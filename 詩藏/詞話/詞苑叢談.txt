

欽定四庫全書

集部十

詞苑叢談

詞曲類三【詞話之屬】提要

【臣】等謹案詞苑叢談十二卷

國朝徐釚撰釚字電發別號虹亭吳江人康熈已未舉博學鴻詞授翰林院檢討工於塡詞所刻菊莊樂府有名於時又撰有南洲艸堂詞話亦頗足資談柄已著於錄是書専輯詞家故實分體制音韻品藻紀事辧證諧謔外編七門采摭繁博援據精詳實爲論詞者總滙與李良年詞林紀事足相伯仲惟其間徴引舊文未盡注其所出同時朱彛尊陳維崧等嘗議之釚亦自欲補綴而未盡也至紀事一門半取近事宋人詩話此例甚多蓋淸談所資無闗褒貶固不必以標榜爲嫌矣乾隆四十三年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

詞苑叢談卷一

翰林院檢討徐釚撰

體制

梁武帝江南弄云眾花雜色滿上林舒芳曜彩垂輕陰連手躞蹀舞春心舞春心臨歲腴中人望獨踟躕此絕玅好詞巳在淸平調菩薩蠻之先矣

沈約六憶詩其三云憶眠時人眠獨未眠解羅不待勸就枕更須牽復恐旁人見嬌羞在燭前亦詞之濫觴也屈子離騷亦名辭漢武秋風亦名辭詞者詩之餘也然則詞果有合於詩乎曰按其調而知之也殷靁之詩曰殷其雷在南山之陽此三五言調也魚麗之詩曰魚麗於罶鱨鯊此二四言調也還之詩曰遭我乎峱之閒兮並驅從兩肩兮此六七言調也江汜之詩曰不我以不我以此疉句調也東山之詩曰我來自東零雨其蒙鸛鳴於垤婦嘆於室此換韻調也行露之詩曰厭浥行露其二章曰誰謂雀無角此換頭調也凡此煩促相宣短長互用以啟後人協律之原豈非三百篇實祖禰哉【藥園閒話】

唐人張志和自稱煙波釣徒常作漁歌子一詞極能道漁家之事詞云西塞山前白鷺飛桃花流水鱖魚肥靑篛笠綠蓑衣斜風細雨不須歸今樂章一名漁父卽此調也【西吳記云湖州磁湖鎭道士磯卽張志和所謂西塞山前也新唐書云志和字子同始名龜齡十六擢明經肅宗特見賞重因賜名後坐事貶南浦尉不復仕居江湖自稱煙波釣徒著眞子亦以自號每垂釣不設餌志不在魚也今武昌府誌記大冶縣東九十里爲道士洑卽西塞山塞音澀見水經云壁立千仞東北對黃公九磯故名西塞橫截江流旋渦沸激舟人過之每爲失色張耒詩已逢嫵媚散花峽不怕危亡道士磯遂以爲卽志和所遊西塞山也未知孰是】

政和中一中貴人使越州回得詞於古碑陰無名無譜不知何人作也錄以進禦命大晟府塡腔因詞中語賜名魚遊春水詞云秦樓東風裏燕子還來尋舊壘餘寒猶峭紅日薄侵羅綺嫩艸方抽碧玉茵媚栁輕拂黃金縷鶯囀上林魚遊春水幾曲闌干徧倚又是一畨新桃李佳人應怪歸遲梅妝淚洗鳯簫聲絕沈孤雁望斷淸波無雙鯉雲山萬重寸心千里

藝苑雌黃雲寒鴉萬點流水繞孤村之句人皆以爲少遊自造此語殊不知亦有所本予在臨安見平江梅知錄云隋煬帝詩云寒鴉千萬點流水繞孤村少遊用此語也又予嘗讀李義山效徐陵體贈更衣雲輕寒衣省夜金斗熨沈香乃知少遊詞玉籠金鬥時熨沈香與夫睡起熨沈香玉腕不勝金斗其語亦有來處

李易安云樂府聲詩並著最盛於唐開元天寶間有李八郎者能歌擅天下時新及第進士開宴曲江榜中一名士先召李易服隠姓名衣冠故敝精神慘怛與同之宴所曰表弟願與坐末眾皆不顧旣酒行樂作歌者進時曹元謙念奴嬌爲冠歌罷眾皆咨嗟稱賞名士忽指李曰請表弟歌眾皆哂或有怒者及轉喉發聲歌一曲眾皆泣下羅拜曰此李八郎也自後鄭衛之聲日熾流靡之變日繁亦有菩薩蠻春光好莎雞子更漏子浣溪沙夢江南漁父等詞不可徧也五代干戈斯文道熄獨江南李氏君臣尙文雅故有小樓吹徹玉笙寒吹縐一池春水之辭語𨿽奇甚所謂亡國之音哀以思也逮至本朝禮樂文武大備又涵養百餘年始有栁屯田永者變舊聲作新聲出樂章集大得聲稱於世𨿽協音律而詞語塵下又有張子野宋子京兄弟沈唐元絳晁次膺軰繼出𨿽時時有妙語而破碎何足名家至晏元獻歐陽永叔蘇子瞻李際夫人作爲小歌詞直如酌蠡水於大海然皆句讀不葺之詩爾又往往不協音律者何耶蓋詩文分平仄而歌詞分五音又分五聲又分音律又分淸濁輕重且如近世所謂聲聲慢雨中花喜遷鶯旣平聲韻又押入聲韻玉樓春本押平聲韻又押上去聲又押入聲本押仄聲韻如押上聲則協如押入聲則不可歌矣王介甫曾子固文章似西漢若作小歌詞則人必絕倒不可讀也乃知別是一家知之者少後晏叔原賀方回秦少遊黃魯直出始能知之又晏苦無鋪敍賀苦少典重秦卽專主情致而少故實譬如貧家美女非不妍麗而終乏富貴黃卽尙故實而多疵病如良玉有瑕價自減半矣

賀方回晚景云鶩外紅綃一縷霞淡黃楊栁帶棲鴉玉人和月折梅花笑撚粉香歸繡戶半垂羅幕防窻紗東風寒似夜來些其起句本王子安滕王閣賦此子可云善盜賀有姬能詩嘗答賀云獨倚危闌淚滿襟小園春色懶追尋深恩卻似丁香結難展芭蕉一寸心句亦可誦

復齋漫錄云方回詞有雁後歸云巧剪合歡羅勝子釵頭春意翩翩艷歌淺笑拜嫣然願郎宜此酒行樂駐華年未至文園多病客幽襟淒斷堪憐舊遊夢掛碧雲邊人歸落雁後思發在花前山谷守當塗方回過焉人日席上作也調本臨江仙山谷以方回用薛道衡詩故易以雁後歸云

苕溪漁隠曰唐初歌詞多是五言詩或七言詩初無長短句自中葉以後至五代漸變成長短句及本朝則盡爲此體今所存者止瑞鷓鴣小秦王二闋是七言八句詩並七言絕句詩而巳瑞鷓鴣猶依字依歌若小秦王必須雜以虛聲乃可歌耳其詞曰碧山影裏小紅旗儂是江南踏浪兒拍手欲嘲山簡醉齊聲爭唱浪婆詞西興渡口帆初落漁浦山頭日未欹儂送潮回歌底曲樽前還唱使君詩此瑞鷓鴣也濟南春好雪初晴行到龍山馬足輕使君莫忘霅溪女時作陽關腸斷聲此小秦王也皆東坡所作

姜堯章號白石道人善吹簫能自制曲淳熙丙申至日過維揚夜雪初霽薺麥彌望入其城則四顧蕭條寒水自碧暮色漸起戍角悲吟堯章愴然感慨因自度揚州慢一曲云淮左名都竹西佳處解鞍少駐初程過春風十里盡薺麥靑靑自邊馬窺江去後廢池喬木猶厭言兵漸黃昏淸角吹寒都在空城杜郎俊賞算如今重到須驚縱荳蔻詞工靑樓夢好難賦深情二十四橋仍在波心蕩冷月無聲念橋邊紅藥年年知爲誰生堯章又嘗載雪詣石湖度新聲兩曲石湖把玩不已使二妓習之音節諧婉乃命之曰暗香疎影其暗香詞云舊時月色算幾畨照我梅邊吹笛喚起玉人不管淸寒與攀摘何遜而今漸老都忘卻春風詞筆但怪得竹外疎花香冷入瑤席江國正寂寂嘆寄與路遙夜雪初積翠尊易泣紅蕚無言耿相憶長記曾攜手處千樹壓西湖寒碧又片片吹盡也幾時見得其疏影詞云苔枝綴玉有翠禽小小枝上同宿客裏相逢籬角黃昏無言自倚修竹昭君不慣胡沙逺但暗憶江南江北想佩環月夜歸來化作此花幽獨猶記深宮舊事那人正睡裏飛近蛾緑莫似春風不管盈盈早與安排金屋還教一片隨波去又卻怨玉龍哀曲等恁時重覓幽香已入小窻橫幅【研北】【雜誌云小紅範成大靑衣也有色藝成大請老姜夔詣之一日授簡徴新聲夔制暗香疏影兩曲成大使二妓】【歌之音節淸婉成大尋以小紅贈之其夕大雪過埀虹賦詩曰自喜新詞韻最嬌小紅低唱我吹簫曲終過盡】【松陵路回首煙波十四橋夔喜自度曲吹洞簫小紅輙歌而和之夔卒於蘇州範挽詩曰所幸小紅方嫁了不】【然啼損馬塍花宋時花藥出東西馬塍皆名人處夔葬此故云】

師師令因張子野所制新詞贈妓李師師得名也詞云香鈿寶珥拂菱花如水學妝皆道稱時宜粉色有天然春意蜀防衣裳勝未起縱亂霞垂地都城池苑誇桃李問東風何似不須回扇障淸歌唇一點小於花蘂正直殘英和月隊寄此情千里

唐主嘗制小詞云曾宴桃源深洞一曲舞鸞歌鳳長記別伊時和淚出門相送如夢如夢殘月落花煙重此莊宗自度曲也【古今詞話云後唐莊宗修內苑掘得斷碑中有三十二字莊宗使樂工入律歌之名曰宴桃源一名憶仙姿】

宋陳亞性滑稽常用藥名作閨情生查子三首其一曰相思【相思子】意巳深【苡薏】白紙【白芷】書難足字字苦參商【苦參】故要檀郎讀【狼毒】分明記得約當歸【當歸】逺至【逺志】櫻桃熟何事菊花時猶未回鄕【茴香】曲其二曰小院雨餘涼【禹餘糧】石竹風生砌罷扇盡從容【蓯蓉】半夏【半夏】紗防睡起來閒坐北亭中【栢葶】滴盡珍珠淚爲念壻辛勤【細辛】去折蟾宮桂其三曰浪蕩去來來躑躅花蘋換可惜石橊裙蘭麝香將半琵琶閒後理相思必撥【蓽茇】朱弦斷擬續斷朱弦【續斷】待這寃家面【代赭】予謂此等詞偶一爲之可耳畢竟不雅

韓文公遣興詩斷送一生惟有酒又贈鄭兵曹詩破除萬事無過酒山谷各去其一字作勸酒詞云斷送一生惟有破除萬事無過逺山橫黛蘸秋波不飲傍人笑我花病等閒痩弱春愁沒處遮欄杯行到手莫畱殘不道月斜人散王阮亭曰黃魯直竟作歇後鄭五何哉庭院深深深幾許楊栁堆煙簾幙無重數金勒雕鞍遊冶處樓髙不見章臺路雨橫風狂三月暮門掩梨花無計畱春住淚眼問花花不語亂紅飛過秋千去歐陽修蝶戀花春慕詞也李易安酷愛其語遂用作庭院深深深數闋楊升庵云一句中連三字者如夜夜夜深聞子規又日日日斜空醉歸又更更更漏月明中又樹樹樹梢啼曉鶯皆善用疊字也

宋宣和間掘地得石刻一詞唐人作也本無題後人名之後庭宴云千里故鄕十年華屋亂魂飛過屏山簇眼重眉褪不勝春菱花知我消香玉雙雙燕子歸來應解笑人幽獨斷歌零舞遺恨淸江曲萬樹緑低迷一庭紅撲簌

兪仲茅彥爰園詞話曰詞全以調爲主調全以字之音爲主音有平仄多必不可移者間有可移者仄有上去入多可移者間有必不可移者儻必不可移者任意出入則歌時有棘喉澁舌之病故宋時一調作者多至數十人如出一吻今人旣不解歌而詞家染指不過小令中調尙多以律詩手爲之不知孰爲音孰爲調無怪乎詞之亡也

又曰唐詩三變愈下宋詞殊不然歐蘇秦黃足當髙岑王李南渡以後矯矯陡健卽不得稱中宋晚宋也惟辛稼軒自度梁肉不勝前哲特出奇險爲珍錯供與劉后村輩俱曹洞旁出學者正可欽佩不必反唇並捧心也周長卿【元】曰古人好詞卽一字未易彈攺子瞻綠水人家繞別本繞作曉爲古今詞話所賞愚謂繞字𨿽平然是實境曉字無歸著試通詠全章便見少遊斜陽暮後人妄肆譏評托名山谷淮海集辧之詳矣又有人親在郴州見石刻是斜陽樹樹字甚佳猶未若暮字至苕溪漁隠記耆卿鼇山彩結結攺作締益佳不知何佳也若子瞻低繡戶低攺窺則善矣

又曰唐晚五代小令塡詞用韻多詭譎不成文者聊爲之可耳不足多法尊前集載唐莊宗歌頭一首爲字一百三十六此長調之祖然不能佳

張蕓叟詞云回首夕陽紅盡處應是長安人喜誦之樂天題嶽陽樓詩云春岸綠時連夢澤夕波紅處近長安蓋蕓叟用此換骨也

捫虱新語王元澤詞曰露晞向曉簾幙風輕小院閒晝翠逕鶯來驚下新紅鋪繡倚危墻【舊本一作欄】望【一作登】髙榭海棠帶雨胭脂透又因循過了淸明時候【舊本又因循上有算韶華三字】倦遊宴風光滿目好景良辰誰共攜手恨被楡錢買斷兩眉長皺憶髙陽人散後落花流水人【一作仍】依舊這情懷對東風盡成消瘦調寄倦尋芳慢今曲中簾幙風柔庭幃晝永海棠帶雨胭脂後因循過了淸明也等句本諸此

六州歌頭本鼔吹曲也音調悲壯又以古興亡事實之聞之使人慷慨良不與艷詞同科誠可喜也六州得名蓋唐人西邊之州伊州梁州石州甘州渭州氐州也宋人大祀大防皆用此調明朝大防則用應天長云劉公防【體仁】詞繹曰詞有與古詩同義者瀟瀟雨歇易水之歌也同是天涯麥蔪之詩也又是羊車過也團扇之辭也夜夜嶽陽樓中日出當心之志也巳失了春風一半鯢居之諷也瓊樓玉宇天問之遺也詞有與古詩同妙者如問甚時同賦三十六陂秋色卽灞岸之興也闗河冷落殘照當樓卽勅勒之歌也危樓雲雨上其下水扶天卽明月積雪之句也燕子樓空佳人何在空鎖樓中燕卽平生少年之篇也

又曰詞起結最難而結尢難於起蓋不欲轉入別調也呼翠袖爲君舞倩盈盈翠袖搵英雄淚正是一法然又須結得有不愁明月盡自有夜珠來之妙乃得

又曰稼軒杯汝前來毛頴傳也誰共我醉明月恨賦也皆非詞家本色

又曰夜闌更秉燭相對如夢寐叔原則云今宵剩把銀缸照猶恐相逢是夢中此詩與詞之分疆也

又曰中調長調轉換處不欲全脫不欲明粘如畫家開合之法須一气而成則神味自足以有意求之不得也又曰長調最難工蕪累與癡重同忌襯字不可少又忌淺熟

又曰詞中對句正是難處莫認作襯句至五言對句七言對句使觀者不作對疑尢妙

又曰山谷全首用聲字爲韻注云效福唐獨木橋體不知何體也然猶上句不用韻至元美道塲山則句句皆用山字謂之戲作可也詞中如效醉翁也字效楚詞些字兮字皆不可無一不可有二至櫽括體亦不作可也不獨醉翁如嚼蠟卽子瞻攺琴詩琵琶字不現畢竟是全首說夢

詞與詩不同詞之語句有兩字四字至七八字者若惟疊實字讀之且不通況付雪兒乎合用虛字呼喚一字如正但任況之類兩字如莫是又還之類三字如更能消最無端之類卻要用之得其所

句法中有字面蓋詞中有生硬字用不得須是深加鍛鏈字字敲打得響歌誦妥澑方爲本色語如賀方回吳夢窻皆美於鏈字者多於李長吉溫庭筠詩中來字面亦詞中起眼處不可不畱意也

詞要淸空不要質實淸空則古雅峭拔質實則凝澁晦昩姜白石如野雲孤飛去畱無迹吳夢窻如七寶樓臺人眼目拆碎下來不成片段此淸空質實之說又如聲聲慢云檀欒金碧婀娜蓬萊遊雲不蘸芳洲前八字恐亦太澁如唐多令云何處合成愁離人心上秋縱芭蕉不雨也颼颼此詞便不質實白石如疎影暗香揚州慢一蕚紅琵琶仙探春歸淡黃栁等曲不惟淸虛又且騷雅讀之使人神魂飛越

沈東江謙曰承詩啟曲者詞也上不可似詩下不可似曲然詩與曲又俱可入詞貴人自運

又曰小調要言短意長忌尖弱中調要骨肉停勻忌平板長調要操縱自如忌粗率能於豪爽中著一二精致語綿婉中著一二激厲語尢見錯綜

又曰白描不可近俗修飾不得太文生香眞色在離卽之間不特難知亦難言

又曰僻詞作者少宜渾脫乃近自然常調作者多宜生新斯能振動

又曰小令中調有排蕩之勢者吳彥髙之南朝千古傷心事範希文之塞下秋來風景異是也長調極狎暱之情者周美成之衣染鶯黃栁耆卿之晚晴初是也於此足悟偸聲變律之妙

又曰稼軒詞以激揚奮勵爲工至寶釵分桃葉渡一曲暱狎溫柔防消意盡才人伎倆眞不可測

又曰男中李后主女中李易安極是當行本色如秦少遊一向沈吟久大類山谷歸田樂引鏟盡浮詞直抒本色而淺人常以雕繪傲之此等詞極難作然亦不可多作

又曰徐師川門外重重疊疊山遮不斷愁來路歐陽永叔彊將離恨倚江樓江水不能流恨去古人語不相襲又能各見所長

又曰塡詞結句或以動蕩見奇或以迷離稱雋著一實語敗矣康伯可正是消魂時候也撩亂花飛晏叔原紫驑認得舊遊蹤嘶過畫橋東畔路秦少遊放花無語對斜暉此恨誰知深得此法

又曰詞要不亢不卑不觸不悖驀然而來悠然而逝立意貴新設色貴雅構局貴變言情貴含蓄如驕馬防銜而欲行粲女窺簾而未出得之矣

賀黃公【裳】詞筌曰詞家多翻詩意入詞𨿽名流不免吾常愛李后主一斛珠末句云繡牀斜憑嬌無那爛嚼紅絨笑向檀郎唾楊孟載春繡絕句雲閒情正在停鍼處笑嚼紅絨唾碧窻此卻翻詞入詩彌子瑕竟效顰於南子

又曰詞𨿽以險麗爲工實不及本色語之妙如李易安眼波才動被人猜蕭淑蘭去也不教知怕人畱戀伊魏夫人爲報歸期須及早休誤妾一春閒孫光憲畱不得畱得也應無益嚴次山一春不忍上髙樓爲怕見分攜處觀此種句覺紅杏枝頭春意閙尙書安排一个字費許大气力

又曰寫景之工者如尹鶚盡日醉尋春歸來月滿身李重光酒惡時拈花蕊嗅李易安獨抱濃愁無好夢夜闌猶剪燈花弄劉潛夫貪與蕭郎眉語不知舞錯伊州皆入神之句

又曰詞𨿽宜於艷冶亦不可流於穢防吾極喜康與之滿庭芳寒夜一闋眞所謂樂而不淫且𨿽塡詞小技亦兼詞令議論敍事三者之妙首云霜幕風簾閒齋小戶素蟾初上雕籠寫其節序景物也繼云玉杯醁還與可人同古鼎沈煙篆細玉筍破橙橘香濃梳妝懶脂輕粉薄約略淡眉峯則陳設之濟楚殽核之精良與夫手爪顏色一一如見矣換頭云淸新歌幾許低隨慢唱語笑相供道文書鍼綫今夜休攻莫厭蘭膏更繼明朝又紛冗匆匆則不惟以色藝見長宛然慧心女子小窻中喁喁口角末云酩酊也冠兒未防先把被兒烘一段溫存旖旎之致咄咄逼人觀此形容節次必非狹斜曲裏中人又非望宋窺韓者之事眞所云眞个憐惜也又曰小詞以含蓄爲佳亦有作決絕語而妙者如韋莊誰家年少足風流妾擬將身嫁與一生休縱被無情棄不能羞之類是也牛嶠須作一生拚盡君今日歡抑亦其次栁耆卿衣帶漸寛終不悔爲伊消得人憔悴亦卽韋意而气加婉矣

又曰凡寫迷離之況者止須述景如小窻斜日到芭蕉半牀斜月疎鐘後不言愁而愁自見因思韓致光空樓雁一聲逺屏燈半滅已足色悲涼何必又贅眉山正愁絕耶覺首篇時復見殘燈和煙墜金穗如此結句更自含情無限

毛稚黃【先舒】曰李易安春情淸露晨流新桐初引用世說全句渾妙嘗論詞貴開宕不欲沾滯忽悲忽喜乍逺乍近所爲妙耳如遊樂詞防須著愁思方不癡肥李春情詞本閨怨結云多少遊春意更看今日晴未忽爾開拓不但不爲題束並不爲本意所苦直如行雲舒捲自如人不覺耳

又曰前半泛寫後半專敍盛宋詞人多此法如子瞻賀新涼後段只說橊花卜算子後段只說鳴雁周淸眞寒食詞後段只說邂逅乃更覺意長

又曰藝苑巵言云塡詞小技尢爲謹嚴夫詞宜可自放而元美乃云謹嚴知詞故難作作詞亦未易也柴虎臣云指取溫柔詞歸蘊借暱而閨帷勿浸而巷曲浸而巷曲勿墮而邨鄙又云語境則咸陽古道汴水長流語事則赤壁周郎江州司馬語景則岸艸平沙曉風殘月語情則紅雨飛愁黃花比痩可謂雅暢

彭羨門【孫遹】曰作詞必先選料大約用古人之事則取其新僻而去其陳因用古人之語則取其淸雋而去其平實用古人之字則取其鮮麗而去其淺俗不可不知也

董文友蓉渡詞話曰嚴給事與僕論詞云近日詩餘好亦似曲僕謂詞與詩曲界限甚分似曲不可似詩仍復不佳譬如擬六朝文落唐音固卑侵漢調亦覺傖父鄒程村【只謨】詞衷曰今人作詩餘多據張南湖詩餘圖譜及程明善嘯余譜二書南湖譜平仄差核而用黑白及半黑半白圈以分別之不無魚豕之訛且載調太略如粉蝶兒與惜奴嬌本系兩體但字數稍同及起句相似遂誤爲一體恐亦未安至嘯余譜則舛誤益甚如念奴嬌之與無俗念百字謡大江乘賀新郎之與金縷曲金人捧露盤之與上西平本一體也而分載數體燕臺春之卽燕春臺大江乘之卽大江東秋霽之卽春霽棘影之卽疎影本無異名也而誤仍訛字或列數體或逸本名甚至錯亂句讀增減字數而彊綴標目妄分韻腳又如千年調六州歌頭陽闗引帝臺春之類句數率皆淆亂成譜如是學者奉爲金科玉律何以迄無駁正者耶

又曰兪少卿云郎仁寶【瑛】謂塡詞名同而文有多寡音有平仄各異者甚多悉無書可證然三人占則從二人取多者証之可矣所引康伯可之應天長葉少蘊之念奴嬌俱有兩首不獨文稍異而多寡懸殊則傳流抄錄之誤也樂章集中尢多其他往往平仄稍異者亦多吾向謂間亦有可移者此類是也又云有二句合作一句一句分作二句者字數不差妙在歌者上下縱橫所協此自確論子瞻塡長調多用此法他人卽不爾至於花間集同一調名而人各一體如荷葉杯訴衷情之類至河傳酒泉子等尢甚當時何不另創一名耶殊不可曉愚按此等處近譜俱無定例作詞者旣用其體卽於本題注明亦可

兪少卿云花間集內三十二調艸堂諸本所無尊前集僅當花間三之一而艸堂所無者二十八調內八調與花間同余又皆花間所無有喜遷鶯應天長三臺名與艸堂同而詞絕不同又有調同而名異者【憶仙姿卽如夢令羅敷艷歌卽醜奴兒令】又有調同而防不同者【瀟湘神赤棗子之於搗練子一斛珠之於醉落魄】余叵殫述大抵一調之始隨人遣詞命名初無定準致有紛拏至花艸粹編異體怪目不可極或一調而名多至十數殊厭披覽後世有述則吾不知愚按此類宋詞極多張宗瑞詞一卷悉易新名近來名人亦間效此余選悉從舊名而詳爲考注庶使觀者披捲曉然耳又曰阮亭常云詞選須從舊名如本艸志藥一種數名必好稱新目無裨方理徒惑觀聽愚謂好用舊譜之攺稱者如本艸中之別名也又有自立新名按其詞則枵然無有者如淸異錄中藥名好奇妄撰者也然間有古名無謂而偶易佳名者如用修易六醜爲个儂阮亭易秋思耗爲畫屏秋色但就本詞稱之亦不妨小作狡獪又曰詞有一體而數名者亦有數體而一名者詮敍字數不無次第參錯其一二字之間在於作者研詳綜變譜中譜外多取唐宋人本詞較合便得指南張世文謝天瑞徐伯曾程明善等前後增損繁簡俱未盡善沈天羽謂花間無定體不必入體中但就河傳酒泉子諸調言耳要非定論前人著令後人爲律必謂花間無定體艸堂始有定體則作小令者何不短長任意耶中郎虎賁吾善乎兪光祿之言耳

又曰詞之歌調旣巳失傳而後人制調創名者亦復不乏如用修之落燈風欵殘紅元美之小諾臯怨朱弦緯眞之水慢聲裂石靑江仲茅之美人歸仲醇之闌干拍以及支機集之瑯天樂天臺宴等類不識比之樂章大聲諸集輙叶律與否文人偶一爲之可也

又曰宋人諸體亦有不可驟解者如蘇長公之皂羅特髻【中調】連用七采菱拾翠字程書舟之四代好【長調】連用八好字劉龍洲之四犯剪梅花【長調】中犯解連環醉蓬萊【二段】雪獅兒等體又如栁屯田樂章集中如傾杯塞孤祭天神諸長調俱不分換頭凡此等類未易縷析龍洲之四犯想卽如南北曲之有二犯三犯耶或後人所增如劉煇之嫁名歐陽未可知也

又曰調名原起之說起於楊用修及都敬而沈天羽掩楊論爲已說如蝶戀花取梁元帝翻堦蛺蝶戀花情滿庭芳取吳融滿庭芳艸易黃昏點絳唇取江淹白雪凝瓊貌明珠點絳唇鷓鴣天取鄭嵎春遊雞鹿塞家在鷓鴣天惜餘春取太白賦語浣溪紗取杜陵詩意靑玉案取四愁詩語踏莎行取韓翃詩踏莎行艸過靑溪西江月取衛萬詩只今惟有西江月菩薩蠻西域婦髻也蘇幕遮【髙昌女子所戴油防】西域婦防也尉遲杯尉遲敬徳飲酒必用大杯也蘭陵王每入陣必先歌其勇也生查子古槎字張騫乘槎事也瀟湘逢故人栁渾詩句也此升庵詞品也【卽沈天羽所載疏名】又如滿庭芳取栁栁州滿庭芳艸積玉樓春取白樂天詩玉樓宴罷醉和春丁香結取古詩丁香結恨新霜葉飛取杜詩淸霜洞庭葉故欲別時飛淸都宴取沈隠侯朝上閶闔宮夜宴淸都闕又云風流子出文選劉良文選注曰風流言其風美之聲流於天下子者男子之通稱也荔枝香出唐書貴妃生日命小部奏新曲未有名適進荔枝至因名荔枝香解語花出天寶遺事亦明皇稱貴妃語解連環出莊子連環可解也華胥引出列子黃帝晝寢夢遊華胥之國如塞垣春塞垣二字出後漢書鮮卑傳玉燭新玉燭二字出爾雅此敬南濠詩話也卓珂月又云多麗張均妓名善琵琶者也念奴嬌唐明皇宮人念奴也愚按宋人詞調不下千餘新度者卽本詞取句命名余俱按譜塡綴若一一推鑿何能盡符原指安知昔人最始命名者其原詞不已失傳乎且僻調甚多安能一一傅會載籍自命稽古學者寧失闕疑毋使後人徒資彈射可耳

又曰胡元瑞筆叢駁用修處最多其辧詞調尢極覼縷如辧詞名之本詩者點絳唇靑玉案等楊說或協余俱偶合未必盡自詩中滿庭芳艸易黃昏唐人本形容淒寂詞名滿庭芳豈應出此生查子謂查卽古槎字合之博望意義不通菩薩蠻謂蠻國之人危髻金冠瓔絡被體故名非專指婦髻也蘭陵王入陣曲見北齊史尉遲大杯正史無攷乃誤認元人雜劇鷓鴣天謂本鄭嵎詩則雞鹿塞當入何調曲中有黃鶯兒水底魚鬭鵪鶉混江龍等又本何調耶元瑞此論可謂詞品董狐矣愚按用修敬俱號綜博而過於求新作好遂多瑣漏如一滿庭芳而用修謂本吳融敬謂本栁州果何所原起歟風流子二字一解尢爲可笑詞中如贊浦子竹馬子之類極多亦男子通稱耶則兒字又屬何解荔枝香解語花與安公子等類相近似乎可據若連環華胥本之莊列塞垣玉燭本之後漢書爾雅遙遙華冑探河宿海毋乃太逺此俱穿鑿附會之過也然元瑞考據精詳而於詞埋未盡研渉毛稚黃詞辧詆駁胡元瑞云詞人以所長入詩其七言律非平韻玉樓春則襯字鷓鴣天而玉樓春無平韻者鷓鴣天無襯字者是不知有瑞鷓鴣而以臆說附會也此數調本在眉睫而持論或誤信乎博而且精之爲難矣愚又按詞品序中云唐七言律卽詞之瑞鷓鴣也七言仄韻卽詞之玉樓春也胡豈不知而臆辭若此豈有意避楊語或下筆之偶誤邪又曰詞品云唐詞多緣題所賦臨江仙則言水仙女冠子則述道情河瀆神則緣祠廟巫山一段雲則狀巫峽醉公子則詠公子醉也胡元瑞藝林學山云諸詞所詠固卽詞名然詞家亦間如此不盡泥也菩薩蠻稱唐世諸調之祖昔人著作最眾乃無一曲與詞名相合餘可類推猶樂府然題卽詞曲之名也聲調卽詞曲音節也宋人塡詞絕唱如流水孤村曉風殘月等篇皆與調名了不闗涉而王晉卿人月圓謝無逸漁家傲殊碌碌無聞則樂府所重在調不在題明矣愚按此論楊固太泥胡亦未盡通方也大率古人由詞而制調故命名多屬本意後人因調而塡詞故賦寄率離原詞曰塡曰寄通用可知宋人如黃鶯兒之詠鶯迎新春之詠春月下笛之詠笛暗香疎影之詠梅粉蝶兒之詠蝶如此之類其傳者不勝屈指然工拙之故原不在是近人偶爾引用巧不累雅若借是名工所謂竇中窺日未見全照耳又曰沈天羽云詞名多本樂府然去樂府逺矣南北劇名又本塡詞然去塡詞更逺爲按南北劇與塡詞同者靑杏兒【中調】卽北劇小石調憶王孫【小令】卽北劇仙呂調小令之搗練子生查子點絳唇霜天曉角卜算子謁金門憶秦娥海棠春秋蘂香燕歸梁浪淘沙鷓鴣天虞美人步蟾宮鵲橋仙夜行船梅花引中調之唐多令一剪梅破陣子行香子靑玉案天仙子傳言玉女風入松剔銀燈祝英臺近滿路花戀芳春意難忘長調之滿江紅尾犯滿庭芳燭影揺紅絳都春念奴嬌髙陽臺喜遷鶯東風第一枝眞珠簾齊天樂二郎神花心動寶鼎現皆南劇之引子小令之栁梢靑賀聖朝中調之醉春風紅林檎近驀山溪長調之聲聲慢八聲甘州桂枝香永遇樂解連環沁園春賀新郎集賢賓哨徧皆南劇慢詞外此鮮有相同者更有南北曲與詩餘同名而調實不同者又不能盡數胡元瑞云宋人黃鶯兒桂枝香二郎神髙陽臺好事近醉花陰八聲甘州之類與元人毫無相似若菩薩蠻西江月鷓鴣天一剪梅元人𨿽用悉不可按腔矣愚按此等九宮譜中悉載然有全體俱似者又有不用換頭者至詞曲之界本有畦畛不得謂調同而詞意悉同竟至儒墨無辧也

又曰小調換頭長調多不換頭間如小梅花江南春諸調凡換韻者多非正體不足取法

又曰張玉田謂詞不宜和韻蓋詞語句參錯復格以成韻支分驅染欲合得離能如李長沙所謂善用韻者𨿽和猶如自作乃妙近則香嚴諸集半用宋韻阮亭稱其與和杜諸作同爲天才不可學其餘名手多喜爲此如和坡公楊花諸闋各出新意篇篇可誦但不可如方千里之和片玉張杞之和花間首首彊葉縱極肖能如新丰雞犬盡得故處乎

又曰詠物固不可不似尢忌刻意太似取形不如取神用事不若用意

又曰詞有櫽括體有廻文體廻文之就句廻者自東坡晦庵始也其通體廻者自義仍始也近來公阮文友有一首廻作兩調者文人慧筆曲生狡獪此中故有三昧匪徒乞靈竇家余巧也

又曰詞之紇那曲長相思五言絕句也【俱載尊前集中】栁枝竹枝淸平調引小秦王陽闗曲八拍蠻浪淘沙七言絕句也阿那曲雞叫子仄韻七言絕句也【花間集多收諸體】瑞鷓鴣七言律詩也【載艸堂集中】欵殘紅五言古詩也【楊用修體】體裁易混徴選實繁故當稍別之以存詩詞之辧

又曰張南湖詩餘圖譜於詞學失傳之日創爲譜系有蓽路藍縷之功虞山詩選雲南湖少從西樓王氏遊刻意塡詞必求合某宮某調某調第幾聲其聲出入第幾犯抗墜圓美必求合作則此言似屬溢論大約南湖所載俱系習見諸體一按字數多寡韻腳平仄而於音律之學尙隔一塵試觀栁永樂章集中有同一體而分大石歇指諸調按之平仄亦復無別此理近人原無見解亦如公防所言徐六擔板耳

王阮亭【士禎】曰近日雲間作者論詞有云五季猶有唐風入宋便開元曲故耑意小令冀復古音屏去宋調庶防流失僕謂此論𨿽髙殊屬孟浪廢宋詞而宗唐廢唐詩而宗漢魏廢唐宋大家之文而宗秦漢然則古今文章一畫足矣不必三墳八索至六經三史不幾贅疣乎又云或問詩詞曲分界予曰無可柰何花落去似曾相識燕歸來定非香籨詩良辰美景柰何天賞心樂事誰家院定非艸堂詞也

詞有定名卽有定格其字數多寡平仄韻腳較然中有參差不同者一曰襯字文義偶不聯暢用一二字襯之宻按其音節虛實間正文自在如南北劇這字那字正字个字郤字之類從來詞本卽無分別不可不知一曰宮調所謂黃鐘宮仙呂宮無射宮中呂宮正宮仙宮調歇指調髙平調大石調小石調正平調越調商調也詞有同名而所入之宮調異字數多寡亦因之異者如北劇黃鐘水仙子與雙調水仙子異南劇越調過曲小桃紅與正宮過曲小桃紅異之類

一曰體制唐人長短句皆小令耳後演爲中調爲長調一名而有小令復有中調有長調或系之以犯以近以慢別之如南北劇名犯名賺名破之類又有字數多寡同而所入之宮調異名亦因之異者如玉樓春與朩蘭花同而以木蘭花歌之卽入大石調之類又有名異而字數多寡則同如蝶戀花一名鳳棲梧鵲橋枝如念奴嬌一名百字令酹江月大江東去之類不能殫述矣東坡賀新涼詞乳燕飛華屋【云云】後段石橊半吐紅巾蹙以下皆詠橊卜算子缺月掛疎桐【云云】縹緲孤鴻影以下皆說鴻別一格也

調中用事最難要緊著題融化不澀如東坡永遇樂云燕子樓空佳人何在空鎖樓中燕用張建封事白石疎影云猶記深宮舊事那人正睡裏飛近蛾綠用壽陽事又云昭君不慣胡沙逺但暗憶江南江北想環佩月下歸來化作此花幽獨用少陵詩此皆用事不爲所使李氏晏氏父子耆卿子野美成少遊易安至矣詞之正宗也溫韋艷而促黃九精而刻長公驟而壯幼安辧而奇又其次也詞之變體也詞體大略有二一體婉約一體豪放婉約者欲其詞調蘊借豪放者欲其气象恢然亦存乎其人如秦少遊之作多是婉約蘇子瞻之作多是豪放大約詞體以婉約爲正故東坡稱少遊爲今之詞手後山評東坡如教坊雷大使舞𨿽極天下之工要非本色

袁籜庵曰詞有三法章法句法字法有此三者方可稱詞噫難言矣

王西樵【士祿】曰菩薩蠻廻文有二體有首尾廻環者如丘瓊山秋思湯臨川織錦是也有逐句轉換者如蘇子瞻閨思王元美別思是也然逐句難於通首近時惟丁藥園擅此體今錄其一篇云下簾低喚郎知也也知郎喚低簾下來到莫疑猜猜疑莫到來道儂隨處好好處隨儂道書寄待何如如何待寄書

菊莊偶筆曰蘭陵董文友望梅一調以七字爲韻詞云奴年兩七比陶家八八李家七七風情仙韻知難並自思量可及十分之七郤似天孫幾望斷新秋初七正閒看北斗遙掛闌干云邊橫七空有琴絲五七更詞名八六歌名一七柰唱回殘月曉風難說與韋曲才人栁七簡點春風巳花信今番六七怕年華都似頃刻開花殷七𨿽具慧心巧舌然此體亦不必效顰也

尢悔庵【侗】曰詞名斷宜從舊其更名者乃摘前人詞中句爲之如東坡念奴嬌赤壁詞首云大江東去末云一杯還酹江月今人竟攺念奴嬌爲大江東去又名酹江月又名赤壁詞如此則有一詞卽有一詞名千百不能盡矣後人訛大江東爲大江乘更可笑舉一以例其餘

詞苑叢談卷一

欽定四庫全書

詞苑叢談卷二

翰林院檢討徐釚撰

音韻

沈氏詞韻略【沈謙去矜著毛先舒稚黃括略並注】

東董韻平上去三聲【先舒按塡詞之韻大略平聲獨押上去通押然間有三聲通押者如西江月少年心之類故沈氏於每部韻俱總統二聲而中義明分平仄凡十四部至於入聲無與平上去通押之法故後又別爲五部云又按唐人作詞多從詩韻宋詞亦有謹守詩韻不旁通者蓋用韻自惡流濫不嫌謹嚴也】

�一東二冬通用【東冬卽今詩韻後俱做此】��一董二腫�一送二宋通用

江講韻平上去三聲

�三江七陽通用��三講二十二養�三絳二十二漾通用

支紙韻平上去三聲

�四支五防八齊十灰半通用【十灰半如回梅催杯之類】��四紙五尾八薺十賄半�四寘五味八霽九泰半十隊半通用【十賄半如悔蕾腿餒之類九泰半如沛防最沫之類十隊半如妹碎廢吠之類】

魚語韻平上去三聲

�六魚七虞通用��六語七麌�六禦七遇通用街蟹韻平上去三聲【街屬九佳因佳字入麻故用街字作領韻而括略仍稱九佳半者本其舊也】

�九佳半十灰半通用【九佳半如鞋牌乖懷之類十灰半知開才來猜之類】��九蟹半十賄半�九泰半十隊半通用【九蟹半如買駭之類十賄半如海宰攺采之類九防半如柰蔡賣怪之類十隊半如代再賽在之類】

眞軫韻平上去三聲

�十一眞十二文十三元半通用【十三元半如魂昆門尊之類】��十一軫十二吻十三元半�十一震十二問十三願半通用【十三阮半如忖本損狠之類十三願半如頓遜嫩恨類】

元阮韻平上去三聲

�十三元半十四寒十五刪一先通用【十三元半如袁煩暄鴛之類】��十三阮半十四旱十五澘十六銑�十三願半十四翰十五諫十六霰通用【十三阮半如逺蹇晚反之類十四願半如怨販飯建之類】蕭篠韻平上去三聲

�二蕭三肴四豪通用��十七篠十八巧十九皓�十七嘯十八效十九號通用

歌哿韻平上去三聲

�五歌獨用��九蟹半二十哿�二十个通用【九蟹半如夥類】

佳馬韻平上去三聲

�九佳半六麻通用【九佳半如媧蛙查義之類】��九蟹半二十一馬�九泰半二十一禡通用【九蟹半如罷之類九防半如卦話之類】庚梗韻平上去三聲

�八庚九靑十蒸通用��二十三梗二十四廻二十五拯�二十三映二十四徑二十五證通用

尢有韻平上去三聲

�十一尢獨用��二十六有�二十六宥通用侵寢韻平上去三聲

�十二侵獨用��二十七寢�二十七沁通用覃感韻平上去三聲

�十二覃十四鹽十五咸通用��二十八感二十九琰三十豏�二十八勘二十九艷三十陷通用

屋沃韻入聲

�一屋二沃通用

覺藥韻入聲

�三覺十藥通用

質陌韻入聲

�四質十一陌十二錫十三職十四緝通用

物月韻入聲

�五物六月七曷八黠九屑十六葉通用

合洽韻入聲

�十五合十七洽通用

【先舒按此本是括略未暇條悉然作者先具詩韻而用此譜按之亦可以無謬矣但沈氏著此譜取證古詞考據甚博然詳而反約惟以名手雅篇灼然無者爲凖至於濫通取便者古來自多不爲訓也】

毛稚黃先舒曰去矜手輯詞韻一篇旁羅曲證尢極精確謂近古無詞韻周徳淸所編曲韻也故以入聲作平上去者約什二三而支思單用唐宋諸詞家槪無是例謝天瑞曁胡文煥所錄韻𨿽稍取正韻附益之而終乖古奏索宋元舊本又不可得於是博考舊詞裁成獨斷使古近臚列作者知趨眾著爲令且同畫一焉又曰予讀有宋諸公作𨿽雅號名家篇盈什百若秦觀秋閨幔暗累押仲淹懷舊外淚莫辧邦彥美人心云並陳少隠禁煙南天雜押棄絕諸作歌麻通用李景春恨詞本支紙韻而中闌入來字其他故未易闔數故知當時便巳縦逸徒以世無通韻之人故傳譌迄今莫能彈射而譾才劣手苦於按譜更利其疏漏借以自文其爲流禍可勝道哉則去矜此書不徒開絕學於將來且上訂數百年之謬矣然卒讀之際亦間有抵牾予爲附注數條比於賈孔疏經之例焉

毛稚黃詞韻說云去矜詞韻例取範希文蘇幕遮詞地外二字相葉又取蔣勝欲探春令詞處翅住指四字相葉疑於支紙魚語佳蟹三部韻可以互通先舒按宋詞此類僅見數首如辛棄疾南歌子新開河詞本佳蟹韻而起韻用時字歐陽修踏莎行離別詞本支紙韻而末韻用外字姜夔疎影詠梅詞本屋沃韻而中用北字栁耆卿送徵衣詞本江講韻而末用遙字當是古人誤處未宜遽用爲例又如棄疾滿江紅詠春晚詞十七篠與二十六有合用此獨毛詩有其法如陳風月出皎皓糾懰受相葉豳風四之日其蚤獻羔祭韭之類及他書僅見數條然止數字未必全韻俱通也又在騷賦則宜施之塡詞尢屬創異蓋宋詞多有越韻者至南渡尢甚此如李杜諸詩間有雜韻晚唐律體首句出韻古人墮法防前類復爾爾未足據以爲式也

又云沈氏詞韻按云古詩韻五歌可以通六麻十一尢可以通六魚七虞於塡詞則未嘗見豈敢泥古而誤今耶若夫十二侵之通眞文庚靑蒸則詩詞並見合並故從之又引古樂府嬌女詩北遊臨河海遙望中菇菱芙蓉發盛花淥水淸且澄弦敏奏音節髣髴有餘音及毛澤民於飛樂詞云驚瓶心譍相葉作據先舒按歌麻二韻魚虞尢三韻古詩騷樂府俱通而相和曲陌上桑張華輕薄篇尢爲可徴至侵韻單用在古亦嚴卽毛詩楚辭止數字葉入如緑衣鼔鐘之末章涉江疑秋冬之緒風邸余車兮方林之類而眞文合韻庚靑合韻漢魏以來自多十蒸間通庚靑自晉後亦頗單葉尢可異者此韻校庚靑聲吻亦不甚差別六經中若螽斯天保無羊繁霜等章以及易升其髙陵三歲不興記從善如登從惡如崩皆暗同沈韻一字不譌足徴此韻在古嚴其通入者不過數字耳槪之他字未必盡通大略古詩辭眞文自爲一韻庚靑自爲一韻浸自爲一韻蒸則自爲一韻而稍離合於庚靑之間今詞韻以蒸合庚靑又以歌麻互通魚虞尢互通正可施於古詩而不可施於塡詞其說當已至於侵與眞文庚靑蒸諸韻不但古當愼之塡詞亦未宜遽通也又眞文之於庚靑蒸宋代名手作詞亦多區別去矜云云此但舉一隅未爲通訓予故備論其全云

又云詩韻惟孫愐唐韻一書稽載詳明考韻者當據爲正如灰韻一部中亦自別而孫本臚分最淸楚如回枚之類自以灰字領韻爲一段開哀之類自以咍字領韻爲一段又如元韻一部中亦自別孫本如袁煩之類以元字領韻爲一段昆門之類以魂字領韻爲一段又如隊韻一部中亦自別孫本如佩妺之類以隊字領韻爲一段賽戴之類以代字領韻爲一段穢吠之類以廢字領韻爲一段今詞韻有某韻半通之例覽者但按孫氏本而攷之亦庶幾矣

又云古韻之差等有三今韻之差等有四古韻自上世以及先秦其韻最疎而最純此一等也漢魏用韻稍宻而駁此一等也晉宋齊梁之間韻益宻而亦漸雜此一等也是古韻之差等三也自唐而下則一百六韻之較然此一等也宋人塡詞韻漸疎而駁此一等也元北曲韻宻矣而實偏故四聲不備此一等也明南曲韻雅駁間出而略在宋詞元曲之間有如四聲咸備此宋韻也如韻有車遮此元韻也此一等也所謂今韻之差等四也

又云沈約韻𨿽有其書世實未嘗遵用之今之所遵唐孫愐韻【一名唐禮部韻】非沈氏韻也蓋沈氏之韻最爲煩苛總四聲凡分二百零六部唐人因而合之爲一百七部曰唐韻陳州司馬孫愐差次之今所遵承皆是物也若沈氏則廢閣久矣豈惟唐人爲然卽梁陳隋人亦未嘗用之也劉孝威行行且遊獵篇陽唐合矣陰鏗新成安樂宮灰咍合矣王脊七夕詩歌戈合矣不假多證聊舉明之耳且豈徒梁陳隋人乎卽約亦不能自遵之其昭君詞歌與戈合者也酬謝宣城朓詩元與魂合者也新安江詩眞與諄合者也故曰沈約𨿽有其書實未嘗有遵用之者也若孫愐唐韻凡一百一十四部而今考唐詩用韻止一百七部是唐人作詩止取裁於一百七部愐韻𨿽多其七時人亦未嘗肯遵之至於中晚用韻漸雜而詞韻開矣是李唐一代之中韻亦遞變甚矣文人之吻不易畫一而韻學之難齊如此

又云古韻之差等殆不可分故柴紹炳渾一之爲柴氏韻通近體韻則梁有沈韻唐有唐韻宋有中州音韻塡詞則有沈氏詞韻北曲則元有中原音韻【周徳淸作】明有洪武正韻【宋濂諸臣撰】先舒謹原洪武正韻而撰南曲正韻明吳人範善溱又撰中州全韻臞仙撰瓊林雅韻然梁沈韻宋中州音韻明洪武正韻中州全韻瓊林雅韻世有其書而詩詞曲諸家多不承用

毛氏聲音韻統論曰夫人欲明韻理者先須曉識聲音韻三說蓋一字之成必有首有腹有尾聲者出聲也是字之首孟子云金聲而玉振之聲之爲名蓋始事也音者度音也是字之腹字至成音而其字始正矣韻者收韻也是字之尾故曰餘韻然三者之中韻居其殿而最爲要凡字之有韻如水之趨海其勢始定如畫之點睛其神始完故古來律學之士於聲與音固未嘗置於弗講而於審韻尢兢兢所以沈約孫愐而下所著之書卽聲音之理未嘗弗貫而耑以韻名書也然韻理精防而法煩苛又古今詩騷詞曲體制不同因造損益相沿亦異擬爲指示益增惑今余姑以唐人詩韻爲準而約以六條簡之有以統韻之繁精之有以悉韻之變標位明白庻便通曉一曰穿鼻二曰展輔三曰斂唇四曰抵齶五曰直喉六曰閉口穿鼻者口中得字之後其音必更穿鼻而出作收韻也東冬江陽庚靑蒸七韻是也展輔者口之兩旁角爲輔凡字出口之後必展開兩輔如笑狀作收韻也支防齊佳灰五韻是也斂唇者口半啟半閉聚斂其唇作收韻也魚虞蕭肴豪尢六韻是也抵齶者其字將終時以舌抵著上齶作收韻也眞文元寒刪先六韻是也直喉者收韻直如本音者也歌麻二韻是也閉口者卻閉其口作收韻也侵覃鹽咸四韻是也凡三十平聲巳盡於此上去卽可緣是推之惟入聲有異余別著唐人四聲表以鉤稽之斯理盡矣凡是六條其本條之內往往可通出其外者卽不相借假或有通者必竟作別讀廼相通耳古今韻學離合遞變原其大略不外於斯能緣是六條極求精詣一貫之悟於是乎在夫自有生人卽有此道元音旣散舛譌實多餘故略繁舉最以相覺悟金石或泐斯談不渝謂予弗信請質諸神瞽云

毛氏七聲略例云陰平陽平上聲陰去陽去陰入陽入之七聲其音易曉而鮮成譜周徳淸但分平聲陰陽範善溱中州全韻兼分去入而作者不甚承用故鮮見之予今略舉其例每部以四字爲準諧聲尋理連類可通初涉之士庶無迷繆計凡七部惟上聲無陰陽云敍次先陰而後陽亦姑襲周氏之舊爾

陰平聲種該箋腰陽平聲篷陪全潮

上聲

無陰陽

陰去聲貢玠霰釣

陽去聲鳳賣電廟

陰入聲谷七妾鴨

陽入聲孰亦爇鑞

鄒程村詞韻衷云阮亭嘗與予論韻謂周挺齋中原音韻爲曲韻則範善溱中州全韻當爲詞韻至洪武正韻斟酌諸書而成其於詩韻有獨用並爲通用者【東冬淸靑之屬】有一韻拆爲二韻者【虞模麻之類】如冬鐘並入東韻江並入陽韻挑出元字等入先韻翻字殘字等入刪韻俱於宋詞暗合塡詞者所當援據議極簡核但愚按中州之比中原止省陰陽之別及所收字防寛耳其減入聲作三聲及分車遮等韻則一本中原尙與詞韻有別卽阮亭舊作如南鄕子卜算子念奴嬌賀新郎諸闋所用魚模仄韻有將入聲轉葉者俱用中州韻故耳揆諸宋人韻腳所拘借用一二亦轉本音竟爾通葉昔人少覯至毛氏南曲韻十九則乃全依正韻分部而又云沈氏詞韻中原音韻可以參用大約詞韻寛於詩韻合諸書參伍以盡變則了如指掌矣

沈天羽云曲韻近於詞韻而支紙寘上下分作支思齊防兩韻麻馬禡上下分作家馬車遮兩韻及減去入聲故曲韻不可爲詞韻胡文煥詞韻三聲用曲韻而入聲用詩韻居然大盲將詞韻不亡於無而亡於有深可嘆也今有去矜詞韻考據該洽部分秩如可爲塡詞之指南但內中如支紙佳蟹二部與周韻齊防皆來近元阮一部與周韻寒山桓歡先天殊周韻平上去聲十九部而沈韻平上去聲止十四部故通用處較寛然四支竟全通十灰半元寒刪先全通用𨿽宋詞蘇栁間然畢竟稍濫不如周韻之有別且上去二聲宋詞上如紙尾語禦薺去如寘未遇禦霽多有通用近詞亦然而平韻如支防魚虞齊則斷無合理似又未能槪以平貫去入蓋詞韻本無蕭畫作者遽難曹隨分合之間辧極銖黍茍能多引古籍參以神明源流自見

宋人詞韻有通用至數韻者有忽然出一韻者有數人如一轍者有一首而僅見者後人不察利爲輕便一韻偶侵遂延他部數字相引竟及全文此毛氏一人通譜全族通譜之諭爲不易也學者但遵成法並舉習見者爲繩尺自鮮蹉跌

宋詞多上去通用其來已久考樂府雜錄云平聲羽七調上聲角七調去聲宮七調入聲商七調又元和韻譜云平聲者哀而安上聲者厲而舉去聲者淸而逺入聲者直而促則昔人歌筵舞袖間何以使紅牙畢協其理固不可解

入聲最難分別卽宋人亦錯綜不齊沈氏詞韻當已近柴虎臣古韻則一屋二沃通而三覺半通【三覺半如嶽濁角數之類】四質五物通而九屑半通【九屑半如耋拙譎結之類】六月七曷八黠九屑通十藥十一陌通而三覺半通【三覺半如翯擢邈朔之類】十二錫十三職通而十一陌半通【十一陌半如辟革易麥之類】十四緝獨用十五合十六葉十七洽通毛稚黃曲韻則準洪武正韻而一屋單用二質七陌八緝通用三曷六藥通用四轄九合通用五屑十葉通用又屑葉可單用因南曲入聲單押而設也與詞韻舉可參證

方子謙韻會小補所載有一字而數音者有一字而古讀與古葉各殊者古人用韻參錯必有援據今人孟浪引用借以自文惑巳如辛稼軒歌麻通用鮮不疑之毛稚黃雲古六麻一部入魚虞歌三部蓋車讀如居邪讀如徐花讀如敷家讀如姑麻讀如磨他讀如拖之類是也塡詞與騷賦異體自當斷以近韻爲法

沈休文四聲韻中如朋與蒸靴與戈車與麻打與等卦畫與怪壞之類挺齋升庵俱駁爲鴃舌而宋詞中至張仲宗呼否爲府以葉主舞林外呼爲掃以葉老兪克成呼我爲襖以葉好詞品皆指爲閩音其說甚當而毛稚黃謂沈韻本屬同文非江淮間偏音挺齋詆之謬已蓋自三百篇楚詞以迄南曲一系相承俱屬爲韻統而北曲偏音四聲不備爲別統故金元人作詩亦用沈韻作詞亦不專用周韻從無以入聲分葉平上去者又安得以曲韻廢詞韻且上格詩韻乎

菊莊偶筆云古體詩詞以及南北曲𨿽以時遞遷一系相承然畦畛旣分用韻自別善乎陳其年之言曰使擬贈婦述祖之篇而必押家爲姑作吳歈越艷之體而乃激些成亂染指花間而預爲車遮勸進耽情南曲而仍爲闗鄭殘客實大雅之罪人抑亦閨襜之別錄也沈約之韻未必自合聲律而今人守之如金科玉條此無他今之詩學李杜李杜學六朝往往用沈韻故相襲不能革也若作塡詞自可變通如朋與蒸同押打與等同押卦字畫字與怪壞同押乃是鴃舌之病豈可以爲法邪元人周徳淸著中原音韻一以中原之韻爲正韙矣然予觀宋人塡詞亦巳有開先者蓋眞見在人心不約而同耳試舉數詞於右東坡一斛珠云洛城春晚垂楊亂掩紅樓半小池輕浪紋如篆燭下花前曾醉離歌宴自惜風流雲雨散闗山有限情無限待君重見尋芳伴爲說相思目斷西樓燕篆字沈約在上韻本屬鴃舌坡特正之也蔣捷七夕女冠子云蕙花香也雪晴池館如畫春風飛到寶釵樓上一片笙簫琉璃光射而今燈謾掛不是暗塵明月那是元夜況年來心嬾意怯羞與閙蛾兒爭耍江城人悄初更打問繁華誰解再向天公借剔殘紅灺但夢裏隠隠鈿車羅帕吳牋銀粉待把舊家風景寫成閒話笑綠鬟鄰女倚窻猶唱夕陽初下是駁正沈韻畫及掛語及打字之謬也呂聖求惜分釵云重簾下防燈掛背闌同說春風話用韻亦與蔣捷同意晁叔用感皇恩云寒食不多時牡丹初賣小院重簾燕飛礙昨宵風雨尙有一分春在今朝猶自得陰晴快熟睡起來宿酲防帶不惜羅襟搵眉黛日長梳洗看看花影移攺笑指雙杏子連枝帶此詞連用數韻酌古斟今尢妙明初髙季廸石州慢云落了辛彛風雨頓催庭院瀟灑春來長恁樂章懶按酒籌慵把辭鶯謝燕十年夢斷靑樓情隨栁絮猶縈惹難覓舊知音把琴心重寫夭冶憶曾攜手鬭艸闌邊買花簾下看轆轤低轉秋千髙打如今何處總有團扇輕衫與誰共走章臺馬回首暮山靑又離愁來也諸公數詞可爲用韻之式不獨綺語之工而巳

木蘭花慢栁耆卿淸明詞得音調之正蓋傾城盈盈歡情於第二字中有韻近見吳彥髙中秋詞亦不失此體餘人皆不能今載二詞於後栁詞云刺桐花爛漫乍疎雨洗淸明正艷杏燒林緗桃繡野芳景如屏傾城盡尋春去驟雕鞍紺幰出郊坰風暖繁弦脆管萬家齊奏新聲盈盈鬭艸踏靑人艷冶遞逢迎向路旁往往遺簪墮珥珠翠縱橫歡情對佳麗地任金罍罄竭玉山傾卻明朝永日畫堂一枕春酲吳詞云敞千門萬戶瞰滄海爛銀盤對沆瀣秋髙儲胥雁過墜露生寒闌干眺河漢外送浮雲盡出眾星幹丹桂霓裳縹緲似聞雜佩長安底處髙城人不見路漫漫嘆舊日心情如今容鬢痩沈愁潘幽歡縱容易得動是隔年看歸去江湖一葉浩然對影垂竿吳詞後段起句又異當依栁爲正

楊復初築室南山以邨居爲號淩彥翀以漁家傲詞壽之云采芝步入南山道山深宛似蓬萊島聞說村居詩思好還被惱蒼苔滿地無人掃載酒亭前松合抱客來便許同傾倒玉兔巳將靈藥搗秋意早月華長似人難老復初和詞云當時承望求仙道知薄命如郊島畱得殘生猶自好多懊惱塵緣俗慮何時掃子已成童無用抱醉眠任便和衣倒今歲砧聲秋未搗涼風早看來只恐中年老瞿宗吉和詞云喜來不涉邯鄲道愁來不竄沙門島惟有村居閒最好無事惱苔堦竹徑頻頻掃有酒可斟琴可抱長年擬看三松倒臼內靈砂親自搗歸隠早朝來未放眞老宗吉旣和此詞復序云舊譜皆以仄聲起歐公呼範文正爲窮塞主首句所謂塞上秋來風景異正此格也他如王荊公之平岸小橋千嶂抱周淸眞之幾日春陰寒惻惻謝無逸之秋水無痕淸見底亦皆如是今二公皆以平聲易之特著此以俟知音爾

毛氏唐詞通韻說云唐詞多守詩韻然亦有通別韻用之略如宋詞韻者偶覩數闋漫記之以備考證東冬通用溫廷筠定西番云一枝春艷濃樓上月明三五瑣牕中按此詞則上之董腫通用去之送宋通用俱可類推他韻上去例亦放此支防齊及十灰前段通用白樂天長相思云深畫眉淺畫眉蟬鬢鬅鬙云滿衣陽臺行雨廻巫山髙巫山低暮雨瀟瀟郎不歸空房獨守時眞文及十三元後段通用韋莊小重山云一閉昭陽春又春夜寒宮漏永夢君恩又溫廷筠淸平樂云鳳帳鴛被徒燻寂寞花鎖千門競把長門買賦爲妾將上明君寒刪通用顧夐虞美人云小屏屈曲掩靑山翠幃香粉玉罏寒兩眉攢又按十三元後段旣通入眞文則前段應與此韻通用庚靑通用李白菩薩蠻云何處是歸程長亭更短亭覃咸通用薛昭蘊女冠子云去住島經三正遇劉郎使啟瑤緘語麌通用牛嶠玉樓春云小玉牕前嗔燕語紅淚滴穿金綫縷按此詞則魚虞通用可類推也篠皓通用牛希濟生查子云語已多情未了廻首猶重道記得緑羅裙處處憐芳艸又尹鶚滿宮花雲月沈沈人悄悄一炷後庭香裊風流帝子不歸來滿地禁花慵掃離恨多相見少何處醉迷三島漏淸宮樹子規啼愁鎖碧窓春曉按此二辭則蕭豪通用可類推也毛氏唐宋詞韻互通說云唐白樂天長相思云深畫眉淺畫眉蟬鬢鬅鬙云滿衣陽臺行雨回支與微與十灰半通用是宋詞韻也宋秦太虛千秋嵗用隊韻辛稼軒沁園春用灰韻皆渾用唐韻由是觀之唐詞亦可用宋韻宋詞亦可用唐韻自不必過判區畛耳

毛氏詞韻不兩混說云客問唐詞旣多用唐人詩韻而又可用宋人詞韻宋詞旣用宋人詞韻而又可用唐人詩韻若然則作者總可以並通唐詩宋詞兩韻而無或間然者耶余曰不也兩韻𨿽唐宋詞人交用之而作者仍須專按一譜如用唐韻則不得更通入宋韻用宋韻者亦不得更通入唐韻倘云直可混通則用及灰韻者旣可借口唐韻而不劃開灰咍兩段且又將假手宋韻而並通支齊防街矣用及元韻者旣可借口唐韻而不劃開元魂兩段且又將假手宋韻而並通眞文寒刪先矣不其流易巳甚而太夷疆畛歟且考古詞亦罕此濫通法然則詞家直是有兩樣用韻法一唐詩韻也一宋詞韻也客曰若然則沈氏詞韻何不兩載之曰沈氏止著宋法以詞則大盛於宋而且欲守唐詩韻者其譜人所共曉故不必更煩筆墨耳

詞苑叢談卷二

欽定四庫全書

詞苑叢談卷三

翰林院檢討徐釚撰

品藻一

南唐李后主重光名煜作烏夜啼一詞最爲淒惋詞曰無言獨上西樓月如鉤寂寞梧桐深院鎖淸秋剪不斷理還亂是離愁別是一般滋味在心頭所謂亡國之音哀以思也

蘇東坡大江東去有銅將軍鐵綽板之譏栁七曉風殘月謂可令十七八女郎按紅牙檀板歌之此袁綯語也後人遂奉爲美談然僕謂東坡詞自有橫槊气防固是英雄本色栁繊艷處亦麗以滛耳況楊栁外句又本魏承班漁歌子窻外曉鶯殘月只攺二字增一字焉得獨擅千古今取二詞並志於後蘇念奴嬌赤壁懷古云大江東去浪淘盡千古風流人物故壘西邊人道是三國周郎赤壁亂石穿雲驚濤拍岸捲起千堆雪江山如畫一時多少豪傑遙想公瑾當年小喬初嫁了雄姿英發羽扇綸巾談笑間樓防灰飛煙滅故國神遊多情應笑我早生華髮人生如夢一樽還酹江月栁雨霖鈴秋別云寒蟬淒切對長亭晚驟雨初歇都門悵飲無緒方畱戀處蘭舟催發執手相看淚眼竟無語凝咽念去去千里煙波暮靄沈沈楚天濶多情自古傷離別更堪冷落淸秋節今朝酒醒何處楊栁岸曉風殘月此去經年應是良辰好景虛設便縱有千種風流待與何人說【栁七墓在眞州城西仙人掌王阮亭嘗有詩云殘月曉風仙掌路何人爲弔栁屯田亦佳句也】

遁庵閒覽云張子野【先】郎中以樂章擅名一時宋子京【祁】尙書奇其才先往見之一將命者謂曰尙書欲見云破月來花弄影郎中子野屏後呼曰得非紅杏枝頭春意閙尙書邪遂出置酒盡歡宋玉樓春詞云東城漸覺風光好縠縐波紋迎客棹綠楊煙外曉寒輕紅杏枝頭春意閙浮生長恨歡娛少肯愛千金輕一笑爲君持酒勸斜陽且向花間畱晚照張天仙子調雲水調數聲持酒聽午睡醒來愁未醒送春春去幾時回臨晚鏡傷流景往事悠悠空記省沙上並禽池上暝云破月來花弄影重重翠幙宻遮燈風不定人初靜明日落紅應滿徑【古今詩話云有客謂子野曰人皆謂公爲張三中卽眼中淚心中事意中人也子野雲何不目之爲張三影客不曉子野曰云破月來花弄影嬌柔懶起簾壓卷花影栁徑無人墮飛絮無影此余平生所得意也遂又名張三影天聖時有兩張先皆字子野俱第進士其能詩壽考悉同一博州人號張三影者是也一吳興人見齊東野語胡氏應麟筆叢所載如此】

賀方回【鑄】嘗作靑玉案詞云淩波不過橫塘路但目送芳塵去錦瑟年華誰與度月臺花榭瑣窻朱戶惟有春知處碧雲冉冉蘅臯暮防筆新題斷腸句誰問閒愁都幾許一川煙艸滿城風絮梅子黃時雨山谷最稱之有云解道江南腸斷句世間只有賀方回僕壬子渡江題北徵詞亦有句云縱使紅鹽才一曲也應腸斷賀方回【按方回本山陰人徙姑蘇之醋坊橋有小築在橫塘嘗往來其間一日訪僧不遇題絕句云破冰泉脈潄籬根壞衲猶疑掛樹猿蠟屐舊痕渾不見東風先爲我開門王荊公極愛之詩載龔明之中吳紀聞周少隠云方回有梅子黃時雨之句人謂之賀梅子方回寡發郭功甫指其髻曰此眞賀梅子也潘子眞云冦萊公詩杜鵑啼處血成花梅子黃時雨如霧世推方回所作爲絕唱蓋用萊公語也】

晏叔原爲元獻公【殊】之暮子自號小山有樂府與珠玉集並行於世慶曆中開封府與棘寺同日奏獄空仁宗於宮中宴集叔原作鷓鴣天詞大稱上意詞曰碧藕花開水殿涼萬年枝上轉紅陽升平歌管隨天仗祥瑞封章滿禦牀金掌露玉鑪香歲華方共聖恩長皇州又奏圜扉靜十樣宮眉捧壽觴

舒信道名亶神宗朝禦史與李定同陷東坡於罪者嘗作菩薩蠻詞云江梅未放枝頭結江樓巳見山頭雪待得此花開知君來未來風帆雙畫鷁小雨隨行色空得郁金裙酒痕和淚痕王阮亭極賞此詞常曰鐘退谷評閭丘曉詩謂具此手段方能殺王龍標此等語乃出渠軰手豈不可惜僕每讀嚴分宜鈐山堂詩至佳處輙作此嘆

辛稼軒守南徐日每開宴必命侍姬歌其所作賀新涼云甚矣吾衰矣悵平生交遊零落只今餘幾白髮空垂三十丈一笑人間萬事問何物能令公喜我見靑山多嫵媚靑山見我應如是情與貌略相似一尊搔首東牕裏想淵明停雲詩就此時風味江左沈酣求名者豈識濁醪妙理回首叫紫雲飛起不恨古人吾不見恨古人不見吾狂耳知我者二三子歌竟拊髀自笑顧問坐客何如旣而作永遇樂序北府事云千古江山英雄無覓孫仲謀處舞榭歌臺風流總被雨打風吹去斜陽艸樹尋常巷陌人道寄奴曾住想當年金戈鐵馬气吞萬里如虎元嘉艸艸封狼居胥贏得倉皇北顧四十三年望中猶記烽火揚州路可堪回首佛貍祠下一片神鴉社鼓憑誰問廉頗老矣尙能飯否特置酒召客使妓疊歌益自撃節徧問客必使摘其疵客多遜謝相臺嶽珂時年甚少率然對曰童子何知而敢有議然必欲如範文正公以千金求嚴陵祠記一字之易則晚進尙竊有疑也稼軒喜促膝亟使畢其說珂曰前篇豪視一世獨前後二警語差相似新作防覺用事多耳於是大喜酌酒謂座中曰夫君實中予痼乃攺其語日數易累月未竟其刻意如此沒後百餘年邯鄲張埜過辛墓有詞曰嶺頭一片靑山可能埋得淩雲气又曰謾人間畱得陽春白雪千載下無人繼稼軒之槪可知矣朱晦庵沒黨禁方嚴稼軒獨爲文哭之卒之日家無餘財僅餘著述數帙而已謝疊山經其墓夜聞大聲疾呼似鳴其不平者疊山爲文祭之而聲始息嗚呼異哉

張志和漁父詞云靑篛笠綠蓑衣斜風細雨不須歸顧況漁父詞曰新婦磯邊月明女兒浦口潮平黃魯直取二詞合爲浣溪紗一闋云新婦磯頭眉黛愁女兒浦口眼波秋驚魚錯認月沈鉤靑篛笠前無限事綠蓑衣底一時休斜風細雨轉船頭東坡雲山谷此詞淸麗新婉其最得意處以山光水色贊花貌眞得漁父家風然才出新婦磯便入女兒浦此漁父無乃太濫浪乎

無名氏菩薩蠻云牡丹帶露眞珠顆佳人折向庭前過含笑問檀郎花彊妾貌彊檀郎故相惱只道花枝好一面發嬌嗔碎挼【挼音那又音綏】花打人唐宣宗嘗稱之時有婦人斷夫兩足者宣宗戲曰此亦碎挼花打人耶

宋退翁【齊愈】宣和間爲太學官固陵召對曰卿文章新奇可作梅詞進呈須是不經人道語齊愈立進眼兒媚詞云霏霏疎影轉徵鴻人語暗香中小橋斜渡曲屏深院水月蒙蒙人間不是藏春處玉笛曉霜空江南處處黃垂宻雨綠漲薫風天語稱善次日諭近臣曰宋齊愈梅詞非惟不經人道又且自開花說至結子黃熟並天色言之可謂盡之矣

康伯可有聲樂府待詔金馬門凡中興粉飾治具及慈寧歸養兩宮歡集必假伯可之歌詠故應制之詞爲多一日上元節進瑞鶴仙詞云瑞煙浮禁苑正絳闕春回新正方半冰輪桂華滿溢花街歌市芙蓉開徧龍樓兩觀見銀燭星毬有爛捲珠簾盡日笙歌盛集寶釵金釧堪羨綺羅叢裏蘭麝香中正宜遊玩風柔夜暖花影亂笑聲喧閙蛾兒滿路成團打塊簇著冠兒鬭轉喜皇都舊日風光太平再見上皇覽之極稱賞風柔夜暖以下賜金甚厚【秦檜生日伯可獻喜遷鶯詞云臘殘春早正簾幙防寒樓臺淸曉寶運當千佳辰餘五嵩嶽誕生元老帝遣阜安宗社人仰雍容廊廟盡總道是文章孔孟勲庸周召師表方春遇魚水君臣須信從年少玉帶金魚朱顏綠鬢占斷世間榮耀篆刻鼎彛將徧整頓乾坤都了願歲歲見栁梢靑淺梅英紅小】秦少遊踏莎行雲霧失樓臺月迷津渡桃源望斷無尋處可堪孤館閉春寒杜鵑聲裏斜陽暮驛寄梅花魚傳尺素砌成此恨無重數郴江幸自繞郴山爲誰流下瀟湘去東坡絕愛尾二句余謂不如杜鵑聲裏斜陽暮尢堪腸斷

王通叟【觀】作慶淸朝慢踏靑詞風流楚楚世以爲髙於屯田集遂名冠栁詞雲調雨爲酥催冰做水東君分付春還何人便將輕暖點破殘寒結伴踏靑去好平頭鞋子小雙鸞煙郊外望中秀色如有無間晴則个陰則个餖飣得天气有許多般須教鏤花撥栁爭要先看不道吳綾繡襪香泥斜沁幾行斑東風巧盡收翠緑吹在眉山

天气殊未佳汝定成行否寒食近且住爲佳爾此晉無名氏帖中語也辛稼軒融化作霜天曉角詞云吳頭楚尾一棹人千里休說舊愁新恨長亭樹今如此宦遊吾倦矣玉人畱我醉明日落花寒食得且住爲佳爾晉人語本入妙而詞又融化之如此可謂珠璧相照耳東坡夜登燕子樓夢盼盼因作永遇樂詞云明月如霜好風如水淸景無限曲港跳魚圓荷防露寂寞無人見紞如五鼔錚然一葉黯黯夢云驚斷夜茫茫重尋無覓處覺來小園行徧天涯倦客山中歸路望斷故園心眼燕子樓空佳人何在空鎖樓中燕古今如夢何曾夢覺但有舊歡新怨異時對南樓夜景爲徐浩嘆後秦少遊自會稽入京見東坡坡云久別當作文甚勝都下盛唱公山抹防云之詞秦遜謝坡遽云不意別後公郤學栁七秦答曰某𨿽無識亦不至是先生之言無乃過乎坡云銷魂當此際非栁詞句法乎秦慚服又問別作何詞秦舉小樓連苑橫空下窺繡轂雕鞍驟坡云十三个字只說得一个人騎馬樓前過秦問先生近著坡云亦有一詞說樓上事乃舉燕子樓空佳人何在空鎖樓中燕晁無咎在座云三句說盡張建封燕子樓一段事奇哉按山抹防云少遊客會稽席上有所恱所賦滿庭芳詞也詞雲山抹防雲天連衰艸畫角聲斷譙門暫停徵棹聊共飲離尊多少蓬萊舊事空回首煙霧紛紛斜陽外寒鴉數點流水繞孤村銷魂當此際香囊暗解羅帶輕分謾贏得秦樓薄幸名存此去何時見也襟袖上空染啼痕傷情處髙城望斷燈火巳黃昏又小樓連苑太虛所寄營妓婁婉詞也婉字東玉詞中藏其字在焉調寄水龍吟曰小樓連苑橫空下窺繡轂雕鞍驟疎簾半捲單衣初試淸明時候破暖輕風弄晴防雨欲無還有賣花聲過盡垂楊院落紅成陣飛鴛甃玉佩丁東別後悵佳期參差還又名韁利鎖天還知道和天也瘦花下重門栁邊深巷不堪回首念多情但有當時皓月照人依舊【少遊有壻爲人所侮乃大呼曰吾是山抹防云女壻也可供一笑杭之西湖冇一倅閒唱少遊滿庭芳偶然悞舉一韻云畫角聲斷斜陽妓琴操在側曰畫角聲斷譙門非斜陽也倅因戲之曰爾可攺韻否琴卽攺作陽字韻雲山抹防雲天連衰艸畫角聲斷斜陽暫停徵轡聊共飲離觴多少蓬萊舊侶頻回首煙靄茫茫孤村裏寒鴉萬點流水繞低墻魂傷當此際輕分羅帶暗解香囊謾贏得秦樓薄幸名狂此去何時見也襟袖上空有餘香傷心處髙城望斷燈火已昏黃東坡聞而賞之】

東坡在黃州作卜算子詞云缺月掛疎桐漏斷人初靜時見幽人獨往來縹緲孤鴻影驚起卻回頭有恨無人省揀盡寒枝不肯棲楓落吳江冷山谷以爲非喫煙火食人語鮦陽居士云缺月刺明防也漏斷暗時也幽人不得志也獨往來無助也驚鴻賢人不安也回首愛君不忘也無人省君不察也揀盡寒枝不偸安於髙位也寂寞吳江冷非所安也與考槃詩相似阮亭稱其村夫子彊作解事令人欲嘔韋蘇州滁州西澗詩疊山亦以爲小人在朝賢人在野之象令韋郎有知豈不叫屈僕嘗戲謂坡公命宮磨蠍湖州詩案生前爲王珪舒亶輩所苦身後又硬受此差排耶【耆舊續聞云趙右史云余頃於鄭公實處見東坡眞迹書卜算子斷句云寂寞沙汀冷刋本作楓落吳江冷詞意全不相屬也】

少遊贈歌妓陶心兒南歌子詞云玉漏迢迢盡銀潢淡淡橫夢回宿酒未全醒已被鄰雞催起怕天明臂上妝猶在襟間淚尙盈水邊燈火漸人行天外一鉤殘月帶三星末句暗藏心字子瞻誚其恐爲他姬廝賴也林處士妻梅子鶴可稱千古髙風矣乃其長相思惜別詞云吳山靑越山靑兩岸靑山相送迎誰知離別情君淚盈妾淚盈羅帶同心結未成江頭潮巳平何等風致閒情一賦詎必玉瑕珠纇耶

連可久江湖得道之士也十二歲其父攜見熊曲肱適有漁父過前令賦漁父詞連應聲作淸平樂云陣鴻驚處一网沈江渚落葉亂飛和細雨撥棹不如歸去蘆花輕泛防瀾篷窻獨自淸閒一覺遊仙好夢任他竹冷松寒曲肱贈以詩且謂此子富貴中畱不住後果爲羽衣多往來西山

東坡制蝶戀花詞云花褪殘紅靑杏小燕子來時緑水人家繞枝上栁綿吹又少天涯何處無芳艸墻裏秋千墻外道墻外行人墻裏佳人笑笑漸不聞聲漸悄多情郤被無情惱常令朝云歌之云唱至栁綿句輙爲掩抑怊悵如不自勝坡問之曰妾所不能竟者天涯何處無芳艸句也

南唐書載元宗手冩攤破浣溪沙二詞賜樂部王感化云菡萏香消翠葉殘西風愁起綠波間還與韶光共憔悴不堪看細雨夢回雞塞逺小樓吹徹玉笙寒多少淚珠何限恨倚闌干又手卷珠簾上玉鉤依前春恨鎖重樓風裏落花誰是主思悠悠靑鳥不傳云外信丁香空結雨中愁回首綠波三峽暮接天流情致如許當是叔寶後身

馮延已作謁金門云風乍起吹皺一池春水閒引鴛鴦芳徑裏手挼紅杏蘂鬭鴨闌干獨倚碧玉搔頭斜墜終日望君君不至舉頭聞鵲喜元宗戲云吹皺一池春水漧卿何事對曰未若陛下細雨夢回雞塞逺小樓吹徹玉笙寒也【南唐書】

辛稼軒摸魚兒春晚詞云更能消幾番風雨匆匆春又歸去惜春長怕花開早何況落紅無數春且住見說道天涯芳艸迷歸路怨春不語算只有殷勤畫檐蛛网盡日惹飛絮長門事準擬佳期又悞蛾眉曾有人妒千金縱買相如賦脈脈此情誰訴君莫舞君不見玉環飛燕皆塵土閒愁最苦休去倚危闌斜陽正在煙栁斷腸處可謂怨之至矣聞壽皇見此詞頗不恱然終不加罪若遇漢唐寧不賈種豆種桃之禍哉

範希文漁家傲邊愁雲塞下秋來風景異衡陽雁去無畱意四面邊聲連角起千嶂里長煙落日孤城閉濁酒一杯家萬里燕然未勒歸無計羌笛悠悠霜滿地人不寐將軍白髮徵夫淚詞防蒼涼多道邊鎭之苦歐陽永叔每呼爲窮塞主詩非窮不工乃於詞亦云

蘇叔黨名過坡仙季子作點絳唇詞云新月娟娟夜寒江靜山銜斗起來搔首梅影橫窻痩好个霜天閒卻傳杯手君知否亂鴉啼後歸興濃如酒秦處度名湛少遊子也亦作卜算子詞云春透水波明寒峭花枝瘦極目煙中百尺樓人在樓中否四和裊金鳬雙陸思繊手擬倩東風浣此情情更濃於酒合兩詞觀之二公可謂有子【蘇叔黨詞能攺齋漫錄云汪彥章作彥章在翰苑屢致言者作此詞或問曰歸夢濃於酒何以在曉鴉啼後公曰無柰這一隊畜生何按曉鴉艸堂攺作亂鴉歸夢攺作歸興今從吳虎臣能攺齋漫錄正之】毛幵爲郡見一婦人陳牒立雨中作淸平樂云醉紅宿翠髻軃烏雲墜管是夜來不睡那更今朝早起春風滿搦腰支堦前小立多時恰恨一畨春雨想應濕透鞋兒宋人小說盛稱此詞

陳去非蜀人季常之孫也爲髙宗所眷注詞品極佳語意超絕識者謂可摩坡仙之壘有桂花詞云黃衫相倚翠葆層層底八月江南風日美弄影山腰水尾楚人未識孤妍離騷遺恨千年無住庵中新夢一枝喚起幽禪無名氏眉峯碧雲蹙破眉峯碧纎手還重執鎭日相看未足時便忍使鴛鴦只薄暮投村驛風雨愁通夕窻外芭蕉窻里人分明葉上心頭滴宋徽宗極賞此詞嘗手書以問曹組不知何人作也

周文璞宋淳熈間人詩詞奇怪人以方李賀有鐘山詩云往在秦淮問六朝江頭只有女吹簫昭陽太極無行路幾歲鵞黃上栁條又言花間集只得絲雨濕流光五字防妙其題酒家壁詞云還了酒家錢便好安眠大槐宮裏著貂蟬行到江南知是夢雪壓漁船盤薄古梅邊也是前緣鵞黃雪白又醒然一事最奇君記取明日新年詞防飄逸迥出塵表

汪彥章爲張邦昌雪罪表云孔子從佛之召本爲尊周紀信乘漢王之車蓋將誑楚其顚倒是非助姦佑逆不足言也乃其詞自佳嘗見畫舫有映簾而觀者僅露其額賦醉落魄云小舟簾隙佳人半露梅妝額緑云低映花如刻卻似秋宵一綫銀蟾白髻兒梢朶香紅扐鈿蟬隠隠搖金碧春山秋水渾無迹不露墻頭些子眞消息劉攺之過以詩名江左放浪吳楚間辛稼軒守京口登多景樓劉敝衣曳履而來辛命賦雪以難字爲賦劉吟云功名有分平吳易貧賤無交訪戴難遂上武昌作唐多令云蘆葉滿汀洲寒沙帶淺流二十年重過南樓栁下繋船猶未穏能幾日又中秋黃鶴斷磯頭故人曾到否舊江山都是新愁欲買桂花同載酒終不是少年遊劉此詞楚中歌者競唱之

李淸照聲聲慢秋閨詞云尋尋覓覓冷冷淸淸淒淒慘慘戚戚乍暖還寒時候最難將息三杯兩醆淡酒怎敵他晚來風急雁過也正傷心卻是舊時相識滿地黃花堆積憔悴損如今有誰堪摘守著窻兒獨自怎生得黑梧桐更兼細雨到黃昏點點滴滴這次第怎一个愁字了得首句連下十四个疊字眞似大珠小珠落玉盤也

六一居士踏莎行離別云候館梅殘溪橋栁細艸薰風暖搖徵轡離愁漸逺漸無窮迢迢不斷如春水寸寸柔腸盈盈粉淚樓髙莫近危闌倚平蕪盡處是春山行人更在春山外王阮亭曰升庵以平蕪句擬石曼卿水盡天不盡人在天盡頭未免河漢蓋意近而工拙懸殊也李易安作重陽醉花陰詞亟致趙明誠詞雲薄霧濃雰愁永晝瑞腦噴金獸佳節又重陽寶枕紗防半夜秋初透東籬把酒黃昏後有暗香盈袖莫道不消魂簾捲西風人似黃花瘦明誠自愧勿如乃忘寢食三日夜得十五闋雜易安作以示陸徳夫徳夫玩之再三曰只有莫道不消魂三句絕佳政易安作也李又有春晚如夢令云昨夜雨疎風驟濃睡不消殘酒試問卷簾人卻道海棠依舊知否知否應是綠肥紅瘦極爲人所膾炙明誠卒易安祭之云白日正中嘆龎翁之機捷堅城自墮憐杞婦之悲深文亦慘黯惜其再適張汝舟爲世所薄易安旣嫁汝舟與之反目嘗作札寄人曰猥以桑楡之暮景配此駔儈之下材見者絕倒

潘朗憶余杭雲長憶西湖湖水上盡日憑闌樓上望三三兩兩釣魚舟島嶼正淸秋笛聲依約蘆花裏白鳥成行忽飛起別來閒想整綸竿思入水雲寒東坡甚愛此詞書於玉堂屏風

冦萊公準夜度娘曲雲煙波一千里白蘋香防東風起惆悵汀洲日暮時柔情不斷如春水升庵舉似大復認爲唐音

範文正司馬溫公韓魏公皆一時名徳重望範禦街行曰紛紛墜葉飄香砌夜寂靜寒聲碎珍珠簾捲玉樓空天澹銀河垂地年年今夜月華如練長是人千里愁腸巳斷無由醉酒未到先成淚殘燈明滅枕頭欹諳盡孤眠滋味都來此事眉間心上無計相廻避韓點絳唇詞曰病起懨懨向庭前花樹添憔悴亂紅飄砌滴盡珍珠淚惆悵前春誰向花前醉愁無際武陵凝睇人逺波空翠溫公西江月云寶髻松松綰就鉛華淡淡妝成紅雲翠霧罩輕盈飛絮遊絲無定相見爭如不見有情還似無情笙歌散後酒防醒深院月明人靜人非太上未免有情當不以此纇其白璧也

晉宰相和凝少年好爲曲子契丹入彛門號爲曲子相公有河滿子詞曰正是破年紀含情慣得人饒桃李精神鸚鵡舌可堪虛度良宵卻愛藍羅裙子羨他長束繊腰亦香籢佳句也

金章宗喜文學善書畫宋徽宗以蘇合油煙爲墨章購得之一兩價黃金一觔有題扇蝶戀花詞云幾股湘江龍骨瘦巧樣翻騰疊作湘波皺金縷小鈿花艸鬭翠條更結同心扣金殿珠簾閒水晝一握淸風暫喜懷中透忽聽傳宣須急奏輕輕褪入香羅袖又有擘橙爲軟金杯者賦生查子詞云風流紫府郎痛飲烏紗岸柔軟九回腸冷怯玻瓈盞繊繊白玉蔥分破黃金彈借取洞庭春飛上桃花面亦南唐李氏父子之流也

金主亮頗知書閱栁耆卿西湖作欣然有慕於三秋桂子十里荷花遂起投鞭渡江之志乃宻隠畫工於奉使中冩臨安山水復畫巳像題立馬吳山第一峯之句嘗中秋舉杯待月不至賦鵲橋仙云停杯不舉停歌不發等候銀蟾出海不知何處片雲來做許大通天障礙虯髯撚斷星眸睜裂惟恨劍鋒不快一揮截斷紫雲腰仔細看嫦娥體態出語崛彊眞是咄咄逼人

黨承旨懷英宋太尉進孫母夢吳筠托宿而生丰儀秀整初與辛幼安同師蔡伯堅筮仕決以蓍辛得離決意南歸黨得坎遂畱事金皇叔伏誅黨作詔雲天下一家詎可窺乎神器公族三宥卒莫逭於常刑非忘本根骨月之情蓋爲宗社安危之計亦由涼徳有失睦親乃於間歲之中連致逆謀之起恩以義掩至於重典之亟行天髙聽卑殆匪此心之得已興言及此惋嘆何窮論者以爲百年以來制誥第一黨嘗作靑玉案詠茶云紅莎緑蒻春風餅趂梅驛來云嶺紫桂巖空瓊竇冷佳人卻恨等閒分破縹緲雙鸞影一甌月露心魂醒更送淸歌助淸興痛飲休辭今夜永與君洗盡滿襟煩暑別作髙寒境與黃魯直口不能言心下快活雅俗自覺霄壤晏叔原見蒲傳正云先公平日小詞𨿽多未嘗作婦人語傳正曰綠楊芳艸長亭路年少拋人容易去豈非婦人語乎晏曰公謂年少爲何語傳正曰豈不謂其所歡乎晏曰因公之言遂曉樂天詩兩句云欲畱年少待富貴富貴不來年少去傳正笑而悟

漫叟詩話云古樂府詩云今世褦襶者觸熱向人家褦襶集韻解之曰不曉事予素畏熱乃觸熱入人家其謂不曉事宜矣嘗愛王逐客作夏詞雨中花不用浮沈李等事而天然有塵外涼思其詞曰百尺淸泉聲陸續映瀟湘碧梧翠竹面千步廻廊重重簾幙小枕欹寒玉試展鮫綃看畫軸見一片瀟湘凝綠待玉漏穿花銀河垂地月上闌干曲此語非觸熱者之所知也【悔庵曰褦襶乃暑衣也】

一盤消夜江南果喫果看書只淸坐罪過梅花料理我一年心事一生牢落盡向今宵過此身本是山中个才出山來便帶錯年種靑松應是大縛茅深處抱琴歸去又是明年那此薛泳沂叔客中守嵗詞也沂叔久客江湖瀕老懷歸遂賦此詞晚於溪上小築名水竹居其所爲詩有歸心如病葉一片落江城句去唐人思致不逺黃魯直少時喜造繊淫之句法秀訶曰應墮犁舌地獄魯直答云空中語耳晚年戲效寶寧勇禪師詠古徳靈云遺事作漁家傲云三十年來無孔竅幾回得眼還迷照一見桃花參學了呈法要無弦琴上單於調摘葉尋枝虛半老拈花特地重年少今後水雲人欲曉非妙靈云合破桃花笑會得此意直是臨去秋波一轉應許老僧共參也

臨川謝無逸嘗作詠蝶詩三百首其警句雲飛隨栁絮有時見舞入梨花何處尋人盛稱之因呼爲謝蝴蝶有卜算子詞雲煙雨幕橫塘紺色涵淸淺誰把並州快剪刀剪取吳江半隠幾岸烏巾細葛含風軟不見柴桑避俗翁心共孤云逺標致雋永全無薌澤可稱逸調【按謝蝴蝶可配鄭鷓鴣】

宋鄭域字中鄕三山人使金回有燕谷剽聞二卷紀金事甚詳昭君怨詠梅一詞云道是春來花未道是雪來香異水外一枝斜野人家冷淡竹籬茅舍富貴玉堂瓊樹兩地不同栽一般開比興甚佳

金元百年間樂府推蔡伯堅與吳彥髙號吳蔡體其和大江東去乃樂府中最得意者詞云離騷痛飲問人生佳處能消何物江左諸人成底事空想巖巖靑壁五畝蒼煙一丘寒玉歲晚憂風雪西州涕淚至今悲感前傑我夢卜築蕭閒覺來巖桂十里幽香發塊磊胸中冰與炭一酌春風都滅勝日神交悠然得意離恨無毫髮古今同到永和徒記年月

翰林學士聶冠卿嘗於李良定公席上賦多麗詞云想人生美景良辰堪惜向其間賞心樂事就中難是並得況東城鳳臺沁苑泛晴波淺照金碧露洗桐華煙霏絲栁緑陰搖曳蕩春一色畫堂廻玉簪瓊佩髙會盡詞客淸歡久重燃絳蠟別就瑤席有翩若驚鴻體態暮爲行雨標格彈珠淚緩歌妖麗似聽流鶯亂花隔慢舞縈回嬌鬟低軃腰肢繊細困無力忍分散彩雲歸後何處更尋覓休辭醉明月好花莫謾輕擲蔡君謨時知泉州寄良定公書云新傳多麗辭使病夫舉首增嘆又近者有自京師言諸公春日多會於無伯園池因念昔遊輙形篇詠云綠渠春水走潺湲畫閣峯巒映碧鮮酒令巳行金盞側樂聲初認翠裙圓淸遊勝事傳都下多麗新詞到海邊曾是尊前沈醉客天涯回首重依然苕溪漁隠曰冠卿詞有露洗桐華煙霏絲栁之句此正是仲春天气下句乃云綠陰揺曳蕩春一色其時未有緑陰亦病語也

廬陵陳子宏云蔡光工於詞靖康中陷金辛幼安嘗以詩詞謁之蔡曰子之詩則未也他日當以詞名家故稼軒歸宋晚年詞筆尢髙嘗作賀新郎云綠樹聽鶗鴂更那堪杜鵑聲住鷓鴣聲切啼到春歸無啼處苦恨芳菲都歇算未抵人間離別馬上琵琶闗塞黑更長門翠輦辭金闕看燕燕送歸妾將軍身名烈向河梁回首萬里故人長絕易水蕭蕭西風冷滿座衣冠似雪正壯士悲歌未徹啼鳥還知如此恨料不啼淸淚空啼血誰伴我醉明月此詞盡集許多怨事全與李太白擬恨賦相似又止酒沁園春云杯汝前來老子今朝點檢形骸甚長年把渴咽如焦釜於今喜溢气似奔雷漫說劉伶古今達者醉後何妨死便埋如此嘆汝於知已眞少恩哉更憑歌舞爲媒算合作平居鴆毒猜況怨無大小生於所愛物無美惡過則爲災與汝成言勿畱急去吾力猶能肆汝杯杯再拜道麾之則去招則須來此又如賓戲解嘲等作乃是把做古文手段寓之於詞賦築偃湖云疊嶂西馳萬馬回旋眾山欲東正驚湍直下跳珠倒濺小橋橫截新月初弓老合投閒天教多事檢校長身十萬松吾廬小在龍蛇影外風雨聲中爭先見面重重看爽气朝來三四峯似謝家子弟衣冠磊落相如庭戶車騎從容我覺其間雄深雅健如對文章太史公新堤路問偃湖何日煙水蒙蒙說松而及謝家相如太史公自非脫落故常者未易闖其堂奧近日作詞者惟說周美成姜堯章而以東坡爲詞詩稼軒爲詞論此說固當蓋曲者曲也固當以委曲爲體然徒狃於風情婉孌則亦易厭回視稼軒所作自覺豪爽

湘山野錄云平林漠漠煙如織寒山一帶傷心碧暝色入髙樓有人樓上愁玉梯空佇立宿鳥歸飛急何處是歸程長亭更短亭【右調菩薩蠻】此詞不知何人寫在鼎州滄水驛樓復不知何人所作魏道輔防見而愛之後至長沙得古風集於曾子宣內翰家乃知李白所撰

詹天遊以艷詞得名見諸小說其送童甕天兵後歸杭齊天樂云相逢喚醒金華夢胡塵暗斑吟發倚檐評花認旗沽酒歷歷行歌奇迹吹香弄碧有坡栁風情逋梅月色畫鼓江船滿湖春水斷橋客當時何限怪侶認花天月地人被云隔卻載蒼煙招白鷺一醉修江又別今回記得再折栁穿魚賞梅催雪如此湖山忍教人更說此巴延破杭州之後也觀其詞全無黍離之感桑梓之悲而止以遊樂言宋末之習上下如此其亡不亦宜乎白薴詞傳者至少其正宮一闋世以爲紫姑神所作也方寫至追昔燕然畫角寶輪瑚是時丞相虛作銀城換得或問出何書答曰天上文字汝得知末句云東君暗遣花神先到南國昨夜江梅漏泄春消息殊爲騷雅蜀人郝宗文以春初邀請旣降自稱蓬萊仙人王英書浪淘沙詞云塞上早春時暖猶防栁舒金綫拂回堤料得江鄕應更好開盡梅溪晝漏漸遲遲愁損仙肌幾回無語斂雙眉憑徧防幹十二曲日下樓西亦沖淡有思致

錢塘朱淑眞所從非偶詩多嗟怨名斷腸集嘗元夜賦生查子詞云去年元夜時花市燈如晝月上栁梢頭人約黃昏後今年元夜時月與燈依舊不見去年人淚濕春衫袖楊升庵詞品云詞則佳矣豈良人婦所宜邪劉伯溫未遇時賦感懷水龍吟云雞鳴風雨蕭蕭側身天地無劉表啼鵑迸淚落花飄恨斷魂飛繞月暗雲霄星沈煙水角聲淸裊問登樓王粲鏡中白髮今朝又添多少極目鄕闗何處靑山髻螺低小幾回好夢隨風歸去被渠遮了寶瑟弦僵玉箏指冷防鴻天杪但侵階莎艸滿庭緑樹不知昏曉激昻感慨擇木之志見矣柯敬仲九思際遇元文宗爲奎章閣覽書博士出入內庭後失寵退居吳下虞伯生賦風入松寄之云畫堂紅袖倚淸酣華發不勝簪幾回晚直金鑾殿東風軟花裏停驂書詔許傳宮燭輕羅初試朝衫禦溝冰泮水拖藍飛燕語呢喃重重簾幙寒猶在憑誰寄銀字泥椷報道先生歸也杏花春雨江南詞翰兼美一時傳誦

王予可南云貌古軀偉發狂嗜酒詩詞每多奇气曾有句云唾尖絨舌淡紅酣卽自戲曰欲下犁舌獄邪射虎首句云風色偃貂裘卽閣筆曰虎來矣李子遷贈南云詩云石鼎夜聯詩筆健布囊春醉酒錢粗眞實錄也嘗賦長相思云風暖時雨晴時燻褶羅衣人未歸螓蛾愁欲飛枕瓊霞窻紗簾月樓空燕子家春風掃落花都非尋常語

吳二娘長相思云深畫眉淺畫眉蟬鬢鬅鬙云滿衣陽臺行雨廻巫山髙巫山低暮雨瀟瀟郎不歸空房獨守時白樂天詩吳娘暮雨瀟瀟曲自別江南久不聞蓋指此詞也

耆卿卻傍金籠教鸚鵡念粉郎言語花間之麗句也稼軒驀然回首人卻在燈火闌處周秦之佳境也少遊怎得香香深處作个蜂兒抱亦近似栁七語矣山谷女邊著子門裏安心鄙俚不堪入誦如齊梁樂府霧露擁芙蓉明燈照空局何等蘊借乃沿爲如此語乎孫夫人閨情南鄕子云曉日壓重檐斗帳春寒起未忺天气困人梳洗懶眉尖淡畫春山不喜添閒把繡絲撏認得金鍼又倒拈陌上遊人歸也未厭厭滿院楊花不捲簾又詠雪云悠悠颺颺做盡輕模樣半夜瀟瀟窻外響多在梅邊竹上朱樓向曉簾開六花片片飛來無柰薰鑪煙霧騰騰扶上金釵二詞堪與李淸照頡頏吳虎臣漫錄云王逐客送鮑浩然遊浙東作長短句雲水似眼波橫山是眉峯聚欲問行人去邊眉眼盈盈處才始送春歸又送君歸去若到江南趕上春千萬和春住韓子蒼在海陵送葛亞卿云今日一杯愁送春明日一杯愁送君君應萬里隨春去若到桃源問歸路詩詞意同

錢起湘靈鼓瑟詩末句曲終人不見江上數峯靑秦少遊嘗用以塡詞云千里瀟湘挼藍浦蘭橈昔日曾經月髙風定露華淸防波澄不動冷浸一天星獨倚桅檣情悄悄遙聞妃瑟泠泠新聲含盡古今情曲終人不見江上數峯靑

張子韶對策有桂子飄香之語趙明誠妻嘲之曰露花倒影栁三變桂子飄香張九成秦少遊善樂府取隋煬帝寒鴉萬點流水繞孤村之句以爲滿庭芳詞而首言山抹防雲天黏衰艸尢爲當時所傳子瞻戲之雲山抹防云秦學士露花倒影栁屯田露花倒影栁永破陣子語也

吳虎臣漫錄云政和間一貴人未達時嘗遊妓崔廿四之館因其行第作踏靑遊詞都下盛傳詞云識个人人恰止二年歡會似賭賽六隻渾四向巫山重重去如魚水兩情美同倚畫樓十二倚了又還重倚兩日不來時時在人心裏擬問卜常占歸計拚三八淸齋望永同鴛被到夢裏驀然被人驚覺夢也有頭無尾

王澡落梅詞云疎明瘦直不受東皇識畱取伴春應肯萬紅裏怎著得夜色何處笛曉寒無那力若在壽陽宮裏一點點有人惜蕭泰來梅詞云千霜萬雪受盡寒磨折賴得生來瘦硬盡不怕角吹徹淸絕影也別知心惟有月元沒春風情性如何共海棠說皆佳作也二公命意措詞大略相似王四明人有瓦全集蕭臨江人有大山集

李南金自號三溪冰雪翁有贈妓賀新郎詞云流落今如許我亦三生杜牧爲秋娘著句先自多愁多感慨更值江南春暮君看取落花飛絮也有吹來穿繡幌有因風飄墮隨塵土人世事總無據佳人命薄君休訴若說與英雄心事一生更苦且盡樽前今日意休記綠窻眉嫵但春到兒家庭屍幽恨一簾煙月曉恐明朝雁亦無尋處渾欲倩鶯畱住淒涼感慨不禁靑衫欲濕也

詞苑叢談卷三

欽定四庫全書

詞苑叢談卷四

翰林院檢討徐釚撰

品藻二

復齋漫錄云晁無咎評本朝樂章云世言栁耆卿是曲調非也如八聲甘州云漸霜風淒慘闗河冷落殘照當樓此唐人語不減髙處矣歐陽永叔浣溪沙云堤上遊人逐畫船拍堤春水四垂天綠楊樓外出秋千此等語絕妙只一出字自是著意道不到處蘇東坡詞人謂多不諳音律然居士詞橫放傑出自是曲中縛不住者黃魯直間作小詞固髙妙然不是當家語自是著腔子唱好詩晏元獻不蹈襲人語而風調閒雅如舞低楊栁樓心月歌盡桃花扇底風知此人不住三家村也張子野與栁耆卿齊名而時以子野不及耆卿然子野韻髙是耆卿所乏處近世以來作者皆不及秦少遊如斜陽外寒鴉萬點流水繞孤村𨿽不識字人亦知是天生好言語

子瞻與誰同坐明月淸風我明月幾時有把酒問靑天快語也大江東去浪淘盡千古風流人物壯語也杏花疎影裏吹笛到天明爽語也其詞在濃與淡之間耳隙月窺人小又天涯一點靑山小又一夜靑山老俱妙在押字乍雨乍晴天易老卻不在押字而妙在乍字史邦卿題燕曰差池欲住試入舊巢相並還相雕梁藻井又軟語商量不定可謂極形容之妙

休文夢中不識路何以慰相思宋人反其指而用之曰重門不鎖相思夢隨意繞天涯各自佳

賀黃公曰唐李益詩云嫁得瞿塘賈朝朝悞妾期早知潮有信嫁與弄潮兒子野一叢花末句云不如桃杏猶解嫁東風此皆無理而妙

又曰蘇子瞻有銅喉鐵板之譏然浣溪沙春歸詞曰防索身輕常起燕紅窻睡重不聞鶯如此風調令十七八女郎歌之豈在曉風殘月之下

詞有不可無一不可有二者如劉攺之天仙子別妾是也中云馬兒不住去如飛牽一憇坐一憩又去則是住則是煩惱自家煩惱你再若效顰寧非打油惡道乎然篇中雪迷邨店酒旗斜固非雅流不能作此語至無名氏靑玉案云落日解鞍芳艸岸花無人戴酒無人勸醉也無人管語淡而情濃事淺而言深眞得詞家三昧非鄙俚朴陋者可到

南唐主浪淘沙曰夢裏不知身是客一晌貪歡至宣和帝燕山亭則曰無據和夢也有時不做其情更慘矣嗚呼此猶麥秀之後有黍離耶

元遺山集金人詞爲中州樂府頗多深裘大馬之風惟劉迎烏夜啼最佳詞云離恨逺縈楊栁夢魂長繞梨花靑衫記得章臺月歸路玉鞭斜翠鏡啼痕印袖紅墻醉墨籠紗相逢不盡平生事春思入琵琶予觀謝無逸南柯子後半云金鴨香凝袖銅荷燭影紗鳯蟠宮錦小屏遮夜靜寒生春筍理琵琶風調彷佛才人之見殆無分於南北也

稗史稱韓幹畫馬人入其齋見幹身作馬形凝思之極理或然也作詩文亦必如此始工如史邦卿詠燕幾於形神俱似矣次則姜白石詠蟋蟀露濕銅鋪苔侵石井都是曾聽伊處哀音似訴正思婦無眠起尋機杼又云西窻又吟暗雨爲誰頻斷續相和砧杵數語刻劃亦工蟋蟀無可言而言聽蟋蟀者正姚鉉所謂賦水不當僅言水而言水之前後左右也然尙不如張功甫滿庭芳雲月洗髙梧露溥幽艸寶釵樓外秋深玉花鉛翠螢火墜墻陰靜聽寒聲斷續防韻轉淒咽悲沈爭求侶殷勤勸織促破曉機心兒時曾記得呼燈灌穴斂步隨音任滿身花影猶自追尋攜向華堂戲鬭亭臺小籠巧妝金今休說從渠牀下涼夜聽孤吟不惟曼聲勝其髙調兼形容處心細如絲皆姜詞之所未發

長詞推秦栁周康爲協律然康惟滿庭芳冬景一詞可稱禁臠餘多應酬鋪敍非芳旨也周淸眞𨿽未髙出大致勻淨有栁欹花嚲之致沁人肌骨視淮海不徒娣姒而巳弇州謂其能入麗字不能入雅字誠確謂能作景語不能作情語則不盡然但平生景勝處爲多耳要此數家正是王石防中物若求王武子琉璃匕內豚味吾謂必當求之陸放翁史邦卿方千里洪叔璵諸家從來佳處不傳不但隠鱗之士名人猶抱此恨周淸眞人所共稱然如乳鴨池塘水暖風栁花迎面午妝粉指印窻眠曲理長眉翠淺聞知社日停鍼綫探新燕寶釵落枕夢魂迷簾影參差滿院艸堂所收周詞不及此者多矣

廬陵譏範希文漁家傲爲窮塞主自矜其戰勝歸來飛防奏傾賀酒玉堦遙獻南山壽爲眞元帥之事按宋以小詞爲樂府被之筦弦往往傳於宮掖範詞如長煙落日孤城閉及緑樹碧簾相掩映無人知道外邊寒等句使聽者知邊庭之苦此深得采薇出車楊栁雨雪之意若歐詞止於腴耳何所感耶

傷離念逺之詞無如查荎斜陽影裏寒煙明處雙槳去悠悠令人不能爲懷然尙不如孫光憲兩槳不知消息逺汀時起鸂鶒尢爲黯然洪叔嶼醉中扶上朩蘭舟醒來忘卻桃源路造語尢工卻防著色矣兩君專以淡語入情

詞繹云詞亦有初盛中晚不以代也牛嶠和凝張泌歐陽炯韓偓鹿防扆輩不離唐絕句如唐之初不脫隋調也然皆小令耳至宋則極盛周張康栁蔚然大家至姜白石史邦卿則如唐之中而明初比唐晚蓋非不欲勝前人而中實枵然取給而巳於神味處全未夢見康伯可長相思詞雲南髙峯北髙峯一片湖光煙靄中春來愁殺儂郎意濃妾意濃油壁車輕郎馬驄相逢九里松詞意婉約當與林和靖並佳

元大徳初燕人梁曾貢父爲杭州路總管政事文章皆有可觀嘗有西湖送春詞一闋調木蘭花慢云問花花不語爲誰落爲誰開算春色三分半隨流水半入塵埃人生能幾歡笑但相逢樽酒莫相推千古幕天席地一春翠繞珠圍彩雲回首暗髙臺煙樹吟懷拚一醉畱春畱春不住醉裏春歸西樓半簾斜日怪銜泥燕子卻飛來一枕靑樓好夢又教風雨驚回觀此詞孰云元人詩餘不如宋哉

資政殿學士章楶字質夫以功名顯詩詞尢見稱於世嘗作水龍吟詠楊花東坡與之帖云栁花詞妙絕使來者何以措詞曲洧紀聞云章質夫作水龍吟詠楊花其用事命意淸麗可喜東坡和之若豪放不入律呂徐而觀之聲韻諧婉便覺質夫詞有織繡工夫晁叔用云東坡如毛嬙西施淨洗卻面與天下婦人鬭巧質夫未免膏澤【東坡和詞云似花還似非花也無人惜從教墮拋家傍路思量卻似無情有思縈損柔腸困酣嬌眼欲開還閉夢隨風萬里尋郎去處又還被鶯呼起不恨此花飛盡恨西園落紅難綴曉來雨過遺蹤何在一池萍碎春色三分二分塵土一分流水細看來不是楊花點點是離人淚張叔夏云後段愈出愈奇眞壓倒今古章詞云燕忙鶯懶芳殘正堤上栁花飄墮輕飛亂舞點畫靑林全無才思閒趂遊絲靜臨深院日長門閉傍珠簾防漫垂垂欲下依前被風吹起蘭帳玉人睡覺怪春衣雪沾瓊綴繡牀漸滿香毬無數才圓卻碎時見蜂兒仰粘輕粉魚吞池水望章臺路杳金鞍遊蕩有盈盈淚】

趙閒閒名秉文金正大間人善書法有辭藻嘗見擘窠書自作和東坡赤壁詞雄壯震動有渴驥怒猊之勢元好問爲之題防而詞亦壯偉不羈視大江東去信在伯仲間可謂詞翰兩絕者詞曰淸光一片問蒼蒼掛影其中何物一葉輕舟波萬頃四顧粘天無壁叩枻長歌姮娥欲下萬里揮冰雪京塵十丈可能容此人傑回首赤壁磯邊騎鯨人去幾度山花發澹澹長空千古夢只有歸鴻明滅我欲乘雲從公歸去散此麒麟發三山安在玉簫吹斷明月

沈天羽云東坡破防多情卻戀頭翻龍山事特新山谷風前橫笛斜吹雨醉裏簪花倒著冠尢用得幻

王弇州曰康與之人瘦也比梅花瘦幾分又天還知道和天也瘦又簾捲西風人比黃花瘦又應是綠肥紅瘦又人共博山煙瘦瘦字俱妙

李君實曰晁無咎評歐陽永叔浣溪沙云綠楊樓外出秋千隻一出字自是後人道不到處予按王摩詰詩秋千競出垂楊裏歐公詞意本此晁偶忘之耶

復齊漫錄云謝無逸嘗於闗山杏花村館驛題江城子詞云杏花邨館酒旗風水溶溶野渡舟橫楊栁綠陰濃望斷江南山色逺人不見艸連空夕陽樓下晚煙籠粉香融淡眉峯記得年時相見畫屏中只有闗山今夜月千里外素光同過者抄謄必索筆於館卒卒頗以爲苦因以泥塗之其爲人賞重可知

華亭宋尙木徴璧曰吾於宋詞得七人焉曰水叔其詞秀逸曰子瞻其詞放誕曰少遊其詞淸華曰子野其詞娟潔曰方回其詞新鮮曰小山其詞聰俊曰易安其詞妍婉他若黃魯直之蒼老而或傷於頽王介甫之劖削而或傷於抝晁無咎之規檢而或傷於朴辛稼軒之豪爽而或傷於霸陸務觀之蕭散而或傷於疎此皆所謂我輩之詞也茍舉當家之詞如栁屯田哀感頑艷而少寄托周淸眞蜿蜒流美而乏陡健康伯可排敍整齊而乏深邃其外則謝無逸之能寫景僧仲殊之能言情程正伯之能壯采張安國之能用意萬俟雅言之能協律劉攺之之能使气曾純甫之能書懷吳夢窻之能疊字姜白石之能琢句蔣竹山之能作態史邦卿之能刷色黃花庵之能選格亦其選也詞至南宋而繁亦至南宋而敝作者紛如難以槪述夫各因其姿之所近茍去前人之病而務用其所長必賴後人之力也夫

彭羨門孫遹曰詞家每以秦七黃九並稱其實黃不及秦逺甚猶髙之視史劉之視辛𨿽齊名一時而優劣自不可掩【葉少蘊曰嘗見一西夏歸朝官云凡有井水處皆能歌栁詞】

又曰稼軒詞胸有萬卷筆無點塵激昻排宕不可一世今人未有稼軒一字輙紛紛爲異同之論宋玉罪人可勝三嘆

又曰長調之難於小調者難於語气貫串不冗不復徘徊宛轉自然成文今人作詞中小調獨多長調寥寥不槪見當由寄興所成非專詣耳𨿽龔中丞芉綿溫麗無美不臻直奪宋人之席熊侍郎之淸綺吳祭酒之髙曠曹學士之恬雅皆卓然名家照耀一代長調之妙斯嘆觀止矣

程村曰詞品云塡詞於文爲末而非自選詩樂府來不能入妙李易安詞淸露晨流新桐初引乃全用世說語愚按詞至稼軒經子百家行間筆下驅斥如意近則婁東善用南北史江左風流惟有安石詞家妙境重見桃源矣

阮亭云花間字法最著意設色異紋細艷非後人纂組所及如淚沾紅袖黦猶結同心苣荳蔻花間趖晚日畫梁塵黦洞庭波浪颭晴天山谷所謂古蕃錦者其殆是耶

又云溫李齊名然溫實不及李李不作詞而溫爲花間鼻祖豈亦同能不如獨勝之意耶古人學書不勝去而學畫學畫不勝去而學塑其善於用長如此

又云或問花間之妙曰蹙金結繡而無痕迹問艸堂之妙曰采采流水蓬蓬逺春

又云載不動許多愁與載取暮愁歸去只載一船離恨向西州正可互觀八槳別離船駕起一天煩惱不免徑露矣東風無气力五字妖甚如落花無可飛便不佳又云鐘隠入汴後春花秋月諸詞與日夕此中只以眼淚洗面一帖同是千古情種較之長城公煞是可憐又云兪仲茅小詞雲輪到相思沒處辭眉間露一絲視易安才下眉頭卻上心頭可謂此兒善盜然易安亦從範希文都來此事眉間心上無計相廻避語脫胎李特工耳

又云牛衣古栁賣黃非坡仙無此胸次近惟曹顧庵學士時復有之綠楊杜宇酒後偶然語亦是大羅天上人吾友蘄水楊菊廬比部因此詞於玉臺山作春曉亭子一時名士多爲賦之亦佳話也

又云春事闌芳艸歇一首字字驚心動魄只爲一聲河滿子下泉須弔孟才人恐無此魂銷也

又云堂上簸錢堂下走小人以蔑歐陽有情爭似無情忌者以誣司馬至諳盡孤眠滋味及落花流水別離多範趙二鉅公作如許語又非但廣平梅花矣

又云宋南渡後梅溪白石竹屋夢窻諸子極妍盡態反有秦李未到者𨿽神韻天然處或減要自令人有觀止之嘆正如唐絕句至晚唐劉賓客杜京兆妙處反進靑蓮龍標一塵

又雲程村詠物詞甚富略舉一二如落花云五更風三月雨慣作傷心別蟋蟀云偏與愁人作楚細思量甚事恰闗卿白鸜鵒云露冷水晶屏煙暖藍田玉料不夜珠邊長傍冰壺浴詠艸云閨中陌上到處欲斷還勻金錢花云金風冷畱買一綫斜陽怎看秋賤白鸚鵡云便花田珠网攜來傍雕闌向梨花閒睡諸如此例不獨傳神寫照殆欲追魂攝魄矣於此道中具有哪吒手段又云雲間數公論詩持格律崇神韻然拘於方幅泥於時代不免爲識者所少其於詞亦不欲涉南宋一筆佳處在此短處亦坐此合肥乃偹極才情變化不測婁東驅使南北史瀾翻泉湧妥貼流麗正是公歌行本色要是獨絕不似流輩撏撦稼軒如宋初伶人謔館職也友人中陳其年工哀艷之辭彭金粟擅淸華之體董文友善寫閨襜之致鄒程村獨標廣大之稱僕所云近愧眞長矣

梨莊曰辛稼軒當弱宋末造負管樂之才不能盡展其用一腔忠憤無處發泄觀其與陳同父抵掌談論是何等人物故其悲歌慷慨抑鬱無聊之气一寄之於詞今乃欲與搔頭傅粉者比是豈知稼軒者王阮亭謂石勒云大丈夫磊磊落落終不學曹孟徳司馬仲達狐媚稼軒詞當作如是觀予謂有稼軒之心胸始可爲稼軒之詞今粗淺之輩一切鄕語猥談信筆塗抹自負吾稼軒也豈不令人齒冷

又曰徐巨源云古詩者風之遺樂府者雅之遺蘇李變而爲黃初建安變而爲選體流至齊梁排律及唐之近體而古詩遂亡樂府變爲吳趨越艷雜以捉搦企諭子夜讀曲之屬以下逮於詞焉而樂府亦衰然子夜懊儂善言情者也唐人小令尙得其意則詩餘之作不謂之直接古樂府不可予謂巨源之論詞之源於樂府是矣獨所言子野懊儂善言情者也唐人小令尙得其意是詞貴於言情矣予意所謂情者人之性情也上自三百篇以及漢魏三唐樂府詩歌無非發自性情故魯不可同於衛卿大夫之作不能同於閭巷歌謠卽陶謝揚鑣李杜分軌各隨其性情之所在古無無性情之詩詞亦無捨性情之外別有可爲詩詞者若捨已之性情彊而從人則今日餖飣之學所謂優孟衣冠何情之有唐人小令善於言情然亦不爲懊儂子夜之情太白菩薩蠻爲千古詞調之祖又何常不言情又何常以懊儂子夜爲情乎予故言凡詞無非言情卽輕艷悲壯各成其是總不離吾之性情所在耳

又曰宋人詞調確自樂府中來時代旣異聲調遂殊然源流未始不同亦各就其情之所近取法之耳周栁之繊麗子夜懊儂之遺也歐蘇純正非君馬黃出東門之類歟放而爲稼軒後邨悲歌慷慨傍若無人則漢帝大風之歌魏武對酒之什也究其所以何常不言情亦各自道其情耳

王西樵曰耆卿殘蟬向晚聒得人心欲碎是寫閨中秋怨也梁棠邨春云怨詞疎燈薄暮又一聲歸雁飛來平楚是寫閨中春怨也各自極其情致

宗梅岑【元鼎】曰詞以艷麗爲工但艷麗中須近自然本色若流爲淺薄一路則鄙俚不堪入調矣近日詞家極盛其卓然命世者眞如百寶流蘇千絲銕网世人不解謂其使事太多相率交詆此何足怪蓋尋常菽粟者不知石海月爲何物耳

吳虎臣【曾】漫錄云卭州張公庠遊白鶴山有詩云初眠官栁未成陰馬上聊爲擁鼻吟逺宦情懷消壯志好花時節負歸心別離長恨人南北會合休辭酒淺深欲把春愁閒抖擻亂山髙處一登臨秋官張才翁遂以此詩成雨中花詞云萬縷靑靑初眠官栁向人猶未成陰據雕鞍馬上擁鼻防吟逺宦情懷誰問空嗟壯志銷沈正是好花時節山城畱滯忍負歸心別離長恨飄蓬無定誰念會合難憑相聚裏休辭金盞酒淺還深欲把春愁抖摟春愁轉更難禁亂山髙處憑闌垂袖聊寄登臨豫章先生少時嘗爲茶詞寄滿庭芳云北苑龍團江南鷹爪萬里名動京闗碾深羅細瓊蕋冷生煙一種風流气味如甘露不染塵煩繊繊捧玉甆弄影金縷鷓鴣斑相如方病酒銀瓶蟹眼驚鷺濤翻爲扶起樽前醉玉頽山飲罷風生兩腋醒魂到明月輪邊歸來晚文君未寢相對小窻前

日月無根天不老浮生總被消磨了陌上紅塵常擾擾昏復曉一塲大夢誰先覺雒水東流山四繞路傍幾个新華表盡說在時官職好爭信道冷煙寒雨埋荒艸王輔道侍郎漁家傲詞歌之使人有遺世之意王在徽宗朝嘗奏天神降其家遣中使驗之無有也坐誣以死世謂輔道乃曉人不應爾蓋輔道韶之子韶熈河用兵其濫殺者多故寃以致禍耳

釋可正平工詩之外長短句尢佳嘗見其有菩薩蠻詞云誰能畫取沙邊雨和煙淡掃蒹葭渚別岸卻斜暉采蓮人未歸鴛鴦如解語對浴紅衣去去了更回頭教儂特地愁

晁以道雲杜安世詞燒殘絳蠟淚成痕街鼓報黃昏或譏其黃昏未到得燒殘絳蠟或云王荊公父益都官所作曾有人以此問之答曰重簾防屋簾幙擁宻不到夜巳燃燭矣其全章云燒殘絳蠟淚成痕街鼓報黃昏碧雲又阻來信廊上月侵門愁永夜拂香煙待誰溫夢闌憔悴擲果淒涼兩處銷魂

歐陽文忠公愛王君玉燕詞雲煙逕掠花飛逺逺曉窻驚夢語匆匆梅聖兪以爲不若李堯夫燕詩云花前語澁春猶冷江上髙飛雨乍晴君玉全闋云江南燕輕颺繡簾風二月池塘新社過六朝宮殿舊巢空頏頡恣西東王謝宅曾入綺堂中煙徑掠花飛逺逺曉窻驚夢語匆匆偏占杏園紅

吳虎臣漫錄云予紹興戊辰至信州鉛山見驛壁有題玉樓春云東風楊栁門前路畢竟離鞍畱不住柔情勝似嶺頭云別淚多如花上雨靑樓畫幕無重數聽得樓邊車馬去若將眉黛染情深眞到丹靑難畫處詞甚佳未知何人作也【甲子九月餘與虞山孫赤崖道過鉛山尋所謂題詞驛壁巳在斷煙荒艸中矣赤崖賦一絕云古渡春風漾酒旗驛亭不見壁間詞可憐楊栁門前路依舊靑山似黛眉余和雲山村斜颺酒家旗古驛曾傳防婦詞門外靑山仍似舊只憐無處問蛾眉】

梅聖兪在歐陽公座有以林逋艸詞金穀年年亂生芳艸誰爲主爲美者聖兪因別爲蘇幕遮一闋云露堤平煙墅杳亂碧淒淒雨後江天曉獨有庾郎年最少窣地春袍嫩色宜相照接長亭迷逺道堪怨王孫不記歸期早落盡梨花春又了滿地殘陽翠色和煙老歐公撃節賞之

韓魏公皇祐初鎭揚州本事集載公親撰維揚好詞四章所謂二十四橋千步栁春風十里上珠簾者是也其後熈寧初公罷相出鎭安陽復作安陽好詞十章人多傳之今錄其一云安陽好形勢魏西州曼衍山河環故國升平歌吹沸南樓和气鎭飛浮籠畫陌喬朩幾春秋花外軒窻排逺岫竹間門巷帶長流風物更淸幽南唐宰相馮延已有樂府一章名長命女云春日宴綠酒一杯歌一徧再拜陳三願一願郎君千歲二願妾身長健三願如同梁上燕歲歲長相見其後有以其詞攺爲雨中花云我有五重深深願第一願且圖久逺二願恰如雕梁雙燕歲歲後長相見三願薄情相顧戀第四願永不分防五願奴畱收園結果做个人宅院味馮公之詞典雅丰容𨿽置在古樂府可以無愧一遭俗子竄異不惟句意重復而鄙惡甚矣

蜀人李久善長短句有鶯擲垂楊一點黃金澑識者以爲新余舊見王與善蝶戀花詞云粉面與花相間鬭星眸一轉晴波澑蓋出於此王元祐間人其全篇云去歲花前曾記有坐醉嬉遊花下攜繊手粉面與花相間鬭星眸一轉晴波澑一見新花還感舊淚眼逢春忍使看花栁春恨厭厭和永晝寂寞黃昏後又燭影搖紅雲煙雨江城望中緑暗花枝少惜春長待醉東風卻恨春歸早縱有幽歡會柰如今風情漸老鳳棲何處畫欄愁倚天涯芳艸

寶文閣學士連南夫鵬舉罷守泉南李右丞邴漢老送之以詞寄玉蝴蝶云壯歲分符方面蕙風香偃禾稼春融報政朝天歸去穏步鰲宮望堯蓂九重絳闕頒漢詔五色芝封湛恩濃錦衣玉佩重繼三公雍容臨岐祖帳綺羅環列冠蓋云樷滿城桃李書將芳意謝東風栁煙輕萬條離恨花露重千點啼紅莫匆匆且陪珠履同醉金鐘一時妓女都歌之

禽名山和尙卽山鵲也滇中有虫名水秀才楊用修鷓鴣天雲秋水澄淸勝酒醅野煙籠樹似樓臺彈聲林鳥山和尙寫字寒虫水秀才乘興去興闌回夕陽影裏記徘徊正思修禊明年約無柰鳴騶得得催此詞用字新雋【僧貫休上蜀王建詩一瓶一鉢垂垂老萬水千山得得來建呼爲得得和尙】

詞苑叢談卷四

欽定四庫全書

詞苑叢談卷五

翰林院檢討徐釚撰

品藻三

王阮亭和潄玉詞有郎似桐花妾似桐花鳳之句長安盛稱之遂號爲王桐花幾令鄭鷓鴣不能專美其詞云涼夜沈沈花漏凍欹枕無眠漸聽荒雞動此際閒愁郎不共月移窻罅春寒重憶共錦裯無半縫郎似桐花妾似桐花鳳往事迢迢徒入夢銀箏斷絕連珠弄時太倉崔孝廉【華】出阮亭之門有黃葉聲多酒不辭之句人亦號爲崔黃葉汪鈍翁云有王桐花爲師正不可無崔黃葉作弟子一時傳以爲佳話

阮亭嘗戲謂彭十是艷情當家駿孫輒怫然不受一日彭賦風中栁離別詞云槐樹陰濃小院晚涼時節別離可柰腸如結歌喉輕轉聽唱陽闗徹情脈脈幾回嗚咽細語叮嚀道且自消停這歇燈火髙城更未絕殘妝重整送向門前別拌今宵爲伊啼血阮亭見之謂曰試以此舉似他人得不云吾從眾耶彭一笑謝之

董文友【以寧】善爲情語常有詞云倘若負情悰來生左太衝人多傳之又賦憶蘿月一調云已將身許敢比風中絮可柰檀郎疑又慮未肯信儂言語便將一縷心煙花間斂袵告天若負小窻歡約來生丑似無鹽予謂此無鹽正堪與太衝作匹

阮光祿大鋮固是江令一輩人所著燕子箋春燈謎雜劇棃園子弟爭唱之嘗作減字木蘭花云春光漸老流鶯不管人煩惱細雨窻紗深巷淸晨賣杏花眉峯雙蹙畫中有个人如玉小立簾前待燕歸來始下簾其溫麗不減和凝予曾至皖江作雜感一絕句云亂落楊花攪白綿皖江江水綠於煙南朝狎客無人見腸斷聲聲燕子箋

黃京作逐妾詞淒惋不能多讀其自序曰不云遣而云逐者以無故而去之與逐同也執手躊躇情淒此日臨岐繾綣緣訂他生聊塡白薴之詞以當靑衫之濕詞云陽闗低拍紅淚靑衫滴愁思亂柔腸裂分攜空有恨啼笑應無策從今後飄零不作思家客憶昔題箋日鳳帶連環結回首處成拋擲多愁偏到我補過原虛說人去也不堪重話牀前月又云逗𨖻無計薄幸名難避攜手地應頻記腰隨黃菊瘦淚染胭脂膩多少恨深如海水濃如醴欲去還驚悸頃刻休看易須珍重花前意錯寫鴛鴦字恨煞氤氳吏堪嘆是歸鴻何處將心寄鄒程村和云花檀方拍花淚頻頻滴紫釵賣烏絲裂玉環悲蜀道銅雀欺孫策東風逆二喬應作漳臺客三秋如一日九曲廻腸結空自把韶華擲本非司馬竊難對虞侯說淒涼夜舉杯自懴當頭月又云欷歔無計權且相回避只一念應牢記栁眉休更蹙荑手應還膩堪悲是金尊難下平原醴憶昔多驚悸歡會非容易難忘卻當初意原慙金穀主空學廬江吏伊去後淚痕又把紅綃寄阮亭謂其同牀各夢羊長史爾時自哭亡妾眞堪絕倒【調寄千秋歲】秦淮紀映淮詩人紀映鐘之妺有栁枝詞雲棲鴉流水防秋光愛此蕭疏樹幾行不與行人綰離別賦成謝女雪飛香阮亭秦淮絕句棲鴉流水眞蕭瑟不見題詩紀阿男謂映淮也

吳祭酒梅村撰秣陵春通天臺雜劇直奪湯臨川之座中有菩薩蠻一調云謝家池館桐花甃畫屏曲屈翹紅袖欲剪鳳凰衫靑虫搖羽簪一枝雙荳蔻淺立東風瘦春思逺於山眉痕凡幾灣雕艷似溫尉

泰娘名姬也詩有楓橋泰娘雙翠蛾又秋娘容與泰娘嬌之句王阮亭和張泌韻雲雨後虫絲罥碧紗朝來鵲語鬭檐牙日痕紅曙一欄花殘夢未遙猶眷戀篆煙初裊半天斜消魂應憶泰娘家徐東癡謂其情事如水誦之果然

王西樵司勳詠無題諸詩秀情麗致不減溫李所撰燃脂集朱鳥逸史大爲彤管紀勝嘗賦閨情點絳唇一闋云金井風防香轆轤桐陰漏日曉妝初薄寒猶怯玉肌膚簾幙絮縈雙紫燕盆池花襯小紅魚晝長耽閣繡工夫阮亭謂髫時每喜吟紫燕紅魚二語時時成誦今細讀之瑤翻碧灩宛似元美江南詞也

範文光續花間集皆畫船歌席題贈之作有贈金陵楊姬搗練子云曲兒髙月兒斜春風塲上說楊家自是調髙難得和誤將人面比桃花又贈金陵劉姬桂殿秋云不在艷不湏多尊前一擲與橫波梨花著雨春容冷應喚金陵小素娥二詞程村載倚聲集情致暱人不減前輩風流志之可當東京夢華錄也

王司理去維揚日作江南好數調云江南好風日近秦郵銀甲暫停朱閣午玉笙才度碧雲秋扶醉且淹畱江南好春暮雨廉繊魚子天晴初出水鼠姑【牡丹也】風細不鉤簾底事惱江淹江南好最好是盂湖何處情人名碧玉誰家亭子號眞珠聊爲結相於江南好畫舫聽吳歌萬樹垂楊靑似黛一灣春水碧於羅懊惱是橫波江南好又過落花朝玉茗歌殘情歷歷金堂人散水迢迢魂去不須招予曾於畫船白板上見之淸歌宛轉似樂天憶西湖諸作

董文友一剪梅云慣得相攜花下游蘇大風流蘇小風流而今別況冷於秋燕去南樓人去南樓等閒平判十分愁儂在心頭卿在眉頭少年心事總悠悠一曲揚州一夢蘇州商邱宋牧仲謂其酷似李易安

蓬萊令沈畱侯內人顧氏雪灘釣叟女兄也嘗詠墨繡錦纒道云數尺光綾色相莊嚴無有看濃抹淡妝渾黝一絲如掃煙霞帚竪眼低眉只在繊繊剖疑攜向天孫從何措手問女紅更能知否嘆金鍼莫度頑防仗慈悲洪力頂禮勤稽首標格如許何減謝家道韞耶

程村少年過南曲中作蘇幕遮第二體詞云沈眞眞蘇小小舊日知名今日餘多少花史新編誰氏了爲問靑衣可有迦陵鳥閉門羮防門艸碧瑣紅橋未許何郎到流水無聲長自繞幾朶芙蓉獨耐秋霜老按迦陵鳥西方傳言之鳥閉門羮唐妓史鳳以卻下等客防門艸出常山人過者則叱之用事譎誕亦詞中之長吉也董文友感皇恩詠鏡云有福共嬋娟相依白首看盡雙蛾似垂栁此中何處有个人兒爭瘦笑效顰難效腸廻九春塵飛處有時昏黝拂拭紅綿勞玉手芙蓉映入疑是瀟湘淸瀏怪東風起處吹難皺阮亭笑曰東風起處吹難皺亦復闗卿何事

毛稚黃玉樓春閨晚雲閒庭悄立愁時秋色滿堦花似繡月明背著陟然驚不信我眞如影瘦嘹嘹孤雁丁丁漏又是三咚街鼓後露珠珠淚一般多誰濕銀紗衫子袖又踏莎行書來云數防黃花一行衰栁淒其客況秋時候空閨寂寂念相聞書來墨淡知伊瘦心似懸旌人如中酒懨懨最怕黃昏後枕頭耳熱浪頻猜想伊不忍將人咒又臨江仙寫意云我醉古人千日酒醒來月掛牀邊仰頭大笑看靑天胸中無限仄江海總平川鶴背山腰同一瘦且看若个詩仙抱琴撫弄意泠然不思明日事更探杖頭錢沈東江嘲曰昔子野稱張三影今稚黃可謂毛三瘦矣

滹沱河之南栢棠村在焉中有司徒梁蒼巖公別墅公秋憶詩城東別業輞川圖手種垂楊一萬株大麓經秋霜幹冷緑煙猶似昔時無正謂此也嘗在燕邸作望江南數調云淸明細雨曉風和樹裏靑簾春醖美水邊紅袖麗人多處處醉顏酡家山好春色滿平蕪花片參差裘馬客栁絲搖曳水雲圖逺浦立鵜鶘東郊外暖日水粼粼一路杏花尋幕燕幾行楊栁渡溪人沙細碾車輪踏靑去遙指緑陰村斜裊金鞭晴試馬髙燒紅燭夜開樽芳艸滯王孫西村裏渺渺水拖藍一縷虛煙靑似織數峯嵐色碧於簪可喚小江南情致如許讀之頓令人懷想趙郡風物

萊陽宋觀察荔裳登南京燕子磯望大江作賀新涼云絕壁飛閣倚寒空嶒窈窕是誰雕琢六代興亡如逝水煙冷千尋鐵索夢不到烏衣簾箔結綺臨春歌舞散大江流尙繞靑山郭悲自語檐邊鐸滔滔東下風濤作俯層欄黿鼉出沒雪山歕薄況是淸秋明月夜何處樓船吹角早驚起南飛烏鵲估客船從巴蜀下看帆檣半向靑天落吾欲醉騎黃鶴慷慨激昻彷佛曹公烏鵲南飛之句儻呼銅將軍鐵綽板與髯仙共唱應使大江鼎沸

宋觀察如夢令云剛到鳳凰臺上無驪駒三唱願作博山鑪魂逐沈煙遊颺羅幛羅幛髙築愁城千丈曹學士云羅幛築愁城從來未有人道眞是無聊情至語一伎將落籍陽羨生於席上賦翠樓吟贈之云銀甲捱箏珠絳絡鼓淸歌屈柘如縷人到離筵裏盡眉黛愁將碧聚縱橫玉筯似緑栁縈煙紅蘭著露歌雁拄一塲春夢沒些情緒他日縱過侯門只光防坊畔櫻桃一樹柰銅輿催上更糝徧一街絲雨橫波重注看斜側防檐銷魂無語紅蠟底新官舊主一般胡覷王司勳西樵見之朗吟一絕句云新人橋上著春衫舊主江頭側防檐願得化爲紅綬帶許教雙鳳一時衘【陽羨生謂陳其年也】

宋荔裳席上聽女郎度曲點絳唇詞云子夜淸歌隔簾疑在靑天外瓊簫玉管莫把鶯喉礙紗防籠頭卸卻殘妝戴嬌羞壞廣塲無柰初學男兒拜周廣庵嘆其描神處似韓僕射夜防圖

丁藥園浣溪沙云買斷春風楡莢錢拋殘紅日栁絲鞭王孫歸去劇堪憐鸚鵡窺翻雙陸局瑚劈亂十三弦晝長無事不教眠杜茶村謂其只言無聊光景所思自在言外此眞得詞家三昧

嶺南之役變亂恍忽棠村公衮衣持節宣徳威權大體成命而返所著使粵集都道珠江花鳥之勝故余寄公絕句有過嶺新詞喜乍攀海天歸棹泣烏蠻之句廣陵鄧孝威亦云一別珠江煙雨暗鷓鴣啼煞五羊城今錄公歸舟所賦洞庭春色詞奇彩煥發益知公之能從容定變也詞云萬里河梁五羊歸櫂夾路春風看荔枝洲畔沈香浦外簾開樓閣帆動艨艟載得珠江花鳥去更千步香薰兩袖濃斜楊岸正袍侵艸綠衣染鵑紅簏藏羅浮舊繭早辦取舞蝶紗籠問踏歌蠻樂穿花遊女尋芳何地拾翠誰從拋卻南天煙月暖喜北望長安紫气重驪歌裏聽蘭橈笳鼓驚起鼉宮公自注嶺南有千步香艸又羅浮繭中出蝶【千步香一名九里香花繁如雪】

汪舍人蛟門醉春風詞云好事而今乍剗襪移深夜手提金縷小鞋兒怕怕怕犬吠花陰月沈樓角暗中驚詫軟玉相憑藉繊指將頭卸妾身得教郎憐罷罷罷又聽雞聲催人枕畔羞顏嬌奼較之南唐主遺小周後詞尢覺旖旎

金粟顧梁汾舍人風神俊朗大似過江人物無錫嚴蓀友詩曈曈曉日鳳城開才是仙郎下直回絳蠟未消封詔罷滿身淸露落宮槐其標格如許畫側防投壺圖長白成容若題賀新涼一闋於上云徳也狂生耳偶然間緇塵京國烏衣門第有酒惟澆趙州土誰會成生此意不信道遂成知已靑眼髙歌俱未老向樽前拭盡英雄淚君不見月如水共君此夜須沈醉且由他蛾眉謠諑古今同忌身世悠悠何足問冷笑置之而已尋思起從頭翻悔一日心期千刼在後身緣恐結他生裏然諾重君須記詞防嵚﨑磊落不啻坡老稼軒都下競相傳寫於是教坊歌曲間無不知有側防詞者

側防詞西郊馮氏園看海棠浣溪沙云誰道飄零不可憐舊遊時節好花天斷腸人去自今年一片暈紅疑著雨晚風吹掠髩云偏倩魂銷盡夕陽前蓋憶香嚴詞有感作也王儼齋以爲柔情一縷能令九轉腸廻𨿽山抹防云君不能道也

余舊有菊莊詞爲吳孝廉漢槎在寧古墖寄至朝鮮有東國會寧都防府記官仇元吉題予詞雲中朝寄得菊莊詞讀罷煙霞照海湄北宋風流何處是一聲鐵笛起相思故阮亭先生有新傳春雪詠蠻徼繡弓衣之句益都相國馮公有記載三長矜虎觀風流一調動雞林之句皆一時實錄也同時有以成容若側防詞顧梁汾彈指詞寄朝鮮者朝鮮人有誰料曉風殘月後而今重見栁屯田句惜全首不傳

王西樵曰丁飛濤最善塡詞有扶荔集三卷爲當世所傳誦如鎖窻寒東風詞入栁非煙弄花無影斷腸何處聲聲慢秋夜詞撇得我恁憔悴自已難識欹著枕把淚兒搵住怎得又栁初新詞最惜繊腰如楚恐難禁灞橋人去及早和他同倚怕消魂夕陽飛絮又茉莉閨怨詞含糊過翻恨成悲細看去都是淚被風吹直向海天云底也知到他那里又品令幽懷詞九十春光添做百分憔悴不如掃卻今畨慢把相思再理又鳳杯舊恨詞將抆淚雙綃斷腸一紙交伊看怎推得無人見又臨江仙春睡詞栁慵花醉喚不起鷓鴣啼畫梁殘日依依輕他燕子故雙棲湘簾暗下賺得个撲簾飛是愈出愈妍後人駕前人之上眞可謂山間明月鳳管簫聲淒楚廻環傷情欲絕矣

徐媛小淑適範副使允臨卜築天平山享園亭詩酒之樂嘗賦漁家傲云板屝小隠淸溪曲夜月羅浮花覆屋朩籠戞戞搖生糓莊田熟桔橰懸向茅檐宿靑山一片芙蓉簇林臯逸韻飄橫竹逺浦輕帆低幾幅濃睡足笑看小婦雙鬟緑妝點農家饒有林下風致又有詞云露浥芙蓉茜翠澁枯棠瓣傍疏栁西風幾點又云曲曲湖梁一片秋光織句盡佳

朱竹垞云休寧汪晉賢【森】居桐鄕縣治東偏築裘杼樓積書萬卷其上招致周靑士沈山子相與講習詩古文詞哲昆周士治別業於鷗波亭北令弟季靑僑居雉城往來酬和四方名流企其風尙挐舟至者戶外履滿有西溪小築憶秦娥詞云城隅嫩栁浮煙色溪橋一帶花遮宅花遮宅曉來風雨最難禁得半篙新漲沙痕碧籬根細糝蒼苔迹蒼苔迹春泥藜杖到來吳客頗有宋元遺響

遂安方渭仁象瑛曰毛會侯文尙遒逸力洗近世膚僞之習宜其不專以綺靡爲尙也而顧好爲小詞其所著映竹軒詩餘有冬夜集穉黃宅聽歌調淸平樂云霜寒如許燭焰紅偏吐預借春光來作主聽得春鶯雙語新詞幽恨無涯聲聲鸇落梅花我欲徘徊起舞漫教淚濕琵琶柔情曼調有不可槪論者

余舊屬謝彬畫楓江漁父圖海寜陳彥升題云夢裏一峯靑依稀西洞庭平生愛林屋未得隠秋屏白鷺自髙下梅花相杳冥君家在何處招手且虹亭蓋予號虹亭故云新城王阮亭先生云十載吳江狎釣絲筆牀茶具似天隨朝來宣賜蓬池鱠卻憶鱸鄕亭畔時施愚山云秋云漠漠水漫漫一色芙蓉十里寛不向長安饑索米那知回首憶漁竿彭羨門云手結夫須上釣舟霜黃初落潦初収憑誰剪取吳江水並作楓林一派愁嚴蓀友云瑟瑟波中一櫂廻鳬雛相趂小驚猜等閒莫道持竿手消得瑚架筆來闗中李劬庵云休沐歸來把芰荷絲綸聊復試淸波得魚換酒頻酣臥不畏花磚日影過虞山歸孝儀雲家住吳江笠澤邊短蓑細雨緑楊煙從今預擬閒來往看到溪山二十年益都馮相國云楓江一棹五湖灣秋月蘆花亦等閒誰使金門饑索米更牽魂夢到吳山皆能極道江湖之樂長白成容若爲余作漁父詞云收卻綸竿落照紅秋風寧爲剪芙蓉人淡淡水蒙蒙吹入蘆花短笛中同人以爲可與張志和並傳浦濱葉蒼巖映橊因爲余題一絕於後云身隨鷗鷺狎煙波十里南湖一棹過月下樵靑攜鬥酒飲酣吹笛撰漁歌以志和善撃鼓吹笛嘗撰漁歌也

嚴州毛會侯亦畫垂竿小照華亭髙謖園層雲賦邁陂塘云訝娥江綠揉千頃吳綃數尺誰譜煙條故踠斜汀外半拂燕梢柔櫓風欲度掛三扇低篷寫影眠鷗路晚來佳處正野漲平橋輕蓑小笠漠漠一溪雨家長泖我亦煙波舊侶投竿當日情緒酒徒盡覓封侯矣漫向軟塵羈旅商去住趂春水桃花倚艓當沙漵逢君何許但茶竈香籠釣筒詩卷相對鏡中語髙槎客騫謖園令子爲余題楓江漁父小重山云十里靑林半欲酡一奩秋色靜鏡新磨繋人情處此中多裁東絹防綴小煙波我亦兩畨過半竿菱葉渡記曾拖朝衫果肯換輕蓑重移艇相向發淸歌兩詞俱極佳識者擬之晏元獻父子【謖園著攺虫齋詞槎客有羅裙集】

陳其年婦人集云徐湘蘋才鋒遒麗生平著小詞絕佳蓋南宋以來閨房之秀一人而巳其詞娣視淑眞姒畜淸照至道是愁心春帶來春又來何處及衰楊霜徧防陵橋何處是前朝等語纒綿辛苦兼撮屯田淮海諸勝【按湘蘋名燦海寧陳相國夫人也著拙政園詩餘初集今再錄其二首西江月云剪燭閒思往事看花尙記春遊侯門東去小紅樓曽共翠娥杯酒聞說傾城尙在可如舊日風流匆匆彈指十三秋怎不教人白首水龍吟云合歡花下流連當時曽向君家道悲歡轉瞬花還如夢那能長好眞个而今臺空花盡亂煙荒艸算一畨風月一畨花栁各自闘春風巧休嘆花神去杳有題花錦箋香稿紅英舒捲緑陰濃淡對人猶笑把酒防吟譬如舊侶夢中重到請從今秉燭看花切莫待花枝老】

金沙王朗學博次回【名彥】女也學博以香奩艷體盛傳吳下朗亦生而夙悟詩歌書畫靡不精工尢長小詞爲古今絕調生平著譔極多兵火以來便成遺失嘗於扇頭見其浪淘沙閨情三首云幾日病淹煎昨夜遲眠彊移心緒鏡臺前雙鬢淡煙低髻滑也自生憐不貼翠花鈿嬾易衣鮮碧油衫子褪紅邊爲怯遊人如蟻擁故揀陰天疏雨滴靑籢花壓重檐繡幃人倦思懨懨昨夜春寒眠不足莫捲湘簾羅袖防摻摻怕拂妝奩獸鑪香倩侍兒添爲甚雙蛾長翠鎖自也憎嫌斜倚鏡臺前長嘆無言菱花蝕彩个人蔫分付侍兒收拾去莫拭紅綿滿砌小楡錢難買春還若爲畱住艷陽天人去更兼春去也煩惱無邊才致如許眞所謂卻扇一顧傾城無色矣【按朗適梁溪秦氏父彥回任楚中學博又有學綉靑衣閒刺鳳自把金鍼代補翎毛空一詞才思雕妍殊爲巧妙】

虞山吳永汝【字小法】母故某尙書姬也七歲善琴箏十歲工翰染樂府詩歌一見卽能詮識人有霍王小女之目其母攜之毘陵十二而字鄒大程村後爲雀角所阻見其訣別詞有云質如蒲栁敢耦姬姜年豈桑楡忍甘駔儈念一生其已矣將九死以何之其如夢令一闋云簾外一枝花影月到花梢陰冷夜坐穗燈消寂寂小窻寒寢夢醒夢醒重把離愁細整又蝶戀花半闋云傷心只怕天公逺好運何時薄命應須轉西鄰姊妺閒相勸抽箋步入桐陰院余俱楚楚可誦鄒大有惜分飛四十四闋並制序以悼之【惜分飛序中有云霍王小女母號淨持衛氏少兒父名鄭季淸風細雨無不訝其鍼神綺月流云咸共欽其墨妙直爲抒冩無遺至云邯鄲才人終歸廝養左徒弟子空賦嬌姿金犢東西不見臺邊之栁畫船南北徒開渡口之桃則千古傷心不獨程村爲然矣】

海鹽陳若蘭【名端麟】著閨詞一百首中有云垂栁依依緑影生芰荷亭上設棊枰局中彈出縱橫勢笑問檀郎若个嬴又云閨中喜作道家妝云錦裁成緑羽裳學戴星冠簪日月侍兒齊綰髻雙雙又云一自檀郎赴玉京殘燈挑盡淚盈盈黃昏又值芭蕉雨不管人愁滴到明如此吟詠去花蘂夫人不逺【若蘭集有綠窻閒詠一帙】

康鄴【字湘云】直邢臺人黃更生內子也所著有臨風閣集其菩薩蠻詞云倚徙聽疏鐘臨窻愁煞儂又玉樓春詞云妾顏自愧石邊花君心莫化花邊石其警句多如此王西樵【士祿】有贈更生詩云殿前筆札淩雲賦樓上鶯花織錦妻蓋紀康之能文也詞載朱鳥逸史

李姬【名香】秣陵教坊女也母曰貞麗【一作貞孋】有俠气常一日夜博輸千金立盡姬亦俠而慧能辧別士大夫賢否張太史溥夏吏部允彛尢亟稱之十三歲從吳人周如松受歌盡得其音節然不輕發也常一日故開府田仰以金三百鎰邀姬一見開府向兒事魏奄者又姬常以他事獲罪阮懷寜至是喟然嘆曰田寧異阮公乎峻卻之卒不往語小篇載其題鄧彰甫細書虞美人詞云相思莫寫上楊花恐被風吹愁起滿天涯可謂妙絕【陳其年曰姬與歸徳侯方域善曽以身許方域設誓最苦誓詞今尙存湖海樓篋衍中詞固貞麗作也】

無錫顧文婉自號避秦人詩詞極多恆與王仲英相倡和有浣溪沙雲風雨妨春苦不寛開簾怕見嫩紅殘錦屏深防早春寒新嬾一身扶不起愁痕萬點鏡慵看空拈班管寫長嘆又云獨坐無聊對簡編閒題恨字滿花箋夕陽西去轉淒然掩淚低徊妝閣畔掀簾私語瘦梅前此時試問阿誰憐又云曉日凝妝上翠樓惱人春色徧枝頭湘簾風細蕩銀鉤燕子未歸寒測測梅花初落恨悠悠重門深鎖一天愁句極淒婉詞見燃指集中湯畹生【名叔英】長洲人適休寧吳防工詩善奕年僅三十六夭其春暮南鄕子雲天气最無憑乍雨還晴又做陰時困人三月也淸明暗買韶光栁醵金杯酒恣閒吟寂寞春庭鬭艸心院落黃昏簾幙峭深深獨坐譙門又起更畹生詞佳者極多惜散佚不傳王西樵補入朱鳥逸史

詞苑叢談卷五

欽定四庫全書

詞苑叢談卷六

翰林院檢討徐釚撰

紀事一

唐宣宗愛唱菩薩蠻令狐丞相托溫飛卿撰進宣宗使宮嬪歌之詞云玉纎彈處眞珠落流多暗濕鉛華薄春露浥朝花秋波浸晚霞風流心上物本爲風流出看取薄情人羅衣無此痕又雲南園滿地堆輕絮愁聞一霎淸明雨雨後卻斜陽杏花零落香無言勻睡臉枕上屏山掩時節欲黃昏無憀獨倚門又云夜來皓月才當午重簾悄悄無人語深處麝煙長臥時畱薄妝當年還自惜往事那堪憶花落月明殘錦衾知曉寒又雲雨晴夜合玲瓏月萬枝香嫋紅絲拂閒夢憶金堂滿庭萱艸長繡簾垂防眉黛逺山緑春水渡溪橋憑欄魂欲消又云竹風輕動庭除冷珠簾月上玲瓏影山枕隠穠妝緑檀金鳳凰兩蛾愁黛淺故國吳宮逺春恨正關情畫樓殘點聲

韓君平翃以駕部郎知制誥有姬栁氏爲沙叱利所得韓作章臺栁詞寄之云章臺栁章臺栁往日靑靑今在否縱使長條似舊垂也應攀折他人手栁答詞云楊栁枝芳菲節所恨年年贈離別一葉隨風忽報秋縱使君來豈堪折【載唐詩紀事】

蜀主衍裹小巾其尖如錐宮妓多衣道服簪蓮花冠施胭脂夾臉號醉妝衍作醉妝詞云者邊走那邊走只是尋花栁那邊走者邊走莫厭金杯酒

李后主入國後每懷江南且念妃嬪散落鬱鬱不自聊賦虞美人詞曰春花秋月何時了往事知多少小樓昨夜又東風故國不堪回首月明中雕闌玉砌應猶在只是朱顏攺問君都有幾多愁恰似一江春水向東流時後主在賜第七夕令故妓作樂聲聞於外太宗聞之大怒又傳有小樓昨夜又東風及一江春水向東流之句遂被禍按史記南唐徐鉉歸宋事太宗一日問曾見李煜否鉉對曰臣安敢私見之上遂令往鉉望門下馬一老卒守門徐言願見太尉卒言有防不得與人接鉉云奉旨來卒往報鉉入立庭下久之卒取舊椅子相對鉉遙謂卒曰但正衙一椅足矣頃間李王紗防道服而出鉉方拜遽下堦引其手以上鉉辭賓主李曰今日豈有此禮鉉引椅少偏乃敢坐李默不言忽長吁嘆曰當時悔殺了潘佑李平鉉旣去有旨召對鉉不敢隠遂有秦王賜牽機藥之事【牽機藥者服之前卻頭足相就如牽機狀也】後賈魏公尹京日忽有人來展刺謁曰前江南國主李煜相見則一淸臒道士公曰太師已物故何得及此曰某少探釋氏今爲獅子國王偶思鐘山而來懷中取一詩授公曰異國非所志煩勞殊淸閒驚濤千萬里無復見鐘山讀之隨手灰滅

堯山堂外紀樂曲有念家山後主親演其聲爲念家山破識者知其不祥在圍城中作長短句未就而城破其詞曰櫻桃落盡春歸去蝶翻輕粉雙飛子規啼月小樓西曲闌珠箔惆悵捲金泥門巷寂寥人散後望殘煙艸低迷有人嘗見其殘槁點染晦昩心方危窘而不在書也【耆舊續聞云蔡絳作西淸詩話載江南李后主臨江仙云圍城中書其尾不全以余攷之殆不然余家藏李后主七佛戒經又雜書二本皆作梵葉中有臨江仙塗注數字未嘗不全其後則書太白詞數章是平日學書也本江南中書舍人王克正家物歸陳魏之孫世功君懋余陳氏壻也其詞云櫻桃落盡春歸去蛺翻輕粉雙飛子規啼月小樓西玉鉤羅幕惆悵暮煙垂別巷寂寥人防後望殘煙艸低迷鑪香閒裊鳳凰兒空持羅帶回首恨依依後有蘇子由題云淒涼怨慕眞亡國之音也余按詞統又載此詞乃臨江仙後三句云何時重聽玉驄嘶撲簾飛絮依約夢回時爲劉延仲補之未知孰是】

南唐主歸宋後與金陵舊宮人書云此中日夕只以眼淚洗面又作長短句云簾外雨潺潺春意闌羅衾不暖五更寒夢裏不知身是客一餉貪歡獨自莫憑欄無限關山別時容易見時難流水落花何處也天上人間含思淒惋未幾下世【後主歸國臨行有詞云三十年餘家國數千里地山河幾曾慣干戈一旦歸爲臣妾沈腰潘髩銷磨最是倉皇辭廟日教坊猶奏別離歌揮淚對宮娥東坡謂後主旣爲樊若水所賣舉國與人故當慟哭於九廟之前謝其民而後行何乃揮淚宮娥聽教坊離曲耶】

李后主宮中未嘗點燭每至夜則懸大寶珠光照一室如日中嘗賦玉樓春宮詞曰晚妝初了明肌雪春殿嫦娥魚貫列笙簫吹動水雲間重按霓裳歌徧徹臨春誰更飄香屑醉拍闌干情未切歸時休照燭花紅待放馬蹄淸夜月王阮亭南唐宮詞云花下投籖漏滴壺秦淮宮殿浸虛無從玆明月無顏色禦閣新懸照夜珠極能道其遺事

潘佑與徐鉉湯恱張怭俱有文名而佑好直諫後主於宮中作紅羅亭四面栽紅梅作艷曲歌之佑應命作小詞有樓上春寒山四面桃李不須誇爛漫已輸了春風一半時巳失淮南故云

宣和五年金人來歸燕京及涿易檀順景薊六州之地都中盛唱小詞云喜則喜得入手愁則愁不長久怯則怯我兩个廝守怕則怕人來破鬭未幾金人犯汴京果有擄二帝之事

南唐書載後主繼室周後卽昭惠後之妺也昭惠感疾後嘗在禁中先與後主私後主作菩薩蠻云花明月暗飛輕霧今宵好向郎邊去剗襪步香階手提金縷鞋畫堂南畔見一晌偎人顫奴爲出來難教郎恣意憐此詞遂傳播於外巳而納後大防羣臣韓熙載以下皆爲詩諷焉後主不之譴

宋徽宗北去遇淸明詩云茸母【艸名】初生認禁煙無家對景倍淒然帝城春色誰爲主遙指鄕闗涕淚漣又戲作小詞云孟婆孟婆【風名】你做些方便吹个船兒倒轉又徽宗北行謝克家作憶君王詞云依依宮栁拂宮墻宮殿無人春晝長燕子歸來依舊忙憶君王月破黃昏人斷腸又郭浩按邊至隴口見紅白二鸚鵡在樹間問上皇安否浩曰崩矣鸚鵡悲鳴不巳浩賦詩曰隴口山深艸木荒行人到此斷肝腸耳中不忍聽鸚鵡猶在枝頭說上皇又洪皓祭徽宗文曰嘆馬角之不生防消雪窖攀龍髯而莫逮淚灑冰天忠憤郁勃使人出涕

周邦彥在李師師家聞道君至遂匿牀下道君自攜新橙一顆云是江南初進遂與師師謔語邦彥悉聞之櫽括成少年遊雲並刀如水吳鹽勝雪纎指破新橙錦幄初溫獸香不斷相對坐調箏低聲問向誰行宿城上已三更馬滑霜濃不如休去直是少人行師師因歌此詞道君問誰作師師以直對道君大怒因加邦彥遷謫押出國門越一二日道君復幸師師家不遇至更初師師歸愁眉淚眼憔悴可掬道君問故師師奏言邦彥得罪去國略致一杯相別不知得官家來道君問曾有詞否李云有蘭陵王詞道君云唱一徧看李因奉酒歌云栁陰直煙裏絲絲弄碧隋堤上曾見幾畨拂水飄綿送行色登臨望故國誰識京華倦客長亭路年去歲來應折柔條過千尺閒尋舊蹤迹又酒趂哀弦燈影離席梨花楡火催寒食愁一箭風快一篙波暖回頭迢遞便數驛望人在天北淒惻恨堆積漸別浦縈廻津堠岑寂斜陽冉冉春無極記月榭攜手露橋聞笛沈思前事似夢裏淚暗滴歌竟道君大喜復召邦彥爲大晟樂正

徽宗北轅後賦燕山亭杏花一闋哀情哽咽髣髴南唐李主令人不忍多聽詞曰裁剪冰綃輕疊數重冷淡胭脂注新樣靚妝艷溢香融羞殺蕋珠宮女易得凋零更多少無情風雨愁苦閒院落淒涼幾畨春暮憑寄離恨重重這雙燕何曾會人言語天遙地逺萬水千山知他故宮何處怎不思量除夢裏有時曾去無據和夢也有時不做

漫齋雜錄云元丰已未廖明略晁無咎同登科明略所遊田氏者麗姝也一日明略邀無咎早過田氏遽起對鏡理髮且盻且語艸艸妝掠以與客對旡咎以明略故有意而莫傳也因爲下水船一闋云上客驪駒至鸚喚銀屏睡起困倚妝臺盈盈正解螺髻鳳釵墜繚繞金環玉指巫山一段雲委半窺鏡向我橫秋水斜領花交鏡裏淡掃鉛華匆匆自整羅綺斂眉翠𨿽有愔愔意空作江邊解佩

淳熈九年八月十八日駕詣徳壽宮奉迎上皇觀潮百戲撮弄各呈技藝上皇喜曰錢唐形勝天下所無上啟奏曰江潮亦天下所獨宣諭侍臣各賦酹江月一曲至晚呈上以吳琚爲第一其詞曰玉虹遙掛望靑山隠隠恍如一抹忽覺天風吹海立好似春霆初發白馬凝空瓊鼇駕水日夜朝天闕飛龍舞鳳鬱蔥環拱吳越此景天下應無東南形勝偉觀眞奇絕好是吳兒飛彩幟蹵起一江秋雪黃屋天臨水犀云擁看擊中流楫晚來波靜海門飛上明月兩宮賞賜無限至月上始還

紹興間洪景盧在臨安試詞科三塲畢與五友同過抱劍術孫氏小樓夜月如晝正臨闌憑幾兩燭結花燦然若連珠孫娼黠慧白坐中者曰今夕桂魄皎潔燭花呈祥五君較藝蘭省其髙掇不疑請各賦一詞爲他日佳話何自明卽操筆作浣溪沙一闋云艸艸杯盤訪玉人燈花呈喜坐添春邀郎覓句要淸新黛淺波嬌情脈脈雲輕栁弱意眞眞從今風月屬閒人眾傳觀嘆賞獨恨其末句失意景盧續臨江仙曰綺席畱歡歡正洽髙樓佳气重重釵頭小篆燭花紅直須將喜事來報主人公桂月十分春正半廣寒宮殿匆匆姮娥相對曲欄東云梯知不逺平步躡東風孫滿酌一觥相勸曰學士必髙中此瑞殆爲君設也巳而洪景盧果奏名賜第餘皆不偶

範石湖座上客有談劉媫妤事者公與客約賦詞遊次公先成公不復作眾亦斂手遊詞云暖靄烘晴籞鎖垂楊籠池罩閣萬絲千縷池上曉光分宿霧日近羣芳易吐尋並蒂欄邊凝竚不信釵頭雙鳳去柰寶刀被妾先畱住天一笑萬花妬阿嬌好在金屋貯甚秋風易得蕭疏扇鸞塵污一自昭陽宮閉後墻角土花無數況多病情傷幽素百花臺上空雨露望紅雲杳杳知何處天尺五去無路次公字子明禮部侍郎操之子詩詞皆工淳熈間禦舟過斷橋見酒肆屏風上有風入松詞云一春常費買花錢日日醉湖邊玉驄慣識西湖路驕嘶過沽酒樓前紅杏香中歌舞緑楊影裏秋千暖風十里麗人天花壓鬢云偏畫船載得春歸去餘情付湖水湖煙明日重扶殘醉來尋陌上花鈿光堯稱賞良久宣問何人所作乃太學生於國寶也重扶殘醉原詞作重防殘酒上笑曰此句不免寒酸气因爲攺之卽日予釋褐章丘李生至燕都嘗對月獨歌曰萬里倦行役秋來瘦幾分因看河北月忽憶海東云夜靜聞鄰婦有倚樓而泣者明日訪之則宋宮人金徳淑也詢李曰客非昨暮悲歌人乎李曰歌非已作有同舟人自杭來吟此句故記之耳金泣曰此亡宋昭儀黃惠淸所寄汪水雲詩當時吾輩數人皆有詩贈汪因舉其望江南詞曰春睡起積雪滿燕山萬里長城橫縞素六街燈火已闌人立玉樓間後遂委身於李云按宋琴士汪元量號水雲從謝後北遷嘗教宮人作詩汪水雲應是此人或謂瀛國公詩亦水雲所教也【湖山類槁載汪水雲淮河舟中夜聞宮人彈琴水龍吟詞云鼓鼙驚破霓裳海棠亭北多風雨歌闌酒罷玉啼金泣此行良苦駝背糢糊馬頭匼匝朝朝暮暮自都門燕別龍艘錦纜空載得春歸去目斷東南半壁悵長淮已非吾土受降城下艸如霜白淒涼酸楚粉陣紅圍夜深人靜誰賓誰主對漁燈一點羈愁一搦譜琴中語水雲南歸又有亡宋舊宮人章麗眞贈之詞曰吳山秋越山秋吳越兩山相對愁長江不盡流風颼颼雨颼颼萬里歸人空白頭南冠泣楚囚袁正眞詞曰南髙峯北髙峯南北髙峯雲淡濃湖山圖畫中采芙蓉賞芙蓉小小紅船西復東相思無路通】

南渡初金人追隆祐太后禦舟至江西造口不及而還辛稼軒過其地有感賦菩薩蠻詞曰郁孤臺下淸江水中間多少行人淚西北是長安可憐無數山靑山遮不住畢竟東流去江晚正愁予山深聞鷓鴣【鶴林玉露云鷓鴣之句謂恢復之事行不得也】

天臺妓嚴幼芳嘗七夕宴坐有謝元卿者豪士也固命之賦詞以已姓爲韻酒方行而成鵲橋仙云碧梧初出桂花才吐池上水花防謝穿鍼人在合歡樓正月露玉盤髙防蛛忙鵲嬾耕慵織倦空做古今佳話人間剛道隔年期想天上方才隔夜元卿爲之心醉畱其家半載傾囊贈之而歸

王邁丁丑第四人及第劉后村賀啟云聲名早著不數黃香之無雙科目小低猶壓杜牧之第五又贈之詞雲天壤王郎數人物方今第一談笑裏風霆驚坐雲煙生筆落落元龍湖海气瑯瑯董相天人策其重之如此林賓王荔子雜誌曰詩餘荔子之詠作者旣少遂無擅長獨歐陽公浪淘沙一首稍存感慨悲涼耳詞云五嶺麥秋殘荔子初丹絳紗囊裏水晶丸可惜天教生處逺不近長安往事憶開元妃子偏憐一從魂散馬嵬關只有紅塵無驛使滿眼驪山

東臯雜錄云王定國嶺外歸出歌者勸東坡酒坡作定風波序云王定國歌兒曰柔奴姓宇文氏眉目娟麗善應對家世住京師定國南遷歸予問柔奴廣南風土應是不好柔對曰此心安處便是吾鄕因爲綴一詞曰常羨人間琢玉郎天教分付點酥娘自作淸歌傳皓齒風起雪飛炎海變淸涼萬里歸來年愈少防笑笑時猶帶嶺梅香試問嶺南應不好郤道此心安處是吾鄕賈似道作堂曰半閒每治事畢則入堂中打坐有佞人上唐多令詞大稱其意詞曰天上謫星班靑牛夜度關幻出蓬萊新院宇花外竹竹邊山軒冕倘來間人生閒最難算眞閒不到人間一半神仙占取畱一半與公閒西湖志云張淑芳樵家女宋理宗選宮嬪賈似道見其美匿爲妾似道敗芳遂削髮爲尼結庵九溪栽花種竹以老有更漏子詞曰墨痕香燈下淚點點愁人幽思桐花落蓼花殘雁聲天气寒雲棲月靑溪塢忖到秋來更苦風淅淅水盈盈淙淙激不平

至正丙子正月十八日元兵入杭宋謝全兩後以下皆赴北有王昭儀名淸惠者題滿江紅於驛壁云太液芙蓉渾不是舊時顏色曾記得承恩雨露玉樓金闕名播蘭簪妃後裏暈潮蓮臉君王側忽一朝鼙鼓掲天來繁華歇龍虎散風雲滅千古恨憑誰說對山河百二淚沾襟血驛館夜驚塵土夢宮車曉碾關山月願嫦娥相顧肯從容隨圓缺文丞相讀至末句嘆曰惜哉夫人於此少商量矣爲之代作二首云試問琵琶平沙外怎生風色最苦是姚黃一朶移根僊闕王母歡闌璚宴罷仙人淚滿金盤側聽行宮半夜雨霖鈴聲聲歇彩雲防香塵滅銅駞恨堪說想男兒慷慨嚼穿齦血回首昭陽離落日傷心銅雀迎新月算妾身不願似天家金甌缺其二云燕子樓中又捱過幾番秋色相思處靑年如夢乘鸞仙闕肌玉暗消衣帶緩淚珠斜透花鈿側最無端蕉影上窻紗靑燈歇曲池合髙臺滅人間事何堪說向南陽阡上滿襟淸血世態便如翻覆雨妾身原是分明月笑樂昌一段好風流菱花缺予按女史載王昭儀抵上都懇請爲女道士號衝華然則昭儀女冠之請與丞相黃冠之志後先合轍從容圓缺語何必遽貶耶

淳熈九年八月十五日孝宗過徳壽宮起居上皇因畱賞月宴香逺堂堂東有萬歲橋大池十餘畝植千葉白蓮南岸列女樂月上簫韶稍止上皇召小劉妃獨吹白玉笙霓裳中序侍宴官開府曽覿進百字令詞云素颷漾碧看天衢穏送一輪明月翠水瀛壺人不到比似世間秋別玉手瑤笙一時同色小按霓裳疊天津橋上有人偸記新闋當日誰幻銀橋阿瞞兒戲一笑成癡絕肯信羣仙髙宴處移下水晶宮闕雲海塵淸山河影滿桂冷吹香雪何勞玉斧金甌千古無缺上皇大喜曰從來月詞不曾用金甌事可謂新奇賜束帶紫畨羅水晶盤上亦賜寶醆更餘還宮是夜西興亦聞天樂事見錢唐舊志予有南宋宮詞云官家北內敕吹彈錦繖黃羅雉尾攢怪底雲中僊樂響小劉妃奏玉笙寒蓋當時人呼徳壽宮爲北大內也

宋駙馬楊震有十姬名粉兒者尢勝一日招詹天遊宴出諸姬佐觴天遊屬意粉兒口占浣溪沙詞雲淡淡靑山兩點春嬌羞一點口兒櫻一梭兒玉一緺云白藕香中見西子玉梅花下遇昭君不曾眞个也消魂楊遂以粉兒贈之曰請天遊眞个消魂也

慈寧殿賞牡丹時椒房受冊三殿極歡上洞達音律自制曲賜名舞楊花停觴命小臣賦詞俾貴人歌以侑觴左右皆呼萬歲詞云牡丹半拆初經雨雕欄翠幙朝陽嬌困倚東風差謝了羣芳洗煙凝露向淸曉步瑤臺月底霓裳輕笑淡拂宮黃淺擬飛燕新妝楊栁啼鴉晝永正秋千庭館風絮池塘三十六宮簪艷粉濃香慈寧玉慶淸賞占東君誰比花王良夜萬燭熒煌影裏畱住年光此康伯可樂府所載壽皇使禦前畫工寫曾海野喜容帶牡丹一枝壽王命徐本中作贊云一枝國艷兩鬢東風壽皇大喜

王昻作狀元始壻禮夕婦家立需催妝詞昻走筆賦好事近云喜气擁門闌光動綺羅香陌行到紫防花下悟身非凡客不須朱粉污天眞嫌怕太紅白畱取黛眉淺處畫章臺春色

張表臣過吳江賦菩薩蠻云垂虹亭下扁舟住松江煙雨長橋暮白紵聽吳歌佳人淚臉波勸傾金鑿落莫作思家惡緑鴨與鱸魚如何可寄書有客覽之曰鴨可寄書耶張不答【垂虹亭在吳江長橋之上四明吳文英夢窻有十二郎詞云素天際水浪拍碎凍雲不凝記曉葉題霜秋燈吟雨曾繋長橋過艇又是賓鴻重來後猛賦得歸才定嗟繡鴨能言香鱸堪釣尙廬人境幽興爭如共載月娥妝鏡念倦客依前貂裘茸防重向松江照影酹酒蒼茫倚歌平逺亭上玉虹腰冷迎醉面暮雪飛花幾點黛愁山暝】

文丞相北去時有題張許廟沁園春一調云爲子死孝爲臣死忠死亦何妨自光嶽气分士無全節君臣義缺誰負剛腸罵賊睢陽愛君許逺畱得聲名萬古香後來者無二公之操百鏈之剛嗟哉人生翕歘云亡好烈烈轟轟做一塲使當時賣國甘心防白受人唾罵安得流芳古廟幽沈遺容儼雅枯朩寒鴉幾夕陽郵亭下有姦雄過此子細思量又過金陵詩云艸舍離宮轉夕暉孤雲飄泊欲何依山河風景元無異城郭人民半巳非滿地蘆花和我老舊家燕子傍誰飛從今別卻江南日化作啼鵑帶血歸

曾純甫及見汴都之盛者庚寅春奉使過汴作金人捧露盤詞云記神京繁華地舊遊蹤正禦溝春水溶溶平康巷陌繡鞍金勒躍靑驄解衣沽酒醉弦管栁緑花紅到如今餘霜髩嗟前事夢魂中但寒煙滿目飛蓬雕闌玉砌空餘三十六離宮塞笳驚起暮天雁寂寞東風賈人女裴玉娥善箏與黃損有婚姻約後爲呂用之刼歸第賴胡僧神術尋復歸損損常賦箏詞云無所願願作樂中箏得近佳人纎手裏砑羅裙上放嬌聲便死也爲榮

吳彥髙爲米元章之壻會寧府遇老姬善鼓瑟自言梨園舊籍彥髙爲賦春從天上來一闋雲海角飄零嘆漢苑秦宮墜露飛螢夢裏天上金屋銀屏歌吹競舉靑問當時遺譜有絕藝鼓瑟湘靈促哀彈似林鶯嚦嚦山澑泠泠梨園太平樂府醉幾度春風鬢變星星舞徹中原塵飛滄海風雪萬里龍庭寫胡笳幽怨人憔悴不似丹靑酒防醒一軒涼月燈火靑熒三山鄭中卿從張貴謨使北聞尙有歌之者

婺州劉鼎臣就試行都其妻制彩花一枝贈之並侑以鷓鴣天詞云金屋無人夜剪繒寶釵翻過齒痕輕臨行執手殷勤送襯與蕭郎兩鬢靑聽屬付好看承千金不抵一時情明年宴罷瓊林晚酒面微紅相映明

宋宣和中有王通判妾飛紅者貌美能寫染有詞云花低鶯踏紅英亂春心重頓成慵懶楊花夢斷楚云平空惹起情無限傷心漸覺成牽絆柰愁緒寸心難管深誠無計寄天涯幾欲問梁間燕

堯山堂外記嶽武穆送張紫陽北伐詩有號令風霆迅天聲動北陬歸來報明主恢復舊神州之句又有小重山詞云欲將心事付瑤琴知音少弦斷又誰聽蓋指主和議者多也

徳祐乙亥太學生作念奴嬌云半堤花雨對芳辰消遣無柰情緒春色尙堪描畫在萬紫千紅塵土鵑促歸期鶯收佞舌燕作畱人語繞闌紅藥韶華畱此孤注眞个恨煞東風幾番過了不似今畨苦樂事賞心磨滅盡忽見飛書傳羽湖水湖煙峯南峯北總是堪傷處新塘楊栁小腰猶自歌舞又祝英臺近云倚危闌斜日莫驀驀甚情緒穉栁嬌黃全不禁風雨春江萬里雲濤扁舟飛渡那更塞鴻無數嘆離阻有恨落天涯誰念孤旅滿目風塵冉冉如飛霧是何人惹愁來那人何處怎知道愁來不去湖海新聞云三四謂眾宮女行五謂朝士去六謂臺官默七指太學上書八九謂只陳宜中在東風謂賈似道飛書傳羽謂北軍至也新塘楊栁謂賈妾穉栁謂幼君嬌黃謂太后扁舟飛渡謂北軍至塞鴻指流民也人惹愁來謂賈出人何處謂賈去

宋人尙詞天南地北一調載之詞品是綠林之豪亦知柔翰也又李全之子璮有水龍吟云腰刀帕首從軍戍樓獨倚閒凝眺中原气象狐居兔穴暮煙殘照投筆書懷枕戈待旦隴西年少嘆光陰掣電易生髀肉不如易腔攺調世變滄海成田柰羣生幾番驚擾干戈爛漫無時休息憑誰驅掃眼底山河胸中事業一聲長嘯太平時相將近也穏穏百年燕趙語𨿽麤豪亦自伉爽全𨿽叛逆跋扈璮乃盡力於宋其意於此詞巳防露矣苕溪漁隠曰賈耘老舊有水閣在苕溪之上景物淸曠東坡作守時屢過之題詩畫竹於壁間沈會宗又爲賦小詞云景物因人成勝槪滿目更無塵可礙等間簾幙小闌干衣未解心先快明月淸風如有待誰信門前車馬隘別是人間閒世界坐中無物不淸涼山一帶水一派流水白雲長自在其後小閣屢易主今巳摧毀久矣遺址正與予小閣相近同在一片景物悉如會宗之詞故予嘗有句云三間小閣賈耘老一首佳詞沈會宗無限當時好風月如今總屬績溪翁蓋謂此也

東臯雜錄曰世傳溫公有西江月一詞今復得錦堂春云紅日遲遲虛廊轉影槐陰迆邐西斜彩筆工夫難狀曉景煙霞蝶尙不知春去謾繞幽砌尋花桃李狂風過後縱有殘紅飛向誰家始知靑髩無價嘆飄蓬宦路荏苒年華今日笙歌叢裏特地咨嗟席上靑衫濕透舞弄舊琵琶怎不教人易老多少離愁散在天涯

趙鼎字元鎭宋中興名相小詞婉媚不減花間蘭畹慘結秋陰一首世皆傳誦之矣點絳唇一首云香冷金防夢回鴛帳餘香嫩更無人問一枕江南恨消瘦休文頓覺春衫褪淸明近杏花吹盡薄暮寒成陣

張子野減字木蘭花云垂螺近額走上紅茵初趂拍只恐驚飛擬倩遊絲惹住伊文鴛繡履去似風流塵不起舞徹梁州頭上宮花鸇未休又晏小山詞云垂螺拂黛靑樓女又云雙螺未學同心綰已占歌名月白風淸長倚昭華笛裏聲又云紅窻碧玉新名舊猶綰雙螺一寸秋波千斛明珠覺未多按垂螺雙螺蓋宋時角妓未破時發飾之名今秦中妓及搬演旦色猶有此制西湖志云宋淳熈六年春車駕迎上皇太后遊聚景園並乘步輦坐瑤津西軒酒三行都管劉景供進新制泛蘭舟曲各賜銀絹上親捧玉酒船上壽酒斟船中人物皆動太上喜至錦壁賞花牡丹千餘叢各有牙牌金字別采千朶插水晶玻璃天靑汝窯金瓶中置沈香桌列白玉碾花商尊髙三尺徑一尺三寸獨插照殿紅十五枝隨駕官各賜兩面翠葉滴金牡丹沈香柄金絲禦書扇知閣張綸進壺中天一闋云洞天深處賞嬌紅輕玉髙張云幕國艷天香相競秀瓊花風光如昨露洗妖妍風傳馥鬱雲雨巫山約春色濃於酒五雲臺榭樓閣聖代道治功成一塵不動四境無鳴柝屢有丰年天助順基業增隆山嶽兩世明君千秋萬歲永享升平樂東皇呈瑞更無一片花落

賈循州𨿽負乘處非其據然好集文士於館第時推廖瑩中爲最其詩文不傳𨿽西湖遊覽志載數篇皆諛佞語耳不爲工也偶見抄本有个儂一詞頗富艷其詞云恨个儂無柰賣嬌眼春心偸擲蒼苔花落先印下一雙春迹花不知名香才聞气似月下箜篌蔣山傾國半解羅襟蕙蘭防度鎭宿粉棲香雙蝶語態眠情感多情輕憐細閱休問望宋墻髙窺韓路隔尋尋覓覓又暮雨凝碧花逕橫煙紅霏映月盡一刻千金堪值卸抹薰籠藏燈衣桁任裹臂金斜搔頭玉滑更恨檀郎惡憐深惜盡顫裊周旋傾側軟玊香鉤怪無端鳳珠防脫多少怕聽曉鐘瓊釵暗擘

宋開禧中韓侂冑欲立蓋世功名以自固乃定議伐金金元帥領兵駐於濠梁時小劉之昻作樂章一闋名上平南大書於濠之倅防壁間一時傳誦其詞曰蠆蜂搖螳螂振舊盟寒恃洞庭彭蠡狂瀾天兵小試百蹄一飲楚江幹捷書飛上九重天春滿長安舜山川周禮樂唐日月漢衣冠洗五州妖气關山已平全蜀風行何用一泥丸有人傳喜日邊都防先還

張安國在建康畱守席上賦雲長淮望斷關塞莽然平徵塵暗朔風勁悄邊聲黯消凝追想當年事殆天數非人力洙泗上弦歌地亦紛爭隔水旃鄕落日牛羊下甌脫縱橫看名王宵獵騎火一川明笳鼓悲鳴遣人驚念腰間簡匣中劍空埃蠧竟何成客易失心徒壯歲將零神京干羽方懷逺靜烽燧且休兵冠蓋使紛馳騖若爲情聞道中原遺老長南望翠葆霓旌遣行人到此忠憤气塡膺有淚如傾歌闋魏公爲罷席而入【右調六州歌頭凡三換頭】

陳石泉自北行有北人陳參政者餞之作朩蘭花慢云北歸人未老喜依舊著南冠正雪暗滹沱云迷芒碭夢落邯鄲朝念鄕心日行萬里幸此身生入玉門關多少秦煙隴霧西湖淨洗徵衫燕山望不見吳山回首一徵鞍慨故宮離黍故家喬木那忍重看鈞天紫防何處問瑤池八駿幾時還誰在天津橋上杜鵑聲裏闌干

復齋漫錄云張叔夏過錢塘西湖慶樂園賦髙陽臺詞自序云慶樂園韓平原之南園也戊寅歲過之有碑石在荊棘中惟存古桂百餘故末句有猶今視昔之感其詞曰古朩迷鴉虛堂起燕歡遊轉眼驚心南圃東窻酸風掃盡芳塵髩貂飛入平原艸最可憐渾是秋陰夜沈沈不信歸魂不到花深吹簫踏葉幽尋去任船依斷石袖裹寒云老桂懸香瑚擊碎無聲故園已是愁如許撫殘碑又卻傷今更關情秋水人家斜照西林予嘗讀此詞不覺爲之再三增嘆夫花石之盛莫盛於唐之李贊皇讀平泉莊記則見之矣宋之艮嶽至南渡愈盛而臨安園囿如此者不可屈指數也今誰在耶予爲童子時見所謂慶樂園其峯磴石洞猶有存者至正徳間盡爲有力者移去矣

能攺齋漫錄云近有士人常於錢塘江漲橋爲狹邪之遊作樂府名玉瓏云城南路橋南路玉鉤簾捲香橫霧新相識舊相識淺顰低拍嫩紅輕碧惜惜惜劉郎去阮郎住爲雲爲雨朝還暮心相憶空相憶露荷心性栁花蹤迹得得得其後朝廷復收河南士人者陷而不返其友作詩寄之且附以龍涎香詩云江漲橋邊花發時故人曾共著徵衣請君莫唱橋南曲花已飄零人不歸士人在河南得詩酬之云認得吳家心字香玉窻春夢紫羅囊余薫未歇人何許洗破徵衣更斷腸

仁宗畱意儒雅深斥浮艷虛華之文初進士栁三變好爲淫冶謳歌之曲傳播四方嘗有鶴衝天詞云黃金牓偶失龍頭望明代暫遺賢如何向未遂風雲便爭不恣狂蕩何須論得防才子詞人自是白衣卿相煙花巷陌依約丹靑屏障幸有意中人堪尋訪且恁偎紅翠風流事平生暢靑春都一餉忍把浮名換了淺斟低唱栁後攺名永景祐元年方及第

帝城五夜宴遊歇殘燈外看殘月都來猶在醉鄕中聽更漏初徹行樂已成閒話說如春夢覺時節大家重約排春行問甚花先發李駙馬所撰正月十九滴滴金詞也京師上元初放燈止三夕時錢氏納土進錢買兩夜故云五夜

賀方回眷一姝別久姝寄詩云獨倚危闌淚滿襟小園春色懶追尋深恩縱似丁香結難展芭蕉一寸心賀用所寄詩成石州引雲薄雨初寒斜照防晴春意空濶長亭栁色才黃逺客一枝先折煙橫水際映帶幾點歸鴉東風消盡龍沙雪還記出門來恰而今時節將發畫樓芳酒紅涙淸歌頓成輕別已是經年杳杳音塵都絕欲知方寸共有幾許淸愁芭蕉不展丁香結枉望斷天涯兩厭厭風月【能攺齊漫錄石州引作栁色黃】

豫章【黃山谷也】守當塗解印後一日郡中置酒郭功甫在坐豫章爲木蘭花令以示之云淩歊臺上靑靑麥姑熟堂前余翰墨暫分一印管江南稍爲諸公方皂白江山依舊云空碧昨日主人今日客誰分賓主彊惺惺問取磯頭新婦石

蜀人閆侍郎蒼舒使北過汴京賦水龍吟云少年聞說京華上元景色烘晴晝朱輪畫轂雕鞍玉勒九衢爭驟春滿鰲山夜沈陸海一天星斗正紅毬過了鳴鞘聲斷廻鸞馭鈞天奏誰料此生親到十五年都城如舊而今但有傷心煙霧縈愁楊栁寶籙宮前綘霄樓下不堪回首願皇圖早復端門燈火照人還又【蘆浦筆記】

宣徳樓前雪未融賀人正見防山紅九衢照影紛紛月萬井吹香細細風復道逺暗相通平陽主第五王宮鳳簫聲裏春寒淺不到珠簾第二重右調鷓鴣天上元詞備述宣政之盛非想象者所能道詞多不盡載今錄一首當與夢華錄並傳也

耆舊續聞云陸辰州子逸左丞農師之孫太傅公之元孫也晚以疾廢卜築於秀野越之佳山水也公放傲其間不復有榮念對客則終日淸談不倦尢好語及前輩事予嘗登門出近作贈別長短句以示公其末句云莫待栁吹綿時杜鵑公愛誦久之是後從遊頗宻公嘗謂余曰曾看東坡賀新郎詞否余對以世所共歌者公云東坡此詞人皆知其爲佳但後攧用橊花事人少知其意某嘗於晁以道家見東坡眞迹晁氏云東坡嘗作西江月一闋寓意於梅所謂髙情已逐曉云空是也惟橊花獨存故其詞多及之觀浮花浪蘂都盡伴君幽獨可見其意矣南歌子詞云紫陌尋春去紅塵拂面來無人不道看花回惟見石橊新蘂一枝開冰簟堆云髻金樽灩玉醅緑陰靑子莫相催畱取紅中千點照池臺意有所屬也或云贈王晉卿侍兒未知其然否又云曩見陸辰州語余以賀新郎詞用橊花事乃妾名也退而書其語今十年矣亦未嘗深考近觀顧景蕃續注因悟東坡詞中用白團扇瑤臺曲皆侍妾故事按晉中書令王瑉好執白團扇婢作白團扇歌以贈瑉又唐逸史許檀暴卒復寤作詩云曉入瑤臺露气淸坐中惟見許飛瓊塵心未盡俗緣重十里下山空月明復寢驚起攺第二句云昨日夢到瑤池飛瓊令攺之云不欲世間知我也按漢武帝內傳所載董雙成飛瓊皆西王母侍兒東坡用此事廼知陸辰州得橊花之事極鄙俚誠爲妄誕澹庵老人胡銓玉音問答云隆興元年五月三日晚侍上於後殿之內閣時方欲易金人書槁防賜金鳳箋就所禦玉管筆並龍腦墨鳳咮硯又賜以花藤席命某視艸畢喚內侍廚司滿頭花辦酒上禦玉荷杯某用金鴨杯初醆上令潘妃唱賀新郎令蘭香執上所飲玉荷杯上注酒顧某曰賀新郎者朕自賀得卿也酌以玉荷杯者示朕飲食與卿同器也某再拜謝賀新郎有所謂相見了又重午句上曰不數日矣又有所謂荊江舊俗今如故句上曰卿流落海島二十餘年得不爲屈原之葬魚腹者賴天地祖宗畱卿以輔朕也某流涕上亦黯然俄而遷坐進八寶羮洗醆再酌上令潘妃執玉荷杯唱萬年歡此詞乃仁宗親制上飲訖親唱一曲名喜遷鶯以酌酒且謂某曰朕昨苦聲音梢澁朕每在宮不妄作此只是侍太上宴間被上防令唱今夕與卿相會朕意甚歡故作此樂卿意勿嫌某答曰方今太上退閒陛下禦宇政當勉志恢復然此樂亦當時有上曰卿眞忠臣也漢之汲黯唐之房魏亦不過是上又問某在海南時所爲詩詞時漏已四下猶侍上憑闌四望頃之天竺鐘聲池畔栁中鴉噪矣【新城王阮亭有讀宋胡忠簡公經筵問答絕句云玉荷杯內酌流霞宮漏無聲江月斜親聽君王歌一曲南屏鐘動栁啼鴉又云禦香都染侍臣衣回首神霄是禁闈卻憶宣和當日事玉眞軒裏見安妃】

詞苑叢談卷六

欽定四庫全書

詞苑叢談卷七

翰林院檢討徐釚撰

紀事二

蘇子瞻守杭時毛澤民爲法曹公以眾人遇之而澤民與妓瓊芳者善秩滿辭去作惜分飛詞以贈妓云淚濕闌干花著露愁到眉峯碧聚此恨平分取更無言語空相覻細雨殘雲無意緒寂寞朝朝暮暮今夜山深處斷魂分付潮回去子瞻一日宴客聞妓歌此詞問誰所作妓以澤民對子瞻嘆曰郡僚有詞人而不及知某之罪也折簡追回欵洽數月

宋子京過繁臺街逢內家車子有褰簾者曰小宋也子京歸遂作鷓鴣天一詞曰畫轂雕鞍狹路逢一聲腸斷繡簾中身無彩鳳雙飛翼心有靈犀一防通金作屋玉爲籠車如流水馬遊龍劉郎巳恨蓬山逺更隔蓬山幾萬重此詞傳唱都下達於禁中仁宗知之問內人第幾車子何人呼小宋有內人自陳頃侍禦宴見宣翰林學士左右內臣曰小宋也時在車子中偶見之呼一聲爾上召子京從容語及子京惶懼無地上笑曰蓬山不逺因以內人賜之

一樹春風萬萬枝嫩於金色軟於絲永丰坊裏東南角盡日無人屬阿誰此名栁枝詞相傳白傅爲小蠻作也宣宗朝樂工唱之上取永丰栁兩枝植禁中白感上意又爲詩云定知此後天文裏栁宿光中添兩星

陸放翁之蜀宿一驛中見題壁云玉階蟋蟀閙淸夜金井梧桐辭故枝一枕淒涼眠不得呼燈起作感秋詩詢之則驛卒女也遂納爲妾方半載余夫人逐之妾賦一詞云只知眉上愁不識愁來路窻外有芭蕉陣陣黃昏雨曉起理殘妝整頓教愁去不合畫春山依舊畱愁住蘇子曕倅杭日府僚髙會湖中羣妓畢集有秀蘭者後至府僚怒其來遲云必有私事秀蘭含淚力辧子曕亦爲之解終不釋然也適橊花盛開秀蘭以一枝借手獻座中府僚愈怒責其不恭秀蘭進退無據子瞻乃作一曲名賀新涼云乳燕飛華屋悄無人槐陰轉午晚涼新浴手弄生綃白團扇扇手一時似玉漸困倚孤眠淸熟簾外誰家推繡戶枉教人夢斷瑤臺曲又卻是風敲竹石橊半吐紅巾蹙待浮花浪蕊都盡伴君幽獨穠艷一枝細看取芳心千重似束又恐被秋風驚緑若待得君來向此花前對酒不忍觸共粉淚雨簌簌令秀蘭歌以侑觴聲容絕妙府僚大恱劇飲而罷

謝希孟陸象山門人也少豪俊與妓陸氏狎象山責之希孟但敬謝而已他日復爲妓造鴛鴦樓象山又以爲言希孟謝曰非特建樓且爲作記象山喜其文不覺曰樓記云何卽占首句云自遜抗機云之死而天地英靈之气不鐘於男子而鐘於婦人像山默然知其侮也一日希孟在妓所恍然有悟忽起歸興不告而行妓追送江滸悲戀而啼希孟毅然取領巾書一詞與之云雙槳浪花平夾岸靑山鎖你自歸家我自歸說著如何過我斷不思量你莫思量我將你從前與我心付與他人呵孫巨源【洙】元丰間爲翰苑與李端願太尉往來尢數會一日鎖院宣召者至其家則出數十輩蹤迹得之於李氏時李新納妾能琵琶孫飲不肯去而迫於宣命入院幾二鼔矣艸三制罷作菩薩蠻詞寄恨遲明遣示李詞雲樓頭尙有三通鼔何須抵死催人去上馬苦匆匆琵琶曲未終回頭凝望處那更廉纎雨謾道玉爲堂玉堂今夜長【南遊紀聞云李邦直在坐頗以卒章非佳語巨源是夕得疾於玉堂後亦同卒】

夏子喬【竦】慶曆間所謂一不肖者然文章有名於世景徳中水殿按舞時竦翰林內直上遣中使取新詞竦援毫立成喜遷鶯令以進曰霞散綺月垂鉤簾捲未央樓夜涼銀漢截天流宮闕鎖淸秋瑤臺樹金莖露鳳髓香盤煙霧三千珠翠擁宸游水殿按涼州上覽之大防稱奬

太守閭丘公顯致仕居姑蘇坡公飲其家出後房佐酒有懿卿者善吹笛公賦水龍吟贈之曰楚山修竹如雲異材秀出千林表龍須半剪鳳膺防漲玉肌勻繞木落淮南雨晴雲夢月明風裊自中郎不見桓伊去後知辜負秋多少聞道嶺南太守後堂深緑珠嬌小綺窻學弄梁州初徧霓裳未了嚼徴含宮泛商流羽一聲雲杪爲使君洗盡蠻風瘴雨作霜天曉

宋有陳襲善者遊錢塘與營妓周子文狎挾之徧歷湖山後襲善去爲河朔掾宿奉髙驛夢子文搴幃嚬蹙挽之不可冉冉悲啼而沒久之得故人書云子文死矣按其日則宿奉髙驛時也旣歸遊鷲嶺作漁家傲以寄情云鷲嶺峯前欄獨倚愁眉促損愁腸碎紅粉佳人傷別袂情何巳登山臨水年年是常記同來今獨至孤舟晚颺湖光裏衰艸斜陽無限意誰與寄西湖水是相思淚皇祐中呂夷簡致仕仁宗因問卿去誰可代者夷簡乃薦陳堯佐上遂召還大拜呂生日陳攜酒過之作踏莎行詞曰二社良辰千家庭院翩翩又覩雙飛燕鳳凰巢穩許爲鄰瀟湘煙暝來何晚亂入紅樓低飛綠岸畫梁輕拂歌塵轉爲誰歸去爲誰來主人恩重珠簾捲呂笑曰只恐捲簾人已老陳曰但得公老於廊廟莫愁調鼎事無功二老相推何等蘊借

朝云者姓王氏錢塘名妓也蘇子瞻宦錢塘絕愛幸之納爲侍妾朝云初不識字旣事子瞻遂學書麤有楷法又學佛亦通大義子瞻貶惠州家妓多防去獨朝云依依嶺外子瞻甚憐之贈之詩云不似楊枝別樂天恰如通徳伴伶阿奴絡秀不同老天女維摩總解禪經卷藥鑪新活計舞衫歌扇舊因緣丹成逐我三山去不作陽臺雲雨仙未幾朝云病且死誦金剛經四句偈而絕葬惠州棲禪寺松下子瞻作詠梅西江月以悼之云玉骨愁瘴霧冰肌自有仙風海仙時過探芳叢倒掛緑毛麼鳳素面翻嫌粉涴洗妝不褪唇紅髙情巳逐曉云空不與梨花同夢

栁永爲屯田員外郎會太史奏老人星見時秋霽宴禁中仁宗命左右詞臣爲樂章內侍屬栁應制栁方冀進用作醉蓬萊詞呈上云漸亭臯葉下隴首雲飛素秋初霽華闕中天鎖蔥蔥佳气嫩菊黃深拒霜紅淺近寶階香砌玉宇無塵金莖有露碧天如水正值升平萬幾多暇夜色澄鮮漏聲迢遞南極星中有老人呈瑞此際宸遊鳳輦何處度管弦聲脆太液波翻披香簾捲月明風細上見首有漸字色若不懌讀至宸遊鳳輦何處乃與禦制眞宗挽詞暗合上慘然又讀至太液波翻曰何不言波澄投之於地自此不復擢用菊莊曰栁七此遇與孟襄陽卿自棄朕無異始嘆才人遭際不偶不如摩詰以郁輪袍爲王門伶人通公主關節也

曾覿號海野詞多感慨上苑初夏侍宴池上雙飛新燕掠水而至得旨賦阮郎歸曰栁陰亭館占風光呢喃淸晝長碧波新漲小池塘雙雙蹴水忙萍防漫絮飄揚輕盈體態狂爲憐流去落花香啣將歸畫梁時帝登禦舟繞堤閒遊知閣臣張掄進栁梢靑雲栁色初濃月寒似水纎雨如塵一陣東風縠紋防皺碧沼鱗鱗仙娥花月精神奏鳳管鸞弦鬭新萬歲聲中九霞杯內長醉芳春覿和云桃靨紅勻梨腮粉薄鴛徑無塵鳳閣淩虛龍池澄碧芳意鱗鱗淸時酒聖花神看內苑風光又新一部仙韶九重鸞仗天上長春各有宣賜自是三殿並醉蓋乾道三年也

劉祁歸潛誌云黨懷英辛棄疾少同捨屬金國初亂辛率數千騎南渡顯於宋黨在北擢第入翰林二公皆有榮寵後辛退閒有鷓鴣天詞云壯歲旌旗擁萬夫錦韉突騎渡江初燕兵夜捉銀胡錄漢箭朝飛金僕姑思往事嘆今吾春風不染白髭須都將萬事平戎策換得東郊種樹書蓋紀其少年事也

範至能帥蜀陸務觀在幕府主賓酬唱人爭傳誦之常春日遊摩訶池作水龍吟詞云摩訶池上追遊路紅緑參差春晚韶光妍媚海棠如醉桃花欲暖挑菜初閒禁煙將近一城絲管看金鞍爭道香車飛蓋爭先占新亭館惆悵年華暗換黯銷魂雨收雲散鏡奩掩月釵梁拆鳳秦箏斜雁身在天涯亂山孤壘危樓飛觀嘆春來只有楊花和恨向東風滿務觀又在王忠州席上賦玉蝴蝶詞云倦客平生行處墜鞭京洛解佩瀟湘此夕何年初賦宋玉髙唐綉簾開香塵乍起蓮步穏銀燭分行暗端相燕羞鶯妬蝶繞蜂忙難忘芳樽頻勸峭寒新退玉漏猶長幾許幽情只愁歌罷月侵廊欲歸時司空笑問防近處丞相嗔狂斷人腸假饒相送上馬何妨笑啼不敢描畫俱盡

吳江三髙祠前作釣雪亭蓋漁人之窟宅也盧申之賦賀新郎一詞云挽住風前栁問鴟夷當日扁舟近曾來否月落潮生無限事零亂茶煙未久謾畱得蒓鱸依舊可是功名從來誤撫荒祠誰繼風流後今古恨一搔首江涵雁影梅花痩四無塵雪飛風起夜窻如晝萬里乾坤淸絕處付與漁翁釣叟又恰是題詩時候猛拍闌干呼鷗鷺道他年我亦垂綸手飛過我共樽酒【蘆浦筆記】劉潛夫在維揚陳師文參議家見舞姬妙絕賦淸平樂詞雲宮腰束素只怕能輕舉好築避風臺防取莫遣驚魂飛去一團香味溫柔笑顰俱有風流貪與蕭郎眉語不知舞錯伊州

張褘侍郎有愛姬早逝猶子曙代爲浣溪沙一詞置幾上曰枕障薫鑪冷繡幃二年終日苦相思杏花明月爾應知天上人間何處去舊歡新夢覺來時黃昏防雨畫簾垂褘見之哀慟曰此必阿灰作也阿灰曙小字【北夢瑣言】晏元獻屬意一侍兒每張子野來卽令歌子野詞侑觴王夫人不容出之子野戲作碧牡丹曲云步障搖紅綺曉月墮沈煙砌緩板香檀唱徹伊州新制怨入眉頭斂黛峯橫翠芭蕉寒雨聲碎鏡華翳閒照孤鸞戲思量去時容易鈿合瑤釵至今冷落輕棄望極藍橋但暮云千里幾重山幾重水晏讀之憮然曰人生行樂耳何自苦如此卽支錢贖取侍兒夫人亦不復誰何也【道山淸話】陸放翁恃酒頽放一夕夢故人語曰我爲蓮花博士鏡湖新置官也陸遂賦鵲橋仙感舊詞雲華燈縱博雕鞍馳射誰記當年豪舉酒徒一半取封侯獨去作江邊漁父輕舟八尺低篷三扇占斷蘋洲煙雨鏡湖元自屬閒人又何必官家賜與陸官臨安時有小樓一夜聽春雨深巷明朝賣杏花之句傳入禁中極爲思陵稱賞何丞相防政和間狀元初入館閣飲於宗戚一貴人家侍兒惠柔者頗麗黠慕何丰標宻解手帕爲贈且約牡丹開時再集何歸賦虞美人一闋隠其小名貽之云分香帕子揉藍膩欲去殷勤惠重來約在牡丹時只恐花枝相妒故開遲別來看盡閒桃李日日闌干倚催花無計問東風夢作一雙蝴蝶繞芳叢

朱晦庵爲倉使時某郡太守遭捃摭幾爲按治憂惶百端未幾晦庵易節他路有寄居官署者因召守飲出寵姬歌大聖樂云千朶奇峯半軒防雨曉來初過漸燕子引教雛飛萏菡暗薫芳艸池面涼多淺斟瓊巵浮緑蟻展湘簟雙紋生細波輕紈舉動團圓素月仙桂婆娑臨風對月恣樂便好把千金邀艷娥幸太平無事擊壤鼓腹攜手髙歌富貴安居功名天賦爭柰皆由時命何休眉鎖問朱顏去了還更來麼太守聽朱顏去了句不覺起舞

宋遣陶谷使江南李獻以書抵韓熈載曰五栁公驕甚其善待之谷至果如李言熈載謂所親曰陶非端介者其守可隳當使諸君一笑因使歌姬秦蒻蘭衣衣爲驛卒女谷見之而喜遂與私作長短句贈之明日主宴客糓凜然不敢犯主持觥立命蒻蘭出歌所贈之曲以侑觴谷大慚而罷詞名風光好雲好因緣惡因緣祗得郵亭一夜眠別神仙琵琶撥盡相思調知音少再把鸞膠續斷弦是何年

崇熈四年重九山谷在宜州登郡城樓聽邊人相語今歲當鏖戰取封侯山谷因作南鄕子詞云諸將說封侯短笛長吹獨倚樓萬事盡隨風雨去休休戲馬臺南金絡頭催酒莫遲畱酒味今秋似去秋花向老人頭上笑羞羞白髮簪花不解愁倚闌髙歌若不能堪者是月三十日果不起

孫夫人寄外風中栁詞云銷減芳容端的爲郎煩惱髩慵梳宮妝艸艸別離情緒待歸來都告怕傷郎又還休道利鎖名韁幾阻當年歡笑更堪鱗鴻信杳蟾枝髙折願從今須早莫辜負鏡中人老

有名妓侍燕開府一士人訪之相候良久遂賦玉樓春一詞投諸開府詞曰東風撚就腰兒細系得粉帬兒不起看來只慣掌中行怎教在燭花影裏酒紅應是鉛華褪暗蹙損眉峯雙翠夜深著防小鞋兒靠那个屏風立地開府見此詞喜其纎麗呼士人以妓與之

蘇子瞻常自謂一生坎防而神宗讀其瓊樓玉宇髙處不勝寒之句曰蘇軾終是愛君此等遭際足令千古艷羨豈止金蓮歸院爲一時奇遇耶詞寄水調歌頭云明月幾時有把酒問靑天不知天上宮闕今夕是何年我欲乘風歸去又恐瓊樓玉宇髙處不勝寒起舞弄淸影何似在人間轉朱閣低綺戶照無眠不應有恨何事長向別時圓人有悲歡離合月有陰晴圓缺此事古難全但願人長久千里共嬋娟

陸放翁娶唐氏女伉儷相得弗獲於姑陸出之未忍絕爲別館往焉姑知而掩之遂絕後攺適同郡宗室趙士程春日出遊相遇於禹迹寺南之沈園唐語其夫爲致酒肴陸悵然賦釵頭鳳一詞云紅酥手黃藤酒滿城春色宮墻栁東風惡歡情薄一懷愁緒幾年離索錯錯錯春如舊人空瘦淚痕紅浥鮫綃透桃花落閒池閣山盟𨿽在錦書難托莫莫莫唐見而和之未幾怏怏卒放翁復過沈園賦詩云落日城頭畫角哀沈園非復舊池臺傷心橋下春波綠曾見驚鴻照影來【耆舊續聞】

範仲爲相州錄事久不歸其妻寄伊川令一闋云西風昨夜穿簾幕閨院添蕭索最是梧桐零落迆邐秋光過卻人情音信難托教奴獨自守空房淚珠與燈花共落伊字誤作尹字仲答詞嘲之有料想伊家不要人之句妻復答雲閒將小書作尹字情人不解其中意共伊間別幾多時身邊少个人兒

辛稼軒過長沙道中壁上見婦人題字若有恨者因用其意成減字木蘭花云盈盈淚眼往日靑樓天樣逺秋月春花輸與尋常姊妺家水村山驛日暮行雲無气力錦字偸裁立盡西風雁不來

天臺營妓嚴蕋有才名唐與正爲守嘗命賦紅白桃花蕋作憶仙姿一闋云道是梨花不是道是杏花不是白白與紅紅別是東風情味曾記曾記人在武陵防醉與正賞之雙縑後朱晦庵以節使行部至臺欲摭與正之罪指其嘗與蕋濫蕋𨿽備極箠楚而一語不及唐獄吏好言誘之蕋曰身爲賤妓縱與太守濫亦不至死罪然是非眞僞豈可妄言以污士大夫也系獄兩月聲價愈騰至徹阜陵之聽未幾朱公攺除而嶽霖爲憲憐其無辜猝命作詞蕋口占卜算子云不是愛風塵似被前緣悞花落花開自有時總賴東風主去也終須去住也如何住若得山花插滿頭莫問奴歸處卽日判令從良東坡春夜行蘄水中過酒家飲醉乘月至一溪橋上卸鞍曲肱少休及覺已曉亂山蔥蘢疑非人世因自賦西江月云照野彌彌淺浪橫空曖曖防霄障泥未解玉驄驕我醉欲眠芳艸可惜一溪明月莫教踏碎瓊瑤卸鞍欹枕綠楊橋杜宇數聲春曉蘄水楊菊廬比部因此詞於玉臺山作春曉亭子一時名士多爲賦之亦佳話也張泌仕南唐爲內史舍人初與鄰女浣衣相善作江神子詞云浣花溪上見卿卿眼波明黛眉輕髙綰綠云低簇小蜻蜓好是問他來得麼和笑道莫多情後經年不復相見張夜夢之寄絕句云別夢依依到謝家小廊回合曲闌斜多情只有春庭月猶爲離人照落花

周美成在姑蘇與營妓嶽楚云相戀後從京師過吳則嶽已從人矣飲於太守蔡巒席上見其妺因賦點綘唇寄之云遼鶴西歸故人多少傷心事短書不寄魚浪空千里憑仗桃根說與相思意愁何際舊時衣袂猶有東風淚楚云得詞感泣累日【夷堅支志】

蔡京旣南遷中路有防取所寵姬慕容邢武者三人以金人指名來索也京作詩云爲愛桃花三樹紅年年歲歲惹春風如今去逐他人手誰復尊前念老翁行至渾州賦西江月云八十一年住世四千里外無家如今流落向天涯夢到瑤池闕下玉殿五回命相洞庭幾度宣麻止因貪戀此榮華便有如今事也遂窮餓以死門人醵錢葬之老姦到頭狼狽至此可快亦可憐【按蔡死時年止八十此必惡之者托名爲之也又見宣和遺事亦有此詞首句是八十衰年初謝三千里外無家或是京作亦未可定也】

少遊嘗於夢中作好事近詞曰山路雨添花花動一山春色行到小溪深處有黃鸝千百飛雲當面化龍蛇夭矯掛晴碧醉臥古藤陰下杳不知南北其後南遷北歸逗畱於藤州光華亭下時方醉起以玉杯汲泉欲飲笑視而化

趙眞眞善唱諸宮詞楊立齋見其謳張五牛新編作鷓鴣天以詠之雲煙栁風花錦作園霜芽露葉玉爲船誰知皓齒纎腰會只在輕衫短防邊啼玉靨咽冰弦五牛身去更無傳詞人老筆佳人口再喚春風到眼前唐幹寧三年李茂貞犯京師昭宗欲幸太原韓建請幸華州昭宗勉從之鬱鬱不樂登城西眺制菩薩蠻詞云登樓遙望秦宮殿茫茫只見雙飛燕渭水一條流千山與萬丘逺煙籠碧樹陌上行人去何處是英雄迎儂歸故宮見中朝故事

古杭雜記云太學鄭文秀州人其妻孫氏寄憶秦娥詞云花深深一鉤羅襪行花陰行花陰閒將栁帶試結同心日邊消息空沈沈畫眉樓上愁登臨愁登臨海棠開後望到如今一時傳播酒樓妓館皆歌之

山谷過瀘帥有官妓盼盼帥嘗寵之山谷戲以浣溪紗贈之云腳上鞋兒四寸羅唇邊朱麝一櫻多見人無語但回波料得有心憐宋玉祗因無柰楚襄何今生有分向伊麼【盼盼卽筵前唱惜春容詞侑酒詞云年少看花雙髩綠走馬章臺弦管逐而今老更惜花深終日看花看不足坐中美女顏如玉爲我同歌金縷曲歸時壓得防檐欹頭上春風紅簌簌】

劉弇防愛妾趙徳麟爲賦淸平樂一闋云春風依舊著意隋堤栁搓得鵝兒黃欲就天气淸明時候去年紫陌靑門今宵雨魄雲魂斷送一生憔悴能消幾个黃昏此語眞不堪多誦

稼軒有姬曰錢錢年老遣去賦臨江仙贈之云一自酒情詩興懶舞裙歌扇闌好天涼夜月團團杜陵眞好事畱得一錢看歲晚人欺程不識怎教阿堵流連楊花楡莢雪漫天從今花影下只看綠苔圓

韋莊寓蜀有美姬善詞翰王建托以教內人彊奪去莊作謁金門云空相憶無計得傳消息天上嫦娥人不識寄書何處覓新睡覺來無力不忍把伊書迹滿院落花春寂寂斷腸芳艸碧姬聞之不食死【尢悔庵曰予惜其未有和篇因擬爲之云休相憶紅葉不傳消息燕鎖雕梁路未識舊巢難再覓風捲楊花無力浪打萍花無迹永巷夜臺同寂寂土花和血碧古今詞話又載韋荷葉杯詞云絕代佳人難得傾國花下見無期一雙愁黛逺山眉不忍更思維閒掩翠屏金鳳殘夢羅幕畫堂空碧天無路信難通惆悵舊房櫳詞意淒惋亦爲姬作也】

元祐間王齊叟任俠有聲娶妻舒氏女亦工篇章無故離絕女歸舒家一日行池上作點綘唇云獨自臨流興來時把闌干憑舊愁新恨耗卻來時興鷺防魚潛煙斂風初定波心靜照人如鏡少个年時影

一曲新詞酒一杯去年天气舊亭臺夕陽西下幾時回無可柰何花落去似曾相識燕歸來小園香徑獨徘徊晏元獻殊浣溪沙春恨詞也初元獻赴杭州道過維揚憇大明寺瞑目徐行使吏誦壁間詩戒其勿言姓名終篇者無幾又別誦一詩雲水調隋宮曲當年亦九成哀音巳亡國廢沼尙畱名儀鳳終陳迹鳴蛙只廢聲淒涼不可問落日背蕪城徐問之乃江都尉王琪所作召至同飲又同遊池上春晚巳有落花晏云每得句或彌年未嘗彊對且如無可柰何花落去至今未能也王應聲曰何不云似曾相識燕歸來晏大喜由此辟置館職秦少遊贈汴城李師師生查子詞云逺山眉黛長細栁腰肢裊妝罷立春風一笑千金少歸去鳳城時說與靑樓道看徧潁川花不似師師好

賈秋壑旣安置循州有無名氏題似道壁云去年秋今年秋湖上人家樂復憂西湖依舊流吳循州賈循州十五年間一轉頭人生放下休吳謂履齋也初吳履齋循州安置賈除劉宗申知循州陰使害之後賈亦循州安置經漳州朩棉庵爲鄭虎臣錘死時賈客趙介如守漳致祭辭云嗚呼履齋死蜀死於宗申先生死閩死於虎臣只十八字而哀激之悃無往不復之意悉寓其中可與是詞並垂秋壑敗師亡國後湯西樓亦有詩云檀板敲殘月上花過墻荊棘刺檐牙指麾巳失鐵如意賜予寧存玉辟邪破屋春歸無主燕空池雨彥在官蛙木棉庵外尢愁絕月黑夜深聞鬼車予客武林尋所謂半閒堂者廢址竟無人復問矣故予西湖竹枝詞云行人自向嶽墳去蟋蟀秋風一半閒蓋謂秋也【似道當國行公田關子法民間苦之錢塘葉太白李上書力詆似道怒黥流嶺南及赦還而似道有漳州之謫遇諸塗太白贈之詞云君來路吾歸路來來去去何時住公田關子竟何如國事當時誰與悞雷州戶崖州戶人生會有相逢處客中頗恨乏蒸羊聊贈一篇長短句宋亡葉仕元至中書右丞見西湖志余】

中吳紀聞云劉朔齊宣城得代以詞別吳履齋末句云緑野堂邊劉郎去後誰伴老裴度履齋見之垂淚送金百兩當日憐才如此

政和癸已大晟樂成蔡元長以姚次膺薦於帝詔乘驛赴闕次膺至都下會禁中嘉蓮生異苞合趺夐出天造次膺效樂府體屬詞以進名並蒂芙蓉其詞云太液波澄向鏡中照影芙蓉同蒂千柄緑荷深並臉爭媚天心眷臨聖日殿宇分明敞嘉瑞弄香嗅蕋願君王壽與南山齊比池邊屢回翠輦擁羣仙醉賞憑闌凝思蕚緑攬飛瓊共波上遊戲西風又看露下更結雙雙新蓮子鬭裝競美問鴛鴦向誰畱意上覽之稱善除大晟樂府協律郎

河南丘崈字宗卿有文定公詞一卷賦點綘唇云戊子之春同官皆拘文不暇遊集春暮皆興牢落之嘆予亦頗嘆之因作此詞蓋三月九日也是日楊花甚盛詞云花落花開等閒不管流年度舊遊何處淺立空凝竚驚拍闌干忍見春將暮憑風絮爲人飛去防作愁無數綿州文本心登第後遊西湖一同年戲之曰西蜀有此景否本心卽席賦賀新涼曲云一勺西湖水渡江來百年酣醉回首洛陽花世界煙黍離之地更不復新亭墮淚簇樂紅妝搖畫舫問中流擊楫何人是千古恨幾時洗餘生自負澄淸志更有誰磻溪未遇傅巖未起國事如今誰倚仗衣帶一江而已便都道江神堪恃借問孤山林處士但掉頭笑指梅花蕋天下事可知矣陸惇禮有侍兒名美奴善綴小詞出侑觴嘗自歌其如夢令云日暮馬嘶人去船逐淸波東注後夜最髙樓還肯思量人否無緒無緒生怕黃昏疎雨

楊誠齋帥某處有教授狎一官妓誠齋怒黥妓之面將遣之教授酌酒與妓別賦眼兒媚云髩邊一點似飛鴉莫把翠鈿遮三年兩載千撋百就今日天涯柰楊花又逐東風去隨分落誰家若還忘得除非睡起不照菱花誠齋得詞方知教授是文士卽舉妓送之或曰帥爲孟之經教授爲陳詵非誠齋也

歐陽永叔任河南推官親一妓時錢文僖爲西京畱守梅聖兪尹思魯同在幕下一日宴於後園客集而歐與妓皆不至移時方來錢靑妓云末至何也妓雲中暑往涼堂睡覺失金釵猶未見錢曰若得歐推官一詞當爲償汝歐卽席云栁外輕雷池上雨雨聲滴碎荷聲小樓西角斷虹明闌干傍徧只待月華生燕子飛來棲畫棟玉鉤垂下簾旌涼波不動簟紋平水精雙枕倚有墮釵橫坐皆擊節命妓滿斟送歐而令公庫償釵

易彥祥潭州人寧宗朝狀元以優校爲前廊其妻亦善詞有一剪梅云染淚緘書寄彥祥貪就前廊忘卻回廊功名成遂不還鄕石做心腸鐵做心腸紅日三竿未理妝虛度韶光瘦損容光相思何日得成雙羞對鴛鴦懶畫鴛鴦

金人犯闕武陽令蔣興祖死之其女被擄至雄州驛題減字木蘭花於壁云朝雲橫度轆轆車聲如水去白艸黃沙月照孤村三兩家飛鴻過也百結愁腸無晝夜漸近燕山回首鄕關歸路難蔣乃靖康間浙西人又景炎丁丑有過軍挾一婦人經長興和平酒庫書沁園春於壁云我生不辰逢此百罹況乎亂離柰惡因緣到不夫不主被擒捉去爲妾爲妻父母公姑弟兄姊妺流落不知東與西心中事把家書寫下分付伊誰越人北向燕支回首望雁峯天一涯柰翠鬟云軟笠兒怎帶栁腰春細馬性難騎缺月疎桐淡煙衰艸對此如何不淚垂君知否我生於何處死亦魂歸【梅磵詩話】

劉過字攺之廬陵人能詩詞酒酣耳熱出語豪縱嘉泰癸酉寓中都時辛稼軒帥越聞其名遣介招之適以事不及行因效辛體作沁園春一詞緘往下筆便逼眞其詞曰鬥酒彘肩風雨渡江豈不快哉被香山居士約林和靖與東坡老駕勒吾回坡謂西湖正如西子濃抹淡妝臨照臺二人者俱棹頭不顧只管傳杯白雲天竺去來看金碧崢嶸圖畫開更縱橫一澗東西水繞兩山南北髙下云堆逋曰不然暗香疎影何似孤山先探梅須晴去訪稼軒未晚正此徘徊辛得之大喜竟邀之去館燕彌月賙贈千緡攺之竟蕩於酒不問也嘗以此詞語嶽侍郎倦翁掀髯有得色嶽曰詞句固佳但恨無刀圭藥療君白日見鬼癥耳舉座大噱【郭霄鳳江湖紀聞云劉過字攺之吉州太和人也性疎豪好施辛稼軒客之稼軒帥淮時攺之以母病告歸囊槖蕭然是夕稼軒與攺之防服縱登倡樓適一都吏命樂飲酒不知爲稼軒也命左右逐之二公大笑而歸卽以爲有機宻文書喚某都吏其夜不至稼軒欲籍其產而流之言者數十皆不能解遂以五千緡爲攺之母壽請言於稼軒稼軒曰未也令倍之都吏如數增作萬緡稼軒爲買舟於岸舉萬緡於舟中戒曰可卽行無如常日輕用也攺之作念奴嬌爲別稼軒云知音者少算乾坤許大著身何處直待功成方肯退何日可尋歸路多景樓前垂虹亭下一枕眠秋雨虛名相悞十年枉費辛苦不是奏賦明光上書北闕無驚人之語我自匆忙天不肯嬴得衣裾塵土白壁堆前黃金賣笑付與君爲主蒓鱸江上浩然明日歸去攺之又號龍洲太和邑稱也】

陸放翁在蜀日曾有所盼嘗賦詩云碧玉當年未破學成歌舞入侯家如今憔悴蓬窻底飛上靑天妒落花出蜀後每懷舊遊多見之題詠有云金鞭珠彈憶佳遊萬里橋西罨畫樓夢倩晚風吹不斷書憑歸雁寄無由鏡中顏發今如此席上賓朋好在否篋有吳箋三百个擬將細字寫春愁又云裘馬淸狂錦水濱最繁華地作門人金壺投箭銷長日翠裹傳杯領好春幽鳥語隨歌處拍落花鋪作舞時茵悠然自適君知否身與浮名孰是親仍以前詩櫽括作風入松云十年裘馬錦江濱酒隠紅塵黃金選勝鶯花海倚疎狂驅使靑春吹笛魚龍盡出題詩風月俱新自憐華發滿紗巾猶是官身鳳樓曽記當年語問浮名何似身親欲寫吳箋說與這回眞个閒人

蔡州陂鋪有用箆刀刻靑泥爲浣溪沙詞云剪碎香羅浥淚痕鷓鴣聲斷不堪聞馬嘶人去近黃昏整整斜斜楊栁陌疎疎宻宻杏花村一番風月更消魂不知何人作也

冷齋夜話云東坡守錢唐無一日不在西湖嘗攜妓謁大通禪師師慍形於色東坡作長短句令妓歌之曰師唱誰家曲宗風嗣阿誰借君拍板與門槌我也逢場作戲不須疑溪女方偸眼山僧莫皺眉卻嫌彌勒下生遲不見阿婆三五少年時時有僧仲殊在蘇州聞而和之曰解舞淸平樂如今說合誰紅鑪片雪上鉗錘打就金毛獅子也堪疑木女明開眼泥人暗皺眉蟠桃巳是看花遲不向東風一笑待何時

嶽州徐君寶妻被掠來杭居韓蘄王府主者數欲犯之因告曰俟妾祭先夫然後爲君婦主者喜諾乃焚香再拜題詞一闋於壁上投池中死其詞云漢上繁華江南人物尙遺宣政風流緑窻朱戶十里爛銀鉤一旦兵刀齊舉旌旗擁百萬貔貅長驅入歌樓舞榭風捲落花愁淸平三百載典章人物掃地都休幸此身未北猶客南州破鏡徐郎何在空惆悵相見無由從今後斷魂千里夜夜嶽陽樓

郎瑛曰丰城道中有詩婦余淑柔題浪淘沙詞雲雨澑風鈴滴滴丁丁釀成一枕別離情可惜當年陶學士孤負郵亭邊雁帶秋聲音信難憑花須偸數卜歸程料得到家秋正晚菊滿寒城

吳夢窓云余往來淸華池館六年賦詠屢以感昔傷今益不堪懷乃賦絳都春云春來鴈渚弄艷冶又入垂楊如許困舞痩腰啼濕宮黃池塘雨碧沿蒼蘚云根路尙追想淩波防步小樓重上憑誰爲唱舊時金縷凝竚煙蘿翠竹欠羅袖爲倚天寒日暮彊醉梅邊招得花奴來樽爼東風須惹春云住更莫把飛瓊吹去便教攜取燻籠夜溫繡戶按夢窓名文英字君特四明人從吳毅夫遊有夢窓甲乙丙丁稿四卷沈伯時云夢窓深得淸眞之妙但用事下語太晦處人不易知今所云淸華池館未知在何處覽其詞猶有東京夢華遺意也

蜀娼類能文蓋薛濤遺風也有客自蜀挾一妓歸蓄之別室率數日一往偶以病少疎妓頗疑之客作詞自解妓用韻以答之云說盟說誓說情說意動便春愁滿紙多應念得脫空經是个先生教的不茶不飯不言不語一味供他憔悴相思巳是不曾閒又那得工夫咒你苕溪漁隠曰吳興郡圃今有六客亭卽公擇子瞻元素子野令舉孝叔時公擇守吳興也蘇東坡云予昔與子野作六客詞其卒云盡道賢人聚吳分試問也應旁有老人星凡十五年再過吳興而五人者皆巳亡矣時張仲謀與曹子方劉景文蘇伯固張秉道爲坐客仲謀請作後六客詞調寄定風波雲月滿苕溪照夜堂五星一老鬭光芒十五年間眞夢裏何事長庚對月獨淒涼緑髩蒼顏同一醉還是六人吟笑水雲鄕賓主談鋒誰得似看取曹劉今對兩蘇張

侍兒小名錄云錢思東謫漢東日撰玉樓春詞曰城上風光鶯語亂城下煙波春拍岸綠楊芳艸幾時休淚眼愁腸先已斷情懷一變成衰晚鸞鏡朱顏驚暗換往年多病厭芳樽今日芳樽惟恐淺每酒闌歌之聞則泣下後閣有白髮姬乃鄧王歌鬟驚鴻也遽言先王將薨豫戒挽鐸中歌木蘭花引紼爲送今相公亦將亡矣果薨於隨鄧王舊曲亦常有帝鄕煙雨鎖春愁故國山川空淚眼之句

栁耆卿與孫相何爲布衣交孫知杭門禁甚嚴耆卿欲見之不得作望海潮詞往詣名妓楚楚曰欲見孫相恨無門路若因府會願朱唇歌之若問誰爲此詞但說栁七中秋夜會楚宛轉歌之孫卽席迎耆卿預坐詞曰東南形勝三吳都會錢唐自古繁華煙栁畫橋風簾翠幕參差十萬人家雲樹繞堤沙怒濤捲霜雪天塹無涯市列珠璣戶盈羅綺繞豪奢重湖疊巘淸佳有三秋桂子十里荷花羌笛弄晴菱歌泛夜嬉嬉釣叟蓮娃千騎擁髙牙乘醉聽簫鼓吟賞煙霞異日圖將好景歸去鳳池誇

少遊在黃州飲於海棠橋橋南北多海棠有老書屋海棠叢開少遊醉臥於此明日題醉鄕春一詞於柱云喚起一聲人悄衾冷夢寒霜曉瘴雨過海棠開春色又添多少社甕釀成防笑半破癭瓢共舀【夭】覺顚倒急投牀醉鄕廣大人間小【冷齊夜話】

歐陽公守維揚日於城西北大明寺側建平山堂頗極遊觀之勝劉原夫出守揚州公作朝中措餞之云平山欄檻倚晴空山色有無中手種堂前楊栁別來幾度春風文章太守揮毫萬字一飯千鐘行樂直須年少樽前看取衰翁

元丰間蔡挺自西掖出鎭平陽經數載意欲歸作喜遷鶯一闋云霜天秋曉正紫塞故壘黃雲衰艸漢馬嘶風邊鴻叫月隴上銕衣寒早劍歌騎曲悲壯盡道君恩須報塞垣樂盡櫜鞬錦領山西年少談笑刁鬥靜烽火一把時報平安耗聖主憂邊威懷遐逺天兵尙寛誅討歲華向晚愁思誰念玉闗人老太平也且歡娛莫惜金尊頻倒時有中使至平陽挺使倡優歌之遂達於宮掖上因語呂丞相曰蔡挺欲歸遂以西掖召還

陳直方之妾本錢唐妓人也乞新詞於蘇子瞻子瞻因直方新防正室而錢唐人好唱陌上花緩緩曲乃引其事以戲之其詞則江神子也詞云玉人家在鳳凰山水雲間掩門闗門外行人立馬看弓彎十里春風誰指似斜日映繡簾斑多情好事與君還憫新鰥拭余澘明月空江香霧著雲鬟陌上花開看盡也聞舊曲破朱顏政和間京師妓之姥曾嫁伶官常入內教歌舞傳禁中擷芳詞以教其妓人皆愛其聲又愛其詞類唐人所作也詞云風搖蕩雨蒙茸翠條柔弱花頭重春衫窄香肌濕記得年時共伊曾摘都如夢何曾共可憐孤似釵頭鳳闗山隔晚云碧燕兒來也又無消息【古今詞話】東坡旣召還復除翰林承防數月以弟嫌請郡復以舊職知潁州正月堂前梅花大開月色鮮霽王夫人曰春月色勝如秋月色秋月色令人淒慘春月色令人和恱何如召趙徳麟輩來飲此梅花下東坡大喜曰吾不知子能詩耶此眞詩家話耳遂召趙飲用是語作減字木蘭花詞云春庭月午搖落春醪光欲舞步轉廻廊半落梅花婉婉香輕風薄霧都是少年行樂處不似秋光只共離人照斷腸【侯鯖錄】

吳氏湖州秀才家女以失行系司理獄郡僚聞其美往觀之風格傾坐因命賦詞時值雪中遂吟長相思一闋雲煙霏霏雪霏霏雪向梅花枝上堆春從何處回醉眼開睡眼開疎影橫斜安在哉憑教塞管催郡僚大喜爲言之太守王梅溪卽與釋放

晏仲殊一日造郡方接坐間見庭下有婦人投牒立雨中郡守命詠之仲殊口就踏莎行雲濃潤侵衣暗香飄砌雨中花色添憔悴枇杷樹下立多時不言不語厭厭地眉上新愁手中文字因何不倩鱗鴻寄想伊只訴薄情人官中誰管閒公事

韓蘄王生長兵間未嘗知書晚歲忽若有悟能作字及小詞一日至香林園蘇仲虎尙書方宴客王徑造之賓主歡甚盡醉而歸明日王餉以羊羔且手書二詞遺之臨江仙云冬日靑山瀟灑靜春來山暖花濃少年衰老與山同世間名利客富貴與窮通榮華不是長生藥淸閒不是死門風勸君識取主人公單方只一味盡在不言中南鄕子云人有幾多般富貴榮華總是閒自古英雄都是夢爲官寶玉妻兒宿業纒年事巳衰殘須鬢蒼蒼骨髓幹不道山林多好處貪歡只恐癡迷悞了賢宣和間上元張燈許士女縱觀各賜酒一杯一女竊所飲金杯衛士見之押至禦前女誦鷓鴣天詞雲月滿蓬壺燦爛燈與郎攜手至端門貪觀鶴陣笙簫舉不覺鴛鴦失卻羣天漸曉感皇恩傳宣賜酒飲杯巡歸家惟恐公姑責竊取金杯作照憑道君大喜遂以杯賜之令衛士送歸

周美成晚歸錢唐夢中得瑞鶴仙詞一闋云悄郊原帶郭行路永客去車塵漠漠斜陽映山落斂餘紅猶戀孤城欄角淩波步弱過短亭何用素約有流鶯勸我重解繡鞍援引春酌不記春時早暮上馬誰扶醒眠朱閣驚飈動幕猶殘醉繞紅藥嘆西園巳是花深無地東風何事又惡任流光過卻歸來洞天自樂未幾方臘亂自桐廬入杭時美成方宴客倉皇出奔趨於西湖墳庵適際殘冬落日在山忽逢故人之妾奔逃而來乃與小飲於道傍旗亭聞鶯聲於朩杪少焉分背抵庵有餘醺因臥小閣上恍如詞中所云逾月入城故居皆蹂踐矣後得請提舉洞霄宮終老焉【玉照新誌云美成夢中得此詞遂攜家提舉南京鴻慶宮未幾以疾卒】

右史張文潛初官許州喜營妓劉潄奴張作少年遊令云含羞倚醉不成歌纎手掩香羅偎花映燭偸傳深意酒思入橫波看朱成碧心還亂翻脈脈斂雙蛾相見時稀隔別多又春盡柰愁何其後去任又爲秋蕋香寓意云簾幙疎疎風透一綫香飄金獸朱闌倚徧黃昏後廊上月華如晝別離滋味濃如酒著人瘦此情不及墻東栁春色年年依舊元祐諸公皆有樂府惟張僅見此二詞

郭霄鳳字云翼元人撰江湖紀聞云宋理宗時李好義爲某郡總管作詞名望江南云思往事白盡少年頭曾帥三軍平蜀難沿邊四郡一齊收逆黨反封侯元宵夜燈火閙啾啾防上一員閒總管門前幾个紙燈毬簫鼓勝皇州

北方士人傳沙漠小詞三闋頗能狀其景詞云瘦藤老樹昏鴉逺山流水人家古道西風瘦馬斜陽西下斷腸人去天涯平沙細艸班班曲溪流水潺潺塞上淸秋早寒一聲新雁黃雲紅葉靑山西風塞上胡笳月明馬上琵琶底昭君恨多李陵臺下澹煙衰艸黃沙

盛如梓庻齋老學叢談云武昌瀕江有呂公磯上有黃鶴樓一日有題漢宮春於其上雲橫吹聲沈倚危樓紅日江轉天斜黃塵邊火澒洞何處吾家胎禽怨夜半乘風露丹霞先生笑飛空一劍東風猶自天涯情知道山中好早翠囂含隱瑤艸新芽靑溪故人信斷夢飈車乾坤星火歸來兮煮石煎砂廻首處幅巾蒲帳云邊獨笑桃花不知爲何人作或言洞賓語也後三年已未大元渡江

西秦張炎叔夏玉田詞云沈梅嬌杭妓也忽於京都見之把酒相勞苦猶能歌周淸眞意難忘臺城路二曲因屬余記此事詞成以素羅帨書之【調寄國香】詞云鶯栁煙堤記未吟靑子曾比紅兒嫺嬌弄香防透鬟翠雙垂不道畱仙不住便無夢吹到南枝相看兩流落掩面凝羞怕說當時淒涼歌楚調嫋餘音不放一朶雲飛丁香枝上幾度欵語深期拜了花梢澹月最難忘弄影褰衣無端動人處過了黃昏猶道休歸

劉凡在神宗時與範蜀公重定大樂洛陽花品曰狀元紅爲一時之冠樂工花日新能爲新聲汴妓郜懿以色著祕監致仕劉伯壽尢精音律熈寧中凡攜花日新就郜懿歡飲塡詞以贈之云三春向暮萬卉成陰有嘉艷方折嬌姿嫩質冠羣品共賞傾城傾國上苑晴晝暄千素萬紅猶奇特綺筵開會詠歌才子壓倒元白別有芳幽苞小步帳華絲綺軒油壁與紫鴛鴦素蛺蝶自淸旦往往連夕巧鶯喧脆管嬌燕語雕梁畱客武陵人念夢役意濃堪遣情溺郜懿第六卽蔡奴之母也李定之父與郜六遊生定而郜六死定不之知也及王荊公爲宰相擢用李定言官交攻以爲母死不持服爲此蔡奴亦以色著云【花艸粹編】

鐵圍山叢談云宣和初燕樂初成八音告備因作徴招角招有曲名黃河淸慢者詞云晴景初升風細細云收天淡如洗望外鳳凰城闕蔥蔥佳气朝罷香煙滿袖侍臣報天顏有喜夜來連得封章奏大河徹底淸泚君王壽與天齊馨香動上穹頻防祥瑞大晟奏功六樂初調宮徴合殿薫風乍轉萬花覆千官盡醉內家傳詔重開宴未央宮裏音調極韶美晁次膺作此詞時天下無問遐邇大小𨿽偉男髫女皆爭唱之又有一曲曰深院鎖春風悄無人桃李自笑亦歌之遂入大晟府

王仲甫字明之爲翰林權直內宿有宮娥新得幸仲甫應制賦淸平樂云黃金殿裏燭影雙龍戲勸得官家眞个醉進酒猶呼萬歲錦茵舞徹涼州君恩與整搔頭一夜禦前宣喚六宮多少人愁翌旦宣仁太后聞之語宰臣曰豈有館閣儒臣應制作狎詞耶旣而彈章罷去【耆舊續聞】

東臯雜錄雲林希子中知潤州東坡自錢唐赴召有官妓鄭容髙瑩求脫籍東坡爲一詞書牒尾云鄭莊好客容我尊前時墮幘落筆風生籍籍聲名滿帝京髙山白早瑩骨冰肌解老從此南徐良夜淸風月滿湖林判云鄭容落籍髙瑩從良蓋取句端八字云苕溪漁隠曰聚蘭集載此詞爲東坡贈潤守許仲凃作未知孰是續骫骳說云政和中袁裪爲教坊判官撰文字一日爲蔡京撰傳言玉女詞云淺淡梳妝愛學女眞梳掠艷容可畫那精神怎貌鮫綃映玉鈿帶雙穿纓絡歌音淸麗舞腰柔弱宴罷瑤池禦風跨皓鶴鳳凰臺上有蕭郎共約一面笑開向月斜褰朱箔東園無限好花羞落上見之攺女眞二字爲漢宮而人莫解蓋當時巳與女眞盟於海上矣而中外未知帝思其語故竄易之也

苕溪漁隠云有稱中興野人和東坡詞題吳江橋上車駕巡師江表過而覩之詔物色其人不復見矣詞云炎精中否嘆人才委靡都無英物戎馬長驅三犯闕誰作長城堅壁萬里奔騰兩宮幽隔此恨何時雪艸廬三顧豈無髙臥賢傑天心眷我中興吾皇神武踵曾孫周發海嶽封疆俱效順迅掃會須灰滅翠羽南巡叩閽無路徒有衝冠發孤忠耿耿劍芒冷浸秋月

鄭繼超遇田參軍贈妓曰妙香數年告別歌北邙月一闋送酒辭云勸君酒莫辭花落拋舊枝只有北邙山下月淸光到死也相隨翌日同至北邙下化狐而去三朝野史云馬光祖尹京日有士逾墻偸人室女事覺到官光祖出逾墻樓處子詩面試士人秉筆云花栁平生債風流一段愁東墻乘興下處子有心樓謝砌應潛越韓香許暗偸有情還愛欲無語彊嬌羞不負秦樓約安知漢獄囚玉顏麗如此何用讀書求光祖大賞判一詞於牒云多情多愛還了平生花栁債好个檀郎室女爲妻也不妨傑才髙作聊贈靑蚨三百索燭影搖紅記取媒人是馬公遂以室女配之【馬號裕齋】

營妓馬瓊瓊歸朱廷之廷之因辟二閣東閣正室居之瓊瓊居西閣廷之之任南昌瓊以梅雪扇題辭寄之云雪梅妒色雪把梅花相抑勒梅性溫柔雪壓梅花怎起頭芳心欲訴全仗東君來作主傳與東君早與梅花作主人廷之詳詞意知西閣爲東閣摧挫遂休官歸家置酒會二閣曰昨見西閣所寄雪梅詞使人不遑寢食東閣乃曰君今仕矣試爲判斷此事據西閣所云梅花孰是也廷之遂作浣溪沙一闋以示二閣云梅正開時雪正狂兩般幽韻孰優長且宜持酒細端詳梅比雪花輸一出雪如梅蕋少些香花公非是不思量自後二閣歡會如初

成都官妓趙才卿性慧黠能詞值帥府作會送都鈐帥令才卿作詞應命立賦燕歸梁云細栁營中有亞夫華宴簇名姝雅歌長許佐投壺無一日不歡娛漢王拓境思名將捧飛詔欲登途從前宻約盡成虛空嬴得淚如珠帥大賞其才盡以飲器遺之

杭妓樂宛與施酒監善施嘗贈以詞云相逢情更深恨不相逢早識盡千千萬萬人終不似伊家好別爾登長道轉覺添煩惱樓外朱樓獨倚闌滿目圍芳艸宛答云相思似海深舊事如天逺淚滴千千萬萬行使我愁腸斷要見無由見見了終難若是前生未有緣重結來生願

文信國被執北行次信安館人供帳甚盛信國達旦不寐題詞於壁調寄南樓令詞曰雨過水明霞潮廻岸帶沙葉聲寒飛透窓紗懊恨西風吹世換又吹我落天涯寂寞古豪華烏衣又日斜說興亡燕入誰家只有南來無數雁和明月宿蘆花或云此鄧光薦詞也【日下舊聞】元東嶽廟有石壇繞壇皆杏花道士董宇定王用亨先後居之張畱孫弟子三十八人之二也虞道園城東觀杏花詩明日城東看杏花丁寧兒子早將車路從丹鳳樓前過酒向金魚館裏賒綠水滿溝生杜若暖雲將雨少塵沙絕勝羊傅襄陽道歸騎西風雜鼓笳當時同遊者歐陽元功陳眾仲掲防碩諸公果羅囉詩最憶奎章虞閣老白頭騎馬看花來是也又嘗賦風入松詞題之羅帕有爲報先生歸也杏花春雨江南之句柯敬仲購得之【詞載第三卷

品藻中一云虞賦此詞以寄敬仲者】裝潢作軸張仲舉爲賦摸魚子詞紀其事云記蘭亭舊時風景西樓燈火如畫嚴城月色依然好無復綺羅遊冶歡意謝向客裏相逢還有思陶寫金章翠斚把錦字新聲紅牙小拍分付倦司馬繁華夢喚起燕嬌鶯奼肯教孤負元夜楚芳玉潤吳蘭媚一曲夕陽西下沈醉罷君試問人生誰是無情者先生歸也但畱意江南杏花春雨和淚在羅帕自注楚芳吳蘭二妓名【玉堂佳話】

詹正至元間監醮長春宮見羽士丈室古鏡狀似秋葉背有金刻宣和禦寶四字有感因賦霓裳序中第一詞一規古蟾魄瞥過宣和幾春色知那个栁松花怯曾搓玉團香塗云抹月龍章鳳刻是如何兒女消得便孤了翠鸞何限人更在天北磨滅古今離別幸相從薊門仙客蕭然林下秋葉對雲淡星疏眉淸影白佳人已傾國謾嬴得癡銅舊畫興亡事道人知否見了也華發【元詩餘】

詞苑叢談卷七

欽定四庫全書

詞苑叢談卷八

翰林院檢討徐釚撰

紀事三

遼蕭后有十香詞其搆禍之由也𨿽事出寃誣然以帝後之尊爲姦婢作書且詞多近防自貽伊戚夫復何言獨喜其回心院詞則怨而不怒深得詞家含蓄之意斯時栁七之調尙未行於北國故蕭詞大有唐人遺意也詞云掃深殿閉久金鋪暗遊絲絡网塵作堆積歲靑苔厚堦面掃深殿待君宴拂象牀憑夢借髙唐敲壞半邊知妾臥恰當天處少輝光拂象牀待君王換香枕一半無雲錦爲是秋來展轉多更有雙雙涙痕滲換香枕待君寢鋪翠被羞殺鴛鴦對猶憶當時叫合歡而今獨覆相思塊鋪翠被待君睡裝綉帳金鉤未敢上解卻四角夜光珠不教照見愁模樣裝綉帳待君貺疊錦茵重重空自陳只願身當白玉體不願伊當薄幸人疊錦茵待君臨展瑤席花笑三韓碧笑妾新鋪玉一牀從來婦歡不終夕展瑤席待君息剔銀燈須知一樣明偏是君來生彩暈對妾故作靑熒熒剔銀燈待君行爇薰鑪能將孤悶蘇若道妾身多穢賤自沾禦香香徹膚爇薰鑪待君娯張鳴箏恰恰語嬌鶯一從彈作房中曲常和窓前風雨聲張鳴箏待君聽【按蕭后小字觀音工書能歌詩善彈箏琵琶天祐帝敇爲懿徳皇后帝遊畋無度蕭后諷詩切諫帝疎之作回心院詞寓望幸之意也宮女單登故叛人重元家婢亦善箏及琵琶與伶官趙惟一爭能怨後不知已遂與耶律伊遜謀害後更令他久作十香詞僞云宋國達拉哈福晉作乞後書之遂誣後與惟一通以十香詞爲證因被害達拉哈福晉皇后也】

海陵大舉南侵禦前都統驃騎衛大將軍韓夷邪將射雕軍二萬三千圍子細軍一萬先下兩淮臨發賜所制喜遷鶯以爲寵曰旌麾初舉正駃騠力健嘶風江渚射虎將軍落雕都尉繡防錦袍翹楚怒磔防髯爭奮捲地一聲鼙鼓笑談頃指長江齊驟六師飛渡此去無自墮金印如斗獨把功名取斷鎖機謀垂鞭方略人事本無今古試展臥龍韜韞果見成功旦莫問江左想云霓望切黃迎路

金許道眞性嗜酒每乘舟出村落間畱飲或十數日不歸及溯流而上老稚奔走爭爲之挽舟數十里不絕嘗賦眼兒眉詞曰濁醪篘得玉爲漿風韻帶橙香持杯笑道鵝黃似酒酒似鵝黃世緣老矣不思量沈醉又何妨臨風對月山歌野調盡我疏狂

金宻國公璹字子瑜興陵諸孫也於書無所不讀而尢長於史學與元好問諸名士善明窓棐幾展玩圖籍商略品第窮極髙妙典衣置酒或終日不聽客去有承平王家故態金自明昌以還鎬厲二王得罪疏逺宗室璹亦棄而不用故放於詩文其樂府云夢到鳳凰臺上山圍故國周遭又云咫尺又還秋也不成長似雲閒識者聞而悲之又有西江月詞云一百八般佛事二十四考中書山林朝市等區區著甚來由自苦過寺談些般若逢花倒个葫蘆小時伶俐老來愚萬事安於所遇又臨江仙詞云倦客更遭塵事冗故尋閒地婆娑一尊芳酒一聲歌盧郎心未老潘令鬂先皤醉向繁臺臺上問滿川細栁新荷薰風樓閣夕陽多倚欄凝思久漁笛起煙波

泰和已丑元好問裕之赴並州道逢捕雁者捕得二雁一死一脫网去其脫网者空中盤旋哀鳴良久亦投地死好問遂以金贖得二雁瘞汾水傍壘石爲識號曰雁丘因賦摸魚兒詞曰問世間情是何物直教生死相許天南地北雙飛客老翅幾回寒暑歡樂趣離別苦就中更有癡兒女君應有語萬里層雲千山暮雪隻影向誰去橫汾路寂寞當年簫鼓荒煙依舊平楚招魂楚些嗟何及山鬼暗啼風雨天也妒未信與鶯兒燕子俱黃土千秋萬古爲畱待騷人狂歌痛飲來訪雁丘處蒲溪楊正卿和云恨年年雁飛汾水秋風依舊蘭渚网羅驚破雙棲夢孤影亂翻波素還碎羽算古往今來只有相思苦朝朝暮暮想塞北風沙江南煙月爭忍自來去埋恨處依舊並州舊路一丘寂寞寒雨世間多少風流事天也有心相妒休說與還卻怕有情多被無情誤一杯會舉待細讀悲歌滿傾淸淚爲爾酹黃土欒城李仁卿和云雁雙雙正分汾水回頭生死殊路天長地久相思債何似眼前俱去摧勁羽倘萬一幽防卻有重逢處詩翁感遇把江北江南風嘹月唳並付一丘土仍爲汝小艸幽蘭麗句聲聲字字酸楚拍江秋影今何在艸朩欲迷隄樹霜魂苦算猶勝王嬙靑塜眞娘墓憑誰說與對鳥道長空龍艘古渡馬耳淚如雨

元光初李欽叔與元裕之在孟津辛敬之願自女幾來爲畱數日其行也欽叔爲設饌備極丰腆敬之放筯嘆曰平生飽食有數每見吾二弟必得美食明日道路中又當與老饑相抗去矣會有一日辛老子僵臥栁泉韓城之間以天地爲棺槨日月爲含襚狐貍亦可螻蟻亦可二人爲之惻然嘗共遊河山亭敬之賦臨江仙畱別二人云誰識虎頭峯下客少年有意功名淸朝無路到公卿蕭蕭華屋白髮老諸生邂逅對牀逢二妙揮毫落紙堪驚他年連袂上蓬瀛春風蓮燭莫忘此時情宋六小字同壽元遺山有贈觱栗工張觜兒詞卽其父也宋與其夫合樂妙入神品蓋善謳其夫能傳其父之藝滕玉霄賦念奴嬌贈之云栁顰花困把人間恩愛樽前傾盡何處飛來雙比翼直是同聲相應寒玉嘶風香雲捲雪一陣驪珠引元郎去後有誰著意題品誰料濁羽淸商繁弦急管猶自餘風韻莫是紫鸞天上曲兩兩玉童相並白髮梨園靑山老傅試與畱連聽可人何處滿庭霜月淸冷

元宣徽院使博囉有杏園每年春諸女設秋千於園中適樞宻同簽特穆爾布哈子拜珠過園外窺一女絕色歸白之父遣媒求婚博囉邀令賦秋千拜珠以國字寫菩薩蠻詞云紅繩畫板柔荑指東風燕子雙雙起誇俊與爭髙更將裙系牢牙牀和困睡一任金釵墜推枕起來遲紗窓月上時博囉遂以前女許爲婦

鄭義娘宣政間楊思厚妻薩巴太尉自盱眙掠得之不辱而死魂常出遊思厚奉使燕山訪其瘞處與之相見有好事近詞云往事與誰論無語暗彈淸血何處最堪腸斷是黃昏時節倚樓凝望又徘徊誰解此情切何計可同歸雁趂江南春色

大名民家有男女以私情不遂赴水死後三日二屍相攜而出於水濱是歲此陂荷花無不並蒂者李仁卿賦摸魚兒以記其事云爲多情和天也老不應情遽如許請君試聽雙蕖怨方見此情眞處誰點注香瀲灩銀塘對抹燕脂露藕絲幾縷絆玉骨春心金沙曉淚漠漠瑞紅吐連理樹一樣驪山懷古古今朝暮雲雨六郎夫婦三生夢幽恨從來艱阻須念取共鴛鴦翡翠照影長相聚秋風不住悵寂寞芳魂輕煙北渚涼月又南浦【李仁卿名冶欒城人金進士】

歌兒珠簾秀朱氏姿容姝麗雜劇當時獨步胡紫山宣慰極鐘愛之嘗擬沈醉東風小曲以贈云錦織江邊翠竹絨穿海上明珠月淡時風淸處都隔斷落紅塵土一片閒情任捲舒掛盡朝雲暮雨馮海粟亦有鷓鴣天云十二闌干映逺眸醉香空斷楚天秋蝦須影薄防防見龜背紋輕細細浮香霧斂翠云收海霞爲帶月爲鉤夜來捲盡西山雨不著人間半點愁皆詠珠簾以寓意也由是聲價益騰

正大四年有狂僧李菩薩者就都人楊廣道家宿一日大寒楊與之酒李晨出舉酒盌聞其噀酒聲入曰淨明亭前花開矣已而牡丹開兩花來觀者車馬闐咽酒尊爲之一空元遺山賦滿庭芳詞記之雲天上殷韓解羈官府爛遊舞榭歌樓開花釀酒來著帝王州嘗見牡丹開後獨占斷谷雨風流僊家好霜天槁葉濃艷破春柔狂僧誰借手一杯喚起緑怨紅愁天香國艷梅菊背人羞盡揭紗籠防日客光動玉斚瓊舟都人士女年年十月常記遇仙樓

京師城外萬栁堂亦一宴遊處也野雲廉公一日於中置酒招疎齋盧公松雪趙公同飲時歌兒劉氏名解語花者左手折荷右手執杯歌小聖樂云緑葉陰濃徧水亭池閣偏趂涼多海橊初綻朶朶蹙紅羅乳燕雛鶯弄語對髙栁鳴蟬相和驟雨過似瓊珠亂撒打徧新荷人生百年有幾念良辰美景休放虛過富貴前定何用苦張羅命友邀賓宴賞飲芳醑淺斟低歌且酩酊從教二輪來往如梭【右調元遺山制】旣而行酒趙公喜卽席賦詩曰萬栁堂前數畝池平鋪云錦蓋漣漪主人自有滄洲趣遊女仍歌白雪詞手把荷花來勸酒步隨芳艸去尋詩誰知咫尺京城外便有無窮萬里思

元妓劉燕哥善歌舞齊參議還山東劉賦太常引以餞云故人別我出陽關無計鎖雕鞍今古別離難倩誰畫蛾眉逺山一樽別酒一聲杜宇寂寞又春殘明日小樓間第一夜相思淚彈

元盛時揚州有趙氏者富而好客其家有明月樓人作春題多未當其意一日趙子昻過揚主人知之迎至樓上盛筵相欵酒半出紙筆求作春題子昻援筆書云春風閬苑三千客明月揚州第一樓主人得之甚喜盡徹席間銀器以贈貫云石亦有詞詠樓調寄水龍吟云晚來北海風沈滿樓明月畱人住橘花香外玉笙初響修眉如妒十二闌干等閒隔斷人間風雨望畫橋檐影紫芝塵暖又喚起登臨趣回首西山南浦問云物爲誰掀舞闗河如此不堪騎鶴盡堪來去月落潮平小衾夢轉巳非吾土且從容對酒龍香涴繭寫平山賦

姚云東晚慕神僊喜與黃冠遊嘗爲陸道士寫墨竹系以一詞云王子仙成吹簫處一雙靑鳳飛來借問如今世界何地是蓬臺更有葛坡投杖龍躍起鼓浪轟雷何如我詠猗猗菉竹淇水之湄蒼雪生吾珍簟碧香又落霞杯喚道人相對醉後玉山頹百年笑口開得幾千回湯正仲字叔雅楊補之甥寫梅法補之楷法遒整學禇河南而加蒼老嘗書補之所作梅詞栁梢靑十首詞亦工麗今錄其二詞云雪艷煙痕又邀春色來到芳樽憶得年時月移淸影人立黃昏一畨幽思誰論但永夜空迷夢魂繞徧江南繚墻深院水郭山村又云玉骨冰肌爲誰偏好特地相宜一段風流廣平休賦和靖無詩綺窓睡起春遲困無力菱花笑窺嚼蘂吹香眉心貼處髩畔簪時

李竹懶曰梅道人仿荊浩寫魚舫十五中段樹石一叢前後山嶼逺近出沒四五疊予兩見臨本至今壬申三月始見眞者气象煥如也梅老題云予最喜闗仝山水淸勁可愛觀其筆法出自荊浩後見浩畫唐人漁父圖有如此制作遂仿爲一軸爲人求去今復見之不意物之有遇時也一日準仲持此卷來命識之時昔之畫今之題殆十餘年矣流光易謝悲夫至正十二年七月十日梅道人書於武塘慈云之僧捨又畫上方題漁家傲詞瀟灑超逸逼眞眞子口吻亦道人所制書作藏鍼筆法古雅有餘其一云碧波千頃晚風生舟舶湖邊一葉橫心事穏艸衣輕只釣鱸魚不釣名其二云收卻絲綸歇卻船江頭明月正團圓酒瓶側岸花懸枕著蓑衣和月眠其三雲輕風細浪漾漁船碧水斜陽欲暮天看白鳥下長川點破瀟湘萬里煙其四雲閒情聊爾寄絲綸處處江湖著我身波似練髩如銀欲釣如山截海鱗其五云極目乾坤夕照斜碧波防影弄晴霞舟有伴興無涯那个汀洲不是家其六云近日何人是我鄰滿川鳬鴨最相親云浩浩水鱗鱗靑艸煙深不見人其七云舴艋爲家無姓名胡盧世事過平生香稻飯軟蒓羮棹月穿雲任性情其八云雪色須髯一老翁能將短棹撥長空人愛靜浪無風宜在五湖煙雨中其九云綠楊初睡暖風防萬里晴波浸落暉鼓枻去唱歌回驚起沙鷗撲漉飛其十云年來情況屬漁船人在船中酒在前山歷歷水涓涓一曲淸歌山月邊其十一云風攬長江浪拍空扁舟蕩漾夕陽紅歸別浦系長松出自風恬浪息中其十二云一个輕舟力幾多江湖穩處載漁蓑撐皓月下長坡半夜風生不柰何其十三云殘霞一縷四山明雲起雲收陰復晴風腳動浪頭生聽取虛篷夜雨聲其十四云鉤擲萍波緑自開錦鱗對對逐鉤來消歲月寄芳懷卻似嚴光坐釣臺其十五云桃花水暖五湖春一个輕舟寄此身時醉酒或垂綸江北江南適意人元時有傅按察者嘗作鴨頭緑一詞悼宋云靜中看記昔日淮山隠隠宛若虎踞龍蟠下樊襄指揮湘漢鞭云騎圍繞三千勢不成三時當混一過唐之數不爲難陳橋驛孤兒寡婦久假當還掛徵帆龍舟催發紫宸初轉朝班禁庭空土花暈碧輦路悄呵喝聲幹縱余得西湖風景花栁亦凋殘去國三千遊仙一夢依然天淡夕陽閒昨宵也一輪明月還照臨安

劉攺之過賀新郎詞云去年秋餘試牒四明賦贈老娼至今天下與禁中皆歌之江西人來以爲鄧南秀詞非也詞云老去相如倦向文君說似而今怎生消遣衣袂京塵曾染處空有香紅尙軟料彼此魂銷腸斷一枕新涼眠客捨聽梧桐疎雨秋風顫燈暈冷記初見樓低不放珠簾捲晚妝殘翠蛾狼籍淚痕流臉人道愁來須殢酒無柰愁深酒淺但托意焦琴紈扇莫鼓琵琶江上曲怕荻花風月俱淒怨云萬疊寸心逺

宋文丞相過唐忠臣張巡許逺雙廟畱題沁園春一闋詞防壯烈千載後昭然與日月爭光明劉文成伯溫過安慶亦作沁園春詞哀余忠宣公闕正與文山之詞相匹詞云士生天地間人孰不死死節爲難羨英偉奇才世居淮甸少年登第拜命金鑾面折姦貪指揮風雨人道先生鐵肺肝平生事扶危濟困拯溺摧頑淸明要繼文山使廉懦聞風膽亦寒想孤城血戰人皆效死闔門抗節誰不辛酸寶劍埋光星芒失色露濕旌旗也不幹如公者黃金難鑄白璧誰完

劉秉忠字子晦自號藏春防人嘗有三奠子詞曰念行藏有命煙水無涯嗟去雁羨歸鴉半生身累影一事鬢成華東山客西蜀道且還家壺中日月洞裏煙霞春不老景長佳功名眉上鎖富貴眼前花三杯酒一覺睡一甌茶

張怡云大都名妓也姚牧庵閻靜軒每於其家小飲嘗佐貴人行酒姚偶言暮秋時三字閶命怡云續而歌之張應聲作小婦孩兒且歌且笑曰暮秋時菊殘猶有傲霜枝西風了卻黃花事貴人曰且止遂不成章姚又有寄徵衣詞云欲寄君衣君不還不寄君衣君又寒寄與不寄間妾身千萬難人多傳之

張範圍襄陽賦鷓鴣天詞曰鐵甲渡漢江南蠻猶自不歸防東西勢列千層厚南北軍屯百萬長弓扣月劍磨霜徵鞍遙指下襄陽鬼門今日功勞了好去臨江醉一塲

古今詞話云蜀中有一寡婦姿色絕美父母憐其年少欲議再嫁歸家有喜宴伶唱一詞婦聞之流涕於神前欲割一耳以明志其母速止之遂不易其節詞云昔年曾伴花前醉今年空灑花前淚花有再榮時人無重見期故人情意重不忍榮新寵日月有盈虧妾心無攺移【浪淘沙】

名姬張玉蓮喜延士夫復揮金不惜後入樂籍班彥功與之狎班司儒秩滿北上張作小詞贈之有朝夕思君淚防成斑之句又云側耳聽門前過馬和淚看簾外飛花尢膾炙人口

王駙馬詵字晉卿尙英宗女魏國大長公主嘗賦憶故人詞云燭影搖紅向夜闌乍酒醒心情懶尊前誰爲唱陽闗離恨天涯逺無柰雲沈雨防憑闌干東風淚眼海棠開後燕子來時黃昏庭院能攺齋漫錄云都尉憶故人作徽宗喜其詞意猶以不丰容宛轉爲憾遂令大晟府別撰腔周美成增益其詞而以首句爲名謂之燭影搖紅雲【按原詞甚佳美成增益反不及也】

世俗以二月十五爲花朝節杭城園丁競以名花荷擔叫鬻音中律呂喬夢符有賣花聲詞云侵曉園丁叫道嫩紅嬌紫巧工夫攢枝餖蘂行歌佇立灑洗妝新水捲香風看街簾起深深巷陌有个重門開未忽驚他尋春夢美穿窓透閣便憑伊喚取惜花人在誰根底按夢符又有天淨沙詞云鶯鶯燕燕春春花花栁栁眞眞事事風風韻韻嬌嬌嫩嫩停停當當人人此等句亦從李易安尋尋覓覓得來

張伯逺九月九日見桃花作小令云前度劉郎老矣去年崔防來遲紅雨飛西風起望白衣可憐憔悴去蜂愁蝶未知冷落在天臺洞裏

僧洪覺範久客南昌獨行無侶意緒蕭然偶登秋屏閣望西山浩然有歸志作浪淘沙云城裏久偸閒塵涴云衫此身巳是再眠蠶隔岸有山歸去好萬壑千巖霜曉更憑闌滅盡晴嵐防云生處是茆庵試問此生誰作伴彌勒同龕

鄭云娘寄張生西江月詞云一片冰輪皎潔十分桂魄婆娑不施方便是如何莫是姮娥妒我𨿽則淸光可愛柰緣好事多磨仗誰傳與片雲呵遮取霎時則个【鄭又有寄張兜上鞋兒曲云朦朧月影黯淡花陰獨立等多時只怕寃家乖約又恐他側畔人知千回作念萬般思想心下暗猜疑驀地得來廝見風前語顫聲低輕移蓮步暗卸羅衣攜手過廊西正是更闌人靜向粉郎故意矜持片時雲雨幾多歡愛依舊兩分離報道情郎且住待奴兜上鞋兒】

王晉卿得罪外謫後房善歌者名囀春鶯爲密縣馬氏所得晉卿還朝賦一聯云佳人已屬沙吒利義士曾無古押衙有客爲足成之云回首音塵兩沈絕春鶯休囀沁園花晉卿淒然賦蝶戀花詞云鐘送黃昏雞報曉昏曉相催世事何時了萬恨千愁人自老春來依舊生芳艸忙處人多閒處少閒處光陰幾个人知道獨上髙樓云杳杳天涯一點靑山小

嘉定間平江妓送太守詞曰春色原無主荷東君著意看承等閒分付多少無情風雨恨又更蝶欺蜂妒算燕雀眼前無數縱使簾櫳能愛防到如今巳是成遲暮芳艸碧遮歸路看看做到難言處怕去仙郎輕颺旌旗易歌襦袴月滿西樓弦索靜云蔽昆城閬府便恁地一帆輕舉獨倚闌干愁拍碎慘玉容淚眼如經雨去與住兩難訴【或云是蒲江盧申之作】

眉山程正伯號書舟與錦江某妓眷戀甚篤別時作酷相思詞雲月掛霜林寒欲墜正門外催人起柰離別如今眞个是欲住也畱無計欲去也來無計馬上離情衣上淚冬月俱憔悴問江路梅花開也未春到也須頻寄人到也須頻寄

吳彥髙在燕山赴張總持侍禦家集張出侍兒佐酒中有一人意狀摧抑叩其故乃宣和殿小宮婢也因賦人月圓詞記之聞者揮淚其詞曰南朝千古傷心事猶唱後庭花舊時王謝堂前燕子飛向誰家恍然一夢仙肌勝雪云髻堆鴉江州司馬靑衫淚濕同是天涯時宇文叔通亦賦念奴嬌先成及見此作茫然自失是後人有求作樂府者叔通卽批云吳郎近以樂府名天下可往求之【見中州樂府】

陳妙常拒張於湖詞云淸靜堂前不捲簾景幽然閒花野艸漫連天莫胡言獨坐洞房誰是伴一鑪煙閒來窓下理琴弦小神仙【詞見初蓉集陳后偶潘必正】

元薩都拉西湖竹枝詞云湖上美人彈玊箏小鶯飛度緑窓櫺沈郎𨿽病多情在倦倚屏山不厭聽一時妓女多歌之

宿州營技張玉姐字溫卿技冠一時見者皆屬意波子山爲獄掾最所鐘愛罷官途次南京念之不忘爲剔銀燈詞云江上秋髙霜早云靜月華如掃雁初飛啼螿正苦又是黃花衰艸等閒臨照潘郎髩星星易老堪更酒醒孤棹望千里長安西笑臂上妝痕胸前淚粉暗惹離愁多少此情誰表除非是重相見了其後明道中張子野先黃子思孝先相繼爲掾尢賞之偶陳師之求古以光祿丞來掌防酤溫卿遂托其家僅二年而亡才十九歲子思以詩弔之云人生第一莫多情眼看仙花結不成爲報兩京才子道好將詩句哭溫卿子思有愛姬宜哥死州中遺言葬隄下冀他日過此得一見以慰孤魂子思從之作詩納棺中其斷章云恩同花上露畱得不多時二人皆葬於宿州栁岸之東子野嘉祐中過而題詩云好物難畱古亦嗟人生無物不塵沙何時宰樹連雙塜結作人間並蒂花

豫章寓荊州除吏部郎再辭得請守當塗才到官七日而罷又數日乃去其詩云歐借腰肢栁一緺大梅權佐小梅歌舞餘細點梨花雨柰此當塗風月何豫章又有朩蘭花令敍云庭堅假守當塗故人庾元鎭窮巷讀書不出入州縣因作此以勸庾酒云庾郎三九常安樂便有萬錢無處著徐熈小鴨水邊花明月淸風都占卻朱顏老盡心如昨萬事休休休莫莫尊前見在不饒人歐舞君歌梅更酌自注云歐梅當塗二妓也

去年今日從駕遊西苑彩仗壓金波看水戲魚龍曼衍寶津南殿宴席近天顏金杯酒君王勸頭上宮花顫六軍錦繡萬騎穿楊箭日夕翠華歸擁鈞天笙歌一片如今關外千里未歸人前山雨西樓晚望斷思君眼此陳濟翁驀山溪詞也舍人張孝祥知潭州因宴客妓歌此至金杯酒君王勸頭上宮花顫其首自爲之搖顫者數四坐客匿笑不止而孝祥不覺也

紹興庚午臺之黃巖妓有姓謝者與楊芳情好甚篤爲嫗所制相約投江好事者爲望海潮以弔之雲彩筒角黍蘭橈畫舫佳節競弔沅湘古意未收新愁又起斷魂流水茫茫堪笑又堪傷有臨臯仙子連璧檀郎暗約同歸逺煙深處弄滄浪倚樓魂已飛揚共偸揮玉筯痛飲霞觴煙水無情揉花碎玉空餘怨栁淒涼楊謝舊遺芳算世間縱有不恁非常但看芙蕖並蒂他日一雙雙中吳紀聞云吳應字感之以文章知名天聖二年省試第一又中天聖九年書判防萃科仕至殿中丞居小市橋有侍姬曰紅梅因以名其閣嘗作折紅梅詞曰喜輕澌初泮防和漸入芳郊時節春消息夜來覺紅梅數枝爭發玉溪仙館不是个尋常標格化工別無一種風情似勻點胭脂染成香雪重吟細閱比繁杏夭桃品流眞別只愁共彩雲易防冷落謝池風月憑誰向說三弄處龍吟休咽大家畱取倚闌干聞有花堪折勸君須折其詞傳播人口春日羣宴必使優人歌之【楊元素本事曲誤以爲蔣堂侍郎有小鬟號紅梅某殿丞作此詞贈之】

西湖志余云聶大年嘗賦卜算子云楊栁小蠻腰慣逐東風舞學得琵琶出教坊不是商人婦忙整玉搔頭春筍纎纎露老卻江南杜牧之懶爲秋娘賦又云粉淚濕鮫綃只怨郎情薄夢到巫山第幾峯酒醒燈花落數日尙春寒未把羅衣著眉黛含顰爲阿誰但悔從前錯二詞蓋自況也

吳虎臣漫錄云別酒送君君一醉淸潤潘郎更是何郎婿記得釵頭新利市莫將分付東鄰子回首長安佳麗地三十年前我是風流帥爲向靑樓尋舊事花枝缺處余名字右蝶戀花詞東坡在黃時送潘邠老赴省試作也今集不載

又云徽宗天才甚髙詩文之外尢工長短句嘗爲探春令云簾旌防動悄寒天气龍池冰泮杏花笑吐香紅淺又還春將半淸歌妙舞從頭按等芳時開宴況去年對著東風嘗許不負鶯花願宣和乙已冬幸亳州途次禦制臨江仙雲過水穿山前去也吟詩約句千餘淮波寒重雨疏疏煙籠灘上鷺人買就船魚古寺幽房住夜深宿在僧居夢魂驚起轉嗟吁愁牽心上慮和淚寫回書洪覺範嘗爲長短句贈一女眞云十指嫩抽新筍纎纎玉染紅柔人前欲展彊嬌羞防露云衣霓袖最好洞天春曉黃庭捲罷淸幽凡心無計柰閒愁試撚梨花頻嗅範周字無外純古之子工於詩詞不求聞達安貧樂道未嘗屈節於人盛季文作守時頗嫚士嘗於元宵作寶鼎硯詞投之極防嘉奬因遺酒五百壺其詞播於天下每遇燈夕諸郡皆歌之詞云夕陽西下暮靄紅溢香風羅綺乘麗景華燈爭放濃焰燒空連錦砌覩皓月侵嚴城如晝花影寒籠絳蘂漸掩映芙蕖萬頃迆邐齊開秋水太守無限行歌意擁麾幢光動珠翠傾萬井歌臺舞榭瞻望朱輪駢鼔吹控寶馬耀貔貅千騎銀燭交光數里似亂簇寒星萬點擁入蓬壺影裏宴歌多才環艷粉瑤簪珠履恐看看丹詔催奉宸遊燕侍便趂早占通宵醉緩引笙歌妓任畫角吹老寒梅月滿西樓十二【中吳紀聞】蜀路泥溪驛天聖中有女郎盧氏者隨父往漢州作縣令歸題於驛舍之壁其序略云登山臨水不廢謳吟易羽移商聊紓羈思因成鳳棲梧一曲書之驛壁詞云蜀道靑天煙靄翳帝裏繁華迢遞何時至回望錦川揮粉淚鳳釵斜嚲烏雲膩鈿帶雙垂金縷細玉佩珠璫露滴寒如水從此蠻妝添逺意畫眉學得遙山翠

徐幹臣伸三衢人政和初以知音律爲太常典樂出知常州嘗自制轉調二郎神詞云悶來彈鵲又攪碎一簾花影謾試著春衫還思纎手薫徹金虯燼冷動是愁端如何向更怪得新來多病嗟舊日沈腰而今潘髩怎堪臨鏡重省別時淚滴羅襟猶凝料爲我懨懨日髙慵起長托春酲未醒雁足不來馬蹄難駐門掩一亭芳景空佇立盡日闌干倚徧晝長人靜旣成會開封尹李孝壽來牧吳門李以嚴治京兆人號閻羅道出郡下幹臣合樂大燕勞之諭羣娼令謳此詞必待其問乃止娼如戒歌至三四李果詢之幹臣蹙額曰某頃有一侍婢色藝冠絕前歲以亡室不容逐去今聞在蘇州一兵官處屢遣信欲復來而主人靳之感慨賦此詞中所敍多其書中語今適有天幸公擁旄於彼不審能爲我地否李云此甚不難可無慮也旣至無錫賓贊者請受謁次第李云郡官當至楓橋距城十里而迎翼日舟其所官吏上下望風股栗李一閱刺忽大怒云都監在法不許出城乃亦至此使郡中萬一有火盜之虞豈不殆哉斥都監下堦荷校送獄又數日取其供牘判奏字其子震懼求援宛轉哀鳴致懇李笑云且還徐典樂之妾來理會卽日承命然後捨之

周美成爲江寧府溧水令主簿之室有色而慧美成每欵洽於尊席之間世所傳風流子蓋所寓意焉詞云新緑小池塘風簾動碎影舞斜陽金屋去來舊時巢燕土花繚繞前度莓薔繡鳯幃深幾許聽得理絲簧欲說又休慮乖芳信未歌先噎愁轉淸商暗想新妝了開朱戶應自待月西廂最苦夢魂今宵不到伊行問甚時說與佳音宻耗擬將秦鏡偸換韓香天便教人霎時廝見何妨新緑待月皆簿防亭軒之名也

成都妓尹溫儀本良家女後以零替失身妓籍蔡相帥成都酷愛之尹告蔡乞除樂籍蔡戲曰若樽前成一小闋便可除免尹曰乞腔調蔡答以西江月尹又乞嚴韻蔡曰汝排十九用九字卽便應聲曰韓愈文章蓋世謝安才貌風流良辰開宴在西樓敢勸一杯芳酒記得南宮髙遇弟兄都占鰲頭一門金殿禦香浮名在甲科第九蓋蔡取第九人弟元度十一人也【花艸粹編】

豫章先生弟黃元明宰盧陵縣赴郡會座上巾帶偶脫太守諭妓令綴之旣畢俾元明撰詞云銀燭畫堂如晝見林宗巾墊羞蓬首斜插花枝綫賒羅袖須臾兩帶還依舊倒帶休今後也不須更漉淵明酒寶篋深藏濃香薰透爲經十指如蔥手蓋七娘子也

李邴字漢老任城人崇寧間進士爲資政殿學士漢老少日作漢宮春詞云瀟灑紅梅向竹梢疎處橫兩三枝東風亦不愛惜雪壓霜欺無情燕子怕春寒輕失花期惟是有南來塞雁年年長見開時淸淺小溪如練問玉堂何似茅舍疎籬傷心故人去後冷落新詩防云澹月對孤芳分付他誰空自倚淸香未減風流不在人知一時膾炙人口政和間丁憂歸山東服終造朝舉國無與談者方倀倀無計時王黼爲首相忽遣人招至東閣開宴出其家姬十數人酒半唱是詞侑觴大醉而歸數日遂有館閣之命

劉一止字行簡宣和進士賦喜遷鶯詞云曉光催角聽宿鳥未驚鄰雞先覺迆邐煙村馬嘶人起殘月尙穿林薄淚痕帶霜防凝酒力衝寒尙弱嘆倦客悄不禁重染風塵京洛追念人別後心事萬重難覓孤鴻托翠幌嬌深曲屏香暖爭念歲寒飄泊怨月恨花須不是不曾經著這情味望一成消減新來還惡陳質齋云行簡是詞盛傳京師號劉曉行

阮閎建炎初知袁州致仕寓居宜春有贈宜春官妓趙佛奴洞仙歌云趙家姊妺合在昭陽殿因甚人間有飛燕見伊底盡道獨步江南便江北也何曾慣見惜伊情性好不解嗔人長帶桃花笑時臉向尊前酒防見了須歸似恁地能得幾回細看待不貶眼兒覷著伊將眨眼工夫看伊幾徧【阮著詩話總龜】

趙彥端字徳莊宋宗室之秀賦西湖謁金門詞云休相憶明夜逺如今日樓外緑煙村羃羃花飛如許急栁外晚來船集波底夕陽紅濕送盡去云成獨立酒醒愁又入阜陵問誰詞答云彥端所作上云我家里人也會作此語喜甚

葛長庚自號白玉蟾閩人也一云瓊州人居武夷山中嘉定間詔徴赴闕館太乙宮封紫淸明道眞人嘗至武昌賦酹江月懷古詞云漢江北防下長淮洗盡胸中今古樓櫓橫波徵雁逺誰見魚龍夜舞鸚鵡洲云鳳凰山月付與沙頭鷺功名何處年年惟見春絮非不豪似周瑜壯如黃祖亦逐秋風度野艸閒花無限數在西山南浦黃鶴樓人赤烏年事江漢亭前路浮萍無據水天幾度朝暮

侯鯖錄云延安夫人系蘇丞相子容之妺也有寄季玉妺更漏子詞云小闌干深院宇依舊當時別處朱戶鎖玉樓空一簾霜日紅弄珠江何處是望斷碧雲無際凝淚眼出重城隔溪羌笛聲

長安妓聶勝瓊歸李之問其寄李鷓鴣天詞云玉慘花愁出鳳城蓮花樓下栁靑靑尊前一唱陽闗曲別个人人第五程尋好夢夢難成有誰知我此時情枕前淚共堦前雨隔个窓兒滴到明

夷堅志載蓬萊仙人玉英浪淘沙詞云塞上早春時暖律猶防栁舒金綫水圍隄料得江鄕應更好開盡梅蹊晝漏漸遲遲愁損香肌幾回無語斂雙眉憑徧闌干十二曲日下樓西

小璚英楊鐵崖伎也倪元鎭作栁梢靑詞贈之雲樓上玉笙吹徹白露冷飛瓊佩玦黛淺含顰香殘棲夢子規啼月揚州往事荒涼有多少愁縈思結燕語空津鷗盟寒渚畫欄飄雪

能攺齋漫錄云宣和間有女子幼卿題賣花聲詞於陜府驛壁云極目楚天空雲雨無蹤謾畱遺恨鎖眉峯自是荷花開較晚孤負東風客館嘆飄蓬聚防匆匆揚鞭忍驟花驄望斷斜陽人不見滿袖啼紅

趙孟頫子昻宋太祖子秦王徳芳之後也四世祖伯圭賜第湖州遂爲湖州人宋末爲眞州司戶參軍至元中以程鉅夫薦授兵部郎中累官翰林學士承防在李叔固丞相席間贈歌者貴貴浣溪沙詞云滿捧金巵低唱詞尊前再拜索新詩老夫慚愧鬢成絲羅袖染將修竹翠粉香須上小梅枝相逢不是少年時公以承平王孫而遭世變故其詞不無麥秀狡童之感

姚云文聖瑞宋咸淳進士也入元爲儒學提舉嘗過艮嶽賦摸魚兒詞云渺人間蓬瀛何許一朝飛入梁苑輞川梯洞層崖出猶帶鬼愁龍怨窮遊宴談笑裏金風吹折桃花扇翠華天逺悵沙沼螢粘錦屏煙合艸露泣蒼蘚東華夢好在牙檣雕輦畫圖歷歷曾見落紅萬防孤臣淚斜日牛羊春晚摩雙眼看塵世鰲宮又報鯨波淺吟鞭拍斷便乞與媧皇化成精衛塡不盡遺憾

淨慈尼宋舊宮人也羅志仁賦虞美人贈之云君王曾惜如花面往事多恩怨霓裳和淚換袈裟又送鑾輿北去聽琵琶當年未削靑螺髻知是歸期未天花交室萬緣空結綺臨春何處淚痕中

昆山顧阿瑛徳輝同陳浩然遊觀音山宴張氏樓徐姬楚蘭佐酒以琵琶度曲郯雲臺心醉顧賦蝶戀花詞云春江暖漲桃花水畫舫珠簾載酒東風裏四面靑山靑似洗白雲不斷山中起過眼韶華渾有幾玉人纎手笑把琵琶理枉殺雲臺標外史斷腸只合江州死

名媛集載朱希眞名秋娘適徐必用徐久客不歸朱賦菩薩蠻詞云濕云不渡溪橋冷嫩寒初透東風景橋下水聲長一枝和雪香人憐花似舊花比人應瘦莫憑小闌干夜深花正寒【花庵詞客云希眞名惇儒此則別是一人也】

陳鳳儀成都樂妓也有一絡索詞送人云蜀江春色濃如霧擁雙旌歸去海棠也似別君難一點點啼紅雨此去馬蹄何處向沙堤新路禁林賜宴賞花時還憶著西樓否

王仲言云左譽字與言策名之後籍甚宦途錢塘幕府樂籍有名姝張蕓女名穠色藝妙天下譽頗顧之如盈盈秋水澹澹春山與一段離愁堪畫處橫風斜雨挹衰栁及帷雲剪水滴粉搓酥皆爲穠作當時都人有曉風殘月栁三變滴粉搓酥左與言之對後穠委身立勲大將家易姓章疏封大國紹興中因覓官行闕暇日訪西湖兩山間忽逢車輿甚盛中覩一麗人褰簾顧譽而顰曰如今若把菱花照猶恐相逢是夢中視之乃穠也君恍然悟入卽拂衣東渡一意空門其眼兒媚詞雲樓上黃昏杏花寒斜月小闌干一雙燕子兩行徵雁畫角聲殘綺窓人在東風裏灑淚對春閒也應似舊盈盈秋水澹澹春山

無名氏女郎玉蝴蝶詞云爲甚夜來添病彊臨寶鏡憔悴嬌慵一任釵橫鬢亂永日薫風惱脂消橊紅徑裏羞玉減蝶粉叢中思悠悠垂簾獨坐倚徧燻籠朦朧玉人不見羅裁囊寄錦寫牋封約在春歸夏來依舊各西東粉墻花影來疑是羅帳雨夢斷成空最難忘屏邊瞥見野外相逢武林卓珂月云此詞當時甚爲馬東籬張小山諸君所服或曰洞天女作詳見之夢遊詞序中詞共十有八闋周勒山林下詞選錄其半

瞿士衡一日飲楊廉夫以鞋杯行酒廉夫命宗吉詠之宗吉席上作沁園春以呈廉夫大喜卽命侍妓歌以侑觴因袖其稿以去詞云一掬嬌春弓樣新裁蓮步未移笑書生量窄愛渠盡小主人情重酌我休遲醖釀朝云斟量暮雨能使麯生風味奇何須去向花塵畱迹月地偸期風流到手偏宜便豪吸雄吞不用辭任淩波南浦惟誇羅襪賞花上苑祗勸金巵羅帕髙擎銀瓶低注絕勝翠裙深掩時華筵防柰此心先醉此恨誰知

松江兪俊弱冠從顧淵白遊負气傲物當巴延太師柄國日嘗賦淸平樂長短句云君恩如艸秋至還枯槁落落殘星猶弄曉豪傑消磨盡了放開湖海襟懷休教鷗鷺驚猜我是江南倦客等閒容易安排手槁畱葉起之處後與葉交惡竟訴於官欲搆其罪夤緣賄賂獲免永樂間瞿宗吉以詩禍下獄巳而謫戍保安時興河失守邊境蕭然朝廷方降佛曲於塞下選子弟唱之遇元宵宗吉淒然作望江南五首云元宵景野燒照山明風陣摩天將夜半斗杓插地過初更燈火憶杭城元宵景巷陌少人行舍北孤兒偎冷炕墻東嫠婦哭寒檠士女憶杭城元宵景刁鬥擊殘更數點夕烽明逺戍幾聲寒角響空營歌舞憶杭城元宵景獨坐自傷情破竈三杯黃米酒寒窓一盞濁油燈宴坐憶杭城元宵景澹月伴疎星戍卒抱闗敲朩柝歌童穿市唱金經簫鼓憶杭城永樂中秋上方開宴賞月月爲云掩召解縉賦詩遂口占風落梅一闋其詞曰姮娥面今夜圓下云簾不著臣見今宵倚闌不去眠看誰過廣寒宮殿上覽之歡甚又賦長篇上益喜同縉飲過夜半月復明朗上大笑曰子才眞可謂奪天手段也

成化間仁和教諭聶大年以詩書名世人來乞書多以東坡行香子馬晉滿庭芳應之二詞一言不必深求學問一言仕宦亦勞皆不如隠逸之樂也後聶召至京修史而死貧不能斂似若預爲已言者然二詞亦果痛快今錄之行香子云淸夜無塵月色如銀酒斟時須滿十分浮名浮利休苦勞神嘆隙中駒石中火夢中身𨿽抱文章開口誰親且陶陶樂盡天眞不如歸去做个閒人對一張琴一壺酒一溪云滿庭芳云雪漬疎髯霜侵衰鬢去年猶勝今年一回老矣堪嘆又堪憐思昔靑春美景除非是月下花前誰知金章紫綬多少事憂煎侵晨騎馬出風初暴橫雨又淒然想山翁野叟正爾髙眼更有紅塵赤日也不到松下林邊如何好吳松江上閒了釣魚船馬晉字孟昭明初吳下人也

朱竹古無所本起於明初宋仲溫有一卷不知何人筆髙季廸題水龍吟云淇園丹鳳飛來幾時畱得參差翼簫聲吹斷彩雲忽墮碧雲猶隔想是湘靈淚彈多處血痕都積看蕭疎瘦影隔簾欲動應是落花狼籍莫道淸髙也俗再相逢子猷還惜此君未老歲寒猶有少年顏色誰把瑚和煙換去瑯玕千尺細看來不是天工卻是春風筆此卷舊爲王太史家物徐惟和收得之珍若重寶自題其後云根如頳虯髯葉如丹鳳尾有時截作釣魚竿瑚亂拂桃花水有時擲杖化爲龍白日靑天赤鱗起能將紅霧變蒼煙產在朱明幾洞天須防絳節生彤管只向松間滴露妍

髙郵王槃作野菜譜並綴以詞雅俗相雜山家之公案也嘉禾周履靖作茹艸編亦效西樓而起編中詠燕子不來香雲新蒲正短舊壘猶空繡箔朱簾面面風粘天芳艸碧玉茸茸趁呢喃聲杳曉摘芳叢昭陽殿裏妬緑嫌紅無柰香消一盼中

夏侯橋沈潤卿掘地得宋髙宗賜嶽侯手勅石刻文徴明待詔題滿江紅詞云拂拭殘碑敇飛字依稀堪讀慨當初倚飛何重後來何酷豈是功成身合死可憐事去言難贖最無端堪恨又堪悲風波獄豈不念封疆蹙豈不念徽欽辱念徽欽旣返此身何屬千載休談南渡錯當時自怕中原復笑區區一檜亦何能逢其欲激昻感慨自具論古隻眼後宋攺諡嶽忠武文云李將軍口不出辭聞者流涕藺相如身𨿽巳死凜然猶生又云孔明志興漢室子儀光復唐都不嫌今古同辭將與河山並久惟嶽侯爲能不愧此諡予嘗至鄂王墳上賦一詩雲帆掛西泠隠畫橈嶽王墳上艸蕭蕭頻年羌篴吹孤月盡日垂楊鎖六橋石馬夜嘶荒殿雨水犀春漲浙江潮登臨休問前朝事只有南枝恨未消

吳江張倩倩適同邑沈自徴自徴負才任俠所著霸亭秋鞭歌妓簪花髻詞三出名漁陽三弄與徐文長並傳倩倩有憶秦娥雲風雨咽鷓鴣啼破淸明節淸明節杏花零落悶懷千疊情悰依舊和誰說眉山鬭鎖空愁絕空愁絕雨聲和淚問誰淒切塡詞集艷云倩倩艷色淸才年才三十四歿遺香僅存一二

詞苑叢談卷八

欽定四庫全書

詞苑叢談卷九

翰林院檢討徐釚撰

紀事四

龔定山尙書與橫波夫人月夜泛舟西湖作醜奴兒令四闋自序云五月十四夜湖風酣暢月明如洗繁星盡斂天水一碧偕內人系艇子於寓樓下剝菱煮芡小飲達曙人聲旣絕樓臺燈火周視悄然惟四山蒼翠時時滴入杯底千百年西湖今夕始獨爲吾有徘徊顧戀不謂人世也酒語情恬因口占四調以紀其事子瞻云何地無月但少閒人如吾兩人予則謂何地無閒人無事尋事如吾兩人者未易多得爾詞云一湖風漾當樓月涼滿人間我與靑山冷澹相看不等閒藕花社榜疎狂約緑酒朱顏放進嬋娟今夜紗窻可忍關又云朩蘭掀蕩波光碎人似乘潮何處吹簫輕逐流螢度畫橋白鷗睡熟金鈴悄好是蕭條多謝雙篙折簡明宵不用招又云情癡每語銀蟾約見了銷防爾許溫存領受嫦娥一笑恩戲拈梅子橫波打越樣心疼和月須吞省得濃香不閉門又云淸輝依約雲鬟緑水作菱花蘓小夭斜不見畱人駐晚車湖山符牒誰能管讓與天涯如此豪華除卻芳樽一味賖

葉天寥虞部半不軒畱事云僊僊十三四時卽羈迹秦淮將有錦江玊壘之行逺望故鄕淒心掩泣眞所云侯門一入深如海也余甚傷焉今年十七又作巫山神女向楚王臺下去矣酒間聞之悵然感懷口占浣溪沙二詞云一片歸心望也休西陵千里水東流杜鵑芳艸楚天秋老去未消風月恨閒來重結雨雲愁欲緘雙淚寄亭州又金粉傷情別石頭六朝煙栁系離憂破瓜人泣仲宣樓桃葉渡邊春易去梅花笛裏夢難畱子規斜月一悠悠

兪琬綸制桂枝香古鏡詞贈女史顧文英琬綸自序云文英善書以碧絲作小行楷綉之鏡囊遺所歡後有人蠲二千金娶之未幾英死一夕予夢英相對如常謝此詞予曰殊悔有架罷殘妝二語遂爲卿防英曰比亦竊疑之愛其佳不請易耳其詞云張郎一去君且代郎看雙蛾解理贈別躊躇不忍把君分碎問容顏君獨知憔悴受多磨與君無異廣寒三五嫦娥愁向卻元自已晴空裏似丹靑防綴个中小小洞天深處背地沈迷形影都無據憐君自爲分明累貯盡了漢宮人淚架罷殘妝瞥然收卻逺山橫翠

吳祭酒作秣陵春一名雙影記嘗寒夜命小鬟歌演自賦金人捧露盤詞云記當年曾供奉舊霓裳嘆茂陵遺事淒涼酒旗戲鼔買花簪防一春狂緑楊池館逢髙防身在他鄕喜新詞初塡就無限恨斷人腸爲知音仔細思量偸聲減字畫堂髙燭弄絲簧夜深風月催檀板顧曲周郎時祭酒將復出山晉江黃東崖詩云徵書鄭重眠餐損法曲淒涼涕淚橫正謂此詞也祭酒又自題一律云詞客哀吟石子岡鷓鴣淸怨月如霜西宮舊事餘殘夢南內新詞總斷腸漫濕靑衫陪白傅好吹玊笛問寜王重翻天寶梨園曲減字偸聲栁七郎

楊夘君字云和沈君善之側室工於繡佛名流多題詠之作君善輯鍼史行世其女關關字宮音尢能出新意所繡山水人物無不精絕嘗墨繡顧茂倫濯足圖尢悔庵題漁家傲一闋其詞云我夢吳江煙水皺綸竿擬掛埀虹口不道逋翁濯足久枕且潄滄浪一曲天如斗深院玊人閒譜繡粉香妙寫溪山友宛轉防絲盤素手林下秀小名獨占毛詩首

廣陵有老儒孿生二女子娟娟相倚雅好文墨幼時並處不能辧以香炙面爲識戊戌年訛傳掖庭之選倉卒歸二少年一居城一居湖中嫁同日後皆有娠復同病而卒閻再彭修齡賦漁家傲詞弔之云晝鎖紗窻縈碧霧瓊花自是無雙樹並蒂嬌姿無解語經行處花鈿暗識修眉嫵畫閣肩埀朝復暮閒情時詠遊僊句奔月花煙畱不住天風度飛瓊自挽雙成去詞載倚聲集人多傳之

紅橋在平山堂法海寺之側王貽上司理揚州日與諸名士遊防酒間小有倡酬江南北頗流傳之於是過廣陵者多問紅橋矣司理在紅橋賦洗溪沙云北郭淸溪一帶流紅橋風物眼中秋緑楊城郭是揚州西望雷塘何處是香魂零落使人愁澹煙芳艸舊迷樓茶村杜濬和云六月紅橋漲欲流荷花荷葉幾時秋誰翻水調唱涼州更欲放船何處去平山堂上古今愁不如歌笑十三樓淮陰丘象隨和云淸淺雷塘水不流幾聲寒笛畫城秋紅橋猶自倚揚州五夜香昬殘月夢六宮釵落曉風愁多情煙樹戀迷樓後陽羨陳維崧賦紅橋詩雲輕紅橋上立逡巡緑水微波漸作鱗手把栁絲無一語十年春恨細如塵又一帶蕪城織野煙三春板渚亂寒田傷心錯到平山路不獨江南事可憐又雨餘垂栁鴨頭緑日落吳天卵色紅絕似儂家罨畫裏幾層春水幾層風余亦有紅橋絕句云酒樓楊栁碧絲絲惱煞紅裠舞柘枝畱得狂名偏薄幸至今猶說杜分司又轉過春簾便板橋船牕艸閣雨瀟瀟蕪城一片寒煙織流水何人問六朝人多誦之附錄阮亭遊記略云出鎭淮門循小秦淮折而北陂岸起伏多態竹朩蓊郁淸流映帶人家多因水爲園亭榭溪塘幽窈而明瑟頗盡四時之美拏小艇循河西北行林朩盡處有橋宛然如垂虹下飲於澗又如麗人靚妝袨服流照明鏡中所謂虹橋也遊人登平山堂率至法海寺捨舟而陸徑必出虹橋下橋四面皆人家荷塘六七月間菡蓞作花香聞數里靑簾白舫絡繹如織良謂勝遊矣

秦淮卞賽小字玊京桃葉名姬也後爲女道士吳祭酒琴河感舊詩有靑山憔悴卿憐我紅粉飄零我憶卿之句不勝樓頭燕子山上蘼蕪之感彭城萬年少壽祺賦眼兒眉贈之云花弄香紋春滿樓桃葉引江流个人何事斜陽獨倚曲曲腸柔垂簾淡淡撲楊毬私心好處投侍兒斂態閉門作意不上金鉤蓋記其少年情事猶覺風韻可人

葉天寥冶史云沈智瑤內人季妹也鸝吹五君詠珠暉暎月流玊彩迎花度可以想見風格矣有詩刻彤奩續些年三十餘以怨恨自沈於水而死傛婦蘭支其內侄女也有詞哭之調寄水龍吟雲水晶深處瓊樓湘風半捲鮫綃軟桂旗翠陌平沙碧艸瑤天煙暖寶柱哀弦曲終人杳晚江淸淺柰芳菲極目雲霞未賞都倩靈妃遊伴寂寞楚山髙逺夜半猿聲淚痕滿鏡消菱月釵沈蘭霧霎時分散恨逐波香愁隨浪影一天幽懣嘆消魂正是白蘋黃葉暮鴻淒斷

沈宜修宛君天寥夫人也三女紈紈小紈小鸞皆工詩詞有午夢堂集數種曰昔和凝有句云春思翻教阿母疑餘以爲破瓜之年亦何須疑直是當信耳因作問疑詞云芳艸靑歸梨花白潤春風又入昭陽鬢繡窻日靜綺羅閒金鈿二八人如蕣碧字題眉細香寫暈靑鸞玊綫裙橊襯若教阿母不須疑妝臺試向飛瓊問

天寥又有侍女隨春年十三四卽有玉貭肌凝積雪韻彷幽花笑盼之餘風情飛逗瓊章極喜之爲作浣溪沙詞云欲比飛花態更輕低回紅頰背銀屏半嬌斜倚似含情嗔帶淡霞籠白雪語偸新燕怯黃鶯不勝力弱懶調箏昭齊和雲翠黛新描桂葉輕栁枝婀娜倚蓮屏風前閒立不勝情細語嬌諵嗔亂蝶淸矑淚粉怨殘鶯日長深院惱秦箏蕙綢和云髻薄金釵半嚲輕佯羞微笑隱湘屏嫩紅染面作多情長怨曲欄看鬭鴨慣嗔南陌聽啼鶯月明簾下理瑤箏宛君和云袖惹飛煙緑雨輕翠裙拖出粉云屏飄殘栁絮暗知情千喚懶回拋繡半含微吐澁新鶯嗔人無賴戞風箏諸詞俱用嗔字以此女善嗔嘗面發赤也宛君又有長愛嬌嗔人不識水剪雙眸欲滴之句余亦作二闋云初總銀箆攏髩輕添香朝拂美人屏生來靦腆自風情淺麝翠分明月雁小檀黃入曉春鶯故憐斜撥學新箏紅袖垂鬟旖旎輕闌干閒倚杏花屏半將嗔語寄深情金釧粉痕香畫鳳玊敍脂膩滑流鶯坐來簾下卽彈箏【按隨春一名紅於葉小鸞侍妾也鸞歿後歸龎氏別字元元龎蕙纕有病中聞家慈同元姨爲予誦經志感鷓鴣天云終歲懨懨怯往還盈盈兩袖淚痕澘一心解織愁千縷雙鬂慵梳月半彎鴛被冷瑣窻寒翻經畫閣懴紅顏枕函稽首殷勤意不盡箋題寄小鬟見林下詞選】

栁亭沈遹聲丰垣任情縱誕中年因所歡遂被放黜嘗賦踏莎行一闋亦惜分飛遺意也其自序云星移物換人世皆虛梗逝蓬飄吾生靡定是以求仙學佛羣笑爲迂飲酒被紈元非過激聊蟄龍而伸蠖或呼馬以應牛僕本有情兼遭多難秋風大澤情殊屈子之悲春水橫橋恨學尾生之信雙珠待握一劍驚飛王孫之艸徒芳姊妹之花半死天髙離恨總喚柰何卿老溫柔翻爲醉夢佯狂自廢啼則襟袖多淹惝恍如癡笑則冠纓欲絕然而佳人不再淑儷難雙未曾斷藕蓮復生心縱是枯楊絮還惹恨但使小家碧玊終嫁汝南趙國才人不歸廝養則𨿽蓽門陋巷敵金屋之繁華泌水流泉勝瓊漿之雋永夜窺石鏡朝起藜牀寜懷犢鼻之慚豈下牛衣之泣無如薄命空復多愁腸無瓶綆侵曉還牽腹有車輪何時不轉書空靡益說偏宜且寄興於小詞卽徵歌於長恨詞曰積雨埋紅沈煙漾碧小樓春信催寒食踏靑鬭艸總無心自家憔悴誰憐惜枉裂香羅虛勞黛筆東風笑殺多情客瑤琴元不是知音一牀夜月吹笛

歌者張郎今日之秦靑也壬子春暮防集於宋茘裳觀察京師寓園張后至合肥宗伯賦蝶戀花詞云春絆情絲千縷纈夢里人來乍暖輕寒節何處玊驄曾小歇海棠飄落胭脂雪重倩紅牙溫舊闋張緒風前好是腰身絕樓閣水明光四徹羅衣影漾波心月又送張還廣陵云紅淚一巾心百纈春盡才逢剛過菖蒲節懊恨子規啼不歇生生催就雙篷雪莫聽陽關朝雨闋禁得年年腸爲分攜絕芳艸粘天難望徹杏花人面揚州月又代張閨情云防綫鴛鴦愁暗纈花雨新添水暖銀塘節燕子穿簾飛又歇冰紈襯貼芙蓉雪悶倚玉簫吹半闋報道人歸喜極還嗔絕別後心情明鏡徹日長捱到如年月又隋苑煙花羅綺纈小別重圓交代歡愁節腸轉車輪輪始歇夢回關塞沙如雪爲問歡塲歌幾闋比並雙蛾畫就誰嬌絕天欲爲人須爲徹一生長似團圞月長安諸公爭裂素紈書之於是紅牙檀板中都唱此詞朱錫鬯彛尊在代州與妓小字白狗者狎一日晚往訪之不值戲投一詞云疎籬日影才鋪地卻早被金鈴喚起朝云一片出巫山盼不到黃牛峽裏仙源乍入重門閉任閒殺桃花春水劉郎自去阮郎歸算只有相如伴你蓋步蟾宮調也錫鬯天才踔厲詩文膾炙海內塡詞與栁七黃九爭勝葉元禮嘗作駢體文序之綴以絕句云鴛鴦湖口推朱十代北汶西詞客哀弄墨偶然工小令人間腸斷賀方回

京師舊俗婦女多以元宵一夜出遊名走橋摸正陽門釘以袚除不祥亦名走百病予向欲塡一詞記之近見靑城集中朩蘭花令正詠此也句頗雅麗詞云元宵昨夜嬉遊路今夕還從橋下去名香新暖繡羅襦翠帶低垂金綫縷回頭姊妹多私語魚鑰沈沈纎手拄釵橫鬂軃影參差一片花光無處所【靑城集嘉善魏子存著海寜陳相國夫人徐燦字湘蘋有燕京元夜詞雲華燈看罷移香屧正禦陌遊塵絕素裳粉袂玉爲容人月都無分別丹樓雲淡金門霜冷纎手摩娑怯三橋宛轉淩波躡斂翠黛低回說年年長向鳳城遊曾望蕊珠宮闕星橋云爛火城日近踏徧天街月】

淮陽栁敬亭以淳於滑稽之雄爲左寧南幸捨重客寜南沒於九江舟中栁先生期東下憔悴失路垂老客於長安龍松先生贈賀新郎詞云鶴髮開元叟也來看荊髙市上賣漿屠狗萬里風霜吹短褐遊戲侯門趨走卿與我周旋良久緑髩紅顏今盡攺嘆婆娑人似桓公栁空擊碎唾壺口江東折防沈沙後過靑溪笛牀煙月淚珠盈斗老矣耐煩如許事且坐旗亭呼酒殘臘消磨紅友花壓城南韋杜曲問毬場馬矟還能否斜日外一回首又賦沁園春云驃騎將軍異姓諸侯功名壯哉乍南樓傳箭大航風鶴中流搖櫓湓浦蒿萊片語回春千金逃賞遮客長刀玩弄來堪憐處有恩門一涕靑史難埋偶然座上嘲詼博黃絹新詞七步才似籌兵北府碧油晨啟把棊東閣屐齒宵陪春水方生吾當速去老子遨遊頗見哀相擕手盡山川六代簫鼓千杯聽恩門一涕之語直是敬亭知已

出湧金門沿湖爲錢王祠兔葵燕麥瓦礫荊榛瓣香長絕余過而感之題滿江紅一闋於壁上云電馬霜戈馳江上怒濤始歇誇保障並吞割據韓彭比烈寂寞幾堆羊虎石淒涼一片銅駝月憶白鹽擔裏是何人關情切故宮內餘殘雪荒廟裏靈旗滅笑宋家南渡金甌也缺五國未曾生馬角五王莫漫啼鵑血算原來天道好循環悲雙闕亦陳橋驛孤兒寡婦久假當還意也

葉元禮舒崇客西泠遇云兒於宋觀察席上一見畱情時尙未破瓜也云兒居孤山別墅密簡相邀訂終身焉別五年復至湖頭則如防雲飛散不可蹤迹矣元禮撫今追昔情不自禁援筆賦浣溪沙四闋云彷佛淸溪似若耶底須惆悵怨天涯靑驄系處是儂家生小畫眉分細繭近來綰髻學靈蛇妝成不耐合歡花又栁暖花寒懊惱時春情脈脈倩誰知廉纎香雨正如絲團就鏡臺烏鰂墨寄來江上鯉魚詞此生有分是相思又潛背紅窻解佩遲銷魂爾許月明時羅裙消息落花知蝶粉蜂黃付與淺顰深笑總難知教人何處懴情癡又斗帳脂香夜半侵幾番絮語夢難尋淸波一樣淚痕深南浦鶯花新別恨西陵松栢舊同心一番生受到而今壬子元宵吳荊西之紀沈龍門永令合樂玊樹堂名士勝流無不畢集花燈火樹稱爲極盛校書芳蓀雲間人色藝獨絕時微雨無月羣呼曰嫦娥何在耶吳玉川鏘笑曰咫尺雲間何云不見遂調畫堂春一闋云佳節姮娥不放閒只看燈影團圞更闌薄醉軃雙鬟無限屏山妬煞一天風雨玊簫錦瑟生寒淸光咫尺在雲間倚徧欄幹席上有老樂工沈遂譜入管弦卽爲歌唱極歡而罷其詞傳播揚州宗定九元鼎刻之花鈿集中

浙中查伊璜妙解音律其家姬柔些尢擅絕一時廣陵汪舍人蛟門制春風裊娜遺查君兼贈柔些云看先生老矣兀自風流圍翠防暱紅樓羨香山攜得小蠻樊素玊簫金管到處遨遊舞愛前溪歌憐子夜記曲娘還數阿柔戲罷更教彈絕調毺端坐撥箜篌新制南唐院本衣冠巾幗抵多少優孟春秋拖六幅掩雙鉤英雄意態兒女嬌羞燈下紅兒眞堪消恨花前碧玊耐可忘憂是鄕足老任悠悠世事爛羊作尉屠狗封侯同郡小香居士宗定九和云憶年前度曲無限嬌愁花未放蕊還羞洞簫聲駊騀酒濃春蕩無端牽惹情緒難由裊娜衣裳六朝宮樣傾國傾城看阿柔我慕香山白居士也曾弦管識荊州此日汪郎才子新詞塡就問端委十二層樓珠繚繞玊雕鎪燈前席上巫水江頭鶯滚含桃昔憐將熟兔團月桂今勝如鉤伊人信美況西園公子英雄曠達寄興箜篌觀二詞可以知柔些風度矣

吳玊川夫人龎小畹蕙纕詩詞書法擅絕當世片紙隻字莫不珍惜有靑蓮女伎小靑者色藝皆精嘗演劇復復堂持扇叩唾香閣乞書夫人卽調桂枝香一闋有浪萍飛絮前生果別是傷心一小靑之句一時傳誦靑亦憮然自失遂有意脫籍

沈素嘉葉蕙綢女歸中表葉學山居與龎小畹比鄰後移居汾湖有寄吳夫人小畹防絳唇曰隔个墻頭幾畨同聽黃昏雨別來情緒向北看春樹一院藤花底是臨書處還記取緑窻朱戶裊裊茶煙縷小畹次韻云十載芳鄰自憐一別還如雨看雲愁緒隔个江天樹佳句曾題小楷紅箋處頻看取相思何限一瞬情千縷

長沙女子王素音有可憐魂魄無歸處應向枝頭化杜鵑之句辭防酸楚王司州士禎用其意作減字朩蘭花弔之云離愁滿眼日落長沙秋色逺湘竹湘花腸斷南云是妾家掩啼空驛魂化杜鵑無气力鄕思難裁楚女樓空楚雁來

桐城方太史納姬合肥龔中丞賦燭影搖紅催妝詞詞旣纎穠序尢綺麗今載香嚴集中序云何來才子自負多情選艶花叢旣眼苛於冀北效顰桃葉空夢繞於江南無處尋愁歌燕市酒人之曲有官割肉慳金門少婦之緣願得一心合爲雙璧今且窮搜粉譜恰遇麗姝綰髻相思能誦義山之句投珠未嫁欣挑客座之琴眉黛若逺山臉際若芙蕖風流放誕驚絕世之佳人玊釵掛臣冠羅袖拂臣衣微笑遷延快上國之公子錦茵角枕良夜未央白雪幽蘭新懽方洽兼以花枰月拍並是慧心璧版烏絲時呈纎手搴玊堂之紅藥比金屋之奇姿可謂勝絕一時風華千載者矣昔宋玊口多微詞自許溫柔之祖而其告楚王曰天下之美無如臣裏臣裏無如東家之子嘻何隘也燕趙多佳夙驚名貴文鴛擇棲未肯匹凡鳥耳豈必聽子夜於吳趨載莫愁於煙艇乃稱雅合哉詞云一揖芙蓉閒情亂似春云髮淩波背立笑無聲學見生人法此夕歡娛幾許換新妝佯羞淺答算來好夢總爲今番被他猜殺宛轉菱花眉峯小映紅潮發香肩生就靠檀郎睡起還憑榻記取同心帶子雙雙綰輕綃尺八畫樓南畔有分鴛鴦預憑錦札

靑兒者楊中丞家妓也適毘陵董氏爲靑衣婦嗟哉憔悴矣猶記旗亭舊曲一日文友宴客因索淸歌靑兒掩抑自傷遷延不出促之至再始發聲其音瑟瑟似在潯陽江上時文友賦愁春未醒一闋以傷之詞云千金不惜歌舞教成似燕離巢後呢喃猶作畫梁聲自分年逾弦索笙簫讓後生今宵何事重聞呼喚幾度如酲欲奏淸音花檀乍拍淚已盈盈我幸非牙郎買絹不受伊輕但覺歌餘蘆花楓葉滿中庭不知可似白家老嫗舊日聞名陽羨生和靑兒曲云檀槽尙撥仙帔初成似沙場老將醉來偏喜楚歌聲隔著屏風舊恨新愁指下生當年此際額黃嬌暈紅粉羞酲樂府嬌嬈從來屬董何必盈盈但越公朱門何在玊瘦花輕分付歌奴休將臨本笑黃庭須知一樣悞卿絕世老我虛名二詞成座客聞之都不樂羅江東云我未成名卿未嫁可能俱是不如人紅粉飄零才人老大安能無杜秋之悲江州之泣也尢悔庵云僕嘗客恆山梁司徒公出家伎佐酒僕於座上演淸平調雜劇卽令小鬟歌之公賦菩薩蠻詞云樽前若个歌金縷盈盈十五芳如許笑靨半含羞驕憨不解愁眉痕靑尙淺秋水雙眸剪何處耐人思歌停掩袖時座客爭爲傳唱極歡而罷

梁司徒伎有名文玊者最姝麗嘗裝淮陰侯故事悔庵於席上調南鄕子詞贈之雲珠箔舞蠻鞾淺立氍毹宛轉歌忽換猩袍紅燭艶瞧科錦繖將軍小黛蛾鬒髮尙盤螺一辮絲鞭燕尾拖爲待情人親解取誰何春艸江南細馬防蓋晉女未字者髩後埀辮解辮則破矣司徒見詞大喜命文玊酌叵羅再拜以獻盡醉而歸王胥庭司馬張伎設防棠村梁公賦春風裊娜云喜良宵煙月依舊淸平花市暖晚風輕有尙書好客堂開簾捲故人歡笑籹防春城百寶珠輪九枝靑玊絳燭髙燒列畫屏琥珀光浮千日酒赤瑛盤薦五侯鯖誰把燕山舊事移宮換羽倩優孟譜入新聲紅牙串紫鸞笙歌喉未歇客欲沾纓夢裏功勛休嗟陳迹眼前杯酌且盡平生種槐庭院看年年無恙紅燈緑醑快聚良朋時華堂竹肉間發聽歌者唱至看年年無恙紅燈緑酒快聚良朋之句舉座起舞

汪鈍翁題梁曰緝江村讀書圖云鄢陵野色平於掌也有江南此景無王阮亭見之呵曰吳子輩乃爾輕薄汪笑曰行當及君矣因續嘲阮亭所題云彷佛春江緑樹陰幾回展捲幾沈吟江南於汝關何事賦得愁心爾許深汪固輕薄然余嘗見陽羨陳髯望江南數闋風景情事如畫讀之不得不令人轉憶江南樂也其詞云江南憶憶得上元時人鬭南唐金葉子街飛北宋閙蛾兒此夜不勝思江南憶最憶善和坊猿臂醉擎劉白墮鶯喉嬌唱小秦王花月去堂堂江南憶少小住長洲夜火千家紅杏幙春衫十里緑楊樓頭白想重遊江南憶白下最堪憐東冶璧人新訣絕南朝玊樹舊因緣秋雨蔣山前江南憶懊惱是西湖秋月春花錢又趙靑山緑水越連吳往事只糢糊江南憶更憶是蕪城蘭葉寒塘盤馬路梨花防雨築毬聲風景逼淸明江南憶最好是淸歌一曲琵琶彈賀老三更弦索響柔奴此事艶東吳江南憶罨畫最風流白屋山腰煙內市紅闌水面雨中樓樓上漾簾鉤望春樓故邸在靑州丁藥園祠部入闗後偶遊山左來尋舊址覩蔓艸零煙不勝華淸宮闕之感賦玊女揺僊佩一闋令故妓歌之聽者恍如置身津陽門外奉誠園內也詞云靑州城裏帝子珠樓縹緲五云深際繞柱鮫綃穿簾玳舊是繁華朱邸誰意同流水見移花月檻落楡鋪地玊階外鳥聲咿軋雨洗遺鈿數防空翠何處鳳簫聲暗想當年玊容同倚樓上望春如醉風斷窻紗燕子銜將花蘂鬭艸踏靑昭陽人去冷落秋千佳會飛絮連天起笙歌杳不道岐王故第祗見得空梁蛛网粉墻蝶閙但餘幾防看花淚不如把鳳樓長閉宋觀察茘裳罷官遊西湖與鐵崖頋庵西樵宴集演邯鄲夢傳奇觀察曰殆爲余輩寫照也卽席賦滿江紅雲古陌邯鄲輪蹄路紅塵飛漲恰半晌盧生醒矣玆無恙三島神仙遊戲外百年卿相蘧廬上嘆人間難熟是黃粱誰能餉滄海曲桃花漾茅店內黃雞唱閱今來古往一杯新釀蒲類海邊徵伐碣云陽市上修羅杖笑吾儕半本未收塲如斯狀詞成座客傳觀屬和爲之欷歔罷酒

曹顧庵學士詩詞流播海內已三十年辛亥復遊京國與同志唱酬意气淩霄精力扛鼎新詞一出小胥競寫余嘗見其京華詞集觀女伶髙陽臺一闋云鶯舌新調鴉鬟猶嚲湘裙欲整還拖懶散心情朝來愁畫雙蛾風約繡簾搖樺燭對菱花倦眼生波盡嬌憨動人些子元不爭多魂銷一曲淸歌卻似曾相識無可如何影好難描空勞石墨三螺燈前小立紅妝換笑還嗔喚弟稱哥暗相憐細腰無力又著蠻靴未知女伶何人知學士猶有白傅情懷也余在西陵賦沁園春寄之云金馬銅龍遊戲當時犢車入燕看禁煙藏栁鶯啼舊樹玊河浸月雁訴遙天華轂朱門白衣蒼犬田竇紛紜絕可憐歸來好有陶家松菊謝傅林泉舊遊景物依然倩紈扇新詞記往年想漳水臺空梁園鄴下華淸夢短杜曲樊川無數紅牙一羣腰鼓秋水春颿書畫船重來此聽黃鸝細囀坡老堤邊

廣陵冒巢民家靑童紫雲儇巧善歌與陽羨陳其年狎其年爲畫云郎小照徧索題句新城王阮亭曰黃金屈膝玊交杯坐燼銀荷葉上灰法曲自從天上得人間那識紫雲廻武進陳椒峯曰憶脫春衫花底眠新聲愛殺李延年只今展捲人猶在何處相看不可憐長洲尢悔庵曰西園公子綺筵開璧月瓊枝夜夜來小部音聲誰第一玉簫先奏紫雲廻於是和者幾數十人一日云郎合其年賦賀新郎贈之云小酌酴釄釀喜今朝釵光簟影燈前滉漾隔著屏風喧笑語報道雀翹初上又悄把檀奴偸相撲朔雌雄渾不辧但臨風私取春弓量送爾去揭鴛帳六年孤館相依傍最難忘紅防枕畔淚花輕颺了爾一生花燭事宛轉婦隨夫唱努力做槁砧模樣只我羅衾渾似銕擁桃笙難得紗窻亮休爲我再惆悵人傳努力做槁砧模樣句無不絕倒

陳其年旣失意無聊嘗賦悵悵詞云咄汝靑衫奚不去白楊荒漠嘆是處病蘭不笑瘦琴空削鄴酒紅來心久死越娘紫去懷長惡猛耳酣追憶玉箋河驚流落東簫屐西紈芍北金穀南銅雀只詞流騷艶供伊談噱百不憐人遊獵賦一生悞我靈光作向要離塜上以呼余余曰諾又云日夕此間以眼淚洗胭脂面誰復惜松螺腳短不堪君薦幾帙罵人鸚鵡著半牀詛世芙蓉譔笑嵚嵜狹骨縛靑衫奚其便曷不向靑河戰曷不向靑樓宴問何爲潦倒靑藜筆硯老大怕逢裘馬輩顚狂合入煙花院誓從今傅粉上須眉簪歌釧又云白栁黃羊宛繪出傷心片幅酸切處短霜供爨古煙供讀觴弄於君何必怒飄浮似我原堪哭聽黃陵磯畔夜深船淒涼曲梨園內絲憎肉田園內花欺粟更枲麻謗錦薋葹防菊百隊錢刀爭作橫一身風雅單爲僕倚酒悲亂擊紫珊瑚鳴如築涉筆騷怨嗚咽王司州阮亭見之大爲嘆絕王司勲倩蕭靈曦畫水晶簾下看梳頭圖余嘗見之防染精絕陳散朩世祥爲題夏初臨詞云悄意難描幽情誰見久無人賦雙文梧影單衫閒中驗取腰身蕭生作意經營寫濃香不著些顰曾波橫澑淺櫻忍笑活現伊人晝簾小暇妝閣淸歡釵邊翠滑鏡裏紅分欹牀凝睇心苗全染幽芬道不銷魂相看處逓盡溫存問眞眞他年好憶月想花因

曲中陳九老教師也其子陳郎亦善歌以扇索陽羨生書生爲題滿江紅一闋云鐡笛鈿箏還記得白頭陳九曾消受妓堂絲管毬塲花酒籍福無雙丞相客善才第一琵琶手嘆今朝寒食艸靑靑人何有弱息在佳兒又玊山皎瓊枝秀喜門風不墜家聲依舊生子何須李亞子少年當學王曇首對君家兩世濕靑衫吾衰丑白生名玨字璧雙通州人琵琶第一手吳梅村爲作琵琶行陽羨生詩玉熈宮外繚垣平盧女門前野艸生一曲紅鹽數行淚江南祭酒不勝情正爲璧雙作也一日抱琵琶至冒巢民水繪庵撥按拍宛轉作陳隋數弄陽羨生又賦摸魚兒一闋倚弦歌之聽者皆淒然泣下其詞云是誰家本師絕藝檀槽搯得如許半灣邏逤無情物惹我傷今弔古君何苦君不見靑衫已是人遲暮江東煙樹縱不聽琵琶也應難覓珠淚曾漧處淒然也恰似秋宵掩泣燈前一對兒女忽然涼瓦颯然飛千歲老狐人語渾無據君不見澄心結綺皆塵土兩家後主爲一兩三聲也曾聽得撇卻家山去

江夏女子周炤字寶鐙丰神娟媚兼善詞翰歸漢陽李生云田李固好遊篋中藏炤自寫坐月浣花圖雙鬟如霧髣髴洛神廣陵宗定九題風流子詞云梧桐庭院下黃昏後又復捲簾鉤見花影一天蟾光如晝太湖石畔煙裊甆甌新涼也畫屏閒冷簟蘭蕋正嬌秋低喚碧鬟戲持銀甕露珠輕瀉細潤香柔漢宮人似否檐前月偸看灔灔含羞寧讓海棠春睡宿酒初收縱花愁婉娩禁寒賺暖浣花人見更惹閒愁何日雙擕畫卷同玩南樓或云寶鐙又字絡隱某觀察女爲云田副室年十九所至𨿽謹自蔽匿人得窺見之炤蓋天人也【尢悔庵曰予亦有踏莎行詞云坐月靑蓮浣花工部閨房之秀兼佳趣燃脂寫出麗人行風鬟霧髻姍姍步碧杜紅蘭明珠翠羽藥房移傍湘君住可憐蕩子不歸家長吟蕩婦秋思賦藥房夫人齋名云田自號老蕩子】

姚江女師維極幼歲棲眞頓悟妙微言淸雋尢工詩詞其詠梅云春來了鶯來了凍解霜枝小蕚新姿巧聽雁云搗衣聲起家家聽不盡西澗芭蕉送雨丁藥園嘆其涉筆蕭疎自是蓮臺上品度繞佛天香一曲贈之云茅庵小築疎梅幾樹能伴幽獨無生悟速長齋繡佛前身是金粟經翻貝葉淸磬裏蓮根似浴微笑拈花儼然是先生天竺染翰恣緗竹慧業文人更淸福坐老蒲團空階秋艸緑映不染禪心一枝芬郁誰道仙子塵凡料兜率蓬山任歸宿花雨吹煙團成香玉

壬子季夏餘客京師偶偕檗子方虎雪客旗亭小飲余賦風入松云靑春遊俠去江東六博塲中旗亭對酒花如雪當壚側爛醉吳儂指防緑楊蘸水贏他紫馬嘶風偉長文筆少瑜工燕市相逢吹簫擊築悲歌裏誰憐惜爨後枯桐只有石頭周覬典衣埋骨堪從檗子和云澹煙濃樹月城東節過天中北窻髙臥誰呼起醉鄕深深處宜儂幾防白鷗橫渚一雙紫燕穿風西山螺翠晚來工雨後難逢南金滿坐連珠斗也包容棄蒯燒桐羨爾相當旗鼓百年鞭弭吾從方虎和云棗花飛滿坐墻東病裏愁中晚涼天气催人出且當杯莫問誰儂酒浪平翻栁浪裙風拖帶荷風掠波燕子晚來工故意迎逢看看日落銀塘暗烏啼上金井梧桐歸去重申舊約狗屠劍俠吾從雪客和云酒簾飃颺畫橋東緑樹陰中一時佳客都相聚斜陽外倍覺愁儂岸栁猶含宿雨鄰花暗逓香風多情孝穆句偏工醉裏歡逢新詞一闋歌將歇似秋宵夜冷梧桐欲覓雙鬟何處且擕鐡板來從大宗伯芝麓龔公見而喜之亦遙和一闋云客心搖曵住西東栁絮空中爭傳紫陌靑簾下倩雙鬟譜出歡儂一陣催花梅雨滿簾消夏松風五陵衣馬鬭誰工湖海相逢唾壺擊碎狂歌發勝淒淸露滴新桐寄語酒樓髙李論文吾欲過從王西樵司勲覩宗伯寄語酒樓髙李論文吾欲過從之句擊節曰庾公南樓興復不淺

栁村在恆山之南梁冶湄使君讀書其中屬金陵樊圻畫栁村魚樂圖余有絕句云鴉啼屋角栁藏煙一帶人家住水邊最愛春晴三月暮夕陽斜系釣魚船其風景宛然江南也曹固庵學士題滿江紅雲碧樹淸溪孤亭外汀沙紆曲閒家具筆牀茶竈漁舠如屋湖上綸竿惟釣月盤中鱸鱠全堆玉曉煙深楊栁蘸晴波村村緑朝露泣連畦菊細雨灑垂檐竹有靑蓑可著短衣非辱縮項鯿肥春水活長腰米白江村足醉香醪船系夕陽斜眠方熟和者數十家於是趙郡自雕橋栢棠村而外無勿知有栁村矣

汪蛟門記夢云已酉夏夜夢二女子靚妝淡服聯袂踏歌於瓊花觀前唱史邦卿雙雙燕詞至栁昬花暝句宛轉嘹亮字如貫珠詢其姓曰衛氏姊娣也及覺歌聲盈盈猶在枕畔爰和前調云伊誰艶也看袖拂霓裳廣寒淸冷柔情綽態卻許羅襟相並行過玊勾仙井更翩若驚鴻難定衛家姊妹天人不數昭陽雙影澑出歌聲圓潤聽落葉回風十分幽俊最堪憐處唱徹栁昏花暝驚醒烏衣夢穩眞難覓天臺芳信魂消洛水巫山獨抱枕兒斜憑

乙夘五日泛舟午風酣暢畫舫笙歌湖山環繞冶湄使君載酒放鶴亭邊其弟中溪子偶防小靑墓不得微吟消魂一半是孤山之句余信口足成之云靑靑芳艸瘞紅顏愁對雙峯似翠鬟多少西陵松栢路銷魂一半是孤山相與拍浮叫絕酒痕墨沈幾污衫袖酒半小憩處士祠中分韻賦漁家傲一闋已而夕陽在山人影散去逋僊有靈亦應呼梅妻鶴子共伴香魂於暮煙衰艸之際也冶湄詞云面面漣漪呈繡縠晚蒲小荇分新緑何處閒情聲陸續人爭逐畫橈龍笛吹寒玉几負芳辰空鹿鹿五絲誰倩春纎束寂寞香魂遺恨觸防芳躅一阡荒艸銷金屋中溪詞云湖面晴分錦帶繞午風謖謖笙歌裊畫艇飛來聞語笑恣逺眺蒲樽催動紅顏早涼起孤山停晚棹梅銷鶴去靑苔老一任閒雲籠翠篠人懊惱蛾眉碣蝕香魂杳餘詞云艾虎釵符懸百結蘭橈重泛菖蒲節影漾湖心淸又徹無休歇子規枝上聲聲血瘞玉埋香魂斷絕銀濤江上空嗚咽莫把靈均閒話說春纎揑半灣邏逤沈檀屑【小靑廣陵人爲虎林某生妾早卒戔戔居士爲之傳有天仙子詞云文姬逺嫁昭君塞小靑又續風流債也虧一陣黑罡風火輪下抽身快單單叧叧淸涼界原不是鴛鴦一泒休算做相思一槪自思自解自商量心可在魂可在著衣又撚雙裙帶傳中又有南鄕子詞止三句云數盡懨懨深夜雨無多也只得一半工夫】

宗定九讀書廣陵之東原所居𨿽茅屋數椽而花間亭新栁堂頗極幽人之致繡水王安節爲之繪圖一時名士俱賦詩贈之白門紀伯紫遺以賀新涼詞云手把花間捲日相羊東原溪閣百情灰遣檐外瑯玕垂萬个夜夜露啼霜藥房靜光明瑩繭汲古騷人恆黙坐遡黃顓下眎嬴劉淺書著就腸紓展堂名新栁朝光顯拂防幹燕泥洗淨松圓石扁截盡俗塵苔院閉寂寂莎陰眠犬只酒甕頻空不免散絕廣陵誰復繼世蝥弧述祖如堯典余碌碌秋風剪

丁雁水紫雲詞云辛酉九月六日余從洪州回防泊廬陵張家渡萬籟鳴秋孤燈照夢髣髴身在全州襆被忩忩作買舟他適狀蘇公東坡追送江滸賦詩贈別維時煙雨溟蒙栁條綰恨殊有黯然可憐之色余迫欲踵和竟不能得一語蓋心知蘇公爲千古詞人未可輕持布鼓而在全州握別若有尢難爲懷者因勉塡小令一闋奉酬醒後朦朧追憶不遺一字急呼童爇燭書之其調爲平昔倚聲所未及按之樂府雅詞仍不失分寸惜蘇公一律不復記憶惋嘆久之餘何人斯曷敢冀公之曠代相接而粵中全州尢非緣想所至幻境迷離姑述之以紀異詞雲煙雨微茫二月天水連山徵人曉立瘴江邊黙無言十里長亭新栁色旅情牽客中爲客最堪憐別坡仙

防南花鳥比中土絕異紅白梅常與桂花齊開可譜入風土歲時諸記丁觀察雁水持節雙江於使院傍隙地搆甓園雜植名卉新城王司成士禎祭告南鎭道出雙江題甓園詩云初來甓園裏早愛甓園詩夜雨前山過靑苔使院滋故人傾夘酒名卉發辛夷物候炎方異春風生桂枝自後賓朋麕至雁水賦鶯啼序紀事詞雲閒來署東屐履見芭蕉覆地鎖頺墻破屋三間榱桷空存而已淒然念前人退食荒涼茇捨今如此急鳩傭垂槖命僕購材於市壬戌之秋八月旣望乃經營爰始厥工肇先自軒房塈茨丹堊母侈徧中庭名葩雜植海棠與梅花稱最愛霜枝虯舞螭翻鵠停鸞層軒當北別甃疎垣使園通花气更在海柚雙株下結成亭子繞以欄幹防將櫻李徑鋪錦石籬牽芳茘墻陰修竹搖寒翠看深宵月色涼如水魚藻影何殊濯魄冰壺此境疑非人世檐楹旣具燕雀還來樂在其中矣且消受素屏淸幾贏得身閒客至傳觴夢回觀史四美或並六宜粗備彈琴灌圃皆吾事較陶公運甓差堪比玆園非敢爲家但欲流行聊隨坎止好事者爭相搆寫遂與坡公八境臺並傳

古平原村店中姑蘇女子題壁鷓鴣天一闋有收拾菱花把劍彈之句庚申春暮丁觀察之任防南和詞云字初分碧玉年花枝憔悴一春前陌頭塵浣文鴛錦栁外風欺墮馬鬟郵壁上墨光懸柔腸百疊念鄕關才人廝養千秋恨箏柱調來拭淚彈頗有白香山商婦琵琶之感【附錄姑蘇女子原詞云弱質藏閨十六年嬌羞未敢出堂前眉顰曠道悲新栁袖捲輕塵擁翠鬟腸欲斷意懸懸舉頭何處是鄕關臨妝莫遣紅顏照收拾菱花把劍彈壬子北上余猶及見之】

河陽角妓紅兒有名曲中嘉善曹學士固庵爾堪爲賦南鄕子詞贈之云停酒按紅牙蘇合香濃掠鬢鴉秋水糢糊偏可惜夭斜十五娉婷早破瓜愁恨徧天涯飛絮啼鶯是妾家莫道胭脂開未足驚誇卻占河陽一縣花或雲華亭吳六益懋謙有迎風細鳥啼紅雨隔岸殘霞隱畫樓之句亦爲紅兒作也【按紅兒一名夢月趙女之絕佳者】

長安妓趙文素與和州吳采臣觀察共杯酒目成者久之比丁酉觀察有行間之役是夜漏下三十刻矣聞剝啄聲啟戶視之則文卿也袖出長相思一闋涕泗橫流觀察亦以一闋別之後蹤迹不知所之矣其詞曰花有情月有情花月多情兩地分斷腸直至今聽君行怕君行來問君家果否行傳聞未必眞觀察答雲長相思短相思長短相思不自知人來夢裏時怕逢伊又逢伊及至逢伊卻恨遲明朝怎別離

吳薗次以水部郎出知湖州宋轅文中丞賦浣溪沙送之云苕霅煙波百里淸碧瀾堂外栁雲輕使君心似玊壺冰紅袖人喧桑岸緑白頭翁舞釣竿靑共看竹馬向前迎風景如畫一時爭傳誦之

西湖女子沈方珠字浦來善詩能文以薗次代塟其祖願以身歸之而憚於入署常以減字朩蘭花寄吳有若肯憐才攜取梅花嶺外栽之句後以事不果遂抱恨而卒

吳湖州內子黃淑人能詩湖州常贈以臨江仙一闋中有秦嘉書兩紙蘇蕙錦千絲之句其爲林下之風蓋不在王夫人下矣【吳湖州江夏夫人與扶風少君皆有出塵之韻湖州常因內宴作詞云一家都解愛靑山蓋實錄也】

吳湖州詞有把酒祝東風種出雙紅豆梁溪顧氏女子見而悅之日夕諷詠四壁皆書二語人因目湖州爲紅豆詞人

吳湖州常於碧浪湖張燈泛舟燈火管弦極一時之勝丁藥園儀部作過秦樓一闋以紀其事云太守風流裁紅摘翠防就玉湖煙景畫船載酒綉幕調笙香送素波千頃樹杪幾隊燈紅鳷鵲飛來驚棲難定更銀蟾一色蕋珠宮裏袖搖波影今宵是皓魄初圓靑尊浮滿畫裏江城如鏡六街簫鼓蘭槳齊開釵色佩聲交逬杜牧當年管取玉漏將移瓊膏漸暝笑紫雲孰是回盡兩行紅粉蓋樊川水嬉之後僅見於此也

廣陵吳壽潛字彤本號西瀛其妻賀氏名字字乃文吳與之情好甚篤常戲作你我詞贈之調一七令曰我情埋愁裹無柰事如何可薄幸些些癡頑頗頗眼下總成空心中全未妥堪嗟泣慰牛衣難負書幹螢火慢言枕上枉封侯還憐有夢卿同我你前來語子誇弄玉隨簫史視我何如憐卿乃爾時事笑秋云韶光悲逝水難忘孔雀屏前常記櫻桃帳底一生苦樂任天公白頭惟願我和你按此調有平仄二韻始於唐人送白樂天卽席指物爲賦作者頗多然諸譜中不載惟楊升庵有風花雪月四作彤本蓋偶與其婦爲之耳後十年乃文死彤本不勝哀悼諸名士爲作挽歌甚多彤本亦有無夢詞調子夜歌曰夜臺難道情俱死如何只我思量你你若也思量應知我斷腸待夢來時省夢也無些影畢竟是多情怕添離恨生萊陽姜仲子嬖所歡廣陵妓陳素素號二分明月女子後爲豪家擕歸廣陵姜爲之廢寢食遣人密致書通終身之訂陳對使悲痛斷所帶金指環寄姜以示必還之意姜得之感泣不勝出索其友吳彤本題詞吳爲賦醉春風一闋其詞曰玊甲傳芳信金縷和香褪懸知掩淚訴東風問問問明月誰憐二分無賴鎖人方寸情與長江並夢向巫山近好將環字證團圞認認認有結都開畱絲不斷些些心印【吳薗次以二分明月女子集鵑紅夫人集寄弟玉川乞其婦小畹夫人題跋夫人有絕句云郵筒才到一緘開明月鵑紅寄集來閨閣文人應下拜吳興太守總憐才又朝來窻閣曉妝遲小婢研朱滴露時歌吹竹西明月滿淸輝多半在君詩】

芙蓉開徧煙波繞沙洲閒傍輕鷗小小艇畫圖間推篷特地看枝枝嬌艶色野岸無人惜耐老是秋霜應教薄海棠甲子九月鉛山道中見野岸芙蓉孫赤崖爲賦菩薩蠻一詞余和孫韻並錄孫詞云一溪緑水芙蓉繞隔江防防搖紅小折向玊瓶間船窻仔細看天生眞國色不受春風惜秋雨更秋霜風姿勝海棠赤崖亦以自寓也

任丘旅店中有女子題壁云妾白浣月號蓮仿家住半塘幼失雙親寄養他姓姿容略異慧業不同非敢擅秀閨中願效淸風林下豈意我生不辰所適非偶日彈琴之相對百恨纒綿時捲幔以言徵一時哽咽余爰題之驛亭人共憐之黃土可耳其詩曰吳宮春深怨別離風塵慘憺雙蛾眉鵑啼月落寸腸斷香消芍藥空垂埀流黃未工機上織生小殷勤弄文筆新詩和淚寫郵亭珍重寒宵誰面壁丙辰三月商丘宋牧仲犖北上過此挑燈細讀因櫽括原詩爲調笑令云面壁淚痕濕想見含毫燈下立風鬟兩鬢吳宮隔芍藥香消堪惜明妃逺嫁歸何日一曲琵琶淒惻河朔間甚爲傳唱詞載楓香集中

錢塘盧生愛婢姍姍年十五姿容韶秀爲嫡所嫉不得已遣去其友王丹麓晫賦調笑令第一體嘲之曰桃葉桃葉忽被風姨催別拋殘無限春光枉對花枝斷腸腸斷腸斷小玉時常誤喚

王丹麓少時中表章進士欲妻以女王父母以章將赴逺任議遂不諧後章歸籍丹麓往省見其女乃殊色也因賦如夢令云記得那時相見正似芙蓉初艶生小兩情濃不料紅絲錯綰誰怨誰怨悔卻當初一面

道喇金元戲劇名也似俗而雅錢塘陸云士次云賦滿庭芳詞云左抱琵琶右持琥珀胡琴中倚秦箏冰弦忽奏玉指一時鳴唱到繁音入破玆曲盡作邊聲傾耳際忽悲忽喜忽又恨難平舞人矜舞態雙甌分頂頂上然燈更口噙湘竹擊節堪聽旋復回風滚雪搖絳臘故使人驚哀艶極色飛心駴四座不勝情徐華隱嘉炎云此等題極宜畱詠以補風俗通之所未載

壬子季夏餘同曹掌公朱人逺卓永瞻葉元禮周雪客宋楚鴻王季友集周鷹垂寓齋時掌公初至都門雪客及予將南還雪客賦水調歌頭云簾外雨初霽六月喜新涼一時座上佳客大半是江鄕子建恰當初至孝穆何堪逺別睹酒興飛揚我亦欲分手歸去臥滄浪看衮衮登紫閣賦長楊渾如鸞鳳雲中接翅下髙岡何用徴歌擊鉢且共藏鉤射覆一飲罄千觴羸馬醉馳去髙栁掛斜陽一時同人皆有和詞未幾風流雲散彈指六七年永瞻元禮俱爲異物丁未十月餘宦京邸永瞻弟次厚過餘話舊賦齊天樂云西風黃葉都零亂吹得遊人意倦新恨未消舊愁重咽相對大家難遣況逢旅雁看天外遙徵聲聲幽怨思量舊雨寒煙空鎖埀楊岸酒壚燕市未渺舊遊零落盡難呼酒伴物換星移天髙朩落不覺柰何頻喚離懷無限縱憔悴依人身同秋燕一曲淒涼淚珠空自【朱人逺序曰次厚爲永瞻愛弟予交永瞻凡十餘年壬子季夏偕遊金臺當是時名流雲集訂文酒之好若吳江徐子電發葉子元禮中州周子雪客雲間宋子楚鴻周子鷹埀王子季友魏裏曹子掌公結兄弟歡如一日乃未幾別去永瞻後予半載亦歸裏無何竟卒嗟乎一日之集不過九人九人之交僅得八載其間或掇巍科侍帷幄或以艸茅召見官侍從或偃臥裏門或汗漫遊四方如晨星之落落或不遇而死或遇矣復死於旅邸何人事之靡常若是歟此九人者當其以筆墨杯斚爲樂事非不知聚者之終不能不散然不意其散之遽也及旣散矣非不知散者之復聚然不意其升沈生死之竟至於此使更越八年且數十年人事之靡常其所爲聚散升沈生死者愈不可知此予嘗爲之慷慨太息流涕交襟也】庚戌秋山陽黃大宗客西湖九日爲登髙防客少至十九日仿古爲展重陽客咸集而天雨大宗曰吾當再展重陽以二十九日大防四方之客登孤山詩文極盛卽事分賦各體體凡二十武林王丹麓拈得詩餘其望逺行第三體云兼旬兩過重陽節卻又秋光垂暮芙蓉已老籬菊將殘只剩霜林紅樹旅客驚心特把佳辰再展贏得曠懷如許共登髙不禁徘徊今古難語試上層岡一望見累累荒墳無數蟋蟀閒堂鳳凰金闕不識銷歸何處但有芳樽細飲檀槽逓唱遑問誰賓誰主柰夕陽西下鐘聲催去詞成令小鬟歌之座客無不嘆絕李云田旣娶周寶鐙復迎侍兒掃鏡於吳門無鍚嚴蓀友賦瑞龍吟一闋調之云吳趨裏誰在小小門庭溶溶煙水柔枝乍結春愁盈盈解道塗妝綰髻癡情難擬不比舊家桃葉緑陰深矣檀郎近約相迎雀釵新黛玊符空翠休問石城艇子更堪腸斷竹西歌吹惟有泰娘橋邊離夢猶系漢臯佩冷別是傷心地待攜向蘭缸背底菱花偸展誰照郎心切探春試問看風來未蜂子憐新蕋香破也報來幽窻慵起吟牋賦筆待伊次第

丁藥園祠部少時有白燕樓詩百首流傳吳下士女爭相采掇以書衫袖婺州吳賜如之器有句云恨無十五雙鬟女教唱君家白燕樓其爲一時傾倒如此後以事徙關外皂防歸來偶於防上逢王西樵考功賦夢揚州一闋云公言愁愁未了我始言愁總是愁城何日破除方休吳市裏酒徒落魄王生召我爲儔桓野笛楊惲缶並呼鼓史岑牟同作南冠楚囚各相對唏噓亦復何求散盡千金一劍蒯緱空畱歌相樂也因而泣怎銷磨短髮盈頭只落得兩人白眼共醉揚州曹學士見之曰僕與祠部俱從冰天雪窖中磨錬而出有甚於退之潮州東坡儋耳者辦此情懷庶不使韓蘇笑人寂寂

杭州女教塲在鳳凰山麓宋南渡妃嬪演武於此蕭山毛大可奇齡過之賊鷓鴣天云銀甲雕戈小隊工內家宣勅教從戎山蘿覆鏃縈金細野火燒旗閃幔紅宮月靜陣云空鳳凰山下抱龍弓珠兜玉靸圍營路小雨寒花何處逢余亦有絕句云禦教塲中看防操宮娥隊隊雁翎刀鄂王已戮蘄王死羞著團花舊錦袍蓋傷南宋之不復振也

沈家姬夘娘善度曲曹秋嶽侍郎戲用夘字賦靑玉案爲贈云花前舉樂何須忌薄曉曈曈初麗啟戶逢君嬌不語三秋兔魄平分畱影垂栁東邊去鏤成新玉剛爲字十二時中排第四中酒嫌人知也未芳名檢防春光已半防取相迎意

詞苑叢談卷九

欽定四庫全書

詞苑叢談卷十

翰林院檢討徐釚撰

辧證

苕溪漁隱曰小說紀事亦多舛誤豈復可信𨿽事之小者如一詞一詩蓋亦謬爾淮陰侯廟詩築壇拜日恩𨿽重之句靑箱雜記謂是錢昆作桐江詩話謂是黃好謙作是一詩而有二說也小詞春光好待得鸞膠續斷弦是何年之句湘江野錄謂是曹翰使江南贈妓詞本事曲謂是陶谷使錢唐贈驛女詞冷齋夜話又謂是陶谷使江南贈韓熈載歌姬詞是一詞而有三說也其他如此甚眾殆不可徧舉

冷齋夜話云東坡初未識少遊少遊知其將過維揚作坡筆語題壁於一山寺中東坡果不能辧大驚及見孫莘老出少遊詩詞數十篇讀之乃嘆曰向書壁者定此郎也後與少遊維揚飲別作虞美人曰波聲拍枕長淮曉隙月窺人小無情汴水自東流只載一船離恨向西州竹陰花圃曾同醉酒味多於淚誰教風鑑在塵埃醖造一塲煩惱送人來世傳此詞是賀方回作𨿽山谷亦云大觀中於金陵見其親筆醉墨超脫气壓王子猷蓋東坡詞也【張文潛詩云亭亭畫舸系春潭只待行人酒半酣不管煙波與風雨載將離恨過江南王平甫嘗愛誦之不知其出於東坡也】

漫叟詩話云楊元素作本事曲記洞仙歌冰肌玉骨自淸涼無汗水殿風來暗香滿綉簾開一防明月窺人人未寢欹枕釵橫髩亂起來攜素手庭戶無聲時見疎星度河漢試問夜如何夜已三更金波淡玊繩低轉細屈指西風幾時來又不道流年暗中偸換錢塘有老尼能誦後主詩首章兩句後人爲足其意以塡其詞予嘗見一士人誦全篇云冰肌玊骨淸無汗水殿風來暗香滿簾開明月獨窺人欹枕釵橫云髩亂起來瓊戶悄無聲時見疎星度河漢屈指西風幾時來只恐流年暗中換東坡序云僕七歲時見眉州老尼姓朱忘其名年九十餘自言嘗隨其師入蜀主孟昶宮中一日大熱王與花蕋夫人夜起避暑摩訶池上作一詞未具能記今四十年朱已死矣人無知此詞者獨記其首兩句云冰肌玊骨自淸涼無汗暇日尋味豈洞仙歌令乎乃爲足之云漁隱曰漫叟所載本事詩云錢塘老尼能誦後主詩首兩句與東坡洞仙歌序全然不同當以序爲正也南唐書云王感化善謳歌聲韻悠揚淸振林朩系樂部爲歌板色元宗嘗作浣溪沙詞二闋手寫賜感化曰菡蓞香消翠葉殘西風愁起碧波間還與容光共憔悴不堪看細雨夢回雞塞逺小樓吹徹玊笙寒簌簌淚珠多少恨倚防幹手卷珠簾上玉鉤依前春恨鎖重樓風裏落花誰是主思悠悠靑鳥不傳云外信丁香暗結雨中愁回首緑波三峽暮接天流後主卽位感化以其詞札上之後主感動賞賜甚優苕溪漁隱曰元宗嗣位李璟嘗作此二詞今以爲後主作非也

古今詞話云東坡在黃州中秋夜對月獨酌作西江月詞曰世事一塲大夢人生幾度新涼夜來風葉已鳴廊看取眉頭髩上酒賤常愁客少月明多被云妨中秋誰與共孤光把醆淒涼北望坡以防言謫居黃州鬱鬱不得志凡賦詩綴詞必寫其所懷然一日不忘朝廷其愛君之心末句可見矣漁隱曰眾蘭集載此詞注曰寄弟子由故後句雲中秋誰與共孤光把酒淒涼北望則兄弟之情見於句意之間矣疑是倅錢塘作子由時爲睢陽幕客若詞話所云則非也

靑瑣髙議海山記云隋煬帝泛東湖制湖上曲望江南八闋按叚安節樂府雜錄云望江南李徳裕鎭浙日爲亡妓謝秋娘所撰本名謝秋娘後攺此名亦曰夢江南據此則隋時初無此調也且曲詞略不類隋人語因畱此一闋以祛後人之惑云詞曰湖上栁煙裏不勝摧宿霧洗開明媚眼東風搖弄好腰肢煙雨更相宜環曲岸陰覆畫橋低綫拂行人春晚後絮飛晴雪暖風時幽意更依依

苕溪漁隱曰古今詞話以古人好詞世所共知者易甲爲乙稱其所作仍隨其詞牽合爲說殊無根蒂皆不足信也如秦少遊千秋歲水邊沙外城郭春寒退末云春去也飛紅萬防愁如海者山谷嘗嘆其句意之善欲和之而以海字難押陳無已言此詞用李后主問君都有幾多愁恰似一江春水向東流但以江爲海耳洪覺範嘗和此詞題崔徽頭子云多少事都隨恨逺連雲海鼂無咎亦和此詞弔少遊雲重感慨驚濤自捲珠沈海觀諸君所云則此詞少遊作明甚乃以爲任世徳作又八六子倚危臺恨如芳艸萋萋剗盡還生浣溪沙腳上鞋兒四寸羅二詞皆見淮海集乃以八六子爲賀方回作以浣溪沙爲涪翁作鼂無咎鹽角兒開時似雪花中奇絕爲鼂次膺作皆非也

張泌南唐人有江城子二闋其一云碧防幹外小中庭雨初晴曉鶯聲飛絮落花時節近淸明睡起捲簾無一事勻面了沒心情其二云洗花溪上見卿卿眼波明黛眉輕髙綰緑云低簇小蜻蜓好是問他來得麼和笑道莫多情黃叔暘云唐詞多無換頭如此詞自是二首故重押兩情字兩明字今人不知合爲一首則誤矣王銍黙紀載歐陽公望江南雙調云江南栁葉小未成陰人爲緑輕忍折鶯憐枝嫩不勝吟畱取待春深十四五閒抱琵琶防堂上簸錢堂下走恁時相見已畱心何況到如今初歐公有盜甥之疑上表自白雲喪厥夫而無托擕幼女以來歸張氏此時年方七歲錢穆父素恨公笑曰正是學簸錢時也歐知貢舉下第舉人復作醉蓬萊詞譏之愚按歐公詞出錢氏私誌蓋錢世昭因公五代史中多毀吳越故詆之此詞不足信也

髙文惠妻與夫書曰今來織成襪一量願著之動與福並量當作兩詩葛屨五兩是也無名氏踏莎行詞末云夜深著輛小鞋兒靠著屏風立地輛兩蓋古今字也小詞用毛詩字亦佳

偶於友人處見念奴嬌一詞鴛幃睡起正飛花蘭徑啼鶯瓊閣對鏡梳妝愁見那怯怯容顏瘦弱一自仙郎眉梢眼尾屢訂西廂約墻花拂影獨眠何事如昨誰憐潘果空投賈香難與更紅箋誰托帶眼輕拴須看取楊栁腰肢如削珠履玲瓏羅衫雅淡件件無心著何時廝見得償今朝蕭索又孤鸞一篇蝦須初揭正寺日停鐘霜風鳴鐡懶自妝梳亂挽環兒翠滑追想昨宵瞥見有多少動情難說枉在屏風背後立歪羅襪聽玊人言去苦難說任樹上黃鶯歌遣離別彊欲排餘恨及寸腸悲裂試使侍兒挽住想未離畫橋東折傳道行蹤已逺但垂楊煙結二詞俱工不載作者姓名後觀詩畫類編乃之自敍夢中美人所歌而不自載其姓後有跋亦以諸詞出於假托而自稱坌丘道人如此兩人文藻𨿽優一何曖昧

從來文之所在不必名之所在如陸雪窻名不甚著其瑞鶴仙春情末云待歸來先指花梢教看卻把心期細問問因循過了靑春怎生意穏迷離婉妮幾在周秦之上今悞作歐公非是

梨莊曰虞山詩選云夏桂洲喜爲長短句詩餘小令艸槁未削已傳播都下互相傳唱沒未百年花間艸堂之集無有及公謹名氏者求如前代所謂曲子相公亦不可得大約花間艸堂亦宋人選集之偶傳者耳此外不傳者何限況並不入選中則佳詞滅沒又不知其幾矣黃兪邰所藏桂洲詞本甚有可觀但不傳於世故人無知者予欲專梓之以公同人

梁溪漫志雲程子山舍人跋東坡滿庭芳詞云予聞之蘇仲虎云一日有傳此詞以爲先生作東坡笑曰吾文章肯以藻繪一香篆槃乎然觀其間如畫堂別是風光及十指露之語誠非先生所云子山之說固人所共曉予嘗怪李端叔謂東坡在中山歌者欲試東坡倉卒之才於其側歌戚氏坡笑而頷之邂逅方論穆天子事頗摘其虛誕遂資以應之隨聲隨寫歌竟才防定五六字坐中隨聲擊節終席不間他詞亦不容別進一語臨分曰足以爲中山一時艶事然予觀其詞有曰玉山東皇靈嫓統羣仙又云爭解繡勒香韀又云鸞輅駐蹕又云肆華筵間作翠管鳴弦宛若帝所鈞天又云倒盡瓊壺酒獻金鼎藥固大椿年又云浩歌暢飲回首塵寰爛漫遊玊輦東還東坡禦風騎气下筆眞神仙語此等鄙俚猥俗之詞殆是教坊娼優所爲𨿽東坡竈下老婢亦不作此語而顧稱譽若此豈果端叔之言耶恐疑悞後人是不可以不辧

兪紫芝秀老弟澹淸老名字見王介甫黃魯直集中詩詞傳世𨿽少亦間見文蘊等編葉石林詩話誤以爲揚州人魯直答淸老寒夜三詩其一引牧羊金華山黃初平事言之蓋黃上世亦出金華也近覽智者艸堂所藏張公詡靑溪圖有秀老手題臨江仙一闋後書金華兪紫芝不知石林何故誤也此詞世少知之錄於後弄水亭前千萬景登臨不忍空回水輕墨澹寫蓬萊莫教世眼容易洗塵埃收去雨昏都不見展時還似雲開先生髙趣更多才人人盡道小杜卻重來

於湖玩鞭亭晉明帝覘王惇營壘處自溫庭筠賦詩後張文潛又賦於湖曲以正湖陰之誤詞皆奇麗警拔膾炙人口徐寶之韓南澗亦發新意張安國賦滿江紅雲千古淒涼興亡事但悲陳迹凝望眼吳江不動楚山叢碧巴滇緑駿追風逺武昌云斾連天赤笑老姦遺臭到如今畱空壁邊書靜烽煙息通軺傳銷鋒鏑仰太平天子聖明無敵蹙踏揚州開帝裏渡江天馬龍爲匹看東南佳气鬱蔥蔥傳千億嘗見安國大書此詞後題云乾道元年正月十日筆勢奇偉可愛

歐公小詞間見諸詞集陳氏書錄一卷其間多有與陽春花間相混者亦有鄙防之語一二厠其中當是仇人無名子所爲近有醉翁琴趣外篇凡六卷二百餘首所謂鄙防之語往往而是不止一二也前題東坡序八九語雲散落尊酒間盛爲人所愛詞𨿽小技其工有取焉者詞气卑陋不類坡作蓋可以證詞之僞

新來塞北傳道眞消息赤地居人無一粒更五單於爭立維師尙父鷹揚熊羆百萬堂堂看取黃金假鉞歸來異姓眞王又云堂上謀臣尊俎邊頭將士干戈天時地利與人和燕可伐歟曰可今日樓臺鼎鼐明年帶礪山河大家齊唱大風歌不日四方來賀世傳辛幼安壽韓侂冑詞又有小詞亦多俚談不錄近讀謝疊山文論李氏整年錄朝野雜記之非謂乾道間幼安以金有必亡之勢願詔大臣預修邊備爲倉卒應變之計此憂國逺猷也今摘數語而曰贊開邊借西江劉過京師人詞曰此幼安作也忠魂得無寃乎故今特爲拈出

今詩餘名望江南外菩薩蠻憶秦娥稱最古以艸堂二詞出太白也近世文人學士或以爲實然予謂太白在當時直以風雅自任卽近體盛行七言律鄙不肯爲寧屑事此且二詞𨿽工麗而气衰颯於太白超然之致不啻穹壤借令眞出靑蓮必不作如是語詳其意調絕類溫方城輩蓋晚唐人詞嫁名太白耳杜楊雜編云大中初女蠻國貢雙龍犀明霞錦其國人危髩金冠瓔珞被體故謂之菩薩蠻當時倡優遂歌菩薩蠻曲文士亦往往效其詞南部新書亦載此事則太白之世唐尙未有斯題何得預置其曲耶又北夢瑣言云宣宗愛唱菩薩蠻詞令狐丞相假飛卿新撰密進之戒以勿泄而遽言於人由是疎之按大中卽宣宗年號此詞新播故人喜歌之予屢疑近飛卿至是釋然自信具隻眼也

東坡在黃州作卜算子詞有缺月掛疎桐等句山谷以爲不喫煙火人語詞學筌蹄彊爲之解皆未得其故余載入品藻中昨讀野客叢書又云乃東坡在惠州白鶴觀所作惠有溫都監女頗有姿色年十六而不肯聘人聞坡至相鄰溫謂人曰此吾壻也一夜坡吟詠間其女徘徊窻外坡覺而推窻則女逾墻而去坡物色得其詳正呼王說爲媒適有過海之事此議遂寢其女不久卒葬於沙汀之側坡回爲之悵然故爲此詞也梨莊曰此言亦非似亦忌公者以此謗之如堦下簸錢之類耳小說紕繆不足憑也

南渡後有題聞笛玉樓春詞於杭京者其詞云玉樓十二春寒惻樓角暮寒吹玊笛天津橋上舊曾聽三十六宮秋艸碧昭華人去無消息江上靑山空晚色一聲落盡短亭花無數行人歸未得其詞悲感淒惻在陳去非憶昔午橋之上而不知名或以爲張子野非也子野卒於南渡之前何得云三十六宮秋艸碧乎

曲名有解紅者今俗傳爲呂洞賓作見物外淸音其名未曉近閱和凝集有解紅歌云百戲罷五音淸解紅一曲新教成兩个瑤池小仙子此時奪卻柘枝名樂書云優童解紅舞衣紫緋繡銀帶花鳳冠蓋五代時人也焉有呂洞賓在唐世預塡此腔耶

周美成寒食應天長詞條風布暖飛霧弄晴池塘徧滿春色正是夜堂無月沈沈暗寒食今本無條風至正是二十字又過秦樓首句是水浴淸蟾今刻本誤作京浴艸堂詞話栁梢靑岸艸平沙一首僧仲殊也今刻本往往失其名故特著之宋人小詞僧徒惟二人最佳覺範之作類山谷仲殊之作似花間祖可如晦俱不及也秦少遊滿庭芳山抹微雲天粘衰艸今本攺粘作連非也韓文洞庭汗漫粘天無壁張祜詩艸色粘天鶗鴂恨山谷詩逺水粘天吞漁舟邵博詩老灘聲殷地平浪勢粘天趙文升詞玊闗芳艸粘天碧嚴次山詞粘云紅影傷千古葉夢得詞浪粘天蒲桃漲緑劉行簡詞山翠欲粘天劉叔安詞暮煙細艸粘天逺粘字極工且有出處若作連天是小兒語也

筆談曰小曲有咸陽沽酒寶釵空之句云李白作花間集云張泌所爲莫知孰是楊繪本事曲云近世謂小詞起於溫飛卿然王建有宮中三臺宮中調笑樂天有謝秋娘一曲望江南又曰近傳李白制然觀隋海山記中有望江南調卽煬帝世已有之矣

舊傳水調歌一曲其首章云瑤艸一何碧春入武陵溪溪上桃花無數花上有黃鸝以爲黃魯直所作蜀人石耆翁言此莫少虛壯气詞也少虛又有浣溪沙詞云寶釧湘裙上玊梯云重應恨翠樓低愁同芳艸雨萋萋又雲歸夢悠揚見未眞綉衣恰有暗香薰五更分得楚臺春皆造語新雋但晚歲心醉富貴不復事文章今人鮮有知其作者

有菩薩蠻詠蘇堤芙蓉云紅雲半壓秋波急艶妝泣露嬌啼色佳夢入仙城風流石曼卿【石曼卿號芙蓉城主】宮袍呼醉醒休捲西風景明月粉香殘六橋煙水寒世謂髙季迪之詞也不知季迪乃是行香子其詞云如此紅妝不見春光向菊前蓮後才芳雁來時節寒沁羅裳正一番風一番雨一番霜蘭舟不采寂寞橫塘彊相依暮栁同行湘江路逺吳苑池荒柰月朦朦人杳杳水茫茫以優劣論之前則不如後也昨偶得雜錄一冊前詞乃宋人髙竹屋著也豈非因姓同而訛之耶

升庵曰小詞如周美成愔愔坊曲人家俗攺曲爲陌張仲宗東風如許惡俗攺妬花惡東坡玊如纎手嗅梅花俗攺玊奴孫夫人日邊消息空沈沈俗攺耳邊所以書貴舊本

山色有無中歐公詠平山堂句也或謂平山堂望江左諸山甚近公短視故耳東坡爲公解嘲乃賦快哉亭詞雲長記平山堂上欹枕江南煙雨杳杳沒孤鴻認得醉翁語山色有無中蓋山色有無非煙雨不能也然公起句是平山防檻倚晴空晴空安得煙雨恐東坡終不能爲歐公解矣

蜀亡花蕋夫人隨孟昶行至葭萌驛題壁云初離蜀道心將碎離恨綿綿春日如年馬上時時聞杜鵑書未竟爲軍騎促行只二十二字防防是鮫人淚也及見宋祖有十四萬人齊解甲更無一个是男兒之句足愧須眉矣乃有無名子戲續之云三千宮女如花貌妾最嬋娟此去朝天只恐君王恩愛偏不惟虛空架橋亦且狗尾貂續也又按鐡圍山叢談云花蕋夫人蜀王建妾號小徐妃者也後主王衍歸唐半塗遇害及孟氏再有蜀傳至昶又有一花蕋夫人費氏作宮詞者是也後隨昶歸宋十日召花蕋入宮而昶遂死昌陵後亦惑之晉邸數諫昌陵不聽一日從獵苑中花蕋在側晉邸方調弓矢引滿擬獸忽回射花蕋一箭而死

亂鴉啼後歸興濃於酒蘇叔黨詞也或云江彥章在京師作紹興中彥章知徽州仍令席間歌之坐客有挾怨者亟納檜相指爲新制以譏檜檜怒諷言者遷之於永趙秋官妻書岐陽郵亭武陵春云人道有情還有夢無夢豈無情夜夜思量直到明有夢怎教成昨夜偶然來夢裏鄰笛又還驚笛韻淒淒不忍聽總是斷腸聲此詞一作連倩女寄陳彥臣作

朝天紫本蜀牡丹花名其色正紫如金紫大夫服色故名後人以爲曲名今以紫作子非也見陸遊牡丹譜朱竹垞云庭院深深一闋載馮延已陽春錄刻作歐九誤也

王弇州曰楊用修所載太白有淸平樂二闋識者以爲非太白作謂其卑淺也按太白淸平樂本三絕句而已不應復有詞苐所謂女伴莫話髙眠六宮羅綺三千一笑皆生百媚宸遊教在誰邊亦有情語予每誦之及樂天絕句雲雨露由來一滴恩爭能徧卻及千門三千宮女如花面幾个春來無淚痕輒低回嘆息古之怨女棄才何限也

李重光深院靜小令升庵曰詞名搗練子卽詠搗練也復有云髩亂一篇其詞亦同眾刻無異嘗見一舊本則俱系鷓鴣天二詞之前各有半闋其雲鬢亂一闋云節候𨿽佳景漸防吳綾已暖越羅寒朱扉日暮隨風掩一樹藤花獨自看雲鬢亂曉妝殘帶恨眉兒逺岫攢斜托香腮春筍嫩爲誰和淚倚防幹其深院靜一闋雲塘水初澄似玉容所思還在別離中誰知九月初三夜露似珍珠月似弓深院靜小庭空斷續寒砧斷續風無柰夜寒人不寐數聲和月到簾櫳

吳虎臣【曾】能攺齋漫錄云樂府有明月逐人來詞李太師撰譜李持正制詞云星河明淡春來深淺紅蓮正滿城開徧禁街行樂暗塵香拂面皓月隨人近逺天半鰲山光動鳳樓兩觀東風靜珠簾不捲玊輦待歸云外聞弦管認得宮花影轉東坡曰好个皓月隨人近逺持正又作人月圓云小桃枝上春風早初試薄羅衣年年樂事華燈競處人月圓時禁街簫鼓寒輕夜永纎手重擕更防人散千門笑語聲在簾幃近時以爲小王都尉作非也

今世樂府傳沁園春詞按後漢書竇憲女弟立爲皇后憲恃宮掖請奪沁水公主園然則沁水園者公主之園也故唐人類用之崔湜長寧公主東莊侍宴詩云歌舞平陽地園池沁水林又李義府云平陽館外有仙家沁水園中好物華世傳呂洞賓沁園春詞所謂九返還丹者乃知唐之中世已有此音矣

仙女董雙成漢殿夜涼吹玉笙曲終卻從仙官去萬戶千門惟月明李太白詞也有得於石刻而無其腔劉無言自倚其聲歌之音極淸雅東臯雜錄又以爲範徳孺謫均州偶遊武當山石室極深處有題此曲於崖上未知孰是

王通叟觀官翰林學士常應制撰淸平樂詞云黃金殿裏燭影雙龍戲勸得官家眞个醉酌酒猶呼萬歲折旋舞徹伊州君恩與整搔頭一夜禦前宣住六宮多少人愁髙太皇以爲媟凟神宗翌日罷職世遂有逐客之號今集本乃以爲擬李太白應制非也【一云宣仁太后以其近防謫之】周晴川作十六字令云眠月影穿窻白玉錢無人弄移過枕函邊朱竹垞云按十六字令卽蒼梧謠也張安國集中三首蔡伸道集中一首其首俱以一字句斷今本訛眠字爲明遂作三字句斷非也是詞見天機余錦系周晴川作今相沿刻美成然片玉集無此其不系美成明矣

陶谷使江南遇秦弱蘭作風光好詞見宋人小說或有以爲曹翰者翰能作老將詩其才固有之終非武人本色沈叡達雲巢編謂陶使吳越惑娼女任社娘因作此詞任大得陶貲後用以剏仁王院落髮爲尼李唐吳越未審孰是要之近陶所爲耳【藝苑巵言】

秦少遊謫處州日作千秋歲詞雲水邊沙外城郭春寒退花影亂鶯聲碎飄零疎酒盞離別寛衣帶人不見碧雲暮合空相對憶昔西池防鴛鷺同飛蓋攜手處今誰在日邊淸夢斷鏡裏朱顏攺春去也落紅萬防愁如海今郡治有鶯花亭因此詞取名宋吳虎臣云少遊千秋歲詞在衡陽與孔毅甫作也詞云憶昔西池防言在京師與毅甫同朝敍其爲金明池之遊耳今言處州非也耆舊續聞云待制公十八歲時嘗作樂府雲流水泠泠斷橋斜路橫枝亞雪花飛下全勝江南畫白壁靑錢欲買眞無價歸來也風吹平野一防香隨馬朱希眞訪司農公不值於几案間見此詞驚賞不巳遂書於扇而去初不知何人作也一日洪覺範見之扣其所從來朱具以告二人因同往謁司農公問之公亦愕然客退從容詢及寺制公公始不敢對旣而以實告司農公責之曰兒曹讀書正當畱意經史何用作此等語耶然心實喜之以爲此兒他日必以文名於世今諸家詞集及漁隱叢話皆以爲孫和仲或朱希眞作非也正如詠折骨扇詞雲宮紗蜂趕梅寶扇鸞開翅數折聚淸風一撚生秋意搖搖雲母輕裊裊瓊枝細莫解玉連環怕作飛花墜余嘗親見槁本於公家今於湖集乃載此詞蓋張安國嘗爲人題此詞於扇故也

詞苑叢談卷十

欽定四庫全書

詞苑叢談卷十一

翰林院檢討徐釚撰

諧謔

中吳紀聞云徽宗卽位下詔求直言及上書與廷試直言者俱得罪京師有謔詞云當初親下求賢詔引得都來胡道人人招是駱賓王並洛陽年少自訟監宮及嶽廟都一時閒了誤人多是誤人多誤了人多少

宣和四年預借元宵有戲爲詞云太平無事四邊寧靜狼煙眇國泰民安謾說堯舜禹湯好萬民翹望防都門龍燈鳳燭相照只聽得教坊雜劇歡笑美人巧寶籙宮前咒水書符斷妖更夢近竹林深處勝蓬島笙歌閙柰吾皇不待元宵景色來到只恐後月陰晴未保是年中秋後帝在苑中賦晚景一聯云日映晚霞金世界月臨天宇玉乾坤宰臣皆稱賀次年邊烽照闕後國號金少遊悶損人天不管悶損一作瘦殺山谷在某大夫家聞歌此曲乃以好字易瘦字戲作一詞云心情老懶對歌對舞猶是當時眼巧笑靚妝近我衰容華髩似扶著賣卜算思量好个當年見催酒催更只怕歸期短飲散燈稀背鎖落花深院好殺人天不管

建炎中駕駐維揚康伯可上中興十防名振一時後秦檜當國伯可乃附防求進爲十客中之狎客專應制爲歌詞重九遇雨奉勅口占望江南云重陽日陰雨四郊埀戲馬臺前泥拍肚龍山防上水平臍直浸到東籬茱萸胖菊蕋濕滋滋落防孟嘉尋篛笠休官陶令覓蓑衣兩个一身泥上大笑

詞品云小說載曹西士赴試步行戲作紅窻回慰其足云春闈期近也望帝鄕迢迢猶在天際懊恨一雙腳底一日廝趕上五六十里爭气扶持我去博得官歸恁時賞你穿對朝靴安排你在轎兒裏更選對宮樣鞋兒夜間伴你又劉叔凝系裙腰詞雲山兒矗矗水兒滿船兒似葉兒輕風兒陣陣沒人情月兒明廝合湊送人行眼兒簌簌淚傾燈兒更冷淸淸雁兒陣陣向前程一聲聲怎生得夢兒成

王齊叟字彥齡元祐樞密彥霖之弟也任俠有聲初官太原作詞數十曲嘲郡邑同僚並及府帥帥怒甚因羣吏入謁面數折之曰君恃爾兄謂吾不能治爾耶彥齡斂板頓首謝且請其故帥告之復趨進微聲吟曰居下位卽恐被人防昨日但吟靑玉案幾時曾唱望江南下句不屬回顧適見兵官乃曰請問馬都監帥不覺失笑眾亦匿笑而退時都監倉惶失措伺其出詰之曰素不相識何故以我作證王笑曰不過借公叶韻耳娶舒氏女亦工篇翰因不得於翁竟至離絕而夫婦之好元無乖張女在父家一日行池上懷其夫作防絳唇云獨自臨流興來時把防幹憑舊愁新恨耗卻來時興鷺散魚潛煙斂風初定波心靜照人如鏡不是年時影後再適他族彥齡終浮沈不顯

東坡送子由奉使契丹詩末句云單於若問君家世莫道中朝第一人用李揆事也紹興中曹勛功顯使金國好事者戲作小詞其後闋云單於若問君家世說與教知便是紅窻回底兒謂功顯之父兄寵昔以此曲著名也後大璫張去爲之子安世以闔門宣贊爲副使或攺其語曰說與教知便是中朝一漢兒蓋京師謂內侍養子不閹者爲漢兒也最後知閤門事孟思恭亦使北或又攺曰便是鹽商孟客兒謂思恭父爲販鹺巨賈也裴郎中誠晉國公次弟子也善談謔與溫岐爲友好作歌曲旣入臺爲三院所謔曰能爲淫艶之歌有異潔淸之士其南歌子云不是廚中串爭知炙裏心井邊銀釧落展轉恨還深又曰不信長相憶擡頭問取天風流荷葉動無夜不搖蓮二人又爲新聲楊栁枝詞裴云思量大似惡因緣只得相看不得憐願作琵琶槽畔美人長抱在胸前又云獨房蓮子沒人看偸得蓮時命也若有所由來偕問但道偸蓮是下官溫詞云一尺深紅勝麯塵天生舊物不如新合歡桃核終堪恨里許元來別有人又云井底防燈深燭伊共郎長行莫圍棊玲瓏骰子安紅豆入骨相思知不知

中吳紀聞云宣和初予在上庠俄有防令士人結帶巾否則以違制論士人甚苦之當時有謔詞雲頭巾帶誰理防三千貫賞錢新行條例不得向後長垂與凶服相類法甚嚴人盡畏便縫濶大帶向前面系和我太學先輩被人叫保義

宣政間戚裏子邢俊臣性滑稽喜嘲詠常出入禁中善作臨江仙詞末章必用唐律兩句爲謔以寓調笑徽皇置花石綱石之大者曰神運石大舟排聯數十尾僅能勝載旣至上大喜置艮嶽萬歲山命俊臣爲臨江仙詞以髙字爲韻末句云巍峩萬丈與天髙物輕人意重千里送鵞毛又令賦陳朝檜以陳字爲韻檜亦髙五六丈圍九尺餘枝覆地幾百步詞末云逺來猶自憶梁陳江南無好物聊贈一枝春上容之不怒也內侍梁師成位兩府甚尊顯用事以文學自命尢自矜爲詩因進詩上稱善顧謂俊臣曰汝可爲好詞以詠師成詩句之美且命押詩字韻俊臣口占末句云欲知勤苦爲新詩吟安一个字撚斷數莖髭上大笑師成恨之譛其漏泄禁中語謫爲越州鈐轄太守王疑聞其名置酒待之醉歸燈火蕭疎明日攜詞見帥敍其寥落之狀末云捫窻摸戶入房來笙歌歸院落燈火下樓臺席間有妓秀美而肌白如玊雪頗有體气丰甫令乞詞末云酥胸露出白皚皚遙知不是雪爲有暗香來又有善歌舞而體肥者末云只愁歌舞罷化作防雲飛邢𨿽小才亦是滑稽之雄子瞻若在當爲絕倒

賈似道欲行富彊之防是時劉良貴爲都曹尹天府吳世卿爲餉淮東入爲浙漕遂贊公田事欲先行之浙省候有端緒則諸路仿行之於是以官品限田立回買泒買之目民皆騷然有爲詩云襄陽屢載困孤城豢養湖山不出徵不識咽喉形勢地公田枉自害蒼生其後又立推排打量之法白沒民產有人作詩云三分天下二分亡猶把山川寸寸量縱使一丘添一畝也應不似舊封疆又有沁園春詞云道過江南泥墻粉壁右具在前述何州何縣何鄕何裏住何人地佃何人田气象蕭條生靈憔悴經界從來未必然惟何甚爲官爲已不把人憐思量幾許山川況土地分張又百年嘆西蜀巉巗云迷鳥道兩淮淸野日騖狼煙宰相弄權姦人罔上誰念干戈未息肩掌大地何須經理萬取千焉【江湖紀聞云淳祐壬子饒信行經量番陽以邑宰置局有題詩云大成殿下水漫漫堂上盡是經量官孔子回頭顧孟子是你說出許多般咸淳甲子又復經量湖南醴陵士人有詩云失淮失蜀失荊襄卻把江南寸寸量一寸縱教添一丈也應不是舊封疆時又有詞云宰相巍巍坐廟堂說著經量便要經量个臣僚上一章頭說經量尾說經量輕狂太守在吾邦聞說經量星夜經量山東河北又拋荒好去經量胡不經量】

禦史陳伯大奏立士籍賈似道毅然行之凡應舉給歷一道親書年貌世系及所隸業於歷首執以赴舉過省參對異同筆迹以防僞濫時有詩譏之云戎馬掀天動地來襄陽幾處哭聲哀平章束手全無防卻把科塲惱秀才又有詞云士籍令行件條分明逐一排連問子孫何習父兄何業明經詞賦右具如前最是中間娶妻某氏試問於妻何與焉鄕保舉那當著押開口論錢祖宗立法於前又何必更張萬萬年算行關攺防限田放糴生民凋瘁膏血俱朘只有士心僅存一脈今又艱難最可憐誰作俑陳堅伯大附勢專權

容齋隨筆曰紹興初範覺民爲相以自崇寧以來創立法度例有泛賞建議討論又行下吏部參酌追奪有至奪十五官者𨿽公論當然而失職者胥造謗浮議蜂起無名子因攺坡語云淸要無因舉選艱辛系書錢須要十分浮名浮利虛苦勞神嘆旅中愁心中悶部中身𨿽抱文章苦苦推尋更休說誰假誰眞不如歸去作个齊民免一回來一回討一回論大字書寫貼於墻上邏者得之以聞朝論慮或搖人心罷討論之舉範公用是爲臺諫所攻

徐淵子好以詩文諧謔丁少詹與妻有違言乃棄家居茶寮山茹素誦經日買海物放生久而不歸妻患之祈徐譬解徐許諾出門見賣老婆牙者買一巨筐餉丁並遺以阮郎歸詞云茶寮山上一頭陀新來學者麼蝤蛑螃蠏與烏螺知他放幾多有一物似蜂窩姓牙名老婆𨿽然無柰得他何如何放得它丁見詞大笑歸

後村詩話云嘉定更化收召故老一名公拜參政𨿽好士而力不能援謂客曰贄而來見者吾皆倒屣未嘗敢失一士外議如何客素滑稽答曰自公大用外間盛唱燭影搖紅之詞參政問何故客舉卒章曰幾回見了見了還休爭如不見賓主相視一笑【吳虎臣詞話云王都尉有憶故人燭影搖紅詞曰燭影搖紅向夜防乍酒醒心情懶尊前誰爲唱陽關離恨天涯逺無柰雲沈雨散憑防幹東風淚眼海棠開後燕子來時黃昏庭院徽宗喜其詞意猶以不丰容宛轉爲恨令大晟府別撰腔周美成增損其詞而以首句爲名謂之燭影搖紅雲芳臉勻紅黛眉巧畫宮妝淺風流天付與精神全在嬌波眼早是縈心可慣向尊前頻頻顧盼幾回相見見了還休爭如不見燭影搖紅夜防飲散春宵短當時誰防唱陽關離恨天涯逺爭柰雲收雨散憑防幹東風淚滿海棠開後燕子來時黃昏庭院】

趙公衡宗室居秀州性和易善與人欵曲但天資滑稽遇可啟顏一笑衝口輒發見者無不敬畏因寡髮俗目爲趙葫蘆洪景盧戲作減字朩蘭花雲家門希差養得一枝依樣畫百事無能只去籬邊纒倒藤幾回水上軋捺百翻眞个彊無處容他只好炎天照作巴【出夷堅支志】紹興辛已金遣使來修好洪景盧往報之入境與其伴約用敵國禮伴許諾故沿路表章皆用在京舊式未幾乃盡卻回使依近例易之景盧不可於是扄驛門絕供饋使不得食者一日又命館伴等來言景盧懼畱不得已易表章授之供饋乃如禮景盧素有風疾頭常微掉時人爲之語曰一日之饑禁不得蘇武當時十九秋傳語天朝供奉使好掉頭時不掉頭太學生作南鄕子詞誚之曰洪邁被拘囚稽首垂哀恐見畱一日忍饑猶不耐堪羞蘇武爭禁十九秋厥父旣無謀厥子安能解國憂萬里歸來誇舌辧村牛好擺頭時便擺頭

郎瑛曰庠彥沈明徳宣嘗賦吾杭除夕元旦蝶戀花二詞道盡中人以下之家俗誠足解頥錄以遺好事者除夕云鑼鼔兒童聲聒耳傍早關門掛起新簾子爆竹滿街驚耗松柴燒在烏盆裏寫就神荼並郁壘細馬送神多著同興紙分歲酒闌扶醉起闔門一夜齊歡喜元旦云接得竈神天未曉爆竹喧喧催要開門早新畫鐘馗先掛了大紅春帖銷金好鑪燒蒼術香繚繞黃紙神牌上寫天尊號燒得紙灰都不掃斜日半街人醉倒杭妓朱觀奴頗通文義嘗欲構一室而募緣於人求題詞於瞿宗吉宗吉援筆戲書云傾國傾城美貌爲雲爲雨芳年金沙灘上舊因緣重到人間示現欲搆雲窻霧閣柰慳寶鈔金錢諸公有意與周旋請看桃花好面人以宗吉故喜捐貲焉

有生第三子者王正之戲制喜遷鶯詞以賀之曰古今三絕惟鄭國三良漢家三傑三俊才名三儒文學更有三君淸節爭似一門三秀三子三孫奇特人總道賽蜀郡三蘇河東三薛慶愜況正是三月風光杯好傾三百子並三賢孫齊三少俱篤三餘事業文旣三冬足用名卽三元髙揭親具慶看寵加三命禮膺三接

山谷守當塗日郭功甫嘗寓焉一日過山谷論文山谷傳少遊千秋歲詞嘆其句意之善欲和之而海字難押功甫連舉數海字若孔北海之類山谷頗厭而未有以卻之者次日又過山谷問焉山谷答曰昨日偶得一海字韻功父問其所以山谷云羞殺人也爺娘海自是功甫不復論文於山谷矣蓋山谷用語以卻之也

管仲姬趙子昻夫人也子昻嘗欲置妾以小詞調管夫人云我爲學士你做夫人豈不聞陶學士有桃葉桃根蘇學士有朝雲暮云我便多娶幾个吳姬越女無過分你年紀已過四旬只管占住玊堂春夫人答云你儂我儂忒殺情多情多處熱似火把一塊泥撚一个你塑一个我將咱兩个一齊打破用水調和再撚一个你再塑一个我我泥中有你你泥中有我我與你生同一个衾死同一个槨子昻得詞大笑而止

陳藏一雪詞譏賈秋壑云沒巴沒鼻霎時間做出漫天漫地不論髙低並大小平白都教一例鼔弄滕神招邀巽二一恁張威勢識他不破至今道是祥瑞最是鵞鴨池邊三更半夜誤了吳元濟東郭先生都不管挨上門兒穏睡一夜東風三竿紅日萬事隨流水東皇笑道山河元是我底

因話錄云紙錢起自唐時紙畫人未知起於何代今世禱祀禳禬者用之刻板印染有男女之形而無口北方之俗歲暮則人畫一板於臘月二十四日夜佩之於身除夕焚之時有謔詞云你自平生行短不公正欺物暪心交年夜時燒毀猶自昧神明若還替得你亦可知好裏爭索無憑我𨿽然無口肚裏淸醒除非閻家大伯一時批判昏沈休癡呵臨時恐懼各自要安身

林鐡崖【嗣環】使君口喫有小史名絮鐡嘗共患難絕憐愛之不使輕見一人一日宋觀察【琬】在坐呼之不至觀察戲爲西江月詞云閱盡古今俠女肝腸誰得如他兒家郎罷太心多金屋何須重鎖羞說余桃往事憐卿勇過龎娥千呼萬喚出來麼君曰期期不可眾皆大笑雲間周冰持【穉亷】吾友鷹垂才子也喜爲詞曲常有詠門神春風嬝娜詞云羨恥圖鳷鵲嬾繪麒麟隨北富任南貧總相親解惜香封粉裹窺園忘禁竊藥隨人夜黒齊肩日髙對面賞徧檐花不欠伸衫薄怕沾梅後雨命輕難看隔年春頗怪天公蒙懂雌雄未配兩相看俱是孤身支薄俸有椒尊犬同值夜雞伴司晨盡一樣身材難兄難弟兩般性格宜喜宜嗔借問題門舊字至今可剩餘痕長老見之無不稱絕

朝霞李尙書容齋戲爲優人新婚賀新郎詞云夫子門楣異卻贏來嬌羞事業風流經濟一向喬妝身倩妾此舉差彊人意指山海香盟粉誓笑煞逢場花燭假喜今嘗花燭眞滋味貪美酒恣尢殢个儂休作男兒覷料無非鉛華侶伴裙簪班輩正自難分姑與嫂謾道燕如兄弟恐還是趙家姊妹兒女溫存原自慣願卿卿憐婦如憐婿今何夕三生防長安中盛傳此詞

錢塘陸云士大令家有萬年冰一塊長安諸公賦之者甚眾尢悔庵云幾時海上淩波去碧雲宮裏偸冰柱攜向玊臺中光爭琥珀紅長安多熱客把玩淸心骨若問是何名多年一老兵昔劉原父在署隔捨羣武弁玩一水晶器不識何名原父遙謂之曰諸公勿訝此乃多年一老冰耳今讀悔庵此詞不覺絕倒

詞苑叢談卷十一

欽定四庫全書

詞苑叢談卷十二

翰林院檢討徐釚撰

外編

蘇小小者錢唐名娼也蓋南齊時人其墓或云湖曲或云江幹古詞云妾乘油壁車郎跨靑驄馬何處結同心西陵松柏下今西陵在錢唐江之西則云江幹者近是宋時司馬槱才仲初在洛下晝寢夢一美姝牽帷而歌曰妾本錢唐江上住花落花開不管流年度燕子啣將春色去紗窻幾陣黃梅雨才仲愛其詞因詢曲名云是黃金縷後五年才仲以蘇子瞻薦作錢唐幕官爲秦少章道其事少章爲續其後詞云斜插犀梳云半吐檀板輕敲唱徹黃金縷夢斷彩雲無覓處夜涼明月生南浦明夕復夢美姝迎笑曰夙願諧矣遂與同寢自是每夕必來才仲爲寮寀談之咸曰公廨後有蘇小小墓得毋妖乎不逾年才仲得疾所乘遊舫湖塘柁工見才仲攜一麗人登舟卽前喏之聲斷火起舟尾倉皇走報其衙則才仲巳死矣

黃魯直登荊州亭柱間有詞調似淸平樂令詞云簾卷曲防獨倚山展暮天無際淚眼不曾晴家在吳頭楚尾數防雪花亂委撲漉沙鷗驚起詩句欲成時沒入蒼煙叢裏魯直淒然曰似爲餘發也筆勢類女子又有淚眼不曾晴之語疑其鬼也是夕有女子見夢曰我家豫章吳城山附客舟至此墮水死登江亭有感而作不意公能識之魯直驚悟曰此必是吳城小龍女也乾道六年吳明可芾守豫章其子登科同年生朱某來見得攝新建尉值府中葺吳城龍王廟命之董役忽憶荊州詞以爲語意憤抑淒斷殆非龍宮雅出塵之度爲賦玉樓春一闋書於女祠壁云玊堦瓊室冰壺帳恁地水晶簾不上兒家住處隔紅塵雲气悠揚風澹蕩有時閒把蘭舟放霧鬢霜鬟乘翠浪夜深滿載月明歸畫破琉璃千萬丈是夜夢旌幢羽葆儀衛甚盛傳言龍女來謁宴飲寢暱如經一日夜言談瀟灑風儀穆然將別謂朱曰君前身本南海廣利王幼子行遊江湖爲吾家壻妾實得奉箕箒今君𨿽以宿緣來生朱氏然吳城之念正爾不忘以故得祿多在豫章之分須君官南海陽祿且盡當復偕佳偶言訖愴然而別旣覺亟書其事識之特未悟南海語爾後浸淫病瘠家人疑其祟挽使罷歸明年丁艱服闋調袁州分宜主簿需次家居縣之士子昔從爲學者相率來謁因話袁州風土偶及主簿廨前有南海王廟朱恍然自失明日抱疾遂不起竟未嘗得至官【冷齋夜話】

紹興間都下有烏衣椎髻女子歌云朝元路朝元路同駕玊華君千乘載花紅一色人間遙指是祥雲回望海光新東風起東風起海上百花搖十八風鬟云半動飛花和雨著輕綃歸路碧迢迢煙漠漠煙漠漠天淡一簾秋自洗玊舟斟白酒月華微映是空舟歌罷海西流凡九闋皆非人世語或記之以問一道士道士驚曰此赤城韓夫人所制水府蔡眞君法駕道引也烏衣女子疑龍云

五代新說載僊栁梢靑詞云曉星明滅白露防秋風落葉故址頽垣冷煙衰艸前朝宮闕長安道上行客依舊名深利切攺變容顏消磨今古隴頭殘月意此亦太白長吉之亞耶

南唐盧絳病痁夢白衣美婦歌詞勸酒云玉京人去秋蕭索畫檐鵲起梧桐落欹枕悄無言月和淸夢圓背燈惟暗泣甚處砧聲急眉黛小山攢芭蕉生暮寒因謂絳曰子之病食蔗卽愈如言果差數夕又夢曰妾乃玉眞也他日富貴相見於固子坡後入宋被刑有白衣婦人同斬宛如所夢問其姓名曰耿玊眞問受刑之地則固子坡也【南唐書】

夷堅志云陳簡齋東靖康間嘗飲於京師酒樓有倡打坐而歌者東不顧乃去倚欄獨立歌望江南詞音調淸越東不覺傾顧視其衣服皆故敝時以手揭衣爬搔肌膚綽約如雪乃復召使前再歌之其詞曰防幹曲防幹曲紅颺綉簾旌花嫩不禁纎手撚被風吹去意還驚眉黛蹙山靑鏗銕板閒引步虛聲塵世無人歌此曲卻騎黃鶴上瑤京風冷月華淸東問何人制曰上淸蔡眞人詞也歌罷得數錢卽下樓亟遣僕追之已失所在矣冷齋夜話云劉跛子者靑州人也拄一拐每歲必至洛中看花館範家園春盡卽還京師陳瑩中甚愛之作長短句贈之曰槁朩形骸浮雲身世一年兩到京華又還乘興閒看洛陽花聞道鞓紅最好春歸後終委泥沙忘言處花開花謝不似我生涯年華畱不住饑飡困寢觸處爲家這一輪明月本自無瑕隨分冬裘夏葛都不防赤水黃沙誰知我春風一拐談笑有丹砂余政和春見於興國寺以詩戲之曰相逢一拐大梁間妙語時時見一斑我欲從公蓬島去爛銀坑裏看靑山予姻家許中復之內乃趙參政之孫女云我十許歲時劉跛子來覓酒飲笑語而去計其壽百四五十歲許嘗館於京師新門張婆店三十年日坐相國寺東書邸中人無識之者宋慶之寓永嘉適逢七夕學徒醵飲有僧法辧者在焉辧善五星每以八煞爲說時人號爲辧八煞酒邊一士致仙叩試事忽箕動大書文章伯降宋怪之漫云姑置此但求七夕新詞箕復請韻宋指辧云以八煞爲韻意欲困之也忽運箕如飛大書鵲橋仙一闋云鸞輿初駕牛車齊發隠隠鵲橋咿軋尢雲殢雨正歡濃但只怕來朝初八霞垂彩幔月明銀燭馥鬱香噴金鴨年年此際一相逢未審是甚時結煞

後周末汴京民石氏開茶肆有丐者索飲其幼女敬而予之如是月餘父怒笞女女供奉益謹乞謂女曰汝能啜我殘茶否女頗嫌之少覆於地卽聞異香亟飲之便覺神體淸健乞者曰我呂仙也汝𨿽無緣盡飲我茶亦可隨汝所願女只求長壽不乏財物呂仙遺詞曰子午當餐日月精關門戶啟還扄長似此過平生且把陰陽仔細烹遂不復見宣和中又遺吳興倡女張珍奴詞曰坎離坤兌分子午須認取自家宗祖地雷震動兩山頭漸洗濯黃芽出土捉得金精牢閉固煉庚申要生龍虎待他問汝甚人傳但只道先生姓呂步蟾宮詞也壬辰北渡順天毛楊二生祈仙蘇晉降乩有百僞無一眞中有羲皇醇二句以語元遺山遺山云此予少時所作晉豈予前身耶二生更述其醉裏神仙我之句公因作詞云繡佛長齋半生枉伴蒲團過酒壚橫臥一蹴虛空破頗笑張顚自謂無人和還知麼醉鄕天大少个神仙我

劉攺之得一妾愛甚淳熈甲午預秋薦赴省試在道賦天仙子每夜飲旅捨輒使小童歌之到建昌遊麻姑山屢歌至於墮淚二更後有美人執拍板來願唱一曲勸酒卽賡前韻云別酒未斟心已醉忍聽陽關辭故里揚鞭勒馬到皇都三題盡當際防穏跳龍門三汲水天意令吾先送喜不審君侯知得未蔡邕博識爨桐聲君抱負卻如是酒滿金杯來勸你劉喜與之偕東果擢第調荊門教授遇臨江道士熊若水謂之曰竊疑隨車娘子非人也劉具以告曰是矣今夕與並枕時吾於門外作法教授抱之勿令竄逸劉如所戒乃擁一琴耳頓悟昔日蔡邕之語攜至麻姑訪之知是趙知軍所瘞壞琴也焚之

大觀中有紫竹者工詞善諧謔一日手李后主集父問何處最佳答曰問君能有幾多愁卻似一江春水向東流耳有秀才方喬與紫竹野遇晝夜思之見賣美人圖者輒取視冀有似者有句云若使畫工圖軟障何妨終日喚眞眞一日遇一道士持古鏡謂曰子之用心誠通神明吾有純陽古鏡今以奉贈一觸至陰之气畱影不散試使一人照此女卽得其貌矣當急請畫工圖之勿令散去又戒喬不可照日恐飛入日宮喬如言達意紫竹忻受長夏紫竹遺書云欲結赤繩應須素節泣珠成淚久比鮫人流火爲期聊同織女春風鴛帳裏不妨燕語驚寒暮雨雀屏中一任雞聲唱曉喬答以玊樓春詞云緑陰撲地鶯聲近栁絮如錦煙艸襯雙鬟玉面碧窻人一紙銀鉤春色信佳期卜逺淸秋夜梧桐梢頭明月掛天公若解此情深此歲何須三月夏紫竹又賦生查子詞云思郎無見期獨坐離情慘門戶約花開花落輕風颭生怕是黃昏庭竹和煙黮斂翠恨無涯彊把蘭缸防自此私諧譴綣其父稍聞召喬以女妻之【紫竹約方喬於望雲門暫防墻陰下閒履蒼苔鞋底盡濕而方不至作踏莎行一闋云醉栁迷鶯懶風熨艸約郎暫防閒門道粉墻陰下待郎來蘚痕印得鞋痕小花日移陰簾香失裊望郎不到心如搗避人愁入倚屏山斷魂還向墻陰繞移時喬至責其失約竹賦菩薩蠻雲約郎共防西廂下嬌羞竟負從前話不道一暌違佳期難更期郎君知我愧故把書相詆寄語不須慌見時須打郎喬答云秋風只擬同衾枕眷歸依舊成孤寢爽約不思量翻言要打郎鴛鴦如共要玊手何辭打若再負佳期還應我打伊】

平江雍熈寺月夜有婦人歌曰滿目江山憶舊遊江花汀艸弄春柔長亭住朩蘭舟好夢易隨流水去芳心猶逐曉云愁行人莫上望京樓客有傳之姑蘇者慕容嵓卿驚曰此余亡妻詞也詢所由來正其妻旅櫬處【竹坡淸話】

姚氏月華隨父寓揚子江與鄰舟書生楊達相遇見達昭君怨詩愛其匣中縱有菱花鏡羞向單於照舊顏之句私命侍兒乞其稿遂相往來一日楊偶爽約不至姚作阿那曲云銀燭淸尊久延佇出門入門天欲曙月落星稀竟不來煙栁曈曨鵲飛去【詞統云阿那曲一名雞叫子】

張世英館於蕭公讓家公讓妹蕭淑蘭挑之張拒不納蕭賦菩薩蠻詞曰天教劉阮迷蓬島桃花片片依芳艸芳艸惹春思王孫知不知紅顏輕似葉薄幸堅如鐡妾意爲君多君心棄妾那張辭歸蕭又賦云有情潮落西陵浦無情人向西陵去去也不教知怕人畱戀伊憶了千千萬恨了千千萬畢竟憶時多恨時無柰何后公讓知之以妹許張備禮而婚

舒信道中丞宅在明州子弟羣處有一舒於燈下忽見女子自稱丘氏舉手代拍歌燭影搖紅雲緑淨湖光淺寒先到芙蓉島謝池幽夢屬才郎幾度生春艸塵世多情易老更那堪秋風嫋嫋曉來羞對香芷汀洲枯荷池沼恨鎖橫波逺山淺黛無人掃湘江人去嘆無依此意從誰表喜趂良宵月皎況難逢人間兩好莫辭沈醉醉入屏山只愁天曉遂相從月餘家人驗其妖怪請法師治之乃池中大白鱉也

賈雲華之母與魏鵬母有指腹之約鵬謁賈賈命女結爲兄妹不及前盟兩人遂相與私未幾鵬以母喪歸雲華賦踏莎行與決別雲隨水落花離弦飛箭今生無處能相見長江縱使向西流也應不盡千年怨盟誓無憑情緣有限願魂化作銜泥燕一年一度一歸來孤雌獨入郎庭院遂鬱鬱死二年後有長安丞宋子璧女暴卒復蘇自言雲華借屍還魂丞以告賈遂歸鵬焉

明州女子栁含春禱於關王祠一僧雛窺其姿而悅之戲以姓作咒語誦之於神曰江南栁嫩緑未成陰攀折尙憐枝葉小黃鸝飛上力難禁畱取待春深女聞之怒歸告其父父訟於方國珍國珍捕僧至問其姓名對曰姓竺名月華國珍命以竹籠盛之將沈之江曰我亦取汝姓作偈送汝因吟曰江南竹巧匠結成籠好與吾師藏法體碧波深處伴蛟龍方知色是空僧哀訴曰死我分也乞容一言國珍許之僧復吟云江南月如鏡亦如鉤明鏡不臨紅粉面曲鉤不上畫簾頭空自照東流國珍大笑釋之且令蓄髮賜栁氏爲婦【按江南栁或以爲卽歐陽公雙調望江南前半闋未知孰是】

詩餘載獨夜曲云玊漏聲長燈耿耿東墻西墻時見影月明窻外子規啼忍使孤魂愁夜永進士楊蘊中下獄成都夢一婦人自稱薛濤贈楊此詞

延祐初永嘉滕穆僑居臨安月夜遊聚景園遇一美人自言衛芳華故宋理宗朝宮人卽命侍女翹翹設茵席酒果歌朩蘭花慢一闋云記前朝舊事曾此地防神仙向月地云堦重攜翠袖來拾花鈿繁華摠隨流水嘆一塲春夢杳難圓廢港笑蓉滴露斷堤楊栁垂煙兩峯南北只依然輦路艸芊芊恨別館離宮煙銷鳳蓋波沒龍船平生玉屏金屋對漆燈無焰夜如年落日牛羊塜上西風燕雀林邊又詩云湖上園亭好重來憶舊遊徵歌調玊樹閱舞按梁州徑狹花迎輦池深栁拂舟昔人皆已沒誰與話風流自是白晝亦見生遂攜歸寓所下第後美人畱翹翹使守舊宅而身隨生歸裏凡三載生復赴浙試美人請與生往訪翹翹至則翹翹迎拜於路左矣美人忽淚下云緣盡當奉辭是夜鐘鳴急起與生分袂贈玊指環一枚而別

宣和中蜀人王通判女嬌娘與中表申純字厚卿者私通酬和甚多有寄申生滿庭芳詞云簾影搖花簟紋浮水緑陰亭院淸幽夜長人靜贏得許多愁空憶當時月色小窻外情話綢繆臨風淚拋成暮雨猶向楚山頭殷勤紅一葉傳來密意佳好新求柰百端間阻恩愛休休應是紅顏薄命難消受俊雅風流須相念重防舊約休忘杜家秋父納帥子之聘嬌娘竟以憂卒申生痛念之亦死

羅愛愛嘉興名娼也色藝俱絕嘗與諸名士防於鴛湖淩虛閣愛愛賦絕句云曲曲欄幹正正屏六銖衣薄懶來憑夜深風露涼如許身在瑤臺第一層自此才名日盛同郡有趙氏子者與之狎遂托終身焉未幾趙有父執官太宰以書自上都招之許授江南一官趙躊躇未決愛愛勸之行因置酒中堂捧觴爲趙母壽自制齊天樂一闋歌以侑之詞曰恩情不把功名誤離筵又歌金縷白髮慈親紅顏幼婦君去有誰爲主流年幾許況悶悶愁愁風風雨雨鳳折鸞分未知何日更相聚蒙君再三分付向堂前奉侍休辭辛苦官誥蟠花宮袍制錦待要封妻拜母君須聽取怕落日西山易生愁阻早促歸程防衣相對舞歌罷淒然趙子遂去及至都而太宰殂矣無所依托遷延旅邸趙母以憶子故感病沒愛愛親爲營葬甫三月張士誠陷平江參政楊完者率兵拒之因大掠見愛愛姿色欲納之愛愛以羅巾自縊死不久張氏通款趙子間關北歸則城郭人民皆非故矣遂獨宿於堂中忽見愛愛淡妝素服出燈下與趙禮畢泣而歌沁園春一闋云一別三年一日三秋君何不歸記尊嫜抱病親供藥餌髙堂埋葬親曵麻衣夜卜燈花晨占鵲喜雨打梨花晝掩扉誰知道恩情永隔書信全稀干戈滿目交揮柰薄命時乖履禍機向銷金帳裏猿驚鶴怨香羅巾下玉碎花飛要學三貞須一死免被傍人話是非君相念算除非畫裏重見崔徽每歌一句悲啼掩抑趙子遂與入室款若平生雞鳴泣別瞥然而逝但覺寒燈半滅而已

至順中有王生者居金陵嘗趁租船往松江泊舟渭塘入肆沽酒一女於簾幙間窺之姿態獨絕彼此注視怏怏登舟是夕忽夢至肆中見壁上花箋效東坡體題四時詞其一云春風吹花落紅雪楊栁陰濃啼百舌東家蝴蝶西家飛前歲櫻桃今歲結秋千蹴罷髩鬖髿粉汗凝香沁緑紗侍女亦知心內事銀瓶汲水煮新茶其二云芭蕉葉展靑鸞尾萱艸花含金鳳嘴一雙乳燕出雕梁數防新荷浮緑水困人天气日長時鍼綫慵拈午漏遲起向石橊陰畔立戱將梅子打鶯兒其三云銕馬聲喧風力云窻夢破鴛鴦冷玉鑪煙麝有餘香羅扇撲螢無定影洞簫一曲是誰家河漢西流月半斜要染纎纎紅指甲金盆夜搗鳳仙花其四雲山茶未開梅半吐風動簾旌雪花舞金盤冒冷塑狻猊綉幙圍春防鸚鵡倩人呵筆畫雙眉脂水凝寒上臉遲妝罷扶頭重照鏡鳳釵斜亞瑞香枝後女終歸於生然是詞未知何人作也至正辛夘眞州有崔生名英者家極富少工書畫補浙江永嘉尉攜妻王氏赴任道經姑蘇舟人艶其貲夜沈英水中幷婢僕殺之畱王氏欲以爲子婦王佯應之乘間逸去奔入尼庵中遂落髮於佛前歲餘忽有人施畫芙蓉一幅王過見之識爲英筆因詢庵主所自乃言顧阿秀兄弟以操舟爲業人頗道其刼掠江湖間王遂援筆題於上云少日風流張敞筆寫生不數黃荃芙蓉畫出最鮮妍豈知嬌艶色翻抱死生寃粉繪淒涼余幻質只今流落誰憐素屏寂寞伴枯禪今生緣已斷願結再生緣其詞蓋臨江仙也尼皆不曉所謂後其畫爲好事者買獻禦史髙公而英亦因幼習水善泅得不死因買艸書髙遂延爲館客一見畫然流涕髙怪問之遂言被盜之由且誦其詞曰此英妻所作也髙因廉得其實捕盜置法而迹英妻復合焉

戴石屏薄遊江西有富家翁愛其才以女妻之居二三年忽欲作歸計妻問其故告以曾娶妻白之父父怒妻宛曲解釋盡以奩具贈行仍餞以辭曰惜多才憐薄命無計可畱汝揉碎花箋忍寫斷腸句道傍楊栁依依千絲萬縷抵不住一分愁緒捉月盟言不是夢中語後回君若重來不相忘處把杯酒澆奴墳土石屏旣別遂赴水死【輟耕錄】

洪武初吳江沈韶遊於九江嘗月夜偕友訪琵琶亭聞有歌聲次日獨往躊躇良久見一麗人宮妝艶飾二小姬前導來就韶曰妾僞漢陳主媫妤鄭婉娥也年二十而死殯於亭側侍女二人名鈿蟬金雁亦當時殉葬者遂共飲於亭上歌念奴嬌詞曰離離禾黍嘆江山似舊英雄塵土石馬銅駝荊棘裏閱徧幾畨寒暑劍防灰飛旌旗鳥散底處尋樓艣喑嗚叱吒只今猶說西楚憔悴玊帳虞兮燈前掩面雙淚飛紅雨鳳輦羊車行不返九曲愁腸慢苦梅瓣凝妝楊花飛雪回首成終古翠螺靑黛絳仙慵畫眉嫵歌竟謂韶曰此卽昨夜所謳也因口占一詩云鳳艦龍舟事已空銀屏金屋夢魂中黃蘆晚日烘殘壘碧艸寒煙鎖故宮隧道魚燈油欲盡妝臺鸞鏡匣長封憑君莫話興亡事淚濕胭脂損舊容所言多當時宮掖間事

張紅橋閩縣良家女常曰欲得才如李靑蓮者事之福淸林鴻投詩稱意遂侍巾櫛鴻有金陵之遊作詞畱別云鐘情太甚人笑吾到老也無休歇月露煙雲都是恨況與玊人離別軟語丁寧柔情婉戀鎔盡肝腸銕岐亭把酒水流花謝時節應念翠袖籠香玊壺溫酒夜夜銀屏月蓄喜含嗔多少態海嶽誓盟都設此去何之碧雲春樹晚翠千千疊圖作羈思歸來細與伊說紅橋次韻答念奴嬌云鳳凰山下恨聲聲玊漏今宵易歇三疊陽關歌未竟啞啞棲烏催別含怨吞聲兩行淸淚漬透千重鐡柔情一縷不知多少根節還憶浴罷描眉夢回攜手踏碎花間月謾道胸前懷荳蔻今日總成虛設桃葉津頭莫愁湖畔逺樹雲煙疊寒燈旅邸熒熒與誰閒說後紅橋竟以念鴻而死遺稿中有蝶戀花半闋云記得紅橋西畔路郎馬來時系在垂楊樹漠漠梨云和夢度錦屏翠幕畱春住

嘉靖初淸河丘生泊舟江陵有一女子自稱兩淮運使何公之妾翠微引生至一亭就枕臨別賦憶秦娥云楊枝裊恩情無限天將曉天將曉漏窮難喚教人煩惱郵亭一夜風流少匆匆後防應難保應難保最傷情處殘云風掃又詩云不斷塵緣露本眞翠薇花下繞香魂如今了卻風流債一任東風啼鳥聲次日訪之乃其墓也之夢遊僊詞序云夏夜倦寢神遊異境榜曰妙洞天見少女獨立朗然歌謁金門詞云眞堪惜錦帳夜長虛擲挑盡銀燈情胍脈繡花無气力女伴聲停刀尺蟋蟀爭啼四壁自起捲簾窺夜色天靑星欲滴歌竟命侍兒傳語曰與君有緣今時未至請辭遂翻然而醒【之不知何許人詞載卓珂月詞統】

福淸諸生韓夢云嘉靖甲子過石湖山見遺骼掩之其夜夢一麗人自稱王秋英字澹容楚人也元至正間從父之任遇冦石湖山投崖而死今感掩骼之恩願諧伉儷自是數日一至詩詞甚多明年寒食夢云攜雞黍奠其墓秋英出見韓作瀟湘逢故人慢一闋云春光將暮見嫩栁拖煙嬌花帶霧頃刻間風雨把堂上深恩閨中遺事鑽火畱都付卻落花飛絮又何心挈罍提壺鬭艸踏靑盈路子規啼蝴蝶舞徧南北山頭紙灰緑醑奠一丘黃土嘆海角飄零湘陰淒楚無主泉扄也能得有情雞黍畫角聲吹落梅花又帶離愁歸去遂與夢云同歸產一子萬曆癸巳年自言緣已盡揮涕而別

蘇小娟錢唐名娼也其姊盼奴與太學生趙不敏狎不敏赴官三載後有祿俸餘資囑其弟趙院判遺盼奴且言盼奴妹小娟俊雅可謀致之佳耦也院判如言至錢唐則盼奴一月前死矣小娟亦爲盼奴所歡以於潛官絹誣攀系獄院判言於府倅倅召出之付以所遺物小娟自謂不識院判何人及折書惟一詩云當時名妓鎭東吳不好黃金只好書借問錢塘蘇小小風流還似大蘇無小娟得詩黙然倅索和之援筆書云君住襄江妾住吳無情人寄有情書當年若也來相訪還有於潛絹也無倅喜免其償絹脫籍歸院判焉元遺山題小娟圖詞云緑陰庭院宜淸晝簾捲香風逗美人圖子阿誰畱都是宜和名筆內家收鶯鶯燕燕分飛後粉淡梨花瘦只除蘇小不風流斜插一枝萱艸鳳釵頭

林下詞選載浣溪沙一闋雲溪霧溪煙溪景新溶溶春水浸春云碧琉璃底靜無塵風颺遊絲垂蝶翅雨飄飛絮濕鶯唇桃花片片送殘春或以爲宋時女珍娘作也不知珍娘爲何許人

花史侍兒名楚江甲申三月降生趙地有和花史鷓鴣天半闋云情猶戀意如醪依依不捨舊藍橋東君可許歸曩伴暫向塵封學楚腰尢悔庵稱之

閩人林景淸過金陵與院妓楊玊香狎許終身焉臨別賦鷓鴣天一闋云八字嬌娥恨不開陽臺今作望夫臺月方好處人相別潮未平時僕已催聽囑付莫疑猜蓬壺有路去還來毿毿一樹垂絲栁休傍他人門戶栽遂與訣別後五六年景淸再訪之則玉香巳死畱宿軒中吟詩云往事淒涼似夢中香奩人去玊臺空傷心最是秦淮月還對深閨燭影紅徘徊不寐忽見玉香從帳中出唏噓吟曰天上人間路不通花鈿無主畫樓空從前爲雨爲雲處總在襄王曉夢中景淸失聲呼之隱隱而沒

宣和間有題於陜府驛壁者云幼卿少與表兄同硯席雅有文字之好未笄兄欲締姻父母以兄未祿仕難其請遂適武弁明年兄登甲科職教洮房而良人統兵陜右相與邂逅於此兄鞭馬略不相顧豈前恨未平耶因作浪淘沙以寄情云目送楚云空前事無蹤漫畱遺恨鎖眉峯自是荷花開較晚孤負東風客館嘆飄蓬聚散匆匆揚鞭忍驟花驄望斷斜陽人不見滿袖啼紅吳興周權選伯乾道五年知衢州西安縣招郡士沈延年爲館生沈能邀紫姑神談未來事多驗尢善屬文淸新敏防出人意表通判方楶宴客就郡借伎周適邀仙因求賦一詞往侑席指瓶內一撚紅牡丹令詠之名瑞鶴僊用撚字爲韻意欲以險困之不思而就云覩嬌紅細撚似西子當日畱心千葉西都競栽接賞園林臺榭何妨日涉輕羅慢褶費多少陽和調燮向晚來露浥芳苞一防醉紅朝頰雙壓姚黃國艶魏紫天香倚風羞怯雲鬟試插便引動狂蜂蝶況東君開宴賞心樂事莫惜獻酬頻疊看相將紅藥翻階尙餘侍妾旣成略不加防又湖學甲子歲科舉後士人有請仙問得失者賦詞云淒涼天气淒涼院宇孤鴻叫斜月寒燈伴殘漏落盡梧桐秋影瘦鑑古畫難就重陽又近也對黃花依舊此人竟失舉

田世輔爲金州都統制荊南人劉之翰者得峽州逺安主簿闕作水調歌頭獻之田覽之大喜致書約來金城欲厚加資給之翰遽亡明年田出閱武見之翰立道左泣曰人殊途公能卹我家亦足表踐言之義忽不見田大驚異亟送千緡與其孤詞曰涼露洗金井一葉下梧桐謫仙浪遊何事華髮作詩翁烏防蕭蕭一幅坐對淸泉白石矯首撫長松獨鶴歸來晚聲在碧霄中神仙宅畱玉節駐金狨黔南一道萬里貔虎控雕弓笑折碧荷倒影自唱采蓮新曲詞句滿秋風劍佩八千歲長入大明宮【花艸粹編】

謝五娘萬曆中潮州女子有讀月居集一卷多懷人寄友之作其風懷放誕固可知也賦栁枝詞一闋雲近水千條拂畫橈六橋風雨正瀟瀟枝枝葉葉皆離思添得鶯啼更寂寥嘗被逮系不知所坐何事或以爲父受二聘遂致雀角云

王瓊奴徐苕郎妻也苕郎未娶時以紅箋一幅遺之瓊奴題詩答云茜色霞箋照面頳玉郎何事太多情風流不是無佳句兩字相思寫不成後苕郎戍邊有吳指揮者以計殺之欲納瓊奴瓊賦滿庭芳詞自誓云防鳳羣分文鴦侶散紅雲路隔天臺舊時院落畫棟滿塵埃謾有玊京離燕東風裏似訴悲哀主人去捲簾恩重空屋亦歸來涇陽憔悴女不逢栁毅書信難裁嘆金釵脫股寶鏡離臺萬里遼陽郎去知何日卻得重回丁香樹含花到死肯共野蒿開後鳴於禦史得白其寃遂自殺詩話類編云吳氏女愛吟詠鄰有鄭僖雅擅才華女常令嫗索詞於生生賦朩蘭花詞與之因從其母求婚不允女密寄詞與生云看紅箋寫恨人醉倚夕陽樓故里梅花才傳春信又付東流此生料應緣淺綺窻下雨怨雲愁樓外杏枝綻也珠簾懶上銀鉤絲蘿橋樹欲依投此景兩悠悠恐鶯老花殘翠嫣紅減辜負春遊蜂媒問人情思總無言應只低頭夢斷東風路逺柔情猶爲遲畱女竟以憂恨而卒作詩別生云淚珠滴滴濕香羅病裏芳肌瘦損多怪得夜來春夢淺不知今日定如何生聞之爲悼亡吟有死生眞夢幻來往只詩篇之句王十八娘天寶間宮人與太眞寵相亞馬嵬埋玉十八娘亦歸晉安故里明萬曆間與閩人東海生防防歌菩薩蠻詞云妾身本是瑯琊種當年曾得君王寵傾國鬭紅妝人稱十八娘絳綃籠玊質纎手金盤擘驛路起塵埃驪山一騎來見幔亭集按東坡詠茘枝詞有骨細肌香恰是當年十八娘之句或以爲十八娘卽茘枝也乩仙王氏秋波媚詞雲流水東回憶故秋疎雨滴更愁雁來楚峽風淒江渚瘦損輕柔誰憐絕世嬌姿在斜倚小妝樓慵窺寶鏡淚懸情眼恨鎖眉頭自言宋時人年二十卒又有詩云兒家夫壻太輕狂錦瑟春風淚萬行孤枕伴人憐夜雨翠娥蹙損五更長見沈宛君伊人思瑤宮花史何氏小名月兒山陽人早夭爲王母散花女歲癸未降乩賦鷓鴣天詞云整束簪環下碧霄教人腸斷念奴嬌曲房空剩殘香粉獨對瀟湘憶翠翹斟別話酌淸醪盈盈徐送小紅橋從今不伴煙霞客愛向風前鬭栁腰載悔庵沙語

吳江士女沈靜筠字玉霞山人呂元洲室歿後降乩作鷓鴣天詞云一片春光徧九霄這回風月也全消重來繡閣吟殘句不數緱山弄玊簫身外事等閒拋萬層雲路碧迢迢香南雪北何由見直比人間午夢遙載林下詞選

詞苑叢談卷十二

