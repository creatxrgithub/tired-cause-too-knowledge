聽秋聲館詞話﹝淸﹞丁紹儀撰

昔歲癸巳﹐識鐘仲山於漳州。時仲山喜爲詩﹐余喜爲詞﹐兩人窮日夕爲之﹐以相角。越歲﹐仲山別去。余旋以一官自效﹐奔走南北﹐不能如前專力。久之﹐自覺不工﹐輟不復作。逮重遊閩嶠﹐仲山猶時時爲詩﹐余則瞠乎後矣。比遭廢棄﹐思欲重理故業﹐而心機窒寒﹐竟不成句。閒居無俚﹐就見聞記憶所及﹐或因詞及事﹐或因事及詞﹐拉雜書之﹐藉以消耗歲月。惜仲山觀察西蜀﹐相隔萬里﹐不及與之商榷。然爲此無聊筆墨﹐豈夙昔故人所期於余哉。積久成帙﹐禧兒請付手民。刊旣竣﹐綴此以志余愧。若謂意有所忮﹐信口雌黃﹐則余豈敢。時同治八年己巳秋九月﹐丁紹儀識於福州寓廬。

●卷一

○塡詞最宜講究格調

自來詩家﹐或主性靈﹐或矜才學﹐或講格調﹐往往是丹非素。詞則三者缺一不可。蓋不曰賦﹑曰吟﹐而曰塡﹐則格調最宜講究。否則去上不分﹐平仄任意﹐可以娛俗目﹐不能欺識者。至性靈才學﹐設有所偏﹐非翦彩爲花﹐絕無生气﹐卽楊花滿紙﹐有類瞽詞。如楊升庵﹝愼﹞轉應曲云「促織。促織。聲近銀牀轉急。燻殘百合衣香。消盡蘭膏夜長。長夜。長夜。露冷芙蓉花謝。」非不典麗﹐讀之索然意盡。又如陳在田﹝見鑑﹞前調云「百舌。百舌。飛上花梢啼急。一聲聲似多情。攪得鴛衾夢驚。驚夢。驚夢。鳥也把人調弄。」非詞非曲﹐村不可耐。然升庵另有轉應曲云「銀燭。銀燭。錦帳羅幃影獨。離人無語銷魂。細雨斜風掩門。門掩。門掩。數盡寒宵更點。」便與前詞有淸空質實之分。

○萬樹詞

格調之舛﹐明詞爲甚﹐國初諸家﹐亦尙不免。蓋奉程張二家嘯余圖譜爲式﹐踵訛襲陋﹐如行雲霧中。康熙初﹐宜興萬紅友﹝樹﹞斷斷辧證﹐定爲詞律﹐廓淸之功不小。惜所收各調﹐錯漏尙多。其所自著﹐亦鮮傑作。殆與考據家罕工古文相似。蘭泉司寇詞綜﹐僅錄其浣溪沙一闋。尙有好事近云「忍淚送君行﹐江上靑山斜矗。別酒一杯還暖﹐恨風帆催促。無情畫舸疾於飛﹐一水漸拖綠。欲上小樓凝望﹐又垂楊遮目。」﹝此詞或傳萬錦雯作。﹞踏莎行雲﹕「葉打星窗﹐雁鳴飆館。便淒涼煞無人管。前塵昨夢不堪提﹐素顏靑鬢都來換。寶襪香存﹐彩箋音斷。細將心事燈前算。三年有半爲伊愁﹐人生能幾三年半。」差有意致。

○韓致堯詞

韓致堯遭唐末造﹐力不能揮戈挽日﹐一腔忠憤﹐無所於泄﹐不得已之閨房兒女。世徒以香奩目之﹐蓋未深究厥旨耳。余最愛其「碧闌干外繡簾垂。猩色屏風畫折枝。八尺龍須方錦褥﹐已涼天气未寒時」一絕﹐與「靜中樓閣深春雨﹐遠處簾櫳半夜燈」句﹐言外別具深情。又浣溪沙云「宿醉離愁慢髻鬟。六銖衣薄惹輕寒。慵紅悶翠掩靑鸞。羅襪況兼金菡萏﹐雪肌仍是玉瑯。骨香腰細更沈檀。」與前詩韻自離騷中「制芰荷以爲衣」數語融化而出。至生查子云「侍女動妝奩﹐故故驚人睡。誰知本未眠﹐背面偸垂淚。懶卸鳳凰釵﹐羞入鴛鴦被。時復見殘燈﹐和煙墜金穗。」其蒿目時艱﹐自甘貶死﹐深鄙楊涉輩之意﹐更昭然若揭矣。

○黃儀紉蘭詞

昆山徐健庵司寇﹝乾學﹞﹐承詔修一統志﹐聘吾鄕顧宛溪﹝祖禹﹞﹑太原閻百詩﹝若璩﹞﹑常熟黃子鴻﹝儀﹞﹑徳淸胡東樵﹝渭﹞任其事。顧成方輿紀要一百三十卷﹐於桑經酈注外﹐自成一家。胡著禹貢錐指。閻撰述尢夥﹐而詞不槪見。黃僅存紉蘭詞一卷。踏莎行雲﹕「宿雨才收﹐春寒頓減。博山銷盡沈煙篆。越羅裁得稱身無﹐黃昏早停金翦。燭影偏明﹐花陰尙淺。曲闌十二閒憑徧。井梧休放月痕來﹐玉附剛臥金鈴犬。」水龍吟云「漫嗤老態龍鐘﹐少年曾是誇豪興。髙陽伴侶﹐三春逐日﹐聯鑣飛鐙。山北山南﹐芳菲賞徧﹐別尋幽勝。記披襟直上﹐雲峯絕頂。渾欲喚﹑靑天應。誰道多生蹭蹬。舊情懷﹐都來難稱。十年回首﹐交遊嚼蠟﹐功名墮甑。除卻孤吟﹐酒腸詩膽﹐消磨無。但秋來猶愛﹐斷鴻聲裏﹐把危樓憑。」

○蔣永修詞

宜興蔣愼齋太守﹝永修﹞題漂母墓臨江仙云「漂母橋邊人去遠﹐淮Й空繞淮流。荒原畱得小墳幽。窮途酬一飯﹐髙義足千秋。世上僅多奇女子﹐而今有此人不。南昌寄食未央收。怪他亭長婦﹐偏欲殺韓侯。」末二語﹐人所未道﹐較「生死都由兩婦人」句﹐尢覺新雋﹐惜全詞粗俗。

○陳亞生查子

生查子調﹐五代以後﹐多用四十字體。惟陳亞之詞云「相思意已深﹐白紙書難足。字字苦參商﹐故要檀郎讀。分明記得約當歸﹐遠至櫻桃熟。何事菊花時﹐猶未回鄕曲。」系四十二字。或言「記得約當歸」語气已足﹐「分明」二字似衍。不知孫光憲魏承班詞﹐亦間作七字句﹐且「記得」而言「分明」﹐語益沈摯。下文接言自春䢐秋﹐何事未回﹐思愈切﹐怨愈深矣。孫詞云「暖日驟花驄﹐垂陽陌。芳艸惹煙靑﹐落絮隨風白。誰家繡轂動香塵﹐隱映神仙客。狂煞玉鞭郎﹐咫尺音容隔。」「誰家」二字似不可少﹐其諷世人見利爭趨意﹐當於言外得之。

○施閏章詞

宣城施愚山先生﹝閏章﹞﹐官巡道﹐後復舉鴻博﹐擢侍講。詩最簡潔﹐五言尢工。與山左宋荔裳觀察﹐有南施北宋之稱﹐詞亦淸麗。偕友看杏花沁園春云「春社才過﹐花事關心﹐殊勞夢思。正艸芽初茁﹐橫鋪悲翠﹐水泉新湧﹐淨漾琉璃。聽說前村﹐杏花開矣﹐曳杖還教載酒隨。相將去﹐看日烘云暖﹐蝶醉蜂癡。花間坐臥都宜。悵似錦韶華得幾時。憶賣來深巷﹐枝頭猶濕﹐看從南陌﹐屐齒嫌遲。爲語東風﹐好畱春住﹐莫遺飛英著鬢絲。憑報道﹐早先生歸也﹐更唱新詞。」頗饒夷猶之致。

○華章慶詞

華叔延廣文﹝章慶﹞﹐吾邑諸生﹐以教習得官。少從吳梅村﹑曹倦圃諸老遊﹐詩詞咸有法。菩薩蠻云「新愁似與新秋約。西風日夕吹簫索。月色滿闌干。徘徊獨自看。舊歡渾似夢。悔把情根種。夢也幾曾圓。百虫聲裏眠。」醉花陰雲﹕「一春常向花前醉。良夜還遲睡。畫閣曉妝慵﹐雙頰紅消﹐簾捲山橫翠裁書欲寄憑誰寄。磨滅鴛鴦字。盼斷北歸鴻﹐雨滴空階﹐不抵相思淚。」

○佟世思詞

遼陽佟氏﹐爲從龍望族﹐世多顯宦﹐而文采無聞。獨思恩令﹝世思﹞﹐以壬子得官﹐年已四十餘﹐未幾卒。所著與梅堂詩文集﹐附詞一卷﹐𨿽不克追蹤飲水﹐亦頗有雋語。眼兒媚云「柳絲撩亂舞風柔。幽怨在髙樓。最難忘是﹐燈前俏影﹐簾下歌喉。春來底事懨懨病﹐長夜冷如秋。一腔心事﹐未拋舊恨﹐又惹新愁。」燕歸梁云「檻外風來花气幽。閒倚樓頭。一番離恨一番愁。春去也﹐又迎秋。這般憔悴如何好﹐總不若﹑早歸休。黃昏人靜月如鉤。剛憶著﹐去年遊。」含淒欲絕﹐頗不類貴公子口吻。

○樂鈞斷水詞

臨川樂蓮裳孝簾﹝原名宮譜﹐後攺名鈞。﹞遊粵時﹐伊墨卿﹝秉綬﹞守惠州﹐請爲朝云修墓。至潮陽﹐見普寧縣有天潢小裔墓﹐而無名﹐辧爲故明知縣朱統釒朔女均﹐爲駢體文﹐勒之貞瑉。詞人好事﹐無如孝廉者。後遊揚州﹐眷姑蘇女伶葆珠﹐字以雪如﹐將備小星﹐珠旋卒﹐葬之山塘。賦煙夢詞悼之﹐並爲繪像徵詩。所著斷水詞阮郎歸云「晝長花落小樓陰。簾波日影沈。闌干曲曲徑深深。教人何處尋。經繡戶﹐聽瑤琴。關心直到今。如今已分不關心。愁來爭自禁。」蝶戀花云「時節乍寒還乍暖。浪說看花﹐花信無人管。墻北墻南蝴蝶滿。花開花落靑春短。悔飲藍橋漿一碗。一寸柔腸﹐眞做千回斷。桃葉桃根波際遠。渡頭不敢髙聲喚。」雪如將還吳門﹐有相待半塘之約﹐送給金縷曲云「且莫傷離別。照同心﹑江南江北﹐一般明月。此去洗妝梅花下﹐判取玉釵寒徹。記那日﹑酒闌曾說。衣上珍珠千萬顆﹐是三生﹑淚點迎風結。因往事﹐又嗚咽。遲回心事今來決。問相逢﹐綠楊門巷﹐燕飛時節。十里橫塘東流水﹐比似情波千折。更眼底﹑一天冰雪。多少吹蕭紅粉伴﹐看江頭﹑打槳呼桃葉。歌比曲﹐重淒切。」醉花陰雲﹕「蔥白衣裳云碧袖。蝴蝶雙雙繡。身似玉釵纖﹐不解相思﹐卻又因誰瘦。海棠一萼紅初透。恰受春風彀。千萬莫輕開﹐試看枝頭﹐幾朵紅依舊。」隔梅溪令云「半江春水半江風。落花紅。幾處愁人﹐酸淚寄花中。一時流向東。淺斟低唱盡從容。太匆匆。記得銷魂橋畔﹐系靑篷。隔窗飛柳絨。」𨿽不盡爲雪如作﹐亦可謂一往情深矣。

○王安石詞

「但起東山謝安石﹐爲君談笑淨胡塵」﹐太白詩也﹐人或譏其大言不慚。然其時鄴侯﹑汾陽﹐均未顯用﹐殆有所指﹐非自況也。至王荊公浪淘沙云「伊呂兩衰翁。歷徧窮通。興亡只在笑談中。及至而今千載下﹐誰與爭功。」則隱然欲與爭雄矣。乃新法一行﹐卒蒙世詬﹐何哉。公學問卓絕﹐緣好更張﹐好立異﹐好人諛己。有此三好﹐遂致病國殃民﹐而不自覺。後世以經濟自負者﹐當以公爲鑑。逮蔡京輩創爲紹述﹐土崩之勢遂成﹐此公所不及知者。公又有漁家傲云「平岸小橋千嶂抱。揉藍一水縈花艸。茅屋數間窗窈窕。塵不到。時時自有淸風掃。午枕覺來聞語鳥。欹眠似聽朝雞早。忽憶故人今總老。貪夢好。茫茫忘了邯鄲道。」使公九原有知﹐亦曾自悔誤貪好夢否耶。吁﹐公非小人﹐而所用盡小人。謂爲禍梯﹐夫復奚辭。

○莊永言詞

長州蔣云九大令﹐邀人賦送臘詞﹐華亭莊祉如﹝永言﹞分得門丞二郎神云「丞何故。曷不學﹐老羆當路。曷不學﹐辛毗持節坐。慣依傍﹑別人庭戶。金鎖綠沈無恙在﹐做彩燕黏雞伴侶。難道爲﹑一椽堪蔽﹐彊似牽舟賃廡。休住。尋常巷陌﹐冷淸淸處。只合倚侯門相努目﹐乘勢作霍家奴怒。畫戟收時行馬駐。有多少炎趨熱附。看槐柳行連﹐二陸三潘﹐向君延佇。」似嘲似謔﹐寄慨不少。「二陸三潘」句﹐本世說。大令名之逵﹐康熙中宮知縣。詠春聯迎春樂云「辛盤薦罷人微醉。指拂淩雲气。倚雙行椽燭﹐搖紅膩。把十樣桃箋試。儷句摘﹑玉臺佳麗。法書仿﹑蘭亭遒媚。何處紗籠前導﹐又索宜春字。」較爲蘊藉。

○藍鼎元詞

漳浦藍鹿洲﹝鼎元﹞﹐工古文。少與上杭劉鰲石﹝坊﹞友善﹐以文章經濟相期勗﹐顧貧甚﹐著餓鄕記以自慰。爲諸生﹐受知張淸恪﹝伯行﹞﹐旋從其族兄臺澎總兵﹝廷珍﹞平臺灣朱一貴之亂﹐羽書露布﹐咸出其手。雍正初貢入太學﹐以保舉官廣東普寧令﹐朱上官意﹐被劾。逮系久之﹐事白﹐世宗召見﹐卽授廣州知府﹐際遇可謂奇甚。蒞任甫逾月﹐卒於宮﹐致未竟所施。今鹿洲集﹐閩中盛行﹐而詩詞缺如。鰲石老於幕府﹐遺文散佚﹐鮮有知其名氏者。余僅見其踏莎行雲﹕「老樹當門﹐修蘿覆屋。平蕪無復年時綠。閒來小閣聽松濤﹐倚闌凝斷遙天目。古戍風淒﹐野田禾熟。兒童拍手驅黃犢。暮煙濃合欲棲鴉﹐行人猶唱南徵曲。」又登南嶽望月臺西江月云「臺址髙淩北斗﹐月華淸映平川。今宵剛值十分圓。卻恐徵人怕見。四野蛩聲如泣﹐千山夜色凝寒。一年能得幾回看。況在祝融峯畔。」綠之以存其槪。

○丁如琦詞

先曾祖菊圃公﹐登乾隆癸酉秋榜﹐官浙之常山縣。著詩鈔四卷﹐附詞十餘闋﹐與先髙祖逸園公詩艸版﹐均儲藏三先伯叔才公家﹐傳之從兄蓉ぎ﹝方炳﹞﹐亦知珍庋。歲庚申﹐邑爲賊陷﹐從兄殉難﹐詩版譜牒悉遭焚毀﹐今存逸園詩艸一卷。菊圃公詩詞已無存本﹐僅記春日憩管社山浪淘沙云「靑嶂擁晴沙。幾簇人家。眼前桃李艷於霞。知費天工多少力﹐釀就繁華。煙水望中賒。繞徑桑麻。武陵何必更浮槎。長畫無个事﹐看放蜂衙。」題友人漁隱圖解令云「藕花千頃﹐桃花一棹。又開殘﹑白紅蓼。隨意風帆﹐任南北東西都好。計生涯﹑北中粗了。停橈近浦﹐收綸斜照。且休論﹑得魚多少。換酒歸來﹐拚一覺醉眠忘曉。這襟懷﹑盡堪娛老。」其餘詩詞不能一一追憶﹐謹錄於此﹐用志永憾。﹝公諱如琦。﹞

○丁瀚詞

先祖西公著有西園稿﹑瑣述二種。瑣述記遺聞佚事﹐稿則詩詞雜文。皆叔才公鈔撮收藏﹐因循未梓﹐亦遭賊毀。幸昔年在裏鈔存瑣述數則﹑並詞數闋。悔未全錄﹐致手澤與音容俱渺﹐追恨無及矣。先祖官陜右寧羌時﹐辟署東小園爲憩息地﹐春日偶題臨江仙云「絲雨飄未已﹐遙山半被雲遮。小園堪擬庾公家。數竿君子竹﹐一徑美人花。淸晝垂簾無个事﹐茗鑪閒試新茶。眼前生趣足相誇。燕兒營夏屋﹐蜂使放朝衙。」秋夜聞笛髙陽臺云「晚照畱紅﹐寒煙弄碧﹐金飆吹滿山城。倦倚雕闌﹐誰家玉笛飛聲。梅花落盡人何處﹐更無愁﹑也喚愁生。況涼州﹑別調新翻﹐越樣淒淸。柯亭舊韻何堪問﹐關山月色﹐千里同明。懊恨桓伊﹐催教繡閣心驚。陌頭楊柳蕭疏甚﹐頓牽來﹑無數離情。又長空﹑塞雁爭飛﹐相和悲鳴。」叔才公云「此詞因新易大府﹐政令嚴急﹐官皆惴惴迎合意旨﹐更不遑顧及民事﹐名爲整頓吏治﹐而吏治益偸﹐故之聞笛以寄慨云。」又望雨踏莎行雲﹕「瓦雀鳴春﹐窗雞報晚。捲簾薄霧籠幽艸。山家正在望甘霖﹐鳩啼屋角聽來好。潤葉愁微﹐г枝恨小。東風莫把濃去掃。年光輸與柳條多﹐依依不覺春將老。」新秋鵲橋仙云「輕雷送雨﹐涼飈餞夏﹐一榻淸虛無暑。果然茗飲勝杯香﹐量水倚﹐疏簾自煮。巢燕將歸﹐林蟬乍歇﹐又聽搗衣砧杵。微吟欲覓和人難﹐只索向﹑秋虫細語。」於二詞具見政簡刑淸然自得之況。﹝儀﹞生彌月﹐隨先君子至陜﹐七歲方離州廨﹐園中風景﹐猶約略能記﹐今四十餘年矣。公諱﹝瀚﹞。

○綠頭鴨詞

多麗一名綠頭鴨﹐各家平韻詞俱一百三十九字﹐獨李漳詞少二字。蓋前段「頻慘啼痕」句﹐脫「頻」字﹐後段「帳冷衾寒」句﹐脫「冷」字。中如「枉勞」作「漫勞」﹐「塞雁」作「塞鴻」﹐「滯芳尊」作「淸芳尊」﹐均誤。惟「今宵爲誰」句﹐「誰」字平聲﹐微與各家不同。其詞云「好人人。去來欲見無因。記當時﹑竊香倚暖﹐豈期蝶散鶼分。到而今﹑枉勞夢想﹐嗟後會﹑頻慘啼痕。繡閣銀屏﹐知他何處﹐一重山盡一重云﹐暮天杳﹑梗蹤萍迹﹐還是寄孤村。寂寥月﹐今宵爲誰﹐虛照黃昏。細追思﹑深誠密意﹐黯然一晌銷魂﹐仗遊魚﹑漫傳尺素﹐望塞雁﹑空憶回文。帳冷衾寒﹐香消塵滿﹐博山沈水更誰燻。斷腸也﹑無聊情味﹐惟是滯芳尊。沈吟久﹑移燈向壁﹐掩上重門。」又元人失名之傅按察錢塘懷古前調云「靜中看。循環興廢無端。記昔日﹑淮山隱隱﹐宛若虎踞龍蟠。下襄樊﹑指揮湘漢﹐鞭云騎﹑圍繞江幹。勢不成三﹐時當混一﹐過唐之數不爲難。誰知道﹑倉後南渡﹐半壁幾何間。陳橋驛﹑孤兒寡婦﹐久假當還。掛徵帆﹑龍舟催發﹐紫宸初捲朝班。禁庭空﹑土花暈碧﹐輦路悄﹑呵喝聲乾。去國三年﹐遊仙一夢﹐依然天淡夕陽閒。縱余得﹑西湖風景﹐花柳亦凋殘。昨宵也﹑一輪明月﹐還照臨安。」通首本屬完善﹐詞綜未經細考﹐於調名旣訛爲鴨頭綠﹐前段脫落「循環」句六字﹐「誰知」二句十二字﹐遂有一百二十一字。後段「去國」三句﹐又誤在「縱余」二句之下﹐致文理亦不貫﹐此錯落之最甚者。

○蔣因培詞

虞山蔣伯生大令﹝因培﹞﹐詩文敏贍﹐工繪事。顧★弛不羈﹐酒後好罵。或規之﹐輒曰「我罵俗人耳﹐何預乃事。」入貲﹐官山左﹐大吏惜其才﹐咸優容之。屢躓屢起﹐卒至被黜謫戍。及赦回﹐卽賦詩云「入門先向妻孥笑﹐吾戴吾頭今又歸。」其誕如此。所著隨手亡失﹐僅於嚴小秋集中﹐見其題餐花館圖金縷曲云「好在詞人屋。問陂塘﹑幾時買斷﹐靑溪曲曲。門對南朝江令宅﹐隨意數竿修竹。更位置﹑笛牀棋局。怪底胸中無俗艷﹐算輪君﹑飽飲秦淮綠。天最惜﹐此淸福。年來載酒江湖熟。記天涯﹑相逢幾度﹐西窗翦燭。照影南池池上水﹐不似舊時面目。多荒了﹑故園松菊。殘客飄零才子老﹐嘆彘肩﹑半酒無人續。何處覓﹐一囊粟。」後數語猶足見不可一世之槪。先是﹐遂寧張船山太守﹝問陶﹞負狂名﹐曲翰林出守萊州。或言外吏非京員比﹐宜稍斂抑﹐太守然之。初謁中丞﹐執禮甚恭。談次﹐中丞譽其驛柳詩﹐不覺撫掌笑曰「爾亦知吾驛柳詩耶。」中丞陰銜之﹐不已。未數月﹐引疾﹐無以歸。浪迹吳門﹐旋卒。視伯生所遇﹐有幸有不幸矣。

○明霞墓題詞

明霞失其姓﹐明湖州司理馮楨卿姬﹐歿葬吳興之峴山。康熙時﹐徳淸蔡氏召仙乩﹐書云「生長臨淸十七年。偶隨車馬到苕川。知心惟有墳前艸﹐夜夜臨風泣杜鵑。」末署十景塘明霞題。嘉慶初﹐苕中詞人爲之封土易碑﹐吳君蘭洲並爲寫像。奚明經楡樓﹝疑﹞賦髙陽臺云「長夜鵑啼﹐空山葉落﹐一壞埋沒荒榛。二百餘年﹐淒涼殘月黃昏。樵蘇不禁犭生孤穴﹐最堪憐﹑泣損芳魂。費詞人。香土重添﹐苔碣重新。城南自古傷心地﹐嘆石蒲齋冷﹐風雅沈淪。好倩吳郎﹐憑將彩筆傳神。生前東海難塡恨﹐且休提﹑幽夢爲云。酹斜曛。攜得淸泉﹐倒盡淸尊。」﹝原注﹕石蒲﹐司理齋名。﹞一時和者甚眾。周┇云侍禦﹝學﹞亦倚前調云「夢亦爲云﹐魂猶墮淚﹐斷腸桃葉江船。一樹棠梨﹐殯宮寒食年年。年來剝盡殘碑字﹐甚前塵﹑密愛深憐。最潸然。宰木頹陽﹐蔓艸荒煙。鳧燈不照重泉夜﹐但樵歌野徑﹐漁笛晴川。環歸來﹐傷心金粟堆邊。荒尊爲酹詞人酒﹐護香泥﹑好傍鴛眠。對紋簾。尾展靑鸞﹐泣憶紅鵑。」﹝原注﹕吳園次太守曾瘞鴛鴦於墓側﹐司理善繪竹﹐其風筱石刻﹐至今尙有藏者。﹞

○杜詔詞

吾邑杜云川太史﹝詔﹞﹐先以監生膺薦﹐食七品俸。預輯歷代詩餘﹐蒙恩賜進士。復與諸詞臣纂修詞譜﹐逮授庶吉士﹐卽乞養歸。生平恬退寡營﹐少時從顧梁汾﹑嚴藕漁兩先生遊﹐故其詞如水碧金膏﹐纖塵不染。★陽對月祝英臺近云「夜何其﹐云忽破﹐山小月光大。貼玉團團﹐直欲向人墮。轉思客裏多年﹐幾番圓了﹐慣照見﹑客悉無那。可知我。數來十日歸程﹐★陽又將過。笑脫靑衫﹐獨自捲簾坐。無端千里鄕心﹐一宵鄕夢﹐共兒女﹑小窗燈火。」南鄕子云「絮語曲闌邊。小炷金貌窄袖偏。手約篆絲風不定﹐憑肩。一袖香分兩袖煙。幾欲卸頭眠。翠被重燻夢不圓。錯認柔鄕容易住﹐從前。才著思量便渺然。」沙塞子云「銷愁擬倩餘酲。柰夢里人孤易醒。況更值﹑薄寒時序﹐風疏欞。回廊曲處悄無聲。正燭滅香消畫屏。誰知我﹐捲簾樓上﹐看落春星。」太史選有唐詩叩彈集﹐專以中晚爲宗﹐堪救粗豪之失。

○拍板

歌以木音爲節﹐古用﹐後世易以板﹐往往見於詞中。六一詞云「檀板未終人又去。」子野詞云「緩板香檀﹐唱徹伊家新制。」海野詞云「絲管暗隨檀板。」曰緩﹑曰隨﹑曰未終﹐其節奏猶可想見。亦有用象牙者。吹劍綠所謂柳郎中詞﹐只合十七八女郎﹐按紅牙板﹐唱「楊柳岸曉風殘月。」子昂詞云「輕敲象板﹐緩歌金縷」是也。然莫詳其制。近人斫木三片﹐貫繩於端﹐以一手拍之。獨臺灣北裏中聯木六片﹐兩手捧拍﹐云是前朝大樂所遣。初謂齊東野人語耳﹐後見王元之﹝禹﹞小畜集﹐有拍板謠云「麻姑親采扶桑木。鏤脆排焦其數六。雙成捧立王母前﹐曾按瑤池白雲曲。」始恍然臺陽所見﹐尙是古制。近世減六爲三﹐益趨簡便﹐無復有雙手捧拍者矣。排焦二字﹐不知何解。

○柳永二郎神

柳耆卿七夕二郎神云「炎光謝。過暮雨﹑芳塵輕灑。乍露冷﹑風淸庭戶爽﹐天如水﹑玉鉤遙掛。應是星娥嗟久阻﹐敍舊約﹑飆輪欲賀。極目處﹑微云暗度﹐耿耿銀河髙瀉。閒雅。須知此景﹐古今無價。運巧思﹑穿鍼樓上女﹐擡粉面﹑雲鬟相亞。鈿合金釵私語處﹐算誰在﹑回廓影下。願天上人間﹐占得歡娛﹐年年今夜。」首句有作「炎光初謝」者﹐乃沈天羽妄增﹐不足據。二郎神本有三字起一體﹐王梅溪詠海棠詞正與此同﹐惟中間多押四韻﹐後結句讀平仄稍異而已。其詞云「深深院。夜雨過﹐簾櫳髙捲。正滿檻﹑海棠開欲半。仍朵朵﹑紅深紅淺。遙認三千宮女面。勻點點﹐胭脂未徧。更微帶﹑春醪宿酒﹐裊娜香肌嬌艷﹐日暖。芳心暗吐﹐含羞輕顫。笑繁杏夭桃爭爛漫。愛容易﹑出墻臨岸。子美當年遊蜀苑。又豈是﹑無心眷戀。都只爲﹑天生麗質﹐難把詩工裁翦。」寓意微婉﹐不當僅作詠物詞讀。

○查┚透碧霄

宋曹勛作透碧霄詞一百十七字﹐較柳永﹑查┚所塡一百十二字體﹐句讀迥異。萬氏未見曹集﹐致未收入又一體。柳﹑查二作﹐字句相同﹐而查作尢佳。其詞云「艤蘭舟。十分端是載離愁。練波送遠﹐屏山遮斷﹐此去難畱。相從爭柰﹐心期久要﹐屢變霜秋。嘆人生﹑宛似萍浮。又翻成輕別﹐都將深恨﹐付與東流。想斜陽影裏﹐寒煙明處﹐雙槳去悠悠。愛渚海﹑幽香動﹐采掇須倩纖柔。艷歌粲發﹐誰傳餘韻﹐來說仙遊。念故人﹑滯此遐州。但春風老後﹐秋月圓時﹐獨倚江樓。」換頭三語﹐眞是繪水繪聲之筆。詞綜錄此詞。「宛似」作「杳似」﹐「滯此」作「畱此」﹐似不如「宛」字「滯」字。又「采掇」句本作「須采掇﹐倩纖柔」﹐六字折腰﹐與柳詞「空恁轡垂鞭」﹐句法小異。詞律謂文義亦有可疑﹐若作「采掇須倩纖柔」﹐則理順語協﹐宜從之。

○吳雯詞

唐益庵廣文見餘詞補中﹐錄吳蓮洋詞藕絲何用尋孔句﹐疑有誤字。憶謝臯羽海上曲雲「水花生雲起如葑﹐神龍下宿藕絲孔。」當是所本。至謝詩所用何異﹐余自慚荒陋﹐不復能省。周季貺司馬謂用內典帝釋事﹐余於釋教素未究心﹐家亦無其書﹐帝釋事如何﹐至今未解。詞系雪中過曹正子次韻﹐調寄摸魚兒云「雪初飛﹑林塘竹樹﹐椏杈禿尾銀鳳。紙窗活火茶煙繞﹐那管夜來寒重。書寒棟。喜更有﹑貂幃犀押珊瑚控。塤篪伯仲。況千里剛來﹐天涯一笑﹐且摘紫髯凍。玉龍吼﹐輦下雙成嬌董。藕絲何用尋孔。但憑銀甲漫天舞﹐竟興一般飛動。綿竹頌。恰羔雁﹑方將杞梓梗楠貢。金蓮地湧。卻結想龍華﹐遊思鵬運﹐戛玉破塵夢。」蓮洋名雯﹐字天章﹐蒲州人﹐康熙中舉鴻博﹐未遇。詩學李供奉﹐漁洋門下﹐應推第一。

●卷二

○華長髮詞

國初吾邑書家稱孫﹑髙﹑嚴﹑華﹐余少時見故家聯匾﹐多四家書﹐亂後胥成灰鑪矣。家有靜安堂﹐字卽孫書﹐今堂在﹐而匾已無有。孫名雄禾﹐字稚均﹐筆勁如鐵﹐世推第一﹐以布衣終。髙名世泰﹐字匯★﹐前明進士﹐曾官推學僉事﹐詞均無傳。嚴卽藕漁中允﹐有秋水軒詞。華名長髮﹐字商原﹐邑諸生﹐著有滄江詞。浣溪沙云「照水新妝帶夢催。懶拈鍼綫下層臺。小庭扶倦摘靑梅。愁聽嬌鶯穿樹去﹐怕看棲燕入簾來。雛鬟空自報花開。」蝶戀花云「春正好人何處。一縷柔情﹐遠系天南樹。妾夢不離江上雨。郎心已逐風中絮。極目天邊鴻雁路。爭似雕梁﹐燕子雙棲暮。幾度問天天不語。花時又把歸期誤。」淸平樂云「冶春過了。悔煞當初好。一霎相逢眞艸艸。裙帶松來多少。黛螺愛染眉長。羅衫燻透鑪香。時把菱花私照﹐也還直得思量。」風致不減秋水。其卽事詩﹐有「千檣影裏宵鳴柝﹐萬馬聲中畫閉門。官路半淹三月雨﹐人家全寄五湖村」句。想見軍行所至﹐井邑蕭條景象。

○嚴繩孫詞

康熙己未召試博學鴻詞﹐吾鄕嚴蓀友中允﹝繩孫﹞病甚﹐成省耕一詩﹐不得進呈。聖祖久知其名﹐謂史館不可無此人﹐引唐人祖詠「南山陰嶺秀」二十字入選故事﹐特授檢討﹐預修明史﹐爲四布衣之一。旋轉中允﹐乞病歸家﹐居藕蕩橋﹐自稱藕漁。夙擅三絕稱﹐詩詞尢鮮潔。中秋禦街行雲﹕「算來不似瀟瀟雨。有个安愁處。而今把酒問娥﹐是甚廣寒心緒。隻輪飛上﹐天街如水﹐不管人羈旅。霓裳罷按當時譜。一片淸砧苦。西風白騎幾人歸﹐腸斷綠窗兒女。數聲殘角﹐催他來雁﹐遠問瀟湘去。」菩薩蠻云「君恩自古如流水。梨園又選良家子。都作六宮愁。傳言放杜秋。不須矜艷冶。明日承恩者。淡掃便朝天。路人知可憐。」二詞似有所諷﹐顧選家均遺之。又有答顧梁汾見懷七絕云「曉日鳳城開﹐才是仙郎下直回。絳蠟未消封韶罷﹐滿身淸露落宮槐。」頗有唐人風韻。四布衣者﹐富平李天生﹝因篤﹞﹐秀水朱竹﹝彜尊﹞﹐吳江潘次耕﹝耒﹞﹐俱由布衣入翰林。尙有長洲馮方寅﹝勗﹞﹐亦以布衣舉同授栓討﹐著述未見﹐世鮮有稱及者。

○朱彜尊詞

史梅溪燕歸梁云「獨臥秋窗桂未香。怕雨點飄涼。玉人只在楚云旁。也著淚﹐過昏黃。西風今夜梧桐冷﹐斷無夢﹐到鴛鴦。秋鉦二十五聲長。請各自﹐耐思量。」竹太史仿其意﹐而變其辭爲桂殿秋云「思往事﹐渡江幹。靑蛾低映越山看。共眠一舸聽秋雨﹐小簟輕衾各處寒。」較梅溪詞尢含意無盡。太史於南北宋詞兼收並采﹐蔚爲一代詞宗﹐顧僅以玉田自擬。自題詞稿解令云「十年磨劍﹐五陵結客﹐玉田差近。落拓江湖﹐且會付﹑歌筵紅粉。料封侯﹑白頭無分。」集中言情諸作﹐羌無故實﹐可知卽風懷詩﹐亦未必眞有所指。乃朱石君相國猶以未刪爲恨。翁覃溪學士言﹕太史欲刪未忍﹐至繞幾回旋﹐終夜不寐﹐想均未細繹前詞耳。太史以布衣舉鴻博入詞垣。賜第內城﹐出主江南試﹐亨衢方騁。旋爲忌者所中﹐投劾歸。道出揚州﹐鹺商安氏奉萬金爲著書資﹐遂得優遊終老。其解令第三句﹐原作「涕淚都飄盡」﹐乃沿汲古閣刊晏叔原詞「團扇無緒」﹐於「緒」字上衍一「情」字之誤。考花艸粹編本四字﹐宋元各家詞均無作五字句者。

○宜興廉詞

歲乙卯﹐道出邵武﹐鐵嶺宜泉司馬﹝興廉﹞觴余丞廨﹐出示所藏書畫﹐辧證眞贗甚確﹐余實懵然不解。見其冊頁中夾一小箋﹐題宿慈救寺調寄鷓鴣天云「霞散髙樓月在天。蛩聲滿院鳥初眠。石牀曾爲彈棋掃﹐蕉露還因點易研。燈似豆﹐夜如年。一簾香裊獸鑪煙。閒心領取淸涼味﹐不慕遊仙不同禪。」款書「春園」二字﹐詢之﹐知爲宗室徳崇作。以天潢貴冑﹐而詞意極澄淡﹐因亟錄之。宜泉原名興義﹐隸旗籍﹐嘉慶己卯孝廉﹐任侯官令﹐蹶而復起﹐升鹿港同知﹐卒於任。聞余輯補詞綜﹐由海外寄詞數十闋﹐囑爲點定。自題待月圖﹐祝英臺近云「隙中駒﹐石中火﹐斜日又西墮。似水年華﹐生計不須左。算來媚佛求仙﹐都無憑準﹐且消受﹑片時淸坐。早覷破。任他顚倒榮枯﹐休把兩眉鎖。大好園林﹐容得眼前我。莫嫌影只形孤﹐舉頭邀月﹐便湊上﹑影兒三个。」寫春明輿夢圖﹐送吳伯鈞明府入都﹐風入松云「軟紅塵外策徵鞍。涼夜正漫漫。長堤月色平橋水﹐潑淸光﹑一片澄鮮。濃綠萬家拖柳﹐暗香十里吹蓮。春明景物想依然。空惹夢魂牽。扁舟也擬謀歸棹﹐恐歸時﹑不似從前。把筆幾回惆悵﹐天涯飄泊年年。」題陳少香大令鷗汀漁隱圖﹐金縷曲云「煙水浮家好。棹扁舟﹑載將グ﹐證盟沙鳥。半世名場酣戰罷﹐贏得詩囊畫稿。又攜个﹑素心同調。海上更無蘇叔黨﹐朝云﹑長伴東坡老。看問字﹐鳳雛小。人生難得休官早。憶華年﹑吳山楚水﹐恣情遊眺。懶去紅塵尋舊夢﹐都爲邯鄲睡飽。且料理﹑筆牀茶竈。莫向叢蘆深處泊﹐怕花飛﹑г鬢愁難掃。身外事﹐任顚倒。」宜泉工畫﹐喜爲詞﹐精音律﹐彈絲ㄓ竹﹐斤斤不失寸刂﹐今不復聞矣。

○郭應辰詞

宜泉見寄詞稿中﹐附郭仲和明府﹝應辰﹞贈渠之任光澤金縷曲云「七尺書生耳。看意气﹑當今無輩﹐何論餘子。不向鈞天賡雅奏﹐來試弦歌百里。豈造物﹑生才本意。失喜萍逢才兩月﹐悵笛聲﹑又逐驪歌起。一枝櫓﹐半江水。淸秋風景沿溪美。映篷窗﹑層嵐回互﹐好參書理。想見政成饒勝賞﹐露冕桄榔陰裏。且莫道﹑牽絲無味。我輩畱眞面目﹐任家家﹑繡出平原似。金鑄賈﹐請隗始。」仲和全椒人﹐由己卯翰林攺官閩中﹐緣事絳華﹛山封﹜縣丞。蹭蹬宦途幾十年﹐以知縣終。

○薛信辰詞

江南春爲倪云木髙士自度曲﹐與宋穆護砂同爲元調。𨿽篇中均七言句﹐然前後四換韻﹐換頭系三字兩句﹐明明是詞非詩﹐乃詞譜﹑詞律均未收入﹐後人亦無塡用者。吾鄕薛國符方伯﹝信辰﹞有賦本意一闋云「絳口櫻桃玉板筍。百舌啼殘深院靜。畫船簫鼓水中煙﹐綠柳秋千墻外影。十分春色三分冷。玉輪正照梧桐井。花前步障葛綸巾。香風十里斷紅簾。蝶舞忙﹐鶯歌急。麥苗細雨濕。六朝脂粉悲何及。艸邊千古燐猶碧。笙簧臺榭仍都邑。惟見靑山萬仞立。韶光駒隙身浮萍。舟車川陸方營營。」方伯登順治己丑進士﹐任潮州知府。守將郝尙久叛﹐方伯被拘。密約總兵吳六奇攻城﹐己爲內應。謀泄﹐兵已加頸矣。紳民泣請﹐得暫系。事平﹐獲免﹐氵存擢至浙江布政使。

○秦觀李演八六子詞

秦少遊八六子云「倚危亭。恨如芳艸﹐萋萋劃盡還生。念柳外﹑靑驄別後﹐水邊紅袂分時﹐愴然暗驚。無端天與娉婷。夜月一簾幽夢﹐春風十里柔情。柰回首﹑歡漸隨流水﹐素弦聲斷﹐翠綃香減﹐那堪片片飛花弄晚﹐殘雨籠晴。正銷凝。黃鸝又啼數聲。」與李演詞云「乍鷗邊﹐一番腴綠﹐流紅又怨花。看晚吹﹑約晴歸路﹐夕陽分落漁家。輕雲半遮。縈情芳艸無涯。還報舞香一曲﹐玉瓢幾許春華。正細柳靑煙﹐舊時芳陌﹐小桃朱戶﹐去年人面﹐誰知此日重來系馬﹐東風淡墨欹鴉。黯窗紗。人歸綠陰自斜。」字句平仄如一﹐惟李詞首句不起韻﹐第五句用韻﹐與秦稍異。詞律謂秦詞恐有訛處﹐未必然也。至秦詞「柰回首」作「怎柰向」﹐李詞「玉瓢」作「玉飄」﹐均系傳鈔之誤。又詞律因李詞脫「舊時芳陌」四字﹐遂列八十四字爲又一體﹐似尙未見絕妙好詞本﹐且誤李演爲李濱。考有宋詞家﹐無李濱其人﹐李演﹐號秋堂﹐有盟鷗集。

○先伯父詞

昔年十五﹐𨿽捉筆爲文﹐實無所解。先君子請先伯父子初公課讀﹐盡屏室中書﹐畱左傳﹑史記各一部﹐明文十餘篇。每篇定讀千徧爲度﹐倦則誦史記﹑左傳數篇﹐亦須百徧。或摘取其中事句﹐堪爲文用者﹐分類錄之。如是兩月餘﹐始命題作文﹐每題必作七八篇﹐毋許一意雷同。課余雜談詩歌詞賦﹐以及稗官野說﹐旁引側證﹐卒歸於文。常言「力不專則學不進﹐識不應則思不靈。」今獲有一知半解﹐皆伯父曲成之。乃老大無成﹐徒呼負負﹐愧也奚如。伯父爲諸生﹐久困公車﹐以流外官需次晉中﹐與大吏忤﹐謫戍烏魯木章。道光元年﹐特旨釋回。平生詩文咸信筆直書﹐不求工而自然穩練。如經古浪道浣溪沙云「匹馬馱來萬斛愁。萍蹤遠逐野雲浮。新聲聽到古涼州。迎面晚山含日冷﹐夾車新水帶冰流。濃春煙景似深秋。」爲席靖庵題吹簫圖減字木蘭花云「流鶯漸老。人生行樂應須早。柳媚桃夭。認取春光塞上嬌。洞簫一曲。生綃貌出人如玉。莫奏淸商。且盡尊前現在觴。」眼兒媚云「天山雪後凍嶙峋。寒極似無春。推窗試看﹐淩兢梅萼﹐也減精神。拈毫欲賦硯池水。誰繼兔園塵。拚教今夜﹐割鮮行炙﹐醉吐車茵。」皆出關時所作。

○丁榕詞

先伯父雙梧公﹝榕﹞﹐嘉慶戊辰舉京兆第二人。次年春闈報罷﹐不無﹤毛冒﹥﹤毛﹥﹐偶感寒疾﹐時館勒侯﹝保﹞家﹐誤服參蓍﹐遂不起﹐年僅二十有四。詩文均散佚﹐存數詞。采桑子云「瓊樓曉起銀屏凍﹐莫倚危闌。又倚危闌。雁送西風撲面寒。聲聲碎玉鳴檐鐵﹐怕說心酸。早已心酸。冰雪關河去住難。」浣溪沙云「才過淸明上巳天。鶯喉漸老柳飛綿。東風吹送雨廉纖。懊惱一春愁裏過﹐未曾把酒杏花前。江幹閒煞木蘭船。」蘇幕遮云「暮寒生﹐香霧重。芳艸春遲﹐未透階兒縫。疏影橫窗偏耐凍。新月多情﹐悄把花魂捧。夜方長﹐誰與共。枉刺鴛鴦﹐繡被還孤擁。聽得簫聲天外送。何日秦樓﹐攜手騎雙鳳。」滿庭芳雲「雨釀輕寒﹐風催小霽﹐一庭夜合開齊。瑣窗夢醒﹐恰恰乳鶯啼。最是燕兒無賴﹐雕梁畔﹑污徧芹泥。情何限﹐玉笙吹罷﹐獨倚畫闌西。天涯。歸信杳﹐裙腰芳艸﹐綠滿長堤。對蕉書半展﹐如見封題。向晚新螢飛度﹐穿珠箔﹑欲上還低。翻輸與﹑錦鴛狎水﹐雙宿又雙棲。」新月木蘭花慢云「柳梢光半吐﹐殘雨歇﹐小庭幽。似鏡匣微開﹐才呈一綫﹐試照瓊樓。娥諒多幽恨﹐淡眉痕﹑曲寫遠山愁。想見金波蕩漾﹐潛鱗也怯吞鉤。象梳斜傍玉搔頭。綺閣晚妝收。正雲母屏空﹐水晶簾捲﹐獨倚箜篌。淸輝未能久駐﹐悵黃昏﹑寂寞思悠悠。誰炷心香遙拜﹐背人細語無休。」詠新月而言未能久駐﹐竟成語讖。

○周克延詞

鄞縣周克延聞雁有懷﹐連理枝云「多少蘆花渡。多少楓林路。帶月衝霜﹐嗚嗚咽咽﹐誰憐倦羽。甚年年覓食不辭勞﹐向南天飛度。欲向天南住。合往羅浮去。若到羅浮﹐吾家伯仲﹐正相團聚。爲寄聲黃葉故園中﹐殘陽一樹。」似仿古今詞話無名氏聽雁之作﹐調寄禦街行﹐又名孤雁兒云「霜風漸緊寒侵被。聽孤雁﹑聲嘹唳。一聲聲送一聲悲。雲淡碧天如水。披衣起告﹐雁兒略住﹐聽我些兒事。塔兒南畔城兒裏。第三个﹑橋兒外。瀕河西岸小紅樓﹐樓外梧桐雕砌。請教且與﹐低聲飛過﹐那里有人人無寐。」﹝此詞較詞律所收範文正分詞多二字﹐應是又一體。﹞又樂府雅詞無名氏仄韻滿庭芳云「鳳急霜濃﹐天低雲淡﹐過來孤雁聲切。雁兒且住﹐略聽自家說。你爲離羣到此﹐我共那﹑人人才別。松江岸﹐黃蘆叢裏﹐天更待飛雪。聲聲腸欲斷﹐和我珠淚﹐點點成血。這一江流水﹐流也嗚咽。告你髙飛遠舉﹐前程事﹑永無磨折。須知道﹑飄零聚散﹐終有見時節。」﹝此調詞律失收。﹞意致亦相似﹐惜近俳體﹐非詞家正宗。克延名世緒﹐嘉慶初諸生﹐早卒﹐有壽蓀山館詞。其拜張忠烈金縷曲﹐激昂悲慨﹐雅與題稱。詞云「拚濺刀血。尙從容﹑湖頭遙望﹐鳳凰山色。席捲大江南北去﹐快比呼盧一擲。怪松杪﹑雙猿聲咽。采蕨西山吟未罷﹐牧羊歌﹑完卻蘇卿節。秋九月﹐日初七。吾家素近先生宅。慘蕭寥﹑楊家河畔﹐滿門荊棘。嶽墓於墳畱隙地﹐補種松楸靑密。更殉義﹑三人同烈。明日取山下拜﹐再東頭﹑靈尋殘碣。重酹酒﹐麗牲石。」﹝原注﹕楊天壁職方葬孤山﹐魏雪寶山人葬靈隱。﹞按忠烈名煌言﹐順治中遙奉明朔﹐圖恢復﹐兵敗遁居海島。常豢雙猿﹐縱之樹杪﹐見舟師至﹐輒悲鳴﹐得先期避去。久之﹐浙帥募人撲殺雙猿﹐執公至杭州盡節﹐乾隆中予謚。

○何渭珍詞

師宗何璜溪太守﹝渭珍﹞﹐由戊子孝廉官江夏令﹐𨿽任繁劇﹐而不善趨承﹐與大吏時有牾。嘗言古之爲政者﹐講求水利農田學校﹐今則不然﹐奔走供帳應對而已。偶同宿山坡驛舍﹐見余聞雁有懷詞﹐意有所感﹐賦蝶戀花云「千里瀟湘雲樹暮。殘角聲中﹐陣陣哀鴻度。舊侶相逢應共語。天涯誰念銜蘆苦。何事秋來春便去。浩蕩江湖﹐不少堪棲處。卻憶三春芳艸渡。安眠輸與閒鷗鷺。」後氵存升漢中知府﹐旋卒。餘詞隨手棄擲﹐不復省憶。君詞約略能記﹐回首前塵﹐曾幾何時﹐君之墓木應拱矣。

○舒詞

舒字信道﹐與蘇門四學士同時﹐詞亦不減秦﹑黃。花庵詞選錄其菩薩蠻云「畫船捶鼓催君去。髙樓把酒畱君住。去住若爲情。江頭潮欲平。江潮容易得。只是人南北。今日此尊空。與君何日同。」樂府雅詞錄其蝶戀花云「最是西風吹不斷。心頭往事歌中怨。」木蘭花云「西湖一頃白菱花﹐惆悵行雲無覓處。」虞美人云「背飛雙燕貼云寒。獨向小樓東畔倚闌看。」縱不識字人﹐亦知是天生好語。人因其傾陷坡公﹐己亦不免被斥﹐惡其人﹐並陋其詞。此如蔡京之書﹐嚴嵩之詩﹐馬士英之畫﹐初不讓蔡君謨﹑王元美﹑董香光諸公﹐今詞壇藝苑中絕無齒及者。在小人得志之秋﹐率意逕行﹐非不炫赫一時﹐卒之身敗名裂﹐卽有寸表﹐曾不如豹皮雀尾﹐猶足供人玩惜。與楊伯夔丈談及此﹐丈笑曰「此所謂『醉裏且貪歡笑﹐要愁那得工夫。』使秦人而知自哀﹐亦不爲秦人矣。」

○兪徳淵詞

唐宋歌曲﹐每以邊地爲名﹐如甘州﹑伊州﹑涼州﹐皆隸今之甘肅﹐其人宣善歌﹐顧無聞焉。余輯國朝詞綜補缺﹐甘肅﹑廣西二省無可采訪。向見春閨倦繡圖一軸﹐上題菩薩蠻云「瑣窗殘綫黏紅唾。香巢雙燕窺人坐。風景尙如前。春歸又一年。楊花吹似雪。故故穿簾入。倚徧碧闌干。誰憐翠袖單。」詞甚佳而無款識﹐辧其章﹐爲「陶泉」二字。憶道光中﹐兪都轉徳淵﹐字陶泉﹐甘肅平羅人﹐由江寧知府氵存抉兩淮運使。詞未必都轉作﹐姑系之都轉名下﹐以補隴西之缺。

○陳山壽詞

長洲陳子玉﹝山壽﹞﹐詩人秋史子。苔縫掃地遊雲﹕「成片﹐正繡徧庭心﹐地衣凝翠。沿階沒砌。乍﹛髟沙﹜未滿﹐一絲猶細。吹陣尖風﹐翦破春痕有幾。紛無次。認亂髮乍梳﹐分半挑起。三寸襪羅底。只鳳嘴鞋尖﹐也應回避。行行且止。怕匆匆踏損﹐艸芽花子。細界條條﹐直似烏絲闌紙。秋來矣。老吟蛩﹐此中身世。」簾波瑣窗寒云「細纖千絲﹐低垂一桁﹐小樓深處。輕飈乍起﹐吹縐紋縷縷。蕩春光﹑微茫可憐﹐燕掠鶯窺幾回誤。似盈盈隔水﹐飛花飛絮﹐濺來無數。流去。閒庭宇。正月影中央﹐冥隔住。是誰翦出﹐半幅吳淞如許。聽聲聲﹑迎風珊﹐隱約淩波見微步。瀉苔階﹑一片空明﹐不管吟蛩苦。」瓣香頻伽﹐可稱逼肖。

○姜藻詞

丹陽姜元章孝廉﹝藻﹞﹐與先曾祖同年﹐有韻石齋詞。春暮江城子云「牡丹開後綠陰齊。畫闌低。燕來稀﹐九十韶光﹐都變柳花飛。那是燕銜春色去﹐花落盡﹐燕驚啼。幽階絲雨香泥。掩銅扉。怕春歸。歸去重來﹐動是隔年期。誰送好春天樣遠﹐登樓望﹐艸萋萋。」當有所慨而作。

○陳小松詞

宋範文穆﹝成大﹞曾館姜白石於石湖﹐後此吳夢窗﹑張玉田亦寄迹焉。道光初﹐吳門諸詞家擬於石湖建祠﹐祀三詞人。陳小松明經賦詞代引﹐卽用白石所制石湖仙云「詞人秋老。記團笠攜筇﹐遊屐曾到。淸夢幾回圓﹐指微波﹑芳蹤未杳。閒雲孤鶴﹐定愛看﹑白紅蓼。斜照。水仙祠﹐霧暗煙繞。當年嘯歌舊地﹐盼重來﹑翩然倚棹。水鏡空﹐覓徧吟魂多少。羽扇綸巾﹐片香殘稿。一番鴻爪。尋伴好。詩翁尙有遺廟。」小松原名兆元﹐後更彬華﹐幕遊以終﹐著有瑤碧詞。新正作探春之燕﹐酒邊賦曲遊春云「乍過收燈雨﹐早柳舒梅放﹐煙暗庭院。第一關心﹐是香車花外﹐徑平莎軟。約略風簾捲﹐看燕子飛來渾倦。愛筵端斗畫﹐妍娥山色﹐對窗平遠。晝短。蘭啼珠怨。又蠟淚堆成﹐玉釵敲斷。羅綺嬌時﹐惱芳情偏在﹐鬢蟬斜顫。故把鶯期緩。莫厭兒﹑飄燈湖岸。剩夜來﹑被酒歸眠﹐愁和月滿。」﹝此調用施嶽體﹐較詞律所收多一字。﹞

○楊度汪詞

國朝兩舉鴻博﹐康熙己未取五十人﹐吾鄕二人﹐爲秦對巖諭徳﹑嚴繩孫中允。乾隆丙辰取十五人﹐丁巳補試復取四人﹐吾鄕僅選楊大令﹝度汪﹞一人﹐由貢生授庶吉士﹐出知江西徳興縣。秦﹑嚴俱有撰著﹐獨大令著述無傳。其孫湘槎﹐名汝燮﹐余中表丈也。以諸生老於幕府﹐有詞二卷。余曾摘鈔十餘闋﹐亂後後人衰謝﹐恐全稿佚矣。最佳者眼兒媚云「淒涼獨倚玉蘭邊。懶整舊釵鈿。許多閒事﹐才添香屑﹐又上琴弦。語風莫攪鴛鴦夢﹐池畔正雙眠。數層波﹐千條菇綫﹐幾个荷錢﹐」浣溪沙云「袖底紅巾裹指尖。不彈珠淚向花前。怕花憔悴損花顏。滿院尙畱香宛宛﹐隔簾初住雨纖纖。苔痕靑到茜裙邊。」天仙子云「小立閒階嫌露冷。愛看月明圓似鏡。手扶羅幕上銀鉤﹐闌獨憑。傷春景。吹落梨花風不定。深院漏殘人乍靜。前夜夢兒空記省。卸頭燈背未眠時﹐心欲並。肩還並。笑指雙雙屏上影。」淸平樂云「暖回繡戶。昨夜寒如許。粉蝶穿籬忙不住。一霎花開滿樹。鏡邊正挽香鬟。檀奴遊倦初還。聽說春山多媚﹐今朝倩畫春山。」巫山一段雲云「窗外鶯聲碎﹐池邊艸色新。一彎淡抹遠山痕。低斂似眉顰。插鬢花愁瘦﹐燻衣麝怕溫。東風吹老眼前春。腸斷倚樓人。」揚州慢云「香袖長垂﹐翠樓間倚﹐捲簾十里新晴。聽新腔水調﹐正夜月初生。幾回過﹑臨江竹徑﹐隔煙回首﹐曾認靑靑。算芳春﹑好景淮南﹐第一揚城。而今寂寞﹐江橋﹑波影空橫。自爛漫花飛﹐風流夢覺﹐莫再多情。三十六宮禾黍﹐墻髙處﹐古樹云平。更雷塘淒雨﹐孤舟愁絕殘更。」此詞殆作於淮鹽攺票後。揚州爲鹽院駐節地﹐繁盛甲東南。道光間陶文毅﹝澍﹞請攺票運﹐𨿽取效一時﹐而鹺商失業﹐市景日落﹐不無今昔之慨。

○彭孫詞

彭羨門少宰﹝孫﹞﹐康熙中由主事舉鴻博第一人﹐官至侍郎。所著延露詞﹐或推爲本朝第一﹐或訾爲浪得才名﹐皆非篤論。其旨趣頗近歐﹑晏﹐微乏風骨﹐且未精純耳。王氏詞綜錄其生查子云「薄醉不成歡﹐轉覺春寒重。鴛枕有誰同﹐夜夜和愁共。夢好恰如眞﹐事往翻如夢。起立悄無言﹐殘月生西弄。」「鴛枕」本作「枕席」﹐蘭泉司寇爲易鴛字﹐詩詞這辧﹐正在乎此﹐非深得詞家三昧者不解。司寇所錄各家詞﹐每多點竄﹐甚且攺至二三十字。如李笠湖﹝漁﹞浪淘沙詞﹐後闋四句﹐竟全易之﹐若照原本﹐不堪入選。惜調舛字脫﹐未校攺者﹐尙不勝枚舉。如少宰宴淸都﹑花心動﹑綺羅香三闋﹐悉沿嘯余之訛﹐殊不合格。仇山村所謂言順律乖者是也。

●卷三

○袁積懋詞

吾郡孫淵如觀察﹐以干隆丁未第二人及第。自恃文思敏捷﹐散館前戲與友人約﹐日午交卷出﹐當燕於某所﹐致誤引登九餘三爲登三餘九。攺官比部﹐出爲兗沂曹道﹐乞病歸。越六十年﹐袁訁刃庵觀察﹝積懋﹞﹐以道光丁未第二人及第﹐亦緣事降部曹﹐出權延建邵道。值粵擾匪閩﹐移守順昌﹐歿於陣。觀察到閩﹐余已罷官﹐未相見。其夫人與閨人序姊妹行﹐出示觀察詞﹐一叢花云「秋聲萬里度長空。落葉捲西風。愁心重疊渾無際﹐都付與﹑天末徵鴻。菊老楓丹﹐故園何處﹐搔首月明中。重幃迢遞隔遼東。雙鯉信難通。一枝修竹頻番倚﹐早不道﹑染袂霜濃。拔劍歌哀﹐檢書燭短﹐無語聽疏鐘。」曉雨和象如弟陽關引云「才送春光去。又灑黃梅雨。滿庭竹影﹐淒淸甚﹐憑誰語。撫瑤琴一曲﹐幽恨終難訴。看裊盡﹑博山殘篆懶重炷。菡萏煙中吐﹐空媚嫵。最難堪是﹐聽蛙鼓﹐喧無數。又瀟瀟幾陣﹐濕徧灣頭樹。鎭無聊﹑一襟淸淚共酸楚。」尙是在京時作﹐語殊悲側。自粵匪亂起﹐文臣之身膏原野者﹐不知凡幾。其有詞章堪志者﹐以余所知﹐僅得數人﹐觀察其一也。吳縣曹觀察﹝懋堅﹞詠魚彭摸魚兒云「捲晴漪翠綸收罷﹐冬冬敲向沙漵。賣鮮聽得紅腔熟﹐一帶枕流窗戶。誰喚住。又四面菱歌﹐蕩入蘆灣去。銀絲趁取。記換酒歸來﹐隔溪春賽﹐白點社公雨。閒扌施网﹐撥刺錦鱗無數。鳴榔爭響何處。州幾疊催花發﹐絕勝柘枝新譜。煙水趣。把答臘餘音﹐畱與希眞賦。舟橫野渡。有鼉唱初更﹐蛤喧荒岸﹐柳外半蟾吐。」錢塘戴學士﹝熙﹞題李石梧太史與其配郭笙愉夫人笙唱和詩髙陽臺云「闌角裁箋﹐簾坳斗韻﹐深閨無限淸歡。畱戀金門﹐年來韻事都刪。湘江一棹攜來穩﹐喜筠奩﹑安近蓬山。正天邊。似鏡明蟾﹐掩映團欒。彩毫定得江山助﹐莫輕將院體﹐寫向烏闌。瘦比黃花﹐還應壓倒詞壇。空齋茶熟香溫候﹐怕新聲﹑欲和偏難。甚無端。吟到宵分﹐耐盡春寒。」吾鄕李仲騫明府蝶戀花云「春到小庭春事晚。綠暗紅稀﹐無計將春挽。杜宇聲聲啼更懶。殷勤且拾飛花瓣。窗外月痕花霧綰。扌棄得無眠﹐整把歸鴻盼。不信彩雲容易散。曉妝人起春山淡。」商城周仙嶠司馬減字木蘭花云「靜垂銀蒜。一桁珠簾閒不捲。早被東風。吹落瑤階芍藥紅。蜂衙放午。金鴨香殘慵更炷。裊盡遊絲。正是酣蝶困時。」明府名福培﹐甫弱冠﹐登道光壬午賢書﹐春闈屢黜﹐銓廣東從化令﹐城陷﹐自焚。觀察字艮甫﹐與吾鄕趙丈﹝晉涵﹞同字﹐少時徵逐詞場﹐人因趙曹音相近﹐以仄艮平艮別之。壬辰進士﹐官禦史﹐氵存升湖北糧道﹐武昌再陷殉難。學士字醇士﹐亦壬辰進士﹐詩文外兼擅繪事﹐乞病家居﹐杭州不守﹐遂自盡。司馬名祖銜﹐戊戌翰林﹐攺官大冶令﹐瘦贏多能。初不解倚聲﹐偶見余篋中花庵詞選﹐取回讀之﹐捉筆成前詞﹐彊余爲定數字﹐虛懷善下﹐尢爲罕覯。後以同知需次鄂城﹐夢初被兵﹐歿於亂軍中。

○吳葆晉詞

吳紅生觀察﹝葆晉﹞有潘紱庭侍讀得黃蓼花於內閣典籍廳﹐馳寄乃兄功甫舍人植之吳下﹐賦詞索和﹐次韻髙陽臺云「翦翠莖疏﹐綴金穗短﹐一枝向涼天。歸去王孫﹐問花可似當年。月中寫出昏黃影﹐更添些﹑淸露珠圓。最難傳﹑鳴雁。遠道綿綿。春來各有池塘夢﹐暗魂消爪雪﹐紅藥階前。聽雨心情﹐半庭孤影誰憐。西風一種閒花艸﹐卻無端﹑染徧鑪煙。覓歸船﹑載得芳叢﹐穩抱鷗眠。」﹝原注﹕余家固始之古蓼灣﹐伯兄亦官中書。﹞觀察道光己丑進士﹐官淮海道﹐曾權江蘇臬使﹐後亦殞粵匪難。

○湯貽汾詞

陽湖湯貞湣﹝貽汾﹞﹐爲鳳山令﹝大奎﹞孫。鳳山公與子﹝荀業﹞﹐同殞林爽文之難。公由世襲云騎尉﹐歷官樂淸副將﹐乞病歸﹐卜居金陵。咸豐三年城破﹐賦絕命詞﹐於二月十二日投水死。蒙恩賜謚。公字雨生﹐善詩詞﹐能畫﹐兼工琴﹐晚自號琴隱﹐固彬彬儒將也。有題其夫人梅窗琴趣圖﹐七娘子云「冷泠泠瘦玉纖纖指。深深殘幕悠悠思。畫了眉山﹐燒殘心字。百花頭上春先至。江南本是藏春地。髙樓早築香雲裏。冰雪聰明﹐漆膠情意。應慚愧梅花階。」衰柳長亭怨慢云「更誰向﹑灞橋攀折。萬里關河﹐一天風雪。古陌人稀﹐幾絲猶向﹑馬頭拂。蕭蕭短鬢﹐正顧影﹑同淒絕。盼斷七香車﹐還只當﹑聽鶯時節。休說。賺髙樓翠袖﹐望眼欲穿天末。浮萍散了﹐怕流水﹑也應消歇。最苦是﹑落葉江城﹐一笛﹑風前幽咽。算夢裏腰肢﹐難解眉頭千結。」武臣能詩者多﹐能詞者少﹐得之於公﹐尢爲可寶。公歿後﹐海內文人咸賦詩詞志免。華亭王海客﹝友光﹞金縷曲云「臣本心如水。恁聲聲﹑秦淮淒咽﹐陣云同墜。虎踞龍蟠形勝在﹐借箸偏教吐棄。盡灞上﹑棘門兒戲。霎地江東成破竹﹐道乘軒﹑有鶴南飛矣。公等且﹐自爲計。水仙廿載傳琴意。問春風﹑臺城新柳﹐舊愁添幾。正是百花生日日﹐卻看從容就義。想叱吒﹑雲濤歸騎。髙克翺翔難索解﹐料三吳﹑毅魄能陰庇。疑復有﹐養﹤疒雍﹥悔。」以詞筆而兼議事。「有鶴南飛」句﹐系指陸立夫制軍﹝建瀛﹞﹐言制軍守九江﹐聞武昌陷﹐盡撤沿江戍兵﹐一夕遁回金陵﹐遂不守。河上「翺翔」句﹐似謂何根云制車﹝桂淸﹞﹐後亦棄常州遁﹐致大江以南﹐蹂躪無完土﹐至今士庶言之﹐有餘痛焉。

○董琬貞詞

貞湣配董雙湖夫人﹝琬貞﹞﹐同郡東亭太史﹝潮﹞女孫﹐嫻雅通文﹐先公卒。自題梅窗琴趣圖靑玉案云「梅花不作瑤琴主。更絕塞﹐霜笳苦。畫裏韶光如夢度。朱闌池氵﹐綠窗花雨。舊是藏春處。如今並命天應妨。無限春消碧煙縷。恐人梅同老暮。蘆簾紙閣﹐思量歸去。試聽冰弦語。」詞殆作於公宮靈邱都閫時﹐故有絕寒霜笳語。

○湯攀龍詞

嘉陵間儒將世推二湯﹐謂雨生副將與漁村總兵也。咸官江浙﹐愛與文士遊﹐疆吏亦異目視之。漁村名攀龍。本丹徒諸生﹐歷官黃巖總兵。人傳其唐多令云「秋柳畫闌荒。秋簾鏡檻涼。不多時﹑憔悴秋娘。惱亂西風偏作劇﹐催燕子﹐去雕梁。往事幾回腸。歡場卽夢場。再藏嬌﹑誰與平章。小疊蠻箋憑慰藉﹐知減盡﹐舊時妝。」絕不似長槍大戟人語。憶三十年前﹐武臣無所事﹐卽不善詩文﹐亦思以書畫自見。近十餘年﹐文臣且競以武功顯矣。

○張玉瑞詞

吳門張君﹝玉瑞﹞戲詠不倒翁踏莎行雲﹕「捷足休矜﹐低頭未肯。此翁崛彊眞天性。空空如縱任嘲嗤﹐亭亭然自堪欽敬。徒轉何常﹐推排莫定。慣經顚撲曾無慍。想因嚼蠟悟橫陳﹐卻愁彊項難爲令。」詞𨿽淺俚﹐然讀至末句﹐不覺憬然。昔余杖大吏輿人爲所銜﹐卒以文官領兵不合例﹐劾余夤緣。余素不知兵﹐投筆棄儒﹐本非始顧﹐惟念令公家兒﹐其度量眞不可及耳。

○袁棠詞

袁丈湘湄﹝棠﹞家藏宋周益公洮瓊研﹐因以名館﹐並所著詞。詠柳沁園春云「辛苦東風﹐約綠回黃﹐搓絲染條。念腰身楚楚﹐瘦圍禁撚﹐眉痕淺淺﹐好樣偸描。羌笛一聲﹐陽關三疊﹐裙帶同心綰不牢。慵開眼﹑看車回馬云﹐亭子勞勞。河橋。回首迢迢。更何待﹑秋來魂暗銷。只天涯孤夢﹐春隨絮遠﹐門前流水﹐人逐萍飄。難忘湔裙﹐那時解﹐一綫靑拖小翠翹。重經過﹐恐折殘枝長﹐還比樓髙。」眼兒媚云「小名錄就怕重看。見月想姿圓。賣錫門巷﹐湔裙伴侶﹐撲蝶闌干。至今合眼分明在﹐彈淚濕流年。梨云夢淺﹐桃花命薄﹐梅子心酸。」皆爲侍姬三多作。姬姓柳﹐家金陵﹐故夫人媵婢。及笄﹐遺歸﹐丈不能忘懷。後赴白門﹐遇姬﹐猶未嫁﹐喜甚。集中「新水和愁連夜漲﹐晚花含蕊待春深」句﹐亦爲姬賦。並賦浪淘沙云「迷路得花看。暫解雕鞍。繅絲門巷雨漫漫。借問小姑團扇上﹐可畫乘鸞。山果配蔬盤。菇脆梅酸。隔窗燈影夜闌干。閒煞半牀靑綺被﹐各自宵寒。」遂以雙槳載歸﹐夫人亦無如何。未幾﹐有袁江之行﹐又賦少年遊雲﹕「靑溪曾系木蘭舟。人在水邊樓。鵝柳檐牙﹐鴨桃闌角﹐雙影瀉春流。載伊歸去儂偏出﹐此別甚因由。客館鶯花﹐階鄕風月﹐渾不似前遊。」丈吳江人﹐居蘇城﹐工詩﹐善繪事﹐詞名震一時﹑同郭頻伽題春人綰髻圖夜行船云「滿院燻人花气。愁未醒﹑恁懨懨地。臨妝略略手盤鴉﹐飄一縷﹑墮云慵理。記得秋娘十三四。學梳頭﹑水晶簾底。如何已是沒心情﹐便愛綰﹑不聊生髻。」次子﹐字山史﹐能繼家學﹐有餅桃花館詞。淸平樂云「霜寒月苦。秋夜長如許。夢醒無聊更暗數。殘點正敲第五。蕭蕭庭外風聲。沈沈遠寺鐘鳴。最是燈花如豆﹐照人孤影偏明。」偸聲木蘭花云「微云四卷天河靜。寂寞空庭涼月影。掛起簾鉤。一葉梧桐恰報秋。虫聲喞喞墻陰起。最是離人偏入耳。休憑闌干。今夜風寒露更寒。」惜早夭﹐年僅二十二。丈哭之慟﹐不久亦卒。

○蔣劍人詞

寶山蔣劍人所著芬陀利室嗣中﹐一題云﹕宋楊恢遊浯溪﹐作碧崖倒影一首﹐末句「漠漠水天遠」五字﹐詞甚佳﹐惜調名不著。各家詞選﹐萬氏詞律俱不載﹐滄海遺珠﹐可勝嘆惋。辛亥冬﹐泛舟泖湖﹐凍雪下垂﹐滄波不流﹐絮帽篷窗﹐四望寥廓。爰塡是解﹐卽用其韻﹐援魚遊春水例﹐名之曰水天邊。余細繹音調﹐頗似二郎神﹐惟後結少一字。浯溪集錄其詞云「碧涯倒影﹐浸一片﹑寒江如練。正岸岸梅花﹐村村修竹﹐喚醒春風筆硯。氵斥水舟輕輕如葉﹐只消得﹑溪風一箭。看水部雄文﹐太師健筆﹐月寒波捲。遊倦。片雲孤鶴﹐江湖都徧。慨金屋藏嬌﹐繡屏包禍﹐欲與三郎痛辧。回首前朝﹐斷魂殘照﹐幾度山花崖蘚。無限意﹐都付お尊﹐漠漠水天遠。」﹝無限下原脫意字。﹞恐系「水遙天遠」﹐落云一字。劍人未細考﹐謂爲調名不著﹐以水天遠名之﹐所作詞又於段次句多一字﹐未免自誤誤人。考宋湯恢﹐字丁村﹐詞綜錄詞五闋。惟新刊絕妙好詞作楊恢﹐箋爲眉山人。尙有八聲甘州云「摘靑梅薦酒﹐甚殘寒獨怯薴蘿衣。正柳腴花瘦﹐綠云苒苒﹐紅雪霏霏。隔屋秦箏依約﹐誰品冶春詞。回首繁華夢﹐流水斜暉。寄隱孤山山下﹐但一瓢飲水﹐深掩苔扉。羨靑山有思﹐白鶴早忘機。悵年華不禁搔首﹐又天涯﹑彈淚送春歸。銷魂遠﹐千山啼﹐十里荼コ。」﹝原本脫治字早字。﹞玩詞意﹐殆南宋遺民放浪泉石間者。楊恢之名﹐僅見略陽石刻敍﹐別議籍系賓城﹐非眉山。

○蔡捷詞

蔡步仙女史﹝捷﹞﹐爲閩縣林西仲大令﹝去銘﹞室。大令集中附女史詞數闋﹐紀仁和沈孝女肱殞命滿江紅雲﹕「有限春暉﹐卻不道﹑陰晴莫測。更聽得﹑巫醫耳語﹐參苓力竭。擗地誓將遺體代﹐呼天暗把鑪香。掣金刀﹑良藥腕間尋﹐他何卹。冀挽住﹐西山日。早流盡﹐襟前血。柰絲堪重續﹐玉偏易折。五夜驚回雙豎夢﹐一絲喘斷三更月。謝夫君﹑莫怨暫歸寧﹐成長別。」惜未載其父與夫家名姓。竊按肝割臂﹐例無給獎專條﹐然有奏聞﹐無不兪允。猶之婦女夫亡自殉﹐乾隆中欽奉諭旨﹐婦能守節已佳﹐何必殉﹐此後輕身一死者不必旌。嗣有題請﹐仍旌之。同一天地父母之心。近來以孝女請褒者﹐比比而是。回憶先太夫人病時﹐﹝儀﹞方奉檄襄陽﹐幼妹小娟﹐潛臂肉以進。先太夫人獲延數月﹐﹝儀﹞得請急歸﹐親視含殮。今妹婿胡謙齋﹝益源﹞已官通判﹐故不敢援案上陳﹐孤露餘生﹐疚心曷旣。

○林瑛佩詞

耿精忠叛時﹐聞林西仲名﹐脇之﹐不屈﹐幽摯之。西仲女瑛佩﹐年甫笄﹐見羅者日伺於門﹐慨然曰「是蓋利吾有耳。」盡出所蓄﹐並簪珥給之﹐家乃無恙。精忠反正﹐西仲始得脫。瑛佩工詩詞﹐後歸閩縣諸生鄭剡。有浣溪沙云「檻外槐陰護碧紗。半簾風裊篆煙斜。夢回無語數歸鴉。綠水新荷搖蝶影﹐朱闌殘照映橊花。他鄕客思總無涯。」淸平樂云「靑苔庭院。梁畔呢喃燕。飛向風前新試翦。蹴落楊花幾片。無情春色偸歸。等閒斷送芳菲。獨有夜闌明月﹐影來扶上花枝。」因憶國初尙有二奇女﹐一爲歙縣畢韜文﹐年二十﹐隨父宦薊邱﹐父與流賊戰死﹐韜文身率精銳﹐夜劫賊營﹐手刃其渠﹐輿父屍歸葬。後布衣王聖開﹐夫婦偕隱。有村居詩云「席門閒傍水之涯。夫婿安貧不作家。明日斷炊何暇問﹐且攜鴉嘴種梅花。」一爲蕭山沈雲英﹐父至緒﹐崇禎中官道州守備﹐戰歿。雲英偵知賊勝而驕﹐卽率健兒突賊壘﹐斬寇奪骸而歸。賊憚之﹐他﹐州城以全。事聞﹐卽授雲英遊擊將軍﹐代父守道州。會其夫賈萬策以都司守荊州﹐城陷遇害﹐遂乞歸。貧甚﹐爲女學究以終。三女識行﹐須眉有所不如﹐故連綴書之。雲英事﹐毛西河集志之甚詳。

○周星詒星譽詞

自蘇城至虎丘﹐中爲山塘﹐月地花天﹐終歲遊人如織。烏絲詞所謂「夜火千家紅杏幕﹐春衫十里綠楊樓」是也。逮金陵陷後﹐虎旅云屯﹐漸形寥落。祥符周季貺司馬﹝星詒﹞有重過山塘感賦減字木蘭花云「山光水色。風景依稀渾似昔。少了燈船。閒煞山塘七里煙。屋荒人靜。歌板酒旗零落盡。月黑風尖。小隊銀刀結束嚴。」誦之令人悵惘。乃未幾﹐復爲豺虎所窟﹐今狼氛𨿽淨﹐正未知何日能還舊觀耳。司馬工詩詞﹐饒才﹐官邵武府丞﹐賊蹤近﹐提師出禦﹐獨當其衝。與乃兄叔云給諫合刊詞一帙。給諫名星譽﹐庚戌翰林﹐所著東歐艸堂詞尢精警。春日卽事踏莎行雲﹕「珠幕閒垂﹐銀屏慵展。櫻桃斗帳金鳧暖。綠蕪池館閉春陰﹐捲簾人比東風懶。眉葉靑銷﹐靨花紅斂。纖腰打疊遊絲軟。懨懨病過海堂時﹐一春都被春愁管。」秋夜對月有憶寄友﹐翠樓吟云「鎖了重門﹐碧梧疏處﹐湘簾夜深猶捲。露鴉棲定後﹐只秋與竹聲撩亂。單衫小扇。想花影吹笙﹐那家庭院。無人伴。冷淸淸地﹐回廊兜轉。腸斷。滿地蕉陰﹐靠紅闌幾摺﹐和誰同看。蘇家潭上路﹐正小曲幽坊月暗。桂堂南畔。問劃襪香階﹐甚時重見。無眠慣。燈窗數盡﹐銀河新雁。」七月初十夜雨有憶秋千索云「桃笙涼沁啼痕濕。金井外﹑幾聲秋蟀。雨緊燈花墮瘦紅﹐記今夜﹐剛初十。猩屏錦褥都非昔。況又是﹑影雙人只。一院蕉陰似那時﹐少了个﹐朦朧月。」又有洞仙歌云「呵鈿綰翠﹐坐棗花簾底。華釒念斜簪小鴉髻。想妝成力怯﹐換了鸞衫﹐停半晌﹐才見盈盈扶起。問名佯不說﹐淺笑低聲﹐暗裏牽衣要人替。似喜似含顰﹐道是矜嚴﹐卻偏又﹑恁憨憨地。也忒煞難猜个人心﹐笑事事朦朧﹐者般年紀。」描寫可稱曲盡﹐若僅作艷詞讀﹐非知詞者。

○周氏兄弟能詞

司馬詞名勉﹐題繼叔重司馬小紅樓閣塡詞圖﹐蝶戀花云「綠縐羅窗淸似水。閣外梧桐﹐搖得秋痕碎。幾折闌干人獨倚。篆煙碧瀾簾波膩。多少無聊無賴意。譜入弦﹐半是相思淚。煙水斜陽紅萬里。閒情少个涼歐寄。」冬夜宿杭州林氏友梅堂﹐寄陳季存梅家叔子﹐淒涼犯云「凍雲如墨。沈沈甚﹑晚風吹送天黑。坐來偏懶﹐眠來又怯﹐布衾如鐵。誰家橫笛。更﹑做成淒切。怎支持﹑亂鴉聲裏。枯柳蕩寒色。遙想聯吟際﹐窗孕燈紅﹐簾涵煙碧。詩成一笑﹐恰黃海﹑繁開似雪。應也懷人﹐正載酒﹑江湖獨客。又窗前﹑陣陣急雨打破葉。」泊三板橋感舊﹐朝中措云「畫船明月客衣單。日暮悄生寒。白板垂楊門巷﹐紅樓臨水闌干。而今寂寞﹐雨疏煙淡﹐燕老鶯殘。正是熟梅時節﹐那堪重客江南。」按古來兄弟能詞者﹐山谷有兄元明﹐少遊有弟少章﹐王和甫﹑平甫﹐孔常父﹑毅父﹐曾子固﹑子開﹐洪文惠﹑文敏﹐及廬陵李氏花萼集﹐均不過單詞或數闋而已。至坡公弟子由所傳漁家傲一詞﹐卽不甚工。本朝王阮亭尙書與兄丁樵﹐陳其年太史與弟緯云﹐均以詞名﹐然炊聞﹑紅鹽二集﹐遠不如衍波﹑烏絲。今給諫昆仲﹐塤吹篪應﹐殆將上掩古人。

○潘諮詞

世有名重一時﹐而究其實﹐頗不相酬者。豈立徳立言﹐亦如立功者流﹐系命運不系才學耶。會稽潘少白﹝諮﹞﹐以布衣遊公卿間﹐足迹幾徧天下。江寧朱臣中丞﹝桂楨﹞﹐尊之如師。顧所著常語及詩文集﹐多襲前人牙慧。至詩中「歲事春復秋﹐人事朝復暮」「詩成天上白玉闕﹐酒醒人間黃鶴樓」等句﹐幾墮惡道。惟小詞數闋﹐如醉太平云「空階月明。風聲葉聲。小庭寂寂門扃。知殘宵幾更。孤吟自聽。孤觴自傾。醉來倒觸風屏。竟無人喚醒。」相見歡云「淒淒暮雨園亭。峭寒生。流水落花﹐春云太無情。終日醉﹐終宵睡﹐有時醒。一點一更。檐滴怎生聽。」滿宮花云「晚晴天﹐風又起。紅滿綠溪春水。小童沽酒不曾歸﹐減卻半園桃李。少年狂﹐今倦矣。剩有惜花情意。年年寒食鎭無聊﹐愁醒又還愁醉。」頗淸脆可誦。

○蔣景祁輯瑤華詞

詩文而加圈點﹐自是陋習。然詞句長短不齊﹐不加識別﹐易滋訛錯。宜興蔣京少﹝景祁﹞所輯瑤華詞﹐僅圈句讀﹐最得體要。若讀用尖點﹐句用圓點﹐韻用空圈﹐似更明晰。至雙調分段處﹐亦宜照宋槧花間集式﹐中間以圈爲是。京少少與宋牧仲尙書友﹐以樂府相切靡刂。𨿽所選瑉夫糅雜﹐而明末國初詞人姓氏﹐實賴以存。乃王氏詞綜多未錄。如宛平李長文侍﹝昌垣﹞﹐踏莎行雲﹕「翠幕煙沈﹐珠簾月小。枝頭未雪梅開早。倚闌無計遣新愁﹐亂鴉啼徧歸鴻杳。霜杵敲寒﹐風燈破曉。漏聲滴盡鐘聲悄。香殘酒醒不成眠﹐流蘇好夢天涯少。」漢陽許漱石部曹﹝承欽﹞﹐蕪城懷古﹐金人捧露盤云「斷釵靑﹐燐火碧﹐鼠姑妍。向竹西﹐重整吟鞭。香消螺黛﹐瓊簫聲斷更誰得。玉鉤繡瓦﹐秋螢苑﹑想象當年。野蛾生﹐凝暉殿﹐驚湍濺﹐太慈磚。剩荒原﹑綠樹如煙。珠堂月觀﹐但聞老衲夜談禪。鮑家鬼唱﹐紅橋外﹐落葉哀蟬。」宜興任靑際孝廉﹝繩槐﹞﹐秋夜聽琴﹐淸平樂云「涼生錦褥。減盡梧桐綠。漫譜當年橫吹曲。試鼓商陵黃鵠。舊傳子夜烏啼。新翻雄雉朝飛。彈到一聲裂帛﹐不禁淸淚沾衣。」嘉善孫古皇別駕﹝詠﹞﹐浣溪沙云「蘭比風姿蕙比心。晝長無那懶拈鍼。霓裳一曲理瑤琴。含蕊花宜春雨釀﹐初眠柳怕曉風侵。蘼蕪隨處悔教尋。」華亭單孝求明經﹝昭儒﹞﹐漁家傲云「三月夭桃紅似錦。花風吹送春歸信。又見廉纖飄陣陣。淸和近。雕梁燕壘香泥沁。麥秀光寒尙嫩。夾衣初試冰肌潤。爲底雲鬟慵不整。重門靜。小園閒煞秋千影。」宜興吳狎﹝白涵﹞﹐寒檠剔銀燈云「耐盡寒宵滋味。卻只是﹑一龕斜背。低映鴛幃﹐髙擎鳳足﹐不是年來情思。支頤憑幾。好畱待﹑竹鑪茶沸。冷冷淸淸如此。好个愁人天气。欲暗還明﹐頻挑不焰﹐似這病懨懨地。霜風又起。早逼得﹑光兒愈細。」華亭錢武子﹝徳震﹞﹐玉樓春云「白洲上西風急。睡起登樓心尙怯。落葉爭從斷岸飛﹐殘蟬自抱枯枝咽。靑山無恙人輕別。一片秋聲聽不得﹐采菱歌散晚霞收﹐冷浸寒波今夜月。」臨川陳少遊﹝孝逸﹞﹐宋宮人墓﹐虞美人云「春風夜月年年度。道是埋香處。胭脂幸免葬龍沙。畱與行人指點玉鉤斜。梨花寒食添淒切。滿地飛蚨蝶。羅裙一色繡春蕪。誰念六陵無樹可棲烏。」宜興儲耀遠﹝福觀﹞﹐點疑唇云「啼倦寒づ﹐一襟秋思憑誰道。綺窗人杳。長徧紅心艸。不聽琵琶﹐已被離愁繞。西風峭。敝衣茸帽。人在天涯老。」無錫馬云翎孝廉﹝﹞﹐浣溪沙云「綠徧千山響杜鵑。柳枝低亞燕蹁躚。幾曾風雨似今年。蓮瓣一鉤春印淺﹐菱花七出曉妝妍。半垂紅袖撥沈煙。」太倉黃靜禦﹝鴻﹞﹐搗練子云「風點點﹐雨絲絲。攪亂芭蕉和竹枝。隔个窗兒聽不得﹐淒涼又是上燈時。」嘉興柯容生﹝剛燦﹞﹐月下笛云「何處樓頭﹐一聲寥亮﹐費人淸淚。眞珠簾低﹐可是石家舊歌吹。依稀才度東墻遠﹐卻宛轉﹑吹殘流水。料斜橫粉靨﹐那人猶在﹐梅花香裏。傾耳。淸如此想翠竹經霜﹐正欺寒袂。關山萬里。沙邊落雁驚起。江云凍合淒涼月﹐問憶著﹑昭華曾未。才三弄﹑又還停﹐好識桓伊幽思。」嘉興李西聞﹝葵生﹞﹐醉花陰雲﹕「惱亂離腸秋艸色。人比天涯隔。相約柳初黃﹐望到而今﹐滿地堆殘碧。斜陽鴉背西風急。扌棄醉眠無力。欲待不思量﹐酒醒香寒﹐爭不思量得。」歙到程堂﹝麟徳﹞﹐蘆花摸魚兒云「記年時﹑圓沙淺水﹐芳洲一抹煙黛。荻芽短爆鸚歌嘴﹐倏爾霜凝碧海。君休怪。待送客﹑潯陽好與丹楓賽。卻愁風快。把落泊浮蹤﹐離披殘夢﹐吹向楚天外。輕盈態﹐錯道雪花飄灑。漁人醉笠初解。昨來帆櫓淩波渡﹐千點浪頭同拜。江九派。又認是﹑細篩碧月鋪銀界。水流云在。笑暖被溫衣﹐幾回相聚﹐柳絮恁無柰。」宜興湯次曾﹝思孝﹞﹐踏莎行雲﹕「屋角風尖﹐房櫳曛短。寒衣補綻催鍼綫。天吳紫鳳拆憑伊﹐好鴛鴦休錯翦。黑月霾低﹐碧紗愁掩。燈添紅暈綿裝繭。倩他排遣過黃昏﹐永夜沈沈天不管。」潘蒓庵大守﹝眉﹞﹐蝶戀花云「將煙做雨催寒食。滿院花枝﹐開向春無力。幸有多情苔蘚碧。春泥未ネ殘紅色。此景今年難再得。呼取狂朋﹐好把春光惜。簾外海棠愁思結。不言不語胭脂濕。」各家詞不一格﹐而俗塵腐气﹐屏除俱盡﹐似不應棄同瓦礫。

●卷四

○馮柳東與項蓮生詞

馮柳東大令太常引云「落花一院雨絲絲。無計挽春歸。縱使挽春歸。已誤了﹑鶯期燕期。紅闌十二﹐畫簾廿四﹐長定是相思。何苦苦相思。翻悔了﹑當時見時。」項蓮生鹺尹客中聞歌﹐亦倚前調云「杏花開了燕飛忙。正是好春光。偏是好春光。這幾日﹑風淒雨涼。楊枝飄泊﹐桃花嬌小﹐獨自个思量。剛待不思量。吹一片﹑簫聲過墻。」二詞同一機杼﹐然二人同時﹐必非相襲。鹺尹又有臨江仙云「有限春宵無限夢﹐夢回依舊難畱。淚珠長傍枕函流。書來三月尾﹐燈盡五更頭。見說而今容易病﹐日髙還掩妝樓。桃花臉薄不禁羞。瘦應如我瘦﹐愁莫向人愁。」較史梅溪「瘦應因此瘦﹐羞亦爲郎羞」句﹐思致尢婉。鹺尹名鴻祚﹐錢塘人﹐曾官閩中。楊臥雲中翰藏其憶云詞﹐爲人假去﹐屢索無還﹐嗣經鐘仲山觀察覓以見示。菩薩蠻云「如今不合江南住。江南處處多風雨。煙雨晚霏霏。冶遊人未歸。犀株防膽怯。玉箸柔藍。愁似暗潮生。自生還自平。」謁金門云「畱不得。畱也不過今日。今日雲帆天咫尺。明朝何處覓。江上潮平風急。吹斷幾聲殘笛。獨倚小樓寒側側。欲眠燈又黑。」冬夜聞南鄰笙歌達曙﹐玉漏遲云「病多歡意減。空篝素被﹐伴人淒惋。巷曲誰家﹐徹夜錦堂髙燕。一片氍毹月冷﹐料燈影﹑衣香烘暖。嫌漏短。漏長卻在﹐者邊庭院。沈郎瘦已經年﹐更懶拂冰絲﹐賦情難遣。總是無眠﹐聽到笛慵律倦。咫尺銀屏笑語﹐早檐角﹑驚烏啼亂。殘夢遠。聲聲曉鐘敲斷。」秋聲水龍吟云「西風已是難聽﹐如何又著芭蕉雨。泠泠暗起﹐澌澌漸緊﹐蕭蕭忽住。候館疏砧﹐髙城斷鼓﹐和成淒楚。想亭臯木落﹐洞庭波遠﹐渾不見﹑愁來處。此際頻驚倦旅。夜初長﹑歸程夢阻。砌蛩自嘆﹐邊鴻自唳﹐翦燈誰語。莫便傷心﹐可憐秋到﹐無聲更苦。滿寒江有﹐黃蘆萬頃﹐捲離魂去。」

○楚四家詞

夢中人士鮮工倚聲﹐道光初天門劉孝長﹝淳﹞﹑張瑋公﹝其英﹞﹐始相與爲詞。監利蔡黃樓﹝﹞﹐起而應之﹐惜皆宗法蘇﹑辛﹐不甚純粹。劉有雲中詞﹐不寐滿江紅雲﹕「臥數更籌﹐千里外﹑霜沈月黑。寒夜水﹑鴛衾翠帳﹐總成虛設。旅鬢暗催人老大﹐離心長繞天南北。恁百般﹑圖取暫時眠﹐何曾得。玉臺影﹐經年別。玉簫恨﹐三年隔。便重逢誰似﹐舊時顏色。燕子不來書未寄﹐琵琶解語弦應切。一燈﹑分照滿天涯﹐同爲客。」張有用山詞﹐春艸蘇幕遮云「絲天﹐飛絮日。雨後芊芊﹐一抹晴煙織。千里關山勞目極。塞北江南﹐處處傷心碧。籠堤平﹐鋪徑密。換卻燒痕﹐梁盡靑靑汁。無那王孫徵轡疾。怨入東風﹐日暮長亭笛。」蔡字季舉﹐卽以黃樓名詞﹐定風波云「生就盈盈掌上珠。更無郎伴小姑居。問訊芳齡今幾許。細數。彎彎眉子破瓜初。家在十三樓畔住。歸去。神仙黃鶴借何如。天下傷心何處訴。歧路。才人不廝養最憐渠。」白鷺湖口遇雨﹐解令云「無聊詩思。無端別思。鎭撩人﹑淒涼旅思。野水荒蘆﹐繪不盡﹑流亡愁淚。破屋﹑數間而已。來時湘水。到時江水。更此云﹑彎彎湖水。暮色蒼然﹐問何處﹑孤篷堪艤﹑風斜雨細。」旅捨聞雁次韻長亭怨慢云「誰憐取﹑天涯倦羽。落葉經秋﹐落花辭樹。來雁多情﹐聲聲催送﹐打窗雨。楚山秋冷﹐且莫向﹐衡陽去。縱爲稻梁謀﹐何苦被﹑雞鳧猜妒。暫住。正天遠人遠﹐水驛山郵無數。身非鳳翼﹐便飛到﹑冥冥何處。可曾遇﹑湘水孤舟﹐﹝原注﹕謂張用山。﹞煩傳語﹐黃州羈旅。想碾轉終宵﹐一樣紋窗難曙。」唐子方方伯﹝樹義﹞令江夏時﹐合王子壽作爲楚四家詞﹐刊以行世。惟子壽通籍﹐三君均老於諸生。

○王柏心詞

監利王君子壽﹐博學篤行﹐所著樞言﹐體用兼賅。顧南泛瀟湘﹐西遊秦隴﹐久無所遇。與余相識江夏官廨﹐猶諸生也。癸卯始舉於鄕﹐次年捷南宮﹐觀政刑部。乞假歸﹐遂不出。君名柏心﹐詩文詞皆沈雄秀整﹐子方方伯爲刻秋詞一卷。蘆花滿江紅雲﹕「密絮﹐也不辧﹑江南江北。其中有﹑傷心窮士﹐呼之欲出。素手弦翻商婦老﹐靑衫酒醒才人泣。正滿船﹑搖月復捎風﹐江心白。捲岸也﹐寒潮立。根也﹐鳴沙急。怕銜枝雁下﹐灘昏雨黑。十幅歸帆憐我滯﹐一簪華發如伊逼。讓老漁﹑秋雪灑蓑衣﹐橫吹笛。」歸燕雙雙燕云「同梁間燕﹐才占得雙棲﹐怎催歸興。尋常薄暮﹐兀自捲簾猶等。此後斜陽巷冷。都忘了﹑塵生藻井。枉拋昔日辛勤﹐掠盡紅梨花影。似解呢喃訴恨﹐說六代春銷﹐金殘春銷﹐金殘粉褪。髙樓翡翠﹐不是自家門徑。合返三山絕頂。逐海國﹑鯤鵬幻境。明年錦片花繁﹐重報天南芳信。」秋雨雨霖鈴云「砌成嗚咽。雁兒訴了﹐蛩又來說。黃昏淅瀝將住﹐西風不肯﹐便教休歇。今夜酒樓﹐笙院裏也覺淒切。何況是﹑擊纜江湖﹐聽打蕭蕭葦花折。云屏情事經年別。料个人﹑鉛淚傾難竭。夢兒早是澆碎﹐禁不得﹑滿階騷屑。怕惹涼聲﹐擬把窗前﹐繁筱刪絕。又無柰﹐身似梧桐﹐心似芭蕉葉。」君居監利之螺山﹐著書自娛﹐自余回帆南指﹐不相問者二十餘年矣。

○黃鶴齡詞

道光丁未秋﹐以歸妹故﹐渡海至彰化。黃浣云師﹝鶴齡﹞館臺灣郡廨﹐賦詩如余﹐佐勾稽者八閱月。師嘉應人﹐善度支學﹐好爲詩﹐以香山﹑義山﹑遺山爲宗﹐嘗自謂三山。後學詞﹐非所喜。余初至臺﹐吳八聲甘州一闋﹐卽依調見答云「正西風﹑吹老碧梧桐。海外喜萍逢。念戟門廳鼓﹐侯門挾瑟﹐一樣倥傯。不分赤嵌城畔﹐重翦燭花紅。一十年間事﹐逝等飄蓬。聽說艱難負土﹐更爻占歸妹﹐遠趁飛鴻。問鯨噓鰲擲﹐壯鑑幾人同。看依然﹑襟情似雪﹐只飄蕭﹑潘鬢漸蓬松。怎怪我﹑須眉霜染﹐頭腦冬烘。」師所著不暇懶齋詩﹐囑人攜赴臺陽﹐舟覆﹐沒於水﹐然掇拾叢殘﹐尙得十二卷。余倩符雪樵大令校選一過﹐力稍有餘﹐當爲刊行﹐志之以當息壞。

○摘詩句爲詞

長洲江鹺步鹺尹﹝﹞﹐學問淵雅﹐詩宗山谷﹐以生新爲主﹐而不喜爲詞。所著伏堂集﹐余亦不甚愛讀﹐偶於友人扇頭見所書舊作二絕句﹐集所未載。一云「眼前物理費尋思。野店門前倚樹時。千歲老樟枯欲死﹐寄生小艸不曾知。」殆有所諷云。愚意物比興﹐不如長短其句﹐較耐尋繹。憶在楚中﹐蔡笛椽大令﹝聘珍﹞以之江記遇詩見示。余謂寓感之作﹐宜含蓄不宜拉雜﹐請摘其句爲浣溪沙云「縹緲明姿憶絳仙。華云擁蔚藍天。不恆風調最堪憐。花意自肥人自瘦﹐玉笙吹暖夜如年。趁時梳裏爲誰妍。」笛椽甚喜﹐且言初謂詩不能達之意﹐詞能委曲達之﹐今乃知同一七言﹐而詞婉於詩若是。笛椽居蕭山﹐庚午舉人﹐官興山令﹐調江陵﹐被劾罷官。生平篤友誼﹐與余爲忘年交﹐著有小詩航雜著詩鈔各二卷。

○孫朝慶詞

宜興孫雲門進士﹝朝慶﹞詞學辛﹑劉﹐粗豪自喜。渡黃河﹐作滿江紅雲﹕「怒浪如山﹐正急槳﹑黃流爭渡。看滚滚﹑來從天上﹐建瓴東注。手挽狂瀾原不易﹐石塡大海終何補。最堪憐﹑斷岸泣遺黎﹐悲難訴。待議﹐茫無路。待議塞﹐渾無緒。問年來﹑誰是濟川才具。細雨綈袍全濕透﹐斜風破帽驚吹去。恁艱辛﹑猶自喜身閒﹐同鷗鷺。」時康熙中黃河屢決﹐故有石塡大海語﹐深致感喟。我朝漕運河工二事﹐歲靡金錢無算。泥古之士﹐目擊流獘﹐或擬攺海運﹐或議復古道﹐或請治西北水田﹐大抵眉睫之見。余獨喜臨川湯茗孫中翰﹝儲﹞﹐舟泊禦黃壩五古一篇﹐議論獨辟。其方國朝治河﹐兼有三善﹕一散大利以杜奢淫﹐一贍閒民以消姦宄﹐一勤小吏以育人才。消姦宄一層﹐所見尢遠。蓋無業之足其間者﹐歲不知幾十萬人。匪亂以來﹐河漕俱停。水手堤夫﹐無以謀食﹐咸竄入撚黨﹐流毒半天下。幸漕由海轉﹐恃沙船爲活者不少﹐東河亦尙煩修築。惜中翰名不甚著﹐其詩罕有知者。

○蘇易簡越江吟

蘇易簡越江吟云「非煙非霧瑤池宴。片片。碧桃零落誰見。黃金殿。蝦須半捲。天香散﹐春云和孤竹淸婉。入霄漢。紅顏醉態爛漫。金輿轉。霓旌影斷。簫聲遠。」與東坡﹑方回詞﹐句讀如一﹐惟起句少押一韻而已。詞律脫「誰見」二字﹐致分句參差﹐失注二韻。並誤「春云」爲「靑雲」﹐遂謂無可查考﹐而另以東坡詞爲瑤池宴﹐且易宴爲燕。按賀詞云「瓊鉤褰幔。秋風觀。漫漫。白雲聯度河漢。長宵半。參旗爛爛。何時旦。命閨人﹑金徽重按。商歌怨。依稀廣陵淸散。低眉斂。危弦未斷。腸先斷。」東坡詞云「飛花成陣。春心困。寸寸。別腸多少愁悶。無人問。偸啼自。殘妝粉。抱瑤琴﹑尋出新韻。玉纖趁。南風未解幽慍。低雲鬢。眉峯斂暈。嬌和恨。」三詞本一調﹐瑤池宴三字﹐卽因易簡詞首句爲名﹐紅友分而二之﹐失考矣。詞僅五十一字﹐而葉十二韻﹐繁音促節﹐最不易塡。易簡不以工詞名﹐不謂倉卒應制之作﹐精穩乃爾。

○範承謨詞

範忠貞﹝承謨﹞﹐由浙撫移督閩浙﹐殞耿精忠之難。吾鄕嵇畱山先生﹝永仁﹞在幕府同幽縶﹐密室中互相唱和﹐亦以身殉。先生名所作爲吉吉吟﹐中附未亂時忠貞見畱和韻﹐踏莎行半闋﹕「城郭無光﹐村煙失翠。瞥然一見心如醉。停驂暫緩入山期﹐孤鴻待爾離憔悴。」以視範文正「四面連聲連角起﹐長煙落日孤城閉」﹐歐陽公謂爲窮塞主詞尢衰颯。先生原作亦存「孤城殘角夢家山﹐亂帆影里人憔悴」二語﹐惜全詞已佚。忠貞與先生名垂竹帛﹐均不待詞章以傳。然零珠碎玉﹐彌足寶貴。先生子﹝曾筠﹞﹑孫﹝璜﹞﹐均官至大學士。本朝漢臣中﹐接武韋平者﹐桐城張文瑞﹝英﹞﹑文和﹝廷玉﹞﹐常熟蔣文肅﹝廷錫﹞﹑文恪﹝溥﹞﹐諸城劉文正﹝統動﹞﹑文淸﹝墉﹞﹐與文敏﹑文恭父子﹐已四家矣。

○趙懷玉詞

鈕玉樵觚﹐紀吳將軍﹝六奇﹞遇查伊璜孝廉﹝繼佐﹞事﹐與蒲畱仙聊齋誌異微有參差。其贈袍移石等事﹐蔣苕生太史復演爲傳奇以張之﹐將軍列國史貳臣傅﹐蓋在明時已顯矣。所贈縐云石﹐孝廉卒﹐轉移數姓﹐後歸馬氏。嘉慶間繪圖徵時﹐吾郡趙味辛司吧爲賦摸魚兒云「問誰能﹑拔山超海﹐巧從萬里稱置。英雄舉動原殊俗﹐何況感恩知己。峯丈二﹐但抵得﹑尋常投報瓊瑤耳。試追往事。是大帥筵開﹐孝廉船到﹐錫以縐云字。根頻徙﹐新主更番換幾。如今仍屬名士。分明羅綺平難熨﹐石也儼然云矣。尢可喜。喜畫卷﹑詩篇與石長畱世。風流相繼。縱彭澤曾眠﹐襄陽欲拜﹐未許等閒擬。」平仄𨿽多未協﹐而崢泓鏜﹐一气轉旋﹐讀之如有餘音震耳。司馬名懷玉﹐爲恭毅﹝申喬﹞曾孫﹐乾隆四十五年召試﹐賜舉人﹐官中書﹐出爲靑州丞﹐有荃提室詞。浪淘沙云「茶熟酒微溫。消盡黃昏。看燈情異去年人。只有半牀殘月到﹐許客平分。寂寞杜司勛。傷別傷春。自來好夢不曾眞。依約畫簾風過處﹐昨夜星辰。」王氏詞綜二集﹐於第三句誤倒「情」﹑「人」二字﹐殊失詞意﹐錄以正之。相傳恭毅撫楚時﹐嘗偕藩臬微服過市﹐問政得失。市人盛稱公而詆兩人。公偕藩臬去﹐少頃﹐復還﹐呼其人以所攜扇貽之。曰「向若言兩人﹐兩人必然若。然無恐﹐持扇謁藩司無事矣。」翌日﹐藩司以扇還公﹐公徐語曰「人言可畏也。」其後藩臬亦奉法。餘外祖顧笠舫公詩序中述之甚詳﹐世顧罕有知者﹐附筆於此。

○董潮詞

陽湖董曉滄庶常﹝潮﹞﹐家故貧﹐贅於海鹽﹐遂由海鹽籍登南宮﹐入詞垣。乞假歸﹐修志常州﹐年未四十卒。少受業於趙甌北觀察﹐而詩體獨宗溫﹑李﹐以賦紅豆詩得名﹐人以紅豆詩人目之。所著氵敕花詞﹐𨿽止數十闋﹐然如謁金門云「東風早。吹綠一庭芳艸。寒擁香篝深閣悄。夢如煙縹緲。昨夜雨聲催曉。試問亂紅多少。二十四番花信了。蝶癡鶯易老。」相見歡云「燈殘夜雨重門。近黃昏。撥盡沈檀金鴨﹐火難溫。東風緊。梨花冷。總銷魂。依舊一川煙艸﹐怨王孫。」踏莎行雲﹕「桂影侵簾﹐蕉陰成幕。黃花零落如殘籜。西風又共舊進愁﹐重來同赴淸秋約。悶飲淸於﹐慵拈紫腳。南華半部醫愁藥。晚來登眺獨潸然﹐棲鴉歸盡寒煙薄。」淒淸遒逸﹐迥殊凡響。庶常又有東臯雜鈔﹐志所聞見﹐中記一事﹐頗足解頤。言有數士於試前扶乩請仙﹐仙至﹐自云黃山谷。眾以功名事欲得呂純陽問之﹐相與更請。未幾﹐稱呂至。先書云「請諸君各飲墨汁一杯。」飲旣﹐乃大書曰「平時不讀書﹐急來飲墨汁。那有呂純陽﹐依然黃魯直。」豈數百年後﹐山谷尙滑稽如是耶。

○王士禎詞

山左王阮亭尙書﹐詩爲國初冠。顧身後尊之者與詆之者各半。所著衍波詞﹐頗沾沾自喜﹐幸無異說。乃吾鄕孫文靖論詞﹐謂「妾是桐花郎是鳳﹐倚聲誰辟野狐禪」﹐一經拈出﹐令人爽然。蓋刻意求新﹐不免流於纖仄﹐然平心而論﹐亦未可全非。如浣溪沙雲「雨後虫絲掛碧紗。朝來鵲語斗檐牙。日痕紅曙一闌花。殘夢未遙猶眷戀﹐篆煙初裊半夭斜。消魂應憶泰娘家。」虞美人云「杜鵑啼徹春將老。斷送花多少。幾絲楊柳幾絲風。總付銀屏金屋夢魂中。合歡枕上香猶在。好夢依稀攺。回環錦字寫離愁。恰似瀟波不斷入湘流。」踏莎行雲﹕「風雨淸明﹐鶯花上已。樓臺四百南朝寺。水邊多少麗人行﹐秦淮簾幕長幹市。驀地愁生﹐幹卿甚事。梁陳故迹消魂死。禁煙時節落花天﹐東風芳艸含情思。」余每喜誦之。至文靖論詞絕句中﹐有「人籟定輸天籟好﹐長蘆終是遜迦陵」語﹐未免阿好鄕曲。竹太史詞﹐不少淸空婉約處﹐若謂逞能﹐乃學者這過﹐不得爲太史詬病。

○林玉巖詞

福州爲閩中省會﹐而商賈咸聚於距城十里之南臺﹐面江背山﹐市廛櫛比。山巓建閩越王廟﹐廟有釣龍臺﹐臺下一井﹐泓然深窈﹐相傳天旱﹐投以虎骨﹐輒雨。登臺四望﹐數十里風帆雲樹﹐歷歷在目。莆田林玉巖僉事有約龍臺懷古﹐水調歌頭云「海气撲襟袖﹐登眺亦雄哉。蒼茫煙水無際﹐山勢聳崔嵬。人道越王當日﹐鐵馬金戈割據﹐曾釣白龍來。霸業已銷歇﹐俯仰荒臺。殘照裏﹐艸樹外﹐角聲催。沿江樓櫓重疊﹐橫海靖氛埃。一片銀濤雪浪﹐千古蝸爭蟻鬥﹐誰是濟時才。庚信最蕭瑟﹐詞賦只悲哀。」僉事名麟昌﹐康熙初進士。時臺灣未入版圖﹐故有「沿江樓櫓」「蝸爭蟻鬥」語。自臺洋平後﹐二百年來﹐中外一家。道光間𨿽有外夷之擾﹐不久就撫。海禁久弛矣﹐第師船幾成虛設﹐﹛艸佳﹜苻輩遂肆行出沒﹐商賈因之裹足﹐而外夷之火輪夾板等船﹐獨擅貿遷之利。沿海黔黎﹐日窮日困﹐不爲盜幾無以求生。顧以威力峻其防﹐抑末已。

○沈星煒詞

沈君秋卿﹝星煒﹞﹐少從王蘭泉司寇遊﹐工詩詞﹐善隸書﹐兼擅繪事。仿其鄕人奚鐵生作﹐幾莫能辧。顧久困場屋﹐屈爲九品官﹐需次楚中。讀餘秋蟬聲聲慢﹐至「金盤露華漸冷﹐更蕭條﹑病葉難溫。誰憐取﹐是當年﹑齊女艷魂」﹐幾下唐衢之淚。時拂長官意﹐年逾半百﹐抑塞無所見﹐蓋有不能自釋者。今距秋卿之歿二十年矣。其詞錄入王氏詞綜二集。自謂少作未工﹐後刊夢綠山莊詞﹐多所削攺。然修飾過甚﹐轉不若前之輕俟。爲錄其語意雙關﹑音情激楚者數闋於此。七夕不寐﹐南歌子云「月餘殘碧﹐仙裙隱斷紅。年年惆悵憶墻東。贏得滿身花影﹐露華濃。一水愁難渡﹐雙星怨本同。玉簫聲斷畫樓中。知道誰家庭院﹐有秋風。」閏六月初七﹐點絳唇云「霞散云沈﹐一痕淺淡秋河影。星期無準。說是今年閏鏡約釵盟﹐又入三旬恨。離懷永。淚花紅凝。滴上鴛鴦錦。」秋感﹐蝶戀花云「竹影搖搖淸漏短。門掩東風﹐綠蔭間階滿。一寸簾波橫不捲。捲簾人在深深院。轉眼花殘春去遠。燕子歸來﹐已是尋芳倦。聽說柔腸容易斷。誰知斷盡夫人管。」聲聲慢云「庭砧搗素﹐檐鐸吹涼﹐秋聲一片淒淒。帳捲靑綃﹐單衾冷怯荒雞。庾郎慣吟愁賦﹐問愁心﹑畢竟何依。愁無主﹐似空簾殘夢﹐到處分飛。已是香消翠減﹐便疏星澹月﹐也只淒迷。病葉枝頭﹐隨風暗擊雙扉。云邊數行斷雁﹐耐髙寒﹑叫過樓西。淸夜永﹐聽霜鐘﹑遙度隔溪。」雨中花云「古驛荒涼煙水闊。渡江來﹑暮云如織。冷雨聲聲﹐殘秋冉冉﹐離緒幾曾拋得。往事不堪頻按拍。西風裏﹑半林黃葉。乍解輕帆﹐重催短棹﹐去路一程程急。」

○楊詞

錢塘女史楊倩玉﹐名﹐美而慧。同邑沈聲﹝丰垣﹞艷其才﹐聘爲妾。中更多故﹐幸而獲偕﹐卽隨園詩話所爲楊大姑也。傳有遠山樓詞﹐淸平樂云「離愁滿面。轉自羞人見。多少淚珠心裏咽。攪斷柔腸如綫。掛帆剛趁長風。霎時分手西東。恨不將身化石﹐塡他江上靑峯。」江城子云「繡帷睡起倚香篝。鏡光浮。翠云流。向午懨懨﹐猶自怯梳頭。廿四番風吹欲盡﹐花縱好﹐爲誰畱。背人獨上最髙樓。捲簾釵。黯凝眸。信道垂楊﹐難系是孤舟。渺渺關山煙水外﹐芳艸路﹐織成愁。」命與才妨﹐能毋致慨。

○郝湘娥詞

康熙初﹐保定竇鴻妾郝湘娥﹐以艷稱﹐兼工詩畫。有淸平樂云「簾鉤雙控。時有燻風送。惱煞鳴禽花外弄。驚破瑣窗殘夢。分明對坐鳴琴。醒來依舊孤衾。且莫輕拋珊枕﹐再從夢裏追尋。」時有豪家某﹐力索湘娥不得﹐遂嗾盜誣鴻至死。湘娥卽賦絕命詞﹐投繯以殉。後某晝見湘娥﹐披頰﹐暴卒。拾薌錄載其事﹐並弔以詩云「貞魂白晝能爲厲﹐此處湘娥勝綠珠。」余謂金穀中人不但墜樓﹐而後未聞靈異﹐卽詞翰亦無所見﹐似此奇女奇事﹐有人播之弦管﹐恰是絕好傳奇。

○查容詞

選佛詩傳言﹐海寧查韜荒﹝容﹞﹐曾館吳三桂家﹐察有異志﹐佯醉而遁。吳遣人追之﹐提其人擲地上﹐變服疾馳﹐始得脫。與唐六如﹝寅﹞不肯爲宸濠客事絕相類。韜荒素有力﹐工劍槊﹐詩文敏贍﹐足迹幾徧天下。有懷舊寄粵東諸子﹐春云怨云「紅梅小驛。記五羊城外﹐穿花雙屐。把手才通名姓﹐一詠一觴如舊識。翠袖藏鉤﹐平頭搖扇﹐共指銀蟾蠣墻側。殘拍逡巡﹐歸鞍酩酊﹐蠟淚滿離席。三姝座上眞奇絕。縱年深路遠﹐珠江歷歷。對酒猶疑照顏色。橫浦樓船﹐折盡南枝﹐斷無消息。舊雨淋浪﹐曉星零落﹐不喚柰何不得。」其風流佚宕﹐亦不減六如。

●卷五

○沈永啟詞

吳江沈方思﹐蓮涇阻雨﹐虞美人云「簾織細雨蓮涇口。何處沽尊酒。天公也似太多情。拚得柳昏花暝﹐滯人行。年來浪迹眞無謂。歷盡愁滋味。一燈蓬底聽模糊。知道小樓夢醒﹐一般無。」末二語暗用少陵「今夜州月﹐閨中只獨看」意。時值孤篷夜雨﹐尢難爲懷。方思名永啟﹐師郡人金采。國初﹐采以株累系寧獄﹐間關往詢﹐候采就法﹐斂其遺骸歸﹐其行誼有足多者。著有遜友齋詩詞。子時棟﹐二女友琴﹑禦月﹐俱工詞﹐王氏詞綜已采入﹐獨遺方思詞未錄。采字聖嘆﹐原名人瑞﹐以抗糧被戮﹐家亦籍沒。

○姚棲霞詩詞

女士姚棲霞﹐吳江人﹐幼慧工詩﹐時出新意﹐年十七卒。其父瘦吟﹝岱﹞﹐取其「燕翦翦愁愁不斷﹐翻銜愁入小窗來」句﹐名所著爲翦愁吟。越百年﹐郭頻伽﹑鄭瘦山諸君﹐爲之刊行﹐各倚鳳凰臺上憶吹簫調﹐賦詞悼之﹐其詩遂顯。袁朴村﹝景輅﹞松陵詩徵﹐言其塡詞亦秀雅可誦。並附牡丹﹐滿庭芳斷句云「但恐荼蘼開後﹐風懷減﹑誰共芳尊。添愁恨﹑紅妝淚灑﹐無語暗銷魂。」惜未錄全闋。瘦吟亦工詩﹐家極貧﹐以筆耕飠胡口﹐恆館於外。淸明有感一絕尢佳﹐詩云「林香漠漠艸萋萋。水自東流日自西。最是銷魂寒食節﹐一庭花雨燕雙棲。」

○彭而述詞

國初鄧州彭禹峯方伯﹝而述﹞﹐都門感舊﹐金人捧露盤云「記燕臺﹐舊遊地﹐百花紅。正西山﹑煙翠溟。承天門外﹐繡袍錦帶馬如龍。酒錢夜數﹐當鑪女﹑醉倒新丰。幾何時﹐成霜鬢﹐離宮在﹐夕陽中。烏衣巷﹑非復江東。五侯七貴﹐霎時秋雨碎梧桐。海靑嘹嚦﹐寒笳起﹑淚灑西風。」遣詞命意﹐悉仿曾海野詞。海野及見汴都之盛﹐逮南渡後﹐奉使過汴﹐感賦云「記神京﹐繁華地﹐舊遊蹤。正禦溝﹑流水溶溶。平良巷陌﹐繡鞍金勒躍靑驄。解衣沽酒﹐醉弦管﹑柳綠花紅。到如今﹐餘霜鬢﹐嗟前事﹐夢魂中。但寒煙﹑滿目飛蓬。雕闌玉砌﹐空餘三十六離宮。塞笳驚起﹐暮天雁﹑寂寞東風。」汴都鐘鼎胥移﹐故曾詞後闋﹐尢覺悲涼。

○顧景星詞

隨園詩話錄蘄州顧黃公憶內句云「午夜停金翦﹐含情對玉缸。數聲風起處﹐花雨上紗窗。」謂爲風韻獨絕。建安謝蕉明經室典曇生女史﹐憶外句云「隻影黯殘缸。愁心未易降。無情中夜月﹐故故冷窺窗。」意境正復相似。女史工詩畫﹐有蕭然居集﹐詞則未見。黃公名景星﹐國初屢薦不起﹐舉鴻博亦不就。遭亂時﹐掘艸根爲食﹐一一記以詩。所著白茅堂集﹐雄渾綿麗﹐佳作不少。歸愚宗伯別裁集﹐錄一首﹐想未見全集耳。其詞僅存邊庭夜宴圖﹐柳梢靑雲﹕「班超老去﹐文姬歸晚﹐一樣天涯。帳外雲山﹐尊明明月﹐膝上琵琶。長城髙隔中華。費版築﹑秦家漢家。一片金笳。數聲玉笛﹐幾陣黃沙。」亦不失雅音。

○馮申之詞

乙未冬﹐余自京赴楚﹐遇代州諸生馮雨亭﹝申之﹞於眞定途中﹐一路唱酬甚洽﹐至衛輝遂別去。不相問者﹐已三十年。叢稿中尙藏其見和旅次遇雪詞﹐爰錄存之﹐調寄虞美人云「數聲暮角吹才罷。雪意垂垂下。認來爪印太淒迷。是處蠟梅香透畫樓西。寒威陣陣衝簾入。漏點銅壺咽。雙輪不惜去程遙。整備明朝踏研討會萬瓊瑤。」

○任邱旅店題壁詩詞

商邱宋牧仲太宰﹝牽﹞楓香詞中﹐附任邱旅店題壁詩﹐並序云「妾白浣月﹐家住半塘。幼失雙親﹐寄養他姓。姿容略異﹐慧業不同。非敢擅秀閨中﹐顧效淸風林下。豈意生命不辰﹐所非偶。日彈琴之相對﹐百恨纏綿。時捲幔以言徵﹐一詩嗚咽。余爰題之驛壁﹐人共憐之黃土可耳。」詩曰「吳宮春深別怨離。風塵慘淡雙蛾眉。鵑啼月落雨腸斷﹐香消芍藥空垂垂。流黃未工機上織。生小殷勤弄文筆。新詩和淚寫郵亭﹐珍重寒宵誰面壁。」因隱括詩意爲賦調笑令云「面壁。淚痕濕。想見含毫燈下立。風鬟霧鬢吳宮隔。芍藥香消堪惜。明妃遠嫁歸何日。一曲琵琶淒惻。」詞與詩均極哀艷﹐當時燕南趙北﹐傳唱殆徧云。

○宋牽詞

太宰以壬子通判黃州﹐歷撫大江左右﹐內掌銓政﹐生平愛才若渴。所著詩詞﹐𨿽不克方賀阮亭﹐亦不讓荔裳廉訪。其春日舟行髙陽臺云「遠水拖藍﹐晴峯送翠﹐徐牽三板輕船。日暖風柔﹐匆匆又過新年。垂楊不負東君約﹐展修眉﹑瘦怯堪憐。更悠然﹐幾處漁歌﹐幾點村煙。家山回首斜陽外﹐但萋萋芳艸﹐渺渺長川。十八灘遙﹐舟人指向鷗邊。紅牙漫向尊前拍﹐倚篷窗﹑聊破愁眠。莫垂簾﹐尙有江梅﹐尙少啼鵑。」相傳公撫江西﹐未蒞任﹐值楚中夏包子變起﹐賊氛逼近﹐卽兼程馳赴。申軍令﹐嚴守禦﹐民心少定。而富室尙有遷移者。或請禁之﹐公不可曰「禁之﹐人將以我爲怯﹐百姓且散走矣。」幕下士請去﹐公又不可。曰「人恃撫軍耳﹐撫署人出﹐則人心散。果欲去﹐吾卿以軍法從事。」時江右亦有裁軍三千﹐期朔日諸官集撫署﹐殺以應楚。公先期密擒爲首者二人﹐就轅門震爆斬之。張文告數十紙﹐示以渠魁已殲﹐脇從散者不治。是日薄暮﹐城門報無籍之潛出者二千餘人﹐亂遂定。方訊暫賊首時﹐賊指總兵之奴曰「是亦吾黨也。」公急命批頰。異日﹐密語總兵去其奴。總兵憤曰「公眞謂我通賊耶。」公曰「豈有是哉。日者﹐賊甫啟口﹐而奴立君後﹐佩刀已出鞘數寸﹐吾卽命笞賊﹐奴乃納刀。不然﹐幾與君同拚命。君顧未見耳。」公才能應變若此﹐又不僅以文事見。夏包子名逢龍﹐湖北裁兵也。因憶沈作寓簡言﹐宋時有以養兵費重爲言者。韓魏公曰「𨿽國家歲縻金錢甚鉅﹐然使數十萬梟悍之徒﹐就我鈐束﹐亦消患未萌之道。」逮我朝初有裁兵之擾﹐嘉慶中又有散勇之亂。且明末裁減驛夫﹐遂肇闖獻之禍。謀國如魏公﹐憂乎遠矣。

○張亨甫詞

本朝人詩﹐自蒲州吳蓮洋﹑吾鄕黃仲則後﹐讀之飄然有仙气者﹐推建寧張亨甫﹐世應無異辭。所著松寥山人詩集外﹐有金臺殘淚記﹐南浦秋波錄﹐借以發其扼塞無聊之慨。中附百字令云「料伊妝閣﹐對菱花蕭瑟﹐慵開笑口。顧影徘徊頻自照﹐一日腸應回九。翠被香殘﹐寶箏塵滿﹐宛轉惟搔首。夕陽一抹﹐照人啼笑俱有。惆悵連夜淸歌﹐月明醉倒﹐扶倩纖纖手。別後依然還見月﹐也似雙蛾消瘦。破鏡難圓﹐短篷獨泊﹐何處沽尊酒。憑誰寄訊﹐昨宵燈畔孤臺。」亨甫初名際亮﹐負陵才﹐屢因南北試﹐更名亨輔﹐始獲雋。𨿽恆不家食﹐而畱心鄕邦文獻﹐輯有建寧耆舊詩﹐羅極備。

○趙鉞詞

仁和趙雩門﹝鉞﹞﹐初名春沂﹐爲橫山閣學﹝鯨﹞曾孫。少與倪米樓﹑郭頻伽諸君徵歌角勝﹐登嘉慶辛未進士。頻伽詩話錄其寒夜讀浮眉樓詞﹐卻寄金縷曲云「風格知何似。當年﹑玉田蘭畹﹐差還可擬。一卷烏絲腸斷句﹐欲把金尊淘洗。柰紙上﹑淚痕隱起。何處吹簫容乞食﹐料旗亭﹑那有人雙髻。應佳耦﹐是知己。勸君何苦悲身世。看分湖﹑菇煙蘆雪﹐十分愁思。一面闌干憑倚徧﹐莫又爲他憔悴。況兩鬢﹑蕭蕭如此。算有故人無恙在﹐更天涯﹑同調能餘幾。長相憶﹐可知未。」並以其甫入承明﹐攺官江左爲惜。後知溧陽縣﹐頗昏墨。有無賴子素凶橫﹐歐其母﹐母以懺逆訴。趙曲庇焉﹐士民憤甚﹐輿之至蘇。大吏與有舊﹐畱之數月﹐薦牧秦州。剡牘中謂爲民情愛戴﹐溧陽人笑曰「戴則有之﹐愛則未也。」包愼伯集中﹐詳書其事。包與趙同舉戊辰鄕試。余意趙丈或有開罪包處﹐志以泄憤。曾質之顧丈蒹塘﹐丈笑曰「昔有人歌投畀﹐而請入循吏傳﹐民慨偕亡﹐而刊立去思碑者矣。淸名登而金貝入﹐北齊顏氏已言之。看碧成朱﹐非今伊始﹐烏足異哉。」

○顧廣圻詞

長洲袁綬階﹝廷﹞﹐饒於資。家有紅蕙﹐常延諸名士賦詩門酒﹐並繪其母竹柏樓居圖﹐徧徵詩詞。顧性吝﹐一介不輕與。聞龍雨樵謫戍﹐袁湘湄典質所有﹐集二百金以贈﹐不禁咋舌曰「是獨不畏寒餓耶。」乃身歿未久﹐子若孫弗克負荷﹐田廬斥賣殆盡。元和顧澗﹝廣圻﹞過其故居﹐感賦月下笛云「試問樓中﹐生前肯信﹐破家如此。生平已矣。陳迹偏經舊時裏。魂歸白晝常聞哭﹐想只戀﹑靑箱未死。怪鄰翁﹐指點墻頭錯﹐嘆个人無子。迆邐。斜陽裏。話往事重重﹐痛心曷已。藏舟但徙。有誰門戶能理。更憐埋恨雙棺遠﹐早亂冢﹑難尋路圮。便放筆﹐寫悲歌﹐忘了曾遭抵幾。」激烈之音﹐不堪卒讀。澗學問淵博﹐精校勘﹐與烏程嚴鐵橋﹝可均﹞相埒。詩詞非所長﹐而筆意殊淸穎。題浙江吳氏所藏謝遺琴﹐虞美人云「橋亭當日佯狂淚。迸入危弦碎。先生耿耿意孤行。那管建陽市上﹐少人聽。而今試向髙堂奏。心手都非舊。依然慷慨有餘哀。肯逐憫忠寺畔﹐土花埋。」其集以思齋名﹐中有摸魚兒調﹐標爲詠春光﹐謂出鳳林書院元調﹐未免嗜奇太過。

○莊蓮詞

昔張子野有「云破月來花弄影」﹑「嬌柔懶起﹐簾幕卷花影」﹑「柔柳搖搖﹐墜輕絮無影」句﹐自詡爲張三影。尙有「隔墻飛過秋千影」﹑「無數楊花過無影」二語﹐均工絕。近時莊蓮女史醉花陰雲﹕「蕩破斜陽﹐影落風箏影。」滿宮花云「犬吠一簾花影。」卜算子云「一路垂楊到畫橋﹐過盡春衫影。」亦可謂善用影字。女史陽湖人﹐母夢珠而生﹐故名盤珠。姿性明慧﹐工倚聲﹐著有紫薇軒詞。如夢令云「簾外靑梅如豆。簾底亂紅如繡。才待展雙蛾﹐又被晚風吹縐。吹縐。人與影兒共瘦。」浣溪沙云「睡起紅畱枕上紋。病餘綠減鏡中云。畫簾地又斜曛。癡蝶分明尋斷夢﹐浮萍容易悟前因。無聊天气柰何人。」舟行卽事﹐踏莎行雲﹕「待放蘭橈﹐重過菊徑。人和涼月同扶病。輕帆未掛恨行遲﹐掛時又怕西風勁。翦燭嫌頻﹐推篷怯冷。荒涼野岸三更近。艸橋露重寂無聲﹐孤螢照見秋墳影。」遊楊氏廢園﹐臨江仙云「聽說園林饒勝賞﹐誰知轉眼滄桑。髙臺就圮曲池荒。花還如我瘦﹐艸竟比人長。有舊時雙燕子﹐銜泥繞徧回廊。孤松無伴立斜陽。新詞吟宛轉﹐往事費思量。」絡緯﹐探芳信云「冷消息。到曉露墻根﹐晚煙籬隙。正繡衾夢斷﹐豆花風又急。殘燈窗裏明還暗﹐月在窗前白。忽驚猜﹑巷北街西﹐那家宵績。何日便成匹。怪響引絲長﹐緩憐絲澀。靜夜寒閨﹐香韻雜刀尺。亂愁誰千千縷﹐爭把秋心織。便無愁﹑也是聽他不得。」中秋聽雨﹐有懷凝暉姊﹐虞美人云「角聲吹斷淸宵夢。翠被和愁擁。蕭蕭風雨響窗欞。忽憶去年今夜﹐月華明。別來兩葉眉長縐。可也懨懨瘦。秋光彊半已難畱。記取雁來時候﹐少登樓。」有蕭山女史天水氏愛其詞﹐爲付剞劂。因詞旨悱惻﹐疑抱天壞王郎之憾﹐序中深致惋惜。似不知爲同邑孝廉吳軾室﹐門無塵雜﹐靜好相莊。正如飲水詞人﹐身處華無﹐而詞極淒戾。自是賦才所近﹐非關遇之丰嗇。

○王嶽蓮詞

蒹墉顧丈嘗謂余﹐書中有三不可信﹐武功﹑道學﹑美人是也。一日﹐與暢之叔氏語及。時方承平﹐叔言武功﹑道學未可知﹐美人則洵如所言﹐卽才女亦然。昔船山太守寓吳中﹐眷蓮緣校書﹐繩之甚至。同時文士﹐咸賦詩張之﹐其美麗可想。叔曾慕名往見﹐肥黑而麻﹐非但不美而已。吾鄕女冠韻香﹐能書能畫蘭﹐貌己容爲空山聽雨圖。梁山舟侍講首題一詩﹐遂徧徵名流題詠﹐享艷名二十餘年。然其對客酬和之作﹐咸復壁中人爲之﹐叔亦捉刀中一人也。憶余在裝潢鋪﹐見便面上韻香自書詩詞﹐曾錄其采桑子詞﹐出以相質。叔曰「此𨿽不知伊誰筆墨﹐然韻香不籍詞傳﹐詞或藉韻香傳﹐又何必辧爲非是。」詞云「一犁雨足淸溪漲﹐幾處蛙聲。幾樹蟬聲。菡萏風吹暑气淸。石牀臥覺松濤靜﹐懶譜棋經。試補茶經。月影今宵分外明。」過而存之﹐亦叔氏意也。韻香姓王﹐名嶽蓮﹐余幼時猶及見﹐面圓體腴﹐年已四十餘﹐後因失所歡意﹐自經死。陸祁孫大令﹝繼輅﹞悼以詩﹐末云「如何病榻都無分﹐海燕驚飛出畫樓。」一時膾炙。

○張畹香詞

叔氏言韻香同時﹐有秦淮妓張畹香﹐酷嗜文翰。車秋ぎ秦淮畫舫錄﹐言其細骨輕軀﹐珊珊特甚。並錄其「風裏楊花換舊身」句。叔曾見其天仙子雲「雨雨風風日幾巡。亂鶯啼處又殘春。蘼蕪綠徧短長亭。休凝睇﹐暗含顰。減盡遙山一抹靑。」聞鶯﹐巫山一段雲云「嫩綠啼將徧﹐嬌紅啄易殘。花前百囀和應難。蜀魄枉流丹。金縷衣偏好﹐瑤笙笙奏未闌。雙柑柳下佐淸歡。誰念玉樓寒。」種幽怨之思﹐自然流露﹐正未可與韻香一槪論也。時有許畹香者﹐亦秦淮妓﹐不解詞而詩較工。春雨有感云「罘ぜ風動雨如煙。綠倦紅稀亦可憐。甚欲登樓慵拭目﹐惜花偏偶護花天。」又傳有吳妓王季﹐寄陸祁孫靑門引云「秋水盈盈冷。閒卻小樓妝鏡。風吹紅豆忒多情﹐相思滿地﹐不是舊時病。可憐★枕常教醒。盼斷飛鴻影。那堪一片殘照﹐又分帕上胭脂暈。」因憶蘄水徐戟門孝廉﹐曾爲餘言﹐蘄妓鄧有兒﹐貌丰腴﹐能詩﹐寄所歡云「自從別後便消魂。花落花開總閉門。日暮暮鴉飛欲盡﹐一絲絲雨又黃昏。」殊爲淒婉。惜予在楚﹐未及一訪。

○錢謙益詞

姚君春木嘗言康熙以來﹐屢以書案興大獄。如錢牧齋詩文。亦在毀禁列。長洲沈歸愚宗伯選冠別裁集﹐幾獲咎。至嘉慶初﹐大興朱文正﹝﹞於造膝時﹐奏言詩文之詆謗本朝者﹐正如桀犬狂吠﹐聖人大公無私﹐何所不容﹐禁之則祕藏愈甚。仁宗然之﹐禁始弛。明末遺書﹐遂復有刊行者。牧齋人品無足取﹐而才華自不可掩。有虎丘月夜燕集﹐永遇樂云「玉露微凝﹐銀蟾徐上﹐光景淸絕。折簡徵歌﹐醵錢置酒﹐漫浪憑人說。俊侶難逢﹐歡遊能幾﹐莫負淸秋佳節。盡筵端﹐紅牙拍損﹐只恐風情非昔。生公石畔﹐周遭香霧﹐恍似身臨瑤闕。天上霓裳﹐人間桂樹﹐曲調殊淒切。可堪到處﹐烏驚鵲繞﹐一寸此時心折。憑誰把﹑浮雲掃淨﹐永畱皓月。」味「烏驚鵲繞」數語﹐似作於未攺轍時﹐其初尙非全無心肝者﹐未可以縱情荒燕少之。近見吳下王養初﹝壽庭﹞﹐題柳如是小像﹐金縷曲後起雲﹕「香軀拚擲滄桑後﹐柰中書﹑猶萌侈想﹐彥回多壽。」數語道盡牧齋﹐蓋末路依回﹐猶存觖望﹐正坐不知戒得耳。

○王壽庭詞

養初著有吟碧山館詞。秋夜﹐南柯子云「滅燭香猶滯﹐聞香酒漸醒。些些秋夢繞羅屏。便索銀燈照也﹐不分明。悄捲晶簾起﹐閒拖畫さ行。牽牛花上月初生。恰有虫娘一个﹐織三更。」幽艷絕倫﹐誦之口馥。又弔福藩才人柳翠云﹐沁園春云「夜靜乩壇﹐翩然而來有美一人。道蜀宮花蕊﹐曾曹國難﹐錢塘蘇小﹐本是鄕親。玉帳俘鴛﹐金鞭撻鳳﹐濕秀羅衫淸淚痕。歸願遂﹐謝多情帝子﹐憐惜殘春。逡巡重認柴門。好常伴﹑西湖風月新。柰★苻彊暴﹐橫牽紅袖﹐邯鄲廝養﹐驟著黃巾。百尺虯枝﹐一條雪練﹐了此蓮花淸淨身。乘鸞去﹐定婆娑寶髻﹐系滿星辰。」注云「乾隆中﹐溧陽方文藻等﹐因旱請乩﹐云降壇。自言錢塘人﹐宏光時入宮﹐未幾福王遁﹐爲十三王所得。王憐之﹐故歸。中途復爲土賊劫獻彭氏奴潘茂。茂方叛踞溧陽﹐云誓不辱﹐欲投城北太白樓下死﹐不得。茂敗﹐挾奔廣徳﹐宿棉嶺居民宋連壽家﹐乘賊酣睡﹐絕ㄕ於大松樹下。」噫﹐以云之流離貞烈﹐曾不若錢牧齋輩﹐姓名猶在天壤間。使非百餘年後﹐降乩自述﹐又遲至數十年﹐得王君詞以紀之﹐誰復知之者。天道若可知﹐若不可知﹐固如是耶。

○韓云詞

烏程韓自爲﹝云﹞﹐自言前生爲天臺方廣寺僧﹐故刪其詩自遊天臺始。有盆松﹐水調歌頭云「一任雪霜虐﹐勁骨自天成。誰向玉缸裁就﹐翠蓋小亭亭。待看幹霄千尺﹐怎柰寄人籬下﹐那敢作濤聲。且學蟄龍蟄﹐羞殺大夫名。又何必﹐移春幔﹐護花鈴。不信拳出勺水﹐鬱鬱老蒼鯨。好待風雷驟起﹐移種瑤臺髙處﹐濃覆半山靑。記取一言贈﹐莫負歲寒盟。」自爲祖﹝敬﹞﹐前明以第一人及第﹐因黨湯賓尹見擯淸議﹐自爲父﹝純玉﹞恥之﹐遂絕意進取。味前詞﹐子若孫飲恨深矣。

○趙執信詞

益都趙秋谷贊善﹝執信﹞﹐初與阮亭尙書不相能﹐後因國忌日演長生殿劇﹐一蹶不振。每借歌筵紅粉﹐寄其抑鬱。所著飴山詞﹐不讓衍波王氏。詞綜錄其浣溪沙云「寒雨聲聲滴小窗。淸宵偏是到秋長。愁人何事滯江鄕。宿酒醒來難續夢﹐孤衾薄處早驚霜。此時爭道不思量。」似不如蝶戀花云「秋老家山紅萬疊。何意淹畱﹐斷送重陽節。醉裏情懷空自結。彎環低盡湘簾月。總爲相逢教惜別。明日風帆﹐亂落霜林葉。暮雨迷離天外歇。寒花付與紛紛蝶。」末語殆誚時之望風景附者。

○譚獻詞

武林譚仲修孝謙﹝獻﹞﹐薄遊閩中﹐余未之識。楊君臥云以所刊復堂詞見示﹐筆情逋峭﹐小令尢工。人月圓云「春來未有晴時候﹐風雨閉重門。今朝折柳﹐明朝飛絮﹐幾个黃昏。一燈上了﹐簾前瘦影﹐銷也無魂。靑衫濕處﹐看來卻是﹐點點啼痕。」靑門引云「人去闌干靜。楊柳晚風初定。芳春此後莫重來﹐一分春少﹐減卻一分病。離亭別酒終須醒。落日羅衣冷。繞樓幾曲流水﹐不曾畱得桃花影。」禦街行雲﹕「苔花楚楚生香砌﹐屐齒少﹑庭如水。珍珠簾下玉闌邊﹐都是舊經行地。斜陽一尺﹐凝眸還盼﹐忘卻人千里。眼前不飲心先醉。江上雨﹐樓頭淚。銀荷葉冷繡牀閒﹐事事尋思無味。綠楊枝外﹐無情畫角﹐日暮還吹起。」踏莎行雲﹕「雨滴瑤階﹐煙籠玉樹。分明夢到閒庭宇。一重簾幕對西風﹐離愁不共浮去去。來雁驚秋﹐吟蛩向暮。江鄕景物還如許。幾番殘月又新霜﹐當時折柳人何處。」

○袁鈞西廬詞

鄞縣袁陶軒明經﹝鈞﹞﹐爲阮文繞﹝元﹞門下士。文達輯兩浙軒錄﹐曾預采訪之列。並裒自宋以來明州人詞﹐爲四明近體樂府。𨿽不分魚目﹐而掇拾頗具苦心。自著西廬詞﹐采桑子云「去年今日春風岸﹐芳艸如茵。繡被香燻。臥聽笙歌響遏云。而今事往渾如夢﹐艸尙如茵。香已成塵。滿眼楊花愁煞人。」南山艸堂夜飲﹐呈許穆堂侍禦﹐玉漏遲云「夜闌樺燭﹐換墻腰月上﹐漏移銀箭。倦眼瞢騰﹐花影一庭零亂。莫問春還餘幾﹐便春在﹐蝶慵鶯懶。愁宛轉。後期何處﹐西窗話短。可憐舊夢縈心﹐記載酒籠香﹐月湖湖畔。一紀流光﹐惆悵余不溪淺。今日主人醉客﹐柰魂怯﹑離巢孤燕。歸路晚。山城角聲淒斷。」唐多令云「春夜雨簾纖。春風撲繡簾。惜春歸﹑錦韻慵拈。生怕明朝花落盡﹐關心聽﹐鎭懨懨。無語傍雕奩。鑪香細細添。耿靑燈﹑好夢多淹。酒力三分愁萬疊﹐春不管﹐上眉尖。」

○張星耀洗鉛詞錢塘張砥中﹝星耀﹞﹐本名臺炷﹐徐紫山淸波小志言其人品甚不足道﹐而詞甚尖新。著有洗鉛詞。浪淘沙云「昨夜夢魂中。翠袖輕籠。月華低照錦香叢。若使个人同此夢﹐也算相逢。今夜恰惺忪。好夢無蹤。孤幃寂寂聽寒蛩。一點漏聲千點淚﹐月掛疏桐。」蘇幕遮云「翠幃深﹐香夢淺。一夜東風﹐春色都吹徧。紅日滿窗蒸睡暖。簾外鶯兒﹐喚起梁間燕。信難傳﹐人又遠。蛛网檐楹﹐日日絲千轉。飄泊不知歸早晚。生就楊花﹐心性無拘管。」感懷爲袁籜庵賦金縷曲云「歲月畱難住。數年來﹑功名何物﹐盡成塵土。我已銀絲生雙鬢﹐何況秋娘眉嫵。更莫話﹑舊時歌舞。無限傷心言不得﹐解金貂﹑且付當鑪女。歌未闋﹐淚如雨。西風歷歷傳更鼓。倩江頭﹑曉來鴻雁﹐漫催行路。十五年間天涯客﹐才是歸來一度。早又向﹑北燕南楚。馬上寒雨下﹐指萬山﹑樹黑無人處。獨自个﹐掉鞭去。」紫山名逢吉﹐亦錢塘人。厲樊榭稱其詞淸微婉妙﹐絕似宋人。小志中自錄其坐學士橋春望﹐少年遊雲﹕「蛇蟠眢井﹐狐穿破冢﹐輦路已全荒。燕子飛來﹐桃花不語﹐閱過幾滄桑。小橋浮在嵐煙外﹐恰好近鷗鄕。坐我春人﹐綠蓑衣底﹐相對話斜陽。」風格頗近玉田生。

○戴惇元詞

開化爲浙東小邑﹐應縣試者百餘人﹐而有戴簡恪﹝惇元﹞出其間。公字金溪﹐未通籍卽與李西齋﹑倪米樓諸君相角逐﹐後由比部郎仕至尙書。詩文皆卓然成家﹐集後另刊漚塵詞二卷。淸平樂云「尊前咫尺。背面都陳迹。回首髙城煙水隔。人在西風簾隙。萬千心事誰知。挑燈細琢新詞。便沒靑鸞寄與﹐不曾閒卻相思。」采桑子云「紗窗月暗風聲驟﹐淚結紅冰。香退靑綾。贏得新愁較舊增。人間路比天還遠﹐夢也無憑。睡也何曾。挑不成花一點燈。」步蟾宮云「宿酲未破窗催曙。聽枝上﹑聲聲杜宇。三分春色二分過﹐便苦動﹑不如歸去。東風肯戀花間住。算也似﹑天涯羈旅。瓊樓定誤惜花人﹐問後夜﹑相思何處。」皆少作也。後則題圖酬應居多﹐如出兩手矣。

○邵葆祺詞

漚塵集中﹐附大興邵壽民中翰﹝葆祺﹞情禪詞數闋。好事近云「曲項舊琵琶﹐記徳玉盤珠落。又見玉人纖手﹐壓當場弦索。一聲水調暮江秋﹐秋鬢已非昨。有靑衫余淚﹐爲膽娘拋卻。」虞美人云「天涯詞客飄蓬慣。筆借江花暖。也知煙月了無限。覺揚州依舊占三分。野塘處處鴛鴦偶。冷蝶惟增瘦。渭城歌罷向燕臺。從此雙心一影渺紅埃。」惜全稿未見。

●卷六

○顧奎光雙溪詩詞集

祖孫父子兄弟掇嵬科膺無仕者﹐代不乏人。其均善時文者已少﹐均工詞者尢少。獨餘外曾祖雙溪顧公家詞學相傳﹐世罕其匹。公諱奎光﹐由進士宰湖南之桑植﹐未中壽歿﹐著有雙溪詩詞集。虞美人云「朝來春色濃於酒。微倦初停繡。斜拖翠袖背秋千。孤負風和日麗﹐艷陽天。啼鶯語燕都歸也。暮色陰陰下。侍兒貪戲上燈遲。暗對銀屏彈淚﹐有誰知。」寄慰陶昆謀悼亡﹐髙陽臺云「桂水流春﹐湘雲約夢﹐關心錦瑟華年。千里書來﹐愁看淡墨吳箋。歡樂事都消減﹐一星星﹑素髮新添。只贏他﹐淒冷襟懷﹐綺靡詩篇。鸞膠不續冰斷﹐是最難塡補﹐恨海情天。遊倦長卿﹐更教消渴纏綿。酸甜世味嘗應徧﹐怕鐫磨﹑菱角成圓。悵何時﹐一棹歸來﹐三徑延緣。」公弟諤齋﹝斗光﹞﹐邑貢生﹐有翠苕軒詩詞。臨江仙云「枯坐蕭然渾似醉﹐夜深猶剔孤檠。捲簾時見渡河星。綠楊風少力﹐紅藕露含情。窗外敲響竹﹐艸間螢火縱橫。蝶飛不到夢難成。寺鐘愁斷續﹐鄰笛聽分明。」公之子四﹐長笠舫﹝敏恆﹞﹐乾隆丁未捷南宮﹐自陳不習吏事﹐由令攺教授﹐年四十五﹐卒於蘇州府學﹐有笠舫詩稿。次學和﹝愉﹞﹐太學生﹐有靄云詩艸。次斐瞻﹝敬恂﹞﹐拔貢生﹐有筠溪詩艸。次斐瞻﹝敬恂﹞﹐拔貢生﹐有筠溪詩艸。次傅爰﹝揚憲﹞﹐邑諸生﹐有幽蘭艸。咸未三十而夭。楊荔裳方伯匯刊爲辟疆園遺集。詞則散佚未刊﹐僅笠舫公如夢令一闋﹐附見楊蓉裳農部唱和集中。詞云「長日東風院宇。又變輕陰欲雨。倦倚小闌干﹐滿地落花飛絮。飛絮。飛絮。正是艷陽時序。」笠舫公長子蒹塘丈﹝翰﹞﹐有拜石房詩詞。季竹奇丈﹝蕙生﹞﹐爲余姑夫﹐工詩﹐善繪事﹐年弱冠卽爲百文敏﹝齡﹞掌箋春天﹐疆吏爭相延致。顧困場屋﹐以上捨生終。喪亂以來﹐稿本零落。余記其虞美人云「孤檠短焰淒風冷。水澀銅龍哽。夢回欹枕酒初殘。爭柰燻鑪不暖﹐被池寬。年年人爲悲秋瘦。況復嚴寒候。城烏啼下滿簾霜。覺漏聲﹐還比客愁長。」題畫南鄕子云「疊嶂聳危屏。屏外煙螺點點靑。誰向縣崖攜杖聽﹐泉聲。曲折寒流繞澗鳴。此景憶曾經。苦被鞭絲促去程。但許山椒添縛个﹐茅亭。便擬移家老此生。」斐瞻公子蘭崖丈﹝﹞﹐以明經官昭文訓導﹐詞尢富贍。余曾鈔錄十數闋﹐惜已失去。近見孫月坡茂才所輯近詞錄﹐有題周笛生刺史春風按曲圖﹐虞美人云「新詞那得紅紅譜。枉自耽吟苦。酒邊殘墨滿江湖。也有雙鬟低唱幾聲無。羨君官閣教蠻素。不負周郎顧。香喉不是不能圓﹐一點春愁﹐咽入玉簫寒。」落葉水龍吟云「世間一樣飄零﹐無情猶作回風舞。閒門不掃﹐空階欲沒﹐瀟瀟似雨。楓外江寒﹐蘆邊霜早﹐雁歸何處。悵疏林易別﹐故枝難戀﹐便渺渺﹐天涯去。回首荒庵落木﹐問年來﹑有誰能住。夕陽染後﹐三分在水﹐一分在樹。莫怨秋聲﹐那知秋到﹐無聲更苦。待消他﹐幾疊琴絲宛轉寫﹐哀蟬譜。」同蒹塘兄竹畦弟芙蓉湖秋泛﹐髙陽臺云「柳老絲煙﹐蓮凋粉水﹐短篷暇日尋幽。月小於眉﹐斜天掛一分秋。鴛鴦生在西風裏﹐便雙飛﹑也自工愁。怕催將﹐雪色蘆花﹐點上人頭。悲秋不在因風雨﹐在曉寒孤枕﹐暝色髙樓。遠夢無憑﹐墜歡空逐浮漚。故鄕猶自嗟搖落﹐念天涯﹑多少淹畱。太無聊﹐心事難圓﹐只似簾鉤。」

○顧蒹塘拜石山房詞

嘉慶庚午﹐蒹塘丈舉於鄕。時甫冠﹐後以教習官京師﹐賣文自給。久之﹐出爲涇縣令﹐歸主東林講席﹐年七十矣。第三子﹝灝﹞﹐余姊夫也。官山左州同﹐余爲加銜請封。咸豐十年﹐丈寄余書﹐言於元旦易五品服﹐戲引東坡簪彩勝爲比。詎是年四月邑城陷﹐竟以被傷殞。丈喜談禪﹐善吐屬﹐在京困甚。訪秦蘭臺司馬於津門﹐贈扇數柄﹐謂是漢物。司馬愕然﹐丈笑曰「君尙未知此爲秋風團扇耶。」官定遠時﹐有持牛首控私宰者﹐丈曰「牛非自死者目不閉﹐此非私宰﹐宜坐誣。」闔縣稱神。丈笑謂幕中人曰「吾見書中﹐前人有此事﹐試仿之﹐今乃知折獄名亦可以剿襲得也。」其拜石山房詞﹐能兼竹﹑迦陵二家之長。菩薩蠻云「輕陰閣住瀟瀟雨。莫教一霎春歸去。花杪小紅樓。有人樓上愁。捲簾人不見。放出雙飛燕。低首自尋思。微風動鬢絲。」浣溪沙云「往事思量總惘然。緣何愁緒上眉端。五更殘夢最難圓。淺色羅衣如紙薄﹐只禁輕暖不禁寒。憐他微雨倚闌干。」浪淘沙云「簾外玉釵敲。簾底無聊。怪他燕子不歸巢。如此畫梁棲便得﹐何忍輕拋。薄命是夭桃。昨日今朝。護花幡子不多髙。卻被秋千紅索影﹐上香梢。」秋陰﹐百字令云「淒陰一片﹐向遙空閣住﹐卻晴還未。秋到無光眞慘淡﹐盼斷夕陽天際。低坐昏鴉﹐髙飛新雁﹐都沒蒼煙裏。鼓樓那角﹐暮愁又被催起。若論遠近關河﹐沈沈如夢﹐愁也難回避。惟有江船吹笛去﹐老我鱸鄕橘裏。縹緲雲沙﹐溟水竹﹐覓句欹帆底。釀成蕭瑟﹐黃昏雨又來矣。」丈之姊羽素表姑﹝翎﹞幼慧﹐多巧思﹐每出新意﹐繡人物花卉﹐得價恆倍。亦工詞。踏莎行雲﹕「似雨還晴﹐乍寒又暖。困人天气多方換。靜垂簾幕怕東風﹐恐妨歸燕還髙捲。繞徑紅稀﹐沿階綠淺。遊絲裊徧閒庭院。怪他春去太無情﹐癡心擬倩楊枝綰。」有綠梅影樓塡詞圖﹐題者甚眾。亂後存否﹐未知允。

○楊英燦詞

雙溪公三甥﹐長楊蓉裳農部﹝芳燦﹞﹐次荔裳方伯﹝揆﹞﹐均受業諤齋公門下﹐蔚爲通人。先祖西園瑣述云「農部以拔貢生令伏羌﹐值回匪肆逆﹐力守危城。甫解嚴﹐王蘭泉司寇方爲觀察﹐提師至﹐卽賦五言長排並紀事詩百韻索和。」好整以暇如此。方伯由召試舉人官中書﹐從福相國﹝康安﹞徵廓爾喀﹐所乘馬墜崖死﹐相國贈一馬﹐又爲兵士竊食。徒步雨雪中﹐靴穿足腫﹐以數金易雙履不可得﹐幾絕生還之望。凱旋﹐擢侍讀﹐外任蜀藩。二公詞﹐司寇已選刻琴畫樓詞鈔﹐並錄入詞綜二集。三爲蘿裳司馬﹝英燦﹞﹐生稍後﹐詞亦稍遜。然如蘇幕遮云「鬢雲松﹐眉黛斂。百褶仙裙﹐不耐東風。蓮步纖纖羅襪淺。才解相思﹐已覺腰肢減。麝煙凝﹐螺掩。小院春深﹐遲日鶯花艷。午夢初回憑畫檻。一縷柔情﹐薄暈潮生臉。」采桑子云「擁衾坐到三更盡﹐玉漏丁東。檐馬丁東。無限相思魂夢中。年年總是傷憔悴﹐春也愁濃。秋也愁濃。秋葉春花各處紅。」雜之芙蓉山館瓔珞香龕稿中﹐正恐莫辧。

○楊夔生過云詞

楊伯夔丈﹝夔生﹞﹐蓉裳農部子。初名承憲﹐詞綜二集登木蘭花慢一詞者是也。後易今名﹐宰固安。庚子春謁於保陽﹐時已罷官﹐承以山中白雲詞贈余﹐謂由之入手﹐可免靡曼之病。丈所致力固在石帚﹑玉田二家。汪紫珊太守爲刊過云詞﹐似非上乘。今全稿存亡未悉﹐爲錄存數闋。昭君怨云「記得羅裙翻酒。暖傍香篝燻透。容易夕陽斜。泰娘家。幾日薄陰愁悶。不是新晴淸潤。秋錦小房櫳。雁來紅。」浪淘沙云「悉重翠眉長。人言此日又重陽。細雨斜風簾不捲﹐咽盡寒づ。閣淚暗神傷。無限思量。盈盈閒憑小回廊。疏柳幾株鴉數點﹐添做淒涼。」酷相思云「嫩寒似水靑溪渡。是誰種﹑垂楊樹。早絮影花痕無覓處。離恨寫﹐旗亭路。心事畫﹐鑪邊句。謝家簾幕無重數。總一樣﹐傷遲暮。看掉入紅橋萬縷。恰隱隱﹐聞歌住。又悄悄﹐牽舟去。」送邵蘭風出都﹐髙陽臺云「簾額遮香﹐闌腰過酒﹐天涯小聚淸歡。君去非歸﹐依然柳老江潭。尊前試弄桓伊笛﹐帶商聲﹑別淚偸彈。更微吟﹐雪屋燈明﹐詩夢淸寒。頻年我亦羈京國﹐況客中送客﹐歲晚風酸。見說來朝﹐載愁只有徵鞍。桑乾水凍流冫斯咽﹐爲離人﹑怕聽驚湍。離情﹐黯作寒云﹐吹滿遙巒。」

○丁彥和詞

古人詩句﹐往往成讖﹐詞亦有之。余叔暢之公﹝彥和﹞﹐詩宗義山﹐工筆札﹐久客大吏幕。晚歲節縮脯﹐葺故居數椽﹐將徜佯終老。曾賦晚霞﹐鳳凰臺上憶吹簫云「宿雨開晴﹐斜陽做暝﹐云衢乍斂靑虹。看非煙非霧﹐一片蘢蔥。鳳吹悠何處﹐餘音裊﹑如隔墻東。早飛盡﹐寒江孤鶩﹐野戍歸鴻。無窮。詩情畫意﹐恍天女綃衣﹐吹落隨風。更瓊觴堪酌﹐光泛杯濃。掩映丹崖綠水﹐縱好手﹑描繪難工。柰轉眼﹑繁華夢醒﹐金碧都空。」歲庚申﹐邑爲賊陷﹐彊驅至學宮前﹐堅不行﹐被戕。二字揚烈﹑成烈﹐咸死於賊﹐家亦毀。余幼從叔學﹐每憶「繁華夢醒」語﹐猶有餘痛。就余所記﹐尙有淸平樂云「小窗鶯語。似說春將去。云節飆輪無覓處。但見一庭紅雨。杜鵑何事頻催。韶年一去難追。畱得餘芳數點﹐還憑燕子銜來。」更漏子云「露初凝﹐風漸起。月到碧天如洗。深夜夢﹐少年心。沈吟誤到今。秋將盡﹐愁難整。更被笛聲勾引。千重水﹐萬重山。徵人何日還。」余與詩文胥歸劫火矣。邑陷時﹐族之殉難者﹐從叔候選巡檢﹝汝楫﹞﹐從九品銜﹝霖﹞﹐從兄前浙江海鹽縣典史﹝文炳﹞﹐從弟從九品銜﹞粹然﹞﹐伯祖妾宋氏﹐叔祖母王氏﹑汪氏﹑陳氏﹑羅氏﹐伯母張氏﹑龔氏﹐嬸母周氏﹑鄒氏﹑趙氏﹐叔妾曹氏﹐從兄嫂張氏﹑陶氏﹑孫氏﹐弟妻鄧氏﹐從妹大寶﹑二寶﹑細寶﹐或身膺白刃﹐或縊﹐或投水﹐非先期遠避者﹐均相率就義。余亂後旋裏﹐爲報忠義局請血阝﹐並綴名氏於此﹐以存其槪。

○楊炳詞

咸豐十年春﹐杭州陷﹐賊僅數千耳。甫三日﹐江蘇兵至﹐遂道﹐未大創也。次年冬﹐復糾數十萬人至﹐鑿長塹於外﹐圍而不攻。時江蘇全省與浙之嘉嚴各郡已爲賊踞﹐江閩援兵不能前。城中困守兩月餘﹐食盡復陷。余姑夫楊子宣在圍城﹐與妾陳氏同罹白刃。姑夫名炳﹐江西新城人﹐幼孤﹐力學﹐屢應京兆試不第﹐由謄錄敍勞官直隸庫使﹐擢雲南知縣﹐攺浙江﹐方以同知需次。所刊惜味齋詩﹐與未刊詩詞﹐悉成灰燼。幸余姑先一年來閩﹐獲免於難。今僅記山花子一闋云「宛宛螢飛照綺疏。輕衫新換薄羅襦。閒看雙星情脈脈﹐夜涼初。銀鳳調簧笙語澀﹐玉虯催箭漏聲徐。畱得一丸無用月﹐伴人孤。」在姑夫大節凜然﹐固不必以詞重﹐第念亂後一命以上殉難者﹐已不知苦幹萬人﹐名氏之長畱與否﹐正未可定耳。

○丁叔媛詞

賊之陷吾邑也﹐余妹瑤眞方居鄕﹐不十日﹐賊至﹐懼被辱﹐囑妹婿周準之奉母遠避﹐自投屋後邵家池死。準之名建標﹐犢山觀察﹝鎬﹞孫﹐爲文喜僻澀﹐愛書古字﹐致屢試不售﹐入貲得光祿寺署正銜。家濱太湖﹐匿迹年餘﹐未蓄髮﹐爲賊所脇﹐遂疾絕粒而亡。其母亦卒。妹名叔媛﹐幼知書﹐能詩﹐每經準之攺﹐至晦不可解。尙記其小詞二闋﹐乃餘所點定﹐以非準之所嫻也。十六字令云「聽。窗外如何月有聲。寒無寐﹐風雪正三更。」冬月有懷兄妹﹐桂殿秋云「魚信斷﹐雁行疏。蠟梅香裏歲將䢐。停鍼自起推窗望﹐寒照亭亭恰午餘。」妹於女兄弟中最柔懦﹐不意見危授命﹐勇決如此。

○楊祖學詞

余女兄弟四人﹐姊早亡。姊夫顧叔梅﹝灝﹞﹐官山左﹐遇賊受傷成廢而歿。次妹卽瑤眞﹐三妹卽瑤眞﹐三妹婿楊心淵﹝祖學﹞﹐工詩善畫﹐兼通申﹑韓學。已酉庚戌間﹐浪遊江浙無所遇。有以松風蕉雨團囑題者﹐賦解令雲「雨聲未已。風聲又起。最無聊﹐者般天气。浪迹年年﹐慣聽向﹑吳頭楚尾。更休題﹑聊牀擁被。松濤如沸。蕉陰如洗。卻輸君﹑畫中髙致。靜掩重門﹐僅篆縷﹑裊殘沈水。且消他﹑瞢騰一醉。」迨遊閩中﹐罄脯所入﹐得官府經歷﹐權邵武令﹐擢知縣。居父喪﹐復理舊業﹐客漳州府廨。同治三年﹐粵匪李世賢由江右竄閩﹐日行三百里﹐突躪漳郡。心淵陷城中﹐致書於外﹐思爲內應﹐謀泄﹐受禍甚慘。生平手迹﹐百無一存。好酒樓笙館中舊所塗抹﹐如題珊珊校書酴香夢圖﹐祝英臺近云「燕飛慵﹐鶯語倦。花信過將半。擬倩遊絲﹐悄把好春綰。爭禁開到酴﹐聽殘﹐早韶景﹑暗中偸換。綺闌畔。幾回夢覺銀屏﹐未語意先懶。一抹眉痕﹐淡比遠山遠。生憎彩筆拈來﹐輕綃染徧﹐總難把﹑冷香偎暖。」又爲靑雲校書繪羅帳罷燻詞意﹐戲題琴調相思引云「金屑檀槽撥未終。濕云新斂月方中。鴛鴦雙枕﹐今夜與誰同。襟上酒痕凝淺碧﹐尊前粉靨暈微紅。暗思何事﹐蹙損小眉峯。」己未炎時﹐先被祝融攝去﹐尢可哀已。

○姚椿詞

道光庚子﹐陶島薌宗伯分巡荊南﹐延姚春木爲龍山山長﹐蔡★椽宰江陵﹐沈秋卿任讞事﹐徐季雅﹑沈花農﹑王子壽咸在幕府。用因難二字韻﹐賦詩唱酬﹐一時風雅爲盛。余方銜血卩南下﹐不及預﹐諸君各吟以詩﹐亦不克和。逮癸卯﹐重至荊州﹐宗伯已移節齊安﹐★椽被劾去﹐子壽館江夏﹐季雅南歸﹐花農﹑秋卿均下世﹐惟春木巋然尙在。挑燈話舊﹐彼此愴然。春木方和陶詩﹐卽用答龐參軍韻賦詩見贈。並示所著灑雪詞﹐如食哀梨﹐淸脆無比。惜匆匆言別﹐錄十餘闋﹐復經遺失﹐無可追求。春木名椿﹐晚號樗寮﹐居婁縣。未弱冠卽遊姚惜抱﹑王蘭泉二公門﹐才名籍甚。詩筆尢俊偉。余最喜其峽中作「山形郁無情﹐水力森有稜」句﹐蜀道奇險﹐盡十字中。古文亦不失惜抱薪傅﹐顧以國子生終。所刊通藝閣詩錄﹐均四十以前作。文集乃用活字板排印﹐僅數百部。其國朝文錄﹐張詩ぎ司空已刻之關中。詞與國朝儒學案﹐聞尙未梓﹐不知後人能寶藏弗墜否。余輯詞補﹐獨遺春木詞﹐心殊悒悒。僅於張仲雅明府三影閣箏語中﹐見其題詞﹐調寄綺羅香雲「紫玉輕敲﹐紅牙淺掐﹐唱出傷心如此。陌上歌殘﹐又惹竹西淸吹。玉鉤斜﹑殿腳三千﹐玉簫聲﹑橋頭廿四。爲張郎﹑風貌依然﹐怪他楊柳易憔悴。蕪城無限別緒。還有莎堤艸色﹐靑招歸思。秦女髙樓﹐莫更緊櫳纖指。恐他﹑彈徹銀箏﹐終不抵﹑串成珠字。再休教﹑腸斷方回﹐江南梅雨膩。」嘗鼎一臠﹐可知全味。

○沈鐘柳外詞

詞至南宋而極工﹐然如白石﹑夢窗﹑艸窗﹑玉田﹐皆胥疏江湖﹐故語多婉焉﹐去北宋疏越之音遠矣。我朝竹太史嘗言﹐小令當法五代﹐故所作尙不拘一格。逮樊榭老人專以南宋爲宗﹐一時靡然從之﹐奉爲正鵠。獨吾鄕諸老﹐不隨俗轉。余家有柳外詞一卷﹐爲陽湖沈鹿坪大令作。更漏子云「人未來﹐春又去。禁得幾番風雨。簾櫳悄﹐漏聲遙。將眠魂暗銷。燈花好。知何兆。應有夢兒來到。才合眼﹐又驚回。城頭畫角催。」蝶戀花云「一縷縈簾香篆瘦。貪看冰輪﹐忘卻添金獸。坐到夜深涼意透。滿身花影將人覆。水浸空庭明似晝。藻荇交橫﹐光景渾如舊。記得年時同賭酒。酒寒偎暖雙紅袖。」轆轤金井云「小窗岑寂﹐最堪憐﹑那更晚來微雨。滴入蕉心﹐做秋聲如許。寒蛩絮語。似依約﹑訴人離緒。閃盡孤燈﹐燻將被﹐教人怎處。樓頭又﹑頻敲畫鼓。記當時醉後﹐猶唱金縷。同倚斜闌﹐正歡情無數。飛瓊伴侶。看不厭﹑遠山眉嫵。誰道而今﹐迢迢永夜﹐總成虛度。」雜諸樂章集﹐幾不能辧。又竹軒詞二卷﹐爲李玉陛司馬作。菩薩蠻云「東風乍染靑靑柳。休教攀折離人手。嫩綠未成陰。幾絲春意侵。黃鸝棲不住。畢竟還飛去。欲卻不勝情。頻啼三兩聲。」點絳唇云「綠密紅稀﹐翠陰深處鶯聲巧。暮煙橫罩。又是黃昏了。風雨更番﹐花徑無人掃。春將老。暗愁多少。滿目萋萋艸。」憶秦娥云「東風定。云收天上開金鏡。開金鏡。一襟難思﹐半庭花影。孤燈欲ㄠ酲初醒。無聊最怕三更近。三更近。瑣窗倚暖﹐繡衾閒冷。」大令名鐘﹐乾隆戊子舉人﹐官屏南知縣﹐罷官後賣文自給﹐久之乃得歸。司馬名荃﹐乾隆戊寅舉人﹐官廣平同知﹐家居宜興﹐詞亦不失烏絲風格。均未百年﹐名氏翳如﹐可慨已。

○獻縣題壁詞

竹軒詞中﹐附錄獻縣旅捨無名氏題壁金縷曲云「百事今宵掛。只匆匆﹑提壺覓飲﹐酒錢須假。千里平沙飛雁路﹐容易竹籬茅舍。更難得﹑紙窗瀟灑。圬就新泥剛半壁﹐趁珠絲﹑牽网參差寫。銀燭度﹐似年夜。彈箏莫問春人冶。盡樽前﹑一雙紅袖﹐艷歌後雅。陸弟吳郎偏暱酒﹐蛺蝶狂峯亂惹。偸捲幕﹑月光如瀉﹐老我風情隨歲減﹐嘆前生﹑曾是銷魂者。依約聽﹐玉釵卸。」浪淘沙云「銀燭迥淒淸。孤影伶俜。客途難得是新晴。孤負錦衾眠未穩﹐催賦宵徵。莫辧是前程。幾點晨星。黃沙直與曉云平。見說一春無燕子﹐莫問流鶯。」二詞似非一時作﹐惜未署名。

○淸詞選與黃憲淸詞

余所見裒輯本朝人詞者﹐前有宜興蔣京少瑤華集﹐後有華亭姚ぇ汀詞雅。吳江沈時棟﹑吳門蔣重光二家詞選﹐均不免雅俗糅雜。惟靑浦王蘭泉司寇國朝詞綜﹐選擇最爲美備。然其書成於嘉慶初元﹐迄今已六十餘年﹐卽乾嘉以前﹐亦多遺漏。余念兵燹後﹐文字摧殘不少﹐詞𨿽無於用﹐亦一時風雅所系﹐爰就耳目所及﹐凡司寇未入選而其人堪論定者﹐匯錄爲國朝詞綜補六十卷﹐計得一千五百餘家。生存各家﹐未忍屏置﹐亦仿王氏例﹐匯爲十集十二卷。終以僻處海ㄛ﹐羅未廣爲憾。聞吳縣戈寶士明經﹝載﹞﹐有續絕妙好詞﹐嘉善黃霽靑太守﹝安濤﹞﹐有續詞綜之輯﹐所采定多佳計﹐覓其書不獲。周季貺司馬云「戈氏詞未刊﹐黃氏詞續系藏黃韻珊大令﹝憲淸﹞家﹐亂後存否﹐未由知矣。」太守著述﹐余見詩娛室詩集﹐與靈芬館詞話所錄摸魚兒一闋而已。大令官楚中﹐有倚睛樓詞﹐余亦未見。僅於陸定圃廣文冷廬雜識中﹐見其浪淘沙云「秋意入芭蕉。不雨瀟瀟。閒庭如此好良宵。月自纏綿花自媚﹐人自無聊。別恨幾時銷。認取紅綃。鳳箏音苦雁書遙。醒著欲眠眠著醒﹐燈也心焦。」其風情可想。

○戈載翠薇花館詞

寶士一字順卿﹐居蘇之楓橋﹐家饒於貲﹐兼有園亭之勝﹐故得專力於詞。與元和朱酉生﹝綬﹞﹐長洲沈閏生﹝傅桂﹞諸君﹐爲吳門七子。所著翠薇花館詞﹐多至十卷。中如搗練子云「情脈脈﹐意懨懨。落盡梨花不捲簾。燕子自來還自去﹐一腔心事付眉尖。」淸平樂云「梨花庭院。攙人楊花亂。春晝漸長春漸短。瘦卻東風一半。數殘廿四番風。階前怨碧愁紅。最是多情蝴蝶﹐雙飛猶繞花叢。」飲蘭水榭觀荷﹐聽隔墻度曲﹐金錯刀云「芳靄薄﹐好風柔。參差碧玉度髙樓。曲中可是歌無悶﹐花下空教憶莫愁。香气冷﹐水聽幽。瑤天畫出碧雲秋。不知螺黛曾顰否﹐片片紅衣點渡頭。」數詞最佳﹐他未能逮。

○翠薇花館集中同人唱和詞

翠薇花館集中﹐多附同人唱和詞。吳縣沈芷橋﹝廷﹞﹐燕泥﹐天香雲「花雨黏紅﹐芹莎潤翠﹐差池舊壘營早。椒壁霏香﹐杏梁葺暖﹐點點新痕畱爪。睇煙銜處﹐有瑣屑﹑飄空風悄。幾點絨絲怕ネ﹐頻教繡牀移了。雙棲羨伊計好。認紅襟﹑沾來偏少。還與筠筐承取﹐周妨先到。別有樓深簾窈。和隔歲﹑歌塵冷誰掃。夢熟香窩﹐應依海嶠。」吳淸如部曹﹝嘉氵全﹞﹐落葉﹐霜葉飛雲「昨宵翦燭﹐驚殘夢﹐蕭蕭窗外催響。早離庭樹空階﹐無分棲簾幌。料望斷﹑楓灣荻港。人家寒徑迷深巷。更細艸斜陽﹐送獨客秋心﹐碎盡馬足原上。空憶繡幕鈴懸﹐鶯棲夢穩﹐楊花翻笑飄。一般憔悴到籬根﹐和月和煙葬。怨不似﹑深紅淺絳。飛來還得髙樓傍。算夜深﹐辭風雨﹐了卻前翻﹐聽伊惆悵。」沈閏生大令﹐苔痕﹐露華云「柔香萬點。過幾番細雨﹐潤綠還妍。離宮夢曉﹐玉階人去年年。是處落紅飛滿﹐襯華茵﹑暗蝶飄煙。弓履滑﹑露珠涼沁﹐誰倚欄邊。閒自摩挲古石﹐想廢井荒碑﹐密字曾鐫。芳叢霧濕﹐舞塵濃澀羅鈿。淺暈晴暉陰薄﹐傍空墻﹑艸碧侵簾。幽徑小﹐啼蛩暮寒可憐。」艸色﹐眉嫵云「看濃連深樹﹐細襯平蕪﹐煙外夕陽滿。獨去憑闌望﹐江南路﹐遊驄誰在芳岸。暝云自轉。想綠波﹑天際同遠。漫回音﹐幾點紅心凝﹐正無語淒斷。還共靑袍低捲。寄艷愁何處﹐冰淚空染。如此銷魂地﹐汀洲晚﹐香痕難采幽怨。舊時翠館。但蝶飛﹑花舞零亂。怕秋雨荒原﹐詩夢冷﹑倍淒黯。」朱酉生孝廉﹐斜陽﹐齊天樂云「韋郎吟鬢看如此﹐無言自成幽抑。淡抹危墻﹐寒侵遠浦﹐幾處管弦催夕。憑闌望極。漸天影昏黃﹐霽云濃寂。粉艷金淒﹐六朝多少舊山色。嬋娟尙憐暮節﹐玉釵低度曲﹐芳艸先歇。井廢沈煙﹐樓髙墜露﹐惟有一痕愁碧。西風漸急。算渭水長流﹐照人離別。暗數流光﹐戍亭聞夜笛。」吳縣沈雲門孝廉﹝沂曾﹞﹐秣陵秋感﹐齊天樂云「衫痕碧浣秦淮水﹐愁心坐凝孤悄。蟬唱新涼﹐蛩吟暗雨﹐並入琵琶淒調。雲英嫁早。蕩一桁疏簾﹐畫杳人杳。山髻靑靑﹐六朝金粉多少。秋潮又添哽咽﹐冷煙渾似夢﹐飛墜林杪。打槳尋花﹐吹簫倚玉﹐不是舊時懷抱。垂楊易老。但一度西風﹐一番斜照。莫憑紅闌﹐鬢絲驚換了。」咸具逸致﹐不殊笙磬同音。

○柯紉秋詞

柯心蘭女史﹝紉秋﹞﹐余友陳紫筠司馬﹝汝枚﹞室﹐膠州易堂大令﹝培元﹞女。幼承家學﹐好韻語﹐著有香蕓閣稿。詞非所習﹐僅附虞美人一闋云「夢回頻聽春雞唱。催得銀屏亮。搴幃生怕曉寒侵。覺朝來難撇是鴛衾。庭前玉樹枝相向。日影雕闌漾。隔墻風送賣花聲。不道柳絲搓就又淸明。」女史年未四十亡。紫筠亦工詩﹐顧閒關戎馬﹐以武功擢權泰寧令﹐卒於任。傳其歿後爲邵武城隍神﹐或疑陰間取才﹐與陽世殊。余謂紫筠生年不矜細行﹐而中懷坦白﹐無機械心﹐此其所以得爲神歟。

●卷七

○詞綜補遺未收詞

詞有因人而重﹐如杜祁公之滿江紅﹐韓蘄王之南鄕子﹐其天眞流露處﹐足與經濟事功相映發﹐不當以工拙計。故鳧薌宗伯詞綜補遺亟登之﹐顧搜采尙有未及。如李衛公﹝徳裕﹞之步虛詞﹐楊文公﹝憶﹞之少年遊﹐曾文定﹝鞏﹞之賞南枝﹐蔡忠惠﹝襄﹞之好事近﹐蘇文定﹝轍﹞之漁家傲﹐謝文節﹝枋得﹞之沁園春﹐卽以詞論﹐亦工於杜﹑韓。李詞云「仙女下﹐董雙成。漢殿夜涼吹玉笙。曲終卻從仙官去﹐萬戶千門惟月明。」楊詞云「江南節物﹐水昏雲淡﹐飛雪滿前村。千尋翠嶺﹐一枝芳艷﹐迢遞寄歸人。壽陽妝罷﹐冰姿玉態﹐的的寫天眞。等閒風雨又紛紛。更忍向﹑笛中聞。」﹝此調詞律失收又一體。﹞曾詞云「暮冬天气閉﹐正柔條凍折﹐瑞雪飄飛。對景見南山﹐嶺梅露幾點﹐淸雅容姿。丹染萼﹑玉綴枝。又豈是﹑一陽有私。大抵化工獨許﹐使占卻先時。霜威莫苦淩持﹐此花根性﹐想羣卉爭知。貴用在和羹﹐三春裏﹑不管綠是紅非。攀賞處﹑宜酒卮。醉嗅﹑幽香更奇。倚闌仗何人去﹐囑羌管休吹。」﹝此調詞律失收。﹞蔡詞云「瑞雪滿京都﹐宮殿盡成銀闕。常對素光遙望﹐是江梅時節。如今江上見寒梅﹐幽香自淸絕。重看落英殘艷﹐想飄零如雪。」蘇詞云「七十餘年眞一夢。朝來壽兒孫捧。憂患已空無復痛。心不動。此生自有千鈞重。早歲文章供世用。中年禪味疑天縱。石塔成時無一縫。誰與共。人間天上隨他送。」謝詞寒食鄆州道中云「十五年來﹐逢寒食節﹐都在天涯。嘆雨濡露潤﹐還思宰木﹐風柔日媚﹐羞看飛花。麥飯紙錢﹐只雞鬥酒﹐幾誤林間噪晚鴉。天笑道﹐此不由乎我﹐亦不由他。鼎中煉熟丹砂。把紫府﹑淸都作一家。想前人鶴馭﹐常遊絳闕﹐浮生蟬蛻﹐豈戀黃沙。帝命守墳﹐王令修墓﹐男子正當如是耶。又何必﹐待過家上冢﹐晝錦榮華。」按衛公步虛詞﹐詞綜作桂殿秋﹐列靑蓮名下。然第三句與桂殿秋平仄不同﹐似作步虛詞爲是。各詞或見本集﹐或見梅苑﹐或見花艸粹編。往昔錄存﹐漏注書名﹐而書又借讀居多﹐今已模糊約略﹐不能追憶﹐故不復逐一詳注。自慚荒陋﹐閱者無譏焉。

○詞綜補遺未收大典中詞

自四庫館開﹐宋金元詞散見永樂大典中者﹐次第集出。天下遺書﹐亦漸流布﹐故多竹太史所未見。乃補遺一書﹐成於道光間﹐亦多未錄。如曹勛松隱集﹐聲聲令云「梅風吹粉﹐柳影搖金。漸看春意入芳林。波明艸嫩﹐據徵鞍﹑晚煙沈。向野館﹑愁緒怎禁。過了燒燈醉別院﹐阻同尋。瑣窗還是冷瑤琴。燈花謝也﹐擁春寒﹐掩閒衾。念翠屏﹑應倚夜深。」解蹀躞雲「雨過池臺秋靜﹐桂影涼淸晝。槁梧喧砌﹐疏黃滿堤柳。風外殘葉枯荷﹐憑闌一晌﹐猶喜冷香盈袖。少歡偶。人道消愁須酒。酒又怕醒後。這般光景﹐愁懷煞難受。誰念千種秋情﹐乍涼𨿽好﹐還恨夜長時候。」松梢月云「院靜無聲。正天邊皓月﹐初上重城。羣木搖落﹐松路徑暖風輕。喜蟾華當松頂﹐照謝閣﹑細影縱橫。杖策徐步﹐空明裏﹐但襟袖皆淸。恍如臨異境﹐漾鳳池岸闊﹐波淨魚驚。气入層漢﹐疑有素鶴飛鳴。夜色徘徊﹐遲宮漏﹐漸坐久﹑露濕金莖。未忍歸去﹐聞何處﹐更吹笙。」﹝此調中多拗句﹐詞律失收。﹞王質雪山集﹐虞美人云「翠陰融盡毿毿雪。慘淡花明滅。嫩沙拂拂漲痕添。想見故溪綠到艸堂前。夕陽紅透櫻桃粒。掩映深沈碧。成都事事似江南。只是香衾兩處耐春寒。」種荷﹐無月不登樓云「池塘生春艸﹐夢中共﹑水仙相識。細撥冰綃﹐低沈玉骨﹐攪動一池寒碧。吹盡楊花﹐糝毯消白。卻有靑錢﹐點點凝積。漸翠蓋﹑亭亭如立。漢女江妃入奩室。待看靚女徐出。夜月明前﹐夕陽欹後﹐淸妙世間標格。中貯瓊瑤汁。才擘破﹑露飛霜泣。何益。未轉眼﹐度秋風﹐成陳迹。」﹝此調諒系自度﹐詞譜﹑詞律均未收。﹞中秋飲南樓﹐呈範宣撫﹐水調歌頭云「細數十年夢﹐十處過中秋。今年淸夢還在﹐黃鶴舊樓頭。老子興殊不淺﹐此會天教重見﹐今古一南樓。星漢淡無色﹐玉鏡倚空浮。帶秦煙﹐縈楚霧﹐熨江流。關河離合南北﹐依舊照人愁。想見娥冷笑﹐笑我歸來霜鬢﹐空敝黑貂裘。把酒問淸影﹐肯去伴滄州。」呂勝己渭川集﹐長相思云「展顰蛾。抹流波。並插玲瓏碧玉梭。松分兩髻螺。曉霜和。凍輕呵。拍罷陽春白雪歌。偎人春意多。」謁金門云「嗟久客。又見他鄕寒食。流水斷橋春寂寂。孤村煙火息。白去紅飛無迹。行樹總成新碧。醉裏傷春愁似織。東風欺酒力。」木蘭花慢云「殘紅吹盡了﹐換新綠﹑染疏林。正杜宇催歸﹐行人貪路﹐天气輕陰。江亭舊遊宴處﹐但遙山﹑萬疊晚云深。獨憶佳人斂黛﹐爲予別淚盈襟。而今。旅況苦難禁。逢勝懶登臨。念景好難忘﹐情多易感﹐取次關心。平明。又西去也﹐望關山﹑古道馬。回首當年一夢﹐笑將濁酒重斟。」王寂拙軒集﹐點絳唇云「疏雨池塘﹐一番雨過香成陣。海橊紅褪﹐燕語低聲問。冰簟紗廚﹐玉骨涼生潤。沈煙噴。日長人困。枕印斜紅暈。」采桑子云「西風吹散揚州夢﹐冷落行雲。心事休論。蘸甲從他酒百分。冷煙衰艸長亭路﹐銷盡離魂。愁封芳尊。剛道啼痕是酒痕。」減字木蘭花云「羽書催去。落絮飛花縈不住。湖上流鸞。欲別頻啼三兩聲。虛廊月轉﹐一曲未終腸已斷。百斛明珠。買得尊前一醉無。」紅袖扶云「風拂冰檐﹐鎭犀動﹑翠簾珠箔。祕壺暖﹑宮黃破萼。寶燻閒卻。玻璃甕頭﹐漉雪擘新橙﹐秀色浮杯杓。雙蛾小﹐驪珠一串﹐梁塵驚落。俗事何時了﹐便可束置之髙閣。笑半載功名﹐何物把人拘縛。靑春等閒背我﹐趁良時﹑莫惜追行樂。玉山倒﹐從教喚起﹐紅袖扶著。」﹝此調諒系自度﹐詞譜﹑詞律均未收。﹞勗字公顯﹐陽翟人﹐宣和中宮閣門宣贊舍人。質字景文﹐其先鄆州人﹐後徙興國﹐乾道中﹐官樞密院編修。勝己字季克﹐邵武人﹐淳熙中知沅州﹐罷歸﹐寂字元老﹐玉田人﹐金天徳中進士﹐歷官中都路轉運使﹐謚文肅。

○詞綜續補

余於列朝詞綜﹐向有續補之願。恐見聞淺陋﹐徒滋訕笑﹐力亦不逮﹐以故因循未果。今就所見﹐筆之於此。吳師益蠟梅香雲「錦裏陽和﹐看萬木凋時﹐早梅獨秀。珍館瓊樓畔﹐正絳跗初吐﹐華將茂。國艷天葩﹐眞淡冶﹑雪肌淸瘦。似廣寒宮﹐鉛華未禦﹐自然妝就。凝睇倚朱蘭﹐噴淸香暗度﹐易襲襟袖。好與春爲主﹐宜秉燭﹑頻觀泛湘酎。莫待南枝﹐隨樂府﹑新聲吹後。對賞心人﹐良柰好景﹐須信難偶。」蒲宗孟望梅花云「一陽初起。暖律未勝寒气。堪賞素華長獨秀﹐不並開紅抽紫。靑帝只應憐潔白﹐肯使雷同眾卉。淡然難比。粉蝶豈知芳蕊。半夜捲簾如乍失﹐只在銀蟾影裏。殘雪枝頭君認取﹐自有淸香旖旎。」﹝此二調﹐詞律均失收。﹞邵叔齊連理枝云「氵詹泊疏籬隔。寂寞官橋側。綠萼靑枝風塵外﹐別是一般姿質。念天涯憔悴﹑各飄零﹐記初曾相識。雪裏淸寒逼。月下幽香襲。不似薄情無憑準﹐一去音書難得。看年年時候﹑不逾期﹐報陽和消息。」許衝元解令云「蕙蘭無韻﹐桃李堪掃。都不數﹑凡花間艸。對月臨風﹐長是伊﹑故來相惱。和魂夢﹑披他香到。江頭隴畔﹐急先占早。一枝枝﹑看來總好。似恁風標﹐待發願﹑春前頻禱。祝東君﹑放教不老。」王益柔喜長新云「愁雲朔吹晚徘徊。雪照樓臺。梁王宴賞召鄭枚。相如獨逞英才。明燭燻鑪香暖﹐深勸金杯。庭前粉艷有寒梅。一枝昨夜先開。」﹝此調詞律失收。﹞李嬰上東坡滿江紅雲﹕「荊楚風煙﹐寂寞近﹑中秋時候。露下冷﹑蘭英將謝﹐葦花初秀。歸燕殷勤辭巷陌﹐鳴蛩淒惻來窗牖。又誰知﹑江畔有神仙﹐飄零久。橫琴膝﹐攜筇手。曠望眼﹐閒吟口。任紛紛萬事﹐到頭何有。君不見﹑淩煙冠劍客﹐何人气貌常如舊。歸去來﹑一曲爲君吟﹐爲君壽。」﹝此調多一字﹐詞律失收又一體。﹞黃師參餞鄭金部去國﹐沁園春云「谷口髙人﹐偶氵斥明河﹐近尺五天。見此霄宮闕﹐空中突兀﹐玉皇姬侍﹐雲裏翩躚。滴露妍朱﹐披肝作紙﹐細寫靈均孤憤篇。排云叫﹑柰大鈞不管﹐沙界三千。語髙天上驚傳。早斥去人間伴謫仙。念赤城丹籍﹐香名空在﹐蓬萊弱水﹐欲卻無緣。還倚枯槎﹐飄然歸去﹐加首淸都若个邊。家山好﹐有一灣風月﹐小小漁船。」連久道贈漁父﹐淸平樂云「陣鴻驚處。一网沈紅渚。落葉亂風和細雨。撥棹不如歸去。蘆花輕泛微瀾﹐蓬窗獨自淸閒。一覺遊仙好夢﹐任他竹冷松寒。」﹝此詞一作洪荼空同作。﹞施乘之元夕﹐淸平樂云「風消云縷。一碧無今古。欲壞元宵天不許。晴了晚來微雨。莫言冷落山家。山翁本厭繁華。試間蓮燈千炬﹐何如月上梅花。」元絳牡丹﹐映山紅慢云「雨風前﹐占淑景﹑名花獨秀。露國色仙姿﹐品流第一﹐春工成就。羅幃護日金泥皺。映霞腮動檀痕澑。長記得天上﹐瑤池閬苑曾有。千匝繞﹑紅玉闌干﹐愁只恐﹑朝云難久。須款折﹑繡囊帶﹐細把蜂須頻嗅。佳人再拜擡嬌面﹐斂紅巾捧金杯酒。獻千千壽。願長恁﹑天香滿袖。」吳奕平樂雲「水閣層臺﹐竹亭深院﹐依稀萬木籠陰。飛暑無涯﹐行雲有勢﹐晚來細雨新晴。庭槐轉影﹐近紗櫥﹑兩兩蟬鳴。幽夢斷﹐把金猊常﹐蘭炷微燻。堪命後才儔侶﹐對華筵坐列﹐朱履紅裙。檀板輕敲﹐金尊滿泛﹐從教畏日西沈。銀絲玉管﹐閒歌喉﹑時奏淸音。唐虞世﹐盡陶陶沈醉﹐且樂平。」江致和五福降中天云「喜元宵三五﹐縱馬禦柳溝東。斜日映珠簾﹐瞥見芳容。秋水嬌橫俊眼﹐膩雪輕鋪素胸。愛把菱花﹐笑勻粉面露春蔥。徘徊步懶﹐柰一點﹑靈犀未通。悵望七香車去﹐慢展春風。雲情雨態﹐願暫入陽臺夢中。路隔煙霞﹐甚時還許到蓬宮。」﹝此調與齊天樂別名五福降中天不同。﹞郭子正詠菊﹐舜韶新云「香滿西風﹐催歲晚東籬﹐黃花爭吐。嫩英細蕊﹐金艷繁妝點﹐髙秋偏富。寒地花媒少﹐算自結﹑多情煙雨。每年年妝面﹐謝他拒霜相顧。寶馬王孫﹐休笑孤芳﹐陶令因誰﹐便思歸去。負春何事﹐此恨惟才子﹐登髙能賦。千古風流在﹐占定泛﹑重陽芳醑。盡吟看醉賞﹐何須杏園深處。」劉贈杖鼓妓楊素娥﹐期夜月云「金鉤花綬系雙月。腰肢軟低折。揎皓腕﹐縈繡結。輕盈宛轉﹐妙若鳳鸞飛越。無別。香檀急扣轉淸切。翻妙手飄瞥。催畫鼓﹐追脆管﹐鏘洋雅奏﹐尙與眾音爲節。當時妙選舞袖﹐慧性雅質﹐各稱殊絕。滿座傾心注目﹐不甚傾心注目﹐不甚窺回雪。織怯。逡巡一曲霓裳徹。汗透鮫綃濕。教人與﹐傅香粉﹐媚容秀發﹐宛降蕊珠宮闋。」﹝以上五調﹐詞律均失收。﹞楊題丈亭館﹐長相思云「南山明。北山明。中有長亭號丈亭。沙邊供迎。東江淸。西江淸。每上潮來兩岸平。行人分棹行。」徐介軒海棠﹐減字木蘭花云「一簾雨膩。道是無情還有思。坐久魂銷。風動朱唇點點嬌。生平自喜。靜樂機關隨處是。燻透寒衾。蝴蝶休縈萬里心。」周鐵驀山溪云「松陵江上﹐極目煙波渺。天際接滄溟﹐到如今﹑東流未了。吳檣越櫓﹐都是利名人﹐空擾擾。知多少。只見朱顏老。故園應是﹐綠徧池塘艸。家住十洲西﹐算隨分﹑生涯自好。漁蓑淸貴﹐休羨謝三郎﹐紅蕖月﹐白風﹐何似長安道。」哀長吉集詞調名﹐賀人新娶﹐水調歌頭云「紫陌風光好﹐繡閣綺羅香。相將人月圓夜﹐早慶賀新郎。先自少年心意﹐爲惜滯人嬌態﹐久俟願成雙。此夕於飛樂﹐共學燕歸梁。索酒子﹐迎仙客﹐醉紅妝。訴衷情處﹐些兒好語意難忘。但願千秋歲裏﹐結取百年歡會﹐恩愛應天長。更喜長春宅﹐蘭玉滿庭芳。」胡明仲過子陵釣臺﹐水調歌頭云「不見嚴夫子﹐寂寞富春山。空畱千丈危石﹐髙出暮云端。想象羊裘披了﹐一笑兩忘身世﹐來把釣魚竿。肯似林間翮﹐飛倦始知還。中興主﹐功業就﹐鬢毛斑。馳驅一世﹐人物相與濟時艱。獨悉狂奴心事﹐未羨癡兒鼎足﹐放去任疏頑。爽气動星斗﹐終古照林巒。」﹝此詞或云朱文公作。﹞湯正仲詠梅﹐柳梢靑雲﹕「玉骨冰肌。爲誰偏好﹐特地相宜。一段風流﹐廣平休賦﹐和靖無詩。綺窗睡起春遲。困無力﹑菱花笑窺。嚼蕊吹香﹐眉心貼處﹐鬢畔簪時。」﹝此詞一作朱淑眞作﹐陽春白雪系列揚無咎下。﹞楊舜舉錢塘有感﹐浣溪沙云「殘照西風一片愁。疏楊畫出六橋秋。遊人不上十三樓。有淚金仙還泣嘆﹐無心玉馬已朝周。平湖寂寂水空流。」樓鑰七月上浣遊斐園。醉翁操云「垂楊。千章。剛剛。繞回塘。波光。新秋露何時吹香。然心地淸涼。聽悠揚。夾岸搖修篁。驚起白鷺飛來雙。隱君如在﹐鶴與翺翔。隱君何處﹐尙有流風未忘。琴與奏兮宮商。酒與共兮杯觴。淸歡殊未央。西山忽斜陽。欲去且徜徉。更將霜鬢臨滄浪。」史彌遠題道隆觀﹐臨江仙云「試憑闌干春欲暮﹐桃花點點胭脂。故山凝望水雲迷。數堆蒼玉﹐千頃碧琉璃。我本淸都閒散客﹐蓬萊未是幽奇。明朝歸去鶴齊飛。三山縹渺﹐髙舉到天池。」劉處靜海棠﹐燭影搖紅雲﹕「蜀錦華堂﹐寶箏頻送花前酒。媚容全在未開時﹐人試單衣後。芳意因春竟秀。似紅潮﹐玉腮微透。欲醒還睡﹐淺醉扶頭﹐朦朧晴晝。金屋名姝﹐含情蹙損雙眉岫。世間還有此娉婷﹐拚盡珠量斗。眞艷可令消受。倩鶯催﹑天香共袖。冷煙庭院﹐澹月梨花﹐空教春瘦。」﹝陽春白雪列翁處靜名下﹐微有不同。﹞張臺卿聲聲慢云「霞散長大﹐潮平遠浦﹐危闌注目江臯。長記年年榮遇﹐同是今朝。金鑾兩回命相﹐對淸光﹐頻許揮毫。雍容久﹑正杯茶初賜﹐香袖時飄。歸去玉堂深夜﹐泥封罷﹑金蓮一寸才燒。帝語丁寧﹐曾被華衮親褒。如今漫勞夢想﹐嘆塵蹤﹑杳隔仙鰲。無聊意﹐彊當歌﹐對酒怎消。」王平子謁金門云「書一紙。小砑吳箋香細。讀到別來心下事。蹙殘眉上翠。怕落旁人眼底。搓向抹胸兒裏。鍼綫不煩收拾起。和衣和悶睡。」張景臣西江月云「四壁空圍恨玉﹐十香淺撚啼綃。輕雲度雨井桐。雁雁無書又到。別後釵分燕尾﹐病餘鏡減鸞腰。蠻江豆蔻影連梢。不道參橫易曉。」﹝此詞一作張武子作。﹞朱主簿題吳城龍王廟玉樓春云「玉階瓊室冰絲帳。恁地水晶簾不上。兒家住處隔紅塵﹐雲气悠揚風澹蕩。有時閒把蘭舟放。霧鬢雲鬟乘翠浪。夜深滿載月明歸﹐畫破琉璃千萬丈。」僧皎髙陽臺云「紅入桃腮﹐靑回柳眼﹐韶華已破三分。人不歸來﹐空教艸怨王孫。平明幾點催花雨﹐夢半闌﹑欹枕初聞。問東君﹐因甚將春﹐老卻閒人。東郊十里香塵軟﹐旋安排玉勒﹐整頓雕輪。趁取芳時﹐去尋島上紅雲。朱衣引賀黃金帶﹐算到頭﹑總是虛名。莫閒愁﹐一半悲秋﹐一半傷春。」﹝陽春白雪作王通叟作。﹞馮全眞選冠子云「飯了從容﹐消閒策杖﹐野望去何憑杖。帆歸遠浦﹐鷺立汀洲﹐千樹好花微放。芳艸池塘﹐錦江樓閣﹐隱隱云埋靑嶂。向東郊﹑極目天涯﹐不見故人惆悵。歸去也﹐翠麓崎嶇﹐林巒掩映﹐消遣晚來情況。幽禽巧語﹐弱柳搖金﹐綠影小橋流響。揮掃龍蛇﹐領略風光﹐陶寫丹靑吟唱。這雲山好景﹐物外煙霞﹐幾人能訪。」以上各詞﹐散見梅苑﹑花庵詞選﹑花艸粹編﹑全芳備祖﹑吹劍錄﹑詞緯﹑詞譜﹑歷代詩餘﹑冷齋夜話﹑詩詞語﹑寶慶四明誌等書。尙有附見文溪詞之馬天驥城頭月﹐見全芳備祖之祝和父金縷曲﹐見翰墨全書之羅子ぅ三登樂﹐見花艸粹編之簫回應景樂﹐江衍錦纏道﹐見縣石刻之李如堅沁園春﹐詞率粗鄙﹐不錄。按宗孟字正傳﹐元丰中官尙書左丞。益柔字勝之﹐慶曆中官集賢校理。李嬰官蘄水令。師參字子魯﹐閩淸人﹐嘉定中進士﹐官南劍ヘ。久道字可久﹐漢陽人。乘之字楓溪。元絳字厚之﹐錢塘人﹐熙寧中參知政事。正仲字叔雅。字韓道﹐慈溪人。銖字初平﹐鄞人﹐官中牟簿。腕舉字觀我﹐金華人。鑰字大防﹐隆興中進士﹐官資政殿大學士。彌遠字同叔﹐官右丞相。平子﹐吳人。僧皎﹐字如晦。餘皆無考。長吉字壽之﹐崇安人﹐嘉定中進士﹐官邵武簿。閩中多哀姓﹐古有哀家梨﹐產秣陵﹐閩人謂出今之松溪。其後因字不佳﹐攺而爲衷﹐今無復姓哀人矣。

○胡浩然詞

春霽一名秋霽﹐與送入我門來二調﹐皆始自胡浩然﹐夷猶誕漫﹐自成一格。他詞亦頗可觀﹐乃詞綜及補遺均未錄﹐爲附數詞於此。秋霽云「虹景侵階﹐乍雨歇長空﹐萬里凝碧。孤鶩髙飛﹐落霞相映﹐遠狀水鄕秋色。黯然望極。動人無限愁如織。又聽得。云外數聲﹐新雁正嘹嚦。當此暗想﹐畫閣輕拋﹐杳然殊無﹐些个消息。漏聲稀﹑銀屏冷落。那堪殘月照窗白。衣帶頓寬猶阻隔。算此情苦﹐除非宋玉風流﹐共懷傷感﹐有誰知得。」萬年歡云「燈月交光﹐漸輕風布暖﹐先到南國。羅綺嬌容﹐十里絳紗籠燭。花艷驚郎醉目。有多少﹑佳人如玉。春衫袂﹑整整齊齊﹐內家新樣妝束。歡情更闌未足。漫勾牽舊恨﹐縈亂心曲。悵望歸期﹐應是紫姑頻卜。暗想雙眉對蹙。斷弦待﹑鸞膠重續。休迷戀﹑野艸閒花﹐鳳簫人在金穀。」除夕﹐送入我門來云「茶壘安扉﹐靈馗掛戶﹐神儺裂竹壘雷。動念流光﹐四序式周回。須知今歲今宵盡﹐似頓覺﹑明年明日催。向今夕﹑是處迎春送臘﹐羅綺筵開。今古偏同此夜﹐賢愚共添一歲﹐貴賤仍偕。互祝遐齡﹐山海固難摧。石崇富貴鏗壽﹐更潘嶽儀容子建才。仗東風盡力﹐一齊吹送﹐入此門來。」至艸堂詩餘﹐誤以晁無咎傳言玉女詞爲浩然作﹐所錄吉席﹑滿庭芳詞﹐鄙穢已甚﹐宜爲竹太史指摘。

○李好義與薛泳詞

宋理宗時﹐有右班李好義者﹐爲某郡總管。戲作望江南云「思往事﹐白盡少年頭。曾帥三軍平蜀難﹐沿邊四郡一齊收。逆黨反封侯。元宵夜﹐燈火鬧啾啾。廳上一員閒總管﹐門前幾个紙燈球。簫鼓勝皇州。」詞見江湖紀聞。功罪不明﹐遂使英雄气短。宋之亡﹐不盡由乎引﹐亦未必不由乎此。此與李霜涯「湖光瀲灩晴偏好」詞同一諧謔﹐存之亦足徵當時時政。又詞苑錄薛沂叔﹝泳﹞客中守歲﹐靑玉案云「一盤消夜江南果。喫果看書只淸坐。罪過梅花料理我。一年心事﹐一生牢落﹐盡向今宵過。此身本是山中个。才出山來計先左。手種靑松應已大。縛茅深處﹐抱琴歸去﹐又是明年那。」語𨿽俚俗﹐意致頗佳﹐垂老他鄕﹐讀之淒悒。

○陳景沂與仲璋詞

歷代詩餘末附詞人姓氏十卷﹐中如陸域﹑劉宰﹑章良謨﹑蔡幼學﹑趙蕃﹑梅扶﹑王義山等﹐僅列其名﹐詞均缺如。亦有錄其詞而姓氏未列者﹐胡浩然﹑陳沂孫﹑僧仲璋是也。沂孫金鳳花水龍吟云「階前砌下新涼﹐嫩姿弱質婆娑小。仙家甚處﹐鳳雛飛下﹐化成窈窕。綠葉參差﹐靑枝婀娜﹐似將玉造。自川葵放後﹐庭萱謝了﹐是園苑﹑無花艸。生恐西風來早。逞芳容﹑紫團緋繞。圓胎結就﹐小鈴繁綴﹐開從淸曉。墻角低昂。籬頭約略﹐空增懊惱。向凡間謫墮﹐不知西帝﹐可關懷抱。」陳景沂﹐全芳備祖注爲陳肥Т作﹐肥Т卽景沂之字。仲璋重陽百字令云「消磨九日﹐算年年惟有﹐黃花白酒。把酒簪花能有幾﹐多少光陰回首。人恨無窮﹐酒杯有限﹐花色應如舊。花濃酒釅﹐問君著甚消受。彭澤千古髙懷﹐有花堪折﹐有酒能傾否。萬事悠悠輸一醉﹐花酒休教離手。明日西風﹐闌珊酒盡﹐憔悴花枝瘦。酒腸花眼﹐正宜年少時候。」二詞詞綜及補遺均遺之。

○朱松詞

朱子父韋齋公松﹐尉尢溪時﹐醉宿鄭氏閣﹐蝶戀花云「淸曉方塘開一鏡。落絮飛花﹐肯向春風定。點破翠奩人未醒。餘寒猶倚芭蕉勁。擬行雲醫酒病。簾捲閒愁﹐空占紅香徑。靑鳥呼君君莫聽。日邊幽夢從來正。」見南溪書院志。詞綜及補遺均未錄。尢溪爲朱子降生所﹐後人卽其地建祠﹐宋理宗賜額南溪書院。明弘治中﹐邑令錢塘方溥復裒公遺文﹐及士大夫記詠之有關於祠者﹐爲書院志。錄公答莊徳燦書云「禮記多諸儒余說﹐獨中庸出孔子家學一篇﹐乃入道之門。」今大學﹑中庸與論語﹑孟子爲四子書﹐始自朱子章句﹐其端實公啟之。

○張杜與吳景伯詞

明焦弱侯﹝﹞筆乘雲﹕烏衣園有宋張杜詞﹐調寄柳梢靑雲﹕「燕裏花深﹐鷺汀雲淡﹐客夢江臯。日日言歸﹐淮山笑我﹐塵鎖徵袍。幾回把酒憑髙。闌干外﹑魂飛暮濤。只有南園﹐一番風雨﹐過了櫻桃。」又吳景伯登鳳凰臺﹐沁園春云「再上髙臺﹐訪謫仙兮﹐仙何所之。但石城西踞﹐潮平白鷺﹐浮圖南時﹐雲淡烏衣。鳳鳥不來﹐長安何處﹐惟有碧梧三數枝。興亡事﹐對江山休說﹐誰是誰非。庭花飄盡胭脂。算結綺﹑繁華能幾時。問何人重向﹐新亭揮淚﹐何人更到﹐別墅圍棋。笑拍闌干﹐功名未了﹐寧肯綠蓑尋釣磯。深深飲﹐任玉山頹倒﹐明月扶歸。」詞綜及補遺亦未錄。

○金元人詞補

金元人詞﹐詞綜及補遺亦有未采。如趙元行香子云「山擁垣墻。水滿溪塘。幾人家﹑籬落斜陽。又還夏也﹐一霎人忙。正稻分畦﹐蠶卸簇﹐麥登場。老子徜徉。閒日偏長。鬢蓬松﹑只管尋涼。綠陰何處﹐旋旋移牀。有道邊槐﹐門外柳﹐捨南桑。」蔡江城子云「鵲聲迎客到庭除。問誰歟。故人軍。千里歸來﹐塵色滿襟裾。珍重主人畱客意﹐奴白飯﹐馬靑芻。東城入眼杏千株。雪模糊。俯平湖。與子花間﹐隨分倒金壺。歸報東垣詩社友﹐曾念我﹐醉狂無。」貫云石題明月樓水龍吟云「曉來北海風沈﹐滿樓明月畱人住。橘花香外﹐玉笙初響﹐修眉如妒。十二闌干﹐等閒隔斷﹐人間風露。望畫檐蟾影﹐紫芝塵暖。時喚起﹑登臨趣。回首西山南浦。問云物﹐爲誰掀舞。關河如此﹐不須騎鶴﹐盡堪來去。月落潮平﹐小衾夢轉﹐已非吾土。且從容對酒﹐龍香ネ繭﹐寫平山賦。」袁士元陳架閣盆藕復花﹐金縷曲云「月影黃昏度。粉墻陰﹐盆池漾綠﹐藕花初吐。悄似飛來雙屬玉﹐風動翩翩素羽。漫引得﹑人人爭睹。拍手闌干驚欲起﹐悵無端﹑並立長凝佇。思往事﹐意容與。當年妙選登蓮署。正花開﹑邀朋醉賞﹐尙畱佳句。藏白收香今六載﹐還我風流儉府。最好是﹑冰姿齊楚。一點炎塵曾不染﹐縱盤根錯節仍如許。花爲我﹐笑無語。」僧月華望江南云「江南柳﹐嫩綠未成陰。攀折尙憐枝葉小﹐黃鸝飛上恐難禁。畱取待春深。」元字宜之﹐金未鞏西簿。字正甫﹐松年子﹐元大定中濰州刺史﹐詞卽附見松年蕭閒公集。云石字酸齋﹐官翰林侍讀學士。士元字彥章﹐至正中﹐官國史檢閱官。月華﹐明州僧。

●卷八

○詞綜多未錄宋閨媛詞

宋閨媛詞散見記聞雜錄中者﹐詞綜亦多未錄。如蜀人王通判女瑩卿一翦梅云「豆蔻梢頭春意闌。風滿前山。雨滿前山。杜鵑啼血五更殘。花不禁寒。人不禁寒。離合悲歡事幾般。離有悲歡。合有悲歡。別時容易見時難。怕唱陽關。莫唱陽關。」金淑柔寶中題臨川驛壁﹐浪淘沙雲「雨澑和風鈴。滴滴丁丁。做成一枕別離情。可似當年陶學士﹐孤負郵亭。過雁帶邊聲。音信無憑。花須偸數卜歸程。料得到家秋正好﹐菊滿寒城。」曹希蘊燈花西江月云「零落非關春雨﹐吹噓何假東風。紗窗一點自然紅。費盡工夫怎種。有艷難尋膩粉﹐無香不惹遊蜂。更闌人靜畫樓中。相伴繡幃春夢。」建安王云軒妻孫氏謝池春云「銷減芳容﹐端的爲郎煩惱。鬢慵梳﹑宮妝艸艸。別離情緒﹐待歸來都告。怕傷郎﹑又還休道。名疆利鎖﹐幾阻舊時歡笑。更那堪﹑鱗鴻信杳。蟾枝髙折﹐願從今須早。莫孤負﹑鳳幃人老。」諸葛章妻蟾英寄外﹐花心動云「忽睹菱花﹐這一成﹑減卻風流顏色。鄰姬戲問﹐愧我爲羞﹐無語低頭寥寂。紛紛珠淚和粉滴﹐襟袖舊痕乾還濕。但感起愁懷﹐離恨堆堆積積。杜宇催春聲急。正花柳煙籠﹐蝶難尋覓。紫燕喃喃﹐黃鳥翩翩﹐對景脂消香。篆煙將盡愁未休﹐怎得禦溝玻璃碧。教紅葉往來﹐傳个消息。」﹝此詞平仄句讀不同﹐詞律失載又一體。﹞宣和間女子鷓鴣天云「月滿蓬壺燦爛燈。與郎攜手至端門。貪看鶴陣笙歌舉﹐不覺鴛鴦失卻羣。天漸曉﹐感皇恩。傳宣賜酒飲杯巡。歸家恐被翁姑責﹐竊取金杯作照憑。」王嬌娘滿庭芳云「簾影搖花﹐簟紋浮水﹐綠陰亭院淸幽。夜長人靜﹐贏得許多愁。空憶當時月色﹐小窗外﹑情話綢繆。臨風淚﹐拋成暮雨﹐猶向楚山頭。殷勤紅一葉﹐傳來密意﹐佳好新求。柰百端閒阻﹐恩愛休休。應是紅顏命薄﹐難消受﹑俊雅風流。須相念﹐玉簫舊約﹐莫忘杜家秋。」王通判妾飛紅畱春令云「花低鸞踏紅英亂。春愁重﹑頓成慵懶。楊花夢斷楚云平﹐空惹起﹑情無限。傷心漸覺成牽絆。柰愁緒﹑寸心難綰。深誠無計寄天涯﹐幾欲問﹑梁間燕。」鄭云娘西江月云「一片冰輪皎潔﹐十分桂魄婆娑。不容相近是如何。莫是娥妨我。𨿽則淸光可愛﹐柰緣好事多磨。仗誰傳語片雲呵。遮取霎時則个。」賈雲華踏莎行雲﹕「隨水落花﹐流弦飛箭。今生無處能相見。長江縱使向西流﹐也應不盡千年怨。盟誓無憑﹐情緣有限。願魂化作銜泥燕。一年一度一歸來﹐孤雌獨入郎庭院。」蘇小娘飛龍宴云「炎炎暑气時﹐流光閃爍﹐閒扃深院。水閣涼亭﹐半開簾幕遙看。灼灼橊花吐艷。細雨灑﹑小荷香淺。樹陰竹裏﹐淸涼瀟灑﹐枕簟搖紈扇。堪嘆浮世忙如箭。對良辰歡樂﹐莫辭頻勸。遇酒逢歌﹐恣情遂意迷戀。須信人生聚散。柰區區﹑利牽名絆。少年未倦。良天皎月金尊滿。」﹝此調詞律失收。﹞潘法成妻陳妙常酬張於湖﹐太平時云「淸淨堂前不捲簾。景然。閒花野艸漫連天。莫相牽。獨坐洞房誰是伴﹐一鑪煙。閒來窗下理琴弦。小神仙。」吳氏女答鄭禧﹐木蘭花慢云「看紅箋寫恨﹐人醉倚﹑夕陽樓。悵故里梅花﹐才傳春信﹐又付東流。此生料應緣淺﹐綺窗前﹑雨怨更云愁。樓外杏枝綻也﹐珠簾懶上銀鉤。絲蘿喬樹欲依投。此景兩悠悠。恐鶯老花殘﹐翠消紅減﹐孤負春遊。蜂媒問人情思﹐總無言﹑只是斂眉頭。夢斷東風路遠﹐柔情猶爲遲畱。」婺州劉鼎臣妻手制彩花贈鼎臣就試行都﹐並賦鷓鴣天云「金屋無人夜翦繒。寶釵翻過齒痕輕。臨歧執手殷勤贈﹐襯與蕭郎兩鬢靑。聽囑付﹐好看承。千金不抵一時情。明年宴罷瓊林晚﹐酒面微紅相映陰。」又有臨江仙云「記得髙堂同飲散﹐一杯湯罷分攜。絳紗籠影簇行旗。更殘銀漏急﹐天淡玉繩低。只恐曲終人不見﹐歌聲且爲遲遲。如今車馬各東西。畫堂攜手處﹐疑夢又疑非。」趙秋官妻題歧陽郵亭﹐武陵春云「人道有情應夢﹐無夢豈無情。夜夜思量直到明。有夢怎教成。昨夜偶然來夢裏﹐鄰笛又還驚。笛韻淒淒不忍聽。總是斷腸聲。」珍娘浣溪沙云「溪霧溪煙溪景新。溶溶春水淨無塵。碧琉璃底浸春云。風遊絲垂蝶翅﹐雨飄飛絮濕鶯唇。桃花片片送殘春。」成都妓趙才卿卽席送別﹐燕歸梁云「細柳營中有亞夫。華宴簇名姝。雅歌長許佐投壹。無一日﹑不歡娛。漢王拓境思名將﹐捧飛詔欲登途。從前密約盡成虛。空贏得﹑淚如珠。」朱秋娘鷓鴣天云「梅妒疏香雪妒輕。遠山長共畫眉靑。尊前無復歌金縷﹐夢覺惟餘月半明。魚與雁﹐兩浮沈。淺顰低笑總關心。相思恰似江南柳﹐一夜東風一夜深。」菩薩蠻云「濕云不渡溪橋冷。嫩寒初透東風影。橋下水聲長。一枝和雪香。人憐花似舊。花比人應瘦。莫憑小闌干。夜深花正寒。」﹝此詞一作朱淑眞作。﹞杭妓樂宛答施酒監﹐卜算子云「相思似海深﹐舊事如天遠。淚滴千千萬萬行﹐使我愁腸斷。要見見無由﹐見了終難扌棄。若是前生未有緣﹐重結來生願。」平江妓送太守金縷曲云「春色元無主。荷東君﹑著意看承﹐等閒分付。多少無情風與浪﹐那更蝶欺蜂妒。算燕雀﹑眼前無數。縱使檐櫳能愛護。到而今﹑已是成遲暮。芳艸﹐徧歸路。看看到得難言處。怕仙槎﹑輕轉旌旗﹐易歌襦。月滿西樓弦索靜﹐云蔽昆城閬府。便恁地﹑一帆輕舉。獨倚闌干愁拍碎﹐慘玉容﹑淚眼如紅雨。去與住﹐兩難訴。」張世英妻蕭淑蘭菩薩蠻云「有情潮落西陵浦。無情人向西陵去。去也不教知。怕人畱戀伊。憶了千千萬。恨了千千萬。畢竟憶時多。恨時無柰何。」各詞𨿽不若詞綜所選純粹﹐且多出自稗說﹐未足盡信。然補遺一集﹐每因詞存人﹐胡竟遺之﹐爲錄於此。

○雁峯劉氏詞

吳興韋居安梅間詩話云「近歲丁丑﹐有過軍挾一婦﹐經從長興﹐題一詞云﹕『我生不辰﹐逢此百罹﹐況乎亂離。痛惡因緣到﹐不夫不主﹐被擒捉去﹐爲妾爲妻。父母翁姑﹐弟兄姊妹﹐流落未知東與西。心中事﹐把家書寫下﹐分付伊誰。越人北向燕支。回首望﹑雁峯天一涯。柰翠鬟云軟﹐笠欹怎戴﹐柳腰春細﹐馬迅難騎。缺月疏桐﹐淡煙衰艸﹐對此如何不淚垂。君知否﹐我生於何處﹐死亦魂歸。』調寄沁園春﹐後書雁峯劉氏題。」詞綜及補遺﹐諒因語意粗淺未錄。居安仕履無所見。其話中言與鄱陽趙嘉賓同年進士﹐又言丙子歲﹐司糾三衢﹐是其人曾仕南宋。乃朱氏詞綜列之元季﹐殆未細考﹐或未見前書耳。

○宋夫婦詞

宋時詞學盛行﹐然夫婦均有詞傳﹐僅曾布﹑方喬﹑陸遊﹑易祓﹑戴復古五家。方﹑戴﹑易﹐生氏且無考﹐戴﹑陸更系怨耦﹐易妻詞亦甚怨抑﹐惟子宣與魏夫人克稱良匹。他如趙明誠妻李易安盛以詞名﹐而明城詞無傳。趙徳麟詞甚工﹐其妻王夫人傳「白藕作花風已秋。不堪殘醉更回頭。晚雲帶雨歸飛急﹐去作西窗一夜愁。」一詩而已。琴鳴瑟應﹐天固若是靳惜耶。喬﹐樂至人﹐大觀間秀才。妻紫竹﹐失其姓﹐生查子云「思郎無見期﹐獨坐離情慘。閉戶約花開﹐花落輕風。生怕是黃昏﹐庭竹和煙黯。斂翠恨無涯﹐彊把蘭點。」又寄喬﹐踏莎行後闋云「花月移陰﹐檐香失裊。望郎不到心如搗。避人回倚小屏山﹐斷魂還向墻陰繞。」喬贈紫竹﹐生查子云「晨鶯不住啼﹐故喚愁人起。無力曉妝慵﹐閒弄荷錢水。欲呼女伴來﹐鬥艸花陰裏。嬌極不成狂﹐更向屏山倚。」放翁妻唐氏不得於姑﹐遂至解縭﹐未幾愁怨死。齊東野語錄其別後答寄釵頭鳳云「世情薄。人情惡。雨送黃昏花易落。曉風漧。淚痕殘。欲箋心事﹐獨倚斜闌。難﹐難﹐難。人成各。今非昨。病魂常似秋千索。角聲寒。夜闌珊。怕人尋問﹐掩淚妝歡。瞞﹐瞞﹐瞞。」﹝此調平韻﹐詞律失收。﹞祓字彥祥﹐長沙人﹐嘉泰間進士﹐有山齋集。初任前廊﹐久不歸﹐妻寄以一翦梅云「染淚修書寄主郎。貪卻前廊。忘卻回廊。功名成就不還鄕。石做心腸。鐵做心腸。紅日三竿未理妝。虛度韶光。唐損容光。相思何日得成雙。羞對鴛鴦。懶繡鴛鴦。」復古字式之﹐天臺人﹐有石屏詞。贅江右某氏﹐年餘方言已娶﹐須歸省﹐氏知被紿﹐賦詞以贈云「惜多才﹐憐薄命﹐無計可畱汝。揉碎花箋﹐忍寫斷腸句。道旁楊柳依依﹐千絲萬縷。抵不得﹑一分愁緒。指月盟言﹐不是夢中語。後回君若重來﹐不相忘處。把杯酒﹑澆奴墳土。」後人取詞中第二語﹐名以憐薄命。細繹句調﹐乃祝英臺近﹐脫去換頭三句耳。詞綜僅選魏夫人詞﹐諸女作均未錄。補遺亦遺之。至元時趙文敏管夫人﹐明時楊升庵黃夫人﹐林子羽張紅橋﹐葉仲韶沈宛君﹐沈君庸張倩倩﹐閨房酬唱﹐世艷稱之﹐此外亦不多覯。我朝自李梅公侍郎朱遠山夫人後﹐指不勝屈矣。

○補詞綜元閨季詞

元時閨秀寥寥﹐詞綜采管道與妓女劉燕哥﹑陳鳳儀三詞。然如畱靑日札所載﹐而正間永嘉尉眞州崔英妻王氏﹐中途被盜﹐遁迹尼庵﹐見英所繪芙蓉﹐題臨江仙於上云「少日風流張敞筆﹐寫生不數黃荃。芙蓉畫出最鮮妍。豈知嬌艷色﹐翻抱死生冤。粉繪淒涼余幻質﹐只今流落誰憐。素屏寂寞伴枯禪。今生緣已斷﹐願結再生緣。」後得夫婦復合。又詞苑叢談載﹐嘉興趙某妻羅愛愛送夫北行﹐齊天樂云「思情忍把功名誤。離筵又歌金縷。白髮慈親﹐紅顏幼婦﹐君去有誰爲主。華年幾許。況悶悶愁愁﹐風風雨雨。鳳折鸞分﹐未知何日更相聚。蒙君再三分付。向髙堂奉侍﹐敢說辛苦。官誥蟠花﹐宮袍制錦﹐侍要封妻拜母。君宜聽取。怕落日西山﹐易生愁阻。早促歸程﹐彩衣相對舞。」並錄其淩虛閣絕句云「曲曲闌干正正屏。六銖衣薄懶來憑。夜深風露涼如許﹐疑在瑤臺第一層。」趙行後﹐旋值張士誠之亂﹐被掠不辱﹐以羅巾自縊死。是二女﹐一則潔身自保﹐一則抗節捐生﹐詞與人均足千古﹐亟宜補錄﹐以闡幽光。

○明詞綜補

靑浦王蘭泉司寇﹐就竹太史所選明詞﹐益以平生所輯﹐成明詞綜十二卷。中如梁寅﹑張肯﹐乃故元遺老﹐而列入明初。陸冰修﹑周靑士諸君﹐康熙中尙在﹐身歷本朝已三數十年﹐而列之明末﹐似有未協。遺珠亦復不少。以余所見﹐太平陶安﹐字主敬﹐洪武中官參加政事。夜宿省中懷駕久孚﹐金縷曲云「庭樹秋聲冷﹐夜迢迢﹑漏傳銀箭﹐月明華省。最惜稽山無賀老﹐短燭照人淸影。依稀夢續還驚醒。風透圍屏靑瑣薄﹐且披衣﹑立旁梧桐井。兵衛肅﹐畫廊靜。江湖聚散如萍梗。笑談閒﹑雲霄躡足﹐一鞭馳騁。萬壑水晶天不夜﹐人在玉眞仙境。說近日﹑四郊無警。兵後遺黎歸故里﹐漸桑麻﹐綠映鵝湖嶺。須共賞﹐好風景。」汴人周恭贈妓劉盼春﹐長相思云「阻佳期。盼佳期。欲寄鸞箋雁影稀。新詞和淚題。怕分離。又分離。無限相思訴與誰。此情風月知。」福淸林鴻﹐字子羽﹐永樂間官員外郎﹐摸魚兒云「記虹橋﹑少年遊冶﹐無限雨情雲緒。金鞍幾度歸來晚﹐香靨笑迎朱戶。腸斷處。是半醉微醒﹐燈暗霄深語。閒愁幾許。恰一似吳蠶﹐繭纏絲裹﹐撩亂萬千縷。別離易﹐澹月亂鴉啼曙。淚痕紅袖沾污。深懷遙想何年了﹐空寄錦囊佳句。春欲去。恨不把長繩﹐系日畱春住。相思最苦。縱說不銷魂﹐衷腸鐵石﹐涕泗也如雨。」長洲兪琬綸﹐它君宣﹐萬曆中知縣。妝鏡﹐桂枝香雲「水晶簾底。且倩代郎看﹐墮云慵理。贈別躊躕﹐怎忍輕輕分碎。玉容相映驚憔悴﹐受多磨﹑與君無異。廣寒三五﹐嫦娥愁向﹐幾回凝睇。晴空裏﹐丹靑點綴。似个中別有﹐洞天深祕。背地低徊﹐形影都無憑倚。憐君轉爲分明累。貯盡了﹑漢宮人淚。曉妝才罷﹐瞥然收卻﹐遠山橫翠。」宜興儲懋端戲策毛穎爲學士﹐效稼軒體﹐沁園春云「咨汝毛錐﹐譽擅中書﹐胡思乞骸。念望崇靈兔﹐南山感月﹐名髙繡虎﹐北海驚雷。久效馳驅﹐積成勞悴﹐疇昔鋒逐漸摧。嘉乃績﹐俾守中山郡﹐其往欽哉。吾將以禮爲媒。更別選循良穎也才。令蜀江裁楮﹐先生靜待﹐淇園截竹﹐君子蒙災。合就管城﹐移封卽墨﹐錫汝龍賓水一杯。兼策汝﹐試端明學士﹐速賀前來。」嘉興顧士林﹐字文叔﹐南鄕子云「風雨滿汀洲。極目帆檣帶急流。酒興詩懷無冷暖﹐休休。一任涼飈發素秋。何事縐媚頭。且讀離騷賦遠遊。逆數歸期歸未得﹐悠悠。千頃煙波一葉舟。」松江朱灝﹐字宗遠﹐淸平樂云「虹收雨霽。鸛負斜陽逝。雜樹攢林紛若齊。蜂蝶同徵花稅。柴門過盡歸樵。溪聲半入詩瓢。淡靄空描戲墨﹐狂禽能發新謠。」嘉興李福謙﹐字子虛﹐中秋﹐百字令云「空庭秋晚﹐趁花陰把盞﹐臨風獨。醉眼昏沈潦倒甚﹐今夕又逢佳夕。桂子飄香﹐銀河斂影﹐秋意平分坼。淒涼往事﹐不堪回首重憶。堪笑蒼狗白衣﹐人間幻境﹐轉盼成陳迹。記得去年今夜語﹐都在心頭歷歷。壯志空存﹐此身依舊﹐漂泊江南客﹐明朝酒醒﹐又添一段於邑。」褚附鳳﹐字梧岡﹐秋懷﹐南鄕子云「忽地秋催。又見黃花滿徑開。箕踞科頭無个事﹐三杯。林下淸風信快哉。何必徘徊。收拾天涯宦迹回。藝圃自存經濟意﹐歸來。重把門前五柳栽。」仁和沈宗髙﹐字以衝﹐崇正間官行人。江行有感﹐訴衷情近云「露濃霞淡﹐說是嚴冬尙早﹐迷離一望丹楓﹐無復靑靑芳艸。伴我秋容寂寂﹐野服疏疏﹐漫道風光好。孤帆悄。回首鳳城春老。人生如寄﹐怎得當年少。金尊倒。劍光繡澀﹐雄心落﹐望中殘照。時被浮雲繞。」沈宗保﹐字旨庵﹐浪淘沙云「倦繡到如今。睡思沈沈。推琴罷阮怯繁音。香夢不知何處去﹐簾月偏深。待把墜歡尋。夜夜孤衾。瑤階淸影倍傷心。憶著喃喃私語際﹐月也難禁。」吳江沈士銳﹐字聲令﹐醉花陰雲﹕「老盡芙蓉霜葉吼。頓覺秋容瘦。曳杖試行吟﹐竹裏靑簾﹐髙倚疏疏柳。遠眺停雲懷故友。淚落杯中酒。慘慘復慘慘﹐風雨三更﹐誰念人亻孱亻愁。」沈家恆﹐字漢儀﹐賀友新婚﹐蝶戀花云「莫道好春無處討。嶺上瓊花﹐開向金閨早。酒醒香濃天未曉。一丸壁月窺窗悄。初整晨妝眉樣巧。笑問檀奴﹐秀色餐多少。更喜今年春色好。階前漸綠宜男艸。」常熟張琨﹐雙雙燕云「披蓬探隱﹐到靑艸溪頭﹐碧陰山曲。竹韻松姿﹐爭媚吟眸詩腹。是處翠峯成簇。更秋雨﹑新涼如沐。深林宛轉鳴禽﹐幽澗氵敕玉。孤兒。簡編娛目。有初芳蘭﹐供餐藏菊。藤牀閒憩﹐夢入華胥仙國。又早月明簾軸。恰一枕﹑淸酣睡足。小小花童低報﹐瓦鼎烹茶鍘熟。」李鄂摘紅英云「潮頭白。峯頭碧。落梅香暗漁翁笠。西風透。東風驟。待得淸明﹐鶯花時候。鶯聲澀。花枝寂。春來已蠟看山屐。山如舊。春如繡。層樓望處﹐蒼寒紅瘦。」梁云構踏莎行雲﹕「煙鎖朱樓﹐霜鋪白屋。墻邊透出東籬菊。荷池尙見瀉殘紅﹐芳郊猶喜堆餘綠。天外鴻孤﹐燈前影獨。月明常把金錢卜。蛩吟錯認報佳音﹐芙蓉笑倚屏山曲。」邱四可題武夷太虛巖﹐蝶戀花云「古壑流連尋趣步。淅瀝泉飛﹐寒石畱云護。數折曲房羅翠霧。幽懷可是人能悟。風月江山縣客慕。爲惜芳年﹐聊取柔情付。自昔金蘭多陌路。而今管鮑休相誤。」詞均不甚出色﹐亦尙不俗。

○建文詞

明建文帝出亡一事﹐竹諸公力辧其無﹐而致憾永樂者﹐每津津述之﹐並爲詩詞以實其事。堅瓠集言建文首至吳江﹐宿史仲彬家﹐題詩淸遠軒云「玉蟾飛入水晶宮。萬頃琉璃破曉風。詩就雲歸不知處﹐斷山零落不無中。」後三至其地﹐又題滿江紅雲﹕「三過吳江﹐又添得﹐一亭淸絕。剛占斷﹐水光多處﹐巧依林樾。漠漠雲煙春畫雨﹐寥寥天地秋宵月。更冰壺﹑玉鑑暑宜風﹐寒宜雪。瞿庵右﹐山微缺。垂虹左﹐波橫截。正三髙堂畔﹐舊規今別。何但漁翁垂釣好﹐漫將柳子新吟揭。信登臨﹑佳興屬彭宣﹐能揮發。」余謂老還大內﹐死葬西山之說﹐斷不足信。若致身從亡等錄﹐與堅瓠所載詩詞﹐咸具不忍死其君之心﹐疑以存可耳。

○黃道周詞

前明董文敏其昌﹑黃忠瑞道周﹐才華學業﹐炳耀千秋﹐間亦涉筆爲詞。忠端吳江舟中讀雪堂新詩寄錢爾斐﹐滿江紅雲﹕「大研停書﹐誰似爾﹐玄徽髙寄。把銀河曳練﹐寶幢湧地。靑鳥銜箋來閬苑﹐朱魚結傳仙字。憶長幹﹑小巷駐霜蹄﹐曾搖轡。早無意﹐搴赤幟。慵開眼﹐翻金櫃。但謝安髙臥﹐灌夫直視。且喜榻穿身尙健﹐從知韋絕心逾細。更釣鰲﹑海上矚滄洲﹐調香餌。」見石齋逸詩。文敏題畫滿庭芳云「宿雨初收﹐曉煙未泮﹐浮雲都逐飛鴻。文君翠黛﹐一霎變顰容。多少風鬟霧鬢﹐靑螺髻﹑飄墮空。頻騁望﹐徵帆滅處﹐遠靄與俱窮。古今來畫手﹐誰如莊叟﹐筆底描風。有江南一派﹐北苑南宮。我亦煙霞骨相﹐閒點染﹑忄蒙懂難工。但記取﹑維摩詰語﹐山色有無中。」見好古堂書畫記。明詞綜漏未采入﹐轉收阮大鋮平仄不協之減字木蘭花﹐未免去取失當。昔余隨侍漳州﹐聞忠端祖塋被人侵占。一夕大雷電﹐逮曉﹐墓之前後左右石上﹐苔紋盡成黃界二字﹐劇之不滅。忠孝英靈﹐所感如此。浣云師與鐘促山觀察﹐均賦詩記其事﹐惜均未錄。

○明詞宗未錄詞

吾邑詞家﹐本朝始盛。宋元時僅尢文簡﹝袤﹞﹑倪髙士﹝瓚﹞﹐餘無可考。李忠定﹝綱﹞則系自閩遷居﹐本非邑人。王氏明詞綜收秦瀚先如夢令一詞﹐然亦有未錄者。如王學士憶秦娥云「愁如縷。誰家落日敲秋杵。敲秋杵。淡煙衰柳﹐故人何處。別來每恨關山阻。徵鴻影落芙蓉渚。芙蓉渚。短蓬孤棹﹐幾聲疏雨。」黃太僕南鄕子云「淸世愧無能。竊得微階正不勝。天地包容投遠塞﹐相應。投杼慈親本愛曾。靜坐讀伽楞。百念幾同二月冰。朔漠荒寒𨿽特甚﹐休憎。古訓從來只自懲。」學士名達善﹐字耐軒﹐洪武中舉明經﹐以薦擢侍讀學士。太僕名正色﹐字斗南﹐嘉靖中官禦史。論駙馬崔元中官鮑忠貪黷﹐反爲所誣﹐戍遼東三十年﹐始召還﹐官至太僕寺卿。太僕詞𨿽平淺﹐然風節凜然﹐語無怨懟﹐似當在以人存詞之列。至明詞綜誤以鉛山人費元祿爲錫山﹐並誤以山陰徐渭爲江陰﹐均刊時訛錯﹐未曾校正。又長洲王璉﹐字汝器﹐洪武中官主事。有題黃子久溪山雨意圖﹐菩薩蠻詞﹐詞綜誤爲吳興人。趙文敏階﹐字國器﹐錄入元詞補人之列。不知文敏階名國器﹐而字徳璉﹐別有踏莎行數闋。

○馬晉詞

馬晉字孟昭﹐明初吳縣人。滿庭芳云「雪漬疏髯﹐霜侵衰鬢﹐去年猶勝今年。一回老矣﹐堪嘆又堪憐。思昔靑春美景﹐除非是﹑月下花前。誰知道﹐金章紫綬﹐多少事憂煎。侵晨騎馬出﹐風剛暴橫﹐雨又淒然。想山翁野叟﹐正爾髙眠。更有紅塵赤日﹐也不到﹑松下林邊。如何好﹐吳淞江上﹐閒了釣魚船。」詞見仁和郎仁寶七修類稿。𨿽不警策﹐亦不劣。明詞綜遺之﹐視所采王文恪﹝鏊﹞阮郎歸﹑吳文端﹝守達﹞滿庭芳﹐似過之無不及也。

○包爾庚詞

上海包長明中翰﹝爾庚﹞﹐詩文峻潔﹐詞不多見﹐僅傳秋日旅感蘇武慢云「玉分紅﹐金橙剖綠﹐漸報江南秋老。正嗟搖落﹐況復淸砧﹐空外又聞頻搗。佩劍磨錢﹐唾壺擊碎﹐耗卻壯心多少。悵年來﹑病翮衤徙﹐遜他飛鳥。念從古﹑賦擅淩雲﹐筆能搖嶽﹐一例天涯潦倒。質衣酒肆﹐貸粟監河﹐不及侏儒長飽。潘鬢將凋﹐沈腰增瘦﹐畱得一囊玄艸。寒燈如豆﹐蛩吟四壁﹐伴人幽悄。」中翰少孤貧﹐力學﹐嘗與同社友飲妓家﹐𨿽衣冠了了﹐而長身玉立。有琬娘者﹐心異焉。一夕方夜讀﹐聞剝啄聲﹔啟戶﹐則一婢捧琬至﹐驚問之﹐雲從姊妹家來。琬見四壁蕭條﹐一燈熒熒﹐然殘編羅列。嘆曰「貧至此何能讀。」遂去。及明﹐地上遺金釧一﹐中銜珍珠。知琬所遺﹐趨還之。則言昨未遺物。固與﹐不納。自是恆遺婢來﹐輒有所贈。中翰不忍卻﹐而終以爲恥。遂遊山左﹐爲人權記室。歲餘﹐忽有故人自江南來訪﹐裙屐鮮華﹐翩翩美少年也。旣見﹐不相識。彊邀至寓﹐掩扉脫履笑曰「別來無恙耶。」諦視﹐乃琬娘﹐大驚。琬曰「此來特從君﹐許我則生﹐不許則死。」中翰沈吟久之﹐曰「然則何以爲家。」琬曰「是不難﹐出資賃屋﹐相與俱居。」主人聞其異﹐戲贈以詩云「玉因待價猶名琬﹐食豈無魚卻姓包。」中翰旋登崇禎十年進士﹐任京秩﹐遂與琬娘諧伉儷﹐盟白首焉。玩詞意﹐當是未遇時作。又南海陳喬生﹝子升﹞﹐爲文忠﹝子壯﹞弟﹐永曆時以諸生授兵科給事中﹐著有中洲艸堂詩﹐附詞二十餘闋。江南好雲﹕「炎夏過﹐夜坐回淒淸。千个竹風搖艸閣﹐一規桂魄桃笙。多少玉關情。」南柯子云「羽曲淸三疊﹐弦碎六幺。綠珠絳樹總魂銷。何必鳳臺上憶吹簫。鬢影騰蟬翼﹐釵光顫翠翹。歌殘眉語暗相撩。莫負可憐人度可憐宵。」二公詞明詞綜亦未錄。

○沈宣詞

仁和沈宣﹐字明徳﹐明諸生。嘗賦除夕元旦二詞﹐調寄蝶戀花。一云「鑼鼓兒童聲聒耳。傍早關門﹐掛起新簾子。爆仗滿街驚耗鬼。松柴燒在烏盆裏。寫就神荼並郁壘。細馬送神﹐多著同興紙。分歲酒闌扶醉起。闔門一夜齊歡喜。」一云「接得竈神天未曉。爆仗聲喧﹐催要開門早。新畫鐘馗先掛了。大紅春帖銷金好。蒼術堆鑪香气繞。黃紙神牌﹐上寫天尊號。燒過紙灰都不掃。日斜人醉和衣倒。」民風俗尙﹐描寫如繪。明詞綜未收﹐想因詞俚故。然不妨存之﹐藉見當時民俗﹐如同興紙畫鐘馗﹐正可作掌故用。郁壘「壘」字﹐應讀如律﹐乃入聲﹐與裏起同葉﹐誤。

●卷九

○明詞綜多未錄四明人詞

寧波袁陶軒明經﹐手輯四明近體樂府﹐所采明人詞﹐多王氏詞綜所未錄。鄞縣則永樂中舉人湖廣巡撫黃潤玉﹐字孟淸﹐次虞邵庵韻別友﹐風入松云「先生和气似春酣。一見盍朋簪。太平無訟霜臺靜﹐榕陰裏﹑時與聯驂。瓜代早裝行李﹐蘭燻重整朝衫。雨餘山色淨於藍。秋燕更喃喃。淒涼風月陽關道﹐和離思﹑摹入詩緘。一曲驪歌人去﹐月明千里閩南。」成化中學人政和知縣洪貫﹐字稼軒﹐賀江陰王尹築城禦寇﹐滿江紅雲﹕「海宇淸寧﹐甚摹地﹑飛傅羽檄。回道處﹑﹛艸佳﹜苻嘯聚﹐烽煙南北。百雉先幾雄版築﹐一方從此安磐石。涉長江﹑天塹繞城流﹐誰之力。守則固疆圻畫。戰必勝﹐車徒飭。看狐鼠穴掃﹐了無遺迹。日月未容塵霧醫﹐東南用壯河山色。信王公﹑設險在承平﹐千秋績。」封贈侍郎楊範﹐字九疇﹐鷓鴣天云「東海東頭看月升。秋風一葉井梧零。閒雲飛盡天如洗﹐今夜星河分外明。舒倦體﹐坐殘更。微聞促織砌間鳴。蕭蕭涼气侵人骨﹐爲愛吟詩睡未成。」成化中進士工部侍郎李堂﹐字時升﹐題美人畫軸﹐漢宮春云「月減梅妝﹐又春深燕雛﹐雙飛簾幕。驚啼夢醒﹐懶動秋千彩索。危樓欲上﹐柰腰圍﹑瘦來非昨。凝佇久﹐廣寒宮殿﹐微聞數聲瑤鶴。伊人慣尋歡樂。正驕馳玉勒﹐笑搴珠箔。誰憐眉翠遠岫﹐遙岑映著。蒼苔綠潤﹐雨初晴﹑閒階步卻。添新恨﹑蹊成桃李﹐斂黛對人依約。」弘治中進士貴州左布政使李麟﹐字心齋﹐登滕王圖﹐金縷曲云「風送章江渚。漫登臨﹑東流一瞬﹐渺然終古﹐物換星移凡幾度。漠漠愁雲欲雨。聽Ы乃﹑漁舟南浦。芳艸王孫何處也﹐只西山﹑簾捲還如故。思往事﹐遽如許。王郎作賦眞翹楚。便掃空﹑豪華百輩﹐腐儒章句。看取荒涼容膝地﹐疇昔曾酣歌舞。且采采﹑香延佇。世路驅人明日又﹐愛今來﹑水閣淸無暑。對斜照﹐澹忘侶。」兵部尙書張邦奇﹐字常甫﹐亦弘治中進士﹐詠蓮﹐水龍吟云「芙蓉開徧芳塘﹐薰風倍覺湖天好。愛花心性﹐北窗簟滑﹐起來偏早。王母瑤池﹐麻姑瓊海﹐更誰窈窕。枉惹他遊女﹐暗增羞妒﹐頻低首﹐臨波照。一段氤氳芳气﹐畫闌前﹑紫雲縈抱。忽思秦華峯頂﹐玉井搴來寒哨。欲去無因﹐步虛聲裏﹐夢云空繞。看層霄﹑鶴起淩風﹐何日盡收煩惱。」天啟中進士太僕寺少卿徐之垣﹐字心葦﹐江城子云「梨花著雨晚來晴。月朧明。淚縱橫。繡閣香濃﹐深鎖鳳簫聲。未必人知春意思﹐還獨自﹐繞花行。酒兵昨夜壓愁城。笑狂生。枉心驚。澆盡胸中﹐塊磊未曾平。卻與評量珠玉價﹐扌棄醉裏﹐錦囊傾。」中書陸寶﹐字靑霞﹐調笑令云「竹塢。竹塢。坐蔭空階無數。有時弄影斜陽。个字淋漓短墻。墻短。分得秋聲一半。」崇正中進士魯王時大學士﹐錢忠介肅樂﹐字希聲﹐次王昭儀驛壁韻﹐滿江紅雲﹕「長信宮中﹐畱不住﹑一枝春色。何處覓﹑風臺月榭﹐玉樓金闕。樹底鶯聲和夢斷﹐簾前燕翅迎風側。恨紅酣﹑綠醉也年年﹐今偏歇。紅蠟鑪﹐靑蛾滅。隋堤柳﹐無人識。看胭脂淚落﹐玉壺凝血。靑冢不生邊地艸﹐綠珠扌棄碎髙樓月。願千秋﹑畱取驛中詞﹐應無缺。」崇禎中舉人魯王時兵部侍郎﹐張忠烈煌言﹐字蒼水﹐中夜聞箏﹐長相思云「呂遙笙。按銀箏。換羽移宮無限情。秋天不肯明。幾更更。幾星星。半是商聲與徵聲。羈人和夢聽。」又柳梢靑雲﹕「錦樣江山。何人壞了﹐雨鎖煙環。故苑鶯雛﹐舊家燕子﹐一例闌珊。此身原付與天頑。休更問秦關漢關。白髮鏡中﹐靑萍匣裏﹐和淚相看。」魯王時﹐禦史錢肅圖﹐字退山﹐題聖月兄歸來圖﹐滿江紅雲﹕「斷水殘云﹐畱不住﹑並州羈客。且收拾﹑新亭孤淚﹐江濱吟魄。下榻漫淹徐孺子﹐歸來好賦陶彭澤。把柴門﹑遙向夕嵐開﹐餐山色。水繞屋﹐漁燈白。云滿袖﹐詩筒碧。更鬥茶僧捨﹐尋ド村北。半捲陰符摩醉眼﹐一編心史圖秋塵。有袁安髙臥在東鄰﹐堪投迹。」魯王時﹐員外郎髙宇泰﹐字虞尊﹐用陳同甫韻志感﹐金縷曲云「世事何堪說。嘆而今﹑龍蛇浩劫﹐黏膠纏纏葛。試問百年能有幾﹐漸看滿頭堆雪。早銷盡﹑衝冠舊發。撒手急歸茅屋底﹐且商量﹑好度閒風月。吾與也﹐點之瑟﹐從玆顯晦行藏別﹐問餘生﹑山樵野牧﹐尙堪作合。賣卜補鍋無不可。有淩兢瘦骨。望前路危岡髙絕。一片雄心誰識取﹐倩笛聲﹑吹徹仙家鐵。應不免﹐石爲裂。」李文纘字昭武﹐亦魯王時員外郎﹐和嶽忠武韻﹐滿江紅雲「狩泣蒼麟﹐嘆盲左﹑書傳未歇。空痛絕﹐王師帝佐﹐忠魂慘烈。白艸黃沙鳴塞雁﹐靑霜紫電看秦月。望湖濱﹑頓首鬣封祠﹐同仇切。國已破﹐恥誰雪。亂未已﹐恨難滅。幸孫曾尙在﹐蒸嘗無缺。靈武旋頒哀詔﹐幹將猶帶模糊血。捲綸竿﹑閒釣小橋西﹐心依闕。」諸生董劍鍔﹐字曉山﹐過金山寺﹐踏莎行雲﹕「一拳浮玉﹐中流砥柱。茫茫煙水迷雲樹。年來兩過未曾登﹐那知張祜題詩處。南北橫分﹐古今幾度。舟三老隨歌渡。歌聲幸莫感傷人﹐江流一任人來去。」遊擊董守正﹐字澹子﹐紅梅﹐如夢令云「春意濃如醇酒。綴上玉顏酡首。曳杖隔離看﹐半吐峭寒香紐。知否。知否。卻似倚闌紅袖。」金大鏞﹐字碩人﹐訴衷情云「西窗枯坐夢難成。樵悴對孤檠。今夕不知何夕﹐枕上有秋聲。風淡淡﹐露盈盈。最無情。樓頭短笛﹐江上寒潮﹐花外殘更。」慈溪則永樂中正字顧愨﹐字存誠﹐南丹戍所﹐西江月云「玉壘黃塵黯黯﹐香閨淸夢懨懨。何時重結畫眉緣。應比秋山翠減。回首西風落日﹐斷腸衰艸寒煙。寒鴻飛不到南天。消息都無半點。」弘治中舉人知濮州鄭滿﹐字勉齋﹐送友致仕﹐滿江紅雲﹕「歸去來兮﹐有幾个﹐生年滿百。好尋取﹑陶家荒徑﹐賀家故宅。一抹斜陽鋪水靚﹐千重晚岫排云碧。料鄕園﹑翠竹與黃花﹐還如昔。心早嘆﹐爲形役。更暮景﹐休虛擲。看候門稚子﹐歡歌笑拍。榮辱今都不管﹐煙波且作逍遙客。更到時﹑戲彩舊庭前﹐如朝夕。」張﹐字子威﹐題趙仲穆越山圖﹐百字令云「浙江東岸﹐是趙王勾踐﹐舊時封國。嘗膽臥薪成底事﹐惟有荒臺凝碧。萬壑急流﹐千巖竟秀﹐宛宛無今昔。兔葵燕麥﹐中間多少遺迹。遙想東晉風流﹐蘭亭修禊﹐空自畱殘墨。何用登臨傷往事﹐堪嘆鬢須垂白。且覓扁舟﹐賀家湖上﹐載酒尋春色。季眞歸後﹐四明還有狂客。」魯王時按察副使鄭溱﹐字蘭臯﹐夏雨﹐蝶戀花云「過了黃梅寒尙重。出水新荷﹐不耐擎珠弄。幾許愁懷難遣送。閉門回首都成夢。雨後還將薜種。著破春衫﹐暫把衣空。一卷殘編何所用。江幹多少風波湧。」張喜﹐字石渠﹐踏莎行雲﹕「綠鎖朱闌﹐紅翻碧。韶光驀地淸明矣。愁多好夢已難尋﹐那堪又被鶯呼起。妝懶臨鸞﹐期愆乘鯉。當年盟誓都虛耳。有情燕子解憐香﹐銜將落瓣營新壘。」馮愷章﹐字竹相﹐浪淘沙云「新月透窗紗。篆縷煙斜。誰家閒弄玉琵琶。卻向夜深人靜後﹐自剔燈花。譙鼓聽頻撾。驚噪棲鴉。孤衾寂寞負年華。暗裏銷魂緣底事﹐夢斷天涯。」又鷓鴣天云「小閣沈沈閉麝煙。棟花風過畫簾前。弄晴弱柳垂金縷﹐貼水新荷撒翠錢。閒佇久﹐只耽眠。愁懷懶托十三弦。困人天气無聊景﹐風送殘紅落枕邊。」奉化則萬曆中進士順天府丞戴澳﹐字有斐﹐山花子云「樓瞰寒塘古木橫。幽禽時對小窗鳴。柳外何人停短棹﹐理漁罾。舊雨不來門書掩﹐疏籬新翦竹枝平。茶鼎白沙泉正熟﹐聽松聲。」定海則範兆芝﹐字香谷﹐向湖邊云「芳艸洲前﹐波皺細﹐冷浸賀家遺宅。一曲淸流﹐是狂奴曾乞。任當年鼓震漁陽﹐鈴霖蜀道﹐不攺湖光澄碧。水底眠來﹐緬髙風未息。我亦生平﹐雅抱煙霞癖。又千條柳綫﹐漾三分春色。鴨綠粼粼﹐更新添幾尺。蕩蘭橈﹐欲與浮鷗敵。恰船似天上坐﹐來將汰擊。渺渺予懷﹐喜靑山猶昔。」尙有萬曆間尙書薛文介三省詠歸來﹐詞腔系自度﹐語亦欠雅﹐不錄。

○明女士詞遺珠

明女士詞亦有遺珠﹐如長洲孟澄女淑卿﹐減字木蘭花云「月明如晝。料峭黃花寒越瘦。小立闌干。滿砌花陰翠袖單。當年劉阮。重訪天臺人已遠。怪道而今。眼底心頭月明。」宜興陳■﹐字無垢﹐滿庭芳云「湛碧池塘﹐空靑庭院﹐淸霜又已深秋。繞籬香韻﹐黃菊伴人幽。怪是重陽佳節﹐憑闌處﹑吹帽風稠。思前古﹐淵明此際﹐淡漠幾曾愁。江山無限感﹐悲深語咽﹐志壯身柔。圖書經卷。夙業堪修。憶昔雲鬟藕覆﹐菱鏡裏﹑未展眉頭。時易暮。數聲哀雁﹐葉落滿沙洲。」謝小眉淸平樂云「良辰初到。春色隨時鬧。妝點蛾眉因甚早。人在咸陽古道。當年泣別長亭。今朝嘶馬縈情。寂寞黃昏時候﹐瑣窗夜夜風生。」徐苕郎妻王瓊奴﹐滿庭芳云「彩鳳君分﹐文鴛侶散﹐紅雲路隔天臺。舊時院落﹐畫棟滿塵埃。漫有玉京離燕﹐東風裏﹐似訴悲哀。主人去﹐捲簾恩重﹐空屋亦歸來。涇陽憔悴女﹐不逢柳毅﹐書信難裁。嘆金釵脫股﹐寶鏡離臺。萬里遼陽郎去﹐知何日﹑卻得重回。丁香樹﹐含花到死﹐肯共野蒿開。」詞苑外編言﹐苕郎緣事戍邊﹐有吳指揮者欲納瓊奴﹐以計殺苕郎﹐瓊奴賦詞自誓﹐後鳴於禦史﹐其冤得白﹐遂自殺。馬瓊瓊減字木蘭花云「雪梅妒色﹐雪把梅花相抑勒。梅性溫柔。雪壓梅花怎起頭。芳心欲訴。全仗東來作主。寄語東君。早與梅花作主人。」詞見稗說中﹐惟詞苑叢談言是朱延之妾馬瓊瓊作。

○以花艸粹編校毛刻詞

陳耀文花艸粹編所輯詞章﹐與毛氏汲古閣所刊各詞﹐時有出入﹐堪以互校。惜余所見系不全鈔本﹐其中亦多脫誤。如朱惇儒沙塞子云「萬里飄零南越﹐山引淚﹐酒催愁。不見鳳樓龍闕﹐又經秋。九日江亭閒望﹐蠻樹遠﹐瘴煙浮。腸斷紅蕉﹐花晚水西流。」﹝蠻樹下落遠字。﹞宋媛梁意娘茶瓶兒云「滿地落花鋪繡。正麗色﹑著人如酒。曉鶯窗外啼楊。愁不柰﹑兩眉頻皺。關山杳。音信悄。那堪是﹑昔年時候。盟言多少知孤負。對好景﹑頓成消瘦。」﹝麗色上落正字﹐此詞杳﹑悄二字系筱﹑有二韻借葉。﹞無名氏南歌子云「夕露沾芳艸﹐斜陽對遠村。幾聲殘角起譙門。撩亂棲鴉﹐飛舞鬧黃昏。天共髙城遠﹐香餘繡被溫。客程常是可銷魂。怎向心頭﹐橫著个人人。」﹝怎向下多一人字。﹞晏殊玉樓人云「去年尋處曾持酒。還是向﹑南枝見後。宜霜宜雪精神﹐沒些兒﹑風味減舊。先春似與羣芳門。度暗香﹑不須頻嗅。有人笑折歸來﹐玉纖長﹑盡露衫袖。」﹝還字上多又字﹐須作待。﹞程垓瑤階艸云「空山子規叫﹐月破黃昏冷。簾幕風輕﹐綠暗紅又盡。自從別後﹐粉消香減﹐一春成病。那堪畫閒日永。恨難整。起來無語﹐綠萍破處池光淨。悶理殘妝﹐照花獨自憐瘦影。睡一又怕﹐飲來越醒﹐醒來卻悶。看誰似我孤令。」﹝簾幕上多又還二字﹐減作膩﹐醒作醉﹐卽悶作越悶。﹞數詞頗佳。且意娘與無名氏詞﹐詞綜及補遺均未錄。玉樓人調﹐詞律失載。沙塞子調亦未列入又一體。爰錄如右﹐余尙不勝僂舉。三衢方千里有和淸眞詞一卷﹐𨿽不能如驂之靳﹐與陳西麓頗堪並駕。一落索云「月影娟娟明秀。簾波吹皺。徘徊閒度可憐宵﹐漫問道﹐因誰瘦。不見芳音長久。鱗鴻空有。渭城西去恨依然﹐尙夢想﹐靑靑柳。」掃花遊雲﹕「野亭話別﹐恨露艸芊綿﹐曉風酸楚。怨絲恨縷。正楊花碎玉﹐滿城雪舞。耿耿無言﹐暗灑闌干淚雨。片帆去。縱百種避愁﹐愁早知處。離思都幾許。但漸慣徵塵﹐陡迷歸路。亂山似俎。更重江浪渺﹐易沈書素。目斷魂銷﹐自覺孤吟調苦。小畱佇。隔前村﹑數聲簫鼓。」予尢愛其少年遊雲﹕「東風無力晴絲。芳艸弄餘姿。淺綠還池﹐輕黃歸柳﹐老去願春遲。闌干憑暖慵回音﹐閒把小花枝。怯酒情懷﹐惱人天气﹐淸瘦有誰知。」起二句卽寓君子道消小人道長意﹐措語極婉﹐乃詞綜均未錄。所選四詞﹐尙有錯脫。如齊天樂後闋云「鱗鴻音信未睹﹐夢魂尋訪後﹐關山又隔無限。客館愁思﹐天涯倦迹﹐幾許良宵輾轉。情閒意遠。記密閣深閨﹐繡衾羅薦。睡起無人﹐料應眉黛斂。」﹝情閒倒作閒情。﹞第三句增四爲六﹐宋元人詞僅此一闋。寒垣春云「四遠天垂野。向晚景﹑雕鞍卸。吳藍滴艸﹐塞綿藏柳﹐風物堪畫。對雨收﹑霧霽初晴也。正陌上﹑煙光灑。聽黃鸝﹑啼紅樹﹐短長音調如寫。懷抱幾多愁﹐年時趁﹑歡會幽雅。盡日足相思﹐柰春晝難夜﹐念徵塵﹑堆滿襟袖﹐那堪更﹑獨遊花陰下。一別鬢毛減﹐鏡中霜滿把。」﹝堆滿倒作滿堆﹐音字下落調字。﹞按美成與夢窗﹑西麓詞前段末句均六字﹐惟楊澤民詞「把心事都寫」系五字。然楊詞前有向晚把﹐後有羅帕把﹐不應一詞中重用三把字。恐原闕二字﹐後人就其語意﹐誤以把字補字。

○楊澤民續和淸眞詞

宋楊澤民有續和淸眞詞﹐後人合美成﹑千里﹐作爲三英集﹐其詞遠不如方﹐無論乎周﹐然亦有數闋頗佳。如玉樓春云「奇容壓盡羣芳秀。枕臂濃香猶在袖。自從艸艸爲傳杯﹐但覺懨懨常病酒。堤上路長官柳瘦。愁在月明霜落後。須知半帳夜寒多﹐早趁西風回首。」望江南云「尋勝去﹐驅馬上南堤。信腳不知程遠處﹐醉眠猶勸玉東西。歸路任衝泥。春雨過﹐農事在瓜溪。野卉無名隨地發﹐山禽著意傍人啼。難解是悲悲淒。」﹝一作鼓角已悲淒。﹞大云「漸雨回春﹐風淸夏﹐垂柳涼生芳屋。餘花猶滿地﹐引蜂遊蝶戲﹐慢飛輕觸。院宇深沈﹐簾櫳寂靜﹐蒼玉時敲疏竹。雕梁新來燕﹐恣呢喃不住﹐似曾相熟。但雙去並來﹐漫縈幽恨﹐枕單衾獨。仙郎去又速。料今在﹑何許停車轂。任夢想﹑頻登臺榭﹐徧倚闌干﹐水雲千里空流目。縱遇雙魚客﹐難盡寫﹑別來心曲。媚容幸﹑堪傾國。今日何事﹐還又難分菽。寸心天上可燭。」﹝停車轂一作佇雙轂。﹞詞綜僅錄滿庭芳一詞﹐乃賦體耳。

○詹天遊詞

詹天遊送童甕天兵後歸杭﹐齊天樂云「相逢喚醒京華夢﹐吳塵暗斑吟發。倚擔評花。認旗沽酒﹐歷歷行歌奇迹。吹香弄碧。有坡柳風情﹐逋梅月色。畫鼓紅船﹐滿湖春水斷橋客。當時何限俊侶﹐甚花天月地﹐人被云隔。卻載蒼煙﹐更招白鷺﹐一醉修江又別。今回記得。再折柳穿魚﹐賞花催雪。如此湖山﹐忍教人更說。」詞品譏其絕無黍離之感﹐桑梓之悲﹐而止以遊樂爲言﹐眞是無目人語。篇中第一句卽寓滄桑之慨。前闋「倚擔」﹑「認旗」﹑「吹香弄碧」﹐追喟時事﹐隱然言表。後闋「花天月地﹐人被云隔」﹐似指賈似道一輩言。至後結二語﹐更明明點破矣。昔蔡羣笛椽與餘論南宋之亡﹐謂不亡於彊敵﹐而亡於稗政。於時公田會子鹽酒酤榷﹐紛紛整飭爲富彊計。不知財聚於上﹐民困於下﹐元气已剝削殆盡﹐有元乃得而乘之。今論詹詞﹐益槪念當日朝臣﹐漫不知省。而一二見幾之士﹐如蔣竹山﹑吳夢窗輩﹐又復沈淪艸澤﹐無所於告﹐遂一一寓之於詞。其杳渺恍惚處﹐具有微意存焉。

○詹天遊淸平樂

天遊又有淸平樂云「醉紅宿翠。髻烏雲墜。管是夜來渾不睡。那更今朝早起。東風滿搦腰肢。階前小立多時。卻恨一番新雨﹐想應濕透鞋兒。」詞意殆有所諷。乃樂府紀聞﹐謂見一妓狀立廳下﹐遂賦此詞。洵如所言﹐有何意味。詩餘醉則注爲童甕天作﹐諒系流傳之訛﹐均未足信。宋以來說部書﹐往往將傳聞異詞敍爲實事。余友楊臥云讀歐陽公歸田錄﹐司馬溫公紀聞﹐所載寇萊公﹑曾子固事﹐力證其誤。二公尙爾﹐其他可知。

○明忠烈偉人詞

世人動以詞爲小道﹐且以情語艷語爲深戒﹐甚或以須有關系之論﹐槪及於詞。抑知夫子刪詩﹐以二南冠首﹐豈無意哉。正惟家庭之內﹐情意眞摯﹐充類至盡﹐而後國治天下平。況離騷之芳艸﹑美人﹐卽國風之捲耳﹑淑女﹐古人每借閨以寓諷刺。詞之旨趣﹐實本風騷﹐情苟不深﹐語必不艷﹐惜後人不能解不知學耳。就明而論﹐詞學幾失傳矣﹐而詞麗制﹐半出自忠烈偉人。如趙忠毅﹝南星﹞立朝侃侃﹐以忤魏忠賢削籍謫戍﹐有楊花次章質夫韻水龍吟云「春來忒覺愁人﹐亂紅已是翩翻墜。楊花更慘﹐連空映日﹐撩人情思﹐飛過髙城﹐尋來小院﹐從教門閉。偶風乍定﹐商量暫住﹐低飛燕﹐還扶起。何處疑花亂玉﹐幾曾堪﹑髻簪衣綴。蘭閨人倦﹐多愁牽夢﹐難成易碎。小玉聲喧﹐晴天雪下﹐香階無水。憶遼西何處﹐神魂蕩漾﹐暗拋紅淚。」範中丞﹝文光﹞巡撫川南﹐殉明難﹐有再贈梁姬﹐浣溪沙云「夙世剛修半面緣。西風吹上五湖船。秋來瘦骨倍堪憐。癡想只教魂孟浪﹐閒情對影畱連。相思同入藥鑪煎。」又如陳忠裕﹝子龍﹞﹑吳節湣﹝易﹞﹑夏節湣﹝完淳﹞﹐皆以明亡殉難。忠裕浣溪沙云「半枕輕寒淚暗流。愁時如夢夢時愁。角聲初到小紅樓。風動殘燈搖繡幕﹐花籠微月澹簾鉤。廿年舊恨上心頭。」千秋歲云「章臺西弄。纖手曾攜送。花影下﹐相珍重。玉鞭紅錦袖﹐寶馬靑絲。人去後﹐簫聲永斷秦樓鳳。菡萏雙燈捧。翡翠香雲擁。金鏤枕﹐今誰共。醉中過白日﹐望裏悲靑冢。休恨也﹐黃鶯啼破前春夢。」吳節湣一剪梅云「紅染靑楓白露霏。江上鴻棲。城上烏棲。扁舟獨自倒金卮。霜下花稀。月下星稀。世事紛紛總弈棋。顰也西施。笑也西施。墜歡如夢更休提。羨煞鴟夷。惱煞邸夷。」夏節湣憶王孫云「孫簾斜捲翠鬟垂。晚日重樓人未歸。細按紅牙懶畫眉。影徘徊。一種東風幾樣吹。」卜算子云「秋色到空閨﹐夜掃梧桐葉。誰料同心結不成﹐翻就相思結。十二玉闌干﹐風燈明滅。立盡黃昏淚幾行﹐一片鴉啼月。」之數公者﹐皆勝朝有數人物﹐烏得以艷詞少之。彼杜於皇﹑沈天羽﹑李笠湖輩﹐街談裏語﹐塡塞滿紙﹐乃自詡爲意新句奇﹐是誠詞家之蠹﹐其竊名一時﹐幸哉。

○李詞誤作鐵鉉

建文中﹐燕師起﹐鐵尙書﹝鉉﹞力守濟南﹐殉難最烈。明詞綜錄公浣溪沙云「晚出閒亭看海棠。風流學得內家妝。小釵橫戴一枝芳。削玉梳斜雲鬢膩﹐鏤金衣透雪肌香。暗思何事立斜陽。」按是詞見花庵詞選﹐爲五代時李作﹐或者公喜其詞﹐曾手書之﹐後人不知﹐誤爲公作。

○倪瓚與文徵明詞

文衡山待詔題宋髙宗賜嶽武穆手詔石刻﹐滿江紅雲﹕「拂試殘碑﹐敕飛字﹑依稀堪讀。慨當初﹑倚飛何重﹐後來何酷。豈是功髙身合死﹐可憐事去言難贖。最無端﹑堪恨又堪悲﹐風波獄。豈不念﹐疆圻蹙。豈不念﹐徽欽辱。念徽欽旣返﹐此身何屬。千載休談南渡錯﹐當時自怕中原復。笑區區﹐一檜亦何能﹐逢其欲。」余嘗謂髙宗非昏庸之主﹐武穆又深荷眷顧﹐檜何人斯﹐敢於擅戮﹐髙宗亦竟不問﹐與待詔之意正同。至寓議論於協律中﹐尢覺激昂慷慨﹐讀之色舞。古今詞話言﹕待詔素性不喜聲妓。祝枝山﹑唐子畏邀登畫舫﹐預匿二姬﹐出以侑觴。待詔憤欲投水﹐乃別乎小艇送歸。此與吾鄕倪雲林髙士傳有潔癖﹐偶眷一妓﹐慮其不潔﹐令之浴。浴至再三﹐而天明矣。同一言過其實。抑知二老風情﹐正是不薄。雲林﹐江城子云「窗前翠影濕芭蕉。雨瀟瀟。思無聊。夢入鄕園﹐山水碧迢迢。依舊當年竹樂地﹐香徑杳﹐綠苔饒。沈香火底坐吹簫。憶嬌嬈。想風標。同步芙蓉﹐花畔赤闌橋。漁唱一聲驚夢斷﹐無處覓﹐不堪招。」待詔南鄕子雲「雨過綠陰稠。燕子還來認舊遊。日暮重重簾暮閉﹐悠悠。殘夢關心懶下樓。芳艸弄春柔。欲下晴絲不自由。靑粉墻西人獨自﹐休休。花自紛飛水自流。」此豈規行矩步人所能爲耶。

○明人小詞

吳江葉仲韶水部﹝紹袁﹞﹐國變後披緇行Т。傳有甲行日注﹐內記乙酉九月初四日過石門﹐初五日至一華庵﹐初十日獨步廡間﹐日殘帙中一小詞﹐回想太平時序﹐兒女柔情﹐不覺銷凝久之。詞云「韶光悄悄溶溶處。半是落花與飛絮。人靜畫長﹐重門深閉﹐閒倚疏簾無語。畫屏春夢正來時﹐上苑東風又歸去。燕子泥香﹐遊絲日暖﹐一霎薔薇紅雨。」按調似夜行船﹐而前後段次句不作上三下四句法﹐後段起句亦不押韻﹐不知誰人所作。明人於詞調每每任意出入﹐姑錄之以俟世之審音者。

●卷十

○楊傳第詞

人生百行﹐首重忠孝。比年賊氛未靖﹐以忠節報者﹐已不知凡幾。獨孝子卽承平時﹐綜各省所舉﹐歲不過數人。其間肱廬墓﹐或猶有務名之心﹐能不系情妻子捐生以殉者﹐世不多覯。近有陽湖楊聽臚﹝傳第﹞﹐己酉舉於鄕﹐貧甚﹐幕食汴中。值賊陷京口﹐迎母避亂﹐居汴城外之黑岡。辛酉秋﹐撚匪掩汴﹐孝廉閉城中不得出。賊退﹐知母被戕﹐一慟幾絕。日哎血升許。越八日卒﹐或傳仰藥死。海蕙田都轉﹝鐘﹞爲賦楊孝子行﹐謂「錚錚奇行﹐足光靑史。」近得劉云樵觀察書﹐言已爲之請旌矣。孝廉著述頗富﹐余見其齊天樂云「秣陵往事成惆悵﹐嬋娟月明千里。曾照人來﹐不教人去﹐中味怨他江水。去時容易﹐怎消息參差﹐誤人如此。捫徧闌干﹐晚來認取指痕細。舊歡竟如夢裏。餘香凝彩筆﹐休問蛾翠。車走雷聲﹐衣黏花影﹐仿佛靈儔徙倚。蘆花風起。趁月地飛回﹐舊歌燕子。幾度思量﹐去來扌棄不是。」當是金陵陷時有慨而作。其他詩詞﹐吾郡多好事君子﹐諒有爲之收輯者。又余友趙一淸茂才﹝元音﹞﹐平時事親誠謹﹐無他異。庚申邑陷﹐奉父﹝俊﹞匿鄕之譚村。賊至﹐已捨之去﹐見父被擄﹐急前請代。賊並縶之﹐遂大罵。賊怒﹐縛之柱﹐罵益厲。刳腹剖心﹐備極慘毒。其兄少仙明經﹝丹成﹞﹐余表妹婿也﹐見之憤甚﹐亦大罵﹐與父同遇害。表妹畢氏挈一子一女﹐偕夫姊程趙氏﹐均投河死。姊之夫附生程正諤﹝鈐﹞﹐亦死於賊。今存茂才妻陳氏﹐孑然孀守﹐家無人矣。忠義局請血阝﹐率類舉姓氏﹐於死事狀未必詳敍。余恐久而泯滅﹐附志於此。同一死賊﹐似茂才兄弟﹐加人一等矣。

○楊希閔詞

新城楊臥雲中翰﹝希閔﹞﹐好聚書。手選歷朝詩詞爲詩軌﹑詞軌﹐加以評斷﹐用力可謂勤矣。丙辰丁巳間﹐賊擾建昌﹐集數百人成一旅﹐屢與賊戰。時江閩兵屯壘相望﹐無有以一矢遺賊者。逮新城再陷﹐家毀力竭﹐始間關赴閩﹐藉筆耕飠胡口。余初見其痛飲詞﹐心儀之久。乃握晤﹐發已蒼然﹐然英气猶勃勃也。玆錄其登邵武熙春山﹐憶江南云「登樓望﹐斜照隔鄕關。疏樹淡煙籠雉堞﹐晚鐘淸磬接鰲山。飛鳥幾行還。」舟次邵武大乾﹐謁隋守歐陽公祠墓﹐好事近云「嵐气濕衣衫﹐山鎖一灣寒碧。中瘞隋朝忠骨﹐薦牲磬盈百。墳前翁仲已頹唐﹐靈爽尙憑式。欲就蓬窗髙臥﹐柰灘聲嗚咽。」按歐陽公名﹐官溫陵守任滿歸﹐值隋亡﹐恥事二姓﹐全家沈於大乾裏。人爲葬山之陽﹐立祠祀之﹐祈夢奇念。事見邵武府誌﹐正史失載。獨劉起潛隱居通議﹐所述大乾夢錄。謂愛山水淸秀﹐盤桓久之。已而舟溺﹐葬其地﹐遂著靈應。語與誌異。以是知古來忠烈﹐湮沒不少。卽如中翰不克少展所學﹐埋頭故紙中以老﹐余不能無慨焉。

○趙吉士詞

國初趙天羽給諫﹝吉士﹞﹐由副貢生官交城令﹐寇盜充斥﹐設計平之。內擢禦史﹐遷給事中。所著萬靑閣詞﹐多側艷體。余獨愛其登晉陽城樓點絳唇云「獨上危樓﹐茫茫不辧天南北。孤城屹立。山色周遭碧。狐突千峯﹐多少豺狼匿。西風急。數聲簟篥。一抹寒煙白。」臨關﹐偸聲木蘭花云「邯鄲古道臨驛。回首太行靑歷歷。極目蒼涼。曾是中原舊戰場。可憐鬼火明如豆。一派西風黃葉瘦。聽徹三更。嗚咽城頭凍角聲。」甲寅元夕﹐浪淘沙云「望遠思騰騰。烽火心驚。極天士馬正縱橫。卻喜海陽今夜月﹐還似承平。巷陌更添燈。春滿山城。畫圖人醉水晶屏。側聽譙樓樓上鼓﹐剛打三更。」吳宮懷古﹐虞美人云「蘇臺零落荒煙斷。鹿走長洲苑。西風吹冷館娃宮。惟有藕花﹑愁對夕陽紅。胥門抉後濤聲怒。山鷓啼何苦。吳亡越霸不須哀。又見會稽﹑一炬楚人來。」冬夜宿北頂僧捨﹐相思引云「霜落疏林朔气濃。短籬黃葉吼西風。酒寒燈燼﹐響徹隔墻鐘。不辧狂沙連塞白﹐驚看野燒接天紅。虎蹲獅踞﹐直北是居庸。」玉笛金笳﹐別饒逸響。

○淸初大臣詞

韓忠獻﹑趙淸獻﹑範文正﹑李忠定﹐爲有宋一代名臣﹐而詞采流傳﹐如「愁無際﹐武陵凝睇﹐人遠波空翠」﹐「明月髙樓休獨倚﹐酒入愁腸﹐化作相思淚」﹐與「寶瑟塵生﹐金雁空零落」﹐「悵靑春又過﹐年年此恨﹐滿東風淚」等語﹐足與勛業並昭千古。我朝如湯文正﹝斌﹞﹑陳文貞﹝廷敬﹞﹑陳勤恪﹝鵬年﹞﹑文章經濟﹐媲美前賢﹐亦有詞句流傳。文貞紅窗聽云「玉軫霜弦欣暫倚。更何必﹑碎從燕市。窗燈簾月閒相對。覺吾將老矣。目送手揮聊復爾。正良夜﹑碧天如水。漏聲初起。徵鴻過盡﹐柰鄕愁難寄。」文正秋日閒居滿庭芳云「云澹霜洲﹐雁飛葭蒲﹐兩行煙樹柴門。紙窗茅屋﹐秋气映朝暾。壯歲歸田賦就﹐閒居好﹑髙臥邱園。耦耕侶﹐荷鋤問訊﹐紅葉認山村。漫論。今古事﹐柴桑谷口﹐往迹猶存。任茶香竹裏﹐酒沸松根。倚枕淸眠初覺﹐東籬看﹑菊蕊堪餐。憑闌坐﹑南華一卷﹐諷詠到黃昏。」勤恪寒夜對酒浪淘沙云「殘月轉新晴。夜靜寒生。霜花如雨撲簾旌。最是髙堂今夕夢﹐暗數歸程。無計破愁城。驀地心驚。十年宦海竟何成。縱使圍鑪還對酒﹐到底淒淸。」或鄙詞爲小道﹐無足稱者。抑知古今名臣﹐每多寄與﹐不僅歐蘇兩文忠﹐足占詞壇俎豆也。

○許賡詞

宋時閩中詞人輩出﹐明以來幾成絕響。近日始有人習之﹐省以外﹐仍寥寥也。獨甌寧許克孳明經﹝庚﹞﹐酷嗜倚聲﹐所著夢月山館詞﹐蝶戀花云「悶掩閒窗消永晝。小小蛾彎﹐綠得愁痕皺。人在子規聲裏瘦。落花幾點春寒驟。坐擁博山燻翠袖。燕奼鶯嬌﹐不管儂亻孱亻愁。拍斷闌干吟未就。鸚哥驚醒將人咒。」新燕﹐卜算子云「門巷尙依稀﹐滿地芹泥潤。舊夢盧家記不眞﹐飛向簾櫳認。花影掠紅襟﹐已是黃昏近。不見樓前翠袖人﹐樓外紅成陣。」十二月望夜﹐西子妝云「風煉霜華﹐煙凝星影﹐醉後酒襟寒淺。夜深猶自憑危闌。悵蒼涼﹑舊時庭院。圓蟾又滿。問一歲﹑團圓幾徧。算今年﹐盡者番圓了﹐明年重看。羅浮遠。野鶴飛還﹐寂寞關山怨。樽前才聽話將離﹐柰靑毯﹑更教人戀。吹殘翠管。怕回首﹑茶煙消黯。且圍鑪﹐重夢梅花未晚。」於聲華歇絕時﹐獨尋墜緒﹐可謂有志之士。後遊武夷﹐登絕頂﹐失足墜崖死。

○袁通詞

袁子才太史以詩文雄一時﹐而不解塡詞。嗣君蘭村大令﹝通﹞﹐獨工倚聲。在白下則有汪鄴樓﹑馬棣原﹑金雨香。入都則與錢謝庵﹑邵蘭風諸君唱和無虛日。所著捧月樓詞﹐𨿽宗法不出南宋諸家﹐亦不爲浙派所拘。醉太平云「山程水程。長亭短亭。有人遠道初經。數郵簽與聽。帆開曉行。潮生夜停。累他小膽頻驚。聽風聲水聲。」菩薩蠻云「可憐九月初三夜。月痕又到犀簾下。沒个捲簾人。蛛絲网細塵。沈沈更漏永。薄薄羅衾冷。只此惹魂銷。今宵第幾宵。」題永州司馬李慮觀梅梁漁隱圖﹐金縷曲云「展捲呼奇絕。者溪山﹑依稀夢裏﹐記曾遊歷。一樣樓臺低壓水﹐一樣疏林延月。更一樣﹑胡麻畱客。不信先生眞到此﹐借生綃﹑寫出煙巒活。渾似見﹐舊相識。荊湘遠拄看山笏。想閒情﹑香尋沅芷﹐歌諧湘瑟。乞取鑑湖他日事﹐安穩浮家泛宅。相約換﹑雨蓑煙笠。竿拂珊瑚云送槳﹐倚瓊簫﹑吹破湖煙碧。鷗盟在﹐願同結。」靈芬館詞話僅舉行香子﹐與「桃花和粥咽﹑心裏葬春多」句﹐非其至也。大令官內黃令﹐卒於中州。子又村司馬﹐攝上海令﹐殞匪難。猶女柔吉﹐幼嫻吟詠﹐天長崇氏。歸寧金陵﹐城陷﹐投水自盡。猶子竹畦貳尹﹝起﹞﹐亦工詞善畫。有畫延年室詞荷葉杯云「喚得愁來春去。鶯語。花裏一聲聲。斜陽啼斷有誰聽。不似舊時情。滿院落紅飛絮。風雨。做就困人天。綠窗才起又思眠。香夢去誰邊。」登滄浪亭懷六舟上人﹐祝英臺近云「綠陰疏﹐啼鳥靜。門掩夕陽冷。衰柳危橋﹐畫出寂寥景。春風十二紅闌﹐隨波曲曲﹐知多少﹐袖羅曾憑。暗銷凝。徧探虛閣回廊﹐寒蛩鬧莎徑。小憩孤亭﹐客思有誰省。徘徊不見參寥﹐錫飛何處﹐空閒煞﹑石牀花影。」一門風雅﹐歷百年不替﹐且以忠烈顯。從古詩人﹐罕有倫比。

○金陵三君詞

蘭村需次都門﹐汪鄴樓致書問訊。中緘梅花兩朵﹐言是倉山香雪海中向北枝也。並媵以虞美人詞。蘭村和韻云「開函忽覺香沾手。兩點梅魂瘦。謝他舊雨太關心。教識故園春已者般深。赫紙薄重重護。好伴離人住。家山千樹正橫斜。只汝迢迢尋我到天涯。」令人誦之黯然。鄴樓名度﹐有玉山堂詞。秋齋夜讀初聞虫聲淸平樂﹕「不煩刀尺。猛把愁絲纖。雜入漏聲疏又密。夜夜燈挑寒碧。銀河倒瀉空庭。癡云攔住飛星。夢到墳籬落﹐幾人輸我先聽。」棣原名功儀﹐所著倚云亭詞﹐與玉山堂相伯仲。菩薩蠻云「紅樓寒怯東風緊。紅羅夢裏春人醒。悔不捲簾招。賣花聲過橋。相思疑中酒。怕說今番瘦。爭柰海棠開。只他雙燕來。」雨香名徳恩﹐官安徽知縣。上巳禊飲老梅花下﹐一萼紅雲﹕「過花朝。卻暖輕寒重﹐晴雪未曾消。香避風輕﹐影和人瘦﹐奪他桃李新嬌。憑春色﹑三分云二﹐觴詠處﹐還似渡溪橋。買玉提壺﹐揮毫選石﹐扌棄到深宵。漫說蘭亭韻事﹐只瞿仙入座﹐此約難招。日挽頹紅﹐苔鋪冷碧﹐纖柯堆滿瓊瑤。待晚煙﹑微遮亭角﹐渾凝脂﹑斜罩一層綃。添與如眉新月﹐掛向寒梢。」三君皆居金陵﹐與蘭村善。

○都門諸君詞

嘉慶初﹐蘭村謁選入都﹐與錢謝庵﹑楊伯夔﹑吳蘭園﹑程春廬諸公﹐爲消寒會。時邵蘭風將赴河間幕﹐咸賦詞以贈。謝庵詞最佳﹐調寄摸魚兒云「正長安﹑酒人歡聚﹐匆匆離緒偏起。圍鑪不厭深更話﹐明日畱君無計。君去矣。訝才說﹑消寒﹐便惹消魂意。夜長如此。且拋卻愁心﹐暫同諧笑﹐頭沒酒杯裏。河間地﹐凍合滹沱千里。酸風獵獵吹耳。悲歌慷慨眞無益﹐莫唱淸商變徵。君解未。悵從古﹑依人﹐誰吐元龍气。月華如水。算夜夜江南﹐夢魂歸去﹐後夜又燕市。」謝庵名枚﹐己未進士﹐仁和人﹐。著有微波詞。南歌子云「好夢難重做﹐春愁又一年。東風吹起夜窗眠。依舊初三月子不曾圓。曉露凝香濕﹐遊絲惹恨牽。桃花開近翠簾前。花外一重涼雨一重煙。」蘭園名自求﹐居江亭﹐官浙江景寧令﹐爲余友伯鈞明府尊人。有題太眞合樂圖﹐霓裳中序第一云「繁聲恍聽得。約略霓裳第三疊。貼地錦ブ瓊席。正一霎春生﹐沈香亭側。玉妃小立。儼倚醉﹑嬌傭無力。想欲演﹐紫雲回曲﹐偸ㄓ隔花笛。誰覓。生綃盈尺。早寫出﹑唐宮風月。豪華勝境爭識。瓊管吹香﹐舞袖翻雪。三郎眞俊絕。把羯鼓﹑勻圓親擊。試問取﹐都蘭刺﹐何以戰鼙急。」春廬名同文﹐桐鄕人。亦己未進士﹐官兵部郎。有分詠婆果月華淸云「珍餉甘分﹐筵香擘﹐燕南絕勝風味。淺綠輕紅﹐襯出肌膚玉膩。贈伊名﹑佛也多情﹐怎拈得﹑相思兩字。猶記。是黃姑津畔﹐靈根謫世。憶見素花簪髻。早露飽煙酣﹐摘殘秋翠。小劫罡風﹐護過春頭臘尾。愛掌搓﹑替月能圓﹐憐齒﹑融霜微脆。函子。待歸種家園﹐與他靑李。」桐鄕產李﹐故擬配果云。

○包世臣詞

古人以經術飾吏治﹐今則政事文學判若兩途﹐殊不可解。以余所見﹐蔡君笛椽﹐下筆滔滔淸辧﹐而吏事非所長。宰江陵﹐以拘緩被黜。包丈愼怕﹝世臣﹞究心世務﹐與先伯父同舉戊辰秋榜。所著安吳四種﹐於水利農田﹐尢致意焉。逮出宰江右﹐有鬥毆殺人者﹐丈自以教化不行引咎。鞫時不問釁由﹐先語以同閭共井﹐宜惇禮讓。娓娓數百言﹐眾皆掩口胡盧。卒以迂拙不任事﹐引疾歸。丈工古文﹐詩詞不多作。有過富莊驛﹐訪謳者月梧不見﹐士人述其所遭﹐言已遞回髙陽舊籍﹐譜詞讀之。用淸眞韻六醜云「乍閒情賦就﹐有多少﹑新愁難擲。舊時爪痕﹐纖纖輕似翼。重認無迹。卻指紅樓外﹐晶簾低映﹐一笑眞傾國。羅襦幾度沾芳澤。拾翠淸流﹐條桑繡陌。年華可堪追惜。竟云封院落﹐珠网欞。空庭春寂。任萋萋艸碧。欲問年時事﹐無信息。垂楊不慣畱客。盡長條地﹐裊娜何極。章臺上﹑記曾岸幘。誰復省﹑此日橫波月小﹐斂煙山側。殘紅墜。漫問歸汐。只舊池﹑好認髙陽路﹐孤根寄得。」丈晚年寓居金陵﹐築白門捲遊閣﹐卽以名詞。

○吳下兩故人詞

髙君茶庵﹐以吳下兩故人詞見示。一長洲宋明經﹝志沂﹞﹐字浣花﹐詞名梅笛。咸豐十年﹐蘇城陷﹐殉難。一吳縣王愧庵布衣﹝復﹞﹐有煙波閣詞。蘇州被兵﹐挈妻子旅寓於杭。圍城中﹐忍饑垂斃。城破﹐沒於亂軍中。生平著述﹐均歸劫火。茶庵與劉泖生司馬﹝履芬﹞﹑潘瘦羊明經﹝鐘瑞﹞﹐搜羅鈔撮﹐僅得十之一二云。其上乘已渺不可追﹐然渥窪下駟﹐猶具神姿。愧庵唐多令云「香燼繡簾空。喁喁鏡鑑中。助淒淸﹑喞喞寒蛩。絮得秋宵更短短﹐風淅淅﹑月。如畫小眉峯。分明恨萬重。夢無聊﹑燈暈微紅。夢慣銷魂推夢去﹐還對影﹑話愁衷。」蝶戀花云「夢覺雁聲和月墜。背著寒燈﹐悶擁孤衾睡。西北風尖吹欲死。柳絲怎把郎船系。驀上心頭還眼底。百苦千辛﹐第一愁滋味。天末芙蓉湖上水。相思付與回潮寄。」邗江舟次﹐題湘君小影長亭怨慢云「正遙夜﹑夢闌孤艇。澹月微茫﹐殘燈掩映。展取生綃﹐亭亭一尺驚﹝作去聲﹞鴻影。香魂遠近﹐應蕩作﹑梨云冷。畫裏小眉峯﹐猶恐被﹑餘愁壓損。誰省。悵憐儂憶汝﹐一霎鈿樓韶景。星眸灩灩﹐慣拋向﹑酒邊人領。甚短夢﹑綠瞥紅飄﹐抵一劫﹐曇花長命。問綺業如何﹐二十四橋煙暝。」浣花﹐霜天曉角云「燈影簾間。酒醒人未眠。卻被城頭畫角﹐吹月色﹑到愁邊。更殘。霜滿天。早梅香可憐。莫問春風消息﹐春如夢﹑夢如煙。」謁金門云「天又暝。細雨一簾香冷。雨到晴時風不定。月明花顫影。今夜枕邊偸省。昨夜鏡邊笑並。料得畫樓殘醉醒。晚妝和淚等。」竹夫人﹐疏影云「空牀聘得。怪个儂瘦削﹐無限憐惜。脈脈含情﹐悄悄相偎﹐湘云夢裏猶碧。冰肌玉骨還如舊﹐但換卻﹑當初顏色。記那回﹑翠袖天寒﹐彈指已成今昔。歡境匆匆過了﹐嫩涼漸到枕﹐今夕何夕。冷淡芳心﹐不合時宜﹐莫怨薄情拋擲。年年曆盡秋風恨﹐料此意﹑齊紈能識。只願伊﹑長報平安﹐未必重逢無日。」美人蕉臨江仙云「綠滿情天秋最好﹐如花悄立墻陰。相思遙望碧雲深。竹邊羅袖薄﹐一寸展紅心。卻悔愁根當日種﹐秋娘憔悴難禁。隔簾聽雨夜沈沈。西風容易老﹐斷夢可能尋。」時吳縣潘子繡茂才﹝遵敖﹞﹐亦殉蘇城之難﹐著有香隱庵詞。喝火令云「一角紅樓側﹐雙鬟碧玉家。那時同話夕陽斜。不道藍橋重到﹐夢影已天涯。空贈當筵扇﹐難尋泛海槎。人生能有幾詔華。禁得年年﹐飛絮又飛花。禁得花花絮絮﹐飛徧舊窗紗。」秋蟬孟家蟬云「向古槐影裏﹐暮柳陰中﹐嘶破涼天。漫灑齊宮淚﹐怕抱葉生憐﹐敲冷一聲淸磬﹐還隱約﹑重理琴弦。最淒然。客鬢蓬松﹐聽徹風前。情牽。問天涯甚處﹐可覓知音﹐寄與冰箋。餘恨一襟﹐應化縷縷蒼煙。便有虫吟漸替﹐算已是﹑吸露年年。斷橋邊。暑气消殘﹐猶訴纏綿。」﹝此調系宋潘元質自度腔﹐詞譜﹑詞律均未收。﹞又余友史煥庭明經﹝應蘭﹞﹐吾邑陷時﹐避居西鄕﹐賊至自盡。浣溪沙云「乍試輕羅怯曉寒。遠山新翠落眉端。悄拈紅豆把鶯彈。花是合歡親去種﹐酒因長命偶成酣。藏鉤微笑耐人看。」尙見其題友人松風蕉雨圖﹐卜算子詞甚佳﹐不能追記矣。

○馮登府詞

馮柳東大令﹐謂柳永鬥百花「終日扃朱戶」﹐應作換頭起句。詞綜誤屬上闋。詞律收晁補之詞﹐亦同此誤﹐致疑參差無味。宜矣。按鬥百花調﹐柳詞三闋。一云「鸞輅音塵遠」﹐屬上屬下均可。一云「舉措多嬌媚」﹐若作換頭起句﹐則上文「如描似削身材﹐怯雨羞雲情意」﹐詞气似尙未足。晁詞亦三闋﹐一卽詞律所收「百態生珠翠」﹐截上歸下﹐已覺牽彊。一云「重向溪堂﹐臨風看舞梁州﹐依舊照人秋水」﹐緊接「轉更添姿媚」﹐以足上文語气。若截歸下闋﹐似與下文「與問階上﹐簸錢時節」轉不相接。一云「微笑遮紈扇」﹐細玩詞意﹐亦宜屬上﹐不宜屬下。乃未經互校﹐率臆言之。昔賢有知﹐得毋齒冷。大令名登府﹐嘉興人。由翰林散館﹐官福建知縣。性怪誕﹐不習吏事﹐攺教授歸。在閩時﹐偶遊北裏﹐眷一姝﹐色已衰﹐且陋甚﹐顧譽之不去口。臨行出七品繡服爲贈云「可作鴛枕睡﹐幸毋忘交頸時。」一時傳以爲笑。所著月湖秋瑟﹑種蕓仙館詞﹐各二卷﹐獨不失金風亭長矩。楊花浣溪沙云「雪暖江南愁煞人。綠楊晴絮滿金城。東風如夢了殘春。流水難消輕薄恨﹐落花同是別離身。畫闌飛徧總無聲。」自題楊柳岸圖長亭怨慢云「又聽到﹑棲鴉時節﹐冷雨疏枝﹐秋聲來驟。送別年年﹐亂條攀盡忍分手。消魂短艇﹐早催渡﹑河橋口。柳縱有靑時﹐卻不管﹑離人消瘦。馬首。悵殘陽千里﹐倦向西風沾酒。一絲影裏﹐已換了﹑暮蟬亭堠。問那處﹑夜笛樓頭﹐恐歸去﹑綠陰非舊。但月曉風尖﹐付與鶯亻孱燕亻愁。」﹝首句不用韻﹐系張玉田體。﹞落葉浪淘沙云「夜雨打林扉。露冷霜淒。白門秋柳漸疏稀。說與西風畱一葉﹐尙有蟬棲。飄泊任髙低。鶴怨鵑啼。斷腸人在小窗西。恨碧鬧紅全不是﹐舊徑都迷。」

○寫五陵豪客詞

長洲徐貫時過平原有見云「春風解下貂圍脖﹐露出蝤蠐雪不如。」錢塘洪思詠燕女云「身輕不用健兒扶﹐捉鞭自上桃花馬。」隨園詩話謂摹寫燕趙佳人﹐風流可想。時嘉善顧輝六﹝程美﹞有解令云「髙靴窄袖。一般明秀。只盤龍﹑兩肩低覆。似燕身輕﹐早跨上﹑桃花馬驟。捉金鞭﹑半垂纖手。歌呼擊缶。伊涼競奏。恍哀鴻﹑飛來隴右。江左繁華﹐爭得似﹑關西田寶。滿銀盂﹑酪濃如酒。」尢爲曲盡。又太倉王次谷﹝曜升﹞﹐減字木蘭花云「春風何處。燕隔珠簾啼不住。曉日侯家。犬帶金鈴臥落花。打圍郊外。曲室紅妝燈底待。索酒橋頭。別館靑衣馬上畱。」寫五陵豪貴﹐非特如繪﹐言外之意﹐讀者自知。

○石韞玉詞

吳縣石琢堂廉訪﹝韞玉﹞﹐由修撰外任﹐陳臬楚南。會屬邑有以彊奸訟者﹐公因事無確證﹐批牘中用「難保無」三字作轉語。後其事上聞﹐仁宗謂書生掉弄筆頭﹐罷公官。公意不能無慊﹐恆笑謂人曰「『難保無』﹐正可對『莫須有』也。」公歸後﹐潛心著述。常箋袁子才太史四六文﹐頗精博。著有花韻庵詞﹐淸平樂云「彈絲吹竹。花里人如玉。歌徹紫雲回一曲。山與眉峯爭綠。幽情暗惜芳菲。醉吟心事誰知。漫說湖同西子﹐風懷不似當時。」舟泊廣陵滿江紅雲﹕「百雉臨江﹐依舊是﹑綠楊城廓。看處處﹑絲淸簧脆﹐銀燈珠箔。明月二分秋有恨﹐瓊花一謝春無著。但孤舟﹑欹枕聽寒潮﹐還如昨。迷樓石﹐苔痕。平山樹﹐鵑聲惡。笑人生幾个﹐腰纏騎鶴。三閣吟詩同向盡﹐六州聚鐵終成錯。算從來﹑兒女與英雄﹐都零落。」噫﹐公在時﹐楊州尙繁盛。逮鹺務更張后﹐繼以兵燹﹐使公今日經行﹐正不知如何感喟耳。

○熊寶泰詞

潛山熊藕熙明經﹝寶泰﹞﹐生七月乏乳﹐哺以藕粉得活﹐因字藕生﹐後易今字。工詩古文﹐所著藕熙類稿﹐附詞二卷﹐類多俳體。不詭於雅者﹐步蟾宮一闋耳。詞云「爲誰濕透臨風袂。全不辧﹑露珠珠淚。重來憔悴是崔郎﹐怕花下﹑小門深閉。當時獨擁黃綢被。隔著个﹑窗兒無寐。而今依舊是相思﹐更添了﹑別離情味。」明經父﹝會公﹞﹐官江蘇﹐饒吏才﹐由從九品薦升知府。任丹徒時﹐黃文襄﹝廷桂﹞爲總督﹐涕唾屬吏無敢忤。值南巡除道﹐公不忍毀人冢墓﹐迂曲里許。文襄怒﹐謂鑾輅所經﹐不由直路﹐大不敬﹐不急攺必誅。公曰「豈駕前有人持指南鍼﹐直至丹徒不一轉灣耶。倘上聞發骸暴骼﹐罪在公﹐不在某。旣幸而未知﹐公獨無惻隱心乎。」道府咸駭﹐引公謝﹐公不肯。且大言曰「參官已耳﹐焉能殺我。」文襄無如何﹐道卒不攺。臬司某喜訪察﹐密檄逮丹徒惡戶﹐拘至則農家良人也﹐縱之去。會有事赴蘇﹐臬司怒曰「君識其爲善人而遣之﹐策我不能耶。」公曰「由府至司吏胥﹐層層需索﹐公卽訊而釋之﹐而其家已破﹐誣者之計得矣。」臬司瞿然爲之停訪。又嘗云「長官亦人也﹐何必懼。有患得患失心﹐則面少人色﹐將順不暇。」居官風采可想見矣。其言其事﹐足爲脂韋者鑑。

○吳┉夫婦詞

芝霞女史﹝象慧﹞﹐明經女也﹐涇縣吳墨仙明府﹝┉﹞﹐咸工詩詞。明府任四川江津縣﹐詞名課花。酒簾滿庭芳云「樓角斜飄﹐檐牙半露﹐幾番捲起炊煙。有時風靜﹐端正一竿縣。比似麯車更甚﹐遙望處﹑無那情牽。行沽去﹐何須借問﹐亞樹夕陽偏。堪憐。最好是﹑杏花開候﹐春暖江天。傍水村山郭﹐做弄輕妍。招引踏靑人至﹐同認取﹑孤影翩翩。只休教﹑朦朧醉眼﹐錯認燕飛前。」女史有芝霞閣詞﹐卜算子云「楊柳弄輕柔花落人消瘦。杜宇聲聲聽已愁﹐況是黃昏候。新月自娟娟﹐不似眉痕皺。曉起臨妝學畫伊﹐得展愁容否。」桃源憶故人云「窗前忽灑瀟瀟雨。對此暗添愁緒。點點何曾少住。況有芭蕉樹。子規啼斷人何處。芳艸遠迷歸路。簾捲落花無數。又是春將暮。」

●卷十一

○聶冠卿多麗詞

聶冠卿於李良定席上賦多麗詞﹐一時傳誦。蔡君謨詩所謂「多麗新詞到海邊﹐天涯回首重依然」也。詞云「想人生﹐美景良辰堪惜。向其間﹑賞心樂事﹐古來難是並得。況東城﹑鳳臺沁苑﹐泛晴波﹑淺照金碧。露洗桐華﹐煙霏絲柳﹐綠陰搖曳蕩春色。畫堂回﹑玉簪瓊﹐髙會盡詞詞客。淸歡久﹐重燃絳蠟﹐別就瑤席。有飄若驚鴻體態﹐暮爲行雨標格。逞朱唇﹑緩歌妖麗﹐似聽鶯語亂花隔。慢舞縈回﹐嬌鬟低﹐腰肢纖細困無力。忍分散﹑彩雲歸後﹐何處更尋覓。休辭醉﹐好花明月﹐莫漫輕擲。」原本「綠陰」句下﹐作「蕩春一色」。「緩歌」句下﹐作「似聽流鶯亂花隔」。「休辭」句下﹐作「明月好花」。詞律謂「蕩春一色」費解﹐「一」字乃誤多者。「聽」字應讀平聲﹐「流鶯」乃「鶯語」之訛﹐「明月」句必是誤倒。按此詞用入聲葉﹐宋人往往以入作平﹐與晁無咎平韻詞句讀不殊。「蕩春」句各家平仄兩體均止七字﹐無作八字句者。萬氏所云﹐不爲無見。因思前段第二句「美景良辰」﹐恐亦傳寫顚倒﹐如作「良辰美景」﹐則與各家平仄均協矣。至晁詞首句﹐各本作新秋近﹐乃近新秋誤倒。宋人塡此詞均仄平平起﹐詞律謂起三字用仄者非。

○楊愼竊廖瑩中詞

周美成制六醜調﹐楊升庵嫌其名不雅﹐攺稱个體。若不知宋人廖瑩中自有个儂本調﹐前後極整齊。萬氏詞律因升庵所作﹐𨿽用周韻﹐而句讀參差﹐知辧其錯謬﹐亦不知調本个儂﹐詞系廖作。其詞云「恨个儂無賴﹐賣嬌眼﹑春心偸擲。莎軟芳堤﹐苔平蒼徑﹐卻印下﹑幾弓鐵迹。花不知名﹐香才聞气﹐似月下篌箜﹐蔣山傾國。半解羅襟﹐蕙燻微度﹐鎭宿粉﹑棲香雙蝶。語態眠情﹐感多時﹐輕畱細閱。休問望宋墻髙﹐窺韓路隔。尋尋覓覓。又暮雨﹐遙峯凝碧。花塢橫煙﹐竹扉映月﹐盡一刻千金堪值。卸襪薰籠﹐藏燈衣桁﹐任裹臂金斜﹐搔頭玉滑。更怪檀郎﹐惡憐深惜。幾顫﹑周旋傾側。碾玉香鉤﹐甚甚無端﹑鳳珠微脫。多少怕聽曉鐘﹐瓊釵暗擘。」按瑩中字羣玉﹐爲賈似道客﹐乃宋末人。升庵生有明中葉﹐其爲竄易廖詞﹐竊爲己作可知。相傳升庵未貶時﹐每闌入文淵閣攘取藏書﹐妄意似此單詞﹐世無傳本﹐可以公然剽掠﹐初不料二百年後﹐原詞復行於世。余嘗謂升庵得志﹐決非純臣﹐蓋自視過髙﹐意天下後世皆可欺﹐其不爲無忌憚之小人也幾希。

○蘇軾賀新郎詞

賀新郎調一百十六字﹐或名賀新涼﹐或名乳燕飛﹐均因東坡詞而起。其詞寄深遠﹐與詠雁卜算子云「缺月掛疏桐﹐漏斷人初靜。時見幽人獨往來﹐縹紗孤鴻影。驚起卻回頭﹐有恨無人省。揀盡寒枝不肯棲﹐寂寞沙汀冷。」同一比興。乃楊詞話謂爲酒間召妓鋪敍實事之作﹐謬妄殊甚。詞云「乳燕飛華屋。悄無人﹑桐陰轉午﹐晚涼新浴。手弄生綃白團扇﹐扇手一時似玉。漸困倚﹑孤眠淸熟。簾外誰來推繡戶﹐枉教人﹐夢斷瑤臺曲。又卻是﹐風敲竹。石橊半吐紅巾蹙。待浮花﹑浪蕊都盡﹐伴君幽獨。艷一枝細看取﹐芳意千重似束。又恐被﹑秋風驚綠。若待得君來﹐向此花前﹐對酒不忍觸。共粉淚﹐兩簌簌。」計一百十五字。竊意若待得君來向此﹐下直接花前對酒不忍觸﹐語气未洽﹐必系花前上脫一字。𨿽韓氵虎詞此句亦僅七字﹐恐同一殘缺﹐非全本也。其蕊字乃以上作平﹐與兩簌簌句中簌字以入作平同。至卜算子詞。或謂有女窺窗而作﹐殆因溫都監女而附會之﹐亦不足信。一本靜作定﹐汀作洲﹐似不如人初靜與沙汀之善。有謂雁不樹宿﹐寒枝二字欠妥者﹐不知不肯枝棲﹐故有寂寞沙汀之槪﹐若作寒蘆﹐似失意旨。

○蝶戀花單調

樂府紀聞言韓莊敏﹝縝﹞有愛姬能詞。公奉使時﹐姬賦蝶戀花云「香作風光濃著露。正恁雙棲﹐又遣分飛去。密訴東君應不許。淚波一灑奴衷素。」僅三十字﹐似系半闋﹐故選家均未錄﹐卽詞律亦收六十字一體。然詞有單調﹐有雙調﹐如南歌子本二十六字﹐望江南本二十七字﹐後加一疊﹐卽爲雙調。明女士張紅橋寄外蝶戀花云「記得紅橋西畔路。郎馬來時﹐系暖垂楊樹。漠漠梨云和夢度。錦屏翠幕畱春住。」亦三十字﹐卽謂爲單調﹐似無不可。有稱黃金縷者﹐蓋取憑延已「楊柳風輕﹐展盡黃金縷」句名之。又乾隆間﹐女鬼柳依依降乩﹐賦詩一絕﹐並詞云「身裹絮綿難著枕。澹月鋪窗﹐亂寫飛花影。莫怪靑春歸步緊。枝頭杜宇聲聲請。」與紅橋詞正同。依依﹐順治初江都人﹐方賓室﹐年十八﹐遇亂被擄﹐抗節而殞。

○韓欽詞

天地生才﹐每不可解。粵西遠在連徼﹐士大夫工韻語者尙有﹐閨閣中殊爲罕覯。乃會稽王笠舫大令集中﹐傳有陸小姑者﹐賓州人。幼慧工詩﹐同裏覃六。六操農業﹐嫌姑弱不任鋤犁役﹐紿以母疾遣歸﹐而別娶健婦。姑弗與較﹐藉吟詠自。有紫蝴蝶花山館詩一卷﹐年二十八以瘵亡。卒之日﹐笑曰「但吟詩句畱靑簡﹐不與人間看白頭。」其志可哀已。夫旣畀以才﹐而又厄之如此﹐豈佛氏因果之說信有之﹐非世人所能測度耶。盱眙汪孟棠觀察﹝云任﹞梓行其詩﹐蕭山韓螺山中翰爲賦解語花云「風酸繞指﹐墨碎研心。淸露愁襟浣。淚綃千片。癡牛省﹐應把鐵腸柔轉。絲絲獨繭。織不就﹑鴛鴦衾暖。聽小樓﹑凍雨黃昏﹐紫燕單棲慣。休說珠還璧返。問蘼蕪消息﹐人隔天遠。楚娥幽怨。難分訴﹐付與冷檠枯管。秋蟬命短。恁猶帶﹑殘音淒顫。拚一場﹑塵夢匆匆﹐畱白頭誰看。」﹝原注定有「酸風繞筆頭﹐研墨心先碎」﹐集中句也。﹞中翰名欽﹐捷南宮後以知縣用﹐請攺中書﹐遂乞歸不出。賦詩云「我比淵明見機早﹐未除彭澤已歸來。」志趣髙邁可想。著有閒味軒詞。體物之工﹐不亞茶煙閣。同髙茶庵詠痱一萼紅雲﹕「罷梳妝﹐認香斑隱隱﹐汗粟透瓊膚。艷借脂痕﹐分蜥印﹐密似勻綴珠。想午倦﹑薇窗睡足﹐攙細顆﹑紅襯簟紋疏。腕暈燈邊﹐腮霞鏡裏﹐薄醉還無。幾度蘭湯浴罷﹐看圓胎露潤﹐鮮荔含酥。並坐嗔郎﹐輕搔倩婢﹐暗裏偸解羅襦。只隔住﹑蟬紗一抹﹐曙星燦﹑雲彩罩模糊。好是蓉硝拍徧﹐涼逗冰蜍。」

○勒方詞

勒﹐希姓也。太白詩「特生勒將軍﹐神力百夫倍」﹐題爲歷陽壯士勒思齊作。楊升庵希姓錄引之。乃刻本李集訛勒爲勤﹐注李詩者轉以升庵爲誤﹐不知明有勒璽﹐成化中進士。近見李小湖廷尉﹝聯﹞好雲樓集﹐附勒少仲觀察﹝方﹞題亡室李紉秋手鈔詞捲禦街行雲﹕「浣花箋上簪花字。畱向﹑人間世。瑤釵冷落玉樓空﹐愁絕餘香殘蕊。春樽孤館﹐秋燈長簟﹐多少思卿淚。短緣歡夢隨流水。怕細憶﹑平生事。十年塵鎖翠云箱﹐腸斷蘭編重理。吟風感月﹐悲涼遺譜﹐吹得鵝笙碎。」觀察﹐新建人﹐著有州詞。癸卯舉於鄕﹐現官江蘇。是勒姓今尙繁衍可證。

○荊圃唱和集

楊蓉裳外祖官隴右時﹐每與署中親友拈韻徵歌﹐刊有荊圃唱和集﹐今佚矣。中惟同邑侯春塘明經最多最佳﹐餘如武進楊容光﹝奎曙﹞虞美人云「鎭垂簾押畱春久。開過酴後。階前檢點數叢花。無限銷魂﹐卻憶泰娘家。今年不似年時好。愁思催人早。韶光欲去總難畱。始信人生﹐須趁少年遊。」婁縣楊簣山﹝之灝﹞﹑荔裳中翰﹐省兄西秦﹐將聯騎北上﹐值其生朝﹐賦詞爲壽。金縷曲云「捉坐行杯勺。祝華年﹐小蘇初度﹐略分今昨。﹝原注﹕蓉裳以十二月十八日生﹐前坡公一日。荔裳以正月四日﹐後子由一日。﹞計就遊染辭祕省﹐只算暫時休沐。漫惆悵﹐鸞飄鳳泊。似我浪遊三十載﹐笑儒冠難悔從前錯。蠶絲吐﹐苦纏縛。玆行況復偕康樂。羨同車﹑兄吟春艸﹐弟吟紅藥。眺聽河聲兼嶽色﹐好辦酒瓢詩橐。橫短笛﹑爲吹飛鶴。儂自天涯泥絮滯﹐盼吾宗故事畱臺閣。名山在﹐緩前約。」金櫃兪木庵﹝訥﹞眼兒媚云「庭院黃昏別緒濃。秋影小簾櫳。數聲寒杵﹐一弦涼月﹐幾點飛鴻。無邊舊事憑誰省﹐閣淚對西風。彈阮無心﹐調箏轉怯﹐思夢還慵。」春塘名士驤﹐菩薩蠻云「含情悄倚屏山立。淸宵怕見如眉月。眉似月纖纖。愁痕夜夜添。兩枝紅燭並。濃淡人雙影。驀地眼波回。相看轉自猜。」浪淘沙云「盼到柳條靑。已過淸明。落花如雨聽無聲。不信一春憔悴意﹐單爲啼鶯。斜月滿空庭。香霧冥冥﹐簟紋如水夜姜淸。睡去總然無好夢﹐卻也愁醒。」帆影南浦云「風正掛蒲髙﹐認中流片影﹐參差來去。半幅淡相隨﹐澄輝裏﹐劃破幾重煙樹。回撾捩柁﹐沙灣綠轉痕斜露。鷗倚鷺翹渾未醒﹐已過蘆奇荻浦。軟波帖帖輕移﹐漸微茫﹑遠逐閒雲飛度。殘照欲低時﹐江樓畔﹑應有銷魂人數。離情無據。一痕搖曳畱難住。霞斂遙山奩翠暝﹐入月陰深處。」均不涉浮艷。

○楊蕓琴淸閣詞

楊蕊淵表姑﹝蕓﹞爲蓉裳外祖女﹐著有琴淸閣詞﹐與李紉蘭女史﹝佩金﹞生香館詞盛傳一時﹐海內推爲閨詞之冠。淸平樂云「茶香。花乳盈甌碧。露腳如煙吹袖濕。天淡星痕欲滴。胡牀簟滑涼生。睡餘忽聽瓶笙。仿佛一池秋雨﹐風吹萬柄荷聲。」題吳蘭雪新田十憶圖浣溪沙云「記取文窗覓句遲。淺寒吹戶落花時。更無人處耐尋思。旋拂香箋題艷字﹐漫拈紅豆譜烏絲。未妨閒事早鶯知。」表姑秦丈蘭臺﹐有卜算子云「紅蓼逐風開﹐黃葉因風起。燕子無情也解愁﹐絮語秋生矣。漠漠露凝空﹐寂寂簾垂地。試掩屏山數漏聲﹐領略秋滋味。」虞美人云「梧桐葉上蕭蕭雨。絮盡寒蛩語。湘簾不捲篆紋斜。何事秋來﹐瘦影似黃花。空庭獨坐添惆悵。試向云邊望。三三兩兩雁當樓。今夜邊城﹐夢裏有歸舟。」丈名承霈﹐官通州知州﹐所作無多﹐故詞名轉遜閨中。

○楊琬詞

表姑次子﹝恩普﹞官江西同知﹐娶楊伯夔表丈女佩貞﹝琬﹞﹐亦工詞善書。昔於顧羽素表姑綠梅影樓塡詞圖中﹐見所題髙陽臺云「畫閣連云﹐疏簾隔夢﹐人間無此髙寒。石瘦苔荒﹐一輪凍月團欒。悄然萬籟聲俱寂﹐恁煙痕﹑綠上毫端。對橫枝﹑依約微吟﹐畫損闌干。深宵不用銀照﹐愛橫斜疏影﹐寫向冰紈。仿佛瑤妃﹐半鬟香霧初幹。披圖忍讀琴淸句﹐侍慈幃﹑畫卷曾看﹐聽煙梢翠羽﹐飛來同話辛酸。」輕淸婉約﹐克紹家風。

○芝仙姑詩詞

余前謁芝仙姑於嘉禾﹐知有雙淸閣詩﹐匆匆返棹﹐未及請讀。後爲子宣姑夫攜置行篋﹐杭州陷﹐竟歸浩劫。鈔撮叢殘﹐僅存十一。然如贈潤卿妹七絕云「茜衫翠袖影伶俜。巧掠飛蟬薄鬢靑。良夜似年秋似水﹐笑攜團扇撲流螢。」又題馬誦咣伯母遺照五古中云「我痛雁行斷﹐嫂傷鸞影沈。奔喪歸吾家﹐血淚盈衣襟。但得死同穴﹐奚必生同衾。淸操潔比瑜﹐烈行堅如金。含悲赴九泉﹐柏舟遂素心。」等句﹐淸蒼絕俗﹐正不必以多爲貴。姑工書﹐嫻繪事﹐有三絕稱。所臨靈飛經﹐見者謂長洲曹墨琴夫人不得擅美於前。曾隨宦滇南趙北﹐復自浙右避亂閩中﹐遊歷幾萬里﹐氵存經變故﹐吟詠遂罕。幼在都中﹐曾執贄楊蕊淵表姑﹐故偶作小詞﹐亦有原本。如憶王孫云「梧桐分綠上雕欄。幕捲簾垂夜未闌。玉崩珊珊慣耐寒。掩靑鸞。絕代蛾眉稱意難。」辛卯七夕濮又昭妹招諸女伴作乞巧會﹐小病未往﹐賦詞奉柬﹐金錯刀云「云影淡﹐露華涼。虫聲如雨夜初長。尋盟有約邀新月﹐乞巧無緣炷晚香。陳鈿盒﹐奠瓊漿。一燈搖夢費思量。遙知語笑情方愜﹐都向天孫問七襄。」姑見示靈飛經書冊中﹐有暢之叔題五律二章云「字子吾宗秀﹐風華冠玉臺。雙淸多慧業﹐三絕是仙才。朔雪澄懷抱﹐南云妙翦裁。探奇恢眼界﹐又渡浙江來。記得都門別﹐於今卅載彊。容顏俄老大﹐身世劇蒼涼。聽雨情同洽﹐挑燈話轉長。春流引歸棹﹐寒雁倏分行。」叔氏著述﹐悉遭賊毀﹐幸存片羽﹐無異兼金矣。

○周濟哨徧詞

東坡集載哨徧二闋﹐一隱括歸去來詞﹐一賦春宴云「睡起畫堂﹐銀蒜押簾﹐珠幕云垂地。初雨歇﹐洗出碧羅天﹐正溶溶﹑養花天气一霎時﹐風回芳艸﹐榮光浮動﹐捲縐銀塘水。方杏靨勻酥﹐花須吐繡﹐園林紅翠排比。見乳燕梢蝶過繁枝。忽一綫﹑鑪香惹遊絲。晝永人閒﹐獨立斜陽﹐晚來情味。便攜將佳麗。乘興深入芳菲裏。撥胡琴語﹐輕攏慢總伶俐。看緊張羅裙﹐急趨檀板﹐霓裳入破驚鴻起。正顰月臨眉﹐醉霞橫臉﹐歌聲悠雲際。任滿頭﹑風雨落花飛﹐漸鵲樓西﹐玉蟾低﹐尙徘徊未盡歡意。君看今古悠悠﹐浮幻人間世。這些百歲光陰幾日﹐三萬六千而已。醉鄕路穩不妨行﹐但人生要情耳。」𨿽兩詞平仄句讀均有出入﹐而字數則同。詞綜於「顰月」句上落「正」字﹐「一霎」句「時」字作「晴」﹐均誤。汲古閣本「時」字作「暖」﹐換頭句作「便乘興攜將佳麗」﹐「花飛」下多「墜」字﹐「紅翠」作「翠紅」﹐「悠」作「悠揚」﹐亦非。字應讀去聲。此調宋以後作者絕少﹐荊溪周保緒教授﹝濟﹞賦秋興雲﹕「黃葉半林﹐黃菊半籬﹐妝點秋如許。莽西風﹑千里捲平蕪﹐乍登臨﹑江山吳楚。問西塞煙波﹐東山裙屐﹐幾曾畱得南朝住。回首廣陵濤﹐年年只背蕪城﹐斜日東去。帶邗溝﹑流恨滿江湖。共估客﹑愁心亂檣烏。爛錦韶華﹐海蜃樓臺﹐畫屏歌舞。呼痛飲張翰生前﹐杯酒澆黃土。休落龍山帽﹐金城楊柳誰賦。任飄泊蘭成﹐家山重到﹐也難寫出關河暮。天際雁行斜﹐知他暝宿荒蘆﹐叢荻何處。漸鳴榔聲斷野因鋪。一點﹑漁燈伴星孤。月初弦﹑輕雲低護。柴門歸便深掩﹐無賴是庭梧﹑蕭蕭只管打窗縈砌﹐不管離人離緒。閒牀倦枕漫支吾。怕重陽﹑滿城風雨。」句讀叶韻﹐系用蘇公隱括歸去來詞體﹐不支不蔓﹐直可追步坡塵。

○周濟止庵詞

語云「管得住身﹐管不住心。」又云「丟了靑竹杖﹐忘了弄蛇時。」皆俗諺也。教授衍爲虞美人後結云「畱住花枝﹐畱不住花魂。」又云「才得春晴﹐都不記春寒。」讀之淸雋輕圓﹐初不覺其意在諷刺。教授登嘉慶乙丑進士﹐司鐸淮安﹐晚歲寓居江寧﹐有止庵詞。蝶戀花云「絡緯啼秋啼不已。一種秋聲﹐萬種秋心裏。列月似嫌人未起。斜光直透羅幃底。喚向閒庭看露洗。薄翠疏紅﹐畢竟能餘幾。記得春花眞似綺。誰將片片隨流水。」綠陰玉京秋云「春乍去。金鈴系髙閣﹐彩幡虛護。幾許嫣紅﹐霎時吹盡﹐何關風雨。多謝疏簾影﹐面面遮斷﹐送春心緒。鶯休語。不知誰在﹐綠窗深處。一枕香迷蝶栩。向西園﹑餘情更苦。記得那回﹐靑驄那回﹐靑驄嘶過﹐蘼蕪橫路。忘卻珊鞭墜﹐爲憶樓上﹐盈盈眉嫵。空凝佇。惟有垂楊慣舞。」言外俱有意在。

○陳宇詞

南宋詞家推姜白石爲巨擘﹐故鄱陽產而居吳興。吾友陳叔安明府﹝宇﹞亦家鄱陽﹐流寓金陵。後氵斥江入粵﹐重遊鄱之東湖﹐湖有浮舟寺。感賦垂楊云「鵝黃細縷。看繞堤已報﹐早春煙樹。醉上湖亭﹐廿年重到悉如許。依然飛燕尋門戶。杖藜有﹑過橋漁父。訴歸來﹑鄕語生疏﹐問舊巢何處。閒對云堂佛古。聽茶版淸晨﹐飯鐘當午。故國詞仙﹐勝情偏愛吳興住。輕拋里巷經風雨。暗惆悵﹑遠遊意緒。甚明朝﹑又掛徵帆隨雁去。」其浮家浪迹﹐殆與白石有同慨。今老矣﹐猶羈否閩中﹐藉詩詞自遣﹐著有翦梅詞。荷葉杯云「昨夜畫樓相對。微醉。銀燭兩行明。憐他珠淚背人傾。不覺惹離情。漏盡曉鶯先唱。惆悵。歸夢太匆匆。一輪初日射窗紅。門外又東風。」泛舟秦淮芙蓉云「檻燈涼映水。漸云微星淡﹐月斜風細。輕舟滑笏。今夜定須醉。故人招一二。還隨鷗鷺三四。柳拂萍開﹐趁明波倒影﹐卻見畫闌倚。翻笑尊前眼底。點染溪山﹐總仗笙歌沸。香消玉殞﹐千古斷腸地。小樓雙燕子。年年空傍珠翠。只有斜陽﹐照胭脂井畔﹐嬌艷恨無比。」點絳唇云「煙斂風柔﹐漫憐芳艸搖晴碧。兔葵燕麥﹐多少傷心客。依舊人家﹐不見香車迹。遊春屐。十年輕擲。雙鬢新來白。」喝火令云「魯酒休嫌薄﹐秦箏且爲歡。眼前不耐是春寒。待到鶯黃暖日﹐花信又將闌。影事分明在﹐腰圍逐漸寬。別時容易會偏難。但問幾重流水﹐幾重山。但問新來燕子﹐知否舊門欄。」叔安與保緒交最洽﹐故詞筆頗相似。

○江浙四布衣詞

乾嘉之際﹐江浙畫家以奚﹑方﹑錢﹑攺四布衣爲最﹐均能書﹐工詩詞。奚名岡﹐字鐵生﹐新安人﹐寓居杭州。題郭頻伽盟鷗圖菩薩蠻云「遙知白石尋盟處。蕭疏楊柳垂煙暮。分得白歐沙。一溪紅寥花。輪君攜野處。幽夢和愁回。隨意與題詩。雨斜風細時。」方名薰﹐字蘭坻﹐石門人﹐與鐵生咸善山水。短檠滿江紅雲﹕「獨夜誰親﹐惟雁足﹑光搖耿耿。頻數盡﹑寒更三五﹐歌殘酒醒。有客臨書東捨火﹐何人背雨西窗影。恁關情﹐一片玉荷前﹐閒愁並。射簾額﹐晴虹ぁ。黏燭淚﹐飛蛾粉。照此時幽獨﹐雨心堪省。素雪將侵潘嶽鏡﹐黑甜未遇盧生枕。只消磨﹑風露憶中宵﹐秋云冷。」錢名楡﹐後攺名杜﹐字叔美﹐自號松壺小隱﹐仁和人﹐兼擅花卉。爲攺七薌畫石梅結宇圖題詞索和﹐百字令云「石巢云壑付幽人﹐管領一圍晴雪。尺五柴門寒不掩﹐夢穩羅浮仙蝶。翠羽穿簾﹐紅藤壓架﹐松火窺檐活。炊煙林際﹐山童掃徧殘葉。最憶前度淸遊﹐打頭松子﹐空翠涼肌骨。劃地東風啼鳥換﹐棖觸舊懷重疊。結个茅亭﹐與君共住﹐閒聽鐘魚發。梅花如此﹐爲君圖畫風月。」攺名琦﹐字七薌﹐其先西域人。祖某﹐爲松江參將﹐家華亭。琦始棄武而文﹐喜寫折枝﹐繪仕女尢妙。菩薩蠻云「畫船來往紅橋路。依依垂柳絮。化作白花。花開傍那家。流螢三五點。搖曳冰紈扇。扇底一分人。和他月二分。」和錢松壺爲作石梅結宇圖題詞見贈﹐次韻百字令云「碧山人去﹐甚東風吹老﹐枝枝香雪。曳杖拖桫看暝色﹐瘦步又隨寒蝶。松影如潮﹐藤陰拂檻﹐綠靜茶煙活。疏林殘照﹐打頭飛下黃葉。此地小住遊仙﹐初平叱起﹐頑石皆仙骨。縛个香茅淸澗曲﹐臥對云屏千疊。翠袖搴蘿﹐紅螺過酒﹐繞屋梅花發。手攜鴉嘴﹐破空飛上明月。」四君畫理﹐俱以閒逸疏秀擅場﹐詞亦如之。

○吳國俊詞

江寧吳伯釒英大令﹝國俊﹞爲蘭園大令子﹐袁蘭村大令婿。學有師承﹐顧屢試不售﹐俯就鹽官﹐浮沈閩中久之﹐權福淸令﹐旋卒。爲人醇朴無城府﹐與余交垂十年﹐輕不肯以所著示人﹐人亦無知之者。沒後﹐其子﹝師曾﹞始以全稿見示。客中春感祝英臺近雲「雨如絲﹐風似翦﹐閒向曲蘭倚。新碧潭潭﹐春色已如此。看他雁齒橋橫﹐鴨頭波漲﹐且莫負﹐流鶯聲膩。遊倦矣。可堪無定浮蹤﹐依舊泛萍似。帆飽舟輕﹐又把水程記。誰憐一樣韶光﹐及時遊冶﹐終不是﹑故園情味。」興宜泉明府以自題停琴待月圖見寄索和﹐依調奉答金縷曲云「一幅吟箋寄。是河陽﹑風流仙令﹐畫成詞意。苔徑幽深松菊茂﹐香露暗滋濃翠。賺人與胎禽無寐。撫罷冰絲虯漏悄﹐盼涼蟾﹑花外來猶未。扌棄獨向﹐石牀倚。勝遊欲記渾難記。悵年年﹑萍飄沙散﹐人生能幾。利縶名羈還自笑﹐漫說歸尋煙水。且料理﹑琴樽同醉。古調重彈誰解聽﹐算多情﹑只有嬋娟子。休隱在﹐碧去裏。」迹其意境﹐無異松濤梅影。

○袁綬詞

伯釒英配紫卿夫人﹝綬﹞﹐袁子才太史孫女也﹐亦工詞。余見其題嚴小秋詞稿陽臺云「摘粉搓酥﹐吹花嚼蕊﹐吟窗細寫深情。款夢梅邊﹐冷香吹入瓶笙。賭茶舊事空棖觸﹐怕拈來﹑紅豆零星。恐東風﹐謝了荼コ﹐催老啼鶯。傳經我愧承家學﹐聽河陽花滿﹐小隔趨庭。見說仙才﹐瓣香曾證山靈。華年銷盡輪蹄鐵﹐新詞﹑爭唱旗亭。澹吟懷﹑一抹遙峯﹐冷暈螺靑。」伯釒英亦有題詞﹐同倚是調﹐而風神轉遜。余曾戲謂伯釒英﹐就二詞論﹐君合向妝臺拜女先生也。夫人著有簪筠閣詩﹐於歸後三日對鏡云「曉起窗前整鬢鬟。畫眉深淺入時難。鏡中似我疑非我﹐幾度低徊不忍看。」情致絕佳。時有浦合雙女士﹝夢珠﹞和蘭村大令憶昔詞臨江仙云「記得糸麗笄侵曉起﹐畫眉初試螺丸。春痕淡淡上春山。乍驚新樣窄﹐較似昨宵彎。一樣敷來仙杏粉﹐難勻怪煞今番。傳聞郎貌玉珊珊。妝成嬌不起﹐偸向鏡中看。」與夫人詩異曲同工。又一闋云「記得傷春經病起﹐日長慵下妝樓。慧因悔向隔生修。艸偏栽獨活﹐花未折忘憂。尺幅生綃窗下展﹐親將小影雙鉤。畫成未肯寄牽牛。只緣描不出﹐心上一痕秋。」視崔徽寫眞寄裴﹐更進一意﹐倍覺淒艷動人。夫人族妹黛華﹝靑﹞上元車子尊明經﹐有燕歸來軒稿。寄竹畦兄吳下渡江云云「家山催別去﹐盡書莫寄﹐彈指又驚秋。幾行新雁外﹐目極徵帆﹐底事久淹畱。勞人艸艸﹐怕年來﹑雪漸盈頭。應試看﹐白洲畔﹐棲穩有沙鷗。優遊。眞娘墓側﹐白傳祠邊﹐共尋花澆酒。更龍門﹑叨陪淸燕﹐文采風流。烏絲寫出琳瑯句﹐聽雙鬟﹑嬌囀歌喉。旗亭壁﹐有誰爭畫銀鉤。」

○髙望曾詞

詩貴用韻﹐韻宜穩宜響。不響則𨿽首尾完善﹐中有好句﹐終覺口齒滯澀。詞韻𨿽寬於詩﹐然有一句兩句﹐句句用韻者﹐有多至數句方用韻者﹐一韻不響﹐通篇減色矣。仁和髙茶庵明經﹝望曾﹞與譚君仲修先後遊閩﹐均工長短句。仲修善小令﹐茶庵善慢詞﹐其押韻尢響。南湖懷古探春慢云「流水當門﹐亂山繞郭﹐危亭髙聳云表。款竹尋僧﹐穿林訪艷﹐幾度吟蹤曾到。十里香塵路﹐更誰識﹑故侯園沼。一袈裟地猶存﹐粉圍香陣都杳。休問平原野老。嘆玉照堂欹﹐空斜照。斷塔埋煙﹐殘碑蝕雨﹐滿目萋迷荒艸。一覺繁華夢﹐悵回首﹐劫灰如掃。惟有梅花﹐迎人依舊含笑。」題金冬心畫梅隔溪梅令云「一枝瘦骨寫空山。影珊珊。猶記昨宵﹐花下共憑闌。滿身香霧寒。淚痕偸向墨池彈。恨漫漫。一任東風﹐吹夢墮江幹。春殘花未殘。」十四寒﹐啞韻也﹐押之妥協﹐便有餘音。如易前詞杳韻作渺﹐意則猶是﹐而韻啞矣。

○柯崇朴與吳秉鈞詞

嘉善柯寓匏舍人﹝崇朴﹞由貢生官中書。竹太史詞綜凡例中言﹐銓次詞人爵裏論世之功﹐寓匏爲多。又山陰吳君琰靑﹝秉鈞﹞曾遊嶺南﹐參訂萬氏詞律﹐二君工詞可知﹐王氏詞綜均遺之。柯有途次大雪瑣窗寒云「云態飄﹐風情搖蕩﹐做成花片。憑髙試眺﹐不覺遠山遮徧。看林臯﹑瓊英亂飛﹐幾回錯認梨花院。想廣陵潮湧﹐峨嵋月起﹐銀河光漸。堪嘆。浮名絆。笑一棹天涯﹐孤徵如雁。香溫繡閣﹐誤卻謝庭芳宴。問而今﹑蘆荻滿洲﹐可能得以山陰岸。只應同﹑蓑笠衰翁﹐獨釣寒江畔。」吳有海棠春云「昨宵枕上凝紅淚。聽雨打芭蕉葉碎。漏盡峭寒生﹐夢破燈花墜。曉來正憶相思味。被鸚鵡笑人孤睡。彊起畫雙眉﹐減盡春山翠。」雨後望漢江新漲滿江紅雲﹕「幾片春云﹐輕染就﹑一江新碧。髙樓下﹑蒼茫萬頃﹐光浮翠壁。鵲踏岸花紅有暈﹐燕窺堤柳靑無迹。看南山﹑影落翠霞斜﹐冰輪出。微風起﹐煩襟滌。朱闌外﹐誰家笛。聽棹歌聲在﹐滄浪之側。細生時和雪縐﹐洪濤捲處兼天白。羨漁舟﹐釣叟把魚竿﹐情偏。」

●卷十二

○李調元兄弟詞

綿州李雨村觀察﹝調元﹞所刊函海一書﹐采升庵著述最多﹐惜校對未甚精確。其自著童山詩文集亦不甚警策﹐詞則更非所長。惟浣溪沙云「斜掩金鋪日影移。水晶簾子鎭垂垂。楊花偏傍繡幃吹。玉步搖欹籠鬟懶﹐金泥裙卸整腰遲。春愁一片化遊絲。」謁金門云「風過處。吹落一庭輕絮。幾陣廉纖窗外雨。綠迷芳艸渡。才見峯酣蝶舞。又早燕來鴻去。試問落花誰作主。流鶯嬌不語。」爲集中之最。觀察弟墨莊﹐名鼎元﹐官宗人府主事。詠闌干金縷曲云「婉轉情何極。襯花陰﹑春藏幾許﹐蝶蜂曾識。曲錄玲瓏呈幻影﹐低護靑靑艸色。正睡起﹑海棠無力。偏共柔腸爭九轉﹐便陽烏﹑午影扶難直。桃源路﹐一灣隔。﹤立令﹥﹤立屏﹥鶴步還愁入。算惟有﹑槐邊蟻度﹐柳邊鶯織。月夜縱橫添斷竹﹐羽客憑虛弄笛。早絆住﹑花間遊屐。酒點茶痕人去後﹐更誰憐﹑粉唾黏塵迹。畱淺蔭﹑蘸苔碧。」音情瀏亮﹐頗能體物而不帶於物。

○王一元詞

孫文靖﹝爾準﹞論詞絕句云「作者誰能按譜塡。樂章琴趣調三千。誰知萬首連成璧﹐眼底無人識畹仙。」蓋爲吾鄕王畹仙中翰﹝一元﹞作。畹仙寄籍奉天﹐冒吳姓﹐舉京兆﹐康熙癸未捷南宮﹐工駢體文﹐善倚聲﹐所作幾萬首。頗自來選家﹐咸未錄及﹐裏中人鮮有知其姓氏者﹐余亦僅見詠物詞一卷。檐鐵蝶戀花云「輕脆琉璃剛徑守。慣向虛檐﹐弄盡悠揚韻。疑是簾鉤垂未定。勞他燕子驚心認。旅館黃昏鄕夢近。薄醉醒來﹐徹耳西風緊。月又朦朧燈又燼。生生引起離人恨。」漁蓑水龍吟云「離披翠結香莎﹐攜竿逕上扁舟去。醉來臥月﹐曬來隨网﹐浪花深處。新婦磯頭﹐女兒浦口﹐白紅樹。任瀟湘歸晚﹐都教濕透﹐收不了﹑煙和雨。歷盡風波幾許。好忘機﹑狎他鷗鷺。才看水濺﹐還經雪打﹐蒙松如故。鱸美蒓香﹐借渠拋卻﹐閒愁無數。向嚴灘笑煞﹐羊裘多事﹐釣名千古。」睡燕沁園春云「營罷新巢﹐王謝堂前﹐午風正微。爲春光澹宕﹐也如人倦﹐餘寒料峭﹐懶逐鵑啼。學得鴛鴦﹐迷他蛺蝶﹐交頸雕梁暫息機。酣眠好﹐喜纖塵不動﹐穩稱雙棲。夢中猶自交飛。怪海國﹑冥冥頃刻歸。想烏衣巷口﹐舊遊恍惚﹐昭陽殿裏﹐往事依稀。掠水還驚﹐蹴花終幻﹐可似邯鄲去路迷。簾櫳畔﹐被鸚哥喚醒﹐怨煞斜暉。」螢火金縷曲云「點破空庭暝。看熒熒﹑乍髙乍下﹐飄搖不定。艸際浮生原是寄﹐偏帶空明心性。愛依﹑花階苔徑。最好露涼云淨候﹐一星星﹑撩亂梧桐井。疑暫斂﹐又相映。疏簾小幔黃昏靜。惹佳人﹑輕羅扇子﹐撲來妍靚。幾度半明還半滅﹐照盡空閨幽景。遮莫賽﹑蟾光鳳脛。隋苑只今秋寂寞﹐餘輝﹐還伴書幃冷。應不怕﹐晚風緊。」言外均有意在﹐非漫然詠物而已。

○如臯冒氏詞

蘭泉司寇輯國朝詞綜﹐凡未詳裏居時代者﹐均匯列四十六卷。中錄冒褒浣溪沙云「翠被生寒寶篆斜。銀荷半炷透窗紗。舊時閒事記些些。懶向重幃松扣領﹐誰來隔院理琵琶。自攜殘蠟照梅花。」不知褒系如臯人﹐爲冒辟疆弟﹐王柳村﹝預﹞江左詩徵曾錄其詩。辟疆子丹書﹐字靑若﹐亦工詞。有菩薩蠻云「金鈴送響秋風至。來鴻淡寫長天字。字寫不成書。空勞度碧虛。井梧飄斷梗。素月橫淸影。照影可曾雙。含羞掩綠窗。」辟疆爲初四公子之一﹐家有水繪園。陳其年太史未達時﹐館園中最久﹐常有唱和。余前見同人集中附辟疆詞數闋﹐惜未錄。

○邵丰城蕉隱詞

喜善諸生邵懶漁﹝丰城﹞著有蕉隱詞﹐郭頻伽謂爲頗有作意﹐因錄其秋艸臺城路於詩話中。余喜其小詞尢雋永。淸平樂云「茫茫如此。沒个埋愁地。啼鳥驚心花濺淚。又是瘦人天气。年年誤了春光。枉教回盡柔腸。獨倚危闌凝睇﹐愁邊有斜陽。」

○陶梁詞

長白麟見亭河帥﹝慶﹞曾以遊歷所至﹐分繪爲圖﹐名曰鴻雪因緣﹐自爲之記﹐並囑吳門戈寶士明經﹐各附一詞於後。長洲陶鳧薌宗伯﹝梁﹞則舉生平境遇﹐自系以詞。寓編年紀事於協律中﹐實爲詞家創格。今紅豆樹館詞五六兩卷是也。其記嘉慶癸酉﹐逆賊林淸遣其黨陳爽﹑陳文魁﹐潛結太監閻進喜等﹐突入大內滋事。百字令云「刀光如雪﹐鎭驚魂﹑一霎頭顱依舊。祕館校書﹐剛日午﹑猝遇跳梁小醜。義膽用扌棄﹐凶鋒正銳﹐血濺門爭守。狼奔豕突﹐半空霹靂驚走。更遣飛騎﹐訛傳款關﹐諜報匪黨還交構。往事思量成噩夢﹐差幸餘生虎。口淨掃槍﹐肅淸輦轂﹐功大誰稱首。神槍無敵﹐當今聖武天授。」時宗伯以編修在文穎館編校全唐文﹐賊持刀入﹐供事倪大銓﹑蘇濤﹑戴傑曁茶房李得均被戕﹐家人駱升徒手格鬥﹐賊砍其五指去。仁宗方狩木蘭﹐倉猝間禁兵未集﹐宣宗畱守大內﹐發槍斃賊﹐賊始驚。又值雷雨交作﹐遂遁﹐巨魁旋卽授首。宗伯詞作於道光中﹐故有當今天授句。昔人稱少陵韻語爲詩史﹐此詞正可作詞史讀也。

○陶梁題滄海釣鰲圖詞

宗伯少從王蘭泉司寇遊﹐曾預訂金石萃編﹑湖海詩傳﹑詞綜諸書。嘉慶戊辰入承明﹐出爲淸河道﹐被黜復起。由大名守擢荊宜施道﹐再黜再起﹐分巡漢黃﹐旋授江西廉訪﹐內升至少宗伯。遇人和藹﹐性尢愛才﹐在任無赫赫名﹐而去後每有餘思。嘗謂余國朝法度最良最備﹐但能謹守﹐爲治有餘。血气盛時﹐尢不宜好名喜事﹐彼以興革爲能。獘與玩忄曷者等。時餘年未及壯﹐忽不爲意﹐由今思之﹐旨哉斯言。宗伯詞﹐已錄入王氏詞綜二集﹐嗣合晚年所作﹐總爲八卷。內有題李海風方伯﹝宗傳﹞滄海釣鰲圖水調歌頭云「至理在觀海﹐且作釣鰲看。滄桑幾經變易﹐今古一漁竿。莫問驚濤萬派﹐好趁長風萬里﹐雙手障狂瀾。太白有奇句﹐嗣響在人間。指蓬島﹐雲霞外﹑杳難攀。中流容與自在﹐在卽是仙班。君有絲綸待用﹐定許垂虹天半﹐連六聲可觀。我亦悟秋水﹐妙緒起無端。」時山左周敬修制軍﹝天爵﹞官兩湖﹐政尙嚴刻﹐方伯時與牾。宗伯方任荊宜﹐以荊州府築堤違式牽連被劾﹐在他人必有未能恝然者﹐乃以妙緒起無端十字談笑道之。守大名時﹐曾輯畿輔詩傳﹑詞綜補遺二書﹐刊以行世。方伯桐城人﹐工古文﹐由戊午副貢生官知縣﹐氵存陟楚藩﹐旋乞病歸。余謁方伯甫數面﹐卽檄權東胡縣事﹐余受代而方伯行矣。今訪求遺文﹐竟不可得﹐深用悵然。

○汪世泰詞

余最喜六合汪紫珊太守﹝世泰﹞含暉樓酒間偶述更漏子云「喚黃嬌﹐酬白墮。莫負紅窗燈火。銀漏轉﹐玉繩低。今宵是幾時。今宵事。前年似。禁得幾番彈指。休只是﹐話從前。尊前正可憐。」逸響淒音﹐感均頑艷。含暉樓者﹐太守寓秦淮時館吳妓陳桂林處﹐並爲易名月上﹐費纏頭無算﹐而月上意不屬﹐卒從他人去。太守曾集袁蘭村﹑劉芙初﹑汪鄴樓﹑汪小竹﹑楊伯夔﹑顧蒹塘詞﹐並己作爲七家﹐刊附隨園各種後。其自著碧梧山館詞河傳云「曾記。花底。試燈時節﹐嫩寒天气。玉簫聲裏畫簾垂。停杯。春愁堆兩眉。分明謎語尊前遞。佯不理。教會千金意。那時情。最瞢騰。而今夢涼何處溫。」踏莎行雲﹕「鬥艸初闌﹐簸錢方倦。爲誰悄步閒庭院。簾垂銀蒜靜無人﹐杏梁棲燕聞微嘆。慵折檐花﹐故添鑪篆。依依欄角回身緩。怪他楊柳枉多情﹐低迷難把離魂綰。」均極幽峭。獨出關經南天門作百字令云「艸枯沙白﹐恁出關秋色﹐蒼涼如此。車鐸郎當投古戍﹐何處明駝先系。一片悲茄﹐數聲斷角﹐吹落斜陽紫。昏星未上﹐滿衣多是霜气。指認千尺危崖﹐靑蒼﹀Ю﹐似阻南來騎。冷翠壓車登不易。仰首人行天際。紅柳蕭蕭﹐朱旗閃閃﹐門掩黃雲裏。舉鞭試叩﹐皂雕足下騰起。」爲集中變調。太守娶袁子才太史女﹐家本素封﹐入貲得知府﹐官河南﹐不得意﹐乞歸。道光中余晤其弟﹝世澤﹞於楚﹐知已作古﹐家亦落矣。

○兩邵靑門詞

康熙間有兩邵靑門﹐均工詩﹐均爲諸侯上客。一名陵﹐字湘綸﹐常熟人。董曉滄東臯雜鈔錄其秋柳金縷曲云「萬樹黃金綫。最無端﹑送春辭夏﹐垂垂欲倦。一自漫空飛絮盡﹐多少朱門晝掩。便背了﹑東風一面。記得淸明寒食路﹐倚纖腰﹑亂拂桃花片。又勾住﹐畫梁燕。如今拋擲情何限。幾枝﹑冷煙疏雨﹐水村茅店。六代山河斜照裏﹐無數暮鴉棲徧﹐又何處﹑笛聲哀怨。淒絕右丞三疊句﹐任行人﹑唱煞無人管。長亭路﹐共天遠。」一句長蘅﹐字子湘﹐武進人﹐有靑門詞。長相思云「槿花開。菊花開。楓落吳江客未歸。涼宵旅思催。砧聲哀。角聲哀。殘月風欞旅夢回。髙樓聞雁來。」如夢令云「輕暖輕寒時序。憎暖憎寒情緒。日晏未梳頭﹐脈脈倚闌無語。無語。無語。風送一簾紅雨。」鵲橋仙云「楊花如雪﹐桃花如雨﹐簾幕盡教髙捲。芳洲一帶艸痕齊﹐早靑到姑蘇臺畔。催歸杜宇﹐重來燕子﹐惹起鄕心歷亂。憑闌干﹑疊暮山稠﹐剛抵得春愁一半。」

○張怡詞

張瑤星﹝怡﹞原名薇﹐桃花扇傳奇中所謂老道士也。讀畫錄載其題畫卜算子云「冉冉綠陰中﹐位置層軒好。松外亭空天更空﹐天闊孤鴻小。石壁絕攀躋﹐可有幽人到。壁後還藏千萬歲﹐峯際閒雲繞。」頗有出塵之槪。

○題明季兩奇女詞

明季兩奇女均出蠻荒。一爲云娘﹐款鄺湛若﹝露﹞﹐掌書記﹐鄺著赤雅一書﹐成之蠻洞中。一爲秦良玉﹐曾率兵勤王﹐獻賊橫行時﹐保石主境﹐卒無恙。許克孳明經題云娘傳後齊天樂云「蘆笙吹綠珠艸﹐人來鬼門秋暮。洞雨飛符﹐林云合陣﹐兒女英雄如許。天魔罷舞。悵破碎中原﹐幾聲杜字。一隊天姬﹐月明聯臂蹋歌去。翩翩書記老矣﹐歡功名事業﹐無分銅柱。赤雅編書﹐黃衫說劍﹐酒畔愁聽蠻鼓。沈湘萬古。只粉黛當年﹐也歸塵土。彈斷冰弦﹐海空聞雁語。」錢謝庵吏部題秦良玉遺像金縷曲云「明季西川禍。自秦中﹑飛來天狗﹐毒流兵火。石主天生奇女子﹐賊膽聞風先墜。早料理﹑夔巫平妥。應笑督師無將略﹐念家山﹑只怕荊襄破。妄男耳﹐妾之可。蠻中遺像誰傳播。想沙場﹑弓刀列隊﹐指揮髙坐。一領錦袍殷戰血﹐襯得雲鬟婀娜。更飛馬﹑桃花一朵。展捲英姿何颯爽﹐論同名﹑愧煞寧南左。軍國恨﹐尙眉鎖。」良玉媳名紅蘭﹐歿於陣﹐惜無人詠歌其事。相傳嘉慶中﹐教匪林之華將犯石主。有老儒謂眾曰「毋恐﹐我能退賊。」眾以其素不妄語﹐疑信參半。一日﹐賊至﹐見一山頗峻﹐山腰艸木蒙茸﹐雲气氵翁郁﹐中一白須翁﹐方巾道服﹐閉目坐石上﹐以塵尾麾賊﹐呼之華名曰「此地非爾曹可到﹐速返﹐不然無噍類矣。」聲音朗暢﹐賊驚﹐羅拜叩之。復閉目曰「去﹐去。」於是賊傳仙人有指﹐終不敢至石主境。蓋卽老儒所爲﹐人奇事奇﹐因並志之。

○左輔念宛齋詞

陽湖左杏莊中丞﹝輔﹞初任合肥令﹐誤復起﹐仍宰合肥﹐氵存升湖南巡撫﹐所至官書皆自治。少時與洪稚存太史﹑孫淵如觀察相徵逐﹐官最顯而文名稍不如﹐著有念宛齋詞。蘇幕遮云「玉波寒﹐羅袂濕。怕上髙樓﹐閒並秋千立。衣蝶香銷簫鳳澀。好夢都闌﹐鬢影風吹急。悄難言﹐愁不歇。此意沈吟﹐畢竟和誰說。要識阿儂心曲折。除向回廊﹐看取闌干月。」秋柳同錢黃山賦調寄垂楊云「年華易老。看碧柳依依﹐得秋何早。春水樓臺﹐也曾好夢勾畱到。芙蓉泣露臨淸曉。盼不著﹑一絲顫裊。空條﹐帶个歸鴉﹐更襯些衰艸。況是離愁難了。趁古堠殘霜﹐亂山斜照。那不銷魂﹐者般憔悴原知道。相看漫訝煙痕少。是鏡裏春人畫稿。問可能風信吹回﹐依舊好。」

○黃季重與徐準宜詞

黃山名季重。鷓鴣天云「策馬年年意未降。倦遊保處覓歸雙。幾時載酒攜紅袖﹐終日焚香坐碧幢。尋杜若﹐采蘭茳。淸宵怕見影雙雙。才能炙得燈兒黑﹐明月無言又到窗。」同時徐仲平治中﹝準宜﹞鵲橋仙云「午風釀暖﹐暝陰送冷﹐做得韶光如許。一分絲雨二分煙﹐還逗起﹑十分愁緒。無情春去。有情人苦。飛燕雙雙自舞。思量無計阻春歸﹐空目斷﹑連天芳樹。」二君均籍陽湖﹐筆致頗相似﹐然一悲春去﹐一憎月到﹐感今懷昔﹐情景自殊。

○左錫璇紅蕉仙館詞

中丞女孫芙江夫人﹝錫璇﹞工書嫻繪事﹐袁訁刃庵觀察﹐琴鳴瑟應﹐致相得也。不數年﹐觀察殞匪難﹐故鄕又經賊毀﹐夫人寓閩中﹐拮據支持﹐其遇有甚難堪者。然茹荼集蓼中﹐不廢筆墨。所著紅蕉仙館詞眼見兒媚云「淸淺銀河淡不流。風軟笛聲柔。一彎新月﹐半窗燈影﹐無限離愁。惜分偏是多離別﹐此恨幾時休。惱人春色﹐撩人花气﹐蕩漾簾鉤。」淸平樂云「秋風蕭瑟。觸耳虫聲急。花影橫窗燈照壁。半是淒涼顏色。年來別思頻添。愁生兩葉眉尖。試問樓頭明月﹐淸光卻向誰圓。」蝶戀花云「月過西窗涼似水。人在天涯﹐秋在虫聲裏。一院濕煙飛不起。臨風咽盡相思味。珠玉欄閒徙倚。良夜迢迢﹐欲遣愁無計。卜得燈花私自喜。無言悄把湘弦理。」梅爲風雨所敗﹐感賦疏影云「一宵風雨。早小園梅萼﹐飄墜無數。才見花開﹐又見花飛﹐瞥眼便成塵土。但教落去人知惜﹐更何必﹑重幡深護。愁他﹑沒个人知﹐枉自魂銷千古。日暮。幾回巡索﹐嘆繁華如夢﹐韶光迅羽。乍齊仍陰﹐似暖還寒﹐種種惱人情緒。天心到此應難問﹐漫惆悵﹑畱春不住。看枝頭﹑點點殘英﹐空寒香一縷。」

○袁子芳詞

觀察女毓卿女史﹝子芳﹞秉夫人教﹐亦工詞能畫。題楊柳海棠便面菩薩蠻云「嬌紅稚綠天然麗。一般沈醉東風裏。莫漫倚新妝。纖腰爾許長。眉痕靑瑣瑣。睡起情無那。畱得幾多春。湘毫染未勻。」如夢令云「夢壓鸞衾初醒。睡起釵慵整。門掩篆香殘﹐長日畫堂人靜。風緊。風緊。吹縐一簾花影。」南歌子云「秋老蛩吟咽﹐天寒夜气淸。一庭鳳露靜無聲。不道月痕斜轉已三更。寶鼎香將燼﹐檐花影漸橫。羅衾如水悄寒生。閒把迢迢蓮漏數分明。」女史年甫逾笄﹐所詣正未可量。

○吳嵩梁香蘇山館詞

東鄕吳蘭雪刺史﹝嵩梁﹞詩詞淸綺﹐嘉慶庚申舉於鄕﹐官中翰十餘年﹐始出爲黔西知州﹐著有香蘇山館詞。秋夜聞浪淘沙云「何處玲瓏。徑轉廊通。尋聲直到畫闌東。月又不明簾又暗﹐燈影微紅。繡榻亂書叢。人坐當中。一篇新譜教才工。誰信桂花庭院裏﹐立盡斜風。」將赴粵東畱別閨人采桑子云「一春夢繞珠江路﹐才定行期。又攺行期。生怕嘗新過荔支。明朝眞个搖船去﹐細算程期。預訂歸期。約在梅花破蕊時。」崇效寺看牡丹天香雲「雨初晴﹐茶煙正午﹐小窗深院岑寂。驀記前遊﹐重邀俊侶﹐來問牡丹消息。萬花低首﹐讓一朵﹑呈紅先斥。香徧人間應是﹐露气日華雲液。粉零珠誰惜。占金閨﹑果堪傾國。知是幾生艷福﹐修來才得。彩筆昨傳佳夢。恁管領春風推第一。不許仙心﹐理傷淪謫。」刺史少日﹐遊大江南北﹐風流佚宕﹐人爭延許﹐顧無所遇。其感舊絕句云「建業姑蘇又廣陵。當筵彩筆最飛騰。誰知縱飲酣歌地﹐中有唐衢淚數升。」余每誦之﹐不勝淒黯。

○尢維熊小廬詞

綜古今詩詞而論列之﹐貴有特識﹐尢貴持平。若於古人寓微詞﹐而於近人多溢表﹐形其陋而已。樊榭論詞﹐古多今少﹐最爲醇正。朱小岑論詞。古今各半﹐其謂美成鋪張可厭﹐已屬非是﹐且取乃父詞論之﹐尢覺悖理。吾鄕孫文靖論詞﹐𨿽古少今﹐然皆堪以論定之人。至尢二娛論詞﹐多同時朋舊﹐乃懷人詩耳。小岑﹐臨桂布衣﹐名依眞。余輯詞補﹐獨闕嶺右﹐覓其詞與朱百韓﹑謝良琦曁女士梁月波詞咸未得﹐殊以爲憾。二娛名維熊﹐長洲人。由拔貢生官訓導﹐薦擢蒙自知縣﹐逾年乞病歸﹐甫及中壽﹐遽歿。所著小廬詞﹐頗能脫去央。巫山一段雲云「岸柳吹成絮﹐庭莎積作茵。峭寒天气又黃昏。獨自暗銷魂。有月無人地﹐多愁少睡人。梨花深院閉重門。閒煞一枝春。」題畫菜筍連理枝云「我問鄰園叟。食譜田家有。小摘瓜壺﹐橫堆茄莧﹐大烹菘韭。又爭如﹑露甲此煙萌﹐擅年前冬後。此品公推久。此味君知否。二寸金★﹐三分玉版﹐一卮瓊酒。盼花開時節﹐玉人來薦﹐春盤纖手。」吳歌水龍吟云「五湖煙水空﹐一枝柔櫓衝煙破。聲聲斷續﹐三髙祠下﹐垂虹亭左。掉入前溪﹐三三兩兩﹐菱歌相和。正圓沙淸淺﹐鳧飛拍拍﹐笑脫下﹑紅裙裏。最是曉風殘月微茫﹐一星漁火。遙聞斷港﹐才從浦轉﹐又穿橋過。水國陰晴﹐江鄕兒女﹐盡伊煩瑣。怕驚他孤客﹐篷窗夢醒﹐又還重做。」似較西堂百末詞爲勝。

○戴銘金翠雲松館詞

翠雲松館詞﹐徳淸諸生戴銅士﹝銘金﹞作。其孫﹝望﹞遊閩出以示余﹐剞劂尙有待也。菩薩蠻云「春風廿四番番換。珠零粉碎無人院。有燕飛回。怕銜婪尾杯。初三兼下九。拜月盟星又。裊盡博山香。爲誰空斷腸。」喝火令云「燕壘依梁穩﹐魚環上鎖遲。香殘金鴨細於絲。幾度墨紗窗幕﹐同泛卻寒卮。密寫芙蓉字﹐偸裁蛺蝶詞。暱人風態費人思。記得膽瓶﹐愛插玉梅枝。記得小紅初嫁﹐正題雪飛時。」雪後同人西塞探梅﹐尋張志和故居不得﹐歸途分韻淡黃柳云「攜筇攝屐。待把淸芬挹。廿里尋春行得得。踏徧疏林曲澗﹐殘雪還畱二分白。釣磯側。樵靑想曾立。倚修竹﹑袖羅碧。緬髙風﹑重溯持竿客。一抹斜陽﹐峭寒如水﹐吹徹誰家玉笛。」寒食前夕聽雨柳梢靑雲﹕「一穗燈搖。衾寒似水﹐帳掩輕綃。知否山廚﹐禁煙明日﹐潑火今朝。問誰唱出瀟瀟。聽歌調﹑新翻六幺。濺綠沾紅﹐杏花村店﹐楊柳河橋。」詠蟬齊天樂云「黃梅欲出鶯喉老。亂喧雨餘天气。古井槐疏﹐平堤柳密﹐滿地綠陰如水。瑤琴漫理。正短咽長嘶﹐幾絲搖曳。莫逞居髙﹐回頭須識有螳臂。繡牀那時午倦﹐被驚回好夢﹐去鬢低墜。恨訴齊宮﹐愁啼漢苑﹐添了惱儂情味。秋風乍起。早一夜涼侵﹐薄羅衫被。寄語行人﹐問歸期定未。」

○戴坤元詞

銅士稿中﹐附其兄芝山明經﹝坤元﹞赴粵舟次依銅士韻寄答摸魚兒云「嘆饑來驅人遠出﹐大都寒士如此。吹簫乞食眞無柰﹐敢憚川途迢遞。帆掛矣。任雪虐風饕﹐要逐檣烏起。炎天瘴地。待萊莉薰香﹐桄榔糝粉﹐城訪趙佗址。嗟予季。才華不減靑兕。池塘好句無二。興酣落筆看揮酒﹐墨瀋唾花交麗。憑尺鯉。把別後相思﹐細寫加餐字。消愁無計。便浣手開函﹐百回髙詠﹐寧讓對牀意。」笙淸簧脆﹐正復相匹。

○吳綺藝香詞

周叔云給諫東歐詞中有句云「月在櫻桃樹底黃。」與吳﹛艸園﹜次太守﹝綺﹞「雪在山查樹上紅」句同一思致。紅黃二韻﹐非深於詞者不能押﹐亦不敢押。其妙正在可解不可解間。太守由貢生官中書﹐奉詔譜椒山樂府﹐特邀稱賞﹐遷武選司員外郎﹐蓋卽以椒山原官官之﹐其寵眷如此。旋出守湖州﹐鋤彊扶弱﹐不受請﹐致失上官意﹐以詩酒不事事罷官。早歲有「把酒祝東風﹐種出雙紅豆」句﹐因之得名﹐惜全闋不稱。所著藝香詞﹐已錄入四庫全書。其吳興感事相見嘆云「西風落日登臺。眼重開。無數繞城山色﹐送靑來。今古事﹐吳越地﹐幾雄才。一片項王馬勒亂山堆。」音餘言外﹐足冠全編﹐他詞未能稱是。

○近人詞

前歲次兒承回自都門﹐得近人詞數帙﹐遙情逸韻﹐妙雜仙心﹐慢詞不及錄﹐錄小令數闋於此。華亭張金冶孝廉﹝興鏞﹞遠春詞南歌子云「舊夢云吹散﹐新愁艸對生。是誰彈出四弦聲。不管江南詞客怕重聽。山色華不注﹐波光歷下亭。年時爪印認分明。輸與如珠泉水似前淸。」太倉王季旭明經﹝曦﹞鹿門詞﹐踏莎行雲﹕「樹杪風嘶﹐窗前月透。一尊誰伴離人酒。近來情緒更堪憐﹐影兒也比當時瘦。春意全闌﹐春情非舊。迢迢又聽徵程漏。今宵有夢待如何﹐不如和夢都無有。」凡徒錢鶴山教廉﹝之鼎﹞雙花閣詞蝶戀花云「澹沱韶光花尙早。嫩柳枝頭﹐著得春多少。水曲紅樓深窈窕。一梳新月窺煙杪。樓上寒輕人語悄。繡幕蘭燈﹐只有雙棲好。淚濕銀箏和夢抱。卻愁吟鬢天涯老。」武進湯果卿司馬﹝成烈﹞淸淮詞﹐蘇幕遮云「燕交飛﹐鶯解語。簾內輕寒﹐簾外廉纖雨。無數遊絲攔不住。一片殘紅﹐又逐東流去。木蘭舟﹐桃葉渡。芳艸連綿﹐認是江南路。惱煞啼鴉催報曙。歸夢迢迢﹐做也曾無據。」新建勒少仲觀察﹝方﹞州詞﹐醉花陰雲﹕「湖上長堤煙壓樹。暝色催津鼓。水闊雁聲寒﹐喚起離人﹐夢落荒州渡。秋來已是添愁緒。更向天涯去。爭得不淒涼﹐一陣西風﹐一陣蘆花雨。」錢塘陳實庵太史鴛鴦宜福館詞﹐謁金門云「風乍定。吹瘦一窗花影。錦帳香溫春睡靜。燕歸人未醒。簾外夕陽紅。簾內嫩寒猶凝。昨夜雨聲誰共聽。小樓銀燭冷。」憶少年云「無風簾幕﹐無塵階砌﹐無人庭院。斜陽更無語﹐但樓頭紅短。淺色羅屏生綠﹐展舊題詩﹐蠹痕零亂。江城夜橫笛﹐又梅花吹滿。」上海王叔彜太守﹝廢勛﹞沿波舫詞﹐少年遊雲﹕「梧桐影外月波流。淸景十分幽。衣上涼多﹐笛邊風緊﹐殘夢五更頭。蟾輝問有何人賞﹐獨自倚層樓。萬籟沈空﹐纖雲消盡﹐冷浸一城秋。」常熟王蓉洲觀察﹝憲成﹞桐華仙館詞﹐祝英臺近云「洛城鐘﹐梁苑樹。中有恨無數。脈脈相思﹐不記幾朝暮。盼他安石橊開﹐玉人歸未﹐甚瘦損﹑腰圍不顧。信頻誤。便算淸夢分明﹐夢醒總無據。彩筆書空﹐猶自背人語。早知春去無蹤﹐當時悔熬﹐怎容易﹑送將春去。」

●卷十三

○詞綜訛脫

自竹太史詞綜出而各選皆廢﹐各家選詞亦未有善於詞綜者。惜彼時宋元善本書匿而未出﹐僅見毛氏所刻與世俗流傳刊鈔各本﹐每有錯脫﹐梓時又多帝虎之訛﹐均未校攺。如蘇東坡醉翁操云「瑯然淸圓。」夏均父減字木蘭花云「笑指浯溪﹐漫叟雄文鎖翠微。」李元膺茶瓶兒云「去歲相逢深院宇。」辛稼軒木蘭花慢云「老來情味減。」周美成拜星月慢云「似覺瓊枝玉樹相倚﹐暖日明霞光爛。」﹝玉樹下脫相倚二字。﹞瑞龍吟云「惟有舊家秋娘﹐聲價如故。探春盡是﹐傷離意緒。」荔枝香雲「照水殘紅零亂﹐風喚去。愁看兩兩相依燕新乳。」張子野謝池春慢云「繚墻重院﹐時聞有﹑流鶯到。」晁無咎門百花云「與問階上﹐簸錢時節應記。」韓元吉薄幸云「嘆白髮星星如許。」﹝落嘆字。﹞柳耆卿夜半樂云「避行客﹐含羞笑相語。」﹝倒作相笑語。﹞李甲帝臺春云「飛絮亂紅﹐也似知人春愁無力。」蔡伸飛雪滿羣山云「酒醒欹粲枕﹐愴猶有殘妝淚痕。繡衾孤擁﹐餘香未減﹐還是那時薰。」呂渭老念奴嬌云「悄立啼紅簌簌小﹐寒窗盡掩﹐風箏嗚屋。」何籀宴淸都云「無言珠淚零亂。盡翠袖重重漬徧。」王安中沿仙歌後段云「迎人巧笑道﹐好个今宵﹐怎不相尋暫攜手。淡淨晚妝殘﹐對月偏宜﹐多情更﹑越繞纖瘦。怨早促分飛霎時休﹐更恰似陽臺﹐夢雲歸後。﹝淡淨上多見字﹐早促上少怨字。﹞黃機傳言玉女云「紋楸玉子﹐正閒敲永晝。」﹝作礫礫敲春晝。﹞摸魚兒云「悵玉容寂寞﹐試問春知否﹐單衣懶禦。」史梅溪雙雙燕云「應是棲香正穩。」萬年歡云「謝橋邊﹐岸痕猶帶殘雪。小徑吹衣﹐曾記故園風物。」東風第一枝云「亂若翠盤紅縷。」三姝媚云「望晴檐多風。」髙竹屋玲瓏四犯云「煙艸愁如許。柰腸斷都無新句。」尹煥兒裳中序第一云「餐盡風香露屑。怕杳杳詩魂﹐眞化風蝶。」按絕妙好詞餐盡上多早字﹐此調制自姜白石﹐此句止六字﹐卽艸窗詞亦止六字也。蔣竹山女冠子云「況年來心懶意怯﹐羞與鬧蛾爭耍。」陳西麓齊天樂云「黃昏靜矣。有眠月閒僧﹐醉香遊子。」洪荼瑞鶴仙云「聽梅花吹動﹐正涼夜何其﹐明星有爛。問而今去也﹐恐便作﹑秋鴻社燕。」吳禮之霜天曉角云「癡絕佳人才子﹐蕩瀾香魂何處。」馬莊父二郎神云「倩說與東風﹐年年相挽。」劉辰翁寶鼎現云「簾影動﹐散紅光成綺。」蘭陵王云「玉凋霜﹐淚盤承露。」王炎午沁園春云「誰知道﹑又十年魂夢﹐風雨天涯。」﹝落又字。﹞趙聞禮水龍吟云「粲迎風一笑﹐持花酹酒﹐結成枝伴。」﹝落笑字。﹞陳參政木蘭花慢云「鄕心日行萬里﹐幸此身﹑生入玉門關。」﹝日行上多促字。﹞紫姑神瑞仙云「雲鬟試插﹐早引動狂蜂蝶。」﹝落早字。﹞吳夢窗倦尋芳云「塵鏡迷樓﹐空閉孤燕。有緣人影桃花見。」憶舊遊雲﹕「片紅都飛盡﹐正陰陰潤綠﹐暗裏啼鴉。」﹝落正字。﹞王沂孫南浦云「花岸﹐漠漠雨昏煙暝。」﹝脫岸字。﹞掃花遊雲﹕「怎知道﹑只一別漢南﹐遣恨多少。」﹝落隻字。﹞應天長云「深深杏花屋。東風悄﹑曾共宿。」﹝落悄字。﹞至艸窗﹑玉田二家﹐未知錄自何本﹐脫漏尢甚。艸窗花犯云「漫記得漢宮仙掌﹐亭亭明月底。知誰賞﹑國香風味。」﹝漫記下脫得字﹐誰賞上脫知字。﹞大聖樂云「冷落錦衾人歸後。」﹝脫人字。﹞聲聲慢云「多情最憐飄泊。」﹝落情最二字。﹞玉漏遲云「錦鯨騎去﹐紫簫聲杳﹐載酒倦遊何處。」落騎字﹑何字。秋霽云「依依似曾相識。歲華易失﹐轉眼西風﹐又成陳迹。」一枝春云「空自感﹑楊柳風流。」玉田南浦云「流紅雲﹐翻笑東風難掃。」西河云「想當飛燕縐裙時﹐舞盤微墮珠粉。」﹝想當下多年字。﹞西字妝云「遙岑雨碧﹐有誰識﹑朝來淸气。」齊天樂云「夜气浮山﹐晴暉蕩日﹐一色無尋秋處。」﹝落一色二字。﹞又前調云「恐髙望遠﹐都是愁處。快料理歸程﹐早盟鷗鷺。」瑣窗寒云「怕依然舊時燕歸﹐定應未識江南冷。試香溫鼎。分明醉裏﹐過了幾番風信。想竹間﹑髙閣半閒﹐小車未來猶自等。」又前調云「想如今愁魂正迷﹐悵玉笥埋云﹐錦袍歸水。形容憔悴﹐應也孤吟山鬼。那知人﹑彈折素弦﹐門掩淸陰﹐候蛩啼暗葦。」一本「愁魂正迷」作「醉魂未酒」﹐醒字讀平聲。

○詞律沿詞綜之誤

詞綜所采各詞﹐中有未經訂正﹐詞律復沿其誤者。柳耆卿雪梅香雲「無聊意﹐盡把相思﹐分付徵鴻。」張子野山亭宴云「故宮池館﹐舊樓臺﹑問解寄相思否。」於飛樂云「怎空教﹑花解語﹐艸解宜男。」﹝脫花解語三字。﹞秦少遊八六子云「柰回首歡娛﹐漸隨流水。」晃無咎迷神引云「餘霞散綺﹐向煙波路。怪竹枝﹑歌聲怨﹐爲誰苦。」﹝向字上多回字﹐歌聲下多聲字。﹞周美成夜飛鵲云「相將散離會﹐兔葵燕麥﹐向殘陽﹑影與人齊。」黃裳雨霖鈴云「送兩程愁作行色。」朱惇儒雙云「相偎梢下沙磧。」﹝倒作梢下根偎。﹞美白石長亭怨慢云「向何處﹐閱人多矣﹐不會得靑靑如許。」趙耆孫遠朝歸云「見乍開江梅﹐晶明玉膩。又別是﹑一般風味。」﹝江梅下脫晶明二字﹐別是上脫又字。﹞無名氏魚遊春水雲﹕「媚柳輕黃金蕊。」韓元吉六州歌頭云「風流地﹑到也應悲。」蔡伸侍香金童云「更柳下人家似相識。」﹝脫相字。﹞史梅溪八歸云「憑持尊酒。」﹝落尊字。﹞趙以夫角招云「溪橫略彳勺。」﹝落橫字。﹞蔣竹山白薴云「憶昨聽鶯柳畔﹐引蝶花邊。」﹝落聽鶯四字。﹞解佩令云「春雨如絲﹐剛繡出﹑花枝紅裊。」﹝落剛字。﹞陳西麓明月引云「鏡裏傷心心裏月。」﹝脫傷字。﹞垂楊云「縱啼鵑﹑不喚春歸人自老。」﹝脫縱字。﹞黃玉林河傳云「不知郎馬何處。」汪存步蟾宮云「蕩雙槳﹑浪平煙暖。」﹝脫蕩字。﹞吳夢窗澡蘭香雲「炊黍夢﹑光陰漸老。」﹝脫炊字。﹞解語花云「冷云荒苑。」﹞王沂孫眉嫵云「還老盡桂花影。」﹝脫盡字﹐花下多舊字。﹞周艸窗玉京秋云「畫角吹寒﹐碧砧度韻。翠扇陰疏﹐紅衣香褪。」﹝脫畫角吹寒四字並陰字。﹞綠蓋舞風輕雲「淩波步秋綺。」徵招云「登臨嗟已老。」張玉田月下笛云「寒窗夢裹。」﹝脫夢字。﹞梅子黃時雨雲﹕「鷗鷺相看驚比瘦。」珍珠簾云「任此情何許。又卻被﹑淸風畱住。」曹組婆羅門引云「望遠傷懷對景。」呂渭老百宜嬌云「秋晚嫩涼庭戶﹐半窗秋雨。」劉一止夢橫塘云「林影吹寒﹐短書傳憶。」李甲望云涯影云「樓上暮云凝碧。危闌靜倚﹐時向西風下﹐認遠笛。」曾允元月下笛云「浮萍點點﹐東風吹得愁如海。」姜个翁霓裳中序第一云「艸滿舊時行迹。更聽得聲聲﹐晚鶯如覓。」姚云文玲瓏玉云「倩誰分淺凸深凹。」張蛻巖陌上花云「滿羅衫﹑是酒痕凝處。」﹝是酒下多香字。﹞張伯雨雪獅兒云「幾番花陰濯足﹐不如圖軸。燒黃獨。自聽瓶笙調曲。」至姜夔揚州慢云「處胡馬窺江去後。」詞綜作戎馬﹐詞律作吳馬﹐當是元人所易﹐相沿未攺。

○紅情綠意

暗香疏影二調﹐爲白石自度腔﹐以詠梅花。張玉田易名紅情綠意﹐分詠荷花荷葉。詞綜成時﹐玉田生詞尙未流布﹐故綠意詞屬之無名氏。詞中西風吹折﹐誤作聽折﹐並於怨歌上落恐字﹐幾成兩體。按原詞云「碧圓自潔。向淺洲遠浦﹐亭亭淸絕。猶有遺簪﹐不展秋心。能捲幾多炎熱。鴛鴦密語同傾蓋﹐且莫與﹑浣紗人說。恐怨歌忽斷花風﹐辭卻翠云千疊。回首當年漢舞﹐怕飛去﹑漫縐畱仙裙褶。戀戀靑衫﹐猶染枯香﹐還笑鬢絲飄雪。盤心淸露如鉛水﹐又一夜西風吹折。喜淨看匹練秋光﹐倒瀉半湖明月。」詞律知綠意之卽疏影﹐亦不知爲玉田生作。細繹篇中句讀﹐絕似花心動﹐惟起句與前後兩結不同。至元人彭元遜又易名解環﹐於盤心淸露二句作「汀洲窈窕余醒寐﹐遺浮沈澧浦」﹐遺句少一字﹐餘酲寐亦費解﹐必有訛脫。

○詞律錄詞與詞綜不同

萬俟詠淸明應制三臺云「見梨花初帶夜月﹐海棠半含朝雨。內苑春﹑不禁過淸門﹐禦溝漲﹑潛通南浦。東風靜﹑細柳垂金縷。望鳳闕﹑非煙非霧。好時代﹑朝野多歡﹐徧九陌﹑太平簫鼓。乍鶯兒﹑百囀斷續﹐燕子飛來飛去。近淥水﹑臺榭映秋千﹐鬥艸聚﹑雙雙遊女。餳香更﹑酒冷踏靑路。曾暗識﹑夭桃朱戶。向晚驟﹑寶馬雕鞍﹐醉襟惹﹑亂花飛絮。正輕寒輕暖漏永﹐半陰半晴雲暮。禁火天﹑已是試新妝﹐歲華到﹑三分佳處。淸明看﹑漢蠟傳宮炬。散翠煙﹑飛入槐府。斂兵衛﹑閶闔門開﹐住傳宣﹑又還休務。」詞律校訂頗是﹐且調句三臺﹐詞亦整整齊齊三段。詞綜於雙雙遊女句分段﹐尙沿艸堂舊本。其春艸碧雲「又隨芳渚生﹐看翠連霽空﹐愁徧徵路。東風裏﹐誰望斷西塞﹐恨迷南浦。天涯地角﹐意不盡﹑消沈萬古。曾是送別長亭下﹐細綠暗煙雨。何處。亂紅鋪繡茵﹐有醉眠蕩子﹐拾翠遊女。王孫遠﹐柳外共殘照﹐斷雲無語。池塘夢醒﹐謝公後﹑還能繼否。獨上畫樓﹐春山暝﹑雁飛去。」詞詠春艸﹐如作「又隨芳渚坐」﹐無理。詞綜﹑詞律均未訂正。至柳外句照前段誰望句法﹐應作「共柳外殘照」﹐辭气方順﹐惜各本如此﹐未敢臆攺。又詞綜所采賀方回薄幸云「淡妝多態﹑更滴滴﹑頻回盼睞。便認得琴心先許﹐欲綰合歡雙帶。記畫堂風月逢迎﹐輕顰淺笑嬌無柰。向睡鴨鑪邊﹐翔鴛屏裏﹐羞把香羅偸解。自過了收燈後﹐都不是﹑踏靑挑菜。幾回憑雙燕﹐丁寧深意﹐往來翻恨重簾礙。約何時再。正春濃酒暖﹐人閒畫永無聊賴。懨懨睡起﹐猶有花梢日在。」翡翠二語﹐字𨿽艷麗﹐未免近俚。又張子野惜瓊花云「汀白。苕水碧。每逢花駐樂﹐隨處歡席。別時攜手看春色。螢火而今﹐幾破秋夕。汴河流﹐如帶窄。任輕舟似葉﹐何計歸得。斷雲孤鶩靑山極。樓上徘徊﹐無盡相憶。」本集所載如此﹐花艸粹編落去﹕「汴」﹑「舟」二字﹐詞綜因之﹐詞律疑「輕」字下脫「舟」字﹐不知「河」字上尙闕「汴」字。味詞意﹐似子野在汴憶吳興之作。若作河流如帶﹐任輕似葉﹐非特文義費解﹐意亦不顯。

○韓縝鳳簫吟詞校

鳳簫吟一名芳艸﹐韓縝詞云「鎖離愁邊綿無際﹐來時陌上初薰。繡帷人念遠﹐暗垂珠淚﹐泣送徵輪。長行長在眼﹐更重重遠水孤云。但望極樓髙﹐盡日目斷王孫。銷魂。池塘別後﹐舊曾行處﹐綠妒輕裙。恁時攜素手﹐亂花飛絮裏﹐緩步香茵。朱顏空自攺﹐向年年﹑芳意常新。徧綠野嬉遊醉眼﹐莫負靑春。」蓋芳艸二字卽題﹐後人誤爲調名耳。換頭第二三句﹐本作「池塘別後﹐曾行處」﹐詞律謂曾字上必落一舊字﹐按奚倬然詞亦系四字兩句﹐其他句讀﹐無不相同﹐似以「舊曾行處」爲是﹐於文理亦覺明順。奚詞云「笑湖山紛紛歌舞﹐花邊如夢如薰。響煙驚落日﹐長橋芳艸外﹐客愁醒。天風吹送遠﹐向兩山﹑喚醒癡云。猶自有﹑迷林去鳥﹐不信黃昏。銷凝。油車歸後﹐一眉新月﹐獨印湖心。蕊宮相答處﹐空巖虛谷應﹐猿語香林。正酣紅紫夢﹐便市朝﹑有耳誰聽。怪玉兔﹑金烏不換﹐只換遊人。」其感喟之意﹐溢於行間。詞綜錄其華胥引一詞﹐殆因用韻太雜﹐故未入選。響煙二字費解﹐西湖志作響音﹐題爲南屏晚鐘﹐與詞意頗合。

○史達祖三姝媚詞校

三姝媚調始見史梅溪集﹐計九十九字﹐各家俱同。獨夢窗一首云「酣春淸鏡裏。照淸波明眸﹐暮云愁思。半綠垂絲﹐正楚腰纖瘦﹐舞衣初試。燕客飄零﹐煙樹冷﹑靑驄曾系。畫館朱橋﹐還把淸尊﹐慰春憔悴。離苑幽芳深閉。恨淺薄東風﹐褪香銷膩。彩Ψ翻歌﹐最賦情﹑偏在笑紅顰翠。暗拍闌干﹐看數盡﹑斜陽船市。付與嬌鶯﹐金衣淸曉﹐花深未起。」計後結多二字。細玩詞意﹐付與二句﹐必有訛錯﹐蓋金衣卽鶯﹐不應重用﹐殆原本或金衣﹑或嬌鶯﹐嗣經酌定二字﹐不知者遂連綴書上﹐若刪去二字﹐則仍九十九字也。至酣春淸與淸波明眸﹐疊用平聲字﹐玉田而外﹐亦各家俱同﹐似系定格。惟詞綜錄薛夢桂詞云「更無情﹑連夜送春風雨。」連夜恐系連宵之誤﹐惜無善本可校。

○蘇軾念奴嬌詞校

東坡赤壁懷古念奴嬌詞盛傳千古﹐而平仄句調都不合格。詞綜詳加辧正﹐從容齋隨筆所載山谷手書本云「大江東去﹐浪聲沈﹑千古風流人物。故壘西邊﹐人道是﹑三國孫吳赤壁。亂石崩云﹐驚濤掠岸﹐捲起千堆雪。江山如畫﹐一時多少豪傑。遙想公瑾當年﹐小喬初嫁了﹐雄姿英發。羽扇綸巾﹐談笑處﹑檣櫓灰飛煙滅。故國神遊﹐多情應是﹐笑我生華髮。人生如寄﹐一樽還酹江月。」較他本浪聲沈作浪淘盡﹐崩云作穿空﹐掠岸作拍岸﹐雅俗回殊﹐不僅孫吳作周郎﹐重下公瑾而已。惟談笑處作談笑間﹐人生作人間﹐尙誤。至小喬初嫁句﹐謂了安屬下乃合。考宋人詞後段第二三句﹐作上五下四者甚多﹐仄韻念奴嬌本不止一體﹐似不必比而同之。萬氏詞律仍從坊本﹐以此詞爲別格﹐殊謬。

○詞綜誤以周詞爲吳詞

「暗塵四斂。樓觀回出﹐髙映孤館。淸漏將短。厭聞夜久﹐簽聲動書幔。桂華又滿。閒步露艸﹐偏愛幽遠。花气淸婉。望中迆邐﹐城陰渡河岸。倦客最蕭索﹐醉倚斜陽穿柳綫。還似汴堤﹐虹梁橫水面。看浪春燈﹐舟下如箭。此行重見。嘆故友難逢﹐羈思空亂。兩眉愁﹑幾誰舒展。」此美成詞﹐調寄繞佛閣﹐有陳西麓和韻詞可證。詞綜誤編吳夢窗詞內﹐桂華作桂花﹐浪作浪﹐詞律亦然﹐更以浪作綠﹐均誤。玩詞意﹐桂華乃言月﹐非言桂也。

○詞綜所采金元人詞訛脫

詞綜所采金元人詞﹐訛脫較少。惟蕭列八聲甘州云「可憐生﹑飄零到荼コ。」趙可望海潮云「郵亭一別。」彭元遜子夜歌云「待他年﹐君老巴山﹐共聽夜雨。」漢宮春云「夢舊寒﹐淺醉同衾。便是斗燈見月﹐看花對酒驚心。」張翥多麗云「見一片水天無際。」﹝落見字。﹞趙文瑞鶴仙云「西湖上﹐多少愁思恨縷。風流憶張緒。痛絕長堤別後﹐淒涼意﹐向誰訴。」宋遠意難忘云「春水夢爲龍。」尹濟翁一萼紅雲﹕「惱亂人怎忍更凝眸。」﹝脫怎字。﹞張半湖掃花遊雲﹕「天外新蟾低掛。」宋詞錯落之多﹐半誤於汲古閣本。蓋毛氏知刊書﹐不知校對﹐古籍𨿽藉以流布﹐而誤入正復不淺。

○詞綜未經校正處

汪晉賢農部曁王蘭泉司寇﹐於詞綜書成後﹐先後輯補人補詞八卷﹐亦有未經校正處。如趙希邁八聲甘州云「前時柳色﹐今度蒿萊。」鄭子玉八聲甘州云「賴東君容我﹐醉臥展香ブ﹐盡教人﹑更行更遠。」王璉踏莎行雲﹕「潤逼疏欞﹐寒侵芳袂。」李彌遜水調歌頭云「正是天寒日暮﹐獨釣一江殘雪。」辛稼軒洞仙歌云「嘆輕衫茸帽﹐幾許紅塵。」趙彥端月中桂云「釀一襟涼潤﹐詩情病非疇昔。」滿庭芳云「聽幾聲黃鳥﹐粵樹閩溪。」宋穆護砂云「輕拭盡粉痕如故。」潘良貴滿庭芳云「人間世﹐那知此夜﹐空際列瓊樓。」吳存八聲甘州云「說與渠儂知否。」又趙仲穆憶秦娥云「春寂寂。重門半掩梨花白。梨花白。芳心如醉﹐暗思當日。金釵欲墮烏雲側。佳人望斷天涯客。天涯客。今年又過﹐淸明寒食。」﹝脫前後段疊字兩句。何景福別魯道源虞美人云「三年奔走荒山道。喜說苕溪好。苕溪秋水漫悠悠。載將離恨上杭州。干戈未已身如寄。安樂知何處。靑溪溪上釣魚磯。縱使無魚﹐還有蟹螯肥。」完顏婆羅門引云「暮云收盡﹐柳梢華月轉銀盤。東風輕扇春寒。玉輦通宵遊幸﹐彩仗駕雙鸞。間鳴弦脆管﹐鼎沸鰲山。漏聲未殘。人半醉﹐尙追歡。是處燈圍﹐花護雕鞍。繁華夢斷﹐醉幾度﹑春風雙鬢斑。回首處﹐不見長安。」葛長庚好事近云「行到竹林﹐探得梅花消息。冷蕊疏英如許﹐更無人知得。水枯雪老歲年䢐﹐俯仰自嗟惜。醉臥影裏﹐有何人相識。」薩天錫贈友水龍吟云「王郎錦帶吳鉤﹐醉騎赤鯉銀河去。絳袍弄月﹐銀壺吸酒﹐錦箋揮兔。禿鬢西風﹐短篷落月﹐東吳西楚。悵丹陽郭裏﹐相逢較晚﹐共翦燭﹐西窗雨。文采風流俊偉﹐碧紗巾掛珊瑚樹。出門萬里﹐掀髯一笑﹐靑山無數。揚子江頭﹐凍沙寒雨﹐暮天飛鷺。待明朝﹑酒醒金山﹐過瓜洲渡。」按虞美人調五十六字﹐四轉韻﹐前後段同﹐無五十四字體。何詞之「載將離恨」句與完顏詞之「燈圍花護雕鞍」﹐葛詞之「醉臥影裏」﹐薩詞之「酒醒金山過瓜洲渡」﹐詞意均欠完足﹐調亦不協﹐恐載將上燈圍下各脫落二字﹐醉臥及金山下亦如之。

○詞綜補遺未經校正處

陶鳧薌宗伯﹝梁﹞以竹太史詞綜采摭未廣﹐竭數十年力羅薈萃﹐成補遺二十卷。𨿽經楊伯夔﹑吳更生諸君參詳校訂﹐而魯魚亥豕﹐尙所不免﹐且間有脫字﹑衍字﹐未經校定。如蘇舜卿水調歌頭云「魚龍隱處。」胡銓浣溪沙云「但覺暗添雙鬢雪。」袁去華傾杯近云「並坐調笙何時更。」垂絲釣云「還是黃昏到﹐歸夢少﹑縱夢歸易覺。」玉樓春云「引成密約笑言間。」陳三聘西江月云「當年風格太妖嬈。」李濱老百字令雲「霧鬢風鬟何處問。」鷓鴣天云「臉上殘霞酒半消。」張樞戀繡衾云「柰愁春塵鎖雁弦。」趙汝﹛艸光﹜斷繡衾云「澑啼痕盈臉未消。」劉三才聲聲慢云「半額蜂黃。」吳則禮聲聲慢云「淸坐久﹐微云屢遮星漢。」徐寶之沁園春云「采香芳徑。」施嶽蘭陵王云「鱗翼渺蹤迹。」丁宥水龍吟云「悵芙蓉城杳。」陳策摸魚兒云「敲吟未穩。」黎廷瑞蝶戀花云「密炬搖霞光顫酒。」祝英臺近云「遠山翠﹐空思淡掃蛾眉﹐盈盈照秋水。」﹝空字下多相字。﹞牟漁家傲云「親闈安問應旁午。」劉無言花心動云「偏憶江梅﹐有塵表丰神﹐世外標格。問桃杏嬌姿﹐怎生向前爭得。」薛師石漁歌子云「白鶴飛來月滿船。」楊冠卿蝶戀花云「往事思量徧。」浣溪沙云「惜花天气惱餘酲。」垂絲釣云「酒力未醒﹐眉黛還斂。情無限。」陳偕滿庭芳云「浮世更相代謝﹐江頭月﹐渡口斜暉。」﹝江頭下多明字。﹞張才翁雨中花云「正好花時節﹐山城畱滯﹐忍負歸心。」﹝好花上多是字。﹞許滿宮花云「金鞍何處掠新歡﹐偸倩燕鶯尋問。」﹝新歡下落偸字﹐調名亦誤滿宮春。﹞袁衤淸平樂云「畫堂晨起﹐來報雪花墜。」五彩結同心云「新妝淺﹐要待吹簫伴侶。」魏了翁朝中措云「雁字天邊。」樓霜天曉角云「曉鐘天未明。曉霜人未行。」趙氵晉臨江仙云「文挾波飛。」韓氵虎浣溪沙云「鬟云撩亂玉釵橫。」臨江仙云「煙雲催薄暮﹐絲雨濕輕寒。」感皇恩云「惜春歸去﹐酒病翻成花惱。」張良臣西江月云「不道參橫易曉。」吳仲方夜飛鵲云「說風流直到如今。正蕭然﹐竹枕疏衾。」鄭黻金縷曲云「幔亭祠下﹐賽神簫鼓。」姚牧庵燭影搖紅雲﹕「記紅冰淫淫淚斷。」﹝落一淫字。﹞多麗云「碎牙板﹐煩襟消暑。」﹝落碎字。﹞吳存摸魚兒云「人事別。把故國興亡﹐欲問無人說。」﹝落把字。﹞拜住菩薩蠻云「牙牀和困睡。一任金釵墜。」歐陽功漁家傲云「千林紅葉同春賞。」王國器踏莎行雲﹕「梨花寂寞重門閉。」錢抱素臺城路云「縱老興猶濃﹐不堪馳騁。」黃大臨七娘子云「勸君倒戴休今後。」﹝落勸君二字。﹞海陵庶人喜遷鶯云「笑談頃﹐合長江齊楚。六師飛渡。此去無自墮﹐金印如斗﹐獨把功名取。」﹝功名下多攜字﹐應於六師飛渡句分段﹐誤分長江齊楚句下。﹞至宋無名氏望海潮﹐應於「遠煙深處弄滄浪」分段﹐誤將換頭「倚樓魂已飛揚」句連屬上闋。兪紫芝「釣魚船上謝三郎」詞﹐按調系訴衷情﹐乃沿樂府雅詞作阮郎歸﹐且誤注句讀﹐與他詞異。方伯分巡楚北時﹐余曾妄貢所知﹐惜板存都中﹐未及刊攺。

○原本脫字應注明詞下

昔與鳧薌宗伯論及詞中有訛脫一二字﹐意調俱失者。余謂補遺中采輯各詞﹐如興調未協﹐文義亦不貫串﹐必原本脫落字句﹐似宜計字畱空﹐或於詞下注明﹐免致後人認爲另體。宗伯頗以爲然﹐尢以注明詞下﹐謂得虛衷論古之意。今就管窺所及﹐如李億徵招云「漫舉目銷凝﹐對愁朦翁。」﹝愁字下似脫一字。﹞傅大詢水調歌頭後起雲﹕「童子門開﹐看有誰來。」﹝恐童字上脫一喚字或呼字。﹞利履道水調歌頭云「相思酒醒﹐花落五更頭。」﹝相思下似脫二字。﹞歐良百字令云「困倚屏風無意緒﹐把眉兒雙縐。」﹝把字上似脫一字。﹞吳淵水調歌頭云「酒旗斜處﹐一簇幾紅妝。」﹝恐酒旗或一簇上脫落二字。﹞黃伯厚書錦堂云「笑酒杯翻手﹐滿地祥雲。」﹝笑字上下似脫一字。﹞方君遇風流子云「回首別離容易過﹐楊柳又依依。」﹝回首下似脫一字。﹞李好古八聲甘州後段云「遊子憑闌淒斷﹐百年故國﹐飛鳥斜陽。恨當時肉食﹐一擲賭封疆。骨冷英雄何在﹐望荒煙﹑殘戍觸悲涼。無言處﹑西樓畫角﹐風轉牙檣。」﹝百年骨冷四字上恐各落一字﹐賭作睹誤。﹞江漢喜遷鶯云「繡衮香濃﹐榮耀滿門朱紫。」﹝香濃下似脫四字。﹞白仁甫多麗云「渺澄波﹐聚魚曲港﹐浣紗人去掩柴荊。」﹝誤气不接﹐恐曲港下脫落十三字。﹞姚燧木蘭花慢云「轉幽蕙﹐泛崇蘭。上已淸明﹐相期一日﹐百歲逢難。」﹝蘭字下恐脫一正字或恰字。﹞蕭維斗婆羅門引起句云「誰人得數登臨。看公鐘鼎何心。」﹝恐誰人上脫落五字。﹞李孝光靑玉案前結云「春風千里﹐綠到棠陰處。」﹝千里下似脫四字。﹞朱顏蘇武慢云「常是懶歌慵笑。正天威掃平狂寇﹐整頓乾坤都了。」﹝正字下似脫一字。﹞此皆顯而易見者。宋以來流傳詞調﹐因錯落而誤分另體者﹐正不少耳。

○詞綜補遺錄範邱詞訛脫

詞綜補遺錄範仲允妻伊川令﹐第三四句脫「時又」二字﹐並脫換頭第二句﹐詞律亦如之。又錄邱氏燭影搖紅詞﹐脫「塵世多情」至「枯荷池沼」二十五字﹐且以換頭第一二句連屬上闋﹐似沿詞苑叢談﹑樂府紀聞原本﹐未及詳校﹐致與本調不協。範妻詞云「西風昨夜穿簾幕。閨院添蕭索。最是梧桐零落時﹐又迆邐﹑秋光過卻。人情音信難。魚雁成擔擱。教奴獨自守空房﹐淚珠與燈花共落。」邱詞云「綠淨湖光﹐淺寒先到芙蓉島。謝池幽夢屬才郎﹐幾度生春艸。塵世多情易老。更那堪﹑秋風裊裊。晚來羞對﹐香芷汀洲﹐枯荷池沼。恨鎖橫波﹐遠山淺黛何心掃。湘江人云嘆無依﹐此意從誰表。喜趁良宵月皎。況難逢﹑人間兩好。莫辭沈醉﹐醉入屏山﹐只愁天曉。」邱氏一作湘江妓﹐詞爲侑舒信道作﹐非紀聞所云池中物也。

●卷十四

○詞律訛錯

萬氏詞律成於嶺外﹐所見之書無幾﹐采列各調﹐亦多錄自汲古閣本﹐未經細校﹐卽付手民﹐訛錯處較詞綜尢甚。如好時光云「眉黛不須張敞畫。」甘州子云「畫羅裙﹑能結束。」春曉曲云「玉人酒渴咽春水。」雪花飛雲「歸裊絲鞘競醉。」金蕉葉云「就中有个風流。」浪淘沙慢云「雨尢雲。」又云「念漢浦離魂去何許。」紗窗恨云「壘巢泥濕時時墜。」少年遊雲﹕「尋徧短長亭。」錦堂春慢云「嘆飄零宦路﹐難狀晚景煙霞。」河傳云「圓荷閃閃。」又云「謝娘翠蛾愁不銷。」雨中花慢云「淸商不假餘妍。」又云「玉女明星迎笑。」又云「問伊今後﹐更敢無端。」探春慢云「目送流光一羽。那負燈牀聽雨。」探芳新云「漸沒飄紅﹐椒杯杳﹑朝醉醒。」鳳來朝云「扇底弄﹑團圓影。」又云「花殘春晚﹐又別東君去。」傾杯令云「蓮房露。」又云「白髮新愁未了。」傾杯樂云「黯無緒﹐天外徵鴻。」引駕行雲﹕「無眠屈指。」翻香令云「惜香愛把寶釵翻。重勻處﹐更將沈水與同燃。」鳳銜杯云「縱時展丹靑。」花上月云「夜深裏怨遙更。」喜遷鶯云「傳枝偎葉語關關。」七娘子云「雁落蒹葭浦。」一翦梅云「拍手相招。」接賢賓云「香チ鏤詹五花驄。」荷華媚云「霞苑露荷碧。任看伊顏色。」麥秀兩歧云「嬌嬈不禁人拳。」風中柳云「幽禽歌曲。」歸田樂云「還是月明人千里。」杏方園云「何時水遣夢相縈。」梁州令云「月不長圓。」靑玉案云「官河不礙遺鞭路。」鳳凰閣云「楊花無賴﹐怎柰向黃昏院落。」看花回云「風梳煙沐﹐陰重重﹐簾未捲。」兩同心云「蟾彩回﹐夜遊香陌。」月上海棠云「視過眼光陰向來少。」惜黃花慢云「願教人壽百年。」惜奴嬌云「試約黃昏﹐便不誤黃昏信。」郭郎兒近拍云「睡久輾轉慵起。」蕊珠閒雲﹕「發嬌鶯上林梢。」解蹀躞云「倩君沈醉。」銜街行雲﹕「朦朧暗想如花面。」山亭柳云「甚輾轉思量著。」有有令云「準擬恩情海似。」驀山溪云「怎便輕分散。」長壽樂云「巧笑姿姿﹐別成嬌媚。」迷仙引云「華偸換﹐何妨攜手同歸去。」黃鶴引云「生逢垂拱﹐才粗茸。」淸波引云「抱幽恨誰語。」八六子云「愁坐望處﹐金輿漸遠。」探芳信云「問霧暖藍田。」勸金船云「曲水池邊﹐笑把秋花插。」滿江紅雲﹕「春水連天。」遙天捧翠華云「翠溢回瀾。佩麟江左舊都﹐襦聲歡。宴淸都﹐休訴酒杯寬。」法曲獻仙音云「翻成雲雨離拆。前事頓輕擲。」采蓮令云「此時情苦。千嬌面﹑盈盈佇立﹐隱隱兩行煙樹。」東風齊著力云「幸有迎春綠醑。」尾犯云「蕭蕭稷雪。」畱客住云「忍思慮。主人未肯教去。」鳳凰臺上憶吹簫云「百端邀勒春還。」又云「下指成音。」塞垣春云「漏瑟侵瓊管﹐藏鉤怯冷﹐畫雞臨曉。」玉京謠云「從他鴛暖秋被。」被花惱云「寶鴨微溫瑞煙少。」玉簟涼云「柔情各自未翦。」暗香雲「懷暖天香宴裏﹐花隊簇﹑輕軒銀蠟。」夜合花云「半如酣醉成狂﹐無言自省。」瑤臺第一層雲﹕「景鐘文瑞世﹐醉尙方﹑難老天漿。」云仙引云「紫鳳臺旁﹐繞臨溪樹。」孤鸞云「孤山好尋舊約。」八節長歡云「波濤何處試鮫鱷﹐襦寄餘歡。」並蒂芙蓉云「殿宇分明獻嘉瑞﹐擁羣仙醉賞。」紫玉簫云「笙歌圍裏。」鳳池吟云「畫省中書﹐待賡吟﹑殿閣南燻。」玉燭新云「庾愁易就。」春夏兩相期云「洗雪華桐。」丁香結云「陡覺暗動﹐催花春意。還似。似海霧仙山﹐喚覺環兒半睡。」壽樓春云「誰念我﹐今無裳。」瑞鶴仙云「輕紗睡初足﹐縱湘弦難寄﹐寒香終在。」又云「芳盟未穩。」又云「偏醉情人詞客。」慶春宮云「翠圍腰瘦一撚﹐都是淒涼。」晝錦堂云「半蝸茅屋歸炊影。」西平樂云「煙花澹蕩。」竹馬兒云「田園縱在。」迎新春云「慶嘉節﹐當三五。」憶瑤姬云「花房時漸密﹐到舊家時節。神仙說道淩虛。」花心動云「有人知否。」泛淸波摘徧云「卻似去年時候好﹐空把吳霜點鬢。」飛雪滿羣山云「鈴閣云蒸﹐銜枚飛渡。」又云「夜闌霜月侵門﹐翠筠敲韻。」薄幸云「鴉啼鶯ミ。」擊梧桐云「自識伊來﹐好好看承。」蘇武慢云「望碧雲空暮。」透碧宵云「帝居壯麗。」歌頭云「永日逃煩暑。暗惜此光陰﹐歲時暮。旦旦須呼賓友。」玉女搖仙佩云「恐旁人笑我﹐但願取﹑從今斷不辜鴛被。」杜韋娘云「鶯兒燕子忙如織﹐間嫩葉﹑枝亞靑梅小﹐頻欹玳枕﹐喚作鳳侶鴛儔。」此不過詞義紕繆﹐於體格尙無乖戾。又如胡搗練云「洞閣曉﹑寶妝新注。香格艷姿天賦。無計長爲主。」甘艸子云「池上憑闌愁無侶。」賀聖朝云「三分春色二分愁﹐更一分風雨。知他來歲牡丹時﹐再相逢何處。」長生樂云「福壽來添。」安公子云「明夜事﹐此歡重省。」最髙樓云「分散去﹐輕如雲與葉。」玉樓春云「錦字織成封過與。」傾杯樂云「贏得空使方寸擾。」朝玉階云「柳條絲尙軟﹐雪花輕。黃金才鎖﹐掩銀屏。惜花芳態好﹐淚盈盈。千金須一笑﹐信傾城。」定風波云「拘束教吟和。」垂絲釣云「放溯溪遊纜。波光閃。通夜燕。間漏移幾點。」四犯翦梅花云「日華籠輦。荷香紅淺。狨チ坐穩﹐內家宣勸。」曲江秋云「蕭然傷感﹐鷗鷺戲晚浴。」一寸金雲「波暖鳧泳。」破陣樂云「金柳搖風樹樹﹐罄歡娛﹐各采明珠時見。」𨿽僅訛一二字﹐而韻調因之不協。萬氏力攻嘯余圖譜之謬﹐而不自知疏陋正復相似﹐所謂責人斯無難也。

○詞律脫落字句

馮柳東大令月湖秋瑟集中﹐譏萬氏詞律所收惜瓊花詞﹐知落舟字﹐而不知尙脫汴字。並歷舉垂楊﹑白薴﹑於飛樂﹑山亭宴中脫落字句﹐謂其句謂未審﹐遑論音律。余按律中訛脫字句﹐尙有多至十餘字者。如揚無咎上林春云「李夭桃堆繡。正暖日如燻芳袖。流鶯恰恰婦啼﹐似爲勸百觴進酒。少年未用稱遐壽。願來歲如今時候。相將得意皇都﹐同攜手上林春晝。」柳永宣淸云「殘月朦朧﹐小宴闌珊﹐歸來輕寒凜凜。背銀缸﹑孤館乍眠﹐擁重衾﹑醉魂猶噤。永漏頻傳﹐前歡已去﹐離愁一枕﹐暗尋思﹐舊追遊﹐神京風物如錦。會擲果朋儕﹐絕纓宴會﹐當時曾痛飲。命舞燕翩翻﹐歌珠貫串﹐向玳筵前﹐盡是神仙流品。至更闌﹑疏狂轉甚。更相將﹑鳳幃鴛寢。玉釵橫處﹐任散盡髙陽﹐這歡娛甚時重恁。」又傾杯樂云「離燕殷勤﹐蘭舟凝滯﹐看看送行南浦。情知世上﹐難使皓月長晝﹐彩雲鎭聚。算人生﹑悲莫悲於輕別﹐最苦。正歡娛﹐便分鴛侶。淚流瓊臉﹐梨花一枝春帶雨。慘黛蛾﹑盈盈無緒。共黯然銷魂﹐重攜纖手﹐話別臨行﹐再三問道君須去。頻耳畔低語。知多少他日深盟﹐平生丹素。從今盡把憑鱗羽。」又附錄柳永望梅云「小寒時節﹐正同雲暮慘﹐勁風朝冽。信早梅﹑偏占陽和﹐向日處﹑淩晨數枝爭發。時有香來﹐望明艷﹑遙知非雪。想玲瓏嫩蕊﹐弄粉素英﹐旖旎淸絕。仙姿更誰並列。有幽光映水﹐疏影籠月。且大家﹑畱倚闌干﹐斗綠醑飛觥﹐錦箋吟闋。桃李繁華﹐料比此﹑芬芳俱別。等和羹待用﹐休把翠條輕折。」吳文英龍山會云「石徑幽云罅。步障深深﹐艷錦靑紅亞。小喬和夢醒﹐環佩杳﹑煙水茫茫城下。何處不秋陰﹐問誰惜﹑東風艷冶。最妖嬈﹐愁侵醉煩﹐紅綃淚灑。搖落翠莽平沙﹐欲挽斜陽﹐駐短亭車馬。晚妝羞未整﹐沈恨起﹑金穀魂飛深夜。驚雁落淸歌﹐酹花底﹑觥船快瀉。待歸來﹐井梧上﹑有玉蟾遙掛。」

○詞律中脫字衍字

詞律中脫字旣多﹐且有衍字﹐分句亦有舛錯。如甘州子云「可惜許﹐淪落在風塵。」﹝脫許字。﹞長相思慢云「問何時佳期卜夜﹐綢繆莫負淸秋。」﹝脫莫負四字﹐誤以卜夜綢繆爲語。﹞上行杯云「一曲離聲腸寸斷。」﹝脫聲字﹐衍一寸字。﹞西施錦云「這些些愁寂。黃昏近也﹐斂眉峯輕碧。」﹝脫一些字﹐並近字。﹞傾杯樂云「辜負髙陽客。恨難極。和夢也﹐多時間隔。」﹝脫恨難極以下十字。﹞又云「煙和露潤﹐偏染長堤芳艸。」﹝脫潤字﹐染作潤。﹞望遠行雲﹕「對此好景﹐見纖腰圍小﹐信人憔悴。」﹝脫對此二字﹐並小字圍作圖。﹞東坡引云「何期歸太速。」﹝脫疊句五字。﹞又云「淸歌目送西風雁。夜深拜月﹐瑣窗西畔。」錦帳春云「最是春來﹐苦兼風雨。但只恁﹑匆匆歸去。」沙塞子云「寒窗底﹐傲霜淩雪。」﹝脫窗字。﹞品令云「應也則睡不著。」﹝脫則字。﹞燕歸梁云「離愁更與宿酲兼。」﹝脫與字﹐誤分四十九字體。﹞少年遊雲﹕「一生贏得是淒涼。」﹝脫是字。﹞浪淘沙云「促拍盡隨紅袖舉。」﹝脫拍字。﹞梁州令云「東吾故遣春來緩。」﹝脫故字。﹞又云「芳心只顧依舊。」﹝願下衍長字。﹞又云「過晝南歸雁。江云渭樹俱遠。」﹝脫江云四字﹐誤分一百字體。﹞茶瓶兒云「孤負了萬紅千翠。悶懨懨成何況味。」﹝脫孤字並悶懨懨三字﹐誤分五十字體。﹞惜春令云「紛紛飄絮人疏遠。」歸田樂云「只恐花飛又春去。問此意年年春會否。絳唇靑發﹐漸少花前侶。」思遠人云「看飛雲過盡。」﹝脫看字。﹞探春令云「對花前彈阮纖瓊指。」﹝脫前字。﹞又云「爲少年﹐濕了鮫綃帕上﹐都是相思淚。」﹝應於年字讀﹐帕字句﹐誤於了字上字分句。﹞探春慢云「暗相思梅孤鶴瘦。」﹝脫鶴字。﹞探芳新云「層梯峭﹐空麝散。」﹝落峭字。﹞迎春樂云「爲別後﹑相思セ。」﹝脫後字。﹞河傳云「紅杏。紅杏。交枝相映。」﹝脫紅杏二疊字。﹞又云「采蓮調穩聲相續。吳兒伴侶﹐倚棹吳江曲。」﹝脫兒伴二字﹐誤作采蓮調穩﹐吳侶聲相續。不知河傳調前起均四字﹐後起均七字﹐換頭句無作四字者。﹞雨中花慢云「滿空寒白﹐在靑天碧海。」﹝脫白字靑字。﹞紅羅襖云「空懷夢約心期。」﹝懷下衍乖字。﹞杏花天云「從教髙捲珠簾起。看三白﹑丰年瑞气。」﹝闕起下八字。﹞玉闌干云「珠簾怕捲春殘景。小雨牡丹零欲盡。風飄絮綠苔侵徑。想後期﹑無个憑定。」﹝脫怕字﹑欲字。侵徑作暗侵﹐致前結失葉一韻。且誤作五十四字體。个作今。﹞步蟾宮云「憶吾家妃子舊遊時。」﹝脫時字。﹞錦帳春云「是使星隨後。勸國夫人酒。」﹝脫是字﹑人字。﹞徧地花云「滿枝頭彩雲雕霧。暖風前﹑一笑盈盈。吐檀心﹑向誰發付。」﹝彩雲上衍新字﹐應於盈字句心字讀﹐誤於吐字分句注葉。﹞轉調踏沙行雲﹕「淸和將近﹐柰春寒更薄。」﹝脫柰字。﹞又云「一月五番價﹐共歡集。」﹝闕價字。﹞紅窗回云「早窗外亂紅﹐已深半指。有个人人生齊楚﹐向耳邊問道﹐今朝醒未。情性慢騰騰地。」集賢賓云「鴛衾暖﹑鳳枕香濃。」﹝脫暖字。﹞撥棹子云「憑小檻﹑細腰無力。」﹝脫憑字。﹞定風波云「向花誇說月中枝。」﹝花下衍枝字﹐誤分六十三字體。﹞又云「極目蕭疏﹐寒柳萬株。」﹝脫塞字。﹞滚繡球云「冰腮退粉。」﹝脫粉字。﹞解令云「掩深宮﹑團扇無緒。」﹝緒上衍情字。﹞玉梅令云「背立怨東風﹐花未吐﹐暗香已遠。梅下花能勸。」﹝東風下衍髙字﹐梅下脫下字。﹞看花回云「正萬家急管繁弦。任旗亭斗酒十千。」脫正字﹐任作在。﹞又云「願授我長生。」﹝脫願字。﹞佳人醉云「因念素娥﹐杳隔音塵。」西施云「薴蘿妖艷世難儕。捧心嬌態軍前死。旋羅綺﹐變塵埃。至今想﹐怨魄無主尙徘徊。」粉蝶兒慢云「艷姿初弄秀﹐忍因循﹑一片花飛。」﹝闕姿字﹐脫一字。﹞隔簾聽云「早隔簾贏得﹐斷腸多少。除非是﹑共伊知道。」﹝脫早字﹑是字﹐誤作七十三字體。﹞剔銀燈云「春到席間屏曲。」﹝春下衍忽字。﹞祭天神云「到此懨懨﹐向曉披衣坐。」﹝脫向曉二字。﹞秋夜風雲﹕「近日不期而會﹐來同歡宴。柰你自家心下﹐有事難見。」﹝來字倒在近日下﹐同作重﹐脫有字。﹞滿路花云「楚腰纖細正笄年﹐起來貪顚耍。」﹝闕笄字二字﹐耍作俊。﹞滿江紅雲﹕「萬恨千愁添傷感﹐消何計。」戀香衾云「眞成耳熱心安。驀地驀殘。怎生分得煩惱。」﹝脫耳字﹑生字﹐驚人心。﹞駐馬聽云「漸覺𨿽悔難追。漫恁寄消傳息﹐恐恩情﹐難似當時。」﹝脫漸覺二字﹐並傳字字。﹞淒涼犯云「正塵襪﹑怕臨風寒﹐欺瘦骨。滯人最苦﹐十二金錢暈半滅。」﹝脫正字﹑寒字﹐闕滅字﹐滯作汜﹐誤分九十一字體。﹞瀟湘夜雨雲﹕「重重簾幕掩映畫堂中。翠娥一見﹐吐艷互如虹。」轆轤金井云「自喚小蠻嬌小。但依約髙陽醉﹐玉山未倒。看燕釵微裊。」金浮圖云「偸送沈檀气。縱金張許史應難比。不覺金烏西墜。」白雪云「檐收雨腳﹐依然又滿長空。撲落靑虫。悵望幾多詩思﹐無句可形容。」天香雲「今年較是寒早。云共雪﹑商量未了。紅鑪圍炭宜小。伴我語時同語﹐笑時同笑。」畱客住云「念還信沈沈﹐離魂杳杳。」﹝脫念字。﹞夢揚州云「正柳塘花塢。煙雨初休﹐人今何處。」﹝脫花塢二字﹐並人字﹐誤作九十六字體。﹞雙雙燕云「楊柳岸﹐泥香半和梅雨﹐還憐又過短墻。」黃鶯兒云「明律潛催﹐幽谷暄和﹐黃鸝翩翩﹐乍遷芳樹。」﹝應於催字﹑和字﹑翻字分句﹐誤注鸝字句﹐並以谷字爲叶韻。﹞采明珠云「忍教孤另﹐暗落淚珠滿面。」燕春臺云「控芳菲﹑走馬天街。擁笙歌﹑燈火樓臺。」﹝脫擁字﹐並天街二字﹐街字乃叶韻﹐笙歌下衍院落二字。﹞夏初臨云「小橋飛入橫塘。」﹝飛下衍蓋字。﹞帝臺春云「天涯倦客。盡黃昏﹐也只是﹑暮云凝碧。」月下笛云「闌干空四繞。」﹝脫空字。﹞三部樂云「嬌羞甚﹑空只成愁。」﹝脫羞字。﹞又云「近聞道﹐官閣多梅﹐如染紅著手﹐膠梳黏發。」芰荷香雲「垂別忍見離披。」﹝別下衍袖字。﹞二郎神云「喚得秋陰﹐滿眼敗垣紅葉。」﹝脫得字﹑垣字﹐葉作藥。﹞陌上花云「關山夢裏歸來﹐還又歲華催晚。」﹝應於歸來分句﹐誤注裏字句﹐又字讀。﹞彩雲歸云「此際恨浪萍風梗。」﹝脫恨字。﹞月華淸云「記得別時﹐月冷半山環佩。更微雲疏雨﹐空庭鶴唳。」﹝記得上衍常字﹐遂誤作得字讀﹐冷字句﹐空庭作滿空﹐並誤分一百字體。﹞三姝媚云「暮云愁思。」﹝闕思字。﹞禦帶花云「龍騰虎擲。雍雍熙熙作晝﹐會樂府神姬﹐海洞仙客。」瑞云濃慢云「共道是﹑月入懷中最貴﹐算向來﹑數王謝風流。」﹝脫是字﹑算字﹑數字﹐誤作一百一字體。﹞鳳歸云云「天末殘星。」﹝闋末字。﹞又云「霜月夜明。」﹝闕明字。﹞喜朝天云「纖蕊勻殷﹐便離披瘦損﹐素李來禽總俗。」徵部樂云「每追念狂蹤舊迹。夢役魂勞苦相憶。況漸逢春色。便是有﹑舉觴消息﹐更不輕離拆。」惜餘歡云「杯觴飛勸﹐交酬互獻﹐醉主人陳榻。」合歡帶云「念分明往事成空。」﹝脫往字。﹞憶瑤姬云「廣寒宮闕回﹐倍覺秋思淸。藍橋路杳﹐楚館云深。」﹝闕回字﹐倍字﹐脫路字。﹞西河云「斷碑殘記。秋蟾似水。盡是作後來人﹐淒涼事。」小鎭西犯云「歌祓禊﹐聲聲諧楚調。」﹝脫楚字。﹞無愁可解云「又何用。著在心裏﹐展卻眉頭。」﹝脫又字﹑在字﹑頭字﹐何用下衍不字。﹞擊梧桐云「惆悵明朝何處﹐故人相望﹐但碧雲半斂。」﹝應於處字﹑望字分句﹐誤注朝字人字句﹐但字讀。﹞慢捲綱糸由云「當時事。一一堪垂淚。」﹝脫事字。﹞八歸云「壯懷無柰﹐立盡微云斜照中。」﹝脫無柰二字。﹞翠羽吟云「翩然態若遊龍。但畱殘月掛遙穹。」玉抱肚云「這淚珠﹐彊拭依前墮。問你還知麼。背盟誓﹑如風過。把洋瀾左蠡都捲盡﹐也殺不得這心頭火。」六州歌頭云「想見共迎公。」﹝闕共字。﹞夜半樂云「芳艸效汀閒凝佇。小白嫩紅無數。競鬥艸﹑金釵笑爭賭。」寶鼎現云「乘夜景﹐光動金翠。來伴宴閣多才﹐緩引笙歌起。」情久長云「瑣窗夜永﹐無聊盡作傷心句。甚近日﹑帶腰移眼﹐梨臉沾雨。」思歸樂云「共君把酒聽杜宇。解再三﹑勸人歸去。」戚氏云「間作脆管鳴弦。稚顏皓齒﹐云敖韻瀉寒泉。」至周美成荔枝香近云「香澤方燻。」本只四字﹐柳東大令謂脫徧字是韻。考方千里﹑楊澤民﹑陳允平和詞﹐均無葉徧字韻者﹐所言亦殊未確。

○詞律分段之誤

詞中換頭句扼一篇之要﹐故分段不容稍混。乃詞律有不知舊本之誤﹐而誤分未分者。亦有明知其誤而未經訂正者。如柳永塞孤﹐應於「襟袖淒裂」句分段。梁州令﹐應於「離愁別恨無限何時了」句分段。迎新春﹐應於「喧喧簫鼓」句分段。祭天神﹐應於「那更滿庭風雨」句分段。傾杯樂﹐應於「切切蛩吟如織」句分段。又一體﹐應於「穿雲悲叫」句分段。又一體﹐應於「舊約前歡重省」句分段。又一體﹐應於「自家空恁添淸瘦」句分段。夜半樂﹐應於「流鶯度雙語」及「金釵笑爭睹」句分段。皆應分而未分。又如柳永郭兒郎近拍﹐應於「永書懨懨如度歲」句分段。隔簾聽﹐應於「逞如簧再三輕巧」句分段。鎭西﹐應於「再三笛滑」句分段。洞仙歌﹐應於「百明珠非價」句分段。又一體﹐應於「酒旗遙舉」句分段。又一體﹐應於「翻恨相逢晚」句分段。長壽樂﹐應於「密約秦樓盡醉」句分段。法曲獻仙音﹐應於「頓輕擲」句分段。笛家﹐應於「盡成感舊」句分段。周邦彥隔浦蓮近拍﹐應於「驟雨鳴池沼」句分段。陳亮彩觀飛﹐應於「舊時香案」句分段。姜夔淡黃柳﹐應於「都是江南舊相識」句分段。均將換頭句連綴屬上。又如揚無咎玉抱肚﹐不於「音書也無个」分段﹐而分於上三句「甚時可」之下。周邦彥紅窗回﹐不於「擁春酲乍起」分句﹐而分於上句「風搖碎」之下。杜牧之八六字﹐不於「龍煙細飄繡衾」句分﹐而分於並非叶韻之「椒殿閒扃」句下。是又明知其謬而仍襲之﹐亦何貴乎辧證爲耶。其分列各體﹐有不歸本調而誤列他調又一體者﹐有本系一調而以新名分而爲二者﹐有並非一調而誤合爲一者。如張子野「廊廟當時」詞﹐調系小重山另體﹐與趙長卿詞無異﹐誤作感皇恩又一體﹐程必「最是春來」詞﹐調系錦帳春﹐與辛棄疾詞無異﹐少押一韻而已﹐誤作錦堂春又一體。趙長卿「情難」「好事客」二詞﹐調系品令﹐乃沿汲古閣謬注﹐誤列思越人又一體。眉峯碧﹐按調卽卜算子另體﹐因前起「蹙損眉峯碧」句﹐並前結﹕「忍使鴛鴦只」上衍「便」字﹐誤爲另調。春艸碧本番搶子﹐卽本調所引韓玉詞後結三字爲名﹐乃另收李獻能詞爲名調﹐不知春艸碧有九十六字一體。杜華明卽四犯令﹐因墨莊漫錄所載關注詞﹐亦誤爲另調。風中柳卽謝池春﹐所引孫夫人詞與陸放翁詞正同﹐惟換頭平仄稍異。轆轤金井卽四犯翦梅花﹐所引俱劉攺之詞﹐惟後起髙陽醉下脫一玉字。八犯玉交枝卽八寶妝﹐所引仇遠詞與李甲詞正同﹐惟多押三韻而已。均誤分爲二。催雪調制自姜夔﹐與程垓無悶調句讀回殊﹐乃收王沂孫催雪爲無悶﹐並引吳文英詞証之﹐遂誤合爲一。又李太白連理枝本屬雙調﹐尊前集離而二之﹐遂誤以半闋爲三十五字體。近日倚聲家咸奉詞綜﹑詞律爲金科玉律﹐余故詳加校勘﹐筆而志之﹐非敢議前賢﹐正恐誤後人耳。舊所傳花庵﹑艸堂詞﹐曁嘯余譜﹑詩餘圖譜已鮮有能舉其辭者。至潘氏詩餘醉﹑毛氏詞學全書﹑林氏詞鏡﹑夏氏詞選﹐訛舛尢甚﹐等之自鄶﹐咸不足論。

●卷十五

○彭兆蓀詞

「問何物金錢﹐恁無情﹑盡天上人間﹐坐他離別。」此鎭洋彭甘亭上捨﹝兆蓀﹞七夕洞仙歌後結也﹐意爲人所同具﹐語則人所未有﹐一坐字意尢沈痛。所著小謨觴館詞﹐視之如古錦斑斕﹐仍運以疏宕之气。如點絳唇云「一徑荒荒﹐斷無人處闌干亞。重簾不掛。漠漠苔花惹。性愛閒行﹐生怕閒亭榭。銷魂乍。碧梧桐下。殘月昏黃夜。」鵲橋仙云「燈長鳳脛﹐人長錦瑟。敵住玉關風力。柔鄕酒國夢溫馨﹐聽縹緲﹑穿簾一笛。霜華漸緊﹐角聲低咽。斜月出門時節。髙樓已在數峯西﹐又何況﹑樓頭消息。」臺城路云「柳條邊口桃花徑﹐修廊架來廠。匝屏開﹐兜渠鑪炷﹐催把八分羹點。驚鴻冉冉﹐看襪印香痕﹐蒼苔路軟。一握飛雲﹐春波橫上酒邊臉。神雞放教枕倚﹐盡偎燈斗茗﹐坐月嘗芡。半角靑山﹐周遭翠箔﹐不許塞風偸。紅蕤宵掩。只預怕來朝﹐送人眉斂。六曲瓊梳﹐日光釵焰閃。」連理枝云「陰薄楡錢仄。絮重遊絲織。錦段般春﹐桃波般云﹐鶯梭般擲。漸東墻折盡畫秋千﹐也無人知得。密約憐樊■。錦字沈烏。澹墨輕衫﹐楊花小扇﹐層城消息。鎭傷春夢雨一年年﹐了淸明寒食。」均能自辟畦徑。其詠雁浪淘沙前闋云「天色越窯開。身落云階。擔霜閃月一繩來。逼近星辰書蠆腳﹐也有些才。」似太尖刻矣。

○謝道承詞

閩縣謝古梅閣學﹝道承﹞﹐學以躬行爲主﹐詞章非所注意﹐著有小蘭陔集﹐附詞數闋。中一題云「福州林素齋明初守濮州﹐燕兵至﹐不屈﹐縛髙竿上射死。妻亦抱譜自焚﹐今崇祀不替。」爲賦滿江紅雲﹕「燕子南飛﹐彈丸邑﹑陣云濃結。誓獨把﹑江淮遮遏﹐臣心終竭。曹濮尙流嗚咽水﹐金川俄測模糊血。問何如﹑睥睨供髙皇﹐東藩鐵。危竿上﹐雕翎集。烈焰裏﹐霓裳滅。看全宗報國﹐臣貞婦烈。江荔盤中丹血染﹑山花髻上紅蛇掣。歷閩山﹑四百有餘年﹐欽雙節。」其人其詞﹐俱足千古。

○葉映橊詞

康熙二十七年﹐上海葉忠節﹝映橊﹞官湖北糧道﹐殉裁兵之難﹐贈侍郎銜﹐賜謚。越一百七十年﹐武昌爲粵匪再陷﹐吳縣曹艮甫觀察亦以糧道殉難。觀察詞已錄於前。忠節蒼巖山房遺稿﹐王氏詞綜錄「金菊對芙蓉」一闋。尙有詠枕靑玉案云「遊仙舊夢荒唐了。但繡出﹑鴛鴦巧。記得雙棲春睡曉。喁喁私語﹐微微淺笑。只有伊知道。近來孤另酣眠少。捲幔頻欹漏聲悄。冷漬紅冰心暗惱。夜長人杳﹐欲推還戀﹐好夢從伊要。」裁兵亂起﹐忠節衣冠諭賊﹐死甚烈﹐乃小詞纖艷若是。

○趙函詞

吳江詞家﹐國初爲盛﹐人工掐譜﹐尢推葉﹑沈二家﹐百餘年來﹐漸形衰歇。自郭頻伽後﹐繼起者咸推趙丈艮甫﹝函﹞﹐籍吳江而居吾邑﹐少卽以詩文名於時﹐屢困棘闈﹐以諸生終。余見時已須鬢皓然。自言生不能與今人爭一第﹐歿不能與古人爭千秋﹐乃欲以藻繪浮詞﹐眩人耳目﹐其誰欺耶。故自訂樂潛堂詩止數卷﹐詞名飛鴻閣琴意﹐亦不滿百闋。然淸冷蕭瑟﹐讀之如聆琴築。唐多令云「蛾影曲池東。靑楊一巷風。認伊家油壁曾逢。側檻秋花和淚種﹐渾不減﹑去年紅。小院悄簾櫳。閒眠細雨中。恁新來﹑酒病惺忪。便不梳頭偏嫵媚﹐鎭攜手﹑聽初鴻。」題畫樓春曉冊虞美人云「唐梯點さ分明記。燭ㄠ人無寐。朝霞微上茜紅紗。玉立江梅﹐百步逞夭斜。窗間輕喚梨云夢。夢也和香凍。今朝萬一再相逢。依舊眉梢﹐傳語兩惺忪。」西泠寓樓霜天曉角云「浮黛如眉。對他空百杯。可惜湖光如鏡﹐只少个﹑小妝臺。徘徊煙水隈。乍聞秋雁來。露底一叢寒菊﹐爭得向﹑鬢邊開。」人嬌云「月皎深簾﹐燈昏別院﹐容易教﹑一番相見。桃鬟翠薄﹐渦梨紅淺。渾不是當時﹐靚妝華艷。瑞腦將殘﹐羅襦未換。閒拋卻﹑薤文珍簟。傷春心事﹐經秋望眼。要數到銅壺﹐夢中聲斷。」秋柳長亭怨慢云「又微雨﹑漢南吹暝。地蕭騷﹐不堪攀贈。系馬遊蹤﹐等閒金勒向誰問。舊時門徑。梳一桁﹑西風緊。照水有長條﹐替畫出﹑蕭娘秋影。重認。恁絲絲纖就﹐三十六灣離恨。那人何在﹐盡消受﹑月荒煙冷。便如今再到章臺﹐惜零落﹑凋伊靑鬢。只滿耳寒蟬﹐猶說當年姿韻。」丈又有寒柳律詩中云「樓頭只掛靑天月﹐塞上還思碧玉年。」離貌取神﹐得未曾有。

○劉嗣綰詞

汪紫珊太守所刊七家詞﹐以劉芙初太史﹝嗣綰﹞箏船詞爲陽﹐淸而不佻﹐旨趣遙深。醉太平云「蕉窗碧箋。苔階綠錢。夢來曾抱秋煙。是今年去年。秋云掃天。秋河捲簾。有誰同話秋邊。算秋虫可憐。」采桑子云「今宵明月無情甚﹐一片淸光。照鄰墻。淒斷盧家玳瑁梁。隔江誰唱安公子﹐偸得霓裳。卻立回廊。斷盡靑溪曲曲腸。」醉花陰雲﹕「天外層湖湖外渡。渡口南塘路。塘水太無情﹐流過門前﹐不許鴛鴦住。岸橈荒寒三兩樹。沒个尋常春處。懊惱是紅船﹐不載春來﹐載了春歸云。」浪淘沙云「落葉下重樓。暮雨颼颼。病來和影說綢繆。不是芭蕉窗外語﹐忘了深秋。料理舊時愁。藥碗茶甌。無聊猶自倚香篝。二十五聲今夜點﹐點點心頭。」太史頻年旅食﹐𨿽捷禮闈﹐入木天﹐恆杜門卻軌﹐生平抱蘊﹐百未展一﹐竟鬱鬱以終。卽此數詞﹐感喟之忱﹐溢於言表﹐有非淺涉家所能窺測者。

○靈芬館詞話中所采詞

沈君秋卿嘗語余云﹕昔人言詩話作而詩亡﹐蓋爲宋人詩話穿鑿辧論而發﹐藉以攀援標榜者無有也。今也不然。非詡其己作﹐卽廣搜顯者之詩﹐曲意貢諛﹐冀通聲气。甚或不問佳惡﹐但助刊資﹐卽爲采錄﹐且以爲利矣。故詩話日夥﹐詩道日衰。間有采及詞句﹐則又隨意掇拾﹐論詞則是﹐論調則非﹐未免彊作解事。獨吳江郭頻伽﹝麟﹞靈芬館詩話不蹈前獘﹐議論亦佳。時余未見其書﹐覓之十年﹐始見浣云師手鈔本﹐近復得其續話叢話讀之。如謂近日倚聲家莫不宗法雅詞﹐厭棄浮艷﹐然多爲可解不可解語﹐令人求其意旨而不可得﹐此何爲哉。足爲專事堆垛者他山之錯。惜多錄題圖之什﹐時亦附以己作﹐尙未能免俗。其所采朋輩中詞﹐佳作頗多。如沈芷生進士﹝淸瑞﹞浣溪沙云「一片靑簾酒榭東。花陰流出水溶溶。短長亭上過春風。歌扇影遙香月白﹐鈿車聲起暗塵紅。相逢可惜太匆匆。」菩薩蠻云「秋風吹滿溪橋路。吟鞭倦指題詩處。煙寺隔疏鐘。斜陽雁背紅。沈沈天似水。今夜新涼起。金翠鏡中寒。薴蘿無數山。」宛平龍劍庵﹝光斗﹞淸平樂云「鶯嬌燕綺。邕語東風裏。手卷珍珠揎玉臂。滿院新紅鋪地。憑誰畱住韶華。停鍼倦倚窗紗。只有多情明月﹐夜闌還映梨花。」秀水蔣春雨副貢﹝元龍﹞枕上聞雁霜天曉角云「江城秋暮。多少哀鴻度。剛近曉寒窗牖﹐來天北﹑一聲櫓。銜蘆何處去。沙邊行且住。休問故園兄弟﹐啼不斷﹑枕邊雨。」錢塘姜淳甫﹝寧﹞詠柳影疏影云「長亭短驛。正一片春光﹐滿地狼藉。飛絮飛花﹐蕩瀾參差﹐幾度臨風難折。絲絲遮斷河橋路﹐悄不礙﹑踏靑遊屐。漸魚云﹑斂了斜陽﹐尋偏亞闌無迹。曾伴紅穿簸弄﹐那人愁瘦損﹐描上香額。細雨吹來﹐倒映漣漪﹐莫辧層層空碧。秋懷剩付鴛鴦渡﹐算只有﹑斷魂相接。怕亂鴉飛入寒林﹐未省舊巢端的。」海州許月南孝廉﹝桂林﹞山花子云「子捨言歡蠟炷長。妝臺溫語粉痕香。說著秋聲嫌冷淡﹐況他鄕。風打窗欞催夢醒﹐雨淋檐角說天涼。禁得客愁濃似酒﹐又重陽。」秀水髙雪舫﹝桐﹞落葉綺羅香雲「秋老梧桐﹐煙寒橘柚﹐野色蕭蕭如許。捲起西風﹐撩亂漫天飛舞。才點向﹑紅板溪橋﹐又吹還﹑綠蘿庭戶。最難描﹑一片淒涼﹐酒醒昨夜打窗處。飄零愁煞倦旅﹐南北東西萬里﹐有誰畱汝。古道斜陽﹐自去自來無緒。供野竈﹑閒煮茶香﹐載寒虫﹑輕隨波去。記樓頭﹑新綠濃時﹐隔江聽杜宇。」仁和嚴字容﹝適﹞鵲橋仙云「困人天气﹐瘦人時節﹐廿四審風多換。癡心欲倩小東風﹐畱住了﹑桃花人面。花朝過了﹐一種閒情難遣。簾波地沒人來﹐怕不是﹑斷腸庭院。」好事近云「一夜亂蛩聲﹐添了十分愁緒。爭柰芭蕉葉上﹐又瀟瀟疏雨。故人兩地苦相思﹐欲語向誰語。鴻雁不傳遠信﹐但北來南去。」均不啻緱笙湘瑟﹐悅耳淒心。

○羅曾與吳六益詞

頻伽詞話錄羅玉曾﹝曾﹞菩薩蠻云「流螢數點窺簾影。蛩聲漸逐蟾光冷。脈脈轉銀河。宵長人柰何。蕭郎情意惡。宛似羅衫薄。畢竟薄羅衫。猶能偎夜寒。」謂有飲水風格。然不如畢亭吳六益詞﹐似更蘊藉。亦調菩薩蠻云「傷心怕看樓頭月。云窗黯淡燈光滅。惟有薄羅裳。愁人共夜涼。風吹鈴索動。驚醒鴛鴦夢。香冷倩誰溫。更闌靜掩門。」吳名懋謙﹐國初人﹐明詩綜采其詩入遺民列。

○周之琦詞

大吏經行處所﹐卽非所屬﹐亦必供張迎候﹐故衝途州縣﹐故最爲繁苦。然亦因人而施﹐大抵視出處分軒輊。周稚圭中丞﹝之琦﹞由翰林歷官湖北巡撫﹐內用後﹐復出撫廣西﹐旋乞病歸。雪阻衡陽賦倦尋芳云「佩蘭怨曲﹐啼竹潸痕﹐魂斷何許。弔古人來﹐還是凍雲愁聚。倦雁稀迎前度客﹐昏鴉冷寄誰家樹。數歸程﹐但梨花夢隔﹐扣舷空阻。念幾日﹑湘南畱滯﹐窗暝棲煙﹐燈暗吹絮。望眼冥迷﹐不到夕陽紅處。拂檻徒誇羣玉見﹐推篷忍看飛瓊舞。倚新詞﹐待催將﹐棹歌聲去。」逮過鄂渚﹐又賦驀山溪云「晴川黃鶴﹐與我周旋久。天外一帆風﹐破餘寒﹑輕裝來又。簫聲吹暖﹐剛是上元時﹐靑嶂月﹐錦街燈﹐夜色明於晝。劉郎重到﹐往事休回首。冷落舊巢痕﹐想依然胭脂紅透。桃花開早﹐何處媚芳春﹐迎過舫﹐送歸鞍﹐不及長亭柳」。讀「何處媚芳春」﹐「往事休回首」句﹐與倦雁一聯﹐世態炎涼﹐隱然可見。中丞家祥符﹐故以金梁夢月名詞﹐季貺司馬持以見示。靑玉案云「西山顏色仍依舊。只添了眉痕皺。小院珠簾垂永晝。吟箋半摺﹐畫闌孤倚﹐長憶分襟後。閒中記曲拈紅豆。風雨還驚夜來驟。曾問南園芳事否。鶯如人懶﹐花如人醉﹐春也如人瘦。」太常引云「塵沙拂面阻淸遊。長日下簾鉤。誰倚鈿箜篌。盡彈出﹑新愁舊愁。朋尊冷落﹐詩懷潦倒﹐排悶彊登樓。風柳一枝秋。認當日﹑煙花汴州。」寒拆齊天樂云「暮天吹角譙門斷﹐淒音乍聞縹緲。響接砧疏﹐傳隨箭急﹐還帶提鈴聲小。嚴城靜悄。伴淸漏銅壺﹐幾番昏曉。逝水年華﹐爲誰消領舊懷抱。空街敲恨未了。鐵衣來往處﹐霜信偏早。鷺堠迷煙﹐雞籌喚月﹐那更春光不到。離情暗惱。問挑盡殘燈﹐送愁多少。帳底驚魂﹐夜長人易老。」紙鳶好事近云「片羽又靑雲﹐搖半天春色。莫羨兒童牽引﹐怕東風無力。微茫纖綆系虛空﹐遠影定誰識。偏是綠楊煙外﹐有流鶯窺得。」綺麗縝密﹐直逼艸窗。紙鳶一詞﹐寄興尢婉。

○謝蘭生詞

余於劉云樵觀察﹝翊宸﹞座中﹐識謝雨亭明府﹝昌霖﹞﹐時其父厚庵司馬方仁浙中﹐末由接晤。未幾捧檄至閩﹐亦遇於觀察家﹐遂爲紀羣交﹐得讀其詞。踏莎行雲﹕「柳絮飄殘﹐楡錢吹徧。杜鵑啼老鶯喉變。遷餘幾處野花紅﹐綠陰門巷飛成片。好景無多﹐餘寒猶戀。新愁訴與雙棲燕。茶以繡簾低﹐遊絲自裊空中綫。」送祝子偉司馬入都金縷曲云「裊裊丁風起。望長空﹑夕陽疏柳﹐秋痕滿地。正好涼宵常聚首﹐更喜同舟相濟。早催送﹑一肩行李。鞅掌風塵吾輩分﹐欲畱君﹑少住渾無計。重握手﹐短亭際。年來乞盡桃花米。問天涯﹑悲歌擊築﹐更誰知己。司馬靑衫容易濕﹐莫向戍樓頻倚。念此去﹑二千餘里。舊日金臺應好在﹐恐髙陽﹑酒侶今無幾。言不盡﹐黯然意。」司馬名蘭生﹐家武進﹐詞僅十餘闋﹐然能以少許勝人多許。曾摘取天文輿地書爲仰觀錄﹑輿圖論釋。復以侯官姚履堂明府﹝懷祥﹞任定海時殉夷擾之難﹐鐫其手筆﹐立傳徵詩﹐並輯同時江浙閩粵死事諸臣事略免章﹐爲思忠錄刊以行世﹐其志趣可知。慨自金田肇亂以來﹐繼以土撚會回各匪﹐海內搶攘者十有九年於玆。自疆吏以逮婦孺﹐絕ㄕ捐軀者﹐較夷亂時萬倍不止。其間死不足贖與傳聞異詞﹐濫邀褒錫者有之﹐就義甚烈名氏未彰者﹐亦正不少。𨿽設局采訪﹐尙多湮沒。況有未經舉辧者﹐讀司馬書﹐益有感於餘懷。

○謝昌霖問月樓詞

雨亭明府少從吳門陳小松﹝彬華﹞遊﹐得其指授﹐著有問月樓詞。惜有士衡才多之患。余曾規以力加淘汰﹐然小令丰神秀逸。如相見歡云「庭花不耐東風。水流紅。只有蘼蕪﹐綠徧大堤東。輕離別。音塵絕。幾時逢﹑恨煞雲山千疊樹千重。」浣溪沙云「鸚鵡洲邊艤木蘭。蔚藍幾疊小屏山。枇杷花翳碧苔斑。舊恨不隨流水去﹐新愁又逐曉云還。杜鵑聲裏夢江南。」淸平樂雲「雨晴雲散。陌上斑騅遠。雙燕飛來簾不捲。掠過畫堂西畔。小桃一樹開殘。東風陣陣衣單。有無多新釀﹐能消幾度春寒。」連理枝云「庭院梨花雨。簾幕楊花絮。早是花開﹐一枝堪折﹐莫將花誤。正賞花時節釀花天﹐柰落花無數。曾乞春陰護。還恐春光暮。卻被春風﹐搖晴春風﹐搖晴弄暝﹐催將春去。笑尋春伴侶探春人﹐又靑春虛度。」

○李詞

女未嫁而夫夭﹐於歸守節﹐無思可言。蓋義之所在﹐自不忍死其夫。猶易代之際﹐未沾一命﹐而甘心隱遁﹐足以愧世之居髙位而弁髦其君者。況世俗未婚而殤﹐不立後﹐有婦始有嗣﹐是女之一身﹐夫之似續系焉﹐族伯﹝權﹞將婚病卒﹐伯母馬氏扶栗主成禮﹐旋以身殉。時金山諸生馬徳聘家貞女寶慧﹐未婚﹐徳歿﹐馬宗族備禮迎歸﹐亦於喪次成禮。李峴山明經﹝廷﹞爲賦金縷曲云「怕見雙飛燕。盡傷心﹑鸞孤鵠寡﹐十分哀怨。才得猩屏紅絲綰。驀地飛花歷亂。頓吹散﹑鴛鴦小伴。聽說燻香人如玉﹐甚修文﹑徵到扶負彥。最苦是﹐玉閨媛。依然花燭歸深院。對靈■﹑腸輪轉轂﹐淚冰凝霰。天上人間茫茫恨﹐怎不重泉舉案。也只爲﹑孤兒一綫。但願龍孫幹霄上﹐便簪毫﹑修史紅薇館。定采入﹐表貞傳。」「只爲孤兒一綫」句﹐能道出貞女心事﹐世有以非禮過爲苛論者﹐其亦弗諒人只矣。

○姚鼐詞

桐城姚姬傳先生﹝鼐﹞﹐因王西莊光祿「專力則精﹐雜學則粗」二語﹐輟詞不作﹐今惜抱軒集中所附數闋而已。然如和鄭前村詠鄰女撲棗桂枝香雲「西風繞捨。望裊裊弱枝﹐隔籬垂瓦。正是新霜綴滿﹐素煙凝掛。才聽笑語憐紅小﹐又長竿﹑一聲飄灑。鬢鴉何處﹐筠龍應滿﹐夕陽漸下。笑杜老﹑淸詩漫寫。怎忘近﹑村園桑柘。幾度分甘兒女﹐故人情話。綠窗榛栗方同薦﹐數而今授衣近也。天涯知否﹐東鄰纖月﹐新添林罅。」蘆花水龍吟云「楚江漠漠連天﹐个中窮士呼應起。寒云影外﹐暮山低處﹐淡煙叢裏。一色迷空﹐短篷垂釣﹐雪時仍記。卻蕭蕭做冷﹐離離繞岸﹐正船傍﹑西風艤。最是天涯倦侶﹐憶湖村﹑霜濃洲嘴。幾番夢到﹐波生葉下﹐月明千里。料得涼宵﹐江妃應折﹐一枝誰寄。只送將﹑去雁淒迷﹐遙宿向寒塘水。」𨿽專門家無以過﹐微嫌隸事稍多耳。

○梁鳴謙詞

閩中錢最少﹐福州市間所用皆票﹐與古鈔相似。故田家婦孺﹐無不識字﹐卽靑樓女子數歲時﹐亦延師課讀﹐然僅粗解字義﹐鮮有工詩詞者。近有香雪畱痕﹐傳爲鄭玉筍校書作。自敍生時母夢人與以玉﹐故名玉。幼慧﹐略知詩﹐年十七卒。「開奩含粉淚﹐莫照可憐人。」其十四歲詠鏡句也。閩縣梁禮堂吏部﹝鳴謙﹞爲題兩同心云「融雪爲神﹐雕瓊做思。想幾回對鏡低徊﹐有多少傷心情事。向風前灑淚成珠﹐結珠成字。無那孟婆風利。曇花謝矣。休再話﹑玉前因﹐剩幾幅﹑金荃遺制。更誰憐﹐月冷臺江﹐埋愁無地。」吏部釋褐後﹐仍以筆耕爲事。其盤香浣溪沙云「曲檻回廊燭影深。連環舊制與重尋。夜闌畱得一星明。珠絡結成絲宛轉﹐篆云暈到影﹤立令﹥﹤立屏﹥。朝來消盡未灰心。」語淺意深﹐足覘所養。

○慕碧雲詞

玉筍之前﹐傳有慕碧雲者﹐亦臺江妓﹐詩詞俱不學而工﹐似是再來人﹐以不肯輕失身投水死﹐年亦十七張亨甫孝謙南浦秋波錄中附其絕句云「斜照搴珠箔﹐飛花糝玉杯。春潮將舊恨﹐一日一回來。」七律云「一過淸明倍黯然。萬愁俱到落花前。通辭婢讓紅鸚鵡﹐抱病人如白杜鵑。南浦阿誰還送別﹐東風似此又孤眠。從來不下傷春淚﹐也算無情負少年。」又傳有相思引云「懶向紅窗理玉笙。禁煙才過便淸明。碧桃開盡﹐還有幾多春。風過難尋飛絮影﹐雨餘怕聽賣花聲。陰陰天气﹐容易是黃昏。」皆楚楚可憐。果有斯人斯才與否﹐未能臆定。

○王頊齡詞

國朝兩開制科﹐康熙己未中選五十人﹐官大學士者﹐華亭王文恭﹝頊齡﹞一人。乾隆丙辰中選者先後十九人﹐官大學士者亦一人﹐爲武進劉文定﹝綸﹞。二公詩文皇典麗﹐俱以餘力及詞﹐王氏已采入詞綜。余尢愛文恭蝶戀花云「綽約風情天付與。柳葉眉邊﹐多少銷魂處。可惜芳蹤再難遇。依稀記得門前樹。孤館淒涼香篆炷。雁沒魚沈﹐消息無憑據。好夢不來來又去。梧桐窗外三更雨。」意極淒警﹐殊不似富貴人語。按己未之試﹐兼取聲名﹐吾鄕嚴藕漁中允僅賦一詩﹐亦入選。丙辰則規制較密﹐凡字句錯漏﹑書法平庸者﹐皆遭斥。又丙辰之舉﹐已革官員不準與試﹐己未則不論。如吾鄕秦對巖宮諭﹐始以乙未進士授檢討﹐緣奏銷案褫職﹐復授編修。所著微云詞不亞秋水。﹝中允詞名﹞如寒柳臨江仙云「向日風流今記否﹐寒鴉宿處分明。一彎殘月太無情。照他憔悴了。依舊下髙城。行處尙疑攀折盡﹐西風客路魂驚。樓頭翠管已無聲。紫驑渾不顧﹐嘶過玉河冰。」洵足相埒。

○陳慶溥詞

江夏陳心泉司馬﹝慶溥﹞﹐芝楣中丞﹝鑾﹞子﹐以縣令需次吳中﹐捐升觀察﹐被劾復起﹐攺粵東。𨿽生長朱門﹐而詞甚淒婉。鄂城陷後﹐和孫月坡茂才﹝麟趾﹞枯柳齊天樂云「眼中多少飄零苦﹐無情也成憔悴。不肯藏鴉﹐由他系馬﹐那有婆娑生意。繁華云矣。怕經歷紅羊﹐自家枯死。一角紅樓﹐夕陽無語對秋水。河梁記曾送別﹐幾番攀折後﹐衰謝容易。絮影全空﹐長條易盡﹐莫問楊枝年紀。淒涼燕子。似對話喃喃﹐樹猶如此。昔日靑靑﹐可憐殘夢裏。」又金陵陷時﹐秦雪舫部郎﹝耀曾﹞家投井投塘者ト門十一人。惟梅生大令﹝宗武﹞方仕浙江免於難﹐繪夢泣寒塘圖徵題﹐司馬爲賦洞仙歌云「繁華似水﹐被西風吹去。遺恨茫茫向誰訴。看金塗粉抹﹐如此江山﹐都付與﹑一片城頭斷鼓。宵來休說夢﹐忒煞淒涼﹐故國家山盡塵土。怨血杜鵑啼﹐盡彀傷心﹐又攙入﹑角聲悲楚。剩楊柳梢頭舊斜陽﹐照敗井寒塘﹐舊家門戶。」茂才詞名藉甚﹐選有嘉慶以來絕妙近詞六卷﹐意在繼蘭泉司寇。

○陳慶藩詞

國朝詞綜之作﹐惜八十餘人﹐並援好詞例﹐附己詞於後。司馬恐其湮沒﹐出資刊行﹐司馬兄子宣舍人﹝慶藩﹞﹐亦善倚聲。近詞中錄其蝶戀花云「暖意絲絲寒翦翦。似水紅樓﹐樓上珠簾捲。燕子未來春尙淺。柳條無力東風軟。夢裏尋春春不見。不信春光﹐更比天涯遠。一夜天涯都繞徧。笛聲喚起江南怨。」

○沈彥曾詞

長洲沈蘭如明經﹝彥曾﹞蠶箔桂枝香雲「編蒲制就。聚一簇團欒﹐寸絲難漏。采近秋風﹐隔歲漫勞纖手。織來紅影篝燈外﹐映簾櫳﹑翠紋初縐。玲瓏好貯﹐柔桑重疊﹐細鋪輕覆。喜漸近﹑芳春暖晝。正飼葉人忙﹐三眠時候。熨貼鑪燻﹐溫火焙烘微透。今番商略分筐早﹐斗新蛾﹑須認肥瘦。恁般淸課﹐綠窗諸女﹐料應停繡。」小小一題﹐於蠶事已舉其槪﹐可謂體物不遺。余幼讀孟子五畝章﹐似無處不可樹桑﹐卽無處不可蓄蠶。又讀聶夷中「二月賣新絲」句﹐亦未必專指吳下言。乃近日蠶桑之利﹐獨數江以南數郡﹐曾與沈君秋卿論及此。秋卿云﹕蠶性宜溫﹐且畏蚊﹐寒深蚊早處均不宜。如北地風多土燥﹐今亦有桑﹐飼蠶亦成繭﹐第絲質粗脆不任織﹐鬻之不值錢﹐未免得不償失。謝疊山詩所謂「厥土不宜桑﹐蠶事殊艱辛」是也。

●卷十六

○史震林詞

金壇史梧岡教授﹝震林﹞長齋佞佛﹐不慕榮利。有耦耕書院對早梅洗硯喜段玉函至浣溪沙云「古樹寒鴉集復驚。北風涼透袍輕。小塘殘水漸成冰。日色淡來花意散﹐雁聲孤處客愁凝﹐那時離別此時情。」冬日與夢覘入南山訪友未遇﹐借宿村捨丁香結云「犬吠疏籬﹐雀喧深筱﹐漠漠水村煙墅。望暮云凝處。斷雁外﹑艸色枯黃如土。連岡痕尙黑﹐殘燎在﹑石稜盡露。柴門還有﹐未掩破屋﹐茅茨新補。仙路。指直北峯頭﹐一綫迂回難度。月冷霜濃﹐幽人好在﹐定添新句。長是寒夜酒醒﹐更覺離情苦。待春回重見﹐心與梅花並吐。」然之致﹐雅如其人。

○賀雙卿詞

丹陽女史賀雙卿病瘧薄幸云「依依孤影﹐渾似夢﹑憑誰喚醒。受多少﹑蝶嗔蜂怒﹐漫說炎涼無準。怪朝來﹑有藥難醫﹐淒然自整紅鑪等。縱訴盡濃愁﹐滴殘淸淚﹐冤煞蛾眉不省。去過酉﹑來先午﹐偏放卻﹑更深宵永。正千回萬轉﹐欲眠仍起﹐斷鴻叫破余陽冷。晚山如鏡。小柴扉﹑靜鎖﹐殘喘看看盡。春歸望早﹐只恐東風未肯。」雙卿生有夙慧﹐嫁金壇周姓樵子家。無紙墨﹐所爲詩詞﹐悉蘆葉寫之。餘外祖顧筠溪公爲賦蘆葉詩二百餘言。梧岡教授西靑散記中詳述所遇﹐並錄其浣溪沙云「暖雨無情漏幾絲。牧童斜插嫩花枝。小田新麥上場時。汲水種瓜偏怒早﹐忍煙炊黍又嗔遲。日長酸透軟腰肢。」讀此二詞﹐覺道韞當年﹐未爲不幸。

○顧氏兄弟詞

有宋以來﹐兄弟工詞者僂計數家﹐前已言之。至羯末封胡﹐均工協律。自廬陵李子大﹝洪﹞子淸﹝漳﹞子永﹝泳﹞子召﹝氵全﹞子舟﹝淅﹞世所傳花萼集外﹐近推山左王西樵考功﹝士祿﹞﹑阮亭尙書﹝士正﹞﹑祀吉明經﹝士禧﹞﹑叔子進士﹝士﹞與宜興陳其年太史﹝維崧﹞﹑弟魯望﹝維岱﹞﹑羊雪﹝維嶽﹞﹑子萬﹝宗石﹞。然不能人人有集﹐惟吾邑顧梁汾典籍﹝貞觀﹞有彈指詞﹐兄景行明經﹝景文﹞有匏園詞﹐弟倚平茂才﹝衡文﹞有淸琴詞﹐堪與李氏相埒。匏園香眉亭看桂桂枝香雲「小山橫簇。看淡日烘云﹐堆滿金粟。閒倚靑紅庭院﹐晴飄輕馥。深叢占斷三秋景﹐倒芳樽﹑細傾千斛。零蟬猶咽﹐啼蛩乍起﹐晚風搖綠。更旖旎睡魂初足。共兔影蟾光﹐一生相逐。袖滿天香﹐肯把翠眉微蹙。紅牙小板涼州管﹐且偸翻﹑桂枝新曲。露濃人悄﹐玉京吹下﹐向花間宿。」淸琴夜行船云「飽掛輕帆衝霧去。月初斜﹑未分明處。漁市燈紅﹐雁汀蘆白﹐隔岸微茫人語。自是扁舟鮭菜侶。甚勾回﹑十年情緒。繡被眠香﹐深杯滯酒﹐眞个畫船聽雨。」匏園少日汗漫遊楚﹐及歸﹐父慍甚。旋見楚遊艸中有「風吹鴻雁兼天下﹐露商茱萸著地開」句﹐爲之霽顏。淸琴詩詞擅一時﹐顧試輒報罷。一日﹐宴某公家﹐見庭中病鶴﹐卽席賦詩四章﹐蓋自況也。詩成﹐大哭﹐合座傷之。其一云「不道昂藏志盡灰﹐猶能緩步踏蒼苔。時從闌角穿花過﹐還向池邊戀食來。獨立易遭羣鶩妒﹐長鳴寧似夜猿哀。升沈到底人𨿽料﹐失勢何嘗不是才。」

○顧貞觀詞

先祖西園瑣述云﹕梁汾典籍弱冠遊輦下﹐寓居蕭寺。一日﹐扃戶出。龔文毅﹝鼎孳﹞入寺答客﹐於窗隙中見壁間題詩有「落葉滿天聲似雨﹐關卿何事不成眠」句﹐大驚嘆。寺僧詢姓名去﹐稱譽於朝。時納蘭相國﹝明珠﹞方官侍郎﹐卽延爲上客。旋舉康熙五年京兆第二人﹐官內閣典籍。其寄吳漢槎寒外季子平安否二詞﹐久已傳誦人口。孫文靖﹝爾準﹞獨舉「東風野火﹐燒出鴛鴦瓦」﹐謂爲平生第一。余謂彈指詞中﹐美不勝舉。如宿南館陶減字木蘭花云「西風又起。水驛更長人倦矣。繡被香空。一夕濃燻是夢中。鄕心久斷。欲寄鄕信天樣遠。爲問汀蘆。有个南飛宿雁無。」汴梁懷古滿江紅雲﹕「何必江南﹐堪痛哭﹑六朝遺迹。只此地﹑曾經幾徧﹐銅駝荊棘。髙浪已摧臨鏡堞﹐平沙盡沒藏書壁。漫憑髙﹐歷歷數滄桑﹐空臆。朱仙鎭﹐陳橋驛。相望處﹐城南北。只幽蘭軒遠﹐燼灰難覓。且醉金梁橋上月﹐休尋錄萼堂前石。捲西風﹐片葉忽飛來﹐迎秋笛。」梳妝臺懷古齊天樂云「捲簾依舊西山雨﹐憑髙暗添愁思。馬上吟成﹐帳中弦歇﹐遺恨尙畱彤史。分明故址﹐有瑤島瓊花﹐未隨流水。惆悵重尋﹐繡楣金鏤廣寒字。當年夢遊曾至。素娥須記得﹐天寶遺事。三閣傳箋﹐六宮潤筆﹐少个靑蓮應制。茫茫對此。只銀漢紅墻﹐望中相似。甚處天香﹐夜深飄桂子。」不僅小令擅場而已。

○林氏兄弟詞

華亭諸生林宮升﹝企俊﹞﹑鶴招﹝企佩﹞﹑寓園﹝企忠﹞亦俱工詞﹐王氏詞綜僅錄鶴招夢橫塘一闋﹐中又訛脫數字。其詞云「風吟敗葉﹐露捲殘蕉﹐滿庭無限蕭瑟。白石靑溪﹐柰眼底都無俊物。雁語淒涼﹐蛩聲悲哽﹐夕陽西沒。怪故人不見﹐見了還愁﹐恰俱是﹑銷魂客。獨尋孫楚酒樓﹐正悲哉秋气﹐淒損病骨。旅館孤燈﹐𨿽小別﹑動人思憶。只無那﹑稜稜瘦影﹐秋水黃花寫顏色。七發驅愁﹐五窮送鬼﹐問何時始得。」宮升南歌子云「晝靜花迎檻﹐宵淸月入簾。香燻繡被裊微煙。好夢安排﹐今夜到誰邊。」寓園南鄕子云「細雨近紗窗。陣陣寒風怯晚妝。珍重添香深夜語﹐難忘。紅豆拋殘淚幾行。路遠隔瀟湘。雁信魚書並渺茫。無限心期何處訴﹐淒涼。絳蠟欺人影不雙。」

○屈大均詞

番禺屈翁山﹝大均﹞﹐國初披緇爲僧﹐繼返初服。所著道援堂集﹐頗近靑蓮﹐顧多觸犯本朝語﹐嘉慶以來書禁弛﹐其集始行。然如戊辰元日﹑壬戌淸明﹑廣州弔古﹑酌貪泉﹑猛虎行諸作﹐幾類醉漢罵街。至詠古中謂管蔡之叛爲忘親殉國﹐而責微箕不爲羽翼﹐持論尢謬。後人刻其集﹐刪之爲是。集後附詞一卷﹐遠不如詩﹐可存者數詞而已。蝶戀花云「驀地楡飛片片。雨濕梨花﹐珠淚無人見。愁緒宛如江水滿。茫茫直與長天遠。已過淸明風未轉。此處春寒﹐何處春先暖。惆悵金鑪朱火斷。水沈多日無香篆。」冬夜與李天生宿雁門關長亭怨慢云「正燒燭﹑雁門髙處。積雪封城﹐凍雲迷路。添盡香煤﹐紫貂相擁﹐夜深語。苦寒如許﹐誰如爾﹑淒涼句。一片望鄕愁﹐飲不醉﹑鑪頭駝乳。無處。問長城舊主﹐但見武靈遺墓。沙飛似箭﹐多少﹑艸間狐兔。欣此後﹑口北關南﹐不須峻﹑並州門戶。更莫射黃獐﹐收拾楚弓歸去。」

○詠物四題

鳧薌宗伯守大名時﹐偶拈羅帳﹑紗窗﹑竹簾﹑藤枕四題﹐倚調成詞﹐一時傳和。最佳者寶坻髙寄泉鹺尹﹝繼珩﹞時爲孝廉﹐竹簾玲瓏四犯云「碎翦湘波﹐更軟蕩湘云﹐塵夢都洗。深院回廊﹐襯出綠陰陰地。花影依約難窺﹐垂一桁曉妝還未。喚翠鬟﹑犀押遲開﹐心篆島殘心字。紫瓊額重筠絲膩。織離愁﹑嫩涼如水。相思莫待西風捲﹐添了个人憔悴。料得盼月玲瓏﹐猶自黃昏獨倚。只畫梁棲燕﹐歸來晚﹐重鉤起。」欒城鄧樵香刺史﹝祥麟﹞亦爲孝廉﹐紗窗瑣窗寒云「鉆紙嫌蠅﹐窺欞壓雀﹐綠紗新換。初籠旭日﹐隱約曉妝人面。倩雙鬟﹑玉臺暫移﹐遞香偶觸花鈿顫。正︵眠乍醒﹐燕歸頻睇﹐蝶飛猶戀。庭院。芳華晚。比地角天涯﹐隔窗人遠。知心小語﹐爾汝許多恩怨。繡牀邊﹑長晝倦時﹐唾絨細碎痕似染。更明朝﹑巧刺荷囊﹐默數穿鍼眼。」桐鄕陸春帆中丞﹝費泉﹞時爲太守﹐藤枕玉漏遲云「翠圍蘿屋小。蘭房晝靜﹐又過春杪。細綰靑條﹐合伴紅蕤要裊。橫倚冰紋簟上﹐柰靦腆﹑鴛衾侵曉。情懊惱。玉釵旁﹐墮鬢云濃繞。休待綠葉成陰﹐縱瓔珞垂珠﹐未妨回抱。捉搦移時﹐膩得粉痕多少。好貯一函茉莉﹐正夜半﹑夢回香裊。人語悄。雙欹也曾雙笑。」任邱邊袖石方伯﹝浴禮﹞時爲諸生﹐羅帳綺羅香雲「蕙葉銷金﹐蓮華蹙繡﹐半帳偏宜長夏。八尺宮羅﹐貼壁冷光新砑。延月白﹑霧空搖﹐映燈紅﹑水紋低瀉。控流蘇﹑煙縷垂垂﹐文螭銜角玉鉤掛。桃笙斜展睡覺﹐最愛枕函茉莉﹐暗香霏麝。分付柔ざ﹐不許吹開微罅。悵久隔﹑幽夢行雲﹐盼重訴﹑合歡情話。記當日﹑暖撒芙蓉﹐男錢相對灑。」宗伯所至扶輪承蓋﹐後官楚中﹐刊有晚香堂唱和詩。曉香者﹐大名郡齋額﹐溯所自也。其贈姚君春木詩云「江左風流銷歇盡﹐東南壇坫屬何人。」固隱然以宏獎自任。時侯官林文忠﹝則徐﹞﹑桐城李方伯﹝宗傳﹞均喜提倡風騷﹐數公歿後﹐干戈四起﹐不暇講風雅矣。

○孫鏘鳴詞

泰順林亨甫貳尹﹝用霖﹞得羅隱江東外紀殘本於遂昌村塾中﹐梓以行世。瑞安孫蕖田學士﹝鏘鳴﹞爲題金縷曲云「劫換千年矣。更誰尋﹑秋風禾黍﹐徒畱荒壘。何幸零編收爛脫﹐不共秦灰拋棄。話約略﹑殘唐遺事。逆旅空山愁寂寞﹐喜文章﹑異代聯知己。宵柝盡﹐讀難已。東南保障今猶是。驀聽到﹑臨平山外﹐鼓顰聲死。裴僕楚娘忠俠骨﹐試問眼中人幾。怎得向﹑行間呼起。卻愛抱雲云壑近﹐好商量﹑學把漁竿理。掩書坐﹐幾揮涕。」外紀本六卷﹐僅存十則。所志會稽海塘壞﹐得禹碑巨炭。余杭都將獵天柱山﹐獲角端。及王彥章妾楚娘艷而才﹐通劍術﹐章死﹐以節終﹐事頗新異。又志錢氏賦役﹐謂自古立國者初制無不便民﹐久而下吏緣法生獘﹐便民者皆病民矣。願持國者無輕攺法﹐惟謹擇吏﹐嚴察吏可耳。隱曾說錢Α伐梁﹐且有斯言﹐其學識可見﹐殆不幸以詩人名耳。

○劉履芬兄弟詞

浙之江山縣﹐𨿽衝途而遠界江閩﹐自來無講倚聲者。劉泖生太守﹝履芬﹞與弟玉叔上捨﹝觀藻﹞﹐生長江左﹐始以工詞聞。泖生有鷗夢詞。蝶戀花云「幾日遊蜂飛絮趁。乍見生憐﹐憔悴春人鬢。過後韶華如玉舜。天涯何處尋芳訊。道是愁多蛾綠損。別夢依依﹐雙頰添潮暈。亂捲珠簾風有信。柰他燕子無憑準。」秋感疏影云「西風起矣。問徵鴻此去﹐書到曾未。算不分明﹐輕暖輕寒﹐又是者般天气。梧桐瘦減年時影﹐便寫就﹑相思誰寄。想曲闌﹑一半愁凝﹐倚了可堪重倚。孤負靑山入畫﹐倦妝無气力﹐眉影消翠。任爾天涯﹐願作扁舟﹐莫作無情江水。芙蓉也有三生恨﹐怎以得﹑玉容易悴。宵來﹑悵望銀河﹐幾點冷螢斜墜。」玉叔洞仙歌云「雲愁雨懶﹐恨舊歡難繼。欲覓藍橋路無際。算衣香鬢影﹐綺夢如仙﹐猶記得﹑昔日桃枝年紀。春風門巷裏。便遇鈿車﹐無柰蕭郎已憔悴。不斷是情根﹐縱懺愁根﹐怎懺得﹑情根枯死。但灑淚晨昏向吳天﹐願此後當筵﹐更休牽系。」集有盱眙吳仲宣制府﹝棠﹞題詞﹐次集中韻金縷曲云「華發催人急。怎頻年﹑胥江一棹﹐荻風瑟瑟。憶到莎廳勤課讀﹐回首已非疇昔。喜到眼﹑花騰五色。二陸雙丁爭炫映﹐譜云和﹑共羨江郎筆。休惆悵﹐踞牀笛。飄零我是無家客。問故巢﹑而今安在﹐劫灰淒惻。猿鶴沙虫成幻夢﹐塡海冤禽何益。嘆窈渺﹑天心莫必。起舞中宵雞膊﹐撥銅琶﹑嗚咽江聲氵嗇。緘愁思。素書尺。」江郎山隸江山縣﹐以江淹得名﹐用之恰合。制府以懸令仕江北﹐目擊軍情勞敝﹐家復被被毀﹐故有冤禽塡海﹐起舞中宵句。不數歲﹐總督漕運﹐保障江淮﹐若非初意所及。殆與範文穆未秉節時﹐誓擊楫空驚俗﹐休拊髀都生肉語﹐後先同軌。髙茶庵云﹕泖生現官江蘇。玉叔故矣。

○龔靜照詞

永愁人集一名鵑紅﹐呈邑龔靜照女史著。春日苦雨滿庭芳云「春晝淹淹﹐春愁脈脈﹐嬌黃媚紫都非。韶華幾許﹐九十半成違。風暖水紋如縐﹐憑闌處﹑漫浸芳菲。殘夢醒﹐雲迷霧鎖﹐何處覓餘暉。追思。曾玩賞﹐舊時情事﹐珠淚頻揮。漸看看成病﹐減卻香圍。又是淸明過也﹐空贏得﹑綠慘紅稀。如萍燕﹐東西飄泊﹐不解認人歸。」女史爲明末殉難中書廷祥女﹐所非偶﹐故語多淒憤。

○張用禧詞

咸豐三年閩中賊起﹐滇南李月樓貳尹﹝子馥﹞上書言事﹐邀嘉許﹐旋督勇百人助守仙遊﹐孤城無援﹐歿於陣桐城張辛田大令﹝用禧﹞弔以滿江紅雲﹕「弱不勝衣﹐到馬上﹑公然殺賊。記平時﹑縱橫詩陣﹐沈酣酒國。五夜聞雞頻起舞﹐一官﹛奴﹜鳳聊棲息。忍扌棄教﹑孤注守危城﹐偏師北。誰縱虎﹐憑侵逼。誰脫兔﹐紛逃匿。空拳獨奮﹐血痕凝碧。未掃槍猶裂眥﹐回瞻雲樹應沾臆。待哭師﹑老父與招魂﹐歸滇。」時乃父古坡明府尙在堂也。月樓少斥弛﹐老宿頗輕之﹐然賦性慷慨﹐善文詞﹐卒以忠節自見。傳有踏莎行雲﹕「幾陣飛花﹐數聲杜字。催將春云催人去。陌頭柳綫萬千條﹐可能綰得遊驄住。別恨頻添﹐歡期易阻。況兼一夜沈沈雨。惱他芳艸太無情﹐朝來綠徧天涯路。」余前錄殉難諸公詞﹐偶遺之﹐爲補於此。

○林天齡詞

余於鐘仲山家識林君錫三﹝天齡﹞﹐知其工爲詩﹐時困諸生﹐方爲仲山權記室。歲己未﹐始與余婿胡﹝鑑﹞同舉鄕試﹐次年同捷南宮﹐旋入詞林﹐乞假歸。知余輯補王氏詞綜﹐徒步見訪﹐出其友劉芑川孝廉﹑黃肖巖茂才﹑黃笛樓上捨詞﹐囑爲選錄﹐尙未知其亦工倚聲也。近於聚紅榭唱和集中讀其詞﹐深愧相識十年﹐知之未盡﹐特錄數闋以志欣矚。盤香醉春風雲﹕「宛轉靑煙吐。細向風前度。不消心字博山鑪﹐炷。炷。炷。一點灰飛﹐半星紅逗﹐悄無人處。誰掩寒燈去。漫放秋天曙。醒來微火隔燻籠。覷。覷。覷。漏短偏長﹐漏長漸短﹐宵分暗數。」藕絲百字令云「蓮房紅落﹐倩並刀重把﹐寒冰輕翦。畢竟空靈心性好﹐余緒牽來如綫。弱不勝ソ﹐柔偏易折﹐有恨何人見。含情个裏﹐綠波曾照深淺。聞道綺席佳人﹐晚涼細雪﹐恰映纖纖腕。悵望茜衫顏色故﹐密縷憑誰細浣。柳絮黏來﹐菱絲掛處﹐一樣愁腸綰。纏綿無那﹐休論春夢長短。」半臂安公子云「愁典春衣盡。春歸還做春寒緊。聳斷雙肩﹐勤護惜﹑一番瘦損。偏是今年﹐天气無憑準。搜盡篋﹑半幅餘香蘊。累个人扶臂﹐熨貼幾番未穩。宜稱。何須問。憐卿憐我心心印。較短量長﹐恰好著﹑羅衫輕襯。不礙深宵﹐揎袖移燈近。放四圍﹑微透春風信。只子京佳話﹐寒夜教人忍俊。」

○劉家謀黃宗彜黃經詞

斫劍詞爲侯官劉君芑川﹝家謀﹞作。山花子云「七里橫塘半里山。山光無數翠眉彎。風亦多情吹客去﹐又吹還。殘夢如煙尋不得﹐沾襟多少淚痕斑。有舊時杯底月﹐忍重看。」黃君肖巖﹝宗彜﹞亦侯官人﹐有婆娑詞。步蟾宮云「風簾怕礙金釵滑。好穩步﹑淩波羅襪。貪看明月可中庭﹐偏過了團圓十八。冬冬街鼓如相答。早聽到﹑雞聲雜沓。淸宵已是不成眠﹐更何處﹑嗚機軋軋。」連理枝云「皓月窗間射。淸淚如鉛瀉。圓枕冰寒﹐敗衾鐵冷﹐漫漫長夜。喚兒曹吹火煮新茶﹐當圍鑪行炙。莫漫窺林罅。更把重簾下。細檢新詞﹐旋抽舊艸﹐殘燈欲ㄠ。聽秋虫﹑吟到五更天﹐正更籌亂打。」二君詞均學辛﹑劉﹐獨永福黃君笛樓﹝經﹞瑤鶴山房詞宗法艸窗﹑竹屋。蝶戀花云「天气初晴鶯舌膩。悄立花前﹐自把花鈴系。小玉輕扶嬌不理。衫痕鬢影春如水。香燼燻鑪和夢倚。燕蹴箏弦﹐驚是梁塵墜。檻外落紅飄盡矣。東風漾到簾兒底。」經柳林閘長相思云「星一天。月一鞭。撲面西風吹曉煙。行行烏帽偏。艸綿綿。柳纖纖。柳外遙山余半邊。眉痕靑可憐。」

○劉陳祺詞

閩縣劉君﹝﹞﹑陳君﹝祺﹞咸工詞﹐咸與錫三善﹐因以見示。陳字子駒﹐副貢生。一斛珠云「煙亻孱雨亻愁。禁住疏疏柳。眉痕淺淡描初就。燕子窺人﹐正是愁時候。十足春魂銷去九。一分只在花前後。江南紅影枝枝瘦。不道重來﹐門徑還依舊。」天仙子云「暮雨陰陰啼碧鷓。香靄沈沈燻綠麝。桃花易逐曉風飛﹐烏棲夜。珠簾罅。九曲銀河杯底瀉。半醉記過勾曲社。紅燭當筵看舞蔗。酒痕夢影兩模糊﹐冰綃帕。拋來乍。舊事重重誰與話。」遊絲東風齊著力云「和雨搓成﹐隨云捲出﹐暗逐風飄。如塵似霧﹐婀娜不勝嬌。最好日華映處﹐低過﹑絲柳長橋。晴空裏﹐裊來無礙﹐纖到難描。春影蕩迢迢。重簾底﹐有人閒坐無聊。芳情一縷﹐搖曳入層霄。倩把花魂綰定﹐柰韶景﹑又過花朝。笑纖手﹑分明捉得﹐細看旋消。」劉字贊軒﹐著有效顰詞。同治四年﹐閩省補行鄕試獲雋。其詠塵水龍吟﹐似有慨於時事而作﹐詞云「簾前幾陣狂風﹐登樓一望迷南北。驟起﹐紛紛自擾﹐斜陽欲黑。舞榭燈昏﹐妝臺釵冷﹐模糊春色。嘆遮來難覓﹐掃來仍聚﹐染雙鬢﹐誰人識。無賴靑靑垂柳﹐又愁痕﹑雨邊暗織。半黏去馬﹐半隨流水﹐銷魂行客。十斛量愁﹐千重疑夢﹐靑衫淚濕。好拂衣歸去﹐低徊明鏡﹐把朱顏惜。」又菩薩蠻云「朦朧花影空庭鎖。淒涼月照淒涼我。且莫捲珠簾。秋風分外尖。誰家橫玉笛。吹得霜華白﹐雁信杳沈沈。愁聞斷續砧。」踏莎行雲﹕「細雨疑塵﹐濃陰如夢。苔痕綠透湘簾縫。杜鵑漫自怨春遲﹐東風力薄楊花重。阿閣長閒﹐繡衾孤擁。眉尖半鎖心常捧。可憐芳艸徧天涯﹐無人知是銷魂種。」閩中詞學﹐近來較盛﹐筆致新﹐應推二君。

○宋謙詞

侯官宋已舟孝廉﹝謙﹞與余胡婿﹝鑑﹞同與己未鄕試﹐詞與林君錫三相伯仲。寒蟬百字令云「飄蕭雙鬢﹐到秋來﹑禁得幾番臨鏡。餘恨一襟魂欲斷﹐舊日宮愁誰省。柳老陰稀誰省。柳老陰稀﹐槐涼影瘦﹐庭院淒淸甚。鈿箏零落﹐霜風漸漸吹緊。空抱一點秋心﹐把琴絲重拂﹐頓添淒哽。蝶板鶯歌都歇絕﹐無復年時麗景。苦調云流﹐哀音雨雜﹐何處傳芳信。斜陽易暝﹐西窗好夢應醒。」杜字金縷曲云「但勸人歸去。怪當年﹑遊魂渺渺﹐卻歸何處。一片荒涼無賴月﹐照徹不情庭字。問可似﹑隴云棧樹。有舊愁牢落甚﹐向風前﹑月底頻頻訴。嗟世事﹐太無據。山川滿目今非故。看多少﹑瓊樓玉闕﹐半成塵土。莫更天津橋上去﹐不是燕鶯儔侶。怕沒有﹑閒人聽取。且覓繁枝聊寄迹﹐柰朝來﹑又灑摧花雨。誰省識﹐此心苦。」

○空江弔影圖題詞

仁和陳子淑女史﹝嘉﹞余友髙茶庵明經。辛酉冬﹐杭城陷﹐奉姑出城﹐冀渡錢江﹐值大雪﹐覓舟不得﹐攜女自沈。茶庵愴悼不已﹐念今世鮮工古文者﹐見吳桐云觀察﹝大廷﹞小酉腴山房集峭潔似昌黎﹐乞爲立傳。並繪空江弔影圖﹐徵詞於余。自惟荒落﹐轉乞陳叔安明府爲賦渡江云云「煙波愁不了﹐玉沈甚處﹐揮涕問憑夷。幾生修得到﹐共命迦陵﹐倉卒又分飛。冰天雪海﹐斷柔腸﹑說與誰知。惟自判﹑風鬟霧鬢﹐終古付流澌。今時。來尋江上﹐獨客人間﹐頓悲懷提起。依舊見﹑粼粼寒碧﹐黛影淒迷。招魂可許聽環﹐背晚潮﹑遙展靈旗。還只恐﹐心傷城郭全非。」孫凱卿參軍﹝森﹞題詞尢佳。調寄湘月云「驚心波逝﹐嘆茫茫眼底﹐身世如許。尙覓歡蹤﹐柰潮水那識﹐孤懷酸楚。月意荒涼﹐山客黯淡﹐不是眞眉嫵。行雲安在﹐斷腸爭忍回顧。嗟念我亦飄流﹐一襟離恨﹐盡而今分取。空恨珠沈﹐問怨曲招得﹐幽魂歸否。落日平沙﹐寒煙衰艸﹐獨自和誰語。更休凝望﹐舊家惟見塵霧。」吾宗月娟女士﹝蘊琛﹞題三絕句﹐末云「幽懷淒絕向誰論。畫出愁痕與淚痕。似水年華如夢境﹐卻從何處更招魂。」語殊哽咽。女史賢而慧﹐遺有寫麋樓詞。題家書後寄外淸平樂云「宵深倦繡。細數銅壺漏。剔盡花紅似豆。人比影兒還瘦。窗前梅種梧桐。飄易感秋風。欲寫者書寄遠﹐天邊盼斷飛鴻。」花朝踏莎行雲「芳艸侵階﹐落花辭樹。韶光一半隨流去。杏餳門巷又淸明﹐踏靑漫約鄰家女。旅燕初歸﹐流鶯欲語。垂楊綠徧閒庭字。二分春色一分陰﹐一分不定晴和雨。」惜亂後散亡﹐存廿余闋矣。

○近人詞補

茶庵曾集近人詞得二百餘家﹐擬匯爲詞腋﹐未成﹐遭亂散失無存。前歲薄遊吳中﹐復得六十餘家﹐出以示余﹐半爲余所未見﹐亟鈔入詞補﹐並錄其尢工者於此。吳縣王韞齋明經﹝汝玉﹞淸平樂云「絲絲雨細。幾陣飄苔砌。柱礙暗潮侵也未。做出黃海天气。輕雷欲起還停。空階向晚冥冥。擱住濕云一片﹐逗來幾點疏星。」宜興儲麗江上捨﹝憲良﹞夜行船云「幾日東風飛絮趁。暗星星﹑點他愁鬢。好夢何曾﹐繁華漸歇﹐又是一年春盡。客裏心情誰與問。怕明鏡﹑對人瘦損。杜宇催歸﹐提壺勸飲﹐不是近來方寸。」吳縣江韻樓﹝鳳笙﹞點絳唇云「不爲春愁﹐只愁人似春將老。繁華多少。花事匆匆了。幾疊屏山﹐幾折紅墻繞。憑闌眺。依依斜照。鎭日無人到。」曹實甫上捨﹝毓秀﹞浪淘沙云「深夜雨潺潺。蝴蝶門關。一燈扶影上屏山。不道牡丹開過後﹐還有餘寒。香冷鷓鴣斑。心字燒殘。愁來無計可遮攔。且向枕前尋好夢﹐夢好偏難。」實甫弟紫荃孝廉﹝毓英﹞憶秦娥云「更初定。梧桐院落簾波靜。簾波靜。幾分花色﹐幾分月影。冰苔小立人孤另。單衣漸怯西風冷。西風冷。闌干一曲﹐記曾雙憑。」秀水周存伯大令﹝閒一絡索云「屏葉參差垂暝。雪天門靜。錦裘空自覆華貂﹐偎不暖﹑燻籠冷。淸夜酒寒催醒。玉花凝。幾聲鈿笛小樓西﹐卻我﹑淒涼聽。」靑玉案云「杯心簾底愁無主。記舊日﹑橫塘路。也有門前多少樹。纖桃倚夕﹐垂楊作絮。一樣春天暮。年華爛錦誰相誤。被海水﹑離魂阻。酒盡宵寒知幾度。烏烏戍角﹐冬冬城鼓﹐不是髙樓雨。」長洲顧上之孝廉﹝榮達﹞春陰髙陽臺云「薄靄園林﹐濃陰城郭﹐迷離紫奼紅嫣。試問東風﹐妒花何事年年。鷓鴣喚醒蘼蕪夢﹐又溟﹑滯月凝煙。鎭無聊﹑獨客樓中﹐垂柳樓前。江南春事休重省﹐怎春如人醉﹐只愛酣眠。淒絕靑驄﹐而今又駐誰邊。燻鑪不暖餘香潤﹐悄空庭﹑何處啼鵑。最關心﹑深巷花聲﹐陌上花鈿。」潘麟生茂才﹝鐘瑞﹞采桑子云「生憎春去匆匆甚﹐憨到鶯兒。狂到蜂兒。才到花濃杜宇啼。那知秋更匆匆甚﹐風在楊絲。雨在蒓絲。月在桐陰只幾時。」菩薩蠻云「冰奩塵榻當年地。斷無人記當年事。有可憐儂。涼偎燈影紅。悶尋秋燕語。偏又辭巢去。暮雨下階來。斷腸花自開。」吳江徐紅荃茂才﹝誦芬﹞南歌子云「夢影銷羅帳﹐秋容渺鏡屏。瑣窗人去悄無聲。只有寒蛩﹐絮月到天明。雁字緘愁斷﹐蛛絲織恨成。銀河依舊向西傾。妒煞年年﹐有例會雙星。」淩蔭周茂才﹝其楨﹞柳梢靑雲﹕「一粟燈昏。雨絲風片﹐隔斷行雲。癡坐窗前﹐苦吟燭底﹐盡夠銷魂。夜深靜掩重門。只添得﹑相思淚痕。有酒偏愁﹐未秋先冷﹐好夢難溫。」吳縣吳定甫茂才﹝思熙﹞謁金門云「涼似水。墻角亂蛩聲碎。玉漏遲遲門靜閉。燈殘呼月替。猶自瘦吟窗底。秋在絲絲鬢裏。綺夢零星重記起。教人愁不寐。」錢塘張韻梅孝廉﹝景祁﹞題西泠話別圖送髙茶庵赴吳長亭怨慢云「甚豪气﹑尊前頓減。握手河梁﹐壓裝書劍。小市遊塵﹐踏燈歌裏﹐正愁釅。鳳城山色﹐應也把﹑長眉斂。一笛送離情﹐漸吹落﹑江梅千點。追念。念湖頭艤榜﹐負了碧波如鑑。松陵去好﹐想一路﹑柳花村店。試譜出﹑白新詞﹐合教與﹑吳娘明艷。只餞別今朝﹐無柰煙帆遙。」俱饒音余弦外之致。

●卷十七

○髙層雲詞

國初睿親王攝政﹐諸大臣謁見﹐咸行跪禮﹐後沿爲例。華亭髙謖苑太常﹝層雲﹞以爲尊無二上﹐奏言非禮﹐始奉旨飭禁。嗣後大臣見諸王﹐不得引身長跪﹐著爲令。逮年羹堯爲大將軍﹐隨營文武皆其私人﹐復有長跪白事慢不爲禮者﹐不久遂敗。太常風節如此﹐而所著攺虫齋語﹐丁當淸逸﹐殊不類其爲人。如題畫淡黃柳云「層遠碧。倒浸蒼巖濕。小閣圍山斜照入。一片疏紅冷翠﹐總是江南好秋色。弄殘墨。閒窗正岑寂。定回首﹑認煙驛。想荒池月澹沙鷗拍。菇影香﹐舊村何處。今夜夢輕難覓。」鷓鴣畱客住云「嶺雲覆徧湘江﹐蠻風雨﹐哀音斷續﹐相對頻啼殘書。扁舟旅泊何處﹐聽到灘黑林昏人倦後。淒涼似此﹐便聲聲行得﹐也能行否。還搔首。記峽鄕空ぎ﹐牽船時候。和盡靑猿﹐絕壁亂雲如繡。隔水正逢遊女﹐拾翠歸來﹐映修篁倚袖。愁聞不了﹐更雙銜木葉﹐見南飛又。」按畱客住調前後結各九字﹐照屯田詞應於第三字讀﹐詞於第五字分句﹐微有參差﹐然一气貫下﹐似亦無礙。

○陸以氵恬詞

桐鄕陸定輔教授﹝以氵恬﹞丙申釋褐後﹐以知縣用﹐與余先後到楚﹐匆匆數面﹐卽攺教授歸。近閱邸抄﹐知其尙官杭郡﹐並於坊中見其冷蘆雜識﹐知方以著述自娛。識中自錄乙未夏日畱滯都門﹐偕同人避暑寄園﹐園爲趙天羽給諫故居。金縷曲云「故老吟蹤。百餘年風流歇絕﹐室廬猶韻。宦隱園林稀熱客﹐片席名山棲隱。溯往事﹑殘碑同認。手種楡枝髙出屋﹐郁蒼蒼﹑界斷紅塵境。新月上﹐瀉涼影。闌干十二通花徑。想樽邊﹑掀髯嘯傲﹐幾經閒憑。地筠簾低不捲﹐半榻鑪煙搖暝。似前度﹑敲詩淸景。雨過空階苔翠合﹐早一天﹑秋影來疏鬢。茶夢熟﹐北窗枕。」其詞當不止是﹐姑錄之以見一斑。回憶當年舊友﹐如何璜溪太守﹝渭珍﹞﹑周仙嶠司馬﹝祖銜﹞﹑夏憩亭方伯﹝廷樾﹞﹑趙靜山中丞﹝徳轍﹞﹑毛子遇刺史﹝鴻順﹞﹐劉西垣﹝鴻庚﹞﹑蔡笛椽﹝聘珍﹞﹑丁蘋野﹝鹿壽﹞三明府﹐咸以知縣需次鄂城﹐時相過從﹐今零落殆盡。劉周二公﹐咸殞寇難﹐獨君與中丞巋然尙存。第時閱卅年﹐卽獲相見﹐恐不復相識矣。

○郭﹛鹿吝﹜詞

吳江郭頻伽茂才﹝﹛鹿吝﹜﹞流寓隨園﹐將回嘉善。值袁蘭村大令所眷吳下女郎趙雙福爲易名疏香者﹐亦將還吳。卽席賦髙陽臺云「暗水通潮﹐癡嵐閣雨﹐微陰不數重城。畱得枯荷﹐柰他先作秋聲。淸歌欲行雲住﹐露春織﹑並坐調笙。暗傷情﹑忍把離尊﹐和淚同傾。天涯我是飄零慣﹐恁飛花無定﹐相送人行。見說蘭舟﹐明朝也泊長亭。門前記取垂楊樹﹐只藏他﹑三兩秋鶯。一程程﹑愁水愁風﹐不要人聽。」又題蘭村南園春夢圖百字令云「東風何苦。只送將春到﹐難畱春住。落絮遊絲無气力﹐還自飛來飛去。白水橋梁﹐紅泥亭榭﹐人說南園路。畫圖省識﹐看來已是前度。莫倚錦瑟筵前﹐楚腰掌上﹐年少能才語。記得些些惆悵事﹐便費蠻箋無數。玉局彈棋﹐銅盤遞淚﹐此夢儂曾作。﹝去聲﹞去年今日﹐桃華亂落如雨。」芬芳悱惻﹐淒沁心脾。頻伽眉有白毫﹐自號白眉生﹐所著浮眉樓詞﹑蘅夢詞各二卷﹐語最輕雋。獨鳧薌宗伯與餘論及乾嘉間詞人頗不取。顧盛推仁和倪米樓﹝稻孫﹞﹐謂倪詞如楓亭荔支﹐甫向枝頭摘下。郭詞亦具荔支之形﹐然已在一日變色﹐二日變味時矣。米樓詞已錄王氏詞綜二集﹐惜晚年貧困無依﹐幾欲黃冠入道﹐才人命蹇﹐無如米樓者。

○倪稻孫夢隱詞

米樓著有夢隱詞﹐楚遊歸經琵琶亭長亭怨慢云「又行盡﹑淒淒三楚。倦客單衣﹐薄遊情緒。縱有琵琶﹐半生淪落向誰語。別離如此﹐盼不到﹑江南樹。江上已秋風﹐卻送我﹑揚ぎ歸去。重住。看扁舟來往﹐裊裊艷歌無數。靑衫淚點﹐早吹作﹑﹝去聲﹞驛亭殘雨。算那日﹑一醉成吟﹐便贏得﹑風流千古。認幾疊遙山﹐還似秋娘眉嫵。」悲涼蒼秀﹐直合石帚﹑玉田二家爲一。蘭泉司寇所著紅葉村詞﹐有歲暮米樓自浙來訪﹐言有漢上這行﹐畱宿山莊遠朝歸云「鴉陣啼寒﹐正催作﹑殘年雪意。橋橫疏柳﹐不分仙舟來艤。相看一笑﹐還帶西冷風味。長檠底。訴分攜兩載﹐舊侶天際。猶憶塵軟東華﹐在小閣平津﹐新詞頻遞。雪林憔悴﹐莫話吳城楚水。老夫耄矣。料此後﹑圍鑪能幾。情難已。須住到﹑玉梅香細。」殆卽仿米樓體也。司寇通籍後﹐從軍西陲﹐氵存擢至刑部侍郎﹐引年歸﹐復掌教江浙。生平愛才若渴﹐尢以風雅爲己任。自著詩文外﹐輯有國朝詞綜﹑湖海詩傳﹑文傳等書﹐閒作小詞﹐不廢綺語。法曲獻仙音云「白薴衫輕﹐靑羅扇小﹐約略春歸時節。竹浦橫橋﹐荻溪短棹﹐曾經去年離別。記款語﹐云屏底﹐匆匆帶愁說。遠山疊。問誰遺﹑溯紅題葉。空取﹑幾點蘚階印さ。細檢舊香羅﹐寫相思﹑付與吟篋。冷院黃昏﹐忍更聽﹑玉笛聲咽。伴殘燈孤榻﹐只有一丸涼月。」竊怪近人刊集﹐凡涉麗制﹐每年刪棄﹐以自於立言之列﹐得弗爲司寇哂耶。

○錢潔蓉亭詞

江陰錢瑜素女史﹝潔﹞同邑陳大令﹝鼎﹞﹐著有蓉亭詞。秋海棠雨中花云「滿砌濕紅嬌欲滴。似睡起﹑渾無气力。看苔蘚籠香﹐薜蘿擁翠﹐相映幽姿別。妒煞曉霞爭艷色。柰暮雨﹑絲絲如織。想腸斷西風﹐自憐冷落﹐未與春相識。」女史幼爲士司龍氏養女﹐故閨秀正始集訛爲龍全潔。大令隨宦粵西﹐值明季騷攘﹐不克歸﹐先贅土司家﹐女史其繼室﹐故中表也。

○蔣惇復詞

宋末人詞語馨旨遠﹐淺涉者每視爲畱連景物而已﹐不知其忠憤之忱﹐恆寓於諧聲協律中。蔣劍人茂才﹝惇復﹞讀張玉田西湖春感髙陽臺詞﹐謂玉田拳拳故國﹐屢見乎詞﹐集中多題水仙之作﹐此與趙子固同意﹐以寓其海之思。卽用其韻題後云「樹老冬靑﹐天邊水碧﹐金牛湖上停船。去國王孫﹐看春不似當年。西泠老去笙歌夢﹐比前番﹑人瘦誰憐。更蕭然。布襪靑鞋﹐獨弔荒煙。天涯萬里無家別﹐聽一聲河滿﹐滿目山川。敗柳棲鴉﹐傷心落照堤邊。零花淡墨無多意﹐望瑤波﹑帝子空眠。掩重簾。夜夜枝頭﹐泣損啼鵑。」眞善會作者意。劍人筆耕江浙﹐亂後渡江﹐棄家爲僧﹐法名妙喜﹐曾刊所作爲芬陀利室詞。浪淘沙云「涼夜夢迢迢。燈影孤飄。秋心都付與芭蕉。又是一枝梧葉下﹐特地魂消。前事憶紅橋。聲咽瓊簫。畫中人送鏡中潮。腸斷去年江北淚﹐流到今宵。」秋蟬祝英臺近云「冷棲煙﹑閒吸露。仙骨脫塵土。爾許髙寒﹐消受晚秋苦。最憐短鬢飄蕭﹐西風瘦影﹐只薄薄﹑一重紗護。感遲暮。相將斷雁哀蛩﹐幽咽向人訴。齊女門前﹐烏桕幾株樹。分明落葉聲淒﹐中郎家破﹐有誰和﹑七弦琴譜。」酸音淒響﹐不待言愁我欲愁矣。

○謝元淮詞

丁酉秋﹐余以先君子疾請急歸。松溪謝默卿觀察﹝元淮﹞令吾邑﹐承以碎金詞譜相贈﹐每字譜以今之四上工尺﹐云自姜石帚詞旁注譜中尋究而出﹐實得古來不傳之祕。余不能歌﹐詢之善歌者﹐則堪協以笙笛。後質之宜泉司馬﹐言近時所行昆腔﹐與古歌回殊。古歌多和聲﹐似今之髙腔﹐然與髙腔又有別。聲音之道﹐與世遞遷﹐執今樂以合古詞﹐終不免宮淩羽替。卽如井田封建﹑學校辟舉﹑與西北之水田﹑秦隴之蠶桑﹐泥古之士﹐每以爲可行﹐而卒不能行﹐天時地利限之﹐有非人力所能彊者﹐不獨歌詞一端而已。觀察以流外官仕江左﹐氵存擢廣西右江道﹐自著碎金詞﹐僅秋柳一詞差工穩。調寄淡黃柳云「野風蕭瑟。吹老靑靑色。一夜郵亭寒側側。禁得幾番攀折。愁煞江頭未歸客。任狼藉。天涯路南北。全不似錦香陌。當年手植今如此﹐看意態婆娑﹐晚鴉成陣﹐難遣樓中怨笛。」余則披沙盈斛﹐絕少星金矣。

○宋代兩師師

張子野師師令云「香鈿寶珥。拂菱花如水。學妝皆道稱時宜﹐粉色有天然春意。蜀彩衣裳勝未起。縱亂霞垂地。都城池苑誇桃李。問東風何似。不須回首障淸歌﹐唇一點﹑小於朱蕊。正值殘英和月墜。寄此情千里。」蓋爲汴京妓李師師作。秦少遊亦贈以生查子云「遠山眉黛長﹐細柳腰枝裊。妝罷立春風﹐一笑千金少。歸去鳳城中﹐說與靑樓道。看徧潁川花﹐不似師師好。」後爲周美成所眷﹐爲賦少年遊雲﹕「並刀如水﹐吳鹽勝雪﹐纖指破新橙。錦幄初溫﹐獸香不斷﹐相對坐調笙。低聲問向誰行宿﹐城上已三更。馬滑霜濃﹐不如休去﹐直是少人行。」耆舊續聞謂記徽宗幸師師家事﹐美成因是詞幾被譴﹐師師聲價鄭重可知。乃劉屏山汴都記事詩云「輦轂繁華事可傷﹐師師垂老過湖湘。樓衣檀板無顏色﹐一曲當時動帝王。」是其末路仳離﹐與唐時泰娘絕相類。較明之王■﹑汴玉京所遇尢不如。惟子野系仁宗時人﹐少遊於哲宗初貶死藤州﹐均去徽宗時甚遠﹐豈宋有兩師師耶。

○趙植庭劉芙初詞

詞家萃於一榜﹐莫盛於嘉慶戊辰。如陶鳧薌宗伯﹑周稚圭中丞﹑劉芙初太史與嘉興錢星湖給諫﹝儀吉﹞﹑陽湖趙樹三比部﹝植庭﹞﹑吳縣董琴南觀察﹝國華﹞﹑錢塘屠琴塢太守﹝倬﹞﹐均有詞稿刊行。給諫詞訪之未獲。觀察詞王氏詞綜已錄。比部菩薩蠻云「明金壓繡鴛鴦錦。流蘇寶帳棲香穩。三五月團欒。相思和夢圓。愁深眉黛淺。人隔屏山遠。鈴語五更風。燭殘花轉紅。」雪影齊天樂云「冷云一徑飛瓊屑﹐紛紛玉階輕駐。冰鏡空黏﹐霜花低﹐閣外陰陰寒Ё。荒苔故路。恐著到斜陽﹐便成煙霧。蹤迹天涯﹐籠衣消息幾回誤。珊珊瑤認取。柰相思似水﹐淸淚遙注。海月畱痕﹐梨云款夢﹐合稱淸寒情緒。回闌曲處。看鶴影微茫﹐有人延佇。暗換晴春﹐幾絲防做雨。」太守由翰林出尹儀徽﹐氵存擢九江知府﹐中年䢐謝﹐人共惜之。有憶少年云「沈沈樺燭﹐沈沈漏箭﹐沈沈春雨。茅齋最淸絕﹐是幽篁深處。睡鴨香消添一炷。坐深宵﹑此懷誰諭。重簾且休捲﹐聽琴語。」柳絮長亭怨慢云「問何事東風吹緊。冉冉楊花﹑蕩搖春暝。淺水斜陽﹐模糊心事更誰省。前塵如夢﹐休誤把萍蹤認。禁得雨絲絲﹐又點上離人雙鬢。不定。讓遊絲掛住﹐黏著一重簾影。韶光漸老﹐渾不管黛眉啼損。記前度﹑三起三眠﹐早添了﹑十分幽恨。只萬種春愁﹐卻笑桐綿無分。」

○沈宛詞

國朝詞人輩出﹐然工爲南唐五季語者﹐無若納蘭相國﹝明珠﹞子容若侍衛。所著飲水詞﹐於迦陵小長蘆二家外﹐別立一幟。其古今體詩亦溫雅。本名成徳﹐乾隆中奉旨攺性徳。登康熙十二年進士。時相國方貴盛﹐顧以侍衛用﹐趨走螭頭豹尾間﹐年未四十﹐遽亡。後相國被彈罷黜﹐侍衛之墓木拱矣。往見蔣氏詞選錄吳興女史沈禦蟬﹝宛﹞選夢詞﹐謂是侍衛妾。其菩薩蠻云「雁書蝶夢都成杳。云窗月戶人聲悄。記得畫樓東。歸驄系月中。醒來燈未滅。心事和誰說。只有舊羅裳。偸沾淚兩行。」閨中有此姬人﹐乃詩詞中無一語述及﹐味詞意﹐頗怨抑也。

○蔣垓兄弟詞

吳門園亭以蔣園爲勝﹐烏目山人王﹑林屋山人王存愫均爲繪圖。國初蔣君兆侯鑿池時﹐獲一石﹐上刊繡谷二字﹐遂以名園。賦百字令記其事云「小園修葺﹐有礙鋤橫石﹐驚教扶起。洗剔土花碑字露﹐繡谷原來漢隸。筆勢離奇﹐乃痕斑駁﹐古物令人喜。但無題款﹐不知遺自誰氏。多應以谷稱園﹐當年勝賞﹐似繡春光麗。與廢無常行樂好﹐老我菟裘柳寄。韻事宜傳﹐佳名竟借﹐重嵌懸崖裏。客來休訝﹐古今遷變多矣。」二百年來﹐名園疊起﹐如吳氏之拙政園﹑劉氏之寒碧莊﹑黃氏之五松園﹐春秋佳日﹐縱人遊觀﹐獨繡谷名最著。然蘇城士大夫不僅以宴樂豪華相尙﹐如施棺﹑送藥﹑育嬰﹑放生諸舉﹐亦莫不爭先恐後﹐樂於從事。兆侯族兄釒享庵育嬰堂成志喜﹐金縷曲云「千古傷心事。爲饑寒﹑拋兒擲女﹐路衢駢死。堂建吾鄕嬰育久﹐狹隘何能徧濟。綿力倡﹑幸多同志。代泣呱呱陳召杜﹐廣規模﹑願借元都地。眞父母﹐聽公議。聿新堂構恢條例。自此後﹑孩提有養﹐不戕生气。仁政宜爲天下法﹐悉幼人之幼矣。隔天屬﹑暗揮悲涕。安得人人寬俯育﹐縱堂開﹑沒个嬰兒棄。吾見此。祕狂喜。」自經兵燹﹐恐已不能如舊﹐故家亭榭﹐鞠爲茂艸者﹐更不知凡幾。聞繡谷﹑拙政園均經賊穴﹐幸無恙。余乙丑旋裏時﹐虎邱勝迹僅存千人石與如椎一塔而已。兆侯名垓﹐順治十六年會試副榜。釒享庵名徳﹐順治十八年進士。詞均庸俗﹐然不當以工拙論。錄之俟有志名園善舉者得所考鏡。

○髙麗史樂志詞有誤

宋時髙麗來朝﹐賜以大晟雅樂。故髙麗史樂志多錄北宋人詞﹐其詞多詞律所未收﹐語則頌美居半﹐間有似屯田體者。惜余前在楚中所見﹐與近日大兒都中所購﹐均系鈔本﹐訛脫不可勝計﹐無可校勘。如慶金枝云「莫惜金縷衣。勸君惜﹑少年時。花開堪折直須折﹐莫待折空枝。一朝杜字才鳴後﹐便從此﹑歇芳菲。有花有酒且開眉。莫待滿頭絲。」較子野詞前後結均少一字﹐前段第三句不叶韻。前質諸趙丈艮甫﹐謂折字乃以入作平﹐至結句與子野詞異﹐當是另體。玩上下文義並無脫字。又迎春樂云「神州麗景春先到。年年是韶光早。園林深處東風過﹐紅杏裏﹐鶯聲好。漠漠靑煙迷遠道。觸目是﹑綠楊芳艸。莫惜醉重遊﹐逡巡又﹑年華老。」較美成﹑西麓詞前段第三句少一字﹐且不叶韻。較珠玉﹑樂章詞後段字數多寡回殊。又荔子丹云「鬥巧宮妝掃翠眉。相喚折花枝。曉來深入芳菲裏﹐紅香散﹑露在羅衣。盈盈巧笑詠新詞。舞態盡嬌姿。裊娜文回迎宴處﹐簇神仙﹑會赴瑤池。」宋時小令前後相同者多﹐乃後結獨少一字﹐似系訛脫﹐聊舉一二﹐以槪其餘。

○淸僧道詞

本朝詩僧甚夥﹐詞僧則少﹐羽士詞尢罕觀。余輯詞綜補﹐僅得數人。桐城僧宏智字藥庵﹐憶秦娥云「花如雪。東風夜掃蘇堤月。蘇堤月。香銷南國﹐幾回圓缺。錢塘江上潮聲歇。江邊楊柳誰攀折。誰攀折。西陵渡口﹐古今離別。」荊溪僧超正字方竹﹐過廢園江城子云「竹籬花徑小山幽。碧雲浮。澹煙收。猶記當年﹐歌嘯每臨流。芳艸無心隨處綠﹐人去也﹐恨悠悠。飛來粉蝶弄輕柔。漫凝眸。上心頭。惆悵今番﹐不似舊時遊。人世茫茫渾似夢﹐聊一枕﹑學莊周。」吳僧果心字得源﹐夜聞鄰家度曲西江月云「何處歡聲隱隱﹐夜深偸譜宮商。遙憐鶯舌囀新簧。裊裊如絲輕。月底不堪嗚咽﹐風前更覺淒涼。隔墻猶自斷人腸。何況酒邊低唱。」吾邑僧明瑜字昀熙﹐三部樂云「極目煙汀﹐有幾點白萍﹐幾枝紅蓼。翠盤欹側﹐已報藕花衰老。夢回冰簟涼生﹐怎銅壺滴盡﹐銀屏難曉。芳期易負﹐又過鍼樓乞巧。試聽井梧葉墜﹐似西風有意﹐教人知道。那更石臺蛩語﹐珠簾螢繞。是誰家﹑疏パ頻搗。慣禁受﹑月昏云悄。歸雁到也﹐早勾起離愁多少。」又吾邑明陽觀羽士榮漣﹐字泉﹐少年遊雲﹕「荒亭自署艸玄居。剝啄近來疏。瓶養幽花﹐欄栽細藥﹐淸課莫教虛。芳叢時見蝶蘧蘧。竹牖夕陽余。飯畢徐行﹐詩成獨立﹐興飼盆魚。」尙有宜興僧隨時﹑江都僧大賓﹑常熟僧能印曁羽十魏瓠﹑王至淳﹐詞均平平﹐存其人而已。王氏詞綜所錄﹐亦不及十人﹐中如宜興僧宏倫眼兒媚云「似水官衙夜無聊。燭ㄠ水沈消。故鄕秋老﹐天涯人去﹐明月今宵。來朝準趁吳娘棹﹐燈火過虹橋。松陵江口﹐估船相並﹐篷背吹簫。」似非禪門本色語。

○王衍梅詞

會稽王笠舫明府﹝衍梅﹞﹐以嘉慶辛未進士出宰武宣﹐未向罷官﹐卒於粵。著有綠雪堂詩詞﹐綿麗不讓馮柳東大令﹐而筆勢尢矯健。憶雪水龍吟云「海南只是沈沈﹐更無柳絮因風起。東風漸緊﹐西風漸薄﹐轉添暄意。竹密無聲﹐雲松有縫﹐歲雲暮矣。把詩人興會﹐酒人滋味﹐都擔閣﹐長空裏。遙憶江南北際﹐正紛紛﹑銀沙亂墜。簾前紅袖﹐燈前白髮﹐似嗔還喜。飛舞襟情﹐聰明心性﹐幾曾憔悴。恁天涯悵望﹐單單苦雨﹐做離人淚。」讀吳梅村雁門尙書行滿江紅雲﹕「明季英雄﹐孫白谷﹑千秋健者。天不管﹐燕都亡矣﹐雁門破也。公子才馳襄府蠟﹐參軍已歿潼關馬。痛一般閣部舊精魂﹐梅花下。九江火﹐紅亂灑。二王血﹐頭當借。算鐘鳴漏盡﹐酒闌燈ㄠ。直北風髙鼙鼓急﹐江南月冷笙歌乍。黃河遠上客心悲﹐哀弦寫。」

○戴鑑潑墨軒詞

近於坊中見潑墨軒詞﹐爲濟寧戴石坪﹝鑑﹞作。春日過帶橋浣溪沙云「路轉平林一徑遙。炊煙過午未全消。短垣幾簇露花梢。桑圃雨晴鳩婦喜﹐麥疇風暖雉媒嬌。夕陽明處水平橋。」經倚虹園﹐踏莎行雲﹕「芳艸盈堤﹐垂楊繞岸。殷紅淺碧誰家院。遊絲百尺裊斜陽﹐依依似逐東風轉。塵滿銀箏﹐屏閒繡扇。珠簾翠箔深深掩。畫堂春晝靜無人﹐杏梁睡穩雙飛燕。」二詞頗具畫意。

○郭輔堯詞

吳門蔣重光詞選錄郭輔堯踏莎行雲﹕「珠露催涼﹐金風薦爽。紗窗日映茱萸网。輕羅扇子怕寒蛩﹐自伊啼徹辭儂掌。紅樹陰疏﹐蒼葭水廣。一繩雁字人人想。誰知入骨是新愁﹐原來秋在心兒上。」輔堯裏字無考﹐末二語卽「何處合成愁﹐離人心上秋」意﹐一經運用﹐彌覺新穎。視山谷「門裏安心﹐女邊著子」句﹐雅俗相去霄壞。

○錢勗詞

二十年前﹐見余友錢揆初﹝勗﹞虞美人詞云「鶯魂蝶夢淒迷甚。瘦到梨云影。一番風雨一番晴。有蘼蕪﹐綠徧短長亭。惜花愛傍花陰立。花落人知惜。惜無人惜惜花人﹐依舊空閨﹐寂寞度芳春。」愛而錄存﹐久不復省。君旋舉乙卯京兆試﹐官中書﹐以軍功擢知府。乙丑春餘歸省松楸﹐於李伯師﹝鴻章﹝蘇城節署匆匆一晤﹐擬索其詞稿未果。方謂重見有日﹐未幾君故﹐聞之憮然。幸前詞未飽蟬腸﹐𨿽非全豹﹐足見一斑。

○賈履上詞

三餘贅筆言譙樓畫角有三弄﹐傳爲曹子建作。詞云「爲君難﹐爲臣亦難﹐難又難。創業難﹐守成亦難﹐難又難。起家難﹐保家亦難﹐難又難。」南匯賈云階明經﹝履上﹞取其意繪梅花三弄圖。自題齊天樂云「烏烏淒響誰吹徹﹐蒼涼試翻殘譜。斥堠煙昏﹐麗譙月淡﹐三壘依稀如訴。猶傳舊句。算萬事難難﹐不分今古。創業承家﹐幾人能記曲中語。平文武享久﹐甚波頹莫挽﹐牢破方補。列戟門深﹐懸鈴閣憂﹐聽慣沈沈畫鼓。誰知調苦。比吹落梅花﹐玉龍哀楚。起望遙天﹐候虫啼似雨。」語兼規諷﹐詞云乎哉。

○水煙鼻煙鴉片煙詞

厲樊榭倚天香調賦煙艸﹐先後和者數十家﹐時多縷切爲絲﹐截竹木如荷﹐貯而燃吸﹐今所謂旱煙是也。近有範銅爲管﹐儲水而吸之有聲者﹐其制愈巧﹐品亦差別。韓螺山中翰詠以前調云「鏡粉銀揩﹐壺冰玉瑩﹐荷新樣輸巧。束紙燻蘭﹐凝塵碾麝﹐汲取井華寒曉。玲瓏豆火﹐算合就﹑丁壬婚好。才把詩襟浣雪﹐煙霞吐吞多少。呼童繡囊貯艸。滯人懷﹑半醒殘飽。暱語隔簾吹出﹐轆轤聲小。幾度春荑細﹐惹淺暈﹑檀黃透纖爪。唾地餘芳﹐墜煙自裊。」又有細碾爲末﹐貯壺中而嗅以鼻者﹐陳叔安明府亦倚是調賦云「細搗還凝﹐輕拈欲化﹐氤氳意斷斜縷。气定方思﹐心淸自妙﹐不比尋常含吐。藍田日暖﹐任一握﹑雕瓊密護。待與花香暗撲﹐茸茸漫凝霏霧。點來料應頓悟。味酸辛﹑麯生同否。可是舊耕瑤艸﹐別縈芳緒。狂嗅風情共許。更洛詠﹑眞成謝公趣。蘸指餘芳﹐從容掩住。」髙茶庵明經復倚前調詠陳芙蓉云「瘦枕支愁﹐單念疊恨﹐貪眠不爲春倦。小盒斟霞﹐圓噴霧﹐度到金鍼偏緩。靑燈味好﹐恐身世﹑被伊拘管。隔著屏衣聽去﹐聲聲似聞嬌喘。深房夢回書短。對紅妝﹑鬢雲松半。還宿酲難解﹐柳腰渾軟。不信風懷暗減﹐最鏡裏欺人玉容換。一味懨懨﹐壺觴漸遠。」按煙艸一名淡巴菇﹐始自明末﹐康熙初猶禁吸食﹐後乃盛行﹐無論男婦貴賤嗜之﹐幾同粟菽。逮阿芙蓉俗名鴉片煙﹐來自外洋﹐邊患且因之而啟﹐粵匪亦乘閒繼起﹐流毒幾徧天下。噫﹐一吸之微﹐而禍延家國﹐宜古人於旨酒象箸﹐動色相戒。惜各家詞中﹐未語及此。

●卷十八

○黃仁與湯成烈詞

姚君春木嘗言其鄕人黃研北司馬﹝仁﹞詞甚工﹐余覓其稿未獲﹐僅於元和朱子鶴詞稿中見其賦謝餉蒓﹐卽用見寄韻摸魚兒云「問當年﹑季鷹何事﹐相思偏在秋老。波光萬頃和風﹐一碧暗催詩稿。勞遠眺。記亭倚垂虹﹐宛轉心縈繞。漁師昨報。恰雉尾初齊﹐龍髯新長﹐風味絕塵表。蒙持贈﹐伴以瑤華寄早。纏綿如挹蘭抱。鄒陳唱和圖重繪﹐添个采春遊棹。思浩渺。把錦帶羹調﹐頓許閒愁掃。相逢醉倒。道羊酪休提﹐河豚未上﹐第一露葵好。」次韻極穩﹐洵非作家不辦。近讀謝厚庵司馬思忠錄﹐又見其弔陳蓮峯軍門﹝化成﹞戰歿吳淞口水龍吟云「海天獨障狂瀾。鳶飛欲墮愁無際。鼉梁乍駕﹐鶴軒何處﹐沙虫爭避。大樹思公﹐長城壞我﹐石銜塡未。把純鉤欲試﹐唾壺頻擊﹐揮難盡﹐英雄淚。畢竟將軍不死。跨長鯨﹑敵魂猶悸。金戈鐵甲﹐云車風馬﹐雷霆精銳。豹苦畱皮﹐雞羞斷尾﹐有如江水。報聲香俎豆﹐泖峯同壽﹐壯乾坤气。」思忠錄內又有陽湖湯果卿司馬﹝成烈﹞免姚履堂大令﹝懷祥﹞殉難定海﹐卽題所書闈中藍筆字後﹐水龍吟云「海濤捲盡云旗﹐靈風怒壓鯤鯨浪。軍餘殘戍﹐城懸孤島﹐臣心空壯。槳折鴛鴦﹐鋒攖豺虎﹐星先隕將。算陽侯相逼﹐馮夷相迓﹐名不與﹐身俱喪。爲展當年遺翰﹐想霓裳﹑眾仙同唱。鸞翔天表﹐蛟騰雲外﹐英姿颯爽。片紙琳瑯﹐故人鄭重﹐墨林珍賞。待鐫華石室﹐行間正气﹐浩然流響。」陳軍門同安人﹐姚大令侯官人。道光二十年英夷擾浙﹐首陷鎭海﹐大令投池死。軍門與兩江制府牛﹝鑑﹞分守吳淞﹐牛選遁﹐軍門無援﹐力戰陣亡。時浙帥中﹐節節退避者爲余提督﹝步云﹞﹐後死於法。詞中「鶴軒何處」﹑「軍餘殘戍」語﹐均寓微詞。牛﹑餘二人﹐咸負盛名﹐時尙不敢訟言也。

○孫爾準雕云詞

吾鄕孫文靖﹝爾準﹞由翰林出守汀州﹐仕至浙閩總督﹐曾兩渡臺陽﹐奠安反側。餘如修通誌﹑小西湖﹑建義倉﹑拓貢院﹐皆爲之不遺餘力。歿未廿年﹐知其事者已鮮。獨爲方伯時﹐先因海氛未靖﹐嚴海禁﹐鄞人之賈閩木者困甚。事定﹐禁如故﹐公請弛之。至今寧波會館值公生日﹐演劇稱祝弗替。近復拓地建祠﹐以志不忘﹐殆非公意料所及。公淸節自勵﹐歷仕三十年﹐不益一椽﹐身後遺書數篋﹐亦斥賣幾盡。著有泰云堂詩文集並雕云詞。謁金門云「寒側側。極目半空云濕。雨態橫斜煙態直。做春陰天色。路轉垂楊巷陌。沽酒溪村南北。簾縐波痕翻未得。東風初著力。」紅花埠道中卜算子云「古道驟驕驄﹐一望平如砥。薺麥茫茫綠未齊﹐春在溟裏。茸帽曳輕裘﹐斜日寒如水。回首江南正落花﹐香上紅襟嘴。」又三十初度金縷曲中云「但說文章堪報國﹐恐蒼蒼未盡生才意。」其抱負已見一斑。先君子嘗言文靖﹐接僚屬藹然可親﹐然小有過差﹐彈劾不稍寬﹐行事微近乎刻。故二子均無後。又言案牘中不足蔽辜四字﹐始自吾鄕秦文恭﹝蕙田﹞。今後裔滅絕﹐求降爲皂隸者亦無有矣。因憶海康陳淸端﹝賓﹞年譜﹐恭錄聖祖諭云﹕淸官固好﹐恐淸而刻﹐人便不能相安。大哉皇言﹐然特爲上等人說法耳。下愚則不移。

○孟超然詞

大興朱竹君學士﹝筠﹞﹐乾隆庚寅主試閩中﹐夢武夷君見召﹐約以十年後往。逮辛丑視學任滿入都﹐未久以微疾逝。時學士弟吾君相國方視閩學﹐閩縣孟瓶庵吏部弔以金縷曲云「廿載蓬瀛客。賀徵軺﹑搴帷南望﹐山丹水碧。一枕淸宵催客夢﹐夢到洞天窟宅。訝云馬風車絡驛。九曲峯頭虛左待﹐望先在﹑認取三生石。休忘卻﹐舊丹冊。當時鞅掌慵登陟。語仙靈﹑相期十載﹐不辜諾責。誰料軒重蒞止﹐到眼巖巒猶昔。曾未幾﹑果登仙籍。話到幔亭張宴事﹐吹篪人﹑淒斷緱山笛。才俯仰﹐總陳迹。」學士性通脫﹐見客或不衣冠﹐而宏獎風流﹐如恐不及。任安徽學政時﹐奏言永樂大典中多逸書﹐宜采錄。遂開四庫館﹐徽天下遺書﹐古人未傳之本﹐藉以流布。昔香山﹑曼卿或主蓉城﹐或歸兜率﹐才人靈爽每有所憑﹐學士武夷之召﹐夫豈無徵。吏部名超然﹐以部曹提學四川﹐淸操絕俗﹐生平積學砥行﹐所著書皆切倫常日用﹐詞僅存一闋。

○欽定詞譜未采詞

萬氏詞律成於康熙二十六年﹐共六百五十九調﹐計一千一百七十三體。至五十四年﹐欽定詞譜成﹐共八百二十六調﹐計二千三百六體。較之萬律﹐增體一倍奇。然校定爲譜者﹐僅居其半﹐餘皆列以備體而已。乃采取猶有未及。如李光莊簡集之瓊臺﹐王質雪山集之紅窗怨﹑無月不登樓﹐吳則禮化湖集之江樓令﹐陽春白雪所錄潘元質孟之蟬﹐譚宣子之鳴梭﹑西窗燭﹐曹﹛備逯﹜之惜餘妍﹐劉塤水雲村稿之湘靈瑟﹐王寂拙軒集之紅袖扶﹐仇遠無弦琴譜之睡花陰令﹑陽臺怨。又陽春白雪所錄李宏模之仄韻慶淸朝﹐杜良臣之平韻三姝媚﹐杜龍沙之平韻雨霖鈴﹐劉學箕方是閒居士集之憶王孫﹐淸波雜誌所錄朱耆壽之瑞鶴仙﹐碧雞漫志所錄宇文虛中之迎春樂﹐字數句讀均殊﹐亦未編入又一體﹐至浙江通誌錄文與可﹝同﹞天香引云「三月三﹑花霧吹晴。見麟鳳滄洲﹐鴛鷺沙汀。華鼓淸簫﹐紅雲蘭棹﹐靑旗亭。細看來﹑春風世情。都分在﹑流水歌聲。弱燕嬌鶯﹐冷笑詩仙﹐擊戢揚ぎ。」當是天香引正體﹐爲北曲折桂令所自出。顧不收此詞﹐而收倪雲林﹑張小山之折桂令﹐以又名天香引﹐合而一之。所收央山紅慢﹐乃宋時元絳作﹐而訛爲元載﹐以是知鄧林滄海﹐𨿽奉敕搜討﹐尙多遺佚。且考核偶疏﹐卽不免舛午。昔與伯夔丈談此﹐丈云﹕天下事大抵如此﹐世人每恃其一己之私﹐謂足以甄羅無失﹐其失彌甚﹐文字其一端耳。

○蔣知節詞

昔有友人論及乾隆中詩人﹐推袁﹑蔣﹑趙爲三大家﹐顧毀譽各半﹐迄無定評。姚君春木在座﹐言隨園出入誠齋﹑放翁二家﹐而善於變化。藏園以山谷爲宗﹐而排過之。甌北學蘇而離形脫貌﹐獨出心裁。其气槪皆足牢寵一切﹐惟去唐音尙遠。少陵云「老去漸於詩律細」﹐細之一字﹐槪似未聞。蓋未能斂才就範﹐是故能詩而不能詞。余於詩無所解﹐未敢置喙﹐然博雅敏給如三家﹐後人正未易及。心太史頗以工詞稱﹐惜所著銅弦詞﹐時雜以詩句曲句﹐王氏詞綜選三闋而已。其嗣君秋竹廣文﹝知節﹞詞獨淸妙﹐吳蘭雪香蘇山館集中﹐附其體牛坳吹笛圖洞仙歌云「誰家牧子﹐下斜陽樵徑。短笛聲淸四山應。任吹來天籟﹐略帶宮商﹐渾不減﹑五月落梅風韻。知音桓子野﹐傾耳風前﹐一樣靑雲動幽興。懸簿徧髙門﹐挾瑟吹竽﹐難陶寫﹑騷人情性。便白石南山寧生歌﹐也不令斯時﹐混人淸聽。」可謂別具妙心﹐自饒雅韻。

○錢廷良詞

語有宜於詞不宜於詩者﹐富平李天生太史﹝因篤﹞別母詩云「老母憫遊子﹐欲言先欷。不問何日行﹐先問何日歸。」非不眞摯﹐終嫌淺率。錢謝庵吏部用其意爲臨江仙後結云「行期還未定﹐急爲問歸期。」便覺情韻悠長﹐耐人循諷。昔鐘仲山有郊行句云「燕子不來蝴蝶瘦﹐餅桃開得可憐紅。」余曾語以宜易爲詞﹐入之詩中纖矣。吏部子小謝明府﹝廷良﹞亦工詞﹐臨江仙云「記得个人臨水住﹐幾回舟泊橫橋。三層樓上度春宵。同拈雙帶子﹐量取別來腰。才上明燈扶半醉﹐相攜更蕩蘭橈。是誰隔舫坐吹簫。惹他綃帕上﹐香淚濕紅潮。」消寒詠古﹐分賦得黃華坊爲明妓薛素素故居﹐水龍吟云「長安九陌花飛﹐餘香埋卻韋娘宅。黃華坊底﹐粉垣零落﹐一痕斜日。鳳去臺空﹐燕歸樓圮﹐問誰曾識。向荒苔尋徧﹐襪痕屐印﹐渾不見﹑行雲迹。傳說技誇雙絕。控花驄﹑自調金勒。鬟絲拂柳﹐舞衫翻錦﹐一鞭飛疾。波妹弓圓﹐韓嫣彈去﹐路人爭拾。嘆繁華何處﹐可憐都付﹐幾聲啼。」前詞「樓上」「帕上」﹐重兩「上」字﹐小令中不犯爲佳。

○春艸碧卽番槍子

春艸碧卽番槍子﹐以韓玉詞尾三字名之﹐詞律未加研究﹐誤分二體。其詞云「莫將團扇雙鸞隔。要看玉溪頭﹑春風客。妙處風格蕭閒﹐翠羅金縷﹑瘦宜窄。轉面兩眉攢﹑靑山色。到此月想精神﹐花凝秀質。待與不淸狂﹐如何得。怎柰難駐朝云﹐易成春夢恨又積。送上七香車﹐春艸碧。」按四庫全書總目﹐言宋時有兩韓玉。其一金史有傳﹐字溫甫﹐北平人。金進士﹐官鳳翔判官﹐當路忌其卻敵功﹐被誣死。一於紹興初挈家而南﹐授江淮都督府計議軍事。見葉紹翁四朝聞見錄﹐著有東浦詞。

○吳元潤詞

王蘭泉司寇初集同時師友詞爲琴畫樓詞鈔﹐後輯國朝詞綜﹐無不錄入﹐獨遺吳蘭汀大令﹝元潤﹞香溪瑤翠詞﹐豈因其中歲鬩墻﹐薄而屏之耶。大令長洲人﹐官衛輝知縣﹐爲竹嶼中翰弟﹐詞體柔媚﹐頗似秦柳。眼兒媚云「夢中尋覓覺來空﹐不道乍相逢。海棠深徑﹐衣香翦翦﹐襪印弓弓。含情卻看籠鸚掛﹐絮語諒難通。銷魂此際﹐眉凝寸碧﹐臉暈微紅。」浪淘沙云「深院泛光風。香逗蘭叢。晚聞百舌喚春慵。畫得入詩眉樣好﹐卻是愁中。花影一重重。翠箔斜籠﹐靈犀脈脈杳難通。不分翩翩雙燕子﹐飛過墻東。」園居春晚有懷竹嶼兄﹐時客武林﹐祝英臺近云「竹風輕﹐花露滴。暝色映簾箔。手拓西窗﹐誰與共琴酌。喚愁葉底鵑聲﹐暗催春去﹐渾不管﹑倦懷寥落。嘆離索。幾回夢繞池塘﹐相思渺難。夜雨聯牀﹐空憶舊時約。思君門掩孤山﹐倚闌吟徧﹐對滿院楊花飄泊。」是其始﹐非不怡怡如也。同時蔣遜如刺史有哭弟百字令云「天乎何酷﹐正田荊芳茂﹐一枝先萎。憶昔推梨還讓棗﹐幼慧早傳鄕裏。金闕才登﹐玉樓遽召﹐競爽而今已。雁行中斷﹐不堪翹首雲際。思子況見雙親﹐憑棺絮語﹐互灑風前涕。爲勸節哀佯作達﹐難掩神傷心悸。姜被寒生﹐謝池夢杳﹐中夜頻驚起。泉臺思慰﹐忍教孤寡無倚。」沈痛語不堪卒讀。刺史名國華﹐乾隆中進士﹐官冀州知州﹐亦長洲人。

○李威詞

閩語多鼻音﹐漳﹑泉二郡尢甚﹐往往一東與八庚﹐六麻與七陽互葉﹐卽去聲字亦多作平﹐故詞家絕少。獨龍溪李鳳岡太守﹝威﹞久任西曹﹐詩字俱宗山谷﹐間作小詞。後出守廣州﹐乞病歸﹐年八十餘矣。余在漳州﹐曾錄存數闋。對雨千秋歲云「分蜂時候。孤榻閒長晝。山雨過﹐輕寒透。發愁潘令攺﹐腰怯休文瘦。午睡醒﹐驚看窗外梅如豆。索米長安久。只是人依舊。風意峭﹐雲紋縐。萍應池沼滿﹐麥正郊原秀。花事少﹐鼠姑已殿殘春後。」又同安劉芝圃孝廉﹝逢升﹞芝生艸堂詩﹐附有數詞﹐眼兒媚云「蓮衣吹墮鏡云迷。惆悵蝶來遲。朱闌十二﹐紅橋廿四﹐立了多時。當時枉織鴛鴦錦﹐還是苦凝思。最難忘處﹐初三月約﹐下九星期。」殊雅潔。餘多粗俚﹐不僅調舛而已。

○王岱詞

王丹麓﹝卓﹞今世說言﹐王山長﹝岱﹞湘潭人﹐能詩文﹐兼工書畫﹐崎磊落﹐名滿海內﹐而不方言其能詞。按山長一字了庵﹐前明舉孝廉﹐入國朝官知縣。有山花子云「寒气分簾怕上鉤。金瓶得凍百花油。試拂鏡奩依舊似﹐一泓秋。宿酒已消雙頰暈﹐新螺偏蹙兩峯愁。欲折蠟梅呼婢子﹐下紅樓。」蔣氏瑤華集﹐錄其白門春日滿江紅雲﹕「歷盡嚴寒﹐東風暖﹑爲催春到。聽深巷﹑賣花聲過﹐新妝競巧。金縷檀槽歌子夜﹐松茵油壁迎蘇小。看花忙﹑如蝶苦銷魂﹐知多少。年如舊﹐人空老。無情事﹐多煩惱。嘆六朝如夢﹐又生芳艸。天自傷心天不語﹐春惟有恨春難好。願從今﹑一洗可憐腸﹐金尊倒。」江浙妓女每出門侑酒﹐名盛者一夕十餘處﹐所謂花忙如蝶也﹐知此風由來久矣。

○梁肯堂詞

識人未遇時已難﹐識之而肯力助其成尢難。相傳梁構亭制軍﹝肯堂﹞未遇進﹐潦倒浙闈﹐遊揚州﹐困甚﹐思染指漕務﹐得數十金以歸﹐挾友人書謁丹徒令。任丹徒者時爲潛山熊太守﹝會公﹞﹐便服延見﹐殊簡傲﹐酬答十數語﹐忽易衣冠補行相見禮。謂曰「觀君气宇﹐騰上必速﹐何落魄乃爾。今縣試在卽﹐姑爲吾閱卷。」一日攜五百金謂曰「吾爲子籌﹐非此不足北上﹐今以相贈﹐後不必償。第攜此金去﹐仍沈浮幕客﹐我知之必遣人索﹐銖兩不能少也。」次年爲乾隆庚午﹐制軍舉京兆﹐仕至直隸總督﹐著有石幢居士吟稿。梁晉竹孝廉﹝紹壬﹞兩般秋雨庵隨筆錄其安公子云「不道春歸也。一春飄泊名花謝。風雨妨花飛﹐片片亂穿簾罅。看玉骨﹑瘦無半把。妝初罷。卻爲甚﹑暗地將愁惹。最堪憎是﹐徹耳啼鶯﹐聲聲嬌奼。待把流鶯罵。罵時休想鶯兒怕。離怨系來﹐心裏病﹑翠毫難寫。還自過﹑曲臺芳榭。閒消夏。更不管﹑冷落秋千架。恨云惱月﹐者樣癡情﹐與誰同話。」詞平平耳﹐因述熊公贈金事﹐並錄之。

○葉申薌詞

閩縣葉小庚太守﹝申薌﹞﹐由己巳翰林出宰滇南﹐氵存升河南知府。生平喜爲詞﹐輯有閩詞鈔﹑天籟軒詞選﹑詞譜﹑詞韻﹑本事詞等書﹐用力甚摯。其自著意在瓣香北宋﹐顧所詣頗近龍川﹑龍洲二家。如鷹潭晚眺謁金門云「登臨。遠水遙天一碧。歷歷去帆山嘴滅。晚江風正急。髙岸楓丹柏赤。淺渚煙消霞濕。做弄秋光娛倦客。客懷愁轉集。」瑞午日泊蘭溪南樓令云「溪水碧如油。溪娃慣蕩舟。俏淩波﹑秀靨明眸。生長闌干船上住﹐渾不解﹐別離愁。佳節快臨流。蘭橈枉滯畱。憶臺江﹑競渡芳遊。鬢影衣香簾盡捲﹐人都上﹐水邊樓。」

○停空鏡題詞

郭頻伽浮眉樓詞﹐有題蜀主王衍停空鏡月華淸云「秋老蟾蜍﹐春回鸞鵲﹐故宮鉛水猶冷。蜀道靑天﹐鑄出一丸孤影。想當日﹑媚臉傳紅﹐定照見﹑醉妝初醒。誰省。向麗情集裏﹐芳名細認。記否良工質瑩。正繡幌低縣﹐綺窗幽靚。尖裏羅巾﹐有个如花人並。算盡隨﹑金碗飄零﹐問可似﹑玉奴長恨。堪哂。怕後來花蕊﹐宮詞難詠。」鳧薌宗伯紅豆樹館集中亦有是題﹐並錄其背銘云「煉形神冶﹐瑩質良工。如珠出匣﹐似月停空。當眉寫翠﹐對臉傳紅。綺窗繡幌﹐俱函影中。」與十國春秋蜀王承休妻嚴氏鏡銘詞正同。初謂停空之名﹐取銘中似月句耳。後余遊蜀﹐覺生叔父﹝楹﹞藏一鏡﹐謂能映日見字﹐故名停空。鏡徑五寸餘﹐邊厚五分﹐背中心鑄太極﹐外環八卦﹐再外環十二生肖﹐邊環楷書二十二字﹐卽銘詞。天時晴朗﹐以鏡面向日﹐支以木架﹐下置白紙﹐相離尺許﹐鏡背之太極八卦生肖銘字皆現紙上﹐如隔輕紗﹐並無銅質者。晚以燭映亦可﹐然不如日中明顯。不知與宗伯及白眉生所見是一是二﹐相傳當日共鑄二十枚﹐其鑄法莫得而試矣。

○吳蘭修與儀克中詞

粵東詞家甚少﹐近日嘉應吳石華﹑番禺儀墨農﹐始以詞名。石華名蘭修﹐嘉慶戊辰舉人﹐官教諭﹐有桐花閣詞。采桑子云「輕陰著意催寒食﹐風也纖纖。半臂吳綿昨夜添。海棠過了梨花病﹐春也懨懨。人也懨懨。不耐傷心怕捲簾。」蝶戀花云「恨縷情絲紛似織。病過花朝﹐又是逢寒食。多少春懷拋不得。都來壓損眉峯窄。爲底愁腸成百結。一味多愁﹐只恐非常策。葬罷落花無气力。小闌干外斜陽碧。」題吳蘭雪悼亡姬嶽綠春聽香館叢錄疏影云「簾櫳正悄。有靑禽啼處﹐深翠圍繞。幾折回廊﹐幾點苔痕﹐都是屐聲曾到。蘼蕪隱約裙腰碧﹐襯一片﹑傷心斜照。甚東風﹑苦苦無情﹐便把柳枝吹老。卻意那時年少﹐鬢云才挽上﹐眉際春小。黛不禁濃﹐螺也嫌深﹐無可柰何懷抱。二分細膩三分怨﹐總未許﹑檀奴看飽。嘆人生﹑幾日相憐﹐腸斷一庭秋艸。」蘭雪納妾時﹐方以國博攺中翰﹐有人戲以詩云「逢人勉彊稱前輩﹐對妾殷勤學少年。」證以未許檀奴看飽句﹐令人欲笑。墨農名克中﹐少遊京師﹐道光壬辰始舉於鄕﹐有劍光樓詞。浣溪沙云「月暗堤長樹影連。一星螢火墮濃煙。夜涼如水抱愁眠。只有虫聲來枕底﹐更無塵夢到鷗邊。聽風聽水又經年。」蓬窗聽雨用玉田生韻南浦云「夜雨隔篷聽﹐乍成眠﹑卻又啼鶯催曉。墜夢覓江潯﹐東風軟﹑況是閒愁難掃。垂楊夾岸﹐斷煙浮出靑山小。目送流紅何處去﹐魂醉王孫芳艸。心頭無限江山﹐向鳴榔聲裏﹐等閒過了。新恨未分明﹐消凝候﹑驀地舊愁都到。回眸望渺。而今燕語鷗盟悄。一片歸云畱不住﹐窗外夕陽多少。」

○劉雷恆與弟霖恆詞

吾邑劉震修廣文﹝雷恆﹞與弟沛然茂才﹝霖恆﹞均以文行重於時﹐百餘年來遺編無可覓矣。廣文有百字令云「早知離別﹐悔當初一笑﹐等閒心許。自與雲英成間隔﹐回首玉京迷路。篋扇涼深﹐機絲露濕﹐冉冉三秋暮。鈿蟬零落﹐伊州一曲誰鼓。就裹多少相思﹐緘愁欲發﹐欠歸鴻度。竟夕淸砧將遠夢﹐分付月明來去。小影燻香﹐新詩斷帶﹐觸著添離緒。寄聲安否。此情惟感鸚鵡。茂才浣溪沙云「倩得蕉陰蔭石欄。空庭鶴小步珊珊。幾回幽夢未全闌。雨點無多敲夜靜。烏啼一半送春殘。澹寒生處怯衣單。」茂才此詞﹐王氏錄入詞綜﹐而未志裏居與字﹐蓋采自倚聲集﹐未知爲何處人也。余嘗謂倚聲初集﹑艸堂新集﹑詩餘醉等書﹐或書名或書字﹐旣不詳書爵裏﹐又不列明時代。自趙聞禮陽春白雪始作之俑﹐楊升庵﹑陳耀文見爲新異﹐踵而繼之﹐益形其陋。於知人論世之學﹐茫乎未聞﹐不但所選各詞大半俚俗而已。

○唐塤詞

臺陽籬落間半植艸樹﹐有名綠珊瑚者﹐不花無葉﹐而枝橫生﹐蔥翠可喜﹐亦海外異卉也。唐益庵廣文﹝塤﹞詠以玲瓏玉云「鐵网兜來﹐疏籬外﹑翠影莎籠。煙梢七尺﹐賽他火齊殷紅。遮斷蘆簾紙閣﹐怕龍須誤竹﹐虯爪疑松。靑蔥。倩瓊釵﹑簪向鬢蓬。細認毗耶別種﹐稱徐陵架筆﹐越樣玲瓏。試折纖柯﹐配詩人﹑瘦削遊筇。何須綴枝密朵﹐早襯徧﹑苔階涼月﹐屐印弓弓。渾不見﹐綠衣娘﹑飛一淺茸。」益庵居秀水﹐餘三十年前舊友也。詩文敏捷﹐工隸書﹐屢試不售﹐爲人司記室。後遊臺灣﹐值寇警﹐以殺賊功銓富陽訓導。方謂苜蓿一盤﹐堪以娛老﹐又值杭州陷﹐避亂來閩﹐鬢髮皓然矣。出竹西小築詞屬爲校正﹐余有獻替﹐應時攺定。謁金門云「蛩語悄。秋意被他偸報。碧瀉銀河流到曉。牽牛花放了。一徑梧陰誰掃。月底玉簫聲杳。簾捲西風人暗老。怕將鸞鏡照。」舟行卽事蝶戀花云「一葉ザ輕柔櫓短。翦破靴紋﹐百摺春羅軟。幾片落紅飛斷岸。雙雙綠鴨銜來遠。曉日微烘風力緩。不信浮槎﹐穩可通銀漢。夢壓鴛衾猶未轉。玉驄嘶向誰家院。」題祝菊門孝廉瀟湘聽雨圖淒涼犯云「夢回篷底。連宵雨﹑聲聲都帶秋意。荒洲斷渚﹐鷗寒鷺冷﹐客遊倦矣。飄蕭未已。問灑徧﹑黃蘆叢未。怕湘娥﹑千來幽怨﹐驀地又勾起。遙指峯靑處﹐爪印泥痕﹐而今猶記。生綃重展﹐認依稀﹑層巒如洗。一抹煙痕﹐把多少﹑離魂牢系。憶年時﹐點點似和斷雁唳。」

○再錄唐塤詞

益庵至閩無所遇﹐重渡東瀛﹐爲書院山長。近聞以言賈禍﹐旣老且貧﹐其詞未必能刊﹐再錄數闋於此。鵲橋仙云「鶯啼人倦﹐鵑啼人怨﹐春老幾家庭院。惜花枉自囑東風﹐早飛卻﹑殘紅一半。天涯何遠﹐流光易換﹐漫把水晶簾捲。隔墻俏影送秋千﹐應不解﹑愁長愁短。」迷神引云「糝瓦淸霜催寒急。聲遞誰家橫笛。風吹羅幕﹐閃銀燈滅。夜初長﹐人何處﹐暗悲噎。記得梅花開﹐遲夜月。記得柳花飛﹐碾晴雪。秋上心頭﹐愁過秋時節。便到愁來﹐和誰說。雙鬢刁騷﹐早融盡﹑肝腸鐵。悵年時﹐紅墻近﹐蓬山隔。睡也數更更﹐魚柝擊。醒也聽聲聲﹐虯漏咽。」白下髙竹坡以「明月滿船歸去好﹐美人親手炙鱸魚」句意繪圖索題﹐爲賦摸魚兒云「算年來﹑搖煙湯月﹐狎鷗生計差近。半規蟾魄湖心浸﹐端正一奩明鏡。卿試問。問秋老蒓肥﹐何不攜歸艇。襟塵氵淨。羨軟翦靴紋﹐低勻黛翠﹐重把莫愁認。舵樓底﹐好是不愁孤另。纖纖微露眉靚。宵深穩抱鴛鴦宿﹐篷背悄移花影。君且聽。聽珠樣歌喉﹐唱到風波定。別饒淸興。看暖炙銀鱸﹐滿浮綠蟻﹐此樂更誰省。」

○晁端禮黃河淸慢

晁端禮在蔡京薦爲大晟府協律﹐時值河淸﹐獻詞云「晴景初升風細細。云收天淡如洗。望外鳳凰城闕﹐蔥蔥佳气。朝罷香煙滿袖﹐侍臣報﹑天顏有喜。夜來連得封章﹐秦大河﹑徹底淸Г。君王壽與天齊﹐馨香動﹑上穹頻降祥瑞。大晟奏功﹐六樂初調角徵。合殿燻風乍轉﹐萬花覆﹑千官盡醉。內家傳詔﹐重開宴﹑未央宮裏。」卽以黃河淸慢名調。京子條鐵圍山叢談謂其音調極美﹐天下無間遐邇大小﹐皆爭唱之。近日萬氏詞律﹐漏未收采。按葉少蘊避暑錄話言﹐崇寧初﹐大樂無徵調﹐蔡京徇議者請﹐欲補其闕。教坊大使丁仙現云「音已久亡﹐不宜妄作。」京不聽﹐遂使他工爲之﹐逾旬得數曲﹐卽黃河淸之類。京喜極﹐召眾工按試﹐使仙現在旁聽之。樂闋﹐問何如。仙現曰「曲甚好﹐只是落韻。」蓋末音寄煞他調﹐俗所謂落腔是也。詞中六樂初調句﹐正以諛京。其時朝臣無不從風而靡。仙現一樂工耳﹐獨矯矯不阿如此﹐與石工安民不肯刊名元裳碑﹐正復相似。噫﹐是非風節﹐不在士大夫而在艸莽﹐宋之所以南渡歟。

●卷十九

○趙對父子詞

合肥趙野航﹝對﹞﹐官廣徳學正﹐城陷﹐殉難。著有小羅浮館詞。陳叔安明府知余輯補詞綜﹐出以見示﹐囑選數闋﹐以彰忠節。柰通首完善者。百無一二。中如夾溝驛弔烈女秀姐﹐金陵城陷悼崇夫人袁柔吉投池殉節﹑麻城朱氏婦年十九被掠至安慶題詩投江死﹐皆絕好題目﹐而詞甚粗淺。朱氏詩亦未錄。僅夜坐有憶虞美人云「垂簾坐聽瀟瀟雨。響答疏蛩語。新開小閣迓微涼。卻怪今宵﹑似比昨宵長。扁舟猶記來進路。水暖春江渡。石城潮接廣陵潮。待遣離魂﹑先到小紅橋。」差爲近雅。集後附其子子琴﹝貽珩﹞影梅詞﹐子鶴﹝錫璜﹞倚笛詞﹐亦學蘇辛而未至者。子琴蝶戀花云「十幅蒲帆幾力飽。浪迹天涯﹐塵夢何時了。葉落霜寒江樹老。荒荒野流餘殘照。Ы乃聲中墟散早。隔浦漁歌﹐惹起愁多少。指點吳山煙景好。徵鴻際飛慶到。」子鶴南陵道中點絳唇云「落葉蕭蕭﹐馬蹄雜沓陵陽驛。盾磨矛淅。有客新投筆。仗劍從戎﹐不怕關山隔。烽煙逼。幾聲篳篥。攙入離亭笛。」顧丈蒹塘嘗言蘇辛二家詞﹐如天仙花人﹐不可仿佛﹐最不易學﹐亦不宜學﹐非若姜﹑史諸家﹐各有軌轍可循。

○趙起約園詞

謝雨亭明府以吾郡趙於岡孝廉﹝起﹞約園詞見示﹐並言孝廉家素饒﹐舉庚子鄕試第二人﹐以慷慨好施﹐傾其資幾半。咸豐十年佐團練事﹐賊蹤近﹐大吏已遁﹐猶力守不懈。城陷﹐一門七十餘口投所居約園池中死。僅一字今仕楚南﹐囑並書之。其菩薩蠻云「晚妝慵啟靑鸞鏡。金鑪煙燼衣香潤。風落鬢邊花。暗添雙臉霞。蘭缸挑易ㄠ。心事憑誰話。默默倚屏山。酒醒羅袖寒。」墨牡丹摸魚兒云「似韶華﹑太嫌濃麗﹐寶奩爲卻金粉。元裳縞袂臨煙闕﹐璧月素輝剛近。妝淡靚。是一朵蓬萊﹐割取仙云影。尊前細認。想慵倚朱闌﹐指痕將撚﹐殘醉未曾醒。瑤臺畔﹐扌棄得終朝酩酊。飛觴爲酹佳醞。妍姿不藉胭脂染﹐恰稱鴉鬟修整。春晝靜。請試數﹑姚黃魏紫誰堪並。君芳漫逞。縱無限芬華﹐梁炊未熟﹐且住黑甜境。」因憶余友韓曙樓太守﹝純禧﹞詠黑牡丹云「樓臺髙處談玄好﹐富貴場中守黑難。」句𨿽不超﹐頗足鍼玩砭俗。

○魏謙升翠浮閣詞

錢塘魏滋伯明經﹝謙升﹞博學工文﹐近推詞壇祭酒。其猶子稼孫鹺尹﹝錫曾﹞出所著翠浮閣詞見示﹐言亦殞粵匪難矣。點絳唇云「人去樓空﹐古槐深巷重門靜。月容如病。林外將人等。舊日巢痕﹐苔沒三三徑。棲鴉定。畫橋煙暝。錯認驚鴻影。」禹航淸明懷小園花事長亭怨慢云「問何故﹑春風暖驟。道已淸明﹐一番寒透。細啄芹泥﹐鄰家燕子語長晝。故人歸矣﹐來踏破﹐苔痕繡。寂寞禁煙中﹐聽巷陌﹑餳簫吹又。似舊。想家山龍井﹐正是采茶時候。塍西花事﹐恐容易﹑綠肥紅瘦。昨夢見﹑小院藤陰﹐已芝蓋﹑香雲濃覆。料鏡裏眉痕﹐應與遙峯競秀。」

○聚紅榭唱和詩詞

長樂謝枚如廣文﹝章鋌﹞僑居榕城﹐好與同志徵題角勝﹐曾裒刊聚紅榭唱和詩詞﹐詞學因之復盛。𨿽宗法半在蘇﹑辛﹐亦頗饒鴉韻。盤香采桑子云「紗窗人坐氤氳裏﹐一握絲團。一點星寒。火候如丹九轉還。纏綿愁緒銷難盡﹐良夜將殘。好夢初闌。不信柔腸斷不完。」炊煙齊天樂云「一絲宛轉徐徐起﹐臨流幾間茅屋。著雨拖靑﹐當風曳白﹐移傍斷雲更綠。乍離乍續。看掩映斜陽﹐孤村一簇。忽地低飛﹐檐牙樓角遠相逐。驚心烽燧未息﹐嘆蕭條萬戶﹐多半炊玉。竈減難添﹐灰燃已死﹐經得幾番陵谷。客來不速。好夢堪尋﹐黃粱未熟。便當卿云﹐相看同豁目。」侯官劉云圖﹝紹网﹞蝶魂眞珠簾云「春悉黯黯晴兼雨。恣勾畱﹐總在芳菲多處。深院悄無人﹐只一天飛絮。不信東風吹不懶﹐尙兀自﹑遊情栩栩。休去。問翦紙相招。誰家庭宇。恰似倩女身輕﹐早朱闌繞徧﹐依依芳樹。曉夢醒羅浮﹐更翩然來暮。不怕鶯捎和燕逐﹐卻恐被﹑遊絲纏住。最苦是﹐簾影沈沈﹐落花無主。」長樂梁洛觀﹝履將﹞落葉雪獅兒云「疏疏螢點﹐淒淒蛩語﹐黯銷魂地。亂掩閒苔﹐門巷再來難記。寒林盡醉。恰涼月﹑半規低墜。憶昨夜﹐驛亭殘酒﹐不知醒未。算有飄零客袂。倚西風耐得﹐者般情味。萬種離愁﹐獨上瘦檠紅蕊。秋聲雁背。帶一片﹑霜華如水。空階外﹐多少﹤立令﹥﹤立屏﹥詩思。」閩縣馬子翊孝廉﹝淩霄﹞湘簾步蟾宮云「波紋綠縐花枝。盡付與晚風搖簸。一絲香篆繞銀鉤﹐又散了﹑个儂淸課。斑斑淚點何人墮。看翠黛﹑兩彎愁瑣。玉蟾上早燕歸遲﹐且捲向﹑黃昏獨坐。」劉壽之﹝三才﹞海棠連理枝云「幾點離人淚。化作相思蕊。脂暈微凝﹐粉香休ネ﹐檀痕輕綴。怪東風﹑不解展芳心﹐任秋來憔悴。嬌極渾如醉。淡極還疑睡。禁得黃昏﹐月華低映﹐盈盈欲墜。倚回闌﹑待要理新妝﹐更與誰相對。」李星村﹝應庚﹞羅衫浣溪沙云「瘦骨珊珊弱不勝。織羅初禦最宜人。開箱重把水沈燻。隔歲酒香猶未減﹐及時花樣幾回新。不堪頻ネ是啼痕。」長樂陳彥士﹝文翊﹞字冢百字令云「叢殘拉雜﹐甚年來費盡﹐無聊筆墨。擬向江流深處葬﹐生恐魚龍不食。荷柄長﹐借壞黃土﹐從此堪藏拙。何須更道﹐深深瘞玉堪惜。縱有多少精華﹐一般埋沒﹐誰繼千秋業。比似年來徵戰苦﹐猿鶴沙虫同劫。碑碣誰題﹐光茫永﹐休被農夫識。寄聲靈鬼﹐夜臺莫再悲泣。」閩縣五子舟﹝彜﹞讀史記遊俠傳滿江紅雲﹕「雨覆雲翻﹐休只道﹑世風日薄。念自昔﹑炎趨膻附﹐一般齷齪。緩急人情時或有﹐死生幾輩眞堪。更伊誰﹑解重賤貧交﹐平生諾。眥盡裂﹐疇能學。頭堪借﹐何妨斫。柰奇文共賞﹐斯人爲作。杯酒且從屠狗飲﹐千金枉縱朱家博。一腔﹑熱血湧如潮﹐今猶昨。」徐云汀孝謙﹝一鶚﹞春水卜算子云「寒綠縐東風﹐雨歇波猶冷。一種春愁較淺深﹐瘦減池闌影。落盡小桃花﹐紅漲三篙緊。桃葉桃根何處迎﹐斜日催孤艇。」蓼花柳梢靑雲﹕「水國蕭然。疏疏幾點﹐殘照堪憐。烏桕千株﹐叢蘆一片﹐相映增妍。扁舟曾宿江天。看瑟瑟﹑涼搖暮煙。病酒衰顏﹐斷蓬孤影﹐瘦到今年。」題多詠物﹐惜僅詞中一體而已。

○吳縣潘氏詞

吳縣潘氏以甲第文章冠吳中﹐聲望之崇﹐尢推芝軒相國﹝世恩﹞﹐由癸丑第一人躋宰相﹐雍容黃閣垂二十年。子星齋司空﹝曾瑩﹞﹑庭侍讀﹝曾綬﹞﹐均生長華無﹐而詞甚淸綺。司空有鸚鵡簾櫳詞﹐送張亨甫出都卜算子慢云「垂楊未老﹐杜字又啼﹐惆悵暮云千里。殘醉初醒﹐贏得一番離思。寫新愁﹑半在斜陽裏。半付與﹑歐邊遠夢﹐比他煙驛迢遞。夕露晨星地。料一領靑衫﹐夠人憔悴。六六文鱗﹐定有舊情能寄。亂蟬聲﹑不盡流連意。算只有﹑一輪明月﹐伴徵人歸矣。」聞蟬淸平樂云「一絲微裊。爲問秋多少。滿地綠陰涼意早。教把斜陽遮了。最宜雨後風前。聲聲換得商弦。記向紅橋載酒﹐萬荷花裏停船。」侍讀有睡香花室詞﹐秋夜聞笛步蟾宮云「誰家弄笛聲幽咽。正雨過﹑閒階淸絕。聲聲吹到舊時愁﹐更吹出﹑舊時明月。碧荷花朵新堪折。又茉莉﹑叢香如雪。芳蘭箭箭是秋心﹐想江上﹑玉龍吹裂。」月華淸云「花半開時﹐月初圓後﹐个人三五年紀。才識春愁﹐便把秋心催起。道秋來﹑蟋蟀聲中﹐似春云﹑杜鵑聲裏。難睡。看花光如夢﹐月光如淚。下了簾鉤獨自。獨自繞銀屏﹐一燈殘穗。記起濃歡﹐閒煞鳳幬鴛被。惱這番﹑雁字全虛﹐悔那日﹑鯉函空寄。憔悴。又三更風雨﹐月沈花碎。」余伯父雙梧公應嘉慶戊辰秋試﹐爲相國所取第二人﹐顧素無一紙往來﹐詞系胡畫溪觀察﹝光瑩﹞聞余輯補詞綜﹐囑爲甄錄。司空兄功甫舍人﹝曾沂﹞﹑弟季玉觀察﹝曾瑋﹞﹐詞筆亦工﹐催見黃蓼花唱和詞中髙陽臺各一闋﹐稿均未見。相國孫伯寅﹝祖蔭﹞﹐今繼爲少司空。吳又賓鹺尹﹝其康﹞錄示題恭邸荷淨納涼圖﹐摸魚兒云「繞林亭﹐水香不斷﹐鷺鶯飛破煙杪。玉羅襪﹐淩波步﹑倦舞環妃欲笑。尋翠窈。指一鏡風漪﹐四面垂楊好。煙絲細裊。恰低按霓裳﹐平鋪瑤席﹐麯院恣幽討。紅闌外﹐花事平泉未老。自移書畫船小。冰華瓊萼相輝映﹐只有冷香吹到。鷗夢悄。問水閣虛廊﹐何處秋來早。詩情換了。算碧傾荷﹐裳紅制芰﹐怎似此襟抱。」

○司馬光西江月

司馬溫公西江月云「寶髻松松綰就﹐鉛華淡淡妝成。紅雲翠霧罩輕盈。飛絮遊絲無定。相見爭如不見﹐有情還似無情。笙歌散後酒微醒。深院月明人靜。」極艷冶之致。或謂決非公作﹐此如歐陽文忠堂上簸錢詞﹐當時忌者名以相冫免耳。抑知靖節閒情﹐何傷盛徳。同時範文正﹑韓忠獻均有麗詞﹐安知不別有寄。若謂綺語不宜犯﹐以訓子弟則可﹐不應以律前賢。

○姚燮疏影樓詞

近日詞家鮮工歐晏艷者﹐獨鎭海姚梅伯孝廉﹝燮﹞疏影樓詞﹐頗具神似。如愁倚闌令云「垂茜袖﹐側金釵。立蒼苔。昨夜陰陰微雨過﹐海棠開。羈人無限春懷。歌聲隔﹑楊柳池臺。簾幕疏疏風仄仄﹐燕飛來。」一落索云「獨立亂紅深處。背風無語。怪伊蝴蝶繞人飛﹐卻不向﹑花邊去。重上畫樓日暮。江煙催雨。帆來帆去總依稀﹐惱多種﹑垂楊樹。」少年遊雲﹕「曲瓊低押重簾靜﹐煙气夕沈沈。繩繩雁去﹐彎彎月上﹐寂寂此時心。玉釵墮響誰重覓﹐只粉暈羅衾。瘦影依燈﹐斷腸聞笛﹐夜淺夢難深。」或云梅伯詞﹐實私淑浮眉樓﹐去歐晏尙遠。

○歸允肅詞

國家科場條例最嚴﹐而請時有﹐以故屢興大獄﹐亦間有被訐負枉者。康熙間常熟歸惺少詹﹝允肅﹞緣事被黜﹐以薦復起﹐主辛酉順天秋試﹐所取皆知名士。下第者嘩然﹐幾被中傷。時蔚州魏敏果﹝象樞﹞以朝端重望﹐官都禦史﹐登少詹門下拜曰「吾爲國家慶得人。」並賦詩頌之。謗者乃息。前賢善成人美如此。少詹著述不多見﹐傳有遙和茌平夫子午日燕集韻﹐金縷曲云「記得名園路。倚南城﹑危亭曲沼﹐參差堪數。韋杜風光饒勝賞﹐幾度追陪尊俎。柰此日﹑云泥遠阻。遙想良辰多樂事﹐隔天涯﹑總是關情處。春盡也﹐又端午。傳來麗曲增淒楚。縱他鄕﹑依稀景物﹐還供蒲黍。身作行吟憔悴客﹐贏得靑衫淚苦。扌棄醉倒﹑盈觴綠醑。更憶故鄕喧競渡。蕩蘭橈﹑一霎飛香雨。徒極目。共誰語。」詞殆作於貶黜時。

○淸閨秀詞

吳越女子多讀書識字﹐女工餘暇﹐不乏篇章。近則到處皆然﹐故閨秀之盛﹐度越千古。卽以詞論﹐王氏詞綜所采五十餘家﹐已倍宋元二代。余輯詞補﹐復得一百七十餘人﹐玆錄其尢雋峭者。太原張羽仙﹝學典﹞菩薩蠻云「遠煙舒翠籠新柳。春光暗向樓中逗。莫把繡簾開。東風引恨來。遙山云一帶。人在雲山外。芳艸似離情。逢春處處生。」華亭李冰影﹝﹞尋芳艸云「贏得千愁逼。閒拋卻﹑許多月色。正夢回﹑窗外寒煙碧。聽隔院﹑誰吹笛。腰瘦不關秋﹐看良夜﹑露珠頻滴。又哀哀﹑孤雁鳴沙磧。魂去也﹑江山黑。」懷慶李冰心﹝素﹞眼兒媚云「無端風雨到髙樓。春思總悠悠。芙蓉帳掛﹐水晶簾捲﹐恰好梳頭。落花可惜無人惜﹐空自付東流。傷心何限﹐紅衫淚﹐綠酒澆愁。」吳縣楊元卿﹝﹞玉樓春云「香閨幾度眠過曉。羅綺風柔驚料峭。碧桃萬樹倚云栽﹐一陣東風都放了。花枝手自淩晨拗。圖史餘閒香篆裊。雕闌十二鎖春寒﹐樓閣重重人不到。」上元馬芷君﹝閒卿柳腰輕雲「從來那慣愁滋味。腰正瘦﹐心將碎。烏雲才綰﹐黛螺慵畫﹐掩著瑣窗尋睡。敲朱戶﹑檐馬聲淒﹐戰金風﹑井梧葉墜。不分芙蓉沈醉。笑海棠﹑露濃紅退。滿懷離緒﹐倚闌無語﹐兀自偸垂香淚。總知是﹑秋夢無端﹐沒來由﹑把人憔悴。」奉賢莊磐山﹝燾﹞卜算子云「積雨喜新晴﹐小院風初定。月滿瑤階露气浮﹐花動雕闌影。寶鼎篆煙微﹐幽夢殘燈省。忽逐鐘聲度小橋﹐不管春衣冷。」太倉顧湘英﹝信芳﹞點疑唇云「天澹雲閒﹐雨餘芳艸平如翦。柳眉初展。春色和煙遠。斜日西樓﹐人倚東風倦。鶯聲懶。一庭花片。綠滿香痕淺。」吳縣張瑞芳﹝素﹞蘇幕遮云「凍雲濃﹐寒霧起。柳絮因風﹐堆積空庭裏。玉樹玲瓏搖冷砌。今夜啼烏﹐怎樣枝頭寄。畫簾垂﹐朱戶閉。獨自圍鑪﹐遙想人天際。季子貂裘應已敝。叮囑瓊花﹐莫灑南來騎。」武進錢浣靑﹝孟鈿﹞蝶戀花云「著雨林花紅暈濕。風裊晴絲﹐吹入眉峯碧。綠徧池塘芳艸色。催歸杜宇聲聲急。病起綠窗春事寂。何處畱春﹐深院月。金縷歌殘檀枝歇。海棠夢醒梨云白。」甘泉江碧岑﹝珠﹞憶秦蛾云「風淅淅。髙城欲落如鉤月。如鉤月。還畱一綫﹐照人淒絕。宵長夢短愁腸結。漏聲數盡雞聲咽。雞聲咽。香篝不暖﹐衾寒似鐵。」長洲葛玉珍﹝秀英﹞桂殿秋云「衣袂冷﹐上髙樓。繁雲遮斷碧山頭。小窗獨坐聽秋雨﹐荷葉芭蕉各自愁。」金櫃浦靜來﹝安﹞如夢令云「幾日嫩寒輕暖。又聽雛鶯學囀。妝罷倚雕闌﹐心與芭蕉同捲。人遠。人遠。況是宵長夢短。」江寧歐瓊仙﹝瓏﹞虞美人云「井梧簌簌飄黃葉。露涇寒づ泣。炎天日日盼秋風。怎到秋來蕭瑟更愁儂。憑髙幾度空懷遠。搖落情何限。斷蓬心事不誰知。除向天孫相訴有憐時。」錢塘孫碧梧﹝云鳳﹞少年遊﹕「淡掃蛾眉﹐輕盤螺髻﹐妝罷更塗黃。雲母屏前﹐水晶簾外﹐荷气雜衣香。晚來放艇波心去﹐獨自覓淸涼。笑摘靑梅﹐故驚女伴﹐隔水打鴛鴦。」孫蘭友﹝云鶴﹞點絳唇云「村柝聲聲﹐鄕關夢斷三更過。紙窗風波。一點殘燈墮。院靜無人﹐獨自開簾坐。重門鎖。梅花和我。對月成三个。」吳江汪宜秋﹝玉珍﹞風光好雲﹕「掩花關。啟花關。看徧春光春又殘。遣愁難。空庭雨過苔痕碧。天寥寂。短短廊廊曲曲闌。且盤桓。」遂寧楊古雪﹝繼端﹞傷情怨云「夜靜庭空月轉。曲闌閒倚徧。頓觸離愁﹐滿天來去雁。消息於今夢斷。待客書﹑雲水程遠。淚濕羅衣﹐西風寒撲面。」錢塘梁楚生﹝徳繩﹞算子云「永夜繡屏孤﹐香燼金猊冷。寒逼羅幃五夜風﹐霜月欺燈影。落葉斷鴻驚﹐短夢仍無定。窗外鴉聲續雁聲﹐不管人愁聽。」長洲李紉蘭﹝佩金﹞長相思云「思懸懸。望懸懸。人雲天涯欲見難。音書更杳然。悉懨懨﹐病懨懨。愁病支離葬玉顏。問君憐不憐。」仁和吳香﹝藻﹞浪淘沙云「簾外一重窗。窗外回廊。斷無人處斷人腸。閒煞玉階明月影﹐分外淒涼。舊夢冷池塘。秋艸都黃。芙蓉庭院又經霜。潮落潮生芳信阻﹐水遠山長。」陽湖劉撰芳﹝琬懷﹞浣溪沙云「淺淡銀河一鏡升。滿庭花影轉參橫。最閒時候最分明。何處簫聲遊舫過﹐幾家詩思畫樓生。思鄕有客不勝情。」山陰王梅卿﹝倩﹞滿宮花云「紉湘蘭﹐摧玉李。春事又過半矣。釀愁風雨近淸明﹐都被林鳩喚起。睡瞢騰﹐情旖旎。夢墮碧桃花裏。枕函無柰鬢雲松﹐扶向鏡奩慵理。」烏程戴衣仙﹝珊﹞踏莎行雲﹕「繡倦憑闌﹐槐陰正午。橊花窗外飄紅雨。閒將彩綫綰離愁﹐誰憐枉結同心縷。竹影搖涼﹐荷風拂暑。年年此日傷羈旅。舊時飛燕到簾西﹐含情對愁人事。」錢塘淩ぇ沅﹝祉媛﹞菩薩蠻云「檐鈴驚破紅閨夢。曉妝人怯餘寒重。纖手卷簾衣。風前放燕飛。落紅紛似雪。倦了尋香蝶。樓外易斜暉。春歸人未歸。」金壇吳蜚卿﹝規臣﹞采桑子云「昨宵星月今宵雨﹐首似春蓬。心似秋虫。畢竟情懷那樣同。小樓深閉愁無那﹐才聽疏鐘。又聽徵鴻。莫道吳儂不懊。」吳縣曹宜仙﹝景芝﹞淸平樂云「眼看春去。便是愁如許。窗外鷓鴣啼不住。日日風風雨雨。曉來梳洗都慵。怯寒下了簾櫳。簾底落花如夢。有誰解惜殘紅。」吳江沈夢湘﹝芳﹞秋柳長亭怨慢云「斷魂處﹐冷煙疏雨。遠岸斜橋﹐亂垂殘縷。漫說風流﹐可憐不是舊張緒。春前曾記﹐向鏡裏﹑窺眉嫵。換了好繁華﹐更瘦減﹑腰支難舞。秋暮。殘蟬畱戀﹐葉底抱吟淒楚。鶯梭燕翦﹐恨拋卻﹑靑靑都去。最怕聽﹑唱出陽關﹐又勾起﹑離愁如許。過幾點蘆花﹐休認長條飛絮。」仁和沈湘濤﹝允愼﹞卜算子云「風月忒蕭條﹐情緒還依舊。醉裏淸歌夢裏吟﹐傷得心兒夠。扶病送春歸﹐病起悲秋又。花樣丰神雪樣膚﹐都爲聰明瘦。」

○顧貞觀與王熙詞

婦人束足使小﹐或謂起自李后主﹐或謂唐時已然。康熙初始禁裹足﹐凡元年以後所生女子有纏裹者﹐罪其父母。吾鄕顧梁汾典籍賦浣溪沙記其事云「閨閣爭傳捧點黃。九霄雨露潤蓮塘。錦靴新學內家妝。六寸圓膚原有致﹐一鉤纖影待重量。春愁穩載莫輕。」其事起於宛平王胥庭相國﹝熙﹞﹐時爲侍郎﹐奏言臣妻已放大腳﹐識者嗤之。卒之習俗相沿﹐徒玆訐告﹐不久禁弛。相國亦工詞﹐小重山云「鬥帳香濃怯影單。珠簾閒不捲﹐小窗寒。鈿蟬銀甲罷雙彈。無聊甚﹐獨自倚闌干。墻角杏花殘。韶光餘幾許﹐漸闌珊。夜來微雨濕輕紈。因誰瘦﹐暗覺繡裙寬。」就詞論人﹐殆與夏英公﹝竦﹞相似。

○張惠言詞

嘉慶間塡詞家咸推吾郡張臯文太史﹝惠言﹞﹐專主比興﹐所選詞自五季迄同時朋從﹐僅四百餘闋﹐矜嚴已甚。顧學之者往往非平卽晦﹐蓋詞固不尙尖艷﹐亦不宜過求純正﹐如彈古瑟﹐誰復耐聽。太史自著茗柯詞﹐亦寥寥無幾。相見歡云「新鶯鳴過淸明。有誰聽。何況朝風夜雨﹐杜鵑聲。畱春住。催春去。若爲情。有畫梁雙燕﹐語惺惺。」楊花木蘭花慢云「盡飄零盡了﹐何人解當花看。正風避重簾﹐雨回深幕﹐云護輕幡。尋他一春伴侶﹐只斷紅﹑相識夕陽間。未忍無聲委地﹐將低重又飛還。疏狂情性﹐算淒涼﹐耐得到春闌。便月地和梅﹐花天伴雪﹐合稱淸寒。收將十分春恨﹐做一天﹑愁影繞雲山。看取靑靑池畔﹐淚痕點點凝斑。」太史著述以古文爲最﹐詞固餘力及之。

○張琦詞

太史弟翰風大令﹝琦﹞﹐久遊京師﹐嘉慶癸西始舉京兆﹐出宰館陶﹐有立山詞。南浦云「鴛枕夢扶頭﹐睡醒來﹑又是夜長難曉。心事正懨懨﹐疏窗外﹑來去亂鴉多少。趁將斜日﹐西陵獨自尋蘇小。前度簾櫳雙坐處﹐惟有博山煙裊。問誰解道看花﹐有溫香密意﹐偎人不了。衣上淚痕多﹐還只怕﹑勾起傷春懷抱。相思難訴﹐又教添著愁心悄。料得玉人今夜裏﹐一樣離魂顚倒。」水龍吟云「隔花人云迢迢﹐佳期悵望知何許。重門掩卻﹐淒涼獨自﹐空階凝佇。燕子歸來﹐偏他忍看﹐滿天飛絮。算春光九十﹐誰人消受﹐都付與﹑風和雨。一掬傷春鉛水。對花前﹑幾回傾注。柳絲恨短﹐楡錢恨小﹐綰春不住。最是多情﹐裙腰芳艸﹐靑靑如故。只倩他纖手﹐來碧﹐慰花遲暮。」超俊不讓乃兄。大令因長子誤藥死﹐遂究心醫理﹐能起沈屙於垂斃﹐堂皇下求診者恆滿。子仲遠名曜孫﹐亦工醫能詞﹐以知縣仁楚北﹐氵存擢糧儲道﹐曾刊其女兄弟詩詞爲毗陵四女集。長孟緹﹝褶英﹞常熟吳偉卿比部﹝廷釒﹞﹐有澹菊軒詞。浪淘沙云「病怯晚寒嚴。休捲重簾。穿窗無柰朔風尖。人與梅花同瘦損﹐一晌懨懨。新月上雕檐。眉影纖纖。閒愁暗逐漏聲添。回首嶽雲千里外﹐淸淚空黏。」次婉糸川﹝綸英﹞同邑孫氏﹐和妹詠菊髙陽臺云「春夢驚回﹐槐陰捲盡﹐年光漸近深秋。雨細煙濃﹐誰憐花事都休。聳殘已分同芳艸﹐仗輕雲﹑扶上瓊樓。最堪憐﹑似笑還顰﹐暗抱新愁。閒情陶令常相憶﹐悵霜天寥迥﹐繁艷全收。耐得淒淸﹐幾回顧影籬頭。亭亭獨立西風裏﹐嘆江梅﹑沈夢羅浮。好憑他﹑丹桂餘芬﹐相伴忘憂。」三緯靑﹝糸冊英﹞早夭。點絳唇云「才得春來﹐曲闌西畔花無數。鶯歌燕舞。只道春長住。杜宇頻啼﹐已是春將去。空凝佇。漫天飛絮。不見春歸處。」季若綺﹝紈英﹞太倉諸生王曦﹐有餐楓館詞。水仙疏影云「瑣窗淸冷。有仙姿綽約﹐低傍妝鏡。靑靨盈盈﹐玉骨玲瓏﹐嫣紅怎許相並。冰魂算與瓊樓遠﹐忍便入﹑等閒花徑。到夜闌﹑明月飛來﹐簾底暗窺纖影。還記深宮舊事﹐翠鬟愁不整﹐塵夢初醒。故國云迷﹐洛水依然﹐幽恨訴將誰省。珊珊休話淩波步﹐怕前度﹐環難認。盡深深﹑銀蒜低垂﹐不管晚來風勁。」

●卷二十

○柴才與張鴻卓詞

集句始自傅咸集十經詩﹐明以來遂有專集唐詩杜詩者。竹太史乃效東坡居士集古人語爲詞﹐蕃錦一編﹐眾皆斂手。至錢塘柴次山茂才﹝才﹞百一艸堂詞﹐咸集舊句成篇。近日華亭張嘯峯廣文﹝鴻卓﹞更專意集詞﹐組織之工﹐幾欲突過前哲。茂才憶王孫云「看花多上水心亭。﹝張說﹞夾岸桃花錦浪生。﹝李白﹞楊柳陰陰細雨晴。﹝武元衡﹞畫船輕。﹝白居易﹞遠遞髙樓簫管聲。﹝羅鄴﹞」長相思云「花參差。﹝蘇﹞星參差。﹝劉方平﹞綠慘雙蛾不自持。﹝步非煙﹞春風能幾時。﹝儲嗣宗﹞遙相思。﹝王勃﹞暗相思。﹝白居易﹞只有妝樓明鏡知。﹝陳羽﹞相思每淚垂。﹝杜甫﹞」廣文蝶戀花云「殘酒欲醒中夜起。﹝馮延巳﹞銀漢無聲﹐﹝汪卓﹞露滴寒如水。﹝盧氏﹞獨倚危樓風細細。﹝柳永﹞那堪玉漏長如歲。﹝蘇軾﹞紅燭自憐無好計。﹝晏幾道﹞羅幕輕寒﹐﹝晏殊﹞點點殘花墜。﹝歐陽修﹞舊夢蒼浪雲海際。﹝詹正﹞無言劃盡屏山翠。﹝毛滂﹞」廣文由貢生官訓導﹐著有綠雪館詞。消夏淸平樂云「竹風敲玉。雨過天如沐。一个涼蟬時斷續。滿地槐陰鋪綠。石闌斜傍芒池。田田低映漣漪。試問閒中淸課﹐藕花香裏塡詞。」遂取結語繪圖徵時﹐江叔云﹐亂後尙無恙。

○平仄換葉

詞家以入聲作平﹐前人已詳言之﹐其實不始於詞。穆天子傳云「白雲在天﹐邱陵自出。道裏悠遠﹐山川間之。」是出應讀如池。亦有以平聲作上去二音者﹐如滕子京臨江仙前起雲﹕「湖水連天天連水。」下連字應讀如斂。又如杜壽域漁家傲云「疏雨才收淡淨天。微云綻處月嬋娟。寒雁一聲人正遠。添幽怨。那堪往事思量徧。誰道綢繆兩意堅。水萍風絮不相緣。舞鑑鸞腸虛寸斷。芳容變。芳容變。好將憔悴教伊見。」宋人漁家傲調均用仄葉﹐此詞上用淡兩月不﹐兩上聲兩入聲字以代平聲﹐則所葉四平聲俱應應讀作仄聲方協。亦不自詞家始﹐蔡邕郭有道碑上云「幾行其招﹐下協保比淸妙。」是招應讀如照。至杜白二家詩中﹐拌讀如判﹐十讀如諶﹐琵讀如別﹐茫讀如奔﹐尢難悉數。故陳西麓日湖漁唱中往往平仄換葉﹐如晝錦堂﹐宋詞俱用平韻﹐而易以仄葉。祝英臺近﹑永遇樂﹑絳都春﹐宋詞俱用仄葉﹐而易以平韻。渡江云均於換頭第四句葉一仄韻﹐而一闋全用平葉﹐一闋全用入聲。西麓深於詞者﹐應如何移宮換羽而後不相淩犯﹐其法惜已不傳﹐近人以意揣之﹐仿爲新聲﹐恐未必合耳。

○嚴元照詞

嚴修能明經﹝元照﹞居吳興而贅於吳﹐流寓吾鄕最久﹐中年病歸﹐僦居柯家山。遂以名詞。卜算子云「淚眼鎭相看﹐分手渾無語。門外分明見遠山﹐山外知何處。雙槳載悉來﹐又送愁歸去。今夜紅閨夢里人﹐獨聽孤篷雨。」思路最爲深婉﹐余亦輕倩可諷。相見歡云「斜陽只在樓西。暮煙迷。一色長堤芳艸﹐又萋萋。春情懶。春腸轉。翠眉低。惆悵十年前事﹐再休提。」點絳唇云「沈水燻殘﹐雁燈珠蠟垂垂凍。更無人共。繡被春寒重。多少相思﹐不合和愁種。銀屏夢。月斜鐘動。做也成何用。」祝英臺近云「悄寒輕﹐晴晝永﹐特地捲珠箔。池上桃花﹐紅意已非昨。倚闌欲問東風﹐吹開幾日﹐又何苦﹑將他吹落。怨風惡。細算卻是桃花﹐生來命原薄。隨意夭斜﹐只合傍籬彳勺。無端移近房櫳﹐釀成春恨﹐悔當日﹑用心眞錯。」鷓鴣天云「淩亂殘英露井東。三更禁雨五更風。遊絲苦要畱春住﹐自向庭心落紅。髙閣靜﹐翠簾空。今年花事忒匆匆。花開還有明年在﹐惆悵芳華逝水同。」後二闋似爲悼其姬人香修作。明經歿時﹐年甫中壽﹐今遺稿僅存﹐尙未刊也。

○馬廷萱詞

歲乙卯﹐余權汀州丞﹐會長汀令延梅孫明府﹝棟﹞方與邑紳士修懸志。余謂藝文志中﹐詩古文詞均宜選錄﹐不宜以無關事實習棄。蓋志文苑而不存其著述﹐未免誇誕無徵。書未成﹐余已受代。越十年甲子﹐大兒承禧亦權汀丞﹐已在兩罹兵燹後。甫逾月﹐逆匪又自江右竄陷寧化﹐𨿽提師往剿﹐幸而克捷﹐然戎馬倉皇之際﹐志之存否﹐未暇問也。近乃得之書肆﹐各家制撰﹐卽附本傳後﹐體例似有未協﹐所采亦不甚純。第劫後殘編﹐實賴以存﹐存詞者僅馬鑑泉司馬﹝廷萱﹞一人而已。司馬由舉人官南河同知。西江月云「幾折雕闌斜繞﹐四圍半帳低垂。露葵花放不多時。好个嫩涼天气。新月微窺檐角﹐輕風悄簾眉。小鬟報道遠人歸。怪底銀雙穗。」南樓令云「川暝暮云平。寒潮帶月生。渺江天﹑一色空明。山外有山千萬疊﹐遮不斷﹑望鄕情。風正片帆輕。中流自在行。謝娥﹑遠伴孤徵。還想深閨眠也未﹐應屈指﹐數歸程。」汀人均不講倚聲﹐爲之自司馬始。

○邵廣銓詞

浙詞多法姜張﹐吳下則不然﹐然究厥指歸﹐不外竹山﹑竹屋數家。昭文邵蘭風茂才﹝廣銓﹞所爲詞﹐於蔣尢近。虞美人云「記得連番春夜雨﹐小樓翦燭同聽。玉肩斜眼忪惺。今生還未卜。偏要說來生。一幅冰綃親付與﹐同心結子瓏玲。細將辛苦苦叮嚀。繡成花一朵﹐數盡漏三更。」﹝案此調乃臨江仙﹐非虞美人。﹞南浦云「前約記分明。倚屏山﹑聽徹檐鈴聲碎。雪意正冥﹐渾忘了﹑一角斜陽鴉背。金猊香裊﹐何因結就雙雙穗。驀地湘簾鉤細戛﹐還認玉釵敲墜。本來弱不禁寒﹐料搴帷﹑定怯酸風吹袂。眞个不來時﹐生憎煞﹑昨夜燈花銀蕊。平生細數﹐淒涼幾度消淸淚。聽盡更籌斟盡酒﹐獨自怎生成醉。」祝英臺近云「碧雪停﹑紅豆。金井轆轤轉。心似春蠶﹐縛向萬重繭。早知千種纏綿﹐一般悵阻﹐倒不若﹑未曾相見。尺書展。難道解語如花﹐不解意深淺。幾度尊前﹐擬把舊愁遣。卻憐放下眉頭﹐兜來心上﹐渾未信﹐並刀能翦。」茂才久遊京師﹐屢踏鎖闈﹐竟不獲一第。

○鄭燮詞

江左鄭板橋大令﹝燮﹞兀自喜﹐書法如其人﹐尢善書蘭﹐至今片紙隻字爭相什襲。所著詩詞皆自選自刻﹐世人亦多稱之。然如滿江紅雲﹕「我憶揚州﹐便想到﹑揚州憶我。第一是﹑隋堤稚柳﹐不堪煙鎖。潮打三更瓜步月﹐雨荒十里虹橋火。更嬌紅﹑零落不成圓﹐櫻桃顆。何日向﹐江村坐。何日上﹐江樓臥。詩人幾輩﹐酒人幾个。花徑不無新點綴﹐沙鷗頗有閒功課。笑白頭﹑猶作折腰人﹐將無左。」語𨿽俊邁﹐終非詞苑正宗。其治行則頗可稱﹐顧鮮有知者。儀徵李艾塘﹝斗﹞揚州畫舫錄言其官山左時﹐有富家嫌婿貧﹐思逐之。而懼涉訟不勝﹐先以千金爲壽﹐受之不辭﹐並欲收其女爲義女。富家喜甚﹐乃密審蓄其婿於宮廨﹐及女入見﹐卽出所受千金﹐令其合巹﹐挽車同歸。

○粵人詞

南海譚玉生廣文﹝瑩﹞樂志堂集中論詞絕句﹐至一百七十六首﹐扌乞揚間有未當。如訾少遊「爲誰流下瀟湘去」﹐謂是常語。並謂白石「舊時月色﹐人何處」﹐戛玉敲金擬恐非。而推崇戴石屏與本朝之毛西河﹑屈翁山﹐謂屈詞足以抗足以抗手竹。此與番禺張南山司馬﹝維屏﹞服膺鄭板橋﹑蔣藏園詞﹐同似門外人語。內三十六首專論粵人﹐如陳元孝﹑黎二樵詞﹐均覓之未得。余所見粵詞﹐近推吳石華﹑儀墨儂爲最。再則東莞林桓次侍讀﹝蒲封﹞齊天樂云「十年陳迹驚心認﹐流鶯喜還未老。海燕爭迎﹐岸花曾送﹐不分者番重到。且停蘭棹。看幾樹垂楊﹐向風低裊。卻怪萋萋﹐池塘綠徧夢中艸。琴絲暗塵ネ了。任吹殘鬢影﹐誰是同調。虯漏怕沈﹐魚天去淡﹐一抹眉痕才掃。紅樓深悄。怎話到前歡﹐頓添淒抱。回首南園﹐曲闌春正好。」欽州馮魚山戶部﹝敏昌﹞新扌小亭落成天仙子云「結就小亭形似舸。泉石周遮叢竹裹。漁歌斷處接樵歌﹐斜日墮。浮雲破。對影三人風月我。老去心情耽懶惰。怕向危流重捩柁。來宴憩意悠然﹐閒吟坐。饒淸課。讀畫弦詩無不可。」髙要黃琴山太守﹝徳峻﹞畱別友人金縷曲云「別緒因君起。覺朝來﹑陽關未唱﹐寸心先碎。十載風塵牛馬走﹐僕亦幾經愁死。艸艸勞人若此。脫屣妻孥都易事﹐到他鄕﹑愈戀眞知己。淒無語﹐可知矣。行程忽又趨燕市。指關山﹑暮云春樹﹐八千餘里。保日萍蹤能再合﹐後會良難預擬。只尺素﹑遠憑雙鯉。倘對惠連懷謝客﹐顧夢魂﹑時入西堂裏。言不盡﹐此中意。」番禺陳蘭甫學博﹝澧﹞朝云墓八聲甘州云「漸殘陽淡淡下平蕪﹐塔影浸微瀾。問秋墳何處﹐荒亭葉瘦﹐斷碣苔斑。一片零鐘碎梵﹐飄出舊禪關。杳杳松林外﹐添做蕭寒。不恨竹根常臥﹐勝丹成遠去﹐海上三山。只一壞香冢﹐占取小林巒。依約傍﹑水仙祠廟﹐有西湖﹑如鏡照華。休腸斷﹑玉妃煙雨﹐謫墮人間。」林有鰲洲集﹐附詞。黃有三十六鴛鴦館詞。顧詩中均無一言論及﹐殆以爲近時人耶。二樵亦近時人也﹐殊不解。

○旅壁題詞

郵亭旅館﹐𨿽多惡札﹐亦間有佳什。先祖西園瑣述云「昔經山右張蘭鎭﹐見旅壁題詞﹐調寄鵲踏枝云「簾外曉寒風力悄。欲換羅衣﹐尙怯春光早。剛著柳梢新綠到。弄晴枝上聞啼鳥。怪煞紫驑嘶漸杳。試問金鈴﹐護得花多少。一樣春眠偏易覺。輸他小妹忘春曉。」字極秀媚﹐不知何人所作。余昔在河南郭店驛﹐見壁間無名氏長相思云「小樓西。小橋西。千縷垂楊綠未齊。畫眉枝畔啼。艸盈堤。水平堤。拾翠人歸夕照低。春衫濕燕泥。」又有女子題詩並序云﹕妾維揚貧家女也﹐幼侍李矩香夫人伴讀﹐今春﹐夫人隨宦九江﹐遣妾歸。詎柰雙親受媒氏誑﹐竟以十金鬻妾於長安賈。良人年將周甲﹐腹少一丁﹐朝夕相看﹐默無一語。嗚呼。此身已污﹐夫復何言。不知前世何愆﹐受此無窮罪業。肝腸寸斷﹐血淚並流﹐聊賦俚言﹐用舒鬱結。良人在側﹐尙問作何生活云「輕謫塵寰暗自憐。誤人幻夢不遊仙。如弓明月初三夜﹐似箭春風十七年。屋縱黃金傷不偶﹐玉非白璧恨難蠲。無端竟屬沙叱利﹐並少韓郎若个邊。怕泛鄱陽浪裏船。誰知從此隔秦川。心驚路遠三千里﹐命薄身隨一萬錢。恨不疏頑同白腹﹐悔曾閨閣理丹鉛。被他花蕊夫人笑﹐旅壁權充十樣箋。」又見楚北小溪旅捨壁懸小軸﹐書一詞云「風過處﹐習習野花香。獨立溪橋望﹐云隨流水忙。」按調爲閒中好﹐書法頗佳﹐無款識﹐止圖章二方﹐已爲煙煤燻ネ﹐不復可辧。

○盧蘊貞詞

余久聞長樂梁韻書女史﹝蓉函﹞工塡詞﹐覓其稿未得。近見紫霞軒詩附詞﹐爲閩縣諸生魏鵬程室盧倩云女史﹝蘊貞﹞著。春暮有感鋸解令云「朝來幾陣催花雨﹐早柳絮﹑風前亂舞。瑤箏試理十三弦﹐漫彈出﹑閒愁無數。呢喃燕語。多少離懷待訴。玳梁未攺舊巢存﹐卻爲底﹑飛來又去。」女史失所天后﹐四子均早夭﹐無嗣﹐僅一寡媳﹐親族無可依﹐現爲女學究自贍。垂老仳離﹐有足悲者。

○李崧薜瓊陳大成詞

康熙中吾鄕有兩處士﹐均夫婦工詩﹐遁迹邱園﹐足不踐城市。一爲楊紫淵﹝維寧﹞﹐築室管社山﹐意不在詩文﹐所作隨手散棄﹐存詩一卷而已。一爲李懶仙﹝崧﹞﹐居嘯傲涇﹐有夕陽村詩﹑浣香詞。臨江仙云「夢裏尋春春不見﹐依稀綠樹紅亭。煙深月冷欠分明。梨花深院靜﹐燈暗細掐箏。指上心頭多少怨﹐倩風訴與誰聽。越無聊處越淒淸﹐蒼苔忘路滑﹐背手獨閒行。」踏莎行雲﹕「心★未灰﹐情絲如織。禁他雪壓瓊枝白。忍寒玉甲弄琵琶﹐梨花院靜鶯聲澀。筆銳鍼尖﹐黑濃黛色。紅冰淚漬鮫綃濕。薛濤箋短柰情長﹐欲書一字終無得。」其室薛素儀﹝瓊﹞有絳雪詞。慰閨友病起﹐南歌子云「雀舌難消渴﹐蝦須不閉寒。落花風起更尖酸。薄薄羅衫﹐休傍小闌干。煮藥忘寒食﹐燻香犯禁煙。乍晴門巷賣餳天。檢點精神﹐同步看秋千。」懶仙同時有陳集生布衣﹝大成﹞﹐家無儋石﹐而性喜結客﹐恆質衣沽酒爲樂﹐著有樹影樓詞。菩藝蠻云「蓮塘雨過花開徧。水亭長日張淸宴。曾記有人同。臉霞相映紅。今宵重聽雨。藕斷蓮心苦。盼得再花開。个人來不來。」臨江仙云「幾陣西風聲簌簌﹐漸聽鄕徹疏林。天涯葉葉灑輕陰。亂烏樓月冷。孤雁唳云深。一自長亭分手去﹐紅箋沒个回音。花前憔悴到如今。幾曾開寶鏡﹐空待熨香衾。」均不失秋水矩。

○王嘉福車持謙詞

長洲王二波騎尉﹝嘉福﹞淸平樂云「輕衫窄袖。春向眉峯逗。悄立瑤階衣略縐。人與梅花同瘦。何須淺笑深顰。相期不負芳春。道是今生薄命﹐可知明月前身。」上元車子尊明經﹝持謙﹞﹐爲秦淮女校書袖珠題水仙畫冊聲聲慢云「影回洛浦﹐香暗江臯﹐珊珊來者其仙。記得相逢﹐瑤臺第幾重慶。香風數過﹝平聲﹞廿四﹐史無由﹑數到伊邊。好珍重﹐玉玲瓏仙骨﹐拾翠調鉛。聽說封姨跋扈﹐已石家衣ネ﹐陶氏鬟偏。料理靑瓷﹐不須鈴索髙懸。今生雪霜耐盡﹐認前身﹑明月嬋娟。月明也﹐悄淩湘夢再圓。」用意略同﹐而措語不同﹐各極其妙。騎尉爲詩人鐵夫廣文﹝芑孫﹞子﹐出嗣乃叔﹐襲世職﹐未任卒。明經一字秋ぎ﹐著有捧花樓詞。其分題詠古得臨春閣玲瓏四犯﹐筆致尢韶秀。詞云「閣迥臨春﹐已香散沈檀﹐重問無地。銅狄摩挲﹐轉恨柰何爲帝。聞說復道淩空﹐可望見﹑攔江千騎。悔不如﹑狎客裁箋﹐曲曲朱闌都倚。後庭傳出君王制。譜新聲﹑麗華能記。念家山破柔腸斷﹐消愛此閒曾幾。憑待夢醒雞臺﹐等是一般興替。剩多情璧月﹐還省識﹐年時事。」

○張云敖詞

閨中妝飾如脂粉衫裙等類﹐詞人每寄之賦詠﹐獨衣紐羌無故實﹐未有詠者。近見錢塘張仲雅明府﹝云敖﹞三影閣箏語中有是題。調寄沁園春云「閉翠緘紅﹐恰比相思﹐重重不寬。正半圍繡領﹐餘香空戀﹐一痕寶襪﹐春色長關。褪卻嫌松﹐整時偏緊﹐多在酥胸粉項間。眠初起﹐尙羅襦小袒﹐好夢闌珊。分明莫解連環。更密密排來雁柱單。似門銜屈戍﹐鎖殘芳怨﹐窗封凡鳥﹐約住輕寒。碧玉如丸﹐黃金作蒂﹐帶結綢繆擬共看。風懷露﹐笑漢宮窮﹐著意防閒。」明府詩以簡松堂名﹐意在宗法袁簡齋﹑趙雲松二家。當袁﹑趙盛時﹐人趨若鳧﹐歿未十年﹐無不反唇相稽﹐幾不容於壇坫中分一席地。明府詩不類二家﹐顧取以名堂﹐殆有慨於儇薄之徒﹐故爲是矯情舉耳。

○張朱梅詞

南匯張培山明府﹝朱梅﹞聽雨山房詞中﹐分詠環釧沁園春二闋﹐亦纖可喜。耳環云「雪樣纖瓊﹐巧綰低垂﹐如侵玉樓。愛明綴處﹐彩燈般墜﹐紫磨砑就﹐弦月般鉤。勻面窗前﹐卸妝奩畔﹐微費工夫脫復勾。菱花鏡﹐照兩邊流睞﹐慣是梳頭。笑酣爲戲同遊。共釵燕簪花顫未休。看關情細聽﹐雙懸不動﹐欹肩密語﹐半面黏畱。閒整蝤蠐﹐輕撩蟬鬢﹐不道春尖偶意兜。增嬌媚﹐恁頭如瓔珞﹐端正風流。」腕釧云「憶過樓頭﹐紅粉招時﹐團欒袖間。想舞如回雪﹐雙枝旋轉﹐別來掩涕﹐兩袖遮函。子建裁詩﹐仲宣作賦﹐皓腕鐘情不等閒。曾摹擬﹐似鏤空圓月﹐解散連環。有時擱在闌干。憐肌上新痕隱隱丹。怕未工懸筆﹐頻磨繭紙﹐每當倦枕﹐低壓雲鬟。攀樹流光﹐欠伸縱體﹐微褪應知比帶寬。閒窗下﹐任較量肥瘦﹐頻納中關。」﹝原注﹕醫家以關脈爲中部。﹞又嘉興項朱樹茂才﹝映薇﹞賦指區剔銀燈云「翡翠金區約指。小字潘郎親制。接續無痕﹐玲瓏一色﹐可似心連情締。春蔥眞細。嫌寬否﹑帶來第四。暗想朝盤錦髻。幾許粉黏脂膩。浴手銅盆﹐那曾輕卸﹐片刻也難拋棄。繡鍼停刺。怕女伴﹑孜孜偸視。」可云巧不傷雅。茂才有桐花館詞﹐其落葉聲水龍吟尢佳。詞云「捲來一片酸風﹐蕭蕭戚戚驚難住。輕猜點屐﹐急疑敲戶﹐碎同飄雨。墮瓦﹐鋪階瑟索﹐穿籬飛舞。怕秋聲不到﹐珠簾繡幕﹐偏吹近﹐樓深處。側耳霜砧幾許。又攙和﹑烏啼蛩訴。煙花似夢﹐繁華都盡﹐結成淒楚。渭水寒生﹐洞庭波起﹐帶愁流去。記燈殘吟倦﹐小窗對客﹐默然無語。」

○王質紅窗怨

周公謹齊東野語錄蜀中妓送行詞云「欲寄意﹑渾無所有。折盡市橋官柳。看君著上徵衫﹐又相將﹑放船楚江口。後會不知何日又。是男兒﹐須要鎭長相守。苟富貴﹑無相忘﹐若相忘﹐有如此酒。」後人卽取詞中市橋柳爲調名。詞綜﹑詞律均采之。近見永樂大典中集出王質雪山集﹐內有送邵ヘ紅窗怨云「欲寄意﹑都無有。且須折贈﹐市橋官柳。看君著上徵衣﹐也尋思﹑榜舟楚江口。此會未知何日又。恨男兒﹑不長相守。苟富貴﹑無相忘﹐若相忘﹑有如此酒。」按紅窗怨調﹐宋人無有塡者﹐詞譜﹑詞律亦均未收。其詞與市橋柳𨿽字句稍有不同﹐而語意則一。雪山曾爲蜀中幕僚﹐豈好事者點竄數字﹐僞爲蜀妓作耶。抑竟不謀而同耶。

○丁履恆詞

乾嘉以來﹐玉田生詞風行海內﹐獨家若士大令﹝履恆﹞能窺其奧。如詠雁疏影云「暗蛩吟斷。又長空嘹唳﹐數陣驚雁。拋卻梁州﹐銜盡寒蘆﹐猶帶塞聲淒怨。羅浮夢醒君歸去﹐那正好﹑艸明香暖。怎知余﹑小別經年﹐已把鬢華偸換。想爲金飈漸勁﹐怕冰雪嚴凝﹐來寄湘岸。瘦影聯翩﹐還喜攜羣﹐小聚圓沙底暗。和煙冷抱蒹葭宿﹐早消盡﹑濃霜片片。甚東風﹑吹入江南﹐還向塞垣飛遠。」髙陽臺云「燼落荷燈﹐水沈蓮漏﹐涼風已度輕ブ。庭院淒涼﹐暗蛩嗚咽墻根。不如卻下簾兒坐﹐又敲窗﹑亂葉紛紛。任鑪薰﹑攪入新愁﹐不甚氤氳。淸宵本是多惆悵﹐況徵鴻信杳﹐目斷行雲。料得新蟾﹐如今也到重門。無聲露濕羅衣薄﹐恐斑斑﹑難認啼痕。倚黃昏。幾曲闌干﹐幾度銷魂。」不僅虎賁中郎﹐貌似而已。大令家武進﹐官肥城令﹐有宛芳樓詞。詞宜尙雅﹐始自曾端伯手編樂府﹐以雅詞名﹐顧所選有不盡然者。如顏博文西江月云「艸艸書傳錦字﹐懨懨夢繞梅花。海山無計駐仙槎。腸斷芭蕉影下。缺月舊時庭院﹐飛雲到處人家。而今贏得鬢先華。說著多情已怕。」又無名氏望無行雲﹕「當時雲雨夢﹐不負楚王期。翠峯中﹑髙樓十二掩瑤扉。盡人間歡會﹐只有兩心自知。漸玉困花柔香汗揮。歌聲翻別怨﹐云馭欲回時。這無情紅日﹐何似且休西。但涓涓珠淚﹐滴濕仙郎羽衣。怎忍見﹑雙鴛相背飛。」頗似柳七黃九語。又如李惇詩卜算子云「南北利名人﹐常恨家居少。每到春時聽子規﹐無不傷懷抱。好去向長安﹐細與公卿道。待得成功名遂時﹐何似歸來早。」殊淺陋無味。

○蔣捷詞有寄

元劉起潛﹝塤﹞隱居通議﹐錄張自明觀邸報詩云「西風颯颯雨蕭蕭。小小人家短短橋。獨倚闌干數鵝匹﹐一聲孤雁在雲霄。」言見者多不解。一士人獨太息曰「此詩興致髙遠﹐其旨不難見也。蓋風雨蕭颯﹐言國事日非。小小人家﹐言建都一隅。短短橋﹐言乏濟時長策。數鵝匹﹐言所用皆卑污之徒。雁在雲霄﹐言賢者遠舉﹐當時必有君子去國﹐故爲是語耳。」余謂詩意必如此詮釋方顯﹐亦太隱矣。然作者不宜如此﹐讀者不可不如此體會。因思南宋末季﹐士多憫世遺俗﹐興遙深﹐如蔣竹山解令云「春晴也好。春陰也好。著些兒﹑春雨越好。春雨如絲﹐剛繡出花枝紅裊。怎禁他﹑孟婆合皂。梅花風小。杏花風悄。海棠風﹑驀地寒峭。歲歲春光﹐被二十四風吹老。棟花風﹑爾且慢到。」祝英臺近云「柳邊樓﹐花下館﹐低捲繡簾半。簾外遊絲﹐擾擾似情亂。知他蛾綠纖眉﹐鵝黃小袖﹐在何處﹑閒遊閒玩。最堪嘆。箏面一寸塵深﹐玉柱网斜雁。譜字紅薦﹐翦燭記同看。幾回傳語東風﹐將愁吹去﹐怎標向﹑東風不管。」與徳太學生百字令詞﹐眞个恨煞東風同一意旨。彼「天下事﹑問天怎忍如此。」與「縱使一邱添一畝﹐也應不似舊封疆。」及「但把科場鬧秀才﹑未必調羹用許多」等語﹐未免直率。竹山又有句云「斷腸不在分襟後﹐原來在﹑襟未分時。」當是入元後作。蓋北宋之禍﹐始於安石之喜更張。南宋之亡﹐誤於似道之講綜。竹山追念亂所由起﹐旣往莫咎﹐故諸閨兒女﹐慨乎言之。

○範鍇苕溪漁隱詞

烏程範白舫明經﹝鍇﹞﹐原名音﹐橐筆依人﹐好作古字﹐著有苕溪漁隱詞。點絳唇云「永夜輕寒﹐鏡臺慵翦燈花墜。蜀箋光膩。學寫相思字。煙水迢迢﹐欲寄憑誰寄。春來事。滿林紅翠。只有人憔悴。」鵲橋仙云「飄零書劍﹐淸狂詩酒﹐不信相如遊倦。憑闌鎭日意懨懨﹐生怕聽﹑一聲徵雁。愁無人覺﹐病無人問﹐靜掩朦朧深院。井梧初放月痕來﹐又早被﹑西風吹亂。」登晴川閣水龍吟云「幾回髙閣登臨﹐怒濤聲裏流年急。西風弔古﹐有人指點﹐禹王功迹。浪鎖支祁﹐碑摹嶽麓﹐遺詞虛寂。望隔江黃鶴﹐白雲樓外﹐仙人云﹐誰橫笛。笑我飄零劍笈。滿徵塵﹐欲歸未得。荊襄烽火﹐羽書飛處﹐星馳津驛﹐贏得天涯﹐依劉王粲﹐淚沾胸臆。但危欄獨倚﹐斜陽一片﹐照秋岑碧。」其所著攬ぇ山房漫記﹐間附明季遺聞﹐言崇禎間﹐楚師擒賊闖塌天﹐火眼怪異﹐詰之﹐云日食人心一具﹐已食五千餘矣。又言漢陽諸郡﹐先時盛行鵝掌﹐庖人煆地極紅﹐促鵝履其上﹐須臾掌腫加倍﹐鵝渴甚﹐飲以★醬﹐乃斷其掌爲上品﹐宴客非此爲不敬。後流賊張獻忠至﹐斷男女手足如岡阜﹐名以金蓮玉臂峯﹐舉火焚之﹐人以爲食鵝之報。明經客楚最久﹐時川楚教匪方熾﹐而官民尙不知以惠養生命爲意﹐肆行殘刻。漫記所述﹐殆有感於時事云。

今使珊瑚插架﹐盡然脂弄墨之資。翡翠盈箱﹐錯采鏤金之作。言無關於考證﹐義不主於闡揚。縱復譜古調以成聲﹐藉曼音而通誌。八叉制麗﹐徒騁妍姿。四遠詞新﹐僅資談助。抑知歌風弔月﹐姑付諸桓笛秦簫。蕩气回腸﹐且聽彼吳越調。翻香山之樂府﹐半屬諷時。測宋玉之賦心﹐豈眞好色。此外舅杏ぎ公詞話所由作也。公弱不好弄﹐長更博聞。學三代文詞﹐作五經鼓吹。讀蕭何之律﹐目一覽而無遺。答齡石之書﹐日百函以立就。洎捧毛生之檄﹐屈乃爲親。試栽潘令之花﹐仕不廢學。政成三月﹐ζ吠無驚。獄折片言﹐鼠牙盡息。方冀彊臺日上﹐重刊峴首之碑。旋因鄂渚風回﹐更擊閩江之楫。時也紅羊劫換﹐靑賣災生。綠林鴟張﹐黃巾豕突。傅修期才髙倚馬﹐恆磨盾鼻以成書。陶士行奮不顧身﹐致隕胡奴於臨陣。迨向上洋而判刺﹐逢羣寇之紛來。公則叱馭而行﹐橫刀而誓。渡口麾顧榮之扇﹐一旅成功。城頭吹越石之笳﹐四郊永靖。作偏隅之保障﹐遂獨奏此奇勛。殲醜類於行間﹐宜懋膺夫上賞。乃以戮揚幹之僕﹐怒起晉侯。誅令公之兵﹐釁生老卒。法行自近﹐𨿽輿臺咸懾威名。時思中傷﹐詎大府偏贈彊項。謂下吏敢於傲上﹐恃其是而淸議爲淆。謂文員例不典兵﹐坐以巧而彈章遽發。此固數奇不偶﹐良由才大難容也。不見夫衮衮登場﹐蹌蹌逐隊。六韜嫻未﹐便欲請纓。半綬分將﹐輒思投筆。後來居上﹐爭誇折衝尊俎之才。耦俱無猜﹐不少心腹幹城之選。公旣一官甑墮﹐三徑松孤。橫被罡風﹐未郁者靑霞之气。競歌下裏﹐寡和者白雪之音。遂乃延攬煙蘿﹐範橫山水。探勝景於釣臺畔﹐閒聽南浦潮聲。暢靈襟於眠鶴亭邊﹐默數西窗雨點﹐埋愁無所﹐聊放浪於酒旗戲鼓之間。忍俊不禁﹐長於殘月曉風之下。端居多暇﹐契古何深。冀追★夫前賢﹐復懷夫時彥。心波湛湛﹐慨思遠紹旁搜。劫火星星﹐掇拾零章剩句。寄人往風微之感﹐獨具遙情。寓鍼頑砭懦之思﹐別開生面。紅鹽白﹐悉供揮塵淸談。鐵板銅琵﹐兼助當筵豪興。二十卷詞華薈萃﹐便成文苑之奇觀。數百年詞旨源流﹐盡入騷壇之佳話。且夫文話推原於劉勰﹐詩話始於鐘嶸。都京乃古詩之流﹐孫梅旁通夫眾說。駢儷是才人之筆﹐王釒至博采爲美談。溯倚聲肇自靑蓮﹐問妙解誰如白石。在昔西河毛氏﹐𨿽有詮評﹐南宋楊君﹐非無傳述。靈芬別館﹐郭頻伽才調斐然。詞苑叢談﹐徐檢討聲華籍甚。然皆簡篇未富﹐或且辧論未精。惟玆匯集巨編﹐實足範圍後學。補詞綜之闕﹐博覽詳稽。正詞律之訛﹐辧同證異。网羅散佚﹐考遺聞於唐宋元明。采擷菁英﹐軼事於東西南朔。詩人之辭麗以則﹐均有指歸。春秋之義婉而明﹐可通比興。哀絲豪竹﹐中年自寫其胸懷。艷語淸詞﹐大旨必原於風雅。倘謂閒情撥觸﹐其然乎。須知興遙深﹐是之取爾。﹝鑑﹞少而失學﹐慚非玉潤之儔。壯不如人﹐忝是微云之婿。貳室渥叨夫殊遇﹐千金復資以遠遊。幸釋褐於燕臺﹐學制錦於粵海。追隨五載﹐同王粲之依人。離別十年﹐憶荊州之識我。愧乏姜張雅致﹐未解偸聲。昨聆朱厲緒言﹐猶思按譜。觀乎止矣﹐將有感於斯文。讀者誰與﹐尙深明夫厥旨。子婿胡鑑衡齋謹跋。

