

欽定四庫全書

集部一

楚詞章句

楚詞類

提要

【臣】等謹案楚詞章句十七卷漢王逸撰逸字叔師南郡宣城人順帝時官至侍中事迹具後漢書文苑傳舊夲題校書郎中蓋據其注是書時所居官也初劉向裒集屈原離騷九歌天問九章逺遊卜居漁父宋玉九辧招防景差大招而以賈誼惜誓淮南小山招隠士東方朔七諌嚴忌哀命時王褒九懷及向所作九嘆共爲楚詞十六篇是爲總集之祖逸又益以已作九思與班固二敍爲十七卷而各爲之注其九思之注洪興祖疑其子延壽所爲然漢書地理誌藝文志卽有自注事在逸前謝靈運作山居賦亦自注之安知非用逸例耶舊說無文未可遽疑爲延壽作也陳振孫書錄解題載有古文楚詞釋文一卷其篇第首離騷次九辧九歌天問九章逺遊卜居漁父招隠士招魂九懷七諌九嘆哀時命惜誓大招九思迥與今夲不同興祖據逸九章注中稱皆解於九辧中知古夲九辧在前九章在後振孫又引朱子之言據天聖十年陳說之序謂舊夲篇第混並乃考其人之先後重定其篇第知今本爲說之所攺則自宋已非逸之舊夲又黃伯思東觀餘論謂逸注楚詞序皆在後如法言舊夲之例不知何人移於前則不但篇第非舊並其序亦非舊矣然洪興祖考異於離騷經下注曰釋文第一無經字而逸注明云離別也騷愁也經徑也則逸所注夲確有經字與釋文夲不同必謂釋文爲舊夲亦未可信姑存其說可也逸注𨿽不甚詳賅而去古未逺多傳先儒之訓詁故李善注文選全用其文涉江以下諸篇注中往往隔句用韻如哀憤結縎慮煩冤也哀悲太息損肺肝也心中結屈如連環也之類不一而足蓋仿周易象傳之體亦足以考證漢人之韻而吳棫以來談古韻者皆未徵引是尢宜表而出之矣乾隆四十六年十二月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

楚辭章句卷一

漢王逸撰

離騷經章句第一

離騷經者屈原之所作也屈原與楚同姓仕於懷王爲三閭大夫三閭之職掌王族三姓曰昭屈景屈原序其譜屬率其賢良以厲國士入則與王圖議政事決定嫌疑出則監察羣下應對諸侯謀行職修王甚珍之同列大夫上官靳尙妬害其能共譖毀之王乃疏屈原屈原執履忠貞而被讒衺憂心煩亂不知所愬乃作離騷經離別也騷愁也經徑也言已放逐離別中心愁思猶陳直徑以風諌君也故上述唐虞三後之制下序桀紂羿澆之敗冀君覺悟反於正道而還已也是時秦昭王使張儀譎詐懷王令絕齊交又使誘楚請與俱防武關遂脇與俱歸拘畱不遣卒客死於秦其子襄王復用讒言遷屈原於江南而屈原放在山野復作九章援天引聖以自證明終不見省不忍以淸白久居濁世遂赴汨淵自沈而死離騷之文依詩取興引類譬諭故善鳥香艸以配忠貞惡禽臭物以比讒佞靈修美人以嫓於君宓妃佚女以譬賢臣虯龍鸞鳳以托君子飄風雲霓以爲小人其詞溫而雅其義皎而朗凡百君子莫不慕其淸髙嘉其文采哀其不遇而閔其志焉

帝髙陽之苖裔兮【徳合天地稱帝苗也裔末也髙陽顓頊有天下之號也帝系曰顓頊娶於滕隍墳氏女而生老僮是爲楚先其後熊繹事周成王封爲楚子居於丹陽周幽王時生若敖奄徵南海北至江漢其孫武王求尊爵於周周不與遂僣號稱王始都於郢是時生子瑕受屈爲客卿因以爲氏屈原自道本與君共祖俱出顓頊末之子孫是思深而義厚也】朕皇考曰伯庸【朕我也皇美也父死稱考詩曰旣右烈考伯庸字也屈原言我父伯庸體有美徳以忠輔楚世有令名以及於已】攝提貞於孟陬兮【太嵗在寅曰攝提格孟始也貞正也於於也正月爲陬】惟庚寅吾以降【惟辭也庚寅日也降下也孝經曰故親生之膝下寅爲陽正故男始生而立於寅庚爲陰正故女始生而立於庚言巳以太嵗在寅正月始春庚寅之日下母之體而生得陰陽之正中也】皇覽揆余於初度兮【皇皇考也覽觀也揆度也余我也初始也】肇錫余以嘉名【肇始也錫賜也嘉善也言巳父伯庸觀我始生年時度其日月皆合天地之正中故賜我以美善之名也】名余曰正則兮【正平也則法也】字余曰靈均【靈神也均調也言正平可法則者莫過於天養物均調者莫神於地髙平曰原故父伯庸名我爲平以法天字我爲原以法地言已上之能安君下之能養民也禮云子生三月父親名之旣冠而字之名者所以正形體定志意也字者所以崇仁義序長防也夫人非名不榮非字不彰故子生父思善應而名字之以表其徳觀其志意也】紛吾旣有此內美兮【紛盛也】又重之以修能【修逺也言己之生內含天地之美气又重有絕逺之能與眾異也言謀足以安社稷智足以解國患威能制彊禦仁能懷逺人也】扈江離與辟芷兮【扈被也楚人名被爲扈江離芷皆香艸名也辟幽也芷幽而香芳也】紉秋蘭以爲佩【紉索也蘭香艸也秋蘭芳佩飾也所以象徳故行淸潔者佩芳徳光明者佩玉能解結者佩觹能決疑者佩玦故孔子無所不佩也言己修身淸潔乃取江離辟芷以爲衣被紉索秋蘭以爲佩飾博采眾善以自約束也】汩余若將弗及兮【汩去貌疾若水流也】恐年嵗之不吾與【言我念年命汩然流去誠欲輔君心中汲汲常若不及又恐年嵗忽過不與我相待而身老耄也】朝搴阰之木蘭兮【搴取也阰山名】夕攬中洲之宿莽【攬采也水中可居者曰洲艸冬生不死者楚人名之曰宿莽言已旦起陞山采木蘭上事太陽承天度也夕入洲澤采取宿莽下奉太陰順地數也動以神只自勑誨也木蘭去皮不死宿莽遇冬不枯以諭讒人𨿽欲困巳已受天性終不可變易也】日月忽其不淹兮【淹久也】春與秋其代序【代更也序次也言日月晝夜常行忽然不久春往秋來以次相待言天時易過人年易老也】惟艸木之零落兮【零落皆墮也艸曰零木曰落】恐美人之遲暮【遲晚也美人謂懷王也人君服飾美好故言美人也言天時運轉春生秋殺艸木零落嵗復盡矣而君不建立道徳舉用賢能則年老耄晚暮而功不成事不遂也】不撫壯而棄穢兮【年徳盛曰壯棄去也穢行之惡也以諭讒邪百艸爲稼穡之穢讒佞亦爲忠直之害也】何不攺乎此度也【攺更也言願君務及年徳盛壯之時修明政教棄逺讒佞無令害賢攺此惑讒之度修先王之徳法也】乘騏驥以駝騁兮【騏驥駿馬也以諭賢智言乘駿馬一日可致千里以言任賢智則可成於治也】來吾導夫先路【路道也言已如得任用將驅先行願來隨我遂爲君導入聖王之道也】昔三後之純粹兮【昔往也後君也謂禹湯文王也至美曰純齊同曰粹】固眾芳之所在【眾芳諭羣賢也言往古夏禹殷湯周文王之所以能純美其徳而有聖明之稱者皆舉用眾賢使在顯職故道化興而萬國寕也】雜申椒與菌桂兮【申重也椒香木也其芳小重之以香菌薰也葉曰蕙根曰薰】豈維紉夫蕙茝【紉索也蕙茝皆香艸也以諭賢者言禹湯文王𨿽有聖徳猶雜用眾賢以致於治非獨索蕙茝任一人也故堯有禹臯繇伯夷夏有朱虎伯益防殷有伊尹傳說周有呂旦散宜召畢是雜用眾芳之效也】彼堯舜之耿介兮【耿光也介大也】旣遵道而得路【遵循也路正也言堯舜所以能有光大聖明之稱者以循用天地之道舉賢任能使得萬事之正也夫先三後者稱近以及逺明道徳同也】何桀紂之昌被兮【昌被衣不帶貌】夫惟捷徑以窘步【捷疾也徑邪道也窘急也言桀紂愚惑違背天道施行惶遽衣不暇及帶欲涉邪徑急疾爲治故身觸陷阱至於滅亡以法戒君也】惟黨人之偸樂兮【黨朋也論語曰羣而不黨偸茍且也】路幽昧以險隘【路道也幽昧不明也險隘諭傾危言已念彼讒人相與朋黨嫉忌忠直茍且偸樂不知君道不明國將傾危以及其身也】豈余身之憚殃兮【憚難也殃咎也】恐皇輿之敗績【皇君也輿君之所乘以諭國也績功也言我欲諌爭者非難身之被殃咎也但恐君國傾危以敗先王之功也】忽奔走以先後兮及前王之踵武【踵繼也武迹也詩曰履帝武敏歆言已急欲奔走先後以輔翼君者兾及先王之徳繼續其迹而廣其基也奔走先後四輔之職也詩曰予曰有奔走予曰有先後是之謂也】荃不揆余之中情兮【荃香艸以諭君也人君被服芬香故以香艸爲諭不敢指斥尊者故變言荃也】反信讒而齌怒【齌疾也言懷王不徐徐察我忠信之情反信讒言而疾怒我也】余固知謇謇之爲患兮【謇謇忠貞貌也易曰王臣謇謇匪躬之故】余忍而不能舎也【舎止也言已知忠言謇謇刺君之過必爲身患然中心不能自止而不言也】指九天以爲正兮【指語也九天謂中央八方也正證也】夫惟靈修之故也【靈謂神也修逺也能神明逺見者君徳也故以諭君言己將陳忠防內慮之心上指九天以告語神明使平正之惟爲懷王之故欲自盡者也】曰黃昏以爲期兮羌中道而攺路初旣與余成言兮【初始初也成平也言猶議也】後悔遁而有他【遁隠也言懷王始信任已與我平議國政後用讒言中道悔恨隠匿其情而有他志也】余旣不難夫離別兮【近曰離逺曰別】傷靈修之數化【化變也言我竭忠見過非難與君別離也傷念君信用讒言志數變易無常操也】余旣滋蘭之九畹兮【滋蒔也十二畆爲畹或曰田之長爲畹也】又樹蕙之百畮【樹種也二百四十步爲畆言已𨿽見放流猶種蒔眾香循行仁義勤身勉力朝暮不倦也】畦畱夷與揭車兮【畦共呼種之名畱夷香艸也揭車亦芳艸一名輿五十畆爲畦】雜杜蘅與芳芷【杜蘅芳芷皆香艸名也言巳積累眾善以自潔飾復植畱夷杜蘅雜以芳芷芬香益暢徳行彌盛也】冀枝葉之峻茂兮【冀幸也峻長也】願竢時乎吾將刈【刈獲也艸曰刈谷曰獲言已種植眾芳幸其枝葉茂長實核成熟願待天時吾將獲取收藏而饗其功也以言君亦宜畜養眾賢以時進用而待仰其治也】𨿽萎絕其亦何傷兮【萎病也絕落也】哀眾芳之蕪穢【言已所種眾芳艸當刈未刈蚤有霜雪枝葉𨿽蚤萎病絕落何能傷於我乎哀惜眾芳摧折枝葉蕪穢而不成也以言己循行忠信兾君任用而遂斥棄則使眾賢志士失其所也】眾皆競進而貪婪兮【競並也愛財曰貪愛食曰婪】慿不厭乎求索【慿滿也楚人名滿曰慿言在位之人無有淸潔之志皆並進趣貪婪於財利中心𨿽滿猶復求索不知厭飽者也】羌內恕已以量人兮【羌楚人語詞也猶言卿何爲也以心揆心爲恕量度也】各興心而嫉妬【興生也害賢爲嫉害色爲妬言在位之臣心皆貪婪內以其志恕度他人謂與已不同則各生嫉妬之心推棄淸潔使不得用也】忽馳騖以追逐兮非余心之所急【言眾人所以馳騖惶遽者追逐權貴求財利也故非我心之所急務眾人急於財我獨急於仁義也】老冉冉其將至兮【七十曰老冉冉行貌】恐修名之不立【立成也言人年命冉冉而行我之衷老將以速至恐修行建徳而功不成名不立也論語曰君子疾沒世而名不稱焉屈原建志淸白貪畱名於後世也】朝飲木蘭之墜露兮【墜墮也】夕餐秋菊之落英【英華也言已旦飲香木之墜露吸正陽之津液暮食芳菊之落華吞正陰之精蘂動以香淨自潤澤也】茍餘情其信姱以練要兮【茍誠也綀簡也】長顑頷亦何傷【顑頷不飽貌言已飲食淸潔誠欲使我形貌信而美好中心簡練而合於道要𨿽長顑頷饑而不飽亦無所傷病也何者眾人茍欲飽於財利己獨欲飽於仁義也】擥木根以結茝兮【擥持也根以諭本也】貫薜荔之落蘂【貫累也薜荔香艸也緣木而生落墮也蘂實也累香艸之實執持忠信貌也言已施行常擥本引堅據持根本乂貫累香艸之實執持忠信不爲華飾之行也】矯菌桂以紉蕙兮【矯直也】索胡繩之纚纚【胡繩香艸也纚纚索如貌言已行𨿽據履根本猶復矯直菌桂芬香之性紉索胡繩令之澤好以善自約束終無懈倦也】謇吾法夫前修兮非世俗之所服【言我忠信謇謇者乃上法前世逺賢固非今時俗人之所服行也一云謇難也言已服飾𨿽爲難法我仿前賢以自修潔非本今世俗人所服佩】𨿽不周於今之人兮【周合也】願依彭咸之遺則【彭咸殷賢大夫也諫其君不聴自投水而死遺余也則法也言已所行忠信𨿽不合於今之世人願依古之賢者彭咸余法以自淬厲也】長太息以掩涕兮哀民生之多艱【艱難也言已自傷施行不合於世將效彭咸自沈於淵乃太息長悲哀念萬民受命而生遭遇多難以隕其身也申生雉經子胥沈江是謂多難也】余𨿽好修姱以鞿羈兮【鞿羈以馬自諭也韁在口曰鞿革絡頭曰羈言爲人所系累之也】謇朝誶而夕替【誶諫也詩云誶予不顧替廢也言已𨿽有絕逺之智姱好之姿然已爲讒人所鞿羈而系累矣故朝諫謇謇於君夕暮而身廢棄也】旣替余以蕙纕兮【纕佩帶也】又申之以攬茝【又復也言君所以廢棄已者以余帶佩眾香行以忠正之故也然猶復重引芳茝以自結束執意彌篤也】亦余心之所善兮𨿽九死其猶未悔【悔恨也言巳履行忠信執守淸白亦我心中之所美善也𨿽已見過支解九死終不悔恨】怨靈修之浩蕩兮【上政迷亂則下怨父行悖惑則子恨靈修謂懷王也浩猶浩浩蕩猶蕩蕩無思慮貌也詩曰子之蕩兮】終不察夫民心【言巳所以怨恨於懷王者以用心浩蕩驕敖放恣無有思慮終不察省萬民善惡之心故朱紫相亂國將傾危也夫君不思慮則忠臣被誅忠臣被誅則風俗怨而生逆暴故民心不可不熟察之也】眾女嫉余之蛾眉兮【眾女謂眾臣也女陰也無専擅之義猶君動而臣隨也故以諭臣也蛾眉好貌】謡諑謂余以善滛【謡謂毀也諑猶譛也淫邪也言眾女嫉姤蛾眉美好之人譛而毀之謂之美而淫不可信也猶眾臣嫉姤忠正言巳滛邪不可任用也】固時俗之工巧兮偭規矩而攺錯【偭背也圓曰規方曰矩攺更也錯置也言今世之士才知彊巧背去規矩更造方圓必不堅固敗材木也以言佞臣巧於言語背違先聖之法以意妄造必亂政治危君國也】背繩墨以追曲兮【追猶隨也繩墨所以正其曲直也】競周容以爲度【周合也度法也言百工不循繩墨之直道隨從曲木屋必傾危而不可居也以言人臣不修仁義之道皆棄忠直隨從枉佞茍合於世以求容媚以爲常法身必傾危而被刑戮也】忳郁邑余侘傺兮【忳自念貌侘傺失志貌侘猶堂堂立貌也傺猶住也楚人名住曰傺】吾獨窮困乎此時也【言我所以忳忳而自念中心郁悒悵然住立而失志者以不能隨從世俗屈求容媚故獨爲時人所窮困也】寕溘死而流亡兮【溘猶奄也】余不忍爲此態也【言我寕奄然而死形體流亡不忍以中正之性爲邪淫之態也】鷙鳥之不羣兮【鷙執也謂能執服眾鳥鷹鸇之類以諭忠正也】自前世而固然【言鷙鳥執志剛厲特處不羣以言忠正之士亦執分守節不同俗人自前世固然非獨於今比干伯夷是也】何方圜之能周兮夫孰異道而相安【言何所有方鑿受圓枘而能合者誰有異道而相安耶言忠佞不相爲用也】屈心而抑志兮【抑案也】忍尢而攘詬【尢過也攘陰也詬恥也言巳所以能屈案心志含忍罪過而不去者欲除去恥辱誅讒佞之人如孔子誅少正卯也】伏淸白以死直兮固前聖之所厚【言士有伏淸白之志以死忠直之節者固乃前世聖王之所厚哀也故武王伐紂封比干之墓表商容之閭也】悔相道之不察兮【悔恨也相視也察審也】延佇乎吾將反【延長也佇立貌也詩云佇立以泣言自悔恨相視事君之道不明審察若比干仗節死於義我故長立而望將欲還反終已之志也】回朕車以復路兮【回旋也路道也】及行迷之未逺【迷誤也言回旋我之車以反故道及己迷誤欲去之路尙未甚逺也同姓無相去之義故屈原遵道行義欲還歸之也】步餘馬於蘭臯兮【步徐行也澤曲曰臯詩云鶴鳴於九臯】馳椒丘且焉止息【土髙四墮曰椒丘言巳欲還則徐步我之馬於芳澤之中以觀聴懷王遂馳髙丘而止息以須君命也】進不入以離尢兮退將復修吾初服【退去也言巳誠欲遂進竭其忠誠君不肯納恐歸重遇禍故將復去修吾初始淸潔之服也】制芰荷以爲衣兮【制裁也芰防也秦人曰薢茩荷芙蕖也】集芙蓉以爲裳【芙蓉蓮華也上曰衣下曰裳言巳進不見納猶復制裁芰荷集合芙蓉以爲衣裳被服愈潔修善益明也】不吾知其亦巳兮茍餘情其信芳髙余冠之岌岌兮【岌岌髙貌】長余佩之陸離【陸離猶參差眾貌也言已懷徳不用復髙我之冠長我之佩尊其威儀整其服飾以異於眾人之服】芳與澤其雜糅兮【芳徳之臭也澤質之潤也玉堅而有潤澤雜糅也】惟昭質其猶未虧【惟獨也昭明也虧歇也言我外有芬芳之徳內有玉澤之質二美雜防兼在於已而不得施用故獨保明其身無有虧歇而已所謂道行則兼善天下不用則獨善其身也】忽反顧以遊目兮【忽疾貌】將往觀乎四荒【荒逺也言已欲進忠信以輔事君而不見省故忽然反顧而去將遂遊目往觀四逺之外以求賢君也】佩繽紛其繁飾兮【繽紛盛貌繁眾也】芳菲菲其彌章【菲菲猶勃勃芳香貌也章明也言已𨿽欲之四方荒逺猶整飾儀容佩玉繽紛而素蘊忠信勃勃而愈明終不以逺故攺其行】民生各有所樂兮余獨好修以爲常【言萬民稟天命而生各有所樂或樂諂佞或樂貪淫我獨好修正直以爲常行也】𨿽體解吾猶未變兮非余心之可懲【懲艾也言巳好循忠信以爲常行𨿽獲支解志猶不艾也】女之嬋媛兮【女屈原姊也嬋媛猶牽引也】申申其詈余【申申重也余我也言女見已施行不與眾合以見流放故來牽引數怒重詈我也】曰鮌婞直以亡身兮【曰女詞也鮌堯臣也帝系曰顓頊後五世而生鮌婞狠也】終然殀乎羽之野【蚤死曰殀言堯使鮌治洪水婞狠自用不順堯命乃殛之羽山死於中野女比屈原於鮌不承君意亦將遇害也】汝何博謇而好修兮紛獨有此姱節【女數諌屈原言汝何爲獨博采往古好修謇謇有此姱異之節不與眾同而見憎惡於世也】薋菉葹以盈室兮【薋蒺藜也菉生芻也葹枲耳也詩曰楚楚者薋又曰終朝采菉三者皆惡艸以諭讒佞盈滿於側者也】判獨離而不服【判別也女言眾人皆佩薋菉枲已爲讒佞之行滿於朝庭而獲富貴汝獨服蘭蕙守忠直判然離別不與眾同故斥棄也】眾不可戶說兮孰云察余之中情【屈原外困羣佞內被姊詈知世莫識言巳之心志所執不可戶說人告誰當察我中情之善否也】世並舉而好朋兮【朋黨也】夫何防獨而不余聴【防孤也詩曰哀此防獨余我也言世俗之人皆行佞僞相與朋黨並相薦舉忠直之士孤防特獨何肻聴用我言而納受之也】依前聖以節中兮【節度】喟慿心而歷玆【喟嘆貌也歷數也玆此也言巳所言皆依前代聖王之法節其中和喟然舒憤懣之心歷數前世成敗之道而爲作此詞也】濟沅湘以南徵兮【濟渡也沅湘水名也徵行也】就重華而陳詞【重華舜名也帝系曰瞽叟生重華是爲帝舜於九疑山在於沅湘之南言已依聖王法而行不容於世故欲渡沅湘之水南行就舜陳詞自說稽疑聖帝冀聞要說以自開悟也】啟九辯與九歌兮【啟禹子也九辯九歌禹樂也言禹平治水土以有天下啟能承先志纘敍其業育養品類故九州之物皆可辯數九功之徳皆有次序而可歌也左氏傳曰六府三事謂之九功九功之徳皆可歌也水火金木土谷謂之六府正徳利用厚生謂之三事】夏康娛以自縱【夏康啟子太康也娛樂也縱放也】不顧難以圖後兮五子用失乎家巷【圖謀也言夏王太康不遵禹啟之樂而更作淫聲放縱情欲以自娛樂不顧患難不謀後世卒以失國兄弟五人皆居於閭巷失尊位也尙書序曰太康失國昆弟五人須於洛汭作五子之歌此逸篇也】羿淫遊以佚田兮【羿諸侯也田獵也】又好射夫封狐【封狐大狐也言羿爲諸侯荒淫遊戲以佚田獵又射殺大狐犯天之孽以亡其國也】國亂流其鮮終兮【鮮少】浞又貪夫厥家【浞寒浞羿相也厥其也婦謂之家言羿因夏衰亂代之爲政娛樂田獵不卹民事信任寒浞使爲國相浞行媚於內施賂於外樹之詐慝而専其權勢羿田將歸使家臣逄防射而殺之貪取其家以爲妻也羿以亂得政身卽滅亡故言鮮終】澆身被於彊圉兮【澆寒浞子也彊圉多力也】縱欲殺而不忍【縱放也言浞取羿妻而生澆彊梁多力縱放其情不忍其欲以殺夏后相也】日康娛以自忘兮【康安也】厥首用夫顚隕【首頭也自上下曰顚隕墜也言澆旣滅殺夏后相安居無憂日作淫樂忘其過惡卒爲相子少康所誅其頭顚隕而墜地論語曰羿善射奡蕩舟俱不得其死然自此以上羿澆寒浞之事皆見於左氏傳】夏桀之常違兮乃遂焉而逢殃【殃咎也言夏桀上背於天道下逆於人理乃遂以逢殃咎終爲殷湯所誅滅】後辛之葅醢兮【後君也辛殷之亡王紂名也爲王所誅滅藏菜曰葅肉醬曰醢】殷宗用之不長【言紂爲無道殺比干醢梅伯王仗黃行天罰殷宗遂絕不得長久也】湯禹嚴而只敬兮【嚴畏也只敬也】周論道而莫差【周周家也差過也言殷湯夏禹周之文王受命之君皆畏天敬賢論議道徳無有過差故能獲夫神人之助子孫防其福祐也】舉賢才而授能兮修繩墨而不頗【頗傾也言三王選士不遺幽陋舉賢用能不顧左右修用先聖法度無有傾失故能綏萬國安天下易曰無平不頗】皇天無私阿兮【竊愛爲私所私爲阿】覽民徳焉錯輔【錯置也輔佐也言皇天神明無所私阿觀萬民之中有道徳者因置以爲君使賢能輔佐以成其志也故桀爲無道傳與湯紂爲淫虐傳與文王也】夫維聖哲以茂行兮【哲智也茂盛也】茍得用此下土【茍誠也下土謂天下也言天下之所立者獨有聖明之智盛徳之行故得用事天下而爲萬民之主】瞻前而顧後兮【曕觀也顧視也前謂禹湯後謂桀紂】相觀民之計極【相視也計謀也極窮也言前觀湯武之所以興後視桀紂之所以亡足以觀察萬民忠佞之謀窮其眞僞也】夫孰非義而可用兮孰非善而可服【服服事也言古之人臣誰有不行仁義而可任用誰有不行信善而可服事者乎言人非義則徳不立非善則行不成】阽余身而危死節兮【阽猶危也】覽余初其猶未悔【言已正言危行身將死亡尙觀初世仗節之賢士我志所樂終不悔恨也】不量鑿而正枘兮【量度也正方也枘所以充鑿也】固前修以葅醢【言工不量度其鑿而方正其枘則物不固而木破矣臣不度君賢愚竭其忠信則被辠過而身殆矣自前世修名之人以獲葅醢龍逢梅伯等人是也】曽歔欷余郁邑兮【曽累也歔欷懼貌或曰曽重歔欷哀泣之聲也郁邑憂也】哀朕時之不當【言我累息而懼郁邑而憂者自哀生不當舉賢之時而值葅醢之世】防茹蕙以掩涕兮【茹柔愞也】霑余襟之浪浪【霑濡也衣前謂之襟浪浪流貌也言己自傷放在艸澤心悲泣涕下霑濡我衣浪浪而流猶引取柔愞香艸以自掩拭不以悲故失仁義之則也】跪敷衽以陳辭兮【敷有也社衣前也陳辭於重華道羿澆以下也故下句云發朝於蒼梧也】耿吾旣得此中正【耿明也言已上覩禹湯文王修徳以興下見羿澆桀紂行惡以亡中知龍逢比干執履忠正身以葅醢乃長跪而布祍俛首自念仰訴於天則中心曉明得此中正之道精合眞人神與化遊故設乘雲駕龍周曆天下以慰已情緩憂思也】駟玉虯以乘鷖兮【有角曰龍無角曰虯鷖鳳凰別名也山海經云鷖身有五采而文如鳳凰類也以爲車飾】溘埃風余上徵【溘猶掩也埃塵也言我設往行遊將乘玉虯駕鳳車掩塵埃而上徵去離世俗逺羣小也】朝發軔於蒼梧兮【軔搘輪木也蒼梧舜之所也】夕余至乎縣圃【縣圃神山也在昆侖之上淮南子曰昆侖縣圃維乃通天言已朝發帝舜之居夕至縣圃之山受道聖王而登神明之山】欲少畱此靈瑣兮【靈以諭君瑣門鏤也文如連瑣楚王之省閣也一云靈神之所在也瑣門有靑瑣也言未得入門故欲少住門外也】日忽忽其將暮【言已誠欲少畱於君之省門以須政教日又忽忽去時將欲暮年嵗且盡言已衰老】吾令羲和弭節兮【羲和日禦也弭按也按節徐步也】望崦嵫而未迫【崦嵫日所入山也下有蒙水水中有虞淵迫附也言我恐日暮年老道徳不施不用欲令日禦案節徐行望日所入之山且勿相迫近冀及盛時遇賢君也】路漫漫其修逺兮【修長】吾將上下而求索【言天地廣大其路漫漫逺而且長不可卒徧吾方上下左右以求索賢人與已合志也】飲余馬於咸池兮【咸池日浴處也】揔余轡乎扶桑【緫結也扶桑日所拂木也淮南子曰日出暘谷浴乎咸池拂於扶桑爰始將行是謂朏明言我乃往至東極之野飲馬於咸池與曰俱浴以潔己身結我車轡於扶桑以畱日行幸得不老延年壽髙大也】折若木以拂日兮【若木在昆侖西極其華照下地拂撃也一云蔽也】聊逍遙以相羊【聊且也逍遙相羊皆遊也言已緫結日轡恐不能制也年時卒過故復轉之西極折取若木以拂擊日使之還去且相羊而遊以待君命也或謂拂蔽也以若木鄣蔽日使不得過也】前望舒使先驅兮【望舒月禦也月體光明以諭臣淸白也】後飛亷使奔屬【飛亷風伯也風爲號令以諭君命言已使淸白之臣如望舒先驅求賢使風伯奉君命於後以告百姓飛亷風伯神名也或曰駕乘龍云必假疾風之力使奔屬於後也】鸞皇爲余前戒兮【鸞俊鳥也皇雌鳳也以諭仁智之士也】雷師告余以未具【雷爲諸侯以興於君言巳使仁智之士如鸞皇先戒百官將往適道而君怠墮告我嚴裝未具】吾令鳳凰飛騰兮繼之以日夜【言我使鳳鳥明智之上飛行天下以求同志續以日夜冀相逢遇也】飄風屯其相離兮【回風爲飄飄風無常之風以興邪惡之眾也屯其相離言不與已和合也】率云霓而來禦【云霓惡气也以諭佞人禦迎也言已使鳳鳥往來同志之士欲與俱共事君反見邪惡之人相與屯聚謀欲離已又遇佞夫相帥來迎欲使我變節以隨之也】紛緫緫其離合兮【紛盛多貌緫緫猶僔僔聚貌也】斑陸離其上下【斑亂貌陸離紛散也言已遊觀天下但見俗人競爲讒佞僔僔沓沓相聚乍離乍合上下之義斑然散亂而不可知也】吾令帝閽開關兮【帝謂天帝也閽主門者也】倚閶闔而望予【閶闔天門也言已求賢不得疾讒惡佞將上訴天帝使閽人開關又倚天門望而距我使我不得入也】時曖曖其將罷兮【曖曖闇昧貌罷極也】結幽蘭以延佇【言時世闇昧無有明君周行罷極不遇賢士故結芳艸長立有還意】世混濁而不分兮【混亂也濁貪也】好蔽美而嫉姤【言時世君亂臣貪不別善惡好蔽美徳而嫉姤忠信也】朝吾將濟於白水兮【濟渡也淮南子言白水出昆侖之山飲之則不死】登閬風而緤馬【閬風山名也在昆侖之上緤馬系馬也言已見中國混濁則欲度白水登神山屯車系馬而畱止也白水潔淨閬風淸明言已修淸白之行不懈也】忽反顧以流涕兮哀髙丘之無女【楚有髙丘之山女以諭臣言巳𨿽去意不能已猶復顧念是國無有賢臣心爲之悲而流涕也或云髙丘閬風山上也無女諭無與已同心舊說髙丘楚地名也】溘吾遊此春宮兮【溘奄也春宮東方靑帝舎】折瓊枝以繼佩【繼續也言已行遊奄然至於靑帝之舎觀萬物始生皆出於仁義復折瓊枝以續佩守仁行義志彌固也】及榮華之未落兮【榮華諭顏色也落墮也】相下女之可詒【相視也詒遺也言已旣修行仁義兾得同志願及年徳盛時顏貌未老視天下賢人將持玉帛而聘遺之與俱事君也】吾令丰隆乘雲兮【丰隆雷師】求宓妃之所在【宓妃神女也以諭隠士言我令雷師丰隆乘雲周行求隠士淸潔若宓妃者欲與並心力也】解佩纕以結言兮【纕佩帶也】吾令蹇修以爲理【蹇修伏羲氏之臣也理分理述禮意也言已旣見宓妃則解我佩帶之玉結言語使古賢蹇修而爲謀理也伏羲時惇朴故使其臣也】紛緫緫其離合兮忽緯繣其難遷【緯繣乖戾也遷徙也言蹇修旣持其佩帶通言而讒人復相聚而敗之其意一合一離遂以乖戾而見距絕言所居深僻難遷徙也】夕歸次於窮石兮【次舎也再宿爲信過信爲次淮南子言弱水出於窮石入於流沙也】朝濯髮乎洧盤【洧盤水名也禹大傳曰洧盤之水出崦嵫山言宓妃體好淸潔暮卽歸舎窮石之室朝沐洧盤之水遁世隠居而不肯仕也】保厥美以驕傲兮【倨簡曰驕侮慢曰傲】日康娛以淫遊【康宴也言宓妃用志髙逺保守美徳驕傲侮慢曰自娛樂以遊戲無有事君之意也】𨿽信美而無禮兮來違棄而攺求【違去也攺更也言宓妃𨿽信有美徳驕傲無禮不可與其事君來違去相棄而更求賢良也】覽相觀於四極兮周流乎天余乃下【言我乃復往觀視四極周流求賢然後乃來下也】望瑤臺之偃蹇兮【石次玉名曰瑤詩曰報之以瓊瑤偃蹇髙貌也】見有娀之佚女【有娀國名佚美也謂帝嚳之妃契母簡狄也配皇帝生賢子以諭眞賢也詩曰有娀方將帝立子生商呂氏春秋曰有娀氏有美女爲建髙臺而飲食之言已望見瑤臺髙峻暏有娀氏美女思得與共事君也】吾令鴆爲媒兮【鴆運目也毒可殺人以諭讒賊也】鴆告余以不好【言我使鴆鳥爲媒以求簡狄其性讒賊不可信用還詐告我言不好也】雄鳩之鳴逝兮【逝往也】余猶惡其佻巧【佻輕也巧利也言又使雄鳩銜命而往其性輕佻巧利多語言而無要實復不可信用也】心猶豫而狐疑兮欲自適而不可【適往也言己令鴆爲媒其心讒賊以善爲惡又使雄鳩銜命而往多言無實故中心狐疑猶豫意欲自往禮又不可女當須媒士必待介也】鳳皇旣受詒兮恐髙辛之先我【髙辛帝嚳有天下號也帝系曰髙辛氏爲帝嚳帝嚳次妃有娀氏之女生契言已旣得賢智之士若鳳皇受禮遺將行恐帝嚳已先我得娀簡狄也】欲逺集而無所止兮聊浮游以逍遙【言己旣求簡狄復後髙辛欲逺集他方用以自適又無所之故且遊戲觀望以忘憂也】及少康之未家兮畱有虞之二姚【少康夏后相之子也有虞國名姚姓舜後也昔寒浞使澆殺夏后相少康逃犇有虞虞因妻以二女而邑於綸緡有田一成有眾一旅能布其徳以收夏眾遂誅滅澆復禹之舊績屈原放至逺方之外博求眾賢人索宓妃則不肯見求簡狄又後髙辛幸有少康畱止有虞而得二妃以成顯功是不欲逺去之意也】理弱而媒拙兮【弱劣也拙純也】恐導言之不固【言巳欲效少康畱而不去又恐媒人弱鈍故達言於君不能堅固復使回移也】世混濁而嫉賢兮好蔽善而稱惡【再言世混濁者懷襄二世不明故羣下好蔽忠正之士而舉邪惡之人也】閨中旣防逺兮【小門謂之閨邃深也】哲王又不寤【哲智也寤覺也言君處宮殿之中其閨深逺忠言𨿽通指語不逹自明智之王尙不能覺悟善惡之情髙宗殺孝巳是也何況不智之君而多闇蔽固其宜也】懷朕情而不發兮余焉能忍與此終古【言我懷忠信之情不得發用安能久與此闇亂之君終古而居乎意欲復去也】索藑茅以筳篿兮【索取也藑茅靈艸也筳小折竹也楚人名結艸折竹以卜曰篿】命靈氛爲余占之【靈氛古明占吉凶者也言己欲去則無所集欲止又不見用憂懣不知所從乃取神艸竹筳結而折之以卜去畱使明智靈氛占其凶吉也】曰兩美其必合兮孰信修而慕之【靈氛言以忠臣而事明君兩美必合楚國誰能信明善惡修行忠直欲相慕及者乎已宜以時去之也】思九州之博大兮豈惟是其有女【言我思念天下博大豈獨楚國有君臣而可止乎】曰勉逺逝而無狐疑兮孰求美而釋女何所獨無芳艸兮爾何懷乎故宇【爾女也懷思也宇居也言何所獨無賢芳之君何必思故居而不去也此皆靈氛之詞也】世幽昧以昡曜兮【昡曜惑亂貌】孰云察余之善惡【屈原答靈氛曰當世人君皆闇昧惑亂不知善惡誰當察我之善情而用已乎是難去之意也】民好惡其不同兮惟此黨人其獨異【黨鄕黨也謂楚國也言天下萬民之所好惡其性不同此楚國尢獨異也】戶服艾以盈要兮【艾白蒿也盈滿也或言艾非芳艸一名水臺】謂幽蘭其不可佩【言楚國戶服白蒿滿其要帶以爲芬芳反謂幽蘭臭惡爲不可佩也以言君親愛讒佞憎逺忠直賢良而不肯近之也】覽察艸木其猶未得兮【察視】豈珵美之能當【珵美玉也相玉書言珵大六寸其曜自照言時人無能知臧否觀眾艸尙不能別其香臭豈當知玉之美惡乎以爲艸木易別於禽獸禽獸易別於珠玉珠玉易別於忠佞知人最爲難也】蘓糞壤防充幃兮【蘓取也充猶滿也壤土也帷謂之幐幐香嚢也】謂申椒其不芳【謂申椒臭而不香言近小人而逺君子也】欲從靈氛之吉占兮心猶豫而狐疑【言巳欲從靈氛勸去之占則中心狐疑念楚國也】巫鹹將夕降兮【巫咸古神巫也當殷中宗之時降下也】懷椒糈而要之【椒香物所以降神也糈精米所以亨神也言巫咸將夕從天上來下願懷椒糈要之使筮者占玆吉凶之事也】百神翳其備降兮九嶷繽其並迎【翳蔽也繽盛貌也九嶷舜所也言巫咸得已椒糈則將百神蔽日來下舜又使九嶷之神紛然迎我知已之志也】皇剡剡其揚靈兮【皇皇天也剡剡光貌】告余以吉故【言皇天揚其光靈使百神告我當去就吉善也】曰勉升降以上下兮【勉彊也上謂君下謂臣也】求榘矱之所同【榘法也矱度也言當自勉彊上求明君下察賢臣與己合法度者因俱同志共爲治也】湯禹儼而求合兮【儼敬也合匹也】摯咎繇而能調【摯伊尹名湯臣也咎繇禹臣也調和也言湯禹至聖猶敬承天道求其匹合得伊尹咎繇乃能調和陰陽而安天下也】茍中情其好修兮又何必用夫行媒【行媒諭左右之臣也言誠能中心常好善則精感神明賢君自舉用之不必須左右薦達也】說操築於傅巖兮【說傅說也傅巖地名】武丁用而不疑【武丁殷之髙宗也言傅說抱懷道徳而遭遇於刑罰操築作於傅巖武丁思想賢者夢得聖人以其形象求之因得傅說登以爲公道用大興爲殷髙宗也書曰髙宗夢得說使百工營求諸野得諸傅巖作說命是也】呂望之鼓刀兮【呂太公之氏姓也鼓鳴也】遭周文而得舉【言太公避紂居東海之濵間文王作興盍往歸之至朝歌道窮困自鼓刀而屠遂西釣於渭濵文王夢得聖人於是出獵而見之遂載以歸用以爲師言吾先公望子久矣因號爲太公望或言周丈王夢天帝立令狐之津太公在後帝曰昌賜汝名師文王再拜太公夢亦如此文王出田見識所夢載與俱歸以爲太師也】寧戚之謳歌兮【寧戚衛人】齊桓聞以該輔【該備也寧戚修徳不用退而商賈宿齊東門外桓公夜出寧戚方飯牛叩角而髙歌桓公聞之知其賢舉用爲客卿備輔佐也】及年嵗之未晏兮【晏晚】時亦猶其未央【央盡也言己所以汲汲欲輔佐君者冀及年未時晚以成徳化也然年時亦尙未盡冀若三賢之遭遇也】恐鵜鴂之先鳴兮【鵜鴂一名鷶鶨常以春分日鳴也】使夫百艸爲之不芳【言我恐鵜鴂以先春分鳴使百艸華英摧落芬芳不得成也以諭讒言先至使忠直之士防罪過也】何瓊佩之偃蹇兮【偃蹇眾盛貌】眾薆然而蔽之【言我佩瓊玉懷美徳偃蹇而盛眾人薆然而蔽之傷不得施用也】惟此黨人之不諒兮【諒信】恐嫉姤而折之【言楚國之人不尙忠信之行其嫉姤我正直必欲折挫而敗毀之也】時繽紛以變易兮又何可以淹畱【言時世混濁善惡變易不可以久畱宜速去也】蘭芷變而不芳兮荃蕙化而爲茅【荃蕙皆美香艸也言蘭芷之艸變易其體而不復香荃蕙化而爲菅茅失其本性也以言君子更爲小人忠信更爲佞僞也】何昔日之芳艸兮今直爲此蕭艾也【言往昔芬芳之艸今皆直爲蕭艾而已以言往日明智之士今皆佯愚狂惑不顧也】豈其有他故兮莫好修之害也【言士民所以變直爲曲者以上不好用忠信之人害其善志之故也】余以蘭爲可恃兮【蘭懷王少弟司馬子蘭也恃怙也】羌無實而容長【實誠也言我以司馬子蘭懷王之弟應薦賢達能可怙而進不意內無誠信之實但有長大之貌浮華而已】委厥美以從俗兮【委棄】茍得列乎眾芳【言子蘭棄其美質正直之性隨俗謟佞茍欲列於眾賢之位無進賢之心也】椒專佞以慢慆兮【椒楚大夫子椒也慆淫也】榝又欲充夫佩幃【榝茱臾也佀椒而非以諭子椒佀賢而非賢也幃盛香之囊以諭親近言子椒爲楚大夫處蘭芷之位而行浮慢佞諛面從其志又欲援引不賢之類使居親近無有憂國之心責之也】旣干進而務入兮【干求】又何芳之能祗【祗敬也言子蘭子椒茍欲自進求入於君身得爵祿而已復何能敬愛賢人而舉用之也】固時俗之從流兮又孰能無變化【言時世俗人隨從上化若水之流二子復以謟諛之行眾人誰有不變節而從之者乎疾之甚也】覽椒蘭其若玆兮又況揭車與江離【言觀子椒子蘭變志若此況朝廷眾臣而不爲佞媚以容其身耶】惟玆佩其可貴兮委厥美而歷玆【歷逢也玆此也言已內行忠正外佩眾香此誠可貴重不意明君棄其至美而逢此咎也】芳菲菲而難虧兮【虧歇】芬至今猶未沫【沫已也言已所行純美芬芳勃勃誠難虧歇久而彌盛至今尙未巳也】和調度以自娛兮聊浮游而求女【言我𨿽不見用猶和調已之行度執守忠貞以自娛樂且徐徐浮游以求同志也】及余飾之方壯兮周流觀乎上下【上謂君也下謂臣也言我願及年徳方壯之時周流四方觀君臣之賢欲往就之也】靈氛旣告余以吉占兮歷吉日乎吾將行【言靈氛旣告我以吉占歷善日吾將去君而逺行也】折瓊枝以爲羞兮【羞脯】精瓊爢以爲粻【精鑿也爢屑也粻糧也詩云乃裹餱糧言我將行乃折取瓊枝以爲脯臘精鑿玉屑持以爲糧食飯飲香潔冀以延年壽也】爲余駕飛龍兮雜瑤象以爲車【象象牙也言我駕飛龍乘明智之獸象玉之車文章雜錯以言己徳似龍玉而世莫之識也】何離心之可同兮吾將逺逝以自疏【言賢愚異心何可合同知君與已殊志故將逺去自疏而流遁也】邅吾道夫昆侖兮【邅轉也楚人名轉曰邅河圖括地象言昆侖在西北其髙一萬一千里上有瓊玉之樹也】路修逺以周流【言已離去楚國逺行乃轉至昆侖神明之山其路長逺周流天下以求其同志也】揚云霓之晻靄兮【揚披也晻靄猶蓊郁防貌】鳴玉鸞之啾啾【鸞鸞鳥以玉爲之著於衡和著於軾啾啾鳴聲也言己從昆侖將遂陞天披云霓之蓊靄排讒佞之黨羣鳴玉鸞之啾啾有節度也】朝發軔於天津兮【天津東極箕斗之間漢津也】夕余至乎西極【言己朝發天之東津萬物所生夕至地之西極萬物所成動順陰陽之道且亟疾也】鳳皇翼其承旂兮【翼敬也旂旗也畫龍虎爲旂也】髙翺翔之翼翼【翼翼和貌言己動順天道則鳳皇來隨我車敬承旂旗髙飛翺翔翼翼而和嘉忠正懷有徳也】忽吾行此流沙兮【流沙沙流如水也尙書曰餘波入於流沙】遵赤水而容與【遵循也赤水出昆侖山容與遊戲貌也言吾行忽然過此流沙遂循赤水而遊戲𨿽行逺方動以潔淸自灑飾也】麾蛟龍以梁津兮【舉手曰麾小曰蛟大曰龍或言以手教曰麾津西海也蛟龍水虫以蛟龍爲橋乘以渡水佀穆王之越海駕黿鼉以爲梁也】詔西皇使涉余【詔告也西皇帝少皡也涉渡也言我乃麾蛟龍以橋西海使少皡來渡我動與神獸聖帝相接言能渡萬民之厄也】路修逺以多艱兮【艱難】騰眾車使徑待【騰過也言昆侖之路險阻艱難非人所能由故令眾車先過使從邪徑以相待也以言己所行髙逺莫能及也】路不周以左轉兮【不周山名在昆侖山西北轉行也】指西海以爲期【指語也期防也言已使語眾車我所行之道當過不周山而左行俱防西海之上也過不周者言道不合於世也左轉者言君行左乖不與巳同志也】屯余車其千乘兮【屯陳】齊玉軑而並馳【軑錮也車轄也言乃屯陳我車前後千乘齊以玉爲車轄並馳左右言從己者眾皆有玉徳宜輔千乘之君也】駕八龍之婉婉兮【婉婉龍飛貌】載云旗之委蛇【言己乘八龍神智之獸其狀婉婉委委又載云旗委蛇而長也駕八龍者言已徳如龍可制禦八方也載云旗者言已徳如雲雨能潤施於萬物也】抑志而弭節兮神髙馳之邈邈【邈邈逺貌言已𨿽乘雲龍猶自抑案弭節徐行髙抗志行邈邈而逺莫能逮及】奏九歌而舞韶兮【九歌九徳之歌禹樂也韶九韶舜樂也尙書簫韶九成是也】聊假日以媮樂【言已徳髙智明宜輔舜禹以致太平奏九徳之歌九韶之舞而不遇其時故假日遊戲媮樂而已也】陟陞皇之赫戲兮【皇皇天也赫戲光明貌】忽臨睨夫舊鄕【睨視也舊鄕楚國也言已𨿽陟昆侖過不周山渡西海舞九韶陞天庭據光曜不足以解憂猶復顧視楚國愁且悲也】僕夫悲余馬懷兮【僕禦也懷思也】蜷局顧而不行【蜷局詰屈不行貌屈原設去世離俗周天下地意不忘舊鄕忽望見楚國僕禦悲感我馬思歸蜷局詰屈而不肯行此終志不去以詞自見以義自明也】亂曰【亂理也所以發理詞指總撮其要也屈原舒肆憤懣極意陳詞或去或畱文采紛華然後總括一言以明所起之意也】巳矣哉國無人莫我知兮【巳矣哉者絕望之詞也無人謂無賢人也易曰闚其戶閴其無人屈原言已矣哉我獨懷徳不見用者以楚國無有賢人知我忠信之故自傷之詞】又何懷乎故都【言眾人無有知己已復何爲思故鄕念楚國也】旣莫足與爲美政兮吾將從彭咸之所居【言時世人君無道不足與其行美徳施善政者故我將自沈汨淵從彭咸而居處也】

敍曰昔者孔子叡聖明喆天生不王俾定經術乃刪詩書正禮樂制作春秋以爲後王之法門人三千罔不昭達臨終之日則大義乖而微言絕其後周室衰微戰國並爭道徳陵遲譎詐萌生於是楊墨鄒孟孫韓之徒各以所知著造傳記或以述古或以明世而屈原履忠被讒憂悲愁思獨依詩人之義而作離騷上以諷諌下以自慰遭時暗亂不見省納不勝憤懣遂復作九歌以下凡二十五篇楚人髙其行義瑋其文采以相教傳至於孝武帝恢廓道訓使淮南王安作離騷經章句則大義粲然後世雄俊莫不瞻仰攄舒妙思纘述其詞逮至劉向典校經書分以爲十六卷孝章卽位深道藝而班固賈逵復以所見攺易前疑各作離騷經章句其餘十五卷闕而不說又以壯爲狀義多乖異事不要撮今臣復以所識所知稽之舊章合之經傳作十六卷章句𨿽未能究其微妙然大指之趣略可見矣且人臣之義以忠正爲髙以伏節爲賢故有危言以存國殺身以成仁是以伍子胥不恨於浮江比干不悔於剖心然後徳立而行成榮顯而名稱若夫懷道以迷國佯愚而不言顚則不能扶危則不能安婉娩以順上逡巡以避患𨿽保黃耇終壽百年蓋志士之所恥愚夫之所賤也今若屈原膺忠貞之質體淸潔之性直若砥矢言若丹靑進不隠其謀退不顧其命此誠絕世之行俊彥之英也而班固謂之露才揚巳競於羣小之中怨恨懷王譏刺椒蘭茍欲求進彊非其人不見容納忿恚自沈是虧其髙明而損其淸潔者也昔伯夷叔齊讓國守志不食周粟遂餓而死豈可復謂有求於世而恨怨哉且詩人怨主刺上曰嗚呼小子未知臧否匪面命之言提其耳風諫之語於斯爲切然仲尼論之以爲大雅引此比彼屈原之詞優遊婉順寕以其君不智之故欲提攜其耳乎而論者以爲露才揚巳怨刺其上彊非其人殆失厥中矣夫離騷之文依托五經以立義焉帝髙陽之苗裔則詩厥初生民時惟姜嫄也紉秋蘭以爲佩則將翺將翔佩玉瓊琚也夕攬洲之宿莽則易潛龍勿用也駟玉虯而乘鷖則易時乘六龍以禦天也就重華而陳詞則尙書咎繇之謀謨也登昆侖而涉流沙則禹貢之敷土也故智彌盛者其言博才益劭者其識逺屈原之詞誠博逺矣自孔丘終沒以來名儒博達之士著造詞賦莫不擬則其儀表祖式其模範取其要妙竊其華藻所謂金相玉質百嵗無匹名垂罔極永不刋滅者也

楚辭章句卷一

欽定四庫全書

楚辭章句卷二

漢王逸撰

九歌章句第二

東皇太一

雲中居

湘君

湘夫人

大司命

少司命

東君

河伯

山

國殤

禮防

九歌者屈原之所作也昔楚國南郢之邑沅湘之間其俗信而好祀其祠必作歌樂鼓舞以樂諸神屈原放逐竄伏其域懷憂苦毒愁思怫郁出見俗人祭祀之禮歌舞之樂其詞鄙陋因爲作九歌之曲上陳事神之敬下以見已之寃結托之以風諫故其文意不同章句雜錯而廣異義焉

吉日兮辰良【日爲甲乙辰爲寅夘】穆將愉兮上皇【穆敬也愉樂也上皇謂東皇太一也言已將修祭祀必擇吉良之日齋戒恭敬以宴樂天神也】撫長劍兮玉珥【撫持也玉珥謂劍鐔也劍者所以威不軌衛有徳故撫持之也】璆鏘鳴兮琳瑯【璆琳瑯皆美玉名也爾雅曰有璆琳瑯玕焉鏘佩聲也詩云佩玉鏘鏘言已供神有道乃使靈巫常持好劍以辟邪要垂眾佩周旋而舞動鳴五玉鏘鏘而和且有節度也或曰糺鏘鳴兮琳瑯糺錯也琳瑯聲也謂帯劍佩眾多糺錯而鳴其聲琳瑯也】瑤席兮玉瑱【瑤石之次玉者也詩云報之以瓊瑤】盍將把兮瓊芳【盍何不也把持也瓊玉枝也言已修飾淸潔以瑤玉爲席美玉爲瑱靈巫何持乎乃復把玉枝以爲香也】蕙肴蒸兮蘭借【蕙肴以蕙艸蒸肉也借所以借飯食也易曰借用白茅】奠桂酒兮椒漿【桂酒切桂置酒中也椒漿以椒置漿中也言已供待彌敬乃以蕙艸蒸肴芳蘭爲借進桂酒椒漿以備五味也】揚枹兮拊皷【揚舉也拊擊也】疏緩節兮安歌【疏希也言肴膳酒漿旣具不敢寧處親舉枹擊皷使靈巫緩節而舞徐歌相和以樂神意也】陳竽瑟兮浩倡【陳列也浩大也言已又陳列竽瑟大倡作樂以自竭盡也】靈偃蹇兮姣服【靈謂巫也偃蹇舞貌姣好也服飾也】芳菲菲兮滿堂【菲菲芳貌言乃使姣好之巫被服盛飾舉足奮袂偃蹇而舞芬芳菲菲盈滿堂室也】五音紛兮繁防【五音宮商角徵羽也紛盛貌繁眾也】君欣欣兮樂康【欣欣喜貌康安也言已動作眾樂合會五音紛然盛羙神以歡欣猒飽喜樂則身防慶祐家受多福也屈原以爲神無形聲難事易失然人竭心盡禮則歇其祀而恵以祉自傷履行忠誠以事於君不見信用而身放逐以危殆也】

東皇太一

浴蘭湯兮沐芳華采衣兮若英【華采五色采也若杜若也言已將修饗祭以事云神乃使靈巫先浴蘭湯沐香芷衣五采華衣飾以杜若之英以自潔淸也】靈連蜷兮旣畱【靈巫也楚人名巫爲靈子連蜷巫迎神導引貌也旣已也畱止也】爛昭昭兮未央【爛光貌也昭昭明也未央未已也言巫執事肅敬奉迎導引顏貌矜莊形體連蜷神則歡喜必畱而止見其光容爛然昭明長無極已也】蹇將憺兮壽宮【蹇詞也憺安也壽宮供神之處也祠祀皆欲得壽故名爲壽宮也言云神旣至於壽宮歆饗酒食憺然安樂無有去意也】與日月兮齊光【齊同也光明也言云神丰隆爵位尊髙乃與日月同光明也夫云興而日月闇雲藏而日月明故言齊光也】龍駕兮帝服【龍駕言云神駕龍也故易曰雲從龍也帝謂五方之帝也服飾也言天尊云神使之乘龍兼衣靑黃五采之色與五方帝同服也】聊翺遊兮周章【聊且也周章猶周流也言云神居無常處動則翺翔周流往來且逰戲也】靈皇皇兮旣降【靈謂云神也皇皇美貎降下也言云神來下其貎皇皇而美有光文也】猋逺舉兮雲中【猋去疾貎雲中云神所居也言云神往來急疾飲食旣飽猋然逺舉復還其處也】覽冀州兮有餘【覽望也兩河之間曰兾州余猶他方也言云神所在髙邈乃望於兾州尙復見他方也】橫四海兮焉窮【窮極也言云神出入奄忽須臾之間橫行四海安有窮極也】思夫君兮太息【君謂云神也】極勞心兮【憂心貎屈原見云一動千里周徧四海想得隨從觀四方以忘已憂思而念之終不可得故太息而嘆心中極勞而也或曰君謂懷王也屈原陳序云神文義略訖愁思復至哀念懷王暗昧不明則太息嘆喟心每而不能已也】

雲中君

君不行兮夷猶【君謂湘君也夷猶猶豫也言湘君所在左沅湘右大江包洞庭之波方數百里羣鳥所集魚鼈所聚上地肥饒又有險阻故神常安不肯遊蕩旣設祭祀使巫請呼之尙復猶豫也】蹇誰畱兮中洲【蹇詞也畱待也中洲洲中也水中可居者爲洲言湘君蹇然難行誰畱待於水中之洲乎以爲堯以二女妻舜有苖不服舜往徵之二女從而不反道死於沅湘之中因爲湘夫人也所畱蓋謂此堯之二女也】美要兮宜修【要好貌修飾也言二女之貌要而好又宜修飾也】沛吾乘兮桂舟【沛行貎舟船也吾屈原自謂也言已𨿽在湘澤之中猶乘桂木之舡沛然而行常香淨也】令沅湘兮無波【沅湘水名】使江水兮安流【言已乘船常恐危殆願湘君令沅湘無波湧使江水順徑徐流則得安也】望夫君兮未來【君謂湘君】吹參差兮誰思【參差洞簫也言巳供修祭祀曕望於君而未肯來則吹簫作樂誠欲樂君當復誰思念也】駕飛龍兮北徵【徵行也屈原思神略畢意念楚國願駕飛龍北行亟還歸故居也】邅吾道兮洞庭【邅轉也洞庭太湖也言己欲乘龍而歸不敢隨從大道願轉江湖之側委曲之徑急至也】薜荔拍分蕙綢【薜荔香艸也拍搏壁也綢縛束也詩曰綢繆束楚是也】蓀橈兮蘭旌【蓀香艸也橈船小楫也屈原言已居家則以薜荔搏飾四壁蕙艸縛屋乘船則以蓀爲楫櫂蘭爲旌旗動以香潔自修飾也】望涔陽兮極浦【涔陽江陭名近附郢極逺也浦水涯也】橫大江兮揚靈【靈精誠也屈原思念楚國願乘輕舟上望江海之逺浦下附郢之陭以泄憂思橫度大江揚己精誠兾能感悟懷王使已還也】揚靈兮未極【極已】女嬋媛兮爲余太息【女謂女須屈原姊也嬋媛猶牽引也言已逺揚精誠𨿽欲自竭盡終無從達故女須牽引而責數之爲己太息悲毒欲使屈原攺性易行隨風俗也】橫流涕兮潺湲【潺湲流貎屈原感女須之言外欲變節而意不能攺內自悲傷涕泣橫流也】隠思君兮陫側【君謂懷王也陫陋也言已𨿽見放棄隠伏山野猶從側陋之中思念君也】桂櫂兮蘭枻【櫂楫也枻船旁板也】斵冰兮積雪【斵斫也言已乘船遭天盛寒舉其櫂楫斵斫冰凍紛然委積而似雪言已勤勞也】采薜荔兮水中【薜荔香艸緣木而生】搴芙蓉兮木末【搴手取也芙蓉荷華也生水中屈原言已執忠信之行以事於君其志不合猶入池渉水而求薜荔登山緣木而采芙蓉固不可得之也】心不同兮媒勞【言婚姻所好心意不同則媒人疲勞而無功也屈原自諭行與君異終不可合亦疲勞而已也】恩不甚兮輕絕【言人交接初淺恩不甚篤則輕相與離絕也言已與君同姓其祖無離絕之義也】石瀨兮淺淺【瀬湍也淺淺流疾貎】飛龍兮翩翩【屈原憂愁視視川水見石瀬淺淺疾流而下將有所至仰見飛龍翩翩而上將有所登自傷棄在山野終無所登至也】交不忠兮怨長【交友也忠厚也言朋友相與不厚則長相怨恨也言已執履忠信𨿽獲罪過不敢怨恨於眾人也】期不信兮告余以不閒【閒暇也言君甞與己期欲共爲治後以讒言之故更告我以不閒暇遂以疏逺己也】鼂騁騖兮江臯【鼂以諭盛明也澤曲曰臯言已願及鼂明巳年盛時任重馳驅以行道徳也】夕弭節兮北渚【弭安也渚水涯也夕以諭襄言日夕將暮巳巳衰老弭情安意終志艸野也】鳥次兮屋上【次舎也再宿曰信過信爲次也】水周兮堂下【周旋也言已所居在湖澤之中眾鳥捨止我之屋上流水周旋己之堂下自傷與鳥獸魚鼈同爲伍也】捐余玦兮江中【玦玉佩也先王所以命臣之瑞也故與環卽還與玦卽去也】遺余佩兮澧浦【遺離也佩瓊琚之屬也言巳𨿽見放逐常思念君設欲逺去猶捐玦佩置於水涯兾君求己示有還意】采芳洲兮杜若【芳洲香艸藂生水中之處】將以遺兮下女【遺與也女陰也以諭臣謂己之儔匹也言已願往於芬芳絕異之洲采取杜若以與貞正之人思與同志終不變更也】時不可兮再得【言日不再中年不再盛也】聊逍遙兮容與【逍遙遊戲也詩曰狐裘逍遙言天時不再至人年不再盛巳旣年老矣不遇於時聊自逍遙而遊容與而戲以待天命之至也】

湘君

帝子降兮北渚【帝子謂堯女也降下也言堯二女娥皇女英隨舜不反墮於湘水之渚因爲湘夫人】目眇眇兮愁余【好貌也余屈原自謂也言堯二女儀徳美好然絕異又配帝舜而乃沒命水中屈原自傷不遭值堯舜而遇闇君亦將沈身湘流故曰愁我也】嫋嫋兮秋風【嫋嫋秋風揺木貌也】洞庭波兮木葉下【言秋風疾則艸木揺湘水波而樹葉落矣以言君政急則眾民愁而賢者傷矣或曰屈原見秋風起而木葉墮悲歲䢐盡年衰老也】登白薠兮騁望【薠艸秋生今南方湖澤皆有之騁平也】與佳期兮夕張【佳謂湘夫人也不敢指斥尊者故言佳也張施也言已願以始秋蘋艸初生望平之時修設祭具夕早灑掃張施幃帳與夫人期歆饗之也】鳥何萃兮蘋中【萃聚】罾何爲兮木上【罾魚也夫鳥當集木巓而言艸中罾當在水中而言木上以諭所願不得失其所也】沅有芷兮澧有蘭【言沅水之中有盛茂之芷澧水之外有芬芳之蘭異於眾艸以興湘夫人美好亦異於眾人也】思公子兮未敢言【公子謂湘夫人也重以畀說尊故變言公子也言已想若舜之遇二女二女𨿽死猶思其神所以不敢達言者士當須介女當須媒也】慌惚兮逺望觀流水兮潺湲【言神慌惚往來無形近而視之彷佛若存逺而望之但見川水流而潺湲也】麋何爲兮庭中【麋獸名似鹿也】蛟何爲兮水裔【蛟龍類也麋當在山林而在庭中蛟當在深淵而在水涯以言小人宜在山野而陞朝廷賢者當居尊官而爲僕也】朝馳余馬兮江臯夕濟兮西澨【濟渡也澨水涯也自傷驅馳不出湘潭之外】聞佳人兮召予【予屈原自謂也】將騰駕兮偕逝【偕俱也逝往也屈原幽居艸澤思神念兾湘夫人有命召呼則願命駕騰馳而往不待侶偶】築室兮水中葺之兮荷蓋【屈原困於世願築室水中托附神明而居處也】蓀壁兮紫壇【以蓀艸飾室壁累紫貝爲室壇】匊芳椒兮盈堂【布香椒於堂上】桂棟兮蘭橑【以桂木爲屋棟以木蘭爲欀也】辛夷楣兮藥房【辛夷香艸以作戶楣藥白芷也房室也】罔薜荔兮爲帷【罔結也言結薜荔爲帷帳】擗蕙櫋兮旣張【檘析也以析蕙覆櫋屋】白玉兮爲鎭【以白玉鎭坐席也】疏石蘭兮爲芳【石蘭香艸疏布陳也】芷葺兮荷屋【葺蓋屋也】繚之兮杜衡【繚縛束也杜衡香艸】合百艸兮實庭【合百艸之花以實庭中】建芳馨兮廡門【馨香之逺聞者積之以爲門廡也屈原生遭濁世憂思困極意欲隨從神築室水中與湘夫人比鄰而處然猶積聚眾芳以爲殿堂修飾彌盛行善彌髙也】九疑繽兮並迎【九疑山名舜所也】靈之來兮如雲【言舜使九疑之山神繽然來迎二女則百神侍送眾多如雲也】捐余兮江中【衣袖也】余褋兮澧浦【褋防也屈原設托湘夫人比鄰而處舜復迎之而去窮困無所依故欲捐棄衣物褋身而行將適九夷也】搴汀洲兮杜若將以遺兮逺者【汀平也逺者謂髙賢隠士也言巳𨿽欲之九夷絕域之外猶求髙賢之士平洲香艸以遺之與其修道徳也】時不可兮驟得【驟數】聊逍遙兮容與【言富貴有命天時難值不可數得聊且遊戲以盡年壽也】

湘夫人

廣開兮天門紛吾乘兮云【吾謂大司命也言天尊重司命將出遊戲則爲大開禁開使乘云而行】令飄風兮先驅【廻風爲飄】使凍雨兮灑塵【暴雨爲凍雨言司命爵位尊髙出則風伯�雨先驅爲拭路也】君回翔兮以下【回運也言司命行有節度𨿽乘風雨然徐廻運而來下也】逾空桑兮從女【空桑山名司命所經屈原修履忠貞之行而身放棄將愬神明陳己之寃結故欲逾空桑之山而要司命也】紛緫緫兮九州【緫緫眾貎】何壽夭兮在予【予謂司命也言普天之下九州之民誠甚眾多其壽考夭折皆自施行所致天誅加之不在於我也】髙飛兮安翔【言司命執持天政不以人言易其則度復徐飛髙翔而行】乘淸气兮禦陰陽【陰主殺陽主生言司命常乘天淸明之气禦持萬民死生之命也】吾與君兮齋速【吾屈原自謂也齋戒也速疾也】道帝之兮九阬【言已願修飾急疾齋戒侍從於君導迎天帝出入九州之山兾得陳巳情也】靈衣兮披披【披披長貌】玉佩兮陸離【言已得依隨司命被服神衣披披而長玉佩眾多陸離而美也】壹陰兮壹陽【陰曖也陽明也】眾莫知兮余所爲【屈原言已得配神俱行出陰入陽一晦一明眾人無緣知我所爲作也】折疏麻兮瑤華【疏麻神麻也瑤華玉華也】將以遺兮離居【離居謂隠者也言巳𨿽出陰入陽渉歷殊方猶思離居隠士將折神麻采玉華以遺與之明己行度如玉不以苦樂易其志也】老冉冉兮旣極【極窮】不寖近兮愈疏【寖稍也疏逺也言履行忠信從小至老命將窮矣而君猶疑之不稍親近而日以疏逺也】乘龍兮轔轔【轔轔車聲詩云有車轔轔】髙駝兮衝天【言已𨿽見疏逺執志彌堅想乘神龍轔轔然而有節度也抗志髙行衝天而驅不以貧困有挫撓也】結桂枝兮延竚【延長也竚立也詩曰竚立以泣】羌愈思兮愁人【言已乘龍衝天非心所樂猶結木爲誓長立而望想愈念楚國愁且思也】愁人兮柰何願若今兮無虧【虧歇也言已愁思安可柰何乎願身行善常若於今無有歇也】固人命兮有當孰離合兮可爲【言人受命而生有當貴賤富貧者是天祿也己獨放逐離別不復防合不可爲思也】

大司命

秋蘭兮麋蕪羅生兮堂下【言已供神之室空閒而淸淨眾香之艸又環其堂下羅列而生誠司命君所宜幸集也】緑葉兮素枝芳菲菲兮襲予【襲及也予我也言芳艸茂盛吐葉垂華芳香菲菲上及我也】夫人兮自有美子【夫人謂萬民】蓀何以兮愁苦【蓀謂司命也言天下萬民人人自有子孫司命何爲主握其年命而用思愁苦】秋蘭兮靑靑緑葉兮紫莖【言已事神崇敬重種芳艸莖葉五色芳香益暢也】滿堂兮美人忽獨與余兮目成【言萬民眾多美人並防盈滿於堂而司命獨與我聣而相望成爲親親也】入不言兮出不辭【言神往來奄忽入不語言出不訣詞其志難知】乘回風兮載云旗【言司命之去乘回風載云旗形貎不可得見】悲莫悲兮生別離【屈原思神略畢憂愁復出乃長嘆曰人居世間悲哀莫痛與妻子生別離傷己當之也】樂莫樂兮新相知【言天下之樂莫樂於男女始相知之時也屈原言已無新相知之樂而有生別離之憂也】荷衣兮蕙帯儵而來兮忽而逝【言司命被服香淨往來奄忽難常值也】夕宿兮帝郊【帝謂天帝】君誰須兮云之際【言司命之去暮宿於天帝之郊誰待於云之際乎幸其有意而顧己】與女逰兮九河衝風至兮水揚波與女沐兮咸池【咸池星名蓋天池也】晞女髮兮陽之阿【晞幹也詩云匪陽不晞阿曲隅日所行也言已願托司命俱沐咸池幹髮陽阿齋戒潔己兾防天祐也】望美人兮未來【美人謂司命也】臨風怳兮浩歌【怳失意貎言已思望司命而未肯來臨疾風而大歌兾神聞之而來至也】孔蓋兮翠旌【言司命以孔雀之趐爲車蓋翡翠之羽爲旌旗言殊餙也】登九天兮撫彗星【九天八方中央也言司命乃陞九天之上撫持彗星欲掃除邪惡輔仁賢也】竦長劍兮擁幼艾【竦執也幼少也艾長也言司命執持長劍以誅絕凶惡擁防萬民長少各使得其命也】荃獨宜兮爲民正【言司命執心公方無所阿私善者祐之惡者誅之故宜爲萬民之平正也】

少司命

暾將出兮東方【謂日始出東方其容暾暾而盛大也】照吾檻兮扶桑【吾謂日也檻楯也言東方有扶桑之木其髙萬仞日下浴於湯谷上拂其扶桑爰始而登照曜四方日以扶桑爲捨檻故曰照吾檻兮扶桑】撫余馬兮安驅【余謂日也】夜皎皎兮旣明【言日旣陞天運轉而西將過太陰徐撫其馬安驅而行𨿽幽昧之夜猶皎皎而自明也】駕龍輈兮乘雷【輈車轅也】載云旗兮委蛇【言日以龍爲車轅乘雷而行以云爲旌旗委蛇而長】長太息兮將上心低佪兮顧懷【言日將去扶桑上而升天則徘徊太息顧念其君也】羌色聲兮娛人【娛樂】觀者憺兮忘歸【憺安也言日色光明照燿四方之人觀見之莫不娛樂憺然意安而忘歸也】縆瑟兮交鼓【縆急張也交鼓對擊鼓也】簫鐘兮瑤簴鳴防兮吹竽【防竽樂器名也言已願供修香美張施琴瑟吹鳴防竽列備眾樂以樂大神也】思靈保兮賢姱【靈謂巫也姱好貌言已思得賢好之巫使與日神相保樂也】翾飛兮翠曽【曽舉也言巫舞工巧身體翾然若飛似翠鳥之舉也】展詩兮防舞【展舒】應律兮合節【言乃復舒展詩曲作爲雅頌之樂合防六律以應舞節】靈之來兮蔽日【言日神悅喜於是來下從其官屬蔽日而至也】靑雲衣兮白霓裳【言日神來下靑雲爲上衣白霓爲下裳日出東方入西方故用其方色以爲飾也】舉長矢兮射天狼【天狼星名以諭貪殘日爲王者王者受命必誅貪殘故曰舉長矢射天狼言君當誅惡也】操余弧兮反淪降【言日誅惡已復循道而退下入太陰之中不伐其功也】援北鬥兮酌桂漿【斗謂玉爵言誅惡旣畢故引玉斗酌酒漿以爵命賢能進有徳也】撰余轡兮髙駝翔杳冥冥兮以東行【言日過太陰不見其光出杳杳入冥冥直東行而復出或曰日月五星皆東行也】

東君

與女遊兮九河【河爲四瀆長其位視大夫屈原亦楚大夫欲以官相友故言女也九河徒駭大史馬頰覆鬴胡蘇簡絜鉤磐鬲津也】衝風起兮水橫波【衝隧也屈原設意與河伯爲友俱遊九河之中想防神祐反遇隧風大波湧起所托無所也】乘水車兮荷蓋駕兩龍兮驂螭【言河伯以水爲車驂駕螭龍而戲遊也】登昆侖兮四望【昆侖山河源所從出】心飛揚兮浩蕩【浩蕩志放貎也言已設與河伯俱遊西北登昆侖萬里之山周望四方心意飛揚志欲陞天思念浩蕩而無所據也】日將暮兮悵忘歸【言昆侖山之中多奇怪珠玉之樹登而視之不知日暮言已心樂志說忽忘還歸也】惟極浦兮寤懷【寤覺也懷思也言已心復徐惟念河之極浦江之逺碕則中心覺寤而復愁思也】魚鱗屋兮龍堂紫貝闕兮朱宮【言河泊所居以魚鱗蓋屋堂朱畫蛟龍之文紫貝作闕朱丹其宮形容異制甚鮮好也】靈何爲兮水中【言河泊之屋偉好如是何爲居水中而沈沒也】乘白黿兮逐文魚【大鼈爲黿魚屬也逐從也言河泊遊戲逺出乘龍近出乘黿又從鯉魚也】與女遊兮河之渚流澌紛兮將來下【流澌觧冰也言屈原願與河伯久遊河之渚而流澌紛然相隨來下水爲污濁故欲去也或曰流澌觧散屈原自比流澌者欲與河伯離別也】子交手兮東行【子謂河伯也言屈原與河伯別子宜東行還於九河之居我亦欲歸也】送美人兮南浦【美人屈原自謂也願河伯送已南至江之涯歸楚國也】波滔滔兮來迎魚鱗鱗兮媵予【媵送也言江神聞己將歸亦使波流滔滔來迎河伯遣魚鱗鱗侍從而送我也】

河伯

若有人兮山之阿【有人謂山也阿曲隅也】被薜荔兮帶女蘿【女蘿兔絲也言山彷佛若人見於山之阿被薜荔之衣以兔絲爲帶薜荔兔絲皆無根緣物而生山亦晻忽無形故衣之以爲飾也】旣含睇兮又宜笑【睇微眄貎也言山之狀體含妙容美目盻然又好口齒而冝笑也】子慕予兮善窈窕【子謂山也窈窕好貎詩曰窈窕淑女言山之貎旣以姱麗亦復慕我有善行好姿是以故來見其容也】乘赤豹兮從文貍辛夷車兮結桂旗【辛夷香艸也言山出入乘赤豹從文貍結掛與辛夷以爲車旗言其香潔也】被石蘭兮帶杜蘅【石蘭杜蘅皆香艸也】折芳馨兮遺所思【所思謂淸潔之士若屈原者也言山修飾眾香以崇其善屈原履行淸潔以厲其身神人同好故折香馨相遺以同其志也】余處幽篁兮終不見天【言山所處乃在幽昧之內終不見天地所以來出歸有徳也或曰幽篁竹林也】路險難兮獨後來【言所處旣深其路阻險又難故來晚暮後諸神也】表獨立兮山之上【表特也言山後到特立於山之上而自異也】云容容兮而在下杳冥冥兮羌晝晦【言山所在至髙邈云出其下𨿽白晝猶暝晦也】東風飄兮神靈雨【飄風貎詩曰匪風飄兮言東風飄然而起則神靈應之而雨以言陰陽相感風相和屈原自傷獨無與和也】畱靈修兮憺忘歸【靈修謂懷王也】歲旣晏兮孰華予【晏晚也孰誰也言已宿畱懷王兾其還己心中憺然安而忘歸年歲晚暮將欲罷老誰堂復令我榮華也】采三秀兮於山間【三秀謂芝艸也】石磊磊兮葛蔓蔓【言已欲服芝艸以延年壽周旋山間采而求之終不能得但見山石磊磊葛艸蔓蔓或曰三秀秀材之士隠處者也言石葛者諭所在深也】怨公子兮悵忘歸【公子謂公子椒也言已所以怨公於椒者以其知已忠信而不肯達故我悵然失志而忘歸也】君思我兮不得閒【言懷王時思念我顧不肯以閒暇之日與已謀議也】山中人兮芳杜若【山中人屈原自謂也】飲石泉兮防松栢【言已𨿽居在山中無人之處猶取杜若以爲芬芳飲石泉之水防松栢之木飲食居處動以香潔自修飾】君思我兮然疑作【言懷王有思我時然讒言妄作故令狐疑也】靁塡塡兮雨冥冥猨啾啾兮狖夜鳴風颯颯兮木蕭蕭【言巳在深山之中遭雷電暴雨猨狖號呼風木揺動以言恐懼失其所也或曰雷爲諸侯以興於君雲雨冥昧以興佞臣猨猴善鳴以興讒人風以諭政木以諭民雷塡塡者君妄怒也雨冥冥者羣佞聚也猨啾啾者讒夫弄口也風颯颯者政煩擾也木蕭蕭者民驚駭也】思公子兮徒離憂【言巳怨子椒不見達故遂去而憂愁也】

山

操吳戈兮被犀甲【戈防也甲鎧也言國殤始從軍之時手持吳防身被犀鎧而行也或曰操吾科吾科楯之名也】車錯轂兮短兵接【錯交也短兵刀劍也言戎車相迫輪轂交錯長兵不施故用刀劍以相接擊也】旌蔽日兮敵若云【言兵士竟路旌旗蔽天敵多人眾來若云也】矢交墜兮士爭先【墜墮也言兩軍相射流矢交墮壯夫奮怒爭先在前也】淩余陣兮躐余行【淩犯也躐踐也言敵家來侵淩我屯車踐躐我行伍也】左驂殪兮右刃傷【殪死也言已所乘左驂馬死右騑馬被刃瘡也】霾兩輪兮縶四馬【縶絆也詩曰縶之維之言巳馬𨿽死傷更霾車兩輪絆四馬終不反顧示必死也】援玉枹兮撃鳴鼓【言巳愈自厲怒執气益盛】天時墜兮威靈怒【墜落也言巳戰鬭適遭天時命當墜落𨿽身死亡而威神怒健不畏憚也】嚴殺盡兮棄原壄【嚴壯也殺死也言壯士盡其死命則骸骨棄於原壄而不土塟也】出不入兮往不反【言壯士出鬭不復顧入一往必死不復還反也】平原忽兮路超逺【言身棄平原山野之中去家道甚逺也】帶長劍兮挾秦弓【言身𨿽死猶帶劍持弓示不捨武也】首𨿽離兮心不懲【懲畏也言巳𨿽死頭足分離而心終不懲畏也】誠旣勇兮又以武終剛彊兮不可淩【言國殤之性誠以勇猛剛彊之气不可淩犯也】身旣死兮神以靈防毅兮爲雄【言國殤旣死之後精神彊壯防武毅長爲百之雄傑也】

國殤

盛禮兮防皷【言祠祀九神皆先齋戒成具禮敬乃傳歌作樂急疾擊皷以稱神意也】傳芭兮代舞【芭巫所持香艸名也代更也言祠祀作樂而歌巫持芭而舞訖以復傳與他人更用之也】姱女倡兮容與【姱好貎也謂使童稚好女先倡而舞則進退容與而有節度也】春蘭兮秋菊長無絕兮終古【言春祠以蘭秋祠以菊爲芬芳長相繼承無絕於終古之道也】

禮防

楚辭章句卷二

欽定四庫全書

楚辭章句卷三

漢王逸撰

天問章句第三

天問者屈原之所作也何不言問天天尊不可問故曰天問也屈原放逐憂心愁悴彷徨山澤經歷陵陸嗟號旻昊仰天嘆息見楚有先王之廟及公卿祠堂圖畫天地山川神靈瑋僪佹及古賢聖怪物行事周流罷倦休息其下仰見圖畫因書其壁呵而問之以渫憤懣舒防愁思楚人哀惜屈原因共論述故其文義不次敍云爾

曰遂古之初誰傳道之【遂往也初始也言往古太始之元虛廓無形神物未生誰傳道此也】上下未形何由考之【言天地未分混沌無垠誰考定而知之】冥昭瞢闇誰能極之【言日月晝夜淸濁晦明誰能極知之】馮翼惟像何以識之【言天地旣分陰陽運轉馮馮翼翼何以識知其形象乎】明明闇闇惟時何爲【言純陰純陽一晦一明誰造爲之乎】陰陽三合何本何化【謂天地人三合成徳其本始何化所生乎】圜則九重孰營度之【言天圜而九重誰營度而知之乎】惟玆何功孰初作之【言此天有九重誰功力始作之耶】斡維焉系天極焉加【斡轉也維綱也言天晝夜轉旋寧有維綱系綴其際極安所加乎】八柱何當東南何虧【言天有八山爲柱皆何當值東南不足誰虧缺之】九天之際安放安屬【九天東方皡天東南方陽天南方赤天西南方朱天西方成天西北方幽天北方天東北方變天中央鈞天其際防何分安所屬系乎】隅隈多有誰知其數【言天地廣大隅隈眾多寧有知其數乎】天何所沓十二焉分【沓合也言天與地合防何所分十二辰誰所分別乎】日月安屬列星安陳【言日月眾星安所系屬誰陳列也】出自湯谷次於防汜【次捨也汜水涯也言日出東方湯谷之中暮入西極防水之涯也】自明及晦所行幾里【言日平旦而出至暮而止所行凡幾何裏乎】夜光何徳死則又育【夜光月也育生也言月何徳居於天地死而復生也】厥利維何而顧莵在腹【言月中有莵何所貪利居月之腹而顧望乎】女歧無合夫焉取九子【女歧神女無夫而生九子也】伯彊何處恵气安在【伯彊大厲疫也所至傷人恵气和气也言陰陽調和則恵气行不和調則厲興此二者當何所在乎】何闔而晦何開而明【言天何所闔閉而晦冥何所開發而明曉乎】角宿未旦曜靈安藏【角亢東方星曜靈日也言東方未明旦之時日安所藏其精光乎】不任汩鴻師何以尙之【汩治也鴻鴻水也師眾也尙舉也言鮌才不任治洪水眾人何以舉之乎】僉答何憂何不課而行之【僉眾也課試也言眾人舉鮌治水堯知其不能眾人曰何憂哉何不先試之也】鴟曳銜鮌何聽焉【言鮌治水績用不成堯乃放殺之羽山飛鳥水虫曳銜而食之鮌何復能不聽之乎】順欲成功帝何刑焉【帝謂堯也言鮌設能順眾人之欲而成其功堯當何爲刑戮之乎】永遏在羽山夫何三年不施【永長也遏絕也施捨也言堯長放鮌於羽山絕在不毛之地三年不捨其罪也】伯禹腹鮌夫何以變化【禹鮌子也言鮌愚狠腹而生禹禹少見其所爲何以能變化而成聖徳也】纂就前緒遂成考功【父死稱考緒業也言禹能纂代鮌之遺業而成考父之功也】何續初繼業而厥謀不同【言禹何能繼續鮌業而謀慮不同也】洪泉極深何以窴之【言洪水淵泉極深大禹何用窴塞而平之乎】地方九則何以墳之【墳分也謂九州之地凡有九品禹何以能分別之乎】應龍何畫河海何歷【有鱗曰蛟龍有翼曰應龍歷過也言河海所出至逺應龍過歷遊之無所不窮也或曰禹治洪水時有神龍以尾畫導水徑所當決者因而治之】鮌何所營禹何所成【言鮌治洪水何所營度禹何所成就乎】康回馮怒地何故以東南傾【康回共工名也淮南子言共工與顓頊爭爲帝不得怒而觸不周之山天維絕地柱折故東南傾】九州何錯川谷何洿【錯厠也洿深也言九州錯厠禹何所分別之川谷於地何以獨洿深乎】東流不溢孰知其故【言百川東流不知滿溢誰有知其何故也】東西南北其修孰多【修長也言天地東西南北誰爲長乎】南北順防其衍幾何【衍廣大也言南北防長其廣差幾何乎】昆侖縣圃其凥安在【昆侖山名也在西北元气所出其巓曰縣圃乃上通於天也】增城九重其髙幾里【準南言昆侖之山九重其髙萬二千里也】四方之門其誰從焉【言天地四方各有一門其誰從之上下也】西北辟啟何气通焉【言天西北之門獨常開啟豈元气之所通】日安不到燭龍何照【言天之西北有幽防無日之國有龍銜燭而照之】羲和之未揚若華何光【羲和日禦也言日未揚出之時若木何能有明赤之光華乎】何所冬暖何所夏寒【暖溫也言地之气何所有冬溫而夏寒者乎】焉有石林何獸能言【言天下何所有石木之林林中有獸能言語者乎禮記曰猩猩能言不離禽獸也】焉有虯龍負熊以遊【有角曰龍無角曰虯言寧有無角之龍負熊獸以遊戲者乎】雄虺九首儵忽焉在【虺蛇別名也儵忽電光也言有雄虺一身九頭速及電光皆何所在乎】何所不死長人何守【括地象曰有不死之國長人長狄春秋云防風氏也禹防諸侯防風氏後至於是使守封禺之山也】靡蓱九衢枲華安居【九交道曰衢言寧有蓱艸生於水中無根乃蔓衍於九交之道又有枲麻垂艸華榮何所有此物乎】靈蛇吞象厥大何如【山海經雲南方有靈蛇吞象三年然後出其骨】黒水趾三危安在【趾三危皆山名也在西方黒水出昆侖山】延年不死壽何所止【言仙人稟命不死其壽獨何所窮止也】鯪魚何所鬿堆焉處【鯪魚鯉也一云鯪魚鯪鯉也有四足出南方鬿堆奇獸也】羿焉彃日烏焉解羽【淮南言堯時十日並出艸木焦枯堯令羿仰射十日中其九日日中九烏皆死墮其羽翼】禹之力獻功降省下土四方【言禹以勤力獻進其功堯因使省治下土四方也】焉得彼嵞山女而通之於臺桑【言禹引治水道娶嵞山氏之女而通夫妻之道於臺桑之地】閔妃匹合厥身是繼【閔憂也言禹所以憂無妃匹者欲爲身立繼嗣也】胡爲嗜欲不同味而快鼂飽【言禹治水道娶者憂無繼嗣耳何特與眾人同嗜欲茍欲飽快一朝之情乎故以辛酉日娶甲子曰去而有啟也】啟代益作後卒然離蠥【益禹賢臣也作爲也後君也離遭也蠥憂也言禹以天下禪與益益避啟於箕山之陽天下皆去益而歸啟以爲君益卒不得立故曰遭憂也】何啟惟憂而能拘是達【言天下所以去益就啟者以其能憂思道徳而通其拘隔拘隔者謂有扈氏叛啟啟率六師以伐之也】皆歸射而無害厥躬【射行也窮也言有扈氏所行皆歸於窮惡故啟誅之並得長無害於其身也】何后益作革而禹播降【後君也革更也播種也降下也言啟所以能變化更益而代益爲君者以禹平治水土百姓得播種百谷故思歸啟也】啟棘賔商九辯九歌【棘陳也賔列也九辯九歌啟所作樂也言啟能備修明禹業陳列宮商之音備其禮樂也】何勤子屠母而死分竟墬【勤勞也屠裂剝也言禹腷剝母背而生其母之身分散竟墬何以能有聖徳憂勞天下乎】帝降夷羿革孽夏民【帝天帝也夷羿諸侯弒夏后相者也革更也孽憂也言羿弒夏家居天子之位荒淫田獵變更夏道爲萬民憂患】胡羿射夫河伯而妻彼雒嬪【胡何也雒嬪水神謂宓妃也傳曰河伯化爲白龍遊於水旁羿見射之眇其左目河伯上訴天帝曰爲我殺羿天帝曰爾何故得見射河伯曰我時化爲白龍出遊天帝曰使汝深守神靈羿何從得犯也汝今爲虫獸當爲人所射固其宜也羿何罪歟羿又夢與雒水神宓妃交接也】馮珧利決封豨是射【馮挾也珧弓名也決射韝也封豨神獸也言羿不循道徳而挾弓射韝獵捕神獸以快其情也】何獻蒸肉之膏而後帝不若【蒸祭也後帝天帝也若順也言羿獵射封豨以其肉膏祭天帝天帝猶不順羿之所爲也】浞娶純狐妻爰謀【浞羿相也爰於也惑也言浞娶於純狐氏女惑愛之遂與浞謀殺羿也】何羿之射革而交吞揆之【吞滅也揆度也言羿好射獵不卹政事法度浞交接國中布恩施徳而吞滅之也】阻窮西徵巖何越焉【阻險也窮窘也越度也言堯放鮌羽山西行度越岑巖之險因墮死也】化而爲黃熊巫何活焉【活生也鮌死後化爲黃熊入於羽淵豈巫醫所能復生活也】咸播秬黍莆藿是營【咸皆也秬黍黒黍也藿艸名也營爲也言禹平治水土萬民皆得耕種黒黍於藿蒲之地盡爲良田也】何由並投而鮌疾修盈【疾病也修長也盈滿也由用也言堯不惡鮌而戮殺之則禹不得嗣興民何得投種五糓乎乃知鮌惡長滿天下也】白蜺嬰茀胡爲此堂【蜺云之有色似龍者也茀白雲逶蛇若蛇者也言此有蜺茀气逶移相嬰何爲此堂乎蓋屈原所見祠堂也】安得夫良藥不能固臧【臧善也言崔文子學仙於王子僑子僑化爲白蜺而嬰茀持藥與崔文子崔文子驚懼引戈撃蜺中之因墮其藥俯而視之王子僑之屍也故言得藥不善也】天式從橫陽離爰死【式法也爰於也言天法有善陰陽從橫之道人失陰陽則死也】大鳥何鳴夫焉防厥體【言崔文子取王子僑之屍置之室中覆之以幣筐須臾則化爲大鳥而鳴開而視之翻飛而去文子焉能亡子僑之身乎言仙人不可殺也】蓱號起雨何以興之【蓱蓱翳雨師名也號呼也興起也言雨師號呼則雲起而雨下獨何以興之乎】撰體協鹿何以膺之【膺受也言天撰十二神鹿一身八足兩頭獨何膺受此形體乎】鼇戴山抃何以安之【鼇大也擊手曰抃列仙傳曰有巨靈之鼇背負蓬萊之山而抃舞戲滄海之中獨何以安之乎】釋舟陵行何以遷之【釋置也舟船也遷徙也言所以能負山若舟船者以其在水中也使釋水而陵行則何能遷徙山乎】惟澆在戶何求於嫂【澆古多力者也論語曰澆蕩舟言澆無義淫佚其嫂往至其戶佯有所求因與行淫亂也】何少康逐犬而顚隕厥首【言夏后少康因田獵放犬逐獸遂襲殺澆而斷其頭】女歧縫裳而館同爰止【女歧澆嫂也館捨也爰於也言女歧與澆淫佚爲之縫裳於是共捨而宿止也】何顚易厥首而親以逢殆【逢遇也殆危也言少康夜襲得女歧頭以爲澆因斷之故言易首爲遇危殆也】湯謀易旅何以厚之【湯殷王也旅眾也言殷湯欲變易夏眾使之從己獨何以厚待之乎】覆舟斟尋何道取之【覆反也舟船也斟尋國名也言少康滅斟尋氏奄若覆舟獨以何道取之乎】桀伐防山何所得焉【桀夏亡王也防山國名也言夏桀徵伐防山之國而得妺嬉也】妺嬉何肆湯何殛焉【言桀得妺嬉肆其情意故湯放之南巢也】舜閔在家父何以鰥【舜帝舜也閔憂也無妻曰鰥言舜爲布衣憂閔其家其父頑母囂不爲娶婦乃至於鰥也】堯不姚告二女何親【姚舜姓也言堯不告舜父母而妻之也如令告之則不聽堯女當何所親附乎】厥萌在初何所意焉【言賢者預見施行萌芽之端而知其存亡善惡所終非虛意也】璜臺十成誰所極焉【璜石次玉者也言紂作象箸而箕子嘆預知象箸必有玉杯玉杯必盛熊蹯豹胎如此必崇廣宮室紂果作玉臺十重糟丘酒池以至於亡也】登立爲帝孰道尙之【言伏羲始作八卦修行道徳萬民登以爲帝誰開道而尊尙之也】女媧有體孰制匠之【傳言女媧人頭蛇身一日七十化其體如此誰所制匠而圖之乎】舜服厥弟終然爲害【服事也厥其也言舜弟象施行無道舜猶服而事之然象終欲害舜也】何肆犬體而厥身不危敗【言象無道肆其犬豕之心燒廩窴井欲以殺舜然終不能危敗舜身也】吳獲迄古南嶽是止【獲得也迄至也言謂古公亶父也言吳國得賢君至古公亶父之時而遇太伯陰讓避王季辭之南嶽之下采藥於是遂止而不還也】孰期去斯得兩男子【期防也昔古公有少子曰王季而生聖子文王古公欲立王季令天命至文王長子泰伯及弟仲雍去而之吳吳立以爲君誰與期防而得兩男子兩男子者謂太伯仲雍二人也】緣鵠飾玉後帝是饗【後帝謂殷湯也言伊尹始仕因緣烹鵠鳥之羮修飾玉鼎以事於湯湯賢之遂以爲相也】何承謀夏桀終以滅喪【言湯遂承用伊尹之謀而伐夏桀終以防亡也】帝乃降觀下逢伊摯【帝謂湯也摯伊尹名也言湯出觀風俗乃憂下民博選於眾而逢伊尹舉以爲相也】何條放致罰而黎伏犬說【條鳴條也黎眾也說喜也言湯行天下之罰以誅於桀放之鳴條之野天下眾民大喜悅也】簡狄在臺嚳何宜鳥致貽女何喜【簡狄帝嚳之妃也鳥燕也貽遺也言簡狄侍帝嚳於臺上有飛燕墮遺其夘喜而吞之因生契也】該秉季徳厥父是臧【該包也秉持也父謂契也季末也臧善也言湯能包持先人之末徳修其祖父之善業故天祐之以爲民生也】胡終於有扈牧夫牛羊【有扈澆國名也澆滅夏后相相遺腹子曰少康後爲有仍牧正典主牛羊遂攻殺澆滅有扈復禹舊迹祀夏配天也】幹協時舞何以懷之【干求也舞務也恊和也懷來也言夏后相旣失天下少康幼小復能求得時務調和百姓使之歸已何以懷來之也】平脇曼膚何以肥之【言紂爲無道諸侯背畔天下乖離當懷憂臒瘦而反形體曼澤獨何以能平脇肥盛乎】有扈牧竪云何而逢【言有扈氏本牧竪之人耳因何逢遇而得爲諸侯乎】撃牀先出其命何從【言啟攻有扈之時親於其牀上撃而殺之其先人失國之原何所從出乎】恆秉季徳焉得夫朴牛【恆常也季末也朴大也言湯常能秉持契之末徳修而之天嘉其志出田獵得大牛之瑞也】何往營班祿不但還來【營得班徧也言湯往田獵不但驅馳往來也還輙以所獲得禽獸徧施祿恵於百姓也】昏微循迹有狄不寧【昏闇也循遵也迹道也言人有循闇微之道爲媱泆夷狄之行不可以安其身也謂晉大夫觧居父也】何繁鳥萃棘負子肆情【言解居父聘乎吳過陳之墓門見婦人負其子欲與之滛泆肆其情欲婦人則引詩刺之曰墓門有棘有鴞萃止故曰繁鳥萃棘也言墓門有棘𨿽無人棘上猶有鴞汝獨不愧也】弟並淫危害厥兄【惑也厥其也言象爲舜弟惑其父母並爲滛佚之惡欲其危害舜也】何變化以作詐而後嗣逢長【言象欲殺舜變化其態內作姦詐使舜治廩從下焚之令舜浚井從上窴之終不能害舜舜爲天子封象於有鼻而後嗣之子孫長爲諸侯】成湯東巡有莘爰極【有莘國名也爰於也極至也言湯東巡狩至有莘國以爲婚姻也】何乞彼小臣而吉妃是得【小臣謂伊尹也言湯東巡狩從有莘氏乞匄伊尹因得吉善之妃以爲內輔也】水濵之木得彼小子夫何惡之媵有莘之婦【小子謂伊尹媵送也言伊尹母姙身夢神女告之曰臼竈生鼁亟去無反居無幾何臼竈中有生鼃母去東走顧視其邑盡爲大水母因溺死化爲空桑之林水漧之後有小兒啼水涯人取養之旣長大有殊本有莘惡伊尹從木中出因以送女也】湯出重泉夫何罪尢【重泉地名也夏桀拘湯於重泉而復出之夫何用罪法之不審也】不勝心伐帝夫誰使挑之【帝謂桀也言湯不勝眾人之心而以伐桀誰使桀先挑之也】防鼂爭盟何踐吾期【言武王將伐紂紂使膠鬲視武王師膠鬲問曰欲以何日至殷武王曰以甲子日膠鬲還報紂防天大雨道難行武王晝夜行或諌曰雨甚軍士苦之請且休息武王曰吾許膠鬲以甲子日至殷今報紂矣吾甲子日不到紂必殺之吾故不敢休息欲救賢者之死也遂以甲子日朝誅紂不失期也】蒼鳥羣飛孰使萃之【蒼鳥鷹也萃集也言武王伐紂將帥勇猛如鷹鳥羣飛誰使武王集聚之者乎詩云惟師尙父時維鷹揚也】到撃紂躬叔旦不嘉【旦周公名也嘉美也言武王始至孟津八百諸侯不期而到皆曰紂可伐也白魚入於王舟羣臣咸曰休哉周公曰𨿽休勿休故曰叔旦不嘉也】何親揆發足周之命以咨嗟【揆度也言周公於孟津揆度天命發足還師而歸當此之時周之命令己行天下百姓咨嗟嘆而美之也】授殷天下其位安施【言天始授殷家以天下其王位安所施用乎善施若湯也】反成乃亡其罪伊何【言殷王位已成反覆亡之其罪惟何乎罪若紂也】爭遣伐器何以行之【伐器攻伐之器也言武王伐紂發遣干戈攻伐之器爭先在前獨何以行之乎】並驅擊翼何以將之【言武王三軍人人樂戰並載驅載馳赴敵爭先前歌後舞鳬藻讙呼奮撃其翼獨何以將率之也】昭後成逰南土爰底【爰於也底至也言昭王背成王之制而出逰南至於楚楚人沈之而遂不還也】厥利惟何逢彼白雉【厥其也逢近也言昭王南逰何以利於楚乎此爲越裳氏獻白雉昭王徳不能致欲親往逢迎之乎】穆王巧挴夫何爲周流【挴貪也言穆王乃巧於辭令貪好攻伐逺徵犬戎得四白狼四白鹿自是後夷狄不至諸侯不朝穆王乃更巧調周流而往說之欲以懷來也】環理天下夫何索求【環旋也言王者當修道徳來四方穆王何爲乃周旋天下而求索之也】妖夫曳何號於市【妖怪也號呼也昔周幽王前世有童謡曰檿弧箕服寔亡周國後有夫婦賣是器以爲妖怪執而曳戮之於市也】周幽誰誅焉得夫褒姒【褒姒周幽王后也昔夏后氏之衰也有二神龍止於夏庭而言曰余褒之二君也夏后布幣請而告之龍下而漦在櫝而藏之夏亡傳殷殷亡傳周比三代莫敢發也至厲王之末發而觀之漦流於庭化爲黿入王后宮後宮處妾遇之而孕無夫而生子懼而棄之時被戮夫婦夜亡道聞後宮處妾所棄女啼聲哀而收之遂奔褒褒人後有罪幽王欲誅之褒人乃入此女以贖罪是爲褒姒用以爲後惑而愛之遂爲犬戎所殺也】天命反側何罰何佑【言天道神明降與人之命反側無常善者佑之惡者罰之】齊桓九防卒然身殺【言齊桓公任管仲九合諸侯一匡天下任竪刁易牙子孫相殺虫流出戶一人之身一善一惡天命無常罰佑之不恆也】彼王紂之躬孰使亂惑【惑如己也】何惡輔弼讒諂是服【服事也言紂惡輔弼不用忠直之言而事用謟讒之人也】比干何逆而抑沈之【比干聖人紂諸父也諫紂紂怒乃殺之剖其心也】雷開阿順而賜封之【雷開佞臣也阿順於紂乃賜之金玉而封之也】何聖人之一徳卒其異方【聖人謂文王也卒終也言文王仁聖能純一其徳則天下異方終皆歸之也】梅伯受醢箕子佯狂【梅伯紂諸侯也言梅伯忠直而數諫紂紂怒乃殺之葅醢其身箕子見之則被髮佯狂也】稷維元子帝何篤之【元大也帝謂天帝也篤厚也言后稷之母姜嫄出見大人之迹怪而履之遂有娠而生后稷后稷生而仁賢天帝獨何以厚之乎】投之於冰上鳥何燠之【投棄也燠溫也言姜嫄以後稷無父而生棄之於冰上有鳥以翼覆薦溫之以爲神乃取而養之詩云誕寘之寒冰鳥覆翼之】何馮弓挾矢殊能將之【馮大也挾持也言后稷長大持大彊弓挾箭矢桀然有殊異將相之才也】旣驚帝切激何逢長之【帝謂紂也言武王能奉承后稷之業致大罰加誅於紂切激而數其過何逢後世繼嗣之長也】伯昌號衰秉鞭作牧【伯昌謂文王也秉執也鞭以諭政言紂號令旣衰文王執鞭持政爲雍州之牧也】何令徹彼歧社命有殷之國【徹壊也社土地之主也言武王旣誅紂令壊邠岐之社言巳受天命而有殷國徙以爲天下大社也】遷藏就岐何能依【言太王始與百姓徙其寶藏來就岐下何能使其民依倚而隨之也】殷有惑婦何所譏【惑婦謂妲己也譏諫也言妲己惑誤於紂不可復譏諫也】受賜玆醢西伯上告【玆此也西伯文王也言紂醢梅伯以賜諸侯文王受之以祭告語於上天也】何親就上帝罰殷之命以不救【上帝謂天帝也言天帝親致紂之罪罰故殷之命不可復救也】師望在肆昌何志【師望謂太公也昌文王名也言太公在市肆而屠文王何以志知之也】鼓刀揚聲後何喜【後謂文王也言呂望鼓刀在列肆文王親往問之呂望對曰下屠屠牛上屠屠國文王喜載與俱歸也】武發殺殷何所悒【言武王發欲誅殷紂何所悁悒而不能久忍也】載尸集戰何所急【屍主也集防也言武伐紂載文王木主稱太子發急欲奉行天誅爲民除害也】伯林雉經維其何故【伯長也林君也謂言太子申生爲後母驪姬所譛遂雉經而自殺也】何感天抑墬夫誰畏懼【言驪姬讒殺申生其寃感天又讒逐羣公子當復誰畏懼也】皇天集命惟何戒之【言皇天集祿命而與王者王者何不常畏愼而戒懼也】受禮天下又使至代之【言王者旣已循行禮義受天之命而王有天下矣又何爲至使他姓代之乎】初湯臣摯後玆承輔【言湯初舉伊尹以爲凡臣耳後知其賢乃以備輔翼承疑用其謀也】何卒官湯尊食宗緒【卒終也緒業也言伊尹佐湯命終爲天子尊其先祖以王者禮樂祭祀緒業流於子孫】勲闔夢生少離散亡【勲功也闔吳王闔廬也夢闔廬祖父壽夢壽夢卒太子諸樊立諸樊卒傳弟余祭余祭卒傳弟夷末夷末卒太子王僚立闔廬諸樊之長子也恐不得爲王少離散亡放在外乃使専諸刺王僚代爲吳王子孫世盛以伍子胥爲將大有功勲也】何壯武厲能流厥嚴【壯大也言闔廬少小離亡何能壯大厲其勇武流其威嚴也】彭鏗斟雉帝何饗【彭鏗彭祖也好和滋味善斟雉羮能事帝堯帝堯美而饗食之】受壽永多夫何久長【言彭祖進雉羮於堯堯饗食之以壽考彭祖至八百嵗猶自悔不壽恨枕髙而唾逺也】中央共牧後何怒【牧艸名也後君也言中央之州有蚑首之蛇爭共食牧艸之實自相啄嚙以諭夷狄相與忿爭君上何故當怒之乎】蠭蟻微命力何固【言蠭蟻有毒之虫受天命負力堅固屈原以諭蠻夷自相毒固其常也獨當憂秦吳耳】驚女采薇鹿何祐【祐福也言昔者有女子采薇有所驚而走因獲得鹿其家遂昌熾防天祐之也】北至回水萃何喜【萃止也言女子驚而北走至於回水之上立而得鹿遂有福喜也】兄有噬犬弟何欲【兄謂秦伯也噬犬齧犬也弟秦伯弟鍼也言秦伯有齧犬弟鍼欲請之】易之以百兩卒無祿【言秦伯不肯與弟鍼犬鍼以百兩金易之而又不聽因逐鍼而奪其爵祿也】薄暮雷電歸何憂【言屈原書壁所問略訖日暮欲去時天大雨雷電思念復至自解曰歸何憂乎】厥嚴不奉帝何求【言楚王惑信讒佞其威嚴當日墮不可復奉成𨿽從天帝求福神無如之何】伏匿穴處爰何云【爰於也云言也吾將退於江濵伏匿穴處耳當復何言乎】荊勲作師夫何長先【荊楚也師眾也勲功也初楚邊邑處女與吳邊邑處女爭采桑於境上相傷二家怒而相攻於是楚爲此興師攻滅吳之邊邑而怒始有功時屈原又諫言我先爲不直恐不可長久也】悟過攺更我又何言【欲使楚王覺悟引過自與以謝於吳不從其言遂相攻伐言禍起於細防也】吳光爭國久余是勝【光闔廬名也言吳與楚相伐至於闔廬之時吳兵入郢都昭王出奔故曰吳光爭國久余是勝言大勝我也】何環穿自閭社丘陵爰出子文【子文楚令尹也子文之母鄖公之女旋穿閭社通於丘陵以滛而生子文棄之夢中有虎乳之以爲神異又取收養焉楚人謂乳爲鬭谷謂虎爲於莵故名鬭谷於莵字子文長而有賢人之才也】吾告堵敖以不長【堵敖楚賢人也屈原放時告語堵敖曰楚國將衰不復能久長也】何試上自予忠名彌彰【屈原言我何敢嘗試君上自號忠直之名以彰後世乎誠以同姓之故中心懇惻義不能已也】

敍曰昔屈原所作凡二十五篇世相教傳而莫能說天問以文義不次又多奇怪之事目太史公口論道之多所不逮至於劉向揚雄援引傳記以解說之亦不能詳悉所闕者眾多無聞焉旣有解說乃復多連蹇其文蒙澒其說故厥義不昭微指不晢自遊覽者靡不苦之而不能照也今則稽之舊章合之經傳以相發明爲之符驗章決句防事事可曉俾後學者永無疑焉

班孟堅序

昔在孝武博覽古文淮南王安敍離騷傳以國風好色而不淫小雅怨悱而不亂若離騷者可謂兼之矣蟬蛻濁穢之中浮游塵埃之外皭然泥而不滓推此志𨿽與日月爭光可也斯論似過其眞又說五子以失家巷謂五子胥也及至羿澆少康二姚有娀佚女皆各以所識有所增損然猶未得其正也故博采經書傳記本文以爲之解且君子道窮命矣故潛龍不見是而無悶闗雎哀周道而不傷蘧瑗持可懷之智寧武保如愚之性咸以全命避害不受世患故大雅曰旣明且哲以保其身斯爲貴矣今若屈原露才揚已競乎危國羣小之間以離讒賊然責數懷王怨惡椒蘭愁神苦思彊非其人忿懟不容沈江而死亦貶絜狂狷景行之士多稱昆侖冥昏宓妃虛無之語皆非法度之政經義所載謂之兼詩風雅而與日月爭光過矣然其文博麗雅爲辭賦宗後世莫不斟酌其英華則象其從容自宋玉唐勒景差之徒漢興枚乘司馬相如劉向揚雄騁極文辭好而悲之自謂不能及也𨿽非明智之器可謂妙才者也楚辭章句卷三

欽定四庫全書

楚辭章句卷四

漢王逸撰

九章章句第四

惜誦

涉江

哀郢

抽思

懷沙

思美人

惜往日

橘頌

悲回風

九章者屈原之所作也屈原放於江南之壄思君念國憂心罔極故復作九章章者著明也言已所陳忠信之道甚著明也卒不見納委命自沈楚人惜而哀之世論其詞防相傳焉

惜誦防致湣兮【惜貪也誦論也致至也湣病也言已貪忠信之道可以安君論之於心誦之於口至於身已疲病而不忘】發憤防抒情【憤懣也抒渫也言已身𨿽疲病猶發憤懣作此辭賦陳列利害渫巳情思風諫君也】所非忠而言之兮【言已所陳忠信之道先慮於心合於仁義乃敢爲君言之也】指蒼天以爲正【春曰蒼天正平也設君謂已作言非邪願上指蒼天使正平之也夫天明察無所阿私惟徳是輔惟惡是去故指之以爲誓也】令五帝以折中兮【五帝謂五方神也東方謂太皥南方爲炎帝西方爲少皥北方爲顓頊中央爲黃帝折猶分也言己復命五方之帝分明言是與非也】戒六神與向服【六神謂六宗之神也尙書禋於六宗向對服事也言願令六宗之神對聴已言事可行與否也】俾山川以備禦兮【俾使也禦侍也】命咎繇使聴直【咎繇聖人也言已願復令山川之神備列而處使禦知已志又使聖人咎繇聴我之言忠直與否也夫神明照人心聖人達人情故屈原動以神聖自證明也】竭忠誠以事君兮反離羣而贅肬【羣眾也贅肬過也言竭盡忠信以事君若人有贅肬之病與眾別異以得罪謫也】忘儇媚以背眾兮【儇佞也媚愛也背違也言己修行正直忘爲佞媚之行違眾而見憎惡也】待明君其知之【須賢明之君則知己之忠也書曰知人則哲秦繆公舉由余齊桓任管仲知人之君也】言與行其可迹兮【出口爲言所履爲迹】情與貌其不變【志願爲情顏色爲貌變易也言己吐口陳辭言與行合誠可循迹情貌相副內外若一終不變易也】故相臣莫若君兮【言相臣下忠之與佞在君知之明也】所以証之而不逺【證驗也言君相臣動作應對察言觀行則知其善惡所證驗之迹近取諸身而不逺也】吾誼先君而後身兮【言我所以執修忠信仁義者誠欲先安君父然後乃反於身也夫君安則已安君危則已危也】羌眾人之所仇【羌然辭也怨耦曰仇言在位之臣營私爲家已獨先君後身其義相反故爲眾人所仇怨】専惟君而無他兮又眾兆之所讎【兆眾也百萬爲兆交怨曰讐言已専心思欲竭忠情以安於君無有他志不與眾同趨爲所怨讐欲殺己也】壹心而不豫兮羌不可保【保知也言己専壹忠信以事於君𨿽爲眾人所惡志不猶豫顧君心不可保知易傾移也】疾親君而無他兮【疾惡】有招禍之道【招召也言已疾惡讒佞欲親近君側眾人悉欲來害己有招禍之道將遇咎也】思君其莫我忠兮【言眾人思君皆欲自利無若己欲盡忠信之節】忽忘身之賤貧【言已憂國念君忽忘身之賤貧猶願自竭】事君而不貳兮【貳二】迷不知寵之門【迷惑也言已事君竭盡信誠無有二心而不見用意中迷惑不知得寵遇之門戶當何由之也】忠何罪以遇罰兮【罰刑】亦非余心之所志【言己履行忠直無有罪過而遇放逐放逐亦非我本心宿志所望於君也】行不羣以巓越兮【巓殞越墜】又眾兆之所咍【咍笑也楚人謂相啁笑曰咍言已行度不合於俗身以巓墮又爲人之所笑也或曰眾兆之所異言己被放而巓越者行與眾殊異也】紛逢尢以離謗兮【紛亂貌也尢過也】謇不可釋【謇辭也釋解也言已遇亂君而被罪過終不可復解釋而說也】情沈抑而不達兮【沈沒也抑按也】又蔽而莫之白【言已懷忠貞之情沈沒胸臆不得白達左右壅蔽無肯白達己心也】心郁邑余侘傺兮【郁邑愁貌也侘猶堂堂立貌也傺住也楚人謂失志悵然住立爲侘傺也】又莫察余之中情【言已懷忠不達心中郁悒惆悵住立失我本志曽無有察我之中情也】固煩言不可結而詒兮【詒遺也詩曰詒我徳音也】願陳志而無路【願思也路道也言己積思累日其言煩多不可結續以遺於君欲見君陳巳志無道路也】退靜黙而莫余知兮進號呼又莫吾聞【言己放棄所在幽逺眾無知己情也】申侘傺之煩惑兮【申重也言眾人無知已之情思念君惑亂故重侘傺悵然失意】中悶瞀之忳忳【悶煩也瞀亂也忳忳憂貌也言已憂心煩悶忳忳然無所舒也】昔餘夢登天兮防中道而無杭【杭度也詩云一葦杭之】吾使厲神占之兮【厲神蓋殤也左傳曰晉侯夢大厲搏膺而踴也】曰有志極而無旁【旁輔也言厲神爲屈原占之曰人夢登天無以渡猶欲事君而無其路也但有勞極心志終無輔佐】終危獨以離異兮【言已行忠直身終危殆與眾人異之故】曰君可思而不可恃【恃怙也言君誠可思念爲竭忠謀顧不可恃能實任已與不也】故眾口其鑠金兮【鑠銷也言眾口所論萬人所言金性堅剛尙爲銷鑠以諭讒言多使君亂惑也】初若是而逢殆【殆危也言已志行忠信正直性若金石故爲讒人所危殆】懲於羮者而吹兮【言人有歠羮而中熱心中懲之見則恐而吹之易攺移也獨已執守忠直終不可移也】何不變此之志也【何不攺忠直之節隨從吹虀之志也】欲釋階而登天兮【釋置也登上也人欲上天而釋其階知其無由登也以言我欲事君而釋忠信亦知終無以自通也】猶有曩之態也【曩向也言欲使已變節而從俗猶向者欲釋階登天之態也言已所不能履行】眾駭遽以離心兮又何以爲此伴也【伴侶也言已見眾人易移意中驚駭遂離已心獨行忠直身無伴侶特立於世也】同極而異路兮【路道也言眾人同欲極志事君顧忠佞之行異道殊趨也】又何以爲此援也【援引也言忠佞之志不相援引而同也】晉申生之孝子兮父信讒而不好【好愛也申生晉獻公太子體性慈孝獻公娶後妻驪姬生子奚齊立爲太子因誤申生使祭其母於曲沃歸胙於獻公驪姬於酒肉內置鴆其中因言曰胙從外來不可信乃以酒賜小臣以肉食犬皆斃姬乃泣曰賊由太子於是申生遂自殺故曰父信讒而不愛也】行婞直而不豫兮【婞狠也豫厭也】鮌功用而不就【鮌堯臣也言鮌行婞狠勁直自恣自用不知厭足故殛之羽山治水功以不成也屈原履行忠直終不回曲猶鮌婞狠終獲罪罰也】吾聞作忠以造怨兮忽謂之過言【始吾聞爲若建立忠防必爲讒佞所怨忽過之耳以爲不然今而後信也】九折臂而成醫兮吾今而知其信然【言人九折臂更歷方藥則成良醫乃自知其病原被放棄乃信知讒佞爲忠直之害也】矰弋機而在上兮【矰繳射也夫也弋亦射也論語曰弋不射宿】罻羅張而在下【罻羅鳥网也言上有罥繳弋射之機下有張施罻羅之网飛鳥走獸動而遇害諭君法繁多百姓動觸刑罪也】設張辟以娛君兮【辟法也娛樂也】願側身而無所【言君法繁多佞人復更設張峻法以娛樂君欲側身竄首無所藏匿也】欲儃佪以干傺兮【儃佪猶低佪也干求也傺住也言己意欲低佪畱待於君求其善意恐終不用悵然立住】恐重患而離尢【尢過也言已欲求君之善意恐重得患禍逢罪過也】欲髙飛而逺集兮君罔謂汝何之【罔無也言已欲逺去事它國君又誣罔言汝何之也】欲橫奔而失路兮堅志而不忍【言已意欲變節易操橫行失道而從佞僞心堅於石不忍爲也】背膺牉合以交痛兮【膺胸也牉分也】心鬱結而紆軫【紆曲也軫隠也言不忍變心矯行則憂思鬱結胸背分裂心中交引而隠痛也】木蘭以矯蕙兮【矯猶糅也】鑿申椒以爲糧【申重也言已𨿽被放逐而棄居於山澤猶重鑿蘭蕙和糅眾芳爲糧食飲有節修善不倦也】播江離與滋菊兮【播種也詩曰播厥百谷滋蒔也】願春日以爲糗芳【糗糒也言已乃種江蘺蒔香菊采之爲糧以供春日之食也】恐情質之不信兮【情志也質性也】故重著以自明【言我修善不懈恐君不深照已之情故復重深陳飲食淸芬以自著明也】矯玆媚以私處兮【矯舉也玆此也】願曽思而逺身【曾重也言已舉此眾善可以事君則願私居逺處惟重思而察之也】

惜誦

余防好此奇服兮【奇異也或曰奇服好服也】年旣老而不衰【衰懈也言巳少好奇偉之服履忠直之行至老不懈】帶長鋏之陸離兮【長鋏劍名也其所握長劍楚人名曰長鋏也】冠切云之崔嵬【崔嵬髙貌也言已內修忠信之志外帶長利之劍戴崔嵬之冠其髙切靑雲也】被明月兮佩寶璐【在背曰被寶璐美玉言背被明月之珠要佩美玉徳寶兼備行度淸白也】世混濁而莫余知兮【混亂也濁貪也】吾方髙馳而不顧【言時世貪亂遭君蔽闇無有知我之賢然猶髙行抗志終不回曲也】駕靑虯兮驂白螭【虯螭神獸宜於駕乘以諭賢人淸白宜可信任也】吾與重華遊兮瑤之圃【重華舜名瑤玉也圃園也言已想侍虞舜遊玉園猶言遇聖帝升淸朝也】登昆侖兮食玉英【猶言坐明堂受爵位】與天地兮同壽與日月兮同光【言已年與天地相敝名與日月同耀】哀南夷之莫吾知兮【屈原怨毒楚俗疾害忠貞乃曰哀哉南夷無知我賢也】旦余濟乎江湘【旦明也濟渡也言巳放棄以明旦之時始去遂渡江湘之水言明旦者紀時明刺君不明】乘鄂渚而反顧兮【乘登也鄂渚地名也】欸秋冬之緒風【欸嘆也緒餘也言登鄂渚髙岸還望楚國向秋冬北風愁而長嘆中心憂思也】步餘馬兮山臯邸余車兮方林【邸舎也方林地名言我馬彊壯行於山臯無所驅馳我車堅牢舎於方林無所載任也以言已才徳方壯誠可任用棄於艸野亦無所施也】乘舲船余上沅兮【舲船船有牕牖】齊吳榜以撃汰【吳榜船櫂也汰水波也言已始去乘牎舲之船西上沅湘之水士卒齊舉大櫂而擊水波自傷去朝堂之上而入湖澤之中也或曰齊悲歌言愁思也】船容與而不進兮淹回水而凝滯【凝惑也滯畱也言士眾𨿽同力引櫂船猶不進隨水回流使已疑惑有還意也】朝發枉陼兮【枉陼地名】夕宿辰陽【辰陽亦地名也言已乃從枉陼宿辰陽自傷去國益逺或曰枉曲也陼沚也辰時也陽明也去枉曲之俗而趨時明之鄕也】茍余心之端直兮【茍誠也】𨿽僻逺之何傷【僻左也言我惟行正道之心𨿽在逺僻之域猶有善稱無害疾也故論語曰子欲居九夷也】入漵浦余儃佪兮【漵浦水名】迷不知吾之所如【迷惑也如之也言已思念楚國𨿽循江水涯意猶迷惑不知所之也】深林杳以防防兮【艸木茂盛】乃猨之所居【非賢士之道徑】山峻髙以蔽日兮【言險阻危傾也】下幽晦以多雨【言暑濕泥濘也】霰雪紛其無垠兮【涉冰凍之盛寒】云霏霏而承宇【室屋沈沒與天連也或曰日以諭君山以諭臣霰雪以興殘賊云以象佞人山峻髙以蔽日者謂臣蔽君明也下幽晦以多雨者羣下專擅施恩也霰雪紛其無垠者殘賊之政害賢人也云霏霏而承宇者佞人並進滿朝廷也】哀吾生之無樂兮【遭遇讒佞失官爵也】幽獨處乎山中【逺離親戚而斥逐也】吾不能變心而從俗兮【終不易志隨往曲也】固將愁苦而終窮【愁思無聊身困窮也】接輿髠首兮桑扈臝行【接輿楚狂接輿也髠剔也首頭也自刑身體避世佯狂也桑扈隠士也去衣祼防效夷狄也言屈原自傷不容於世引此隠者以自慰也】忠不必用兮賢不必防【防亦用也】伍子逢殃兮【伍子胥也爲吳王夫差臣諫令伐越夫差不聴遂賜劍而自殺後越竟滅吳故言逢殃】比干菹醢【比干紂之諸父也紂惑妲已作糟丘酒池長夜之飲防斮朝涉刳剔孕婦比干正諫紂怒曰吾問聖人心有七孔於是殺比干剖其心而觀之故言葅醢也】與前世而皆然兮【謂行忠直而遇患害如比干子胥者多也】吾又何怨乎今之人【言自古有迷亂之君若紂夫差不用忠信滅國亡身當何爲復怨今之君乎】余將董道而不豫兮【董正也豫猶豫也言巳𨿽見先賢執忠被害猶正身直行不猶豫而狐疑也】固將重昬而終身【昏亂也言巳不逢明君思慮交錯心將重亂以終年命也】亂曰鸞鳥鳳皇日以逺兮【鸞鳯俊鳥也有聖徳君則來無徳則去以興賢臣難進易退也】燕雀烏鵲巢堂壇兮【燕雀烏鵲多口妄鳴以諭讒佞言楚王愚閽不親仁賢而近讒佞也】露申辛夷死林薄兮【露暴也申重也叢木曰林艸木交錯曰薄言重積辛夷露而暴之使死林薄之中猶言取賢明君子棄之山野使之顚墜也】腥臊並禦芳不得薄兮【腥臊臭也禦用也薄附也言不識味者並甘臭惡不知人者信任讒佞故忠信之士不得附近而放逐也】陰陽易位時不當兮【陰臣也陽君也言楚王惑蔽權臣將代君與之易位自傷不遇明時而當暗世】懷信侘傺忽乎吾將行兮【言已懷忠信不合於眾故悵然住立忽忘居止將遂逺行之他方也】

涉江

皇天之不純命兮【言徳美大稱皇天以興君】何百姓之震愆【震動也愆過也言皇天不純一其施則萬物大傷人君不純一其政則百姓震動以觸罪也】民離散而相失兮仲春而東遷【仲春二月也判徳合防嫁娶之時言懷王不明信用讒言而放逐已正仲春陰陽防時徙我東行遂與室家相失也】去故鄕而就逺兮遵江夏以流亡【遵循也江夏水名也言巳東行循江夏之水而遂流亡無還期也】出國門而軫懷兮【軫痛也懷思也】甲之鼂吾以行【甲日也旦也屈原放出郢門心痛而思始去正以甲日之旦而行紀時日淸明者刺君不聰明也】發郢都而去閭兮怊荒忽之焉極【言已始發郢都去我閭裏愁思荒忽安有窮極之時】楫齊揚以容與兮【楫船櫂齊同也揚舉也】哀見君而不再得【言已去乘船士卒齊舉楫櫂低佪容與咸有還意自傷卒去而不得再事於君也】望長楸而太息兮【長楸大梓】涕淫淫其若霰【淫淫流貌也言已顧望楚都見其大道長樹悲而太息涕下淫淫如雨霰也】過夏首而西浮兮【夏首夏水口也船獨流爲浮也】顧龍門而不見【龍門楚東門也言巳從西浮而東行過夏水之口望楚東門蔽而不見自傷日以逺也】心嬋媛而傷懷兮【嬋媛猶牽引也】眇不知其所蹠【眇逺也蹠踐也言已顧視龍門不見則心中牽引而痛逺視眇然足不知所當踐也】順風波以從流兮焉洋洋而爲客【洋洋無所歸也言已憂不知所踐則聴船順風遂洋洋逺客而無所歸也】淩陽侯之汜濫兮【淩乘也陽侯大波之神】忽翺翔之焉薄【薄止也言巳遂復乘大波而遊忽然無所止薄】心絓結而不解兮【絓懸】思蹇產而不釋【蹇產詰屈也言已乘船蹈波愁而恐懼則心肝懸結思念詰屈而不可解釋也】將運舟而下浮兮【運回也舟船也】上洞庭而下江【言已憂思身不能安處也】去終古之所防兮【逺離先祖之宅舎也】今逍遙而來東【遂行遊戲涉江湖也】羌靈防之欲歸兮【精神夢遊還故居也】何須臾而忘反【倚住顧望常欲去也】背夏浦而西思兮【背水向家念親屬也】哀故都之日逺【逺離郢都何遼遼也】登大墳以逺望兮【想見宮闕與廊廟也水中髙者爲墳詩云遵彼汝墳】聊以舒吾憂心【且展我情渫憂思也】哀州土之平樂兮【閔惜鄕邑之饒富也】悲江介之遺風【逺涉大川民俗異也】當陵陽之焉至兮【意欲騰馳道安極也】渺南渡之焉如【渺瀁顧望無際極也】曽不知夏之爲丘兮【夏大殿也丘墟也詩云於我乎夏屋渠渠懷王信用讒佞國將危亡曽不知其所居宮殿當爲墟也】孰兩東門之可蕪【孰誰蕪逋也言郢城兩東門非先王所作耶何使逋廢而無路】心不怡之長久兮【怡樂貌也】憂與愁其相接【接續也言己念楚國將墟心常戚憂愁相續無有解也】惟郢路之遼逺兮【楚道逶迆山谷隘也】江與夏之不可涉【分隔雨水無以渡也】忽若去不信兮【始從細微遂見疑也】至今九年而不復【放且九嵗君不覺也】慘鬱鬱而不開兮【中心憂悶慮閉塞也】蹇侘傺而含蹙【悵然住立內結毒也】外承歡之汋約兮【汋約好貌】諶荏弱而難持【諶誠也言佞人承君歡顏好其謟言令之汋約然小人誠難扶持之也】忠湛湛而願進兮【湛湛重厚貌也】妬被離而鄣之【言己心性重厚而欲願進讒人妬害加被離析鄣而蔽之】堯舜之抗行兮了杳杳而薄天眾讒人之嫉妬兮被以不慈之僞名憎【惡也】慍惀之修美兮好夫人之忼慨眾踥蹀而日進兮美超逺而逾邁【此皆解於九辯之中】亂曰曼余目以流觀兮【曼猶曼曼逺貌】冀壹反之何時【言巳放逺目以曼曼周流觀視意想一還知當何時也】鳥飛反故鄕兮【思故巢也】狐死必首丘【念舊居也】信非吾辠而棄逐兮【我以忠信而獲過也】何日夜而忘之【晝夜念君不逺離也】

哀郢

心鬱鬱之憂思兮【哀憤結縎慮煩寃也】永嘆乎增傷【哀悲太息損肺肝也】思蹇產之不釋兮【心中詰屈如連環也】曼遭夜之方長【憂不能眠時難曉也】悲夫秋風之動容兮【風爲政令動揺也言風起而艸木之類揺動君令下而百姓之化行也】何回極之浮浮【回邪也極中也浮浮行貌言懷王爲回邪之政不合道也則其化流行羣下皆效也】數惟蓀之多怒兮【數紀也蓀香艸也以諭君】傷余心之懮懮【懮痛貌也言惟思君行紀數其過又多忿怒無辜受罰故我心懮懮而傷痛也】願揺起而橫犇兮【言已見君妄怒無辜而受罰則欲揺動而奔走】覽民尢以自鎭【尢過也鎭止也言已覽觀眾民多無過惡而被刑非獨已身故自鎭止而慰已也】結微情以陳詞兮【結續妙思作辭賦也】矯以遺夫美人【舉與懷王使覽照也】昔君與我成言兮【始君與已謀政務也】曰黃昏以爲期【旦待日沒閒靜時也】羌中道而回畔兮【信用讒人更狐疑也】反旣有此他志【謂已不忠遂外疎也】防吾以其美好兮【握持寶玩以侮余也】覽余以其修姱【陳列好色以示我也】與餘言而不信兮【外若親己內懷詐也】蓋爲余而造怒【責其非職語橫暴也】願承間而自察兮【思待淸宴自解說也】心震悼而不敢【志恐動悸心中怛也】悲夷猶而冀進兮【意懷猶豫幸防擢也】心怛傷之憺憺【肝膽剖破血凝滯也】玆歷情以陳辭兮【發此憤思列謀謨也】蓀佯聾而不聞【君耳不聴若風過也】固切人之不媚兮【琢磋羣佞具憎惡也】眾果以我爲患【諝諛比巳於勾防也】初吾所陳之耿著兮【論說政治道明白也】豈不至今其庸亡【文辭尙在可求索也】何毒藥之謇謇兮【忠信不美如毒藥也】願蓀美之可完【想君徳化可興復也】望三五以爲像兮【三王五伯可修法也】指彭咸以爲儀【先賢淸白我式之也】夫何極而不至兮【盡心修善獲官爵也】故逺聞而難虧【功名流布長不滅也】譱不由外來兮【才徳仁義從已出也】名不可以虛作【愚欲彊智不能及也】孰無施而有報兮【誰不自施徳而防福】孰不實而有獲【空穂滿田無所得也以言上不施恵則下不竭其力君不履信誠則臣下僞惑也】少歌曰【小唫謳謡以樂志也】與美人抽怨兮【爲君陳道防恨意也】並日夜而無正【君性不端晝夜謬也】防吾以其美好兮【示我爵位及財賄也】敖朕辭而不聴【慢我之言而不采聴也】倡曰【起唱發聲造新曲也】有鳥自南兮【屈原自諭生楚國也】來集漢北【𨿽易水土而志不革也】好姱佳麗兮【容貌說美有俊徳也】牉處此異域【背離鄕黨居他邑也】旣惸而不羣兮【行與眾異身孤特也】又無良媒在其側【左右嫉妒莫鬻也】道卓逺而日忘兮願自中而不得望北山而流涕兮【瞻仰髙景愁悲泣也】臨流水而太息【顧念舊故思親戚也】望孟夏之短夜兮【四月之末陰盡極也】何晦明之若嵗【憂不能寐常倚立也】惟郢路之遼逺兮【隔以江湖幽僻側也】防一夕而九逝【精防夜歸幾滿十也】曽不知路之曲直兮【忽往忽來行極疾也】南指月與列星【參差轉運相逓代也】願徑逝而不得兮【意欲直還君不納也】防識路之營營【精靈主行往來數也或曰識路知道路也】何靈防之信直兮【質性忠正不枉曲也】人之心不與吾心同【我志淸白眾泥濁也】理弱而媒不通兮【知反劣弱又鄙朴也】尙不知余之從容【未照我志之所欲也】亂曰長瀬湍流溯江潭兮【湍亦瀬也逆流而上曰溯潭淵也楚人名淵曰潭言已思得君命緣湍瀬之流上沂江淵而歸郢也】狂顧南行聊以娛心兮【狂猶遽也娛樂也君不肯還巳則復遽走南行幽藏山谷以娛巳之本志也】軫石崴嵬蹇吾願兮【軫方也故曰軫之方也以象地崴嵬崔嵬髙貌也言已𨿽放棄執履忠信志如方石終不可轉行度空髙我常願之也】超回忘度行隠進兮【超越也言已動履正直超越回邪忘其法度隠行忠信日以進也】仾佪夷猶宿北姑兮【夷猶猶豫也北姑地名言所以低佪猶豫宿北姑者兾君覺寤而還己也】煩寃瞀容實沛䢐兮【瞀亂也實是也䢐去也言已憂愁思念煩寃容貌憤亂誠欲隨水沛然而流去也】愁嘆苦神靈遙思兮【愁嘆苦神者思舊鄕而神勞也靈遙思者神逺思也】路逺處幽又無行媒兮【路逺處幽者道逺處僻也無行媒者無紹介也】道思作頌聊自救兮憂心不遂斯言誰告兮【道思者中道作頌以舒怫郁之念救傷懷之心也憂心不遂不達也誰告者無所告愬也】

抽思

陶陶孟夏兮【陶陶盛陽貌也孟夏四月也】艸木莽莽【言孟夏四月純陽用事煦成萬物艸木之類莫不莽莽盛茂自傷不防君恵而獨放棄不若艸木也】傷懷永哀兮【懷思也永長也】汩䢐南土【汩行貌䢐往也言已見艸木盛長已獨汩然放流往居江南之土僻逺之處故心傷而長悲思也】眴兮杳杳【眴視貌也杳杳深冥貌也】孔靜幽黙【孔甚也詩曰亦孔之將黙黙無聲也言江南山髙澤深視之冥冥野甚淸淨默無人聲】鬱結紆軫兮【紆曲也軫痛也】離慜而長鞠【慜痛也鞠窮也言已愁思心中鬱結紆曲而痛身疾病長困窮若恐不能自全也】撫情效志兮【撫循也效猶覈也】俛屈以自抑【抑按也言已多病長窮恐遂顚沛內撫已情意考覈心志無有過失則屈志自抑而不懼】刓方以爲圜兮【刓削】常度未替【度法也替廢也言人刓削方木欲以爲圜其常法度尙未廢以言讒人譛逐放已欲使攺行亦終守正而不易也】易初本迪兮【本常也迪道也】君子所鄙【鄙恥也言人遭世遇變易初行逺離常道賢人君子之所恥不忍爲也】章畫志墨兮【章明也志念也】前圖未攺【圖法也攺易也言工明於所畫念其繩墨修前人之法不易其道則曲木直而惡木好也以言人遵先聖之法度修其仁義不易其行則徳譽興而榮名立也】內厚質正兮大人所盛【言人質性惇厚心志正直行無過失則大人君子所盛美也】巧倕不斵兮【倕堯巧工也斵斫也】孰察其撥正【察知也撥治也言倕不以斤斵則曲木不治誰知其工巧者乎以言君子不居爵位眾亦莫知其賢能也】文處幽兮【墨也幽冥也】蒙瞍謂之不章【蒙盲者也詩云蒙瞍奏工章明也言持墨之文居於幽冥之處則蒙瞍以爲不明也言持賢知之士居於山谷則眾愚以爲不賢也】離婁微睇兮【離婁古明目者也孟子曰離婁之明睇眄之也】瞽以爲無明【瞽盲者也詩云有瞽有瞽言離婁明目無有不見微有所睇盲人輕之以爲無明也言賢者遭困厄俗人侮之以爲癡也】變白而爲黒兮【世以濁爲淸也】倒上以爲下【俗人以愚爲賢也】鳳皇在笯兮【笯籠落也】雞鶩翔舞【言聖人困厄小人得志也】同糅玉石兮【賢愚雜厠】一槪而相量【忠佞不異】夫惟黨人鄙固兮羌不知余之所臧【莫照我之善意也】任重載盛兮陷滯而不濟【陷沒也濟成也言已才力盛壯可任重載而身放棄陷沒沈滯不得成其本志】懷瑾握瑜兮【在衣爲懷在手爲握瑾瑜皆美玉也】窮不得所示【示語也言己懷持美玉之徳遭世闇惑不別美惡抱寶窮困而無所語也】邑犬羣吠兮吠所怪也【言犬羣而吠者徑非常之人而噪之也以言俗人羣聚毀賢智者亦以其行度異故羣而謗也】非俊疑傑兮【千人才爲俊一國髙者爲傑也】固庸態也【庸廝賤之人也言眾人所謗非傑異之士斯庸夫惡態之人也何者徳髙者不合於眾行異者不合於俗故爲犬之所吠眾人之所訕也】文質疏內兮眾不知余之異采【采文采也言已能文能質內以疏達眾人不知我有異蓻之文采也】材朴委積兮【條直爲材壯大爲朴也】莫知余之所有【言材木委積非魯班則不能別其好醜國民眾多非明君則不知我之有能也】重仁襲義兮【重累也襲仍也】謹厚以爲丰【謹善也丰大也言眾人𨿽不同已猶復重累仁徳及興禮義修行謹善以自廣大也】重華不可遌兮【遌逄】孰知余之從容【從容舉動也言聖辟重華不可逢遇誰得知我舉動欲行忠信也】古固有不並兮【並俱】豈知其故也【言往古之世忠佞之臣不可俱並事君必相尅害故曰豈知其故也】湯禹久逺兮邈不可慕也【慕思也言殷湯夏禹聖徳之君明於知人然去久逺不可思慕而得事之也】懲違攺忿兮【懲止也忿恨也】抑心而自彊【抑按也言已知禹湯不可得則止已畱連之心攺其忿恨按慰巳心以自勉彊也】離慜而不遷兮【慜病也遷卽徙也】願志之有像【像法也言已自勉修身𨿽遭病心終不徙願志行流於後世爲人所法也】進路北次兮【路道也次捨也】日昩昩其將暮【昧冥也言已思念楚國願得君命進道北行以次捨止兾遂還歸日又將暮不可去也】舒憂娯哀兮【娯樂】限之以大故【限度也大故死亡也言巳自知不遇聊作詞賦以舒展憂思樂已悲愁自度以死亡而已終無他志也】亂曰浩浩沅湘兮分流汩兮【浩浩廣大貌也汩流也言浩浩廣大乎沅湘之水分汩而流將歸乎海傷已放棄獨無所歸也】修路幽蔽兮道逺忽兮【修長也言𨿽在湖澤之中幽深蔽闇道路甚逺且久長也】曽唫恆悲兮永嘆慨兮世旣莫吾知兮人心不可謂兮懷情抱質兮無匹兮【匹雙也言已懷惇篤之質抱忠信之情不與眾同故孤防獨行無有雙匹也】伯樂旣歿兮驥將焉程兮【伯樂善相馬也程量也言騏驥不遇伯樂則無所程量其才力也以言賢臣不遇明君則亦無所施其智能也】人生有命兮各有所錯兮【錯安也言萬民稟受天命生而各有所錯安其志或安於忠信或安於詐僞其性不同也】定心廣志余何畏懼兮【言巳旣安於忠信廣我志意當復何愳乎謂威不能動法不能恐也】曽傷爰哀永嘆喟兮【爰於也喟息也言已所以重傷於是嘆息自恨懷道不得施用也】世混不吾知心不可謂兮【謂猶說也言已遭遇亂世眾人不知我賢亦不可戶告人說也】知死不可讓兮願勿愛兮【讓辭也言人知命將終可以建忠仗節死義願勿辭讓而自愛惜也】明以告君子兮吾將以爲類兮【告語也類法也詩云永爾類言己將執忠死節故以此明白告諸君子冝以我爲法度也】

懷沙

思美人兮【言已憂思念懷王也】擥涕而竚眙【竚立悲哀涕交橫也】媒絕路阻兮【黨友隔絕道壊崩也】言不可結而詒【祕密之語難傳誦也】蹇蹇之煩寃兮【忠謀盤紆气盈胸也】滔滯而不發【言辭鬱結不得揚也】申旦以舒中情兮【誠欲日日陳巳心也】志沈菀而莫達【思念沈積不得通也】願寄言於浮雲兮【思托要謀於神云也】遇丰隆而不將【云師徑逝不我聽也】因歸鳥而致辭兮【思附鴻雁達中情也】羌迅髙而難當【飛集山林道徑異也】髙辛之靈盛兮【帝嚳之徳茂神靈也】遭鳥而致詒【嚳妃吞燕卵以生契也言殷契合神靈之祥知而生契於是性有賢仁爲堯三公屈原亦得天地正气而生自傷不遭聖主而遇亂世也】欲變節以從俗兮【念攺忠值隨讒佞也】媿易初而屈志【慙恥本行中回傾也】獨歷年而離湣兮【修徳累嵗身疲病也】羌心猶未化【憤懣守節不易性也】寧隠閔而壽考兮【懷智佯愚終年命也】何變易之可爲【心不攺更死中正也】知前轍之不遂兮【比干子胥防禍患也】未攺此度【執心不回志不困也】車旣覆而馬顚兮【君國傾側任小人也車以諭君馬以諭臣言車覆者國君危也馬顚僕者所任非人】蹇獨懷此異路【遭逢艱難思忠臣也】勒騏驥而更駕兮【舉用才徳任俊賢也】造父爲我操之【禦民以道須明君也】遷逡次而勿驅兮【使臣以禮得中和也】聊假日以須時【期月考功知徳化也】指嶓冢之西隈兮【澤流山野被流沙也嶓冢山名也尙書曰嶓冢導漾也】與曛黃以爲期【待閒靜時與賢謀也曛黃蓋昬時】開春發嵗兮【泰陽施恵養百姓也】白日出之悠悠【君政溫仁體光明也】吾將蕩志而愉樂兮【滌我憂愁佚豫也】遵江夏以娯憂【循兩水涯以娯志也】擥大薄之芳茝兮【欲援芳茝以爲佩也】搴長洲之宿莽【采取香艸用飾巳也楚人名冬生艸曰宿莽】惜吾不及古人兮【生後殷湯周文王也】吾誰與玩此芳艸【誰與竭節盡忠厚也】解萹薄與雜菜兮【萹萹畜也雜菜雜香之菜】備以爲交佩【交合也言已解折篇畜雜以香菜合而佩之言修飾彌盛也】佩繽紛以繚轉兮【徳行純美能絕異也】遂萎絕而離異【終以放斥而見疑也】吾且儃佪以娯憂兮【聊以遊戲樂所志也】觀南人之變態【覽察楚俗易攺化也】竊快中心兮【私懷僥幸而欣喜也】揚厥凴而不竢【思舒憤懣無所待也】芳與澤其雜糅兮【正直溫仁徳茂盛也】羌芳華自中出【生含天姿不外受也】紛鬱鬱其逺承兮【法度文辭行四海也】滿內而外揚【修善於身名譽起也】情與質信可保兮【言行相副無表裏也】羌居蔽而聞章【𨿽在山澤名宣布也】令薜荔而爲理兮【意欲升髙事貴戚也】憚舉趾而緣木【憚難也誠難抗足屈踡局也】因芙蓉而爲媒兮【意欲下求從風俗也】憚褰裳而足【又恐污泥被垢濁也】登髙吾不說兮【事上得位我不好也】入下吾不能【隨俗榮顯非所樂也】固朕形之不服兮【我性婞直不屈撓也】然容與而狐疑【徘徊進退觀眾意也】廣遂前畫兮【恢廓仁義聖道也】未攺此度也【心終不變內自守也】命則處幽吾將罷兮【受祿當窮身勞苦也】願及白日之未莫【思得進用未年老也】獨防防而南行兮思彭咸之故也

思美人

惜往日之曽信兮【先時見任身親近也】受命詔以昭時【君告屈原明典文也】奉先功以照下兮【承宣祖業以示民也】明法度之嫌疑【艸創憲度定眾難也】國富彊而法立兮【楚以熾盛無盜姦也】屬貞臣而日娭【委政忠良而遊息也】袐密事之載心兮【天災地變乃存念也】𨿽過失猶弗治【臣有過差猶赦寛也】心純龎而不泄兮【素性惇厚愼語言也】遭讒人而嫉之【遭遇靳尙及上官也】君含怒而待臣兮【上懷忿恚欲刑殘也】不淸澈其然否【內弗省察其受寃也】蔽晦君之聰明兮【専擅威恩握主權也】虛惑誤又以欺【誣罔戲弄若轉丸也】弗參驗以考實兮【不審窮覈其端原也】逺遷臣而弗思【放逐徙我不肯還也】信讒諛之混濁兮【聽用邪僞自亂惑也】盛气志而過之【呵罵遷怒妄誅戮也】何貞臣之無辠兮【忠正之行少愆忒也】被離謗而見尢【虛防誹訕獲過愆也】慙光景之誠信兮【質性謹厚貌純慤也】身幽隠而備之【𨿽處艸野行彌篤也】臨沅湘之淵兮【觀視流水心悲惻也】遂自忍而沈流【遂赴深水自害賊也】卒沈身而絕名兮【名字防絕形朽腐也】惜壅君之不昭【懷王壅蔽不覺悟也】君無度而弗察兮【上無檢押以知下也】使芳艸爲藪幽【賢人放竄棄艸野也】焉舒情而抽信兮【安所展思披愁苦也】恬死亡而不聊【忍不貪生而顧老也】獨彰壅而蔽隠兮【逺放隔塞在裔土也】使貞臣而無由【欲竭忠節靡其道也】聞百里之爲虜兮伊尹烹於庖廚呂望屠於朝歌兮寧戚歌而飯牛不逄湯武與桓繆兮世孰云而知之吳信讒而弗味兮【宰噽阿諛自如蜜也】子胥死而後憂【竟爲越國所誅滅也】介子忠而立枯兮【介子介子推也】文君寤而追求【文君卽晉文公也寤覺也昔文公被驪姬之譛出奔齊楚介子推從行道乏糧割股肉以食文公得國賞諸從行者失忘子推子推遂逃介山隠文公覺悟追而求之子推遂不肯出文公因燒其山子推抱樹燒而死故言立枯也七諫中推自割而食君亦謂此也】封介山而爲之禁兮報大徳之優遊【言文公遂以介山之民封子推使祭祀之又禁民不得有言燒死以報其徳使憂遊其靈防也】思久故之親身兮因縞素而哭之【言文公思子推親自割其身恩義尢篤因爲變服悲而哭之也】或忠信而死節兮【仇牧荀息與梅伯也】或訑謾而不疑【張儀詐欺不能誅也】弗省察而按實兮【君不參錯而思慮也】聽讒人之虛辭【謟諛毀訾而加誣也】芳與澤其雜糅兮【質性香潤徳之厚也】孰申旦而別之【世無明智惑賢愚也】何芳艸之蚤殀兮【賢臣被讒命不久也】防霜降而下戒【嚴刑卒至死有時也】諒不聰明而蔽壅兮【君知淺短無所照也】使讒諛而日得【佞人位髙家冨饒也】自前世之嫉賢兮【憎惡忠直若仇怨也】謂蕙若其不可佩【賤棄仁智言難用也】妒佳冶之芬芳兮【嫉害美善之婉容也】母姣而自好【醜嫗自飾以粉黛也】𨿽有西施之美容兮【世有好女之異貌也】讒妒入以自代【眾惡推逺不附近也】願陳情以白行兮【列巳忠心所趨務也】得罪過之不意【譴怒橫意無宿戒也】情寃見之日明兮【行度淸白皎如素也】如列宿之錯置【皇天羅宿有度數也】乘騏驥而馳騁兮【如駕駑馬而長驅也】無轡銜而自載【不能制禦乘車將僕】乘汜泭以下流兮【乘舟汜船而涉渡也編竹木曰泭楚人曰柎秦人曰橃也】無舟檝而自備【身將沈沒而危殆也】背法度而心治兮【背棄聖制用愚意也】辟與此其無異【若乘船車無轡櫂也】寧溘死而流亡兮【意欲淹沒隨水去也】恐禍殃之有再【辠及父母與親屬也】不畢辭而赴淵兮【陳言未終遂自投也】惜壅君之不識【哀上愚蔽心不照也】

惜往日

後皇嘉樹橘徠服兮【後后土也皇皇天也服習也言皇天后土生美橘樹異於眾木來服習南土便其性也屈原自諭才徳如橘樹亦異於眾也】受命不遷生南國兮【南國謂江南也遷徙也言橘受命於江南不可移徙種於別地則化而爲枳也屈原自比志節如橘亦不可移徙也】深固難徙更壹志兮【屈原見橘根深堅固終不可徙則専一巳志守忠信也】緑葉素榮紛其可喜兮【緑猶靑也素白也言橘靑葉白華紛然盛茂誠可喜也以言已志淸白可信任者也】曽枝剡棘圓果摶兮【剡利也棘橘枝刺若棘也圜也楚人名圜爲摶言橘枝重累又有利棘以象武也實圓摶又像文也以諭巳有文武能方圓】靑黃雜糅文章爛兮【言橘葉靑其實黃雜糅俱盛爛然而明言已敏達道徳亦爛然有文章也】精色內白類可任兮【精明也類猶貌也言橘實赤黃其色精明內懷潔白以言賢者亦然外有精明之貌內有潔白之志故可任以道而事用之也】紛緼冝修姱而不醜兮【紛緼盛貌也醜惡也言橘類紛緼而盛如人冝有修飾形容盡好無有醜惡也】嗟爾幼志有以異兮【爾汝也幼小也言嗟乎眾臣汝少小之人其志易徙有異於橘也】獨立不遷豈不可喜兮【屈原言已之行度獨立堅固不可遷徙誠可喜也】深固難徙廓其無求兮蘇世獨立橫而不流兮【蘇寤也言屈原自知爲讒佞所害心中覺寤然不可變節猶行忠直橫立自持不隨俗人也】悶心自愼終不失過兮【言巳閉心捐欲勅愼自守終不敢有過失也】秉徳無私防天地兮【秉執也言已執履忠正行無私阿故參配天地通之神明使知之也】願嵗並謝與長友兮【謝去也言已願與橘同心並志嵗月𨿽去年且衰老長爲朋友不相逺離也】淑離不淫梗其有理兮【淑善也梗彊也言已𨿽設與橘離別猶善持已行梗然堅彊終不滛惑而失義也】年嵗𨿽少可師長兮【言已年𨿽幼少言有法則行有節度誠可師用長老而事之】行比伯夷置以爲像兮【像法也伯夷孤竹君之子也父欲立伯夷伯夷讓於叔齊叔齊不肯受兄弟棄國俱去首陽山下周武王伐紂伯夷叔齊諫之曰父死不爰及干戈可謂孝乎以臣弒君可謂忠乎左右欲殺之太公曰不可引而去之遂不食周粟而餓死屈原亦自以修飾潔白之行不容於世將餓餒而終故曰以伯夷爲法也】

橘頌

悲回風之揺蕙兮【回風謂之飄風飄風回邪以興讒人】心寃結而內傷【言飄風動揺芳艸使不得安以言讒人亦別離忠直使得罪過也故已見之心寃結而傷痛也】物有微而隕性兮【隕落也言芳艸爲物其性微眇易以隕落言賢者用志精微亦易傷害也】聲有隠而先倡【倡使也言讒言隠匿其聲先倡導君使惑亂也】夫何彭咸之造思兮曁志介而不忘【曁與也尙書曰讓於稷契曁臯繇言已見讒人倡君爲惡則志念古世彭咸欲與齊志節不能忘也】萬變其情豈可蓋兮【蓋覆也言讒人長於巧詐情意萬變轉易其辭前後反覆如明君察之則知其態也】孰虛僞之可長【言讒人虛造言其行邪僞不可久長必遇害也】鳥獸鳴以號羣兮【號呼】艸苴比而不芳【生曰艸枯曰苴比合也言飛鳥走獸羣鳴相呼則芳艸合其莖葉芬芳以不暢也以言讒人口眾多盈君之耳亦可令忠直之士失其本志也】魚葺鱗以自別兮【葺累也】蛟龍隠其文章【言眾魚張其鬐尾葺累其鱗則蛟龍隠其文章而避之也言俗人朋黨恣其口舌則賢者亦伏匿深藏也】故荼苦不同畮兮【二百四十步爲畆言枯艸荼苦不同畆而俱生以言忠佞亦不同朝而俱同立也】蘭茝幽而獨芳【以言賢人𨿽居深山不失其忠正之行也】惟佳人之永都兮【佳人謂懷襄王也邑有先君之廟曰都也】更統世而自貺【更代也貺與也言已念懷王長居郢都世統其位父子相繼今不任賢亦將危殆也】眇逺志之所及兮【言已常眇然髙志執行忠正兾上及先賢也】憐浮雲之相徉【相徉無所據依之貌也言已放棄若浮雲之气東西無所據依】介眇志之所惑兮【介節也言已能守耿介之眇節以自惑誤不用於世也】竊賦詩之所明【賦鋪也詩志也言己守髙眇之節不用於世則鋪陳其志自證明也】惟佳人之獨懷兮【懷念也】折芳椒以自處【處爲也言已獨念懷王𨿽見放逐折香艸以自修飾行善終不怠也】增歔欷之嗟嗟兮【歔欷啼貌】獨隠伏而思慮【言已思念懷王悲啼歔欷𨿽獨隠伏猶思道徳欲輔助之】涕泣交而淒淒兮【淒淒流貌】思不眠以至曙【曙明】終長夜之曼曼兮【曼曼長貌也】掩此哀而不去【心常悲慕】寤從容以周流兮【覺立徙倚而行步也】聊逍遙以自恃【且徐遊戲內自娯也】傷太息之湣嘆兮【憂悴心重嘆辛苦也】气於邑而不可止【气逆憤懣結不下也】糺思心以爲纕兮【糺戾也纕佩帶也】編愁苦以爲膺【編結也膺胸也結胸者言動以憂愁自系結也】折若木以蔽光兮【光謂日光】隨飄風之所仍【仍因也言已願折若木以蔽日使之稽畱因隨羣小而遊戲也】存髣髴而不見兮【髣髴謂形貌也】心踴躍其若湯【言已欲隨從羣小存其形貌察其情志不可得知故中心沸熱若湯也】撫佩衽以案志兮【整飭衣裳自寛慰也】超惘惘而遂行【失志偟遽而直逝也】嵗曶曶其若頺兮【年嵗轉去而流沒也】時亦冉冉而將至【春秋更到與老防也】蘋蘅稿而節離兮【諭己年衰齒隨落也】芳以歇而不比【志意巳盡知慮闕也】憐思心之不可懲兮【履信被害志不懲也】證此言之不可聊【明巳之詞不空設也】寧逝死而流亡兮【意欲終命心乃快也】不忍此心之常愁【心情悁悁常如愁也】孤子唫而抆淚兮【自哀防獨心悲愁也】放子出而不還【逺離父母無依歸也屈原傷已無安樂之志而有孤放之辠也】孰能思而不隠兮【誰有悲哀而不憂也隠憂也詩云如有隠憂也】昭彭咸之所聞【覩見先賢之法則也】登石巒以逺望兮【升彼髙山瞰楚國也】路眇眇之默默【郢道遼逺居僻陋也】入景響之無應兮【竄在山野無民域也】聞省想而不可得【目視耳聽嘆寂黙也】愁鬱鬱之無快兮【中心煩寃常懷忿也】居戚戚而不解【思念憔悴相連接也】心鞿羈而不開兮【肝膽系結難解釋也】气繚轉而自締【思念繾綣而成結也】穆眇眇之無垠兮【天與地合無垠形也】莽芒芒之無儀【艸木彌望容貌盛也】聲有隠而相感兮【鶴鳴九臯聞於天也】物有純而不可爲【松栢冬生稟气純也】藐蔓蔓之不可量兮【八極道理難計也】縹綿綿之不可紆【細微之思難防絕也】愁悄悄之常悲兮【憂思慘慘恆涕泣也】翩防防之不可娯【身處幽冥心不樂也】淩大波而流風兮【意欲隨水而自退也】托彭咸之所居【從古賢俊自沈沒也】上髙巖之峭岸兮【升彼山石之峻峭也】處雌蜺之標顚【托乘風气遊天際也】據靑冥而攄虹兮【上至冥舒光耀也】遂儵忽而捫天【所至髙眇不可逮也】吸湛露之浮涼兮【湛厚也詩云湛湛露斯】潄凝霜之雰雰【雰霜貌也言巳𨿽升靑冥猶能食霜露之精以自潔淨也】依風穴以自息兮【伏息視命之緩急也】忽傾寤以嬋媛【心覺自傷又痛惻也】馮昆侖以瞰霧露兮【遂處神山觀濁亂之气也】隠岷山以淸江【隠伏也岷山江所出也尙書曰岷山導江言己𨿽逺遊戲猶依神山而止欲淸澄邪惡者也】憚湧湍之兮【憚難也湧湍危阻也以興讒賊危害賢也】聽波聲之洶洶【水得風而波以諭俗人言也欲懲淸邪惡復爲讒人所危俗人所謗訕也】紛容容之無經兮【言巳欲隨眾容容則無經緯於世人也】罔芒芒之無紀【又欲罔然芒芒與眾同志則無以立紀綱垂號謚也】軋洋洋之無從兮【言欲軋惕已心彷徉立功則其道無從至也】馳委移之焉止【𨿽欲長驅無所及也】漂翻翻其上下兮【登山入水周六合也】翼遙遙其左右【𨿽逺念君在旁側也】汜潏潏其前後兮【思如流水遊楚國也】伴張防之信期【伴俱也防毀也言已悲君國而眾人俱共毀已言內無誠信不可與期之也】觀炎气之相仍兮窺煙液之所積【炎气南方火也火气煙上天爲云云出湊流而爲雨也相仍者從也煙液所積者所聚也】悲霜雪之俱下兮聽潮水之相撃【言已上觀炎陽煙液之气下視霜雪江潮之流憂思在心無所告也】借光景以往來兮施黃棘之枉防【黃棘棘刺也枉曲也言已願借神光電景飛注往求施黃棘之刺以爲馬防言其利用急疾也】求介子之所存兮【介子推也】見伯夷之放迹【伯夷叔齊兄也放放逐也迹行也】心調度而弗去兮刻著志之無適【無適言已思慕子推伯夷淸白之行尅心導樂志無復所適也】曰吾怨往昔之所冀兮【冀行也言已怨往古以邪事君而幸防富貴也】悼來者之逖逖【逖逖欲利貌也言傷今世人見利逖逖然】浮江淮而入海兮從子胥而自適【適之】望大河之洲渚兮悲申徒之抗迹【申徒狄也遭遇闇君遁世離俗自擁石赴河故言抗迹也】驟諌君而不聽兮【驟數】任重石之何益【任負也百二十斤爲重石言已諫君而不見聽𨿽欲自任以重石憂終無益於萬分也】心結絓而不觧兮【絓懸】思蹇產而不釋【蹇產猶詰屈言已乘水防波乃愁而恐懼則心懸結詰屈不可解也】

悲回風

楚辭章句卷四

欽定四庫全書

楚辭章句卷五

漢王逸撰

逺遊章句第五

逺遊者屈原之所作也屈原履方直之行不容於世上爲讒佞所譛毀下爲俗人所困極章皇山澤無所告訴乃深惟元一修執恬漠思欲濟世則意中憤然文采秀發遂敍思托配仙人與俱遊戲周曆天地無所不到然猶懷念楚國思慕舊故忠信之篤仁義之厚也是以君子珍重其志而瑋其辭焉

悲時俗之迫阨兮【哀眾嫉妬迫脇賢也】願輕舉而逺遊【翺翔避世求道眞也】質菲薄而無因兮【質性鄙陋無所因也】焉托乘而上浮【將何引援而升云也】遭沈濁而污穢兮【逢遇闇主觸讒佞也】獨鬰結其誰語【思慮煩寃無告陳也】夜烱烱而不寐兮【憂以一戚目不眠也烱烱猶儆儆不寐貌也詩云耿耿不寐】魂營營而至曙【精魂怔忡不寐故至曙也】惟天地之無窮兮【乾坤體固居常寧也】哀人生之長勤【傷巳命祿多慮患也】往者余弗及兮【三皇五帝不可逮也】來者吾不聞【後𨿽有聖我身不見】步徙倚而遙思兮【徬惶東西意愁憤也】怊惝怳而永懷【惆悵失望志乖錯也】意荒忽而流蕩兮【情思防兩無據依也】心愁淒而增悲【愴然感結涕霑懷也】神儵忽而不返兮【魂靈逺逝遊四維也】形枯槁而獨畱【身體寥廓無識知也】內惟省以端操兮【捐棄我情慮専一也】求正气之所由【棲神持情治身術也】漠虛靜以恬愉兮【恬然自守內樂佚也】澹無爲而自得【滌除嗜欲獲道實也】聞赤松之淸塵兮【想聽眞人之徽美也】願承風乎遺則【思奉長生之法式也】貴眞人之休徳兮【珍瑋道大壽無窮極】羨往世之登仙【羨門子喬古登眞也】與化去而不見兮【變易儀容逺藏匿也】名聲著而日延【姓字彌章流千億也】奇傅說之托辰星兮【賢聖𨿽終精著天也辰星房星東方之宿蒼龍之體也傅說武丁之相傅說死後其星著於房尾也】羨韓眾之得一【諭古先聖獲道純也】形穆穆以浸逺兮【卓絕鄕黨無等倫也】離人羣而遁逸【遁去風俗獨隠存也】因气變而遂曾舉兮【乘風蹈霧升皇庭也】忽神犇而怪【往來奄忽出杳冥也】時髣髴以遙見兮【托貌雲气象其形也】精皎皎以往來【神靈照耀皎如星也】絕氛埃而淑尢兮【超越垢穢過先祖也淑美也尢過也言行道修善所以過先祖也】終不反其故都【去背舊都遂登仙也】免眾患而不愳兮【得離羣小脫艱難也】世莫知其所如【奮翼髙舉升天衢也自此以上皆美仙人超世離俗免脫患難屈原想慕其道以自慰緩愁思復至志意悵然自傷放逐恐命不延顧念年時復吟嘆也】恐天時之代序兮【春秋疊更年老暮也】耀靈而西徵【托乘雷電以馳騖靈電貌也詩云震電西方少陰其神蓐收主刑罰也屈原欲急西行者將令行其神務寛大也】微霜降而下淪兮【淪者用法之刻深也】悼芳艸之先零【不誅邪僞害仁賢也】聊仿佯而逍遙兮【聊且戲蕩而觀聽也】永曆年而無成【身以過老無功名也】誰可與玩斯遺芳兮【世莫足與議忠質也】晨向風而舒情【想承君命竭誠信也】髙陽邈以逺兮【顓頊久矣在其前也】余將焉所程【安取法度修我身也】重曰【憤懣未盡復陳辭也】春秋忽其不淹兮【四時運轉往若流也】奚久畱此故防【何必故鄕可浮游也】軒轅不可攀援兮【皇帝以往難攀引也軒轅黃帝也始作車服天下號之爲軒轅氏也】吾將從王喬以娛戲【上從眞人與戲娛也】飡六气而飲沆瀣兮【逺棄五穀吸道滋也】潄正陽而含朝霞【飡吞日精食元符也淩陽子眀經言春食朝霞朝霞者日始出赤黃气秋食淪陰淪陰者日沒以後赤黃气也冬飲沆瀣沆瀣者北方夜半气也夏食正陽正陽者南方日中之气是也並天地黃之气是爲六合气也】保神眀之淸澄兮【常含天地之英華也】精气入而麤穢除【納新吐故垢濁淸也】順凱風以從遊兮【乘風戲蕩觀八區也南風曰凱風詩曰凱風自南】至南巢而壹息【觀視朱雀之所居也】見王子而宿之兮【屯軍畱止遇子喬也】審壹气之和徳【究問元精之祕要也】曰道可受兮【言易者也】而不可傳【誠難論也】其小無內兮【靡兆形也】其大無垠【覆天地也】無淈滑而魂兮【亂爾精也】彼將自然【應气臻也】壹气孔神兮【専已心也】於中夜存【恆在身也】虛以待之兮【執淸淨也】無爲之先【閒情欲也】庻類以成兮【眾法陳也】此徳之門【仙路徑也】聞至貴而遂䢐兮【見彼王侯而奔驚也】忽乎吾將行【周視萬宇渉四逺也】仍羽人於丹丘兮【因就眾仙於明光也丹丘晝夜常明也九懷曰夕宿乎明光明光卽丹丘也山海經言有羽人之國不死之民或曰人得道身生羽毛也】畱不死之舊鄕【遂居蓬萊處昆侖也】朝濯髮於湯谷兮【朝沐浴於溫泉湯谷在東方少陽之位淮南言日出湯谷入虞淵也】夕晞余身兮九陽【晞我形體於天根也九陽謂天地之涯也】吸飛泉之微液兮【含吮澤之肥潤也】懷琬琰之華英【咀嚼玉英以養神也】玉色頩以脕顏兮【面目光澤以鮮好也】精醇粹而始壯【我靈彊健而茂盛也】質銷鑠以汋約兮【身體臒瘦柔媚善也】神要眇以淫放【魂魄漂然而逺徵也】嘉南州之炎徳兮【奇美太陽气和正也】麗桂樹之冬榮【元气溫暖不隕零也】山蕭條而無獸兮【溪谷寂寥而少禽也】野寂寞兮無人【林澤空虛罕有人也】載營魄而登霞兮【抱我靈魄而上升也霞謂朝霞赤黃气也】掩浮雲而上徵【攀緣蹈气而飄騰也】命天閽其開闗兮【告帝衛臣啟禁門也】排閶闔而望予【立排天門而須我也】召丰隆使先導兮【呼語云師使淸路也】問太微之所居【博訪天庭在何處也】集重陽入帝宮兮【得升五帝之寺舎也】造旬始而觀淸都【遂至天皇之所居旬始皇天名也】朝發軔於太儀兮【旦早趨駕於天庭太儀天之帝庭習威儀之所處也】夕始臨乎於防閭【暮至東方之玉山也爾雅日東方之美者有醫無閭之珣玕琪焉】屯余車之萬乘兮【百神侍從無不有也】紛溶與而並馳【車騎蘢茸而競馳也】駕八龍之婉婉兮【虯螭沛艾屈偃蹇也】載云旗之逶蛇【旗旐竟天皆電霓也】建雄虹之采旄兮【系綴防蝀文采紛錯】五色雜而燿【眾采雜厠而明朗也】服偃蹇以低昻兮【駟馬駊騀而鳴驤也】驂連蜷以驕驁【驂騑驕驁怒過顚狂】騎膠葛以雜亂兮【參差駢錯而縱橫也】班漫衍而方行【繽紛容裔以並升也】撰余轡而正策兮【我欲逺馳路何從也】吾將過乎鉤芒【就少陽神於東方也】歷太皓以右轉兮【遂過庖犧而諮訪也甲乙其帝太皓其神鉤芒太皓始結罟以畋以漁制立庖廚天下號爲庖犧也】前飛亷以啟路【風伯先導以開徑也】陽杲杲其未光兮【日耀旭曙旦欲明也】淩天地以徑度【超越乾坤之體也】風伯爲余先驅兮【飛亷犇馳而在前也】辟氛埃而淸涼【掃除霧霾與埃塵也】鳳凰翼其承旂兮【俊鳥夾轂而扶轉也】遇蓐收乎西皇【遇少陰神於海津也西方庚辛其帝少皓其神蓐收西皇卽少昊也離騷經日召西皇使沙予知西皇所居於海津也】擥彗星以爲旍兮【引援孛光以翳身也】舉斗柄以爲麾【握持招揺東西指也】叛陸離其上下兮【僚叛防以別分也】遊驚霧之流波【蹈履雲气浮防淸也】時晻曀其曭莽兮【日月晻黮而無光也】召武而犇屬【呼太陰神使承衛也】後文昌使掌行兮【顧命中宮勑百官也天有三宮謂紫宮太防文昌也故言中宮也】選署眾神以並轂【悉召羣靈皆侍從也】路曼曼其悠逺兮【天道蕩蕩長無窮也】徐弭節而髙厲【按心抑意徐從容也】左雨師使徑待兮【告使屏翳備不虞也】右雷公以爲衛【進近猛將任威武也】欲逺度世以亡歸兮【遂濟於世追先祖也】意恣睢以擔矯【縱心肆志所願髙也】內欣欣而自羙兮【忠心悅喜徳純深也】聊媮娛以自樂【且戲觀望以忘憂也】涉靑雲以泛濫遊兮【隨從丰隆而相佯也】忽臨晲夫舊鄕【觀視楚國之堂殿也】僕夫懷余心悲兮【思我祖宗哀懷王也】邊馬顧而不行【騑驂徘徊睨故鄕也】思舊故以想象兮【戀慕朋友念兄弟也】長太息而掩涕【喟然增嘆泣沾裳也屈原謂修身合道得遇仙人托與俱遊周曆萬方升天乘雲役使百神而非所樂猶思楚國念故舊欲竭忠信以寧國家精誠之至徳義之厚也】泛容與而遐舉兮【進退俯仰復欲去也】聊抑志而自弭【且自抑按而踟躕也】指炎神而直馳兮【將候祝融以諮謀也南方丙丁其帝炎帝其神祝融】吾將往乎南疑【過衡山而觀九疑也】覽方外之荒忽兮【遂究率土窮海嵎也】沛防象而自浮【水與天合物漂流也】祝融戒而蹕禦兮【南神止我令北徵也】騰告鸞鳥迎宓妃【馳呼洛神使侍余也】張樂咸池奏承云兮【思樂黃帝與唐堯咸池堯樂承云雲門黃帝樂也屈原得祝融止已卽時還車將卽中土乃使仁賢若鸞鳯之人因迎貞女如洛水之神使逹巳於聖君得若黃帝帝堯者欲與建徳成化制禮作樂以安黎庻也】二女禦九韶歌【美堯二女助成化韶舜樂名也九成九奏屈原美舜遭值於堯妻以二女以治天下內之大麓任之以職則羣僚師師百官維時於是遂禪以位升爲天子乃作韶樂鐘鼓鏗鏘九奏乃成屈原自傷不值於堯而遭此濁世見斥逐也】使湘靈鼓瑟兮【百川之神皆謡歌也】令海若舞馮夷【河海之神咸相和也海若神名也馮夷水仙人也淮南言馮夷得道以潛於大川也】螭虫象並出進兮【魅神獸喜樂逸豫螭龍類象防象也皆水中神物】形蟉虯而逶迆【形體蜿蟺相銜受也】雌蜺便蜎以增撓兮【神女周旋侍左右也】鸞鳥軒翥而翔飛【鷦鵬鶴奮翼舞也】音樂博衍無終極兮【五音安舒靡有窮也】焉乃逝以徘徊【遂往周流究九野也】舒並節以馳騖兮【縱舎銜轡而長驅也】逴絕垠乎寒門【經過后土出北區寒門比極之內】軼迅風於淸源兮【遂入入風之藏府也】從顓頊乎增冰【過觀黑帝之邑宇也】歷冥以邪徑兮【道絕幽都路窮塞也】乘間維以反顧【攀持天紘以休息也】召黔羸而見之兮【問造化之神以得失】爲余先乎平路【開導我入道域】經營四荒兮【周徧八極】周流六漠【旋天一市】上至列兮【窺天間隙】降望大壑【視海廣狹】下崢嶸而無地兮【淪幽墟也】上寥廓而無天【怳無形也】視儵忽而無見兮【目瞑也】聽惝怳而無聞【窅無聲也】超無爲以至淸兮【登天庭也】與太初而爲鄰【與道並也】

楚辭章句卷五

欽定四庫全書

楚辭章句卷六

漢王逸撰

卜居章句第六

卜居者屈原之所作也屈原履忠貞之性而見嫉妬念讒佞之臣承君順非而防富貴已執忠直而身放棄心迷意惑不知所爲乃往至太卜之家稽問神眀決之蓍卜已居世何所宜行兾聞異防以定嫌疑故曰卜居也

屈原旣放三年【逺出郢都處山林也】不得復見【道路僻逺所在險也】竭志盡忠【建立策謀披心胸也】而蔽障於讒【遇謟佞也】心煩慮亂【慮憤悶也】不知所從【迷所著也】乃往見太卜【稽神明也】鄭詹尹【其性名也】曰余有所疑【意遑惑也】願因先生決之【防凶吉也】詹尹乃端防拂【整儀容也】曰君將何以教之【願聞其要】屈原曰【吐詞情也】吾寧悃悃欵欵【志純一也】朴以忠乎【竭誠信也】將送往勞來【追俗人也】斯無窮乎【不困貧也】寧誅鋤艸茆【刈蒿菅也】以力耕乎【種稼穡也】將遊大人【事貴戚也】以成名乎【榮譽立也】寧正言不諱【諫君惡也】以危身乎【被刑戮也】將從俗富貴【食重祿也】以媮生乎【身安樂也】寧超然髙舉【計官爵也】以保眞乎【守黙也】將哫訾栗斯【承顏色也】喔咿嚅唲【彊笑噱也】以事媍人乎【詘蜷局也】寧亷絜正直【志如玉也】以自淸乎【修絜白也】將突梯滑稽【轉隨俗也】如脂如韋【柔弱曲也】以絜楹乎【順滑澤也】寧昻昻【志行髙也】若千里之駒乎【才絕殊也】將泛泛【普愛眾也】若水中之鳬乎【羣戲遊也】與波上下【隨眾卑髙】偸以全吾軀乎【身免患憂】寧與騏驥亢軛乎【衝天區也】將隨駑馬之迹乎【安徐步也】寧與黃鵠比翼乎【飛雲嵎也】將與雞鶩爭食乎【啄糠糟也】此孰吉孰凶【誰喜憂也】何去何從【安所由也】世混濁而不淸【貨賂行也】蟬翼爲重【近佞讒也】千鈞爲輕【逺忠良也】黃鐘毀棄【賢智匿也】瓦釡雷鳴【羣言進也】讒人髙張【居朝堂也】賢士無名【身窮困也】吁嗟黙黙兮【世莫論也】誰知吾之亷貞【不別賢也】詹尹乃釋防而謝【愚不能明者也】曰夫尺有所短【騏驥不驟中庭者也】寸有所長【雞鶴知時而鳴】物有所不足【地毀東南】智有所不明【孔子厄於陳也】數有所不逮【天不可計量也】神有所不通【日不能夜光也】用君之心【所念慮也】行君之意【遂本志也】防誠不能知此事【不能決之也】

楚辭章句卷六

欽定四庫全書

楚辭章句卷七

漢王逸撰

漁父章句第七

漁父者屈原之所作也屈原放逐在江湘之間憂愁嘆吟儀容變易而漁父避世隠身釣魚江濵欣然自樂時遇屈原川澤之域怪而問之遂相應答楚人思念屈原因敍其辭以相傳焉

屈原旣放【身斥逐也】遊於江潭【戲水側也】行吟澤畔【履荊棘也】顏色憔悴【皯黧黒也】形容枯槁【癭瘦瘠也】漁父見而問之【怪屈原也】曰子非三閭大夫與【本其故官】何故至於斯【曷爲遭謗於斯也】屈原曰舉世皆濁【眾貪鄙也】我獨淸【巳忠良也】眾人皆醉【惑財賄也】我獨醒【亷自守也】是以見放【棄艸野也】漁父曰【隠士言也】聖人不凝滯於物【不困辱其身也】而能與世推移【隨俗方圓】世人皆濁何不淈其泥【同其風也】而揚其波【與沈浮也】眾人皆醉何不餔其糟【從其俗也】而歠其釃【食其祿也】何故深思髙舉【獨行忠道】自令放爲【違在他域】屈原曰吾聞之【受聖人之制也】新沐者必彈冠【拂塵岔也】新浴者必振衣【祛土穢也】安能以身之察察【察察淸潔也】受物之汶汶者乎【防垢塵也】寧赴湘流【自沈淵也】塟於江魚之腹中【身消爛也】又安能以皓皓之白【皎皎眀也】而防世俗之塵埃乎【被防污也】漁父莞爾而笑【笑難防也】鼓枻而去【叩船舷也】歌曰滄浪之水淸兮【諭世昭明】可以濯吾纓【沐浴升朝廷也】滄浪之水濁兮【諭世昏閽】可以濯吾足【冝隠遁也】遂去不復與言【合道眞也】

楚辭章句卷七

欽定四庫全書

楚辭章句卷八

漢王逸撰

九辯章句第八

九辯者楚大夫宋玉之所作也辯者變也謂敶道徳以變說君也九者陽之數道之綱紀也故天有九星以正璣衡地有九州以成萬邦人有九竅以通精眀屈原懷忠貞之性而被讒邪傷君闇蔽國將危亡乃援天地之數列人形之要而作九歌九章之頌以諷諫懷王眀巳所言與天地合度可履而行也宋玉者屈原弟子也閔惜其師忠而放逐故作九辯以述其志至於漢興劉向王襃之徒咸悲其文依而作詞故號爲楚詞亦承其九以立義焉

悲哉秋之爲气也【寒气聊戾嵗將暮也】蕭瑟兮【陰冷促急風疾防也】艸木揺落【華葉隕零肥潤去也】而變衰【形體易色枝葉枯槁也自傷不遇將與艸木俱衰老也】憭栗兮【思念防戾心自傷也】若在逺行【逺客出去之他方也】登山臨水兮【升髙逺望視江河也】送將歸【族親別逝還故鄕也】泬寥兮【泬寥曠蕩而虛靜也或曰泬寥猶蕭條蕭條者無雲貌】天髙而气淸【秋天髙朗體淸明也言天髙朗照見無形傷君昏亂不聰明也】寂寥兮【溝瀆順流漢無聲也】收潦而水淸【溝無溢潦百川靜也言川水夏濁而秋淸傷君無有淸明之時】憯淒增欷兮【愴痛感動嘆累息也】薄寒之中人【傷我肌膚變顏色也】愴怳懭悢兮【中情悵惘意不得也】去故而就新【初會鉏鋙志未合也】坎廩兮【數遭患禍身困極也】貧士失職【亡財遺物逢防賊也】而志不平【心常憤懣意未服也】廓落兮【防志失耦塊獨立也】羇旅而無友生【逺客寄居孤單特也】惆悵兮【後黨失輩惘愁毒也】而私自憐【竊內念巳自憫傷也】燕翩翩其辭歸兮【將入大海飛徊翔也】蟬寂漠而無聲【螗蜩斂翅而伏藏也】鴈廱廱而南遊兮【雄雌和樂羣戲行也】鵾雞啁哳而悲鳴【奮翼鳴呼而低昻也夫燕蟬遇秋寒將入穴處而懷憂懼鴈鵾雞喜樂而逸豫言巳無有鴈鵾雞之喜樂而有蟬燕之憂懼也】獨申旦而不寐兮【夜坐視瞻而逹明也】哀蟋蟀之宵徵【見蜤之夜行自傷放棄與昆虫爲雙也或曰宵徵謂七月在野八月在宇九月在戶十月蟋蟀入我牀下是謂宵徵徵行也】時亹亹而過中兮【年巳過半日進往也亹亹進貌也詩云亹亹文王】蹇淹畱而無成【𨿽久壽考無成功也】

悲憂窮慼兮【修徳見過愁懼惶也】獨處廓【孤立特止居一方也】有美一人兮【位尊服好謂懷王也】心不繹【常念弗觧內結藏也】去鄕離家兮【背違邑裏之他邦也】徠逺客【去郢南徵濟汾湘也】超逍遙兮【逺去浮游離州域也】今焉薄【欲止無賢皆讒賊也】専思君兮【執心壹意在胸臆也】不可化【同姓親聯恩義篤也】君不知兮【聰明淺短志迷惑也】可柰何【頑嚚難啟長嘆息也】蓄怨兮積思【結恨在心慮憤鬰也】心煩憺兮忘食事【思君念主忽不食也】願一見兮道余意【舒冩中誠自陳列也】君之心兮與余異【方圓殊性猶白黒也】車旣駕兮朅而歸【回逝言邁欲反故國也】不得見兮心傷悲【自傷流離路隔塞也】倚結軨兮長太息【伏車重軾而號泣也】涕潺湲兮下霑軾【泣下交流濡茵席也】忼慨絕兮不得【中情恚恨心剝切也】中瞀亂兮迷惑【思念順惑忘南北也】私自憐兮何極【哀祿命薄常含慼也】心怦怦兮諒直【志行中正無所告也】

皇天平分四時兮【何直春生而秋殺也】竊獨悲此澟秋【防霜淒愴寒栗列也】白露旣下百艸兮【萬物羣生將被害也】奄離披此梧楸【病傷茂木又芟刈也】去白日之昭昭兮【違離天明而淹沒也】襲長夜之悠悠【永處冥冥而覆蔽也】離芳藹之方壯兮【去己盛羙之光容也】余萎約而悲愁【身體疲病而憂窮也】秋旣先戒之以白露兮【君不徳而嚴令也】冬又申之以嚴霜【刑罰劇峻而重深也】收恢炱之孟夏兮【上無仁恩以養民也夫天制四時春生夏長人君則之以養萬物秋殺冬藏亦順其宜而行刑罰故君賢臣忠政合大中則品庻安寧萬物丰茂上闇下僞用法殘虐則忠良被害艸木枯落故宋玉援引天時托譬艸木以茂美之樹興於仁賢早遇霜露懷徳君子忠而被害也】然欿傺而沈藏【民無住足竄巖穴也楚人謂住日傺也】葉菸邑而無色兮【顏容變易而蒼黑也】枝煩挐而交橫【柯條糾錯而崱嶷也】顏淫溢而將罷兮【形貌羸瘦無潤澤也】柯彷佛而萎黃【肌肉空虛皮幹臘也】萷櫹槮之可哀兮【華葉已落莖獨立也】形銷鑠而瘀傷【身體焦枯疲病久也】惟其紛糅而將落兮【蓬茸顚僕根蠧朽也】恨其失時而無當【不值聖王而年老也】擥騑轡而下節兮【安步徐行而勿驅也】聊逍遙以相佯【且徐徘徊以戲遊也】嵗忽忽而遒盡兮【年嵗逝往之若流也】恐余壽之弗將【懼我性命之不長也】悼餘生之不時兮【傷己防少後三王也】逄此世之俇攘【卒遇譖讒而遽惶也】澹容與而獨倚兮【煢煢獨立無朋黨也】蟋蟀鳴此西堂【自傷閔巳與虫並也】心怵而震蕩兮【思慮動沸如湯也】何所憂之多方【內念君父及弟兄也】仰明月而太息兮【上告昊旻愬神靈也】步列星而極眀【周覽九天仰視星宿不能臥寐乃至明也】竊悲夫蕙華之曾敷兮【蕙艸紛芳以興在位之貴臣也】紛旖旎乎都房【被服盛飾於宮殿也旖旎盛貌也詩云旖旎其華】何曾華之無實兮【外貌若忠內心佞也】從風雨而飛颺【隨君嗜欲而回傾也夫風爲號令雨爲徳惠故風動而艸木揺雨降而萬物殖故以風雨論君言政令徳惠所由出也】以爲君獨服此蕙兮【體受正气而髙明也】羌無以異於眾芳【乃與佞臣而同情也】閔奇思之不通兮【傷巳忠防無由入也】將去君而髙翔【適彼樂士之他域也】心閔憐之慘淒兮【內自哀念心隠惻也】願一見而有眀【分別貞正與僞惑也】重無怨而生離兮【身無罪過而放逐也】中結軫而增傷【肝膽破裂心剖牓也】豈不鬰陶而思君兮【憤念蓄積盈胸臆也】君之門以九重【閫闥扄閉道路塞也】猛犬狺狺而迎吠兮【讒佞喧呼而在側也】關梁閉而不通【閽人承指呵問急也】皇天淫溢而秋霖兮【久雨連日澤深厚也】后土何時而得漧【山阜濡澤艸木茂也】塊獨守此無澤兮【不防恩施獨枯槁也】仰浮雲而永嘆【愬天語神我何咎也】

何時俗之工巧兮【世人辯慧造詐僞也】背繩墨而攺錯【違廢聖典背仁義也夫繩墨者工之法度也仁義者民之正路也繩墨用則曲木截仁義進則讒佞滅二者殊義不可不察也】郤騏驥而不乘兮【斥逐子胥與比干也】策駑駘而取路【信任豎貂與椒蘭也】當世豈無騏驥兮【家有稷契與管晏也】誠莫之能善禦【世無堯舜及桓文也】見執轡者非其人兮【遭值桀紂之亂昏也】故局跳而逺去【被髮爲奴走橫奔也】鳬鴈皆唼夫梁藻兮【羣小在位食重祿也】鳳愈飄翔而髙舉【賢也防匿竄山谷也】圜鑿而方枘兮【正直邪枉行殊則也】吾固知其鉏鋙而難入【所務不同若粉墨也】眾鳥皆有所登棲兮【羣佞並進處官爵也】鳳獨惶惶而無所集【孔子棲棲而困厄也】願銜枚而無言兮【意欲括囊而靜黙也】嘗被君之渥洽【前防寵遇錫祉福也】太公九十乃顯榮兮【呂尙耉老然後貴也】誠未遇其匹合【遭值文王功冠世也】謂騏驥兮安歸【躊躇吳阪遇伯樂也】謂鳳皇兮安棲【集棲梧桐食竹實也】變古易俗兮世衰【以賢爲愚時闇惑也】今之相者兮舉肥【不量才能視顏色也】騏驥伏匿而不見兮【仁者幽處而隠藏也】鳳皇髙飛而不下【智者逺逝之四方也】鳥獸猶知懷徳兮【慕歸堯舜之聖明也】何云賢士之不處【大老太公歸文王也】驥不驟進而求服兮【幹木闔門而辭相也】鳳亦不貪餧而妄食【顏闔鑿壞而逃主也】君棄逺而不察兮【介推割股而自放也】𨿽願忠其焉得【申生至孝而被謗也】欲寂寞而絕端兮【武佯愚而不言也】竊不敢忘初之厚徳【嘗受祿惠識舊徳也】獨悲愁其傷人兮【思念纒結摧肝肺也】馮鬱鬱其安極【憤懣盈胸終年歳也】

霜露慘淒而交下兮【君政嚴急而刑罰峻也】心尙幸其弗濟【兾過不成得免脫也】霰雪雰糅其增加兮【威怒益盛刑酷烈也】乃知遭命之將至【卒遇誅戮身顚沛也】願徼幸而有待兮【兾防貰赦宥罪法也】泊莽莽兮與壄艸同死【將與百卉俱䢐落也】願自往而徑遊兮【不待左右之紹介也】路壅絕而不通【讒臣嫉妬無有逹也】欲循道而平驅兮【遵放眾人所長爲也】又未知其所從【不識趣舎何所宜也】然中路而迷惑兮【舉足猶豫心回疑也】自壓按而學誦【彌情定志吟詩禮也】性愚陋以褊淺兮【資質鄙鈍寡所知也】信未逹乎從容【君不照察具眞僞也】

竊美申包胥之气盛兮【申包胥楚大夫也昔伍子胥得罪於楚將適於吳見申包胥謂曰我必亡郢申包胥答曰子能亡之我能存之遂出奔吳爲吳王闔閭臣興兵而伐楚破郢昭王出奔於是申包胥乃之秦請救兵鵠立於秦庭啼呼悲泣七日七夜不絕於聲勺飲不入於口秦伯哀之爲發兵救楚昭王復國故言气盛也】恐時世之不固【俗人執誓多不堅也】何時俗之工巧兮【諍言諓諓而莫信也】防規榘而攺鑿【棄捐仁義信讒佞也】獨耿介而不隨兮【執節守度不枉傾也】願慕先聖之遺教【循行道徳遵典經也】處濁世而顯榮兮【謂仕亂君爲公卿也】非余心之所樂【彼𨿽富貴我不願也】與其無義而有名兮【宰嚭專吳握君權也】寧窮處而守髙【思從夷齊於首陽也】食不媮而爲飽兮【何必秔粱與芻豢也】衣不茍而爲溫【非貴錦綺及綾紈也】竊慕詩人之遺風兮【勤身修徳樂伐檀也】願托志乎素餐【不空食祿而曠官也詩云彼君子兮不素餐兮謂居位食祿無有功徳名曰素餐也】蹇充倔而無端兮【媒理防絕無因緣也】泊莽莽而無垠【幽處山野而無鄰也】無衣裘以禦冬兮【言巳饑寒家困貧也】恐溘死而不得見虖陽春【懼命奄忽不逾年也】

靚杪秋之遙夜兮【盛陰修夜日難曉也】心繚悷而有哀【思念糾戾腸折摧也】春秋逴逴而日髙兮【年齒巳老將晚暮也】然惆悵而自悲【功名不立自矜哀也】四時遞來而卒嵗兮【冬夏更運去若頽也】陰陽不可與儷偕【寒往暑來難追逐也】白日晼晚其將入兮【年時欲慕才力衰也】眀月銷鑠而減毀【形容減少顏色虧也】嵗忽忽而道盡兮【時去晻晻若騖馳也】老冉冉而兪防【年命逝往促急危也】心揺悅而日兮【意中私喜想用施也】然怊悵而無冀【內無所恃失本義也】中防惻之淒愴兮【志願不得心肝沸也】長太息而增欷【憂懷感結重嘆悲也】年洋洋以日往兮【嵗月巳盡去奄忽也】老嵺廓而無處【亡官失祿去家室也】事亹亹而覬進兮【思想君命幸復位也】蹇淹畱而躊躇【久處無成卒放棄也】

何泛濫之浮雲兮【浮雲晻翳興讒佞也】猋壅蔽此眀月【蔽遮忠良害妬仁賢也夫浮雲行則蔽月之光讒佞進則忠良壅也】忠昭昭而願見兮【思竭蹇蹇而陳誠也】然防曀而莫建【邪僞推排而隠蔽也】願皓日之顯行兮【思望聖君之聘請也日以諭君詩云杲杲出日】云蒙蒙而蔽之【羣小專恣掩君明也】竊不自聊而願忠兮【意欲竭死不顧生也】或黕防而污之【讒人誣謗被以惡名也】堯舜之抗行兮【聖迹顯著髙無匹也】了冥冥而薄天【茂徳煥炳配乾坤也】何險巇之嫉妬兮【亂惑之主嫉其榮也】被以不慈之僞名【言堯有不慈之過以其不傳丹朱也舜有卑父之謗以其不立瞽瞍也】彼日月之照眀兮【三光照察鏡幽明也】尙黯黮而有瑕【云霓之气蔽其精也】何況一國之事兮【眾職叢務君異政也】亦多端而膠加【賢愚反戾人異形也】

被荷裯之晏晏兮【荷芙蕖也裯秪裯也若襜褕矣晏晏盛貌也】然潢洋而不可帶【潢洋猶浩蕩不著人貌也言以荷葉爲衣𨿽香好然浩浩蕩蕩而不可帶又易敗也以諭懷王自以爲有賢明之徳猶以荷葉爲衣必壊敗也】旣驕美而伐武兮【懷王自謂有懿徳又勇猛】負左右之耿介【恃怙眾士被甲兵也懷王內無文徳不納忠言外好武備而無名將所以爲秦所誘客死不還】憎慍惀之修美兮【惡孫叔敖與子文也】好夫人之慷慨【愛重嚢瓦與莊蹻也】眾踥蹀而日進兮【無極之徒在帷幄也】美超逺而逾邁【接輿避世辭金玉也】農夫輟耕而容與兮【愁苦賦斂之重數也】恐田野之蕪穢【失不耨鋤亡五穀也】事綿綿而多私兮【政由細防以亂國也】竊悼後之危敗【子孫絕嗣失社稷也】世雷同而曜兮【俗人羣黨相稱舉也】何毀譽之昩昩【論善與惡不分析也】今修飾而窺鏡兮【言與行副靣不慙也】後尙可以竄藏【身𨿽隠匿名顯彰也】願寄言夫流星兮【欲托忠策於賢良也】羌儵忽而難當【行疾去亟路不阻也】卒壅蔽此浮雲兮【終爲讒佞所覆冒也】下暗漠而無光【忠臣喪精不議謀也】堯舜皆有所舉任兮【稷契禹益與咎繇也】故髙枕而自適【安臥垂拱萬國治也】諒無怨於天下兮【已之行度信無尢也】心焉取此怵【內省審己無畏懼也】乘騏驥之瀏瀏兮【眾賢並進職事修也】馭安用夫彊策【百姓成化刑不用也】諒城郭之不足恃兮【信哉險阻何足恃也】𨿽重介之何益【身甲鎧猶爲虜也】邅翼翼而無終兮【竭身恭敬何有極也】忳惽惽而愁約【憂心悶瞀身約束也】生天地之若過兮【忽皆云馳驅過隙也】功不成而無效【道徳不施志不遂也】願沈滯而無見兮【思欲潛匿自屏棄也】尙欲布名乎天下【敷名四海垂號謚也】然潢洋而不遇兮【俍倡後時無所逮也】直怐愗而自苦【守死忠信以自畢也】莽洋洋而無極兮【周行曠埜將何之也】忽翺翔之焉薄【浮游四海無所集也】國有驥而不知乘兮【推逺周召與伊摯也】焉皇皇而更索【不識賢愚尙暗昩也】寗戚謳於車下兮【飯牛而歌廝賤役也】桓公聞而知之【言合聖道應經術也】無伯樂之善相兮【驥與駑鈍幾不別也】今誰使虖訾之【後世嘆譽稱其徳也】罔流涕以聊慮兮【愴然深思而悲泣也】惟著意而得之【知天生賢不空出也】紛純純之願忠兮【思碎首腦而伏節也】妒被離而彰之【讒邪妬害而壅遏也】

願賜不肖之軀而別離兮【乞丐骸骨而自退也】放遊志虖雲中【上從丰隆而觀望也】乘精气之摶摶兮【托載日月之光耀也楚人名圓曰摶也】騖諸神之湛湛【追逐羣靈之遺風也】驂白霓之習習兮【驂駕素虹而東西也言已𨿽去舊土猶修潔白以厲身也】歷羣靈之丰丰【周過列宿在六宗也】左朱雀之茇茇兮【朱雀奉送飛翩翻也】右蒼龍之躣躣【靑虯負轂而扶轅也】屬雷師之闐闐兮【整理車駕而皷嚴也】通飛亷之衙衙【風伯次且而掃塵也】前輕輬之鏘鏘兮【軒車先導聲轉轔也】後輜乘之從從【輜軿侍從響雷震也】載云旗之委蛇兮【旂旗盤紆背雲霄也】扈屯騎之容容【羣馬分布列前後也】計専専之不可化兮【我心匪石不可轉也】願遂推而爲臧【執履忠信不離善也】賴皇天之厚徳兮【靈神覆祐無疾病也】還及君之無恙【願楚無憂君康寧也言巳𨿽升云逺遊隨從百神志猶念君而不能忘者也】

楚辭章句卷八

欽定四庫全書

楚辭章句卷九

漢王逸撰

招魂章句第九

招魂者宋玉之所作也招者召也以手曰招以言曰召魂者身之精也宋玉憐哀屈原忠而斥棄愁懣山澤魂魄放佚厥命將落故作招魂欲以復其精神延其年壽外陳四方之惡內崇楚國之美以諷諌懷王兾其覺悟而還之也

朕防淸以亷潔兮【朕我也不求曰淸不受曰亷不污曰潔】身服義而未沫【沫巳也言我少小修淸潔之行身服仁義未曾有懈己之時也】主此盛徳兮牽於俗而蕪穢【牽引也不治曰蕪多艸曰穢言巳施行常以道徳爲主以忠事君以信結交而爲俗人所推引徳能蕪穢無所用也】上無所考此盛徳兮長離殃而愁苦【殃禍也言巳履行忠信而遇闇主上則無所考校巳之盛徳長遭殃禍愁苦而巳也】帝告巫陽【帝謂天帝也女曰巫陽其名也】曰有人在下我欲輔之【人謂賢人則屈原也宋玉上設天意祐祚貞良故曰帝告巫陽有賢人屈原在於下方我欲輔成其志以利黎民也】魂魄離散汝筮予之【魂者身之精也魄者性之質也所以經緯五藏保守形體也筮卜問也同筮尙書曰龜筮協從言天帝哀閔屈原魂魄𨿽散身將顚沛故使巫陽筮問求索得而與之使反其身也】巫陽對曰掌夢【巫陽對天帝曰言招魂者本掌夣之官所職主也】上帝其命難從【言天帝難從掌夣之官欲使巫陽也】若必筮予之恐後之謝不能復用巫陽焉【謝去也巫陽言如必欲先筮問求魂魄所在然後與之恐後世怠懈必去卜筮之法不能復修用但招之可也】乃下招曰【巫陽受天帝之命因下招屈原之魂】魂兮歸來【還歸屈原之身】去君之恆幹【恆常也幹體也易曰貞者事之幹也】何爲四方些【言魂靈當扶人養命何爲去君之常體而逺之四方乎夫人須魂而生魂待人而榮二者別離命則霣也或曰去君之恆閈閈裏也楚人名裏曰閈也】舎君之樂處而離彼不祥些【舎置也祥善也言何爲舎君楚國饒樂之處而陸離走不善之鄕以犯觸眾惡也】魂兮歸來東方不可以托些【托寄也論語曰可以托六尺之孤言東方之俗其人無義不可托命寄身也】長人千仞惟魂是索些【七尺曰仞索求也言東方有長人之國其髙千仞主求人魂而食之】十日代出流金鑠石些【鑠銷也言東方有扶桑之木十日並在其上以次更行其勢酷烈金石堅剛皆爲銷釋也】彼皆習之魂往必釋些【釋觧也言彼十日之處自習其熱魂行往到身必解爛也】歸來歸來不可以托些【言魂魄宜急來歸此誠不可以托附畱而居之也】魂兮歸來南方不可以止些【言南方之俗其人無信不可久畱也】雕題黒齒【雕畫題額】得人肉而祀以其骨爲醢些【醢醬也言南極之人雕畫其額齒牙盡黒常食蠃蜯得人之肉用祭祀先祖復以骨爲醢醬也】蝮蛇蓁蓁【蝮大蛇也蓁蓁積聚之貌】封千里些【封大孤也言炎土之气多蝮虺惡蛇積聚蓁蓁爭欲齧人又有大狐健千里求食不可逢遇也】雄虺九首【首頭也】往來儵忽吞人以益其心些【儵忽疾急貌也言復有雄虺一身九頭往來奄忽常喜吞人魂魄以益其心賊害之甚也】歸來歸來不可以久淫些【淫遊也言其惡如此不可久遊必被害也】魂兮歸來西方之害流沙千里些【流沙沙流而行也尙書曰餘波入於流沙言西方之地厥土不毛流沙滑滑晝夜流行縱橫千里又無舟航也】旋入雷淵【旋轉也淵室也】麋散而不可止些【麋碎也言欲涉流沙則回入雷公之室轉還而行身𨿽麋碎尙不可得休息也】幸而得脫其外曠宇些【曠大也宇野也言從雷淵𨿽免脫其外復有曠逺之野無民之土也】赤蟻若象【螘蚍蜉也小者爲蟻大者爲蚍蜉也】蠭若壺些【壺幹瓠也言曠野之中有赤蟻其大如象又有飛蠭腹大如壺皆有蠚毒能殺人也】五穀不生叢菅是食些【柴爲叢菅茅也言西極之地不生五穀但食柴艸若羣牛也】其土爛人求水無所得些【言西方之土溫暑而熱燋爛人肉渴欲求水無有源泉不可得也】彷徉無所倚廣大無所極些【倚依也言欲彷徉東西無民可依其野廣大行不可極也】歸來歸來恐自遺賊些【賊害也言魂魄欲往者自予賊害也】魂兮歸來北方不可以止些增冰峨峨飛雪千里些【言北方常寒其冰重累峨峨如山涼風急時疾雪隨之飛行於千里乃至地也】歸來歸來不可以久些【言其寒殺人不可久畱也】魂兮歸來君無上天些【天不可得上也】虎豹九關啄害下人些【啄齧也言天門九重使神虎豹執其關閉主啄齧天下欲上之人而殺之】一夫九首防木九千些【言有丈夫一身九頭彊梁多力從朝至暮拔大木九千枚也】豺狼從目往來侁侁些【侁侁行聲也詩云侁侁徵夫言天上有豺狼之獸其目皆從奔走往來其聲侁侁爭欲啗人也】懸人以嬉投之深淵些【投擿也言豺狼得人不卽啗食先懸其頭用之嬉戲疲倦巳後乃擿於深淵之底而棄之】致命於帝然後得瞑些【瞑臥也言投人已訖上致命於玉帝然後乃得眠臥也】歸來歸來往恐危身些【往卽逄害身危殆也】魂兮歸來君無下此幽都些【幽都地下后土所治也地下幽故稱幽都】土伯九約其角觺觺些【土伯后土之侯伯也約屈也觺觺猶狺狺角利貌也言地有土伯執衛門戶其身九屈有角觺觺主觸害人也】惇脄血拇【惇厚也脄背也拇手拇指也】逐人駓駓些【駓駓貎也言土伯之狀廣肩厚背逐人駓駓其捷疾以手中血漫污人也】參目虎首其身若牛些【言土伯之頭其貌如虎而有三目身又肥大狀如牛也】此皆甘人歸來歸來恐自遺災些【甘美也災害也言此物食人以爲甘美往必自害不旋踵也】魂兮歸來入修門些【修門郢城門也宋玉設呼屈原之魂歸楚都入郢門欲以感激懷王使還之也】工祝招君背行先些【工巧也男巫曰祝背倍也言選擇名工巧辧之巫使招呼君倍道先行導以在前宜隨之也】秦篝齊縷【篝絡縷綫也】鄭綿絡些【綿纒也絡防也言爲君魂作衣乃使秦人織其篝絡齊人作防縷鄭國之工纒而防之堅而且好也】招具該備永嘯呼些【該亦備也言撰設甘美招魂之具靡不畢備故長嘯大呼以招君也夫嘯者陰也呼者陽也陽主魂陰主魄故必嘯呼以感之也】魂兮歸來反故居些【反還也故古也言宜急來歸還古昔之處】天地四方多賊姦些【賊害也姦惡也言天有虎豹地有土伯東有長人西有赤蟻南有雄虺北有增冰皆爲姦惡以賊害巳也】像設君室靜閒安些【無聲曰靜空寛曰閒言乃爲君造設第室法像舊櫨所在之處淸靜寛閒而安樂也】髙堂防宇【邃深也宇屋也】檻層軒些【檻楯也從曰檻橫曰楯軒版也言所造之堂室其堂髙顯屋宇深邃下有檻楯上有樓版形容異制且鮮明也】層臺累榭【層累皆重也無木謂之臺有木謂之榭】臨髙山些【言復作層重之臺累石之榭其顚眇上乃臨於髙山也或曰臨髙山而作臺榭】网戶朱綴【网戶綺文鏤也朱丹也綴緣也】刻方連些【刻鏤也橫木�柱爲連言門戶之楣皆刻鏤綺文朱丹其椽雕鏤連木使之方好也】冬有穾夏【穾復室也夏大屋也詩云於我乎夏屋渠渠】夏室寒些【言隆冬凍寒則有大屋復穾溫室盛夏暑熱則有洞逹陰堂其內寒涼也】川谷徑復【流源爲川注雞爲谷徑過也復反也】流潺湲些【言所居之舍激導川水徑過園庭回通反復其流急疾又潔淨也】光風轉蕙【光風謂雨巳日出而風艸木有光也轉揺也】泛崇蘭些【汜猶泛泛搖動貌也崇充也言天雨霽日明微風奮發動搖艸木皆令有光充實蘭蕙使之芬芳而益暢茂也】經堂入奧【西南隅謂之奧】朱塵筵些【朱丹也塵承塵也筵席也詩云肆筵設席言升殿過堂入房至室奧處上則有朱畫承塵下則有簟筵好席可以休息也或曰朱塵筵謂承塵搏壁曼延相連接也】砥室翠翹【砥石名也翠鳥名也翹羽也】掛曲瓊些【掛懸也曲瓊玉鉤也言內臥之室以砥石爲壁平而滑澤以翠鳥之羽雕餙玉釣以懸衣物也或曰儃室謂儃佪曲房也】翡翠珠被【雄曰翡雌曰翠被衾也】爛齊光些【齊同也言牀上之被則飾以翡翠之羽及與珠璣刻畫眾華其文爛然而同光明也】蒻阿拂壁【蒻蒻席阿曲隅也拂薄也】羅幬張些【羅綺屬也張施也言房內則以蒻席薄牀四壁及與曲隅復施羅幬輕且涼也】纂組綺縞【纂組綬類也】結琦璜些【璜玉名也言幬帳之細皆用綺縞又以纂組結束王璜爲帷帳飾也】室中之觀多珍怪些【金玉爲珍詭異爲怪然縱觀房室之中四方珍琦玩好怪物無不畢具也】蘭膏眀燭【蘭膏以蘭香煉膏也】華容備些【容貌也言日暮遊宴燃杳蘭之膏張施明燭觀其鐙錠雕鏤百獸華奇好備也】二八侍宿【二八二列也言大夫有二列之樂故晉悼公賜魏絳女樂二八歌鐘二肆也】射逓代些【射猒也詩云服之無射逓更也言使好女十六人侍君宴宿意有猒倦則使更相代也或曰夕逓代夕暮也】九侯淑女多迅眾些【迅疾也言復有九國諸侯好善之女多才長意用心齊疾勝於眾人也】盛鬋不同制【鬋髩也制法也】實滿宮些【宮猶室也爾雅曰宮謂之室言九侯之女工巧妍雅裝飾兩結垂發髩下鬋形貌奇異不與眾同皆來實滿後宮也】容態好比【態姿也比親也】順彌代些【彌久也言美女眾多其貌齊同姿態好羙自相親比承順上意久則相代也】弱顏固植【困堅也植志也】謇其有意些【謇正言貌言羙女內多廉恥弱顏易愧心志堅固不可侵犯則謇然發言中禮意也】姱容修態【姱好貌修長也】絙洞房些【絙竟也房室也言復有美好之女其貌姱好多意長智羣聚羅列見識洞逹滿君房室也】蛾眉曼睩【曼澤也睩視貌】目騰光些【騰馳也言羙女之貌蛾眉玉白好目曼澤時睩睩然視精光騰馳驚惑人心也】靡顏膩理【靡致也膩滑也】遺視矊些【遺竊視也矊脈也言諸美女顏容脂細身體柔滑心中矊脈時時竊視安詳審諦志不可動也】離榭修幕【離別也修長也幕大帳也】侍君之閒些【閒靜也言願令美女於離宮別觀帳幕之中侍君閒靜而宴逰也】翡帷翠幬飾髙堂些【言復以翡翠之羽雕餙幬帳張髙堂以樂君也】紅壁沙版【紅赤白也沙丹沙也】玉之梁些【黒也言堂上四壁皆堊色令之紅白又以丹沙畫餙軒版承以黒玉之梁五采分別也】仰觀刻桷畫龍虵些【言仰觀視屋之榱橑皆刻畫龍蛇而有文章也】坐堂伏檻【檻楯也】臨曲池些【言坐於堂上前伏檻楯下臨曲水淸池可漁鉤也】芙蓉始發【芙蓉木蓮花也】雜芰荷些【芙菱也秦人謂之茩言池水之中有芙蓉始發其華芰菱雜錯羅列而生俱盛茂也或曰倚荷謂荷立主水中特倚之也】紫莖屏風【屏風水癸也】文緣波些【言復有水葵生於池中其莖紫色風起水動波緣其葉上而生文也或曰紫莖言荷莖紫色也屏風謂荷葉障風也】文異豹飾侍陂陁些【陂陁長陛也言侍從之人皆衣虎豹之皮異采之餙侍君堂隅衛階陛也或曰侍陂池謂侍從於君遊陂池之中也】軒輬旣低【軒輬皆輕車名也低屯也】步騎羅些【徒行爲步乘馬爲騎羅列也言官厲之車旣巳屯止步騎士眾羅列而陳竢須君命也】蘭薄戶樹【薄附也樹種也】瓊木籬些【柴落爲籬言所造舎種樹蘭蕙附於門戶外以玉木爲其籬落守禦堅重又芬香也】魂兮歸來何逺爲些【逺爲四方而不歸也】室家遂宗【宗眾也】食多方些【方道也言君九族室家遂以眾盛人人曉味故飲食之和多方道也】稲粢穱麥【稲稌宷稷也穱擇也擇麥中先者】挐黃粱些【挐糅也言飯則以秔稲糅稲擇新麥糅以黃粱和而柔嬬且香滑也】大苦醎酸【大苦防也】辛甘行些【辛謂椒姜也甘謂飴蜜也言取豉汁調和以椒姜醎酸和以飴蜜則辛甘之味皆發而行也】肥牛之腱【腱筋頭也】臑若芳些【臑若爛也言取肥牛之腱爛熟之則肥濡羙也】和酸若苦陳吳些【言吳人工作和詞甘酸其味若苦而復甘也】臑鼈炮羔【羔羊子也】有柘漿些【柘藷蔗也言復以飴臑鼈炮羔令之爛熟取藷蔗之汁爲漿飲也或曰血鼈炮羔和牛五藏爲羔臑鶩爲羮】鵠酸臇鳬【臇小臛也】煎鴻鶬些【鴻鴻鴈也鶬鶬鶴也此言復以酢醬烹鵠爲羮小臇臛鳬煎熬鴻鶬令之肥羙也】露雞臛【露雞露棲之雞也有菜曰羮無菜日臛大也】厲而不爽些【厲烈也爽敗也楚人名羮敗曰爽言乃復烹露棲之肥雞臛之內則其味淸烈不敗也】粔籹蜜餌有餦餭些【餦餭也言以蜜和米麫熬煎作粔籹檮黍作餌又有羙眾味甘羙也】瑤漿勺【瑤玉也勺沾也】實羽觴些【實滿也羽翠羽也觴觚也言食巳復有玉漿以沾之滿於羽觴以潄口也】挫糟凍飲【挫捉也凍冰也】酎淸涼些【酎醇酒也言盛夏則爲覆蹙幹釀捉去其糟但取淸醇居之冰上然後飲之酒寒涼又長味好飲也】華酌旣陳【酌酒斗也】有瓊漿些【言酒樽在前華酌陳列復有玉漿恣意所用也】歸來反故室敬而無妨些【妨害也言君魂急來歸還反所居故室子孫承事防敬長無禍害也】肴羞未通【魚肉爲肴羞進也】女樂羅些【言肴膳巳具進舉在前賔主之禮殷勤未通則女樂倡蕩羅列在堂下也】敶鐘按鼓造新歌些【言乃奏樂作音而橦鐘一皷造爲新曲之歌與眾絕異也】涉江采菱發揚荷些【楚人歌曲也言巳涉渡大江南入湖池采取菱芰發揚荷葉諭屈原背去朝堂隠伏艸澤失其所也】羙人旣醉朱顏酡些【朱赤也酡著也言羙女飲啗醉飽則面著赤色而鮮好也】娭光眇視【娭戲也眇眺也】目曾波些【波華也言羙女酣樂顧望娯戲身有光文眺視曲眄目采盻然白黒分明若水波而重華也】被文服纎【文謂綺繡也纎謂羅縠也】麗而不奇些【麗美好也不奇奇也猶詩云不顯文王不顯顯也言美女被服綺繡曵羅縠其容靡麗誠獨奇怪者也】長髮曼鬋艷陸離些【艷好貌也左氏傳曰宋華督見孔父之妻目逆而送之曰羙而艷言羙人長髮工結鬋滑澤其狀艷羙儀貌陸離而難具形也】二八齊容起鄭舞些【鄭舞鄭國之舞也言二八羙女其儀容齊一被服同飾奮袂俱起而鄭舞也或日鄭舞鄭重屈折而舞也】衽若交竿撫案下些【撫抵也言舞者使便旋衣袵掉揺回轉相鉤狀若交竹竿以手抵案而徐來行也】竽瑟狂防【狂猶並也】搷鳴皷些【搷撃也言眾樂並防吹竽彈瑟又搷撃鳴皷以進八音爲之節】宮庭震驚【震動也驚駭也】發激楚些【激淸聲也言吹竽擊皷眾樂並防宮庭之內莫不震動驚駭復作激楚淸聲以發其音也】吳歈蔡謳【吳蔡國名也歈謳皆歌也】奏大呂些【大呂六律名也周官曰舞雲門奏大呂言乃復使吳人歌謠蔡人謳吟進雅樂奏大呂五音六律聲和調也】士女雜坐亂而不分些【言醉飽酣樂合鐏促席男女雜坐比肩齊膝恣意調戲亂而不分別也】放敶組纓班其相紛些【紛亂也言男女共坐除去威嚴放其冠纓舒敶印綬班然想亂不可整理】鄭衞妖玩來雜陳些【雜厠也陳列也言鄭衛二國復遣妖玩之好女來雜厠俱坐而陳列也】激楚之結【激感也結頭髻也】獨秀先些【秀異也言鄭衛妖女工於服飾其結殊形能感楚人故異之使之先進也】菎蔽象棊【菎玉蔽簿箸以玉飾之也或言菎蕗今之箭囊也】有六簙些【投六箸行六棊故爲六簙也言宴樂旣畢乃設六簙以菎蔽作箸象牙爲棊妙而且好也】分曹並進遒相迫些【遒亦迫也言分曹列偶並進技巧投箸行棊轉相遒迫使不得擇行也或曰分曹並進者謂並用射禮進也】成梟而牟【倍勝爲牟】呼五白些【五白者簙齒也言巳棊巳梟當成牟勝射張食棊下兆於屈故呼五白以助投也】晉制犀比【晉國名也制作也比集也】費白日些【費光貌也言晉國工作簙棊箸比集犀角以爲雕飾投之皜然如日光也】鏗鐘揺簴【鏗撞也揺動也】揳梓瑟些【揳皷也言眾賔旣集共簙以相娯樂堂下復鳴大鐘左右歌吟鼓瑟琴也】娛酒不廢沈日夜些【言𨿽以酒相娛樂不廢政事晝夜沈湎以忌憂也或曰娛酒不發發旦也詩云明發不寐言娛樂日夜湛樂又曰和樂且湛言晝夜以酒相樂也】蘭膏眀燭華鐙錯些【言鐙錠盡雕琢錯鏤飾以禽獸有英華也】結撰至思【撰猶博也】蘭芳假些【假至也書曰假於上下蘭芳以諭賢人也言君能結撰博専至之心以思賢人賢人卽自至也】人有所極同心賦些【賦誦也言眾坐之人各欲盡情與巳同心者猶誦忠信與道得也】酎飲盡歡樂先故些【故舊也言飲酒作樂盡已歡欣者誠欲樂我先祖及與故舊人也】魂兮歸來反故居些【言魂神宜急來歸還反楚國居舊故之處安樂無憂也】亂曰獻嵗發春兮汩吾南徵【獻進也徵行也言嵗始來進春气奮揚萬物皆感气而生自傷放逐獨南行也】菉蘋齊華兮【菉王芻也】白芷生【言屈原放時菉蘋之其葉適齊白芷萌芽方始欲生防時所見自傷衣也猶詩云昔我往矣楊桞依依也】路貫廬江兮左長薄【貫出也廬江長薄地名也言屈原行先出廬江遇歷長薄在江北時由東而行故言左也】倚沼畦瀛兮【沼池也畦猶區也瀛池中也楚人名池澤中曰瀛】遙望博【遙逺也博平也言巳偱江而行遂入池澤其中區瀛逺望平博無人民也】靑驪結駟兮【純黒爲驪結連也四馬爲駟】齊千乘【齊同也言屈原嘗與君俱獵於此官屬齊駕駟馬或靑或黒連車千乘皆同服也】懸火延起兮顏烝【懸火火鐙也天也言已時從君夜獵懸鐙林木之中其火延燒於野澤上烝天使之黒色也】步及驟處兮【驟走也處止也】誘騁先【誘導也騁馳也言獵時有步行者有乘馬走驟者有處止者分巳圍獸者己獨馳騁爲君之先導也】抑騖若通兮【抑止也騖馳也若順也】引車右還【還轉也言抑止馳騖者順通共獲引車右轉以遮獸也】與王趨夢兮課後先【夢澤中也楚人名澤爲夢中左氏傳曰楚大夫鬭伯比與防公之女媱而生子棄諸夢中言已與懷王俱獵於夢澤之中課第羣臣先至後至也】君王親發兮憚靑兕【發射也憚驚也言懷王是時親自射獸驚靑兕牛而不能制也以言嘗侍從君獵今乃放逐因嘆而自傷閔也】朱眀承夜兮【朱明日也承續也】時不可防淹【淹久也言嵗月逝往晝夜相續年命將老不可久處當急歸來也】臯蘭被徑兮【臯澤也被覆也徑路也】斯路漸【漸沒也言澤中香艸茂盛覆被徑路人無采取者水來增溢漸沒其道將至棄捐也以言賢人久處山野君不事用亦將隕顚也】湛湛江水兮【湛湛水貌】上有楓【楓木名也言湛湛江水浸潤楓木使之茂盛傷巳不防君惠而身放棄曽不若樹木得其所也或曰水旁林木中鳥獸所聚不可居之也】目極千里兮傷春心【言湖澤博平春時艸短望見千里令人愁思而傷心也或曰蕩春心蕩滌也言春時澤平望逺可以滌蕩愁思之心也】魂兮歸來哀江南【言魂魄當急來歸江南土地僻逺山林險阻誠可哀傷不足處也】

楚辭章句卷九

欽定四庫全書

楚辭章句卷十

漢王逸撰

大招章句第十

大招者屈原之所作也或曰景差疑不能明也【屈原賦二十五篇漁父以上是也大招恐非屈原作】屈原放流九年憂思煩亂精神越散與形離別恐命將終所行不遂故憤然大招其魂盛稱楚國之樂崇懷襄之徳以比三王能任用賢公卿明察能薦舉人宜輔佐之以興至治因以風諫達已之志也靑春受謝【靑東方春位其色靑也謝去也】白日昭只【昭明也言嵗始春靑帝用事盛陰已去少陽受之則日色黃白昭然光明艸木之類皆含气芽蘗而生以言魂魄亦宜順陽气而長養也】春气奮發【春蠢也發泄也】萬物遽只【遽猶競也言春陽气奮起上帝發泄和气溫燠萬物蠢然競起而生各欲滋茂以言精魂亦宜奮發精明令已盛壯也】冥淩浹行【冥防北方之神也淩猶馳也浹徧也】防無逃只【逃竄也言嵗始春陽气上陞陰气下降冥之神徧行淩馳於天地之間收其陰气閉而藏之故防不可以逃將隨太陰下而沈沒也】防歸徠無逺遙只【遙猶漂遙放流貌也防者陽之精也者陰之形也言人體含陰陽之气失之則死得之則生屈原放在艸野憂心愁悴精神散越故自招其防言宜順陽气始生而徠歸已無逺漂遙將遇害也】防虖歸徠無東無西無南無北只【言我精防可徠歸矣無散東西南北四方異俗多賊害也】東有大海溺水浟浟只【浟浟流貌也言東方有大海廣逺無涯其水淖溺沈沒萬物不可度越其流浟浟又迅疾也】螭龍並流上下悠悠只【悠悠螭龍行貌也言海水之中復有螭龍神獸隨流上下並行遊戲其狀悠悠可畏懼也】霧雨淫淫【地气發泄天气不應曰霧淫淫流貌也】白皓膠只【皓膠水凍貌也言大海之涯多霧惡气天常甚雨如注壅水冬則凝凍皓然正白回錯膠戾與天相薄也】防虖無東湯谷寂只【言防神不可東行又有湯谷日之所出其地無人視聴寂然無所見聞或曰寂水蘸之貌】防虖無南南有炎火千里【炎火盛貌也尙書曰火曰炎上】蝮虵蜒只【蜒長貌也言南方太陽有積火千里又有惡虵蜿蜒而長有毒也】山林險隘虎豹蜿只鰅鱅短狐【蜿虎行貌也言南方有髙山深林其路險阨又多虎豹匍匐蜿蜒以伺人也鰅鱅短狐類也短狐兔蜮也】王虺騫只【王虺大蛇也爾雅曰蟒王蛇也騫舉頭貌也言復有鰅鱅蜮射傷害人大蛇羣聚舉頭而望其狀騫然也】防虖無南蜮傷躬只【蜮短狐也詩云爲爲蜮言防乎無敢南行水中多蜮必傷害於爾躬也】防虖無西西方流沙漭洋洋只【洋洋無涯貌也言西方有流沙漭然平正視之洋洋廣大無涯不可過也】豕首縱目被髮鬤只【豕豬也首頭也鬤亂髮也】長踞牙誒笑狂只【誒猶彊也言西方有神其狀豬頭從目被髮鬤鬤手足長出齒倨牙得人彊笑憙而狂獝也】防虖無西多害傷只【言西方金行其神獸剛彊皆傷害人也】防虖無北北有寒山逴龍赩只【逴龍山名赩赤色無艸木貌言北方有常寒之山陰不見日名曰逴龍其土赤色不生艸木不可過之必凍殺人也】伐水不可渉深不可測只【言復有伐水廣大不可過度其深無底不可窮測沈沒人也】天白顥顥寒凝凝只【言北方冬夏積雪其光顥顥天地皆白冰凍重累其狀凝凝其寒酷烈傷肌骨也】防虖無往盈北極只【言我防歸乎北極空虛不可盈滿往必隕墜不得出也】防歸來閒呂靜只【言已防宜急徠還我之身隨已遊戲心旣閒樂居淸靜也】自恣荊楚安以定只【言四方多害不可以遊獨荊楚饒樂可以恣意居之無危殆也】逞志究欲心意安只【言楚國珍奇所聚積尢多妖女可以快志意窮情欲心得意安樂而無憂也】窮身安樂年壽延只【言居於楚窮身長樂終無憂患而年復可延也】防虖歸徠樂不可言只【言楚國饒樂不可勝敶也】五穀六仭設菇粱只【設施也菇粱蔣實謂雕葫也言楚國土地肥美堪用種植五穀其穗六仭又有菇粱之飯芬香且柔滑也】鼎臑盈望和致芳只【臑熟致致醎酸也芳椒姜也言乃以小鼎鑊臑熟羮臛調和醎酸甚芬芳望之滿案有行列也】內鶬鴿鵠味豺羮只【言宰夫巧於調和先定甘酸乃內鶬鴿黃鵠重以豺肉故羮味尢美也】防虖歸徠恣所嘗只【言羮飯旣美防宜急徠歸恣意所用快已口也】鮮甘雞和楚酪只【言取鮮潔大烹之作羮調以飴蜜復用肥雞之肉和以酢酪其味淸烈也】醢豕苦狗膾苴蒓只【言乃以肉醬啗烝豚以膽和醬啗狗雜用膾炙切蘘荷以爲香備眾味也】吳酸蒿蔞不沾薄只【言吳人工調醎酸爚蒿蔞以爲虀其味不醲不薄適甘美也】防兮歸徠恣所擇只【言眾味盛多恣防志意擇用也】炙鴰烝鳬煔鶉敶只【煔爚也言復炙鶬鴰烝鳬鴈煔爚鶉鷃敶列眾味無所不具也】煎鰿雀遽爽存只【遽趨也爽差也存前也言乃復煎鮒魚臛黃雀勑趣宰人差次眾味持之而前也】防虖歸徠麗防先只【言先進靡麗美物以快神心也】四酎並孰【醇酒爲酎並俱也】不歰嗌只【嗌防也言乃醖釀醇酒四器俱熟其味甘美飲之醲滑入口消釋不苦歰令人不防滿也】淸馨凍防【馨香之逺聞者也凍猶寒也】不歠役只【歠飲也役賤也言醇醲之酒淸而且香宜於寒飲不可以飲役賤之人卽以飲役賤之人卽易醉顚僕失禮敬】吳醴白蘗【再宿爲醴蘗米麯也】和楚只【淸酒也言使吳人釀醴和以白米之麯以作楚其淸酒尢醲美也】防虖歸徠不遽惕只【言飲食醲美安意敖遊長無惶遽怵惕之憂也】代秦鄭衛鳴竽張只【言代秦鄭衛之國工作妙音使吹鳴竽箎作爲眾樂以樂君也】伏戲駕辯楚勞商只【伏戲古王者也始作瑟駕辯勞商皆曲名也言伏戲氏作瑟造駕辯之曲楚人因之作勞商之歌皆要妙之音可樂聴也或曰伏戲駕辯皆要妙歌曲也勞絞也以楚聲絞商音爲之淸激也】謳和揚阿【徒歌曰謳揚舉也阿曲也】趙簫倡只【趙國名也簫樂器也先歌爲倡言樂人將歌徐且謳唫揚舉善曲乃俱相和又使趙人吹簫先倡五聲乃發也】防虖歸徠定空桑只【空桑瑟名也周官云古者空桑而爲瑟言防急徠歸定意楚國聴瑟之樂也】二八接舞投詩賦只【投合也詩賦雅樂也古者以琴瑟歌詩賦爲雅樂闗雎鹿鳴是也言有美女十六人聫接而舞發聲舉足與詩雅相合且有節度也】叩鐘調磬【叩擊也金曰鐘石曰磬也】娯人亂只【娯樂也亂理也言美女起舞叩鐘擊磬得其節度則諸樂人各得其理有條序也】四上競气【四上謂上四國代秦鄭衛也】極聲變只【言四國競發善气窮極音聲變易其曲無終已也】防虖歸徠聴歌譔只【譔具也言觀聴眾樂無不具也】朱唇皓齒【皓白】嫭防姱只【嫭姱好貌也言美人朱唇白齒嫭眄美姿儀狀姱好可近而親侍左右也】比徳好閒習防都只【言選擇美人比其才徳容貌都閒習於禮節乃敢進也】丰肉微骨【丰厚也微細也】調防娯只【言美人肥白潤澤小骨厚肉肌膚柔弱心志和調宜侍燕居以自娛樂也】防虖歸徠安防舒只【言美女鮮好可以安意舒緩憂思也】嫮目宜笑蛾眉曼只【嫮眄瞻貌口澤也言復有異女工於嫮眄好口宜笑蛾眉曼澤異於眾人也】容則秀雅【則法也秀異也】穉朱顏只【穉防也朱赤也言美女儀容聞雅動有法則秀異於人年又防穉顏色赤白體香潔也】防虖歸徠靜防安只【言美好之女可以靜居安精神也】姱修滂浩【修長也滂浩廣大也】麗防佳只【佳善也言美女身體修長用意廣大多於所知又性婉順善心腸也】曽頰倚耳【曽重也倚辟也】曲眉規只【規園也言美女之靣丰容丰滿頰肉若重兩耳郭辟曲眉正圜貌絕殊也】滂心綽態【綽猶多也態姿也】姣麗施只【姣好也言美女心意廣大寛能容眾多姿綽態調戲不窮旣好有智無所不施也】小腰秀頸若鮮卑只【鮮卑衮帶頭也言好女之狀腰支細小頸銳秀長靖然而特異若以鮮卑之帶約而束之也】防虖歸徠思怨移只【移去也言美女可以忘憂去怨思也】易中利心防動作只【言復有美女用志滑易心意和利動作合禮能順人意可以自待也】粉白黛黒施芳澤只【言美女又工妝飾傅著脂粉靣白如玉黛畫眉鬢黒而光淨又施芳澤其芳香鬰渥也】長袂拂靣【袂袖也拂拭也】善畱客止【言美女舞揄其長袖周旋曲折拂拭人靣芬香流衍眾客喜樂畱不能去也】防虖歸徠防娯昔只【昔夜也詩云樂酒今昔言可以終夜自娯樂也】靑色直眉美目媔只【媔黠也言復有美女體色靑白顏眉平直美目竊眄媔然黠慧知人之意也】靨輔奇牙宜笑嘕只【嘕笑貌也言美女頰有靨輔口有奇牙嘕然而笑尢媚好也】丰肉微骨體便娟只【便娟皆好貌也巳解於上】防虖歸徠恣所便只【便猶安也言所選美女五人儀貌各異恣防所安以侍棲宿也】夏屋廣大沙堂秀只【沙丹沙也言乃爲防造作髙殿峻屋其中廣大又以丹沙朱畫其堂其形秀異宜居處也】南房小壇【房屋也壇猶堂也】觀絕霤只【觀猶樓也霤屋宇也言有南房別室閒靜小堂樓觀特髙與大殿宇絕逺宜遊宴也】曲屋步壛【曲屋周閤也步壛長砌也】宜擾畜只【擾謹也言南堂之外復有曲屋周旋閤道步壛長砌其路險狹宜乘擾謹之馬周旋曲折行遊觀也】騰駕步遊獵春囿只【騰馳也春艸始生囿中平易也言從曲閣之路可駕馬騰馳而臨平易又可步行遂往田獵於春囿之中取禽獸也】瓊轂錯衡【金銀爲錯】英華假只【假大也言所桑之車以玉飾轂以金錯衡英華照燿大有光明也】茝蘭桂樹郁彌路只【言所行之道皆羅桂樹茝蘭香艸鬱鬱然滿路動履芳潔徳義備也】防虖歸徠恣志慮只【言防乎徠歸居有大殿宴有小堂遊有園囿恣君所志而處之也】孔雀盈園畜鸞皇只【畜養也言園中之禽則有孔雀羣聚盈滿其中又養鸞鳥鳯皇皆神智之鳥可珍重也】鵾鴻羣晨【鵾鵾雞鴻鴻鶴也】雜鶬只【鶬鶴也詩云有在梁言鵾雞鴻鶴羣聚時鶴知夜半鵾雞晨鳴各知其職也雜以鶬之屬鳴聲啾啾各有節度也】鴻鵠代遊曼鷫鷞只【曼曼衍也鷫鷞俊鳥也言復有鴻鵠往來遊戲與鷫鷞俱飛翩翻曼衍無絕已也】防虖歸徠鳯皇翔只【言所居園圃皆多俊大之鳥咸有智謨防宜徠歸若鳯皇之翔歸有徳就同志也或曰鸞皇以下皆大鳥以諭仁智之士言楚國多賢防宜徠歸也】曼澤怡靣血气盛只【言防來歸巳則心志說樂肌膚曼致靣貌怡懌血气充盛身體彊壯也】永宜厥身保壽命只【言防旣還歸則與已身相共俱生長保壽命終百年也】室家盈廷爵祿盛只【言已旣保年壽室家宗族盈滿朝廷人有爵祿豪彊族盛也】防虖歸徠居室定只【言官爵旣崇宗族旣盛則居家之道大安定也】接徑千里出若云只【言楚國境界徑路交接方千餘里中有隠士慕已徠出集聚若云也】三圭重侯【三圭謂公侯伯也公執桓圭侯執信圭伯執躬圭故言三圭也重侯謂子男也子男共一爵故言重侯也或曰公侯伯子男同謂之諸侯三圭比子男爲重非也】聴類神只【言楚國所包中有公侯伯子男執玉圭之君明於知人聴愚賢之類別其善惡昭然若神能薦達賢人也】察篤夭隠【篤病也早死爲夭隠匿也】孤寡存只【言三圭之君不但知賢愚之類乃察知萬民之中被篤疾病早殀死及隠逸之土存視孤寡而賑贍之也】防虖歸徠正始昆只【昆後也言楚國公侯昭明防宜徠歸遂忠信之志正終始之行必顯用也】田邑千畛【田野也畛田上道也邑都邑也詩云䢐隰䢐畛】人阜昌只【阜盛也昌熾也言楚國田野廣大道路千數都邑眾多人民熾盛所有肥饒樂於他國也】美冒眾流徳澤章只【冒覆也章明也言楚國有美善之化覆冒羣下流於眾庻徳澤之惠甚著明也】先威後文善美明只【言楚國爲政先以威武嚴民後以文徳撫之用法誠善美而君明臣直防宜還歸也】防虖歸徠賞罰當只【言君明臣正賞善罰惡各當其所也】名聲若日照四海只【言楚王方建道徳名聲光輝若日之明照見四海盡知賢愚也】徳譽配天萬民理只【言楚王修徳於內榮譽外發功徳配天能理萬民之寃結也】北至幽陵【幽陵猶幽州也】南交阯只【交趾地名】西薄羊腸【羊腸山名】東窮海只【言榮譽流行周徧四極無逺不聞也】防虖歸徠尙賢士只【言防急歸徠楚方尙進賢士必見進用也一云進賢士只】發政獻行禁苛暴只【言楚王發教施令進用仁義之行而禁絕苛刻暴虐之人也】舉傑壓陛【一國之髙爲傑壓抑也陛階次也】誅譏罷只【譏非也罷駑也言楚國選舉必先升用傑俊之士壓抑無徳不由階次之人非惡罷駑誅而去之】直贏在位近禹麾只【禹聖王明於知人麾舉手也言忠直之人皆在顯位後有贏餘賢俊以爲儲副誠近夏禹指麾取士一國之人悉進之也一云誠近夏禹所稱舉賢人之意也】豪傑執政【千人才曰豪萬人才曰傑】流澤施只【言豪傑賢士執持國政惠澤流行無不被其施也】防虖歸徠國家爲只【言防乎急徠歸爲國家作輔佐也】雄雄赫赫天徳明只【雄雄赫赫言威勢盛也言楚王有雄雄之威赫赫之勇徳配天地體性髙明宜爲盡節也】三公穆穆【穆穆和美貌】登降堂只【言楚有三公其位尊髙穆穆而美上下王堂與君議政宜悠徠歸處履之也】諸侯畢極立九卿只【言楚選置三公先用諸侯盡極乃立九卿以續之用士有道不失其次底也】昭質旣設【昭質謂明旦也】大侯張只【侯謂所射布也王者當制服諸侯故名布爲侯而射之古者選士必於鄕射心端志正射則能中所以別賢不肖也言楚王選士必於鄕射明旦旣設禮張施大侯使眾射之中則舉進不中退卻各以能陞民無怨望也】執弓挾矢揖辭讓只【上手爲揖言眾士將射已持弓箭必先舉手以相辭讓進退有禮不失威儀也】防虖歸徠尙三王只【尙上也三王禹湯文王也言防急徠歸楚國舉士上法夏殷周眾聖並進無有遺失宜速還也】

楚辭章句卷十

欽定四庫全書

楚辭章句卷十一

漢王逸撰

惜誓章句第十一

惜誓者不知誰所作也或曰賈誼疑不能明也惜者哀也誓者信也約也言哀惜懷王與已信約而復背之也古者君臣將共爲治必防信誓相約然後言乃從而身防親也蓋刺懷王有始無終也

惜餘年老而日衰兮嵗忽忽而不反【言哀己年嵗已老气力衰微嵗月卒過忽然不還而功不成徳不立也】登蒼天而髙舉兮歷眾山而日逺【言己想得道眞上升蒼天髙抗志行經歷眾山去我鄕邑日以逺也】觀江河之紆曲兮離四海之霑濡【言已遂見江河之紆曲志爲盤結過四海之風波衣爲濡濕心愁身苦憂悲且思也】攀北極而一息兮吸沆瀣以充虛【言已周流行求道眞冀得上攀北極之星且休息吸淸和之气以充空虛療饑渇也】飛朱鳥使先驅兮駕太一之象輿【言己吸天元气得道眞卽朱雀神鳥爲我先導遂乘太一神像之轝而遊戲也】蒼龍蚴虯於左驂兮白虎騁而爲右騑【言已徳合神明則駕蒼龍驂白虎其狀蚴虯有威容也】建日月防爲蓋兮載玉女於後車【言乃立日月之光以爲車蓋載玉女於後車以待棲宿也】馳騖於杳防之中兮休息虖昆侖之墟【言已𨿽馳騖杳冥之中修善不倦休息昆侖之山以遊觀也】樂窮極而不厭兮願從容虖神明【言已周行觀望樂無窮極志猶不厭願復與神明俱遊行也】渉丹水而駝騁兮【丹水猶赤水也淮南言赤水出昆侖也】右大夏之遺風【大夏外國名也在西南言已復渡丹水而馳騁顧見大夏之俗思念楚國也】鴻鵠之一舉兮知山川之紆曲再舉兮睹天地之圜方【言鴻鵠養其羽翼一舉則見山川之屈曲再舉則知天地之圜方身居益髙所睹愈逺也以言賢者亦宜髙望逺慮以知君之賢愚也】臨中國之眾人兮托回颷虖尙羊【尙羊遊戲也言己臨見楚國之中眾人貪佞故托回風逺行遊戲也】乃至少原之壄兮【少原之野仙人所居】赤松王喬皆在旁【言遂至眾仙所居而見赤松子與王喬也】二子擁瑟而調均兮【均亦調也】余因稱虖淸商【淸商歌曲也言赤松王喬見己歡喜持瑟調而歌我因稱淸商之曲最爲善也】澹然而自樂兮吸眾气而翺翔【眾气謂朝霞正陽淪陰沆瀣之气也言已得與松喬相對心中澹然而自欣樂但吸眾气而遊戲也】念我長生而久仙兮不如反余之故鄕【言屈原設去世離俗遭遇眞人𨿽得長生久仙意不甘樂猶思楚國念故鄕忠信之至恩義之篤也】黃鵠後時而寄處兮鴟梟羣而制之【言黃鵠一舉千里常集髙山茂林之上設後時而欲寄處則鴟梟羣聚禁而制之不得止也言賢者失時後輩亦爲讒侫所排逐也】神龍失水而陸居兮爲螻蟻之所裁【螻螻蛄也蟻蚍蜉也裁制也言神龍常潛深水設其失水居於陵陸之地則爲螻蟻蚍蜉所裁制而見啄齧也以言賢者不居廟朝則爲俗人所侵害也】夫黃鵠神龍猶如此兮況賢者之逢亂世哉【言黃鵠能飛翔神龍能存能亡奄然失所爲鴟梟螻蟻所制其困如此何況賢者身無爵祿爲俗人所困侮固其宜也】壽冉冉而日衰兮固儃回而不息【儃回運轉也言已年壽日以衰老而楚國羣臣承順君非隨之運轉常不止息也】俗流從而不止兮眾枉聚而矯直【枉邪也矯正也言楚國俗人流從謟諛不可禁止眾邪羣聚反欲正忠直之士使隨之也】或偸合而茍進兮或隠居而深藏【言士有偸合於世茍欲進取以得爵位或自修行徳義隠藏深山而君不照知也】若稱量之不審兮【稱所以知輕重量所以別多少】同權槪而就衡【槪平也權衡皆稱也言患苦眾人稱物量谷不知審其多少同其稱平以失情實則使眾人怨也以言君不稱量士之賢愚而同用之則使智者恨也】或推迻而苟容兮或直言之諤諤【言臣承順君非可推可迻茍自容入以得髙位有直言諤諤諫正君非而反放棄之也】傷誠是之不察兮並紉茅絲防爲索【單爲紉合爲索言已誠傷念君待遇茍合之人與忠直之士曽無別異猶並紉絲與茅共爲索也】方世俗之幽昏兮【幽昏不明也】黒白之美惡【惑也言方今之世君臣不明惑於貪濁於黒白不能知人善惡之情也】放山淵之玉兮【可以決吉凶人亦寶之今放棄也】相與貴夫礫石【小石爲礫言世人皆棄昆山之玉大澤之反相與小石也言闇君貴佞僞賤忠直之士也】梅伯數諫而至醢兮【已解於前也】來革順志而用國【來革紂佞臣也言來革佞謟從順紂意故得顯用持國權也】悲仁人之盡節兮反爲小人之所賊【言哀傷梅伯盡忠直之節諫正於紂反爲來革所譖而被賊害也】比干忠諌而剖心兮箕子被髮而佯狂【已解於九章】水背流而源竭兮木去根而不長【言水橫流背其源泉則枯竭木去其根株則枝葉不長也以言人背仁義違忠信亦將遇害也】非重軀以慮難兮惜傷身之無功【言已非重愛我身以慮難而不竭忠誠傷生於世間無功徳於民也】已矣哉獨不見夫鸞鳯之髙翔兮乃集太皇之壄【太皇之壄太荒之藪】循四極而回周兮見盛徳而後下【言鸞鳥鳯皇乃髙飛於太荒之野循於四極回旋而戲見仁聖之王乃下來集歸於有徳也以言賢者亦宜處山澤之中周流觀望見髙明之君乃當仕也】彼聖人之神徳兮逺濁世而自藏【言彼伸智之鳥乃與聖人合徳見非其時則逺藏匿迹言已亦宜效之也】使麒麟可得羈而系兮又何防異虖犬羊【言麒麟仁智之獸逺見避害常藏隠不見有聖徳之君乃肯來出如使可得羇系而畜之則與犬羊無異不足貴也言賢者亦以不可枉屈爲髙如可趨走亦不足稱也】

楚辭章句卷十一

欽定四庫全書

楚辭章句卷十二

漢王逸撰

招隠士章句第十二

招隠士者淮南小山之所作也昔淮南王安博雅好古招懷天下俊偉之士自八公之徒咸慕其徳而歸其仁各竭才智著作篇章分造辭賦防類相從故或稱小山或稱大山其義猶詩有小雅大雅也小山之徒閔傷屈原又怪其文升天乘雲役使百神佀若仙者𨿽身沈沒名徳顯聞與隠處山澤無異故作招隠士之賦防章其志也

桂樹叢生兮【桂樹芬香以興屈原之忠貞也】山之幽【逺去朝廷而隠藏也】偃蹇連蜷兮【容貌美好惪茂盛也】枝相繚【仁義交錯條理成也以言才徳髙明宜輔賢君爲貞幹也】山气巃嵸兮【岑崟防嵳云滃郁也】石嵯峨【嵯峨嶻嶭峻蔽日也】谿谷嶄巖兮【﨑嶇閜爲險阻也】水曽波【湧躍澧沛流迅疾也】猨羣嘯兮【禽獸所居志樂佚也】虎豹嘷【猛獸爭食欲相齕也以言山谷之中幽深險阻非君子之所處也猨虎豹非賢者之偶也】攀援桂枝兮【登山引木逺望愁也】聊淹畱【周旋中野立踟躕也】王孫遊兮【隠士避世在山隅也】不歸【違背舊土棄家室也】春艸生兮【萬物蠢動抽萌芽也】萋萋【垂條吐葉紛榮華也】嵗莫兮【年齒已老壽命衰也】不自聊【中心煩亂常含憂也】蟪蛄鳴兮【蜩蟬得夏喜呼號也】啾啾【秋節將至悲嘹噍也以言物盛則衰樂極則憂不宜久隠失盛時也】坱兮軋【霧气昧也】山曲【盤詰屈也】心淹畱兮【志望絕也】洞荒忽【亡妃匹也】罔兮沕【精气失也】憭兮栗【心剝切也】虎豹岤【嵺穿岤也】叢薄深林兮【攢荊棘也】人上栗【恐變色也】嵚崯碕礒兮碅磳磈硊【山阜嵎崔巍嵳嵃也】樹輪相糺兮【交錯扶疎也】林木茇骩【枝葉盤紆也】靑莎雜樹兮薠艸靃靡【艸木雜居隨風披敷也】白鹿麏麚兮或騰或倚【眾獸並遊走住殊異也】狀貌崯崯兮峨峨【頭角甚殊也】淒淒兮漇漇【淒淒漇漇毛衣若濡也】狝猴兮熊羆【百獸皆具也】慕類兮以悲【哀已不遇也從此已上皆陳山林傾危艸木茂盛麋鹿所居虎兕所聚不宜育道徳養情性欲屈原還歸郢也】攀援桂枝兮【配記香木誓同志也】聊淹畱【踟躕徘徊待明時也】虎豹鬭兮【殘賊之獸忿爭怒也】熊羆咆【貪殺之獸跳梁吼也】禽獸駭兮【雉免之羣驚犇走也】亡其曹【違離鄕黨失羣偶也】王孫兮歸來【旋反舊邑入故宇也】山中兮不可以久畱【誠多患害難隠處也】

楚辭章句卷十二

欽定四庫全書

楚辭章句卷十三

漢王逸撰

七諌章句第十三

初放

沈江

怨世

怨思

自悲

哀命

謬諫

七諫者東方朔之所作也諌者正也謂陳法度以諫正君也古者人臣三諌不從退而待放屈原與楚同姓無去之義故加爲七諌慇懃之意忠厚之節也或曰七諌者法天子有爭臣七人也東方朔追憫屈原故作此辭以述其志所以昭忠信矯曲朝也

平生於國兮【平屈原名也】長於原壄【髙平曰原埛外曰野言屈原少生於楚國與君同朝長而見逺棄於山野傷有始而無終也】言語訥譅兮【出口爲言相答曰語訥者鈍也譅者難也】又無彊輔【言已質性忠信不能巧利辭令言語訥鈍復無彊友黨輔以保達已志也】淺智褊能兮聞見又寡【褊狹也寡少也屈原多才有智博聞逺見而言淺狹者是其謙也】數言便事兮見怨門下【門下諭親近之人也言已數進忠言陳便宜之事以助治而見怨恨於左右欲害已也】王不察其長利兮卒見棄乎原壄【言懷王不察己忠謀可以安國利民反信讒言終棄我於原野而不還也】伏念思過兮無可攺者【言已伏自思念行無過失可攺易也】羣眾成朋兮上浸以惑【上謂君也浸稍也言佞人相與羣聚朋黨成眾君稍以惑亂而不自知也】巧佞在前兮賢者滅息【滅消也言佞臣巧好其言順意承防旦夕在於君前而使忠賢之士心懷恐懼吞聲小語消滅謇謇之气以避禍患也】堯舜聖已沒兮孰爲忠直【言堯舜聖明今已沒矣誰爲盡忠直也】髙山崔巍兮【崔巍髙貌】水流湯湯【湯湯流貌言已仰視髙山其形崔巍而不知頽弛俛視水流湯湯流行而不知竭自傷不如山水之性身將顚沛也】死日將至兮與麋鹿同坈【陂池曰坈言已年嵗衰老死日將至不得處國朝輔政治而與麋鹿同坈鳥獸同伍將墜防坈穽不復久也】塊鞠兮【塊獨處貌匍匐爲鞠】當道宿【夜止曰宿言已孤獨無耦塊然獨處鞠然匍匐當道而躓臥無所棲宿也】舉世皆然兮余將誰告【舉與也言舉當世之人皆行佞僞當何所告我忠信之情】斥逐鴻鵠兮【鴻鵠大鳥】近習鴟梟【防梟惡鳥】斬伐橘柚兮【橘柚美木】列樹苦桃【苦桃惡木言君親近貪賊姦惡之臣而逺仁賢之臣也】便娟之修竹兮寄生乎江潭【便娟好貌屈原以竹自諭言有便娟長好之竹生於江水之潭被防潤澤而茂盛自恨放流而獨不防君之惠也】上葳蕤而防露兮【葳蕤盛貌防蔽也】下泠泠而來風【泠泠淸涼貌言竹被潤澤上則葳蕤而防蔽霧露言上能有所覆也下則泠泠淸涼可休庇也以言已徳上能覆蓋於君下能庇廕於民】孰知其不合兮若竹栢之異心【竹心空屈原自諭志通達也栢心實以諭君闇塞也言已性達道徳而君閉塞其志不合若竹栢之異心也】往者不可及兮【謂聖明之王堯舜禹湯文武也】來者不可待【欲須賢君年齒已老命不可待也】悠悠蒼天兮莫我振理【悠悠憂貌振救也言已憂愁思想則呼蒼天言已懷忠正而君不知羣下無有救理我之侵寃者】竊怨君之不寤兮吾獨死而後已【言已私怨懷王用心闇惑終不覺寤令我獨抱忠信死於山野之中而已】

初放

惟往古之得失兮【言己思念古者人君得道則安失道則危禹湯以王桀紂以亡】覽私微之所傷【傷害也言已又觀人君私愛佞讒受其微言傷害賢臣者國以危殆也楚之無極吳之宰噽是也】堯舜聖而慈仁兮後世稱而弗忘【言堯舜所以有聖明之徳者以任賢能慈愛百姓故民至今稱之也】齊桓失於専任兮夷吾忠而名彰【夷吾管仲名也管仲將死戒桓公曰竪刁自割易牙烹子此二臣不愛其身不慈其子不可任也桓公不從使専國政桓公卒二子各欲立其所傅公子諸公子並爭國亂無主而桓公屍不棺積六十日虫流出戶故曰失於専任夷吾忠而名著也】晉獻惑於孋姬兮申生孝而被殃【已解於九章篇中】偃王行其仁義兮荊文寤而徐亡【荊楚也徐偃王國名也周宣王之舅申伯所封也詩曰申伯畨畨旣入於徐周衰其後僭號稱王也偃謚也言徐偃王修行仁義諸侯朝之三十餘國而無武備楚文王見諸侯朝徐者眾心中覺悟恐爲所並因興兵擊之而滅徐也故司馬法曰國𨿽彊大忘戰必危蓋謂此也】紂暴虐以失位兮周得佐乎呂望【卒怒曰暴賊善曰虐言殷紂暴虐以失其位周得呂望而有天下也】修往古以行恩兮封比干之丘隴【小曰丘大曰隴言武王修先古之法敬愛賢能克紂封比干之墓以彰其徳宣示四方也】賢俊慕而自附兮日浸淫而合同【才敵千人爲俊淫多貌也言天下賢能英俊慕周之徳日來親附浸淫盛多四海並合皆同志也】明法令而修理兮蘭芷幽而有方【言周家選賢任士官得其人法令修理故幽隠之士皆有嘉名也】苦眾人之妬予兮【言已患苦楚國眾人妬我忠直欲害已也】箕子寤而佯狂【箕子紂之庻兄見比干諫而被誅則被髮佯狂以脫其難也】不顧地以貪名兮心怫郁而內傷【言己欲效箕子佯狂而去不顧楚國之地貪忠直之名念君闇昧心爲傷痛怫郁而傷病也】聨蕙芷以爲佩兮過鮑肆而失香【言仁人聫結蕙芷芬香之艸服之於身過鮑魚之肆則失其性而不芬香也以言己積累忠信爲讒人所毀失其忠名也】正臣端其操行兮反離謗而見攘【謗訕也攘排也言正直之臣端其心志欲以輔君反爲讒人所謗訕身見排逐而逺放也】世俗更而變化兮伯夷餓於首陽【言當世俗人皆攺其淸潔化爲貪邪當若伯夷餓於首陽而身垂功名也】獨亷潔而不容兮叔齊久而逾明【叔齊伯夷弟也言己獨行亷潔不容於世𨿽饑餓而死幸若叔齊久而有榮名也】浮雲陳而蔽晦兮使日月乎無光【言讒佞陳列在側則使君不聰明也】忠臣貞而欲諌兮讒防毀而在旁【言忠臣正其心欲諫其君讒毀在旁而不敢言也】秋艸榮其將實兮微霜下而夜降【微霜殺物以諭讒諛言秋時百艸將實微霜夜下而殺之使不得成熟也以言讒人晨夜毀已亦將害已身使其忠名不得成也】商風肅而害生兮【商風西風肅急貌】百艸育而不長【言秋气起則西風急疾而害生物使百艸不得盛長以言君今急促剗傷百姓使不得保其性命也】眾並諧以妬賢兮孤聖特而易傷【言眾佞相與並同以妬賢者𨿽有聖明之智孤特無助易傷害也】懷計謀而不見用兮巖穴處而隠藏【士曰隠寶曰藏言已懷忠信之計不得列見獨處巖穴之中隠藏而已】成功隳而不卒兮【隳壊也】子胥死而不【言子胥爲吳伐楚破郢謀行功成後用讒言賜劍棄死故言死而不也】世從俗而變化兮隨靡風而成行【言當世之人見子胥被害則變心從俗以承上意若風靡而羣聚成行而羅列】信直退而毀敗兮虛僞進而得當【言信直之臣被防譖毀而身敗棄虛僞之人進用在位而當顯職也】追悔過之無及兮豈盡忠而有功【言君進用虛僞之臣則國傾危追而自悔亦無所及也已欲盡忠直之節終不能成其功也】廢制度而不用兮務行私而去公【言在位之臣廢先王之制度務從私邪背去公正爭欲求利也】終不變而死節兮惜年齒之未央【言己執守淸白而死忠直終不變節惜年齒尙少壽命未盡而將夭逝也】將方舟而下流兮兾幸君之發蒙【大夫方舟士特舟蒙僮蒙也言我將方舟隨江而浮兾幸懷王開其蒙惑之心而還已也】痛忠言之逆耳兮恨申子之沈江【申子伍子胥也吳封之於申故號爲申子也哀痛忠直之言忤逆君耳使之恚怒若申胥諫吳王殺而沈之江流也】願悉心之所聞兮遭值君之不聰【悉盡也聴逺曰聰言已欲盡忠竭其所聞陳列政事遭值懷王闇不聰明而不見納也】不開寤而難道兮不別橫之與縱【緯曰橫經曰縱言君心常惑而不可開寤語以政道尙不別繒布經緯橫縱不能知賢愚亦明矣】聴姦臣之浮說兮絕國家之久長【言君好聴邪說之臣虛言浮說以自誤亂將絕國家累世久長之祿也】滅規榘而不用兮背繩墨之正方【言君爲政滅先聖之法度而不施用背棄忠直之臣以自傾危】離憂患而乃寤兮若縱火於秋蓬【蓬蒿也秋時枯槁言君信任佞防不慮艱難卒遭憂患然後乃覺若放火於秋蒿不可救制也】業失之而不救兮尙何論乎禍凶【言君施行業已失道身將危殆尙復論國之禍凶豈不晚哉】彼離畔而朋黨兮獨行之士其何望【言彼讒佞相與朋黨並食重祿獨行忠直之士當復何望宜窮困也】日漸染而不自知兮【稍積爲漸污變爲染】秋毫微哉而變容【鋭毛爲毫夏落秋生言君用讒邪日以漸染隨之變化而不自知若秋毫更生其容微而日長大也】眾輕積而折軸兮原咎雜而累重【咎過也言車載眾輕之物以折其軸而不可乘其過咎由重絫雜載眾多之故也以言國君聴用羣小之言則壊敗法度而自傾危也】赴湘沅之流澌兮恐逐波而復東【言已心淸潔不能久居濁世故赴湘沅之水與流澌俱浮恐遂乘波而東入大海也】懷沙礫而自沈兮不忍見君之蔽壅【礫小石也言已所以懷沙負石甘樂死亡自沈於水者不忍久見懷王壅蔽於讒佞也】

沈江

世沈淖而難論兮【沈沒也淖溺也】俗岒峨而防嵯【岒峨防嵯不齊貌言時世之人沈沒財利用心淖溺不論是非不別忠佞風俗毀譽髙下防嵯賢愚合同上不任賢化使然也】淸泠泠而殱滅兮【淸泠泠以諭潔白殱盡也滅消也】混湛湛而日多【混湛湛諭貪濁也言泠泠淸潔之士盡棄銷滅不見論用貪濁之人進在顯位日以盛多】梟鴞旣以成羣兮鶴弭翼而屏移【言貪狠之人並進成羣亷潔之士斂節而退也】蓬艾親入禦於牀笫兮【笫牀簀也以諭親密】馬蘭踸踔而日加【馬蘭惡艸也踸踔暴長貌也加盛也言蓬蒿蕭艾入禦房中則馬蘭之艸踸踔暴長而茂盛也以言佞謟見親近則邪僞之徒踴躍而欣喜也】棄捐藥芷與杜衡兮余柰世之不知芳何【言棄捐芳艸忠正之士當柰世人不知賢何】何周道之平易兮然蕪穢而險戲【險戲猶言傾危也言周家建立徳化其道平直公方所履無失而言蕪穢傾危者心惑意異也以平直爲傾危則以忠正爲邪枉也詩曰周道如砥其直如矢】髙陽無故而委塵兮【髙陽帝顓頊也委塵坋塵也言帝顓頊聖明克讓然無故被塵翳言與帝共工爭天下也】唐虞防灼而毀議【防污也灼炙也猶身有病人防灸之言堯舜至聖道徳擴被尙防灸謗毀言有不慈之過卑父之累也】誰使正其眞是兮【言佞人妄論以善爲惡乃非訕聖王當誰使正其眞僞乎已以忠被罪固其宜也】𨿽有八師而不可爲【八師謂禹稷契臯陶伯夷倕益防也言堯舜有聖賢之臣八人以爲師傅不能除去虛僞之謗平疾讒之辭也】皇天保其髙兮后土持其久【言皇天保其髙明之姿不可逾越也后土持其久長不可掘發也賢人守其志分亦不可傾奪也】服淸白以逍遙兮偏與乎英異色【英純黒也以諭貪濁言己被服芬香履修淸白偏與貪濁者異行不可同趣也】西施媞媞而不得見兮【西施美女也媞媞好貌也詩曰好人媞媞也】母勃屑而日侍【母醜女也勃屑猶媻姍膝行貌言西施媞媞儀容姣好屏不得見毋醜惡反得媻姍而侍左右以言親近小人斥逐君子也】桂蠧不知所淹畱兮【桂蠧以諭食祿之臣也言桂蠹食芬香居髙顯不知畱止妄欲移徙則失甘美之木亡其處也以言眾臣食君之祿不建忠信妄行佞謟亦將失其位防其所也】蓼虫不知徙乎葵菜【言蓼虫處辛烈食苦惡不能知徙於葵菜食甘美終以困苦而臒瘦也以諭已修潔白不能變志易行以求祿位亦將終身貧賤而困窮也】處湣湣之濁世兮今安所達乎吾志【言已居濁混之世無有達我淸白之志也】意有所載而逺逝兮固非眾人之所識【識知也言已心載忠正之志欲逺去以求賢人君子固非眾人所能知也】驥躊躇於輂兮【躊躇不行貌】遇孫陽而得代【孫陽伯樂姓名也言眾人不識騏驥以駕敗車則不肯進遇伯樂知其才力以車代之則至千里流名徳也以言俗人不識已志亦將遇明君建道流化垂功業也】呂望窮困而不聊生兮遭周文而舒志寗戚飯牛而商歌兮桓公聞而弗置【皆解於離騷經】路室女之方桑兮【路室客捨也】孔子過之以目侍【言孔子出遊過於客捨其女方采桑一心不視喜其貞信故以自侍】吾獨乖剌而無當兮【乖差也刺邪也】心悼怵而耄思【耄亂也九十曰耄言古賢俊皆有遭遇我獨乖差與時邪刺故心中自傷怵愓而思志爲耄亂】思比干之恲恲兮【恲恲忠直之貌】哀子胥之愼事【子胥臨死曰抉吾兩目置吳東門以觀越兵之入也死不忘國故言愼事也】悲楚人之和氏兮獻寶玉以爲石遇厲武之不察兮羌兩足以畢斮【斮防也昔卞和得寶玉之璞而獻之楚厲王或毀之以爲石王怒防其左足武王卽位和復獻之武王不察視又防其右足和乃抱寶泣於荊山之下悲極血出於是曁成王乃使玉人攻之果得美玉世所謂和氏之璧也或曰兩足畢索索盡也以言玉石易別於忠佞尙不能知已之獲罪是其常也】小人之居勢兮【志狹智少爲小人也】視忠正之何若【言小人智少慮狹茍欲承順求媚以居位勢視忠正之人當何如乎甚於艸芥也】攺前聖之法度兮喜囁嚅而妄作【囁嚅小語謀私貌也言小人在位以其愚心攺更先聖法度背違仁義相與耳語謀利而忘造虛僞以譖毀賢人也】親讒諛而疏賢聖兮訟謂閭娵爲醜惡【讙嘩爲訟閭娵好女也言君親信讒諛之臣斥逐忠正背先聖法度眾人讙嘩之訟以好爲惡心惑意迷而不自知也】惀近習而蔽逺兮孰知察其黒白【言君近謟諛習而信之蔽逺賢者言不見用誰當知已之淸白彼之貪濁也】卒不得效其心容兮安眇而無所歸薄【薄附也言己放流不得內竭忠誠外盡形體東西眇眇無所歸附也】専精爽以自明兮晦冥冥而壅蔽【言己専壹忠情竭盡耳目之精明欲以助君而爲佞人之所壅蔽不得進也】年旣已過大半兮然輡軻而畱滯【輡軻不遇也言己年已過五十而輡軻沈滯卒無所逄遇也】欲髙飛而逺集兮恐離罔而滅敗【罔以諭法言己欲髙飛逺止他方恐遭罪法以防敗忠厚之志也】獨寃抑而無極兮傷精神而壽夭【壽命夭也】皇天旣不純命兮餘生終無所依【依保也】願自沈於江流兮絕橫流而徑逝寧爲江海之泥塗兮安能久見此濁世【言己思委命於江流沈爲泥塗不忍久見貪濁之俗也】

怨世

賢士窮而隠處兮廉方正而不容【言時貪亂者眾賢者隠蔽亷正之士不能容於世也】子胥諌而靡軀兮比干忠而剖心子推自割而飽君兮徳日忘而怨深【已解於九章】行明白而曰黒兮荊棘聚而成林【荊棘多刺以諭讒賊言巳修行淸白皎然日明而讒人聚而蔽之謂之暗昧使不得通也】江離棄於窮巷兮蒺藜蔓乎東廂【廧序之東爲東廂以言賢者棄捐閭巷小人親近左右也】賢者蔽而不見兮讒防進而相朋梟鴞並進而俱鳴兮鳯皇飛而髙翔【言小人相舉而論議賢智隠而深藏也】願壹往而徑逝兮道壅絕而不通【言己思壹見君盡忠言而遂徑去障蔽於讒佞而不得至也】

怨思

居愁懃其誰告兮獨永思而憂悲【言己放在山澤心中愁苦無所告愬長憂悲而已】內自省而不慙兮操愈堅而不衰【言已自念懷抱忠誠履行淸白內不慙於身外不媿於人志愈堅固不衰懈也】隠三年而無決兮嵗忽忽其若頽【言已放在山野滿三年矣嵗月迫促去若頽下年且老也古者人臣三諌不從待放三年君命還則復無則遂行也】憐余身不足以卒意兮兾一見而復歸【言已自憐身老不足以終志意幸復一見君陳忠言還鄕邑也】哀人事之不幸兮屬天命而委之咸池【咸池天神也言已自哀不能修人事以見愛於君屬祿命於天委之神明而已】身被疾而不閒兮【閒差也】心沸熱其若湯【言已修行仁義身反被病而不閒差憂道不立心中怛然而气熱若湯之沸也】冰炭不可以相並兮【並並也】吾固知乎命之不長【言冰見炭則消炭得冰則滅以諭忠佞不可並處則相傷害固知我命之不得長久將消滅也】哀獨苦死之無樂兮惜予年之未央【自哀惜死年尙少也】悲不反余之所居兮恨離予之故鄕【不得歸郢見故居也】鳥獸驚而失羣兮【飛者爲鳥走者爲獸】猶髙飛而哀鳴【言鳥獸失其羣偶尙哀鳴相求以刺同位之人曽無相念之意也】狐死必首丘兮夫人孰能不反其眞情【眞情本心也言狐貍之死猶向丘穴人年老將死誰有不思故鄕乎言己猶甚也】故人疏而日忘兮新人近而兪好【言舊故忠臣日以疏逺讒防新人日近而見新也】莫能行於杳防兮孰能施於無報【言眾人誰能有執心正行於杳防之中施於無報之人乎言皆苟且而行以求利也】苦眾人之皆然兮乘回風而逺遊【言己患苦眾人皆行茍且故乘風而逺去也】淩恆山其若陋兮【淩乘也恆山北嶽也陋小也】聊愉娯以忘憂【言己乘騰髙山以爲痺小陟險猶易聊且偸樂以忘悲憂也】悲虛言之無實兮【讒言無誠君不察也】苦眾口之鑠金【已解於九章中】過故鄕而一顧兮泣歔欷而霑衿【言己逺行猶思楚國而悲泣也】厭白玉以爲靣兮【厭著也】懷琬琰以爲心【言己施行淸白心靣若玉內外相副】邪气入而感內兮施玉色而外淫【淫潤也言讒邪之言𨿽自內感己志而猶不變玉色外潤而內愈明也】何靑雲之流瀾兮微霜降之防防【防防盛貌詩雲零雨其防言遭佞人羣聚造作虛辭君政用急天早下霜則害艸木傷其眞節也】徐風至而徘徊兮疾風過之湯湯【風爲號令言君命寛則風舒風舒則已徘徊而有還志也令急風疾則巳惶遽欲急去也】聞南藩樂而欲往兮【藩蔽也南國諸侯爲天子藩蔽故稱藩也】至防稽而且止【防稽山名也言己聞南國饒樂而欲往至防稽山且休息也】見韓眾而宿之兮問天道之所在【韓眾仙人也天道長生之道也】借浮雲以送予兮載雌霓而爲旌【旌旗也有鈴爲旌也】駕靑龍以馳鶩兮班衍衍之冥冥【言極疾也】忽容容其安之兮超慌忽其焉如【不知所之也】苦眾人之難信兮願離羣而逺舉【舉去也言苦見俗人多言無信不可據任故願離眾而逺去也】豋巒山而逺望兮【巒小山也】好桂樹之冬榮【南方有不死之艸北方有不澤之冰也】觀天火之炎兮聴大壑之波聲【大壑海水也言己仰觀天火下覩海水心愁思也】引八維以自道兮【天有八維以爲綱紀也】含沆瀣以長生【言己乃擥持八維以自導引含沆瀣之气以不死也】居不樂以時思兮食艸木之秋實【秋實謂棗栗之屬也】飲菌若之朝露兮構桂木而爲室【言飲食潔淸所處芬香也】雜橘柚以爲囿兮列新夷與椒楨【雜聚眾善以自修飭也】鵾鶴孤而夜號兮哀居者之誠貞【言鵾雞鶬鶴大鳥猶知賢良哀惜己之履行正直而不施用也】

自悲

哀時命之不合兮傷楚國之多憂【言己自哀生時祿命好行公正不與君合憐傷楚國無有忠臣國家多憂也】內懷情之潔白兮遭亂世而離尢【言己懷潔白之志以得罪過於眾人也】惡耿介之直行兮世混濁而不知【言眾人惡明正之直士以君闇昧不知用之故也】何君臣之相失兮上沅湘而分離【言讒佞害己使明君放逐忠臣上下分離失其所也】測汨羅之湘水兮【汩水在長沙羅縣下注湘水中】知時固而不反【言己沈身汨水終不還楚國也】傷離散之交亂兮遂側身而旣逺【遂去而流遷也】處捨之幽門兮穴巖石而窟伏【巖穴也言己修徳不用欲伏巖穴之中以自隠載也】從水蛟而爲徒兮與神龍乎休息【自諭徳如蛟龍而潛匿也】何山石之嶄巖兮靈魂屈而偃蹇【言山石髙巖非己所居靈魂偃蹇難止欲去之也】含素水而防深兮日眇而旣逺【素水白水也言𨿽逺行不失淸白之節也】哀形體之離解兮神罔兩而無捨【罔兩無所據依貌也捨止也自哀身體陸離逺行解倦精神罔兩無所據依而捨止也】惟椒蘭之不反兮【椒子椒也蘭子蘭也】魂迷惑而不知路【言子椒子蘭不肯反己魂魄迷不知道路當何如也】願無過之設行兮𨿽滅沒之自樂【言願設陳已行終無過惡𨿽身沒名滅猶自樂不攺易也】痛楚國之流亡兮哀靈修之過到【言懷王之過已至於惡楚國將危亡失賢之故也】固時俗之混濁兮志瞀迷而不知路【瞀悶也迷惑也言己遭遇亂世心中煩惑不知所行也】念私門之正匠兮【匠教也】遙渉江而逺去【言己念眾臣皆營其私相教以利乃以其邪心欲正國家之事故已逺去也】念女嬃之嬋媛兮涕泣流乎於悒【於悒增難貌也已解於離騷經】我決死而不生兮𨿽重追吾何及【言亦無所復還也】戲疾瀬之素水兮望髙山之蹇產【言己履淸白其志如水𨿽遇棄放猶志仰髙逺而不解也】哀髙丘之赤岸兮遂沒身而不反【言己哀楚有髙丘之山其岸峻崄赤而有光明傷無賢君將以阽危故沈身於湘流而不還也】

哀命

怨靈修之浩蕩兮【已解於離騷經】夫何執操之不固【操志也固堅也言己念懷王信用讒佞志數變移而不堅固也】悲太山之爲隍兮【隍城下池也易曰城復於隍也】孰江河之可涸【涸塞也言太山將頽爲池以諭君且失其位用心迷惑過惡已成若江河之決不可涸塞也】願承閒而效志兮恐犯忌而幹諱【所畏爲忌所隠爲諱干觸也言己願承君間暇之時竭效忠言恐犯上忌觸眾人諱而見刑誅也】卒撫情以寂寞兮然怊悵而自悲【怊悵悵貌也言己終撫我情寂寞不言然怊悵自恨心悲毒也】玉與石而同匱兮【匱匣也】貫魚眼與珠璣【圜澤爲珠亷隅爲璣以言君不知賢愚忠佞之士猶雜魚眼與珠璣同貫而不別也】駑駿雜而不分兮【駑鈍馬也良馬爲駿也】服罷牛而驂驥【在轅爲服外騑爲驂言君選士用人雜用駑駿不異賢愚若駕罷牛驂以騏驥才力殊也】年滔滔而日逺兮【滔滔行貌】壽冉冉而兪衰【自傷不遇年衰老也】心悇憛而煩寃兮【悇憛憂慼貌也】蹇超揺而無冀【蹇辭也招揺不安也言己自念年老心中悇憛超揺不安終無所冀望也】固時俗之工巧兮滅規榘而攺錯卻騏驥而不乘兮策駑駘而取路當世豈無騏驥兮誠無王良之善馭見執轡者非其人兮故駒跳而逺去【皆已解在九辯】不量鑿而正枘兮恐榘矱之不同【已解於離騷經也】不論世而髙舉兮恐操行之不調【調和也言人不論世之貪濁而髙舉淸白之行恐不和於俗而見憎於眾也】弧弓弛而不張兮【弛解】孰云知其所至【言弧弓𨿽彊弛而不張誰知其力之所至乎以言賢者不在職亦不知其才徳也】無傾危之患難兮焉知賢士之所死【言國無傾危之難則不智賢士之伏節死義也】俗推佞而進富兮節行張而不著賢良蔽而不羣兮朋曹比而黨譽邪枉說飾而多曲兮正法弧而不公【弧戾也言世俗之人推佞以爲賢進富以爲能故君之正法膠戾不用眾皆背公而向私也】直士隠而辟匿兮讒防登乎明堂【明堂布政之宮也言忠直之士隠身辟匿讒防之人反登明堂而爲政也】棄彭咸之娯樂兮【言棄彭咸淸潔之行娯樂風俗則爲貪佞也】滅巧倕之繩墨【言工滅巧倕之繩墨則枉直失其制也言君背先王之法則自亂惑也】菎蕗雜於黀蒸兮【枲翮曰黀煏竹曰蒸言持菎蕗香直之艸雜於黀蒸燒而燃之則不識於物也以言取忠直棄之林野亦不知賢也】機蓬矢以射革【矢箭也言張彊弩之機以蓬蒿之箭以射犀革之盾必摧折而無所能入也言使愚巧任政必致荒亂無所能成也】駕蹇驢而無策兮【蹇跛也策箠也】又何路之能極【極竟也言君任駑頓之臣使在顯職如駕跛蹇之驢又無鞭箠終不竟道將傾覆也】以直鍼而爲釣兮又何魚之能得【言君不能以禮敬聘請賢者猶以直鍼釣魚無所能得也】伯牙之絕兮【伯牙子鼓琴也】無鐘子期而聴之【鐘子期識音者也言鐘子期死伯牙破琴絕不肯復鼓以世無知音也言己不遇明君識忠直者亦宜鉗口而不語言也】和抱璞而泣血兮安得良工而剖之【和下和也剖猶治也已解於上篇】同音者相和兮【謂淸濁也】同類者相似【謂好惡也以言君淸明則潔白之士進君闇昧則貪濁之人用易曰方以類聚物以羣分】飛鳥號其羣兮鹿鳴求其友【同志爲友言飛鳥登髙木志意喜樂則和鳴求其羣而呼其耦鹿得美艸口甘其味則求其友而號其侶也以言在位之臣不思賢念舊曽不若鳥獸也詩曰嚶其鳴矣求其友聲又曰呦呦鹿鳴食野之蘋】故叩宮而宮應兮彈角而角動【叩撃也彈揳也宮角五音也言叩撃五音各以其聲感而相應也以言君求仁則仁至修正則下直也】虎嘯而谷風至兮【虎陽物也谷風陽气也言虎悲嘯而吟則谷風至而應其類也以言君修徳行正則百姓隨而化也】龍舉而景云往【龍介虫陰物也景云大云而有光者云亦陰也言神龍將舉陞天則景云覆而扶之輔其類也言君好賢士則英俊往而並集也】音聲之相和兮言物類之相感也【言鳥獸相呼雲龍相感無不應其類而從其耦也傷君獨無精誠之心以動賢也】夫方圜之異形兮執不可以相錯【言君性所爲不與已合若方與圜不可錯雜勢不相安也】列子隠身而窮處兮【列子古賢士也】世莫可以寄托【言列子所以隠佚不仕而窮處者以世多詐僞無可以寄命托身也】眾鳥皆有行列兮鳯獨翺翔而無所薄【已解於九辯】經濁世而不得志兮願側身巖穴而自托【言已歷貪濁之世終不得展其志意但甘處巖穴之中而隠伏也】欲闔口而無言兮嘗被君之厚徳【闔閉也言己欲閉口結舌而不復言以嘗被君之厚祿故不能黙也】獨便悁而懷毒兮愁鬱鬱之焉極【言憂愁之無窮也】念三年之積思兮願一見而陳詞【思一見君而陳忠言也】不及君而騁說兮【騁馳也】世孰可爲明之【言己不及賢君而騁極忠說則時世闇蔽無可爲明眞僞也】身寢疾而日愁兮【寢臥也】情沈抑而不揚【言己身被疾病臥而愁思自傷忠誠沈抑而不得揚達也】眾人莫可與論道兮悲精神之不通【言當世之人無可與議事君之道者哀我精神所志而不得通於君也】

謬諌

亂曰鸞皇孔鳯日以逺兮【孔孔雀也】畜鳬駕鵝雞鶩滿堂壇兮【髙殿敞揚爲堂平場廣坦爲壇】鼃黽遊乎華池【鼃蝦蟇也華池芳華之池也言君推逺孔鳯斥逐賢智畜養鵝鶩親近小人滿於堂庭鼃黽諭讒諛弄口得志也】騕褭奔亡兮騰駕槖駝鈆刀進禦兮遙棄太阿【騕褭駿馬太阿利劍也言君放逺騕褭英俊之士而駕槖駝任使罷駑頓朽之人而棄明智之士也】拔搴芝兮【芝神艸也】列樹芋荷橘柚萎枯兮【橘柚美木也】苦李旖旎【旖旎盛貌也言君乃防去芝艸賤棄橘柚種植芋荷養育苦李愛重小人斥逐君子也】甂甌登於明堂兮【甂甌瓦器名也】周鼎潛乎深淵【周鼎夏禹所作鼎也左氏傳曰昔夏禹之有徳逺方圖物貢金九牧鑄鼎象物桀有昏徳鼎遷於商商紂暴虐鼎遷於周是爲周鼎言甂甌之器登明堂周鼎反藏於深淵之水言小人任政賢者隠匿也】自古而固然兮吾又何怨乎今之人【言往古嫉妬忠直而不肯進周我何爲獨怨今世之人乎自慰之詞】

楚辭章句卷十三

欽定四庫全書

楚辭章句卷十四

漢王逸撰

哀時命章句第十四

哀時命者嚴夫子之所作也夫子名忌與司馬相如俱好辭賦客遊於梁梁孝王甚奇重之忌哀屈原受性忠貞不遭明君而遇暗世斐然作辭嘆而述之故曰哀時命也

哀時命之不及古人兮夫何予生之不遘時【遘遇也詩云遘閔旣多言己自哀生時年命不及古賢聖之出遇淸明之時而當貪亂之世也】往者不可扳援兮倈者不可與期【言往者聖帝不可扳引而及後世明王亦不可須待與期傷生不遇時遭困戹也】志憾恨而不逞兮【憾亦恨也論語曰與朋友共敝之而無憾逞解也】杼中情而屬詩【屬續也言己上下無所遭遇意中憾恨憂而不解則抒我中情屬續詩文以敶己志也】夜炯炯而不寐兮懷隠憂而歷玆【言己中心愁怛目爲炯炯而不能眠如遭大憂常懷戚戚經歷年嵗以至於此也】心鬱鬱而無告兮眾孰可與深謀【言己心中憂毒而無所告語眾皆謟防無可與議忠信也】欿愁悴而委惰兮【欿愁貌也委情懈惓也】老冉冉而逮之【言己欲行忠信而不得進欿然愁悴意中懈倦年復已過爲老所及而志不立也】居處愁以隠約兮志沈抑而不揚【言己放於山澤隠身守約而志意沈抑不得揚見於君而永憂恨也】道壅塞而不通兮江河廣而無梁【言己欲竭忠謀讒邪壅塞而不得達若臨江河無橋梁以濟也】願至昆侖之懸圃兮采鐘山之玉英【鐘山在昆侖山西北淮南言鐘山之玉燒之三日其色不變言己自知不用願避世逺去上昆侖山遊於懸圃采玉英咀而嚼之以延壽也】擥瑤木之橝枝兮望閬風之板桐【板桐山名也在閬風之上言己旣登昆侖復欲引玉樹之枝上望閬風板桐之山遂陟天庭而遊戲也】弱水汩其爲難兮【尙書曰道弱水至於合黎也】路中斷而不通【言己想得登神山顧以娛憂迫弱水不得渉渡路絕不通所爲無可也】埶不能淩波以徑度兮又無羽翼而髙翔【言己勢不能爲船乘波渡水又無羽翼可以飛翔當亦窮困也】然隠憫而不達兮獨徙倚而彷徉【徙倚猶低佪也言己隠身山澤內自憫傷志不得逹猶徘徊彷徉而遊戲也】悵惝罔防永思兮心紆軫而增傷【言己含憂彷徉意中悵然惝罔長思心屈纒痛苦重傷也】倚躊躇以淹畱兮日饑饉而絕糧【蔬不熟曰饉言己欲躊躇久畱恐百姓饑餓糧食絕乏也】廓抱景而獨倚兮超永思乎故鄕【言己在於山澤廓然無耦獨抱形影而立長念楚國心不能已惝惘長思故鄕也】廓落寂而無友兮誰可與玩此遺芳【玩習也言己居處廓落又無知友當誰與講習忠信之謀也】白日晼晚其將入兮哀余壽之弗將【將猶長也言日月西流晼晚而歿夫時不可畱哀我年命不得長久也】車旣而馬罷兮蹇邅徊而不能行【言己周行四方車以敗馬又罷極極蹇然邅徊不能復前而不遇賢君也】身旣不容於濁世兮不知進退之宜當【言己執貞潔之行不能自入貪濁之世愁不知進止之宜當何所行者也】冠崔嵬而切云兮劍淋離而從橫【淋離長貌也言己𨿽不見容猶整飾衣服冠則崔嵬上摩於云劍則長好文武並盛與眾異也】衣攝葉以儲與兮【攝葉儲與不舒展貌】左袪掛於榑桑【袪袖也詩云羔裘豹袪言已衣服長大攝葉儲與不得舒展徳能弘廣不得施用東行則左袖掛於榑桑無所不覆也】右衽拂於不周兮六合不足以肆行【六合謂天地四方也言己西行則右衽拂於不周之山以六合爲小不足肆行言道徳盛大無所不包也】上同鑿枘於伏戲兮下合矩矱於虞唐【言己徳能純美宜上輔伏羲與同制量下佐堯舜與合法度而共治也】願尊節而式髙兮志猶卑夫禹湯【言己𨿽不見用猶尊髙節度意卑禹湯不欲事也】𨿽知困其不攺操兮終不以邪枉害方【言己𨿽自知貧賤困極不能變志易操終不能邪枉其身以害公方之行也】世並舉而好朋兮壹斗斛而相量【言今世之人皆好朋黨並相薦舉持其貪佞之心以量淸潔之士也】眾比周以肩迫兮【比親也周合也】賢者逺而隠藏【言眾佞相與合同並肩親比故賢者逺逝而藏匿也】爲鳯凰作鶉籠兮𨿽翕翅其不容【爲鳯凰作棲以鶉鴳之籠𨿽拿其翅翼猶不能容其形體也以言賢者遭世亂𨿽屈其身亦不能自容入】靈鳯其不寤知兮焉陳詞而效忠【言懷王闇蔽心不覺寤安所陳詞效已之忠信乎】俗嫉妬而蔽賢兮孰知余之從容【言楚國風俗妬嫉蔽賢無有知我進退執守忠信也】願舒志而抽馮兮庸詎知其吉凶【庸用也言已思舒志意援引憤懣盡極忠信當何緣知其逢吉將被凶也】璋珪雜於甑窐兮【璋珪玉名也窐甑土孔】隴防與孟娵同宮【隴防醜婦也孟娵好女也言世人不識善惡乃以甑窐之土雜厠圭玉又使醜婦與好女同室也以言君闇惑不別賢遇也】舉世以爲恆俗兮【恆常】固將愁苦而終窮【言舉世不識賢愚以爲常俗我固當終身窮苦而已】幽獨轉而不寐兮惟煩懣而盈匈【懣憤也言已愁思展轉而不能臥心中煩憤气結滿匈也】防眇眇而馳騁兮心煩寃之【言已精防眇眇獨馳心中煩懣而憂也】志欿憾而不憺兮【憺安】路幽昧而甚難【言已心中欿恨意識不安欲復逺去以道路深防難數移也】塊獨守此曲隅兮然欿切而永嘆【言已獨處山野塊然守此山曲心爲切痛長嘆而已】愁修夜而宛轉兮气涫其若波【言已心憂宛轉而不能臥愁夜之長气爲涫若水之波也】握剞劂而不用兮【欹劂刻鏤刀也】操規榘而無所施【言已懷徳不用若工握剞劂而無所刻鏤特方圜而無所錯也】騁騏驥於中庭兮焉能極夫逺道【言騏驥壹馳千里乃騁之中庭促狹之處不得展足以極逺道也以言使賢者執灑掃之役亦不得展志意也】置猨於櫺檻兮夫何以責其捷巧【言猨當居髙木荗林見其才力而置之櫺檻之中迫局之處責其捷巧非其理也以言君子當在廟堂爲政而棄之山林責其智能亦非其宜也】駟跛鼈而上山兮吾固知其不能陞【言已念君信用眾愚欲以致治猶若駕跛鼈而欲上山我固知其不能登也】釋管晏而任臧獲兮【臧爲人所賤系也獲爲人所系得也】何權衡之能穪【言君欲爲政反置管仲晏嬰任用敗軍賤辱系獲之士何能稱權衡興至治乎或曰臧守藏者也獲主禽者也皆卑賤無知之人】箟簬雜於黀蒸兮機蓬矢以防革【已解於七諫】負檐荷以丈尺兮欲伸要而不可得【背曰負荷曰檐言已居於衰亂之世常低頭俛視若以背肩負檐丈尺而步不敢伸要仰首以逺罪過也】外迫脇於機臂兮【迫脇近附也機臂弩身也】上牽聫於矰隿【言已居常怖懼若附彊弩機臂畏其忘發上恐牽聫於隿射身被矰繳也】肩傾側而不容兮固陿腹而不得息【言已欲傾側肩背容頭自入又不見納故陿腹小息畏懼患禍也】務光自投於深淵兮【務光古淸白之士也】不獲世之塵垢【言古有賢士務光憎惡濁世言不見從自投深淵而死不爲讒佞所塵污已慕其行也】孰魁摧之可久兮願退身而窮處【言已爲諛佞所譖被過魁摧不可久止願退我身處於貧窮而已】鑿山楹而爲室兮【楹柱】下被衣於水渚【渚水涯也言已𨿽窮猶鑿山石以爲室柱下洗浴水涯被已衣裳不失淸潔也】霧露蒙蒙其晨降兮云依斐而承宇【言幽居山谷霧露蒙蒙而晨來下浮雲依斐承我屋霤畫夜闇防也】虹霓紛其朝霞兮夕淫淫而淋雨【言天云雜色虹霓揚光紛然燿日未明旦復有朝霞則夕淋雨愁且思也】怊茫茫而無歸兮悵逺望此曠野【言已幽居遇雨愁思茫茫無所依歸但見曠野艸木盛茂也】下垂釣於谿谷兮上要求於仙者【言己幽居無事下則垂釣餌於谿谷上則要結仙人從之受道也】與赤松而結友兮比王僑而爲耦【言己執守淸潔遂與二子爲羣黨也】使梟楊先導兮【梟楊山神名也卽狒狒也】白虎爲之前後浮雲霧而入防兮騎白鹿而容與【言己與仙人俱出則山神先道乘雲霧騎白鹿而遊戲也】防眐眐以寄獨兮【眐眐獨行貌也】汩䢐往而不歸【言我防神眐眐獨行寄居而處汩然遂往而不還也】處卓卓而日逺兮【卓卓髙貌】志浩蕩而傷懷【言己隨從仙人上游所居卓卓日以髙逺中心浩蕩岡然愁思念楚國也】鸞鳯翔於蒼云兮故矰繳而不能加蛟龍潛於旋淵兮身不掛於罔羅【言鸞鳯飛於千仭蛟龍藏於旋淵故矰繳不能逮罔羅不能加也以言賢者亦宜髙舉隠藏法令不能拘也】知貪餌而近死兮不如下游乎淸波【淸波淸潔之流無人之處也言蛟龍明於避害知貪香餌必近於死故下遊於淸波無人之處也以言賢者亦不宜貪祿位以危其身也】寧幽隠以逺禍兮孰侵辱之可爲【言己亦寧隠身幽藏以逺患禍不能久被侵辱誠爲難也】子胥死而成義兮屈原沈於汨羅𨿽體解其不變兮豈忠信之可化志怦怦而內直兮履繩墨而不頗【皆已解於離騷九辯七諫】執權衡而無私兮稱輕重而不差【差過也言已如得執持權衡能無私阿稱量賢愚必不過差各如其理也】摡塵垢之枉攘兮【枉攘亂貌摡滌也】除穢累而反眞【言己又欲槪激濁亂之臣使君除去而反於淸明之徳】形體白而質素兮中皎潔而淑淸【言已自念形體潔白表裏如素心中皎潔內有善性淸明之質也】時厭飫而不用兮且隠伏而逺身【言時君不好忠直之士猒倦其言而不肯用故且隠伏山澤斥逺己身也】聊竄端而匿迹兮嗼寂黙而無聲【言己竭忠而不見用且逃頭匿足竄伏自藏執守寂寞吞舌無聲也】獨便悁而煩毒兮焉發憤而抒情【言己懷忠直之志獨悁悒煩毒無所發我憤憊泄已忠心也】時曖曖其將罷兮遂悶嘆而無名【言己遭時不明行善罷惓心遂煩悶傷無美名以流後世也】伯夷死於首陽兮卒夭隱而不榮【言伯夷餓於首陽夫命而死不饗其爵祿得其榮寵也】太公不遇文王兮身至死而得逞【言太公不遇文王至死不得解於厠賤也】懷瑤象而佩瓊兮願陳列而無正【言已懷玉象履忠信願陳列已志無有明正之君聴而受之也】生天墬之若過兮忽爛漫而無成【爛漫猶消散也言已生於天地之間忽若風雨之過晻然而消散恨無成功也】邪气襲余之形體兮疾憯怛而萌生【襲反也言己常恐邪惡之气及我形體疾病憯痛橫發而生身僵僕也】願壹見陽春之白日兮恐不終乎永年【言己被疾憂懼恐隨艸木䢐落不能至陽春見白日不終年命遂委棄也】

楚辭章句卷十四

欽定四庫全書

楚辭章句卷十五

漢王逸撰

九懷章句第十五

機

通路

危俊

昭世

尊嘉

蓄英

思忠

陶壅

株昭

九懷者諌議大夫王襃之所作也懷者思也言屈原𨿽見放逐猶思念其君憂國傾危而不能忘也襃讀屈原之文嘉其溫雅藻采敷衍執握金玉委之污瀆遭世混濁莫之能識追而湣之故作九懷以禆其詞史官錄第遂列於篇

極運兮不中【周轉求君道不合也】來將屈兮困窮【還就農桑修播植也】余深湣兮慘怛【我內憤傷心切剝也】願一列兮無從【欲陳忠謀道隔塞也】乘日月兮上徵【想托神明陞天庭也】顧遊心兮鄗酆【回眄周京念先聖也文王都酆武王都鄗二聖有徳明於用賢故顧其都冀遭逄也】彌覽兮九隅【歷觀九州求英俊也】彷徨兮蘭宮【遊戲道室誦五經也】芷閭兮藥房【居仁覆義守忠貞也】奮揺兮眾芳【動作應禮行馨香也】菌閣兮蕙樓【節度彌髙徳成就也】觀道兮從橫【眾人瞻望聞功名也】寶金兮委積【志意堅固防謀明也】美玉兮盈堂【懿譽光明滿朝廷也】桂水兮潺湲【芳流衍溢周四境也】揚流兮洋洋【防白之化動百姓也】蓍蔡兮踴躍【蓍喜樂慕淸髙也筮也蔡大龜也論語曰臧文仲居蔡】孔鶴兮回翔【畏怖羅网陞靑雲也】撫檻兮逺望【登樓伏楯觀楚郢也】念君兮不忘【思慕懷王結中情也】怫郁兮莫陳【忠言蘊積不列聴也】永懷兮內傷【長思切切中心痛也】

機

天門兮墬戶【金闈玉閨君之舍也】孰由兮賢者【誰當渉履英俊路也】無正兮混厠【邪佞雜亂來並居也】懷徳兮何覩【忠信之士不見用也】假寐兮湣斯【衣冠而寢自憐傷也不脫冠帶而臥曰假寐詩曰假寐永嘆】誰可與兮寤語【眾人愚闇誰與謀也】痛鳯兮逺逝【仁智之士遁世士也】畜鴳兮近處【畜養佞諛而親附也】鯨鱏兮幽潛【大賢隠匿竄林藪也】從蝦兮遊陼【小人並進在朝廷也鯨鱏大魚也蝦小魚也】乘虯兮登陽【意欲駕龍而陞云也】載象兮上行【遂騎神獸用登天也神像白身赤頭有翼能飛也】朝發兮防嶺【旦發西極之髙山也】夕至兮明光【暮宿東極之丹巒也】北飲兮飛泉【吮天液之浮源也】南采兮芝英【咀嚼靈艸以延年也】宣遊兮列宿【徧歷六合視眾星也】順極兮彷徉【周繞北辰觀天庭也】紅采兮騂衣【婆娑五采芬華英也】翠縹兮爲裳【衣色瓖瑋耀靑防也】舒佩兮綝纚【緩帶徐步五玉鳴也】竦餘劍兮幹將【握我寶劍立延頸也】騰蛇兮後從【神虺侍從慕仁賢也】飛駏兮步旁【駏驍奮飛承轂輪也】微觀兮圃【上睨帝囿見天園也】覽察兮瑤光【觀視斗杓與玉衡也】啟匱兮探防【發匣引籌考祿相也】悲命兮相當【不獲富貴值流放也】紉蕙兮永詞【結艸爲誓長訣行也】將離兮所思【背去九族逺懷王也】浮雲兮容與【天气滃溶乍東西也】道余兮何之【來迎導我難隨從也】逺望兮仟眠【遙視楚國闇未明也】聞雷兮闐闐【君好妄怒威武盛也】陰憂兮感余【內怒郁伊害我性也】惆悵兮自憐【悵然失志嗟厥命也】

通路

林不容兮鳴蜩【國不養民賢宜退也】余何畱兮中州【我去諸夏將逺逝也】陶嘉月兮總駕【嘉及吉時驅乘駟也】搴玉英兮自修【采取瓊華自修飾也】結榮茝兮逶逝【束艸陳信遂奔邁也】將去烝兮逺遊【違離於君之四裔也】徑岱土兮魏闕【行出北荒山髙桀也】歷九曲兮牽牛【過觀列宿九天際也】聊假日兮相佯【且徐遊戲須年嵗也】遺光燿兮周流【敷掦榮華垂顯烈也】望太一兮淹息【觀天貴將止沈滯也】紆余轡兮自休【緩我馬勒畱寢寐也】晞白日兮皎皎【天精光明而照察也】彌逺路兮悠悠【周望八極究地外也】顧列孛兮縹縹【邪視彗星光瞥瞥也】觀幽云兮陳浮【山气滃郁而羅列也】鉅寶遷兮砏磤【太嵗轉移聲磑也】雉咸雊兮相求【飛鳥驚鳴雌雄合也】泱莽莽兮究志【周望率土逺廣大也】懼吾心兮防防【惟我憂思意愁毒也】步餘馬兮飛柱【徘徊神山且休息也】覽可與兮匹儔【歷觀羣英求妃合也】卒莫有兮纎介【眾皆邪佞無忠直也】永餘思兮怞怞【愁心長慮憂無極也】

危俊

世混兮冥昏【時君闇蔽臣貪佞也】違君兮歸眞【將去懷王就仁賢也】乘龍兮偃蹇【驂駕神獸拏紛紜也】髙回翔兮上臻【行戲遨遊遂至天也】襲英衣兮緹防【重我綘袍采色鮮也】披華裳兮芳芬【徐曵文衣動馨香也詩曰婆娑】登羊角兮扶輿【陞彼髙山徐顧貌也】浮雲漠兮自娯【乘雲歌吟而遊戲也】握神精兮雍容【握持神明動容儀也】與神人兮相胥【畱待松喬與伴儷也】流星墜兮成雨【陰精並降如墜雨也】進瞵盼兮上丘墟【天旦欲明至山溪也】覽舊邦兮滃郁【下見楚國之亂危也】余安能兮久居【將背舊鄕之九夷也】志懷逝兮心懰栗【心中欲去內傷悲也】紆余轡兮躊躇【緩我馬勒而低佪也】聞素女兮微歌【神仙謳吟聲依違也】聴王后兮吹竽【伏妃作樂百虫至也】魂淒愴兮感哀【精神惆悵而思歸也】膓回回兮盤紆【意中毒悶心紆屈也】撫余佩兮繽紛【持我玉帶相糾結也】髙太息兮自憐【長嘆傷已逺放棄也】使祝融兮先行【俾南方神開軌轍也】令昭明兮開門【炎神前驅闗梁發也】馳六蛟兮上徵【乘龍直驅陞閶闔也】竦余駕兮入防【遂馳我車上寥廓也】歷九州兮索合【周徧天下求雙匹也】誰可與兮終生【莫足與友爲親密也】忽反顧兮西囿【見彼隴蜀道阻阨也】覩軫丘兮﨑傾【山陵嵚岑難渉歷也】橫垂涕兮流【悲思念國泣雙下也】悲余後兮失靈【哀惜我後違天法也】

昭世

季春兮陽陽【三月溫和气淸明也】列艸兮成行【百卉垂條吐榮華也】餘悲兮蘭生【哀彼香艸獨隕零也】委積兮從橫【枝條摧折傷根莖也】江離兮遺捐【忠正之士棄山林也】辛夷兮擠臧【仁智之士抑沈沒也】伊思兮往古【惟念前世諸賢俊也】亦多兮遭殃【仁義遇罰禍及身也】伍胥兮浮江【吳王棄之於江濵也】屈子兮沈湘【懷沙負石赴淚淵也】運余兮念玆【轉思念此志煩寃也】心內兮懷傷【膓中惻痛摧肝肺也】望淮兮沛沛【臨水恐栗畏禍患也】濵流兮則逝【意欲隨水而隠遁也】榜舫兮下流【乘舟順水遊海濱也】東注兮礚礚【濤波踴躍多險難也】蛟龍兮導引【蛇螭水禽馳在前也】文魚兮上瀬【巨鱗扶己渡湧湍也】抽蒲兮陳坐【防艸爲席處薄單也】援芙蕖兮爲蓋【引取荷華以覆身也】水躍兮余旌【風波動我揺旗旛也】繼以兮微蔡【續以艸芥入已舩也】云旗兮電騖【遂乘風電驅橫奔也】儵忽兮容裔【往來亟疾若神也】河伯兮開門【水君竢望開府寺也】迎余兮歡欣【喜笑迎己愛我善也】顧念兮舊都【還視楚國思郢城也】懷恨兮艱難【抱念恚恨常欲還也】竊哀兮浮萍【自比如蘋生水瀕也】泛淫兮無根【隨水浮游乍東西也】

尊嘉

秋風兮蕭蕭【陰气用事天政急也】舒芳兮振條【動揺百艸使芳熟也】微霜兮眇眇【霜凝微薄寒深酷也】病殀兮鳴蜩【飛蟬卷曲而寂黙也】鳥兮辭歸【燕將入海化爲蛤也】飛翔兮靈丘【悲鳴神山奮羽翼也】望谿兮滃郁【川谷吐气云闇昧也】熊羆兮呴嗥【猛獸應秋將害賊也】唐虞兮不存【堯舜已過難追逐也】何故兮久畱【宜更求居之他國也】臨淵兮汪洋【瞻望大川廣無極也】顧林兮忽荒【回視喬木與山薄也】修余兮袿衣【整我袗裳自結束也】騎霓兮南上【托乘赤霄登張翼也】乘雲兮回回【載气溶溶意中惡也】亹亹兮自彊【稍稍陞進遂自力也】將息兮蘭臯【且欲中休止方澤也】失志兮悠悠【從髙視下目惑也】蒶蘊兮黴黧【愁思蓄積靣垢黑也】思君兮無聊【想念懷王忘寢食也】身去兮意存【體逺情近在胸臆也】愴恨兮懷愁【心中憂恨內淒惻也】

蓄英

登九靈兮遊神【想登九天放精神也】靜女歌兮微晨【神女夜吟聲激淸也】悲皇丘兮積葛眾體錯兮交紛【言已見美大之丘葛艸緣之而生交錯茂盛人不異而采取則不成絺綌也以言楚國士民眾多君不異而舉用則不知其有徳也】貞枝抑兮枯槁【貞正】枉車登兮慶雲【慶雲諭尊顯也言葛有正直之枝抑棄枯槁而不見采枉壤惡者滿車陞進反見珍重禦尊顯也以言貞正之人棄於山野佞曲之臣陞於顯朝也】感余志兮慘栗【動踴我心如析割也】心愴愴兮自憐【意中切傷憂悲楚也】駕螭兮北徵【將乘山神而奔走也】向吾路兮蔥嶺【欲逾髙山度阻險也】連五宿兮建旄【系續列星爲旗旐也】揚氛气兮爲旌【舉布霾霧作旗表也】歷廣漠兮馳騖【徑過長沙馳駟馬也】覽中國兮防防【顧視諸夏尙昧晦也】武步兮水母【天龜水神侍送余也】與吾期兮南榮【與己爲誓防炎野也南方冬溫艸木常茂故曰南榮】登華蓋兮乘陽【上攀北斗躡房星也】聊逍遙兮播光【且徐遊戱布文采也】抽庫婁兮酌醴【引持二星以斟酒也】援瓟兮接糧【防食神果志猒飽也】畢休息兮逺逝【周徧畱止而復去也】發玉軔兮西行【引支車木遂馳驅也】惟時俗兮疾正弗可久兮此方【世憎忠信愛謟防也】寤辟摽兮永思【心常悵愁拊心踴也辟拊心貌也】心怫郁兮內傷【憂思積結肝腑爛也】

思忠

覽杳杳兮世惟【觀楚泥濁俗愚蔽也】余惆悵兮何歸【罔然失志無依附也】傷時俗兮混亂【哀當世眾貪暴也】將奮翼兮髙飛【振翅翺翔絕塵埃也】駕八龍兮連蜷【乘虯翺翔見容貌也】建虹旌兮威夷【樹防蝀旗紛光耀也】觀中宇兮浩浩【大哉天下難徧照也】紛翼翼兮上躋【盛气振迅陞天衢也】浮溺水兮舒光【遂渡沈流揚精華也】淹低佪兮京沚【且畱水側息河洲也水中可居爲洲小洲爲渚小渚爲沚京沚者卽髙洲也】屯余車兮索友【住我之駕求松喬也】覩皇公兮問師【遂見天帝諮祕要也】道莫遺兮歸眞【執守無爲修朴素也】羨余術兮可夷【念己道藝可悅樂也詩云旣見君子我心則夷夷喜也】吾乃逝兮南娭【往之大陽遊九野也】道幽路兮九疑【渉歷深山過舜墓也】越炎火兮萬里【積熱彌天不可處也】過萬首兮防防【見海中山數萬頭也海中山石防防嶽嶽萬首交】濟江海兮蟬蛻【跱也遂渡大水解形】絕北梁兮永辭【體也超過海津長訣】浮雲郁兮晝昏【去也楚國潰亂气未】霾土忽兮塺塺【除也風俗塵濁不可】息陽城兮廣夏【居也遂止炎野大屋】衰色罔兮中怠【廬也志欲懈倦身罷】意曉陽兮燎寤【勞也心中燎明內自】乃息軫兮存玆【覺也徐自省視至此】思堯舜兮襲興【處也喜慕二聖相繼】幸咎繇兮獲謀【代也冀遇虞舜與議】悲九州兮靡君【道也傷今天下無聖】撫軾嘆兮作詩【主也伏車浩嘆作風】

陶壅

悲哉於嗟兮【雅也愁思憤懣長嘆】心內切嗟【息也意中激感膓痛】欵冬而生兮【惻也物叩盛陰不滋】凋彼葉柯【育也傷害根莖枝捲】瓦礫進寶兮【曲也佞僞愚戇侍帷】捐棄隨和【幄也貞良君子棄山】鈆刀厲禦兮【澤也頑嚚之徒任政】頓棄太阿【職也明智忠賢放斥】驥垂兩耳兮【逐也雄俊佯愚閉口】中阪蹉跎【目也眾無知己不盡】蹇驢服駕兮【力也駑鈍之徒爲輔】無用日多【翼也僮防並進塡滿】修潔處幽兮【國也執履淸白居陋】貴寵沙劘【側也權右大夫佯不】鳳皇不翔兮【識也賢智隠處深藏】鶉鴳飛揚【匿也小人得志作威】乘虹驂蜺兮【福也托駕神气而逺】載云變化【徵也陞髙去俗易形】鷦防開路兮【貌也仁士智鳥導在】後屬靑蛇【前也介虫之長衛惡】步驟桂林兮【姦也馳逐正道徳香】超驤捲阿【芬也騰越曲阜過阨】丘陵翔儛兮【山丘踴躍而歡喜也】谿谷悲歌【川瀆作樂進五音也】神章靈篇兮【河圖洛書緯防文也】赴曲相和【宮商並防應琴瑟也】余私娯玆兮【我誠樂世發中心也】孰哉復加【天下歡悅莫如今也】還顧世俗兮【回視楚國及眾民也】壊敗罔羅【廢棄仁義修謟諛也】捲佩將逝兮【祛衣束帶將橫奔也】涕流滂沲【思君念國泣霑衿也】

株昭

亂曰皇門開兮【王門啟辟路四通也】照下土【鏡覽幽防見萬方也】株穢除兮【邪惡已消逺逃亡也】蘭芷覩【俊乂英雄在朝堂也】四佞放兮【驩共苗鮌竄四荒也】後得禹【乃獲文命治江河也】聖舜攝兮【重華秉政執紀綱也】昭堯緒【著明唐業致時雍也】孰能若兮【誰能知人如唐虞也】願爲輔【思竭忠信備股肱也】

楚辭章句卷十五

欽定四庫全書

楚辭章句卷十六

漢王逸撰

九嘆章句第十六

逢紛

靈懷

離世

怨思

逺逝

惜賢

憂苦

湣命

思古

九嘆者防左都水使者光祿大夫劉向之所作也向以博古敏達典校經書辯章舊文追念屈原忠信之節故作九嘆嘆者傷也息也言屈原放在山澤猶傷念君嘆息無已所謂贊賢以輔志騁詞以曜徳者也

伊伯庸之末冑兮【冑後也左氏傳曰戎子駒支四嶽之裔冑也】諒皇直之屈原【諒信也論語曰君子貞而不諒言屈原承伯庸之後信有忠直美徳甚於眾人也】云余肇祖於髙陽兮惟楚懷之嬋連【嬋連族親也言屈原懷王俱顓頊之孫有嬋連之族親恩深而義篤也】原生受命於貞節兮鴻永路有嘉名【鴻大也永長也路道也言屈原受陰陽之正气體合大道故長有美善之名也】齊名字於天地兮【謂名平字原也】並光明於列星【謂心達道要文章光耀若天有列星也】吸精粹而吐氛濁兮【氛惡气也左氏傳曰楚气甚惡言己吸天地精明之气而吐其塵濁內防淨之气也】橫邪世而不取容【言己體淸防之行在橫邪貪枉之世而不能自容入於眾也】行叩誠而不阿兮【叩擊也阿曲也】遂見排而逢讒【言己身不容惟以好叩撃人之過故遂爲讒佞所排逐也】後聴虛而黜實兮【黜貶也實誠也】不吾理而順情【言君聴讒佞虛言以貶忠誠之實不理我言而順邪僞之情故見放流也】腸憤悁而含怒兮志遷蹇而左傾【言己執忠誠而見貶黜腸中憤懣悁悒而怒則志意遷移左傾而去也】心戃慌而不我與兮【戃慌無思慮貌】躬速速而不吾親【速速不親附貌言君心戃慌而無思慮不肯與我謀議用志速速不與己相親附也】辭靈修而隕意兮【隕墮也易曰有隕自天也】吟澤畔之江濵【畔界也濵涯也言己與懷王辭訣志意墮落長吟江澤之涯而已】椒桂羅以顚覆兮【顚頓也覆僕也】有竭信而歸誠【言己見先賢若椒桂之人以被禍其身顚僕然猶竭信歸誠而志不懼也】讒夫藹藹而曼著兮【藹藹盛多貌詩云藹藹王多吉士漫污也】曷其不舒予情【曷何也言讒人相聚藹藹而盛欲漫污人以自著明君何其不舒我忠情以詰責之乎】始結言於廟堂兮【結猶聫也廟者先祖所居也言人君爲政舉事必告於宗廟議之於明堂】信中塗而叛之【塗道也叛背也言君始嘗與已結議連謀於明堂之上今信用讒言中道而更背我也】懷蘭蕙與蘅芷兮行中壄而散之【言己懷忠信之徳執芬香之志逺行中野散而棄之傷不見用也】聲哀哀而懷髙丘兮心愁愁而思舊邦【言己放斥山野發聲而吟其音哀哀心愁思者念髙丘之山阻歸故國也】願承間而自恃兮徑淫曀而道【淫曀闇昧也詩云不曰有曀言己思承君間暇心中自恃冀得竭忠而徑路闇昧遂以壅塞也】顏黴黧以沮敗兮【黧黒也沮壊也】精越裂而衰耄【越去也裂分也耄老也言己欲進不得中心憂愁顏色黧黒靣狀壊敗精神越去气力衰老也】裳襜襜而含風兮【襜襜揺貌】衣納納而掩露【納納濡濕貌也上曰衣下曰裳言己放行山野下裳襜襜而含疾風上衣濡濕而掩霜露單行獨處身苦寒也】赴江湘之湍流兮順波湊而下降【湊聚也言己乘船赴江湘之疾流順聚波而下行身危殆也】徐徘徊於山阿兮【阿曲隅也】飄風來之洶洶【洶洶讙聲也言己至於山之隈曲且徐徘徊冀想君命飄風卒至復聞讒佞洶洶欲來害己也】馳余車兮石【石山名】步餘馬兮洞庭【洞庭水名】平明發兮蒼梧夕投宿兮石城【石城山名言己動履大水宿止名山用志淸潔且堅固也】芙蓉蓋而蔆車兮紫貝闕而玉堂【紫貝水虫名援神契曰江水出大貝】薜荔飾而陸離薦兮【陸離美玉也薦臥席也】魚鱗衣而白蜺裳【魚鱗衣雜五防爲衣如鱗文也言所居淸潔被服芬芳徳體如玉文防耀明也】登逢龍而下隕兮【逢龍山名】違故都之漫漫【言己登逢龍之山而遂下顧去楚國之遼逺也】思南郢之舊俗兮腸一夕而九運【言己思念郢都邑裏故俗腸中愁悴一夕九轉欲還歸也】揚流波之潢潢兮【潢潢大貌】體溶溶而東回【溶溶波貌言己隨流而行水盛廣大波髙溶溶將東入於海也】心怊悵以永思兮意晻晻而自頽【言己將至於海心中怊悵而長思意晻晻而稍下恐不復還也】白露紛紛以塗塗兮【塗塗厚貌】秋風瀏瀏以蕭蕭【瀏瀏風疾貌言四時欲盡白露已防秋風急疾年嵗且老愁憂思也】身永流而不還兮魂長逝而常愁【言己身隨水長流不復旋反則魂魄遂去常愁念楚國也】

嘆曰譬彼流水紛揚礚兮波逢洶洶紛滂沛兮【水性淸潔平正順而不爭故以諭屈原也言水逢風紛亂揚波滂沛失其水性以言屈原志行淸白遭逢貪佞被過放逐亦失其本志也】揄揚滌蕩漂流隕往觸岑石兮【岑銳也言風揄揚水流隕往觸銳利之石使之危殆以言讒人亦揚己過使得辠罰也】龍卭脟圏繚戾宛轉阻相薄兮【言水得風則龍卭繚戾與險阻相薄不得順其流性也以言忠臣逢讒人亦匡攘惶遽而竄伏也】遭紛逢凶蹇離尢兮【言己遭逢紛濁之世而遇百凶以蹇蹇之故而遂以得過也】垂文揚采遺將來兮【言己𨿽不得施行道徳將垂典雅之文揚美藻之采以遺將來賢君使知己志也】

逢紛

靈懷其不吾知兮靈懷其不吾聞【言懷王闇惑不知我之忠誠不聞我之淸白反用讒言而放逐己也】就靈懷之皇祖兮愬靈懷之神【言己所言忠正而不見信願就懷王先祖告語其寃使照己心也神明察故欲愬之以自證明也】靈懷曾不吾知兮卽聴夫讒人之諛辭【言懷王之心曽不與我合又聴用讒防之辭言以過惡於己也】余辭上參於天墬兮旁引之於四時【言己所言輙上參之於天下合之於地旁引四時之神以爲符驗也】指日月使延照兮【延長也照知也】撫招揺以質正【招揺北斗杓星也斗主建天時言己上指語日月使長視己撫斗柄杓使質正我之志動告神明以自徴驗也】立師曠俾端詞兮【師曠聖人字子壄生無目而善聴晉平公時端正也】命咎繇使並聴【言己之言信而有徴誠可據行願立師曠使正其詞令咎繇並而聴之二聖聰明長於人情知眞僞之心也】兆出名曰正則兮卦發字曰靈均【言己生有形兆伯庸名我爲正則以法天筮而卜之卦得坤字我曰靈均以法地也】余防旣有此鴻節兮長愈固而彌純【言己防少有大節度以應天地長大修行而彌純固也】不從俗而詖行兮【詖猶傾也】直躬指而信志【言己執履忠信不能隨從俗人傾易其行直身而言以信己之志終不回移也】不枉繩以追曲兮屈情素以從事【言己心正直不能枉性以追曲俗屈我素志以從眾人而事之也】端余行其如玉兮述皇輿之踵迹【言思正我行令之如玉不匿瑕惡以承述先王正治之法繼續其業而大之也】羣阿容以晦光兮【晦防也光明也】皇輿覆以幽辟【幽僻闇昧也言羣臣皆行枉曲以蔽君之聰明使楚國闇昧將危覆也】輿中塗以回畔兮駟馬驚而橫犇【馬以諭賢臣也言君爲無道國人中道倍畔而去賢臣驚怖犇亡爭欲逺也】執組者不能制兮【執組猶織組也織組者動之於此而成文於彼善禦者亦動之於手而盡馬力也詩云執轡如組】必折軛而摧轅【言駟馬驚犇𨿽有執轡之禦猶不能制必摧車軛而折其轅也以言賢臣奔亡使國荒亂而傾危也】防鑣銜以馳騖兮【鑣勒也銜飾口鐡也】暮去次而敢止【暮夜也次捨也止制也言車敗馬犇鑣銜斷絕猶自馳騖至於暮夜乃捨無有制止之者也以言人臣一去君亦不復得拘畱也】路蕩蕩其無人兮【蕩蕩平易貌也尙書曰王道蕩蕩】遂不禦乎千里【禦禁也言君國之道路蕩蕩空無賢人以不待遇之故遂行千里逺之他方也】身衡陷而下沈兮【衡橫也】不可獲而復登【言己逺去千里身必橫陷沈沒長不可復得登引而用之也】不顧身之卑賤兮惜皇輿之不興【言己逺行千里不敢顧念身之貧賤欲慕髙位也惜君國失賢道徳不得盛也】出國門而端指兮方冀壹寤而錫還【言己放出國門正心直指執履誠信幸君覺寤賜己以還命也】哀僕夫之坎毒兮【坎恨也毒恚也】屢離憂而逢患【屢數也言己不自念惜身之放逐誠哀僕禦之夫坎然恚恨以數逢憂患無已時也】九年之中不吾反兮思彭咸之水逰【言己放出九年君不肯反我中心愁思欲自沈於水與彭咸俱遊戲也】惜師延之浮渚兮【師延殷紂之臣也爲紂作新聲北裏之樂紂失天下師延抱其樂器自投濮水而死也】赴汨羅之長流【言己復貪慕師延自投於水身浮渚涯冀免於刑罰故遂赴汨水長流而去也】遵曲江之逶移兮【逶移長貌】觸石碕而衡遊【言己願循江水逶移而行反觸石碕而復橫流所爲無可也】波澧澧而揚澆兮【澧澧波聲也同波爲澆也】順長瀬之濁流【言己橫流而行水波澧澧回而揚澆邪引己舩則順長瀬之流以避其難也】淩黃沱而下低兮【黃沱江別名也江別爲沱也】思還流而復反【言己淩乘黃沱低舩而下將入於海心思還水之流冀幸復還反也】輿馳而並集兮【者水也】身容與而日逺【言己以水爲車與舩並馳而流故身容與日以逺也】櫂舟杭以橫濿兮【濿渡也由漆以上爲濿也】濟湘流而南極【濟亦渡也言己乃櫂舩橫行南渡相水極其源流也】立江界而長吟兮愁哀哀而累息【言己還入大江之界逺望長吟心中悲嘆而太息哀不遇也】情慌忽以忘歸兮神浮逰以髙厲【言已心愁情志慌忽思歸故鄕則精神浮逰髙厲而逺行也】志蛩蛩而懷顧兮【蛩蛩懷憂貌也】魂眷眷而獨逝【眷眷顧貌詩云眷眷懷顧言己心中蛩蛩常懷大憂內自顧哀則魂神眷眷獨行無有還意也】

嘆曰餘思舊邦心依違兮日暮黃昏嗟幽悲兮【言我思念故國心中依違不能逺去日暮黃昏無所歸附中心悲愁而憂思也】去郢東遷余誰慕兮讒夫黨旅其以玆故兮【旅眾也言己去郢東徙我誰思慕而欲逺去乎誠以讒夫朋黨眾多之故而見放棄也】河水淫淫情所願兮【淫淫流貌】顧瞻郢路終不返兮【言河水淫淫流行日逺誠我中心之所願慕也觀視楚郢之道路終不復還反內自哀傷也】

靈懷

惟鬱鬱之憂毒兮志坎防而不違【坎防不遇貌也言己放逐心中鬰鬰憂而愁毒𨿽坎防不遇志不離於忠信也】身憔悴而考旦兮【憔悴憂貌也考猶終也旦明也】日黃昏而長悲【言己心憂憔悴從夜終明不能寢寐日入黃昏復涕泣而長悲也】閔空宇之孤子兮【宇居也無父曰孤】哀枯楊之寃鶵【寃煩寃也生哺曰鷇生啄曰鶵言己旣放傷念坐於空室之中孤子防防東西無所依歸又悲哀飛鳥生鶵其身煩寃而不得出在於枯楊之樹居危殆也言己有孤子之憂寃鶵之危也】孤雌吟於髙墉兮【墉墻也易曰射隼於髙墉之上言寃雛之生早失其雄其母孤居吟於髙墻墉之上將復遇害也言己亦失其所居在於林澤居非其處恐顚僕也】鳴鳩棲於桑楡【言鳩鳥輕佻巧利乃棲於桑楡居茂木之上鼔翼而鳴得其所也以言讒佞弄口妄說以居尊位得志意也】蝯失於潛林兮獨偏棄而逺放【言蝯捷敏失於髙深之林則獨偏遇放棄忘其能也以言賢人棄在山澤亦失其志也】徵夫勞於周行兮【行道也詩云苕苕公子行彼周道】處婦憤而長望【言徵行之夫罷勞周道行役過時而不得歸則處婦憤懣長望而思之也以言己放在山澤之中曽無思之也】申誠信而罔違兮情素潔於紉帛【申重罔無也紉結束也易曰束帛戔戔言己放棄𨿽無有思之者然猶重行誠信無有違離情志潔淨有如束帛者也】光明齊於日月兮文采燿於玉石【言己耳目聰明如日月之光無所不照發文序詞爛然成章如玉石有文采也】傷壓次而不發兮【壓鎭壓也次失次也】思沈抑而不揚【言己懷文武之質自傷壓鎭失次不得發揚其美徳思慮沈抑而不得揚見也】芳懿懿而終敗兮【懿懿芳貌】名糜散而不彰【靡散猶消滅也言己有芬芳懿美之徳而放棄不用身將終敗名字消滅不得彰名於後世也】背玉門以犇騖兮【玉門君門】蹇離尢而乾詬【干求也言己背君門犇馳而去者以己忠信之故得過於眾而自求辱也】若龍逢之沈首兮王子比干之逢醢【聖賢忠諌而見誅也】念社稷之幾危兮反爲讐而見怨【言己念君信用讒夫社稷幾危以故正言極諌反爲眾臣所讐而見怨惡也】思國家之離沮兮躬獲愆而結難【言己思念國家綱紀將以離壊而竭忠言身以得過結爲患難也】若靑蠅之僞質兮【僞猶變也靑蠅變白使黒變黒成白以諭讒佞詩云營營靑蠅】晉驪姬之反情【言讒人若靑蠅變轉其語以善爲惡若晉驪姬以申生之孝反爲悖逆也】恐登階之逢殆兮故退伏於末庭【未逺也言己思欲登君階陛正言直諌恐逢危殆故復退身於逺庭而竄伏也】孽子之號咷兮【號咷讙呼】本朝蕪而不治【言佞臣妖孽委曲其聲相聚讙嘩君以迷惑國將傾危朝用蕪薉而不治也】犯顏色而觸諌兮反防辜而被疑【言己以犯君之顏色觸禁而諌反防辠辜而被猜疑不見信也】菀蘼蕪與菌若兮【菀積】漸槁本於洿瀆【汗瀆小溝也】淹芳芷於腐井兮【淹漬也腐臭也】棄雞駭於筐簏【雞駭文犀也筐簏竹器也言積漬眾芳於污泥臭井之中棄文犀之角置於筐簏而不帶佩蔽其美質失其性也以言棄賢智之士於山林之中亦失其志也】執棠谿以刜蓬兮【棠谿利劍也刜斫也】秉幹將以割肉【幹將亦利劍也利劍宜以爲威誅無狀以徵不服今乃用斫蓬蒿割熟肉非其宜也以言使賢者爲僕之徒非其宜也論語曰割雞焉用牛刀】筐澤防以豹鞹兮【筐滿也澤瀉惡艸也鞹革也論語曰虎豹之鞹言取澤防惡艸盛於革囊滿而藏之無益於用也以言養育小人置之髙堂亦無益於政治也】破荊和以繼築【築木杵也言破和氏之璧以繼築杵而舂敗玉寶失其好也以言取賢人刑傷使執廝役亦害忠良失其宜也】時混濁猶未淸兮世殽亂猶未察【察明也言時世貪濁善惡殽亂尙未淸明也】欲容與以竢時兮懼年嵗之旣晏【晏晚也言己欲遊戲以待明君恐年嵗已晚身衰老也】顧屈節以從流兮心鞏鞏而不夷【鞏鞏拘攣貌也夷悅也言思屈己忠直之節隨俗流行心中鞏鞏拘攣仁義不舒而志不恱樂】寧浮沅而馳騁兮下江湘防邅回【邅回運轉也言己不能隨俗寜浮身於沅水馳騁而去遂下湘江運轉而行也】

嘆曰山中檻檻余傷懷兮【檻檻車聲也詩云大車檻檻言己放去山中車行檻檻鳴有節度自傷不遇心愁思也】徵夫皇皇其孰依兮【皇皇惶遽貌言己惜徵行之夫心常惶遽一身獨處無所依附者也】經營原野杳冥冥兮【南北爲經東西爲營言己放行山野野之中但見艸木防無有人民也】乘騏騁驥舒吾情兮【言己願欲乘騏驥馳騁防求賢君舒肆忠節展我之情也】歸骸舊邦莫誰語兮【言己心念故鄕𨿽死欲歸骸骨於楚國無誰告語達於己之心也】長辭逺逝乘湘去兮【言己欲歸骸骨於楚國而眾不知故復長辭乘水而欲逺去也】

離世

志隠隠而郁怫兮【隠隠憂也詩云憂心殷殷】愁獨哀而寃結【言己放流心中隠隠而憂愁思念怫郁獨自哀傷執行忠信而被讒邪寃結曾無解己也】膓紛紜防繚轉兮【紛紜亂貌也繚繞也】涕漸漸其若屑【漸漸泣流貌也言己憂愁腸中迥亂繚繞而轉涕泣交流若磨屑之下而無絕時也】情慨慨而長懷兮【慨慨嘆貌也詩云慨我寤嘆】信上皇而質正【上皇上帝也言己中情憤懣慨然長嘆欲自信理於上帝使天正其意也】合五嶽與八靈兮【五嶽五方之山也王者巡狩考校政化之處也東嶽泰山西嶽華山南爲衡山北爲恆山中央爲嵩山八靈八方之神也】訊九魁與六神【訊問也詩云執訊獲醜九魁爲北斗九星也言己忠直而不見信用願合五嶽與八方之神察己之志上問九魁六宗之神以照明之也】指列宿防白情兮訴五帝防置詞【言己願復指語二十八宿防列己淸白之情告訴五方之帝令受我詞而聴之也】北斗爲我質中兮太一爲余聴之【質正也言己乃復使北斗爲我正其中和太一之神聴其善惡也】云服陰陽之正道兮【陽爲仁也陰爲義也】禦后土之中和【土色黃其味甘故言中和也言羣神勸我動作承天奉地服循仁義處中和之行無有違離也】佩蒼龍之蚴虯兮【蚴虯龍貌】帶隠虹之逶虵【隠大也逶虵長貌】曵彗星之皓旰兮【曵引也皓旴光也】撫朱爵與鵕防【朱爵鵕防皆神俊之鳥也言己動防神物自諭諸神勸我行當如蒼龍能屈能申志當如大虹能揚文采精當若彗星能耀光明舉當若鵕防飛能升天也】遊淸霧之颯戾兮【颯戾淸涼貌】服云衣之披披【披披長貌也言積徳不止乃止遊淸防淸涼之庭被服雲气而通神明也】杖玉策與朱旗兮垂明月之珠【朱赤也黒光曰也】舉霓旌之墆翳兮【墆翳陰翳貌】建黃昬之總旄【總合也黃昬時天气黃故曰黃昬也言己修善彌固手乃杖執美玉之華帶明月之珠揚赤霓以爲旌雜五色以爲旗旄志行淸明車服又殊也】躬純粹而罔愆兮承皇考之妙儀【儀法也言己行度純粹而無過失上以承美先父髙妙之法不敢解也】惜往事之不合兮橫汨羅而下厲【言己貪惜以忠事君而志不合故欲橫渡汨水防自沈沒也】乘隆波而南度兮【隆盛也】逐江湘之順流赴陽侯之潢洋兮下石瀬而豋洲【言己願乘盛波逐湘江之流赴陽侯之大波過石瀬之湍登水中之洲身歷危殆不遑安處也】陸魁堆防蔽視兮【魁堆髙貌】云冥冥而闇前山峻髙防無垠兮遂曾閎而迫身【垠岸涯也曾重也閎大也言己所在之處前有髙陵蔽不得視後有峻大之山迫附於己幽藏山野心中愁思也】雪雰雰而薄木兮【雰雰雪貌】云霏霏而隕集【隕下也集防也】阜隘狹而幽險兮【大陸曰阜狹漏也】石防嵯防翳曰【翳蔽也言己居隘險之處山石蔽日霜雪並防身旣憂愁又寒若也】悲故鄕而發忿兮【忿恚也】去余邦之彌久【言己不得還歸中心發恚忿自恨去我國邑之甚久也】背龍門而入河兮【龍門郢東門也】登大墳而望夏首【言己虛被讒言背郢城門而奔走將入大河登其髙墳防望夏水之口泄思念也】橫舟航而濟湘兮耳聊啾而戃慌【聊啾耳鳴也戃慌憂愁也言舟航渡湘水寂無人聲耳中聊啾而自鳴意中憂愁而戃慌無所依歸也】波淫淫而周流兮鴻溶溢而滔蕩【滔蕩廣大貌也言己愁思戃慌又見水中波滛淫相隨鴻溶廣大悵然失志也】路曼曼其無端兮周容容而無識【言己所行山澤廣逺道路悠長周流容容而無知識也】引日月防指極兮【極中也謂北辰星也】少須防而釋思【釋解也言己施行正直願引日月使照我情上指北辰防告於天冀君覺寤且解憂思須防之間也】水波逺防防防兮不睹其東西順風波防南北兮霧宵晦防紛闇【宵夜也詩云肅肅宵徵言己渡廣水心迷不知東西霧气晦防而白晝若夜也】日杳杳以西頽兮路長逺而窘迫【言日已西頽年嵗卒盡道路長逺不得復還憂心迫窘無所舒志也】欲酌醴防娯意兮【醴醴酒也詩云爲酒爲醴】蹇騷騷而不釋【蹇難也言己欲酌醴酒以自娯樂心中愁思不可解釋也】

嘆曰飄風蓬龍埃坲坲兮【蓬龍猶蓬轉風貌坲坲塵埃貌】艸木揺落時槁悴兮【槁枯也悴病也言飄風轉運揚起塵埃揺動艸木使之卽時枯槁莖葉被病不得盛長也以言讒人亦運轉其言埃塵忠直使之被病而傷形也】遭傾遇禍不可救兮長吟永欷涕防防兮【防防不止貌也言巳遭傾危之世而遇患禍不可復救故長嘆歔欷而涕滂流不可止也】舒情敶詩冀防自免兮頽流下逝身日防逺兮【言己舒展中情敶序志意冀得脫免患禍然身頽流日逺不得還也】

怨思

悲余性之不可攺兮屢懲艾而不迻【言己體受忠直之性𨿽數爲讒人所懲艾而心終不移易也】服覺酷防殊俗兮【覺較也詩云有覺徳行酷猶明也】貌揭揭防巍巍【揭揭髙貌也巍巍大貌也言己被服眾芳履行忠正較然盛明志願髙大與俗人異也】譬若王僑之乘雲兮載赤霄而淩太淸【言己志意髙大上切於天譬若仙人王僑乘浮雲載赤霄上淩太淸遊天庭也】欲與天地參壽兮與日月而比榮【言己修行眾善冀若仙人王僑得道不死遂與天地同其壽命與日月比其光榮流名於後世不腐滅也】登昆侖而北首兮【首向】悉靈圉而來謁【悉盡也靈圉昆侖眾神也言己設得道輕舉登昆侖之山北向天門眾神盡來謁見尊有徳也】選神於太陰兮登閶闔於闕【言己乃選擇眾神之中行忠正者與俱登於天門入闕拜天皇受勑誨也】回朕車俾西引兮褰虹旗於玉門【褰袪也玉門山名言乃旋我之車而西行褰舉虹旗驅上玉門之山以趨疾也】馳六龍於三危兮【三危西方山也】朝四靈於九濱【朝召也濵水涯也言乃馳騁六龍過於三危之山召四方之神防於大海九曲之涯者也】結餘軫於西山兮橫飛谷防南徵【結旋也飛谷日所行道也言乃旋我車軫橫度飛泉之谷以南行也】絕都廣以直指兮【都廣野名也山海經曰都廣在西南其城方二百里蓋天地之中】歷祝融於朱冥【朱赤色也言己行乃橫絕於都廣之野過祝融之神於朱防之野也】枉玉衡於炎火兮【枉屈也衡車衡也】委兩館於咸唐【委曲也館捨也咸唐咸池也言己從炎火又曲意至於咸池而再捨止宿也】貫澒蒙防東朅兮【澒蒙气也朅去也】維六龍於扶桑【言遂貫出澒蒙之气而東去系六龍於扶桑之木也】周流覽於四海兮志升降防髙馳【言己旣周行徧於四海之外意欲上下髙馳以求賢士也】徴九神於回極兮【徴召也回旋也極中也謂防北辰之星於天之中也】建虹采防招指【虹采旗也招指指麾也旗所防招指語人也言己乃召九天之神使防北極之星舉虹采防指麾四方也】駕鸞鳯防上游兮從鶴與鷦朋【鷦朋俊鳥】孔鳥飛而送迎兮騰羣鶴於瑤光【鶴白鳥也以諭防白之士言己乃駕乘鸞鳯明智之鳥從鷦朋羣鶴防白之士過於瑤光之星質己修行之要也】排帝宮與羅囿兮【羅囿天苑】升縣圃防防【言遂排開天帝之宮入其羅囿出升縣圃之山而望目爲燿精明消滅心愁思也】結瓊枝防雜佩兮立長庚防繼日【長庚星名也詩云西有長庚言己精明𨿽消滅猶結玉枝申修忠誠立長庚之星防繼日光晝夜常行志意明也】淩驚靁防軼駭電兮綴谷於北辰【綴系也北辰北極星也論語曰譬如北辰居其所而眾星拱之言遂淩乘驚駭之雷追逐犇軼之電防至於天使比辰系綴百勿令害賢者也】鞭風伯使先驅兮囚靈於虞淵愬髙風防徘徊兮覽周流於朔方【靈帝也虞淵日所入也淮南言日出湯谷入於虞淵言乃鞭風伯使之掃塵囚帝之神使無陰防周徧流行於北方也】就顓頊而敶詞兮考防於空桑【空桑山名也防太陰之神主刑殺也言乃就聖帝顓頊敶列己詞考問防之神於空桑之山何故害賢也】旋車逝於崇山兮【崇山驩兜所放山也】奏虞舜於蒼梧【言己從崇山見驩兜以佞見放囚至蒼梧告愬聖舜己行忠直而遇斥棄冀防異謀也】濟楊舟於防稽兮【楊木名也詩云泛泛楊舟防稽山名】就申胥於五湖【湖太池也言己復乘楊木之輕舟就伍子胥於五湖之中問志行之見者也】見南郢之流風兮殞余躬於沅湘【言還見楚國風俗妬害賢良故自沈於沅湘而不悔也】望舊邦之黯黮兮【黯黮不明貌也】時混濁猶未央【言己望見故國君闇不明羣下貪亂其化未盡心憂愁也】懷蘭茝之芬芳兮妬被離而折之【言己懷忠信之行故爲眾佞所妬欲其被離摧折而棄之也】張絳帷防襜襜兮風邑邑而蔽之【邑邑微弱貌也言君張朱帷襜襜鮮明宜與賢者共處其中而政令微弱適以自蔽者也】日暾暾其西捨兮陽炎炎而復顧【言日暾暾西行將捨入太陰之中其餘陽气猶尙炎炎而顧欲還也防言已年亦老暮亦思還返故鄕也】聊假日防須防兮何騷騷而自故【言己思年命欲暮願且假日遊戲須防之間然中心愁思如故終不解也】

嘆曰譬彼蛟龍乘雲浮兮泛淫澒溶紛若霧兮【言己懷徳不用譬若蛟龍潛於川澤忽然乘雲泛淫而遊紛紜若霧而乃見之也】潺湲轇轕雷動電發馺髙舉兮【言蛟龍升天其形潺湲若水流縱橫轇轕遂乘雷電而髙舉也以言己亦想遭明時舉而進用】升虛淩防沛濁浮淸入帝宮兮【言龍能登虛無淩淸防棄濁穢入天帝之宮言己亦想升賢君之朝斥去貪佞之人也】揺翹奮羽馳風騁雨遊無窮兮【言龍旣升天奮揺翹羽馳使風雨言己亦願奮竭智謀以輔事賢君流恩百姓長無窮極也】

逺逝

覽屈氏之離騷兮心哀哀而怫郁【言己觀屈原所作離騷之經博達溫雅忠信懇惻而懷王不寤心爲之悲而怫郁也】聲嗷嗷以寂寥兮【嗷嗷呼聲也寂寥空無人民之貌也】顧僕夫之憔悴【言己思爲屈原訟理寃結嗷嗷而呼山野寂寥空無人民顧視僕禦心皆憔悴而有憂色也】撥諂防而匡邪兮【撥治也匡正也】切淟涊之流俗【切猶槪也淟涊垢濁也言己如得進用則治讒謏之人正其邪僞槪貪濁之俗使之淸淨也】蕩渨涹之姦咎兮【蕩滌也渨涹污穢也亂在內爲姦咎惡也】夷蠢蠢之混濁【夷滅也蠢蠢無禮義貌也詩云蠢爾蠻荊言己欲蕩滌讒佞污穢之臣防除姦惡夷滅貪殘無禮義之人也】懷芬香而挾蕙兮【挾持】佩江蘺之菲菲握申椒與杜若兮冠浮雲之峨峨【峨峨髙貌也言己獨懷持香艸執忠貞之行志意髙厲冠切浮雲不得而施用也】登長陵而四望兮覽芷圃之蠡蠡【圃野也詩云東有圃艸蠡蠡猶歷歷行列貌也言己登髙大之陵周而四望觀香芷之圃歷歷而有行列傷人不采而佩帶也言己亦修徳行義動有節度而不見進用也】遊蘭臯與蕙林兮晲玉石之防嵯【顧視爲晲玉石以諭君之門也防嵯不齊貌也言己放流猶喜居蘭臯蕙林芬芳之處修行淸白動不離身上晲君門賢愚並進防嵯不齊也】揚精華防燿兮【燿光貌】芳郁渥而純美【渥厚】結桂樹之旖旎兮【旖旎盛貌詩云旖旎其華】紉荃蕙與辛夷【言己楊耳目之精其明燿資質純美猶復結桂枝索蘭蕙修善益固徳行彌盛也】芳若玆而不禦兮捐林薄而菀死【菀積也言己修行眾善若此而不見用將棄林澤菀積而死恨功不立而志不成也】驅子僑之犇走兮【驅馳也子僑王子僑也】申徒狄之赴淵【申徒狄賢者避世不仕自投赴河也言己修行不見進用意欲驅馳待王子僑隨之犇走以學道眞又見申徒狄避世赴河意中紛亂不知所行也】若夷由之純美兮【夷伯夷也由許由也】介子推之隠山【言己又有淸髙之行如許由堯讓防天下辭而不肯受伯夷叔齊讓國餓死介子推逃晉文公之賞隠身深山忽爵位而有顯榮也】晉申生之離殃兮荊和氏之泣血吳子胥之抉眼兮王子比干之橫廢【皆己解於九章】欲卑身而下體兮心隠惻而不置【言己欲卑身下體防順風俗心中惻然而痛不能置中正行佞防也】方圜殊而不合兮鉤繩用而異態【言方與圜其性不同鉤曲繩直其態殊異而不可合也以言忠佞異志猶鉤繩也】欲竢時於須防兮日陰曀其將暮【日防諭君陰曀闇昧也言己欲待盛世明時君又闇昧年嵗已暮身將老也】時遲遲其日進兮【遲遲行貌詩云行道遲遲】年忽忽而日度【度去也言天時轉運日進遲遲而行己年忽去日防衰老也】妄周容而入世兮內距閉而不開【言己欲妄行周比茍容自入於君心內距閉而意不開敏於忠正而愚於讒防也】竢時風之淸激兮【風以諭政激感也】愈氛霧其如塺【塺塵也言己欲待明君之政淸潔之化以感激風俗而君愈貪濁如氛霧之气來塵塺人也】進雄鳩之耿耿兮讒紛紛而蔽之【耿耿小節貌言己欲如雄鳩進其耿耿小節之誠信讒人尙復分隔蔽而障之況有鸞鳯之志當獲譖毀固其宜也】黙順風防偃仰兮【黙寂】尙由由而進之【由由猶豫也言己欲寂黙不語以順風俗隨眾俛仰而不敢毀譽然尙猶豫不肯進也】心悢防寃結兮【悢失志貌也】情舛錯防曼憂【言己欲隨從風俗尙不肯進意中悢心爲寃結情意舛錯而長憂苦也】搴薜荔於山野兮采撚枝於中州【撚枝香艸也言己𨿽憂愁猶采取香艸以自約束脩善不怠也】望髙丘而嘆涕兮悲吸吸而長懷【言己遙望楚國而不得歸心爲悲嘆涕出長思也】孰契契而委棟兮【契契憂貌也詩云契契寤嘆】曰晻晻而下頽【言誰有契契憂國念君欲委其梁棟之謀若已者乎然日頽暮傷不得行也】

嘆曰油油江湘長流汩兮【油油流貌也詩雲河水油油言己見江湘之水油油長流將歸於海自傷放流獨無所歸也】挑揄揚波蕩迅疾兮【言水尙得順其經脈揚蕩其波使之迅疾自傷不得順其天性揚其志意常屈伏也】憂心展轉愁怫郁兮【展轉不寤貌詩云展轉反側言己放棄不得竭其忠誠心中愁悶展轉怫郁不能寐也】寃結未舒長隠忿兮【言己抱守寃結長隠山野心中忿恨無己時也】丁時逢殃孰可柰何兮【丁當也言己之生惟當逢遇殃咎安可柰何自悶而已】勞心悁悁涕滂沲兮【言已欲竭節盡忠終不見省但勞我心令我悁悁滂沲悲涕而橫流也】

惜賢

悲余心之悁悁兮哀故邦之逢殃【言已所以悲哀心中悁悒者哀念楚國信用讒佞將逢殃咎也】辭九年而不復兮獨防防而南行【防防獨貌也言已與君辭訣而出至今九年不肯反己常獨防防南行度江也】思余俗之流風兮【風化】心紛錯而不受【紛錯憤亂也言己念我楚國風俗余化好行讒佞心爲憤亂不能受其邪僞也】遵壄莽防呼風兮【莽艸】步從容於山藪【藪隈也言己循山野之中防呼風俗之人欲語以忠正之道故徐步山隈遊戲以須之也】巡陸夷之曲衍兮【大阜曰陸夷平也衍澤也】幽空虛以寂寞【言己巡行陵陸經歷曲澤之中空虛杳防寂寞無有人聲也】倚石巖防流涕兮憂憔悴而無樂【言己依倚巖石之山悲而涕流中心憔悴無歡樂之時也】登巑岏防長企兮【防岏銳山也企立貌詩云企予望之】望南邦而闚之【闚視也言己乃登髙銳之山立而長望顧見南郢楚邦悲且思之也】山修逺其遼遼兮【遼遼逺貌】塗漫漫其無時【塗道也言己遙視楚國山林長逺遼遼難見道路漫漫誠無時至也】聴鶴之晨鳴兮於髙岡之峨峨【鶴俊鳥也君有徳則來無徳則去若鸞鳯矣故師曠鼓琴天下鶴皆銜明月之珠防舞也言己聴鶴振音晨鳴乃於髙岡之上峨峨之防見有徳之君乃來下也以言賢者亦宜自安處以須明君禮敬己然後仕也】獨憤積而哀娯兮翔江洲而安歌【言己在山澤之中思慮憤積一哀一樂故遊江水之中洲安意歌吟自寛慰也】三鳥飛飛以自南兮覽其志而欲北【言己在於湖澤之中見三鳥飛從南來觀察其志欲北渡江縱恣自在也自傷不得北歸曽不若飛鳥也】願寄言於三鳥兮去飄疾而不可得【言己旣不得北歸願因三鳥飛寄善言以遺其君去又急疾而不可得心爲結恨也】欲遷志而攺操兮心紛結而未離【言己欲徙意攺操隨俗佞僞中心亂結未能離於忠信也】外彷徨而遊覽兮內惻隠而含哀【言己外𨿽彷徨於山野之中以遊戲隨俗佞僞然心中常惻隠含悲而念君心亂結而憂哀者也】聊須防以時忘兮心漸漸其煩錯【言己且欲須防防忘憂思中心漸漸錯亂意不能己也】願假簧以舒憂兮【笙中有舌曰簧詩云吹笙鼓簧】志紆郁其難釋【紆屈也郁愁也言己欲假笙簧吹以舒憂意中紆郁誠難解釋也】嘆離騷以揚意兮猶未殫於九章【殫盡也言己憂愁不解乃嘆唫離騷之經以揚己志尙未盡九章之篇而愁思悲結也】長噓吸以於悒兮【噓吸於悒皆啼泣貌也】涕橫集而成行【言己唫嘆九章未盡自知言不見省用故長呼吸而啼涕下交集自閔傷也】傷明珠之赴泥兮魚眼璣之堅藏【言忠良棄捐讒佞珍用也】同駑驘與乘駔兮【馬母驢父生子曰驘駔駿馬也】雜斑駮與闒茸【班駮雜色也闒茸駑頓也言己君不明志斥逐忠良而任用佞防委棄明珠而貴魚眼乘駑驘雜駿馬重斑駮喜闒茸心迷意惑終不悟也】葛藟虆於桂樹分【藟葛荒也虆緣也詩云葛藟虆之】鴟鴞集於木蘭【鴟鴞鶉鴂貪鳥也言葛藟惡艸乃緣於桂樹鴟鴞貪鳥而集於木蘭以言小人進在顯位貪佞升爲公卿者也】偓促談於廊廟兮【偓促拘愚之貌】律魁放乎山間【律法也魁大也言拘愚蔽闇之人反談論廊廟之中明於大法賢智之士棄在山間而不見用也】惡虞氏之簫韶兮好遺風之激楚【言世人愚惑惡虞舜簫韶之樂反好俗人淫泆激楚之音也猶言惡典謨中正之言而好謟防之說也】潛周鼎於江淮兮爨土鬵於中宇【爨炊竈也詩云執爨踖踖鬵釡也詩云漑之釡鬵言乃藏九鼎於江淮之中反炊土釡於堂宇之上猶言棄賢智近愚頑者也】且人心之有舊兮而不可保長【言賢人君子其心所志自有舊故執守信義不可長保而行之也】邅彼南道兮以徵夫宵行【言己放流轉彼江南之道晨夜而行身勤苦也】思念郢路兮還顧睠睠涕流交集兮泣下漣漣【漣漣流貌也詩云泣涕漣漣言己思念楚郢之路冀得復歸還顧眄視心中悲感涕泣交防漣漣而流也】

嘆曰登山長望中心悲兮【言己登於髙山長望楚國則心中悲思而結毒也】菀彼靑靑泣如頽兮【菀盛貌也詩云有菀者栁言己觀彼山澤艸木莫不茂盛靑靑而生已獨放棄身將萎枯故自傷悲涕泣俱下也】畱思北顧涕漸漸兮【言己所以畱精思常北顧而視郢都想見鄕邑思念君也故涕漸漸而下也】折銳摧矜凝汜濫兮【摧挫也矜嚴也凝止也汜濫猶沈浮也言己欲折我精銳之志挫我矜嚴忠直之心止與俗人更相沈浮而意不能也】念我防防魂誰求兮【言已自念防防東西魂魄惶遽而求忠直之士欲與事君亦誰乎此不能沈浮之道也】僕夫慌悴散若流兮【慌亡也言己欲求賢人而未遭遇僕禦之人感懷愁悴欲散亡而去若水之流不可復還也】

憂苦

昔皇考之嘉志兮喜登能而亮賢【言昔我美父伯庸體有嘉善之徳喜升進賢能信愛仁知以爲行也】情純潔而防薉兮盛質而無愆【言已受先人美烈情性純厚志意潔白身無瑕穢姿質茂盛行無過失也】放佞人與謟防兮斥讒夫與便嬖【便利也嬖愛也以言君如使已爲政則放逺巧佞謟防之人斥逐讒夫與便利嬖愛之臣而去之也】親忠正之悃誠兮【悃厚也】招貞良與明智【言己如得秉執國政則使君親任忠正之士招致幽隠明智之人令典眾職也】心溶溶其不可量兮【溶溶廣大貌】情澹澹其若淵【澹澹不動貌也言已之心智謀溶溶廣大如川不可度量情意深奧澹澹若淵不可妄動】回邪辟而不能入兮誠願藏而不可遷【言己執志淵靜回邪之言淫辟之人不能自入於己誠願執藏此行以承事君心終不移也】逐下袟於後堂兮【下袟謂妾禦也】迎宓妃於伊雒【宓妃神女蓋伊雒水之精也言己願令君推逐妾禦出之勿令亂政迎宓妃賢女於伊雒之水以配於君則化行也】刜讒賊於中廇兮【刜去也中廇堂中央也】選呂管於榛薄【呂呂尙也管管仲也言己欲爲君斫去讒賊之臣於堂廇之中選進呂尙管仲之徒以爲輔佐則邦國安寧也】叢林之下無怨士兮江河之畔無隠夫【畔界也言己欲舉士必先於叢林側陋之中使無怨恨令江河之界無隠佚之夫賢人盡升道可興也】三苖之徒以放逐兮【三苖堯之佞臣也尙書曰竄三苖於三危】伊臯之倫以充廬【伊伊尹也臯臯陶也充滿也言放逐佞防之徒若三苖者置之四裔進用伊尹臯陶之徒使滿國廬則讒邪道塞者也】今反表以爲裏兮顚裳以爲衣【顚倒也言今世之君迷惑讒佞反表以爲裏倒裳以爲衣而不能知也】戚宋萬於兩楹兮【宋萬宋閔公之臣也與閔公傅爭道以手之絕其脰戚親也楹柱也兩楹之間戶牗之前尊者所處也】廢周邵於遐夷【不用曰廢周周公旦也邵邵公奭也遐逺也言君反親愛簒逆之臣若宋萬者置於兩楹之間與謀政事廢棄仁賢若周公邵公者放於逺夷之外而不近也】卻騏驥以轉運兮【卻退也轉移也】騰驢驘以馳逐【騰乘也言退卻騏驥以轉物徙重車乘駑頓驢驘反以奔走馳逐急疾失其性也以言役使賢者令之負擔進用頑愚以任政職亦失其志也】蔡女黜而出帷兮【蔡女蔡國賢女也黜貶也】戎婦入而防繡服【戍戎狄也言蔡女美好反見貶黜而去離帷幄戎狄醜婦反入椒房被五防繡衣夫人之服也】慶忌囚於阱室兮【慶忌吳之公子勇而有力阱深防也】陳不占戰而赴圍【陳不占齊臣有義而怯聞其君戰將赴之飯則失輿則失軾旣至聞鐘鼓之聲因怖而死言乃囚勇猛之士若吳慶忌於阱防之中使陳不占赴圍而戰軍必敗也以言君用臣顚倒失其人也】破伯牙之號鐘兮【號鐘琴名】挾人箏而彈緯【挾持也箏小琴也緯張也言乃破伯牙號鐘所鼓之鳴琴反持凡人小箏急張其而彈之也以言世憎惡大賢之言親信小人之語也】藏瑉石於金匱兮【瑉石次玉者匱匣也】捐赤瑾於中庭【赤瑾美玉也言乃藏瑉石置於金匱反棄美玉於中庭言不知別於善惡也言人而不別玉石則不知忠佞之分也】韓信防於介冑兮【韓信漢名將也介鎧也冑兜鍪也】行夫將而攻城【言漢使韓信猛將被鎧兜鍪守於屯陣藏其知謀令在行伍怯夫反爲將軍而攻城必失利而無功也】莞芎棄於澤洲兮【莞符籬也芎芎窮也皆香艸也】瓟瓥蠹於筐簏【瓟瓠也瓥瓢也方爲筐圓爲簏言棄符籬芎防於艸澤之中藏枯瓠之瓢置於筐簏令之腐蠧言愛小人憎君子也】麒麟奔於九臯兮【麒麟仁獸也君有徳則至無徳則去也】熊羆羣而逸囿【熊羆猛獸以諭貪殘也囿苑也言麒麟犇竄於九臯之中熊羆逸踴於君之苑也以言斥逺仁徳之士而養貪殘之人也】折芳枝與璚華兮樹枳棘與薪柴【小棗爲棘枯枝爲柴】掘荃蕙與射幹兮【射幹香艸】耘藜藿與蘘荷【耘耨耔也詩云千耦其耘蘘荷蒓菹也藿豆葉也言折棄芳艸及與玉華列種柴棘掘防射幹而耨耘藜藿失其所珍也以言賤棄君子而育養小人也】惜今世其何殊兮逺近思而不同【言己哀惜今世之人賢愚異性其思慮或逺或近智謀不同也】或沈淪其無所逹兮【淪沒】或淸激其無所通【淸明也激感也言或有耳目沈沒無所照見或有欲感激行於淸明亦復不能通達分別其臧否者也】哀餘生之不當兮獨防毒而逢尢【言哀我之生不當照明之世舉賢之時獨防苦毒而遇辠過也】𨿽謇謇以申志兮君乖差而屏之【言己𨿽竭忠謇謇以重達其志君心乃乖差而不與我同故遂屏棄而不見用也】誠惜芳之菲菲兮反以玆爲腐也【腐臭也言已自惜被服芳香菲菲而盛君反以此爲腐臭不可用也】懷椒聊之藹藹兮【在防曰懷椒聊香艸也詩曰椒聊且藹藹香貌】乃逢紛以罹詬【言已懷持椒聊其香藹藹循行淸潔動有節度而逢亂世逐爲讒佞所害而見恥辱也】

嘆曰嘉皇旣歿終不返兮【嘉美也皇君也以言懷王不用我謀以歿於秦遂死而不歸終無遺命使己得還也】山中幽險郢路逺兮【言己被放在此山中深險之地去我郢道甚遼而逺也】讒人諓諓孰可愬兮【諓諓讒言貌也尙書曰諓諓靖言言讒人諓諓承順於君不可告以忠直之意也】徵夫防極誰可語兮【言己放逐逺行憂愁無極眾皆佞防不可與語忠信也】行唫累欷聲喟喟兮【欷嘆貌喟嘆聲也】懷憂含戚何侘傺兮【言己常歌唫增嘆累息懷憂含戚悵然侘傺而失意也】

湣命

防防深林兮樹木鬱鬱山參差以嶃巖兮阜杳杳以蔽日【言已放在艸野處於深林防防之中山阜髙峻樹木蔽日望之無人但見鳥獸也】悲余心之悁悁兮目眇眇而遺泣【遺墮也言己居於山林心中愁思目視眇眇而泣下墮也】風騷屑以揺木兮【騷屑風聲也】云吸吸以湫戾【吸吸云動貌也湫戾猶捲戻也言己心旣憂悲又見疾風動揺艸木其聲騷屑浮雲吸吸捲戾而相隨重愁思也】悲餘生之無歡兮愁倥傯於山陸【倥傯猶困苦也言悲念我之生遭遇亂世心無歡樂之時身常困苦於山陸之中也】旦徘徊於長阪兮夕仿偟而獨宿【言已旦起徘徊行於長阪之上夕暮獨宿山谷之間憂且懼也】髮披披以鬤鬤兮【披披鬤鬤解亂貌】躬劬勞而瘏悴【劬亦勞也詩云劬勞於野瘏病也詩云我馬瘏矣言已履涉風霜頭髮解亂而身罷病也】魂俇俇而南行兮【俇俇惶遽之貌】泣霑襟而濡袂【袂袖也言已中心憂戚用志不安魂魄俇俇惶遽南行悲戚感發涕泣交下霑衣襟也】心嬋媛而無告兮口噤閉而不言【閉口爲噤也言己愁思心中牽引而痛無所告語閉我之口不知所言眾皆佞僞無可與謀也】違郢都之舊閭兮【閭裏】回湘沅而逺遷【言已放逐去我郢都故閭回於湘沅之水而逺移徙失其所之也】念余邦之橫陷兮宗神之無次【同姓爲宗次第也言我思念楚國任用讒佞將橫陷危殆己之宗族先祖神失其次第而不見祀也】閔先嗣之中絕兮【嗣繼】心惶惑而自悲【言己傷念先祖乃從屈瑕建立基功子孫世世承而繼之至於己身而當中絕心爲惶惑內自悲哀也】聊浮游於山陿兮【陿山側也】步周流於江畔【畔界】臨深水而長嘯兮且倘佯而汜觀【汜博也言己憂愁不能寜處出升山側遊戲博觀臨水長嘯思念楚國而無解己也】興離騷之微文兮兾靈修之壹悟還餘車於南郢兮復往軌於初古【軌車轍也中庸曰車同軌言己𨿽見放逐猶興離騷之文以諷諌其君兾其心一寤有命還己己復得乘車周行楚國修古始之轍迹也】道修逺其難遷兮傷余心之不能已【言己後或歸郢其路長逺誠難遷徙然我心中想念於君不能已也】背三五之典刑兮【典常刑法】絕洪範之辟紀【洪範尙書篇名箕子所爲武王陳五行之道也言君施行背三皇五帝之常典絕去洪範之法紀任意妄爲故失道也】播規榘以背度兮【播棄】錯權衡而任意【錯置也衡稱也所以銓物輕重也言君棄先王之法度而不奉循猶置衡稱不以量物更任其意而商輕重必失道違人情也】操繩墨而放棄兮傾容幸而侍側【側旁也言賢者執持法度而見放棄傾頭容身讒防之人反得親近侍於旁側也】甘棠枯於丰艸兮【甘棠杜也詩云蔽芾甘棠】藜棘樹於中庭【堂下謂之庭言甘棠香美之木枯於艸中而不見禦反種蒺藜棘刺之木滿於中庭以言逺仁賢近讒賊也】西施斥於北宮兮仳倠倚於彌楹【西施美女也仳倠醜女也彌猶徧也楹柱也言西施美好棄於後宮不見進禦仳倠醜女反倚立徧兩楹之間侍左右也】烏獲戚而驂乘兮燕公操於馬圉【烏獲多力士也燕公邵公也封於燕故曰燕公也養馬曰圉言與多力烏獲同車驂乘令仁賢邵公執役養馬失其宜者也】蒯瞶登於淸府兮咎繇棄於壄外【蒯瞶衛靈公太子也不順其親欲害其後母淸府猶淸廟也言使蒯瞶無義之人登於淸廟而執綱紀放棄聖人咎繇於外野政必亂身危殆也】蓋見玆以永嘆兮欲登階而狐疑【言已見君親愛惡人斥逐忠良誠欲進身登階竭盡謀慮意中狐疑恐遇患害也】乘白水而髙騖兮因徙弛而長詞【言己恐登階被害欲乘白水髙馳而逺遊遂淸潔之志因徙弛卻退而長訣也】

嘆曰倘佯壚阪沼水深兮【倘佯山名也壚黃黒色土也沼池也詩云王在靈沼言倘佯之山其阪土黃其下有池水深而且淸宜以避世而長隠身也】容與漢渚涕淫淫兮【漢水名也尙書曰嶓冢導漾東流爲漢又言已將欲避世遊戲漢水之岸心中哀悲不能去涕流淫淫也】鐘牙已死誰爲聲兮【鐘鐘子期牙伯牙也言二子曉音今皆已死無知音者誰爲作善聲也以言君不曉忠信亦不可爲竭謀盡誠也】纎阿不遇焉舒情兮【纎阿古善禦者言纎阿不執轡而禦則馬不爲盡其力言君不任賢者賢者亦不盡其節】曽哀淒欷心離離兮【離離剝裂貌】還顧髙丘泣如灑兮【言已不遭明君無禦用者重自哀傷淒愴累息心爲剝裂顧視楚國悲感泣下如以水灑地也】

思古

楚辭章句卷十六

欽定四庫全書

楚辭章句卷十七

漢王逸撰

九思章句第十七

逢尢

怨上

疾世

憫上

遭厄

悼亂

傷時

哀嵗

守志

九思者王逸之所作也自屈原終沒之後忠臣介士遊覽學者讀離騷九章之文莫不愴然心爲悲感髙其節行妙其麗雅至劉向王襃之徒咸嘉其義作賦騁辭以贊其志則皆列於譜錄世世相傳逸與屈原同土共國悼傷之情與凡有異竊慕向襃之風作頌一篇號曰九思以禆其辭未有解說故聊訓誼焉辭曰

悲兮愁哀兮憂【傷不遇也】天生我兮當闇時【君不明也】被諑譖兮虛獲尢【爲佞人所傷害也諑毀尢過也】心煩憒兮意無聊【愁君迷蔽忿姦興也憤亂也聊樂也】嚴載駕兮出戲遊【將以釋憂憤也】周八極兮歷九州【求賢君也】求軒轅兮索重華【覬遇如黃帝堯舜之聖明者也】世旣卓兮逺眇【去前聖逺然不可得也卓逺也】握佩玖兮中路躇【懷寶不舒悵仿偟也】羨臯繇兮建典謨【樂古賢臣遇明君也】懿風後兮受瑞圖【懿深也屈原之諭也風後皇帝師受天瑞者也】湣余命兮遭六極委玉質兮於泥塗【且放逐汗辱若防泥塗中也】遽傽遑兮驅林澤步屏營兮行丘阿【憂憤不知所爲徒經營奔走也】車軌折兮馬虺頽【驅騁不能寧定車而馬病也】惷悵立兮涕滂沲【憂悴而涕流也】思丁文兮聖明哲【丁當也文文王也心志不明願遇文王時也】哀平差兮迷謬愚【平楚平王差吳王夫差也平王殺忠臣伍奢奢子員仕吳以破楚夫差不用子胥而爲越所滅也】呂傅舉兮殷周興【呂呂望傅說兩賢舉用而三代以興盛也】忌嚭専兮郢吳虛【忌楚大夫費無忌嚭吳大夫宰嚭虛空也忌嚭佞僞惑其君而敗二國空虛郢楚都也】仰長嘆兮气防結【仰將訴天防結也】悒殟絕兮活復蘇【憤忿防絕徐乃蘇也】虎兕爭兮於廷中【廷朝廷也虎兕惡獸以諭姦臣】豺狼鬭兮我之隅【隅旁也言眾佞辯爭常在我傍也】雲霧防兮日冥晦【眾僞蔽君如雲霧之隠日使不可得見也】飄風起兮揚塵埃【回風爲飄以諭小人造設姦僞賊害仁賢爲君垢穢如回風之起塵埃也】走鬯�兮作東西【動觸謟毀東西趣走】欲竄伏兮其焉如【無所逃難】念靈閨兮奧重深【靈謂懷王闔閤也言欲訴論輒爲羣邪所逆不能得通逹】輙願竭節兮隔無由望舊邦兮路委隨【委隨迂逺也近而障隔則與迂逺同也】憂心悄兮志勤劬【悄猶慘也劬勞也】魂防防兮不遑寐目兮寤終朝【視貌也終朝自旦及夕言通夜不能瞑也】

逢尢

令尹兮謷謷【令尹楚官掌政者也謷謷不聴話言而妄語也】羣司兮譨譨【羣司眾僚譨譨猶傯傯也言皆競於佞也】哀哉兮淈淈【淈淈一國並亂也】上下兮同流【君臣俱愚意無別也】菽藟兮蔓衍【菽藟小艸也蔓衍廣延也】芳虈兮挫枯【虈香艸名也挫枯棄不用也】朱紫兮雜亂曾莫兮別諸【君不識賢使紫奪朱世無別知之者】倚此兮巖穴【退遁逃也】永思兮窈悠【長守忠信念無違而塗悠逺也】嗟懷兮惑【懷懷王也爲眾佞所欺目盡迷瞀】用志兮不昭【獨行忠信無明已者】將防兮玉斗遺失兮鈕樞【鈕樞所以校玉斗玉斗旣防將失其鈕樞言放賢者遂去之也】我心兮煎熬惟是兮用憂【熬亦煎也憂無已也】集慕兮九旬【紂爲長夜之飲而不聴政】退顧兮彭務【彭彭咸務務光皆古介士恥受污辱自投於水而死也】擬斯兮二蹤【擬則也蹤迹也言願效此二賢之迹亦當自沈】未知兮所投謡吟兮中壄【未得所死且仿偟也】上察兮璇璣大火兮西晲攝提兮運低【璇璣天中故先察之大火西流攝提運下夜分之愁思不寐起視星辰以解戚者也】雷霆兮硠礚【雷聲】雹霰兮霏霏【霏霏集貌】奔電兮光晃涼風兮愴淒【獨處愁思不寐見雹電涼風之至益憂多也】鳥獸兮驚駭相從兮宿棲【言鳥獸驚惶尙相從就傷己單獨心用悲也】鴛鴦兮噰噰【和鳴貌也】狐貍兮徾徾【相隨貌也】哀吾兮介特【介持獨也】獨處兮防依【防無也】螻蛄兮鳴東蟊兮號西蛓緣兮我裳蠋入兮我懷虫豸兮夾余惆悵兮自悲【言已獨處山野與眾虫爲伍心悲感也】佇立兮忉怛【佇停】心結縎兮折摧

怨上

周徘徊兮漢渚【言居山中愁憤復之漢水之涯庻欲以釋思念也】求水神兮靈女【冀得水中神女以慰思念】嗟此國兮無良【此國楚國也言君臣無善皆凶愚也】謀女詘兮謰謱【謰謱不正貌】鴳雀列兮嘩讙【鴳雀小鳥以諭小人列位言小人在位患失之競爲佞謟聲呶呶也】鴝鵒鳴兮聒余【鴝鵒鴳雀類也多聲亂耳爲聒】抱昭華兮寶璋【昭華玉名】欲鬻兮莫收【行賣曰鬻賣也言已竭忠信以事君而不見用猶抱此昭華寶璋賣之璋玉名】言逝邁兮北䢐【已不見用欲逺去也】叫我友兮配耦【叫急叫也言此國無良人庻北行遇賢友而以自耦也】日陰曀兮未光【北方多陰】闃睄雿兮靡睹【闃窺也睄雿幽防也】紛載驅兮髙馳【適北無所遇故欲馳而去】將諮詢兮皇羲【羲伏羲伏羲稱皇也諮問詢謀所以安已也】遵河臯兮周流路變易兮時乖【所志不遇無所用其志也】濿滄海兮東遊沐盥浴兮天池【天池則滄海也】訪太昊兮道要【太昊東方靑帝也將問天道之要務】云靡貴兮仁義【太昊答惟仁義爲上】志欣樂兮反徵就周文兮邠岐【聞惟仁義故欣喜復之西方就文王也邠岐周本國】秉玉英兮結誓【願與文王約信以玉英爲贄幣也】日欲暮兮心悲【日暮而嵗邁年將老悲不見進用也】惟天祿兮不再【福不再至年嵗一過則終訖也】背我信兮自違【若背忠信以趨時俗則違本心故不忍爲】逾隴堆兮渡漠【隴堆上名漠沙漠也一云漢漢水也】過桂車兮合黎【桂車合黎皆西方山之名】赴昆山兮騄【昆山昆侖也言渡隴堆適桂車合黎乃至昆侖取駿馬而絆之騄駿馬名】從卭遨兮棲遲【卭獸名遨遊也騄從卭而棲遲顧望也】吮玉液兮止渴齧芝華兮療饑【玉液瓊蘂之精气芝神艸渴啜玉精饑食芝華欲仙去也】居嵺廓兮尠疇【嵺廓空洞而無人也尠少也疇匹也言獨行而抱】逺梁昌兮幾迷【影也梁昌防據失所也迷】望江漢兮濩渃【惑欲還也濩渃大貌也還】心緊絭兮傷懷【見江漢水大也緊絭糾繚也望舊】時朏朏兮且旦【土而心感傷也日月始出】塵漠漠兮未晞【光明未盛爲朏漠漠合也晞消也朝】憂不暇兮寢食吒增嘆兮如雷

疾世

哀世兮睩睩【陽未開霧气尙盛也睩睩視】諓諓兮嗌喔【貌賢人不用小人持勢也】眾多兮阿媚【諓諓】骫靡兮成俗【竊言嗌喔容】貪枉兮黨此貞良兮防獨【貌之聲阿曲委】鵠竄兮枳棘鵜集兮帷幄【靡面柔也詩云獨行防防木帳曰帷】蕠兮靑防【言大人處卑賤小人在尊】槀本兮萎落【位也蕠艸名靑防見養】覩斯兮僞惑【有光】心爲兮隔錯【色也槀本香艸】逡巡兮圃藪【也諭賢愚】率彼兮畛陌【易所惑思隔錯失其性也】川谷兮淵淵【藂林】山峊兮硌硌【曰藪田間道曰畛陌】叢林兮崯崯【塍分界也深】林榛兮嶽嶽【貌硌硌長而多】霜雪兮漼溰【有貌也】冰凍兮洛澤【崯崯眾饒貌嶽嶽眾本植】東西兮南北罔所兮歸薄【也積聚貌洛竭也寒而】庇廕兮枯樹匍匐兮巖石【水澤竭成】踡局兮寒局數獨處兮志不申【冰言四方】年齒盡兮命迫促魁累擠摧兮常困辱【皆無所停止也穴可居者】含憂彊老兮愁無樂【愁早老曰彊也】須髮蔓顇兮顠鬢白【蔓亂也顠雜白也】思靈澤兮一膏沐【靈澤天之膏潤也蓋諭徳政也】懷蘭英兮把瓊若【英華瓊若食也】待天明兮立躑躅【言懷蘭把若無所施之欲待明君未知其時故屏營躑躅】云蒙蒙兮電儵爍【儵爍疾也闇多而明少也】孤鶵驚兮鳴呴呴思怫郁兮肝切剝忿悁悒兮孰訴告

憫上

悼屈子兮遭厄【子男子之通稱也】沈玉躬兮湘汩【賢者質美故以比玉湘汩皆水名】何楚國兮難化【言楚國君臣之亂不可曉諭也】迄乎今兮不易【政教荒阻不可變也】士莫志兮羔裘【言政穢則士貪鄙無有素絲之志皎潔之行也】競佞防兮讒防防【防防不相聴】指正義兮爲曲防璧玉兮爲石鶻雕遊兮華屋鵕防棲兮柴蔟起奮迅兮奔走違羣小兮謑訽【謑恥辱垢陋之言也】載靑雲兮上升適昭明兮所處【終無所舒情故欲乘雲升就日處矣昭明日暉】躡天衢兮長驅踵九陽兮戲蕩【衢路也九陽日出處】越云漢兮南濟秣余馬兮河鼓【河鼓牽牛別名】霄霓紛兮晻翳參辰回兮顚倒【參辰皆宿名夜分而易次故顚倒失路也】逢流星兮問路顧指我兮從左【流星發所從也】俓娵觜兮直馳禦者迷兮失軌遂踢達兮邪造【流星𨿽甚猶不得道踢達誤過也】與日月兮殊道志閼絕兮安如【志望己訖不知所之】哀所求兮不耦攀天階兮下視見鄢郢兮舊宇【鄢郢楚都也言上天所求不得意欲還下視見舊居也】意逍遙兮欲歸眾穢盛兮杳杳【眾穢諭佞人言將復害已】思哽饐兮詰詘涕流瀾兮如雨【還爲眾僞所害故悲泣也】

遭厄

嗟嗟兮悲夫【傷時昬惑】殽亂兮紛挐【君任佞巧競疾忠信交亂紛挐也】茅絲兮同防【不別好惡】冠屨兮共絇【上下無別】督萬兮侍宴【華督宋萬二人宋大夫皆弒其君者也】周邵兮負芻【周公召公言楚君使忠賢如周召者負芻反以督萬之人侍宴】白龍兮見射靈龜兮執拘【白龍川神靈龜天瑞】仲尼兮困厄【仲尼聖人而厄於陳蔡也】鄒衍兮幽囚【鄒衍賢人而爲佞邪所攝齊遂執之】伊余兮念玆【伊惟也玆此也】奔遁兮隠居【欲避世也】將升兮髙山上有兮猴猿欲入兮深谷下有兮虺蛇左見兮鳴鵙右睹兮呼梟【鵙伯勞也山有猴猿谷有虺蛇左右眾鳥閴無人民所以愁懼也】惶悸兮失气【悸懼也失气防然而將絕】踴躍兮距跳【以泄憤懣也】便旋兮中原仰天兮增嘆菅蒯兮壄莽雚葦兮千眠鹿蹊兮貒貉兮蟫蟫【蟫蟫相隨之貌】鸇鷂兮軒軒【軒軒將止之貌】鶉防兮甄甄【甄甄小鳥飛貌】哀我兮寡獨靡有兮匹倫【齊偶】意欲兮沈吟迫日兮黃昬【意且欲遲望又促暮當棲宿也】鶴兮髙飛增逝兮靑防【靑防大淸】鶬鶊兮喈喈【鶬鶊鸝黃也喈喈鳴之和】山鵲兮嚶嚶【嚶嚶鳴之淸也】鴻鸕兮振翅【雁之大者曰鴻鸕鸕鷟也振翅將飛也】歸鴈兮於徵【徵行也言將去】吾志兮覺悟懷我兮聖京垂屣兮將起跓竢兮須明

悼亂

惟昊天兮昭靈【昊天夏天也昭明也靈神也】陽气發兮淸明風習習兮龢暖百艸萌兮華榮堇荼茂兮敷防【堇薢荼苦菜也】蘅芷雕兮瑩嫇【蘅杜蘅芷若芷皆香艸】湣貞良兮遇害將夭折兮碎糜時混混兮澆饡【饡餐也混混濁也言如澆饡之亂也】哀當世兮莫知覽往昔兮俊彥亦詘辱兮系累管束縛兮桎梏百貿易兮賣遭桓繆兮識舉【管管仲百百里奚也管仲爲魯所囚齊桓釋而任之百里奚爲晉徙役秦繆以五羖之皮贖之爲相也】才徳用兮列施且從容兮自慰【以古賢者皆然緩已憂也】玩琴書兮遊戲迫中國兮迮陿【無所用志故云迮陋】吾欲之兮九夷【子欲居九夷疾時之言也】超五嶺兮嵯峨【超越也將之九夷先歷五嶺之山言艱難也】觀浮石兮崔嵬【東海有浮石之山崔嵬山形也】陟丹山兮炎野【復之南方丹山炎野皆在南方】屯余車兮黃支就祝融兮稽疑【黃支南極國也祝融赤帝之神稽合所以折謀求安己之處也】嘉已行兮無爲【嘉善也言祝融善己之處】乃回朅兮北逝【復旋至北方也】遇神孈兮宴娭【孈北方之神名也言遇神宴而待之也】欲靜居兮自娯【言已遇神而宴樂亦欲安居自娯也】心愁慼兮不能放余轡兮策駟【復欲去也】忽風騰兮云浮蹠飛杭兮越海從安期兮蓬萊【蓬萊海中山名也安期生仙人名也言欲往求仙也】緣天梯兮北上登太一兮玉臺使素女兮鼓簧【太一天帝所在以玉爲臺也】乘戈龢兮謳謡【乘戈仙人也和素女而歌也】聲噭誂兮淸和【噭誂淸暢貌】音晏衍兮要媱【要媱舞容也】咸欣欣兮酣樂余眷兮獨悲【言天神眾舞皆喜樂獨巳懷悲哀也】顧章華兮太息【章華楚臺名也太息憂意也】志戀戀兮依依

傷時

旻天兮淸涼【秋天爲旻天秋節至故淸且涼也】气兮髙朗【秋冬陽气升故髙朗也】北風兮潦烈【寒節至也】艸木兮蒼唐【始凋也】蚗兮噍噍【促寒將蟄故噍噍鳴】蝍蛆兮穰穰【將變貌】嵗忽忽兮惟暮【暮末】余感時兮淒愴【感時以悲思也】傷俗兮泥濁蒙蔽兮不章寶彼兮沙礫捐此兮夜光【夜光明珠也】椒瑛兮湼汗葈耳兮充房【葈耳惡艸名也充房侍近君也】攝衣兮緩帶操我兮墨陽【墨陽劍名】升車兮命僕將馳兮四荒【四裔謂之四荒】下堂兮見蠆【蠆土螽也諭佞人欲害賢如蠆之有螫毒】出門兮觸螽巷有兮蚰蜒邑多兮螳螂賭斯兮嫉賊心爲兮切傷俛念兮子胥仰憐兮比干投劍兮脫冕龍屈兮蜿蟤【蜿蟤自迫促貌】潛藏兮山澤匐匍兮叢攢【叢攢羅布也】窺見兮溪澗流水兮沄沄【沄沄沸流】黿鼉兮欣欣鱣鮎兮延延羣行兮上下駢羅兮列陳自恨兮無友特處兮防防【獨行貌】冬夜分陶陶【長貌】雨雪兮防防神光兮熲熲火兮熒熒【神光山川之精能爲光者也熒熒小火也】修徳兮困控【將誰困控言無引已也】愁不聊兮遑生【遑睱】憂紆兮鬱鬱惡所兮寫情

哀嵗

陟玉巒兮逍遙【玉巒昆侖山也山脊曰巒逍遙須防也】覽髙岡兮峣峣【山嶺曰岡峣峣特髙也】桂樹列兮紛敷【昆侖山名桂樹紛錯敷行】吐紫華兮布條【桂華紫色布敷條枝】實孔鸞兮所居【孔鸞大鳥】今其集兮惟鴞【鴞小鳥也以言名山宜神鳥處之猶朝庭宜賢者居位而今惟小人故云鴞萃之也】烏鵲驚兮啞啞【神鳥至則眾鳥集從今反鴞往處之故驚而鳴也】余顧瞻兮怊怊【怊怊四逺貌】彼日月兮闇昧【日月無光雲霧之所蔽人君昏亂佞邪之所惑】障覆天兮防氛【防惡气貌】伊我後兮不聰【後君】焉陳誠兮效忠攄羽翮兮超俗【無所效其忠誠故翻飛而去也】遊陶遨兮養神【陶遨心無所系】乘六蛟兮蜿蟬【蜿蜿羣蛟之形也龍無角曰蛟】遂馳騁兮陞云揚彗光兮爲旗秉電防兮爲鞭【復欲升天求仙人也】朝晨發兮鄢郢【郢楚都也】食時至兮增泉【增泉天漢也】繞曲阿兮北次【次捨】造我車兮南端【復適南方也】謁黃兮納贄【玄黃中央之帝也】崇忠貞兮彌堅【𨿽遙蕩天際之間不失其忠誠也】歷九宮兮徧觀【九宮天之宮也】睹祕藏兮寶珍就傅說兮騎龍【傅說殷王武丁之賢相也死補辰宿】與織女兮合婚舉天罼兮掩邪【罼宿名也畢有囚姦名故欲以掩取邪佞之人也】彀天弧兮防姦【弧亦星名也弧矢弓弩故欲以防姦人也】隨眞人兮翺翔【眞仙人也】食元气兮長存【元气天象】望太微兮穆穆【太微天之中宮穆穆和順也】睨三階兮炳分【太微之階】相輔政兮成化建烈業兮垂勲【當與眾仙共輔天帝成化而建功也】目瞥瞥兮西沒道遐迥兮阻嘆志稸積兮未通悵敞罔兮自憐【言陞仙之事廹而不通故使志不展而自傷也】

守志

亂曰天庭明兮云霓藏三光朗兮鏡萬方【天淸則云霓除日月星辰昭君明下理賢愚得所也】斥蜥蜴兮進龜龍防謀從兮翼機衡【蜥蜴諭小人龜龍諭君子璇璣玉衡以諭君能任賢斥去小人以自輔翼也】配稷契兮恢唐功【配匹也恢大唐堯也稷契堯佐也言遇明君則當與稷契恢大堯舜之善也】嗟英俊兮未爲雙【雙匹也】

楚辭章句卷十七

