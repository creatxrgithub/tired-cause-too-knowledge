楚辭集注

楚辭集注目錄捲卷第一離騷經卷第二離騷九歌東皇太一雲中君湘君湘夫人大司命少司命東君河伯山鬼國殤禮魂卷第三離騒天問卷第四離騒九章惜誦涉江哀郢抽思懷沙思美人惜往日橘頌悲回風卷第五離騒遠遊離騷卜居離騷漁父卷第六續離騒九辯卷第七續離騷招魂續離騷大招卷第八續離騷惜誓續離騒弔屈原績離騷服賦續離騷哀時命續離騷招隱士楚辭辯證目錄辯證上目錄離騒經九歌辯證下天問九章遠遊卜居漁父九辯招魂大招晁錄楚辭後語目錄卷第一成相詭詩易水歌越人歌垓下帳中之歌大風歌鴻鵠歌卷第二弔屈原服賦瓠子之歌秋風辭烏孫公主歌長門賦哀二世賦自悼賦反離騷卷第三絕命詞思玄賦悲憤詩卷第四登樓賦歸去來辭鳴皐歌引極山中人望終南魚山迎送神曲日晚歌閔己賦別知賦訟風伯弔田橫文享羅池琴操卷第五招海賈文懲咎賦閔生賦夢歸賦弔屈原文弔萇弘文弔樂毅乞巧文憎王孫文卷第六幽懷賦書山石辭寄蔡氏女服胡麻賦毀璧秋風三疊鞠歌擬招跋一跋二跋三附錄楚辭集注百錄【一】離騷經第一【二】【釋文無經字】卷一離騷九歌第二【一本此篇以下皆有「傳」字【三】】卷二離騒天問第三卷

三離騷九章第四卷

四離騒遠遊第五卷

五離騷卜居第六離騷漁父第七以上離騒凡七題一一十五篇﹐皆屈原作﹐今定爲五卷。續離騷九辯第八【四】【宋玉〇晁補之本此篇以下乃有傳字】卷六續離騒招魂第九卷

七續離騷大招第十【景差】續離騒惜誓第十一【賈誼】卷八續離騷弔屈原第十二續離騷服賦第十三續離騷哀時命第十四【莊忌】續離騷招隱士第十五【淮南小山】【五】以上續離騷凡八題十六篇﹐今定爲三卷。右楚辭集注八卷﹐今所校定﹐其第錄如上。蓋自屈原賦離騷而南國宗之﹐名章繼作﹐通號「楚辭」﹐大氐皆祖原意﹐而離騷深遠矣。竊嘗論之﹕原之爲人﹐其志行𨿽或過於中庸而不可以爲法﹐然皆出於忠君愛國之誠心。原之爲書﹐其辭旨𨿽或流於跌宕怪神﹑怨懟激發而不可以爲訓﹐然皆生於繾綣側怛﹑不能自已之至意。𨿽其不知學於北方﹐以求周公﹑仲尼之道﹐而獨馳騁於變風﹑變雅之末流﹐以故醇儒莊士或羞稱之。然使世之放臣﹑屏子﹑怨妻﹑去婦抆涙謳唫於下﹐而所天者幸而聽之﹐則於彼此之問﹐天性民彜之善﹐豈不足以交有所發﹐而增夫三綱五典之重﹗此予之所以每有味於其言﹐而不敢直以「詞人之賦」視之也。然自原著此詞﹐至漢未久﹐而說者已失其趣﹐如太史公蓋未能免﹐而劉安﹑班固﹑賈逵之書﹐世不復傳【六】。及隋﹑唐間﹐爲訓解者尙五六家﹐又有僧道騫者﹐能爲楚聲之讀﹐今亦漫不復存﹐無以考其說之得失。而獨東京王逸章句與近世洪興祖補注並行於世﹐其於訓詁名物之間則已詳矣。顧王書之所取捨﹐與其題號離合之間﹐多可議者﹐而洪皆不能有所是正。至其大義﹐則又皆未嘗沈潛反復﹑嗟嘆詠歌﹐以尋其文詞指意之聽出﹐而遽欲取諭立說﹑旁引曲證﹐以彊附於其事之已然。是以或以迂滯而遠於性情﹐或以迫切而害於義理﹐使原之所爲壹郁而不得申於當年者﹐又晦昧而不見白於後世。予於是益有感焉。疾病呻吟之暇﹐聊據舊編﹐粗加檃括﹐定爲集注八卷。庶幾讀者得以見古人於千載之上﹐而死者可作﹐又足以知千載之下有知我者﹐而不恨於來者之不聞也。嗚呼悕矣﹐是豈易與俗人言哉﹗【七】校勘記﹝一﹞成化本「目錄」下有「朱子校定」四字。﹝二﹞忠雅本無「第一」至「第十五」目序。﹝三﹞一本此篇以下皆有傳字掃葉本﹑成化本無此十字。﹝四﹞續雕騷掃葉本無此三字﹐以下至「招隠士」﹐皆同。﹝五﹞淮南小山﹕古逸本﹑掃葉本﹑成化本此下有「反雕騷見後語」六字。﹝六﹞世不復傳古逸本﹑掃葉本﹑成化本作「世復不傳」。﹝七﹞是豈易與俗人言哉掃葉本此下有「新安朱熹序」五字。楚辭集注卷第一【一】離騷經第一【離騷一】離騷經者﹐屈原之所作也。屈原名平﹐與楚同姓﹐仕於懷王﹐爲三閭大夫。三閭之職﹐掌王族三姓﹐曰昭﹑屈﹑景。【戰國策楚有昭奚卹。元和姓纂云﹕楚武王子瑕食釆於屈﹐因氏焉。屈重﹑屈蕩﹑屈建﹑屈平並其後﹕又云﹕景氏有景差﹐至漢皆徙關中。屈原序其譜屬﹐率其賢良﹐以厲國士。入則與王圖議政事﹐決定嫌疑﹔出則監察羣下﹐應對諸侯。謀行職修﹐王甚珍之。同列上官大夫及用事臣靳尙﹐妬害其能﹐共譖毀之﹐王疏屈原。屈原被讒﹐憂心煩亂﹐不知所愬﹐乃作離騷。【班孟堅日﹕「離﹐猶遭也。」顏師古云【二】﹕「擾動曰騷。」洪曰﹕『其謂之經﹐蓋後世之士祖述其詞﹐尊而名之耳﹐非原本意也﹕」』上述唐﹑虞﹑三後之制﹐下序桀﹑紂﹑羿﹑澆之敗﹐冀君覺悟﹐反於正道而還己也。是時﹐秦使張儀譎詐懷王﹐令絕齊交﹐又誘與俱會武關。原諫懷王勿行。不聽而往﹐遂爲所脇﹐與之俱歸﹐拘畱不遣﹐卒客死於秦。而襄王立﹐復用讒言﹐遷屈原於江南。屈原復作九歌﹑天問﹑九章﹑遠遊﹑卜居﹑漁父等篇﹐冀伸己志﹐以悟君心﹐而終不見省。不忍見其宗國將遂危亡﹐遂赴汨羅之淵﹐自沈而死。【汨﹐音覓。〇長沙羅縣西北﹐去縣三十里﹐名爲屈潭﹐卽屈原自沈處。今屬潭州寧鄕縣。】淮南王安曰「國風好色而不淫﹐小雅怨誹而不亂﹐若離騷者﹐可謂兼之矣。」又曰「蟬蛻於濁穢之中﹐以浮游塵埃之外﹐不獲世之滋垢﹐皭然泥而不滓。推此志也﹐𨿽與日月爭光可也。」宋景文公曰「離騷爲詞賦之祖﹐後人爲之﹐如至方不能加矩﹐至圓不能過規矣。」【按周禮﹕太師掌六詩以教國子﹐曰風﹑曰賦﹑曰比﹑曰興﹑曰雅﹑曰頌。而毛詩大序謂之六義﹐蓋古今聲詩條理無出此者。風則閭巷風土男女情思之詞﹐雅則朝會燕享公鄕大人之作【三】﹞﹐頌則鬼神宗廟祭祀歌舞之樂。其所以分者﹐皆以其篇章節奏之異而別之也。賦則直陳其事﹐比則取物爲比﹐興則托物興詞。其所以分者﹐又以其屬辭命意之不同而別之也。誦詩者先辧乎此﹐則三百篇者若网在綱﹐有條而不紊矣。不特詩也﹑楚人之詞﹐亦以是而求之﹐則其寓情艸木﹐托意畀女﹐以極遊覲之適者﹐變風之流也。其敍事陳情﹐感今懷古﹐以不忘乎君臣之義者﹐變雅之類也。至於語冥婚而越禮﹐攄怨憤而失中﹐則又風雅之再變矣。其語祀神歌舞之盛﹐則幾乎頌﹐而其變也﹐又有甚焉。其爲賦﹐則如騒經首章之云也﹔比﹐則香艸惡物之類也﹔興﹐則托物輿詞﹐初不取義﹐如九歌沅芷澧蘭以與思公子而未敢言之屬也。然詩之興多而比﹑賦少﹐騒則興少而比﹑賦多﹐要必辧此﹐而後詞義可尋﹐讀者不可以不察也。帝髙陽之苗裔兮﹐朕皇考曰伯庸。攝提貞於孟陬兮﹐惟庚寅吾以降。【陬﹐側鳩反﹐又子侯反。降﹐葉乎攻反。〇此章賦也。徳合天地稱帝。髙陽﹐顓頊有天下之號也。顓頊之後有熊繹者﹐事周成王﹐封爲虎子﹐居於丹興。傳國至熊通﹐始僭稱王﹐徙都於郢﹐是爲武王。生子瑕﹐受屈爲卿﹐因以爲氏。苗裔﹐遠孫也。苗者﹐艸之莖葉﹐根所生也。裔者﹐衣裾之末﹐衣之餘也﹐故以爲遠末子孫之稱也。朕﹐我也﹐古者上下通稱之。皇﹐美也。父死稱考。伯庸﹐字也。屈原自道本與君共祖﹐世有令名﹐以至於己﹐是恩深而義厚也。攝提﹐星名﹐隨斗柄以指十二辰者也。貞﹐正也。孟﹐始也。陬﹐隅也。正月爲陬﹐蓋是月孟春昏時﹐斗柄指寅﹐在東北隅﹐故以爲名也。降﹐下也。諫又自言此月庚寅之日﹐己始下母體而生也。】皇覽揆余於初度兮﹐肇錫余以嘉名。名余曰正則兮﹐字余曰靈均。【覽﹐一作鑑。餘下一無於字。〇賦也﹕皇﹐皇考也。覽﹐觀也。揆﹐度也﹐相度之度﹐猶言時節也。肇﹐始也。錫﹐賜也。嘉﹐善也。正﹐平也。則﹐法也。靈﹐神也。均﹐調也。髙平曰原﹐故名平而字原也。正則﹑靈均﹐各釋其義﹐以爲美稱耳。誠曰﹕子生三月﹐父親名之。二十則使賓友冠而字之。故字𨿽朋友之職﹐亦父命也。】紛吾旣有此內美兮﹐又重之以修能。扈江離與辟芷兮﹐紉秋蘭以爲佩。【紛﹐音墳。重﹐直用反。能﹐葉奴代反﹔一作態﹐非是。扈﹐音盧。辟﹐匹亦反。紉﹐女陳反。〇賦而比也﹕紛﹐盛貌。生得日月之良﹐是天賦我美質於內也。重﹐再也﹐非輕重之重。修﹐長也。能﹐才也。能﹐獸名﹐熊屬﹐多力﹐故有絕人之才者謂之能﹕扈﹐被也。離﹐香艸﹐生於江中﹐故曰江離。說文曰「蘼蕪也。」﹔郭璞曰「似水薺。」辟﹐幽也。芷﹐亦香艸﹐生於幽僻之處。紉﹐績也。蘭﹐亦香艸﹐至秋乃芳。本艸云「蘭﹐與澤蘭相似﹐生水傍﹐紫莖赤節﹐髙四五尺﹐綠葉光澗﹐尖長有歧﹐陰小紫﹐花紅白色而香﹐五六月盛。」佩﹐飾也。記曰「佩憂貧蘭。」則蘭芷之類﹐古人皆以爲佩也。】汩余若將不及兮﹐恐年歲之不吾與。朝搴阰之木蘭兮﹐夕㩜洲之宿莽。【汩﹐於筆反。不﹐一作弗【四】。恐﹐丘用反。搴﹐音蹇﹐說文作𢶊【五】。阰﹐音毗。㩜﹐力敢反﹔一作攬﹐一作擥﹐下一有中字。洲﹐一作州。莽﹐莫補反。〇賦而比也。汨﹐水流去疾之貌﹐言己之汲汲自修﹐常若不及者﹐恐年歲不待我而過去也。搴﹐拔取也。阰﹐山名。木蘭﹐木名。本艸云「皮似桂而香﹐狀如楠樹﹐髙數仞﹐去皮不死。」㩜﹐采也。水中可居者曰洲。艸冬生不死者﹐楚人名曰宿莽。言所采取皆芳香久固之物﹐以比所行者皆忠善長久之道也。】日月忽其不淹兮﹐春與秋其代序。惟艸木之零落兮﹐恐美人之遲暮。【忽﹐一作曶。零﹐一作苓。〇賦而比也。淹﹐久也。代﹐更也。序﹐次也。零﹑落﹐皆墜也。艸曰零﹐木曰落。美人﹐謂美好之婦人﹐蓋托詞而寄意於君也。遲﹐晚也。此承上章﹐言己但知朝夕修潔﹐而不知歲月之不畱﹐至此乃念艸木之零落﹐而恐美人之遲暮﹐將不得及其盛年而偶之﹐以比臣子之心惟恐其君之遲暮﹐將不得及其盛時而事之也。】不撫壯而棄穢兮﹐何不攺乎此度﹖乘騏驥以駝騁兮﹐來吾道夫先路。【乘﹐一作乘﹐下同﹔一作策。駝﹐一作馳﹐下同。道﹐一作導。度﹑路二韻下﹐一皆有也字。〇賦而比也。三十曰壯。棄﹐去也。艸荒曰穢﹐以比惡行。騏驥﹐駿馬﹐以比賢智。言君何不及此年徳壯盛之時﹐棄去惡行﹐攺此惑誤之度﹐而乘駿馬以未隨我﹐則我當爲君前導﹐以入聖王之道也。自「汩余」至此﹐三章同用一韻﹐意亦相承。】昔三後之純粹兮﹐固眾芳之所在。雜申椒與菌桂兮﹐豈維紉夫蕙茝。菌﹐渠隕反﹐或從竹。維﹐當作惟﹐古通用。茝﹐昌攺反﹐一作芷。〇賦而比也。後﹐君也。三後﹐謂禹﹑湯﹑文王也。至美曰純。齊同曰粹。眾芳﹐諭羣賢。言三王所以有純美之徳﹐以眾賢輔之也。雜﹐非一也。椒﹐木實之香者。申﹐或地名﹐或其美名耳。桂﹐木名﹐本艸云「花白葉黃﹐正圓如竹。」蕙﹐艸名﹐本艸云「燻艸也。生下濕地﹐麻葉而方莖﹐赤花而黑實﹐气如靡蕪﹐可以已厲。」陳藏器云「卽零陵香也。」言雜用眾賢以致治﹐非獨專任一二人而已也。】彼堯舜之耿介兮﹐旣遵道而得路。何桀紂之昌被兮﹐夫惟快捷方式以窘步。耿﹐古迥反﹐又古幸反。昌﹐一作猖﹐一作倡。被﹐一作披﹐並匹皮反。夫﹐音扶。後以意求﹐不能盡出。〇賦而比也。耿﹐光也。介﹐大也。遵﹐循也。昌被﹐衣不帶之貌。捷﹐邪出也。徑﹐小路也。窘﹐急也。桀紂之亂﹐若被衣不帶者﹐獨以不由正道﹐而所行蹙迫耳。】惟黨人之偸樂兮﹐路幽昧以險隘。豈余身之憚殃兮﹐恐皇輿之敗績。【惟下﹐一有夫字。樂﹐音洛。隘﹐於懈反﹐葉於力反。身﹐一作心【六】。殃﹐一作怏。〇賦而比也。惟﹐思念也。黨﹐朋也。偸﹐苟且也。幽昧﹐不明也。險﹐臨危也。隘﹐履狹也。憚﹐難也。殃﹐咎也。皇﹐君也。績﹐功也。君車宜安行於大中至正之道﹐而當幽昧險隘之地﹐則敗績矣。故我欲諫爭者﹐非難身之被殃咎也﹐但恐君國傾危﹐以敗先王之功耳。】忽奔走以先後兮﹐及前王之踵武。荃不揆余之中情兮﹐反信讒而齌怒。忽﹐一作曶﹐一作急。奔﹐布頓反。先﹐悉薦反。後﹐下遘反。荃﹐七全反﹐一音孫﹔一作蓀﹐音同。揆﹐一作察。中﹐一作忠。齌﹐從火齊聲﹐在詣反。一作齊﹐或作賫﹐並祖西反﹔又一作歘【七】。怒﹐葉上聲。〇比而賦也。踵﹐足跟也。武﹐迹也。追前人者﹐但見其跟之迹耳。言所以奔走以趨君之所鄕﹐而或出其前﹐或追其後﹐以相導之者﹐欲其有以躡先王之遣迹也。荃與蓀同。陶隱居云「東間溪側有名溪蓀者﹐根形气色極似石上菖蒲﹐而葉無脊。」蓋亦香艸﹐故時人以爲彼此相謂之通稱。此又藉以寓意於君也。齌﹐炊鋪疾也。】余固知謇謇之爲患兮﹐忍而不能捨也。指九天以爲正兮﹐夫惟靈修之故也。謇﹐居輦反。忍上﹐一有餘字﹐一無而字。捨﹐產夜反﹐葉屍預反﹐或音捨﹐非是。一無二也字。〇賦而比也。謇謇﹐難於言也。直詞進諌﹐己所難言﹐而君亦難聽﹐故其言之出有不易者﹐如謇喫然也。捨﹐止也。言己知忠言謇謇﹐必爲身患﹐然中心不能自止而不言也。九天﹐天有九重也。正﹐平也。靈修﹐言其有明智而善修飾﹐蓋婦悅其夫之稱﹐亦托詞以寓意於君也。此又上指九天﹐告語神明﹐使平正之﹐明非爲身謀及爲它人之計﹐但以君之恩深而義重﹐是以不能自已耳。】曰黃昏以爲期兮﹐羌中道而攺路。【一無此二句。洪曰「王逸不注此二句﹐後章始釋羌義。疑此後人所增也。」羌﹐起羊反。〇比也。曰者﹐敍其始約之言也。黃昏者﹐古人親迎之期﹐儀禮所謂初昏也。羌﹐楚人發語端之詞﹐猶言「卿何爲」也。中道而攺路﹐則女將行而見棄﹐正君臣之契已合而復離之比也。洪說𨿽有據﹐然安知非王逸以前此下已脫兩句邪﹖更詳之。】初旣與余成言兮﹐後悔遁而有他。余旣不難夫離別兮﹐傷靈倏之數化。【遁﹐一作遁。他﹐一作佗。一無夫字【八】」。數﹐所角反。化﹐葉虎瓜反。〇比也。成言﹐謂成其要約之言也。悔﹐攺也。遁﹐移也。近曰離﹐遠曰別。言我非難與君離別也﹐但傷君志數變易﹐無常操也。】余旣滋蘭之九畹兮﹐又樹蕙之百畮。畦畱夷與揭車兮﹐雜杜衡與芳芷。【滋﹐一作𦳦﹐與栽同。畹﹐於遠反。畮﹐古畝字﹐莫後反﹐葉滿彼反。畱夷﹐一作蒥荑。揭﹐一作藒﹐又作䔾﹐並丘謁反﹐又起例反。衡﹐一作蘅。〇比也。滋﹐蒔也。畹﹐十二畝﹐或曰三十畝也。樹﹐種也。六尺爲步﹐步百爲畝。畦﹐隴種也。畱夷﹑揭車﹐皆芳艸。杜蘅﹐似葵而香﹐葉似馬蹄﹐故俗云馬蹄香也。言己種蒔眾香﹐修行仁義﹐以自潔飾﹐朝夕不倦也。】冀枝葉之峻茂兮﹐願竢時乎吾將刈。𨿽萎絕其亦何傷兮﹐哀眾芳之蕪穢。【峻﹐一作葰﹐音峻。竢﹐一作俟。萎﹐於危反。〇比也。冀﹐幸也。峻﹐長也。刈﹐獲也。萎﹐病也。絕﹐落也。言此眾芳𨿽病而落﹐何能傷於我乎﹖但傷善道不行﹐如香艸之蕪穢耳。】眾皆競進以貪婪兮﹐憑不猒乎求索。羌內恕己以量人兮﹐各興心而嫉妬。【以﹐一作而。婪﹐音藍﹐又力含反。憑﹐一作馮。索﹐所格反﹐一葉蘇故反。一無己字。量﹐力香反。興﹐一作與﹐非是。若索音素﹐卽妬如字﹔若索從所恪讀﹐則妬葉音跖。〇賦也。並逐曰競﹐愛財曰貪﹐愛食曰婪。憑﹐滿也﹔楚人謂滿曰憑。以心揆心爲恕。量﹐度也。興﹐生也。害賢爲嫉﹐害色爲妬。言在位之臣﹐心皆貪婪﹐內以其志量度他人﹐謂與己同﹐則各生嫉妬之心也。】忽馳騖以追逐兮﹐非余心之所急。老冉冉其將至兮﹐恐修名之不立。【騖﹐音務。〇賦也。騖﹐亂馳也。冉冉﹐漸也。修名﹐長名﹐或曰修潔之名也。】朝飲木蘭之墜露兮﹐夕餐秋菊之落英。苟餘情其信姱以練要兮﹐長顑頷亦何傷﹗【飲﹐於錦反。餐﹐一作飧﹐並七安反。英﹐葉於姜反。姱﹐苦瓜反。要﹐於笑反。顑﹐虎感反﹐義古湛反。頷﹐戶感反﹐又魚檢反。頷﹐一作頜。〇比也。英﹐華也。飲露﹑餐華﹐言動以香潔自潤澤也。苟﹐誠也。信﹐實也。練要﹐言所修精練﹑所守要約也。頗頷﹐食不飽而面黃之貌。】掔木根以結茝兮﹐貫薜荔之落蘂。矯菌桂以紉蕙兮【九】﹐索胡繩之纚纚。【掔﹐音覽﹔一作覧﹐啟妍反。茝﹐一作芷。薜﹐蒲計反。荔﹐郎計反。索﹐蘇各反。輾﹐所綺反。〇比也。薜荔﹐香艸也﹐緣木而生。蘂﹐花萼須粉紫紫然者也。矯﹐舉也。胡繩﹐亦香艸﹐有莖葉可作繩索。纚纚﹐索好貌。】謇吾法夫前修兮﹐非世俗之所服。𨿽不周於今之人兮﹐願依彭咸之遺則。【謇﹐一作蹇。服﹐葉蒲北反。〇賦也。謇﹐難詞也。前修﹐謂前代修徳之人。周﹐合也。殷賢大夫﹐諌其君不聽﹐自投水而死。遣﹐余也。則﹐法也。】長太息以掩涕兮﹐哀民生之多艱。余𨿽好修姱以鞿覊兮﹐謇朝誶而夕替。【鞿﹐居依反。覊﹐居宜反。誶﹐與訊同﹐音信﹐又音粹。替與艱葉﹐未詳。或云﹕艱﹐居垠反﹔替﹐它因反。〇賦也。掩涕﹐猶抆淚也。哀此民生遭亂世而多難也。修姱﹐謂修潔而美好。鞿覊﹐以馬自諭﹔韁在口曰鞿﹐革絡頭曰覊。言自繩束不放縱也。誶﹐諌也。詩曰「誶予不顧。」今淸作訊」。訊﹐告也。替﹐廢也。】旣替余以蕙纕兮﹐又申之以攬茝。亦余心之所善兮﹐𨿽九死其猶未悔。【纕﹐息羊反。一無以字﹐非是。茝﹐一作芷。悔﹐虎猥反。〇賦而比也。纕﹐佩帶也。申﹐重也。此言君之廢我﹐以蕙茝爲賜而遣之﹐如待放之臣﹐予之以玦﹐然後去也。然二物芬芳﹐乃餘心之所善﹐幸而得之﹐則𨿽九死而不悔﹐況但廢替而已乎﹗】怨靈修之浩蕩兮﹐終不察夫民心。眾女嫉余之蛾眉兮﹐謡諑謂余以善淫。【蛾﹐一作娥﹐非是。搖﹐音遙。諑﹐音卓。以﹐一作之。〇比也。浩蕩﹐無思慮貌。民﹐謂眾人也。蛾眉﹐謂眉之美好如蠶蛾之眉也。爾雅云「徒歌謂之謠。」方言云「楚南謂愬爲諑。」】固時俗之工巧兮﹐偭規矩而攺錯。背繩墨以追曲兮﹐競周容以爲度。【偭﹐音面。錯﹐七故反。追﹐古隨字。〇比也。偭﹐背也。規﹐所運以爲圓之筵也【一〇】。矩﹐所擬以爲方之器﹐今曲尺也。錯﹐置也。繩墨﹐引繩彈墨以取直者﹐今墨斗繩是也。追﹐猶隨也。言捨直而隨曲也。競﹐爭也。周﹐合也。度﹐法也。言爭以苟合求容爲常法也。洪曰「偭規矩而攺錯者﹐反常而妄作。背繩墨以追曲者﹐枉道以從時。」】忳郁邑余侘傺兮﹐吾獨窮困乎此時也。寧溘死以流亡兮﹐余不忍爲此態也。【忳﹐徒渾反。邑﹐一作悒。侘﹐敕加﹑敕駕二反。傺﹐醜利﹑敕界二反。一無二也字。溘﹐苦答反﹐又苦合反。以﹐一作而。態﹐葉土宜反。〇賦也。忳﹐憂貌。侘傺﹐失志貌。侘﹐猶堂堂也﹐又立也。傺﹐住也。楚人語也。溘﹐奄也。言我寧奄然而死﹐不忍爲此邪淫之態也。】鷙鳥之不羣兮﹐自前世而固然。何方圜之能周兮﹐夫孰異道而相安﹖【鷙﹐脂利反。圜﹐一作圓。周﹐一作同。安﹐葉一先反。〇比也。鷙﹐執也﹐謂烏之能執伏眾烏者﹐鷹鸇之類也。不羣﹐言其執志剛厲﹐居常特處﹐不與眾烏爲羣也。周﹐合也。員鑿方枘﹐不能相合﹐以其異道﹐故不能相安。賢者之居亂世﹐亦猶是也。】屈心而抑志兮﹐忍尢而攘訽。伏淸白以死直兮﹐固前聖之所厚。【攘﹐而羊反﹐訽﹐一作詬﹐並呼漏反﹐又或作垢。〇賦也。抑﹐按也。尢﹐過也。攘﹐除也。訽﹐恥也。言與世已不同矣﹐則但可屈心而抑志﹐𨿽或見尢於人﹐亦當一切隱忍而不與之校﹐𨿽所遣者或有恥辱﹐亦當以理解遣﹐若攘卻之而不受於懷。蓋寧伏淸白而死於直道﹐尙足爲前聖之所厚﹐如比干諫死﹐而武王封其墓﹐孔子稱其仁也。自怨靈修以下至此﹐五章一意﹐爲下章回車復路起。】悔相道之不察兮﹐延佇乎吾將反。回朕車以復路兮﹐及行迷之未遠。【相﹐息亮反。佇﹐直呂反。回﹐一作回。〇比也。侮﹐追恨也。察﹐明審也。延﹐引頸也。佇﹐跂立也。回﹐旋轉也。迷﹐惑誤也。言躍至於此矣﹐乃始追恨【一一】﹐前日相視道路未能明審﹐而輕犯世患﹐遂引頸跂立﹐而將旋轉吾車﹐以復於昔來之路﹐庶幾猶得及此惑誤未遠之時﹐覺悟而還歸也。】步餘馬於蘭臯兮﹐馳椒丘且焉止息。進不入以離尢兮﹐退將復修吾初服。【焉﹐尢虔反。離﹐力智反。一無復字。服﹐葉蒲北反。〇比也。步﹐徐行也。澤曲曰臯﹐其中有蘭﹐故曰蘭臯。丘上有椒﹐故曰椒丘。徐步﹑馳走﹐而遂止息﹐必依椒蘭﹐不忘芳香﹐以自淸潔﹐所謂回朕車以復路也。進旣不入以離尢﹐則亦退而復修吾初服耳。】制芰荷以爲衣兮﹐雧芙蓉以爲裳。不吾知其亦已兮﹐苟餘情其信芳。【芰﹐奇寄反。雧﹐古集字﹐一作集。〇比也。制﹐裁也。芰﹐菱也﹐生水中﹐葉浮水上﹐花黃白色﹐實紫色﹐兩頭鋭者也。荷﹐蓮葉也。芙蓉﹐蓮花也。本艸云「蓮﹐其葉名荷﹐其花未發爲菡萏﹐己發爲芙蓉﹕」上曰衣﹐下曰裳。言被服益潔﹑修善益明也。此與下章﹐卽所謂修吾初服也。】髙余冠之岌岌兮﹐長余佩之陸離。芳與澤其雜糅兮﹐惟昭質其猶未虧。【岌﹐魚及反。糅﹐女救反。下同。〇賦也。岌岌﹐髙貌。佩﹐玉佩也。陸離﹐美好分散之貌。芳﹐謂以香物爲衣裳。澤﹐謂玉佩有潤澤也。糅﹐亦雜也。惟﹐獨也。昭﹐明也。言獨此光明之質﹐有退藏而無虧缺﹐所謂道行則兼善天下﹐不用則獨善其身也。】忽反顧以遊目兮﹐將往觀乎四荒。佩繽紛其繁飾兮﹐芳菲菲其彌章。】繽﹐匹賓反。〇比也。荒﹐遠也。繽紛﹐盛貌。繁﹐眾也。菲菲﹐猶勃勃﹐芳香貌也。章﹐明也。言𨿽已回車反服﹐而猶未能頓忘此世﹐故復反顧而將往觀乎四方絕遠之國﹐庶幾一遇賢君﹐以行其道。佩服愈盛而明﹐志意愈修而潔也。】民生各有所樂兮﹐余獨好修以爲常。𨿽體解吾猶未變兮﹐豈余心之可懲。【樂﹐五教反。好﹐呼報反。修﹐一作循﹐非是。解﹐古買反。豈﹐一作非。可﹐一作何﹐非是。懲﹐葉直良反。〇賦也。言人生各隨气習﹐有所好樂﹐或邪或正﹐或淸或濁﹐種種不同﹔而我獨好修潔以爲常。𨿽以此獲罪於世﹐至於屠戮支解﹐終不懲創而悔攺也。自悔相道至此五章﹐又承上文凊白以死直之意﹐而下爲女嬃詈予起也。】女嬃之嬋媛兮﹐申申其詈予。曰「鯀婞直以亡身兮﹐終然殀乎羽之野。【嬃﹐私兪反。嬋﹐音蟬。媛﹐音爰。一作撣援。詈﹐一作罵。予﹐葉音與。鯀﹐古本反﹐與鯀同﹐一作鯀。婞﹐一作悻﹐胡冷反﹐又胡頸反﹐又音脛。殀﹐一作夭﹐並於矯反。野﹐葉上與反。〇賦也。女嬃﹐屈原姊也。嬋媛﹐眷戀牽持之意。申申﹐舒緩貌也。曰﹐記女嬃之詞也。鯀﹐堯臣也。帝系曰「顓頊後五世而生鯀。」婞﹐很也。蚤死曰殀。言堯使鯀治洪水﹐婞很自用﹐不順堯命﹐乃殛之羽山﹐死於中野。女嬃以屈原剛直太過﹐恐亦將如鯀之遇禍也。】汝何博謇而好修兮﹐紛獨有此絝節﹖薋菉葹以盈室兮﹐判獨離而不服。」謇﹐一作蹇﹐非是。好﹐呼報反。節﹐葉音卽。資﹐自資反﹔亦作茨。菉﹐力玉反。葹﹐商支反。服﹐葉蒲北反。〇賦而比也。此亦女嬃言也。博謇﹐謂廣博而忠直。紛﹐盛貌。婷節﹐姱美之節也。薋﹐蒺藜也。菉﹐王芻也。葹﹐臬耳也。三物皆惡艸﹐以比讒便。盈室﹐諭滿朝也。判﹐別也。言眾人皆佩此惡艸﹐汝何獨判然離別﹐不與眾同也。】眾不可戶說兮﹐孰云察余之中情﹖世並舉而好朋兮﹐夫何煢獨而不予聽﹖【說﹐輸芮反。煢﹐一作焭﹐益渠營反。不字疑衍。聽﹐葉它丁反。〇賦也。朋﹐黨也。煢﹑孤也。屈原外困羣佞﹐內被姊詈﹐故言眾人不可戶戶而說﹐必不能察己之中情﹐況世人又方並爲朋黨﹐何能哀我煢獨而見聽乎﹗爲下章就舜陳辭起。】依前聖以節中兮﹐喟憑心而歷玆。濟沅湘以南徵兮﹐就重華而敶詞﹕以﹐一作之。喟﹐丘愧反。沅﹐音元。敶﹐古陳字﹐一作陳。〇賦而比也。節﹐度也。喟﹐嘆也。憑﹐滿也﹐恚盛貌﹐左傳﹑列子﹑天問皆云「憑怒」是也。歷﹐經歷之意。沅﹑湘皆水名。沅水出象郡鐔城西﹐東注江﹐合洞庭中。湘水出帝舜葬東﹐入洞庭下。重華﹐舜號也。帝系曰「瞽叟生重華﹐是爲帝舜﹐葬於九疑山﹐在沅湘之南。」洪曰「天下明徳﹐皆自虞帝始﹐其於君臣之際詳矣。屈原以世莫能察己之志﹐故欲就之而陳詞。」如下文所云也。】啟九辯與九歌兮﹐夏康娛以自縱。不顧難以圖後兮﹐五子用失乎家衖。難﹐乃旦反。衖﹐一作巷﹐與巷同﹐葉乎貢反﹔一作居﹐非是。〇自此以下皆比而賦也。啟﹐禹子也。九辯﹑九歌﹐禹樂也。言禹平治水土﹐以有天下﹐啟能承先志﹐纘敍其業﹐故九州島之物皆可辯數﹐九功之徳皆有次序而可歌也。夏康﹐啟子太康也。娛﹐樂也。縱﹐放也。圖﹐謀也。五子﹐太康昆弟五人也。家衖﹐宮中之道﹐所謂永巷也。漆以逸豫滅厥徳﹐盤遊無度﹐田於洛南﹐十旬弗反﹐有窮后羿距之於河﹐而五子用此亦失其家街﹐言國破而家亡也。事見及尙書大禹謨及五子之歌。此爲舜言之﹐故所言皆舜以後事也。】羿淫遊以佚畋兮﹐又好射夫封狐。固亂流其鮮終兮﹐浞又貪夫厥家。羿﹐五計反。佚﹐音逸。畋﹐一作田。射﹐食亦反。固﹐一作國﹐非是。鮮﹐一作尠﹐並先典反。浞﹐食角反。家﹐葉古胡反。〇羿﹐有窮之君﹐夏時諸侯也。封﹐大也。浞﹐寒浞﹐羿相也。婦謂之家。言羿因夏衰亂﹐代之爲政﹐娛樂畋獵﹐不卹民事﹐信任寒浞﹐使爲國相。羿畋將歸﹐浞使家臣逢蒙射而殺之﹐貪取其家以爲己妻。羿以亂得政﹐身卽滅亡﹐故曰亂流鮮終也。】澆身被服彊圉兮﹐縱欲而不忍。日康娛而自忘兮﹐厥首用夫顚隕。【澆﹐五弔反﹔又作奡﹐五耗反。服﹐一作於。圉﹐魚呂反。欲下一有殺字﹐非是。而﹐一作以。夫﹐一作以﹔一無夫字。顚﹐一作巓。〇澆﹐寒浞子也。彊圉﹐多力也。言浞取羿妻而生澆﹐彊梁多力﹐縱放其欲﹐不能自忍也。康﹐安也。自上而下曰顚。隕﹐墜也。言澆旣滅殺夏后相﹐安居無憂﹐日作淫樂﹐忘其過惡﹐卒爲相子少康所誅。此二章事並見左傳襄公四年﹑哀公五年。】夏桀之常違兮﹐乃遂焉而逢殃。後辛之菹醢兮﹐殷宗用之不長。【菹﹐側魚反。醢﹐音海。之﹐一作而。〇違﹐背也﹐言背道也。逢殃﹐爲湯所放也。後辛卽紂也。藏菜曰菹﹐肉醬曰醢。紂爲無道﹐殺比干﹐醢梅伯﹐武王誅之。殷宗遂絕﹐不得長久也。】湯﹑禹儼而祗敬兮﹐周論道而莫差。舉賢才而授能兮﹐循繩墨而不頗。【儼﹐一作嚴﹐並魚檢反。差﹐七何反。一無才字。循﹐一作修﹐非是。頗﹐一作陂﹐並普未反。〇儼﹐畏也。祗﹐亦敬也。周﹐周家也。差﹐過也。言殷湯﹑夏禹﹑周之文王﹐受命之君﹐皆畏天敬賢﹐講論道義﹐無有遇差﹐又舉賢才﹐遵法度而無偏頗﹐故能獲神人之助﹐子孫蒙其福佑﹐如下章也。】皇天無私阿兮﹐覽民徳焉錯輔。夫維聖哲之茂行兮﹐苟得用此下土。【錯﹐七故反。之﹐一作以。行﹐下孟反。〇竊愛爲私。所私爲阿。錯﹐置也。輔﹐佐也﹐猶言惟徳是輔也。言皇天神明﹐無所私阿﹐觀民之徳有聖賢者﹐則置其輔﹐助之力﹐而立以爲君也。哲﹐智也。茂﹐盛也。苟﹐誠也。下土﹐謂天下也。言聖哲之人有甚盛之行﹐故能有此下土而用之也。】瞻前而顧後兮﹐相觀民之計極。夫孰非義而可用兮﹐孰非善而可服﹖【相﹐息亮反。服﹐葉蒲北反。〇瞻﹐臨視也。顧﹐還視也。相觀﹐重言之也。計﹐謀也。極﹐窮也。前﹐謂往昔之是非。後﹐謂將來之成敗。服﹐事也。言瞻前顧後﹐則人事之變盡矣﹐故見民之計謀於是爲極﹐而知惟義爲可用﹐惟善爲可行也。】阽余身而危死兮﹐覽余初其猶未悔。不量鑿而正枘兮﹐固前修以菹醢。【阽﹐余廉反。死下一有節字。悔﹐呼磊銳反。〇阽﹐臨危也﹔言近邊而欲墮也﹔危死﹐言幾死也﹔鑿﹐穿孔葉﹔枘﹐刻木端所以入鑿者也。正謂審其正而納之也﹐此承上章言惟善爲可行而前修﹐乃有以此而至於菹醢﹐若龍逢梅伯者然亦不敢以爲悔】曾歔欷余郁邑兮﹐哀朕時之不當。攬茹蕙以掩涕兮﹐沾余襟之浪浪。【曾﹐一作增﹔歔﹐許居反﹔欷﹐許衣反﹐又許毅反﹐當平聲。攬﹐一作㩜﹐一作擥。茹﹐如呂反﹔浪音郎。〇曾﹐累也﹔欷歔﹐哀泣之聲也﹔郁邑﹐憂也﹐哀時不當者﹐自哀生不當舉賢之時﹐而值菹醢之世也。茹﹐柔耎也﹔沾﹐濡也﹔衣眥謂之浪浪流貌﹐言心悲泣下而猶引取柔耎香艸﹐以自掩拭不以悲故失仁義之自則也。】跪敷衽以陳辭兮﹐耿吾旣得此中正。駟玉虯以乘鷖兮﹐溘埃風余上徵。【跪﹐巨委反﹔辭﹐一作詞﹔耿﹐古迥反﹐鷖﹐正雞反﹐又鳥計反﹐一作翳。溘﹐一作𡏖。〇敷﹐布也﹔衽﹐裳際也﹔耿﹐明也。有角曰龍﹐無角曰虯。鷖鳳類身有五采。溘﹐奄忽也﹔埃﹐塵也﹔徵﹐行也。此言跪而敷衽以陳如上之詞於舜﹐而耿然自覺吾心已得此中之道﹐上與天通﹐無所間隔﹐所以埃風忽起而余遂乘龍跨鳳以上徵也。然此以下多假托之詞﹐非實有是物與是也事。】朝發軔於蒼梧兮﹐夕余至乎縣圃。欲少畱此靈瑣兮﹐日忽忽其將暮。【軔音刃﹐縣音玄﹐一作懸﹔少﹐一作夕﹐非是。瑣﹐先果反﹐一作璅〇朝搘車木也﹐將行則發之。蒼梧﹐舜所葬也﹐縣圃在昆侖之上。靈﹐神也﹔瑣﹐門鏤也。文如連瑣﹐以靑畫之則曰靑瑣。】吾令羲和弭節兮﹐望崦嵫而勿迫。路曼曼其修遠兮﹐吾將上下而求索。【弭﹐彌耳反。崦﹐音淹。嵫﹐音玆。古但作奄玆。勿﹐一作未﹐非是。曼﹐莫半反﹐又莫官反﹔一作漫。索﹐所格反。〇羲和﹐堯時主四時之官﹐賓日﹑餞日者也。弭﹐按也﹐止也﹐按節徐行也。崦嵫﹐日所入之山也。迫﹐附近也。曼曼﹐遠貌。修﹐長也。求索﹐求賢君也。言欲令羲和按節徐行【一三】﹐望日所入之山﹐且勿附近﹐冀及日之未莫而遇賢君也。】飮余馬於咸池兮﹐總余轡乎扶桑。折若木以拂日兮﹐聊逍遙以相羊。飲﹐於禁反。扶﹐說文作榑。逍遙﹐一作須臾。相﹐息羊反﹔羊﹐一作佯。玉篇引作忀徉﹐音同。〇咸池﹐日浴處也。總﹐結也。扶桑﹐木名﹐日出其下也。若木﹐亦木名﹐在昆侖西極﹐其華光照下地。拂﹐擊也。聊﹐且也。逍遙﹑相羊﹐皆遊也。】前望舒使先驅兮﹐後飛廉使奔屬。鸞皇爲余先戒兮﹐雷師告余以未具。【屬﹐葉章諭反﹔或如字﹐則具字亦葉入聲。皇﹐一作鳳。爲﹐於僞反。余先﹐一作我前。余﹐一作我。〇望舒﹐月禦也。飛廉﹐風伯也。屬﹐連也。鸞﹐鳳之佐也。皇﹐雌風也。雷師﹐丰隆也。】吾令鳳鳥飛騰兮﹐繼之以日夜﹐飄風屯其相離兮﹐帥云霓而來禦。【夜﹐如字﹔或葉羊茹反。屯﹐徒渾反。帥﹐一作率。霓﹐一作蜺﹐五稽﹑五歷﹑五結三反﹐此從五稽反。禦﹐葉音迓﹐或如字。〇鳳﹐靈烏也。山海經云﹔「丹穴之山有烏焉﹐其狀如雞﹐五彩而文﹐曰鳳鳥。是鳥也﹐飲食則自歌自舞﹐見則天下大康寧。」飄風﹐回風也。屯﹐聚也。霓﹐虹屬﹐陰陽交會之气也。郭璞云﹔「雄田虹﹐謂明盛者。雌曰蜺﹐謂暗微者。云薄漏日﹐日照雨點則生也。」禦﹐迎也。】紛總總其離合兮﹐斑陸離其上下。吾令帝閽開關兮﹐倚閶闔而望予。【斑﹐亦作班。下﹐葉音戶。予﹐葉音與。〇紛﹐盛多貌。總總﹐聚貌。斑﹐亂貌。帝﹐謂天帝也。閽﹐謂主以昏閉門之隸也。閶闔﹐天門也。令帝閽開門﹐將入見帝﹐更敶己志﹐而閽不肯開﹐反倚其門﹐望而拒我﹐使不得入。蓋求大君而不遇之比也。】時曖曖其將罷兮﹐結幽蘭而延佇。世混濁而不分兮﹐好蔽美而嫉妬。【曖﹐音愛。罷﹐音皮。混﹐胡因反。好﹐呼報反。妬﹐葉丁五反。〇曖曖﹐昏昧貌。罷﹐極也。結幽蘭而延佇﹐言以芳香自潔而無所趨向也。混﹐亂也。旣不得入天門以見上帝﹐於是嘆息世之混濁而嫉妬﹐蓋其意若曰﹕不意天門之下﹐亦復如此。於是去而它適也。】朝吾將濟於白水兮﹐登閬風而紲馬。忽反顧以流涕兮﹐哀髙丘之無女。【閬﹐音郎﹐又音浪。紲﹐一作紲﹐並音薛。馬﹐葉滿補反。〇淮南子言﹐白水出昆侖之山。閬風﹐山上也。女﹐神女﹐蓋以比賢君也。於此又無所遇﹐故下章欲遊春宮﹐求虙妃﹑見佚女﹑畱二姚﹐皆求賢君之意也。】溘吾遊此春宮兮﹐折塡枝以繼佩。及榮華之未落兮﹐相下女之可詒。【佩﹐葉音備。相﹐息亮反。詒﹐葉音異。〇溘﹐奄也。春宮﹐東方靑帝捨也。繼﹐績也。榮華﹐諭顏色也。落﹐墮也。相﹐視也。下女﹐謂神女之侍女也。詒﹐遣也。遊春宮﹑折瓊枝﹐正欲及榮華之未落﹐而因下女以通意於神妃也。】吾令丰隆乘雲兮﹐求虙妃之所在。解佩纕以結言兮﹐吾令蹇修以爲理。【虙﹐房六反﹔一作宓﹐莫筆反。在﹐葉才裏反。纕﹐息羊反。或曰﹕在如字﹐卽理葉音賴﹐上聲【一四】。〇丰隆﹐雷師。虙妃【一五】﹐伏羲氏女﹐溺洛水而死﹐遂爲河神。縗﹐佩帶也。蹇修﹐人名。理﹐爲媒以通詞理也。蓋雷迅疾而威震﹐求無不獲﹐故欲使之求神女之所在﹔而令蹇修致佩纕以爲理。則蹇修似是下女之能爲媒者﹐然亦未有考也。】紛總總其離合兮﹐忽緯繣其難遷。夕歸次於窮石兮﹐朝濯髮乎洧盤【一六】。【〇緯﹐音徽﹐一作徽。螻﹐呼麥反﹐又音畫﹔一作㦎。二字一作教㦎。洧﹐於軌反。盤﹐葉蒲延反。〇緯繣﹐乖戾也。遷﹐移也。言蹇修旣持其佩帶以通言﹐而讒人復毀敗之﹐令其意一合一離﹐遂以乖戾而見距絕﹐其意難移也。次﹐捨也。窮石﹐山名﹐在張掖﹐卽后羿之國也。洧盤﹐水名。】保厥美以驕傲兮﹐日康娛以淫遊。𨿽信美而無禮兮﹐來違棄而攺求。【傲﹐一作敖﹐一作騖。〇倨簡曰驕。侮慢曰傲。康﹐安也。違﹐去也。言虙妃驕傲淫遊﹐𨿽美而不循禮法﹐故棄去而攺求也。】覽相觀於四極兮﹐周流乎天余乃下。望瑤臺之偃蹇兮﹐見有娀之佚女。【相﹐息亮反。下﹐葉音戶。娀﹐音嵩。佚﹐一作妷﹐並音逸。〇四極﹐四方極遠之地。瑤﹐玉之美者。偃蹇﹐髙貌。有娀﹐國名。佚﹐美也。謂帝嚳之妃契母簡狄也。事見商頌。呂氏春秋曰﹕有娀氏有美女﹐爲之髙臺而飲食之【一七】。】吾令鴆爲媒兮﹐鴆告余以不好。雄鳩之嗚逝兮﹐余猶惡其佻巧。【令﹐音零。鴆﹐直禁反。好﹐如字。雄﹐一作鴆﹐羽弓反﹔黃雲呼故反﹐然則鸕字歟﹖惡﹐烏路反。佻﹐吐雕反﹐又吐了反﹔又音眺﹔巧﹐葉苦老反。〇鴆﹐運日也【一八】﹔羽有毒﹐可殺人﹔以諭讒佞賊害人也。告予以不好者﹐其性讒賊﹐不肯爲媒﹐而反間我也。雄鳩﹐鶻鳩也﹐似山鵲而小﹐短尾﹐靑黑色﹐多聲。佻﹐輕也。巧﹐利也。又使雄鳩銜命而往﹐然其性輕佻巧利﹐多語言而無要實﹐復不可信用也。】心猶豫而狐疑兮﹐欲自適而不可。鳳皇旣受詒兮﹐恐髙辛之先我。【猶﹐如字﹐又音柚。詒﹐異眉反﹔一作詔﹐非是。〇猶﹐犬子也。人將犬行﹐犬好豫在人前﹐待人不得﹐又來迎候﹐故謂不決曰猶豫。狐多疑而善聽﹐河冰始合﹐狐聽其下﹐不聞水聲乃敢遇。故人過河冰者﹐要須狐行﹐然後敢渡﹐因謂多疑者爲狐疑。髙辛﹐帝嚳有天下之號也。言以鴆鳩皆不可使﹐故中心疑惑﹐意欲自往﹐而於禮有不可者﹐風皇又已受髙辛之遣而來求之﹐故恐簡狄先爲嚳所得也。】欲遠集而無所止兮﹐聊浮游以逍遙。及少康之未家兮﹐畱有虞之二姚。集﹐一作進【一九】﹐非是。少﹐失照反。姚﹐音遙。〇少康﹐夏后相之子也。有虞﹐國名。姚﹐姓﹐舜後也。以二女妻少康事見左傳。言旣失簡狄﹐欲適遠方﹐又無所向﹐故願及少康未娶於有虞之時﹐畱此二姚也。】理弱而媒拙兮﹐恐導言之不固。世混濁而嫉賢兮﹐好蔽美而稱惡。【好﹐呼報反。美﹐一作善。惡﹐葉烏路反。〇弱﹐劣也。拙﹐鈍也。恐道理弱於少康﹐而媒又無巧辭也。蓋不待其不合﹐而已自知其必無所成矣﹐故再言世之混濁而嫉賢蔽美。蓋以爲𨿽四方之遠﹐而其風俗之不美﹐無以異於齊州也【二〇】。】閨中旣以邃遠兮﹐哲王又不寤。懷朕情而不發兮﹐余焉能忍而與此終古﹖【旣下﹐一有以字。邃﹐息遂反。一無而字。古﹐葉音故。〇小門謂之閨。邃﹐深也。哲﹐知也。寤﹐覺也。終古者﹐古之所終﹐謂來日之無窮也。閨中深達﹐蓋言虙妃之屬不可求也。哲王不寤﹐蓋言上帝不能察司閽壅蔽之罪也。言此以比上無明王﹑下無賢伯﹐使我懷忠信之情不得發用﹐安能久與此闇亂嫉妬之俗終古而居乎﹖意欲復去也。】索藑茅以筳篿兮﹐命靈氛爲余占之。曰「兩美其必合兮﹐孰信修而慕之﹖【索﹐所格反。藑﹐一作瓊﹐並音瓊。筵﹐音廷。箄﹐音專。占之﹑暮之﹐兩之字自爲韻。〇索﹐取也。重茅﹐靈艸也。筵﹐小折竹也﹐楚人名結艸折竹以卜曰蒓。靈氛﹐古明占吉凶者。兩美﹐蓋以男女俱美比君臣俱賢也。言兩美終𨿽必合﹐然楚國孰有能信汝之修潔而慕之者﹖宜以時去也。】思九州島之博大兮﹐豈惟是其有女﹖」曰「勉遠逝而無狐疑兮﹐孰求美而釋女﹖【一無狐字。有女之女﹐如字。釋女之女﹐音汝。〇此亦靈氛之詞。美女以比賢君﹐求美以比求賢。夫言天下之大﹐非獨楚有美女﹐但當遠逝而無疑﹐豈有美女求賢夫而捨汝者乎﹖】何所獨無芳艸兮﹐爾何懷乎故宇﹖」世幽昧以眩曜兮﹐孰云察余之善惡﹖【宇﹐一作宅﹐待洛反。尙書﹑周禮古文宅﹑度多通用也。眩﹐熒絹反。善惡﹐一作美惡﹔宅作宇則上聲﹐宇作宅則如字。善惡﹐一作中情﹐非是。上文別有此句﹐此章韻不葉也。〇何所獨無芳艸﹐卽上章豈惟是其有女之意﹐又申言之而勉其行﹐亦靈氛之言也。眩﹐目無主也。世幽昧而莫能察己以下﹐乃諫自念之詞﹐言𨿽往而亦將無所合也。】民好惡其不同兮﹐惟此黨人其獨異。戶服艾以盈要兮﹐謂幽蘭其不可佩。【妤﹑惡﹐並去聲。要﹐於遙反﹐卽古腰字。其﹐一作今﹐一作之。佩﹐葉音備。〇黨﹐朋也。言人性固有不同﹐而黨人爲尢甚也。艾﹐白蒿﹐非芳艸也﹐服之滿腰﹐而反謂蘭爲臭惡而不可佩﹐言其親愛讒佞而憎遠忠直也。】覽察艸木其猶未得兮﹐豈埕美之能當﹖蘇糞壤以充幃兮﹐謂申椒其不芳。【一無覽字。猶﹐一作獨﹐非是。埕﹐音呈。幃﹐音暉。〇埕﹐美玉也。相玉書言埕大六寸﹐其耀自照。言時人觀艸木尙不能別其香臭﹐豈能知玉之美惡所當乎﹗蘇﹐取也。史記「樵蘇後爨」﹐謂取艸也。幃﹐謂之滕﹐卽香囊也。亦言其近小人而遠君子也。自念之詞止此。】欲從靈氛之吉占兮﹐心猶豫而狐疑。巫鹹將夕降兮﹐懷椒糈而要之。【糈﹐音所。要﹐於遙反。〇巫咸﹐古神巫也﹐當殷中宗之世。降﹐下也。椒﹐香物﹐所以降神。糈﹐精米﹐所以享神。義敍其事﹐言巫咸將以日夕從天而下﹐願懷椒糈而要之﹐使占此吉凶也。】百神翳其備降兮﹐九疑繽其並迎。皇剡剡其揚靈兮﹐告余以吉故。【翳﹐於計反。疑﹐一作嶷。迎﹐魚慶反﹐葉音禦。剡﹐以冉反。〇翳﹐蔽也。繽﹐盛貌。九疑﹐在零陵﹑蒼梧之間﹔疑﹐似也﹐山有九峯﹐其形相似﹐遊者疑焉﹐故曰九疑也。言巫咸旣將百神蔽日來下﹐舜又使之神紛然來迎己也。皇﹐謂百神。剡剡﹐光也。揚靈﹐發其光靈也。】曰「勉升降以上下兮﹐求榘矱之所同。湯﹑禹儼而求合兮﹐摯﹑咎繇而能調。【升﹐一作升。上﹐時掌反。下﹐遐駕反。榘﹐俱雨反﹔一作矩。矱﹐紆縛反﹔又烏郭反﹔一作彟。儼﹐一作嚴。咎繇﹐一作皐陶。調﹐葉音同﹐詩車攻之五章有此例。〇曰﹐記巫咸語也。升降﹑上下﹐升而上天﹐下而至地也。榘﹐與矩同﹐所以爲方之器也。矱﹐度也﹐所以度長短者也。摯﹐伊尹名。咎繇﹐舜士師。言升降上下﹐而求賢君與我皆能合乎此法者﹐如湯之得伊尹﹑禹之得咎繇﹐始能調和而必合也。】苟中情其好修兮﹐又何必用夫行媒。說操築於傅巖兮﹐武丁用而不疑。【好﹐呼報反。一無又字。媒﹐葉莫悲反。說﹐音悅。操﹐七刀反。〇行媒﹐諭左右之先容也。言誠心好善﹐則精感神明﹐賢君自當舉而用之﹐不必須左右薦達也。說﹐傅說也。傅巖﹐地名。武丁﹐殷之髙宗也。言傅說抱道懷徳﹐而遭遇刑罰﹐操築作於傅巖﹐武丁思想賢者﹐夢得聖人﹐以其形像求之﹐因得傅說﹐登以爲公﹐道用大興﹐爲殷髙宗也。孔安國曰「傅氏之巌在虞﹑虢之界﹐通道所經﹐有澗水壞道﹐常使胥靡刑人築護此道。說賢而隱﹐代胥靡築之﹐以供食也。」】呂望之鼓刀兮﹐遭周文而得舉。寧戚之謳歌兮﹐齊桓問以該輔。【呂望﹐太公也﹐亦姓姜氏﹐從其封姓﹐故曰呂也。鼓﹐鳴也。大公避紂﹐居東海之濱﹐聞文王作興﹐而往歸之﹐至於朝歌﹐道窮困﹐因自鼓刀而屠﹐遂西約於渭濱。文王夢得聖人﹐於是出獵而遇之﹐遂載以歸﹐用以爲師﹐言「吾先公望子久矣﹗」因號爲太公望。該﹐備也。寧戚﹐衛人﹐修徳不用﹐退而商賈﹐宿齊東門外﹐威公夜出﹐寧戚方飯牛﹐叩角而商歌曰「南山粲﹐白石爛。生不遭堯與舜襌。短布單衣適至肝﹐從昏飯牛薄夜半。長夜漫漫何時旦﹖」威公聞之﹐曰「異哉﹐歌者非常人也﹗」命後車載之﹐用爲客卿﹐備輔佐也。】及年歲之未晏兮﹐時亦猶其未央。恐鵜鴂之先鳴兮﹐使夫百艸爲之不芳。」【其﹐一作而。鵜﹐一作鷤﹐音題﹔一音弟。鴂﹐音決﹐一音桂。一無夫字。爲﹐於僞反。一無爲字。〇晏﹐晚也。央﹐盡也。鵜鴂﹐鳥名﹐卽詩所謂「七月鳴鵙」者。蓋鴂﹐鵙聲相近﹐又其聲惡﹐陰气至﹐則先鳴而艸死也。巫咸之言止此。亦勉原﹐使及此身未老﹐時未過而速行之意。鵜鴂先嗚﹐以比時一過﹐則事愈變而愈不可爲也。】何瓊佩之偃蹇兮﹐眾薆然而蔽之。惟此黨人之不諒兮﹐恐嫉妬而折之。【佩﹐一作佩。薆﹐音愛。蔽﹐如字﹐又葉音鱉。諒﹐一作亮。蔽如字﹐卽折葉音制蔽音鱉﹐卽折音哲。〇此下至終篇﹐又諫自序之詞。偃蹇﹐眾盛貌。言我所佩瓊玉徳美之盛﹐蓋以自況也。薆﹐亦蔽之盛也。諒﹐信也。折﹐毀敗也。】時繽紛以變易兮﹐又何可以淹畱﹖蘭芷變而不芳兮﹐荃蕙化而爲茅。【以﹐一作其。茅﹐葉莫侯反。〇繽紛﹐亂也。不可淹畱﹐宜速去也。茅﹐惡艸﹐以諭不肖。補曰「上云謂幽蘭其不可佩﹐以幽蘭之別於艾也。謂申椒其不芳﹐以申椒之別於糞壤也。今曰蘭芷不芳﹐荃蕙爲茅﹐則更與之俱化矣﹐當是時也﹐守死而不變者﹐楚國一人而已﹐屈子是也。」】何昔曰之芳艸兮﹐今直爲此蕭艾也﹖豈其有他故兮﹐莫好修之害也。【一無蕭字。一無二也字。好﹐呼報反。〇蕭艾﹐賤艸﹐亦以諭不肖。世亂俗薄﹐士無常守﹐乃小人害之﹐而以爲莫如好修之害者﹐何哉﹖蓋由君子好修﹐而小人嫉之﹐使不容於當世。故中材以下﹐莫不變化而從俗﹐則是其所以致此者﹐反無有如好修之爲害也。東漢之亡﹐議者以爲黨錮諸賢之罪﹐蓋反其詞以深悲之﹐正屈原之意也。】余以蘭爲可恃兮﹐羌無實而容長。委厥美以從俗兮﹐苟得列乎眾芳。【此卽上章蘭芷變而不芳之意。容長﹐謂徒有外好耳。委﹐棄也。詳見下章。】椒專佞以慢慆兮﹐樧又欲充夫佩幃。旣干進而務入兮﹐又何芳之能祗。【慢﹐馬諌反﹔一作謾﹔一作漫。慆﹐吐刀反﹐一作諂。樧﹐音殺。夫﹐一作其﹐非是。幃﹐音暉。而﹐一作以。〇慆﹐淫也。﹗書曰「無卽慆淫。」樧﹐茱萸也。幃﹐盛香之囊也。椒﹐亦芳烈之物﹐而今亦變爲邪佞。茱萸固爲臭物﹐而今又欲滿於香囊﹕蓋但知求進而務入於君﹐則又何能復敬守其芬芳之節乎﹖】固時俗之流從兮﹐又孰能無變化﹖覽椒蘭其若玆兮﹐又況揭車與江離﹗【流從﹐一作從流。化﹐葉虎瓜反。離﹐葉音羅。化﹐或葉虎爲反﹐卽離如字。〇流從﹐言隨從上化﹐如冰之流也。揭車﹑江離𨿽亦香艸﹐然不若椒蘭之盛﹐今椒蘭旣如此﹐則二者從可知矣。】惟玆佩之可貴兮﹐委厥美而歷玆。芳菲菲而難虧兮﹐芬至今猶未沬。【之﹐一作其。菲下而﹐一作其。芬下一有復出芬字。朱﹐葉莫之反。〇委﹑歷﹐皆已見上。虧﹐損滅也。沬﹐昏暗也。言瓊佩有可貴之質﹐而能不挾其美以取世資﹐委而棄之﹐以至於此。然其芬芳實不可得而減損昏暗。此諫之自況也。然上章譏蘭旣有委厥美之文矣﹐此美瓊佩又以爲言者﹐蓋彼眞棄其美之實以從俗﹐此則棄其美之利以徇道﹐其事固不同也。故彼𨿽苟得一時之勢﹐而惡名不滅﹔此𨿽失其一時之利﹐而芬芳久存。二者之間﹐正有志者所當明辯而勇決也。】和調度以自娛兮﹐聊浮游而求女。及余飾之方壯兮﹐周流觀乎上下。【調﹐徒料反。女﹐紐呂反。上﹐去聲。下﹐上聲﹐葉音戶。〇調﹐猶今人言格調之調。度﹐法度也。言我和此調度以自娛﹐而遂浮游以求女﹐如前所言虙妃﹑佚女﹑二姚之屬﹐意猶在於求君也。余飾﹐謂瓊佩及前章冠服之盛。方壯﹐亦巫咸所謂年未晏﹑時未央之意﹐周流上下﹐卽靈氛所謂遠逝﹑巫鹹所謂升降上下也。】靈氛旣告余以吉占兮﹐歷吉日乎吾將行。折瓊枝以爲羞兮﹐精瓊爢以爲粻。【一無吉字。行﹐葉戶郎反。折﹐之舌反。爢﹐芒悲反。粻﹐陟姜反﹐又音良。〇歷﹐徧數而資選也。精﹐細米也。瓊枝﹑瓊爢﹐皆謂物之珍者。羞﹐進也﹐以牲及禽獸之肉致滋味而進之也。粻﹐糧也。】爲余駕飛龍兮﹐雜瑤象以爲車。何離心之可同兮﹐吾將遠逝以自疏。【爲余之爲﹐於僞反。疏﹐所菹反。〇象﹐象牙也。雜用象玉以飾其車也。離心﹐謂上下無與己同心者也。自疏﹐則禍害不能相及矣。】邅吾道夫昆侖兮﹐路修遠以周流。揚云霓之晻藹兮﹐嗚玉鸞之啾啾。【邅﹐池戰反。尾﹐古渾反。侖﹐虛昆反。揚下一有志字﹐非是。晻﹐烏感反。藹﹐一作溘﹔一作靄﹐並於蓋反。啾﹐音揫。〇邅﹐轉也。後漢書注云「昆侖在肅州酒泉縣西南﹐地之中也。」云霓﹐蓋以爲旍旗也。藹﹐陰貌。鸞﹐鈴之著於衡者。啾啾﹐鳴聲也。】朝發軔於天津兮﹐夕余至乎西極。鳳皇翼其承旗兮﹐髙翺翔之翼翼。【翼﹐一作紛。旗﹐渠希反。之﹐一作而。〇天津﹐析木之津﹐謂箕﹑斗之間漢津也。蓋箕北斗南﹐天河所經﹐而日月五星於此往來﹐故謂之津。又有天津九星﹐在虛﹑危北﹐橫河中﹐卽津梁所渡也。翼﹐敬也。周禮﹕「交龍爲旗。」凡旖屬皆建於車後也。一上一下曰翺﹐直刺不動曰翔。翼翼﹐和也。】忽吾行此流沙兮﹐遵赤水而容與。麾蛟龍以梁津兮﹐詔西皇使涉予。【麾﹐許爲反。以﹐一作使。予﹐音與。〇流沙﹐見禹貢﹐今西海居延澤是也。沈括云「嘗逷無定河活沙﹐履之﹐百步皆動﹐如行幕上。或陷﹐則人馬車駝﹐以百千數無孑遣者。或謂此卽流沙也。」遵﹐循也。赤水﹐出昆崳束南陬﹐入南海。容與﹐遊戲貌。以手教曰麾。以蛟龍爲橋於津上﹐而乘之以渡﹐猶言比鼉黿以爲梁也。詔﹐告也。西皇﹐帝少皡也。少皡以金徳王﹐白精之君﹐故曰西皇。】路修遠以多艱兮﹐騰眾車使徑待。路不周以左轉兮﹐指西海以爲期。【待﹐葉徒奇反﹔一作持。〇不周﹐山名﹐山海經﹕「西北海之外﹐有山而不合﹐名曰不周。指﹐語也。期﹐會也。言己使語眾車﹐使由徑路先遇而相待﹐我當自不周山而左行﹐俱會西海之上也。」】屯余車其千乘兮﹐齊玉軑而並馳【二一】。駕八龍之蜿蜿兮﹐載云旗之委蛇。【乘﹐繩證反。軑﹐音大【二二】蜿﹐於原反﹔一作婉﹐於阮反。委﹐於危反。蛇﹐弋支反﹔一作移。二字一作逶迆。〇屯﹐聚也。軑﹐輨也【二三】﹐轂內之金也﹔一云轄也。蜿蜿﹐龍貌。云旗﹐以云爲旗也。】抑志而弭節﹐神髙馳之邈邈。奏九歌而舞韶兮﹐聊假日以偸樂。抑上﹐一有聊字。弭節﹐一作自弭。神髙馳﹐一作邁髙地。假﹐工雅反﹔一作暇﹐一音暇﹐皆非是。偸﹐音兪。〇言𨿽按節徐行﹐然神猶髙馳﹐邈邈然而逾遠﹐不可得而制也。九歌﹐九徳之歌﹐禹樂也。韶﹐九韶之舞﹐舜樂也。假﹐借也。顏師古云「此言遭遇幽厄﹐中心愁悶﹐假延日月﹐苟爲娛樂耳」】陟升皇之赫戲兮﹐忽臨睨夫舊鄕。僕夫悲余馬懷兮﹐蜷局顧而不行。【一無陟字。升﹐一作升。戲﹐許宜反﹔一作曦。睨﹐五計反。悲﹐一作思。蜷﹐音拳。行﹐葉戶郎反。〇皇﹐皇天也。赫戲﹐光明貌。睨﹐旁視也。舊鄕﹐楚國也。僕﹐禦也。懷﹐思也。蜷局﹐詰屈不行貌。屈原托爲此行﹐而終無所詣﹐周流上下﹐而卒反於楚焉﹐亦仁之至而義之盡也。】亂曰﹕亂者﹐樂節之名。國語云「其輯之亂。」輯﹐成也。凡作篇章躍成﹐撮其大要﹐以爲亂辭也。史記曰「關雎之亂﹐以爲浪始。」﹔禮曰「旣奏以文﹐又亂以武。」】已矣哉﹗國無人兮﹐莫我知兮﹐又何懷乎故都﹗旣莫足與爲美政兮﹐吾將從彭咸之所居﹗【一無哉字。人下一無兮字。〇賦也。已矣﹐絕望之詞。無人﹐謂無賢人也。故都﹐楚國也。言時君不足與共行美政﹐故我將自沈﹐以從彭咸之所居也。】校勘記﹝一﹞集注古逸本﹑掃葉本﹑成化本作一「朱子集注」﹔忠雅本作「宋新安朱熹集注」。﹝二﹞顏師古云。「云」﹐古逸本﹑掃葉本﹑成化本作「口」。﹝三﹞公卿大人之作。「大」﹐掃葉本﹑成化本﹑聽雨本「夫」。﹝四﹞一作弗。「一」﹐原作「二」﹐據古逸本﹑掃葉本﹑忠雅本攺。﹝五﹞說文作𢶊。「𢶊」﹐古逸本﹑掃成化本﹑忠雅本作「㩃」。﹝六﹞身一作心。成化本此句上有「憚音彈」三字﹔聽雨本在此句下。據正文詞序則在下是。﹝七﹞又一作歘。「歘」﹐掃葉本﹑成化本作「欻」。﹝八﹞一無夫字。掃葉本﹐成化本作「一無旣字」。﹝九﹞矯菌桂以紉蕙兮。「蕙」﹐古逸本﹑掃葉本﹑成化本作「蘭」。﹝一〇﹞所運以爲圓之筳也。「筳」﹐成化本作「器」。﹝一一﹞乃始追恨。「恨」﹐成化本作「悔」。﹝一二﹞言惟善爲可行。古逸本﹑成化本無「惟」字﹐「行」下有「矣」字。﹝一三﹞按節徐行。「行」﹐古逸本﹑掃葉本﹑成化本﹑忠雅本作「步」。﹝一四﹞字原闕﹐據古逸本﹑掃葉本﹑成化本補。﹝一五﹞虙妃。「妃」﹐原作「如」﹐據古逸本﹑掃葉本﹑成化本﹑忠雅本攺。﹝一六﹞朝濯髮乎洧盤。「乎」﹐古逸本﹑掃葉本﹑成化本作「於」。﹝一七﹞爲之髙臺而飲食之。「而」﹐古逸本﹐掃葉本﹑成化本作「以」。﹝一八﹞鴆運日也「運日」﹐古逸本﹑成化本作「惡鳥」。﹝一九﹞集一作進。「一」﹐原作「二」﹐據古逸本﹑掃葉本﹑成化本﹑忠雅本攺。﹝二〇﹞齊州也。「齊」﹐古逸本﹑掃葉本﹑成化本作「中」。﹝二一﹞齊玉軑而並馳。「軑」﹐原作「﹛車犬﹜」﹐據掃葉本攺。﹝二二﹞軑音大。原作「﹛車犬﹜音犬」﹐據掃葉本攺。﹝二三﹞軑輨也。「軑」﹐原作「﹛車犬﹜」﹐據掃葉本攺。「輨」﹐原作「﹛車固﹜」﹐據古逸本﹑掃葉本﹑成化本攺。楚辭集注卷第二九歌第二【離騷二至十二】九歌者﹐屈原之所作也。昔楚南郢之邑﹐沅﹑湘之間﹐其俗信鬼而好祀﹐其汜必使巫覡作樂﹐歌舞以娛神。蠻荊陋俗﹐詞旣鄙俚﹐而其陰陽人鬼之間﹐又或不能無褻慢淫荒之雜。原旣放逐﹐見而感之﹐故頗爲更定其詞﹐去其泰甚﹐而又因彼事神之心﹐以寄吾忠君愛國眷戀不忘之意。是以其言𨿽若不能無嫌於燕暱﹐而君子反有取焉。【此卷諸篇﹐皆以事神不答而不能忘其敬愛﹐比事君不合而不能忘其忠赤﹐尢足以見其懇切之意。舊說失之﹐今悉更定。吉日兮辰良﹐穆將愉兮上皇。撫長劍兮玉珥﹐璆鏘嗚兮琳瑯。【愉﹐音兪。珥﹐音餌。璆﹐渠幽反。鏘﹐七羊反﹔一作鎗。琳﹐音林。瑯﹐音郎﹔俗作瑯。〇日﹐謂甲乙。辰﹐謂寅卯。穆﹐敬也。愉﹐樂也。上皇﹐謂東皇太一也。撫﹐循也。珥﹐劍鐔也。璆﹑鏘﹐皆玉聲。孔子世家云「環佩玉聲璆然。」玉藻云「古之君子必佩玉﹐進則楫之﹐退則揚之﹐然後玉鏘鳴也。」琳瑯﹐美玉名﹐謂佩玉也。此言主祭者卜日斎戒【一】﹐帶劍佩玉﹐以禮神也。〇補曰「沈括存中云﹕『吉日兮辰良」﹐蓋相錯成文﹐則語勢矯健。韓退之云﹕『春與猿吟兮﹐秋鶴與飛。」用此體也。」】瑤席兮玉瑱﹐盍將把兮瓊芳。蕙肴蒸兮蘭藉﹐奠桂灑兮椒漿。【瑤﹐音遙。瑱﹐音鎭﹔一作鎭。一他句反﹐非是。盍﹐音合。蒸﹐一作䒱﹐一作烝。籍﹐慈夜反。〇瑤﹐美玉也。瑱﹐與鎭同﹐所以壓神位之席也。盍﹐何不也。把﹐持也。瓊芳﹐艸枝可貴如玉﹐巫所持以舞者也。肴﹐骨體也。蒸﹐進也。國語燕有殽桑是也。此言以蕙衷肴而進之﹐又以蘭爲藉也。奠﹐置也。桂酒﹐切桂投酒中也。漿者﹐周禮四飲之一﹐此又以椒漬其中也。四者皆取其芬芳以饗神也。】揚枹兮拊鼓﹐疏緩節兮安歌﹐陳竽瑟兮浩倡。靈偃蹇兮姣服﹐芳菲菲兮滿堂。五音紛兮繁會﹐君欣欣兮樂康。【枹﹐一作桴﹐房尢反。疏﹐平聲。倡﹐音昌。姣服﹐一作妖𦨕【二】﹐古字通也【三】。樂﹐歷各反【四】。〇揚﹐舉也。枹﹐擊鼓槌也。拊﹐擊也。疏﹐希也。舉枹擊鼓﹐使至緩節而舞﹐徐歌相和﹐以樂神也。陳﹐列也。浩﹐大也。竽﹐笙類﹐三十六簧。瑟﹐琴類﹐二十五弦。靈﹐謂神降於巫之身者也。偃蹇﹐美貌。姣﹐好也。服﹐飾也。古者巫以降神﹐神降而托於巫﹐則見其貌之美而服之妤﹐蓋身則巫而心則神也。菲菲﹐芳貌。五音﹐謂宮﹑商﹑角﹑徵﹑羽也。紛﹐盛貌。繁﹐眾也。君﹐謂神也。欣欣﹐喜貌。康﹐安也。此言備樂以樂神﹐而願神之喜樂安事也。】東皇太一【五】【一本上有祠字﹐下諸篇同。〇太一﹐神名﹐天之尊神﹐祠在楚束﹐以配東帝﹐故云東皇。漢書云「天神貴者太一﹐太一佐曰五帝。中宮天極星﹐其一明者﹐大一常居也。」淮南子曰「太微者﹐太一之庭﹔紫宮者﹐大一之居。」〇此篇言其竭誠盡禮以事神﹐而願神之欣說安寧﹐以寄人臣盡忠竭力﹑愛君無已之意﹐所謂全篇之比也。】浴蘭潢兮沐芳﹐華采衣兮若英。靈連蜷兮旣畱﹐爛昭昭兮未央。【華﹐戶花反。英﹐葉於姜反。蜷﹐音拳。〇芳﹐芷也。華采﹐五色采也。榮而不實者謂之英。言使靈巫先浴蘭湯﹐沭香芷﹐衣采衣﹐如艸木之英﹐以自潔淸也。靈﹐神所降也。楚人名巫爲靈子﹐若曰神之子也。連蜷﹐長曲貌。旣畱﹐則以其服飾潔淸﹐故神悅之﹐而降依其身﹐畱連之久也。漢樂歌言「靈安畱」﹐亦指神而言也。爛﹐光貌。眧眧﹐明也。】謇將憺兮寄宮﹐與日月兮齊光。龍駕兮帝服﹐聊翺遊兮周章。【憺﹐徒濫反。宮﹐葉古荒反。齊﹐一作爭。〇謇﹐詞也。憺﹐安也。壽宮﹐供神之處﹐漢武帝時置壽宮神君﹐亦此類也。言神旣至﹐憺然安樂﹐無有去意也。龍駕﹐以龍引車也。帝﹐謂上帝也。聊﹐且也。周章﹐猶周流也。】靈皇皇兮旣降﹐焱遠舉兮雲中。覽冀州兮有餘﹐橫四海兮焉窮。思夫君兮太息﹐極勞心兮𢥞𢥞。降﹐葉胡攻反。焱﹐卑遙反﹐其字從三火。焉﹐於虔反。夫﹐音扶。𢥞﹐敕中反﹔一作忡。〇靈﹐謂神也。皇皇﹐美貌。降﹐下於巫也。焱﹐去疾貌。雲中﹐神所居也。言神飲食旣飽﹐焱然遠舉﹐復還其處也。覽﹐望也。兩河之間曰口。有餘﹐所望之遠﹐不止一州也。窮﹐極也。言神出入﹐須臾之間橫行四海﹐無有窮極也。夫君﹐謂神也。記曰「夫夫也」是。𢥞𢥞﹐心動貌。雲中君【謂云神也。亦見漢書郊祀志。〇此篇言神旣降而久畱﹐與人視接﹐故旣去而思之不能忘也﹐足以見臣子慕君之深意矣。】君不行兮夷猶﹐蹇誰畱兮中洲﹖美要眇兮宜修﹐沛吾乘兮桂舟。令沅﹑湘兮無波﹐使江水兮安流。望夫君兮未來﹐吹參差兮誰思﹖【要﹐漢書作幼﹐於笑反。眇﹐與妙同。宜上﹐一有又字。來﹐葉力之反﹔一作歸﹐非是。參差﹐一作篸𥰭﹔上初簪反﹐下初宜反。思﹐葉新賫反。〇君﹐謂湘君﹐堯之長女娥皇﹐爲舜正妃者也。舜陟方死於蒼梧﹐二妃死於江﹑湘之間﹐俗謂之湘君﹐湘旁黃陵有廟。夷猶﹐猶豫也。言旣設祭祀﹐使巫呼請﹐而未肯來也。中洲﹐洲中也。水中可居者曰洲。言其不來﹐不知其爲何人而畱也。要眇﹐好貌。修﹐飾也。沛﹐行貌。吾﹐爲主祭者之自吾也。欲乘桂舟以迎神﹐取香潔之意也。又恐行或危殆﹐故願湘君令水無波而安流也。參差﹐洞簫也。風俗通云「舜作簫﹐其形參差不齊﹐象鳳翼也。」望湘君而未來﹐故吹簫以思之也。】駕飛龍兮北徵﹐邅吾道兮洞庭。薜荔柏兮蕙綢﹐蓀橈兮蘭旌。望涔陽兮極浦﹐橫大江兮揚靈。【遑﹐池戰反﹐又陟連反。柏﹐一作拍﹐並音博。綢﹐音儔﹐又音叨。蓀﹐一作荃。橈﹐而遙反。旌﹐一作旖﹐與旌同。此句之上﹐或有乘字﹐或有承宇﹐或有采字﹐旌或作旍﹐皆非是。涔﹐音岑。〇駕龍者﹐以龍翼舟也。邅﹐轉也。洞庭﹐大湖也﹐在長沙巴陵﹐廣圓五百餘里﹐曰月若出沒於其中﹐中有君山。柏﹐榑壁也。綢﹐縛束也。蓀﹐香萆也。橈﹐船小楫也。涔陽﹐江碕名。極﹐遠也。浦﹐水涯也。揚靈者﹐揚其光靈﹐猶言舒發意气也。】揚靈兮未極﹐女嬋媛兮爲余太息。橫流涕兮潺諼﹐隱思君兮陫側。【潺﹐仕連反﹔又鉏山反。湲﹐音爰。陫﹐符沸反。側﹐葉札力反。〇極﹐至也。未極﹐未得所止也。女嬋媛﹐指旁觀之人﹐蓋見其慕望之切﹐亦爲之眷戀而嗟嘆之也。潺湲﹐流貌。隱﹐痛也。君﹐湘君也。陫﹐隱也。側﹐不安也。】桂棹兮蘭枻﹐斲冰兮積雪。采薜荔兮水中﹐搴芙蓉兮木末。心不同兮媒勞﹐恩不甚兮輕絕。【棹﹐直教反。枻﹐音曳﹐葉音泄。搴﹐音蹇。〇此章比而又比也。蓋此篇本以求神而不答﹐比事君之不偶。而此章又別以事比求神而不答也。棹﹐楫也。枻﹐船旁版也。桂﹑蘭﹐取其香也。斲﹐斫也。言乘舟而遭盛寒﹐斲斫冰凍﹐紛如積雪﹐則舟𨿽芳潔﹐事𨿽辛苦﹐而不得前也。薜荔緣木﹐而今采之水中﹔芙蓉在水﹐而今求之木末。旣非其處﹐則用力𨿽勤而不可得。至於合昏而情異﹐則媒𨿽勞而昏不成﹔結友而交疏﹐則今𨿽成而終易絕。則又心志睽乖﹐不容彊合之驗也。求神不答﹐豈不亦猶是乎﹖自是而往﹐益微而益婉矣。】石瀨兮淺淺﹐飛龍兮翩翩。交不忠兮怨長﹐期不信兮告余以不間。【淺﹐音箋。間﹐音閒﹐葉音賢﹐〇此章興而比也。蓋以上二句引起下句﹐以比求神不答之意也。瀨﹐湍也。淺淺﹐流疾貌。翩翩﹐飛疾貌。所謂興者﹐蓋曰石瀨則淺淺矣﹐飛能則翩翩矣﹔凡交不以忠﹐則其怨必長矣﹔期不以信﹐則必將告我以不暇而負其約矣。所謂比者﹐則求神而不答之意亦在其中也。其詳已見上章﹐讀者宜並考之。】鼌騁騖兮江皐﹐夕弭節兮北渚。鳥次兮屋上﹐水周兮堂下。【鼌﹐與朝同﹐陟遙反。騁﹐音逞。騖﹐音務。下﹐葉音戶。〇鼌﹐早也。騁﹐直馳也。騖﹐亂馳也。弭﹐按也。渚﹐水涯也。次﹐止也。周﹐旋也。此言神旣不來﹐則我亦退而遊息﹐以自休耳。】捐余玦兮江中﹐遺余佩兮澧浦。采芳洲兮杜若﹐將以遺兮下女。旹不可兮再得﹐聊逍遙兮容與。【捐﹐音沿。玦﹐古穴反。遺﹐平聲。佩﹐一作佩。澧﹐一作醴。遣﹐去聲。旹﹐古時字﹐一作時。〇玦﹐如環而有缺。捐玦﹐遺佩以貽湘君也。澧水出武陵充縣﹐注於洞庭﹐史記作「醴」。芳洲﹐香艸所生之處也。杜若﹐葉似姜而有文理﹐味辛。下女﹐已見騷經。逍遙﹑容與﹐皆遊戲閒暇之意也。此言﹔湘君旣不可見﹐而愛慕之心終不能忘﹐故猶欲解其玦佩以爲贈﹐而又不敢顯然致之以當其身﹐故但委之水濱﹐若捐棄而墜失之者﹐以除寄吾意﹐而冀其或將取之。若聘禮賓將行﹐而「於館堂楹間﹐釋四皮束帛﹐賓不致﹐而主不拜」也。然猶恐其不能自達﹐則又采香艸以遺其下之侍女﹐使通吾意之殷懃﹐而幸玦佩之見取。其戀慕之心如此﹐而猶不可必﹐則逍遙容與以俟之﹐而終不能忘也。湘君【說見篇內。〇此篇蓋爲男主事陰神之詞﹐故其情意曲折尢多﹐皆以險寓忠愛於君之意﹐而舊說之失爲尢甚﹐今皆正之。】帝子降兮北渚﹐日眇眇兮愁予。裊裊兮秋風﹐洞庭波兮木葉下。【予﹐一作余﹐並葉音與。裊﹐奴烏反。下﹐葉音戶。〇帝子﹐謂湘夫人﹐堯之次女女英﹐舜次妃也。韓子以爲娥皇正妃﹐故稱君﹐女英自宜降稱夫人也。余見上篇。眇眇﹐好貌。愁予者﹐亦爲主祭者言﹐望之不見﹐使我愁也。裊裊﹐長弱之貌。秋風起﹐則洞庭生波而木葉下矣﹐蓋記其時也。】登白薠兮騁望﹐與佳期兮夕張。鳥何萃兮蘋中﹖罾何爲兮木上﹖【一無登字。薠﹐音煩﹐一作蘋﹐非是。佳下﹐一有人字﹐非是。張﹐音帳。一作與佳人兮期夕張﹐亦非是。一無二何字﹐亦非是。罾﹐音增。〇賦而比也。薠﹐艸秋生﹐今南方湖澤皆有之﹐似莎而大﹐厲所食也。騁望﹐縱目也。佳﹐佳人也﹐謂夫人也。張﹐陳設也。言向夕灑掃而張施帷幄也。萃﹐集也。蘋﹐水艸【七】。罾﹐魚网。二物所施不得其所﹐以比夕張之地非神所處﹐而必不來也。】沅有芷兮澧有蘭﹐思公子兮未敢言。荒忽兮遠望﹐觀流水兮潺湲。【芷﹐一作茝。澧﹐一作醴﹐非是。荒忽﹐一作慌惚﹐音同。〇此章興也。澧﹐水名﹐見禹貢。公子﹐謂湘夫人也。帝子而又曰公子﹐猶秦已稱皇帝﹐而其男女猶曰公子﹑公主﹐古人質也。思之而未敢言者﹐尊而神之﹐懼其瀆也。所謂興者﹐蓋曰沅則有芷矣﹐澧則有蘭矣﹐何我之思公子而獨未敢言耶﹖思之之切﹐至於荒忽而起望﹐則又但見流水之潺湲而已。其起興之例﹐正猶越人之歌所謂「山有木兮木有枝﹐心悅君兮君不知」。而以芷葉子﹐以簡葉言﹐又隔句用韻法也。】麋何爲兮庭中﹖蛟何爲兮水裔﹖朝馳余馬兮江臯﹐夕濟兮西澨。【麋﹐音眉。爲﹐一作食。裔﹐一作衷。澨﹐音逝。〇比而賦也。麋﹐獸名﹐似鹿而大。濟﹐渡也。澨﹐水涯也。麋當在山林﹐而在庭中﹔蛟當在深淵﹐而在水裔。以比祌不可見﹐而望之者失其所當也。朝馳﹑夕濟﹐猶上篇江皐﹑北渚之意。】聞佳人兮召予﹐將騰駕兮偕逝。築室兮水中﹐葺之兮荷蓋。【葺﹐子入反。荷上﹐一有以字。蓋﹐葉居乂反。〇佳人﹐謂夫人也。偕﹐俱也。逝﹐往也。言與召己之使者俱往也。葺﹐蓋也。築室水中﹐將托神明而居處也。】蓀壁兮紫壇﹐匊芳椒兮成堂。桂棟兮蘭橑﹐辛夷楣兮藥房。罔薜荔兮爲帷﹐擗蕙櫋兮旣張。白玉兮爲鎭﹐疏石蘭兮爲芳。芷葺兮荷屋﹐繚之兮杜衡。【蓀﹐一作荃。壇﹐音善。匊﹐古播字﹐本作𥸨﹐一作播。成﹐一作盈。撩﹐音老。楣﹐音眉。藥﹐音約﹐又音渥。罔﹐與网同。擗﹐一作辟﹐普覓反﹐又音覓﹔一作擘。櫋﹐音綿。玉兮蘭兮下一皆有以字。鎭﹐一作瑱。葺下一有之字。繚﹐音了。〇紫﹐紫貝也﹐紫質黑點。壇﹐中庭也。播﹐布也。蘭﹐木蘭也。撩﹐椽也。辛夷﹐樹大連合抱﹐髙數仞﹐其花初發如筆﹐北人呼爲木筆﹔其花最早﹐南人呼爲迎春。楣﹐門戶上橫梁也。藥﹐白芷葉也。罔﹐結也﹐結以爲帷帳也。在旁曰帷。擗﹐㭊也。㭊蕙以爲屋榜聨也。鎭﹐壓坐席者也。石蘭﹐香艸。疏﹐布陳也。繚﹐縛束也。言以杜衡繚其屋也。此言其所築水中之室﹐欲其芳潔如是也。】合百艸兮實庭﹐建芳馨兮廡門。九嶷繽兮並迎﹐靈之來兮如雲。【廡﹐音武。嶷﹐一作疑。迎﹐去聲。〇馨﹐芳之遠聞者。廡﹐堂下周屋也。言合百艸之花以責庭中﹐積芳馨以廡其門也。九嶷﹐山名﹐舜所葬也。言舜使九嶷山神繽然來迎二妃﹐而眾神從之如雲也。將築室依湘夫人以爲鄰﹐而舜復迎之以去﹐則又不得見之。】捐余袂兮江中﹐遺余褋兮醴浦。搴汀洲兮杜若﹐將以遺兮遠者。時不可兮驟得﹐聊逍遙兮容與。【袂﹐彌蔽反。遺﹐平聲。褋﹐音牒。搴﹐見上篇。汀﹐它丁反。遺﹐去聲。者﹐葉音渚﹐又音覩。與﹐一作冶。〇袂﹐衣袖。褋﹐禕襦也。此篇首末大指與前篇同。捐袂﹑遺褋﹐卽捐玦﹑遺佩之意﹐然玦﹑佩貴之﹐而袂﹑褋親之也。汀﹐平也。遠者﹐亦謂夫人之侍女﹐以其旣達去而名之也。湘夫人廣開兮天門﹐紛吾乘兮玄云。令飄風兮先驅﹐使涷雨兮灑塵。【涷﹐音東﹐從水。灑﹐一作灑﹐益所宜反。塵﹐葉除旬反。〇天門﹐上帝所居紫微宮斗也。廣開者﹐爲神將降也。吾﹐主祭者之自稱也。大司命陽神而尊﹐故但爲主祭者之詞。乘玄云者﹐知神將降﹐而往迎之也。飄風﹐回風也。涷雨﹐暴雨也。灑塵﹐以淸道也。】君回翔兮以下﹐踰空桑兮從女。紛總總兮九州島﹐何壽夭兮在予﹗【下﹐葉音戶。女﹐讀作汝。予﹐葉音與。〇君與女﹐皆指神﹐君尊而女親也。回翔﹐盤旋也。空桑﹐山名。總總﹐眾貌。予者﹐贊神而爲其自謂之稱也。言見神旣降﹐而遂往從之﹐因嘆其威權之盛曰﹕九州島人民之眾如此﹐何其壽天之命﹐皆在於己也﹗】髙飛兮安翔﹐乘淸气兮禦陰陽。吾與君兮齊速﹐導帝之兮九坑。【淸﹐一作精。齊﹐如字﹐又音咨﹐又側皆反﹔一作齋﹐非是。速﹐禮記作遬﹐音速。導﹐一作道。坑﹐一作坑﹐音岡。〇乘﹐猶乘車。淸气﹐謂輕淸之气。禦﹐猶禦馬。陰陽﹐則兼淸濁變化而言也。齊速﹐整齊而疾速也。導﹐奉引也。帝﹐天帝也。之﹐適也。坑﹐與岡同﹐謂山脊也。九坑者﹐周禮職方氏九州島之山鎭曰會稽﹑衡山﹑華山﹑沂山﹑岱山﹑嶽山﹑醫無閭﹑霍山﹑恆山也。此言己得從明神登天極奉至尊﹐而周宇內也。】靈衣兮被被﹐玉佩兮陸離。壹陰兮壹陽﹐眾莫知兮余所爲。【被﹐一作披﹐並音披。〇被被﹐長貌。壹陰﹑壹陽﹐言其變化循環無有窮已也。】折疏麻兮瑤華﹐將以遺兮離居。老冉冉兮旣極﹐不𡫏近兮愈疏。【折﹐音哲。華﹐葉芳無反。遺﹐去聲。𡫏﹐一作侵﹐一作浸。愈﹐一作踰。〇疏麻﹐神麻也。極﹐窮也。寵﹐漸也。疏﹐遠也。此以神旣去而思之﹐如雲中君卒章之意也。】乘龍兮轔轔﹐髙駝兮衝天。結桂枝兮延竚﹐羌愈思兮愁人。【轔轔﹐一作軨軨﹐並音鄰。衝﹐持弓反﹔一作翀。天﹐葉鐡因反。竚﹐直呂反。思﹐去聲。〇轔轔﹐車聲。與詩「有車鄰鄱」字同。言神旣去而不畱﹐使己延望而怨思也。】愁人兮柰何﹐願若今兮無虧。固人命兮有當﹐孰離合兮可爲﹗【何﹐葉音奚。當﹐丁浪反。可﹐一作何﹐可上﹐一有不字。皆非是。〇無虧﹐保守志行無損缺也。又言人受命而生﹐貧富責賤﹐各有所當﹐或離或合﹐神實司之﹐非人之所能爲也。因祀司命而發此意﹐則原所以順受其正者亦嚴矣。大司命【周禮大宗伯﹕「以槱燎祀司中﹑司命。」疏引星傳云﹕三臺﹐上臺曰司命。又文昌宮第四亦曰司命。故有兩司命也。】龝蘭兮麋蕪﹐羅生兮堂下。緑葉兮素枝﹐芳菲菲兮襲予。夫人兮自有美子﹐蓀何以兮愁苦﹖【龝﹐古秋字﹐一作秋﹐下同。麋﹐或從艸。下﹐葉音戶。予﹐葉音與。夫﹐音扶。兮字﹐一在自有字下。蓀﹐一作荃﹐下同。〇麋蕪﹐芎藭葉名﹐似蛇牀而香﹐其苗四五月間生﹐葉作叢而莖細﹐其葉倍香﹐七八月開白花。羅生﹐言二物益列而生也。襲﹐及也。少司命布陽神而少卑者﹐故爲女巫之言以接之。上四句興下二句也。夫人﹐猶言彼人﹐如左傳之言「不能見夫人」也。美子﹐所美之人也。蓀﹐猶汝也﹐蓋爲巫之自汝也。言彼神之心自有所美而好之者矣﹐汝何爲愁苦而必求其合也﹖】龝蘭兮靑靑﹐緑葉兮紫莖。滿堂兮美人﹐忽獨與余兮目成。【靑﹐音菁。〇靑靑﹐茂盛貌。言美人並會﹐盈滿於堂﹐而司命獨與我睨而相視﹐以成親好。此亦上二句興下二句也。至此﹐則神降於巫﹐而非復前章之意矣。】人不言兮出不辭﹐乘回風兮載云旗。悲莫悲兮生別離﹐樂莫樂兮新相知。【辭﹐一作詞。〇此爲巫言。司命初與己善﹐後乃往來飄忽﹐不言不辭﹐乘風載云﹐以離於我。適相知而遽相別﹐悲莫甚焉。於是乃復追念始者相知之樂也。】荷衣兮蕙帶﹐鯈而來兮忽而逝。夕宿兮帝郊﹐君誰須兮云之際﹖【帶﹐葉丁計反。絳﹐一作倐。〇此亦爲巫言。神之始也﹐𨿽倐然不言而來﹐今乃忽然不辭遂去【八】﹐而宿於天帝之郊﹐不知其何所待於云之際乎﹖猶幸其有意而顧己也。】與女遊兮九河﹐衝風至兮水揚波。【古本無此二句﹐王逸亦無注。補曰「此河伯章中語也。」當刪去。】與女沐兮咸池﹐晞女髮兮陽之阿。望媺人兮未徠。臨風怳兮浩歌。【女﹐讀作汝。咸下一有之字。池﹐一作沱﹐並葉音陀。晞﹐音希。媺﹐一作美。徠﹐一作來。怳﹐許往反。〇咸池﹐星名﹐蓋天池也。晞﹐幹也。怳﹐失意貌。此復爲神語以命巫者。女及美人﹐皆指巫也。言欲與女沭於咸池﹐而望汝不至﹐遂怳然而浩歌也。】孔蓋兮翠旍﹐登九天兮撫彗星。慫長劍兮擁幼艾﹐蓀獨宜兮爲民正。【旍﹐一作旌。此句上一有揚字。彗﹐詳穢反。慫﹐一作竦﹐並息拱反。正﹐葉音徵。〇孔蓋﹐以孔雀尾爲車蓋。翠旍﹐以翡翠羽爲旌旗。撫﹐掃除之也。彗星﹐妖星﹐光芒偏指如彗者也。慫﹐挺拔之意。幼﹐少也。艾﹐美好也。語見孟子﹑戰國策﹐卽指上美人也。正﹐平也。此蓋更爲眾人之詞﹐以贊神之美﹐言其威靈气焰光輝赫奕﹐又能誅除凶穢﹐擁護良善﹐而宜爲民之所取正也。】少司命【按前篇注說有兩司命﹐則彼固爲上臺﹐而此則文昌第四星歟﹖】暾將出兮東方﹐照吾檻兮扶桑。撫余馬兮安驅﹐夜晈晈兮旣明。【暾﹐它昆反。檻﹐戶黤反。晈字從日﹐與皎同。明﹐葉音芒。〇暾﹐溫和而明盛也。吾﹐主祭者自吾也【九】。檻﹐楯也。扶桑﹐見騷經。言吾見日出柬方﹐照我檻楯﹐光自扶桑而來﹐卽乘馬以迎之﹐而夜旣明也。】駕龍輈兮乘雷﹐載云旗兮委蛇。長太息兮將上﹐心低徊兮顧懷。羌聲色兮娛人﹐觀者憺兮忘歸。【輈﹐張畱反。雷﹐葉音累。委蛇﹐一作逶虵。上﹐時掌反。低﹐一作俳﹐一作儃。懷﹐葉胡威反。聲色﹐一作色聲。〇輈﹐車轅也﹐龍形曲似之﹐故以爲轅。雷气轉似輪﹐故以爲車輪。言乘此車以往迎日﹐又以驟登髙遠﹐而低徊顧懷﹐遂見下方所陳鐘鼓竽瑟聲音之美﹐靈巫會舞容色之盛﹐足以娛悅觀者﹐使之安肆喜樂﹐久而忘歸﹐如下文之所云也。】緪瑟兮交鼓﹐簫鐘兮瑤簴。鳴䶵兮吹竽﹐思靈保兮賢姱。翾飛兮翠曾﹐展詩兮會舞。應律兮合節﹐靈之來兮蔽日。【緪﹐一作絚﹐古登反。簫﹐一作蕭。簴﹐其呂反。䶵﹐一作篪﹐並音池。姱﹐葉音戶。翾﹐許緑反。曾﹐作滕反﹐與䎖同。應﹐於證反。節﹐葉音卽。〇緪﹐急張弦也。交鼓﹐對擊鼓也。周禮有「鐘笙之樂」注云「鐘笙﹐與鐘聲相應之笙。」然則簫鐘﹐與簫聲相應之鐘歟﹖簴﹐懸鐘磬之木也。瑤簴﹐以美玉爲飾也。䶵﹑竽﹐樂器名也。䶵以竹爲之﹐長尺四寸﹐圍三寸﹐一孔上出﹐橫吹之。靈保﹐神巫也。翾﹐小飛輕揚之貌。曽﹐舉也﹐又翥飛也。言巫舞工巧﹐翺然若翠烏之舉也。展詩﹐猶陳詩也。會舞﹐猶合舞也。律﹐謂十二律﹐黃鐘﹑大呂﹑大簇﹑夾鐘﹑姑洗﹑中呂﹑蕤賓﹑林鐘﹑夷則﹑南呂﹑無射﹑應鐘也。作樂者以律和五聲之髙下。節﹐謂其始終先後﹑疏數疾徐之節也。靈來蔽日﹐言日神悅喜﹐於是來下﹐從其官屬﹐蔽日而至也。】靑雲衣兮白霓裳﹐舉長矢兮射天狼。操余弧兮反淪降﹐援北鬥兮酌桂漿。撰余轡兮髙駝翔﹐杳冥冥兮以東行。【射﹐食亦反﹐一作䠶。操﹐七刀反。弧﹐音胡。降﹐葉胡剛反。援﹐音爰。撰﹐鶵免反。一無駝字。行﹐葉胡剛反。〇靑衣﹑白裳﹐日出東方﹐入西方﹐故用其方色以爲飾也。天狼﹐星名。晉志云「狼一星﹐在束井南﹐爲野將﹐主侵掠。」「弧九星﹐在狼東南﹐天弓也﹐主備盜賊﹕淪﹐沒也。降﹐下也。言日下而入太陰之中也。北斗七星﹐在紫宮南﹐其杓所建﹐周於十二辰之舍﹐以定十有二月﹐斟酌元气﹑運平四時者也。詩曰「維北有斗﹐不可以挹酒漿。」撰﹐持也。杳﹐深也。冥﹐幽也。言日下太陰﹐不見其光﹐杳杳冥冥﹐直東行而復上出也。」東君【今按﹕此日神也。禮曰「天子朝日於東門之外。」又曰「王宮祭日也。」漢志亦有東君。】與女遊兮九河﹐衝風起兮橫波。乘水車兮荷蓋﹐駕兩龍兮驂螭。【女﹐讀作汝。衝﹐一作沂。橫﹐一作水揚二字。螭﹐醜知反﹐一音離﹐葉醜歌反。〇此亦爲女巫之詞。女﹐指河伯也。河爲四瀆長。九河﹐徒駭﹑太史﹑馬頰﹑覆鬴﹑胡蘇﹑簡﹑潔﹑鉤盤﹑鬲津也。禹治河﹐至兗州分爲九道以殺其溢﹐其間相去二百餘里﹐徒駭最北﹐鬲津最南。蓋徒駭是河之本道﹐東出分爲八枝也。衛﹐隧也。螭﹐如龍而黃﹐無角。】登昆侖兮四望﹐心飛揚兮浩蕩。日將暮兮悵忘歸﹐惟極浦兮寤懷。【懷﹐葉虛韋反。〇昆侖﹐山名。河出昆侖虛﹐色白﹔所渠並千七百一川﹐色黃。百里一小曲﹐千里一曲一直。寤﹐覺也。懷﹐思也。】魚鱗屋兮龍堂﹐紫貝闕兮朱宮。靈何爲兮水中﹖【堂﹐葉音同。〇龍堂﹐以龍鱗爲堂也。】乘白黿兮逐文魚﹐與女遊兮河之渚。流澌紛兮將來下。【黿﹐音元。一無文字。魚﹐葉上聲。澌﹐音斯。從仌者﹐流冰也﹔從水者﹐水盡也。此當從仌。下﹐葉音戶。〇大鱉爲黿。逐﹐從也。】子交手兮東行﹐送美人兮南浦。波滔滔兮來迎﹐魚鄰鄰兮媵予。【滔﹐土刀反。鄰﹐一作鱗。媵﹐以證反。予﹐葉音與。〇子﹐謂河伯。交手者﹐古人將別﹐則相執手﹐以見不忍相遠之意。晉﹑宋間猶如此也。東行﹐順流而東也。美人與予﹐皆巫自謂也。媵﹐送也。旣已別矣﹐而波猶來迎﹐魚猶來送﹐是其眷眷之無已也。三閭大夫豈至是而始嘆君恩之薄乎﹖河伯【舊說以爲馮夷﹐其言荒誕﹐不可稽考﹐今闕之。大率謂黃河之神耳。】若有人兮山之阿﹐被薜荔兮帶女羅。旣含睇兮又宜笑﹐子慕予兮譱窈窕。【羅﹐一作蘿。睇﹐音弟。譱﹐一作善。窈﹐音杳。窕﹐徒了反。〇若有人﹐謂山鬼也。阿﹐曲隅也。女羅﹐兔絲也。睇﹐微眄貌【一〇】﹐美目盼然﹐又好口齒而宜笑也。窈窕﹐好貌。以上諸篇﹐皆爲人慕神之詞﹐以見臣愛君之意。此篇鬼陰而賤﹐不可比君﹐故以人況君﹐鬼諭己﹐而爲鬼媚人之語也。若有人者﹐旣指鬼矣﹐子則設爲鬼之命人﹐而予乃爲鬼之自命也。言人悅己之善爲容也。】乘赤豹兮從文貍﹐辛夷車兮結桂旗。被石蘭兮帶杜衡﹐折芳馨兮遺所思。余處幽篁兮終不見天﹐路險難兮獨後來。【從﹐才用反。貍﹐一作貍。衡﹐一作蘅。折﹐音哲。遺﹐去聲。篁﹐音皇。來﹐葉音斄。〇所思﹐指人之悅己而己欲媚之者也。幽﹐深也。篁﹐竹叢也。後來﹐言其出之遲也。】表獨立兮山之上﹐云容容兮而在下。杳冥冥兮羌晝晦﹐東風飄兮神靈雨。畱靈修兮憺忘歸﹐歲旣晏兮孰華予﹖【下﹐葉音戶﹐無東字而再有飄字。予﹐葉音與。〇表﹐特也。云反在下﹐言所處之髙也。神靈雨者﹐言風起而神靈應之以雨也。靈修﹐亦謂前所欲媚者也﹐欲俟其至﹐畱使忘歸﹐不然則歲晚而無與爲樂矣。蓋鬼卒不來﹐而反欲使人造其所居也。】采三秀兮於山間﹐石磊磊兮葛蔓蔓。怨公子兮悵忘歸﹐君思我兮不得間。【磊﹐魯猥反。蔓﹐莫幹反。間﹐音閒。〇三秀﹐芝艸也。公子﹐卽所欲畱之靈修也。鬼采芝於山間而思此人﹐𨿽怨其不來而亦知其思我之不能忘也。】山中人兮芳杜若﹐飲石泉兮蔭松栢。君思我兮然疑作。【括﹐葉音博。〇山中人﹐亦鬼自謂也。然﹐信也。疑﹐不信也。至此﹐又知其𨿽思我而不能無疑信之雜也。】靁塡塡兮雨冥冥﹐猨啾啾兮又夜鳴。風颯颯兮木簫蕭﹐思公子兮徒離憂。【靁﹐一作雷。塡﹐音田。又﹐一作狖﹐余救反。颯﹐蘇合反。蕭﹐葉音搜﹐文苑作搜。若如字﹐則憂葉於驕反。〇塡塡﹐雷聲。冥冥﹐雨貌。啾﹐小聲。又﹐猨屬【一一】。離﹐罹也。山鬼【國語曰「木石之怪夔﹑罔兩。」豈謂此耶﹖〇今按﹕此篇文義最爲明白﹐而說者自汨之。今旣章解而句釋之矣﹐又以其托意君臣之間者而言之﹕則言其被服之芳者﹐自明其志行之潔也。言其容色之美者﹐自見其才能之髙也。子暮予之善窈窕者﹐言懷王之始珍己也。折芳馨而遺所思者﹐言持善道而效之君也。處幽篁而不見天﹐路險艱又畫晦者﹐言見棄速而遭障蔽也。欲畱靈修而卒不至者﹐言未有以致君之寤而俗之攺也。知公子之思我而然疑作者﹐又義知君之初未忘我﹐而卒困於讒也。至於思公子而徒離憂﹐則窮極愁怨﹐而終不能忘君臣之義也。以是讀之﹐則其它之碎義曲說﹐無足言矣。】操吳戈兮被犀甲﹐車錯轂兮短兵接。旌蔽日兮敵若云﹐矢交墜兮士爭先。【吳戈﹐一作吾科﹐楯名也。錯﹐七各反。接﹐葉音匝。墜﹐一作隧﹐與墜同。先﹐葉音詢。〇戈﹐平頭戟也。犀甲﹐以犀皮爲鎧也。考工記曰「犀甲壽百年。」錯﹐交也。短兵﹐刀劍也。言戎車相迫﹑輪轂交錯﹐長兵不施﹐故用刀劍以相接擊也。司馬法曰「弓矢圍﹐殳﹑矛守﹐戈﹑戟助﹐凡五兵﹐長以衛短﹐短以救長。」矢交墜﹑士爭先﹐謂兩軍相射﹐流矢交墜﹐壯夫奮怒而爭先也。】淩余陣兮躐余行﹐左驂殪兮右刃傷。霾兩輪兮縶四馬﹐援玉枹兮擊鳴鼓。天時懟兮威靈怒﹐嚴殺盡兮棄原壄。【陣﹐當作陳。躐﹐一作𨆍﹐並音獵。行﹐胡郎反。殪﹐於計反。霾﹐一作埋﹐與埋同。縶﹐陟立反。馬﹐葉滿補反。援﹐音爰。枹﹐音孚﹐一作桴。懟﹐一作墜﹐一作隧﹐今從文苑。壄﹐古野字﹐葉上與反。〇淩﹐犯也。躐﹐踐也。殪﹐死也。援枹擊鼓﹐言志愈厲﹑气愈盛也。懟﹐怨也。嚴﹐威也。嚴殺﹐猶言鏖戰痛殺也。棄原壄﹐骸骨棄於原壄也。言己適值天之怨怒﹐故眾皆見殺不得葬也。】出不人兮往不反﹐平原忽兮路超遠。帶長劍兮挾秦弓﹐首𨿽離兮心不懲。誠旣勇兮又以武﹐終剛彊兮不可淩。身旣死兮神以靈﹐魂魄毅兮爲鬼雄。【忽兮路﹐一作路兮忽。弓﹐葉音經。𨿽﹐一作身。魂魄毅﹐一作子魂魄。雄﹐葉音形。〇平原忽今路超遠﹐言身棄平原﹐神欲歸而去家遠也。帶劍挾弓﹐猶不捨武也。懲﹐創艾也﹐𨿽死而心不悔也。魂魄﹐死者之神靈﹐蓋魂神而魄靈﹐魂气而魄精﹐魂陽而魄陰﹐魂動而魄靜。生則魂載其魄﹐魄檢其魂﹐死則魂遊散而歸於天﹐魄淪墜而歸於地也。毅爲鬼雄者﹐毅然爲百鬼之雄傑也。國殤【謂死於國事者。小爾雅曰「無主之鬼謂之殤。」成禮兮會鼓﹐傳芭兮代舞。姱女倡兮容與。【成﹐一作盛。芭﹐一作巴﹐卜加反。姱﹐音戶。倡﹐音昌。與﹐一作冶【一二】。〇會鼓﹐急疾擊鼓也。芭﹐與葩同﹐巫所持之香艸也。代﹐更也。持以舞訖﹐復傳與人﹐更用之也。姱﹐好也。女倡﹐女子爲倡優也。容與﹐有態度也。】春蘭兮秋鞠﹐長無絕兮終古。鞠﹐一作菊。〇春祠以蘭﹐秋祠以鞠﹐卽所傳之葩也。終古﹐已見騷經。禮魂【禮﹐一作祀。或曰﹕禮魂﹐謂以禮善終者。】校勘記﹝一﹞主祭者卜齋戒。「卜」﹐忠雅本作「吉」。﹝二﹞姣服一作妖𦨕。「𦨕」﹐原作「般」﹐古逸﹑掃葉﹑成化本作「服」。熹自注「古字通也」﹐惟古無「服」﹑「般」相通之例。今檢說文「服」字「從舟𠬝聲」﹐是「𦨕」卽古「服」字。四部叢刊影印明覆宋刊本楚辭補注﹕王逸注「姣﹐一作妖。服﹐一作𦨕」﹐爲朱注所本﹐今據攺。﹝三﹞古字通也。古逸本﹑掃葉本﹑成化本作「古字並通」。﹝四﹞樂歷各反。古逸本﹑掃葉本﹑成化本作「樂音洛」。﹝五﹞東皇太一。古逸本﹑掃葉本﹑成化本上有「右」字。下諸篇題同。﹝六﹞夫夫也是。「也是」﹐古逸本﹑掃葉本﹑成化本﹑忠雅本作「是也」。﹝七﹞蘋水艸。「蘋」原作「薠」﹐據古逸本﹐忠雅本攺。﹝八﹞今乃忽然不辭遂去。「辭」﹐原作「詞」﹐據古逸本﹑掃葉本﹑成化本﹑忠雅本攺。﹝九﹞吾主祭者自吾也。古逸本「自吾」作「自言」﹐忠雅本作「自稱」。﹝一〇﹞睇微眄貌。「眄」原作「盼」﹐據掃葉本﹑忠雅本攺。﹝一一﹞又猨屬。「又」﹐古逸本﹑掃葉本﹑成化本作「狖」。﹝一二﹞一作冶。原作「二」﹐據古逸本﹑掃葉本﹑成化本﹑忠雅本攺。楚辭集注卷第三天問第三【離騷十三】天問者﹐屈原之所作也。屈原放逐﹐彷徨山澤﹐見楚有先王之廟及公卿祠堂﹐圖畫天地山川神靈﹐琦瑋僪佹﹐及古賢聖怪物行事﹐因書其壁﹐何而問之【一】﹐以渫憤懣。楚人哀而惜之﹐因共論述﹐故其文義不次序云爾。【此篇所問﹐𨿽或怪妄﹐然其理之可推﹑事之可鑑者尙多有之。而舊注之說﹐徒以多識異聞篇功﹐不復能知其所以問之本意﹐與今日所以對之明法。至應始欲質以義理﹐爲之條對﹐然亦學未聞道﹐而誇多衡巧之意猶有雜乎其閭﹐以是讀之常使人不能無遺恨。若補注之說﹐則其厖亂不知所擇又愈甚焉。今存其不可闕者﹐而悉以義理正之﹐庶讀者之有補云。曰遂古之初﹐誰傳道之﹖上下未形﹐何由考之﹖【遂﹐往也。道﹐猶言也。上下﹐謂天地也。問往古之初﹐未有天地﹐固未有人﹐誰得見之而傳道其事乎﹖】冥昭瞢闇﹐誰能極之﹖馮翼惟像﹐何以識之﹖【瞢﹐莫鄧反。闇﹐與暗同﹐又作暗。馮﹐皮冰反。〇冥﹐幽也。昭﹐明也。謂畫夜也。瞢暗﹐言畫夜未分也。極﹐窮也。馮翼﹐氤氳浮動之貌。淮南子云「天墜未形﹐馮馮翼翼。」又曰「未有天墜﹐惟象無形。窈窈冥冥﹐莫知其門。」此承上問﹐時未有人﹐今何以能窮極而知之乎﹖〇右二章四問﹐今答之曰﹕開辟之初﹐其事𨿽不可知﹐其理則具於吾心﹐固可反求而默識﹐非如傳記雜書謬妄之說﹐必誕者而後傳﹐如柳子之所譏也。】明明闇闇﹐惟時何爲﹖陰陽三合﹐何本何化﹖【化﹐葉虎爲反。〇明闇﹐卽謂畫夜之分也。時﹐是也。榖梁子曰「獨陰不生﹐獨陽不生﹐獨天不生﹐三合然後生。」〇此問蓋曰﹕明必有明之者﹐闇必有闇之者﹐是何物之所爲手﹖陰也﹐陽也﹐天也﹐三者之合﹐何者爲本﹖何者爲化乎﹖今答之曰﹕天地之化﹐陰陽而已。一動一靜﹐一晦一明﹐一往一來﹐一寒一暑﹐皆陰陽之所爲﹐而非有爲之者也。然榖梁言天而不以地對﹐則所謂天者﹐理而已矣。成湯所謂「上帝降衷」﹐子思所謂「天命之性」是也。是爲陰陽之本﹐而其兩端循環不已者爲之化焉。周子曰「無極而太極﹐太極動而生陽﹔動極而靜﹐靜而生陰。靜極復動﹐一動一靜﹐互爲其根。分陰分陽﹐兩儀立焉。」正謂此也。然所謂太極﹐亦曰理而已矣。】圜則九重﹐孰營度之﹖惟玆何功﹐孰初作之﹖【圜﹐與圓同。度﹐待洛反。〇圜﹐謂天形之圓也。則﹐法也。九﹐陽數之極﹐所謂九天也。】斡維焉系﹖天極焉加﹖八柱何當﹖東南何虧﹖【斡﹐一作筦﹐並音管。顏師古云「俗音烏活反﹐非也。焉﹐於虔反﹐篇內並同。加﹐葉音基﹐又如字。虧﹐如字﹐又葉苦家反。〇斡﹐說文曰「轂端沓。」【二】﹕則是車轂之內以金爲筦而受軸者也。維﹐系物之縻也。天極﹐謂南北極﹐天之樞鈕﹐常不動處﹐譬則車之軸也。蓋凡物之運者﹐其轂必有所系﹐然後軸有所加﹐故問此天之斡維﹐系於何所﹐而天極之軸何所加乎﹖河圖言「昆侖者﹐地之中也。地下有八柱﹐互相牽制﹐名山大川﹐孔穴相通。」素問曰「天不足西北﹐地不滿東南。」注云「中原地形﹐西北髙﹐東南下。今百川滿湊﹐東之滄海。」則東西南北﹐髙下可知。故又問八柱何所當值﹐東南何獨衡闕乎﹖」九天之際﹐安放安屬﹖隅隈多有﹐誰知其數﹖【放﹐上聲。屬﹐音注。數﹐所句反。〇九天﹐卽所謂圜則九重者。際﹐邊也。放﹐至也。屬﹐附也。隅﹐角也。〇右三章六問﹐今答之曰﹕或問乎邵子曰「天何依﹖」曰「依乎地。」「地何附﹖」曰「附乎天。」「天地何所依附﹖」曰「自相依附。天依形﹐地附气。其形也有涯﹐其气也無涯。」詳味此言﹐屈子所問﹐昭然若發蒙矣。但天之形圓如彈丸﹐朝夜運轉﹐其南北兩端後髙前下﹐乃其樞軸不動之處。其運轉者亦無形質﹐但如勁風之旋。當畫則自左旋而向右﹐向夕則自前降而歸後﹐當夜則自右轉而復左﹐將旦則自後升而趨前﹐旋轉無窮﹐升降不息﹐是爲天體﹐而實非有體也。地則气之查滓聚成形質者﹐但以其束於勁風旋轉之中﹐故得以兀然浮空﹐甚久而不墜耳。黃帝問於岐伯曰「地有憑乎﹖」岐伯曰「大气舉之。」亦謂此也。其曰九重﹐則自地之外﹐气之旋轉益速益大﹐益淸益剛。究陽之數而至於九﹐則極淸極剛﹐而無復有涯矣。豈有營度而造作之者﹐先以斡維系於一處﹐而後以軸加之﹐以柱承之﹐而後天地乃定位哉﹖且曰其气無涯﹐則其邊際放屬﹐隅隈多少﹐固無得而言者﹐亦不待辧說而可知其妄矣。東南之虧﹐乃專以地形言之﹐初無預乎天也。】天何所沓﹖】十二焉分﹖日月安屬﹖列星安敶﹖【沓﹐徒合反。分﹐葉敷因反。屬﹐之欲反。〇沓﹐合也。此問天與地合會於何所﹐十二辰誰所分別乎﹖敶﹐列也。言日月眾星安所系屬﹐誰敶列也。林海﹑〇上章所問天何所屬﹐並地而言。此所問﹐乃爲天地相接之處﹐何所沓也。今答之曰﹕天周地外﹐其說已見上矣﹐非沓乎地之上也。十二云者﹐自子至亥十二辰也。左傳曰「日月所會是謂辰。」注云「一歲日月十二會﹐所會爲辰。」十一月辰在星紀﹐十二月辰在元枵之類是也。然此特在天之位耳。若以地而言之﹐則南面而立﹐其前後左右亦有四方十二辰之位焉。但在地之位一定不易﹐而在天之象運轉不停﹐惟天之鶉火﹐加於地之午位﹐乃與地合﹐而得天運之正耳。蓋周天三百六十五度四分度之一﹐周布二十八宿﹐以著天體﹐而定四方之位。以天繞地﹐則一晝一夜適周一匝﹐而又超一度。日月五星亦隨天以繞地﹐而惟日之行﹐一日一周﹐無餘無欠﹐其餘則各有遲速之差焉【三】。然其懸也﹐固非綴屬而居﹔其運也﹐亦非推挽而行。但當其气之盛處﹐精神光耀﹐自然發越﹐而又各自有次第耳。列子曰「天﹐積气耳」﹐「日月星辰﹐亦積气中之有光曜者。」張衡靈憲曰「星也者﹐體生於地﹐精成於天﹐列居錯峙﹐各有攸屬。」此言皆得之矣。】出自湯谷﹐次於蒙汜。自明及晦﹐所行幾里﹖【湯﹐音陽﹔一作暘。汜﹐音似﹐上聲。〇次﹐捨也。汜﹐水涯也。書云「宅嵎夷﹐曰暘谷」。卽湯谷也。爾雅云「西至日所入﹐爲太蒙」﹐卽蒙汜也。〇此問一日之間﹐日行幾里乎﹖答之曰﹕湯谷﹑蒙汜﹐固無其所﹐然日月出水乃升於天﹐及其西下又入於水﹐故其出入似有處所﹐而所行里數﹐歷家以爲周天赤道一百七萬四千里。日一晝夜而一周﹐春秋二分﹐畫夜各行其半﹐而夏長冬短﹐一進一退﹐又各以其什之一焉。】夜光何徳﹐死則乂育﹖厥利維何﹐而顧冤在腹﹖【菟﹐一作兔﹐與兔同。〇夜光﹐月也。死﹐其晦也。育﹐生也﹐月之生也。〇此問月有何徳﹐乃能死而復生﹖月有何利﹐而顧望之菟常居其腹乎﹖答曰﹕歷家舊說﹐月朔則去日漸遠﹐故魄死而明生。旣望則去日漸近﹐故魄生而明死。至晦而朔﹐則又遠日而明復生﹐所謂死而復育也。此說誤矣﹐若果如此﹐則未望之前﹐西近東遠﹐而始生之明﹐當在月東﹔旣望之後﹐東近西遠﹐而未死之明﹐卻在月西矣。安得未望載魄於西﹐旣望終魄於東﹐而遡日以爲明乎﹖故惟近世沈括之說乃爲得之﹐蓋括之言曰「月本無先﹐猶一銀丸﹐日耀之乃光耳。光之初生﹐日在其傍﹐故光側而所見才如鉤﹔日漸遠則斜照而光稍滿。大抵如一彈九﹐以粉塗其半﹐側視之則粉處如鉤﹐對視之則正圓也。」近歲王普又申其說曰「月生明之夕﹐但見其一鉤﹐至日月相望﹐而人處其中﹐方得免其全明。必有神人能淩側景【四】﹔旁日月而往參其問﹐則𨿽弦晦之時﹐亦得見其全明﹐而與望夕無異耳。」以此觀之﹐則知月光常滿﹐但自人所立處視之﹐有偏有正﹐故見其光有盈有虧﹐非旣死而復生也。若顧菟在腹之問﹐則世俗桂樹蛙兔之傳﹐其惑久矣。或者以爲日月在天﹐如兩鏡相照﹐而地居其中﹐四旁皆空水也。故月中微黑之處﹐乃鏡中大地之影﹐略有形似﹐而非眞有是物也。斯言有理﹐足破千古之疑矣。】女歧無合﹐夫焉取九子﹖伯彊何處﹐惠气安在﹖【夫﹐音扶。彊﹐巨良反。在﹐葉音紫。〇女歧﹐神女﹐無夫而生九子。伯彊﹐大厲疫鬼也﹐所至傷人。惠﹐順也。惠气﹐謂和气也。〇此章所問三事﹐令答之曰﹕天下之理﹐一而已﹐而有常變之不同﹔天下之气﹐亦一而已﹐而有逆順之或異。夫乾道成男﹐坤道成女﹐凝體於造化之初﹐二气交感﹐化生萬物﹐流形於造化之後者﹐理之常也。若姜嫄﹑簡狄之生稷﹑契﹐則又不可以先後言矣﹐此理之變也。女歧之事﹐無所經見﹐無以考其實﹐然以理之變而觀之﹐則恐其或有是也。但此篇下文復有女歧易首之問﹐則又未知其果如何耳﹖釋氏書有「九子母」之說﹐疑卽謂此﹐然益荒無所考矣。惠者﹐气之順也﹔癘者﹐气之逆也。以其彊暴傷人﹐故爲之名字以著其惡耳﹐初非實有是人也。气之流行﹐充塞宇宙﹐其爲順逆﹐有以天時水土之所值﹐有以人事物情之所感﹐萬變不同﹐亦未嘗有定在也。】何闔而晦﹖何開而明﹖角宿未旦﹐曜靈安臧﹖【闔﹐胡臘反。明﹐葉音芒。宿﹐音秀。臧﹐與藏同。〇闔﹐閉戶也。開﹐辟戶也。陰闔而晦﹐陽開而明。角﹐亢﹐東方星。旦﹐明也。曜靈﹐日也。〇此問何所開闔而爲晦明﹖且東方未明之時﹐日安所藏其精光乎﹖答曰﹕晦明之問﹐前婁發之﹐其實亦陰暘消息之所爲耳。陽息而辟﹐則日出而明﹔陰消而闔﹐則日入而暗。又何疑乎﹖角宿固爲東方之宿﹐然隨天運轉﹐不常在東。古經之言﹐多假借也。日之所出﹐乃地之東方﹐未旦則固已行於地中﹐特未出地面之上耳。】不任汩鴻﹐師何以尙之﹖僉曰何憂﹐何不課而行之﹖【汩﹐音骨。師﹐一作鯀﹐非是。或上句不字上有鯀字。尙﹐葉音常。曰﹐一作答。行﹐葉戶郎反。〇鯀事見尙書。汩﹐治也。鴻﹐大水也。師﹐眾也。尙﹐舉也。僉﹐眾也。課﹐試也。〇問鯀才不任治鴻水﹐眾人何以舉之﹖曉知其不能﹐而眾人以爲無憂﹐險何不且小試之﹐而遽行其說也﹖答曰﹕鯀之才可任治水﹐當時無遇之者﹐故眾舉之。陵則固知其方命圯族而不可用矣﹐四嶽又請姑且試之﹐故嘵不得已而用之耳。】鴟龜曳銜﹐鯀何聽焉﹖順欲成功﹐帝何刑焉﹖【鴟﹐處脂反。聽﹐葉平聲。〇鴟龜事無所見﹐舊說謂鯀死爲鴟龜所食﹐鯀何以聽而不爭乎﹖特以意言之耳。詳其文勢﹐與下文應龍相類﹐似謂鯀聽鴟龜曳銜之計而敗其事﹐然若且順彼之欲﹐未必不能成功﹐舜何以遽刑之乎﹖然若此類無稽之談﹐亦無足答矣。永遏在羽山﹐夫何三年不施﹖伯禹腹鯀﹐夫何以變化﹖【一無山字。施﹐葉所加反﹐又如字﹔一作弛。腹﹐一作愎﹐筆力反。何下一有故字。化﹐葉虎瓜反﹐又音0麾。〇永﹐長也。遏﹐猶禁止也。羽山﹐在東海中。施﹐謂刑殺之也。左傳曰「乃施邢侯。」此問鯀功不成﹐何但囚之羽山﹐而不施以刑乎﹖禹﹐鯀子也。腹﹐懷抱也。詩曰「出入腹我。」〇此又問滿自少小習見鯀之所爲﹐何以能變化而有聖徳乎﹖答曰﹕舜之四罪﹐皆未嘗殺也。程子以爲書云殛死﹐猶言貶死耳。蓋聖人用刑之寬例如此﹐非獨於鯀爲然也。若滿之聖徳﹐則其所稟於天者﹐淸明而純粹﹐豈習於不善所能變乎﹖】纂就前緒﹐遂成考功。何續初繼業﹐而厥謀不同﹖【纂﹐作管反。緒﹐音敍。〇纂﹐集也。緒﹐絲端也﹕〇此問禹能基代鯀之遺業而成父功﹐何繼續其業﹐而謀乃不同如此乎﹖答曰﹕鯀﹑禹治水之不同﹐事見洪範。蓋鯀不順五行之性﹐築堤以障澗下之水﹐故無成。禹則順水之性而導之使下﹐故有功。書所謂「決九川【五】﹐距四海﹐浚畎澮距川。」孟子所謂禹之行水﹐得水之道﹐而行其所無事是也。程子曰「今河北有鯀堤而無禹堤」﹐亦一證矣。】洪泉極深﹐何以寘之﹖地方九則﹐何以墳之﹖【泉﹐疑當作淵﹐唐本避諱而攺之也。寘﹐與塡同。則﹐一作州。墳﹐葉敷連反﹔一作憤﹐非是。〇洪泉﹐卽洪水。九則﹐謂九州島之界﹐如上所謂圜則也。墳﹐土之髙者也。〇此問洪水泛濫﹐禹何用寘塞而平之﹖九州島之域﹐何以出其土而髙之乎﹖答曰﹕禹之治水﹐行之而已﹐無事於寘也。水旣下流﹐則平土自髙﹐而可宮可舊矣。若曰必寘之而後平﹐則是使禹復爲炮﹐而父子爲戮矣。柳子對曰「行鴻下隤﹐厥丘乃降。烏塡絕淵﹐然後夷於土﹗」此言是也。】應龍何畫﹖河海何歷﹖【一作河海應龍﹐何畫何歷﹐失韻﹐非是。畫﹐音獲。歷﹐葉音勒。〇有鱗曰蛟龍﹐有翼曰應龍。歷﹐遇也。山海經曰﹕禹治水有應龍以尾畫地﹐卽水泉流通﹐禹因而治之也。柳子對曰「胡聖爲不足﹐反謀龍知﹖畚鍤究勤﹐而欺畫厥尾﹗」此言得之矣。】鯀何所營﹖禹何所成﹖康回憑怒﹐墬何故以東南傾﹖【憑﹐皮贗反。墬﹐一作地。一無以字。〇鯀﹑禹事已見上六章﹐此不復答。舊說康回﹐共工名也。憑﹐盛滿也。列子曰「共工氏與顓頊爭爲帝﹐怒而觸不周之山﹐折天柱﹐絕地維。故天傾西北﹐日月星辰就焉﹔地不滿東南﹐百川水潦歸焉。」此亦無稽之言﹐不答可也。】九州島安錯﹖川谷何洿﹖東流不溢﹐孰知其故﹖【安﹐一作何。錯﹐七故反。洿﹐音戶﹔舊音烏﹐非是。〇錯﹐置也。洿﹐深也。水注海曰川﹐注川曰溪﹐注溪曰谷。〇此章三問﹐今答之曰﹕九州島所錯﹐天地之中也﹕川谷之洿﹐眾流之會也﹕不溢之故﹐則列子曰「渤海之東﹐不知幾億萬里﹐有大壑焉﹐責惟無底之谷﹐名曰歸墟。八紘九野之水﹐天漢之流﹐莫不注之﹐而無增無減焉。」莊子曰「天下之水﹐莫大於海。萬川歸之﹐不知何時止﹐而不盈﹔尾閭泄之﹐不知何時已﹐而不虛。」柳子曰「東窮歸墟﹐又環西盈。脈穴土區﹐而濁濁淸淸。墳壚𤍜疏﹐滲渴而升。充融有餘﹐泄漏復行。器運浟浟﹐又何溢焉﹗」三子之言﹐遞相祖述﹐而柳又明歸墟之泄﹐非出之天地之外也。但水入於東﹐而復繞於西﹐又滲縮而升﹐乃復出於髙原﹐而下流於東耳。此其說亦近似矣﹐然以理驗之﹐則天地之化﹐往者消而來者息﹐非以往者之消﹐復爲來者之息也。水流東極﹐气盡而散﹐如沃焦釜﹐無有遺余﹐故歸墟﹑尾閭﹐亦有沃焦之號﹐非如未盡之水﹐山澤通气而流注不窮也。】東西南北﹐其修孰多﹖南北順㯐﹐其衍幾何﹖【謓﹐一作隋﹐一作墮﹐音妥﹐又徒禾反。〇修﹐長也。㯐﹐狹而長也。衍﹐余也。〇此問四方長短若何﹖若謂南北狹而長﹐則其長處所餘又計多少也﹖。答日﹕地之形量﹐固當有窮﹐但旣非人力所能徧歷﹐算術所能推知﹐而書傳臆說﹐又不足信。惟靈憲所言八極之廣﹐原於歷算﹐若有據依﹐然非專言地之廣狹也。柳對直謂「其極無方」﹐則又過矣。】昆侖縣圃﹐其尻安在﹖增城九重﹐其髙幾里﹖【縣﹐音玄﹔一作玄﹐非是。尻﹐與居同。在﹐見上。〇昆侖﹑縣圃﹐見騷經。昆侖﹐據水經在西域﹐一名阿耨逹山﹐河水所出﹐非妄言也。但縣圃增城髙廣之度﹐諸怪妄說﹐不可信耳。】四方之門﹐其誰從焉﹖西北辟啟﹐何气通焉﹖【辟﹐與辟同﹔一作辟﹐一作開。〇補注引淮南子說﹐侖虛旁門有數﹐其西北隅開以納不周之風。今不敢信。】日安不到﹖燭龍何照﹖羲和之未揚﹐若華何光﹖【照﹐葉之告反。揚﹐一作陽。〇舊注以爲﹐天之西北﹐幽冥無日之國﹐有龍銜燭而照之。其有日處﹐日未出時﹐又有若木赤華照地也。夫日光彌天﹐其行匝地﹐固無不到之處。此章所問﹐尢是兒戲之談﹐不足答也。】何所冬暖﹖何所夏寒﹖焉有石林﹖何獸能言﹖答曰﹕南方日近而陽盛﹐故多暖。北方日遠而陰盛﹐故多寒。今以越之南﹑燕之北觀之﹐已自可驗﹐則愈遠愈偏﹐而有冬暖夏寒之所﹐不足怪矣。石林﹐未詳。禮曰「猩猩能言﹐不離禽獸。」今南方山中有之。】焉有龍虯﹐負熊以遊﹖【虯﹐或在龍字上﹐以韻葉之﹐非是。〇虯﹐見上﹐余未詳。】雄虺九首﹐鯈忽焉在﹖何所不死﹖長人何守﹖【虺﹐許偉反。鯈﹐與倐同。在﹐葉音紫。死﹐一作老﹐此以首葉守﹐以在葉死﹐作老非是。〇虺﹐蛇屬﹐爾雅云「博三寸﹐首大如擘。」鯈忽﹐急疾貌。招魂說「南方之害﹐雄虺九首﹐往來絳忽」﹐正謂此也。不死之人﹐則山海經﹑淮南子婁言之﹐固未可信。然俗傳山中有人﹐年老不死﹐於孫藏之雞窠之中者﹐亦或有之﹐不足怪也。長人﹐則國語所謂防風氏﹐守封﹑禺之山者。山今在湖州武康縣。】靡蓱九衢﹐枲華安居﹖靈蛇吞象﹐厥大何如﹖【蓱﹐一作茾。枲﹐相裏反。靈﹐一作一。大﹐一作骨。〇靡薄﹐未詳何物。九衢﹐言其枝九出耳。山海經有四衢﹑五衢之語是也。枲﹐麻之有子者。山海經云﹕浮山有艸﹐其葉如枲。」又云「南海內有巴蛇﹐身長百尋﹐其色靑黃赤黑﹐食象﹐三年而出其骨。」注云「南方蚺蛇﹐亦吞鹿﹐消盡﹐乃自絞於樹﹐腹中骨皆穿鱗甲間出。」亦此類也。】黑水﹑玄趾﹐三危安在﹖延年不死﹐壽何所止﹖【趾﹐一作沚﹐一作址。在﹐見上。〇黑水﹑三危﹐皆見禹貢。玄趾﹐未詳。素問曰「眞人壽敝天地﹐無有終時﹔至人益其壽命而彊﹐亦歸於眞人﹔聖人形體不敝﹐精神不散﹐亦可以百數。」】鯪魚何所﹖鬿堆焉處﹖羿焉彃日﹖烏焉解羽﹖【鯪﹐音陵﹔一作陵。鬿﹐音祈。堆﹐多回反。彃﹐一作斃。說文云「彃﹐射也。」音畢。作彈者﹐宇誤也。烏﹐柳云當作烏。〇鯪魚﹐鯉也。一云陵鯉也﹐有四足﹐形似鼉而短小﹐出南方。山海經曰﹕西海中近列姑射山﹐有陵魚﹐人面﹑人手﹑魚身﹐見則風濤起。北號山有鳥﹐狀如雞﹐而白首鼠足﹐名曰鬿雀﹐食人。彃﹐射也。淮南言陵時十日並出﹐艸木焦枯。堯命羿仰射十日﹐中其九日﹐日中九烏皆死﹐墮其羽翼﹐故畱其一日也。春秋元命苞﹕三足烏者﹐陽精也。柳云﹕山海經曰「大澤方千里﹐羣鳥之所生及所解。」穆天子傳曰「北至曠原之野﹐飛鳥之所解其羽。」舊說非是。按﹕今惟陵鯉人所共識﹐其餘則有無不可知﹐而彃日之說尢怪妄不足辧。解羽﹐如柳說則別是一事﹐然如舊說爲日中之鳥﹐而借解羽二宇以問﹐於義亦通﹐顧亦無足辧耳。】禹之力獻功﹐降省下土方。【句絕。】焉得彼嵞山女﹐而通之於臺桑﹖【功﹐葉音光。土下或有四字﹐洪云「或並無四方二字。今按﹕下土方﹐蓋用商頌語﹐四字之衍明甚﹔然若並無二字﹐則又無韻矣。焉﹐一作安。一之字在山字下。嵞﹐一作塗﹐音塗。〇此問禹以勤力獻進其功﹐堯因使省下土四方。當此之時﹐焉得彼嵞山氏之女﹐而通夫婦之道於臺桑之地乎﹖書曰「娶於塗山﹑辛壬癸甲。」塗山在壽春東北濠州也。呂氏春秋曰「禹娶塗山氏女﹐不以私害公﹐自辛至甲四日﹐復往治水。」】閔妃匹合﹐厥身是繼。胡爲嗜不同味﹐而快鼌飽﹖【一本嗜下有欲字。一本快下有一字。一本爲作維﹐不作欲。鼌﹐一作晁﹐一作朝﹐並陟遙反【六】。飽﹐與繼葉﹐疑有備音。〇閔﹐憂也。言請所以憂無妃匹者﹐欲爲身立繼嗣也。下二句未詳。】啟代益作後﹐卒然離蠥。何啟惟憂﹐而能拘是達﹖【蠥﹐一作孽﹐一作孳﹐並魚列反。〇益﹐禹賢臣也。作﹐爲也。後﹐君也。離﹐遭也。蠥﹐憂也。舊說禹以天下禪益﹐天下皆去益而歸啟﹐是代益作後也。於是有扈不服﹐啟遂與之大戰於甘﹐故曰離蠥。問啟何以能思惟所憂﹐而能代陵伐扈﹐以達拘執之嫌乎﹖舊說如此﹐未知是否【七】﹐不敢答也。】皆歸䠶𥷚【八】﹐而無害厥躬。何后益作革﹐而禹播降﹖【䠶﹐一作射。𥷚﹐一作鞠﹐音菊。降﹐葉胡攻反。〇此章之義未詳。】啟棘賓商﹐九辯﹑九歌。何勤子屠母﹐而死分竟地﹖【歌﹐葉巨依反。地﹐葉音低﹔一作墬。〇棘賓商﹐未詳。九辯﹑九歌﹐已見騷經。竊疑棘當作夢﹐商當作天﹐以篆文相似而誤也。蓋其意本謂啟夢上賓於天﹐而得帝樂以歸﹐如列子﹑史記所言周穆王﹐秦穆公﹑趙簡子夢之帝所﹐而聞鈞天廣樂﹑九奏萬舞之類耳。屠母﹐疑亦謂淮南所說禹治水時﹐自化爲熊以通轘轅之道﹐塗山氏見之而慚﹐遂化爲石﹐時方孕啟。禹曰「歸我子﹗」於是石破北方而啟生。其石在嵩山﹐見漢書注。竟地﹐卽化石也。此皆怪妄不足論﹐但恐文義當如此耳。】帝降夷羿﹐革孽夏民。胡䠶夫河伯﹐而妻彼雒嬪﹖【胡下﹐一有羿字﹐非是。䠶﹐一作射﹐食亦反。下同。妻﹐七計反。〇帝﹐天帝也。夷羿﹐諸侯﹐弒夏后相者也。革﹐更也。孽﹐憂也。言變更夏道爲萬民憂患。傳曰﹕河伯化爲白龍﹐遊於水旁﹐羿見䠶之﹐眇其左目。羿又夢與雒水神宓妃交。亦妄言也。】馮珧利決﹐封豨是䠶。何獻蒸肉之膏﹐而後帝不若﹖【馮﹐音憑。珧﹐音遙。豨﹐虛豈反。䠶﹐葉時若反﹕蒸﹐一作烝。〇馮﹐滿也。言引滿也。珧﹐弓名也﹐爾雅﹕「弓以蜃者﹐謂之珧。」珧﹐蜃甲也。射禮有「決」﹐注云「決﹐猶闓也﹐以象骨爲之﹐著右大擘指﹐以鉤弦闓體也。」後帝﹐天帝也。若﹐順也。言羿獵射封豨﹐以其肉膏祭天帝﹐天帝猶不順羿之所爲也。柳子對曰「誇夫快殺﹐鼎豨以慮飽。馨膏腴帝﹐叛徳恣力。胡肥臺舌喉﹐而濫厥福﹗」】浞娶純狐﹐眩妻爰謀。何羿之䠶革﹐而交吞揆之﹖【浞﹐仕角反。謀﹐葉謨悲反。一無革字。〇寒浞﹐見騷經。眩﹐惑也。爰﹐於也。言浞娶於純狐氏女﹐眩惑愛之﹐遂與浞謀殺羿也。䠶革﹐禮所謂一貫革之䠶」。左傳所謂「蹲甲而射之﹐徹七札焉」者﹐言有力也。吞﹐滅也。揆﹐謀度也。言何羿之射藝勇力﹐而其眾乃交進而吞謀之乎﹖此卽騷經所謂淫遊佚畋而亂流鮮終者也。】阻窮西徵﹐巖何越焉﹖化爲黃熊﹐巫何活焉﹖【化下﹐一有而字。〇此章似又言鯀事。然羽山東裔﹐而此云西徵﹐已不可曉。或謂越巌墮死﹐亦無明文。左傳言鯀化爲黃熊﹐國語作黃能。按﹕熊﹐獸名﹔能﹐三足鱉也。說者曰﹐獸非入水之物﹐故是鱉也。說文又云「能﹐熊屬﹐足似鹿。」蓋不可曉。或云﹕東海人祭禹廟﹐不用熊白及鱉爲膳﹐豈鯀化爲二物乎﹖】咸播秬黍﹐莆雚是營。何由並投﹐而鯀疾修盈﹖【秬﹐音巨。莆﹐一作黃。雚﹐音丸﹔一作藿。〇秬黍﹐黑黍也。說文﹕「黍﹐禾屬而黏也。」莆﹐疑卽蒲字。蒲﹐水艸﹐可以作席﹕雚﹐薍也﹐與萑同﹕左氏云「萑符之澤」是也。尋﹐國名也。杜預云﹕斟灌﹑斟尋﹐夏同姓諸侯。相失國﹐依於二斟﹐爲澆所滅﹐其子少康爲虞庖正﹐有田一成﹐有眾一旅﹐遂滅遇澆﹐祀夏配天﹐不失舊物也。旅﹐謂一旅﹐五百人也。覆舟﹐言夏后相已傾覆於斟尋之國﹐令少康以何道而能復取澆乎﹖】桀伐蒙山﹐何所得焉﹖妺嬉何肆﹐湯何殛焉﹖【得﹐葉徒力反。妺﹐音末﹔一作末。嬉﹐音喜﹕一作喜。殛﹐一作極。〇桀伐蒙山之國﹐而得妺嬉﹐因此肆其情意﹐故爲湯所殛﹐放之南巢也。】舜閔在家﹐父何以鱞﹖堯不姚告﹐二女何親﹖【鱞﹐古頑反﹐葉音矜﹕〇閔﹐憂也。無妻曰鱞。姚﹐舜姓也。問舜孝如此﹐父何以不爲娶乎﹖堯妻舜而不告其父母﹐二女何自而與之相規乎﹖程子曰「舜不告而娶固不可﹐堯命瞽使舜娶﹐舜𨿽不告﹐堯固告之矣。堯之告也﹐以君治之而已。」】厥萌在初﹐何所意焉﹖璜臺十成﹐誰所極焉﹖【意﹐古億字﹐亦作億。璜﹐音黃。〇億﹐度也。論語曰「億則屢中。」璜﹐美玉也。成﹐重也。言賢者預見萌牙之端﹐而知其存亡﹐非虛億也。紂作象箸而箕子嘆﹐預知象箸必有玉杯﹐玉杯必盛熊蹯豹胎﹐如此﹐必崇廣宮室。紂果作玉臺十重﹑糟丘﹑酒池﹐以至於亡也。】登立爲帝﹐孰道尙之﹖女媧有體﹐孰制匠之﹖媧﹐古華反。匠﹐一作匹﹐非是﹕〇舊說伏羲始畫八卦﹐修行道徳﹐萬民登以爲帝﹐誰開導而尊尙之乎﹖傳言女媧人頭蛇身﹐一日七十化。其體如此﹐誰所制匠而圖之乎﹖上句無伏羲字﹐不可知﹐下句則怪甚而不足論矣。】舜服厥弟﹐終然爲害。何肆犬豕﹐而厥身不危敗﹖【一作何得肆其犬豕。豕﹐一作體。〇服﹐事也。言舜弟象施行無道﹐舜猶服而事之﹕然象終欲害瞬﹐肆其犬豕之心﹐燒廩寘井。然舜爲天子﹐卒不誅象﹐何耶﹖﹐說見下眩弟章。】吳獲迄古﹐南嶽是止。孰期去斯﹐得兩男子﹖【迄﹐許說反。去﹐一作夫。〇此章未詳。舊注以兩男子爲太伯﹑虞仲﹐未知是否﹖】緣鵠飾玉﹐後帝是饗。何承謀夏桀﹐終以滅喪﹖【一無夏字。喪﹐去聲﹔一作喪。〇後帝﹐謂殷湯也。言伊尹始仕﹐因緣烹鵠烏之羹﹐修玉鼎以事湯﹐湯賢之﹐遂以爲相﹐承用其謀而伐夏桀﹐終以滅桀也。此卽孟子所辧「割烹要湯」之說﹐蓋戰國遊士謬妄之言也。】帝乃降觀﹐下逢伊摯。何條放致罰﹐而黎服大說﹖【乃﹐一作力﹐一作之力。摯如字﹐卽說葉稅﹔摯音哲﹐卽說音悅。〇帝﹐謂湯也。摯﹐伊尹名也。條﹐鳴條也。黎﹐眾也。言湯觀風俗而逢伊尹﹐遂用其謀﹐伐桀於鳴條而放之南巢﹐天下眾民大喜悅也。致罰﹐卽湯誥所謂「致天之罰」也。】簡狄在臺﹐嚳何宜﹖玄鳥致貽﹐女何喜﹖【臺﹐葉徒其反。臺下或有帝字。嚳﹐苦篤反。貽﹐一作詒。喜﹐葉音嬉﹔一作嘉﹐音基﹔一作善﹐非是。〇簡狄﹐嚳之妃也。玄鳥﹐燕也。貽﹐遺也。言簡狄侍帝嚳於臺上﹐有飛燕墮遺其卵﹐喜而吞之﹐因生契也。事見商頌﹐說見上女岐章。】該秉季徳﹐厥父是臧。胡終獘於有扈﹐牧夫牛羊﹖此章未詳﹐諸說亦異。補曰﹕言啟兼秉禹之末徳﹐而禹善之﹐授以天下。有扈以堯﹑舜與賢﹐禹獨與於﹐故伐啟﹐啟伐滅之﹐有扈遂爲牧豎也。詳此該字﹐恐是啟字﹐字形相似也。但牧夫牛羊未有據﹐而其文勢似啟反爲扈所獘﹐不可考也。】幹協時舞﹐何以懷之﹖平脇曼膚﹐何以肥之﹖【懷﹐葉胡成反﹕平脇﹐一作受平。曼﹐音萬。〇幹﹐盾也。協﹐合也。時﹐是也。言舜以干羽合是舞於兩階﹐何以懷有苗而格之也﹖下句未詳。舊說云﹕平脇曼虜﹐肥澤之貌。言紂爲無道﹐天下乖離﹐當懷憂臒瘦﹐何反肥盛若此乎﹖二事不相似﹐時相去又遠﹐未知其果然否。】有扈牧豎﹐云何而逢﹖擊牀先出﹐其命何從﹖【豎﹐臣庾反﹕命何﹐一作何所。〇豎﹐童僕之未冠者。舊說有扈本牧豎之人耳﹐因何逢遇而得爲諸候乎﹖啟攻有扈之時﹐親於其牀上擊而殺之﹐其命何所從出乎﹖此亦無所據﹐而牧豎之說又與上章相表裏﹐未詳其說。】恆秉季徳﹐焉得夫朴牛﹖何往營班祿﹐不但還來﹖【朴﹐匹角反﹐一云平豆反﹐無朴音。牛﹐葉魚奇反。來﹐葉力之反。〇舊說朴﹐大也。言湯常能東持契之末徳﹐出獵而得大牛之瑞。其往獵也﹐不但驅馳往來而已﹐還輒以所獲得禽獸﹐徧施祿惠於百姓也。此篇言秉季徳者再﹐而其說不同如此﹐蓋本文已不可考﹐而說者又妄解也。】昏微遵迹﹐有狄不寧。何繁鳥萃棘﹐負子肆情﹖【遵﹐一作循。有﹐一作佚。〇舊說人循闇微之道﹐爲戎狄之行者﹐不可以安其身。謂晉大夫解居父聘吳﹐遇陳之墓門﹐見婦人負其子﹐欲與之淫佚。婦人則引詩刺之曰「墓門有棘﹐有鴞萃止。」言𨿽無人﹐棘上猶有鴞﹐汝獨不愧也﹗今詳其說﹐上二句迂曲難解﹐下事亦無所據。補引列女傳陳辯女事﹐又無負於肆情之意﹐要皆不足論也。】眩弟並淫﹐危害厥兄。何變化以作詐﹐而後嗣逢長﹖害﹐一作虞。兄﹐葉虛良反。而﹐一在嗣字下。〇眩弟﹐惑亂之弟也。問何象欲殺舜﹐變化作詐﹐而舜爲天子﹐反封象於有庳﹐使其後嗣子孫長爲諸侯乎﹖孟子云﹕仁人之於弟﹐不藏怒﹐不宿怨﹐封之度﹐富貴之也。知此﹐則知其說矣。】成湯東巡﹐有莘爰極。何乞彼小臣﹐而吉妃是得﹖【莘﹐所巾反。得﹐葉徒力反。〇有莘﹐國名。極﹐至也。小臣﹐謂伊尹也。言湯東巡﹐至於有莘﹐乞匄伊尹﹐因得吉善之妃以爲內輔也。史記曰「阿衡欲幹湯而無由﹐乃爲有莘氏媵臣。」謂此也。然以孟子觀之﹐則爲此說者妄矣。】水濱之木﹐得彼小子。夫何惡之﹐媵有莘之婦﹖【一無彼字。惡﹐烏路反。婦﹐葉芳尾反。〇舊說小子謂伊尹。媵﹐送也。言伊尹母姙身﹐夢神女告之曰「臼竈生龜﹐亟去無顧。」居無幾何﹐臼竈中生龜﹐母去東走﹐顧視其邑﹐盡爲大水﹐母因溺死﹐化爲空桑之木。水漧之後﹐有小兒啼水涯﹐人取養之。旣長大﹐有殊才。有莘惡其從木中出﹐因以送女。謬妄甚明﹐不必辯也。】湯出重泉﹐夫何辠尢﹖不勝心伐帝﹐夫誰使挑之﹖【辠﹐古罪字。尢﹐葉於其反。挑﹐徒了反。〇重泉﹐地名﹐在馮翊郡。史記所謂夏臺也。言桀拘湯於此﹐而復出之。湯旣得出﹐遂不勝眾人之心﹐而以伐桀﹐是誰使桀先拘湯﹐以挑之乎﹖】會鼌爭盟﹐何踐吾期﹖蒼烏羣飛﹐孰使萃之﹖【會鼌爭盟﹐一作會晁請盟。音已見上。蒼﹐一作倉。〇舊說武王將伐紂﹐紂使膠鬲視武王師。膠鬲問曰「欲以何日至殷﹖」隆曰「以甲子日。」膠鬲還報附。會天大雨﹐道難行﹐武王畫夜行。或諌曰「雨甚﹐軍士苦之﹐請且休息。」武王曰「吾許膠鬲以甲子日至殷﹐令報紂矣。吾甲子日不到﹐紂必殺之﹐吾故不敢休息﹐欲救賢者之死也。」遂以甲子日朝誅紂﹐不失期也。下二句不可曉﹐注云「蒼烏﹐鷹也。言將帥勇猛﹐如鷹鳥羣飛﹐惟武王能聚之。身曰「惟師尙父﹐時惟虞揚」是也。」未知是否。】列擊紂躬﹐淑旦不嘉。何親揆發﹐定周之命以咨嗟﹖授殷天下﹐其位安施﹖反成乃亡﹐其罪伊何﹖【列﹐一作到﹐非是。躬﹐一作射﹐非是。一無何字。定﹐一作足﹐屬上句﹐非是。一無之以二字。施﹐葉所加反﹔若如字﹐卽下何葉音奚。反﹐一作及。〇叔旦﹐武王弟周公也。嘉﹐善也。揆﹐度也。猶言帝度其心。發﹐武王名﹕史記言武王至紂死所﹐射之三發﹐以黃鉞斬其頭﹐懸之大白之旗。此所謂列擊紂躬也。然未見周公不喜與其咨嗟以揆武王﹑使定周命之事﹐蓋當時猶有其傳﹐而今失之也。此問周公旣不喜列擊紂躬﹐何爲又教武王使定周命乎﹖蓋周公但不喜視斬紂頭之事耳﹐固未嘗不欲定周之命而王天下﹐以傳子孫也。後四句不可曉﹐似謂天旣授紂以天下﹐而今亡之﹐使其位何所施耶﹖蓋惟反其所以成者﹐是以至於滅亡﹐而其爲罪果何事耶﹖但語意太簡﹐未有以見其必然耳。】爭遣伐器﹐何以行之﹖並驅擊翼﹐何以將之﹖【行﹐葉戶郎反。〇爭遣伐器﹐謂泰誓言「羣後以師畢會」也。並驅擊翼﹐謂六韜曰「翼其兩旁﹐疾擊其後」﹐言武王之軍﹐人人樂戰﹐並驅而進之也。問此二者何以使其然耶﹖】昭後成遊﹐南土爰底。厥利惟何﹐逢彼白雉﹖【底﹐音止。〇昭後﹐成王孫昭王瑕也。成﹐猶遂也。底﹐至也。昭王南遊至楚﹐楚人鑿其船而沈之﹐遂不還也。杜預云「昭王南巡守﹐涉漢﹐船壞而溺。」二說不同﹐未知孰是﹖白雉事無所一﹐舊注謂周公時越裳氏嘗獻之﹐昭王徳不能致﹐而欲親往逢迎之。亦恐未必然也。】穆王巧挴﹐夫何周流﹖環理天下﹐夫何索求﹖【挴﹐芒攺反﹐宇從手﹕或從木﹑或從玉者﹐皆非也。周上一有爲字。〇方言云﹕一挴﹐貪也。」賈生所謂「品庶每生」是也。巧挴﹐言巧於貪求也。史記曰「周穆王得驥﹑溫驪﹑驊驑﹑騄耳之駟﹐西巡狩﹐樂而忘歸。徐偃王作亂﹐造父爲穆王禦﹐長驅歸周以救亂。」環﹐旋也。左傳云「穆王欲肆其心﹐周行天下﹐將必有車轍馬迹焉。祭公謀父作祈招之詩﹐以止王心﹐王是以獲沒於祗宮。」妖夫曳衒﹐何號於市﹖周幽誰誅﹐焉得夫襃姒﹖【衒﹐熒絹反。〇襃姒﹐周幽王之嬖妾也。昔夏后氏之衰也﹐有二龍止於夏庭而言曰「余﹐襃之二君也﹕」夏后布幣﹑糈而告之﹐龍亡而漦在﹐櫝而藏之。傳三代﹐莫敢發。至厲王之末﹐發而觀之﹐漦流於庭﹐化爲玄黿﹐入王后宮。後宮處妾遇之而孕﹐無夫而生女﹐懼而棄之。先時﹐有童謠曰「檿弧箕服﹐寔亡周國。」後有夫婦相牽引行﹐賣是器於市者﹐以爲妖怪﹐執而戮之﹐夜得亡去。聞所棄女啼聲﹐哀而收之﹐遂奔陵。襃人後有罪﹐乃入此女以贖罪﹐是爲褎姒。幽王惑而愛之﹐爲廢申後及太子宜臼﹐而立以爲後﹐遂爲申侯﹑犬戎所殺也。】天命反側﹐何罰何佑﹖齊桓九合﹐卒然身殺。【佑﹐葉於忌反。合﹐一作會。殺﹐音弒﹔一作弒﹕〇反側﹐言無常也。九﹑糾通用。卒﹐終也。齊桓公任管仲﹐九合諸侯﹐一正天下。任豎刀【九】﹐易牙﹐諸子相攻﹐死不得斂﹐虫流出戶。與見殺無異。一人之身﹐一善一惡﹐天命反側﹐罰佑不常﹐皆其所自取也。】彼王紂之躬﹐孰使亂惑﹖何惡輔弼﹐讒諂是服﹖【惡﹐烏路反【一〇】。諂﹐一作讕。服﹐葉蒲北反。〇惑紂者﹐內則妲己﹐外則飛廉﹑惡來之徒也。服﹐事也。言紂憎輔弼﹐不用忠直之言而專用讒諂之人也。】比干何逆﹐而抑沈之﹖雷開何順﹐而賜封之﹖【何﹐一作巧﹐非是。封﹐葉孚音反。之﹐一作金。〇此言紂之惡輔弼而用讒諂也。比干﹐紂諸父也﹐諫紂﹐紂怒﹐乃殺之而剖其心。雷開﹐佞人也﹐阿順於紂﹐乃賜之金玉而封爵之也。】何聖人之一徳﹐卒其異方﹖梅伯受醢﹐箕子詳狂。【梅﹐音浼。詳﹐音佯﹐一作佯。〇方﹐術也。梅伯﹐紂諸侯也﹐忠直而數諌時﹐紂怒﹐乃殺之﹐菹醢其身。箕子見之﹐欲去不忍﹐遂被髮詳狂而爲奴。二人徳同而術異也。】稷維元子﹐帝何竺之﹖投之於冰上﹐烏何燠之﹖【竺﹐一作篤。燠﹐音郁﹔一作懊﹐非是。一無句下二之字。〇元﹐大也。稷﹐帝嚳之子棄也。帝﹐卽嚳也。竺﹐義未詳﹐或曰厚也﹐或曰篤也﹐皆未安。稷事見詩大雅及史記﹐曰﹕后稷﹐名棄﹐其母有邰氏女﹐曰姜嫄﹐爲帝嚳元妃。出野﹐見巨人迹﹐說而踐之﹐遂身動如孕者。居期而生子﹐姜嫄以無父而生﹐棄之於冰上。有烏以翼覆薦溫之。以爲神﹐乃取而養之。詩曰「先生如逹」是首生之子也﹐故曰元子。旣是元子﹐則帝當愛之矣﹐何爲而竺之耶﹖棄之冰上﹐則人惡之矣﹐烏何爲而燠之耶﹖以此言之﹐則竺字當爲「天祝予」之祝﹐或爲「夭夭是椓」之椓﹐以聲近而訛耳。】何馮弓挾矢﹐殊能將之﹖旣驚帝切激﹐何逢長之﹖【挾﹐一作接。驚﹐一作敬。切﹐一作功。〇馮﹐引弓持滿也。其它文多不可曉﹐注以爲后稷﹐補以爲武王﹐未知孰是﹐今姑闕之。】伯昌號衰﹐秉鞭作牧。何令徹彼岐社﹐命有殷國﹖【號﹐一作號。〇伯昌﹐謂周文王﹐始爲西伯﹐而名昌也。號衰﹐號令於殷世衰微之際也。秉鞭策﹐牧者之事也。言服事殷﹐而爲之執鞭﹐以作六州之牧也。徹﹐通也。岐社﹐太王所立歧周之社也。武王旣有殷國﹐遂通岐周之社於天下﹐以爲太社﹐猶漢初令民立漢社稷也。】遷藏就岐﹐何能依﹖殷有惑婦﹐何所譏﹖【言太王始與百姓徙其寶藏來就岐下﹐問何能使其民依倚而隨之﹖惑婦﹐謂妲己也﹐問有何事可譏乎﹖】受賜玆醢﹐西伯上告。何親就上帝罰﹐殷之命以不救﹖【告﹐葉古後反。帝下﹐一有之字。〇西伯﹐文王也。言紂醢梅伯以賜諸侯﹐文王受之以祭﹐告語於上帝﹐帝乃親致紂之罪罰﹐故殷之命不可復救也。】師望在肆﹐昌何識﹖鼓刀揚聲﹐後何喜﹖【識﹐與志同。喜﹐葉許寄反。〇師望﹐太師望﹐謂太公也。昌﹐文王也。言太公在市肆而屠﹐文王何以識知之乎﹖後﹐亦謂文王也。呂望鼓刀在列肆﹐文王親往問之﹐呂望對曰「下屠屠牛﹐上屠屠國。」文王喜﹐載與俱歸。此問何但聞其鼓刀之聲而親往問之乎﹖然此與獵於渭濱而得大公之說不同。蓋當時好事者之言﹐猶伊尹負鼎﹑百里自鬻之比﹐惜乎孟子時無問者﹐不得並掊擊之也。然則其問亦不足答矣。】武發殺殷﹐何所悒﹖載尸集戰﹐何所急﹖【悒﹐音邑。〇言武王發欲誅殷紂﹐何所悁悒而不能久忍﹖遂載文王之柩於軍中以會戰﹐何所急而然也﹖此亦當時傳聞之語﹐故爲伯夷扣馬之詞亦有父死不葬之云﹐與此皆誤也。】伯林雉經﹐維其何故﹖何感天抑墬﹐夫誰畏懼﹖【一無何字。墬﹐已見上。〇舊注以此爲晉太子申生之事﹐未知是否﹖】皇天集命﹐惟何戒之﹖受禮天下﹐又使至代之﹖【言皇天集祿命以與王者﹐何不常有以戒之﹐而使至於危亡乎﹖王者旣受天之禮命而王天下﹐天又何爲使他姓代之乎﹖其警戒之意至深切矣。】初湯臣摯﹐後玆承輔。何卒官湯﹐尊食宗緖﹖【卒﹐一作萃。〇言湯初舉伊尹﹐以爲凡臣耳﹐後知其賢﹐乃以備疑丞輔翼也【一一】。官﹐如官卿之適之官。言終使湯爲天子﹐尊其先祖【一二】﹐以王者禮樂祭祀﹐緒業流於子孫也。】勛闔夢生﹐少離散亡。何壯武厲﹐能流厥嚴﹖【嚴﹐葉五郎反。詩殷武篇有此例。〇勛﹐功也﹕闔﹐吳王闔廬也。夢﹐闔廬祖父壽夢。壽夢卒﹐太子諸樊立﹐諸樊卒﹐傳弟余祭﹐余祭卒﹐傳弟夷末﹐夷末卒﹐當傳弟札﹐札不受﹐夷末之子王僚立。闔廬﹐諸樊之長子﹐次不得爲王﹐少離散亡﹐放在外﹐乃使專諸刺王僚﹐代爲吳王。以伍子胥爲將﹐破楚入郢﹐是能壯其猛厲勇武﹐而流其成也。】彭鏘斟雉﹐帝何饗﹖受壽永多﹐夫何長﹖【饗﹐葉虛良反。長上一有久字。〇彭鏘﹐彭祖也。舊說鏘好和滋味﹐進雉羹於堯﹐堯饗之﹐而錫以壽考﹐至八百歲。莊子以爲「上及有虞﹐下及五伯」是也。但此本謂上帝﹐已爲妄說﹐而舊注以爲堯﹐又妄之尢也。】屮央共牧﹐後何怒﹖𧒒蛾微命﹐力何固﹖【牧﹐一作收﹐一作枚。𧒒﹐音峯﹔一作䗬﹔一作螽﹐非是。蛾﹐古蟻字﹔一作蟻。〇此章之義未詳﹐當闕。】驚女采薇﹐鹿何佑﹖北至回水﹐萃何喜﹖【佑﹐葉於忌反。〇此章未詳﹐亦當闕。】兄有噬犬﹐弟何欲﹖易之以百兩﹐卒無祿﹖【噬﹐音筮。兩﹐音亮。〇舊云以此爲秦公子鍼之事【一三】﹐然與左傳不同﹐未知是否。】薄暮雷電﹐歸何憂﹖厥嚴不奉﹐帝何求﹖【此下皆不可曉﹐今闕其義。伏匿穴處﹐爰何云﹖荊勛作師﹐夫何長﹖【長下﹐一有先字﹐非是。自此至篇終﹐皆隔句叶韻。】悟過攺更﹐我又何言﹖爭國﹐久余是勝﹖【悟﹐一作寤。更﹐音庚。一無我字﹐非是。言﹐葉音銀。勝﹐葉音商。〇吳光﹐卽闔閭也。】何環穿自閭社丘陵﹐爰出子文﹖【「環穿自閭社丘陵」七字﹐一作「環閭穿社以及丘陵是淫是蕩」十二字。〇子文﹐楚令尹斗轂於莬也。左傳曰「若敖娶於䢵﹐生斗伯譽比﹐若敖卒﹐從其母畜於䢵﹐淫於䢵子之女﹐生榖於菟﹐實爲令尹子文。」夫子稱其忠﹐事見論語。他則不可曉矣。】吾告堵敖以不長。【楚人謂未成君而死者曰敖。堵敖者﹐楚文王子﹑成王兄也。】何試上自予﹐忠名彌彰﹖【試﹐一作譏【一四】。予﹐音與﹔一作與。彰﹐一作章。】校勘記﹝一﹞何而問之。「何」﹐古逸本﹑成化本﹑忠雅本作「呵」。﹝二﹞斡說文曰轂端沓。按「轂端沓」爲說文「輨」字之注﹐「沓」﹐原作「錔」﹐非「斡」字注也。疑沿洪興祖楚辭補注引文之誤。﹝三﹞則各有遲速之差。「各」﹐成化本作「皆」。﹝四﹞必有神人能淩倒景。「倒」﹐原作「到」﹐據古逸本﹑掃葉本﹑成化本攺。﹝五﹞所謂決九川。「川」原作「州」﹐據古逸本﹑掃葉本﹑成化本﹑忠雅本攺。﹝六﹞並陟遙反。「陟遙」﹐原作「直驕」﹐據古逸本﹑掃葉本﹑成化本攺。王注﹑洪補訓「鼌」皆爲「朝暮」之「朝」﹐―無異議﹐則當昏陟遙反。﹝七﹞未知是否。「知是」﹐原作「是知」﹐據古逸本﹑掃葉本﹑成化本﹑忠雅本攺。﹝八﹞皆歸軼𥷚。「𥷚」﹐古逸本﹑成化本皆作「𥶶」﹑掃葉本作「𥷴」。下注中「𥷚」字同。﹝九﹞任豎刀。「刀」﹐掃葉本﹐忠雅本作「刁」﹐二字古通。﹝一〇﹞惡烏路反。四字原缺﹐據古逸本﹑掃藥本﹑成化本補。﹝一一﹞乃以備疑丞輔翼也。楚辭補注王注作「乃以備輔翼承疑」﹐爲朱注所本﹐此或爲傳抄所誤。

﹝一二﹞尊其先祖。「祖」﹐古逸本﹑掃葉本﹑成化本作「人」﹐古逸本﹑掃葉本﹑成化本作「注」。﹝一三﹞舊云。「云」古逸本﹑掃葉本﹑成化本作「注」。﹝一四﹞一作譏。「譏」﹐掃葉本作「議」楚辭集注卷第四九章

第四【離騷十四至二十二】九章者﹐屈原之所作也。屈原旣放﹐思君念國﹐隨事感觸﹐輙形於聲。後人輯之﹐得其九章﹐合爲一卷﹐非必出於一時之言也。今考其詞﹐大氐多直致無潤色﹐而惜往日﹑悲回風又其臨絕之音﹐以故顚倒重復﹐倔彊疏鹵﹐尢憤懣而極悲哀﹐讀之使人太息流涕而不能已。董子有言「爲人君者﹐不可以不知春秋﹐前有讒而不見﹐後有賊而不知。」嗚呼﹐豈獨春秋也哉﹗惜誦以致湣兮﹐發憤以抒情。所非忠而言之兮﹐指蒼天以爲正。【湣﹐音敏﹔一作𢚓﹐非是。抒﹐從手﹐上與﹑丈呂二反﹔一作紓﹐亦通。非﹐一作作﹔忠下一有心字﹔皆非是。正﹐葉音徵。〇惜者﹐愛而有忍之意。誦﹐言也。致﹐極也。湣﹐憂也。憤﹐懣也。抒﹐挹而出之也。所者﹐誓詞﹐猶所謂「所不與舅氏同心」﹑「所不與崔慶者」之類也。蒼﹐天之色也。正﹐平也。猶言「有如白水」﹑「有如上帝」之類也。言始者愛惜其言﹐忍而不發﹐以致極其憂湣之心﹐至於不得已﹐而後發憤懣以抒其情﹐則又從而誓之曰﹕所我之言﹐有非出於中心而敢言之於口﹐則願蒼天平己之罪而降之罰也。】令五帝以折中兮﹐神與向服。俾山川以備禦兮﹐命咎繇使聽直。【令﹐音零。折﹐從手﹐之舌反﹔一作扸﹐非是。中﹐陟仲反。與﹐一作以。服﹐葉蒲北反。命﹐一作會。使﹐一作以。〇此皆指天自誓之詞。欲使上天命此眾神﹐察其是非﹐若曰司謹司盟【一】﹑名山大川﹑羣神羣祀﹑先王先公也。五帝﹐五方之帝﹐以五色爲號者﹐太一之佐也。折中﹐謂事理有不同者﹐執其兩端而折其中﹐若史記所謂﹕「六藝折中於夫子」是也。六神﹐日﹑月﹑星﹑水旱﹑四時﹑寒暑也。向﹐對也。服﹐服罪之詞﹐書所謂「五刑有服」者也。山川﹐名山大川之神也。禦﹐侍也。咎繇﹐舜士師﹐能明五刑者也。聽直﹐聽其詞之曲直也。】竭忠誠而事君兮﹐反離羣而贅肬。忘儇媚以背眾兮﹐待明君其知之。【君﹑兮之間一有子字﹐非是。贅﹐之芮反。肬﹐音尢﹔一作尢﹐葉於其反。儇﹐許綠反。背﹐音佩。一無明字﹐一無君字﹐皆非是。〇贅肬﹐肉外之餘肉﹐莊子所謂「附贅懸肬」者是也。儇﹐輕利也。媚﹐柔佞也。言盡忠以事君﹐反爲不盡忠者所擯棄﹐視之如肉外之餘肉。然吾寧忘儇媚之態﹐以與眾違﹐其所恃者﹐獨待明君之知耳。】言與行其可迹兮﹐情與貌其不變。故相臣莫若君兮﹐所以証之不遠。【行﹐下孟反。相﹐息亮反。之下一有而字﹐非是。〇言人臣之言行旣可蹤迹﹐內情外貌又難變匿﹐而人君日以其身親與之接﹐宜其最能察夫忠邪之辯﹐蓋其所以驗之不在於遠也。左傳曰「知子莫若父﹐知臣莫若君。」此之謂也。】吾誼先君而後身兮﹐羌眾人之所仇也。專惟君而無他兮﹐又眾兆之所讎也。【羌下﹐一有然字﹐非是。一無二也字。兆﹐一作人。〇誼﹐與義同。怨耦曰仇。惟﹐思念也。百萬曰兆。讎﹐謂怨之當報者。】壹心而不豫兮﹐羌不可保也。疾親君而無他兮﹐有招禍之道也。【疾﹐一作病﹐非是。〇不豫﹐言果決不猶豫也。不可保﹐言君若不察﹐則必爲眾人所害也。疾﹐猶力也。與上文「專惟君」之語同﹐力於親君﹐而無私交﹐因招禍之理也。】思君其莫我忠兮﹐忽忘身之賤貧。事君而不貳兮﹐迷不知寵之門。【忠﹐一作知。而﹐一作其。門﹐葉彌貧反。〇言我思君﹐意常謂羣臣莫有忠於我者﹐則是貴近之臣﹐皆不能致其身矣﹐故忘己之賤貧﹐而欲自進以效其志。然其進也﹐亦但知盡心以事君而已﹐固不懷貳以求寵也。是以視眾人之遇寵﹐而心若迷惑﹐不知其所從入之門也。】忠何辜以遇罰兮﹐亦非余之所志也。行不羣以巓越兮﹐又眾兆之所咍也。【辜﹐一作罪。以﹐一作而。余﹐一作吾。志﹐葉音之。一無二也字。行﹐下孟反。咍﹐呼來反﹐葉呼其反。〇咍﹐啁笑﹐楚語也。言無罪放逐﹐本非臣子夙心所期望﹐但以行不羣而至此﹐遂爲眾所笑耳。】紛逢尢以離謗兮﹐謇不可釋也。情沈抑而不達兮﹐又蔽而莫之白也。【白﹐葉音弼。一無二也字。〇紛﹐亂貌。尢﹐過也。謇﹐詞也。釋﹐解也。沈﹐沒也。抑﹐按也。白﹐明辯也。】心郁邑余侘傺兮﹐又莫察余之中情。固煩言不可結而詒兮﹐願陳志而無路。【心﹐一作忳。侘傺﹐音義並已見騷經。中情﹐以韻葉之﹐當作善惡﹐而惡宇又當從去聲讀﹐由騷經一句差互﹐故此亦因之耳。固﹐一作故。結下一無而字。詒﹐音怡。〇煩言﹐謂煩亂之言。左傳曰「嘖有煩言」是也。騷經曰「解佩纕以結言」﹐思美人曰「言不可結而詒」﹐疑古者以言寄意於人﹐必以物結而致之﹐如結繩之爲也。】退靜默而莫余知兮﹐進號呼又莫余聞。申侘傺之煩惑兮﹐中悶瞀之忳忳。【號﹐音豪。中﹐一作心﹔一心上別有中字。瞀﹐音茂。忳﹐徒昆反。〇號﹐大呼也。申﹐重也。悶﹐煩也。瞀﹐亂也。忳忳﹐憂貌。】昔餘夢登天兮﹐魂中道而無杭。吾使厲神占之兮﹐曰有志極而無旁。【杭﹐一作航。〇杭﹐方兩舟而並濟也﹐通作航。厲神﹐蓋殤鬼也。左傳「晉侯夢大厲」﹐祭法有泰厲﹑公厲﹑族厲﹐主殺伐之神也。旁﹐輔也。言夢登天而無航者【二】﹐其占爲但有心志勞極﹐而無輔助也。】終危獨以離異兮﹐曰君可思而不可恃。故眾口其鑠金兮﹐初若是而逢殆。【鑠﹐書藥反。殆﹐葉徒系反。〇終危獨以離異﹐果如始者占夢者之言也。君可思者﹐臣子之義也。不可恃者﹐其明暗賢否﹐所遇有不同也。眾口鑠金﹐美金見毀﹐眾共疑之﹐數被燒煉﹐以至銷鑠也。殆﹐危也。言初以君爲可恃﹐故被眾毀而遭危殆也。】懲熱羹而吹䪢兮﹐何不變此志也﹖欲釋階而登天兮﹐猶有曩之態也。【懲熱羹﹐一本熱作於﹐而羹下有者字﹐一本有於熱者﹐皆非是。一作懲熱於羹﹐而無者字﹐亦通。𩐈﹐一作韲﹐並音賫。此下一有之字。一無二也字。態﹐葉音替。〇䪢﹐凡醢醤所和﹐細切爲䪢﹐或曰搗姜蒜辛物爲之者也。階﹐梯也。蓋羹熱而䪢冷﹐有人歌羹而太熱﹐其心懲㣻﹐後見冷䪢﹐猶恐其熱而吹之﹐以諭常情旣以忠直得罪﹐卽痛自懲㣻﹐過爲阿曲。而我今尙欲釋階而登天﹐則是不自懲㣻﹐而猶有前日忠直之意也。】眾駭遽以離心兮﹐乂何以爲此伴也﹖同極而異路兮﹐又何以爲此援也﹖【一無眾字。援﹐於願反。一無二也字。〇伴﹐侶也。極﹐至也。援﹐引也。言眾人見己所爲﹐皆鶩駭遑遽以離心﹐則無與己爲侶者矣。與眾人同事一君﹐而其志不同﹐則如同欲至於一處﹐而各行一路﹐誰可與相援引而俱進者耶﹖】晉申生之孝子兮﹐父信讒而不好。行婞直而不豫兮﹐舷鯀用而不就。【好﹐呼報反﹔葉呼斗反。〇申生事見左傳﹑禮記。鯀事見騷經﹑天問篇。不豫﹐見上。】吾聞作忠以造怨兮﹐忽謂之過言。九折臂而成醫兮﹐吾至今乃知其信然。【成﹐一作爲﹐爲下有良字。一無至字。一無信字。〇忽者﹐易而略之之意。人九折臂﹐更歷方藥﹐乃成良醫﹐故吾於今乃知作忠造怨之語爲誠然也。左傳曰「三折肱爲良醫」﹐亦此意也。】矰弋機而在上兮﹐罻羅張而在下。設張辟以娛君兮﹐願側身而無所。【矰﹐則僧反。弋﹐一作隿【三】。罻﹐音尉。下﹐葉音戶。辟﹐毗亦反﹐又音臂。〇矰﹐繳射烏短矢也。弋﹐繳射也。機﹐張機以待發也。罻羅﹐掩烏网也。辟﹐開也﹐與辟同﹔或云謂弩臂也。言讒賊之人陰設機械﹐張布開辟。傷害君之所惡﹐以悅君意﹐使人憂懼﹐𨿽欲側身以避之﹐而猶恐無其處也。】欲儃佪以干傺兮﹐恐重患而離尢。欲髙飛而遠集兮﹐君罔謂女何之﹖【儃﹐知然反。恐﹐丘用反。重﹐儲用反。〇儃佪﹐不進貌。幹傺﹐謂求住也。重﹐增益也。離﹐遭也。集﹐烏飛而下止也。謂遠遁也如此﹐則又恐君得無謂﹕女欲去我而何往乎﹖】欲橫奔而失路兮﹐蓋堅志而不忍。背膺牉以交痛兮﹐心鬱結而紆軫。【一無蓋字。堅志﹐一作志堅。背﹐音貝。牉﹐音判﹐下一有合字。膺下一有敷字。結﹐一作約。〇橫奔失路﹐妄行違道之譬也。膺﹐胸也。牉﹐半分也。禮傳曰「夫妻牉合也。」言欲妄行違道﹐則吾志已堅而不忍爲。通上章﹐三者皆不可爲﹐則背胸一體而中分之﹐其交爲痛楚有不可言者矣。】搗木蘭以矯蕙兮﹐糳中椒以爲糧。播江離與滋菊兮﹐願春日以爲糗芳。【搗﹐音禱。矯﹐一作撟。糳﹐卽各反。〇搗﹐舂也。矯﹐猶糅也。糳﹐精細米也。播﹐種也。滋﹐見騷經。糗﹐糒也﹐漧飯屑也。春日新蔬未可食﹐卽且以此爲糗﹐而又不忘其芳香﹐言不變其素守也。】恐情質之不信兮﹐故重著以自明。撟玆媚以私處兮﹐願曾思而遠身。【質﹐音致﹔一作志。重﹐直用反。撟﹐居表反。曾﹐音增。明﹐葉音芒。思﹐去聲。身﹐葉音商。〇質﹐猶交質之質。撟﹐舉也。媚﹐愛也﹐謂所愛之道﹑所守之節也。私處﹐猶曰自娛也。曾﹐重也。曾思﹐所以慮微﹔遠身﹐所以避害。】惜誦【此篇全用賦體﹐無它寄托﹐其言明切﹐最爲易曉。而其言作忠造怨﹐遭讒畏罪之意﹐曲盡彼此之情狀。爲君臣者皆不可以不察。】余幼好此奇服兮﹐年旣老而不衰。帶長鋏之陸離兮﹐冠切云之崔嵬。【鋏﹐古挾反。冠﹐去聲。崔﹐音摧。嵬﹐一作巍﹐益五回反。〇奇服﹐奇偉之服﹐以諭髙潔之行﹐冠﹑劍﹑被服皆是也【四】。衰﹐懈也。鋏﹐劍把﹔或曰刀身劍鋒也。長鋏﹐見史記。切云﹐當時髙冠之名。】被明月兮佩寶璐﹐世混濁而莫余知兮﹐吾方髙駝而不顧。駕靑虯兮驂白螭﹐吾與重華遊兮瑤之圃。【璐﹐音路。知下﹐一無兮字舉顧下﹐一有兮字﹕皆非是。虯﹐螭音義皆已見前篇。圃﹐葉去聲。〇在背曰被。明月﹐珠名﹐以其夜光﹐有似明月﹐故以爲名。璐﹐美玉名﹕乘靈物﹑從聖帝﹑遊寶所﹐皆見其志行之髙違。】登昆侖兮食玉英﹐吾與天地兮比壽﹐與日月兮齊光。哀南夷之莫吾知兮﹐旦余將濟乎江﹑湘。【英﹐葉於姜反。比﹑齊﹐一皆作同。一無將字。乎﹐一作於。〇登昆侖﹐言所至之髙。食玉英﹐言所養之潔。南夷﹐謂楚國也。】乘鄂渚而反顧兮﹐欸秋冬之緖風。步餘馬兮山皐﹐邸余車兮方林。【欸﹐音哀。風﹐葉孚金反。邸﹐丁禮反﹔一作低。〇鄂渚﹐地名﹐今鄂州也。欸﹐嘆也。方言云「南楚謂然爲欸。」史﹑漢「亞父曰唉」及唐人「欸乃」﹐皆此字也。邸﹐至也﹔一作低者﹐說見招魂「軒輬旣低」下。方林﹐地名。】乘舲船余上沅兮﹐齊吳榜而擊汰。船容與而不進兮﹐淹回水而凝滯。【舲﹐音零﹐一作柃。上﹐時掌反。榜﹐北孟反﹐又音謗。汰﹐音泰。凝﹐一作疑。滯﹐葉醜介反【五】。〇舲船﹐船有窗牖者﹐或曰小船也。上﹐謂溯流而上也。齊﹐同時並舉也。吳﹐謂吳國。榜﹐棹也。蓋效吳人所爲之棹﹐如雲越舲蜀艇也。汰﹐水波也。船不進而凝滯﹐畱落之意﹐亦戀故都也。】朝發陼枉兮﹐夕宿辰陽。苟余心之端直兮﹐𨿽僻遠其何傷﹗【陼﹐一作渚。之﹐一作其。僻﹐一作辟。其﹐一作之。〇枉陼﹑辰陽﹐皆地名。水經云「沅水束徑辰陽縣東南﹐合辰水。沅水又東歷小灣﹐謂之枉陼。」】入漵浦余儃佪兮﹐迷不知吾所如。深林杳以冥冥兮﹐乃猨狖之所居。【淑﹐徐呂反。儃佪﹐一作邅回。吾下﹐一有之字。杳下﹐一有復出杳字﹐一作晦。冥冥﹐一作冥寞。一無乃字﹐晦字以下皆非是。猨狖﹐見前篇。〇漵浦﹐亦地名。】山峻髙以蔽日兮﹐下幽晦以多雨。霰雪紛其無垠兮﹐云霏霏其承宇。【髙下以﹐一作而。垠﹐音銀。〇霰﹐雨凍如珠﹐將爲雪者也。宇﹐屋檐也。】哀吾生之無樂兮﹐幽獨處乎山中。吾不能變心以從俗兮﹐固將愁苦而終窮。【樂﹐音洛。】接輿髡首兮﹐桑扈臝行。忠不必用兮﹐賢不必以。伍子逢殃兮﹐比干葅醢。【髡﹐音坤。臝﹐一作裸﹐並力果反。醢﹐葉呼彼反。〇接輿﹐楚狂也﹐被髮佯狂﹐後乃自髡。桑扈﹐卽莊子所謂子桑戶。臝行﹐謂赤體而行也。或疑論語所誚子桑伯子亦是此人﹐蓋夫子稱其簡。家語又云「伯子不衣冠而處﹐夫子譏其欲同人道於牛馬。」卽此裸行之證也。以﹐亦用也。伍子﹐吳相伍員子胥也﹐諌夫差令伐越﹐不聽﹐被殺﹐盛以鴟夷而浮之江﹐事見左傳﹑史記。比干事見騷經﹑天問。】與前世而皆然兮﹐吾又何怨乎今之人﹗余將董道而不豫兮﹐固將重昏而終身。【董﹐正也。不豫﹐見惜誦。重昏﹐重復暗昧﹐終不復見光明也。】亂曰﹕鸞鳥鳳皇﹐日以遠兮。燕雀烏鵲﹐巢堂壇兮。【壇﹐式衍反。〇比也。言仁賢遠去﹐而讒佞見親也。】露申辛夷﹐死林薄兮。腥臊並禦﹐芳不得薄兮。【臊﹐音騷。得薄之薄﹐音愽。〇比也。露申﹐未詳。叢木曰林。艸木交錯曰薄。腥臊﹐臭惡也。禦﹐用也。薄﹐附也。言污賤並進﹐而芳潔不容也。】陰陽易位﹐時不當兮。懷信侘傺﹐忽乎吾將行兮。【一無忽字﹐非是。行﹐葉戶郎反。〇比而賦也。陰謂小人﹐陽謂君子。將行﹐謂將遠去也。】涉江【此篇多以余﹑吾並稱﹐詳其文意﹐余平而吾倨也。】皇天之不純命兮﹐何百姓之震愆﹖民離散而相失兮﹐方仲春而東遷。【純﹐不雜而有常也。震動也。愆﹐過也。仲春﹐二月﹐除陽之中﹐沖和之气﹐人民和樂之時也。屈原被放﹐時適會凶荒﹐人民離散﹐而原亦在行中﹐閔其流離﹐因以自傷﹐無所歸咎﹐而嘆皇天之不純其命﹐不能福善禍淫﹐相協民居﹐使之當此和樂之時﹐而遭離散之苦也。】去故鄕而就遠兮﹐遵虹夏以流亡。出國門而軫懷兮﹐甲之鼌吾以行。【鼌﹐職夭反﹔一作晁。行﹐葉戶郎反。〇遵﹐循也。江﹐大江也。夏﹐水名﹔或以爲自體而別以通於漢﹐還復入江﹐冬竭夏流﹐故謂之夏﹐而其入江處﹐今名夏口﹐卽詩所謂「江有汜」也。軫﹐痛也。甲﹐日也。朝﹐旦也。原自言其以甲日朝旦而行也。【發郢都而去閭兮﹐怊荒忽其焉極﹖楫齊揚以容與兮﹐哀見君而不再得。【一無都字。一無怊字。其﹐一作之﹐一無其字﹐皆非是。〇郢都﹐在漢南郡江陵縣。閭﹐裏門也。齊揚﹐同舉也。容與﹐徘徊也。言鼓棹者亦不欲去﹐知己之戀戀於君也。】望長楸而太息兮﹐涕淫淫其若霰。過夏首而西浮兮﹐顧龍門而不見。【楸﹐音秋。太﹐一作嘆。〇楸﹐梓也。長楸﹐所謂故國之喬木﹐使人顧望徘徊﹐不忍去也。淫淫﹐流貌。夏首﹐夏水口也。浮﹐不進之而自流也。龍門﹐楚都南關三門﹐一名龍門﹐一名修門。回望而不見都門﹐則其悲愈甚矣。】心嬋緩而傷懷兮﹐眇不知其所跖。順風波而流從兮﹐焉洋洋而爲客。【其﹐一作余﹐一無其字。跖﹐音只﹐葉音灼﹔一作宅。焉﹐如字。客﹐葉康落反。〇嬋媛﹐兩見前篇。眇﹐猶遠也。跖﹐踐也。洋洋﹐無所歸貌。】淩陽侯之泛濫兮﹐忽翺翔之焉薄﹖心絓結而不解兮﹐思蹇產而不釋。【泛﹐孚梵反。焉﹐於虔反。薄﹐音博。絓﹐音畫。釋﹐葉時若反。〇淩﹐乘也。陽侯﹐陽國之侯﹐溺死於水﹐其神能爲大波。泛濫﹐波貌。薄﹐止也。絓﹐懸也。蹇產﹐詰曲貌。】將運舟而下浮兮﹐上洞庭而下江。去終古之所居兮﹐今逍遙而來東。【江﹐葉音工。上﹐時掌反。下﹐遐嫁反。〇終古﹐亦兩見前篇。】羌靈魂之欲歸兮﹐何須臾而忘反。背夏浦而西思兮﹐哀故都之日遠。【羌﹐一作唴。〇時未過夏浦也﹐故背之而回首西鄕﹐以思郢也。】登大墳以遠望兮﹐聊以舒吾憂心。哀州土之平樂兮﹐悲江介之遺風。【樂﹐音洛。介﹐一作界。風﹐葉孚金反。〇水中髙者曰墳。詩「汝墳」是也。望﹐望郢都也。平樂﹐地寬博而人富饒也。介﹐間也。遺風﹐謂故家遺俗之善也。】當陵陽之焉至兮﹐渺南渡之焉如﹖曾不知夏之爲丘兮﹐孰兩東門之可蕪﹖【渺﹐音眇。〇陵陽﹐未詳。渺﹐滉漾無涯也﹐於是始南渡大江矣。夏﹐大屋也。丘﹐荒墟也。孰﹐誰也。兩東門﹑郢都東關有二門也。蕪﹐穢也。言楚王曾不知都邑宮殿之夏屋當爲丘墟﹐又不知兩東門亦先王所設以守國者﹐豈可使之至於蕪廢耶﹖懷王二十一年【六】﹐秦遂拔郢﹐而楚徙陳﹐不知在此後幾年也。】心不怡之長久兮﹐憂與憂其相接。惟郢路之遼遠兮﹐江與夏之不可涉。【與憂﹐一作與愁。其﹐一作之。〇怡﹐樂也。憂憂相接﹐首尾如一﹐繼績無已也。】忽若去不信兮﹐至今九年而不復。慘鬱鬱而不通兮﹐蹇侘傺而含戚。【一無去字。或恐去字上下有脫誤。戚﹐葉七六反。〇補注考原初被放在懷王十六年﹐至十八年復召用之。三十年﹐秦約懷王與會﹐原諫止之﹐不從。懷王遂死於秦。頃襄王立﹐復放屈原。此云「九年不復」﹐不知的在何時也。】外承歡之汋約兮﹐諶荏弱而難持。忠湛湛而願進兮﹐妬被離而鄣之。【汋﹐音綽。諶﹐市林反。荏﹐音稔。謀﹐徒感反。被﹐音披﹔一作披。鄣﹐音章。〇汋約﹐好貌。諶﹐誠也。荏﹐亦弱也。湛湛﹐重厚貌。被離﹐眾盛貌。鄣﹐壅也。言小人外爲諛說﹐以奉君之歡適﹐情態美好﹐誠使人心意軟弱而不能自持﹐是以懷忠而願進者﹐皆爲所嫉妬而壅蔽不得進也。此章形容邪佞之態最爲精切﹐讀者宜深味之﹐則知佞人之所以殆﹐又信此語與孔聖之言實相發明也。】彼堯舜之抗行兮﹐瞭杳杳其薄天。眾讒人之嫉妬兮﹐被以不慈之僞名。【一無彼字。行﹐下孟反。瞭﹐音了。一無瞭字而作杳冥冥。薄﹐音博。天﹐葉鐵因反。〇堯﹑舜與賢而不與子﹐故有不慈之名。莊子云「堯不慈﹐舜不孝」﹐蓋戰國時流俗有此語也。】憎慍惀之修美兮﹐好夫人之忼慨。眾踥蹀而日進兮﹐美超遠而踰邁。【慍﹐紆粉反。惀﹐力允反。好﹐呼報反。夫﹐音扶。忼﹐苦朗反。慨﹐一作礚﹐苦蓋反。踥﹐思葉反。蹀﹐音牒。〇慍﹐心所縕積也。思求曉知謂之惀。忼慨﹐激昂之意。補曰「君子之慍惀﹐若可鄙者﹔小人之忼慨﹐若可喜者。惟明者能察之。」踥蹀﹐行貌。亦謂讒佞之人日進於前﹐使人美而好之愈甚而無已也。】亂曰﹕曼余目以流觀兮﹐冀壹反之何時﹖鳥飛反故鄕兮﹐狐死必首丘。信非吾罪而棄逐兮﹐何日夜而忘之﹖【曼﹐音萬。首﹐式救反。丘﹐葉音欺。〇曼﹐遠意。鳥飛反故鄕﹐思舊巢也。首丘﹐謂以首枕丘而死﹐不忘其所自生也。禮曰「大烏獸喪其羣匹﹐越月踰時﹐則必反巡﹐過其故鄕。」又曰「樂﹐樂其所自生。禮﹐不忘其本。古人有言曰﹕狐死正丘首﹐仁也。」忘﹐謂忘其故都也。哀郢心鬱鬱之憂思兮﹐獨永嘆乎增傷。思蹇產之不釋兮﹐曼遭夜之方長。【一無心字。】悲秋風之動容兮﹐何回極之浮浮﹗數惟蓀之多怒兮﹐傷余心之懮懮。【悲下﹐一有夫字。數﹐所矩反。孫﹐一作荃。懮﹐音憂。〇秋風動容﹐謂秋風起而艸木變色也。回極浮浮﹐未詳所謂。或疑回極指天極回旋之樞軸﹐浮浮﹐言其運轉之速而不可當【七】﹐亦未知其是否也。大氐此下諸篇﹐用字立語多不可解﹐甚者今皆闕之﹐不敢彊爲之說也。數﹐計也。惟﹐思也。蓀﹐說見騷經﹐蓋寓意於君也。懮﹐愁也。言計而思之﹐君多妄怒﹐刑罰不中﹐使余心憂也。】願遙起而橫奔兮﹐覽民尢以自鎭。結微情以陳詞兮﹐矯以遺夫美人。【鎭﹐音珍。遺﹐去聲。〇尢﹐過也。鎭﹐止也。矯﹐舉也。覧民之尢﹐而察其有罪之資﹐庶以自止其憂﹐則又愈見其怒之不當﹐而可憂益甚﹐故結情於詞﹐以告君也。美人﹐已見騷經﹐亦寄意於君也。】昔君與我成言兮﹐曰黃昏以爲期。羌中道而回畔兮﹐反旣有此它志。【成﹐一作誠。曰﹐一作日。志﹐葉音之。〇成言﹑黃昏﹐說見騷經。言君與己始親而後疏也。】憍吾以其美好兮﹐覽余以其修姱。與餘言而不信兮﹐蓋爲余而造怒。【憍﹐與驕同。覽﹐一作鑑。姱﹐葉音戶。蓋﹐一作盍。爲﹐去聲。〇憍﹐矜也。莊子曰「虛憍而盛气。」覽﹐示也。姱﹐好也。言君自多其能﹐言又非實﹐本無可怒﹐但以惡我之故﹐爲我作怒也。】願承閒而自察兮﹐心震悼而不敢。悲夷猶而冀進兮﹐心怛傷之憺憺。【閒﹐音閒。怛﹐當割反﹔一作怕﹐非是。憺﹐徒敢反。〇閒﹐閒暇也。莊子曰「今日宴閒。」察﹐明也。怛﹐悲慘也。憺憺﹐安靜。意謂欲承君之閒暇以自明而不敢﹐然又不能自已﹐故夷猶欲進﹐而心復悲慘﹐遂靜默而不敢言也。觀此﹐則知屈原事君惓惓之意蓋極深厚﹐豈樂以婞直犯上而取名者哉﹗】玆歷情以陳辭兮﹐蓀詳聾而不聞。固切人之不媚兮﹐眾果以我爲患。【玆歷﹐一作歷玆。詳﹐音佯﹐與佯同。患﹐音還﹐葉胡門反。〇歷﹐猶列也。詳﹐詐也。切人不媚﹐言懇切之人不能軟媚﹐君或未怒﹐而眾已病之﹐蓋總其傷己也。】初吾所陳之耿著兮﹐豈不至今其庸亡﹖何獨樂斯之蹇蹇兮﹖願蓀美之可完。【耿﹐古迥反。一無不字﹐非是。樂﹐音洛。獨樂﹐王逸作毒藥而無斯字﹐非是。完﹐葉胡光反﹔一作光。〇耿﹐明貌。庸﹐何用也﹐左傳曰「晉其庸可冀乎﹗」言昔吾所陳之言明白如此﹐豈不至今猶可覆視﹐而何用乃亡之耶﹖然吾非獨樂爲此蹇蹇﹐而不樂爲順從也﹔但以願君之徳美猶可復全﹐是以不得已而爲此耳。所謂尙幸君之一寤者如此﹐其志切矣。】望三五以爲像兮﹐指彭咸以爲儀。夫何極而不至兮﹐故遠聞而難虧。【三五﹐一作前聖。聞﹐音問。〇三五﹐謂三皇五帝﹐或曰三王五伯也。像﹐謂肖古人之形而則其象也。儀﹐謂以彼人爲法而效其儀﹐如儀禮所說「國君行禮﹐而視祝爲節」之類是也。極﹐至也。至﹐到也。視彼像儀﹐而必欲求到其極﹐則遠聞而難虧矣。】善不由外來兮﹐名不可以虛作。孰無施而有報兮﹐孰不實而有獲﹖【施﹐始豉反。實﹐當作殖。獲﹐一作獲﹐非是。〇此四語者﹐明白親切﹐不煩解說﹐𨿽前聖格言﹐不過如此﹐不可但以詞賦讀之也。】少歌曰﹕與美人之抽思兮﹐並日夜而無正。憍吾以其美好兮﹐敖朕辭而不聽。【少﹐詩照反﹔一作小。一無之字。並﹐一作棄﹐日下仍有憾字【八】。夜下﹐一無而字。之字以下皆非是。正﹐葉音徵。敖﹐與傲同﹔一作謷。聽﹐平聲。〇少歌﹐樂章音節之名﹐荀子佹詩亦有小歌﹐卽此類也。抽﹐拔也。思﹐意也。並曰夜﹐言旦莫如一也。無正﹐無與平其是非也。敖﹐倨視也。】倡曰﹕有鳥自南兮﹐來集漢北。好姱佳麗兮﹐牉獨處此異域。旣憚惸而不羣兮﹐又無良媒在其側。道卓遠而日忘兮﹐願自申而不得。望北山而流涕兮﹐臨流水而太息。【倡﹐讀曰唱。牉﹐見惜誦。惸﹐渠營反。側﹐葉莊力反。卓﹐一作連【九】。不﹐一作未。得﹐葉徒力反。北山﹐一作南山。流﹐一作深。〇倡﹐亦歌之音節﹐所謂發歌句者也。鳥﹐蓋自諭。屈原生於夔峽﹐而仕於鄢郢﹐是自南而集於漢北也。】望孟夏之短夜兮﹐何晦明之若歲﹗惟郢路之遼遠兮﹐魂一夕而九逝。【秋夜方長﹐憂不能寐﹐故望孟夏之短夜﹐而冀其易曉也。晦明若歲﹐夜未短也。一夕九逝﹐思之切也。】曾不知路之曲直兮﹐南指月與列星。願徑逝而不得兮﹐魂識路之營營。【一本南指至得兮十三字在營營之下﹐非是。營營﹐一作焭焭。〇言初不識路﹐後以月星而知向背﹐然欲去而又未得者﹐以魂𨿽識路﹐而營營獨往﹐無與俱也。】何靈魂之信直兮﹐人之心不與吾心同﹗理弱而媒不通兮﹐尙不知余之從容。【言靈魂忠信而質直﹐不知人心之異於我﹐故𨿽得歸﹐亦無與左右而道達之者﹐彼又安能知我之閒暇而不變所守乎﹖】亂曰﹕長瀬湍流﹐溯江潭兮。狂顧南行﹐聊以娛心兮。湍流﹐亦作流湍。潭﹐葉音尋。〇湘﹐水淺處。湍﹐急流也。逆流而上曰溯。潭﹐深淵也。狂顧﹐憂懼而騖視也。自江入湖﹐自湖入湘﹐皆溯流而南行也。】軫石崴嵬﹐蹇吾願兮。超回志度﹐行隱進兮。【崴﹐音隈﹐又烏皆反。嵬﹐吾回反﹐又音懷。願﹐葉魚靳反﹐或如字。進﹐如字﹐或音薦。〇軫石﹐未詳。超回﹑隱進﹐亦不可曉。今並闕之。】低徊夷猶﹐宿北姑兮。煩寃瞀容﹐實沛䢐兮。瞀﹐音茂。〇北姑﹐蓋地名。瞀容﹐瞀亂之意見於容貌也。實沛䢐﹐誠欲沛然如水之流去也。】愁嘆苦神﹐靈遙思兮。路遠處幽﹐又無行媒兮。【媒﹐葉莫悲反。〇靈﹐重魂也。】道思作頌﹐聊以自救兮。憂心不遂﹐斯言誰告兮﹗【一無以字。告﹐葉居後反。〇道思者﹐且行且思也。救﹐解也。】抽思【以篇內少歌首句二字爲名。】滔滔孟夏兮﹐艸木莽莽。傷懷永哀兮﹐汨䢐南土。【滔﹐他刀反﹔史記作陶。莽﹐莫補反。汩﹐越筆反。〇滔滔﹐水大貌【一〇】。莽莽﹐茂盛貌。汨﹐行貌。䢐南土﹐溯沅湘也。】眴兮杳杳﹐孔靜幽默。鬱結紆軫兮﹐離湣而長鞠。撫情效志兮﹐寃屈而自抑。【眴﹐輿瞬同﹐一音胡絹反。兮字﹐一在杳杳下。靜下﹐一有今字。默﹐史作墨。郁﹐一作寃。湣﹐一作慜。而﹐史作之。鞠﹐葉各額反﹔一作𧃓。寃屈而﹐史作俛詘以。抑﹐葉於革反。〇眴﹐目數搖動之貌。杳杳﹐深冥之貌。孔﹐甚也。默﹐無聲也。紆﹐屈也。軫﹐痛也。離﹐遭也。湣﹐痛也。鞠﹐窮也。撫﹐循也。效﹐猶核也。抑﹐按也。言撫情核志﹐無有過失﹐則屈志自抑而不懼也。】刓方以爲圜兮﹐常度未替。易初本迪兮﹐君子所鄙。章畫志墨兮﹐前圖未攺。【刓﹐吾官反。一無初字。迪﹐史作由。畫﹐音獲。志﹐史作職。攺﹐葉音己。〇刓﹐圓削也。度﹐法也。替﹐廢也。言欲變心從俗﹐而常法未廢﹐不能遽變也。易初﹐謂變易初心也。本迪﹐未詳。章﹐明也。志﹐念也。墨﹐謂繩墨。言譬之工人章明所畫之繩墨﹐而念之不忘者﹐亦以前人之法度未攺故也。】內厚質正兮﹐大人所晠。巧倕不斲兮﹐孰察其揆正﹗【厚﹐史作直。正﹐史作重。晠﹐史作盛。倕﹐音垂﹔史作匠。斲﹐一作列﹔一作斷。揆﹐一作撥。匠以下﹐皆非是。〇所晠﹐所盛美也。倕﹐書作垂﹐性巧﹐舜命以爲共工。斲﹐斫也。揆﹐度也。卽上章所謂畫也。】玄文處幽兮﹐蒙瞍謂之不章。離婁微睇兮﹐瞽以爲無明。【處幽﹐史作幽處。史無瞍字。睇﹐音第。明﹐葉音芒。〇玄﹐墨也。幽﹐冥也。有眸子而無見曰蒙。無眸子曰瞍。古之明目者也。睇﹑眄之也【一一】。瞽﹐盲者也。】變白以爲黑兮﹐倒上以爲下。鳳皇在笯兮﹐雞騖翔舞。【白下以﹐史作而。下﹐葉音戶。笯﹐音奴﹐又女家反﹐又音暮﹔一作郊。二字皆非是。鶩﹐音木一作雉。〇笯﹐籠落也。】同糅玉石兮﹐一槪而相量。夫惟黨人之鄙固兮﹐羌不知余之所臧。【糅﹐女救反。槪﹐古代反。鄙﹐一作交。史無惟字﹐固作妬﹐余作吾﹐無之字。〇槪﹐平斗斛木也。】任重載盛兮﹐陷滯而不濟。懷瑾握瑜兮﹐窮不知所示。【重﹐直用反。瑾﹐音僅。瑜﹐音逾。知﹐史作得﹐下仍有餘字。〇盛﹐多也。陷﹐沒也。滯﹐畱也。濟﹐度也。此言重車陷濘而不得度也。在衣爲懷﹐在手爲握。瑾﹑瑜﹐美玉也。不知所示﹐人皆不識﹐無可示者也。】邑犬羣吠兮﹐吠所怪也。非俊疑傑兮﹐固庸態也。【犬下﹐一有之字﹐今從史。非俊﹐史作誹駿。傑﹐史作桀。一無二也字。〇非﹐毀也。知遇千人謂之俊﹐十人謂之傑。庸﹐廝賤之人也。】文質疏內兮﹐眾不知余之異采。材朴委積兮﹐莫知余之所有。【疏﹐史作疎。內﹐舊音訥﹐又如字。余﹐史作吾。異﹐一作奧。采﹐葉此禮反。朴﹐史作朴。積﹐史作質。有﹐葉於彼反。〇文質﹐其文不艷也。疏﹐迂闊也。內﹐木訥也。異采﹐殊異之文采也。材﹐木中用者也。朴﹐未斲之質也。委積﹐言其多有﹐惟所用之﹐而世莫之知也。】重仁襲義兮﹐謹厚以爲丰。重華不可遌兮﹐孰知余之從容﹗【重﹐平聲﹐下重華同。遌﹐一作遻﹐史作牾【一二】。洪云「當作遻﹐五故反﹐與迕同。」〇襲﹐亦重也。丰﹐猶富足也。遻﹐逢也。從容﹐舉動自得之意。古固有不並兮﹐豈知其何故﹗湯﹑禹久遠兮﹐邈而不可慕。【史無何﹑而字。故﹑幕下皆有也字。〇古有不並﹐言聖賢不並時而生也。】懲違攺忿兮﹐抑心而自彊。離慜而不遷兮﹐願志之有像。【違﹐一作連。彊﹐其兩反。慜﹐史作湣﹐一作閔。像﹐史作象。〇違﹐過也。像﹐法也。彊於爲善﹐而不以憂患攺其節﹐欲其志之可爲法也。】進路北次兮﹐日昧昧其將暮。舒憂娛哀兮﹐限之以大故。【舒﹐史作含【一二】﹔娛作虞。〇言將北歸郢都﹐而日暮不得前也﹐於是將欲紆憂以娛哀﹐而念人生幾何﹐死期將至﹐其限有不可得而越也。】亂曰﹕浩浩沅﹑湘﹐分流汩兮。修路幽蔽﹐道遠忽兮。【史逐句有兮字﹐自此至篇末並同﹔分﹐一作紛。皆非是。汩﹐音骨﹐水流聲﹔又音鶻﹐湧波也。蔽﹐史作拂。此下史有「曾唫恆悲兮﹐永嘆慨兮。世旣莫吾知今﹐人心不可謂兮」四句。〇浩浩﹐廣大也。汩﹐流貌。修﹐長也。】懷質抱情﹐獨無匹兮。伯樂旣沒﹐驥焉程兮。【質﹐史作情。情﹐史作質。匹﹐當作正﹐字之誤也﹐以韻葉之﹐及以哀時命考之﹐則可見矣。沒﹐史作歿﹔驥下有將字。〇無正﹐與並日夜無正之正之意同。伯樂﹐善相馬者也。程﹐謂校量才力也。】民生稟命﹐各有所錯兮。定心廣志﹐余何畏懼兮﹗【民﹐史作人。稟﹐史作有。一作萬民之生。〇錯﹐置也。言民之生莫不稟命於天﹐而隨其气之短長﹑厚薄﹐以爲壽夭﹑窮達之分﹐固各有置之之所而不可易矣。吉者不能使之凶﹐凶者不能使之吉也。是以君子之處患難﹐必定其心﹐而不使爲外物所動搖﹔必廣其志﹐而不使爲細故所狹隘。則無所畏懼﹐而能安於所遇矣。】曾傷爰哀﹐永嘆喟兮。世混濁莫吾知﹐人心不可謂兮。【曾﹐音增。史無濁字﹐莫作不。一無人心字﹐或無人字﹐或無人心而有念字。一本無濁吾人心四字。〇按﹕此四句若依史記移著上文「懷質抱情」之上﹐而以下章「死不可讓﹐願勿愛兮」承「余何畏懼」之下﹐文意尢通貫。但史於此又再出﹐恐是後人因校誤加也。】知死不可讓﹐願勿愛兮。明告君子﹐吾將以爲類兮。【愛﹐葉於旣反。明下一有以字。〇補曰「屈子以爲知死之不可讓﹐則捨生而取義可也。所惡有甚於死者﹐豈復愛此七尺之軀哉﹗」類﹐法也。以此言爲法也。懷言【懷抱沙石以自沈也。】思美人兮﹐擥涕而竚眙。媒絕路阻兮﹐言不可結而詒。【竚﹐直呂反。眙﹐醜吏反。媒﹐一作路。路﹐一作媒。絕下﹐一有而道字。一無下而字。詒﹐葉音異。〇美人﹐說見上篇﹐寄意於君也。擥﹐猶收也。竚﹐久立也。眙﹐直視也。】蹇蹇之煩寃兮﹐陷滯而不發。申旦以舒中情兮﹐志沈菀而莫達。【寃﹐一作惋。陷﹐一作滔。以﹐一作不。一無志字。菀﹐音郁。莫﹐一作不。〇承上路阻而言﹐陷滯不發﹐亦以陷濘爲諭也。申﹐重也。今日已暮﹐明日復旦也。菀﹐積也。】願寄言於浮雲兮﹐遇丰隆而不將。因歸鳥而致辭兮﹐羌迅髙而難當。【迅﹐一作宿。當﹐一作寓。皆非是。〇亦承上章陷滯而言﹐欲因云致辭﹐則云師不聽﹔欲因烏致辭﹐則烏飛速而又髙﹐難可當值也。】髙辛之靈晟兮﹐遭玄鳥而致詒。欲變節以從俗兮﹐媿易初而屈志。【晟﹐一作盛﹐一作威。詒﹑志﹐紫葉平﹑去二聲。媿﹐與愧同。〇玄烏致詒﹐事見天問。此因上章歸鳥難當而上感髙辛之事﹐下愧不能易初而屈志也。】獨歷年而離湣兮﹐羌馮心猶未化。寧隱閔而壽考兮﹐何變易之可爲﹗【馮﹐與憑同。化﹐葉音撝。閔﹐一作湣。易之﹐一作初而。〇馮﹐憤懣也。隱閔壽考﹐優遊卒歲也。然終不能變易其初心也。】知前轍之不遂兮﹐未攺此度。車旣覆而馬顚兮﹐蹇獨懷此異路。【轍﹐一作道。未﹐一作末。度下﹐一有也字。〇知直道之不可行﹐而不能攺其度﹐𨿽至於車傾馬僕﹐而猶獨懷其所由之道﹐不肯同於眾人也。】勒騏驥而更駕兮﹐造父爲我操之。遷逡次而勿驅兮﹐聊假日以須旹。指嶓冢之西隈兮﹐與纁黃以爲期。更﹐平聲。造﹐七到反。父﹐音甫。爲﹐去聲。我﹐一作余。操﹐七刀反。之字爲韻。逡﹐七旬反。旹﹐古時字。嶓﹐音波。隈﹐一作隅。纁﹐一作曛﹐並音燻。〇造父﹐善禦﹐周穆王時人。操之﹐執轡也。遷﹐猶進也。逡次﹐猶逡巡也。嶓冢﹐山名﹐漢水所出也﹐見禹貢。纁﹐淺絳也﹐日將入時﹐色纁且黃也。以馬旣顚﹐故更駕駿馬﹐使善禦者操其轡﹐逡巡而不速往﹐但期至於荒陬絕遠之地﹐以窮日之力而自休焉。蓋知世路之不可由﹐而欲遠去以俟命也。】開春發歲兮﹐甶日出之悠悠。吾將蕩志而愉樂兮﹐遵江﹑夏以娛憂。【將﹐一作且。蕩﹐一作蕩。】擥大薄之芳茝兮﹐搴長洲之宿莽。惜吾不及古之人兮﹐吾誰與玩此芳艸﹗【擥﹐一作㩜。茝﹐一作芷。莽﹐莫古反。惜﹐一作然。一無之字。艸﹐葉七古反。〇不及﹐謂生不及其同時也。】解萹薄與雜菜兮﹐備以爲交佩。佩繽紛以繚轉兮﹐遂萎絕而離異。吾且儃佪以娛憂兮﹐觀南人之變態。竊快在其中心兮﹐揚厥憑而不竢。芳與澤其雜糅兮﹐羌芳華自中出。【萹﹐音匾。備﹐一作修。佩﹐葉音備。以﹐一作其。繚﹐音了。萎﹐於危反。儃佪﹐一作徘徊。態﹐葉音替。竊上一有吾字。一無在字。一無其字。出﹐葉尺遂反。〇萹﹐萹蓄也﹐似小梨﹐赤莖節﹐好生道旁。薄﹐叢也。交佩﹐左右佩也。萹蓄﹑雜菜﹐皆非芳艸﹐故言解去二物﹐而以上文之茝﹑莽備爲交佩也。繚﹐繞也。繽紛﹑繚轉﹐言佩之美﹐然適佩之﹐而遽已萎絕而離異矣﹐於是且復優遊忘憂﹐以觀世變。義樂其所得於中者﹐以舒憤懣而無待於外﹐則其芬芳自從中出﹐初不借美於外物也。】紛鬱鬱其遠烝兮﹐滿內而外揚。情與質信可保兮﹐羌居蔽而聞章。【烝﹐一作承。居﹐一作重。羌居﹐一作居重。聞﹐去聲。〇鬱鬱﹐盛也。烝﹐芳气之遠聞也。此承上章芳華自中出﹐遂言其鬱鬱遠烝﹐皆由情質誠實可保﹐故所居𨿽蔽﹐而其名聞則章也。】令薜荔以爲理兮﹐憚舉趾而緣木。因芙蓉以爲媒兮﹐憚褰裳而濡足。【以﹐一作而。因﹐一作用。褰﹐起虔反。〇內美旣足﹐恥因介紹以爲先容﹐而托以有憚也。】登髙吾不說兮﹐人下吾不能。固朕形之不服兮﹐然容與而狐疑。【說﹐音悅。能﹐葉音泥。〇道旣不行﹐居上處下﹐無適而可﹐形偃蹇而不服﹐心耿介而使然也。】廣遂前畫兮﹐未攺此度也。命則處幽吾將罷兮﹐願及白日之未暮也。獨焭焭而南行兮﹐思彭咸之故也。【畫﹐音獲。一無則字。罷﹐讀作疲。暮下一無也字。〇畫﹐與懷沙章畫之畫同。思美人惜往日之曽信兮﹐受命詔以昭時。奉先功以照下兮﹐明法度之嫌疑。【時﹐一作詩﹐非是。〇時﹐謂時之政治也。言往日嘗見信於君﹐而受命以昭明時之政治也。先功﹐謂先君之功烈也。嫌疑﹐謂事有同異而可疑者也。】國富彊而法立兮﹐屬貞臣而日娭。祕密事之載心兮﹐𨿽過失猶弗治。【屬﹐音燭。娭﹐與嬉同﹔一作娛﹐非是。祕﹐一作移。密﹐一作察。弗﹐一作不。治﹐如字﹐平聲。〇屬﹐付也。負臣﹐正固之臣﹐原自謂也。日娭﹐所謂逸於得人也。𨿽國所祕之密事﹐皆載於其心﹐是以或有過失﹐猶寬而不治其罪也。】心純厖而不泄兮﹐遭讒人而嫉之。君含怒以待臣兮﹐不淸澄其然否。【厖﹐莫江反。泄﹐音薛﹔一作貰﹐非是。嫉之﹐一作佞嫉﹐亦非是。澄﹐音澄﹔一作澈﹐非是。否﹐葉音悲。〇厖﹐厚也。泄﹐漏也。謂不敢漏其密事也。讒人﹐謂上官大夫﹑靳尙之徒也。淸澄﹐猶審察也。史記云「懷王使屈原造爲憲令﹐屬艸槁未定﹐上官大夫見而欲奪之﹐原不與。因讒之曰﹕王使屈平爲令﹐眾莫不知﹐每一令出﹐平伐其功曰﹕非我莫能爲也。王怒而疏屈平。」卽此事也。】蔽晦君之聰明兮﹐虛惑誤又以欺。弗參驗以考實兮﹐遠遷臣而弗思。信讒諛之混濁兮﹐晠气志而過之。【虛惑誤﹐一作惑虛言。混濁﹐一作浮說。晠﹐古盛字。〇虛﹐空言也。惑誤﹐疑而誤之也﹐然猶畏之也﹔至於欺﹐則公肆誣罔﹐而無所憚矣。王逸曰「專擅恩威﹐握主權也。欺罔戲弄﹐若轉丸也。」此言得之矣。過之﹐猶所謂督過之也。】何貞臣之無辠兮﹐被讟謗而見尢﹗慚光景之誠信兮﹐身幽隱而備之。【辠﹐一作罪。讟﹐一作離。尢﹐葉於其反。〇無罪見尢﹐慚見光景﹐故竄身於幽隱﹐然亦不敢不爲之備也。】臨沅湘之玄淵兮﹐遂自忍而沈流。卒沒身而絕名兮﹐惜廱君之不昭。【沅﹐一作江。遂﹐一作不。沒﹐一作沈。絕﹐一作滅。廱﹐古壅字。昭﹐葉音周﹐或云流﹑周並葉之韻。後三章放此。〇言沈流之後﹐沒身絕名﹐不足深措﹐但惜此讒人癰君之罪遂不昭著耳。此原所以忍死而有言也﹐其亦可悲也哉﹗】君無度而弗察兮﹐使芳艸爲藪幽。焉舒情而抽信兮﹐恬死亡而不聊。獨鄣廱而蔽隱兮﹐使貞臣而無由。【聊﹐葉音畱。鄣﹐音章。廱﹐見上。貞﹐一作忠。而﹐一作爲。〇無度﹑弗察﹐王逸曰「上無檢柙以知下也。」記曰「無節於內者﹐其察物弗省矣。」此之謂也。藪幽﹐藪澤之幽暗也。言芳艸宜殖於階庭﹐而今反使爲藪澤之幽暗也。恬﹐安也。言安於死亡﹐不苟生也。無由﹐無路可行也。】聞百里之爲虜兮﹐伊尹烹於庖廚。呂望屠於朝歌兮﹐寧戚歌而飯牛。不逢湯﹑武與桓﹑繆兮﹐世孰云而知之﹖【廚﹐葉音稠。之﹐葉音周。〇晉獻公虜虞君與其大夫百里傒﹐以百里傒爲秦穆公夫人媵。百里傒亡走宛﹐楚鄙人執之﹕繆公聞其賢﹐以五羖羊皮贖之。釋其囚﹐與語國事﹐大說﹐授以國政﹐號曰五羖大夫。伊﹑呂﹑寧威﹐事見騷經天問。】吳信讒而弗味兮﹐子胥死而後憂。介子忠而立枯兮﹐文君寤而追求。封介山而爲之禁兮﹐報大徳之優遊。思久故之親身兮﹐因縞素而哭之。【弗﹐一作不。山下一無而字。縞﹐音杲。哭下之﹐葉音周。自沈流至此﹐二十四句爲一韻。〇味﹐譬之食物﹐咀嚼而審其美惡也。子胥事見涉江。介子﹐名推。文君﹐晉文公也。文公爲公子時﹐遭驪姬之譖而出奔。介子推從行。道乏食﹐子推割股肉以食文公。文公得國﹐賞從行者﹐不及子推。子推入綿上山中。文公寤而求之﹐子推不出。文公因燒其山﹐子推抱樹自燒而死。文公遂封綿上之山﹐號曰介山。禁民樵采﹐使奉子推祭祀﹐以報其徳﹐又變服而哭之。優遊﹐言其徳之大也。親身﹐切於己身﹐謂割股也。縞素﹐白致緒也。】或忠信而死節兮﹐或訑謾而不疑。弗省察而按實兮﹐聽讒人之虛辭。芳與澤其雜糅兮﹐孰申旦而別之﹖【訑﹐一作施﹐音移。謾﹐謨官反。省﹐息井反。別﹐彼列反。一說自篇首至此爲一韻。】何芳艸之早殀兮﹐微霜降而下戒。諒聰不明而蔽廱兮﹐使讒諛而日得。【殀﹐一作夭﹐於矯反。成﹐葉居得反。聰不﹐一作不聰﹐或疑無不字﹐而明下而字當作之。〇得﹐得志也。】自前世之嫉賢兮﹐謂蕙若其不可佩。妬佳冶之芬芳兮﹐嫫母姣而自好。𨿽有西施之美容兮﹐讒妬人以自代。【佩﹐葉音備。佳﹐一作娃。嫫﹐音謨。姣﹐音絞。好﹐音耗﹔葉虛旣反。代﹐葉徒計反。〇若﹐杜若也。冶﹐妖冶﹐女態。嫫母﹐黃帝妻﹐貌甚魄。姣﹐妖媚也。西施﹐越之美女﹐勾踐得之﹐以獻吳王。】願陳情以白行兮﹐得罪過之不意。情寃見之日明兮﹐如列宿之錯置。【行﹐下孟反。寃﹐一作宛。宿﹐音秀。錯﹐倉各反。〇白﹐明也﹐自明其行之無罪也。不意﹐出於意外也。情寃﹐情實與寃枉﹐猶言曲直也。列宿錯置﹐言其光輝而明白也。】乘騏驥而馳騁兮﹐無轡銜而自載。乘泛泭以下流兮﹐無舟檝而自備。背法度而心治兮﹐辟與此其無異。【騏驥﹐按王逸解爲駑馬﹐又詳下文﹐恐當作駑駘。載﹐葉子賜反。泛﹐音泛。泭﹐音敷。舟字﹐疑當作『維」。檝﹐一作楫。治﹐一作殆﹐非是。辟﹐與同譬﹔一作譬。〇轡﹐馬韁﹕銜﹐馬勒也。載﹐乘也。泛泭﹐編竹木以渡水者也。旣無騏驥﹐而但乘駑馬﹐又無轡銜與禦者﹐自爲乘載【一四】﹔旣無舟航﹐而但乘泛泭﹐又無維檝與舟人﹐而自爲備禦。其亦可謂危矣。背法度而以私意自爲治者﹐與此無以異也。】寧溘死而流亡兮﹐恐禍殃之有再。不畢辭以赴淵兮﹐惜廱君之不識。【再﹐葉子賜反。識﹐音志﹐又音試。自可佩至此﹐十二句爲一韻。〇不死﹐則恐邦其淪喪﹐而辱爲臣僕﹐故曰禍殃有再。箕子之憂蓋如此也。識﹐記也。設若不盡其辭﹐而閔默以死﹐則上官﹑靳尙之廱君之罪﹐誰當記之耶﹖其爲後世君臣之戒﹐可謂深切著明矣。】惜往日後皇嘉樹﹐橘徠服兮。受命不遷﹐生南國兮。【徠﹐古來字。服﹐葉蒲北反。國﹐音域。〇後皇﹐指楚王也。嘉﹐喜好也。言楚王喜好艸木之樹﹐而橘生其土也。漢書「江陵千樹橘」﹐楚地正產橘也。受命不遷﹐記所謂「橘踰誰而北爲枳也」﹐舊說屈原自比志節如橘﹐不可移徙﹐是也。篇內意皆放此。】深固難徙﹐更壹志兮。緑葉素榮﹐紛其可喜兮。【榮﹐一作華。喜﹐許志反﹐一作嘉﹐葉居例反。〇以其受命獨生南國﹐故壹志而難徙﹐橘葉靑華白﹐紛然盛而可喜也。】曾枝剡棘﹐圓果摶兮。靑黃雜糅﹐文章爛兮。【曽﹐音層。剡﹐以冉反。圓果﹐一作圓實。摶﹐從手從專﹐徒官反。爛﹐葉盧幹反。〇曾﹐重累也。剡﹐利也。果﹐艸木之實可食者也。摶﹐圓也﹐與團同。靑﹐未熟時﹔黃﹐已熟時也。先後雜糅﹐文章爛然也。】精色內白﹐類任道兮。紛縕宜修﹐姱而不醜兮。【道﹐葉徒苟反﹔一作可任﹐非是。紛﹐音墳。縕﹐音氳。〇精色﹐外色精明也。內白﹐內懷潔白也。外精內白﹐似有道也。紛縕﹐盛貌。】嗟爾幼志﹐有以異兮。獨立不遷﹐豈不可喜兮﹗【喜﹐見上。〇爾﹐指橘而言。幼志﹐言自幼而已有此志﹐蓋其本性然也。自此以下﹐申前義以明己志。】深固難徙﹐廓其無求兮。蘇世獨立﹐橫而不流兮。【補曰「凡與世遷徙者﹐皆有求也。吾之志舉世莫得而傾之者﹐無求於彼故也。」死而復生曰蘇。】閉心自愼﹐終不過失兮。秉徳無私﹐參天地兮。【閉﹐必結反﹔俗作閒﹐非是。失﹐葉音試。一作失過﹐一無失字﹐皆非是﹔或疑過字亦衍文。】願歲並謝﹐與長友兮。淑離不淫﹐梗其有理兮。【友﹐葉羊裏反﹔離下一有而字。〇並謝﹐猶永謝也。歲並謝而長與友﹐則是終身友之矣。淑﹐善也。離﹐如離立﹐言孤特也。梗﹐彊也。】年歲𨿽少﹐可師長兮。行比伯夷﹐置以爲像兮。【長﹐上聲。行﹐去聲。比﹐音鼻。像﹐上聲。〇年歲𨿽少﹐亦言其本性自少而然﹐非積習勉彊也。伯夷﹐孤竹君之長子也。父欲立少子叔齊﹐叔齊以讓伯夷﹐伯夷又不肯受﹐兄弟棄國﹐俱去之周。及武王伐紂﹐伯夷﹑叔齊扣馬而諫﹐左右欲殺之﹐太公曰「不可。」引而去之。遂不食周粟而餓死。言橘之髙潔﹐可比伯夷﹐宜立以爲像而效法之﹐亦因以自托也。橘頌悲回風之搖蕙兮﹐心寃結而內傷。物有微而隕性兮﹐聲有隱而先倡。【寃﹐一作苑。倡﹐音昌。〇回風﹐旋轉之風也﹐亦上篇悲秋風動容之意。言秋令已行﹐微物凋隕﹐風𨿽無形﹐而實先爲之倡也。世之治亂﹐道之興廢﹐亦猶是矣。】夫何彭咸之造思兮﹐曁志介而不忘﹗萬變其情豈可蓋兮﹐孰虛僞之可長﹗【曁﹐其冀反。蓋﹐古太反。其情豈﹐一作情豈其。〇因回風之有實而搖蕙﹐遂感彭咸之志﹐𨿽萬變而不可易﹐亦以其有其實也。若涉虛僞﹐則已不能久矣。】烏獸嗚以號羣兮﹐艸苴比而不芳。魚葺鱗以自別兮﹐蛟龍隱其文章。故荼薺不同畝兮﹐蘭茝幽而獨芳。【號﹐音豪。苴﹐七古﹑子閭﹑子呂﹑仄賈﹑仄加五反。比﹐音鼻。別﹐彼列反。荼﹐音徒。薺﹐一作苦。茝﹐一作芷。〇苴﹐枯艸也。葺﹐整治也。荼﹐苦菜也。薺﹐甘菜也。言秋冬向寒﹐烏獸鳴號以求羣類﹐則艸已枯矣﹐𨿽比而合之﹐亦不能有芬芳之气。魚整治其鱗﹐以自別異﹐則蛟龍亦隱其文章以避之。皆言時勢之不同﹐如回風旣起﹐則蕙不得不隕其性也。蓋荼薺甘苦不能同生﹐而蘭茝𨿽更幽僻而能自芳﹐亦其情之不可蓋者﹐而非有虛僞之飾也。】惟佳人之永都兮﹐更統世以自貺。眇遠志之所及兮﹐憐浮雲之相羊。介眇志之所惑兮﹐竊賦詩之所明。【更﹐平聲。貺﹐葉平聲。羊﹐一作佯。惑﹐一作感。明﹐葉音芒。〇佳人﹐原自謂也。都﹐美也。更﹐歷也。統世﹐謂先世之垂統傳世也。自貺﹐謂己得續其官職也。相羊﹐浮游之貌。因自言其志之髙遠與浮雲齊﹐而不能有合於世﹐是以其志不能無惑﹐而遂賦詩以明之也。】惟佳人之獨懷兮﹐折芳椒以自處。曾歔欷之嗟嗟兮﹐獨隱伏而思慮。涕泣交而淒淒兮﹐思不眠以至曙。終長夜之曼曼兮﹐掩此哀而不去。【芳﹐一作若。曾﹐音增。伏﹐一作居。交下﹐一有下字﹐一有流字。淒﹐音妻。曼﹐莫半反。】寤從容以周流兮﹐聊逍遙以自恃。傷太息之湣憐兮﹐气於邑而不可止。【容下以字﹐一作而。恃﹐葉上聲。憐﹐一作嘆。於﹐音烏邑﹑烏合反﹐又並如字。糺思心以爲纕兮﹐編愁苦以爲膺。折若木以蔽光兮﹐隨飄風之所仍。【糺﹐吉酉反。纕﹐音襄﹐一作瓖。〇糺﹐戾也。纕﹐已見騷經。編﹐結也。膺﹐胸也﹐謂絡胸者也。光﹐謂日光也。仍﹐因就之意﹐言欲自晦而隨俗也。】存髣髴而不見兮﹐心踴躍其若湯。撫佩衽以案志兮﹐超惘惘而遂行。【髴﹐音拂﹐又音沸。踴躍﹐一作沸怒。案﹐從木﹐與按從手者同。惘﹐音罔。行﹐葉戶郎反。〇髣髴﹐謂形似也﹐蓋指君而言也。衽﹐裳際也。】歲曶曶其若頹兮﹐旹亦冉冉而將至。薠蘅槁而節離兮﹐芳已歇而不比。【曶﹐音忽。薠﹐一作蘋。蘅﹐一作蘩。已﹐一作以。比﹐音鼻。〇時﹐謂衰老之期也。節離﹐艸枯則節處斷落也。比﹐合也。】憐思心之不可懲兮﹐證此言之不可聊。寧溘死而流亡兮﹐不忍此心之常愁。【聊﹐葉音畱。溘﹐一作逝。此心﹐一作爲此。〇聊﹐賴也。】孤子唫而抆淚兮﹐放子出而不還。孰能思而不隱兮﹐昭彭咸之所聞。【唫﹐古吟字。抆﹐音吻﹔一作收。還﹐葉胡昆反。昭﹐一作照。〇幼而無父曰孤。放﹐棄逐也。隱﹐痛也。昭﹐明也。】登石巒以遠望兮﹐路眇眇之默默。入景響之無應兮﹐聞省想而不可得。【巒﹐落官反。景﹐於境反。葛洪始加彡爲影字。響﹐一作向﹐古字借用。省﹐息井反。〇山小而銳曰巒。省想﹐聞見所不能接﹐而但可省記思想者也。】愁鬱鬱之無快兮﹐居戚戚而不可解。心饑羈而不開兮﹐气繚轉而自締。【之﹐一作而。快﹐一作決。一無可字。解﹐居隘反﹐葉居豈反。開﹐一作形。繚﹐音了。締﹐丈爾反﹐又音啼。〇繚轉自締﹐謂繚戾回轉而自相結也。】穆眇妙之無垠兮﹐莽芒芒之無儀。聲有隱而相感兮﹐物有純而不可爲。【儀﹐匹也﹔或曰﹕儀﹐猶像也。言己之愁思浩然﹐廣大幽深﹐不可爲像也。耷有隱而相感﹐意其可以寤於君心也。物有純而不可爲﹐則其心已一於彼而不可變矣。不可爲﹐如言疾不可爲之意。】邈漫漫之不可量兮﹐縹綿綿之不可紆。愁悄悄之常悲兮﹐翩冥冥之不可娛。淩大波而流風兮﹐托彭咸之所居。【邈﹐一作藐。漫﹐一作蔓。縹﹐匹妙反。紆﹐音迂。悄﹐親小反。〇邈﹐遠也。縹﹐微細也。紆﹐縈也。翩﹐疾飛也。冥冥﹐遠去也。流﹐猶隨也。淩波隨風而從彭咸﹐又自沈之意也。】上髙巖之峭岸兮﹐處雌蜺之標顚。據靑冥而攄虹兮﹐遂鯈忽而捫天。吸湛露之浮涼兮﹐漱凝霜之雰雰。依風穴以自息兮﹐忽傾寤以嬋媛。【峭﹐一作陗﹐並七笑反。蜺﹐五訖反﹐詳見騷經。標﹐從木﹐匹小反。攄﹐敕居反。鯈﹐音叔。捫﹐音門。湛﹐丁感反。涼﹐一作源﹐非是。漱﹐縮又反。雰﹐音分﹐葉孚袁反。嬋媛﹐一作儃佪﹐非是。〇峭﹐峻也。標﹐杪也。顚﹐頂也。攄﹐舒也。捫﹐撫也。湛﹐厚也。漱﹐蕩口也。雰雰﹐分散貌。風穴﹐風從地出之處也。傾寤﹐傾側而覺寤也。嬋媛﹐已見前﹐大率悲感流連之意也。】馮昆侖以澄霧兮﹐隱㞶山以淸虹。憚湧湍之礚礚兮﹐聽波聲之洶洶。【馮﹐皮冰反。澄﹐一作瞰。霧下﹐一有露字。隱﹐於靳反。礚﹐古蓋反。洶﹐音凶。〇馮﹐據也﹐如馮軾之馮。澄霧﹐去其昏亂之气也。稱﹐依也﹐如隱幾之隱。淸江﹐去其濁穢之流也。㞶﹐與岷同﹐在蜀郡﹐江水所出也。礚礚﹐水石鼙。洶洶﹐風水聲。】紛容容之無經兮﹐罔芒芒之無紀。軋洋洋之無從兮﹐馳委移之焉止。】委﹐音逶﹐一作逶。移﹐一作蛇。焉﹐於虔反。止﹐一作至。〇容容﹐紛亂之貌。軋﹐傾壓之貌。言己心煩亂﹐無復經紀﹐欲進則無所從﹐欲退則無所止也。】漂翻翻其上下兮﹐翼遙遙其左右。泛潏潏其前後兮﹐伴張㢮之信期。【漂﹐音飄﹔一作飄。翻﹐一作幡﹐一作翻。右﹐葉羽己反。潏﹐音決。伴﹐與叛同。㢮﹐音矢。期﹐葉上聲。〇上三句亦皆言其反復不定之意。叛﹐繚散之貌也。言其憂心𨿽若不能自定﹐而其張㢮進退﹐又自不失其時也。】觀炎气之相仍兮﹐窺煙液之所積。悲霜雪之俱下兮﹐聽潮水之相擊。【液﹐音亦。〇炎气﹐火气也。相仍者﹐相因而不已也。煙液者﹐火气郁而爲煙﹐煙所著又凝而爲液也。潮﹐海水以月加子午之時﹐一日而再至者也。朝曰潮﹐夕曰汐。】借光景以往來兮﹐施黃棘之枉策。求介子之所存兮﹐見伯夷之放迹。【黃棘﹐棘剌也。枉﹐曲也。以棘爲策﹐旣有芒剌而又不直﹐則馬傷深而行速。舊注以爲願借神光電景﹐飛注往朱﹐施黃棘之刺以爲策﹐以求子推﹑伯夷之故迹﹐是也。】心調度而弗去兮﹐刻著志之無適。曰﹕吾怨往昔之所冀兮﹐悼來者之悐悐。【弗﹐一作不。一無昔字。悐﹐它的反﹔一作逖。〇調度﹐見騷經。愁愁﹐憂懼貌。言心乎二子之調度而不忍去﹐刻爲二子之明志而無它適。往昔所冀﹐謂猶欲有爲於時。朱者悐悐﹐謂將赴水而死也。】浮江﹑淮而入海兮﹐從子胥而自適。望大河之洲渚兮﹐悲申徒之抗迹。【子胥事見前篇。適﹐便安也。莊子曰「申徒狄諫對不聽﹐負石自沈於河。」】驟諫君而不聽兮﹐任重石之何益﹗心絓結而不解兮﹐思蹇產而不釋。【君而﹐一作而君。石﹐一作䄷﹐一作稭。一本無末二句﹐非是。〇任﹐負也。石﹐或謂百二十斤也。補引文選江賦注云「任石﹐卽懷沙也。」其說爲近。下二句﹐說已見哀郢。】悲回風校勘記﹝一﹞司謹司盟。「司謹」﹐左傳襄公十一年﹑儀禮覲禮皆作「司愼」﹐此避孝宗諱。﹝二﹞言夢登天而無航。「航」﹐古逸本﹐成化本作「船」。﹝三﹞弋一作隿。「隿」原作「雉」﹐據古逸本﹑掃葉本﹑成化本﹑忠雅本攺。﹝四﹞冠劍被服皆是也。古逸本﹑掃葉本﹑成化本「冠」上有「下」字﹐「是」下無「也」字。﹝五﹞滯葉醜介反。「介」﹐原作「亦」﹐據古逸本﹑掃葉本﹑成化本﹑忠雅本攺。﹝六﹞懷王二十一年。「懷王」﹐據史記楚世家當爲「頃襄王」﹐諸本皆誤。﹝七﹞言其運轉之速而不可當。「當」﹐古逸本﹑掃葉本﹑成化本皆作「常」。﹝八﹞日下仍有憾字。按﹕「並日夜而無正」﹐楚辭補注引一本作「並憾日夜無正」﹐則「下」當作「上」。﹝九﹞卓一作逴。「逴」﹐原作「卓」﹐據古逸本﹑掃葉本﹑成化本﹑忠雅本攺。﹝一〇﹞水大貌。「水」上﹐古逸本有「漫漫」一一字。﹝一一﹞睇眄之也。「眄」﹐原作「盻」﹐據掃葉本攺。﹝一二﹞史作牾。「牾」﹐原作「悟」﹐據古逸本﹐掃葉本﹑成化本﹑史記屈原賈生列傳攺。﹝一三﹞舒史作含。「含」﹐原作「捨」﹐據古逸本﹑掃葉本﹑成化本﹑史記屈原賈生列傳攺。﹝一四﹞自爲乘載。古逸本﹑掃葉本﹑成化本作「而自乘載」﹔聽雨本作「而自爲乘載」。楚辭集注卷第五遠遊第五【離騷二十三】遠遊者﹐屈原之所作也。屈原旣放﹐悲嘆之餘﹐眇觀宇宙﹐陋世俗之卑狹﹐悼年壽之不長﹐於是作爲此篇。思欲制煉形魂﹐排空禦气﹐浮游八極﹐後天而終﹐以盡反復無窮之世變。𨿽曰寓言﹐然其所設王子之詞﹐苟能充之﹐實長生久視之要訣也。悲時俗之迫阨兮﹐願輕舉而遠遊。質菲薄而無因兮﹐焉托乘而上浮﹖【阨﹐音厄﹐一音隘【一】。因﹐一作由。乘﹐時證反。】遭沈濁而污穢兮﹐獨鬱結其誰語﹖夜耿耿而不寐兮﹐魂營營而至曙。【濁下而﹐一作之。語﹐魚據反。耿﹐一作炯﹐並古茗反。營﹐一作焭。〇耿耿﹐猶儆儆﹐不寐貌也。營營﹐猶曰熒熒﹐亦耿耿之意也。】惟天地之無窮兮﹐哀人生之長勤。往者余弗及兮﹐來者吾不聞。【勤﹐渠云反。吾不﹐一作余弗。〇此章四言﹐乃此篇所以作之本意也。夫神仙度世之說﹐無是理而不可期也審矣﹗屈子於此﹐乃獨眷眷而不忘者﹐何哉﹖正以往者之不可及﹐來者之不得聞﹐而欲久生以俟之耳。然往者之不可及﹐則已末如之何矣﹐獨來者之不得聞﹐則夫世之惠迪而未吉﹑從逆而未凶者﹐吾皆不得以須其反復熟爛﹐而睹夫天定勝人之所極﹐是則安能使人不爲沒世無涯之悲恨﹖此屈子所以願少須臾無死﹐而僥幸萬一於神仙度世之不可期也﹗嗚呼遠矣﹐是豈易輿俗人言哉﹗】步徙倚而遙思兮﹐怊惝怳而永懷。意荒忽而流蕩兮﹐心愁淒而增悲。【怊﹐音超。惝﹐昌兩反。怳﹐吁往反。永﹐一作乖﹐非是。懷﹐葉胡成反。荒﹐呼廣反。淒﹐一作淒。〇淒﹐痛也。】神鯈忽而不反兮﹐形枯槁而獨畱。內惟省以端操兮﹐求正气之所由。【鯈﹐一作倐。反﹐一作返。操﹐七刀﹑七到二反。由﹐一作繇。〇知愁嘆之無益而有損﹐乃能反自循省﹐而求其本初也。】漠虛靜以恬愉兮﹐澹無爲而自得。聞赤松之淸塵兮﹐願承風乎遺則。【列仙傳﹕「赤松子﹐神農時爲雨師﹐服冰玉﹐教神農﹐能入火自燒。至昆山上﹐常止西王母石室。隨風雨上下。炎帝少女追之﹐亦得仙俱去。」張良欲從赤松子遊卽此也。】貴眞人之休徳兮﹐美往世之登仙。與化去而不見兮﹐名聲著而日延。【眞﹐一作至。徳﹐一作聽﹐非是。美﹐一作羨。仙﹐一作僊【二】。著﹐一作章。〇身隱而不可見﹐獨有名字可聞耳。】奇傅說之托辰星兮﹐羨韓眾之得一。形穆穆以浸遠兮﹐離人羣而遁逸。【羨﹐似面反﹔一作美。眾﹐一作終。〇傅說﹐武丁之相。辰星﹐東方蒼龍之體﹐心﹑尾﹑箕之星﹐所謂大辰也。莊子曰「傅說得之﹐以相武丁﹐奄有天下﹐乘東維﹐騎箕﹑尾﹐而比於列星。」音義云「今尾上有傅說星」是也。羨﹐念慕也。韓終﹐亦見列仙傳。形逢遠﹐卽上文與化去之意。】因气變而遂曾舉兮﹐忽神奔而鬼怪。時髣髴以遙見兮﹐精皎皎以往來。【曾﹐音增。皎皎﹐一作皦皦。以﹐一作而。來﹐葉音賚。〇此亦上文化去形遠之意。髣髴﹐見不諟也。丹經所謂「服食三載﹐輕舉遠遊﹐入火不焦﹐入水不濡﹐能存能亡﹐長樂無憂」者﹐此也。】超氛埃而淑郵兮﹐終不反其故都。免眾患而不懼兮﹐世莫知其所如。【超﹐一作絕。郵﹐一作尢。其﹐一作乎。都﹐一作鄕﹐非是。〇氛﹐昏濁之气。淑尢﹐言其淑善而絕尢也。此以上﹐言所羨仙去之樂也。】恐天時之代序兮﹐耀靈曄而西徵。微霜降而下淪兮﹐悼芳艸之先蘦。聊仿佯而逍遙兮﹐永曆年而無成。誰可與玩斯遺芳兮﹐長鄕風而舒情﹖髙陽邈以遠兮﹐余將焉所程﹖【曄﹐音饁。蘦﹐今作零。仿﹐音旁。佯﹐音羊。而﹐一作以。與﹐一作以﹐非是。斯遺芳﹐一作此芳艸。長﹐一作晨。鄕﹐一作向。以﹐一作已。焉﹐一作安。〇耀靈﹐日也。曄﹐閃光貌﹐言行之速也。淪﹐沈也。零﹐落也。此一節﹐自嘆其將老﹐而恐其學之不及也。】重曰﹕春秋忽其不淹兮﹐奚久畱此故居﹖軒轅不可攀援兮﹐吾將從王喬而娛戲。飡六气而飲沆瀣兮﹐漱正陽而含朝霞。保神明之淸澄兮﹐精气入而麤穢除。【重﹐直用反。娛﹐一作遊。戲﹐音嬉﹐葉音虛。二字一作戲娛﹐非是。飡﹐七安反。沆﹐胡朗反。瀣﹐音械。霞﹐葉音胡。麤﹐七胡反。〇軒轅﹐黃帝名。王喬﹐周靈王大子晉也。列仙傳曰「好吹笙﹐作風鳴﹐遇浮丘公﹐接之仙去。」六气者﹐陵陽子明經言「春食朝霞﹐日始欲出赤黃气也。秋食淪陰﹐日沒以後赤黃气也。冬飲沆瀣﹐北方夜半气也。夏食正陽﹐南方日中气也。並天地玄黃之气﹐是爲六气也。」又曰「日入爲飛泉。」麤﹐物不精也。】順凱風以從遊兮﹐至南巢而壹息。見王子而宿之兮﹐審壹气之和徳。【南風曰凱風。南巢﹐舊說以爲南方風烏之巢﹐非湯放桀之居巢也。宿﹐與肅通。審﹐究問也。】曰﹕道可受兮﹐而不可傳。其小無內兮﹐其大無垠。毋滑而魂兮﹐彼將自然。壹气孔神兮﹐於中夜存。虛以待之兮﹐無爲之先。庶類以成兮﹐此徳之門。【受﹐一作愛﹐非是。一無而字。垠﹐葉魚堅反。毋滑﹐一作無淈﹐並音骨。一滑上別有淈字。存﹐葉才緣反。門﹐葉謨連反。〇曰者﹐王子之言也。受﹐心受也。傳﹐言傳也。小無內﹐大無垠﹐言無所不在也。滑﹐亂也。而﹐汝也。壹﹐專也。孔﹐甚也。此言道妙如此﹐人能無滑亂其魂﹐則身心自然﹐而气之甚神者﹐當申夜虛靜之時﹐自存於己而不相離矣。如此﹐則於應世之務﹐皆虛以待之於無爲之先﹐而庶類自成﹐萬化自出。蓋廣成子之告黃帝不過如此﹐實神仙之要訣也。】聞至貴而遂䢐兮﹐忽乎吾將行。仍羽人於丹丘兮﹐畱不死之舊鄕。【行﹐葉戶郎反。〇至貴﹐謂至妙之言﹐其貴無敵也。仍﹐因就也。羽人﹐飛仙也。丹丘﹐畫夜常明之處也。不死之鄕﹐仙靈之所宅也。】朝濯髮於湯谷兮﹐夕晞余身兮九陽。吸飛泉之微液兮﹐懷琬琰之華英。【湯﹐音陽。琬﹐音宛。琰﹐音剡。英﹐葉於姜反。〇湯谷﹐見天問。九陽﹐舊說謂度上有扶木﹐九日居下枝﹐一日居上枝﹐亦寓言耳。飛泉﹐己見上。琬琰﹐玉名。】玉色頩以脕顏兮﹐精醇粹而始壯。質銷鑠以汋約兮﹐神要眇以淫放。【頩﹐普茗﹑普經二反。脕﹐音晚﹐又音萬﹔一作艷﹐一作曼。壯﹐葉音莊。汋﹐音綽。眇﹐與妙同。放﹐葉音方。〇頩﹐美貌﹔一曰斂容貌。脕﹐澤也。醇﹐厚也。粹﹐不雜也。質銷鑠﹐所謂形解銷化也。汋約﹐柔弱貌。莊子曰「藐姑射山有神人焉﹐汋約若處子。」要眇﹐深遠貌。淫﹐縱也。】嘉南州之炎徳兮﹐麗桂樹之冬榮。山蕭條而無獸兮﹐野𡧯漠其無人。載營魄而登霞兮﹐掩浮雲而上徵。【野﹐一作壄。𡧯﹐與寂同﹔一作寂。漠﹐一作寞。其﹐一作乎。霞﹐與遐同﹐古字借用。徵﹐一作升。〇上四句記時物也﹐下二句言以此時升仙而去也。載﹐猶加也。營﹐猶熒熒也。魄﹐說見九歌矣。此言熒魄者﹐陰靈之聚﹐若有光景也。霞﹐與遐通﹐謂遠也。蓋魄不受魂﹐魂不載魄﹐則魂遊魄降而人死矣。故修煉之士﹐必使魂常附魄﹐如日光之載月質﹔魄常檢魂﹐如月質之受日光。則神不馳而魄不死﹐遂能登仙遠去而上徵也。】命天閽其開關兮﹐排閶闔而望予。召丰隆使先導兮﹐問大微之所居。集重陽人帝宮兮﹐造旬始而觀淸都。朝發軔於太儀兮﹐夕始臨乎於微閭。【其﹐一作而。閶闔﹐一作闔閶。子﹐一作余。大﹐音泰。陽下一有以字。於﹐於其反。一作微母閭。〇排﹐推也。望予﹐須我之來也。與騷經「倚閶闔而望予」者意不同矣。丰隆﹐已見騷經。太微宮垣十星﹐在翼﹑軫北。重陽者﹐積陽爲天﹐天有九重﹐故曰重暘。旬始﹐星名。淸都﹐列子以爲帝之所居也。太儀﹐天帝之庭也。於微閭﹐周禮﹕「東北曰幽州﹐其山鎭田醫無閭。」】屯余車之萬乘兮﹐紛溶與而並馳。駕八龍之婉婉兮﹐載云旗之逶蛇。【溶﹐音容。婉婉﹐一作蜿蜿﹐音苑。〇溶﹐水盛也。】建雄虹之采旄兮﹐五色雜而炫耀。服偃蹇以低昂兮﹐驂連蜷以驕驁。【炫﹐音縣。耀﹐音曜。蜷﹐巨員反。驕﹐居召反。驁﹐五到反。〇服﹐衡下夾轅兩馬也。驂﹐衡外挽靷兩馬也。連蜷﹐句蹄也。驕駑﹐馬行鞭恣也。】騎膠葛以雜亂兮﹐斑漫衍而方行。撰余轡而正策兮﹐吾將過乎句芒。【騎﹐奇寄反。膠葛﹐一作轇轕﹐音同。以﹐一作其。漫﹐莫半反﹔一作曼。衍﹐弋戰反。行﹐葉戶郎反。句﹐一作鉤。〇膠葛﹐雜亂貌﹔一曰猶交加也。斑﹐駁文也。漫衍﹐無極貌。句芒﹐木神也。月令﹕「東方甲乙﹐其帝太皡﹐其神句芒。」注云「此木帝之君﹐木官之佐﹐自古以來著徳立功者也。」】歷太皓以右轉兮﹐前飛廉以啟路。陽杲杲其未光兮﹐淩天地以徑度。【啟﹐一作燭。其﹐一作亦。徑﹐一作俓【二】﹐音義同。〇大皓﹐卽太皡也﹐始結𦉾罟﹐以畋以漁﹐制立庖廚﹐天下號之爲庖犧氏。飛廉﹐已見騷經﹐徑﹐直也。】風伯爲余先驅兮﹐氛埃辟而淸涼。鳳凰翼其承旗兮﹐遇蓐收乎西皇。【爲﹐去聲。先﹐一作前。氛埃辟﹐一作辟氛气。辟﹐必亦反。〇西方庚辛﹐其帝少皓﹐其神蓐收。西皇﹐卽少昊也。左傳曰「金正曰蓐收。」】擥彗星以爲旍兮﹐舉斗柄以爲麾。叛陸離其上下兮﹐遊驚霧之流波。【擥﹐一作㩜。旍﹐卽旌字﹐一作旌。麾﹐吁爲反。叛﹐音判。波﹐葉補基反。〇斗柄﹐北斗之柄﹐所謂杓也。麾﹐旗屬。叛﹐繚隸分散之貌。】旹曖曃其曭莽兮﹐召玄武而奔屬。後文昌使掌行兮﹐選署眾神以並轂。【曖﹐音愛。曃﹐音逮。一作晻曀﹐上烏感反﹐下於計反﹐一作黤黮﹐上音晻﹐下徒感反。曭﹐音儻。莽﹐莫朗反。屬﹐音燭。〇曖曃﹐昧暗也。曭﹐日不明也。玄武﹐北方七宿﹐謂龜﹑蛇也﹐位在北方﹐故曰玄﹔身有鱗甲﹐故曰武。文昌﹐在紫微宮北斗魁前﹐六星﹐如匡形。】路曼曼其修遠兮﹐徐弭節而髙厲。左雨師使徑待兮﹐右雷公而爲衛。【曼﹐莫幹反。修﹐一作悠。徐﹐一作颯。徑待﹐見騷經。而﹐一作以。〇厲﹐憑陵之意。】欲度世以忘歸兮﹐意恣睢以擔撟。內欣欣而自美兮﹐聊偸娛以淫樂。【欲上﹐一有遂字。欲下﹐一有遠字﹐一有遂字。恣﹐如字﹐又千咨反。睢﹐許鼻反。擔﹐居桀反。撟﹐音矯﹐一云上丘列反﹐下居廟反。而﹐一作以。淫﹐一作自。樂﹐葉五教反。〇度世﹐謂度越塵世而仙去也。恣睢﹐放肆也。擔撟﹐軒舉也。淫樂﹐樂之深也。莊子曰「孰居無事淫樂而勸」是【四】。】涉靑雲以泛濫遊兮﹐忽臨睨夫舊鄕。僕夫懷余心悲兮﹐邊馬顧而不行。【一無以字。一無遊字。行﹐葉戶郎反。〇邊﹐旁也﹐謂兩驂也。】思舊故以想象兮﹐長太息而掩涕。泛容與而遐舉兮﹐聊抑志而自弭。【以﹐一作而。像﹐一作象。泛﹐與泛同。〇屈原謂修身念道﹐得遇仙人﹐托與俱遊﹐周曆萬方﹐升天乘雲﹐役使百神﹐而非所樂﹐猶思楚國﹐念故舊﹐欲竭忠信以寧國家。精誠之至﹐徳義之厚也。】指炎神而直馳兮﹐吾將往乎南疑。覽方外之荒忽兮﹐沛𣶈瀁而自浮。【神﹐一作帝。疑﹐一作娭。寬﹐一作覺。𣶈﹐摩朗反﹔瀁﹐以養反﹔一作罔象。浮﹐葉扶毗反。〇南方丙丁﹐其帝炎帝﹐其神祝融。南疑﹐九疑也。沛﹐流貌。𣶈瀁﹐水盛貌。】祝融戒而蹕禦兮﹐騰告鸞鳥迎宓妃。張咸池奏承云兮﹐二女禦九韶歌。使湘靈鼓瑟兮﹐令海若舞𠗦夷。玄螭虫象並出進兮﹐形蟉虯而逶蛇。雌蛻便娟以增撓兮﹐鸞烏軒翥而翔飛。音樂博衍無終極兮﹐焉乃逝以俳洄。【而蹕禦﹐一作其還衡。歌﹐葉居支反。令﹐一作命。𠗦﹐一作馮。螭﹐醜知反。象﹐一作蟓﹐似兩反。玄螭虫象並出進﹐一作列螭象而並進。蟉﹐於九反。虯﹐巨九反。蛇﹐一作迆。蜺﹐五歷﹑五結二反﹐說見騷經。便﹐毗連反。娟﹐於緣反。爾雅疏引作㛹嬛﹐音同。撓﹐而照反。軒﹐一作騫﹐音同﹐其字從烏。翥﹐章庶反。焉﹐尢虔反。逝﹐一作遊﹐非是。以﹐一作而。〇蹕﹐止行人也。禦﹐禦也。咸池﹐堯樂。承云﹐黃帝樂也﹔又曰顓頊樂﹔又曰有虞氏之樂﹐無所稽考﹐未詳孰是﹖二女﹐娥皇﹑女英也。禦﹐侍也。九韶﹐已見騷經。湘靈﹐湘水之神也。海若﹐海神號﹐莊子有北海若。馮夷﹐水仙﹐莊子亦云「馮夷得之﹐以遊大川」﹐又曰「河伯也」。象﹐國語所謂「水之怪龍﹑罔象」也。蟉虯﹐盤曲貌。便娟﹐輕麗貌。撓﹐纒也。翥﹐舉也。博衍﹐寬平之意。焉﹐語詞也。】舒並節以馳騖兮﹐逴絕垠乎寒門。軼迅風於淸源兮﹐從顓頊乎增冰。【逴﹐敕角反﹔一作踔﹐敕孝反。門﹐葉彌巾反。軼﹐音逸。源﹐作涼。〇逴﹐遠也。絕垠﹐天之邊際也。寒門﹐北極之門也也。軼﹐從後出前也。迅﹐疾也。北方壬癸﹐其帝顓頊﹐其神玄冥。北方地寒﹐故有增積之冰。】歷玄冥以邪徑兮﹐乘間維以反顧。召黔羸而見之兮﹐爲余先乎平路。【黔﹐具炎反。羸﹐從羊﹐倫爲反﹔從女﹐余輕反。未知孰是。然二字史記作含靁﹐漢書作黔靁﹐則當爲從羊之羸矣。先下有一道字。〇間維﹐補引孝經緯曰「天有六間。」黔羸﹐舊說天上造化神名﹐或曰水神﹐皆怪妄之說﹐不可考矣。】經營四方兮﹐周流六漠。上至列缺兮﹐降望大壑。【漠﹐漢樂歌作幕。缺﹐一作闕。〇六漠﹐謂六合也。列缺﹐天隙電照也。大壑﹐在渤海柬﹐實惟無底之谷﹐名曰歸墟。】下崢嶸而無地兮﹐上寥靡而無天。視鯈忽而無見兮﹐聽惝怳而無聞。超無爲以至淸兮﹐與泰初而爲鄰。【崢﹐鋤耕反。嶸﹐音宏﹔一作巆。寥﹐一作嵺。聞﹐葉無巾反。〇崢嶸﹐深遠貌。寥廓﹐廣遠也。惝怳﹐耳不諦也。列子曰「泰初者﹐气之始也。」莊子曰「泰初有無﹐無有無名。」屈子本以來者不聞爲憂﹐而願爲方仙之道﹐至此則眞可以後天不老﹐而凋三光矣。下視人世﹐甕盎之間﹐百千蚊蚋﹐須臾之頃﹐萬起萬滅﹐何足道哉﹐何足道哉﹗司馬相如作大人賦﹐多襲其語﹐然屈子所到﹐非相如所能窺其萬一也。】卜居第六【離騷二十四】卜居者﹐屈原之所作也。屈原哀憫當世之人﹐習安邪佞﹐違背正直﹐故陽爲不知者之是非可否﹐而將假蓍龜以決之﹐遂爲此詞﹐發其取捨之端﹐以警世俗。說者乃謂原實未能無疑於此﹐而始將問諸卜人【五】﹐則亦誤矣。屈原旣放﹐三年不得復見﹐竭知盡忠﹐而蔽鄣於讒。心煩慮亂﹐不知所從。【知﹐一作智。無而字。慮﹐作意。乃往見太卜鄭詹尹曰「余有所疑﹐願因先生決之。」【一無乃字。】詹尹乃端策拂龜曰「君將何以教之﹖」【一無將字。〇端﹐正也。策﹐蓍莖也。正之﹐將以筮也。龜﹐龜底殻也。拂之﹐將以卜也。四字曲禮。屈原曰「吾寧悃悃款款﹐朴以忠乎﹖將送往勞來﹐斯無窮乎﹖【悃﹐苦本反。款﹐一作欵﹐苦管反。勞﹐去聲。來﹐如字﹔或亦讀作去聲﹐非是。〇悃款﹐誠貴傾盡之貌。朴﹐質也。勞來﹐來者勞之也。】寧誅鋤艸茅﹐以力耕乎﹖將遊大人﹐以成名乎﹖【鋤﹐一作鉏﹐士魚反。〇鋤﹐去穢助苗也。遊﹐徧謁也。大人﹐猶貴人也。】寧正言不諱﹐以危身乎﹖將從俗富貴﹐以偸生乎﹖【偸﹐音偸﹔舊音兪﹐非是。】寧超然髙舉﹐以保眞乎﹖將哫訾粟斯﹐喔咿儒兒﹐以事婦人乎﹖【哫﹐一作促﹐並音足﹔又子祿反。訾﹐音貲。粟﹐一作栗﹐一作栗。斯﹐一作𢠹【六】﹐音斯。喔﹐音握。咿﹐音伊。儒兒﹐作嚅唲﹐音同。〇哫訾﹐以言求媚也。粟﹐從米﹐詭隨也。其從木者﹐謹飭也﹐非是。斯﹐辭也【七】。喔咿儒兒﹐彊語笑貌。婦人﹐蓋謂鄭袖也。】寧廉潔正直﹐以自淸乎﹖將突梯滑稽﹐如脂如韋﹐以絜楹乎﹖【潔﹐一作絜。突﹐吐忽反。滑﹐音骨。稽﹐音雞。絜﹐胡結反﹔一作潔﹐音苦結反﹐非是。〇突梯﹐滑澾貌。滑稽﹐圓轉貌。脂﹐肥澤。章﹐柔軟也。絜楹﹐未詳﹔或疑絜如大學「絜矩」之絜﹐謂圍束之也。楹﹐屋柱﹐亦圓物﹐又以脂灌韋而絜之﹐是以突梯滑稽而無所止也。未知是否﹖】寧昂昂若千里之駒乎﹖將泛泛若水中之鳧﹐與波上下﹐偸以全吾軀乎﹖【昂﹐五岡反﹔作卬﹐音同。泛﹐一作泛。鳧下有乎字﹐非是。偸﹐一作愉﹐與偸同。〇駒﹐馬之未壯者。鳧﹐野鴨也。】寧與騏驥亢軛乎﹖將隨駑馬之迹乎﹖【軛﹐於革反。〇亢﹐舉也。軛﹐車轅前衡也。】寧與黃鵠比翼乎﹖將與雞鶩爭食乎﹖【黃鵠﹐大鳥﹐一舉千里。騖﹐鴨也。】此孰吉孰凶﹖何去何從﹖【此結上八條﹐正問卜之詞也。】世混濁而不淸﹐蟬翼爲重﹐千鈞爲輕。黃鍾毀棄﹐瓦釜雷嗚。讒人髙張﹐賢士無名。吁嗟默默兮﹐誰知吾之廉貞﹖」【張﹐音帳。吁﹐一作於。默﹐一作嘿。〇此因而自嘆之詞也。蟬翼﹐言輕薄也。黃鍾﹐謂鍾之律中黃鍾者﹐器極大而聲最閎也。瓦釜﹐無聲之物。雷鳴﹐謂妖怪而作聲如雷鳴也。張﹐自侈大也。左傳曰「隨張﹐必棄小國。」詹尹乃釋策而謝曰「夫尺有所短﹐寸有所長。物有所不足﹐智有所不明。數有所不逮﹐神有所不通。用君之心﹐行君之意﹐龜策誠不能知事﹗」【明﹐葉音芒。數﹐所具反。通﹐葉它光反。知下一有此字。〇釋﹐捨也。謝﹐辭也。尺長於寸﹐然爲尺而不足﹐則有短者矣﹔寸短於尺﹐然爲寸而有餘﹐則有長者矣。物有所不足﹐天傾西北﹐地不滿束南之類也。智有所不明﹐堯﹑舜知不徧物﹐孔子不如農圃之類也。數有所不逮﹐如言日月之行﹐𨿽有定數﹐然旣是動物﹐不無贏縮之類是也。神有所不通﹐惠迪者未必吉﹐從逆者未必凶﹐伯夷餓死首陽﹐盜跖壽終牖下之類是也。】漁父第七【離騷二十五】漁父者﹐屈原之所作也。漁父蓋亦當時隱遁之士﹐或曰亦原之設詞耳。屈原旣放﹐遊於江潭﹐行吟澤畔﹐顏色憔悴﹐形容枯槁。【槁﹐音考。】漁父見而問之曰「子非三閭大夫與﹖何故至於斯」【與﹐史作歟。至於斯﹐作而至此。屈原曰「舉世皆濁我獨淸﹐眾人皆醉我獨醒﹐是以見放。」【舉世﹐一作世人。皆﹐史作混。我上有而字﹐下句同。放下有尓字。】漁父曰「聖人不凝滯於物﹐而能與世推移。世人皆濁﹐何不淈其泥而揚其波﹖眾人皆醉﹐何不餔其糟而歠其釃﹖何放深思髙舉﹐自令放爲﹖」】曰下史有夫字。人下史有者字。於下史有萬字。世人﹐史作舉世。皆﹐一作混。淈﹐古沒﹑胡沒二反。淈其泥【八】﹐史作隨其流。波﹐葉補悲反。餔﹐布乎反。歠﹐昌悅反。釃﹐力支反﹔一作醨。深思以下﹐史作懷瑾握瑜而自令見放爲。〇餔﹐食也。歠﹐飲也。糟﹑釃﹐皆酒滓也。以水䍤糟曰躧。醨﹐薄酒也。】屈原曰「吾聞之﹐新沐者必彈冠﹐新浴者必振衣﹐安能以身之察察﹐受物之汶汶者乎﹗【衣﹐如字﹐從史則葉於巾反。安﹐一作誰。汶﹐音問﹐又音昏﹐葉莫悲反﹔從史則葉彌巾反。〇察察﹐潔白也。汶汶﹐玷辱也。】寧赴湘流﹐葬於江魚之腹中﹔安能以皓皓之白﹐而蒙世俗之塵埃乎﹗」】湘﹐史作常﹐音長。葬上史有而字。於﹐史作乎。一無之字。中下史有耳字。皓皓﹐一作皎皎﹔一無而字。塵埃﹐史作溫蠖。若從諸本﹐則埃葉衣字﹐於支反。若從史﹐則白葉蒲各反﹔蠖﹐於郭反﹐而二字自相葉矣。〇溫蠖﹐猶惛憒也。】漁父菀爾而笑﹐鼓枻而去﹐乃歌曰「滄浪之水淸兮﹐可以濯吾纓。滄浪之水濁兮﹐可以濯吾足。」遂去﹐不復與言。【莞﹐胡板反。枻﹐一作栧﹐音曳。一無乃字。吾﹐一作我﹐下句同。濁﹐葉竹六反。〇莞﹐微笑貌。鼓枻﹐扣舡舷也。滄浪之水﹐卽漢水之下流也﹐見禹貢。纓﹐冠索也。】校勘記﹝一﹞一音隘。「音」﹐古逸本﹑掃葉本﹑成化本作「作」。﹝二﹞仙一作僊。「仙」﹐原作「似」﹐據古逸本﹑掃葉本﹑成化本﹑忠雅本攺。﹝三﹞一作俓。「俓」﹐掃葉本﹑成化本皆作「徑」。﹝四﹞孰居無事淫樂而勸是。「是」下﹐古逸本﹑掃葉本﹑成化本﹑忠雅本有「也」字。﹝五﹞而始將問諸卜人。「始」﹐成化本作「姑」。﹝六﹞一作𢠹。「𢠹」﹐古逸本作「撕」﹔掃葉本﹑成化本作「撕」。﹝七﹞斯辭也。原在「其從木者」前﹐今據古逸本﹑掃葉本﹑成化本乙正。﹝八﹞淈其泥。三字原缺﹐據古逸本﹑掃葉本﹑成化本補。楚辭集注卷第六九辯第八九辯者﹐屈原弟子楚大夫宋玉之所作也。閔惜其師忠而放逐﹐故作以述其志云。悲哉﹗秋之爲气也。蕭瑟兮﹐艸木搖落而變衰。憭栗兮﹐若在遠行。登山臨水兮﹐送將歸。【哉﹐一作夫。落下一有兮字。憭﹐音流﹐又音了。〇秋者﹐一歲之運盛極而衰﹐肅殺寒涼﹐陰气用事﹐艸木零落﹐百物凋悴之時﹐有似叔世危邦﹐主昏政亂﹐賢智屏絀﹐姦凶得志﹐民貧財匱﹐不復振起之象。是以忠臣志士﹐遭讒放逐者﹐感事興懷﹐尢切悲嘆也。蕭瑟﹐寒涼之意。憭栗﹐猶淒愴也。在遠行覉旅之中﹐而登髙望遠﹐臨流嘆逝﹐以送將歸之人﹐因離別之懷﹐動家鄕之念﹐可悲之甚也。】泬寥兮﹐天髙而气淸。𡧯𡽦兮﹐收潦而水淸。憯淒增欷兮﹐薄寒之中人。愴怳懭悢兮﹐去故而就新。坎廩兮﹐貧士失職而志不平。廓落兮﹐羈旅而無友生。惆悵兮﹐而私自憐。【泬﹐音血。寥﹐一作嵺。淸﹐疾正反﹔古作瀞﹐一作平。𡧯﹐一作寂。廖﹐一作寥﹐一作潦﹐並音聊。憯﹐七感反。欷﹐虛毅反。中﹐去聲。愴﹐初亮反。怳﹐許昉反。懭﹐口廣反。悢﹐音朗﹐又音亮。廩﹐一作壈﹐並力敢反。貧﹐一作窮。覉﹐一作覊。一無生字﹐非是。憐﹐葉音鄰。〇泬寥﹐曠蕩空虛也﹔或曰蕭條無雲貌。淸﹐無垢薉也。𡧯﹐無人聲。𡽦﹐空虛也。收潦水淸﹐川水夏濁﹐至秋而淸也。憯淒﹐悲痛貌。欷﹐泣嘆貌。愴怳﹑懭悢﹐皆失意貌。去故就新﹐別離也。坎壈﹐不平也。廓落﹐空寂也。惆悵﹐悲哀也。】燕翩翩其辭歸兮﹐禪𡧯漠而無聲。鴈廱廱而南遊兮﹐鵾雞啁哳而悲鳴。【𡧯漠﹐一作寂寞。廱﹐作﹛口廱﹜﹔又作嗈。啁﹐竹交反﹐又張流反。哳﹐陟轄反。〇鴈陰起則南﹐陽起則北﹐避寒燠也。鵾雞﹐似鶴﹐黃白色。啁哳﹐聲繁細貌。】獨申旦而不寐兮﹐哀蟋蟀之宵徵。時亹亹而過中兮﹐蹇淹畱而無成。【亹﹐音尾。〇申﹐重也。亹亹﹐進貌。過中﹐謂漸衰暮也。蹇﹐語詞也。】右一【一】章旣無名﹐舊本連寫﹐或分或合﹐易致差誤。今旣釐正﹐因各標章次以別之。】悲憂窮戚兮獨處廓﹐有美人兮心不繹。去鄕離家兮徠遠客﹐超逍遙兮今焉薄﹖【戚﹐作戚﹐一作蹙﹐並倉歷﹑子六二反。處﹐昌呂反。繹﹐葉以略反。離﹐如字﹐又力智反。徠﹐一作來。客﹐葉苦各反。焉﹐於幹反。〇廓﹐空也。有美人﹐謂屈原也。繹﹐解也。補曰「繹﹐抽絲也。」又恐或是懌字。薄﹐止也。】專思君兮不可化﹐君不知兮可柰何﹗蓄怨兮積思﹐心煩愴兮忘食事。願見兮道余意﹐君之心兮與余異。車旣駕兮朅而歸﹐不得見兮心傷悲。【思﹐一作悤﹐下同。化﹐葉呼瓜反。思﹐去聲。余﹐一作我。一無旣字。朅﹐丘傑反。一無傷字。〇此君字乃指楚王而言。食事﹐食與事也。朅﹐去也。】倚結軨兮長太息﹐涕潺湲兮下沾軾。忼慨絕兮不得﹐中瞀亂兮迷惑。私自憐兮何極﹖心怦怦兮諒直。【軨﹐音零。一無長字。一無下字。忼﹐作慷﹐口朗反。瞀﹐音茂。私﹐一作思。怦﹐普耕反。〇軨﹐車軾下縱橫木也。軾﹐所憑以爲敬者也。怦怦﹐心急貌。】右二皇天平分四時兮﹐竊獨悲此廩秋。白露旣下百艸兮﹐奄離披此梧楸。去白日之昭昭兮﹐襲長夜之悠悠。離芳藹之方壯兮﹐余萎約而悲愁。【廩﹐一作澟﹐音義同。下﹐一作降﹔一作下降。披﹐一作被﹐與披同。藹﹐於蓋反。萎﹐一作委。〇廩秋﹐秋气廩然而寒也。奄﹐忽也﹐遽也。離披﹐分散貌。梧桐﹑楸梓﹐皆早凋。襲﹐入也。藹﹐繁茂也。余﹐宋玉爲屈原之自余也。凡言余及我者﹐皆放此。萎﹐艸木枯也。約﹐窮也。】秋旣先戒以白露兮﹐冬又申之以嚴霜。收恢臺之孟夏兮﹐然欿傺而沈臧。葉煙邑而無色兮﹐枝煩挐而交橫。顏淫溢而將罷兮﹐柯彷佛而萎黃。萷櫹槮之可哀兮﹐形銷鑠而瘀傷。惟其紛糅而將落兮﹐恨其失時而無當。【戒下﹐一有之字。臺﹐一作炱﹐一作魚﹐並他來反。欿﹐與坎同。臧﹐與藏同。煙﹐音於。邑﹐一作䓃。孥﹐女除反。橫﹐葉音黃。罷﹐音疲。佛﹐音費。萎﹐一作委﹐一作𣨙。萷﹐一作𣜎﹐並音梢﹐又音朔。櫹﹐音蕭。槮﹐音森。瘀﹐於去反。糅﹐女救反。而﹐一作之。〇申﹐重也。恢臺﹐廣大貌。欿﹐陷。傺﹐止也。言收斂長養之气﹐使陷止而沈藏也。煙邑﹐傷壞也。煩挐﹐擾亂也。淫溢﹐積漸也。罷﹐毀也﹐乏也。萎﹐枯死也。萷﹐木枝竦也。櫹槮﹐樹長貌。瘀﹐血敗也。惟﹐思也。紛糅﹐眾雜也。】擥騑轡而下節兮﹐聊逍遙以相佯。歲忽忽而遒盡兮﹐恐余壽之弗將。悼餘生之不時兮﹐逢此世之俇攘。澹容與而獨倚兮﹐蟋蟀鳴此西堂。心怵惕而震蕩兮﹐何所憂之多方。卬明月而太息兮﹐步列星而極明。【擥﹐力敢反﹔一作掔﹐啟妍反﹐非是。騑﹐音非。佯﹐一作羊。遒﹐卽由反﹔一作逝﹐非是。弗﹐一作不。依﹐音匡。攘﹐而羊反。一作恇勷﹐一作𧻺躟。澹﹐徒敢反。怵﹐音黜。蕩﹐音蕩。卬﹐音仰﹔一作仰。太﹐一作大。明﹐葉音芒。〇擥﹐持也。騑﹐驂馬也。下節﹐按節也。遒﹐迫也﹐盡也。將﹐長也。俇攘﹐狂遽貌。澹容與﹐徐步也。倚﹐立也。蕩﹐搖動貌。方﹐猶端也。卬﹐望也。】右三竊悲夫蕙華之曾敷兮﹐紛旖旎乎都房。何曾華之無實兮﹐從風雨而飛揚﹗以爲君獨服此蕙兮﹐羌無以異於眾芳。【旖﹐音倚。旎﹐女綺反﹔又云﹕旖﹐一作㫊﹐於可反﹔旎﹐乃可反﹐卽詩阿儺字。揚﹐音揚。〇曾﹐重也。敷﹐布也。旖旎﹐盛貌。都﹐大也。房﹐北堂也﹐詩所謂背﹐蓋古人植花艸之處也。責蕙無實﹐猶騷經責蘭之意。】閔奇思之不通兮﹐將去君而髙翔。心閔憐之慘淒兮﹐願一見而有明。重無怨而生離兮﹐中結軫而增傷。【明﹐葉音芒。重﹐去聲。傷﹐一作慯。〇奇思﹐謂忠信也。有明﹐有以自明也。重﹐深念也。】豈不郁陶而思君兮﹐君之門以九重﹗猛犬狺狺而迎吠兮﹐關梁閉而不通。【狺﹐音銀。〇書云「郁陶乎予心。」𨿽思見君﹐而君門深邃﹐不可至也。天子有九門﹐謂關門﹐遠郊門﹑近郊門﹑城門﹑臯門﹑庫門﹑雉門﹑應門﹑路門也。狺﹐犬爭吠聲。】皇天淫溢而秋霖兮﹐后土何時而得漧﹖塊獨守此無澤兮﹐仰浮雲而永嘆﹗【溢下而﹐一作兮。【漧﹐與幹同﹔一作幹。嘆﹐平聲。〇眾人皆蒙君澤﹐而我獨不沾﹐故仰望而長嘆也。】右四何時俗之工巧兮﹐背繩墨而攺錯。卻騏驥而不乘兮﹐策駑駘而取路。當世豈無騏驥兮﹐誠莫之能善禦。見執轡者非其人兮﹐故局跳而遠去。鳧鴈皆唼夫粱藻兮﹐鳳愈飄翔而髙舉。【錯﹐七故反。不﹐一作弗。駑﹐音奴。駘﹐音臺。無者字。局﹐音局。跳﹐徒聊反。一作駒跳﹔一作駒駣﹐皆非是【二】。鴈﹐一作鶩。唼﹐音翣。一無夫字。愈﹐一作兪。翔﹐一作飄。舉﹐葉音倨。〇騏驥﹐良馬﹐諭賢才也。駑駘﹐諭不肖。禦﹐謂禦馬者。此言今世豈無賢才﹐但君不能用也。馬立不常謂之局。跳﹐躍也。言彼賢才見君之不能用﹐故寧遠引而去也。唼喋﹐鳧鴈食貌。粱﹐米名。藻﹐水艸。言羣小在位﹐食重祿也。風翔髙舉﹐言賢者遁世﹐竄山谷也。】圜鑿而方枘兮﹐吾固知其鉏鋙而難入。眾鳥皆有所登棲兮﹐鳳獨遑遑而無所集。【鑿﹐音造。枘﹐音芮。一無其字。鉏﹐狀所﹑牀舉﹑七魚三反。鋙﹐音語。一無獨字。遑﹐一作惶。〇圜鑿方枘﹐見騷經。鉏鋙﹐相距貌。】願銜枚而無言兮﹐嘗被君之渥洽。太公九十乃顯榮兮﹐誠未遇其匹合。【願﹐一作顧。〇銜枚﹐所以止言者也。枚狀如箸﹐橫銜之﹐兩頭有繣﹐結於項後。渥﹐厚也。洽﹐澤也。事見前篇。】謂騏驥兮安歸﹖謂鳳凰兮安棲﹖變古易俗兮世衰﹐今之相者兮舉肥。【相﹐去聲。〇安歸﹑安棲﹐卽上文遠去髙舉之意。相者﹐謂相馬者。古語云「相馬失之痩﹐相士失之貧。」卽舉肥之意也。】騏驥伏匿而不見兮﹐鳳皇髙飛而不下。鳥獸猶知褱徳兮﹐何云賢士之不處﹖【下﹐葉音戶。褱﹐一作懷。〇言有徳則異物可懷﹐無徳則同類難致【三】。】驥不驟進而求服兮﹐鳳亦不貪餧而妄食。君棄遠而不察兮﹐𨿽願忠其焉得﹖【餧﹐於僞反【四】。〇服﹐駕車也。言士不求君﹐君當求士也。】欲𡧯漠而絕端兮﹐竊不敢忘初之厚徳。獨悲愁其傷人兮﹐馮鬱鬱其何極﹖【漠﹐一作嘆﹐一作寞。馮﹐作憑。其何﹐一作之安。〇絕端﹐謂滅其端緒﹐不使人知也。初之厚徳﹐卽上文嘗被渥洽也。】右五霜露慘淒而交下兮﹐心尙𠂷其弗濟。霰雪雰糅其增加兮﹐乃知遭命之將至。願徼幸而有待兮﹐泊莽莽與壄艸同死。【慘﹐作惽。𠂷﹐一作幸。二字一作徜徉﹐非是。糅下其﹐一作而。徼﹐古堯反。泊﹐一作汨。莽﹐莫古反﹔下有一兮字。壄﹐一作埜﹐並野字。死﹐葉去聲。〇霜露下而霰雪加﹐諭衰亂之愈甚也。泊﹐止也。莽莽﹐艸盛也。幸望至再而卒不能免也。】願自直而徑性兮﹐路壅絕而不通。欲循道而平驅兮﹐又未知其所從。然中路而迷惑兮﹐自厭按而學誦。性愚陋以褊淺兮﹐信未達乎從容。竊美申包胥之气晟兮﹐恐時世之不固【五】。【直﹐一作往。往﹐一作遊﹔疑或當作逝【六】。欲﹐一作願。厭﹐作壓﹐並益涉反。按字從手。誦﹐葉夕恭反。褊﹐卑善反。乎﹐一作於。此上四句﹐作然中路而迷惑兮﹐悲蹭蹬而無歸。性愚陋以褊淺兮﹐自壓按而學詩。蘭蓀雜於蕭艾今﹐信未達其從容。今按﹕歸﹑詩與容不韻﹐俗本誤也。晟﹐一作盛。固﹐當作同﹐葉通﹑從﹑誦﹑容韻。〇厭﹑按﹐皆抑止之意。言欲速則不達﹐欲緩則無巧﹐故自抑而止也。學誦﹐未詳。王注以爲吟詩禮﹐未知是否﹖褊﹐急也﹐狹也。從容﹐宛轉委曲之意。申包胥﹐楚大夫也。伍子胥得罪於楚﹐將適吳﹐見申包胥﹐謂曰「我必亡郢。」申包胥曰「子能亡之﹐我能存之。」子胥奔吳﹐爲吳王闔閭臣﹐興兵而伐楚﹐破郢﹐昭王出奔。於是申包胥乃之秦請救兵﹐鶴立於秦庭﹐啼呼悲泣﹐七日七夜不絕聲﹐勺飲不入於口﹐秦伯哀之﹐爲發兵救楚﹐昭王復國。此言己能爲包胥之事﹐但恐時世不同﹐不爲人所信耳。】何時俗之工巧兮﹐滅規榘而攺鑿。獨耿介而不隨兮﹐願慕先聖之遺教。處濁世而顯榮兮﹐非余心之所樂。與其無義而有名兮﹐寧窮處而守髙。【鑿﹐葉音造。教﹐葉音告。樂﹐葉五告反。髙﹐葉孤到反﹐又苦浩反。】食不偸而爲飽兮﹐衣不苟而爲溫。竊慕詩人之遺風兮﹐願托志乎素餐。蹇充倔而無端兮﹐泊莽莽而無垠。無衣裘以禦冬兮﹐恐溘死而不得見乎陽春。【偸﹐他鉤反。一無兩而字。餐﹐一作飡﹐音孫。倔﹐俱物﹑巨物二反。禦﹐音禦﹔一作禦。死下﹐一無而字。〇偸﹐卽偸也。言衣食固非不欲其溫飽﹐但不可以非義而苟偸以得之耳﹐故寧不素餐﹑無衣裘而饑凍以死也。詩人言「不素餐兮」﹐見伐檀篇。素﹐空。餐﹐食也。謂無功徳而空食其樣也。充倔﹐記作充詘。注謂喜失節貌。禦﹐止也。】右六【舊本此章誤分竊美申包胥以下爲別章﹐並誤以同字爲固字﹐旣斯語脈﹐又不叶韻﹐又使章數增減不定﹐今皆正之。】靚杪秋之遙夜兮﹐心繚悷而有哀。春秋逴逴而日髙兮﹐然惆悵而自悲。四時逓來而卒歲兮﹐陰陽不可與儷偕。【靚﹐音靜﹐一作㵾﹐千定反。冷﹐寒也。繚﹐音了。悷﹐靈帝反【七】﹔又音列﹔又作㤡。哀﹐如字﹐又葉音衣。逴﹐竹角反。悲﹐葉補皆反﹐又如字。逓﹐本作遞﹐一作疊。儷﹐音戾。偕﹐如字﹐又葉居支反。〇靚﹐與靜同。杪﹐末也。繚﹐繳繞也。悷﹐悲結也。逴﹐遠也。逓﹐更易也。儷﹐偶也。不可偶而與之偕﹐言彼去而己畱也。】白日晼晚其將人兮﹐明月銷鑠而減毀。歲忽忽而遒盡兮﹐老冉冉而愈㢮。心搖悅而日𠂷兮﹐然怊悵而無冀。中僭惻之淒愴兮﹐長太息而增欷。【晼﹐音宛。忽﹐一作曶。道﹐字由反。老﹐一作壽。愈㢮﹐一作兪施﹐音義同。搖﹐一作遙﹔一作愮。𠂷﹐一作幸。冀﹐葉上聲。之﹐一作而。欷﹐葉上聲。〇晼晚﹐景昳也。入﹐落也。銪鑠減毀﹐謂缺也。㢮﹐放也。搖﹐動也。冀﹐望也。心謂旣老將有所遇﹐故搖悅而日幸﹐然卒自知其無所望也。】年洋洋以日往兮﹐老嵺廓而無處。事亹亹而覬進兮﹐蹇淹畱而躊躇。【以﹐一作而。嵺﹐一作𡽦。覬﹐音翼。躇﹐葉丈呂反。〇嵺廓﹐空也。】右七何泛濫之浮雲兮﹐猋廱蔽此明月﹗忠昭昭而願見兮﹐然霠曀而莫達。【泛﹐與泛同。猋﹐卑遙反。廱﹐一作壅。然﹐一作蔽。霠﹐音陰﹔一作雰。〇猋﹐速疾貌。言浮雲之蔽月﹐以比讒賊之害賢也。霠﹐云覆日也。曀﹐陰風也。】願皓日之顯行兮﹐云蒙蒙而蔽之。竊不自料而願忠兮﹐或黕點而污之。【蒙﹐一作蒙。料﹐一作聊。黕﹐丁感反。污﹐烏故反。此二之字叶韻。〇料﹐量也。黕點﹐垢污沾辱也。】堯舜之抗行兮﹐瞭冥冥而薄天。何險巇之嫉妬兮﹐被以不慈之僞名﹖【瞭﹐音了﹔一作杳﹐音義並見九章。】彼日月之照明兮﹐尙黯黮而有瑕。何況一國之事兮﹐亦多端而膠加﹗【黯﹐鄔感反。黮﹐徒感反。有瑕﹐一作不假﹐非是。膠﹐豪加﹑丘加二反。〇黯黮﹐云黑﹔黯黮日月﹐使有瑕也。膠加﹐戾也。】被荷裯之晏晏兮﹐然潢洋而不可帶。旣驕美而伐武兮﹐負左右之耿介。憎慍惀之修美兮﹐好夫人之慷慨。眾踥蹀而日進兮﹐美超遠而逾邁。農夫輟耕而容與兮﹐恐田野之蕪穢。事綿綿而多私兮﹐竊悼後之危敗。世雷同而炫曜兮﹐何毀譽之昧昧。【被﹐音披﹐又如字。裯﹐音刀。晏﹐一作炅。潢﹐戶廣反。洋﹐音養。驕﹐一作憍。耿﹐古幸反。慍惀﹑好夫慨﹑踥蹀﹑逾﹐並見九章。穢﹐葉鳥怪反。綿綿﹐一作綿綿。〇此亦謂有美名而無實用者也。驕美﹐自矜其美也。伐武﹐自誇其武也。負﹐恃也。左右﹐侍臣也。耿介﹐亦剛勇之意也。農夫輟耕而容與﹐言不卹國政而嬉遊也。多私﹐徇己意﹑任女謁﹑聽讒言之類也。雷同﹐雷聲相似﹐有同無異也。人君矜能自用﹐荒怠邪僻﹐臣下又承其意﹐莫之敢達﹐是以毀譽不核﹐而聰明廱蔽﹐國事膠加也。】今修飾而窺鏡兮﹐後尙可以竄藏。願寄言夫流星兮﹐羌鯈忽而難當。卒廱蔽此浮雲兮﹐下暗漠而無光。【今﹐一作余。窺﹐一作視。鯈﹐一作倐。卒﹐一作上。廱﹐一作壅【八】。〇修飾窺鏡﹐謂修徳行政而聽人言﹑考往事以自鑑也。尙可竄藏﹐言尙可以潛伏而不至於滅亡也。寄言﹐欲附此言以諫誨其君也。流星旣不可值﹐則卒爲廱蔽而不可解矣。右八【此章首尾專言廱蔽之禍﹐而舊本誤分荷裯以下爲別章﹐今正之。】堯舜皆有所舉任兮﹐故髙枕而自適。諒無怨於天下兮﹐心焉取此怵惕﹖乘騏驥之瀏瀏兮﹐馭安用夫彊策﹖諒城郭之不足恃兮﹐𨿽重介之何益﹖【舉﹐一作專。焉﹐一作安。乘﹐一作六。瀏﹐流﹑柳二音。彊﹐巨良反。策﹐一作莢。〇瀏瀏﹐言如水之流也。言所任得人﹐無怨於下﹐則不假威刑﹐自成美化不然則𨿽有城郭甲兵﹐不足恃矣。】邅翼翼而無終兮﹐忳惛惛而愁約。生天地之若過兮﹐功不成而無效。【忳﹐徒渾反。惽﹐音昏。約﹐葉音要。〇邅﹐行不進。約﹐窮約也。生天地﹐謂人生天地之間也。若過﹐言如行所經歷﹐不久畱也。古詩云「人生天地間﹐忽如遠行客」是也。】願沈滯而不見兮﹐尙欲布名乎天下。然潢洋而不遇兮﹐直怐愗而自苦。【不﹐一作無。下﹐葉音戶。怐愗﹐一作𢛑愗﹐上遘﹑寇二音﹐下音茂。苦﹐一作若﹐一作善﹐皆非是。〇怐愗﹐愚也。言欲退而自修以立名於世﹐然亦未有所遇以著其節﹐空愚昧而自苦耳。】莽洋洋而無極兮﹐忽翺翔之焉薄﹖國有驥而不知乘兮﹐焉皇皇而更索﹖【更﹐平聲。索﹐山格反﹐葉蘇各反。】宵戚謳於車下兮﹐桓公聞而知之。無伯樂之善相兮﹐今誰使乎譽之﹖罔流涕以聊慮兮﹐惟著意而得之。紛忳忳之願忠兮﹐妬被離而鄣之﹖【謳下﹐一有歌字。相﹐息亮反。譽﹐一作訾﹐音貲。著﹐直略反【九】。忳﹐一作純。被﹐一作披。鄣﹐一作彰﹐非是。〇寧戚見前篇。著意﹐猶言著乎心﹐言存於心而不釋也。桓公惟心常在於求賢﹐故聞寧戚之歌而知其非常人也。忳忳﹐專壹貌。】願賜不肖之軀而別離兮﹐放遊志乎雲中。乘精气之摶摶兮﹐騖諸神之湛湛。驂白霓之習習兮﹐歷羣靈之丰丰。【志﹐一作意。搏﹐度官反。湛﹐舊音羊戎反。驂﹐一作參﹐一作六。靈﹐一作神。〇旣爲讒妬所鄣﹐故願乞身而去也。精气﹐謂日月。摶﹐與團同。湛湛﹐厚集貌。習習﹐飛動貌。丰丰【一〇】﹐言多也。】左朱雀之茇茇兮﹐右蒼龍之躍躍。屬雷師之闐闐兮﹐通飛廉之衙衙。【雀﹐一作榮﹐非是。茇﹐一作筏﹐一作拔﹐皆音斾﹔一作笑﹐於表反﹐非是。躍﹐其俱反﹔又作躩﹐音同。屬﹐之欲反。闐﹐音田。通﹐一作道。衙﹐五乎反﹐又牛呂反﹐又音魚。〇茇茇﹐飛揚之貌。躍躍﹐行貌。闐闐﹐鼓聲。衙衙﹐亦行貌。】前輕輬之鏘鏘兮﹐後輜乘之從從。載云旗之委蛇兮﹐扈屯騎之容容。【輕﹐一作輊﹐音致﹐非是。輬﹐臥車﹐音涼。從﹐楚紅反。委﹐一作逶。屯﹐徒渾反。〇輕輬﹐車之輕而有窗者。招魂注云「軒﹑輬﹐皆輕車名」是也。鏘鏘﹑從從﹐皆其鸞聲也。輜﹐軿車前衣車後者也。】計專專之不可化兮﹐願遂推而爲臧。賴皇天之厚徳兮﹐還及君之無恙。【恙﹐葉音羊。〇言我但能專於君﹐而不可化﹐故今只願推此而爲善﹐明本性固然﹐非擇而爲之也。又言若以皇天之靈使吾君及此無恙之時而一寤焉﹐則是吾之深願也。說文﹕「恙﹐憂也。」一曰虫入腹食人心﹐古者艸居﹐多被此毒﹐故相問無恙乎。】右九【此章首言前聖之可法﹐次言己志之不伸﹐次願乞身以遠去﹐而終不忘於𥸤天以正其君﹐文意方足。而舊本誤分願賜不肖之軀以下爲別章﹐則前段無尾﹐後段無首﹐而不成文矣﹐今正之。】校勘記﹝一﹞右一。古逸本﹑掃葉本﹑成化本此下無「章」至「以別之」二十八字夾注。﹝二﹞一作駒駣皆非是。「駒駣皆」﹐忠雅本作「駶駣者」。﹝三﹞無徳則同類難致。「難」﹐掃葉本﹑成化本作「莫」。﹝四﹞餧於僞反。「反」下﹐古逸本﹑掃葉本﹑成化本下有「焉於虔反」四字。﹝五﹞恐時世之不固。「固」﹐古逸本作「同」。﹝六﹞疑或當作逝。「疑」﹐成化本﹑聽雨本作「直」。﹝七﹞悷靈帝反。「靈」﹐原作「虛」﹐據古逸本﹑掃葉本﹑成化本攺。﹝八﹞廱一作壅。原作「壅一作麋」﹐據古逸本﹑掃葉本﹑成化本﹑忠雅本乙正。﹝九﹞著直略反。此四字原闕﹐據古逸本﹑掃葉本﹑成化本補。﹝一〇﹞丰丰。下「丰」字原作「之」﹐據古逸本﹑掃葉本﹑忠雅本攺。楚辭集注卷第七招魂第九招魂者﹐宋玉之所作也。古者人死﹐則使人以其上服升屋﹐履危北面而號曰「臯﹗某復。」遂以其衣三招之﹐乃下以覆屍。此禮所謂復。而說者以爲招魂復魄﹐又以爲盡愛之道而有禱祠之心者﹐蓋猶冀其復生也。如是而不生﹐則不生矣﹐於是乃行死事。此制禮者之意也。而荊楚之俗﹐乃或以是施之生人﹐故宋玉哀閔屈原無罪放逐﹐恐其魂魄離散而不復還﹐遂因國俗﹐托帝命﹐假巫語以招之。以禮言之﹐固爲鄙野﹐然其盡愛以致禱﹐則猶古人之遺意也。是以太史公讀之而哀其志焉。若其譎怪之談﹐荒淫之志﹐則昔人蓋已誤其譏於屈原﹐今皆不復論也。朕幼淸以廉潔兮﹐身服義而未沬。主此盛徳兮﹐牽於俗而蕪穢。【潔﹐一作挈。沬﹐莫昧反。穢﹐烏會反。或疑主上有朕字。〇此宋玉代爲屈原之詞。言朕者﹐爲原之自朕也。幼﹐少也﹐言其性然也。淸者﹐其志之不雜。廉者﹐其行之有辯。潔者﹐其身之不污。服﹐行也。沬﹐與昧同。牽﹐引也。蕪穢﹐田不治而多艸也。又言己之所行﹐𨿽常以此盛徳爲主﹐然而牽於世俗﹐亦不能無所蕪穢。蓋其自厲之嚴﹐而常恐不善之加乎己也。】上無所考此盛徳兮﹐長離殃而愁苦。【離﹐一作罹。此兩句通下章爲一韻。〇上﹐君也。考﹐察也。】帝告巫陽曰「有人在下﹐我欲輔之。魂魄離散﹐汝筮予之。」【巫﹐一作﹛一從工﹜。在﹐一作於。下﹐葉音戶。輔﹐葉音甫。予﹐音與﹔一作與。〇帝﹐天帝也。女曰巫﹐陽其名也。玉假立天帝及巫陽以爲辭端。人﹐謂屈原也。宋玉設帝告巫陽﹐有賢人在下﹐我欲輔之﹐然其魂魄離散﹐身將顚沛﹐故使巫陽筮問所在﹐求而與之﹐使反其身也。】巫陽對曰「掌㝱﹗上帝其命難從﹗若必筮予之﹐恐後之謝﹐不能復用巫陽焉。」㝱﹐音夢﹔一作夢。一無命字。之謝﹐一作謝之﹔一無之字。陽﹐葉弋公反。〇此一節巫陽對語不可曉﹐恐有脫誤。然其大意似謂帝命有不可從者﹐如必筮其所在﹐而後招以與之﹐則恐其離散之遠﹐而或後之﹐以至䢐謝﹐且將不得復用巫陽之技矣。】乃下招曰「魂兮歸來﹗去君之恆幹﹐何爲乎四方些﹖捨君之樂處﹐而離彼不祥些。【歸來﹐一作徠歸。恆﹐胡登反。一無乎字。乎﹐一作兮。些﹐蘇賀反。捨﹐一作捨。離﹐一作罹。〇巫陽旣封如上語﹐卽不復筮﹐亦不俟帝名之可否﹐而徑下招於四方﹐庶其未遠而或值之也。恆﹐常也。幹﹐體也。些﹐說文云「語詞也。」沈存中云「今夔峽﹑湖湘及南﹑北江獠人﹐凡禁咒句尾皆稱「些」﹐乃楚人舊俗。西域咒語末皆云「娑婆訶」﹐亦三合而爲「些」也。」捨﹐置也。祥﹐善也。此下乃歷詆上下四方之不善﹐而盛稱楚國之樂也。】魂兮歸來﹗東方不可以托些。長人千仞﹐惟魂是索些。十日代出﹐流金鑠石些。彼皆習之﹐魂往必釋些。歸來歸來﹗不可以托些。【索﹐葉先各反。鑠﹐詩若反。石﹐葉時若反。釋﹐葉詩若反。歸來歸來﹐一作魂兮歸來﹐一作歸來兮﹔通下六章並同。〇托﹐寄也。八尺曰仞。索﹐求也。言東方有長人之國﹐人髙千仞﹐主求人魂而食之也。鑠﹐銷也。言東方有扶桑之木﹐十日並在其上﹐以次更行﹐其熱酷烈﹐金石堅剛皆爲銷釋也【一】。彼﹐謂其處居人也。釋﹐解也。】魂兮歸來﹗南方不可以止些。雕題黑齒﹐得人肉以祀﹐以其骨爲醢些。蝮蛇蓁蓁﹐封狐千里些。雄虺九首﹐往來鯈忽﹐吞人以益其心些。歸來歸來﹗不可以久淫些。【黑﹐一作墨。一無肉字。以﹐一作而。醢﹐葉呼彼反。蝮﹐音福。蓁﹐音臻。虺﹐許鬼反。絳﹐一作倐。無以字。〇雕﹐畫也。題﹐頟也。雕刻其肌﹐以丹靑湼之也。南人常食蠃蜯【二】﹐得人之肉﹐則用以祭神﹐復以其骨爲醤而食之﹐今湖南﹑北有殺人祭鬼者﹐卽其遺俗也。蝮﹐大蛇也。蓁蓁﹐積聚之貌。山海經﹕「蝮蛇﹐色如綬文﹐大者百餘斤﹐一名反鼻蛇。」封狐﹐大狐也﹐健走千里﹐求食也。虺﹐亦蛇也。九首﹐一身九頭也。鯈忽﹐疾急貌。說已見天問矣。淫﹐淹也。】魂兮歸來﹗西方之害﹐流沙千里些。旋入雷淵﹐爢散而不可止些。𠂷而得脫﹐其外曠宇些。赤蟻若象﹐玄蠭若壺些。五榖不生﹐藂菅是食些。其土爛人﹐求水無所得些。彷徉無所倚﹐廣大無所極些。歸來歸來﹗恐自遺賊些。【旋﹐辭戀反。淵﹐一作泉﹐非是﹐蓋避唐諱也。爢﹐莫爲反。𠂷﹐一作幸。蟻﹐一作蟻。蠭﹐一作蜂﹐一作𧒒﹐並音峯。壺﹐葉行古反。藂﹐一作叢。菅﹐一作姦﹐並音姦。彷﹐蒲忙反﹔一作仿【三】」。徉﹐一作佯。遺﹐已季反。〇流沙﹐已見騷經。爢﹐碎也。曠宇﹐無人之土也。蟻﹐蚍蜉也。壼﹐幹瓠也。藂﹐叢生也。菅﹐茅屬﹐髙者至丈餘﹐可以食牛。言其地不生五穀﹐其人但食此菅艸也。又言西方之土﹐溫暑而熱﹐燋爛人肉﹐渴欲求水﹐不可得之。今環﹑靈﹑夏之間有旱海【四】﹐六七百里無水泉﹐卽其證也。倚﹐依也。西方之土【五】﹐廣大遙遠﹐無所臻極﹐𨿽欲彷徉求所依止﹐不可得也。自遺賊﹐自予賊害也。」】魂兮歸來﹗北方不可以止些。增冰峨峨﹐飛雪千里些。歸來歸來﹗不可以久些。【久﹐葉居止反。〇言北方常寒﹐其冰重累﹐峨峨如山﹐涼風急時﹐疾雪隨之﹐飛行千里﹐乃至地也。】魂兮歸來﹗君無上天些。虎豹九關﹐啄害下人些。一夫九首﹐拔木九千些。犲狼從目﹐往來侁侁些。懸人以娭﹐投之深淵些。致命於帝﹐然後得瞑些。歸來歸來﹗往恐危身些。【上﹐上聲。天﹐葉鐡因反。千﹐葉七因反。從﹐卽容反﹔又足用反﹐非是【六】。侁﹐葉式巾反﹔一作莘。懸﹐一作縣。娭﹐一作嬉﹐許其反﹔一作娛。淵﹐葉一因反。瞑﹐葉芒丁反﹔一作眠。〇虎豹九關﹐言天門九重﹐虎豹守之﹐下人有欲上者﹐則嚙殺之也。又有丈夫﹐一身九頭﹐從朝至暮﹐拔大木九千枚也。從﹐豎也。侁侁﹐眾貌。投﹐擿也。犲狼得人﹐先懸其頭﹐用之娭戲﹐已乃擿於深淵而棄之也。瞑﹐臥也。言投人已訖﹐致其所受之命於天帝﹐然後乃得眠臥也。】魂兮歸來﹗君無下此幽都些﹗土伯九約﹐其角觺觺些。惇脄血拇﹐逐人駓駓些。參目虎首﹐其身若牛些。此皆甘人。歸來歸來﹗恐自遺災些﹗【一無此字。都﹐葉丁奚反。觺﹐一作𦡼﹐音疑﹐又牛力反。脄﹐一作脢﹐並音梅﹐又每﹑妹二音。拇﹐莫垢反﹐又音母。駓﹐音丕。參﹐一作三﹐蘇甘反。牛﹐葉魚奇反。遺﹐去聲。災﹐一作菑﹐與災同﹐葉子私反。〇幽都﹐地下后土所治也。地下幽冥﹐故稱幽都。土伯﹐后土之侯伯也。約﹐屈也。觺觺﹐角利貌。其身九屈﹐有角觸害人也。惇﹐厚也。脄﹐背也。拇﹐手大指也。駓駓﹐走貌。參﹐三也。甘﹐美也。言此物食人以爲甘美也。】魂兮歸來﹗入修門些。工祝招君﹐背行先些。秦篝齊縷﹐鄭綿絡些。招具該備﹐永嘯呼些。魂兮歸來﹗反故居些。【門﹐葉莫連反。背﹐音倍。篝﹐古侯反。綿﹐一作綿。絡﹐葉力戶反。呼﹐葉胡故反。居﹐葉舉慮反。〇修門﹐郢城門也﹐已見九章。工﹐巧也。男巫曰祝。背﹐倍也﹐倍行以鄕魂﹐先行以導之也。篝﹐落也﹐又曰籠也﹐可燻衣。縷﹐綫也。綿﹐纒也。絡﹐縛也。秦﹑齊﹑鄭﹐蓋其國工善爲此也。招具﹐卽謂此上三物﹐禮所謂上服也。該﹐亦備也。嘯呼﹐卽所謂皐也。】天地四方﹐多賊姦些。像設君室﹐靜閒安些。【地﹐一作𡒰﹔一作𡑸。君﹐一作居。閒﹐音閒。〇賊﹐害也。姦﹐惡也﹐卽上所言虎豹之等也。像﹐蓋楚俗人死則設其形貌於室而祠之也。】髙堂邃宇﹐檻層軒些。層臺累榭﹐臨髙山些。网戶朱綴﹐刻方連些。冬有穾廈﹐夏室寒些。川谷徑復﹐流潺湲些。光風轉蕙﹐泛崇蘭些。經堂入奧﹐朱塵筵些。【网﹐一作罔。穾﹐於叫反。廈﹐胡雅反﹔一作夏。川﹐一作溪。徑﹐一作經。泛﹐音泛。經﹐一作徑﹔古作升。奧﹐烏到反﹔古作隩。〇邃﹐深也。檻﹐楯也。從曰檻﹐橫曰楯。軒﹐樓版也。層﹑累﹐皆重也。無木謂之臺﹐有木謂之榭﹔又曰凡屋無室曰榭。臨髙山﹐言其髙出於山上﹐而下臨其山也。网戶者﹐以木爲門扉而刻爲方目﹐使如羅网之狀﹐卽漢所謂罘罳。而程泰之以爲今之亮隔﹐其說是也。朱綴者﹐以朱丹飾其交級之處﹐使其所刻之方相連屬也。穾﹐深也﹐隱暗處。爾雅﹕「東南隅謂之穾【七】。」廈﹐大屋也﹐謂溫室也。盛夏暑熱﹐則有洞達陰堂﹐其內寒涼也。流源爲川﹐注溪爲谷。徑﹐過也。復﹐反也。言所居之舍激導川水徑過園庭回通反復﹐其流急疾又潔淨也。光風﹐謂雨止日出而風艸木有光也。轉﹐搖也。泛﹐猶泛。泛﹐搖動貌也。崇﹐髙也。西南隅謂之奧。塵﹐承塵也。莚﹐竹席也。鋪陳曰莚﹐藉之曰席。言風自蘭蕙之間﹐經由堂中﹐以入於奧與塵筵之間也。】砥室翠翹﹐掛曲瓊些。翡翠珠被﹐爛齊光些。蒻阿拂壁﹐羅幬張些。纂組綺縞﹐結琦璜些。【砥﹐音咫。翹﹐祈堯反。掛﹐一作絓﹐古賣反。瓊﹐葉渠陽反。蒻﹐音弱。幬﹐音儔。纂﹐作管反﹔一作綦。組﹐音祖。縞﹐音杲。琦﹐一作奇。璜﹐音黃。﹔〇砥﹐礪石也。谷梁云「天子之桷﹐斲之礱之﹐加密石焉」注云以細石磨之。翹﹐鳥尾長毛也。掛﹐懸也。曲瓊﹐玉鉤也。翡﹐赤羽雀。翠﹐靑羽雀。蒻﹐蒻席也。阿﹐曲隅也。拂﹐薄也。以蒻席替壁之曲也。幬﹐禪帳也。纂﹐組綬類也。纂似組而赤。綺﹐文繒也。縞﹐細繒也。言幬帳皆用綺縞﹐又以纂組結束﹐玉璜爲飾也。】室中之觀﹐多珍怪些。蘭膏明燭﹐華容備些。二八侍宿﹐射逓代些。【珍﹐俗作珎。怪﹐俗作怪。燭﹐一作﹛火屬﹜。備﹐葉步介反。射﹐音亦。逓﹐一作遞。〇金玉爲珍﹐詭異爲怪。蘭膏﹐以蘭香煉膏也。華容﹐謂美人也。二八﹐二列也。大夫有二列之樂﹐故晉悼公賜魏絳女樂二八﹐歌鍾二肆也。射﹐猒也。逓﹐更也。意有猒倦則使更相代也】九侯淑女﹐多迅眾些。盛鬋不同制﹐實滿宮些。【眾﹐葉直恭反。鬋﹐音翦。〇九侯淑女﹐設言商九侯淑女﹐入之紂﹐而不喜淫者也。迅眾﹐未詳。鬋﹐鬢也。制﹐法也。盛飾理鬢其制不同皆來實滿充後宮也。】容態好比﹐順彌代些。弱顏固植﹐謇其有意些。姱容修態﹐絚洞房些。蛾眉曼睩﹐目騰光些。【姱﹐苦瓜反。絚﹐古鄧反﹔一作縆﹐與亙同。蛾﹐一作娥。曼﹐音萬﹔一作睇。睩﹐音祿。〇姱﹐好貌。修﹐長也。絚﹐竟也。洞﹐深也。曼﹐長而輕細之貌。睩﹐目睞謹也。騰﹐發也。】靡顏膩理﹐遺視矊些。離榭修幕﹐侍君之閒些。【膩﹐女吏反。矊﹐音綿﹔一作𥌣﹐又作﹛上綿下目﹜。閒﹐音閒﹐葉許研反。〇靡﹐致也。膩﹐滑也。遺視﹐竊視也。矊﹐脈也﹐方言「黸瞳之子謂之矊。」注云「矊﹐邈也。」離﹐別也。修﹐長也。幕﹐大帳也。閒﹐閒暇也。」】翡帷翠帳﹐飾髙堂些。紅壁沙版﹐玄玉之梁些。【帳﹐一作幬。一無之字。〇翡翠﹐已見上。紅﹐赤白色。沙﹐丹砂也。】仰観刻桷﹐畫龍蛇些。坐堂伏檻﹐臨曲池些。芙蓉始發﹐雜芰荷些。紫莖屏風﹐文緣波些。文異豹飾﹐侍陂阤些。軒輬旣低﹐步騎羅些。蘭薄戶樹﹐瓊木籬些。魂兮歸來﹗何遠爲些﹖【桷﹐音角。蛇﹑池﹐並葉徒河反。緣﹐一作綠。陂﹐音頗﹐又音波。陁﹐音駞﹔一作陀。輬﹐音涼。籬﹐葉音羅。爲﹐葉音訛。〇桷﹐椽也。春秋﹕「刻桓宮桷。」此蓋刻爲龍蛇而彩畫之也。坐堂伏檻﹐堂可坐而檻可憑伏也。芙蓉﹑芰荷﹐已見騷經。屏風﹐水葵也﹐義名鳧葵﹐又名防風﹐卽荇菜也﹐生水中﹐莖紫色。文緣波﹐言葵之文采﹐風起水動﹐卽緣波而生也。陂陁﹐長陛也。言侍從之人﹐皆衣虎豹之文﹑異采之飾﹐侍衛階陛也。或曰﹕從君遊陂陁之中也。軒﹐曲輈藩車也﹔輬﹐臥車也。皆輕車也。低﹐俛也。凡車行之勢﹐低昂﹐詩所謂「如輊如軒」者也。此則指其方低而未昂﹐方輊而未軒之時而言耳。徒行爲步﹐乘馬爲騎。羅﹐列也。言官屬之從衛者﹐羅列而待發也。艸木叢生曰薄。瓊木﹐嘉木之美名也。言蘭薄當戶而種﹐又以嘉木爲籬落也。何遠爲﹐言何以遠去爲哉。】室家遂宗﹐食多方些。稻粢穱麥﹐挐黃粱些。大苦醎酸﹐辛甘行些。肥牛之腱﹐臑若芳些。和酸若苦﹐陳吳羹些。胹鱉炮羔﹐有柘漿些。鵠酸臇鳧﹐煎鴻鶬些。露雞臛蠵﹐厲而不爽些。【穱﹐音捉。挐﹐女居反。醎﹐一作咸。行﹐葉胡郎反。腱﹐居言反。臑﹐仁珠反﹔一作臑﹐音耎﹔一作胹﹐音而﹔又作﹛而灬﹜﹐而兗反。若﹐一作弱。羹﹐葉音郎。胹﹐音而﹔一作臑﹐一作濡。炮﹐蒲交反。柘﹐一作蔗。臇﹐子兗反。鶬﹐音倉。臛﹐呼各反﹔一作𦞦﹐又音霍。蠵﹐一作𧔍﹐音攜﹔又以規﹑煎圭二反。爽﹐葉音霜。〇室家﹐宗族也。宗﹐尊也。言君旣歸來﹐則室家之眾﹐皆來宗尊﹐當爲設食﹐其方法多端也。稻﹐今秔﹑糥二米也。粢﹐稷也﹐亦名穄。穱﹐擇也。稱麥﹐稻處種麥﹐而擇取其先熟者也。挐﹐糅也。黃粱﹐出蜀﹑漢﹑商﹑浙間亦種之﹐香美逾於諸粱﹐號爲竹根黃。言此數種之來﹐相雜爲飯也。大苦﹐豉也。咸﹐鹽也。酸﹐酢也。辛﹐謂椒姜也。甘﹐謂飴蜜也。腱﹐筋頭也。臑若﹐熟爛也﹔或曰若﹐謂杜若﹐用以煮肉﹐去腥而香也。若苦之若﹐則訓及也。吳羹﹐吳人工作羹也。胹﹐煮也。羔﹐羊子也。炮﹐合毛裹物而燒之也。柘﹐藷蔗也。言取藷蔗之汁爲漿飲也。鵠﹐鴻鵠也。臇﹐以酢漿烹之爲羹也。朧﹐臛少汁也。鳧﹐野鴨也。鴻﹐鴻鴈也。鶬﹐鶬鶴也。露難﹐露棲之雞也。有菜曰羹﹐無菜曰臛。蠵﹐大龜之屬也。厲﹐烈也。爽﹐敗也﹐楚人名羹敗曰爽。老子曰「五味令人口爽。」】粔籹蜜餌﹐有餦餭些。瑤漿𧖅勺﹐實羽觴些。挫糟凍飲﹐酎淸涼些。華酌旣陳﹐有瓊槳些。歸反故室﹐敬而無妨些。【粔﹐音巨。籹﹐音女﹔一音汝。餦﹐音張。餭﹐音皇。𧖅﹐古本如此﹔今作蜜﹐非是。勺﹐音酌﹐又時斫反。挫﹐宗臥反。酎﹐直又反。歸下﹐一有來字。一別有歸來歸來四字﹐而反上亦無來字。〇粔籹﹐環餅也﹐吳謂之膏環﹐亦謂之寒具﹐以蜜和米麫煎熬作之。餌﹐搗黍爲之﹐方言謂之「餻」者也。餦餭﹐餳也﹐以蘗熬米爲之﹐亦謂之飴﹐此則其幹者也。瑤漿﹐漿色如玉者。𧖅﹐見禮經﹐通作冪﹐以疏布蓋尊也。勺﹐挹酒器也。實﹐滿也。羽觴﹐飲酒之器﹐爲生爵形﹐似有頭尾羽翼也。言舉冪用勺酌酒而實爵也。挫﹐捉也。凍﹐冰也。酎﹐醇酒也。言盛夏則爲覆蹙幹釀﹐捉去其糟﹐但取淸醇﹐居之冰上﹐然後飲之﹐酒寒涼﹐又長味好飲也。酌﹐酒斗也。言君魂歸反所居故室﹐子孫承事恭敬﹐長無禍害也。】肴羞未通﹐女樂羅些。敶鍾按鼓﹐造新歌些。涉江﹑采菱﹐發揚荷些。美人旣醉﹐朱顏酡些。娭光眇視﹐目曾波些。被文服纖﹐麗而不奇些。長髮曼鬋﹐艷陸離些。【敶﹐一作陳。按﹐一作桉。菱﹐一作𦶬。揚﹐一作陽。荷﹐一作阿。酡﹐徒何反﹔一音馱﹔一作𨠑﹐一作佗。娭﹐一作嬉。奇﹐葉古何反。發﹐一作鬢。離﹐葉力戈反。〇肴﹐骨體﹐又葅也。致滋味爲羞。按﹐猶擊也。荷﹐當作阿。涉江﹑采菱﹑揚阿﹐皆楚歌名。酡﹐飲而赭色著面。娭﹐戲也。眇﹐眺也。曽﹐重也。文﹐謂綺繡。纖﹐細也。不奇﹐奇也。】二八齊容﹐起鄭舞些。衽若交竿﹐撫案下些。竽瑟狂會﹐搷鳴鼓些。宮庭震驁﹐發激楚些。吳歈蔡謳﹐奏大呂些。【衽﹐而甚反﹔一作袵。撫案﹐一作撫抵。下﹐葉音戶。搷﹐作塡﹐田﹑殿二音疑當從入聲讀。歈﹐音兪。奏﹐一作秦﹐非是。〇鄭舞﹐鄭國之舞也。衽﹐衣襟也﹐言舞人回轉衣襟﹐相交如竿也。撫案下者﹐以手撫案其節而徐行也。狂﹐猶猛也。搷﹐急擊如投擲之勢者也。激楚﹐歌舞之名﹐卽漢祖所謂楚歌﹑楚舞也。此言狂會﹑搷鼓﹑震驁﹑激楚﹐卽大合眾樂而爲髙張急節之奏也。吳﹑蔡﹐國名也。歈﹑謳﹐皆歌也。大呂﹐律名。】士女雜坐﹐亂而不分些。放敶組纓﹐班其相紛些。鄭衛妖玩﹐來雜陳些。激楚之結﹐獨秀先些。【敶﹐一作陳。班﹐一作斑。陳﹐一作敶。結﹐古詣反。先﹐葉蘇津反。〇組﹐綬也。纓﹐冠系也。妖玩﹐妖好可玩之物也。結﹐頭髻也。激楚之結﹐蓋歌舞此曲者之飾也。秀先﹐言秀異而先進於眾也。】篦𥳆象棊﹐有六簙些。分曹並進﹐遒相迫些。成梟而牟﹐呼五白些。晉制犀比﹐費白日些。鏗鍾搖簴﹐揳梓瑟些。【篦﹐音昆﹔一作琨。𥳆﹐一作蔽。簙﹐音博﹔一作博。迫﹐葉補各反。梟﹐堅堯反。白﹐葉蒲各反。比﹐頻二反。費﹐芳未反。日﹐葉音若。鏗﹐苦耕反﹔一作銵﹐音同。簴﹐奇舉反。揳﹐古八反﹔一作戞。瑟﹐葉音朔。〇篦﹐竹名。𥳆字從竹。簙﹐箸也。博雅云「投六箸﹐行六棊﹐故爲六簙也【八】。」言宴樂旣畢﹐乃設六簙﹐以篦﹑簬作箸﹑象牙爲棊也。曹﹐偶也。遒﹐亦迫也。投箸行棊﹐轉相遒迫﹐使不得擇行也。倍勝爲牟。五白﹐簙齒也。言己棊己梟﹐當成牟勝﹐故呼五白以助投也。晉制犀比﹐謂晉國工作簙﹑棊﹑箸﹐比集犀角以爲雕飾。費﹐耗也。費白日﹐言博者爭勝﹐耽著不已﹐耗損光陰也。鏗﹐撞也。搖﹐動也。簴﹐懸鍾格。楔﹐轢也。】娛酒不廢﹐沈日夜些。蘭膏明燭﹐華鐙錯些。結撰至思﹐蘭芳假些。人有所極﹐同心賦些。酎飲盡歡﹐樂先故些。魂兮歸來﹗反故居些﹗【夜﹐葉羊茹反。燭﹐一作爥。鐙﹐音登﹔一作雕。假﹐葉音故﹐一音格。酎﹐一作酌。飲下一有旣字。居﹐葉舉慮反。〇不廢﹐猶言不已也。沈﹐沈湎也。鐙﹐錠也。徐鉉曰「錠中置燭﹐故謂之鐙。」華﹐謂其刻飾華好﹐或爲禽獸之形也。錯﹐置也。撰﹐述也。假﹐大也。謂結述其深至之情思﹐爲詞以相樂﹐如籣芳之甚大也。極﹐傾倒﹑竭盡也。賦者﹐不歌而誦其所撰之詞也。蓋人各以其所極而同心陳之也。先故﹐舊事也﹐陳嬰母曰「汝家先故未曾貴」是也。】亂曰﹕獻歲發春兮﹐汨吾南徵。菉蘋齊葉兮﹐白芷生。路貫廬江兮﹐左長薄。倚沼畦瀛兮﹐遙望博。【汩﹐於華反。徵下一有些字﹐芷生下同﹐一至騁先下皆同。菉﹑蘋﹐音並見騷經。〇獻歲﹐言歲始來進也。汩﹐去貌。菉﹑蘋﹑芷﹐皆已見上。貫﹐穿過也。廬江﹑長薄﹐皆地名。左者﹐行出其右也。倚﹐依也。沼﹐池也。畦﹐猶區也。瀛﹐池中也﹐楚人名池澤中曰瀛。依已成之沼﹐而復爲瀛也。遙﹐遠也。博﹐平也。】靑驪結駟兮﹐齊千乘。懸火延起兮﹐玄顏烝。步及驟處兮﹐誘騁先。抑騖若通兮﹐引車右還。與王趨夢兮﹐課後先。君王親發兮﹐憚靑兕。【驪﹐呂知反。桑﹐葉之孕反﹔一作蒸。還﹐葉音旋﹔一作旋。夢﹐音蒙﹐一去聲。先﹐葉音私﹐柏梁詩此字入時韻也。憚﹐當割反。兕﹐葉音詞。〇自此以下﹐盛言畋獵之樂以招之也。純黑爲驪。結﹐速也。四馬爲駟。懸火﹐懸鐙也。玄﹐天也。顏﹐容也。言夜獵懸鐙林中﹐其火延及燒於野澤﹐上烝玄天﹐使天赤色也。步及驟處﹐步行而及驟馬所至之處﹐言走之疾也。誘﹐蓋爲前導而馳騁﹐以先誘獵眾﹐若儀禮射儀之有誘射也。若﹐順也。止馳騖者﹐使順通獵事﹐引車右轉﹐以射獸之左也。夢﹐澤名﹐楚有云夢澤﹐方八九百里﹐跨江兩岸﹐云在江北﹐今玉沙﹑監利﹑景陵等縣是也。夢在江南﹐今公安﹑石首﹑建寧等縣是也。憚﹐懼也。兕﹐似牛﹐一角﹐靑色﹐重千斤。言王親發矢以射靑兕﹐中之而懼走也。】朱明承夜兮﹐時不可淹。皐藺被徑兮﹐斯路漸。【可﹐一作見﹐一無可字﹐一可下有以字﹐皆非是。漸﹐音尖﹔一作﹛上漸下心﹜。〇朱明﹐日也。承﹐續也。淹﹐久也。日夜相承﹐四時不得淹止。皐﹐澤也。被﹐覆也。徑﹐路也。漸﹐沒也。春深則艸盛﹐水生而路沒也。】湛湛江水兮﹐上有楓。目極千里兮﹐傷春心。魂兮歸來﹐哀江南﹗【楓﹐葉孚金反。南﹐葉尼金反。〇楓﹐木名也﹐似白楊﹐葉圓而歧﹐有脂而香﹐厚葉弱枝﹐善搖﹐至霜後葉丹可愛﹐故騷人多稱之。目極千里﹐言湖澤博平﹐春時艸短﹐望見千里﹐令人愁思也。玉意欲使原復歸郢﹐故言江南之地可哀如此﹐不宜久畱也。】大招第十大招﹐不知何人所作﹐或曰屈原﹐或曰景差﹐自王逸時已不能明矣。其謂原作者﹐則曰詞義髙古﹐非原莫及。其不謂然者﹐則曰漢志定著原賦二十五篇﹐今自騷經以至漁父﹐已充其目矣。其謂景差﹐則絕無左驗。是以讀書者往往疑之。然今以宋玉大﹑小言賦考之﹐則凡差語皆平淡醇古﹐意亦深靖閒退﹐不爲詞人墨客浮誇艷逸之態﹐然後乃知此篇決爲嗟作無疑也。𨿽其所言﹐有未免於神怪之惑﹑逸欲之娛者﹐然視小招則已遠矣。其於天道之訕伸動靜﹐蓋若粗識其端倪﹐於國體時政﹐又頗知其所先爲近於儒者窮理經世之學﹐予於是竊有感焉﹐因表而出之﹐以俟後之君子云。靑春受謝﹐白日昭只。春气奮發﹐萬物遽只。冥淩浹行﹐魂無逃只。魂魄歸徠﹐無遠遙只﹗【只﹐音止。遽﹐葉渠驕反。歸徠﹐一作徠歸﹐後並同。〇靑﹐東方春位﹐其色靑也。謝﹐去也﹐言玄冬謝去﹐而靑春受之也。白日昭者﹐冬寒則日無光輝﹐故春气和暖﹐而後白日昭明也。只﹐語已詞。遽﹐猶競也。言春气奮發﹐而萬物忽遽兢起而生出也。冥﹐幽暗也。淩﹐冰凍也。浹﹐周洽也。言春气旣發﹐幽暗冰凍之地﹐無不周浹而流行﹐故魂魄之已散而未盡者﹐亦隨時感動而無所逃﹐於是及此時而招之﹐欲其無遠去而卽歸來也。祭義所謂「春雨露旣濡﹐君子履之﹐必有怵惕之心﹐如將見之」﹐故褅有樂以迎其來。意亦如此﹐非嘗覃思於有無動靜之者﹐不能知也﹐讀者宣深玩之。】魂乎歸徠﹗無東無西﹐無南無北只﹗【乎﹐一作今。徠﹐一作今﹐下並同。無東無西﹐無南無北﹐一作無東西而南北。】東有大海﹐溺水浟浟只。螭龍並流﹐上下悠悠只。霧雨淫淫﹐白皓膠只。魂乎無東﹗湯谷寂宴只。【按下章例﹐此句上當有魂乎無東四字。溺﹐一作弱。浟﹐音悠。悠悠﹐一作攸攸﹐一作修修。皓﹐一作浩。膠﹐葉居幽反﹐一音豪。寥﹐葉力求反。一無寥字﹐非是。〇悠悠﹐螭龍行貌。皓膠﹐冰凍貌。皓然正白﹐回錯膠戾也。湯谷﹐日之所出﹐其地無人﹐視聽寂然﹐無所見聞也。】魂乎無南﹗南有炎火千里﹐蝮蛇蜒只。山林險隘﹐虎豹蜿只。鰅鱅短狐﹐王虺騫只。魂乎無南﹗蜮傷躬只。【蜒﹐音延。林﹐一作陵。蜿﹐音鴛。鰅﹐魚恭反。鱅﹐以恭反。騫﹐讀若騫﹐音軒。蜮﹐音域﹐一音或。躬﹐葉居延反。〇蜒﹐長貌也。蜿﹐虎行貌。鰅﹐魚名﹐皮有文。鱅﹐魚﹐音如彘嗚。短孤﹐蜮也。說文曰「蜮﹐似鱉三足。」陸機曰「一名射影﹐人在岸上﹐影見水中﹐投人影則射之﹐或謂含沙射人。」孫思邈云「亦名射工﹐其虫無目而利耳﹐能聽﹐聞人聲便以口中毒射人。」王虺﹐大蛇也。騫﹐舉頭貌也。】魂乎無西﹗西方流沙﹐漭洋洋只。豕首縱目﹐被髮鬤只。長爪踞牙﹐誒笑狂只。魂乎無西﹗多害傷只。【漭﹐母朗反。縱﹐將容反。鬤﹐而羊反﹔一作長。長爪﹐一作豕爪。踞﹐音據﹔一作倨。疑當作鋸。誒﹐音嬉。〇漭﹐水大貌。洋洋﹐無涯貌。縱﹐直豎也。鬤﹐發亂貌。鋸牙﹐言其牙如鋸也。誒﹐彊笑也。言西方有神﹐其狀如此﹐能傷害人也。】魂乎無北﹗北有寒山﹐逴龍赩只。代水不可涉﹐深不可測只。天白顥顥﹐寒凝凝只。魂乎無往﹗盈北極只。【逴﹐音卓﹐一作卓。赩﹐許力反。代﹐一作伐。顥﹐音皓。凝﹐一作嶷﹐魚力反。〇逴龍﹐山名。赩﹐赤色﹐無艸木貌。顥顥﹐光貌。凝凝﹐冰凍貌。盈北極﹐言此冰凍滿北極也。】魂魄歸徠﹗間以靜只。自恣荊楚﹐安以定只。逞志究欲﹐心意安只。窮身永樂﹐年壽延只。魂兮歸徠﹗樂不可言只。【安﹐葉一先反。永﹐一作安。】五穀六仞﹐設菇粱只【九】。鼎臑盈望﹐和致芳只。內鶬鴿鵠﹐味豺羹只。魂乎歸徠﹗恣所嘗只。【菇﹐音孤﹐一作苽。臑﹐仁珠反﹔一作胹﹐一作耎﹔一作腩﹐徒南反。內﹐與納同﹐一作肭。鶬﹐音倉。羹﹐葉力當反。〇五榖﹐稻﹑稷﹑麥﹑豆﹑麻也。仞﹐伸臂一尋﹐八尺也﹐言積榖之多也。設﹐施也。苽粱【一〇】﹐蔣實﹐一名雕葫。臑﹐熟也。致﹐致醎酸也。芳﹐謂椒姜也。內﹐與肭同﹐肥也。鶬﹐卽鶬鴰也。鴿﹐似鳩而小﹐靑白。鵠﹐有白鵠﹐有黃鵠。豺﹐似狗。」】鮮蠵甘雞﹐和楚酪只。醢豚苦狗﹐膾苴蒪只。吳酸蒿蔞﹐不沾薄只。魂兮歸徠﹗恣所擇只。【蠵﹐一作𧔍。豚﹐一作𧱮﹐一作𧱯﹐音同。苴﹐卽魚反。蒪﹐普各反﹐一匹沃反﹔一作﹛艸旉﹜。酸蒿蔞﹐一作酢𨡭䤅。𨡭﹐音模。䤅﹐音途。沾﹐音添。兮﹐一作乎。擇﹐葉徒各反。〇生潔爲鮮。蠵﹐大龜也。酪﹐乳漿也。醢﹐肉醤也。苦﹐以膽和醬也﹐世所謂膽和者也。苴蒪﹐名蘘荷。本艸云「葉似初生甘蔗﹐根似姜牙。」蓋切以爲香也。蒿﹐白蒿﹐春生﹐秋乃香美可食。蔞﹐蒿也﹐葉似艾﹐生水中﹐脆美可食。沾﹐多汁也。薄﹐無味也。言吳人工調醎酸﹐爚蒿蔞以爲𧂊﹐其味不醲不薄﹐適甘美也。】炙鴰烝鳧﹐煔鶉敶只。煎鰿𦞦雀﹐遽爽存只。魂乎歸徠﹗麗以先只。【炙﹐音柘。鴰﹐古活反﹔一作鵠。鳧﹐一作梟。煔﹐音潛。鰿﹐積﹑賾﹑責三音。𦞦﹐一作臛。存﹐葉祖陳反。麗﹐一作進。先﹐葉桑津反。〇炙﹐燔肉也。鴰﹐麋鴰也。煔﹐爚也。鶉﹐鴽也。鰿﹐小魚也。遽爽存﹐未詳。】四酎並孰﹐不歰嗌只。淸馨凍𣤗﹐不歠役只。吳醴白蘗﹐和楚瀝只。魂乎歸徠﹗不遽惕只。【歰﹐一作澀。嗌﹐葉音益﹐一於革反。𣤗﹐一作飲﹐一作㱃。𣤗酎﹐三重釀酒。秦月令云「春釀之﹐孟夏始成」﹐漢亦以春釀﹐八月乃成。此云四酎﹐則是四重釀矣。並﹐俱也。舊注以爲四器俱熟﹐未知孰是也﹖歰﹐不滑也。嗌﹐咽喉也。言不歰人之咽喉也。馨﹐香之遠聞者也。凍﹐猶寒也。不歠役﹐未詳﹐舊注謂不以飲賤役之人﹐言酒醇美﹐役人飲之﹐易醉僕失禮﹐故不以飲之也。再宿爲醴。蘗﹐米曲也。瀝﹐淸酒也。言使吳人釀醴﹐和白曲以作楚瀝也。】代﹑秦﹑鄭﹑衛﹐嗚竽張只。伏戲駕辯﹐楚勞商只。謳和揚阿﹐趙簫倡只。魂乎歸徠﹗定空桑只。【代﹐一作岱。〇代﹑秦﹑鄭﹑衛﹐當世之樂也。伏羲之駕辯﹑楚之勞商﹐疑皆古曲名﹐而未有考﹐或謂伏羲始作瑟也。徒歌曰謳。揚阿﹐卽陽阿﹐已見前篇。趙簫﹐趙國之簫也。以趙簫奏爲揚阿先倡﹐而謳以和之也。空桑﹐琴瑟名。見周禮。】二八接武﹐投詩賦只。叩鍾調磬﹐娛人亂只。四上競气﹐極聲變只。魂乎歸徠﹗聽歌譔只。【武﹐一作舞。賦﹐與下亂﹑變﹑譔不葉﹐未詳。〇接﹐連也。武﹐迹也。投﹐合也。詩賦﹐雅樂﹐關雎﹑鹿鳴之類是也。叩﹐擊也。金曰鍾﹐石曰磬。亂﹐理也。四上﹐未詳。譔﹐具也。】朱唇皓齒﹐嫭以姱只。比徳好閒﹐習以都只。丰肉微骨﹐調以娛只。魂乎歸徠﹗安以舒只。【嫭﹐音護。姱﹐葉苦胡反。比﹐必寐反。閒﹐音閒。〇嫭﹑姱﹐好貌。好閒﹐謂美好而閒暇。習﹐謂習於禮節。都﹐謂容態之美不鄙野也。】嫮目宜笑﹐娥眉曼只。容則秀雅﹐穉朱顏只。魂乎歸徠﹗靜以安只。【嫮﹐與娉同。〇嫮﹐眄也。曼﹐長而輕細也。則﹐法也。穉﹐幼也。】姱修滂浩﹐麗以佳只。曾頰倚耳﹐曲眉規只。滂心綽態﹐姣麗施只。小腰秀頸﹐若鮮卑只。魂乎歸徠﹗思怨移只。【姱修滂浩﹐一作修廣婉心﹐婉﹐一作遠。佳﹐葉居宜反。滂﹐一作漫。綽﹐一作淖。思怨﹐一作怨思。〇修﹐長也。滂浩﹐廣大也。佳﹐善也。曾﹐重也。倚﹐辟也。規﹐圜也。言面丰滿﹐頰肉若重﹐兩耳郭辟﹐曲眉正圜也。綽﹐綽約也【一一】。鮮卑﹐衮帶頭也。言腰支細小﹐頸鋭秀長﹐若以鮮卑之帶約而束之也。補曰「鮮卑之帶﹐漢匈奴傳所謂「黃金犀毗」﹐孟康以爲「要中大帶」﹐張晏以爲『鮮卑郭洛帶﹐瑞獸名。東胡好服之」者也。魏書曰﹕鮮卑﹐東胡之餘【一二】﹐別保鮮卑山﹐因號焉。」移﹐去也。言可以忘去怨思也。】易中利心﹐以動作只。粉白黛黑﹐施芳澤只。長袂拂面﹐善畱客只。魂乎歸徠﹗以娛昔只。【易﹐以豉反【一三】。澤﹐葉待洛反。客﹐葉苦各反。昔﹐葉先約反﹔一作夕。〇易中利心﹐皆敏慧之意。芳澤﹐芳香之膏澤也。昔﹐夜也。】靑色直眉﹐美目媔只。靨輔奇牙﹐宜笑嘕只。丰肉微骨﹐體便娟只。魂乎歸徠﹗恣所便只。【媔﹐音綿。靨﹐於牒反。輔﹐一作酺﹐扶羽反。嘕﹐虛延反。便﹐平聲。〇靑色﹐謂眉也。媔﹐美目貌。輔﹐頰車也﹐左傳﹕「輔車相依。」嘕﹐笑貌。便娟﹐好貌。便﹐猶安也。】夏屋廣大﹐沙堂秀只。南房小壇﹐觀絕澑只。曲屋步壛﹐宜擾畜只。騰駕步遊﹐獵春囿只。【壇﹐音善。觀﹐音貫。澑﹐音澑。壛﹐一作櫩﹐一作閻﹐與檐同﹔一作欄。畜﹐音嗅﹔一作嘼﹐一作獸。〇沙﹐丹沙也。壇﹐猶堂也。觀﹐猶樓也。澑﹐屋宇也。曲屋﹐周閣也。步壛﹐長砌也。上林賦作「步櫩」﹐李善云「長廊也。」擾畜﹐馴養禽獸也。步遊﹐亦言行遊耳﹐非必捨卓而徒也。】瓊轂錯衡﹐英華假只。茝藺桂樹﹐郁彌路只。魂乎歸徠﹗恣志慮只。【瓊﹐一作瑤。假﹐古路反﹔一作嘏。茝﹐一作芷。慮﹐一作處。〇假﹐大也。言所乘之車以玉飾轂﹐以金錯衡。英華照耀﹐大有光明也。彌﹐竟也。】孔雀盈園﹐畜鸞皇只。鵾鴻羣晨﹐雜𪃩鶬只。鴻鵠代遊﹐曼鷫鷞只。魂乎歸徠﹗鳳皇翔只。【畜﹐許六反﹐一作慉。𪃩﹐音秋。曼﹐一作漫。鷫﹐音肅。鷞﹐音霜。〇鵾﹐鵾雞。鴻﹐鴻鶴也。晨﹐旦鳴也。書曰「牝難無晨。」𪃩鶬﹐鵚鶖也。曼﹐曼衍也。鷫鷞﹐長頸緑身﹐似鴈。】曼澤怡面﹐血气盛只。永宜厥身﹐保壽命只。室家盈廷﹐爵祿盛只。魂乎歸徠﹗居室定只。【怡﹐一作臺。盛﹐一作晠。保壽﹐一作長保。〇怡﹐懌貌。室家﹐謂宗族。盈廷﹐滿朝廷也。】接徑千里﹐出若云只。三圭重侯﹐聽類神只。察篤夭隱﹐孤寡存只。魂兮歸徠﹗正始昆只。【神﹐葉式云反。夭﹐一作殀。兮﹐一作乎。〇接徑﹐猶言通路也。出若云﹐言人民眾多﹐其出如雲也。三圭﹐謂公﹑侯﹑伯也。公執桓圭﹐侯執信圭﹐伯執躬圭﹐故曰三圭也。重侯﹐猶曰陪臣﹐謂子﹑男也。蓋楚僭王號﹐其縣宰皆號曰公﹐如申公﹑葉公之類﹐其小者應亦比子﹑男也。聽類神者﹐言其聽察精審﹐如神明也。篤﹐厚也。夭﹐早死也。隱﹐幽蔽也。孤者﹐幼而無父者也。寡者﹐老而無夫者也。察夭隱者而厚之﹐則孤寡皆得其所矣。昆﹐後也。正其始以及後人也。】田邑千畛﹐人阜昌只。美冒眾流﹐徳澤章只。先威後文﹐善美明只。魂乎歸徠﹗賞罰當只。【畛﹐之忍反。明﹐葉謨郎反。當﹐葉平鼙。〇田﹐野也。邑﹐居也。周禮﹕「九夫爲井﹐四井爲邑。」畛﹐田上道也。阜﹐盛也。昌﹐熾也。冒﹐覆也。章﹐明也。威﹐武也。言先以威武嚴民﹐後以文徳撫之﹐旣善美而又光明也。】名聲若日﹐照四海只。徳譽配天﹐萬民理只。北至幽陵﹐南交址只。西薄羊腸﹐東窮海只。魂乎歸徠﹗尙賢士只。【照﹐一作眧。海﹐葉呼洧反。理﹐一作治。尙﹐一作進。賢﹐一作進。士﹐鉏裏反。〇徳譽配天﹐言楚王修徳於內﹐榮譽外發﹐功徳配天﹐又能理萬民之冤結也。幽陵﹐幽州也。交趾﹐南夷﹐其人足大指開析﹐兩足並立﹐指則相交。羊腸﹐山名﹐山形屈辟﹐狀如羊腸﹐今在太原﹑晉陽之西北。言魂急歸徠﹐楚方尙進賢士﹐必見用也。】發政獻行﹐禁苛暴只。舉傑壓陛﹐誅譏罷只。直贏在位﹐近禹麾只。豪傑執政﹐流澤施只。魂乎歸徠﹗國家爲只。【行﹐下孟反。禁﹐一作絕。暴﹐不葉下韻﹐未詳﹐疑亦有皮音也。壓﹐於甲反﹔一作厭。陛﹐一作階。罷﹐與疲同。贏﹐音盈。傑﹐一作俊。執﹐一作理。〇獻行﹐令百官上其行治﹐如周禮令羣吏致事﹐漢法令郡國上計也。舉傑壓陛﹐延登俊倮﹐使在髙位﹐以歷階陛也。誅﹐責而退之也。譏罷﹐眾所譏誚﹐疲軟不勝任之人也。直贏﹐謂理直而才有餘者。禹麾﹐未詳。國家爲﹐言如此則國家可爲矣。】雄雄赫赫﹐天徳明只。三公穆穆﹐登降堂只。諸侯畢極﹐立九卿只。昭質旣設﹐大侯張只。執弓挾矢﹐揖辭讓只。魂乎歸徠﹗尙三王只。【明﹐葉謨郎反。降﹐一作王。卿﹐葉乞郎反。讓﹐葉如羊反。〇雄雄赫赫﹐威勢盛也。穆穆﹐和美貌。諸侯位次三公﹐其班旣絕﹐乃使九卿立其下也。昭質﹐謂射侯所畫之地﹐如言白質﹑赤賀之類也。大侯﹐謂所射之布﹐如言虎侯﹑豹候之類也。上手延登曰楫﹐壓手退避爲讓。致語以讓爲辭。古者大射﹑燕射﹑鄕射之禮﹐將射者皆執弓挾矢以相楫﹐又相辭讓﹐而後升射。戰國時﹐此禮已廢久矣﹐故景差特於卒章言此﹐以招屈原之魂﹐欲其徠歸﹐而尙此三王之道﹐以矯衰世之失也。不特此耳﹐其它若云察幽隱﹑存孤寡﹑治田邑﹑皁人民﹑禁苛暴﹑流徳澤﹑舉賢能﹑退罷劣﹐亦三王之政也。】校勘記﹝一﹞金石堅剛皆爲銷釋也。「釋」﹐成化本作「鑠」。﹝二﹞南人常食蠃蜯。「南人」﹐古逸本﹑掃葉本﹑成化本作「南方人」。﹝三﹞一作仿。「仿」﹐原作「彷」﹐據古逸本﹑掃葉本﹑忠雅本攺。﹝四﹞今環靈夏之間有旱海。「夏」字原缺﹐據古逸本﹑掃﹐﹑成化本補。﹝五﹞西方之土「西」﹐原作「四」﹐據古逸本﹑掃葉本﹑成化本﹑忠雅本攺。﹝六﹞從卽容反又足用反非是。古逸本作「從﹐卽縱﹔是用反﹐非是」﹔掃葉本﹑成化本作「從﹐卽容是用反﹐非是」。「是用」之「是」皆「足」之訛。﹝七﹞東南隅謂之窔。「窔」﹐古逸本﹑掃葉本﹑成化本作「穾」。考今爾雅釋罾宮作「窔」﹐然據今人周祖謨爾雅校箋考證﹐字當作「穾」﹐疑朱熹所見本正作「窔」﹐不然﹐不當正文作「筊」﹐而注引爾雅不加詮解徑作「穾」也。﹝八﹞考朱熹所引爲王逸注﹐非博雅文。見王念孫廣雅疏證釋器。﹝九﹞設菇粱只。「粱」﹐原作「梁」﹐諸本同﹐今據四部叢刊楚辭補注本攺。下注中「苽粱」同。﹝一〇﹞苽粱。「苽」﹐掃葉本﹑成化本﹑忠雅本作「菇」。﹝一一﹞綽約也。「約」﹐原作「汋」﹐據古逸本﹑掃葉本﹑成化本攺。﹝一二﹞之餘。二字原缺﹐據忠雅本補。﹝一三﹞易以豉反。四字原缺﹐據古逸本﹑掃葉本﹑成化本補。楚辭集注卷第八惜誓第十一惜誓者﹐漢梁太傅賈誼之所作也。誼﹐洛陽人。漢文帝聞其名﹐召爲博士﹐超遷至太中大夫﹐納用其言﹐議以任公卿之位。絳﹑灌之屬﹐毀誼「年少初學﹐顓欲擅權﹐紛亂諸事。」於是天子亦疏之﹐以誼爲長沙王太傅。三年復召﹐以爲梁太傅。數問以得失﹐多欲有所匡建。數年﹐梁王騎﹐墮馬死。誼自傷爲傅無狀﹐哭泣歲餘﹐亦死。死時年三十三矣。史﹑漢於誼傳獨載弔屈原﹑服鳥二賦﹐而無此篇﹐故王逸𨿽謂「或云誼作﹐而疑不能明」﹐獨洪興祖以爲其間數語興弔屈賦詞指略同﹐意爲誼作亡疑者。今玩其辭﹐實亦瓌異奇偉﹐計非誼莫能及﹐故特據洪說﹐而並錄傳中賦﹐以備家之言云。惜餘年老而日衰兮﹐歲忽忽而不反。登蒼天而髙舉兮﹐歷眾山而日遠。【設言髙舉﹐經歷眾山﹐去日遠也。】觀江河之紆曲兮﹐離四海之沾濡。攀北極而一息兮﹐吸沆瀣以充虛。飛朱鳥使先驅兮﹐駕太一之象輿。蒼龍蚴虯於左驂兮﹐白虎騁而爲右騑。建日月以爲蓋兮﹐載玉女於後車。馳騖於杳冥之中兮﹐休息虖昆侖之墟。【以﹐一作气。蚴﹐於糾反。虯﹐柒糾反。解﹐葉芳無反。虖﹐一作乎。墟﹐丘於反。〇晉志云「北極五星﹐天運無窮﹐三光疊耀﹐而極星不移﹐故曰「居其所而眾星共之。」」淮南云「左靑龍﹐右白虎﹐前朱烏【一】﹐後玄武。」注云「角﹑亢爲靑龍﹐參﹑伐爲白虎﹐星﹑張爲朱烏【二】】﹐斗﹑牛爲玄武。【三】」沈存中云「朱雀﹐莫知何物﹐但謂烏而朱者﹐羽族赤而翔上﹐集必附木﹐此火之象也。或云烏卽風也。然天文家朱鳥﹐乃取象於鶉。南方七宿﹐曰鶉首﹑鶉火﹑鶉尾是也。蓋鶉無尾﹐故以翼爲尾云。」象輿﹐以象齒飾輿也。玉女﹐靑要﹑乘弋等也。墟﹐大丘也。】樂窮極而不厭兮﹐願從容虖神明。涉丹水而駝騁兮﹐右大夏之遺風。黃鵠之一舉兮﹐知山川之紆曲。再舉兮﹐睹天地之圜方。臨中國之眾人兮﹐托回飆乎尙羊。乃至少原之壄兮﹐赤松﹑王喬皆在旁。二子擁瑟而調均兮﹐余因稱乎淸商。澹然而自樂兮﹐吸眾气而翺翔。念我長生而久僊兮﹐不如反余之故鄕﹗【虖﹐一作乎。明﹐葉謨郎反。駝﹐一作馳。風﹐葉孚光反。黃﹐一作鴻。一﹐或作壹。睹﹐一作覩﹐一作知。颶﹐音標﹔一作風﹐一作飆。尙﹐音常。壄﹐一作野。喬﹐一作僑。澹﹐一作淡。〇願從容乎神明﹐願與神明俱遊戲也。丹水﹐猶赤水也。大夏﹐外國名也﹐在西南。黃鵠一飛則見山川之屈曲﹐再舉則知天地之圜方﹐居身益髙﹐所睹愈遠也。少原之壄﹐仙人所居。均﹐亦調也。國語云「律者﹐所以立均出度也。」淸商﹐歌曲名。五音各有淸濁﹐濁者本聲﹐淸者半聲也。又言𨿽得長生久僊﹐猶思楚國﹐念故鄕﹐忠信之至﹐恩義之篤也。】黃鵠後時而寄處兮﹐鴟梟羣而制之。神龍失水而陸居兮﹐爲螻蟻之所裁。夫黃鵠神龍猶如此兮﹐況賢者之逢亂世哉﹗【黃﹐一作鴻。鴟﹐稱脂反。梟﹐堅堯反。螻﹐音婁。蟻﹐一作蟻。裁﹐葉卽詞反。哉﹐葉卽思反。〇鴟鵂﹐怪烏。梟﹐不孝烏。螻﹐螻蛄也。蟻﹐蚍蜉也。裁﹐制也。】壽冉冉而日衰兮﹐固儃回而不息。俗流從而不止兮﹐眾枉聚而矯直。【固﹐一作國。儃﹐一作邅。〇矯﹐揉也。枉者自以爲直﹐又羣眾而聚合﹐則其黨盛﹐而反欲揉直以爲枉也。】或偸合而苟進兮﹐或隠居而深藏。苦稱量之不審兮﹐同權槪而就衡。【量﹐平聲。衡﹐葉胡郎反。〇稱﹐所以知輕重。量﹐所以別多少。權﹐稱錘也。槪﹐平斛木也。衡﹐平也。權﹑槪﹐皆所以取平也。】或推迻而苟容兮﹐或直言之諤諤。傷誠是之不察兮﹐並紉茅絲以爲索。方世俗之幽昏兮﹐眩白黑之美惡。放山淵之龜玉兮﹐相與貴夫礫石。梅伯數諫而至醢兮﹐來﹑革順志而用國。悲仁人之盡節兮﹐反爲小人之所賊。【迻﹐一作移。諤﹐一作諈。紉﹐一作繩﹐而無茅字。眩下一有於字。石﹐葉時若反。梅﹐音浼。醢﹐一作菹。醢上別有菹字。國﹐葉姑霍反。賊﹐葉䢐各反。〇諤諤﹐直言貌。語曰「千人之諾諾﹐不如一士之諤諤。」「周武諤諤以昌【四】﹐殷紂諾諾以亡。」來﹐惡來也﹐與革皆紂之佞臣也。用國﹐見用於國也。】比干忠諫而剖心兮﹐箕子被髮而佯狂。水背流而源竭兮﹐木去根而不長。非重軀以慮難兮﹐惜傷身之無功。【剖﹐一作割。佯﹐一作詳。竭﹐一作渴﹐音同。軀﹐一作體。功﹐葉音光。〇背流而源竭﹐疑當作背源而流竭﹐注雲「水背其源泉則枯竭。」似當時本未誤也。傷身而無功﹐若比干。箕子是也。】已矣哉﹗獨不見夫驚鳳之髙翔兮﹐乃集大皇之壄。循四極而回周兮﹐見盛徳而後下。【一無夫字。大﹐一作太。壄﹐一作野。回﹐一作徊。而回周﹐一作以周寬。〇大皇之壄﹐大荒之藪﹐言鸞風髙飛於大荒之野﹐循於四極﹐回旋而戲﹐見仁聖之王﹐乃下來集﹐歸於有徳也。以言賢者亦宜處山澤之中﹐周流觀望﹐見髙明之君﹐乃當仕也。】彼聖人之神徳兮﹐遠濁世而自藏。使麒麟可得羈而系兮﹐又何以異虖犬羊﹖【一無得字。一系下有之字。虖﹐一作夫﹐一作乎。〇言麒鱗仁智之獸﹐遠見避害【五】﹐常藏隱不見﹐有聖徳之君﹐乃肯來出。如使可得羈系而畜之﹐則與犬羊無異﹐不足貴也。言賢者亦以不可枉屈爲髙﹐如可趨走﹐亦不足稱也。】弔屈原第十弔屈原者﹐漢長沙王太傅賈誼之所作也。前以適去﹐意不自得﹐及過湘水﹐時屈原沈汨羅巳百餘年矣。誼追傷之﹐投書以弔﹐而因以自諭。後之君子﹐蓋亦髙其志﹐惜其才﹐而狹其量云。恭承嘉惠兮﹐竢罪長沙。仄聞屈原兮﹐自湛汨羅。造托湘流兮﹐敬弔先生。遭世罔極兮﹐乃隕厥身。【仄﹐古側字。湛﹐古沈字。羅﹐葉盧加反。造﹐七到反。〇極﹐止也。詩曰「讒人罔極。」】烏虖哀哉兮﹐逢時不祥﹗鸞鳳伏竄兮﹐鴟鴞翺翔。闒茸尊顯兮﹐讒諛得志。賢聖逆曳兮﹐方正倒植。謂隨﹑夷混兮﹐謂跖﹑蹻廉。莫邪爲鈍兮﹐鈆刀爲銛。【鴞﹐一作梟。闒﹐吐盍反。茸﹐人勇反。植﹐音值。跖﹐之石反。蹻﹐居略反。鈍﹐史作頓。銛﹐息廉反。〇闒茸﹐下材不肖之人也。植﹐立也。隨﹐卞隨﹐讓天下而不受。夷﹐伯夷﹐讓國而餓死。跖﹐盜跖﹔蹻﹐莊蹻﹕秦﹑楚之大盜也。莫邪﹐寶劍名。銛﹐利也。】於嗟默默﹐生之亡故兮。斡棄周鼎﹐寶康瓠兮。騰駕罷牛﹐驂蹇驢兮。驥垂兩耳﹐服鹽車兮。章甫薦屨﹐漸不可久兮。嗟苦先生﹐獨離此咎兮。【默﹐史作嚜。斡﹐音管。罷﹐讀曰疲。或曰苦當作若﹐易曰「則嗟若」。史此一節﹐今字皆在句中。寶上有而字。〇默默﹐不自得意也。生﹐謂屈原也。言其無故而遭此禍也。斡﹐轉也。康瓠﹐瓦盆底也。蹇﹐跛也。驥﹐駿馬也。服﹐駕也。章甫﹐冠名。薦屨﹐反在履下也。嗟﹐咨嗟也。苦﹐勞苦也。若﹐語辭。】誶曰﹕【誶﹐音碎。史作訊。誶﹐告也﹐卽亂辭也。】已矣﹗國其莫吾知兮﹐子獨壹郁其誰語﹖鳳縹縹其髙逝兮﹐夫固自引而遠去。襲九淵之神龍兮﹐物淵潛以自珍。偭蟂獺以隱處兮﹐夫豈從蝦與蛭螾﹖所貴聖之神徳兮﹐遠濁世而自臧。使麒麟可系而羈兮﹐豈云異夫犬羊﹖【吾﹐史作我﹐無兮﹑子字。壹﹐史作堙。語﹐去聲。縹﹐匹遙反﹐史作漂。逝﹐史作逓。引﹐史作絕。沕﹐音昧﹐又於筆反。偭﹐音面。蟂﹐音梟。獺﹐音闥。三字史作彌融爚﹐又作彌蠍𧕋。蝦﹐音遐。蛭﹐音質。螾﹐音引﹐葉平聲。臧﹐古藏通。〇壹郁﹐猶怫郁也。縹﹐輕舉貌。襲﹐重也。九淵﹐九旋之淵【六】﹐言至深也。偭﹐背也。蟂﹑獺﹐皆水虫害魚者。蝦﹑蛭﹑螾﹐亦水虫之小者﹐言龍自絕於蟂﹑獺﹐況肯從蝦與蛭﹑螾乎﹖】𣪂紛紛其離此郵兮﹐亦夫子之故也﹗歷九州島而相其君兮﹐何必懷此都也﹖鳳皇翔於千仞兮﹐覽徳輝而下之。見細徳之險微兮﹐遙增擊而去之。彼尋常之污瀆兮﹐豈容吞舟之魚﹖橫江湖之鱣鯨兮﹐固將制乎螻蟻﹖【七】【𣪂﹐音班﹐字從丹靑之丹。郵﹐與尢同﹐史作尢。故﹐葉音孤﹐史作辜。歷﹐史作瞝﹐視也。其君﹐史無其字。污﹐一胡反。鱣﹐升連反。螻﹐音婁﹐螻蛄也。蟻﹐與蟻同﹐葉五居反。〇𣪂﹐反也。離﹐遭也。郵﹐過也。歷﹐經過也。八尺曰仞。增﹐重也。八尺曰尋﹐倍尋曰常。污瀆﹐不泄之水也。鱣﹐大魚﹐無鱗﹐口在腹下。鯨魚﹐長者數里。】服賦第十三服者﹐賈誼之所作也。誼在長沙三年﹐有服飛入誼捨﹐止於坐隅。服似鴞﹐不祥烏也。【服﹐訓狐也﹐其名自呼﹐故因而命之。】誼以長沙卑濕﹐自恐壽不得長﹐故爲賦以自廣。太史公讀之﹐嘆其同死生﹑輕去就﹐至爲爽然自失。以今觀之﹐凡誼所稱﹐皆列禦寇﹑莊周之常言﹐又爲傷悼無聊之故﹐而藉之以自誑者﹐夫豈眞能原始反終﹐而得夫朝聞夕死之實哉﹗誼有經世之才﹐文章蓋其餘事﹐其奇偉卓絕﹐亦非司馬相如輩所能彷佛。而揚雄之論﹐常髙彼而下此﹐韓愈亦以馬﹑揚廁於孟子﹑屈原之列﹐而無一言以及誼﹐餘皆不能識其何說也。是以因序其賦﹐而並論之﹐以俟後之君子云。單閼之歲﹐四月孟夏﹔庚子日斜﹐服集余捨﹔止於坐隅﹐貌甚閒暇。【閼﹐於葛反。斜﹐史作施﹐葉音斜。歲下史有兮字﹐至篇終並同。〇太歲在卯曰單閼﹐文帝六年丁卯也。】異物來崪﹐私怪其故﹔發書占之﹐讖言其度。曰「野鳥入室﹐主入將去。」【崪﹐史作萃。讖﹐初禁反﹐史作策。〇崪﹐聚也。讖﹐驗也。】問於子服﹕「余去何之﹖吉虖告我﹐凶言其災。淹速之度﹐語余其期。」【問於﹐史作請問。子﹐史作於。速﹐史作數。〇子服者﹐加之美稱也。】服乃太息﹐舉首奮翼﹔口不能言﹐請對以意﹕萬物變化﹐固亡休息。【意﹐葉音億﹐史作臆。】斡流而遷﹐或推而還。形气轉續﹐變化而嬗。沕穆亡間﹐胡可勝言﹗【斡﹐音管。還﹐音旋。嬗﹐音蟬﹐與禪同。沕﹐音勿。〇斡﹐轉也。嬗﹐相傳與也。沕穆﹐深微貌。】禍兮福所倚﹐福兮禍所伏。憂喜聚門﹐吉凶同域。【伏﹐葉蒲力反。〇倚伏二句﹐老子之言。】彼吳彊大﹐夫差以敗。越棲會稽﹐勾踐伯世。【勾﹐音鉤。伯﹐讀作霸。〇會稽﹐山名﹔勾踐﹐越王名﹐避吳之難﹐保於此山﹐故曰棲也。】斯遊遂成﹐卒被五刑。傅說胥靡﹐乃相武丁。【斯﹐李斯也。遊於秦﹐始皇以爲承相﹐後爲趙髙所譖﹐具五刑而死。傅說事﹐已見騷經。胥靡﹐連鎖役作也。】夫禍之與福﹐何異糾纆﹗命不可測﹐孰知其極﹖【纆﹐音墨﹐索也。測﹐史作說。〇糾﹐絞也。】水激則旱﹐矢激則遠。萬物回薄﹐震蕩相轉。【震﹐史作振。〇水激則去速而流盡﹐故旱也。或曰旱與悍通。】雲烝雨降﹐糾錯相紛。大鈞播物﹐坱圠無垠。【糾錯﹐史作錯繆。鈞﹐史作專﹐播﹐史作盤。圠﹐烏朗反。兒﹐於黠反。〇造瓦者謂所轉者爲鈞﹐言造化爲人﹐亦猶陶之造瓦﹐故謂之大鈞也。坱圠﹐無限齊也。】天不可與慮﹐道不可與謀。遲速有命﹐烏識其時﹗【謀﹐葉謨悲反。速﹐史作數。烏﹐史作惡。】且夫天地爲鑪﹐造化爲工。陰陽爲炭﹐萬物爲銅。【以冶鑄爲諭。】合散消息﹐安有常則﹖千變萬化﹐未始有極。【則﹐法也。】忽然爲人﹐何足控揣﹗化爲異物﹐又何足患﹗【揣﹐音團。史作摶。患﹐音環。〇控揣﹐玩弄愛惜之意也。】小智自私﹐賤彼貴我。達人大觀﹐物亡不可。【智﹐史作知。】貪夫徇財﹐列士徇名。誇者死權﹐品庶每生。【以身從物曰徇。每﹐貪也﹐史作憑。品庶﹐猶庶品也。】怵迫之徒﹐或趨西東。大人不曲﹐億變齊同。【怵﹐音戍﹐又醜六反。億﹐漢書作意﹐今從史。〇怵﹐爲利所誘也。迫﹐爲勢所逼也。趨西東﹐言所向不定也。十萬爲億。】愚士系俗﹐僒若囚拘。至人遺物﹐獨與道俱。【僒﹐音塊﹐又欺全反﹔史作攌﹐華板反。】眾人惑惑﹐好惡積意。眞人恬漠﹐獨與道息。【惑﹐史作或。意﹐於力反。〇積意﹐言積之胸臆也。恬﹐安也。漠﹐靜也。】釋智遺形﹐超然自喪。蓼廓忽荒﹐與道翺翔。【喪﹐息浪反﹐葉平聲。】乘流則逝﹐得坎則止。縱軀委命﹐不私與己。【坎﹐史作坻﹐謂水中小洲也。】其生兮若浮﹐其死兮若休。澹虖若深淵之覿﹐泛虖若不繋之舟。【史無二兮字。靚﹐與靜同﹐史作靜。】不以生故自寶﹐養空而遊。【寶﹐漢書作保。遊﹐一作浮。今從史。〇】﹑養空而遊﹐若空舟也。】徳人無累﹐知命不憂。細故芥蔕﹐何足以疑﹗【蔕﹐醜介反﹔史作慸。芥﹐史作葪。疑﹐葉音牛。〇芥蒂﹐小艸也。】哀時命第十四哀時命者﹐梁孝王客莊忌之所作也。哀時命之不及古人兮﹐夫何予生之不遘時﹗往者不可扳援兮﹐徠者不可與期。志憾恨而不逞兮﹐杼中情而屬詩。夜炯炯而不寐兮﹐懷隱憂而歷玆。心鬱鬱而無告兮﹐眾孰可與深謀﹗欿愁悴而委惰兮﹐老冉冉而逮之。【遘﹐一作遭。扳﹐一作攀。徠﹐一作來。憾﹐乎闇反。逞﹐醜郢反。杼﹐常與反﹔一作抒。屬﹐音燭。炯﹐古茗反﹔一作烱【八】。隱﹐一作殷。謀﹐葉謨悲反。欿﹐音坎。惰﹐一作憜。〇遘﹐遇也。言自哀生時不及古賢聖之出﹐而當貪亂之世也。逞﹐快也。屬﹐績也。欿﹐不自滿足意。委惰﹐懈倦也。】居處愁以隱約兮﹐志沈抑而不揚。道壅塞而不通兮﹐江河廣而無梁。願至昆侖之懸圃兮﹐采鐘山之玉英。擥瑤木之橝枝兮﹐望閬風之板桐。弱水汩其爲難兮﹐路中斷而不通。勢不能淩波以徑度兮﹐又無羽翼而髙翔。然隱憫而不達兮﹐獨徙倚而彷徉。悵惝罔﹛苢去艸﹜永思兮﹐心紆𨋎而增傷。倚躊踏以淹畱兮﹐日饑饉而絕糧。廓抱景而獨倚兮﹐超永思乎故鄕。廊落寂而無友兮﹐誰可與玩此遺芳﹖白日晼晚其將入兮﹐哀余壽之弗將。車旣獘而馬罷兮﹐蹇邅徊而不能行。身旣不容於濁世兮﹐不知進退之宜當。冠崔嵬而切云兮﹐劍淋離而從橫。衣攝葉以儲與兮﹐左祛掛於榑桑。右衽拂於不周兮﹐六合不足以肆行。上同鑿枘於伏戲兮﹐下合矩鑊於虞唐。願尊節而式髙兮﹐志猶卑夫禹湯。𨿽知困其不攺操兮﹐終不以邪枉而害方。世並舉而好朋兮﹐壹斗斛而相量。眾比周以肩迫兮﹐賢者遠而隱藏。【居﹐一作凥。以﹐一作﹛苢去艸﹜。並古字。通﹐一作達。英﹐葉於良反。擥﹐一作𢱯。橝﹐大男﹑大店二反﹔一作撢。板﹐一作阪﹐一作阪。桐﹐葉音唐。汩﹐音骨﹐又於筆反。斷﹐一作𢇍﹔一作絕。通﹐葉音湯。以﹐一作﹛苢去艸﹜。度﹐一作渡。憫﹐一作閔。彷徉﹐一作仿佯。惝﹐昌掌反。﹛苢去艸﹜﹐一作而。𨋎﹐當作軫。以﹐一作﹛苢去艸﹜。絕﹐古作𢇍。糧﹐一作粻。乎﹐一作兮。乎下﹐一有此字。晼﹐一作苑【九】。弗﹐一作不。罷﹐音疲。徊﹐一作回。行﹐葉戶郎反。崔﹐音摧。淋﹐音林。攝﹐之葉反﹔葉﹐一作僷﹐與攝反。儲﹐音寧﹐又音佇。掛﹐一作絓。榑﹐一作扶﹐與榑同。桑﹐一作𣕐﹐與桑同。行﹐葉戶郎反。戲﹐一作羲。合﹐一作同。矩﹐一作規。邪﹐一作衺﹐下同。壹﹐或作一。斗﹐一作升。以﹐一作而。遠﹐一作隱。隱﹐一作退。〇鐘山﹐在昆侖山西北。淮南言﹕鐘山之玉﹐燒之三日﹐其色不變。橝﹐木名。板桐﹐山名也﹐在閬風之上。將﹐猶長也。淋離﹐長貌也。言己𨿽不見容﹐猶整飾冠劍﹐與眾異也。攝葉﹑櫧與﹐不舒展貌。袪﹐袖也。左袖掛於榑桑﹐右衽拂於不周﹐以六合爲小不足肆行也。比﹐親也。周﹐合也。】爲鳳皇作鶉籠兮﹐𨿽翕翅其不容。靈皇其不寤知兮﹐焉陳詞而效忠﹖俗嫉妬而蔽賢兮﹐孰知余之從容﹖願舒志而抽馮兮﹐庸詎知其吉凶﹖璋珪雜於甑窐兮﹐隴廉與孟娵同宮【一〇】。舉世以爲恆俗兮﹐固將愁苦而終窮。幽獨轉而不寐兮﹐惟煩懣而盈匈。魂眇眇而馳騁兮﹐心煩寃之𢥞𢥞﹗【皇下﹐一有而字。翕﹐虛及反。翅﹐一作翼。一無寤字。詞﹐一作辭。馮﹐一作憑﹐一作懣﹐一作愁。璋珪﹐一作珪璋。甑﹐子孕反。窐﹐音攜﹐又音鼃。娵﹐音鄒﹐音湏。魂﹐一作魂。之﹐一作而。慍﹐醜弓反。〇鶉﹐鳥之小而無尾者。從容﹐言守道而自得也。馮﹐滿也。璋﹐半珪也。珪﹐玉瑞也【一一】。甑﹐瓦器﹐所以炊者也。窐﹐甑帶也。隴廉﹐醜婦也。孟娵﹐好女也。】志欿憾而不憺兮﹐路幽昧而甚難。塊獨守此曲隅兮﹐然欿切而永嘆。【欿﹐音坎。憺﹐大暫反。〇憺﹐安也。】愁修夜而宛轉兮﹐气涫𩰾其若波。握剞劂而不用兮﹐操規榘而無所施。【而﹐一作之。涫﹐音館﹐又官﹑貫二音。𩰾﹐與沸同。其﹐一作而。剞﹐居綺反。劂﹐居衡反。一無所字。施﹐葉疏何反。〇剞劂﹐刻鏤刀也。應邵曰「剞﹐曲刀。劂﹐曲鑿。」】騁騏驥於中庭兮﹐焉能極夫遠道﹖置猿狖於欞檻兮﹐夫何以責其捷巧﹖【猨﹐一作蝯【一二】。狖﹐一作貁。於﹐一作於。欞﹐音零。捷﹐一作𢳿。〇欞﹐階際襕。】駟跛鱉而上山兮﹐吾固知其不能升。釋管晏而任臧獲兮﹐何權衡之能稱﹗【跛﹐波可反。〇臧﹐爲人所賤系也。獲﹐爲人所系得也。方言云「臧獲﹐奴婢賤稱也。」】篦簬雜於黀蒸兮﹐機蓬矢以䠶革。負擔荷以丈尺兮﹐欲伸要而不可得。外迫脇於機臂兮﹐上牽聯於矰隿。肩傾側而不容兮﹐固陿腹而不得息。【篦﹐音昆。簬﹐音路。黀﹐音鄒。擔﹐都監反﹐一作檐。荷﹐下可反。於﹐一作以。臂﹐一作辟﹐毗亦反。矰﹐音增。隿﹐音弋﹔一作弋。不下一有得字。陿﹐音狹﹔一作愜。腹﹐一作腸。〇篦簬﹐竹箭也。黀﹐麻䕸也。蒸﹐竹炬也。背曰負﹐肩曰檐。丈尺﹐言行於丈尺之下也。機臂﹐弩身也。陿﹐隘也。】務光自投於深淵兮﹐不獲世之麈垢。孰魁摧之可久兮﹐願退身而窮處。鑿山楹而爲室兮﹐下被衣於水渚。霧露蒙蒙其晨降兮﹐云依斐而承宇。虹霓紛其朝霞兮﹐夕淫淫而淋雨。怊茫茫而無歸兮﹐悵遠望此曠野。下垂釣於溪谷兮﹐上要求於僊者。與赤松而結友兮﹐比王僑而爲耦。使梟楊先導兮﹐白虎爲之前後。浮雲霧而入冥兮﹐騎白鹿而容與。【垢﹐葉音古。楹下而﹐一作以。一無下蒙字﹐一作朦朦。斐﹐音非﹔一作霏。依斐﹐一作斐斐。霓﹐一作蜺。茫﹐一作芒。曠﹐一作廣。野﹐葉上與反﹐一作壄。要﹐平聲。求﹐一作結。者﹐葉章與反。結上一無而字。耦﹐葉魚古反。導﹐一作道。後﹐葉胡古反。務光﹐古淸白之士也。言不見從﹐自投深淵而死﹐不爲讒佞所塵污也。魁摧﹐未詳。依斐﹐云貌。朝霞莫雨﹐明不能久也。梟楊﹐山神﹐卽狒狒也。爾雅﹕「狒狒﹐如人﹐被髮迅走﹐食人。」】魂眐眐以寄獨兮﹐汩䢐往而不歸。處卓卓而日遠兮﹐志浩蕩而傷懷。【眐﹐音徵﹐從目。眐﹐獨視也﹔一作徵﹐從耳﹐獨行也。汩﹐於筆反。卓﹐一作逴。遠﹐一作髙。懷﹐葉胡威反。】鸞鳳翔於蒼云兮﹐故矰繳而不能加。蛟龍潛於旋淵兮﹐身不掛於罔羅。知貪餌而近死兮﹐不如下游乎淸波。寧幽隱以遠禍兮﹐孰侵辱之可爲﹖子胥死而成義兮﹐屈原沈於汨羅﹐𨿽體解其不變兮﹐豈忠信之可化﹖志怦怦而內直兮﹐履繩墨而不頗。執權衡而無私兮﹐稱輕重而不差。【繳﹐音酌。一無而字。加﹐葉音戈。旋﹐一作深。掛﹐一作絓。罔﹐一作网。而﹐一作之。禍﹐一作旤。爲﹐葉吾禾反。其﹐一作而。化﹐葉胡戈反。怦﹐普庚反﹔一作並【一三】。頗﹐平聲。差﹐葉七何反。〇言以貪餌而得死者﹐固不可爲﹐若以忠義而死則不憚也。】摡麈插之狂攘兮﹐除穢累而反眞形。體白而質素兮﹐中皎潔而淑淸。時厭飫而不用兮﹐且隱伏而遠身。聊竄端而匿迹兮﹐嗼寂默而無聲。獨便悁而煩毒兮﹐焉發憤而紆情。時曖曖其將罷兮﹐遂悶嘆而無名。伯夷死於首陽兮﹐卒夭隱而不榮。太公不遇文王兮﹐身至死而不得逞。懷瑤象而佩瓊兮﹐願陳列而無正。生天墬之若過兮﹐忽爛漫而無成。邪气襲余之形體兮﹐疾僭怛而萌生。願壹見陽春之白日兮﹐恐不終乎永年。【摡﹐一作慨。狂﹐一作枉。眞﹐一作徳﹐非是。飫﹐於據反。嗼﹐音莫﹔一作漠。便涓﹐一作悁悒。曖﹐一作薆。罷﹐音疲。陽下一有之山字。夭﹐於表反﹔一作殀。一無得字。逞﹐葉醜京反。正﹐葉側京反。爛﹐一作瀾。一無體字。怛﹐多達反。壹﹐或作一。年﹐葉奴京反。〇摡﹐滌也。狂攘﹐亂貌。厭飫﹐自足而不樂見聞之意也。竄端﹐藏其端緒﹐不使人少見之也。無正﹐言無人能知己之賢而平其是非也。】招隠士第十五招隱士者﹐淮南小山之所作也。淮南王安好古愛士﹐招致賓客﹐客有八公之徒﹐分造詞賦﹐以類相從﹐或稱大山﹐或稱小山﹐如詩之有大﹑小雅焉。【漢藝文志有淮南王羣臣賦四十四篇。】此篇視漢諸作最爲髙古﹐說者以爲亦托意以招屈原也。桂樹叢生兮山之幽﹐偃蹇連蜷兮枝相繚。山气巃嵸兮石嵯峨﹐溪谷嶄巖兮水曾波。猨狖羣嘯兮虎豹噑﹐攀援桂枝兮聊淹畱。【蜷﹐音權﹐一作捲。繚﹐居休反。巃﹐力孔反﹔一作巄。嵸﹐音揔。嶄﹐鉏咸反。曾﹐一作增。猨﹐一作蝯。狖﹐以狩反。噑﹐呼髙反﹐葉胡求反。〇郭璞云「桂﹐白華﹐叢生山峯﹐冬夏常靑﹐間無雜木。」繚﹐紐也。巃嵸﹐雲气貌。嵯峨﹐髙貌。嶄巖﹐險峻貌。言山谷之中﹐幽深險阻﹐非君子之所處。猨狖虎豹﹐非賢者之偶。欲使屈原急來﹐而原卒不肯來也。】王孫遊兮不歸﹐春艸生兮萋萋。歳暮兮不自聊﹐蟪蛄嗚兮啾啾。【遊﹐一作遊。聊﹐葉音畱。蛄﹐音姑。啾﹐音揫。〇原與楚同姓﹐故云王孫。蟪蛄﹐夏蟬﹐春生夏死﹐夏生秋死。啾啾﹐眾聲。】坱兮軋﹐山曲𡶒﹐心淹畱兮恫慌忽。罔兮沕﹐憭兮栗﹐虎豹穴﹐叢薄深林兮人上栗。【坱﹐烏朗反。軋﹐烏黠反﹐葉烏沒反。𡶒﹐音佛﹐一音皮筆反。恫﹐音通。慌﹐上聲。沕﹐葉無日反﹐又美筆反﹐一音勿。憭﹐音了﹐一音聊﹐一音畱。栗﹐一作栗【一四】〇穴﹐音血﹐葉胡役反﹔一作岤。〇坱軋﹐相切摩之意。𡶒﹐亦曲也。恫﹐痛也。慌忽﹐鬼神也。罔﹐失志貌。沕﹐潛藏也。又有虎豹穴於其間﹐林薄髙深﹐而上者恐栗也。】嵚岑碕礒兮﹐碅磳磈硊。樹輪相糾兮﹐林木茷骫。靑莎雜樹兮﹐薠艸靃靡。白鹿麏麚兮﹐或騰或倚。狀貌崯崯兮峨峨﹐淒淒兮漇漇。獼猴兮熊羆﹐慕類兮以悲。【嵚﹐音欽﹔一作𦞦。岑﹐音吟﹔一作崯﹐一作崟。碕﹐音綺﹔一作崎。礒﹐音蟻﹔一作嶬。碅﹐綺矜反﹐字從囷﹔又苦本反﹐字從困。磳﹐七冰反。磈﹐於鬼反﹐又口罪反。硊﹐魚毀反。相糾﹐一作糾紛。一無林木二字。茷﹐音跋﹔又音斾﹔一作茇﹐一作拔﹐音同。骫﹐音委。薠﹐一作蘋。靃﹐音髓﹔一作﹛萑隹﹜﹐一作𧆑。麏﹐音君﹐又居筠反﹔一作麕。麚﹐音加﹔一作䴥。峨﹐音蟻﹔一作蟻。兮﹐一作而。漇﹐疏綺反﹔一作縰。羆﹐音陂。〇嵚岑﹑碕礒﹑碅磳﹑磈硊﹐並石貌。輪﹐橫枝也。茷﹐木枝葉盤紆貌。骫﹐骫骳﹐屈曲也。莎﹐艸根名﹐香附子。靃靡﹐弱貌。麏﹐麞也。麚﹐牝鹿。峨峨﹐頭角髙貌。漇﹐澗也。羆﹐如熊﹐黃白文。從此以上﹐皆陳山林傾危﹐艸木茂盛﹐麋鹿所居﹐虎兕所行﹐不宜育道徳﹑養情性﹐欲使屈原還歸郢也。】攀援桂枝兮聊淹畱﹐虎豹鬥兮熊羆咆。禽獸駭兮亡其曹。王孫兮歸來﹐山中兮不可以久畱﹗【援﹐一作折﹔一無援字。咆﹐蒲交反﹐葉蒲侯反。曹﹐葉䢐侯反。歸來﹐一作來歸。〇再言攀援桂枝聊淹畱者﹐明原未有歸意﹐不可得而招也。故又言山中之不可居者﹐而於終篇卒致其意﹐若曰非不可畱﹐但不可久耳﹐不敢遽必其來之詞也。】反離騷【見後語。】校勘記﹝一﹞前朱鳥。「鳥」﹐古逸本﹑掃葉本﹑成化本﹑忠雅本作「雀」。﹝二﹞星張爲朱鳥。「鳥」﹐古逸本﹑掃葉本﹑成化本﹑忠雅本作「雀」﹝三﹞鬥牛爲玄武。「斗」﹐原作「十」﹐據古逸本﹑掃葉本﹑成化本﹑忠雅本攺。﹝四﹞周武諤諤以昌。「昌」﹐掃葉本﹑成化本﹑忠雅本作「興」。﹝五﹞遠見避害。「見」﹐古逸本﹑掃葉本﹑成化本作「世」。﹝六﹞九旋之淵。「旋」﹐古逸本﹐掃葉本﹑成化本作「泉」。﹝七﹞固將制乎螻蟻。「乎」﹐古逸本﹑掃葉本﹑成化本作「於」。﹝八﹞一作烱。「炯」﹐古逸本作「耿」。﹝九﹞晼一作苑。「苑」﹐古逸本﹑掃葉本﹑成化本作「宛」。﹝一〇﹞孟娵。「娵」﹐原作「陬」﹐據古逸本﹑掃葉本﹑忠雅本攺。﹝一一﹞珪玉瑞也「玉瑞」﹐古逸本作「瑞玉」。﹝一二﹞猨一作蝯。掃葉本﹑成化本作「猿一作猨」。疑正文「猿」本作「猨」﹐掃葉諸本據訛本而攺注。「猿」﹑「猨」﹑「蝯」二字本通也。﹝一三﹞一作恲。「恲」﹐原作「輧」﹐據古逸本攺。王逸章句「一作恲」當爲朱熹所本。﹝一四﹞栗一作栗。「栗」﹐原作「慓」﹐據古逸本﹑掃葉本﹑成化本攺。楚辭辯證目錄辯證上目錄離騷經九歌辯證下天問九章遠遊卜居漁父九辯招魂大招晁錄楚辭辯證上余旣集王﹑洪騷注﹐顧其訓故文義之外﹐猶有不可不知者。然慮文字之太繁﹐覧者或沒溺而失其要也﹐別記於後﹐以備參考。慶元己未三月戊辰。目錄洪氏目錄九歌下注云「一本此下皆有傳字。」晁氏本則自九辯以下乃有之。呂伯恭讀詩記引鄭氏詩譜曰「小雅十六篇﹐大雅十八篇爲正經。」孔穎達曰「凡書非正經者謂之傳﹐未知此傳在何書也。」按楚辭屈原離騒謂之經﹐自宋玉九辯以下皆謂之傅。以此例考之﹐則六月以下﹐小雅之傳也﹔民勞以下﹐大雅之傳也。孔氏謂凡非正經者謂之傳﹐善矣﹔又謂未知此傳在何書﹐則非也。然則呂氏寔據晁本而言﹐但洪﹑晁本﹐今亦未見其的據﹐更當博考之耳。洪氏又云﹕今本九辯第八﹐而釋文以爲第二。蓋釋文乃依古本﹐而後人始以作者先後次敍之﹐然不言其何時何人也。今按天聖十年陳說之序﹐以爲舊本篇第混並﹐首尾差互﹐乃考其人之先後﹐復位其篇。然則今本說之所定也歟﹖七諫﹑九懷﹑九嘆﹑九思﹐𨿽爲騷體﹐然其詞气平緩﹐意不深切﹐如無所疾痛而彊爲呻吟者。就其中諫﹑嘆猶或粗有可觀﹐兩王則卑已甚矣。故𨿽幸附書尾﹐而人莫之讀﹐今亦不復以累篇袠也。賈傅之詞﹐於西京爲最髙﹐且惜誓已著於篇﹐而賦尢精﹐乃不見取﹐亦不可曉﹐故今並錄以附焉。若揚雄則尢刻意於楚學者﹐然其反騒【一】﹐實乃屈子之罪人也﹐洪氏譏之﹐當矣。舊錄旣不之取﹐今亦不欲特收﹐姑別定爲一篇﹐使居八卷之外﹐而並著洪說於其後。蓋古今同異之說﹐皆聚於此﹐亦得因以明之﹐庶幾紛紛或小定云。離騷經王逸曰「同列大夫上官靳尙妬害其能。」似以爲同列之大夫姓「上官」而名「靳尙」者。洪氏曰「史記云﹕上官大夫與之同列。又云﹕用事臣靳尙。」則是兩人明甚﹐逸以騒名家者﹐不應繆誤如此。然詞不別白﹐亦足以誤後人矣。離騷經之所以名﹐王逸以爲﹕「離﹐別也。騷﹐愁也。經﹐徑也。言己放逐離別﹐中心愁思﹐猶依道徑以風諫君也。」此說非是﹐史遷﹑班固﹑顏師古之說得之矣。秦誑楚絕齊交﹐是惠王時事。又誘楚會武關﹐是昭王時事。誤以爲一事﹐洪氏正之﹐爲是。王逸曰「離騷之文依詩取興﹐引類譬諭﹐故善鳥香艸﹐以配忠貞﹔惡禽臭物﹐以比讒佞﹔靈修美人﹐以媲於君﹔虙妃佚女﹐以譬賢臣﹔虯龍鸞鳳﹐以托君子﹔飄風雲霓﹐以爲小人。」今按逸此言﹐有得有失﹕其言配忠貞﹑比讒佞﹑靈修美人者得之﹐蓋卽滿所謂比也。若慮妃佚女﹐則便是美人﹔虯龍鸞鳳﹐則亦善烏之類耳。不當別出一條﹐更立它義也。飄風雲霓﹐亦非小人之比。逸說皆誤﹐其辯當詳說於後云。王逸曰「楚武王子瑕﹐受屈以爲客卿。」客卿﹐戰國時官﹐爲它國之人遊宦者設。舂秋初年﹐未有此事﹐亦無此官﹐況瑕又本國之王子乎﹖蔡邕曰「朕﹐我也。古者上下共之﹐至秦乃獨以爲尊稱﹐後遂因之。」補注有此﹐亦覽者所常知也。王逸以太歲在寅曰攝提格﹐遂以爲屈子生於寅年寅月寅日﹐得陰陽之正中。補注因之爲說﹐援據甚廣。以今考之﹐月日𨿽寅﹐而歲則未必寅也。蓋攝提自是星名﹐卽劉向所言「攝提失方﹐孟陬無紀」﹐而注謂「攝提之星﹐隨斗柄以指十二辰」者也。其曰「攝提貞於孟陬」﹐乃謂斗柄正指寅位之月耳﹐非太歲在寅之名也。必爲歲名﹐則其下少一格字﹐而「貞於」二字亦爲衍文矣。故今正之。【劉向本引用古語﹐見大戴禮記注﹐云「攝提左右六星﹐與鬥柄相直﹐恆指中气。」「惟庚寅吾以降」﹑「豈維紉夫蕙茝」﹑「夫惟快捷方式以窘步」﹐據字書﹐「惟」從心者思也﹐「維」從系者繋也﹐皆語辭也。「惟」從口者專詞也﹐應詞也。三字不同﹐用各有當。然古書多通用之﹐此亦然也。後放此。凡說詩者﹐固當句爲之釋﹐然亦但能見其句中之訓故字義而已﹐至於章之內﹐上下相承﹐首尾相應之大指﹐自當通全章而論之﹐乃得其意。今王逸爲騷解﹐乃於上半句下﹐便人訓詁﹐而下半句下﹐又通上半句文義而再釋之﹐則其重復而繁碎甚矣。補注旣不能正﹐又因其誤。今並刪去﹐而放詩傳之例﹐以全章爲斷﹐先釋字義﹐然後通解章內之意云。古音能﹐孥代葉﹐又乃代﹕蓋於篇首發此一端﹐以見篇內凡韻皆葉﹐非謂獨此字爲然﹐而它韻皆不必協也﹐故洪本載歐陽公﹑蘇子容﹑孫莘老本於多艱夕替下注﹕「徐鉉云﹕古之字音多與今異﹐如皁亦音香【二】﹐乃亦音仍。他皆放此。蓋古今失傳﹐不可詳究﹐如艱與替之類﹐亦應葉﹐但失其傳耳」。夫騷韻於俗音不葉者多﹐而三家之本獨於此字立說﹐則是它字皆可類推﹐而獨此爲未合也。黃長睿乃謂或韻或否爲楚聲﹐其考之亦不詳矣。近世吳棫才老﹐始究其說﹐作補音﹑補韻﹐援據根原﹐甚精且博。而余故友黃子厚及古田蔣全甫袓其遺說﹐亦各有所論著﹐今皆已附於注矣。讀者詳之。蘭蕙﹐名物。補注所引本艸言之甚詳﹐已得之矣﹐復引劉次莊云「今沅﹑澧所生﹐花在春則黃﹐在秋則紫﹐而春黃不若秋紫之芬馥。」又引黃魯直云「一干一花而香有餘者蘭﹐一干數花而香不足者蕙。」則又疑其不同﹐而不能決其是非也。今按本艸所言之蘭𨿽未之識﹐然亦云似澤蘭﹐則今處處有之﹐可推其類以得之矣。蕙則自爲零陵香﹐而尢不難識。其與人家所種﹐葉類茅而花有兩種如黃說者﹐皆不相似。劉說則又詞不分明﹐未知其所指者果何物也。大氐古之所謂香艸﹐必其花葉皆香﹐而燥濕不變﹐故可刈而爲佩。若今之所謂蘭蕙﹐則其花𨿽香﹐而葉乃無气﹐其香𨿽美而質弱易萎﹐皆非可刈而佩者也。其非古人所指甚明﹐但不知自何時而誤耳。美人﹐說並見靈修條下。乘﹐一作乘。駝﹐一作馳。慿﹐一作憑﹐又作馮。艸﹐一作艸﹐又作卉。予﹐一作余。菹﹐一作葅。此類錯舉一二以見之﹐不能盡出也。三後﹐若果如舊說﹐不應其下方言堯舜﹐疑謂三皇﹐或少昊﹑顓頊﹑髙辛也。荃以諭君﹐疑當時之俗﹐或以香艸更相稱謂之詞﹐非君臣之君也。此又藉以寄意於君﹐非直以小艸諭至尊也。舊注云「人君被服芬香﹐故以名之」﹐尢爲謬說。謇﹐難於言也。蹇﹐難於行也。洪注引顏師古曰「捨﹐止息也。屋舍﹑次捨﹐皆此義。論語「不捨晝夜」﹐謂曉夕不息耳。今人或音捨者﹐非是。」九天之說﹐已見天問注。以中央八方言之﹐誤矣。離騷以靈修﹑美人目君﹐蓋托爲男女之辭而寓意於君﹐非以是直指而名之也。靈修﹐言其秀慧而修飾﹐以婦悅夫之名也。美人﹐直謂美好之人﹐以男悅女之號也。今王逸輩乃直以指君﹐而又訓靈修爲神明遠見﹐釋美人爲服飾美好﹐失之遠矣。索與妬葉﹐卽索音素。洪氏曰﹕書序「八索」﹐徐氏有素音。「非世俗之所服」﹐洪氏曰﹕李善本以世爲時﹑爲代﹐以民爲人﹐皆以避唐諱爾。今當正之。彭咸﹐洪引顏師古﹐以爲「殷之介士﹐不得其志而投江以死」﹐與王逸異。然說皆不知其所據也。諑﹐音卓﹐則當從豕﹔又許穢反﹐則當從喙耳。洪氏曰「偭規矩而攺錯者﹐反常而妄作﹔背繩墨以追曲者﹐枉道以從時。」論揚雄作反離騷﹐言「恐重華之不累與」而曰「余恐重華與沈江而死﹐不與投閣而生也。」又釋懷沙曰﹔「知死之不可讓﹐則捨生而取義可也。所惡有甚於死者﹐豈復愛七尺之軀哉﹗」其言偉然﹐可立懦夫之气﹐此所以忤檜相而卒貶死也﹐可悲也哉﹗近歲以來﹐風俗頹壞﹐士大夫間遂不復聞有道此等語者﹐此又深可畏云。舊注以「攘話」爲「除去恥辱﹐誅讒佞之人」﹐非也。彼方遭時用事﹐而吾以罪戾廢逐﹐苟得免於後咎余責﹐則已幸矣﹐又何彼之能除哉﹖爲此說者﹐𨿽若不識事勢﹐然其志亦深可憐云。「延佇將反」﹐洪以同姓之義言之﹐亦非文意。王逸行迷之義亦然。補注引水經曰「屈原有賢姊﹐聞原放逐﹐來歸諭之﹐令自寛全。鄕人因名其地曰姊歸﹐後以爲縣。縣北有原故宅﹐宅之東北有女嬃廟﹐搗衣石尙存。」今存於此。騒經「女嬃之嬋媛」﹐湘君「女嬋媛兮爲余太息」﹐哀郢「心嬋媛而傷懷」﹐【三處王注皆云「猶牽引也。」】悲回風「忽傾寤以嬋媛」﹐【王注云「心覺自傷﹐又痛惻也。」】詳此二字﹐蓋顧戀畱連之意﹐王注意近而語疏也。補注曰「女嬃詈原之意﹐蓋欲其爲寧武之愚﹐而不欲其爲史魚之直耳﹐非責其不爲上官﹑靳尙以徇懷王之意也。而說者謂其詈原不與眾合以承君意﹐誤矣。」此說甚善。九辯﹐不見於經傳﹐不可考。而九歌著於虞書﹑周禮﹑左氏春秋﹐其爲舜禹之樂無疑。至屈子爲騷經﹐乃有啟九辯﹑九歌之說﹐則其爲誤亦無疑。王逸𨿽不見古文尙書﹐然據左氏爲說﹐則不誤矣。顧以不敢斥屈子之非﹐遂以啟修禹樂爲解﹐則又誤也。至洪氏爲補注﹐正當據經傳以破二誤﹐而不惟不能﹐顧乃反引山海經「三嬪」之說以爲證﹐則又大爲妖妄﹐而其誤益以甚矣。然爲山海經者﹐本據此書而傅會之﹐其於此條﹐蓋又得其誤本﹐若它謬妄之可驗者亦非一﹐而古今諸儒﹐皆不之覺﹐反謂屈原多用其語﹐尢爲可笑。今當於天問言之﹐此未暇論也。五臣以啟爲開﹐其說尢謬。王逸於下文又謂太康不用啟樂﹐自作淫聲。今詳本文﹐亦初無此意。若謂啟有此樂而之太康樂之太過﹐則差近之。然經傳所無﹐則自不必論也。循﹑修﹐唐人所寫多相混﹐故思玄賦注引「修繩墨」而解作遵字﹐卽循字之義也。「覽民徳焉錯輔」﹐但謂求有徳者【三】﹐而置其輔相之力﹐使之王天下耳。注謂「置以爲君﹐又生賢佐以輔之」﹐恐不應如此重復之甚也。此篇所言陳詞於舜﹐及上欵帝閽﹐歷訪神妃﹐及使鸞鳳飛騰﹑鴆鳩爲媒等語﹐其大意所比﹐固皆有謂。至於經涉山川﹐驅役百神﹕下至飄風雲霓之屬﹐則亦泛爲寓言﹐而未必有所擬倫矣。二注類皆曲爲之說﹐反害文義。至於縣圃﹑閬風﹑扶桑﹑若木之類﹐亦非實事﹐不足考信﹐今皆略存梗槪﹐不復盡載而詳說也。王逸以靈瑣爲楚王省合﹐非文義也。注以羲和爲日禦。補注又引山海經云「東南海外﹐有羲和之國﹐有女子名曰羲和﹐是生十日﹐常浴日於甘淵【四】。」注云「羲和﹐始生日月者也。故堯因立羲和之官﹐以掌天地四時。」此等虛誕之說﹐其始止因堯典「出日納日」之文﹐口耳相傳﹐失其本指﹐而好怪之入﹐恥其謬誤﹐遂乃增飾傅會﹐必欲使之與經爲一而後已。其言無理﹐本不足以欺人﹐而古今文士相承引用﹐莫有覺其妄者。爲此注者﹐乃不信經而引以爲說﹐蔽惑至此﹐甚可嘆也﹗望舒﹑飛廉﹑鸞鳳﹑雷師﹑飄風﹑云霓﹐伹言神靈爲之擁護服役﹐以見其仗衛威儀之盛耳﹐初無善惡之分也。舊注曲爲之說﹐以月爲淸白之臣﹐風爲號令之象﹐鸞鳳爲明智之士﹐而雷師獨以震驚百里之故使爲諸侯﹐皆無義理。至以飄風﹑云霓爲小入﹐則夫捲阿之言「飄風自南」﹐孟子之言「民望湯武如雲霓」者﹐皆爲小人之象也耶﹖王逸又以飄風雲霓之來迎己﹐蓋欲己與之同﹐旣不許之﹐遂使閽見拒而不得見帝。此爲穿鑿之甚﹐不知何所據而生此也。沈約郊居賦「雌霓連蜷」﹐讀作入聲。司馬溫公云「約賦但取聲律便美﹐非霓不可讀爲平聲也。」故今定離騷「云霓」爲平聲﹐九章﹑遠遊爲入聲﹐蓋各從其聲之便也。王逸說「往觀四荒」處﹐已云「欲求賢君」﹐蓋得屈原之意矣。至「上下求索」處﹐又謂「欲求賢人與己同志」﹐不知何所據而異其說也﹖舊注以「髙丘無女」「下女可詒」皆賢臣之譬﹐非是。下女﹐說詳見於九歌﹐可考也。溘字﹐補注兩處皆已解爲奄忽之義﹐至此遊春宮處﹐乃云無奄忽之義﹐不知何故自爲矛盾至此。虙妃﹐一作宓妃。說文﹕「虙﹐房六反﹐虎行貌。」「宓﹐美畢反﹐安也。」集韻云「虙與伏同﹐虙犧氏﹐亦姓也。宓與密同﹐亦姓。俗作宻﹐非是。」補注引顏之推說云「宓字本從虍走。虙子賤卽伏犧之後﹐而其碑文說濟南伏生又子賤之後。是知古字伏﹑慮通用﹐而俗書作宓﹐或復加山﹐而並轉爲密音耳。」此非大義所繋﹐今亦姑存其說﹐以備參考。王逸以虙妃諭隠士﹐旣非文義﹐又以蹇修爲伏羲氏之臣﹐亦不知其何據也﹖又謂「隠者不皆仕﹐不可與共事君」﹐亦爲衍說。孟子「不理於口」﹐漢書「無俚之至」﹐說者皆訓爲賴﹐則理固有賴音矣。爾雅說四極﹐恐未必然。邠國近在秦隴﹐非絕遠之地也。舊說有娀國在不周之北﹐恐其不應絕遠如此。又言求佚女﹐爲求忠賢與共事君﹐亦非是。鴆及雄鳩﹐其取諭爲有意﹐具文可見。注於它說﹐亦欲援此爲例﹐則鑿矣。補注又引淮南說「運日知晏﹐則鴆乃小人之有智者﹐故𨿽能爲讒賊﹐而屈原亦因其才而使之」﹐是以屈原爲眞嘗使鴆媒簡狄而爲所賣也。其固滯乃如此﹐甚可笑也。「鳳皇旣受詒」﹐舊以爲旣受我之禮而將行者﹐誤矣。審爾﹐則髙辛何由而先我哉﹖正爲己用鴆鳩﹐而彼使鳳皇﹐其勢不敵﹐故恐其先得之耳。又或謂以髙辛諭諸國之賢君﹐亦非文勢。畱二姚﹐亦求君之意。舊說以爲博求眾賢﹐非是。或問「終古」之義﹐曰﹕開辟之初﹐今之所始也。宇宙之末﹐古之所終也。考工記曰「輪已庳﹐則於馬終古登阤也。」注曰「終古﹐常也。」正謂常如登阤﹐無有已時。猶釋氏之言盡未來際也。「兩美必合」﹐此亦托於男女而言之。注直以君臣爲說﹐則得其意而失其辭也。下章「孰求美而釋女」亦然。至說「豈惟是其有女」﹐而曰豈惟楚有忠臣﹐則失之遠矣。其以芳艸爲賢君﹐則又有時而得之。大率前人讀書﹐不先尋其綱領﹐故出人﹐得失不常﹐類多如此。幽昧﹑眩曜二語﹐乃原自念之辭﹐以爲答靈氛者﹐亦非是。楚人以重午插艾於要﹐豈其故俗耶﹖補注以爲靈氛之占﹐勸屈原以遠去﹐在異姓則可﹐在原則不可﹐故以爲疑而欲再決之巫咸也。考上文但謂舉世昏亂﹐無適而可﹐故不能無疑於氛之言耳。同姓之說﹐上文初無來歷﹐不知洪何所據而言。此亦求之太過也。皇﹐卽謂百神﹐不必言天使也。升降上下﹐謂上君下臣者﹐亦繆說。傅說﹑太公﹑寧戚﹐皆巫咸語。補注以爲原語﹐非也。鶗鴂﹐顏師古以爲子規﹐一名杜鵑。服虔﹑陸佃以爲鵙﹐名伯勞。未知孰是。然子規以三月嗚﹐乃眾芳極盛之時﹔鵙以七月嗚﹐則陰气至而眾芳歇矣。又鴂﹑鵾音亦相近﹐疑服﹑陸二說是。「莫好修之害」﹐二注或謂上不好用忠直﹐或謂下不好自修﹐皆非是。此辭之例﹐以香艸比君子﹐王逸之言是矣。然屈子以世亂俗衰﹐人多變節﹐故自前章蘭芷不芳之後﹐乃更嘆其化爲惡物。至於此章﹐遂深責椒蘭之不可恃﹐以爲誅首﹐而揭車﹑江離亦以次而書罪焉﹐蓋其所感益以深矣。初非以爲實有是人而以椒蘭爲名字者也。而史遷作屈原傳﹐乃有令尹子蘭之說﹐班氏古今人表又有令尹子椒之名﹐旣因此章之語而失之﹐使此詞首尾橫斷﹐意思不活。王逸因之﹐又訛以爲司馬子蘭﹑大夫子椒﹐而不復記其香艸﹑臭物之論。流誤千載﹐遂無一人覺其非者﹐甚可嘆也。使其果然﹐則又當有「子車」﹑「子離」﹑「子榝」之儔﹐蓋不知其幾人矣﹗化與離協﹐易曰「日昃之離﹐不鼓缶而歌﹐則大耋之嗟。」則離可爲力加反。又傳曰「通其變﹐使民不倦。神而化之﹐使民宜之。」則化可爲胡圭反。服賦「庚子日斜」﹐遷史以斜爲施﹐此韻亦可考。王逸以求女爲求同志﹐已失本指﹐而五臣又讀女爲汝﹐則並其音而失之也。卒章瓊枝之屬﹐皆寓言耳﹐注家曲爲比類﹐非也。博雅曰「昆裔虛﹐赤水出其東南陬﹐河水出其東北陬﹐洋水出其西北陬﹐弱水出其西南陬。河水入東海﹐三水入南海。」後漢書注云「昆侖山在今肅州酒泉縣西南﹐山有昆侖之體﹐故名之」。二書之語﹐似得其實。水經又言昆侖去嵩髙五萬里﹐則恐不能若是之遠﹐當更考之。待與期葉﹐易小象待有與之葉者﹐卽其例也。九歌楚俗祠祭之歌﹐今不可得而聞矣。然計其間﹐或以陰巫下陽神﹐或以陽主接陰鬼【五】﹐則其辭之褻慢淫荒﹐當有不可道者。故屈原因而文之﹐以寄吾區區忠君愛國之意﹐比其類﹐則宜爲三頌之屬﹔而論其辭﹐則反爲國風再變之鄭衛矣。及徐而深味其意﹐則𨿽不得於君﹐而愛慕無已之心﹐於此爲尢切﹐是以君子猶有取焉。蓋以君臣之義而言﹐則其全篇皆以事神爲比﹐不雜它意。以事神之意而言﹐則其篇內又或自爲賦﹑爲比﹑爲興﹐而各有當也。然後之讀者﹐昧於全體之爲比﹐故其疏者以它求而不似﹐其密者又直致而太迫﹐又其甚則並其篇中文義之曲折而失之﹐皆無復當日吟詠情性之本旨。蓋諸篇之失﹐此爲尢甚﹐今不得而不正也。又篇名﹐而實十有章﹐蓋不可曉﹐舊以九爲陽數者﹐尢爲衍說。或疑猶有虞夏九歌之遺聲﹐亦不可考。今姑闕之﹐以俟知者﹐然非義之所急也。「璆鏘嗚兮琳瑯」﹐注引禹貢釋璆﹑琳﹑瑯﹐皆爲玉名﹐恐其立語不應如此之重復﹐故今獨以孔子世家「環佩玉聲璆然」爲證﹐庶幾得其本意。舊說以靈爲巫﹐而不知其本以神之所降而得名。蓋靈者﹐神也﹐非巫也。若但巫也﹐則此云姣服﹐義猶可通。至於下章﹐則所謂旣畱者﹐又何患其不畱也耶【六】﹖漢樂歌云「神安畱」﹐亦指巫而言耳。若英﹐若﹐卽如也﹐猶詩言「美如英」耳。注以若爲杜若﹐則不成文理矣。帝服﹐注爲五方之帝﹐亦未有以見其必然。焱﹐﹐從三犬﹐而釋爲羣犬走貌﹐然大人賦有「焱風湧而云浮」者﹐其字從三火﹐蓋別一字也。此皆當從三火。東皇太一﹐舊說以爲原意謂人盡心以事神﹐則神惠以福﹐今竭忠以事君﹐而君不見信﹐故爲此以自傷。補注又謂此言「人臣陳徳義禮樂以事上﹐則上無憂患」。雲中君﹐舊說以爲事神已訖﹐復念懷王不明﹐而太息憂勞。補注又謂「以云神諭君徳﹐而懷王不能﹐故心以爲憂」。皆外增贅說﹐以害全篇之大指﹔曲生碎義﹐以亂本文之正意。且其目君不亦太迫矣乎﹗「吾乘桂舟」﹐吾﹐蓋爲祭者之詞。舊注直以爲屈原﹐則太迫。補注又謂言湘君容色之美﹐以諭賢臣﹐則又失其章指矣。「女嬋媛」﹐舊注以爲女嬃﹐似無關涉﹐但與騷經用字偶同耳。以思君爲直指懷王則太迫﹐又不知其寄意於湘君﹐則使此一篇之意皆無所歸宿也。「心異媒勞」﹐王注以爲與君心不同﹐則太迫而失題意。補注又因輕絕而謂同姓無可絕之義﹐則尢乖於文義也。「石瀨」﹑「飛龍」章﹐說者尢多舛謬﹐其曰﹕它人交不忠則相怨﹐我則𨿽不見信﹐而不以怨人。補注又云「臣忠於君﹐君宜見信﹐而反告我以不間。此原陳己志於湘君也。」不知前人如何讀書﹐而於其文義之曉然者﹐乃直乖戻如此﹐全無來歷關涉也。其曰﹕君初與我期共爲洽﹐而後以讒言見棄。此乃得其本意﹐而亦失其詞命之曲折也【七】。湘君一篇﹐情意曲折﹐最爲詳盡﹐而爲說者之謬爲尢多﹐以至全然不見其語意之脈絡次第。至其卒章﹐猶以遺玦﹑捐袂爲求賢﹐而采杜若爲好賢之無已﹐皆無復有文理也。佳人召予﹐正指湘夫人而言﹐而五臣謂「若有君命﹐則亦將然」﹐補注以佳人爲賢人同志者。如此﹐則此篇何以名爲湘夫人乎﹖九歌諸篇﹐賓主﹑彼我之辭最爲難辧﹐舊說往往亂之﹐故文意多不屬﹐今頗已正之矣。「何壽夭兮在予」﹐舊說人之壽夭﹐皆其自取﹐何在於我﹐已失文意﹔或又以爲諭人主當制生殺之柄﹐尢無意謂。王逸以「離居」爲隠士。補注又以此爲屈原訴神之辭﹐皆失本指。王逸以乘龍衝天而愈思愁人﹐爲抗志髙遠而猶有所不樂﹐全失文義。補注謂諭君捨己而不顧﹐意則是而語太迫也。「夫人兮自有美子」﹐眾說皆末論辭之本指得失如何﹐但於其說中已自不成文理﹐不知何故如此讀書也﹖咸池﹐或如字﹐下隔句與來字「力之反」葉。東君之吾﹐舊說誤以爲日﹐故有息馬懸車之說﹐疑所引淮南子反因此而生也。至於低回而顧懷﹐則其義有不通矣﹐又必彊爲之說﹐以爲思其故居。夫日之運行﹐初無停息﹐豈有故居之可思哉﹖此旣明爲謬說﹐而推言之者又以爲譏人君之迷而不復也﹐則其穿鑿愈甚矣。又解聲色娛人﹐爲言君有明徳﹐百姓皆注其耳目﹐亦衍說。且必若此﹐則其下文縆瑟交鼓之云者﹐又誰爲主而見其來之蔽日耶﹖聲色娛人﹐觀者忘歸﹐正爲主祭迎日之人低回顧懷﹐而見其下方所陳之樂聲色之盛如此耳。縆瑟交鼓﹐靈保賢姱﹐卽其事也。或疑但爲日出之時聲光可愛﹐如朱丞相秀水錄所載「登州見日初出時﹐海波皆赤﹐洶洶有聲」者﹐亦恐未必然也。蓋審若此﹐則當言其燀赫震動之可畏﹐不得以娛人爲言矣。聊記其說﹐以廣異聞。北斗字﹐舊音斗爲主。以詩考之﹐行葦主﹑醹﹑斗﹑耉爲韻﹐捲阿厚﹑主爲韻﹐此類甚多。但不知此非叶韻﹐而舊音特出此字﹐其說果何爲耳﹖舊說河伯位視大夫﹐屈原以官相友﹐故得汝之。其鑿如此。又云河伯之居沈沒水中﹐諭賢人之不得其所也。夫謂之河伯﹐則居於水中﹐固其所矣﹐而以爲失其所﹐則不知使之居於何處乃爲得其所耶﹖此於上下文義皆無所當﹐眞衍說也。堂﹑宮﹑中﹐或云當並葉堂韻﹐宮字已見雲中君﹐中字今閩音正爲當字。山鬼一篇﹐謬說最多﹐不可勝辯﹐而以公子爲公子椒者﹐尢可笑也。「終不見天」﹐嘗見有讀天字屬下句者﹐問之﹐則曰「韓詩「天路幽險難追攀」﹐語蓋祖此。」審爾﹐則韓子亦誤矣。或問魂魄之義﹐曰﹕子產有言「物生始化曰魄﹐旣生魄陽曰魂。」孔子曰「气也者﹐神之盛也。魄也者﹐鬼之盛也。」鄭氏注曰「噓吸出人者﹐气也。耳目之精明爲魄﹐气則魂之謂也。」淮南子曰「天气爲魂﹐地气爲魄。」髙誘注曰「魂﹐人陽神也。魄﹐人陰神也。」此數說者﹐其於魂魄之義詳矣。蓋嘗推之﹐物生始化云者﹐謂受形之初﹐精血之聚﹐其間有靈者﹐名之曰魄也。旣生魄陽曰魂者﹐旣生此魄﹐便有暖气﹐其間有神者﹐名之曰魂也。二者旣合﹐然後有物﹐易所謂「精气爲物」者是也。及其散也﹐則魂遊而爲神﹐魄降而爲鬼矣。說者乃不考此﹐而但據左疏之言﹐其以神靈分陰陽者﹐𨿽若有理﹐但以噓吸之動者爲魄﹐則失之矣。其言附形之靈﹑附气之神﹐似亦近是﹐但其下文所分﹐又不免於有差。其謂魄識少而魂識多﹐亦非也﹐但有運用畜藏之異耳。雄﹐與淩葉﹐今閩人有謂雄爲形者﹐正古之遺聲也。校勘記﹝一﹞然其反騷。「然」﹐掃葉本﹑成化本作「但」。﹝二﹞如皁亦音香。「皁」﹐諸本同﹐據說文解字第五篇

下﹐當作「皀」﹐許愼曰﹕皀……又讀若香。」是其證也。﹝三﹞但謂求有徳者。「但」﹐掃葉本作「乃」。﹝四﹞常浴日於甘淵。「淵」﹐原作「洲」﹐諸本同﹐今據山海經大荒南經及楚辭補注攺。﹝五﹞或以陽主接陰鬼。「主」﹐古逸本﹑掃葉本作「巫」。﹝六﹞又何患其不畱也耶。「耶」﹐成化本無﹔四庫本作「哉」。﹝七﹞而亦失其詞命之曲折也。「詞命」﹐成化本作「命詞」。楚辭辯證下天問隅隈之數﹐注引淮南子言「天有九野﹐九千九百九十九隅」﹐此其無稽亦甚矣哉﹗論衡云「日晝行千里﹐夜行千里。」如此﹐則天地之間狹亦甚矣。此王充之陋也。「顧菟在腹」﹐此言兔在月中﹐則顧菟伹爲兔之名號耳。而上官桀曰「逐麋之犬﹐當顧菟耶﹖」則顧常爲瞻顧之義﹐而非兔名。又莊辛曰「見冤而顧犬。」亦因菟用顧字﹐而其取義又異﹐蓋不可曉。兔與菟同是一字﹐見於說文﹐而其形聲皆異﹐又不知其自何時始別異之也。補注引言山海經「鯀竊帝之息壤以堙洪水﹐帝令祝融殛之羽郊。」詳其文意﹐所謂帝者﹐似指上帝。蓋上帝欲息此壤﹐不欲使人幹之﹐故鯀竊之而帝怒也。後來柳子厚﹑蘇子瞻皆用此說﹐其意甚明。又祝融之後﹐死而爲神。蓋言上帝使其神誅鯀也﹐若堯舜時則無此人久矣﹐此山海經之妄也。後禹事中又引淮南子言「禹以息壤寘洪水﹐土不減耗﹐掘之益多。」其言又與前事自相抵牾﹐若是壤也果帝所息﹐則父竊之而殛死﹐子掘之而成功﹐何帝之喜怒不常乃如是耶﹖此又淮南子之妄也。大氐古今說天問者﹐皆本此二書。今以文意考之﹐疑此書本皆緣解此問而作﹐而此問之言﹐特戰國時俚俗相傳之語﹐如今世俗僧伽降無之祈﹑許遜斬蛟蜃精之類﹐本無稽據﹐而好事者遂假托撰造以實之﹐明理之士﹐皆可以笑而揮之﹐政不必深與辯也。補注引淮南說增城髙一萬一千里四百一十四步二尺六寸﹐尢爲可笑﹐豈有度萬里之遠而能計其跬步尺寸之餘者乎﹖此蓋欲覽者以爲己所親見而曾實計之﹐而不知適所以章其譎而且謬也。柳對本意﹐似有意於破諸妄說﹐而於此章反以西王母者實之﹐又何惑耶﹖補注引淮南子說昆侖虛旁有四百四十門﹐而其西北隅北門﹐開以納不周之風。皆是注解此書之語﹐予之所疑﹐又可驗其必然矣。「雄虺九首﹐倐忽焉在」﹐此一事耳﹐其詞本與招魂相表裏﹐王注得之﹐但失不引招魂爲證耳。而柳子不深考﹐乃引莊子南北二帝之名以破其說﹐則旣失其本指﹐而又使「雄虺」一句爲無所問﹐其失愈遠矣。補注𨿽知柳說之非﹐然亦不引招魂以訂其文義之缺﹐乃直以莊周寓言不足信者詆之。周之寓言﹐誠不足信﹐然豈不猶愈於康回﹑燭龍之屬﹗乃信彼而疑此﹐何哉﹖一語之微﹐無所關於義理﹐而說者至三失之﹐而況其有深於是者耶﹗「雄虺」「倐忽」﹐或云「今嶺南有異蛇﹐能日行數百里以逐人者﹐卽此物。」但不見說有九首耳。補注說﹕「今湖州武康縣東有防風山﹐山東二百步有禺山﹐防風廟在封﹑禺山之間。」洪君晚居霅川﹐當得其實。巴蛇事下注中食鹿出骨事﹐似若迂誕﹐然予嘗見山中人說﹕大蛇能吞人家所伏雞卵﹐而登木自絞﹐以出其殼者。人甚苦之﹐因爲木卵著藪中﹐蛇不知而吞之﹐遂絞而裂云。「羿焉彃日﹐烏焉解羽」﹐洪引歸藏雲﹕「羿彃十日。」補注引山海經注曰「天有十日﹐日之數十也。然一日方至﹐一日方出﹐𨿽有十日﹐自使以次疊出﹐而今俱見﹐乃爲妖怪。故羿仰天控弦﹐而九日潛退耳。」按此十日﹐本是自甲至癸耳﹐而傳者誤以爲十日並出之說﹐注者旣知其誤﹐又爲此說以彌縫之﹐而其誕益彰。然世人猶或信之﹐亦可怪也。「啟代益作後﹐卒然離蠥」﹐王逸以益失位爲離蠥﹐固非文義﹔補以有扈不服爲離蠥﹐文義粗通﹐然亦未安。或恐當時傳聞別有事實也。史記燕人說禹崩﹐益行天子事﹐而啟率其徒攻益奪之。汲冢書至云益爲啟所殺。是則豈不敢謂益旣失位﹐而復有陰謀﹐爲啟之蠥﹐啟能憂之。而遂殺益爲能達其拘乎﹖然此事要當質以孟子之言﹐齊東鄙論﹐不足信也。「啟棘賓商」四字﹐本是啟夢賓天﹐而世傳兩本﹐彼此互有得失﹐遂致紛紜不復可曉。蓋作山海經者所見之本「夢天」二字不誤﹐獨以賓﹑𡣕相似﹐遂誤以賓爲𡣕﹐而造爲啟上三𡣕子天之說﹐以實其謬。王逸所傳之本﹐賓字幸得不誤﹐乃以篆文夢﹑天字中間壞滅﹐獨存四外﹐有似棘﹑商﹐遂誤以夢爲棘﹐以天爲商﹐而於注中又以列陳宮商爲說。洪則旣引「三𡣕」以注騷經﹐而於此篇﹐反據王本而解爲急於賓禮商契。以今考之﹐凡此三家﹐均爲穿鑿。而以事理言之﹐則山海之怪妄爲尢甚﹔以文義言之﹐則王注之訓詁爲尢疏。洪則兼承二誤而又兩失之﹐且謂屈原多用山海經語﹐而不知山海實因此書而作﹔三𡣕又本此句一字之誤﹐其爲紕漏﹐又益甚矣。獨柳子貿𡣕之對﹐似覺山海之謬﹐然亦不能深察而明著之﹐是以其義𨿽正﹐而亦不能以自伸也。大氐古書之誤﹐類多如此。讀者若能虛心靜慮﹐徐以求之﹐則邂逅之間﹐或當偶得其實。顧乃安於苟巨﹐狃於穿鑿﹐牽於援據﹐僅得一說而遽執之﹐便以爲是﹐以故不能得其本眞﹔而已誤之中﹐或復生誤。此邢子才所以獨有「日思誤書」之適﹐又有「思之若不能得﹐則便不勞讀書」之對﹐𨿽若出於戲劇﹐然實天下之名言也。「勤子屠母」﹐舊注引帝王世紀言「禹𤗚剝母背而生」﹐補又引幹寶言黃初五年﹐汝南民妻生男﹐從右脇下小腹上出【一】﹔而平和自若﹐母子無恙以爲證。此事有無﹐固未可定﹐然上句言啟事而未有所問﹐則此句不應反說禹初生時事矣。故疑當爲啟母化石事也。「該秉季徳」﹐王逸以爲湯能秉契之末徳﹐而厥父契善之。以契爲湯父﹐固謬。柳又以爲卽左傳所云少皡氏之子該爲蓐收者﹐亦與有扈事不相關。惟洪氏以爲啟者近之。疑該卽啟字轉寫之誤也。但「終獘於有扈﹐牧夫牛羊」﹐乃似謂啟爲有扈所獘而牧夫牛羊者﹐不知又何說也﹖下章又云有扈牧豎﹐亦不可曉﹐豈以少康嘗爲牧正而誤邪﹖大率此篇所問有扈﹑羿﹑浞事﹐或相混並﹐蓋其傳聞之誤﹐當闕之耳。「到擊紂躬﹐叔旦不嘉」﹐王逸云「武王始至孟津﹐八百諸侯不期而到﹐皆曰﹕『紂可伐也。』白魚人於王舟﹐羣臣咸曰﹕『休哉﹗』罾曰﹕『𨿽休﹐勿休。」」未詳所據。「齊桓九會」﹐九本糾字﹐借作九耳。左傳展禽犒師之言﹐正作糾字。「糾合宗族」﹐亦此義也。惟莊子「九雜天下之川」作九﹐則亦古字通用﹐而非九數之驗也。諸儒通計九會之數不合﹐遂有裳衣兵車之辧﹐蓋鑿說也。然此辭亦作九會﹐則其誤也久矣。如公羊﹑榖梁﹐故是戰國時人也。余始讀詩﹐得吳氏補音﹐見其疑於殷武三章嚴﹑遑之韻﹐亦不能曉。及瀆此篇﹐見其以嚴葉亡﹐乃得其例。余於吳氏書多所刊補﹐皆此類。今見詩集傳。九章屈子初放﹐猶未嘗有奮然自絕之意﹐故九歌﹑天問﹑遠遊﹑卜居﹐以及此卷惜誦﹑涉江﹑哀郢諸篇﹐皆無一語以及自沈之事﹐而其詞气雍容整暇﹐尙無以異於平日。若九歌則含意淒惋﹐戀嫪低佪﹐所以自媚於其君者﹐尢爲深厚。騷經﹑漁父﹑懷沙﹐𨿽有彭咸﹑江魚﹑死不可讓之說﹐然猶未有決然之計也﹐是以其詞𨿽切而猶未失其常度。抽思以下﹐死期漸迫﹐至惜往日﹑悲回風﹐則其身已臨沅湘之淵﹐而命在晷刻矣。顧恐小人蔽君之罪闇而不章﹐不得以爲後世深切著明之戒﹐故忍死以畢其詞焉。計其出於瞀亂煩惑之際﹐而其傾輸罄竭﹐又不欲使吾長逝之後﹐冥漠之中﹐胸次介然有毫髮之不盡﹐則固宜有不暇擇其辭之精粗而悉吐之者矣。故原之作﹐其志之切而詞之哀﹐蓋未有甚於此數篇者﹐讀者其深味之﹐眞可爲慟哭而流涕也。惜誦。首章「非」字﹐誤爲「作」字﹐使兩章文意不明﹔中間「善惡」字﹐誤爲「中情」﹐使一章音韻不葉。今已正之﹐讀者可以無疑矣。涉江。舊說取譬之詳﹐皆衍說也。哀郢。楚文王自丹陽徙江陵﹐謂之郢。後九世﹐平王城之。又後十世﹐爲秦所拔﹐而楚徙東郢。抽思。「何獨樂斯之蹇蹇兮﹐願蓀美之可完」﹐文理甚明﹐而王逸解「獨樂」爲「毒藥」﹐補注又引「瞑眩」之語以實之。必欲如此彊爲之說﹐豈不可通﹐但別本如此﹐文自分明﹐不必彊穿鑿耳。然今本皆出王逸﹐不知別本又何自而得此本語也。「孰不實而有獲」﹐詳上文﹐實當作殖﹐然自王逸已解作「空穗」﹐則其誤久矣。獲﹐一作獲﹐亦非也。懷沙。攺﹐葉音己。按鄭注儀禮釋用己日爲自變攺﹐則二字音義固相近也。「懷質抱情﹐獨無匹兮」﹐諸本皆同﹐史記亦然。而王逸訓匹爲雙﹐補注云「俗字作疋」﹐則其來久矣。但下句云「伯樂旣沒﹐驥焉程兮」﹐於韻不葉﹐故嘗疑之﹐而以上下文意及上篇「並日夜而無正」者証之﹐知匹當作正﹐乃與下句音義皆葉﹐然猶未敢必其然也。及讀哀時命之篇﹐則其詞有曰「懷瑤象而握瓊兮﹐願陳列而無正」﹐正與此句相似﹐其上下句又以榮﹑逞﹑成﹑生爲韻﹐又與此同﹐然後斷然知其當攺而無疑也。惜往日。「受命詔以昭時」﹐時﹐一作詩﹐說者便引國語楚教太子以詩爲說【二】﹐殊無意謂。介子立枯事﹐補注以左傳爲據而不之信﹐然此詞明言立枯﹐又云縞素而哭﹐莊子亦有抱木之說﹐固未可以一說而盡疑之也。悲回風。「施黃棘之枉策」﹐補注據史記楚懷王二十五年人輿秦盟於黃棘﹐其後爲秦所欺﹐卒以客死﹐今頃襄王又信任姦回﹐將亡其國﹐故言己之所以假延日月﹐無以自處者﹐以其君欲復施黃棘之枉策也。其說𨿽有事證﹐然與此文理絕不相人﹐不若舊說之爲安也。遠遊客有語餘者曰「髙宗恭默思道﹐夢帝賫以良弼﹐寤而求之﹐卽得傅說﹐遂以爲相。若使夢賫之夕﹐應時卽生﹐則自𦇤褓之間以及彊立之歲﹐亦須二三十年﹐始堪任用。王者政令所出﹐日有萬幾﹐豈容數十年之問不發一語﹐又虛相位以待乳下之嬰兒乎﹖今書之言如此﹐則是髙宗旣得此夢﹐實時搜訪﹐便得其人﹐而已堪作相﹐以代王言矣。明是一旦忽然從天而下﹐便爲成人﹐無少長之漸也。」余聞其言﹐心竊怪之而不敢答。今讀此書﹐洪注所引莊子音義已有傅說生無父母之說﹐乃知人之慮已有及此者矣。洪氏引之而無他說﹐則豈亦以是爲不易之論而無所疑也耶﹖然則余之昧陋﹐而見事獨遲﹐爲可笑已。屈子「載營魄」之言﹐﹐本於老氏﹐而揚雄又因其語以明月之盈闕﹐其所指之事𨿽殊﹐而其立文之意則一。顧爲三書之解者﹐皆不能通其說﹐故今合而論之﹐庶乎其足以相明也。蓋以車承人謂之載﹐古今世俗之通言也。以人登車亦謂之載﹐則古文史類多有之﹐如漢紀云「劉章從謁者與載」﹐韓集云「婦人以孺子載」﹐蓋皆此意﹐而今三子之言﹐其字義亦如此也。但老子﹑屈子以人之精神言之﹐則其所謂營者﹐字與熒同﹐而爲晶明光炯之意。其所謂魄﹐則亦若余之所論於九歌者耳。揚子以日月之光明論之﹐則固以月之體質爲魄﹐而日之光耀爲魂也。以人之精神言者﹐其意蓋以魂陽動而魄陰靜﹐魂火二而魄水一﹐故曰「載營魄抱一﹐能勿離乎。」言以魂加魄﹐以動守靜﹐以火迫水﹐以二守一﹐而不相離﹐如人登車而常載於其上﹐則魂安靜而魄精明﹐火不燥而水不溢﹐固長生久視之要訣也。屈子之言﹐𨿽不致詳﹐然以其所謂「無滑而魂」﹑「虛以待之」之語推之﹐則其意當亦出此無疑矣。其以日月言者﹐則謂日以其光加於月魄而爲之明﹐如人登車而載於其上也﹐故曰「月未望則載魄於西﹐旣望則終魄於東﹐其遡於日乎」。言月之方生﹐則以之光加被於魄之西﹐而漸滿其東﹐以至於望而後圜。及旣望矣﹐則以日之光終守其魄之東﹐而漸虧其西﹐以至於晦而後盡。蓋月遡日以爲明﹐未望則日在其右﹐旣望則在其左﹐故各向其所在而受光﹐如民向君之化而成俗也。三子之肓𨿽爲兩事﹐而所言載魄﹐則其文義同爲一說﹐故丹經曆術﹐皆有納甲之法﹐互相資取﹐以相發明﹐蓋其理初不異也。但爲之說者﹐不能深考﹐如河上公之言老子﹐以營爲魂﹐則固非字義﹐而又並言人載魂魄之上以得生﹐當愛養之﹐則又失其文意。獨其載字之義粗爲得之﹐然不足以補其所失之多也。若王輔嗣以載爲處﹐以營魄爲人所常居之處﹐則亦河上之意。至於近世﹐而蘇子由﹑王元澤之說出焉﹐則此二人者﹐平生之論如水火之不同﹐而於此義皆以魂爲神﹐以魄爲物﹐而欲使神常載魄以行﹐不欲使神爲魄之所載。洪慶善之於此書﹐亦謂陽气充魄爲魂﹐能運動則其生全矣﹐則其意亦若蘇﹑王之云﹐而皆以載爲以車承人之義矣。是不惟非其文意﹐且若如此﹐則是將使神常勞動【三】﹐而魄亦不得以少息﹐𨿽幸免於物欲沈溺之累﹐而窈冥之中精一之妙﹐反爲彊陽所挾﹐以馳騖於紛拏膠擾之塗﹐卒以陷於眾人傷生損壽之域﹐而不自知也。其於二子之意何如哉﹖若其說揚子者﹐則皆以載爲哉﹐固失其指﹐而李軌解魄爲光﹐尢爲乖謬。至宋貫之﹑司馬公始覺其非﹐然遂欲攺魄爲胐﹐則亦未深考此載字之義﹐而失之愈遠矣。惟近歲王伯照以爲未望則魄爲明所載﹐似得其理﹔旣而又曰﹕旣望則明爲魄所終﹐則是下句當曰「終明」﹐而不當爲「終魄」矣。以此推之﹐恐其於上句文義之鄕背﹐亦未免如蘇氏﹑王氏之云﹐爲自下而載上也。大氐後人讀前人之書﹐不能沈潛反復﹐求其本義﹐而輙以己意輕爲之說﹐故其鹵莽有如此者。況讀楚辭者﹐徒玩意於浮華﹐宜其於此尢不暇深究其底蘊﹐故余因爲辯之﹐以爲覽者能因是以考焉﹐則或溯流求原之一助也。登霞之霞﹐本遐之借用﹐猶曰適遠云爾。曲禮告喪之詞﹐乃又借以爲死之美稱也。莊子作登假﹐蓋亦此例。但此篇注者﹐遂解爲赤黃之气﹐釋莊音者又讀假爲格﹐而訓至焉﹐其誤愈遠矣。卜居史記有滑稽傳﹐索隱云「滑﹐亂也。稽﹐同也。言辯捷之人言非若是﹐言是若非﹐能亂異同也。」揚雄酒賦「鴟夷滑稽」﹐顏師古曰「滑稽﹐圜轉縱捨無窮之狀。」此詞所用二字之意﹐當以顏說爲正。漁父衣葉於巾反者﹐禮記「一戎衣」﹐鄭讀爲殷﹐古韻通也。九辯悲秋﹐舊說取譬煩雜﹐皆失本意。「有美一人」﹐注指懷王﹐非是。「心不繹」﹐注訓繹爲解﹐卽當作釋。補訓抽絲﹐乃說爲繹字耳。又疑或是懌字﹐喜悅意耳。「無伯樂之善相﹐今誰使乎譽之」﹐譽﹐一作訾﹐相度之義也。又與上句知字叶韻﹐故當作訾爲是。但下句兩之上字復不韻﹐則又不可曉。故今且作譽﹐而四句皆以之字爲韻。「朱雀」﹐雀﹐一作榮﹐非是。蓋下與蒼蘢爲對﹐皆爲飛行之物﹐不當作榮。王注亦自作雀﹐不知洪本何以作榮也。「茇茇」﹐音斾﹐蓋言朱雀飛揚其翼﹐茇茇然也。今一作芺﹐音於表反﹐乃隨榮字誤解耳。「輕輬」﹐輕﹐一作輊【四】」﹐非是。輕字義證甚明﹐輊乃車之行貌﹐於義不通。招魂後世招魂之禮﹐有不專爲死人者﹐如杜子美彭衙行雲﹕「暖湯濯我足﹐剪紙招我魂。」蓋當時關陜間風俗﹐道路勞苦之餘﹐則皆爲此禮﹐以祓除而慰安之也。近世髙抑崇作送終禮云「越俗有暴死者﹐則亟使人徧於衢路以其姓名呼之﹐往往而蘇。」以此言之﹐又見古人此誡有望其復生﹐非徒爲是文具而已也。「恐後之」﹐如漢武帝遣人取司馬相如遺文﹐而曰「若後之矣」之意﹐注云「言已在它人後也。」此篇所言四方怪物﹐如十日代出之類﹐決是誔妄﹐無可疑者﹐其它小小異事﹐如東方長人﹑南方雕題﹑殺人祭鬼﹑蛇虺封狐﹑西方流沙﹑求水不得﹑北方層冰飛雪之類﹐則或往往有之﹐如五代史言「北方之極﹐魑魅龍蛇﹐白晝羣行。」蓋地偏气異﹐自然如此﹐不足怪也。無木謂之臺﹐有木謂之榭。一曰凡屋無室曰榭。說文乃云「臺﹐觀四方而髙者。」「榭﹐臺有屋也。」說文與二說不同﹐以春秋「宣榭火」考之﹐則榭有屋明矣。卒章心字﹐舊蘇含反﹐蓋以下葉南韻﹐然於上句楓字卻不葉﹐此不知楓有孚金﹑南有尼金可韻﹐而誤以楓爲散句耳。心字但當如字﹐而以楓﹑南二字葉之﹐乃得其讀﹐前亦多此例矣。大招周頌「陟降庭止」﹐傳注訓庭爲直﹐而說之云﹕文王之進退其臣﹐皆由直道。諸儒祖之﹐無敢違者。而顏監於匡衡傳所引獨釋之曰﹕言若有神明臨其朝廷也。蓋匡衡時未行毛說﹐顏監又精史學﹐而不梏於專經之陋﹐故其言獨能如此﹐無所阿隨﹐而得經之本指也。余舊讀攝而愛頗說﹐然尙疑其無據﹐及讀此詞﹐乃有「登降堂只」之文﹐於是益信「陟降庭止」之爲古﹐其義審如顏說而無疑也。顏注漢書時有發明﹐於經指多若此類。如訓棐爲匪﹐尢爲明切。足證孔安國﹑張平子之繆﹐其視韋昭之徒專守毛﹑鄭﹐而不能一出己見者﹐相去遠矣。晁錄王逸所傳楚辭﹐篇次本出劉向﹐其七諫以下﹐無足觀者﹐而王褒爲最下﹐余已論於前矣。近世晁無咎以其所載不盡古今詞賦之美﹐因別錄續楚辭﹑變離騷爲兩書﹐則凡詞之如騷者已略備矣。自原之後﹐作者繼起﹐而宋玉﹑賈生﹑相如﹑揚雄爲之冠﹐然較其實﹐則宋﹑馬辭有餘而理不足﹐長於頌美而短於規過﹔雄乃專爲偸生苟免之計﹐旣與原異趣矣﹐其文又以摹擬掇拾之故﹐斧鑿呈露﹐脈理斷續﹐其視宋﹑馬猶不逮也。獨賈太傅以卓然命世英傑之材﹐俯就騒律﹐所出三篇﹐皆非一時諸人所及﹐而惜誓所謂「黃鵠之一舉兮﹐見山川之紆曲。再舉兮﹐睹天地之員方」者﹔又於其間超然拔出言意之表﹐未易以筆墨蹊徑論其髙下淺深也。此外晁氏所取﹐如荀卿子諸賦皆髙古﹐而成相之篇﹐本擬工誦箴諫之詞﹐其言姦臣蔽主擅權﹐馴致移國之禍﹐千古一轍﹐可爲流涕。其它如易水﹑越人﹑大風﹑秋風﹑天馬﹐下及烏孫公主﹑諸王妃妾﹑息夫躬﹑晉陶潛﹑唐韓柳﹐本朝王介父之「山谷」「建業」【五】﹑黃魯直之「毀璧隕珠」﹑邢端夫之秋風三疊﹐其古今大小雅俗之變𨿽或不同﹐而晁氏亦或不能無所遺脫﹐然皆爲近楚語者。其次則如班姬﹑蔡琰﹑王粲及唐元結﹑王維﹑顧況﹐亦差有味。又此之外﹐則晁氏所謂過騷之言者﹐非余之所敢知矣。晁書新序多爲義例﹐辧說紛拏而無所發於義理﹐殊不足以爲此書之輕重。復自謂嘗爲史官﹐古文國書﹐職當損益。不惟其學﹐而論其官﹐固已可笑﹐況其所謂筆削者﹐又徒能移易其篇次﹐而於其文字之同異得失﹐猶不能有所正也。浮華之習﹐徇名飾外﹐其獘乃至於此﹐可不戒哉﹗校勘記﹝一﹞從右脇下小腹上出。「小」﹐原作「水」﹐據古逸本﹑掃葉本﹑成化本攺﹑﹝二﹞說者便引國語楚教太子以詩爲說。「便引」﹐四庫本作「傅會」。﹝三﹞則是將使神常勞動。「神」﹐掃葉本﹑成化本作「魂」。﹝四﹞輕一作輊。「輕」﹐原作「輬」﹐據掃葉本﹑成化本攺。﹝五﹞山谷建業。「谷」﹐掃葉本﹑成化本作「石」。楚辭後語目錄成相一佹詩二易水歌三越人歌四垓下帳中歌五大風歌六鴻鵠歌七弔屈原賦八服賦九瓠子之歌十秋風辭十一烏孫公主歌十二長門賦十三弔二世賦十四自悼賦十五反離騒十六絕命詞十七思玄賦十八悲憤詩十九胡笳二十登樓賦二十一歸去來辭二十二鳴皐歌二十三引極二十四山中人二十五望終南二十六魚山迎送神二十七日晚歌二十八復志賦二十九閔己賦三十別知賦三十一訟風伯三十二弔田橫文三十三享羅池三十四琴操三十五招海賈文三十六懲咎賦三十七閔生賦三十八夢歸賦三十九弔屈原文四十弔萇弘文四十一弔樂毅四十二乞巧文四十三憎王孫文四十四幽懷賦四十五書山石四十六寄蔡氏女四十七服胡麻賦四十八毀璧四十九秋風三疊五十鞠歌五十一擬招五十二右楚辭後語目錄﹐以晁氏所集錄續﹑變二書刊補定著﹐凡五二篇。晁氏之爲此書﹐固主於辭﹐而亦不得不兼於義。今因其舊﹐則其考於辭也宜益精﹐而擇於義也當益嚴矣。此余之所以兢兢而不得不致其謹也。蓋屈子序者窮而呼天﹑疾痛而呼父母之詞也。故今所欲取而使繼之者﹐必其出於幽憂窮蹙﹑怨慕淒涼之意﹐乃爲得其餘韻﹐而宏衍巨麗之觀﹑歡愉快適之語﹐宜不得而與焉。至論其等﹐則又必以無心而冥會者爲貴﹐其或有是﹐則𨿽遠且賤﹐猶將汲而進之。一有意於求似﹐則𨿽迫眞如揚﹑柳﹐亦不得已而取之耳。若其義﹐則首篇所著荀卿子之言﹐指意深切﹐詞調鏗鏘﹐君人者誠能使人朝夕諷誦﹐不離於其側﹐如衛武公之抑戒﹐則所以入耳而著心者﹐豈但廣廈細旃﹑明師勸誦之益而已哉﹗此固余之所爲眷眷而不能忘者。若髙唐﹑神女﹑李姬﹑洛神之屬﹐其詞若不可廢﹐而皆棄不錄﹐則以義裁之﹐而斷其爲禮法之罪人也。髙唐卒章𨿽有「思萬方﹑憂國害﹑開聖賢﹑輔不逮」之云﹐亦屠兒之禮佛﹑倡家之讀禮耳﹐幾何其不爲獻笑之資﹐而何諷一之有哉﹖其息夫躬﹑柳宗元之不棄﹐則晁氏已言之矣。至於揚雄﹐則未有議其罪者﹐而余獨以爲是其失節﹐亦蔡琰之儔耳。然琰猶知愧而自訟﹐若雄則反訕前哲以自文﹐宜又不得與琰比矣。今皆取之﹐豈不以夫琰之母子無絕道﹐而於雄則欲因反騷而著蘇氏﹑洪氏之貶詞﹐以明天下之大戒也。陶翁之詞﹐晁氏以爲中和之發﹐於此不類﹐特以其爲古賦之流而取之﹐是也。抑以其自謂晉臣﹑恥事二姓而言﹐則其意亦不爲不悲矣。序列於此﹐又何疑焉﹗至於終篇﹐特著張夫子﹑呂與叔之言﹐蓋又以告夫遊藝之及此者﹐使知學之有本而反求之﹐則文章有不足爲者矣。其餘微文碎義﹐又各附見於本篇﹐此不暇悉著云。校勘記﹝一﹞忠雅本自成相至胡笳無「一」至「十」序號。楚辭後語卷第一成相第一【一】成相者﹐楚蘭陵令荀卿子之所作也。荀卿﹐趙人﹐名況。學於孔氏門人馯臂子弓者﹐尢邃於禮﹐著書數萬言。少遊學於齊﹐歷威﹑宣﹐至襄王時﹐三爲稷下祭酒。後以避讒適楚﹐春申君以爲蘭陵令。春申君死﹐荀卿亦廢﹐遂家蘭陵而終焉。此篇在漢志號成相雜辭﹐凡三章﹐雜陳古今治亂興亡之效﹐托聲詩以風時君﹐若將以爲工師之誦﹑旅賁之規者﹐其尊主愛民之意﹐亦深切矣。相者﹐助也﹐舉重勸力之歌﹐史所謂「五羖大夫死﹐而舂者不相杵」是也。卿非屈原之徒﹐故劉向﹑王逸不錄其篇。今以其詞亦托於楚而作﹐又頗有補於治道﹐故錄以附焉。然黃歇亂人﹐卿乃以爲托身行道之所﹐則已誤矣。卿學要爲不醇粹﹐其言精祌相反爲聖人﹐意乃近於黃老﹔而「復後王」﹑「君論五」者﹐或頗出人申商間﹐此其所以傳不壹再而爲督責﹑坑焚之禍也。差之豪釐﹐謬以千里﹐可不謹哉﹗可不謹哉﹗請成相﹐世之殃﹐愚闇愚闇墮賢良。人主無賢﹐如瞽無相何倀倀﹗【相﹐並息亮反﹐上葉平聲。墮﹐許規反。倀﹐醜羊反。〇相﹐助也。成相﹐助力之歌也。墮﹐壞也。瞽無相者﹐瞽者無目﹐故必使人助之﹐亦謂之相﹐不可無也。倀倀﹐狂惑之貌。】請布基﹐愼聖人﹐愚而自專事不治。主忌苟勝﹐羣臣莫諫必逢災﹗【愼﹐讀作順。人﹐葉音兒。治﹐直吏反﹐葉平聲。災﹐葉音滋。〇布基﹐謂陳布基業之事也。忌﹐猜忌也。苟勝﹐不顧義理﹐而苟求勝人﹐若下文所引商紂之事也。】論臣過﹐反其施﹐尊主安國尙賢義。拒諫飾非﹐愚而上同國必禍。【過﹐葉音規。義﹐葉平聲。禍﹐葉許規反。〇論﹐論其罪而治之也。言治臣下之過者﹐必當自省而反其所爲﹐不可尢而效之也。欲尊主安國者﹐必尙賢義﹐然後可爲﹐若如紂之知足以飾非﹐辧足以拒諫﹐己自愚暗﹐又欲使人同己﹐則國必禍也。上﹐與尙同。】曷謂罷﹖國多私﹐比周還主黨與施。遠賢近讒﹐忠臣蔽塞主勢移。【罷﹐讀作疲。比﹐必寐反。遠﹑近﹐皆去聲。〇疲﹐誚弱不任事也。國語曰「罷士無伍﹐罷女無家」是也﹕若國多私﹐則其君亦罷矣。還﹐繞也。讒人用事﹐能使忠臣蔽塞﹐而人莫敢言﹐則權在於彼而不在君矣﹐此主勢所以移於下也。】曷謂賢﹖明君臣﹐上能尊主愛下民。主誠聽之﹐天下爲一海內賓。【賢﹐葉胡鄰反。〇賢﹐謂賢臣也。能明君臣之道﹐則爲賢臣也。】主之孽﹐讒人達﹐賢能遁逃國乃蹷。愚以重愚﹐闇以重闇成爲桀。【孽﹐災也。蹷﹐類覆也。久而愚闇愈甚﹐遂至於夏桀之無道也。】世之災﹐妬賢能﹐飛廉知政任惡來。卑其志意﹐大其園囿髙其臺。【能﹐葉奴來反。臺下本有榭字﹐以韻葉之﹐知是後人誤加﹐今刪去。〇惡來﹐飛廉之子。惡來有力﹐飛廉善走﹐父子俱以材力事紂也。卑其志意﹐言無遠慮﹐不慕往古﹐蓋當髙者反卑﹐而當卑者反髙也。】武王怒﹐師牧野﹐紂卒易鄕啟乃下。武王善之﹐封之於宋立其祖。【怒﹐葉去聲。野﹐葉上與反。鄕﹐讀作向。下﹐葉音戶。〇易鄕﹐回也﹐謂前徒倒戈攻於後。啟﹐微子名。下﹐降也。立其祖﹐使祭祀不絕也。】世之衰﹐讒人歸﹐比干見刳箕子累。武王誅之﹐呂尙招麾殷民懷。【刳﹐音枯。累﹐平聲﹐與縲同。懷﹐胡威反。〇比干﹑箕子事﹐見九章﹑天問。縲﹐囚縶也。呂尙﹐太公也。】世之禍﹐惡賢士﹐子胥見殺百里徙。穆公得之【二】﹐彊配五伯六卿施。【禍﹐葉許詭反。伯﹐讀爲覇。施﹐葉上聲。〇子胥﹐吳大夫伍員字也。諫夫差不聽﹐爲所殺。百里奚﹐虞公之臣。徙﹐遷也。謀不見用﹐虞滅﹐系虜遷徙於秦。穆公﹐秦伯任好也。六卿﹐天子之制。施﹐猶置也。言其彊大﹐僭置天子之官也。】世之愚﹐惡大儒﹐逆斥不通孔子拘。展禽三絀﹐春申道綴基畢輸。【惡﹐去鼙。綴﹐讀作輟。〇逆﹐拒。斥﹐逐大儒不使通。拘﹐謂畏匡尼陳也。展禽﹐魯大夫﹐名獲﹐居於柳下﹑謚曰惠﹐爲士師﹐三見絀。春申﹐楚相黃歇﹐封爲春申君。綴﹐止也。畢﹐盡也。輸﹐傾委也。言春申爲李園所殺﹐其政治基業盡傾覆委地也。】請牧基﹐賢者思﹐曉在萬世如見之。讒人罔極﹐險陂傾側此之疑。【陂﹐與詖同。〇牧﹐治也。言賢者必常見思﹐𨿽久不忘﹐但讒人必欲毀之﹐使人君疑於此人﹐然後己得行其姦詐也。】基必施﹐辧賢罷﹐文武之道同伏戲。由之者治﹐不由者亂何疑爲﹖【罷﹐音見上。戲﹐與羲同。〇文武﹐周文王﹑武王。伏戲﹐古帝王太昊氏﹐始畫八卦﹑造書契者。言古今一理﹐順之則治﹐逆之則亂﹐無可疑也。】凡成相﹐辧法方﹐至治之極復後王。愼子﹑墨﹑季﹑惠﹐百家之說誠不祥﹗【祥﹐一作詳。〇後王﹐當時之王﹐謂當自立﹐復爲一王之法﹐不必事事泥古也。愼﹐愼到。墨﹐墨翟。季﹐季梁﹐列子云楊朱之友也。惠﹐惠施也。祥﹐善也。】治復一﹐修之吉﹐君子執之心如結。眾人貳之﹐讒夫棄之形是詰。【結﹐葉音吉。形﹐當作刑。〇復一﹐歸於一理也。心如結﹐言堅固不解也。貳之﹐不一也。棄之﹐不由也。如此之人﹐皆當以刑詰之也。】水至平﹐端不傾﹐心術如此象聖人。而有埶﹐直而用枻必參天【三】。人下脫一字﹐屬下句。枻﹐余制反。天﹐葉鐵因反。〇承上章﹐言聖人則心平如水﹐無往而非一矣。枻﹐引也。未詳。】世無王﹐窮賢良﹐暴人芻豢仁人糟糠。禮樂滅息﹐聖人隱伏墨術行。【行﹐葉戶郎反。〇無王者興﹐則賢良窮困。】治之經﹐禮與刑﹐君子以修百姓寧。明徳愼罰﹐國家旣治四海平。【治﹐直吏反。】治之志﹐後埶富﹐君子誠之好以待。處之惇固﹐有深藏之能遠思。治﹐同上。富﹐葉音費。好﹐去聲。待﹐葉音地。有﹐讀爲又。思﹐葉去聲。〇爲治之意﹐後權埶與富者﹐則公道行而貨賂息也。誠之好以待者﹐誠意好之以待用也。處之厚固又能深藏﹐則能遠慮也。】思乃精﹐志之榮﹐好而壹之神以成。精神相反﹐一而不貳爲聖人。【好﹐去聲。〇好而不二﹐則通於神明矣。相反﹐謂反復不離散。】治之道﹐美不老﹐君子由之佼以好。下以教誨子弟﹐上以事祖考。【佼﹐音絞。〇老﹐休息也。爲治當日新其美﹐不使休息。佼﹐亦好也。】成相竭﹐辭不蹷﹐君子道之順以達。宗其賢良﹐辧其殃孽。【蹷﹐音厥。〇竭﹐盡也。蹷﹐僕也。此論成相之事﹐𨿽至終篇﹐辭不僕蹷﹐言無窮也。道﹐言說也。辭旣不蹷﹐君子言之﹐必和順而通達。右一章請成相﹐道聖王﹐堯舜尙賢身辭讓。許由﹑善捲﹐重義輕利行顯明。【讓﹐葉平聲。捲﹐音拳。明﹐葉音芒。〇道﹐亦言也。堯讓天下於許由﹐舜讓天下於善捲﹐二人不受﹐並見莊子。】堯讓賢﹐以爲民﹐泛利兼愛徳施均。辧治上下﹐貴賤有等明君臣。【賢﹐葉音形。爲﹐去聲。〇爲萬民求明君﹐所以不私其子。】堯授能﹐舜遇時﹐尙賢推徳天下治。𨿽有賢聖﹐適不遇世孰知之﹖【能﹐葉音尼。治﹐葉平聲。】堯不徳﹐舜不辭﹐妻以二女任以事。大人哉舜﹐南面而立萬物備。【徳﹐葉音帝。辭﹐葉音似。妻﹐去聲。大人哉舜﹐四字爲一小句。〇堯授舜以天下而不自以爲徳﹐舜受堯之天下而不辭﹐授﹑受皆以至公﹐無私情也。】舜授禹﹐以天下﹐尙得推賢不失序。外不避仇﹐內不阿親賢者予。【下﹐葉音戶。得﹐當作徳。序﹑予﹐並葉上聲。〇舜之授禹﹐亦以天下之故也。不避仇﹐謂殛鯀興禹﹔不阿親﹐則不私其子。惟賢者則予之也。】禹勞心力堯有徳﹐干戈不用三苗服。舉瞬甽畝﹐任之天下身休息。【甽﹐與畎同。〇三苗服﹐見尙書﹐乃舜事﹐此誤也。】得后稷﹐五榖殖﹐夔爲樂正鳥獸服。契爲司徒﹐民知孝弟尊有徳。【稷﹑夔﹑契事﹐並見尙書﹐亦堯臣﹐舜申命之【四】。】禹有功﹐抑下鴻﹐辟除民害逐共工。北決九河﹐通十二渚疏三江。【辟﹐與辟同。共﹐音恭。〇抑﹐遏也。下﹐謂治水使歸下也。鴻﹐卽洪水也。流共工﹑決九河﹑通三江﹐並見尙書。但流共工亦舜事【五】﹐今以爲禹﹐誤矣。十二渚﹐亦未詳其名數【六】。禹溥土﹐平天下﹐躬親爲民行勞苦。得益﹑皐陶﹑橫革﹑直成爲輔。【溥﹐一作傅﹐皆讀爲敷。〇溥土﹐見尙書。言洪水泛濫﹐禹分布治九州島之土也。益﹑阜陶﹐見尙書。橫革﹑直成﹐未詳。】契玄王﹐生昭明﹐居於砥石遷於商。十有四世﹐乃有天乙是成湯。【明﹐葉音芒。〇玄王者﹐契夲以母簡狄吞玄烏卵而生﹐故追號之曰王也。昭明﹐契子也。砥石﹐未詳﹐或云卽砥柱也。商﹐商丘也。十四世﹐見史記。】天乙湯﹐論舉當﹐身讓卞隨舉牟光﹐道古賢聖基必張。【當﹐葉平聲。牟﹐或作務。〇湯讓天下於卞隨﹑務光﹐二人不受﹐亦見莊子。又言湯能行古聖賢之事﹐故基業張大也。】願陳辭﹐世亂惡善不此治﹐隱諱疾賢﹐良由姦詐鮮無災。患難哉﹐阪爲先﹐【此一節有脫誤。患難哉﹐阪爲先﹐尢不可曉﹐姑闕之。】聖知不用愚者謀。前車已覆﹐後未知更﹐何覺時﹖【此上亦脫六字。謀﹐葉音縻。更﹐平聲。〇後﹐後車也。更﹐攺也﹐謂攺轍也﹐屬上小句。何覺時﹐言前事之戒如此之明﹐而猶不覺悟﹐後豈復有覺悟時也﹗】不覺悟﹑不知苦﹐迷惑失指易上下。忠不上達﹐蒙揜耳目塞門戶。【悟﹐葉上聲。指下一有不字﹐非是。下﹐葉音戶。】門戶塞﹐大迷惑﹐悖亂昬莫不終極。是非反易﹐比周欺上惡正直。【比﹐必寐反。惡﹐去聲。〇莫﹐冥寞﹐言闇也。】正是惡﹐心無度﹐邪枉辟回失道途。己無郵人﹐我獨自美豈無故﹖【是﹐一作直。辟﹐讀爲僻。途﹐葉去聲。郵﹐一作尢。一夲豈下有獨字﹐非是。〇正直是惡﹐則心無尺度﹐不知長短﹐所向無非邪辟之途矣﹐豈可尢責它人而自以爲美乎﹖蓋凡事之得失必有其故﹐當自省也。】不知戒﹐後必有﹐恨後遂過不肯悔。讒夫多進﹐反復言語生詐態。【有﹐疑當作悔。恨後﹐疑當作後復。人之態﹐不如備﹐爭寵嫉賢利惡忌。妬功毀賢﹐下斂黨與上蔽匿。如﹐當作知。匿﹐葉奴計反。〇言人之詐態﹐上若不知爲備﹐則有忌嫉蔽匿之患也。利惡忌﹐謂以惡忌賢者爲己利也。斂﹐聚也。下聚黨與﹐則上蔽匿矣。】上壅蔽﹐失輔埶﹐任用讒夫不能制。孰公長父之難﹐厲王流於彘。【父﹐音甫。難﹐去聲。〇主蔽匿﹐則賢人不得盡忠於上﹐而自失輔助之勢。蓋其始以讒人爲可任﹐而後已失勢﹐遂不能制之也。孰﹐當作郭。郭公長父﹐周厲王之臣﹐未詳其事。彘﹐地名﹐在河東。厲王無道﹐信任小人﹐專利監謗﹐遂爲國人所逐而流於彘。】周幽厲﹐所以敗﹐不聽規諫忠是害。嗟我何人﹐獨不遇時當亂世。【幽﹐厲王孫幽王也。淫昬暴虐﹐無道尢甚﹐後爲犬戎所殺。】欲衷對﹐言不從﹐恐爲於胥身離凶。進諫不聽﹐剄而獨鹿棄之江。【衷對﹐一當作對衷﹐乃與韻葉。而﹐一作以。鹿﹐與𦌏同﹐音鹿﹐一說獨鹿一作屬鏤﹐上之欲反﹐下力朱反。江﹐葉音工。〇衷﹐誠也。欲對以誠﹐恐言不從而遇禍﹐如子胥也。獨鹿﹐罣𦌏﹐小罟也。言子胥自到之後﹐盛以小罟而棄之江也。一說獨鹿﹐屬鏤也﹐劍名﹐吳王以賜子胥﹐使自剄者也。二說未知孰是。然作獨鹿﹐卽以當作而﹔作屬鏤﹐卽而當作以。竊謂依本文者近是。】觀往事﹐以自戒﹐治亂是非亦可識﹐托於成相以諭意。】戒﹐葉音計。識﹐葉音志。右二章請成相﹐言治方﹐君論有五約以明。君謹守之﹐下皆平正國乃昌。【明﹐葉音芒。〇論爲君之道有五﹐甚簡約明白﹐謂臣下職﹐一也﹔君法明﹐二也﹔刑稱陳﹐三也﹔言有節﹐四也﹔上通利﹐五也。】臣下職﹐莫遊食﹐務本節用財無極。事業聽上﹐莫得相使一民力。守其職﹐足衣食﹐厚薄有等明爵服。利往卬上﹐莫得擅與孰私得﹖【服﹐葉蒲北反。卬﹐宜亮反。〇遊食﹐謂不勤飡於事﹐素食遊手也。所興事業﹐皆聽於上﹐羣下不得擅相役使﹐則民力一也。又言民不失職﹐則衣食足。明爵服﹐謂貴賤有等也。利之所往﹐皆卬於上。莫得撞爲賜與﹐則誰敢私得於人乎﹖擅相賜與﹐若齊田氏然。】君法明﹐論有常﹐表儀旣設民知方。進退有律﹐莫得貴賤孰私王﹖君法儀﹐禁不爲﹐莫不說教名不移。修之者榮﹐離之者辱孰它師﹖【明﹐葉音芒。〇君法所以明﹐在言論有常﹐不二三也。進人﹑退人﹐皆以法律﹐臣下不得以意爲貴賤﹐則孰有能自相貴者乎﹖又言君者民之法儀﹐當自禁止不爲惡﹐旣能正己﹐則民皆悅上之教﹐而善名不移也。孰敢以它爲師﹐言皆歸王道不敢離貳也。】刑稱陳﹐守其銀﹐下不得用輕私門。罪禍有律﹐莫得輕重威不分。請牧祺﹐明有基﹐主好論議必善謀。五聽循領﹐莫不理續主執持。聽之經﹐明其請﹐參伍明謹施賞刑。顯者必得﹐隱者復顯民反誠。【稱﹐尺證反。銀﹐與垠同。門﹐葉音民。分﹐葉孚巾反。謀﹐葉音糜。請﹐當作情。〇稱﹐謂當罪。當罪之法施陳﹐則各守其分限矣。下不得專用刑法﹐則私門自輕矣。禍﹐亦罪也。祺﹐吉也。又言請牧治吉祥之事﹐在明其所有之基業。五聽﹐見周禮。循領﹐謂修之使得綱領﹐莫不有文理相績也。主自執持此道﹐不使權歸於下矣。參伍﹐猶錯雜也。又言或往參之﹐或往伍之﹐皆使明謹﹐施其賞刑﹐言精研不使僭濫也。幽隱皆通﹐則民不詐僞矣。】言有節﹐稽其實﹐信誕以分賞罰必。下不欺上﹐皆以情言明若日。【節﹐葉音卽。〇節﹐謂法度。欲使民言有法度﹐不欺誑﹐在稽考其事實也。】上通利﹐隠遠至﹐觀法不法見不視。耳目旣顯﹐吏敬法令莫敢恣。【上通利不壅蔽﹐則幽隱遐遠者皆至也。所覲之法非法﹐則𨿽見不祝也。此已上﹐君論有五之事也。】君教出﹐行有律﹐吏謹將之無鈹滑。下不私請﹐各以宜捨巧拙。【鈹﹐與披同。滑﹐與汩同﹐音骨。以下疑脫所字。〇五論旣明﹐則教令之出皆有法律﹐而吏謹持之﹐無敢紛披汩亂者矣。羣下孰敢私請﹐不守所宜﹐而以巧拙爲彊弱哉﹗】臣謹修﹐君制變﹐公察善思論不亂。以治天下﹐後世法之成律貫。【言臣下但當謹守法度﹐而君制其變﹐以出非常之斷﹐公察而善思之﹐則其論不亂﹐而天下後世皆得守之﹐以成法律之條貫也。或疑思當作惡。右三章佹詩第二佹詩者﹐荀卿子之所作也。或曰「荀卿旣爲蘭陵令﹐客有說春申君者曰﹕湯以亳﹐武王以鎬﹐皆有天下。今荀子賢﹐而君借以百里之勢﹐臣爲君危之。春申君乃謝荀子。荀子去﹐之趙。人又說春申君曰﹕昔伊尹去夏入殷﹐殷王而夏亡﹔管仲去魯入濟﹐魯弱而齊彊。賢者所在﹐其君未嘗不尊榮也。今荀序天下賢士﹐君何爲謝之﹖春申君又使人請荀子﹐荀子不還而遺之賦﹐蓋卽此佹詩也。」然此其說﹐又與前異﹐未知其果孰是云。天下不治﹐請陳佹詩。【治﹐葉平聲。詭﹐與詭同。〇佹詩﹐佹異激切之詩也。】天地易位﹐四時易鄕。列星隕墜﹐旦暮晦盲。幽闇登昭﹐日月下藏。【盲﹐葉音芒。昭﹐或作照。】公正無私﹐反見從橫。志愛公利﹐重樓疏堂。無私罪人﹐憼革二兵。道徳純備﹐讒口將將。仁人絀約﹐敖暴擅彊。天下幽險﹐恐失世英。螭龍爲蝘蜓﹐鴟梟爲鳳皇。比干見刳﹐孔子拘匡。【橫﹐葉音黃。憼﹐與儆同。兵﹐葉補芒反。將﹐七羊反。敖﹐與傲同。英﹐葉音央。螭﹐醜知反。蝘﹐音偃。蜓﹐音典。鴟﹐稱脂反。梟﹐工堯反。〇反見從橫者﹐反見謂爲從橫反復之人也。愛﹐猶貪也。竊取公家之利以爲己有﹐而反得華屋以居也。憼﹐戒也。革﹐甲也。二﹐副也。言無私心而治有罪之人﹐乃反恐爲所讎害﹐而常爲兵革以備之也。將將﹐聲也﹐詩曰「佩玉將將。」螭﹐見九歌。蝘蜓﹐蜴蜥也。鴟梟﹐見惜誓。】昭昭乎其知之明也﹐鬱鬱乎其遇時之不祥也﹐拂乎其欲禮義之大行也﹐闇乎天下之晦盲也。【明﹑盲﹐皆葉音芒。行﹐葉戶郎反。〇楊倞曰「鬱鬱﹐有文章貌。拂﹐違也。此蓋誤耳﹐當爲拂乎其遇時之不祥也﹐鬱鬱乎其欲禮義之大行也。晦盲﹐言人莫之識也。」】皓天不復﹐憂無疆也。千秋必反﹐古之常也。弟子勉學﹐天不忘也。聖人共手﹐時幾將矣。【皓﹐與昊同。秋﹐一作歲。共﹐讀爲拱。〇言若使昊天之運往而不復﹐則所憂無窮。顧盛衰消息﹐循環代至﹐未有千歲而不反者﹐此因古今之常理也。弟子亦勉於學以俟時耳﹐天道神明豈終忘此世者哉﹗況今之時﹐衰亂已極﹐𨿽有聖人﹐亦拱手而不能有爲。蓋物極必反﹐時運之開﹐其亦將不久矣。】與愚以疑﹐願聞反辭。【此爲子弟承勉學之訓而請問之詞。愚﹐爲其自稱也。蓋曰聖人拱手﹐則天下果已不可爲矣﹐而曰時幾將矣﹐則是與我以疑﹐而使我終不能曉也。故願聞其所以必反之說﹐而使我無所疑也。】其小歌也【八】﹕九章亦有少歌﹐此卽反詞也。】念彼遠方﹐何其塞矣﹗仁人詘約﹐暴人衍矣。忠臣危殆﹐讒人般矣。【塞字﹐音義皆未詳﹐或恐是蹇字也。般﹐音盤﹐葉蒲典反﹐一作服。九歌首章服亦作般﹐蓋通用也。〇衍﹐饒裕也。般﹐樂也。】琁玉瑤珠﹐不知佩也。雜布與錦﹐不知異也。閭娵﹑子奢﹐莫之媒也。嫫母﹑刀父﹐是之喜也。【琁﹐音旋。佩﹐葉音備。娵﹐子侯反。媒﹐葉音寐。嫫﹐音謨。喜﹐許旣反。〇瑤﹐赤玉。瑤﹐美玉。布錦不異﹐言精粗不同而不能辧也。閭娵﹑子奢﹐古之美女也﹐或曰奢當作都﹐然則乃謂男子也。嫫母﹐已見九章。刀父﹐未詳。】以盲爲明﹐以聾爲聰﹔以危爲安﹐以吉爲凶。嗚呼上天﹗曷維其同﹖【言衰亂之極﹐人懷私意﹐乖異反易﹐至於如此﹐故呼天而問之曰﹕何爲而可使之同乎﹖同則合乎天下之公﹐是非善惡皆當於理﹐而天下治矣。此明天意﹐悔禍則轉禍爲福﹐撥亂反正﹐不足爲難﹐以解弟子之惑也。或曰云漢之卒章曰「瞻卬昊天﹐曷惠其寧﹖」恐此或用其語﹐則維當作惠﹐而文意愈明白矣。易水歌第三易水歌者﹐燕刺客荊軻之所作也。燕太子舟患秦攻伐諸侯無已時﹐使荊軻奉督之圖﹑樊於期之首﹐入秦刺秦王。將發﹐太子及賓客知其事者﹐皆白衣冠以送之。至易水之上﹐旣祖﹐取道﹐髙漸離擊築﹐荊軻和而歌﹐爲變徵之聲﹐士皆垂淚涕泣。又前而歌﹐復爲羽聲伉慨﹐士皆瞋目﹐髮盡上指冠。於是荊軻就車而去。夫軻匹夫之勇﹐其事無足言﹐然於此可以見秦政之無道﹐燕丹之淺謀﹐而天下之勢已至於此﹐𨿽使聖賢復生﹐亦未知其何以安之也﹗且余於此又特以其詞之悲壯激烈﹐非楚而楚﹐有足觀者﹐於是錄之﹐它固不遑深論云。風蕭蕭兮易水寒﹐壯士一去兮不復還﹗越人歌第四越人歌者﹐楚王之弟鄂君泛舟於新波之中﹐榜枻越人擁棹而歌此詞。其義鄙褻不足言﹐特以其自越而楚﹐不學而得其餘韻﹐且於周太師六詩之所謂興者﹐亦有契焉。知聲詩之體﹐古今共貫﹐湖越一家﹐有非人之所能爲者﹐是以不得以其遠且賤而遺之也。今夕何夕兮﹐搴洲中流。今日何日兮﹐得與王子同舟。蒙羞被好兮﹐不訾詬恥。心幾頑而不絕兮﹐得知王子。山有木兮木有枝﹐心說君兮君不知。垓下帳中之歌第五垓下帳中歌者﹐西楚霸王項羽之所作也。漢王大會諸侯以伐楚﹐羽壁垓下﹐軍少食盡﹐漢帥諸侯﹐圍之數重。羽夜聞漢軍四面皆楚歌﹐乃驚曰「漢皆已得楚乎﹖是何楚人多也﹗」起飲帳中﹐有美人姓虞氏﹐常幸從﹔駿馬名騅﹐常騎。【蒼白雜毛曰騅。】羽乃悲歌忼慨﹐自爲歌詩。歌數曲﹐美人和之。羽泣下數行﹐左右皆泣﹐莫能仰視。於是羽遂上馬﹐戲下騎從者八百餘人﹐夜直潰圍南出。漢追及之﹐羽遂自剄。羽固楚人﹐而其詞忼慨激烈﹐有千載不平之餘憤﹐是以著之。若其成敗得失﹐則亦可以爲彊不義者之深戒云。力拔山兮气蓋世﹐時不利兮雕不逝。騅不逝兮可柰何﹐虞兮虞兮柰若何﹗大風歌第六大風歌者﹐漢太祖髙皇帝之所作也。上破黥布於會甀﹐【上工外反﹐下丈瑞反。】還過沛﹐畱置酒沛宮﹐悉召故人父老子弟佐酒﹐發沛中兒得百二十人﹐教之歌。酒酣﹐上擊築﹐【築﹐音竹。〇狀似琴而大頭細頸﹐安弦﹐以竹擊之﹐故名爲築。】自歌﹐令兒皆歌習之。上乃起舞﹐伉慨傷懷﹐泣數行下。謂沛父兄曰「遊子悲故鄕。吾𨿽都關中﹐萬歲之後﹐吾魂魄猶思沛。且朕自沛公以誅暴逆﹐遂有天下﹐其以沛爲朕湯沐邑﹐復其民﹐世世無有所與。」此其歌﹐正楚聲也﹐亦名三侯之章。文中子曰「大風﹐安不忘危﹐其霸心之存乎﹗」美哉乎其言之也﹗漢之所以有天下﹐而不能爲三代之王﹐其以是夫﹖然自千載以來﹐人主之詞﹐亦未有若是其壯麗而奇偉者也。嗚呼雄哉﹗大風起兮雲飛揚﹐威加海內兮歸故鄕﹐安得猛士兮守四方﹖鴻鵠歌第七鴻鵠歌者﹐漢髙帝之所作也。初﹐呂后起閭閻﹐佐帝定天下。旣老而疏﹐太子盈又柔弱﹐而戚夫人有寵於上﹐上以其子趙王如意爲類己﹐欲廢太子而立之。呂后恐﹐不知所爲﹐問計於畱侯。畱侯爲畫計﹐使太子卑詞厚禮﹐招隠士四人以爲客。後上置酒﹐太子侍﹐四人者從﹐年皆八十有餘﹐須眉皓白﹐衣冠甚偉。上怪問之﹐四人前對﹐各言姓名。上乃驚曰「吾求公﹐公避逃我。何自從吾兒遊乎﹖」四人曰「陛下輕士善罵﹐臣等義不辱﹐故恐而亡匿。今聞太子仁孝﹐恭敬愛士﹐天下莫不延頸願爲太子死者﹐故臣等來。」上曰「煩公幸卒調護太子。」四人爲壽已畢﹐趨出。上目送之﹐召戚夫人﹐指視之曰「我欲易之﹐彼四人者輔之﹐羽翼已成﹐難動矣。呂氏眞乃主矣。」戚夫人泣涕﹐上曰「爲我楚舞﹐吾爲若楚歌。」歌數闋﹐戚夫人戲欷流涕﹐上起去﹐罷酒﹐竟不易太子云。余嘗怪畱侯明炳幾先﹐算無遺策﹐而其爲此﹐則不惟不暇爲髙祖愛子計﹐亦不復爲漢家社稷計矣。抑髙祖之歌詞如此﹐而其言「呂氏眞乃主矣」﹐此又豈專以太子柔弱之故而爲是舉哉﹗一念之差﹐基怨造禍﹐以至於此﹐固無兩全之理矣。畱侯姑亦權其正且重者而存之﹐以爲是甚不獲已之計﹐非別有長策而故左之以就此也。嗚呼﹗向使髙祖之心﹐本不出於私愛﹐則必能深以天下國家之大計爲己憂﹐而蚤與張﹑陳﹑陵﹑勃諸公謀之帷幄﹐以定其論。可則以恆易盈﹐固爲兩得﹔不可則姑仍其舊﹐而屬大臣輔以誼。庶幾呂氏悍戻之心﹐亦無所激而將自平﹐則後來之禍﹐猶可以不至於若是其烈。今旣不然﹐則杜牧所謂「四老安劉﹐反爲滅劉」者﹐眞可爲寒心也哉﹗抑此詞卒章﹐意象蕭索﹐亦非復三侯比矣。鴻鵠髙飛﹐一舉千里。羽翼已就﹐撗絕四海。【海﹐葉音喜。〇絕﹐謂飛而直度也。】橫絕四海﹐又可柰何﹗𨿽有矰繳﹐尙安所施﹖【施﹐葉疏何反。〇繳﹐弋射也。其矢曰繒。】校勘記﹝一﹞忠雅本此篇及以下諸篇無注。﹝二﹞穆公得之。「得」﹐四庫本作「任」﹐與荀子合。﹝三﹞直而用枻必參天。「枻」﹐諸本同﹐荀子作「抴」﹐朱注「引也」﹐據字義則當作「抴」。﹝四﹞舜申命之。「之」下﹐掃葉本﹑成化本有「也」字。﹝五﹞但流共工亦舜事。「流」﹐四庫本作「逐」。﹝六﹞亦未詳其名數。「數」﹐古逸本﹑掃葉本﹑成化本作「也」。﹝七﹞亦見莊子。「亦」﹐四庫本作「並」。﹝八﹞其小歌也。「也」﹐掃葉本作「曰」。楚辭後語卷第二弔屈原第八服賦第九【並見績離騷】瓠子之歌第十瓠子歌者﹐漢孝武帝之所作也。帝旣封襌﹐乃發卒數萬人塞瓠子決河。還﹐自臨祭﹐沈白馬玉璧﹐令羣臣從官皆負薪寘決河。時東郡燒薪柴少﹐乃下淇園之竹以爲楗。【燒﹐旱也。樹竹塞水決口謂之楗﹐以艸塞其裏﹐乃以土塡之﹐有石以石爲之。】天子悼其功之不就﹐爲作歌詩二章﹐於是卒塞瓠子﹐築宮其上﹐名曰宣防。【史記防作房﹐後同。】而導河北行二渠﹐復禹舊迹。自此梁﹑楚之地復寧﹐無水災矣。歸來子曰「先是帝封撣﹐巡祭山川﹐殫財極侈﹐海內爲之虛耗。及爲此歌﹐乃閔然有龥神憂民惻怛之意云。」瓠子決兮將柰何﹖浩浩洋兮慮殫爲河﹗【史記浩作皓﹐慮作閭﹐注云「謂州閭也」【一】。殫爲河兮地不得寧﹐功無已時兮吾山平。吾山平兮巨野溢﹐魚弗郁兮柏冬日。【注云「吾山﹐疑謂東阿魚山也。」平者﹐鑿山以塡河﹐故山平也。巨野﹐卽禹貢之大野澤。史記弗作沸。弗郁﹐憂不樂也。柏﹐與迫同。水長湧溢﹐穢濁不淸﹐故魚不樂。又迫冬日﹐將甚困也。】正道弛兮離常流﹐蛟龍轉兮放遠遊。【史記正作延。正道﹐河之正道也。弛﹐壞也。】歸舊川兮神哉沛﹐不封禪兮安知外﹗【沛﹐普大反。〇神哉沛﹐言神靈滂沛也。又言不因封禪﹐則不知關外有此水。】爲我謂河伯兮何不仁﹐泛濫不止兮愁吾人。【漢書爲我二字作皇﹐伯作公。】嚙桑浮兮淮﹑泗滿﹐久不反兮水維緩。【水維﹐水之綱維也。】右一河湯湯兮激潺湲﹐北渡回兮迅流難。【史記回作迃﹐迅作浚。】搴長筊兮湛美玉﹐河伯許兮薪不屬。【搴﹐音騫。筊﹐音交﹐竹筆絚﹐以引置土石者也。湛﹐讀爲沈。美玉﹐卽玉璧也。屬﹐之欲反。沈玉禮神﹐神已許﹐但以薪不屬逮﹐故無功也。薪不屬兮衛人罪﹐燒蕭條兮噫乎何以禦水﹗【禦﹐與禦同﹐止也。東郡﹐衛地。言以旱燒而薪不屬﹐乃衛人之罪﹐將何以止水也。】隤林竹兮楗石菑﹐宣防塞兮萬福來。【隤林竹﹐卽所謂下淇園之竹。菑﹐側其反﹐臿也。楗石菑者﹐臿石立之﹐以爲楗也。】右二秋風辭第十一秋風辭者﹐漢武帝之所作也。帝幸河柬﹐祠后土﹐燕飲中流﹐歡甚﹐作此。文中子曰「秋風﹐樂極而哀來﹐其悔心之萌乎﹖」秋風起兮白雲飛﹐艸木黃落兮鴈南歸。蘭有秀兮菊有芳﹐懷佳人兮不能忘。泛樓船兮濟汾河﹐橫中流兮揚素波。簫鼓鳴兮發棹歌﹐懼樂極兮哀情多。少壯幾時兮柰老何﹗【蘭秀﹑菊芳﹐以興下句之詞﹐與湘夫人及越人歌同法﹐知此則知興之體矣。】烏孫公主歌第十二烏孫公主歌者﹐漢武帝元封中﹐以江都王建女細君爲公主﹐妻烏孫王昆莫爲右夫人。公主至其國﹐自治宮室居。歳時一再與昆莫會﹐置酒飲食。昆莫年老﹐言語不通﹐公主悲愁﹐自爲作歌如此。昆莫乃上書﹐請使其孫尙公主﹐詔許之。公主不聽﹐亦上書言狀。天子乃報﹐使從其俗。公主詞極悲哀﹐固可錄。然並著其本末者﹐亦以爲中國結昬夷狄﹐自取羞辱之戒云。吾家嫁我兮天一方﹐遠托異國兮烏孫王。穹廬爲室兮旃爲墻﹐以肉爲食兮酪爲漿。【食﹐飰也﹐音嗣。】居常土思兮心內傷﹐願爲黃鵠兮歸故鄕﹗長門賦第十三長門賦者﹐司馬相如之所作也。歸來子曰「此諷也﹐非髙唐﹑洛神之比。」梁蕭統文選云「漢武帝陳皇后得幸﹐頗妬﹐別在長門宮﹐聞蜀郡司馬相如天下工爲文﹐奉黃金百斤爲相如﹑文君取酒﹐因求解悲愁之辭。而相如爲文以悟主上﹐皇后復得幸。」而漢書皇后及相如傳無奉金求賦復幸事。然此文古妙﹐最近楚辭。或者相如以後得罪﹐自爲文以諷﹐非後求之﹐不知敍者何從實此云。夫何一佳人兮﹐步逍遙以自虞﹖魂踰佚而不返兮﹐形枯槁而獨居。言我朝往而暮來兮﹐飲食樂而忘人。心慊移而不省故兮【二】﹐交得意而相親。伊予志之慢愚兮﹐懷貞愨之歡心。願賜問而自進兮﹐得尙君之玉音。奉虛言而望誠兮﹐期城南之離宮。修薄具而自設兮﹐君不肯兮幸臨。廓獨潛而專精兮﹐天飄飄而疾風。登蘭臺而遙望兮﹐神怳怳而外淫。浮雲郁而四塞兮﹐天窈窈而晝陰。雷隠隠而響起兮﹐聲象君之車音。飄風回而赴閨兮﹐舉帷幄之襜襜。桂樹交而相紛兮﹐芳酷烈之誾誾。孔雀集而相存兮﹐玄猿嘯而長吟。翡翠脇冀而來萃兮﹐鸞鳳飛而北南。心憑噫而不舒兮﹐邪气壯而攻中。下蘭臺而周覽兮﹐步從容於深宮。正殿塊以造天兮﹐郁並起而穹崇。間徙倚於東廂兮﹐觀夫靡靡而無窮。擠玉戶以撼金鋪兮﹐聲噌吰而似鍾音。刻木蘭以爲榱兮﹐飾文杏以爲梁。羅丰茸之遊樹兮﹐離樓梧而相撐。施瑰木之構櫨兮﹐委參差以槺梁。時髣髴以物類兮﹐象積石之將將。五色炫以相曜兮﹐煥爛燁而成光。致錯石之瓴甓兮﹐象瑇瑁之文章。張羅綺之幔帷兮﹐垂楚組之連綱。撫柱楣以從容兮﹐覽曲臺之央央。白鶴噭以哀號兮﹐孤雌跱於枯楊。日黃昬而望絕兮﹐悵獨托於空堂。懸明月以自照兮﹐䢐淸夜於洞房。援雅琴以變調兮﹐奏愁思之不可長。案流徵以卻轉兮﹐聲幼妙而復揚。貫歷覽其中操兮﹐意慷慨而自卬。左右悲而垂淚兮﹐涕流離而從橫。舒息悒而憎欷兮﹐蹝履起而彷徨。投長袂以自翳兮﹐數昔日之諐殃。無而目之可顯兮﹐遂頹思而就牀。摶芬若以爲枕兮﹐席荃蘭而茝香。忽寢寐而夢想兮﹐魂若君之在傍。惕寐覺以無見兮﹐魂迋迋若有亡。眾雞鳴而愁予兮﹐起視月之精光。觀眾星之行列兮﹐畢昴出於東方。望中庭之藹藹兮﹐若季秋之降霜。夜漫漫其若歲兮﹐懷鬱鬱其不可再更。澹偃蹇而待曙兮﹐荒亭亭而復明。妾人竊自悲傷兮﹐究年歳而不敢忘。哀二世賦第十四哀二世賦者﹐司馬相如之所作也。相如嘗從上至長楊獵﹐還過宜春宮。宜春者﹐本秦離宮﹐閻樂殺胡亥之地也。相如奏賦以哀二世行失﹐其詞如此。蓋相如之文﹐能侈而不能約﹐能諂而不能諒。其上林﹑子虛之作﹐旣以誇麗而不得入於楚詞﹐大人之於遠遊﹐其漁獵又泰甚﹐然亦終歸於諛也。特此二篇爲有諷諫之意﹐而此篇所爲作者﹐正當時之商監﹐尢當傾意極言﹐以寤主聽﹐顧乃低佪局促﹐而不敢盡其詞焉﹐亦足以知其阿意取容之可賤也。不然﹐豈其將死而猶以封襌爲言哉﹗登陂陁之長阪兮﹐坌入曾宮之嵯峨。臨曲江之隑州兮﹐望南山之參差。巖巖深山之谾谾兮﹐通谷𧯆乎谽谺。【陂﹐普何反。陁﹐徒何反。坌﹐普頓﹑步頓二反﹐並也。曾﹐重也。隑﹐巨依反﹐曲岸頭也﹐與碕同。差﹐葉初歌反。谾谾﹐音籠﹐深通貌。𧯆﹐呼活反。谽﹐呼含反﹐大開貌。谺﹐呼加反﹐葉音河。】汨淢靸以永逝兮﹐注平皐之廣衍。觀眾樹之蓊薆兮﹐覽竹林之榛榛。【汨﹐於筆反。淢﹐音域﹐疾貌。靸﹐先合反﹐輕舉意。皐﹐水邊地也。蓊﹐烏孔反。薆﹐音愛﹐陰蔽貌。榛﹐側巾反﹐盛貌﹐叶韻未詳﹐恐有棧音。】束馳土山兮﹐北揭石瀬。弭節容與兮﹐歷弔二世。持身不謹兮﹐亡國失勢。【揭﹐丘例反﹐褰衣而涉也。石而淺水曰瀬。】信讒不寤兮﹐宗廟滅絕。烏乎﹗操行之不得﹔墓蕪穢而不修兮﹐魂亡歸而不食。【操﹐七到反。】自悼賦第十五自悼賦者﹐漢孝成班倢伃之所作也。班氏世世以儒學顯﹐倢伃以選入宮﹐貴幸。嘗從遊後庭﹐帝召欲與同輦載﹐辭曰【三】﹕『觀古圖畫﹐賢聖之君﹐皆有名臣在側﹐三代末主乃有嬖女﹐今欲同輦﹐得無近似之乎﹖」上善其言而止。【近﹐巨靳反。】倢伃誦詩及窈窕﹑徳象﹑女師之篇﹐每進見上疏﹐依則古禮。【詩﹐謂關雎以下也。窈窕﹑徳象﹑女師之篇﹐皆古箴戒之書也。】後趙飛燕娣弟自微賤興﹐倢伃稀復進見。飛燕遂譖倢伃祝詛主上﹐考問倢伃﹐倢伃對曰「妾聞死生有命﹐富貴在天。修正尙未蒙福﹐爲邪欲以何望﹖使鬼神有知﹐不受不臣之愬﹔如其無知﹐怨之何益﹖故不爲也。」上善其對﹐事遂釋。然倢伃恐久終見危﹐求得共養太后長信宮。【共﹐居用反。養﹐弋向反。】因作賦以自悼。歸來子以爲「其詞甚古﹐而侵尋於楚人﹐非特婦人女子之能言者」﹐是固然矣。至其情𨿽出於幽怨﹐而能引分以自安﹐援古以自慰﹐和乎中正﹐終不過於慘傷。又其徳性之美﹑學問之力﹐有過人者﹐則論者有不及也。嗚呼賢哉﹗柏舟﹑緑衣﹐見錄於經﹐其詞義之美﹐殆不過此云。承祖考之遺徳兮﹐何性命之淑靈。登薄軀於宮闕兮﹐充下陳於後庭。蒙聖皇之渥惠兮﹐當日月之盛明。揚光烈之翕赫兮﹐奉隆寵於增成。【何﹐音賀﹐任也﹐負也。陳﹐列也。增成﹐後宮之舍﹐倢伃所居也。】旣過幸於非位兮﹐竊庶幾乎嘉時。每寤寐而絫息兮﹐申佩離以自思。陳女圖以鏡監兮﹐顧女史而問詩。悲晨婦之作戒兮【四】﹐哀襃閻之爲郵。美皇英之女虞兮﹐榮任姒之母周。𨿽愚陋其靡及兮﹐敢捨心而忘玆﹖【絫﹐古累字。累息﹐言懼而增累喘息也。離﹐與褵同﹐袿衣之帶也。女子適人﹐父結其褵而戒之﹐故言自思也。晨雞﹐見尙書﹐曰「牝雞之晨﹐惟家之索。」言婦人不當預外事也。襃﹐襃姒﹐周幽王之嬖妾也﹐見天問。閻﹐卽詩所謂艷妻﹐亦指襃姒也。郵﹐過也。皇﹐娥皇﹔英﹐女英﹔見九歌。女﹐尼據反。女虞﹐謂嫁於虞舜也。任﹐太任﹐文王母。姒﹐太姒﹐武王母也。郵﹑周皆葉時韻讀。捨﹐息也。】歷年歲而悼懼兮﹐閔蕃華之不滋。痛陽祿與柘館兮﹐仍𦇤褓而離災。豈妾人之殃咎兮﹐將天命之不可求﹖【陽祿﹑柘館﹐二觀名。倢伃嘗就產子﹐數月失之。災﹑求並葉滋韻。】白日忽已移光兮﹐遂晻莫而昧幽。猶被覆載之厚徳兮﹐不廢捐於罪郵。奉共養於東宮兮﹐托長信之末流。共灑埽於帷幄兮﹐永終死以爲期。願歸骨於山足兮﹐依松栢之餘休。【晻﹐與暗同﹐又烏感反。莫﹐讀作暮﹔或曰靜也﹐如字。郵﹑共養﹐並見上。流下共﹐居容反。灑﹐音灑。埽﹐先到反。山足﹐謂陵下。休﹐蔭也。】重曰﹕潛玄宮兮幽以淸﹐應門閉兮禁闥扃。華殿塵兮玉階菭﹐中庭萋兮緑艸生。廣室陰兮帷幄暗﹐房櫳虛兮風泠泠。感帷裳兮發紅羅﹐紛綷縩兮紈素聲。神眇眇兮密靚處﹐君不禦兮誰爲榮﹖【應門﹐正門也。扃﹐短關也。菭﹐音臺。萋﹐音妻。櫳﹐疏檻也﹐來東反。感﹐動也。綷﹐千賄反。縩﹐音蔡﹐衣聲。靚﹐與靜同。】俯視兮丹墀﹐思君兮履綦。仰視兮云屋﹐雙涕兮橫流。【丹墀﹐赤地也。綦﹐音其﹐履下飾也。云屋﹐言其黮䨴若云也。流﹐葉綦韻。顧左右兮和顏﹐酌羽觴兮銷憂。惟人生兮一世﹐忽已過兮若浮。己獨享兮髙明﹐處生民兮極休。勉虞精兮極樂﹐與福祿兮無期。綠衣兮白華﹐自古兮有之。【羽觴﹐見招魂。享﹐受也。休﹐美也。虞﹐與娛同。緑衣﹐衛莊姜失位自傷之詩。白華﹐周幽王申後被廢所作。】反離騷第十六反離騒者﹐漢給事黃門郎﹑新莽諸吏中散大夫揚雄之所作也。雄少好詞賦﹐慕司馬相如之作以爲式。又怪屈原文過相如﹐至不容﹐作離騷﹐自投江而死。悲其文﹐讀之未嘗不流涕也。以爲君子得時則大行﹐不得則龍蛇﹐遇不遇命也﹐何必湛身哉﹗【湛﹐讀曰沈。】乃作書﹐往往摭離騷文而反之﹐自岷山投諸江流﹐以弔屈原云。始雄好學﹑博覽﹐恬於勢利﹐仕漢三世不徙官﹐然王莽爲安漢公時﹐雄作法言﹐已稱其美﹐比於伊尹﹑周公。及舜篡漢﹐竊帝號﹐雄遂臣之﹐以耆老久次轉爲大夫。又放相如封禪文﹐獻劇秦美新以媚莽意﹐得校書天祿閣上。會劉尋等以作符命爲莽所誅﹐辭連及雄﹐使者來﹐欲收之﹐雄恐懼﹐從閣上自投下﹐幾死。先是﹐雄作解嘲﹐有「爰淸爰靜﹐遊神之廷﹔惟寂惟寞﹐守徳之宅」之語﹐至是京師爲之語曰「爰淸爰靜﹐作符命﹔惟寂寞﹐自投閣。」雄因病免﹐旣復召爲大夫﹐竟死莽朝。其出處大致本末如此﹐豈其所謂龍蛇者邪﹖然則雄固爲屈原之罪人﹐而此文乃離騷之讒賊矣﹐它尙何說哉﹗有周氏之蟬嫣兮﹐或鼻祖於汾隅。靈宗初諜伯僑兮﹐流於末之揚侯。【蟬嫣﹐連也。嫣﹐於連反。鼻﹐始也。汾隅﹐楊邑也。雄自言系出於周而食采於揚也。諜﹐譜也。周衰而揚氏有號爲揚侯者。侯﹐葉音胡。】淑周﹑楚之丰烈兮﹐超旣離虖皇波。因江潭而𣶂記兮﹐欽弔楚之湘景。【淑﹐善也。去汾隅﹐徙巫山﹐得周﹑楚之美烈也。超﹐速也。離﹐歷也。皇﹐大也。經河及江﹐歷大波也。潭﹐深淵也。𣶂﹐音往﹐乘水而往也。記﹐書也。累﹐力追反﹐葉力禾反﹐指屈原也。累﹐囚也【五】。成相曰「比干見刳箕子累。」或曰﹕禮「喪容累累」﹐又史記「孔子累累然如喪家之狗」﹐「趙武靈王見其長子傫然也」﹐皆衰悴之意﹐未知孰是。】惟天軌之不辟兮﹐何純絜而離紛﹖紛累以其淟涊兮﹐暗累以其繽紛。【軌﹐路也。辟﹐讀爲辟﹐開也。紛﹐難也。淟﹐吐典反。涊﹐乃典反。穢﹐濁也。繽﹐匹人反。繽紛﹐交雜也。】漢十世之陽朔兮﹐招搖紀於周正。正皇天之淸則兮﹐度后土之方貞。【十世﹐數髙祖﹑呂后至成帝也。招搖﹐斗杓星也。周正﹐十一月也﹐記以此時投文也。正天﹑度地﹐自言己志也。】圖累承彼洪族兮﹐又覽累之昌辭。帶鉤矩而佩衡兮﹐履欃槍以爲綦。【圖﹐案其系圖也。鉤﹐規也。矩﹐方也。衡﹐平也。欃槍﹐妖星。綦﹐履下飾﹐言賤之也。】累初貯厥麗服兮﹐何文肆而質䪥﹖資娵娃之珍髢兮﹐鬻九戎而索賴。【貯﹐積也。肆﹐放也。䪥﹐音械﹐狹也。言其文詞放肆﹐而性狷狹也。娵﹐於侯反﹐閭娵也﹔娃﹐於佳反﹐吳娃也。皆古美女也。髢﹐徒計反﹐髮也。賴﹐利也。言原仕楚﹐如資美女之髢而鬻於九戎之中﹐其人被髮無所用也。】鳳皇翔於蓬陼兮﹐豈駕鵝之能捷﹖騁驊驑以曲囏兮﹐驢騾連蹇而齊足。【蓬陼﹐蓬萊之陼也。駕﹐音加。駕鵝﹐烏名也。捷﹐及也。驊驑﹐駿馬名。若馳於屈曲艱阻之處﹐則與蹇驢無異。足﹐葉音接。】枳棘之榛榛兮﹐蝯貁擬而不敢下。靈修旣信椒﹑蘭之唼佞兮﹐吾累忽焉而不蚤睹﹖【榛﹐音臻﹐又士巾反﹐梗穢貌。蝯貁﹐見九歌。擬﹐疑也。靈修﹐原以寄意於楚王也。椒﹑蘭﹐見騷經。唼﹐音妾﹐譛言也。】衿芰茄之緑衣兮﹐被夫容之朱裳。芳酷烈而莫聞兮﹐不如襞而幽之離房。【衿﹐其禁反﹐帶也。茄﹐古荷字。夫容﹐亦古芙蓉字﹐通用。余並見騷經。襞﹐音壁﹐疊衣也。離房﹐別房也。】閨中容競淖約兮﹐相態以麗佳。知眾嫭之嫉妒兮﹐何必揚累之蛾睂﹖【佳﹐葉音圭。言眾士爭能﹐猶眾女之兢容也。淖約﹐善容止也。態﹐猶勝也﹐言以麓佳相勝也。睂﹐古眉字﹐言徳自舉其屑﹐使眾憎嫉也。音義並見騷經。】懿神龍之淵潛兮﹐竢慶雲而將舉。亡春風之被離兮﹐孰焉知龍之所處﹖【懿﹐美也。竢﹐待也。龍以潛居待云爲美﹐以譏屈原不能隱徳﹐自取禍也。被﹐讀日披。】湣吾累之眾芬兮﹐颶燁燁之芳苓﹔遭季夏之凝霜兮﹐慶夭顇而喪榮。【苓﹐香艸名﹐音零。夏而遭霜﹐言不遇時也。慶﹐讀與羌同。顇﹐古悴字。】橫江湘以南𣶂兮﹐雲走乎彼蒼梧。馳江潭之泛溢兮﹐將折衷虖重華。【走﹐音奏﹐趣也。吾﹐與梧同。衷﹐竹仲反。說見騷經。】舒中情之煩或兮﹐恐重華之不累與。陵陽侯之素波兮﹐豈吾累之獨見許﹖【陽侯﹐見九章。言屈原欲自投江以陵素波﹐舜必不許之也。洪興祖曰「吾恐重華許原之沈江以死﹐不許雄之投閣而生也。」斯言得之矣。】精瓊靡與秋菊兮﹐將以延夫天年。臨汨羅而自隕兮﹐恐日薄於西山。【此又譏原欲餐玉以延年﹐而反懷沙以求死。蓋舜知生固我所欲﹐而不知所欲有甚於生者故也。】解扶桑之總轡兮﹐縱令之遂奔馳。驚皇騰而不屬兮﹐豈獨飛廉與云師﹗【此言其去之速也。余說並見騷經。】捲薜芷與若惠兮﹐臨湘淵而投之。棍申椒與菌桂兮﹐赴江湖而漚之。【若﹐杜若。惠﹐卽蕙也。此言原之赴水﹐是並與其芳潔之操而棄之也。棍﹐大束也﹐古本反。漚﹐今漚麻也﹐一遘反﹐葉一侯反。余見騷經。】費椒稰以要神兮﹐又勤索彼瓊茅。違靈氛而不從兮﹐反湛身於江皐。【音義並見騷經。】累旣乑夫傅說兮﹐奚不信而遂行﹖徒恐鷤䳏之將嗚兮﹐顧先百艸爲不芳。【乑﹐古攀字。言旣慕傅說﹐何不自信其言而遽去﹐徒以鷤䳏之將鳴爲憂﹐而不慮反先百艸以就死也。餘音義亦見騷經。然傅說乃巫咸之語﹐雄誤以爲原詞也。】初累棄彼虙妃兮﹐更思瑤臺之逸女。抨雄鴆以作媒兮﹐何百離而曾不壹耦﹖【抨﹐普耕反﹐使也。余見騷經。】乘雲蜺之旖柅兮﹐望昆侖以樛流。覽四荒而顧懷兮﹐奚必云女彼髙丘﹖【亦見騷經﹐但髙丘無女﹐本言髙丘無美女可求﹐以諭列國無賢君可事耳。此詞女字乃作去聲讀﹐恐亦非本文之意也。】旣亡鸞車之幽藹兮﹐焉駕八龍之委蛇﹖臨江瀕而掩涕兮﹐何有九招與九歌﹖【此言原實無車可棄﹐無馬可駕﹐又方就死湘淵﹐何有歌舞之樂﹖譏騷經之言不實也。】夫聖哲之不遭兮﹐固時命之所有。𨿽增欷以於邑兮﹐吾恐靈修之不累攺。【有﹐葉音以。攺﹐葉音己。言楚王必不爲而攺也。孟子曰「千里而見王﹐是予所欲也。不遇故去﹐豈予所欲哉﹖」聖賢之心如此﹐原𨿽未及﹐而其拳拳於宗國﹐尢見臣子之至情﹐豈忍逆料其君之不可諫而先自已哉﹗此等義理﹐雄皆不足以知之﹐惟有偸生惜死一路﹐則見之明而行之熟耳。以此譏原﹐是以鴟梟而笑鳳皇也。】昔仲尼之去魯兮﹐婓婓遲遲而周邁。終回復於舊都兮﹐何必湘淵與濤瀨﹖【婓﹐芳非反﹐往來貌。孔子﹐異姓之臣﹐其去魯也﹐但政亂耳﹐未有危亡之釁也﹐可去而去﹐可歸而歸﹐與屈原事全不相似﹐雄說誤矣。】混漁父之餔歠兮﹐絜沐浴之振衣。棄曲﹑聃之所珍兮﹐跖彭咸之所遺﹗【漁父事﹐音義見本篇。由﹐許由。聃﹐老聃。跖﹐蹈也﹐之亦反。許由事不經見﹐雄亦本不之信﹐令乃言之﹐已爲抵牾﹔而又不察其生當堯舜之間﹐身無讒賊之禍﹐與事亦不相似也。老聃之學﹐私於爲我﹐而無君臣之義﹐亦雄所知。至此乃以爲言﹐亦其貪生惜死之心勝﹐是以溺焉而不自知耳。】丹陽洪興祖曰﹕揚雄所以議屈原者如此﹐而班固亦譏其「露才揚己」﹐顏之推又病其「顯暴君過」。愚嘗折衷而論之曰﹕或問﹕古人有言「殺其身有益於君﹐則爲之。」屈原𨿽死﹐何益於懷﹑襄﹖曰﹕忠臣之用心﹐自盡其愛君之誠耳﹐死生毀譽﹐所不顧也。故比干以諫見戮﹐屈原以放自沈。比干﹐紂諸父也﹔屈原﹐楚同姓也。爲人臣者﹐三諫不從﹐則去之。同姓無可去之義﹐有死而已。離騷曰「阽余身而危死兮﹐覽余初其猶未悔。」則原之自處審矣。或又曰﹕寧武子邦無道則愚﹐而仲山甫明哲以保其身。今原乃用智於無道之邦﹐以虧明哲保身之義﹐亦何足爲賢乎﹖曰﹕愚如武子﹐全身遠害可也。有官守言責﹐斯用智矣。山甫明哲﹐固保身之道﹐然不曰「夙夜匪解﹐以事一人」乎﹖士見危致命﹐況同姓兼恩與義﹐而可以不死乎﹖且比干之死﹐微子之去﹐皆是也。屈原其不可去乎﹖有比干以任責﹐微子去之可也。楚無人焉﹐原去則國從而亡﹐故𨿽身被放逐﹐猶徘徊而不忍去。生不得力爭而彊諫﹐死猶冀其感發而攺行﹐使百世之下﹐聞其風者﹐𨿽流放廢斥﹐猶知愛其君﹐眷眷而不忘﹐臣子之義盡矣。非死爲難﹐處死爲難。屈原𨿽死﹐猶不死也。後之讀其文﹑知其人如賈生者亦鮮矣。然爲賦以弔之﹐不過哀其不遇而已。余觀自古忠臣義士﹐慨然發憤﹐不顧其死﹐特立獨行﹐自信而不回者﹐其英烈之气﹐豈與身俱亡哉﹗「仍羽人於丹丘﹐畱不死之舊鄕」﹐「超無爲以至淸﹐與太初而爲鄰」﹐此遠遊之所以作﹐而難爲淺見寡聞者道也。仲尼曰「樂天知命﹐故不憂。」又曰「樂天知命﹐有憂之大者。」屈原之憂﹐憂國也﹔其樂﹐樂天也。離騷二十五篇﹐多憂世之語﹐獨遠遊曰「道可受兮﹐不可傳。其小無內兮﹐其大無垠。無滑而魂兮﹐彼將自然。壹气孔神兮﹐於中夜存。虛以待之兮﹐無爲之先。」此老﹑莊﹑孟子所以大過人者﹐而原獨知之。司馬相如作大人賦﹐宏放髙妙﹐讀者有淩雲之意﹐然其語多出於此。至其妙處﹐相如莫能識也。太史公作傳﹐以爲「其文約﹐其辭微﹐其志絜﹐其行廉。其稱文小而其指極大﹐舉類邇而見義遠。其志絜﹐故其稱物芳﹔其行廉﹐故死而不容自疏。濯淖污泥之中﹐以浮游塵埃之外。推此志也﹐𨿽與日月爭光可也。」斯可謂深知己者。揚子云作反離騒﹐以爲「君子得時則大行﹐不得時則龍蛇。遇不遇﹐命也﹐何必沈身哉」。屈子之事﹐蓋聖賢之變者﹐使遇孔子﹐當與三仁同稱﹐雄未足以與此。班孟堅﹑顏之推所云﹐無異妾婦兒童之見。余故具論之。嗚呼﹗余觀洪氏之論﹐其所以發屈原之心者至矣﹗然屈原之心﹐其爲忠淸絜白﹐固無待於辯論而自顯﹔若其爲行之不能無過﹐則亦非區區辯說所能全也。故君子之於人也﹐取其大節之純全﹐而略其細行之不能無獘。則𨿽三人同行﹐猶必有可師者﹐況如屈子﹐乃千載而一人哉﹗孔子曰「人之過也﹐各於其黨。觀過﹐斯知仁矣。」此觀人之法也。夫屈原之忠﹐忠而過者也﹔屈原之過﹐過於忠者也。故論原者﹐論其大節﹐則其它可以一切置之而不問。論其細行﹐而必其合乎聖賢之榘度﹐則吾固已言其不能皆合於中庸矣﹐尙何說哉﹗且凡洪氏所以爲辧者三﹕其一以爲忠臣之行﹐發其心之所不得已者﹐而不暇顧世俗之毀譽﹐則幾矣。其一引仲山甫﹑寧武子事﹐而不論其所遭之時﹑所處之位有不同者﹐則疏矣。其欲以原比於三仁﹐則夫父師﹑少師者﹐皆以諫而見殺見囚耳﹐非故捐生以赴死﹐如原之所爲也。蓋原之所爲𨿽過﹐而其忠終非世間偸生幸死者所可及。洪之所言﹐𨿽有未至﹐而其正終非雄﹑固﹑之推之徒所可比﹐余是以取而附之反騷之篇。校勘記﹝一﹞謂州閭也。「州」﹐原作「川」﹐據古逸本﹑掃葉本﹑成化本攺。﹝二﹞心慊移而不省故也。「慊」﹐原作「熑」﹐據古逸本﹑傳經本攺。﹝三﹞辭曰。「辭」﹐原作「詞」﹐據古逸本﹑掃葉本﹑成化本攺。﹝四﹞悲晨婦之作戒兮。「婦」﹐四庫本作「雞」。按朱注出「晨雞」字而釋之﹐則止文作「雞」﹐疑是。﹝五﹞累囚也。此句﹐成化本在「指屈原也」句前。楚辭後語卷第三絕命詞第十七絕命詞者﹐漢息夫躬之所作也。躬以變告東平王云祠祭祝詛事拜官封侯﹐而云坐誅死。後又數上疏論事﹐語皆險譎。竟以罪繋詔獄﹐仰天大嘑﹐絕咽而死。躬以利口作姦﹐死不償責。而此詞乃以「發忠忘身」號於上帝﹐甚矣﹐其欺天也﹗特以其詞髙古似賈誼﹐故錄之。而備其本末如此﹐又以見文人無行之不足貴云。玄云泱郁﹐將安歸兮﹖鷹隼橫厲﹐鸞徘徊兮。【決﹐烏朗反。〇泱郁﹐盛貌。厲﹐疾飛也。鸞﹐神鳥也。徘徊﹐不得其所也。】矰若浮焱﹐動則機兮。叢棘棧棧﹐曷可棲兮﹗【焱﹐必遙反。棧﹐仕巾反。〇矰﹐弋射矢也。焱﹐疾風也。機﹐謂觸其機牙也。棧﹐眾盛貌。】發忠亡身【一】﹐自繞罔兮。寃頸折翼﹐庸得往兮﹗【罔﹐與网同。〇寃﹐屈也。庸﹐猶何也。此上皆以鸞自諭也。】涕泣流兮萑蘭﹐心結愲兮傷肝。【萑﹐音桓。愲﹐音骨。〇萑蘭﹐涕下闌干也。結愲﹐亂也。】虹蜺曜兮日微﹐孽杳冥兮未開。【開﹐葉音巋。〇孽﹐虹蜺覆日之气也。】痛人天兮鳴嘑﹗寃際絕兮誰語﹖【嘑﹐火故反。語﹐牛助反。〇際﹐交也。】仰天光兮自列【二】﹐招上帝兮我察。【招﹐呼也。】秋風爲我唫﹐浮雲爲我陰。【唫﹐古吟字。】嗟若是兮欲何畱﹖撫神龍兮㩜其須。【畱﹐葉音閭﹔或云如字﹐而須葉音秋。】遊曠迥兮反亡期﹐雄失據兮世我思。【自言英雄失據﹐後當爲世所思也。】思玄賦第十八【晁氏曰﹕思玄賦者﹐漢侍中張衡之所作也。順帝引在幃幄﹐諷諭左右﹐嘗問衡天下所疾惡者﹐宦官懼其毀己﹐皆共目之。衡乃詭對而出。猶共危衡。衡常思圖身之事﹐以爲吉凶隱伏﹐幽微難明﹐乃作思玄賦﹐以宣寄情志云。仰先哲之玄訓兮﹐𨿽彌髙其弗違。匪仁裏其焉宅兮﹐匪義迹其焉追﹖潛服膺以永靚兮﹐綿日月而不衰。伊中情之信修兮﹐慕古人之貞節。竦余身而順止兮﹐遵繩墨而不跌。志圑圑以應懸兮﹐誠心固其如結。旌性行以制佩兮﹐佩夜光與瓊枝。纗幽蘭之秋華兮﹐又綴之以江蘺。美襞積以酷裂兮【三】﹐允塵邈而難虧。旣婷麗而鮮雙兮﹐非是時之攸珍。奮余榮而莫見兮﹐播餘香而莫聞。幽獨守此仄陋兮﹐敢怠皇而捨勤﹗幸二八之遻虞兮﹐喜傅說之生殷。尙前良之遺風兮﹐恫後辰而無及。何孤行之焭焭兮﹐孑不羣而介立﹖感鸞鷖之特棲兮﹐悲淑人之稀合。彼無合其何傷兮﹐患眾僞之冒眞。旦獲讟於羣弟兮﹐啟金縢而乃信。覽蒸民之多僻兮﹐畏立辟以危身。曾煩毒以迷或兮﹐羌孰可與言己﹖私湛憂而深懷兮﹐思繽紛而不理。願竭力以守義兮﹐𨿽貧窮而不攺。執雕虎而試象兮﹐阽焦原而跟止。庶斯奉以周旋兮﹐要旣死而後已﹐俗遷渝而事化兮﹐泯規矩之圓方。珍蕭艾於重笥兮﹐謂蕙芷之不香。斥西施而弗禦兮﹐羈要褭以服箱。行陂僻而獲志兮﹐循法度而離殃。惟天地之無窮兮﹐何遭遇之無常﹗不抑操而苟容兮﹐譬臨河而無航。欲巧笑以干媚兮﹐非余心之所嘗。襲溫恭之黻衣兮﹐披禮義之繡裳。辮貞亮以爲鞶兮﹐雜技藝以爲珩。昭彩藻與雕琢兮﹐璜聲遠而彌長。淹棲遲以恣欲兮﹐耀靈忽其西藏。恃己知而華予兮﹐鶗鴂鳴而不芳。冀一年之三秀兮﹐遒白露之爲霜。時亹亹而代序兮﹐疇可與其比伉﹖咨妒嫮之難並兮﹐想依韓以流亡。恐漸冉而無成兮﹐畱則蔽而不章。心猶與而狐疑兮﹐卽岐址而攄情。文君爲我端蓍兮﹐利飛遁以保名。歷眾山以周流兮﹐翼迅風以揚聲。二女感於崇嶽兮﹐或冰折而不營。天蓋髙而爲澤兮﹐誰雲路之不平﹗勔自彊而不息兮﹐蹈玉階之峣崢。懼筮氏之長短兮﹐鉆東龜以觀禎。遇九皐之介鳥兮﹐怨素意之不逞。遊塵外而瞥天兮﹐據冥翳而哀鳴。鵰鶚競於貪婪兮﹐我修絜以益榮。子有故於玄鳥兮﹐歸母氏而後寧。占旣吉而無悔兮﹐簡元辰而俶裝。旦余沐於淸原兮﹐晞余髮於朝陽。漱飛泉之瀝液兮﹐咀石菌之流英。翾鳥舉而魚躍兮﹐將注走乎八荒。過少皡之窮野兮﹐問三丘乎句芒。何道眞之淳粹兮﹐去穢累而票輕。登蓬萊而容與兮﹐鰲𨿽抃而不傾。畱瀛洲而采芝兮﹐聊且樂乎長生。憑歸云而遐逝兮﹐夕余宿乎扶桑。噏靑岑之玉醴兮﹐餐沆瀣以爲糧。發昔夢於木禾兮﹐谷昆侖之髙岡。朝吾行於湯谷兮﹐從伯禹於稽山。集羣神之執玉兮﹐疾防風之食言。指長沙以邪徑兮﹐存重華乎南鄰。哀二妃之末從兮【四】﹐翩儐處彼湘瀕。流目眺夫衡阿兮﹐睹有黎之圮墳。痛火正之無懷兮﹐托山陂以孤魂。愁蔚蔚以慕遠兮﹐越邛州而愉敖。躋日中於昆吾兮﹐憩炎天之所陶。揚芒熛而絳天兮﹐水泫沄而湧濤。溫風翕其增熱兮﹐惄郁邑其難聊。顝羈旅而無友兮【五】﹐余安能乎畱玆﹖顧金天而嘆息兮﹐吾欲往乎西嬉。前祝融使舉麾兮﹐纚朱鳥以承旗。躔建木於廣都兮﹐拓若華而躊躇。超軒轅於西海兮﹐跨汪氏之龍魚。聞此國之千歲兮【六】﹐曾焉足以娛余。思九土之殊風兮﹐從蓐收而遂䢐。欻神化而蟬蛻兮﹐朋精粹而爲徒。蹶白門而東馳兮﹐雲臺行乎屮野。亂弱水之潺湲兮﹐逗華陰之湍渚。號馮夷俾淸津兮﹐棹龍舟以濟予。會帝軒之未歸兮﹐悵相佯而延佇。呬河林之蓁蓁兮﹐偉關雎之戒女。黃靈詹而訪命兮﹐摎天道其焉如﹖曰﹕近信而遠疑兮﹐六籍闕而不書。神逵昩其難覆兮﹐疇克謨而從諸﹖牛哀病而成虎兮﹐𨿽逢昆其必噬。鱉令殪而屍亡兮﹐取蜀禪而引世。死生錯而不齊兮﹐𨿽司命其不晣。竇號行於代路兮﹐後膺祚而繁廡。王肆侈於漢廷兮﹐卒銜卹而絕緖。尉厖眉而郎潛兮﹐逮三葉而遘武。董弱冠以司衮兮﹐設王隧而弗處。夫吉凶之相仍兮﹐恆反側而靡所。穆負天以悅牛兮﹐豎亂叔而幽主。文斷祛而忌伯兮﹐閹謁賊而寧。通人闇於好惡兮﹐豈愛惑之能剖【七】﹖嬴擿讖而戒胡兮﹐備諸外而發內。或輦賄而違車兮﹐孕行產而爲對。愼﹑竈顯於言天兮﹐占水火而妄誶。梁叟患夫黎丘兮﹐丁厥子而事刃。親所睇而弗識兮﹐矧幽冥之可信﹗毋綿攣以涬己兮﹐思百憂以自疢。彼天監之孔明兮﹐用棐忱而佑仁。暘蠲體以禱祈兮﹐蒙厖褫以拯人。景三慮以營國兮﹐熒惑次於它辰。魏顆亮以從理兮﹐鬼亢回以敝秦。咎繇邁而種徳兮﹐樹徳茂乎英﹑六。桑末寄夫根生兮﹐卉旣雕而已毓。有無言而不讎兮﹐又何往而不復﹖盍遠迹以飛聲兮﹐孰謂時之可蓄﹖仰矯首以遙望兮﹐魂僘惘而無儔。偪區中之隘陋兮﹐將北度而宣遊。行積冰之磑磑兮﹐淸泉沍而不流。寒風淒而永至兮﹐拂穹岫之騷騷。玄武縮於殼中兮﹐螣蛇蜿而自糾。魚矜鱗而並淩兮﹐烏登木而失條。坐太陰之屏室兮﹐慨含欷而增愁。怨髙陽之相寓兮﹐㑋顓領而宅幽。庸織絡於四裔兮﹐斯與彼其何瘳﹖望寒門之絕垠兮﹐縱余紲乎不周。迅飆潚其媵我兮﹐騖翩飄而不禁。趨谽㗿之洞穴兮﹐摽通淵之碄碄【八】。經重陰乎寂寞兮﹐湣墳羊之潛深。追慌忽於地底兮﹐軼無形而上浮。出右密之闇野兮【九】﹐不識蹊之所由。速燭龍令執炬兮﹐過鐘山而中休。瞰瑤溪之赤岸兮﹐弔祖江之見劉。聘王母於銀臺兮﹐羞玉芝以療饑。戴勝慭其旣歡兮﹐又誚余之行遲。載太華之玉女兮﹐召洛浦之宓妃。咸姣麗以蠱媚兮﹐增嫮眼而娥眉。舒妙婧之纖腰兮﹐揚雜錯之袿徽。離朱唇而微笑兮﹐顏的礰以遺光【一〇】。獻環琨與玙縭兮﹐申厥好以玄黃。𨿽色艷而賂美兮﹐志浩蕩而不嘉。雙材悲於不納兮﹐並詠詩而淸歌。歌曰﹕天地煙熅﹐百卉含蘤。鳴鶴交頸﹐雎鳩相和。處子懷春﹐精魂回移。如何淑明﹐忘我實多。將答賦而不暇兮﹐爰整駕而亟行。瞻昆侖之巍巍兮﹐臨縈河之洋洋。伏靈龜以負坻兮﹐亙螭龍之飛梁。登閬風之曾城兮﹐構不死而爲牀。屑瑤縈以爲餱兮﹐㪺白水以爲漿。抨巫咸以占夢兮﹐乃貞吉之元符。滋令徳於正中兮﹐含嘉秀以爲敷。旣垂穎而顧本兮﹐爾要思乎故居。安和靜而隨時兮﹐姑純懿之所廬。戒庶寮以夙會兮﹐僉恭職而並迓。丰隆軯其震霆兮﹐列缺燁其照夜。云師𩅾以交集兮﹐涷雨沛其灑塗。轙琱輿而樹葩兮﹐擾應龍以服輅。百神森其備從兮﹐屯騎羅而星布。振余袂而就車兮﹐修劍揭以低昂。冠咢咢其映蓋兮﹐佩綝纚以輝煌。僕夫儼其正策兮﹐八乘攄而超驤。氛旄溶以天旋兮﹐蜺旌飄而飛揚。撫軨軹而還睨兮﹐心灼藥其如湯。羨上都之赫戲兮﹐何迷故而不忘。左靑琱以揵芝兮﹐右素威以司鉦。前長離使拂羽兮﹐委水衡乎玄冥。屬箕伯以函風兮﹐澄淟涊而爲淸。曳云旗之離離兮﹐鳴玉鸞之譻譻。涉淸霄而升遐兮﹐浮蔑蒙而上徵。紛翼翼以徐戾兮﹐焱回回其揚靈。叫帝閽使辟扉兮﹐覿天皇於瓊宮。聆廣樂之九奏兮﹐展泄泄以肜肜。考理亂於律鈞兮﹐意建始而思終。惟盤逸之無斁兮﹐懼樂往而哀來。素撫弦而餘音兮﹐大容吟曰念哉。旣防溢而靜志兮﹐迨我暇以翺翔。出紫宮之肅肅兮﹐集大微之閬閬。命王良掌策駟兮﹐踰髙閣之鏘鏘。建罔車之幕幕兮﹐獵靑林之芒芒。彎威弧之撥剌兮﹐射嶓冡之封狼。觀壁壘於北落兮﹐伐河鼓之磅硠。乘天潢之泛泛兮﹐浮雲漢之湯湯。倚招搖攝提以低回剹流兮﹐察二紀五緯之綢繆遹皇。偃蹇夭矯㛯以連捲兮﹐雜沓叢顇颯以方驤。戫汩飂戾沛以罔象兮﹐爛漫麗靡𧂀以疊逷。淩驚雷之砊磕兮﹐弄狂電之淫裔。踰庬澒於宕冥兮﹐貫倒景而髙厲。廓蕩蕩其無涯兮﹐乃今窺乎天外。據開陽而俯盼兮﹐臨舊鄕之暗藹。悲離居之勞心兮﹐情悁悁時思歸。魂眷眷而屢顧兮﹐馬倚輈而徘回。𨿽遨遊以逾樂兮﹐豈愁慕之可懷﹖出閶闔兮降天塗﹐乘颷忽兮馳虛無。云霏霏兮繞余輪﹐風眇眇兮震余旟。繽聯翩兮紛暗曖﹐倐眩眃兮反常閭。收疇昔之逸豫兮﹐捲淫放之遐心。修初服之娑娑兮﹐長余佩之參參。文章煥以粲爛兮﹐美紛紜以從風。禦六蓺之珍駕兮﹐遊道徳之平林。結典籍而爲罟兮﹐驅儒墨而爲禽【一一】。玩陰陽之變化兮﹐詠雅頌之徽音。嘉曾氏之歸耕兮﹐慕歷陵之欽崟【一二】。共夙昔而不貳兮﹐固終始之所服也。夕惕若厲以省諐兮﹐懼余身之未勑也。苟中情之端直兮﹐莫吾知而不恧。墨無爲以凝志兮【一三】﹐與仁義乎消搖。不出戶而知天下兮﹐何必歷遠以劬勞。系曰﹕天長地久歲不畱﹐俟河之淸祇懷憂。願得遠度以自娛﹐上下無常窮六區。超踰騰躍絕世俗﹐飄颻神舉逞所欲。天不可階仙夫希【一四】﹐栢舟悄悄吝不飛。松喬髙跱孰能離﹖結精遠遊使心攜。回志竭來從玄諆﹐獲我所求夫何思﹗悲憤詩第十九【晁氏曰﹕悲憤詩者﹐漢中郞蔡邕女琰之所作也。琰嫁爲衛仲道妻﹐遭亂﹐爲胡騎所獲﹐沒於南匈奴左賢王者十二年﹐爲生二子。曹操素善邕﹐痛其無後﹐以金璧重賂贖之﹐而重歸於董祀﹐琰自傷失節﹐而不能忘其二子﹐爲作此辭。嗟薄祜兮遭世患【一五】﹐宗族殄兮門戶單。身執略兮人西關﹐歷險阻兮之羌蠻。山谷眇兮路曼曼﹐眷東顧兮但悲嘆。冥當寢兮不能安﹐饑當食兮不能餐。常流涕兮眥不幹﹐薄志節兮念死難﹐𨿽苟活兮無形顏。惟彼方兮遠陽精﹐陰气凝兮雪夏零。沙漠壅兮塵冥冥﹐有艸木兮春不榮。人似禽兮食臭腥﹐言兜離兮狀窈停。歲聿暮兮時邁徵﹐夜悠長兮禁門扃。不能寐兮起屏營﹐登湖殿兮臨廣庭【一六】。玄云合兮翳月星﹐北風厲兮肅泠泠。胡笳動兮邊馬鳴﹐孤鴈歸兮聲嚶嚶。樂人興兮彈琴箏﹐音相和兮悲且淸。心吐思兮匈憤盈﹐欲舒气兮恐彼驚﹐含哀咽兮涕沾頸。家旣迎兮當歸寧﹐臨長路兮捐所生。兒呼母兮嗁失聲﹐我掩耳兮不忍聽。迫持我兮走煢煢﹐頓復起兮毀顏形。還顧之兮破人情﹐心怛絕兮死復生。胡笳第二十胡笳者﹐蔡琰之所作也。東漢文上有意於騷者多矣﹐不錄而獨取此者﹐以爲𨿽不規規於楚語﹐而其哀怨發中﹐不能自已之言﹐要爲賢於不病而呻吟者也。範史乃棄不錄﹐而獨載其悲憤二詩。二詩詞意淺促﹐非此詞比﹐眉山蘇公已辯其妄矣。蔚宗文下固有不詧。歸來子祖屈而宗蘇﹐亦未聞此﹐何邪﹖琰失身胡虜﹐不能死義﹐固無可言﹐然猶能知其可恥﹐則與揚雄反騷之意又有間矣。今錄此詞﹐非恕琰也﹐亦以甚雄之惡云爾。我生之初尙無爲﹐我生之後漢祚衰。天不仁兮降亂離﹐地不仁兮使我逢此時。干戈日尋兮道路危﹐民卒流亡兮共哀悲。煙塵蔽野兮胡虜盛﹐志意乖兮義節虧。對殊俗兮非我宜﹐遭惡辱兮當告誰﹖笳一會兮琴一拍﹐心憤怨兮無人知﹗戎羯逼我兮爲室家﹐將我行兮向天涯。罷山萬重兮歸路遐﹐疾風千里兮風揚沙。人多暴猛兮如虺蛇﹐控弦被甲兮爲驕奢。兩拍張弦兮弦欲絕﹐志摧心折兮自悲嗟﹗越漢國兮入胡城﹐亡家失身兮不如無生。氈裘爲裳兮骨肉震驚﹐羯膻爲味兮枉遏我情。鞞鼓喧兮從夜達明﹐胡風浩浩兮暗塞營。傷今感昔兮三拍成﹐銜悲畜恨兮何時平﹖無日無夜兮不思我鄕土﹐稟气含生兮莫過我最苦。天災國亂兮人無主﹐惟我薄命兮沒戎虜。殊俗心異兮身難處﹐嗜欲不同兮誰可與語﹖尋思涉歷兮多囏阻﹐四拍成兮益淒楚﹗鴈南徵兮欲寄邊聲﹐鴈北歸兮爲得漢音。鴈飛髙兮邈難尋﹐空斷腸兮思愔愔。攢眉向月兮撫雅琴﹐五拍泠泠兮意彌深﹗冰霜凜凜兮身苦寒﹐饑對肉酪兮不能飡。夜聞隴水兮聲鳴咽﹐朝見長城兮路杳漫。追思往日兮行李難﹐六拍悲來兮欲罷彈﹗日暮風悲兮邊聲四起﹐不知愁心兮說向誰是﹖原野蕭條兮烽戍萬里﹐俗賤老弱兮少壯爲美。逐有水艸兮安家葺壘﹐牛羊滿野兮聚如蜂蟻。艸盡水竭兮羊馬皆徙﹐七拍流恨兮惡居於此﹗爲天有眼兮何不見我獨漂流﹖爲神有靈兮何事處我天南海北頭﹖我不負天兮天何配我殊匹﹖我不負神兮神何殛我越荒州﹖制玆八拍兮擬俳優﹐何知曲成兮心轉愁﹗天無涯兮地無邊﹐我心愁兮亦復然。人生倐忽兮如白駒之過隙﹐然不得歡樂兮當我之盛年。怨兮欲問天﹐天蒼蒼兮上無緣。舉頭仰望兮空雲煙﹐九拍懷情兮誰與傳﹖城頭烽火不曾滅【一七】﹐疆場徵戰何時歇﹖殺气朝朝衝塞門﹐胡風夜夜吹邊月。故鄕隔兮音塵絕﹐哭無聲兮气將咽。一生辛苦兮緣別離﹐十拍悲深兮淚成血﹗我非貪生而惡死﹐不能捐身兮心有以。生仍冀得兮歸桑梓﹐死當埋骨兮長已矣﹗日居月諸兮在戎壘﹐湖人寵我兮有二子。鞠之育之兮不羞恥﹐閔之念之兮生長邊鄙。十有一拍兮因玆起﹐哀響纒綿兮徹心髓﹗東風應律兮暖气多﹐知是漢家天子兮布陽和。羌胡蹈舞兮共謳歌﹐兩國交歡兮罷兵戈。忽遇漢使兮稱近詔﹐遣千金兮贖妾身。喜得生還兮逢聖君﹐嗟別稚子兮會無因。十有二拍兮哀樂均﹐去住兩情兮誰具陳﹗不謂殘生兮卻得旋歸﹐撫抱胡兒兮泣下沾衣。漢使迎我兮四牡騑騑﹐號失聲兮誰得知﹖與我生死兮逢此時﹐愁爲子兮無光輝。焉得羽翼兮將汝歸﹖一步一遠兮足難移﹐魂消影絕兮恩愛遺。十有三拍兮弦急調悲﹐肝腸攪刺兮人莫我知﹗身歸國兮兒莫知隨﹐心懸懸兮長如饑。四時萬物兮存盛衰﹐惟我愁苦兮不暫移。山髙地闊兮見汝無期﹐更深夜闌兮夢汝來斯。夢中執手兮一喜一悲﹐覺後痛吾心兮無休歇時。十有四拍兮涕涙交垂﹐河水東流兮心是思﹗十五拍兮節調促﹐气塡胸兮誰識曲﹖處穹廬兮偶殊俗﹐願得歸來兮天從欲。再還漢國兮歡心足。心有懷兮愁轉深﹐日月無私兮曾不照臨。子母分離兮意難任﹐同天隔越兮如商參﹐牛死不相知兮何處尋﹗十六拍兮思茫茫﹐我與兒兮各一方。日東月西兮徒相望﹐不得相隨兮空斷腸。對萱艸兮憂不忘﹐彈嗚琴兮情何傷﹗今別子兮歸故鄕﹐舊怨平兮新怨長。泣血仰頭兮訴蒼蒼﹐胡爲生我兮獨罹此殃﹗十七拍兮心鼻酸﹐關山阻修兮行路難。去時懷土兮心無緖﹐來時別兒兮思漫漫。塞上黃蒿兮枝枯葉幹﹐沙場白骨兮刀痕箭瘢。風霜凜凜兮春夏寒﹐人馬饑豗兮筋力單。豈知重得兮入長安﹐嘆息欲絕兮淚闌干﹗胡笳本出自胡中﹐緣琴翻出音律同。十八拍兮曲𨿽終﹐響有餘兮思無窮。是知絲竹微妙兮均造化之功﹐哀樂各隨人心兮有變則通。湖與唆兮異域殊風﹐天與地隔兮子西母東。苦我怨气兮浩於長空﹐六合𨿽廣兮受之應不容﹗校勘記﹝一﹞發忠亡身。「亡」﹐忠雅作忘。﹝二﹞仰天光兮自列。「光」﹐古逸本﹑掃葉本﹑成化本作「髙」。﹝三﹞美襞積以酷裂兮。「裂」﹐古逸本﹑成化本作「烈」。﹝四﹞哀二妃之末從兮。「末」﹐古逸本﹑成化本作「未」。﹝五﹞顝羈旅時無友兮「顝」﹐古逸本作「體」。﹝六﹞聞此國之千歲兮。「千歲」﹐古逸本作「千城」。﹝七﹞豈愛惑之能剖。「愛」﹐四庫本作「昏」。﹝八﹞摽通淵之碄碄。「標」﹐古逸本﹑掃葉本﹑成化本作「標」﹔四庫本作「漂」。﹝九﹞出右密之闇野兮。「右」﹐掃葉本﹑成化本作「石」。﹝一〇﹞顏的礰以遺光。「礰」﹐掃葉本﹑成化本作「瀝」﹔四庫本作「皪」。﹝一一﹞驅儒墨而爲禽。「驅」﹐原作「歐」﹐據四庫本攺。﹝一二﹞慕歷陵之欽崟。「陵」﹐古逸本﹑成化本作「阪」。﹝一三﹞墨無爲以凝志兮。「墨」﹐古逸本﹑四庳本作「默」。﹝一四﹞天不可階仙夫希。「階」原作「偕」﹐據古逸本﹑掃葉本﹑成化本攺。﹝一五﹞嗟薄祜兮。「祜」﹐原作「佑」﹐據古逸本﹑四庫本攺。﹝一六﹞登胡殿兮。「胡」﹐古逸本﹑掃葉本作「朝」。﹝一七﹞城頭烽火不曾滅。「頭」﹐古逸本﹑掃葉本﹑成化本作「南」。楚辭後語卷第四登樓賦第二十一登樓賦者﹐魏侍中王粲之所作也。歸來子曰「粲詩有古風。登樓之作﹐去楚詞遠﹐又不及漢﹐然猶過曹植﹑潘嶽﹑陸機愁詠閒居懷舊眾作。蓋魏之賦極此矣。」登玆樓以四望兮﹐聊假日以銷憂。覽斯宇之所處兮﹐實顯敞而寡仇。挾淸漳之通浦兮﹐倚曲沮之長洲。背墳衍之廣陸兮﹐臨皐隰之沃流。北彌陶牧﹐西接昭丘。華實蔽野﹐黍稷盈疇。𨿽信美而非吾土兮﹐曾何足以少畱﹗遭紛濁而遷逝兮﹐漫踰紀以迄今。情眷眷而懷歸兮﹐孰憂思之可任﹖馮軒檻以遙望兮﹐向北風而開襟。平原遠而極目兮﹐蔽荊山之髙岑。路逶迆以修迥兮﹐川旣漾而濟深。悲舊鄕之擁隔兮﹔涕橫墜而弗禁。昔尼父之在陳兮﹐有歸歟之嘆音。鐘儀幽而楚奏兮﹐莊舄顯而越吟。人情同於懷土兮﹐豈窮達而異心﹗惟日月之逾邁兮﹐俟河淸乎其未極。冀王道之一平兮﹐假髙衢而騁力。懼匏瓜之徒懸兮﹐畏井渫之莫食。步棲遲以徙倚兮﹐白日忽其將匿。風蕭瑟而並興兮﹐天慘慘其無色。獸狂顧以求羣兮﹐鳥相嗚而舉翼。原野闃其無入兮﹐徵夫行而未息。心淒愴以感發兮﹐意忉怛而僭惻。循階除而下降兮﹐气交憤於胸臆。夜參半而不寐兮﹐悵盤桓以反側。歸去來辭第二十二歸去來詞者﹐晉處士陶潛淵明之所作也。潛有髙志遠識﹐不能俯仰時俗。嘗爲彭澤令﹐督郵行縣﹐且至﹐吏白﹕「當束帶見之。」潛嘆曰「吾安能爲五斗米折腰﹐向鄕裏小兒耶﹗」卽日解印綬去﹐作此詞以見志。後以劉裕將移晉祚﹐恥事二姓﹐遂不復仕。宋文帝時﹐特徵不至﹐卒謚靖節徵士。歐陽公言「兩晉無文章﹐幸獨有此篇耳。」然其詞義夷曠蕭散﹐𨿽托楚聲﹐而無其尢怨切蹙之病云。歸去來兮﹐田園將蕪胡不歸﹖旣自以心爲形役﹐奚惆悵而獨悲﹖悟已往之不諫﹐知來者之可追。實迷途其未遠﹐覺今是而昨非。舟遙遙以輕揚﹐風飄飄而吹衣。問徵夫以前路﹐恨晨光之熹微。乃瞻衡宇﹐載欣載奔。童僕歡迎﹐稚子候門。三徑就荒﹐松菊猶存。攜幼入室﹐有酒盈罇。引壺觴以自酌﹐眄庭柯以怡顏。倚南窗以寄傲﹐審容膝之易安。園日渉以成趣﹐門𨿽設而常關。策扶老以流憩﹐時矯首而遐觀。云無心以出岫﹐烏倦飛而知還。景翳翳以將入﹐撫孤松而盤桓。歸去來兮﹐請息交以絕遊。世與我而相遺﹐復駕言兮焉求﹗悅親戚之情話﹐樂琴書以消憂。農人告余以春及【一】﹐將有事乎西疇。或命巾車﹐或棹孤舟。旣窈窕以尋壑﹐亦崎嶇而經丘。木欣欣以向榮﹐泉涓涓而始流。善萬物之得時﹐感吾生之行休。已矣乎﹐寓形宇內能復幾時﹐曷不委心任去畱﹖胡爲遑遑欲何之﹖富貴非吾願﹐帝鄕不可期。懷良辰以孤往﹐或植杖而耘耔。登東皐以舒嘯﹐臨淸流而賦詩。聊乘化以歸盡﹐樂夫天命復奚疑﹗鳴皐歌第二十三鳴皐歌者﹐唐翰林供奉李白之所作也。白天才絕出﹐尢長於詩﹐而賦不能及魏晉﹐獨此篇近楚辭。然歸來子猶以爲白才自逸蕩﹐故或離而去之者﹐亦爲知言云。若有人兮思鳴皐﹐阻積雪兮心煩勞。洪河淩競不可以徑度﹐冰龍鱗兮難容舠。邈仙山之峻極兮﹐聞天籟之嘈嘈。霜崖縞皓以合沓兮﹐若長風扇海﹐湧滄溟之波濤。玄猿緑羆﹐舔舕崟岌【二】﹔危柯振石【三】﹐駭膽栗魄﹔羣呼而相號。峯崢嶸以路絕﹐掛星辰於巖嶅。送君之歸兮﹐動鳴皐之新作。交鼓吹兮彈絲﹐觴淸泠之池閣。君不行兮何待﹖若返顧之黃鶴。掃梁園之羣英﹐振大雅於東洛。巾徵軒兮歷阻折﹐尋幽居兮越巘崿。盤白石兮坐素月﹐琴松風兮寂萬壑。望不見兮心氤氳﹐蘿冥冥兮霰紛紛。水橫洞以下淥﹐波小聲而上聞。虎嘯谷而生風﹐龍藏溪而吐云。寡鶴淸唳﹐饑鼯嚬呻。塊獨處此幽默兮﹐愀空山而愁人。雞聚族以爭食﹐鳳孤飛而無鄰。螞蜓嘲龍﹐魚目混珍。嫫母衣錦﹐西施負薪。若使巢由桎梏於軒冕兮﹐亦奚異乎夔龍蹩𨇨於風塵﹖哭何苦而救楚﹖笑何誇而卻秦﹖吾誠不能學二子沽名矯節以耀世兮﹐固將棄天地而遺身。白鷗兮飛來﹐長與君兮相親﹗引極第二十四引極者﹐唐容管經略使元結之所作也。歸來子曰「結性耿介﹐有憂道閔俗之意。天寶之亂﹐或仕或隠﹐自謂與世聱牙﹐故其見於文字者﹐亦衝澹而隠約。譬古鍾磬不諧於裏耳﹐而詞義幽眇﹐玩之翛然﹐若有塵外之趣云。」天曠漭兮杳泱茫﹐气浩浩兮色蒼蒼。上何有兮人不測﹐積淸寥兮成元極。彼元極兮靈且異﹐思一見兮藐難致。思不從兮空自傷﹐心慅勞兮意惶懷。思假冀兮鸞皇﹐乘長風兮上羾。揖元極兮本深實﹐飡至和兮永終日。山中人第二十五山中人者﹐唐尙書右丞王維之所作也。維以詩名開元間。遭祿山亂﹐陷賊中﹐不能死﹐事平復幸不誅。其人旣不足言﹐詞𨿽淸雅﹐亦萎蒻少气骨。獨此篇與望終南﹑迎送神爲勝云。山寂寂兮無人﹐又蒼蒼兮多本。羣龍兮滿朝﹐君何爲兮空谷﹖文寡和兮思深﹐道難知兮行獨。悅石上兮流泉﹐與松間兮艸屋。人云屮兮養雞﹐上山頭兮抱犢。神與棗兮如瓜﹐虎賣杏兮收榖。媿不才兮妨賢﹐嫌旣老兮貪祿。誓解印兮相從﹐何詹尹兮可卜﹖山中人兮欲歸﹐云冥冥兮雨霏霏。水驚波兮翠菅靡﹐白鷺忽兮翻飛。君不可兮褰衣﹐山萬重兮一云﹐混天地兮不分。樹晻曖兮氛氳﹐猿不見兮空聞。忽山西兮夕陽﹐見東皐兮遠村。平蕪緑兮千里﹐眇惆悵兮思君。望終南第二十六望終南者﹐王維之所作也。晚下兮紫微﹐悵麈事兮多違。駐駟馬兮雙樹﹐望靑山兮不歸。魚山迎送神曲第二十七魚山迎送神曲者﹐王維之所作也。坎坎擊鼓﹐魚山之下。吹洞簫﹐望極浦。女巫進﹐紛屢舞。陳瑤席﹐湛淸酤。風淒淒兮夜雨﹐神之來兮不來﹐使我心兮苦復苦。紛進拜兮堂前﹐目眷眷兮瓊筵。來不語兮意不傳﹐作暮雨兮愁空山。悲急管﹐思繁弦﹐靈之駕兮儼欲旋。倐云收兮雨歇﹐山靑靑兮水潺湲。日晚歌第二十八日晚歌者﹐唐著作郎顧況之所作也。況詩有集﹐然皆不及其見於韋應物詩集者之勝。歸來子錄其楚語三章﹐以爲「可與王維相上下」﹐予讀之信然。然其朝上淸者有曰「和爲舟兮靈爲馬﹐因乘之﹐觴於瑤池之上兮﹐三光羅列而在下。」則意非維所能及。然它語殊不近﹐故不得取﹐而獨采此篇﹐亦以爲气𨿽淺短﹐而意若差健云。日窅窅兮下山﹐望佳人兮不還。花落兮屋上﹐艸生兮階間。日日兮春風﹐芳菲兮欲歇。老不可兮更少﹐君胡爲兮輕別﹖復志賦第二十九【晁氏曰﹕復志賦者﹐唐文公韓愈之所作也。其自敍云「愈從隴西公平汴州﹐其明年七月﹐有負薪之疾﹐退休於居﹐作復志賦。」以唐書考之﹐隴西公蓋董晉也﹐漢仲舒之後﹐自廣川徙隴西云。初﹐貞元十一年宣武李萬榮死﹐李乃作亂﹐鄧惟恭縛乃以歸朝廷﹐伏誅。徳宗詔晉節度宣武軍﹐始奏愈觀察推官。晉受命﹐不召兵﹐直造汴﹐惟恭謀亂﹐晉覺之﹐械送京師﹐軍乃安。愈敍稱明年﹐則貞元十二年也。蓋愈自傷幼學﹐旣壯而弗獲﹐思復其志﹐以晉知己﹐欲去未可云。】居悒悒之無解兮﹐獨長思而永嘆。豈朝食之不飽兮﹐寧冬裘之不完﹖昔余之旣有知兮﹐誠坎軻而艱難。當歲行之未復兮﹐從伯氏以南遷。淩大江之驚波兮﹐過洞庭之漫漫。至曲江而乃息兮﹐逾南紀之連山。嗟日月其幾何兮﹐攜孤嫠而北旋。值中原之有事兮﹐將就食於江之南。始專專於講習兮﹐非詁訓爲無所用其心。窺前靈之逸迹兮【四】﹐超孤舉而幽尋。旣識路又疾驅兮﹐孰知餘力之不任﹖考古人之所佩兮﹐閱時俗之所服。忽忘身之不肖兮﹐謂靑紫其可拾。自知者爲明兮﹐故吾之所以爲惑。擇吉日余西徵兮﹐亦旣造夫京師。君之門不可徑而入兮﹐遂從試於有司。惟名利之都府兮﹐羌眾人之所馳。競乘時而射勢兮【五】﹐紛變化其難推。全純愚以靖處兮﹐將與彼而異宜。欲奔走以及事兮﹐顧初心而自非。朝馳騖乎書林兮【六】﹐夕翺翔乎藝苑。余卻步以圔前兮﹐不浸近而逾遠。哀白日之不與吾謀兮﹐至今十年其猶初。豈不登名於一科兮﹐曾不補其遺余。進旣不獲其志願兮﹐退將遁而窮居。排國門而東出兮﹐嗟余行之舒舒【七】﹐時馮髙以回顧兮﹐涕泣下而交如【八】。戻洛師而悵望兮﹐聊浮游以躊躇。假火龜以視兆兮【九】﹐求幽貞之所廬。甘潛伏以老死兮﹐不顯著其名譽。非夫子之洵美兮﹐吾何爲乎浚之都﹖小人之懷惠兮﹐猶知獻其至愚。固余異於牛馬兮﹐寧止乎飲水而求芻﹗伏門下之默默兮﹐竟歲年以康娛。時乘閒以獲進兮﹐顏垂歡而愉愉。仰盛徳以安窮兮﹐又何忠之能輸﹗昔余之約吾心兮﹐誰無施而有獲﹖嫉貪佞之洿濁兮﹐曰吾其旣勞而後食。懲此志之不修兮﹐愛此言之不可忘。情怊悵以自失兮﹐心無歸而茫茫【一〇】。苟不內得其如斯兮﹐孰與不食而髙翔﹗抱關之阨陋兮﹐有肆志之陽陽。伊尹之樂於畎畝兮﹐焉富貴之能當﹖恐誓言之不固兮﹐斯自誦以成章。往者不可復兮﹐冀來今之可望。閔己賦第三十【晁氏曰﹕閔己賦者﹐韓愈之所作也。愈去汴州﹐依武寧張建封﹐辟府推官﹐以鯁直稱。後遷監察禦史﹐上疏極論宮市。徳宗怒﹐貶陽山令﹐時貞元十八年也。憲宗卽位﹐始各爲國子博士﹐稍遷職方員外郎﹐坐論柳澗事﹐復爲博士。愈才髙﹐數黜官﹐頗自傷其不遇。故此賦云「就水艸以休息兮﹐恆未安而旣危」﹐「君子有失其所兮﹐小人有得其時」。蓋思古人靜俟之義以自堅其志﹐終之於無悶云。】餘悲不及古之人兮﹐伊時勢而則然。獨閔閔其曷已兮﹐憑文章以自宣。昔顏氏之庶幾兮﹐在隠約而平寬。固哲人之細事兮﹐夫子乃嗟嘆其賢。惡飲食乎陋巷兮﹐亦足以頤神而保年。有至聖而爲之依歸兮﹐又何苦不自得於艱難【一一】﹗曰余昬昬其無類兮﹐望夫人其已還【一二】。行舟檝而不識四方兮﹐涉大水之漫漫。勤祖先之所貽兮﹐勉汲汲於前修之言。𨿽舉足以蹈道兮﹐哀與我者爲誰﹖眾皆捨而己用兮﹐忽自惑其是非。下土茫茫其廣大兮﹐余豈不知其可懷二【一三】﹗就水艸以休息兮﹐恆未安而旣危。久拳拳其何故兮﹐亦天命之本宜。惟否泰之相極兮﹐咸一得而一違。君子有失其所兮﹐小人有得其時。聊固守以靜俟兮﹐誠不及古之人兮其焉悲﹗別知賦第三十一【晁氏曰﹕別知賦者﹐韓愈之所作也。愈論宮市﹐貶陽山之明年﹐則歲癸未也。時楊儀之爲湖南支使﹐以使來﹐愈愛儀之﹐以謂「智足以造謀﹐才足以立事﹐忠足以勤上﹐惠足以存下﹐又侈之以詩書六藝之學﹐宜其從事於是府﹐而流聲實於天朝也」。以比宣州李博﹑崔羣賓主﹐謂非己以爲邑長於斯而媚夫人者比【一四】。以送楊歸湖南序考之﹐愈自謂知儀之﹐故於其別爲此賦﹐不知與閔己孰先後﹐而復志﹑閔己﹐愈自道也﹐故以先別知。】余取友於天下﹐將歲行之兩周。下何深之不卽﹐上何島之不求﹖紛擾擾而旣多﹐咸喜能而好修。寧安顯而獨裕﹐顧阨窮而共愁。惟知心而難得【一五】﹐斯百一而爲收。歲癸未而遷逐﹐侶虫蛇於海陬。遇夫人之來使﹐辟公館以羅羞【一六】。索微言於亂志﹐發孤笑於羣憂。物何深而不考【一七】﹐理何隱而不抽﹖始參差以異序﹐卒爛漫而同流。何此歡之不可恃﹖遂駕馬以回輈【一八】。山磝磝其相軋﹐樹蓊蓊其相摎。雨浪浪其不止﹐云浩浩其常浮。知來者不可以數【一九】﹐哀去此以無由【二〇】。倚郭郛而掩涕﹐空盡日以遲畱。訟風伯第三十二【晁氏曰﹕發風伯者﹐韓愈之所作也。旱以諭時澤不下流﹐風以比小人實爲此厲﹐云以媲君子欲施而不可得﹐以夫爲此厲者間之也。此楚辭也﹐而近詩「投畀有昊」之義﹐故系之於此云。】維玆之旱兮﹐其誰之由﹖我知其端兮﹐風伯是尢。山升云兮澤上气﹐雷鞭車兮電搖幟。雨寖寖兮將欲墜【二一】﹐風伯怒兮云不得止。暘烏之仁兮念此下民﹐閟其光兮不鬭其神。嗟風伯兮其將謂何【二二】﹖我於爾兮豈有其它﹖求其時兮修祀事﹐羊甚肥兮酒甚旨。食足飽兮飲足醉﹐風伯之怒兮誰使﹖云屏屏兮吹使醨之﹐气將交兮吹使離之。鑠之使气不得化﹐寒之使云不得施。嗟爾風伯﹐欲逃其罪其又何辭﹖上天孔明兮有紀有綱﹐今我上訟兮其罪誰當﹗天誅加兮不可悔﹐風伯𨿽死兮人誰爾傷【二三】﹗弔田橫文第三十三【晁氏曰﹕弔田橫文者﹐韓愈之所作也。愈有大志﹐不爲世知﹐故行經橫墓﹐感其義髙能得士﹐而取酒祭橫﹐爲文以弔之﹐有傷時思古﹑慨然有不可復見之意。然田橫安足道哉﹗故其言曰「非今世之所希﹐孰爲使余欷歔而不可禁」也。又唐宰相如董晉亦未足言﹐而晉爲汴州﹐才奏愈從事﹐諭終始感遇﹐語稱隴西公而不姓。後從裴度﹐亦自謂度知己﹐然度亦終不引愈共天下事。自古以文學擅世名﹐世忌之﹐率不得大柄。𨿽有世名﹐如世不知【二四】﹐故愈躇躊發憤太息於區區之橫﹐以謂夫苟如橫之好士﹐天下將有賢於五百人者至焉。】事有曠百世而相感者﹐余不自知其何心。非今世之所稀【二五】﹐孰爲使余戲欷而不可禁﹖余旣博觀乎天下﹐曷有庶幾乎夫子之所爲﹖死者不復生﹐嗟余去此其從誰﹖當秦氏之敗亂﹐得士而可王。何五百人之擾擾﹐而不能脫夫子於劍鋩﹖抑所寶之非賢【二六】﹐亦天命之有常﹖昔闕裏之多士﹐孔聖亦云其遑遑。苟余行之不迷﹐𨿽顚沛其何傷﹖自古死者非一﹐夫子至今有耿光。跽陳辭而薦酒﹐魂髣髴而來享。享羅池第三十四【晁氏日﹕享羅池者﹐韓愈之所作也。愈善柳宗元。宗元爲柳州刺史﹐且死﹐語其所常與遊者曰﹕吾謫於此﹐與若等相好也。明年吾當死﹐死而爲神﹐若等祠我。」如期而歿﹐爲羅池神﹐且能動於靈響。愈傷宗元﹐爲銘以實其事﹐自唐史臣非之。夫神不可知﹐孔子乃不語。𨿽然﹐此非銘羅池神之文也﹐愈弔宗元之文也。】荔子丹兮蕉黃﹐雜肴蔬兮進侯堂。侯之船兮兩旗﹐度中流兮風泊之﹐待侯不來兮不知我悲。侯乘駒兮入廟﹐慰我民兮不嚬以笑。鵝之山兮柳之水﹐桂樹圑圑兮白石齒齒。侯朝出遊兮暮來歸﹐春與猨吟兮秋鶴與飛。北方之人兮爲侯是非﹐千秋萬歲兮侯無我違。福我兮壽我﹐驅厲鬼兮山之左。下無苦濕兮髙無干﹐秔稌充羨兮蛇蛟結蟠。我民報事兮無怠﹐其始自今兮欽子世世。琴操第三十五【晁氏日﹕琴操者﹐韓愈之所作也。愈博學羣書﹐奇辭奧旨﹐如取諸室中物﹐以其所涉博﹐故能約而爲此也。夫孔子於三百篇皆弦歌之。操﹐亦弦歌之辭也﹕其取興幽眇﹐怨而不言﹐最近離騷。離騷本古詩之衍者﹐至漢而衍極﹐故離騷亡。操與詩賦同出而異名﹐蓋衍復於約者﹐約故去古不達。然則後之欲爲離騷者﹐惟約猶近之。十操取其四﹐以近徳辭﹐其刪六首者﹐詩也。】將歸操﹐孔子之趙﹐聞殺嗚犢作。秋之水兮﹐其色幽幽。我將濟兮﹐不得其由。涉其淺兮﹐石嚙我足。乘其深兮﹐龍人我舟。我濟而悔兮﹐將安歸尢﹖歸乎﹗歸乎【二七】﹗無與石鬥兮﹐無應龍求。龜山操﹐孔子以季桓子受齊女樂﹐諫不從﹐望龜山而作。龜之气兮﹐不能雲雨。龜之枿兮﹐不中梁柱。龜之大兮﹐秪以奄魯。知將隳兮﹐哀莫余伍。周公有鬼兮【二八】﹐嗟余歸輔﹗拘幽操﹐文王羑里作。目揜揜兮【二九】﹐其凝其盲。耳肅肅兮﹐聽不聞聲。朝不日出兮﹐夜不見月與星。有知無知兮﹐爲死爲生。嗚呼﹐臣罪當誅兮﹐天王聖明﹗殘形操﹐曾子夢見一貍﹐不見其首作。有獸維貍兮﹐我夢得之。其身孔明兮﹐而頭不知。吉凶何爲兮﹐覺坐而思。巫咸上天兮﹐識者其誰﹖校勘記﹝一﹞農人告余以春及。「及」字原缺﹐據古逸本﹑掃葉本﹑成化本補。﹝二﹞舔舕崟岌。「崟岌」﹐掃葉本﹑成化本﹑四庫本﹑傳經本作「岌危」。﹝三﹞危柯振石。「危」﹐掃葉本﹑成化本﹑四庫本﹑傳經木本作「咆」。﹝四﹞窺前靈之逸迹兮。「窺前靈」古逸本作「偸前修」﹔掃葉本﹑成化本作「窺前修」。﹝五﹞競乘時而射勢兮。「射」﹐古逸本﹑掃葉本﹑成化本作「附」。﹝六﹞朝馳騖乎書林兮。「馳」﹐古逸本﹑掃葉本﹑成化本作「騁」。﹝七﹞嗟余行之舒舒。「嗟」﹐古逸本﹑掃葉本﹑成化本作「慨」。﹝八﹞涕泣下而交如。「而」﹐古逸本﹑成化本﹑忠雅本作「之」。﹝九﹞假火龜以視兆兮。「火」﹐古逸本﹑掃葉本﹑成化本作「大」。﹝一〇﹞心無歸而茫茫。「而」﹐古逸本﹑成化本作「之」。﹝一一﹞又何苦不自得於艱難。古逸本﹑掃葉本﹑成化本無「苦」字。﹝一二﹞望夫人其已還。「還」﹐四庫本﹑傳經本作「遠」。﹝一三﹞余豈不知其可懷。「豈」﹐古逸本﹑掃葉本﹑成化本「壹」。﹝一四﹞媚夫人者比。「比」﹐四庫本作「也」。﹝一五﹞惟知心而難得。「而」﹐古逸本﹑掃葉本﹑成化本作「之」。﹝一六﹞辟公館以羅羞。「以」﹐古逸本﹑掃葉本﹑成化本作「而」。﹝一七﹞物何深而不考。「考」﹐古逸本﹑掃葉本﹑成化本作「鏡」。﹝一八﹞遂駕馬以回輈。「以」﹐古逸本﹐掃葉本﹑成化本作「而」。﹝一九﹞知來者不可以數。「者」下﹐古逸本﹑掃葉本﹑成化本有「之」字。﹝二〇﹞哀去此以無由。「以」﹐古逸本﹑掃葉本﹑成化本作「而」。﹝二一﹞雨寖寖兮將欲墜。古逸本﹑掃葉本﹑成化本無「欲」字。﹝二二﹞其將謂何。「將」﹐古逸本﹑掃葉本﹑成化本作「獨」。﹝二三﹞誰爾傷。「爾」﹐古逸本﹑掃葉本﹑成化本作「汝」。﹝二四﹞如世不知。「如」﹐四庫本作「而」。﹝二五﹞非今世之所稀。「稀」﹐諸本皆同﹐朱熹韓集考異卷六該文此字無校語﹐本文序引此句「稀」作「希」﹐疑是。沈欽韓韓集補注亦謂「稀」當作「希」。﹝二六﹞抑所寶之非賢。「抑」下﹐掃葉本注云「一作豈」。﹝二七﹞歸乎歸乎。二「乎」字﹐古逸本﹑掃葉本﹑成化本皆作「兮」。﹝二八﹞周公有鬼兮。「鬼」﹐古逸本﹑掃葉木﹑成化本作「思」。﹝二九﹞目揜揜兮。「揜揜」﹐古逸本﹑掃葉本﹑成化本作「窈窈」。楚辭後語卷第五招海賈文第三十六【晁氏曰﹕招海賈文者﹐唐柳州刺史柳宗元之所作也。昔屈原不遇於楚﹐傍徨無所依﹐欲乘雲騎龍﹐遨遊八極﹐以從己志而不可﹐猶怛然念其故國。至於將死﹐精神離散﹐四方上下﹐無所不往。又有眾鬼虎豹怪物之害﹐故大招其魂而復之﹐言皆不若楚國之樂者。招海賈文𨿽變其義﹐蓋取諸此也。言賈尙不可爲﹐而又浮於海﹐大泊奫淪﹐八方易位﹐魚龍神怪﹐其禍不測﹐孰與上黨易野﹐出入無虞而可樂哉﹗上黨亦晉地。宗元以謂崎嶇冒利﹐遠而不復﹐不如己故鄕常產之樂﹔亦以諷世之士﹐行險以徼幸﹐不如居易以俟命云。】咨海賈兮﹐君胡以利易生而卒離其形﹖大海蕩泊兮﹐顚倒日月。龍魚傾側兮﹐神怪隳突。滄茫無形兮﹐往來遽卒。陰陽開闔兮﹐氛霧滃渤。君不返兮逝怳惚。舟航軒昂兮﹐下上飄鼓。騰趠峣嵲兮﹐萬里一覩。崒入泓坳兮﹐視天若畝。奔螭出抃兮﹐翔鵬振舞。天昊九首兮﹐更笑疊怒。垂涎閃舌兮﹐揮霍旁午。君不返兮終爲虜﹗黑齒棧齷鱗文肌﹐三角駢列耳離披。反斷叉牙踔嵚崖﹐蛇首狶鬣虎豹皮【一】。羣沒互出讙遨嬉﹐臭腥百里霧雨彌。君不返兮以充饑﹗弱水蓄縮﹐其下不極。投之必沈﹐負羽無力。鯨鯢疑畏﹐淫淫嶷嶷。君不返兮卒自賊﹗怪石森立涵重淵﹐髙下迾置滔危顚﹐崩濤搜疏剡戈鋌。君不返兮砉沈顚﹗其外大泊泙奫淪﹐終古回薄旋天垠﹐八方易位更錯陳。君不返兮亂星辰﹗東極傾海流不屬﹐泯泯超忽紛蕩沃﹐殆而一跌兮沸人湯谷﹐舳艫霏解梢若木。君不返兮魂焉薄﹖海若嗇貨號風雷﹐巨鰲頷首丘山頹﹐猖狂震虩翻九垓。君不返兮糜以摧﹗咨海賈兮君胡樂﹖出幽險而疾平夷。恟駭愁苦﹐而以忘其歸。上黨易野恬以舒﹐蹈蹂厚土堅無虞。歧路脈布彌九區﹐出無人有百貨俱。周遊傲睨神自如﹐撞鍾擊鮮恣歡娛。君不返兮欲誰須﹖膠鬲得聖捐鹽魚﹐範子去相安陶朱。呂氏行賈南面孤﹐弘羊心計登謀謨。煮鹽大冶九卿居﹐祿秩山委收國租。賢智走諾爭下車﹐逍遙縱傲世所趨。君不返兮謚爲愚﹗咨海賈兮﹐賈尙不可爲﹐而又海是圖﹗死爲險魄兮﹐生爲貪夫。亦獨何樂哉﹖歸來兮﹐寧君軀﹗懲咎賦第三十七【晁氏曰﹕懲咎賦者﹐柳宗元之所作也。貞元十九年﹐宗元爲監察禦史裏行﹐時年三十三矣。王叔文﹑韋執誼用事﹐二人奇其才﹐引納禁中﹐與計議﹐擢禮部員外郞﹐欲大用之。俄而叔文敗﹐宗元與劉禹錫等七人俱貶﹐而宗元爲永州司馬。元和十年﹐乃徙柳州刺史以卒。初﹐宗元竄斥崎嶇蠻瘴閒﹐堙阨感郁一寓於文﹐爲離騷數十篇。懲咎者﹐悔志也。其言田﹕「苟余齒之有懲兮﹐蹈前烈而不頗。」後之君子﹐欲成人之美者﹐讀而悲之。】懲咎愆以本始兮﹐孰非余心之所求。處卑污以閔世兮﹐固前志之爲尢。始余學而觀古兮﹐怪今昔之異謀。惟聰明爲可考兮﹐追駿步而遐遊。潔誡之旣信直兮﹐仁友藹而萃之。日施陳以系縻兮﹐邀堯舜與之爲師。上睢盱而混茫兮﹐下駁詭而懷私。旁羅列以交貫兮﹐求大中之所宜。曰道有象兮﹐而無其形。推變乘時兮﹐與志相迎。不及則殆兮﹐過則失貞。謹守而中兮﹐與時偕行。萬類蕓蕓兮﹐率由以寧。剛柔弛張兮﹐出人綸經。登能抑枉兮﹐白黑濁淸。蹈乎大方兮﹐物莫能嬰。奉吁謨以植內兮﹐欣余志之有獲。再徵信乎策書兮﹐謂炯然而不惑。愚者果於自用兮﹐惟懼夫誠之不一。不顧慮以周圖兮﹐專玆道以爲服。讒妬構而不戒兮﹐猶斷斷於所執。哀吾黨之不淑兮﹐遭任遇之卒迫。勢危疑而多詐兮﹐逢天地之否隔。欲圖退而保己兮﹐悼乖期乎曩昔。欲操術以致忠兮﹐眾呀然而互嚇。進與退吾無歸兮﹐甘脂潤乎鼎鑊。幸皇鑑之明宥兮﹐累郡印而南適。惟罪大而寵厚兮﹐宜夫重仍乎禍謫。旣明懼乎天討兮﹐又幽栗乎鬼責。惶惶乎夜寤而書駭兮﹐類鹿濩秬之不息。淩洞庭之洋洋兮﹐溯湘流之沄沄。飄風擊以揚波兮﹐舟摧抑而回邅。日霾湧以昧幽兮﹐黝云湧而上屯。暮屑窣以淫雨兮﹐聽嗷嗷之哀猿。眾烏萃而啾號兮﹐沸洲渚以連山。漂遙逐其詎止兮﹐逝莫屬余之形魂。攢巒奔以紆委兮﹐束洶湧之崩湍。畔尺進而尋退兮﹐蕩洄汩乎淪漣。際窮冬而止居兮﹐覊累棼以縈纏。哀吾生之孔艱兮﹐循凱風之悲詩。罪通天而降酷兮﹐不殛死而生爲。逾再歲之寒暑兮﹐猶貿貿而自持。將沈淵而隕命兮﹐詎蔽罪以塞禍。惟滅身而無後兮﹐顧前志猶未可。進路呀以劃絕兮﹐退伏匿又不果。爲孤囚以終世兮﹐長拘攣而轗軻。曩余志之修蹇兮﹐今何爲此戾也﹖夫豈貪食而盜名兮﹐不混同於世也。將顯身以直遂兮﹐眾之所宜蔽也。不擇言以危肆兮﹐固羣禍之際也。禦長轅之無橈兮﹐行九折之峨峨。卻驚棹以橫江兮﹐溯淩天之騰波。幸余死之已緩兮﹐完形軀之旣多。苟余齒之有懲兮﹐蹈前烈而不頗。死蠻夷固吾所兮﹐𨿽顯寵其焉加。配大中以爲偶兮﹐諒天命之謂何。閔生賦第三十【晁氏曰﹕閔生賦者﹐柳宗元之所作也。宗元雅善蕭俛﹐在江嶺間貽書言情云﹕宗元與罪人交十年﹐官以是進﹐辱在附會。今天子定邪正﹐海內皆欣欣怡愉﹐而僕與四五子者淪陷如此﹐豈非命歟﹖然居治平﹐終身爲頑人之類﹐猶有少恥﹐未能盡忘﹕此蓋以叔文輩爲罪人﹔頑人﹐謂己恥辱﹐𨿽在困事當云爾者﹐然悔厲極矣。其曰「閔吾生之險阨兮﹐紛喪志以逢尢」﹐蓋自以生之不幸﹐喪志而爲此云。】閔吾生之險阨兮﹐紛喪志以逢尢。气沈鬱以杳眇兮﹐涕浪浪而常流。膏液竭而枯居兮﹐魄離散而遠遊。言不信而莫餘白兮﹐𨿽遑遑欲焉求﹖合喙而隠志兮﹐幽默以待盡。爲與世而斥繆兮﹐固離披以顚隕。騏驥之棄辱兮﹐駑駘以爲騁。玄虯蹶泥兮﹐畏避鼃黽。行不容之崢嶸兮﹐質魁壘而無所隠。鱗介槁以橫陸兮﹐鴟嘯羣而厲吻。心沈抑以不舒兮﹐形低摧而自湣。肆余目於湘流兮﹐望九疑之垠垠。波淫溢以不返兮﹐蒼梧郁其蜚云。重華幽而野死兮﹐詛莫得其僞眞。屈子之悁微兮﹐抗危辭以赴淵。古固有此極憤兮﹐矧吾生之藐艱。列往則以考己兮﹐指斗極以自陳。登髙巖而企踵兮﹐瞻故邦之殷轔。山水浩以蔽虧兮﹐路蓊勃以揚氛。空廬頹而不理兮﹐翳丘木之榛榛。塊窮老以淪放兮﹐匪魑魅吾誰鄰﹖仲尼之不惑兮﹐有垂訓之謨言。孟軻四十乃始持心兮﹐猶希勇乎黝賁。顧余質愚而齒減兮﹐宜觸禍以阽身。知徙善而革非兮﹐又何懼乎今之人﹗噫禹績之勤備兮﹐曾莫理夫玆川。殷周之廓大兮﹐南不盡夫衡山。余囚楚越之交極兮﹐邈離絕乎中原。壤污潦以墳洳兮﹐蒸沸熱而恆昬。戲鳧鸛乎中庭兮﹐蒹葭生於堂筵。雄虺蓄形於木杪兮﹐短狐伺景於深淵。仰矜危而俯栗兮﹐弭日夜之拳孿。慮吾生之奠保兮﹐忝代徳之元醇。孰眇軀之敢愛兮﹐竊有繼乎古先。神明之不欺余兮【四】﹐庶激烈而有聞。冀後害之無辱兮﹐匪徒蓋乎曩愆。夢歸賦第三十九【晁氏曰﹕夢歸賦者﹐柳宗元之所作也。宗元旣貶﹐悔其年少气鋭﹐不識幾微﹐久幽不還﹐復貽其所知許孟容書﹐其略云﹕立身一敗﹐萬事瓦裂﹐墳墓不埽﹐宅三易主。恐一日死﹐曠墜先緒。意托孟容以少北者﹐故作夢歸賦。初言覽故都喬木而悲﹐中言仲尼欲居九夷﹑老子適戎以自釋﹐末云首丘鳴號﹐示終不忘其舊。當世憐之﹐然眾畏其才髙﹐竟廢不復云。】罹擯斥以窘束兮﹐余惟夢之爲歸。精气注以凝沍兮﹐循舊鄕而顧懷。夕余寐於荒陬兮﹐心慊慊而莫違。質舒解以自恣兮﹐息愔翳而愈微。欻騰踴而上浮兮﹐俄滉瀁之無依。圓方混而不形兮﹐顥醇白之霏霏。上茫茫而無星辰兮﹐下不見夫水陸。若有鉥余以往路兮﹐馭儗儗以回復。浮雲縱以直度兮﹐云濟余乎西北。風纚纚以驚耳兮﹐類行舟迅而不息。洞然於以彌漫兮﹐虹蜺羅列而傾側。橫衝飆以蕩擊兮﹐忽中斷而迷惑。靈幽漠以瀄汨兮﹐進怊悵而不得。白日邈其中出兮﹐陰霾披離以泮釋。施嶽瀆以定位兮﹐互參差之白黑。崩騰上下以恛惶兮﹐聊按衍而自抑。指故都以委墜兮﹐瞰鄕閭以修直。原田蕪穢兮﹐崢嶸榛棘。喬木摧解兮﹐垣廬不飾。山嵎嵎以巖立兮﹐水汩汩以漂激。魂恍恍若有無兮﹐涕浪浪以隕軾。類曛黃之黭漠兮﹐欲周流而無所極。紛若喜而佁儗兮﹐心回互以壅塞。鍾鼓喤以戒旦兮﹐陶去幽時開寤。罾蔚蒙其復體兮﹐孰云桎梏之不固﹖精誠之不可再兮﹐余無蹈夫歸路﹗偉仲尼之聖徳兮﹐謂九夷之可居。惟道大而無所入兮﹐猶流遊乎曠野。老聃遁而適戎兮﹐指淳茫以縱步。蒙莊之恢怪兮﹐寓大鵬之遠去。苟遠適之若玆兮﹐胡爲故國之爲慕﹖首丘之仁類兮﹐斯君子之所譽。烏獸之嗚號兮﹐有動心而曲顧。膠余哀之莫能捨兮﹐𨿽判析而不悟。列玆夢以往復兮﹐極明昬而告愬。弔屈原文第四十【晁氏曰﹕弔屈原文者﹐柳宗元之所作也。原沒﹐賈誼適湘﹐初爲賦以弔原。至楊雄﹐亦爲文﹐而頗反其辭﹐自投諸江以弔之。誼湣原忠﹐逢時不祥﹐以比鸞風﹑周鼎之竄棄﹔雄則以義責原何必沈身。二人者不同﹐亦各從志也。乃宗元得罪﹐與昔人離讒去國者異﹐太史公所謂虞卿非窮愁亦不能著書以自見於世者。故補之論宗元之弔原﹐殆囷而知悔者﹐其辭慚矣。】後先生蓋千祀兮﹐余再逐而浮湘。求先生之汨羅兮﹐擥蘅若以薦芳。願荒忽之顧懷兮﹐冀陳辭而有明。先生之不從世兮﹐惟道是就。支離搶攘兮﹐遭世孔疚。華虫薦壤兮﹐進禦羔褏。牝雞咿嚘兮﹐孤雄束咮。哇咬環觀兮﹐蒙耳大呂。堇喙以爲羞兮﹐焚棄稷黍。犴獄之不知避兮﹐宮庭之不處。陷塗藉穢兮﹐榮若繡黼。榱折火烈兮﹐娭娭笑語【五】。讒巧之嘵嘵兮﹐惑以爲咸池。便媚鞠恧兮﹐美愈西施。謂謨言之怪誣兮﹐友寘瑱而遠違。匿重痼以諱避兮﹐進兪緩之不可爲。何先生之凜凜兮﹐厲鍼石而從之﹖仲尼之去捨魯兮【六】﹐曰吾行之遲遲。柳下惠之直道兮﹐又焉往而可施﹖今夫世之議夫子兮﹐曰胡隠忍而懷斯﹖惟達人之卓軌兮﹐固僻陋之所疑。委故都以從利兮﹐吾知先生之不忍。立而視其覆墜兮﹐又非先生之所志。窮與達固不渝兮﹐夫惟服道以守義。矧先生之悃愊﹐滔大故而不貳。沈璜瘞佩兮﹐孰幽而不光﹖荃蕙蔽匿兮﹐胡久而不芳﹖先生之貌不可得兮﹐猶髣髴其文章。托遺編而嘆喟兮﹐渙余涕之盈眶。呵星辰而驅詭怪兮﹐夫孰救於崩亡﹖何揮火雷電兮【七】﹐苟爲是之荒茫﹗耀姱辭之曭朗兮﹐世果以是之爲狂。哀余衷之坎坎兮﹐獨蘊憤而增慯。諒先生之不言兮﹐後之人又何望﹖忠誠之旣內激兮﹐抑禦忍而不長。芉爲屈之幾何兮﹐胡獨焚其中腸﹖吾哀今之爲仕兮﹐庸有慮時之否臧﹗食君之祿畏不厚兮﹐悼得位之不昌。退自服以默默兮﹐曰吾言之不行。旣偸風之不可去兮﹐懷先生之可忘﹗弔萇弘文第四十一【晁氏曰﹕弔萇弘文者﹐柳宗元之所作也。萇弘字叔﹐周靈王之賢臣﹐爲劉文公之屬大夫。敬王十年﹐劉文公與弘欲城成周﹐使告於晉﹕魏獻子蒞政﹐悅萇弘而與之﹐合諸侯於狄泉。衛彪傒曰「萇弘其不歿乎﹗周詩有之曰﹕『天之所壞﹐不可支也。』及範﹑中行之難﹐周人殺萇弘。」莊周云「萇弘肔﹐藏其血﹐三年而化爲碧。」蓋語其忠誠然也。宗元哀弘之以忠死﹐故弔云。」】有周之羸兮﹐邦國異闊。臣乘君則兮﹐王易爲侯。威彊逆制兮﹐郁命轉幽。疹蠱膠密兮﹐肝膽化仇。姦權蒙貨兮﹐忠勇以劉。伊時云幸兮﹐大夫之羞。嗚呼危哉﹗河渭潰溢兮﹐橫軀以抑。嵩髙坼陊兮﹐舉手排直。壓溺之不慮兮﹐堅剛以爲式。知死不可撓兮﹐明章人極。夫何大夫之炳烈兮﹐王不寤夫讒賊。卒施快於剽狡兮﹐怛就制乎彊國。松柏之斬刈兮﹐蓊茸欣植。盜驪折足兮﹐罷駑抗臆。鷙鳥之髙翔兮﹐孽狐惴而不食。竊畏忌以羣朋兮﹐夫孰病百而申一﹖挺寡以校眾兮﹐古聖人之所難。矧援羸以威慠兮﹐玆固蹈殆而違安。殺身之匪予戚兮﹐閔宗周之不完。豈成城以誇功兮﹐哀淸廟之將殘。嫉彪子之肆誕兮﹐彌皇覽以爲謾。姑捨道以從世兮﹐焉用夫考古以登賢﹗指白日以致憤兮﹐卒頹幽而不列。版上帝以飛精兮﹐黮寥廓而殄絕。朅馮云以羾愬兮﹐終冥冥以鬱結。欲登山以號辭兮﹐愈洋洋以超忽。心沍涸其不化兮﹐形凝冰而自栗。圖始而慮末兮﹐非大夫之操。陷瑕委厄兮﹐固衰世之道。知不可而愈進兮﹐誓不偸以自好。陳誠以定命兮﹐侔貞臣與爲友。比干之以仁類兮﹐緬遼絕以不羣。伯夷殉潔以莫怨兮﹐孰克軌其遺塵﹖苟端誠之內虧兮﹐𨿽耆老其誰珍﹖古固有一死兮﹐賢者樂得其所。大夫死忠兮﹐君子所與。嗚呼哀哉兮﹗敬弔忠甫。弔樂毅第四十二【晁氏曰﹕弔樂毅文者﹐柳宗元之所作也。樂毅﹐其先曰樂羊。燕昭王以子之之亂而齊大敗燕﹐眧王怨齊﹐未嘗一日而忘報齊也。乃先禮郭隗﹐而毅往委質焉﹐以爲上將軍﹐下齊七十餘城。田單閒之﹐毅畏誅﹐遂西降趙。以書遺燕惠王曰「臣聞聖賢之君﹐功立而不廢﹐故著於春秋﹔蚤知之士﹐名成而不毀﹐故稱於後世。」宗元傷毅之有功而不見知﹐而以讒廢也﹐故弔云。】大廈之慕兮﹐風雨萃之。車亡其軸兮﹐乘者棄之。嗚呼夫子兮﹐不幸類之。尙何爲哉﹖昭不可畱兮﹐道不可常。畏死疾走兮﹐狂顧傍徨。燕復爲齊兮﹐東海洋洋。嗟夫子之專直兮﹐不慮後而爲防。胡去規而就矩兮﹐卒陷滯以流亡﹗惜功美之不就兮﹐俾愚昧之周章。豈夫子之不能兮﹐無亦惡是之遑遑﹗仁夫對趙之悃款兮﹐誠不忍其故邦。君子之容與兮﹐彌億載而愈光。諒遭時之不然兮﹐匪謀慮之不長。跽陳辭以隕涕兮﹐仰視天之茫茫。苟偸世之謂何兮﹐言余心之不臧﹗乞巧文第四十三【晁氏曰﹕乞巧文者﹐柳宗元之所作也。傳曰﹕周鼎鑄倕而使喫其指﹐先王以見大巧之不可爲也。故子貢教抱甕者爲桔橰﹐用力少而見功多﹐而抱甕者羞之。夫鳩不能巢﹐拙莫比焉﹐而屈原乃曰「雄鳩之鳴逝兮﹐吾猶惡其佻巧。」原誠傷世澆僞﹐固詆拙以爲巧【八】﹐意昔之不然者﹐今皆然矣﹐甚之也。柳宗元之作﹐𨿽亦閔時奔騖﹐要歸諸厚﹐然宗元愧拙矣。】柳子夜歸自外庭﹐有設祠者﹐𩜾餌聲香﹐蔬果交羅﹐插竹垂綏﹐剖瓜犬牙﹐且拜且祈。怪而問焉。女隸進曰「今玆秋孟七夕﹐天女之孫將嬪於河鼓。邀而祠者﹐幸而與之巧﹐驅去蹇拙﹐手目開利﹐組紝縫制﹐將無滯於心焉。爲是禱也。」柳子曰「苟然歟﹖吾亦有所大拙﹐儻可因是以求去之。」乃纓弁束衽﹐促武縮气﹐旁趨曲折﹐傴僂將事﹐再拜稽首稱臣而進曰「下上之臣﹐竊聞天孫﹐專巧於天﹐轇轕璇璣﹐經緯星辰﹐能成文章﹐黼黻帝躬﹐以臨下民。欽聖靈﹑仰光耀之日久矣。今聞天孫不樂其獨得﹐貞卜於玄龜﹐將蹈石梁﹐款天津﹐儷於神夫﹐於漢之濵。兩旗開張﹐中星耀芒﹐靈气翕歒﹐玆辰之良。幸而弭節﹐薄遊民間﹐臨臣之庭﹐曲聽臣言﹕臣有大拙﹐智所不化﹐醫所不攻﹐威不能遷﹐寛不能容。乾坤之量﹐包含海嶽﹐臣身甚微﹐無所投足。蟻適於垤﹐蝸休於殻﹔龜黿螺蚌﹐皆有所伏。臣物之靈﹐進退惟辱。仿佯爲狂﹐局束爲諂﹐吁吁爲詐﹐坦坦爲忝。他人有身﹐動必得宜﹐周旋獲笑﹐顚倒逢嘻。己所尊暱﹐人或怒之。變情徇勢﹐射利抵巇。中心甚憎﹐爲彼所奇。忍仇佯喜﹐恱譽遷隨。胡執臣心﹐常使不移﹖反人是己﹐曾不惕疑。貶名絕命﹐不負所知。抃嘲似傲﹐貴者啟齒。臣旁震驚﹐彼且不恥。叩稽匍匐﹐言語譎跪。令臣縮恧﹐彼則大喜。臣若效之﹐瞋怒叢己。彼誠大巧﹐臣拙無比。王侯之門﹐狂吠狴犴。臣到百步﹐喉喘顚汗。睢盱逆走﹐魄遁神叛。欣欣巧夫﹐徐入縱誕。毛羣掉尾﹐百怒一散。世途昬險﹐擬步如漆﹐左低右昂﹐鬭冒衝突。鬼神恐悸﹐聖智危栗。泯爲直透﹐所至如一。是獨何工﹐縱橫不卹。非天所假﹐彼智焉出﹖獨嗇於臣﹐館使玷黜。沓沓騫騫﹐恣門所言。迎知喜怒﹐默測憎憐。搖唇一發﹐徑中心原。膠加鉗夾﹐誓死無遷。探心扼膽﹐踴躍拘牽。彼𨿽佯退﹐胡可得旃﹗獨結臣舌﹐喑抑禦冤。擘眥流血﹐一辭莫宣。胡爲賦授﹐有此奇偏﹖眩耀爲文﹐瑣碎排偶。抽黃對白﹐啽咔飛走。駢四儷六﹐錦心繡口。宮沈羽振﹐笙簧觸手。觀者舞恱﹐誇談雷吼。獨溺臣心﹐使甘老醜。嚚昬莽鹵﹐朴鈍枯朽。不期一時﹐以俟悠久。旁羅萬金﹐不鬻獘帚。跪呈豪傑﹐投棄不有。眉矉頞蹙﹐喙唾胸歐。大赧而歸﹐塡恨低首。天孫司巧﹐而窮臣若是﹐卒不余畀﹐獨何酷歟﹖敢願聖靈悔禍﹐矜臣獨艱。付與姿媚﹐易臣頑顏。鑿臣方心﹐規以大圓。拔去吶舌﹐納以工言。文詞婉軟﹐步武輕便。齒牙饒美﹐眉睫增妍。突梯捲臠﹐爲世所賢。公侯卿士﹐五屬十連。彼獨何人﹐長享終天﹗」言訖﹐又再拜稽首﹐俯伏以俟。至夜半﹐不得命﹐疲極而睡﹐見有靑褏朱裳﹐手持絳節而來告曰「天孫告汝﹐汝詞良苦﹐凡汝之言﹐吾所極知。汝擇而行﹐嫉彼不爲。汝之所欲﹐汝自可期。胡不爲之﹐而誑我爲﹗汝惟知恥﹐諂貌淫詞﹐寧辱不貴﹐自適其宜。中心已定﹐胡妄而祈﹖堅汝之心﹐密汝所持。得之爲大﹐失不污卑。凡吾所有﹐不敢汝施。致命而升﹐汝愼勿疑﹗」嗚呼﹗天之所命﹐不可中革。泣拜欣受﹐初悲後懌。抱拙終身﹐以死誰惕﹗憎王孫文第四十四【晁氏曰﹕憎王孫文者﹐柳宗元之所作也。離騷以虯龍鸞鳳托君子﹐以惡禽臭物指讒佞﹐而宗元放之焉。】湘水之浟浟兮﹐其上羣山。胡玆郁而彼瘁兮﹐善惡異居其閒。惡者王孫兮善者猨﹐環行遂植兮止暴殘。王孫兮甚可憎﹗噫﹐山之靈兮﹐胡不賊旃﹖跳踉叫囂兮﹐衝目宣齗。外以敗物兮﹐內以爭羣。排鬭善類兮﹐嘩駭披紛。盜取民食兮﹐私己不分。充嗛果腹兮﹐驕傲驩欣。嘉華美木兮碩而繁﹐羣披競嚙兮枯株根。毀成敗實兮更怒喧﹐居民猒苦兮號穹旻。王孫兮甚可僧﹗噫﹐山之靈兮﹐胡獨不聞﹖猨之仁兮﹐受逐不校。退優遊兮﹐惟徳是效。廉來同兮聖囚﹐禹稷合兮凶誅。羣小遂兮君子違﹐大人聚兮孽無餘。善與惡不同鄕兮﹐否泰旣兆其盈虛。伊細大之固然兮﹐乃禍福之攸趨。王孫兮甚可憎﹗噫﹐山之靈兮﹐胡逸而居﹖校勘記﹝一﹞蛇首狶鬣。「狶」﹐原作「稀」﹐據古逸本﹑掃葉本﹑成化本攺。﹝二﹞攢巒奔以紆委兮。「巒」﹐原作「欒」﹐據掃葉本攺。﹝三﹞蕩洄汩乎淪漣。汩﹐原作「泊」﹐據古逸本﹑掃葉本﹑成化本﹑四庫本攺。﹝四﹞神明之不欺余兮。「神明」﹐古逸本﹑掃葉本﹑成化本作「明神」。﹝五﹞娭娭笑語。「語」﹐掃葉本作「舞」。﹝六﹞仲尼之去捨魯兮。古逸本﹑掃葉本﹑成化本無「捨」字。﹝七﹞何揮霍雷電兮。「雷電」上﹐掃葉本有「夫」字。﹝八﹞固詆拙以爲巧。「詆」﹐原作「抵」﹐據掃葉本﹑成化本﹑四庫本攺。楚辭後語卷第六幽懷賦第四十五【晁氏曰﹕幽懷賦者﹐唐山南節度使李翺之所作也。翺從韓愈爲文章﹐見推當時。性鯁直﹐議論不能下人﹐仕不得志﹐鬱鬱無所發。面斥宰相李逢吉﹐坐此不振。故翺自敍云「其交有相嘆者﹐賦幽懷以答之。」昔歐陽文忠公嘗云「始余讀翺復性書﹐曰﹕此特中庸之義疏耳﹐不作可焉。意翺特秦漢間好事行義之一豪耳。最後讀幽懷賦云﹕『眾囂囂而雜處兮﹐咸嘆老以嗟卑。視余心之不然兮﹐慮行道之猶非。」乃始太息﹐至薄韓愈不及翺賦﹐以謂不過羨二鳥之光榮﹐嘆一飽之無時耳。」又云「翺怪神堯以一旅取天下﹐而後世子孫不能以天下取河北爲憂。曰﹕嗚呼﹗使當時君子皆易其嘆老嗟卑之心﹐爲翺所憂之心﹐則唐之天下豈有亂與亡戩﹖」其重若是﹐故附見於此。】眾囂囂而雜處兮﹐咸嗟老而羞卑。視予心之不然兮﹐慮行道之猶非。儻中懷之自得兮﹐終老死其何悲﹖昔孔門之多賢兮﹐惟回也爲庶幾。超羣情以獨去兮﹐指聖域惟髙追【一】。固簞食與瓢飲兮﹐寧服輕而駕肥﹖望若人其何如兮﹐慚吾徳之纖微。躬不田而飽食兮﹐妻不織而丰衣。援聖賢而比度兮﹐何僥幸之能希﹖念所懷之未展兮﹐非悼己而陳私。自祿山之始兵兮﹐歲周甲而未夷。何神堯之郡縣兮﹐乃家傳而自持﹖稅生人而育卒兮﹐列髙城以相維。何玆世之可久兮﹐宜永念而遐思。有三苗之逆命兮﹐舞干羽以來之。惟刑徳之旣修兮﹐無遠邇而咸歸。當髙祖之初起兮﹐提一旅之羸師。能順天而用眾兮﹐竟掃寇而戡隋。況天子之神明兮﹐有烈祖之前規。剗獘政而還本兮﹐如反掌之易爲。苟廟堂之治得兮﹐何下邑之能違﹖哀予生之賤遠兮﹐包深懷而告誰﹖嗟此誠之不逢兮﹐惜此道而無遺。獨中夜以潛嘆兮﹐匪吾憂之所宜。書山石辭第四十六書山石辭者﹐宋丞相荊國王文公安石之所作也。公遊舒州山谷﹐書此詞於澗石。蓋非學楚言者﹐而亦非今人之語也﹐是以談者尙之。水泠泠而北出﹐山靡靡以旁圍。欲窮原而不得﹐竟悵望以空歸﹗寄蔡氏女第四十七寄蔡氏女者﹐王文公之所作也。公以文章節行髙一世﹐而尢以道徳經濟爲己任。被遇神宗﹐致位宰相。世方仰其有爲﹐庶幾復見二帝三王之盛。而公乃汲汲以財利兵革爲先務﹐引用凶邪﹐排擯忠直﹐躁迫彊戻﹐使天下之人囂然喪其樂生之心﹐卒之羣姦嗣虐﹐流毒四海。至於崇宣之際﹐而禍亂極矣。公又以女妻卞﹐此其所予之詞也。然其言平淡簡遠﹐翛然有出麈之趣﹐視其平生行事心術﹐略無豪發肖似﹐此夫子所以有「於予攺是」之嘆也歟﹖鼌氏錄其少作兩賦﹐而獨遺此﹐蓋不可曉。故今特收采﹐而並著其本末﹐亦使讀者無疑於宜陵絕命之章云。建業東郭﹐望城西堠。千嶂承宇﹐百泉遶澑。靑遙遙兮纚屬﹐緑宛宛兮橫逗。積李兮縞夜﹐崇桃兮炫晝。蘭馥兮眾植﹐竹娟兮常茂。柳蔫綿兮含姿﹐松偃蹇兮獻秀。烏跂兮下上﹐魚跳兮左右。顧我兮適我﹐有斑兮伏獸。戚時物兮念汝﹐遲汝歸兮攜幼。我營兮北渚﹐有懷兮歸女。石梁兮以苫蓋﹐緑陰陰兮承宇。仰有桂兮俯有蘭﹐嗟女歸兮路豈難﹗望超然之白雲﹐臨淸流而長嘆。服胡麻賦第四十八服胡麻賦者﹐翰林學士眉山蘇公軾之所作也。國朝文明之盛﹐前世莫及。自歐賜文忠公﹑南丰曾公鞏與公三人相繼疊起﹐各以其文擅名當世。然皆傑然自爲一代之文﹐於楚人之賦有未數數然者。獨公自蜀而東﹐道出屈原祠下﹐嘗爲之賦﹐以詆揚雄而申原志﹐然亦不專用楚語﹐其輯之亂乃曰「君子之道﹐不必全兮。全身遠害﹐亦或然兮。嗟子區區﹐獨爲其難兮。𨿽不適中﹐要以爲賢兮。夫我何悲﹐子所安兮。」是爲有發於原之心﹐而其詞气亦若有冥會者。它詞則惟此賦爲近於橘頌﹐故錄其篇云。我夢羽人﹐頎而長兮。惠而告我﹐藥之良兮。喬松千尺﹐老不僵兮。流膏人土﹐龜蛇藏兮。得而食之﹐壽莫量兮。於此有艸﹐眾所嘗兮。狀如狗虱﹐其莖方兮。夜炊晝曝﹐久乃臧兮。伏苓爲君﹐此其相兮。我興發書﹐若合符兮。乃瀹乃蒸﹐甘且腴兮。補塡骨髓﹐流發膚兮。是身如雲﹐我何居兮﹖長生不死﹐道之餘兮。神藥如蓬﹐生爾廬兮。世人不信﹐空自劬兮。搜抉異物﹐出怪迂兮。槁死空山﹐固其所兮。至陽赫赫﹐發自坤兮。至陰肅肅﹐躋於幹兮。寂然反照﹐珠在淵兮。沃之不滅﹐又不燔兮。長虹流電﹐光燭天兮。嗟此區區﹐何與於其間兮﹗譬之膏油﹐火之所傳而已耶﹖毀璧第四十九毀璧者﹐豫章黃太史庭堅之所作也。庭堅以能詩致大名﹐而尢以楚辭自喜。然以其有意於奇也泰甚﹐故論者以爲不詩若也。獨此篇爲其女弟而作﹐蓋歸而失愛於其姑﹐死而猶不免於水火﹐故其詞極悲哀﹐而不睱於爲作﹐乃爲賢於它語云。毀璧兮隕珠﹐執手者兮問過。愛憎兮萬世一軌﹐居物之忌兮固常以好爲禍【二】。羞桃茢兮飯汝﹐有席兮不嬪汝坐。歸來兮逍遙﹐采芝英兮禦餓。淑善兮淸明﹐陽春兮玉冰﹐畸於世兮天脫其纓。愛罥人兮生冥冥。棄汝陽侯兮遇汝曾不如生。未可以去兮殆其雛嬰﹐眾雛羽翼兮故巢傾。歸來兮逍遙﹐西江浪波何時平﹖山涔涔兮猿鶴同社﹐瀑垂天兮雷霆在下。雲月爲晝兮風雨爲夜﹐得意山川兮不可繪畫。寂寥無朋兮去道如咫﹐彼幽坎兮可謝。歸來兮逍遙﹐增膠兮不聊此暇。【卒章疑有誤字。】秋風三疊第五十秋風三疊者﹐原武邢居實之所作也。居實﹐恕子﹐自少有逸才﹐大爲蘇黃諸公所稱許﹐而不幸蚤死。其爲此時﹐年未弱冠。然味其言﹐神會天出﹐如不經意﹐而無一字作今人語。同時之士﹐號稱前輩﹑名好古學者﹐皆莫能及。使天壽之﹐則其所就豈可量哉﹗秋風夕起兮白露爲霜﹐艸木憔悴兮竊獨悲此眾芳。明月皎皎兮照空房﹐晝日苦短兮夜未央。有美一人兮天一方﹐欲往從之兮路渺茫。登山無車兮涉水無航﹐願言思子兮使我心傷。秋風淅淅兮云冥冥﹐鴟梟晝號兮蟋蟀夜嗚。歲月䢐邁兮忽如流星﹐少壯幾時兮老冉冉其相仍。展轉反側兮從夜達明﹐悵獨處此兮誰適爲情﹖長歌激烈兮涕泣交零﹐願言思子兮使我心怦。秋風浩蕩兮天宇髙﹐羣山逶迆兮溪谷寂寥。登髙望遠兮不自聊﹐駕言適野兮誰與遊遨﹖空原無人兮四顧蕭條﹐猿狖與伍兮麋鹿爲曹。浮雲千里兮歸路遠遙﹐願言思子兮使我心勞。鞠歌第五十一鞠歌者﹐橫渠張夫子之所作也。自孟子沒而聖學不得其傳﹐至是蓋千有五百年矣。夫子蚤從範文正公受中庸之書﹐中歲出入於老﹑佛諸家之說﹐左右采擭﹐十有餘年。旣自以爲得之矣。晚見二程夫子於京師﹐聞其論說而有警焉﹐於是盡棄異學﹖醇如也。嘗見神宗﹐顧問治道之要﹐卽以漸復三代爲對。退與宰湘議﹐不合﹐因謝病歸﹐著訂頑﹑正蒙等書數萬言。閒閱古樂府詞﹐病其語卑﹐乃更作此以自見﹐並以寄二程云。鞠歌胡然兮﹐邈余樂之不猶。宵耿耿其不寐兮﹐日孜孜焉繼余乎厥修。井行惻兮王收﹐曷賈不售兮﹐阻徳音其幽幽。述空文以見志兮﹐庶感通乎來古。搴昔爲之純英兮﹐又申申其以告。鼓弗躍兮麾弗前﹐千五百年兮寥哉闊焉。謂天實爲兮則吾豈敢﹐嗟審已玆幹幹。擬招第五十二擬招者﹐京兆藍田呂大臨之所作也。大臨受學程﹑張之門﹐其爲此詞﹐蓋以寓夫求放心﹑復常性之微意﹐非特爲詞賦之流也。故附張子之言﹐以爲是書之卒章﹐使遊藝者知有所歸宿焉。上帝若曰﹕哀我人斯﹐資道之微。肖天之儀﹐神明精粹。降爾徳兮﹐予無汝欺。視聽食息﹐皆有則兮﹐予何敢私﹖顧弱喪以流徙﹐返故居兮謬迷。圈豚放馳﹐散無適歸。蟻慕羊膻﹐聚附弗離。予哀若時﹐魂莫予追。乃命巫陽﹐爲予招之。陽拜稽首﹐敢不祗承上帝之耿命﹗退而招之以辭。辭曰﹕魂乎來歸魂無東【三】」﹗大明朝生兮啟羣蒙﹐萬物搖蕩兮隠以風﹐遷流正性兮失厥中。魂兮來歸魂無南﹗離明獨照兮萬物瞻﹐文章煥發兮不可緘﹐誇淫侈大兮志弗厭。魂兮來歸魂無西﹗日人昧谷兮艸木萎﹐實落材成兮𨿽有時﹐志意雕謝兮與物衰。魂兮來歸魂毋北﹗幽都闇黯兮深蔽塞﹐歸根獨有兮專靜默﹐有心獨藏兮吝爲徳。魂乎來歸魂無上﹗淸陽朝徹兮文惚恍﹐絕類離羣兮人無象﹐杳然髙舉兮極驕亢。魂兮來歸魂毋下﹗素位安行兮以時捨﹐沈濁下流兮甘土苴﹐固哉成形兮不知化。魂兮來歸反故居﹗盍歸休兮復吾初。範博厚以爲宮兮﹐戴髙明以爲廬。植大中以爲常產兮﹐蘊至和以爲廚。動震雷以鼓昕兮﹐守艮山以止隅。秉離明以爲燭兮﹐禦巽風以行車。守吾坎以禦侮兮﹐開吾兌以進趨。資糧械器惟所用兮﹐何物之不儲﹖四方上下惟所之兮﹐何適而非塗﹖𨿽備物以致用兮﹐廓吾府而常虛。縱奔騖以終日兮﹐燕吾居而晏如。惟寞惟寂﹐疑有疑無。其尊無對﹐其大無餘。曷自苦兮一方拘﹖魂兮來歸﹐反故居﹗校勘記﹝一﹞指聖域惟髙追。「惟」﹐成化本﹑四庫本作「而」。﹝二﹞居物之忌兮。「忌」﹐古逸本﹑掃葉本﹑成化本作「患」。﹝二﹞魂乎來歸魂無柬。「乎」﹐成化本﹑四庫本作「兮」。下「魂乎來歸魂無上」句同。跋一楚辭後語者﹐我宋文公朱先生之所作也。其述作之本意﹐先生自序之詳矣。而其編定此書之時﹐與夫論著之詳略﹐則又已見於先生之季子通守監簿君之後序。應龍生晚﹐不及侍先生函丈﹐獨幸與監簿君同朝﹐及來溫陵﹐乂爲僚相好也。暇日因從問先生平日述作大槪﹐以爲它書已行於世﹐獨此編乃晚年所定﹐猶未及卒業﹐故人未及見﹐而首以示應龍﹐因得伏而贊之。其微詞奧義﹐不一而足﹐獨論漢揚雄﹐則反復屢致其意﹐其序反離騷也﹐則以爲「屈原之罪人﹐離騷之讒賊」。其序胡笳也﹐則以爲「非恕琰﹐亦以甚雄之惡」。揚雄以好深沈之思作爲雅麗之文﹐後世讀之﹐未有以爲非者﹐而先生待之不少恕如此。抑應龍嘗就監簿君借先生所作資治通鑑綱目之書讀之﹐見其所書雄之死曰「莽大夫揚雄卒」﹐則知先生之所以貶𨿽者﹐其意蓋有在也。嗚呼嚴哉﹗後之攬者﹐儻知先生所以去取之意﹐而明三綱五常之義﹐如讀春秋而亂臣賊子懼者﹐則庶乎其不蹈騷人之失﹐而先生此書爲不苟作矣。應龍不敏﹐何足以識先生之指意﹐特見而謂之知之謂耳。因以是說諗於監簿君﹐君曰然﹐乃敬書其後而歸之。嘉定壬申重九後一邵武鄒應能書於溫陵郡齋。跋二先君晚歲艸定此編﹐蓋本諸晁氏續﹑變二書﹐其去取之義精矣﹐然未嘗以示人也。每章之首皆略敍其述作之由﹐而因以著其是非得失之迹﹐獨思玄﹑悲憤及復志賦以下至於幽懷﹐則僅存其目而未及有所論述﹐故今於此十九章之敍﹐皆因晁氏之舊而書之。若夫鞠歌﹑擬招二章﹐則非歸來子之書所及者﹐讀者又當有以識夫旨意於言詞之外也。嘉定壬申仲秋在始取遺槁謄寫成編﹐捧玩手澤如新﹐而音容不復可見矣﹐因涕泣而書其後。又五年﹐歲在丁丑﹐補外來守星江﹐寰嗣世職﹐旣取郡齋所刊楚詞集注重加校定﹐復並刻此書﹐庶幾並行﹐且以識予心之悲也。中秋日在謹記。跋三弔屈﹑服賦﹐已見績騷﹐反騷一篇﹐亦附卷末﹐而後語之作﹐皆復收入。其本旨旣不可知﹐而二集並存﹐則爲重復。今以反騷著於此﹐而賈賦二章則存其目﹐庶幾二集若相爲用﹐不可偏廢﹐而纂輯之意﹐或以是而得之。至於思玄以下十九章﹐用歸來子之說而未經刊定者﹐姑以附注於篇目之下云。端平乙未秋七月朔孫承議郎﹑權知興國軍兼管內勸農營田事﹑節制屯戍軍馬鑑百拜敬識。附錄同安郡齋刊本跋﹝宋﹞楊楫慶元乙卯﹐楫自長溪往侍先生於考亭之精舍﹐時朝廷治黨人方急﹐丞相趙公謫死於道﹐先生憂時之意屢形於色。忽一日出示學者以所釋楚辭一編﹐楫退而思之﹐先生平居教學者首以大學﹑語﹑孟﹑中庸四書﹐次而六經﹐又次而史傳﹐至於秦漢以後詞章特餘論及之耳﹐乃獨爲解釋﹐其義何也﹖然先生終不言﹐楫輩亦不敢竊有請焉。歲在己巳﹐忝屬冑監﹐與先生嗣子將作簿同朝﹐因得錄而藏之。今以屬廣文遊君參校而刊於同安郡齋。嘉定四年七月朔日門人長樂楊楫謹述。吳原明刊本序﹝明﹞何喬新楚辭八卷﹐紫陽朱夫子之所校定﹐後語六卷﹐則朱子以晁氏所集錄而刊補定著者也。蓋三百篇之後﹐惟屈子之辭最爲近古。屈子爲人﹐其志潔﹐其行廉﹐其姱辭逸調﹐若乘鷖駕虯而浮游乎埃𡏖之表。自宋玉﹑景差以至漢﹑唐﹑宋﹐作者繼起﹐皆宗其榘鑊而莫能尙之﹐眞風雅之流而詞賦之祖也。漢王逸嘗爲之章句﹐宋洪興祖又爲之補注﹐而晁無咎又取古今詞賦之近騷者以續之。然王﹑洪之注﹐隨文生義﹐未有能白作者之心。時晃氏之書﹐辧說紛拏﹐亦無所發於義理。朱子以豪傑之才﹑聖賢之學﹐當宋中葉﹐阨於權姦﹐迄不得施﹐不啻屈子之在楚也。而當時士大夫希世媒進者﹐從而沮之排之﹐目爲僞學﹐視子蘭﹑上官之徒殆有甚焉。然朱子方且與二三門弟子講道武夷﹐容與乎溪雲山月之間﹐所以自處者蓋非屈子所能及。閒嘗讀屈子之辭﹐至於所謂「往者余弗及﹐來者吾不聞」而深悲之﹐乃取上氏﹑晁氏之書刪定以爲此書﹔又爲之注釋﹐辧其賦比興之體﹐而發其悲憂感悼之情。繇是作者之心事﹐昭然於天下後世矣。予少時得此書而讀之﹐愛其詞調鏗鏘﹐气格髙古﹔徐察其憂愁郁邑﹑繾綣側怛之意﹐則又恨然興悲﹐三復其辭﹐不能自已。顧書坊舊本刓缺不可讀﹐嘗欲重刊以惠學者而未能也。及承乏汳臺﹐公暇與僉憲吳君原明論朱子著述﹐偶及此書﹐因道予所欲爲者。吳君欣然出家藏善本﹐正其訛﹐補其缺﹐命工鍥梓以傳。旣而以書屬予﹕「書成矣﹐子其序之﹐使讀者知朱子所以訓釋此書之意﹐而不敢以詞人之賦視之也。」嗟夫﹗大儒著述之旨﹐豈末學所能窺哉﹗然嘗聞之﹐孔子之刪詩﹑朱子之定騷﹐其意一也。詩之爲言﹐可以感發善心﹐懲創逸志﹐其有裨於風化也大矣﹗騷之爲辭﹐皆出於忠愛之誠心﹐而所謂「善不由外來﹐名不可以虛作」者﹐又皆聖賢之格言。使放臣屏子呻吟詠嘆於寂寞之濱﹐則所以自處者必有其道矣。而所天者幸而聽之﹐寧不淒然興感而廸其倫紀之常哉﹗此聖賢刪定之大意也。讀此書者﹐因其辭以求其義﹐得其義而反諸身焉﹐庶幾乎朱子之意﹐而不流於雕虫篆刻之未矣。成化十一年乙未八月旣望賜進士出身嘉議大夫河南按察使司按察使旴江何喬新書。沈圻刊本序﹝明﹞張旭屈原﹐楚世家也。原之悲憂感悼之情﹐皆出於忠君愛國之誠心﹐至於不得已作離騷﹐气格髙古﹐詞調鏗鏘。故宋景文公稱其爲詞賦之袓﹐後世宗之﹐乃取文之類楚聲者﹐次第成編。前一冊乃漢王逸爲之章句﹐其補注作於宋之洪興祖﹔後一冊則晁無咎之所集錄者﹐朱子刪定之﹑注釋之﹑辯証之﹐然後成楚辭一書。此集注﹑後語所由分也。集注前五卷﹐文二十五篇﹐皆屈原所作﹐而以離騷一篇爲之冠。離﹐遭也﹔騷﹐擾動也。題以「離騷」名﹐憫當世也。其九歌至漁父等篇﹐則各因一事而發﹐非離騷也﹐觀原之列傳可見矣。後三卷﹐文一十六篇﹐首則九辯﹐而以招隱士終焉。蓋此等文字﹐一皆出於怨慕﹐可以步離騷之後塵﹐故取之﹐非取其爲續離騷而作也。朱子之定本如此。夫何后之好事者﹐復參用晁本﹐乃於目錄中離騷之下妄加一「經」字﹐而以九歌至漁父皆爲「離騷」﹐於此七題之上各加「離騷」二字﹐九辯至招隱士皆以爲「離騷」之「傳」﹐於此八題之上又各加「續離騒」三字。不寧惟是﹐復以「離騷一」至「七」等字﹐衍出二十有五之數﹐分屬屈原五卷之文。牽彊附會﹐不知甚矣﹐於朱子何加多哉﹗後語六卷﹐文則七十八篇﹐言𨿽人人殊﹐皆能發其繾綣悒郁之情。以故揚雄之反離騷﹑蔡琰之胡笳﹐朱子亦不去焉。蓋琰以失節之婦猶知有子﹐而雄以名世大儒反不知有君。故兩存之﹐其責之之意深矣。賈誼之屈﹑服二賦已采入續離騷﹐復以「弔屈原第八」「服賦第九」二虛名作二行﹐妄加於笫二卷之首。朱子之定本豈如是哉﹖噫﹐自三百篇之後﹐惟離騷一篇最爲近古﹐以其興少而比﹑賦多也。去古旣遠﹐眞知而篤好之者幾何人哉﹖平湖沈公子京以柱下史來知休寧縣事﹐未期年﹐政教大有聲﹐行將復入內臺﹐乃梓行此書﹐以嘉惠乎後學。恐今本不善﹐命旭爲之校讎﹐其盛心哉﹗竊惟朱子因離騷以刪定楚辭﹐與孔子之假魯史以修春秋同一心也。春秋旣作﹐亂臣賊子知所懼。楚辭旣行於世﹐忠臣義士其不知所奮發哉﹗但孔子之筆削﹐𨿽賢如遊夏﹐尙不能贊一辭﹐旭何人斯﹐旣未得遊於朱子之門﹐又安敢如蔡九峯之於書傳哉﹗辭弗獲﹐則以旭前之鄙見告之﹐必刪去後人妄加字樣﹐則其爲書無媿於朱子矣。公曰「諾。吾聞之﹐屈原往見太卜鄭詹尹曰﹕『余有所疑﹐願先生決之。』有以哉﹗」公乃取決於旭。旭謹奉嚴命﹐遂將楚辭二冊之中後人妄加「離騷經」﹑「傳」﹑數目﹑小注﹑空題等九十八字及成相三章八段之上八圏一切刪去﹐其餘三復校正﹐求其字無魯魚豕亥之誤然後已。公曰「若然﹐則於朱子之定本﹐必符節之相合矣。」乃捐俸以刻之。公其有功於天下後世大矣哉﹗旭年在桑楡﹐幸逢奇會﹐敢不志之以諗同道之君子﹖若曰作聰明亂舊章﹐則非知我者﹗正徳十四年歲在己卯九月重陽前一日後學新安林下七十三翁梅巖張旭書。沈折刊本跋﹝明﹞沈圻圻幼讀書之暇﹐家君參藩﹐承一山先生以前輩僉憲原明吳君所刊楚辭授讀﹐長而頗解文義。披揭歳久﹐原本缺壞殆盡﹐更求之以便溫習而不可得。閩中書坊所刊售者﹐字多訛舛﹐體式以繆﹐殊厭觀覽。及登仕路﹐每欲重刊以廣來學﹐顧遭貶謫﹑勞案牘﹐不惟不能﹐亦不暇也。邇者承尹徽之休陽﹐徧訪徽郡官民所刊書籍﹐𨿽皆斗珍襲奇﹐求如此書可維三百篇之後者﹐則未之刊行﹐深以爲恨﹐乃請於郡守新淦文林張公﹐公曰「是吾志也﹐子亟圖之。」偶會婺源鄕進士汪濟民者﹐以吳君舊本遺圻﹐如獲拱璧﹐喜不自勝。又慚甕識井見﹐且民事勞心﹐不能校證﹐托之於鄕大夫張君廷曙別號梅巖者。梅巖以夙學閒身﹐嚴加考訂﹐其目錄體制有未合式者﹐稍爲更攺﹐圻遂捐俸命工以鋟梓。工告成﹐而張公適更調杭郡﹐代之者溫陵克全畱公也。公旣至﹐召圻而語之曰「聞吾子於楚辭用意殆先得我心之所同然者﹐當與吾子共廣其傳。」圻喜是書之成﹐頗於達人君子有合﹐僭書此以附篇終云。正徳十四年己卯冬十月賜進士出身知休寧縣事平湖後學沈圻謹跋。楊上林刊本敍﹝明﹞唐樞楚辭者﹐風雅之變也﹐其源昉於屈子。厥後作者繼起﹐咸祖其辭﹐而皆楚聲也﹐故俱謂之楚辭。漢劉向始輯爲編﹐自離騷而下﹐續以宋玉﹑賈誼﹑淮南小山﹑東方朔﹑莊忌﹑王褒諸作﹐及向所著九嘆爲一十六篇。東京王逸又增以所著九思一篇而注釋之。宋洪興祖復爲補注。我紫陽朱夫子又取二家所注﹐重加訂正﹐謂七諫以下辭意不類﹐悉刪去之﹐而增人賈誼弔屈原﹑服賦二篇﹐別爲之注﹐梓行久矣。邑侯楊君偶得善本﹐手自校正﹐翻刻以廣厥傳﹐而屬余爲敍。余惟言者心之聲也﹐言之發而可歌者﹐則謂之辭。屈子心乎公室﹐以忠見廢﹐其抑鬱無聊﹑怨慕不平之意無所於泄﹐而假辭焉發之﹐猶之窮而呼天﹑疾痛而呼父母﹐蓋有出於情實。王﹑洪﹑晁﹑周之說﹐逐鶩詞苑﹐正義愈遠﹐辭而辟之﹐無以也。申此以抑彼﹐龍津子能無意乎﹖龍津姓楊名上林﹐乙未進士﹐令長興﹐惇本章意﹐以治暇及之。若曰有感而成﹐淸世無慶元之士。嘉靖歲戊戌中秋日歸安唐樞撰。楊上林刊本敍﹝明﹞顧應祥嘗讀楚辭﹐味離騒經﹐竊疑瓌士自用﹐激發憤嫉﹐無以槪諸聖。及語蓋衷耿然﹑三代完節﹐然終不可以爲訓。況呻吟不恙曁齷齪自以僨者雜次同糅可耶﹖原藻致迥爲詞祖﹐九辯後諸作﹐計亦必傳。顧藝成而下﹐要非正性之習。靈修爽世麗作﹐同聲和者匯起。而莊﹑山感離憂之情﹐道騫善昂切之韻﹐是則楚之辭也。傳云「登髙能賦﹐可以爲大夫。」夫其能者﹐能稱詩以諭其志﹑別賢不肖而觀盛衰焉。混之以不類﹐非矣。𨿽然﹐晦翁有取之。學隨事明﹐情由言律。故有借事以明其心﹐有借辭以明其事﹐有借類以明其本﹐有借人以明其辭。玆編也﹐皆所以明學也。𨿽然﹐何不爲法語梓而廣之以明學﹖猶慮其計之左也。𨿽然﹐方時文肆漫﹐不探其之不能已者。諸家所注﹐未嘗沈潛反復﹐以尋其旨趣之所歸﹐而祇於文義間求之﹐故未免於迂滯迫切之病﹐而使屈子之志抑鬱於當時者﹐不得伸於後也。此朱子集注之所爲作也。朱子嘗曰「楚辭未嘗怨君。」斯言也﹐可謂深得屈子之心矣﹗夷考朱子此注﹐實在慶元退居之後﹐時禁方嚴。所遭不辰﹐亦與屈子大率相類。序所謂「放臣棄子﹑怨妻屏婦」有感而托焉者﹐殆是也。而其樂天知命﹐講學不輟﹐較之制行過於中庸而不可爲法者﹐又有間矣。朱子於六經皆有訓傳﹐而於是書復惓惓焉﹐蓋將以昭君臣之大義﹐而激發夫忠臣烈士之心於千載之下云爾。然則楚辭固不當以詞人之賦視之﹐而朱子爲之注﹐又豈訓詁文義者可例觀哉﹖學者欲畱心遊藝﹐則是書宜不可少。而司風教者﹐固當知所務矣。楊君上林﹐淮陰人﹐乙未進上﹐素有志於古人者﹐刻玆集以厲風教云。嘉靖戊戌秋中朔日長興顧應祥敍。楊上林刊本題識﹝明﹞楊上林屈子抗衷而陳辭﹐援事而修意。其辭油﹐其情腆﹐其志不貳﹐其道無回﹐怨而不怒﹐哀而不傷。要其詞意所托﹐宛乎愛國憂君也。而汩羅之死﹐千載悲之﹐匪徒以其辭焉爾矣。嗟呼﹗物之材者﹐產於山林﹐掄於匠氏﹐細大靡弗遭也。屈子﹐瓌士也﹐而顧無所遭哉﹗辭而楚焉﹐亦傷己之未逢爾矣。𨿽然﹐死也諒矣﹐而隱居之道則未焉﹐惜也﹐處死之未至也。然則朱子何爲取之﹖夫亦曰﹕有屈子之志則可耳。遇主獲上﹐暢志宣猷﹐喜起之歌﹐被之金石﹐歷萬世耀耀焉﹐辭𨿽無楚可也。嘉靖戊戌五月望淮陰楊上林識。葉邦榮刊本序﹝明﹞葉邦榮嘗聞諸人曰﹕古人立言之遠﹐曠百世而不受知者﹐屈子離騷是也。屈子離騷章往察來﹐信今傳後﹐而亦奚至於不知邪﹖若夫芳潔之操﹐忠貞之行﹐騎龍弄鳳﹐嬉遊之間﹐𨿽輿日月爭光可也﹐而又奚至於不知邪﹖粵稽史﹐在昔屈子職掌王族﹐以定國是﹐同列大夫上官﹑靳尙共譖毀之﹐至於惟言是聽﹐懷王之過也。屈子無重懷王之過﹐義以爲諷﹐離騒作焉﹐而無私怨﹐可以爲明質也。噫﹗屈子生非其時也。使屈子生於三代之隆﹐亦有緝熙賡歌﹑都兪可繼也﹐奚必以騷之爲貴而輕天下哉﹗戰國之時﹐敝斯極矣。貨賄相銜﹐脂韋相錯。縱橫長短之說﹐轉相狙詐以上謀也。明珠委道﹐瓦釜鳴雷。此屈子之所不與也。王臣斷國﹐無所回護﹐且懼趨偶而忝貴卿﹐冒愧逞願而非正以處之﹐此又有道者之所不履也。且我聞之﹐欒書構郤而厲公弒﹐郈伯毀季而昭公逐﹐費忌納女而楚建走﹐宰嚭譖胥而夫差喪﹐事幾之不可與權也。今上官快捷方式﹐不忍以投步矣。𨿽然﹐捨王非忍也。自夫襄王之再放也﹐乃作而呼曰﹕自今無有代吾君以任患者。有一於斯﹐將爲繼乎﹖於是乎九歌﹑九章﹐援天引聖以自明﹐庶其曰納約自牖者也。其將通吾君於理乎﹖而今淒楚益有辭矣。遐思邁往﹐欲追靈修而不可得﹐浮游天地之閭﹐而竟賫志以歿。夫出處有謂﹐名體不污﹐風采足懷﹐百世攺顏﹐不可廢也。自宋玉以下﹐無慮數十家﹐皆悲而發其餘烈者也﹐故統曰之楚辭。重曰﹕讀屈子者﹐可知立言之有序也。夫廉以潔其身﹐去國而不忘其訓﹐君子謂離騷於是乎可傳。於此徵志﹐於此徵忠﹐於此徵徳﹐觀會通而三美具﹐能章勸也。能章勸﹐故謂之不朽。詩曰「我思古人﹐實獲我心。」離騷有焉。予刺安吉﹐時丙申﹐校楚辭成﹐明年旣逢憂以歸。蓋嘗抱離騷之潔﹐相羊於淸明之時﹐而無所於辭也﹐方且敍之﹐以俟知者。嘉靖三十八年己未孟冬望日閩中朴齋山人藥邦榮仁甫撰。朱崇沐重刻楚辭全集序﹝明﹞葉向髙朱子曰「屈原之忠﹐忠而過者也。」此傷原之甚而爲是言耳。臣子之分無窮﹐其爲忠亦無窮﹐安有所謂過者﹖悲夫屈子之遇懷﹑襄也﹐身旣遭讒﹐主復見詐﹐姦諛竊柄﹐宗國將淪﹐徘徊睠顧﹐幾幸於萬﹐不得已而作爲騷辭。上叩帝閽﹐下窮四極﹐遠求宓妃﹐近問漁父﹐甚至巫咸占卜﹐蹇修爲媒﹐湘君陟降﹐司命周旋﹐舉世人所謂荒忽駭怪之談﹐皆托焉以寫其無聊之情﹐無可柰何之苦。當此際也﹐𨿽欲不死﹐其將能乎﹖屈子死而楚亡﹐湘江之濱﹐精魄未散﹐猶將感憤悲號﹐恨爲忠之未盡﹐而豈以一死爲足以滿志也夫﹖屈子之死﹐蓋處於不得不死之地﹐固忘其死之爲忠﹐又何論其忠之過與否哉﹗世之輕死者﹐子以孝﹐女以烈﹐此𨿽出於天經地義之不容已﹐乃罔極之恩﹑伉儷之好維系綰結﹐若或迫之﹐情之至也。君臣則堂陛勢疏﹐晉接日少﹐若有餘於分﹑而不足於情。乘有餘以成暌﹐乘不足以成薄﹐而臣節替矣。屈子之言曰「豈余身之憚殃兮﹐恐皇輿之敗績。」「長太息以掩涕兮﹐哀民生之多艱。」其情之婉轉恫切﹐千載而下﹐令人酸鼻。凡爲臣子常書一通﹐置之坐右矣。屈子楚辭若干篇﹐後世效其體者皆附焉。朱子爲之注釋﹐而謂有味其言﹐不敢以詞人之賦視之。夫朱子躬遭宋季﹐爲王淮﹑陳賈所排﹐宜其有感於屈子。其講業建溪﹐白托於遁晦﹐視汨羅之憤﹐爲其中止。要亦所處之不同﹐未可以一律論也。屈子死矣﹐毋論忠憤之气日月爭光﹐卽其詞賦亦與六經並傳。彼上官﹑子蘭之徒﹐骨枯舌爛﹐千古爲僇﹐亦何利而爲此哉﹗朱生崇沐﹐重刻此集﹐餘三讀而悲屈子之所以死者原發於至情﹐而於臣子之分﹐亦未嘗有過。以爲願忠者勸﹐其亦竊附於朱子注釋之意也。吉藩府刊本序﹝明﹞陸長庚楚﹐澤國也﹐羽毛齒革甲天下﹐時其沈鬱瑰琦發於材最著。材如左倚彬彬矣﹐而忠且材者﹐則三閭大大最著。大夫之離騷﹐自怨生也﹐喟然慘怛﹐怨而不怒。嗟嗟﹐楚人之善怨﹐其天性哉﹗余讀其辭﹐窮天地之紀﹐采人物之變﹐與夭喬飛走﹑幽闃遼邈之態﹐經緯臚列﹐大指討掬也。而滄浪濯纓﹐湘流鼓枻﹐直令羈臣戀國﹐逆旅悲鄕﹐冷冷淒絕矣。世謂楚奉江潭爲三閭湯沐﹐洵也侈於饗哉﹗至如藝文家哀時命﹑九懷﹑九嘆﹐類冠以楚﹐則其悲淒婉戀﹐實肖貌之﹐勿論非楚產矣。余𦲷星沙﹐歷故羅﹐望湘㶟﹐壷焉傷之﹐想見故所行吟抱石處﹐輒求所謂楚辭者。而舊籍多堙缺不全﹐豈其湯沐邑而重令泯泯爲﹖無亦逢執事之閒時不以崇大表章也﹖若觀忠何﹖適給事吉藩魏君重鋟是辭﹐字櫛句比﹐云燦星列﹐畏壘杓之人矣﹐斯詎止湯沐是爲﹖維是大夫爰實楚宗﹐宗而忠也﹐宗而材也。鋟之﹐於以感動諸宗﹐俾忠且材者蒸蒸乎獨以文詞哉﹖其以興起諸宗﹐功非渺矣。時萬曆戊戌朱明之吉賜進士出身﹑亞中大夫﹑廣西布政司左參﹐政前奉敕提督太嶽泰和山湖廣布政按二司守巡下荊湖南道鵝湖陸長庚元白父撰。吉藩府刊本序﹝明﹞莊天合楚詞編於劉子政者十六卷﹐章句於王叔師者十七卷。其上自劉﹑王﹐下迨洪氏﹐折衷於朱晦庵而定爲集注者八卷﹐復取晁無咎續編而定爲後語集注者又六卷。自集注出﹐而宋儒陳氏以爲發屈子之微於千載之下﹐故學者宗之﹐迄於今不廢﹐則今吉殿下命魏給事刻者是已。刻成﹐莊生爲題其端曰﹕夫所貴於賢人君子者﹐則莫不稟於忠義文章矣。忠以致身﹐文以流藻﹐二者所難兼﹐而屈子兼之。故離騷者﹐忠義之肝脾﹑文章之林府也。情迫則諷諭不得不深﹐才多則聲貌不得不廣。諷諭深﹐故其旨多婉轉惆悵﹐反復循環﹐能使謫者動色淒心﹐低回而不勝其忉怛﹔聲貌廣﹐故其詞多窮天極地﹐探幽入微﹐能使讀者嵬眼澒耳﹐斟酌而莫得其盈虛。總之﹐忠卽爲文﹐文卽爲忠。𨿽屈子不自知﹐而忠者得之以爲忠﹐文者得之以爲義﹐則是編不可少也。今天下一家﹐四海一國﹐豈必主懷襄﹑讒上官子蘭而後令愛君憂國之士彰﹖又豈必疏遠放逐﹑憔悴江潭﹑枯槁澤畔而後令博聞彊記之士以詞自表哉﹖夫君臣之義﹐無所逃於天地之間﹐彼屈子偶遭其窮者也。頃聖明在上﹐士旣生逢堯舜禹湯﹐而服杜衡藺茝以媚於天子﹐豈其捨廉潔正直之操﹑受變於突梯滑稽之習者﹗且夫挹水於河﹐取火於燧﹐言資其有也。士染翰操觚﹐激昂風雅﹐思以鳴國家之盛﹐而落實取材﹐宜於何資焉﹖故吾以爲侯王而通於騷﹐則本支之恩必篤﹔公卿大夫而通於騷﹐則來輔之益必弘﹕臺諫侍從而通於騒﹐則論思之道必廣﹔羣有司﹑百執事而通於騷﹐則奔走之勤必著。若乃奧博者菀其鴻裁﹐中巧者獵其艷詞﹐吟諷者銜其山川﹐童蒙者拾其香艸﹐追風人麗﹐沿波得奇﹐𨿽復宣炳王猷﹐潤色儒業﹐無之而不可矣。蓋孔子論詩曰﹕可以興﹐可以觀﹐可以羣﹐可以怨﹐可以事君父﹐可以資多識。則余於離騷亦云。是固紫陽集注之意而吉藩教忠教文之盛心也。彼夫宋景賈馬而下﹐蘇黃張呂以前﹐𨿽作者代起﹐情制殊途﹐然莫不異軌同奔﹐遞相師祖﹐按先聲於玉管﹐啟後乘之司南。學者合而求之﹐固亦天下之極觀也。時萬曆戊戌季夏月之吉郡人莊天合得全甫撰。楊鶴刊本序﹝明﹞利瓦伊楨楚三閭大夫屈平所作離騒﹑九歌﹑天問﹑九章﹑遠遊﹑卜居﹑漁父﹑大招﹐而宋玉﹑漢賈誼﹑淮南王安﹑東方朔﹑嚴忌﹑王褒﹑劉向皆擬之。其始爲傳者安也。其尊離騷爲經﹐而以後人所作﹐人非楚而辭則楚﹐辭非楚而指則楚﹐附之爲十六卷﹐別稱楚辭者﹐向也。爲之注﹐而以己作九思附之者﹐王逸也。爲補注者﹐洪興袓也。續楚辭自宋玉以下至宋朝爲變離騷者﹐晁補之也。采王﹑洪﹑晁薩滿﹑三家爲集注﹐又差擇取其所錄名楚辭後語﹐附以辧證者﹐朱子也。自朱子注行﹐而諸說俱左次矣。蓋嘗聞騷者詩之變也﹐詩無楚風﹐而楚乃有騷。屈氏爲騷時﹐江漢皆楚地﹐文王化行南國﹐漢廣﹑江有汜諸詩﹐已列十五國之先。風雅旣變﹐而楚狂接輿﹑滄浪孺子之歌﹐入孔子聽聞。其歌楚聲﹐體又稍變於詩﹐未若十五國風陳太史﹑經聖人筆削也。屈本詩義爲騷﹐世號楚辭﹐不正名爲賦。後語中所收荀卿諸賦﹑成相﹑佹詩﹐與賦與騷與詩諸體雜糅。卿亦楚人﹐得無楚之習然耶﹖則謂騷爲「楚風」可也。惜不及仲尼之時﹐不見采耳。此語若張楚而設。考之朱子﹐以三閭「志行過中庸﹐不可爲法﹐而皆出於忠君愛國之誠心。其詞旨𨿽跌宕怪祌﹐怨懟激發﹐不可爲訓﹐而皆生於繾綣惻但不能已之至意」。又曰「楚辭之寄意男女﹐寓情艸木﹐以極遊觀之適﹐爲變風。敍事陳情﹐感今懷古﹐不忘君臣之義﹐爲變雅。語冥昏而越禮﹐攄怨憤而失中﹐爲風﹑雅再變。述祀祌歌舞之盛﹐則幾於頌﹐而其變爲甚。賦則離騷經首之章比則香艸惡物之類﹔興則托物興詞﹐如沅芷澧藺﹐思公子而未敢言之屬。詩興多而比賦少﹐騷興少而比賦多」。又曰「屈氏不怨君﹐諸家解成怨﹐至以山鬼爲君﹐大失其旨。辭本平易﹐而後人學者﹐艱深都不可曉。」三閭地下忠魂心服知己矣。朱子之先﹐司馬遷稱其志潔行廉﹐與日月爭光﹐而以好色不淫﹑怨悱不亂﹐兼國風﹑小雅之美。漢宣帝以爲皆合經術。揚子云亦言體同詩雅﹐豈不信哉﹗楊侍禦修齡﹐楚人也﹐刊楚辭而屬余爲序。余亦楚人也﹐豈敢作張楚語﹐惟折衷於朱子之論如此。朱子之論﹐論其所以辭也﹐余第就其辭論。今夫詩三百篇﹐無一字不文﹐無一語無法﹐會蕞諸家之長﹐修辭潤色之耳。騷出於詩而衍於詩﹐以一人之手創千古之業﹐若總雜無倫而脈絡經緯自具﹐若蟬連不已而醞藉囊括自遠。微婉雋永﹐使人吟咀餘味﹐殆不忍置﹔淒欷緊絭﹐使人情事欲絕﹐涕泣橫集﹔富麗廣博﹐使人望洋自嘆﹐無測邊際﹔環琦卓詭﹐使人驚心動魄﹐未可直視﹔嚴整卨華﹐使人肅然起敬﹐正襟拱立。兩漢﹑六代﹐三唐諸人﹐得其章法﹐句法﹑字法﹐遂臻妙境﹐奪勝場。如詩三百篇後有作者﹐卒莫出其範闌圍。劉勰所謂「气往轢古﹐辭來切今﹐驚采絕艷﹐難與並能」﹐豈不信哉﹗或曰注有異同﹐卽朱子不必盡諧眾說。余曰﹕年祀綿邈﹐載籍闕軼﹐六經訓故﹐尙爾人持一意見﹐何疑於楚辭﹗旦也汨羅之死﹐傳述巳久﹐說者或比諸浮海居夷。猶騷所謂道昆侖﹐遵赤水﹐至西極﹐陟升皇﹐寓言也。寸寸而度之﹐至丈必差﹐而何求備於注楚辭者﹖要以朱子學識其於大義微言思過半矣﹗忠雅堂刊本序﹝明﹞蔣之翹予酷嗜騷﹐未嘗一日肯釋手。毎值明月下﹐必掃地焚香﹐坐石上﹐痛飲酒熟讀之﹐如有淒風苦雨颯颯從壁間至﹐聞者莫不愴然﹐悲心生焉。竊論孔公刪後詩亡﹐能變詩而足以存詩者惟是。其辭麗以則﹐其情淒以婉。至美人夢寐﹐一篇三致其思﹐自有一種涕泣無從﹑令血化碧於九原而天地震驚之意。「詩可以怨」﹐信然﹐宋﹑景而下莫及也。況乎相如以浮辭媚主上﹐雄爲莽大夫而復反其意以自文過﹐儻屈氏冇鬼﹐必執罪而問之﹐足尙得並稱歟﹖若夫原情闡旨﹐則太史公猶未相知也﹐下而班固﹑顏之推之徒﹐烏足置喙焉﹖有深獨契﹐惟畱此朽墨數行﹐與汨羅一片悠悠映對千古耳。柰之何世復乏佳刻﹐殊晦厥意﹗王逸﹑洪興祖二家訓詁僅詳﹐會意處不無遺譏。惟紫陽朱子注甚櫛所解﹐原其始意﹐似欲與六經諸書並垂不朽。惜其明晦相半﹐故余敢參古今名家評﹐曁家傳李長吉﹑桑民懌未刻本﹐裁以臆說﹐謀諸剞劂氏﹐僉曰可。庶貽玆來世﹐以見予與原爲千古同調﹐獨有感於斯文云。於時歲次丙寅天啟六年冬十一月殺育乃竟。石林山人蔣之翹楚穉撰。忠雅堂刊本序﹝明﹞黃汝亨予嘗序馮氏刻王叔師騷注﹐其所以論騒者﹐亦大槪詳矣。今且謂蔣楚穉﹐世以騒名家﹐負暢達用世之才而不遇﹐是誠騷中人也。其年十五時﹐便從尊大人野鴻公裹糧入楚﹐躡屩陟衡嶽﹐浮洞庭﹐探云夢﹑九疑﹑三湘﹑七澤之勝﹐」而謁三閭故廟﹐咨嗟慨慕﹐詩以弔焉。迄今七年於玆﹐落寞如故﹐負讒自放﹐彷徨林澤閭﹐遊是三閭行徑﹐醉後時設幾﹐灌酒漿﹐奉離騷經於上﹐跪而泣曰「嗟乎﹗千古來惟先生與某同調也。」遂閉戶﹐然水沈﹐棲劍嘯臺上﹐聽夕披離騒本。主朱考亭集注﹐參以諸家之評。上自漢﹑魏以及國朝﹐凡百名流﹐苟其一言一字之似﹐荒謬若予者﹐無不搜羅時備輯之﹐甚至注與評而載之。未詳者君必考諸他書﹐裁之獨見﹐爲並詳之。外有諫﹑嘆諸作﹐考亭之所刪也﹐君以其原本所載﹐另立二卷﹐爲附覽以存之。國朝騷賦﹐後語所末及錄也﹐君又旁搜徧問﹐一一編次之﹑標引之。下之若詩﹑若論﹑若列傳﹑若外傳﹑若傳贊﹑若祭文哀文等篇﹐稍以相折衷處﹐亦悉錄附之。楚穉托可謂勤歟﹖猶之滄海朝宗者﹐大而江淮河漢﹐小時溝渠行潦﹐靡弗納也。洋洋然洵騷之大觀也哉﹗讀此可知楚穉之學﹐皆得力於掃。如所載攘詢一賦﹐幽憤沈痛﹐實言之欲淚矣。北地而後有能紹屈氏之統者﹐捨楚樨其誰與歸﹖天啟柔兆攝提格之歲杪秋。忠雅堂刊本後語序﹝明﹞蔣之翹予聞秦無經﹐漢無騷。騷之爲道﹐要必發情止義﹑興觀羣怨之用備﹐而又別爲變調者也。噫﹐何其難甚哉﹗儻持此論以求之﹐卽宋﹑景諸人猶不能及﹐何況曰漢﹐又何曰漢以後耶﹗故朱子論七諫﹑九懷﹑九嘆﹑九思爲無病呻吟﹐今觀玆後語所錄﹐並呻吟而亦無之矣。特爲原作者意亦皆憫屈子之悲其不遇者也﹐所以不可不輯﹐復廣而續之。檇李蔣之翹撰。楚辭集注評林題識﹝明﹞沈云翔行世者﹐向惟七十二家評本稱善﹐然尙有未盡﹐如宋蘇子由﹑國朝汪南溟﹑王遵巖﹑餘同麓等十餘家﹐在所遺漏﹐玆復輯入﹐匯成八十四家。搜羅校訂﹐自謂騷壇無憾也。楚辭集注評林引﹝明﹞沈云翔盡人艷宗屈﹑宋﹐其義不可臚悉矣。乃懷采擷潤﹐空谷知興﹔而微蘊尙窅﹐端緒難通。則往哲貞韻﹐糜塞於哇吟勃窣之壇﹐悲夫﹗自劉﹑王編疏﹐章句猶舛﹔洪﹑晁詳備﹐經傳支別﹐反騷與美新同指﹐天對與愚溪等誣。此皆昔人有志探賾者﹐不免向背之擾﹐遺瀆景行﹐下此者豈望其弔湘乎﹗學士有思﹐陳風擬賦﹔哀人多戚﹐寓物致鳴。彼各自抽﹐黝渺三閭﹐安所執而叩之﹗若乃邪僻之家﹐以之翻譜﹐酬詞借徑﹐下上其音﹐萵露茀野﹐徧屬田橫門下之客。嘻﹐甚已夫﹗髙蹤迥處﹐掃室焚香﹐日月在抱﹐自絜江蘺渚若之間。不然﹐披枝求本﹐先理其幹﹐亦讀廢者之亟圇也。朱子集注謂使人得見千載之上﹐蓋明章闡括﹐登屈氏之堂﹐町不謂優歟﹖後語﹑辯證﹐創言則贅。余於丙子﹐緘戶紬篇﹐爲之遵其句節﹐志夫窾釋﹐詳稽論列﹐愼剔效尢。諫懷嘆思之作﹐旣不使無病而呻﹔荀楊馬蔡之詞﹐亦安得屬郢而和﹗秩秩蘭茴﹐厥繇且條﹐詎曰漉醑之助哉﹗爰授梨棗﹐裒匯品騭﹐後之讀者﹐得取衷焉。崇禎丁丑淸和月哉生魄日慶城沈云翔千仞識。楚辭述注自序﹝明﹞來欽之楚辭舊分八卷﹐爲紫陽朱子之所校定﹐又後語六卷﹐則朱子以晁氏所集錄而刊補定著者也。其先漢王逸爲之補注﹐及宋洪興祖又爲之補注。而晁無咎取古今詞賦之近廢者以續之。此從事於楚辭先後之本統也。竊觀楚辭自離騷以至漁父二十五篇﹐皆屈原所作。厥後宋玉之九辯﹑招魂﹐景差之大招﹐賈誼之惜誓﹑弔屈原﹑服賦﹐莊忌之哀時命﹐淮南小山之招隱士﹐爲舊分八卷中之三卷﹐以續離騷﹐今止錄其前之五卷﹐而於最後之續者﹐俱不一及﹐則是何故﹖是特以著屈原之所爲文而已矣。繼是所作﹐或本其志﹐或甚反其詞﹐中情繾綣﹐旨趣幽深﹐非不盡善盡美﹐使之各自成書﹐亦無不可。其必合而觀之﹐續而後成全書﹐且以白諸賢之意志﹐固先儒嗣美之一說也。載諸後語之揚雄反離騷﹑蔡琰胡笳十八拍﹐朱子皆兩存之。其蓋有予奪之微意乎﹖今斷自屈原所作﹐則謬甚。𨿽然﹐詳體乎屈原之言之志﹐則朱子之所爲予之奪之者﹐可類推也。而不然﹐幾何不復以離騷爲經﹐九歌等篇而亦爲離騷﹐其而九辯等篇爲離騷之傳﹐以至轉相牽合也哉﹗柳子厚曰「參之離騷以致其幽。」由是言之﹐則凡爲文者所不可忽也。然其詞旨難明﹐語咅杏冥﹐非藉解釋﹐不能通曉。朱子之集注﹐﹐其補裨於後人者多矣。欽之伏而誦之﹐問或裒多益寡﹐此固欽之述注之本意也。崇禎歲在戊寅蕭山來欽之聖源甫書。楚辭述注後序﹝明﹞來逢春屈原具可大用之才﹐而見沮於子蘭﹑上官之徒﹐此離騷等二十五篇之所由作也。朱晦翁生當宋之中葉﹐困於大姦﹐亦有大可用之才﹐不得盛其發施﹐其事亦差與原類﹐故合諸賢之注而統集其成﹐迄今學士家咸奉朱子集注。吾宗聖源﹐博學宏才﹐其所疏注﹐自經及史﹐率皆千古盛業。可以大用而尙不遇於時﹐故讀屈原之詞﹐取晦翁之注而少加裒益﹐書始大定。而曰述注云者﹐其亦同屈原﹑晦翁兩人﹐有大悲慨也夫﹖有大悲慨也夫﹖崇禎戊寅月嘉平。傳經堂刊本序﹝淸﹞賀瑞麟趙忠定汝愚以韓侂冑用事遭貶暴薨﹐朱子蓋傷忠定宗臣忠不見容﹐不勝憂憤﹐有感於三閭之事﹐因注楚辭﹐並刊定後語﹐足在慶元己未﹐吋朱子年已七十矣﹕當是時﹐朱子亦以僞學落職去國﹐侂冑之勢益張﹐國事愈不可問﹐因以義命自安﹐禍福死生久已置之度外。然士君子讀書弔古﹐見夫姦邪罔上﹑殘害忠良﹐未嘗不悲嘆欷歔感慨﹐以至泣下﹐而況身當其際﹐貴戚見逐﹐卒以身死如忠定者乎﹖是不可哀郢而弔湘耶﹖且其擊忠定也﹐正以引用朱子之故﹐至欲一网打盡﹐而道學遂爲世病﹐將使天下後世輒以道學爲諱﹐世道人心何所底止﹖朱子特注楚辭明屈子之心﹐卽以明忠定之心﹐且見讒人誤國至於此極﹐使下載下爲國者以爲殷鑑。嗚乎﹐其所感深矣﹗然朱子亦若不爲當時發者﹐此又離騒一書之微旨也。至屈子爲人與後世諸家所以爲辭之意﹐並以張子﹑呂氏之作終焉﹐以明道學之歸。朱子論之詳矣﹐不復贅。讀者熟玩而善味之﹐其亦將有感於朱子之所感也夫﹗光緒壬辰仲冬淸麓洞主賀瑞麟謹識。影印宋端平本跋﹝近人﹞鄭振鐸右宋朱熹﹝一一三〇——一二〇〇年﹞所定楚辭集注八卷﹐辯證二卷﹐後語六卷﹐爲熹孫朱鑑於宋理宗端平乙未﹝一二三五年﹞所刊本。這是今日我們所見的最古和最完整的一个刻本。黎庶昌嘗於日本獲見一元刊本的朱氏集注﹐已驚爲祕笈﹐亟爲之覆刻﹐收入古逸叢書中。今得此宋本﹐又遠勝於古逸本了。我曾把這兩个本子﹐初步對讀了一下﹐卽發現元刊本有不少錯誤失眞之處。如宋本序中「世不復傳」四字﹐元本作「世復不傳」一字顚倒﹐語气便大有出入。又宋本辯證卷上中「然其反騷﹐實乃屈子之罪人也」句﹐元本佚去「然」字﹐作空格。「楚辭卷第一」下﹐宋本僅有「集注」二字﹐元本則增爲「朱子集注」四字。又宋本後語之末﹐附有鄒應龍﹑朱在﹑朱鑑的三篇跋文﹐元本均佚去﹐令人無從知道後語成書與印行的經過﹐以及朱在刊書的始末。可見書貴古本﹐不僅因其「古」而貴之﹐實在是爲了實事求是﹐要得到一个最準確﹑最無錯誤的本子﹐作爲研究的依據﹐以免因一字之差﹐而引起誤會﹐甚至不正確的論斷。朱熹爲宋學大家﹐畢生勘定了不少經典古籍﹐很有些特見﹐足以糾正漢儒的謬解。楚辭的最早的本子﹐爲漢劉向所寫定﹐凡十六卷。後漢王逸爲之章句﹐續增了他自著的九思一篇﹐定爲十七卷。宋洪興祖爲之補注。這是代表漢學家的一个注釋本子。宋晁補之又擇後世文辭與楚辭相類似者﹐編爲續楚辭二十卷﹐凡二十六人﹐計六十篇﹔又擇其餘文賦或大意祖述離騷﹐或一言似之者﹐爲變離騷二十卷﹐凡三十八人﹐通九十六首。朱熹根據了王逸和晁補之二家的書﹐加以增刪﹐附入注釋﹐定爲此本。他的集注八卷﹐是依據王逸所定的本子﹐刪去了七諫﹑九懷﹑九嘆﹑九思四篇﹐而增入賈誼的弔屈原﹑服賦二篇﹐並將揚雄的反離騷一篇﹐附錄於後。他的後語六卷﹐則是根據晁補之的續楚辭﹑變離騷二書而加以增刪者﹐所取凡五十二篇。他的辯證二卷﹐則爲他撰的不能附入注釋中的考証之語。這是一个比較的最完備的楚辭集子﹐包括屈原的全部作品﹐和受屈原影轡的許多歷代﹝到宋爲止﹞的最好作品。今晁補之的書已不傳﹐王逸章句和洪興祖補注二書的宋刊本也已不可得而見﹐則朱熹的這个注本﹐可以說是很難得的一个古刻本了﹝四部叢刊所收楚辭補注乃是明翻宋本﹞。王逸的注釋﹐多牽彊附會之處﹐未脫漢儒說經的習气。朱熹的注釋是比他進了步的。在辯證裏﹐他曾把王逸的錯誤與附會之處﹐詳加批判。在楚辭的許多注釋本裏﹐這也可算是比較好的一个本子。朱熹作辯證的時間﹐在宋寧宗慶元己未﹝一一九九年﹞﹐是在他死的前一年。他的後語則是未完成的本子﹝只注釋了前十七篇﹐以後三十五篇無注﹞。他的集注則大約是完成於一一九五年左右。趙希弁云「公之加意此書﹐則作牧於楚之後也。或曰﹕有感於趙忠定之變而然。」﹝涵芬樓影印宋本昭徳先生郡齋讀書志卷第五下﹞按熹作牧於楚﹐是一一九三年的事。趙汝愚罷相﹐則在一一九五年。是他成書的日子﹐當在一一九五年至九六年之間。這个集注﹐先曾刊行。今存者有嘉定癸酉﹝一二一三年﹞江西刊本﹐辯證二卷﹐並附於後。但後語六卷﹐則於熹死後﹐始由其子朱在爲之印出﹝一二一七年﹞。現在﹐這个朱在本也已失傳了。再經過十六年﹐他的孫子朱鑑﹐才集合了這三部分﹐成爲現在這个樣子的一部書。他把這集注和後語裏的重復的三篇刪去了﹝集注裏已收賈誼的弔屈原﹑服賦二篇﹐又附載揚雄的反離騷一篇﹐後語裏又收此三篇。朱鑑本則於集注部分裏刪去反離騷一篇﹐於後語部分裏刪去弔屈原﹑服賦二篇﹐避免復見﹞﹐以見全書的整齊劃一。他這个刊本﹐可以說是朱熹這部書的今存的最早的最完備的刊本﹐且也是最後的一个定本了。明蔣之奇堂重刊宋度宗咸淳三年﹝一二六七年﹞潭州湘陰令施南向文龍的一个刻本﹐而那个本子卻是刻在朱鑑刻本出來以後的三十二年。這部僅存於世的朱鑑刻本﹐爲山東聊城海源閣舊藏﹐後爲東萊劉氏所得。去年﹐由劉少先生捐獻給中央人民政府﹐現藏北京圖書館。今年是屈原逝世的二千二百三十年。我們藉此機會﹐把這部最古的最完備的楚辭集注定本﹐影印出來﹐作爲對於屈原這位古代偉大的愛袓國﹑愛人民的詩人的一个紀念。同時我們想﹐這部書的出版﹐對於研究屈原的專家們也將會有些貢獻與幫助。一九五三年月十日鄭振鐸跋。直齊書錄解題﹝宋﹞陳振孫楚辭集注八卷﹑辧證二卷侍講建安朱熹元晦撰。以王氏﹑洪氏注或迂滯而遠於事情﹐或迫切而害於義理﹐遂別爲之注。其訓詁文義之外﹐有常考訂者﹐則見於辧證﹐所以祛前注之蔽陋而明屈子微意於千載之下。忠魂義魄﹐頓有生气。其於九歌﹑九章﹐尢爲明白痛快﹐至謂山海經﹑淮南子殆因天問而著書﹐說者反取二書以證天問﹐可謂髙世絕識﹐毫髮無遺恨者矣。公爲此注在慶元退歸之時﹐序文所謂「放臣棄子﹑怨妻去婦」﹐蓋有感而托者也。其生平於六經皆有訓傅﹐而其殫見洽聞發露不盡者﹐萃見於此書。嗚呼偉矣﹗其篇第視舊本益賈誼二賦而去諫﹑嘆﹑懷﹑思。屈子所著二十五篇爲離騷﹐而宋玉以下則曰續離騷﹐其言七諫以下「辭意平緩﹐意不深切﹐如無所疾痛而彊爲呻吟者」﹐尢名吉也。楚辭後語六卷朱熹撰。凡五十二篇。以晁氏續﹑變二書刊定﹐而去取則嚴而有意矣。【卷一五楚辭類】郡齋讀書志附志﹝宋﹞趙希弁楚辭集注八卷﹑後語六卷﹑辧證二卷。右朱文公所定也。離騷凡七題二十五篇﹐皆屈原作﹐定爲五卷。續離騷八題十六篇﹐定爲三卷。校晁氏本增弔屈原﹑服賦二篇﹐而去七諫﹑九懷﹑九嘆﹑九思四篇。公謂四篇𨿽爲騷體﹐然詞气平緩﹐意不深切﹐如無所疾痛而彊爲呻吟者﹐就其中諫﹑嘆猶粗可觀﹐兩王則卑已甚矣﹐故𨿽幸附書尾時人莫之讀﹐今不復以累篇袠也。賈傅之詞於西京爲最髙﹐且惜誓已著於篇﹐而二賦尢精﹐乃不見取﹐亦不可曉﹐故並錄以附焉。後語定著五十二篇。公謂屈子者窮而呼天﹑疾痛而呼父母之詞也﹐故今所欲取時使繼之者﹐必其出於幽薆窮蹙﹑怨慕淒涼之意﹐乃爲得其餘韻。而宏衍巨麗之觀﹑歡愉快適之語﹐宜不得而與焉。至論其等﹐則又必以無心而冥會者爲貴。其或有是﹐則𨿽遠且賤﹐猶將汲而進之。一有意於求似﹐則𨿽迫近如揚﹑柳﹐亦不得已而取之耳。騷自楚興﹐公之加意此書﹐則作牧於楚之後也。或曰有感於趙忠定之變而然。【卷下楚辭類】四庫全書提要楚辭集注八卷﹑辯證二卷﹑後語六卷﹐宋朱子撰。以後漢王逸章句及洪興祖補注二書詳於訓詁﹐未得意旨﹐乃櫽括舊編定爲此本。以屈原所著二十五篇爲離騷﹐宋玉以下十六篇爲續離騷。隨文詮釋﹐每章各系以興比賦字﹐如毛詩傳例。其訂正舊注之謬誤者﹐別爲辯證二卷附焉﹐自爲之序。又刊定晁補之續離騷﹑變離騷二書﹐錄荀卿至呂大臨凡五十二篇爲楚辭後語﹐亦自爲之序。楚辭舊本有東方朔七諫﹐王褒九懷﹑劉向九嘆﹑王逸九思﹐晁本刪九思一篇﹐是編並削七諫﹑九懷﹑九嘆三篇﹐益以賈誼二賦。陳振孫書錄解題謂以七諫以下﹐辭意平緩﹐意不深切﹐如無病而呻吟故也。晁氏續離騷凡二十卷﹐變楚辭亦二十卷﹐後語刪爲六卷﹐去取特嚴﹐而揚雄反離騷爲舊錄所不取者﹐乃反收入。自序謂欲因反離騷而著蘇氏﹑洪氏之貶辭﹐以明天下之大戒也。周密齊東野語記紹熙內襌事曰「趙汝愚永州安置﹐至衡州而卒。朱熹爲之注以寄意焉。」然則是書大旨﹐在以靈均寓放逐宗臣之感﹐以宋玉招魂抒故舊之悲耳﹐固不必於箋釋音叶之間﹐規規爭其得失矣。乾隆四十六年十月恭校上。【文淵閣四庫全書楚辭集注卷首】五十萬卷樓藏書目錄初編﹝近人﹞莫伯驥楚辭八卷﹑後語六卷。明成化刊本﹐陸潤之舊藏。伯驥按﹕庶老齋叢談﹝按當作「庶齋老學叢談」﹞中云「漢武帝秋風辭見於文選﹑樂府﹑文中子﹐晦庵附入楚辭後語﹐而史記﹑漢書皆不載。藝文志又無漢武歌﹐不知祖於何書。」又續停驂錄卷二十一云「朱子注楚辭﹐在今余幹之東山﹐其意蓋爲趙汝愚作也。復爲後語﹐以選古人之辭﹐世有議其去取之未當者。蓋楚詞之文﹐至東漢而病矣﹐況後世乎﹖文公之旨﹐則以無心而冥會﹐賢於不病而呻吟者爾。此爲第一義也。」又蕭穆敬孚類稿云「余以爲千古之第一知騷者﹐莫如太史公。至本書注事詳確﹐莫如王﹑洪兩注本。學者但熟讀太史公屈原列傳﹐可深得屈原各篇精義之所在。再讀王﹑洪注本﹐可知屈子用古之通博。而朱注本實未能髙出前人﹐但偶有獨得處﹐采取之可也。若尊朱者﹐因其一序﹐槪將前人抹摋﹐則大謬云。」此皆前人論朱注之得當者也﹝節錄﹞。【卷一五集部】

