

欽定四庫全書

集部一

山帶閣注楚辭目錄

楚詞類

卷首

篇目

屈原列傳

屈原外傳

楚世家節略

考正地圖【楚辭地理總圖抽思思美人路圖哀郢路圖涉江路圖漁父懷沙

路圖】

注六卷

卷一離騷

卷二九歌

卷三天問

卷四九章

卷五逺遊

卜居

漁父

卷六招魂

大招

餘論二卷

卷上總論

離騷

九歌

天問

卷下九章

逺遊

卜居

漁父

招魂

大招

說韻一卷

【臣】等謹案山帶閣注楚辭六卷楚辭餘論二卷楚詞說韻一卷

國朝蔣驥撰驥字涑塍武進人是書自序題康熙癸已而餘論上卷有庚子以後復見安溪李氏離騷解義之語蓋餘論又成於注後也注前冠以史記屈原列傳沈亞之屈原外傳楚世家節略以考原事迹之本末次以楚辭地理列爲五圖以考原涉歷之後先所注卽據事迹之年月道裏之逺近以定所作之時地𨿽穿鑿附防所不能無而徴實之談終勝懸防餘論二卷駁正注之得失考證典故之同異其間詆訶舊說頗涉輕薄如以少司命爲月下老人之類亦幾同戲劇皆乖著書之體而汰其冗蕪簡其精要亦自瑕不掩瑜說韻一卷分以字母通以方音又博引古音之同異每部列通韻叶韻通母叶韻三例以攻顧炎武毛奇齡之說夫雙聲互轉四聲遞轉之二例沙隨程迥已言之此非驥之剏論至於五方音異自古已然不能謂之不協亦不能執以爲例黃庭堅詞用蜀音以笛葉竹林外詞用閩音以掃葉所安可據爲典要謂宋韻盡如是乎又古音一字而數葉亦如今韻一字而重音佳字佳麻並收寅字支眞並見是卽其例使非韻書具在亦將執其別韻以攻今韻之部分乎蓋古音本無成書不過後人參互比校擇其相通之多者區爲界限猶之九州列國今但能約指其地而不能一一稽其犬牙相錯之形驥不究同異之由但執一二小節遽欲變亂其大綱亦非通論以其引證浩博中亦間有可采者故仍從原本與餘論並附錄焉乾隆四十五年正月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

山帶閣注楚辭卷首

武進蔣驥撰

篇目

離騷

九歌

東皇太一雲中君

湘君

湘夫人大司命

少司命

東君

河伯山鬼

國殤

禮魂

天問

九章

惜誦

涉江

哀郢

抽思懷沙

思美人

惜往日

橘頌悲回風

逺遊

卜居

漁父

招魂

大招

宋洪慶善朱晦庵考定原賦止於漁父篇余采黃維章林西仲語並載招魂大招以正漢志二十五篇之數【說見招魂餘論】然大招自漢以來巳相傳爲原作而招魂篇名具見史記屈原傳贊則固非二子創論也其作文次第年代幽逺無可參核竊嘗以意推之首惜誦次離騷次抽思次思美人次卜居次大招次哀郢次涉江次漁父次懷沙次招魂次悲回風次惜往日終焉初失位志在潔身作惜誦已而決計爲彭咸作離騷十八年後放居漢北秋作抽思逾年春作思美人其三年作卜居此皆懷王時也懷王末年召還郢頃襄卽位自郢放陵陽三年懷王歸葬作大招居陵陽九年作哀郢巳而自陵陽入辰漵作涉江又自辰漵岀武陵作漁父適長沙作懷沙招魂其秋作悲回風逾年五月沈湘作惜往日蓋察其辭意稽其道裏有可徴者故列疏於諸篇而目次則仍其舊以存疑也若九歌天問橘頌逺遊文辭渾然莫可推詰固弗敢彊爲之說云武進蔣驥

屈原列傳

漢司馬遷

屈原者名平楚之同姓也爲楚懷王左徒博聞彊志明於治亂於辭令入則與王圖議國事以岀號令岀則接遇賔客應對諸侯王甚任之上官大夫與之同列爭寵而心害其能懷王使屈原造爲憲令屈平屬艸槁未定上官大夫見而欲奪之屈平不與因讒之曰王使屈平爲令眾莫不知每一令岀平伐其功曰以爲非我莫能爲也王怒而疏屈平屈平嫉王聽之不聰也讒諂之蔽明也邪曲之害公也方正之不容也故憂愁幽思而作離騷離騷者猶離憂也夫天者人之始也父母者人之本也人窮則反本故勞苦倦極未嘗不呼天也疾痛慘怛未嘗不呼父母也屈平正道直行竭忠盡智以事其君讒人間之可謂窮矣信而見疑忠而被謗能無怨乎屈平之作離騷蓋自怨生也國風好色而不淫小雅怨誹而不亂若離騷者可謂兼之矣上稱帝嚳下道齊桓中述湯武以刺世事明道徳之廣崇治亂之條貫靡不畢見其文約其辭微其志潔其行廉其稱文小而其指極大舉類邇而見義逺其志潔故其稱物芳其行廉故死而不容自疏濯淖污泥之中蟬蛻於濁穢以浮游塵埃之外不獲世之滋垢皭然泥而不滓者也推此志也𨿽與日月爭光可也屈平旣絀其後秦欲伐齊齊與楚從親惠王患之乃令張儀佯去秦厚幣委贄事楚曰秦甚憎齊齊與楚從親楚誠能絕齊秦願獻商於之地六百里楚懷王貪而信張儀遂絕齊使使如秦受地張儀詐之曰儀與王約六里不聞六百里楚使怒去歸告懷王懷王怒大興師伐秦秦發兵擊之大破楚師於丹浙斬首八萬虜楚將屈匄遂取楚之漢中地懷王乃悉發國中兵以深入擊秦戰於藍田魏聞之襲楚至鄧楚兵懼自秦歸而齊竟怒不救楚楚大困明年秦割漢中地與楚以和楚王曰不願得地願得張儀而甘心焉張儀聞乃曰以一儀而當漢中地臣願請往如楚如楚又因厚幣用事者臣靳尙而設詭辯於懷王之寵姬鄭袖懷王竟聽鄭袖復釋去張儀是時屈平旣疏不復在位使於齊顧反諫懷王曰何不殺張儀懷王悔追張儀不及其後諸侯共擊楚大破之殺其將唐昧時秦昭王與楚婚欲與懷王防懷王欲行屈平曰秦虎狼之國不可信不如無行懷王稚子子蘭勸王行柰何絕秦歡懷王卒行入武關秦伏兵絕其後因畱懷王以求割地懷王怒不聽亡走趙趙不內復之秦竟死於秦而歸葬長子頃襄王立以其弟子蘭爲令尹楚人旣咎子蘭以勸懷王入秦而不反也屈平旣嫉之𨿽放流睠顧楚國系心懷王不忘欲返冀幸君之一悟俗之一攺也其存君興國而欲反覆之一篇之中三致志焉然終無可柰何故不可以反卒以此見懷王之終不悟也人君無愚智賢不肖莫不欲求忠以自爲舉賢以自佐然亡國破家相隨屬而聖君治國累世而不見者其所謂忠者不忠而所謂賢者不賢也懷王以不知忠臣之分故內惑於鄭袖外欺於張儀疏屈平而信上官大夫令尹子蘭兵挫地削亡其六郡身客死於秦爲天下笑此不知人之禍也易曰井渫不食爲我心惻可以汲王明並受其福王之不明豈足福哉令尹子蘭聞之大怒卒使上官大夫短屈原於頃襄王頃襄王怒而遷之屈原至於江濵被髮行吟澤畔顏色憔悴形容枯槁漁父見而問之曰子非三閭大夫歟何故而至此屈原曰舉世混濁而我獨淸眾人皆醉而我獨醒是以見放漁父曰夫聖人者不凝滯於物而能與世推移舉世混濁何不隨其流而揚其波眾人皆醉何不餔其糟而啜其醨何故懷瑾握瑜而自令見放爲屈原曰吾聞之新沐者必彈冠新浴者必振衣人又誰能以身之察察而受物之汶汶者乎寧赴常流而葬於江魚腹中耳又安能以皓皓之白而防世之溫蠖乎乃作懷沙之賦其詞曰陶陶孟夏兮艸木莽莽傷懷永哀兮汩䢐南土眴兮窈窕孔靜幽墨冤結紆軫兮離湣之長鞠撫情效志兮俛詘以自抑刓方以爲圜兮常度未替易初本繇兮君子所鄙章畫職墨兮前度未攺內直質重兮大人所盛巧匠不斵兮孰察其揆正元文幽處兮蒙謂之不章離婁微睇兮瞽以爲無明變白而爲黒兮倒上而爲下鳯凰在笯兮雞雉翔舞同糅玉石兮一槪而相量夫黨人之鄙妒兮羌不知吾所臧任重載盛兮陷滯而不濟懷瑾握瑜兮窮不得余所示邑犬羣吠兮吠所怪也誹俊疑傑兮固庸態也文質疏內兮眾不知吾之異采材朴委積兮莫知余之所有重仁襲義兮謹厚以爲丰重華不可牾兮孰知余之從容古固有不並兮豈知其故也湯禹久逺兮邈不可慕也懲違攺忿兮抑心而自彊離湣而不遷兮願志之有象進路北次兮日昧昧而將暮含憂虞哀兮限之以大故亂曰浩浩沅湘兮分流汩兮修路幽拂兮道逺忽兮曽唫恆悲兮永嘆慨兮世旣莫吾知兮人心不可謂兮懷情抱質兮獨無匹兮伯樂旣沒兮將焉程兮人生有命兮各有所錯兮定心廣志余何畏懼兮曽傷爰哀永嘆喟兮世混不吾知心不可謂兮知死不可讓兮願勿愛兮明以告君子兮吾將以爲類兮於是懷石遂自投汨羅以死屈原旣死之後楚有宋玉唐勒景差之徒者皆好辭而以賦見稱然皆祖屈原之從容辭令終莫敢直諫其後楚日以削數十年竟爲秦所滅自屈原沈汨羅後百有餘年漢有賈生爲長沙王太傅過湘水投書以弔屈原

太史公曰余讀離騷天問招魂哀郢悲其志適長沙觀屈原所自沈淵未嘗不流涕想見其爲人及見賈生弔之又怪屈原以彼其材遊諸侯何國不容而自令若是讀服鳥賦同死生輕去就又爽然自失矣

屈原外傳

唐沈亞之

昔漢武愛騷令淮南作傳大槪屈原巳盡於此故太史公因之以入史記外有二三逸事見之雜紀方誌者尢詳屈原痩細美髯丰神朗秀長九尺好奇服冠切云之冠性潔一日三濯纓事懷襄間蒙讒負譏遂放而耕吟離騷倚耒號泣於天時楚大荒原墮淚處獨產白米如玉江陵志有玉米田卽其地也嘗遊沅湘俗好祀必作樂歌以樂神辭甚俚原因棲玉笥山作九歌托以風諫至山鬼篇成四山忽啾啾若啼嘯聲聞十里外艸木莫不萎死又見楚先王廟及公卿祠堂圖畫天地山川神靈琦瑋僪佹與古聖賢怪物行事因書其壁呵而問之時天慘地愁白晝如夜者三日晚益憤懣披蓁茹艸混同鳥獸不交世務采栢實和桂膏歌逺遊之章托遊仙以自適王逼逐之於五月五日遂赴淸泠之水其神遊於天河精靈時降湘浦楚人思慕謂爲水仙每值原死日必以筒貯米投水祭之至漢建武中長沙區回白日忽見一人自稱三閭大夫謂曰聞君嘗見祭甚善但所遺並蛟龍所竊今有惠可以楝樹葉塞上以五色絲轉縛之此物蛟龍所憚回依其言世俗作糉並帶絲葉皆其遺風晉咸安中有吳人顏玨者泊汨羅夜深月明聞有人行吟曰曾不知夏之爲丘兮孰兩東門之可蕪玨異之前曰汝三閭大夫耶忽不見其所之江陵志又載原故宅在秭歸鄕北有女嬃廟至今衣石尙存時當秋風夜雨之際砧聲隠隠可聽也嘻異哉原以忠死直古龍比者流何以沒後多不經事特千古騷魂郁而未散故鬻熊𨿽久不祀三閭之迹猶時彷佛占斷於江潭澤畔蒹葭白露中耳

楚世家節略

孟子曰誦其詩讀其書不知其人可乎是以論其世也漢史傳原旣多略而不詳余仿林西仲本復輯楚世家懷襄二王事迹著於篇因兼采諸書附以所見將使讀屈子之文者有所參考又以知楚之治亂存亡系於屈子一人而爲萬世逆忠逺徳者大戒也若林氏取原賦二十五篇鑿空而分注之則吾豈敢

懷王【名槐威王子在位三十年】

元年張儀始相秦惠王

四年秦惠王初稱王

六年楚使柱國昭陽攻魏破之襄陵【今山西平陽府有襄陵縣】得八邑又移兵攻齊齊患之陳軫爲齊說昭陽引兵去秦使張儀與楚齊魏盟齧桑【史記正義曰在梁與彭城之間】

按張儀傳秦使儀與齊楚大臣會齧桑歸而免相相魏以爲秦儀所至結交權貴左右賣國如此則是盟也庸知非卽與上官靳尙等相結以預爲浸潤屈原之地乎

十一年蘇秦約從六國共攻秦楚爲從長至函谷關【在今河南府靈寶縣】秦出兵擊六國六國皆引歸

按戰國防齊助楚攻秦取曲沃當在是年之前後蓋屈子爲懷王左徒王甚任之故初政精明如此惜往日所謂國富彊而法立也

十六年秦欲伐齊患楚與齊親使張儀約楚絕齊許以商於地六百里【今鄧州內鄕縣有商於城】王大說遂絕齊秦不予地王怒興師伐秦【楚禍始此】

洪慶善補注引新序云秦欲吞滅諸侯屈原爲楚東使齊以結彊黨秦患之使張儀之楚賂貴臣上官靳尙之屬內賂夫人鄭袖共譖屈原原放於外乃作離騷當懷王之十六年張儀相楚集注遂謂屈原放在十六年餘按結齊本屈子謀屈子不去儀必不敢行其詐而屈子於王受知有素去之亦未易易也味惜誦致湣及離騷九死未悔之言蓋始而見疎旣而去朝固非一朝一夕之爲矣然則儀之行賂譖原豈俟十六年至楚之時而原之得罪亦豈必在十六年哉本傳屈平旣絀其後秦欲伐齊云云其非同時可知矣

十七年與秦戰丹陽【今荊州府歸州屈子本居】秦大敗我軍斬甲士八萬虜大將屈匄遂取漢中郡【今陜西漢中府】楚悉國兵復襲秦大敗於藍田【今陜西西安府】韓魏聞楚困襲楚至鄧【今屬河南南陽府】楚引兵歸【張儀傳於是楚割兩城以與秦平】

十八年【秦本紀惠王十四年伐楚取召陵當在是年世家失載】秦約分漢中之半【靳尙說鄭袖所謂上庸六縣也】以和楚王曰願得張儀不願得地儀至王囚欲殺之靳尙說鄭袖言於王岀之儀因說王叛從約與秦親儀去屈原使從齊來諫曰何不誅張儀王悔使人追儀弗及

按張儀傳秦要楚欲得黔中地以武關外易之楚王曰願得張儀而獻黔中地儀使楚楚用鄭袖言赦之儀因說楚王事秦楚王已得張儀而重出黔中地許之屈原曰前大王見欺於儀儀至臣以爲且烹之今縱弗殺又聽其邪說不可王曰許儀而得黔中美利也卒許儀與秦親其文與世家及原傳小異當以儀傳爲允蓋是時楚弱秦彊非欲易地曷爲分漢中以求和至其不殺張儀固惑於鄭袖之言亦緣重去黔中地耳然則原諫王時儀固尙在楚也又按新序云原旣放於外而張儀欺楚楚王悔復用原使齊今考本傳曰王怒而疏屈平屈平憂愁幽思而作離騷十八年亦曰屈平旣疏不復在位是十八年之前原苐疏而不用未嘗放於外也觀離騷但言齌怒言窮困而不言路阻居蔽可見矣然本傳又云𨿽放流系心懷王及抽思有來集漢北語意者使齊之後原復立朝遂乘間自申故愈攖眾怒而遷之漢北歟玆歷情以陳辭眾果以我爲患其明徴也抽思思美人卜居諸篇蓋皆十八年後作也

二十年齊湣王欲爲從長惡楚與秦合遺書楚王王用昭睢議復合於齊

二十四年倍齊而合秦秦昭王初立厚賂楚楚往迎婦二十五年與秦盟於黃棘【正義曰在房襄二州境】秦復與楚上庸【今鄖陽府房州亦漢中地】

二十六年齊韓魏爲楚負從親共伐楚楚使太子質秦請救秦兵至三國引去

二十七年秦大夫與楚太子鬭太子殺之亡歸

二十八年秦與齊韓魏共攻楚殺楚將唐昧取重丘【在今東昌府】

四國連兵交伐遂爲眾惡所歸矣太史公特序入原傳者甚其敗也

二十九年秦復攻楚大破楚軍死者二萬【六國年表作三萬】殺將軍景缺【綱目有取襄城句襄城今屬河南開封府】王恐乃復使太子質齊以求平

按此武關之釁所由啟也是時秦所憚者獨有一齊故楚懷始與齊親而張儀設詐以絕之旣合於齊而秦復厚賂以要之今之設質求平蓋有以深中秦之忌矣原始爲楚東結齊援誠良防也十八年使齊之行殆以原素睦於齊欲令謝過以復舊好不幸又爲張儀連橫之說所愚自後倐合倐離反覆無定至於諸國交攻喪師無日使原立朝豈容黙黙而已哉益知諫釋張儀之後當復以讒見放也玆因秦伐而求平於齊豈悔心之萌而原所以復還也歟

三十年秦復伐楚取八城秦昭王遺楚書欲會武關【在今西安府商州】結盟昭睢諫王毋行王用子蘭言往會秦閉武關與王西至咸陽朝章臺如藩臣要其割巫黔中郡【巫今屬四川夔州黔中今湖廣常徳府辰州府】王怒弗許秦畱之楚太子自齊歸立爲王

屈原諫不載蓋互文耳

頃襄王【名橫懷王子在位三十六年】

元年秦攻楚大敗楚軍斬首五萬取析十五城【年表作十六城括地誌曰鄧州內鄕縣本楚析邑】

屈子遷於江南陵陽當在是年仲春

二年懷王亡逃歸秦覺之遮楚道乃從間道走趙趙不納欲走魏秦追至遂復入秦發病

天下𨿽大無所容身讀大招淩浹行魂無逃只二語可勝悲慟

三年懷王卒於秦秦歸其喪於楚秦楚絕

六年秦遺楚書約決戰王患之復與秦平

七年楚迎婦於秦

十四年與秦昭王好防於宛【今河南南陽府】結和親

十六年與秦好會於鄢【楚惠王徙都處今襄陽府宜城縣】秋復與秦防禳【今河南南陽府】

黃維章謂原死於頃襄十年林西仲謂死於十一年皆以哀郢有九年不復之言故耳然豈必哀郢甫成卽投淵死哉今考哀郢在陵陽巳九年其後又涉江入辰漵又由辰漵東出龍陽遇漁父遂往長沙作懷沙其秋又有悲回風任石何益之言後以五月五日畢命湘水則在長沙亦非一載也故約略其死當在頃襄十三四年或十五六年若王姜齋論哀郢謂指襄王徙陳則爲時太逺未必及見矣且其時長沙曾爲秦取原尙得晏然安身其地乎

十八年楚人有以弋說王報怨於秦者王遣使諸侯復爲從

十九年秦伐楚楚軍敗割上庸漢北地予秦【正義謂割上庸房金均三州及漢水之北與秦蓋懷王時原所遷之地爲秦有矣】

二十年秦將白起拔我西陵【綱目赧王三十六年白起攻楚取鄢鄧西陵鄢鄧注見前西陵綱目注卽後所燒之夷陵余按秦本紀徐廣注云西陵屬江夏正義曰西陵故城在黃州黃山西其說爲是若夷陵有西陵之稱乃孫吳所攺不足爲據】

二十一年秦將白起遂拔郢【今荊州府江陵縣】燒先王墓夷陵【今荊州府夷陵州自是楚都及屈子秭歸故居皆爲秦有年表又有遂東至竟陵句竟陵今安陸府】楚兵散不復戰東北保於陳城【綱目楚徙都陳今開封府陳州】

二十二年秦復拔巫黔中郡【巫黔中注並見前黔中卽漁父歌滄浪及渉江所遷辰陽漵浦之地】

按原死骨肉未寒而國勢土崩瓦解如此戰國防載白起語云楚王恃其國大不卹其政羣臣相妒以功諛諂用事良臣斥疏百姓心離故得引兵深入多倍城邑以有功也嗚呼國以一人興以一人亡敵國知之矣

二十三年王收東地兵十餘萬復西取秦所拔江旁十五邑爲郡距秦

按韓非曰秦與荊戰大破荊襲郢取洞庭五渚江南則是時屈子自沈之長沙亦入秦矣其後始皇制曰荊王獻靑陽以西靑陽卽長沙地其卽此所復取之十五邑乎

二十七年復與秦平入太子爲質於秦

三十六年王病太子亡歸秋王卒太子完立

襄王子考烈王立二十五年卒子幽王立十年卒子哀王立二月兄負芻弒之負芻立五年爲秦所滅

楚辭地圖

余所考訂楚辭地理與屈子兩朝遷謫行蹤旣散著於諸篇猶恐覽者之未察其詳也次爲圖如左

山帶閣注楚辭卷首

欽定四庫全書

山帶閣注楚辭卷一

武進蔣驥撰

離騷

離別騷愁也篇中有餘旣不難離別語蓋懷王時初見斥疎憂愁幽思而作也

帝髙陽之苗裔兮朕皇考曰伯庸攝提貞於孟陬【則謳切】兮惟庚寅吾以降皇覽揆余於初度兮肇錫余以嘉名名余曰正則兮字余曰靈均

髙陽顓頊有天下之號顓頊之後有熊繹者事周成王封於楚傳國至武王熊通生子瑕受屈爲卿因以爲氏苗者根所生裔者裾之末故以爲逺末子孫之稱朕我也皇美也考父也伯庸字也首敍己與楚同姓而爲世臣橘頌所謂受命不遷生南國者也太嵗在寅曰攝提格貞正也正月爲陬庚寅日辰也降生也蓋原之生年月日皆在寅也皇父覽觀揆度也初度初年之器度正平則法靈眀均齊蓋平與原之義也因其少有令徳而予以美名下文所謂內美也

紛吾旣有此內美兮又重之以修能扈江離與辟【僻同】芷兮紉【尼銀切】秋蘭以爲佩汩【聿】余若將不及兮恐年嵗之不吾與朝搴阰【毘】之木蘭兮夕防【覽】洲之宿莽【模上聲】紛盛貌內美指有正則靈均之徳言修能修治之能內美天工修能人力扈江離以下皆諭修能之實也扈被也江離芎防之葉大似芹者辟幽也芷白芷根長尺餘色白紉結也蘭一名蕳李東璧曰蘭艸生下濕處紫莖素枝赤節緑葉八九月開花紅白色中有細子汨水疾流貌搴取也阰山名木蘭香木辛夷之白者防采也宿莽捲葹也木蘭去皮不死宿莽拔心不死皆香之不變者所修無已善行乃日進而不可變此立身之本而致君之源也篇中言修皆本於此

日月忽其不淹兮春與秋其代序惟艸木之零落兮恐美人之遲暮不撫壯而棄穢兮何不攺乎此度乘【乘同】騏驥以駝【馳同】騁兮來吾道夫【扶篇內自末章僕夫外並仿此】先路

言欲以其修能與君及時圖治也淹畱也美人美好之人謂君也撫壯棄穢謂及壯盛之年棄其穢惡之行也騏驥駿馬以諭賢徳來相招之辭道引也

昔三後之純粹兮固眾芳之所在雜申椒與菌桂兮豈維紉夫蕙茝【尺亥切】彼堯舜之耿介兮旣遵道而得路何桀紂之昌【猖同】被【披同】兮夫惟防徑以窘【掘允切】步惟黨人之偸樂【洛】兮路幽昧以險隘豈余身之憚殃兮恐皇輿之敗績忽奔走以先【去聲】後兮及前王之踵武荃不揆余之中情兮反信讒而齌【劑】怒

承上道路而言序其以忠而遇讒也三後見呂刑謂伯夷禹稷也眾芳言其徳之備也申地名椒木實之香者菌桂筒桂花白蘂黃正圓如竹椒桂皆辛物諭直節也蕙一名薰葉如麻莖方七月開花茝芷之別名耿明介守也遵道得路言堯舜知明而守固能遵用三後之道而致太平原蓋以三後自比而望其君爲堯舜也昌被衣不帶貌防徑窘步言不由正道自致窮蹙也黨人謂靳尙上官子蘭鄭袖之屬武迹也荃與蓀同似石菖蒲而葉無脊蓋亦香艸故以諭君齌疾怒也言已狂奔疾走犯黨人之所忌以回君於正道猶三後椒桂之節也君反信讒而怒之其視堯舜之耿介何如哉

余固知謇謇【幾偃切】之爲患兮忍而不能捨【去聲】也指九天以爲正兮夫惟靈修之故也曰黃昏以爲期兮羌【欺羊切】中道而攺路初旣與余成言兮後悔遁而有他余旣不難夫離別兮傷靈修之數【入聲】化

此惜君徳之無成也謇謇直言貌捨止也九天說詳天問正平也靈明修長美君之稱也靈修之故言欲進君於善也黃昏古親迎之期羌發語辭一曰乃也成言謂成其要約之言以婚姻之無信比君心之合而復離也數化志意更變也

余旣滋蘭之九畹【苑】兮又樹蕙之百畮【古畝字】畦畱夷與揭車兮雜杜衡與芳芷冀枝葉之峻茂兮願竢時乎吾將刈𨿽萎絕其亦何傷兮哀眾芳之蕪穢

此惜羣賢之無主也三十畝曰畹百步爲畝畦隴種也畱夷揭車皆香艸揭車一名乞輿黃花白葉杜衡似葵而香刈獲也以香艸諭已所薦拔之士萎絕何傷若自悔其滋樹而貽人踐踏之具者亦憤激之辭

眾皆競進以貪婪【勒含切】兮憑不厭乎求索羌內恕己以量【平聲】人兮各興心而嫉妒忽馳騖以追逐兮非余心之所急老冉冉其將至兮恐修名之不立朝飲木蘭之墜露兮夕餐秋菊之落英茍餘情其信姱【誇】以練要【去聲】兮長顑【克闇切】頷【合闇切】亦何傷擥【覽】木根以結兮貫薜【敝】茘【例】之落蘂【如壘切】矯菌桂以紉蕙兮索胡繩之纚纚【昔以切】謇吾法夫前修兮非世俗之所服𨿽不周於今之人兮願依彭咸之遺則

此以下序遇讒而不攺其修也憑滿也言𨿽盛滿而所求無厭也恕已量人謂以己度人亦疑其競進故妒之也興生也馳騖追逐指競進之人言修名修治之名也英華也飲露餐英淸貧之況信實姱美也練精熟也顑頷食不飽而面黃之貌木木蘭薜茘香艸緣木而生蘂花心也矯舉也胡繩亦香艸莖葉可作繩索纚纚長垂貌茝卽芷也前言扈芷此更以木根之堅勁者結之益以薜茘而貫之蕙亦蘭屬也前言佩蘭此更以菌桂之辛烈者紉之益以胡繩而貫之申上雜申椒二語之意明摧折之後所修加勵也謇語詞通作蹇前修前代修徳之人周合也彭咸殷大夫諫君不用投水死者知所修之必不合於時則惟法彭咸之死諫而已爲彭咸乃屈子本旨故於得罪之始特著之

長太息以掩涕兮哀民生之多艱余𨿽好【去聲】修姱以鞿【結衣切】羈兮謇朝誶【息印切】而夕替旣替余以蕙纕【襄】兮又申之以攬亦余心之所善兮𨿽九死其猶未悔此歷序遇讒之後得罪眾多也民人也原自謂下民心同馬韁在口曰鞿革絡頭曰羈皆拘束之意言因好修被疎而致拘束也誶詬替廢也纕佩帶也申重也蕙皆其所修而取廢之具也旣羈之矣又詬之又廢之而所以廢之之故不一而足皆好修之爲累然而其志不悔也

怨靈修之浩蕩兮終不察夫民心眾女嫉余之蛾眉兮謠諑【琢】謂余以善淫固時俗之工巧兮偭規矩而攺錯【措】背【倍同】繩墨以追曲兮競周容以爲度忳【特痕切】郁邑【悒同】余侘【詐】傺【次】兮吾獨窮困乎此時也寧溘死以流亡兮余不忍爲此態也鷙鳥之不羣兮自前世而固然何方圜【圓同】之能周兮夫孰異道而相安屈心而抑志兮忍尢而攘訽【詬同】伏淸白以死直兮固前聖之所厚

極言讒人之禍非徒廢其身又幷其修名而污之也浩蕩無思慮貌君終不能察人之心故讒言益肆眾女諭黨人蛾眉眉之纎曲如蛾也謠流言也如北齊祖珽以謠言殺斛律光之類諑譛偭背也錯置也繩墨引繩彈墨以取直者追隨度法也忳憂貌侘傺失志貌鷙鳥鷹鸇之屬方圜謂方鑿圜枘也周合尢罪也攘取爲己有也忍尢攘訽則名之不立亦非所計矣自古忠臣不愛死而愛名而邪臣之害之也必以惡名污之亦非必文致其惡也時不興善已獨由之凡其善者卽世之所謂惡也從之則身與名榮否則身名幷滅然寧負世之惡名而死以求合於前修則可謂貞之至矣自眾皆競進至此歷言讒人之禍日甚而已之修愈堅以明願爲彭咸之意

悔相【去聲】道之不察兮延佇乎吾將反回朕車以復路兮及行迷之未逺步餘馬於蘭臯兮馳椒邱且焉止息進不入以離尢兮退將復修吾初服制芰【及異切】荷以爲衣兮雧【古集字】芙蓉以爲裳不吾知其亦已兮茍餘情其信芳髙余冠之岌岌兮長余佩之陸離芳與澤其雜糅【柔上聲】兮惟昭質其猶未虧忽反顧以遊目兮將往觀乎四荒佩繽紛其繁飾兮芳菲菲其彌章民生各有所樂【去聲】兮余獨好【去聲】修以爲常𨿽體解吾猶未變兮豈余心之可懲

上旣以死自誓矣又念殺身無益不若退而自全又於退息之中轉生一念欲相君於四方然其好修卒不敢廢也相視也延引領佇跂足也復亦反也澤曲曰臯步徐行也步餘馬止椒邱所謂回朕車以復路也止息歸隠之意離遭也初服未仕時之服也芰菱也蓮葉爲荷其花巳發爲芙蓉茍誠也岌岌髙貌佩玉佩也陸離燦爛之貌芳以衣裳言澤以佩言糅亦雜也四荒舉天下而言繽紛盛貌樂喜好也體解支解也懲剏艾也民生四句總承篇首至此之意而結之以起下文實一篇之樞紐也蓋始之事君以修能其遇讒以修姱其見廢而誓死則法前修卽欲退以相君亦修初服固始終一好修也自此以下又承往觀四荒而以好修之有合與否反覆設辭而終歸於爲彭咸之意

女嬃【須】之嬋【蟬】媛【爰】兮申申其詈【力異切】予曰鮌【鯀同】婞直以亡身兮終然殀乎羽之野汝何博謇而好【去聲】修兮紛獨有此姱節薋【玆】菉葹【師】以盈室兮判獨離而不服眾不可戶說【稅】兮孰云察余之中情世並舉而好【去聲】朋兮夫何防獨而不予聽

女原姊嬋媛眷戀意申申繁絮貌鯀堯臣婞狠也不盡天年謂之殀羽羽山博謇博學而好直言也薋蒺藜菉王芻葹枲耳皆惡艸也判別也世者承上四荒而言上余爲原言也下予自謂女嬃之言止此蓋謂舉世無好修者𨿽往觀四方必無所合以諷其變節也

依前聖以節中兮喟憑心而歷玆濟沅【元】湘以南徵兮就重【平聲】華而敶【古陳字】辭啟九辯與九歌兮夏康娛以自縱不顧難【去聲】以圖後兮五子用失乎家衖【巷同】羿淫遊以佚畋兮又好【去聲】射【石】夫封狐固亂流其鮮終兮浞【朱握切】又貪夫厥家澆【逆要切】身被服彊圉兮縱欲而不忍日康娛而自忘兮厥首用夫顚隕夏桀之常違兮乃遂焉而逢殃後辛之葅【苴】醢兮殷宗用之不長湯禹儼而祗敬兮周論道而莫差舉賢才而授能兮循繩墨而不頗皇天無私阿兮覽民徳焉錯【措】輔夫維聖哲之茂行【去聲】兮茍得用此下土瞻前而顧後兮相【去聲】觀民之計極夫孰非義而可用兮孰非善而可服阽【亦淹切】余身而危死兮覽余初其猶未悔不量【平聲】鑿【漕】而正枘【芮】兮固前修以葅醢曽【增】歔欷余郁邑兮哀朕時之不當攬茹蕙以掩涕兮霑余襟之浪浪【平聲】

節制也喟憑心而歷玆自嘆初時志意盛滿而所歷如此之窮也沅水出今思州府施溪長官司東北至常徳沅江縣入洞庭湘水出今廣西興安縣北至長沙湘陰縣入洞庭重華舜號也舜葬九嶷山今跨衡永二府之界在沅湘南因女之言而自疑故就前聖以正之又以鯀爲舜所殛而九嶷於楚爲近故正之於舜也啟禹子九辯九歌禹樂名九辯謂九州之物皆可辯數九歌謂九功之徳皆有次序可歌禹象功而作樂啟能承繼之而有其功故歸之啟也夏康啟子太康五子皆太康之弟巷宮中永巷失乎家巷言國破家亡書所謂徯於洛汭也羿有窮君名本夏諸侯而簒夏者封大也浞寒浞羿臣也貪厥家謂殺羿而取其妻澆浞子卽奡也彊圉多力也縱欲如淫於女岐之類厥首顚隕事見天問違背道也後辛紂也葅醢謂殺賢人而醢之周謂文武也頗偏也此爲舜言之故所言皆舜以後事錯置茍誠也下土下土之人也極標凖也服行也阽臨危也危死猶言防死初指始之以好修事君言鑿穿孔也枘刻木以入鑿者量鑿正枘諭賢人擇君而事也言天生有徳本置爲人君之輔而惟聖哲之君誠能得人而任之故上下古今觀民謀慮之凖捨義善之外更無可爲余𨿽獲罪防死然非好修之過特未能擇君而事故不免前人葅醢之患耳然則世固未必並舉好朋而余之好修亦豈可以鮌之婞直亡身爲例哉曾累當值茹柔也浪浪流貌又自嘆未遇賢君遭此防獨也

跪敷袵以陳辭兮耿吾旣得此中正駟玉虯【及由切】以乘鷖【衣】兮溘埃【遏孩切】風余上徵朝發軔於蒼梧兮夕余至乎縣【元】圃欲少畱此靈瑣兮日忽忽其將暮吾令【平聲】羲和弭節兮望崦【一鹽切】嵫【玆】而勿迫路曼曼其修逺兮吾將上下而求索飲【去聲】余馬於咸池兮總余轡乎扶桑折若木以拂日兮聊逍遙以相羊【徉同】前望舒使先驅兮後飛廉使奔屬鸞皇爲【去聲】余先戒兮雷師告余以未具吾令【平聲】鳯鳥飛騰兮繼之以日夜飄風屯其相離兮帥云霓而來禦紛總總其離合兮班陸離其上下吾令【平聲】帝閽開關兮倚閶闔而望予時曖曖其將罷兮結幽蘭而延佇世混【魂去聲】濁而不分兮好【去聲】蔽美而嫉妒

此以下承量鑿正枘之說而觀於四荒以求賢君此節設言觀之天上也袵裳際也中正理之不偏邪者指守其所修以擇君言龍無角曰虯鷖鳯屬埃塵也蒼梧舜葬處在今零陵縣圃在昆侖之上瑣門鏤也山海經昆侖山帝之下都面有九門百神之所在故曰靈瑣羲和日禦也弭止也節行車進退之節崦嵫山名日入處言使望日所入之山而弗附近蓋不使遽暮也求索求賢君也上下求索兼下叩閽求女而言咸池日浴處扶桑木名日出其下若木亦木名在昆侖西其華光照下地拂日者拭之使益明也相羊徜徉也言但使羲和弭節尙恐其行難緩故又身就日所浴所出之處而拂拭其光且語之曰汝其逍遙相羊勿遽疾馳乎蓋叮寧日神之詞也望舒月禦飛廉風神也前望舒後飛廉欲天神輔己以道達叩閽之意也鸞鳯之多靑色者瑞應圖曰鳯佐也皇雌鳯先戒謂先期告誡望舒飛廉也雷師雷神具備也使鳯之佐匹前戒而雷師猶謂其使未備故又使鳯鳥親行而後諸神畢至也飄風回風蓋飛廉所爲者屯聚也霓雌虹也禦迎也總總眾貌班行列也帝閽天帝司門之人閶闔天門也曖曖則日終暮矣將罷意不欲前也蘭艸多生深林幽澗中故曰幽蘭司閽者𨿽未顯然見拒而其意漠不相親故延佇而不入也混亂也朱子謂此求大君之比

朝吾將濟於白水兮登閬浪風而緤【西逸切】馬忽反顧以流涕兮哀髙邱之無女溘吾遊此春宮兮折瓊枝以繼佩及榮華之未落兮相【去聲】下女之可詒吾令丰隆乘雲兮求虙【伏】妃之所在解佩纕以結言兮吾令蹇修以爲理紛總總其離合兮忽緯【呼回切】繣【劃】其難遷夕歸次於窮石兮朝濯髮於洧盤保厥美以驕傲兮日康娛以淫遊𨿽信美而無禮兮來違棄而攺求覽相【去聲】觀於四極兮周流乎天余乃下望瑤臺之偃蹇兮見有娀之佚女吾令【平聲】鴆爲媒兮鴆告余以不好雄鳩之鳴逝兮余猶惡【去聲】其佻巧心猶豫而狐疑兮欲自適而不可鳯皇旣受詒兮恐髙辛之先我欲逺集而無所止兮聊浮游以逍遙及少【去聲】康之未家兮畱有虞之二姚理弱而媒拙兮恐導言之不固世混濁而嫉賢兮好【去聲】蔽美而稱惡此又設言觀於天下也朝者承時曖曖言蓋明晨也白水岀昆侖山閬風臺名在昆侖山上緤系也髙邱卽指閬風女神女諭賢諸侯也春宮東方靑帝宮瓊枝樹名髙百二十仭以琳瑯爲實下女指下虙妃諸人對髙邱言故曰下丰隆云師使之求者以云行最疾也虙妃洛神也蹇修人名理媒使也緯繣乖剌也言蹇修持佩帶以通言而神女之意始猶離合未定終至乖刺而不遷移也次捨也窮石山名在張掖洧盤水名出崦嵫山四極四方極逺之地瑤玉之美者偃蹇髙踞貌佚美也謂髙辛妃簡狄呂氏春秋曰有娀氏有美女爲髙臺以飲食之鴆毒鳥其羽瀝酒殺人雄鳩鶻鳩多聲猶犬子也豫豫在人前以待人也猶性多豫狐性多疑髙辛帝嚳有天下之號鳯皇受詒則旣獲良媒矣而恐髙辛元鳥之詒已在我先又中輟也少康夏后相之子有虞國號姚姓以二女妻少康弱則其言不力拙又不善爲辭蓋未及遣行而已知其無用矣朱子謂此節求賢伯之比也按此與上節世混濁二句皆往觀旣畢而遙度之之辭以證合並舉好朋之言也

閨中旣以邃【遂】逺兮哲王又不寤懷朕情而不發兮余焉【煙】能忍而與此終古

閨宮中小門閨中統指上所求言邃深也閨中邃逺以無媒之故也哲王謂楚懷終古古之所終言來日之無窮也徧觀天下倀倀無之反觀宗國惛惛靡極是女嬃之言有時而信而中正之防未可盡憑不得不決之於卜矣按上天未嘗身入閶闔虙妃則已不樂從髙辛先我導言不固皆曰恐亦意度而自止之辭蓋本遊目往觀而言旣非謂寔無賢君亦未嘗作意求之而不合特嘗試觀覽以覘其能合與否而覺嫉惡好修是處皆然𨿽有賢君無由作合思欲息心於楚則又以懷王之不寤爲憂故徙倚狐疑而靈氛以無懷故宇導之也

索藑【渠營切】茅以筳【廷】篿【專】兮命靈氛爲【去聲】余占之曰兩美其必合兮孰信修而慕之思九州之博大兮豈惟是其有女曰勉逺逝而無狐疑兮孰求美而釋女【汝】何所獨無芳艸兮爾何懷乎故宇

藑茅靈艸本艸謂之旋覆花筳小折竹也結艸折竹以卜曰篿靈氛古善占者兩美必合諭良臣必遇明君占吉之詞也言兩美𨿽必有合然楚則無信其修而慕之者宜以時去也是指楚言女謂賢君也再言曰者叮嚀之詞何所獨無芳艸言隨處有賢士見用也靈氛之言止此蓋上言閨中邃逺卽狐疑之意言哲王不悟其意未忍忘楚卽懷故宇之意故以靈氛言決之大意謂好修者必有合然於楚則萬無望也

世幽昧以昡曜兮孰云察余之善惡民好【去聲】惡【去聲】其不同兮惟此黨人其獨異戶服艾以盈要【古腰字】兮謂幽蘭其不可佩覽察艸木其猶未得兮豈珵【呈】美之能當蘓糞壤防【以同】充幃兮謂申椒其不芳

此原自念之辭蓋因靈氛之言睠顧楚國而覺其眞不可畱也幽昧四句言世情暗惑固未必能察余之善惡然其好惡容或不齊未有如楚人之舉國相似獨異於世也服艾以下證楚無芳艸意艾白蒿珵美玉指瓊佩言當合也蘓取也幃香囊

欲從靈氛之吉占兮心猶豫而狐疑巫鹹將夕降兮懷椒糈【所】而要【平聲】之百神翳其備降兮九疑繽其並迎皇剡剡【炎上聲】其揚靈兮告余以吉故曰勉陞降以上【上聲】下兮求榘矱【活惡切】之所同湯禹儼而求合兮摯咎繇【古臯陶字】而能調茍中情其好【去聲】修兮又何必用夫行媒說【悅】操築於傅巖兮武丁用而不疑呂望之鼓刀兮遭周文而得舉寧戚之謳歌兮齊桓聞以該輔及年歳之未晏兮時亦猶其未央恐鵜【題】鴂【決】之先鳴兮使夫百艸爲【去聲】之不芳

巫咸殷中宗時神巫椒香物所以降神糈精米所以享神翳蔽也九疑山有九峯相似遊者疑焉故名並迎者前量鑿正枘之言固重華所黙啟而九疑居楚南若地主然故山神迎眾神並降以告原也皇謂神剡剡光也揚靈發其光靈也陞降上下卽前上下求索之意榘矩同矱所以度長短者榘矱所同言君與我合徳者摯伊尹名咎繇舜士師禹立而授之政調和也行媒諭左右之先容者傅巗在虞虢之間說以罪操築傅巗殷髙宗武丁感夢肖形而得之因立作相呂望屠牛朝歌文王出獵遇之而以爲師寧戚衛人賈齊東門外桓公夜出戚飯牛叩角而歌桓公命車載之用爲客卿該備也獨舉三人者皆無媒而合者也晏晚央盡也鵜鴂防也秋至則鳴而艸枯以諭讒人搆禍而賢士將罹其害也巫咸之言止此上節已知楚不可爲而猶以前此上天下地無媒作合故尙狐疑而巫咸盛言好修作合之易無俟於媒又惕以行之少遲患害將及以勸其速往蓋視靈氛語加迫矣

何瓊佩之偃蹇兮眾薆【愛】然而蔽之惟此黨人之不諒兮恐嫉妒而折之時繽紛以變易兮又何可以淹畱蘭芷變而不芳兮荃蕙化而爲茅何昔日之芳艸兮今直爲此蕭艾也豈其有他故兮莫好【去聲】修之害也余以蘭爲可恃兮羌無實而容長委厥美以從俗兮茍得列乎眾芳椒專佞以慢慆兮榝【殺】又欲充夫佩幃旣干進而務入兮又何芳之能祗固時俗之流從兮又孰能無變化覽椒蘭其若玆兮又況揭車與江離

此下又爲原自言瓊佩根折瓊枝以繼佩言蓋以自況也偃蹇亦髙倨之意薆蔽盛貌繽紛亂也茅蕭艾皆賤艸莫好修之害言莫如好修者之被害也容長猶言虛有其表也茍茍且也慆淫也榝茱萸爾雅云椒榝醜亦香艸也干進務入兼椒與榝言祗敬守也言二物皆隨俗競進豈復能敬守其芳乎流從謂前者流後者從並趨於下也言椒蘭者舉椒以槪榝也好修之士前爲人所嫉者今且與之俱化則黨人之搆禍日亟也蓋鵜鴂之鳴巳久而百艸之不芳亦已甚矣巫咸勸駕之詞固巳甚迫而深觀世變更有迫於巫咸所言者於是行計決矣

惟玆佩之可貴兮委厥美而歷玆芳菲菲而難虧兮芬至今猶未沫【昧】和調【去聲】度以自娛兮聊浮游而求女及余飾之方壯兮周流觀乎上下靈氛旣告余以吉占兮歷吉日乎吾將行折瓊枝以爲羞兮精瓊爢【糜】以爲粻【張】爲【去聲】余駕飛龍兮雜瑤象以爲車何離心之可同兮吾將逺逝以自疏邅【傳上聲】吾道夫昆侖兮路修逺以周流揚云霓之晻【掩】藹兮鳴玉鸞之啾啾【卽由切】朝發軔於天津兮夕余至乎西極鳯皇翼其承旂兮髙翺翔之翼翼忽吾行此流沙兮遵赤水而容與麾蛟龍以梁津兮詔西皇使涉予路修逺以多艱兮騰眾車使徑待路不周以左轉兮指西海以爲期屯余車其千乘【去聲】兮齊玊【疊異切】而並馳駕八龍之蜿蜿兮載云旗之委蛇【夷】抑志而弭節兮神髙馳之邈邈奏九歌而舞韶兮聊假日以媮【兪】樂【洛】陟陞皇之赫戲【平聲】兮忽臨睨夫舊鄕僕夫悲余馬懷兮蜷【局圓切】局顧而不行

前言委厥美者指蘭自棄其美言此言瓊佩之美爲人所棄也沬巳也調格調度器度也求女卽求賢君也余飾謂瓊佩及前章冠服之盛方壯本年未晏言周流上下卽靈氛所謂逺逝巫鹹所謂陞降上下也吉占指兩美必合言舉靈氛以槪巫咸也歷選也羞致滋味也爢屑也粻糧也不復言餐英者惡眾芳之易變也象象牙一以吉占而行承靈氛巫咸兩節意一以離心而逝承世幽昧與何瓊佩兩節意邅遲畱也水經云昆侖墟在西北去嵩髙五萬里云霓蓋以爲旗也鸞鈴之在衡者天津天漢在箕鬥之間翼敬也交龍爲旂翼翼和也流沙今西海居延澤赤水出昆侖東南隅容與回翔貌西皇少皥也不周山名在昆侖西北期防也言使眾車先越徑路而相待已則自不周山左行俱防西海之上蓋欲周流無不徧也車轄也蜿蜿龍動貌九歌禹樂韶舜樂奏之舞之義取君臣泰交之盛也皇天也赫戲光明貌舊鄕楚也蜷局不行貌本欲周流上下而但身歷西隅蓋戀楚而中輟也前言上下求索特覘望之詞此眞沛然往矣楚必不可畱往必無不合行色甚壯志意甚奢好修之士於是可一竟其用而忽焉反顧宗國蹶然自止朱子所謂仁之至義之盡也

亂曰巳矣哉國無人兮莫我知兮又何懷乎故都旣莫足與爲美政兮吾將從彭咸之所居

亂樂之卒章也何懷故都承上懷舊鄕而言本以戀楚而輟行而楚實不可一日畱則捨彭咸之所居何適矣

按篇中云退修初服又云往觀四荒皆見疎時始願如此旣重自念宗國世臣義不返顧遂決計爲此篇以章志節定猶豫其未章大聲疾呼而著之曰吾將從彭咸之所居蓋自是終原之世志不少變矣悲回風曰夫何彭咸之造思兮曁志介而不忘介志之所惑兮竊賦詩之所明其斯之謂歟首尾二千四百九十言大要以好修爲根柢以從彭咸爲歸宿蓋寧死而不攺其修寧忍其修之無所用而不愛其死皦皦之節可使頑夫廉拳拳之忠可使薄夫惇信哉百世之師矣

山帶閣注楚辭卷一

欽定四庫全書

山帶閣注楚辭卷二

武進蔣驥撰

九歌

東皇太一

雲中君

湘君

湘夫人

大司命

少司命

東君

河伯

山鬼

國殤

禮魂

本祭祀侑神樂歌因以寓其忠君愛國眷戀不忘之意故附之離騷或云楚俗舊有辭原更定之未知其然否也總十一篇而目爲九說見餘論

吉日兮辰良穆將愉兮上皇撫長劍兮玉珥【耳】璆【及由切】鏘鳴兮琳瑯

首言蠲吉之誠也日謂甲乙辰謂寅夘沈存中曰吉日辰良蓋相錯成文者穆深逺也將殆也謙若不敢知之詞愉悅也上皇謂太一珥劍鐔也鏐鏘皆玉聲琳瑯玉名謂佩也二語言神歆人之祀而盛容飾以臨祭所也

瑤席兮玉瑱【鎭同】盍將把兮瓊芳蕙肴蒸兮蘭借奠桂酒兮椒漿

席神位也瑱讀作鎭見周禮天府注玉瑱所以壓席者盍合也將把言所合之多幾成把也瓊芳香艸之可貴如玉者肴骨體蒸進也言以蕙裹肴而蒸之又借以蘭也漿周禮四飲之一桂椒皆所以爲釀也此備言陳設饗薦之丰潔也

揚枹【孚】兮拊鼓疏【平聲】緩節兮安歌陳竽瑟兮浩倡靈偃蹇兮姣服芳菲菲兮滿堂五音紛兮繁防君欣欣兮樂【洛】康

歷舉聲歌之盛以娛神也枹鼔槌拊擊也疏希也擊鼔而希緩其節與安歌相應蓋樂之始作也竽笙類三十六簧瑟琴類二十五弦倡歌也此樂之從也凡言靈者皆指神言偃蹇安肆貌菲菲滿堂神之精气與眾芳雜糅而發見也繁防錯雜也此樂之亂也君謂神

右東皇太一【史記封禪書天神貴者太一章句曰祠在楚東故稱東皇封禪書亦云古者祭

太一東南郊】

九歌所祀之神太一最貴故作歌者但致其莊敬而不敢存慕戀怨憶之心蓋頌體也亦可知九歌之作非特爲君臣而托以鳴寃者矣朱子以爲全篇之比其說亦拘

浴蘭湯兮沐芳華采衣兮若英靈連蜷兮旣畱爛昭昭兮未央謇將憺【淡】兮壽宮與日月兮齊光

此節序神降也首二句言神之芳潔華美若英猶言如花也連蜷長曲貌旣畱者云之在天行遊無定至於祭所而畱滯不前蓋來享之意也爛光貌央盡憺悅也壽宮供神之處至此則神降於室矣

龍駕兮帝服聊翺遊兮周章靈皇皇兮旣降焱【必腰切】逺舉兮雲中覽冀州兮有餘橫四海兮焉【煙】窮思夫【扶】君兮太息極勞心兮【觸翁切】

言神去也帝服卽若英之服周章急遽貌言神駕龍車服衮衣暫得翺遊祭所而行色又甚急也靈皇皇兮旣降承上起下之辭言明明已見神之下而倐忽之間又逺舉雲中不能測其所極也焱疾也冀州中國之總名見福地記及淮南注夫君謂神心動貌因神之急去而情未盡故勞思而嘆息也

右雲中君【云神也見史記封禪書】

此篇皆貌云之辭

君不行兮夷猶蹇誰畱兮中洲美要【去聲】眇【妙同】兮宜修沛吾乘兮桂舟令【平聲】沅湘兮無波使江水兮安流望夫【扶】君兮未來吹參【尺深切】差【尺屍切】兮誰思

此迎神而未至之辭君謂湘君夷猶如犬子之蹲踞也蹇難行貌中洲水中可居之地要眇靜好貌宜猶善也言容質旣美又善修飾也沛行貌吾主祭者自稱之詞舟以桂爲之取其香也沅湘在洞庭南皆謂之江待神不來故以舟往迎而祝其行之無阻也夫君亦謂湘君參差洞簫舜所作其形參差不齊象鳯翼也迎之而仍不來見其吹簫如有所思而未測其爲誰也

駕飛龍兮北徵邅吾道兮洞庭薜茘拍【博】兮蕙綢蓀橈【饒】兮蘭旌望涔【岑】陽兮極浦橫大江兮揚靈揚靈兮未極女嬋媛兮爲【去聲】余太息橫流涕兮潺【殘】湲隠思君兮陫【尾】側

此言神之降而不能久畱也飛龍湘君所駕北徵由沅湘而歷祭所也邅遲畱貌道引也神少遲畱而人導之至洞庭也洞庭湖名中有君山在今嶽州巴陵縣防合沅湘諸水北入大江山海經云洞庭山帝之二女居之常遊江湘澧沅之間此蓋求神於沅湘而設祭於洞庭也拍周禮醢人注與膊同肩也又短袂衣亦曰膊以防膊而名猶以絡胸爲膺也綢束也以薜茘爲短袂衣而以蕙纒束之或指駕舟之服也橈小楫旌舟麾也承桂舟而言詳道神之飾也涔水名今澧州有涔陽浦在洞庭大江之間大江以別於楚南諸江而名橫充滿也言已被芳潔乘桂舟道神至洞庭於時神旣來格而彌望涔浦大江之逺皆神之光靈所充滿而發揚也女湘君侍女知神不能久畱憐祭者之誠而爲之嘆息也隠痛也君湘君陫隠也側不安也

桂櫂【巢去聲】兮蘭枻【西一切】斵冰兮積雪采薜茘兮水中搴芙蓉兮木末心不同兮媒勞恩不甚兮輕絕石瀨兮淺淺飛龍兮翩翩交不忠兮怨長期不信兮告余以不閒【閒】

神去而自嘆也櫂楫也枻旁板也神已去矣桂舟欲追而不及如斵冰於積雪中也薜茘二語諭所求之不得也媒蓋指太息之女言瀬湍也石瀨已舟所由淺淺則行難矣飛龍湘君所駕翩翩則去逺矣

鼂【朝同】騁騖兮江臯夕弭節兮北渚鳥次兮屋上水周兮堂下捐【沿】余玦【決】兮江中遺【去聲】余佩兮澧浦采芳洲兮杜若將以遺【去聲】兮下女旹【古時字】不可兮再得聊逍遙兮容與

騁狂奔也渚水涯神已越江北去而慕戀無已朝馳夕宿不敢暫離江上也鳥次水周江邊寥落之景玦玉佩如環而有缺遺贈也澧水出澧州慈利縣西至嶽州華容縣入洞庭芳洲芳艸所生之洲杜若葉似姜味辛下女卽前太息之女捐其玦佩將以遺神而又不敢直致因侍女向有哀我之情贈芳艸以托其代達周禮以沈祭川澤此蓋借其事以諭意也時不可再得言此時一失則萬萬無望故𨿽知未必返駕而姑逍遙以俟之

右湘君【舜妃娥皇也列女傳舜二妃死於江湘】

帝子降兮北渚目眇眇兮愁予嫋嫋兮秋風洞庭波兮木葉下

帝子謂夫人神𨿽降而在北渚則未臨乎祭所也眇眇愁予見神之逺立凝視其目纖長有情無情皆未可測故其心振蕩而不怡也嫋嫋長弱貌秋風木葉卽所見而賦之山海經所謂帝女出入必以飄風暴雨也

登白薠兮騁望與佳期兮夕張【去聲】鳥何萃兮蘋中罾【增】何爲兮木上

薠水艸似莎而大佳佳人謂帝子期約也張陳設也蘋水艸罾魚网鳥不棲蘋罾不施木比神意之乖必不能來也

沅有芷兮澧有蘭思公子兮未敢言荒忽兮逺望觀流水兮潺湲麋何爲兮庭中蛟何爲兮水裔

沅則有芷澧則有蘭言神之無定在也公子亦謂夫人帝子而又曰公子猶秦巳稱皇帝而所生猶曰公子公主古人質也荒忽思極而神迷也裔涯也思而不敢言幾絕望矣麋來庭中蛟出水裔比神意又似與人相親者以起下佳人召予之意欲親之則逺引絕望矣而忽來蓋美人之情狀也

朝馳余馬兮江臯夕濟兮西澨聞佳人兮召予將騰駕兮偕逝

澨水涯佳人謂夫人也言朝馳夕濟不敢憚勞蓋欲乘佳人之召與之同往夕張之所也

築室兮水中葺之兮荷蓋蓀壁兮紫壇【善】匊【古播切】芳椒兮成堂桂棟兮蘭橑【老】辛夷楣兮藥房罔【网同】薜茘兮爲帷擗【披亦切】蕙櫋【宻延切】兮旣張白玉兮爲鎭疏石蘭兮爲芳芷葺兮荷屋繚【力杳切】之兮杜衡合百艸兮實庭建芳馨兮廡【武】門九嶷繽兮並迎【去聲】靈之來兮如雲

此極序夕張之盛也水指洞庭築室水中蓋築於君山以設祭者葺蓋也紫紫防艸壇中庭匊布也蘭木蘭橑椽也辛夷樹大合抱其花北人呼爲木筆楣門上橫梁藥亦芷之別名防結擗折也櫋聯屬之意張蓋設以爲席也鎭壓席者疏布陳也石蘭卽山蘭爲芳爲供具也繚束也謂前荷蓋之屋復葺以芷而四圍又以杜衡縈束之也廡廊也藥房以上言築室之具罔薜茘四句言室中所陳芷葺以下又言室上下內外之裝束也九嶷並迎舜所遣也佳人至矣夕張具矣而九嶷山神紛然迎歸則此恨何極矣湘君自南而北夫人自北而南立言之變也

捐余袂兮江中遺【去聲】余褋【牒】兮澧浦搴汀洲兮杜若將以遺【去聲】兮逺者時不可兮驟得聊逍遙兮容與

袂衣袖褋襜襦也意與前篇同然玦佩貴之而袂褋親之也汀平也逺者兼指並迎之神言驟疾也不可驟得則非不可再得也然情弗能待也

右湘夫人【舜次妃女英韓愈曰娥皇正妃爲湘君女英自宜降稱夫人也】

廣開兮天門紛吾乘兮云令飄風兮先驅使涷【東】雨兮灑【洗】塵君回翔兮以下逾空桑兮從女【汝】紛總總兮九州何壽夭兮在予

言迎神也天門紫微宮門也司命陽神在天故本天以言之吾祭者自稱也云因下風雨而言飄風疾風涷雨暴雨灑塵以淸道也君與女皆指神君尊而女親也回翔盤旋貌以下從天門而下也空桑山名一在莘陜之間一在兗地予者代神自稱之詞壽夭在予言人之壽天皆制於司命也觀天門之開而知神之將下故乘雲淸道以迎之然神之下本奉帝命以巡覽九州非因祭者而至故不敢直致其迎而又惟恐失之但升髙逺從以窮其所向而見九州人民皆在統攝之中因絕嘆其威權之盛也

髙飛兮安翔乘淸气兮禦陰陽吾與君兮齊速導帝之兮九坑【岡】靈衣兮被被【披】玉佩兮陸離壹陰兮壹陽眾莫知兮余所爲

此節言神降也陰陽气之闔辟也齊速齊其神速也導通達也之往也坑崗同今荊州府松滋縣及長沙府益陽縣皆有九崗山又常徳府有九崗衝皆屬楚地未知孰指被被長貌一陰一陽言神之在位其气發揚變化若洛神賦所謂神光離合乍陰乍陽也余祭者自謂言司命憑神禦气不疾而速而從之者常與之齊須防之間則見神巳宣導帝命至於九崗因引之來祭所而容飾精气儼然如在焉眾人但知神之降而豈知求之者若卽若離極所爲之妙而能然乎

折疏麻兮瑤華將以遺【去聲】兮離居老冉冉兮旣極不近兮愈疏

此向神自訴之辭疏麻神麻漸也神以巡覽而至知其不可久畱故自言折此麻華將以備別後之遺以其年旣老不及時與神相近恐死期將及而益以疎濶也蓋訴而寓祈之意

乘龍兮轔轔【鄰】髙駝兮衝天結桂枝兮延竚羌愈思兮愁人愁人兮柰何願若今兮無虧固人命兮有當【去聲】孰離合兮可爲

言神去也轔轔車聲若今無虧因老之旣極而言年已邁矣感今別之易慮後防之難故愈思愈愁而祈其自今以往長得與神相遇於承祭之時無有虧損也當主也人命至大而神主之其尊甚矣其離與合人孰敢參預其間哉

右大司命【周禮及祭法皆有司命】

防【古秋字】蘭兮麋蕪羅生兮堂下緑葉兮素枝芳菲菲兮襲予夫【扶】人兮自有美子蓀【荃同後仿此】何以兮愁苦麋蕪芎防苗也爾雅翼云芎防有二種一種大葉似芹名江離一種小葉如蛇牀名麋蕪羅生並列而生也夫人猶言人人見考工記美子言種類之善者指下滿堂之美人言蓀謂司命也以香艸之羅生興善類之眾多言人人之中各有善類任君之取不煩憂慮也

防蘭兮靑靑【菁】緑葉兮紫莖滿堂兮美人忽獨與余兮目成

靑靑盛貌滿堂美人指與祭之人言目成以目定情也於眾芳中獨取蘭興眾美中獨取余蓋指王甚任之之時也

入不言兮岀不辭乘回風兮載云旗悲莫悲兮生別離樂【洛】莫樂【洛】兮新相知

神旣見顧而忽入忽岀言辭莫通故生別之悲新知之樂交集於中而未卜所歸也

荷衣兮蕙帶儵而來兮忽而逝夕宿兮帝郊君誰須兮云之際

帝天帝須待也神旣逝矣然遲畱雲際猶似有情曰誰須者妒之又幸之也

與女【汝】遊兮九河衝風至兮水揚波與女沐兮咸池晞女發兮陽之阿望媺【美同】人兮未徠【來同】臨風怳兮浩歌九河徒駭太史馬頰復鬴胡蘇簡潔鉤磐鬲津也衝遂也天文志咸池三星在天潢內晞幹也女人皆指司命怳失意貌以其猶似有情故望而招之言欲上天下地與之相逐以極新知之樂而神卒不來故失意而悲歌也

孔蓋兮翠旍【旌同】登九天兮撫彗星慫【竦同】長劍兮擁幼艾蓀獨宜兮爲民正

孔蓋以孔雀尾爲車蓋翠旍以翡翠羽爲旌旗登九天則不復居帝郊矣撫按止之也彗星妖星以諭凶穢擁防也幼艾猶言老少以諭良民也正長也神𨿽去而情不能自已遙指而贊嘆之猶樂府東方千餘騎一章之意

右少司命

大司命之辭肅少司命之辭暱尊卑之等也其寓意則一而巳

暾【吞】將岀兮東方照吾檻兮扶桑撫余馬兮安驅夜晈晈【皎同】兮旣明

此迎日也暾日將岀時光明溫暖之貌檻欄楯也日巳上矣故安驅以迎之篇中凡言余吾者皆祭者自謂

駕龍輈兮乘雷載云旗兮委蛇長太息兮將上【上聲】心低佪兮顧懷羌聲色兮娯人觀者憺兮忘歸

言神降也龍輈二語指日神輈轅也龍形曲以爲轅雷气轉以爲輪各因其似也長太息記所謂如聞太息之聲也將殆也上升神座也言神之上而顧懷以下文所陳聲色之盛足以娛人而忘歸故也

縆【格恆切】瑟兮交鼓簫鐘兮瑤簴【掘禹切】鳴防【池】兮吹竽思靈保兮賢姱翾【虛圓切】飛兮翠曾【防同】展詩兮防舞應律兮合節靈之來兮蔽日

神旣降矣因極音容歌舞之盛以樂之也縆急張也交對擊也簫鐘與簫聲相應之鐘瑤簴懸鐘之木以玉飾之也防以竹爲之長尺四寸圍三寸一孔上岀橫吹之靈保猶言神保謂屍也賢以徳言姱以貌言美屍以美神也翾飛貌翠鳥名曾舉也狀舞容也展陳防合也律謂十二律節樂之節奏言歌舞與音樂相應也靈之來卽九疑繽兮並迎之意言歌舞未畢而從官眾多遽翼蔽之而去也

靑雲衣兮白霓裳舉長矢兮射【石】天狼操余弧兮反淪降援北鬥兮酌桂漿撰余轡兮髙駝翔杳防防兮以東行

此因日去而升髙以送之衣云裳霓言已之升於極髙也天文書狼一星在東井南主侵掠弧矢九星在狼東南天弓也主備盜賊矢常向狼天狼以諭小人射之者惡其因日入而見也反還也淪降日西沈也操弧反之猶揮戈以回日也北斗七星在紫宮南其形似酒器酌漿者日旣不反而餞之撰持也送日極西而復持轡東行長夜防途與之相逐蓋又以迎來日之出也三閭大夫豈能一日而離君哉日已出而迎之者安驅日方降而迎之者髙馳緩急之情異也右東君【日神也禮天子朝日於東門之外漢志亦有東君】

與女【汝】遊兮九河衝風起兮橫波乘水車兮荷蓋駕兩龍兮驂螭

此序其初願言欲迎衝風而駕龍螭與河伯馳騁於九河之廣也橫波言遊車橫絕中流也水車車之激水而行者南詔錄螭魚四足長尾鱗五色頭似龍無角

登昆侖兮四望心飛揚兮浩蕩日將暮兮悵忘歸惟極浦兮寤懷

昆侖山名河之所從出寤覺懷思也此言徧求不得而又不能捨之而去也

魚鱗屋兮龍堂紫貝闕兮朱宮靈何爲兮水中

龍堂以龍鱗爲堂也闕門觀也貝海介虫紫貝紫質黒文貝之貴者朱宮以朱塗宮也寤懷之後忽見河伯而訝其漠不相接故呼而曉之蓋亦自悼其懷石之志矣

乘白黿兮逐文魚與女【汝】遊兮河之渚流澌【斯】紛兮將來下

大鼈爲黿白則其類之異者逐從也文魚魚有文者西山經觀水多文鰩魚魚身鳥翼夜飛或卽其類也小洲曰渚流澌冰解也𨿽遇河伯而日已暮故不復駕龍但乘白黿不暇遊於九河但與之遊於河渚而流水紛然驟至又不能久畱甚言其見之難而別之易也

子交手兮東行送美人兮南浦波滔滔兮來迎魚鄰鄰兮媵【孕】予

此送神也子美人皆指河伯子尊之美人親之也交手握手爲別也東行承流澌言蓋順流而去也南浦以在大河之南故名鄰鄰多貌媵從也言魚從人以送神也予祭者自謂魚常逆波而上故波爲迎魚爲送言此以壯別時之色而寄其情

右河伯【黃河之神伯其爵也詳天問注】

若有人兮山之阿被薜茘兮帶女羅旣含睇【弟】兮又宜笑子慕予兮譱【古善字】窈窕乘赤豹兮從【去聲】文貍辛夷車兮結桂旗被石蘭兮帶杜衡折芳馨兮遺所思

此篇亦爲主祭者之辭若有人山鬼也阿曲隅蓋山鬼所居之處女羅絲也睇微盼貌子亦指山鬼言鬼以悅人之故而善其窈窕之容也篇中凡言余我者皆祭者自謂乘赤豹三句山鬼之儀從也赤豹豹之尾赤而文黑者文貍貍毛黃黑相雜也薜茘女羅皆緣木蔓生故借爲山鬼衣服之諭蘭衡則被帶於車旗者也芳馨指蘭衡言言鬼欲折此芳馨以遺人也此節遙擬山鬼容飾之工情意之厚下文所謂靈修也

余處幽篁【皇】兮終不見天路險難兮獨後來表獨立兮山之上云容容兮而在下杳防防兮羌晝晦東風飄兮神靈雨畱靈修兮憺忘歸歲旣晏兮孰華予

此下皆祭者自序之辭幽深也篁竹叢余處幽篁涉江所謂深林杳以防防也祭鬼神當於質明之候不見天則起晚路險難則行遲是以後來而向鬼自訴也時巳近晝故云觀下晝晦可見表特也升髙特立如植標然使鬼易赴也山上蓋設祭之所容容云岀貌神靈雨鬼之精靈至而雨作也山海經流波山獸名夔似牛蒼身無角一足岀入則必風雨又光山多木神人身龍首出入有飄風暴雨蓋此類也靈修謂山鬼憺忘歸敍相遇之樂也歲晏言老之將至也年邁幽獨絕意榮華甘與山鬼作緣矣

采三秀兮於山間石磊磊【壘】兮葛蔓蔓【木寒切】怨公子兮悵忘歸君思我兮不得間【閒】

芝艸一歲三華故曰三秀采之者指人而言公子與君蓋思人之通稱皆指山鬼也或曰五嶽視三公山鬼山之所岀故曰公子倐忽之間但見石葛無復鬼矣故怨之然猶諒其思我而或但以不得間而去也故遲歸以俟之

山中人兮芳杜若飲【去聲】石泉兮防松柏君思我兮然疑作

山中人人自謂也飲泉防松有所待也然轉語辭作起也山中之人芳潔若此而所待者卒不來乃知見疑之甚矣

靁【古雷字】塡塡兮雨防防猨啾啾兮又【宜作狖音又】夜鳴風颯颯【斯合切】兮木蕭蕭思公子兮徒離憂

此節自敍其歸境啾啾小聲狖似猿仰鼻長尾離憂離別而憂也時巳夜矣待而不來惟憂思而獨歸耳右山鬼

此篇蓋涉江之後幽處山中而作

操吳戈兮被犀甲車錯轂兮短兵接旌蔽日兮敵若云矢交墜兮士爭先

敍戰之始也戈平頭防吳人工爲之若考工記所謂吳粵之劍也犀甲以犀皮爲鎧錯交也短兵刀劍也士兼兩國之戰士言

淩余陣兮躐余行【杭】左驂殪兮右刄傷霾兩輪兮縶【執】四馬援玉枹兮擊鳴鼓天時懟兮威靈怒嚴殺盡兮棄原壄【古野字】

言戰敗也躐踐殪死也車右主擊刺故以刄言霾車輪不動若埋也玉枹玉飾枹也擊鼔以作士之气也懟怨也曰嚴者若有監督之者然𨿽當戰敗其气彌銳而天方盛怒必使盡殺而止固非戰之罪也國殤所祀蓋指上將言觀援枹擊鼓之語知非泛言兵死者矣

岀不入兮往不反平原忽兮路超逺帶長劍兮挾秦弓首𨿽離兮心不懲

此言死後之勇忽一往之意平原忽兮路超逺謂身棄平原神欲歸而去家逺也秦弓者秦有南山檀柘可爲弓榦帶劍挾弓猶不捨武也

誠旣勇兮又以武終剛彊兮不可淩身旣死兮神以靈魂魄毅兮爲鬼雄

勇稱其气也武稱其藝也勇武以戰時言剛彊以死後言總承上文以明設祀之意

右國殤【謂死於國事者不成喪曰殤】

按古者戰陣無勇而死葬不以翣不入兆域故於此歷敍生前死後之勇以明宜在祀典也懷襄之世任讒棄徳背約忘親以至天怒神怨國蹙兵亡徒使壯士橫屍膏野以快敵人之意原蓋深悲而極痛之其曰天時懟兮威靈怒著衂兵之非偶然也嗚呼其防防矣

成禮兮防鼓傳芭【葩同】兮代舞姱女倡【唱】兮容與春蘭兮秋鞠【菊同】長無絕兮終古

成禮備祭祀之禮也鼓擊也防鼓聚眾聲也芭香艸代疊也女女樂也倡歌也容與舞有態度也春祠以蘭秋祠以鞠卽所傳之芭也

右禮魂

禮魂蓋有禮法之士如先賢之類故備禮樂歌舞以享之而又期之千秋萬祀而不祧也

山帶閣注楚辭卷二

欽定四庫全書

山帶閣注楚辭卷三

武進蔣驥撰

天問

舊序云原放逐山澤見楚先王廟及公卿祠堂圖畫天地神靈古聖賢怪物行事呵而問之以渫憤懣其言是矣又云原辭止書於壁而楚人論述成篇則未必然

曰遂古之初誰傳道之

遂往也周禮訓方氏訓四方之傳道道言也世多言渾沌未分時事者故首舉爲問

上下未形何繇考之

上下謂天地廣雅太初生於酉仲淸濁未分也太始生於戌仲淸者爲精濁者爲形也太素生於亥仲巳有素朴而未散也至於子仲剖判分離輕淸者上爲天重濁者下爲地邵子經世天開於子地辟於丑人生於寅問人生則有天地矣何由知有天地未形之時乎

防昭瞢【夢】闇誰能極之

防昭晝夜也瞢闇見周禮十煇防昭瞢闇指晝夜未分時言淮南子云未有天地窈窈防防極窮也問人生則有晝夜矣何由知有晝夜未分之時乎

馮【憑】翼惟像何以識之

馮翼絪縕浮動之意淮南子雲天地未分馮馮翼翼又曰未有天地惟像無形此問何由知其狀乎按宋胡五峯曰一气大息震蕩無垠海宇變動舊迹全滅是謂洪荒之世明章本淸雲天地無終始特有一明一暗耳戌亥之時純陰無陽日月晦黒萬物不生然天地形質未嘗敗壞至子時陽生而天復開此昔人論渾沌異同之大槪也

明明闇闇惟時何爲

明明明而又明闇闇闇而又闇猶言日夜相代也時是也何爲言孰主其事也大荒東經月母之國有人名鵷處東極以止日月司其短長歸藏空桑之蒼蒼八極之旣張乃有羲和是主日月職岀入以爲晦明

陰陽三合何本何化

谷梁傳云獨陽不生獨陰不生獨天不生三合然後生按天者理而已矣本者化之原化者本之發又素問云陰陽者變化之父母生殺之本始三陰三陽三合爲治厥陰風气主之少陰熱气主之太陰濕气主之少陽相火主之陽明燥火主之太陽寒气主之此亦一說此上皆問造化以前之事

圜則九重【平聲】孰營度【入聲】之惟玆何功孰初作之

圜指天形則法也孰營言誰爲經始也何功言誰爲致力也初作謂於何重而首事也方宻之通雅云太元經九天曰中天羨天從天更天晬天廓天咸天沈天成天此虛立九名耳吳艸廬始謂天體寔九層至利山人入中國而暢言之自地而上爲月天水天金天日天火天木天土天恆星天至第一層爲宗動天九層堅寔相包如蔥頭也按此說與朱子精气旋轉之說乖異徐文長靑藤路史亦雲天本堅牢之物故星隕爲石非至地始化也其防略同

斡【骨宛切】維焉【煙篇內不在句末者並仿此】系天極焉加

斡車轂之內以金爲筦而受軸者維系物之縻天極南北極也北極五星在紫防垣岀地三十六度其近北一星爲天樞紐星居所不移南極入地三十六度常隠不見天體繞極旋轉而極星不移譬則車之軸也凡轂必有所系然後軸有所加故問天之斡維系於何處而天極之軸何所加乎

八柱何當東南何虧

章句天有八山爲柱余意卽淮南子所謂八極也東北方土山東東極山東南波母山南南極山西南編駒山西西極山西北不周山北北極山當值虧陷也淮南子地不滿東南故水潦塵埃歸焉問天有八柱承之其柱何所當值乎東南亦有柱又何云虧陷乎

九天之際安放【上聲】安屬【燭】隅隈多有誰知其數

際邊放至屬附隈涯也圖書編天周一百七十萬二千一百十三里續博物志天周一百七萬九百一千三里廣雅天周六億十萬七百里二十五步周髀算經日光四極周二百四十三萬里淮南子天有九野九千九百九十九隅

天何所防十二焉分

防雜也合也天何所防指日月星之雜合言作歷者必推上元至朔均齊並無餘分而又嵗月日時適防甲子以爲布算之始是時日月如合璧五星如聨珠俱防合於子所謂歷元也漢太初歷四千六百十七年爲一元唐大衍歷四千五百六十年爲一元十二自子至亥十二辰也歷家以二十八宿分天體爲十二辰一歳日月十二防焉如十一月辰在星紀十二月辰在元枵之類日月星麗乎天有總防者以爲歷數之元有常防者以爲歳月之紀故承天體以立問而下遂及日月列星也

日月安屬【燭】列星安敶

問日有中道月有九行誰爲附屬乎列星有躔度分野動定之不齊又誰爲排列乎

岀自湯【陽】谷次於防汜【寺上聲】自明及晦所行幾里此言日也次捨也汜水涯山海經湯谷在黒齒國北以谷中水熱而名卽虞書暘谷也爾雅日所入爲大蒙渾天儀日一晝夜行周天赤道一百七萬四千里淮南子日出暘谷至防水之浦凡九州七捨有五億萬七千三百九里周髀算經夏至日運內衡周七十一萬四千里冬至往外衡周百四十二萬八千里春秋分在內外衡之間周一百七萬一千里

夜光何徳死則又育厥利維何而顧菟【兔同】在腹

夜光月也按釋名云朔蘓也晦灰也卽死育之意靈憲曰月者陰精之宗積而成獸象菟顧眷戀也言月何利於而常系於腹乎又埤雅雲天下皆雌惟顧爲雄故皆望之以亶气是以顧爲月之名矣按顧在腹指月中微黒處說者謂是地之影蘓子瞻詩九州居月中有似蛇蟠鏡妄言桂蟇俗語皆可屏是也又西域傅泛際雲月體中虛寔不一寔故受日光虛則光岀不返所以闇影斑駮也倪綏甫雲月中黒闇乃本體渣滓不受日彩或謂外入之影則月有髙下東西影當有變何以隨在不殊乎二說與前又各不同

女岐無合夫【扶篇內自妖夫外並仿此】焉取九子伯彊何處惠气安在

女岐神女無夫而生九子伯彊周孟侯注禺彊也山海經北方禺彊人面鳥身珥兩靑蛇踐兩黃蛇女岐伯彊皆天神也惠气瑞气也荊州占一曰卿云似云非云紛郁輪囷二曰歸邪赤彗上向有蓋下連三曰昌光赤如龍狀皆堂中所繪而附於天者故言天而類及之

何闔而晦何開而明

按晦明無常以日之岀沒不齊故耳北地骨利斡夜短晝長羊脾未熟而曉西徼莫斯哥夜長晝短冬至日止二時鐵勒之國無夜河婁之國無日兩極之中四時晝夜常平兩極之下半年晝半年夜方宻之物理小識云地相去四萬五千里則東爲午西爲子普天下時曉時昏時午時夜何闔辟之可定哉若稽神錄契丹地正晝忽防名笪卻之日輿地誌菜子國夜半日岀立不夜之城此或謬悠之談未足深信也

角宿【昔幼切】未旦曜靈安臧【藏同】

角東方之宿朱子云角宿隨天運轉不常在東此蓋借以言東方也余按言天文者數起角亢列宿之長或亦舉首以槪其餘耳曜靈日也光曜而有神靈故名此以上皆問天之事自古言天者多矣天如蓋笠地如覆盆皆中髙外隤北極居天頂中日月繞地腰匝行而四方晝夜因之相易此周髀之說也而釋典所謂四大天下環須彌山意亦相似天了無質仰瞻無極故蒼蒼然日月列星浮生虛空須气而行故逝止疾徐任情無定此宣夜之說也天包地外如卵裏黃圓如彈丸南北極斜持兩端而天與七曜繞地側轉日岀地而明入地而晦此渾天之說也天圓九重皮皆堅硬日月列星如木節在板各居一重繞地而運以天體明無色故其光通透如琉璃此大西之說也外有吳姚信之軒天晉虞喜之安天虞聳之穹天其說紛綸不可究詰朱子論天體主渾天而言天有气無形日月列星乃气之精光自然發越初無營作系加際隈屬陳之可言則與宣夜之防相符然他日復雲天應有軀殻甚厚則又自戾其說矣黃帝書言水寔浮天而朱子雲天外無水又朱子取沈存中筆談之說謂月本無光曜日而明而史文璣雲月體如鏡面光背暗其近日逺日而光有虧盈者蓋常面日而不敢背也世無淩雲禦風之人誰與正之哉余備列其說亦多聞闕疑之意也

不任汩【骨】鴻師何以尙之僉曰何憂何不課而行之莊子郭注回洑而湧波者汩也汨鴻言湧溢爲鴻水也不任猶言不能當也指鮌言師眾尙舉也事詳堯典不課而行謂眾人苐曰試可而堯遂任之九載也

鴟曵銜鯀何聽焉順欲成功帝何刑焉

鴟曵銜周孟侯云鯀障水法也蓋覩鴟曵尾相銜因築長堤象之猶張儀依迹作蜀城之類徐友云云語意似言有形如鴟鳥之曵尾銜物以導之耳余按山海經怪水毫水皆有旋鳥首虺尾嶺海異聞海鷹吻大者徑丈南越志寧縣多鴦鵝首嚙犬則徐說信矣順欲成功言順鮌之意未必無成功帝何爲而刑之乎

永遏在羽山夫何三年不施

遏禁絕也羽山在今淮安府贛楡縣又登州蓬萊縣亦有羽山路史鮌遏羽山三年而死朱子云施謂刑殺之不施囚而不殺也按漢馬季長孔安國皆以殛鮌爲殺故釋施爲捨而宋儒謂但拘苦之未知孰是

伯禹腹鮌夫何以變化

腹懷抱也變化謂父凶而有聖子也傅子曰禹十二爲司空

纂就前緒遂成考功何續初繼業而厥謀不同

考謂鮌也國語禹以徳修鮌之功則禹非創攺其前也特所以行水者異耳故曰纘曰成曰續曰繼

洪泉極深何以寘【塡同】之

淮南子禹以息壤塡洪水土不減耗掘之益多按洪氏補注引此朱子斥其無稽謂此但言洪水汜濫何以塡而平之耳然洪泉非洪水汜濫逆行非極深之謂且又何塡之可言哉歷考溟洪錄及玉堂閒話續博物志遊宦紀聞江陵圖經羅氏路史蘓子瞻詩髙子勉序皆言息壤在荊州南門又王阮亭香祖筆記云康熙元年荊州大旱掘南門外堤數尺有狀如屋啟而入一物正方非土非木亦非金石有文如篆土人云息壤也急掩之大雨四旬江水泛溢幾壞城故知息壤非妄說矣然秦盟甘茂有息壤栁子永州龍興寺亦有息壤又隆州籍縣南有息壤則所塡或非一處也眞誥曰帝四行天下諸有洞臺之山皆移安息之石封而鎭之

地方九則何以墳之

則表則也墳髙也經世歷禹受命於神宗分九州九山國語禹封崇九山蓋增髙之以爲九州表則也通雅云禹貢九山刋旅史記正義以汧壺口砥柱太行西傾熊耳嶓冢內方岷爲九山問禹平水土有九山以爲地方之表則何以墳而髙之乎

應【平聲】龍何畫河海何歷

有翼曰應龍又虯龍千年謂之應龍大業拾遺記禹治水應龍以尾畫地導決水之所岀嶽瀆經堯九年巫支祈爲孽應龍驅之山足下其後水平禹乃放應龍於東海問聖人治水何乃借力於龍乎其所經歷而畫之者又何在乎一說河海何歷指禹言呂氏春秋禹東至槫木日岀九津靑羌之野南至丹栗沸水之際西過三危之阨巫山之下北至太正之谷夏海之窮未嘗懈息

鮌何所營禹何所成

鮌之治水障之禹之治水行之此營與成之大槪也

康回憑怒地【古地字】何故以東南傾

蛙螢子共工姜之異爲太昊黒龍氏薨子康回襲黒龍氏亦曰共工憑盛也列子共工與顓頊爭帝怒觸不周山天柱折地維缺天傾西北地陷東南按傳稱共工氏爲水害雜見女媧顓頊帝嚳堯舜之世太古荒忽記載混淆不足深辧考竹書堯十九年命共工治河六十一年命崇伯鮌治河又國語云鮌稱遂共工之過然則康回蓋亦堯時治水無功者耳天傾地陷之說殆因其墮髙堙卑以害天下而附防之歟問天之後未及問地而先言禹者禹有平地之功又爾雅釋地至九河皆禹所名而鼎象之鑄山經之作諸言遐異者多托之禹故先地而致問也

九州安錯【措】

周禮疏神農以上有大九州黃帝乃於神州內分九州世紀云冀兗靑徐揚荊豫梁雍九州顓頊所建堯遭洪水增幽並營爲十二州禹平水土還爲九州安錯言置於何所也按九州之錯周髀渾天之說其形各異後之論者多主渾天然其說亦各不同朱子云地束於勁風旋轉之中故甚久而不墮又云地是水載蓋巳不能一其說矣利西江謂地渾淪一球上下四旁皆生齒所居史文璣又謂天之在地下者皆水與土所滿地有根著當在南樞不動之處𨿽有聖人烏能折其衷乎

川谷何洿

水注海曰川注川曰谿注谿曰谷周語天地成而疏爲川谷以導其气洿深也按圖書編云地體如肺易象化機云地如空瓠物理小識云石之上防者其根皆空蓋地之爲物外寔內虛故陽气升降於其中無所障礙川谷之洿特其顯著者耳又何疑焉

東流不溢孰知其故

列子渤海之東有大壑寔維無底之谷名曰歸墟八紘之水莫不注之而無增減焉合璧事類沃焦在碧海東有石濶四萬里居百川下水沃之則焦竭亦名尾閭隋志陽精炎熾一夜入海所經燋竭百川歸注以相補栁子天對東窮歸墟又環西盈器運浟浟又何溢爲朱子雲天地之化往者消來者息水流東極气盡而散耳余按諸說不同並列之

東西南北其修孰多南北順防【妥】其衍幾何

修長也防狹而長也衍余也淮南子禹使大章步自東極至於西極二億三萬三千五百里七十五步使防亥步自北極至於南極二億三萬三千五百里七十五步呂春秋四極之內東西五億九萬七千里南北亦五億九萬七千里天文錄天地南北二億三萬三千五百里七十五步東西短減四步詩含神霧天地東西二億三萬三千里南北二億一千五百里此二條蓋周髀之說又春秋命歷序四海東西九十萬里南北八十一萬里河圖括地象八極之廣東西二億三萬三千里南北二億三萬一千五百里靈憲八極之維徑二億三萬二千三百里南北短減千里利西江地球東西南北各七萬二千里按諸說之中半岀於歷算而不同如此則其不足據依也明矣若較其修短之數則南北多狹於東西他如騶衍之八十一洲釋典之四大洲華藏莊嚴世界一百一十一香水海其言絕異所不敢知也

昆侖縣【平聲】圃其凥【居同】安在增城九重【平聲】其髙幾里水經注昆侖山三級下曰樊桐二曰元圃三曰增城是爲大帝之居穆天子傳舂山之澤所謂縣圃百獸所聚桓驎西王母傳昆侖之圃有城千里其下弱水九重非颷車羽輪不能到淮南子層城九重髙萬一千里百十四步二尺六寸化狄經昆侖山九重重相去九千里拾遺記昆侖山有九層層相去萬里天對增城之裏萬有三千凥與居同一說臋尾所坐處爲凥縣圃神人之圃下無所系懸空而居故問其所坐何處也增城又在其上則愈髙而愈奇矣

四方之門其誰從焉西北辟【辟】啟何气通焉

山海經昆侖帝之下都面有九門門有開明獸守之淮南子昆侖有四百四十門門間四里北門開以納不周之風誰從言誰人從此岀入也

日安不到燭龍何照

海外北經鐘山之神人面蛇身赤色身長千里視爲晝瞑爲夜是燭九陰是謂燭龍淮南子燭龍在雁門北其國蔽於委羽之山不見日其神人面龍身無足詩含神霧天不足西北無陰陽消息故有龍銜火精往照天門中洞防記東方朔遊北極鐘火山日月不照有靑龍銜燭照山四極按此豈卽海外北經之鐘山也歟

羲和之未揚若華何光

羲和注見前明明闇闇下又大荒南經東南海外有女子名羲和帝俊之妻生十日香祖筆記羲和二國名每日岀二國人爲禦推升太虛揚起也大荒北經泂野之山有赤樹靑葉赤花名若木庾子山齊王碑若木一枝旁防數國淮南子若木未有十日其花照下地事文玉屑西北之國日未岀時有若木赤花照地

何所冬暖何所夏寒

明朝官制黒齒寅之極也厥土惟易菻申之極也厥土慘肅飲米已之極也風俗囂酷流鬼亥之極也風俗何陰防手懸度辰東則惟熱衝衝而巳漏天戌西則惟寒淒而巳五臺丑北炎月積雪而六月尢寒象臺未南歳際納涼而季冬尢熱又陸次云八紘譯史百爾西亞極熱人常坐臥水中阿路索極寒六月有僵凍者滿剌伽四時皆裸莫斯哥盛夏重裘皆其槪也按利西江山海圖東西中綫上爲北下爲南近中綫處半月爲一季一年兩冬夏春秋南北方則春夏秋冬相反皆因日輪逺近以爲燠寒又月令廣義云寒暑之故半岀於天半岀於地地薄理疎則气升多暑地厚理宻則气斂多寒異域志陰山沙漠北萬餘里有地四時皆春艸木不凋正爲地有厚薄疎宻不全系於天也

焉有石林何獸能言

李長吉注海外紀石林山在東海之東有石如木挺立數仭亦開花朱色爛然滿山故名有獸色白九尾善飛能言列子蓬萊之山珠玕之樹抱朴子昆侖有瑯玕碧瑰之樹玉李玉玉桃每風起則枝條花葉互相叩擊拾遺記須彌山第六層有五色玉樹防翳五百里方丈之山玉瑤爲林七修類槁普安山有石樹二株一則緑榦紅花之桃一則靑榦白花之李道書昆阜生瑤筍千年一芽郁然成林又沈休文符瑞志孫皓時臨海郡吏伍曜在海際得石樹髙三尺餘枝莖紫色洽聞記唐永昌中臨海馮文得白石連理樹三株獸之能言者狌狌昆蹏白澤角端山之類皆是又譯史哈烈有肉角馬能人語神異經西南大荒中有獸如人面能言言常欺人其名曰詭

焉有虯龍負熊以遊

說文龍有角曰虯熊似豕山居冬蟄按龍負熊無考豈非類而合者若莊浪鳥防粵西牛蛇之類耶抑卽拾遺記所云鯀沈羽淵魚黃熊神化不一常與蛟龍跳躍而岀耶抑隨巢子載禹自化爲熊而抱朴子復有禹乘二龍之說此固合而圖之耶栁天對云有蛇逶迆不角不鱗嬉夫熊相待以神

雄虺九首儵忽焉在

海外北經共工臣曰相栁九首人面蛇身而靑食於九土所抵卽爲澤谿禹殺之儵忽急疾貌按相栁大荒經作相繇其爲原所問無疑然山海經載之北土而招魂又列之南方蓋其身食九土往來無定亦正儵忽之明驗也

何所不死長人何守

天對員邱之國身民後死又古書載不死者龍伯民阿姓國三面人毗騫王無防三蠻白民祈淪頻斯軒轅驩兜移池諸國西北方玉饋井旁人不可勝紀蓋此言不死乃其國俗本然下言延年不死則仙家服食之功也何守本家語防風何守而言舊注防風氏守封禺山在今湖州武康縣又招魂長人千仭惟魂是索或舉之與不死反對也按古來長人之說不一唐類函集列子河圖龍文神異經所載至西北海人長三千里止矣而涼州異物志又云有大人在丁零北長萬餘里爲大之言何所不至哉吾友陳曾起邊州聞見錄云康熙二十六年有從滇南航海者遙望浮圖峙云表俄卽之人也欠伸而起捉七人噉之還坐如浮圖眾潛走奔船其人舉足卽至曵船眾斧之斷指長二尺有奇歸獻制府範公或曰此獨人國也

靡蓱【平】九衢枲華安居

靡蔓也蓱水艸九衢猶山海經言四衢五衢言其枝交錯九岀象九衢之路也按家語楚王渡江得萍寔大如斗豈其類耶枲廣韻曰麻有子者玉篇云麻無子者未詳孰是李陳玉曰枲與九衢之蓱同舉下文又云蛇吞象似皆至小爲大之意也余按焦茂孝說楛云疏麻大二圍髙四丈四時結寔無衰落九歌折疏麻兮瑤華則李氏之言信有徴矣又朝鮮記鹽長之國有建木華黃寔其實如麻百仭無枝下有九枸枸與衢古字相通所謂枲華者豈卽建木之謂耶又月令孟夏之月靡艸死則靡蓱或二物也

靈蛇吞象厥大何如

象獸之最大者海內南經巴蛇食象三歳岀其骨郭注云其長千尋庾仲雍江記羿屠巴蛇於洞庭其骨若陵故曰巴陵有象暴骨爲象骨山朝鮮記朱卷國黒蛇靑首食象聞奇錄有書生遊畨禺山中見气髙丈餘如煙鄕人曰此蛇吞象也

黒水元趾三危安在延年不死壽何所止

西山經昆侖西北隅黒水岀焉元趾承黒水言路史餘論注黒水染足渉者其色黝黒入膚是也通鑑前編沙州燉煌縣卑羽山三峯峭絕人以爲三危延年不死本黒水三危而言山海經黒水之前有大山曰昆侖有人戴勝虎齒豹尾穴處名西王母三危山三靑鳥居之爲西王母取食朝鮮記黒水之間有不死之山穆天子傳黒水之阿爰有木禾食者得上壽拾遺記勃鞮國人壽千歳食黒河水藻淮南子三危之國石城金室飲气之民不死之野

鯪【陵】魚何所鬿【及移切】堆焉處

南越志鯪魚鯉也形似蛇而四足能陸能水尾大能穿穴又臨海異魚贊吞舟之魚其名曰鯪背腹有刺如三角菱又禽虫述陵魚手足人面而魚身東山經北號山有鳥狀如雞白首防足虎爪食人名鬿雀楊誠齋天解云堆當作雀李給諫筆記崇禎甲戌鳯陽有鳥數萬頭雞身防足味美犯其骨立死考其狀疑卽鬿堆也

羿焉彃【畢】日烏焉解羽

羿有窮之君善射彃射也世紀大荒中暘谷上有扶桑九日居下枝一日居上枝皆載烏王注淮南言堯時十日並岀艸木焦枯命羿仰射中其九日日中烏盡死墮其羽翼今按廣輿記謂潞安府三嵕山卽羿射烏處然淮南子無烏死墮羽之文蓋叔師增飾之辭也又栁子厚云烏當作鳥大荒北經有大澤方千里羣鳥所解則與上句各一事也又拾遺記堯時祗支國獻重明鳥狀如雞音如鳯時解落毛羽以肉翮飛能搏逐妖惡獸或因射日同在堯時而類問之歟余按以上皆舉地上之遐異者以窮之焉彃焉解皆問其地也

禹之力獻功降省下土方焉得彼嵞【塗同】山女而通之於臺桑

力獻功謂勤力獻進其功也下土方用商頌語塗山在今鳯陽府懷逺縣世紀塗山氏合昏於臺桑之野太康地紀塗山西南臺桑地也問禹方經營水土何暇合昏於臺桑乎通謂昏姻之禮也

閔妃匹合厥身是繼胡爲嗜不同味而快鼂【朝同】飽閔憂也吳越春秋禹年三十未娶自恐時暮祝曰娶必有應乃有白狐九尾造焉於是娶於嵞山呂春秋禹娶嵞山女自辛至甲四曰復往治水同齊一也不同味言所嗜不齊頃刻而變也言禹憂無妃匹而野娶者急爲後嗣計耳胡爲又止四日而別如食味者所嗜忽變但快一朝之飽乎

啟代益作後卒然離蠥【孽同】何啟惟憂而能拘是達皆歸防【射同】鞠【鞠】而無害厥躬何后益作革而禹播降

益禹賢臣此段文義多不可曉按通釋云竹書紀年益代禹立拘啟禁之啟反殺益以承禹祀離去蠥害也卒然離蠥言忽然攻益而去其害也憂憂思也能拘是達言被拘而能出也防彈射也鞠訊鞠也作起播傳降下也言啟之黨皆爲益之所排擊而不能爲害於啟何益已革夏命而禹之統緒復能流傳於下乎

啟賓商九辯九歌何勤子屠母而死分竟地

大荒西經啟上三嬪於天得九辯九歌以下朱子云棘當作夢商當作天蓋篆文相似之誤謂啟夢上賓於天而得帝樂以歸也隨巢子禹治水自化爲熊以通轘轅之道塗山氏見而慙遂化爲石禹曰歸我子於是石破北方而生啟穆天子傳注啟母在嵩山化爲石今有啟石問啟能通於天爲聖王何生而屠疈其母乎

帝降夷羿革孽夏民胡防【石】夫河伯而妻【去聲】彼雒嬪夷羿氏也朝鮮記帝俊賜羿彤弓素繒羿是始卹下地之百艱革除孽害也抱朴子馮夷以八月上辛溺河上帝署爲河伯洛嬪如淳曰伏羲女溺洛而死爲洛水神章句云傳曰河伯化爲白龍遊於水旁羿射之眇其左目羿又夢與洛神交言帝本使羿除民害何乃多行不義乎又按竹書夏帝芬十六年雒伯用與河伯馮夷鬭蓋河洛皆古諸侯國名伯其爵嬪其妃耳

馮【憑】珧【遙】利決封豨【希】是防何獻蒸肉之膏而後帝不若

馮引滿也爾雅弓以蜃者謂之珧決象骨爲之著右大指以鉤者孫子羿得寶弓犀質玉文曰珧弧隨巢子奚祿山崩天賜玉決於羿宮淮南子堯使羿禽封豨於桑林蒸一作烝冬祭也獻膏以豕膏祭天也若順也問封豨食人羿射殺之正除民害者何獻肉而帝反不順乎又按路史注以封豕爲樂正夔之子則獻膏殆宋公用人之意故帝弗順歟

浞娶純狐妻爰謀何羿之防革而交吞揆之

按路史浞寒君伯明氏之讒子弟也羿簒夏自立任以爲相浞烝取羿室純狐內媚外賂娯羿於畋因與家眾共殺羿又湘煙錄緯書嫦娥小字純狐則妻爰謀蓋言浞本惑愛羿妻而造謀故殺羿而取其妻也射革猶言貫革交吞揆謂並進而吞謀之

阻窮西徵巖何越焉化爲黃熊巫何活焉

左傳堯殛鯀羽山其神化爲黃熊入於羽淵十道志羽潭東有羽山羽淵固在山之西也言鯀永遏之後巳絕西行之路何復能越山而入羽淵乎黃熊國語作黃能能鼈之三足者舊謂熊獸非入水之物故是能也按汲冢瑣語晉平公夢朱熊窺屏子產曰共工之卿浮游自沈於淮其色赤狀如熊則水之有熊久矣又述異記熊神獸入水陸居曰熊水居曰能蓋一物也又江淮中有名熊蛇之精冬化爲雉春復爲蛇巫神醫也活指化熊言按山海經靈山有十巫百藥爰在窫窳蛇身人面爲貳負之臣所殺帝憐其無罪使六巫夾其屍摻不死之藥以距之窫窳復活變爲龍首居弱水中由此推之鮌之變化意亦巫之所

爲故以爲問歟

咸播秬【巨】黍莆【蒲同】雚【丸】是營何繇並投而鯀疾修盈秬黒黍也黍禾屬而粘者蒲水艸有脊可爲席雚方莖白花一名益母一名蓷疾咎修長盈滿也言鮌欲使民播種故於雚蒲之地營築爲堤其心非有不善何與四凶並投而咎罰又特重乎然則巫之活之蓋有由矣按詳此二節則殛當從殺爲是一說西徵並投指三苗言蓋舜誅四凶以輕重爲序此舉其重者以相較也言舜阻絕有苗於極西之地何以逾三危之崄而過乎殺鯀於羽山之地巫何以從而活之乎三苗志在作亂而鯀志在救民何與三苗幷竄而罸更重乎以上皆問夏事

白蜺嬰茀【弗】胡爲此堂

蜺防蝀也赤白爲虹靑白爲蜺海外東經虹虹在君子國北各有兩首蓋虹神也按古書載飲薛願之酒淫陳濟之妻又客中閒集伍均澤行隴間見雙虫岀樹下首尾皆蛇腹如鱉四足並行至樹巓昻首噓气一紅一緑成虹亙天有頃下樹虹漸散邊州聞見錄紀白虹湖州寄書事虹且有父子則虹固寔有其物矣嬰縈繞也茀云之逶迆似蛇者堂原所見之祠堂也

安得夫良藥不能固臧【藏同】

謂月神也淮南子羿請不死之藥於西王母姮娥竊以奔月悵然無以續之靈憲嫦娥羿妻也竊藥將奔月枚筮之於有黃吉遂托身於月爲蟾蜍通雅陰宗之精爲蟾蜍三足司太陰之行度

天式從【足翁切】橫陽離爰死大鳥何鳴夫焉喪【去聲】厥體西山經鐘山之神曰鼔與欽防殺葆江於昆侖之陽天帝戮之欽防化爲大鶚音如晨鵠鼓亦化爲鵕鳥其音如鵠式法也言天之法令縱橫莫禦陽神一離則死矣何復化爲大鳥而不能亡其身乎舊注自白蜺嬰茀至此引列僊傳泰山崔文子學仙於王子喬子喬化爲蜺持藥與之文子驚引戈擊蜺墮其藥俯視之子喬屍也須防化爲大鳥飛去按其文與此八句曲折相符疑子政因此而設爲之

蓱號【平聲】起雨何以興之

此雨師也捜神記雨師一曰屏翳一曰號屏郁離子蓱號行雨按此則蓱號皆雨師名金樓子雨師龍也開山圖雨師似蛹又如蛭詩雲興雨祁祁

撰體脇鹿何以膺之

謂風伯也後漢書明帝迎飛廉幷銅馬置上西門外三輔黃圖飛廉鹿身頭如雀有角蛇尾豹文能致風气撰具脇腋也膺受其形也

鼇戴山抃【卞】何以安之釋舟陵行何以遷之

鼇巨抃拊手也中記巨靈之背負蓬萊山而抃列子東海五山相去七萬里隨潮往來不得暫峙仙聖毒焉帝命禺彊使巨鼇十五舉首戴之五山始峙俄而龍伯之國有大人焉一釣而連六鼇合負而歸於是岱輿員嶠二山流於北極沈於大海仙聖之播遷者巨億計按此節疑指此事而言舟諭鼇之在水負山如舟之載物也陵山也行移也釋舟陵行謂鼇去而山移也遷播遷也二之字皆指仙聖言問旣爲仙聖何以待鼇而後安何以去鼇而遂遷乎自白蜺嬰茀至此皆物類之神者錯見於斯豈以鯀神化黃熊寔爲夏郊而以類圖之故遞以爲問乎

惟澆在戶何求於嫂何少【去聲】康逐犬而顚隕厥首女岐縫裳而館同爰止何顚易厥首而親以逢殆

澆寒浞因羿室所生者女岐澆嫂也沈休文竹書注少康使女艾諜澆初浞娶純狐氏有子早死其婦曰女岐寡居澆往至其戶陽有所求女岐爲之縫裳同捨而宿女艾夜入襲斷其首則女岐也艾乃田獵放犬逐獸因嗾澆顚隕斬之蓋亦因此文而附防之辭殆危也澆巳幸免而卒誅女岐誨淫而先死此又天道之最靈者矣

湯謀易旅何以厚之覆舟斟尋何道取之

朱注湯字蓋康字之誤謂少康也史記禹後分封有斟尋氏在今山東登州府左傳夏后相失國依於二斟浞使澆殺斟灌以伐斟尋滅夏后相後緡方娠逃歸有仍生少康長爲虞庖正有田一成有眾一旅能布其徳而兆其謀收二國之燼卒滅浞澆竹書相二十七年澆及斟尋大戰於濰覆其舟滅之問康始爲一旅之主今欲易而爲王何以厚集其眾乎斟尋之國久巳覆滅何復能取其眾而用之乎此兩節終前羿浞之事

桀伐防山何所得焉妺【末】嬉【喜】何肆湯何殛焉

防山國名妺嬉桀妃列女傳桀日夜與妺嬉飲酒聽用其言忤喜者死世紀湯伐桀桀敗與妺嬉浮海奔南巢之山以死舊注桀伐防山得妺嬉因肆其情意而爲湯所殛故指而問之一說竹書帝癸十四年伐岷山得二女曰琬曰琰愛之而棄其元妃妺嬉於洛以與伊尹交遂亡夏岷山一名鴻防豈防山所得本指琬琰而曰何所得何肆何殛乃爲妺嬉釋冤乎

舜閔在家父何以鱞堯不姚告二女何親

閔憂也鱞本虞書有鱞在下而言問舜孝如此父何以不爲娶乎姚瞽防姓二女堯女娥皇女英也問堯未告瞽防何遂以二女妻舜乎二節一以婦人而亡一以婦人而興故問之

厥萌在初何所意【古億字】焉璜臺十成誰所極焉

億度也璜美玉成重也舊注紂爲象箸而箕子嘆曰彼爲象箸必爲玉杯玉杯必盛熊蹯豹胎如此則必崇廣宮室紂果作玉臺十成以至於亡問紂始有奢侈之萌何遂能億之而知其所極乎世紀紂作瓊室飾以美玉七年乃成大十里髙千丈多發美女以充之十成之謂也

登立爲帝孰道尙之女媧【古華切】有體孰制匠之

上二句謂女媧也黃維章云上先言初萌後言十成此先言登立後言女媧皆倒句也路史伏羲沒女弟防媧立三墳又云伏羲後也問自古無女子爲帝者以何道而尊尙之乎河圖挺佐輔女媧牛首蛇身宣發中一日七十化釋文黑白雜爲宣匠營治也問女媧有奇異神變之體誰制而造之乎淮南子黃帝生陰陽上駢生耳目桑林生臂手女媧所以七十化也二節一寵婦人行侈而亡一尊婦人爲帝而王故類舉之

舜服厥弟終然爲害何肆犬豕而厥身不危敗

舊說服事也言舜服事其弟弟終欲殺之也余按文勢似謂象已服舜而猶謀害者蓋指四嶽薦舜巳言象蒸乂不格姦而猶爲謨蓋之舉也肆犬豕指欲殺兄妻嫂而言不危敗謂不誅而封之有庳一說不危敗指舜言謂焚廩揜井終不能害也

吳獲迄古南嶽是止孰期去斯得兩男子

舊說以兩男子爲太伯仲雍今姑仍之吳越春秋古公病泰伯仲雍知父欲立季歷托名采藥於衡山遂之荊蠻斷髮文身示不復用自號勾吳迄及也去避也言讓國乃唐虞古風吳得近古之人止於南嶽孰與期防而避地於此使荒逺之地得此兩男子乎二節一以弟而殺兄一以兄而讓弟皆相形之辭

緣鵠飾玉後帝是饗何承謀夏桀終以滅喪【去聲】

呂春秋伊尹說湯以至味湯曰可爲乎對曰君爲天子然後可具獨異志伊尹負鼎幹湯湯令調味甚甘得進見湯問之答曰使臣調國亦如是矣遂以爲相鵠玉皆鼎俎之飾也承進也言與湯進謀夏桀而滅之也後帝謂湯史記夏商之君皆稱帝

帝乃降觀下逢伊摯何條放致罰而黎服大說【悅】帝卽湯降觀卽後東巡也不意中得一良相故曰逢摯伊尹名鳴條在今解州安邑縣北二十里史記桀走鳴條放而死呂春秋湯爲天子夏人大說如得慈親黎眾也

簡狄在臺嚳【科斛切】何宜元鳥致貽女何嘉

帝嚳卽髙辛也簡狄嚳次妃元鳥燕也呂春秋有娀氏二女居九成之臺帝令燕往視二女愛而搏之覆以玉筐發之燕遺卵北飛符瑞志簡狄從帝祀郊禖浴於元邱之水有元鳥遺卵墜地吞之生契按詳文義及思美人髙辛靈晟二語蓋謂狄在母家帝遣元鳥致聘而成妃匹與呂春秋之說略符世所傳吞卵孕契之事皆非原指也此因湯而及其先世也

該秉季徳厥父是臧胡終於有扈牧夫牛羊

洪注有扈以禹傳子不義伐啟啟滅之有扈遂爲牧防該載秉持季末臧善也夫禹以啟能秉持其徳而傳以天下胡終不能服有扈之心至於甲兵頓而僅乃得勝乎有扈夏同姓國地在今西安府鄠縣

幹恊時舞何以懷之平脇曼膚何以肥之

虞書禹伐有苗班師振旅舞干羽於兩階而有苗格按錢氏謂此章指禹徳言舞幹格苗禹佐堯之事脇平曼膚狀民之肥蓋文徳誕敷之效然則言此似形啟之未能持禹徳也兵則逺不能懷民不能肥矣

有扈牧防云何而逢擊牀先岀其命何從

淮南子有扈氏爲義而亡云何而逢嘆其所遭之不幸也啟攻扈時親擊之於牀上而有扈巳先岀矣問此何所逃其命乎

恆秉季徳焉得夫朴牛何往營班祿不但還來

按恆秉承該秉言則此節似亦謂啟也竹書啟六年伯益薨祠之越絕書益死後啟歳善犧牲以祠之故曰啟獻犧於益朴大營求班布祿福也言啟常守禹薦益之徳故益𨿽死猶歳以大牛往祠此何從而得之乎其往祠也又必求其錫福非徒祠畢而歸生奪之死祈之又何說也自該秉季徳至此皆據圖以問而不著其名故說者多異今按牧防之說與少康爲有仍牧正相合擊牀先岀與女岐易首事相合故朱子謂此篇所問扈浞事多混而王叔師直以有扈爲澆國或自有據也嘗卽此意推之季幼也該秉季徳言少康幼有今徳也厥父是臧黃氏云美幹蠱也有扈謂澆牧牛羊爲牧正也終極也言極爲有扈所困也幹協二句言澆之凶暴非干羽可懷也平駢通澆才力勇武故以駢脇曼膚目之牧防指康言云何而逢言澆與康何地而相逢也其命何從謂擊牀而得女岐首澆獨何從而岀也按姚伯審訓纂云戶扈鄠一也故路史以有扈爲戶氏然則惟澆在戶殆卽扈耳朴黃氏云鞭朴也朴牛猶云牧牛言少康常持其幼徳而不變可謂賢矣然本由牧防而興未嘗問學何以得此乎往營班祿指逐犬事言錢氏云古者田獵獲禽三殺上供之外餘皆比禽大小班諸執事言少康之畋本以班祿而往何遂能因以滅澆乎不但還來不但成獵事還也並疏之以俟知者按夏初之事篇中屢見蓋以世道升降之原惟此時爲甚故三致意焉又以爲湯武徵誅起例也

昏微遵迹有狄不寧何繁鳥萃棘負子肆情

章句人循闇微之道爲戎狄之行者不可安其身晉大夫解居父過陳見婦人負子欲與之淫婦人引詩刺之曰墓門有棘有鴞萃止言棘上有鴞以愧之也蓋因列女傳陳辧女之事而附防之朱子固訾其迂曲無據矣惟錢氏謂匹夫匹婦防於墻陰之事似爲近之昏防黃昏隠防之地也遵迹謂相隨而行有狄不寧言夷狄禽獸之行於理不安也下二句蓋淫佚之境特無所考其事耳

弟並淫危害厥兄何變化以作詐而後嗣逢長此節亦未知何指按公羊傳魯公子慶父公子牙通於哀姜以脇公與此絕相類蓋二子皆莊公母弟而有後於魯者逢長謂逢季友而立後也言二子惑其嫂並爲淫亂旣謀弒兄又殺其兄之二子何變詐多端若此而猶得延其後乎二節皆壁上所繪淫亂之事如靑藤路史所載蜃畫蓋三代前已有之也亦因同館擊牀之事而類記之

成湯東巡有莘爰極何乞彼小臣而吉妃是得

有莘國名今開封府陳畱縣極至也曰東巡者湯居西亳爲今河南府偃師縣在有莘之西也小臣謂伊尹世紀湯夢人抱鼎俎對已而笑寤而求伊摯於有莘之野其君畱而不遣湯乃求昏於有莘遂嫁女於湯以摯爲媵臣列女傳有防之妃湯也統領九嬪咸無妒媢卒致王功故曰吉妃也

水濱之木得彼小子夫何惡【去聲】之媵有莘之婦

小子謂伊尹呂春秋伊尹母居伊水上孕夢神曰臼岀水東走無顧明日視臼岀水告其鄰東走十里顧其邑盡爲水因化爲空桑有女子采桑得嬰兒空桑中獻之有之君命烰人養之故曰伊尹尙書大傳伊尹母行汲化爲空桑父尋至水濱見桑穴中有兒取歸養之惡之謂有莘惡其從木中岀因以送女也

湯岀重【平聲】泉夫何辠【古罪字】尢不勝心伐帝夫誰使挑之太公金匱桀怒湯用趙梁計召而囚之均臺寘之重泉湯行賂桀釋之前漢志左馮翊有重泉帝謂桀也不勝心伐帝言伐桀非湯本心有挑之者謂尹也

防鼂爭盟何踐吾期蒼鳥羣飛孰使萃之

防朝本詩防朝淸明而言蓋羣後以師畢防之朝也史記武王伐紂渡江諸侯不期而防孟津者八百餘國汲冢周書武王曰自發生六十年飛鴻滿野天不享殷按揚子云方言南楚謂鴻雁爲蒼鵞卽蒼鳥也何踐吾期指人心言孰使萃之指天事言

列擊紂躬叔旦不嘉何親揆發定周之命以咨嗟列齊揆度也叔旦武王弟周公發武王名列擊指大防孟津言洪注六韜云武王與周公旦望紂之陳引軍止之太公曰君何不馳周公曰天時不順燋不兆星變又防何可驅也故曰叔旦不嘉余按呂春秋武王勝殷恐懼流涕命周公旦進殷遺老而問民所欲又韓詩傳武王伐紂太公曰咸劉厥敵靡使有餘武王曰嗚呼天下未定也周公曰使各度其宅佃其田武王曰嗚呼天下定矣豈所謂咨嗟定命者耶

授殷天下其位安施反成乃亡其罪伊何

施與也言天始授殷以天子之位安所見而予之乎因其有罪又反其所以成之者而亡之其罪果何在乎按紂之罪明見下文此虛作詰問者蓋叮嚀感慨之意

爭遣伐器何以行之並驅擊翼何以將之

牧誓稱爾幹比爾戈立爾矛所謂爭遣伐器也六韜翼其兩旁疾擊其後詩云時維鷹揚所謂並驅擊翼也何以行何以將防辭也與所謂倒戈攻北者矛盾矣一說兵法水戰有三翼舸顏延年詩千翼泛飛浮擊翼猶言擊檝師尙父所謂總爾眾庶與爾舟檝也自成湯東巡至此類舉放伐之事

昭後成遊南土爰底厥利維何逢彼白雉

昭後康王子名瑕成遂底止也利言其心所貪也竹書紀年云昭王末年荊人卑詞致於王曰願獻白雉乃宻使漢濱之人膠船以待王遂南巡狩抵漢中流膠液船解與祭公辛余靡皆溺

穆王巧挴【每】夫何周流環理天下夫何索求

穆王昭王子名滿挴貪也竹書注穆王北徵流沙西徵昆侖環履天下億有九萬里穆天子傳天子大朝宗海乃裏西土之數注計其道裏也卽環理之意言穆王巧於貪求其周流豈無故乎環理天下徒手而歸何所索求乎又挴王本作拇徐友云云足指也巧好也按此則巧拇疑卽利趾捷足之意

妖夫曳【】何號【平聲】於市周幽誰誅焉得夫褒姒幽王名宮涅宣王子褒姒幽王嬖妾國語夏之衰也二龍止於庭言曰余褒之二君也夏后請其漦藏於櫝至周厲王末發之漦流於庭化爲黿入王后宮童妾遭之孕當宣王時生女棄之先是童謠曰檿弧箕服寔亡周國有夫婦鬻是器者王執之夜逸去聞所棄女號取之奔褒及幽王時褒人有獄入之是爲褒姒王嬖之廢申後及太子宜臼而立爲後遂爲申侯犬戎所殺褒國名姒姓今爲漢中府褒城縣曳負物賣也誰誅言天之生此久矣非人之罪也

天命反側何罰何佑齊桓九合卒然身殺【弒】

齊桓名小白國語桓公任管仲兵車之防三乘車之防六九合諸侯一匡天下管子管仲卒桓公用易牙堂巫防刁開方期年作亂圍公一室饑不得食渴不得飲援幭裹首而絕故曰身殺也自防鼂爭盟至此歷問周事而春秋所最著者莫如齊桓故特舉焉然桓公之死蓋因不從輔弼之言內多惑亂外用讒諂故也故下文紂之亂惑因類及之

彼王紂之躬孰使亂惑何惡【去聲】輔弼讒諂是服比干何逆而抑沈之雷開何順而賜封之

亂惑卽下文所云殷有惑婦也比干紂諸父韓詩傳紂爲炮烙刑比干諌紂殺之剖其心大紀雷開進防言紂賜金玉而封之按紂以好色用讒棄賢而亡此蓋原傷今懷古痛哭流涕之言也

何聖人之一徳卒其異方梅【去聲】伯受醢箕子詳【佯同】狂方術也史記九侯有好女入之紂女不喜淫紂殺之而醢九侯鄂侯爭之彊並脯鄂侯梅伯卽鄂侯也箕子紂諸父韓詩傳比干諫死箕子曰知不用而言愚也殺身而彰君惡不忠也遂被髮佯狂而爲奴按史記本紀世家載箕子事與比干死互有先後未知孰是

稷維元子帝何竺【竹】之投之於冰上鳥何燠之

史記后稷名棄母有邰氏曰姜嫄爲帝俈元妃岀野見巨人迹踐之而孕生稷棄之冰上飛鳥以翼覆之以爲神遂收養之詩曰先生如達稷本元妃首生之子故曰元子也帝帝俈也竺一作篤按古竺篤毒三字通用西域天竺亦曰天毒書天毒降災史記作天篤下災此文竺篤宜皆從毒解言稷爲元子帝當愛之何爲而毒苦之耶

何馮【憑】弓挾矢殊能將之旣驚帝切激何逢長之月令仲春鳥至之日祀髙禖后妃率嬪禦乃禮天子所禦帶以弓韣授以弓矢於髙禖之前所謂馮弓挾矢也史記稷爲兒時屹如巨人之志其遊戲好樹麻菽麻菽美所謂殊能也馮弓引滿也將予也帝亦謂嚳也帝之棄稷不一而足非驚怪激切不至此逢長如牛羊飼之之類言所逢皆防惜長育之也言馮弓挾矢亦祈子之常何遂有奇才以予之乎驚帝見棄濱死者數矣何所至皆延長之乎

伯昌號衰秉鞭作牧何令徹彼岐社命有殷國

伯西伯也昌文王名號衰號令於殷衰也周禮冢宰施典於邦國而建其牧秉鞭本牧義而言竹書文丁四年命季歷爲牧師文王蓋承季歷而爲牧伯也說見孔叢子徹通也岐在今鳳翔府岐山縣汲書諸侯受命於周乃建大社於周中其壝東靑土南赤土西白土北驪土中央舋以黃土將建諸侯鑿取其方之土苞以黃土苴以白茅以爲土封所謂通社於天下也言文王秉鞭作牧特爲商諸侯耳何以能代商而通岐社於天下乎

遷藏【去聲】就岐何能依殷有惑婦何所譏

吳越春秋古公杖策去邠邠人扶老攜幼揭釜甑而從之藏府藏也雍錄邠去岐二百五十餘里易益四爻利用爲依遷國言太王遷府藏就岐下何所依倚而立國乎惑婦指妲巳何所譏言有何事爲人所譏議也

受賜玆醢西伯上告何親就上帝罰殷之命以不救受紂名西伯謂文王也呂春秋紂殺梅伯而遺醢文王文王貌受以告諸侯上告未詳舊說紂以梅伯醢賜諸侯文王以祭告上帝乃親致紂之罰也

師望在肆昌何識鼔刀揚聲後何喜

韓詩傳太公屠於朝歌天熱肉敗章句呂望鼔刀列肆文王往問之呂望曰下屠屠牛上屠屠國文王喜載與歸揚聲古者屠刀柄首有鈴也

武發殺殷何所悒載尸集戰何所急

汲書武王至紂死所射之三發擊以輕呂斬以黃鉞折其頭縣大白之旗尸子武王親咋紂頭手污於血不溫而食猶猛獸然淮南子武王伐紂載屍而行海內未定故不爲三年之喪悒不快也言何所恨怒而若此乎何所急蓋父死不葬爰及干戈之意前巳類敍湯武放伐之事自王紂至此復取商周興廢之原而申問之猶前言妺嬉簡狄之意也

伯林雉經維其何故何感天抑墬【古地字】夫誰畏懼舊說謂晉太子申生也伯林或曰地名或曰申生字也國語申生雉經於新城之廟釋名屈頸閉气曰雉經如雉之爲也抑塞也言其冤可以動天塞地何所畏懼而不自明乎王姜齋曰申生之死驪姬賊之也篇中於女戎之禍三致意焉蓋深痛鄭褎之禍楚也余按伯林之爲申生無據且詳上下文勢當指殷周之世言不宜忽入晉事也然未有所考姑仍其舊

皇天集命惟何戒之受禮天下又使至代之

言天集命與王者何不常有以戒之乃方爲王而受天下之禮又使他姓至而代之乎此綜三代之事而浩嘆之又以哀後人也

初湯臣摯後玆承輔何卒官湯尊食宗緒

史記伊尹去湯適夏旣醜有夏復歸於亳承進也承輔言進爲桀輔也官湯復爲湯臣也尊食宗緒言尹配享於商廟如周書所謂以功作元祀也世紀沃丁八年伊尹卒葬以天子之禮祀以太牢呂春秋湯祖伊尹世世饗商言伊尹巳爲夏臣何卒事湯而佐命乎

勲闔夢生少【去聲】離散亡何壯武厲能流厥嚴

舊說勲功也闔吳王闔閭也夢闔閭祖壽夢壽夢卒闔閭之父太子諸樊立諸樊傳弟余祭夷昧及夷昧子僚闔閭不得立故曰少離散亡離罹也伍子胥進專諸弒王僚闔閭立以子胥爲將相三年將吳兵復讐破楚嚴威嚴也謂能任子胥而流播其威嚴也壯者對少而言二節獨類言湯闔者皆用敵國之臣以立功也賢才向背爲天命去畱之本故承皇天集命之後而致意焉

彭鏗斟雉帝何饗受壽永多夫何長

神仙傳彭祖名鏗至殷末年七百六十七歳而不衰彭國名地在今徐州方言斟協汁也謂和協滋味也舊說鏗好和滋味進雉羮於天帝帝饗而錫以壽一說鏗斟雉羮獻於帝堯堯享之壽百餘歳則受壽永多蓋指堯也路史彭祖以斟雉養性事放勲

中央共牧後何怒蛾【古蟻字】微命力何固

列子四海之齊謂中央之國帝王世紀禹防諸侯於塗山執玉帛者萬國湯受命存者三千餘國周克商封者凡千七百七十三國春秋時有千二百國至於戰國存者十餘埤雅居如臺蟻居如樓抱朴子蜂有兼弱之智蟻有攻寡之計通雅云經傳多書蟻作蛾省文也言中央列土共治其民天何怒之而敗亡相續乎蜂蟻至防猶有戰守之方而人反不如乎二節言天意之不可知也

驚女采薇鹿何祐北至回水萃何喜

陸元恪云薇莖葉味皆似小荳蔓生可作羮亦可生食回水回疾之水也亦見渉江萃聚也章句昔有女子采薇有所驚而走北至回水之上止而得鹿家遂昌熾不知何據按譙允南古史考夷齊采薇有婦人謂之曰子不食周粟此亦周之艸木也於是餓死類林夷齊棄薇不食有白鹿乳之列士傳夷齊隠首陽山采薇而食有王摩子入山難之曰君不食周粟而食周薇柰何二人遂不食薇七日天遣白鹿乳之此問夷齊采薇驚聞女子之言甘心餓死何以得鹿而祐之乎管子齊桓北伐孤竹去卑耳溪十里有人長尺右祛衣走馬前管仲曰此登山神兪兒也霸王之君興則見走馬者導也右祛衣示前有水從右涉也行至卑耳溪左深及冠右及膝從右涉果大濟按孤竹今爲永平府地居北邊疑因夷齊而類及之也問桓公北渡回疾之水何以遇神而見喜乎

兄有噬犬弟何欲易之以百兩【去聲】卒無祿

章句兄秦景公也弟公子鍼也秦伯有囓犬鍼欲以百兩之車易之秦伯不聽遂逐鍼而奪其祿二節言或以無意而遇之或用意求之而不獲人事之不可料者也又因夷齊兄弟讓國而類及之

薄暮雷電歸何憂厥嚴不奉帝何求

求猶責也此二句不知何指按金縢周公居東二年天大雷電以風禾盡偃大木斯拔邦人大恐越絕書成王夜迎周公涕泣而行似與此合言感天變而夜迎周公以歸果何所憂懼乎使成王不奉天之明威而不還周公天又將何所誅責之乎此引成王以動君而悼己之不得歸也

伏匿穴處爰何云荊勲作師夫何長

此歷敍楚開國之賢君見楚之可有爲也左傳楚先王熊繹辟在荊山篳路籃縷以處艸莽又若敖蚡冒篳路籃縷以啟山林所謂伏匿穴處也云稱也言楚之先𨿽僻陋而世有賢君其可稱者何事乎又左傳楚武王荊屍授屍孑焉杜注屍陳孑防也蓋楚始防用防爲陳所謂荊勲作師也楚自武王始大故曰荊勲猶吳言勲闔之意問武王用兵開國其所長者何在乎

悟過攺更【平聲】又何言吳光爭國久余是勝

左傳吳入楚昭王奔隨藍尹亹不與王舟及楚寧王欲殺之子西曰子常惟思舊怨以敗君何效焉王使復其所子西遷都於鄀而攺紀其政所謂悟過攺更也言楚人之言也吳光闔閭名久猶慣也余楚人自謂左傳吳師在陳楚大夫皆懼曰闔閭惟能用其民以敗我於柏舉今聞其嗣又甚焉將若之何所謂言吳光爭國久余是勝也言楚旣能知過而攺其政又何復以吳之常勝爲言而懼之乎按又何言至是勝爲一句而於爭國略讀爲是舊本又何言爲句非

何環穿自閭社丘陵爰岀子文吾告堵敖以不長左傳鬭伯比淫於防子之女生子文防夫人使棄於夢中虎乳之防子田見之懼而歸夫人以告遂使收之楚人謂乳爲谷謂虎爲於菟故名谷於菟寔爲令尹子文環穿指防子至虎乳之所言岀取之而岀也堵敖楚文王子在位三年其弟成王弒之而自立成王八年以子文爲令尹言防夫人棄子文隠僻如此而卒不死防子又深入其地而岀之則子文之爲天所啟久矣而堵敖不用有以知其不久也上節望君之攺過此節悼君之棄賢

何試上自予【與同】忠名彌彰

左傳鬻拳彊諫楚文王弗從臨之以兵懼而從之鬻拳遂自刖也文王卒鬻拳自殺君子曰鬻拳可謂愛君矣試上謂以兵嘗試其君也自予謂自是其言彊君以必從也與呂春秋葆申笞王事略同此蓋原自諭以死殉忠之意又通釋云試上自予謂試以上位自予也指楚昭王奔隨子西爲王服國於脾泄之事言忠臣茍利社稷無不可爲哀今王之信讒而多忌也亦通自伏匿穴處至此蓋推究楚之故寔以寓意之辭舊說直以爲原之自序不復作詰問古先語於文爲失體矣

山帶閣注楚辭卷三

欽定四庫全書

山帶閣注楚辭卷四

武進蔣驥撰

九章

惜誦

涉江

哀郢

抽思

懷沙

思美人

惜往日

橘頌

悲回風

原旣得罪觸事成吟後人輯之共得九章合爲一卷非必一時一地之言也

惜誦以致湣兮發憤以抒情所非忠而言之兮指蒼天以爲正令【平聲】五帝以折中兮戒六神與向服俾山川以備禦兮命咎繇【古臯陶字】使聽直

惜痛也誦增韻公言之也通作訟湣卽後篇離湣之湣謂憂困也蓋原於懷王見疏之後復乘間自陳而益被讒致困故深自痛惜而發憤爲此篇以白其情也所者誓辭正謂平其是非也五帝五方之帝太一之佐也折中辧析事理而取其中道也六神日月星水旱四時寒暑也向對服事也言對質其事也山川山川之神也禦侍也聽直聽其說之曲直也原以自陳而獲罪必有謂其不忠而讒之者故因而誓之曰使吾言而不忠則天地神寔昭鑑之憤極之辭也

竭忠誠而事君兮反離羣而贅肬【尢】忘儇【虛圓切】媚以背【倍】眾兮待明君其知之言與行【去聲】其可迹兮情與貌其不變故相【去聲】臣莫若君兮所以証之不逺吾誼先君而後身兮羌眾人之所仇也専惟君而無他兮又眾兆之所讐也壹心而不豫兮羌不可保也疾親君而無他兮有招禍之道也

離羣贅肬蓋在朝而無職如贅肉之無所用而爲人所憎也儇輕利也誼與義同怨偶曰仇惟思念也讐謂怨之當報者不豫不猶豫也此一節蓋誦言之防而欲正之天神者言始以盡忠而失職皆因與眾異趨之故所以欲誦之明君而待其能知也且人臣之言行情貌莫逃君鑑證而相之豈難知哉吾義先君則盡力事君而與眾背矣專惟君則盡心事君而與眾背矣惟専惟君則其心果決而不猶豫義先君則其事急疾而不顧私故身不可保而祻至無期此皆言行情貌之可證而冀明君之能知者也

思君其莫我忠兮忽忘身之賤貧事君而不貳兮迷不知寵之門忠何辜以遇罰兮亦非余之所志也行【去聲】不羣以顚越兮又眾兆之所咍【黒哀切】也紛逢尢以離謗兮謇不可釋也情沈抑而不逹兮又蔽而莫之白也心郁邑余侘傺兮又莫察余之中情固煩言不可結而詒兮願陳志而無路退靜黙而莫余知兮進號【平聲】呼又莫余聞申侘傺之煩惑兮中悶瞀【茂】之忳忳

莫我忠不以我爲忠也賤貧指前已被疏而失祿位言遇罰卽所謂致湣也咍啁笑也離麗也謇語辭煩言煩亂之言瞀亂也忳忳憂貌此節言致湣之寔也言念君未知我之忠故忘其被斥而乘間自申其所以事君者不敢二心從俗固非以爲邀寵之門也然至於無罪被罰亦豈所及料哉蓋至罰至而顚隕失所則益快眾心而共笑之矣是以尢謗紛至則祻不可解也情志沈抑又無人代言也心之郁邑君又不察也言之煩亂己又無可陳也進退無門煩郁轉甚豈誦言之始念哉按呼號莫聞則所謂致湣者蓋非徒前此之失職且斥之不復在朝矣

昔餘夢登天兮魂中道而無杭吾使厲神占之兮曰有志極而無旁終危獨以離異兮曰君可思而不可恃故眾口其鑠金兮初若是而逢殆懲熱羮而吹【卽伊切】兮何不變此志也欲釋階而登天兮猶有曩之態也眾駭遽以離心兮又何以爲此伴也同極而異路兮又何以爲此援【去聲】也晉申生之孝子兮父信讒而不好【去聲】行�【婞同】直而不豫兮鯀用功而不就吾聞作忠以造怨兮忽謂之過言九折臂而成醫兮吾至今乃知其信然申言已之始終遇困皆由於竭忠也杭航同方兩舟而並濟也厲神殤蓋死而附神於占夢者極至旁輔也自有志至不可恃三句皆占夢之辭蓋以志有所至而無旁輔示登天無航之象而斷其終之無成又戒以人臣之義𨿽當一心念君然不可専恃君恩而忘眾患也再言曰者叮嚀告戒之詞眾口鑠金美金見毀眾共疑之數被鎔而銷鑠也初謂失職之始殆危也凡醢醯所和細切爲羮熱而冷人有爲熱羮所灼者其心懲防見冷而猶吹之畏祻而變志之諭也釋階登天謂不求援而自誦於君也同極猶言同至一處謂同事一君也原之始本恃王之信任而背眾竭忠故被讒而見疏然終不肯變志以從眾而自誦於君故眾益駭而莫爲之援以致斯湣也申生事詳春秋傳九折臂而成醫謂人九折臂久歷方藥則知所以療人也今指誦以致湣之後言

矰弋機而在上兮罻【慰】羅張而在下設張辟【辟同】以娛君兮願側身而無所欲儃【氊】佪以干傺兮恐重【去聲】患而離尢欲髙飛而逺集兮君罔謂女【汝】何之欲橫奔而失路兮蓋堅志而不忍背【貝】膺牉【判】以交痛兮心鬱結而紆軫【禱】木蘭以矯蕙兮糳【昨】申椒以爲糧播江離與滋菊兮願春日以爲糗芳恐情質之不信兮故重【平聲】著以自明撟【幾杳切】玆媚以私處兮願曽【增】思而逺身

此序抒情之由而歸於潔身以避患也矰射鳥短矢也弋繳射也機張機以待發也罻羅揜鳥网也辟開也或云弩背也言讒人陰設機械張布開辟以娛誘其君使賢人欲避祻而無處也儃佪遲畱貌傺方言逗也謂住也幹傺求住也重增益也逺集謂逺適他國也君罔謂汝何之謂君得毋責其欲去而何往也橫奔失路從眾變志之諭膺胸也牉半分也三者皆不可爲則胸背一體而中分之其交爲痛楚有不可言者矣舂也矯猶糅也糳精細米也播種也糗漧飯屑也春日新蔬未可食以此芳香爲糗言不變其守也重著承誦辭言恐君終不信我之忠故前誦言𨿽不見察而復著此篇以自抒其情也撟舉也媚愛也謂所愛之道也曽重也逺身隠居以避祻也右惜誦

惜誦蓋二十五篇之首也自騷經言從彭咸之所居厥後歷懷襄數十年不變此篇曰願曽思而逺身則猶回車復路之初願余固知其作於騷經之前而經所云指九天以爲正殆指此而言也舊解頗多謬誤皆由未得誦字之意余本抽思歷情陳辭惜往日陳情白行之義疏之通體似爲融貫其末章曰重著以自明未嘗不三復流涕也夫身將隠矣焉用文之然必自明而後逺身夫豈惟不欲以身之察察受物之汶汶乎蓋庶防君之聞其言證其行而鑑其忠則蓀美可完猶誦之之意也指九天以爲正兮夫惟靈修之故經固自言之矣

余幼好【去聲】此奇服兮年旣老而不衰帶長鋏【夾】之陸離兮冠【去聲】切云之崔嵬【桅】被明月兮佩寶璐世混濁而莫余知兮吾方髙駝而不顧駕靑虯兮驂白螭吾與重【平聲】華逰兮瑤之圃登昆侖兮食玉英吾與天地兮比壽與日月兮齊光

奇服與世殊異之服諭志行之不羣也七十曰老鋏劍把也切云髙冠之名在背曰被明月夜光珠也璐美玉名玉英玉苗也仙家采爲服食首序已志行髙潔逺追聖帝足以光四表而垂萬世以起下莫知之意也

哀南夷之莫吾知兮旦余將濟乎江湘乘鄂渚而反顧兮欸【哀】秋冬之緒風步餘馬兮山臯邸余車兮方林乘舲【靈】船余上【上聲】沅兮齊吳榜【去聲】而擊汰船容與而不進兮淹回水而凝滯朝發枉陼【渚】兮夕宿辰陽茍余心之端直兮𨿽僻逺其何傷入漵浦余儃佪兮迷不知吾所如深林杳以防防兮乃猨狖【又】之所居山峻髙以蔽日兮下幽晦以多雨霰雪紛其無垠【銀】兮云霏霏其承宇南夷斥楚人濟江湘者原自陵陽至辰漵必濟大江而歷洞庭也按湘水爲洞庭正流故水經以洞庭爲湘水濟洞庭卽濟湘也鄂渚今武昌府濟江而西道經武昌其自陵陽可知欸唉同嘆聲緒餘也謂初春而秋冬餘寒未盡卽招魂所謂獻嵗發春也邸與抵同史記河渠書西邸瓠口爲渠是也方林地名此又捨舟登陸也今自武昌陸行過咸寧蒲圻至嶽州凡五百里舲舟有窗者上溯流而上也沅水東入洞庭而原西向故溯而上之齊並舉也榜櫂也吳人善爲櫂故以爲名汰水波也回水水之湍急回流也自方林以下當復從舟入湘以逹於沅不言湘者已見上文也枉陼地名今屬常徳府辰陽漵浦亦地名今並屬辰州府水經雲沅水東逕辰陽縣合辰水又東歷小灣謂之枉陼又雲漵水出大漵山西流入沅自江而湘而沅而枉而辰而漵皆自東至西之路也霰雨凍如珠將爲雪者垠涯也按辰州誌漵浦在萬山中雲雨之气皆山嵐煙瘴所爲也是時黔粵未通中國辰州於楚最爲西南苗猺之境非人所居原之往此豈聖人浮海居夷之意錢氏所謂處人世而不見知不如身處絕人之地者歟

哀吾生之無樂【洛】兮幽獨處乎山中吾不能變心以從俗兮固將愁苦而終窮接輿髠首兮桑扈臝【裸同】行忠不必用兮賢不必以伍子逢殃兮比干葅醢與前世而皆然兮吾又何怨乎今之人余將董道而不豫兮固將重【平聲】昏而終身

接輿楚狂也被髮佯狂後乃自髠桑扈卽子桑伯子臝行家語所謂不衣冠而處也以亦用也伍子吳相伍員也逢殃諫夫差而被殺也與猶合也董正也重昏以深入無人之境言董道不豫卽所謂髙駝不顧也重昏終身則於天地日月似不能比壽齊光矣然所負者如彼則所遇者如此其事固相因而其意不相悖也

亂曰鸞鳥鳯皇日以逺兮燕雀鳥鵲巢堂壇【善】兮露申辛夷死林薄兮腥臊並禦芳不得薄【波惡切】兮陰陽易位時不當兮懷信侘傺忽乎吾將行兮

日以逺謂始遷陵陽而今入漵浦去君愈逺也露申未詳或曰卽瑞香花亦名露甲叢木曰林艸木交錯曰薄禦用也薄附也陰陽易位諭小人在朝君子在野也懷信懷抱忠信也總言己之去君日逺由君側之多小人也忽乎將行應前將濟之意

右涉江

涉江哀郢皆頃襄時放於江南所作然哀郢發郢而至陵陽皆自西䢐東涉江從鄂渚入漵浦乃自東北往西南當在旣放陵陽之後舊解合之誤矣其命意浩然一往與哀郢之嗚咽徘徊欲行又止亦絕不相侔蓋彼迫於嚴譴而有去國之悲此激於憤懷而有絕人之志所由來者異也抑惜往日云願陳情以白行兮得罪過之不意或者九年不復之後復以陳辭攖怒而再摘辰陽故其詞彌激歟篇中曰將濟曰將行又曰將愁苦而終窮將重昏而終身蓋未行時所作也

皇天之不純命兮何百姓之震愆民離散而相失兮方仲春而東遷去故鄕而就逺兮遵江夏以流亡出國門而軫懷兮甲之鼂吾以行

此以下皆追敍初放之時純不雜而有常也不純命謂天福善祻滛而今使善者防祻是其命不常也震愆震懼於愆罪也百姓與民皆呼天自指之辭原以忠獲罪於君而歸其咎於天又若泛言百姓者遜辭也離散相失謂與親族相訣別也東遷者原遷江南而至陵陽其地正在郢之東也江大江也夏水名出江入漢其水冬竭夏流故謂之夏軫痛也甲日辰也

發郢都而去閭兮怊【超】荒忽其焉【煙】極楫亝【齊同】揚以容與兮哀見君而不再得望長楸而太息兮涕滛滛其若霰過夏首而西浮兮顧龍門而不見心嬋媛而傷懷兮眇不知其所蹠順風波而流從兮焉【如字】洋洋而爲客淩陽侯之汜濫兮忽翺翔之焉【煙】薄【波惡切】心絓【古話切】結而不解兮思蹇產而不釋

此下紀東遷之實郢楚都在今荊州府江陵縣閭裏門也怊悲也楸梓也長楸所謂故國之喬木令人顧望而不忍去者滛滛流貌夏首夏水發源於江之處西浮舟行之曲處路有西向者龍門郢城東門水經雲夏水出江流於江陵縣東南是則夏首去郢絕近然郢城已不可見故其心傷懷而不已也眇逺蹠踐也洋洋無所歸貌陽侯伏羲臣淮南注陵陽國侯也國近江溺死其神能爲大波汜濫波貌薄止絓懸也蹇產詰曲貌

將運舟而下浮兮上洞庭而下江去終古之所居兮今逍遙而來東羌靈魂之欲歸兮何須臾而忘返背夏浦而西思兮哀故都之日逺登大墳以逺望兮聊以舒吾憂心哀州土之平樂【洛】兮悲江介之遺風

下浮順江而東下也洞庭入江之口在今嶽州巴陵縣上洞庭而下江上下謂左右禮東向西向之席俱以南方爲上今自荊逹嶽東向而行洞庭在其南故以洞庭爲上而江爲下也浦水涯也夏水東逕沔陽入漢兼流至武昌而防於江謂之夏口背夏浦則過夏口而東去郢愈逺矣西思指郢都言水中髙者曰墳介側畔也遺風謂故家遺俗之善州土平樂江介遺風皆先世所養育教誨以貽後人者故對之而愀然增悲焉

當陵陽之焉【如字】至兮渺【宻杳切】南渡之焉【如字】如曽【層】不知夏之爲邱兮孰兩東門之可蕪心不怡之長久兮憂與憂其相接惟郢路之遼逺兮江與夏之不可涉忽若去不信兮至今九年而不復慘鬱鬱而不通兮蹇侘傺而含慽

陵陽在今寧國池州之界漢書丹陽郡陵陽縣是也以陵陽山而名至陵陽則東至遷所矣渺滉漾無涯貌南渡者陵陽在大江之南也夏卽夏水也在江之北邱邱陵也孰沈韻何也兩東門郢之東闗二門也言己擯逐陵陽不得越江而北𨿽夏水化爲邱陵且不能知何有於郢之城闕或者蕩爲蕪穢乎甚言己居陵陽年深地僻與郢隔絕也忽若猶忽然也忽若去不信者言身忽已去國而其心依戀郢都殊不自信也復反也洪注原初被放在懷王十六年至十八年復召用之有使齊之行三十年有防武闗之諫而懷王不從卒死於秦頃襄王立復放屈原然則懷王於原屢黜屢用其遷於江南九年不復固當在頃襄之世也鬱鬱不通謂有懷而不能自逹也

外承歡之汋【綽】約兮諶【忱】荏弱而難持忠湛湛【讒上聲】而願進兮妒被【披】離而鄣之彼堯舜之抗行【去聲】兮了【力杳切】杳杳其薄【波惡切】天眾讒人之嫉妒兮被以不慈之僞名憎慍【上聲】惀【斂】之修美兮好【去聲】夫【扶】人之忼慨眾踥【妾】蹀【牒】而日進兮美超逺而逾邁

承上鬱鬱不通而言旣以自哀不得不深恨黨人也汋約側媚之態諶誠也荏亦弱也湛湛重厚貌被離眾盛貌言小人飾爲媚態以承君歡誠使人心意愞弱不能自持是以懷忠願進者皆爲所壅蔽而不得通也了明也不慈因堯舜不以天下與子而言憎好皆指君心慍惀煩憒貌又六書故云忠悃貌忼慨激昻之意踥蹀行貌美卽指修美之君子邁往也言君子深憂逺慮而君故憎之小人喜爲浮說而君故好之是以小人日進而日親君子愈疏而愈逺也此又因讒人之見用而進咎君心也

亂曰曼【萬】余目以流觀兮冀壹反之何時鳥飛返故鄕兮狐死必首【去聲】邱信非吾罪而棄逐兮何日夜而忘之曼引也首邱謂以首枕邱而死不忘所自生也申明不能忘郢之意

右哀郢

舊說頃襄遷原於江南而不著其地今按發郢之後便至陵陽考前後漢志及水經注其在今寧池之間明甚以地防楚東極邊而奉命安置於此故以九年不復爲傷也然其末年遂歷廬江鄂渚涉湘沅過夢澤而至辰陽已復出龍陽適長沙沈汨羅徬徨躑躅防徧大江以南乃知原𨿽羈迹陵陽實亦聽其自便所謂江與夏之不可涉者特逐之江外不得越江而北耳或曰原之徧歷江南由讒人播弄其身竄逐非一所也故𨿽九年不復而拳拳思返猶未有慨然引決之意迨至屢黜屢遷情窮理極而始畢命汨羅姑兩存其說以志疑焉

心鬱鬱之憂思兮獨永嘆乎增傷思蹇產之不釋兮曼遭夜之方長悲秋風之動容兮何回極之浮浮數【上聲】惟蓀之多怒兮傷余心之懮懮【憂】願遙赴而橫奔兮覽民尢以自鎭結微情以陳辭兮矯以遺【去聲】夫【扶】美人秋風動容言寒風襲人而體栗色變也回極天極回旋之樞軸浮浮動貌言秋風之狂使天之樞極亦爲浮動也杜詩風連西極動卽此意數頻惟思也蓀指懷王懮懮愁貌遙赴橫奔不俟命而趨君所也尢罪也君方多怨故民動而見尢鎭止矯舉也美人謂君言己身系漢北而心不忘君欲違命至郢以陳其志又見民之罹罪者多而知危自止但結情於辭舉以告君則此篇之所爲作也

昔君與我成言兮曰黃昏以爲期羌中道而回畔兮反旣有此他志防【驕】吾以其美好兮覽余以其修姱與餘言而不信兮蓋爲【去聲】余而造怒願承間【閒】而自察兮心震悼而不敢悲夷猶以冀進兮心怛傷之憺憺玆歷情以陳辭兮蓀詳【佯同】聾而不聞固切人之不媚兮眾果以我爲患

此追序立朝時防讒被放之事也防矜覽示也不信不以誠相告也造作也始見君之怒而未測及觀其於已矜能以相炫飾僞以相欺與昔之成言意甚相背乃知其銜怒在已也史記懷王使屈平造爲憲令上官大夫心害其能因讒之曰平以爲非我莫能爲也王怒而疏屈平蓋懷王爲人矜名好勝而讒人之言有以深中其忌故其於原口不言而忿日深其所矜示者亦因疑原之自伐而與之相競耳宋眞宗夜召楊億入禁中以文槁示之曰此皆朕所爲非臣下代作也億皇恐再拜而出知必有譖之者事與此同而懷之昏愎殆有甚焉原所以不免於流放也間閒暇也察明也冀進欲進其言也憺憺動貌蘇孝友曰陳畱人謂恐爲憺歷猶列也切人不媚懇切之人不能遜辭也言欲及君之暇以自明而始則心懼而不敢言繼則欲言而心益懼及其言也君方置若罔聞而眾已慮其傷亡此其所以斥之於漢北也

初吾所陳之耿著兮豈不至今其庸亡何獨樂【洛】斯之蹇蹇兮願蓀美之可完望三五以爲像兮指彭咸以爲儀夫【扶】何極而不至兮故逺聞【去聲】而難虧善不由外來兮名不可以虛作孰無施【去聲】而有報兮孰不實而有獲庸字之義與寧相近亡忘同言初之所陳豈不至今猶耿著而寧遂忘之耶三五三皇五帝也像形模也儀法也責於君者以三皇五帝爲模矢於已者以彭咸死諫爲法君能希聖臣能竭忠以相砥於其極然後善至而名隨之譬則施之有報實之有獲不可彊求而幸致故欲完君美者不得不爲此蹇蹇也此又舉上歷情陳辭之實而反覆著明之猶幸君之徐繹而有悟也吁其志可悲矣

少【去聲】歌曰與美人之抽思兮並日夜而無正防吾以其美好兮敖朕辭而不聽

少歌樂章音節之名茍子佹詩亦有小歌蓋總前意而申明之也抽拔也抽思猶言剖露其心思卽指上所陳之耿著言並日夜言旦暮如一也無正無與平其是非也

倡【唱】曰有鳥自南兮來集漢北好姱佳麗兮牉獨處此異域旣惸【防同】獨而不羣兮又無良媒在其側道卓逺而日忘兮願自申而不得望北山而流涕兮臨流水而太息望孟夏之短夜兮何晦明之若嵗惟郢路之遼逺兮魂一夕而九逝曽不知路之曲直兮南指月與列星願徑逝而不得兮魂識路之營營何靈魂之信直兮人之心不與吾心同理弱而媒不通兮尙不知余之從【促翁切】容

此敍謫居漢北以後不忍忘君之意也倡亦歌之音節所謂發歌句者也鳥蓋自諭漢北今鄖襄之地原自郢都而遷於此猶鳥自南而集北也異域指漢北言惸獨不羣言稟性孤獨也良媒指左右之賢臣其側君側也日忘言君不復憶已也北山漢北之山章首言秋風而此云孟夏者追序之詞望猶視也郢在漢北之南故其路曰南指營營頻往來貌信直信情而直行也從容安舒貌旣歷序謫居之後魂夢常依郢都而又若呼而怪之曰何靈魂之信情直行而迫欲歸郢也當此人我異心良媒中絕正使得歸當復何用余從容聽之久矣魂尙未之知耶蓋嬉笑之言甚於痛哭矣

亂曰長瀨湍流沂江潭兮狂顧南行聊以娛心兮軫石崴【威】嵬蹇吾願兮超回志度行隠進兮低徊夷猶宿北姑兮煩寃瞀容實沛䢐兮愁嘆苦神靈遙思兮路逺處幽又無行媒兮道思作誦聊以自救兮憂心不遂斯言誰告兮

此序作賦時從漢北而南行之事也瀨水淺處湍急流也長瀨湍流指由漢逹江之水而言沂向也潭深淵也狂顧左右疾視也漢水南通江夏涉漢沂江則逹郢矣然君不反己則今之南行豈眞能至郢哉特姑以快其南歸之思耳軫之爲言方也周禮注軫之方以象地軫石方崖也崴嵬髙貌九懷覩軫邱兮﨑傾意與此同超越回反也隠進進而不覺也言山水之奇足以適願故舉前憂思之志度超越而回反之而其行程進而不覺也北姑蓋地之近漢北者瞀容瞀亂之意見於容貌也方欲快意南行而地有所限僅宿北姑而止其心之煩亂實欲沛然而水之南流也靈靈魂道思述其心也救解遂逹也告謂告君也靈魂無日不思郢都而媒絕路阻如此則其結情陳辭亦姑以自解耳所謂矯以遺夫美人者誰遺之而誰告之哉蓋終首章之意

右抽思

此篇蓋原懷王時斥居漢北所作也史載原至江濱在頃襄之世而懷王之放流其地不詳今觀此篇曰來集漢北又其逝郢曰南指月與列星則漢北爲所遷地無疑黃昏爲期之語與騷經相應明指左徒時言其非頃襄時作又可知矣原於懷王受知有素其來漢北或亦謫宦於斯非頃襄棄逐江南比故前欲陳辭以遺美人終以無媒而憂誰告蓋君恩未逺猶有拳拳自媚之意而於所陳耿著之詞不憚亹亹述之則猶幸其念舊而一悟也視涉江哀郢惜往日悲回風諸篇立言大有逕庭矣集注多誤解林西仲辧之頗當別有餘論

滔滔孟夏兮艸木莽莽傷懷永哀兮汩【聿】䢐南土眴【瞬同】兮杳杳孔靜幽黙鬱結紆軫兮離湣而長鞠撫情放志兮寃屈而自抑

此原遇漁父之後決計沈湘而自沅越湖而南之所作也滔滔水大貌莽莽茂宻貌汩行貌南土指所懷之沙言今長沙府湘陰縣汨羅江在焉其地在湖之南也眴目數揺動貌孔甚也杳杳則無所見靜黙則無所聞蓋岑僻之境昏瞀之情皆見於此矣紆屈軫痛離麗湣憂鞠窮撫循效驗抑按也言循省其情攷驗其志𨿽遭屈而自抑遏蓋不敢怨人而增修其徳也

刓【玩平聲】方以爲圜兮常度未替易初本迪兮君子所鄙章畫志墨兮前圖未攺內厚質正兮大人所晠【盛同】巧倕【垂同】不斵兮孰察其揆正

刓圜削也言欲變節從時而常法具在不敢廢也易初本迪謂變易其初時本然之道也章明也畫規畫也志念也墨繩墨也前度前人之法度也畫與墨皆其所受於前人以爲常度本迪者章而志之正不敢刓與易之實行也倕舜共工名性巧言守其畫墨而內自厚其質直正大之情此大人所晠美也然賢而不試則譬有巧匠而不使之斵亦安知其度物之正哉此本上撫情效志而言以起人莫能知之意

文處幽兮蒙瞍謂之不章離婁微睇兮瞽以爲無明變白以爲黒兮倒上以爲下鳯皇在笯【奴】兮雞鶩【謨斛切】翔舞同糅玉石兮一槪而相量【平聲】夫【扶】惟黨人之鄙固兮羌不知余之所臧

黒也有眸子而無見曰曚無眸曰瞍離婁古之明目者微睇謂略加睇盼已無不見也瞽無目者笯籠也槪平斗斛木臧善也因巧倕不斵而進言之黒文之處暗本似無文而以蒙瞍視之則益不知其章矣離婁之略觀本似未審而以瞽者視之則益不知其明矣賢者之不試本似無才而以鄙固者視之則益不知其善矣或倒而置之或雜而糅之賢者所爲寃屈也

任重載盛兮陷滯而不濟懷瑾握瑜兮窮不知所示邑犬羣吠兮吠所怪也非俊疑傑兮固庸態也文質疏內兮眾不知余之異采材朴委積兮孰知余之所有重【平聲】仁襲義兮謹厚以爲丰重【平聲】華不可遌【悟】兮孰知余之從【促翁切】容古固有不並兮豈知其何故湯禹久逺兮邈而不可慕

此詳舉不知所臧之實盛多滯畱也言己材力可勝重任而陷沒沈滯不能有濟也瑾瑜美玉不知所示人皆不識無可舉示也非毀也知過千人謂之俊十人謂之傑庸廝賤之人也文質文之不者疏內疏通於內也材朴材之不者委積積而不用也襲亦重也丰富也遌逢也從容道足於已而安舒自得之貌古有不並嘆賢臣聖主不並世而生也任載言其力之厚瑾瑜言其質之美文質言其學之蘊材朴言其藝之優仁義謹厚言其徳之備從容言其養之純此惟重華湯禹乃能知之豈所語於黨人之鄙固哉

懲違攺忿兮抑心而自彊離慜【湣同】而不遷兮願志之有像進路北次兮日昧昧其將暮舒憂娛哀兮限之以大故

懲違不敢悖理也攺忿不敢疾人也彊彊於爲善也不遷不攺其爲善之節也像猶三五爲像之像有像欲法彭咸之死也北次謂向郢都限期也大故死亡也時尙未至南土故言從此北行向郢以行其道固所樂也然舉世混濁如日之將暮終無望矣將欲舒憂娛哀亦惟期之死後冀其一瞑而無所知而已此所以有懷於沙而就死也言此以深著䢐南之意

亂曰浩浩沅湘分流汩【骨】兮修路幽蔽道逺忽兮懷質抱情獨無匹兮伯樂旣沒驥焉【煙】程兮民生稟命各有所錯【措】兮定心廣志余何畏懼兮曽【增】傷爰哀永嘆喟兮世混濁莫吾知人心不可謂兮知死不可讓願勿愛兮明告君子吾將以爲類兮

此總前意而申言之時方自沅入湘故兼沅湘而言汩疾流貌言沅湘之水分流入湖其行迅疾也修長也幽蔽逺忽卽杳杳靜黙之意匹合也伯樂善相馬者諭重華湯禹也程較量才力也錯置也定心則不爲患難所揺廣志則不以窮蹙自阻爰牽引也謂告語也讓遜避也君子指彭咸言乘疾流之水而行幽逺之路蓋以明王不興無所取正故至此夫祻福有命固非所懼而舉世莫知誠爲可傷所以發憤自彊而忍死以與彭咸爲類也

右懷沙

史記於漁父問答後卽繼之曰乃作懷沙之賦今考漁父滄浪在今常徳府龍陽縣則知此篇當作於龍陽啟行時也懷沙之名與哀郢涉江同義沙本地名遁甲經沙土之只云陽氏之路史紀云陽氏神農氏皆宇於沙卽今長沙之地汨羅所在也曰懷沙者蓋寓懷其地欲往而就死焉耳原嘗自陵陽涉江湘入辰漵有終焉之志然卒返而自沈將悲憤所激抑亦勢不已若拾遺記及外傳所云迫逐赴水者歟然則奚不死於辰漵曰原將下著其志而上悟其君死而無聞非其所也長沙爲楚東南之防去郢未逺固與荒徼絕異且熊繹始封實在於此原旣放逐不敢北越大江而歸死先王故居則亦首邱之意所以惓惓有懷也篇中首紀䢐南之事而要歸誓之以死蓋原自是不復他往而懷石沈淵之意於斯而決故史於原之死特載之若以懷沙爲懷石失其防矣且辭气視涉江哀郢𨿽爲近死之音然紆而未郁直而未激猶當在悲回風惜往日之前豈可遽以爲絕筆歟

思美人兮擥涕而竚眙【勅試切】媒絕路阻兮言不可結而詒蹇蹇之煩寃兮陷滯而不發申旦以舒中情兮志沈菀郁而莫逹願寄言於浮雲兮遇丰隆而不將因歸鳥而致辭兮羌迅髙而難當

此亦懷王時斥居漢北之辭蓋繼抽思而作者也美人卽抽思所欲陳詞之美人謂君也擥猶收也竚久立眙直視也蹇蹇煩寃皆見抽思發起也陷滯不起蓋居漢北已久下文歷年離湣是也申旦猶言旦旦舒中情所謂道思也菀結也云鳥以諭行媒丰隆云師將送當值也媒絕二句本抽思卒章而言蹇蹇以下申媒絕路阻之意也言己因蹇蹇而致此煩寃不意一陷而不復起𨿽有道思作頌之篇而路逺處幽莫能自逹欲寄托以告君而又無行媒是以擥涕而竚眙也言辭皆指抽思篇言

髙辛之靈晟【盛同】兮遭鳥而致詒欲變節以從俗兮媿易初而屈志獨歷年而離湣兮羌馮【憑】心猶未化寧隠閔而壽考兮何變易之可爲知前轍之不遂兮未攺此度車旣覆而馬顚兮蹇獨懷此異路勒騏驥而更【平聲】駕兮造父【上聲】爲【去聲】我操之遷逡次而勿驅兮聊假日以須峕指嶓【波】冢之西隈兮與纁黃以爲期

承上言所處𨿽窮然節不可變而設言寧守道以俟時也馮心初時盛滿之願也壽考猶沒世也言己不幸無髙辛之遇然欲貶道求合義不忍爲是以久困而初心不變而又將誓之以沒世也異路與俗殊異之路造父周穆王時善禦者操之執轡也遷猶進也逡次猶逡巡也明知前志之不得行本緣不攺此度之故然𨿽車傾馬僕而所由之度終不能忘故更駕駿馬擇良禦彌節徐行以俟時至而得遂其志也嶓冢山名漢水發源之處在今漢中府寧羌州楚極西地原居漢北舉漢水所出以立言也纁淺絳色日將入色纁且黃也嶓冢僻逺之境纁黃日入之時諭言沒身由此異路也

開春歳兮白日出之悠悠吾將蕩志而愉樂【洛】兮遵江夏以娯憂擥大薄之芳兮搴長洲之宿莽惜吾不及古之人兮吾誰與玩此芳艸解篇【必衍切】薄與雜菜兮備以爲交佩佩繽紛以繚轉兮遂萎絕而離異吾且儃佪以娛憂兮觀南人之變態竊快在其中心兮揚厥憑而不竢芳與澤其雜糅兮羌芳華自中出紛鬱鬱其逺烝兮滿內而外揚情與質信可保兮羌居蔽而聞【去聲】章此承假日須時而暢言之白日悠悠猶言春日遲遲也江夏在漢北之南去郢爲近遵以娛憂須時之意也大薄大叢也不及謂生不並時也解拔取之意篇篇蓄似山梨赤莖有節篇薄萹蓄之成叢者交合也繚轉固結之意南人指郢中之人揚舒發也厥馮芳澤之盛滿也萹薄四語承誰與玩此芳艸言卽下所雲南人變態也萹菜皆不芳而可食以諭中材可用之人然向之佩之者或忽焉委而去之蓋時俗之流從如是況能玩此芳艸哉我是以徐觀其變態竊自快芳艸之盛美而無俟乎人之玩也鬱鬱盛貌烝芳气之逺聞也滿內承厥馮言保恃也聞名譽也居蔽聞章則𨿽終不遇時亦奚憾乎經所謂不吾知其亦已兮茍餘情其信芳卽此意也

令【平聲】薜茘以爲理兮憚舉趾而緣木因芙蓉以爲媒兮憚褰裳而濡足登髙吾不說【悅】兮入下吾不能固朕形之不服兮然容與而狐疑廣遂前畫兮未攺此度也命則處幽吾將罷【去聲】兮願及白日之未暮也獨焭焭【防同】而南行兮思彭咸之故也

薜茘四句申前媿易初而屈志之意薜茘芙蓉諭舊交在位者登髙承緣木言入下承濡足言服習也內美旣充誠足自快若欲因人求合則必不肯爲蓋疎傲之形固未嘗習慣也容與狐疑以下承上而轉計之廣遂四句狐疑之實也畫與懷沙章畫之畫同前畫猶前轍也處幽卽居蔽意南行指遵江夏言思彭咸欲以死諌君也朕形不服則保美須時無可疑矣然不能無疑者蓋欲大就其前轍則今之未攺此度依然如故道必不合也欲遂居蔽以安命則日未纁黃尙冀有爲情又安能已乎蓋變莭固有所不爲而須時又不能復待則惟效彭咸之死諌猶幸君之一悟而已然則今之遵江夏以南行者豈眞爲娛憂計哉蓋思彭咸之故而欲至郢以諫君也

右思美人

此篇大防承抽思立說然抽思始欲陳詞美人終曰斯言誰告此篇始言舒情莫逹終欲以死諌君夫乍困者气雄而漸沮久淹者心郁而逾激勢固然也兩篇皆作於懷王時與騷經皆以彭咸自命然湘淵之沈乃在頃襄十數年後蓋爲彭咸非徒以其死以其諌耳誓死以諌君諌而用則可以無死不用而尙可諌猶弗死也至於萬不可諌而後以死爲諌此造思不忘之防豈易爲俗人道哉

惜往日之曽【層】信兮受命詔以昭時奉先功以照下兮明法度之嫌疑國富彊而法立兮屬【燭】貞臣而日娭【嬉同】祕宻事之載心兮𨿽過失猶弗治【平聲】

昭時昭著於時政也先功猶言祖制嫌疑事有同異而可疑者祖制則遵奉無違國法則防微必當此原立國之本所由與心治者異也貞臣原自謂日娭所謂逸於得人也載心藏於心也過失弗治極形懷王之寵遇與後無辜見尢相反原所爲系心不忘者也

心純龎而不泄兮遭讒人而嫉之君含怒以待臣兮不淸澂【澄】其然否蔽晦君之聰明兮虛惑誤又以欺弗參驗以考實兮逺遷臣而弗思信讒諛之混濁兮晠【盛】气志而過之

龎厚也讒人謂上官大夫靳尙之徒史記懷王使原造爲憲令上官大夫欲奪之而弗與因讒之王卽純龎而見嫉之事也淸澂猶者察也弗思不復憶念也過督責也言君始已信讒而見怒而讒人又虛飾其罪狀以惑誤君聽而欺之故至逺遷旣遷而讒言之混濁日甚故君益信之而督過無已也此兼懷襄之世言

何貞臣之無辜兮被讟【讀】謗而見尢慚光景之誠信兮身幽隠而備之臨沅湘之淵兮遂自忍而沈流卒沒身而絕名兮惜廱【古壅字】君之不昭

光景誠信謂日往月來信寔有常也備防也無辜防垢己自慙見光景而君怒未怠𨿽竄斤幽隠猶日防患之至故自忍而沈淵也觀此則原之死蓋亦有大不得已者矣昭察也言沈流之後己之身名俱不足惜獨惜吾君不能昭察蔽廱之人此篇之所爲作也

君無度而弗察兮使芳艸爲藪幽焉【煙】舒情而抽信兮恬死亡而不聊獨鄣廱而蔽隠兮使貞臣而無繇聞百里之爲虜兮伊尹烹於庖廚呂望屠於朝歌兮戚歌而飯【上聲】牛不逄湯武與桓繆兮世孰云而知之吳信讒而弗味兮子胥死而後憂介子忠而立枯兮文君寤而追求封介山而爲之禁兮報大徳之優防思久故之親身兮因縞素而哭之

度心中分寸也無度則不知長短故不能察芳艸諭賢人藪幽藪澤之幽暗也抽信拔出誠心以示人也不聊不茍生也無由無路自逹也晉獻公滅虞虜其大夫百里奚以爲秦繆夫人媵繆公與語國事大說授以國政子胥伍員字事吳王夫差爲太宰嚭讒而死弗味弗玩味子胥之忠諌也介子名推晉文公出奔子推從道乏食割股肉以食之文公得國賞從行者不及子推子推入綿上山中文寤而求之子推不出因燒其山子推焚死遂封綿上之山禁民樵采號曰介山使奉推祀又變服而哭之優遊言徳之大也久故猶言故舊言君之不明而賢人見斥無可告訴甘就死亡皆由讒人壅蔽其君無由進逹之故也幸而復遇知己則爲百里諸人不幸則爲子胥身死國亡矣若介子死而文君寤又其不幸中之幸者故於文之加禮子推亹亹述之蓋忍死而惓惓有望也

或忠信而死節兮或訑【拖】謾而不疑弗省察而按實兮聽讒人之虛辭芳與澤其雜糅兮孰申旦而別之何芳艸之早殀兮微霜降而下戒諒聰不明而蔽廱兮使讒諛而日得

承上言自古忠臣之死未有不由信讒者訑欺罔也聰不明見易噬嗑夬爻象辭得得行其志也

自前世之嫉賢兮謂蕙若其不可佩妒佳冶之芬芳兮【謨】母姣而自好𨿽有西施之美容兮讒妒入以自代願陳情以白行【去聲】兮得罪過之不意情寃見之日明兮如列宿【昔幼切】之錯置

前世指懷王時嫫母或云黃帝妻貌甚醜西施越之美女白明也不意出於意外也情寃眞情與寃狀也列宿錯置言著而且多也自懷至襄屢訴而屢獲罪於斯可見

乘騏驥而馳騁兮無轡銜而自載乘汜【泛】泭【孚】以下流兮無舟檝而自備背【倍】法度而心治兮辟【譬同】與此其無異寧溘死而流亡兮恐禍殃之有再不畢辭以赴淵兮惜廱君之不識【入聲】

此騏驥但取其疾足言汜泭編竹木以渡水者載乘也自備自爲備禦也騏驥之行本疾而無以制之則其顚蹷倍速矣汜泭之質本輕而無以禦之則其沈溺尢易矣心治以私意爲治也祻殃有再謂國亡身虜也識知也君信讒人而背法度皆由不知之故故臨死昌言其惡以動君聽焉按原之死大約在頃襄十五六年及二十一年而秦拔鄢郢取洞庭五湖江南沅湘元淵亦爲秦有祻殃有再之言不旋踵驗矣右惜往日

惜往日其靈均絕筆歟夫欲生悟其君不得卒以死悟之此世所謂孤注也黙黙而死不如其已故大聲疾呼直指讒臣蔽君之罪深著背法敗亡之禍危辭以撼之庶防無弗悟也茍可以悟其主者死輕於鴻毛故略子推之死而詳文君之悟不勝死後余望焉九章惟此篇詞最淺易非徒垂死之言不暇雕飾亦欲庸君入目而易曉也嗚呼又孰知佯聾不聞也哉

後皇嘉樹橘徠服兮受命不遷生南國兮深固難徙更壹志兮綠葉素榮紛其可喜兮曽【層】枝剡圓果摶【團同】兮靑黃雜糅文章爛兮精色內白類任道兮紛緼宜修姱而不醜兮

後后土皇皇天也服習也言天地生植嘉樹惟橘服習楚之水土史記所謂江陵千樹橘也受命言橘之性深固言橘之根不遷者列子云橘逾淮而北爲枳也難徙者通釋云橘之成實者移之則不實也言其性宜楚地旣不遷於他方而根本深固卽一處亦難移種更見其志之専一也素榮白華也曽枝枝之重也剡棘棘之利也果橘實摶圓也靑實未熟時黃已熟時也內白兼皮裏瓤子三者言言橘之果實外則先靑後黃其文交錯燦爛而其精純之色蘊於內者無非潔白又似任道者之不爲物累也紛緼盛貌橘宜年年芟繁去蠧與他樹不同故曰宜修醜惡也歷言橘之美以自況不遷諭其不適於他邦難徙諭其不逐於污俗花葉以諭文藝枝棘以諭廉隅圓果以諭實徳文章諭實徳之發於經緯內白諭實徳之蘊於幽獨宜修以諭已之修爲體物之精寓意之善兼有之矣

嗟爾幼志有以異兮獨立不遷豈不可喜兮深固難徙廓其無求兮蘇世獨立橫而不流兮閉【入聲】心自愼終不失過兮秉徳無私參天地兮願嵗並謝與長友兮淑離不淫梗其有理兮年嵗𨿽少【如字】可師長【上聲】兮行【去聲】比【去聲】伯夷置以爲像兮

此申不遷難徙之意而詠嘆之蓋作頌之防也幼指橘之初生言蘇世未詳或曰蘇不安也閉心謂固閉其心不爲物所揺也言橘之初生其志固已自異故能獨立於眾木之中而受命不遷誠可喜也其根之深固難徙蓋因無慕乎外之故則𨿽不安於世而獨立之志不因橫逆而流也如此則防心於利害之際而愼其所守可以無過失矣秉持其獨立之徳而不回於私可以參天地矣以上皆推廣不遷難徙之義𨿽頌橘而非專言橘也一說蘇世謂能蘇醒世人魏都賦所謂蘇世居政也並謝猶云永謝歲並謝而長與友則終身友之矣淑美離麗也兼上花葉枝果之美而本之以不遷難徙則是美麗而不滛旣彊梗而復有文理矣橘無松栢之壽故曰年歲少比橘於伯夷而師法之蓋悼年壽之不長而矢忠貞以畢命也右橘頌

舊解徒知以受命不遷明忠臣不事二君之義而不知以深固難徙示其不能變心從俗尢爲自命之本蓋不遷難徙義各不同故特著之曰更壹志也作文之時不可攷然玩卒章之語愀然有不終永年之意焉殆亦近死之音矣

悲回風之揺蕙兮心冤結而內傷物有微而隕性兮聲有隠而先倡

回風旋轉之風物指蕙言方在揺蕙故曰隠倡者倡秋時肅殺之威也愁放之士涉秋倍傷溘死之心觸蕙而動故賦其事以發端

夫【扶】何彭咸之造思兮曁志介而不忘萬變其情豈可蓋兮孰虛僞之可長鳥獸鳴以號【平聲】羣兮艸苴比【去聲】而不芳魚葺鱗以自別兮蛟龍隠其文章故荼【徒】薺【齊上聲】不同畆兮蘭茝幽而獨芳惟佳人之永都兮更【平聲】統世以自貺眇逺志之所及兮憐浮雲之相羊介眇志之所惑兮竊賦詩之所明

曁與也介系也蓋掩也苴枯艸葺整治也荼苦菜薺甘菜也佳人指彭咸永都言其美始終一致也統系也更統世謂自懷及襄世系更易也貺況同比也因秋風之隕物而感發彭咸自沈之志言初時造意欲爲彭咸何以長系於志而不忘以情之非僞也夫情𨿽萬變而其實難揜孰有虛僞而能久長者乎鳥獸之相號者以其羣也艸苴之相比者皆不芳也魚之各自別者其鱗異也蛟龍之不輕見者其文與羣魚不同也荼薺不同畆者其味殊也蘭之幽而不伍於艸苴者以獨芳也夫物各從其類而情之不可蓋如此故惟於彭咸之所爲情實相契而易世以之自比其思獨長其志之髙逺如浮雲相逐於天也又恐其志之搖亂向固嘗賦詩以系定之蓋造思不忘至是夫豈一毫虛僞而能然乎賦詩指離騷與抽思思美人言三篇皆作於懷王時以彭咸自命者也

惟佳人之獨懷兮折芳椒以自處曾【增】歔欷之嗟嗟兮獨隱伏而思慮涕泣交而淒淒兮思不眠以至曙終長夜之曼曼兮掩此哀而不去寤從【促翁切】容以周流兮聊逍遙以自恃傷太息之湣憐兮气於【烏】邑而不可止糺【幾友切】思心以爲纕兮編愁苦以爲膺折若木以蔽光兮隨飄風之所仍存髣髴【弗】而不見兮心踴躍其若湯撫佩袵以案志兮超惘惘而遂行歲曶曶【忽】其若頽兮旹亦冉冉而將至薠蘅槁而節離兮芳巳歇而不比【去聲】憐思心之不可懲兮證此言之不可聊寧溘死而流亡兮不忍此心之常愁孤子唫【吟同】而抆【問】淚兮放子出而不還孰能思而不隱兮昭彭咸之所聞

承上言𨿽志彭咸之所志然猶未遽爲彭咸之所爲迨觀秋風搖蕙而計始決以應篇首之意也椒辛物諭直節也掩抑也寤天曙而寤也周流遊行也恃者寄托之意糺戾也纕佩帶編結也膺絡胸者也光日光仍風之相襲而至者蔽日光欲其無所見也隨飄風欲其無所執也若湯如湯之沸熱也佩袵卽指纕膺言袵衣襟亦近膺之服也時謂衰老之期節離艸枯則節處斷落也比合也此言指前賦詩言聊茍且也孤子放子皆原自謂隠痛也旣孤又放則其痛彌深蓋指懷王旣死襄王又從而放之也言惟獨懷彭咸之所爲故守其直節以犯世患至於哀思並集竟夜無眠迨旣曉欲遊行以寄意而傷其愁思菀結如系縛於胸佩而不能暫離聊試瞢然委運使其身如長夜之隨風將愁思彷佛無存矣然卒不禁其心之沸動也則復撫其系縛者以抑按之庶得超然遂其遊行乎乃旣行而見秋風一起蘭蕙隕芳則愁思愈不可懲抑也於是寧踐前言而就死矣所以然者秦闗不返孤臣有故主之悲南土投荒放子無還家之日此固交痛而不已者也安得不爲彭咸之所爲乎

登石巒以逺望兮路眇眇之黙黙入景【古影字】響之無應兮聞省想而不可得愁鬱鬱之無快兮居戚戚而不可解心鞿羈而不開兮气繚轉而自締穆眇眇之無垠兮莽芒芒之無儀聲有隠而相感兮物有純而不可爲邈漫漫之不可量兮縹【劈杳切】綿綿之不可紆愁悄悄之常悲兮翩防防之不可娛淩大波而流風兮托彭咸之所居山狹而髙曰巒省憶也自締自相締結也儀匹也無垠言路之逺無儀言身之孤純而不可爲言一而不可變也邈漫漫二句承純而不可爲言縹飄然一往之意紆回也翩防防翩然入於防途也流從也此又承上言欲死而未忍忘君故登髙以望之而熟視不覩其影靜想不聞其聲則愁思轉增矣蓋修路孑身將欲乘髙以聲感之而君心之一而不變者汗漫而不可極綿逺而不可回故不禁悲愁而自沈之意益決也

上髙巖之峭岸兮處雌蜺【宜逸切】之標顚據靑防而攄【樞】虹兮遂儵忽而捫【門】天吸湛露之浮涼兮潄凝霜之雰雰依風穴以自悉兮忽傾寤以嬋媛

此下皆預設魂遊之境此言由水而登天也峭峻標杪顚頂捫撫湛厚也潄滌口也雰雰分散貎風穴在昆侖之巓淮南子云昆侖山北門開以納不周之風卽天問所云西北辟啟者也傾寤傾側而覺也言因登天而至昆侖忽聣楚而心有牽戀也

馮【憑】昆侖以澂霧兮隠【去聲】防【岷同】山以淸江憚湧湍之磕磕【克愛切】兮聽波聲之洶洶紛容容之無經兮罔芒芒之無紀軋洋洋之無從【去聲】兮馳委【平聲】移之焉【煙】止漂翻翻其上下兮翼遙遙其左右汜潏潏【居越切】其前後兮伴張弛之信期觀炎气之相仍兮窺煙液【亦】之所積悲霜雪之俱下兮聽潮水之相系

此又言由天而入江水也昆侖承上風穴言隠依也防山在今成都府茂州江水所出也磕磕水石聲容容芒芒皆指江水言容容紛亂貌軋勢相傾也從隨行者也漂翻翻三句皆與水相逐之意潏潏水流貌伴依也張弛信期指潮汐往來有常期也炎气指夏霜雪指冬錯舉以槪四時也煙液者火气郁爲煙煙又凝爲液也潮海水以月加子午之時一日而再至者也朝曰潮夕曰汐江本楚水因心戀楚地生不能正其國而死猶欲淸其流又以昆侖風穴身在霧露之表故澄去昏气而見江水發源之山依而淸之則浪勢洶湧水流散漫將以孑身與洋洋者相軋馳逐𨿽勞安能淸哉亦惟隨流委波與潮汐相往來而觀四時之變態而巳

借光景以往來兮施黃之枉防求介子之所存兮見伯夷之放迹心調【去聲】度而弗去兮刻著志之無適曰吾怨往昔之所冀兮悼來者之悐悐【同】

此又由江而登陸也黃棘棘刺也枉曲也以棘刺爲防而又不直則馬傷深而行速言欲借神光電景飛注往來施棘刺之曲者以爲防而求子推伯夷之故迹也調度見騷經刻鐫也無適無他適也曰者與二子相語之辭悐悐憂懼貎來者悐悐言危亡將至而可懼也言心乎二子之調度而不忍捨去故鐫著其專一之志而告之曰吾之寧死無他適者蓋以昔之期望大可哀而後之危亡不忍見故也人逢知巳則樂輸其情蓋有然矣

浮江淮而入海兮從子胥而自適望大河之洲渚兮悲申徒之抗迹驟誎君而不聽兮任重石之何益心絓結而不解兮思蹇產而不釋

此又由陸返江而徧歷諸水也申徒狄諫紂不聽負石自沈於河見莊子驟數也任負也言由江逹淮入海還溯大河見子胥申徒皆其同類而忽感二子之死不能救啇與吳之亡故躊躇徘徊卒又不忍遽死而其愁思益縈洄而不能解釋也

右悲回風

此篇繼懷沙而作於爲彭咸之志反覆著明幾已死矣而卒不死蓋恐死不足以悟君徒死無益而尙幸其未死而悟則又不如不死之爲愈也故原之於死詳矣原死以五月五日玆其隔年之秋也歟

山帶閣注楚辭卷四

欽定四庫全書

山帶閣注楚辭卷五

武進蔣驥撰

逺遊

幽憂之極思欲飛舉以舒其郁故爲此篇

悲時俗之迫阨兮願輕舉而逺遊質菲薄而無因兮焉【煙】托乘【去聲】而上浮遭沈濁而污穢兮獨鬱結其誰語【去聲】夜耿耿而不兮魂營營而至曙惟天地之無窮兮哀人生之長勤往者余弗及兮來者吾不聞步徙倚而遙思兮怊惝怳而永懷意荒忽而流蕩兮心愁淒而增悲神儵忽而不返兮形枯槁而獨畱內惟省以端操兮求正气之所由

章首四語乃作文之防也原自以悲蹙無聊故發憤欲逺遊以自廣然非輕舉不能逺遊而質非仙聖不能輕舉故慨然有志於延年度世之事蓋皆有激之言而非本意也沈濁污穢承迫阨而言耿耿營營皆悲緒也弗及不聞言時之促也端審也正气正大之气也以其心之悲而念人處天地之中徒自勞苦湏臾已盡是以思愈逺而心愈悲神忽往而形仍滯皆由菲薄無因之故也安得不反己自修而求正气以度世乎求气者所以煉形而歸神神仙之要訣也

漠虛靜以恬愉兮澹無爲而自得聞赤松之淸塵兮願乘風乎遺則貴眞人之休徳兮美往世之登仙與化去而不見兮名聲著而日延奇傅說【悅】之托辰星兮羨韓眾【平聲】之得一形穆穆以浸逺兮離人羣而遁逸因气變而遂曾【增】舉兮忽神奔而怪時髣髴以遙見兮精皎皎以往來超氛埃而淑郵兮終不返其故都免眾患而不懼兮世莫知其所如

自得卽恬愉之意列仙傳赤松子神農時爲雨師服水玉能入火自燒虛靜而恬愉無爲而自得正所爲赤松淸塵也異乎迫阨而悲者矣故願承而法之與化去者蛻形而往所謂尸解也辰星東方蒼龍之體心尾箕之星所謂大辰也莊子曰傅說得之以相武丁奄有天下乘柬維騎箕尾而比於列星今尾上有傅說星是也朱郁儀靈異篇韓眾服菖蒲十三年舉體生毛日誦萬言得一見老子气變正气旣求而變化生也曾髙也彷佛遙見所謂山頂云端時或遇之蓋形質旣蛻獨其精靈皎然無累而往來寰宇也淑善也郵傳舎也神仙往來皆洞府名勝之地故曰淑郵因悲時而欲逺遊故以離故都而免眾患爲言曰終不反亦憤辭也此節述神仙輕舉之樂

恐天時之代序兮耀靈曅而西徵微霜降而下淪兮悼芳艸之先蘦【零同】聊彷【蒲杭切】佯而逍遙兮永曆歲而無成誰可與玩斯遺芳兮長鄕【向同】風而舒情髙陽邈以逺兮余將焉【煙】所程

曅光閃貌彷佯無成明湏時之無益也芳艸遺芳皆原自指焉程見懷沙此言知己難期祖業難復蓋自決求仙之志以起下文也

重【去聲】曰春秋忽其不淹兮奚久畱此故都軒轅不可攀援兮吾將從王喬而娛戲飡六气而飲【去聲】沆【杭上聲】瀣【械】兮潄正陽而含朝霞保神明之淸澄兮精气入而粗穢除

重樂節之名洪氏曰情志未申更作賦也軒轅黃帝名史記黃帝僊登於天列仙傳王子喬周靈王太子晉也好吹笙作鳯鳴道士浮公接之僊去轅軒王喬皆得道者不可攀援以軒轅旣尊且逺也甘石星經以日月星辰晦明爲六气沆瀣北方夜半之气也正陽南方日中之气也朝霞日始欲出赤黃气也人之神明本自淸澄而不能不淆於後天昏濁之气故必取天地之精气以自益而麄穢自消神明所以能保此求正气之始事也

順凱風以從遊兮至南巢而壹息見王子而宿之兮審壹气之和徳曰道可受而不可傳其小無內兮其大無垠毌滑【骨】而魂兮彼將自然壹气孔神兮於中夜存虛以待之兮無爲之先庶類以成兮此徳之門

南風曰凱風南巢今廬州府巢縣有金庭山王喬洞王子升仙之所也宿肅同審訊問也外气旣入內徳自成所謂六气者凝煉而爲一气矣然必得所養而後能和故就王子而訊之曰者王子之言也道卽養气之道受心受傳言傳也小無內所謂捲之則藏於宻也大無垠所謂放之則彌六合也滑亂而汝也孔甚也言養气之道但可心受不可言傳其藏之至宻而放之至廣但能無以私意滑亂其神魂則所養漸近自然而所謂一气者極其神妙自存於中夜靜虛之時而不離矣如此則於應世之務皆虛以待之於無微之先而和徳旣全萬化自出此求正气之中事也

聞至貴而遂䢐兮忽乎吾將行仍羽人於丹兮畱不死之舊鄕朝濯髮於湯【陽】谷兮夕晞余身兮九陽吸飛泉之微液兮懷琬琰【炎上聲】之華英玊色頩【劈影切】以脕【脕】顏兮精醇粹而始壯質銷鑠以汋約兮神要眇以滛放至貴上所言之要道也仍就也羽人飛仙也丹晝夜常明之處不死之鄕仙靈所宅也旣得要道故能直往仙鄕九陽卽所謂湯谷上有扶木九日居下枝者也飛泉張楫雲飛谷也在昆侖西南琬琰玉名山海經稷澤多白玉黃帝是食是饗又周穆王薦琬琰之膏以爲酒上文王子所授皆內養之事此又以采服爲言者蓋當聞言之時其於一气之和徳固巳心解力行矣然其气不盛則無以厚養之之本故益取天地萬物之精以充其气而大其養此求正气之終事也頩淺赤色脕澤也醇厚也粹不雜也質銷鑠謂凡質盡也汋約柔弱貌要眇深逺貌淫縱也色之美於外者極其腴澤精之純乎內者極其壯盛渣滓日消神明日生蓋眞能煉形歸神而所爲气變者於斯在矣何患菲薄無因哉

嘉南州之炎徳兮麗桂樹之冬榮山蕭條而無獸兮野【寂同】漠其無人載營魄而登霞兮掩浮雲而上徵此僊質旣成而遂能輕舉以上浮也南州故居之地桂樹冬榮與芳艸之先零者異亦卽景以寓意也載營魄見老子營熒同營魄者質旣銷鑠晶熒而輕也霞遐同逺也人死則魂升而魄降惟有道者質銷神旺故其魂神能載此晶熒之魄而升於髙逺也

命天閽其開闗兮排閶闔而望予召丰隆使前兮問太微之所居集重【平聲】陽入帝宮兮造旬始而觀淸都朝發軔於太儀兮夕始臨乎於微閭

此下歷言逺遊之境而此先言遊於天闕也排推也望予湏我之來也與騷經倚閶闔而望予不同矣太微宮垣十里在翼軫北天帝南宮也天有九重故曰重陽旬始星名列子曰淸都紫微帝之所居今按旬始在北斗旁則淸都疑中宮太一之居也太儀天帝之庭習威儀之處也周禮東北曰幽州其山鎭曰醫無閭卽於微閭也遊天旣畢乃從東北而下也

屯余車之萬乘兮紛溶【容】與而並馳駕八龍之婉婉兮載云旗之委蛇建雄虹之采旄兮五色雜而燿服偃蹇以低昻兮驂連蜷以驕【去聲】驁騎膠葛以雜亂兮班漫衍而方行撰余轡而正防兮吾將過乎句【勾】芒

此遊於東方也溶水盛也服衡下夾轅兩馬驂衡外挽兩馬也驕傲馬行縱恣也膠葛猶交加也班駮文也漫衍無極貌月令東方甲乙其帝太皥其神勾芒太公金匱東海之神曰勾芒

歷太皓以右轉兮前飛廉以啟路陽杲杲其未光兮淩天地以徑度風伯爲【去聲】余先驅兮氛埃辟【必】而淸涼鳳凰翼其承旂兮遇蓐【辱】收乎西皇擥彗星防爲旍【旌同】兮舉斗柄以爲麾叛【判】陸離其上下兮遊驚霧之流波此遊於西方也太皓卽太皥庖犧氏也自東向西故曰右轉徑直也西方庚辛其帝少皥其神蓐收西皇卽少昊也金匱西海之神曰蓐收斗柄北斗之柄所謂杓也麾旗屬叛分散貌波能衝霧水之大者騷經所謂指西海以爲期也

旹曖曃【逮】其曭【湯上聲】莽兮召元武而奔屬【燭】後文昌使掌行兮選署眾神以並轂路曼曼其修逺兮徐弭節而髙厲左雨師使徑待兮右雷公而爲衛欲度世以忘歸兮意恣睢【誨】防擔【欺亦切】撟【矯】內欣欣而自美兮聊媮娛以淫樂【去聲】涉靑雲以泛濫遊兮忽臨睨夫【扶】舊鄕僕夫懷余心悲兮邊馬顧而不行思舊故以想象兮長太息而掩涕汜【泛】容與而遐舉兮聊抑志而自弭指炎神而直馳兮吾將往乎南疑覽方外之荒忽兮沛【罔】瀁【養】而自浮祝融戒而蹕禦兮騰告鸞鳥迎宓妃張咸池奏承云兮二女禦九韶歌使湘靈鼓瑟兮令【平聲】海若舞凴夷元螭虫象並出進兮形蟉【力尢切】虯而逶蛇雌蜺【宜壹切】便【平聲】娟防增撓【去聲】兮鸞鳥軒翥【朱樹切】而翔飛音樂博衍無終極兮焉【如字】乃逝以徘徊

此遊於南方也曖曃暗也曭日不明也元武北方七宿謂蛇也位在北方故曰玄身有鱗甲故曰武時方自西之南而玄武在北故曰召文昌在紫薇宮北斗魁前六星掌行掌領從行者署置也厲凴陵之意髙厲者自西海而升天際也度世度越塵世而仙去也恣睢放肆也擔撟軒舉也淫樂樂之深也邊旁也謂兩驂炎神炎帝神農也南方丙丁其帝炎帝其神祝融南疑九疑也瀁水盛貌言自西而南經過楚地愴然感懷然義不反顧故抑按其念舊之心而自弭其悲益向南直行歷九疑窮方外而遊於南海也金匱南海之神曰祝融戒前戒也蹕止行人也禦禦也咸池堯樂承云黃帝樂或曰顓頊樂二女娥皇女英也禦侍也湘靈承二女而言海若海神號馮夷河伯也螭龍類象罔象也皆水中神物蟉虯盤卻貎便娟輕麗貎撓纒也翥舉也衍盛貎焉乃猶言於是言南遊之樂至矣於是遂逝而徘徊以擇所往也樂不至不足以弭悲故言南方之樂獨詳至樂之中有至悲者存不可不察也

舒並節以馳騖兮逴【卓】絕垠乎寒門軼迅風於淸源兮從顓頊乎增冰

此遊於北方也舒縱並合逴逺也絕垠天之邊際寒門北極之門軼從後出前也淸源水源謂北海也北方壬癸其帝顓頊其神元宴金匱北海之神曰顓頊北方增冰峩峩見招魂

歷元防以邪徑兮乘間【去聲】維以反顧召黔羸而見之兮爲【去聲】余先乎平路經營四方兮周流六漠上至列缺兮降望大壑下崢嶸【活恆切】而無地兮上寥廓而無天視儵忽而無見兮聽惝怳而無聞超無爲以至淸兮與泰初而爲鄰

此縱遊上下四方之極際也天有六間地有四維反顧欲他適也黔羸天上造化神名六漠六合也列缺天隙電照一說列仙之宮闕也大壑在渤海東寔維無底之谷名曰歸墟崢嶸深逺貎無地出地之下也寥廓廣逺也無天出天之上也無見無聞防漠之境也列子曰泰初者气之始也莊子曰泰初有無爲有無名言歷元防之都乃由斜徑而乘北隅之間維回首反顧與造化者遊以徧歷上下四旁窈防寂閴之境蓋至此眞無逺弗屆矣

卜居

居謂所以自處之方以忠獲罪無可告訴托問卜以號之其謂不知所從憤激之辭也

屈原旣放三年不得復見竭知【去聲】盡忠而蔽鄣於讒心煩慮亂不知所從乃往見太卜鄭詹尹曰余有所疑願因先生決之詹尹乃端策拂曰君將何以教之此三年未知何時詳其詞意疑在懷王斥居漢北之日也太卜掌卜之官端正也策蓍莖也正之將以筮底殻也拂之將以卜

屈原曰吾寧悃悃欵欵朴以忠乎將送往勞【去聲】來斯無窮乎寧誅鋤艸茅以力耕乎將遊大人以成名乎寧正言不諱以危身乎將從俗富貴以媮【偸】生乎寧超然髙舉防保貞乎將哫【足】訾【咨】粟斯喔【握】咿儒兒防事婦人乎寧廉潔正直以自淸乎將突梯滑【骨】稽如脂如韋以絜楹乎寧昻昻若千里之駒乎將汜汜【泛】若水中之鳬與波上下偸以全吾軀乎寧與騏驥亢軛乎將隨駑馬之迹乎寧與黃鵠比翼乎將與雞騖爭食乎此孰吉孰防何去何從

悃款誠寔傾盡之貎送往勞來猶俗云隨處周旋巧於媚世者也無窮環轉不定之意力耕所以退隱遊大人所以干進大人勢要之人正言危身從彭咸之意也髙舉亦退隠之臣哫訾以言求媚也粟斯一作栗飾爲小心之狀喔咿欲言不言之貌儒侏儒兒嬰兒皆柔媚之容也儒兒一作嚅唲洪注喔咿嚅唲皆彊笑之貌婦人指鄭袖言以事婦人與髙舉對言者舉朝皆因事袖而進舎是則惟有退隠而巳亷直自淸正色而立於朝也突梯滑防貌滑稽圓轉貌脂韋皆愞熟之物絜楹如工人之絜度其柱而使之圓也昻昻不肯下人之意駒馬未壯者鳬野鴨也亢舉也軛車轅前衡亢軛諭以功業自建也黃鵠大鳥一舉千里比翼亦髙舉意以上皆問卜之辭

世混濁而不淸蟬翼爲重千鈞爲輕黃鐘毀棄瓦釡雷鳴讒人髙張【去聲】賢士無名吁嗟黙黙兮誰知吾之亷貞蟬翼二語言是非之不淸黃鐘鐘之律中黃鐘者釜量名以瓦爲之其聲本無可取而眾爭擊之故如雷鳴也二語言用舎之不淸張自侈大也此言不善旣有所不從而善又未必吉以明所以欲卜居之意東漢範滂謂其子曰吾欲使汝爲惡則惡不可爲欲使汝爲善則我不爲惡與此正同皆憤激之辭也

詹尹乃釋防而謝曰夫【扶】尺有所短寸有所長物有所不足智有所不明數有所不逮神有所不通用君之心行君之意防誠不能知事

謝辭也尺長於寸然爲尺而不足則有短焉者矣寸短於尺然爲寸而有餘則有長焉者矣物有不足如天傾西北地缺東南是也智有不明如堯舜知不徧物孔子不如農圃是也數有不逮如日月之行𨿽有定數然不無盈縮之異是也神有不通如伯夷餓死首陽盜跖壽終牖下是也宜去者不幸而吉宜從者不免於防鬼神不詔人以防而尢不人以不義則亦安能與其事哉

集注以篇中所指婦人爲鄭袖陸昭仲謂其嫌於斥非也怨靈修之浩蕩兮終不察夫民心君且無嫌而況於袖乎哫訾喔咿諸語皆深肖上官靳尙之情態而著其憤嫉之思也則此篇所謂放者其爲漢北奚疑問卜之辭曰誅鋤艸茅以力耕曰正言不諱以危身蓋居蔽湏時與爲彭咸之志尙相參也然則卜居之作殆與思美人相近歟

漁父

或云此亦原之寓言然太史采入本傳則未必非寔錄也漁父有無弗可知而江潭滄浪其所經歷蓋可想見矣

屈原旣放遊於江潭行吟澤畔顏色憔悴形容枯槁漁父見而問之曰子非三閭大夫與【平聲】何故至於斯屈原曰舉世皆濁我獨淸眾人皆醉我獨醒是以見放江謂沅江潭深淵也今常徳府沅水旁有九潭憔悴枯槁近死之容色也斯指江潭言沒於利祿曰濁昧於危亡曰醉

漁父曰聖人不凝滯於物而能與世推移世人皆濁何不淈【骨】其泥而揚其波眾人皆醉何不餔其糟而歠【穿入聲】其釃【離】何故深思髙舉自令放爲

淈濁餔食歠飲也糟酒滓也以水糟曰釃深思則於危亡所以獨醒髙舉則超於利祿所以獨淸

屈原曰吾聞之新沐者必彈冠新浴者必振衣安能以身之察察受物之汶汶者乎寧赴湘流葬於江魚之腹中安能以皓皓之白而蒙世俗之塵埃乎

振搖動也察察皎潔汶汶玷辱也察察二語承沐浴言皓皓二語原自謂也言人之沐浴者將服衣冠必彈而振之誠不願以身旣皎潔而復受衣冠之垢污也夫人之淸醒亦猶是矣𨿽竄斥不堪寧誓以死安能隨俗推移以蒙其垢乎上文止言見放而此言死者蓋不推移則其勢不止於放吾故曰原之死非得已也時未至湘而死計已決此懷沙所以作也

漁父莞爾而笑鼓枻而去乃歌曰滄浪之水淸兮可以濯吾纓滄浪之水濁兮可以濯吾足遂去不復與言莞微笑貌鼓枻叩船舷也滄浪水在今常徳府龍陽縣本滄浪二山發源合流爲滄浪之水纓冠系也濯纓濯足蓋與世推移之意漁父遂去而原亦不復與言各行其志也

舊解以滄浪爲漢水下流余按今均州沔陽皆有滄浪在大江之北原遷江南固不能復至其地且與篇首遊於江潭不相屬矣及觀楚省全志載原與漁父問答者多有皆影響不足憑惟武陵龍陽有滄山浪山及滄浪之水又有滄港市滄浪鄕三閭港屈原巷參而覈之最爲有據蓋自渉江入漵浦之後返行適湘而從容邂逅乎此其言寧赴湘流則懷沙汨䢐南土之先聲也原之就死長沙余旣詳之懷沙矣抑湘中記雲湘水至淸深五六丈下見底了了則原之赴此亦不忘淸醒之意也夫

山帶閣注楚辭卷五

欽定四庫全書

山帶閣注楚辭卷六

武進蔣驥撰

招魂

卒章魂兮歸來哀江南乃作文本防餘皆幻設耳哀江卽汨羅所在招魂歸此蓋卽懷沙之意

朕幼淸以亷潔兮身服義而未沬主此盛徳兮牽於俗而蕪穢上無所考此盛徳兮長離殃而愁苦帝告巫陽曰有人在下我欲輔之魂魄離散汝筮予【與同】之巫陽對曰掌防【夢同】上帝其命難從若必筮予之恐後之謝不能復用巫陽焉

朕原自謂淸者志之不雜亷者行之有辧潔者身之不污服行沬已也主者言所行以是爲主也牽羈絆也上謂君攷察也離與罹同言巳少有盛徳而爲世所羈蒙以蕪穢之名君又不能考察其盛徳以至逺遷勿思終身愁苦也帝與巫陽皆設爲問答之辭帝天帝也巫陽黃帝時主筮者人謂原也筮予之謂筮其魂之所在使反其身也掌防句疑有脫誤謝䢐謝也巫陽以爲帝命有不可從者蓋必待筮而後予則恐身先萎謝巫陽𨿽予之魂而不能復生此其所以不用筮而用招也詳末章語意此篇疑作於懷沙之後蓋其去死無幾矣凡人七情所激皆能卒然失其精魂原於逺遊固曰神儵忽其不反形枯槁而獨畱況當近死之時煩寃轉甚其神魂必有惝然不能自持者故言魂魄離散而設爲此篇𨿽假托之言亦非無因之說也

乃下招曰魂兮歸來去君之恆幹何爲乎四方些【梭去聲】舎君之樂【洛】處而離彼不祥些

巫陽旣致詞於帝乃不筮而徑下招原之魂蓋登髙而呼自可聞聲立赴也恆常幹體也些語辭沈存中云今防峽湖湘及南北江獠人凡禁咒句尾皆稱些乃楚人舊俗也舎置也樂處謂楚離罹同不祥指下天地四方言一說舎止也離去也上二句戒之此二句勸之也亦通

魂兮歸來東方不可以托些長人千仭惟魂是索些十日代出流金鑠石些彼皆習之魂往必釋些歸來歸來不可以托些

托寄也八尺曰仭周孟侯曰大荒經有神名赤郭好食神異經東方有食之父卽長人之類也又大荒東經陽谷上有扶木十日所浴一日方至一日方出注云言交會相代也卽代出之意其酷熱𨿽金石堅剛亦爲銷鑠彼謂其處居人也釋解也

魂兮歸來南方不可以止些雕題黒齒得人肉以祀以其骨爲醢些蝮【腹】蛇蓁蓁封狐千里些雄虺九首往來儵忽吞人以益其心些歸來歸來不可以久淫些雕畫題額也雕刻其肌以丹靑湼之也山海經雕題國在郁水南南土志黑齒在永昌闗南以漆漆其齒祀祀神也南方俗多魅常有殺人祭鬼者醢醬也蝮蛇錦文反鼻其毒殺人蓁蓁積聚之貌八紘荒史近交趾有蛇國盈山徧野盡是封犬也老狐能易形魅人頃刻可至千里雄虺九首說見天問淫淹也

魂兮歸來西方之害流沙千里些旋【去聲】入雷淵爢散而不可止些【幸同】而得脫其外曠宇些赤螘【蟻同】若象蠭若壺些五穀不生藂菅【幾賢切】是食些其土爛人求水無所得些彷徉無所倚廣大無所極些歸來歸來恐自遺【去聲】賊些

夢溪筆談鄜延西北有範河卽流沙也人馬踐之有聲防則應時皆滅又西域度爾格有沙海二千餘里沙乘大風如浪行旅遇之常爲所旋飛沙捲人隨風旋轉也雷淵周孟侯云卽西域河源所注之雷翥海爢碎也曠宇無人之土螘蚍蜉也元蠭土蜂壺瓠也八紘譯史蟻國在極西其色赤大如象其聚千里五侯鯖大蜂出昆侖長一丈其毒殺象蓋卽此類菅茅屬長者至丈餘爛人言其土溫濕焦爛人肉也賊害也

魂兮歸來北方不可以止些增冰峩峩飛雪千里些歸來歸來不可以久些

譯史記余北有冰海凝冰如山又持彌國有大凝山千年不釋飛雪千里謂千里之逺常雨雪也蓋北方陰寒四時皆如是矣

魂兮歸來君無上【上聲】天些虎豹九闗啄害下人些一夫九首拔木九千些豺狼從【足翁切】目往來侁侁【莘】些懸人以娭【嬉同】投之深淵些致命於帝然後得瞑【宻形切】些歸來歸來往恐危身些

虎豹九闗言天門九重有虎豹守之也拔木九千力能拔九千之木而不倦也從竪也豺狼從目言此九首之夫從目直視如豺狼也侁侁往來疾也娭戲也瞑死而瞑目也投人深淵而其神異令人求死不得必請命於帝然後得瞑目也山海經昆侖帝之下都面有九門門有開明獸守之虎身人面九首亦此類

魂兮歸來君無下此幽都些土伯九約其角觺觺【疑】些惇脄【梅】血拇【母】逐人駓駓些參目虎首其身若牛些此皆甘人歸來歸來恐自遺【去聲】災些

幽都地下后土所治也土伯后土之伯約尾也呂春秋肉之美者有旄象之約觺觺角銳貌惇厚也脄背也拇足大指以利爪攫人常多血也駓駓走貌參三也甘人以食人爲甘美也

魂兮歸來入修門些工祝招君背倍行先些秦篝【格侯切】齊縷鄭綿絡些招具該備永嘯呼【去聲】些魂兮歸來反故居些

修門郢城門也善其事曰工男巫曰祝背行卻行而向魂爲之先也篝竹籠以棲魂者縷綫也五色之綫以飾篝者也綿絡靈幡也古者人死以其服升屋而號曰臯某復又以車建緌復於四郊緌以牛尾爲之綴於橦上冀神識之而來歸此言綿絡蓋其遺意也秦齊鄭以其國善爲此而名該全也永嘯呼長號以招之也

天地四方多賊姦些像設君室靜間【閒】安些髙堂邃宇檻層軒些層臺累榭臨髙山些网戶朱綴刻方逴些冬有穾【要】廈【遐上聲】夏室寒些川谷徑復流潺湲些光風轉蕙汜【泛】崇蘭些經堂入奧朱塵筵些砥【紙】室翠翹掛曲瓊些翡翠珠被爛齊光些蒻【弱】阿拂壁羅幬【直侯切】張些纂組綺縞結琦璜些

此承故居而敍宮室陳設之樂也像舊注言楚俗人死則設其形貌於室而祠之愚按若今人寫眞之類固有生而爲之者不必專指死後也邃深檻欄也軒殿堂前檐特起曲椽無中梁者層軒則非一軒矣言堂前制爲層軒而有欄檻以爲飾也築土石曰臺臺上屋四逹曰榭臨髙山言髙出山上也网戶刻戶爲方目相連如羅网之狀所謂隔亮也朱綴以丹其交綴之處也穾深也廈大屋也室旣深邃則冬溫而夏涼徑過也復回抱也潺湲急疾淸淨之貌光風晴明之風也轉揺也汜泛同揺動貌崇髙也川谷則回流而繞宅蘭蕙則交錯而揺風皆倚山而居之形勝也經歷也奧深也塵承塵筵竹席也言人由堂而入室則見上有承塵下有筵席皆以丹朱爲飾也砥室承入奧而言室以砥石磨之極其滑澤也翠翠鳥尾毛翹髙出之貌疑飾於牀榻者也曲瓊玉鉤也言砥室之中其牀施翠翹然髙出而掛玉鉤以懸幬帳也翡赤羽雀翠靑羽雀被衾也以珠翠飾被光色爛然相齊也蒻蒲蒻也柔而大可爲席阿曲拂薄也織蒻爲壁衣隨壁爲阿曲也幬禪帳也縷帶純赤曰纂五色曰組綺文繒縞白繒也琦玉名璜半璧也言纂組之帶綺縞之衣皆系以玉璜而陳於幬帳之間也

室中之觀多珍怪些蘭膏明燭華容備些二八侍宿射【亦】逓代些九侯淑女多迅眾些盛鬋【前】不同制實滿宮些容態好比【去聲】順彌代些弱顏固植謇其有意些姱容修態絙【亙同】洞房些蛾眉曼睩【祿】目騰光些靡顏膩理遺視矊【綿】些離榭修幕侍君之間【閒】些

此承奧室而序女色之樂也珍怪如古玩之類蘭膏以蘭練膏而漑爲燭則香從燭發也華容美人也二八十六人也射厭逓更也意有厭射則使更相代也商九侯有女入之紂美而不喜淫此借以爲稱美之辭故曰九侯淑女迅眾給侍便捷眾多也鬋鬢也好美好比輕附也順柔順也彌代猶云蓋世固植言性之貞也謇語詞絙竟洞深曼長也睩視貌靡致膩滑也遺視流盼也矊綿眇之意離榭別館之榭修長也幕大帳也間暇也離榭二語承上起下言非徒深居洞房凡有遊覽靡不隨侍也

翡帷翠帳飾髙堂些紅壁沙版玉梁些仰觀刻桷畫龍蛇些坐堂伏檻臨曲池些芙蓉始發雜芰荷些紫莖屏風文緣波些文異豹飾侍陂陁【陀】些軒輬【涼】旣低步騎羅些蘭薄戶樹瓊木籬些魂兮歸來何逺爲些此承離榭而序其遊覽侍從之樂也所遊常有侍女故髙堂亦有帷帳之飾紅赤白色也沙版以丹砂飾木版也桷椽也言刻椽爲龍蛇而采畫之也前言髙堂但序其制之壯此盛言繪之華而又飾以帷帳蓋別館遊覽之堂與所居者異也前言川谷徑復以自然之形勢言此則於堂前鑿爲曲池故坐堂而卽臨水亦園囿之制也屏風水葵卽荇菜也莖紫色緣因也言葵之文章因波上下而見也曰仰曰坐曰伏曰臨皆閒時遊歷之景文異豹飾謂外廷侍從之士其衣文采殊異而以豹皮爲飾也陂陁臺沼髙下不平之處軒曲輈籓車輬臥車皆以侍女從載之車也旣低俛車而待登也徒行爲步乘馬爲騎羅列也侍陂陀者方遊則侍於堂下步騎羅者遊畢則擁於車後也薄迫也瓊木木槿也花如瓊玉植之如籬言芳蘭薄戶而種又以瓊木爲籓籬皆軒輬初駕而經行之徑也

室家遂宗食多方些稻粢穱【朱渥切】麥挐【如】黃粱些大苦鹹酸辛甘行些肥牛之腱【健】臑【儒】若芳些和酸若苦陳吳羮些胹【而】鱉炮【庖】羔有柘【蔗同】漿些鵠酸臇【卽衍切】鳬煎鴻鶬【倉】些露雞臛【呵惡切】【擕】厲而不爽些粔【巨】籹【汝】蜜餌有餦【張】餭【皇】些瑤漿【古蜜切】勺實羽觴些挫糟凍飲酎【紂】淸涼些華酌旣陳有瓊漿些歸反故室敬而無妨些

此序飲食之樂也室家兼承宮室僕妾而言宗尊也言室家之人欲盡其宗尊之意故多致美食以娛君也稻有秔糯二種粢稷也穱麥麥之先熟者一云稻下種麥也挐揉也粱有靑白黃三種黃粱穗大粒粗收子少味逾諸粱言此數種之米相雜爲飯也大苦豉也洪注苓也味大苦可爲漧菜咸鹽也酸醋也辛椒姜也甘飴蜜也言五者之味兼備而發行也腱筋之大者臑爛也若及也下若苦之若同臑若芳言爛而且香也吳羮吳人工作羮也胹煮也炮合毛褁物而燒之羔羊子也柘漿藷蔗之漿味甘蓋以烹鱉與羔也鵠鴻鵠也酸以醋烹爲羮也臇臛之少汁者鶬鴰鶬露雞露棲之雞也有菜曰羮無菜曰臛蠵大也厲淸烈也爽味敗也粔籹環餅也卽今粣子餌糕也蜜餌以蜜和粉爲糕也餦餭餳也瑤漿之色白如玉者勺五臣云和也羽觴刻雀形爲酒器猶云犧尊也玉色之酒以蜜和之而滿於羽觴之中也挫摧凍冷也挫糟凍飲言不用縮酌亦不溫服但摧爛其糟而冷飲若周禮酒正之醴齊是也酎之爲言醇也華采也酌酒斗赤玉爲瓊瓊漿酒之赤色如瓊者妨害也言魂歸故居家人承事恭敬長無祻害也

肴羞未通女樂羅些敶鐘按鼓造新歌些涉江采菱發揚荷些美人旣醉朱顏酡些娭光視目曾【層】波些被文服繊麗而不奇【基】些長髮曼鬋艶陸離些二八齊容起鄭舞些袵若交竿撫案下些竽瑟狂防搷【塡】鳴鼓些宮庭震驚發激楚些吳歈【兪】蔡謳奏大呂些

此承酒食而序歌舞音樂之樂也魚肉爲肴羞進也通疑本徹字謂收去也漢人避武帝諱而攺之耳按擊也涉江采菱揚荷皆楚歌名見淮南子荷當作阿酡酒色著靣也娭光娭戲而目騰光也眇視微睇也曾重也文繡纎細也奇單也不奇言采色之備也齊容容飾齊一也鄭舞鄭國之舞袵衣襟也言舞人回轉衣襟相交如竿也撫案下者以手撫案其節而徐行也狂猛也搷擊鼓也激楚楚歌舞之名其節最爲漂疾故眾音競作至於宮庭震驚以發起而助之也吳蔡皆國名歈謳皆歌也大呂律名歌效吳蔡而樂奏大呂今樂古樂雜防並陳也

士女雜坐亂而不分些放敶組纓班其相紛些鄭衛妖玩來雜陳些激楚之結獨秀先些箟【昆】【敝】象棊有六簙【博】些分曹並進遒相迫些成梟而牟呼五白些晉制犀比【去聲】費白日些鏗鐘揺揳【西壹切】梓瑟些娛酒不廢沈日夜些蘭膏明燭華鐙【登】錯【措】些結撰至思蘭芳假些人有所極同心賦些酎飲盡歡樂【洛】先故些魂兮歸來反故居些

此又承上而序賓客狎戲之樂以極之也士指賓客言放散組帶也放陳組纓言除去冠帶也班坐列也紛亂也亂而不分男女猶有常位班其相紛則更易無定矣鄭衛妖玩言鄭衛之女其服飾制作皆妖冶可玩也結裝束也惟歌舞激楚之曲者其裝束尢秀異而先出於眾也箟竹名簙箸也蓋投之以行棊者象象牙棋棋子也簙博通局戲也投六箸行六棋故曰六簙言設六簙以行酒用箟簵爲箸象牙爲棋也曹偶遒聚也相迫互爭勝也梟博采倍勝爲牟五白簙箸之齒也言棋巳得采欲成倍勝故呼五白以助投也犀比未詳費消也懸鐘格揳不正也言擊鐘而爲之動鼓瑟而瑟爲之斜皆酒酣狂戲之事非奏樂也廢撤去也詩云廢徹不遲沈沈也鐙所以置燭者華謂其雕飾華好也錯置也結撰發爲篇章也至思極至之思假大也人謂在坐之人極思所至也不歌而誦謂之賦先故謂舊交後漢梁冀譖李固所辟召無非先舊是也言飲酒旣酣乃以極至之思結撰於篇章其吐屬淸妙若蘭蕙之芳發越而盛大在坐之人亦各以思致發爲歌誦以相倡酬如此則可以盡賓主之歡而燕樂其故舊矣此節縱言所樂不復自檢與淳於髠飲酒一石之時語意大略相似其防則詩人簡兮之遺也卒章歸之辭賦又才人結習之所最不忘者故以爲樂之終焉巫陽之詞止此

亂曰獻歲發春兮汩【聿】吾南徵菉蘋齊葉兮白芷生路貫廬江兮左長薄倚沼畦瀛兮遙望博靑驪結駟兮齊千乘懸火延起兮元顏烝步及驟處兮誘騁先抑鶩若通兮引車右還與王趨夢【平聲】兮課後先君王親發兮憚靑兕

此下皆原自序以申篇首之意獻歲言歲始來進也發春南徵追溯自陵陽至漵浦之時涉江所謂秋冬緒風也漵浦在陵陽西南故曰南徵自首訖尾謂之貫廬江水名漢志廬江出陵陽東南北入江曰貫者自陵陽入廬江而逹大江也左指江南言浮江而西則南爲左矣倚依沼池也畦猶區也瀛池中也言沿江一帶其地曼長皆艸木交錯其間有依巳成之沼而復爲瀛者境尢曠野所望甚博也靑驪以下皆遙望時所見純黑爲驪結連也懸火楊用修云卽周禮所謂墳燭蓋焚林而田所持以起火者元天色烝火气上行也言火气烝天元容變赤色也步及驟處言從獵之士步行而追及奔馬之處也誘騁先居馬之先而引其所向也若順也抑止馳鶩者使順通獵事引車右轉以射獸之左也夢楚江南大澤名跨今巴陵華容公安石首之地課後先校獵事之勤惰也憚懼也兕野牛言襄王身先發矢以射靑兕中之而懼走也此節追序歲首南行適遇楚王田於江南而所見如此莊辛所謂馳騁云夢之中而不以國家爲事於此亦可見矣

朱明承夜兮時不可淹臯蘭被徑兮斯路漸【卽塩切】湛湛【防上聲】江水兮上有楓目極千里兮傷春心魂兮歸來哀江南

朱明夏日之日也承續臯澤被覆也斯路指春時遙望之地言漸沒也言自春䢐夏日夜相代曾不可畱再經前路而巳爲茂艸所漸沒矣蓋初春由陵陽至漵浦今由漵浦出龍陽至長沙自沈正懷沙孟夏䢐南之時復從夢澤經過故感懷而發此嘆也楓木名似白楊哀江在今長沙湘陰縣有大哀小哀二洲舊傳舜南徵二妃從之不及哭於此故名斯路巳漸江楓彌望則其寥寂愈可知矣前此猶得以放逐之身遙見君之顏色今則目斷千里瞻望無期回首春時傷心欲絕蓋盛徳終無所攷而離殃愁苦如此魂𨿽歸來豈能入修門以娛樂哉亦惟往哀江之南以誓死而已言此以見巫陽所招皆虛語也

太史公序原傳曰讀離騷天問招魂哀郢悲其志而王叔師乃以此篇爲宋玉之詞黃維章林西仲非之誠爲有見舊說又頗訾其譎怪荒淫亦非所謂知言者也今攷亂詞獻歲發春以下明序自春涉夏往來夢澤之境卒章曰魂兮歸來哀江南自著沈湘之志蓋繼懷沙而作者也學者於此沈潛反復而知其解則固有以確然知其非宋玉所作而巫陽所言皆如海上神山風引而去諸說紛紛互相詆訶亦不辧而自明矣余故詳其說於餘論而約舉其槪於此大招

稱爲大者尊君之辭篇內多序帝王致治之事蓋往昔成言時所冀如此嗚呼事旣巳矣而心終不忘所以求伸於地下也

靑春受謝白日昭只【止下同】春气奮發萬物遽【平聲】只防淩浹行魂無逃只魂魄歸徠無逺遙只

謝序也日知錄云古人讀謝爲序謂四時之序終則有始而春承受之也白日昭者冬寒則日無光輝故春气和暖而後日昭明也遽同蘧動貌莊子所謂蘧然覺也言春气發生而蟄虫昭蘇艸木萌動也防幽防也淩猶馳也浹周徧也無逃無事於逃竄也林西仲謂此篇乃原招懷王之辭按懷王三十年爲秦所畱子頃襄王立二年自秦逃歸秦覺之遮楚道乃走趙趙不納復走魏爲秦所追遂發病襄王三年卒於秦秦歸其防於楚禮復與書銘自天子逹於士則臣之於君固有招魂之理矣故紀其歸葬之時而招之言春時和气流行萬物莫不萌動況魂在防中莫有追躡之者可以馳驟周浹而行而無俟於奔竄庶其乘此來歸勿久滯於秦土之逺也

魂乎歸來無東無西無南無北只

上言無逺遙指畱於秦言此祝其勿他適以起下文也

東有大海溺水浟浟【悠】只螭龍並流上下悠悠只霧雨淫淫白皓膠只魂乎無東湯谷寂寥只

溺水水性善沈溺者浟浟流貌上下謂與流波相上下也皓膠冰凍貌皓白膠凝也

魂乎無南南有炎火千里蝮蛇蜒【延】只山林險隘虎豹蜿【冤】只鰅【宜庸切】鱅【庸】短狐王虺騫只魂乎無南蜮傷躬只

元中記炎山在扶南國東四月火生十二月滅餘月俱出雲气蜓長曲貌蜿行貌鰅鱅狀如犁牛又鰅魚名皮有文鱅魚音如彘鳴短狐蜮也似鱉三足含沙射人王虺大蛇爾雅曰蟒王蛇也騫舉頭貌

魂乎無西西方流沙漭洋洋只豕首縱【平聲】目被髮鬤【日羊切】只長爪踞【當作鋸】牙誒嬉笑狂只魂乎無西多害傷止漭大水貌鬤發亂貌鋸牙牙利如鋸也誒彊笑也今川西有獸名狒狒長髮豕首執人則笑蓋此類也又八紘荒史魅國山海經作末國黑首三角兩目上竪亦夜乂之族

魂乎無北北有寒山逴【卓】龍赩【希益切】只代水不可涉深不可測只天白顥顥【豪上聲】寒凝凝只魂乎無往盈北極只

寒山山名逴龍補注云疑卽燭龍赩赤色梁公曰黑谷之北有山極峻四時來雪燭龍所居代水未詳通釋云楚去並代甚逺所謂不可涉者或傳桑漧嘔夷諸水如此耳天白顥顥冰雪照耀之貌盈北極言冰雪無際也

魂魄歸徠間以靜只自恣荊楚安以定只逞志究欲心意安只窮身永樂【洛】年壽延只魂乎歸徠樂【洛】不可言只

閒靜卽無逃意言歸路安閒鎭靜無有驚也自恣以下乃指楚國之樂言荊楚舉全楚言之林氏曰以國爲家與但言入修門不同更可見其招懷王是也究極也窮身終身也旣死而言壽乃不忍死其君之意下文曼澤怡面意同樂不可言總挈下文之意

五穀六仭設菇【孤】粱只鼎臑盈望和致芳只內【納同】鶬鴿鵠味豺羮只魂乎歸徠恣所嘗只鮮甘雞和楚酪只醢豚苦狗膾苴蒓【魄】只吳酸蒿蔞【力於切】不沾【鐵塩切】薄只魂乎歸徠恣所擇只炙鴰【括】烝鳬煔【潛】鶉敶只煎鰿【卽】【呵切】惡雀遽爽存只魂乎歸徠麗以先只四酎並熟不歰【澁同】嗌【益】只淸馨凍【飲同】不歠役只吳醴白糵和楚瀝只魂乎歸徠不遽惕只

此招之以飲食也六仭言積谷之髙也菇梁蔣寔一名雕胡爲飯香美臑熟也和致芳者調和極其芳美也內一作肭肥也鴿似鳩味猶和也豺似狗生防爲鮮酪乳漿也苦狗以豉和狗也膾切也苴蒪一名蘘荷蓋切以爲香也蒿白蒿秋時香美可食蔞蒿也生水中脆美沾汁濃也薄無味也言吳人工調酸味爚蒿蔞爲虀其味不濃不淡適甘美也炙燔肉鴰麋鴰也色蒼如麋煔爚也鶉鴽也陳列也鰿小魚也俗作鯽爽存言爽烈之气存於此也麗以先言眾品並集以是爲先也四酎四重釀之醇酒並具也不澀嗌言其味滑不滯咽防也馨香逺聞也不歠役醇酒可貴不以飲賤役也再爲醴糵米麯也瀝淸酒言以吳人之醴參入楚造之淸酒也不遽惕酒可忘憂無惶遽怵惕之患也

代秦鄭衛鳴竽張只伏戲駕辯楚勞商只謳和【去聲】揚阿趙簫倡只魂乎歸徠定空桑只二八接武投詩賦只叩鐘調磬娛人亂只四上競气極聲變只魂乎歸徠聽歌譔只

此招之以歌舞音樂也代秦鄭衛四國之樂也伏羲始作瑟駕辯勞商皆曲名徒歌曰謳揚阿卽陽阿以趙國之簫奏陽阿爲先倡而謳以和之也空桑瑟名投合也金曰鐘石曰磬亂理也四上未詳今管色字譜有四音上音或卽其遺也譔具也

朱唇皓齒嫭【戶】以姱只比【去聲】徳好【去聲】間【閒】習以都只丰肉防骨調以娛只魂乎歸來安以舒只嫮【嫭同】目宜笑蛾眉曼只容則秀雅穉朱顏只魂乎歸徠靜以安只姱修滂浩麗以佳只曾【層】頰倚耳曲眉規只滂心綽態姣麗施只小腰秀頸若鮮卑只魂乎歸徠思怨移只易【去聲】中利心以動作只粉白黛黑施芳澤只長袂拂面善畱客只魂乎歸徠以娛昔只靑色直眉美目媔【綿】只【邑】輔奇牙宜笑嘕【希延切】只丰肉微骨體便【平聲】娟只魂乎歸徠恣所便【平聲】只

此招之以女色也嫭好貎比徳言眾女之徳相同也好間言性喜閒靜不輕佻也習謂於禮都美調和也則法穉幼也修長也滂浩廣大貌曾重也頰口腮也倚耳耳貼後也曲眉規者眉曲如半規也綽綽約也鮮卑東胡別號其腰帶鉤名犀毗亦曰鮮卑言美人之腰頸狀若帶鉤之小而秀也移去也言可忘去怨思也易直利和也以動作者言本和直之心而形於舉動也澤膏脂也昔夜也靑色眉之色也直當也媔美目貌輔頰邊文奇牙美齒也嘕笑貌便娟見逺遊便安也

夏屋廣大沙堂秀只南房小壇【善】觀【去聲】絕霤【澑】只曲屋步壛【檐同】宜擾畜只騰駕步遊獵春囿只瓊轂錯衡英華假只蘭桂樹郁彌路只魂乎歸徠恣志慮只孔雀盈園畜鸞皇只鵾鴻羣晨雜【秋】鶬只鴻鵠代遊曼鷫【肅】鷞【霜】只魂乎歸徠鳯凰翔只

此招之以宮室遊觀也沙堂以丹砂塗堂之楹楣也秀出羣之意崇土爲壇觀樓也霤屋水流也絕霤檐有承澑絕水卽檀弓所謂重霤也曲屋周閣也步壛長廊也擾畜馴養禽獸也騰駕步遊言從獵之士或乘車或徒行也假大也言所乘之車以玊飾轂以金錯衡英華照耀大有光明也彌竟也鵾鵾雞晨旦鳴也鶖鶬禿也代遊相代飛翥也曼曼衍也鷫鸘似雁長頸緑身鳯凰翔言歸楚致治而鳯凰來儀也敍遊獵而及鳯凰蓋本卷阿鳯鳴之意以招王也

曼澤怡面血气盛只永宜厥身保壽命只室家盈庭爵祿盛只魂乎歸徠居室定只

此下皆招之以興道致治此節言修身親親之事也怡澤貌宜善也言身之舉動皆合於善用能保其壽命也室家公族也盈庭滿朝也居室謂王室定安也宋樂豫告昭公曰公族公室之枝葉也枝葉亡則本根無所庇廕矣此所以宗族盛而王室安也

接徑千里出若云只三圭重【平聲】侯聽類神只察篤夭隠孤寡存只魂乎歸徠正始昆只田邑千畛人阜昌只美冒眾流徳澤章只先威後文善美明只魂乎歸徠賞罰當只

此治民之事接徑壤地相連也出若云言人民眾多其出如雲也三圭桓信躬之圭公侯伯所執也楚本稱王故其臣皆有公侯之號重侯猶言陪臣聽類神言聽察精審如神明也察訪篤厚也夭早亡也隠疾痛也存卹問也正定昆後也始昆猶言先後王澤本無不被而必訪民之夭死疾病者而厚施之於孤寡尢加意存卹所以定仁政之先後也孟子云文王發政施仁必先施四者意蓋如此四井爲邑畛田上道阜盛冒覆也至此則澤無不被矣先威後文先以威武齊民而後以文徳綏之故旣善美而又精明也

名聲若日照四海只徳譽配天萬民理只北至幽陵南交趾只西薄羊膓東窮海只魂乎歸徠尙賢士只發政獻行【去聲】禁苛暴只舉傑陛誅譏罷【去聲】只直贏在位近禹麾只豪傑執政流澤施只魂乎歸徠國家爲只此用賢之事幽陵幽州也交趾南夷其人足大栺開折兩足並立趾則相交羊膓山名今在太原晉陽之西北尙賢士者推本而言之謂因尙賢而致此效也發政以下詳尙賢之寔獻行令百官上其行志如周禮令羣吏致事也鎭也陛殿階也誅罰譏謫也罷止息也舉賢傑者而升之上位以彈殿庭則不仁自逺而罰謫之事可以息而不用矣直贏直節而才有贏餘者禹麾疑楚王車旂之名禹或羽字之誤也爲猶治也直贏者使在親近之地以輔君豪傑者使執政事之權以澤民皆舉傑壓陛之寔也如此則國家治矣

雄雄赫赫天徳明只三公穆穆登降堂只諸侯畢極立九卿只昭質旣設大侯張只執弓挾矢揖辭讓只魂乎歸徠尙三王只

此天下化成之效也天徳卽上配天之徳穆穆和敬貌登降堂者出入堂陛以議大政也諸侯指齊秦諸國言畢極皆以楚爲歸極而來朝也立設也三公九卿皆天子之制但曰九卿者三公已見上文也昭質謂射侯所畫之地如白質赤質之類大侯謂所射之布如虎侯豹侯之類也上手延登曰揖手退避曰讓致語以讓曰辭天下旣平貫革射息天子當諸侯朝覲之時與羣臣從容燕射以習禮樂此太平之盛治也尙三王謂駕三王而上之林氏曰此皆帝王之事非原所能自爲其招懷王無疑餘按離騷曰忽奔走以先後兮及前王之踵武又昔君與王成言兮曰黃昏以爲期則篇中所云皆爲左徒時所見信於君而欲措諸行者不幸中道攺路徒以未了之願號之旣死之魂其傷心固有非言所能諭者嗚呼能無疾首於防人也哉

章句謂此篇系原自作又云景差後之論者互有異同惟林西仲以爲原招懷王之辭最爲近理今從之語具餘論

山帶閣注楚辭卷六

欽定四庫全書

楚辭餘論卷上

武進蔣驥撰

論楚辭者向稱七十二家古與堂又增之爲八十四家然率皆評隲其人文非能發明考訂有所增益於是書也洪慶善述隋唐書志有皇甫遵訓參解楚辭七卷郭璞注十卷宋處士諸葛楚詞音一卷劉防艸木虫魚疏二卷孟奧音一卷徐邈音一卷又有僧道騫者能爲楚聲之讀朱子慨其漫不復存無以考其說之得失然覽明焦弱侯國史經籍志載王逸楚辭注十七卷洪興祖注十七卷郭璞注三卷晁補之重定楚辭十六卷朱子集注八卷周少隠贅說四卷林應辰龍岡楚詞說五卷黃伯思新校楚辭十卷翼騷一卷徐邈釋道騫楚辭音各一卷髙似孫騷略一卷劉防吳仁傑艸木虫魚疏各二卷則朱子所弗及見者或未始不傳於世特其行未廣耳余見聞甚尠所閱前人注解自漢王叔師章句宋洪慶善補注朱晦翁集注外惟明莆田黃文煥維章之聽直衡陽王夫姜齋之通釋嘉興陸時雍昭仲之疏周拱辰孟侯之艸木史本朝桐城錢澄之飲先之詁丹陽賀寛瞻度之飲騷莆田林云銘西仲之燈嘉定張詩原雅之貫宜興徐丈煥龍友云之洗髓約十餘種其間得失相參別爲分疏兼抒未盡之懷附綴篇末目爲餘論莊生云彼亦一是非此亦一是非庸知世之不以餘言爲訾謷哉亦姑以存其說而已

離騷以經名特後人推尊之詞王叔師小序以爲經徑也言依道徑以諫君也若系作賦本名可笑甚矣他若九歌以下皆綴傳字亦屬贅設

騷者詩之變詩有賦興比惟騷亦然但三百篇邊幅短窄易可窺尋若騷則渾淪變化其賦興比錯雜而出固未可以一律求也觀朱子騷經所注比賦之類殆已不盡比附又通攷其書惟於騷經前段仿三百篇之例分注最爲詳悉自沅湘陳詞以下至蜷局不行凡一千五百餘言則以比而賦一語蔽之九歌猶或間注九章益希矣至天問逺遊諸篇則闕如焉蓋亦知其說之不勝其煩而變其初例矣然則注騷者又何如盡去之爲當也

原賦二十五篇情文相生古今無偶九辧以下徒成效顰晁錄所載彌爲添足今例不敢以唐突也

離騷

說離騷者言人人殊紛綸舛錯不可究詰惟朱子集注特爲雅馴然竊嘗循覽其解茫乎不得其條理輒頽然舎去蓋自章首至余心可懲都未區分段落眾皆競進以下文勢紛如亂絲惟覺長顑頷亦何傷𨿽九死其未悔寜溘死而流亡伏淸白以死直𨿽體解猶未變諸語復疊無味一也女之言但云詈其違眾取禍則始言誓死不悔久已不卹人言何煩贅述且前段往觀四荒語毫無照應二也阽余身而危死數語乃是陳詞本意今但訓古人𨿽有好修葅醢者亦不敢以爲悔則與前九死未悔等語又復陳詞半晌皆屬無謂而所謂得中正而上徵者又絕不知其何故三也埃風上徵至蔽美稱惡皆指寔寔往求而無一遇則時勢了然下文更何用占乎且靈氛巫咸又仍勸其逺逝必合殊爲不解四也閨中哲王作分承神女上帝言但以上無眀主下無賢伯爲恨則原之絕意於楚久矣不識靈氛所謂狐疑與懷故宇者又何所指五也靈氛巫咸語意次第未見分別又幾於復矣六也靈氛言後接以幽昧曜一段巫咸言後接以瓊佩偃蹇一段未識其安放之法七也前後上下求索旣寔往求而不合則卒章浮游求女乃爲馮婦之舉不惟文理復防而前已乖離今復冀合於義難通八也暇日捐去舊解獨取本文尋繹數過豁然似有所得乃知首尾數千百言𨿽縈紆磅礡萬怪惶惑然一意相承珠貫防聨其前後次苐所謂夫道若大路然殆可燭照數計耳蓋通篇以好修爲綱領以從彭咸爲結穴自篇首至眾芳蕪穢序其以好修而獲罪也自眾皆競進至前聖所厚序獲罪而不攺其修也提出依彭咸句爲主大意皆以死自誓然語各有次第眾皆競進以下本得罪之始言故苐曰顑頷長太息以下舉其中言以多艱爲目故曰九死怨靈修以下要其終言以終不察爲目故曰溘死流亡自悔相道以下又以徒死無益而轉生一念欲求君四方開下半篇之局然好修終不攺也女嬃一段緊承往觀句說入重並舉好朋句言欲相君四方除是攺其好修陳辭一段對照女嬃言發議重量鑿正枘句言但當擇君而事而好修終不可攺所謂中正也中間上下求索二段承量鑿正枘之言而徧觀上下乃眞似好修之難合故各以世混濁二句結之以證合並舉好朋之言皆意中遙度之詞非寔求之而不合也閨中四句因四方無好修者而反觀楚國去住兩難所謂狐疑也哲王指楚懷言靈氛一段言好修之必合而深勸其去楚以釋其疑世幽昧以下證楚之不可畱以寔靈氛之言也巫咸一段極言好修作合之易而深著戀楚不往之害以速其行何瓊佩以下證行之不可緩以寔巫咸之言也惟玆佩以下決意逺行非復爲前此觀望之舉以是結往觀之局以是盡好修之用半幅縈洄專爲此舉然行車未周忽然中止則終不忍捨楚而去也亂曰以下楚不可畱終歸於爲彭咸而誓死也如此則通篇結撰如天造地設之不可易極變化皆極明了而前之所疑豈不渙然冰釋矣乎余旣條列其說復綜其大要以訓之曰始以修能事君而取嫉於眾【章首至眾芳蕪穢】然所修屢困益堅惟甘爲彭咸以誓死而已【眾皆競進至前聖所厚】卽或不爲彭咸之死而觀君四方亦卒不攺其好修也【悔相道至余心可懲】女嬃謂世無用好修者往觀奚益【女嬋媛至不余聽】及正之重華而知好修必非無用在能擇君而事耳【依前聖至浪浪】乃試往觀焉則覺四方之嫉惡好修誠有如女嬃言者【跪敷袵至稱惡】去畱靡決心轉狐疑【園中四句】卜之靈氛則云去必有合也楚不可畱也【索藑茅至故宇】返觀而其說信然【世幽昧至申椒不芳】又卜之巫咸則云去則作合甚易畱則禍至無期【欲從靈氛至百艸不芳】再觀而勢益急【何瓊佩至江離】於是知女嬃之言不足信重華之正果可憑決計逺行立見好修之有用矣然豈眞能一往而忘楚哉【惟玆佩至不行】則仍爲彭咸以誓死而已【亂曰以下】此一章大指也

篇中曰好修曰修能曰修名曰前修曰修初服曰信修修字凡十一見首尾照應睂目了然絕非牽附之見蓋好修者其學也爲彭咸者其忠也不知好修者固不能爲彭咸然或不忍其修之黙黙而已而求用於他國以自見則亦必不能爲彭咸而畢志於楚也其學可以無所不爲而其忠也寜一無所爲此原之所以與日月爭光也

離騷下半篇俱自往觀四荒句生出只是一意卻翻出無限煙波然至行車已駕而卒歸於爲彭咸則皆如海市蜃樓自起自滅耳蓋願依彭咸之遺則本防已了然必於空中千回百轉至明言好修之必有合傅說呂望之功可以袖手致之而卒歸死於楚所以證行道之心終不勝其忠君之心而爲彭咸之志確不可移也悲回風曰介眇志之所惑兮竊賦詩之所眀斯之謂矣後世弔屈原反離騷之作乃舉原之所唾棄者而苦口相規甚矣其愚也【往觀四荒前有退修初服一層卻於焉能與此終古句暗收拾過】

作文有深一步襯法張司業詠節婦云事夫誓擬同生死又曰還君眀珠雙淚垂然精神卻在感君纒綿意系在紅羅襦二語襯出蓋惟感之深系之密而卒還之彌見節之貞而無與易也又如論語好仁者無以尙之題人只解從仁上極形好之之篤耳惟劉君棨文云非難於獨知仁之可好難於知仁之外甚有可好而終不以易吾仁也如是則無以尙之精神倍出離騷屢言求君蓋此意也林西仲乃云作求賢君解是以與國存亡之箕比認爲朝秦暮楚之蘇張猶顦明已翔於寥廓而虞者猶視諸藪澤悲夫

楚辭章法絕奇處如離騷本意只注從彭咸之所居句卻用將往觀乎四荒開下半篇之局臨末以蜷局顧而不行跌轉與思美人本意只注思彭咸之故句卻用聊假日以須時開下半篇臨末以願及日之未暮跌轉悲回風本意未欲遽死卻用托彭咸之所居開下半篇臨末以任重石之何益跌轉招魂本意只注魂兮歸來哀江南句卻全篇用巫咸口中侈陳入修門之樂臨末以亂詞發春南徵跌轉機法並同純用客意飛舞騰那寫來如火如錦使人目迷心杳不知町畦所在此千古未有之格亦說騷者千年未掲之祕也故於騷經以求君他國爲疑於招魂以譎怪荒淫爲誚而不知皆幻境也觀雲霞之變態而以爲天體在是可謂知天者乎朱子排王叔師五臣洪慶善之說以上下求索爲求賢君全首文理如絲絲入扣後人視爲不入耳之談或以帝爲天帝或以諭楚懷或以女爲賢士或以爲賢配紛紛回防前後之迂滯難通者多矣飲騷以女諭鄭袖丰隆蹇修諭上官子蘭之徒望其轉達於君若妃以此凂日月爭光之人獨不畏長鋏神鋒耶

篇中凡指楚處但云眾與黨人至世並舉而好朋世混濁而不分世混濁而嫉賢世字皆承四荒推說並舉句言四荒與楚相似兩混濁二句證合女之言也至世幽昧以曜與惟黨人其獨異四語乃承上轉下從四荒與楚對較以見其不同讀者潛心玩之則前後條理曠若發防矣

按戰國防靳尙說楚懷王出張儀旋以隨行爲魏張旄所殺而上官大夫至防王時尙存其爲兩人明甚王叔師以爲同列大夫上官靳尙史記正義引以證原傳鶻突可笑朱子駁之是矣而王姜齋猶謂尙稱上官與原稱三閭同抑何鹵莽乎

朱子以攝提爲星名駮王氏太嵗在寅之說吳郡顧寜人非之曰旣敍生辰豈有置年止言月日之理余按顧說良是且古人刪字就文往往不拘如後漢張純傳攝提之嵗蒼龍甲寅時建武十三年逸尙未生已有此號可知攝提爲寅年其來久矣朱子謂若以攝提爲嵗便少格字非通論也況史記天官書攝提星何嘗不名攝提格乎

初度五臣注初生之法度集注乃指始生時節言不知此四句本言姿性之美凡正則靈均之徳皆少時生而具之故謂之初度卽下所云內美也古者名以徳命字以表徳故揆度而命之名如此則覽揆字方有著落而下文旣有此三字亦不嫌無根若謂生得日月之良是天賦美質於內則孟陬庚寅其良安在況生而同辰者正復不少何嘉名之可錫而下文旣字此字不亦鑿空乎禮子生三月而名之旣冠而字亦非皆命於生初者也初度從五臣解爲是但初生時難言法度耳

都敬聽雨紀談古人有小名有小字離騷名余曰正則字余曰靈均蓋屈原名平而正則靈均則其小名小字也按此亦是一見然則正則靈均固不必牽合平原字義矣

舊解三後爲禹湯文王則不應下文方及堯舜故朱子亦疑之然以爲三皇亦無所本或謂指鬻熊熊繹莊王益鑿而無當矣且旣遵道而得路旣字殊無頓放處余按屈子之文大抵原本六經天問之下土方則商頌語惜往日之聰不眀則易象詞其他更不勝指屈三後見呂刑皆堯舜之臣固爲有據且以椒桂諭直節爲已奔走先後作引而以旣遵道而得路旣字緊承上文見眀良相合之意爲君信防齌怒作綫上下文勢尢貫串也周以前諸侯皆稱後書言羣後屢矣畢命亦有三後皆指臣言後世以後擬帝王因少見多怪近有注天問者指後益爲書法言益宜爲天子也然則五子歌有窮后羿春秋傳樂正後防皆書法耶

豈余身之憚殃兮恐皇輿之敗績蓋謂黨人君非義於余身非有患害也特恐有誤國是而不忍坐觀耳文理本眀舊解訓憚爲難謂非難身之被殃語殊晦澁洗髓謂黨人用事正類必受其殃則又多一轉矣

非余心之所急承恕已量人而言卽莊子鵷雛腐防之意

舊傳王介甫詩殘菊飄零滿地金爲歐陽永叔所譏洪慶善訓落英亦云秋花無自落者當解如我落其寔之落而史誌道菊譜序又云菊自有落不落二種但衰謝之花豈有可餐應如詩之訪落落訓始謂始開之花耳余按落字與上句墜字相應彊覓新解殊覺欠安且此二句本極言淸貧之況爲下顑頷作引非徒尙芳淑致滋味也與精瓊爢糳申椒立言各別何必以衰謝爲嫌古者君之於臣但有賜環賜玦之文無有遣之以蕙茝者集注詁替餘二語殊杜撰章句以自結束爲言又與上下文多復

攘訽卽忍尢意忍甘心忍受也凡非其所有之物因其自來而取之之謂攘尢詬根謂予善淫言世方嫉惡好修而吾欲去其詬則必亦競爲周容而後可故尢訽之來直受而不卻也舊注訓攘爲除失其防矣

眾不可戶說四句亦女言不予聽正詈詞也世並舉而好朋乃詈之之防對往觀四荒言以示不變所修之難合也集注訓爲原言遂以末句不字爲衍文大誤尢可笑者王姜齋分鯀婞直至前修以葅醢皆女責原語曾欷歔至與此終古皆原答女語兩美必合至申椒不芳皆靈氛語勉陞降至觀乎上下皆巫咸語其防絕支離不足存可謂誕妄之尢也

弭節之義舊皆闕注按周禮大司徒鄭注五禦之節賈疏云禦言節者四馬六轡有進退之節也今攷五禦鳴和鸞逐水曲過君表舞交衢逐禽左鳴和鸞者馬動則鸞鳴和應舒則不鳴疾則失音是耳治之節舞交衢者禦車在交道車旋應於舞節是目治之節其義較然矣長卿上林賦有案節有弭節有揚節郭注乃云節所杖信節也豈非孟浪

望舒飛廉鸞鳳雷師飄風雲霓之屬無善惡軒輊之分朱子旣詳言之矣後之小儒尙多異解如雷師告余以未具本承上起下之辭蓋謂雷師恐鸞凰尙不能辦事故有未具之告因復使鳳鳥親行以極形效力之眾取程之急耳昧者乃謂雷師有意阻程故以未具爲辭文勢小有頓挫而雷師遂防萬世詬厲殊可笑也

丰隆或曰云師或曰雷師洪氏援引甚詳離騷曰丰隆乘雲思美人曰願寄言於浮雲遇丰隆而不將蓋皆以爲云師也朱子專以丰隆爲雷師故於此有雷威求無不獲之解然亦迂矣其注思美人又以爲云師何自相戾也

左傳昭十三年行理之命無月不至杜注行理使人通聘問者國語敵國賓至行理以節逆之賈注理吏也小行人也又廣雅釋言理媒也離騷吾令蹇修以爲理理弱而媒拙抽思理弱而媒不通思美人令薜荔以爲理皆指行媒之使言王注爲理謂分理禮意朱子又云爲媒以通詞理五臣注理弱謂道理弱於少康朱子亦因之皆未攷而彊爲之說也

史記桀敗於有娀之墟正義曰當在蒲州朱子猶以山海經爲疑殆未之見耶

凡注書者必融防全書方得古人命意所在楚辭簡狄事凡三見離騷曰望瑤臺之偃蹇兮見有娀之佚女又曰鳳凰旣受詒兮恐髙辛之先我天問曰簡狄在臺嚳何宜元鳥致詒女何嘉思美人曰髙辛之靈晟兮遭元鳥而致詒推其指蓋謂簡狄居有娀之瑤臺嚳聞其美且賢遣元鳥爲媒致聘而女樂從因得爲妃生契而啟商祚是蓋原說詩之防也與史記吞卵孕契所傳各異臺自指有娀之臺時方未嫁故曰女王叔師騷經注旣用呂春秋有娀髙臺之說及注天問又云侍帝嚳於臺上其鹵莽固不足論朱子亦兩取其說何也因髙辛有元鳥致詒事故騷經用鳩鴆鳳凰渲染鳩鴆旣不堪使自適又非所宜躊躇之後方及鳳凰其勢巳晚卻恐髙辛元鳥之使巳在我先因止而不遣鳳凰本在前驅一似忘卻故借鳩鴆紆折生波正欲爲先我作地耳朱子乃謂鳳凰受髙辛之詒則與元鳥致詒戾矣辧證又云使原得鳳凰則髙辛何由先我哉大類夢中占夢也元鳥致詒豈本遣元鳥氏之裔而後世訛其傳歟

閨中兼指上帝神女言比四方之賢君也閨宮中小門南史陳武帝每夜刺閨取外事分判注夜有急報投刺於宮門也謝元暉詩旣通金閨籍杜子美詩李侯金閨彥舊注專屬之神女所居隘矣哲王舊指上帝稱謂亦未安今訓楚懷爲下狐疑張本文勢較順

於上下求索之後總結曰閨中邃逺蓋非謂世無賢君亦非往求而見棄特以君門遼逺不見行媒疑怯而自止焉耳朱子直云上無眀君下無賢伯則其不相遇審矣下文又云兩美必合何必用媒何處轉身耶

閨中防逺句收反顧遊目以下半篇哲王又不悟回顧怨靈修之浩蕩以前半篇用筆一俯一仰眞有旋乾轉坤之力然非眀眼人孰能察千里來龍哉

氛咸二段總承往觀四荒量鑿正枘本防一气說下由緩而急由淺而深領起末段浮游求女之意非徒節奏相生亦正孫月峯論文所謂波瀾單則淡雙則濃也語意本同故旣告吉占之語舉氛而咸在內俗解疑其獨從靈氛遂謂兩人之防互有異同枝詞蔓語不足盡述也

離騷以女諭賢君以芳艸諭賢臣首尾一綫不相混淆舊訓何所獨無芳艸卽上豈惟是其有女意語復而義雜矣

世幽昧以矅二語乃吸下之辭言世人多蔽固未必能察余之善惡然其好惡不齊有惡我者豈必無好我者乎未有如楚人之風气獨殊乃至好惡惡善比戶如一若下文所云也蓋其同者乃其所以爲異以證楚之不可懷也此四語直從世並舉而好朋句翻出是通篇脈絡最分眀處

又何必用夫行媒將令帝閽令蹇修令鳩鴆鳳凰及理弱媒拙等語一掃都盡下文武丁用說諸證皆不謀而合者文義相引如貫珠若前爲理爲媒皆作求賢士解則此處直接武丁周文不亦首尾衡決乎

偃蹇總訓髙踞瑤臺之偃蹇狀其形勢也瓊佩之偃蹇狀其志節也

榝本艸名食茱茰一名越椒亦名欓子爾雅云椒榝醜捄禮內則三牲用藙注藙榝也漢令防稽嵗貢藙子一斗南都賦蘇榝紫姜拂撤羶腥周孝侯風土記以椒欓姜爲三香一名艾範石湖成都古今記艾子茱茰類也寔正緑味辛蜀人進茶每投艾子一粒香滿醆盂榝本椒類亦辛香之物非謂不足充幃也罪在欲耳故與椒之專佞均有干進務入之譏集注訓爲臭物誤也其釋何芳之能祗曷又云不能敬守其芳乎

同一求女擇吉贏糧與陳詞畢而率然上徵者異鳴鸞齊與先驅奔屬行色匆遽者異宛轉西行窮微極與東西上下隨去輒回者異蓋前止率意觀覽故其發之也輕而此欲委身從君故其持之也愼前尙未知其有合而遙覘之故其情迫且東西瞭望欲其無弗屆也此則確信其必有合而往遇之故其心閒且沿途尋訪欲其無所遺也觀其運意措辭而前虛後寔之辧不待言而諭矣

旣云周流則東西南北無不徧歷之理專言西者因懷楚中止也逺遊自西而南亦云睨舊鄕而不行與此正同但逺遊以度世言故仍抑志而遐舉此以求君言故遂返舊而不移語各有當也舊解西爲歸藏之地專言西者卽沈江誓死之心然則自西而返楚將之死而求生乎林氏以爲觀釁於秦兒童之見賀氏指天津一語謂自東䢐西四極已周赤水出昆侖南陬穆天子傳宿昆侖之阿赤水之陽本在一處張元雅誤以赤水爲南方之水因謂從南方轉西北不周皆屬臆說王姜齋訓浮游求女爲求汝邅道昆侖以下皆寓意鉛汞妙訣西指魄宮殆被黒風吹墮矣

舊解亂爲總理一賦之終今案離騷二十五篇亂詞六見惟懷沙總申前意小具一篇結構可以總理言騷經招魂則引歸本防涉江哀郢則長言詠嘆抽思則分段敍事未可一槪論也余意亂者蓋樂之將終眾音畢防而詩歌之節亦與相赴繁音促節交錯紛亂故有是名耳孔子曰洋洋盈耳大防可見

庚子以後復見相國安溪李公離騷解義吳郡朱天閒離騷辧無錫王貽六離騷彚訂三種朱氏最好議論紕繆尢多其餘或襲舊以傳訛或創新而失當往往而有陳詞重華以前姑弗深辧自埃風上徵以後朱氏云見帝欲以悟君之道折中於天求女欲折中於楚之賢者靈氛以下復欲折中於九州之賢大夫不忍離宗國故止而不行安溪與王氏皆以見帝諭盡誠以悟君求女諭求賢以輔楚靈氛以下又欲求賢士於九州末路浮游四極安溪云當時士多歸秦故屬意焉卒以仇讐之國不可依誓死不往三書皆懲朱子求君之說而以求女爲求士又因中段求女與後相復遂以前之求女屬楚後之求女屬四方然前言白水閬風後言昆侖赤水前言相觀四極後言流觀上下道裏殊無分別安見前之爲楚後之爲四方耶朱氏彊分白水諭沅湘閬風諭楚名山至後之昆侖方寔指海外此鑿空之辧途人知其不足聽也謂見帝爲盡誠以悟君則原之謇謇不捨由來巳久奚待陳詞之後而始盡其誠前言齌怒言數化言終不察原之於君求合而終乖亦旣知之稔言之復矣陳詞之後何所據而復侈儀從窮日夜以求合耶求之而仍不合不益復而無謂乎夫惟擇君他國故有修逺求索之言今身事故主何用求索身居本國何言修逺安溪訓上下求索爲多方遇合王氏訓爲君門欲叩無由𨿽竭力分解終乖而難附自林西仲謬以節中爲折中朱氏遂有折中皇天之說乃至告重華求眾女命靈氛巫咸並九歌山皆以爲求折中夫史稱冀幸君之一悟者蓋兾其念舊而自悔耳若君無悔心而沿途尋訪以乞悟君之方𨿽愚人當不出此至謂求賢輔楚亦非識時之言也楚眾芳蕪穢𨿽得賢奚益原以貴戚世卿不能排黨人悟昏主乃望之九州羇旅之人又必不行之勢也且好修之害楚士逢而變節亦安保來者之不變乎勢不可行節不可保而越修逺多艱之路以求之所求者又未必得也是固不待僕馬悲懷而始顧而不行矣且夫求賢與求折中皆以爲舊鄕也睨舊鄕而不行則又何說譬則晉使求醫於秦魯衛乞師於晉而曰吾不忍去父母之邦也有是理乎原之求女明云逺逝以自疏夫欲求賢人求善道以輔之而又曰疏之此矛盾之說也朱氏注自疏又云意在遁迹名山王氏云不必復言求同志是上文浮游求女之言殆成贅疣而所謂從吉占歷吉日皆爲囈語天下固無此首防之事卽以文義言抑何隔礙而難通也楚弱秦彊王又不聰士之歸秦者固未能求爲楚用果有之則資敵之才以輔吾君復讐之舉莫快於是何謂依仇讐之國耶爲此言者旣以求君他國爲大禁又泥以女諭君有謬經防故不憚曲說以求伸不知易稱臣道妻道而九五君象亦以婦不孕系辭【周易折衷云九五亦以妻道言各隨其卦義而巳】況騷易異體臨文托諭惡用爲此拘拘哉余苐撮其大指論之其章句訓詁之疵未槪及也

九歌

九歌本十一章其言九者蓋以神之類有九而名兩司命類也湘君與夫人亦類也神之同類者所祭之時與地亦同故其歌合言之此家三兄紹孟之說

九歌不知作於何時其爲數十一篇或亦未必同時所作也二湘言湖湘沅澧與東君言扶桑河伯言昆侖山言山阿同指各就神所居以立言外傳謂九歌作於湘陰之玉笥山亦臆說也然大司命曰老冉冉兮旣極山曰嵗旣晏兮孰華予其亦暮年所爲歟

朱子論九歌謂以事神不答而不忘其敬比事君不答而不忘其忠斯言誤矣夫祭以享神歌以侑之知神之不答不如無祭且旣不答矣奚所侑而歌焉終日陳牲俎張樂歌而嘵嘵述神之不見答於義安取乎今詳體諸篇東皇曰穆將愉兮上皇雲中君曰謇將憺兮壽宮湘君曰邅吾道兮洞庭湘夫人曰將騰駕兮偕逝大司命曰靈衣兮被被少司命曰忽獨與余兮目成東君曰長太息兮將上河伯曰與女遊兮河之渚山曰東風飄飄兮神靈雨苟有所祭未嘗不答也惟於離合遲速之際多感慨焉蓋九歌之作專主祀神祀神之道樂以迎來哀以送往欲其來速斯愈覺其遲欲其去遲斯愈覺其速固祭者之常情也作者於君臣之難合易離獨有深感故其辭尢激云耳夫豈特爲君臣而作哉今欲牽附於事君不答之意而並所祀之神皆以爲不見答其於作歌之防殊背且原之事君亦非未嘗見答者也當其圖議國事應對諸侯所以任之者甚至特其交不終耳槪以事而不答目之於主客之意均無所當而訓詁亦多失寔者余故特著之或謂九歌本非以祀神特假題以寓意然則東皇國殤禮魂無意可寓者又安屬也

九歌之托意君臣在隠躍卽離之際蓋屬目無形者或見其意之所存況覩其形之似者乎有觸而發固其理也必欲句櫛字比以求合之則刓方爲圓矣

九歌凡言靈者皆指神無所謂巫者靈保猶言神保謂屍也舊注於皇皇旣降與如雲蔽日之靈則以爲神於偃蹇連蜷之靈則指爲巫說已謬矣又九歌皆主祭者與神酬酢之辭今獨以少司命河伯爲卑而爲巫言以接之又以山鬼爲賤而通體皆設爲語篇中本無明文不知誰爲分別耶且少司命河伯之屬豈更卑於祭者而不屑與之接耶國殤禮魂其卑抑甚又將指爲誰之言耶凡釋文以徑淨爲主而乃自生轇轕甚無謂也少司命望美人兮未來河伯送美人兮南浦美人皆指神言集注誤泥美人謂男恱女之辭因設爲女巫以當之而以望與送皆屬之神不知詩云誰侜予美又曰予美亡此美人固男女相恱之通稱也離騷之美人遲暮九章之思美人集注固眀言其托意於君矣獨不可托意於神乎謂巫以美人自稱旣爲非禮且神自輕別而更怨人之不來歌以送神而反說神之送已其爲乖謬豈俟辧哉

撫長劍兮玉珥璆鏘鳴兮琳瑯浴蘭湯兮沐芳華采衣兮若英皆指如在之神言與靈衣兮披披玉佩兮陸離荷衣兮蕙帶聳長劍兮擁防艾諸語大略相似舊注皆指人言夫盛服承祭本禮之常何足多詡況祀神撫劍又未之前聞乎且同是容飾耳一以爲祭者【集注釋撫劍】一以爲巫【集注釋浴蘭】又誰爲別之也

北極五星天樞紐星最爲近北舊說皆從南起數故以紐星爲苐五星而以近南赤眀者爲苐二星爲帝王名曰太一之座又以勾陳口中一星爲天皇大帝其神爲耀魄寶宋中興天文志援孔子居所不動之義辧之以爲天無二帝北極從北起數天樞爲第一星爲帝王爲天皇大帝爲耀魄寶而赤眀者爲苐四星爲太子勾陳口中星爲大帝之座其說最爲近理然則所謂太一者殆卽天樞不動之星寔爲天皇大帝者歟一說天乙南有太一星主使十六神承事天皇大帝者也

古人選日干支不必兼舉觀月令元日元辰分見可知曰吉日又曰辰良則干支雙美愼重之至也

撫劍佩玉狀其飾也偃蹇姣服狀其態也欣欣樂康狀其情也語相因爲淺深

獐性善驚故曰章皇揚子云羽獵賦章皇周流論衡道虛篇周章逺方左太衝吳都賦周章夷猶東魏杜輔立移梁檄周章向背說文睢睢視周章貌皆匆遽不定之意

云神之降在旣畱句云神之欲去已見周章句靈皇皇兮旣降乃於去後追述之九歌皆以神之去畱不測爲言而序云神尢極絢爛飄忽蓋狀云之辭也家世父弱六先生云明明旣降何逺舉之速幾並旣降都似可疑遂令前文盡成恍惚眞思入風雲語世父翠縷居說騷識解多出人意表但專主評文故未及纂錄

辧舜葬事後人異議頗多主南巡者鳴條紀市皆以爲南方【髙誘呂春秋注九疑山下亦有紀邑鄭康成檀弓注鳴條南巡地】辧其非者蒼梧九疑皆指爲北地【沈休文竹書注海州鳴條有蒼梧山徐文長靑藤路史云今萊州府之膠州也又云九疑在臨晉縣北二十里與鳴條皆在平陽府方宻之通雅云鳴條在贛楡縣有蒼梧山】然揆之於理証之孟子東夷之說則南巡之言固不足信而湘江淚竹皆附防之談也二妃死葬江湘說本秦博士王叔師以湘君爲水神夫人爲二妃韓退之以湘君爲娥皇夫人爲女英羅願爾雅翼以湘君爲神奇相二女死後之配夫人卽二女二篇乃相贈答之辭【按廣雅江神謂之奇相郭璞江賦奇相得道而宅神乃協靈爽於湘娥羅語似本此然攷蜀檮杌云奇相震防氏女竊黃帝元珠泛江而死爲神則奇相亦女子也所謂協靈苐言圴有神靈耳羅乃突生嫚語愚悖甚矣】皆主其說者也而韓說爲勝郭景純以湘君夫人爲天帝二女羅長源以湘之二女爲舜女霄明燭光而湘君夫人又別爲水神顧寜人以爲水神之後及妃王姜齋以湘君爲水神夫人爲水神之妻皆辧其非者也而王說似優然王氏釋將以遺兮下女謂湘君采芳以貽下土之人則又迂滯難通決非屈原之防也戰國時異說多矣屈子固非經生以攷據爲事者濟沅湘以南徵就重華而陳辭不以舜葬爲非庸知不以從死爲是乎然則謂二妃果爲湘神與謂屈子之必不以二妃爲湘神皆膠柱之見也九嶷並迎非無所指者今詳文意仍用韓解焉

吹參差指湘君言誰思與誰畱誰須同義舊以參差爲主祭者自吹則誰思字宜其迂曲難通也王子年拾遺記云洞庭山金堂數百間帝女居之匏管之淸音徹於山杪語𨿽近誣然有以知其所自來矣

湘君以飛龍桂舟對言駕龍者神也飛龍翩翩防此而言乘舟者人也蓀橈桂櫂防此而言或以飛龍爲人駕者誤林氏知駕龍爲湘君矣然以北徵爲他往又誤也離騷剡剡揚靈因巫鹹之降而言也如神已他往下文何靈之可揚乎且九歌無不降之神使湘君絕不來祭所則無恩與交可言又何云不忠輕絕耶博物志曰洞庭君山帝二女居之曰湘夫人夫山以帝女而名意必建祠於上而人於此祠之洞庭在沅湘之北故神降有北徵之言耳王姜齋因此謂祀神者爲漢北之人而證原九歌皆退居漢北所作又刻舟之見也

邅吾道兮洞庭邅字小頓與來吾道夫先路句法相似薜荔拍或解拍爲舟肩板按薜荔緣物蔓生質幹輕防非可爲板者觀湘夫人防以爲帷山被以爲服應從衣飾解明甚

望涔陽兮極浦余按水經注澧水入作唐縣左合涔水涔水出西天門郡南流逕涔評屯漑田數千頃又東南流注澧水作唐今澧州安鄕縣又嶽州府誌涔水在澧州北七十里防澧水入洞庭唐盧子發詩所謂君夢涔陽月中秋憶棹歌也又怨錄楚王子質秦歌亦有洞庭木秋涔陽艸衰之句洪注澧州涔陽浦是已又引水經雲涔水出漢中南縣南入於沔此自漢中之涔與此何涉而自謬其說乎王姜齋欲附漢北之說乃雲涔水在漢北入漢合江亦隔墻語

弭節北渚卽後帝子所降之處蓋猶眷戀不釋於江邊也作歸休解誤

舊解麋何爲二語謂麋不在山而在庭中蛟不在淵而在水裔皆失所宜與鳥何萃二語大略相同復直無味下文佳人召予亦嫌突接且麋鹿固園囿馴畜之物而蛟在水際尢理之常安得比而同之

集注以周禮疏兩司命之說因以大司命爲上臺少司命爲文昌第四星然按隋志虛北二星亦曰司命主舉過行罰滅不祥故在六宗之祀則司命非徒有兩而巳集注言近鑿空

九阬集注據周禮九州之山鎭言然周禮初無九阬之明文似亦未足據且前廣開天門但言司命之下而無端又增一帝又時方致祭而以司命從帝逺適爲辭於義俱不可通靈衣被被又何來之突也

舊說無虧謂保守志行無損缺也語𨿽正而近腐且若今二字亦似贅疣

少司命云夫人兮自有美子羅願遂謂少司命主人子孫傅防蘭爲生子之祥蕪爲無子之藥蓀爲子孫之義嘗與三兄讀而笑之三兄因扣予少司命所主予曰大司命主壽故以壽夭壯老爲言少司命主緣故以男女離合爲說殆月老之類也夫君臣遇合之間其緣亦大矣故於此三致意云一時爲之破顏此𨿽謔詞然離騷九章屢寄慨於媒理或亦未必無當也

蓀者美辭未有自稱者且少司命蓀字兩見一以自稱一以稱神可乎

家語孔子聞哭聲甚悲顏子曰此非但爲死者而已又有生離別焉悲莫悲兮生別離蓋用其語杜詩死別已吞聲生別常惻惻其注腳也一說生謂生熟之生言未及相熟而先別也與杜詩暮婚晨告別無乃太匆忙意同對新相知似較警切

與女逰兮四語皆未來而預擬之猶小雅之子於狩一章之意

九歌無合而不離者非獨迎神送神祭禮固然亦因以寓其意也集注釋少司命於神去後復爲言以招人巳失文體其釋末章之擁防艾卽指所招之美人言則是合而不復離也豈被放設詞之本意乎況通體旣爲巫言而末忽爲眾人之辭何義例之繁也

東君首言迎神次言神降中言樂神旣言神去末言送神章法最有次第蓋以日升爲神降日入爲神去長太息兮將上日之升也靈之來兮蔽日日之入也中間絙瑟數語窮日之力以娛神前音後舞樂有節奏詩有間合本非一時之作祭義周人祭日以朝及闇鄭注謂終日有事此蓋本周制也舊注以將上爲迎神蔽日爲神降則絙瑟以下皆神未來時雜防並作於義不通矣且靈之來兮蔽日與靈之來兮如雲同指擁蔽而去有瞻望弗及之意焉今言日之來而反以爲見蔽有是理乎又日方東升貪狼遽見操弧一射忽已淪降何日輪之迅速也余弧余轡與余馬皆主祭者自稱今忽代日神稱余尢字義之斘雜者周孟侯又謂東君全首皆昧爽時語將出旣眀爲虛想天狼北斗爲寔境更屬夢語觀者憺兮防歸反言以挑之冀神之不去也歌舞未終日巳蔽而不見此其大不釋於中者也

衝風至兮水揚波言水之成文也衝風起兮橫波言龍車橫截於波中也辭意各殊定非重出

駕龍螭而遊九河初時盛滿之願也乘黿魚而遊河渚遇後茍簡之境也𨿽獲從遊已非本意而遊又弗能久則情何時已哉故戀戀而不釋也舊注全少分曉次山於河伯之後意亦山之靈怪能禍福人者故祭之集注獨以爲媚人之辭竊意祭之有歌本以祭者之意而全首俱代所祭者立說已屬不倫且人方祭已而語皆怨人之不來於理尢爲難解況就其文義言若有人人謂也子慕余忽又謂人是果可通乎又謂陰賤不可比君故以人況君況已夫斷章取義各有所裁離騷求女以君爲已之配獨非慢乎且夫人謂主祭者也使原祭山則原亦其人矣遂可以已爲君乎九歌之作本以祭神其於事君特隠寓其意固非可執其孰爲君孰爲臣也如國殤禮魂全與君臣無涉又可牽而合之耶山旣已祭之則始必序其來後必序其去於離合難易之際觸類闗情因三復而不已豈必沾沾焉執是以爲君乎涉江之言曰哀吾生之無樂兮幽獨處乎山中又曰深林杳以防防兮乃猨狖之所居於此章幽篁之防有脗合者遷謫窮山羇孤臲卼而自托於山靈因爲歌以道其繾綣之意殆古者致地示物鬽之遺而或者深以淫祀訾之拘儒之見最可嗤也山篇近惟林西仲本亦以爲人語但其以子稱鬼以靈修稱神以公子稱人以君稱楚王條例極繁故謂始而思中而思神終而思人首尾衡決而自幽篁以下與祭本防都無闗防不知靈敏也修美也本相恱之通稱而君與公亦爾我相謂之常何獨靳於所祭之乎其他謬說又不勝辧也

禮魂舊指善終者夫善終多矣焉得人人而祭之且𨿽子孫親盡則祧安能使終古之逺春秋亨祀不絕耶通釋又以爲前十章送神通用之曲不知十章中迎送各具何煩更爲蛇足也

安溪新說泥地道妻道意因於湘君夫人大司命少司命河伯皆以諭在朝同列夫楚在朝諸臣皆讒諂邪曲之輩以擬天地尊神可謂引諭失義矣且此輩人使原得志方斥逐之不遑原旣失志尢嫉惡之巳甚而諸篇多贊誦慕戀之辭若欲求合而不得觀離騷九章立言之方原肯出此乎國殤禮魂以爲無所屬而附之亦復欠理

天問

天問一篇多漫興語蓋其閎覽千古仗气愛奇廣集遐異之談以成瑰奇之制亦舒憂娛哀之一也其意念所結每於國運興廢賢才去畱讒臣女戎之搆禍感激徘徊太息而不能自已故史公讀而悲其志焉蓋寓意在若有若無之際而文體結撰在可知不可知之間故首原天地次紀名物次追往昔終之以楚先綜其大指條理秩然若夫事迹相合而類序之圖次相近而連及之意有所觸而特發之情有未盡而言之不足又重言之殆未可以行墨計也譬之化工造物菀枯異稟妍醜異形必欲纎悉比類以推其故則幾於窮矣後之論者多不揆其中王叔師以爲楚人論述固非篤論或又於原意中句櫛而字比之其甚者如王姜齋本一句一字必欲牽附懷王以眀諷諌林西仲本每段以一事爲主其餘皆屬防襯率意牽合自謂得其序次之妙是猶李定舒亶之徒羅織詩文以傅爰書而不顧其寃苦不亦甚乎

古人重辭達屈子之文本皆平易正大天問亦然間有艱深佶屈之言乃當時故寔經秦火後荒略無稽或間有錯簡訛字故使人難曉柳子天對乃務爲奇僻欲以擬騷此震霆塞聰之智也胡元端甲乙剰考目鄭錦衣博古圖序曰此閩粵田農捲舌作燕趙語耳何堪一吷天問有塞語如天地隅隈之類是也有謾語如彃日傾地之類是也有隠語如平脇曼膚朴牛噬犬之類但據圖所載而未著其名者也有淺語如比干何逆雷開何順之類本人所共知而特寄其慨者也塞語則不能對謾語則不必對隠語則無可對淺語則無俟對然則天對之作不近於附贅懸疣也乎

六合之外兩儀之先聖人弗能知也故存而不論焉或好奇以相誇或援理而爲斷皆無稽也夫庸愈乎若夫天地大矣事物之奇何所不有必欲以理相正而盡斥其無稽斯阮瞻所以見怖於山也

八柱之說集注引河圖解指地下言按此方問天事未宜遽及地下也張燕公姚相碑八柱承天又拾遺記浣膓之國其人常游水上逍遙絕嶽之嶺度天下廣狹繞八柱爲一息則八柱在地上亦可徴矣

宜興楊文來先生四書眀辧錄曰每嵗气之始在至而每月日月之防在朔气盈朔虛因而置閏至朔常參錯不齊或同日而未必同時卽同時而未必無餘分之差故必逆推數千載前至朔均齊並無餘分而又嵗月日時適防甲子然後可爲造歷布算之始或苐至朔分齊亦可借爲歷元然必俱防甲子乃爲履端之總防新唐書歷志治歷之本必推上元日月如合璧五星如連珠夜半朔旦冬至或疑日月合璧信有之矣五星如聨珠恐未必然嘉興徐發圃臣云推得一年惟金星在日之後水木火土皆以次在日之前信如連珠然乃知其非妄也按此說取訓天何所防似爲諦當朱子解爲天與地合與上安放安屬意重錢飲光以嵗差釋之歳差之法至晉虞喜始立屈子未必知也

夜光何徳死則又育本尙書生明生魄死魄而言孔子國劉子駿之徒以死魄爲朔生魄爲望因注武成旁死魄爲一月二日班固載入漢志後世因之眀章本淸圖書編曰夫晦朔之時魄全而眀死望則魄死而眀全月之二日其魄方全非旁死魄也所謂旁死魄者其十六七時乎嘗以其說攷今武城原文惟一月壬辰旁死魄越翼日癸已王自周伐商厥四月哉生眀王來自商丁未祀周廟庚戌柴望旣生魄庶邦冡君曁百工受命於周又漢律曆志載舊本武成二月旣死魄越五日甲子咸劉商王紂四月旁生魄越六日庚戌燎於周廟壬辰爲一月十七則二月旣死魄爲已未二月之望而甲子則二十日也四月旁生魄爲乙巳月之二日其三日哉生明爲丙午丁未則四日而庚戌其七日也旣生魄則四月之晦或五月之朔矣二書條理貫通初無舛錯自劉氏以壬辰爲一月二日則四月無丁未庚戌矣故有二月置閏之說而蔡氏又以丁未庚戌之在望後也復易旣生魄於祀廟之前夫古者置閏常在嵗終攷之春秋及漢紀可見二月置閏非古也且蔡氏以旣生魄爲望後而釋康誥之哉生魄又曰十六日十六非望後乎哉始詞也旣終詞也兼而稱之可乎夫謂望後爲生魄似以望後眀漸減則魄漸生而言然則晦朔之時其眀盡失顧謂之死魄抑何也故吾以章氏之言爲當然章氏又以上爲旣生眀下爲旣生魄則亦不然夫旣之爲言盡也猶春秋日有食之旣也上下之眀與魄直半耳何旣之可言且與四月旁生魄六日庚戌之言日辰不應余故折衷其防蓋晦朔之時爲旣生魄二日爲旁生魄三日爲哉生眀望爲旣死魄越翼日爲旁死魄又翼日爲哉生魄而旣生明特旣死魄之別稱耳至武成原文惟近世歸熙甫取哉生眀至受命於周七十八字移萬姓恱服之後通體融徹而以列爵惟五以下發明受命之實尢爲不易並附著之

大西九天之說舊謂日月五星各居一重寔體相包不能相通近世其徒湯若望新法曆書謂以望逺鏡測之見金星如月冇晦朔望必有時在日下故得全光有時在上故無光火星惟對衝於日時其視差較日爲大則應卑於日其餘則小爲髙於日若土木二星視差較日恆小則在日上無疑復立新圖以地毬爲日月恆星三天之心金木水火土五天另以日天爲心其各重所行之輪或相切或相割皆非寔體又云以逺鏡窺眾星較平時多數十倍恆星亦無數天漢亦系千萬小星攢聚故逺望若雲气然此皆新剏之說聊志其槪

伯彊舊訓疫通雅云疑卽伯倚彊梁二人爲一餘按自曜靈安藏以前皆從天設問何乃遽及疫哉故當以周說爲正

天問之言無不按圖而發者舊訓恵气爲和气和气安可圖哉

王阮亭香祖筆記康熙元年荊州息壌之說鈕玉樵觚賸亦載其事云是太康王司訓鈿隨其父官荊南所親見

地方九則何以墳之舊注九州之域何以出其土而髙之乎地本平而訓髙旣已欠理而則字亦少著落元趾宜卽指黒水言丹鉛錄所謂黒溪元也然章句元趾山名柳子寔之曰元趾則北三危則南必非無據更俟考

世紀謂羿帝嚳射官至夏而滅賈景伯謂羿善射者之通名也有窮之君亦善射故以羿目之然有窮之羿見尙書論語左傳孟子皆可據依而前此之羿未有稱也山海經淮南子所載誅鑿齒禽封豨一云帝堯時一云帝俊時嚳一名夋所謂帝嚳射官蓋據山海經之說夫二書之言多誕本不足憑況又不相合乎詳天問中蹕日射豨與寒浞所殺又初無二人吾意古今惟此簒夏之羿以善射稱後人因設諸異以神之而混其時於嚳與堯耳不然何事歷三朝而錯出如一乎且前羿之功齊於舜禹而經傳未嘗齒及無是理也林拙齋乃謂嚳時一羿堯時一羿夏時一羿而逢防所殺又非寒浞所殺之羿則轉多葛藤矣洪慶善言堯時羿射封豨有窮之羿亦封豨是射附防之妄可勝道哉

竹書益乾啟位啟殺之王姜齋所引拘啟禁之之文今未及見然詳文勢恐是如此姑存其說以俟考禹播降似亦應指益遷逐禹而言劉子史通曰舜囚堯而立丹朱禹黜舜而立商均益手握機權勢同舜禹而欲因循故事其事不成自貽伊咎蓋好事之說所由來久矣淮南髙注河伯溺殺人羿射其左目洪氏直以爲淮南正文誤羅蘋路史注亦引此以爲許氏之言

妻爰謀卽經文浞又貪夫厥家之意舊注謂純狐本浞妻誤

咸播秬黍莆雚是營蓋指鯀治水之效言隄障旣立民得耕獲髙者種秬黍下者植雚蒲所謂順欲而成功也天問於鯀多惋惜之辭離騷惜誦至以自比而但惜其婞直亡身原之意中固不謂鯀以治水無功見殛也蓱號皆兩師名舊訓號爲呼者誤體脇鹿舊訓天十二神鹿未詳何據

奡與斟尋戰於濰覆其舟胡元瑞筆叢以釋論語奡蕩舟良爲特見又按濰水出濰山而淮南曰濰水出覆舟山蓋後人因事而名之也

堯不姚告姚謂瞽瞍也孔安國謂瞽瞍姓嬀舜生姚墟故姓姚誤矣漢元後傳莽自謂黃帝後黃帝姓姚八世生舜起嬀汭始以嬀爲姓似與此相符然世皆謂黃帝姬姓史記又雲姓公孫何其戾也

世稱舜封象有庳爲今永州零陵縣按書放驩兜於崇山在今楚之澧州或曰在粵西太平府零陵介居楚粵之間𨿽尙有爵祿何辭於放乎況舜都蒲阪去永州水陸三千餘里豈能源源而來哉而栁子厚王伯安作記都不一辧其非近世顧寜人乃爲之論曰上古萬國中原無閒土可封故置之絕逺則又從而爲之辭也侯國誠眾然王畿千里中豈少數十里地爲介弟湯沐邑乎以三千里之逺而欲其源源而來則終身跋涉而一嵗曽不得再三見計亦拙矣且其時苖民擅命正扼南北往來之吭舜其假手於敵乎象之封不可攷按路史國名記鉅鹿縣有象城舜弟所封或爲近之若如王處叔晉書所云決知其妄也然則永州何以有鼻亭曰括地誌云舜葬九疑象來此後人立祠名爲鼻亭蓋與湘水二妃均屬附防之談耳

史記太伯仲雍逃荊蠻自號勾吳天問曰南嶽是止吳越春秋曰采藥於衡山參核其說似指湖廣衡州之南嶽言故索隠云地在楚越之界然太伯居梅裏在今蘇常間去衡州甚逺則其說非也今按廬州霍山一名衡山亦稱南嶽與梅裏俱在古揚州之域疑指此爲是又左傳襄三年楚代吳克鳩玆至於衡山日知錄云卽丹陽縣之衡山今名橫山通雅云今溧水廣徳松江湘州皆有橫山其地大抵與梅裏相近又陸廣微吳地記姑蘇山之東有橫山一名踞湖山橫與衡通或屈子因是訛爲南嶽也稱荊蠻者殆楚旣滅吳吳通號楚太史公因其後而名之歟

元鳥致詒女何嘉舊本或作喜按喜葉宜非古韻漢禮儀志引此作嘉栁子天對亦云胡乙鷇之食而怪焉以嘉應從之

弟並淫節舊解皆主象言然並淫二字無當而與舜服厥弟之問亦嫌重復又漢書昌邑王傳云舜封象有庳死不置後則逢長之說亦未必然

書序湯始居亳鄭康成云亳偃師城也皇甫士安非之曰湯使亳眾往爲葛耕葛在寜陵葛鄕【今屬歸徳府】去偃師八百里焉得越而耕之蓋殷有三亳谷熟爲南亳防爲北亳【今並屬歸徳府】偃師爲西亳【今屬河南府】南北亳爲湯都受命之地西亳則盤庚始遷焉耳九峯書傳仁山前編並主其說余按天問成湯東巡有莘爰極湯固在有莘之西也有莘爲今開封府陳畱縣在歸徳之西偃師之東使湯未居西亳安得云東巡而至莘乎【孔頴達詩疏亦引中格予命篇天乙在亳東觀在洛爲辧不若此尢可據】且書盤庚云我先王將多於前功適於山又云肆上帝將復我髙祖之徳史記亦云盤庚渡河南復成湯之故居則西亳非盤庚始遷眀甚九峯用皇甫之說而載鄭氏轘轅降谷之言仁山用皇甫之說而存王子興王根本之論又何自相戾也攷前編桀三十六嵗湯徵葛三十七嵗舉伊尹意者往耕之時尙在歸徳迨遷偃師而後得尹於莘乎余特表而出之以全鄭氏之說

防朝爭盟舊指膠葛事言則爭盟二字無當矣蒼鳥羣飛舊指尙父鷹揚言則羣飛二字無當矣

齊桓以憂憤饑渴不得良死故曰身殺事出管子非僻書也而舊注皆云死不得斂如被殺然何耶

史記謂簡狄吞卵而孕契姜嫄踐巨人迹而生稷今案天問元鳥致詒本無生子之說稷維元子帝何竺之亦未嘗以爲大人迹所生也燕卵之說始於呂春秋后稷生於巨迹始於列子皆誕謾不足信而史記因之鄭氏遂取以釋經夫簡狄吞卵詩無眀文不足深辧而稷之見棄則非無故而然毛傳之釋詩當矣然謂姜嫄欲顯其異而歷試之又非通論朱子從鄭氏之說謂其無人道而生子故棄之夫姜嫄以祈子禋祀而以爲無人道此矛盾之言也且無人道而有娠姜嫄宜先見棄於君奚俟生子而棄之東陽許氏曰嫄姜姓處女其禋祀非祈子也姓好祀神上帝依而生子也弗無子猶言有子云耳【眞源賦帝嚳時有姜嫄履大迹生男恥之三棄艸野有異帝聞其有聖子乃詔取爲妃賜名棄此本其說】夫以有爲弗無其文戾矣處女生子古今所無宜有異詞焉曰以弗無子何言之易耶又曰周郊太祖祖稷而不祖嚳周祀姜嫄捨祖而獨祀妣以爲稷無父之證禮諸侯不敢祖天子殷祖元王周祖后稷蓋自始封而已然魯頌閟宮爲姜嫄廟毛氏引孟仲子曰是禖宮也以祈子之祥而祀爲禖神周禮之享先妣應亦類此何嫌獨立廟而祀之周之祀嚳也則於禘矣王者禘其祖之所自出虞夏之禘以黃帝殷周之禘以嚳其義一也何謂捨其祖耶堯以四嶽之言舉鯀以師錫舉舜當是時稷未嘗不在位水土未平無所見其材耳謂堯不能舉八元而稷契在其中乃見於杜氏之注執是以辧堯非稷之兄亦過也且夫聖人之生固有所自來在天爲星辰在地爲河嶽精華所積爲神眀禎祥兆焉此其理也至其凝爲血气非父母孰成之漢薄姬曰昨夢蒼龍據妾腹髙祖曰此貴徴也一幸而生孝文其眀徴矣天之蒼蒼安有質而生子耶物反常則爲妖非匹而合皆謂之淫周公大聖又肯以爲美談而侈其迹以示後世耶生民之首章曰克禋克祀以弗無子履帝武敏歆攸介攸止載震載夙其言從容和恱初無驚怪之意及其先生如達不坼不副無菑無害乃特著之曰以赫厥靈又曰上帝不寜不康禋祀居然生子然則后稷之靈與姜嫄棄之之故不在娠身之時而在彌月之後眀甚蘇眀允謂無菑無害類鄭莊之寤生故驚而棄之則又不然夫寤生而棄之武姜之所不爲而謂姜嫄爲之耶人情非其所甚惡孰肯捐其所生昔人以達爲羊子稷之如達豈生時形與之類故惡而棄之歟先生謂初生也異物之生恆厄其母故又言無菑無害以著其靈明非不祥之物也宋芮司徒生女赤而毛棄諸堤下共姬之妾取以入長而美爲宋夫人楊億之生其母見鳥翅交掩而蠕動令棄之祖母迎視兩翅忽開嬰兒在焉生之惡者及久而變此理之或有者也謂聖人無父而生此理之必無者也或曰天地之始人固以化而生者麒麟鳳皇生與物異聖人之生而異於人奚怪乎曰人之化生此造物之初固然耳未聞其後而復然也三代以來耳目漸近聖人之化生者誰歟麟鳳之與人則異矣然亦安知非牝牡而生者也朱子乃確據其說不已過乎伊尹生於水濱又何爲斥之也

稷惟元子帝何竺之舊訓竺厚也上下文義難通伯林之爲申生絕無所攷但屈子九章蓋嘗以申生自比寜於天問不一齒及耶則未必非申生也夫誰畏懼表其心也申生之死豈眞有畏於驪姬哉恐傷父之志也明憲廟以萬貴妃之死哀痛賓天萬乘之命懸於婦人由來久矣吁申生之志可悲也

詩周南注公姓公孫也姓之爲言生也闔閭爲壽夢孫故曰勲闔夢生按壽夢子四人諸樊余祭夷昧季札據史記闔閭諸樊子僚夷昧子也諸樊兄弟相傳欲致國乎季札及弟夷昧卒札譲弗嗣國人立夷昧子僚闔閭弒之公羊則曰諸樊余祭夷昧與季札同母僚長庶也闔閭弒僚季札曰爾殺吾兄蓋僚壽夢庶子於札爲庶兄夷昧卒札出使僚襲兄弟相傳之舊乘時卽位而闔閭弒之與史記世次各異後世讀公羊者狃於史記之說疏解支離殊可發粲左丘眀世本又云夷昧生光左傳狐庸語趙文子夷昧甚徳而度終有吳者必其子孫亦指闔閭言夫闔閭惟諸樊子季子不受位則已世嫡當嗣故弒僚若爲夷昧子則何宜立之有觀天問勲闔夢生少離散亡亦以更歷余祭夷昧之世不得嗣立而言則左氏之誤明矣

又何言吳光爭國久余是勝朱子本又上有我字案我謂楚人言楚何必以吳之勝爲懼也八字爲一讀十二字爲一句與下何環穿自閭社丘陵爰出子文句法相同於義亦無害然無我字似較簡淨故從別本但舊解俱於言字讀斷而以我爲原自稱旣非立問之體兼吳光以下八字俱無安放處必於又字一气讀下而後文義貫串前後音節亦鏗鏘可誦此意當爲知者道耳自伏匿穴處至篇終苐以長勝長彰爲韻勝韻長系陽蒸之通與騷經常懲同例舊本以又何言爲句故有隔句叶韻之說果爾則何試上自予予字又何以通焉環穿閭社丘陵舊注伯比行淫之處不經甚矣

案左傳莊公二十三年楚成王弒堵敖自立三十年楚申公鬭般殺令尹子元鬭谷於莵爲令尹事在楚成王八年錢飲光謂子文曾爲堵敖令尹大誤

天問本多難觧處今所注或濫引諸子防緯及稗史言不能闕疑是吾過也亦以原生周末正值橫議之時其說未必非當時所有故雜載之繆誤易知自可存而不論若文義曉然而前人誤解或事確有據而前人未及攷者亦頗附主張之見識者分別觀之可也

楚辭餘論卷上

欽定四庫全書

楚辭餘論卷下

武進蔣驥撰

九章

昔人說九章其誤有二一誤執王叔師頃防遷原江南作九章之說而謂皆作於江南一徒見原平生所作多言沅湘又其所自沈亦於湘水而執江南以爲沅湘之野故其說多牽彊不相合余謂九章雜作於懷防之世其遷逐固不皆在江南卽頃防遷之江南而往來行吟亦非一處諸篇詞意皎然非好爲異也近世林西仲謂惜誦作於懷王見疏未放之前思美人抽思乃懷王斥之漢北所爲涉江哀郢六篇方是頃防時作於江南者頗得其槪但詳考文義惜誦當作於離騷之前而林氏以爲繼騷而作思美人宜在抽思之後而林氏列之於前渉江哀郢時地各殊而林氏比而一之惜往日有畢詞赴淵之言眀系原之絕筆而林氏泥懷石自沈之義以懷沙終焉皆說之剌謬者九章當首惜誦次抽思次思美人次哀郢次涉江次懷沙次悲回風終惜往日惟橘頌無可附然約略其時當在懷沙之後以死計已決也其詳附著各篇然亦不敢率意更定以蹈不知而作之戒故目次仍依舊本

惜誦抽思思美人與騷經皆作於懷王時其立言與哀郢涉江以下六篇絕異騷經之自言曰余焉能忍而與此終古惜誦曰願陳志而無路抽思曰願自申而不得思美人曰願及日之未暮所謂不忘欲返者其志甚奢騷經之言君曰傷靈修之數化惜誦曰待眀君其知之抽思曰矯以遺夫美人思美人曰思美人兮擥涕而竚眙所謂冀君一悟者其望甚厚哀郢以下於君素無異舊之恩於已漸絕進取之望惟哀郢尙拳拳思返然亦止欲歸死故鄕耳涉江則寜重昏終身懷沙則決計一死矣悲回風欲死而未忍遽死惜往日則畢辭而死矣此兩朝辭防異同之大槪也其爲彭咸之思造之懷王始廢之時而踐於頃防久竄之後則余固詳之思美人矣此又所謂更統世而不變者也

王叔師序騷謂防王遷原江南復作九章及注九章又皆指懷王言其疎妄如此

九章命名皆作文本防無泛設者惜誦惜訴言不見察而作也涉江直舉其事哀郢懷沙思美人皆眀揭其情也抽思疏立朝進言之指猶有誦意焉惜往日者臨死而撫今追昔不禁號呼也橘頌賦物以盟心悲回風覩景而興懷也史記髙後紀未敢訟言誅之漢書作誦言鄧展曰誦言公言也古訟誦相通舊注釋惜誦爲愛惜其言忍而不發以致憂閔則此句直如懸疣矣且以此命名不無謂乎

惜誦一篇常苦吾誼先君一段無頓放處今細玩從待眀君其知之與相臣莫若君說下眀是誦辭正靣且條列生平如泣如訴尢肖稱寃口吻蓋所謂以忠言正天神全在此也

重著自眀林西仲謂根作離騷言非也誦詞本以自眀旣不察矣而復發憤道此故曰重著

奇之爲言異也非世俗之所服故曰奇服集注訓爲奇偉失之以其奇故世莫之知好之不衰所謂髙馳不顧也所謂余心端直董道不豫不能變心而從俗也世莫知矣而好之不衰所以愁苦重昏而有江湘之行也使原變其所好不至幽處霰雪雲雨之鄕使原變其所好亦不能齊步天地日月之際也然則駕虯驂螭與乘舲步馬事相因也追重華登昆侖與侶猿狖入深林理相合也以其至隆獲其至污以其至污獲其至隆文勢首尾相應率然之勢也王姜齋以比壽齊光擬諸濟世匡君之始願黃維章賀瞻度謂後段意境句句與前相左皆兩橛之見未知其技經肯綮所存也

涉江之濟江湘卽招魂之發春南徵涉江作於未行之時故曰將濟南徵在春此應作於冬杪曰秋冬緒風舉目前之景也乘鄂渚以下皆預擬之詞深林杳以防防六語韓子所謂潮陽未到吾能說也

涉江哀郢皆序遷逐所經之地涉江始鄂渚終辰漵哀郢始郢都終陵陽舊注皆夣夣置之黃維章林西仲頗爲考訂而不得其說乃謂原放江南𨿽曰東遷實由東至南涉江之乘鄂渚卽哀郢之發郢而遵江夏也濟沅湘入辰漵卽哀郢之上洞庭而南渡也不知鄂渚在郢東辰漵在郢西使自郢至辰何不渡江歷常徳而西乃迂道東行武昌鄂渚乎且辰在郢西其不可云東遷眀甚哀郢皆以舟行而涉江兼用車馬哀郢仲春去國而涉江一曰秋冬緒風再曰霰雪無垠僅可擬之早春耳柰何合之爲一乎

王姜齋論涉江又謂原於懷王時退居漢北至頃防而竄於江南故有鄂渚之乘夫懷之末年原以諫入武闗與子蘭交惡其不在漢北審矣頃防卽位子蘭之逐原勢不旋踵安得從漢北而至江南耶原於懷世𨿽遷漢北然末年蓋已召還至頃襄之始竄原江南當以哀郢之發郢都爲正涉江則旣放之後又往來江南之地耳稽諸往事參之地理其情形思過半矣

涉江從陵陽至漵浦也哀郢從郢至陵陽也舊解於陵陽未有確疏因不知哀郢之所至與涉江之所從今案陵陽縣兩漢屬丹陽郡唐宋爲宣州涇縣水經注云陵陽山竇子眀升仙之所也縣取名焉志云今陵陽故城在池州府靑陽縣南六十里陵陽山有三峯二屬池州石埭一屬寜國府之太平其地南據廬江北距大江且在郢之直東竊思原遷江南應在於此然洪注嘗取以爲證矣而朱子云未詳豈以去郢頗逺不足爲左驗歟今合招魂之貫廬江涉江之乘鄂渚觀之則自陵陽而廬江而鄂渚壌地相連參錯可見未可云臆說也若錢氏謂陵陽卽陽侯之波洗髓謂陵陽卽江陵之陽固不俟辧而知其非矣

哀郢序次曰過夏首而西浮曰上洞庭而下江曰渺南渡之焉如黃維章林西仲皆謂與涉江合錢飲光亦曰此原初發郢由鄂渚夏口轉而西溯湖湘之南也余嘗覈而疑之夫洞庭在郢東而鄂渚又在洞庭之東數百里自郢入湖信宿可至奚必逺歷武昌且武昌去郢五六百里而欲顧郢城龍門其迂不已甚乎凡溯流爲上順流爲下水經雲湘水注洞庭北防大江自江而湖而湘以水勢言則皆上也以地勢言則皆下也今洞庭曰上湘江曰下於義安取焉湘水𨿽在郢東然其勢南多而東少則下湘江者不應置南而獨言來東夏水在大江之北今旣由夏出江而南溯湖湘矣復繼夏浦於上洞庭之後吾不知其何說也蓋諸解皆未考陵陽所在而誤以南渡爲湘沅之南故舉過夏首上洞庭之路皆紛紜繆戾而不相符且夫所謂夏首者非鄂渚夏口也漢書注雲華容有夏水首受江行五百里入沔水經注雲夏水出江流於江陵縣東南是夏水之首江之泛也屈原所謂過夏首而西浮顧龍門而不見也夏水又東過華容縣又東至江夏雲杜縣入於沔謂之堵口自堵口下沔水兼通夏口而防於江謂之夏汭按華容今荊州監利縣雲杜今沔陽州夏汭今武昌鄂渚漢本名沔自夏水入漢之後兼名爲夏故庾仲雍曰夏口一名沔口杜元凱曰漢水曲入江卽夏口也然則夏水始於江陵竟於鄂渚故方東出郢都便過夏首而傷龍門之不見惟其去龍門甚近焉耳今人但知武昌有夏口指爲夏首而不知夏首本在江陵處洞庭之西此所以有鄂渚溯湖之誤也自是而東逕嶽州巴陵縣洞庭自南而北合於江禮所謂以南爲上也故曰上洞庭南上則北下矣故曰下江其路直東行也故曰逍遙而來東絕湖口掠蒲圻達鄂渚則漢水入江之處所謂夏口也逾鄂渚而東則夏浦在後矣故又曰背夏浦而西思然則上洞庭而下江者蓋指經行之處南洞庭北大江耳豈入洞庭而至湘江之謂哉自是又東逾興國道潯陽大濆州土敍次約略可見濟江而南渺然無際者廬江也漢書注云廬江水出陵陽東南北入江今靑陽石埭之間古陵陽境距大江百里而遙所謂南渡者特自出江至陵陽而言耳實則郢都去陵陽千六七百里東西相望自夏首而洞庭而夏浦皆沿大江一逕東行故總紀之曰東遷諸解誤謂湘沅之南乃謂原之東遷實由東至南失之逺矣然則曷云過夏首而西浮曰此舟行之徑小有曲折而西面郢城故感嘆於龍門之不得見耳孟子曰說詩者不以文害辭又可執是而疑其自東䢐西耶一曰西浮者言從西而浮於東此王叔師之說哀郢百姓及民與騷經民生民心同皆原自指歸咎皇天者不敢斥君也集注泥其說謂被放時適際凶荒而與饑民同時東徙不免膠柱之見王姜齋又謂哀郢乃敍頃防遷陳事尢爲頗謬

龍門水經注楚郢城東門蓋下兩東門之一也發郢而東正應從此門出故以不見爲傷江陵記作南闗門未知孰是周孟侯乃引辰陽龍門山爲證迂逺甚矣曾不知夏之爲丘因遵江夏而言卽滄海桑田意舊訓大屋非況上皆自敍語而此忽譏論楚王亦無倫次防王二十一年秦白起抜郢集注附之懷王失考錢飲光又沿其誤而分防之可爲一噱

美超逺而逾邁美對眾言卽上修美也章句九辧解自允但鑿言接輿避世殊可笑耳集注承踥蹀句言未愜語意

抽思舊解多誤惟林西仲頗爲有見今節存其語云屈子置身漢北無可考據新序云懷王放之於外司馬子長云𨿽放流系心懷王又曰屈原放逐乃著離騷皆未眀著其地今讀此篇言漢北不能南歸則懷之放原疑在於此但未嘗羈其身如頃防之遷江南耳觀哀郢曰棄逐而是篇不言可知舊注泥九章皆作於江南遂以懷王黃昏爲期之言移諸頃防已屬不合且篇中思郢之辭曰南指而魂逝南行而心娛眀以居郢之北而言使作於江南則字靣不皆相背耶按漢水出嶓冡山在漢中府寜羌縣故思美人云指嶓冡之西隈以身在漢北舉現前漢水所出言之則原之遷此何疑

自舊解以九章爲頃防時作於江南故集注釋自南集北爲生於防峽而仕鄢郢釋狂顧南行爲自江入湖自湖入湘夫原以王族仕於朝而曰異域曰獨處旣儗非其倫矣且南行娛心卽遵江夏以娛憂之意蓋以自北而南漸近郢都爲快耳若遷放湖湘何娛之可言楚自文王居南郢今江陵縣與防峽皆在漢水之南昭王遷鄀名鄢郢今防陸之界實漢北地漢書地理誌云楚昭王畏吳自郢徙鄀後復歸郢是原之時楚都復於江陵久矣何謂仕鄢郢耶且集注哀郢旣云郢都在江陵而此乃以爲鄢郢又矛盾之說也如林氏以漢北爲遷所則固豁然貫通矣至原遷漢北無可考然大約在鄢郢之間蓋由此濟漢而南卽今安陸沔陽州夏水自江入漢處故云遵江夏以娛憂林氏所謂漢中寜羌則未必然也思美人曰指嶓冡之西隈蓋以身臨漢水而窮其所自出正言其逺以與纁黃相應耳奚必曰舉目前而言哉林氏又謂原非夔峽人鄢郢非漢北其考訂多疎不足復辧

回極指天極回旋言九嘆徵九神於回極語本諸此王叔師注九嘆旣以北辰爲訓而此篇乃指懷王回邪不合中道言鹵莽可笑林氏輒攺回極爲四極不又幾於妄作乎

秋風撼物而極爲之浮動暴君怒臣而心爲之憂傷所爲賦其事以起興也集注訓浮浮以極之運轉不常言則不見秋風之威矣

集注訓覽民尢以自鎭謂觀民尢而君怒果當其罪庶有以自止其憂則愈見怒之不當而可憂滋甚是自鎭下多一轉矣諸解或以民自諭或以民諭小人或以民尢爲民之怨君皆不可從

憺有動靜二義怛傷憺憺宜從動解旣懼且悲故其心振動不已也舊訓靜黙不言則與下歷情陳詞隔矣洪注望孟夏之短夜謂當秋而引領夏夜之易曉此曲說也原謫漢北應在夏前而此追敍謫後之情耳何靈魂之信直四語便是招魂之祖

史記原傳載懷沙之後卽繼以懷石自沈後世釋懷沙者皆以懷抱沙石爲解若東方七諌懷沙礫而自沈後漢髙鳳傳委體淵沙相沿舊矣然以沙爲石殊未安按李陳玉云懷沙寓懷長沙也其說特創而甚可玩或疑長沙之名自秦始建且專以沙名未可爲訓不知山海經云舜葬長沙零陵界戰國楚防長沙之難史記齊威王說越王曰長沙楚之粟也湘川記秦分黔中以南長沙鄕爲郡則長沙之由來久矣又遁甲經沙土之祗云陽氏之墟路史云陽氏處於沙神農紀宇於沙黃帝紀南入江內沙則以沙爲長沙亦非無本也蘇佳嗣長沙志雲長沙名始洪荒之世一名星沙軫宿中有長沙星以沙得名非沙以星而得名也其說可參

史記周封熊繹居丹陽而方輿勝覽雲長沙郡治內有熊湘閣以楚子熊繹始封之地而名唐張正言長沙風土碑曰昔熊繹始在此地蓋是時楚地跨江南北或有前後遷徙或兩都並建俱未可知

九章言南行眾矣抽思之狂顧南行思美人之防防南行皆欲自漢北而至郢也哀郢之南渡則由大江至陵陽也渉江之濟江湘則自陵陽往辰漵招魂所謂汩吾南徵也懷沙之䢐南則歷辰常渡湖而至長沙也別詳招魂漁父中時地各殊讀者不可不察

北次對䢐南言林氏謂北向汨羅毋論與䢐南相悖而意解亦鑿而不通矣

懷沙蓋自九年不復之後賜環無望罪過日加勢不容於不死故於篇末眀言以掲之曰限之以大故與後知死不可譲相應以深著投淵之志也集注訓人生幾何死期將至其詞泛矣懷石自沈本彭咸已事故先言願志有像以引之亂所謂以君子爲類也舊解以君子爲後世賢人亦迂

林氏謂抽思與思美人皆居漢北時所作今按兩篇皆惓惓於美人而以無媒爲慮則以懷王見知日久但爲左右所蔽故也又兩篇皆曰路阻處幽則但置之閒地未至棄逐審矣遵江夏以娛憂又卽南行娛心之意故余謂其說良然然拘黃維章開春孟夏之說先思美人於抽思則未察其詞意之實也按抽思首序立朝見疏之由次紀自南來北之迹其爲初遷可知思美人曰陷滯而不發又曰獨歷年而離湣寜隠閔而壽考則非遷年所作又可知且思美人首章與抽思亂語意本相承合觀可見也本傳懷王疏原之後至十八年始有使齊之命三十年始諫防武闗原之居外固應屢易春秋矣又可拘拘然以文之春夏爲序乎黃氏論九章好組織春夏秋冬以定先後觀其總論殊可噴飯

抽思思美人與騷經語意相近抽思不特黃昏數語復見也其言望三五以爲像卽及前王之踵武意指彭咸以爲儀卽依彭咸之遺則意思美人則與離騷結搆全似欲變節從俗以下卽長太息以掩涕數段意也自勒騏驥至居蔽間章與步餘馬於蘭臯至昭質未虧語意亦同其卒章歸於思彭咸又騷經亂詞之意篇薄四語經所謂流從變化也騷經當作於惜誦之後抽思思美人之先惜誦苐言曾思逺身猶經文退修初服思美人假日須時本願蓋爲彭咸之意至作騷以後始決耳抽思思美人之後於騷經何也離騷但曰齌怒曰窮困而不言處幽居蔽其在漢北未遷之時乎然騷經退修初服之後又設辭以求賢君而思美人不復及者求君四方非貞臣本意故決意不行髙隠須時猶不失志士之操故尙縈懷抱也參伍以觀而其變盡矣

馮滿也馮心得君行道盛滿之願也騷經喟馮心而歷玆此篇羌馮心猶未化並同承上不肯易初屈志故行道之盛願不變化也舊注皆以憤懣釋之則喟馮句固屬無味而馮心未化亦與上不應矣揚厥馮卽滿內外揚意集注解樂其所得於中以舒憤懣更迂

知前轍之不遂兮未攺此度十一字一气讀下蓋以未攺此度眀前轍所以不遂也故後狐疑之語遙相應曰今欲廣遂前畫則我尙未攺此度也前固以此不遂矣豈獨能遂於今乎呼應極靈集注云知直道之不可行而不能攺其度則與下懷此異路意復而後文未攺此度直爲重出矣此眞千年夣夣也

集注云篇薄雜菜皆非芳艸故原解去之而備莽以爲佩夫旣非芳艸奚俟佩而始解且芳艸旣萎絕離異又何芳華中出乎

容與狐疑以下盡翻前案跌出彭咸章法絕奇二也字作狐疑口吻其中又有賓主在後人於此最多舛悞舊解釋惜廱君不昭不識以爲欲使後世知讒人之罪何見之小也昭與識皆從君立言蓋史魚屍諫之意乘騏驥數語其痛哭而陳至深切矣嗚呼沅湘沈流溫國乃削而不書春秋褒毫髮之善通鑑掩日月之光宜爲劉壯輿所譏也

凡讀古人書要當知其本防所在惜往日介子立枯數語乃通身著意處久故親身便對往日曾信言

訑與詑同玉篇一湯何切兗州人謂欺曰訑楚辭訑謾而不疑是也一弋支切訑訑自得也廣韻集韻類篇皆同然則訑謾之訑當音拖與孟子訑訑自別補注音移誤又金壺字考訑謾訑音誕

王氏解騏驥作駑馬朱子因之此泥驥不稱其力稱其徳之說耳嘉話錄季龍挾彈彈人父怒之母曰健犢須走車破轅良馬須逸鞅泛駕然後能負重致逺蓋疾足者易蹶固事之常何用爲騏驥諱乎

橘頌詠嘆受命不遷深固難徙二意以自命也後世議原者一曰歷九州而相君一曰不遇則龍蛇負暄食芹之見可哀夫

楚辭悲回風篇舊是難處諸解紕繆百出不可勝辧卽朱子亦論其顚倒重復蓋未得其條理所在也今觀其辭脈絡井然前半反覆開合無非決計爲彭咸意至上髙巖以下則皆爲彭咸以後之境矣末章猛然自省又不欲遽爲彭咸此汨羅之沈所以不於秋而於來歳之夏也其忠君愛國之心溢於言表尢爲流涕不能已鳥獸號羣數語總申情不可蓋意以起下自況佳人意舊解承秋風揺蕙言則魚之葺鱗蛟龍之隠文章何待秋始然耶荼薺二語益難通矣

佳人猶言美人舊說原自謂非體

俗解糺思心以爲纕編愁苦以爲膺謂攢成一處不使散亂夫纕系腰而纓絡胸則心腹之間無非愁思矣奚言一處乎

集注風穴風從地出處本補注引淮南覽防篇鳳凰羽翼弱水莫宿風穴注風穴北方寒風從地出之說今按南山經丹穴有鳥名鳳疑淮南風穴本丹字之誤髙誘仍其訛而注之耳【爾雅釋地疏天老說鳳云濯羽弱水莫宿丹穴說文鳳注天老曰濯羽弱水莫宿風穴傳寫之訛非止一本】若夫空穴來風凡地皆然括地誌龍山四麓各有風穴博物志風山有風穴荊州記宜都佷山有穴名風井神異經炎山有風穴皆瑣屑不足爲證且才上天卽下地旋又上昆侖不亦勞乎按山海經昆侖帝之下都神異經昆侖銅柱其髙入天故騷經上下於天皆從昆侖取徑此捫天而依風穴馮昆侖亦此意也風穴從昆侖解頗融洽

補注以黃棘爲地名集注辧從王解良是抑考中山經云苦山有木名黃棘黃華而員葉其實如蘭服之不字豈亦芳香貞烈而有棘刺之物故借以寓意與

逺遊

逺遊發端曰悲時俗之迫阨兮願輕舉而逺遊全文都攝在裏皆深悲極痛之辭也凡人心彌欝者其言彌暢不極暢不足以舒其郁不極暢亦不足以形其郁知其解者篇中所云皆屬幻語豈眞有鏈形魂後天地之本願哉黃維章曰題名逺遊本非求仙苐以凡質難於輕舉不得不假途於仙以爲遊之能逺計斯言得之惜未究所以欲逺遊之故耳後之論者乃謂神仙忠孝同出一原至以沈湘爲水解誠癡人說夣矣

逺遊章法整齊最爲易了章首悲時俗之迫阨兮願輕舉而逺遊質菲薄而無因兮焉托乘而上浮挈出全篇之防重曰以下至要眇淫放言鏈質也南州六句言輕舉也命天閽至末言逺遊也前段至南巢仍丹丘皆以爲錬質地耳與逺遊無闗至南巢常境也丹丘則至仙鄕矣上徵則輕舉升天而後能逺遊此鏈質之次第也逺遊次第始因乘雲上徵故先言天從天而下自東而西而南而北序次有詳略而辭防秩然句芒蓐收祝融顓頊四海之神流波瀁淸源皆指海言尙未及海外也末段則天上地下無微弗到逺遊之志於是大快矣後之解者謬誤百出若聽直飲騷論逺遊之境以南巢丹丘與帝宮句芒等列則未能輕舉先已逺遊固已亂其立言之防錢飲光張原雅又謂南南州太微東句芒西蓐收北元武四方之遊巳徧路曼曼以下至先乎平路乃於臨睨故鄕句別作波瀾其說𨿽小異其爲支離一也本因元武在北故曲爲之解殊不知元武𨿽在北方然列象於天非句芒等分主方隅之比且召而奔屬與曰過曰遇曰從不同譬之騰告鸞鳥迎伏妃以其不在故曰召曰迎以其道逺故曰奔曰騰一而已矣又可以迎宓妃爲遊洛水乎至臨睨故鄕特以楚都在南故於南遊小作曲折以示行文之變耳膠而執之皆陋見也若王姜齋於東西南北之遊皆指爲龍虎丹鉛寓言妖氛滿紙於逺遊本義不啻秦越尢不足當識者一笑齊東野語載趙汝愚安置永州至衡而卒朱子爲之注離騷今按逺遊集注以往者余弗及兮來者吾不聞二句爲作文本意蓋有激之言其實二句苐言人生爲日無幾以眀長勤至死之可哀耳若作文本意篇首二語固已著明不待他求也

淑郵一作叔尢舊訓淑善而絕尢也頗覺晦滯

天有六气別見左傳章句引陵陽子眀經爲解則下文朝霞沆瀣正陽都爲重出矣周孟侯嘗論之

列仙傳謂王子喬遊伊洛間浮丘公接上嵩山後見於緱氏山而廬州巢縣誌又云金庭山在縣西南九十里一名紫微王子喬於此采藥得道唐天寶中敇名王喬山按巢縣卽古南巢似與此文相應補注辧爲南方鳳鳥之巢直臆說耳又案巢縣在古陵陽正北相去數百里而近今觀順凱風而至南巢之語則逺遊之作豈在遷放陵陽之日與

晞余身一本作晞余目解者頗多異說今按補集二注俱無考正則目字乃後人傳寫之訛諸說皆未察耳載營魄而登霞朱子辧證力主載爲以人乘車之義而深辟蘇王二子之說之非其論詳矣余按上文曰質銷鑠以綽約兮神要眇以淫放眀是質消神旺故神能載魄以升淸澂醇粹之神固不可以言彊陽而載魄亦非馳騖於紛挐也二子訓載爲以車承人之義似較直截或朱子於養生之術別有微防而深悉其非則弗敢知已

自掩浮雲而上徵以下序次逺遊體徑平直臨睨舊鄕數語從故鄕蹴起波瀾非惟情義所必然亦文勢洄洑不得不爾也若其本防則固注重抑志自弭一邊以卒逺遊之志耳章句絕嘆其思念楚國爲精誠之至徳義之厚夫原之精誠徳義豈俟此而後見哉因集注采用其語故及之

使湘靈鼓瑟兮防上二女禦言蓋使侍而鼓瑟也變文湘靈取與海若作對耳補注援此證屈子不以二女爲湘君夫人亦膚見也如以理言則與洛水宓妃均屬悠謬奚獨於此置辧乎

楚辭上下天地多言昆侖此獨不及者亦文家避熟之法

逺遊驅役百神本是隨意抒寫無他取義從顓頊亦第以北方言或牽附髙陽苖裔皆曲說也

卜居

卜居本意蓋以惡旣不可爲而善又不防福故向神而號之猶阮籍途窮之泣也王叔師謂決之蓍龜冀聞異策固爲大愚集注以爲哀憫世人而設此以警之亦非切論

瓦釡雷鳴對毀棄黃鐘言言人之棄黃鐘而羣撃瓦缶所謂混濁不淸也集注謂以妖怪而作聲夫妖怪於人何與耶

漁父

何故至於斯驚絕之辭蓋因武溪蠻蛋之境而原以王族來此故耳然原之放日久漁父豈不知之特未悉所以放之之故故下以是以見放爲答也俗解謂怪其顏色形容則與答辭不應矣

身之察察二語切沐浴者言便與皓皓二語不嫌重復史記於振衣下多一人字尢爲可見

昔賢遺迹後人往往多附防均州沔陽之滄浪非江南地無論矣若長沙湘陰之濯纓橋寶慶邵陽之漁父廟城步之漁父亭去滄浪頗逺皆以爲漁父遇屈原處一統志又云武岡滄浪水亦有漁父亭然考武岡山水絕無滄浪亦足徴其妄也

招魂

自王叔師以招魂爲宋玉所作千餘年來未有易者大招則王以爲作於屈原又曰景差蓋已不能定其人矣晁無咎謂大招古奧非原莫能作洪氏又曰漢志原賦二十五篇漁父以上是也大招恐非原作朱子謂以宋玉大小言賦考之差語皆平淡醇古知大招爲差作無疑自後學者爭傳其說至明黃維章始以爲非而取二招歸之於原然言多迂滯未足以發其義林西仲本黃氏之說又從而條列之而後二招之屬於原殆有確乎不易者今約其辭曰古人招魂之禮爲死者而行嗣亦有施之生人者原以魂魄離散而招尙在未死也王逸乃以招魂爲宋玉所作試問太史公讀而悲其志謂悲原之志乎抑悲玉之志乎或謂世俗招魂皆出他人之口不知古人以文滑稽且有生而自祭者又何嫌於自招杜子美彭衙行暖湯濯我足剪紙招我魂固亦自招之眀驗也玩篇首自序及篇末亂詞皆不言君而曰朕曰吾斷非出於他人之語舊注謂宋玉代原爲辭不轉多葛藤乎且果系玉作無論首尾解說難通卽篇中亦應仿古禮以自致其招何乃托之巫陽涉於戲乎若謂班固漢志有原賦二十五篇之語漁父以上已足其數故並大招亦屬之景差夫固之時去原已逺其言固未足爲左驗且九歌𨿽十一篇而名止稱九如不合之二招僅二十三篇耳卽謂二招在二十五篇之內可也於玉與差何涉李善又因大招名篇攺招魂爲小招玉與差皆原之徒茍俱招師之魂何以見差之當爲大玉之當爲小耶按原自放流以後系心懷王不忘欲反則當歸葬之時升屋而臯自有不能已者特謂之大所以別於自招乃尊君之辭也篇中所言飲食音樂女色宮室之樂皆懷王向所固有其中亦各有制與招魂大不相同至末六段舉五百年興王之業望之懷王蓋三代之得天下實不外此豈原所能自爲耶舊注以爲景差招原彊增楚王舉用等語以致文義難通最可怪者章首魂無逃只本因懷王逃秦而言舊注釋春气奮發魂魄亦隨時感動而無所逃夫果無所逃則不能他往亦不能來歸何必戒其無逺遙又爲此無益之招乎且與隨時感動四字語意絕不相防何其謬也若王逸謂元冥之神淩馳天地間收其陰气而藏之故魂不可逃尢不足辧矣余按林氏之說參之二招本文皆條暢愜適初無彊前人以附已意之病然則大招所以招君故其辭簡重爾雅招魂所以自招則悲憤發爲諧謾不妨窮工極態故爲不檢之言以自嘲蓋立言之體各殊耳後人乃云招魂辭勝大招理勝爭以其見爲之軒輊何足與議哉

招魂序宮室女色飲食音樂之樂與大招不同大招是實情招魂是幻語大招每項俱各開寫招魂則首尾總是一串其間有眀落有暗度章法珠貫防聮相繹而出其次第一層進一層入後異采驚華繽紛繁防使人一往忘返矣亂辭一段忽又重現離殃愁苦本色來通首數千言渾如天際浮雲自起自滅作文之變於斯極矣逺遊近者欲使之逺招魂逺者欲使之近皆是放逐之餘幽邑瞀亂覺此身無頓放處故設爲謾詞自解聊以舒憂娛哀所謂臺池酒色俱是幻景固非實有其事亦豈眞以爲樂哉且微特招魂非志於荒淫卽逺遊亦豈誠有意於登仙乎此與孔子浮海居夷同是憤極時語太史公讀而悲其志眞能推見至隠者也招魂以亂辭終主客之意尢爲可見後人認客作主苦加掊撃林西仲又曲爲之解比之管仲三歸魏絳女樂何異癡人說夢乎

掌夢二字不可曉豈上帝本遣掌夢告巫陽故呼而致詞歟一說巫陽職在掌夢故以自稱上帝上告於帝也若漢書景帝紀三輔上丞相禦史之類

纂組綺縞指衣服言蓋補上下文所未及也舊注從幬帳立解則上旣言羅幬矣此不嫌重出乎

瑤漿蜜酌實羽觴些章句云蜜古本作朱子云見禮經通作冪以疏布蓋尊者勺挹酒器言舉冪用勺酌酒而實羽觴之爵也今本作蜜非余按通冪者乃鼏字玉篇亡狄切禮器所謂犧尊疏布冪也若字乃蜜本字玉篇亡吉切說文蠭甘飴也爾雅翼云蓋若鼎器焉而冪之然則與蜜特古今字體不同耳朱子以爲鼏不免謬誤且云舉冪用勺文義亦嫌蛇足矣其以蜜爲非者豈謂與上蜜餌蜜字復出耶古人臨文固不如此拘拘也

舊解挫糟爲捉去其糟捉與挫意義殊不協凍飲舊訓盛夏飲酒居之冰上王姜齋又雲以水和酒而飲皆不經之說也惟文選五臣注糟酒滓可以凍飲李善曰凍冷也其說爲當抑按梁四公記髙昌國獻凍酒傑公辧其非八風谷凍成又以髙寜酒和之者豈凍飲固酒之制爲凍者歟

美人旣醉四語寫醉後美人爲舞時引興被文四語寫衣麗髮艷爲舞時襯色與前言女色絕非重復麗而不奇言五色絢麗色不奇單也此處總以繁雜爲主故特下不奇二字舊解讀作其音訓不奇奇也非是

投六箸行六棋故爲六博本王氏注集注引稱博雅豈因上箟句補注引博雅云博箸謂之箭而誤記之歟古博經云二人相對向局分十一道兩頭當中名爲水用棋十二六白六黑又用魚二枚置水中其擲采以瓊爲之銳其頭四面刻眼亦名齒互擲行棋棊行到處則竪之名爲驍棊卽入水食魚獲籌魏侍中曰采越淨中者休則立梟梟者不伏防淨者梟折爲伏伏則不梟鮑潤身博經云所擲瓊有五采刻爲一畫謂之塞二謂之白三謂之黑一靣不刻者五塞之間按驍卽梟也戰國策博所以貴梟者欲食則食欲握則握晉書謝艾傳六博得梟者勝博之貴梟久矣得梟已勝然再投失采猶恐爲人所殺韓子所謂勝者必殺梟也故欲倍勝必呼五白五白或五瓊皆白或五擲皆白未可知吳曾漫錄乃云五木之戲貴采四賤采五四采之中有采曰白蓋五木皆白也梟乃賤采故欲勝梟呼五白也按五木皆白曰貴采亦見李習之五木經至以梟爲賤采則本程泰之之說泰之摴蒱經略云古斵木爲五子故名五木子狀如杏仁一靣白一靣黑凡投純黒爲盧采甚髙自此以降黒白相雜名雉名梟名犍梟𨿽善齒而采甚低故曾有梟乃賤采之言不知古者烏曹作博老子作摴蒱博投六箸摴蒱擲五木本非一類曽以五木釋六博豈有當耶史記正義云博骰有刻爲梟鳥形者采最髙或又云六博以五木爲骰有梟盧雉犢塞五者爲勝負之采與古博經又小異蓋戲玩之具隨時變更觀古圍象棋皆異今制而五木經與摴蒱經略又各殊可見章句射張食棊下兆於屈人多不曉案列子樓上博者射眀瓊張中西京雜記許博昌安陵人善六博其術曰方畔揭道張張畔揭道方張究屈元髙髙元屈究張語有相發者並記之究博箸也

舊注晉國工作博箸比集犀角以爲飾按馬季長摴蒱賦馬則元犀象牙梁武圍碁賦枰則廣羊文犀是局與箸皆可用犀上旣言箟此或應指局也又聽雨紀談云世人以髹器黒剔者爲犀毗犀毗犀臍也犀牛臍四旁文如饕餮相對中有圓孔西域人取爲帶飾後人髹器仿之遂襲其名未知於古博具有合否

陳鐘按鼔樂始作也狂防搷鳴則樂從矣吳歈蔡謳而奏大呂已帶狂意揺簴揳瑟則狂戲懽呶不復成樂矣此立言次第也

從巫陽意中歷序歸楚之樂入後興防轉遒不復揆之禮義蓋以諧傲舒其怫郁余故曰詩人簡兮之遺也若出之他人則唐突甚矣況弟子之於師乎

亂辭以下舊訓以田獵之樂招原不識所謂獻歳南徵與斯路漸傷春心等語皆作何解

廬江王姜齋以防漢間中廬水當之按水經注中廬城南有水出西山其水甚微未足以名江也且詳招魂詞意當作於原之暮年其遷江南已久安得從防漢而行耶考海內東經云廬江出三天子都入江彭澤西前漢地理誌云廬江出陵陽東南北入江水經云廬江水出三天子都北過彭澤縣西北入於江三天子都今休寜率山地與今寜池相接所謂陵陽東南也彭澤今屬九江府與武昌相近然則廬江東際陵陽西連鄂渚自陵陽達鄂渚至江湘夢澤必首尾穿而過之故曰貫此可知貫廬江卽涉江乘鄂渚之行而余謂哀郢陵陽在今寜池之間益非謬說矣

舊指懸火爲夜獵此拘迂之說也古固有燎原而田者奚必夜始用火耶懸火蓋若今之火把楊用修引古詩賦猛燭猛炬及周禮墳燭相儗爲近之

今嶽州華容有巴丘湖卽古夢澤在洞庭西風土記云夏秋水漲則與洞庭爲一所謂湛湛江水也蓋自陵陽往辰漵與自辰漵返長沙皆所必由之境

按防王父讐不報國蹙不卹方春和時但與幸臣馳逐荒野以騁其能原以放廢之身冷眼遙望本是極傷心事然今再過之餘卽欲遙望亦不可得則傷心之中殆有甚焉故曰目極千里兮傷春心

哀江南舊解以爲哀此江南之地嘗考其說多不可通今覽圖經湘陰有大小哀洲二妃哭舜而名又長沙湘陰志云哀江在縣南三十五里正與汨羅相近固知其所指乃言哀江之南以見入修門之爲虛而沈湘之爲實此一篇結穴也【或云圖經縣誌皆後世附防之談未足爲據余以爲若附防舜事則與舜陵湘女同出屈子之前若云附防楚詞則二書固未嘗以此釋招魂也余以其闇合故取之】

發春南徵而遙望博朱眀承夜而斯路漸則春夏之往來夢澤可知所以知春之南徵爲自陵陽至辰漵者廬江與陵陽接壌而涉江秋冬緒風正合發春之時自是而過鄂渚濟江湘則固夢澤所在以渉江考之知其往辰漵也其後知爲自辰漵至長沙者以哀江卽長沙之地而朱眀承夜正與懷沙滔滔孟夏之時相應也若其自辰漵啟行余固詳之漁父矣過龍陽而東則爲夢澤亦至長沙所必經之路則原之往來固已了然而涉江漁父懷沙招魂皆作於半歳之中其次第亦可考矣然原之涉江曰將重昏而終身乃不數月而卒就死長沙者豈悲憤之情非逺遁所能解歟抑亦嚴譴所迫勢不容於不死歟【爾雅春爲靑陽夏爲朱眀】

大招

林氏謂魂無逃只因懷王逃秦而言是也其謂毋乃禁止詞則不然懷本以欲歸而逃今禁之是禁其歸乎本意乃言此番之歸不用如生前之逃耳凡驚畏而死者𨿽死亦怯故言此以壯其气慰其心也

古弱水亦名溺水然弱水在西而此列之於東當別是一水也

吾邑唐荊川先生稗編云管色字譜五凡工尺上四六一勾合合字爲黃鐘正聲下四大呂髙四太簇下一夾鐘髙一姑洗上字仲呂勾字防賓尺字林鐘下工夷則髙工南呂下凡無射髙凡應鐘六字黃鐘淸下五大呂淸髙五太簇淸緊五夾鐘淸此十字載籍無可考惟楚辭大招曰四上競气極聲變只舊注未詳今按招魂吳歈蔡謳奏大呂些大呂爲宮其譜上四仲呂爲角其譜上字四上競气謂宮角相應也余少讀大招卽以管色立解覽是編乃嘆所見不謀而合然管色之目秦漢以來罕有論著梁王暕觀樂詩參差陳九夏依遲紛四上或苐襲楚詞成語耳唐賀懷智琵琶譜序始有管色定之說至宋沈存中朱晦庵蔡元定而其義始詳竟未知於楚辭有當否姑存其疑以俟多識者

又按西河毛大可竟山樂錄云二八四上古樂經也二八者人聲也人聲十六故曰二八四上者笛聲也笛色譜四上尺工六爲宮商角徴羽四上宮與商也大招曰謳和揚阿趙簫倡只言和揚阿之歌當以簫爲倡凡匏鐘磬皆從簫倡之故又曰定空桑只言自此可定也猶今調琴瑟者必吹笛以奠其聲也二八接舞【王逸本武作舞】言人聲十六可繼舞而歌也四上競气極聲變只言宮聲由商而爭上至極而變則四淸聲生焉蓋五音之上又加四聲爲九聲卽變聲也八音革木皆主節樂無與五聲金石司五聲而編鐘編磬專一難轉以一絲典一聲猶之金與石也惟竹兼匏土以篪簫笛管而兼塤簧於其間其於五音之畱轉逓代環至不竭了無扞格而神眀變化足爲樂凖故黃帝制樂斷自伐竹而舞樂之妙稱爲簫韶也按此以四上爲宮商與舊樂書微異其疏解頗有發眀故備錄之

禮器或素或靑夏造殷因鄭康成云變黒爲靑者秦趙髙欲爲亂以靑爲黒民從之至今語猶存也余按以黒爲靑今北人猶爾然大招云靑色直睂靑亦指黒固非始於秦時髮美者言靑絲靑綹皆以靑黒相近耳嘗論阮步兵靑白眼靑亦應指黒眸言白眼則轉眸不視惟存白耳

檀弓池視重霤疏云重霤者屋之承霤以木承於屋檐水霤木中又從木而霤於地故曰重霤天子之屋四注四面皆有重霤諸侯四注而重霤去後大夫惟前後二士惟一在前此言絕霤蓋用天子制也

舊訓正始昆謂正其始以及後人語冗而滯

誅譏罷只舊解罷音皮謂誅責眾所譏誚罷軟之人則譏罷二字生澁甚矣

諸侯畢極立九卿只謂朝諸侯定官制也當時七雄並爭此意自不可少舊解諸侯位次三公其班旣絕乃使九卿立其下其義旣隘而解畢極益復欠理

自曼澤怡靣以下皆帝王致治之事永宜厥身則本身之治也室家盈庭則勸親之經也正始必自孤寡文王治岐之所先也阜民必本田邑周公七月之所詠也發政而禁苛暴省刑薄斂之功舉傑而誅譏罷舉直錯枉之效也直嬴者使近禹麾所以承弼厥辟豪傑者使流澤施所以阜成兆民也末章歸之禮射則深厭兵爭之禍而武王散軍郊射之遺意也於此可以見原志意之逺學術之醇迥非管韓孫吳及蘇張莊恵遊談雜霸之士之所能及而所謂望三五以爲像指彭咸以爲儀其梗槪略具於此夫豈宋玉景差之徒好辭而不敢直諫者所能彷佛其萬一哉且大小言賦本皆玉所著意在假人以已長固未必果出於諸人之口卽所謂差語亦徒以謾詞相競未見所謂平淡閒退也又可以是而決此篇爲差作乎

楚辭餘論卷下

欽定四庫全書

楚辭說韻

武進蔣驥撰

離騷

庸【一】降名【二】均能【三】佩與【四】莽序

莫

度路

在【五】路【六】步隘【七】績武【八】怒

捨故

路他【九】化畮【十】芷刈

穢索【十一】妒急【十二】立英【十三】傷蕋【十四】纚服【十五】則艱【十六】替【十七】悔心【十八】淫錯【十九】度時【二十】態然【二十一】安訽【二十二】厚反【二十三】逺息【二十四】服裳【二十五】芳離【二十六】虧荒【二十七】章常

懲予【二十八】埜節【二十九】服情【三十】聽玆【三十一】詞縱【三十二】衖狐【三十三】家忍【三十四】隕殃【三十五】長差【三十六】頗輔【三十七】土極【三十八】服悔【三十九】醢當【四十】浪正【四十一】徵圃【四十二】莫迫【四十三】索桑【四十四】羊屬【四十五】具夜

禦下

予佇

妒馬

女佩【四十六】詒在

理遷【四十七】盤遊【四十八】求下【四十九】女好【五十】巧可【五十】我遙【一五】姚固【十二】惡寤

古之【五十】之女【三五】女宇

惡異【十四五】佩當【十五】芳疑【五十】之迎【六五】故同【十七】調媒【五十八】疑舉【五十】輔央【九六】芳蔽【十六】折畱【十一】茅艾【六十】害長【二六】芳幃【十三】祗化【六十】離玆【四六】沬女【十五六】下行【十六】粻車【六十】防流【七六】啾極【十八】翼與【六十】予待【九七】期馳【十七】蛇邈【十一】樂鄕【七十】行都【二七十】居

九歌

良【三】皇瑯

芳漿

倡堂

康

右東皇太一

芳【七】英央

光章

降【十】中窮



右雲中君

猶【四】州舟

流來【七】思徵【十】庭旌

靈

極【五】息側

枻【七】雪末

絕淺【十】翩間

渚【六】下浦

女與

右湘君

渚【一】予下

望【二】張上

蘭【三】言湲

裔【四】澨逝

蓋堂【五】房張

芳衡

門【六】云浦【七】者與

右湘夫人

門【一】云塵

下【二】女予

翔【三】陽阬

被【四】離爲華【五】居防

轔【六】天人

何【七】虧爲

右大司命

下【一】予苦

靑【二】莖成

辭【三】旗離【四】知帶【五】逝際

河【六】波池

阿歌

旍【七】星正

右少司命

方【一】桑明

雷【二】蛇懷

歸鼔【三】簴竽姱舞

節【四】日裳【五】狼降

漿翔

行右東君

河【一】波螭

望【二】蕩歸【三】懷堂【四】宮中魚【五】渚下

浦予

右河伯

阿【一】蘿笑【二】窕貍【三】旗思

來下【四】雨

予間【五】蔓間

若【六】栢作

防【七】鳴蕭【八】

憂

右山鬼

甲【一】接云【二】先行【三】傷馬【四】鼓怒

埜

反【五】逺弓【六】懲淩

雄

右國殤

鼔【一】舞與

古

右禮魂

天問

道【一】考極【二】識爲【三】化度【四】作加【五】虧

屬【六】數分【七】陳汜【八】裏徳【九】育腹

子【十】

在明【十】藏尙

行聽【一】刑施【十】化功【二十】同寘【三】墳畫【十】歷營【四】成傾

錯【十】洿故多【十】何在【九】裏從【二十】通到【二十】照揚【一二】光暖【十二】寒言

虯【二十】遊首

在死

守衢【三二】居如

趾【十四】在死

止所【二十】處羽方【五二】桑繼【十】飽蠥【六二】達躬【十七】降歌【二十】地民【八二】嬪射【十九】若謀【三十】之越【三十】活營【一三】盈堂【十二】臧死【三】體興【十三】膺安【三十】遷嫂【四三】首止【十五】殆厚【三十】取得【六三】殛鱞【十七】親意【三十】極尙【八三】匠害【十】敗止【九四】子饗【十四】防摯【十一】說宜【四十】嘉臧【二四】羊懷【十三】肥逄【四十】從牛【四四】來寜【十五】情兄

長極【四】得子【十六】婦尢之期之

嘉【四十】嗟施

何行【七四】將底【十八】雉流【四十】求市【九五】姒佑

殺【十五】惑【十一】服沈【五十】封方【二五】狂竺【十】燠將【三五】長牧【十四】國依【五十】譏告【五五】救識【十六】喜悒【五十】急故【七五】懼戒【十八】代輔【五十】緒亡【九】嚴饗

長怒【六十】固祐【六十】喜欲【一六】祿憂【十二】求長【六十】勝長

彰

九章

情【一】正服【二】直肬【三】之變【四】逺仇【五】讎

保【六】道貧【七】門志【八】咍釋【九】白情【十】路

聞【十】忳杭【一】旁恃【十】殆志

態伴【二】援好【十】就言【三】然下【十】所尢【四】之忍【十】軫糧【五】芳明【十六】身

右惜誦

衰【十】嵬璐【七】顧圃

英【十】光湘

風【八】林

汰【十】滯陽【九】傷如【二】居雨

宇中【十】窮

行以【二】醢人【十】身逺【一】壇薄【一】薄當【二】行

右涉江

愆【三】遷亡【四】行極【五】得霰【六】見蹠【七】客

薄釋

江【八】東反【九】逺心【十】風如【十】蕪

接【一】涉復【十】慼持【二】之天【十】名慨【三】邁時【一】丘之

右哀郢

傷【一】長浮【二】懮鎭【三】人期【四】志姱【五】怒

敢【六】憺聞【七】患亡【八】完儀【九】虧作【十】獲

正【十】聽北【一】域側

得息

歳【十】逝星【二】營同【十】容潭【三】心願【十】進姑【四】䢐思【十】媒救【五】告

右抽思

莽【十】土黙【六】鞠抑

替【十】鄙攺

晠【七】正

章明

下【十】舞量【八】臧濟【十】示怪【九】態

采有

丰【二】容故【十】慕彊【一】象莫【二】故

汩【三】忽匹

程【四】錯懼

喟【五】謂愛

類右懷沙

眙【六】詒發【七】達將【八】當詒【九】志化【十】爲

度【十】路之【一】時期

悠【十】憂莽【二】艸佩【十】

異態

竢出

揚【三】章木【十】足能【四】疑度【十】莫故

右思美人

時【一】疑娭

治之

否欺

思之

尢

之流【二】昭幽

聊由

廚牛【三】之憂

求遊

之疑

辭之

戒【四】得佩【五】好

代意

置載

備異

再識

右惜往日【通首一韻亦】

服【可】國志【一】喜搏【二】爛道【三】醜異【四】喜

求【五】流過【六】地友【七】理長【八】像

右橘頌

傷【九】倡忘

長芳

章芳

貺羊

明

處【一】慮曙

去恃【二】止膺【三】仍湯【四】行

至【五】比聊【六】愁還【七】聞黙【八】得解【九】締

儀【十十】爲紆【一十】娯居

巓【二十】天雰

媛江【三十】洶紀【四十】止右

期積【五十】擊防

迹適悐適

迹益

釋

右悲回風

逺遊

遊【一】浮語【二】曙勤【三】聞懷【四】悲畱【五】由

得【六】則仙【七】延一【八】逸怪【九】來都【十】如

徵【十】蘦成

情程

居【一】戲霞

除息【十】徳【二】垠然

存先

門行【十】鄕陽

英壯【三】放榮【十】人徵

予【四】居都

閭馳【十】蛇燿【五】驁行【十六】芒路【十七】度涼【十八】皇麾【十九】波屬【二十】轂厲【二十】衛撟【一二】樂鄕【十二】行涕【二十】弭疑【三】浮妃【二十】歌夷

蛇飛

徊門【四二】冰顧【十五】路漠【二十】壑天【六二】聞鄰

卜居

忠【十】窮耕【七】名身

生眞

人淸

楹

駒【二】軀軛【十】迹翼

食凶【八】從淸【二】輕

鳴名

貞長【十】明通

意【九】事

漁父

淸【三】醒移【十】波釃

爲衣【三】汶埃

淸【十】

纓濁【五】足

招魂

沬【一】穢苦【二】下輔

予從【三】陽方

祥

托【四】索石

釋托

止【五】齒祀

醢裏

心【六】滛裏【七】止宇【八】壺食【九】得極

賊

止【十】裏久

天【十】人千

侁淵

瞑身

都【一】觺駓

牛災

門【十】先絡【二】呼居姦【十】安軒

山連

寒湲

蘭筵

瓊【三】光張

璜怪【十】備代

眾【四】宮代【十】意房【五】光【十六】閒堂【十七】梁蛇【十八】池荷

波陁羅

籬爲

方【十九】粱行

芳羮漿

鶬爽

餭觴

涼漿

妨羅【二十】歌荷

酡波

奇離

舞【二十】下鼔

楚呂

分【一二】紛陳

先簙【十二】迫白

日【二十】瑟夜【三】錯假賦

故居

徵【二十】生薄【四二】博乘【十五】烝先【二十】還先

兕淹【六二】漸楓【十七】心南

大招

昭【一】遽逃

遙西【二】北浟【三】悠膠

寥蜒【四】蜿騫

躬洋【五】鬤狂

傷赩【六】測凝極

靜【七】定安【八】延言

粱【九】芳羮嘗酪【十】蒓薄

擇敶【十一】存先

嗌【十二】役瀝

張【十三】商倡

桑賦【十四】亂【讀治】變【十五】譔姱【十六】都娛

舒曼【十七】顏安

佳【十八】規施卑移

作【十九】澤客

昔媔【二十】嫣娟

便秀【二十一】霤畜

囿假【二十二】路慮

皇【二十三】鶬鷞翔盛【二十四】命盛

定云【二十五】神存

昆昌【二十六】章明

當海【二十七】理趾

海士

暴【二十八】罷麾施

爲明【二十九】堂鄕

張譲

王

自律韻旣興古韻遂廢學者求其故而不得久矣余以爲古恊音本於轉音轉音本於方音音何以云轉也凡言出於口有防牙舌齒唇之辧見於者爲見溪羣疑諸母見於收者爲東冬江陽諸部凡同母同部之字其音至變而各以類輾轉相生𨿽有逺近之殊呼之未嘗不相應故曰轉音轉音之本於方音何也五方之人有風土剛柔燥濕之不同而聲气亦異蓋有同指一字而各殊其音者然所言本同則音𨿽殊而相應者故在錢唐毛扆再槍楡雜錄曰凡五方之語字同音異者其母異則韻必同或韻異則母必同是也古恊音之本於方音何也曰方音之轉天地自然之韻也聖人本天而合之以人書曰予欲聞六律五聲八音以出納五言古者謳衢祝華各以其方言爲韻太史采之而音之相轉者雜陳於前聖人以爲是天籟所發也擇其雅馴者存之其自爲詩歌亦參用其音以成倡和之文而播之管弦被之天下後世故其音𨿽與今殊而在當時未嘗不較然畫一蓋周禮七年屬象胥諭語言九年屬瞽史諭書名其博采約收必有成書而今亡矣是故收音之轉最近者全部皆通漸逺者字葉相通收音不轉者同母間通夫音三十六母或爲防牙舌齒唇正音或爲齒舌半音見於等韻詳矣收音之轉則毛大可本鄭庠古音辧之說以東冬江陽庚靑蒸爲防音眞文元寒刪先爲牙音侵覃鹽咸爲唇音支【脂之在內】防齊佳灰爲齒音魚虞歌麻蕭肴豪尢爲舌音而魚虞歌麻尢又爲齒舌半音凡齒舌音十三部皆連環通轉安溪李相國云東冬江陽庚靑蒸爲一部眞文元寒刪先一部侵覃鹽咸一部佳灰一部蕭肴豪尢一部以上推之聲气之元乃一气所生用以葉歌曲則收聲必同故也至支【脂之在內】防齊魚虞歌麻七韻又五部生音起韻之根應爲一類而通用之歌麻魚虞能生蕭肴豪尢其收聲亦同支防齊能生佳灰其收聲亦同皆可通用二說大略相同於古韻殆十得八九然徵之古詩文其離合出入之數猶有未盡符者古今異時南北異地固未能一一相比也今卽詩易楚辭綜其通葉之迹列於後其周秦以上凡有韻之文可類推焉

東冬【鐘】董腫送宋【用】屋沃【燭】

通江部蒸部侵部

葉疆皇【周頌烈文辟公恵我無疆維皇其崇之繼序其皇之】堂【河伯魚鱗屋兮龍堂紫貝闕兮朱宮靈何爲兮水中】長【卜居寸有所長知有所不明神有所不通】陽【招魂掌夢其命難從不能復用巫陽焉】上【桑中期我乎桑中要我乎上宮送我乎淇之上矣】成【訟彖傳剛來而得中也訟不可成也】行【涉江固將愁苦而終窮桑戶臝行】明【卜居見上】正【豫象傳志窮凶也以中正也】驂【小戎騏駵在中騧驪是驂】南【招魂湛湛江水兮上有楓魂兮歸來哀江南】

【同母】葉頻【召旻不云自頻不云自中】援【皇矣以爾鉤援以伐崇墉】反【賔筵溫溫其防威儀反反】天【文王無遏爾躬有虞殷自天】騫【大招王虺騫只蜮傷躬只】務【常棣外禦其務烝也無戎】父【常武太師皇父以修我戎】載【剝象傳民所載也終不可用也】事【丰象傳不可大事也終不可用也】後【瞻卬無不克鞏式救爾後】調【車攻弓矢旣調射夫旣同離騷求榘矱之所同摯臯陶而能調】

江講

絳覺

通東冬部

葉皇【烈文無封靡於爾邦繼序其皇之】狼漿【東君舉長矢兮射天狼操余弧兮反淪降

援北鬥兮酌桂漿】兩【南山葛屨五兩冠緌雙止】

【同母】葉字【生民誕寘之隘巷牛羊腓字之】

陽【唐】養【蕩】漾【宕】藥【鐸】

通庚靑部

葉中宮【風桑中河伯】公崇【烈文】通【卜居】從夢【招魂並見東冬部】雙【南山】邦【烈文】降【東君並見江部】懲【離騷余獨好修以爲常豈余心之可懲】勝【天問久余是勝吾告堵敖以不長】薪【車牽陟彼髙岡析其柞薪】莘【大明命此文王纉女維莘】芬【信南山是烝是享苾苾芬芬】分【噬嗑彖傳剛柔分雷電合而章】訓【烈文四方其訓之嗚呼前王不忘】

【同母】葉單【公劉相其陰陽其軍三單】完【抽思豈不至今其庸亡願蓀美之可完】瞻【桑柔人民所瞻考愼其相】嚴【殷武下民有嚴不敢怠遑天問少離散亡能流厥嚴】

庚【耕淸】梗【耿靜】敬【諍勁】陌【麥昔】

通陽靑部

葉中【訟彖傳】凶【豫象傳】窮【涉江】通【卜居並見東冬部】騰【十月不寧不令百川沸騰】今【抑其在於今興迷亂於政】仁【齊風盧令令其人美且仁】申【采菽天子命之福祿申之】莘【大明於周於京纉女維莘】人【捲阿維天子命媚於庻人革彖傳天地革而四時成順乎天而應乎人逺遊麗桂樹之冬榮野寞其無人淹浮雲而上徵卜居以保貞乎以事婦人乎】民【屯象傳志行正也大得民也觀象傳觀民也志未平也節彖傳天地節而四時成不傷財不害民】均【離騷肇余以嘉名字余曰靈均】身【惜誦故重著以自明願曾思而逺身卜居以危身乎以媮生乎】信【蝃蝀大無信也不知命也坎彖傳水流而不盈行險而不失其信】吝【姤彖傳志不捨命也上窮吝也】芬【信南山苾苾芬芬祀事孔明】分【噬嗑彖傳剛柔分動而明】君【皇矣其徳克明克長克君革象傳其文炳也其文蔚也順以從君也】顚【東方倒之顚之自公令之車鄰有馬白顚寺人之令】年【江漢自召祖命天子萬年】天【幹彖傳六位時成時乘六龍以禦天文言以禦天也天下平也哀郢了杳杳其薄天被以不慈之僞名】淵【訟彖傳尙中正也入於淵也】賢【大畜彖傳大正也養賢也】蔚【革象傳見上】極【未濟象傳亦不知極也中以行正也】

【眞文先與庚靑易書幾於無別而詩不常通故從葉例】

【同母】葉瞽【周頌有瞽有瞽在周之庭】故【離騷九嶷繽其並迎告予以吉故】路【惜誦又莫

察予之中情願陳志而無路】錯【懷沙驥焉程兮各有所錯兮】

靑迥

徑

通陽庚部

葉榛【簡兮山有榛隰有苓】訓【烈文四方其訓之百辟其刑之】天【幹彖傳乃統天品物流形】

巓【唐風采苓采苓首陽之巓】

蒸【登】拯【等】證【嶝】職【徳廣韻去聲有證嶝二部系蒸之轉平水劉淵並證嶝入徑部最

爲無理然劉韻上聲猶有拯部與等同用後人又刪並入迥部

尢狂瞽之甚者今從毛大可通韻攺正】

通東冬部

葉常【離騷】長【天問並見陽部】令【十月】正【未濟象傳並見庚部】音【小戎載寢載興秩秩徳音】心【大明維予侯興無貳爾心】綅【閟宮貝冑朱綅烝徒增增】臻【菀柳於何其臻居以凶矜】問【女曰雞鳴雜佩以贈之雜佩以問之】門【逺遊逴絕垠乎寒門從顓頊乎增冰】淵【小旻戰戰兢兢如臨深淵如履薄冰】塡【桑柔倉兄塡兮寜不我矜】

侵寢

沁緝

通東冬部覃鹽咸部

葉政【抑見庚部】興【小戎大明】增【閟宮並見蒸部】

【同母】葉猶【小旻不我告猶是用不集】

覃【談】感【敢】勘【闞】合【盍】

通侵鹽咸部

葉中【小戎】楓【招魂並見東冬部】

鹽【添嚴】琰【沗儼】艷【防釅】葉【帖業】

通侵覃咸部

【同母】葉相【桑柔見陽部】

咸【銜凡】豏【檻範】陷【鑑梵】洽【狎乏】

通侵覃鹽部

【同母】葉遑【殷武】亾【天問並見陽部】

眞【諄臻殷】軫【準隠】震【稕焮】貭【術櫛廣韻殷在文後與文皆獨迄

用禮部韻略始以殷與文

同用平水從而並之然唐詩往往眞殷相通而文則

未有今並殷入眞亦本通韻】

通文元寒刪先部

葉崗【車牽】王【大明並見陽部】令【盧令】京【大明】平【觀象傳】盈【坎彖傳】成【革彖傳節彖傳】名【離騷】明【惜誦】榮徵【逺遊】生貞【卜居】命【蝃蝀采菽捲阿姤象傳】正【屯象傳並見庚部】苓【簡兮見靑部】矜【菀柳見蒸部】

【同母】葉中【召旻見東冬部】替【召旻彼防斯粺胡不自替職兄斯引】旂【夜如何其夜向晨言

觀其旂】粺【召旻見上】有【甫田終善且有農夫克敏】

文吻

問物

通眞元寒刪先部

葉忘【烈文】章【噬嗑彖傳】享【信南山並見陽部】明【信南山皇矣噬嗑彖傳】炳

【革彖傳並見庚部】刑【烈文見靑部】贈【雞鳴見蒸部】

【同母】葉邇【杕杜卜筮偕止防言近止徵夫邇止】旂【夜如何其庭燎有煇言觀其旂采菽言采其芹言觀其旂泮水同】衣【漁父新浴者必振衣受物之汶汶者乎防世之塵埃乎】偕【杕杜見上】埃【漁父見上】

元【魂痕】阮【混狠】願【慁恨】月【沒】

通眞文寒刪先部

葉冰【逺遊見蒸部】

【同母】葉防【賔筵】墉【皇矣並見東冬部】娑【東門南方之原市也婆娑】萎【谷風維山崔嵬

無木不萎思我小怨】嵬【谷風見上】

寒【桓】旱【緩】翰【換】曷【末】

通眞文元刪先部

【同母】葉陽【公劉】亡【抽思並見陽部】賦【大招投詩賦只娯人亂只】

刪【山】澘【產】諫【襇】黠【轄】

通眞文元寒先部

【同母】葉替【離騷哀民生之多艱蹇朝誶而夕替】

先【仙】銑【狝】霰【綫】屑【薛】

通眞文元寒刪部

葉令【東方車鄰】成【幹彖傳】平【幹文言】名【哀郢】命【江漢】正【訟彖傳大畜彖傳並見庚部】苓【采苓】形【幹彖傳並見靑部】兢冰【小旻】矜【桑柔並見蒸部】

【同母】葉躬【文王大招見東冬部】瑕【思齊肆戎疾不殄烈假不瑕】泚彌【新臺有泚河水彌彌蘧除不鮮泚彌支齊並見】灑【新臺有灑河水浼浼籧除不殄】兕【招魂與王趨夢兮課後先君王親兮憚靑兕】浼【新臺見上】卣【江漢秬鬯一卣告於文人】

魚虞【模】語麌【姥】禦遇【暮】屋沃覺藥

通麻部尢部

葉戲【逺遊奚久畱此故居吾將從王喬而娯戲】之【惜往日伊尹烹於庖廚世孰云而知之】觺【招魂君無下此幽都些其角嶷嶷些】士【常武王命卿士太師皇父】艸【思美人搴長洲之宿莽吾誰與玩此芳艸】昭【大招白日昭只萬物遽只】

【同母】葉戎【常棣常武見東冬部】庭【有瞽】迎【離騷】情【惜誦】程【懷沙並見庚部】亂

【大招見寒部】

麻馬

禡陌藥

通魚虞部支歌部

葉地【斯幹載寢之地載弄之瓦】戒【小雅大田多稼旣種旣戒】界【思文無此疆爾界陳常於

時夏】大【丰彖傳尙大也宜照天下也】暴【大招禁苛暴只誅譏罷只】

【同母】葉殄【思齊見先部】

歌【弋】哿【果】个【過】藥陌

通支麻部

葉衣【豳風七月流火九月授衣】妃【逺遊騰告鸞鳥迎宓妃二女禦九韶歌】葦【風七月流火八月萑葦】穉【大田無害我田穉秉畀炎火】地【天問九辧九歌何勤子屠母而死分竟地橘頌終不失過兮防天地兮】

【同母】葉原【東門見元部】

支紙

寘質

【質物月曷黠屑陌職九韻雜附支脂之防齊佳灰】

通歌麻部

葉居【逺遊見魚虞部】揥【葛屨宛然左辟佩其象揥是以爲刺】帝【文王克配上帝峻命不易】涕【逺遊長太息而掩涕聊抑志而自弭】歸【東君載云旗兮委蛇觀者憺兮忘歸】飛【逺遊令海若舞馮夷形蟉虯而委蛇鸞鳥軒翥而翔飛】尾【汝墳魴魚頳尾王室如燬】謂【家人彖傳女正位乎內男正位乎外天地之大義也父母之謂也】夷【逺遊見上】佽【車攻決拾旣佽助我舉柴】幾【行葦莫逺具爾或授之幾】地【斯幹載寢之地無非無儀】偕【枤杜卜筮偕止徵夫邇止】佳【大招麗以佳只曲眉規只】懷【東君駕龍輈兮乘雷載云旗兮委蛇心低徊兮顧懷】嵬【谷風維山崔嵬無木不萎】雷【東君見上】內外【家人彖傳見上】妹【歸妹彖傳天地之大義也所歸妹也】始【歸妹彖傳天地之大義也人之終始也】

【同母】葉近【枤杜見文部】怨【谷風見元部】鮮【新臺有泚見先部】

齊薺

霽【祭】屑

通防脂佳灰部

葉辟剌【葛屨】弭【逺遊】易【文王並見支部】右【竹竿淇水在右逺父母兄弟】茍

【抑無曰苟矣言不可逝矣】飽【天問厥身是繼胡爲嗜不同味而快鼂飽】

【同母】葉引【召旻見眞部】艱【離騷見刪部】殄【新臺有灑見先部】

防尾

未物

通齊脂佳灰部

葉歌【逺遊】火【七月並見歌部】蛇【東君逺遊】燬【汝墳】義【家人彖傳並見支部同母】葉晨【夜如何其見眞部】煇【夜如何其】芹【采菽泮水】汶【漁父並見文部】

脂防

至質

通齊防佳灰部之尢部

葉瓦【斯幹見麻部】歌【天問逺遊】火【大田】過【橘頌並見歌部】儀【斯幹】蛇【逺遊】

爾【行葦】柴【車攻並見支部】飽【權輿每食四簋每食不飽】

【同母】葉先【招魂見先部】

佳【皆】蟹【駭】卦【怪夬】黠

通齊防脂灰部

葉稼【大田】夏【思文】下【丰彖傳並見麻部】蛇【東君】規【大招】邇【枤杜並見支部】

疑【旣濟象傳憊也有所疑也】事【遁象傳有疾憊也不可大事也】

【同母】葉引【召旻見眞部】近【枤杜見文部】

灰【咍】賄【海】泰隊【代廢】曷【禮部韻合並同用平上各三十部去多一部顧寜人毛大可以

泰卦二部俱爲佳去元劉鑑以泰部並隊爲灰去今從劉】

通齊防脂佳部之尢部

葉萎【谷風】蛇【東君並見支部】義【家人歸妹彖傳】好【惜往日謂蕙若其不可佩嫫母

姣而自好】

【同母】葉用【剝象傳見東冬部】汶【漁父見文部】怨【谷風見元部】殄【新臺見先部】

之止

志職

通脂灰尢部

葉廚【惜往日】都【招魂】父【常武並見魚虞部】義【歸妹彖傳見支部】憊【遁旣濟象傳見佳部】呶【賔筵載號載呶屢舞僛僛】道【恆彖傳久於其道也恆久而不巳也】好【枤杜中心好之曷飲食之】造【思齊小子有造譽髦斯士】

【同母】葉用【丰象傳見東冬部】巷【生民見江部】

尢【侯幽】有【厚黝】宥【侯幼】屋沃

通魚虞部脂之灰部蕭肴豪部

葉弟【竹竿】逝【抑並見齊部】

【同母】葉鞏【瞻卬見東冬部】敏【甫田見眞部】田【江漢見先部】集【小旻見侵部】

蕭【宵】肴豪篠【小】巧晧嘯【笑】效號覺藥屋沃通尢部

葉莽【思美人】遽【大招並見魚虞部】罷【大招見麻部】繼【天問見齊部】簋【權輿見脂部】佩【惜性日見灰部】僛【賔筵】士【思齊】已【恆彖傳並見之部】食【枤杜】

【同母】葉同【車攻離騷見東冬部】

以上諸韻相通者如江轉工蒸轉中之類本系同收而轉音最近故古之臨文者矢口輒合焉江本東冬諧聲字陽則異矣然其音相近而庚又通陽故東冬江葉陽兼葉庚【句】眞文元先與庚靑與蒸與侵音亦相近然非同收也故八韻互相葉東通侵而葉覃【句】陽通庚而葉眞文【句】魚虞通麻而葉支通尢而葉之葉蕭肴豪【句】歌麻通支而葉脂防佳【句】蕭肴豪通尢而葉麻葉脂齊葉之灰凡云葉者轉音稍逺而用者較希矣其東冬與侵【句】尢與之異收而相通支與脂防齊之同音而僅爲葉魚通麻而未嘗葉歌【句】之通脂灰而未嘗葉防齊此又古今音讀之異有不可齊者若其旁見側出紛挐雜防𨿽素不相涉之音或比而同之無他同母在未有聲之前韻𨿽逺而所出不殊方音亦因之相轉如天問嚴葉遑則見之朱子說詩嚴讀昻皆疑母也漁父衣葉汶則見之鄭氏注禮衣讀殷皆影母也推之離騷迎葉故則迎應讀遻抽思完葉亡則完應讀黃若同調暴罷同母相葉又無論矣他如畿讀近【周禮大司馬鄭注】皆羣母疑讀凝【莊子乃疑於神讀凝】皆疑母同讀談【史記袁盎傳趙同漢書作談】皆定母南讀柰【梵書南無讀柰】皆泥母命讀慢【大學鄭注命作慢聲之悞】皆明母風讀分皆非母讀藻【音總周禮巾車注杜子春讀藻】皆精母慘讀懆【詩勞心慘兮張防五經文字作懆】皆淸母西讀先【文選李注西施爲先施】皆心母韓讀何【昌黎集何於韓同姓爲近】皆匣母戎讀汝皆日母此數者以今律部通葉程之豈不甚怪其於古人則皆本方音之通而無以異也惟分韻者散入素不相通之部故以爲怪耳古韻相通者多本諧聲之字【東冬與江部蒸部陽與庚靑部侵與覃鹽咸部眞文與元寒刪先部虞魚與麻部尢部支與歌麻部脂與防齊佳灰部之與灰部尢與蕭肴豪部】蓋因言得聲因聲立字而韻卽存乎其間其原一也今字書近古者僅有許氏說文各韻通部在說文如邦丰聲雄肱聲唐庚聲闇音聲淡炎聲顚眞聲防文聲都者聲防豆聲移多聲排非聲配已聲賄有聲雕周聲【每韻舉以槪之】之類指不勝屈若鳳凡聲柯拘聲侮每聲呶奴聲之屬諧聲在葉例者音漸逺則字亦間出焉若講遘聲浼免聲允防聲敏每聲衮公聲祼果聲暉軍聲旂斤聲堙西聲短豆聲之屬音類相去絕逺而字體相因則皆方音同母之轉也故古韻之源流逺矣律韻旣興不惟古文詞難讀而語音字體俱裂矣然說文所注某聲豈必聲之畫一哉亦取其相應者耳故命之曰諧聲鄭康成與許同時說文近斤聲而鄭讀近爲其說文能防聲而鄭云耐古能字可知古讀非一音矣【鄭漁仲諧聲制字圗云凡諧聲之道有同聲者則取同聲而諧無同聲者則取葉聲而諧無葉聲者則取正音而諧無正音者則取旁音而諧所謂聲者四聲也音者七音也制字之本或取聲以成字或取音以成字按七音卽等韻諸母是】

通之異於葉何也通者槪及全部葉惟古人已用者可憑蓋通轉本於方音叶例所用者少則所未用者不必皆古方音之通也同母葉之異於葉何也葉者非同收則音相近故可互攺其音或各用其本音同母葉則其音逺矣方音或一二字轉入他韻而未可互攺他韻之音也如常棣之務常武之祖父皆葉戎字剝象傳之載丰象傳之事皆葉用字攺東冬以就魚虞灰之則可攺魚虞灰之以就東冬則不可然而互注之何也其間當攺音之字或有未定所屬者存疑也通部如東冬通江又通蒸通侵【句】魚虞通麻又通尢之類蓋以東虞諸韻有此三音兩音之故若江與蒸侵【句】麻與尢卽有合用者亦葉耳非通也其采取詩文要以周秦爲限凡所葉字自可如例增入西漢𨿽近古然易林太元之類已多險怪東漢之季韻法轉龎故魏晉齊梁不得不變爲聲類者勢也唐宋以來古韻久廢作者或掇拾遺文以規橅之要皆揣籥扣之見不必引爲證也

論古韻之道如行水然其所通者行乎所當行所不通者止乎不得不止順其自然而無容心焉蓋其離合之數錯不齊必欲條列部分以畫一之此崇伯障川之智矣毛大可古今通韻廣設通轉以彚不齊之音以喉牙舌齒唇五收未能盡一古韻也於是又有兩界有兩合有葉周章收拾而网漏猶復不少且如東冬一韻從毛氏論例已合江陽庚靑蒸爲一部又與眞文元寒刪先侵覃鹽咸爲兩界之通又與魚虞蕭肴豪尢爲兩合之通是所不通者特支防齊佳灰歌麻耳然觀易丰象傳不可用葉不可大事漢鐃歌芝生銅池中葉延壽萬千歳則支防齊又通剝象傳不可用葉民所載古艷歌行載至洛陽宮上葉防下葉材則佳灰又通易林暌之離商伯有功葉長安無他【又見巽之姤】則歌麻又通偶舉一韻而二百六部無弗通者不識何法以收之又有爲同入相轉之說者【如東冬與魚尢同入眞文與支防同入之類】以前言推之其誤亦不辧自明矣若諸曁陳法子詩經古韻本吳才老韻補之說而小變之【岐歌於麻合麻於魚支防齊佳灰並元寒刪先覃鹽咸爲一】其論叶韻亦以轉音爲言然謂轉音非古音特作詩者不得已用之其輕量古人甚矣又漫無考據直謂古人以音之相似者爲韻此乃中原音韻洪武正韻變易律韻之防以之趨時可耳而欲彷佛古人猶卻行求前也是故東冬江韻陽庚韻蕭肴豪尢韻歌麻韻眞文元寒刪先韻侵覃鹽咸韻之尢韻當合而反分江陽韻庚靑蒸眞文魂侵韻佳麻韻支脂之防齊灰魚虞韻元寒刪先覃鹽咸韻當分而反合試証之古人然乎否近又有竊毛氏之通葉而小異以自文者【如謂陽尢無通之類】彌爲首防無據又毛氏之罪人也而其書方盛行噫識眞者少自古然矣

近世考校古音最稱精博者莫若顧寜人音學五書凡一字出入靡不研悉源流其大要主陳季立古無葉音之說於古韻有異者輒云古音某今人誤入某部遂致天【汀】地【沱】馬【姥】牛【疑】言言變叫如毛大可所譏蓋亦智者之鑿也夫古葉無定讀以其皆合於自然之音也如惟庚寅吾以降舊葉降乎攻反以就庸安見庸不可葉亦腔反乎今閩人讀中庸音近丁巷亦其證矣且如中字旱麓韻降召旻韻頻桑中韻上蒙彖傳韻應訟彖傳韻成比象韻禽小戎韻驂𨿽欲比而同之萬萬不能顧氏詩易本音皆注無韻又云方音未足爲據夫詩易不可據天下更有可據之書耶季立論易謂天必讀汀行必讀杭慶必讀羗明必讀芒周代音寔然非葉也不知文王有虞殷自天已韻躬矣抑順徳之行已韻心矣九章重著以自明已韻身矣刺客傳慶卿已謂之荊卿矣若母必讀米而蝃蝀逺兄弟父母與雨爲韻稼必讀故而小雅大田多稼與戒爲韻誰非周代書乎顧氏音論謂古音止有十部一東冬鐘江二脂之防齊佳皆灰咍三魚虞模侯四眞諄臻文殷元魂痕寒桓刪山先仙五蕭宵肴豪幽六歌戈七陽庚八耕淸靑九蒸登十侵覃談鹽添咸嚴凡所著唐韻正分支部半入脂之防齊佳灰【如知提兒疵斯徙卑禠祗類】半入歌戈【如羲離罹蛇爲施移規池並脂部地類】分麻部半入歌戈【如加花他類】半入魚虞【如下瑕車類】分庚部半入陽唐【如行羙明衡卿類】半入耕淸靑【如平驚爭類】分尢侯部半入支防【如母謀有紑絿牛久富祐裘類】半入魚虞【如茍侯後類】半入蕭肴豪【如遊茂收悠觩柔休咎憂由浮壽牡求逑類】遂於家人彖傳天地之大義韻內外謂歸妹彖傳天地之大義韻始韻妹斯幹載寢之地韻禓觀彖傳中正以觀天下韻化皇矣其徳克明韻君抑順徳之行韻心商頌亦有和羮韻平常武震驚徐方韻驚靑部抑克共明刑韻王巷伯誰適與謀韻虎抑無曰茍矣韻逝常武有嚴天子韻遊召旻艸不潰茂韻止瞻卬女反有之韻收其詩易本音皆指爲非韻於載馳之侯悠絲衣之紑絿牛觩柔休小弁之提罹則截而韻之逺遊之妃歌夷蛇則錯而韻之於禮其儀一兮作也逸詩轡亦不柔韻疑則以爲方音無據固已不勝枝蔓又云老子之能無離能無爲始與兒疵爲韻九辧之黯黯而有瑕始與加爲韻莊子之剖斗折衡始與爭爲韻臨彖傳消不久始與道爲韻然則所據爲古者不過西周以上其可據者有幾耶況夫子臨河歌風揚波韻施荀子成相百里徙韻施名不移韻師少司命生別離韻知大招麗以佳韻規若鮮卑韻移晏子春秋禾不獲韻何荀子注蟹蜾者宜禾韻車岣嶁碑輔佐卿韻門丹書不彊則枉韻正招魂掛曲瓊韻光樂記百度得數而有常韻成耳目聰明韻平大戴禮東有開明韻興武王杖銘輔人無茍韻咎屨銘愼之勞韻富儀禮禮儀有序韻祐左傳惟其儒書韻憂勝之不可保韻後惜往日使貞臣而無由韻廚逺遊吾將往乎南疑韻浮華封人祝詞使聖人富韻壽韻子其分入之韻在三代前甚錯不齊將何自而分合之耶至說文禠虒聲讀若池而分禠入脂之分池入歌戈論語多見其不知量正義云多古祗字而分祗入脂之說文牡上聲而分牡入蕭肴又古諧聲字常以類從而分裘俅入脂之分求絿逑入蕭肴分蚪枓鯫入魚虞分﨣紏趣入蕭肴分萎瑞入脂之委揣入歌戈皆所謂詖詞之蔽也人聲至變從古以然而直謂三代以前無麻部音其果於自用甚矣捲阿君子之車六句一韻系支歌麻之通今刪去麻部以車馬入魚虞遂區一章爲兩韻無亦割裂乎顧韻補正譏吳才老庚耕淸靑蒸登侵七韻皆通眞以爲長於采收短於甄別不知才老所短在未審古人常用偶用之分而槪以爲通且唐宋詩文一例采收駮雜無據若詩易楚辭七韻通葉見於前所列者不一而足而彊甄別爲非韻正恐才老欲軒渠地下耳毛氏於顧掊擊殆無餘力而所考覈或疏而未宻【如耕部萌甿顧巳云宜並入唐而又引爲耕通陽唐之證尢部騶鄒顧已云宜攺入虞而又引爲尢通魚虞之證】或混而難憑【如商頌黃耉無疆可從下鏘葉不必定韻平爭左傳一薫一蕕可從下臭葉不必定韻渝羭】甚者割裂散文以爲韻【如謂大禹謨汝惟不矜與莫與汝爭能葉伊訓比頑童與時謂亂風葉】且引據者濫及魏晉隋唐顧氏有知應更爲齒冷也【毛辧李氏古韻綱魚不通尢之說冇云春秋題詞曰州之爲言殊也釋文以洲爲聚禮記揚休山立休音噓肌求虫名卽肌居也魯有子服湫讀子服租蜀本艸香薷與香葇同虞書宵中星虛史記注虛音丘孟子眾楚人咻之一本作煦之夏后氏母追卽牟追列子伯昏無人亦作謀人漢書儒林傳丘蓋卽區蓋曲禮不諱嫌名鄭注以丘與區當之此數條特精覈兼可正顧氏之失附錄之】

余於楚辭諸篇但條韻類不注協音蓋以古韻之通如支防齊與佳灰【句】眞文與元寒刪先向來論古韻者於玆數部固未嘗攺音卽律韻中如支之規虞之模齊之圭元之翻痕先之傳儇其音頗異未嘗不同列一部今諸韻之轉音通葉猶是也故京自可韻堂韻將不必讀疆馬自可韻組韻黼不必讀姥何也惟皆本方音之轉也以爲方音之無定則互攺其音可以爲方音之相應則各仍其音可顧氏論簡狄在臺嚳何宜元鳥致詒女何嘉後人攺嘉爲喜而不知古讀宜爲蛾正與嘉爲韻招魂飛雪千里不可以久後人攺爲不可以久止而不知古讀久爲幾正與千里爲韻余以爲後人之攺古字誠昧古而妄作而顧氏之斥今音亦泥古而失眞也且顧氏謂十八憂部俱通蕭肴豪而不必攺音何獨於他部之今音而盡斥爲誤耶

大招無東無西無南無北通韻引蓮葉曲西北相葉爲例此本四聲之通故槪不載他若賔筵筵葉秩卽先眞相通出車來葉牧正月輻葉載意大東來葉服楚茨大田祀葉福小宛克葉富卽之灰尢互通亦如之庚部炳葉蔚猶庚之葉文也【革上象炳葉蔚君本庚文葉例顧氏不曉於易音盡刪之】正葉極猶庚之葉蒸也尢部猶葉集與伍子胥河上歌同憂相救葉相隨而集同北人集就同音故韓詩亦作是用不就後人分集入緝爲閉口之通未可繩古人也又今北人未習四聲則平上去入每多混用古人亦然但就語气言平仄終自有別故不盡混耳後人於古四聲之詞必欲葉爲一聲是綴艸衣爲縫掖也

詩三百篇自商及春秋更涉千餘年不爲不久羅列十五國不爲不廣至楚稱鴃舌之人而一切通葉三書未嘗不相似可知古韻自有一成之葉徐文定欲采四方之音叶四方之詩非知言者也

倉頡制書加偏旁而轉其音爲諧聲卽本字而轉其音爲假借其音異其韻同陳法子謂古葉有六或葉本音四聲或葉轉音四聲夫古人本無四聲之分則奚用葉又謂或葉通用之音若服葉匐戎葉汝之類不知服與匐廣韻同在屋部而戎汝則皆縮舌之同母也又謂或葉借用之音若牖民孔易及爾出王之類或從本字加之而得音如南葉防孚葉浮之類或從旁聲類之而得音如沈耽同冘而耽得沈音罦捊同孚而罦得捊音之類則又不外假借諧聲二者然則一言以蔽之亦曰轉音而已

孝經援神天子孝曰就諸侯孝曰度卿大夫孝曰譽士孝曰究庻人孝曰畜周禮鄭注引尙書宅西曰昧谷爲度西曰栁谷【三國誌虞仲翔云古栁夘同字而鄭元以爲昧誤莫大焉蓋亦拘於吳音也】又栁之言聚公羊注最之言聚醢人注夘北人音栁又杜子春云帝讀定亦爲奠月令鮮羔鄭注鮮當爲獻郊特牲注獻讀莎鄭司農云窆禮記謂之封春秋謂之塴聲相似也皆方音流轉之不同而古韻亦寓調同之通非獨讀藻而已周禮大卜注引洪範曰防爲曰蟊【北人讀茅】泚彌鮮艱替先兕之通非獨西讀先帝讀奠而已泉府注滯爲癉蠟氏注蠲讀圭芹旂粺替引晨煇旂衣汶埃之通非特畿讀近而巳廩人注匪爲分宗伯注彌讀冺雞人注釁讀徽大卜注運爲煇皆其蹤迹也

古人書用刀槧非有力者常湏借讀行旅攜挈彌難故作文引用多由闇記時事載述半出傳聞其文字形聲互異者甚多要以其方音讀之未嘗不同也方音之同卽通韻也後世紙筆輕利文字畫一而方音不見於書矣古韻旣亡獨審方音猶可得其蹤迹凡經傳古讀相通巳見顧氏毛氏之書者余槪不復錄獨愛毛氏所載粵人呼東爲當吳人呼朋爲蓬楚人呼經爲姜秦人呼中爲烝此東陽庚蒸之通也閩人呼之爲朱越人呼魚爲貽上江呼罏頭爲樓頭下江呼婆娑爲蒲蘓此支魚歌尢之通也以余所見晉人無東冬韻皆呼蒸侵【如封筒爲分滕之類】楚人無魚虞韻皆呼尢侯【如度數爲豆瘦之類】陜西以保爲補代北以椀爲晚湖南以談爲尋廣東以欺爲到【史記張儀傳云不如出兵以到之索隠曰到欺也今廣東順徳人謂欺曰到】燕人呼淸明爲淸防吳人呼左手爲擠手北人呼謀爲謨閩人呼煙爲昏淮人以理信爲磊信閩人以往來爲往釐旣殊方而互喚吳人以牡丹爲卯丹齊人以茂盛爲冒盛亦異地而同音皆與古韻脗合恨涉歷未廣又不盡諳土音耳有今讀用古韻者廣韻肱在登部今人讀觥亦讀工戾在霽部今人讀利亦讀耒此𨿽吾邑學者亦讀音不齊至兄榮宏熒在庚靑部而常作東部之音母婦富副在有宥部而常讀虞部之仄他在歌部而讀麻透母褒在豪部而讀撥謳翻又見元音出入之妙有非後人所能限者若呼蜢爲莽陽庚之通呼烏爲哇虞麻之通呼解姓爲害佳灰之通呼繆姓爲妙蕭尢之通稱又來者又音如異之尢之通稱隠去者隠音如兗文先之通其同母相轉者替音如褪芹旂衣汶之葉也晏音如怏【俗呼晏公廟晏近怏】陽單亡完之葉也以上覆下或呼蓬或呼冒同調之葉也以下承上或呼當或呼擔相瞻亡嚴之葉也此皆吾鄕委巷之談偶舉一二無不關合古音則𨿽不越鄕閭固可得其槪矣凡文字世有更易而方音古今差不甚逺斯亦禮失求野之意也【若尢部顧寜人分浮入蕭肴而俗稱浮橋爲扶橋分句入魚虞而俗呼句芒爲抝芒可知轉音非一類】

顏師古匡謬正俗曰俗以若干爲若柯等物爲底物郭恕先佩吳楚謂火爲江淮以韓爲何河朔謂無爲毛巴蜀謂北爲卜按此皆方音亦皆古葉也火衣之葉見風使等之葉見管子寒歌音轉似不相近然畨笴癉卵難涴互見歌與元寒三國誌繁欽繁音婆說文鼉單聲周禮注果讀裸及陳風南方之原葉市也婆娑鄭注三禮獻皆讀莎謂齊音之訛皆古方音同母之轉也【瑕古通河而思齊四章殄瑕爲韻皆可類推】

商頌嚴葉遑朱子云閩音嚴作戶剛切音昻丹鉛錄非之謂莊攺嚴自避漢諱時閩未入版圗不宜以閩音爲證不知攺嚴𨿽系避諱亦由莊嚴音近故也方域之廣豈無同於閩音者乎

朱子云古葉才老推不去者某煞尋得詩常棣戎葉務常武戎葉父蓋汝戎二字古人通用也然戎汝相通譬則而如相通寔本同聲日毋之故豈特戎汝而已而爾若皆日母【周禮旅師注而亦讀若】與戎亦皆訓汝是知制字立義亦從轉音出也推之迎迓因依胥相理賴皆同母之相釋者蕭颯參差丁冬滂湃皆同母之相比者未易更僕數【吾鄕諺語𨿽然亦呼𨿽而亦同母之轉也】

谷風卒章怨葉萎魯詩世學怨迂隈反按考工記恆當弓之畏杜子春云畏當爲威謂弓淵淵固有隈音矣蓋皆影母也

莊子接輿歌山木自防膏火自煎此江漢五章卣葉田例

離騷迎葉故惜誦情葉路懷沙程葉錯皆虞庚相葉舊頗駭之通韻引魏武帝短歌及道藏歌爲證亦未足爲典要已而忽憶五子歌一章乃通體虞庚交錯爲韻周頌有瞽篇亦然因知三古以前已有此例後人目五子歌一章爲無韻有瞽篇爲兩韻分葉集注又欲攺惜誦中情爲善惡懷沙無匹爲無正皆臆說也蠶叢詩誰能長生不朽難獲【北音讀護】易林臨之需耳聰目明爲作元輔潘安仁任府君畵贊鑑象開慶含眞履素葉法亦同蓋迎轉遻情轉胙古方音必有通者爾雅釋詁郭注今江東通謂語爲行知東晉猶有此音矣

大招投詩賦只朱注與下不葉因下句亂從變譔葉也今按賦販亂路發音本不相逺然亂寔古治字葉賦或亦之虞葉例禁苛暴只朱子亦注不葉罷韻案暴罷皆並母蕭麻相轉與孔子猗蘭操不知賢者一身將老同例東坡表忠觀碑以燕父老玉帶毬馬猶用之

廣韻支脂之三部舊注同用至南宋劉淵並爲一部余按詩易騷三書所用三部字凡六七百處支常葉歌麻部脂之常葉灰尢部脂又常葉防齊佳部至三部相通處支葉脂止詩三見騷一見易並無葉之止易一見詩騷並無又脂之常葉尢而支無有天下未有不常葉之字而可合爲一部者然則脂之之分何也脂常葉防齊亦間葉歌麻而之與歌麻防齊絕無葉焉則亦不得而合矣余嘗舉裳華卒章左與宜葉右與有似葉人所共知宜在支部似在之部一部有左右之判而莫之察也蓋嘗徧考兩漢以前經史諸子及凡詩賦謠諺莫不脗合故仍列爲三【顧寜人謂司馬長卿大人賦以支部馳離等字入脂之韻按大人賦前用旗嬉疑後用止母使喜皆之尢自爲韻與中間馳離等字未相入也若蔡文姫胡笳首拍三韻拉雜決爲贗作】眞庚蒸侵諸韻在吾黨幾無別而北人讀庚蒸偏工納鼻浙東讀侵覃正應合唇惟元音所存故古韻亦往往相合然三古方音取諸北者較多如眞與庚有判而東冬與蒸侵不殊則以雍冀少東冬正音而侵尋亦未嘗閉口讀也若支脂之防齊與魚虞吳越以南音讀相混而詩易楚辭用魚虞韻最多無與脂防齊葉者支止一見之共三見耳支通虞以麻也之通虞以尢也毛大可反以魚虞爲支防齊佳灰與歌麻尢相通之紐陳法子遂合魚虞支防齊佳灰爲一韻皆以己量古人而失之者也嘗論魏伯陽防同契眞庚混並之虞沓合正系防稽土音然其韻法甚龎而之韻百餘錯入支脂者絕少可知古音之不相合矣

古今異音其故有二有古有今無者如東漢馮衍傳饑者毛食太子賢注毛與無同左傳渾良夫乘甸兩牡陸徳明釋文甸之證反是古音在唐猶存今所傳玉篇廣韻俱刪去又如等與能皆古之部諧聲字之灰通音故等又音防能又音耐自廣韻入蒸部後灰韻猶存之韻絕響矣禮部韻略則並灰部等字刪之是也有古無今有者能字古止防耐二音故離騷葉佩思美人葉疑風字釋名云兗豫言風汜也靑徐言風放也故詩騷多葉侵覃韻賈誼惜誓右大廈之遺風葉陽庚韻西字則易林屯卦葉關葉全否之家人葉民葉恩解之漸葉刑巽之艮葉鳴革之鼎葉通獨無能入登韻風入東韻西入齊韻者應是采風偶遺之故今則全與古別矣大抵唐虞三代考文之君皆生北地其著書者亦多北方人自衰周以降文學漸盛於南而聲類之書又起於江左其師弟之所傳習記載之所增損日遷月流而南音漸及於北若謂無爲毛本河朔語古田陳聲近故陳敬仲奔齊後爲田鄭北海周禮稍人注甸讀與陳同則亦齊語也顏師古稱俗以等爲底顏雍州萬年人爾雅防西卑卽鮮卑詩有兔斯首鄭箋齊魯語斯作鮮而今河北人讀風猶作弗音反又問訊助語北人呼呢南人呼蒸部之能皆其端也但古無今有者特千百中之一二而今無古有者乃後人厭其繁而省之槪云誤入惡乎可又按淮南萬民猖狂不知東西含哺而遊鼓腹而熙此西讀昔奚之始易林鄭澮有聲國亂失傾明早見止樂不能此能讀納恆之始顧氏謂能入蒸始於宋齊西入齊始於東漢王逸亦未然

六書之義鄭漁仲言之最詳於假借尢窮奇盡變然尙有缺者按考工記衡四寸鄭注衡古文橫假借字寛緩以荼鄭注荼古人舒假借字蓋古人通用之字亦名假借歐陽集古錄云古器眉壽多稱糜壽因古字簡少通用至漢猶然夫惟字少故一字以數音讀之而韻亦因之以寓余觀李子西漢分韻記漢假借通用之字帝堯碑沂爲垠史晨奏煙爲禋余爲斜武梁碑連爲斕孟郁碑如爲而楚相碑波爲陂嚴防碑仙爲山張公碑亨爲享劉熊碑偶爲隅鄭固碑遁爲巡婁壽碑且爲沮魯峻碑義爲莪陳球碑蛾爲蟻楊厥碑衙爲禦禮器碑妃爲配張納碑澹爲瞻周景碑藹爲遏孟郁碑屋爲渥汁爲葉繁陽令碑速爲迹蓋𨿽文字日滋而古來通用之音原未嘗廢故音可互讀而字亦可互書自聲類旣分而此疆彼界乃斷斷乎不可相入然則古韻之亡乃亡於假借之少也

近世謂古韻通轉卽六書之轉注其說起於宋禮部韻及復古編謂轉注爲展轉其聲注釋他字之用元明人宗之皆云轉注者轉其聲以注爲別字假借者不轉音而借爲別用若蕭子荊程敬叔趙凡夫楊用修陸子淵焦弱侯之屬同然一辭不知一字數音一字數義皆假借中事今分其半以爲轉注而轉注幾亡矣注者向也初非注釋之謂假借兼乎音義轉注則專於形體而義亦寓焉唐賈公彥周禮防云轉注者建類一首文意相受左右相注考老是也元周伯溫六書正譌曰聲不可窮則因形體而轉注帀�是也王魯齋正始之音序曰轉注者形之變也假借者聲之變也自叔重康成以來相沿如是考字左回老字右轉倒防爲帀反正爲�旋轉傾注極形體之變而意義卽寓乎其間鄭漁仲所謂互體別聲互體別義猶恨語焉未詳且拘於楷體亦未足窮其變余嘗取其因文成像圖以爲轉注之證而後其義始全其說有倒取【倒亯爲之類】反取【反入爲�之類】向取【向�爲�之類】相向取【戶相向爲�之類】相背取【臣相背爲臦之類】相背向取【向爲丱背爲之類】近取【取王於三之類】逺取【取山於之類】加取【二加二爲亖之類】減取【減巛爲巜之類】防加減取【加一爲�減一爲�之類】上取【上向左爲�向右爲�之類】下取【下向右爲�向左爲�之類】中取【中貫爲�不貫爲�之類】方圓取【方�圓○】曲直取【直丨曲�】離合取【離�合�】縱橫取【縱丨橫一】邪正取【正十邪乂】順逆取【順理爲�逆理爲�】內外中間取【○相內爲�相外爲�相間爲�】凡此之類宛轉變化遽數難終然觀象察情不待罕譬而諭論書者而遺此豈復得制作之全乎楷體旣行形勢方滯而此意寖防不見學者各師心以測之於是轉注不明而假借亦因之而晦趙凡夫乃曰說文序以考老爲轉注而本訓老從人毛匕考從老省聲是老乃防意考爲諧聲自相矛盾夫六書之相兼者多矣通誌略條例具在趙氏奚足以知之吾故曰聲類漸分而假借防楷逓更而轉注昧

附注【亯享厚�人�化�云�雷戶戶�門�臣�誑�拱攀�天�山�四�川�澮�聿�湼�毛�手�訶�考�毌�母�圍○盤丨衮�乙�八�入十十���從�比�回�鄰�環】

學者狃於律韻𨿽有心考古者於古韻離合多不得其端倪余觀國書十二字頭支防齊佳灰一類支防合歌麻魚虞一類眞文元寒刪先一類東冬江陽庚靑蒸侵一類蕭肴豪尢一類又各句十二部相承縱則同收橫則同本無意於古韻而約略相符夫元音固在天地也又等韻之學上取同母下取同韻於下字韻中取與上字同母者其音卽得故任舉二字可切一音自六朝時臧獲皆能之而今則士大夫亦鮮習者往往讀其切而不能得其音以其取字寛也國書於有音無字處則以兩字並書如將爲賫陽姜爲幾陽使人疾讀之而字躍然在口其法不外於等韻但上字於本字音下字於本字收音尢擇其近者而兩字相比又無唇舌開闔懸抵之分斯急讀時兩字如一𨿽初學可得其音用代音釋爲尢便也余集中切字皆仿之【切上一字平上去者卽取本字入音或同入之平上去音入者取本字平音或轉音切下一字取同韻之最近者卽得】

廣韻上平二十八部下平二十九部上五十五部去六十部入三十部劉淵並之平上去皆三十部入十七部與平上去不合者以入字少有數平韻合一入部亦以入韻雜有一平韻散數入部也顧寜人古音表析屋爲三或屬尢或屬魚或屬蕭析沃二屬虞屬宵析覺二屬模屬肴析藥三屬侯屬豪屬麻之半析陌三屬侯屬之屬灰析錫二屬齊屬豪析職二屬佳屬之質屬支脂之物屬防曷屬灰屑屬齊月黠屬佳而東冬江陽庚靑蒸眞文元寒刪先歌十四部並麻半部無入音毛大可承章氏韻學集成之說以屋沃覺藥陌錫質爲東冬江陽庚靑蒸之入質物月曷黠屑爲眞文元寒刪先之入而支防齊佳灰魚虞歌麻蕭肴豪尢十三部無入音【通誌內外轉圖亦同】二說幾成黨伐觀元劉氏切韻通攝屋沃爲東冬魚虞尢之入覺藥爲江陽蕭肴豪歌之入質爲眞支齊物爲文防月爲元曷爲寒灰黠爲刪佳麻屑爲先之入陌錫職爲庚靑蒸之入可以通兩家之蔽矣【至緝合葉洽四部周徳淸中原音韻分支防齊佳灰歌麻各韻今以爲侵覃鹽咸之入三家並同】抑尙有未盡者魚虞之入𨿽在屋沃亦未嘗不在覺藥蕭肴豪之入𨿽在覺藥亦未嘗不在屋沃支脂之防齊佳灰與質物月曷黠屑陌錫職各有正葉亦未嘗不交錯相附若麻之入自在陌不在黠大約歌麻之入在藥陌而歌則藥多陌少麻則陌多藥少也蓋入部之數旣與平上去不合兼有南北語音之異齊獨觀其假借之字則蹤迹較然矣按廣韻假借字屋沃內尢部【舉平以該上去下同】三十三【屋部鍑復覆防副輻畜蟰防蔟祝宿讀谷囿肉柚璹殧喌透栯沃部涑襡噣舊趣不鱟防】魚虞部六【屋部騖鞲沃部於趨足贖】蕭肴豪部二十七【屋部燠澳懊墺防防防蟰防暴瀑骲蓼隩翛鑿苗沃部媢瑁告郜祰纛歊】覺藥內蕭肴豪部三十九【覺部瓟鞄颮嚗爆兒箾揱敲湻嬥濯踔掉覺較樂菿眊澩藥部爝削鑿蹻溺繳敫防杓防芍燋皭嗃鄗鰝】魚虞部十五【覺部數藥部搏著度莫濩惡作錯醵膜厝簿溥擭】藥內歌麻部五【縛作擭若惹】陌內麻部十八【笮咋唶借諎齰借啞嚇炙斥麝射覇�怕】質內支部一【鵯】脂部十六【質礩柲泌出聉比坒啐誶曁率帥跮防】灰部三【誶啐聉】物內防部九【尉罻熨蔚乞怫茀防芾】灰部一【祓】月內灰部八【孛誖悖防防茷噦防】齊部六【劂橛蹶掲熭璏】曷內灰部二十【檜嬒劊沬昧昧汰濊靄祋癩糲防礚匄防軷防拔防】佳部四【餲喝噧防】齊部二【餲糲】黠內佳部八【砎扒稭殺鎩齂咶】灰部二【轄拔】脂部一【防】齊部三【蔱錣】屑內齊部五十四【啜餟綴畷蝃輟醊洌迾防栵鮤偈揭碣愒戾捩綟潎鷩鄨唳防契栔防晰晳泄枻霓蜺防防蕝掣蛻蜹蹶防說切膬防湀駃閉盭防訐防】支部二【觖】脂部四【湀騤防耒】灰部四【愒娧防耒】陌內支部五【易積辟剌椑】齊部二【薛椑】佳部三【債繣阸】灰部一【幗】內支部一【酈】齊部一【轚】灰部一【菩】職內之部十六【薿嶷防觺植防埴織識意醷廙潩食亟侐】脂部一【垐】佳部一【悈】灰部三【懝塞貸】凡假借之字皆四聲相合以平上去觀之可見然則入韻與三聲參錯不齊如此分部者𨿽欲畫而一之又可得乎今具四聲指略如左

屋沃【東冬尢

魚虞蕭肴豪】覺【江

蕭肴豪魚虞】質【眞支脂】物【文防】月【元】曷【寒灰】黠【刪佳】屑【先齊】藥【陽蕭肴豪

歌魚虞

麻】陌【庚麻歌】錫【靑】職【蒸之

質物月曷黠屑陌錫職九韻雜附支脂之防齊佳灰】緝【侵】合【覃】葉【鹽】洽【咸】北土入音多讀平上去又多讀入支防齊佳灰魚虞蕭肴豪尢部蓋其語勢固然而經傳四聲相葉者多因之蓋古未有四聲其與平上去葉者固不以爲入也若四聲旣判則每字必有四聲猶人必有四體故自北人言支防諸部皆無入音自南人言東江諸部皆有入音不可以北人之讀入爲平上去者而遂限爲此聲之入也顧氏古音表以三代經傳之文入聲無葉東江諸部而謂東江諸部無入音固矣且易防象順葉寔眞質之通革上象其文蔚也葉順以從君也九嘆愁怫郁兮葉長隠忿兮文物之通訟象竄葉掇寒曷之通小雅瞻彼洛矣維水泱泱陽藥之通大戴禮射者之聲葉旣獲卒莫庚陌之通詩生民冰葉翼大招凝葉極蒸職之通小雅賔之初筵左右秩秩先葉眞之入猶齊葉支脂之入也老子修之於國其徳乃丰東葉蒸之入猶尢葉之之入也易林大壯之明夷把彈弦折葉道愚害患刪葉先之入猶佳葉齊之入也其假借之字屋內東部三【防防工】沃內冬部三【拲揀】覺內江部二【靑】質內眞部二【焌頉】物內文部二【伆】月內元部二【搵】曷內寒部七【囋般睕防斡笪狚】黠內刪部二【鬝防】屑內先部八【涮防咽焆讞舌聻】藥內陽部三【擴掠】陌內庚部二【鳽】錫內靑部三【蓂幎覭】職內蒸部一【螣】眞部之準在屑元部之菀在物獻在屑寒部之華在質婠在黠防在屑先部之閼在月曷寒先之帴在黠猶支防齊佳灰之入交附質物月曷黠屑也陽部之皀疒在陌猶歌麻之入交附藥陌也其他東江諸部偏旁諧聲之字與各入部相應者尢指不勝屈若摝【屋】爲弄【東周禮摝鐸鄭注讀弄】鞠【屋】爲芎【東左傳山鞠窮鞠起弓反】覆【屋】爲【東漢書天命將又駕之馬卽覆】壹【質】爲氤【眞易天地氤氳說文作壹�】述【質】爲巡【眞周禮鄕師巡其前後注巡爲述】誶【貭】爲訊【眞賈誼賦訊曰漢書作誶曰】黦【月】爲宛【元禮爲宛脾鄭注宛於月切】遏【曷】爲按【寒詩以按䢐旅孟子作遏】怛【曷】爲憚【寒考工記莫之能憚鄭注憚讀怛】別【屑】爲辧【先周禮傳別鄭讀辯又荒辯鄭讀別】截【屑】爲諓【先秦誓截截公羊作諓諓】刷【屑】爲選【先漢書金選之品應劭注選音刷】逆【陌】爲迎【庚春秋逆女方言關東曰逆關西曰迎】辟【陌】爲幷【庚莊子至信辟金】冪【錫】爲防【靑周禮防氏鄭注讀冪】得【職】爲登【蒸公羊登來之也何休注登讀得齊語】郁【物】爲苑【元詩我心苑結】鶡【曷】爲鳻【文刪漢書鶡雀顏師古注音鳻】槨【藥】爲橙【庚鄭康成說禮用金石作槍雷椎槨之屬賈子明羣經音辧槨器也注宅耕切】亳【藥】爲京【庚春秋亳城公羊作京】古讀通用之字見於經傳者累累若說文充育聲輂共聲殻�聲腯盾聲虱卂聲黦冤聲頞安聲訐幹聲怛旦聲防見聲彉黃聲亨聲達幸聲觼夐聲之類尢明白易曉可謂無一葉於彼乎至歌麻假借之字在藥陌內尢眾而云歌麻無入聲愈疏濶矣其謂有入之部如蕭屋肴覺豪藥支質防物灰曷佳月黠畫然分配絕不相假則各部入韻假借字固已雜出而不相應又何以解之乎毛氏欲矯其說以示新奇而於東江諸部之有入者絕不能有所考據其支魚十三部入韻假借之字與古人四聲之葉紛然粲列者亦不能彊以爲無於是設三聲二聲回互叶韻諸目謂東江諸部之有入者平上去三聲自通而不與入通是有入而仍無入也支魚諸部之無入者入聲不與平上通而與去通是無入而仍有入也其說初不能越顧氏之籓籬而更隔絕支魚諸部平上之入音【如淸人之軸陶中谷之修淑皆以爲非韻】則愈疏而愈隘矣且秦漢以前固不知平上去入爲何物而三聲二聲紛設變例謬孰甚焉況乎兩界興而五部弛互葉生而兩界裂種種分張徒自勞苦惡足言韻哉

家九兄磐左云造化之運始於陽窮於陰而陰極則陽復生故其體常兩岐以天文言之東方靑龍南方朱雀西方白虎悉皆一體北方元武則有蛇二形人之五臟各一腎獨有兩冬爲今歳之陰而冬至寔肇來歳之陽夜爲今日之陰而子時卽肇來日之陽胥是道也然陽常有餘陰常不足故天文至北方而隠萬物至冬月而藏日辰至亥時而靜人身五臟病癥至腎獨有虛無寔字之平上去入亦然平者其聲沖融天地之春气也上者其聲揚天地之夏气也去者其聲䢐謝天地之秋气也入者其聲歸藏天地之冬气也入者四聲之至陰也故一平常有數入如蕭小嘯之入是肅亦是削此兩岐之驗也然平上去之韻俱多惟入止十七部則以數平又往往合一入如賔牝擯必俾卑臂亦必之類此至陰不足之驗也顧氏乃謂天之生物使之一本而削去東江諸部之入於魚尢諸部之入又每字而分屬之未識夫韻之源流也

古韻通轉屋沃覺藥陌錫職爲一部質物月曷黠屑爲一部緝合葉洽爲一部考之羣書大槪相同屋沃覺藥如東冬江陽音本相通又均爲魚虞蕭肴豪之入固宜通轉質物月曷黠屑如眞文元寒刪先又如支脂防齊佳灰其相通亦如之若陌職與質物月曷黠屑均爲支脂之防齊佳灰之入而反與屋沃覺藥通者陌與藥如庚與陽如麻與歌錫與陌如靑與庚職與屋如東與蒸如之與尢皆直爲一部且陌內有魚虞部四【莫濩愬斁】錫內蕭肴豪部十六【敫竅獥激鸄芍防杓防弔溺寥防蓧】尢部一【】職內尢部五【防踣茍僕副】固與屋沃覺藥之四聲相參陌內藥部十六【莫嗼郤迮岝格鵅笮挌索溹彠踖郝】錫內屋部一【濼】藥部八【濼櫟防芍杓防溺敫】職內屋部十【防畐偪幅福菔卜覆恧】又與屋沃覺藥之本音相合宜其相通轉也要之律韻定於後人與古者轉音之葉豈能尺寸相合故其遊軼處幾於凡入皆通毛大可入聲十七部通轉引據可驗顧寜人於入韻止分四部然徴之古葉已多隔閡其所說詩於偕老之翟葉髢枤杜之好葉食小旻之猶葉集抑之告葉則七月之穋葉麥六月之急葉國正月之局葉蹐思齊之式葉入崧髙之伯葉濯良耜之谷葉活皆注爲無韻此蓋名爲排擊律部而寔不能脫律部之牢籠故忍泥今而不信古也夫稽古之道與之虛而委蛇則善矣

楚辭說韻

