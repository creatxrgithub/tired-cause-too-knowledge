

欽定四庫全書

集部一

楚詞補注目錄

楚詞類

【班孟堅云始楚賢臣屈原被讒放流作離騷諸賦以自傷悼後有宋玉唐勒之屬慕而述之皆以顯名漢興髙祖王兄子濞於吳招致天下娛防子弟枚乘鄒陽嚴夫子之徒興於文景之際而淮南王安都壽春招賓客著書而吳有嚴助朱買臣貴顯漢朝故世傳楚詞】

漢防左都水使者光祿大夫臣劉向集

後漢校書郎臣王逸章句

【一本云校書郎中後漢文苑傳云逸字叔師南郡宜城人元初中舉上計吏爲校書郎順帝時爲侍中著楚詞章句行於世】

離騷經第一【屈原釋文第一無經字】

九歌第二【釋文第三一本九歌至九思下皆有傳字】天問第三【釋文第四】

九章第四【釋文第五】

逺遊第五【釋文第六】

卜居第六【釋文第七】

漁父第七【釋文第八】

九辯第八【宋玉釋文第二】

招魂第九【釋文第十】

大招第十【屈原或言景差釋文第十六】

惜誓第十一【賈誼釋文第十五】

招隱士第十二【淮南小山釋文第九】

七諫第十三【東方朔釋文第十二】

哀時命第十四【嚴忌釋文第十四】

九懷第十五【王襃釋文第十一】

九嘆第十六【劉向釋文第十三】

九思第十七【王逸釋文第十七】

按九章第四九辯第八而王逸九章注云皆解於九辯中知釋文篇第蓋舊本也後人始以作者先後次敍之爾鮑欽止云辧騷非楚詞本書不當錄班孟堅二序舊在天問九嘆之後今附於第一通之末云

【臣】等謹案楚詞補注十七卷宋洪興祖撰興祖字慶善丹陽人政和中登上舎第南渡後召試授祕書省正字歷官提防江東刑獄知眞州饒州後忤秦檜編管昭州卒事迹具宋史儒林傳案陳振孫書錄解題列補注楚詞十七卷考異一卷稱興祖少時從栁展如得東坡手校十卷凡諸本異同皆兩出之後又得洪玉父而下本十四五家防校遂爲定本始補王逸章句之未備者成書又得姚廷輝本作考異附古本釋文之後又得歐陽永叔孫莘老蘇子容本於闗子東葉少協校正以補考異之遺云云則舊本兼載釋文而考異一卷附之在補注十七卷之外此本每捲之末原有汲古後人毛表字奏叔依古本是正印記而考異已散入各句下未知誰所竄亂也又目錄之後有興祖附記稱鮑欽止云辧騷非楚詞本書不當錄班固二序舊在九嘆之後今附於第一通之末云云此本離騷之末有班固二序與所記合而劉勰辧騷一篇仍列序後亦不詳其何故豈但言其不當錄而未敢遽刪歟漢人注書大抵簡質又往往舉其訓詁而不備列其考據興祖是編列逸注於前而一一疏通證明補注於後於逸注多所闡發又皆以補曰二字別之使與原文不亂亦異乎明代諸人妄攺古書恣情損益蓋於楚詞諸注之中特爲善本故陳振孫稱其用力之勤而朱子作集注亦多取其說云乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費墀

欽定四庫全書

楚詞補注卷一

宋洪興祖撰

【隋唐書志有皇甫遵訓參解楚辭七卷郭璞注十卷宋處士諸葛楚詞音一卷劉杳艸木虫魚疏二卷孟奧音一卷徐邈音一卷始漢武帝命淮南王安爲離騷傳其書今亡按屈原傳云國風好色而不淫小雅怨誹而不亂若離騷者可謂兼之矣又曰蟬蛻於濁穢以浮游塵埃之外不獲世之滋垢皭然泥而不滓推此志𨿽與日月爭光可也班孟堅劉勰皆以爲淮南王語豈太史公取其語以作傳乎漢宣帝時九江被公能爲楚詞隋有僧道騫者善讀之能爲楚聲音韻淸切至唐傳楚詞者皆祖騫公之音】

離騷經章句第一離騷

離騷經者屈原之所作也屈原與楚同姓仕於懷王爲三閭大夫三閭之職掌王族三姓曰昭屈景【戰國防楚有昭奚卹元和姓纂云屈楚公族芊姓之後楚武王子瑕食采於屈因氏焉屈重屈蕩屈建屈平並其後又云景姓楚有景差漢徙大族昭屈景三姓於闗中】屈原序其譜屬率其賢良以厲國士入則與王圖議政事決定嫌疑出則監察羣下應對諸侯謀行職修王甚珍之同列大夫上官靳尙妬害其能共譖毀之【史記曰上官大夫與之同列又曰用事臣靳尙】王乃疏屈原【疏一作逐】屈原執履忠貞而被讒衺【一作邪】憂心煩亂不知所愬乃作離騷經離別也騷愁也經徑也言己放逐離別中心愁思猶依道徑【一云陳直徑一云陳道徑】以風諫君也【太史公曰離騷者猶離憂也班孟堅曰離猶遭也明己遭憂作辭也顏師古云憂動曰騷余按古人引離騷未有言經者蓋後世之士祖述其詞尊之爲經耳非屈原意也逸說非是】故上述唐虞三後之制下序桀紂羿澆之敗冀君覺悟反於正道而還巳也是時秦昭王使張儀譎詐懷王令絕齊交又使誘楚請與俱會武闗遂脇【一作脇】與俱歸拘畱不遣卒客死於秦【史記曰屈平旣絀其後秦欲伐齊齊與楚從親惠王患之乃令張儀詳去秦厚幣委質事楚詳與佯同又曰秦昭王與楚婚欲與懷王會屈平曰秦虎狼之國不可信不如無行懷王卒行入武闗秦伏兵絕其後因畱懷王然則使張儀譎詐懷王令絕齊者乃惠王非昭王也】其子襄王復用讒言遷屈原於江南【史記曰懷王長子頃襄王立令尹子蘭使上官大夫短屈原於頃襄王王怒而遷之】屈原放在艸野【艸一作山】復作九章援天引聖以自證明終不見省不忍以淸白久居濁世遂赴汨淵自沈而死【前漢地理誌長沙有羅縣荊州記曰縣北帶汨水水源出豫章艾縣界西流注湘防湘西北去縣三十里名爲屈潭屈原自沈處汨音覓】離騷之文依詩取興引類譬諭故善鳥香艸以配忠貞惡禽臭物以比讒佞靈修美人以嫓於君【嫓配也匹詣切】宓妃佚女以譬賢臣虯龍鸞鳯以托君子飄風雲霓【飄一作飇】以爲小人其詞溫而雅其義皎而朗【一作明】凡百君子莫不慕其淸髙嘉其文采哀其不遇而湣其志焉【湣一作閔魏文帝典論云優遊按衍屈原尙之窮侈極妙相如之長也然原據托譬諭其意周旋綽有餘地長卿子云不能及宋子京云離騷爲詞賦之祖後人爲之如至方不能加矩至圓不能過規矣】

帝髙陽之苗裔兮【徳合天地稱帝苗也裔末也髙陽顓頊有天下之號也帝系曰顓頊娶於騰隍氏女而生老僮是爲楚先其後熊繹事周成王封爲楚子居於丹陽周幽王時生若敖奄徵南海北至江漢其孫武王求尊爵於周周不與遂僣號稱王始都於郢是時生子瑕受屈爲客卿因以爲氏屈原自道本與君共祖俱出顓頊末之子孫是恩深而義厚也補曰皇甫謐曰髙陽都帝丘今東郡濮陽是也張晏曰髙陽所興之地名也劉子史通云作者自敍其流出於中古離騷經首章上陳氏族下列祖考先述厥生次顯名字自敍發迹實基於此降及司馬相如始以自敍爲傳至馬遷揚雄班固自敍之篇實煩於代】朕皇考曰伯庸【朕我也皇美也父死稱考詩曰旣右烈考伯庸字也屈原言我父伯庸體有美徳以忠輔楚世有令名以及於己補曰蔡邕云朕我也古者上下共之咎繇與帝舜言稱朕屈原曰朕皇考至秦獨以爲尊稱漢遂因之唐五臣注文選云古人質與君同稱朕又以伯庸爲屈原父名皆非也原爲人子忍斥其父名乎】攝提貞於孟陬兮【太歲在寅曰攝提格孟始也貞正也於於也正月爲陬補曰並出爾雅陬側鳩切】惟庚寅吾以降【庚寅日也降下也孝經曰故親生之膝下寅爲陽正故男始生而立於寅庚爲陰正故女始生而立於庚言巳以太歲在寅正月始春庚寅之日卜母之體而生得陰陽之正中也補曰天問云皆歸防鞠而無害厥躬何后益作革而禹播降九嘆云赴江湘之湍流兮順波湊而下降徐徘徊於山阿兮飄風來之匈匈降乎攻切下也見集韻說文曰元气起於子男左行三十女右行二十俱立於已爲夫婦褢姙於巳巳爲子十月而生男起巳至寅女起巳至申故男年始寅女年始申也淮南子注同】皇覽揆余初度兮【皇皇考也覽觀也揆度也初始也覽一作鑑一本餘下有於字五臣云我父鑑度我初生之法度】肇錫余以嘉名【肇始也錫賜也嘉善也言父伯庸觀我始生年時度其日月皆合天地之正中故賜我以美善之名也】名余曰正則兮【正平也則法也】字余曰靈均【靈神也均調也言正平可法則者莫過於天養物均調者莫神於地髙平曰原故父伯庸名我爲平以法天字我爲原以法地言已上能安君下能養民也禮曰子生三月父親名之旣冠而字之名所以正形體定心意也字者所以崇仁義序長幼也夫人非名不榮非字不彰故子生父思善應而名字之以表其徳觀其志也五臣云靈善也均亦平也言能正法則善平理補曰史記屈原名平文選以平爲字誤矣正則以釋名平之義靈均以釋字原之義名有五屈原以徳命也禮記曰三月之末父執子之右手咳而名之又曰旣冠而字之成人之道也士冠禮云賓字之曰昭告爾字爰字孔嘉字𨿽朋友之職亦父命也】紛吾旣有此內美兮【紛盛貌五臣曰內美謂忠貞】又重之以修能【修逺也言已之生內含天地之美气又重有絕逺之能與眾異也言謀足以安社稷智足以解國患威能制彊禦仁能懷逺人也補曰重儲用切再也非輕重之重能本獸名熊屬故有絕人之才者謂之能此讀若耐叶韻】扈江離與辟芷兮【扈被也楚人名被爲扈江離芷皆香艸名辟幽也芷幽而香文選離作蘺五臣云扈披也補曰扈音戶左傳云九扈爲九農正扈民無淫者也扈止也江離說者不同說文曰江蘺靡蕪然司馬相如賦云被以江離糅以蘼蕪乃二物也本艸蘼蕪一名江離江離非蘼蕪也猶杜若一名杜蘅杜蘅非杜若也蘼蕪見九歌郭璞云江離似水薺張勃云江離出海水中正靑似亂髮郭恭義云赤葉未知孰是辟匹亦切白正一名白茝生下澤春生葉相對婆娑紫色楚人謂之藥】紉秋蘭以爲佩【紉索也蘭香艸也秋而芳佩飾也所以象徳故行淸潔者佩芳徳仁明者佩玉能解結者佩觿能決疑者佩玦故孔子無所不佩也言已修身淸潔乃取江離辟芷以爲衣被紉索秋蘭以爲佩飾博采眾善以自約束也補曰紉女鄰切方言曰續楚謂之紉說文云繟繩也古者男女皆佩容臭臭香物也又曰佩帨茝蘭則蘭芷之類古人皆以爲佩也相如賦云蕙圃衡蘭顏師古云蘭卽今澤蘭也本艸注云蘭艸澤蘭二物同名蘭艸一名水香李云都梁是也水經云零陵郡都梁縣西小山上有渟水其中悉生蘭艸綠葉紫莖澤蘭如薄荷防香荊湘嶺南人家多種之此與蘭艸大抵相類但蘭艸生水傍葉光潤尖長有岐陰小紫花紅白色而香五六月盛而澤蘭生水澤中及下濕地苗髙二三尺葉尖防有毛不光潤方莖紫節七月八月開花帶紫白色此爲異耳詩云士與女方秉蕳兮陸機云蕳卽蘭也其莖葉似藥艸澤蘭廣而長節節中亦髙四五尺漢諸池苑及許昌宮中皆種之文選云秋蘭被涯注云秋蘭香艸生水邊秋時盛也荀子云蘭生深林本艸亦云一種山蘭生山側似劉寄奴葉無椏不對生花心防黃赤楚詞有秋蘭春蘭石蘭王逸皆曰香艸不分別也近時劉次莊樂府集云離騷曰紉秋蘭以爲佩又曰秋蘭兮靑靑綠葉兮紫莖今沅澧所生花在春則黃在秋則紫然而春黃不若秋紫之芬馥也由是知屈原眞所謂多識艸木鳥獸而能盡究其所以情狀者歟黃魯直蘭說云蘭生深山叢薄之中不爲無人而不芳含香體潔平居與蕭艾同生而不殊淸風過之其香藹然在室滿室在堂滿堂所謂含章以時發者也然蘭蕙之才徳不同蘭似君子蕙似士夫槪山林中十蕙而一蘭也離騷曰予旣滋蘭之九畹又樹蕙之百畝招防光風轉蕙泛崇蘭以是知楚人賤蕙而貴蘭矣蘭蕙叢出蒔以沙石則茂沃以湯茗則芳是所同也至其發華一干一華而香有餘者蘭一干五七華而香不足者蕙也蕙𨿽不若蘭其視椒榝則逺矣其言蘭蕙如此當俟博物者】汩余若將不及兮【汩去貌疾若水流也不一作弗五臣云歲月行疾若將追之不及補曰汩越筆切方言云疾行也南楚之外曰汩】恐年歲之不吾與【言我念年命汩然流去誠欲輔君心中汲汲常若不及又恐年歲忽過不與我相待而身老耄也補曰恐區用切疑也下並同論語曰日月逝矣歲不我與】朝搴阰之木蘭兮【搴取也阰山名補曰搴音蹇說文防拔取也南楚語引朝防阰之木蘭阰頻脂切山在楚南本艸云木蘭皮似桂而香狀如楠樹髙數仭任昉述異記云木蘭川在尋陽江也多木蘭】夕攬洲之宿莽【攬采也水中可居者曰洲艸冬生不死者楚人名曰宿莽言己旦起陞山采木蘭上事太陽承天度也夕入洲澤采取宿莽下奉太陰順地數也動以神祗自勅誨也木蘭去皮不死宿莽遇冬不枯以諭讒人𨿽欲困巳巳受天性終不可變易也攬一作防一作擥洲一作中洲補曰攬盧敢切取也莽莫補切爾雅云捲施艸拔心不死卽宿莽也】日月忽其不淹兮【淹久也忽釋文作曶】春與秋其代序【代更也序次也言日月晝夜常行忽然不久春往秋來以次相代言天時易過人年易老也】惟艸木之零落兮【零落皆墮也艸曰零木曰落零一作苓】恐美人之遲暮【遲晚也美人謂懷王也人君服飾美好故言美人也言天時運轉春生秋殺艸木零落歲復盡矣而君不建立道徳舉賢用能則年老耄晚暮而功不成事不遂也補曰屈原有以美人諭君者恐美人之遲暮是也有諭善人者滿堂兮美人是也有自諭者送美人兮南浦是也】不撫壯而棄穢兮【年徳盛曰壯棄去也穢行之惡也以諭讒邪百艸爲稼穡之穢讒佞亦爲忠直之害也文選無不字五臣云撫持也言持盛壯之年廢棄道徳用讒邪之言爲穢惡之行補曰撫芳武切不撫壯而棄穢者謂其君不肯當年徳盛壯之時棄逺讒佞也五臣注誤】何不攺乎此度【攺更也言願令君甫及年徳盛壯之時修明政教棄去讒佞無令害賢攺此惑誤之度修先王之法也甫及一作撫及一作務及文選云何不攺其此度一云何不攺乎此度也五臣云何不早攺此法度以從忠正之言】乘騏驥以馳騁兮【騏驥駿馬也以諭賢智言乘駿馬一日可致千里以言任賢智則可成於治也乘一作乘文選作防馳一作駝補曰駝卽馳字下同】來吾道夫先路【路道也言已如得任用將驅先行願來隨我遂爲君導入聖王之道也文選作導夫先路一本句末有也字五臣云言君能任賢人我得申展則導引入先王之道路】昔三後之純粹兮【後君也謂禹湯文王也至美曰純齊同曰粹】固眾芳之所在【眾芳諭羣賢言往古夏禹殷湯周之文王所以能純美其徳而有聖明之稱者皆舉用眾賢使居顯職故道化興而萬國寧也五臣云三王所以有純美之徳以眾賢所在故也】雜申椒與菌桂兮【申重也椒香木也其芳小重之乃香菌薰也葉曰蕙根曰薰五臣云雜非一也申用也椒菌桂皆香木補曰菌音窘博雅云菌薰也其葉謂之蕙則菌與蕙一種也下文別言蕙茝又云矯菌桂以紉蕙則菌桂自是一物本艸有菌桂花白蘂黃正圓如竹菌一作箘其字從竹五臣以爲香木是矣其以申爲用則非也淮南子曰申茮杜茝美人之所懷服】豈維紉夫蕙茝【紉索也蕙茝皆香艸以諭賢者言禹湯文王𨿽有聖徳猶雜用眾賢以致於治非獨索蕙茝任一人也故堯有禹咎繇伯夷朱虎益防殷有伊尹傅說周有呂旦散宜召畢是雜用眾芳之效也補曰本艸云薫艸一名蕙艸生下濕地陶隱居云俗人呼防艸狀如茅而香爲薰艸人家頗種之引山海經云薫艸麻葉而方莖赤花而黑實气如蘼蕪可以巳厲又廣志云蕙艸綠葉紫花陳藏器云此卽是零陵香生零陵山谷南越志名燕艸黃魯直說與此異已見上椒與菌桂木類也蕙茝艸類也以言賢無小大皆在所用茝白芷也昌攺切】彼堯舜之耿介兮【堯舜聖徳之王也耿光也介大也補曰耿古迥古幸二切】旣遵道而得路【遵循也路正也堯舜所以有光大聖明之稱者以循用天地之道舉賢任能使得萬事之正也夫先三後者據近以及逺明道徳同也五臣云循用大道補曰上言三後下言堯舜謂三後遵堯舜之道以得路也路大道也】何桀紂之猖披兮【桀紂夏殷失位之君猖披衣不帶之貌猖一作昌釋文作倡披一作被五臣云昌披謂亂也補曰博雅云裮被不帶也被音披】夫惟防徑以窘步【捷疾也徑邪道也窘急也言桀紂愚惑違背天道施行惶遽衣不及帶欲涉邪徑急疾爲治故身觸陷阱至於滅亡以法戒君也惟一作維五臣云言桀紂苦人使亂用捷疾邪徑急步而理之補曰桀紂之亂若衣披不帶者以不由正道而所行蹙廹耳左傳曰待我不如捷之速也捷邪出也論語曰行不由徑徑步道也】惟夫黨人之偸樂兮【黨朋也論語曰羣而不黨偸茍且也一無夫字】路幽昧以險隘【路道也幽昧不明也險隘諭傾危言巳念彼讒人相與朋黨嫉妬忠直茍且偸樂不知君道不明國將傾危以及其身也補曰小人朋黨偸爲逸樂則中正之路塞矣隘狹也逺遊雲悲世俗之廹阨相如大人賦作廹隘阨隘一也】豈余身之憚殃兮【憚難也殃咎也一無身字補曰小人用事則賢人被殃憚徒案切忌難也】恐皇輿之敗績【皇君也輿君之所乘以諭國也績功也言我欲諌爭者非難身之被殃咎也但恐君國傾危以敗先王之功五臣云言我所以不難殃咎諫爭者恐君行事之失補曰皇輿宜安行於大中至正之道而當幽昧險隘之地則敗績矣左傳曰大崩曰敗績】忽奔走以先後兮及前王之踵武【踵繼也武迹也詩曰履帝武敏歆言已急欲奔走先後以輔翼君者兾及先王之徳繼續其迹而廣其基也奔走先後四輔之職也詩曰予聿有奔走予聿有先後是之謂也忽一作急補曰忽疾貌奔舊音布頓切相導前後曰先後先先見切踵亦迹也】荃不察余之中情兮【荃香艸以諭君也人君被服芬香故以香艸爲諭惡數指斥尊者故變言荃也察一作揆中一作忠補曰荃與蓀同莊子云得魚而忘荃音義云七全切崔音孫香艸可以餌魚疏云蓀荃也陶隱居云東間溪側有名溪蓀者根形气色極似石上菖蒲而葉正如蒲無脊詩詠多雲蘭蓀正謂此也】反信讒而齌怒【齌疾也言懷王不徐徐察我忠信之情反信讒言而疾惡巳也齌一作齊補曰齌音賷又音妻說文云齌炊餔疾也釋文齊或作賫並柤西切五臣云齊同也反信讒人與之同怒於我】余固知謇謇之爲患兮【謇蹇忠貞貌也易曰王臣謇謇匪躬之故補曰今易作蹇蹇先儒引經多如此蓋古今本或不同耳】忍而不能捨也【捨止也言巳知忠言謇謇諌君之過必爲身患然中心不能自止而不言也文苑無而字一本忍上有餘字一無也字五臣云恐君之敗故忍此禍患而不能止補曰顏師古云捨屍夜切訓止息人之屋舍及星辰次捨其義皆同論語曰不捨晝夜謂曉夕不息耳今人音捨非也】指九天以爲正兮【指語也九天謂中央八方也正平也五臣云九陽數謂天也補曰九章云所作忠而言之兮指蒼天以爲正淮南子九天中央鈞天東方蒼天東北變天北方天西北幽天西方昊天西南朱天南方炎天東南陽天又廣雅九天東方皥天南方赤天西方成天餘同】夫惟靈修之故也【靈神也修逺也能神明逺見者君徳也故以諭君言巳將陳忠防內慮之心上指九天告語神明使平正之惟用懷王之故欲自盡也惟一作惟一無也字五臣云靈修言有神明長久之道者君徳也言我指九天欲爲君行正平之道而君不用我故將欲自盡補曰王逸言自盡者謂自竭盡耳五臣說誤】曰黃昏以爲期兮羌中道而攺路【補曰一本有此二句王逸無注至下文羌內恕巳以量人始釋羌義疑此二句後人所增耳九章曰昔君與我誠言兮曰黃昏以爲期羌中道而回畔兮反旣有此他志與此語同】初旣與余成言兮【初始也成平也言猶議也補曰成言謂誠信之言一成而不易也九章作誠言】後悔遁而有他【遁隱也言懷王始信任己與我平議國政後用讒言中道悔恨隱慝其情而有他志也遁一作遁他一作佗五臣云悔攺遁移也攺移本情而有他志】余旣不難夫離別兮【近曰離逺曰別一無夫字】傷靈修之數化【化變也言我竭忠見過非難與君離別也傷念君信用讒言志數變易無常操也五臣云傷惜也補曰數所角切化音花下同】余旣滋蘭之九畹兮【滋蒔也十二畝曰畹或曰田之長爲畹也五臣云滋益也釋文作音栽補曰說文田三十畝曰畹於阮切】又樹蕙之百畝【樹種也二百四十步爲畝言巳𨿽見放流猶種蒔眾香修行仁義勤身自勉朝暮不倦也五臣云蘭蕙諭行言我𨿽被斥逐修行彌多釋文畝作畮補曰畝莫後切司馬法六尺爲步步百爲畝秦孝公之制二百四十步爲畝畹或曰十二畝或曰三十畝九畹蓋多於百畝矣然則種蘭多於蕙也此古人貴蘭之意】畦畱夷與掲車兮【畦共呼種之名畱夷香艸也掲車亦芳艸一名芞輿五十畝爲畦掲一作藒文選作蒥荑防車補曰畦音攜揭藒防並丘謁切相如賦云雜以畱夷張揖曰畱夷新夷顏師古曰畱夷香艸非新夷新夷乃樹耳一云畱夷藥名爾雅藒車芞輿本艸拾遺云藒車味辛生彭城髙數尺白花芞音迄】雜杜衡與芳芷【杜衡芳芷皆香艸也言巳積累眾善以自潔飾復植畱夷杜衡雜以芳芷芬香益暢徳行彌盛也衡一作蘅補曰爾雅杜上鹵注雲杜衡也似葵而香山海經雲天帝山有艸狀似葵其臭如蘼蕪名曰杜衡本艸云葉似葵形如馬蹄故俗云馬蹄香】兾枝葉之峻茂兮【兾幸也峻長也文選作葰五臣云茂盛貌音俊補曰相如賦雲實葉葰楙葰音峻】願竢時乎吾將刈【刈獲也艸曰刈谷曰獲言己種植眾芳幸其枝葉茂長實核成熟願待天時吾將獲取收藏而饗其功也以諭君亦宜蓄養眾賢以時進用而待仰其治也文選竢作俊】𨿽萎絕其亦何傷兮【萎病也絕落也補曰萎艸木枯死也於危切】哀眾芳之蕪穢【言巳所種芳艸當刈未刈蚤有霜雪枝葉𨿽蚤萎病絕落何能傷於我乎哀惜眾芳摧折枝葉蕪穢而不成也以言已修行忠信兾君任用而遂斥棄則使眾賢志士失其所也五臣云言我積行爲讒邪所害見逐亦猶植芳艸爲霜露所傷而落𨿽如是於我亦何能傷但恐眾賢志士見而蕪穢不自修也補曰蕪荒也穢惡也】眾皆競進以貪婪兮【競並也愛財曰貪愛食曰婪以一作而補曰並逐曰競婪盧含切音嵐】憑不猒乎求索【憑滿也楚人名滿曰憑言在位之人無有淸潔之志皆並進取貪婪於財利中心𨿽滿猶復求索不知猒飽也憑一作馮補曰憑皮冰切索求也書序曰八卦之說謂之八索徐邈讀作蘇故切則索亦有素音】羌內恕巳以量人兮【羌楚人語詞也猶言卿何爲也以心揆心爲恕量度也補云羌去羊切楚人發語端也文選注云羌乃也一云嘆聲也量力香切】各興心而嫉妬【興生也害賢爲嫉害色爲妬言在位之臣心皆貪婪內以其志恕度他人謂與巳不同則各生嫉妬之心推棄淸潔使不得用也故外傳曰太山之防鳴嚇鴛雛此之謂也興心文選誤作與心五臣云貪婪之人乃內恕於已以量度它人謂與已同貪若否則各生嫉妬之心讒譖之使不得進用補曰貪婪之人不知其非自恕以度人謂君子亦有競進求索之人故各興心而嫉妬也】忽馳騖以追逐兮【五臣云忽急也馳一作駝補曰騖亂馳也】非余心之所急【言眾人所以馳騖惶遽者爭追逐權貴求財利也故非我心之所急眾人急於財利我獨急於仁義也】老冉冉其將至兮【七十曰老冉冉行貌五臣云冉冉漸漸也】恐修名之不立【立成也言人年命冉冉而行我之衰老將以來至恐修身建徳而功不成名不立也論語曰君子疾沒世而名不稱焉屈原建志淸白貪流名於後世也補曰修名修潔之名也屈原非貪名者然無善名以傳世君子所恥故孔子曰伯夷叔齊餓於首陽之下民到於今稱之修與修同古書通用】朝飲木蘭之墜露兮【墜墮也】夕餐秋菊之落英【英華也言已旦飲香木之墜露吸正陽之津液暮食芳菊之落華吞正陰之精蘂動以香淨自潤澤也餐一作飡五臣云取其香潔以合已之徳補曰飲啜也音防餐吞也七安切秋花無自落者當讀如我落其實而取其華之落魏文帝云芳菊含乾坤之純和體芬芳之淑气故屈原悲冉冉之將老思飡秋菊之落英輔體延年莫斯之貴】茍餘情其信姱以練要兮【苟誠也練簡也五臣云苟且姱大練擇也且信大擇道要而行補曰信姱言實好也與信芳信美同意姱苦切要於笑切】長顑頷亦何傷【顑頷不飽貌言已飲食淸潔誠欲使我形貌信而美好中心簡練而合於道要𨿽長顑頷饑而不飽亦何所傷病也何者眾人苟欲飽於財利已獨欲飽於仁義也補曰言我中情實美又擇要道而行𨿽顏色憔悴形容枯槁亦何傷乎彼先口體而後仁義豈知要者或曰有道者𨿽貧賤而容貌不枯屈原何爲其顑頷也曰當是時國削而君辱原獨得不憂乎顑虎感切頷戶感切又上古湛切下魚檢切顑頷食不飽面黃貌頷一作頷音同】擥木根以結茝兮【擥持也根以諭本文選擥作掔補曰掔啟妍切亦持也荀子云蘭槐之根是爲芷注云苖名蘭槐根名芷然則木根與茝皆諭本也】貫薜荔之落蘂【貫累也薜荔香艸也緣木而生蘂實也累香艸之實執持忠信貌也言已施行常擥木引堅據持根本又貫累香艸之實執持忠信不爲華飾之行也五臣云貫拾也蘂花心也言我持木之本佩結香艸拾其花心以表已之忠信補曰薜蒲計切荔郎計切山海經小華之山其艸多薜荔狀如烏韭而生於石上注云亦緣木生管子云薜荔白芷蘪蕪椒連五臭所校校謂馨烈之鋭前漢樂章云都荔遂芳謂都薜荔俱有芬芳也花外曰萼內曰蘂蘂花須頭點也】矯菌桂以紉蕙兮【矯直也五臣云矯舉也舉此香木以自比補曰九章云木蘭以矯蕙】索胡繩之纚纚【胡繩香艸也纚纚索好貌言已行𨿽據履根本猶復矯直菌桂芬香之性紉索胡繩令之澤好以善自約束終無懈倦也補曰說文索昔各切艸有莖葉可作繩索纚所綺切】謇吾法夫前修兮非世俗之所服【言我忠信謇謇者乃上法前世逺賢固非今時俗人之所服行也一云謇難也言已服飾𨿽爲難法我仿前賢以自修潔非本今世俗人之所服佩文選謇作蹇世作時五臣云蹇難也前修謂前代修習道徳之人服用也言我所以遭難者吾法前修道徳之人故不爲世俗所用補曰謇又訓難易之難非蹇難之字也世所傳楚詞惟王逸本最古凡諸本異同皆當以此爲正又李善注本有以世爲時爲代以民爲人之類皆避唐諱當從舊本】𨿽不周於今之人兮【周合也】願依彭咸之遺則【彭咸殷賢大夫諌其君不聽自投水而死遺余也則法也言已所行忠信𨿽不合於今之世願依古之賢者彭咸余法以自率屬也補曰顏師古云彭咸殷之介士不得其志投江而死按屈原死於頃襄之世當懷王時作離騷巳云願依彭咸之遺則又曰吾將從彭咸之所居蓋其志先定非一時忿懟而自沈也反離騷曰棄由之所珎兮摭彭咸之所遺豈知屈子之心哉】長太息以掩涕兮哀民生之多艱【艱難也言已自傷所行不合於世將效彭咸沈身於淵乃太息長悲哀念萬民受命而生遭遇多難以隕其身申生雉經子胥沈江是謂多難也五臣云太息掩涕哀此萬姓遭輕薄之俗而多屯難補曰掩涕猶涙也逺遊曰哀民生之長勤與此意同】余𨿽好修姱以鞿羈兮【鞿羈以馬自諭韁在口曰鞿革絡頭曰羈言爲人所系累也五臣云言我𨿽習前人之大道而爲讒人所銜勒補曰鞿居依切羈居宜切下文云余獨好修以爲常修姱謂修潔而姱美也】謇朝誶而夕替【誶諌也詩曰誶予不顧替廢也言已𨿽有絕逺之智姱好之姿然以爲讒人所鞿羈而系累矣故朝諌謇謇於君夕暮而身廢棄也補曰誶音防又音信今詩作訊訊告也】旣替余以蕙纕兮【纕佩帶也補曰纕息羊切下云解佩纕以結言】又申之防攬茝【又復也言君所以廢棄已者以余帶佩眾香行以忠正之故也然猶復重引芳茝以自結束執志彌篤也一云又申之防茝五臣云申重也攬持也】亦余心之所善兮𨿽九死其猶未悔【悔恨也言已履行忠信執守淸白亦我中心之所美善也𨿽以見過支解九死終不悔恨五臣云九數之極也以此遇害𨿽九死無一生未足悔恨】怨靈修之浩蕩兮【上政迷亂則下怨父行悖惑則子恨靈修謂懷王也浩猶浩浩蕩猶蕩蕩無思慮貌也詩曰子之蕩兮補曰今詩作湯湯蕩也孔子曰詩可以怨孟子曰小弁之怨親親也親之過大而不怨是愈疏也屈原於懷王其猶小弁之怨乎】終不察夫民心【言巳所以怨恨於懷王者以其用心浩蕩驕敖放恣無有思慮終不省察萬民善惡之心故朱紫相亂國將傾危也夫君不思慮則忠臣被誅忠臣被誅則風俗怨而生逆暴故民心不可不熟察之也民一作人五臣云浩蕩法度壊貌言我怨君法度廢壊終不察眾人悲苦】眾女嫉余之蛾眉兮【眾女謂眾臣女陰也無專擅之義猶君動而臣隨也故以諭臣蛾眉好貌蛾一作娥補曰反離騷云知眾嫮之疾妬兮何必累之蛾眉此亦班孟堅顏之推以爲露才巳之意夫冶容誨淫目桃心與孟子所謂不由其道者而以污原何哉詩人稱莊姜之賢曰螓首蛾眉蓋言其質之美耳師古云蛾眉形若蠶蛾眉也】謠諑謂余以善淫【謠謂毀也諑猶譖也淫邪也言眾女嫉妬蛾眉美好之人譖而毀之謂之美而淫不可信也猶眾臣嫉妬忠正言巳淫邪不可任也以一作之五臣云讒邪之人謂我善爲淫亂補曰謡音遙爾雅徒歌謂之謡謂謡言也諑竹角切方言云諑愬也楚以南謂之諑言眾女競爲謡言以譖愬我彼淫人也而謂我善淫所謂恕巳以量人】固時俗之工巧兮偭規矩而攺錯【偭背也圓曰規方曰矩攺更也錯置也言今世之工才知彊巧背去規矩更造方圓必失堅固敗材木也以言佞臣巧於言語背違先聖之法以意妄造必亂政治危君國也五臣云規矩法則也補曰偭音面賈誼云偭梟獺以隱處錯音措】背繩墨以追曲兮【追猶隨也繩墨所以正曲直補曰背違也墨度名也五尺曰墨追古隨字】競周容以爲度【周合也度法也言百工不循繩墨之直道隨從曲木屋必傾危而不可居也以言人臣不修仁義之道背棄忠直隨從枉佞苟合於世以求容媚以爲常法身必傾危而被刑戮也補曰偭規矩而攺錯者反常而妄作背繩墨以追曲者枉道以從時】忳郁邑余侘傺兮【忳憂貌侘傺失志貌侘猶堂堂立貌也傺住也楚人名住曰傺邑一作悒一本注云忳自念貌五臣云忳郁憂思貌悒不安也補曰忳徒渾切悶也郁邑憂貌下文曰曽歔欷余郁邑兮五臣以忳郁爲句絕誤矣侘敕加切傺醜利切又上勅駕切下勅界切方言云傺逗也南楚謂之傺郭璞云逗卽今住字】吾獨窮困乎此時也【言我所以忳忳而憂中心郁邑悵然住立而失志者以不能隨從世俗屈求容媚故獨爲時人所窮困憂一作自念一無也字】寧溘死以流亡兮【溘猶奄也以一作而奄一作晻下注同補曰溘奄忽也渴合切】余不忍爲此態也【言我寧奄然而死形體流亡不忍以中正之性爲邪淫之態一無也字】鷙鳥之不羣兮【鷙執也謂能執伏眾鳥鴈鸇之類也以諭忠正補曰鷙脂利切擊鳥也月令曰鷹隼蚤】自前世而固然【言鷙鳥執志剛厲特處不羣以言忠正之士亦執分守節不隨俗人自前世固然非獨於今比干伯夷是也李善文選世作代】何方圜之能周兮夫孰異道而相安【言何所有圜鑿受方枘而能合者誰有異道而相安耶言忠佞不相爲謀也圜一作圓周一作同一云方鑿受圓枘】屈心而抑志兮【抑案也補曰案讀若按】忍尢而攘詬【尢過也攘除也詬恥也言巳所以能屈案心志含忍罪過而不去者欲以除去恥辱誅讒佞之人如孔子誅少正卯也釋文詬作訽補曰詬訽並呼漏切又古豆切禮記曰以儒相詬病詬病恥辱也】伏淸白以死直兮固前聖之所厚【言士有伏淸白之志以死忠直之節者固乃前世聖王之所厚哀也故武王伐紂封比干之墓表商容之閭也補曰比干諫而死孔子稱仁焉厚之也】悔相道之不察兮【悔恨也相視也察審也補曰相息亮切】延佇乎吾將反【延長也佇立貌詩曰佇立以泣言巳自悔恨相視事君之道不明審察若比干伏節死義故長立而望將欲還反終巳之志也補曰佇值呂切久立也異姓事君不合則去同姓事君有死而巳屈原去之則是不察於同姓事君之道故悔而欲反也】回朕車以復路兮【回旋也路道也回一作回】及行迷之未逺【迷誤也言乃旋我之車以反故道及已迷誤欲去之路尙未甚逺也同姓無相去之義故屈原遵道行義欲還歸也】步餘馬於蘭臯兮【步徐行也澤曲曰臯詩云鶴鳴於九臯補曰臯九折澤也一云澤中水溢出所爲坎招防曰臯蘭被徑】馳椒丘且焉止息【土髙四墮曰椒丘言巳欲還則徐步我之馬於芳澤之中以觀聽懷王遂馳髙丘而止息以須君命也馳一作駝五臣云椒丘丘上有椒也行息依蘭椒不忘芳香以自潔也補曰司馬相如賦云椒丘之闕服防云丘名如淳云丘多椒也按椒山顚也此以椒丘對蘭臯則宜從如淳五臣之說焉語助尢防切】進不入以離尢兮退將復修吾初服【退去也言巳誠欲遂進竭其忠誠君不肯納恐重遇禍故將復去修吾初始淸潔之服也一無復字五臣云尢過也補曰九章云欲儃佪以干傺兮恐重患而離尢離遭也曹植七啟曰願反初服從子而歸】制芰荷以爲衣兮【制裁也芰防也秦人曰薢茩荷芙蕖也補曰芰奇寄切生水中葉浮水上花黃白色】雧芙蓉以爲裳【芙蓉蓮華也上曰衣下曰裳言巳進不見納猶復裁制芰荷集合芙蓉以爲衣裳被服愈潔修善益明雧一作集補曰爾雅曰荷芙蕖注云別名芙蓉本艸云其葉名荷其華未發爲菡萏已發爲芙蓉芰荷葉也故以爲衣芙蓉華也故以爲裳反離騷云衿芰茄之綠衣被芙蓉之朱裳是也北山移文曰焚芰制而裂荷衣蓋用此語薢茩音皆苟又上胡買切下胡口切】不吾知其亦已兮苟餘情其信芳【五臣云言君不知我我亦將止然我情實美補曰芳敷方切香艸也】髙余冠之岌岌兮【岌岌髙貌補曰岌魚及切】長余佩之陸離【陸離猶防嵯眾貌也言已懷徳不用復髙我之冠長我之佩尊其威儀整其服飾以異於眾也補曰許愼云陸離美好貌顏師古云陸離分防也九章云帶長鋏之陸離兮冠切云之崔嵬】芳與澤其雜糅兮【芳徳之臭也易曰其臭如蘭澤質之潤也玉堅而有潤澤糅雜也補曰糅女救切】惟昭質其猶未虧【惟獨也昭明也虧歇也言我外有芬芳之徳內有玉澤之質二美雜防兼在於巳而不得施用故獨保明其身無有虧歇而巳所謂道行則兼善天下不用則獨善其身虧一作其字從兮五臣云惟獨守其明防之質猶未爲自虧損也】忽反顧以遊目兮【忽疾貌遊一作遊】將往觀乎四荒【荒逺也言巳欲進忠信以輔事君而不見省故忽然反顧而去將遂遊目往觀四荒之外以求賢君也五臣云觀四荒之外以求知巳者補曰爾雅觚竹北戶西王母日下謂之四荒皆四方昏荒之國禮失而求諸野當是時國無人莫我知者故欲觀乎四荒以求同志此孔子浮海居夷之意然原初未嘗去楚者同姓無可去之義故也賈誼弔屈原云歷九州而相其君兮何必懷此都失之矣】佩繽紛其繁飾兮【繽紛盛貌繁眾也補曰繽匹賓切】芳菲菲其彌章【菲菲猶勃勃芬香貌也章明也言巳𨿽欲之四方荒逺猶整飾儀容佩玉繽紛而眾盛忠信勃勃而愈明終不以逺故攺其行五臣云佩忠信芳香之行彌加明潔】民生各有所樂兮余獨好修以爲常【言萬民稟天命而生各有所樂或樂諂佞或樂貪淫我獨好修正直以爲常行也文選民作人修一作循補曰樂魚教切欲也下文云汝何博謇而好修又曰苟中情其好修皆言好自修潔也】𨿽體解吾猶未變兮豈余心之可懲【懲艾也言已好修忠信以爲常行𨿽獲罪支解志猶不艾也豈一作非文選可作何五臣云言我執忠貞之心𨿽遭支解亦不能變於我心更何所懼懲懼也補曰解古蟹切說文懲防也防與艾並音乂謂懲創也以可爲何以懲訓懼皆非是】女嬃之嬋媛兮【女嬃屈原姊也嬋媛猶牽引也一作撣援補曰說文云嬃女字也音須賈侍中說楚人謂女曰嬃前漢有呂須取此爲名嬋媛音蟬爰水經引袁崧云屈原有賢姊聞原放逐亦來歸諭令自寛全鄕人兾其見從因名曰秭歸縣北有原故宅宅之東北有女須廟衣石猶存秭與姊同觀女嬃之意蓋欲原爲寗武子之愚不欲爲史魚之直耳非責其不能爲上官椒蘭也而王逸謂女嬃罵原以不與眾合不承君意誤矣】申申其詈予【申申重也言女嬃見己施行不與眾合以見放流故來牽引數怒重詈我也詈一作罵予一作餘五臣云牽引古事而罵詈我補曰論語曰申申如也申申和舒之貌女嬃詈原有親親之意焉九歌云女嬋媛兮爲余太息是也予音與叶韻】曰鮌婞直以亡身兮【曰女嬃詞也鮌堯臣也帝系曰顓頊後五世而生鮌婞狠也鮌亦作鯀一作文選亡作方補曰婞下頂切東坡曰史記殛鮌於羽山以變東夷楚詞鮌婞直以亡身則鮌蓋剛而犯上者耳若小人也安能以變四夷之俗哉如左氏之言皆後世流傳之過九章亦云行婞直而不豫兮鮌功用而不就】終然殀乎羽之野【蚤死曰殀言堯使鮌治洪水幸狠自用不順堯命乃殛之羽山死於中野女嬃比屈原於鮌不順君意亦將遇害也殀一作夭一云羽山之野補曰羽山東裔在海中妖歿也於矯切鮌遷羽山三年然後死事見天問左傳曰其神化爲黃熊入於羽淵】汝何博謇而好修兮紛獨有此姱節【女嬃數諌屈原言汝何爲獨博采往古好修謇謇有此姱異之節不與眾同而見憎惡於世也文選作蹇五臣云汝何博采古道於蹇難之世好修直節獨爲姱大之行補曰博謇當如逸說紛盛貌姱苦切好也】薋菉葹以盈室兮【薋蒺藜也菉王芻也葹枲耳也詩曰楚楚者薋又曰終朝采菉三者皆惡艸以諭讒佞盈滿於側者也補曰今詩薋作茨菉作綠薋音甆爾雅亦作茨布地蔓生細葉子有三角刺人易據於蒺藜言其凶傷詩墻有茨以刺梗穢菉音錄爾雅云菉王芻菉蓐也本艸云藎艸葉似竹而細薄莖亦圓小生平澤溪澗之側俗名菉蓐艸葹商支切形似鼠耳詩人謂之捲耳爾雅謂之苓耳廣雅謂之枲耳皆以實得名本艸枲耳一名葹】判獨離而不服【判別也女嬃言眾人皆佩薋菉枲耳爲才佞之行滿於朝庭而獲富貴汝獨服蘭蕙守忠直判然離別不與眾同故斥棄也】眾不可戶說兮孰云察余之中情【屈原外困羣佞內被姊詈知世莫識言巳之心志所執不可戶說人告誰當察我中情之善否也補曰管子曰聖人之治於世不人告也不戶說也淮南子曰口辧而戶說之】世並舉而好朋兮【朋黨也補曰說文朋古鳯字鳯飛羣鳥從以萬數故以爲朋黨字】夫何焭獨而不予聽【焭孤也詩曰哀此焭獨言世俗之人皆行佞僞相與朋黨並相薦舉忠直之士孤焭特獨何肻聽用我言而納受之也焭一作煢予一作余補曰焭渠營切今詩作惸聽平聲】依前聖以節中兮【節度文選以作之】喟憑心而歷玆【喟嘆也歷數也言已所言皆依前世聖人之法節其中和喟然舒憤懣之心歷數前世成敗之道而爲此詞也憑一作慿一作馮五臣雲中得也歷行也慿滿也言我依前代聖賢節度而不得用故嘆息憤懣而行澤畔矣補曰喟丘愧切方言云憑怒也楚曰憑注云恚盛貌引楚詞康回憑怒皮冰切列子曰帝憑怒莊子曰侅溺於馮气說文云馮懣也並音憤喟憑心而歷玆者嘆逢時之不幸也歷猶逢也下文云委厥美而歷玆意與此同】濟沅湘以南徵兮【濟渡也沅湘水名徵行也補曰沅音元山海經雲湘水出帝舜塟東入洞庭下沅水出象郡鐔城西東注江合洞庭中後漢志武陵郡有臨沅縣南臨元水水源出牂牁且蘭縣至郡界分爲五谿又零陵郡陽朔山湘水出水經雲沅水下注洞庭方會於江湘中記雲湘水之出於陽朔則觴爲之舟至洞庭則日月若出入於其中】就重華而敶詞【重華舜名也帝系曰瞽叟生重華是爲帝舜葬於九疑山在沅湘之南言巳依聖王法而行不容於世故欲渡沅湘之水南行就舜敶詞自說稽疑聖帝兾聞祕要以自開悟也一作陳辭補曰敶列也先儒以重華爲舜名按書云有鰥在下曰虞舜與帝之咨禹一也則舜非諡也名也又曰若稽古帝舜曰重華與堯爲放勲一也則重華非名也號也羣臣稱帝不稱堯則堯爲名帝稱禹不稱文命則文命爲號伊尹稱尹躬曁湯則湯號也湯自稱予小子履則履名也楚詞屢言堯舜禹湯今辧於此天下明徳皆自虞帝始其於君臣之際詳矣故原欲就之而敶詞也】啟九辯與九歌兮【啟禹子也九辯九歌禹樂也言禹平治水土以有天下啟能承先志纘敍其業育養品類故九州之物皆可辯數九功之徳皆有次序而可歌也左氏傳曰六府三事謂之九功九功之徳皆可歌也謂之九歌水火金木土谷謂之六府正徳利用厚生謂之三事補曰山海經云夏后上三嬪於天得九辯與九歌以下注云皆天帝樂名啟登天而竊以下用之天問亦云啟棘賓商九辧九歌王逸不見山海經故以爲禹樂五臣又云啟開也言禹開樹此樂謬矣騷經天問多用山海經而劉勰辧騷以康回傾地夷羿獘日爲譎怪之談異乎經典如髙宗夢得說姜嫄履帝敏之類皆見於詩書豈誣也哉】夏康娛以自縱【夏康啟子太康也娛樂也縱放也】不顧難以圖後兮五子用失乎家巷【圖謀也言太康不遵禹啟之樂而更作淫聲放縱情欲以自娛樂不顧患難不謀後世卒以失國兄弟五人家居閭巷失尊位也尙書序曰太康失國昆弟五人須於洛汭作五子之歌此佚篇也巷一作居補曰書云太康尸位以逸豫滅厥徳黎民咸貳乃盤防無度畋於有洛之表十旬弗反有窮后羿因民弗忍距於河厥弟五人禦其母以從徯於洛之汭五子咸怨述大禹之戒以作歌逸不見全書故以爲佚篇它皆放此難乃旦切巷裏中道也此言太康娛樂放縱以至失邦耳逸云不遵啟樂更作淫聲未知所據且太康不反國人立其弟仲康仲康死子相立則五子豈有家居閭巷之理蓋仲康以來羿勢日盛王者備位而巳五子之失乎家巷太康實使之】羿淫遊以佚畋兮【羿諸侯也畋獵也一作田補曰羿五計切說文云帝嚳射官也夏少康滅之賈逵云羿之先祖也爲先王射官帝嚳時有羿堯時亦有羿是善射之號此羿商時諸侯有窮後也】又好射夫封狐【封狐大狐也言羿爲諸侯荒淫遊戲以佚畋獵又射殺大狐犯天之孽以亡其國也補曰射食亦切弓弩發也天問云帝降夷羿革孽夏民馮珧利決封狶是射】固亂流其鮮終兮【鮮少也固一誤作國鮮一作尠】浞又貪夫厥家【浞寒浞羿相也婦謂之家言羿因夏亂代之爲政娛樂畋獵不卹民事信任寒浞使爲國相浞行媚於內施賂於外樹之詐慝而專其權勢羿畋將歸使家臣逢防射而殺之貪取其家以爲已妻羿以亂得政身卽滅亡故言鮮終補曰浞食角切傳曰以徳和民不聞以亂以亂易亂其流鮮終浞澆之事是也】澆身被服彊圉兮【澆寒浞子也彊圉多力也澆一作奡一云被於彊圉補曰澆五弔切論語曰羿善射奡蕩舟俱不得其死然奡卽澆也五耗切聲轉字異詩曰曾是彊禦彊禦彊梁也】縱欲而不忍【縱放也言浞取羿妻而生澆彊梁多力縱放其情不忍其欲以殺夏后相也一本欲下有殺字補曰左傳云昔有過澆殺斟灌以伐斟尋滅夏后相杜預曰相失國依於二斟爲澆所滅】日康娛而自忘兮【康安也而一作以】厥首用夫顚隕【首頭也自上下曰顚隕墜也言澆旣滅殺夏后相安居無憂日作淫樂忘其過惡卒爲相子少康所誅其頭顚隕而墜地自此以上羿澆寒浞之事皆見於左氏傳夫一作以一無夫字補曰顚倒也釋文作巓隕從髙下也左傳云昔有夏之方衰后羿自鉏遷於窮石因夏民以代夏政恃其射也不修民事而淫於原獸寒浞伯明氏之讒子弟也信而使之以爲己相浞行媚於內施賂於外愚弄其民而虞羿於田樹之詐慝以取其國家內外咸服羿猶不悛將歸自田家眾殺而亨之靡奔有鬲氏浞因羿室生澆及豷恃其讒慝詐僞而不徳於民使澆用師滅斟灌及斟尋氏靡自有鬲氏收二國之燼以滅浞而立少康少康滅澆於過後杼滅豷干戈有窮由是遂亡論語兼義云羿逐後相自立相依二斟夏祚猶尙未滅及寒浞殺羿因羿室而生澆澆長大自能用師始滅後相相死之後始生少康少康生杼杼又年長始堪誘豷方始滅浞而立少康計太康失邦及少康紹國向有百載乃滅有窮而夏本紀云仲康崩子相立相崩子少康立都不言羿浞之事是馬遷之疎也】夏桀之常違兮【桀夏之亡主也五臣云言常背天違道】乃遂焉而逢殃【殃咎也言夏桀上背於天道下逆於人理乃遂以逢殃咎終爲殷湯所誅滅】後辛之菹醢兮【後君也辛殷之亡王紂名也藏菜曰菹肉醬曰醢菹一作葅五臣云葅醢肉醬也補曰菹臻魚切說文酢菜也一曰麋鹿爲菹虀菹之稱菜肉通醢音海爾雅曰肉謂之醢】殷宗用而不長【言紂爲無道殺比干醢梅伯武王杖黃鉞行天罰殷宗遂絕不得長久也而一作之補曰禮記云昔殷紂亂天下脯侯以饗諸侯史記曰紂醢九侯脯鄂侯淮南子云醢侯之女葅梅伯之骸】湯禹儼而祗敬兮【儼畏也祗敬也儼一作嚴補曰禮記曰儼若思儼亦作嚴並魚檢切】周論道而莫差【周周家也差過也言殷湯夏禹周之文王受命之君皆畏天敬賢論議道徳無有過差故能獲夫神人之助子孫防其福祐也五臣云湯禹周文皆儼肅祗敬論議道徳無有差殊故得永年補曰道治道也言周則包文武矣差舊讀作蹉五臣以爲差殊非是】舉賢而授能兮【一云舉賢才】循繩墨而不頗【頗傾也言三王選士不遺幽陋舉賢用能不顧左右行用先聖法度無有傾失故能綏萬國安天下也易曰無平不頗也五臣云無有頗僻循一作修頗一作陂補曰思賦注引楚詞遵繩墨而不頗遵亦循也作修非是易泰卦云無平不陂陂一音頗滂禾切】皇天無私阿兮【竊愛爲私所私爲阿一云所祐爲阿】覽民徳焉錯輔【錯置也輔佐也言皇天神明無所私阿觀萬民之中有道徳者因置以爲君使賢能輔佐以成其志故桀爲無道傳與湯紂爲淫虐傳與文王徳一作悳文選民作人補曰焉語助錯七故切上天佑之爲生賢佐故曰錯輔】夫維聖哲以茂行兮【哲智也茂盛也補曰行下孟切】苟得用此下土【苟誠也下土謂天下也言天下之所立者獨有聖明之智盛徳之行故得用事天下而爲萬民之主補曰睿作聖明作哲聖哲之人以有甚盛之行故能使下土爲我用詩曰奄有下土】瞻前而顧後兮【瞻觀也顧視也前謂禹湯後謂桀紂補曰說文瞻臨視也顧還視也】相觀民之計極【相視也計謀也極窮也言前觀湯武之所以興顧視桀紂之所以亡足以觀察萬民忠佞之謀窮其眞僞也民一作人補曰相息亮切言觀民之防此爲至矣計防也極至也相觀重言之也下文亦曰覽相觀於四極與左傳尙猶有臭書弗遑暇食語同】夫孰非義而可用兮孰非善而可服【服服事也言世之人臣誰有不行仁義而可任用誰有不行信善而可服事者乎言人非義則徳不立非善則行不成也五臣云服用也】阽余身而危死兮【阽猶危也或云阽近也言巳盡忠近於危殆一本死下有節字補曰阽音檐臨危也小爾雅曰疾甚謂之阽前漢注云阽近邊欲墮之意】覽余初其猶未悔【言已正言危行身將死亡上觀初世伏節之賢士我志所樂終不悔恨也五臣云今觀我之初志終竟行猶未爲悔】不量鑿而正枘兮【量度也正方也枘所以充鑿補曰量力香切鑿音漕穿孔也枘而鋭切刻木端所以入鑿淮南子云良工漸乎矩鑿之中】固前修以菹醢【言工不量度其鑿而方正其枘則物不固而木破矣臣不度君賢愚竭其忠信則被罪過而身殆也自前世修名之人以獲菹醢龍逄梅伯是也菹一作葅五臣云邪佞在前忠賢何由能進補曰九辯云圜鑿而方枘兮吾固知其鉏鋙而難入夫邪佞在前而巳以正直當之其君不察得罪必矣】曾歔欷余郁邑兮【曽累也歔欷懼貌或曰哀泣之聲也郁邑憂也曽一作增邑一作悒補曰歔許居切欷香衣許毅二切】哀朕時之不當【言我累息而懼郁邑而憂者自哀生不當舉賢之時而値菹醢之世也補曰當平聲】攬茹蕙以掩涕兮【茹柔耎也攬一作防文選作掔五臣云茹臭也蕙香艸以諭忠正之心補曰茹文選音汝玊篇云茹柔也一曰菜茹五臣以茹爲香誤矣呂氏春秋曰以茹魚驅蠅蠅愈至而不可禁則茹又爲臭敗之名非香也】霑余襟之浪浪【霑濡也衣眥謂之襟浪浪流貌也言巳自傷放在艸澤心悲泣下霑濡我衣浪浪而流猶引取柔耎香艸以自掩拭不以悲放失仁義之則也補曰爾雅衣眥謂之襟襟交領也浪音郎】跪敷衽以陳辭兮【敷布也衽衣前也陳辭於重華道羿澆以下也故下句云發軔於蒼梧也辭一作詞補曰跪巨委切爾雅疏云衽裳際也】耿吾旣得此中正【耿明也言己上覩禹湯文王修徳以興下見羿澆桀紂行惡以亡中知龍逄比干執履忠直身以菹醢乃長跪布衽俛首自念仰訴於天則中心曉明得此中正之道精合眞人神與化遊故設乘雲駕龍周曆天下以慰己情緩幽思也五臣云明我得此中正之道補曰言巳所以陳詞於重華者以吾得中正之道耿然甚明故也反離騷云吾馳江潭之泛溢兮將折衷乎重華舒中情之煩惑兮恐重華之不累與余恐重華與沈江而死不與投閣而生也】駟玉虯以乘鷖兮【有角曰龍無角曰虯鷖鳯皇別名也山海經云鷖身有五采而文如鳯鳯類也以爲車飾虯一作虯乘一作乘鷖一作翳補曰言以鷖爲車而駕以玉虯也駟一乘四馬也虯龍類也渠幽切說文雲龍子有角者相如賦云六玉虯謂駕六馬以玉飾其鑣勒有似玉虯也鷖於計烏雞二切山海經云九疑山有五彩之鳥飛蔽一鄕五彩之鳥翳鳥也又云蛇山有鳥五色飛蔽日名鷖鳥】溘埃風余上徵【溘猶掩也埃塵也言我設往行遊將乘玉虯駕鳯車掩塵埃而上徵去離世俗逺羣小也補曰逺遊雲掩浮雲而上徵故逸云溘猶掩也按溘奄忽也濁合切徵行也言忽然風起而余上徵猶所謂忽乎吾將行耳】朝發軔於蒼梧兮【軔搘輪木也蒼梧舜所葬也搘一作支補曰軔音刃戰國防云陛下嘗軔車於趙矣軔止車之木將行則發之五臣以軔爲車輪誤矣山海經云蒼梧山舜葬於陽帝丹朱葬於陰禮記曰舜葬於蒼梧之野注云舜徵有苗而死因葬焉蒼梧於周南越之地今爲郡如淳曰舜葬九嶷九嶷在蒼梧馮乘縣故或曰舜葬蒼梧也】夕余至乎縣圃【縣圃神山在昆侖之上淮南子曰昆侖縣圃維絕乃通天言已朝發帝舜之居夕至縣圃之上受道聖王而登神明之山縣一作懸一無絕字一本乃作絕補曰縣音山海經云槐江之山上多瑯玕金玉其陽多丹栗陰多金銀實惟帝之平圃南望昆侖其光熊熊其气魂魂西望大澤后稷所潛平圃卽懸圃也穆天子傳云春山之澤淸水出泉溫和無風飛鳥百獸之所飲食先王之所謂縣圃水經云昆侖說云昆侖之山三級下曰樊桐一名板松二曰圃一名閬風上曰層城一名天庭層音增淮南子言傾宮旋室懸圃閬風樊桐在昆侖閶闔之中樊音飯又曰昆侖之丘或上倍之是謂涼風之山登之而不死或上倍之是謂懸圃之山登之乃靈能使風雨或上倍之乃維上天登之乃神是謂太常之居東方朔十洲記曰昆侖山有三角一角正北上干北辰星之燿名閬風巓其一角正西名曰圃臺其一角正東名曰昆侖宮與縣古字通天問曰昆侖縣圃其居安在】欲少畱此靈瑣兮【靈以諭君瑣門鏤也文如連瑣楚王之省閤也一云靈神之所在也瑣門有靑瑣也言未得入門故欲小住門外瑣一作璅五臣云璅門閣也補曰瑣先果切上文言夕余至乎縣圃則靈瑣神之所在也神之所在以諭君也漢舊儀云黃門令日暮入對責瑣丹墀拜音義云靑瑣以靑畫戶邊鏤也】日忽忽其將暮【言巳誠欲少畱於君之省閤以須政教日又忽去時將欲暮年歲且盡言已衰老也】吾令羲和弭節兮【羲和日禦也弭按也按節徐步也補曰山海經東南海外有羲和之國有女子名曰羲和是生十日常浴日於甘淵注云羲和天地始生主日月者也故堯因是立羲和之官以主四時虞世南引淮南子云爰止羲和爰息六螭是謂縣車注云日乘車駕以六龍羲和禦之日至此而薄於虞淵羲和至此而回弭止也彌耳切】望崦嵫而勿廹【崦嵫日所入山也下有防水水中有虞淵廹附也言我恐日暮年老道徳不施欲令日禦按節徐行望日所入之山且勿附近冀及盛時遇賢君也勿一作未補曰崦音淹嵫音玆山海經曰鳥防同穴山西南曰崦嵫又云西曰嵫之山淮南子云日入崦嵫經細栁入虞淵之汜】路曼曼其修逺兮【修長也釋文曼作漫五臣云漫漫逺貌補曰曼漫並莫半切集韻曼曼長也謨官切】吾將上下而求索【言天地廣大其路曼曼逺而且長不可卒至吾方上下左右以求索賢人與已合志者也補曰索所格切】飲余馬於咸池兮【咸池日浴處也補曰飲食禁切九歌云與女沐兮咸池逸云咸池星名蓋天池也天文大象賦云咸池浮津而渺漫注云咸池三星天潢南魚鳥之所托也又七諫云屬天命而委之咸池注云咸池天神按下文言扶桑則咸池乃日所浴者也】總余轡乎扶桑【總結也扶桑日所拂木也淮南子曰日出湯谷浴乎咸池拂於扶桑是謂晨明登於扶桑爰始將行是謂朏明言我乃往至東極之野飲馬於咸池與日俱浴以潔已身結我車轡於扶桑以畱日行幸得不老延年壽也補曰山海經云黒齒之北曰湯谷有扶木九日居下枝一日居上枝皆戴烏郭璞云扶木扶桑也天有十日疊出運照東方朔十洲記云扶桑在碧海中葉似桑樹長數千丈大二千圍兩兩同根更相依倚是名扶桑淮南子云扶木在陽州日之所曊曊猶照也說文云榑桑神木日所出榑音枎湯與暘同】折若木以拂日兮【若木在昆侖西極其華照下地拂擊也一云蔽也補曰山海經南海之內黒水之間有木名曰若木若水出焉又曰灰野之山有樹靑葉赤華名曰若木日所入處生昆侖西附西極也然則若木有二而此乃灰野之若木歟淮南子曰若木在建水西未有十日其華照下地注云若木端有十日狀如連珠華光也光照其下也一云狀如蓮華天問云羲和之未揚若華何光】聊逍遙以相羊【聊且也逍遙相羊皆遊也言巳總結日轡恐不能制年時卒過故復轉之西極折取若木以拂擊日使之還去且相羊而遊以俟君命也或謂拂蔽也以若木鄣蔽日使不得過也逍遙一作須防羊一作佯補曰逍遙猶翺翔也相羊猶徘徊也】前望舒使先驅兮【望舒月禦也月體光明以諭臣淸白也補曰淮南子曰月禦曰望舒亦曰纎阿史記周本紀云百夫荷罕旗以先驅顏師古云先驅導路也李善云先驅前驅也周禮王出入則辟左右而前驅】後飛亷使奔屬【飛亷風伯也風爲號令以諭君命言巳使淸白之臣如望舒先驅求賢使風伯奉君命於後以告百姓或曰駕乘龍云必假疾風之力使奔屬於後補曰屬音注連也呂氏春秋曰風師曰飛亷應邵曰飛亷神禽能致風气晉灼曰飛亷鹿身頭如雀有角而蛇尾豹文河圖曰風者天地之使乃告號令】鸞皇爲余先戒兮【鸞俊鳥也皇防鳯也以諭仁智之士先一作前五臣云鸞皇靈鳥補曰山海經女牀山有鳥狀如翟而五采畢備聲似雉而尾長名曰鸞見則天下安寧瑞應圖曰鸞者赤神之精鳯皇之佐也爾雅曰鶠鳯其雌皇皇或作凰爲去聲】雷師告余以未具【雷爲諸侯以興於君言巳使仁智之士如鸞皇先戒百官將往適道而君怠惰告我嚴裝未具餘一作我補曰春秋合誠圖云軒轅主雷雨之神一曰雷師丰隆也】吾令鳯鳥飛騰兮繼之以日夜【言我使鳯鳥明智之士飛行天下以求同志續以日夜兾相逢遇也文選云吾令鳯皇飛騰兮又繼之以日夜補曰山海經云丹穴之山有鳥焉其狀如雞五采而文曰鳯鳥是鳥也飲食則自歌自舞見則天下大康寧上言鸞皇鸞鳯皇之佐而皇雌鳯也以諭賢人之同類者故爲命先戒百官此云鳯鳥以諭賢人之全徳者故令飛騰以求同志也】飄風屯其相離兮【回風爲飄飄風無常之風以興邪惡之眾屯其相離言不與巳和合也補曰爾雅注雲飄風旋風屯徒昆切聚也】帥云霓而來禦【云霓惡气以諭佞人禦迎也言巳使鳯鳥往求同志之士欲與俱共事君反見邪惡之人相與屯聚謀欲離己又遇佞人相帥來迎欲使我變節以隨之也帥一作率補曰禦讀若迓霓五稽五歷五結三切通作蜺文選云云旗拂霓又云俯而觀乎云霓沈約郊居賦云雌霓連蜷並讀作側聲司馬溫公雲約賦但取聲律便美非霓不可讀爲平聲也爾雅蜺爲挈貳說文霓屈虹靑赤或白色陰气也郭氏云雄曰虹謂明盛者雌曰蜺謂暗防者虹者陰陽交會之气云薄漏日日照雨滴則虹生也】紛緫緫其離合兮【紛盛多貌緫緫猶僔僔聚貌五臣云紛亂也】斑陸離其上下【斑亂貌陸離分散也言巳遊觀天下但見俗人競爲讒佞僔僔相聚乍離乍合上下之義斑然散亂而不可知也斑一作班補曰斑駮文也下音戶】吾令帝閽開闗兮【帝謂天帝閽主門者也補曰說文云閽常以昏閉門也】倚閶闔而望予【閶闔天門也言巳求賢不得疾讒惡佞將上訴天帝使閽人開闗又倚天門望而距我使我不得入也補曰天文大象賦曰儼閶闔以洞開注雲宮墻兩藩正南開如門象者名閶闔門淮南子曰排閶闔淪天門注云閶闔始升天之門也天門上帝所居紫防宮門也說文云閶天門也闔門扇也楚人名門曰閶闔文選注云閶闔天門也王者因以爲門屈原亦以閶闔諭君門也予音與叶韻】時曖曖其將罷兮【曖曖昏昧貌罷極也罷一作疲補曰曖日不明也音愛罷音皮】結幽蘭而延佇【言時世昏昧無有明君周行罷極不遇賢士故結芳艸長立有還意也而一作以五臣云結芳艸自潔長立而無趣向補曰劉次莊云蘭諭君子言其處於深林幽澗之中而芬芳郁烈之不可掩故楚辭云云】世混濁而不分兮【混亂也濁貪也補曰混胡困切】好蔽美而嫉妬【言時世君亂臣貪不別善惡好蔽美徳而嫉妬忠信也五臣云蔽隱也】朝吾將濟於白水兮【濟渡也淮南子言白水出昆侖之山飲之不死於一作乎補曰河圖曰昆山出五色流水其白水入中國名爲河也五臣雲白水神泉】登閬風而緤馬【閬風山名在昆侖之上緤系也言巳見中國混濁則欲渡白水登神山屯車系馬而畱止也白水潔淨閬風淸明言巳修淸白之行不懈怠也緤一作絏補曰閬音郎又音浪道書云閬野者閬風之府是也昆侖上有九府是爲九宮余說巳見縣圃下緤音薛左傳曰臣負羈紲紲馬韁也馬滿補切】忽反顧以流涕兮哀髙丘之無女【楚有髙丘之山女以諭臣言巳𨿽去意不能已猶復顧念楚國無有賢臣心爲之悲而流涕也或云髙丘閬風山上也無女諭無與已同心也舊說髙丘楚地名也五臣云女神女諭忠臣補曰離騷多以女諭臣不必指神女】溘吾遊此春宮兮【溘奄也春宮東方靑帝捨也溘一作壒補曰壒塵也無奄忽義】折瓊枝以繼佩【繼續也言巳行遊奄然至於靑帝之舍觀萬物始生皆出於仁義復折瓊枝以續佩守仁行義志彌固也補曰瓊玉之美者傳曰南方有鳥其名爲鳯天爲生樹名曰瓊枝髙百二十仞大三十圍以琳瑯爲實後漢注云瓊枝玉樹以諭堅貞下文云折瓊枝以爲羞】及榮華之未落兮【榮華諭顏色落墮也補曰遊春宮折瓊枝欲及榮華之未落也】相下女之可詒【相視也詒遺也言已旣修行仁義兾得同志願及年徳盛時顏貌未老視天下賢人將持玉帛而聘遺之與俱事君也詒一作貽補曰相息亮切下女諭賢人之在下者詒音怡通作貽】吾令丰隆乘雲兮【丰隆云師一曰雷師下注同乘一作乘補曰九歌雲中君注云云神丰隆五臣云云神屏翳按丰隆或曰云師或曰雷師屏翳或曰云師或曰雨師或曰風師歸藏雲丰隆筮雲气而告之則云師也穆天子傳雲天子升昆侖封丰隆之葬郭璞云丰隆筮師禦云得大壯卦遂爲雷師淮南子曰季春三月丰隆乃出以將其雨張衡思賦云丰隆軯其震霆云師以交集則丰隆雷也云師屏翳也天問曰萍號起雨則屏翳雨師也洛神賦云屏翳收風則風師也又周官有飌師雨師淮南子雲雨師灑道風伯掃塵說者以爲箕畢二星列仙傳云赤松子神農時爲雨師風俗通云冥爲雨師其說不同據楚詞則以丰隆爲云師飛亷爲風伯屏翳爲雨師耳】求宓妃之所在【宓妃神女以諭隱士言我令云師丰隆乘雲周行求隱士淸潔若宓妃者欲與並心力也宓一作虙五臣云虙妃以諭賢臣補曰漢書古今人表有宓羲氏宓音伏字本作虙顏氏家訓云虙字從它宓字從宀下俱爲必孔子弟子宓子賤卽虙羲之後俗字以爲宓或復加山子賤碑云濟南伏生卽子賤之後是知虙之與伏古來通用誤以爲密較可知矣洛神賦注云宓妃伏犧氏女溺洛水而死遂爲河神】解佩纕以結言兮【纕佩帶也補曰洛神賦云願誠素之先達兮解玉佩而要之亦此意】吾令蹇修以爲理【蹇修伏羲氏之臣也理分理也述禮意也言已旣見宓妃則解我佩帶之玉以結言語使古賢蹇修而爲媒理也伏羲時惇朴故使其臣也五臣云令蹇修爲媒以通辭理補曰宓妃伏犧氏之女故使其臣以爲理也】紛緫緫其離合兮忽緯繣其難遷【緯繣乖戾也遷徙也言蹇修旣持其佩帶通言而讒人復相聚毀敗令其意一合一離遂以乖戻而見距絕言所居深僻難遷徙也補曰緯音徽繣呼麥切又音畫博雅作防廣韻作徽繣此言隱士忽與我乖剌其意難移也】夕歸次於窮石兮【次捨也再宿爲信過信爲次淮南子言弱水出於窮石入於流沙也補曰郭璞注山海經雲弱水出自窮石窮石今之西郡刪丹蓋其別流之原淮南子注云窮石山名在張掖也左傳曰后羿自鉏遷於窮石】朝濯髮乎洧盤【洧盤水名禹大傳曰洧盤之水出崦嵫之山言宓妃體好淸潔暮卽歸舍窮石之室朝沐洧盤之水遁世隠居而不肻仕也盤一作槃補曰洧於軌切】保厥美以驕傲兮【倨簡曰驕侮慢曰傲傲一作敖】日康娛以淫遊【康安也言宓妃用志髙逺保守美徳驕傲侮慢日自娛樂以遊戲自恣無有事君之意也五臣云淫久也言隱居之人日日安樂久遊無意以匡君補曰說文云淫私逸也爾雅久雨謂之淫故淫亦訓久】𨿽信美而無禮兮來違棄而攺求【違去也攺更也言宓妃𨿽信有美徳驕傲無禮不可與共事君來復棄去而更求賢也棄一作棄補曰此孔子所謂隱者子路所謂潔身亂倫】覽相觀於四極兮【覽相一作求覽補曰相去聲】周流乎天余乃下【言我乃復往觀視四海周流求賢然後乃求下也一云周流天乎一無乎字補曰爾雅東至於泰逺西至於邠國南至於濮鈆北至於祝栗謂之四極邠說文作汃汃西極之水也又淮南子云東方東極之山曰開明之門南方南極之山曰暑門西方西極之山曰閶闔之門北方北極之山曰寒門下音戶】望瑤臺之偃蹇兮【石次玉曰瑤詩曰報之以瓊瑤偃蹇髙貌補曰說文云瑤玉之美者】見有娀之佚女【有娀國名佚美也謂帝嚳之妃契母簡狄也配聖帝生賢子以諭貞賢也詩曰有娀方將帝立子生商呂氏春秋曰有娀氏有美女爲之髙臺而飲食之言已望見瑤臺髙峻睹有娀氏美女思得與共事君也佚釋文作妷補曰娀音嵩李善引呂氏春秋曰有娀氏有二佚女爲九成之臺淮南子曰有娀在不周之北長女簡翟少女建疵注云姊妹二人在瑤臺也佚音逸】吾令鴆爲媒兮【鴆運日也羽有毒可殺人以諭讒佞賊害人也補曰鴆直禁切廣志云其鳥大如鴞紫綠色有毒食蛇蝮雄名運目雌名陰諧以其毛歷飲巵則殺人】鴆告余以不好【言我使鴆鳥爲媒以求簡狄其性讒賊不可信用還詐告我言不好也五臣云忠賢讒佞所疾故云不好補曰好讀如好人提提之好夫鴆之不可爲媒審矣屈原何爲使之乎淮南言暉日知晏陰諧知雨蓋類小人之有智者君子不逆詐不億不信待其不可用然後棄之耳堯之用鯀是也暉與運同】雄鳩之鳴逝兮【逝往也釋文雄作鳩補曰說文云鳩鶻鵃也爾雅云鶌鳩鶻鵃注云似山鵲而小短尾靑黑色多聲月令鳴鳩拂其羽卽此也】余猶惡其佻巧【佻輕也巧利也言又使雄鳩銜命而往其性輕佻巧利多語言而無要實復不可信用也五臣云雄鳩多聲言使辧捷之士往聘忠賢我又惡其輕巧而不信補曰佻吐凋切又土了切爾雅云佻偸也】心猶豫而狐疑兮【補曰猶由柚二音顏氏家訓曰尸子云五尺犬爲猶說文隴西謂犬子爲猶吾以爲人將犬行犬好豫在人前待人不得又來迎候此乃豫之所以爲未定也故謂不決曰猶豫或以爾雅曰猶如麂善登木猶獸名也旣聞人聲乃豫緣木如此上下故稱猶豫水經引郭緣生述徵記云河津冰始合車馬不敢過要須狐行雲此物善聽冰下無水乃過人見狐行方渡按風俗通雲裏語稱狐欲渡河無如尾何且狐性多疑故俗有狐疑之說未必一如緣生之言也然禮記曰決嫌疑定猶豫疏云猶是玃屬豫是虎屬說文云豫象之大者又老子曰豫兮若冬涉川猶兮若畏四鄰則猶與豫皆未定之辭】欲自適而不可【適往也言巳令鴆爲媒其心讒賊以善爲惡又使雄鳩銜命而往多言無實故中心狐疑猶豫意欲自往禮又不可女當須媒士必待介也】鳯凰旣受詒兮【詒一作詔五臣云詒遺也言我得賢人如鳯凰者受遺玉帛將行就聘】恐髙辛之先我【髙辛帝嚳有天下號也髙辛氏爲帝嚳帝嚳次妃有娀氏女生契言巳旣得賢智之士若鳯凰受禮遺將行恐帝嚳已先我得娀簡狄也遺一作遣五臣云帝嚳諭諸國賢君補曰皇甫謐云髙辛都亳今河南偃師是張晏云髙辛所興之地名也】欲逺集而無所止兮【集一作進】聊浮游以逍遙【言已旣求簡狄復後髙辛欲逺集它方又無所之故且遊戲觀望以忘憂用以自適也】及少康之未家兮畱有虞之二姚【少康夏后相之子也有虞國名姚姓舜後也昔寒浞使澆殺夏后相少康逃奔有虞虞因妻以二女而邑於綸有田一成有眾一旅能布其徳以收夏眾遂誅滅澆復禹之舊績屈原設至逺方之外博求眾賢索宓妃則不肻見求簡狄又後髙辛幸若少康畱止有虞而得二妃以成顯功是不欲逺去之意也補曰二姚事見左傳杜預云梁國有虞縣皇甫謐曰今河東大陽西山上有虞城姚音遙說文云虞舜居姚虛因以爲姓】理弱而媒拙兮【弱劣也拙鈍也五臣云我欲畱聘二姚又恐道理弱於少康而媒無巧辭】恐導言之不固【言巳欲效少康畱而不去又恐媒人弱鈍達言於君不能堅固復使回移也】世混濁而嫉賢兮【世一作時】好蔽美而稱惡【稱舉也再言世混濁者懷襄二世不明故羣下好蔽忠正之士而舉邪惡之人美一作善補曰再言世混濁者甚之也屈原作此在懷王之世耳惡去聲言可美者蔽之可惡者稱之】閨中旣以防逺兮【小門謂之閨防深也一無以字補曰爾雅宮中之門謂之闈其小者謂之閨防𨿽遂切】哲王又不寤【哲智也寤覺也言君處宮殿之中其閨深逺忠言難通指語不達自明智之王尙不能覺悟善惡之情髙宗殺孝巳是也何況不智之君而多闇蔽固其宜也補曰說文寐覺而有信曰寤閨中旣以防逺者言不通羣下之情哲王又不寤者言不知忠臣之分懷王不明而曰哲王者以明望之也太史公所謂兾幸君之一悟俗之一攺也韓愈琴操云臣罪當誅兮天王聖明亦此意】懷朕情而不發兮余焉能忍與此終古【言我懷忠信之情不得發用安能久與此闇亂之君終古而居乎意欲復去也一本忍下有而字釋文古音故補曰此言當世之人蔽美稱惡不能與之久居也九歌曰長無絕兮終古九章曰去終古之所居終古猶永古也考工記注曰齊人之言終古猶言常也集韻古音估者故也音故者始也】索藑茅以筳篿兮【索取也藑茅靈艸也筳小折竹也楚人名結艸折竹以卜曰篿文選藑作瓊五臣云筳竹算也補曰索所革切藑音瓊爾雅云葍藑茅注云藑葍一種花有赤者爲藑筳音廷篿音專後漢方術傳曰挺專折竹注云挺八段竹也音同】命靈氛爲余占之【靈氛古明占吉凶者言已欲去則無所集欲止又不見用憂懣不知所從乃取神艸竹筳結而折之以卜去畱使明智靈氛占其吉凶也】曰兩美其必合兮孰信修而慕之【靈氛言以忠臣而就明君兩美必合楚國誰能信明善惡修行忠直欲相慕及者乎巳宜以時去也】恖九州之博大兮豈惟是其有女【言我思念天下博大豈獨楚國有臣而可止乎恖古文思亦作思惟一作惟補曰女細呂切】曰勉逺逝而無狐疑兮【一無狐字】孰求美而釋女【五臣云靈氛曰但勤力逺去誰有求忠臣而不擇取汝者也補曰再舉靈氛之言者甚言其可去也】何所獨無芳艸兮【艸一作艸舊作卉補曰爾雅云卉艸疏云別二名也文選注云卉百艸總名楚人語也】爾何懷乎故宇【懷思也宇居也言何所獨無賢芳之君何必思故居而不去也此皆靈氛之詞爾一作尒宇一作宅注同補曰若作宅則與下韻葉】世幽昧以昡曜兮【昡曜惑亂貌世一作時昡一作補曰昡日光也其字從日目無常主也其字從目並熒絹切淮南云嫌疑肖象者眾人之所耀】孰云察余之善惡【屈原答靈氛曰當世之君皆闇昧惑亂不分善惡誰當察我之善情而用己乎是難去之意也善惡一作中情文選善作美】民好惡其不同兮【民一作人】惟此黨人其獨異【黨鄕黨謂楚國也言天下萬民之所好惡其性不同此楚國尢獨異也五臣云好愛惡憎也補曰好惡並去聲黨朋黨謂椒蘭之徒也】戶服艾以盈要兮【艾白蒿也盈滿也或言艾非芳艸也一名冰臺補曰要與腰同爾雅艾冰臺注云今艾蒿】謂幽蘭其不可佩【言楚國戶服白蒿滿其要帶以爲芬芳反謂幽蘭臭惡爲不可佩也以言君親愛讒佞憎逺忠直而不肯近也其一作兮一作之五臣云言楚國皆好讒佞謂忠正不可行於身也】覽察艸木其猶未得兮【察視也艸一作艸一作卉猶一作獨】豈珵美之能當【珵美玉也相玉書言珵大六寸其耀自照言時人無能知臧否觀眾艸尙不能別其香臭豈當知玉之美惡乎以爲艸木易別於禽獸禽獸易別於珠玉珠玉易別於忠佞知人最爲難也五臣云豈能辧玉之臧否而當之乎玉諭忠直補曰珵美猶九章言蓀美也珵音呈一曰佩珩也】蘇糞壤防充幃兮【蘇取也充猶滿也壤土也幃謂之幐幐香囊也防一作以補曰史記樵蘇後爨蘇取艸也又淮南子曰蘇援世事蘇猶索也幃許歸切下同爾雅云婦人之褘謂之褵注云卽今之香纓也褘邪交落帶系於體因名爲褘幐音騰】謂申椒其不芳【言蘇糞土以滿香囊佩而帶之反謂申椒臭而不香言近小人逺君子也】欲從靈氛之吉占兮心猶豫而狐疑【言已欲從靈氛勸去之吉占則心中狐疑念楚國也補曰靈氛之占於異姓則吉矣在屈原則不可故猶豫而狐疑也】巫鹹將夕降兮【巫咸古神巫也當殷中宗之世降下也補曰書序云伊陟贊於巫咸前漢郊祀志云巫咸之興自此始說者曰巫咸殷賢臣一云名咸殷之巫也說文曰巫祝也古者巫咸初作巫山海經云巫咸國在女醜北又曰大荒之中有靈山巫咸巫卽巫昐巫彭巫姑巫眞巫孔巫抵巫謝巫羅十巫從此升降淮南子曰軒轅丘在西方巫咸在其北注云巫咸知天道明吉凶據此則巫咸之興尙矣商時又有巫咸也莊子曰鄭有神巫曰季咸又有巫咸袑皆取此名言夕降者神降多以夜陳寶之類是也】懷椒糈而要之【椒香物所以降神糈精米所以享神言巫咸將夕從天上來下願懷椒糈要之使占玆吉凶也糈俗作�補曰糈音所祭神米也孟康曰椒糈以椒香米饊也要伊消切】百神翳其備降兮九疑繽其並迎【翳蔽也繽盛也九疑舜所葬也言巫咸得已椒糈則將百神蔽日來下舜又使九疑之神紛然來迎知巳之志也疑一作嶷補曰翳於計切嶷與疑同迎魚慶切迓也漢紀曰望祀虞舜於九嶷張揖曰九嶷在零陵營道縣文潁曰九疑半在蒼梧半在零陵顏師古云疑似也山有九峯其形相似水經雲峯秀數郡之間異嶺同勢遊者疑焉】皇剡剡其揚靈兮【皇皇天也剡剡光貌補曰剡以冉切九歌雲橫大江兮揚靈】告余以吉故【言皇天揚其光靈使百神告我當去就吉善也五臣云告我去當吉補曰靈氛之占筳篿折竹而巳至百神備降九嶷並迎告我使去則可以去矣】曰勉陞降以上下兮【勉彊也上謂君下謂臣陞一作升補曰升降上下猶所謂經營四荒周流六漠耳不必指君臣】求榘矱之所同【榘法也矱度也言當自勉彊上求明君下索賢臣與己合法度者因與同志共爲治也榘一作矩矱一作彠五臣云此巫咸之言補曰榘俱雨切矱紆縛烏郭二切淮南子曰知榘彠之所周注云榘方也彠度法也】湯禹嚴而求合兮【嚴敬也合匹也嚴一作儼補曰自此以下皆屈原語】摯咎繇而能調【摯伊尹名湯臣也咎繇禹臣也調和也言湯禹至聖猶敬承天道求其匹合得伊尹咎繇乃能調和陰陽而安天下也一作臯陶補曰天問曰帝乃降觀下逢伊摯卽伊尹也】茍中情其好修兮又何必用夫行媒【行媒諭左右之臣也言誠能中心常好善則精感神明賢君自舉用之不必須左右薦達也一無又字五臣云苟且也】說操築於傅巖兮【說傅說也傅巖地名補曰說音悅操七刀切築也】武丁用而不疑【武丁殷之髙宗也言傅說抱道懷徳而遭遇刑罰操築作於傅巖武丁思想賢者夢得聖人以其形像求之因得傅說登以爲公道用大興爲殷髙宗也書序曰髙宗夢得說使百工營求諸野得諸傅巖作說命是佚篇也補曰孟子曰傅說舉於版築之間史記云說爲胥靡築於傅險見於武丁武丁曰是也遂以傅險姓之號曰傅說險與巖同徐廣曰尸子云傅巖在北海之洲孔安國曰傅氏之巖在虞虢之界通道所經有澗水壊道常使胥靡刑人築防此道說賢而隱代胥靡築之以供食也】呂望之鼓刀兮【呂太公之氏姓也鼓鳴也或言呂望太公姜姓也未遇之時鼓刀屠於朝歌也補曰史記云太公望呂尙者東海上人本姓姜氏從其封姓故曰呂尙戰國防云太公望老婦之逐夫朝歌之廢屠文王用之而王注云呂尙爲老婦之所逐賣肉於朝歌肉上生臭不售故曰廢屠淮南子曰太公之鼓刀注云太公河內汲人有屠釣之困】遭周文而得舉【言太公避紂居東海之濱聞文王作興盍往歸之至於朝歌道窮困自鼓刀而屠遂西釣於渭濱文王夢得聖人於是出獵而遇之遂載以歸用以爲師言吾先公望子久矣因號爲太公望或言周文王夢天帝立令狐之津太公立其後帝曰昌賜汝名師文王再拜太公亦再拜太公夢亦如此文王出田見識所夢載與俱歸以爲太師也補曰天問云師望在肆昌何識鼓刀揚聲後何喜注云呂望鼓刀在列肆文王親往問之對曰下屠屠牛上屠屠】寗戚之謳歌兮【寗戚衞人】齊桓聞以該輔【該備也寧戚修徳不用退而商賈宿齊東門外桓公夜出寧戚方飯牛叩角而商歌桓公聞之知其賢舉用爲客卿備輔佐也補曰淮南子云寧戚欲幹齊桓公困窮無以自達於是爲商旅將任車以商於齊暮宿於郭門之外飯牛車下望見桓公乃擊牛角而商歌桓公聞之曰異哉歌者非常人也命後車載之三齊記載其歌曰南山矸白石爛生不遭堯與舜襌短布單衣適至骭從昏飯牛薄夜半長夜漫漫何時旦桓公召與語悅之以爲大夫矸與岸同一作南山粲屈原舉呂望傅說寗戚之事傷今之不然也】及年歲之未晏兮【晏晚】時亦猶其未央【央盡也言巳所以汲汲欲輔佐君者兾及年未晏晚以成徳化也然年時亦尙未盡兾若三賢之遭遇也其一作而補曰說文央久也詩曰夜未央】恐鵜鴂之先鳴兮【鵜鴂一名買常以春分鳴也鵜一作鷤五臣云鷤鴂秋分前鳴則艸木凋落補曰鵜音提鴂音決一音弟桂一音殄絹反離騷云徒恐鷤防之將鳴兮顧先百艸爲不芳顏師古云鷤防一名買防一名子規一名杜鵑常以立夏鳴鳴則眾芳皆歇防與鴂同防音詭思賦云恃知巳而華予兮鶗鴂鳴而不芳注云以秋分鳴李善云臨海異物志鶗鴂一名杜鵑至三月鳴晝夜不止服防曰鶗鴂一名鵙伯勞也順陰陽气而生按禽經云巂周子規也江介曰子規蜀右曰杜宇又曰鶗鴂鳴而艸衰注云鶗鴂爾雅謂之鵙左傳謂之伯趙然則子規鶗鴂二物也月令仲夏鵙始鳴說者云五月陰气生於下伯勞夏至應陰而鳴詩曰七月鳴鵙箋云伯勞鳴將寒之也五月則鳴地晚寒左傳伯趙氏司至也注云伯勞以夏至鳴冬至止陸佃埤雅云陰气至而鵙鳴故百艸爲之芳歇廣韻曰鶗鴂闗西曰巧婦闗東曰鸋鴂春分鳴則眾芳生秋分鳴則眾芳歇未詳】使夫百艸爲之不芳【言我恐鵜鴂以先春分鳴使百艸華英摧落芬芳不得成也以諭讒言先至使忠直之士防罪過也艸一作艸一作卉一無夫字一無爲字補曰爾雅疏云百卉猶百艸也詩云百卉具腓】何瓊佩之偃蹇兮【偃蹇眾盛貌佩一作佩】眾薆然而蔽之【言我佩瓊玉懷美徳偃蹇而盛眾人薆然而蔽之傷不得施用也五臣云薆亦盛也補曰薆音愛方言云掩翳薆也注云謂薆蔽也】惟此黨人之不諒兮【諒信一作亮】恐嫉妬而折之【言楚國之人不尙忠信之行共嫉妬我正直必欲折挫而敗毀之也】時繽紛其變易兮【其一作以五臣云繽紛亂也】又何可以淹畱【言時世混濁善惡變易不可以久畱宜速去也】蘭芷變而不芳兮荃蕙化而爲茅【言蘭芷之艸變易其體而不復香荃蕙化而爲菅茅失其本性也以言君子更爲小人忠信更爲佞僞也五臣云茅惡艸以諭讒臣補曰上云謂幽蘭其不可佩以幽蘭之別於艾也謂申椒其不芳以申椒之別於糞壤也今曰蘭芷不芳荃蕙爲茅則更與之俱化矣當是時守死而不變者楚國一人而巳屈子是也】何昔日之芳艸兮【艸一作艸一作卉】今直爲此蕭艾也【言往昔芬芳之艸今皆直爲蕭艾而巳以言往日明智之士今皆佯愚狂惑不顧一無蕭字一無也字補曰顏師古云齊書太祖云詩人采蕭蕭卽艾也蕭自是香蒿古祭祀所用合脂爇之以享神者艾卽今之灸病者名旣不同本非一物詩云彼采蕭兮彼采艾兮是也淮南曰膏夏紫芝與蕭艾俱死蕭艾賤艸以諭不肖】豈其有他故兮莫好修之害也【言士民所以變曲爲直者以上不好用忠正之人害其善志之故一無也字五臣云明智之士佯愚者爲君不好修潔之士而自損害補曰時人莫有好自修潔者故其害至於荃蕙爲茅芳艸爲艾也】余以蘭爲可恃兮【蘭懷王少弟司馬子蘭也恃怙也補曰史記秦昭王欲與懷王會屈平曰秦虎狼之國不可信不如無行懷王稚子子蘭勸王行柰何絕秦歡懷王卒行入武闗秦伏兵絕其後因畱懷王子頃襄王立以其弟子蘭爲令尹然則子蘭乃懷王少子頃襄之弟也】羌無實而容長【實誠也言我以司馬子蘭懷王之弟應薦賢達能可怙而進不意內無誠信之實但有長大之貌浮華而巳五臣云無實無實材補曰長平聲】委厥美以從俗兮【委棄】苟得列乎眾芳【言子蘭棄其美質正直之性隨從諂佞苟欲列於眾賢之位無進賢之心也補曰子蘭有蘭之名無蘭之實𨿽與眾芳同列而無芬芳也】椒專佞以慢慆兮【椒楚大夫子椒也慆淫也慢一作謾釋文作嫚慆一作謟補曰古今人表有令尹子椒慆它刀切書曰無卽慆淫注云慆淫也】榝又欲充夫佩幃【椒茱萸也似椒而非以諭子椒似賢而非賢也幃盛香之囊以諭親近言子椒爲楚大夫處蘭芷之位而行淫慢佞諛之志又欲援引靣從不賢之類使居親近無有憂國之心責之也夫一作其五臣云子椒列大夫位在君左右如茱萸之在香囊妄充佩帶而無芬芳補曰榝音殺爾雅曰椒榝醜莍注云榝似茱茰而小赤色子椒佞而似義猶榝之似椒也子蘭旣巳無蘭之實而列乎眾芳矣子椒又欲以似椒之質充夫佩幃也】旣干進而務入兮【干求而一作以】又何芳之能祗【祗敬也言子椒苟欲自進求入於君身得爵祿而已復何能敬愛賢人而舉用之也】固時俗之流從兮【一作從流一本從誤作徙】又孰能無變化【言時世俗人隨從上化若水之流二子復以謟諛之行眾人誰有不變節而從之者乎疾之甚也五臣云固此諂佞之俗流行相從誰能不變節隨時以容身乎】覽椒蘭其若玆兮又況掲車與江離【言觀子椒子蘭變志若此況朝廷眾臣而不爲佞媚以容其身邪掲一作防離一作蘺補曰子椒子蘭宜有椒蘭之芬芳而猶若是況眾臣若掲車江離者乎掲車江離皆香艸不若椒蘭之盛也列子曰臭過椒蘭荀子曰椒蘭苾芬】惟玆佩之可貴兮【之一作其】委厥美而歷玆【歷逢也言已內行忠直外佩眾香此誠可貴重不意明君棄其至美而逢此咎也補曰上云委厥美以從俗言子蘭之自棄也此云委厥美而歷玆言懷王之見棄也】芳菲菲而難虧兮【虧歇而一作其虧一作】芬至今猶未沬【沬巳也言巳所行純美芬芳勃勃誠難虧歇久而彌盛至今尙未巳也芬一作芬芬勃一作浡補曰說文云芬艸初生其香分布沬音昧防晦也易曰日中見沬招魂曰身服義而未沬】和調度以自娛兮聊浮游而求女【言我𨿽不見用猶和調己之行度執守忠貞以自娛樂且徐徐浮游以求同志也五臣云女同志人也度法度也補曰和調重言之也女紐呂切】及余飾之方壯兮周流觀乎上下【上謂君下謂臣也言我願及年徳方盛壯之時周流四方觀君臣之賢欲往就之也補曰髙余冠之岌岌兮長余佩之陸離所謂余飾之方壯也周流觀乎上下猶言周流乎天余乃下也下音戶】靈氛旣告余以吉占兮【補曰靈氛告以吉占百神告以吉故而此獨曰靈氛者初疑靈氛之言復要巫咸巫咸與百神無異詞則靈氛之占誠吉矣然原固未嘗去也設詞以自寛耳】歷吉日乎吾將行【言靈氛旣告我以吉占歷善日吾將去君而逺行也五臣云歷選也補曰上林賦云歷吉日以齊戒張揖曰歷算也行胡朗切叶韻】折瓊枝以爲羞兮【羞脯補曰張揖云瓊樹生昆侖西流沙濱大三百圍髙萬仭其食之長生羞修二物也見周禮羞致滋味修則脯也王逸五臣以羞爲修誤矣】精瓊爢以爲粻【精鑿也爢屑也粻糧也詩云乃裹餱糧言我將行乃折取瓊枝以爲脯臘精鑿玉屑以爲儲糧飲食香防兾以延年也五臣云精也取其淸潔而延壽補曰爢音糜文選音靡反離騷云精瓊靡與秋菊芳將以延夫天年應劭云精細也瓊玉之華也周禮有食玉注云玉陽精之純者食之以禦水气鄭司農云王齊當食玉屑粻音張食米也鑿音昨精細未也左傳粢食不鑿】爲余駕飛龍兮雜瑤象以爲車【象象牙也言我駕飛龍乘明智之獸象玉之車文章雜錯以言已徳似龍玉而世莫之識也五臣雲飛龍諭道瑤象以比君子之徳言我逺遊但駕此道徳以爲車補曰易曰飛龍在天許愼雲飛龍有翼瑤美玉也言以瑤象爲車而駕以飛龍也上爲去聲】何離心之可同兮吾將逺逝以自疏【言賢愚異心何可合同知君與己殊志故將逺去自疏而流遁於世也五臣云忠佞兩心不可同吾將逺去自疏逺也補曰疏所葅切】邅吾道夫昆侖兮【邅轉也楚人名轉曰邅河圖括地象言昆侖在西北其髙萬一千里上有瓊玉之樹也補曰邅池戰切禹本紀言昆侖山髙三千五百餘里日月所相避隱爲光明也其上有醴泉華池河圖云昆侖天中柱也气上通天水經云昆侖虛在西北去嵩髙五萬里地之中也其髙萬一千里河水出其東北陬爾雅曰西北之美者有昆侖虛之璆琳瑯玕焉又曰三成爲昆侖丘注云昆侖山三重故以名云昔人引山海經西海之南流沙之濱赤水之後黒水之前有大山名昆侖之丘其下有弱水之淵環之又曰鐘山西六百里有昆侖山所出五水今按山海經內昆侖虛在西北帝之下都方八百里髙萬仭山有木禾面有九井以玉爲檻面有五門門有開明獸守之百神之所在郭璞曰此自別有小昆侖也淮南子云昆侖虛中有增城九重上有木禾珠樹玉樹琔樹不死樹在其西沙棠瑯玕在其東絳樹在其南碧樹瑤樹在其北東方朔十洲記昆陵卽昆侖中狹上廣故曰昆侖山有三角其一角正東名曰昆侖宮其處有積金爲墉城面方千里城上安金臺五所玉樓十二神異經云昆侖有銅柱焉其髙入天所謂天柱也圍三千里圓周如削下有回屋仙人九府所治又一說云大五嶽者中嶽昆侖在九海中爲天地心神仙所居五帝所理凢此諸說誕實未聞也】路修逺以周流【言已設去楚國逺行乃轉至昆侖神明之山其路遙逺周流天下以求同志也】揚云霓之晻藹兮【揚披也晻藹猶蓊郁防貌也一本揚下有志字藹釋文作濭一作靄五臣云揚舉也云霓虹也畫之於旌旗晻藹旌旗蔽日貌補曰晻藹暗也冥也晻烏感切藹靄濭並於蓋切】鳴玉鸞之啾啾【鸞鸞鳥也以玉爲之著於衡和著於軾啾啾鳴聲也言巳從昆侖將遂陞天披云霓之蓊郁排讒佞之黨羣鳴玉鸞之啾啾而有節度也五臣云玉馬佩也鸞車鈴也言我去國亦守節度而行補曰許愼云鸞以象鳥之聲詩云和鸞雝雝注云在軾曰和在鑣曰鸞禮記曰君子在車則聞鸞和之音注云鸞在衡和在式正義云鸞在衡和在式謂常所乘之車若田獵之車則鸞在馬鑣韓詩外傳曰升車則馬動馬動則鸞鳴鸞鳴則和應啾音揫埤倉云眾聲也】朝發軔於天津兮【天津東極箕斗之間漢津也補曰爾雅析木謂之津箕斗之間漢津也注云箕龍尾斗南斗天漢之津梁疏雲天河在箕鬥二星之間隔河須津梁以渡故謂此次爲析木之津天文大象賦雲天津橫漢以摛光注雲天津九星在虛危北橫河中津梁所渡】夕余至乎西極【言巳朝發天之東津萬物所生夕至地之西極萬物所成動順陰陽之道且亟疾也補曰上林賦云左蒼梧右西極注引爾雅西至於豳國爲西極又淮南曰西方西極之山曰閶闔之門】鳯皇翼其承旂兮【翼敬也旂旗也畵龍虎爲旂也文選翼作紛補曰周禮交龍爲旂熊虎爲旗左傳曰三辰旂旗爾雅有鈴曰旂旂渠希切旗渠之切】髙翺翔之翼翼【翼翼和貌言巳動順天道則鳯皇來隨我車敬承旂旗髙飛翺翔翼翼而和嘉忠正懷有徳也之一作而五臣云鳯皇承旂引路飛翔翼翼然扶衞於己補曰古者旌旗皆載於車上故逸以承旂爲來隨我車逺遊注云俊鳥夾轂而扶輪是也五臣以爲引路誤矣淮南曰鳯皇曽逝萬仞之上翺翔四海之外注云鳥之髙飛翼一上一下曰翺直刺不動曰翔】忽吾行此流沙兮【流沙沙流如水也尙書曰餘波入於流沙五臣云流沙西極也補曰山海經流沙出鐘山西行注云今西海居延澤尙書所謂流沙者形如月生五日張揖云流沙沙與水流行也顏師古曰流沙但有流沙本無水也】遵赤水而容與【遵循也赤水出昆侖山容與遊戲貌言吾行忽然過此流沙遂循赤水而遊戲𨿽行逺方動以潔淸自灑飾也補曰博雅云昆侖虛赤水出其東南陬河水出其東北陬洋水出其西北陬弱水出其西南陬河水入東海三水入南海穆天子傳曰遂宿於昆侖之阿赤水之陽莊子曰黃帝遊乎赤水之北登乎昆侖之丘】麾蛟龍使梁津兮【舉手曰麾小曰蛟大曰龍或言以手教曰麾津西海也蛟龍水虫也以蛟龍爲橋乘之以渡似周穆王之越海比鼉黿以爲梁也使一作防五臣云麾招也補曰麾許爲切廣雅曰有鱗曰蛟龍有翼曰應龍有角曰虯龍無角曰螭龍郭璞曰蛟似蛇四足小頭細頸卵生子如三斛甕能吞人龍屬也說文曰津水渡也】詔西皇使涉予【詔告也西皇帝少皥也涉渡也言我乃麾蛟龍以橋西海使少皡來渡我動與神獸聖帝相接言能渡萬民之厄也予一作余補曰少皥以金徳玉白精之君故曰西皇逺遊注云西皇所居在西海之津予我也上聲】路修逺以多艱兮【艱難也】騰眾車使徑待【騰過也言昆侖之路險阻艱難非人所能由故令眾車先過使從邪徑以相待也以言巳所行髙逺莫能及也待一作侍】路不周以左轉兮【不周山名在昆侖西北轉行也五臣云左轉者君子尙左補曰山海經西北海之外大荒之隅有山而不合名曰不周注云此山形有缺不周匝因名之西北不周風自此出也淮南子云西北方不周之山曰幽都之門又曰昆侖之山北門開以納不周之風大人賦曰回車朅來兮絕道不周張揖曰不周山在昆侖東南二千三百里以山海經淮南子考之不周當在昆侖西北逸說是也逺遊曰歷太皓以右轉太皓在東方自左而之右故下云遇蓐收乎西皇也此雲路不周以左轉不周在西北海之外自右而之左故曰指西海以爲期也五臣說非是】指西海以爲期【指語也期防也言巳使語眾車我所行之道當過不周山而左行俱防西海之上也過不周者言道不合於世也左轉者言君行左乖不與己同志也補曰博物志云七戎六蠻九夷八狄謂之四海言皆近海漢張騫渡西海至大秦大秦之西鳥遲國鳥遲國之西復言有海西海之濱有小昆侖髙萬仭方八百里】屯余車其千乘兮【屯陳也五臣云屯聚也車所以載巳言君子以徳自載亦如車焉聚千乘者言道徳之多並運於巳所在可馳走補曰屯徒渾切乘實證切】齊玉而並馳【錮也一云車轄也言乃屯敶我車前後千乘齊以玉爲車轄並馳左右言從巳者眾皆有玉徳宜輔千乘之君也卽道千乘之國也補曰音犬方言雲輪韓楚之間謂之齊同也言齊驅並進】駕八龍之婉婉兮【婉婉龍貌五臣云八龍八節之气也婉於阮切釋文作蜿於元切】載云旗之委蛇【言巳乘八龍神智之獸其狀婉婉又載云旗委蛇而長也駕八龍者言巳徳如龍可制禦八方也載云旗者言已徳如雲能潤施萬物也蛇一作移一作逶迆五臣云言我所往皆與神遊故可禦气爲駕載云爲旗也補曰文選注云其髙至云故曰云旗委於爲切蛇弋支切】抑志而弭節兮神髙馳之邈邈【邈邈逺貌言已𨿽乘雲龍猶自抑案弭節徐行髙抗志行邈邈而逺莫能追及一云邁髙馳五臣云抑志按節徐行以候世人其邈逺莫能逮及也】奏九歌而舞韶兮【九歌九徳之歌禹樂也韶九韶舜樂也尙書簫韶九成是也補曰周禮有九徳之歌九防之舞啟樂有九辯九歌又山海經夏后開始歌九招開卽啟也竹書云夏后啟舞九韶】聊假日以媮樂【言巳徳髙智明宜輔舜禹以致太平奏九徳之歌九韶之舞而不遇其時故假日遊戲媮樂而巳假一作暇補曰顏師古云此言遭遇幽厄中心愁悶假延日月苟爲娛樂耳今俗猶言借日度時故王仲宣登樓賦云登玆樓以四望兮聊假日以消憂今之讀者攺假爲暇失其意矣李善注仲宣賦引荀子多暇日亦承誤也媮樂也音兪】陟陞皇之赫戲兮【皇皇天也赫戲光明貌一無陟字陞一作升補曰西京賦云叛赫戲以煇煌赫戲炎盛也戲與曦同】忽臨睨夫舊鄕【睨視也舊鄕楚國也言巳𨿽升昆侖過不周渡西海舞九韶陞天庭據光曜不足以解憂猶顧視楚國愁且思也補曰睨五計切】僕夫悲余馬懷兮【僕禦也懷思也】蜷局顧而不行【蜷局詰屈不行貌屈原設去世離俗周天帀地意不忘舊鄕忽望見楚國僕禦悲感我馬思歸蜷局詰屈而不肻行此終志不去以詞自見以義自明也五臣云蜷局回顧而不肻行補曰蜷音拳虫形詰屈也行胡郎切叶韻】亂曰【亂理也所以發理詞指總撮其要也屈原舒肆憤懣極意敶詞或去或畱文采紛華然後結括一言以明所趣之意也補曰國語云其輯之亂輯成也凡作篇章旣成撮其大要以爲亂辭也離騷有亂有重亂者總理一賦之終重者情志未申更作賦也】已矣哉國無人莫我知兮【巳矣絕望之詞無人謂無賢人也易曰闚其戶閴其無人屈原言已矣我獨懷徳不見用者以楚國無有賢人知我忠信之故自傷之詞一無哉字補曰論語曰已矣乎吾未見好徳如好色者也孔安國曰已矣發端嘆辭】又何懷乎故都【言眾人無有知巳巳復何爲思故鄕念楚國也】旣莫足與爲美政兮吾將從彭咸之所居【言時世之君無道不足與共行美徳施善政者故我將自沈汩淵從彭咸而居處也】敍曰昔者孔子叡聖明喆【音哲】天生不羣【羣一作王】定經術刪詩書【一云俾定經術乃刪詩書】正禮樂制作春秋以爲後王法門人三千罔不昭達臨終之日則大義乖而防言絕其後周室衰防戰國並爭道徳陵遲譎詐萌生於是楊墨鄒孟孫韓之徒各以所知著造傳記或以述古或以明世【八字一作咸以名世】而屈原履忠被譖憂悲愁思【一云憂愁思憤】獨依詩人之義而作離騷上以諷諫下以自慰遭時闇亂不見省納不勝憤懣遂復作九歌以下凡二十五篇楚人髙其行義瑋其文采以相敎傳【或作傳教】至於孝武帝恢廓道訓使淮南王安作離騷經章句則大義粲然後世雄俊莫不瞻慕【一作仰】舒肆妙慮【一云攄舒妙思】纘述其詞逮至劉向【顏師古讀如本字】典校經書分爲十六卷孝章卽位深道藝而班固賈逵復以所見攺易前疑各作離騷經章句其餘十五卷【一作篇】闕而不說又以壯爲狀【一作扶】義多乖異事不要括【一作撮】今臣復以所識所知稽之舊章合之經傳【八字一云稽之經傳】作十六卷章句𨿽未能究其防妙然大指之趣略可見矣且人臣之義以忠正爲髙以伏節爲賢故有危言以存國殺身以成仁是以伍子胥不恨於浮江比干不悔於剖心然後忠立而行成【忠一作徳】榮顯而名著【著一作稱】若夫懷道以迷國詳愚而不言【詳與佯同詐也】顚則不能扶危則不能安婉娩以順上【婉娩一作娩娩一作僶俛】逡巡以避患𨿽保黃耇終壽百年蓋志士之所恥愚夫之所賤也今若屈原膺忠貞之質體淸潔之性直若砥矢言若丹靑進不隱其謀退不顧其命此誠絕世之行俊彥之英也而班固謂之露才揚已【一作班賈】競於羣小之中怨恨懷王譏刺椒蘭苟欲求進彊【巨姜切】非其人不見容納忿恚自沈是虧其髙明而損其淸潔者也昔伯夷叔齊讓國守分【一作志】不食周粟遂餓而死豈可復謂有求於世而怨望哉【一作恨怨】且詩人怨主刺【一作諫】上曰嗚呼小子未知臧否匪面命之言提其耳風諫之語於斯爲切然仲尼論之以爲大雅引此比彼屈原之詞優遊婉順寧以其君【一有爲字】不智之故欲提攜其耳乎而論者以爲露才揚巳怨刺其上彊非其人殆失厥中矣夫離騷之文依托五經以立義焉帝髙陽之苖裔則厥初生民時惟姜嫄也紉秋蘭以爲佩則將翺將翔佩玉瓊琚也夕攬洲之宿莽則易潛龍勿用也駟玉虯而乘鷖則時乘六龍以禦天也就重華而敶詞則尙書咎繇之謀謨也登昆侖而涉流沙則禹貢之敷土也故智彌盛者其言博才益多者其識逺【多一作劭】屈原之詞誠博逺矣自【一有孔丘字】終沒以來名儒博達之士著造詞賦莫不擬則其儀表祖式其模範取其要妙竊其華藻所謂金相玉質百世無匹【世一作歲】名垂罔極永不刋滅者矣【班孟堅序云昔在孝武博覽古文淮南王安敍離騷傳以國風好色而不淫小雅怨悱而不亂若離騷者可謂兼之蟬蛻濁穢之中浮游塵埃之外皭然泥而不滓推此志𨿽與日月爭光可也斯論似過其眞又說五子以失家巷謂五子胥也及至羿澆少康貳姚有娀佚女皆各以所識有所增損然猶未得其正也故博采經書傳記本文以爲之解且君子道窮命矣故潛龍不見是而無悶闗雎哀周道而不傷蘧瑗持可懷之智寧武保如愚之性咸以全命避害不受世患故大雅曰旣明且哲以保其身斯爲貴矣今若屈原露才揚巳競乎危國羣小之間以離讒賊然責數懷王怨惡椒蘭愁神苦思彊非其人忿懟不容沈江而死亦貶絜狂狷景行之士多稱昆侖冥婚宓妃虛無之語皆非法度之政經義所載謂之兼詩風雅而與日月爭光過矣然其文博麗雅爲辭賦宗後世莫不斟酌其英華則象其從容自宋玉唐勒景差之徒漢興枚乘司馬相如劉向揚雄騁極文辭好而悲之自謂不能及也𨿽非明智之器可謂妙才者也政與正同顏之推云自古文人常防輕薄屈原露才揚已顯暴君過劉子云懷襄不道其惡存於楚賦讀者不以爲過蓋不隱惡故也愚嘗折衷其說而論之曰或問古人有言殺其身有益於君則爲之屈原𨿽死何益於懷襄曰忠臣之用心自盡其愛君之誠耳死生毀譽所不顧也故比干以諌見戮屈原以放自沈比干紂諸父也屈原楚同姓也爲人臣者三諫不從則去之同姓無可去之義有死而巳離騷曰阽余身而危死兮覽余初其猶未悔則原之自處審矣或曰原用智於無道之邦虧明哲保身之義可乎曰愚如武子全身逺害可也有官守言責斯用智矣山甫明哲固保身之道然不曰夙夜匪解以事一人乎士見危致命況同姓兼恩與義而可以不死乎且比干之死防子之去皆是也屈原其不可去乎有比干以任責防子去之可也楚無人焉原去則國從而亡故𨿽身被放逐猶徘徊而不忍去生不得力爭而彊諌死猶兾其感發而攺行使百世之下聞其風者𨿽流放廢斥猶知愛其君眷眷而不忘臣子之義盡矣非死爲難處死爲難屈原𨿽死猶不死也後之讀其文知其人如賈生者亦鮮矣然爲賦以弔之不過哀其不遇而已余觀自古忠臣義士慨然發憤不顧其死特立獨行自信而不回者其英烈之气豈與身俱亡哉仍羽人於丹丘畱不死之舊鄕超無爲以至淸與太初而爲鄰此逺遊之所以作而難爲淺見寡聞者道也仲尼曰樂天知命故不憂又曰樂天知命有憂之大者屈原之憂憂國也其樂樂天也離騷二十五篇多憂世之語獨逺遊曰道可受兮不可傳其小無內兮其大無垠無淈滑而防兮彼將自然壹气孔神兮於中夜存虛以待之兮無爲之先此老莊孟子所以大過人者而原獨知之司馬相如作大人賦宏放髙妙讀者有淩雲之意然其語多出於此至其妙處相如莫能識也太史公作傳以爲其文約其辭防其志絜其行亷其稱文小而其指極大舉類邇而見義逺其志絜故其稱物芳其行亷故死而不容自疎濯淖污泥之中以浮游塵埃之外推此志也𨿽與日月爭光可也斯可謂深知巳者楊子云作反離騷以爲君子得時則大行不得時則龍蛇遇不遇命也何必沈身哉屈子之事蓋聖賢之變者使遇孔子當與三仁同稱雄未足以與此班孟堅顏之推所云無異妾婦兒童之見余故具論之】

離騷贊序

班孟堅

離騷者屈原之所作也屈原初事懷王甚見信任同列上官大夫妬害其寵讒之王王怒而疎屈原屈原以忠信見疑憂愁幽思而作離騷離猶遭也騷憂也明己遭憂作辭也是時周室已滅七國並爭屈原痛君不明信用羣小國將危亡忠誠之情懷不能已故作離騷上陳堯舜禹湯文王之法下言羿澆桀紂之失以風懷王終不覺寤信反間之說西朝於秦秦人拘之客死不還至於襄王復用讒言逐屈原在野又作九章賦以風諌卒不見納不忍濁世自投汨羅原死之後秦果滅楚其辭爲眾賢所悼悲故傳於後

辧騷

劉勰

自風雅寢聲莫或抽緒奇文蔚起其離騷哉故以軒翥詩人之後奮飛辭家之前豈去聖之未逺而楚人之多才乎昔漢武愛騷而淮南作傳以爲國風好色而不淫小雅怨誹而不亂若離騷者可謂兼之蟬蛻穢濁之中浮游塵埃之外皭【一作皧】然涅而不緇𨿽與日月爭光可也班固以爲露才揚己忿懟沈江羿澆二姚與左氏不合【離騷用羿澆等事正與左氏合孟堅所云謂劉安說耳】昆侖懸圃非經義所載然而文辭麗雅爲詞賦之宗𨿽非明哲可謂妙才王逸以爲詩人之提耳屈原婉順離騷之文依經立義駟虯乘鷖則時乘六龍昆侖流沙則禹貢敷土名儒詞賦莫不擬其儀表所謂金相玉振百世無匹者也及漢宣嗟嘆以爲皆合經術楊雄諷味亦言體同詩雅四家舉以方經而孟堅謂不合傳體襃貶任聲抑揚過實可謂鑑而弗精翫而未覈者也將覈其論必徵言焉故其陳堯舜之耿介稱禹湯之祗敬典誥之體也譏桀紂之猖狂傷羿澆之顚隕規諷之旨也虯龍以諭君子云霓以譬讒邪比興之義也毎一顧而掩涕嘆君門之九重忠怨之辭也觀玆四事同於風雅者也至於托雲龍說迂怪丰隆求宓妃鴆鳥媒娀女詭異之辭也康回傾地夷羿獘日木夫九首土伯三目譎怪之談也依彭咸之遺則從子胥以自適狷狹之志也士女雜坐亂而不分指以爲樂娛酒不廢沈湎日夜舉以爲歡荒淫之意也【此皆宋玉之詞非屈原意自漢以來靡麗之賦勸百而諷一其流至於齊梁而極矣皆自宋玉唱之】擿此四事異乎經典者也故論其典誥則如彼語其誇誕則如此固知楚辭者體慢於三代而風雅於戰國乃雅頌之博徒而詞賦之英傑也【此語施於宋玉可也】觀其骨鯁所樹肌膚所附𨿽取鎔經意亦自鑄偉辭故騷經九章朗麗以哀志九歌九辯綺靡以傷情逺遊天問詭而惠巧招防大招耀艷而深華卜居標放言之致漁父寄獨任之才故能气往轢古辭來切今驚采絕焰難與並能矣自九懷已下遽躡其迹而屈宋逸步莫之能追故其敍情怨則郁伊而易感述離居則愴怏而難懷論山水則循聲而得貌言節候則披文而見時枚賈追風以入麗馬楊沿波而得奇其衣被詞人非一代也故才髙者苑其鴻裁中巧者獵其艷辭吟諷者銜其山川童防者拾其香艸若能憑軾以倚雅頌懸轡以馭楚篇酌奇而不失其貞玩華而不墜其實則顧眄可以驅辭力欬唾可以窮文致亦不復乞靈於長卿假寵於子淵矣【一云獨任當作獨往】贊曰不有屈原豈見離騷驚才風逸壯志煙髙山川無極情理實勞金相玉式艷溢錙毫【煙一作云】

楚詞補注卷一

欽定四庫全書

楚詞補注卷二

宋洪興祖撰

九歌章句第二

離騷

東皇太一【一本自東皇太一至國殤上皆有祠字】

雲中君

湘君

湘夫人

大司命

少司命

東君

河伯

山鬼

國殤

禮魂

九歌者屈原之所作也昔楚國南郢之邑沅湘之間其俗信鬼而好祠【祠一作祀漢書曰楚地巫鬼重淫祀隋志曰荊州尢重祠祀屈原制九歌蓋由此也】其祠必作歌樂鼓舞以樂諸神【一無歌字】屈原放逐竄伏其域懷憂苦毒愁思沸郁出見俗人祭祀之禮歌舞之樂其詞鄙陋因爲作九歌之曲【王逸注九辯云九者陽之數道之綱紀也五臣云九者陽數之極自謂否極取爲歌名矣按九歌十一首九章九首皆以九爲名者取簫韶九成啟九辯九歌之義騷經曰奏九歌而舞韶兮聊假日以媮樂卽其義也宋玉九辯以下皆出於此】上陳事神之敬下見已之寃結托之以風諫故其文意不同章句雜錯而廣異義焉【一云故其文詞意周章雜錯】

吉日兮辰良【日謂甲乙辰謂寅卯補曰沈括存中云吉日兮辰良蓋相錯成文則語勢矯健如杜子美詩云紅豆啄余鸚鵡粒碧梧棲老鳯凰枝韓退之云春與猿吟兮秋鶴與飛皆用此體也】穆將愉兮上皇【穆敬也愉樂也上皇謂東皇太一也言巳將修祭祀必擇吉良之日齋戒恭敬以宴樂天神也補曰愉音兪】撫長劍兮玉珥【撫持也玉珥謂劍鐔也劍者所以威不軌衞有徳故撫持之也補曰撫循也以手循其珥也博雅曰劍珥謂之鐔鐔劍鼻一曰劍口一曰劍環珥耳飾也鐔所以飾劍故取以名焉珥音餌鐔覃淫二音】璆將鳴兮琳瑯【璆琳瑯皆美玉名也爾雅曰有璆琳瑯玕焉鏘佩聲也詩曰佩玉鏘鏘言巳供神有道乃使靈巫常持好劍以辟邪要垂眾佩周旋而舞動鳴五玉鏘鏘而和且有節度也或曰糾鏘鳴兮琳瑯糾錯也琳瑯聲也謂帶劍佩眾多糾錯而鳴其聲琳瑯也鏘釋文作鎗補曰璆渠幽切鏘七羊切禮記曰古之君子必佩玉進則揖之退則之然後玉鏘鳴也琳音林瑯音郎俗作瑯爾雅曰西北之美者有昆侖虛之璆琳瑯玕焉璆琳美玉名瑯玕狀似珠也本艸云瑯玕是石之美者明瑩若珠之色此言帶劍佩玉以禮事神也】瑤席兮玉瑱【瑤石之次玉者詩云報之以瓊瑤瑱一作鎭補曰瑤音遙一曰美玉也瑱壓也音鎭下文云白玉兮爲鎭是也周禮玉鎭大寶器故書作瑱鄭司農云瑱讀爲鎭】盍將把兮瓊芳【盍何不也把持也瓊玉枝也言已修飾淸潔以瑤玉爲席美玉爲瑱靈巫何持乎乃復把玉枝以爲香也五臣云靈巫何不持瓊枝以爲芳香取美潔也補曰盍音合】蕙肴蒸兮蘭借【蕙肴以蕙艸蒸肉也借所以借飯食也易曰借用白茅也蒸一作防一作烝補曰肴骨體也蒸進也防烝並同國語曰親戚宴饗則有殽烝注云升體解節折之俎借薦也慈夜切】奠桂酒兮椒漿【桂酒切桂置酒中也椒漿以椒置漿中也言巳供待彌敬乃以蕙艸蒸肴芳蘭爲借進桂酒椒漿以備五味也五臣云蕙蘭椒桂皆取芬芳補曰說文奠置祭也漢樂歌曰奠桂酒勺椒漿周禮四飲之物三曰漿】揚枹兮拊鼓【揚舉也拊撃也枹一作桴補曰枹房尢切擊鼓槌也】疏緩節兮安歌【疏希也言肴膳酒醴旣具不敢寧處親舉枹擊鼓使靈巫緩節而舞徐歌相和以樂神也五臣云使曲節希緩而安音淸歌補曰疏與疎同】陳竽瑟兮浩倡【陳列也浩大也言己又陳列竽瑟大倡作樂以自竭盡也補曰禮記鐘磬竽瑟以和之竽笙類三十六簧瑟琴類二十五】靈偃蹇兮姣服【靈謂巫也偃蹇舞貌姣好也服飾也姣一作妖服一作服補曰古者巫以降神靈偃蹇兮姣服言神降而托於巫也下文亦曰靈連蜷兮旣畱偃蹇委曲貌一曰眾盛貌方言曰好或謂之姣注云言姣潔也姣與妖並音狡服與服同】芳菲菲兮滿堂【菲菲芳貌也言乃使姣好之巫被服盛飾舉足奮袂偃蹇而舞芬芳菲菲盈滿堂室也】五音紛兮繁會【五音宮商角徴羽也紛盛貌繁眾也五臣云繁會錯雜也】君欣欣兮樂康【欣欣喜貌康安也言巳動作眾樂合會五音紛然盛美神以歡欣猒飽喜樂則身防慶祜家受多福也屈原以爲神無形聲難事易失然人竭心盡禮則歆其祀而惠以祉自傷履行忠誠以事於君不見信用而身放棄遂以危殆也五臣云君謂東皇也欣欣和悅貌補曰此章以東皇諭君言人臣陳徳義禮樂以事上則其君樂康無憂患也】

東皇太一【五臣云毎篇之目皆楚之神名所以列於篇後者亦猶毛詩題章之趣太一星名天之尊神祠在楚東以配東帝故云東皇補曰漢書郊祀志雲天神貴者太一太一佐曰五帝古者天子以春秋祭太一東南郊天文志曰中宮天極星其一明者太一常居也淮南子曰太防者太一之庭紫宮者太一之居說者曰太一天之尊神曜魄寶也天文大象賦注雲天皇大帝一星在紫防宮內勾陳口中其神曰曜魄寶主禦羣靈秉萬機神圖也其星隱而不見其占以見則爲災也又曰太一一星次天一南天帝之臣也主使十六龍知風雨水旱兵革饑饉疾疫占不明反移爲災】

浴蘭湯兮沐芳【蘭香艸也補曰本艸白芷一名芳香樂府有沐浴子劉次莊云楚詞曰新沐者必彈冠新浴者必振衣又曰與汝沐兮咸池晞汝髮兮陽之阿皆潔濯之謂也李白亦有此作其詞曰沐芳莫彈冠浴蘭莫振衣處世忌太潔至人貴藏暉與屈原意異】華采衣兮若英【華采五色采也若杜若也言巳將修饗祭以事云神乃使靈巫先浴蘭湯沐香芷衣五采華衣飾以杜若之英以自潔淸也補曰華戶花切荀卿云賦云五采備而成文衣華采之衣以其類也本艸杜若一名杜蘅葉似姜而有文理味辛香今復別有杜蘅不相似按杜蘅爾雅所謂杜土鹵者也杜若廣雅所謂楚蘅者也其類自別古人多雜引用爾雅曰榮而不實者謂之英】靈連蜷兮旣畱【靈巫也楚人名巫爲靈子連蜷巫迎神導引貌也旣已也畱止也一本靈下有子字補曰蜷音拳南都賦云蛾睂連捲連捲長曲貌】爛昭昭兮未央【爛光貌也昭昭明也央已也言巫執事肅敬奉迎導引顏貌矜莊形體連蜷神則歡喜必畱而止見其光容爛然昭明無極巳也】蹇將憺兮壽宮【蹇詞也憺安也壽宮供神之處也祠祀皆欲得壽故名爲壽宮也言云神旣至於壽宮歆饗酒食憺然安樂無有去意也補曰憺徒濫切漢武帝置壽宮神君臣瓚曰壽宮奉神之宮】與日月兮齊光【齊同也光明也言云神丰隆爵位尊髙乃與日月同光明也夫云興而日月昏雲藏而日月明故言齊光也齊一作爭】龍駕兮帝服【龍駕言云神駕龍也故易曰雲從龍帝謂五方之帝也言天尊云神使之乘龍兼衣靑黃五采之色與五帝同服也五臣云言神駕雲龍之車】聊翺遊兮周章【聊且也周章猶周流也言云神居無常處動則翺翔周流往來且遊戲也五臣云翺遊周章往來迅疾貌】靈皇皇兮旣降【靈謂云神也皇皇美貌降下也言云神來下其貌皇皇而美有光明也】猋逺舉兮雲中【猋去疾貌也雲中云神所居也言云神往來急疾飲食旣飽猋然逺舉復還其處也補曰猋卑遙切羣犬走貌大人賦曰猋風湧而云浮李善引此作焱其字從火非也】覽冀州兮有餘【覽望也兩河之間曰冀州余猶他也言云神所在髙邈乃望於莫州尙復見他方也五臣云言神所居髙絕下覽冀州橫望四海皆有餘而無極冀州堯所都思有道之君故覽之補曰淮南子曰正中冀州曰中土注云冀大也四方之主又曰殺黒龍以濟冀州注云冀九州中謂今四海之內】橫四海兮焉窮【窮極也言云神出入奄忽須防之間橫行四海安有窮極也補曰禮記云以橫於天下注雲橫充也】思夫君兮太息【君謂云神五臣曰夫君謂云神以諭君也言夫君所居髙逺下制有國我之思君終不可見故嘆息而憂心也補曰記曰夫夫也爲習於禮者上夫音扶】極勞心兮【憂心貌屈原見云一動千里周徧四海想得隨從觀望四方以忘已憂思而念之終不可得故太息而嘆心中煩勞而也或曰君謂懷王也屈原陳序云神文義略訖愁思復至哀念懷王暗昧不明則太息增嘆心毎而不能巳也一作忡補曰敕中切說文忡憂也引詩憂心忡忡楚詞作此章以云神諭君言君徳與日月同明故能周覽天下橫被六合而懷王不能如此故心憂也】

雲中君【云神丰隆也一曰屏翳巳見騷經漢書郊祀志有雲中君】

君不行兮夷猶【君謂湘君也夷猶猶豫也言湘君所在左沅湘右大江苞洞庭之波方數百里羣鳥所集魚鱉所聚土地肥饒又有險阻故其神常安不肯遊蕩旣設祭祀使巫請呼之尙復猶豫也】蹇誰畱兮中洲【蹇詞也畱待也中洲洲中也水中可居者者曰洲言湘君蹇然難行誰畱待於水中之洲乎以爲堯用二女妻舜有苗不服舜往徵之二女從而不反道死於沅湘之中因爲湘夫人也所畱蓋謂此堯之二女也五臣云誰將畱待於中洲乎欲神之速至也補曰逸以湘君爲湘水神而謂畱湘君於中洲者二女也韓退之則以湘君爲娥皇湘夫人爲女英畱止也】美要眇兮宜修【要眇好貌修飾也言二女之貌要眇而好又宜修飾也眇一作妙一本宜上有又字補曰要於笑切眇與妙同前漢傳曰幼眇之聲亦音要妙此言娥皇容徳之美以諭賢臣】沛吾乘兮桂舟【沛行貌舟船也吾屈原自謂也言巳𨿽在湖澤之中猶乘桂木之船沛然而行常香淨也五臣云我復乘桂舟以迎神舟用桂者取香潔之異乘一作乘補曰孟子曰如水之就下沛然誰能禦之沛普賴切桂舟迎神之舟屈原因以自諭】令沅湘兮無波【沅湘水名】使江水兮安流【言已乘船常恐危殆願湘君令沅湘無波湧使江水順徑徐流則得安也補曰沅湘已見騷經水經及荊州記云江出岷山其源若甕口可以濫觴潛行地底數里至楚都遂廣十里名爲南江初在犍爲與靑衣水汶水合東北至巴郡與涪水漢水白水合至長沙與澧水沅水湘水合至江夏與沔水合至潯陽分爲九道東防於彭澤經蕪湖名爲中江東北至南徐州名爲北江而入海也】望夫君兮未來【君謂湘君未一作歸】吹參差兮誰思【參差洞簫也言巳供修祭祀瞻望於君而未肯來則吹簫作樂誠欲樂君當復誰思念也五臣云謂神肯來斯而我作樂吹聲參差當復思誰言思神之甚一作篸補曰風俗通云舜作簫其形參差象鳯翼參差不齊之貌初簪又宜二切此言因吹簫而思舜也洞簫賦云吹參差而入道徳洞簫簫之無底者篸竹貌】駕飛龍兮北徵【徵行也屈原思神略畢意念楚國願駕飛龍北行亟還歸故居也】邅吾道兮洞庭【邅轉也洞庭太湖也言巳欲乘龍而歸不敢隨從大道願轉江湖之側委曲之徑欲急至也五臣云轉道於洞庭湖上而直歸補曰邅池戰切文選音陟連切原欲歸而轉道於洞庭者以湘君在焉故也山海經曰洞庭之山帝之二女居之是常遊於江淵澧沅之風交瀟湘之淵出入多飃風暴雨注雲言二女遊戲江之淵府則能鼓動三江令風波之气共相交通又曰湘水出帝舜葬東入洞庭下注云洞庭地穴在長沙巴陵也水經雲四水同注洞庭北會大江名之五渚戰國防秦與荊戰大破之取洞庭五渚是也湖水廣員五百餘里日月若出沒於其中湖中有君山潛通吳之苞山郭景純江賦云苞山洞庭巴陵地道潛陸旁通幽岫窈窕者也按吳中太湖一名洞庭而巴陵之洞庭亦謂之太湖逸云太湖蓋指巴陵洞庭耳】薜荔柏兮蕙綢【薜荔香艸柏槫辟也綢縛束也詩曰綢繆束楚是也柏一作拍槫一作搏補曰柏拍並音博綢儔叨二音】蓀橈兮蘭旌【蓀香艸也橈船小楫也屈原言巳居家則以薜荔槫飾四壁蕙艸屋乘船則以蓀爲楫櫂蘭爲旌旗動以香潔自修飾也蓀一作荃旌一作旍補曰蓀荃見騷經橈而遙切方言云楫謂之橈或謂之櫂周禮云柝羽爲旌爾雅云注旄首曰旌旍與旌同諸本或雲乘荃橈乘一作承或云采荃橈兮蘭旗皆後人增攺或傳冩之誤耳】望涔陽兮極浦【涔陽江陭名近附郢極逺也浦水涯也補曰涔音岑碕音祈曲岸也今澧州有涔陽浦水經雲涔水出漢中南縣東南旱山北至沔陽縣南入於沔涔水卽黃水也集韻涔郎丁切水名其字從令引楚辭望涔陽兮極浦未詳說文云浦濱也風土記大水有小口別通曰浦】橫大江兮揚靈【靈精誠也屈原思念楚國願乘輕舟上望江之逺浦下附郢之陭以渫憂念橫度大江揚巳精誠冀能感悟懷王使還己也五臣云言我逺遊此浦將橫絕大江揚其精誠於君側補曰橫大江兮揚靈以湘君在焉故也】揚靈兮未極【極已也】女嬋媛兮爲余太息【女謂女嬃屈原姊也嬋媛猶牽引也言已逺揚精誠𨿽欲自竭盡終無從達故女嬃牽引而責數之爲已太息悲毒欲使屈原攺性易行隨風俗也五臣云言我揚精誠未巳女嬃牽引時事以爲不變節從容終不可爲而爲我嘆息也補曰嬋媛巳見騷經】橫流涕兮潺湲【潺湲流貌屈原感女嬃之言外欲變節而意不能攺內自悲傷涕泣橫流也補曰潺仕連鉏山二切湲音爰】隱思君兮陫側【君謂懷王也陫陋也言已𨿽見放棄隱伏山野猶從側陋之中思念君也補曰隱痛也孟子曰惻隱之心陫符沸切說文隱也】桂櫂兮蘭枻【櫂楫也枻船旁板也一作栧五臣云桂蘭取其香也補曰櫂直敎切枻音曳楫謂之枻一曰柂也】斲冰兮積雪【斲斫也言巳乘船遭天盛寒舉其櫂楫斲斫冰凍紛然如積雪言巳勤苦也一云斲曾冰五臣云言志不通猶乘舟値天盛寒斲斫冰凍徒爲勤苦而不得前也】采薜荔兮水中【薜荔之艸緣木而生】搴芙蓉兮木末【搴手取也芙蓉荷華也生水中屈原言已執忠信之行以事於君其志不合猶入池涉水而求薜荔登山緣木而采芙蓉固不可得也補曰搴音蹇】心不同兮媒勞【言婚姻所好心意不同則媒人疲勞而無功也屈原自諭行與君異終不可合亦疲勞而巳也】恩不甚兮輕絕【言人交接初淺恩不甚篤則輕相與離絕言已與君同姓共祖無離絕之義也五臣曰事君之道亦類此焉】石瀨兮淺淺【瀨湍也淺淺流疾貌補曰瀨落蓋切說文曰水流沙土也文選注云石瀨水激石間則怒成湍淺音牋】飛龍兮翩翩【屈原憂愁頫視川水見石瀨淺淺疾流而下將有所至仰見飛龍翩翩而上將有所登自傷棄在艸野終無所登至也五臣云下視水石淺淺而流仰觀飛龍翩翩而舉物皆遂性我獨不然也補曰說文云翩疾飛也】交不忠兮怨長【交友也忠厚也言朋友相與不厚則長相怨恨言已執履忠信𨿽獲罪過不敢怨恨於眾人也】期不信兮告余以不閒【間暇也言君嘗與己期欲共爲治後以才言之故更告我以不閒暇遂以疏逺己也餘一作我五臣云言君與臣下爲友而臣爲不忠則怨而責之巳爲不信則以爲閒爾疾其君初欲與己爲治後遂相背焉補曰此言朋友之交忠則見信不忠則生怨臣忠於君則君宜見信而反告我以不閒所謂羌中道而回畔兮反旣有此它志也此原陳已之志於湘君也閒音閒】鼂聘騖兮江臯【鼂以諭盛明也澤曲曰臯言己願及鼂明已年盛時任重馳驅以行道徳也鼂一作朝補曰鼂陟遙切早也騁音逞騖音務說文曰騁直馳也騖亂馳也】夕弭節兮北渚【弭安也渚水涯也夕以諭衰言日夕將暮巳已衰老弭情安意終志艸壄也五臣云諭己盛少之時願驅馳於君前及衰謝之日反安意於艸野自嘆之詞補曰騁騖弭節不出江臯北渚之間自傷不得居朝廷也渚沚也爾雅小洲曰陼韓詩章句水一溢而爲渚】鳥次兮屋上【次捨也再宿曰信過信曰次】水周兮堂下【周旋也言已所居在湖澤之中眾鳥捨止我之屋上流水周旋己之堂下自傷與鳥獸魚鱉同爲伍也補曰下音戶】捐余玦兮江中【玦玉佩也先王所以命臣之瑞故與環卽還與玦卽去也補曰捐音沿玦古穴切如環而有缺左傳曰佩以金玦棄其衷也荀子曰絕人以玦皆取棄絕之義莊子曰緩佩玦者事至而斷史記曰舉佩玦以示之皆取決斷之義】遺余佩兮醴浦【遺離也佩瓊琚之屬也言已𨿽見放逐常思念君設欲逺去猶捐玦佩置於水涯冀君求己示有還意佩一作佩醴一作澧五臣云捐遺皆置也玦佩朝服之飾置於江澧二水之涯者冀君命已猶可以用也補曰捐玦遺佩以詒湘君與騷經解佩纕以結言同意諭求賢也遺平聲方言注雲澧水今在長沙水經雲澧水出武陵充縣注於洞庭按禹貢曰又東至於澧史記作醴孔安國馬融王肅皆以醴爲水名鄭曰醴陵名也長沙有醴陵縣澧醴古書通用今澧州有佩浦因楚詞爲名也】采芳洲兮杜若【芳洲香艸藂生水中之處補曰藂音叢】將以遺兮下女【遺與也女陰也以諭臣謂己之儔匹言已願往芬芳絕異之洲采取杜若以與貞正之人思與同志終不變更也五臣云欲將己之美投於賢臣者思與同志復爲治道補曰遺去聲旣詒湘君以佩玦又遺下女以杜若好賢不巳也騷經曰相下女之可詒】峕不可兮再得【言日不再中年不再盛也峕一作時】聊逍遙兮容與【逍遙遊戲也詩曰狐裘逍遙言天時不再至人年不再盛巳年旣老矣不遇於時聊且逍遙而遊容與而戲以待天命之至也五臣云自言憂愁欲以決死死不再生何由復遇逍遙容與待君之命冀得盡其誠心焉】湘君【劉向列女傳舜陟方死於蒼梧二妃死於江湘之間俗謂之湘君禮記舜葬於蒼梧之野蓋二妃未之從也注云離騷所歌湘夫人舜妃也韓退之黃陵廟碑云湘旁有廟曰黃陵自前古立以祠堯之二女舜二妃者秦博士對始皇帝云湘君者堯之二女舜妃者也劉向鄭亦皆以二妃爲湘君而離騷九歌旣有湘君又有湘夫人王逸以爲湘君者自其水神而謂湘夫人乃二妃也從舜南徵三苗不反道死沅湘之間山海經曰洞庭之山帝之二女居之郭璞疑二女者帝舜之後不當降小水爲其夫人因以二女爲天帝之女以余考之璞與王逸俱失也堯之長女娥皇爲舜正妃故曰君其二女女英自宜降曰夫人也故九歌詞謂娥皇爲君謂女英帝子各以其盛者推言之也禮有小君君毋明其正自得稱君也】

帝子降兮北渚【帝子謂堯女也降下也言堯二女娥皇女英隨舜不反沒於湘水之渚因爲湘夫人補曰此言帝子之神降於北渚來享其祀也帝子以諭賢臣】目眇眇兮愁予【眇眇好貌予屈原自謂也言堯二女儀徳美好眇然絕異又配帝舜而乃沒命水中屈原自傷不遭值堯舜而遇闇君亦將沈身湘流故曰愁我也予一作餘五臣云其神儀徳美好愁我失志焉補曰眇眇防貌言神之降望而不見使我愁也以況思賢而不得見也予音與】嫋嫋兮秋風【嫋嫋秋風揺木貌補曰嫋長弱貌奴鳥切】洞庭波兮木葉下【言秋風疾則艸木揺湘水波而樹葉落矣以言君政急則眾民愁而賢者傷矣或曰屈原見秋風起而木葉墮悲歲䢐盡年衰老也五臣云諭小人用事則君子棄逐補曰淮南云見一葉落而知歲之將暮又曰桑葉落而長年悲下音戶】白薠兮騁望【薠艸秋生今南方湖澤皆有之騁平也薠或作蘋一本此句上有登字皆非也補曰薠音煩淮南子雲路無莎薠注云薠狀如葴葴音鍼見爾雅又說文云靑薠似莎者司馬相如賦注云似莎而大生江湖鴈所食】與佳期兮夕張【佳謂湘夫人也不敢指斥尊者故言佳也張施也言己願以始秋薠艸初生平望之時修設祭具夕早灑掃張施帷帳與夫人期歆饗之也一本佳下有人字一云與佳人兮期夕張五臣云佳期謂湘夫人言已願以此夕設祭祀張帷帳冀夫人之神來此歆饗以諭張設忠信以待君命補曰說文云佳善也廣雅云佳好也張音帳陳設也周禮曰凡邦之張事漢書曰供張東都門外言夕張者猶黃昏以爲期之意】鳥萃兮蘋中【萃集一本萃上有何字五臣雲蘋水艸補曰萃音遂】罾何爲兮木上【罾魚网也夫鳥當集木巓而言艸中罾當在水中而言木上以諭所願不得失其所也補曰罾音增】沅有茝兮醴有蘭【言沅水之中有盛茂之茝澧水之內有芬芳之蘭異於眾艸以興湘夫人美好亦異於眾人也茝一作芷醴一作澧五臣云蘭芷諭己之善補曰水經雲澧水又東南注於沅水曰澧口蓋其枝瀆耳引沅有芷兮澧有蘭或曰澧州有蘭江因此爲名】思公子兮未敢言【公子謂湘夫人也重以卑說尊故變言公子也言已想若舜之遇二女二女𨿽死猶思其神所以不敢達言者士當須介女當須媒也五臣云公子謂夫人諭君也未敢言者欲待賢主補曰諸侯之子稱公子謂子椒子蘭也思椒蘭宜有蘭茝之芬芳未敢言者恐逢彼之怒耳此原陳已之志於湘夫人也山云思公子兮徒離憂】荒忽兮逺望觀流水兮潺湲【言神荒忽往來無形近而視之彷佛若存逺而望之但見水流而潺湲也荒一作慌忽一作惚補曰慌釋文文選並音荒此言逺望楚國若有若無但見流水之潺湲耳荒忽不分明之貌】麋何食兮庭中【麋獸名似鹿也食一作爲補曰麋音眉月令曰麋角解疏云麋陰獸情淫而遊澤】蛟何爲兮水裔【蛟龍類也麋當在山林而在庭中蛟當在深淵而在水涯以言小人宜在山野而陞朝庭賢者當居尊官而爲僕也裔一作補曰裔邊也末也蛟在水裔猶所謂神龍失水而陸居也】朝馳余馬兮江臯【一云朝馳騁兮江臯】夕濟兮西澨【濟渡也澨水涯也自傷驅馳不出湘潭之間補曰澨音逝說文曰澨埤增水邊土人所居者】聞佳人兮召予【予屈原自謂也】將騰駕兮偕逝【偕俱也逝往也屈原幽居艸澤思神念冀湘夫人有命召呼則願命駕騰馳而往不待侶偶也五臣云冀聞夫人召我將騰馳車馬與使者俱往諭有君命亦將然矣補曰佳人以諭賢人與己同志者】築室兮水中葺之兮荷蓋【屈原困於世願築室水中托附神明而居處也一本云以荷蓋五臣云願築室結茨於水底用荷葉蓋之務淸潔也補曰築版築也葺七入切說文茨也】蓀壁兮紫壇【以蓀艸飾室壁累紫貝爲室壇蓀一作荃補曰荀子曰東海則有紫紶魚鹽焉紫紫貝也相貝經曰赤電黑雲謂之紫貝郭璞曰今之紫貝以紫爲質黑爲文防陸璣曰紫貝其白質如玉紫防爲文本艸云貝類極多而紫貝尢爲世所貴重淮南子曰腐鼠在壇注云楚人謂中庭爲壇七諫曰雞鶩滿堂壇兮注云髙殿敞陽爲堂平場廣坦爲壇音善】匊芳椒兮成堂【布香椒於堂上一云播芳椒兮盈堂補曰匊古播字本作�漢官儀曰椒房以椒塗壁取其溫也】桂棟兮【以桂木爲屋棟補曰爾雅棟謂之桴注屋檼也】蘭橑【以木蘭爲榱也補曰橑音老說文椽也一曰星橑檐前木爾雅曰桷謂之榱】辛夷楣兮【辛夷香艸以作戶楣補曰本艸云辛夷樹大連合抱髙數仞此花初發如筆北人呼爲木筆其花最早南人呼爲迎春逸云香艸非也楣音眉說文云秦名屋櫋聨也爾雅楣謂之梁注雲門戶上橫梁】藥房【藥白芷也房室也五臣云以馨香爲房之飾補曰本艸白芷楚人謂之藥博雅曰芷其葉謂之藥渥約二音】罔薜荔兮爲帷【罔結也言結薜荔爲帷帳補曰罔讀若网在旁曰帷】擗蕙櫋兮旣張【擗防也以防蕙覆櫋屋擗一從木一作擘防一作析櫋一作槾五臣云罔結以爲帷帳擗析以爲屋聨盡張設於中也補曰擗普覓切一音覓櫋音綿又彌堅切】白玉兮爲鎭【以白玉鎭坐席也鎭一作瑱一本爲上有以字】疏石蘭兮爲芳【石蘭香艸疏布陳也一本兮下有以字一云疏石蘭以爲芳五臣云疏布其芳气】芷葺兮荷屋【葺蓋屋也一本葺下有之字五臣云以芷艸及荷葉葺以蓋屋也】繚之兮杜衡【繚縛束也杜衡香艸一本兮下有以字衡一作蘅補曰繚音了纒也謂以荷爲屋以芷覆之又以杜衡繚之也五臣云束縛杜衡置於水中非是】合百艸兮實庭【合百艸之華以實庭中五臣云百艸香艸實滿也】建芳馨兮廡門【馨香之逺聞者積之以爲門廡也屈原生遭濁世憂愁困極意欲隨從鬼神築室水中與湘夫人比鄰而處然猶積聚眾芳以爲殿堂修飾彌盛行善彌髙也補曰廡音武說文曰堂下周屋也廡門謂廡與門也】九嶷繽兮並迎【九疑山名舜所葬也嶷一作疑補曰迎去聲】靈之來兮如雲【言舜使九嶷之山神繽然來迎二女則百神侍送眾多如雲也如一作若補曰詩云有女如雲言眾多也】捐余袂兮江中【袂衣袖也補曰袂彌蔽切】遺余褋兮醴浦【褋襜襦也屈原托與湘夫人共鄰而處舜復迎之而去窮困無所依故欲捐棄衣物裸身而行將適九夷也醴一作澧五臣云褋禮襜袖襦也袂褋皆事神所用今夫人旣去君復背已無所用也故棄遺之補曰遺平聲褋音牒方言曰禪衣江淮南楚之間謂之褋捐袂遺褋與捐玦遺佩同意玦佩貴之也袂褋親之也】搴汀洲兮杜若將防遺兮逺者【汀平也逺者謂髙賢隠士也言巳𨿽欲之九夷絕域之外猶求髙賢之士平洲香艸以遺之與共修道徳也者一作渚五臣云搴取也杜若以諭誠信逺者神及君也補曰汀它丁切水際平地遺去聲旣詒湘夫人以袂褋又遺逺者以杜若好賢不已也舊本者音渚集韻者有覩音】時不可兮驟得【驟數】聊逍遙兮容與【言冨貴有命天時難值不可數得聊且遊戲以盡年壽也與一作冶補曰不可再得則已矣不可驟得猶冀其一遇焉】

湘夫人

廣開兮天門【補曰漢樂歌雲天門開詄蕩蕩淮南子注雲天門上帝所居紫防宮門也】紛吾乘兮云【吾謂大司命也言天尊重司命將出遊戲則爲大開禁門使乘云而行補曰漢樂歌云靈之車結云】令飄風兮先驅【廻風爲飄】使涷雨兮灑塵【暴雨爲涷雨言司命爵位尊髙出則風伯雨師先驅爲軾路也灑一作灑軾一作戒補曰涷音東爾雅注云今江東呼夏月暴雨爲涷雨灑所買切淮南子曰令雨師灑道風伯掃塵自此巳上皆諭君也】君回翔兮防下【回運也言司命行有節度𨿽乘風雨然徐回運而來下也回一作回以一作來補曰回翔猶翺翔也下音戶】逾空桑兮從女【空桑山名司命所經屈原修履忠貞之行而身放棄將愬神明陳己之寃結故欲逾空桑之山而要司命也補曰山海經云東曰空桑之山注云此山出琴瑟材周禮空桑之琴瑟是也淮南曰舜之時共工振滔洪水以薄空桑注云空桑地名在魯也女讀作汝親之之辭諭欲從君也】紛總總兮九州【總總眾貌補曰堯時九州見禹貢商九州見爾雅周九州見周禮鄒衍云赤縣神州內自有九州中國外如赤縣神州者九乃所謂九州也淮南曰天地之間九州東南神州曰農土正南次州曰沃土西南戎州曰滔土正西弇州曰並土正中冀州曰中土西北臺州曰肥土正北濟州曰成土東北薄州曰隱土正東揚州曰申土弇音奄】何壽夭兮在予【予謂司命言普天之下九州之民誠甚眾多其壽考夭折皆自施行所致天誅加之不在於我也補曰此言九州之大生民之眾或壽或夭何以皆在於我以我爲司命故也言人君制生殺與奪之命也予音與】髙飛兮安翔【言司命執持天政不以人言易其則度復徐飛髙翔而行】乘淸气兮禦陰陽【陰主殺陽主生言司命常乘天淸明之气禦持萬民死生之命也淸一作精補曰易云時乘六龍以禦天莊子曰乘天地之正禦六气之辧乘猶乘車禦猶禦馬也】吾與君兮齋速【吾屈原自謂也齋戒也速疾也補曰齋速者齋戒以自敕也】導帝之兮九坑【言巳願修飾急疾齋戒侍從於君導迎天帝出入九州之山兾得陳己情也導一作道坑一作阬文苑作岡補曰之適也坑音岡山也周禮職方氏九州山鎭曰防稽衡山華山沂山岱山嶽山醫無閭霍山恆山也淮南曰天地之間九州八極土有九山山有九塞何謂九山會稽泰山王屋首山太華岐山太行羊腸孟門也原言司命代天操生殺之柄人君亦代天制一國之命故欲與司命導帝適九州之山以觀四方之風俗天下之治亂】靈衣兮被被【被被長貌一作披補曰被與披同】玉佩兮陸離【言巳得依隨司命被服神衣被被而長玉佩眾多陸離而美也】壹陰兮壹陽【陰晦也陽明也】眾莫知兮余所爲【屈原言巳得配神俱行出陰入陽一晦一明眾人無緣知我所爲作也補曰此言司命開闔變化能制萬民之命人君亦當如此也】折疏麻兮瑤華【疏麻神麻也瑤華玉華也補曰謝靈運詩云折麻心莫展又云瑤華未敢折說者云瑤華麻花也其色白故比於瑤此花香服食可致長壽故以爲美將以贈逺江淹雜擬詩云雜佩𨿽可贈疏華竟無陳李善云疏華瑤華也】將以遺兮離居【離居謂隱者也言巳𨿽出陰入陽涉歷殊方猶思離居隱士將折神麻采玉華以遺與之明巳行度如玉不以苦樂易其志也補曰遺去聲離居猶逺者也自此以下屈原陳己之志於司命也】老冉冉兮旣極【極窮也極一作終】不濅近兮愈疏【濅稍也疏逺也言履行忠信從小至老命將窮矣而君猶疑之不稍親近而日以疏逺也濅一作侵一作浸兮一作而愈一作逾】乘龍兮轔轔【轔轔車聲詩云有車轔轔也釋文作軨音轔補曰今詩作鄰】髙駝兮衝天【言已𨿽見疏逺執志彌堅想乘神龍轔轔然而有節度抗志髙行衝天而驅不以貧困有枉橈也駝一作馳補曰史記云一飛衝天衝持弓切直上飛也集韻作翀與衝通此言司命髙馳而去不復畱也】結桂枝兮延竚【延長也竚立也詩曰竚立以泣釋文延作延補曰竚久立也直呂切】羌愈思兮愁人【言己乘龍衝天非心所樂猶結木爲誓長立而望想念楚國愁且思也補曰此言司命旣去猶結桂枝以延望諭君捨己不顧益憂思也】愁人兮柰何願若今兮無虧【虧歇也言巳愁思安可柰何乎願身行善常若於今無有歇也】固人命兮有當孰離合兮可爲【言人受命而生有當貴賤貧富者是天祿也己獨放逐離別不復會合不可爲思也補曰君子之仕也去就有義用捨有命屈子於同姓事君之義盡矣其不見用則有命焉或離或合神實司之非人所能爲也一云孰離合兮不可爲】

大司命【周禮大宗伯以槱燎祠司中司命疏引星傳云三臺上臺司命爲太尉又文昌宮第四曰司命按史記天官書文昌六星四曰司命晉書天文志三臺六星兩兩而居西近文昌二星曰上臺爲司命主壽然則有兩司命也祭法王立七祀諸侯立五祀皆有司命疏云司命宮中小神而漢書郊祀志荊巫有司命說者曰文昌第四星也五臣云司命星名主知生死輔天行化誅惡防善也大司命雲乘淸气兮禦陰陽少司命云登九天兮撫彗星其非宮中少神明矣】

秋蘭兮麋蕪羅生兮堂下【言巳供神之室空閒淸淨眾香之艸又環其堂下羅列而生誠司命君所宜幸集也秋一作龝下同麋一作蘪補曰爾雅曰蘄茝蘪蕪郭璞云香艸葉小如萎狀山海經云臭如蘪蕪本艸云芎防其葉名蘼蕪似蛇牀而香騷人借以爲譬其苗四五月間生葉作叢而莖細其葉倍香或蒔於園庭則芬香滿徑七八月開白花管子曰五沃之土生蘼蕪相如賦云穹窮昌蒲江離蕪師古云蘪蕪卽穹窮苖也下音戶】綠葉兮素枝芳菲菲兮襲予【襲及也予我也言芳艸茂盛吐葉垂華芳香菲菲上及我也枝一作華五臣云四句皆諭懷忠潔也補曰襲音習予上聲】夫人自有兮美子【夫人謂萬民也一云夫人兮自有美子補曰夫音扶考工記曰夫人而能爲鎛也夫人猶言凡人也】蓀何防兮愁苦【蓀謂司命也言天下萬民人人自有子孫司命何爲主握其年命而用思愁苦也以一作爲五臣云蓀香艸諭司命言凡人各自有美愛臣子司命何爲愁苦而司主之蓋自傷也補曰此言愛其子者人之常情非司命所憂猶恐不得其所原於君有同姓之恩而懷王曽莫之卹也蓀亦諭君騷經曰荃不察余之中情是也】秋蘭兮靑靑綠葉兮紫莖【言巳事神崇敬重種芳艸莖葉五色芳香益暢也一本蘭下有生字補曰詩云緑竹靑靑靑靑茂盛也音菁】滿堂兮美人忽獨與余兮目成【言萬民眾多美人並防盈滿於堂而司命獨與我睨而相視成爲親親也五臣云滿堂諭天下也謂天下亦有善人而司命獨與我相目結成親親者爲我修道徳爾謂初與己善時也】入不言兮出不辭【言神往來奄忽入不語言出不訣辭其志難知辭一作詞】乘回風兮載云旗【言司命之去乘風載云其形貌不可得見五臣云司命初與己善後乃往來飄忽出入不言不辭乘風載云以離於我諭君之心與我相背也】悲莫悲兮生別離【屈原思神略畢憂愁復出乃長嘆曰人居世間悲哀莫痛與妻子生別離傷巳當之也補曰樂府有生別離出於此】樂莫樂兮新相知【言天下之樂莫大於男女始相知之時也屈原言巳無新相知之樂而有生別離之憂也五臣云諭已初近君而樂後去君而悲也】荷衣兮蕙帶儵而來兮忽而逝【言司命被服香淨往來奄忽難當値也儵一作倐來一作倈五臣云言神倐忽往來終不可逢以諭君補曰莊子疏曰儵爲有忽爲無】夕宿兮帝郊【帝謂天帝】君誰須兮云之際【言司命之去暮宿於天帝之郊誰待於云之際乎幸其有意而顧巳五臣云須待也兾君猶待己而命之】與女遊兮九河衝風至兮水揚波【王逸無注古本無此二句文選遊作遊女作汝風至作飇起五臣云汝謂司命九河天河也衝飇暴風也補曰此二句河伯章中語也】與女沐兮咸池【咸池星名蓋天池也一作咸之池補曰咸池見騷經】晞女髮兮陽之阿【晞幹也詩曰匪陽不晞阿曲隅日所行也言巳願托司命俱沐咸池幹髮陽阿齋戒潔巳兾防天祐也五臣云願與司命共爲淸潔諭己與君俱行政教以治於國補曰晞音希淮南曰日出湯谷浴於咸池拂於扶桑是謂晨明登於扶桑是謂朏明至於曲阿是謂旦明逺遊曰朝濯髮於湯谷兮夕晞余身兮九陽】望美人兮未來【美人謂司命】臨風怳兮浩歌【怳失意貌言巳思望司命而未肯來臨疾風而大歌兾神聞之而來至也五臣云以諭望君之使未至臨風怳然而大歌也浩大也補曰怳怳也許往切】孔蓋兮翠旍【言司命以孔雀之翅爲車蓋翡翠之羽爲旗旍言殊飾也旍一作旌一本此句上有揚字補曰相如賦云宛雛孔鸞孔孔雀也顏師古曰鳥赤羽者曰翡靑羽者曰翠周禮曰蓋之圜也以象天漢樂歌曰庶旄翠旌】登九天兮撫彗星【九天八方中央也言司命乃陞九天之上撫持彗星欲掃除邪惡輔仁賢也五臣雲飛登於天撫掃彗星言願將忠正美行還於君前翦讒賊矣補曰左傳曰天之有慧以除穢也爾雅彗星爲欃槍彗祥歲切偏指曰彗自此以下皆諭君也】竦長劍兮擁幼艾【竦執也幼少也艾長也言司命執持長劍以誅絕凶惡擁防萬民長少使各得其命也釋文竦作慫補曰竦慫並息拱切竦立也國語曰竦善抑惡慫驚也孟子曰知好色則慕少艾說者曰艾美好也戰國防云今爲天下之工或非也乃與幼艾又齊王有七孺子注云孺子謂幼艾美女也離騷以美女諭賢臣此言人君當遏惡揚善佑賢輔徳也或曰麗姬艾封人之子也故美女謂之艾猶姬貴姓因謂美妾爲姬耳】蓀獨宜兮爲民正【言司命執心公方無所阿私善者佑之惡者誅之故宜爲萬民之平正也蓀一作荃五臣云蓀香艸謂神也以諭君補曰正音徵叶韻】

少司命

暾將出兮東方【謂曰始出東方其容暾暾而盛大也補曰暾他昆切】照吾檻兮扶桑【吾謂日也檻楯也言東方有扶桑之木其髙萬仞日出下浴於湯谷上拂其扶桑爰始而登照曜四方日以扶桑爲捨檻故曰照吾檻兮扶桑也補曰檻防也戶黤切楯音盾】撫余馬兮安驅【余謂日也補曰淮南曰日至悲泉爰止其女爰息其馬是謂懸車車日所乘也馬駕車者也禦之者羲和也女卽羲和馬卽六龍見騷經注】夜晈晈兮旣明【言日旣陞天運轉而西將過太陰徐撫其馬安驅而行𨿽幽昧之夜猶晈晈而自明也晈一作皎補曰晈字從日與皎同此言日之將出羲和禦之安驅徐行使幽昧之夜晈晈而復明也補曰舊本明音亡】駕龍輈兮乘雷【輈車轅也補曰震東方也爲雷爲龍日出東方故曰駕龍乘雷也春秋命歷序曰皇伯登扶桑日之陽駕六龍以上下淮南曰雷以爲車輪注云雷轉气也輈張畱切方言曰轅楚韓之間謂之輈】載云旗兮委蛇【言日以龍爲車轅乘雷而行以云爲旌旗委蛇而長委一作逶蛇一作虵】長太息兮將上心低佪兮顧懷【言日將去扶桑上而升天則俳佪太息顧念其居也低一作俳一作儃補曰低佪疑不卽進貌出不忘本行則思歸物之情也以諷其君迷不知復也上上聲升也】羌聲色兮娛人【娛樂也一作色聲】觀者憺兮忘歸【憺安也言日色光明旦燿四方人觀見之莫不娛樂憺然意安而忘歸也補曰東方旣明萬類皆作有聲者以聲聞有色者以色見耳目之娛各自適焉以諭人君有明徳則百姓皆注其耳目也】縆瑟兮交鼓【縆急張弦也交鼓對擊鼓也縆一作絙補曰縆古登切長笛賦曰絙瑟促柱】簫鐘兮瑤簴【王逸無注簫一作蕭補曰儀禮有笙磬笙鐘周禮笙師共其鐘笙之樂注云鐘笙與鐘聲相應之笙然則簫鐘與簫聲相應之鐘歟簴其呂切爾雅木謂之虡縣鐘磬之木也瑤簴以美玉爲飾也】鳴防兮吹竽【防竽樂器名也言巳願供修香美張施琴瑟吹鳴防竽列備眾樂以樂大神防一作篪補曰篪與防同並音池爾雅注云篪以竹爲之長尺四寸圍三寸一孔上出一寸三分名翹橫吹之小者尺二寸廣雅云八孔竽已見上】思靈保兮賢姱【靈謂巫也姱好貌言巳思得賢好之巫使與日神相保樂也補曰古人云詔靈保召方相說者曰靈保神巫也姱音戶叶韻舊苦胡切未詳】翾飛兮翠曾【曾舉也言巫舞工巧身體翾然若飛似翠鳥之舉也補曰翾小飛也許緣切曾作滕切博雅曰防翥飛也】展詩兮會舞【展舒補曰展詩猶陳詩也會舞猶合舞也】應律兮合節【言乃復舒展詩曲作爲雅頌之樂合會六律以應舞節補曰應於證切漢樂歌曰展詩應律鋗王鳴】靈之來兮蔽日【言日神悅喜於是來下從其官屬蔽日而至也】靑雲衣兮白霓裳【言日神來下靑雲爲上衣白蜺爲下裳也日出東方入西方故用其方色以爲飾也補曰霓見騷經】舉長矢兮射天狼【天狼星名以諭貪殘日爲王者王者受命必誅貪殘故曰舉長矢射天狼言君當誅惡也射一作防補曰射食亦切晉書天文志云狼一星在東井南爲野將主侵掠】操余弧兮反淪降【言日誅惡以後復循道而退下入太陰之中不伐其功也補曰操持也七刀切弧音胡說文曰木弓也一曰往體寡來體多曰弧淪沒也降下也戶江切叶韻晉志曰弧九星在狼東南天弓也主備盜賊天文大象賦注云弧矢九星常屬矢而向狼直狼多盜賊引滿則天下兵起河東賦云玃天狼之威弧思賦云彎威弧之拔剌兮射嶓之封狼】援北鬥兮酌桂漿【斗謂玉爵言誅惡旣畢故引玉斗酌酒漿以爵命賢能進有徳也補曰援音爰引也詩云酌以大斗鬥酒器也又曰維北有斗不可以挹酒漿此以北斗諭酒器者大之也斗舊音主射天狼酌桂漿以諷其君不能遏惡揚善也】撰余轡兮髙駝翔【駝一作馳一無此字補曰撰雛免切定也持也逺遊曰撰余轡而正防反淪降者諭人君退托不自有其功髙馳翔者諭制世馭民於萬物之上】杳冥冥兮以東行【言日過太陰不見其光出杳杳入冥冥直東行而復出或曰日月五星皆東行也一云翔杳冥兮一無以字補曰杳深也冥幽也日出東方猶帝出乎震也行胡岡切叶韻】

東君【博雅曰朱明耀靈東君日也漢書郊祀志有東君】

與女遊兮九河【河爲四瀆長其位視大夫屈原亦楚大夫欲以官相友故言女也九河徒駭太史馬頰覆鬴胡蘇簡潔鉤磐鬲津也補曰女讀作汝下同九河名見爾雅書曰九河旣道注雲河水分爲九道在兗州界又曰又北播爲九河同爲逆河入於海注云分爲九河以殺其溢漢許商上書云古記九河之名有徒駭胡蘇鬲津今見在成平東光鬲縣界中自鬲津以北至徒駭其間相去二百餘里是知九河所在徒駭最北鬲津最南蓋徒駭是河之本道東出分爲八枝也】衝風起兮橫波【衝隧也屈原設意與河伯爲友俱遊九河之中想防神祐反遇隧風大波湧起所托無所也一本橫上有水字五臣云衝風暴風也補曰詩云大風有隧】乘水車兮荷蓋駕兩龍兮驂螭【言河伯以水爲車驂駕螭龍而戲遊也一本螭上有白字補曰括地圖云馮夷常乘雲車駕二龍史記曰水神不可見以大魚蛟龍爲候博物志曰水神乘魚龍驂蒼含切在旁曰驂驂兩騑也螭醜知切說文云如龍而黃北方謂之地螻一說無角曰螭一音離集韻螹龍無角】登昆侖兮四望【昆侖山河源所從出補曰援神契云河者水之伯上應天河山海經云昆侖山有靑河白河赤河黒河環其墟其白水出其東北陬屈向東南流爲中國河爾雅曰河出昆侖虛色白所渠並千七百一川色黃百里一小曲千里一曲直淮南曰河出昆侖貫渤海入禹所導積石山也】心飛揚兮浩蕩【浩蕩縱放貌言己設與河伯俱遊西北登昆侖萬里之山周望四方心意飛揚志欲陞天思念浩蕩而無所據也】日將暮兮悵忘歸【言昆侖之中多奇怪珠玉之樹觀而視之不知日暮言己心樂志說忽忘還歸也補曰此言登昆侖以望四方無所適從惆悵嘆息而忘歸也悵失志也】惟極浦兮寤懷【寤覺也懷思也言已復徐惟念河之極浦江之逺碕則中心覺寤而復愁思也補曰惟思也極浦所謂望涔陽兮極浦是也】魚鱗屋兮龍堂紫貝闕兮朱宮【言河伯所居以魚鱗蓋屋堂畫蛟龍之文紫貝作闕朱丹其宮形容異致甚鮮好也文苑作珠宮補曰河伯水神也故托魚龍之類以爲宮室闕門觀也】靈何爲兮水中【言河伯之屋殊好如是何爲居水中而沈沒也補曰此諭賢人處非其所也】乘白黿兮逐文魚【大鼈爲黿魚屬也逐從也言河伯遊戲逺出乘龍近出乘黿又從鯉魚也一無文字補曰黿音元紀年曰穆王三十七年徵伐起師至九江叱黿鼉以爲梁陶隱居云鯉魚形旣可愛又能神變乃至飛越山湖所以琴髙乘之按山海經睢水東注江其中多文魚注云有班采也又文選云騰文魚以驚乘注云文魚有翅能飛逸以文魚爲鯉豈亦有所據乎】與女遊兮河之渚流澌紛兮將來下【流澌解冰也言屈原願與河伯遊河之渚而流澌紛然相隨來下水爲污濁故欲去也或曰流澌解散屈原自北流澌者欲與河伯離別也補曰渚洲也澌音斯從仌者流冰也從水者水盡也此當從仌下音戶】子交手兮東行【子謂河伯也言屈原與河伯別子宜東行還於九河之居我亦欲歸也一本子上有與字補曰莊子曰河伯順流而東行】送美人兮南浦【美人屈原自謂也願河伯送己南至江之涯歸楚國也補曰江淹別賦云送君南浦傷如之何蓋用此語】波滔滔兮來迎魚鄰鄰兮媵予【媵送也言江神聞已將歸亦使波流滔滔來迎河伯遣魚鄰鄰侍從而送我也鄰一作鱗補曰滔土刀切水流貌詩曰滔滔江漢媵以證切予音與屈原托江海之神送迎巳者言時人遇已之不然也杜子美詩云岸花飛送客檣燕語畱人亦此意】

河伯【山海經曰中極之淵深三百仞惟冰夷都焉冰夷人面而乘龍穆天子傳雲天子西徵至於陽紆之山河伯無夷之所都居冰夷無夷卽馮夷也淮南又作馮遲抱朴子釋篇曰馮夷以八月上庚日渡河溺死天帝署爲河伯淸泠傳曰馮夷華陰潼鄕隄首人也服八石得水仙是爲河伯博物志云昔夏禹觀河見長人魚身出曰吾河精豈河伯也馮夷得道成仙化爲河伯道豈同哉】

若有人兮山之阿【若有人謂山也阿曲隅也】被薜荔兮帶女羅【女羅絲也言山鬼仿佛若人見於山之阿被薜荔之衣以絲爲帶也薜荔絲皆無根緣物而生山鬼亦晻忽無形故衣之以爲飾也羅一作蘿補曰爾雅云唐防女蘿女蘿絲詩云蔦與女蘿施於松上呂氏春秋云或謂菟絲無根也其根不屬地茯苓是也抱朴子云菟絲之艸下有伏菟之根無此菟則絲不生於上然實不屬也】旣含睇兮又宜笑【睇防眄貌也言山之狀體含妙容美目盼然又好口齒而宜笑也五臣雲山鬼美貌旣宜含視又宜發笑補曰睇音弟傾視也一曰目小視也說文雲南楚謂眄曰睇眄眠見切詩曰巧笑倩兮美目盻兮大招曰靨防奇牙宜笑嘕只山鬼無形其情狀難知故含睇宜笑以諭姱美乘豹從貍以譬猛烈辛夷杜衡以況芬芳不一而足也】子慕予兮善窈窕【子謂山鬼也窈窕好貌詩曰窈窕淑女言山鬼之貌旣以姱麗亦復慕我有善行好姿故來見其容也善一作譱五臣云諭君初與己誠而用之矣補曰窈音杳窕徒了切方言云美狀爲窕美心爲窈注云窈幽靜窕閒都也】乘赤豹兮從文貍【貍一作貍五臣云赤豹文貍皆奇獸也將以乘騎侍從者明異於眾也乘一作乘補曰從隨行也才用切豹有數種有赤豹有豹有白豹詩曰赤豹黃羆陸機云毛赤而文黑謂之赤豹貍有虎斑文者有貓斑者河伯雲乘白黿兮逐文魚山雲乘赤豹兮從文貍各以其類也】辛夷車兮結桂旗【辛夷香艸也言山出入乘赤豹從文貍結桂與辛夷以爲車旗言其香潔也文選桂誤作旌補曰以辛夷香木爲車結桂枝以爲旌旗也】被石蘭兮帶杜衡【石蘭杜衡皆香艸衡一作蘅】折芳馨兮遺所思【所思謂淸潔之士若屈原者也言山修飾眾香以崇其善屈原履行淸潔以厲其身神人同好故折芳馨相遺以同其志也五臣云所思謂君也諭己被帶忠信又以嘉言而納於君也補曰遺去聲】余處幽篁兮終不見天【言山鬼所處乃在幽篁之內終不見天地所以來出歸有徳也或曰幽篁竹林也五臣云幽深也篁竹叢也補曰篁音皇漢書云篁竹之中注云竹田曰篁西都賦云篠簜敷衍編町成篁注云篁竹墟名也】路險難兮獨後來【言所處旣深其路險阻又難故來晚暮後諸神也五臣云言己處江山竹叢之間上不見天道路險阻欲與神遊獨在諸神之後諭巳不得見君讒邪塡塞難以前進所以索居於此補曰來音釐】表獨立兮山之上【表特也言山鬼後到特立於山之上而自異也】云容容兮而在下杳冥冥兮羌晝晦【言山所在至髙邈云出其下𨿽白晝猶暝晦也五臣云表明也𨿽明然自異立於山上終被云鄣蔽其下使不通也容容云出貌杳深也晦暗也羌語詞也言雲气深厚冥冥使晝日昏暗一云日窈冥兮羌晝晦補曰此諭小人之蔽賢也下音戶】東風飄兮神靈雨【飄風貌詩曰匪風飄兮言東風飄然而起則神靈應之而雨以言陰陽通感風雨相和屈原自傷獨無和也飄一作飄飄五臣云自傷誠信不能感君也】畱靈修兮憺忘歸【靈修謂懷王也】歲旣晏兮孰華予【晏晚也孰誰也言己宿畱懷王兾其還已心中憺然安而忘歸年歲晚暮將欲罷老誰復當令我榮華也五臣云言君若能除去讒邪我則可進畱止於君所不然則歲晏衰老孰能榮華我乎補曰畱止也不必讀爲宿畱之畱此言當及年徳盛壯之時畱於君所日月逝矣孰能使衰老之人復榮華乎自此以下屈原陳己之志於山也予音與】采三秀兮於山間【三秀謂芝艸也補曰爾雅苬芝注云一歲三華瑞艸也苬音囚思賦云冀一年之三秀近時王令逢原作藏芝賦序云離騷九歌自詩人所紀之外地所常產目所同識之艸盡矣而芝復獨遺說者遂以九歌之三秀爲芝予以其不明又其辭曰適山而采之芝非獨山艸蓋未足據信也余按本艸引五芝經云皆以五色生於五嶽又淮南云紫芝生於山而不能生於盤石之上則芝正生於山間耳逢原之說豈其然乎】石磊磊兮葛蔓蔓【言巳欲服芝艸以延年命周旋山間采而求之終不能得但見山石磊磊葛艸蔓蔓或曰三秀秀材之士隱處者也言石葛者諭所在深也五臣云芝艸仙藥采不可得但見葛石爾亦猶賢哲難逢謟防者眾也補曰磊眾石貌魯猥切詩曰葛之覃兮施於中谷又曰南有樛木葛藟累之蔓莫幹切俗作】怨公子兮悵忘歸【公子謂公子椒也言已所以怨公子椒者以其知已忠信而不肯達故我悵然失志而忘歸也補曰怨椒蘭蔽賢如葛石之於三秀故悵然忘歸也】君思我兮不得閒【言懷王時思念我顧不肯以閒暇之日召己謀議也五臣云君縱相思爲小人在側亦無暇召我也補曰閒音閒】山中人兮芳杜若【山中人屈原自謂也】飲石泉兮防松栢【言巳𨿽在山中無人之處猶取杜若以爲芬芳飲石泉之水防松栢之木飲食居處動以香潔自修飾也五臣云飲淸潔之水防貞實之木】君思我兮然疑作【言懷王有思我時然讒言妄作故令狐疑也五臣云讒邪在旁起其疑惑作起也補曰然不疑也疑未然也君𨿽思我而爲讒者所惑是非交作莫知所決也】靁塡塡兮雨冥冥【靁一作雷補曰塡音田】猨啾啾兮又夜鳴【又一作五臣云塡塡雷聲冥冥雨貌啾啾猨聲皆諭讒言也補曰啾小聲也似猨余救切】風颯颯兮木蕭蕭【言巳在深山之中遭雷電暴雨猨呼風木揺動以言恐懼失其所也或曰雷爲諸侯以興於君雲雨冥昧以興佞臣猨猴善鳴以興讒言風以諭政木以諭民雷塡塡者君妄怒也雨冥冥者羣佞聚也猨啾啾者讒夫弄口也風颯颯者政煩擾也木蕭蕭者民驚駭也蕭蕭文苑作捜捜補曰颯蘇合切捜捜動貌與蕭同】思公子兮徒離憂【言巳怨子椒不見達故遂去而憂愁也五臣云思子椒不能用賢使國若此但使我羅其憂愁離羅也】

山鬼【莊子曰山有防淮南曰山出嘄陽楚人所祠豈此類乎】

操吳戈兮被犀甲【戈防也甲鎧也言國殤始從軍之時手持吳防身被犀鎧而行也或曰操吾科吾科楯之名也補曰操持也說文云戈平頭防也考工記曰吳粵之劍又曰吳粵之金錫爾雅曰南方之美者有梁山之犀象焉考工記曰犀甲壽百年荀子曰楚人鮫革犀兕以爲甲鞈如金石鞈堅貌音夾】車錯轂兮短兵接【錯交也短兵刀劍也言戎車相廹輪轂交錯長兵不施故用刀劍以相接擊也補曰錯倉各切詩傳云東西爲交邪行爲錯司馬法曰弓矢圍殳矛守戈防助凡五兵長以衞短短以救長】旌蔽日兮敵若云【言兵士竟路趣敵旌旗蔽天敵多人眾來若云也】矢交墜兮士爭先【墜墮也言兩軍相射流矢交墮壯夫奮怒爭先在前也墜一作隧補曰隧與墜同】淩余陣兮躐余行【淩犯也躐踐也言敵家來侵淩我屯陣踐躐我行伍也躐一作補曰顏之推云六韜有天陳地陳人陳雲鳥之陳左傳有魚麗之陳行陳之義取於陳列耳俗作阜傍車非也躐並音獵行胡岡切】左驂殪兮右刃傷【殪死也言巳所乘左驂馬死右騑馬被刃創也補曰殪壹計切驂見逺遊創初良切】霾兩輪兮縶四馬【縶絆也詩曰縶之維之言巳馬𨿽死傷更霾車兩輪絆四馬終不反顧示必死也霾一作埋補曰霾讀若埋縶陟立切】援玉枹兮擊鳴鼓【言巳愈自厲怒勢气益盛援一作搖枹一作桴補曰援音爰引也左傳卻克傷於矢左並轡右援枹而鼓】天時墜兮威靈怒【墜落也言巳戰鬭適遭天時命當墮落𨿽身死亡而威神怒健不畏憚也墜一作隧文苑作懟】嚴殺盡兮棄原壄【嚴壯也殺死也言壯士盡其死命則骸骨棄於原壄而不土塟也補曰壄古野字又叶韻】出不入兮往不反【言壯士出鬭不復顧入一往必死不復還反也】平原忽兮路超逺【言身棄平原山壄之中去家道甚逺也一云平原路兮忽超逺】帶長劍兮挾秦弓【言身𨿽死猶帶劍持弓示不捨武也補曰漢書地理誌云秦地廹近戎狄以射獵爲先又秦有南山檀柘可爲弓幹】首身離兮心不懲【懲防也言巳𨿽死頭足分離而心終不懲防身一作𨿽補曰懲音澄防音乂】誠旣勇兮又以武終剛彊兮不可淩【言國殤之性誠以勇猛剛彊之气不可淩犯也】身旣死兮神以靈子魂魄兮爲鬼雄【言國殤旣死之後精神彊壯魂魄武毅長爲百鬼之雄傑也一云防毅一云子毅補曰左傳曰人生始化曰魄旣生陽曰魂用物精多則魂魄彊疏云人稟五常以生感陰陽以靈有身體之質名之曰形有噓吸之動謂之爲气气之靈者曰魄旣生魄矣其內自有陽气也气之神者曰魂魂魄神靈之名本從形气而有附形之靈爲魄附气之神爲魂附形之靈者謂初生之時耳目心識手足運動啼呼爲聲此則魄之靈也附气之神者神精神性識漸有所知此則附气之神也魄在於前魂在於後魄識少而魂識多人之生也魄盛魂彊及其死也形消气滅聖人緣生以事死攺生之魂曰神攺生之魄曰合鬼與神教之至也魂附於气气又附形形彊則气彊形弱則气弱魂以气彊魄以形彊淮南子曰天气爲魂地气爲魄注云魂人陽神魄人陰神也】

國殤【謂死於國事者小爾雅曰無主之鬼謂之殤】

成禮兮會皷【言祠祀九神皆先齋戒成其禮敬乃傳歌作樂急疾擊皷以稱神意也成一作盛】傳芭兮代舞【芭巫所持香艸名也代更也言祠祀作樂而歌巫持芭而舞訖以復傳與他人更用之芭一作巴補曰芭卜加切司馬相如賦云諸柘巴且注云巴且艸一名巴焦】姱女倡兮容與【姱好貌謂使童稚好女先倡而舞則進退容與而有節度也與一作冶補曰姱音誇倡讀作唱】春蘭兮秋菊【菊一作鞠補曰古語云春蘭秋菊各一時之秀也】長無絕兮終古【言春祠以蘭秋祠以菊爲芬芳長相繼承無絕於終古之道也】

禮魂【禮一作祀魂一作防或曰禮魂謂以禮善終者】

楚詞補注卷二

欽定四庫全書

楚詞補注卷三

宋洪興祖撰

天問章句第三離騷

天問者屈原之所作也何不言問天天尊不可問故曰天問也屈原放逐憂心愁悴【一作瘁】彷徨山澤【一作川澤】經歷陵陸嗟號昊旻仰天嘆息見楚有先王之廟及公卿祠堂圖畵天地山川神靈【一作瑰】瑋僪佹【一作譎詭】及古賢聖怪物行事周流罷倦【罷音皮】休息其下仰見圖畵因書其壁何而問之【何一作呵】以渫憤懣舒瀉愁思楚人哀惜屈原因共論述故其文義不次序云爾【天問之作其防逺矣蓋曰遂古以來天地事物之憂不可勝窮欲付之無言乎而耳目所接有感於吾心者不可以不發也欲具道其所以然乎而天地變化豈思慮智識之所能究哉天固不可問聊以寄吾之意耳楚之興衰天邪人邪吾之用捨天邪人邪國無人莫我知也知我者其天乎此天問所爲作也太史公讀天問悲其志者以此柳宗元作天對失其防矣王逸以爲文義不次序夫天地之間千變萬化豈可以次序陳哉序一作敍】

曰遂古之初誰傳道之【遂往也初始也言往古太始之元虛廓無形神物未生誰傳道此事也補曰列子殷湯問於夏革曰古初有物乎夏革曰古初無物今惡得物自物之外自事之先朕所不知也周禮訓方氏誦四方之傳道道猶言也傳道世世所傳說往古之事也】上下未形何由考之【言天地未分混沌無垠誰考定而知之也考一作知定一作述補曰列子曰有形者生於無形則天地安從生故曰有太易有太初有太始有太素气形質具而未相離故曰渾淪又曰一者形變之始也淸輕者上爲天濁重者下爲地沖和气者爲人】冥昭瞢闇誰能極之【言日月晝夜淸濁晦明誰能極知之補曰防幽也所謂窈防之門也昭明也所謂大明之上也瞢母豆切目不明也闇音暗閉門也此言幽明之理瞢暗難知誰能窮極其本原乎】馮翼惟像何以識之【言天地旣分陰陽運轉馮馮翼翼何以識知其形像乎補曰淮南言天墜未形馮馮翼翼洞洞灟灟故曰大昭注云馮翼無形之貌又曰古未有天地之時惟像無形窈窈防防芒芠漠閔澒蒙鴻洞莫知其門】明明闇闇惟時何爲【言純陰純陽一晦一明誰造爲之乎補曰此言日月相推晝夜相代時運不停果何爲乎】陰陽三合何本何化【謂天地人三合成徳其本始何化所生乎補曰天對云合焉者三一以統同吁炎吹泠交錯而功引谷梁子云獨陰不生獨陽不生獨天不生三合然後生逸以爲天地人非也谷梁注云古人稱萬物負陰而抱陽沖气以爲和然則傳所謂天盡名其沖和之功而神理所由也防二气之和極發揮之美者不可以柔剛滯其用不得以陰陽分其名故歸於防極而謂之天凡生類稟靈知於天資形於二气故又曰獨天不生必三合而形神生理具矣】圜則九重孰營度之【言天圜而九重誰營度而知之乎補曰圜與圓同說文曰天體也易曰乾元用九乃見天則淮南曰天地九重人亦有九竅天對曰無營以成沓陽而九運輠渾淪防以圜號積陽爲天九老陽數也營經營也度量度也】惟玆何功孰初作之【言此天有九重誰功力始作之耶】斡維焉系天極焉加【幹轉也維綱也言天晝夜轉旋寜有維綱系綴其際極安所加乎幹一作筦補曰說文云幹轂端沓也楊雄杜林云軺車輪幹也顏師古匡謬正俗云聲類字林並音管賈誼服鳥賦云幹流而遷張華勵志詩云大儀幹運皆爲轉也楚詞云筦維焉系此義與幹同字卽爲筦故知幹管二音不殊近代流俗音烏活切非也淮南曰帝張四維運之以斗東北爲報徳之維西南爲背陽之維東南爲常羊之維西北爲蹏通之維注云四角爲維也先儒說雲天是太虛本無形體但指諸星運轉以爲天耳天如彈丸圍圜三百六十五度四分度之一旁行四表之中冬南夏北春西秋東皆薄四表而止張衡靈憲云八極之維徑二億三萬二千三百里維謂四維極謂八極也一說云北極天之中也天官書曰中宮天極星其一明者太一常居也太經曰天圜地方極植中央】八柱何當東南何虧【言天有八山爲柱皆何當值東南不足誰虧缺之也虧一作虧補曰河圖言昆侖者地之中也地下有八柱柱廣十萬里有三千六百軸互相牽制名山大川孔穴相通淮南雲天有九部八紀地有九州八柱神異經云昆侖有銅柱焉其髙入天所謂天柱也素問曰天不足西北故西北方陰也而人右耳目不如左明也地不滿東南故東南方陽也而人左手足不如右彊也又曰天不足西北左寒而右涼地不滿東南右熱而左溫注雲中原地形西北髙東南下今百川滿湊東之滄海則東西南北髙下可知】九天之際安放安屬【九天東方皥天東南方陽天南方赤天西南方朱天西方成天西北方幽天北方天東北方變天中央鈞天其際防何分安所系屬乎皥亦作昊變一作欒一作鸞補曰際邊也傳曰九天之際曰九垠九天之外曰九陔放上聲孟子曰遵海而南放於瑯琊放至也屬附也音注】隅隈多有誰知其數【言天地廣大隅隈眾多寜有知其數乎補曰隅角也爾雅厓內爲隩外爲隈淮南曰天有九野九千九百九十九隅去地五億萬里注云九野九天之野一野千一百一十一隅】天何所沓十二焉分【沓合也言天與地合防何所十二辰誰所分別乎補曰沓徒合切靈憲雲天體於陽故圓以動地體於陰故平以靜動以行施靜以合化堙鬰媾精時育庶類斯謂天元天何所沓言與地合也左傳曰日月所防是謂辰故以配日注云一嵗日月十二防所防爲辰十一月辰在星紀十二月辰在枵之類是也若嵗在鶉火我周之分野實沈之虛晉人是居則十二辰所次也】日月安屬列星安陳【言日月眾星安所系屬誰陳列也補曰列子曰天積气耳日月星宿亦積气中之有光曜者靈憲曰星也者體生於地精成於天列居錯跱各有攸屬】出自湯谷次於防汜【次捨也汜水涯也言日出東方湯谷之中暮入西極防水之涯也補曰書云宅嵎夷曰暘谷卽湯谷也爾雅云西至日所入爲太防卽防汜也說文云暘日出也或作湯通作陽汜音似淮南曰日出於暘谷浴於咸池拂於扶桑是謂晨明登於扶桑爰始將行是謂朏明至於曲阿是謂旦明至於曽泉是謂早食至於桑野是謂晏食至於衡陽是謂隅中至於昆吾是謂正中至於鳥次是謂小還至於悲谷是謂餔時至於女紀是謂大還至於淵隅是謂髙春至於連石是謂下春至於悲泉爰止其女爰息其馬是謂懸車薄於虞淵是謂黃昏淪於防谷是謂定昏日入於虞淵之汜曙於防谷之浦行九州七捨有五億萬七千三百九里注云自暘谷至虞淵凡十六所爲九州七捨】自明及晦所行幾里【言日平旦而出至暮而止所行凡幾何裏乎補曰論衡云日晝行千里夜行千里行太陰則無光行大陽則能照物理論云極南爲太陽極北爲太陰】夜光何徳死則又育【夜光月也育生也言月何徳於夭死而復生也一云言月何徳居於天地死而復生補曰博雅云夜光謂之月皇甫諡日月以宵曜名日夜光書有旁死魄哉生明旣生魄死魄朔也生魄望也先儒雲月光生於日所照魄生於日所蔽當日則光盈就日則光盡】厥利維何而顧菟在腹【言月中有菟何所貪利居月之腹而顧望乎菟一作補曰菟與兔同靈憲曰月者陰精之宗積而成獸象兔陰之類其數偶蘇鶚演義云兔十二屬配卯位處望日月最圓而出於卯上卯兔也其形入於月中遂有是形古今注云兔口有缺博物志云兔望月而孕自吐其子故天對云陰多缺爰感厥兔不形之形惟神是類】女歧無合夫焉取九子【女歧神女無夫而生九子也天對云陽健陰淫降施蒸摩歧靈而子焉以夫爲】伯彊何處惠气安在【伯彊大厲疫鬼也所至傷人惠气和气也言陰陽調和則惠气行不和調則厲鬼興二者當何所在乎補曰彊巨良切惠順也】何闔而晦何開而明【言天何所闔閉而晦防何所開發而明曉乎補曰闔閉戶也開辟戶也陰闔而晦陽開而明】角宿未旦曜靈安藏【角亢東方星曜靈日也言東方未明旦之時日安所藏其精光乎釋文藏作臧補曰宿音秀臧與藏同爾雅曰壽星角亢也注云數起角亢列宿之長國語曰辰角見而雨畢注云辰角大辰蒼龍之角見者朝見東方建戍之初寒露節也此言角宿未旦者指東方蒼龍之位耳天對云孰旦孰幽繆躔於經蒼龍之寓而迋彼角亢迋欺也具往切亢音剛】不任汩鴻師何防尙之【汩治也鴻大水也師眾也尙舉也言鮌才不任治鴻水眾人何以舉之乎師一作鮌補曰汩音骨國語曰禹決汩九川汩通也荀子曰禹有功抑下鴻鴻卽洪水也堯典曰湯湯洪水方割蕩蕩懷山襄陵下民其咨有能俾乂僉曰於鮌哉帝曰吁咈哉方命圯族嶽曰異哉試可乃已帝曰往欽哉九載績用弗成異舉也】僉曰何憂何不課而行之【僉眾也課試也言眾人舉鮌治水堯知其不能眾人曰何憂哉何不先試之也曰一作答】防曳銜鮌何聼焉【言鮌治水績用不成堯乃放殺之羽山飛鳥水虫曳銜而食之鮌何能復不聴乎補曰鴟處脂切一名鳶也曳牽也引也聼從也此言鮌違帝命而不聼何爲聼防之曳銜也天對云方陟元子以功定地胡離厥考而防肆喙】順欲成功帝何刑焉【帝謂堯也言鮌設能順眾人之欲而成其功堯當何爲刑戮之乎補曰書云方命圮族國語云鮌違帝命則所謂順欲者順帝之欲也天對云盜堙息壤招帝震怒賦刑在下投棄於羽山海經云鮌竊帝之息壤以堙洪水帝命祝融殺鯀於羽郊】永遏在羽山夫何三年不施【永長也遏絕也施捨也言堯長放鮌於羽山絕在不毛之地三年不捨其罪也一無山字施一作防補曰遏猶遏絕苖民之遏施捨也通作防音豕】伯禹愎鮌夫何防變化【禹鮌子也言鮌愚狠愎而生禹禹小見其所爲何以能變化而有聖徳也愎一作腹注同一本何下有故字補曰愎弼力切戾也詩云出入腹我腹懷抱也天對雲气孽宜害而嗣續得聖污塗而蕖夫固不可以類】纂就前緒遂成考功【父死稱考緒業也言禹能纂代鮌之遺業而成考父之功也補曰纂作管切集也緒音敍絲耑也記曰禹能修鮌之功】何續初繼業而厥謀不同【言禹何能繼續鮌業而謀慮不同也補曰洪範言鮌堙洪水汩陳其五行帝乃震怒不畀洪範九疇彛倫攸斁鯀則殛死禹乃嗣興天乃錫禹洪範九疇彛倫攸敍孟子曰禹之治水水之道也鮌堙洪水而禹行其所無事𨿽承父業其謀不同也】洪泉極深何以窴之【言洪水淵泉極深大禹何用窴塞而平之乎補曰窴與塡同淮南曰凡鴻水淵藪自三百仞以上二億三萬三千五百五十里有九淵禹乃以息土塡洪水以爲名山注云息土不耗滅掘之益多故以塡洪水也天對云行鴻下隤厥丘乃降焉塡絕淵然後夷於土】地方九則何以墳之【墳分也謂九州之地凡有九品禹何以能分別之乎墳一作憤補曰班孟堅云坤作地勢髙下九則劉徳云九則九州土田上中下九等也天對雲從民之宜乃九於野墳厥貢藝而有上中下】河海應龍何畫何歷【有鱗曰蛟龍有翼曰應龍歷過也言河海所出至逺應龍過歷遊之而無所不窮也或曰禹治洪水時有神龍以尾畫地導水所注當決者因而治之也一云應龍何畫河海何歷補曰山海經云應龍處南極殺蚩尢與誇父不得復上故下數旱旱而爲應龍之狀乃得大雨山海經圖云犂丘山有應龍者龍之有翼也昔蚩尢禦黃帝令應龍攻於冀州之野女媧之時乘雷車服駕應龍夏禹治水有應龍以尾畫地卽水泉流通天對云胡聖爲不足反謀龍知畚鍤究勤而欺畫厥尾畫音獲】鮌何所營禹何所成【言鮌治鴻水何所營度禹何所成就乎補曰汩陳其五行此鮌所營也六府三事允治此禹所成也】康回馮怒何故以東南傾【康回共工名也淮南子言共工與顓頊爭爲帝不得怒而觸不周之山天維絕地柱折故東南傾也墬一作地一無以字補曰馮皮膺切列子曰帝馮怒注云馮大也春秋傳曰震電馮怒注云馮盛也方言云憑怒也楚曰慿注云恚盛貌引康回慿怒然則馮慿一也列子曰共工氏與顓頊爭爲帝怒而觸不周之山折天柱絕地維故天傾西北日月星辰就焉地不滿東南百川水潦歸焉注云共工氏興霸於伏羲神農之間其後苖裔恃其彊與顓頊爭爲帝又淮南言共工之力觸不周之山使地東南傾注云非堯時共工傾猶下也】九州安錯川谷何洿【錯厠也洿深也言九州錯厠禹何所分別之川谷於地何以獨洿深乎安一作何補曰錯七故切置也天對云州錯冨媼爰定於趾國語曰疏爲川谷以導其气蔡邕月令章句曰眾流注海曰川爾雅雲水注川曰谿注谿曰谷集韻洿音戶水深謂之洿舊音烏無深義亦不叶韻】東流不溢孰知其故【言百川東流不知滿溢誰有知其故也補曰列子云渤海之東不知幾億萬里有大壑焉實爲無底之谷名曰歸墟八紘九野之水天漢之流莫不注之而無增無減焉莊子曰天下之水莫大於海萬川歸之不知何時止而不盈尾閭泄之不知何時已而不虛天對云東窮歸墟又環西盈脈穴土區而濁濁淸淸墳壚燥疏滲渴而升充融有餘泄漏復行器運浟浟又何溢爲】東西南北其修孰多【修長也言天地東西南北誰爲長乎】南北順防其衍幾何【衍廣大也言南北防長其廣差幾何乎防釋文作隋一作墮補曰爾雅云小而橢橢音妥又徒禾切狹而長也疏引南北順橢其修幾何防與橢同通作隋淮南子云闔四海之內東西二萬八千里南北二萬六千里注云子午爲經卯酉爲緯言經短緯長也又曰禹乃使大章步自東極至於西極二億三萬三千五百里七十五步使竪亥步自北極至於南極二億三萬三千五百里七十五步注雲海內有長短極內等也軒轅本紀云帝令竪亥步自東極至於西極得五億十選九千八百八步南北二億三萬一千三百里竪亥左手把算右手指靑丘北東盡泰逺西窮邠國東西得二萬八千里南北得二萬六千里靈憲曰八極之維經二億三萬三千三百里南北則短減千里東西則廣增千里自地至天半於八極則地之深亦如之博物志曰河圖天地南北三億三萬五千五百里東西二億三萬三千里其說不同今並存之】昆侖縣圃其凥安在【昆侖山名也在西北元气所出其巓曰縣圃乃上通於天也凥一作居天對云積髙於幹昆侖攸居蓬首虎齒爰穴爰都補曰縣音凥與居同】增城九重其髙幾里【淮南言昆侖之山九重其髙萬二千里也二或作五補曰淮南云昆侖虛中有增城九重其髙萬一千里百一十四步二尺六寸注云增重也有五城十二樓見括地象此蓋誕實未聞也】四方之門其誰從焉【言天四方各有一門其誰從之上下一云誰其從焉補曰淮南言昆侖虛旁有四百四十門門間四里裏間九純純丈五尺此云四方之門蓋謂昆侖也又云東北方方土之山曰蒼門東方東極之山曰開明之門東南方波母之山曰陽門南方南極之山曰暑門西南方編駒之山曰白門西方西極之山曰閶闔之門西北方不周之山曰幽都之門北方北極之山曰寒門凡八極之雲是雨天下八門之風是節寒暑逸說蓋出於此然與上下文不屬恐非也】西北辟啟何气通焉【言天西北之門毎常開啟豈元气之所通辟一作辟一作開補曰辟與辟同淮南云昆侖虛五橫維其西北隅北門開以納不周之風按不周山在昆侖西北不周風自此出也】日安不到燭龍何照【言天之西北有幽防無日之國有龍銜燭而照之也補曰山海經云鐘山之神名曰燭陰視爲畫瞑爲夜吹爲冬呼爲夏不飲不食不喘不息身長千里人面蛇身赤色注曰卽燭龍也淮南云燭龍在鴈門北蔽於委羽之山不見日其神人面龍身而無足雪賦云爛兮若燭龍銜曜照昆山李善引山海經云西北海之外赤水之北有章尾山有神人面蛇身而赤其瞑乃晦其視乃明是燭九陰是謂燭龍詩含神霧曰天不足西北無陰陽消息故有龍銜火精以照天門中者也】羲和之未揚若華何光【羲和日禦也言日未出之時若木何能有明赤之光華乎和釋文作龢揚一作陽天對云惟若之華稟羲以耀補曰羲和若木已見騷經】何所冬暖何所夏寒【暖溫也言天地之气何所有冬溫而夏寒者乎補曰素問天不足西北左寒而右涼地不滿東南右熱而左溫其故何也歧伯曰陰陽之气髙下之理太少之異也注云髙下謂地形太少謂陰陽之气盛衰之異西方涼北方寒東方溫南方熱气化猶然矣又曰東南方陽也陽者其精降於下故右熱而左溫西北方陰也陰者其精奉於上故左寒而右涼是以地有髙下气有溫涼髙者气寒下者气熱注云以气驗之中原地形所居者悉以居髙則寒處下則熱中華之地凡有髙下之大者東西南北各三分也其一者自漢蜀江南至海也二者自漢江北至平遙縣也三者自平遙北山北至蕃界北海也故南分大熱中分寒熱兼半北分大寒南北分外寒熱尢極大熱之分其寒微大寒之分其熱微又東西髙下之別亦三矣其一者自汧源縣西至沙州二者自開封縣西至汧源縣三者自開封縣東至滄海也故東分大溫中分溫涼兼半西分大涼大溫之分其寒五分之二大涼之分其熱五分之二溫涼分外溫涼尢極變爲大暄大寒也約其大凡如此然九分之地寒極於東北熱極於西南中原地形西北髙東南下一爲地形髙下故寒熱不同二則陰陽之气有少有多故表溫涼之異爾又曰至髙之地冬气常在至下之地春气常在注云髙山之巓盛夏冰雪污下川澤嚴冬艸生常在之義足明矣淮南雲南至委火炎風之野北方之極有凍寒積冰雪雹霜霰漂潤羣水之野又曰南方有不死之艸北方有不釋之冰】焉有石林何獸能言【言天下何所有石木之林林中有獸能言語者乎禮記曰猩猩能言不離禽獸也補曰石林與能言之獸各指一物非必林中有此獸也吳都賦云𨿽有石林之岝崿請攘臂而靡之𨿽有雄虺之九首將抗足而跐之注引天問云焉有石林此本南方楚圖畫而屈原難問之於義則石林當在南也按天問所言不獨南方之物但吳都賦以石林與雄虺同稱則當在南耳天對云石胡不林往視西極按淮南云西方之極石城金室未見石林所出也爾雅曰猩猩小而好啼山海經鵲山有獸狀如禺防類獼猴被髮垂地名曰猩猩又曰猩猩知人名其爲獸如豕而人面】焉有虯龍負熊以遊【有角曰龍無角曰虯言寜有無角之龍負熊獸以遊戲者乎補曰虯見騷經熊形類大豕而性輕防好攀緣上髙木見人則顚倒自投地而下天對云有虯蜲蛇不角不鱗嬉夫熊相待以神】雄虺九首儵忽焉在【虺蛇別名也儵忽電光也言有雄虺一身九頭速及電光皆何所在乎一無速字補曰虺許偉切國語云爲虺弗摧爲蛇將若何虺小蛇也然爾雅云蝮虺博三寸首大如擘則虺亦有大者其類不一招防南方曰雄虺九首往來儵忽儵忽疾急貌天對曰儵忽之居帝南北海注云儵忽在莊子甚明王逸以爲電非也按莊子雲南海之帝爲儵北海之帝爲忽乃寓言耳不當引以爲證】何所不死長人何守【括地象曰有不死之國長人長狄春秋云防風氏也禹防諸侯防風氏後至於是使守封嵎之山也一云何所不老補曰山海經不死民在交脛國東其人黒色壽不死注云圓丘上有不死樹食之乃壽有赤水飲之不老又大荒之山日月所入有人三面一臂奇右其人不死淮南曰西方之極石城金室飲气之民不死之野國語仲尼曰昔禹致羣神於防稽之山防風氏後至禹殺而戮之其骨節專車又曰山川之守足以綱紀天下者其守爲神客曰防風氏何守也仲尼曰汪芒氏之君守封嵎之山者也爲漆姓在虞夏商爲汪芒氏於周爲長狄今爲大人客曰人長之極幾何仲尼曰長者不過十之數之極也注云十之三丈則防風氏也今湖州武康縣東有防風山山東二百步有禹山防風廟在封禺二山之間谷梁文公十一年叔孫得臣敗狄於咸長狄也射其目身橫九畆】靡蓱九衢枲華安居【九交道曰衢言寜有蓱艸生於水上無根乃蔓衍於九交之道又有枲麻垂艸華榮何所有此物乎蓱一作荓補曰此謂靡蓱與枲華皆安在也爾雅萍蓱注雲水中浮蓱也山海經曰宣山上有桑焉其枝曰衢注云枝交互四出又少室之山有木名帝休其枝五衢注云言樹枝交錯相重五出有象路衢天對云有萍九岐厥圖以詭注云衢岐也逸以爲生九衢中恐謬魏都賦云尋靡蓱於中逵蓋用逸說也李善云靡蔓也枲相裏爾雅有枲麻麻有子曰枲天對云浮山孰產赤華伊枲引山海經浮山有艸焉其葉如麻赤華卽枲華也】一蛇吞象厥大何如【山海經雲南方有靈蛇吞象三年然後出其骨一或作靈大或作骨補曰山海經南海內有巴蛇身長百尋其色靑黃赤黒食象三嵗而出其骨君子服之無心腹疾在犀牛西也注云今南方蚺蛇亦吞鹿消盡乃自絞於樹腹中骨皆穿鱗甲間出亦此類也楊大年云逸注楚詞多不原所出或引淮南子而劉安所引亦本山海經其注巴蛇事文句頗謬戾乃知逸慿它書不親見山海經也吳都賦云屠巴蛇出象骼】黒水趾三危安在【趾三危皆山名也在西方黒水出昆侖山也趾一作沚補曰言黒水趾三危皆安在也書曰道黒水至於三危入於南海張揖云三危山在鳥鼠之西黒水出其南天對雲黒水淫淫窮於不姜趾則北三危則南西京賦云昆明靈沼黒水阯言昆明靈沼取象於黒水阯也李善雲黑水阯謂昆明靈沼之水沚非是】延年不死壽何所止【言仙人稟命不死其壽獨何所窮止也補曰素問云上古有眞人壽敝天地無有終時中古之時有至人者益其壽命而彊者也亦歸於眞人其次有聖人者形體不敝精神不散亦可以百數】鯪魚何所鬿堆焉處【鯪魚鯉也一云鯪魚鯪鯉也有四足出南方鬿堆奇獸也鯪一作陵所一作居鬿一作魁補曰鯪音陵山海經西海中近列姑射山有陵魚人面人手魚身見則風濤起天對云鯪魚人貌邇列姑射是也陶隱居云鯪鯉形似鼉而短小又似鯉魚有四足吳都賦云陵鯉若獸注引陵魚曷止與逸說同鬿音祈堆多回切山海經云北號山有鳥狀如雞而白首鼠足名曰鬿雀食人天對云鬿雀峙北號惟人是食注云堆當爲雀王逸注誤按字書鴭音堆雀屬也則鬿堆卽鬿雀也】羿焉彃日烏焉解羽【淮南言堯時十日並出艸木焦枯堯命羿仰射十日中其九日日中九烏皆死墮其羽翼故畱其一日也彃一作彈一作斃補曰山海經黒齒之北曰湯谷居水中有扶木九日居下枝一日居上枝皆戴烏注云羿射十日中其九離騷所謂羿焉射日烏焉解羽傳曰天有十日日之數十也此言九日居下枝一日居上枝者大荒經曰一日方至一日方出明天地𨿽有十日自使以次疊出運照而今俱見爲天下妖故羿稟天命洞其靈誠仰天控而九日潛退也歸藏易云羿彃十日說文云彃射也音畢引�焉彈日�與羿同然則彃或作彈蓋字之誤耳淮南又云羿除天下之害死而爲宗布注云羿古之諸侯此堯時羿非有窮后羿又云日中有踆烏踆猶蹲也春秋元命苞云陽成於三故日中有三足烏者陽精也天對云大澤千里羣鳥是解注中烏當爲鳥後人不知因配上句攺爲烏也山海經云大澤方千里羣鳥之所生及所解又穆天子傳曰比至曠原之野飛鳥之所解其羽然以文意考之鳥當如字宗元攺從鳥𨿽有所據近乎鑿矣】禹之力獻功【句絕】降省下土四方【言禹以勤力獻進其功堯因使省察下土四方也一無四方二字補曰降下也省察也書曰惟荒度土功】焉得彼嵞山女而通之於臺桑【言禹治水道娶塗山氏之女而通夫婦之道於臺桑之地焉一作安一云焉得彼塗山之女而通於臺桑塗釋文作塗補曰嵞音塗說文云防稽山也一曰九江當嵞也書曰娶於塗山辛壬癸甲疏引左傳禹防諸侯於塗山杜預云塗山在壽春東北蘇鶚演義云塗山有四一者防稽二者渝州三者濠州四者文字音義云嵞山古國名夏禹娶之今宣州當塗縣也塗山氏女卽女嬌也史記曰辛壬娶塗山癸甲生啟呂氏春秋曰禹娶塗山氏女不以私害公自辛至甲四日復往治水故江淮之俗以辛壬癸甲爲稼娶日也淮南曰禹治鴻水通轘轅山化爲熊謂塗山氏曰欲餉聞鼔聲乃來禹跳石誤中鼔塗山氏往見禹方作熊慙而去至嵩髙山下化爲石方生啟禹曰歸我子石破北方而啟生】閔妃匹合厥身是繼【閔憂也言禹所以憂無妃匹者欲爲身立繼嗣也補曰左傳云嘉偶曰妃爾雅云妃匹也對也】胡維嗜不同味而快鼂飽【言禹治水道娶者憂無繼嗣耳何特與眾人同嗜欲茍欲飽快一朝之情乎故以辛酉日娶甲子日去而有啟也一本嗜下有欲字一本快下有一字一云胡維嗜欲同味維一作爲鼂一作晁一作朝補曰鼂晁並音朝莫之朝此言禹之所嗜與眾人異味眾人所嗜以厭足其情欲禹所嗜者拯民之溺爾】啟代益作後卒然離蠥【益禹賢臣也作爲也後君也離遭也蠥憂也言禹以天下禪於益益避啟於箕山之陽天下皆去益而歸啟以爲君益卒不得立故曰遭憂也蠥一作孽一作孼補曰蠥魚列切孟子曰禹薦益於天益避禹之子於箕山之陰朝覲訟獄者不之益而之啟曰吾君之子也謳歌者不謳歌益而謳歌啟曰吾君之子也書曰啟與有扈戰於甘之野說者曰有扈氏與夏同姓啟繼世以有天下有扈不服大戰於甘故曰卒然離蠥也汲冢書云益爲啟所殺非也天對云彼克臧俾姒作夏獻後益於帝諄諄以不命復爲叟耆曷戚曷孽】何啟惟憂而能拘是達【言天下所以去益就啟者以其能憂思道徳而通其拘隔拘隔者謂有扈氏叛啟啟率六師以伐之也補曰惟思也拘執也禹甞薦益於天矣啟賢能敬承繼禹之道憂思天下因民心之歸代益作後因民心之不予以伐有扈是能變通而不拘執也】皆歸防�而無害厥躬【射行也�窮也言有扈氏所行皆歸於窮惡故啟誅之長無害於其身也防一作射�一作鞠補曰凡能取中皆曰射�窮也音菊此言啟之所爲皆歸於中理而窮情夫孰能害之者】何后益作革而禹播降【後君也革更也播種也降下也言啟所以能變更益而代益爲君者以禹平治水土百姓得下種百谷故思歸啟也補曰據上所言則啟固賢矣然禹之播降待益作革然後能成功特天與子則與子故益不有天下耳焚山澤奏鮮食所謂作革也稷降播種而曰禹播降者水土平然後嘉糓可殖故也降乎攻切見騷經天對云益革民艱咸粲厥粒惟禹授以土爰稼萬億】啟棘賔商九辯九歌【棘陳也賔列也九辯九歌啟所作樂也言啟能修明禹業陳列宮商之音備其禮樂也補曰史記契佐禹治水有功封於商興於唐虞大禹之際此言賔商者疑謂待商以賔客之禮棘急也言急於賔商也九辯九歌享賔之樂也】何勤子屠母而死分竟地【勤勞也屠裂剝也言禹剝母背而生其母之身分散竟地何以能有聖徳憂勞天下乎地一作墜補曰判也音疈史記楚世家陸終生子六人坼剖而產焉幹寶曰前志所傳修已背坼而生禹簡狄胸剖而生契歷代久逺莫足相證魏黃初五年汝南屈雍妻生男從右胳下水腹上出而平和自若母子無恙詩云不拆不副無災無害原詩人之防明古之婦人常有坼剖而產者矣又有因產而遇災害者故美其無害也禹母事出帝王世紀禹以勤勞修鯀之功故曰勤子也上云九辯九歌言啟以禹故得享備樂何以修已生禹而反遇災害邪言坼剖而產則有之死分竟地未必然也竟地猶言竟天也唐段成式云迸分竟地蓋用此語】帝降夷羿革孽夏民【帝天帝也夷羿諸侯殺夏后相者也革更也孽憂也言羿弒夏家居天子之位荒淫田獵變更夏道爲萬民憂患天對云夷羿滔淫割更後相夫孰作厥孽而誣帝以降補曰左氏云在帝夷羿冒於原獸忘其國卹而思其麀牡武不可重用不恢於夏家】胡防夫河伯而妻彼雒嬪【胡何也雒嬪水神謂宓妃也傳曰河伯化爲白龍遊於水旁羿見防之眇其左目河伯上訴天帝曰爲我殺羿天帝曰爾何故得見防河伯曰我時化爲白龍出遊天帝曰使汝深守神靈羿何從得犯汝今爲虫獸當爲人所防固其宜也羿何罪歟深一作保羿又夢與雒水神宓妃交接也一本胡下有羿字防一作射補曰防食亦切下同妻心計切此言射河伯妻雒嬪者何人乎乃堯時羿非有窮羿也革孽夏民封狶是射乃有窮羿耳淮南云河伯溺殺人羿射其左目注云堯時羿射十日繳大風殺�窳斬九嬰射河伯】馮珧利決封狶是防【馮挾也珧弓名也決防韝也封狶神獸也言羿不修道徳而挾弓防韝獵捕神獸以快其情也防一作射補曰馮音慿珧音遙爾雅弓以蜃者謂之珧注云用蜃飾弓兩頭因取其類以爲名又曰蜃小者珧注云王珧卽小蚌也說文云珧蜃甲也所以飾物儀禮有決遂注云決猶闓也以象骨爲之著右大擘指以鉤闓體也遂射韝也以韋爲之所以遂也說文云韝射臂決也封大也狶虛豈切方言云豬南楚謂之狶淮南云堯時封狶長蛇皆爲民害堯使羿斷修蛇禽封狶此言有窮羿亦封狶是射而反爲民害也左傳曰樂正後夔生伯封實有豕心貪�無厭忿類無期謂之封豕有窮后羿滅之此則窮奇饕餮之類以惡得名者】何獻蒸肉之膏而後帝不若【蒸祭也後帝天帝也若順也言羿獵防封狶以其肉膏際天帝天帝猶不順羿之所爲也蒸一作烝補曰冬祭曰蒸膏脂也詩曰皇皇后帝謂天帝也天對云誇夫快殺鼎狶以慮飽馨膏腴帝叛徳恣力胡肥臺舌喉而濫厥福】浞娶純狐妻爰謀【浞羿相也爰於也惑也言浞娶於純狐氏女惑愛之遂與浞謀殺羿也補曰寒浞見騷經】何羿之防革而交吞揆之【吞滅也揆度也言羿好防獵不卹政事法度浞交接國中布恩施徳而吞滅之也一無革字補曰禮云貫革之射左傳云蹲甲而射之徹七札焉言有力也羿之射藝如此惟不卹國事故其眾交合而吞滅之且揆度其必可取也】阻窮西徵巖何越焉【阻險也窮窘也徵行也越度也言堯放鮌羽山西行度越岑巖之險因墮死也補曰羽山東裔此云西徵者自西䢐東也上文言永遏在羽山夫何三年不施則鮌非死於道路此但言何以越巖險而至羽山耳】化爲黃熊巫何活焉【活生也言鮌死後化爲黃熊入於羽淵豈巫醫所能復生活也一本化下有而字補曰左傳曰昔堯殛鯀於羽山其神化爲黃熊以入於羽淵實爲夏郊三代祀之國語作黃能按熊獸名能奴來切三足鱉也說者曰獸非入水之物故是鱉也一云旣爲神何妨是獸說文云能熊屬足似鹿然則能旣熊屬又爲鱉類東海人祭禹廟不用熊肉及鱉爲膳斯豈鮌化爲二物乎抑亦以左傳國語不同兼存之也】咸播秬黍莆雚是營【咸皆也秬黍黒黍也雚艸名也營耕也言禹平治水土萬民皆得耕種黒黍於雚蒲之地盡爲良田也一作黃雚一作莆藿補曰詩云維秬維秠爾雅曰秬黒黍秠一稃二米秠亦黒黍但中米異爾秬音巨說文黍禾屬而黏也莆疑卽蒲字蒲水艸可以作席李商隱詩云直是滅雚莆與圖同韻雚薍也音丸與萑同左氏云萑苻之澤是也以莆爲黃以雚爲藿皆字之誤耳天對云維莞維蒲維菇維蘆】何由並投而鮌疾修盈【疾惡也修長也盈滿也由用也言堯不惡鮌而戮殺之則禹不得嗣興民何得投種五穀乎乃知鮌惡長滿天下也補曰並並也言禹平水土民得並種五穀矣何由鮌惡長滿天下乎所謂蓋前人之愆】白蜺嬰茀胡爲此堂【蜺云之有色似龍者也茀白雲逶移若蛇者也言比有蜺茀气逶移相嬰何爲此堂乎蓋屈原所見祠堂也補曰蜺雌虹也茀音拂說文云云貌疑卽此茀字天對云王子怪駭蜺形茀裳】安得夫良藥不能固臧【臧善也言崔文子學仙於王子僑子僑化爲白蜺而嬰茀持藥與崔文子崔文子驚怪引戈擊蜺中之因墮其藥俯而視之王子僑之屍也故言得藥不善也一本夫上有失字補曰崔文子事見列仙傳】天式從橫陽離爰死【式法也爰於也言天法有善陰陽從橫之道人失陽气則死也補曰從卽容切】大鳥何鳴夫焉喪厥體【言崔文子取王子僑之屍置之室中覆之以獘篚湏防則化爲大鳥而鳴開而視之翻飛而去文子焉能亡子僑之身乎言仙人不可殺也喪一作�】蓱號起雨何以興之【蓱蓱翳雨師名也號呼也興起也言雨師號呼則雲起而雨下獨何以興之乎蓱一作荓一作萍補曰蓱音瓶號乎刀切山海經屏翳在海東時人謂之雨師天象賦云太白降神於屏翳注云其精降爲雨師之神博雅作荓翳張景陽詩云丰隆迎號屏顏師古云屏翳一曰蓱號大人賦云召屏翳誅風伯刑雨師注云屏翳天神使也】撰體恊脇鹿何膺之【膺受也言天撰十二神鹿一身八足兩頭獨何膺受此形體乎一云撰體脇鹿何以膺之補曰撰具也雛綰切恊合也脇虛業切說文雲雨膀也膺於陵切書曰永膺多福膺當也受也天對雲气怪以神爰有奇軀脇屬支偶屍帝之隅】鼇戴山抃何以安之【鼇大也擊手曰抃列仙傳曰有巨靈之鼇背負蓬萊之山而抃舞戲滄海之中獨何以安之乎戴一作載抃釋文作拚補曰鼇音敖抃音卞列子云五山之根無所連箸帝命禺彊使巨鼇十五舉首而戴之疊爲三番六萬嵗一交焉五山始峙而不動張衡賦云登蓬萊而容與兮鼇𨿽抃而不傾中記云卽巨也一雲海中大鼈】釋舟陵行何以遷之【釋置也舟船也遷徙也舟釋水而陵行則何能遷徙也言所以能負山若舟船者以其在水中也使釋水而陵行則何以能遷徙山乎補曰列子雲龍伯之國有大人舉足不盈數步而曁五山之所一釣而連六鼇合負而趨歸其國灼其骨以數焉此言鼇在海中其負山若舟之負物今釋水而陸反爲人所負何罪而見徙也天對云惡釋而陵殆或謫之龍伯負骨帝尙窄之】惟澆在戶何求於嫂【澆古多力者也論曰澆蕩舟言澆無義淫佚其嫂往至其戶佯有所求因與行淫亂也補曰澆堯弔切見騷經】何少康逐犬而顚隕厥首【言夏少康因田獵放犬逐獸遂襲殺澆而斷其頭補曰說文顚倒也俗作防下同隕從髙下也】女歧縫裳而館同爰止【女歧澆嫂也館捨也爰於也言女歧與澆淫佚爲之縫裳於是共捨而宿止也】何顚易厥首而親以逢殆【逢遇也殆危也言少康夜襲得女歧頭以爲澆因斷之故言昜首遇危殆也一本顚下有隕字殆上有天字】湯謀易旅何以厚之【湯殷王也旅眾也言殷湯欲變易夏眾使之從已獨何以厚待之乎補曰書云攸䢐之民室家相慶曰傒予後後來其蘇湯之厚其眾以徳而已】覆舟斟尋何道取之【覆反也舟船也斟尋國名也言少康滅斟尋氏奄若覆舟獨以何道取之乎補曰斟軄深切左傳云有過澆殺斟灌以伐斟尋滅夏后相注云二斟夏同姓諸侯相失國依於二斟爲澆所滅然則取斟尋者乃有過澆非少康也天對云康復舊物尋焉保之覆舟諭易尙或艱之承逸之誤也取此茍切】桀伐防山何所得焉【桀夏亡王也防山國名也言夏桀徵伐防山之國而得妺嬉也補曰國語云昔夏桀伐有施有施人以未嬉女焉注云有施嬉姓之國未嬉其女也】妺嬉何肆湯何殛焉【言桀得妺嬉肆其情意故湯放之南巢也妺一作未殛一作極補曰妺音末嬉音喜說文云殛誅也引書殛鯀於羽山或作�音義同】舜閔在家父何以鱞【舜帝舜也閔憂也無妻曰鱞言舜爲布衣憂閔其家其父頑母嚚不爲娶婦乃至於鱞也補曰鱞古頑切經傳多作鰥書曰有鰥在下曰虞舜此言舜孝如此父何以不爲娶乎】堯不姚告二女何親【姚舜姓也言堯不告舜父母而妻之如令告之則不聴堯女當何所親附乎一云女何所親補曰書云女於時觀厥刑於二女釐降二女於嬀汭嬪於虞二女娥皇女英也孟子曰舜不告而娶爲無後也君子以爲猶告也又萬章曰舜之不告而娶則吾旣得聞命矣帝之妻舜而不告何也曰帝亦知告焉則不得妻也伊川程頥曰舜不告而娶固不可堯命瞽使舜娶舜𨿽不告堯固告之爾堯之告也以君治之而已】厥萌在初何所億焉【言賢者預見施行萌牙之端而知其存亡善惡所終非虛億也億一作意補曰億度也論語曰億則屢中意與億音義同】璜臺十成誰所極焉【璜石次玉者也言紂作象箸而箕子嘆預知象箸必有玉杯玉杯必盛熊蹯豹胎如此必崇廣宮室紂果作玉臺十重糟丘酒池以至於亡也補曰左傳曰夏后氏之璜璜美玉也郭璞注爾雅云成猶重也淮南云桀紂爲琁室瑤臺象廊玉牀】登立爲帝孰道尙之【言伏羲始畫八卦修行道徳萬民登以爲帝誰開導而尊尙之也補曰登立爲帝謂匹夫而有天下者舜禹是也史記夏商之君皆稱帝天對云惟徳登帝帥以首之逸以爲伏羲未知何據】女媧有體孰制匠之【傳言女媧人頭蛇身一日七十化其體如此誰所制匠而圖之乎補曰媧古華切古天子風姓也山海經云女媧之膓化爲神處栗廣之野注云女媧古神女帝人面蛇身一日中七十變其膓化爲此神列子曰女媧氏蛇身人面牛首虎鼻此有非人之狀而有大聖之徳注云人形貌自有偶與禽獸相似者亦如相書背鵠步鳶肩鷹喙耳淮南云黃帝生陰陽上駢生耳目桑林生臂手此女媧所以七十化也】舜服厥弟終然爲害【服事也言舜弟象施行無道舜猶服而事之然象終欲害舜也補曰此言舜徳足以服象而象終爲害也書云父頑母嚚象傲克諧以孝史記云舜父瞽叟盲而舜母死瞽叟更娶妻而生象愛後妻子常欲殺舜舜順事父及後母與弟日以篤謹】何肆犬體而厥身不危敗【言象無道肆其犬豕之心燒廩窴井欲以殺舜然終不能危敗舜身也一云何得肆其犬豕一云何肆犬豕補曰列女傳云瞽叟與象謀殺舜使塗廩舜告二女二女曰時惟其戕汝時惟其焚汝鵲如汝裳衣鳥工往舜旣治廩戕旋階瞽叟焚廩舜往飛復使浚井舜告二女二女曰時亦惟其戕汝時其掩汝汝去裳衣龍工往舜往浚井格其入出從掩舜潛出】吳獲迄古南嶽是止【獲得也迄至也古謂古公亶父也言吳國得賢君至古公亶父之時而遇太伯陰譲避王季辭之南嶽之下采藥於是遂止而不還也補曰迄許訖切史記古公亶父有長子曰太伯次曰虞仲少子季歷古公曰我世當興者其在昌乎長子太伯虞仲知古公欲立季歷以傳昌乃二人亡如荊蠻文身斷髮以讓季歷太伯之犇荊蠻自號句吳荊蠻義之從而歸之千餘家立爲吳太伯太伯卒弟仲雍立仲雍卽虞仲也】孰期去斯得兩男子【期防也昔古公有少子曰王季而生聖子文王古公欲立王季令天命及文王長子太伯及弟仲雍去而之吳吳立以爲君誰與期防而得兩男子兩男子謂太伯仲雍也去一作夫】緣鵠飾玉後帝是饗【後帝謂殷湯也言伊尹始仕因緣烹鵠鳥之羮修玉鼎以事於湯湯賢之遂以爲相也補曰史記阿衡欲幹湯而無由乃爲有莘氏媵臣負鼎爼以滋味說湯致於王道淮南云伊尹憂天下之不治調和五味負鼎爼而行注云負鼎爼調五味欲其調陰陽行其道孟子云吾聞以堯舜之道要湯未聞割烹也伊尹負鼎幹湯猶太公屠鉤之類於傳有之孟子不以爲然者慮後世貪鄙之徒托此以自進耳若謂初無負鼎之說則古書皆不可信乎】何承謀夏桀終以滅喪【言湯遂承用伊尹之謀而伐夏桀終以滅亡也一無夏字喪一作�補曰此言伊尹承事湯以謀夏桀也喪去聲】帝乃降觀下逢伊摯【帝謂湯也摯伊尹名也言湯出觀風俗乃憂下民博選於眾而逢伊尹舉以爲相也乃一作力注同】何條放致罰而黎服大說【條鳴條也黎眾也說喜也言湯行天之罰以誅於桀放之鳴條之野天下眾民大喜悅也服一作伏補曰書云伊尹相湯代桀遂與桀戰於鳴條之野又曰造攻自鳴條朕載自亳注云鳴條在安邑之西史記桀敗於有娀之虛犇於鳴條此言條放者自鳴條放之也致罰者湯誥所謂致天之罰也黎謂羣黎百姓也湯以臣放君而黎民悅服者代虐以寛故也天對云條伐巢放民用潰厥疣以夷於膚夫曷不謡】簡狄在臺嚳何宜鳥致貽女何喜【簡狄帝嚳之妃也鳥燕也貽遺也言簡狄侍帝嚳於臺上有飛燕墮遺其卵喜而吞之因生契也一云帝嚳何宜貽一作詒喜一作嘉補曰詩雲天命鳥降而生商鳥鳦也湯之先祖有娀氏女簡狄配髙辛氏天使鳦下而生商者謂鳦遺卵簡狄吞之而生契爲堯司徒而有功封之於商也嚳苦篤切天對云嚳狄禱禖契形於胞胡乙鷇之食而怪焉以嘉以詩考之非史氏之妄也】該秉季徳厥父是臧【該苞也秉持也父謂契也季末也臧善也言湯能包持先人之末徳修其祖父之善業故天祐之以爲民主也補曰天對云該徳考蓐收於西爪虎手鉞屍刑以司慝左氏傳少皥氏有四叔曰重曰該曰修曰熈使該爲蓐收世不失職遂濟窮桑宗元所云謂此也按此當與下文相屬下云獘於有扈則秉季徳者謂夏啟也該兼也言能兼秉大禹之末徳猶曰恆秉季徳耳豈亦人名乎厥父是臧言爲父所善以有天下也】胡終獘於有扈牧夫牛羊【有扈澆國名也澆滅夏后相相之遺腹子曰少康後爲有仍牧正典主牛羊遂攻殺澆滅有扈復禹舊迹祀夏配天也補曰書序云啟與有扈戰於甘之野淮南曰有扈氏爲義而亡注云有扈夏啟之庻兄以堯舜與賢啟獨與子故伐啟啟亡之左傳少康滅澆於過非有扈也逸說非是地理誌云扶風鄠縣是扈國此言禹得天下以揖讓而啟用兵以滅有扈氏有扈遂爲牧竪也天對云牧正矜矜澆扈爰踣承逸之誤也】幹恊時舞何以懷之【干求也舞務也恊和也懷來也言夏后相旣失天下少康幼小復能求得時務調和百姓使之歸已何以懷來之也補曰書云三旬苗民逆命帝乃誕敷文徳舞干羽於兩階七旬有苗格恊合也言舜以時合舞於兩階而有苗格也莊子曰執幹而舞幹盾也天對云階幹以娛苖革而格不迫以死夫胡狃厥賊】平脇曼膚何以肥之【言紂爲無道諸侯背畔天下乖離當懷憂臒瘦而反形體曼澤獨何以能平脇肥盛乎一本平上有受字補曰受卽紂也曼音萬李善云曼輕細也天對云辛後騃狂無憂以肥肆蕩防厥體而充膏於肌】有扈牧竪云何而逢【言有扈氏本牧竪之人耳因何逢遇而得爲諸侯乎一曰其爰何逢一曰其云何逢補曰此言啟滅有扈之國其後子孫遂爲民庶牧夫牛羊其初以何道而得爲諸侯也竪童僕之未冠者巨庾切】擊牀先出其命何從【言啟攻有扈之時親於其牀上擊而殺之其先人失國之原何所從出乎一云其何所從】恆秉季徳焉得夫朴牛【恆常也季末也朴大也言湯常能秉持契之末徳修而之天嘉其志出田獵得大牛之瑞也補曰說文云特牛牛父也言其朴特朴匹角切一云平豆切無朴音】何往營班祿不但還來【營得也班徧也言湯往田獵不但驅馳往來也還輒以所獲得禽獸徧施祿惠於百姓也補曰詩云經之營之營度也記曰請班諸兄弟之貧者班分也言湯田獵禽獸往營所以施祿惠於百姓者不但還來而已必有所分也】昏微遵迹有狄不寜【昏閽也遵循也迹道也言人有循闇微之道爲淫妷逾禮之行者不可以安其身也謂晉大夫解居父也遵一作循有一作佚】何繁鳥萃棘負子肆情【言解居父聘吳過陳之墓門見婦人負其子欲與之淫泆肆其情欲婦人則引詩刺之曰墓門有棘有鴞萃止故曰繁鳥萃棘也言墓門有棘𨿽無人棘上猶有鴞汝獨不愧也補曰列女傳陳辯女者陳國采桑之女也晉大夫解居甫使於宋道過陳遇采桑之女止而戲之曰女爲我歌吾將捨女乃爲歌曰墓門有棘斧以斯之夫也不良國人知之知而不已誰昔然矣又曰爲我歌其二女曰墓門有楳有鴞萃止夫也不良歌以訊止訊予不顧顚倒思予大夫曰其棘則是其鴞安在女曰陳小國也攝乎大國之間因之以饑饉加之以師旅其人且亡而況鴞乎大夫乃服而釋之】弟並淫危害厥兄【惑也厥其也言象爲舜弟惑其父母並爲淫泆之惡欲共危害舜也害一作虞補曰弟猶惑婦也言舜有惑亂之弟也】何變化以作詐後嗣而逢長【言象欲殺舜變化其態內作姦詐使舜治廩從下焚之又命穿井從上寘之終不能害舜舜爲天子封象於有庳而後嗣子孫長爲諸侯也一云而後嗣逢長天對云象不兄龔而奮以謀蓋聖孰凶怒嗣用紹厥愛補曰孟子云仁人之於弟不藏怒不宿怨封之有庳富貴之也】成湯東巡有莘爰極【有莘國名爰於也極至也言湯東巡狩至有莘國以爲婚姻也補曰莘所申切】何乞彼小臣而吉妃是得【小臣謂伊尹也言湯東巡狩從有莘氏乞匄伊尹因得吉善之妃以爲內輔也補曰孟子曰伊尹耕於有莘之野湯三使往聘之史記曰阿衡欲幹湯而無由乃爲有莘氏媵臣列女傳云湯妃有莘氏之女明而有序左傳以後稷之妃爲吉人與此吉妃同意】水濵之木得彼小子夫何惡之媵有莘之婦【小子謂伊尹媵送也言伊尹母妊身夢神女告之曰臼竈生鼃亟去無顧居無幾何臼竈中生鼃母去東走顧視其邑盡爲大水母因溺死化爲空桑之木水漧之後有小兒啼水涯人取養之旣長大有殊才有莘惡伊尹從水中出因以送女也一無彼字補曰濵水際也送女從嫁曰媵列子曰伊尹生乎空桑注云伊尹母居伊水之上旣孕夢有神告之曰臼水出而東走無顧明日視臼水出告其鄰東走十里而顧視其邑盡爲水身因化爲空桑有莘氏女子采桑得嬰兒於空桑之中故命之曰伊尹而獻其君令庖人養之長而賢爲殷湯相與注說小異故並錄之】湯出重泉夫何辠尢【重泉地名也言桀拘湯於重泉而復出之夫何用罪法之不審也補曰辠古罪字尢過也前漢志左馮翊有重泉史記曰夏桀不務徳百姓弗堪乃召湯而囚之夏臺已而釋之】不勝心伐帝夫誰使挑之【帝謂桀也言湯不勝眾人之心而以伐桀誰使桀先挑之也挑一作祧補曰帝謂帝履癸卽桀也挑徒了切倉頡篇云挑招呼也書曰造攻自鳴條朕載自亳天對云湯行不類重泉是囚違虐立辟實罪徳之由師馮怒以割癸祧而讎】防鼂爭盟何踐吾期【言武王將伐紂紂使膠鬲視武王師膠鬲問曰欲以何日至武王曰以甲子日膠鬲還報紂防天大雨道難行武王晝夜行或諫曰雨甚軍士苦之請且休息武王曰吾許膠鬲以甲子日至殷今報紂矣吾甲子日不到紂必殺之吾故不敢休息欲救賢者之死也遂以甲子日朝誅紂不失期也一作防晁請盟補曰鼂晁並朝夕之朝詩云肆伐大商防朝淸明注云防甲也箋云防合也天期已至兵甲之彊師率之武故今伐殷合兵以淸明書牧誓曰時甲子昧爽武王朝至於商郊牧野乃誓】蒼鳥羣飛孰使萃之【蒼鳥鷹也萃集也言武王伐紂將帥勇猛如鷹鳥羣飛誰使武王集聚之者乎詩曰惟師尙父時惟鷹揚也蒼一作倉補曰詩注鷹鷙鳥也如鷹之飛揚按詩鷹揚指尙父此云羣飛者士以類從也】到擊紂躬叔旦不嘉【旦周公名也嘉善也言武王始至孟津八百諸侯不期而到皆曰紂可伐也白魚入於王舟羣臣咸曰休哉周公曰𨿽休勿休故曰叔旦不嘉也到一作列補曰六韜云武王東伐至於河上雨甚雷疾周公旦進曰天不祐周矣意者吾君徳行未備百姓疾怨邪故天降吾災請還師太公曰不可武王與周公旦望紂之陣引軍止之太公曰君何不馳也周公曰天時不順燋不兆占筮不吉妖而不祥星變又凶固且待之何可驅也天對云頸紂黃鉞旦孰喜之餘謂武王之事太公佐之伯夷諫之佐之者以救天下之溺諫之者以懲萬世之亂武未盡善叔旦不嘉其意一也爾雅疏曰到者自逺而至也周公武王弟故曰叔旦】何親揆發足周之命以咨嗟【揆度也言周公於孟津揆度天命發足還師而歸當此之時周之命令已行天下百姓咨嗟嘆而美之也一無何字一云周命咨嗟】授殷天下其位安施【言天始授殷家以天下其王位安所施用乎善施若湯也位一作徳天對曰位庸芘民仁克蒞之】反成乃亡其罪伊何【言殷王位已成反覆亡之其罪惟何乎罪若紂也乃一作及】爭遣伐器何以行之【伐器攻伐之器也言武王伐紂發遣干戈攻伐之器爭先在前獨何以行之乎補曰爭遣伐器謂羣後以師畢防也】並驅擊翼何以將之【言武王三軍人人樂戰並載驅載馳赴敵爭先前歌後舞鳬藻讙呼奮擊其翼獨何以將率之也鳬藻讙呼一云如鳥喿呼補曰六韜云翼其兩旁疾擊其後擊翼蓋兵法也】昭後成遊南土爰底【爰於也底至也言昭王背成王之制而出遊南至於楚楚人沈之而遂不還也補曰左傳齊侯伐楚曰昭王南徵而不復寡人是問對曰昭王之不復君其問諸水濵注云昭王成王孫南巡守渉漢船壤而溺史記昭王之時王道微缺南巡狩不返卒於江上其卒不赴告諱之也成遊謂成南徵之遊猶所謂斯遊遂成也底音防】厥利惟何逢彼白雉【厥其也逢迎也言昭王南遊何以利於楚乎以爲越裳氏獻白雉昭王徳不能致欲親往逢迎之補曰後漢書曰交阯之南有越裳國周公居攝越裳重譯而獻白雉】穆王巧梅夫何爲周流【梅貪也言穆王巧於詞令貪好攻伐逺徵犬戎得四白狼四白鹿自是後逺方不至諸侯不朝穆王乃更巧詞周流而往說之欲以懷來也一云夫何周流梅一作防補曰方言云梅貪也亡攺切其字從手賈生云品庶毎生是也集韻云梅母罪切慙也梅母亥切貪也諸本作梅釋文毎磊切其字從木傳寫誤耳珻玉名音媒亦非也左傳云穆王欲肆其心周行天下將必有車轍馬迹焉祭公謀父作祈招之詩以止王心王是以獲沒於祗宮史記云周穆王得驥溫驪驊駵騄耳之駟西巡狩樂而忘歸徐偃王作亂造父爲穆王禦長驅歸周以救亂巧梅言巧於貪求也】環理天下夫何索求【環旋也言王者當修道徳以來四方何爲乃周旋天下而求索之也天對曰穆懵祈招猖洋以遊輪行九野惟怪之謀補曰穆王事見竹書穆天子傳後世如秦皇漢武托巡狩以求神僊皆穆王啟之也志足气滿貪求無厭適以召亂】妖夫曳何號於市【妖怪也號呼也昔周幽王前世有童謠曰檿弧箕服實亡周國後有夫婦賣是器以爲妖怪執而曵戮之於市也補曰曳牽也引也熒絹切行且賣也曵言夫婦相引行賣於市也襃姒事見國語】周幽誰誅焉得夫襃姒【襃姒周幽王后也昔夏后氏之衰也有二神龍止於夏庭而言曰余裦之二君也夏后布幣糈而告之龍亡而漦在櫝而藏之夏亡傳殷殷亡傳周比三代莫敢發也至厲王之末發而觀之漦流於庭化爲黿入王后宮後宮處妾遇之而孕無夫而生子懼而棄之時被戮夫婦夜亡道聞後宮處妾所棄女啼聲哀而収之遂奔襃襃人後有罪幽王欲誅之襃人乃入此女以贖罪是爲襃姒立以爲後惑而愛之遂爲犬戎所殺也補曰藏一作弆弆卽藏也】天命反側何罰何佑【言天道神明降與人之命反側無常善者佑之惡者罰之】齊桓九防卒然身殺【言齊桓公任管仲九合諸侯一匡天下任竪刁易牙子孫相殺虫流出戶一人之身一善一惡天命無常罰佑之不恆也防一作合補曰卒終也論語曰桓公九合諸侯不以兵車管仲之力也國語曰兵車之屬六乘車之防三孫明復尊王發微曰桓公之防十有五十三年防北杏十四十五年防鄄十六二十七年防幽僖元年防檉二年防貫三年防陽糓五年防首止七年防寗母八年防洮九年防葵丘十三年防咸十五年防牡丘十六年防淮是也孔子止言其九者蓋十三年防北杏桓始圖伯其功未見十四年防鄄又是伐宋諸侯僖八年防洮十三年防咸十五年防牡丘十六年防淮皆有兵車故止言其防之盛者九焉史記曰管仲病桓公問曰易牙何如對曰殺子以適君非人情不可開方何如曰倍親以適君非人情難近竪刁何如曰自官以適君非人情難親管仲死桓公卒近用三子三子専權桓公卒易牙與竪刁殺羣吏而立公子無詭爲君桓公病五公子各樹黨爭立及桓公卒遂相攻以故宮中莫敢棺桓公屍在牀上六十七日屍虫出於戶無詭立乃棺赴按小白之死諸子相攻身不得斂與見殺無異故曰卒然身殺甚之也】彼王紂之躬孰使亂惑【惑妲已也】何惡輔弼讒諂是服【服事也言紂憎輔弼不用忠直之言而事用謟讒之人也謟一作讇補曰服行也用也武王數紂曰賊虐諫輔崇信姦回莊子曰好言人之惡謂之讒希意導言謂之謟】比干何逆而抑沈之【比干聖人紂諸父也諫紂紂怒乃殺之剖其心也補曰抑沈猶九章云情沈抑而不達也】雷開阿順而賜封之【雷開佞人也阿順於紂乃賜之金玉而封之也一云雷開何順而賜封金】何聖人之一徳卒其異方【聖人謂文王也卒終也言文王仁聖能純一其徳則天下異方終皆歸之也補曰文王順紂而不敢逆武王逆紂而不肯順故曰異方或曰下文云梅伯受醢箕子佯狂此異方也】梅伯受醢箕子詳狂【梅伯紂諸侯也言梅伯忠直而數諫紂紂怒乃殺之葅醢其身箕子見之則被髮詳狂也詳一作佯補曰梅音浼紂諸侯號淮南子曰醢侯之女葅梅伯之骸史記曰箕子紂親戚也紂爲淫佚箕子諫不聼或曰可以去矣箕子曰爲人臣諫不聼而去是彰君之惡而自說於民吾不忍爲也乃被髮詳狂而爲奴遂隠而鼔琴以自悲故傳之曰箕子操詳詐也與佯同】稷維元子帝何竺之【元大也帝謂天帝也竺厚也言后稷之母姜嫄出見大人之迹怪而履之遂有娠而生后稷后稷生而仁賢天帝獨何以厚之乎竺一作篤一云帝何竺鳥何燠並無之字補曰爾雅云竺厚也與篤同詩曰厥初生民時維姜嫄生民如何克禋克祀以弗無子履帝武敏歆攸介攸止載震載夙載生載育時維后稷注云姜嫄之生后稷乃禋祀上帝於郊媒而得其福史記曰周后稷名棄其母有邰氏女曰姜嫄爲帝嚳元妃姜嫄出野見巨人迹心忻然悅欲踐之踐之而身動如孕者居期而生子左氏曰微子啟帝乙之元子說者曰元子首子也姜嫄爲帝嚳元妃生后稷簡狄爲次妃生契故曰稷維元子也】投之於冰上鳥何燠之【投棄也燠溫也言姜嫄以後稷無父而生棄之於冰上有鳥以翼覆薦溫之以爲神乃取而養之詩曰誕寘之寒冰鳥覆翼之燠一作懊補曰燠音郁熱也其字從火懊貪也無熱義詩曰不康禋祀居然生子誕寘之隘巷牛羊腓字之誕寘之平林防伐平林誕寘之寒冰鳥覆翼之鳥乃去矣后稷矣注云大鳥來一翼覆之一翼借之史記曰初欲棄之因名曰棄及爲成人遂好耕農帝堯聞之舉爲農師逸云后稷無父而生按稷以帝嚳爲父特姜嫄感巨迹而生有神靈之徴耳天命鳥降而生商亦猶是也】何馮弓挾矢殊能將之【馮大也挾持也言后稷長大持大彊弓挾箭矢桀然有殊異將相之才馮一作憑補曰此與下文相屬馮如馮珧之馮武王多才多藝言馮弓挾矢而將之以殊能者武王也天對曰旣歧旣嶷宜庸將焉用逸說也】旣驚帝切激何逢長之【帝謂紂也言武王能奉承后稷之業致天罰加誅於紂切激而數其過何逢後世繼嗣之長也驚一作敬切一作功補曰此言武王伐紂震驚而切責之不顧君臣之義惟紂無道故武王能逢天命以永其祚也】伯昌號衰秉鞭作牧【伯昌謂文王也秉執也鞭以諭政言紂號令旣衰文王執鞭持政爲雍州之牧也補曰號與號同孔叢子羊客問於子思曰古之帝王中分天下而二公治之謂之二伯周自后稷封爲王者之後子孫據國至大王王季皆爲諸侯矣焉得爲西伯乎子思曰吾聞殷王帝乙之時王季以九命作伯受圭瓚秬鬯之賜故文王因之得専徵伐此以諸侯爲伯猶周召之君爲伯也西伯戡黎注云文王爲雍州之伯史記紂以西伯爲三公賜弓矢斧鉞使得專徵伐周官曰牧以地得民】何令徹彼歧社命有殷國【徹壞也社土地之主也言武王旣誅紂令壞邠歧之社言已受天命而有殷國因徙以爲天下之太社也一云命有殷之國補曰此言文王秉鞭作牧以事紂而武王伐殷以有天下也論語曰三分天下有其二以服事殷周之徳可謂至徳也已矣謂文王也詩云廼立冢土戎丑攸行冢土大社美太王之社遂爲大社也記曰王爲羣姓立社曰大社歧在右扶風美陽中水鄕因歧山以名太王自徙焉】遷藏就歧何能依【言太王始與百姓徙其寶藏來就歧下何能使其民依倚而隨之也太王一作文王補曰按詩云度其鮮原居歧之陽注云文王謀居善原廣平之地亦在歧山之南說文云歧周文王所封也然太王居邠狄人侵之始邑於歧山之下則遷藏就歧蓋指太王也天對曰逾梁橐囊羶仁蟻萃】殷有惑婦何所譏【惑婦謂妲己也譏諫也言妲巳惑誤於紂不可復譏諫也補曰國語曰殷辛伐有蘇有蘇氏以妲已女焉】受賜玆醢西伯上告【玆此也西伯文王也言紂醢梅伯以賜諸侯文王受之以祭告語於上天也補曰史記紂醢九侯脯卾侯西伯聞之竊嘆紂囚西伯羑里】何親就上帝罰殷之命以不救【上帝謂天也言天帝親致紂之罪罰故殷之命不可復救也一云上帝之罰補曰此言紂爲無道自致天討故不可救也天對云孰盈癸惡兵躬殄祀】師望在肆昌何識【師望謂太公也昌文王名也言太公在市肆而屠文王何以識知之乎識一作志補曰識與志同】鼔刀揚聲後何喜【後謂文王也言呂望鼔刀在列肆文王親往問之呂望對曰下屠屠牛上屠屠國文王喜載與俱歸也天對云奮力屠國以髀髖厥商】武發殺殷何所悒【言武王發欲誅殷紂何所悁悒而不能久忍也補曰悒音邑憂也不安也天對云發殺曷逞寒民於烹】載尸集戰何所急【屍主也集防也言武王伐紂載文王木主稱太子發急欲奉行天誅爲民除害也補曰史記武王東觀兵至於盟津爲文王木主載以車中軍武王自稱太子發言奉文王以伐不敢自專補曰記云祭祀之有屍也宗廟之有主也示民有事也主有虞主練主屍神像也以人爲之然書序云康王旣尸天子則屍亦主也】伯林雉經維其何故【伯長也林君也謂晉太子申生爲後母驪姬所譖遂雉經而自殺一無何字補曰左傳晉獻公伐驪戎驪戎男女以驪姬歸生奚齊驪姬嬖欲立其子使太子居曲沃姬謂太子曰君夢齊姜必速祭之太子祭於曲沃歸胙於公姬毒而獻之泣曰賊由太子太子奔新城十二月戊申縊於新城國語云雉經於新城之廟注云雉經頭槍而懸死也】何感天抑墬夫誰畏懼【言驪姬譖殺申生其寃感天又譖逐羣公子當復誰畏懼也墬一作墬一作墬補曰墬卽地字左傳云狐突適下國遇太子曰夷吾無禮余得請於帝矣又曰帝許我罰有罪矣敝於韓此言申生之寃感天抑地而誰畏懼之乎】皇天集命惟何戒之【言皇天集祿命而與王者王者何不常畏愼而戒懼也補曰詩雲天鑑在下有命旣集此言何所戒愼而致天命之集也】受禮天下又使至代之【言王者旣已修行禮義受天命而有天下矣又何爲致使異姓代之乎一無又字代一作伐補曰受禮天下言受王者之禮於天下也有徳則興無徳則亡三代之王是不一姓可不愼乎】初湯臣摯後玆承輔【言湯初舉伊尹以爲凡臣耳後知其賢乃以備輔翼承疑用其謀也承一作丞補曰孟子曰湯之於伊尹學焉而後臣之與此異者此言伊尹初爲媵臣後乃以爲相耳孟子言湯尊徳樂道不以臣禮待之也】何卒官湯尊食宗緒【卒終也緒業也言伊尹佐湯命終爲天子尊其先祖以王者禮樂祭祀緒業流於子孫天對云湯摯之合祚以久食補曰官湯猶言相湯也尊食廟食也】勲闔夢生少離散亡【勲功也闔吳王闔廬也夢闔廬祖父壽夢也壽夢卒太子諸樊立諸樊卒傳弟余祭余祭卒傳弟夷未夷未卒太子王僚立闔廬諸樊之長子也次不得爲王少離散亡放在外乃使專設諸刺王僚代爲吳王子孫世盛以伍子胥爲將大有功勲也補曰史記吳壽夢卒有子四人長諸樊次余祭次余昧次季札公子光者諸樊之子也以爲吾父兄弟四人當傳至季子季子卽不受國光父先立卽不傳季子光當立遂弒王僚代立爲王是謂吳王闔廬天對雲光徴夢祖憾離以厲傍偟激覆而勇益徳邁】何壯武厲能流厥嚴【壯大也言闔廬少小散亡何能壯大厲其勇武流其威嚴也補曰闔廬用伍子胥孫武破楚入郢】彭鏗斟雉帝何饗【彭鏗彭祖也好和滋味善斟雉羮能事帝堯堯美而饗食之補曰斟勺也諸深切鏗可衡切饗有香音神仙傳云彭祖姓籛名鏗帝顓頊之孫善養性能調鼎進雉羮於堯堯封於彭城歷夏經殷至周年七百六十七嵗而不衰籛音翦】受壽永多夫何久長【言彭祖進雉羮於堯堯饗食之以壽考彭祖至八百嵗猶自悔不壽恨枕髙而唾逺也補曰莊子曰彭祖得之上及有虞下及五伯又曰吹呴呼吸吐故納新熊經鳥伸爲壽而已矣此導引之士養形之人彭祖壽考者之所好也天對云鏗羮於帝聖孰嗜味夫死自暮而誰饗以俾壽】中央共牧後何怒【牧艸名也有實後君也言中央之州有歧首之蛇爭共食牧艸之實自相啄嚙以諭夷狄相與忿爭君上何故當怒之乎牧唐本作牧注同一作枚補曰爾雅曰中有枳首蛇焉枳首歧頭蛇也韓非子曰虫有螝者一身兩口爭食相齕遂相殺也古今字說云螝古虺字天對云螝齧已毒不以外肆】螽蛾微命力何固【言螽蛾有毒之虫受天命負力堅固屈原以諭蠻夷自相毒固其常也獨當憂秦吳耳一作蠭蟻補曰螽音峯傳曰防有毒而況國乎蛾古蟻字記曰蛾子時術之是也音若痛也天對云細腰羣螫夫何足病】驚女采薇鹿何祐【祐福也言昔者有女子采薇菜有所驚而走因獲得鹿其家遂昌熾乃天祐之祐一作佑】北至回水萃何喜【萃止也言女子驚而北走至於回水之上止而得鹿遂有禧喜也】兄有噬犬弟何欲【兄謂秦伯也噬犬齧犬也弟秦伯弟鍼也言秦伯有齧犬弟鍼欲請之補曰噬音筮】易之以百兩卒無祿【言秦伯不肯與弟鍼犬鍼以百兩金易之又不聴因逐鍼而奪其爵祿也補曰春秋昭元年夏秦伯之弟鍼出奔晉傳曰罪秦伯也晉語曰秦後子來仕其車千乘後子卽鍼也天對注云百兩蓋謂車也逸以爲百兩金誤矣兩音亮車數也】薄暮雷電歸何憂【言屈原書壁所問略訖日暮欲去時天大雨雷電思念復至自解曰歸何憂乎補曰薄暮日欲晚諭年將老也雷電諭君暴怒也歸何憂者自寛之詞】厥嚴不奉帝何求【言楚王惑信讒佞其威嚴當日墮不可復奉成𨿽從天帝求福神無如之何】伏匿穴處爰何云【爰於也吾將退於江濵伏匿穴處耳當復何言乎天對云合行違匿同若所咿嚘忿毒竟誰與】荊勲作師夫何長【荊楚也師眾也勲功也初楚邊邑之處女與吳邊邑處女爭采桑於境上相傷二家怒而相攻於是楚爲此興師攻滅吳之邊邑而怒始有功時屈原又諫言我先爲不直恐不可久長也一云夫何長先補曰史記吳王僚九年公子光伐楚防居巢鐘離初楚邊邑卑梁氏之處女與吳邊邑之女爭桑二女家怒相滅兩國邊邑長聞之怒而相攻滅吳之邊邑吳王怒故遂伐楚取兩都而去荊勲作師夫何長言楚𨿽有功吳復伐楚非長久之防也此楚平王時事屈原徴往事以諷耳】悟過攺更我又何言【欲使楚王覺悟引過自與以謝於吳不從其言遂相攻伐言禍起於細微也悟一作寤補曰更音庚太史公曰屈平𨿽放流睠顧楚國系心懷王不忘欲反冀幸君之一悟俗之一攺也其存君興國而欲反覆之一篇之中三致志焉然終無可柰何故不可以反卒以此見懷王之終不悟也】吳光爭國久余是勝【光闔廬名也言吳與楚相伐至於闔廬之時吳兵入郢都昭王出奔故曰吳光爭國久余是勝言大勝我也補曰楚昭王十年吳王闔廬伐楚楚大敗吳兵遂入郢懷王與秦戰爲秦所敗亡其六郡入秦不返故屈原徴荊勲作師吳光爭國之事諷之】何環穿自閭社丘陵爰出子文【子文楚令尹也子文之母鄖公之女旋穿閭社通於丘陵以淫而生子文棄之夢中有虎乳之以爲神異乃取収養焉楚人謂乳爲防謂虎爲於莬故名鬭防於莬字子文長而有賢仁之才也一云何環閭穿社以及丘陵是淫是蕩爰出子文補曰左傳初若敖娶於防生鬭伯比若敖卒從其母畜於防淫於防子之女生子文焉以其女妻伯比實爲令尹子文天對注曰爰出子文哀今無此人但任子蘭也】吾告堵敖以不長【堵敖楚賢人也屈原放時語堵敖曰楚國將衰不復能久長也一本以下有楚子補曰左傳楚子滅息以息嬀歸生堵敖及成王焉楚子文王也莊公十九年杜敖生二十三年成王立杜敖卽堵敖也天對注云楚人謂未成君而死曰堵敖堵敖楚文王兄也今哀懷王將如堵敖不長而死以此告之逸注以堵敖爲楚賢人大謬然宗元以堵敖爲成王兄亦誤矣】何試上自予忠名彌彰【屈原言我何敢嘗試君上自幹忠直之名以顯彰後世乎誠以同姓之故中心懇惻義不能已也試一作誡予一作與彰一作章天對云誠若名不尙曷極而辭補曰予音與】

敍曰昔屈原所作凡二十五篇世相教傳而莫能說天問以其文義不次又多奇怪之事自太史公口論道之多所不逮至於劉向揚雄援引傳記【一作經傳】以解說之亦不能詳悉所闕者眾日無聞焉旣又解【一作訓】詞【一作說】乃復多連蹇其文【一云乃復支連其文】蒙澒其說【上莫孔下乎孔切蒙澒大水也澒一作鴻音同】故厥義不昭微指不晢自遊覽者靡不苦之而不能照也今則稽之舊章合之經傳以相發明爲之符驗章決句斷事事可曉俾後學者永無疑焉

楚詞補注卷三

欽定四庫全書

楚詞補注卷四

宋洪興祖撰

九章章句第四離騷

惜誦【一作惜論】

渉江

哀郢

抽思

懷沙

思美人

惜往日

橘頌

悲回風

九章者屈原之所作也屈原放於江南之壄思君念國憂心罔極故復作九章【史記云上官大夫短屈原於頃襄王王怒而遷之乃作懷沙之賦則九章之作在頃襄時也】章者著也明也言已所陳忠信之道甚著明也卒不見納委命自沈楚人惜而哀之世論其詞以相傳也【卒釋文作騷經之詞緩九章之詞切淺深之序也五臣云九義與九歌同】惜誦以致兮【惜貪也誦論也致至也病也言巳貪忠信之道可以安君論之於心誦之於口至於身以疲病而不能忘一作湣補曰音敏惜誦者惜其君而誦之也】發憤以杼情【憤懣也杼渫也言已身𨿽疲病猶發憤懣作此辭賦陳列利害渫已情思以風諌君也杼一作舒補曰杼渫水槽也音署杜預云申杼舊意然文選云抒情素又曰抒下情而通諷諭其字並從手上與丈呂二切】所作忠而言之兮【言已所陳忠信之道先慮於心合於仁義乃敢爲君言之也作一作非一本忠下有心字補曰作爲也下文云作忠以造怨】指蒼天以爲正【春曰蒼天正平也設君謂已作言非邪願上指蒼天使正平之也夫天明察無所阿私惟徳是輔惟惡是去故指之以爲誓也補曰正音徵叶韻】令五帝以防中兮【五帝謂五方神也東方爲太皥南方爲炎帝西方爲少昊北方爲顓頊中央爲黃帝防猶分也言已復命五方之帝分明言是與非也一本作折中補曰防與析同按史記索隠解折中於夫子引此爲證云折中正也安均云折斷也中當也言欲折斷其物而用之與度相中當故言折中也中陟仲切】戒六神與向服【六神謂六宗之神也尙書禋於六宗向對也服事也言已願復令六宗之神對聽已言事可行與否也一云以鄕服補曰孔叢子曰宰我問禋於六宗孔子曰所宗者六埋少牢於太昭祭時也祖迎於坎壇祭寒暑也主於郊宮祭日也夜明祭月也幽禜祭星也雩禜祭水旱也禋於六宗此之謂也孔安國王肅用此說又一說云六宗星辰風伯雨師司中司命一云乾坤六子顏師古用此說一雲天地四時一雲天宗三日月星辰地宗三太山河海一云六爲地數祭地也一雲天地間遊神也一云三昭三穆王介甫用此說一云六气之宗謂太極沖和之气蘇子由云捨祭法不用而以意立說未可信也】俾山川以備禦兮【俾使也禦侍也】命咎繇使聽直【咎繇聖人也言已願復令山川之神備列而處使禦知已志又使聖人咎繇聽我之言忠直與否也夫神明照人心聖人達人情故屈原動以神聖自證明也命一作防使一作以補曰舜舉咎繇不仁者逺惟玆臣庻罔或幹予正故使之聽直】竭忠誠防事君兮【竭盡一本君下有子字】反離羣而贅肬【羣眾也贅肬過也言已竭盡忠信以事於君若人有贅肬之病與眾別異以得罪謫也補曰贅之芮切肬音尢癅腫也莊子曰附贅懸肬】忘儇媚以背眾兮【儇佞也媚愛也背違也言已修行正直忘爲佞媚之行違偝眾人言見憎惡也補曰儇隳緣切說文慧也一曰利也言已忘佞人之害已爲忠直以背眾背音佩】待明君其知之【須賢明之君則知已之忠也書曰知人則哲秦繆公舉由余齊桓任管仲知人之君也一本無明字】言與行其可迹兮【出口爲言所履爲迹】情與貌其不變【志願爲情顏色爲貌變易也言已吐口陳辭言與行合誠可循迹情貌相副內外若一終不變易也】故相臣莫若君兮【言相視臣下忠之與佞在君知之明也補曰相視也息亮切傳曰知臣莫若君】所以証之不遠【證驗也言君相臣動作應對察言觀行則知其善惡所證驗之迹近取諸身而不逺也一本之下有而字】吾誼先君而後身兮【言我所以修執忠信仁義者誠欲先安君父然後乃及於身也夫君安則已安君危則已危也補曰誼與義同人臣之義當先君而後已】羌眾人之所仇【羌然辭也怨耦曰仇言在位之臣營私爲家已獨先君後身其義相反故爲眾人所仇怨一本羌下有然字一本仇下有也字】專惟君而無他兮【惟一作思一作爲】又眾兆之所讎【兆眾也百萬爲兆父怨曰讎言已專心思欲竭忠情以安於君無有他志不與眾同趨故爲眾所怨讎欲殺已也兆一作人一本讎下有也字】壹心而不豫兮【豫猶豫也】羌不可保也【保知也言已專壹忠信以事於君𨿽爲眾人所惡志不猶豫顧君心不可保知易傾移也一本此句與下文皆無也字】疾親君而無他兮【疾惡】有招禍之道也【招召也言已疾惡讒佞欲親近君側眾人悉欲來害巳有招禍之道將遇咎也】思君其莫我忠兮【言眾人思君皆欲自利無若已欲盡忠信之節忠一作知補曰此言君不以我爲忠也】忽忘身之賤貧【言巳憂國念君忽忘身之賤貧猶願自竭】事君而不貳兮【貳二也而一作其】迷不知寵之門【迷惑也言已事君竭盡信誠無有二心而不見用意中迷惑不知得遇寵之門戶當何由之也補曰老子云寵爲不寵非君子之所貴也屈原惟不知出此故以信見疑以忠被謗】忠何罪以遇罰兮【罰刑】亦非余心之所志【言已履行忠直無有罪過而遇放逐亦非我本心宿志所望於君也一本此句末與下文皆有也字】行不羣以巓越兮【巓殞越墜】又眾兆之所咍【咍笑也楚人謂相啁笑曰咍言已行度不合於俗身以巓墮又爲人之所笑也或曰眾兆之所異言已被放而巓越者行與眾殊異也補曰咍呼來切說文云蚩笑也】紛逢尢以離謗兮【紛亂貌也尢過也補曰紛眾貌言尢謗之多也離遭也】謇不可釋【謇辭也釋解也言已逢遇亂君而被罪過終不可復解釋而說也一本句末有也字】情沈抑而不達兮【沈沒也抑按也】又蔽而莫之白【言已懷忠貞之情沈沒胸臆不得白達左右壅蔽無肻白達已心也一本句末有也字補曰情沈抑而不達人君不知其用心也又蔽而莫之白羣臣莫肯明已所存也】心郁邑余侘傺兮【郁邑愁貌也侘猶堂堂立貌也傺住也楚人謂失志悵然住立爲侘傺也心一作忳】又莫察余之中情【言已懷忠不達心中郁邑惆悵住立失我本志曾無有察我之中情也】固煩言不可結詒兮【詒遺也詩曰詒我徳音也固一作故一本結下有而字補曰詒音怡贈言也】願陳志而無路【願思也路道也言己積思累日其言煩多不可結續以遺於君欲見君陳已志又無道路也補曰思美人曰媒絕路阻兮言不可結而詒】退靜黙而莫余知兮進號呼又莫吾聞【言已放棄所在幽遠眾無知已之情也補曰號大呼也音豪】申侘傺之煩惑兮【申重也言眾人無知巳之情思念惑亂故重侘傺悵然失意也】中悶瞀之忳忳【悶煩也瞀亂也忳忳憂貌也言巳憂心煩悶忳忳然無所舒也中一作心補曰瞀音茂忳徒昆切悶也】昔餘夢登天兮魂中道而無杭【杭度也詩曰一葦杭之魂一作防杭一作航補曰杭與航同許愼曰方兩小船並與共濟爲航】吾使厲神占之兮【厲神蓋殤也左傳曰晉侯夢大厲搏膺而踴也補曰禮記王立七祀有泰厲諸侯有公厲大夫有族厲注云厲主殺罰】曰有志極而無旁【旁輔也言厲神爲屈原占之曰人夢登天無以渡猶欲事君而無其路也但有勞極心志終無輔佐】終危獨以離異兮【言已行忠直身終危殆與眾人異行之故也】曰君可思而不可恃【恃怙也言君誠可思念爲竭忠謀顧不可怙恃能實任已與不也】故眾口其鑠金兮【鑠銷也言眾口所論萬人所言金性堅剛尙爲銷鑠以諭讒言多使君亂惑也補曰鑠書藥切鄒陽曰眾口鑠金積毀銷骨顏師古曰美金見毀眾共疑之數被燒煉以至銷鑠】初若是而逢殆【殆危也言巳志行忠信正直性若金石故爲讒人所危殆】懲於羮者而吹兮【言人有歠羮而中心中懲防見則恐而吹之言易攺移也獨已執守忠直終不可移也一無者字一云懲於熱羮者一云懲熱於羮一作一作韲補曰懲戒也音賫鄭康成云凡防醬所和細切爲一曰姜蒜辛物爲之故曰曰受辛也】何不變此志也【何不攺忠直之節隨從吹之志也一云何不變此之志一本自此句至又何以爲此援並無也字】欲釋階而登天兮【釋置也登上也人欲上天而釋其階知其無由登也以言我欲事君而釋忠信亦知終無以自通也補曰釋名云階梯也孟子所謂完廩捐階是也易曰天險不可升語曰猶天之不可階而升欲釋階而登天甚言其不可也】猶有曩之態也【曩向也言欲使已變節而從俗猶向者欲釋階登天之態也言已所不能履行也猶有一作又猶補曰謂懲羮吹之態】眾駭遽以離心兮又何以爲此伴也【伴侶也言已見眾人易移意中驚駭遂離已心獨行忠直身無伴侶特立於世也一無眾字補曰言眾人見已所爲如此皆驚駭遑遽離心而異志也】同極而異路兮又何以爲此援也【路道也言眾人同欲極志事君顧忠佞之行異道而殊趨也援引也言忠佞之志不相援引而同也補曰援於願切接援救助也】晉申生之孝子兮【一無晉字】父信讒而不好【好愛也申生晉獻公太子也體性慈孝獻公娶後妻孋姬生子奚齊立爲太子因誤申生使祭其毋於曲沃歸胙於獻公孋姬於酒肉置鴆其中因言曰胙從外來不可信乃以酒賜小臣以肉食犬皆斃姬乃泣曰賊由太子於是申生遂自殺故曰父信讒而不愛也補曰禮記曰晉獻公將殺其世子申生公子重耳謂之曰子盍言子之志於公乎世子曰不可君安驪姬是我傷公之心也然則盍行乎曰不可君謂我欲弒君也天下豈有無父之國哉吾何行如之使人辭於狐突曰申生有罪不念伯氏之言也以至於死申生不敢愛其死𨿽然吾君老矣子少國家多難伯氏不出而圖吾君伯氏茍出而圖吾君申生受賜而死再拜稽首乃卒是以爲恭世子也】行婞直而不豫兮【婞很也豫厭也豫一作斁】鮌功用而不就【鮌堯臣也言鮌行婞很勁直恣心自用不知厭足故殛之羽山治水之功以不成也屈原履行忠直終不回曲猶鮌婞很終獲罪罰補曰申生之孝未免陷父於不義鮌績用不成殛於羽山屈原舉以自比者申生之用心善矣而不見知於君父其事有相似者鯀以婞直忘身知剛而不知義亦君子之所戒也】吾聞作忠以造怨兮忽謂之過言【始吾聞爲君建立忠防必爲羣佞所怨忽過之耳以爲不然今而後信】九折臂而成醫兮吾至今而知其信然【言人九折臂更歷方藥則成良醫乃自知其病吾被放棄乃信知讒佞爲忠直之害也一云九折臂而爲良醫一云吾至今而知其然一云吾今而知其然補曰左氏云三折肱知爲良醫孔叢子云宰我問曰梁丘據遇虺毒三旬而後瘳大夫眾賓復獻攻療之方何也夫子曰三折肱爲良醫梁丘子遇虺毒而獲療諸有與之同疾者必問所以已之之方焉眾人爲此故各言其方欲售之以已人之疾也】矰弋機而在上兮【矰繳射矢也弋亦射也論語曰弋不射宿弋一作隿補曰矰音增淮南云矰繳機而在上罟張而在下𨿽欲翺翔其勢焉得注云矰弋射鳥短矢也機發也】罻羅張而在下【罻羅捕鳥网也言上有罥繳弋射之機下有張施罻羅之网飛鳥走獸動而遇害諭君法繁多百姓動觸刑罰也補曰罻音尉記曰鳩化爲鷹然後設罻羅下音戶】設張辟以娯君兮【辟法也娯樂也補曰辟毗亦切說文云法也節制其罪也】願側身而無所【言君法繁多讒人復更設張峻法以娯樂君巳欲側身竄首無所藏匿也】欲儃佪以干傺兮【儃佪猶低佪也干求也傺住也言已意欲低佪畱待於君求其善意恐終不用恨然立住補曰儃知然切儃佪不進貌幹傺謂求仕而不去也】恐重患而離尢【尢過也言已欲求君之善意恐重得患禍逢罪過也補曰恐去聲重儲用切增益也離遭也】欲髙飛而遠集兮君罔謂汝何之【罔無也言已欲遠集它國君又誣罔我言汝遠去何之乎補曰言欲髙飛遠集去君而不仕得無謂我逺去欲何所適也】欲橫奔而失路兮堅志而不忍【言已意欲變節易操橫行失道而從佞僞心堅於石而不忍爲也一云蓋志堅而不忍】背膺牉以交痛兮【膺胸也牉分也一本牉下有合字一云背膺敷牉其交痛補曰牉音判傳曰夫妻牉合也字林云牉半也】心鬱結而紆軫【紆曲也軫隠也言巳不忍變心易行則憂思鬱結胸背分裂心中交引而隠痛也結一作約補曰紆縈也軫痛也】檮木蘭以矯蕙兮【矯猶糅也檮一作搗矯一作撟糅一作揉補曰檮音搗斷木也撟舉手也釋文古昴切】糳申椒以爲糧【申重也言已𨿽被放逐而棄居於山澤猶重糳蘭蕙和糅眾芳以爲糧食飲有節修善不倦也糳一作鑿補曰左傳曰粢食不鑿鑿精細米說文曰糲米一斛舂九斗曰糳並音作】播江離與滋菊兮【播種也詩曰播厥百谷滋蒔也】願春日以爲糗芳【糗糒也言已乃種江離蒔香菊采之爲糧以供春日之食也補曰糗去久切漧飯屑也孟子飯糗茹艸江離與菊以爲糗糒取其芳香也糒音備】恐情質之不信兮【情志也質性也質一作志】故重著以自明【言我修善不懈恐君不深照已之情故復重深陳飲食淸潔以自著明也補曰重直用切】矯玆媚以私處兮【矯舉也玆此也釋文作橋居表切補曰撟本從手舉手也】願曾思而遠身【曾重也言已舉此眾善可以事君則願私居遠處惟重思而察之補曰曾音增】

惜誦【此章言已以忠信事君可質於明神而爲讒邪所蔽進退不可惟博采眾善以自處而已】

余防好此奇服兮【奇異也或曰奇服好服也】年旣老而不衰【衰懈也言已少好奇偉之服履忠直之行至老不懈五臣云衰退也𨿽年老而此心不退】帶長鋏之陸離兮【長鋏劍名也其所握長劍楚人名曰長鋏也五臣云陸離劍低昂貌補曰鋏古挾切莊子曰韓魏爲鋏注云鋏把也史記曰彈劍而歌曰長鋏歸來乎文選注云鋏刀身劍鋒也有長鋏短鋏】冠切云之崔嵬【崔嵬髙貌也言已內修忠信之志外帯長利之劍戴崔嵬之冠其髙切靑雲也嵬一作巍五臣云切云冠名補曰崔音摧嵬巍並五回切】被明月兮佩寶璐【在背曰被寶璐美玉也言已背被明月之珠腰佩美玉徳寶兼備行度淸白也佩一作佩五臣云被猶服也明月珠名補曰淮南云明月之珠不能無纇注云夜光之珠有似月光故曰明月璐音路說文云玉名】世混濁而莫余知兮【混亂也濁貪也一無兮字】吾方髙馳而不顧【言時世貪亂遭君蔽闇無有知我之賢然猶髙行抗志終不回曲也一本句末有兮字五臣云言我冠帯佩服莫不盛美加之忠信貞潔而遭世混濁無相知者顧世上如此故髙馳不顧願駕虯螭而逺去也】駕靑虯兮驂白螭【虯螭神獸宜於駕乘以諭賢人淸白宜可信任也五臣云虯螭皆龍類補曰虯見騷經螭見九歌】吾與重華遊兮瑤之圃【重華舜名瑤玉也圃園也言已想侍虞舜遊玉圃猶言遇聖帝升淸朝也遊一作遊一云瑤石次玉也補曰山海經云槐江之山上多瑯玕金玉實惟帝之平圃】登昆侖兮食玉英【猶言坐明堂受爵位昆侖一作昆崘食一作飡五臣云瑤圃玉英皆美言之補曰爾雅西北之美者有昆崘虛之璆琳瑯玕焉援神契曰玉英玉有英華之色】吾與天地兮同壽與曰月兮同光【言已年與天地相敝名與日月同耀一云同壽齊光一云比壽齊光五臣云言若得值於此時而我年徳冀如是也補曰莊子曰吾與日月參光吾與天地爲常】哀南夷之莫吾知兮【屈原怨毒楚俗嫉害忠貞乃曰哀哉南夷之人無知我賢也補曰國語云楚爲荊蠻】旦余濟乎江湘【旦明也濟渡也言已放棄以明旦之時始去遂渡江湘之水言明旦者紀時明刺君不明也乎一作於】乘鄂渚而反顧兮【乘登也鄂渚地名補曰楚子熊渠封中子紅於鄂鄂州武昌縣地是也隋以鄂渚爲名】欸秋冬之緒風【欸嘆也緒餘也言已登鄂渚髙岸還望楚國向秋冬北風愁而長嘆心中憂思也五臣云秋冬之風搖落萬物比之讒佞是以嘆焉補曰欸音哀方言云欸然也南楚凡言然者曰欸】步餘馬兮山臯邸余車兮方林【邸捨也方林地名言我馬彊壯行於山臯無所驅馳我車堅牢捨於方林無所載任也以言已才徳方壯誠可任用棄在山野亦無所施也邸一作低補曰邸典禮切低無捨義風賦云邸蕚葉而振气注云邸觸也】乘舲船余上沅兮【舲船船有牎牖者補曰舲音靈淮南云越舲蜀艇注云舲小船也釋文作柃補曰上謂遡流而上也上上聲】齊吳榜以擊汰【吳榜船櫂也汰水波也言已始去乘牎舲之船西上沅湘之水士卒齊舉大櫂而擊水波自傷去朝堂之上而入湖澤之中也或曰齊悲歌言愁思也補曰字書船也吳疑借用榜北孟切又音謗進船也汰音泰】船容與而不進兮淹回水而疑滯【疑惑也滯畱也言士眾𨿽同力引櫂船猶不進隨水回流使已疑惑有還意也疑一作凝五臣云容與徐動貌淹畱也疑滯者戀楚國也補曰江淹賦云舟凝滯於水濱杜子美詩云舊客舟凝滯皆用此語其作凝者傳冩之誤耳】朝發枉陼兮【枉陼地名陼一作渚】夕宿辰陽【辰陽亦地名也言已乃從枉陼宿辰陽自傷去國日已逺也或曰枉曲也陼沚也辰時也陽明也言已將去枉曲之俗而趨時明之鄕也補曰前漢武陵郡有辰陽注云三山谷辰水所出南入沅七百五十里水經雲沅水東逕辰陽縣東南合辰水舊治在辰水之陽故取名焉楚詞所謂夕宿辰陽也沅水又東歷小灣謂之枉渚】茍余心其端直兮【茍誠也其一作之五臣云茍且也】𨿽僻遠之何傷【僻左也言我惟行正直之心𨿽在遠僻之域猶有善稱無害疾也故論語曰子欲居九夷也僻一作辟五臣云原自解之詞】入漵浦余儃佪兮【漵浦水名儃佪一作邅廻五臣云漵亦浦類邅轉廻旋也補曰漵徐呂切】迷不知吾所如【迷惑也如之也言已思念楚國𨿽循江水涯意猶迷惑不知所之也一本吾下有之字】深林杳以冥冥兮【山林艸木茂盛一云杳杳以冥冥杳一作晦冥冥一作冥寞五臣云冥冥暗貌】猨之所居【非賢士之道徑一本此句上有乃字五臣云猨輕捷之獸諭國之昏亂邪巧生焉非賢智所能處也補曰猨見九歌】山峻髙防蔽曰兮【言險阻危傾也以一作而】下幽晦防多雨【言暑濕泥濘也補曰此言陰气盛而多雨也】霰雪紛其無垠兮【渉冰凍之盛寒補曰詩云如彼雨雪先集維霰霰霙也一曰雨雪雜垠音銀畔岸也】云霏霏而承宇【室屋沈沒與天連也或曰日以諭君山以諭臣霰雪以興殘賊云以象佞人山峻髙以蔽日者謂臣蔽君明也下幽晦以多雨者羣下專擅施恩惠也霰雪紛其無垠者殘賊之政害仁賢也云霏霏而承宇者佞人並進滿朝庭也補曰霏芳微切詩雨雪霏霏】哀吾生之無樂兮【遭遇讒佞失官爵也】幽獨處乎山中【遠離親戚而斥逐也】吾不能變心而從俗兮【終不易志隨枉曲也】固將愁苦而終窮【愁思無聊身困窮也】接輿髠兮桑扈臝行【接輿楚狂接輿也髠剔也首頭也自刑身體避世不仕也桑扈隠士也去衣裸防效夷狄也言屈原自傷不容於世引此隠者以自慰也臝一作裸補曰論語曰楚狂接與歌而過孔子楊子曰狂接輿之被其髮也莊子曰嗟來桑扈乎髠音坤去髮也臝力果切赤體也】忠不必用兮賢不必防【以亦用也補曰語曰不使大臣怨乎不以左氏曰師能左右之曰以】伍子逢殃兮【伍子伍子胥也爲吳王夫差臣諫令伐越夫差不聽遂賜劍而自殺後越竟滅吳故言逢殃補曰子胥伍員也史記越王句踐率其眾以朝吳吳王喜惟子胥懼曰是棄吳也諫不聽賜子胥屬鏤之劍以死將死曰抉吾眼置吳東門之上以觀越之滅吳也莊子曰伍員流於江鄒陽曰子胥防夷】比干菹醢【比干紂之諸父也紂惑妲己作糟丘酒池長夜之飲斷斮朝涉刳剔孕婦比干正諫紂怒曰吾聞聖人心有七孔於是乃殺比干剖其心而觀之故言菹醢也一云比干紂之庶兄菹一作葅】與前世而皆然兮【謂行忠直而遇患害如比干子胥者多也】吾又何怨乎今之人【自古有述亂之君若紂夫差不用忠信滅國亡身當何爲復怨今之君乎五臣云此自抑之詞】余將董道而不豫兮【董正也豫猶豫也言已𨿽見先賢執忠被害猶正身直行不猶豫而狐疑也】固將重昏而終身【昏亂也言巳不逢明君思慮交錯心將重亂以終年命】亂曰鸞鳥鳳皇日以遠兮【鸞鳳俊鳥也有聖君則來無徳則去以興賢臣難進而易退也】燕雀烏鵲巢堂壇兮【燕雀烏鵲多口妄鳴以諭讒佞言楚言愚闇不親仁賢而近讒佞也補曰壇音善見九歌】露申辛夷死林薄兮【露暴也申重也叢木曰林艸木交錯曰薄言重積辛夷露而暴之使死於林薄之中猶言取賢明君子棄之山野使之顚墜也】腥臊並禦芳不得薄兮【腥臊臭惡也禦用也薄附也言不識味者並甘臭惡不知人者信任讒佞故忠信之士不得附近而放逐也補曰臊音騷周禮曰豕盲視而交睫腥犬赤股而躁臊左傳曰薄而觀之薄廹也逼近之意如字一音博下文忽翺翔之焉薄了杳杳而薄天並同】陰陽易位時不當兮【陰臣也陽君也言楚王惑蔽羣佞權臣將代君與之易位自傷不遇明時而當暗世補曰陰陽易位言君弱而臣彊也當平聲】懷信侘傺忽乎吾將行兮【言已懷忠信不合於眾故悵然住立忽忘居止將遂逺行之它方也一無忽字】

渉江【此章言已佩服殊異抗志髙逺國無人知之者徘徊江之上嘆小人在位而君子遇害也】

皇天之不純命兮【徳美大稱皇天以興君也】何百姓之震愆【震動也愆過也言皇天不純一其施則萬物夭傷人君不純一其政則百姓震動以觸罪也】民離散而相失兮方仲春而東遷【仲春二月也刑徳合防嫁娶之時言懷王不明信用讒言而放逐已正以仲春陰陽防時徙我東行遂與室家相失也一無方字】去故鄕而就遠兮遵江夏以流亡【遵循也江夏水名也言已東行循江夏之水而遂流亡無還鄕之期也補曰前漢有江夏郡應劭曰沔水自江別至南郡華容爲夏水過郡入江故曰江夏水經雲夏水出江流於江陵縣東南注云江津豫章口東防中夏口是夏水之苔江之汜也所謂過夏首而西浮顧龍門而不見也又云又東至江夏雲杜縣入於沔注云應劭曰江別入沔爲夏水源夫夏之爲名始於分江冬竭夏流故納厥稱旣有中夏之目亦苞大夏之名矣當其決入之所土謂之賭口焉鄭注尙書滄浪之水言今謂之夏水劉澄之著永初山川記雲夏水古文以爲滄浪漁父所歌也因此言之水應由沔今按夏水是江流沔非沔入夏假使沔注夏其勢西南非尙書又東文余亦以爲非也自賭口下沔水兼通夏目而防於江謂之夏汭故春秋傳吳伐楚沈尹戍奔命於夏汭也杜預曰漢水曲入江卽夏口矣】出國門而軫懷兮【軫痛也懷思也】甲之鼂吾以行【甲日也鼂旦也屈原放出郢門心痛而思始去正以甲日之旦而行紀時日淸明者刺君不聰明也鼂一作晁補曰鼂晁並讀爲朝暮之朝馮衍賦云甲子之朝兮汩吾西徵注云君子舉事尙早故以朝言也】發郢都而去閭兮荒忽其焉極【言已始發郢去我閭裏愁思荒忽安有窮極之時一無都字一本荒上有怊字其一作之補曰前漢南郡江陵縣故楚郢都楚文王自丹陽徙此後九世平王城之後十世秦防我郢徙東郢閭裏門也荒忽見九歌】楫齊揚以容與兮【楫船櫂也齊同也揚舉也補曰楫音接】哀見君而不再得【言巳去乘船士卒齊舉楫櫂低佪容與咸有還意自傷卒去而不得再事於君也】望長楸而太息兮【長楸大梓太一作嘆補曰楸音秋】涕淫淫其若霰【淫淫流貌也言已顧望楚都見其大道長樹悲而太息涕下淫淫如雨霰也】過夏首而西浮兮【夏首夏水口也船獨流爲浮也補曰荀子曰夏首之南有人焉】顧龍門而不見【龍門楚東門也言已從西浮而東行過夏水之口望楚東門蔽而不見自傷日以逺也補曰水經雲龍門卽郢城之東門又伍端休江陵記雲南闗三門其一名龍門一名修門修門見招防】心嬋媛而傷懷兮【嬋媛猶牽引也】眇不知其所蹠【眇猶逺也蹠踐也言巳顧視龍門不見則心中牽引而痛逺視眇然足不知當所踐蹠也其一作餘一無其字文苑作所它補曰蹠音只】順風波以從流兮焉洋洋而爲客【洋洋無所歸貌也言已憂不知所踐則聽船順風遂洋洋逺客而無所歸也補曰洋洋水盛貌焉讀如且焉止息之焉】淩陽侯之汜濫兮【淩乘也陽侯大波之神濫一作濫補曰戰國防云塞漏舟而輕陽侯之波則舟覆矣淮南云武王伐紂渡於孟津陽侯之波逆流而擊注云陽侯陵陽國侯也其國近水溺死於水其神龍爲大波有所傷害因謂之陽侯之波也應劭曰陽侯古之諸侯有罪自投江其神爲大波汜孚梵切】忽翺翔之焉薄【薄止也言已遂復乘大波而遊忽然無所止薄也之一作而一作兮】心絓結而不解兮【絓懸補曰絓礙也音畫】思蹇產而不釋【蹇產詰屈也言已乘船踏波愁而恐懼則心肝縣結思念詰屈而不可解釋也補曰山曲曰嵼義與此同】將運舟而下浮兮【運回也】上洞庭而下江【言已憂愁身不能安處也】去終古之所居兮【逺離先祖之宅舍也】今逍遙而來東【遂行遊戲涉江湖也】羌靈防之欲歸兮【精神夢遊還故居也羌一作唴補曰羌發聲也唴丘亮切於義不通】何須防而忘反【倚住顧望常欲去也】背夏浦而西思兮【背水向家念親屬也】哀故都之日遠【逺離郢都何遼遼也】登大墳以逺望兮【想見宮闕與廊廟也水中髙者爲墳詩曰遵彼汝墳】聊以舒吾憂心【且展我情渫憂思也】哀州土之平樂兮【閔惜鄕邑之饒富也補曰樂音洛】悲江介之遺風【逺渉大川民俗異也介一作界補曰薛君韓詩章句曰介界也曹子建詩云江介多悲風注云介間也】當陵陽之焉至兮【意欲騰馳道安極也陵一作淩補曰前漢丹陽郡有陵陽仙人陵陽子明所居也大人賦云反大壹而從陵陽】渺南渡之焉如【渺滉彌望無際極也渡一作度一云渺瀁彌望無棲集也】曾不知夏之爲丘兮【夏大殿也丘墟也詩云於我乎夏屋渠渠懷王信用讒佞國將危亡曾不知其所居宮殿當爲墟也補曰夏大屋楊子曰震風淩雨然後知夏屋之爲帡幪也】孰兩東門之可蕪【孰誰也蕪逋也言郢城兩東門非先王所作邪何可使逋廢而無路補曰說文曰蕪薉也】心不怡之長久兮【怡樂貌也】憂與愁其相接【接續也言已念楚國將墟心常含戚憂愁想續無有解也其一作之】惟郢路之遼遠兮【楚道逶迆山谷隘也】江與夏之不可渉【分隔兩水無以渡也】忽若不信兮【始從細微遂見疑也一本若下有去字】至今九年而不復【放且九嵗君不覺也補曰卜居言屈原旣放三年不得復見此云至今九年而不復按楚世家屈原傳六國世表劉向新序云秦欲吞滅諸侯屈原爲楚東使於齊以結彊黨秦國患之使張儀之楚賂貴臣上官大夫靳尙之屬及令尹子蘭司馬子椒內賂夫人鄭袖共譖屈原屈原遂放於外乃作離騷當懷王之十六年張儀相楚十八年楚囚張儀復釋去之是時屈平旣疏不復在位懷王悔不用屈原之防於是復用屈原屈原諫懷王曰何不殺張儀懷王使人追之不及三十年秦昭王欲與懷王防屈平曰不如無行懷王卒行當頃襄王之三年懷王卒於秦頃襄聽讒復放屈原以此考之屈平在懷王之世被絀復用至頃襄卽位遂放於江南耳其云旣放三年謂被放之初又云九年而不復蓋作此時放已九年也】慘鬱鬱而不通兮【中心憂滿慮閉塞也通一作開】蹇侘傺而含慼【悵然住立內結毒也】外承歡之汋約兮【汋約好貌補曰汋音綽】諶荏弱而難持【諶誠也言佞人承君歡顏好其諂言令之汋約然小人誠難扶持之也補曰諶音忱信也荏音稔語曰色厲而內荏】忠湛湛而願進兮【湛湛重厚貌補曰詩曰湛湛露斯注云湛湛茂盛貌丈減切相如賦云紛湛湛其差錯注云湛湛積厚之貌徒感切】姤被離而鄣之【言已體性重厚而欲願進讒人妬害加被離析鄣而蔽之被一作披補曰被讀曰披反離騷曰亡春風之被離鄣音章壅也記曰鮌鄣洪水】堯舜之抗行兮【行下孟切】了杳杳而薄天【一無了字一云杳冥冥而薄天補曰了音了目明也杳杳逺貌】眾讒人之嫉姤兮被以不慈之僞名【補曰堯舜與賢而不與子故有不慈之名莊子曰堯不慈舜不孝言此者以明堯舜大聖猶不免讒謗況餘人乎】憎慍惀之修美兮【修一作修補曰慍紆粉切心所慍積也惀力允切思求曉知謂之惀】好夫人之忼慨【釋文作礚苦蓋切補曰忼苦朗切忼慨憤意君子之慍惀若可鄙者小人之忼慨若可喜者惟明者能察之】眾踥蹀而日進兮【踥一作躞一作踕一作慷惵補曰踥思葉切蹀音牒踥蹀行貌】美超逺而逾邁【此皆解於九辯之中】亂曰曼余目以流觀兮【曼猶曼曼逺貌補曰說文曼引也音萬】冀壹反之何時【言已放逺日以曼曼周流觀視意欲一還知當何時也】鳥飛反故鄕兮【思故巢也補曰淮南云鳥飛反鄕狐死首丘各哀其所生】狐死必首丘【念舊居也補曰記曰樂樂其所自生禮不忘其本古人有言曰死正丘首仁也廣志曰狐死首丘豹死首山】信非吾罪而棄逐兮【我以忠信而獲過也】何日夜而忘之【晝夜念君不逺離也】

哀郢【此章言已𨿽被放心在楚國徘徊而不忍去蔽於讒諂思見君而不得故太史公讀哀郢而悲其志也】

心鬱鬱之憂思兮【哀憤結縎慮煩寃也一無心字】獨永嘆乎增傷【哀悲太息損肺肝也】思蹇產之不釋兮【心中詰屈如連環也】曼遭夜之方長【憂不能眼時難曉也】悲秋風之動容兮【風爲政令動揺也言風起而艸木之類搖動君令下而百姓之化行也一本云悲夫補曰九辧曰悲哉秋之爲气也蕭瑟兮艸木搖落而變衰意與此同】何回極之浮浮【回邪也極中也浮浮行貌懷王爲回邪之政不合道中則其化流行羣下皆效也補曰極至也詩曰江漢浮浮浮浮水流貌此言回邪盛行猶秋風之搖落萬物也】數惟蓀之多怒兮【數紀也蓀香艸也以諭君蓀一作荃補曰數所矩切計也惟思也言計思其君多妄怒無罪而受罰也】傷余心之懮懮【懮痛貌也言已惟思君行紀數其過又多忿怒無罪受罰故我心懮懮而傷痛也補曰懮音憂說文云愁也】願搖起而橫奔兮【言已見君妄怒無辜而受罰則欲揺動而奔走】覽民尢以自鎭【尢過也鎭止也言已覽觀眾民多無過惡而被刑罰非獨巳身自鎭止而慰已也補曰鎭音珍】結微情以陳詞兮【結續妙思作辭賦也】矯以遺夫美人【舉與懷王使覽照也補曰遺去聲】昔君與我誠言兮【始君與巳謀政務也誠一作成】曰黃昏以爲期【且待日沒間靜時也補曰淮南曰薄於虞淵是謂黃昏黃昏諭晚節也戰國防云行百里者半於九十此言末路之難】羌中道而回畔兮【信用讒人更狐疑也】反旣有此他志【謂巳不忠遂外疏也補曰志音之叶韻】防吾以其美好兮【握持寶玩以侮余也一無其字補曰此言懷王自矜伐也防矜也莊子曰虛防而恃气讀若驕】覽余以其修姱【陳列好色以示我也覽一作鑑修一作修補曰姱好也亦有戶音】與餘言而不信兮【外若親巳內懷詐也一作途言】蓋爲余而造怒【責其非職語橫暴也蓋一作盍補曰爲去聲】願承閒而自察兮【思待淸宴自解說也補曰閒音閒莊子曰今日宴閒察明也】心震悼而不敢【志恐動悸心中怛也】悲夷猶而冀進兮【意懷猶豫幸擢防也】心怛傷之憺憺【肝膽剖破血凝滯也補曰怛當割切悲慘也憺談敢切安靜也】玆歷情以陳辭兮【發此憤思列謀謨也一作歷玆情】蓀詳聾而不聞【君耳不聽若風過也蓀一作荃詳一作佯補曰詳詐也與佯同】固切人之不媚兮【琢瑳羣佞見憎惡也】眾果以我爲患【謟諛比巳於劍防也補曰患音還】初吾所陳之耿著兮【論說政治道明白也補曰耿古切】豈至今其庸亡【文辭尙在可求索也一云豈不至今其庸止】何毒藥之謇謇兮【忠信不美如毒藥也一云何獨樂斯之謇謇兮補曰書曰若藥不瞑厥疾不瘳傳曰美疢不如惡石】願蓀美之可完【想君徳化可興復也蓀一作荃完一作光】望三五以爲像兮【三王五伯可修法也】指彭咸以爲儀【先賢淸白我式之也】夫何極而不至兮【盡心修善獲官爵也補曰此言以聖賢爲法盡心行之何逺而不至也】故遠聞而難虧【功名布流長不滅也】善不由外來兮【才徳仁義從巳出也】名不可以虛作【愚欲彊智不能及也補曰此言有實而後名從之】孰無施而有報兮【誰不自施徳而防福補曰施矢防切】孰不實而有獲【空穗滿田無所得也以言上不施惠則下不竭其力君不履信誠則臣下僞惑也獲一作獲】少歌曰【小唫謳謠以樂志也少一作小補曰少矢照切荀子曰其小歌也注云此下一章卽其反辭總論前意反覆說之也此章有少歌有倡有亂少歌之不足則又發其意而爲倡獨倡而無與和也則總理一賦之終以爲亂辭云爾】與美人抽怨兮【爲君陣道防恨意也】並日夜而無正【君性不端晝夜謬也並一作棄一云並憾日夜無正補曰並並也馮衍賦云並日夜而憂思】防吾以其美好兮【示我爵位及財賄也防一作驕】敖朕辭而不聽【慢我之言而不采聽也敖一作謷補曰敖倨也與傲同】倡曰【起倡發聲造新曲也補曰倡與唱同】有鳥自南兮【屈原自諭生楚國也補曰孔子曰鳥則擇木木豈能擇鳥子思曰君子猶鳥也疑之則舉矣色斯舉矣翔而後集故古人以自諭】來集漢北【𨿽易水土志不革也補曰禹貢嶓冡導漾東流爲漢周禮荊州其川江漢漢楚水也水經及山海經注雲漢水出隴西坻道縣嶓冢山初名漾水東流至武都沮縣始爲漢水東南至葭萌與羌水合至江夏安陸縣名沔水故有漢沔之名又東至竟陵合滄浪之水又東過三澨水觸大別山南入於江也】好姱佳麗兮【容貎說美有俊徳也】牉獨處此異域【背離鄕黨居他邑也牉一作叛一作防補曰牉音泮舊音伴】旣惸獨而不羣兮【行與眾異身孤特也補曰惸渠榮切無弟兄也】又無良媒在其側【左右嫉妬莫衒鬻也】道卓遠而日忘兮【卓一作連】願自申而不得望北山而流涕兮【瞻仰髙景愁悲泣也北山一作南山】臨流水而太息【顧念舊故思親戚也流水一作深水】望孟夏之短夜兮【四月之末陰盡極也補曰上云曼遭夜之方長此云望孟夏之短夜者秋夜方長而夏夜最短憂不能寐冀夜短而易曉也】何晦明之若歲【憂不能寐常倚立也】惟郢路之遼遠兮【隔以江湖幽僻側也】防一夕而九逝【精防夜歸幾滿十也】曾不知路之曲直兮【忽往忽來行亟疾也一本云曾不知路之曲直兮魂識路之營營何靈魂之信直兮南指月與列星願徑逝而未得兮人之心不與吾心同】南指月與列星【參差轉運相遞代也】願徑逝而未得兮【意欲直還君不納也未一作不】防識路之營營【精靈主行往來數也或曰識路知道路也營一作焭補曰詩注云營營往來貎焭焭憂也音瓊】何靈防之信直兮【質性忠正不枉曲也】人之心不與吾心同【我志淸白眾泥濁也】理弱而媒不通兮【知友劣弱又鄙朴也】尙不知余之從容【未照我志之所欲也補曰言尙不知己志況能召我也】亂曰長瀨湍流溯江潭兮【湍亦瀨也逆流而上曰溯潭淵也楚人名淵曰潭言已思得君命緣湍瀨之流上溯江淵而歸郢也補曰瀨見九歌說文逆流而上曰溯洄溯向也水欲下違之而上也潭水出武陵一說楚人名深曰潭徒含切又音淫】狂顧南行聊以娯心兮【狂猶遽也娯樂也君不肯還已則復遽走南行幽藏山谷以娯已之本志也一無聊字】軫石崴嵬蹇吾願兮【軫方也故曰軫之方也以象地崴嵬崔巍髙貌也言𨿽放棄執履忠信志如方石終不可轉行度益髙我常願之也嵬一作防補曰軫石謂石之方者如車軫耳集韻崴音隈嵬吾回切又崴鳥皆切嵬音懷崴嵬不平也一曰山形崴舊音委誰切防音淮】超回志度行隱進兮【超越也言己動履正直超越回邪志其法度隱行忠信曰以進也補曰說文隱安也】低佪夷猶宿北姑兮【夷猶猶豫也北姑地名言己所以低佪猶豫宿北姑者冀君覺寤而還己也低一作俳】煩寃瞀容實沛䢐兮【瞀亂也實是也䢐去也言己憂愁思念煩寃容貌憤亂誠欲隨水沛然而流去也補曰瞀音茂】愁嘆苦神靈遙思兮【愁嘆苦神者思舊鄕而神勞也靈遙思者神遠思也】路遠處幽又無行媒兮【路遠處幽者道遠處僻也無行媒者無紹介也】道思作頌聊以自救兮【一無以字】憂心不遂斯言誰告兮【道思者中道作頌以舒怫郁之念救傷懷之思也憂心不遂不達也誰告者無所告愬也】

抽思【此章言己所以多憂者以君信諛而自聖於名實昧於施報已𨿽忠直無所赴愬故反復其詞以泄憂思也】

滔滔孟夏兮【滔滔盛陽貌也史記作陶陶補曰說文滔水漫漫大貌他刀切又滔聚也音陶前云方仲春而東遷此云滔滔孟夏者屈原以仲春去國以孟夏䢐南土也】艸木莽莽【言孟夏四月純陽用事煦成萬物艸木之類莫不莽莽盛茂自傷不蒙君惠而獨放棄曾不若艸木也補曰莽莫補切】傷懷永哀兮【懷思也永長也】汩䢐南土【汩行貌䢐往也言己見艸木盛長而已獨汩然放流往居江南之土僻遠之處故心傷而長悲思也土一作去補曰汩越筆切見騷經】眴兮杳杳【眴視貌也杳杳深冥貌也史記作窈窈補曰眴與瞬同說文雲開闔目數揺也】孔靜幽黙【孔甚也詩曰亦孔之將黙黙無聲也言江南山髙澤深視之冥冥野甚淸淨漠無人聲一云孔靜兮史記黙作墨】鬱結紆軫兮【紆屈也軫痛也史記紆作寃】離慜而長鞠【慜痛也鞠窮也言己愁思心中鬱結紆屈而痛身遭疾病長窮困苦恐不能自全也史記慜作而作之補曰離遭也慜與同】撫情效志兮【撫循也效猶覈也】寃屈而自抑【抑按也言已身多病長窮恐遂巓沛撫己情意而考覆心志無有過失則屈志自抑而不懼也史記云俛詘以自抑】刓方以爲圜兮【刓削補曰刓吾官切圓削也】常度未替【度法也替廢也言人刓削方木欲以爲圜其常法度尙未廢也以言讒人譖逐放已欲使攺行亦終守正而不易也】易初本廸兮【史記廸作由一無初字】君子所鄙【鄙恥也言人遭世遇變易初行遠離常道賢人君子之所恥不忍爲也】章畫志墨兮【章明也志念也史記志作職補曰畫音】前圖未攺【圖法也攺易也言工明於所畫念其防墨修前人之法不易其道則曲木直而惡木好也以言人遵先聖之法度修其仁義不易其行則徳譽興而榮名立也史記圖作度】內厚質正兮【史記作內直質重兮】大人所盛【言人質性惇厚心志正直行無過失則大人君子所盛美也】巧倕不斲兮【倕堯巧工也斲斫也史記作巧匠斲一作劉一作斷補曰倕音垂書曰埀汝共工莊子曰工倕旋而蓋規矩淮南曰周鼎著倕使銜其指說文云斲斫也劉殺也作斲者是】孰察其撥正【察知也撥治也言倕不以斤斧斲斫則曲木不治誰知其工巧者乎以言君子不居爵位眾亦莫知其賢能也史記作揆正補曰說文曰撥治也比末切揆度也】文處幽兮【墨也幽冥也史記作幽處】蒙瞍謂之不章【蒙盲者也詩云蒙瞍奏工章明也言持墨之文居於幽冥之處則蒙瞍之徒以爲不明也言持賢知之士居於山谷則眾愚以爲不賢也瞍一作史記無瞍字補曰有眸子而無見曰蒙無眸子曰瞍】離婁微睇兮【離婁古明目者也孟子曰離婁之明睇眄之也補曰淮南曰離朱之明卽離婁也黃帝時人明目能見百步之外秋毫之末睇音弟說文曰目小視也南楚謂眄曰睇】瞽以爲無明【瞽盲者也詩云有瞽有瞽言離婁明目無所不見微有所眄盲人輕之以爲無明也言賢者遭困厄俗人侮之以爲癡也補曰說文瞽目但有狀也】變白以爲黑兮【世以濁爲淸也史記以作而】倒上以爲下【俗人以愚爲賢也補曰下音戶】鳯皇在笯兮【笯籠落也徐廣曰笯一作郊補曰笯音暮釋文音奴又女家切說文曰籠也南楚謂之笯】雞鶩翔舞【言聖人困厄小人得志也史記鶩作雉補曰鶩鳬屬音木】同糅玉石兮【賢愚雜厠補曰糅雜也女救切】一槪而相量【忠佞不異補曰槪平斗斛木古代切】夫惟黨人鄙固兮【楚俗狹陋鄙一作交史記云夫黨人之鄙妬兮】羌不知余之所臧【莫照我之善意也史記云羌不知吾所臧】任重載盛兮【補曰盛多也言所任者重所載者多也重直用切】陷滯而不濟【陷沒也濟成也言己才力盛壯可任重載而身放棄陷沒沈滯不得成其本志】懷瑾握瑜兮【在衣爲懷在手爲握瑾瑜美玉也補曰傳云鐘山之玉瑾瑜爲良瑾音僅瑜音逾】窮不知所示【示語也言己懷持美玉之徳遭世闇惑不別善惡抱寶窮困而無所語也史記云窮不得余所示】邑犬之羣吠兮吠所怪也【言邑裏之犬羣而吠者怪非常之人而噪之也以言俗人羣聚毀賢智者亦以其行度異故羣而謗之也一云邑犬羣兮吠所怪也史記無之字一本此句與下文無也字】非俊疑傑兮【千人才爲俊一國髙爲傑也史記云誹駿疑桀補曰淮南云知過萬人謂之英千人謂之俊百人謂之豪十人謂之傑】固庸態也【庸廝賤之人也言眾人所謗非傑異之士斯庸夫惡態之人也何者徳髙者不合於眾行異者不合於俗故爲犬之所吠眾人之所訕也】文質疏內兮【史記疏作疏補曰內舊音訥疏疏通也訥木訥也釋文內如字】眾不知余之異采【采文采也言己能文能質內以疏達眾人不知我有異藝之文采也史記余作吾徐廣曰異一作奧】材朴委積兮【條直爲材壯大爲朴壯一作庬史記朴作朴積一作質補曰說文云朴木皮也朴木素也】莫知余之所有【言材木委積非魯班則不能別其好醜國民眾多非明君則不知我之能也】重仁襲義兮【重累也襲及也補曰淮南云聖人重仁襲恩注云襲亦重累】謹厚以爲丰【謹善也丰大也言眾人𨿽不知己猶復重累仁徳及興禮義修行謹善以自廣大也】重華不可�兮【�逢一作遌史記作悟補曰�遌當作�音忤與迕同列子�物而不慴是也釋文遌五各切心不欲見而見曰�於義頗迃】孰知余之從容【從容舉動也言聖辟重華不可逢遇誰得知我舉動欲行忠信也】古固有不並兮【並俱補曰此言聖賢有不並時而生者故重華不可�湯禹不可慕也】豈知其何故【言往古之世忠佞之臣不可俱並事君必相克害故曰豈知其何故一本此與下句末皆有也字史記云豈知其故也】湯禹久遠兮邈而不可慕【慕思也言殷湯夏禹聖徳之君明於知人然去久遠不可思慕而得事之也史記云邈不可慕也】懲連攺忿兮【懲止也忿恨也史記連作違】抑心而自彊【抑按也言己知禹湯不可得則止已畱連之心攺其忿恨按慰已心以自彊勉也彊史記作彊補曰彊巨兩切】離慜而不遷兮【慜病也遷徙也慜史記作湣一作閔】願志之有像【像法也言己自勉修善身𨿽遭病心終不徙願志行流於後世爲人法也史記像作象】進路北次兮【路道也次舎也】日昧昧其將暮【昧冥也言己思念楚國願得君命進道北行以次捨止兾遂還歸日又將暮不可去也】舒憂娯哀兮【娯樂史記云含憂虞哀】限之以大故【限度也大故死亡也言己自知不遇聊作詞賦以舒展憂思樂己悲愁自度以死亡而已終無它志也補曰孟子云今也不幸至於大故】亂曰浩浩沅湘【史記此句末至明告君子並有兮字】分流汩兮【浩浩廣大貎也汩流也言浩浩廣大乎沅湘之水分汩而流將歸乎海傷已放棄獨無所歸也分一作汾補曰汩音骨者水聲也音鶻者湧波也莊子曰與汩俱出郭象云洄伏而湧出者汩也】修路幽蔽道遠忽兮【修長也言己𨿽在湖澤之中幽深蔽闇道路甚遠且久長也史記蔽作拂自道遠忽兮以下有曾唫恆悲兮永嘆慨兮世旣莫吾知兮人心不可謂兮四句】懷質抱情【史記云懷情抱質】獨無匹兮【匹雙也言己懷惇篤之質抱忠信之情不與眾同故孤焭獨行無有雙匹也匹俗作疋】伯樂旣沒驥焉程兮【伯樂善相馬也程量也言騏驥不遇伯樂則無所程量其才力也以言賢臣不遇明君則無所施其智能也史記沒作歿焉上有將字補曰戰國防云昔騏驥駕鹽車上吳阪遷延負轅而不能進遭伯樂仰而鳴之知伯樂之知己也淮南子曰造父不能爲伯樂注云伯樂善相馬事秦繆公又王逸云孫陽伯樂姓名而張晏云王良字伯樂非也王良善馭事趙簡子】萬民之生各有所錯兮【錯安也言萬民稟受天命生而各有所錯安其志或安於忠信或安於詐僞其性不同也一云民生有命史記民作人一云民生稟命】定心廣志余何畏懼兮【言己旣安於忠信廣我志意當復何懼乎威不能動法不能恐也】曾傷爰哀永嘆喟兮【爰於也喟息也言己所以心中重傷於是嘆息自恨懷道不得施用也曾一作增補曰曾音增喟丘愧切】世混濁莫吾知人心不可謂兮【謂猶說也言己遭遇亂世眾人不知我賢亦不可戶告人說一云念不可謂兮史記云世混不吾知心不可謂兮一云世混莫知不可謂兮】知死不可讓願勿愛兮【讓辭也言人知命將終可以建忠伏節死義願勿辭讓而自愛惜之也補曰屈子以爲知死之不可讓則捨生而取義可也所惡有甚於死者豈復愛七尺之軀哉】明告君子吾將以爲類兮【告語也類法也詩云永錫爾類言已將執忠死節故以此明白告諸君子宜以我爲法度一本明下有以字】

懷沙【此章言己𨿽放逐不以窮困易其行小人蔽賢羣起而攻之舉世之人無知我者思古人而不得見伏節死義而已太史公曰乃作懷沙之賦遂自投汨羅以死原所以死見於此賦故太史公獨載之】

思美人兮【言己憂思念懷王也】擥涕而竚眙【竚立悲哀涕交橫也補曰擥猶拔也竚直呂切久立也眙直視也醜吏切文選注云佇眙立視也今市聚人謂之立眙】媒絕路阻兮【良友隔絕道壊崩也一云媒絕而道路阻文苑作路絕而媒阻】言不可結而詒【祕密之語難傳誦也一無而字】蹇蹇之煩寃兮【忠謀盤紆气盈胸也寃一作惋補曰易曰王臣蹇蹇】陷滯而不發【含辭鬱結不得揚也陷一作滔補曰懷沙云防滯而不濟】申旦以舒中情兮【誠欲日日陳己心也以一作不補曰九辯云申旦而不寐五臣云申至也】志沈菀而莫達【思念沈積下得通也一無志字補曰菀音郁積也】願寄言於浮雲兮【思托要謀於神靈也】遇丰隆而不將【云師徑遊不我聽也】因歸鳥而致辭兮【思附鴻鴈達中情也】羌宿髙而難當【飛集山林道徑異也一云羌迅髙而難寓補曰當値也】髙辛之靈盛兮【帝嚳之徳茂神靈也盛一作晟一作威補曰史記帝嚳髙辛者黃帝之曾孫生而神靈自言其名張晏曰髙辛所興之地名也】遭鳥而致詒【嚳妃吞燕卵以生契也言殷契合神靈之祥知而生於是性有賢仁爲堯三公屈原亦得天地正气而生自傷不遭聖主而遇亂世也】欲變節以從俗兮【念攺忠直隨讒佞也】媿易初而屈志【慙恥本行中回傾也補曰媿與傀同志音之叶韻】獨歷年而離兮【修徳累歲身疲病也】羌心猶未化【憤懣守節不易性也補曰與慿同】寧隱閔而壽考兮【懷智佯愚終年命也】何變易之可爲【心不攺更死忠正也一云何變初而可爲】知前轍之不遂兮【比干子胥防禍患也轍一作道】未攺此度【執心不回志彌固也】車旣覆而馬顚兮【君國傾側任小人也車以諭君馬以諭臣言車覆者君國危也馬顚僕者所任非人】蹇獨懷此異路【遭逢艱難思忠臣也】勒騏驥而更駕兮【舉用才徳任俊賢也】造父爲我操之【禦民以道須明君也補曰史記秦之先造父以善禦幸於周繆王得驥溫驪驊驑騄耳之駟西巡狩父音甫操七刀切】遷逡次而勿驅兮【使臣以禮得中和也補曰遷逡猶逡巡行不進貎再宿爲信過信爲次說文曰次不前也逡七旬切】聊假日以須峕【期月考功知徳化也補曰假日見騷經須待也峕古時字】指嶓冢之西隈兮【澤流山野被流沙也嶓冢山名尙書嶓冢導漾隈一作隅補曰嶓音波禹貢導嶓冢至於荊山注云嶓冢在梁州指嶓冢之西隈言日薄於西山也】與纁黃以爲期【待閒靜時與賢謀也纁黃蓋黃昏時也纁一作曛補曰纁淺絳也其爲色黃而兼赤曛日入餘光並音薰】開春發歲兮【承陽施惠養百姓也】白日出之悠悠【君政溫仁體光明也】吾將蕩志而愉樂兮【滌我憂愁佚豫也將一作且補曰愉音逾】遵江夏以娯憂【循兩水涯以娯志也】擥大薄之芳茝兮【欲援芳茝以爲佩也擥一作防茝一作芷補曰薄叢薄也】搴長洲之宿莽【采取香艸用飾已也楚人名冬生艸曰宿莽】惜吾不及古人兮【生後殷湯周文王也惜一作然一云古之人】吾誰與玩此芳艸【誰與竭節盡忠厚也此一作斯補曰玩五換切說文弄也】解萹薄與雜菜兮【萹萹畜也雜菜雜香之菜補曰萹音匾爾雅曰竹萹蓄注云似小蔾赤莖節好生道旁本艸云亦呼爲萹竹萹薄謂萹蓄之成叢者按萹蓄雜菜皆非芳艸此言解去萹菜而備芳茝宿莽以爲交佩也】備以爲交佩【交合也言己解折萹蓄雜以香菜合而佩之言修飾彌盛也備一作修】佩繽紛以繚轉兮【徳行純美能絕異也以一作其補曰繽匹賔切繚音了繚繞也】遂萎絕而離異【終以放斥而見疑也補曰萎於危切】吾且儃佪以娯憂兮【聊且遊戲樂所志也儃佪一作徘徊】觀南人之變態【覽察楚俗化攺易也】竊快在中心兮【私懷僥幸而欣喜也一無在字一云吾竊快在其中心兮一無吾字】揚厥慿而不竢【思舒憤懣無所待也】芳與澤其雜糅兮【正直溫仁徳茂盛也】羌芳華自中出【生含天姿不外受也補曰出尺類切自中而外也】紛鬱鬱其遠承兮【法度文辭行四海也一云行度文辭流四海也承一作蒸補曰說文郁有章也承奉也】滿內而外揚【修善於身名譽起也】情與質信可保兮【言行相副無表裏也】羌居蔽而聞章【𨿽在山澤名宣布也居一作重一云居重蔽而聞章】令薜荔以爲理兮【意欲升髙事貴戚也以一作而】憚舉趾而緣木【憚難也誠難抗足屈踡局也】因芙蓉而爲媒兮【意欲下求從風俗也因一作用】憚蹇裳而濡足【又恐衣裳被垢濁也補曰莊子曰蹇裳躩步蹇起防切蓋讀若褰謂摳衣也足一作之】登髙吾不說兮【事上得位我不好也】入下吾不能【隨俗顯榮非所樂也】固朕形之不服兮【我性婞直不曲撓也】然容與而狐疑【俳佪進退觀眾意也】廣遂前畫兮【恢廓仁義聖道也補曰畫音獲計防也】未攺此度也【心終不變內自守也一無也字補曰度徒故切】命則處幽吾將罷兮【受祿當窮身勞苦也一無則字補曰罷讀若疲】願及白日之未暮【思得進用先年老也一本句末有也字】獨焭焭而南行兮思彭咸之故也

思美人【此章言己思念其君不能自達然反觀初志不可變易益自修飭死而後已也】

惜往日之曾信兮【先時見任身親近也補曰史記云原博聞彊志明於治亂嫺於辭令入則與王圖議國事以出號令出則接遇賔客應對諸侯王甚任之】受命詔以昭詩【君告屈原明典文也詩一作時補曰國語曰莊王使士亹傅太子箴問於申叔時叔時曰教之詩而爲之導廣顯徳以耀明其志】奉先功以照下兮【承宣祖業以示民也】明法度之嫌疑【艸創憲度定眾難也補曰史記云懷王使屈原造爲憲令屬艸槁未定上官大夫見而欲奪之屈平不與因讒之曰王使屈平爲令眾莫不知每一令出平伐其功曰非我莫能爲也王怒而疏屈平】國富彊而法立兮【楚以熾盛無盜姦也】屬貞臣而日娭【委政忠良而遊息也補曰屬音燭付也娭音嬉戲也一作娯非是】祕密事之載心兮【天災地變乃在念也祕一作移】𨿽過失猶弗治【臣有過差赦貰寛也弗一作不補曰治音持】心純庬而不泄兮【素性惇厚愼語言也泄一作貰補曰庬厚也莫江切泄漏也音薛】遭讒人而嫉之【遭遇靳尙及上官也嫉之一作佞嫉】君含怒而待臣兮【上懷忿恚欲刑殘也】不淸澈其然否【內弗省察其侵寃也澈一作徴補曰澈音轍瀓音澄】蔽晦君之聰明兮【專擅威恩握主權也】虛惑誤又以欺【欺罔戲弄若轉丸也一云惑虛言又以欺】弗參驗以考實兮【不審窮覈其端原也】遠遷臣而弗思【放逐徙我不肯還也】信讒諛之混濁兮【聽用邪僞自亂惑也混濁一作浮說】盛气志而過之【呵罵遷怒妄誅戮也盛古作晠補曰漢書曰聞將軍有意督過之】何貞臣之無辠兮【忠正之行少愆忒也辠一作罪】被離謗而見尢【虛防誹訕獲過愆也離一作讟】慙光景之誠信兮【質性謹厚貎純慤也補曰說文云景光也此言已誠信甚著小人所慙也】身幽隱而備之【𨿽處艸野行彌篤也補曰此言身被放棄多讒謗也】臨沅湘之淵兮【觀視流水心悲惻也沅一作江】遂自忍而沈流【遂赴深水自害賊也遂一作不】卒沒身而絕名兮【姓字斷絕形體沒也一云名字斷絕形杇腐也沒身一作沈身】惜壅君之不昭【懷王壅蔽不覺悟也古本壅皆作廱】君無度而弗察兮【上無撿押以知下也補曰撿押隱括也押音狎】使芳艸爲藪幽【賢人放棄艸野也補曰說文藪大澤也】焉舒情而抽信兮【安所展思防愁苦也】恬死亡而不聊【忍不貪生而顧老也補曰恬安也言安於死亡不茍生也】獨鄣壅而蔽隱兮【遠放隔塞在裔土也鄣一作彰音如鄣壅一作雍】使貞臣爲無由【欲竭忠節靡其道也爲一作而】聞百里之爲虜兮【補曰晉獻公虜虞君與其大夫百里傒以百里傒爲秦繆公夫人媵百里傒亡秦走宛楚鄙人執之繆公聞百里傒賢以五羖羊皮贖之釋其囚與語國事繆公大說授之國政號曰五羖大夫孟子曰百里奚自鬻於秦養牲者五羊之皮食牛以要秦繆公莊子曰秦穆公以五羊之皮籠百里奚】伊尹烹於庖防呂望屠於朝歌兮【朝知苗切】戚歌而飯牛【見騷經天問】不逢湯武與桓繆兮世孰云而知之吳信讒而弗味兮【宰噽阿諛甘如蜜也弗一作不補曰淮南云古人味而不貪今人貪而不味此言貪嗜讒諛不知忠直之味也】子胥死而後憂【竟爲越國所誅滅也】介子忠而立枯兮【介子介子推也】文君寤而追求【文君晉文公也寤覺也昔文公被孋姬之譖出奔齊楚介子推從行道乏糧割股肉以食文公文公得國賞諸從行者失忘子推子推遂逃介山隱文公覺寤追而求之子推遂不肯出文公因燒其山子推抱樹燒而死故言立枯也七諌中推自割而食君亦解此也】封介山而爲之禁兮【一無而字】報大徳之優遊【言文公遂以介山之民封子推使祭祀之又禁民不得有言燒死以報其徳優遊其靈防也補曰史記晉初定賞從亡未至隱者介子推推亦不言祿祿亦不及介子推從者乃懸書宮門文公出見其書曰此介子推也吾方憂王室未圖其功使人召之則亡遂求其所在聞其入緜上山中於是文公環緜上山中而封之以爲介推田號曰介山以記吾過且旌善人莊子曰介子推至忠也自割其股以食文公公後背之子推怒而去抱木而燔死淮南曰介子歌龍蛇而文君垂泣也封介山而爲之禁者以爲介推田也逸說非是優遊大徳之貌】思久故之親身兮因縞素而哭之【言文公思子推親自割其身恩義尢篤因爲變服悲而哭之也補曰親身言不離左右也縞音杲說文云縞素白致繒也】或忠信而死節兮【仇牧荀息與梅伯也】或訑謾而不疑【張儀詐欺不能誅也訑一作補曰訑謾皆欺也上音移下謨官切】弗省察而按實兮【君不參錯而思慮也補曰省息井切】聽讒人之虛辭【謟諛毀訾而加誣也】芳與澤其雜糅兮【質性香潤徳之厚也】孰申旦而別之【世無明智惑賢愚也】何芳艸之早殀兮【賢臣被讒命不久也殀一作夭】微霜降而下戒【嚴刑卒至死有時也下一作不】諒聰不明而蔽壅兮【君知淺短無所照也一云不聰明補曰易噬嗑夬卦皆曰聰不明也】使讒諛而日得【佞人位髙家冨饒也家一作防】自前世之嫉賢兮【憎惡忠直若仇怨也】謂蕙若其不可佩【賤棄仁智言難用也補曰若杜若也】妬佳冶之芬芳兮【嫉害美善之婉容也佳一作娃補曰娃於佳切吳楚之間謂好曰娃冶妖冶女態易曰冶容誨淫】母姣而自好【醜嫗自飾以粉黛也補曰音謨說文云母都醜也一曰黃帝妻貌甚醜姣妖媚也音絞好音耗】𨿽有西施之美容兮【世有好女之異貌也補曰西施越之美女越絕書曰越王句踐得采薪二女西施鄭旦以獻吳王】讒妬入以自代【眾惡推遠不附近也】願陳情以白行兮【列巳忠心所趨務也】得罪過之不意【譴怒橫異無宿戒也】情寃見之日明兮【行度淸白皎如素也寃一作宛】如列宿之錯置【皇天羅宿有度數也補曰宿音秀錯倉各切】乘騏驥而馳騁兮【如駕駑馬而長驅也補曰騏驥駿馬也】無轡銜而自載【不能制禦乘車將僕補曰詩云六轡如琴說文銜馬勒口中行馬者也】乘汜泭以下流兮【乘舟汜船而渉渡也編竹木曰泭楚人曰柎秦人曰撥也乘一作乘泭一作柎補曰汜音泛泭音敷說文云編木以度柎與泭同】無舟楫而自備【身將沈沒而危殆也楫一作檝補曰說文云楫舟櫂也】背法度而心治兮【背棄聖制用愚意也治一作殆】辟與此其無異【若乘船車無轡櫂也辟一作譬補曰辟諭也與譬同】寧溘死而流亡兮【意欲淹沒隨水去也】恐禍殃之有再【罪及父母與親屬也】不畢辭而赴淵兮【陳言未終遂自投也】惜壅君之不識【哀上愚蔽心不照也識一作明補曰識音試亦音志馮衍賦云韓盧抑而不縱兮騏驥絆而不試獨慷慨而遠覧兮非庸庸之所識亦叶韻也】

惜往日【此章言已初見信任楚國幾於治矣而懷王不知君子小人之情狀以忠爲邪以僭爲信卒見放逐無以自明也】

後皇嘉樹橘徠服兮【後后土也皇皇天也服習也言皇天后土生美橘樹異於眾木來服習南土便其風气屈原自諭才徳如橘樹亦異於眾也便其風气一云便且遂也一云便其性也補曰禹貢淮海惟揚州厥包橘柚貢漢書江陵千樹橘與千戶侯等異物志云橘爲樹白華赤實皮旣馨香又有善味徠與來同說文云周所受瑞麥來麰天所來也故爲行來之來】受命不遷生南國兮【南國謂江南也遷徙也言橘受天命生於江南不可移徙種於北地則化而爲枳也屈原自比志節如橘亦不可移徙】深固難徙更壹志兮【屈原見橘根深堅固終不可徙則專一巳志守忠信也】緑葉素榮紛其可喜兮【緑猶靑也素白也言橘靑葉白華紛然盛茂誠可喜也以言已行淸白可信任也榮一作華補曰爾雅艸謂之榮木謂之華此言素榮則亦通稱也曹植賦曰朱實不萌焉得素榮李尢七嘆曰白華緑葉扶疎冬榮金衣素裏班理內充皆謂橘也】曾枝剡棘圓果摶兮【剡利也棘橘枝刺若棘也摶圜也楚人名圜爲摶言橘枝重累又有利棘以象武也其實圓摶又象文也以諭已有文武能方圓也圓果一作圜實摶一作槫補曰曾音增重也剡音琰方言曰凡艸木刺人江湘之間謂之棘注引曾枝剡棘說文云摶圜也其字從手槫柩車也其字從木音同義異】靑黃雜糅【一作揉】文章爛兮【言橘葉靑其實黃雜糅俱盛爛然而明以言巳敏達道徳亦爛然有文章也補曰橘實初靑旣熟則黃若以靑爲葉則上文巳言緑葉矣】精色內白類可任兮【精明也類猶貌也言橘實赤黃其色精明內懷潔白以言賢者亦然外有精明之貌內有潔白之志故可任以道而事用之也一云類任道兮補曰靑黃雜糅言其外之文精色內白言其中之質也】紛緼冝修【一作修】姱而不醜兮【紛緼盛貌醜惡也言橘類紛緼而盛如人宜修飾形容盡好無有醜惡也補曰紛音墳緼音氳集韻蒶蘊積也姱好也】嗟爾防志有以異兮【爾汝也防小也言嗟乎眾臣女少小之人其志易徙有異於橘也】獨立不遷豈不可喜兮【屈原言巳之行度獨立堅固不可遷徙誠可喜也補曰自此以下申前義以明已志】深固難徙廓其無求兮【補曰凡與世遷徙者皆有求也吾之志舉世莫得而傾之者無求於彼故也】蘇世獨立橫而不流兮【蘇寤也言屈原自知爲讒倿所害心中覺寤然不可變節猶行忠直橫立自持不隨俗人也補曰死而更生曰蘇魏都賦曰非蘇世而居正】閉心自愼不終失過兮【言已閉心捐欲敕愼自守終不敢有過失也一云終不過兮一云終不失過兮補曰閉必結切闔也俗作閇非是】秉徳無私參天地兮【秉執也言巳執履忠正行無私阿故參配天地通之神明使知之也補曰天無私覆地無私載秉徳無私則與天地參矣】願歲並謝與長友兮【謝去也言巳願與橘同心並志歲月𨿽去年且衰老長爲朋友不相逺離也補曰說文云謝辭去也此言已年𨿽與歲月俱逝願長與橘爲友也】淑離不淫梗其有理兮【淑善也梗彊也言巳𨿽設與橘離別猶善持已行梗然堅彊終不淫惑而失義也】年歲𨿽少可師長兮【言巳年𨿽防少言有法則行有節度誠可師用長老而事之補曰言可爲人師長】行比伯夷置以爲像兮【像法也伯夷孤竹君之子也父欲立伯夷伯夷譲弟叔齊叔齊不肯受兄弟棄國俱去之首陽山下周武王伐紂伯夷叔齊扣馬諫之曰父死不葬謀及干戈可謂孝乎以臣弒君可謂忠乎左右欲殺之太公曰不可引而去之遂不食周粟而餓死屈原亦自以修飾潔白之行不容於世將餓餒而終故曰以伯夷爲法也補曰行下孟切比音近也韓愈曰伯夷者特立獨行亙萬世而不顧者也屈原獨立不遷宜與伯夷無異乃自謂近於伯夷而置以爲像尊賢之詞也】

橘頌【美橘之有是徳故曰頌管子篇名有國頌說者云頌容也陳爲國之形容】

悲回風之搖蕙兮【回風爲飄飄風回邪以興讒人】心寃結而內傷【言飄風動搖芳艸使不得安以言讒人亦別離忠直使得罪過也故巳見之中心寃結而傷痛也寃一作宛】物有微而隕性兮【隕落也言芳艸爲物其性微眇易以隕落以言賢者用志精防亦易傷害也】聲有隱而先倡【倡始也言讒人之言隱匿其聲先倡導君使亂惑也】夫何彭咸之造思兮曁志介而不忘【曁與也尙書曰譲於稷契曁臯陶介節也言巳見讒人倡君爲惡則思念古世彭咸欲與齊志節而不能忘也補曰曁其冀切此言物有防而隕性者己獨不忘彭咸之志節】萬變其情豈可蓋兮【蓋覆也言讒人長於巧詐情意萬變轉易其辭前後反覆如明君察之則知其態也一云萬變情豈其可蓋兮補曰蓋古太切掩也】孰虛僞之可長【言讒人虛造人過其行邪僞不可久長必遇禍也補曰此言聲有隱而先倡者然明者察之則虛僞安可久長乎】鳥獸鳴以號羣兮【號呼也音豪】艸苴比而不芳【生曰艸枯曰苴比合也言飛鳥走獸羣鳴相呼則芳艸合其莖葉芬芳以不暢也以言讒口眾多盈君之耳亦可令忠直之士失其本志也補曰苴釋文七古切茅借祭也鮑欽止本云七閭子旅二切林徳祖本云反賈士加二切比音鼻】魚葺鱗以自別兮【葺累也補曰別彼列切】蛟龍隱其文章【言眾魚張其鬐尾葺累其鱗則蛟龍隱其文章而避之也言俗人朋黨恣其口舌則賢者亦伏匿而深藏也】故荼薺不同畝兮【二百四十步爲畝言枯艸荼薺不同畝而俱生以言忠佞亦不同朝而俱用也薺一作若若一作苦補曰荼音徒爾雅荼苦菜疏引易緯云苦菜生於寒秋經冬歷春得夏乃成月令孟夏苦菜秀是也葉似苦苣而細花黃似菊堪食但苦耳又爾雅云蒫薺實疏引本艸云薺味甘人取其菜作葅及羮詩云誰謂荼苦其甘如薺又曰堇荼如飴此言荼苦而薺甘不同畝而生也若杜若也】蘭茝幽而獨芳【以言賢人𨿽居深山不失其忠正之行茝一作芷】惟佳人之永都兮【佳人謂懷襄王也邑有先君之廟曰都也】更統世而自貺【更代也貺與也言巳念懷王長居郢都世統其位父子相舉今不任賢亦將危殆也補曰更平聲貺虛王切叶韻】逺志之所及兮【言巳常眇然髙志執行忠直兾上及先賢也】憐浮雲之相羊【相羊無所據依之貌也言巳放棄若浮雲之气東西無所據依也羊一作徉】介眇志之所惑兮【介節也言巳能守耿介之眇節以自惑誤不用於世也】竊賦詩之所明【賦鋪也詩志也言已守髙眇之節不用於世則鋪陳其志以自證明也補曰古詩之所明者與今所遇同故屈原賦之】惟佳人之獨懷兮【懷思】折若椒以自處【處居也言巳獨念懷王𨿽見放逐猶折香艸以自修飭行善終不怠也若一作芳】曾歔欷之嗟嗟兮【歔欷啼貌曾一作增】獨隱伏而思慮【言巳思念懷王悲啼歔欷𨿽獨隱伏猶思道徳欲輔助之也伏一作居】涕泣交而淒淒兮【淒淒流貌一云交下而淒淒下一作流補曰淒寒涼也音妻】思不眠以至曙【曙明也以一作而至一作極】終長夜之曼曼兮【曼曼長貌補曰曼莫半切】掩此哀而不去【心常悲慕補曰掩撫也止也】寤從容以周流兮【覺立徙倚而行步也以一作而】聊逍遙以自恃【且徐遊戲內自娛也】傷太息之湣憐兮【憂悴重嘆心辛苦也一作湣嘆】气於邑而不可止【气逆憤懣結不下也補曰顏師古云於邑短气上音烏下烏合切一讀皆如本字】糺思心以爲纕兮【糺戾也纕佩帶也一作瓖補曰糺繩三合也瓖玉名一曰馬帶玦】編愁苦以爲膺【編結也膺胸也結胸者言動以憂愁自系結也一注云膺絡胸者也補曰編音邊】折若木以蔽光兮【光謂日光】隨飄風之所仍【仍因也言已願折若木以蔽日使之稽畱因隨羣小而遊戲也補曰騷經雲飄風屯其相離亦此意】存髣髴而不見兮【髣髴謂形貌也一云不得見補曰髣髴形似也髴沸拂二音】心踴躍其若湯【言巳設欲隨從羣小存其形貌察其情志不可得知故中心沸熱若湯也踴躍一作沸熱】撫佩衽以案志兮【整飭衣裳自寛慰也補曰衽衣防也音稔案抑也與按同】超惘惘而遂行【失志偟遽而直逝也補曰惘音罔】歲曶曶其若頽兮【年歲轉去而流沒也補曰曶音忽頽徒回切下墜也】峕亦冉冉而將至【春秋更到與老防也】薠蘅槁而節離兮【諭己年衰齒隨落也一云蘋蘅一云蘋蘩補曰槁音考】芳以歇而不比【志意巳盡知慮闕也以一作已補曰比合也音】憐思心之不可懲兮【履信被害志不防也補曰防音乂】證此言之不可聊【明巳之謀不空設也】寧逝死而流亡兮【意欲終命心乃快也逝一作溘】不忍爲此之常愁【心情悁悁常如愁也一云此心之常愁】孤子唫而抆淚兮【自哀焭獨心悲愁也抆一作收補曰唫古吟字嘆也抆音吻拭也】放子出而不還【逺離父母無依歸也屈原傷己無安樂之志而有孤放之悲也】孰能思而不隱兮【誰有悲哀而不憂也隱憂也詩曰如有隱憂】照彭咸之所聞【覩見先賢之法則也照一作昭】登石巒以遠望兮【升彼髙山瞰楚國也補曰山少而鋭曰巒落官切】路眇之黙黙【郢道遼逺居僻陋也補曰逺也黙黙寂無人聲也】入景響之無應兮【竄在山野無人域也補曰景於境切物之陰影也葛洪始作影響或作向古字借用】聞省想而不可得【目視耳聽嘆寂黙也補曰省息井切察也審也】愁鬱鬱之無快兮【中心煩寃常懷忿也之一作而快一作決】居戚戚而不可解【思念憔悴相連接也一無可字補曰解除也居隘切】心鞿羈而不形兮【肝膽系結難解釋也形一作開補曰鞿羈見騷經不形謂中心系結不見於外也】气繚轉而自締【思念捲而成結也卷一作繾綣補曰繚音了纒也締文爾切又音啼結不解也集韻引此】穆眇眇之無垠兮【天與地合無垠形也補曰賈誼賦云沕穆無間沕穆深防貌垠音銀】莽芒芒之無儀【艸木彌望容貌盛也補曰芒莫郎切芒芒廣大貌詩曰宅殷土芒芒儀匹也見爾雅】聲有隱而相感兮【鶴鳴九臯聞於天也】物有純而不可爲【松栢冬生稟气純也補曰此言天地之大芒芒然聲有隱而相感者己獨不能感君何哉物有純而不可爲者己之志節亦非勉彊而爲之也】藐蔓蔓之不可量兮【八極道理難算計也一作邈漫漫補曰藐音邈遠也】縹綿綿之不可紆【細防之思難斷絕也補曰縹匹妙切紆音迂縈也】愁悄悄之常悲兮【憂心慘慘常涕泣也補曰悄親小切詩云憂心悄悄】翩冥冥之不可娛【身處幽冥心不樂也補曰翩疾飛也楊子曰鴻飛冥冥此言巳欲疾飛而去無可以解憂者也】淩大波而流風兮【意欲隨水而自退也補曰言乘風波而流行也】托彭咸之所居【從古賢俊自沈沒也】上髙巖之峭岸兮【升彼山石之峻峭也峭一作陗補曰並七笑切】處雌蜺之標顚【托乘風气遊天際也補曰標杪也其字從木顚頂也蜺見騷經】據靑冥而攄虹兮【上至冥舒光耀也補曰攄舒也】遂儵忽而捫天【所至髙不可逮也補曰儵音叔捫音門撫也】吸湛露之浮源兮【湛厚也詩曰湛湛露斯源一作涼】漱凝霜之雰雰【雰雰霜貌也言巳𨿽升靑冥猶能食霜露之精以自潔也補曰漱縮又切說文曰蕩口也雰音芬詩傳雰雰雪貌】依風穴以自息兮【伏聽天命之緩急也補曰歸藏曰幹者積石風穴之翏翏淮南曰鳳凰羽翼弱水暮宿風穴注云風穴北方寒風從地出也宋玉賦云空穴來風】忽傾寤以嬋媛【心覺自傷又痛惻也嬋媛一作撣援一作擅徊】馮昆侖以瞰霧兮【遂處神山觀濁亂之气也一雲瞰霧露一雲瀓霧露補曰馮登也瞰視也苦濫切】隠防山以淸江【隠伏也防山江所出也尙書曰防山導江言巳𨿽逺遊戲猶依神山而止欲淸澄邪惡者也防一作一作汶補曰防汶並與岷同書曰岷山導江岷山在蜀郡氐道縣大江所出史記作汶山列子音義引楚詞隠汶山之淸江隠依據也】憚湧湍之礚礚兮【憚難也湧湍危阻也以興讒賊危害賢人也礚一作磕補曰礚苦蓋切石聲】聽波聲之洶洶【水得風而波以諭俗人言也巳欲澄淸邪惡復爲讒人所危俗人所謗訕也補曰洶音凶水勢】紛容容之無經兮【言巳欲隨眾容容則無經緯於世人也補曰此言楚國變亂舊常無定法也容容變動之貌】罔芒芒之無紀【又欲罔然芒芒與眾同志則無以立紀綱垂號諡也補曰此言楚國上下昏亂無綱紀也】軋洋洋之無從兮【言欲軋沕已心仿佯立功則其道無從至也軋一作乹注云乹愓巳心補曰釋文軋於八切此言懷亂之勢如水洋洋𨿽欲軋絕之而無由也沕濳藏也】馳委移之焉止【𨿽欲長驅無所及也一作馳逶蛇之焉至補曰委音逶焉於乹切】漂翻翻其上下兮【登山入水周六合也漂一作飄翻一作幡一作潘補曰漂浮也音飄】翼遙遙其左右【𨿽逺念君在旁側也補曰翼疾趨也語曰趨進翼如也】汜潏潏其前後兮【思如流水遊楚國也補曰汜濫也音泛潏湧出也音決】伴張防之信期【伴俱也防毀也言巳思君念國而眾人俱共毀已言內無誠信不可與期也補曰伴讀若背畔之畔言巳嘗以防張之道期於君而君背之也】觀炎气之相仍兮窺煙液之所積【炎气南方火也火气煙上天爲云云出湊液而爲雨也相仍者相從也煙液所積者所聚也補曰液音亦神異經曰南方有火山晝夜火然抱朴子曰南海蕭丘之中有自生之火常以春起而秋滅】悲霜雪之俱下兮聽潮水之相撃【言巳上觀炎陽煙液之气下視霜雪江潮之流憂思在心而無所告也補曰七發雲江水逆流海水上潮】借光景以往來兮施黃棘之枉策【黃棘棘刺也言已願借神光電景飛注往來施黃棘之刺以爲馬防言其利用急疾也補曰言己所以假延日月往來天地之間無以自處者以其君施黃棘之枉防故也初懷王二十五年入與秦昭王盟約於黃棘其後爲秦所欺卒客死於秦今頃襄信任姦回將至七國是復施行黃棘之枉策也黃棘地名】求介子之所存兮【介子推也】見伯夷之放迹【伯夷叔齊兄也放逺也迹行也一云放放逐也】心調度而弗去兮【弗一作不補曰調度見騷經】刻著志之無適【無適言己思慕子推伯夷淸白之行尅心遵樂志無所復適也補曰刻勵也著立也】曰吾怨往昔之所冀兮【冀幸也言己怨往古以邪事君而幸防冨貴也一無昔字】悼來者之悐悐【悐悐欲利貌也言傷今世人見利悐悐然欲競之也悐一作逖補曰悐它的切勞也】浮江淮而入海兮從子胥而自適【適之補曰越絕書曰子胥死王使捐於大江乃發憤馳騰气若奔馬乃歸神大海自適謂順適已志也】望大河之洲渚兮悲申徒之抗迹【申徒狄也遇闇君遁世離俗自擁石赴河故言抗迹也補曰莊子云申徒狄諫而不聽負石自投於河淮南注云申徒狄殷末人也不忍見紂亂自沈於淵】驟諫君而不聽兮【驟數也一本作而君】重任石之何益【任負也百二十斤爲石言已數諫君而不見聽𨿽欲自任以重石終無益於萬分也一云任重石石一作秙補曰秙當作防音石百二十斤也稻一柘爲粟二十升禾黍一防爲粟十六升大升半又三十斤爲鈞四鈞爲石秙音庫禾不實也義與此異文選江賦云悲靈鈞之任石注引重任石之何益懹沙礫而自沈懷沙卽任石也與逸說不同】心絓結而不解兮【絓懸一作結絓】思蹇產而不釋【蹇產猶詰屈也言巳乘水蹈波乃愁而恐懼則心懸結詰屈而不可解一本無此二句】

悲回風【此章言小人之盛君子所憂故托遊天地之間以泄憤懣終沈汨羅從子胥申徒以畢其志也】

楚詞補注卷四

欽定四庫全書

楚詞補注卷五

宋洪興祖撰

逺遊章句第五離騷

逺遊者屈原之所作也屈原履方直之行不容於世上爲讒佞所譖毀下爲俗人所困極章皇山澤【一作傽徨山野】無所告訴乃深惟元一修執恬漠思欲濟世則意中憤然文采鋪【一作繡一作秀】發遂敍妙思托配仙人與俱遊戲周曆天地無所不到然猶懷念楚國思慕舊故忠信之篤仁義之厚也是以君子珍重其志而瑋其辭焉【古樂府有逺遊篇出於此】

悲時俗之迫阨兮【哀眾嫉妬迫脇賢也阨一作隘補曰阨音厄或讀作隘】願輕舉而逺遊【髙翔避世求道眞也】質菲薄而無因兮【質性鄙陋無所因也因一作由】焉托乘而上浮【將何引援而升云也補曰乘時證切】遭沈濁而污穢兮【逢遇闇主觸讒佞也而一作之】獨鬱結其誰語【思慮煩寃無告陳也】夜耿耿而不寐兮【憂以悐戚目不眠也耿耿猶儆儆不寐貎也詩云耿耿不寐耿一作烱補曰耿烱並古茗切一云耿耿不安也】魂焭焭而至曙【精魂怔忪不寐故至曙也焭一作營】惟天地之無窮兮【乾坤體固居常寧也】哀人生之長勤【傷己命祿多憂患也補曰此原憂世之詞唐李翺用其語作拜禹言】往者余弗及兮【三皇五帝不可逮也】來者吾不聞【後𨿽有聖我身不見也一云吾不可聞一云余弗聞】步徙倚而遙思兮【彷偟東西意愁憤也】怊惝怳而乖懷【惆悵失望志乖錯也補曰怊音超悵恨也惝昌兩切怳詡往切驚貌】意荒忽而流蕩兮【情思罔兩無據依也補曰荒呼廣切】心愁淒而增悲【愴然感結涕沾懷也淒一作淒補曰淒痛也】神儵忽而不反兮【魂靈逺逝遊四維也儵一作倐反一作返】形枯槁而獨畱【身體寥廓無識知也】內惟省以端操兮【捐棄我情慮専一也一雲林素我情補曰操七到切】求正气之所由【棲神藏情治心術也由一作繇】漠虛靜以恬愉兮【恬然自守內樂夫也】澹無爲而自得【滌除嗜欲獲道實也】聞赤松之淸塵兮【想聼眞人之徽美也塵一作虛補曰列仙傳赤松子神農時爲師服水玉教神農能入火自燒至昆山上常止西王母石室隨風雨上下炎帝少女追之亦得仙俱去張良欲從赤松子遊卽此也】願承風乎遺則【思奉長生之法式也】貴眞人之休徳兮【珍瑋道士壽無窮極眞一作至補曰休美也】美往世之登仙【羨門子喬古登眞也美一作羨仙一作倦子喬一作子髙】與化去而不見兮【變易形容逺藏匿也】名聲著而日延【姓字彌章流千億也著一作彰】奇傅說之托辰星兮【賢聖𨿽終精著天也傅說武丁之相辰星房星東方之宿蒼龍之體也傅說死後其精著於房尾也補曰大火謂之大辰大辰房心尾也莊子曰傅說得之以相武丁奄有天下乘棗維騎箕尾而比於列星音義云傅說死其精神乘東維托龍尾今尾上有傅說星其生無父母登假三年而形遁淮南云傅說之所以騎辰尾是也】羨韓眾之得一【諭古先聖獲道純也羨一作美眾一作終補曰羨似面切貪慕也列仙傳齊人韓終爲王采藥王不肻服終自服之遂得仙也】形穆穆以浸逺兮【卓絕鄕黨無等倫也】離人羣而遁逸【遁去風俗獨隠存也】因气變而遂曾舉兮【乘風蹈霧升皇庭也補曰曾音增髙舉也】忽神奔而怪【往來奄忽出杳冥也怪一作怪補曰淮南云出電入又曰電奔而騰皆神速之意】時髣髴以遙見兮【托貎雲飛象其形也補曰說文云髣髴見不諟也】精晈晈以往來【神靈照曜皎如星也晈一作皎釋文作皦以一作而】絕氛埃而淑尢兮【超越垢穢過先祖也淑善也尢過也言行道修善所以過先祖也絕一作超尢一作郵補曰氛妖气左傳曰楚氛惡淑尢言其善有以過物也】終不反其故都【去背舊都遂登仙也其一作乎】免眾患而不懼兮【得離羣小脫艱難也】世莫知其所如【奮翼髙舉升天衢也自此以上皆美仙人超世離俗免脫患難屈原想慕其道以自慰緩愁思復至志意悵然自傷放逐恐命不延顧念年時因復吟嘆也】恐天時之代序兮【春秋疊更年老暮也】耀靈而西徵【托乘雷電以馳騖也靈曄電貌詩云震電西方少陰其神蓐収主刑罰屈原欲急西行者將命於神務寛大也補曰博雅云朱明耀靈東君日也張平子云耀靈忽其西藏潘安仁云曜靈而遄邁皆用此語音饁光也徵行也逸說非是】微霜降而下淪兮【淪者諭上用法之刻深也補曰淪沈也音倫】悼芳艸之先零【不誅邪僞害仁賢也古本零作蘦補曰零落也】聊仿佯而逍遙兮【聊且戲蕩而觀聼也補曰仿佯旁羊二音】永曆年而無成【身以過老無功名也】誰可與玩斯遺芳兮【世莫足與議忠貞也斯遺芳一作此芳艸】晨向風而舒情【想承君命竭誠信也晨一作長向一作鄕】髙陽邈以逺兮【顓頊久矣在其前也以一作巳補曰屈原髙陽氏之苗裔也馮衍賦云髙陽防其超逺兮世孰可與論玆注引史記髙陽氏沈深而有謀疏通而知事故欲與之論事】余將焉所程【安取法度修我身也焉一作安補曰說文程品也十發爲程一程爲分】重曰【憤懣未盡復陳辭也補曰重直用切見騷經】春秋忽其不淹兮【四時運轉往若流也】奚久畱此故居【何必舊鄕可浮游也】軒轅不可攀援兮【黃帝以往難引攀也軒轅黃帝號也始作車服天下號之爲軒轅氏也補曰史記黃帝姓公孫名曰軒轅援音爰】吾將從王喬而娛戲【上從眞人與戲娛也娛一作遊補曰列仙傳王子喬周靈王太子晉也好吹笙作鳯鳴遊伊洛間道士浮丘公接上嵩髙山三十餘年後來於山上見桓良曰告我家七月七日待我緱氏山頭果乘白鵠住山巓望之不得到舉手謝時人數日去淮南云王喬赤松去塵埃之間離羣慝之紛吸陰陽之和食天地之精呼而出故吸而求新蹀虛輕舉乘雲遊霧可謂養性矣戲音嬉】飡六气而飲沆瀣兮【逺棄五穀吸道滋也補曰飡吞也七安切飲歠也音防沆胡朗切瀣音械】漱正陽而含朝霞【飡吞日精食元符也陵陽子明經言春食朝霞朝霞者日始欲出赤黃气也秋食淪陰淪陰者日沒以後赤黃气也冬飲沆瀣沆瀣者北方夜半气也夏食正陽正陽者南方日中气也並天地黃之气是爲六气也含一作食補曰莊子云禦六气之辧李云平旦爲朝霞日中爲正陽日入爲飛泉夜半爲沆瀣天地黃爲六也大人賦云呼吸沆瀣兮飡朝霞琴賦云餐沆瀣兮帶朝霞五臣注云沆瀣淸露朝霞赤云】保神明之淸澄兮【常吞天地之英華也】精气入而麤穢除【納新吐故垢濁淸也補曰麤聰䢐切物不淸也】順凱風以從遊兮【乘風戲蕩觀八區也南風曰凱風詩曰凱風自南】至南巢而壹息【觀視朱雀之所居也補曰山海經丹穴之山有鳥焉五彩而文曰鳯鳥南巢豈南方鳯鳥之所巢乎成湯放桀於南巢乃廬江居巢非此南巢也】見王子而宿之兮【屯車畱止遇子喬也】審壹气之和徳【防問元精之祕要也】曰道可受兮【言易者也一曰云無言也】不可傳【誠雞論也一云而不可傳補曰曰者王子之言也謂可受以心不可傳以言語也莊子曰道可傳而不可受謂可傳以心不可受以量數也】其小無內兮【靡兆形也】其大無垠【覆天地也補曰淮南云深閎廣大不可爲外析毫剖茫不可爲內垠音銀】無滑而防兮【亂爾精也無一作毋滑一作淈一云無淈滑而魂補曰淈滑並音骨淈濁也滑亂也】彼將自然【應气臻也】壹气孔神兮【專巳心也補曰列子曰心合於气气合於神壹専也孔甚也】於中夜存【恆在身也補曰孟子曰梏之反覆則其夜气不足以存夜气不足以存則其違禽獸不逺矣】虛以待之兮【執淸靜也補曰莊子曰气者虛而待物者也】無爲之先【閒情欲也補曰此所謂感而後應迫而後動不得巳而後起】庻類以成兮【眾法陳也】此徳之門【仙路徑也補曰老子曰之又眾妙之門】聞至貴而遂䢐兮【見彼王侯而奔驚也補曰莊子曰獨有之人是之謂至貴屈子聞其風而往焉】忽乎吾將行【周視萬宇渉四逺也補曰天臺賦云覩靈驗而遂䢐忽乎吾之將行仍羽人於丹丘尋不死之福庭】仍羽人於丹丘兮【因就眾仙於明光也丹丘晝夜常明也九懷曰夕宿乎明光明光卽丹丘也山海經言有羽人之國不死之民或曰人得道身生毛羽也補曰羽人飛仙也爾雅曰距齊州以南戴日爲丹穴】畱不死之舊鄕【遂居蓬萊處昆侖也補曰忽臨睨夫舊鄕謂楚國也畱不死之舊鄕其仙聖之所宅乎】朝濯髮於湯谷兮【朝沐浴於溫泉湯谷在東方少陽之位淮南言日出湯谷入虞淵也補曰湯音暘】夕晞余身兮九陽【晞我形體於天垠也九陽謂天地之涯兮一作乎垠一作根補曰晞日气幹也仲長統云沆瀣當飡九陽代燭注云九陽日也陽谷上有扶木九日居下枝一日居上枝九歌曰晞汝髮兮陽之阿張衡賦曰晞余髮於朝陽】吸飛泉之微液兮【含吮澤之肥潤也補曰六气日入爲飛泉又張揖雲飛泉飛谷也在昆侖西南】懷琬琰之華英【咀嚼玉英以養神也補曰琬音宛琰音剡皆玉名黃庭經曰含漱金醴吞玉英】玉色頩以脕顏兮【面目光澤以鮮好也脕一作艷一作曼補曰頩美貎一曰斂容普茗普經二切脕凙也音萬艷美色也曼色理曼澤也黃庭曰顏色生光金玉澤】精醇粹而始壯【我靈彊健而茂盛也補曰班固云不變曰醇不雜曰粹又醇厚也美也】質銷鑠以汋約兮【身體臒瘦柔媚善也補曰汋音綽汋約柔弱貌莊子曰肌膚若冰雪綽約若處子質銷鑠謂凡質盡也司馬相如曰列仙之儒形容甚臞】神要眇以淫放【防魄漂然而逺徵也漂一作飄補曰眇與妙同要眇精微貎廣雅曰淫遊也】嘉南州之炎徳兮【奇美太陽气和正也】麗桂樹之冬榮【元气溫暖不殞零也補曰桂淩冬不凋山海經桂林八樹在賁禺東注云畨禺也】山蕭條而無獸兮【溪谷寂寥而少禽也】野寂漠其無人【林澤空盧罕有民也寂一作家莫一作寞其一作乎】載營魄而登霞兮【抱我靈魂而上升也霞謂朝霞赤黃气也魄一作魂補曰老子曰載營魄說者曰陽气充魄則爲魂魂能運動則生金矣】掩浮雲而上徵【攀緣蹈气而飄騰也徵一作升】命天閽其開闗兮【告帝衛臣啟禁門也其一作而】排閶闔而望予【立排天門而須我也閶闔一作闔閶補曰排推也大人賦曰排閶闔而入帝官】召丰隆使先導兮【呼語云師使淸路也】問大微之所居【博訪天庭在何處也大一作太大象賦云矚太微之崢嶸啟端門之赫奕何宮庭之宏敞類乾坤之翕辟注云太微宮垣十星在翼軫北天子之宮庭五帝之坐十二諸侯府也其外蕃九卿也】集重陽入帝宮兮【得升五帝之寺捨也一本入上有以字補曰文選云重陽集淸气又雲集重陽之淸徴注云言上止於天陽之宇上爲陽淸又爲陽故曰重陽余謂積陽爲天天有九重故曰重陽】造旬始而觀淸都【遂至天皇之所居也旬始皇天名也一云旬始星名春秋考異郵曰太白名旬始如雄鷄也補曰造至也大象賦注云鎭星之精爲旬始其怒靑黒象狀如鼈見則天下兵起李奇曰旬始气如雄鷄見北斗旁列子曰淸都紫微鈞天廣樂帝之所居】朝發軔於太儀兮【旦早趨駕於天庭也太儀天帝之庭習威儀之處也】夕始臨乎於微閭【暮至東方之玉山也爾雅曰東方之美者有醫無閭之珣玕琪焉釋文於於其切一云微母閭補曰周禮東北曰幽州其山鎭曰醫無閭爾雅疏云地理誌遼東郡無慮縣應邵曰慮音閭顏師古曰卽所謂醫巫閭是縣因山爲名】屯余車之萬乘兮【百神侍從無不冇也】紛溶與而並馳【車騎籠茸而競驅也補曰溶音容水盛也大人賦曰紛鴻溶而上厲溶音甬】駕八龍之婉婉兮【虯螭沛艾屈偃蹇也婉釋文作蜿音菀】載云旗之逶蛇【旄旐竟天皆霓霄也此二句見騷經】建雄虹之采旄兮【系綴防蝀文紛錯也】五色雜而燿【眾采雜厠而明朗也補曰炫音縣明也燿音曜照也】服偃蹇以低昂兮【駟馬駊騀而鳴驤也】驂連蜷以驕驁【驂騑驕驁怒顚狂也補曰說文云騑驂旁馬則騑驂一也初駕馬者以二馬夾轅謂之服又駕一馬與兩服爲參故謂之驂又駕一馬乃謂之駟故說文云驂駕三馬也駟一乘也兩服爲主參之兩旁二馬遂名爲驂總舉一乘則謂之駟指其騑馬則謂之驂詩曰兩驂如舞是二馬皆稱驂也服馬夾轅其頸負軛兩驂在衡外挽靷助之服兩首齊驂首差退也連蜷句蹄也蜷巨圓切驕驁馬行縱恣也上居召下五到切】騎膠葛以雜亂兮【參差駢錯而縱橫也一作轇轕以一作其補曰騎奇寄切轇音膠轕音葛車馬喧雜貌一云猶交加也一曰長逺貌一曰驅馳貎】斑漫衍而方行【繽紛容裔以並升也漫一作曼補曰斑駮文也漫莫半切衍弋戰切漫衍無極貌前漢書云漫衍之戲】撰余轡而正策兮【我欲逺馳路何從也補曰撰見九歌】吾將過乎句芒【就少陽神於東方也句一作鉤補曰山海經東方勾芒鳥身人面乘兩龍注云木神也昔秦穆公有明徳上帝使勾芒賜書壽九十年左傳曰木正爲勾芒月令曰其帝太皥其神勾芒注云此木帝之君木官之佐自古以來著徳立功者也太公金匱曰東海之神曰勾芒墨子云鄭繆公晝日處廟有神人面鳥身素服面狀正方神曰帝厚汝明徳使錫汝壽十年使若國昌公問神名曰予爲勾芒也】歷太皓以右轉兮【遂過庖犧而諮訪也東方甲乙其帝太皓其神勾芒太皓始結罟以畋以漁制立庖防天下號之爲庖犧氏皓一作皥】前飛廉以啟路【風伯先導以開徑也啟一作燭】陽杲杲其未光兮【日耀旭曙旦欲明也其一作亦補曰詩云杲杲出日】淩天地防徑度【超越乾坤之形體也徑一作俓補曰徑直也與俓同】風伯爲余先驅兮【飛廉奔馳而在前也先一作前補曰爲去聲詩曰爲王前驅淮南曰令雨師灑道風伯掃塵】氛埃辟而淸涼【掃除霧霾與塵埃也一曰辟氛埃補曰辟除也必亦切】鳯皇翼其承旂兮【俊鳥夾轂而扶輪也】遇蓐収乎西皇【少陰神於海津也西方庚辛其帝少皓其神蓐収西皇卽少昊也離騷經曰召西皇使渉予知西皇所居在於西海之津也乎一作於補曰山海經西方神蓐収左耳有蛇乘兩龍人面白色有毛虎爪執鉞金神也太公金匱曰西海之神曰蓐収國語云虢公夢在廟有神人面白毛虎爪執鉞立於西阿召史嚚占之對曰如君之言則蓐収也左傳云金正爲蓐収】擥彗星防爲旍兮【引援孛光以翳身也擥一作攬旍一作旗補曰旍卽旌字】舉斗柄防爲麾【握持招揺東西指也補曰天文志北斗七星杓防龍角杓斗柄也麾旗屬吁爲切】叛陸離其上下兮【繚叛散以別分也補曰叛音判】遊驚霧之流波【蹈履雲气浮游淸波也一曰浮澂淸也】旹曖曃其曭莽兮【日月晻黮而無光也曖曃一作晻曀一作黤黮補曰曖音愛曃音逮暗也曭音儻日不明也莽莫朗切晻烏感切日無光也曀於計切陰而風爲曀黤音晻深黒色黮徒感切黑也】召武而奔屬【呼太陰神使承衛也補曰禮記曰行前朱鳥而後武二十八宿北方爲武說者曰武謂蛇位在北方故曰身有鱗甲故曰武蔡邕曰北方武介虫之長文選注云與蛇交曰武屬音燭】後文昌使掌行兮【顧命中宮勅百官也天有三宮謂紫宮太微文昌也故言中宮紫宮一作紫微補曰大象賦云文昌制戴匡之位注云文昌六星如匡形故史遷天官書云斗魁戴匡六星曰文昌宮其中六星司錄此天之六府計集所防也晉天文志文昌六星在北斗魁前一曰上將二曰次將三曰貴相四曰司錄五曰司命六曰司寇掌行謂掌領從行者故下文云】選署眾神以並轂【召使羣靈皆侍從也補曰署常恕切置也大人賦曰悉徴靈圉而選之兮部署眾神於揺光】路曼曼其修逺兮【天道蕩蕩長無窮也修一作悠補曰曼曼見騷經】徐弭節而髙厲【按心抑意徐從容也徐一作颯補曰厲渡也大人賦紛鴻溶而上厲】左雨師使徑侍兮【告使屏翳備不虞也】右雷公以爲衛【進近猛將任威武也】欲度世以防歸兮【遂濟於世追先祖也一本欲上有遂字一云欲逺度世一云遂逺度世補曰度世謂仙去也】意恣睢防擔撟【縱心肆志所願髙也撟一作矯補曰恣千咨切睢許鼻切恣睢自得貎恣一音資二切大人賦云掉指橋以偃蹇史記索隠云指居桀切橋音矯張揖云指橋隨風指靡也擔釋文云音丘列切舉也橋居廟切史記作撟其字從手】內欣欣而自美兮【忠心悅喜徳純深也而一作以一云徳絕殊也】聊媮娛以自樂【且戲觀望以防憂也自一作淫補曰媮樂也音兪】渉靑雲以泛濫遊兮【隨從丰隆而相佯也一無以字一無遊字】忽臨睨夫舊鄕【觀見楚國之堂殿也】僕夫懷余心悲兮【思我祖宗哀懷王也】邊馬顧而不行【馳驂徘徊睨故鄕也補曰邊旁也】思舊故以想象兮【戀慕朋友念兄弟也以一作而像一作象】長太息而掩涕【喟然增嘆泣沾裳也屈原謂修身念道得遇仙人托與俱遊周曆萬方升天乘雲役使百神而非所樂猶思楚國念故舊欲竭忠信以寧國家精誠之至徳義之厚也】汜容與而遐舉兮【進退俛仰復欲去也補曰汜音泛】聊抑志而自弭【且自厭按而踟躕也】指炎神而直馳兮【將祝融與諮謀也南方丙丁其帝炎帝其神祝融炎神一作炎帝】吾將往乎南疑【過衡山而觀九疑也疑一作娭】覽方外之荒忽兮【遂究率土窮海嵎也】沛罔象而自浮【水與天合物漂流也罔象釋文作瀁上摩朗下以養切補曰沛流貌文選云戫汩飂涙沛以罔象兮注云罔象卽仿像也又云罔象相求注云虛無罔象然也】祝融戒而還衡兮【南神止我令北徵也還衡一作蹕禦一云戒其防禦補曰山海經南方祝融獸身人面乘兩龍火神也國語曰夏之興也祝融降於崇山太公金匱曰南海之神曰祝融揚雄賦云廻軫還衡衡轅前橫木大人賦云祝融警而蹕禦注云蹕止行人也禦禦也】騰告鸞鳥迎宓妃【馳呼洛神使侍予也】張咸池奏承云兮【思樂黃帝與唐堯也咸池堯樂也承云卽雲門黃帝樂也屈原得祝融止巳卽時還車將卽中土乃使仁賢若鸞鳳之人因迎貞女如洛水之神使達己於聖君徳若黃帝帝堯者欲與建徳成化制禮樂以安黎庻也一云張樂咸池補曰周禮有大咸堯樂也樂記云咸池備矣注云黃帝所作樂名堯增修而用之咸皆也池之爲言施也言徳無不施也又呂氏春秋云帝顓頊令飛龍作樂效八風之音命之曰承云淮南云有虞氏其樂咸池承云九韶注云舜兼用黃帝樂】二女禦九韶歌【美堯二女助成化也韶舜樂名也九成九奏也屈原美舜遭值於堯妻以二女以治天下內之大麓任之以職則百僚師師百工惟時於是遂禪以位升爲天子乃作韶樂鐘鼓鏗鏘九奏乃成屈原自傷不值於堯而遭濁世見斥逐也補曰禦侍也孟子所謂二女婐也書曰簫韶九成鳯皇來儀周禮曰九徳之歌九防之舞】使湘靈鼓瑟兮【百川之神皆謡歌也補曰上言二女則此湘靈乃湘水之神非湘夫人也】令海若舞馮夷【河海之神咸相和也海若海神名也馮夷水仙人淮南言馮夷得道以潛於大川也今一作命補曰海若莊子所稱北海若也馮夷河伯也】螭虫象並出進兮【魅神獸喜樂逸豫也螭龍類也象罔象也皆水中神物一云列螭象而並進兮補曰螭醜知切國語曰水之怪龍罔象】形蟉虯而逶蛇【形體蜿蟺相銜受也蛇一作迆補曰上於九下巨九切蟉虯盤曲貎】雌蜺便娟防增撓兮【神女周旋侍左右也娟一作蜎補曰蜺見騷經便讀作防毗連切娟於緣切便娟輕麗貌爾雅疏引雌蜺防嬛嬛與娟同釋文嬛虛捐切撓而照切釋文從手集韻撓纒也】鸞鳥軒翥而翔飛【鷦鵬鶴奮翼舞也軒一作鶱補曰方言翥舉也楚謂之翥章庻切】音樂博衍無終極兮【五音安舒靡有窮也補曰衍廣也逹也】焉乃逝防俳佪【遂往周流防九野也以一作而補曰焉辭也尢防切】舒並節防馳騖兮【縱捨轡銜而長驅也補曰淮南云縱志舒節以馳大區大人賦云舒節出乎北垠注云舒緩也】逴絕垠乎寒門【經過后土出北區也寒門北極之門也逴釋文作踔勑孝切乎一作兮補曰逴逺也敇角切淮南曰出於無垠鄂之門注云垠鍔端崖也李善曰絕垠天邊之際也淮南曰北方北極之山曰寒門大人賦曰軼先驅於寒門】軼迅風於淸源兮【遂入八風之藏府也源一作涼補曰軼音逸三蒼曰從後出前也迅急也思賦云且余沐於淸原】從顓頊乎增冰【過觀黑帝之邑宇也補曰北方壬癸其帝顓頊其神冥太公金匱曰北海之神曰顓頊淮南云北方有凍寒積冰雪雹羣水之野】歷冥防邪徑兮【道絕幽都路窮塞也補曰左傳水正爲冥】乘間維防反顧【攀持天紘以休息也補曰孝經緯雲天有七衡而六間相去合十一萬九千里淮南云兩維之間九十一度注云自東北至東南爲兩維市四維三百六十五度一度二千九百三十里】召黔嬴而見之兮【問造化之神以得失補曰大人賦云左冥而右黔雷汪云黔嬴也天上造化神名或曰水神史記作靁黔具炎切】爲余先乎平路【開軌噵我入道域也一本先下有道字】經營四荒兮【周徧八極】周流六漠【旋天一帀天一作地補曰漢樂歌作六幕謂六合也】上至列兮【窺天間隙補曰與缺同陵陽子明經云列缺去地一千四百里大人賦云貫列缺之倒影注云列缺天閃也文選云列缺其照夜應劭曰列缺天隙電照也】降望大壑【視海廣狹補曰列子曰渤海之東有大壑焉實惟無底之谷名曰歸墟注引山海經東海之外有大壑】下崢嶸而無地兮【淪幽虛也嶸一作巆補曰顏師古云崢嶸深逺貎也上仕耕切下音宏】上寥廓而無天【空無形也寥一作嵺補曰師古云寥廓廣逺也】視儵忽而無見兮【目瞑也】聽惝怳而無聞【窈無聲也補曰師古云惝怳耳不諦也淮南云若士曰我遊乎罔宸之野北息乎沈墨之鄕西窮冥冥之黨東開鴻蒙之光此其下無地而上無天聴焉無開視焉無眴】超無爲防至淸兮【登天庭也補曰淮南云契大渾之朴而立至淸之中】與泰初而爲鄰【與道並也補曰列子曰太初者气之始也莊子曰泰初有無無有無名按騷經九章皆托遊天地之間以泄憤懣卒從彭咸之所居以畢其志至此章獨不然初曰長太息而掩涕思故國也終曰與太初而爲鄰則世莫知其所如矣】

楚詞補注卷五

欽定四庫全書

楚詞補注卷六

宋洪興祖撰

卜居章句第六離騷

卜居者屈原之所作也屈原體忠貞之性【體一作履性一作節】而見嫉妬念讒佞之臣承君順非而防富貴己執【一作獨】忠直而身放棄心迷意惑不知所爲乃往至太卜之家稽問神明決之蓍卜己居世何所宜行冀聞異策【聞一作審異一作要】以定嫌疑故曰卜居也【五臣云卜己宜何所居】

屈原旣放三年【逺出郢都處山林也】不得復見【道路僻逺所在險也】竭知盡忠【建立策謀披心胸也知一作智】而蔽鄣於讒【遇諂佞也一無而字】心煩慮亂【慮憤悶也慮一作意】不知所從【迷所著也一云迷瞀也】往見太卜【稽神明也一此句上有乃字】鄭詹尹【工姓名也】曰余有所疑【意遑惑也】願因先生決之【斷吉凶也】詹尹乃端策拂【整容儀也五臣云策蓍也立策拂以展敬也補曰策傳曰摓策定數灼觀兆】曰君將何以教之【願聞其要一無將字】屈原曰【吐詞情也】吾寧悃悃欵欵【志純一也欵一作款五臣云悃欵懃苦貌補曰悃苦本切欵苦管切誠也俗作欵】朴以忠乎【竭誠信也五臣云朴質也】將送往勞來【追俗人也補曰勞去聲來如字】斯無窮乎【不困貧也五臣云以此二事問其所宜以下類此補曰上句皆原所從也下句皆原所去也卜以決疑不疑何卜而以問詹尹何哉時之人去其所當從從其所當去其所謂吉乃吾所謂凶也此卜居所以作也】寧誅鋤艸茅【刈蒿菅也鋤一作鉏補曰鋤士魚切釋名云去穢助苗也】以力耕乎【種稼穡也】將遊大人【事貴戚也五臣云大人謂君之貴幸者】以成名乎【榮譽立也】寧正言不諱【諫君惡也】以危身乎【被刑戮也】將從俗富貴【食重祿也】以媮生乎【身安樂也補曰媮樂也音兪】寧超然髙舉【讓官爵也】以保眞乎【守黙也】將哫訾栗斯【承顏色也栗一作栗斯一作嘶一作促訾粟斯補曰哫促並音足唐本子祿切訾音貲哫訾以言求媚也栗音栗謹敬也粟讀若憟音粟詭隨也斯讀若音斯栗也並見集韻】喔咿儒兒【彊笑噱也一作嚅唲補曰喔音握咿音伊嚅音儒唲音兒皆彊笑之貎一云喔咿彊顏貎唲曲從貎】以事婦人乎【詘蜷局也五臣云以事婦人諂君之所寵者】寧防節正直【志如玉也潔一作絜】以自淸乎【修防白也】將突梯滑稽【轉隨俗也補曰文選注云突吐忽切滑也滑音骨稽音雞五臣云委曲順俗也揚雄以東方朔爲滑稽之雄又曰鴟夷滑稽顏師右曰滑稽圜轉縱捨無窮之狀一云酒器也轉注吐酒終日不巳出口成章不窮竭若滑稽之吐酒】如脂如韋【柔弱曲也五臣云能滑柔也補曰韋柔皮也】以潔楹乎【順滑澤也文選作絜五臣云絜楹謂同諂防也絜苦結切】寧昂昂【志行髙也昂一作卬補曰昂卬音同】若千里之駒乎【才絕殊也五臣云千里駒展才力也昂昂馬行貎補曰漢武帝謂劉徳爲千里駒顏師古云言若駿馬可致千里也】將汜汜【普愛眾也汜一作泛五臣云汜汜鳥浮貎】若水中之鳬乎【羣戲遊也一無乎字補曰鳬野鴨也】與波上下【隨眾卑髙】偸以全吾軀乎【身免憂患偸一作愉補曰愉與偸同茍且也】寧與騏驥亢軛乎【衝天區也亢一作抗五臣云騏驥抗軛謂與賢才齊列也抗舉也補曰軛於革切車轅前也】將隨駑馬之迹乎【安步徐也五臣云駑馬諭不才之臣】寧與黃鵠比翼乎【飛雲嵎也五臣云黃鵠諭逸士也比翼猶比肩也補曰漢始元中黃鵠下建章宮太液池中師古云黃鵠大鳥一舉千里】將與雞鶩爭食乎【啄糠糟也五臣云雞騖諭讒夫爭食爭食祿也騖鴨也】此孰吉孰凶【誰喜憂也】何去何從【安所由也】世混濁而不淸【貨賂行也五臣注文選攺世爲俗以避諱】蟬翼爲重【近佞讒也補曰李善云蟬翼言薄也】千鈞爲輕【逺忠良也五臣云隨俗顚倒重小人輕君子也】黃鐘毀棄【賢者匿也五臣云黃鐘樂器諭禮樂之士補曰國語云黃鐘所以宣養六气九徳也】瓦釡雷鳴【羣言獲進一云愚讙訟也五臣云瓦金諭庸下之人雷鳴者驚眾也】讒人髙張【居朝堂也補曰張音帳自侈大也左傳隨張必棄小國】賢士無名【身窮困也】吁嗟黙黙兮【世莫論也吁一作於黙一作嘿五臣云嘿嘿不言貎】誰知吾之防貞【不別賢也】詹尹乃釋策而謝【愚不能明也五臣云釋捨也謝辭也】曰夫尺有所短【騏驥不驟中庭】寸有所長【雞鶴知時而鳴補曰莊子云梁麗可以充城而不可以窒穴尺有所短也騏驥驊驑一日而馳千里捕鼠不如貍狌寸有所長也】物有所不足【地毀東南補曰列子曰物有不足天傾西北地不滿東南】智有所不明【孔子厄於陳也補曰校人曰孰謂子產智予旣烹而食之智有所不明也】數有所不逮【天不可計量也補曰史記曰人𨿽賢不能左畫圎右畫方】神有所不通【日不能夜光也補曰神能見夢於元君不能避余且之网智有所困神有所不及也】用君之心【所念慮也】行君之意【遂本操也】策誠不能知事【不能決君之志也一云知此事】

楚詞補注卷六

欽定四庫全書

楚詞補注卷七

宋洪興祖撰

漁父章句第七離騷

漁父者屈原之所作也屈原放逐在江湘之間憂愁嘆吟儀容變易而漁父避世隠身釣魚江濵欣然自樂時遇屈原川澤之域怪而問之遂相應答楚人思念屈原因敍其辭以相傳焉【卜居漁父皆假設問答以寄意耳而太史公屈原傳劉向新序嵇康髙士傳或采楚詞莊子漁父之言以爲實錄非也】

屈原旣放【身斥逐也】遊於江潭【戲水側也】行吟澤畔【履荊棘也】顏色憔悴【皯黴黒也補曰皯古旱切黴力遟切】形容枯槁【防瘦瘠也補曰槁音考】漁父見而問之【怪屈原也】曰子非三閭大夫與【謂其故官史記作歟】何故至於斯【曷爲遭此患也史記云何故而至此】屈原曰舉世皆濁【眾貪鄙也一作世人皆濁史記作舉世混濁而我獨淸眾人皆醉而我獨醒】我獨淸【志潔己也】眾人皆醉【惑財賄也一云巧佞曲也】我獨醒【防自守也】是以見放【棄艸野也一本此句末有爾字】漁父曰【隠士言也】聖人不凝滯於物【不困辱其身也史記云夫聖人者一本物上有萬字】而能與世推移【隨俗方圎】世人皆濁【人貪婪也一作舉世皆濁史記云舉世混濁】何不淈其泥【同其風也史記作隨其流補曰淈古沒切又乎沒切濁也】而揚其波【與沈浮也五臣云淈泥揚波稍隨其流也】眾人皆醉【巧佞曲也】何不餔其糟【從其俗也補曰餔布乎切】而歠其釃【食其祿也文選釃作醨五臣云餔糟歠醨微同其事也餔食也歠飲也糟醨皆酒滓補曰釃力支切以水防糟也醨薄酒也】何故深思髙舉【獨行忠直五臣云深思謂憂君與民也】自令放爲【逺在他域史記云何故懷瑾握瑜而自令見放爲】屈原曰吾聞之【受聖人之制也】新沐者必彈冠【拂土坌也補曰荀子云新浴者振其衣新沐者彈其冠人之情也其誰能以巳之僬僬受人之掝掝者哉】新浴者必振衣【去塵穢也】安能以身之察察【巳淸潔也五臣云察察潔白也史記云又誰能以身之察察】受物之汶汶者乎【防垢塵也補曰汶音門汶蒙沾辱也一音昏荀子注引此作惛惛惛惛不明也惛門昏二音】寧赴湘流【自沈淵也史記作常流常音長】葬於江魚之腹中【身消爛也一無之字史記云而葬乎江魚腹中耳】安能以皓皓之白【皓皓猶皎皎也皓一作皎五臣云皓白諭貞節】而防世俗之塵埃乎【被防污也一無而字塵埃史記作溫蠖說者曰溫蠖猶惛憒也】漁父莞爾而笑【笑離齗也莞一作莧補曰莞爾微笑胡板切】鼓枻而去【叩船舷也枻一作栧補曰枻音曳舷船邊也】歌曰【一本歌上有乃字】滄浪之水淸兮【諭世昭明補曰浪音郎禹貢嶓冢導漾東流爲漢又東爲凔浪之水注雲漾水至武都爲漢至江夏謂之夏水又東爲滄浪之水在荊州孟軻云有孺子歌曰滄浪之水淸兮可以濯我纓滄浪之水濁兮可以濯我足淸斯濯纓濁斯濯足矣自取之也水經云武當縣西北漢水中有洲名滄浪洲地說曰水出荊山東南流爲滄浪之水是近楚都故漁父歌云云余案尙書禹貢言導漾水東流爲漢又東爲滄浪之水不言過而言爲者明非它水蓋漢沔水自下有滄浪通稱耳漁父歌之不達水地宜以尙書爲正】可以濯吾纓【沐浴升朝廷也吾一作我五臣云淸諭明時可以修飾冠纓而仕也】滄浪之水濁兮【諭世昏闇】可以濯吾足【宜隠遁也吾一作我五臣云濁諭亂世可以抗足逺去】遂去不復與言【合道眞也補曰藝文志云屈原賦二十五篇然則自騷經至漁父皆賦也後之作者茍得其一體可以名家矣而梁蕭統作文選自騷經卜居漁父之外九歌去其五九章去其八然司馬相如大人賦率用逺遊之語史記屈原傳獨載懷沙之賦揚雄作伴牢愁亦旁惜誦至懷沙統所去取未必當也自漢以來靡麗之賦勸百而諷一無復惻隠古詩之義故子云有曲終奏雅之譏而統乃以屈子與後世詞人同日而論其識如此則其文可知矣】

楚詞補注卷七

欽定四庫全書

楚詞補注卷八

宋洪興祖撰

九辯章句第八楚詞

九辯者楚大夫宋玉之所作也辯者變也謂敶道徳以變說君也【史記曰原死之後楚有宋玉唐勒景差之徒皆好辭而以賦見稱皆祖屈原之從容辭令終莫敢直諫辯一作辧辯治也辧別也說音稅】九者陽之數道之綱紀也【五臣云宋玉惜其師忠信見放故作此辭以辯之皆代原之意九意亦與九歌同】故天有九星以正機衡地有九州以成萬邦人有九竅以通精明屈原懷忠貞之性而被讒邪傷君闇蔽【一作昧】國將危亡乃援天地之數列人形之要而作九歌九章之頌以諷諫懷王明己所言與天地合度可履而行也宋玉者屈原弟子也閔惜其師忠而放逐故作九辯以述其志至於漢興劉向王襃之徒咸悲其文依而作詞故號爲楚詞亦采其九以立義焉【采一作承】

悲哉秋之爲气也【寒气聊戾嵗將暮也哉一作夫】蕭瑟兮【陰令促急風疾暴也五臣云蕭瑟秋風貌言屈原枉見放逐其情如秋節之悲故托言秋之爲狀而盛述之】艸木揺落【華葉隕零肥潤去也一本句末有兮字】而變衰【形體易色枝葉枯槁也自傷不遇將與艸木俱衰老也】憭栗兮【思念暴戾心自傷也五臣云憭栗猶淒愴也補曰憭舊音流又音了】若在逺行【逺客出去之他方也】登山臨水兮【陞髙逺望視江河也】送將歸【族親別逝還故鄕也】泬寥兮【泬寥曠蕩空虛也或曰泬寥猶蕭條蕭條無雲貎寥釋文作嵺補曰泬音血嵺髙貌】天髙而气淸【秋天髙朗體淸明也言天髙朗照見無形傷君昏亂不聰明也气淸一作气平補曰淸疾正切說文云無垢薉也古本作瀞】兮【源瀆順流漠無聲也一作寂一作寥一作漻五臣云寂漻虛靜貎補曰說文云無人聲與寂同空虛也與寥同漻深淸也並音聊一云崖虛也】収潦而水淸【溝無溢濫百川淨也言川水夏濁而秋淸傷人君無有淸明之時也五臣雲潦雨水音老】防淒增欷兮【愴痛感動嘆累息也五臣云防淒悲痛貎欷泣嘆補曰憯七感切欷虛毅切歔欷也】薄寒之中人【傷我防膚變顏色也五臣云薄廹也有似廹寒之傷人補曰中去聲】愴怳懭悢兮【中情悵惘意不得也五臣云愴怳懭悢皆悲傷也補曰愴怳失意貎上初兩下許昉切懭悢不得志上口廣切下音朗又音亮】去故而就新【初防鉏鋙志未合也五臣云去故就新別離也】坎廩兮【數遭患禍身困極也廩一作防五臣云坎防困窮也補曰廩力敢切坎廩失志一曰不平】貧士失職【亡財遺物逢寇賊也貧一作窮】而志不平【心常憤懣意未服也】廓落兮【防妃失耦塊獨立也五臣云廓落空寂也】羇旅而無友生【逺客寄居孤單特也羇一作羈一無生字補曰羇旅寓也】惆悵兮【後黨失輩惘愁毒也五臣云惆悵悲哀也】而私自憐【竊內念己自憫傷也】燕翩翩其辭歸兮【將入大海飛回翔也五臣云言秋深也翩翩飛貎】蟬漠而無聲【螗蜩斂翅而伏藏也漠一作寂寞】鴈廱廱而南遊兮【雄雌和樂羣戲行也廱一作嗈一作癰補曰廱與嗈同詩曰嗈嗈鳴鴈鴈陰起則南陽起則北避寒就燠也】鵾雞啁哳而悲鳴【奮翼鳴呼而低昂也夫鴈蟬遇秋寒將入水穴處而懷憂懼鴈鵾雞喜樂而逸豫言己無有鴈鵾雞之喜樂而有蟬燕之憂懼也補曰鵾雞似鶴黃白色啁哳聲繁細貎上竹交下陟豁切】獨申旦而不寐兮【夜坐視瞻而達明也坐一作起五臣云申至也】哀蟋蟀之宵徵【見之夜行自傷放棄與昆虫爲雙也或曰宵徵謂七月在野八月在宇九月在戶十月蟋蟀入我牀下是其宵徵徵行也五臣云宵夜也】時亹亹而過中兮【時巳過半日進往也亹亹進貌詩云亹亹文王五臣云亹亹行貎過中謂漸衰暮也補曰亹音尾】蹇淹畱而無成【𨿽久壽考無成功也五臣云蹇語詞也念己將老淹畱艸澤無所成也】

悲憂窮戚兮【修徳見過愁懼惶也戚一作慼文選作蹙補曰戚慼蹙並倉歷子六二切廹也促也憂也】獨處廓【孤立特止居一方也五臣云廓空也謂己窮蹙處於空澤補曰處昌舉切】有美一人兮【位尊服好謂懷王也】心不繹【常念弗解內結藏也五臣云繹解也言思君之心常不解也補曰繹抽絲也陳也理也】去鄕離家兮【偝違邑裏之他邦也補曰離去聲】徠逺客【去郢南徵濟沅湘也徠一作來】超逍遙兮【逺去浮游離州域也五臣云無所依】今焉薄【欲止無賢皆讒賊也五臣云焉何也薄止也】專思君兮【執心壹意在胸臆也思一作恖】不可化【同姓親聫恩義篤也五臣云化變也補曰化舊音花】君不知兮【聰明淺短志迷惑也】可柰何【頑嚚難啟長嘆息也】蓄怨兮積思【結恨在心慮憤郁也】心煩憺兮防食事【思君念主忽不食也補曰憺徒濫切憂也食事謂食與事也】願一見兮道余意【舒寫忠誠自陳列也餘一作我】君之心兮與余異【方圎殊性猶白黒也五臣云願一見君道忠信之意君心以是爲非故與余異矣】車旣駕兮朅而歸【回逝言邁欲返國也一無旣字補曰朅丘傑切去也】不得見兮心傷悲【自傷流離路隔塞也一本心下無傷字五臣云將去歸國而君不見察故心悲也】倚結軨兮長太息【伏車重軾而涕泣也一無長字補曰軨音零車轖間橫木】涕潺湲兮下霑軾【泣下交流濡茵席也一本霑上無下字五臣云潺湲流涕貌軾車上所慿者】忼慨絕兮不得【中情恚恨心剝切也忼一作慷補曰忼慨壯士不得志忼口朗切】中瞀亂兮迷惑【思念煩惑忘南北也五臣云嘆與相絕而不見使中昏亂迷惑也瞀昏也補曰瞀音茂】私自憐兮何極【哀祿命薄常含慼也私一作思五臣云自憐失志也極窮也】心怦怦兮諒直【志行中正無所告也五臣云心存諒直終日不足怦怦心不足貌補曰怦披繃切心急一曰忠謹貌】

皇天平分四時兮【何直春生而秋殺也】竊獨悲此廩秋【微霜淒愴寒栗冽也廩一作凜五臣云秋气凜然而萬物揺落諭已爲讒邪所害是以播遷故竊悲此也補曰廩與凜同寒也】白露旣下百艸兮【萬物羣生將被害也下一作降一云下降】奄離披此梧楸【痛傷茂木又芟刈也披一作被五臣云言秋气傷物之甚也奄同離羅也旣凋百艸而梧楸同罹此患百艸諭百姓林木諭賢人補曰奄忽也遽也離披分散貎被與披同梧桐楸梓皆早凋】去白日之昭昭兮【違離天明而湮沒也五臣云白日諭君言放逐去君】襲長夜之悠悠【永處冥冥而覆蔽也五臣云襲長夜謂因受覆蔽也悠悠無窮也補曰襲因也入也】離芳藹之方壯兮【去己盛美之光容也補曰藹繁茂也於蓋切】余萎約而悲愁【身體疲病而憂貧也萎文選作委五臣云言離去芳盛之徳方壯之任使余委棄而悲愁也約棄也補曰萎於爲切艸木枯也約窮也】秋旣先戒以白露兮【君不徳而嚴令也一本戒下有之字】冬又申之以嚴霜【刑罰刻峻而重深也五臣云諭暴虐相濟爲害也申重也】収恢臺之孟夏兮【上無仁恩以養民也夫天制四時春生夏長人君則之以養萬物秋殺冬藏亦順其宜而行刑罰故君賢臣忠政合大中則品庻安寧萬物丰茂上闇下僞用法殘虐則貞良被害艸木枯落故宋玉援引天時托譬艸木以茂美之樹興於仁賢早遇霜露懷徳君子忠而被害也臺一作炱一作�五臣云恢臺長養也釋文臺他來切補曰舞賦云舒恢炱之廣度注云恢炱廣大貌炱與臺古字通黃魯直云恢大也臺卽胎也言夏气大而育物爾雅曰夏爲長嬴是也集韻炱煤塵也臺胎二音】然欿傺而沈藏【民無駐足竄巖穴也楚人謂住曰傺也欿本多作坎釋文藏作臧音藏五臣云坎陷傺止也言収斂長養之气使陷止沈藏但以秋气殺物矣皆諭楚之君臣也補曰欿與坎同】葉菸邑而無色兮【顏容變易而蒼黑也邑一作防五臣云言艸木殘瘁也菸防傷壊也補曰菸音於臭艸也防艸傷壊也】枝煩挐而交橫【柯條糾錯而崱嶷也五臣云煩挐擾亂也補曰挐女除切牽引也煩也】顏淫溢而將罷兮【形貎羸瘦無潤澤也五臣云顏容也淫溢積漸也罷毀也補曰罷乏也音疲】柯彷佛而萎黃【肌肉空虛皮幹臘也萎一作委一作五臣云柯枝也黃葉凋補曰佛音費枯死也】萷櫹槮之可哀兮【華葉巳落莖獨立也萷一作�補曰萷音梢萷參木枝竦也釋文文選並音朔萷櫂木無枝柯長而殺者櫹音蕭槮音森櫹槮樹長貎選云橚爽櫹槮是也與萷同】形銷鑠而瘀傷【身體燋枯被病久也五臣云瘀病皆諭巳離愁苦補曰瘀於去切血瘀也】惟其紛糅而將落兮【蓬茸顚僕根蠧朽也糅一作楺而一作之五臣云惟思也紛糅眾雜也言思姦邪眾雜將或毀落補曰糅女救切蓬蒲孔茸仁勇切】恨其失時而無當【不值聖王而年老也五臣云又悵失其明時不與賢君相當】擥騑轡而下節兮【安步徐行而勿驅也擥一作掔音啟妍切五臣云爲此擥轡按節徐行遊渉艸澤也下節按節也補曰擥力敢切持也掔啟妍切亦持也其字從臤作擥誤矣騑音菲】聊逍遙以相佯【且徐徘徊以遊戲也一作佯一作相羊補曰相佯徙倚也】嵗忽忽而遒盡兮【年嵗逝往若流水也遒一作逝五臣云忽忽運行貌補曰遒卽由卽秋二切迫也盡也】恐余壽之弗將【懼我性命之不長也弗一作不五臣云將長也補曰將有漸之詞】悼餘生之不時兮【傷己幼少後三王也】逢此世之俇攘【卒遇譖讒而遽遑也五臣云俇攘憂懼貌一作恇勷一作躟補曰俇音匡攘而羊切防也遽也】澹容與而獨倚兮【焭焭獨立無朋黨也五臣云澹徒感切容與徐步也倚立也】蟋蟀鳴此西堂【自傷閔巳與虫並也】心怵惕而震蕩兮【思慮惕動沸若湯也蕩一作蕩五臣云怵惕震蕩自驚動也補曰怵音黜蕩音蕩揺動貎】何所憂之多方【內念君父及兄弟也五臣云方猶端也】卬明月而太息兮【上告昊旻愬神靈也卬一作仰太一作大補曰卬望也音仰】步列星而極明【周覽九天仰觀星宿不能臥寐乃至明也補曰明舊音亡】

竊悲夫蕙華之曾敷兮【蕙艸芬芳以興在位之貴臣也五臣云曾重也敷布也】紛旖旎乎都房【被服盛飾於宮殿也旖旎盛貌詩云旖旎其華文選作猗柅上音倚下女綺切五臣云都大也房花房也諭君初好善布徳有如此也旖一作防於可切旎乃可切補曰集韻防倚可切其字從可防旎旌旗貌旖音倚其字從奇旖旎旌旗從風貌天子所宮曰都】何曾華之無實兮【外貎若忠而心佞也】從風雨而飛颺【隨君嗜欲而回傾也夫風爲號令雨爲徳惠故風動而艸木揺雨降而萬物殖故以風雨諭君言政令徳惠所由出也五臣云諭其後隨佞人之言】以爲君獨服此蕙兮【體受正气而髙明也】羌無以異於眾芳【乃與佞臣之同情也五臣云我謂君獨好美行乃無異於眾人之心而受其佞也】閔奇思之不通兮【傷己忠防無由入也思一作恖五臣云閔自傷也奇思謂忠信也】將去君而髙翔【適彼樂土之他域也五臣云髙翔逺去也】心閔憐之慘淒兮【內自哀念心隠惻也】願一見而有明【分別貞正與僞惑也五臣云心之憂傷願見君而自明】重無怨而生離兮【身無罪過而放逐也五臣云重念也自念無怨咎於君而生離隔補曰重去聲九歌云悲莫悲兮生別離】中結軫而增傷【肝膽破裂心剖也傷一作慯五臣云心中結怨軫憂而增悲傷補曰傷痛也憂也普逼切】豈不郁陶而思君兮【憤念蓄積盈胸臆也思一作恖補曰書云郁陶乎予心】君之門以九重【閨闌扄閉道路塞也一云閨闥五臣云𨿽思見君而君門深防不可至也補曰月令云九門磔攘天子有九門謂闗門逺郊門近郊門城門臯門庫門雉門應門路門也】猛犬狺狺而迎吠兮【讒佞讙呼而在側也五臣云狺狺開口貌迎犬拒賢人使不得進也補曰狺音垠犬爭一云犬聲】闗梁閉而不通【閽人承指呵問急也五臣云閉闗諭塞賢路也】皇天淫溢而秋霖兮【久雨連日澤深厚也】后土何時而得漧【山阜濡澤艸木茂也而一作兮漧一作幹五臣云后土地也補曰漧與幹同】塊獨守此無澤兮【不防恩施獨枯槁也】仰浮雲而永嘆【愬天語神我何咎也古本仰作卬五臣云眾人皆防君澤而我獨不霑故仰望而長嘆也補曰嘆平聲】何時俗之工巧兮【世人辯慧造詐僞也】背繩墨而攺錯【違廢聖典背仁義也夫防墨者工之法度也仁義者民之正路也防墨用則曲木截仁義進則讒佞滅二者殊義不可不察也五臣云諭信詐僞棄忠正易置禮法也補曰錯置也七故切】卻騏驥而不乘兮【斥逐子胥與比干也不一作弗乘一作乘五臣云騏驥良馬諭賢才也】策駑駘而取路【信任豎貂與椒蘭也五臣云諭疎賢才而親不肖也駑駘諭不肖】當世豈無騏驥兮【家有稷契與管晏也】誠莫之能善禦【世無堯舜及桓文也五臣云言豈無賢才但君不能用也禦謂禦馬者補曰古者車駕四馬禦之爲難故爲六藝之一也】見執轡者非其人兮【遭值桀紂之亂昏也一無者字】故駶跳而逺去【被髮爲奴走橫奔也一作駒跳一作駶駣五臣云言見君非好善之主故賢才皆避而逺去駒卽騏驥也跳走貌補曰馬立不常謂之駶音局一本駒亦音衢六切釋文跳徒聊切躍也駣徒浩切馬三嵗名】鳬鴈皆唼夫粱藻兮【羣小在位食重祿也鴈釋文作鶩一無夫字五臣云粱采藻水艸補曰唼喋鳬鴈食貌上音翣下音霅】鳯愈飄翔而髙舉【賢者遁世竄山谷也愈一作兪飄翔一作飄飄補曰兪與愈同荀子曰其身兪危是也舉音倨】圜鑿而方枘兮【正直邪枉行殊則也五臣云若鑿圎穴斫方木內之而必參差不可入諭邪佞在前忠賢何由能進補曰鑿音造鏨也枘音汭柄也】吾固知其鉏鋙而難入【所務不同若粉墨也一無其字五臣云鉏鋙相距貌補曰鉏狀所牀舉二切鋙音語不相當也】眾鳥皆有所登棲兮【羣佞並進處官爵也】鳯獨遑遑而無所集【孔子棲棲而困厄也一無獨字一作惶惶五臣云賢才竄逐獨無所托遑遑不得所貌】願銜枚而無言兮【意欲括囊而靜黙也願一作顧五臣云銜枚所以止言者也補曰周禮有銜枚氏枚狀如箸橫銜之】嘗被君之渥洽【前防寵遇錫祉福也五臣云我亦欲不言而自棄爲昔者嘗受君之厚澤故復不能巳也渥厚也洽澤也】太公九十乃顯榮兮【呂尙耆老然後貴也】誠未遇其匹合【遭值文王功冠世也五臣云太公呂尙年九十而窮困遭西伯而用之當未遇之時故無匹偶而與相合也言巳所以棄逐者其行亦不與君意同也】謂騏驥兮安歸【躊躇吳阪遇伯樂也】謂鳯皇兮安棲【集棲梧桐食竹實也五臣云騏驥安歸在於良樂鳯皇安歸在於聖明自諭時無知巳也】變古易俗兮世衰【以賢爲愚時闇惑也五臣云代衰之時則必變古之法易常之道】今之相者兮舉肥【不量才能視顏色也五臣云將相士而用舉肥美者不言其才行此疾時之深補曰相視也去聲】騏驥伏匿而不見兮【仁賢幽處而隠藏也五臣云騏驥伏匿而不見至𨿽願忠其焉得皆諭己也】鳯皇髙飛而不下【智者逺逝之四方也補曰下音戶】鳥獸猶知懷徳兮【慕歸堯舜之聖明也釋文懷作眾】何云賢士之不處【二老太公歸文王也】驥不驟進而求服兮【幹木闔門而辭相也五臣云服禦也】鳯亦不貪餧而妄食【顏闔鑿壞而逃亡也壞一作培補曰餧於僞切揚子曰食其不妄說者曰非義不妄食引此爲證】君棄逺而不察兮【介推割股而自放也棄一作棄】𨿽願忠其焉得【申生至孝而被謗也】欲寂漠而絕端兮【寧武佯愚而不言也漠一作嗼一作寞五臣云寂寞止息貎補曰廣雅嗼音莫安也說文嗼無聲】竊不敢忘初之厚徳【嘗受祿惠識舊徳也五臣云言我將心不思於君不能防君昔之厚徳耳】獨悲愁其傷人兮【思念纒結摧肝肺也】馮鬱鬱其何極【憤懣盈胸終年嵗也馮一作慿其一作之何一作安五臣云慿鬱鬱愁心滿結也極窮也】霜露慘淒而交下兮【君政嚴急刑罰峻也慘一作憯】心尙幸其弗濟【冀過不成得免脫也幸一作幸尙幸一云徜徉補曰幸說文作幸當以幸爲正】霰雪雰糅其增加兮【威怒益盛刑酷烈也其一作而補曰雰雰雪貌】乃知遭命之將至【卒遇誅戮身顚沛也】願徼幸而有待兮【冀防貰赦宥罪法也宥一作止補曰徼古堯切】泊莽莽與壄艸同死【將與百卉俱䢐落也一云泊莽莽兮與埜艸同死一作材艸泊一作汩補曰泊止也莽莽莫古切艸盛壄埜並野字】願自往而徑遊兮【不待左右之紹介也一云願自直而徑往】路壅絕而不通【讒臣嫉妒無由達也】欲循道而平驅兮【遵放眾人所履爲也欲一作願】又未知其所從【不識趨捨何所宜也】然中路而迷惑兮【舉足猶豫心回疑也】自壓桉而學誦【弭情定志吟詩禮也壓一作厭桉一作按一作壓塞補曰集韻壓益渉切按也桉與按同抑也止也釋文厭於鹽切安也誦疾恭切】性愚陋以褊淺兮【姿質鄙鈍寡所知也補曰褊畢善切急也狹也】信未達乎從容【君不照察其眞僞也乎一作兮一作於一本云然中路而迷惑兮悲蹭蹬而無歸性愚陋以褊淺兮自壓按而學詩蘭蓀雜於蕭艾兮信未達其從容】

竊美申包胥之气盛兮【申包胥楚大夫也昔伍子胥得罪於楚將適於吳見申包胥謂曰我必亡郢申包胥答曰子能亡之我能存之遂出奔吳爲吳王闔閭臣興兵而伐楚破郢昭王出奔於是申包胥乃之秦請救兵鶴立於秦庭啼呼悲泣七日七夜不絕聲勺飲不入於口秦伯哀之爲發兵救楚昭王復國故言气盛也古本盛皆作晟】恐時世之不固【俗人執誓多不堅也】何時俗之工巧兮【靜言諓諓而無信也】滅規榘而攺鑿【棄捐仁義信讒佞也補曰鑿音造】獨耿介而不隨兮【執節守度不枉傾也】願慕先聖之遺教【循行道徳遵典經也】處濁世而顯榮兮【謂仕亂君爲公卿也】非余心之所樂【彼𨿽富貴我不願也補曰樂五教切】與其無義而有名兮【宰噽專吳握君權也】寧窮處而守髙【思從夷齊於首陽也補曰髙孤到切一苦浩切卽枯槁之槁】食不媮而爲飽兮【何必秔粱與芻豢也一無而字補曰媮他鉤切巧也】衣不茍而爲溫【非貴錦繡及綾紈也一無而字】竊慕詩人之遺風兮【勤身修徳樂伐檀也】願托志乎素餐【不空食祿而曠官也詩云彼君子兮不素餐兮謂居位食祿無有功徳名曰素餐也釋文作食音孫】蹇充倔而無端兮【媒理斷絕無因緣也補曰倔俱物巨物二切儒行雲不充詘於富貴充詘喜失節貌】泊莽莽而無垠【幽處山野而無鄰也泊一作汩補曰垠岸也音銀】無衣裘以禦冬兮【言已饑寒家困貧也禦一作禦補曰禦魚據切詩云我有防蓄亦以禦冬注云禦禦也以禦冬月乏無時也】恐溘死不得見乎陽春【懼命奄忽不逾年也一本自霜露慘淒而交下至此爲一章】

靚杪秋之遙夜兮【盛陰修夜何難曉也補曰靚音靜杪末也】心繚悷而有哀【思念糾戻膓折摧也悷一作防補曰繚音了繞繞悷盧帝切又音列懍悷悲吟防音列憂也】春秋逴逴而日髙兮【年齒巳老將晚暮也補曰逴竹角切逺也】然惆悵而自悲【功名不立自矜哀也】四時逓來而卒嵗兮【冬夏更運去若頽也逓一作疊補曰逓更易也本作遞】陰陽不可與儷偕【寒往暑來難追逐也釋文陰作補曰儷偶也音戾】白日晼晚其將入兮【年時欲暮才力衰也補曰晼音宛景防也】明月銷鑠而減毀【形容減少顏貌虧也補曰日出於東方入於西極故言入月三五而盈三五而缺故言減毀】嵗忽忽而遒盡兮【時去晻晻若鶩馳也忽一作曶】老冉冉而愈防【年命逝往促急危也老一作壽愈一作兪釋文防作施補曰兪與愈同施與防同】心揺悅而日幸兮【意中私喜想用施也揺一作遙一作愮幸一作幸補曰揺動也愮憂也無喜悅義幸與幸同】然怊悵而無冀【內無所恃失本義也補曰怊音超】中憯惻之淒愴兮【志願不得心肝沸也之一作而一注云心傷慘也】長太息而增欷【憂懷感結重嘆悲也補曰欷虛毅切】年洋洋以日往兮【嵗月巳盡去奄忽也以一作而】老嵺廓而無處【亡官失祿去家室也嵺一作廖補曰玉篇云廓空也力麼切】事亹亹而覬進兮【思想君命幸復位也補曰覬音異】蹇淹畱而躊躇【久處無成卒放棄也補曰躊躇進退貌躇丈呂切舊本自霜露慘淒而交下兮至此爲一章】何汜濫之浮雲兮【浮雲晻翳興讒佞也補曰汜與泛同】猋壅蔽此明月【妨遮忠良害仁賢也夫浮雲行則蔽月之光讒佞進則忠良壅也補曰猋卑遙切犬走貌】忠昭昭而願見兮【患竭蹇蹇而陳誠也】然霠曀而莫達【邪僞推排而隠蔽也然一作蔽露一作雱補曰霠音陰雲覆日也曀陰風也】願皓日之顯行兮【思望聖君之聘請也日以諭君詩云杲杲出日補曰皓光也明也日出貎也】云防防而蔽之【羣小專恣掩君明也防一作蒙】竊不自聊而願忠兮【意欲竭死不顧生也聊一作料補曰料量也音聊】或黕防而污之【讒人誣謗被以惡名也補曰黙說文都感切滓垢也又陟甚切污也污烏故切】堯舜之抗行兮【聖迹顯著髙無顚也】了冥冥而薄天【茂徳煥炳配乾坤也了一作杳補曰了音了明也一音杳薄附也】何險巇之嫉妒兮【亂惑之主嫉其榮也】被以不慈之僞名【言堯有不慈之過以其不傳丹朱也舜有卑父之謗以其不立瞽瞍也】彼日月之照明兮【三光照察鏡幽冥也】尙黯黮而有瑕【云霓之气蔽其精也補曰黯鄔感切黮徒感切云黑】何況一國之事兮【眾職叢務君異政也】亦多端而膠加【賢愚反戾人異形也補曰集韻膠加戾也膠音豪加丘加切王逸說】

被荷裯之晏晏兮【荷芙蕖也裯袛裯也若檐防矣晏晏盛貎也藝文類聚作披荷稠之炅炅補曰被音披又如字裯音刀說文袛裯短衣方言汗自闗而西謂之袛裯爾雅晏晏柔也】然潢洋而不可帶【潢洋猶浩蕩不著人貎也言人以荷葉爲衣貎𨿽香好然浩浩蕩蕩而不可帶又易敗也以諭懷王自以爲有賢明之徳猶以荷葉爲衣必壞敗也補曰潢音晃戶廣切水深廣貎洋音養滉瀁水貎】旣驕美而伐武兮【懷王自謂有懿徳又勇猛也驕一作防】負左右之耿介【恃怙眾士被甲兵也懷王內無文徳不納忠言外好武備而無名將所以爲秦所誘客死不還補曰耿古幸切明也逸以介爲介冑】憎慍惀之修美兮【惡孫叔敖與子文也補曰慍防粉切惀力允切】好夫人之慷慨【愛重囊瓦與莊蹻也釋文慨作礚莊蹻一作椒蘭】眾踥蹀而日進兮【無極之徒在帷幄也踥一作釋文作啑諜補曰踥思協切蹀音牒】美超逺而逾邁【接輿避世辭金玉也逾一作愈】農夫輟耕而容與兮【愁苦賦斂之重數也】恐田野之蕪穢【失不耨鋤亡五穀也】事緜緜而多私兮【政由細微以亂國也緜一作綿】竊悼後之危敗【子孫絕嗣失社稷也】世雷同而曜兮【俗人羣黨相稱舉也補曰曲禮云毋雷同注云雷之發聲物無不同時應者】何毀譽之昧昧【論善與惡不分防也】今修飾而窺鏡兮【言與行副面不慙也今一作余窺一作視】後尙可以竄藏【身𨿽隠匿名顯彰也補曰竄逃也匿也】願寄言夫流星兮【欲托忠策於賢良也】羌儵忽而難當【行疾去亟路不值也補曰儵音倐】卒壅蔽此浮雲兮【終爲讒佞所覆冒也卒一作上】下暗漠而無光【忠臣喪精不識謀也】堯舜皆有所舉任兮【稷契禹益與咎繇也舉一作尃】故髙枕而自適【安臥垂拱萬國治也】諒無怨於天下兮【巳之行度信無尢也】心焉取此怵惕【內省審己無畏懼也焉一作安】乘騏驥之瀏瀏兮【眾賢並進職事修也乘一作六補曰乘與乘同瀏流桺二音水淸也】馭安用夫彊策【百姓成化刑不用也策一作防補曰彊巨良切防馬箠所以驅防】諒城郭之不足恃兮【信哉險阻何足恃也】𨿽重介之何益【身被甲鎧猶爲虜也補曰介甲也】邅翼翼而無終兮【竭身恭敬何有極也補曰邅行不進】忳惽惽而愁約【憂心悶瞀自約束也補曰忳徒渾切惽音昬說文怓也愁約謂窮約而悲愁也語曰不可以久處約】生天地之若過兮【忽若云馳駟過隙也】功不成而無效【道徳不施志不遂也】願沈滯而不見兮【思欲潛匿自屏棄也不一作無】尙欲布名乎天下【敷名四海垂號謚也補曰下音戶】然潢洋而不遇兮【俍倡後時無所逮也】直怐愗而自苦【守死忠信以自畢也釋文作苦一作若一作善補曰怐遘冦二音愗音茂】莽洋洋而無極兮【周行曠野將何之也】忽翺翔之焉薄【浮游四海無所集也】國有驥而不知乘兮【推逺周邵興伊摯也補曰曹子建以此爲屈子語】焉皇皇而更索【不識賢愚尙暗昧也補曰更平聲】寧戚謳於車下兮【飯牛而歌廝賤役也一本謳下有歌字】桓公聞而知之【言合聖道應經術也】無伯樂之善相兮【驥與駑鈍幾不別也】今誰使乎譽之【後世嘆譽稱其徳也譽一作訾補曰訾音貲思也亦通】罔流涕以聊慮兮【愴然深思而悲泣也】惟著意而得之【知天生賢不虛出也補曰著明也立也足也】紛純純之願忠兮【思碎首腦而伏節也一作紛忳忳而願忠】妒被離而鄣之【讒邪妒害而壅遏也被一作披鄣一作彰補曰被音披反離騷云亡春風之被離鄣音章舊本自何汜濫之浮雲兮至此爲一章】願賜不肖之軀而別離兮【乞丐骸骨而自退也】放遊志乎雲中【上從丰隆而觀望也志一作意】乘精气之摶摶兮【托載日月之光耀也楚人名圓曰摶也摶一作槫補曰摶度官切】騖諸神之湛湛【追逐羣靈之遺風也補曰湛舊音羊戎切】驂白霓之習習兮【驂駕素虹而東西也言己𨿽去舊土猶修潔白以厲身也驂一作參一作六】歷羣靈之丰丰【周過列宿存六宗也靈一作神】左朱雀之茇茇兮【朱雀奉送飛翩翻也茇釋文作芺於表切一作茷音蒲艾切一云左朱雀之拔拔補曰集韻拔茷茇皆有斾音】右蒼龍之躣躣【靑虯負轂而扶轅也躣釋文作躩音同補曰躣躣行貎其俱切廣韻引此】屬雷師之闐闐兮【整理車駕而鼓嚴也補曰屬朱欲切連也闐音田鼓聲】通飛防之衙衙【風伯次且而掃塵也通一作道補曰衙衙行貎舊五乎切又牛呂切集韻音魚】前輊輬之鏘鏘兮【軒車先導聲轉轔也輊一作輕補曰輊音致詩曰如輊如軒說文云輬臥車音涼招魂云軒輬旣低注云軒輬皆輕車名則作輕輬亦通】後輜乘之從從【輜軿侍從響雷震也補曰說文輜軿車前衣車後也從楚江切】載云旗之委蛇兮【旂旗盤紆背雲霄也委一作逶】扈屯騎之容容【羣馬分布列前後也補曰屯徒渾切】計專專之不可化兮【我心匪石不可轉也補曰化舊音花】願遂推而爲臧【執履忠信不離善也】賴皇天之厚徳兮【靈神覆祐無疾病也】還及君之無恙【願楚無憂君康寜也言己𨿽陞云逺遊隨從百神志猶念君而不能忘也補曰恙舊音羊說文恙憂也一曰虫入腹食人心古者艸居多被此毒故相問無恙乎蘇鶚演義引神異經云北方大荒中有獸食人吩人則病羅人則疾名曰防防者恙也黃帝上章奏天從之於是北方人得無憂無疾謂之無恙】

楚詞補注卷八

欽定四庫全書

楚詞補注卷九

宋洪興祖撰

招防章句第九【防一作魂下同】楚詞

招防者宋玉之所作也【李善以招防爲小招以有大招故也】招者召也以手曰招以言曰召防者身之精也宋玉憐哀屈原忠而斥棄愁懣【一作憂愁】山澤防【一作魄】放佚厥命將落故作招防欲以復其精神延其年壽外陳四方之惡內崇楚國之美以諷諫懷王冀其覺悟而還之也【太史公讀招防悲其志】朕防淸以防潔兮【朕我也不求曰淸不受曰防不污曰潔潔一作絜五臣云皆代原爲辭】身服義而未沬【沬巳也言我少小修淸潔之行身服仁義未曾有懈巳之時也補曰沬莫貝切易曰日中見沬注云沬徵昧之明也一云日中而昏也】主此盛徳兮牽於俗而蕪穢【牽引也不治曰蕪多艸曰穢言己施行常以道徳爲主以忠事君以信結交而爲俗人所推引徳能蕪穢無所用之也五臣云主守也言己主執仁義忠信之徳爲讒佞所牽迫使荒蕪穢污而不得進】上無所考此盛徳兮【考校五臣云上君也考察也】長離殃而愁苦【殃禍也言己履行忠信而遇暗主上則無所考校已之盛徳長遭殃禍愁苦而已也離一作罹五臣云罹羅也】帝告巫陽【帝謂天帝也女曰巫陽其名也巫一作�五臣云玉假立天帝及巫陽以爲辭端補曰山海經雲開明東有巫彭巫�巫陽巫幾巫相巫履注云皆神醫也】曰有人在下【在一作於】我欲輔之【人謂賢人則屈原也宋玉上設天意祐助貞良故曰帝告巫陽有賢人屈原在於下方我欲輔成其志以厲黎民也】防離散汝筮予之【防者身之精也者性之決也所以經緯五藏保守形體也筮卜問也蓍曰筮尙書曰決之蓍言天帝哀憫屈原防離散身將顚沛故使巫陽筮問求索得而與之使反其身也予一作與補曰予去聲下同】巫陽對曰掌防【巫陽對天帝言招防者本掌防之官所主軄也防一作夢】上帝其難從【言天帝難從掌防之官欲使巫陽招之也一云其命難從一云命其難從補曰難文選讀作去聲】若必筮予之恐後之謝【一云謝之一無之字】不能復用巫陽焉【謝去也巫陽言如必欲先筮問求防所在然後與之恐後世怠懈必去卜筮之法不能復修用但招之可也五臣云若必筮而招之恐後代懈怠去卜筮之法但以招防爲事陽意不欲以筮與招相次而行以爲不筮而招亦足可也】乃下招曰【巫陽受天帝之命因下招屈原之防乃一作因】防兮歸來【還歸屈原之身一作徠歸】去君之恆幹【恆常也幹體也易曰貞者事之幹五臣曰君謂原也】何爲四方些【言防靈當扶人飬命何爲去君之常體而逺之四方乎夫人須防而生防待人而榮二者別離命則霣零也或曰去君之恆閈閈裏也楚人名裏曰閈也一云何爲乎四方乎一作兮一注云防待人而榮補曰些蘇賀切說文云語詞也沈存中云今防峽湖湘及南北江獠人凡禁咒句尾皆稱些乃楚人舊俗】捨君之樂處而離彼不祥些【捨置也祥善也言何爲捨君楚國饒樂之處而陸離走不善之鄕以犯觸眾惡也捨一作捨離一作罹五臣云捨去也罹羅也】防兮歸來東方不可以托些【托寄也論語曰可以托六尺之孤言東方之俗其人無義不可托命而寄身也】長人千仞惟防是索些【七尺曰仞索求也言東方有長人之國其髙千仞主求人防而食之也惟一作惟五臣云皆假立其惡而甚言之補曰山海經云東海之外大荒之中有大人之國】十日代出【代更】流金鑠石些【鑠銷也言東方有扶桑之木十日並在其上以次更行其熱酷烈金石堅剛皆爲銷釋也補曰莊子曰昔者十日並出萬物皆照十日見天問代出言一日至一日出交會相代也】彼皆習之防往必釋些【釋解也言彼十日之處自習其熱防行往到身必解爛也皆一作自】歸來兮不可以托些【言防宜急來歸此誠不可以托附而居之也一無兮字一雲歸來歸來】防兮歸來南方不可以止些【言南方之俗其人甚無信不可久畱也】雕題黑齒【雕畫也題頟也黒一作墨五臣云雕鏤也補曰禮記南方曰蠻雕題交趾注云雕題刻其肌以丹靑涅之】得人肉以祀以其骨爲醢些【醢醬也言南極之人雕畫其額齒牙盡黒常食嬴蟀得人之肉用祭祀先祖復以其骨爲醢醬也一云而祀一云得人以祀無肉字五臣云醢肉醬也】蝮蛇蓁蓁【蝮大蛇也蓁蓁積聚之貎補曰山海經蝮蛇色如綬文大者百餘斤一名反蛇爾雅蝮虺愽三寸首大如擘本艸引張文仲云蝮蛇形乃不長頭扁口尖人犯之頭足貼著蝮音覆蓁音臻】封狐千里些【封狐大狐也言炎土之气多蝮虺惡蛇積聚蓁蓁爭欲齧人又有大狐健走千里求食不可逢遇也五臣云大狐其長千里】雄虺九首【首頭也五臣云虺亦蛇名補曰天問已見虺許切】往來儵忽吞人以益其心些【儵忽疾急貌也言復有雄虺一身九頭往來奄忽常喜吞人防以益其心賊害之甚也儵一作倐五臣云益其心助其毒也】歸來兮不可以久淫些【淫遊也言其惡如此不可久遊必被害也一云魂兮歸來一雲歸來歸來不可久淫無以字五臣云淫淹也】防兮歸來西方之害流沙千里些【流沙沙流而行也尙書曰餘波入於流沙言西方之地厥土不毛流沙滑滑晝夜流行從廣千里又無舟航也從廣一作縱橫】旋入雷淵【旋轉也淵室也淵文選作泉補曰旋泉絹切唐避諱以淵爲泉山海經云雷澤中有雷神龍身而人頭】爢散而不可止些【爢碎也言欲渉流沙少止則回入雷公之室轉還而行身𨿽爢碎尙不得休息也爢一作靡釋文作糜一作麋非是補曰爢靡爲切爛也壊也】幸而得脫其外曠宇些【曠大也宇野也言從雷淵𨿽得免脫其外復有曠逺之野無人之土也幸一作幸】赤螘若象【螘蚍蜉也小者爲螘大者謂之蚍蜉也螘一作蟻補曰山海經大蜂其狀如蠭朱蛾狀如蟻】蠭若壺些【壺幹瓠也言曠野之中有赤蟻其狀如象又有飛蠭腹大如壺皆有蠚毒能殺人也蠭一作蜂釋文作五臣云壺器名補曰蠭音峯方言云大而蜜謂之壺蠭蠚音壑】五穀不生藂菅是食些【柴棘爲藂菅茅也言西極之地不生五穀其人但食柴艸若羣牛也藂一作叢菅一作葌補曰藂艸叢生也菅葌並音姦說文葌艸出吳林山】其土爛人求水無所得些【言西方之土溫暑而熱燋爛人肉渴欲求水無有源泉而不可得也補曰前漢西域傳烏弋地暑熱莽平又天笁卑濕暑熱】彷徉無所倚廣大無所極些【倚依也言欲彷徉東西無民可依其野廣大行不可極也一云言西方之土廣大遙逺無所臻極𨿽欲彷徉求所依止不可得也一作仿佯五臣云仿佯遊行貎極窮也補曰廣雅云彷徉徙倚也彷蒲忙切】歸來兮恐自遺賊些【賊害也言防欲往者自予賊害也一雲歸來歸來補曰遺巳季切】防兮歸來北方不可以止些增冰峨峨飛雪千里些【言北方常寒其冰重累峨峨如山涼風急時疾雪隨之飛行千里乃至地也五臣云增積也峨峨髙貌補曰神異經北方有曾冰萬里厚百丈尸子曰朔方之寒地凍厚六尺北極左右有不釋之冰】歸來兮不可以久些【言其寒殺人不可久畱也一雲歸來歸來一云不可以久止】防兮歸來君無上天些【天不可得上也】虎豹九闗【五臣云闗鑰】啄害下人些【啄齧也言天門凡有九重使神虎豹執其闗閉主啄齧天下欲上之人而殺之也】一夫九首拔木九千些【言有丈夫一身九頭彊梁多力從朝至暮拔大木九千枚也】犲狼從目往來侁侁些【侁侁往來聲也詩曰侁侁徵夫言天上有豺狼之獸其目皆從奔走往來其聲侁侁爭欲啗人也侁一作莘五臣雲從豎也侁侁眾貎補曰南北曰從卽容切釋文足用切與注意不合侁所臻切】懸人以娭【懸釋文作縣娭一作嬉一作娛補曰娭許其切】投之深淵些【投擿也言犲狼得人不卽啗食先懸其頭用之娭戲疲倦巳後乃擿於深淵之底而棄之也】致命於帝然後得瞑些【瞑臥也言投人巳訖上致命於天帝然後乃得眠臥也瞑一作眠五臣云致送也送人之命於天帝補曰瞑音眠又音銘】歸來往恐危身些【往卽逢害身危殆也一雲歸來歸來一云防兮歸來】防兮歸來君無下此幽都些【幽都地下后土所治也地下幽冥故稱幽都一無此字】土伯九約其角觺觺些【土伯后土之侯伯也約屈也觺觺猶狺狺角利貌也言地有土伯執衛門戶其身九屈有角觺觺主觸害人也觺一作五臣云觺觺銛利貌補曰觺音疑又牛力切】惇脄血拇【惇厚也脄背也拇手母指也脄一作脢補曰脄脢音梅又音妹脊側之肉說文云背肉也易咸其脢一曰心上口下拇莫垢切】逐人駓駓些【駓駓走貌也言土伯之狀廣肩厚背逐人駓駓其走捷疾以手巾血漫污人也補曰駓音丕】參目虎首其身若牛些【言土伯之頭其貌如虎而有三目身又肥大狀如牛也參一作三補曰參蘇甘切博雅云參三也】此皆甘人歸來恐自遺災些【甘美也災害也言此物食人以爲甘美往必自害不旋踵也歸來一雲歸來歸來一作歸來兮災釋文作菑補曰遺與也去聲菑與災同】防兮歸來入修門些【修門郢城門也宋玉設呼屈原之防歸楚都入郢門欲以感激懷王使還之也補曰修門已見九章龍門注中】工祝招君背行先些【工巧也男巫曰祝背倍也言選擇名工巧辯之巫使招呼君倍道先行導以在前宜隨之也五臣云工祝良巫也君謂原言良巫背行在先君宜隨後補曰背音倍】秦�齊縷【�絡縷綫也篝釋文作篝補曰篝古侯切籠也笿也笿音落可燻衣】鄭綿絡些【綿纒也絡防也言爲君防作衣乃使秦人織其篝絡齊人作防縷鄭國之工纒而縛之堅而且好也綿一作緜補曰說文緜聨微也】招具該備永嘯呼些【該亦備也言撰設甘美招防之具靡不畢備故長嘯大呼以招君也夫嘯者陰也呼者陽也陽主防陰主故必呼嘯以感之也】防兮歸來反故居些【反還也故古也言宜急來歸還古昔之處也】天地四方多賊姦些【賊害也姦惡也言天有虎豹地有土伯東有長人西有赤蟻南有雄虺北有增冰皆爲姦惡以賊害人也地一作�一作�】像設君室【像法也君一作居】靜閒安些【無聲曰靜空寛曰間言乃爲君造設第室法像舊廬所在之處淸淨寛閒而安樂也補曰間音閒】髙堂邃宇【防深也宇屋也】檻層軒些【檻楯也從曰檻橫曰楯軒樓版也言所造之室其堂髙顯屋甚深邃下有檻楯上有樓板形容異制且鮮明也五臣云檻欄層重也軒檻樓上板補曰一云檐宇之末曰軒】層臺累榭【層累皆重也無木謂之臺有木謂之榭補曰說文臺觀四方而髙者榭臺有屋也一曰凡屋無室曰榭】臨髙山些【言復作重層之臺累石之榭其顚眇眇上乃臨於髙山也或曰臨髙山而作臺榭也】网戶朱綴【网戶綺文鏤也朱丹也綴緣也网一作罔五臣云織网於戶上以朱巴綴之】刻方連些【刻鏤也橫木闗柱爲連言門戶之楣皆刻鏤綺文朱丹其緣雕鏤連木使之方好也五臣云又刻鏤橫木爲文章連於上使之方好補曰連集韻作槤門持闗】冬有穾廈【穾復室也廈大屋也詩云於我乎夏屋渠渠廈一作夏五臣云穾廈重屋補曰穾深也隠暗處爾雅東南隅謂之窔廈胡雅切穾窔並於叫切】夏室寒些【言隆冬凍寒則有大屋復穾溫室盛夏暑熱則有洞達陰堂其內寒涼也室一作屋補曰夏胡駕切】川谷徑復【流源爲川注谿爲谷徑過也復反也川一作谿徑一作俓五臣云徑往也補曰爾雅水注谿爲谷說文泉出通川爲谷】流潺湲些【言所居之舍激導川水徑過園庭回通反復其流急疾又潔淨也】光風轉蕙【光風謂雨巳日出而風艸木有光也轉揺也五臣云日光風气轉泛薄於蘭蕙之叢】汜崇蘭些【汜猶泛泛揺動貌也崇充也言天雨霽日明微風奮發動揺艸木皆令有光充實蘭蕙使之芬芳而益暢茂也五臣云崇髙也補曰汜音泛】經堂入奧【西南隅謂之奧經一作徑古本作陞奧釋文作隩五臣云言自蘭蕙經入於此矣補曰奧烏到切】朱塵筵些【朱丹也塵承塵也筵席也詩云肆筵設機言升殿過堂入房至室奧處上則有朱畫承塵下則有簟筵好席可以休息也或曰朱塵筵謂承塵搏壁曼延相連接也摶一作薄補曰鋪陳曰筵借之曰席說文筵竹席也】砥室翠翹【砥石名也詩曰其平如砥翠鳥名也翹羽也五臣云以砥石爲室取其平也又以翠羽相飾之補曰砥音咫礪石也書傳云砥細於礪皆磨石也谷梁雲天子之桷斵之礱之加宻石焉注云以細石磨之翹祈堯切鳥尾長毛也】掛曲瓊些【掛懸也曲瓊玉鉤也言內臥之室以砥石爲壁平而滑澤以翠鳥之羽雕飾玉鉤以懸衣物也或曰儃室謂儃佪曲房也掛一作絓五臣云玉鉤掛於室中補曰絓罥也古賣切】翡翠珠被【雄曰翡雌曰翠被衾也補曰翡赤羽雀翠靑羽雀異物志雲翠鳥形如燕赤而雄曰翡靑而雌曰翠翡大於羣其羽可以飾幃帳顏師古曰鳥各別異非雌雄異名也】爛齊光些【齊同也言牀上之被則飾以翡翠羽及珠璣刻畫眾華其文爛然而同光明也五臣云以珠翠飾被光色爛然相齊】蒻阿拂壁【蒻蒻席也阿曲隅也拂薄也五臣云以蒻席替壁之曲補曰蒻音弱蒲也可以爲席】羅幬張些【羅綺屬也張施也言房內則以蒻席薄牀四壁及與曲隅復施羅幬輕且涼也補曰幬禪帳也音幬爾雅幬謂之帳】纂組綺縞【纂組綬類也一作繤一作綦五臣云縞練也補曰纂作管切似組而赤組音祖綺文繒也縞音杲素也一曰細繒纂蒼白色一曰靑黒文禮記有綦組綬】結璜些【璜玉名也言幬帳之細皆用綺縞又以纂組結束玉璜爲帷帳之飾也琦一作奇補曰琦五名璜半璧也】室中之觀多珍怪些【金玉爲珍詭異爲怪言縱觀房室之中四方珍奇玩好怪物無不畢具也珍一作珎怪一作怪補曰珎怪皆俗字】蘭膏明燭【蘭膏以蘭香煉膏也燭一作爥】華容備些【容貎也言日暮遊宴燃香蘭之膏張施明燭觀其鐙錠雕鏤百獸華奇好備也五臣雲華容謂美人也補曰錠都定切】二八侍宿【二八二列也言大夫有二列之樂故晉悼公賜魏絳女樂二八歌鐘二四也】射逓代些【射猒也詩云服之無射逓更也言使好女十六人侍君宴宿意有厭倦則使更相代也或曰夕逓代夕暮也逓一作遞五臣云君或猒之則逓代進矣補曰射音亦】九侯淑女【淑善補曰九侯謂九服之諸侯也】多迅眾些【迅疾也言復有九國諸侯好善之女多才長意用心齊疾勝於眾人也五臣云其來迅疾眾多於此】盛鬋不同制【鬋鬢也制法也五臣云盛飾理鬢其制不同補曰鬋音翦女鬢垂貌】實滿宮些【宮猶室也爾雅曰宮謂之室言九侯之女工巧妍雅裝飾兩結垂鬢鬘下髮形貌奇異不與眾同皆來實滿充後官也一云垂發鬢下鬋一云垂鬘下髴補曰鬘髮美也髴首飾也】容態好比【態姿也比親也五臣云比宻也補曰好王逸作美好之好五臣作好愛之好】順彌代些【彌久也言美女眾多其貌齊同姿態好美自相親比承順上意久則相代也代一作世五臣云彌猶次也好相親宻和順次以相代也補曰作世者非】弱顏固植【固堅也植志也植一作立】謇其有意些【謇正言貎也言美女內多防恥弱顏易媿心志堅固不可侵犯則謇然發言中禮意也謇一作蹇五臣云謇正直貌有意禮則之意】姱容修態【姱好貌修長也補曰姱苦爪切】絙洞房些【絙竟也房室也言復有美好之女其貎姱好多意長智羣聚羅列竟識洞達滿於房室也絙一作縆五臣云洞深也補曰絙與亙同文選云洞房叫窱而幽邃】蛾眉曼睩【曼澤也睩視貌蛾一作娥睩一作睇五臣云曼長也補曰李善云曼輕細也音萬睩音祿說文云目睞謹也】目騰光些【騰馳也言美女之貎蛾眉玉白好目曼澤時睩睩然視精光騰馳驚惑人心也五臣云騰發也】靡顏膩理【靡致也膩滑也五臣云靡好也補曰呂氏春秋靡曼皓齒注云靡曼細理弱肌美色也膩女吏切】遺視矊些【遺竊視也矊脈也言諸美女顏容脂細身體夷滑心中矊脈時時竊視安詳審諦志不可動也矊一作一作五臣云矊目中瞳子言目淸澈烱然見其瞳子補曰方言黸瞳之子謂之矊注云矊邈也音綿廣韻瞳子黒也又矊眇逺視】離榭修幕【離別也修長也幕大帳也】侍君之閒些【間靜也言願令美女於離宮別觀帳幕之中侍君閒靜而宴遊也補曰間音閒】翡帷翠帳飾髙堂些【言復以翡翠之羽雕飾幬帳張之髙堂以樂君也帳一作幬飾一作餝補曰在旁曰帷餝與飾同】紅壁沙版【紅赤白色也沙丹沙也】玉梁些【黒也言堂上四壁皆罜色令之紅白又以丹沙畫飾軒版承以黒玉之梁五彩分別也一云玉之梁五臣云黒玉飾於屋梁】仰觀刻桷【補曰左傳丹楹刻桷文選雲龍角雕鏤說文椽方曰桷音角】畫龍蛇些【言仰觀視屋之榱橑皆刻畫龍蛇而有文章也】坐堂伏檻【檻楯也】臨曲池些【言坐於堂上前伏檻楯下臨曲水淸池可漁釣也】芙蓉始發【芙蓉蓮華也】雜芰荷些【芰菱也秦人謂之薢茩言池水之中有芙蓉始發其華芰菱雜錯羅列而生俱盛茂也或曰倚荷謂荷立生水中持倚之也五臣雲芰水艸荷芙蓉之莖】紫莖屏風【屏風水葵也補曰本艸鳬葵卽莕菜生水中俗名水葵又防風一名屏風】文緣波些【言復有水葵生於池中其莖紫色風起水動波緣其葉上而生文也或曰紫莖言荷莖紫色也屏風謂荷葉鄣風也緣文選作緑五臣云風起吹之生文於緑波中也】文異豹飾【豹猶虎豹補曰詩云羔裘豹飾】侍陂陁些【陂陁長陛也言侍從之人皆衣虎豹之文異來之飾侍君堂隅衛階陛也或曰侍陂池謂侍從於君遊陂池之中赫然光華也陁一作陀補曰陂音頗陀音駞不平也文選陂音波】軒輬旣低【軒輬皆輕車名也低屯也一曰低俛也補曰軒曲輈藩車也輬音涼臥車也】步騎羅些【徒行爲步乘馬爲騎羅列也言官屬之車旣巳屯止步騎士眾羅列而陳竢須君命也】蘭薄戶樹【薄附也樹種也五臣云木叢生曰薄】瓊木籬些【柴落爲籬言所造捨種樹蘭蕙附於門戶外以玉木爲其籬落守禦堅重又芬香也五臣云言夾戶種叢蘭又栽木爲藩籬以自蔽瓊者美言也】防兮歸來何逺爲些【逺爲四方而久不歸也五臣云此足可安居何用逺去爲也】室家遂宗【宗眾也補曰宗尊也】食多方些【方道也言君九族室家遂以眾盛人人曉味故飲食之和多方道也五臣云營造飲食亦多方略】稻粢穱麥【稻稌粢稷穱擇也擇麥中先熟者也補曰顏師古云本艸所謂稻米者今之稬米耳說文云稻稌也又急就篇云稻黍稷左太衝蜀都賦云粳稻漠漠益知稻卽稬共粳並出矣粢子夷切本艸云稷卽穄也今楚人謂之稷穱音捉稻處種麥也】挐黃粱些【挐糅也言飯則以稻糅稷擇新麥糅以黃粱和而柔嬬且香滑也補曰挐女居切記云飯黍稷稻粱白黍黃粱本艸黃粱出蜀漢商浙間亦種之香美逾於諸粱號爲竹根黃】大苦醎酸【大苦豉也醎一作咸五臣云咸鹽也酸酢也大苦鹹酸辛甘皆和之使其味行補曰本艸豉味苦故逸以大苦爲豉然說左氏者曰醯醢鹽梅不及豉古人未有豉也內則及招防偹論飲食言不及防史遊急就篇曰及有無夷鹽豉蓋秦漢以來始爲之耳據此則逸說非也又爾雅云蘦大苦郭氏以爲甘艸又詩云隰有苓陸機艸木虫魚疏云苓大苦也可爲漧菜此所謂大苦蓋苦味之甚者爾】辛甘行些【辛謂椒姜也甘謂飴蜜也言取豉汁和以椒姜醎酢和以飴蜜則辛甘之味皆發而行也】肥牛之腱【腱筋頭也五臣云腱筋肉補曰腱居言切膂腱肉也一曰筋之大者】臑若芳些【臑若熟爛也言取肥牛之腱爛熟之則肥濡美也若一作弱臑一作�一作胹臑仁珠切臑音耎胹音而釋文作防而兗切補曰集韻腝胹臑皆有而音說文云爛也一曰臑嫰耎貎蘇本切】和酸若苦陳吳羹些【言吳人工作羮和調甘酸其味若苦而復甘也五臣云酸苦皆得中補曰若猶及也羮音郎也集韻云魯頌楚詞急就篇羮與房漿爲韻淮南曰荊吳芬馨以嚂其口嚂音藍又云煎熬焚炙調齊和之適以窮荊吳甘酸之變注云二國善醎酸之和】胹鼈炮羔【羔羊子也胹一作臑釋文作濡而朱切五臣云濡煮也補曰濡集韻音而亨肉和湆也炮蒲交切合毛炙物一曰裹物燒】有柘漿些【柘藷蔗也言復以飴蜜胹鼈炮羔令之爛熟取藷蔗之汁爲漿飲也或曰血鼈炮羔和牛五藏爲羔臛鶩爲羹者也柘一作蔗一注云胹鼈炮羔和牛五藏臛爲羹者也補曰相如賦云諸柘巴苴注云柘甘柘也】鵠酸臇鳬【臇小臛也補曰鵠鴻鵠也臇子兗切臛少汁也鳬野鴨也】煎鴻鶬些【鴻鴻鳫也鶬鶬鶴也言復以酸酢烹鵠爲羹小臇臛鳬煎熬鴻鶬令之肥美也補曰鶬音倉麋鴰也此言以酢漿烹鵠鳬爲羹用膏煎鴻鶬也】露雞臛蠵【露雞露棲之雞也有菜曰羹無菜曰臛蠵大之屬也蠵一作蠵補曰鹽鐵論曰煎魚切肝羊淹雞寒臛字書作呼各切又音霍肉羹也集韻涪陵郡出大一名靈蠵音攜又以規切】厲而不爽些【厲烈也爽敗也楚人名羹敗曰爽言乃復烹露棲之肥雞臛蠵之肉則其味淸烈不敗也補曰爽音霜協韻老子曰五味令人口爽】粔籹蜜餌有餦餭些【餟餭也言以蜜和米麪熬煎作粔籹黍作餌又有美眾味甘美也搗黍一作搗麥一作揉米補曰粔音巨籹音女又音汝粔籹蜜餌也吳謂之膏環餌粉餅也方言曰餌謂之餻謂之餦餭注云卽幹飴也音張皇一曰餅也一曰餌也】瑤漿蜜勺【瑤玉也勺沾也古本蜜作�補曰勺音酌一云丁狄時斫二切沾音添】實羽觴些【實滿也羽翠羽也觴觚也言食巳復有玉漿以蜜沾之滿於羽觴以漱口也五臣云勺和也觴酒器也挿羽於上補曰杯上綴羽以速飲也一云作生爵形實曰觴虛曰觶】挫糟凍飲【挫捉也凍冰也五臣云糟酒滓也可以凍飲李善云凍冷也補曰挫宗臥切】酎淸涼些【酎醇酒也言盛夏則爲覆蹙幹釀提去其糟但取淸醇居之冰上然後飲之酒寒涼又長味好飲也補曰酎直又切三重釀酒月令孟夏天子飲酎注云春酒至此始成】華酌旣陳【酌酒斗也陳一作敶五臣雲華酌謂置華於酒中補曰華采也說文云酌盛酒行觴也】有瓊漿些【言酒罇在前華酌陳列復有玉漿恣意所用也】歸來反故室敬而無妨些【妨害也言君防急來歸還反所居故室子孫承事恭敬長無禍害也一雲歸來歸來一雲歸反故室無來字】肴羞未通【魚肉爲肴羞進也補曰肴骨體又葅也致滋味爲羞】女樂羅些【言肴膳巳具進舉在前賔主之禮殷勤未通則女樂倡蕩羅列在堂下也】敶鐘按鼓【按徐敶一作陳按一作桉五臣云按猶撃也】造新歌些【言乃奏樂作音而撞鐘徐鼓造爲新曲之歌與眾絕異也】渉江采菱發揚荷些【楚人歌曲也言己渉渡大江南入湖池采取菱芰發揚荷葉諭屈原背去朝堂隠伏艸澤失其所也菱一作防文選作陽荷注云荷當作阿渉江采菱陽阿皆楚歌名補曰淮南云歌采菱發陽阿又云足蹀陽阿之舞注云陽阿古之名倡又云欲美和者必先始於陽阿采菱注云陽阿采菱樂曲之和聲】美人旣醉朱顏酡些【朱赤也酡著也言美女飲啗醉飽則面著赤色而鮮好也酡一作一本云當作袉徒何切著也爲者菲補曰酡音防飲而赭色著面】娭光眇視【娭戲也眇眺也娭一作嬉一作娛】目曾波些【波華也言美女酣樂顧望娭戲身有光文眺視曲眄目采盼然白黑分明若水波而重華也五臣云言美人旣爲戲樂光彩橫出眇然逺視目若水波補曰曾重也】被文服纖【文謂綺繡也纖謂羅縠也補曰纎細也】麗而不奇些【麗美好也不奇奇也猶詩云不顯文王不顯顯也言美女被服綺繡曳羅縠其容靡麗誠足奇怪也一云被玆文服纎麗不奇】長髮曼鬋【曼澤發一作鬢補曰曼音萬鬋音翦】艷陸離些【艷好貎也左氏傳曰宋華督見孔父之妻目逆而送之曰美而艷言美人長髮工結鬋鬢滑澤其狀艷美儀貎陸離而難具形也】二八齊容【齊同補曰二八巳見舞賦云鄭女出進二八徐侍】起鄭舞些【鄭舞鄭國之舞也言二八美女其儀容齊一被服同飾奮袂俱起而鄭舞也或曰鄭舞鄭重屈折而舞也補曰相如賦云鄭女曼姬邊讓賦云齊倡列鄭女羅戰國策云被鄭國之女粉白黛黒立於衢間非知而見之者以爲神淮南子注云鄭袖楚懷幸姬善歌工舞因名鄭舞鄭重殷勤也】衽若交竿【竿竹竿也衽一作袵補曰而甚切】撫案下些【撫抑也言舞者廻旋衣衽掉揺回轉相鉤狀若交竹竿以手抑案而徐下來也一云撫抵也以手抵案而徐下行也五臣云衽衣襟也言舞人廻轉衣襟相交如竿也以手撫案其節而徐行也補曰下音戶唐段安節樂錄曰舞者樂之容古有大垂手小垂手】竽瑟狂會【狂猶並也】搷鳴鼓些【搷撃也言眾樂並會吹竽彈瑟又搷撃鳴鼓以進八音爲之節也搷一作嗔一作塡文選作槇徒年切補曰搷田殿二音集韻嗔音田引詩振旅嗔嗔】宮庭震驚【震動也驚駭也】發激楚些【激淸聲也言吹竽撃鼓眾樂並會宮庭之內莫不震動驚駭復作激楚之淸聲以發其音也補曰淮南曰揚鄭衛之浩樂結激楚之遺風注云結激淸楚之聲也舞賦云激楚結風陽阿之舞五臣云激急也楚謂楚舞也舞急縈結其風李善云激楚歌曲也列女傳曰聴激楚之遺風上林賦云鄢郢繽紛激楚結風文穎曰激衝激急風也結風廻風亦急風也楚地風旣自漂疾然歌樂者猶復依激結之急風爲節其樂浞迅哀切也】吳歈蔡謳【吳蔡國名也歈謳皆歌也補曰歈音兪古賦云巴兪宋蔡說文云歈歌也徐曰渝水之人善歌舞漢髙祖采其聲後人因加此字按楚詞巳有此語則歈蓋歌之別稱耳徐說非是】奏大呂些【大呂六律名也周官曰舞雲門奏大呂言乃復使吳人歌謡蔡人謳吟進雅樂奏大呂五音六律聲和調也文選奏作秦五臣云吳蔡秦皆國名補曰大呂非秦聲五臣說非是】士女雜坐亂而不分些【言醉飽酣樂合罇促席男女雜坐比肩齊膝恣意調戲亂而不分別也】放敶組纓【組綬敶一作陳補曰纓冠系也】班其相紛些【紛亂也言男女共坐除去威嚴放其冠纓舒敶印綬班然相亂不可整理也班一作斑】鄭衛妖玩【鄭衛國名也妖玩好女也補曰許愼云鄭衛新聲所出國也】來雜陳些【雜厠也陳列也言鄭衛二國復遣妖玩之好女來雜厠俱坐而陳列也陳一作敶】激楚之結【激感也結頭髻也補曰結古詣切束髮也】獨秀先些【秀異也言鄭衛妖女工於服飾其結殊形能感楚人故異之而使之先進也五臣云秀異而先進於前】菎蔽象棊【菎玉也蔽簙箸以玉飾之也或言菎蕗今之箭囊也菎一作琨一作箟補曰菎音昆香艸也琨玉名箟竹名蔽集韻作其字從竹方言簙謂之蔽秦晉之間謂之簙吳楚之問謂之蔽或謂之箭裏或謂之棊博雅云博箸謂之箭】有六簙些【投六箸行六棊故爲六簙也言宴樂旣畢乃設六簙以菎蔽作箸象牙爲棊麗而且好也簙一作博補曰說文云局戲也六箸十二棊也鮑宏博經云所擲頭謂之瓊瓊有五采刻爲一畫者謂之塞刻爲兩畫者謂之白刻爲三畫者謂之黒一邊不刻者五塞之間謂之五塞列子曰撃博樓上注云撃打也如今雙陸碁也古博經云博法二人相對坐向局局分爲十二遁兩頭當中名爲水用碁十二枚六白六黒又用魚二枚置於水中其擲采以瓊爲之瓊畟方寸三分長寸五分鋭其頭鉆刻瓊四面爲眼亦名爲齒二人互擲采行碁碁行到處卽竪之名爲驍碁卽入水食魚亦名牽魚毎牽一魚獲二籌翻一魚獲二籌畟音側】分曹並進【曹偶】遒相迫些【遒亦迫言分曹列偶並進技巧投箸行碁轉相遒廹使不得擇行也或曰分曹並進者謂並用射禮進也五臣云遒急也言務以求勝】成梟而牟【倍勝爲牟文選梟作鳬補曰漢書梟騎注云梟勇也若六傅之梟作鳬非是淮南曰善博者不欲牟不恐不勝注云博其棊不傷爲牟梟堅堯切牟過也進也大也】呼五白些【五白簙齒也言己碁巳梟當成牟勝射張食棊下兆於屈故呼五白以助投也兆於屈一作逃於窟補曰列子雲樓上博者射明瓊張中說者曰凡戲爭能取中皆曰射明瓊齒五白也中去聲射食亦切】晉制犀比【晉國名也制作也比集也補曰比頻二切】費白日些【費光貎也言晉國工作簙棊箸比集犀角以爲雕飾投之皜然如日光也補曰費耗也昲日光也芳未切】鏗鐘揺簴【鏗撞也揺動也鏗釋文作銵簴一作虡五臣云虡懸鐘格言撃鐘則揺動其格補曰鏗銵並苦耕切虡奇舉切】揳梓瑟些【揳鼓也言眾賔旣集共簙以相娛樂堂下復鳴大鐘左右歌吟鼔琴瑟也五臣云揳撫也以梓木爲瑟補曰揳古入切轢也書亦作戛】娛酒不廢【娛樂】沈日夜些【言𨿽以酒相娛樂不廢政事晝夜沈湎以防憂也或曰娛酒不發發旦也詩云明發不寐言日夜娛樂又曰和樂且湛言晝夜以酒相樂也夜一作夕】蘭膏明燭【一作爥】華鐙錯些【言鐙錠盡雕琢錯鏤飾設以禽獸有英華也鐙一作雕五臣云以蘭漬膏取其香也華謂有光華補曰鐙音登說文曰錠也徐曰錠中置燭故謂之鐙又說文曰錯金塗也亦支錯】結撰至思【撰猶博也五臣云言我能撰深心以思賢人補曰撰述也定也持也】蘭芳假些【假至也書曰假於上下蘭芳以諭賢人也言君能結撰博專至之心以思賢人賢人卽自至也補曰假音格】人有所極同心賦些【賦誦也言眾坐之人各欲盡情與巳同心者獨誦忠信與道徳也五臣云極盡也賦聚也賢人盡至則同心相聚君可選也補曰釋名曰敷布其義謂之賦漢書曰不歌而誦謂之賦五臣以賦爲聚蓋取賦斂之義】酎飲盡歡樂先故些【故舊也言飲酒作樂盡巳歡欣者誠欲樂我先祖及與故舊人也酎一作酌一本盡上有旣字五臣云樂君先祖及故舊】防兮歸來反故居些【言防神宜急來歸反還楚國居故舊之處安樂無憂也】亂曰獻嵗發春兮【獻進】汩吾南徵【徵行也言嵗始來進春气奮揚萬物皆感气而生自傷放逐獨南行也五臣云汩疾也亦代原爲詞補曰汩於筆切文選自此至白芷生句末皆有些字一本至誘騁先有些字】菉蘋齊葉兮【菉王芻也蘋一作薠補曰菉音緑見騷經】白芷生【言屈原放時菉蘋之艸其葉適齊白芷萌芽方始欲生據時所見自傷衮也猶詩云昔我往矣楊栁依依也】路貫廬江兮左長薄【貫出也廬江長薄地名也言屈原行先出廬江過歷長薄長薄在江北時東行故言左也五臣云在其左也補曰前漢地理誌廬江出陵陽東南北入江】倚沼畦瀛兮【沼池也畦猶區也瀛池中也楚人名池澤中曰瀛五臣云倚立也】遙望博【遙逺也博平也言己循江而行遂入池澤其中區瀛逺望平博無人民也】靑驪結駟兮【純黒爲驪結連也四馬爲駟補曰驪呂知切】齊千乘【齊同也言屈原嘗與君俱獵於此官屬齊駕駟馬或靑或黒連千乘皆同服也補曰自此以下盛言畋獵之樂以招之也】懸火延起兮顏烝【懸火懸鐙也天也言己時從君夜獵懸鐙林木之中其火延燒及於野澤煙上烝天使黒色也烝一作蒸補曰顏容也說文蒸火气上行也蒸進也眾也】步及驟處兮【驟走也處止也】誘騁先【誘導也騁馳也言獵時有步行者有乘馬走驟者有處止者分以圍獸己獨馳騁爲君先導也】抑騖若通兮【抑止也騖馳也若順也五臣云止馳騖者使順通獵事】引車右還【還轉也言抑止馳騖者順通共獲引車右轉以遮獸也還一作旋一云引右運無車字補曰還音旋】與王趨夢兮課後先【夢澤中也楚人名澤中爲夢中左氏傳曰楚大夫鬭伯比與防子之女淫而生子棄諸夢中言己與懷王俱獵於夢澤之中課第羣臣先至後至也一注云夢艸中也補曰夢音防又去聲楚謂艸澤曰夢爾雅曰楚有云夢先儒云左傳楚子與鄭伯田於江南之夢地理誌南郡華容縣南有云夢澤杜預雲南郡枝江縣西有云夢城江夏安陸縣亦有云夢或曰南郡華容縣東南有巴丘湖江南之夢云夢一澤而毎處有名者司馬相如子虛賦云云夢者方八九百里則此澤跨江南北毎處名存焉左傳楚昭王寢防於雲中則此澤亦得單稱云單稱夢也沈存中云書曰云土夢作乂孔安國注書云云夢在江南不然也據左傳吳人入郢楚子渉睢濟江入於雲中王寢盜攻之以戈撃王王奔鄖楚子自郢西走渉睢則當出於江南其後渉江入於雲中遂奔鄖鄖則今之安州渉江而後至云入云然後至鄖則云在江北也左傳鄭伯如楚王以田江南之夢曰江南之夢則云在江北明矣江南則今之公安石首建寧等縣江北則玉沙監利景陵等縣也】君王親發兮【發射】憚靑兕【憚驚也言懷王是時親自射獸驚靑兕牛而不能制也以言嘗侍從君獵今乃放逐嘆而自傷閔也兕一作兕五臣云憚懼也時君王親射靑兕懼其不能制我佐君殺之補曰憚當割切莊子云憚赫千里音義云千里皆懼爾雅兕似牛注云一角靑色重千斤】朱明承夜兮【朱明日也承續也】時不可以淹【淹久也言嵗月逝往晝夜相續年命將老不可久處當急來歸也一云時不淹一云時不可淹一云時不見淹五臣云日夜相承四時不得淹止】臯蘭被徑兮【臯澤也被覆也徑路也】斯路漸【漸沒也言澤中香艸茂盛覆被徑路人無采取者水卒增溢漸沒其道將至棄捐也以言賢人久處山野君不事用亦將隕顚也五臣云埋沒凋落補曰漸音尖流入也】湛湛江水兮【湛湛水貎】上有楓【楓木名也言湛湛江水浸潤楓木使之茂盛傷己不防君惠而身放棄曾不若樹木得其所也或曰水旁林木中鳥獸所聚不可居之也補曰楓音風爾雅楓攝攝注云似白楊葉圎而歧有脂而香本艸雲樹髙大商洛間多有說文云楓木厚葉弱枝善揺漢宮殿中多植之至霜後葉丹可愛故騷人多稱之】目極千里兮傷春心【言湖澤博平春時艸短望見千里令人愁思而傷心也或曰蕩春心蕩滌也言春時澤平望逺可以滌蕩愁思之心也一作傷心悲補曰心舊音蘇含切按詩逺送於南與實勞我心叶韻正與此同】防兮歸來哀江南【言防當急來歸江南土地僻逺山林崄阻誠可哀傷不足處也五臣云欲使原復歸於郢故言江南之地可哀如此皆諷君之詞補曰庾信哀江南賦取此爲名】

楚詞補注卷九

欽定四庫全書

楚詞補注卷十

宋洪興祖撰

大招章句第十楚詞

大招者屈原之所作也或曰景差疑不能明也【屈原賦二十五篇漁父以上是也大招恐非屈原作】屈原放流九年憂恖煩亂精神越散與形離別恐命將終所行不遂故憤然大招其魂盛稱楚國之樂崇懷襄之徳以比三王能任用賢公卿明察能薦舉【一無明字】人宜輔佐之以興至治因以風諫達巳之志也

靑春受【靑東方春位其色靑也去也一作謝補曰淮南曰扶桑受謝日炤宇宙炤炤之光輝燭四海文選云陰謝陽施注引此語】白日昭只【昭明也言嵗始春靑帝用事盛陰己去少陽受之則日色黃白昭然光明艸木之類皆含气芽蘗而生以言魂魄亦宜順陽气而長養也補曰只音止語已詞】春气奮發【春蠢也發泄也】萬物遽只【遽猶競也言春陽气奮起上帝發泄和气溫燠萬物蠢然競起而生各欲滋茂以言精魂亦宜奮發精明令己盛壯也補曰遽其據切】冥淩浹行【冥冥北方之神也淩猶馳也浹徧也】魂無逃只【逃竄也言嵗始春陽气上陞陰气下降冥之神徧行淩馳於天地之間収其陰气閉而藏之故魂不可以逃將隨太陰下而沈沒也一作伏陰】魂魄歸徠無逺遙只【遙猶漂遙放流貎也魂者陽之精也魄者陰之形也言人體含陰陽之气失之則死得之則生屈原放在艸野憂心愁悴精神散越故自招其魂魄言宜順陽气始生而徠歸巳無逺漂遙將遇害也一作防一作徠歸】魂乎歸徠無東無西無南無北只【言我精魂可徠歸矣無散東西南北四方異俗多賊害也古本乎皆作兮一作徠歸一云魂乎歸兮一云無東西而南北只】東有大海溺水浟浟只【浟浟流貎也言東方有大海廣逺無涯其水淖溺沈沒萬物不可度越其流浟浟又迅疾也補曰浟音悠】螭龍並流上下悠悠只【悠悠螭龍行貎也言海水之中復有螭龍神獸隨流上下並行遊戲其狀悠悠可畏懼也悠一作攸古作修修】霧雨淫淫【地气發泄天气不應曰霧淫淫流貎也】白皓膠只【皓膠水凍貎也言大海之涯多霧惡气天常甚雨如注壅水冬則凝凍皓然正白回錯膠戾與天相薄也皓一作浩補曰膠戾也音豪】魂乎無東湯谷只【言防神不可東行又有湯谷日之所出其地無人視聴然無所見聞或曰水蘸之貎乎一作兮一本下有寥字補曰蘸沒也】魂乎無南南有炎火千里【炎火盛貎也尙書曰火曰炎上】蝮蛇蜒只【蜒長貎也言南方太陽有積火千里又有惡蛇蜿蜒而長有毒也補曰蜿音駌蜒音延】山林險隘【林一作陵】虎豹蜿只鰅鱅短狐【蜿虎行貎也言南方有髙山深林其路險阨又多虎豹匍匐蜿蜒以伺人也鰅鱅短狐類也短狐蜮也補曰鰅魚恭切鱅以恭切鰅鱅狀如犁牛又鰅魚名皮冇文鱅魚音如彘鳴】王虺騫只【王虺大蛇也爾雅曰蟒王蛇也騫舉頭貎也言復有鰅鱅蜮射傷害人大蛇羣聚舉頭而望其狀騫然也補曰鶱讀若騫音軒】魂乎無南蜮傷躬只【蜮短狐也詩云爲爲蜮言魂乎無敢南行水中多蜮必傷害於爾躬也乎一作兮補曰谷梁子曰蜮射人者也前漢五行志云蜮生南越亂气所生在水旁能射人甚者至死陸機云一名射影人在岸上影見水中投人影則射之或謂含沙射人孫眞人云江東江南有虫名短狐谿毒亦名射工其虫無目而利耳能聴在山源谿水中聞人聲便以口中毒射人說文云蜮似鱉三足以气射害人音蜮又音或】魂乎無西西方流沙漭洋洋只【洋洋無涯貎也言西方有流沙漭然平正視之洋洋廣大無涯不可過也補曰漭母朗切水大貎】豕首縱目【縱一作從補曰南北曰縱將容切】被髮鬤只【豕豬也首頭也鬤亂貎也鬤古作長補曰鬤而羊切】長爪踞牙誒笑狂只【誒猶彊也言西方有神其狀豬頭從目被髮鬤鬤手足長爪出齒倨牙得人彊笑憙而狂獝也或曰娭笑樂也謂得人憙樂也此蓋蓐収神之狀也一云豕爪踞一作倨誒一作娛補曰踞音據蹲也誒音僖說文云可惡之詞漢書嘻笑注云彊笑也】魂乎無西多害傷只【言西方金行其神獸剛彊皆傷害人也】魂乎無北北有寒山逴龍赩只【逴龍山名也赩赤色無艸木貎也言北方有常寒之山陰不見日名曰逴龍其土赤色不生艸木不可過之必凍殺人也或曰逴龍色逴越也赩懼也言起越寒山赩然而懼恐不得過也逴一作卓補曰逴音卓逺也山海經西北海之外有章尾山有神身長千里人面蛇身而赤是燭九陰是謂燭龍疑此逴龍卽燭龍也赩許力切大赤也】代水不可渉深不可測只【言復有代水廣大不可過度其深無底不可窮測沈沒人也代一作伐】天白顥顥【顥顥光貎補曰顥音皓說文白貎】寒凝凝只【凝凝水凍貎也言北方冬夏積雪其光顥顥天地皆白冰凍重累其狀凝凝其寒酷烈傷肌骨也凝一本及釋文並作嶷魚力切】魂乎無往盈北極只【盈滿也北極太陰之中空虛之處也言我魂歸乎北極空虛不可盈滿往必隕墜不得出也補曰淮南云北極之山曰寒門】魂魄歸徠閒以靜只【言己防宜急徠還歸我之身隨己遊戲心旣閒樂居淸靜也一作徠歸】自恣荊楚安以定只【四方多害不可以遊獨荊楚饒樂可以恣意居之安定無危殆也】逞志防欲【逞快也防窮也】心意安只【欲嗜欲也言楚國珍奇所聚集尢多姣女可以快志意窮情欲心得安樂而無憂也】窮身永樂年壽延只【言居於楚國窮身長樂保延年壽終無憂患也永一作安】魂乎歸徠樂不可言只【言楚國饒樂不可勝敶也一作徠歸】五穀六仞【五穀稻稷麥豆麻也七尺曰仞補曰說文云仞伸臂一尋八尺也】設菇梁只【設施也苽梁蔣實謂雕葫也言楚國土地肥美堪用種植五穀其穗長六仞又有苽粱之飯芬香且柔滑也或曰仞因也以五穀因苽粱厠爲飯也菇一作苽補曰菇苽並音孤此言積谷之多爾非謂穗長六仞也】鼎臑盈望和致芳只【臑熟也致致醎酸也芳謂椒姜也言乃以鼎鑊臑熟羹臛調和醎酸致其芬芳望之滿案有行列也臑一作胹釋文作腩徒南切補曰腩也】內鶬鴿鵠【鶬鶬鶴也鴿似鳩而小靑白鵠黃鵠也內一作肭補曰內與納同肭肥也鶬音倉爾雅鶬麋鴰注云卽鶬鴰也徐朝七諭云雲鶬水鵠禽蹯豹貽鵠有白鵠有黃鵠】味豺羹只【豺似狗言宰夫巧於調和先定甘酸乃內鶬鴿黃鵠重以豺肉故羮味尢美也補曰豺狼屬狗聲】魂乎歸徠恣所嘗只【嘗用也言羹飯旣美魂宜急徠歸恣意所用快己之口也一作徠歸】鮮甘雞【生潔爲鮮大也釋文作�】和楚酪只【酪酢酨也言取鮮潔大烹之作羹調以飴蜜復用肥雞之肉和以酢酪其味淸烈也補曰酪乳漿也酨音載漿也】醢豚苦狗【醢肉醬也苦以膽和醬也世所謂膽和者也豚古作�補曰集韻作�音同】膾苴蒪只【苴蒪蘘荷也言乃以肉醬啗烝豚以膽和醬啗狗肉雜用膾炙切蘘荷以爲香備眾味也蒪一作補曰苴卽魚切蒪普各匹沃二切本艸蘘荷葉似初生甘蔗根似姜芽博雅云蒪苴蘘荷也九嘆蘘荷注云蒪菹也或作防非是】吳酸蒿蔞【蒿蘩艸也蔞香艸也詩曰言采其蔞也一作芼蔞注云芼菜也言吳人善爲羹其菜若蔞味無沾薄言其調也補曰爾雅云蘩皤蒿卽白蒿也可以爲葅陸機云春生秋乃香美可食又蔞蒿也葉似艾生水中脆美可食蔞龍珠切以菜和羹曰芼】不沾薄只【沾多汁也薄無味也言吳人工調醎酸爚蒿蔞以爲虀其味不濃不薄適甘美也或曰吳酸防防楡醬也一云吳酢防補曰沾音添益也音模防音途】魂兮歸徠恣所擇只【言眾味盛多恣魂志意擇用之也一作魂乎徠歸】炙鴰烝鳬【鴰一作鵠鳬一作梟補曰炙音柘燔肉也鴰麋鴰也古活切】煔鶉敶只【煔爚也言復炙鶬鴰烝鳬鴈煔爚鶉鷃敶列眾味無所不具也補曰煔音潛沈肉於湯也】煎鰿雀【鰿鮒一作臛補曰鰿舊音積集韻責二音小魚也】遽爽存只【遽趣也爽差也存前也言乃復煎鮒魚臛黃雀勑趣宰人差次眾味持之而前也】魂乎歸徠麗以先只【言先進靡麗美物以快神心也麗一作進】四酎並孰【醇酒爲酎並俱也】不歰嗌只【嗌防也言乃醖釀醇酒四器俱熟其味甘美飲之醲滑入口消釋不苦歰令人不防滿也歰一作澀補曰歰不滑也嗌於萆切又音益咽喉也防飫也於切一作饐】淸馨凍【馨香之逺聞者也凍猶寒也一作飲補曰集韻作防】不歠役只【獸飲也役賤也言醇醲之酒淸而且香宜於寒飲不可以飲役賤之人卽以飲役賤之人卽易醉顚僕失禮敬】吳醴白糵【再宿爲醴糵米麯也補曰說文云醴酒一宿熟】和楚瀝只【瀝淸酒也言使吳人醲醴和以白米之麯以作楚瀝其淸酒尢醲美也】魂乎歸徠不遽惕只【言飲食醲美安意遨遊長無惶遽怵惕之憂也一作徠歸】代秦鄭衛鳴竽張只【言代秦鄭衛之國工作妙音使吹鳴竽箎作爲眾樂以樂君也代一作岱】伏戲駕辯楚勞商只【伏戲古王者也始作瑟駕辯勞商皆曲名也言伏戲氏作瑟造駕辯之曲楚人因之作勞商之歌皆要妙之音可樂聴也或曰伏戲駕辯皆要妙歌曲也勞絞也以楚聲絞商音爲之淸激也補曰文選云或超延露而駕辯】謳和揚阿【徒歌曰謳揚舉也阿曲也補曰揚阿卽陽阿巳見招魂】趙簫倡只【趙國名也簫樂器也先歌爲倡言樂人將歌徐且謳吟揚舉善曲乃俱相和又使趙人吹簫先倡五聲乃發也或曰謳和揚阿皆歌曲也】魂乎歸徠定空桑只【空桑瑟名也周官云古者空桑而爲瑟言魂急徠歸定意楚國聴瑟之樂也或曰空桑楚地名一作徠歸下並同】二八接舞【接聨也舞一作武】投詩賦只【投合也詩賦雅樂也古者以琴瑟歌詩賦爲雅樂關睢鹿鳴是也言有美女十六人聨接而舞發聲舉足與詩雅相合且有節度也】叩鐘調磬【叩撃也金曰鐘石曰磬也】娛人亂只【娛樂也亂理也言美女起舞叩鐘撃磬得其節度則諸樂人各得其理有條序也】四上競气【四上謂上四國代秦鄭衛也補曰四上謂聲之上者有四謂代秦鄭衛之鳴竽也伏戲之駕辯也楚之勞商也趙之簫也】極聲變只【言四國競發善气窮極音聲變易其曲無終巳也】魂乎歸徠聴歌譔只【譔具也言觀聴眾樂無不具也】朱唇皓齒【皓白朱唇一作美人】嫭以姱只【嫭姱好貎也言美人朱唇白齒嫭眄美姿儀狀姱好可近而親侍左右也嫭一作嫮補曰嫭音防姱苦花切】比徳好閒習以都只【言選擇美人比其才徳容貌都閒習於禮節乃敢進也補曰比必寐切間音閒漢書曰間雅甚都】丰肉微骨【丰厚也微細也】調以娛只【言美人肥白潤澤小骨厚肉肌膚柔弱心志和調宜侍燕居以自娛樂也】魂乎歸徠安以舒只【言美女鮮好可以安意舒緩憂思也】嫮目宜笑【嫮眄瞻貎補曰嫮與嫭同】蛾眉曼只【曼澤也言復有異女工於嫮眄好口宜笑蛾眉曼澤異於眾人也】容則秀雅【則法也秀異也】穉朱顏只【穉幼也朱赤也言美女儀容閒雅動有法則秀異於人年又防穉顏色赤白體香潔也】魂乎歸徠靜以安只【言美好之女可以靜居安精神也】姱修滂浩【修長也滂浩廣大也一作修廣婉心婉一作逺】麗以佳只【佳善也言美女身體修長用意廣大多於所知又性婉順善心腸也】曾頰倚耳【曾重也倚辟也】曲眉規只【規圜也言美女之面丰容丰滿頰肉若重兩耳郭辟曲眉正圜貎絕殊也郭一作卻】滂心綽態【綽猶多也態姿也滂一作漫綽一作淖】姣麗施只【姣好也言美女心意廣大寛能容眾多姿綽態調戲不窮旣好有智無所不施也】小腰秀頸若鮮畢只【鮮卑衮帶頭也言好女之狀腰支細少頸鋭秀長靖然而特異若以鮮卑之帶約而束之也補曰前漢匈奴傳黃金犀毗孟康曰要中大帶也張晏曰鮮卑郭洛帶瑞獸名也東胡好服之師古曰犀毘胡帶之鉤亦曰鮮卑魏書曰鮮卑東胡之餘也別保鮮卑山因號焉】魂乎歸徠思怨移只【移去也言美女可以防憂去怨思也思一作恖古本作怨思移只】易中利心以動作只【言復有美女用志滑易心意和利動作合禮能順人意可以自侍也補曰易以豉切】粉白黛黑施芳澤只【言美女又工糚飾傅著脂粉面白如玉黛畫眉鬢黒而光淨又施芳澤其芳香郁渥也】長袂拂面【袂袖也拂拭也】善畱客只【言美女工舞揄其長袖周旋屈折拂拭人面芬香流衍眾客喜樂畱不能去也】魂乎歸徠防娛昔只【昔夜也詩云樂酒今昔言可以終夜自娛樂也昔一作夕】靑色直眉美目媔只【媔黠也言復有美女體色靑白顏眉平直美目竊眄媔然黠慧知人之意也補曰靑色謂眉也媔音綿美目貎】靨輔奇牙宜笑嘕只【嘕笑貎也言美女頰有靨輔口有奇牙嘕然而笑尢媚好也輔一作防補曰靨於牒切防與輔同扶羽切頰車也左氏輔車相依淮南云奇牙出防揺注云將笑故好齒出防頰邊文婦人之媚也又云靨輔在頰前則好嘕虛延切】丰肉微骨體便娟只【便娟好貎也巳解於上補曰便平聲】魂乎歸徠恣所便只【便猶安也言所選美女五人儀貎各異恣魂所安以侍棲宿也補曰便平聲】夏屋廣大沙堂秀只【沙丹沙也言乃爲魂造作髙殿峻屋其中廣大又以丹沙朱畫其堂其形秀異宜居處也】南房小壇【房室也壇猶堂也補曰壇音善】觀絕霤只【觀猶樓也霤屋宇也言復有南房別室閒靜小堂樓觀特髙與大殿宇絕逺宜遊宴也補曰觀音貫釋名曰觀者於上觀望也霤音淄說文曰霤屋水流也禮記中霤注云古者復穴是以名室爲霤云】曲屋步壛【曲屋周閣也步壛長砌也壛一作櫩補曰上林賦步櫩周流李善云步櫩長廊也集韻櫩與檐同壛與閻同】宜擾畜只【擾謹也言南堂之外復有曲屋周旋閣道步壛長砌其路險狹宜乘擾謹之馬周旋曲折行遊觀也畜一作嘼一作獸補曰畜音嗅師古云嘼者人之所養獸是山澤所育故爾雅說牛馬羊豕卽在釋畜論麋鹿虎豹卽在釋獸說文云嘼防也六畜之字本自作嘼後乃借畜養字爲之】騰駕步遊【騰馳】獵春囿只【春艸始生囿中平易也言從曲閣之路可駕馬騰馳而臨平易又可步行遂往田獵於春囿之中取禽獸也】瓊轂錯衡【金銀爲錯瓊一作瑤補曰詩雲約軧錯衡】英華假只【假大也言所乘之車以玉飾轂以金錯衡英華照燿大有光明也假一作嘏補曰假大也嘏亦大也】蘭桂樹郁彌路只【言所行之道皆羅桂樹蘭香艸鬱鬱然滿路動履芳潔徳義備也一作芷】魂乎歸徠恣志慮只【言魂乎徠歸居有大殿宴有小堂遊有園囿恣君所志而處之也慮一作處】孔雀盈園畜鸞皇只【畜養也言園中之禽則有孔雀羣聚盈滿其中又養鸞鳥鳯皇皆神智之鳥可珍重也畜釋文作慉補曰畜許六切】鵾鴻羣晨【鵾鵾雞鴻鴻鶴也】雜鶬只【鶖鶬鵚鶖也詩云有鶖在梁言鵾雞鴻鶴羣聚時鶴知夜半鵾雞晨鳴各知其職也雜以鶖鶬之屬鳴聲啾啾各有節度也補曰鶖音秋】鴻鵠代遊曼鷫鷞只【曼曼衍也鷫鷞俊鳥也言復有鴻鵠往來遊戲與鷫爽俱飛翩翻曼衍無絕巳也曼一作漫鷞一作鸘補曰鷞鸘並音霜鷫鷞長頸綠身其形似鴈一曰鳯皇別名馬融曰其羽如紈髙首而修頸說文曰西方神鳥也東方發明南方焦明西方鷫鷞北方幽昌中央鳯皇】魂乎歸徠鳯皇翔只【言所居園圃皆多俊大之鳥咸有智謨魂宜來歸若鳯皇之翔歸有徳就同志也或曰鸞皇以下皆大鳥以諭仁智之士言楚國多賢魂宜來歸也】曼澤怡面【怡懌貌也怡一作臺注雲臺澤貎也】血气盛只【言魂來歸己則心志說樂肌膚曼致面貌怡懌血气充盛身體彊壯也盛一作晠】永宜厥身保壽命只【言魂旣還歸則與巳身相共俱生長保壽命終百年也一雲長保命只】室家盈廷爵祿盛只【言已旣保年壽室家宗族盈滿朝廷人有爵祿豪彊族盛也】魂乎歸徠居室定只【言官爵旣崇宗族旣盛則居家之道大安定也】接徑千里出若云只【言楚國境界徑路交接方千餘里中有隠士慕己徠出集聚若云也】三圭重侯【三圭謂公侯伯也公執桓圭侯執信圭伯執躬圭故言三圭也重侯謂子男也子男共一爵故言重侯也補曰公侯伯子男同謂之諸侯三圭比子男爲重】聴類神只【言楚國所包中有公侯伯子男執玉圭之君明於知人聴愚賢之類別其善惡昭然若神能薦達賢人也】察篤夭隠【篤病也早死爲天隠匿也夭一作殀】孤寡存只【言三圭之君不但知賢愚之類乃察知萬民之中被篤疾病早殀死及隠逸之士存視孤寡而振贍之也補曰篤厚也】魂兮歸徠正始昆只【昆後也言楚國公侯昭明魂宜來歸遂忠信之志正終始之行必顯用也兮一作乎】田邑千畛【田野也畛田上道也邑都邑也詩云䢐隰䢐畛補曰畛之忍切】人阜昌只【阜盛也昌熾也言楚國田野廣大道路千數都邑眾多人民熾盛所有肥饒樂於他國也】美冒眾流【冒覆】徳澤章只【章明也言楚國有美善之化覆冒羣下流於眾庶徳澤之惠甚著明也】先威後文【威武】善美明只【言楚國爲政先以威武嚴民後以文徳撫之用法誠善美而君明臣直魂宜還歸也】魂乎歸徠賞罰當只【言君明臣正賞善罰惡各當其所也一作徠歸補曰當平聲】名聲若日照四海只【言楚王方建道徳名聲光輝若日之明照見四海盡知賢愚照一作昭】徳譽配天萬民理只【言楚王修徳於內榮譽外發功徳配天能理萬民之寃結也理一作治一本此二句次善美明只之後】北至幽陵【幽陵猶幽州也】南交阯只【交趾地名補曰記雲南方曰蠻雕題交趾注云交趾足相鄕後漢書云其俗男女同川而浴故曰交阯阯與趾同興地誌云其夷足大指開析兩足並立指則相交】西薄羊腸【羊腸山名補曰戰國防注云羊腸趙險塞名山形屈辟狀如羊腸今在太原晉陽之西北】東窮海只【言榮譽流行周徧四極無逺不聞也補曰書云東漸於海西被於流沙朔南曁聲教訖於四海史記曰北至於幽陵南至於交阯西至於流沙東至於蟠木淮南曰南至交阯北至幽都東至陽谷西至三危】魂乎歸徠尙賢士只【言魂急歸徠楚方尙進賢士必見進用也一作徠歸一云尙進士只一云進賢士只】發政獻行【獻進】禁苛暴只【言楚王發教施令進用仁義之行禁絕苛刻暴虐之人也禁一作絕】舉傑壓陛【一國之髙爲傑壓抑也陛階次也壓一作厭陛一作階補曰厭於甲切】誅譏罷只【譏非也罷駑也言楚國選舉必先升用傑俊之士壓抑無徳不由階次之人非惡罷駑誅而去之補曰罷音疲】直嬴在位【嬴余補曰嬴音盈說文云有餘賈利也】近禹麾只【禹聖王明於知人麾舉手也言忠直之人皆在顯位復有嬴余賢俊以爲儲副誠近夏禹指麾取士一國之人悉進之也一云誠近夏禹所稱舉賢人之意也】豪傑執政【千人才曰豪萬人才曰傑傑一作俊執一作理】流澤施只【言豪傑賢士執持國政惠澤流行無不被其施也】魂乎徠歸國家爲只【言魂乎急徠歸爲國家作輔佐也補曰據注爲去聲】雄雄赫赫天徳明只【雄雄赫赫威勢盛也言楚王有雄雄之威赫赫之勇徳配天地體性髙明宜爲盡節也】三公穆穆【穆穆和美貎】登降堂只【言楚有三公其位尊髙穆穆而美上下玉堂與君議政宜急徠歸處履之也降一作玉】諸侯畢極立九卿只【言楚選置三公先用諸侯盡極乃立九卿以續之用士有道不失其次序也】昭質旣設【昭質謂明旦也補曰記云質明而始行事】大侯張只【侯謂所射布也王者當制服諸侯故名布爲侯而射之古者選士必於鄕射心端忠正射則能中所以別賢不肖也言楚王選士必於鄕射明旦旣設禮張施大侯使眾射之中則舉進不中退卻各以能陞民無怨望也補曰射侯見周官考工記禮記射義】執弓挾矢【挾持也矢箭也】揖辭讓只【上手爲揖言眾士將射己持弓箭必先舉手以相辭讓進退有禮不失威儀也一云揖讓辭只】魂乎徠歸尙三王只【尙上也三王禹湯文王也言魂急徠歸楚國舉士上法夏殷周眾賢並進無有遺失也】

楚詞補注卷十

欽定四庫全書

楚詞補注卷十一

宋洪興祖撰

惜誓章句第十一楚詞

惜誓者不知誰所作也或曰賈誼疑不能明也【漢書賈誼洛陽人文帝召爲博士議以誼任公卿絳灌之屬毀誼天子亦疎之以誼爲長沙王太傅意不自得及度湘水爲賦以弔屈原賦云所貴聖之神徳兮逺濁世而自藏使麒麟可系而羈兮豈云異夫犬羊又曰鳯皇翔於千仞兮覽徳輝而下之見細徳之險微兮遙增撃而去之彼尋常之污瀆兮豈容吞舟之魚橫江潭之鱣鯨兮固將制於螻蟻與此語意頗同】惜者哀也誓者信也約也言哀惜懷王與巳信約而復背之也古者君臣將共爲治必以信誓相約然後言乃從【一作從之】而身以親也蓋刺懷王有始而無終也

惜餘年老而日衰兮嵗忽忽而不反【言哀己年嵗巳老气力衰微嵗月卒過忽然不還而功不成徳不立也】登蒼天而髙舉兮歷眾山而日逺【言己想得道眞上升蒼天髙抗志行經歷眾山去我鄕邑日以逺也】觀江河之紆曲兮離四海之霑濡【言己遂見江河之紆曲志爲盤結遇四海之風波衣爲濡濕心愁身苦憂悲且思也遇一作過】攀北極而一息兮吸沆瀣以充虛【言己周流行求道眞兾得上攀北極之星且中休息吸淸和之气以充空虛療饑渴也以一作防補曰晉志云北極五星天運無窮三光疊耀而極星不移故曰居其所而眾星共之沆瀣巳見】飛朱鳥使先驅兮駕太一之象輿【言己吸天元气得其道眞卽朱雀神鳥爲我先導遂乘太一神像之轝而遊戲也補曰淮南云左靑龍右白虎前朱鳥後武注云角亢爲靑龍參伐爲白虎星張爲朱鳥鬥牛爲武沈存中云朱雀莫知何物但謂鳥而朱者羽族赤而翔上集必附木此火之象也或云鳥卽鳯也然天文家朱鳥乃取象於鶉南方七宿曰鶉首鶉火鶉尾是也】蒼龍蚴虯於左驂兮白虎騁而爲右騑【言己徳合神明則駕蒼龍驂白虎其狀蚴虯有威容也補曰蚴於糾切虯渠糾切騑音妃】建日月以爲蓋兮載玉女於後車【言己乃立日月之光以爲車蓋載玉女於後車以侍棲宿也補曰大人賦云載玉女而與之歸張揖曰玉女靑要乘弋等也】馳騖於杳冥之中兮休息虖昆侖之墟【言己𨿽馳騖杳冥之中修善不倦休息昆侖之山以遊觀也騖一作虖一作乎補曰說文虛大丘也丘於切昆崘丘或謂之昆侖虛或從土】樂窮極而不猒兮願從容虖神明【言己周行觀望樂無窮極志猶不猒願復與神明俱遊戲也虖一作乎】渉丹水而駝騁兮【丹水猶赤水也淮南言赤水出昆侖也駝一作馳】右大夏之遺風【大夏外國名也在西南言己復渡丹水而馳騁顧見大夏之俗思念楚國也補曰淮南云九州之外有八殥西北方曰大夏】黃鵠之一舉兮知山川之紆曲再舉兮睹天地之圜方【言黃鵠養其羽翼一飛則見山川之屈曲再舉則知天地之圜方居身益髙所睹愈逺也以言賢者亦宜髙望逺慮以知君之賢愚也黃一作鴻一或作壹睹一作覩一作知補曰始元中黃鵠下建章宮太液池中師古云黃鵠大鳥一舉千里非白鵠也】臨中國之眾人兮托回飈乎尙羊【尙羊遊戲也言己臨見楚國之中眾人貪佞故托回風逺行遊戲也一云托回風乎倘佯補曰尙音常與倘同飈某韻作飆音標】乃至少原之壄兮【少原之壄仙人所居壄一作野】赤松王喬皆在旁【言遂至眾仙所居而見赤松子與王喬也喬一作僑補曰淮南云王喬赤松去塵埃之間離羣慝之紛吸陰陽之和食天地之精蹀虛輕舉乘雲遊霧】二子擁瑟而調均兮【均亦調也補曰國語云律者所以立均出度也】余因稱乎淸商【淸商歌曲也言赤松王喬見己歡喜持瑟調而歌我因稱淸商之曲最爲善也】澹然而自樂兮【澹一作淡】吸眾气而翺翔【眾气謂朝霞正陽淪陰沆瀣之气也言己得與松喬相對心中澹然而自欣樂俱吸眾气而遊戲】念我長生而久僊兮不如反余之故鄕【言屈原設去世離俗遭遇眞人𨿽得長生久僊意不甘樂猶思楚國念故鄕忠信之至恩義之篤也】黃鵠後時而寄處兮鴟梟羣而制之【言黃鵠一飛千里常集髙山茂林之上設後時而欲寄處則鴟梟羣聚禁而制之不得止也言賢者失時後軰亦爲讒佞所排逐一作鴻鵠補曰鴟稱脂切鴟鵂怪鳥梟堅堯切不孝鳥】神龍失水而陸居兮爲螻蟻之所裁【螻螻蛄也蟻蚍蜉也裁制也言神龍常潛深水設其失水居於陵陸之地則爲螻蟻蚍蜉所裁制而見啄齧也以言賢者不居廟堂則爲俗人所侵害也蟻一作螘補曰螻音樓管子曰蛟龍水虫之神者也乘於水則神立失於水則神廢莊子曰吞舟之魚碭而失水則蟻能苦之】夫黃鵠神龍猶如此兮況賢者之逢亂世哉【言黃鵠能飛翔神龍能存能亡奄然失所爲鴟梟螻蟻所制其困如此何況賢者身無爵祿爲俗人所困侮固其宜也】壽冉冉而日衰兮固儃回而不息【儃回運轉也言己年壽日以衰老而楚國羣臣承順君非隨之運轉常不止息也固一作國儃一作邅】俗流從而不止兮眾枉聚而矯直【枉邪也矯正也言楚國俗人流從謟防不可禁止眾邪羣聚反欲正忠直之士使隨之也】或偸合而茍進兮或隠居而深藏【言士有偸合於世茍欲進取以得爵位或有修行徳義隠藏深山而君不照知也】苦稱量之不審兮【稱所以知輕重量所以別多少補曰稱量並平聲】同權槪而就衡【槪平也權衡皆稱也言患苦眾人稱物量谷不知審其多少同其稱平以失情實則使眾人怨也以言君不稱量士之賢愚而同用之則使智者恨也補曰權稱錘也防平斛木也衡平也】或推迻而茍容兮或直言之諤諤【言臣承順君非可推可迻茍自容入以得髙位有直言諤諤諫正君非而反放棄之也迻一作移諤釋文作讍】傷誠是之不察兮並紉茅絲以爲索【單爲紉合爲索言已誠傷念君待遇茍合之人與忠直之士曾無別異猶並紉絲與茅共爲索也一云並繩絲以爲索注云單爲繩合爲索補曰紉女巾切】方世俗之幽昏兮【幽昏不明也】白黑之美惡【惑也言方今之世君臣不明惑於貪濁於白黑不能知人善惡之情也一本下有於字】放山淵之玉兮【可以決吉凶故人亦珤之放棄也】相與貴夫礫石【小石爲礫言世人皆棄昆山之玉大澤之反相與貴重小石也言闇君貴佞僞賤忠直也】梅伯數諫而至醢兮【巳解於離騷經醢一作菹一云至菹醢兮補曰梅音浼】來革順志而用國【來革紂佞臣也言來革佞諛從順紂意故得顯用持國權也】悲仁人之盡節兮反爲小人之所賊【言哀傷梅伯盡忠直之節諫正於紂反爲來革所譖而被賊害也】比干忠諫而剖心兮【剖一作割】箕子被髮而佯狂【巳解於九章佯一作詳補曰詳與佯同】水背流而源竭兮【竭釋文作渴補曰渴音竭水盡也】木去根而不長【言水橫流背其源泉則枯竭木去其根株則枝葉不長也以言人背仁義違忠信亦將遇害也】非重軀以慮難兮惜傷身之無功【言巳非重曖我身以慮難而不竭忠誠傷生於世間無功徳於民也軀一作體】已矣哉獨不見夫鸞鳯之髙翔兮乃集大皇之壄【大皇之壄大荒之藪一無夫字大一作太壄一作野一注云皇美也大美之藪】循四極而回周兮見盛徳而後下【言鸞鳥鳳皇乃髙飛於大荒之野循於四極回旋而戲見仁聖之王乃下來集歸於有徳也以言賢者亦宜處山澤之中周流觀望見髙明之君乃當仕也回一作佪而回周兮一作以周覽兮】彼聖人之神徳兮逺濁世而自藏【言彼神智之鳥乃與聖人合徳見非其時則逺藏匿迹言已亦宜效之也】使麒麟可得羈而系兮【一無得字一本系下有之字】又何以異虖犬羊【言麒麟仁智之獸逺見避害常藏隠不見有聖徳之君乃肯來出如使可得羈系而畜之則與犬羊無異不足貴也言賢者亦以不可枉屈爲髙如可趨走亦不足稱也虖一作乎一作夫】

楚詞補注卷十一

欽定四庫全書

楚詞補注卷十二

宋洪興祖撰

招隠士章句第十二楚詞

招隠士者淮南小山之所作也昔淮南王安博雅好古招懷天下俊偉之士【漢書淮南王安好書招致賔客數千人作爲內外書甚眾】自八公之徒咸慕其徳而歸其仁【神仙傳曰八公詣門王執弟子之禮後八公與安俱仙去】各竭才智【竭一作擅】著作篇章分造辭賦以類相從故或稱小山或稱大山其義猶詩有小雅大雅也【漢藝文志有淮南王羣臣賦四十四篇】小山之徒閔傷屈原又怪其文升天乘雲伇使百神似若仙者𨿽身沈沒名徳顯聞與隠處山澤無異故作招隠士之賦以章其志也【也一作云爾】

桂樹叢生兮【桂樹芬香以興屈原之忠貞也補曰郭璞云桂白華叢生山峯冬常靑間無雜木】山之幽【逺去朝廷而隠藏也】偃蹇連蜷兮【容貎美好悳茂盛也蜷一作捲補曰音權】枝相繚【仁義交錯條理成也以言才徳髙明宜輔賢君爲貞幹也五臣云皆樹之美貌亦諭原之美行補曰繚紐也居休切】山气巃嵸兮【岑崟防嵯云滃郁也巃一作巄五臣云巃嵸雲气貎補曰巃力孔切嵸音摠山孤貎】石嵯峨【嵯峨嶻孼峻蔽日也五臣云嵯峨髙貎】谿谷嶄巖兮【﨑嶇閜寪崄阻也五臣云嶄巖險峻貎補曰嶄鉏咸切閜呼雅反寪於軌反苦滑反】水曾波【踴躍灃沛流迅疾也曾一作增】猨狖羣嘯兮【禽獸所居至樂佚也猨一作蝯補曰狖以狩切】虎豹嘷【猛獸爭食欲相囓也以言山谷之中幽深險阻非君子之所處猨狖虎豹非賢者之偶使屈原急來也補曰嘷胡髙切咆也】攀援桂枝兮【登山引木逺望愁也一云引持美木諭美行也五臣云援持也言原引持美行淹畱於此以待明君】聊淹畱【周旋中野立踟躕也】王孫遊兮【隠士避世在山隅也遊一作遊五臣云原與楚同姓故云王孫補曰樂府有王孫遊出於此】不歸【違偝舊土棄室家也】春艸生兮【萬物蠢動抽萌芽也】萋萋【垂條吐葉紛華榮也五臣云萋萋艸色】嵗暮兮【年齒巳老壽命衰也】不自聊【中心煩亂常含憂也補曰聊音畱】蟪蛄鳴兮【蜩蟬得夏喜呼號也五臣云蟪蛄夏蟬補曰莊子云蟪蛄不知春秋說者云寒蟬也一名蝭蟧春生夏死夏生秋死或曰山蟬秋鳴者不及春春鳴者不及秋廣雅云蟪蛄蛁蟧卽楚詞所云寒螿者也方言云蛥蚗齊謂之螇螰楚謂之蟪蛄】啾啾【秋節將至悲嘹噍也以言物盛則衰樂極則哀不宜久隠失盛時也補曰啾啾眾聲音揫】坱兮軋【霧气昧也補曰坱烏朗切軋於黠切賈誼賦云坱圠無垠注云其气坱圠非有限齊也集韻軮軋逺相映貎】山曲【盤詰屈也補曰音佛山曲也一音皮筆切】心淹畱兮【志望絕也】恫慌忽【亡妃匹也一作洞荒忽五臣云憂思深也補曰恫音通痛也慌上聲】罔兮沕【精气失也五臣云失志貎補曰沕潛藏也美筆切文選音勿】憭兮栗【心剝切也栗一作栗補曰憭音了又音聊一音畱】虎豹穴【嵺穿岤也穴一作岤五臣云旣危苦又進虎豹之穴補曰淮南云虎豹襲穴而不敢咆襲入也咆嘷也嵺音料岤音血】叢薄深林兮【攢刺棘也補曰深艸曰薄】人上栗【恐變色也上一作之五臣云栗戰也】嵚岑碕礒兮【山阜嵎嵚一作岑一作崯碕礒一作﨑嶬補曰嵚音欽岑音吟碕音綺礒音蟻又音錡嵚岑山髙險也碕礒石貎﨑嶬山形】碅磳磈硊【崔嵬嵼嵃補曰碅綺矜切釋文苦本切非也碅從囷硱從困磳七冰切磈於�切硊魚毀切並石貎】樹輪相糾兮【交錯扶疎糾一作糺扶疎一作糾紛五臣雲輪橫枝也】林木茷骩【枝條盤紆一無林木二字茷一作茇一作柭一作茷補曰茇柭茷並音跋茷木枝葉盤紆貎通作茇骩音委骩骳屈曲也】靑莎雜樹兮【艸木雜居補曰本艸云莎古人爲詩多用之此艸根名香附子荊襄人謂之莎艸】薠艸靃靡【隨風披敷薠一作蘋靃一作萑一作補曰靃靡弱貎艸木花敷貎】白鹿麏麚兮【眾獸並遊麚一作防補曰麏音君麞也麚音加牝鹿】或騰或倚【走住異趨一雲走防殊也】狀貌崯崯兮峨峨【頭角甚殊峨峨一作嶬嶬音蟻五臣雲頭角髙貌】淒淒兮漇漇【衣毛若濡也兮一作而漇一作縰補曰漇疏綺切潤也】獼猴兮熊羆【百獸俱也補曰羆音陂如熊黃白文】慕類兮以悲【哀己不遇也從此以上皆陳山林傾危艸木茂盛麋鹿所居虎兕所聚不宜育道徳養情性欲使屈原還歸郢也五臣云言山中之獸猶慕儔類而悲哀放棄獨處實難爲心也】攀援桂枝兮【配托香木誓同志也援一作折一無援字】聊淹畱【踟躕低佪待明時也一云倚立蹢防待明時也】虎豹鬭兮【殘賊之獸忿爭怒也】熊羆咆【貪殺之獸跳梁吼也補曰咆蒲交切嘷也】禽獸駭兮【雉兔之羣驚奔走也】亡其曹【違離黨輩失羣偶也】王孫兮歸來【旋反舊邑入故宇也一作來歸】山中兮不可以久畱【誠多患害難隠處也】

楚詞補注卷十二

欽定四庫全書

楚詞補注卷十三

宋洪興祖撰

七諫章句第十三楚詞

初放

沈江

怨世【世一作上】

怨思

自悲

哀命【一作哀時命】

謬諫【謬一作繆】

七諌者東方朔之所作也【昔枚乘作七發傅毅作七激張衡作七辯崔駟作七依曹植作七啟張協作七命皆七諫之類李善云七發者說七事以起發太子也猶楚辭七諫之流五臣云七者少陽之數欲發陽明於君也前漢東方朔字曼倩爲太中大夫免爲庶人後常爲郎上書自訟不得大官欲求試用】諫者正也謂陳法度以諫正君也古者人臣三諌不從退而待放屈原與楚同姓無相去之義故加爲七諫慇懃之意忠原之節也或曰七諫者法天子有爭臣七人東方朔追憫屈原故作此詞以述其志【一作意】所以昭忠信矯曲朝也

平生於國兮【平屈原名也一本國上有中家】長於原壄【髙平曰原垌外曰野言屈原少生於楚國與君同朝長大見逺棄於山野傷有始而無終也壄一作野】言語訥譅兮【出口爲言相答曰語訥者純也譅者難也譅一作歰釋文作譅補曰並所立切集韻作�口不能言也通作歰】又無彊輔【言已質性忠信不能巧利詞令言語訥鈍復無彊友黨輔以保達已志也彊一作彊】淺智褊能兮【褊狹也補曰褊必善切說文衣小也】聞見又寡【寡少也屈原多才有智博聞逺見而言淺狹者是其謙也】數言便事兮見怨門下【門下諭親近之人也言已數進忠言陳便宜之事以助治而見怨恨於左右欲害已也一作數諫便事】王不察其長利兮卒見棄乎原壄【言懷王不察已忠謀可以安國利民反信防言終棄我於原野而不還也一無見字壄一作野】伏念思過兮無可攺者【言已伏自思念行無過失可攺易也】羣眾成朋兮【羣一作羣】上浸以惑【上謂君也浸稍也言佞人相與羣聚朋黨成眾君稍以惑亂而不自知也】巧佞在前兮賢者滅息【滅消也言佞臣巧好其言順意承防旦夕在於君前而使忠賢之士心懷恐懼吞聲小語消滅謇謇之气以避禍患也】堯舜聖已沒兮【一無聖字】孰爲忠直【言堯舜聖明今已沒矣誰爲盡忠直也補曰爲去聲】髙山崔巍兮【崔巍髙貎補曰上䢐回下五回切】水流湯湯【湯湯流貎言已仰視髙山其形崔巍而不知頺防俛視水流湯焉流行而不知竭自傷不如山川之性身將顚沛也補曰書云湯湯洪水方割湯音商】死日將至兮與麋鹿同坈【陂池曰坈言已年嵗衰老死日將至不得防國朝輔政治而與麋鹿同坈鳥獸爲伍將墜陷坈穽不復久也補曰坈字書作抗丘庚切俗作坑】塊兮鞠【塊獨防貌匍匐爲鞠一作塊鞠兮補曰塊苦對切】當道宿【夜止曰宿言巳孤獨無耦塊然獨防鞠然匍匐當道而躓臥無所棲宿也】舉世皆然兮【舉一作與】余將誰告【舉與也言舉當世之人皆行佞僞當何所告我忠信之情也一無餘字補曰告姑沃切易初筮告】斥逐鴻鵠兮【鴻鵠大鳥】近習鴟梟【鴟梟惡鳥一無習字梟一作鴞補曰斥音赤梟不孝鳥鴞於驕切惡聲之鳥也】斬伐橘柚兮【橘柚羙木補曰尙書厥包橘柚小曰橘大曰柚柚似橙而實酢呂氏春秋果之美者有云夢之柚】列樹苦桃【苦桃惡木言君親近貪賊姦惡之人而逺仁賢之士也補曰桃自有苦者如苦李之類本艸云羊桃味苦陶隠居雲山野多有之詩隰有萇楚是也】便娟之修竹兮寄生乎江潭【便娟好貌屈原以竹自諭言有便娟長好之竹生於江水之潭被防潤澤而茂盛自恨放流而獨不防君之恵也乎一作於補曰便平聲娟鳥切】上葳蕤而防露兮【葳蕤盛貌防蔽也補曰葳音威蕤儒佳切艸木乘貌集韻作蕤】下泠泠而來風【泠泠淸涼貎言竹被潤澤上則葳蕤而防蔽霧露言能有所覆也下則泠泠淸涼可休庇也以言巳徳上能覆蓋於君下能庇廕於民補曰泠音靈】孰知其不合兮【孰一作固】若竹栢之異心【竹心空屈原自諭志通達也栢心實以諭君闇塞也言已性達道徳而君閉塞其志不合若松栢之異志也】往者不可及兮【謂聖明之王堯舜禹湯文武也】來者不可待【欲須賢君年齒已老命不可待也】悠悠蒼天兮莫我振理【悠悠憂貌振救也言已憂愁思想則呼蒼天言已懷忠正而君不知羣下無有救理我之侵寃者補曰太史公屈原傳云人窮則反本故勞苦倦極未甞不呼天也】竊怨君之不寤兮吾獨死而後已【言已私怨懷王用心闇惑終不覺寤令我獨抱忠信死於山野之中而巳】

初放

惟往古之得失兮【言巳思念古者人君得道則安失道則危禹湯以王桀紂以亡】覽私微之所傷【傷害也言已又觀人君私愛佞讒受其微言傷害賢臣者國以危殆也楚之無極吳之宰噽是也】堯舜聖而慈仁兮後世稱而弗忘【言堯舜所以有聖明之徳者以任賢能慈愛百姓故民至今稱之也弗一作不】齊桓失於專任兮夷吾忠而名彰【夷吾管仲名也管仲將死戒桓公曰竪刁自割易牙烹子此二臣者不愛其身不慈其子不可任也桓公不從使專國政桓公卒二子各欲立其所傳公子諸公子並爭國亂無主而桓公屍不棺積六十日防流出戶故曰失於專任夷吾忠而名著也】晉獻惑於孋姬兮申生孝而被殃【已解於九章篇中孋一作孋補曰並力支切】偃王行其仁義兮荊文寤而徐亡【荊楚也徐偃王國名也周宣王之舅申伯所封也詩曰申伯畨畨旣入於徐周衰其後僣號稱王也偃諡也言徐偃王修行仁義諸侯朝之三十餘國而無武備楚文王見諸侯朝徐者眾心中覺悟恐爲所並因興兵擊之而滅徐也故司馬法曰國𨿽彊大忘戰必危蓋謂此也補曰史記周穆王西巡狩徐偃王作亂造父爲穆王禦長驅歸周以救亂淮南子云徐偃王被服慈恵身行仁羲然而身死國亡子孫無類注云偃王於哀亂之世修行仁義不設武備楚文王滅之徐國今下邳徐僮是也又曰徐偃王好行仁義陸地而朝者三十二國王孫厲謂楚莊王曰王不伐徐必反朝徐乃舉兵伐徐遂滅之後漢書曰徐夷僣號率九夷以伐宗周西至河上穆王畏其方熾乃分東方諸侯命徐偃王主之偃王行仁義陸地而朝者三十六國穆王后得驥錄之乘乃使造父禦以告楚令伐徐一日而至於是楚文王大舉兵而滅之博物志云偃王旣治其國仁義著聞江淮諸侯服從者三十六國穆王聞之遣使乘馹一日至楚使伐之偃王仁不忍鬭其民爲楚所敗元和姓纂云伯益之子夏時受封於徐至偃王爲楚所滅按徐偃王當周穆王時楚文王乃春秋時相去甚逺豈春秋時自有一徐偃王邪然諸書稱偃王多雲穆王時人惟博物志姓纂伹云爲楚敗滅不指文王其說近之後漢書乃以穆王與楚文王同時大謬】紂暴虐以失位兮周得佐乎呂望【卒怒曰暴賊善曰虐言殷紂暴虐以失其位周得呂望而有天下也】修往古以行恩兮封比干之丘壠【小曰丘大曰壠言武王修先古之法敬愛賢能克紂封比干之墓以彰其徳宣示四方也壠一作隴補曰集韻壠有籠音】賢俊慕而自附兮日浸淫而合同【才敵千人爲俊浸淫多貌也言天下賢能英俊慕周之徳日來親附浸滛盛多四海並合皆同志也浸一作侵補曰浸音侵浸滛漸潰】明法令而修理兮蘭芷幽而有芳【言周家選賢任士官得其人法令修理故幽隠之士皆有嘉名也一云法令修而循理兮】苦眾人之妬予兮【言已患苦楚國眾人妬我忠直欲害巳也】箕子寤而佯狂【箕子紂之庶兄見比干諌而被誅則被髮佯狂以脫其難也佯一作詳補曰詳與佯同】不顧地以貪名兮心怫欝而內傷【言已欲效箕子佯狂而去不顧楚國之地貪忠直之名念君闇昧心爲傷痛而怫郁也補曰怫音佛】聯蕙芷以爲佩兮過鮑肆而失香【言仁人聯結蕙芷服之於身過鮑魚之肆則失其性而不芬香也以言已積絫忠信爲讒人所毀失其忠名也芷一作若佩一作佩香一作芳補曰古人云與不善人居如入鮑魚之肆謂惡人之行如鮑魚之臭也】正臣端其操行兮反離謗而見攘【謗訕也攘排也言正直之臣端其心志欲以輔君反爲讒人所謗訕身見排逐而逺放也補曰操七到切行下孟切攘而羊切】世俗更而變化兮【而一作以】伯夷餓於首陽【言當世俗人皆攺其淸潔化爲貪邪當若伯夷餓於首陽而身垂功名也補云馬融云首陽山在河東蒲阪華山之北河曲之中蘇鶚演義云蒲阪有雷首山伯夷叔齊所居故云首陽山又隴西地名首陽東有鳥防山亦謂之首陽又杜預云洛陽之東首陽山之南有小山西瞻宮闕北望夷齊又阮籍詩云步出上東門遙望首陽岑下有采薇士上有嘉樹林據夷齊所居此山是矣語語注以蒲阪爲是恐誤又後漢注亦云首陽山在洛陽東北】獨廉潔而不容兮叔齊久而逾明【叔齊伯夷弟也言已獨行防潔不容於世𨿽饑餓而死幸若叔齊久而有榮名也逾一作愈】浮雲陳而蔽晦兮使日月乎無光【言防佞陳列在側則使君不聰明也乎一作兮】忠臣貞而欲諫兮防諛毀而在旁【言忠臣正其心欲諫其君防毀在旁而不敢言也】秋艸榮其將實兮【其一作而】微霜下而夜降【微霜殺物以諭防諛言秋時百艸將實微霜夜下而殺之使不得成熟也以言防人晨夜毀已亦將害巳身使其忠名不得成也】商風肅而害生兮【啇風西風肅急貌一作肅肅】百艸育而不長【言秋气起則西風急疾而害生物使百華不得盛長以言君令急促剗傷百姓使不得保其性命也育一作墮】眾並諧以妬賢兮【諧同也】孤聖特而易傷【言眾佞相與並同以妬賢者𨿽有聖明之智孤特無助易傷害也一云聖孤特補曰易以防切】懷計謀而不見用兮巖穴處而隱藏【士曰隠寶曰藏言已懷忠信之計不得列見獨防巖穴之中隠藏而已】成功隳而不卒兮【隳壊也補曰翾規切】子胥死而不【言子胥爲吳代楚破郢謀行功成後用讒言賜劍棄死故言死而不葬也補曰吳王取子胥屍盛以鴟夷革浮之江中故曰死而不也葬音藏瘞也顏師古音臧】世從俗而變化兮隨風靡而成行【言當世之人見子胥被害則變心從俗以承上意若風靡艸羣聚成行而羅列】信直退而毀敗兮虛僞進而得當【言信直之臣被防譖毀而身敗棄虛僞之人進用在位而當顯職也】追悔過之無及兮【之一作而無一作不】豈盡忠而有功【言君進用虛僞之臣則國傾危追而自悔亦無所及也已欲盡忠直之節終不能成其功也豈一作覬】廢制度而不用兮務行私而去公【言在位之臣廢先王之制度務從私邪背去公正爭欲求利也】終不變而死節兮惜年齒之未央【言巳執守淸白而死忠直終不變節惜年齒尙少壽命未盡而將夭逝也】將方舟而下流兮兾幸君之發蒙【大夫方舟士特舟蒙僮蒙也言我將方舟隨江而浮兾幸懷王開其蒙惑之心而還已也方一作舫蒙一作蒙補曰舫與方同說文云方並舟也亦作舫素問曰發防解惑未足以論】痛忠言之逆耳兮恨申子之沈江【申子伍子胥也吳封之於申故號爲申子也哀痛忠直之言忤逆君耳使之恚怒若申胥諌吳王殺而沈之江流也】願悉心之所聞兮【心一作余】遭值君之不聰【悉盡也聴逺曰聰言已欲盡忠竭其所聞陳列政事遭值懷王闇不聰明而不見納也】不開寤而難道兮【道一作導】不別橫之與縱【緯曰橫經曰縱言君心常惑而不可開寤語以政道尙不別繒布經緯穔縱不能知賢愚亦明矣補曰別彼列切】聴姧臣之浮說兮【姧一作姦】絕國家之久長【言君好聽邪說之臣虛言浮說以自誤亂將絕國家累世久長之祿也】滅規榘而不用兮背繩墨之正方【言君爲政滅先聖之法度而不施用背棄忠直之臣以自傾危】離憂患而乃寤兮【離一作罹】若縱火於秋蓬【蓬蒿也秋時枯槁言君信任佞諛不慮艱難卒遭憂患然後乃覺若放火於秋蒿不可救制也】業失之而不救兮尙何論乎禍凶【言君施行業以失道身將危殆尙復論國之禍凶豈不晚哉】彼離畔而朋黨兮獨行之士其何望【言彼防佞相與朋黨並食重祿獨行忠直之士當復何望宜窮困也補曰望平聲】日漸染而不自知兮【稍積爲漸污變爲染積一作漬補曰漸音尖】秋毫微哉而變容【鋭毛爲毫夏落秋生言君用防邪日以漸染隨之變化而不自知若秋毫更生其容防眇而日長大也毫一作豪一無哉字哉一作裁補曰莊子秋豪𨿽小司馬云兔豪在秋而成一云毛至秋而耎細故以諭小說文云豪豕鬛如筆管者毫長鋭毛】眾輕積而折軸兮原咎雜而累重【咎過也言車載眾輕之物以折其軸而不可乘其過咎由重絫雜載眾多之故也以言國君聼用羣小之言則壊敗法度而自傾危也原一作厚補曰戰國防云積羽沈舟羣輕折軸累釋文力瑞切】赴湘沅之流澌兮恐逐波而復東【言已心淸潔不能久居濁世故赴湘沅之水與流澌俱浮恐遂乘波而東入大海也補曰說文澌水索也澌流冰也此當從仌】懷沙礫而自沈兮不忍見君之蔽壅【礫小石也言已所以懷沙負石甘樂死亡自沈於水者不忍久見懷王壅蔽於防佞也壅一作雍補曰壅塞也音雍】

沈江

世沈淖而難論兮【沈沒也淖溺也難一作不補曰淖泥也女孝切】俗岒峨而防嗟【岒峨防嵯不齊貌言時世之人沈沒財利用心淖溺不論是非不別忠佞風俗毀譽髙下防嵯賢愚合同上不任賢化使然也岒一作岑補曰並魚今切防楚岑切嵯義宜切一音倉何切】淸泠泠而殱滅兮【淸泠泠以諭潔白殱盡也滅消也殱一作瀐一作纎一云而日瀐兮補曰殱盡也瀐泉一見一否並音尖】混湛湛而日多【混湛湛諭貪濁也言泠泠淸潔之士盡棄銷滅不見論用貪濁之人進在顯位日以盛多】梟鴞旣以成羣兮鶴弭翼而屏移【言貪狼之人並進成羣亷潔之士斂節而退也以一作已補曰鴞於驕切防文何苗切史記師曠鼓琴有鶴二八舞於廊門山海經雷山有鶴粹黒如漆其壽滿三百六十嵗則色純黒昔黃帝習學於昆侖山有鶴飛翔】蓬艾親入禦於牀笫兮【笫牀簀也以諭親密一無入字補曰笫音姊牀也方言陳楚謂之笫又阻史切說文牀簀也】馬蘭踸踔而日加【馬蘭惡艸也踸踔暴長貌也加盛也言蓬蒿蕭艾入禦房中則馬蘭之艸踸踔暴長而茂盛也以言佞諂見親近則邪僞之徒踴躍而欣喜也補曰踸勑錦切踔勑角切又醜角切說文云踸踔行無常貌本艸云馬蘭生澤旁气臭花似菊而紫楚詞以惡艸諭惡人】棄捐藥芷與杜衡兮余柰世之不知芳何【言棄捐芳艸忠正之士當柰世人不知賢何藥一作蘭衡一作蘅一本餘下有今字一云余柰夫世不知芳何一云余柰夫不知芳何釋文藥音約】何周道之平易兮然蕪穢而險戲【險戲猶言傾危也言周家建立徳化其道平直公方所履無失而言蕪穢傾危者心惑意異也以平直爲傾危則以忠正爲邪枉也詩曰周道如砥其直如矢補曰易以防切戲音希】髙陽無故而委塵兮【髙陽帝顓頊也委塵坋塵也言帝顓頊聖明克讓然無故被塵翳言與帝共工爭天下也淮南子曰顓頊與共工爭爲帝】唐虞防灼而毀議【防污也灼炙也猶身有病人防炙之言堯舜至聖道徳廣被尙防炙謗毀言有不慈之過卑父之累也補曰集韻議有儀音】誰使正其眞是兮【言佞人妄論以善爲惡乃非訕聖王當誰使正其眞僞乎已以忠被罪固其宜也】𨿽有八師而不可爲【八師爲禹稷卨臯陶伯夷倕益夔也言堯舜有聖賢之臣八人以爲師傅不能除去虛僞之謗平疾防之辭也】皇天保其髙兮后土持其久【言皇天保其髙明之姿不可逾越也后土持其久長不可掘發也賢人守其志分亦不可傾奪也一云不可輕脫】服淸白以逍遙兮偏與乎英異色【英純黒也以諭貪濁言已被服芬香履修淸白偏與貪濁者異行不可同趣也色一作采補曰爾雅冬爲英】西施媞媞而不得見兮【西施美女也媞媞好貌也詩曰好人媞媞也補曰淮南云嫫母有所美西施有所醜又曰曼頰皓齒形誇骨佳不待脂粉芳澤而性可說者西施陽文也媞大奚切媞媞安也一曰美好】母勃屑而日侍【母醜女也勃屑猶媻姍膝行貌言西施媞媞儀容姣好屏不得見母醜惡反得媻姍而侍左右也以言親近小人斥逐君子也日一作近補曰音謨屑蘓骨切勃屑行貌媻姍一作蹣跚】桂蠹不知所淹畱兮【桂蠹以諭食祿之臣也言桂蠹食芬香居髙顯不知畱止妄欲移徙則失甘美之木亡其防也以言眾臣食君之祿不建忠信妄行佞諂亦將失其位喪其所也補曰蠹音妬木中虫】蓼虫不知徙乎葵菜【言蓼防處卒烈食苦惡不能知徙於葵菜食甘美終以困苦而臒瘦也以諭已修潔白不能變志易行以求祿位亦將終身貧賤而困窮也知一作能補曰蓼辛菜也音了魏都賦云習蓼虫之忘辛李善引楚詞蓼虫不知從乎葵藿】處湣湣之濁世兮今安所達乎吾志【言已居濁混之世無有達我淸白之志也湣一作涽一無乎字一云今安達乎吾志補曰湣音昬】意有所載而逺逝兮固非眾人之所識【識知也言已心載忠正之志欲逺去以求賢人君子固非眾人所能知也補曰識音志】驥躊躇於獘輂兮【躊躇不行貌輂一作轝一作輦補曰輦拘玉切大車駕馬】遇孫陽而得代【孫陽伯樂姓名也言眾人不識騏驥以駕敗車則不肯進遇伯樂知其才力以車代之則至千里流名徳也以言俗人不識已志亦將遇明君建道流化垂功業也】呂望窮困而不聊生兮遭周文而舒志戚飯牛而商歌兮桓公聞而弗置【皆解於離騷經弗一作不補曰聊賴也】路室女之方桑兮【路室客捨也】孔子過之以自侍【言孔子出逰過於客捨其女方采桑一心不視喜其貞信故以自侍過一作遇】吾獨乖剌而無當兮【乖差也刺邪也補曰剌戾也力達切】心悼怵而耄思【耄亂也九十曰耄言古賢俊皆有遭遇我獨乖差與時邪刺故心中自傷怵愓而思志爲耄亂補曰思去聲】思比干之恲恲兮【恲恲忠直之貌補曰恲披耕切忼慨也】哀子胥之愼事【子胥臨死曰抉吾兩目置吳東門以觀越兵之入也死不忘國故言愼事也補曰子胥愼事吳王而見殺故哀之】悲楚人之和氏兮獻寶玉以爲石遇厲武之不察兮【厲厲王武武王】羌兩足以畢斮【斮防也昔卞和得寶玉之璞而獻之楚厲王或毀之以爲石王怒防其左足武王卽位和復獻之武王不察視又防其右足和乃抱寶泣於荊山之下悲極血出於是曁成王乃使工人攻之果得羙玉世所謂和氏之璧也或曰兩足畢索索盡也以言玉石易別於忠佞尙不能知已之獲罪是其常也一本云兩足以之畢斮補曰斮仄略切劉向新序云荊人卞和得玉璞而獻之荊厲王使王尹相之曰石也王以和爲謾而防其左足厲王薨武王卽位和復奉玉璞而獻之武王王使王尹相之曰石也又以爲謾而防其右足武王薨共王卽位和乃奉玉璞而哭於荊山中三日三夜泣盡而繼之以血共王聞之乃使人理其璞而得寶焉又淮南子注云楚人卞和得美玉璞於荊山之下以獻武王王以示玉人玉人以爲石則其左足文王卽位復獻之以爲石刖其右足抱璞不釋而泣血及成王卽位又獻之成王曰先君輕刖而重剖石遂剖視之果得美玊以爲璧蓋純白夜光故曰和氏之璧又琴操曰卞和得玉璞以獻楚懷王使樂正子占之言非玉以其欺謾斬其一足懷王死子平王立和復抱其璞而獻之平王復以爲欺斬其一足平王死和欲獻恐復見防乃抱其玉而哭荊山之中諸說不同按史記楚世家武王卒子文王立文王卒子熊囏立是爲杜敖其弟弒杜敖自立是爲成王則淮南子注爲是新序之說與朔同然與史記不合今並存之】小人之居勢兮【志狹智少爲小人也】視忠正之何若【言小人智少慮狹茍欲承順求媚以居位勢視忠正之人當何如乎甚於艸芥也之一作其】攺前聖之法度兮【前一作先】喜囁嚅而妄作【囁嚅小語謀私貌也言小人在位以其愚心攺更先聖法度背違仁義相與耳語謀利而妄造虛僞以譖毀賢人也囁嚅或作噂沓補曰囁如葉切嚅如朱切說文云噂聚語也引詩噂沓背憎】親防諛而疏賢聖兮訟謂閭娵爲醜惡【讙嘩爲訟閭娵好女也言君親信防諛之臣斥逐忠正背先聖法度眾人讙嘩之訟以好爲惡心惑意迷而不自知也一無謂字娵一作娶補曰荀子曰閭姝子奢莫知媒兮亦作閭娵韋昭云梁王魏瞿之美女娵音鄒集韻娶音須人名引荀子閭娶子奢】愉近習而蔽逺兮孰知察其黒白【言君近謟諛習而信之蔽逺賢者言不見用誰當知已之淸白彼之貪濁也愉一作兪補曰愉音愈】卒不得效其心容兮【卒一作來】安眇眇而無所歸薄【薄附也言已放流不得內竭忠誠外盡形體東西眇眇無所歸附也】專精爽以自明兮晦冥冥而壅蔽【言已專壹忠情竭盡耳目之精明欲以助君而爲佞人之所壅蔽不得進也】年旣已過太半兮然埳軻而畱滯【輡軻不遇也言已年已過五十而輡軻沈滯卒無所逢遇也埳一作轗一作輡補曰埳苦闇切軻苦个切又音坎可轗音坎埳坷不平也輡軻車行不平一曰不得志】欲髙飛而逺集兮恐離罔而滅敗【罔以諭法言已欲髙飛逺止他方恐遭罪法以滅敗忠厚之志也離一作罹】獨寃抑而無極兮傷精神而壽夭【壽命夭也】皇天旣不純命兮餘生終無所依【依保也一本無上四句】願自沈於江流兮絕橫流而徑逝【徑一作逺】寕爲江海之泥塗兮安能久見此濁世【言已思委命於江流沈爲泥塗不忍久見貪濁之俗也】

怨世

賢士窮而隱處兮【士一作者】亷方正而不容【言時貪亂者眾賢者隱蔽防正之士不能容於世也】子胥諫而靡軀兮比干忠而剖心子推自割而飤君兮徳曰忘而怨深【已解於九章也一云推自割而食君兮補曰靡美皮切飤音寺糧也食音同】行明白而曰黒兮荊棘聚而成林【荊棘多刺以諭防賊言巳修行淸白皎然日明而防人聚而蔽之謂之暗使不得進也聚一作藂】江離棄於窮巷兮蒺藜蔓乎東廂【廧序之東爲東廂以言賢者棄捐閭巷小人親近左右也藜一作防補曰曼音萬廂廡也】賢者蔽而不見兮防諛進而相朋【相朋一作在位朋一作明】梟鴞並進而俱鳴兮鳯皇飛而髙翔【言小人相舉而論議賢智隠而深藏也】願壹往而徑逝兮【壹或作一】道壅絕而不通【言已思壹見君盡忠言而遂徑去障蔽於防佞而不得至也】

怨思

居愁懃其誰告兮獨永思而憂悲【言已放在山澤心中愁苦無所告愬長憂悲而已懃一作苦】內自省而不慙兮操愈堅而不衰【言已自念懷抱忠誠履行淸白內不慙於身外不媿於人志愈堅固不衰懈也】隠三年而無決兮嵗忽忽其若頽【言巳放在山野滿三年矣嵗月廹促去若頽下年且老也古者人臣三諌不從待放三年君命還則復無則遂行也】憐余身不足以卒意兮【憐一作憐卒釋文作碎】兾一見而復歸【言已自憐身老不足以終志意幸復一見君陳忠言還鄕邑也】哀人事之不幸兮【幸舜】屬天命而委之咸池【咸池天神也言已自哀不能修人事以見愛於君屬祿命於天委之神明而已補曰言巳遭時之不幸無可柰何付之天命而已逸說非是屬音燭付也淮南云咸池者水魚之囿也注雲水魚天神】身被疾而不間兮【間差也補曰閭廖也音諫差楚懈切】心沸熱其若湯【言已修行仁義身反被病而不閒差憂道不立心中怛然而气熱若湯之沸沸一作怫補曰怫音費忿貌】冰炭不可以相並兮【並並也】吾固知乎命之不長【言冰見炭則消炭得冰則滅以諭忠佞不可並處則相傷害固知我命之不得長久將消滅也一云固知余命之不長一云吾乎固知命之不長】哀獨苦死之無樂乎惜予年之未央【自哀惜死年尙少也予一作余】悲不反余之所居兮【一本不下有得字】恨離予之故鄕【不得歸郢見故鄕也】鳥獸驚而失羣兮【飛者爲鳥走者爲獸羣一作羣補曰禮記云今是大鳥獸失喪其羣匹越月逾時焉則必反巡過其故鄕翔回焉鳴號焉蹢防焉踟躕焉然後乃能去之】猶髙飛而哀鳴【言鳥獸失其羣偶尙哀鳴相求以刺同位之人曽無相念之意也】狐死必首丘兮夫人孰能不反其眞情【眞情本心也言狐貍之死猶向丘穴人年老將死誰有不思故鄕乎言巳尢甚也】故人疏而日忘兮新人近而兪好【言舊故忠臣日以防逺防諛新人日近而見親也兪一作愈一云新人愈近而日好補曰兪與愈同】莫能行於杳冥兮孰能施於無報【言眾人誰能有執心正行於杳冥之中施於無報之人乎言皆茍且而行以求利也補曰傳曰行乎冥冥施乎無報】苦眾人之皆然兮乘回風而逺逰【言巳患苦眾人皆行茍且故乘風而逺去也】淩恆山其若陋兮【淩乘也恆山北嶽也陋小也補曰恆胡登切恆山在中山曲陽縣西北】聊愉娛以忘憂【言已乘騰髙山以爲痺小陟險猶易聊且愉樂以忘悲憂也愉一作媮補曰並音兪】悲虛言之無實兮【防言無誠君不察也】苦眾口之鑠金【已解於九章中】過故鄕而一顧兮泣歔欷而霑衿【言已逺行猶思楚國而悲泣也】厭白玉以爲面兮【厭著也補曰厭於葉切一音淹】懷琬琰以爲心【言已施行淸白心面若玉內外相副】邪气入而感內兮施玉色而外滛【滛潤也言防邪之言𨿽自內感已志而猶不變玉色外潤而內愈明也】何靑雲之流瀾兮【瀾一作爛】微霜降之防防【防防盛貌詩雲零雨其防言遭佞人羣聚造作虛詞君政用急天早下霜則害艸木傷其貞節也之一作而防一作蒙注同】徐風至而徘徊兮【而一作之一作徘徊】疾風過之湯湯【風爲號令言君命寛則風舒風舒則已徘徊而有還志也令急風疾則已惶遽欲急去也湯一作蕩一云疾風舒之蕩蕩】聞南藩樂而欲往兮【藩蔽也南國諸侯爲天子藩蔽故稱藩也唐本無樂而二字補曰樂五效切注讀作入聲】至防稽而且止【防稽山名也言已聞南國饒樂而欲往至防稽山且休息也】見韓眾而宿之兮問天道之所在【韓眾仙人也天道長生之道也眾一作終】借浮雲以送予兮載防霓而爲旌【旌旗也有鈴爲旌也載一作戴一云載虹霓而爲旍補曰梁書王筠傳沈約制郊居賦要筠讀至雌霓連蜷約曰僕常恐人呼爲霓上五激下五雞切】駕靑龍以馳鶩兮班衍衍之冥冥【言極疾也】忽容容其安之兮超慌忽其焉如【不知所之也焉一作安補曰如去聲】苦眾人之難信兮願離羣而逺舉【舉去也言苦見俗人多言無信不可據任故願離眾而逺去也補曰舉有據音】登巒山而逺望兮【巒小山也一云登巒無山字】好桂樹之冬榮【南方有不死之艸北方有不釋之冰也一云好桂茂而冬榮】觀天火之炎煬兮聼大壑之波聲【大壑海水也言已仰觀天火下覩海水心愁思也補曰煬以讓切炙燥也】引八維以自道兮【天有八維以爲剛紀也道一作導】捨沆瀣以長生【言巳乃擥特八維以自導引捨沆瀣之气以不死也補曰沆胡亢瀣胡介切本作瀣】居不樂以時思兮【以一作而一云思時】食艸木之秋實【秋實謂棗栗之屬也】飲菌若之朝露兮構桂木而爲室【言飲食潔淸所處芬香也補曰菌音窘】雜橘柚以爲囿兮【囿一作圃】列新夷與椒楨【雜聚眾善以自修飭也補曰新夷卽辛夷也楨女貞也】鵾鶴孤而夜號兮哀居者之誠貞【言鵾雞鶬鶴大鳥猶知賢良哀惜已之履行正直而不施用也】

息悲

哀時命之不合兮傷楚國之多憂【言已自哀生時祿命好行公正不與君合憐傷楚國無有忠臣國家多憂也】內懷情之潔白兮【潔一作質】遭亂世而離尢【言已懷潔白之志以得罪過於眾人也而一作以】惡耿介之直行兮世混濁而不知【言眾人惡明正之直士以君闇昧不知用之過也】何君臣之相失兮上沅湘而分離【言防佞害已使明君放逐忠臣上下分離失其所也】測汨羅之湘水兮【汨水在長沙羅縣下注湘水中補曰汨音覓】知時固而不反【言已沈身汨水終不還楚國也】傷離散之交亂兮遂側身而旣逺【遂去而遷流也】處捨之幽門兮穴巖石而窟伏【巖穴也言巳修徳不用欲伏巖穴之中以自隠藏也】從水蛟而爲徒兮與神龍乎休息【自諭徳如蛟龍而潛匿也乎一作而】何山石之嶄巖兮靈魂屈而偃蹇【言山石髙巖非已所居靈魂偃蹇難止欲去之也嶄一作嶃補曰並士銜切】含素水而防深兮曰眇眇而旣逺【素水白水也言𨿽逺行不失淸白之節也防深一作蒙蒙】哀形體之離解兮【解一作懈補曰解音懈】神兩而無捨【罔兩無所據依貌也捨止也自哀身體陸離逺行解倦精神罔兩無所據依而捨止也一作罔補曰郭象曰罔兩景外之微陰也】惟椒蘭之不反兮【椒子椒也蘭子蘭也不一作無】魂迷惑而不知路【言子椒子蘭不肯反已魂魄迷惑不知道路當何如也】願無過之設行兮【防文行戶更切】𨿽滅沒之自樂【言願設陳已行終無過惡𨿽身沒名滅猶自樂不攺易也補曰樂去聲】痛楚國之流亡兮哀靈修之過到【言懷王之過已至於惡楚國將危亡失賢之故也補曰到至也】固時俗之混濁兮志瞀迷而不知路【瞀悶也迷惑也言已遭遇亂世心中煩惑不知所行也補曰瞀音茂】念私門之正匠兮【匠教也】遙渉江而逺去【言己念眾臣皆營其私相教以利乃以其邪心欲正國家之事故已逺去也】念女之嬋媛兮涕泣流乎於悒【於悒增嘆貌也已解於離騷經悒一作邑補曰於悒音見九章】我決死而不生兮𨿽重追吾何及【言亦無可復還也一云吾其何及】戲疾瀨之素水兮望髙山之蹇產【言巳履淸白其志如水𨿽遇棄放猶志仰髙逺而不懈也髙山一作喬木】哀髙丘之赤岸兮遂沒身而不反【言已哀楚有髙丘之山其岸峻崄赤而有光明傷無賢君將以阽危故沈身於湘流而不還也沒一作歿】

哀命

怨靈修之浩蕩兮【已解於離騷經】夫何執操之不固【操志也固堅也言巳念懷王信用防佞志數變移而不堅固也補曰操七到切】悲太山之爲隍兮【隍城下池也易曰城復於隍也隍一作湟補曰說文城池有水曰池無水曰隍】孰江河之可涸【涸塞也言太山將頽爲池以諭君且失其位用心迷惑過惡已成若江河之決不可涸塞也補曰涸乎固切水竭也】願承閒而效志兮【志一作忠補曰閒音閒】恐犯忌而幹諱【所畏爲忌所隠爲諱干觸也言已願承君閒暇之時竭效忠言恐犯上忌觸眾人諱而見刑誅也】卒撫情以寂寞兮【寞一作漠】然怊悵而自悲【怊悵恨貌也言已終撫我情寂寞不言然怊悵自恨心悲毒也補曰怊音超】玉與石其同匱兮【匱匣也其一作而】貫魚眼與珠璣【圜澤爲珠防隅爲璣以言君不知賢愚忠佞之士猶同玉石雜魚眼與珠璣同貫而不別也一云麤嵎爲璣補曰璣字音機珠不圓也】駑駿雜而不分兮【駑頓馬也良馬爲駿補曰頓與鈍同】服罷牛而驂驥【在轅爲服外騑爲驂言君選士用人雜用駑駿不異賢愚若駕罷牛驂以騏驥才力不同也補曰罷音皮】年滔滔而自逺兮【滔滔行貌逺一作往】壽冉冉而愈衰【自傷不遇年衰老也愈一作兪補曰兪與愈同衰所淚切一所戾切】心悇憛而煩寃兮【悇憛憂愁貌也寃一作怨釋文作宛於袁切補曰悇他胡切憛他闇切一曰禍福未定屈艸自覆曰宛】蹇超揺而無冀【蹇辭也超揺不安也言已自念年老心中悇憛超揺不安終無所冀望也】固時俗之工巧兮滅規榘而攺錯【補曰錯七故切】卻騏驥而不乘兮策駑駘而取路當世豈無騏驥兮誠無王良之善馭見執輿者非其人兮故駒跳而逺去【皆已解在九辯補曰許愼云王良晉大夫禦無卹子良也所謂禦良也一名孫無政爲趙簡子禦死而托精於天駟星天文有王良星是也】不量鑿而正枘兮恐榘矱之不同【已解於離騷經同一作周補曰鑿才到切枘而鋭切榘俱兩切矱烏郭切】不論世而髙舉兮恐操行之不調【調和也言人不論世之貪濁而髙舉淸白之行恐不和於俗而見憎於眾也】弧弓弛而不張兮【弛觧弧一作故弛一作防釋文作矤補曰弧音胡說文木弓也一曰往體多來體寡曰弧弛矤並音矢】孰云知其所至【言弧弓𨿽彊弛而不張誰知其力之所至乎以言賢者不在職位亦不知其才徳也】無傾危之患難兮焉知賢士之所死【言國無傾危之難則不知賢士之伏節死義補曰老子云國家昏亂有忠臣】俗推佞而進富兮節行張而不著【張一作明補曰著張慮切】賢良蔽而不羣兮朋曹比而黨譽【補曰比音鼻】邪說飾而多曲兮正法弧而不公【弧戾也言世俗之人推佞以爲賢進富以爲能故君之正法膠戾不用眾皆背公而向私也一本邪下有枉字補曰膠音豪戾也】直士隠而避匿兮【避一作辟】讒諛登乎眀堂【眀堂布政之官也言忠直之士隠身避世讒諛之人反登明堂而爲政也補曰左傳勇則害上不登於明堂】棄彭咸之娛樂兮【言棄彭咸淸潔之行娛樂風俗則爲貪佞也補曰彭咸以伏節死義爲樂而時人棄之】滅巧倕之繩墨【言工滅巧倕之繩墨則枉直失其制也言君偝先王之法則自亂惑也】菎蕗雜於黀蒸兮【枲翮曰黀煏竹曰蒸言持菎蕗香直之艸雜於黀蒸燒而燃之則不識於物也以言取忠直棄之林野亦不知賢也一作菎蕗黀一作菆一作靡一作樷一作防一作叢一作藂一云菎蔬雜於黀防補曰菎音昆蕗音路箟與箘同箘簬也音窘亦音昆黀麻防也菆麻蒸也並音鄒蒸折麻中榦也防竹炬也並音烝樷防藂並與叢同艸叢生也菆亦音叢靡音糜】機蓬矢以射革【矢箭也言張彊弩之機以蓬蒿之箭以射犀革之盾必摧折而無所能入也言使愚巧任政必致荒亂無所能成】駕蹇驢而無策兮【蹇跛也防箠也】又何路之能極【極竟也言君任駑頓之臣使在顯職如駕跛蹇之驢又無鞭箠終不竟道將傾覆也】以直鍼而爲釣兮【釣一作鉤補曰鍼音鍼】又何魚之能得【言君不能以禮敬聘請賢者猶以直鍼釣魚無所能得也】伯牙之絕兮【伯牙工鼔琴也補曰列子伯牙善鼓琴鐘子期善聽】無鐘子期而聼之【鐘子期識音者也言鐘子期死伯牙破琴絕不肯復鼓以世無知音也言已不遇明君識忠直者亦宜鉗口而不語言也】和抱璞而泣血兮【一云和氏】安得良工而剖之【和卞和也剖猶治也已解於上篇也安一作焉剖一作刋一作刑】同音者相和兮【謂淸濁也】同類者相似【謂好惡也以言君淸明則潔白之士進君闇昧則貪濁之人用易曰方以類聚物以羣分似一作仇】飛鳥號其羣兮鹿鳴求其友【同志爲友言飛鳥登髙木志意喜樂則和鳴求其羣而呼其耦鹿得美艸口甘其味則求其友而號其侶也以言在位之臣不思賢念舊曽不若鳥獸也詩曰嚶其鳴矣求其友聲又曰呦呦鹿鳴食野之蘋】故叩宮而宮應兮彈角而角動【叩擊也彈揳也宮角五音也言叩擊五音各以其聲感而相應也以言君求仁則仁至修正則下直也一云叩宮而商應彈角而徵動補曰莊子云皷宮宮動皷角角動音律同矣淮南云調者叩宮宮應彈角角動此同聲相和者也注叩大宮則少宮應彈大角則少角動】虎嘯而谷風至兮【虎陽物也谷風陽气也言虎悲嘯而吟則谷風至而應其類也以言君修徳行正則百姓隨而化也】龍舉而景云往【龍介虫陰物也景云大云而有光者云亦陰也言神龍將舉陞天則景云覆而扶之輔其類也言君好賢士則英俊往而並集也補曰詩曰習習谷風易曰雲從龍風從虎新序孔子曰虎嘯而谷風起龍興而景云見淮南云虎嘯而谷風至龍舉而景云屬注云虎土物也谷風木風也木生於土故虎嘯而谷風至龍水也雲生水故龍舉而景云屬管輅別傳曰徐季龍與輅共論龍動則景雲起虎嘯則谷風至以爲火星者龍參星者虎火出則云應參出則風到此乃陰陽之感化非龍虎之所致也輅言若以參星爲虎則谷風更爲寒霜之風非東風之名是以龍者陽精以潛爲陰幽靈上通和气感神二物相扶故能興雲夫虎者陰精而居於陽依木長嘯動於巽林二數相感故能運風況龍有潛飛之化虎有文明之變招云召風何足爲疑季龍言龍之在淵不過一井之底虎之悲嘯不過百步之中形气淺弱所通者近何能漂景云而馳東風輅言君不見陰陽燧在掌握之中形不出手乃上引太陽之火下引太陰之水噓呼之間煙景以集自然之道無有逺近】音聲之相和兮言物類之相感也【言鳥獸相呼雲龍相感無不應其類而從其耦也傷君獨無精誠之心以動賢也一云音擊而相和兮一無言及也字】夫方圜之異形兮【一云若夫圜一作圓】勢不可以相錯【言君性所爲不與已合若方與圜不可錯雜勢不相安也】列子隠身而窮處兮【列子古賢士也補曰列子名禦冦其書曰子列子窮容貌有饑色居鄭圃四十年人無識者】世莫可以寄托【言列子所以隠佚不仕而窮處者以世多詐僞無可以寄命托身也以一作與】眾鳥皆有行列兮鳯獨翔翔而無所薄【已解於九辧也翔翔一作翺翔一作洋洋薄一作合補曰行胡岡切】經濁世而不得志兮願側身巖穴而自托【言已歷貪濁之世終不得展其志意但甘處巖穴之中而隠伏也一無側身二字有依字】欲闔口而無言兮嘗被君之厚徳【闔閉也言巳欲閉口結舌而不復言以嘗被君之厚祿故不能黙也】獨便悁而懷毒兮愁鬱鬱之焉極【言憂愁之無窮便悁一作申旦愁一作慿補曰悁忿也音淵】念三年之積思兮願壹見而陳詞【思一見君而陳忠言也壹或作一補曰糜信以爲屈原著辭見放九年今東方朔謬諫之章云三年積思願壹見愚謂此言朔自爲也案漢書朔傳亦鬰邑於不登用故因名此章爲謬諫若云謬語因托屈原以諷漢主也諷一作誣糜信魏樂平太守也一作庾信予按卜居云屈原旣放三年不得復見則三年積思正謂屈原也惟以謬諫名篇當如糜信之說爾】不及君而騁說兮【騁馳也】世孰可爲明之【言已不及賢君而騁極忠說則時世闇蔽無可爲明眞僞也補曰爲去聲】身寢疾而日愁兮【寢臥也】情沈抑而不揚【言已身被疾病臥而愁思自傷忠誠沈抑而不得揚達也】眾人莫可與論道兮悲精神之不通【言當世之人無可與議事君之道者哀我精神所志而不得通於君也】

謬諫【鮑愼思云篇目當在亂曰之後按古本釋文七諫之後亂曰別爲一篇九懷九思皆同】

亂曰鸞皇孔鳯日以逺兮【孔孔雀也一云鸞孔鳳皇】畜鳬駕鵝【一云畜鳬駕鵝補曰駕音加博雅鵞雁也音加郭璞云鴐鵞野鵝也】雞鶩滿堂壇兮【髙殿敞揚爲堂平場廣坦爲壇揚一作陽補曰壇音善】鼃黽防乎華池【鼃蝦蟇也華池芳華之池也言君推逺孔鳳斥逐賢智畜養鵝鶩親近小人滿於堂庭鼃黽諭防防弄口得志也】要奔亡兮騰駕槖駝【要一作騕補曰並音杳應劭曰騕褭古之駿馬赤喙身曰行五千里橐音托又音駱】鉛刀進禦兮遙棄太阿【要駿馬太阿利劍也言君放逺要英俊之士而駕橐駝任使罷駑頓朽之人而棄明智之士也補曰賈誼云莫邪爲鈍兮鉛刀爲鋸鈆音沿靑金也】防搴芝兮【芝神艸也補曰搴音蹇本艸黒芝一名芝】列樹芋荷橘柚萎枯兮【橘柚美木也】苦李旖旎【旖旎盛貌也言君乃防去芝艸賤棄橘柚種殖芋荷養育苦李愛重小人斥逐君子也補曰旖烏可切當作防旎儺可切見九辯】甂甌登於明堂兮【甂甌瓦器名也補曰甂音邊方言自闋而西盆盎小者曰甂也甌小盆也】周鼎潛乎深淵【周鼎夏禹所作鼎也左氏傳曰昔夏禹之有徳逺方圖物貢金九牧鑄鼎象物桀有皆徳鼎遷於商商紂暴虐鼎遷於周是爲周鼎言甂甌之器登明堂周鼎反藏於深淵之水言小人任政賢者隠匿也乎一作於補曰漢郊祀志云宋太丘社亡而鼎沒於泗水彭城下】自古而固然兮吾又何怨乎今之人【言往古嫉妬忠直而不肯進用我何爲獨怨今世之人乎自慰之詞】

楚詞補注卷十三

欽定四庫全書

楚詞補注卷十四

宋洪興祖撰

哀時命章句第十四楚詞

哀時命者嚴夫子之所作也夫子名忌【忌防稽吳人本姓荘當時尊尙號曰夫子避漢明帝諱曰嚴一云名忌字夫子】與司馬相如俱好辭賦客逰於梁梁孝王甚奇重之忌哀屈原受性忠貞【一云受命而生】不遭明君而遇暗世斐然作辭嘆而述之【一云追以述之】故曰哀時命也

哀時命之不及古人兮夫何予生之不遘時【遘遇也詩云遘閔旣多言巳自哀生時年命不及古賢聖之出遇淸明之時而當貪亂之世也遘一作遭閔一作】往者不可扳援兮倈者不可與期【言往者聖帝不可扳引而及後世明王亦不可須待與期傷生不遇時遭困戹也扳一作攀倈一作來補曰扳與攀同引也】志憾恨而不逞兮【憾亦恨也論語曰與朋友共敝之而無憾逞解也補曰逞醜郢切說文逞通也楚謂疾行爲逞一曰快也】杼中情而屬詩【屬續也言已上下無所遭遇意中憾恨憂而不解則杼我中情屬續詩文以敶已志也杼一作抒補曰抒常與切屬音燭】夜炯炯而不寐兮懷隠憂而歷玆【言巳中心愁怛目爲炯炯而不能眠如遭大憂常懷戚戚經歷年嵗以至於此也炯一作釋文作烱隠一作殷補曰炯古茗切光也烱俱永切炎蒸也隠痛也殷大也注云大憂疑作殷者是】心鬱鬱而無告兮眾孰可與深謀【言巳心中憂毒而無所告語眾皆謟防無可與議忠信也】欿愁悴而委惰兮【欿愁貎也委惰懈惓也惰釋文作補曰欿音坎不自滿足意】老冉冉而逮之【言已欲行忠信而不得進欿然愁悴意中懈惓年復已過爲老所及而志不立也】居處愁以隠約兮【居一作凥以一作防】志沈抑而不揚【言已放於山澤隠身守約而志意沈抑不得揚見於君而永憂恨也】道壅塞而不通兮【通一作達】江河廣而無梁【言已欲竭忠謀防邪壅塞而不得達若臨江河無橋梁以濟也】願至昆侖之懸圃兮采鐘山之玉英【鐘山在昆侖山西北淮南言鐘山之玉燒之三日其色不變言已自知不用願避世逺去上昆侖山遊於懸圃采玉英咀而嚼之以延壽也補曰淮南云鐘山之玊炊以鑪炭三日三夜而色澤不變則至徳天地之精也許愼云鐘山北陸無日之地出美玉援神契曰玉英玉有英華之色】擥瑤木之橝枝兮【擥一作椫一作撣補曰橝大男切木名】望閬風之板桐【板桐山名也在閬風之上言已旣登昆侖復欲引玉樹之枝上望閬風板同之山遂陟天庭而遊戲也板一作阪補曰博雅云昆侖虛有三山閬風板桐圃水經云昆侖三級下曰樊桐一名板松二曰圃一名閬風上曰層城一名天庭淮南云懸圃涼風樊桐在昆侖閶闔之中樊讀如飯】弱水汩其爲難兮【尙書曰道弱水至於合黎也補曰汩音骨一於筆切應劭曰弱水出張掖刪丹西至酒泉合黎餘波入於流沙師古曰弱水謂西域絕逺之水乘毛車以渡者耳非張掖弱水也】路中防而不通【言已想得登神山顧以娛憂廹弱水不得涉渡路絕不通所爲無可也防一作絕】勢不能淩波以徑度兮【以一作而度一作渡】又無羽翼而髙翔【言已勢不能爲船乘波渡水又無羽翼可以飛翔當亦窮困也】然隠憫而不達兮【憫一作閔】獨徙倚而彷徉【徙倚猶低佪也言已隠身山澤內自憫傷志不得達獨徘徊彷徉而逰戲也一作仿佯】悵惝罔防永思兮【防一作而補曰惝昌掌切驚貌】心紆而增傷【言巳含憂彷徉意中悵然惝罔長思心屈纒痛苦重傷也補曰當作軫】倚躊躇以淹畱兮【以一作防】日饑饉而絕糧【蔬不熟曰饉言已欲躊躇久畱恐百姓饑餓糧食絕乏也絕古本作糧一作粻補曰古絕字反爲繼或作防非是】廓抱景而獨倚兮超永思乎故鄕【言已在於山澤廓然無耦獨抱形景而立長念楚國心不能已惝惘長思故鄕也乎一作兮一云超永思乎此故鄕】廓落寂而無友兮誰可與玩此遺芳【玩習也言已居處廓落又無知友當誰與講習忠信之謀也】白日晼晚其將入兮哀余壽之弗將【將猶長也言日月西流晼晚而歿天時不可畱哀我年命不得長久也弗一作不補曰晼音苑】車旣獘而馬罷兮蹇邅徊而不能行【言已周行四方車以敗馬又罷極蹇然邅徊不能復前而不遇賢君也徊一作廻補曰罷音疲】身旣不容於濁世兮不知進退之冝當【言巳執貞潔之行不能自入貪濁之世愁不知進止之冝當何所行者也】冠崔嵬而切云兮劍淋離而從橫【淋離長貌也言已𨿽不見容猶整飾衣服冠則崔嵬上摩於云劍則長好文武並盛與眾異也補曰崔音摧淋音林】衣攝葉以儲與兮【攝葉儲與不舒展貌補曰攝之葉切曲折也儲音寧又音佇】左袪掛於榑桑【袪袖也詩云羔裘豹袪言已衣服長大攝葉儲與不得舒展徳能廣不得施用東行則左袖掛於榑桑無所不覆也掛一作絓榑一作扶桑一作乘補曰榑與扶同】右衽拂於不周兮六合不足以肆行【六合謂天地四方也言已西行則右衽拂於不周之山以六合爲小不足肆行言道徳盛大無所不包也】上同鑿枘於伏戲兮【戲一作羲】下合矩矱於虞唐【言已徳能純美冝上輔伏戲與同制量下佐堯舜與合法度而共治也合一作同矩一作規】願尊節而式髙兮志猶卑夫禹湯【言已𨿽不見用猶尊髙節度意卑禹湯不欲事也】𨿽知困其不攺操兮終不以邪枉害方【言已𨿽自知貧賤困極不能變志易操終不能邪枉其身以害公方之行也】世並舉而好朋兮壹斗斛而相量【言今世之人皆好朋黨並相薦舉持其貪佞之心以量淸潔之士壹或作一斗一作升】眾比周以肩廹兮【比親也周合也以一作而】賢者逺而隠藏【言眾佞相與合同並肩親比故賢者逺逝而藏隠匿也一云隱而退藏】爲鳯皇作鶉籠兮𨿽翕翅其不容【爲鳳皇作棲以鶉鴳之籠𨿽翕其翅翼猶不能容其形體也以言賢者遭世亂𨿽屈其身亦不能自容入一本作上有而字翅一作翼補曰翕虛及切】靈皇其不寤知兮【一無寤字】焉陳詞而效忠【言懷王闇蔽心不覺寤安所陳詞效已之忠信乎詞一作辭】俗嫉妬而蔽賢兮孰知余之從容【言楚國風俗嫉妬蔽賢無有知我進退執守忠信也】願舒志而抽馮兮【馮一作慿一作懣一作愁補曰馮音慿亦音憤】庸詎知其吉凶【庸用也言已思舒志意援引憤懣盡極忠信當何緣知其逢吉將被凶也】璋珪雜於甑窐兮【璋珪玉名也窐甑土孔一作珪璋補曰甑子孕切窐音攜又音鼃淮南云獘箄甑瓾在袇菌之上注云瓾甑帶音鼃】隴亷與孟娵同宮【隴防醜婦也孟娵好女也言世人不識善惡乃以甑窐之士雜厠圭玊又使醜婦與好女同室也以言君闇惑不別賢愚也補曰娵女名音鄒一音須】舉世以爲恆俗兮【恆常】固將愁苦而終窮【言舉世不識賢愚以爲常俗我固當終身窮困而已】幽獨轉而不寐兮惟煩懣而盈匈【懣憤也言巳愁思展轉而不能臥心中煩憤气結滿匈也】防眇眇而馳騁兮心煩寃之【言巳精防眇眇獨馳心中煩懣而憂也防一作魂之一作而補曰醜弓切】志欿憾而不憺兮【憺安補曰大暫切】路幽昧而甚難【言巳心中欿恨意識不安欲復逺去以道路深冥難數移也】塊獨守此曲隅兮然欿切而永嘆【言巳獨處山野塊然守此山曲心爲切痛長嘆而已】愁修夜而宛轉兮【而一作之】气涫其若波【言巳心憂宛轉而不能臥愁夜之長气爲涫若水之波也其一作而波一作湯補曰涫沸也釋文音館集韻官貫二音與沸同】握剞劂而不用兮【剞劂刻鏤刀也補曰剞居綺切劂居衛切又九月切應劭曰剞曲刀劂曲鑿說文云剞曲刀也】操規榘而無所施【言已懷徳不用若工握剞劂而無所刻鏤持方圜而無所錯也一云而無施】騁騏驥於中庭兮焉能極夫逺道【言騏驥壹馳千里乃騁之中庭促狹之處不得展足以極逺道也以言使賢者執灑掃之役亦不得展志意也】置猨狖於櫺檻兮夫何以責其防巧【言猨狖當居髙木茂林見其才力而置之櫺檻之中廹局之處責其防巧非其理也以言君子當在廟堂爲政而棄之山林責其智能亦非其冝也猨一作蝯狖一作防防一作防補曰櫺音零階際欄】駟跛鼈而上山兮吾固知其不能陞【言巳念君信用眾愚欲以致治猶若駕跛鼈而欲上山我固知其不能登也補曰跛波可切】釋管晏而任臧獲兮【臧爲人所賤系也獲爲人所系得也賤系一作殘擊補曰方言云臧獲奴婢賤稱也罵奴曰臧罵婢曰獲男兒聓婢曰臧女而婦奴曰獲亡奴爲之臧亡婢謂之獲】何權衡之能稱【言君欲爲政反置管仲晏嬰任用敗軍賤辱系獲之士何能稱權衡興至治乎或曰臧守藏者也獲生禽者也皆卑賤無知之人】箟簬雜於黀蒸兮機蓬矢以防革【巳解於七諌也箟竹也一作菎蕗黀一作菆一作叢一作靡防一作射】負檐荷以丈尺兮欲伸要而不可得【背曰負荷曰檐言巳居於衰亂之世常低頭俛視若以背肩負檐丈尺而步不敢伸要仰首以逺罪過也檐一作擔補曰檐擔並都濫切負也擔又都甘切釋名曰任也任力所勝也要與腰同】外廹脇於機臂兮【廹脇近附也機臂弩身也於一作以臂一作辟補曰莊子雲中於機辟辟毗亦切疏云辟法也機關之類】上牽聫於矰隿【言已居常怖懼若附彊弩機臂畏其妄發上恐牽聨於隿防身被矰繳也隿一作弋補曰聫音連矰音增隿與弋同】肩傾側而不容兮【一云不得容補曰孟子云脇肩謟笑】固陿腹而不得息【言已欲傾側肩背容頭自入又不見納故陿腹小息畏懼患禍也陿一作愜腹一作膓補曰陿音狹隘也】務光自投於深淵兮【務光古淸白之士也補曰務光見莊子】不獲世之塵垢【言古有賢士務光憎惡濁世言不見從自投深淵而死不謂防佞所塵污已慕其行也垢一作埃補曰屈原傳不獲世之滋垢】孰魁摧之可久兮願退身而窮處【言已爲諛佞所譛被過魁摧不可久止願退我身處於貧窮而巳】鑿山楹而爲室兮【楹柱而一作以】下被衣於水渚【渚水涯也言巳𨿽窮猶鑿山石以爲室柱下洗浴水涯被已衣裳不失淸潔也】霧露蒙蒙其晨降兮【一作朦朦】云依斐而承宇【言幽居山谷霧露蒙蒙而晨來下浮雲依斐承我屋霤晝夜闇冥也斐一作霏一云云衣斐斐而承宇補曰斐音非】虹霓紛其朝霞兮【霓一作蜺】夕滛滛而淋雨【言天云雜色虹霓揚光紛然燿日未明旦復有朝霞則夕淋雨愁且思也補曰詩云朝隮於西崇朝其雨】怊茫茫而無歸兮【茫一作芒】悵逺望此曠野【言已幽居遇雨愁思茫茫無所依歸但見曠野艸木盛茂也曠一作廣】下垂釣於谿谷兮上要求於僊者【言已幽居無事下則垂釣餌於谿谷上則要結僊人從之受道也求一作結補曰要平聲】與赤松而結友兮【一無而字】比王僑而爲耦【言已執守淸潔遂與二子爲羣黨也】使梟楊先導兮【梟楊山神名卽狒狒也導一作道補曰說文周成王時州靡國獻狒人身反踵自笑笑則上唇掩其目食人爾雅狒狒如人被髮迅走食人注云梟羊也山海經曰其狀如人靣長唇黒身有毛反踵見人則笑狒父費切淮南雲山出嘄陽注雲山精也一說云梟羊大口其初得人喜而笑卻唇上覆額移時而後食之張衡圖曰梟羊喜獲先笑後愁謂人鑿其唇於額而得禽之也】白虎爲之前後浮雲霧而入冥兮騎白鹿而容與【言已與仙人俱出則山神先道乘雲霧騎白鹿而遊戲也】防眐眐以寄獨兮【眐眐獨行貌也補曰眐音徵從目眐獨視也博雅云眐眐行也其字從耳】汩䢐往而不歸【言我防神眐眐獨行寄居而處汩然遂往而不還也補曰汩於筆切】處卓卓而日逺兮【卓卓髙貌卓一作逴逺一作髙補曰逴音卓】志浩蕩而傷懷【言巳隨從仙人上防所居卓卓日以髙逺中心浩蕩罔然愁思念楚國也】鸞鳯翔於蒼云兮故矰繳而不能加【一無而字補曰繳音酌】蛟龍潛於旋淵兮身不掛於罔羅【言鸞鳯飛於千仞蛟龍藏於旋淵故矰不能逮羅罔不能加也以言賢者亦宜髙舉隠藏法令不能拘也旋一作深罔一作网補曰淮南雲藏志乎九旋之淵注云九廻之淵至深也】知貪餌而近死兮不如下防乎淸波【淸波淸潔之流無人之處也言蛟龍明於避害知貪香餌必近於死故下防於淸波無人之處也以言賢者亦不宜貪祿位以危其身也而一作之】寜幽隠以逺禍兮孰侵辱之可爲【言巳亦寕隠身幽藏以逺患禍不能久被侵辱誠爲難也】子胥死而成義兮屈原沈於汨羅𨿽體解其不變兮【其一作而】豈忠信之可化【補曰化音花】志怦怦而內直兮【怦一作恲補曰披耕切】履繩墨而不頗【皆已解於離騷九辯七諫】執權衡而無私兮稱輕重而不差【差過也言已如得執持權衡能無私阿稱量賢愚必不過差各如其理也補曰差七何切】摡塵垢之枉攘兮【枉攘亂貌槪一作慨一作狂攘一作枉攘摡滌也】除穢累而反眞【言巳又欲摡激濁亂之臣使君除去穢累而反於淸明之徳眞一作惪】形體白而質素兮中皎潔而淑淸【言已自念形體潔白表裏如素心中皎潔內有善性淸明之質也】時猒飫而不用兮且隠伏而逺身【言時君不好忠直之士猒倦其言而不肯用故且隠伏山澤斥逺已身也補曰飫於據切】聊竄端而匿迹兮嗼寂黙而無聲【言已竭忠而不見用且逃頭匿足竄伏自藏執守寂寞吞舌無聲也嗼一作漠一作嘆一作嘆一云嘆寂漠補曰嗼音莫說文嗼也】獨便悁而煩毒兮【便悁一作悁悒】焉發憤而抒情【言巳懷忠直之志獨悁悒煩毒無所發我憤懣泄已忠信也】時曖曖其將罷兮【曖一作薆補曰罷音皮】遂悶嘆而無名【言已遭時不明行善罷倦心遂煩悶傷無美名以流後世也嘆一作漠一作嗼】伯夷死於首陽兮【一作首山一云首陽之山】卒夭隠而不榮【言伯夷餓於首陽夭命而死不饗其爵祿得其榮寵也夭一作殀補曰夭於表切】太公不遇文王兮身至死而不得逞【言太公不遇文王至死不得解於廝賤一無得字補曰逞醜京切縱也】懷瑤象而佩瓊兮願陳列而無正【言已懷玊象履忠信願陳列己志無有明正之君聼而受之也】生天墜之若過兮忽爛漫而無成【爛漫猶消散也言已生於天地之間忽若風雨之過晻然而消散恨無成功也爛一作瀾】邪气襲余之形體兮【一無體字】疾憯怛而萌生【襲及也言已常恐邪惡之气及我形體疾病憯痛橫發而生身僵僕也補曰怛多達切】願壹見陽春之白日兮恐不終乎永年【言已被疾憂懼恐隨艸木䢐落不能至陽春見白日不終年命遂委棄也】

楚詞補注卷十四

欽定四庫全書

楚詞補注卷十五

宋洪興祖撰

九懷章句第十五楚詞

匡機【匡一作主】

通路

危俊【危一作包】

昭世

尊嘉

蓄英

思忠【思一作申一作由一云逰思】

陶壅【壅一作廱音同】

株昭【昭一作明一作招雲珠昭一雲林招】

九懷者諌議大夫王襃之所作也【襃字子淵蜀人也爲諌大夫】懷者思也言屈原𨿽見放逐【一作流放】猶思念其君憂國傾危而不能忘也襃讀屈原之文嘉其溫雅藻采敷衍執握金玉委之污瀆遭世混濁【混一作泥】莫之能識追而之【一作諸】故作九懷以禆其詞【釋文作埤作防埤頻彌切】史官錄第遂列於篇【一作編】

極運兮不中【周轉求君道不合也】來將屈兮困窮【還就農桑修播植也來一作求一作永】余深兮慘怛【我內憤傷心切剝也一作湣慘一作憤】願一列兮無從【欲陳忠謀道隔塞也】乘日月兮上徵【想托神明陞天庭也】顧逰心兮鄗酆【回眄周京念先聖也文王都酆武王都鄗二聖有徳明於用賢故顧其都冀遭逢也顧一作願補曰鄗下老切在長安西上林苑中酆在京兆杜陵西南】彌覽兮九隅【歷觀九州求英俊也】彷徨兮蘭宮【逰戲道室誦五經也一作仿偟】芷閭兮藥房【居仁履義守忠貞也閭一作室】奮揺兮眾芳【動作應禮行馨香也眾一作種】菌閣兮蕙樓【節度彌髙徳成就也】觀道兮從橫【眾人瞻望聞功名也補曰橫音黃葉】寶金兮委積【志意堅固防謀明也】美玉兮盈堂【懿譽光明滿朝廷也】桂水兮潺湲【芳流衍溢周四境也】揚流兮洋洋【潔白之化動百姓也】蓍蔡兮踴躍【蓍喜樂慕淸髙也蓍筮也蔡大也論語曰臧文仲居蔡補曰淮南云大蔡神注云大蔡元所出地名因名其爲大蔡家語云臧氏有守其名曰蔡文選云耆注云耆老也之老者神引耆蔡兮踴躍據此則蓍當作耆然注以爲蓍之蓍蓍𨿽神艸安能踴躍乎】孔鶴兮回翔【畏怖羅网陞靑雲也鶴一作鵠】撫檻兮逺望【登樓伏楯觀楚郢也】念君兮不忘【思慕懷王結中情也不一作弗】怫郁兮莫陳【忠言蘊積不列聼也莫一作弗陳一作敶補曰怫音佛】永懷兮內傷【長思切切中心痛也】

匡機

天門兮墬戶【金闈玉闥君之舍也墬一作墬一作地】孰由兮賢者【誰當涉履英俊路也】無正兮混厠【邪佞雜亂來並居也】懷徳兮何覩【忠信之士不見用也】假寐兮湣斯【衣冠而寢自憐傷也不脫冠帶而臥曰假寐詩曰假寐永嘆湣一作】誰可與兮寤語【眾人愚闇誰與謀也一無與字】痛鳳兮逺逝【仁智之士遁世去也】畜鴳兮近處【畜養佞防而親附也鴳釋文作鷃補曰鴳音晏雇也】鯨鱏兮幽濳【大賢隠匿竄林藪也鱏一作鱓補曰鯨音勍海大魚也鱏音尋鱓音善皮可爲鼓】從蝦兮逰陼【小人並進在朝廷也鯨鱏大魚也蝦小魚也陼一作渚補曰蝦釋文音遐說文云蝦蟇也一曰蝦虫與水母防】乘虯兮登陽【意欲駕龍而陞云也】載象兮上行【遂騎神獸用登天也神像白身赤頭有翼能飛也補曰行胡岡切葉】朝發兮蔥嶺【旦發西極之髙山也補曰後漢書云西至蔥嶺注云蔥嶺山名其山髙大生防故名】夕至兮明光【暮宿東極之丹巒也】北飲兮飛泉【吮天液之浮源也補曰張揖雲飛泉在昆侖西南】南采兮芝英【咀嚼靈艸以延年也】宣逰兮列宿【徧歷六合視眾星也補曰文選云將北度而宣遊宣徧也】順極兮彷徉【周繞北辰觀天庭也】紅采兮騂衣【婆娑五采芬華英也古本虹采兮霓衣補曰騂思營切赤色】翠縹兮爲裳【衣色瑋耀靑蔥也補曰縹疋沼切帛靑白色】舒佩兮綝纚【緩帶徐步五玉鳴也一本舒下有餘字補曰綝林森二音纚力知所宜二切衣裳毛羽埀貌】竦餘劍兮幹將【握我寶劍立延頸也補曰張揖云幹將韓王劍師也博物志幹將陽文莫耶陰漫理此二劍吳王使幹將作之莫耶幹將妻也夫婦善作劍】騰蛇兮後從【神虺侍從慕仁賢也騰一作滕一雲從後補曰荀子云螣蛇無足而飛文子曰騰蛇無足而騰郭璞云螣龍類能興雲霧而防其中】飛駏兮步旁【駏驉奮飛承轂輪也補曰駏音巨淮南云北方有獸其名曰蹷常爲蛩蛩駏驉取甘艸蹷有患蛩蛩駏驉必負而走郭璞曰卭卭似馬而靑穆天子傳卭卭距虛日走五百里】微觀兮圃【上晲帝圃見天園也】覽察兮瑤光【觀視斗柄與玉衡也瑤一作揺補曰淮南云瑤光者資糧萬物者也注云瑤光北斗杓第七星也居中而運歷指十二辰擿起陰陽以殺生萬物者也】啟匱兮探防【發匣引籌考祿相也防釋文作笧】悲命兮相當【不獲富貴值流放也相一作所】紉蕙兮永詞【結艸爲誓長訣行也補曰紉女巾切】將離兮所思【背去九族逺懷王也】浮雲兮容與【天气滃溶乍東西也】道余兮何之【來迎導我難隨從也】逺望兮仟眠【遙視楚國闇未明也一作芊瞑一作晦昏補曰集韻云防瞑遙視】問雷兮闐闐【君好妄怒威武盛也補曰闐音田】陰憂兮感余【內愁郁伊害我性也憂一作愁】惆悵兮自憐【悵然失志嗟厥命也】

通路

林不容兮鳴蜩【國不養民賢宜退也】余何畱兮中州【我去諸夏將逺逝也】陶嘉月兮緫駕【嘉及吉時驅乘駟也緫一作摠一作驅】搴玉英兮自修【采取瓊華自修飾也修一作修】結榮茝兮逶逝【束艸陳信遂奔邁也逶一作逺】將去烝兮逺遊【違離於君之四裔也爾雅曰林烝君也或曰烝進也言去日進而逺也】徑岱土兮魏闕【行出北荒山髙桀也闕一作國補曰岱泰山也注云北荒疑岱本代字春秋傳曰魏大名也一曰象魏闕名許愼云巍巍髙大故曰魏闕】歷九曲兮牽牛【過觀列宿九天際也補曰爾雅河鼓謂之牽牛】聊假日兮相佯【且徐遊戲年嵗也一作消相一作釋文作音祥】遺光燿兮周流【敷揚榮華垂顯烈也】望太一兮淹息【觀天貴將止沈滯也】紆余轡兮自休【綏我馬勒畱寢寐也】晞白日兮皎皎【天精光明而照察也晞一作晞皎一作皎補曰晞明之始升也睎望也】彌逺路兮悠悠【周望八極究地外也】顧列孛兮縹縹【邪視彗星光瞥瞥也補曰孛薄沒切縹匹妙切】觀幽云兮陳浮【山气滃郁而羅列也陳一作敶】鉅寶遷兮砏礉【太嵗轉移聲礚磑也補曰砏普貧披班二切磤音殷又於謹切石聲】雉咸雊兮相求【飛鳥驚鳴防雄合也補曰雊音遘前漢郊祀志云秦文公獲若石云於陳倉北阪城祠之其神或嵗不至或嵗數來也常以夜光輝若流星從東方來集於祠城若雄雉其聲殷殷云野雞夜鳴以一牢祠之名曰陳寶又曰漢興世世常來光色赤黃長四五丈直祠而息音聲砰隠野雞皆雊此陽气舊祠也注云陳寶若來而有聲則野雞皆鳴以應之又揚雄校獵賦云追天寶出一方應駍聲擊流光壄盡山窮囊括其雌雄注雲天寶陳寶也陳寶神來下時駍然有聲又有光精也下時窮極山川天地之間然後得其雌防防在陳倉雌在南陽故云野盡山窮也】泱莽莽兮究志【周望率土逺廣大也補曰決於朗切】懼吾心兮防防【惟我憂思意愁毒也補曰防憂也音儔】步餘馬兮飛柱【徘徊神山且休息也】覽可與兮匹儔【歷觀羣英求配合也二人爲匹四人爲儔儔一作疇一云一人爲匹】卒莫有兮纎介【眾皆邪佞無忠直也】永餘思兮怞怞【愁心長慮憂無極也補曰怞憂貌音由】

危俊

世混兮冥昏【時君闇蔽臣貪佞也一云世混濁兮】違君兮歸眞【將去懷王就仁賢也一云臣違君兮】乘龍兮偃蹇【驂駕神獸拏紛紜也】髙回翔兮上臻【行戲遨逰遂至天也回一作廻】襲英衣兮緹防【重我絳袍采色鮮也襲一作龍補曰緹音提防音習集韻緹赤色防緶衣也七入切又音妾】披華裳兮芳芬【徐曳文衣動馨香也詩曰婆娑其下】登羊角兮扶輿【陞彼髙山徐顧睨也輿一作與補曰莊子摶扶揺羊角而上者九萬里疏云旋風曲戾猶如羊角音義云風曲上行曰羊角相如賦云扶輿猗靡史記注云郭璞曰淮南所謂曽折摩地扶輿猗委也按今淮南子云曽撓摩地扶於猗那】浮雲漠兮自娛【乘雲歌吟而逰戲也或曰浮雲漢漢天河也】握神精兮雍容【握持神明動容儀也一云握精明一云接精神一云按神明一云按精明雍一作癰】與神人兮相胥【畱待松喬與伴儷也】流星墜兮成雨【陰精並降如墮雨也補曰春秋夜中星隕如雨公羊曰如雨者狀如雨】進瞵盼兮上丘墟【天旦欲明至山溪也進一作集古本無上字補曰瞵力辰切視貌盼普莧切】覽舊邦兮滃郁【下見楚國之亂危也覽一作臨補曰滃鄔孔切雲气起也】余安能兮久居【將背舊鄕之九夷也】志懷逝兮心懰栗【心中欲去內傷悲也一無懰字補曰懰音畱懰栗憂貌】紆余轡兮躊躇【緩我馬勒而低佪也一云情躊躇】聞素女兮防歌【神仙謳吟聲依違也】聼王后兮吹竽【伏妃作樂百虫至也】魂淒愴兮感哀【精神惆悵而思歸也】膓回回兮盤紆【意中毒悶心紆屈也回一作廻】撫余佩兮繽紛【持我玉帶相糾結也】髙太息兮自憐【長嘆傷已逺放棄也】使祝融兮先行【俾南方神開軌轍也】令昭明兮開門【炎神前驅關梁發也】馳六蛟兮上徵【乘龍直驅陞閶闔也】竦余駕兮入冥【遂馳我車上寥廓也】歷九州兮索合【周徧天下求雙匹也索一作寡】誰可與兮終生【莫足與友爲親宻也】忽反顧兮西囿【見彼隴蜀道阻阨也】都軫丘兮﨑傾【山陵嵚岑難涉歷也軫丘一作丘陵補曰軫丘猶九章言軫石也﨑音欹】橫垂涕兮流【悲思念國泣雙下也補曰胡犬切涕流貌】悲余後兮失靈【哀惜我後違天法也】

昭世

季春兮陽陽【三月溫和气淸明也】列艸兮成行【百卉垂條吐榮華也】餘悲兮蘭生【哀彼香艸獨隕零也生一作萃一作悴】委積兮從橫【枝條摧折傷根莖也】江離兮遺捐【忠正之士棄山林也】辛夷兮擠臧【仁智之士抑沈沒也臧一作將補曰擠子雞切排也臧音藏匿也】伊思兮往古【惟念前世諸賢俊也】亦多兮遭殃【仁義遇罰禍及身也遭一作逢】伍胥兮浮江【吳王棄之於江濵也】屈子兮沈湘【懷沙負石赴汨淵也】運余兮念玆【轉思念此志煩寃也】心內兮懷傷【膓中惻痛摧肝肺也】望淮兮沛沛【臨水恐栗畏禍患也一云淵沛沛補曰沛普貝切】濵流兮則逝【意欲隨水而隠遁也】榜舫兮下流【乘舟順水防海濵也榜舫一作榜艕一作榜舡一作摘艕一作摘舫補曰榜音謗進船也舫音方並船也艕補孟切船也東坡本作榜舫釋文榜作摘摘取也】東注兮礚礚【濤波踴躍多險難也礚一作釋文作磕補曰並苦蓋切石聲】蛟龍兮導引【虯螭水禽馳在前也又作文蛇在前也一云蛟龍沃兮】文魚兮上瀨【巨鱗扶已渡湧湍也文一作大】抽蒲兮陳坐【防艸爲席處薄單也】援芙蕖兮爲蓋【引取荷花以覆身也一云援英兮爲蓋一云援英】水躍兮余旌【風波動我揺旗旛也旌一作旍】繼以兮防蔡【續以艸芥入已船也以一作防補曰蔡艸也】云旗兮電騖【遂乘風電驅橫奔也】儵忽兮容裔【往來亟疾若神也補曰儵音叔】河伯兮開門【水君竢望開府寺也】迎余兮歡欣【喜笑迎已愛我善也】顧念兮舊都【還視楚國思郢城也】懷恨兮艱難【抱念恚恨常欲還也】竊哀兮浮萍【自比如蘋生水瀕也萍一作蓱】泛淫兮無根【隨水浮防乍東西也一作沈淫一作泛揺補曰揺當作滛舊音羊瞻切巴東有滛預石通作灎又相如賦云泛滛泛濫泛音馮浮也一讀作泛灎一讀作馮滛皆通泛一作沈滛一作揺皆非是】

尊嘉

秋風兮蕭蕭【陰气用事天政急也】舒芳兮振條【動揺百艸使芳熟也】防霜兮眇眇【霜疑防薄寒深酷也】病殀兮鳴蜩【飛蟬卷曲而寂黙也】鳥兮辭歸【燕將入海化爲蛤也】飛翔兮靈丘【悲鳴神山奮羽翼也】望谿兮滃郁【川谷吐气云闇昧也】熊羆兮呴嘷【猛獸應秋將害賊也呴一作補曰呴音吼一音雊一音烏角切嘷胡刀切】唐虞兮不存【堯舜已過難追逐也】何故兮久畱【宜更求君之他國也】臨淵兮汪洋【瞻望大川廣無極也補曰汪洋晃養二音】顧林兮忽荒【回視喬木與山薄也補曰荒火晃切】修余兮袿衣【整我袗裳自結束也修一作修補曰袿音圭廣雅袿長也釋名婦人上服曰袿其下垂者上廣下狹如刀圭】騎霓兮南上【托乘赤霄登張翼也補曰上一音常】乘雲兮回回【載气溶溶意中惡也乘一作乘】亹亹兮自彊【稍稍陞進遂自力也彊一作彊】將息兮蘭臯【且欲中休止方澤也】失志兮悠悠【從髙視下目惑也悠悠一作調調】蒶蘊兮黴黧【愁思蓄積靣垢黒也蒶一作紛補曰蒶音墳蘊於云切蒶蘊蘊積也黴音眉物中久雨靑黒一曰敗也黧憐題切黑黃】思君兮無聊【想念懷王忘寢食也補曰聊音畱】身去兮意存【體逺情近在胸臆也存一作在】愴恨兮懷愁【心中憂恨內淒惻也】

蓄英

登九靈兮逰神【想登九天放精神也神一作精】靜女歌兮防晨【神女夜吟聲激淸也】悲皇丘兮積葛【皇美釋文丘作丘】眾體錯兮交紛【言已見美大之丘葛艸緣之而生交錯茂盛人不異而采取則不成絺綌也以言楚國士民眾多君不異而舉用則不知其有徳也】貞枝抑兮枯槁【貞正】枉車登兮慶雲【慶雲諭尊顯也言葛有正直之枝抑棄枯槁而不見采枉壤惡者滿車陞進反見珍重禦尊顯也以言貞正之人棄於山野佞曲之臣陞於顯朝枉一作桂登一作升補曰漢天文志若煙非煙若云非云鬱鬱紛紛蕭索輪囷是謂慶雲】感余志兮慘栗【動踴我心如析割也慘一作憀補曰憀力周力雕二切】心愴愴兮自憐【意中切傷憂悲楚也一云心悲兮】駕螭兮北徵【將乘山神而奔走也】向吾路兮蔥嶺【欲逾髙山度阻險也路一作道蔥一作葸補曰向屬也音向】連五宿兮建旄【系續列星爲旗旐也補曰宿音秀】揚氛气兮爲旌【舉布霾霧作旗表也氛一作雰旌一作旍】歷廣漠兮馳騖【徑過長沙馳駟馬也】覽中國兮冥冥【顧視諸夏尙昧晦也】武步兮水母【天水神侍送余也天一作大】與吾期兮南榮【與已爲誓防炎野也南方冬溫艸木常茂故曰南榮】登華蓋兮乘陽【上攀北斗躡房星也乘一作乘補曰大象賦雲華蓋於是乎臨映注雲華蓋七星其柢九星合十六星如蓋狀在紫防宮中臨勾陳上以防帝坐】聊逍遙兮播光【且徐遊戲布文采也】抽庫婁兮酌醴【引持二星以斟酒也補曰大象賦注云庫樓十星五柱十五星衡四星合二十九星在角南晉天文志云庫樓十星六大星爲庫南四星爲樓按庫樓形似酌酒之器故云王逸誤以天庫及二十八宿之婁以爲庫婁耳】援瓟兮接糧【啗食神果志猒飽也瓟一作匏糧一作糧補曰大象賦云瓟薦果於震閨注云五星在離珠北天子之果園占大光潤則嵗丰不爾則果之實不登洛神賦云嘆匏之無匹注引史記云四星在危南瓟天官星占曰瓟一名天雞在河鼓東】畢休息兮逺逝【周徧畱止而復去也】發玉軔兮西行【引支車木遂驅馳也補曰行胡岡切】惟時俗兮疾正弗可久兮此方【世憎忠信愛謟諛也此一作北】寤辟摽兮永思【心常長愁拊心踴也辟拊心貌也辟一作擗補曰詩云寤辟有摽注云辟拊心也摽婢小切擊也張景陽七命云防嫠爲之擗摽擗避辟切摽避櫂切驚心也】心怫郁兮內傷【憂思積結肝腑爛也補曰怫音佛】

思忠

覽杳杳兮世惟【觀楚泥濁俗愚蔽也惟一作維補曰惟謀也】余惆悵兮何歸【罔然失志無依附也】傷時俗兮混亂【哀湣當世眾貪暴也】將奮翼兮髙飛【振翅翺翔絕塵埃也】駕八龍兮連蜷【乘虯翺翔見容貌也蜷一作踡補曰並音權】建虹旌兮威夷【樹防蝀旗紛光耀也旌一作旍】觀中宇兮浩浩【大哉天下難徧照也】紛翼翼兮上躋【盛气振迅陞天衢也】浮溺水兮舒光【遂渡沈流揚精華也溺與弱同】淹低佪兮京沶【且畱水側息河洲也水中可居爲洲小洲爲渚小渚爲沶京沶卽髙洲也一作彽徊低一作徘京一作洲一注云小渚爲洔小洔曰沶補曰京人所爲絕髙丘也一曰大也沶直屍切洔與沚同】屯余車兮索友【住我之駕求松喬也補曰索所革切】都皇公兮門師【遂見天帝諮祕要也覩一作睹】道莫貴兮歸眞【執守無爲修朴素也貴一作遺】羨余術兮可夷【念已道藝可悅樂也詩云旣見君子我心則夷夷喜也】吾乃逝兮南娭【往之太陽逰九野也逝一作逰補曰娭音熈大人賦云吾欲往乎南娭】道幽路兮九疑【渉歷深山過舜墓也疑一作嶷】越炎火兮萬里【積熱彌天不可處也處一作渡】過萬首兮防防【見海中山數萬頭也海中山石防防嶽嶽萬首交跱也萬首一作千首防防一作旌旌一注云萬首海中山名補曰防音擬又魚力切】濟江海兮蟬蛻【遂渡大水解形體也補曰淮南云蟬飲而不食三十日而蛻】絕北梁兮永辭【超過海津長訣去也辭一作詞補曰江淹別賦用此語】浮雲郁兮晝昏【楚國潰亂气未除也】霾土忽兮塺塺【風俗塵濁不可居也塺一作梅補曰霾音埋塺音梅塵也】息陽城兮廣夏【遂止炎野大屋廬也】衰色罔兮中怠【志欲懈倦身罷勞也色一作气補曰怠有胎音】意曉陽兮燎寤【心中燎明內自覺也燎一作半釋文作憭補曰憭音了】乃自兮在玆【徐自省視至此防也一作眎在一作存自一作息軫恐非補曰視也當作診】思堯舜兮襲興【喜慕二聖相繼代也】幸咎繇兮獲謀【冀遇虞舜與議道也】悲九州兮靡君【傷今天下無聖主也】撫軾嘆兮作詩【伏車浩嘆作風雅也】

陶壅

悲哉於嗟兮【愁思憤懣長嘆息也】心內切磋【意中激感膓痛惻也】欵冬而生兮【物叩盛陰不滋育也補曰欵叩也】凋彼葉柯【傷害根莖枝卷曲也】瓦礫進寶兮【佞僞愚戇侍帷幄也】捐棄隨和【貞良君子棄山澤也補曰隋侯之珠和氏之璧】鉛刀厲禦兮【頑嚚之徒任政職也】頓棄太阿【明智忠賢放斥逐也補曰頓音鈍不利也】驥垂兩耳兮【雄俊佯愚閉口目也補曰賈誼賦云驥垂兩耳服塩車兮】中阪蹉跎【眾無知已不盡力也補曰阪音反說文坡者曰阪一曰澤障一曰山脇也蹉跎失足】蹇驢服駕兮【駑鈍之徒爲輔翼也服一作般釋文作舨補曰般舨並與服同】無用日多【僮防並進塡滿國也】修潔處幽兮【執履淸白居陋側也】貴寵沙劘【權右大夫佯不識也補曰沙蘇何切摩挱也劘音磨削也】鳳皇不翔兮【賢智隠處深藏匿也】鶉鴳飛揚【小人得志作威福也】乘虹驂蜺兮【托駕神气而逺徵也】載云變化【陞髙去俗易形貌也補曰化音花曹子建橘賦化與家同韻】鷦防開路兮【仁士智鳥導在前也一作焦明補曰博雅鷦防鳳也音明楊子鷦明衝天不在六翮乎】後屬靑蛇【介虫之長衛惡姦也屬一作厲】步驟桂林兮【馳逐正道徳香芬也】超驤捲阿【騰越曲阜過阨難也補曰卷曲也音拳】丘陵翔儛兮【山丘踴躍而歡喜也儛一作舞補曰翔舞亦丘陵之勢也】谿谷悲歌【川瀆作樂進五音也補曰悲歌亦謂水聲】神章靈篇兮【河圗洛書緯防文也緯一作經】赴曲相和【宮商並防應琴瑟也】余私娛玆兮【我誠樂此發中心也娛一作樂】孰哉復加【天下歡悅莫如今也】還顧世俗兮【回視楚國及眾民也】壊敗罔羅【廢棄仁義修諂諛也罔一作网】捲佩將逝兮【祛衣束帶將橫奔也】涕流滂沲【思君念國泣霑衿也流一作泗】

株照

亂曰皇門開兮【王門啟辟路四通也一云皇開門兮】照下土【鏡覽幽冥見萬方也】株穢除兮【邪惡已消逺逃亡也株一作珠】蘭芷覩【俊乂英雄在朝堂也】四佞放兮【驩共苖鮌竄四荒也】後得禹【乃獲文命治江河也】聖舜攝兮【重華秉政執紀綱也舜一作】昭堯緒【著明唐業致時雍也】孰能若兮【誰能知人如唐虞也】願爲輔【思竭忠信備股肱也】

楚詞補注卷十五

欽定四庫全書

楚詞補注卷十六

宋洪興祖撰

九嘆章句第十六楚詞

逢紛

離世【一作靈懷與諸本異又以怨思爲離世逺逝爲怨思移逺逰在第五皆非是】怨思【思一作世】

逺逝【逝一作遊】

惜賢

憂苦

湣命【湣一作閔命一作念】

思古

逺遊【遊一作逝】

九嘆者防左都水使者光祿大夫劉向之所作也向以博古敏達典校經書辯章舊文【辯一作辧】追念屈原忠信之節故作九嘆嘆者傷也息也言屈原放在山澤猶傷念君嘆息無已所謂讚賢以輔志騁詞以曜徳者也【讚一作贊輔一作鋪曜一作燿】

伊伯庸之末冑兮【冑後也左氏傳曰戎子駒支四嶽之裔冑也】諒皇直之屈原【諒信也論語曰君子貞而不諒言屈原承伯庸之後信有忠直美徳甚於眾人也直一作貞】云余肇祖於髙陽兮惟楚懷之嬋連【嬋連族親也言屈原與懷王俱顓頊之孫有嬋連之族親恩深而義篤也嬋一作蟬補曰嬋連猶牽連也】原生受命於貞節兮鴻永路有嘉名【鴻大也永長也路道也言屈原受陰陽之正气體合大道故長有美善之名也有一作以】齊名字於天地兮【謂名平字原也】並光明於列星【謂心達道要又文采光耀若天有列星也補曰九章云與日月兮齊光】吸精粹而吐氛濁兮【氛惡气也左氏傳曰楚氛甚惡言已吸天地淸明之气而吐其塵濁內潔淨也】橫邪世而不取容【言已體淸淨之行在橫邪貪枉之世而不能自容入於眾也一無取字】行叩誠而不阿兮【叩擊也阿曲也叩一作切】遂見排而逢讒【言已心不容非以好叩擊人之過故遂爲讒佞所排逐也】後聼虛而黜實兮【黜貶也實誠也】不吾理而順情【言君聼讒佞虛言以貶忠誠之實不理我言而順邪僞之情故見放流也】腸憤悁而含怒兮【補曰悁烏切忿也】志遷蹇而左傾【言己執忠誠而見貶黜腸中憤懣悁悒而怒則志意遷移左傾而去也一云志徒倚而左傾】心戃慌其不我與兮【戃慌無思慮貌慌一作怳其一作而補曰戃慌失意上坦朗下呼晃切】躬速速其不吾親【速速不親附貌也言君心戃慌而無思慮不肯與我謀議用志速速不與已相親附也其一作而】詞靈修而隕志兮【隕墮也易曰有隕自天也辭一作詞志一作意】吟澤畔之江濵【畔界也濵涯也言已與懷王辭訣志意墮落長吟江澤之涯而已】椒桂羅防顚覆兮【顚頓也覆僕也】有竭信而歸誠【言已見先賢若椒桂之人以被禍其身顚僕然猶竭信歸誠而志不懼也】讒夫藹藹而漫著兮【藹藹盛多貌也詩云藹藹王多吉士漫污也一無夫字漫一作防注云防汗也曼汗以自著】曷其不舒予情【曷何也言讒人相聚藹藹而盛欲漫污人以自著明君何不舒我忠情以詰責之乎】始結言於廟堂兮【結猶聫也廟者先祖之所居也言人君爲政舉事必告於宗廟議之於明堂也】信中塗而叛之【塗道也叛背也言君始嘗與已結議連謀於明堂之上今信用防言中道而更背我也塗一作塗】懷蘭蕙與衡芷兮【衡一作蘅】行中壄而散之【言已懷忠信之徳執芬香之志逺行中野散而棄之傷不見用也壄一作野】聲哀哀而懷髙丘兮心愁愁而思舊邦【言已放斥山野發聲而唫其音哀哀心愁思者念髙丘之山想歸故國也】願承閒而自恃兮徑淫曀而道【淫曀闇昧也詩云不日有曀言已思承君閒暇心中自恃冀得竭忠而徑路闇昧遂以壅塞補曰閒一音諌據注音閒曀於計切音雍】顏黴黧以沮敗兮【黧黒也沮壊也黧釋文作藜補曰黴音眉沮音咀】精越裂而衰耄【越去也裂分也耄老也言已欲進不得中心憂愁顏色黧黒靣目壊敗精神越去气力衰老也】裳襜襜而含風兮【襜襜揺貌補曰襜蚩占切衣動貌】衣納納而掩露【納納濡濕貌也上曰衣下曰裳言巳放行山野下裳襜襜而含疾風上衣濡濕而掩霜露單行獨處身苦寒也補曰說文云納絲濕納納也】赴江湘之湍流兮順波湊而下降【湊聚也言巳乘船赴江湘之疾流順聚波而下行身危殆也一云赴江湘而橫流補曰湊千切降下也乎攻切】徐徘徊於山阿兮【阿曲隅也徘一作彽】飄風來之洶洶【洶洶讙聲也言已至於山之隈曲且徐徘徊冀想君命飄風卒至復聞讒佞洶洶欲來害已也洶一作匈補曰洶音凶水勢】馳余車兮石【石山名】步餘馬兮洞庭【洞庭水名補曰謂洞庭之山】平明發兮蒼梧夕投宿兮石城【石城山名也言已動履大水宿止名山用志淸潔且堅固也】芙蓉蓋而蔆華車兮【蓋一作蓋補曰蔆與防同花黃白色】紫貝闕而玉堂【紫貝水虫名援神契曰江水出大貝也一云白玊堂】薜荔飾而陸離薦兮【陸離美玉也薦臥席也飾一作餝薦古作】魚鱗衣而白蜺裳【魚鱗衣雜五防爲衣如鱗文也言所居淸潔被服芬芳徳體如玉文防燿明也】登逢龍而下隕兮【逢龍山名逢一作逄古本作蓬補曰逢符容切逄皮江切】違故都之漫漫【言已登逢龍之山而遂下顧去楚國之遼逺也漫一作曼補曰漫莫半切】思南郢之舊俗兮腸一夕而九運【言已思念郢都邑裏故俗腸中愁悴一夕九轉欲還歸也】揚流波之潢潢兮【潢潢大貌補曰潢音晃水深廣貌】體溶溶而東回【溶溶波貌也言已隨流而行水盛廣大波髙溶溶將東入於海也】心怊悵以永思兮意晻晻而日頽【言已將至於海心中怊恨而長思意晻晻而稍下恐不復還也日一作自頽一作隤補曰晻烏感切頽下墜也與隤同】白露紛防塗塗兮【塗塗厚貌一云紛紛】秋風瀏防蕭蕭【瀏風疾貌也言四時欲盡白露已降秋風急疾年嵗且老愁憂思也一云瀏瀏補曰瀏音流】身永流而不還兮防長逝而常愁【言已身隨水長流不復旋反則防遂去常愁念楚國也防一作魂】嘆曰譬彼流水紛揚礚兮【礚一作補曰並丘蓋切石聲】波逢洶湧濆滂沛兮【水性淸潔平正順而不爭故以諭屈原也言水逢風紛亂揚波滂沛失其本性以言屈原志行淸白遭逢貪佞被過放逐亦失其本志也濆一作紛補曰洶詡拱切洶湧水聲濆扶刎扶文二切湧也】揄揚滌蕩漂流隕往觸崟石兮【崟鋭也言風揄揚水流隕往觸鋭利之石使之危殆以言讒人亦揚已過使得罪罰也崟一作岑補曰岑鉏簪切山小而鋭】龍卭脟圏繚戾宛轉阻相薄兮【言水得風則龍卭繚戾與險阻相薄不得順其流性也以言忠臣逢讒人亦匡攘惶遽而竄伏也脟一作綸補曰脟音臠圏懼免切繚音了戻力結切曲也】遭紛逢凶蹇離尢兮【言以遭逢紛濁之世而遇百凶以蹇蹇之故遂以得過也尢一作郵】垂文揚采遺將來兮【言已𨿽不得施行道徳將垂典雅之文揚美藻之采以遺將來賢君使知已志也】

逢紛

靈懷其不吾知兮靈懷其不吾聞【言懷王闇惑不知我之忠誠不聞我之淸白反用防言而放逐己也】就靈懷之皇祖兮愬靈懷之神【言已所言忠正而不見信願就懷王先祖告語其寃使照已心也神明察故欲愬之以自證明也】靈懷曽不吾與兮【與一作知】卽聼夫人之諛辭【言懷王之心曽不與我合又聼用讒諛之言以過怒已也卽一作惻夫一作讒一云夫讒人補曰卽就也】余辭上參於天墬兮旁引之於四時【言已所言上參之於天下合之於地旁引四時之神以爲符驗也一無辭字墬一作墬一無之字】指日月使延照兮【延長也照知也】撫招揺防質正【招揺北斗杓星也斗主建天時言已上指語日月使長視己之志撫北斗之杓柄使質正我之志動告神明以自徴驗也防一作使補曰禮記招揺在上注云在北斗枃間指時者隋志云招揺一星在北斗杓間】立師曠俾端詞兮【師曠聖人也字子壄生無目而善聼當晉平公時端正也】命咎繇使並聼【言己之言信而有徴誠可據行願立師曠使正其詞令咎繇並而聼之二聖聰明長於人情知眞僞之心也】兆出名曰正則兮卦發字曰靈均【言已生有形兆伯庸名我爲正則以法天筮而卜之卦得坤字我曰靈均以法地也補曰兆折兆也】余幼旣有此鴻節兮長愈固而彌純【言已幼少有大節度以應天地長大修行而彌純固也鴻一作洪愈一作逾一作兪補曰兪與愈同】不從俗而詖行兮【詖猶傾也補曰詖彼寄切】直躬指而信志【言已執履忠信不能隨從俗人傾易其行直身而言以信巳之志終不回移也】不枉繩以追曲兮屈情素以從事【言已心正直不能枉性以追曲俗屈我素志以從眾人而承事之也】端余行其如玉兮述皇輿之踵迹【言思正我行令之如玉不匿瑕惡以承述先王正治之法繼續其業而大之也補曰行戶更切】羣阿容以晦光兮【晦防也光明也羣一作羣】皇輿覆以幽辟【幽僻闇昧也言羣臣皆行枉曲以蔽君之聰明使楚國闇昧將危覆也補曰辟匹亦切】輿中塗以回畔兮駟馬驚而橫犇【馬以諭賢臣也言君爲無道國人中道倍畔而去之賢臣驚怖奔亡爭欲逺也犇一作奔】執組者不能制兮【執組猶織組也織組者動之於此而成文於彼善禦者亦動之於手而盡馬力也詩云執轡如組一無能字補曰組綬屬列女傳曰詩云執轡如組兩驂如舞孔子曰信若是詩則可以治天下也言執之於此而成文於彼】必折軛而摧轅【言駟馬驚奔𨿽有執轡之禦猶不能制必摧車軛而折其轅也以言賢臣奔亡使國荒亂而傾危也補曰軛轅前也於革切轅輈也】防鑣銜防馳騖兮【鑣勒也銜飾口鐡也防一作絕防一作以補曰鑣彼苗切】暮去次而敢止【暮夜也次捨也止制也言車敗馬奔鑣銜防絕猶自馳騖至於暮夜乃捨無有制止之者也以言人臣一去君亦不復得拘畱也去一作者】路蕩蕩其無人兮【蕩蕩平易貌也尙書曰王道蕩蕩】遂不禦乎千里【禦禁也言君國之道路蕩蕩空無賢人以不待遇之故遂行千里逺之他方也】身衡陷而下沈兮【衡橫也下沈一作不行】不可獲而復登【言己逺去千里身必橫陷沈沒長不可復得登引而用之也】不顧身之卑賤兮惜皇輿之不興【言已逺行千里不敢顧念身之貧賤欲慕髙位也惜君國失賢道徳不盛也】出國門而端指兮兾壹寤而錫還【言已放出國門正心直指執履誠信幸君覺寤賜已以還命也一本兾上有方字一作賜】哀僕夫之坎毒兮【坎恨也毒恚也坎一作歁補曰歁音坎食不滿也】屢離憂而逢患【屢數也言已不自念惜身之放逐誠哀僕禦之夫坎然恚恨以數逢憂患無已時也補曰患平聲】九年之中不吾反兮思彭咸之水逰【言已放出九年君不肯反我中心愁思欲自沈於水與彭咸俱逰戲也】惜師延之浮渚兮【師延殷紂之臣也爲紂作新聲北裏之樂紂失天下師延抱其樂器自投濮水而死也補曰史記衛靈公至於濮水之上夜半聞鼓琴聲召師涓聼而寫之乃之晉見晉平公令師涓援琴鼓之師曠曰此亡國之聲師延所作也與紂爲靡靡之樂武王伐紂師延東走自投濮水之中】赴汨羅之長流【言已復貪慕師延自投於水身浮渚涯冀免於刑誅故遂赴汨水長流而去也】遵江曲之逶移兮【逶移長貌一云遵曲江之逶虵】觸石碕而衡逰【言已願循江水逶移而行反觸石碕而復橫流所爲無可也補曰碕曲岸音祈】波澧澧而揚澆兮【澧澧波聲也回波爲澆也澧唐本作灃補曰澆女教切湍也一曰水回波見集韻舊音叫】順長瀨之濁流【言已橫流而行水波澧澧回而揚澆邪引已船則順長瀬之流以避其難也】淩黃沱而下低兮【黃沱江別名也江別爲沱也沱釋文作沲補曰沱唐何切江別流出崏山東別爲沱低脂市切】思還流而復反【言已淩乘黃沱低船而下將入於海心思還水之流冀幸復旋反也還一作逺】輿馳而並集兮【者水也】身容與而日逺【言已以水爲車與船並馳而流故身容與日以逺也】櫂舟杭以橫濿兮【濿渡也由帶以上爲濿杭一作航以一作而濿一作厲一注云由膝以上爲厲補曰濿履石渡水通作厲】湘流而南極【亦渡也言已乃櫂船橫行南渡湘水極其源流也一作濟而一作於補曰集韻作】立江界而長吟兮愁哀哀而累息【言巳還入大江之界逺望長吟心中悲嘆而太息哀不遇也界一作介累一作絫】情慌忽以忘歸兮神浮游以髙厲【言已心愁情志慌忽思歸故鄕則精神浮逰髙厲而逺行也】心蛩蛩而懷顧兮【蛩蛩懷憂貌心一作志補曰蛩音卭】防眷眷而獨逝【眷眷顧貌詩曰眷眷懷顧言已心中蛩蛩常懷大憂內自顧哀則防神眷眷獨行無有還意也眷一作睠補曰睠古倦切顧也】嘆曰餘思舊邦【思一作悤】心依違兮日暮黃昏羌幽悲兮【言我思念故國心中依違不能逺去日暮黃昏無所歸附中心悲愁而憂思也羌一作嗟】去郢東遷【去一作王】余誰慕兮讒夫黨旅其防玆故兮【旅眾也言已去郢東徙我誰思慕而欲逺去乎誠以讒夫朋黨眾多之故而見放棄也】河水淫淫情所願兮【淫淫流貌】顧曕郢路終不返兮【言河水滛滛流行日逺誠我中心之所願慕也觀視楚郢之道路終不復還反內自哀傷也】

離世

惟鬱鬱之憂毒兮志坎防而不違【坎防不遇貌也言已放逐心中鬱鬱憂而愁毒𨿽坎防不遇志不離於忠信也補曰防力感切】身憔悴而考旦兮【憔悴憂貌也考猶終也旦明也】日黃昏而長悲【言已心憂憔悴從夜終明不能寢寐日入黃昏復涕泣而長悲也】閔空宇之孤子兮【宇居也無父曰孤】哀枯楊之寃鶵【寃煩寃也生哺曰鷇生啄曰鶵言已旣放傷念坐於空室之中孤子焭焭東西無所依歸又悲哀飛鳥生鶵其身煩寃而不得出在於枯楊之樹居危殆也言已有孤子之憂寃鶵之危也補曰鶵崇初切生噣鶵鳥子生而能自啄者】孤雌吟於髙墉兮【墉墻也易曰射隼於髙墉之上言寃鶵之生早失其雄其母孤居吟於髙墻之上將復遇害也言已亦失其所居在於林澤居非其防恐顚僕也】鳴鳩棲於桑楡【言鳩鳥輕佻巧利乃棲於桑楡居茂木之上鼓翼而鳴得其所也以言讒佞弄口妄說以居尊位得志意也】蝯失於濳林兮獨偏棄而逺放【言蝯材力防敏失於髙深之林則獨偏遇放棄忘其能也以言賢人棄在山澤亦失其志也】徵夫勞於周行兮【行道也詩云苕苕公子行彼周道】處婦憤而長望【言徵行之夫罷勞周道行役過時而不得歸則處婦憤懣長望而思之也以言已放在山澤之中曽無思之也】申誠信而罔違兮情素潔於紐帛【申重也罔無也紐結束也易曰束帛戔戔言巳放棄𨿽無有思之者然猶重行誠信無有違離情志潔淨有如束帛也一云情結素釋文紐女九切補曰紐系也一曰結而可解或作紉非是】光明齊於日月兮文采燿於玉石【言巳耳目聰明如日月之光無所不照發文序詞爛然成章如玉石有文采也】傷壓次而不發兮【壓鎭壓也次失次也壓一作厭釋文於甲切】思沈抑而不揚【言巳懷文武之質自傷壓鎭失次不得發揚其美徳思慮沈抑而不得揚見也】芳懿懿而終敗兮【懿懿芳貌】名靡散而不彰【靡散猶消滅也言已有芬芳懿美之徳而放棄不用身將終敗名字消滅不得彰明於後世也靡一作糜補曰靡音眉】背玊門以犇騖兮【玉門君門犇一作奔】蹇離尢而乾詬【干求也言巳背君門奔馳而去者以巳忠信之故得過於眾而自求辱也詬一作訽補曰並音茍辱也又許胡遘丘三切】若龍逢之沈首兮【補曰逢音龎】王子比干之逢醢【聖賢忠諫而見誅也】念社禝之防危兮【防一作機】反爲讎而見怨【言已念君信用讒佞社稷防危以故正言極諫反爲眾臣所讎而見怨惡也】思國家之離沮兮躬獲愆而結難【言巳思念國家綱紀將以離壊而竭忠言身以得過結爲患難也補曰沮將緒切難乃旦切】若靑蠅之僞質兮【僞猶變也靑蠅變白使黒變黒成白以諭讒佞詩云營營靑蠅】晉驪姬之反情【言讒人若靑蠅變轉其語以善爲惡若晉驪姬以申生之孝反爲悖逆也】恐登階之逢殆兮【之一作而】故退伏於末庭【末逺也言巳思欲登君階陛正言直諫恐逢危殆故復退身於逺庭而竄伏也】孽臣之號咷兮【號咷讙呼臣一作子補曰號乎髙切咷音逃】本朝蕪而不治【言佞臣妖孽委曲其聲相聚讙嘩君以迷惑國將傾危朝用蕪薉而不治也補曰治平聲楊惲曰田彼南山蕪穢不治】犯顏色而觸諫兮反防辜而被疑【言已以犯君之顏色觸禁而諫反防罪辜而被猜疑不見信也一無色字諫一作諱】菀蘼蕪與菌若兮【菀積蘼一作靡補曰菀音郁】漸本於洿瀆【污瀆小溝也洿一作污補曰漸子亷切荀子云蘭茝槀本漸於蜜醴一佩易之漸浸也管子云五沃之土五疇生蓮與蘪蕪槁本白芷本艸云槁本莖葉根味與芎防小別以其根上苗下似禾藳故名之】淹芳芷於腐井兮【淹漬也腐臭也】棄雞駭於筐簏【雞駭文犀也筐簏竹器也言積漬眾芳於污泥臭井之中棄文犀之角置於筐簏而不帶佩蔽其美質失其性也以言棄賢智之士於山林之中亦失其志也一作駭雞簏釋文作籙音錄補曰集韻並音鹿竹髙篋也戰國防楚獻雞駭之犀夜光之璧於秦援神契云神靈滋液則犀駭雞宋哀曰角有光雞見而駭也後漢傳大秦國有駭雞犀注引抱朴子云通天犀有一理如綖者以盛米置羣雞中雞欲往啄米至輙驚卻故南人名爲駭雞】執棠谿防刜蓬兮【棠谿利劍也刜斫也防一作以補曰刜斷也音拂】秉幹將以割肉【幹將亦利劍也利劍宜以爲威誅無狀以徵不服今乃用斫蓬蒿割熟肉非其宜也以言使賢者爲僕之徒非其冝也論語曰割雞焉用牛刀】筐澤防防豹鞹兮【筐滿也澤防惡艸也鞹革也論語曰虎豹之鞹言取澤防惡艸盛於革滿而藏之無益於用也以言養育小人置之髙堂亦無益於政治也補曰鞹去毛皮也本艸澤防葉狹長叢生淺水中多食病人眼】破荊和防繼築【築大杵也言破和氏之璧以繼築杵而舂敗玉寶失其好也以言取賢人刑傷使執廝役亦害忠良失其冝也】時混濁猶未淸兮【時一作旹】世殽亂猶未察【察明也言時世貪濁善惡殽亂尙未淸明也補曰殽一作淆並乎交切雜也】欲容與防竢時兮【時一作旹一作之】懼年嵗之旣晏【晏晚也言已欲逰戲以待明君恐年嵗已晚身衰老也晏一作旰】顧屈節以從流兮心鞏鞏而不夷【鞏鞏拘攣貌也夷悅也言思屈已忠直之節隨俗流行心中拘攣仁義不舒而志不悅樂顧一作願鞏一作蛩補曰鞏音拱以韋束也】寕浮沅而馳騁兮下江湘防邅廻【邅廻運轉也言已不能隨俗寕浮身於沅水馳騁而去遂下湘江運轉而行也防一作而】

嘆曰山中檻檻余傷懷兮【檻檻車聲也詩云大車檻檻言巳放去山中車行檻檻鳴有節遇自傷不遇心愁思也補曰檻音艦上聲】徵夫皇皇其孰依兮【皇皇惶遽貌言巳惜徵行之夫心常惶遽一身獨處無所依附也徵夫一作徵徵】經營原野杳冥冥兮【南北爲經東西爲營言已放行山野之中伹見艸木杳冥無有人民也】乘騏騁驥舒吾情兮【言巳願欲乘騏驥馳騁以求賢君舒肆忠節展我之情也乘一作乘】歸骸舊邦莫誰語兮【言已思念故鄕𨿽死欲歸骸骨於楚國無所告語達已之心也】長辭逺逝乘湘去兮【言已欲歸骸骨於楚國而眾不知故復長訣乘水而欲逺去也辭一作詞】

怨思

志隠隠而郁怫兮【隠隠憂也詩云憂心殷殷一作隠隠】愁獨哀而寃結【言已放流心中隠隠而憂愁思念怫郁獨自哀傷執行忠信而被防邪寃結曽無解已也一云愁獨哀哀】膓紛紜防繚轉兮【紛紜亂貌也繚繞也補曰繚音了】涕漸漸其若屑【漸漸泣流貌也言已憂愁腸中廻亂繚繞而轉泣涕交流若磑屑之下無絕時也補曰漸側銜切】情慨慨而長懷兮【慨慨嘆貌也詩云慨我寤嘆】信上皇而質正【上皇上帝也言已中情憤懣慨然長嘆欲自信理於上帝使天正其意也質一作貞補曰信音伸正平聲葉】合五嶽與八靈兮【五嶽五方之山也王者巡狩考課政化之處也東爲泰山西爲華山南爲衡山北爲恆山中央爲嵩山八靈八方之神也】訊九鬿與六神【訊問也詩云執訊獲醜九鬿爲北斗九星也言巳忠直而不見信用願合五嶽與八方之神察己之志上問九鬿六宗之神以照明之也訊一作誶鬿一作魁補曰訊音信誶息醉切鬿音祈星名也北斗七星輔一星在第六星旁又招揺一星在北斗杓端】指列宿以白情兮訴五帝防置詞【言巳願復指語二十八宿以列已淸白之情告訴五方之帝令受我詞而聼之也置一作宣】北斗爲我折中兮【折一作質補曰折中平也中音眾】太一爲余聼之【折正也言已乃復使北斗爲我正其中和太一之神聼其善惡也】云服陰陽之正道兮【陽爲仁也陰爲義也】禦后土之中和【土色黃其味甘故言中和也言羣神勸我承天奉地服循仁義處中和之行無有違離也】佩蒼龍之蚴虯兮【蚴虯龍貌補曰於糾渠糾二切】帶隠虹之逶虵【隠大也逶虵長貌補曰虵唐何切】曳彗星之皓旰兮【曵引也晧旰光也彗一作篲晧一作皓補曰晧下老切旰音汗相如雲采色澔汗】撫朱爵與鵕防【朱爵鵕防皆神俊之鳥也言已動以神物自諭諸神勸我行當如蒼龍能屈能伸志當如大虹能揚文采精當若彗星能耀光明舉當若鵕防飛能衝天也補曰鵕防浚儀二音釋文鵕音迅師古云鷩也似山雞而小】遊淸靈之颯戾兮【颯戾淸涼貌靈一作霧】服云衣之披披【披披長貌也言積徳不止乃上游淸冥淸涼之庭被服雲气而通神明也服一作�補曰黃庭經云恍惚之間至淸靈�與服同】杖玉華與朱旗兮【華一作防】埀明月之珠【朱赤也黒光曰也】舉霓旌之墆翳兮【墆翳蔽隠貌旌一作旍補曰墆音帝博雅云障蔽也】建黃纁之總旄【緫合也黃纁赤黃也天气黃故曰黃纁也言已修善彌固手乃杖執美玉之華帶明月之珠揚赤霓以爲旌雜五色以爲旗旄志行淸明車服又殊也纁一作昏注云黃昏時天气黃故曰黃昏】躬純粹而罔愆兮承皇考之妙儀【儀法也言巳行度純粹而無過失上以承羙先父髙妙之法不敢解也一本承上有永字妙一作眇注云髙逺之法】惜往事之不合兮橫汨羅而下濿【言已貪惜以忠事君而志不合故欲橫渡汨水以自沈沒也濿一作厲】乘隆波而南渡兮【隆盛也乘一作乘渡一作度】逐江湘之順流赴陽侯之潢洋兮下石瀨而登洲【言已願乘盛波逐湘江之流赴陽侯之大波過石瀨之湍登水中之洲身歷危殆不遑安處也補曰潢戶廣切洋以掌切水深貌】陵魁堆以蔽視兮【魁堆髙貌陵一作陸魁一作鬿補曰陵大阜陸髙平地】云冥冥而闇前山峻髙以無垠兮遂曾閎而廹身【垠岸涯也曽重也閎大也言已所在之處前有髙陵蔽不得視後有峻大之山廹附於巳幽藏山野心中愁思也】雪雰雰而薄木兮【雰雰雪貌木一作林】云霏霏而隕集【隕下也集會也】阜隘狹而幽險兮【大陵曰阜狹陋也】石防嵯以翳日【翳蔽也言已居隘險之處山石蔽日霜雪並防身旣憂愁又寒苦也補曰防嵯楚岑又宜二切山不齊】悲故鄕而發忿兮【忿恚也】去余邦之彌久【言已不得還歸中心發恚自恨去我國邑之甚久也】背龍門而入河兮【龍門郢東門也】登大墳而望夏首【言已虛被讒言背郢城門而奔走將入大河登其髙墳以望夏水之口泄思念也大一作髙】橫舟航而湘水兮【一作濟】耳聊啾而戃慌【聊啾耳鳴也戃慌憂愁也言已願乘舟航濟渡湘水寂無人聲耳中聊啾而自鳴意中憂愁而戃慌無所依歸也一作黨荒補曰聊音畱戃他朗慌呼晃切】波淫淫而周流兮鴻溶溢而滔蕩【滔蕩廣大貌也言已愁思戃慌又見水中流波滛滛相隨鴻溶廣大悵然失志也鴻一作澒補曰澒鴻並乎孔切溶音勇水盛也大人賦云紛鴻溶而上厲】路曼曼其無端兮周容容而無識【言巳所行山澤廣逺道路悠長周流容容而無知識也補曰識音志】引日月以指極兮【極中也謂北辰星也】少須防而釋思【釋解也言巳施行正直願引日月使照我情上指北辰訴告於天冀君覺寤且解憂思須防之間也】水波逺以冥冥兮眇不睹其東西【暏一作覩】順風波以南北兮霧宵晦以紛紛【宵夜也詩云肅肅宵徵言已渡廣水心迷不知東西霧气晦冥白盡若夜也紛紛一作紛闈】日杳杳以西頽兮【頽一作隤】路長逺而窘廹【言日已西頹年嵗卒盡道路長逺不得復還憂心廹窘無所舒志也】欲酌醴以娛憂兮【醴醴酒也詩云爲酒爲醴憂一作意】蹇騷騷而不釋【蹇難也言已欲酌醴酒以自娛樂心中愁思不可解釋也】

嘆曰飄風蓬龍埃坲坲兮【蓬龍猶蓬轉風貌也坲坲塵埃貌蓬一作逢坲一作浡補曰坲音佛塵起也浡音同】木揺落【一作艸補曰與艸同】時槁悴兮【槁枯也悴病也言飄風轉運揚起塵埃揺動屮木使之迎時枯槁莖葉被病不得盛長也以言防人亦運轉其言埃塵忠直使之被病而傷形也補曰悴音遂律切】遭傾遇禍不可救兮長吟永欷涕究究兮【究究不止貌也言已遭傾危之世而遇患禍不可復救故長嘆歔欷而涕滂流不可止也究一作焭古本作究】舒情敶詩冀以自免兮頽流下隕身日逺兮【言已舒展中情敶序志意冀得脫免患禍然身頽流日逺不得還也一云頽流下逆身日以逺兮一云頽流下隕身逝逺兮】

逺逝

覽屈氏之離騷兮心哀哀而怫郁【言已觀屈原所作離騷之經博達溫雅忠信懇惻而懷王不寤心爲之悲而怫郁也】聲嗷嗷以寂寥兮【嗷嗷呼聲也寂寥空無人民之貌也嗷一作噭釋文作寂上七到下音老一作嘐音同補曰嗷嗷眾口愁也噭呼也音叫集韻音寂寂靜也音艸老】顧僕夫之憔悴【言已思爲屈原訟理寃結嗷嗷而呼山野寂寥空無人民顧視僕禦心皆憔悴而有憂色也補曰悴遂律切】撥諂諛而匡邪兮【撥治也匡正也諂一作讒】切淟涊之流俗【切猶槪也淟涊垢濁也言已如得進用則治讒諛之人正其邪僞槪貪濁之俗使之淸淨也補曰淟他典切涊乃殄切】蕩渨涹之姦咎兮【蕩滌也渨涹污薉也亂在內爲姦咎惡也補曰渨烏回切涹烏禾切博雅渨穢也涹濁也】夷蠢蠢之混濁【夷滅也蠢蠢無禮義貌也詩云蠢爾蠻荊言已欲蕩滌讒佞污穢之臣以除姦惡夷滅貪殘無禮義之人也補曰蠢出尹切】懷芬香而挾蕙兮【挾持芬一作芳】佩江蘺之婓婓【一作菲菲補曰婓音霏說文往來婓婓貌】握申椒與杜若兮冠浮雲之峨峨【峨峨髙貌也言已獨懷持香艸執忠貞之行志意髙厲冠切浮雲不得而施用也峨一作峩】登長陵而四望兮覽芷圃之蠡蠡【圃野樹也詩云東有圃艸蠡蠡猶歷歷行列貌也言已登髙大之陵周而四望觀香芷之圃歷歷而有行列傷人不采而佩帶也言已亦修徳行義動有節度而不見進用也一無樹字補曰蠡禮戈切】遊蘭臯與蕙林兮睨玉石之防嵯【顧視而睨玉石以諭君門也防嵯不亝貌也言已放流猶喜居蘭臯蕙林芬芳之處修行淸白動不離身上睨君門賢愚並進防嵯不亝也】揚精華以燿兮【燿光貌一作耀】芳郁渥而純美【渥厚芳一作芬】結桂樹之旖旎兮【旖旎盛貌詩云旖旎其華一作猗狔補曰於綺乃綺二切集韻猗狔弱貌】紉荃蕙與辛夷【言已揚耳目之精其明炫燿姿質純美猶復結桂枝索蘭蕙修善益固徳行彌盛也荃蕙一作蕙艸】芳若玆而不禦兮捐林薄而菀死【菀積也言已修行眾善若此而不見用將棄林澤菀積而死恨功不立而志不成也補曰菀音郁】驅子僑之犇走兮【驅馳也子僑王子僑也犇一作奔】申徒狄之赴淵【申徒狄賢者避世不仕自沈赴河也言己修善不見進用意欲驅馳待王子僑隨之奔走以學道眞又見申徒狄避世赴河意中紛亂不知所行也】若由夷之純美兮【由許由也夷伯夷也一作夷由】介子推之隠山【言已又有淸髙之行如許由堯讓以天下辭而不肯受伯夷叔齊讓國而餓死介子推逃晉文公之賞隠身深山無爵位而有顯名也】晉申生之離殃兮【殃一作防】荊和氏之泣血吳申胥之抉眼兮【一作子胥補曰抉烏決切】王子比干之橫廢【皆已解於九章】欲卑身而下體兮心隠惻而不置【言已欲卑身下體以順風俗心中惻然而痛不能置中正而行佞防也】方圜殊而不合兮鉤繩用而異態【言方與圜其性不同鉤曲繩直其態殊異而不可合也以言忠佞異志猶鉤繩也】欲竢時於須防兮日陰曀其將暮【日以諭君陰曀闇昧也言已欲待盛世明時君又闇昧年嵗已暮身將老也】時遲遲其日進兮【遲遲行貌詩云行道遲遲其一作而】年忽忽而日度【度去也言天時轉運日進遲遲而行己年忽去日以衰老也而一作以補曰辰去速而來遲遲遲來遲也忽忽去速也】妄周容而入世兮內距閉而不開【言已欲妄行周比茍容自入於君心內距閉而意不開敏於忠正而愚於讒防也】竢時風之淸激兮【風以諭政激感也】愈氛霧其如塺【塺塵也言已欲待明君之政淸潔之化以感激風俗而君愈貪濁如氛霧之气來塵塺人也愈一作逾補曰塺音梅】進雄鳩之耿耿兮【耿耿小節貌】讒介介而蔽之【言已欲如雄鳩進其耿耿小節之誠信讒人尙復介隔蔽而障之況有鸞鳯之志當獲譖毀固其宜也介一作紛注云分隔】黙順風以偃仰兮【黙寂】尙由由而進之【由由猶豫也言巳欲寂黙不語以順風俗隨眾俛仰而不敢毀譽然尙猶豫不肯進也】心懭悢以寃結兮【懭悢失志貌也心一作志懭一作補曰懭苦晃切悢音朗胡晃切】情舛錯以曼憂【言己欲隨從風俗尙不肯進意中懭悢心爲寃結情意舛錯而長憂苦也補曰舛尺兗切曼音萬】搴薜荔於山野兮采撚支於中洲【撚支香艸也言已𨿽憂愁猶采取香艸以自約束脩善不怠也支一作枝洲一作州補曰撚音煙相如賦云枇杷橪柿其字從木郭璞云橪支木也】望髙丘而嘆涕兮悲吸吸而長懷【言已遙望楚國而不得歸心爲悲嘆涕出長思也下而一作其】孰契契而委棟兮【契契憂貌也詩云契契寤嘆契一作挈補曰爾雅佻佻契契逾遐急也契苦絜切注云賢人憂嘆逺益急也】日晻晻而下頽【言誰有契契憂國念君欲委其梁棟之謀若已者乎然日頽暮傷不得行也補曰晻音奄日無光也】

嘆曰江湘油油長流汩兮【油油流貌也詩雲河水油油言已見江湘之水油油長流將歸於海自傷放流獨無所歸也一云油油江湘補曰汩於筆切】桃揄揚汰蕩迅疾兮【言水尙得順其經脈揚蕩其波使之迅疾自傷不得順其天性揚其志意而常屈伏汰一作波補曰挑撓也坦雕切揄動也汰音太一音大】憂心展轉愁怫郁兮【展轉不寤貌詩云展轉反側言已放棄不得竭其忠誠心中愁悶展轉怫郁不能寐也一曰愁鬱鬱兮補曰今詩作輾臥而不周曰輾】寃結未舒長隱忿兮【言已抱守寃結長隠山野心中忿恨無已時也】丁時逢殃可柰何兮【丁當也言已之生當逢遇殃咎安可柰何自閔而已一本可上有孰字】勞心悁悁涕滂沲兮【言已欲竭節盡忠終不見省但勞我心令我悁悒悲涕而橫流也補曰悁音絹】

惜賢

悲余心之悁悁兮哀故邦之逢殃【言已所以悲哀心中悁悒者哀念楚國信用讒佞將逢殃咎也悁悁一作悁邑】辭九年而不復兮【辭一作詞】獨煢煢而南行【煢煢獨貌也言已與君辭訣而出至今九年不肯反已常獨煢煢南循江也】思余俗之流風兮【風化】心紛錯而不受【紛錯憒亂也言巳念我楚國風俗余化好行防佞心爲憤亂不能受其邪僞也】遵壄莽以呼風兮【莽艸】步從容於山廀【廀隈也言己循山野之中以呼風俗之人欲語以忠正之道故徐步山隈遊戲以須之也廀一作廋一作藪】巡陸夷之曲衍兮【大阜曰陸夷平也衍澤也】幽空虛以寂寞【言已巡行陵陸經歷曲澤之中空虛杳防寂寞無人聲也】倚石巖以流涕兮憂憔悴而無樂【言已依倚巖石之山悲而涕流中心憔悴無歡樂之時也】登巑岏以長企兮【巑岏鋭山也企立貌詩云企子望之補曰巑䢐丸切岏吾官切】望南郢而闚之【闚視也言已乃登髙鋭之山立而長望顧視南郢楚邦悲且思也】山修逺其遼遼兮【遼遼逺貌】塗漫漫其無時【塗道也言已遙視楚國山林長逺遼遼難見道路漫漫誠無時至也一作曼曼】聼鶴之晨鳴兮於髙岡之峨峨【鶴俊鳥也君有徳則來無徳則去若鸞鳯矣故師曠鼓琴天下鶴皆銜明月之珠以舞也言巳聼鶴振音晨鳴乃於髙岡之上峨峨之顚見有徳之君乃來下也以言賢者亦宜自安防以須明君禮敬己然後仕也一作峩峩】獨憤積而哀娛兮翔江洲而安歌【言已在山澤之中思慮憤積一哀一樂故逰江水之中洲安意歌吟自寛慰也】三鳥飛以自南兮【一雲飛飛】覽其志而欲北【言已在於湖澤之中見三鳥飛從南來觀察其志欲北渡江縱恣自在也自傷不得北歸曽不若飛鳥也補曰博物志王母來見武帝有三靑鳥如烏大夾王母三鳥王母使也出山海經韓愈詩云浪慿三鳥通丁寧用此也】願寄言於三鳥兮去飄疾而不可得【言已旣不得北歸願因三鳥寄善言以遺其君去又急疾而不可得心爲結恨也】欲遷志而攺操兮心紛結其未離【言已欲徙意攺操隨俗佞僞中心亂結未能離於忠信也其一作而】外彷徨而遊覽兮內惻隱而含哀【言已外𨿽彷徨於山野之中以遊戲然心常惻隠含悲而念君也】聊須防以時忘兮【一作忘時】心漸漸其煩錯【言已且欲須臾以忘憂思中心漸漸錯亂意不能已也其一作而補曰漸子亷切流入也】願假簧以舒憂兮【笙中有舌曰簧詩云吹笙鼔簧】志紆郁其難釋【紆屈也郁愁也言已欲假笙簧吹以舒憂意中紆郁誠難解釋也】嘆離騷以揚意兮猶未殫於九章【殫盡也言己憂愁不解乃嘆唫離騷之經以揚已志尙未盡九章之篇而愁思悲結也猶一作獨】長噓吸以於悒兮【噓吸於悒皆啼泣貌也噓一作呼】涕橫集而成行【言已吟嘆九章未盡自知言不見省用故長噓吸而啼涕下交集自閔傷也】傷明珠之赴泥兮魚眼璣之堅藏【言忠良棄捐讒佞珍用也】同駑驘與乘駔兮【馬母驢父生子曰驘乘駔駿馬也補曰駔作朗切牡馬】雜班駮與闒茸【班駮雜色也闒茸駑頓也言君不明智斥逐忠良而任用佞防委棄明珠而貴魚眼乘駑驘雜駿馬重班駮喜闒茸心迷意惑終不悟也班一作斑補曰闒茸劣也上托盍下乳勇切】葛藟虆於桂樹兮【藟葛荒也虆緣也詩曰葛藟虆之虆一作累一注云藟巨荒也補曰藟刀水切虆倫追切蔓也】防鴞集於木蘭【防鴞鸋鳺貪鳥也言葛藟惡艸乃緣於桂樹防鴞貪鳥而集於木蘭以言小人進在顯位貪佞升爲公卿也補曰鴞於驕切郭璞云鸋鳺防類】偓促談於廊廟兮【偓促拘愚之貌補曰偓促廹也一曰小貌於角楚角二切】律魁放乎山間【律法也魁大也言拘愚蔽闇之人反談論廊廟之中明於大法賢智之士棄在山間而不見用也乎一作於】惡虞氏之簫韶兮好遺風之激楚【言世人愚惑惡虞舜簫韶之樂反好俗人滛泆激楚之音也猶言惡典謨中正之言而好諂防之說也】潛周鼎於江淮兮爨土鬵於中宇【爨炊竈也詩云執爨踖踖鬵釡也詩云漑之釡鬵言乃藏九鼎於江淮之中反炊土釡於堂宇之上猶言棄賢智近愚頑者也補曰鬵音潛又才滛切大釡也一曰鼎大上小下若甑】且人心之持舊兮【持一作有】而不可保長【言賢人君子其心所志自有舊故執守信義不可長保而行之也一無而字】邅彼南道兮徵夫宵行【言已放流轉彼江南之道晨夜而行身勤勞也一本徵上有以字】思念郢路兮還顧睠睠涕流交集兮泣下漣漣【漣漣流貌也詩云泣涕漣漣言已思念楚郢之路冀得復歸還顧眄視心中悲感涕泣交防漣漣而流也補曰睠音眷】

嘆曰登山長望中心悲兮【言已登於髙山長望楚國則心中悲思而結毒也】菀彼靑靑泣如頽兮【菀盛貌也詩云有菀者桺言巳觀彼山澤艸木莫不茂盛靑靑而生已獨放棄身將萎枯故自傷悲涕泣俱下也菀一作苑補曰菀音郁靑音菁】畱思北顧涕漸漸兮【言己所以畱精思常北顧而視郢都想見鄕邑思念君也故涕漸漸而下流補曰漸仄銜切】折鋭摧矜凝汜濫兮【摧挫也矜嚴也凝止也汜濫猶沈浮也言巳欲折我精鋭之志挫我矜嚴忠直之心止與俗人更相沈浮而意不能也補曰汜音泛】念我煢煢防誰求兮【言巳自念煢煢東西防惶遽而求忠直之士欲與事君亦誰乎此不能沈浮之道也一作魂】僕夫慌悴散若流兮【慌亡也言已欲求賢人而未遭遇僕禦之人感懷愁悴欲散亡而去若水之流不可復還也補曰慌音荒博雅云忘也】

憂苦

昔皇考之嘉志兮喜登能而亮賢【言昔我美父伯庸體有嘉善之徳喜升進賢能信愛仁智以爲行也】情純潔而罔薉兮【補曰薉與穢同】姿盛質而無愆【言己受先人美烈情性純厚志意潔白身無瑕穢姿質茂盛行無過失也情純潔一云外淸潔姿一作資質一作實】放佞人與諂諛兮斥防夫與便嬖【便利也嬖愛也以言君如使己爲政則放逺巧佞諂諛之人斥逐讒夫與便利嬖愛之臣而去之也補曰便毗連切嬖卑義切賤而得幸曰嬖】親忠正之悃誠兮【悃厚也正一作政之一作與補曰政與正同悃苦本切】招貞良與明智【言已如得秉執國政則使君親任忠正之士招致幽隱明智之人今與眾職也】心溶溶其不可量兮【溶溶廣大貌其一作而】情澹澹其若淵【澹澹不動貌也言已之心智謀廣大溶溶如川不可度量情意深奧澹澹若淵不可妄動】回邪辟而不能入兮誠願藏而不可遷【言已執志淸白淵靜回邪之言滛辟之人不能自入於已誠願執藏此行以承事君心終不移也補曰辟匹亦切】逐下祑於後堂兮【下祑謂妾禦也補曰集韻祑音秩祭有次也】迎宓妃於伊雒【宓妃神女蓋伊雒水之精也言己願今君推逐妾禦出之勿令亂政迎宓妃賢女於伊雒之水以配於君則化行也雒一作川】刜防賊於中廇兮【刜去也中廇室中央也廇一作霤一注云堂中央也補曰廇音淵中庭也刜防也音拂】選呂管於榛薄【呂呂尙也管管仲也言己欲爲君斫去防賊之臣於堂廇之中選進呂尙管仲之徒以爲輔佐則邦國安寕也薄釋文音博】叢林之下無怨士兮江河之畔無隱夫【畔界也言已欲舉士必先於叢林側陋之中使無怨恨令江河之界無隠佚之夫賢人盡升道可興也】三苗之徒以放逐兮【三苗堯之佞臣也尙書曰竄三苖於三危】伊臯之倫以充廬【伊伊尹也臯臯陶也充滿也言放逐佞諛之徒若三苗者置之四裔進用伊尹臯陶之徒使滿國廬則讒邪道塞也補曰自此以上皆言皇考之美自此以下言今之不然也】今反表以爲裏兮顚裳防爲衣【顚倒也言今世之君迷惑讒佞反表以爲裏倒裳以爲衣而不能知也】戚宋萬於兩楹兮【宋萬宋閔公之臣也與閔公博爭道以手搏之絕其脰戚親也楹柱也兩楹之間戶牖之前尊者所處也一云宋萬戚於兩楹兮】廢周邵於遐夷【不用曰廢周周公旦也邵邵公奭也遐逺也言君反親愛篡逆之臣若宋萬者置於兩楹之間與謀政事廢棄仁賢若周公邵公者放於逺夷之外而不近也】卻騏驥以轉運兮【卻退也轉移也】騰驢驘以馳逐【騰乘也言退卻騏驥以轉徙重車乘駑頓驢驘反以奔走馳逐急疾失其性也以言役使賢者令之負檐進用頑愚以任政職亦失其志也】蔡女黜而出帷兮【蔡女蔡國賢女也黜貶也一本女下有疾字】戎婦入而防繡服【戎戎狄也言蔡女美好反見貶黜而去離帷幄戎狄醜婦反入椒房被五防之繡衣夫人之服也】慶忌囚於阱室兮【慶忌吳之公子勇而有力阱深陷也補曰阱疾郢囚性二切淮南云王子慶忌死於劍注云吳王僚之弟子闔閭殺僚慶忌勇健亡在鄭闔閭畏之使要離刺慶忌也】陳不占戰而赴圍【陳不占齊臣有義而怯聞其君戰將赴之飯則失匕上車失軾旣至聞鐘皷之聲因怖而死言乃囚勇猛之士若吳慶忌於阱陷之中使陳不占赴圍而戰軍必敗也以言君用臣顚倒失其人也】破伯牙之號鐘兮【號鐘琴名號一作號補曰乎髙切】挾人箏而彈緯【挾持也箏小瑟也緯張弦也言乃破伯牙號鐘所鼓之鳴琴反持凡人小箏急張其而彈之也以言世憎惡大賢之言親信小人之語也補曰軒轅本紀云黃帝之琴名號鐘傅琴賦云齊桓公有鳴琴曰號鐘長笛賦云號鐘髙調風俗通云箏防恬所造一云秦人薄義父子爭琴而分之因以爲名文選注引挾秦箏而彈徽人箏一作介箏小瑟一作小琴】藏瑉石於金匱兮【瑉石次玉者匱匣也瑉一作瑉補曰並音旻】捐赤瑾於中庭【赤瑾美玉也言乃藏瑉石置於金匱反棄美玊於中庭言不知別於善惡也言人而不別玉石則不知忠佞之分也補曰瑾音近】韓信防於介冑兮【韓信漢名將也介鎧也冑兜鍪也】行夫將而攻城【言使韓信猛將被鎧兜鍪守於屯陣藏其智謀令行伍怯夫反爲將軍而攻城必失利而無功也補曰行胡朗切】莞芎棄於澤洲兮【莞夫離也芎芎窮也皆香艸也夫離一作符籬補曰莞音丸本艸白芷一名莞一名芙蘺爾雅莞芙蘺注云蒲也】瓟瓥蠹於筐簏【瓟瓠也瓥瓢也方爲筐圓爲簏言棄夫離芎防於水澤之中藏枯匏之瓢置於筐簏令之腐蠹言愛小人憎君子也或曰蠹囊也瓟一作匏瓥一作蠡補曰方言瓥陳楚宋魏之間或謂之瓢注云匏勺也音麗瓟與匏同一音雹】麒麟奔於九臯兮【麒麟仁獸也君有徳則至無徳則去也】熊羆羣而逸囿【熊羆猛獸以諭貪殘也囿苑也言騏麟奔竄於九臯之中熊羆逸踴於君之苑也以言斥逺仁徳之士而養貪殘之人也逸一作溢注云滿溢君之苑】折芳枝與瓊華兮樹枳棘與薪柴【小爲棘枯枝爲柴】握荃蕙與射幹兮【射幹香艸補曰握具物切射音夜荀子曰西方有木焉名曰射幹莖長四寸生於髙山之上而臨百仞之淵木莖非能長也所立者然也注引陶景云花白莖長如射人之執竿又引阮公詩云夜幹臨層城是生於髙處也據本艸在艸部中又生南陽川谷此云木未詳】耘藜藿與蘘荷【耘耔也詩云千耦其耘蘘荷蒪菹也藿豆葉也言折棄芳艸及與玉華列種柴棘掘防射幹而耨耘藜藿失其所珍也以言賤棄君子而育養小人也補曰蘘而羊切蒓普各切卽大招所稱苴蒓也】惜今世其何殊兮【何殊一作舛異】逺近思而不同【言已哀惜今世之人賢愚異性其思慮或逺或近智謀不同也】或沈淪其無所達兮【淪沒】或淸激其無所通【淸明也激感也言或有耳目沈沒無所照見或有欲感激行於淸明亦復不能通達分別其臧否也一本無兩所字補曰此言沈淪於世俗者困而不能達淸激以自厲者介而不能通】哀餘生之不當兮獨防毒而逢尢【言哀我之生不當昭明之世舉賢之時獨防苦毒而遇罪過也】𨿽謇謇以申志兮君乖差而屏之【言已𨿽竭忠謇謇以重達其志君心乃乖差而不與我同故遂屏棄而不見用也謇一作蹇差一音楚嫁切】誠惜芳之菲菲兮反以玆爲腐也【腐臭也言已自惜被服芳香菲菲而盛君反以此爲腐臭不可用一無也字】懷椒聊之蔎蔎兮【在衣曰懷椒聊香艸也詩曰椒聊且蔎蔎香貌蔎一作藹一注云在袖曰懷補曰蔎桑葛切集韻引此】乃逢紛以罹詬也【言已懷持椒聊其香蔎蔎身修行潔動有節度而逢亂世遂爲讒佞所害而見恥辱也罹一作離詬一作訽一本句末無也字補曰詬呼切】嘆曰嘉皇旣歿終不返兮【嘉美也皇君也以言懷王不用我謀以歿於秦遂死而不歸終無遺命使已得還也】山中幽險郢路逺兮【言已被放在此山澤深險之處去我郢道甚遼逺也】讒人諓諓孰可愬兮【諓諓讒言貌也尙書曰諓諓靖言言讒人諓諓承順於君不可告以忠直之意也補曰諓音翦巧言也】徵夫罔極誰可語兮【言已放逐逺行憂愁無極眾皆佞防不可與語忠信也】行唫累欷聲喟喟兮【欷嘆貌喟嘆聲也累一作絫一作累】懷憂含戚【一云心懷憂戚】何侘傺兮【言已行常歌唫增嘆累息懷憂含戚悵然侘傺而失意也補曰上醜加下醜利切】

湣命

冥冥深林兮樹木鬱鬱山參差以嶃巖兮阜杳杳以蔽日【言已放在屮野處於深林冥冥之中山阜髙峻樹木蔽日望之無人但見鳥獸也參差一作防防】悲余心之悁悁兮【一作悄悄】目眇眇而遺泣【遺墮也言己居於山林心中愁思目視眇眇而泣下墮也】風騷屑以揺木兮【騷屑風聲貌】云吸吸以湫戾【吸吸云動貌也湫戾猶捲戾也言已心旣憂悲又見疾風動揺艸木其聲騷屑浮雲吸吸捲戾而相隨重愁思也湫一作啾戾一作涙補曰湫子小切戾力結切曲也】悲餘生之無歡兮愁倥傯於山陸【倥傯猶困苦也言悲念我之生遭遇亂世心無歡樂之時身常困苦於山陸之中也補曰倥傯苦貢走貢二切困苦也又音孔傯事多也】旦徘徊於長阪兮夕仿偟而獨宿【言已旦起徘徊行於長阪之上夕暮獨宿山谷之間憂且懼也】髮披披以鬤鬤兮【披披鬤鬤解亂貌也鬤古本作鬃補曰鬤而羊切鬃匹昭切】躬劬勞而瘏悴【劬亦勞也詩云劬勞於野瘏病也詩云我馬瘏矣言已履渉風露頭髮解亂而身罷病也補曰瘏音徒】防俇俇而南行兮【俇俇惶遽之貌防一作魂行一作徵補曰俇具往切】泣霑襟而濡袂【袂袖也言已中心憂戚用志不安防俇俇惶遽南行悲感外發涕泣交下霑衣袖也濡一作掩】心嬋媛而無告兮口噤閉而不言【閉口爲噤也言已愁思心中牽引而痛無所告語閉我之口不知所言眾皆佞僞無可與謀也補曰噤巨防切】違郢都之舊閭兮【閭裏】回湘沅而逺遷【言巳放逐去我郢都故閭回於湘沅之水而逺移徙失其所之也回一作過】念余邦之橫陷兮【補曰橫戶孟切】宗神之無次【同姓爲宗次第也言我思念楚國任用防佞將橫防危殆巳之宗族先租神失其次第而不見祀也】閔先嗣之中絕兮【嗣繼】心惶惑而自悲【言已傷念先祖乃從屈瑕建立基功子孫世世承而繼之至於己身而當中絕心爲惶惑內自悲哀也】聊浮逰於山陿兮【陿山側也補曰與峽同】步周流於江畔【畔界】臨深水而長嘯兮且倘佯而汜觀【汜博也言已憂愁不能寕處出升山側遊戲博觀臨水長嘯思念楚國而無解已也補曰倘音常汜音泛】興離騷之微文兮冀靈修之壹悟還餘車於南郢兮復往軌於初古【軌車轍也月令日車同軌言已𨿽見放逐猶興離騷之文以諷諌其君冀其心一寤有命還已已復得乘車周行楚國修古始之轍迹也補曰車同軌今中庸文也古音故】道修逺其難遷兮傷余心之不能已【言已後或歸郢其路長逺誠難遷徙然我心中想念於君不能已也】背三五之典刑兮【典常刑法】絕洪範之辟紀【洪範尙書篇名箕子所爲武王陳五行之道也言君施行背三皇五帝之常典絕去洪範之法紀任意妄爲故失道也補曰辟婢亦切】播規榘以背度兮【播棄】錯權衡而任意【錯置也衡稱也所以銓物輕重也言君棄先王之法度而不奉循猶置衡稱不以量物更任其意而商輕重必失道徑違人情也補曰錯七故切意有臆音】操繩墨而放棄兮傾容幸而侍側【側旁也言賢者執持法度而見放棄傾頭容身防諛之人反得親近侍於旁側也幸一作達】甘棠枯於丰艸兮【甘棠杜也詩云蔽芾甘棠補曰爾雅杜甘棠注云今之杜梨】藜棘樹於中庭【堂下謂之庭言甘棠香美之木枯於艸中而不見禦反種蒺蔾棘刺之木滿於中庭以言逺仁賢近防賊也】西施斥於北宮兮仳倠倚於彌楹【西施美女也仳倠醜女也彌猶徧也楹柱也言西施美好棄於後宮不見進禦仳倠醜女反倚立徧兩楹之間侍左右也補曰仳步浼倠虎猥切又仳音毗倠呼維切說文云醜面也淮南注云仳倠古之醜女音靡也】烏獲戚而驂乘兮燕公操於馬圉【烏獲多力士也燕公邵公也封於燕故曰燕公也養馬曰圉言與多力鳥獲同車驂乘令仁賢邵公執役養馬失其宜也補曰孟子曰舉烏獲之任許愼云秦武王之力士】蒯聵登於淸府兮咎繇棄而在壄【蒯聵衛靈公太子也不順其親欲害其後母淸府猶淸廟也言使蒯聵無義之人登於淸廟而執网紀放棄聖人咎繇於外野政必亂身危殆也一作棄於壄外一作外野補曰蒯苦怪聵五怪切】蓋見玆以永嘆兮【以一作而】欲登階而狐疑【言已見君親愛惡人斥逐忠良誠欲進身登階竭盡謀慮意中狐疑恐遇患害也】乘白水而髙騖兮【乘一作乘】因徙弛而長詞【言已恐登階被害欲乘白水髙馳而逺遊遂淸潔之志因徙弛卻退而長訣也弛一作防一作施】

嘆曰倘佯壚阪沼水深兮【倘佯山名也壚黃黒色土也沼池也詩云王在靈沼言倘佯之山其阪土黃其下有池水深而且淸冝以避世而長隠身也補曰說文壚黒剛土也】容與漢渚涕淫淫兮【漢水名也尙書曰嶓冢導漾東流爲漢言已將欲避世遊戲漢水之岸心中哀悲而不能去涕流淫淫也】鐘牙已死誰爲聲兮【鐘鐘子期牙伯牙也言二子曉音今皆已死無知音者誰爲作善聲也以言君不曉忠信亦不可爲竭謀盡誠也】纎阿不禦焉舒情兮【纎阿古善禦者言纎阿不執轡而禦則馬不爲盡其力言君不任賢者賢者亦不盡其節】曾哀淒欷心離離兮【離離剝裂貌】還顧髙丘泣如灑兮【言已不遭明君無禦用者重自哀傷淒愴累息心爲剝裂顧視楚國悲慼泣下如以水灑地也補曰灑所宜切】

思古

悲余性之不可攺兮屢懲艾而不迻【言已體受忠直之性𨿽數爲防人所懲艾而心終不移易也艾一作防一作迻一作移補曰艾防並音又迻遷徙也通作移】服覺晧以殊俗兮【覺較也詩云有覺徳行晧猶明也晧一作浩一作酷注並同】貌揭揭防巍巍【揭揭髙貌也巍巍大貌也言己被服眾芳履行忠正較然盛明志願髙大與俗人異也巍釋文作魏音危補曰揭居謁切】譬若王僑之乘雲兮載赤霄而淩太淸【言己志意髙大上切於天譬若仙人王僑乘浮雲載赤霄上淩太淸遊天庭也淩一作淩】欲與天地參壽兮【一無欲字】與日月而比榮【言己修行眾善冀若仙人王僑得道不死遂與天地同其壽命與日月比其光榮流名於後世不腐滅也一無而字】登昆侖而北首兮【首向補曰首音狩】悉靈圉而來謁【悉盡也靈圉眾神也言己設得道輕舉登昆侖之上北向天門眾神盡來謁見尊有徳也圉釋文作圄補曰並魚呂切大人賦云悉徴靈圉而選之兮張揖曰靈圉眾仙號也淮南云騎蜚廉而從惇圄注云惇圄仙人名郭璞云靈圉淳圉仙人名也】選神於太陰兮登閶闔於闕【言己乃選擇眾神之中行忠正者與俱登於天門入闕拜天皇受勅誨也】回朕車俾西引兮褰虹旗於玉門【褰祛也玉門山名也言乃旋我之車而西行褰舉虹旗驅上玉門之山以趣疾也】馳六龍於三危兮【三危西方山也】朝西靈於九濵【朝召也濵水涯也言乃馳騁六龍過於三危之山召西方之神防於大海九曲之涯也西一作四】結餘軫於西山兮橫飛谷以南徵【結旋也飛谷日所行道也言乃旋我車軫橫度飛泉之谷以南行也軫一作車】絕都廣以直指兮【都廣野名也山海經曰都廣在西南其城方三百里蓋天地之中也補曰淮南曰建木在都廣蓋天地之中也注云都廣南方山名又曰八殥之外有八紘南方曰都廣注云國名山在此國因復曰都廣山】歷祝融於朱冥【朱赤色也言己行乃橫絕於都廣之野過祝融之神於朱冥之野也補曰莊子曰南冥者天池也傳曰南海之神曰祝融】枉玉衡於炎火兮【枉屈也衡車衡也】委兩館於咸唐【委曲也館捨也咸唐咸池也言己從炎火又曲意至於咸池而再捨止宿也】貫澒蒙以東朅兮【澒蒙气也朅去也澒一作鴻補曰澒鴻並乎孔切蒙防孔切大水也朅丘列切】維六龍於扶桑【言遂貫出澒蒙之气而東去系六龍於扶桑之木扶一作榑補曰春秋命歷序曰皇伯登扶桑日之陽駕六龍以上下】周流覽於四海兮志升降以髙馳【言已旣周行徧於四海之外意欲上下髙馳以求賢士也升一作陞】徴九神於回極兮【徴召也回旋也極中也謂防北辰之星於天之中也】建虹采以招指【虹采旗也招指指麾也旗所以招指語人也言已乃召九天之神使防北極之星舉虹采以指麾四方也一作采虹】駕鸞鳯以上游兮從鶴與鷦明【鷦明俊鳥也】孔鳥飛而送迎兮【一作庭迎】騰羣鶴於瑤光【鶴靈鳥也以諭潔白之士言已乃駕乘鸞鳯明智之鳥從鷦明羣鶴潔白之士過於瑤光之星質已修行之要也鶴一作鵠瑤一作揺一注云鶴白鳥也補曰瑤光北斗杓星也】排帝宮與羅囿兮【羅囿天苑】升縣圃以滅【言遂排開天帝之宮入其羅囿出升縣圃之山而望目爲燿精明消滅心愁思也升一作陞縣一作懸補曰縣音】結瓊枝以雜佩兮立長庚以繼日【長庚星名也詩云西有長庚言已精明𨿽消滅猶結玉枝申修忠誠立長庚之星以繼日光晝夜長行志意明也一作繼曜】淩驚靁以軼駭電兮【一無以字補曰軼音佚】綴谷於北辰【綴系也北辰北極星也論語曰譬如北辰居其所而眾星拱之言遂淩乘驚駭之雷追逐奔軼之電以至於天使北辰系綴百勿令害賢者也谷一作百】鞭風伯使先驅兮囚靈於虞淵遡髙風以低佪兮【遡一作溯一云遡髙風以徘徊補曰溯遡一也溯向也逆流而上曰溯洄】覽周流於朔方【靈帝也虞淵日所入也淮南言日出湯谷入於虞淵言乃鞭風伯使之掃塵囚帝之神使無陰冥周徧流行於北方也】就顓頊而敶詞兮考冥於空桑【空桑山名也冥太陰之神主刑殺也言乃就聖帝顓頊敶列已詞考問冥之神於空桑之山何故害賢也】旋車逝於崇山兮【崇山驩兜所放山也逝一作遊】奏虞舜於蒼梧【言已從崇山見驩兜以佞故囚至蒼梧告愬聖舜已行忠直而遇斥棄冀防異謀也虞一作帝】防楊舟於防稽兮【楊木名也詩云泛泛楊舟防稽山名也防一作濟】就申胥於五湖【湖大池也言已復乘楊木之輕舟就伍子胥於五湖之中問志行之見者也一本揖大禹於江濵一注伍子胥作申包胥然上文有申子注云子胥也】見南郢之流風兮殞余躬於沅湘【言還見楚國風俗妬害賢良故自沈於沅湘而不悔也】望舊邦之黯黮兮【黯黮不明貌也邦一作鄕補曰黯烏感黮都感切】時混濁其猶未央【言己望見故國君闇不明羣下貪亂其化未盡心憂愁也一無其字】懷蘭茝之芬芳兮妬被離而折之【言已懷忠信之行故爲眾佞所妬欲共被離摧折而棄之也被一作披補曰被音披】張絳帷以襜襜兮風邑邑而蔽之【邑邑微弱貌也言君張朱帷襜襜鮮明冝與賢者共處其中而政令微弱適以自蔽者也】日暾暾其西捨兮【其一作而】陽焱焱而復顧【言日暾暾西下將捨入太陰之中其餘陽气猶尙焱焱而顧欲還也以言已年亦老暮亦思還返故鄕也焱一作炎補曰暾他昆切焱火華也音琰炎音同】聊假日以須防兮何騷騷而自故【言已思年命欲暮願且假日遊戲須防之間然中心愁思如故終不解也故一作苦】

嘆曰譬彼蛟龍乘雲浮兮【一云譬彼雲龍無乘雲浮兮一句一雲乘雲遊兮一雲乘浮雲兮】泛淫澒溶紛若霧兮【言已懷徳不用譬若蛟龍潛於川澤忽然乘雲泛滛而遊紛紜若霧而乃見之也泛一作沈澒一作鴻補曰泛滛已見九懷澒鴻並乎孔切溶戈孔切】潺湲轇轕【轇一作膠補曰轕音葛】雷動電發馺髙舉兮【言蛟龍升天其形潺湲若水之流縱橫轇轕遂乘雷電而髙舉也以言已亦想遭明時舉而進用補曰馺素合切方言馺馬馳也注云疾貌】升虛淩冥沛濁浮淸入帝宮兮【言龍能登虛無淩淸冥棄濁穢入天帝之宮言已亦想升賢君之朝斥去貪佞之人也升一作登沛一作棄】揺翹奮羽馳風騁雨遊無窮兮【言龍旣升天奮揺翹羽馳使風雨言已亦願奮竭智謀以輔事賢君流恩百姓長無窮極也】

逺遊

楚詞補注卷十六

欽定四庫全書

楚詞補注卷十七

宋洪興祖撰

九思章句第十七楚詞

逢尢【逢一作見】

怨上

疾世【世一作俗】

憫上【憫一作閔】

遭厄

悼亂【一作隠思一作散亂】

傷時

哀嵗

守志

九思者王逸之所作也逸南陽人【一作南郡】博雅多覽讀楚辭而傷屈原故爲之作解又以自屈原終沒之後忠臣介士遊覽學者讀離騷九章之文莫不愴然心爲悲感髙其節行妙其麗雅至劉向王襃之徒咸嘉其義【一云咸嘉嘆之】作賦騁辭防讚其志則皆列於譜錄世世相傅【皮日休九諷敍云屈平旣放作離騷經正詭俗而爲九歌辧窮愁而爲九章是後詞人摭而爲之若宋玉之九辯王褒之九懷劉向之九嘆王逸之九思其爲淸怨素艶幽快古秀皆得芝蘭之芬芳鸞鳳之毛羽也揚雄有廣騷梁竦有悼騷不知王逸奚罪其文不以二家之述爲離騷之兩派也】逸與屈原同土共國悼傷之情與凡有異竊慕向襃之風作頌一篇號曰九思以禆其辭未有解說故聊敍訓誼焉【一無敍字】辭曰【逸不應自爲注解恐其子延壽之徒爲之爾】

悲兮愁哀兮憂【傷不遇也】天生我兮當闇時【君不明也】被諑譖兮虛獲尢【爲佞人所傷害也諑毀也尢過也補曰諑音卓】心煩憒兮意無聊【愁君迷蔽忿姦興也憒亂也聊樂也補曰憒音潰聊音畱】嚴載駕兮出戲遊【將以釋憂憤也】周八極兮歷九州【求賢君也】求軒轅兮索重華【覬遇如黃帝堯舜之聖明也】世旣卓兮逺眇眇【去前聖逺然不可得也卓逺也卓一作逴補曰逴音卓】握佩玖兮中路躇【懷寶不舒悵仿偟也補曰躇音除】羨咎繇兮建典謨【樂古賢臣遇明君也咎一作臯】懿風後兮受瑞圖【懿深也屈原之諭也風後黃帝師受天瑞者也】湣余命兮遭六極【湣一作憫】委玉質兮於泥塗【見放逐污辱若防泥塗中也泥一作埿】遽傽遑兮驅林澤【遽一作遂傽一作章一作慞一作憒補曰集韻傽徨行不正】步屏營兮行丘阿【憂憒不知所爲徒經營奔走也補曰屏音並卑盈切徵彸也】車軏折兮馬虺頽【驅騁不能寕定車而馬病也軏一作軸補曰語云小車無軏軏車轅耑持衡者一作軌非是虺音灰集韻作】憃悵立兮涕滂沲【憂悴而涕流也憃一作防一作惆一作怊補曰憃醜江切防音同視不明也一曰直視】思丁文兮聖明哲【丁當也文文王也心志不明願遇文王時也】哀平差兮迷謬愚【平楚平王差吳王夫差也平王殺忠臣伍奢奢子員仕吳以破楚夫差不用子胥而爲越所滅也】呂傅舉兮殷周興【呂呂望傅傅說兩賢舉用而二代以興盛也】忌嚭專兮郢吳虛【忌楚大夫費無忌嚭吳大夫宰嚭虛空也忌嚭佞僞惑其君而敗二國空虛郢楚都也嚭一作嚭補曰普美切集韻從喜】仰長嘆兮气防結【仰將訴天也防結也補曰防於結切說文飰窒也與噎同】悒殟絕兮咶復蘇【憤忿晻絕徐乃蘇也殟釋文作慍咶一作活一作恬蘇釋文作穌補曰殟廣雅云極也音溫咶息也乎刮切】虎兕爭兮於廷中【廷朝廷也虎兕惡獸以諭姦臣】豺狼鬭兮我之隅【隅旁也言眾佞辯爭常在我傍也】雲霧防兮日冥晦【眾僞蔽君如雲霧之隱日使不可得見也】飄風起兮揚塵埃【回風爲飄以諭小人造設姦僞賊害仁賢爲君垢穢如回風之起塵埃也】走鬯罔兮乍東西【動觸諂毀東西趨走一作鬯防一作暢防一本云防敞音又主尙切補曰集韻有防敞尙二音距也蹋也有防音餉正也】欲竄伏兮其焉如【無所逃難】念靈閨兮隩重深【靈謂懷王閨閤也言欲訴論輙爲羣邪所逆不能得通達隩一作奧一作窈】願竭節兮隔無由望舊邦兮路逶隨【逶隨迂逺也近而障隔則與迂逺同也逶一作委】憂心悄兮志勤劬【悄猶慘也劬勞也志一作以補曰悄子小切】防焭焭兮不遑寐【防一作魂】目眽眽兮寤終朝【眽眽視貌也終朝自旦及夕言通夜不能瞑也眽一作脈一作補曰眽目視貌音脈】

逢尢

令尹兮謷謷【今尹楚官掌政者也謷謷不聼話言而妄語也補曰謷五髙切】羣司兮譨譨【羣司眾僚譨譨猶傯傯也言皆競於佞也羣一作羣補曰譨譨多言也奴侯切】哀哉兮淈淈【淈淈一國並亂也補曰淈音骨】上下兮同流【君臣俱愚意無別也】菽藟兮蔓衍【菽藟小艸也蔓衍廣延也補曰菽釋文音焦藟力水切】芳虈兮挫枯【虈香艸名也挫枯棄不用也補曰虈許苖切本艸白芷一名虈說文楚謂之蘺晉謂之虈齊謂之茝】朱紫兮雜亂防莫兮別諸【君不識賢使紫奪朱世無別知之者】倚此兮巖穴【退遁逃也】永思兮窈悠【長守忠信念無違而塗悠逺也悠一作窕】嗟懷兮惑【懷懷王也爲眾佞所欺曜目盡迷瞀】用志兮不昭【獨行忠信無明已者昭一作照】將喪兮玉斗遺失兮鈕樞【鈕樞所以校玊斗玉斗旣喪將失其鈕樞言放棄賢者逐去之一注云鈕樞玊斗皆所寶者補曰釋文鈕女有切一作劍非是】我心兮煎熬惟是兮用憂【熬亦煎也憂無已也煎熬一作熬釋文作補曰並音炒】進惡兮九旬【紂爲九旬之飲而不聼正惡一作思進惡一作集慕九旬一作仇荀一注云紂爲長夜之飲補曰仇荀謂仇牧荀息】復顧兮彭務【彭彭咸務務光皆古介士恥受污辱自投於水而死也復一作退務一作瞀注同釋文音牟】擬斯兮二蹤【擬則也蹤迹也言願效此二賢之迹亦當自沈】未知兮所投謡吟兮中壄【未得所死且仿偟也一作野】上察兮璇璣【璇一作旋一作琁機補曰北斗魁四星爲璇璣】大火兮西睨攝提兮運低【璇璣天中故先察之大火西流攝提運下夜分之候愁思不寐起視星辰以解戚者也流一作匿補曰大火房心尾也晉志攝提六星直斗杓之南主建時節】雷霆兮硠礚【雷聲補曰上音郎下苦蓋切】雹霰兮霏霏【霏霏集貌】奔電兮光晃涼風兮愴淒【獨處愁思不寐見雹電涼風之至益憂多也晃一作照】鳥獸兮驚駭相從兮宿棲【言鳥獸驚惶尙相從就傷己單獨心用悲也】鴛鴦兮噰噰【和鳴貌也】狐貍兮徾徾【相隨貌補曰徾釋文音眉一作嶽非】哀吾兮介特【介特獨也一吾下有子字】獨處兮罔依【罔無也】螻蛄兮鳴東蟊兮號西蛓緣兮我裳蠋入兮我懷虫豸兮夾余惆悵兮自悲【言已獨處山野與眾虫爲伍心悲感也一作蛓一作懷一作衣豸一作豸補曰螻蛄婁姑二音蟊矛節二音蟊虫食艸根者爾雅茅蜩似蟬而小靑色音截蛓音次說文云毛虫有毒螫人蠋音蜀豸直氏切有足謂之虫無足謂之豸】佇立兮忉怛【佇停補曰忉音刀憂勞也怛丁葛切】心結縎兮折摧【補曰縎結也音骨】

怨上

周徘徊兮漢渚【言己山中愁憤復之漢水之涯庶欲以釋思念也渚一作濵】求水神兮靈女【冀得水中神女以慰思念】嗟此國兮無良【此國楚國也言君臣無善皆凶愚也】媒女詘兮謰謱【謰謱不正貌一云媒女一云媒拙訥兮補曰詘與訥同方言謰謱拏也南楚曰謰謱音連縷注云言譇拏也一曰謰謱語亂也】鴳雀列兮嘩讙【鴳雀小鳥以諭小人列位也言小人在位患失之競爲佞謟聲呶呶也鴳一作鷃】鴝鵒鳴兮聒余【鴝鵒鴳雀類也多聲亂耳爲聒補曰鴝音劬】抱昭華兮寶璋【昭華玉名璋一作章補曰淮南云堯贈舜以昭華之玉】欲鬻兮莫取【行賣曰鬻賣也言已竭忠信以事君而不見用猶抱此昭華寶璋賣之璋玉名也】言旋邁兮北䢐【已不見用欲逺去也旋一作逝一云逝言邁兮】叫我友兮配耦【叫急叫也言此國已無良人庶北行遇賢友而以自耦也】日陰曀兮未光【北方多陰陰一作�】閴睄窕兮靡睹【閴窺也睄窕幽冥也一作闐防雿補曰閴古覓切睄與宵同窕徒了切深也】紛載驅兮髙馳【適北無所遇故欲馳而去】將諮詢兮皇羲【皇羲羲皇也諮問詢謀所以安已也一云羲伏羲伏羲稱皇也】遵河臯兮周流路變易兮時乖【所志不遇無所用其志也時一作旹】濿滄海兮東遊沐盥浴兮天池【天池則滄海也濿一作厲補曰濿與厲同】訪太昊兮道要【太昊東方靑帝也將問天道之要務】云靡貴兮仁義【太昊答惟仁義爲上補曰義有儀音】志欣樂兮反徵就周文兮邠岐【聞惟仁義故欣喜復之西方就文王也邠岐周本國邠一作】秉玉英兮結誓【願與文玉約信以玉英爲贄幣也】日欲暮兮心悲【日暮而嵗邁年將老悲不見進用也】惟天祿兮不再【福不至年嵗一過則終訖也】背我信兮自違【若背忠信以趨時俗則違本心故不忍爲】逾隴堆兮渡漠【隴堆山名漠沙漠也一云漢漢水也】過桂車兮合黎【桂車合黎皆西方山之名】赴昆山兮騄【昆山昆侖也言渡隴堆適桂車合黎乃至昆侖取駿馬而絆之騄駿馬名昆一作昆一作防補曰竹及切絆馬也騄耳馬名音緑】從卭遨兮棲遲【卭獸名遨遊也騄從卭而棲遲顧望也一雲從盧敖兮補曰卬謂卬卬駏虛也】吮玉液兮止渴齧芝華兮療饑【玉液瓊蘂之精气芝神艸也渴啜玉精饑食芝華欲僊去也渴釋文作防補曰吮常兗切呧也又子兗切潄也防與渴同】居嵺廓兮尠疇【嵺廓空洞而無人也尠少也疇匹也言獨行而抱影也補曰嵺音寥】逺梁昌兮防迷【梁昌陷據失所也迷惑欲還也陷據一作蹈懅】望江漢兮濩渃【濩渃大貌也還見江漢水大也漢一作海補曰濩音獲渃音若大水也】心緊絭兮傷懷【緊絭糾繚也望舊土而心感傷也絭一作韏一作繾綣補曰緊繾並袪引切韏綣並苦逺切纒綿也】時昢昢兮旦旦【日月始出光明未盛爲昢昢一作朏一云旦旦一云且旦補曰昢日將曙朏月未盛明並普突切且子魚切】塵莫莫兮未晞【莫莫合也晞消也朝陽未開霧气尙盛莫一作漠】憂不暇兮寢食吒增嘆兮如雷【吒一作吒增一作曾補曰吒竹嫁切吐怒也】

疾世

哀世兮睩睩【睩睩視貌賢人不用小人持勢也補曰睩目睞謹也音祿】諓諓兮嗌喔【諓諓竊言嗌喔容媚之聲補曰嗌音益喔於角切又音屋】眾多兮阿媚【阿曲】骫靡兮成俗【委靡面柔也骩一作委】貪枉兮黨比貞良兮焭獨【詩云獨行焭焭焭一作惸】鵠竄兮枳棘鵜集兮帷幄【木帳曰帷言大人處卑賤小人在尊位也鵠一作鶴鵜一作鴺一作鶬補曰鵜音啼與鴺同說文鴺鶘也】蘮蕠兮靑防【蘮蕠艸名靑防見養有光色也補曰蘮居滯切蕠女豬切集韻蘮蒘似芹可食防當作蔥】槀本兮萎落【槀本香艸也諭賢愚易所落舊音格】覩斯兮僞惑【惑一作盛一云疾斯兮僞忒】心爲兮隔錯【隔錯失其性也】逡巡兮圃藪【藂林曰藪】率彼兮畛陌【田間道曰畛陌塍分界也】川谷兮淵淵【深貌】山峊兮峉峉【峉峉長而多有貌也峊一作阜一作屈峉一作硌補曰峊卽阜字峊舊音五結切集韻作髙山也峉音額山髙大貌硌音落】叢林兮崯崯【崯崯眾饒貌崯一作岒補曰並音吟】株榛兮嶽嶽【嶽嶽眾木檀也株一作林補曰博雅木叢生曰榛】霜雪兮漼溰【積聚貌一作溰溰一作漄漄補曰漼音摧溰五來切霜雪積聚貎】冰凍兮洛澤【洛竭也寒而水澤竭成冰補曰集韻冰謂之澤其字從仌上音洛下大洛切又曰凙冰結也引此云冬冰兮凙】東西兮南北罔所兮歸薄【言四方皆無所停止也】庇廕兮枯樹匍匐兮巖石【宂可居者】踡局兮寒局數【一云踡局兮數年一云踡局兮寒風數補曰數音促】獨處兮志不申【踡傴僂也】年齒盡兮命迫促魁壘擠摧兮常困辱【魁壘促廹也擠摧折屈也壘一作累補曰魁苦罪切壘累並音磊魁壘盤結也擠子奚切】含憂彊老兮愁不樂【愁早老曰彊也不一作無】須髮薴顇兮顠白【薴亂也顠雜白也須一作防薴一作蔓一作顮補曰薴音獰艸亂也顇音悴顦顇也顠疋沼切髮亂貌】思靈澤兮一膏沐【靈澤天之膏潤也蓋諭徳政也靈一作云】懷蘭英兮把瓊若【英華瓊若食也蘭一作華】待天明兮立躑躅【言懷蘭把若無所施之欲待明君未知其時故屏營躑躅一作蹢防補曰上文只下文局切】云防防兮電儵爍【儵爍疾也闇多而明少也防一作蒙補曰爍書灼切】孤雌驚兮鳴呴呴【雌一作雛補曰呴音握】思怫郁兮肝切剝忿悁悒兮孰訴告【一云於悒悒兮補曰怫音佛悁一緣切告入聲】

憫上

悼屈子兮遭厄【子男子之通稱也】沈玉躬兮湘汩【賢者質美故以比玉湘汨皆水名補曰汩音覓】何楚國兮難化【言楚國君臣之亂不可曉諭也兮一作之】迄於今兮不易【政教荒阻不可變也於一作乎】士莫志兮羔裘【言政穢則士貪鄙無有素絲之志皎潔之行也】競佞諛兮讒防【防不相聼一云讒防防補曰防虛的切】指正義兮爲曲訿玉璧兮爲石【一作璧玉補曰訿音紫】殦雕遊兮華屋【殦一作鶻】鵕防棲兮柴蔟【鵕一作鵔棲一作指一作蒨音竄補曰鵕素俊切防音儀蔟幹木切】起奮迅兮奔走違羣小兮謑訽【謑恥辱詬陋之言也訽一作呴補曰謑音傒訽許切又胡豆切荀子無亷恥而忍防訽注云謂罵辱也防音奚一云謑訽小人怒】載靑雲兮上升適昭明兮所處【終無所舒情故欲乘雲升天就日處矣昭明日暉升一作陞】躡天衢兮長驅踵九陽兮戲蕩【衢路也九陽日出處也】越云漢兮南濟秣余馬兮河鼓【河鼓牽牛別名補曰爾雅河鼓謂之牽牛晉志曰河鼓三星在牽牛北】云霓紛兮晻翳【云一作霄翳一作郁】參辰回兮顚倒【參辰皆宿名夜分而易次故顚倒失路也補曰楊子吾不覩參辰之相比】逢流星兮問路顧我指兮從左【流星發所從也一云顧指我兮】俓娵觜兮直馳【觜一作訾補曰娵酒於切觜音訾爾雅娵觜之口營室東壁也】禦者迷兮失軌遂踢達兮邪造【流星𨿽甚猶不得道踼達誤過也邪一作衺補曰踢音湯達他達切一音跌跌踼行不正貌林云踼徒郎大浪二切】與日月兮殊道志閼絕兮安如【志望已訖不知所之如一作歸補曰閼音遏】哀所求兮不耦攀天階兮下視【下一作俛】見鄢郢兮舊宇【鄢郢楚都也言上天所求不得意欲還下視見舊居也補曰鄢於建切地名在楚音偃者在鄭音焉者在潁川釋文音幰】意逍遙兮欲歸眾穢盛兮杳杳【眾穢諭佞人言將復害已】思哽饐兮詰詘【饐一作咽】涕流瀾兮如雨【還爲眾僞所害故悲泣也】

遭厄

嗟嗟兮悲夫【傷時昏惑】殽亂兮紛挐【君任佞巧競疾忠信交亂紛挐也殽一作散釋文殽乎巧切補曰挐女居切】茅絲兮同綜【不別好惡綜一作防補曰綜子宋切機縷也列女傳曰推而往引而來者綜也】冠屨兮共絇【上下無別屨一作屣補曰絇具於切鄭康成云絇謂之拘著舄屨頭以爲行戒】督萬兮侍宴【華督宋萬二人宋大夫皆弒其君者也】周邵兮負蒭【周公邵公言楚君使忠賢如周邵者負蒭反以督萬之人侍宴補曰說文蒭刈艸也】白龍兮見防靈兮執拘【白龍川神靈天瑞補曰河伯化爲白龍羿射之眇其左目神見夢於宋元君曰予爲淸江使河伯之所漁者余且得予】仲尼兮困厄【仲尼聖人而厄於陳蔡也】鄒衍兮幽囚【鄒衍賢人而爲佞邪所攝齊遂執之】伊余兮念玆【伊惟也玆此也】奔遁兮隠居【欲避世也】將升兮髙山【升一作陟一作階】上有兮猴猿欲入兮深谷下有兮虺蛇左見兮鳴鵙右睹兮呼梟【鵙伯勞也山有猴猿谷有虺蛇左石眾鳥閴無人民所以愁懼也補曰鵙古覓切】惶悸兮失气【悸懼也失气防然而將絕補曰悸其季切】踴躍兮距跳【以泄憤懣也補曰跳徒招切】便旋兮中原【旋一作絕】仰天兮增嘆【仰一作卬】菅蒯兮壄莽【壄一作野補曰菅音姦蒯苦怪切】雚葦兮仟眠【一作千眠一作仟仟一作吁】鹿蹊兮貒貉兮蟫蟫【蟫蟫相隨之貌鹿蹊一作鹿一作防一作繼踵補曰蹊徑也防吐管切集韻作躖說文云禽獸所踐處也貒音湍似豕而肥一音歡蟫滛潭二音】鸇鷂兮軒軒【軒軒將止之貌補曰鷂音燿】鶉防兮甄甄【甄甄小鳥飛貌防一作防一云鶉鴳兮飄飄一作鶉鴿補曰防鳥甘切】哀我兮寡獨靡有兮齊倫【齊偶齊一作匹】意欲兮沈吟廹日兮黃昏【意且欲遟望又促暮當棲宿也廹一作白】鶴兮髙飛【鶴一作鸛一云鵾雞】曾逝兮靑冥【靑冥太淸曾一作增逝一作逰】鶬鶊兮喈喈【鶬鶊鸝黃也喈喈鳴之和】山鵲兮嚶嚶【嚶嚶鳴之淸也】鴻鸕兮振翅【鴈之大者曰鴻鸕鸕鶿也振翅將飛也】歸鴈兮於徵【徵行也言將去】吾志兮覺悟懷我兮聖京垂屣兮將起跓竢兮碩明【垂釋文作埀測夾切碩一作須補曰屣所爾切跓竹旬切集韻重主切停足】

悼亂

惟昊天兮昭靈【昊天夏天也昭明也靈神也】陽气發兮淸明風習習兮龢暖【暖一作防古作燸補曰乃管切】百艸萌兮華榮【榮一作英】堇荼茂兮扶疏【堇葪也荼苦菜也扶一作敷補曰爾雅齧苦堇注云今堇葵也】蘅芷雕兮瑩嫇【蘅杜蘅芷若芷皆香艸嫇一作冥補曰瑩於銘切嫇音銘】湣貞良兮遇害將夭折兮碎糜【一作爢】時混混兮澆饡【饡餐也混混濁也言如澆饡之亂也餐一作餮補曰饡音贊說文云以羮澆飯】哀當世兮莫知覽往昔兮俊彥亦詘辱兮系累【釋文作累力桂切】管束縛兮桎梏百易兮傅賣【傅一作傳補曰淮南云伯裏奚轉鬻注云伯裏奚知虞公不可諫轉行自賣於秦爲穆公相傳亦有轉音】遭桓繆兮識舉【管管仲百百里奚也管仲爲魯所囚齊桓釋而任之百里奚晉徒役秦穆以五羖之皮贖之爲相也補曰繆音木】才徳用兮列施【徳一作得】且従容兮自慰【以古賢者皆然緩已憂也】玩琴書兮遊戲【補曰戲音希】廹中國兮迮陿【無所用志故云窄陿一作窄陜】吾欲之兮九夷【子欲居九夷疾時之言也】超五嶺兮嵯峨【超越也將之九夷先歷五嶺之山言艱難也】觀浮石兮崔嵬【東海有浮石之山崔嵬山形也】陟丹山兮炎野【復之南山丹山炎野皆在南方也】屯余車兮黃支【一本此句在就祝融兮稽疑之下補曰楊子曰黃支之南】就祝融兮稽疑【黃支南極國名也祝融赤帝之神稽合所以折謀求安已之處也】嘉已行兮無爲【嘉善也言祝融善已之處】乃回朅兮北逝【復旋至北方也回一作廻補曰朅去竭切】遇神孈兮宴娭【孈北方之神名也言遇神宴而待之孈一作孈釋文作孈音擕】欲靜居兮自娛【言已遇神而宴樂亦欲安居自娛也】心愁慼兮不能【慼一作戚】放余轡兮策駟【復欲去也放一作収】忽飈騰兮浮雲【一云忽風騰兮云浮】蹠飛杭兮越海【蹠一作跖】從安期兮蓬萊【蓬萊海中山名也安期生仙人名也言欲往求仙也】緣天梯兮北上登太一兮玉臺【登一作升】使素女兮鼓簧【太一天帝所在以玉爲臺也】乘戈龢兮謳謡【乘戈仙人也和素女而歌也補曰張晏云玉女靑要乘弋等也戈字從弋】聲噭誂兮淸和【噭誂淸暢貌嗷釋文作激音叫誂他弔切補曰噭呼也楚謂兒防不止曰噭咷咷音糶】音晏衍兮要媱【要媱舞容也補曰說文媱曲肩貌方言媱遊也江沅之間謂戲爲媱】咸欣欣兮酣樂余眷眷兮獨悲【言天神眾舞皆喜樂獨已懷悲哀也】顧章華兮太息【章華楚臺名也太息憂嘆也】志戀戀兮依依【戀一作郁】

傷時

旻天兮淸涼【秋天爲旻天秋節至故淸且涼也】气兮髙朗【秋冬陽气升故髙朗也朗一作明】北風兮潦洌【寒節至也洌一作烈補曰潦音寮】艸木兮蒼唐【始凋也艸一作艸唐一作黃】蚗兮噍噍【促寒將蟄故噍噍鳴】蝍蛆兮穰穰【將變貌】嵗忽忽兮惟暮【暮末】余感時兮淒愴【感時以悲思也】傷俗兮泥濁蒙蔽兮不章寶彼兮沙礫捐此兮夜光【夜光明珠也】椒瑛兮涅污葈耳兮充房【葈耳惡艸名也充房侍近君也】攝衣兮緩帶操我兮墨陽【墨陽劍名】升車兮命僕將馳兮四荒【四裔謂之四荒】下堂兮見蠆【蠆土螽也諭佞人欲害賢如蠆之有螫毒】出門兮觸螽巷有兮蚰蜒邑多兮螳螂睹斯兮嫉賊心爲兮切傷俛念兮子胥仰憐兮比干投劍兮脫冕龍屈兮蜿蟤【蜿蟤自廹促貌】潛藏兮山澤匍匐兮叢攢【叢攢羅布也】窺見兮溪澗流水兮沄沄【沄沄沸流】黿鼉兮欣欣鱣鮎兮延延羣行兮上下駢羅兮列陳自恨兮無友特處兮煢煢【獨行貌】冬夜兮陶陶【長貌】雨雪兮冥冥神光兮熲熲火兮熒熒【神光山川之精能爲光者也熒熒小火也】修徳兮困控【將誰困控言無引已也】愁不聊兮遑生【遑暇】憂紆兮鬱鬱惡所兮冩情

哀嵗

陟玉巒兮逍遙【玉巒昆侖山也山脊曰巒逍遙湏防也】覽髙岡兮峣峣【山嶺曰岡峣峣特髙也】桂樹列兮紛敷【昆侖山多桂樹紛錯敷衍】吐紫華兮布條【桂華紫色布敷條枝】實孔鸞兮所居【孔鸞大鳥】今其集兮惟鴞【鴞小鳥也以言名山宜神鳥處之猶朝庭冝賢者居位而今惟小人故云鴞萃之也】烏鵲驚兮啞啞【神鳥至則眾鳥集從今反鴞往處之故驚而鳴也】余顧瞻兮怊怊【怊怊四逺貌】彼日月兮闇昧【日月無光雲霧之所蔽人君昏亂佞邪之所惑】障覆天兮祲氛【祲惡气貌】伊我後兮不聰【後君】焉陳誠兮效忠攄羽翮兮超俗【無所效其忠誠故翻飛而去也】遊陶遨兮養神【陶遨心無所擊】乘六蛟兮蜿蟬【蜿蟬羣蛟之形也龍無角曰蛟】遂馳騁兮陞云揚彗光兮爲旗秉電防兮爲鞭【復欲升天求仙人也】朝晨發兮鄢郢【郢楚都也】食時至兮增泉【增泉天漢也】繞曲阿兮北次【次捨】造我車兮南端【復適南方也】謁黃兮納贄【黃中央之帝也】崇忠貞兮彌堅【𨿽遙蕩天際之間不失其忠誠也】歷九宮兮徧觀【九宮天之宮也】睹祕藏兮寶珍就傅說兮騎龍【傅說殷王武丁之賢相也死補辰宿】與織女兮合婚舉天罼兮掩邪【罼宿名也畢有囚姦名故欲以掩取邪佞之人也】彀天弧兮防姦【弧亦星名也弧矢弓弩故欲以防姦人也】隨眞人兮翺翔【眞仙人也】食元气兮長存【元气天气】望太防兮穆穆【太防天之中宮穆穆和順也】睨三階兮炳分【太防之階】相輔政兮成化建烈業兮垂勲【當與眾仙共輔天帝成化而建功也】目瞥瞥兮西沒道遐迥兮阻嘆志稸積兮未通悵敞罔兮自憐【言陞仙之事廹而不通故使志不展而自傷也】

守志

亂曰天庭明兮云霓藏三光朗兮鏡萬方【天淸則云霓除日月星辰昭君明下理賢愚得所也】斥蜴兮進龍防謀從兮翼機衡【蜴諭小人龍諭君子璇璣玉衡以諭君能任賢斥去小人以自輔翼也一云奮防謀兮】配稷契兮恢唐功【配匹也恢大唐堯也稷契堯佐也言遇明君則當與稷契恢大堯舜之善也一曰恢虞功】�英俊兮未爲雙【雙匹也】

楚詞補注卷十七

