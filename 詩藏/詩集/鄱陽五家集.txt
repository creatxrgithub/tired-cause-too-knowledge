

欽定四庫全書

集部八

鄱陽五家集

總集類

提要

【臣】等謹案鄱陽五家集十五卷

國朝史簡編簡字文令鄱陽人是編輯其鄕人之詩自宋末至明初凡五家一曰芳洲集三卷黎廷瑞撰廷瑞字祥仲宋咸淳辛未進士授廸功郎肇慶府司法防軍二曰樂庵遺稿二卷吳存撰存字仲退延祐元年舉於鄕官至饒州路鄱陽縣主簿三曰松巢漫稿三卷徐瑞撰瑞字山玉號松巢宋末入元初人嘗爲鄱邑書院山長集末附其從子孜詩三十六首曰仰山集四曰寓庵詩集二卷葉蘭撰蘭字楚庭號醉漁元太常禮儀院奉禮郎明太祖召之投水卒末附葉徳新僅存詩一卷徳新名懋蘭之父也元時官嘉興路總管五曰春雨軒集四卷劉炳撰炳字彥昺明初任中書典籖出爲大都督府掌記所錄以詩爲主間亦載詩餘及雜賦考五家之中惟彥昺全集有傳本已著於錄其餘四家及所附錄則刋本殊稀頗賴此刻以存其詩大都諧雅可誦非誇飾風土濫盈卷帙者比也葉懋爲葉蘭之父而其詩附刻蘭詩後蓋用黃庭堅集附刻伐檀集之例今亦姑存之焉乾隆四十五年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

鄱陽五家集卷一

鄱陽史簡編

宋黎廷瑞芳洲集一

公諱廷瑞字祥仲生而頴防日誦數千言卽了大義少長聞樂平謹齋吳公中守凖軒吳公中行以雙峯饒子之學講道於龍湖公躡屩從之深契防要由是爲文一宿於理咸淳庚午與計偕辛未奏名禮闈知舉刑部侍郎方公逢辰殿中侍禦史曽公淵子見公所爲文貫穿出入沈鬰典據意必老於塲屋者及謁謝使之年曰某甲生二十又二年矣皆嘆息久之紹陵親防賜同進士出身授廸功郎肇慶府司法參軍需次未上癸酉丁外艱家貧資束脯以給葬服平將調玉攺鼎移幽居十稔以文墨自娯種梅藝菊雅意丘壑而北方士大夫之來南者聞公名莫不願見旣見歡如平生竹庵奧屯公希魯疎齋盧公摯竹居姚公燉亷問之日以歌詩樂府相唱答竹庵巡行郡屬必與公同行所至擊彊鋤姦如雷霆風雨咸謂神明公蓋有力焉至元丙戍按察副使五善王公懋至番防郡博士久疾不任職諸生以請王公檄公攝教事公始出受事賓禮耆英激揚後進佩衿爼豆彬彬有承平風時有以學校羨利言於朝者上命有司程出內吏率刻急析及秋毫列郡文學至破產以償不給公獨從容酬應不辱色辭多士困於役公每至公府力爭之不申其說不止自丙戌至庚寅凡五載攺創采芹宮愛蓮亭葺尊經閣不一事嘗種竹閣下紀之以詩比代去緑色猗猗光照幾席公於是有遺愛矣異時右轄五峯燕公公楠知公最深以公姓名剡上公語其人曰阿婆老矣吾菽水溫淸惟日不足而暇從人間事乎卒不報始治第於先廬之南虛中堂以奉春暉晚取居易俟命之義更號俟庵彈琴著書髙歌永嘯洞視今古意气浩然自賦閒居三樂曰讀書曰防友曰防山其言淡而不厭淨而不污趣尙逺矣太夫人終公哀瘠殊甚饘粥未食焦勞旦暮逮葬須髮頓白公生平倜儻豪逸雅慕李太白杜牧之爲人所友皆四方名勝士居家常致千里外客客至不問家有無必延欵彌日談笑竟夕有急赴之必爲盡力無徳色或負之亦終身不復言爲文必黜百家崇孔氏以韓子爲宗尢酷嗜歐陽子不用奇字生語而幽然之光蒼然之色絕出筆墨畦徑外詩尢神解自成一家馳騁唐宋以還深入陶謝之室气韻雄渾趣味深永蓋不獨專美一時矣至大元年戊申夏公卒余幹養吾李先生謹思以書語吳仲退曰悲哉辛未以後出語天防不煩防削而自合有如斯人者乎胡文友愕有詩曰鄱陽四月十一日優鉢曇花枯一株二公之嘆蓋皆爲斯文嘆也

四言體

送梁必大歸杭省親【楚水送梁子也梁子爲楚文學椽將歸覲親其友念別故作是詩以送之】

悠悠楚水靄靄吳云孰作之合胡然而分豈無良朋我獨子忻於穆令徳有粲其文

吳云靄靄楚水悠悠眷念庭闈道阻且修爲貧而仕匪食孰求曷不偕來以觧爾憂

瞻彼日月有望有慨彼中年別友實難有芹於池有芝於山式遄其歸勿逺其還

五言絕句

李泌二首【錄二首之一】

一副黃臺話離離詠種都來三十字救得兩官家【肅宗殺建寜王有讒廣平王者李泌舉黃金臺辭云云今陛下巳一摘矣愼勿再摘廣平王代宗也徳宗欲廢太子立舒王李泌再三舉此以諫順宗獲全】

食新有感

盡道丰年好停飡意惘然離離洛都黍莽莽建州田

題趙氏曉山

旦气烱淸明曙色淡空淨悠然見靑山盡見天地性煙雲亂晝陰雨雹交晚風道人定眼觀只與淸曉同

張良

博浪揮椎處惓惓報國仇如何銷印事獨不爲韓謀七言絕句

鳯凰臺二首

淚落零陽酒一杯赤藤遺墨亦堪哀蒼梧云去簫聲冷莫是當年也誤來

三山二水年年在向日浮雲處處多醉拍欄桿呼李白東風吹雨下新河

半山寺謁謝太傅像

狐精解唱桂枝香一曲中洲禾忝黃辧得蒼生謝安石東山絲竹又何妨【馮深居題北山閣云卻是後生王介甫不曽攜妓涴東山】

舟行

深深人語轉蒼崖牽路如梯滑似苔睡起擁篷看奇石一方新緑入船來

寄龍山譚使君五首【今錄四首】

萬里雲濤海嶠秋倩人扶上黒云兜一簾新雨西樓晚臥聼烏衣說舊愁

流離遷徙古今同澹沲靑山往事空四壁虫聲秋思苦夢中猶自奏風【使君嘗夢與故參政畱遠曽公按樂章曰此風也】

霧閣云牕罨畫開半栽松竹半栽梅不須更種桃花樹怕引漁郎入洞來

題徧寒巖古佛廬唐人詩句晉人書【吾鄕法云寺使君多題詩】山靈亦恨無淸福消得君侯此卜居【使君始欲卜居吾鄕】

夜坐

梧桐月轉影翩翩竹屋抄書夜未眠林下不知秋遠近西風一葉墮燈前

湖上夜坐二首

露坐空庭竹四圍夜深更不掩柴扉茫茫雲海月未上蒼耳滿園螢亂飛

平湖漠漠來孤艇逺樹防防見一燈翁媼隔籬呼稚子岸頭猶有未收罾

午坐偶成

日髙篁竹門長掩春晚蕪靑花亂開寂寞更無人問字一雙蝴蝶雨中來

揚州遇雪呈祝靜得二首

玉佩怯暮寒靑霄夜半躡飛鸞眞妃似念尋芳晚別剪瓊花與客看

六合沈冥四壁空夢魂只繞楚云東明當掛席黃天蕩臥看茫茫桞絮風

落花

紅雪霏霏入燕泥朝來猶是可憐枝春風葵麥都觀可是劉郎見事遲

飲百花洲四首

北嶺尋花云繞屐東湖載酒水平船舊防零落今余防回首春風十二年

湖山幾度少年防散髮吹簫坐小舟秋髩蒼蒼春樹碧更堪重過百花洲

桃花繞屋竹參天曽向湖西住五年回首但餘葵麥在古今何必更桑田

歸鴉澹澹夕陽閒窅窕樓臺紫翠間說向城中應不信隔湖最好看芝山

東湖詩十首【今僅存三首】

防絲窈窕織春暉楊桞人家半掩扉一片暖雲篩雨過杏花疎處見鶯歸

梅徑苔花長菉衣仙翁跨鶴不曽歸五陵年少無聊賴防陣風鈴放鴿飛

萬頃湖波水渺茫兩堤新緑桞絲長晚來疎雨浮鷗外何處漁郎泛小航

田家

陌上靑裙跣送茶籬根白髮臥看家山禽不語檐陰轉一樹輕風落柿花

山行二絕

杖藜窅窕更﨑嶇黃葉漫山路欲無小屋低煙長短竹曲塘斜日兩三鳬

野老相過一笑迎黃雞白酒愧深情山空日落早歸去昨夜隔籬聞虎聲

客捨

門前蒼耳與人齊屋後靑蛙作鬼啼風雨瀟瀟天正黒披衣不寐聼鳴雞

大雪過花子峯下有懷仲退南翁兼簡志上人

詩人得意吐還休長要胸中此境畱千載風流今始解剡溪夜半有行舟【仲退嘗有詩云蹇驢昨日雪蒙蒙破防呼舟古渡風吟得詩成還未吐要畱此景著胸中余深愛之】

閣下溪流閣上山溪山正好此時看絕憐孤負臨風約輸與山僧獨倚防

九日二首【錄其一】

山下驚天動地雷山頭聼得似嬰孩幾回看盡人間世只好登髙莫下來

予舊逰白鹿洞坐看書臺風泉四面松聲萬壑去三十年猶在吾耳

風泉吹滿看書臺洞口松聲萬壑哀幾度倚防聼不足請君琴裏冩歸來

雨後過東山【二首錄一】

羸驂破防約輕寒破費春風半日閒一事無成年四十又隨花桞過東山

山行【二首錄其一】

籃輿一路野梅風午酒蒙蒙困未松側首松梢聼晴哢數峯殘雪夕陽中

病目【二首錄一】

兩眼誰憐著古今中年贏得淚沾巾冥鴻滅沒看天曉搔首燻風對玉琴

王子猷

東晉諸公富貴癡風流千載使人悲子猷欲作袁安臥還有閒情適剡溪

過馬當祈風巳卯

獨倚危檣數過鴻家山渺楚云東吟情不到滕王閣只乞歸帆一日風

楚翁別五年丙午四月來山中風雨數日因話舊作再賦三絕僕與楚翁至是三聽雨矣不知自此又幾聽雨耶

捨前捨後竹冥冥山雨瀟瀟徹夜聽還似當年談舊夢兩翁相對一燈靑

五載期君君不來悠悠世路忽相猜從今無事長相見縱使百年能幾回

三千年待桃花結五百嵗還銅狄磨我軰相期非旦暮五年離別未爲多

新城宴集夜歸

獵獵天風吹酒醒茆茨籬落尙燈明梅花屋背無人見殘角疎鐘雪一城

淸溪許希賢自號拙逸爲賦四絕

結繩巳是散洪蒙書契紛紛日更工無極已前誰得似一簾艸色自春風

果蛛絲五防鍼年年兒女費精神世間巧盡天無巧更要如何巧與人

能言鸚鵡鎖金籠夜夜家山桂子風羨殺雙鳩有閒福相呼相喚桞陰中

莫笑區區老漢陰桔橰省力卻勞心甕頭別有天機在春雨半畦新緑深

次韻張龍使君十絕【今錄三首】

泠泠流水山圍洞漠漠桃花春閉門蛇去馬來多少夢桃源還是舊乾坤

雨餘秧馬各相先緑滿平疇斷復連喜得人間機事息桔橰閒在槿籬邊

塵裏一籠天地窄樓頭萬幅水雲寛何當化作千年鶴卻伴遼東管防安

端午東湖觀競渡【二首錄其一】

記得當年年少時蘭湯浴罷試新衣三三五五垂楊底守定龍舟看不歸

贈山翁

浮雲鬱鬱成蒼狗黃鵠髙髙化白鳬惟有大程窺此妙不將算法問堯夫【杜詩云黃鵠髙於五尺童化爲白鳬似老翁】

五言近體

丁丑元夕

嫋嫋條風至悠悠桂影升黃昏村市皷紅日社林燈節序更悲樂乾坤防廢興龍城舊防處說著淚沾膺

戊寅人日

滿飲東風酒悠悠自醉眠英雄悲往運兒女樂新年楊桞嬌無賴梅花老更妍半晴日晚欹枕聼春鳶

贈地理方生

桑田還變海深谷或爲陵物化全難料山經果可慿小溪春緑繞新樹午陰層且了登臨事風煙擁痩藤

入夏

入夏才幾日新晴巳不禁防花晚景掩映樹初陰西照山河影南風天地心物情殊可笑團扇已駸駸

聽琴

虛籟起還休輕絲斷復抽鬼啼湘竹雨木落洞庭秋因子作浙操令人悲楚囚蒼桐不可叫杳杳暮云愁

江行

捲縴崖形斷開帆浦意孤長天低去鳥落日蘸平湖渺渺千年夢悠悠萬化途倚篷成晤嘆漁唱在菇蒲

新亭

不復新亭淚其如感慨何北風吹艸木西照滿山河王謝聞孫少蕭陳短夢多庭芳揺落盡江上有漁歌

聽琴

淒涼烏夜啼怨抑雉朝飛有室寜非願無枝可得依天涯心獨苦嵗晚淚頻揮莫作將歸操風塵久念歸

社日飲烏衣園

夜夜桃花雨年年燕子春同傾社日酒還憶故園人孤塔蒼煙迥空堂翠艸新醉歸還自笑吾亦素衣塵

故宮

麥飯苦經營桑田許變更饑鴉啼古井獨鸛下荒城落日關河迥東風艸木榮蒼蒼十二檜顏色尙承平

甲子雨次日淸明

政須晴甲子早作雨淸明萬樹朝煙濕一溪春雨平農謡若果驗嵗事巳堪驚天意非人料西疇且力畊

挽王水監

庾嶺梅千樹貪閒不肯看鳬歸玉棺下鶴去碧桃寒【七月七日亡】海嶽遺文在乾坤短夢殘蓬萊都水監應復署仙官

聞蛙

族處污池底气張新雨餘交交還閣閣疾疾更徐徐別制鼓吹曲自吟蝌蚪書道人喧寂等欹枕到華胥

湖上觀螢

依依起艸際煜煜防荷心應是地生火得非天雨金神奇出臭腐光怪發幽陰莫說太陽近明蟾巳不禁六月郡庠尊經閣前種竹三得雨書喜示同捨

移種來數日三沾沛雨防雷公念同族【易震說卦】龍伯愛諸孫鞭活金髯走梢寒翠鬛翻拂云吾所望好爲防霜根

題李子厚萬梅

樹樹都吟徧須還千億身未應分寸地能著許多春丈室來諸佛懸珠內眾眞閉門參此妙一笑月防新

視獲

漠漠稻粱稀紛紛烏雀飛吾田空竭力汝族更求肥舌在談何用躬畊計又非悵然還獨笑落日掩郊扉

江行阻風

逺渉仍多病那堪正蘊隆黃沙吹白浪赤日照靑楓天地支頥內江山散髮中一涼端足快莫恨打頭風

送族兄太初再逰廬山

家山豈不好更欲訪廬君應意麋鹿友其如鴻雁羣江湖秋渺渺道路紛紛嵗晚成歸否髙山有白雲【髙山太初所居】

雨中旅懷

驟雨半日許新泥一尺餘鷓鴣憂我馬杜宇愛吾廬問宿忻逢竹停飱遲買蔬明朝踏歸路晴霽定何如

過鎭巢

過盡黃蕪岸開橋小雨時城居懸似燕山勢縮如嵗旱圩田薄天寒土屋宜呼童沽白酒巢口賽新祠

答客問

錫號翛閒客山中管白雲自稱前進士人喚故參軍花影供吟課茶香防睡勲客來談外事去去不煩君

晉元帝廟

不知牛繼馬卻道馬爲龍得士能成帝生兒不亢宗荒祠煙樹晚殘碣雨苔封往事慿誰問春城起暮鐘

病歸

渺渺江淮夢還持一笑歸逺逰諳世路危病得天機慢火煎涼藥淸泉浣暑衣閉門謝來客不是客來稀

被葛

被葛起視夜梧心正露零浮生多夢境幽客獨中庭星斗三更動天河萬里橫尋秋無覓處四壁但虫聲

登鄱江樓

江城一登眺寒色有無間帆拂沙頭樹僧歸云外山樓髙西照急葉盡北風閒世事何時足悠悠飛鳥還

嵗晏

嵗晏甘離索山扉午不開凍蜂粘病菊饑雀啄疎梅美睡拋書冊淸齋逺酒杯殷勤謝塵客無事莫頻來

送史水東訪余幹張千林【史庚午與予篤】

永夜一燈靑相逢話苦心悠悠拾翠夢嫋嫋采芝吟小雨黃花健西風荷葉深何須笑揺落春意在山林

送友逰淮

君行不少住明日是淸明驛路垂楊暗淮河新水平天晴紆野興地迥暢離情故友如相問深山戴笠耕樂平樊主簿捧檄北行來別賦此奉餞

拊字心空悴淸寒節太髙無人相料理惟我獨賢勞萬里隨歸雁孤帆渺暮濤歸期應不逺新月防梅梢

上灘

嵗月川流駛風霜行路難忽聞喧怒瀑始覺上層灘月落雞聲曉沙空雁夢寒雲林揺落盡敢卜一枝安

船尾夜坐

船尾夜深深無人伴苦吟萬山黃葉夢一路早梅心度縴驚村犬移篙動水禽誰家搗衣急殘月數砧聲

新城呈王明父明日立春

晚嵗寒無力新晴雪未消江聲連去雁燈影見來潮野闊鄕心逺風髙客夢遙梅邊有新意明日是春朝

贈畫龍章道人

防載湖中住歸來筆有神靑天雙劍气破壁一梭塵舉世惟看畫何人更識眞千巖冰復雪雷雨動靑春夜泊城下大風雨友人約明日逰芝山

沈沈春夜黒寒客泊孤舟天漏雨平下風回水倒流干戈吾道在宇宙此生浮明日還晴雨芝山要一逰宿界首寺施府墓園也次孟使君壁間韻三首【今錄一首】

沙路抵長夏入山如早秋閒房容客臥老屋欠人修日落蟬多事云深鶴自由風塵二十載復此得淸逰【二十年前去逰此寺甚嚴】

晚泊舒城下

卸帆淮南岸城樓欲鼓天逺山云似雪近水屋如船樹意紅未了波光緑可憐乾坤無限事一笑白鷗前七言近體

淮南聞雁呈何復初同年

孤棹翩翩北渡淮相逢一笑意悠哉關河萬里忽秋晚風雨五更聞雁來好夢驚回頻輾轉壯心平盡復崔嵬吾生通塞寜須計但祝乾坤防運開【有爲余推數者謂晚始得防卦】

金陵嵗晚

不擬殘年住秣陵摩挲蠟屐笑平生茫茫去雁云千里渺渺疎鐘雨一城天地無情催嵗月古今何物是功名梅邊且喜春風近痛飲挑燈坐到明

思歸

目斷飛雲思黯然獨攜樽酒杏花前淸明寒食能多雨白下長幹又一年萬里風沙憐雁去滿村桑柘憶蠶眠家書冩就無歸使欲問江頭上水船

巢湖阻風夜起觀天

流行坎止信悠然又泊湖東兩日船客裏風光忙似轂夢中歸路直如弦西風渺渺方揺夜北斗離離正掛天寄語龍魚莫相戱向來此地亦桑田

寄朱野翁兼簡月觀陳同年應子

相逢淮楚各淒涼笑殺三生杜牧狂萬樹鶯花春對酒一燈風雨夜連牀停雲渺渺思何極大塊茫茫夢正長若見元龍相借問爲言歸去學耕桑

裏中社

蘚石莓墻屋數楹年年來賽社公靈兒童趁節懽如沸父老傷春涕欲零海燕邊鴻何日了夏松殷栢爲誰靑村醪如蜜猶堪醉莫遣東風兩眼醒

金陵別程萬里教授

西風一笑鳯凰城夢裏相逢各自驚白日共傳蘇軾死故人寜料範雎生平居慕悅空閭巷急難周旋如弟兄別去各爲千載計隋珠彈雀不須輕

蕪湖吉祥寺

寺創晉永和間李昪避難此山後得國攺永壽宋景祐中賜今名寺中燬有僧餘者來法鼓自鳴道塲復興又邑人解牛三夕不能奏刀牛見夢曰當送我吉祥遂送寺供麥磑山谷作碑紀事晁無咎篆額今寺荒涼特甚好事者時時打碑不絕

剎院年來正勃興此山更不及承平全無估客開囊施猶有殘燈逐鉢行晉殿唐宮牛一夢黃書晁篆鼓常鳴摩挲古桞成三嘆嵗嵗東風緑自榮

丞相馬挽章

平生甚似洪文惠【公自謂平生祿位出處似洪文惠公】暮景惜不如盤洲纎兒何人竟悞晉【公有詞云東晉纎兒撞壊業令人間受禍】大夫此日空非周長夜漫漫不復旦芳艸淒淒其柰秋【公自號玩芳病叟】遺書墮淚付千載往從後軒雲間防

阻水寄友

綿綿風雨暗西牕悶擁殘編對夜釭稚子何知泥污土良朋共嘆陸成江負山鰲重應將壓戰野龍驕未易降此去城東無百步明當相就一漁艭

夜坐風雨忽至

山中夜半風雨來板扉竹戶如人開孤燈淡淡吹欲死饑烏啞啞啼更哀靑陽甫達諸火滿素志無伸華發催於虖聞道亦未晚防驥千里毋徘徊

癸巳七月送姚亷訪移司金陵二首【錄其一】

十載孤懷鬰不開二年談麈得重陪亦知久聚難爲別縱復相逢有此回野老共遮驄馬路仙翁合管鳯凰臺慈湖相見如相問【謂年魁陳宜之】巳約鐘山探蚤梅

院口冩望

短艇揺揺對晚屏推篷念逺不勝情風前落木心猶壯雨後歸雲气未平湖汊條條新築塞圩頭處處薄收成道逄遺老頭如雪細聼尊前說舊城

九日浮梁有約登髙者以病不赴

老樹荒城噪暮鴉淒涼節气滿天涯絕憐多病相疎酒又是重陽不在家浮世光陰易紅葉秋籬晚節復黃花閉關寜負登髙興莫遣西風戱孟嘉

歸來

幸未緇塵染素衣歸來旣避北山移田園有味閒方覺道路多岐晚始知栗裏新衘五桞傳花蹊舊業四松詩少遊欵叚猶嫌累到處風塵藤一枝

渺渺臯蘭逺路漸靈何必爲余占還家早似千年鶴乖世元無六月蟾元叟爲官猶號漫陶翁未仕巳名潛吳人終未諳羊酪剛道蒓羮似蜜甜

庚寅元夕月當蝕雨作不見明日奚相士索詩書此

月中八萬四千宮不管妖蟇啖老瞳白兔藥成無用處墨龍云上有奇功且忻玉宇瓊樓在莫恨銀花火樹空自古庚寅多此事煩君擡眼相蒼穹

江上夜觀野燒

坎離血戰夜茫茫萬里陰颼更助狂兔窟那知炷郿塢蟻封不料火咸陽三更月起雲霞曙九野冰凝雷電光莽莽黃茅寜暇惜莫教薫著早梅香

題胡氏南園精舍

平泉竹石墮荒蕪【李徳裕居平泉】金穀池臺莽廢墟今古茫茫竟誰屋乾坤吶吶有吾廬溪山圍座醉畱客燈火隔林聞讀書此樂輸君先一著故園吾巳賦歸與

花時畱郡歸巳初夏卽事六首

黃塵兩鬢欲蒼華嵗嵗東風不在家不學郭駝歸種樹卻隨劉跛去看花浮名未值蒲萄酒晚味思參橄欖茶縹緲風煙新緑起村南村北巳桑麻

正是花時坐弗邀出門新緑滿江臯池塘灔灔鳴姑惡艸樹陰陰度伯勞宿酒轉添胸磊磈逰絲欲亂鬢蕭騷西疇昨夜春膏滿免得人間費桔橰

從來麋鹿合山林無柰迂疎習巳深食用且空猶種林典書未贖更修琴少豪論事惟捫舌晚靜觀空頗得心莫笑山翁無事業種花蒔竹自成陰

心鏡翛然澹似僧悠悠觀化寄枯藤云來云去閒舒卷花落花開小廢興吹笛彊呼從百里種淸隠學東陵野人知有觀書癖逺餉松肪續夜燈

山中幽興盡無窮不管蕭蕭四壁空漸覺愚巾便暑戴【元次山暑則受愚巾】偶逄賢酒亦時中映堦艸色帶朝雨隔屋筍香吹晚風搔首南有奇事緑楊初破石橊紅

多年不訪鳯山春淸賞歸時肯見分伏虎移來湖上石瑞龍飛下海南云眼根磊落袪塵翳鼻觀淸虛發妙聞坐對翛然誰與語緑陰蝴蝶自成羣【鳯山朱公尙書堂名理皇宸翰朱尉近惠奇石二株海龍香十丸余時正病目】

送李性夫赴召時李以端午采藥後行

蜃沈海底气升霏消得皇皇四牡馳此去玉堂成故事未應金馬待多時願儲救世三年艾更采銷兵萬嵗芝【萬嵗蟾蜍名肉芝陰】特報明時端不負古今良相卽良醫

春意郊行【二首錄一】

卯酒醒來欲午天意行平陸自悠然近山欲雨有逺意老樹得春還少年蝶化不知何宇宙蝸爭難到好林泉令人長羨崆峒叟萬壑松風打晝眠

淮南夜泊

低篷矮艇載詩翁又泊淮南港汊東月黒荒村行獨虎云深逺渚拍低鴻詩書落落心如梗天地悠悠鬢欲蓬輾轉孤衾無限恨客中此夜與誰同

和張君春晚圖

知道芳菲只恁休也應秉燭及春逰來牛去馬乾坤老舊燕新鴻嵗月流千里空勞芳艸夢一樽聊慰落花愁桃源只在扁舟外說著仙郎卻繆悠

歸來

曽奏明光忝末科靑山回首巳霜荷偸生甚媿秋胡婦拊事總成春夢婆早慕功名成事少晚談空妙得心多斜陽一曲歸牛背笑殺南山白石歌

過采石懷太白

騎驢花縣不相容卻駕長鯨戱逺空采石釣船還夜月靑山破墓幾秋風平生賞識惟狂客他日功名付令公千載英雄長不死長庚光徹紫霄中

送人之淮南

淮南稍覺故人稀幾度拏舟願輒違王粲去鄕應有恨邴原避地豈無依稻迷絳國鴻初下酒滿江城蟹正肥想見臨風重回首芝山日日白雲飛

次韻答王子賢所寄五首【今錄三首】

釣竿閒卻下漁磯采采香芹不自肥舉步毫釐千里錯回頭四十二年非巳將明鏡悲華髮更遣緇塵染素衣饑食肉麋應是好倚門日日望兒歸

牛奮箕張謗易生更堪枉矢與攙槍五窮繾綣奴休送三至倉皇母亦驚逸少自慚君有誓李期誰謂爾孤嗚東風吹盡芝山雪略放梅花一樹明

夜讀新詩重惘然絕憐塵土過年年月供那有千壺俸日費元無一塊錢龎老何心更城府陶公素志只園田桃源不在乾坤外欲問漁郎覓釣船

九月六日發舟齊山下呈祝靜得蔡君瑞

齊山山下泊扁舟尙想三生杜牧防南雁喚回千載夢西風掃碎一江秋黃花落落如相逼嘉節匆匆也合酬準擬峩眉亭上去買魚沽酒浣羇愁

金陵陳月觀同年三首

巳是收枰斂手時更堪拈起著殘棋露盤不解相如渴桃實難充曼倩饑吾末如何眞已矣是知不可復爲之令人長媿商山叟四海淸夷只茹芝

深衣社裏彊婆娑悞了東臯雨一蓑麟也可爲宣父泣鳯兮須信接輿歌懷金暫樂憂方大投璧能全碎巳多此去修行畱得力世間知己是天魔【寓庵集載此首題爲漫興】莫道桐花防實淸比量腐防不堪爭鬼應勿復揶揄汝人亦眞難駕馭卿犬子何心求狗監貛郎到處有魚羮白雲滿地江湖濶著我逍遙自在行

九日雨逰薦福寺【二首錄其一】

小瀹孤亭興未防共爲長嵗坐蒲團半林空翠濕晴露滿院秋香吹晚寒弔古並捫碑字讀好奇更借藏經看歸舟莫笑淸狂絕得句從來勝得官

還家二日聞徵西軍馬來人家俱避地寒食獨酌有懷諸君

閉戶雲山轉盡長祗消如許送淸光一百六日桞邊緑五十三年頭巳霜賴有孤斟聊勃郁惜無共語慰淒涼前時溪上行春處想見家家避地忙

送朱瑞鄕【安慶人】

長憶揚州笑口開扁舟何意子能來居然一別又三載如此相逢能防回春色漸歸千古樹雨晴猶有隔年梅歸帆不泊無邠水少駐東風領一杯

梁必大歸自燕山有詩問訊以詩答之

折栁空驚嵗月䢐寄梅欲憶雪霜餘君看天上煙花繞我伴山中木石俱婚媾駸駸難辧老友朋往往不如初極思一見論心事城府年來迹漸疎

餘秋村創書院

五鳯樓修謾賦空不堪四壁老秋風黃金白璧相逢頃文杏香茅一笑中子美堂資須錄事【子羙花溪之堂裴冕力資而成之】堯夫宅契出溫公諸公更使風流盡千載遙知意气同

鄱陽五家集卷一

欽定四庫全書

鄱陽五家集卷二

鄱陽史簡編

宋黎廷瑞芳洲集二

五言古風

古離別

迢逓君逺逰纒綿妾孤傷年年望君還悠悠空斷腸我願陵成江有車不得襄江復變爲陸無水通舟航成江路還通變陸路更長安得防賤軀乘風墮君傍化爲舟與車載君還故鄕

團團素明月隠隠流前除捲帷對孤影涕泗沾羅念我玉關人此心知焉如何方得靈藥托身爲蟾蜍懸光萬里天往尋君所居君坐照君席君行逐君車

道傍兒

落日古道傍依依聞哭聲云是田舍兒垂髫才九齡前母久巳沒後母無復情饑寒夙所更驅役不得停甫課南山樵又督西疇畊蚤汲或至晏夕舂恆達明曽何少懈怠動輒遭笞刑斑斑膚無完恍恍神不寧命也可柰何怨辭安敢形但願後母心回慈念孤生遲我齒力壯與母供使令余聞重嘆息爲汝雙涕零憑誰弦履霜彈與汝母聼

桐華

絕岸有孤桐日受藤蔓侵芳韶歇頳紫余暄始相尋粲粲白玉花照見淸溪潯時至聊一吐豈有東風心乾坤寄孫枝隠隠孤鳯吟安得太古手爲斵重華琴奏之巖廊上和以簫韶音惜哉此妙質嵗晏娛空林渺渺蒼梧云興懷一何深

夢眞三首

昔夢驂八駿往赴明宮昭朝發赤水陽夕抵昆侖椒恭陪瑤池宴親聆白雲謡云來何英英云去何飄飄山川悵悠阻樓臺空閴寥想象云和笙靑鸞度秋霄

昔夢拜緑章縹緲朝紫防鈞天侍淸燕寶書析機錫之瑤碧簡賚之靑霞衣微班司玉條下紏濁世非還家未中道翠水煙塵飛朝眞諒無期丹忱日依依

昔夢過宛洛逰戱芙蓉城道逢王子晉邀我升天行翩翩控鶴駕依依吹鳯笙銀河未西流翩然倐遐徵碧桃開晚花緱山空月明

寶劍化

我有二奇物太阿與龍泉牀頭雷吼匣屋角虹貫天刺虎如切瓠斬蛟猶截弦神光未獲試所遇乃不然時平防銷兵一笑甘長捐防玆太古水早被洪鑪煙化身作農噐往斸南山田元炁還不死爲人作丰年

社日雨

今社來無涯古社喚不回社公亦世情兒劇良可咍新水豈不佳舊雨令人懷離離芳艸生澹澹桃花開吾聾不須治聊復盡此杯

醉中放言

一噐集百蚋分寸爭營營醉鄕有太古長年樂升平尙不知揖讓固應無戰爭吾嘗渉其境信美不可名遺我度世方南逰釀滄溟蟠桃以供核釣鯨爲之羮小醉五百年大醉三千齡俟其變桑田翩然卻歸畊我畊不藝秫還以供瓶罌哀哉彼眾狂何不促我行汝行未宜逺小駐中山程中山有神醪千日醉不醒三十六畨醉亦足了汝生

負暄吟

陰風吹蘆花鋪錦滿汀洲不充赤子襦露骭寒蕭颼煌煌扶桑君懸鏡燭隠幽惻然冰霜晨被以絳錦裘窮閻一欠伸僵軆回春柔天衣難久戀向晚復下收南山拾枯樵寒夜爲衾稠灰冷更正長展轉何時休東方行且明小忍君勿憂

城中別徐山玉先生歸歸後奉寄

北風走平湖枯荷鳴索索握手出城東歸鳥日欲落人事當語離抱懷寜不惡孤帆煙雨舟恨不同李郭【山玉拉予同舟余得便舟先行】吾嘗評此子宜置在丘壑可憐西極馬俯首受羈絡何當稅彼駕與子翔寥廓結廬溪水上日夕對郭璞淸曉林霏開碧玉峭如削靑鞵動髙興安得踐斯約尊酒不復攜巖泉淸可酌

雜詩三首

后稷播百谷粒玆阻饑人新苗化爲舊舊種還爲新萬代一粒傳何嘗失其眞君看田中秋穗穗上古春太極生天地同是有吾身吾身千世前親見羲與神不失赤子心是卽無懷民云胡逐頺運澆浮散其貞良苗不自殖甘與荑稗倫勉哉畊我田嵗晚收陳陳

丘嫂禮金印故妻赧朱輪區區富與貴祗可誇婦人彼婦一何愚所羞惟賤貧安知墦間妾覩此淚沾巾蒼蒼鹿門山髙風淸絕塵

西域去中土荒徑無人開誰武皇意極力致龍媒汗血竟何用空聞悔輪臺茂陵土花碧石馬秋風哀悠悠數世後引得金仙來

過浩山

髙樹停歸云峭壁下落照北風一萬里絕頂吹野燒行行念髙堂履險心欲掉茅茨者誰家喧語雜老少開門止我宿四壁亂蓬藋自言兵火餘零落僅餘噍世故莽難詰濁酒寄一笑月黒云冥冥屋頭聞虎嘯

別何復初教授

貂裘日以敝滄海理歸舟戀友那忍別思親詎敢畱豈無還家樂而懷索居憂北風吹大江江水日夜流吾道莽何之天運良悠悠安得兩黃鵠與子仍丹丘

陪外舅謹齋洎雅山凖軒三吳先生逰西園摘新茶汲泉煮之香味殊勝焙者

云根得奇艸金芽擷芳鮮石鼎生古瀾松風語寒煙𨿽微龍鳯制而得雨露全玉塵飛素濤信羙非其天臨風勿浪啜侑以離騷篇

庚辰六月陪謹齋凖軒雅山防西禪超師院以桞詩道人庭宇靜分韻約有興卽賦余得庭字時小寐禪牀風雨適至遂賦宇字

小憇西禪牀謝絕半日暑白雲憐倦客淸陰覆停午嫋嫋陂上風沈沈竹間雨幽幽一室虛暱暱羣葉語冥搜得奇想熟寐透淳古九衢喧野馬萬喙爭腐防誰能大槐根擺落半柯土浮生得今辰幽期況玆宇延緣欲忘歸落日齋堂皷

過太白墓

下馬弔太白壯心重徘徊秋風吹破墓晚气生孤臺四百六十年詩魂安在哉神人豈久謫旋復禦炁回元無采石船而況靑山堆攘臂競眞僞世儒良可咍煌煌長庚星光射天門開攜樽立遙夜勸子鸚鵡杯

壬午再過西禪超師化去一年追感遂賦庭字

昔詣超師院聼雨眠疎櫺微吟得深警小瀹開孤醒四極何浮浮織烏飛不停重來未三年杯度巳西溟巾屨空掛壁芳艸緑滿庭嘉樹亦剪伐霜幹無畱靑人生意何常孤月行秋冥適來偶流輝倐去還韜靈旦暮不足計惜爾猶典刑感慨誰與共晴檐語風鈴

道過徐山玉吳仲退來防宿別後作寄

扶輿蹋殘照懷人度靑林一笑得二妙坐看西月沈短燭揺古碧華樽湛芳斟髙歌擊唾壺瑯瑯出商音東風行空山和以蒼松吟飄颻洞庭樂要渺南薫琴天地空濶逺嵗晚誰知心相對成浩嘆防言擁單衾東方忽巳白握別西山陰違離未云逺懷思一何深常恐蕙帳空此樂難重尋【時山玉將赴學官】

種蔬二首

可憐黃觳役役秋畦畊旣以謀我飯又復謀我羮早暮一束芻所報良亦輕飽食輒自媿悠悠念吾生夫人肉食謀所防甚於饑但能咬菜羮何事不可爲采采首陽蕨商山芝此味千載長雋永當自知

題李庭秀學隠山房

燕坐萬書圍髙吟八空是間足佳處何用丘壑中南山有豹翠霧澤茸茸一朝文章成平林嘯秋風過太常寺簿謝公故第公名章字華蜀人寓居南康丞相方叔之侄自號虛舟咸淳中任國子監簿上殿抗疏斥賈似道遷太常簿拂衣歸廬山以國子丞召除知辰州俱不赴海內髙之丙子及難弟爲水驛云

落日廬阜紫飛砂湖水黃散倦登古原含淒眺層岡丹梯遂寥邈【闕】

思熱中腸當年扣玉墀抗疏何慨慷拂衣云壑臥著書名山藏築園印淸流藝樹條孤芳英彥集文字燕席開華妝人生旣難料天運亦靡常黯黯云陰蕭蕭北風涼山流鰲背空柯攺蟻夢荒事往迹巳陳名存道彌光獨念平生遊使我重感傷破壁嘶瘦馬疊鼓發暝航屐防難重尋寒苔日蒼蒼髙丘渺煙霧不得酹一觴懷哉我先銘【公銘先考墓】翠琰垂千霜俯仰落淸淚目斷江流長

憶巢云居

君名鍈字徳開姓徐氏蜀人謝相以女侄妻之依虛舟居南康工詩善畫嘗領鄕舉當赴特科不就甲戍九月以疾終諸事皆不及見云

棄家錦宮城結屋廬山前退鷁空悠悠冥鴻自翩翩吟章一傾蓋見賞朱絲弦及此再承晤交情重纒綿冥賞富云壑淸聽窮風泉攜壺流雪臺吹笙落星船重陰閟華景平陸成修川君應有先識化鶴不待年重來訪舊隠滿目空淒然琴書竟奚屬詩畫知誰傳拊懷重感嘆回首還延緣揺揺松梢云疑是巢中仙

過幹越宿熊氏澹園偕東采駕閣西玉國正二同年登羊角峯觀天池訪昌國寺陸羽茶竈拏船過琵琶洲廻延休觀聼琴記遊四首【錄其二其四】

倚防試新晴扶揺上羊角山空葉自語天近云欲落危亭渺何許髙木黯猶昨悠悠念物化漫漫悲世濁何當擊天池與子翔寥廓

當年曲江燕並醉西湖舟芳夢故依然落花水空流今晨定何朝聨裾此夷猶暄風不驚波小泊琵琶洲無人度新音松聲澹蕭颼卻回羽人觀復爲瑤琴畱俯仰信多感逍遙且忘憂幸無商人船喚起靑衫愁

登聚逺亭

思陵所書東坡雲山煙水一絕宸翰在焉

枯笻倚落日危防眺西風溪水淸練練雲山碧叢叢仰視天宇濶俯瞰塵世空謫仙有妙音飛入蓬萊宮鈞天動淸聼云章照晴虹故殿已秋艸玆地猶靑松雙龍防璽文【徳壽殿書】塵暗珠絲防徘徊愜幽賞感慨懷深忡萬夢天地老一笑今古同自攜白團扇悠悠遺飛鴻

同齊節初遊吳園登四時佳興樓有懷張史君張史君名洪字伯太仕至尙書郎知徽州府余不及識君嘗和其所賦平逺十絕辱惠書報以古體三章且約予一防未及赴而君捐館矣詩有雲長鑱白木柄茫茫走天涯寜知屋角松流膏藏蛇醫和不可鑄空林芳菲菲六丁防香珀千嵗以爲期余不足以當此錄之以著不忘

澹澹池中華離離池上樹緬懷龍山翁婆娑此成趣相招桃源舟蹇予莫能赴翁今爲飛仙乘雲還帝所歸燕隨秋風翠樓渺煙霧防面良獨難知心那復遇空餘千嵗懷冷落香珀句平原若爲繡鐘子安可鑄蕭蕭眾芳盡冉冉流年度浮生欲如何三嘆出門去

重陽雨與湯叔防諸公齋亭小集

初余撫奇節賞事彌穿巒幽躋幾屐換豪飲百榼幹詎知中年至況復行路難林谷深且窈巖岫繞復攢叢疑熊豹伏穴惴龍蛇蟠晝雨巳防防夕云亦漫漫升髙躬易危居卑心所安蕭齋豈不陋英集聊相歡東籬獻初華西風被峩冠泛泛茱萸觴落落苜蓿盤接此造極談勝彼登峯觀終然有深懷悠哉發長嘆泰華采香雪小山訪遺丹慿誰吹玉簫云外呼靑鸞

夜泊彭蠡風大作

卸帆月欲墮泊岸風轉急驚砂傳鐵箭飛霰散瓊粒重湖太古水帝遣龍下吸潛鱗失故穴蒼黃望舟入寜知政坐窘衾裘盡沾濕慌慌中夜起莽莽百憂集披衣視云漢慘淡天一笠頗疑廬阜倒三嘆救何及平明笑擁篷五老猶壁立

湖上被水有感二首

汲汲湖上叟種湖上園晨夕自抱甕長此蒼玉丸所希烈日中消彼行人袢垂垂一月雨平陸白浪翻屋廬且已沒根蒂那復存初心竟何如天意吾奚言

天公亦兒劇日縱驕龍嬉弄翻鬛上瓢一壑共渺迷交交蛙出竈洋洋榻浮居者旣憂墊行者復蹈危覆舟誰氏婦滅頂誰人兒【是日浮梁南二漁家覆舟有小家子渡戴堤溺焉】一戱遂如許髙髙那得知龍驕未易制天劇不可爲

送司命君

楚俗相傳竈君以嵗暮登於天凡人間媺事必具奏焉祠之惟謹爲作此以送神

鶴導颷駕黒螭載云旂云是司命君嵗暮當賦歸欲將人間事媺慝奏玉扉昊皇倘垂聼安足譏一冬天气燠占者疑匪機野蔓旣頑緑山桃還僣緋稍稍癡蚋集紛紛凍蠅飛願言剪銀河雪花玉成圍驅厲濯春瘴竄蝗銷嵗饑靑君且戒嚴亹亹欲近畿斯人有至望此事宜速祈君言或見用帝力亦巍巍一觴贈君行願君聼勿違

東軒白芍藥盛開

宿雨捲餘芳庭戶緑陰靜玉仙從何來服佩淡如瑩迎颷薫自逺承露色彌正尙嫌脂粉涴肯與頳紫競姚黃花中尊擇配此其稱寰塵暗京洛偃蹇誰敢娉當年廣陵譜艶賞非不盛翛然林下風政以道韻勝過期知益希含章隠希病斜日下游蜂一笑防獨憑

夜大風明日視新竹無恙

墻陰老龍孫气欲幹雲霄共愛秉勁節終虞忌髙標東風撼南極萬壑翻江潮挑燈不成寐念爾心揺揺天明報平安阿龍故自超山翁喜欲狂呼童傾巨瓢舉酒壽此君不飲吾當澆

雜感六首

淒淒寒露下亹亹孤蛩吟幽人起徬徨嘆息淚盈襟物情正得時我悲獨何心

翾翾田中雀貿貿墉下防朝來啄我粟暮來食我黍羸牛臥墻陰枯莫閙風雨

讀書不救饑山園聊荷鋤蔓旣荒我粒艸復亂我蔬大笑非吾事忍饑還讀書

元陽秋轉碧積凍春更好艸力乃如斯人生得艸艸寒暑浩茫茫哀哉未聞道

孫子傳世世木石窮年年太行亦可移滄海終欲塡入聖諒非難懼君心不堅

一根起千枝一枝吐千花花復結爲實種種春無涯開門掃秋風閉關飬靈芽

樹垣

開門俯淸池樹垣因古坡經營旣鹵莽葺補還蹉跎前冬雪如山去春雨如河幾微不自愼迨玆功力多倚杖寄三嘆反躬當如何

去艸

佳花日封漑惡艸時剪薅花事猶未緒艸意復巳髙三嘆謂老圃不得償秋毫榮悴豈其天置之聽所遭老圃顧我嘆吾豈讐莠蒿玆圃吾所職不爾毋乃叨君言固近厚吾躬敢辭勞

伐木

墻角有惡木據我千畝園蔽虧日月光壅遏雨露防其下艸不殖況乃蘭與蓀蒼藤交龍蛇防擁何雄尊廚人告薪絕命斧急剪髠終然非逺圖防當防其根

除棘

萬甲緑未動棘叢巳蓁蓁所𨿽尙微剪薙當及辰舎鋤忽三嘆念爾亦一春是中畱復難惻然爲之顰築垣俯淸池池上挿柳靑誰能限芻牧徙之池水濵桞吾所甚愛防栁吾不嗔美醜無棄材位置固在人豈特遂物理亦以成天仁

遷椒

椒性惡卑濕種之必陽坡托根茍失所美質其柰何及蚤遷髙原薫風丹實多

春社同梁必大湯景文徐山玉吳昭徳吳仲退李思宣周南翁飲芝山五峯亭二羽士來防以範文正公雲飛過江去花落大城東分韻得云字

戊雨敷雉甲午晴沈幽薫時邁足永慨景舒聊暫忻聨屐得英彥攜壺出塵氛亦有丹丘客共眺靑山云芝空石磊磊華落川沄沄代逺弔殘栢甿勞念遺枌吾生竟何如玆飲又及曛萍流豈易合星聚還當分深憂愴範老長謡唁廬君邂逅有千載寜無感斯文

晚晴

欹枕聼殘雨開門看東風春光無尋處天地緑气中初旭散平野快酒防怒洪關關枝上禽舒舒葦間虫東郊歡且謡秉耒開嵗功緬思陶唐化坐致黎民雍斯時諒奚如殆與新春同愚生後千載不並稷契逢惟應杯中物上與邃古通取酒且竟醉山花舒早紅

集陶句題吳雅翁心逺堂

居止次城邑性本愛丘山曲肱豈易衝靈府長獨閒秋菊有佳色緑酒開芳顏羲農去我久千里乃相關遙遙望白雲髙操非所攀願言躡輕風八表須防還

張子房

早見滄海君晚師黃石公力士不得力驅使芒碭龍仁義以爲椎气蓋百代雄一擊函谷碎再擊烏江空從容一籌畢全漢酬其功何乃不自知而以畱見封鄼侯辱械擊淮陰嘆藏弓彼皆爲人役詎敢望此翁辟穀豈其然視世與谷同可憐商山老亦墮子術中

夜讀馬援傳感少遊語

生人有恆道衣食固其須裁足諒已難況復求贏餘所以古聖賢守道甘窮居緼袍敝弗厭簞瓢饑自娛徐行豈不安焉用馬與車掾史亦良勞抑首畏簡書放曠山澤間孰與從樵漁無求恆防然有系還多虞但當力爲善汲汲希舜徒於然守故丘庶不忝厥初寄語馬少防斯言定何如

杜門

有客扣我門丁丁如啄木久立門不開客去嗔此屋僮奴亦怪我無事許畏縮向來豪俠塲門外車接轂將無晚乏具效彼藏伏山田嵗將收亦可飯脫粟不厭客來頻所厭客論俗豪辧旣多違彊應還自恧但恨平生友歡聚不得足存者隔川途沒者臥丘谷精微向誰剖鬰結滿心曲何如掩關坐黽勉抱吾獨揮弦送徵鴻悠悠楚天緑

讀書

臥屙雲林下家寂誰與居髙風下木葉冷冷晚虛忽思往代事聊披案上書始得暫欣然稍久嘆以吁衝冠或憤激反袂還欷歔拊捲忽自嘆毋乃狂且迂此何豫爾事況復千載余來今正綿綿爾心復何如有懷不自展乃挾冰炭俱因此得衝靜萬念悉掃除巖花吹幽香淸酒堪滿壺且復舉一觴冥然聊自娛

題汪氏挿梅圗捲後

挿梅元無梅春風從何來菀菀髙樹起燦燦繁花開向來孤山老鋤云親自栽寜知嵗年晚更受雪霜摧用意不食實無心或成材天工未易窺人力胡爲哉掩卷旣三嘆今古寜獨梅終恐事偶然願君更深培

孟使君餞行卽席以幾時杯重把分韻得幾字

平湖澹防雲小雨涼眾卉歸懷重依依把臂還亹亹昔別念彌深玆聚知復幾離觴不忍衘淸風在船尾飯石壁下逢僧附船還叫巖寺明石山如平臺曰赭亭山也僧至巖下飲要餘同逰舟巳去矣

晝飲石壁下蒼蒼雲樹寒忽逢一僧來欲趂扁舟還云住叫巖寺共看赭亭山揮袂忽而起絕磴躋復攀揖我少輟棹步涼同扣關日落南風起不知流下灘

甲午九月畱浮梁與鄭瑞卿吳可翁方玉父方可大晚出郭飲溪上古樹下以黃葉覆溪分詠得黃字

嵗晏天蕭蕭日落山蒼蒼尋幽度小澗眺逺躋層岡班坐古道上落葉滿地黃行人去自急歸鳥棲亦忙偶玆一餉間嘅彼千刼長知愚各有殉博防俱忘羊人生今幾晨聊復盡此觴

田間

牛羊散空煙鳬鴨滿平阪扶藜度西麓脫屨渉南澗行觀頳肩獲坐媿緑陰飯田毛信靡贏井稅亦可辦隔籬新釀熟要客一笑粲寂寂寜少悰炎炎故多患但願長如玆聊爾娛嵗晏

村居晚思

淸風起層陰涼雨放疎防眾木郁蒼然芳艸緑苒苒山深無來轍寂寞荊扉掩念逺悵悠悠殘陽在西崦同吳仲退周南翁登法云寺志上人流玉閣

偶與幽人期頗愜滄洲趣嵐影倒虛碧天光澹晴素煙橫雙鷺起水落孤帆度憑防足淸眺隠幾得悟顧玆半日閒媿彼經年住更遲雪中來臨風看琪樹

次韻吳雅翁秋懷四首

蟋蟀鳴空堦亹亹昏達曙感此不成眠推枕覓長句物情欣得時我乃獨不遇悠悠經世心嵗晚付農圃長歌七月掩卷淚如雨防虫亦見錄老我吟謾苦周公不可夢哀哉弗如汝

憶昔登王畿花桞春爛爛芳年親與朋羙酒夜復旦參差隔世路荏苒嵗華晏荒地芳艸平廢殿濕螢暗念當弔陳迹誓以鑄門限仙人詠城郭釋子說夢幻宇宙幾秋風悠悠復何嘆

蒼忙遺二老【謹齋凖軒】俯仰近十秋松栢摧髙岡鳯麟隠滄洲吾道遽如許斯人安可求當年西門路感涕吟山丘矧我於韓門忝與李漢儔遺文念當序舉筆心先愁嵗寒賴有公名節姱以修願言愛體素一柱廻狂流天倫豈不傷天運良悠悠

西風吹梧桐一葉墮寒玉飄飄轉千厓亹亹侵萬木霜露行復降雪霰飛相逐幽居感時運淸夜理商曲堅冰信當辧昊天有反復但使本根在陽回奚待祝詞人樂光景纎艶不足錄焚香對秋山自取周易讀

此張希良書齋去祖壠不百步扁曰望松取後山思亭記中語也

老根憐蒼龍芳粒長新穉睠言丘中人苓珀共千嵗晨瞻露華明夕眺煙影翠捫軀發深感矯首落孤淚思亭有名言世守冝勿替

溪上桑葉螢食已旣今年蠶事頗落寞

沿溪十畝桑緑葉敷且腴朝采不盈筐暮視惟空株乃知飛螢來竊食無復余汝饑旣去饜蠶饑當何如豈挾照書勞我困正在書喫衣諺所笑【見東坡志林】思炙計復虛僮奴日捕拾囊獻如囚拘塵編眊難覩幹死气亦紓政爾可得盡一笑淸霜初淸霜幾時來我亦寒無襦及時且封漑朂哉爲後圖

庚寅秋病得語不復詮次名曰感懷

炎夏忽巳變西風飄然秋親友日巳逺坐感嵗月遒登髙明不見涕泗滂沱流天髙雁未來落日空悠悠願爲西北云萬里從之逰

祖龍制八極法令如亂麻儒冠委秋山王焰明朝霞所以武陵人入山種桃花如何東陵侯茍此旦暮華堂堂炎漢叟卻種靑門瓜舒捲迷大運千古爲悲嗟

連雨鬱蒸夜不能寐

閉門十日雨檐澑如泉聲沈陰晦蘭燼潤气蒸桃笙饞蚤旣防扈饕蚊復縱橫展轉彊就寐艸塘蛙亂鳴亦知夜漏促安得曙色明晨鐘度深竹雲岫開新晴隠幾補前夢暫喜身境淸聒耳蟬嘒嘒沿睫蠅營營所響輒如此吾生安得寜感嘆還失笑此物方施行天運如循環轉眼秋風生

山中視獲

歸馬起暝壑防燈耿深竹農翁具雞黍要我林下宿共談隴畝事未語眉已蹙邑胥邇來稀每漲捲平陸山中復小旱一雨僅半熟舉酒屬乃翁防笑以勝哭湖鄕爾何知彌漫正吞屋且共盡此觴人苦不知足

忠烈侯酷好山水作葬書以行於世元翁其族子傳其書侍父仕贑上盡得楊氏術凡談陰陽家者見之輙屈膝余聞其論灑灑然起忘倦矣夫旣謂之地理理非儒不精元翁儒者精於理固宜爲賦【彭大雅號太極翁封忠烈英衛侯】

英英太極翁噐明吳楚甲馳輅使沙漠杖鉞帥巴峽南瞻嶺表縮東睨溟漲狹林居念環轍簡脫卑藏防夫君玉樹彥同祖寶劍匣【寶劍出匣彭氏祖墓】六籍旣淹通異聞更博洽姬公卜宅洛成後鼎定郟理也匪荒唐古甿遺檢柙支分景純書嫡出楊氏法蒼蒼郁孤臺仙枝竹林挿芳春適防衍千金日娛狎厚坤行萬龍立特飛次夾幽幽何綿綿意脈能擢搯神文遂爾授鎬了然胠俗師守槖囊羣喙閙鳬鴨靑霄孤鶴唳未吐气先壓蹇予少狂走黃塵滿烏帢山川子長筆天地伯倫鍤某丘可以老白石盟願防祝君昌玆術四海救貧乏

山中夜起月色皎然

倦寐不知夜開門風露深明河掛屋角月出東山岑雙犢臥嚙艸滿地梧桐陰蔌蔌墮落葉翻翻動棲禽浮生諒餘幾兩鬢黃塵侵偶此值淸賞冷然得初心幽隠良足尙吾盟在雲林

晚晴欲適西村不果

雨歇無餘春艸木忽而長東風吹曠野千里緑莽莽夕陽澹防明命防赴幽賞徘徊石上坐鬱鬱念疇曩子規叫重云意散不復往

學圃

西園藝我麻南園樹我桑東風吹時雨靑靑久成行春服朝猶賖大布冬可裳十年湖海役塵暗貂裘黃曽無一事成祗取三逕荒何如老農圃卒嵗心不忙鄰翁取余喜笑語傾壺漿擇術子巳卜守之愼勿忘

三月二十九日還家花事已過獨碧桃盛開

出門紅未芳還家緑成幄仙葩獨婉娩書聲共寥落日暮碧雲合天寒翠袖薄念逺悵悠悠緱山緲孤鶴

九日和陶

開門見秋山忻然如故交煙雲淡相媚卉木靑未雕玆逰忽自念誰與爲登髙目渉巳千仞神逰還九霄世短奚足嘆意多亦徒勞柰何怨遲暮況復懷覆蕉至樂豈必酒天眞自陶陶長吟對寒花萬期猶一朝

春雪

靑神怯春寒頳紫染未辧臨河來素女剪冰作花瓣銀屏移佛地玉樓墜仙漢朽株繳瓊瑤斷甓化圭瓉東風翻覆手轉眼忽吹散乃知太空中何物當把玩開門見靑山且喜還舊觀

我有緑綺琴

我有緑綺琴寶匣生蛛絲拂拭聊一鼓意淡音愈防隠幾忽自笑持玆將付誰所以絕弦者痛惜無鐘期吾人天與逰豈在知音知惆悵簫韶逺不見鳳來儀後防不並世已矣奚所悲

贈初心相士

王識九江黥侯許平陽奴臭奇恆互出冠屨奄相逾此說偶奇驗人人生妄圖曷不返吾照湛然觀本初天地付我形森列萬理俱形拘有枯菀理充無智愚塗人可以禹爲善卽舜徒柰何遺此心豢此尺寸膚君顓唐舉術乃取荀卿書論心不論形名象足啟余宇宙共一軌紛紛落迷塗願言述吾語一呼旋其車

泊三江口

潮寒聞雁聲野霽見虎迹眼中無故人莽莽欲誰適當年此防秋築壘如鐡壁哀哉不崇朝遽此陵谷易土道蝕殘磚沙艸埋折防林墟稍亦集農畝猶未辟人心嗜新樂疇復念曩昔亭亭千尺塔獨立蒼煙碧稽首塔中仙此心如鐡石

泊雷江口

觧防風雨息傍晚復大吼浪如雪山來船作騎馬走魚龍欲作勢問予驚怖否那知狂書生有膽大如斗莊周論天地我見僅如缶可憐一勺多浩蕩誇巳有大方付一笑河伯亦俛首天開鏡面平蕩槳泊江口新月照船牕烹魚醖我酒

虎溪三笑圖

陰壁摻苦竹秋池淡芙蓉二老廬山間風味夙昔同亦有栗里人心事黃花叢囊中無一錢眼底四海空羲皇未渠愜上與無懷通眾羽集新條雲霄一防鴻淨社亦可人念爾名教宗博酒空勤渠攢眉一聲鐘蒼苔片石在醉臥空山中良辰入奇懷杖屨閒相從偶然出岫云儵爾風飄蓬虎溪有嚴禁詎敢待此翁行行不知逺大笑分西東風流一時散千載畱髙蹤溪光與山色隠隠尙笑容笑意果何如畫史安能窮按圖付一嘿翳景生長松

避暑招眞觀聼琴

驅車畏火投扇倦風箑起行靑松徑往就白雲榻窈窕一壑深蒼蒼兩崖夾莵獰爪齒白龍老鱗甲竹樹擁靑摻花艸靄叢雜渺沫灑空巖冷颷下危峽始知防觧帶久坐思禦裌丹丘逢羽人瑤琴開寶匣古意郁蒼茫秋風淡蕭颯悲蟬爲噫吟鳴鶴相和答嵗華坐晼晚塵路嗟隘狹飛仙倘來歸遺我度世法

鄱陽五家集卷二

欽定四庫全書

鄱陽五家集卷三

鄱陽史簡編

宋黎廷瑞芳洲集三

七言古風

南北舟

東流滔滔江似箭南船掛帆北船羨陰雲黯黯天色變北船捶皷南船怨焚香釀酒爭祝願一望風長一祈轉世間萬事無兩便龍伯應酬毋乃倦龍伯應酬如已倦祗遣澄江淨如練

二陶

淸言灑灑南華淨社濟濟東林禪一陶運甓不揮麈一陶采菊不種蓮愛惜分陰樹志業盤礡千載希聖賢吾評東晉人物藪惟有二陶眞卓然

飲芝山分韻得艸字

漠漠輕陰送幽討梅桞之間春正好萬古燒防靑未了一片湖光白如掃永懷雨露涵三秀頗恨風塵遮五老松根嘯詠欲防歸可惜長瓶臥芳艸

探梅

山中嵗晚甘恬澹花史時時聞校勘天街未省薇藥貴塵世頗嫌桃李濫南枝相見眼獨明東風久要交非暫長意孤山訪突兀徑度平湖浮碧紺暗香疎影夜蒙蒙半樹橫枝春淡淡琥珀濃傾酒拍船珠璣亂唾詩成檐畫角吹寒淒別語靑衣天晚生孤憾

偕仲退周南翁登曲島山分韻得曲字

吳子精悍錦滿腹周郎英妙人如玉淩晨樽酒惜分攜飛鞚聨翩相趂逐積雨新晴馬气驕振鬛長鳴踏平陸村南村北楓葉赤髙田低田麥苗緑坡陀磊落如培塿一島軒然立於獨平生夢寐千仞岡苐取愜心那計足迢迢鳥道入靑天杳杳鐘聲出喬木遙觀疑雪復疑石稍動始知樵與牧傳聞隋代髙隠君避世曽玆結茅屋李菀楊枯了不聞坐擁玉書林下讀靈君冠劍從飛龍雲雨蒼茫手翻覆瓢中但出是丰年何惜穿厓懸一瀑【旱嵗禱雨多驗然山無泉常汲水山下】毳虫自得飡松訣一掃四山寒翠禿天根突兀有孤梅道气昻藏自修竹回看下界暗黃塵蟻蛭蜂房幾陵谷山空鳥啼塵慮絕天寒日暮歸心速防當擺落悠悠談八極神遊縱吾目玉井蓮花十丈開瑤池桃子千年熟廓然天地覩方圓豈但山川見紆曲已呼鸞凰作先導嵗晚期君兩黃鵠

甲午孟夏祝公輔道過山中遂偕如上饒赴孟史君之約至萬村阻水臥樓上共談巳丑同舟防汊遇風之苦明日水退途中得長句呈公輔

南山有田不歸種大瓠濩落無所用遂令沈沈走長江萬里艱危憶君共嘗疑公佩延平劍【公輔延平人】引得九淵龍子哄防汊渡頭鏖北風眞是脫身入鮓甕當時意气杯溟渤笑殺篙師窮欲慟千金之子不垂堂黙坐沈思還自痛歸來結屋萬山中手植桃花欲成洞敲門者誰吾故人色筆熒熒如彩鳯連宵劇談山月落一浣胸中塵土空忻然共駕赴幽期滿路薫風入吟諷萬村孤館明旦潔浴罷桃笙玉壺凍神君謁帝愁晝熱夜半騎不施鞚偸決銀河灌火輪化陰機神弄小溪如綫不自容更柰亂流趨者眾劃爾掀波似轉雷居然入室如流汞須防便恐化桑田咫尺還憂沒茅棟絕憐榻上閙蛙黽安得天邊明防蝀午樓欹枕聽濤聲喚醒六年淮海夢靑山淡淡坐神馳白鷺悠悠空目送明朝水退得新晴兩鳥故應天所縱乃知處險自有道一靜可以該百動橫石斷橋沙逕曲蒼藤翠木煙霏重小車穿壁我徐行瘦蹇渉流君自控狂遊滿眼驚俗輩疲役回頭慙僕從倩誰冩作山行圖持似衡湖作淸供【孟侯號衡湖居士】有邀余防中原者余以親老辭王子賢未知來餞別並示所和陳君人生貴適意五詩敬次韻奉謝【今錄二首】

有客六轡濡且均要我共看中都春孔林喬木故無恙首陽髙風應未冺亦知江山不負我政恐風塵能涴人故友貽書復相過但祝自愛千金身

飛電歘然度天隙百嵗能堪幾行役遊子來歸意恐遲大人幸在何辭白風濤念爾去何之日暮憐渠行故逆世間步步是危機綿上可畊聊自適

贈姜卜隠

君家鼻祖磻溪釣何人爲卜非熊兆君是磻溪幾代孫無人卜君君卜人自言避世歸人境焚香下簾淸晝永豈無龍韜老渭濱英雄自昔多沈淪倘有獵者從君卜但說後車富狐兔

丙申上元喜晴孤坐懷舊二十韻

少年意气淩嵩華尙記京城逢午夜璧月瓊枝彩鳯飛銀花鐵鎖金鰲跨樓臺上下沸笙韶巷陌東西暗蘭麝樗蒲百萬不供擲美酒十千寜論價狂遊但恐星河曙醉臥不知風露下悠悠人世半悲歡忽忽天時更代謝蟻國驚心城郭非蜃樓轉眼煙雲化防生幸爾脫干戈暮年聊此依桑柘每當佳節彊逢迎忽思往事還驚吒新年半月雨不止此夕一晴天所借艸市咚咚村皷閙竹檐爛爛華燈掛顚狂社舞喧戱劇落魄儒冠寄嘲罵亦知陋俗多浮薄尙喜疲甿少閒暇先生淸坐懶出門諸少並逰惟守舍𨿽無畫燭千炬圍猶有殘梅一枝亞孤燈隠隠耿相照疎影離離淡如畫劃爾喧風撲短檠炯然霽月明虛榭百念無營冷似灰一閒有味甘如蔗已暮境漁樵侶獨憶平生詩酒社白雲靄靄隔江山可惜無人談舊話

烏沙夾阻風

黃沙滿江日色薄北風吹天云欲落魚龍賈勇气淩人八月海風無此惡書生性命可輕試拏舟早傍沙灣泊崖峩萬里下水船捶皷張帆無柰樂篙師瘦坐攢兩眉羨彼何速嗟我遲冥行權故應爾速何足喜遲何悲一年三百六十日須有一日順風時乘流遇坎姑聽之濤山雪屋方堪詩

春鉏行

有鳥有鳥鳴春鉏雪衣楚楚淸且臒茫然跂立奚所須蹄涔之中伺逰魚遊魚所得能幾何鸕鷀同儔失巳多若非區區營一飽如此風標豈不好

彭蠡阻風

云如壘沙如箭陽侯擊皷飛亷扇穹帶甲魚負劍萬怪騰空助龍戰廬君玉立金芙蓉笑我塊坐如樊籠子胡不來此山中與子跨鶴蓬萊宮江流茫茫去不息嗟我棹往何終極靈君如願倘可乞但覓金丹生羽翼壬戌正旦日蝕值陰有詩明日雨防雪再賦

艶娥煽妖悖且饕云師圍之騎周遭飛亷喑嗚挾箭號萬皷動地助戰鏖吳剛棄斧北且逃扶桑君還騎巨鰲銀蜍腹聚流淸膏玉兔顙折飛白毛蒼茫殺气橫四郊凍鳶無語饑鴻嗷紫皇第功封二豪汝馬可歸弓可櫜黃道肅穆君請遨黔首顒顒光勿韜願駕丹轂揚錦旄疾驅六龍升海濤五色爛爛中天髙衣披水子絳錦袍葵心不寜憂忉忉矯首東方歌楚騷

朱可紹去秋許防靸明年夏當見寄今及期矣輙以詩請

寥陽宮殿老夜乂九頭獰獰髮髿髿朝暮防本不滿數謫守鳯山山下花【鳯山可紹先公穆陵王尙書堂】忽生蟻虱若魚子秋風透頂櫛復爬夫君豈鬻居士屩履聲漢代尙書家不嫌汝發污我趾結鞋逺勝蕭與麻煌煌火輪照萬野恨不赤腳踏雪車世間褦襶獨何事黃塵沒骻汗透鞾老夫兩鬢亦蕭颯謝去相防便烏紗願言得此稱輕爽宿諾今巳期及誓當布襪從此始上下雲門還若耶

聼山中談虎賦二章

雙坡山有農民陳其姓自言采樵日晚逢虎於衢相去無百步虎危坐時掉尾逃之不可遂再拜祈命虎熟視徑去又常年稻熟時野彘千百爲羣所至一空虎至則彘去然不無食人犬豕也

樵夫山下日將暮忽逢饑虎在中路目光如炬齒如霜舉頭爲城腹爲墓偸生無計就死難再拜祈哀號且訴我貧且老孤無兒瘦骨幾何君勿悞垂頭兀坐欲有問歘爾翻身入雲霧君不見悍吏捉人吮甘膏千拜萬拜不可逃

東村西村稼如雲欲獲未獲黃紛紛防牙雀喙不可算柰此野彘千百羣田頭結舍坐霜夜敲犁擊杵聲相聞五更一刻少困怠終嵗舉室空辛勤近日南山老虎至野彘畏之俱逺避遂令一枕得安眠犬豕時時亦遭噬嗚呼犬豕所噬能幾何野彘不去爲害多

松風

流水渡澗秋泠泠怒濤拍天風雨驚鸞鏘鶴唳翻靑冥龍吟虎嘯愁太陰連山徧野流空明飄飄音樂張洞庭彈璈鼓簧吹雪笙拊石擊磬作天鈞忽然昭文不鼓琴幽幽又作吟風箏問童何如睡不應起視月落天河傾乃知虛皇集萬靈風伯起舞蒼穹伶世間鄭衛聊足聼久笑舞此蓬萊音傳伯技癢不可禁篝燈起誦離騷經

贈王秀翁

君挾靑囊枕中寶別我去行千里道淮南小山訪松桂湘江極浦尋芳艸侯王有種從何來富貴在天非可禱倘遊海上遇安期歸來遺我如棗

鐵笛行贈丁云屋

斗牛之墟有伏龍寶气夜起天爲虹雷公往矣不再逢潭底髙臥吟秋風忽羞珠宮薄且闕返形化作紅鑪雪背負七星雷吐舌五色石墮天驚裂何人攜此過武亭眞仙東遊弭節聼知音千載空翠屏猿啼鬼哭煙防防華表云深鶴一隻渺孤吟空八極左呼廬阜老仙客右呼西風古禪伯江上暮云寒蕭蕭梅花未動飄葉凋紅尾鳯凰飛翠霄好去瑤臺吹玉簫

上奚宣慰冰壑

書生於世無所用嵗晚東陵自種幾度騎驢欲出門靑松繞捨云扄洞枕書髙臥緑陰中何許淸風驚午夢始知絳節下丹霄左驂麒麟右鸞鳯行行原隰廣咨詢歷歷閭閻摩疾痛懸崖絕壁冰照壑白晝靑山雷欲凍神姦畏景那敢見肯綮逄刀無不中範滂太守使令懾楊綰入相朝野頌每繙圖史想斯人常恨寥寥千載空水見黃河山太華不識歐陽當自訟振衣扶防候轅門秋意欣然雲走送願調梅鼎作商霖老我荒園日抱甕長短句

啄木辭

木鬱鬱兮有蠧生之穴冥冥兮木窽以委皇賫於防兮厥服孔儀往伺於木兮爾喙爾夷朝於木癭兮莫於木枝蠧宿於根兮而防不知廈將墮兮其何以支

久旱得雨連陰彌旬農者云復宜得數日晴作二龍行

赤龍推車出暘谷欲將燭光燒卻瑚屋黒龍奮怒起天池欲倒海水浸卻扶桑枝黔黎代爲黒龍訴帝命赤龍且回馭已欣膏澤沃焦塵復畏連陰起寒霧地裂不補難望秋天漏不補亦可憂我願二龍行天各一日水火停齊萬寶畢

送鶴神

農夫相傳鶴神之屬三千若登天度嵗則民有糧在地則否故作此以送之

裳兮縞衣紛爾乘兮遄歸嗟我甿兮苦復苦谷懸於天兮麥在土爾之族兮類且多蠶爾食兮如甿何甿之憂兮來年眎爾天爾田天崇崇兮有廩皇之漿兮可飲樂莫樂兮爾還勿復來兮人間

飲酒樂

羊祜折臂爲三公英布之相黥而王富貴眞可愛體膚不敢傷劉安升天守都厠長房學道須食糞神仙誠可慕臭穢那可近駟馬髙蓋未易求水銀黃金況難信我亦不願承明廬我亦不願蓬萊山但願觳畊田間種秫釀作九霞丹秋風兩鬢不須緑日飲時可朱吾顏山花山鳥自歌舞醉聼松風牢掩關用世之士笑我拙出世之士憐我頑冕裳不著𨿽共蓑笠老露霓易過安得嵗月還那知我復笑爾還爾憐千秋之後髙臺曲池在何處六鰲之側岱嶼員嶠俱深淵玆論猶日茫昧然華亭鶴唳欲聼不可得單豹遇虎所養安得全惟有飲酒之樂不可言所以達士不與醒者傳

鵬飛操

朝吾發兮海溟夕吾抵兮天門鱗脫軀兮欲蛻翮之起兮如雲濤山湧兮雪浪駕天風兮浩蕩霓掩映兮霞蒸倐橫飛兮徑上龍膢余兮鳯來迎帝下觀兮環佩鳴逍遙遊兮旣極澹河漢兮無聲河漢無聲兮有意誰知之兮漆園吏桐之孫兮吏之魂吏不語兮孫能言忘言兮且止極吾思兮隱幾春風菲菲兮杏壇花春服翩翩兮沂水涯聊徜徉兮稅駕奚必之兮南華

精衛行

防禽負大恥勁气橫紫防口海山石意欲無滄溟滄溟茫茫云正黒濤山峩峩防龍國假令借爾秦皇鞭驅令石頭塡不得布囊盛土塞江流孫郎覧表笑不休勞形區區讎浩志𨿽可尙難乎酬蓬萊有人憐爾苦勸爾休休早歸去精衛精衛我亦勸汝歸滄海自有變作桑田時

泊淮岸夜聞鬼語

北風行平林蘆葉響幹雨靑燐走平沙獨夜鬼相語沈吟乍幽咽怨哭倍酸楚遺臠烏鳶飽滯魄狐兔伍白骨委飛霜零落從艸莽艸死東風吹復生骨枯東風吹不榮汝悲信悲不足詰吾欲詰爾爾試聼君不見劉項割鴻溝又不見孫曹戰赤壁回頭萬事曉云空石馬荒荒土花碧世間倘有長生藥薊子白雲丁令鶴覇城相見悲銅狄華表歸來嘆城郭汝不見興與衰又不憂寒與饑濠上之叟不汝欺汝有至樂爾不知嗚呼人生何苦爾何樂人生羨汝不可學

禽言四首【戊子作】

布谷布谷十家九家逃亡屋去冬屯田買牛到黃犢今春軍需剝皮共食肉無牛可畊休論飯秋糧要米從何辦布谷布谷柰爾何江南漸少淮南多

不如歸去歸去故鄕不是無畊處爾獨胡爲在中路子規子規爾不自勸何用勸我爲我懷我室更欲歸爾歸漂揺何所依

麥飯熟快活半年忍饑待此麥問汝快活能幾時更有五月六月饑亦所不辭且願休王師

提壺盧沽美酒烹肥羜剪新韭琵琶胡姬玉纎手淸歌嫋嫋鶯囀桞尊前勸我千萬壽君不見東家逃亡西家走惟我臺上集親友明日得似今日否酒盡無盡盡再沽喚僕夫提壺盧

贈古泉相士

土階章韶風日美巢父不聽卻洗澗中水象犀滿山珠塞淵棄不之顧但酌嶺外泉嗚呼千丈之渾泥數斗一滴淸冷空宇宙古人今人同此耳與口古泉眼中見有相似二君不我亦有耳但願聽松風有口只飲酒

禽言

朝看花滿枝暮見花辭樹東風翻覆手驟開驟落無憑據不如歸去不如歸去

萬疊靑山白雲何處行不得哥哥哥冥冥髙飛憂网羅防防孤往虞干戈江湖蛟鱷擾山谷虎狼多行不得哥哥哥不信時哥但知去到前頭無去處

題孫方叔石泉亭

君不見山上石可以搘明堂而柱宣室又不見石上泉可以蘇大旱而致丰年君隠非山隠於市安有萬丈蒼崖千丈水自言掇拾累巉巖更復停瀦引淸泚朝霏淡淡苔蘚生暮雨瀟瀟蛙黽喜餐松啖栢吾齒可以礪譽堯非桀吾耳可以洗君家鼻祖子荊子千年家法應如此一丘一壑眞自足坐守風煙終局促欲友子駕兩黃鵠香鑪峯頭看飛瀑

贈堪輿家楊生

楊子逐貧不去楊仙救貧便富始知方技可發身不信儒冠眞誤人生出楊枝枝幾葉靑囊世世能傳業祗今四海貧士多我救無術可柰何蒼梧云去天亦老防稽穴沒生秋艸但願沈冥了嵗年江南何地出酒泉

送方此山歸盤中

渴不飲盜泉水熱不棲惡木陰飛蚊營營蚋漫漫掇拾余醖搜殘斟祝融老子亦忘劇於君大是相知音娯娛炎埃塲遺以淸風林蒼藤老樹覆林磵蕓夫綸叟時相尋太虛茫茫納宇宙云來云去初何心送君盤中居且作盤中吟雙溪渡頭一笑去落日孤舟秋水深

詩餘

題項羽廟【大江東】

鮑魚鮏斷楚將軍鞭虎驅龍而起空費咸陽三月火鑄就金刀神器垓下兵稀陰陵道隘月黒云如壘楚歌哄發山川都姓劉矣悲泣呼醒虞姬和伊死別雪刃飛花髓覇業休休騅不逝英气烏江流水古廟頺垣斜陽老樹遺恨鴉聲裏興亡休問髙陵秋艸空翠

元旦【蝶戀花】

蜜炬瑤霞光鸇酒翠栢紅椒細剪靑絲韭且勸金樽千萬壽年時芳夢休回首小雨輕風寒滿袖下卻簾兒莫遣梅花瘦萬防鵝黃春色透玉簫吹上江南桞

金陵懷古【八聲甘州】

恨巨靈多事鑿長江銷沈幾英雄恨烏江亭長天機輕泄說與重瞳更恨南陽畊叟攛掇紫髯翁一彈金陵土戰虎爭龍杯酒鳯凰臺上對石城流水鐘阜諸峯問六朝陵闕何處是遺蹤後庭花更無畱響渺春潮殘照笛聲中悲歡夢蕪城楊桞幾度春風

金陵雪後西望【水龍吟】

不知武湖中一瓢春水何人借裁冰剪雨等閒占斷桃花春社古阜花城玉龍鹽虎夕陽圖畫是東風吹就明朝吹散又還是東風也回首當時光景秦淮緑波東下滔滔江水依依山色悠悠物化璧月瓊花世間消得幾多朝夜笑烏衣不管春寒只管說興亡話

烏衣園【南鄕子】

醉罷黒瑤池春雲海嶠歸畫棟珠簾成昨夢誰知百姓人家幾度非相對語斜暉腸斷江城桞絮飛再見玉郎應不認堪悲也被緇塵染素衣

舒州【淸平樂】

秋懷騷屑臥聼蕭蕭葉四壁寒蛩吟不歇舊恨新愁都說疎疎雨打棲鴉月防猶在紗一夜西風能明朝瘦也黃花

惜別【浪淘沙】

別易見時難萬水千山參商煙樹暮雲間料想鳯凰城裏夢夜夜歸鞍楊桞小樓間倚徧防幹東風剪剪雨落盡桃花無可落只管春寒

送別【浣溪沙】

一曲離愁淺黛顰雲帆渺渺下煙津山長水逺客愁新桞絮低迷千里夢桃花蕩漾一江春小樓疎雨可憐

人

閨怨【祝英臺近】

防云空香雨霽一夢千年事碧幌如煙卻扇試新唾恁時楊桞防幹芙蓉池館還只似如今天气逺山翠空相思淡掃修眉盈盈照秋水落日西風借問雁來未只愁雁到來時又無消息只落得一畨憔悴

寄奧屯竹庵察副畱金陵約遊揚州不果【水調歌頭】

腰纒十萬貫騎鶴上揚州詩翁那得有此天地一扁舟二十四畨風信二十四橋風景正好及春逰掛席欲東下煙雨暗層樓紫綺冠緑玉杖黒貂裘滄波萬里浩蕩蹤迹寄浮鷗想殺南臺禦史笑殺南州孺子何事此淹畱逺思渺無極日夜大江流

賦竹樽【滿江紅】

千畝君封新移就美泉天祿形制古椰樽嫌窄瓠壺嫌俗愛酒步兵緣業重平生所願何時足再來生意隨此林中充其腹秋入洞鑑金築春出戶跳珠玉想宜城九醖葉光凝緑驢背夕陽同倒載醉鄕只在篔簹谷問東坡何獨飲松醪還思肉

乙未仲秋後二日同範見心李思宣飲百花洲上待月魯公亭呼月磵禪師不應放棹東湖夜色皎然見心用龍州少年防韻賦詞因次韻

回棹百花洲迢迢碧玉流聼笛聲何處髙樓如此江山無此客𨿽有酒柰何秋呼月出雲頭問渠能飲不笑人間元自無愁可惜月翁呼不出呼得出載同遊

送春【朝中措】

遊絲千萬暖風柔只系得春愁恨殺啼鶯勾引孤他燕語攀畱縱然畱住香紅吹盡春也堪羞去去不堪回首斜陽一防西樓

寓城思歸竹庵畱行賦呈【眼兒媚】

暖雲挾雨洗香埃剗地峭寒催燕兒知否鶯兒知否廝勾春回小樓日日重簾捲應是把人猜杏花如許桃花如許不見歸來

濡溪悼舊【訴衷情】

曲屏深院赴幽期心事夢云知佩環零亂何處江上艸離離日平西天似幕月如眉依稀還記兩岸楊花送上船時

落星寺【賀新郎】

帆影斜陽裏與蘆花分風飛過落星遺此瓦老苔荒鐘皷陋班荊殘碑無幾想此處閱人多矣天上白楡猶落去況人間一瞬浮花蕋問五老笑而已仙翁當日曽揮麈拍闌干浩歌音響振魚龍耳九十餘年無人問遺韻半江煙水慨宇宙風濤如許安得六丁移此石去橫身作个中流砥長嘆罷冥鴻起

泛大江【靑玉案】

巨舟雙艣鳴鵝鸛千萬頃玻瓈面宇宙浮萍堪永嘆黃唐開辟秦隋爭戰不把江山換蘆花新雪秋撩亂何處漁舟起孤管一片古愁縈不斷平沙矮樹溪煙荒岸落日西風雁

題永平監前劉氏小樓【酹江月】

逺山如簇對樓前濃抹淡妝新翠應是西湖湖上景移過江南千里舊日春光重歸楊桞苒苒黃金縷市聲分付畫橋之外流水最好疊觀泥金危城帶粉文筆雙峯倚煙寺晚鐘漁浦笛都入王維畫裏欹枕方牀憑欄往古世界浮萍耳湖天風白鷗欲下還起

呈譚龍山【大江東】

錦袍何處向舊江衰艸寒蘆蕭瑟瀛館神仙揮玉麈喚醒詩酒魂魄走電飛虹驚濤觸石舉目乾坤窄油然歸去短篷多載風月好在雨外雲根水邊石上鷗鷺盟重結見說西湖湖上路香沁梅梢新雪駕白麒麟鞭靑鸞鳯次第孤山客吾今西嘯寄詩先與逋仙說

菊酒【一剪梅】

小小黃花爾許愁楚事悠悠晉事悠悠荒蕪三徑渺中洲開幾番秋落幾番秋不是孤芳萬古畱餐亦堪羞采亦堪羞離騷賦罷酒新篘醒也風流醉也風流

九日登城【水龍吟】

荒城落日西風滿街芳艸無行路樓臺羽化螢飛故苑蛩吟踐礎不減承平半湖秋月隔溪煙樹慨江南風景一朝如許教人恨王夷甫對酒彊推愁去酒醒來愁還如故靑萍三尺陰符一卷土花塵蠧試問黃花花知余否沈吟無語拍防幹空羨平沙落雁滄波歸鷺

雨中春懷呈凖軒【凊平樂】

淸明寒食過了空相憶千里音書無處覓渺渺亂蕪揺碧蒼天雨細風斜小樓燕子誰家只道春寒都盡一分猶在桐花

梅花十闋【秦樓月】

云根屋東風四壁花如玉花如玉水仙傷婉山礬傷俗髙標懶趂時妝束一丘一壑便幽獨便幽獨商山四

皓首陽孤竹

羅浮暮靑松林下相逢處相逢處縞衣素袂沈吟無語行雲飛入瑤臺路夢回飄渺香風度香風度參橫月

落幾聲翠羽

葉葉裏一枝冷浸銅瓶水銅瓶水飛英簇簇硯屏香幾夜防雪片敲牕紙半衾芳夢相料理相料理梨花漠

漠江南千里

春脈脈含章檐下妝宮額妝宮額也還防畫村煙茅結人間天上俱淸絕風流太似東坡客東坡客玉堂如

玉雪堂如雪

紅苞折巡檐一笑風情別風情別廣平空道心腸如鐡防橋更有狂吟客短鞭破防貂裘窄貂裘窄瘦驢卓

耳一鞍風雪

春來了孤根矯樹花開早花開早水村山郭嫩紅靑曉隴頭何處鱗鴻杳一枝欲寄行人少行人少大江南

岸北風低艸

齊山頂掃開殘雪簮花飲簮花飲樽前人唱暗香疎影枝南枝北迢迢恨春風舊夢難重省難重省小斜

月薄酲殘酲

花孤冷海棠聘與花應肯花應肯海棠只是無香堪恨香無卻有仙風韻能爭幾日芳期近芳期近東風何

事不畱花等

醒人眼一枝玉雪疎籬晚疎籬晚精神曠逸風姿凝逺幽香零亂無人管依依春恨天涯滿天涯滿霜城戍

角月樓羗管

幽香歇玉龍吹徹花如雪花如雪小橋流水不勝愁絕橫梢剪入生綃墨翠陰靑子盈盈結盈盈結淡煙防

雨江南三月

鄱陽五家集卷三

欽定四庫全書

鄱陽五家集卷四

鄱陽史簡編

元吳存樂庵遺稿一

先生生於宋寶祐五年丁巳二月諱存仲退其字也少力學絕去惉懘以童子試有司英聲四馳鄕先生吳公中行李公謹思黎公廷瑞皆折節下交待以國士元初部使者姚公燉盧公摯奧屯公希魯行郡至鄱陽皆勸以仕不答延祐元年乙夘設科取士邑大夫三造請試固辭已而縣牒上府無先生名太守史公烜怪之曰無吳先生名何耶使知事劉衍往見諭意彊起得以尙書中選試禮部弗遇諸公貴人交章薦之先生以卽日去國乃遇恩授饒州路學正任不及代歸更號月灣漁者思嘯歌溪上將老焉乙丑調寧國路儒學教授先生以老不欲往請者狎至乃往憲使李公元成公珪一見喜得師尊禮極至未久引年去任去之明年授將仕佐郎饒州路鄱陽縣主簿致仕又七年江西行省鄕試聘爲主文至元五年已夘九月終於家年八十有三先生蚤孤三弟四妹俱上鞠於祖母世更力役繁重下吏掊克家亦毀先生委曲經營授徒自給畢弟妹昏嫁不使一毫憂念及其祖母祖母戒勿飲酒遂終身不近杯勺蓋先生之學得之齊夢龍氏齊氏學於沈貴寶氏沈氏學於董鉢氏董氏實師朱文公嘗語門人劉耳曰誠而樂始足爲學學非樂不足以爲學樂在心心誠則樂妄則不樂一言一動不可不誠不誠不樂也所著有程朱易傳本義折衷鄱陽續志新志月灣詩槁巴歌雜詠孫用臧用晦並有文名

七言絕句

山茶四首

吾家屋後山茶樹樹始栽時我髻丫三十四年今過屋春風兩鬂不教華

此樹先人手自哉當時數日待花開樹今如此人何處慙愧春風嵗嵗來

當年此種外家分歸載瑯玕笑市人外氏凋零吾漸老寒泉千載哭靑春

兵後荒殘賦役頻故家斤斧到荊榛年來桃李春風閙誰識承平雨露身

過大野

梁山泊裏雨蒙蒙借得鷗沙過短篷三百里天香世界平生無此芰荷風

淮陰漂母墓

漂飯千金報尙輕更緣推食許平生區區報施何時了一飽男兒好自營

稻花圖

玉碎珠明麗野田不將頳紫競春妍一莖露綴秋風裏中有蒼姬八百年

雙雀圖

野田秋粟啄堪肥挾彈張羅總禍機叢竹蕭蕭風獵獵莫辭枝上凍相依

停鍼圖

停鍼元不爲傷春巧奪天機亦損神長日支頤無一語應思身衣弋綈人

聽雨防雲二樓

淒涼東府對牀吟蕭瑟巴山語夜深人聽自悲君自樂古今同耳不同心

靜閱天機此倚防崔嵬未了忽波瀾萬般起滅都防盡一碧澄然更好防

橫塘秋晚圖

折葦枯荷緑一窪防魚戲蟹小生涯水葒花外秋偏富付與鴛鴦占晚沙

範寛小景

蹇驢防醉暮歸遲一犬迎門吠短籬此是詩人堪畫處畫來又費幾人詩

荷葦白鷺

浦葦汀荷戰晚風三三五五雪衣公故應如此丰標好合著寛閒寂寞中

貴溪道中欲經湯原不果

三丫路口逄朝雨百丈山頭見午晴借問湯原三十里僕夫揺首欲歸畊

客館思歸

陰陰野樹鳴啼鴂漠漠餘寒落楝花十載送春渾是客五更聽雨忽思家

絕句

蹇驢昨日雪蒙蒙破防呼舟古渡風吟得詩成還不吐要畱此景著胸中

東湖十詠

兩堤栁色

南北長堤彩蜺連垂楊夾道緑如煙春風賸長絲千尺辦與逰人系畫船

雙塔鈴音

文筆雙峯鋭刺天風檐萬鐸語蒼煙沙門聽徹渠應解說到番君教戰年

孔廟松風

範公震澤跨龍來鎖向湖濵不放回翠鬛蒼髯時一奮孔堂白晝起雲雷

顏亭荷雨

萬斛明珠洗緑盤魯公亭上倚闌干誰知倒挽銀河下天爲忠臣洗肺肝

湖中孤寺

佛屋巋然水四圍晴光波影漾禪扉老僧隠幾靑楓表笑防滄洲白鳥飛

洲上百花

湖光三面浸樓臺東面天橫錦繡堆辧取四時洲上醉不妨三日一花開

薦福茶煙

晴霏冉冉上松枝莫莫堂中茗事遲欲訪趙州消午困趂渠蟹眼未生時

新橋酒斾

橋邊窓戶小家樓新釣魚肥酒旋篘可是東風能喚客靑簾舞過栁梢頭

江城暮角

城頭三弄夕煙橫城上戎衣寢不驚四十年來無戰鬭梅花吹入太平聲

芝嶠晴雲

千仭屏罳杳靄中晴霏朝暮乍靑紅遙知鬱鬱紛紛處下有先秦白髮翁

五言近體

遣興

已拙治生理兼無用世才年年中酒過日日典衣回寒食梨花落江南燕子來山深舊知少懷抱向誰開

與徐山玉

愛子眉垂白於余眼倍靑眠云豫章榻呼月鵲湖亭世慮吾忘我天機影答形木蘭枝上露香入太經

秋日有感

半生眞逆旅萬事等虛舟未老先成懶𨿽貧不解愁西風三日雨南楚十分秋閨婦爲寒計篝燈葺裘

壯懷

登覽心猶壯棲遲鬂易凋江山如有待嵗月不相饒匹馬觀嵩嶽扁舟聽海潮玆逰終有遂辦取一裘貂

風雨

風雨春彊半鶯花日許長詩添子美瘦酒減次公狂客欲巾車去余方蠟屐忙相防一笑別江上又斜陽

宿慈云庵懷梅山

慈云樽酒地回首輟鄰舂水壊車行道云迷手植松百年嗟我後四海念誰從風雨春歸夜還聞景徳鐘

贈鄭尉畊巖

巖棲今鄭老市隠舊梅仙世隔靑衫夢詩凋白髮年故山三逕艸樂土一衰煙應笑淸灣叟當時問北船

悼所乘紫驑

共詫追風健何虞歷塊傷世非無駿逸我獨念馴良短防城邊月枯萁埜櫪霜舊逰堪一嘅心媿敝帷藏

操氏晚隠

能隠寧論晚誰知晚更宜漁竿諳渭石象奕老商芝骨健風霜耐心閒日月遲但煩多釀秫醉傲太平時

挽黃易安

芝麓開仙迹丹霞傍洞天竟隨雙劍化尙想一壺懸月浸鳴室云生種秫田泠泠華表語更俟後千年

冬日郊行

萬竅聲鳴鏑云連色死灰羣鴉刺天去孤隼遇風回木葉無可落梅花不肯開歸來聊抱膝吾芋固堪煨

宿王存善江樓

晚出番君國夕眠王粲樓疎砧深巷雨殘角古城秋邂逅成幽趣登臨憶舊逰好將塵世眼長此對螺舟七言近體

徐松巢挽詞

昌水番江虎座尊歸來丹鼎煮云根莫嗟風落松無子自喜朝陽桐有孫易傳一編了今古詩名千載重乾坤好將庭下黃花露招取南州髙士魂

淸明逰徐公墓下

格磔山禽破曉云靑鞋裹濕上嶙峋淸明寒食疎疎雨栁絮梨花淡淡春龎老山中逄上塜周家栢下見逰人三生曾掛延陵劍回首人間隔幾塵

雜興四首寄芳洲

置酒荒臺日未晡酒酣擊缶自歌呼春從杜宇聲中去寒到桐花開後無萬里江山增感慨一年風雨減歡娛歸來掩卻柴門臥一逕殘紅防翠蕪

世故年來閱已深萬方覆卻不驚心莫嫌叔夜未忘鍜自是淵明偶有琴衣食未妨依馬磨文章何必衒雞林人生畱得靑靑鬂莫遣吳霜取次侵

倦坐聊分鄭老氊忘言自守子云繞枝三匝違初志上樹千回憶少年早不自知窮有鬼吾今直以飲爲仙故人識我機心淡逺寄黃庭內景篇

塵网棲棲三十秋靑春背我已堪羞書畱後世揚雄賞詩帶前生杜甫愁隠去只須名謾記病來方始悟浮休明年定買舟如葉小住東風杜若洲

胡仁傑索舊作次韻

一囊自記平生夢反復防來笑復嚬老矣亷頗空善飯少之燭武不如人筆枯風雨千言疾眼煙雲萬態新我誤已深君勿誤古來技富得家貧

凝夜行大野湖中

湖海三生一念差扁舟夜夜艤蘆花身經雁帛飛來地夢繞龍梭化處家溪語船頭風力順露明篷隙月痕斜若無織女支機石誰信河源八月槎

自燕南還金陵采石丁家洲次韻

六朝夢事閱千基底用吳腸作楚悲天地自應存予奪江山元不預興衰曲憐商女新聲唱文愧山靈舊日移第一層樓猶有酒不妨重和謫仙詩

布帆又過望夫峯今度南歸喜得風犀炬已消余夕燐錦袍不朽照晴虹物繁稍見丰年象戍盡方知治世功五十年前翁記否只應江浪至今同

疏鑿當年費五丁洲名猶足記江程夢松覺後海潮落化鶴歸來沙月明萬古文章無冺滅百年陵谷有遷更誰知鷗沒鷗浮處聽得朝陽老鳯鳴

過廬山下

白鳥雙飛入鏡奩千帆徑度午風恬大姑波濯生塵襪五老雲開卷雨簾梵唄仙音専地勝林霏野色挾秋嚴八年不見宮亭水小注淸泠入硯蟾

挽黎芳洲

當年赤手奪靑衫風引蓬萊碧海帆師道晚行文學事澤民空署法曹銜苔迷車馬平生迹塵鎖詩筒舊日函莫恨芳洲秋色晚瓏玉樹總非凡

程昭伯示宗人宗野甲寅送別詩次韻

北去南來日月茫發毛雪白視荒荒不辭萬里歸舟晚坐愧諸公贈墨香老我無書上光範何人有酒博西涼無端昨夜松間夢猶逐飛雲到帝鄕

長江萬里圖

管城縮地亦仙才萬里江天咫尺開逺樹平蕪連莽蕩斷橋危室枕崔嵬濤翻太古西山雪石蓄晴天灩澦雷忽見扁舟鷗鳥外年時徵夢上心來

丙辰中秋晴景憶舊逰

憶從秋雁出天都颯颯西風兩岸蘆堂邑片帆潮外落博平鬥酒水中沽當時萬里勞歸夢此夕空山笑故吾莫惜髙歌酧節序桂香月色去年無

過梅山周公墓下

不到鵝塘又五年蒼然宰相閟荒煙重哦天上招魂些三叫雲間蛻骨仙步繞空山尋落葉恨無秋菊薦寒泉茫茫四海豪華盡回首平生一嘅然

彭氏母百嵗二子八袠

彭鏗之後仍多壽華蕚相輝兩弟昆白髮百齡堂上母防衣五世眼中孫熙朝優老曾分帛憲使觀風合表門惆悵平生懷菊意春暉無地報深恩

送齊莊叔入爲儀曹掾並柬張夢臣國博馬伯庸禦史

儒衣持橐佐春官萬里雲霄入羽翰似子靑衫鞭好著防予白首鋏猶彈臯比日照先生座象角風生禦史冠欲折梅花憑寄逺江南雪後北枝寒

次韻方山馮公見寄【方山年七十九矣居百丈山下】

晚學無成媿寡聞著書千載羨公勤天髙誰識潛心苦地逺何由會面頻雨入東湖靑迆雲開百丈碧嶙峋夜涼露坐哦佳句南極時時見老人

新堂甫完季弟仲文自別墅回喜賦

兄弟離居十二霜天教嵗晚得同堂荊花再茂春逾好棣蕚相輝日正長七世衣冠防事在一門弓冶墨池香句吳友讓傳家久共戒兒孫愼勿忘

登望湖山分韻香字

雨滯芳逰病更妨登危筋力喜猶彊山光逺映須眉潤春气濃燻杖屨香古廟靈衣新黼黻長松天籟舊宮商重樓晝鎖黃冠出卻笑閒人有底忙

伯溫如杭寄仇山村

周郎明日杭州去問訊山村安穏無我恨不乘溪上舸君當一訪市邊壺夢殘東滙漁樵社思入西山煙雨圖老去釣竿無著處他年還欲拂瑚

寄楊師文教授

想見東湖秋水碧蘋花兩岸白漚風舟橫島寺煙霏外人在宮墻樹影中忽憶連牀前日樂相攜載酒幾回同祗今百里無消息湖海他年況轉蓬

九日赴徐蘭玉郭峯別墅之集追懷庚寅舊逰【蘭玉號云壑松巢從弟也】

烏龍潭上一壺天回首前逰五九年云壑新來成小隠松巢久已化飛仙屋頭泉入燒茶鼎谷口云生種穤田借得客牀圓舊夢夜防虎嘯不成眠

和徐君玉韻

髙士鋤云卜洛邱重陽宴集意綢繆鑿開郭璞山前路占斷番君國裏秋攜客登髙兄弟倡題嵓紀勝姓名畱退翁一笑煙霞表不負平生是此逰

上已日徐蘭玉訪予溪上賦贈

近來久已卻肥甘蔬筍蕭然對客談風雨空過一百六鶯花又負幾重三麥黃滿地家家飯桑緑如雲處處蠶何幸時平田裏樂與君畊鑿老江南【以上三首原集未載今得之鵲湖徐氏譜中特附入按月灣與松巢前後唱酬極多如和梅十絕又見之松巢漫稿內其他遺漏可知也至題巍石山有句雲山作怒猊常吐霧石如渴驥欲吞江予猶見鄕先達陳春臺先生修邑志載入以爲眞得其狀今皆略而不傳殊可惜也】

哭秋湖徐天麟

不見海棠巢上仙風蟬蛻骨已三年當時好客頻投轄此日懷人欲絕弦春燕自歸王謝宅夜虹誰覓米家船重來詩景元無恙島雨湖煙共慨然

郭錄判來板橋訪余不值及余至則已行矣乃賦詩追送

我來君去如相避但怪落花流水香白日正堪文字飲靑山似笑簡書忙鳴騶道路春光晚啼鴂園林雨意長自是神交形迹外剡溪不見又何妨

登悠然閣懷南翁上官伯圭見和再次韻

悠然老子瀛洲客騎鶴一去三千秋斯人可與酩酊醉當時惜不逍遙逰霓裳一曲廣寒夢弱水萬里蓬萊舟公來何莫吾已老西風落日登玆樓

次楊妃菊韻

委地花鈿散不収開元帝業渭東流三生雲霧深宮曉一謫風霜老圃秋淡似倦妝濃似醉向疑凝笑背疑羞人間富貴空餘臭籬落吹香正未休

次韻周鼎仲拙齋

茫茫宇宙一廬蝸人事無涯生有涯冷防世情窮百巧孰知天意故多乖騎牛春谷云生袂抱甕晨畦月滿懷屋角鳴鳩宮徵足素琴何用八音諧

朱氏春暉堂

阿母童顏雪滿簪防衣拜舞北堂深直期千嵗蟠桃實長抱三春寸艸心山暖蟬鳴煙淡淡日長禽語樹陰陰好將東野詩中意寫入花前緑綺琴

彭忠烈錦袍銕扇落他姓孫公尹購得有詩次韻【原二首今錄其一】

東歸幾日竟南遷苔沒渝城萬仭鐫社稷已墟遺古廟英雄不死作飛仙空聞扇鐵遮西日忍見袍花麗晚天猶有故家喬木在年年春緑照番川

題曹公元母苦節志

大家班妹賢無敵尙想初歸世叔時風雨兩髦泉下土乾坤一髮袴中兒丸熊日俟門閭大懷橘天畱嵗月遲近代巴淸猶立傳可無人采栢舟詩

次苑知事秋日懷故園韻

紅葉侵堦艸映扉先生危坐了朝暉官淸頗訝休文瘦義勝方知子夏肥且可一樽持郭索何須萬里嘆伊威芝山爽气年年好未覺徽之拄笏非

館閣英才一网収泛紅何事此來逰臥聽疎雨鳴蟬晚愁對空江落木秋一片孤忠心北拱五更歸夢水東流煩君小作三年住莫遣吾邦顏範羞

次楊仲東湖四景韻

灩灩湖光照市闉太平延祐十分春秋千影漾紅妝靚鑿落芳傳緑酒新夢到防花曲江上人疑修褉洛川濵祗今能話歌逰樂猶有姜堤白髮民

城中地隘暑偏多競泛鷗沙百頃波蕭寺晚涼風戛竹顏亭晝靜雨鳴荷參差楚產供槃飣防妙吳音雜棹歌取千金湖上醉人間富貴易消磨

久無人泛錦袍舟誰共湖天一片秋潮落石橫迷古埭霜飛木落露浮洲雁聲叫月來無盡菇米沈雲散不収漁唱一聲何處起有人懷古涕先流

訪梅欲覓老逋家小國淸寒力漸加雪意動時云罩樹日痕薄處凍生花沙邊鶻落飛戍騎箔下魚跳【平聲】集釣槎聊補番君風土記未須持向北人誇

彭濟川挾醫防升

白袍烏防小綸巾君是彭鏗第幾身肘後有方能卻老眼前無藥可醫貧好將玉札丹砂手去防長幹白下春若見故人詢退叟爲言心鐵鬂如銀

鄱陽五家集卷四

欽定四庫全書

鄱陽五家集卷五

鄱陽史簡編

元吳存樂庵遺稿二

五言古風

擬古

靑靑園中葵托根信云美夙承春風恩華葉光嶷嶷願得羞王公顏色照筐篚道路阻且長終然不我以悠悠嵗年晚零落自此始獨有太陽心不爲霜雪死

楚國有佳人雙蛾秀娟娟自倚容色好不復施朱鉛舉世非所偶窈窕誰爲妍獨抱松栢心坐閱桃李年盈盈東家妹綺羅照珠鈿賦命固有定脈脈良自憐

二月望日

忽忽春已半我酒不得持今晨始無事出門艸離離喧禽樂新霽羣動各以時居人亦有營驅牛向東菑我學嘆遲暮今玆復來玆同捨笑謂我用此鉛槧爲當年不見察萬世以俟誰明朝是社日且啜山中醨

次韻寄月磵

平湖湛初晴碧色照蓮宇湖中舡子僧湖上蔬籃女遙知一堤栁風絮正飛舞安得攜同袍淸嘯倚晴樹關關幽鳥啼渺渺芳艸暮惟應溪上人垂釣有深趣

晦日風雨

緼袍暢商音帶素靡憂色大鈞無私貧是事可容力唐風陋以卑結栁事袪辟退之謂知道亦復費行墨當年著原鬼晚受五窮責一時縱寓言千載殆玆惑因思窮達際今古鮮卓識閉關風雪中一笑墮吾幘

蹇驢

一驢蹇復蹇負我自有餘我行東西郊不亟亦不徐日出尋我友日入息我廬防山或躑躅步月仍躊躇爾蹇吾不厭愼勿欺我臒權門汝弗售髙駟非我須材力各有稱分齊戒所逾引首忽長鳴似與我意俱呼童置緑陰報以一束芻

蕪菁花

桃李春未動蕪菁已煌煌我家溪上田百畆春風香春風日初晴蜂蝶紛如狂霏霏適此時翕翕理亦常一气暢旁礡萬彚生輝光盛麗自有屬鎖碎豈足當偶出紅紫先遂擅一日塲兒童目前不復知眾芳桃李終不言含情待熙陽南山有老栢終嵗常蒼蒼

答婦

我行桃未開我歸筍成竹久客欲何成蒼苔繞吾屋書燈仍舊靑客鬂非故緑婦亦笑我癡胡不捨句讀老生方隱幾起坐一捧腹方今聖明代四民各有屬上者萬鐘榮下者一防足簪組吾弗任畊稼非所服手鏝誠廼勞庶以功易粟卿言亦大好吾計固已熟百年須幾何勿使兩眉蹙婦笑更謂余新醅似堪漉

余穆如子自彊來訪

修篁防晴蔬涼思生午簟剝啄驚問誰玉雪明幾硯故人有此子別久欣乍見吾鬂能不凋昔丱今已弁而翁二十年交誼深繾綣居然乘風歸每念臉欲舊防均夢境浮世一乘傳傳家見弓冶何用悲露電詞章亦細事正用飽書傳聖賢亦由人男子當虎變

題老圃生意捲

霜餘日初晴臘後春欲動曳蹤行我畦陳根撥殘凍鱗鱗萬甲緑已覆前日種孰知大鈞仁坱圠無盡用一氊守酸寒菜把煩日送玆晨旅顏破意到冰百甕區區田野心芹美亦思貢未敢語朝簪方酣萬羊夢

霜鐘琴

昔余北徵年嵗晏霜滿野江城起疎鐘殘月隨瘦馬此時詩有思倥傯不得寫孰云舂容音殷殷君指下千年嶧陽桐勁气種拱把斵之腹空洞宇宙寄瀟灑中郎久不作妙質誰識者君從何處得此物今代寡吾聞丰山鳴寒玉粲萬瓦安得弦淸商爲我洗炎夏

許叔佀池上觀萍寄徐山玉

蔌蔌池上雨離離雨中萍方聚若浮雲忽散如流星永懷平生友雨翳山防防今我雙履迹何由至其庭舊夢四十年松間兩囊螢相從豈無時念此秋鬂零向來蒼松色鬂毛與之靑我鬂已如玆松下應有苓嵗晚攜長鑱一噉三千齡迂言以自慰勿遣傍人聽

與許季蕃過梅花巖用松巢韻呈登庸

平生物外趣頗恨物累纒窮幽躡巉嵓自笑老更儇蒼崖腹空洞中疑蟄飛仙昔聞丹邱人曽賦小有天遺音在嵓谷殷殷聞風前是日霜气肅晴暉發春妍冥行石閣底忽射天光圓少林面壁相膝有蘆芽穿浴丹某氏井種玉何人田初平去不歸誰叱羣羊跧欲攜小龍團來試玉竇泉安得呼詩翁操觚與周旋但恐石髓幹欲食不下咽神淸若有得筆弱何由宣嵓東有臯比講舌天河懸玉樹更可人冰雪不待湔豈無山中招紀此石上緣重來定何時一拂蒼苔鐫

周別駕載酒共賞張園芍藥五言紀事

山深鴂初鳴春去芍藥在二難此淸逰羣彥復來防華顚一枝節徐步躡飛蓋孰知豪俠塲而有淸淨退行廚旣先馳淸酤亦兼載枯篁戞宮徵聲若九霄佩此花蠒栗時正坐風雨晦相逄一何暮可喜亦可嘅主人未厭客更許他日再且盡樽中歡紅芳不君待

次徐可玉天池韻

吾聞靑羊砦上有蛟龍窠幽探已前期坐閱日月多筋力賴未衰自許善飯頗擬攜鈍毛錐往就石上磨尙恐人迹稀傳聞或多譌此山東南來奔湧如怒鼉未應千仭頂瀦此一勺波朅來讀君詩句法追涪皤謂此鐘地靈信哉蓄天和想見煙霞表平眎星宿羅拂拭一枝藤逺興生嵯峨白雲儻來迎淸風爲前訶更約巢中仙箯輿重來過一潄天池泉三詠天池歌月明吹玉笙鶴舞應婆娑兒童顧我笑翁語多談河欲對麋鹿眠芳艸尋陽坡百年更餘幾此事堪蹉跎方今文運熙羣賢起巖阿吾徒此逰息不樂當如何

敬亭山懷謝

輕陰閣朝雨暖吹収春霾行行出西郊山气日已佳飛仙有靈迹淩雲敞髙齋不辭躡丹梯寧論濕靑鞋幽花旣窈窕新笑何喈喈尙恐林谷深下有虎與豺風騷千載人生晚不及偕悠悠寄孤吟日暮增深懷

贈寫眞朱梅臒

梅花蛻塵埃一臒傲冰雪孰能寫其眞山中有孤月今朝寫老月梅花似多情月本無實相相逐梅花生梅香逺更淸月色寒亦好共結無情交萬古長不老

陳氏雨窓

窓前緑陰橫窓下蘚紋緑此時窓中人日永春睡足急雨從何來浩蕩鳴我屋浪浪如建瓴衮衮似懸瀑余吟晚未斷匏磬雜琴築推窓看前峯雲气正氛郁還坐更支頤妙趣那可獨戶外有履聲鑪中茗初熟

淵明歸去來圖

五斗輕敝屣吾腰重千金揺揺一葉舟載此無弦琴是非有萬古不在昨與今易寫彭澤興難寫東籬心題松溪捲【卷中如貢仲章仇山村皆余知已陳華仲宛陵士也因書系感】

仇池仙之臒吳語特髙古貢公冠峩峩江左文中虎三年不通問俱作泉下土忽開松溪捲如對二君語亷藺千載人凜凜鸞鵠舉塵网朱絲弦欲拂爲誰鼓陳三固無恙千里隔桐浦掩卷歸松君梅花暮江雨

許氏竹外

翠屯一川云碧立萬竿玉使身處其間咫尺不見竹何如居其外對此心肅肅如交眾君子不諂亦不凟直以正吾邪淸以醫我俗久而與之化不待三燻沐吾聞衛武公盛徳配猗緑千載猶可師爲君賦淇澳

葉氏攀桂樓

天人何所居淸虛廣寒府桂樹生其間根蟠萬萬古靑冥不可梯芬菲君爲取美人貽謀逺危搆天尺五斫之應不難姮娥已心許金婆夜夜明金粟年年吐珍重法喜孫更礪西河斧

七言古風

秋社

江南太平重秋報村東村西田鼓閙嵗無旱溢國無兵露積千倉煙萬竈予時童丱未憂翁豈憂無酒可治聾那知回首二十載半間社屋蒼苔封低頭自讀元祐史麟趾深仁浹肌髓一匙社飯千古悲後園秋雨號狐貍新安王仲儀訪余不值又來浮梁得防縱防數日而別

淛江秋濤薊門雪南北與君同一轍歸來相望兩靑燈韲甕嚼酸冰作屑我泛雙溪訪舊逰菡萏香銷雨聲絕此時君從芝山來兩袂冷風洗煩熱一朝邂逅論三載如寐得醒饑得啜浮梁近郭多佛屋處處煮茶憩淸樾寶積山前潄玉亭尙想金山廣長舌金鰲穏處珤珠樓飛檐倒影蛟龍穴恨不淸秋此倚防下看玻瓈浴明月此邦文物承平舊竹立衣冠鏘佩玦春風沂上更超然乾端坤倪見軒豁人生防難散苦易我意欲畱君欲別鈞天可聞不可譜天馬難覊意飄忽雪泥聊復記飛鴻萬疊靑山照華發

次髙彥文韻送王仲儀

剡溪文如下水舡天然之質無鑱鐫君如駿馬不受鞭目光夾鏡騣連錢信知文章有源委荷根爲藕花爲蓮豈同俗學枯且澀刮毛背難成氊宣城古號山水國敬亭雲气雙溪煙暉太白舊吟處泠泠遺響畱風泉扶輿淸淑閟已久明時之瑞宜多賢君才槃槃無不適不居玉堂當木天譬如良醫蓄善藥痿者可起痼可痊誰令臯比坐講易淸晨滴露朱自研筆端武庫人詫杜腹中經笥誰嘲邊古今文治春坱圠雨露未必榮枯偏豹文暫爾霧澤鷙翮一舉靑雲連人言靈運易成佛自笑長房難得仙平生儲書一千卷淸灣之上屋數椽牛鐸自諧欲誰賞石槃不透徒鑽堅朅來昌江與君遇適有詞客來星川偶然再鼓余已竭奇絕七札君猶穿文章於道亦何有如君豈但工槧鉛酒中眞趣諒有得不妨更爲醒者傳

百馬圖

史稱陸牧二百蹄此圖所有今倍之人生得此不啻足安用千戶封君爲水暖沙明芳艸軟渴飲饑飡飽仍驕飛相逐怒相踶獨樹磨殘午陰轉想見開元汧渭閒未刻未烙天眞完奚官三年一度貢龍防鳯臆歸帝閒吾聞一鶚空百鷙百馬羣中豈無驥憑誰喚起九方歅驪黃之外觀其神

周別駕淸明出逰阻雨分韻牧字

書生不帶看花福憂樂陰晴手翻覆淸明有約出郊逰旅枕夢回雨鳴屋貳車憐客開新宴佳釀濃傾不論斛縱令野逕踏殘紅得似虛亭賞新緑布韋接膝忘軒冕談笑生風勝絲竹金鞍紅粉杜陵詩歡意𨿽同終近俗百嵗淸明各餘幾靑春好醉流光速不看坐上病相如元是三生狂杜牧

贈畫士

良工畫骨不畫肉俗士信耳不信目莫言畫者世罕逄識者寥寥千載獨葉公去後少眞龍與可以來多贗竹珠入緯蕭翻得煆宋人藏石誇爲玉我年七十閱人多防筆和鉛徒碌碌孰知吾邦有妙手墨光夜夜虹穿屋夙昔廬山有舊逰煩君寫入鵝溪幅雙劍峯前潄玉亭著我枯笻對晴瀑

毛鼎仲九日登橊峯望祀衢祖舉先典也次韻

楚聲多哀不忍和寒花滿地西風作去家昔聞丁令威述祖今同謝康樂松楸目短煙重重豺獺心長天漠漠何年麥飯灑淸明卻話橊峯酒杯落

明皇倚楊妃菊爲嚴氏賦

三郎玉雪眞天人玉環酒面酣靑春一聲鼙鼓香夢破玉樓去作蓬萊身當年報國心自矢在地爲枝願連理返魂今見東籬花兩兩天然見秋蘂根同榦同色不同東枝粹白西枝紅尙想霓旌下南苑衮翟同輦飄香風三生飽受繁華福甘與客星伴幽獨憑誰爲系防花鈴莫遣防花怨麋鹿

陪芳洲逰百花洲

昨日今日風日妍東捨西捨桃李連有衣且典洲上醉無錢莫喚湖中船羣兒竹馬走爭道誰家紙鳶飛上天豈無長袖公莫舞共對靑春非盛年

朱氏四虎圖

兩虎驕獰戲相囓膝攀膺气交作一虎危坐首獨回一虎騰趨勢如躍勿矜肉飽身自閒防當驅汝守九關一聲怒嘯崖谷裂北風獵獵枯梢寒

詩餘

江淛貢院【水調歌頭】

尺一九霄下華髮起江湖西風吹我衣袂八月過三吳十五西湖月色十八海門潮勢此景世間無収入硯蜍滴供我筆頭枯七十幅五千字日方晡貝宮天网下罩何患有遺珠用我玉堂金馬不用淸泉白石眞宰自乘除長嘯吳山頂天濶鴈行疎

謝番丞薦舉【滿江紅】

詞賦淩雲醫不得家徒四壁俄又報槐花風急一天秋色老去久忘炊黍夢興來偶作乘槎客問當時鶚表屬何人松防墨人縱有垂天翼誰不待培風力但吹噓到處扶揺咫尺倚我一枝壺叟杖爲公三弄桓伊笛約相逄解佩換蒲萄長安陌

北上道別周明翁遇雪【水調歌頭】

昨夢騎白鳯身到玉皇家晴開閶闔蕩蕩白書舞天葩堂上圭陳璧委堂下鷺班鵠侍整整復斜斜一笑未曾有兩眼光華朝來見庭中樹玉槎牙馬頭憐我飛絮行色渺天涯想見燕山髙處此際飄花如席萬帳擁氊車誰信百花上江左有梅花

峨眉亭次韻【霜天曉角】

龍梭四壁風浪生尋尺卻上危亭孤嘯天無際水無極百年緣底急晚風牛背笛回首故鄕千里山一髮暮

江碧

髙郵舟中【江城子】

酒鑪餅捨帶長溝過揚州又髙郵逆浪流澌寸寸澁行舟北望神京天共逺何處是五雲樓昔年此地足戈矛轉城陬屢回頭甓社湖中明月竟誰収欲問少年淮海士疎葦外起沙鷗

儀眞次韻【滿江紅】

興廢榮枯終不攺江山千古笑當日龍爭虎戰一丸淮土世亂分屯維重鎭國亡守死無降旅到如今貢賦甲東南輸天府鴻與燕千帆度蠅與蚋千家聚有豪雄杜保風流張緒白髮寧忘揮麈興靑樓不是畱琴處待明朝來問孝亷船乘風去

揚州【摸魚兒】

笑風流少年杜牧如今雙鬂成雪來尋荳蔻梢頭夢二十四橋明月人事別把故國興亡欲問無人說淮云萬疊但雨外疎鐘煙中斷角到曉共鳴咽蕪城外幾樹西風落葉消磨多少豪傑平山堂上朝中措千載妙音幾絕歌一闋怪水部梅花怪我心如銕才情未竭待跨鶴重來纒腰半解一奏玉笙徹

舟中九日次韻【沁園春】

萬里南還臨江一笑吾道滄洲算生來骨相不堪蟬冕帶來分定只合羊裘薄酒勝茶晚餐當肉六印何如二頃謀人間事看蜃樓城郭蟻穴公侯舟中此日風流一酌黃花散百憂甚東籬縣令歸田自得西江工部戀闕多愁出處𨿽殊襟懷略似光熖文章萬古畱聊記取待他時話舊八極神防

春興【木蘭花慢】

問東君識我應怪我鬂將華甚破防蹇驢淸明無酒寒食無家東風緑蕪千里怕登樓歸思渺天涯煙外一雙燕子雨中半樹梨花日長孤館小窓紗新火試團茶想明月灣頭家家筍蕨井井桑麻年華不饒倦客早靑梅如豆栁藏鴉欲逐夢魂歸去客窓一夜鳴蛙

春夢【防絳唇】

多事春風年年緑徧江南艸羅裙色好莫把相如惱夢入瑤臺搔背麻姑爪還驚覺杜鵑啼早一夜相思老

春歸【朝中措】

蜂脾蜜滿燕成窠春事已無多風景付渠啼鴂客情還我煙莎春來風雨春歸風雨春竟如何輸與前溪醉叟紅雲波上漁歌

春閨送別【浣溪沙】

花滿離筵酒滿瓶摘花未語淚先零杯行教醉莫教醒今夜酴醿連理枕明朝栁絮短長亭一般杜宇兩般

聽

淸明夜與芳洲話舊【木蘭花幔】

又淸明寒食淡孤館郁無憀正杜宇催春桐花送冷門巷蕭條芳洲老仙來下粲黃冠翠佩瓊瑤兩客淸談未了三更風雨瀟瀟靑雲妙士早相招同泛淛江潮防眼閱靑徐气橫燕趙天路逍遙明年此時何處定軟紅道上玉驄驕萬里江南歸夢靑燈還憶今宵

禊日禁酤【八聲甘州】

甚無情一信楝花風捲盡市簾靑對樓臺寂寂管弦悄悄煙雨冥冥屋角提壺笑我不上五峯亭此日流觴節宜醉宜醒說與渠僕知否正門譏太白巷詬劉伶网絲沈玉犖蘚暈入銀瓶右將軍蘭亭詩序盡風流千載事須停西窓下焚香晝永一卷茶經

秋水泛舟【水龍吟】

陶公三尺漁梭十年來蘚枯塵壁無端夜半風雷入夢曉痕猶濕起喚蘭橈荻花蕩漾粘天晴碧望芝云一防爛銀盆裏靑螺眼中堪識獨倚枕牀淸嘯看千帆霎時風力孤篷穏系釣車幔捲緑楊汀側逺樹如煙飛鷗如雪暮愁如織倩何人小拂朱弦寫入一江秋色

督軍湖觀競渡【水龍吟】

平湖暮色冥蒙雷風喚起雙龍舞吸漧彭蠡須臾噀作一川煙雨漢女霓旌湘妃翠蓋馮夷鼉鼓想祝融指揮濤奔浪捲來赴世間端午此地番君舊境問當年軍容何許垂楊斷岸幾回想象水犀潮弩風景依然英雄逺矣悠悠漢楚笑邦人只記飯筒纒防汨羅懷古

春雨連日【踏莎行】

夜澑瓶懸朝陰墨鎖一年桃李糊塗過欲畱晴賞待淸明晴時只恐淸明蹉倚杖孤吟焚香黙坐春衫莫把春泥污慿誰有爪似麻姑明朝爲擘浮雲破

九日會周南翁於溪上【摸魚兒】

問籬邊黃花開否甕頭新酒篘未故人有約酬佳節一幅錦云先墜凝莫睇正溪上西風颯颯吹涼袂行人笑指大似淵明吟詩吻燥忍待白衣至曾報與松下巢居居士應來別墅同醉三人對月歌還舞千載重陽奇事何況是靑雲士京華冉冉催徵騎吾儕耄矣願彊健年年茱萸在手分寄五千里

閱周南翁所藏書畫惜其迂懷雅好因泣下不自禁漫賦【蝶戀花】

傀儡塲中靑紫楦縱有神丹俗骨無由換可惜米顚蘇內翰風標何逺年何短此日閒窓開寶玩想見江船當日晴虹貫銕石吳腸還易斷風吹老淚春衫滿

落梅【水龍吟】

無端夢醉西湖楊花撲帳春云熱朝來問訊墻陰玉樹霏霏香屑粘竹如斑防衣如唾穿簾如蝶甚兒童驚怪東風幾日消不盡蒼苔雪莫恨玉妃渾老半面妝風流仍絕多情應有洛濵解佩江中捐玦消得幾番荒煙疎雨冷雲殘月倩何人報與廣平渠不解心如鐵

賦潮【摸魚兒】

定何人鞭蛟笞蜃盡驅山石塡海海波坌湧三千丈蓬嶠落翻鰲背天晝晦似睢水揚沙漢楚三軍潰東皇翠蓋遣海若揺旌馮夷擊鼓彷佛一時防初發處練白海門如帶須臾雪嶺天界朝生暮落何時了幾度越成吳壞君莫怪這莫有至人呼吸乾坤外白鷗自在待日落潮平逰人歸盡飛過富陽瀨

雪次韻【水龍吟】

一天云似穹廬山川慘淡還非舊興來欲喚羸童瘦馬尋梅隴首有客遮畱左援蘇二右招歐九問聚星堂上當年白戰還更許追蹤否卻擁重裘深坐看飛花乍無還有老來拈筆不禁淸凍頻呵手想見南山少年射虎臂鷹牽狗暮歸來脫防銷金帳裏飲羊羔酒

壽族父瑞堂【水龍吟其日驚蟄】

今朝蟄戶初開一聲雷喚蒼龍起吾宗仙猛當年乘此遨逰人世玉頰銀須胡麻飯飽九霞觴醉愛靑靑門外萬絲楊栁都撚作長生縷七十三年閒眼閱人間幾多興衰酸醎嚼破如今翻覺淡中有味總把餘年栽松長竹種蘭培桂待與翁同看上元甲子太平春霽

壽松巢次韻【最髙樓】

南州士人品角番川春動九霞筵臯比早志靑雲上角巾晚傲白雲邊喜諸孫蘭灑灑玉娟娟笑七十曲江歡未足笑七十金城閒未得吾一壑可忘年金丹九轉來云鶴玉琴三疊和風蟬報君知巢上老海棠仙

迎周明翁治中【錦堂春】

萬里槎浮碧漢十年鵠立紅雲龍墀乞得故鄕身風月許平分魏國歸時已老防稽仕日猶貧世間無此錦堂春富貴少年人

送周君崇錄判【摸魚兒】

澹津橋兩池春水多情偏寫人影冰姿玉質梅花骨誰似此君淸整秋兔頴似百錬吳鉤气挾風霜冷光鋩烱烱但小試神鋒蛟奔蜃走彭蠡湛千頃芝山下三世甘棠舊境春風重緑相映緹屏畫防聲華接還羨紏曹名盛風力勁想禦此泠然徑上蓬萊頂城煙楚暝怕別後懷人登樓無柰天濶暮江永

送余幹教鄧覺非歸吳【水龍吟】

琵琶亭下春波滔滔流入三吳去東風也似無情不約木蘭舟住中有仙翁薴衫烏防筆牀談麈道越鄕𨿽好昨非今是終不似歸來賦想見莓苔三尺玉琴淸杏梢初雨靑靑衿佩童參冠伍徘徊江暮我意尢長公行不顧一聲柔櫓趂輕風徑上蓬萊頂去天尺五【音領頂顚也】

餞張巡檢【百字令】

芝山南畔聽將軍鼓角暮煙朝雨渺渺番湖三百里四面封疆皆水葭葦烽沈鮮鯢波靜人在漁樵裏封畱千戶渠家代有人矣正好緩帶輕裘吟詩橫槊五破梅花蘂誰報萊衣春不待匹馬戴星而起細栁營寒甘棠陰在萬口稱才美祥琴何日玉堂直上天咫

代贈醫者葛道夫【水調歌頭】

欲問長生藥勾漏有丹砂祗今醫國妙手還屬葛仙家出入神聖工巧操縱溫涼寒熱功用妙無涯談笑起沈痼闔郡萬人誇又何必神樓散紫荷車火攻更是上防一灼補千瑕使子聲流梁楚使子名齊和緩當代更誰加金帛何足報吾筆解生花

代送路同知罷歸【水調歌頭宣城作】

兵衛森畫防皂蓋映朱轓平分一郡風月家世舊衣冠數日春風著物一夜秋霜滿野六月宛陵寒只有雙溪水照見寸心丹公好似片雲起敬亭山悠悠漾漾等閒飛去又飛還笑問無心出岫何似從龍天上爲雨徧人寰輸與敬亭老趺坐靜中看

祭文

祭徐松巢

昔栁子厚之祭呂化光歐陽公之祭尹師魯皆其平生莫逆之交而言辭吐出其肺腑蓋學莫樂於同好之相求交莫深於知已之相與故鐘子死而伯牙絕其髙山流水之弦郢人亡而匠石輟其聽風斵堊之斧嗚呼巢君人中之麟文中之虎金石擊撞雲霧吞吐萬牛不能回其翰墨之鋒三峽不足供其淸談之麈其蕭散也以風月爲朋徒其曠達也以天地爲逆旅發爲詩章用意深苦故山村仇公愛君之气淸養吾李公賞君之調古他時景文【湯】訪君於山中如太邱之過朗陵後來南翁【周】詫君於中朝如正平之稱文舉君有美玉匵而弗賈寧疏食瓢飲浩然於林泉不以角巾羽扇防污於塵土𨿽一世之知音者稀而君亦眼空四海羞碌碌而不數𨿽君之抱負不得展其輪囷而君之文章終不與艸木而俱腐嗟我與君弱冠相伍七年靑燈飽聽松雨聲之相應如伯塤而仲箎气之相合如陽律而陰呂𨿽人事好乖中年多離闊之夢而交情不渝山川無逺近之阻初余與君與時齟齬惟芳洲翁以二妙許或者議其卽且之甘帶鴟鴞之嗜防然使其身亨而志污亦勝士之所不取前二十年詩筒縷縷二翁招余以早歸結一庵而逰處余坐於貧竟負斯語柰何古人千里雞黍嗚呼君與芳洲逍遙帝所我獨世間能不淒楚嗟故知之已空諒久生而何補倘宿緣之未盡尙來世之同侶君能飲乎我酒維醹明月西山白雲一塢

鄱陽五家集卷五

欽定四庫全書

鄱陽五家集卷六

鄱陽史簡編

元徐瑞松巢漫稿一

公諱瑞字山玉松巢其號也十二世祖諱人元於唐貞元十八年官河南都運使防昌五年兼九州都漕運使秩因平黃巢亂特拜符命開藩於饒子孫遂居饒之慈孝坊八世祖諱立道於宋神宗熈寜二年率家遷鵲湖世爲鵲湖望族大父雲巖公與叔祖東緑皆善詩叔潔山居士偕公弟可玉宗玉公從弟楚玉蘭玉皆有文才次第任散官公每有詩句寄懷及諸弟宦歸各營別墅極泉池之勝公詠棣其中時與芳洲黎廷瑞月灣吳存山村仇逺景文湯琛及板橋周南翁竹南許季蕃友善而月灣芳洲二公里閭密邇書筒郵致輒申山中之約或至嵗暮猶防蹇相過從焉公生於宋寶祐甲寅十二月咸淳間曽如杭應舉不第遂以科舉之習功名之念奪人淸思不復認以爲眞曾作自省詩今以家傳所載考之蓋傷宋之亡於帝昺也迨元延祐丁已以公經明行修推爲本邑書院山長未幾歸隠於家巢居松下花晨月夕隨所賦逐年筆記之時來郡城則與三五詩友觥籌交錯於東湖芝山之間更相唱和亦無虛日所著則松巢漫稿卒年七十一吳月灣致語曰善人已矣空畱千百年番水之名後世知之當在數十卷松巢之稿其見重於當時如此後許竹南有懷詩云江北江南老弟昆三生文防幾評論蚤知傾蓋頭俱白悔不連牀話共溫洲沒艸枯芳士歇巢傾鶴去故枝存至今惟有灣頭月照我溪南水竹村竹南之意使俱曰公與黎吳皆鼎峙一時也公侄孜字仲予一字子文號仰山元大徳十年丙午以明經學術冠於鄕閭值國季設科取士之制荒僅受浮梁教授善詩律末年轉徙流離備嘗艱苦洪武二年已酉卒著有集聞前參議義城劉公莘爲之序月灣後人吳南壽讀其詩慨然感賦曰仰山倐爾遊仙去遺稿親題墨色濃遼海無蹤回老鶴雪泥畱迹憶飛鴻半生逰宦心多苦十載流離意愈工爲囑錦囊好封襲明時太史防觀風予止見其避亂諸什而瞻烏爰止之情與固守淸貧之槪已大可見矣意其紹聞於家學者有自來乎是因得連類而及之

五言絕句

義合寺二首

峭壁空翠濕幽林煙霏淸峯巓忽長嘯疑是孫登聲枯根絆老石槁葉塡古逕四山悄無人鏗然一聲磬

尋幽

尋幽烏石谷曵杖白雲岡野燒半空赤西風萬葉黃

已丑正月二日入山中題巖石二首

一掬巖下水不滿數寸深當其伏坎時已有東注心我訪桃源人桃源在何處世上無桃源何必移家去余自入山距出山五十五日竹屋靑燈山陰杖屨防其癡不了事矣隨所賦錄之得二十首庚寅入山

石浪嚙我足山雨濕我衣冥行果爲誰笑撫桄榔枝

解包

投裝卽虛館檐澑猶浪浪主人眼爲靑熾薪燎衣裳

看云

蒙蒙穿石罅片片宿檐端如示變防相時出復時還

對雪

晃晃紙窓明簌簌時聞落出戶欲尋詩瘦驢雙耳卓

聽雨

疎聲連永夜寒意薄唫身惆悵三生夢彭城古木春

聽泉

出山靜而淸遇石何不平誰能攜素琴爲我寫此聲

聽簫

鳴鳴傳素恨渺渺起新愁臺空鳳已去楚山千頃秋

聽笛

有客攜笛來一聲山石裂老子據胡牀東峯方吐月

論詩

大雅久寂寥落落爲誰語我欲友古人參到無言處

煮茶

枯樵生活火淸瀑薦靈芽且賞此味永從渠客未嘉

蘭

緑葉映芳防貞姿在空谷紛紛世人同寂寂君子獨

老梅

枯根寄斷崖槎牙老風雪疎花如髙人斂袵不敢折

苦菜

采苦南山下載詠采苦詩捨防復捨防此味人得知

芹

離離生澗底薇蕨敢雁行人皆美其羮我獨采其芳

劉郎菜

天臺采藥客此地菜畱名流水年年恨春風嵗嵗生

黃精

東風抽靈芽厚土長黃玉我欲勤服食從此長辟穀

鷹爪菜

何人品小艸乃以鷹爪名吾舌安用且得吾眼明【山中人云能明眼】

蒲花

緑穟糝輕黃隨風墮霏屑富貴未足道看取十二節

石窪

飛泉所舂撞懸崖偶成窽信似太山澑吾欲銘其坎

出山

坐覺日月長還疑宇宙隘長嘯出山來如在太虛外

用仲退韻奉寄三首

懷人耿靑燈兀兀香事已夢繞明月灣水淸見石底與君外形骸更自離言說此聚𨿽難常此意終不別約略古堰西坡陀山外路相從十二年迎送幾來去

大徳二年戊戌正月梅始花

老樹冰霜晚孤花天地心翛然懷逺韻相對意彌深已亥重九夜歸篝燈獨酌因思乙未嵗是日陪余敬可攜趙定庵馬寜卿王叔文云隠二三道伴登芝山駐接仙亭蔬盤果食淸談竟日今諸道萍散而敬可九原不可作對酒淒然殆無以爲懷也

重陽當痛飲對酒更生悲惆悵芝山夢死生俱別離

書芳洲題長江萬里圖詩後

萬里朝宗勢其源可濫觴從來不在險畫裏論興亾庚子九月十四日陪芳洲觀山中泉石次韻

問酒竹籬深尋詩土花碧石上更盤桓長嘯情何極

書壁【辛丑】

佳木交穉緑小閣掩春深惟有山西叟相看識此心

夜坐與劉信翁淸談

淸坐不知疲相對防賓主他年記此夜靑燈聽疎雨

十一月十五山行見梅一枝【丁未】

老樹千年意枯槎一防春相逢驚別久竚立重凝神周徳言遊小廬山觀余壁間詩次韻示教走筆奉謝【壬子皇慶元年】

美人塵外姿胸次澹孤淸空堂語三日隠隠金石聲蘭茗尋舊題媿我昔好逕妙語爲湔袚淸越泗濱磬

舟行卽景【丁已】

江流千丈碧崖樹一枝紅臨眺延緣久扁舟我欲東

宿常山

小樓臨水際一塔出林端爲報山僧喜無勞問數灘【有僧同舟每舟上一灘必計之自桐江至常山歷灘百餘】

燈影照白髮淸酤浣旅顏半生堪一笑四度宿常山

秋懷二首【巳未】

細雨沾庭濕驚風入袖寒黃花有佳色獨自倚防看門巷鳴榦葉階除吟候虫幽懷不可柰絲雨更蒙蒙

夜坐

文室四壁靜孤燈永夜明蒲團淸坐穏檐鐵兩三聲六言絕句

夏日六首【巳亥】

屋上小山叢桂門前緑水芙蕖問事唯唯否否逢人睢睢盱盱

客散幽庭鳥集日長髙樹蟬嘶有士懷戴安道無人鑄鐘子期

世眼看朱成碧人情覆翻云寜甘頭責子羽莫教腹負將軍

偶自棲遲偃仰誰無歷落嵚﨑兩刖足見美玉九折臂爲良醫

我生尙友千載不願爭名一時閉門冩範滂傳飽飯和淵明詩

宇宙千年遺事江山幾段閒情一笑無人領略杖藜竹外徐行

六言四首【庚子】

腳下行萬里路胸中貯千卷書到底只供一笑屋烏何似除胥

畜耳何如畜眼觀人孰與觀頥逺道紛紛飛鞚深山有客爭棋

悟得字中有筆卻參畫外無詩今人見謂癡絕異世神交特奇

隠幾反觀惟我出門與語者誰飲酒止酒俱達借書還書一癡

故夏與南翁往來里社共聽松風盤旋久之欲作數語不果近日偶至其下悵然興懷追賦六言一首【辛丑】

夜語連牀未了村醪時復一鐘不怕石頭路滑要聽古社松風

送醫士方存方歸弋陽【癸丑】

俗子紛紛束閣此客亹亹逼人未論探丸起死壺中刀匕通神

桔梗時而爲帝昌陽或笑引年無用乃知有用妙處當是不傳

但識身中大藥不須肘後奇方我欲與君談此暑途行計何忙

七言絕句

偶題

曽駐金華傲紫煙偶來此地了塵緣春風白石岡頭路虛老松花過一年

舟行書感【壬午】

斷崖斗絕小舟行煙樹崔嵬艸一汀宛是釣臺臺下路楊梅蘆橘正靑靑【餘甲戌三月登釣臺楊梅蘆橘靑靑兩山間】

東溪舟中呈石齋【癸未】

兩山盤屈水中分紫翠深深日欲曛孤枕短蓬唫夢曉一鶯啼破半溪云

東湖枕上

云邊假息竹方牀天地詩翁一枕涼杳杳磬聲淸入夢上方老衲起燒香

丙戌除夜泊舟東湖用白石歸苕溪韻書懷

客夢朦朧酒力銷梨云漠漠路迢迢醒來便欲尋春去楊柳江南十五橋

空山嵗晚足堪娛殘雪千峯水半湖明發臨風想諸弟共扶白髮進屠蘇

出山歸隠計無成舟泊菇叢膠斷冰記取東湖風雪夜靑熒一防隔林燈

津亭空樹集饑鴉望斷孤云是我家暮角吹寒風漸落自呼鬥酒對梅花

一卷陰符偶自隨奴星解事亦防歸參橫斗轉唫魂瘦愁絕寒梢兩緑衣

城郭人家餞嵗寒裁紅剪翠饌春盤湖濱老圃無時態繞屋畦蔬向曉看

隔岸重門笑語微揺揺燭影颭簾衣翠環玉指箜篌夢尙識輕舟天際歸

勞生可笑類原蠶世路羊腸更熟諳自古詩人例如此咸陽客舎老靑衫

歸撫蒼松笑一場誓無滋味博西涼春風爛熳春云熱釀取松花一甕香

封侯幾見夢魂銷千萬徒勞重壓腰只待區中緣了盡攜家采藥住中條

丁亥正月二日自東湖泛舟歸鵲湖

貰酒張帆古渡頭半篙新水送歸舟梅花惜我漂零久一片飛香入柁樓

正月晦日泛舟詣東湖興盡而返戲作

古渡開帆破暮煙平明回棹浪鳴舷可憐煙東湖興絕似山陰雪夜舡

小齋前老梅至二月半花猶未落餘香最可愛

瘦樹枯枝蘚暈靑嫩寒淸曉雨冥冥道人不管花開落獨愛殘香繞硯屏

讀蘇黃集【戊子】

邊人爭問大蘇集仙官解作太史書當時同朝人欲殺所能者天信不虛

書懷五首

伊優骯髒子自擇籧篨戚施我不能試看洛陽紅紫國何如空谷一枯藤

朱云豈是丞相吏子房偶作帝者師去就誰能明此道西風落木鬂成絲

文章意造乃天趣學奇學澁爲誰妍皮毛落盡眞實在千載誰續鵾雞弦

曹劉沈謝易摸索楊王盧駱哂未休眼底輪囷能有幾蛛絲塵网百尺樓

枯桐三尺寄古意懸崖夜半鳴風泉廣陵散曲世不傳五柳先生更無弦

秋晚對牽牛花懷友

蘸碧輕綃一撚垂蜿蜒細蔓滿枯籬曉來風露深深巷記得相看覓句時

嵗戊子聽雨山中枕上賦小詩云竹屋浪浪急雨鳴道人睡美夢魂淸恍然身在廬山下夜半飛泉落澗聲庚寅秋晚結茅郭仙峯之下東偏斷壑飛泉接竹注之窓外以便汲取夜聽泉聲淒然有感賦詩云窓前斷壑落飛泉絕似髙檐曉澑懸忽憶故山聽雨夢繩牀孤坐不成眠今年復歸山獨臥小齋夜半雨至檐澑浪浪夢中恍然山間茅屋之下泉聲不絕不知吾身之在此也覺而悲感不已賦此自解壬辰五月卄八夜也

聽泉聽雨不須悲聲本無情我自癡夢覺不同均是夢寂然妙在不聞時

偶防甆鼎煮芽茶可玉弟以雲松吟槁至且啜且哦就成小絕並以捲錦

活火枯撨煮露芽瓢盂顚倒岸烏紗君詩味永加嚴苦可恨山中客未嘉

甲午夏日讀爾雅有感

梁間客燕一采芑韝上饑鷹肉不肥愛殺前溪雙屬玉羽毛如雪背人飛

丙申二月旣望仲退再來山中意行談舊送別悵望寄兩絕句其一云別君烏石岡頭路一樹梨花照晚煙摠是舊來攜手處東風回首十三年其二云入山不逺六七里老我應行千百回昨日與君談未了今朝防蹇又重來讀之黯然次韻用謝

東風滿眼皆陳迹老樹荒園更斷煙今昔相看只如此但痛飲過年年

夢中幾度尋安道也似當年泛剡回可是山中緣未斷又從云外寄詩來

程明大送枸杞數本侑以古詩兩絕奉謝【丁酉】

故人念我忍饑坐送我靈苗意甚勤便作深根千嵗計雲間要聽吠狺狺

坡翁尙感黃柑意杜老深知菜把恩此意世間寥落久自哦詩句繞荒園

書壁

愛山日憑西樓角聽雨長來破寺中可恨無人同此味繞檐疎竹鳥呼風【林父軒雲聽雨是人生如意事聽雨須山寺破屋中】

尋梅十首【戊戌並附錄吳月灣拾遺稿次韻山中尋梅十絕】

去年冰雪梅開晚立春半月始見花只今至後未五日南枝已破兩三丫

種梅山中十七載出山十年思此花梅花見人應潦倒令人憔悴筆生丫

冰溪凍合路迢迢雪片疎疎著地消幽香襲人無覓處信步行過獨樹橋

想是幽人唫繞樹冰枝滴瀝舊防消幾回夢赴山中約古堰西邊雪壓橋

山中峭壁孤絕處瘦樹獨立殊風標我行矯首坐嘆息正似髙人不可招

山中之人有巢氏山中之樹枝猶標自攜一壺醉太古雪月相從不待招

石梁溪上鴛鴦樹昔年樵斧摧爲薪詩翁賦詩慰不遇險語至今驚鬼神【嵗戊寅余與芳洲翁意行見之翁賦長句見集中今廿一年矣】昔人絕嘆殺風景以鶴爲炙松爲薪梅花何罪厄斤斧煩君爲語主枝神

墻東一株蒼蘚身故人手斸山中云封植敢忘角弓賦每到花開如見君【吾家墻東矮梅壬午仲退手植】

東南西北夢中身幾愧烏山石上云顧謂梅花不如汝托根常得伴巢君

首陽食薇千古瘦商山茹芝絕世淸誰能嚼花臥空谷一物不向胸中橫

正將丘壑傲富貴坐使羣芳讓獨淸江路野橋供俗眼何如幽谷一枝橫

項裏苔梅妙天下蜀花梅龍天下無放翁詩酒白石笛二老風流不可摹

騷人不死元水解化作冰魂瘦欲無三疊離騷招不得水濱疎影君爲摹

種性還如賦苦筍趣味一似傳冰壺持此問梅翻絕倒荔支瑤柱有同無

暮年擬種梅千樹花下淸歌酒百壺略計此生非過分不知造物肯從無

煙蕪牧笛不勝哀夢繞西湖幾百回應是詩人有餘恨斷橋流水爲誰開

扁舟欲向西湖去復作稽山載酒回和靖已仙賀老死梅花見說不曽開

十畝荒園野水邊盡栽梅樹不論錢珍重木瓢任眞率年年攜此醉花前

巢中髙士灣頭客日賦梅花無一錢八百斛椒釵十二不堪持到此花前

九月廿五夜小雨成雪【巳亥】

秋來多病怯新寒香冷衣篝夢易殘夜半忽驚風雨惡開門雪已滿前山

寄芳洲先生【庚子】

山中二十三年約今日尋詩始得來舉瓢酌水爲君壽從此登臨嵗一回

周郎折簡應難致退叟髙騫招不來石上畱題有神防不教雨漬長蒼苔

時人近日多輕士造物從來亦忌名只有靑山無世態與君一見若平生

官衘雅似何水部文學老於元道州如此身名應貴重世間淸濁易同流

生來道義勝紛華晚抱遺經學種猶有愛山心不厭時時幽夢到煙霞

雪中夜坐雜詠十首

數間老屋雲松下半畝方塘水竹村先生觀化耿獨坐不覺寒深雪塞門

檐頭風鉄響錚錚檐外浪浪槁葉鳴別有宮商人未識一鑪活火聴瓶笙

讀書聲歇茶初熟古鼎香銷詩未成起喚歐蘇索白戰天髙海濶不勝情

古人何者是不朽舉世何人善打乖摠是流連光景處天分幽事屬吾儕

文章有皮有骨髓欲參此語如參禪我從諸老得印可妙處可悟不可傳

古人骨爛心猶在欲觀古人觀其心我讀古書防寢食去之千載一如今

何人求死不得死有士欲生而捨生誰謂古今人品異要於出處自權衡

谷粟桑麻裏俗淳農談竟夕意彌眞半壺濁酒陶陶醉便是羲皇以上人

絕憐山北松間寺門逕漫漫雪作堆衲僧定起夜將半自撥寒鑪分芋魁

看梅不睡非愁夜對酒髙談別是春水北山南淸興發遲明踏雪度煙津

二月望暫寓山中感舊【辛丑】

出山兩足涴塵土幾夜夢聽山中泉行到向來結茆處瘦藤枯樹仍風煙

茆茨髙下倚蒼石略約參差跨碧流白髮前坡兩翁媼相逢漫說十春秋

野花緑水紅香動石壁晴霞倒影奇好句詩人曽拾得重來絕笑劍防癡【仲退丙戌觀山有云微波蕩晴墩倒影動懸壁】

石臼凝泉瑩似冰山椒雲气起如蒸小溪流出桃花片我欲窮源客不能

病瘧新差仲退折梅一枝冒雪跨驢訪我松下且賦詩一首次韻以謝臈月廿八日也

破雪折梅相料理要將春信報新年獨跨瘦驢披鶴更於何處覓神仙

臈月廿九日芳洲寄緑蕚梅一枝詩二首次韻爲謝

故人雪裏寄梅花妙句淸寒逼齒牙睡起病隨殘臈去坐看神水長金華

鶴背從來不載錢老梅風雪是防年春風若肯畱相待定趂灣頭水上舡【仲退有泛舟往見之約】

挽李思宣【壬寅三首錄其一】

芝山攜酒詩猶在芹泮橫經夢已空篋底更藏書數紙不堪和淚對秋風

次韻謝拙逸見寄【癸卯二首錄一】

魚雁迢迢不一書尋眞豈爲出無驢去年偶誤梅花約心密何須泥迹疎

與弋陽徐覺民主簿

昔年熟看靈山面常怪寶气充其間此行乃與公相識不負平生識此山

文章政事本一貫道在從教俗論嘩爲問匆匆赴期防何如騎馬看煙霞【覺民見任處州遂昌簿因訟省委修造上淸宮】

向來自許千年鶴老去眞成六日蟾且喜宗盟今日合歸程不惜爲公淹

送從弟蘭玉視牘柳州【時大徳七年三首錄二三】

柳侯種柳柳江邊嵗嵗春風嵗嵗妍若訪韓碑尋柳廟爲持菊蘂薦寒泉

折花呼酒醉南樓艸艸三年一笑畱今日要遊難似舊玉釵占喜白雲秋

再用韻送謝拙逸

久悟看山勝看書夢中猶愛倒騎驢武夷夙有煙霞侶目斷晴雲雁影疎

辟俗尋常晝掩門弄丸聊復了朝昬折梅且寄春風信終待相逢慰渴魂

馬天心逺遊而歸椎髻變而巾幘防衣變而逢掖名字號俱變書亦學顏作三詩寄之【甲辰原三首錄其一其三】

紙上磊落太師字行間突兀晏名斯人變幻不可測卒然見之令人驚

風流千載賀知章晚嵗黃冠歸故鄕三島煙霞鏡湖月此意與之誰短長【馬所居號三島】

送馬君采赴忠定書院教諭【乙已原三首錄其一其三】

吾鄕灣頭有明月照映空山艸木寒頗怪近來光采變乃知珠徙上餘千【馬所居名珠灣】

孤城上與白雲齊唐宋諸人舊有題弔古不須深感慨但教殘剩付歸奚

贈別髙則山王叔浩【四首錄三四】

采詩直須別具眼論人尢貴平其心莫重所聞輕所見四方巖穴有知音【則山常采詩四方】

孤洲蘭蕋春風晚老樹絲苓夜雨寒何日抱琴重過我焚香煮茗聽君彈

題小齋壁【丁未】

賣藥城南二十秋得錢取醉酒家樓近來不敢出山去怕有人呼韓伯休

題鄧梅邊買驢捲後【庚戌】

出市難逢陳處士叩門誰識傅先生此行若遇孫郎宴借筆不妨題子名

次韻怡如解嘲

子惇尙受坡翁謔山谷何心戱炳之抵掌相看成一笑折肱始信是良醫

過歇嶺【丁已】

四山竹樹與云齊淛水東流江水西獨防短笻過歇嶺亂峯疊疊翠禽啼

晚行三橋

晚涼信步十三灣疎柳髙荷欲半殘時有小舟橋下過無言獨倚石防幹

靈芝寺

爲愛嘉名似故鄕芒鞋日日此徜徉非關貪禮瞿曇相自是三生有願香

八月十八日觀潮

海門乍見一綫白江下濤頭十丈黃數防紅旗爭出沒千艘飛櫓下滄浪

登釣臺

雪手升堂讀古碑先生應笑鬂成絲滿庭黃葉無人掃惟有淸風似舊時

欲薦山中十九泉荒榛塞路上無緣淒涼不盡懷賢意黃防催呼蚤下舡【泉在山頂舊有扁此行不及見】

舟行不勝節物之感

客中無酒浣羈愁想見家山菊自秋記取今年重九日大郎灘下泛孤舟

次馬初心韻

良朋難合易參差處獨頻頻入夢思嵗晚得君相料理老懷磊落更誰知

濁酒陶陶時一鐘柴門牢鍵畏迎逢夜來風雪敲窓紙喜見前山玉作峯

戊午元日

爆竹聲殘曉色分漫天雪片報新春絕憐今日屠蘇酒不見丁年共飲人

屋角紅梅雪裏香索人管領意深長老松秀出千林表甲裂皮皺色轉蒼

次韻月灣東湖十詠其一兩堤柳色

廢壘迢迢埤堄連兩堤橫截鎖蒼煙柳絲系得春光住畫舫時時雜釣舡

雙塔鈴音

浮屠雙筆仰書天檐鐸吟風破曙煙似爲眾生說般若興亡莫問刼灰年

孔廟松風

蒼然五鬛東海來直幹參天不可回堂上不聞金石韻空中時聽殷晴雷

顏亭荷雨

急雨髙荷汞走盤顏公一去嵗如千天公不爲遊人計端爲忠臣雪怒肝

湖中孤寺

崔嵬銀屋漭相圍突兀禪房水半扉便是金山古蘭若坐看孤鳥斷雲飛

洲上百花

後臺花發映前臺紅紫成林緑作堆三日一花尢盡在願言均作四時開

薦福茶煙

老衲松根拾槁枝石鐺煮茗日舒遲靑靑亭上晴雲散正是禪僧出定時

新橋酒斾

裊裊垂楊映小樓吳姬喚客酒新篘倚檐髙揭靑簾處認取墻東最上頭

江城暮角

梅花三疊暮雲橫戌客懷鄕夢自驚縱是時平爭戰息不堪吹出入云聲

芝嶠晴雲

深谷逶迆縹緲中白衣遙映曉暾紅時淸不嘆唐虞逺可有商山四老翁

七月十七夜夢中見亡孫槪覺而淒愴不已【時延祐五年也予年六十五矣】

夢汝頎然立我傍言辭慷慨巧趨蹌覺來落月明窓戶撫枕澘然淚滿牀

對菊用先大父雲巖先生仰髙堂壁間韻

小圃秋花孰是彊惟餘老菊殿年光寒英不獨華予晚九死猶能不攺香

讀靖節和靖詩偶成寄仲退

逋仙只住西湖上靖節終身栗裏中千古修名垂宇宙何曽南北與西東

次韻江道可見寄五絕【錄其三其五】

戎壓塵沙汗血勞君如孤鶴立危梢何時過我長松下共候風鑪湧雪濤

世間萬事匪人爲消長神機祗自知飲酒不求千日醉讀書空悔十年遲

次韻寄題文溪許氏秋圃【庚申】

我看黃花意甚長紛紛蕭艾不能荒無論楚晉韓家事萬古秋風只自芳

飯牛

飯牛夙志老方酬看似潙山水牯牛水艸尋常自調伏鼻端不用拽繩頭

腰痛苦甚戲作二絕句【錄其一】

十萬腰纒不足珍腰圍頓減可憐人折腰不爲五斗米彭澤元來解忍貧

正月念七月灣來訪折千葉紅梅一枝爲贈

喜聞環佩響然臻笑語芬芳絕世塵林壑荒涼無所有殷勤送似一枝春

七月十六夜對月有感【合上俱壬戌】

神遊赤壁水光浮想見元丰壬戌秋甲子四周月長好更無人續宋風流

鄱陽五家集卷六

欽定四庫全書

鄱陽五家集卷七

鄱陽史簡編

元徐瑞松巢漫稿二

五言今體

次韻吳仲退見貽【戊寅】

瘦竹相隨立輕堅九節靑川平云澹澹風定樹亭亭汩沒悲流俗驅馳累有形揜關差有味危坐玩羲經天秋分袂後擾擾似年時竟負梅花約空哦春樹詩斷崖粘凍雪碎石漾流嘶悵望灣頭路扁舟樂泳思

溪上晚眺

望逐飛雲去天低落景黃江湖流不盡宇宙事何長帆影行空濶漁歌出莾蒼沙平秋艸逺鷗鷺未相忘

秋夜

沈沈秋夜靜輕防步中庭止酒天眞澹烹茶世夢醒風枝繞驚鵲露艸度流螢物化猶如此浮生可得停

臨泉寺

扁舟駐寒瀨輕防到臨泉僧說黃巢事碑鑱慶曆年幽花荒甃晚落木古城煙興廢俱陳迹相看一惘然

重過鐘潭寺月灣有詩次韻【癸未】

五年三到此門逕怪頻移絕壁何年樹空廊異代碑微瀾生古瀨浮翠擁修眉煮茗談時事山僧總未知

無庵道人贈硯報之以詩

別去驚離索重來更劇談送人還有硯住世卻無庵白鶴千年化黃粱萬枕酣區中緣未畢一見一回慚

求余敬可字與小兒習不至

防今誰妙波戈古莫稽要令識陣馬不是厭家雞鄴瓦云濕溪藤暮雨淒媿無鵝可換萬一付歸奚

月磵自杭歸以詩問訊

記別秋風裏聞歸禁火初深慚聊爾耳久闕問何如梅雪西湖鶴潮風東海魚經行入詩否早晚叩精廬

渉世

渉世頭將白耽詩貌欲枯晨齋參玉版夜渴飲冰壺咄咄知今是棲棲媿故吾窮通端有命一笑視平蕪

題舊槁

書向愁邊著詩添病後唫不成千古事空費一生心華髮江湖晚靑燈風雪深鐘期那可鑄塵网斷紋琴【坡詩火急著書千古事唐詩吟成五字句用破一生心】

醉中作

嵗月驚虛擲風霜信飽更蚤知窮有命惟以飲畱名人事宜藏拙天工亦惡盈浩歌因起舞月到紙窓明

戊子元日

嵗嵗春風面年年山澤儒不知老將至但有醉如愚殘雪明岡阜新晴樂鳥烏身安卽如願何必問淸湖

雨中對酴釄

隠隠滃緑霧盈盈積玉塵濃香欲醉客妙質不爭春已是園林晚那堪風雨頻先生如有素終日澹相親

讀畫史

子敬因成駮曹興偶畫蠅初非有意作竟以絕倫稱鑄錯吾何恨求全古所懲中年思爛熟巧力不須矜

題王朝英修竹齋

文章虎豹皮標格雪霜枝孤立天所賦一淸人得知勿論千戶等可忍十年饑防得个中趣何須汗漫期【對此莫論無肉瘦閉門可忍十年饑枚翁詩也】

與陳善從

出門小天下知子欲昌詩廬阜孤云眼芝山夜雨思勿輕千里別動是隔年期萬一逾淮去毋防橘頌詞【陳尊人家廬阜其弟寓鄱陽】

庚寅正月十六攜家入山大雪彌旬止旣月叔祖東緑翁以那知風雨夜復此對牀眠分韻瑞得那眠字

辟俗過逢少離居感慨多豈伊泉石勝柰此簡書何風雪日如此乾坤理則那鄰翁能貰酒一笑且酣歌骨肉終靑眼一林有素緣偶來成許日此聚豈非天悟解由災疾遲畱費嵗年東風方作惡萬事付佳眠夏五有防徙豪右郡邑以吾家充數與章正卿同泊舟琵琶洲下

去國羈懷惡開帆眼界新同爲萬里客猶是一鄕人浪說王孫富誰憐郭解貧江妃應笑我從此素衣塵故友湯景文別六年乃十月廿一尋我松下臨別見贈次韻奉答【丁酉湯名琛東澗公從弟】

占气頻翹首靑牛忽度闗相看雙眼碧劇論寸心丹時俗容遲鈍交情見往還盟言天爲聽萬一莫辭難【景文與瑞有讀書山間尋眞方外之約】

次韻景文社屋畱題

四海誰知已江濤正渺然山林聊偃息嵗月易流連行李淸霜曉荒祠落木天畱題不盡意感激尙君賢馬可卿棄家學道衲衣椎髻飄然有物外之思賦二詩爲贈【戊戌】

去去休驚俗循循且任眞端能一宿覺不負百年身有種谷斯熟深根樹自春向來陳處士還帶華陽巾我祖徐從事君家馬自然何曾絕倫誼皆得列神仙四百金丹字參同鼎器篇能通言外意卽此是單傳【魏伯陽以參同契授徐從事張平叔以金丹四百字授馬自然】

次韻芳洲見寄

地偏寡迎送書至慰蹉跎此世知音少吾生可悔多虛懷防寵辱遇物任誰何未了山中約期君難童過次仲退賦牡丹韻詩中有欲將傾國色故惱在家禪之句【已亥】

雨餘春意足睡起曉光懸眾卉自開落吾心無丑妍掃空方是道下語已非禪隠幾翛然久疎林起淡煙吳義甫號宜山以星纒推賤庚並遺以詩次韻奉謝

爲愛山宜隠從教世莫知虛心觀象緯戱墨出蛟螭詩卷今餘事丹鑪彼一時宜山子姚子千載共風期【吳尊人常營別墅館方外士雅意丹學陳后山集有送姚先生歸宜山三絕姚蓋得道之士而宜山乃其隠所也】

十月乙酉西山訖事悼亾二首

渺渺箜篌夢茫茫石鏡緣斷弦終莫續浮沫更堪憐濕土新阡雨啼鴉老樹煙一聲鄰笛起淒咽淚如泉我已空諸幻君今斷後緣圓明應頓悟成壞不須憐玉宇行孤月冰溪破冥煙兒曹修菲薦再拜酹寒泉

送姚聖可歸旴江【丙午】

識面三年久論心此日同相從方欵欵索去又匆匆宇宙塵機息江湖老眼空南枝春信早歸路載東風未了區中事先畱方外盟仙才𨿽有數大器豈無成白髮髙堂夢靑山故國情君歸相慰藉未及水初生

次韻東臯雨後行

久雨書闈坐初晴竹伴行逺林更舊緑流水帶新聲隨境皆天趣無心任世情芒田公獨樂吟嘯了浮生【芒田東臯寓居】

梅山周公挽章【戊申三首錄二三】

才力千鈞弩襟期百尺樓吾生能幾見異世有同流起起悲前夢堂堂閟一丘哀榮動州裏外此復何求東閣遊從久西州慟哭頻感君惇古誼待我異他人對酒言猶在看山迹已陳惟應舊賓客相對一沾巾

寄周南翁用月灣寒食韻

獨夢云千里淸愁雨一林江山空有約桃李易成陰自是乖幽賞何由話苦心興來當逕造剪燭夜堂深

夏日讀陶韋詩偶成【庚戌】

詩道貴和平由來冩性情要知衝口出絕勝撚髭成理到辭須達神超韻自淸無人融此趣庭戶緑陰生

吳長裕恵詩次韻爲贈【丙辰月灣之長孫】

此士暌違久流年倐忽更詞章如水進談笑喜風生無以小害大當期實勝名傳家有師法晦木定春榮

李田道中

老樹圍修竹淸流浸白沙沿山石磊磈隔岸路丫義漸漸鄕音別迢迢去意賖防茶誰氏女鬒發墮烏鴉

除夜哭仲孫槪

階庭皆秀發念汝獨惇龎處事怯藏勇臨機智若戇痛渠二豎惡何日片心降硯席凝塵滿依然在北窓我老那堪哭吞聲淚一襟應門差慰眼伏枕獨傷心白璧歸黃壤孤墳寄古林淒涼重泣痛臨絕有遺音

次劉東仲見寄詠【戊午】

手姿明玉樹淸論防秋泉霧豹文何澤風鸞意自仙超然由靜悟妙處可言傳倘遂卜鄰願遊從不計年

用月灣詠寄題江儀仲心逺堂【辛酉】

湛湛秋潭靜沈沈夜璧光斂之不盈握舒則可包荒今古事無盡乾坤夢正長鑪香淸晝永物我兩俱忘七言今體

歸來【丁亥】

歸來便覺此身尊傲世猶嫌習气存巳是半生走風雨但持一笑信乾坤貪閒且復逃空谷自衒終羞倚市門庭院緑陰生午寂坐聽禽語對淸樽

東緑叔祖得園池之勝於萬山深處將防宅而居焉以詩奉餞【時至元二十四年丁亥嵗】

兩僮自足負琴書載具何勞逺借車客至未妨投轄飲地荒正好帶經鉏欲從隠者歸盤谷尙念先人有敝廬擇勝懷居竟誰是定知明哲笑迂疎

東緑翁旣居山中而瑞方葺敝廬再用前韻

見說移居只載書髙人從此可懸車看松北崦風吹面種豆南山月滿鉏拙計不能爭子所癡心尙自愛吾廬辟人辟世將焉擇獨立西風鬂影疎

畱汪子明【戊子】

美人渺渺隔秋水六年不見心茫茫麥昻黍低各自媚鶴長鳬短庸何傷荷鉏未厭素業在讀書從來眞味長是間偪仄不稱意待晴攜酒登重岡

次韻寄題李氏月心精舍

坎陽爲心亦爲月妙質一防何玲瓏君看靈光湛止水孰與明鏡行秋空萬古娟娟不攺色百年忽忽俱成翁盈虛如彼莫消長試參此語將無同

次韻陳心田郊居卽事二首

想見從來種種迂讀書采藥灌園蔬看山不厭風期別與世相忘機事疎正自未妨犀首飲足知不作子公書詩名莫落江湖去怕有人來畫子廬

五老亭亭翠塞門煙霏雲气濕前軒浮華安有千年寶至潔何如一尺渾曉瀑分寒歸茗椀春江防緑入藤樽君詩已是肱三折爲我探囊試合昬

用仲退韻別周南翁【壬辰】

薄俗難諧祗自知百年幾見費心思平生鮑叔深憐我後代揚云不並時春雨情懷惟有酒男兒嵗月但供詩汀洲艸長東風軟一笑旗亭又語離

癸已二月寓城與趙希文【趙名禎逺號菊泉】

城郭春深午夢醒覺來思獨冥冥靜中自笑渠非我醉裏渾忘影答形有客不傳皇極數何人獨愛太經古今此意誰能防雨暗長堤艸樹靑

壁侍者來訪作此贈之【丙申】

俗論卑卑不足聞相從松下慰離羣喜師一吸西江水許我平分華嶽雲更向鋒前來妙悟莫於紙上泥陳文純陽石薜黃龍老肥瘦何曽彼此分【張乖崖未第時致書陳希夷欲分華山一半純陽眞人參黃龍禪師石杏林眞人度薜道老和尙】

寄芳洲先生

秋入郊原四望空石梁老樹立西風文章子不減班掾丘壑吾能過庾公池上紛紛成底事尊前兀兀有奇功山中芋栗今朝熟萬一尋盟榾柮紅

用前韻寄仲退

虛堂宴坐萬緣空疎竹泠泠度晚風政自悠悠隨世運無論憒憒到天公病來茗枕成奇祟老去蒲團防雋功忽憶樂平吳直學八年不共地鑪紅

芳洲寄示和章且及方外之學再疊奉謝

前修零落典刑空堆筆須君振古風敢意嚴詩編杜集但希顏詠黜山公【顏延年評竹林七賢山濤王戎以貴盛黜而不取仍作五君詠】區中隨順何妨道物外佯狂更有功安得相攜登岱嶽天門夜看海濤紅【芳洲次韻云欲寄音書碧宇空幾回溪上佇秋風離愁自嘆三千丈飛夢長隨十八公尙喜蘭孫懷舊好頗疑梨棗悶新功寅君近況知何似想見丹鑪夜夜紅以公乃寅生也】

三月廿夜同徐月齋讀參同契次所贈詩韻以謝【丁酉】

天髙地下物林林生化無過陽與陰誰向一中窺竅妙君於靜處見幾深蟾烏有象明生鏡桐梓何情音在琴正好小畱論此事可堪杜宇促歸唫

對酒

坎止流行信此身只憑詩酒過殘春地偏自覺日成趣道在何妨嵗食貧且養金丹娛晚境難將白髮事時人但餘未了名山債竹杖芒鞋入夢頻

余自戊子至丁酉十年之間詩不及百首而困窮流落之狀歷歷可見𨿽然政使嵗得百首亦不過流連光景而巳焉攸用感嘆之餘賦此自警

吾生汩汩何所就祗送流光添鬂絲起尋諸老已半鬼回首十年無百詩刻意文章終害道無心世路任多岐便須擘畫三千嵗不住靑城卽武夷

寄宗玉弟

日長獨坐耿相思每報平安慰我饑舉動豈知遭齒舌送迎誰念用符移轉丸鳴鏑應無滯防錦弢旌未是癡更著加餐題紙背晚成在子莫憂遲

偶題

陶公恆得法外意張顚獨悟書中神口耳不到方是妙言動可擬皆非眞寒泉泠泠出空谷幽鳥亹亹鳴陽春政索解人不可得舉似俗子翻成嗔

余與仲退讀書山間壬午至戊子無一日相捨已丑仲退去此余亦連年憂患回首已九寒暑念此樂不可復得感慨不已作字寄仲退覬其蚤賦歸來也

獨聽松風度九夏兩髩無情生二毛渠儂翰墨流聲逺老我山林畜眼髙往日相從不知樂只今說夢竟徒勞男兒肯受人拘束相見頻頻賦大刀

自省【戊戌】

閉閣焚香一欠伸晴窓如鏡暖如春平生自有防心處後世豈無知我人漫注虫魚消白日莫緣蠻觸防天眞客來指防墻東栢雪壓風欺色轉新

仲退示芳洲閒居律詩三首並示和章次韻寄芳洲一笑並簡仲退【已亥】

契闊難逢笑口開溪雲山雨首頻回未能千橘爲身計尙笑三槐待子栽我道從來髙勇退君詩況自恥嗟來有親可養人生樂拚取餘年學老萊

老子文章興尙狂看花可復夢名塲誰憐用意平生苦欲俟知音來世長郢俗但能聽下裏騷人更待賦髙唐年來頗欲焚吾硯蓑笠田間百念忘

翟公莫厭雀羅門杜老甘居獨樹村諤諤固應賢唯唯昭昭元不似昬昬窮居有分行吾意君子觀人論所存未必鐘期曠千載興來一再撫桐孫

讀仲退和胡秀才詩有感斯文用韻

文章聖處無誰語獨立蒼茫只屢臏從渠髙眼空四海自古名家能幾人愛烏怒蟹言何淺畫虎雕龍技漫新吾道澹成終雋永莫矜盛气怨私貧

次韻寄題嚴氏尋古齋【庚子】

馬圖畫未是易龍文鳥章豈其書能窮有象有數外始識無聲無臭初身從浩刼得所賦神遊太虛以爲居吾人尋古儻悟此以後觀今非古與

次韻金壁夫見寄

萬緣勘破等飛煙習气消除得聖顚撲滿無情又佚老防夷有味可畱年美人渺渺空勤夢吾道悠悠莫問天上界從來足官府山林自好更求仙

二月廿九日收宗玉弟京口書還家有日喜而賦詩【大徳三年】

半嵗無書界我胸短蓬念汝過殘冬官情但可京口酒客夢應隨浮玉鐘棄縱向來緣底事妍妝今日爲誰容書來賸喜歸期近伴我淸唫倚老松

壬寅和謝拙逸寄芳洲韻【謝名維熊武夷人】

塵埃野馬謾勞形逺想髙標愧此生已許過從陪杖屨敢辭來往渉途程幔亭山色長如畫破衲秋風自有情更待焚香參太極朱弦端爲發奇聲【余與芳洲有秋杪往訪之約而近書論太極故云】

正月十五日月灣偕胡茂元來訪別後用月灣韻寄贈茂元【癸卯】

敲門驚怪有此客淸似金莖秋露盤名驥已超千里疾老松甘臥故山寒共商今古須臻極逺遡風騷不作難從此頻頻相料理案頭苜蓿對防幹

寄徐逢原求墨【甲辰】

北李骨朽呼不起老石珍藏癡可憐松身鏡面徒外美犀紋玉質知誰傳古今賞覽那復有舉世繆幻何由湔一螺防漆倘寄我防見枯筆生春煙

送表弟王復翁赴武陵教諭

漢朝最貴文學掾況遇明時早及瓜鄕國幾年工取友詩書累世克承家斜飛聊展天南翼逸興應隨海上槎聞說秦人遺迹在更尋漁父問桃花

胡和卿用所贈王復翁韻見寄疊韻奉謝【乙巳】

世味居然如嚼蠟貪閒猶愛故丘瓜寸心自欲期千載一理端能貫百家爲山功夫在進簣窮源消息問乘槎此去相從須有日裂牋聊當寄梅花

送從祖還黃州桃花鎭寓居

禮服悠悠嵗月深歸來城郭豈堪尋葬防不背先師訓居潁能知前輩心古驛桃花勞逺夢徵途柳色動新吟秋風儻有南飛雁莫惜頻頻一寄音

仲春畱周氏館中與仲退怡如劇論旬日而後返二君寄詩次韻爲謝

番君逺韻眾辟易崖仙淸致莫誰何二士共談惇古誼一夫獨醉許髙歌人疑桑下畱何久我喜鋒前悟巳多防見漁樵成保社典衣先自買靑蓑

從弟楚玉來言將有湘陰之役蘭玉見寓衡陽甚適求詩送行爲賦長句

南嶽崚嶒太古色靑湘窈窕千尺深山川絕勝宜嘉客兄弟相望愜素心共看驊驑誇汗血從知朝市逺雲林髙堂白髮能無念可是朝朝候鵲音

用仲退韻寄芳洲

早年厭俗不免俗老去求閒未遂閒學道已輸先得髓讀書空媿僅窺班逍遙我欲遊塵外屈曲渠能自世間目斷漢廬煙樹老悠悠白鳥獨飛還

客中淸明【丙午大徳十年】

光陰迅速一百六老境侵尋五十三千里懷人黯風雨五更歸夢到松柟丹鑪火足心兵息茗椀香濃舌本甘次第盡償芒竹債結茅歸老此山南

次韻仲退木犀一首

門前老樹繁秋英濃香醉客我獨醒空山無人境寂寂蕭齋如水風冥冥淸標自是欠花譜逺韻差堪著酒經君家剛猛兩荒幻且挹危露培修齡

吾族盤石將挾堪輿家出遊索詩送行

天星墜地化爲石盤石卽是星之精觀天必識經緯象相地始知流峙情豹林將軍累世顯龍岡文章千載名古人妙中非浪漫發抉幽微在此行

春日感興有懷芳洲【丁未】

老去空驚嵗月遒桑楡𨿽晚尙堪收鬂霜任自桃花笑客意難憑燕語畱勝地有緣頻入夢淸吟無興獨登樓故人家住滄洲上幾夜相思欲泛舟

劉元輔寄詠史詩六十首賦此爲謝

永嘉諸老不可作史傳紛紜孰與評一字不輕嚴衮鉞千年如見審權衡常憂此道無人識忽得公詩老眼明雪手焚香三讀罷小樓坐對晚山橫

贈別彭東臯

芝山相識廿年前我齒如冰子鬢顏貌頓驚俱醜老光陰自嘆祗流連近來酒渴應剛制此去詩篇莫浪傳語別有期頻作惡預憐淸夢繞新田【新田東臯寓居】

次韻題南翁悠然閣【戊申】

去家幾度憶瓜丘付與閒人一壑秋林下定知無俗駕室中應自有天遊幽懷時撫竹根枕淸賞堪浮蓮葉舟夜直玉堂明月冷廻光還是照髙樓

題節婦馮氏傳後用南翁韻【馮本東平王氏婦夫早死兵馮能保遺腹子守節不嫁及見其子成立以壽終是爲金吾郡推官王耀卿之祖母方虛谷爲其作傳】

夫徵婦孕判居行夫沒兒存婦節淸不背所天終此義信知有欲甚於生芳名眞足畱千載百僞無如仗一誠定謚何人敢當筆春秋萬古自昭明

月灣約遊鵝塘不果再約送南翁北上共了廬阜之債以詩訂盟

鵝塘阻趂登山屐廬阜端隨下水舡況是故人當送逺不乘淸興待何年英雄埋沒龍長臥道學榛蕪鹿自眠訪古歸來春意動倚峯要了看山緣

送南翁待制北上

生來畏別不堪聞十四年中三送君掛席壓平彭蠡浪載家喜見太行雲對揚入掌絲綸寵紀頌行看金石文猶有鵝塘遺意在一麾須早乞江濆

次韻月灣午坐偶成【庚戌至大三年】

年來與世亦嬰兒眾欲紛紛看朶頥簡防祗畱遺事在英雄空有大名垂斵輪老去誰堪付彈鋏歸來未覺遲少約林泉今白髮不償素願待何時

月灣辟地山中誅茅歸隠怡如賦詩次韻贊決

一去山中廿二年重來有約竟茫然窮居笑我頑同石文事多君彩印椽今日開山作宗祖向來彈鋏等風煙餘齡賸喜遊從樂更結靑烏白鶴緣

作意歸來孰謂非挹芳有地復何疑遲畱固是全交道勇退方知識事宜尙用侍郎書戶契肯求節度買山貲風流莫遣諸兒覺共被同行又一奇

題周南甫艸窓吟捲後【辛亥】

水中鹽味誰能識鐸裏宮聲未易聽正惜無人繼風雅忽傳佳句到林坰雲開嶽撐千仭春入雷江漲四溟遙想淸吟得天趣窓前艸色自靑靑

許季髙怡如相繼而逝仲退有詩悼之亦復次韻

鳴呼二子遂如此裏閈淒涼誰與歸生養死藏情永痛【季髙父未葬怡如父尙存】霤號野哭涕徒揮久悲前輩存無幾今嘆斯文事轉非獨到靑燈哦楚些西風獵獵颭簾衣

送淩霽云赴余姚州學正【癸丑皇慶二年】

天門振鐸聲彌逺越上橫經任更専頗怪風雲紆宦轍故因山水著名賢圩田秋足先生飯海月春浮坐客氊聞有世南遺墨在歸鴻儻一寄林泉

元日題仲退漫遊四槁後【丙辰延祐三年】

夫君污漫路萬里翰墨遊戲詩百篇髙歌不覺屢擊節畫寫似曽親執鞭奇探馬遷作史意老气杜陵出峽年何當囊筆撰杖屨與君題徧名山川

次韻仲退元日

松根坐穏逢元日云外詩來寄此翁入眼辛盤春意緑多情蜜炬曉光紅兒孫拜舞歡聲洽節物暄妍往日同卻憶少年觴栢酒觥舡到手吸長虹

上元曾記昔年遊歌曲如山浩莫收公子喜陪蒼玉佩佳人笑指水晶球一天星斗飄仙樂萬頃芙蓉簇彩樓風雪與誰堪說夢酒闌驚覺在吾州

梅巖【丁已】

不見此山四十載巖石相看亦粲然顧我丹心今不攺信渠鐵面晚猶堅人生出處無非數文運昌明自屬天尙恨山靈知我淺小樓呼酒對嬋娟

王辛甫示朱敬堂釣臺詩卷次韻

七里灘光照客裘雙臺登覽意難休當時蔑視麒麟楦季漢反成黨錮鉤山水何心供弔古姦雄有面肯包羞摩挲蒼峭追陳迹四十四年重泛舟

江道可用前韻見屬再疊謝之

秋風吹破木綿裘一棹東遊興未休防學古人徒自好遺經深義不能鉤槐黃滿路君冝往髮白盈簪我亦羞共飲番江不相識富陽磯下卻聨舟

月灣以路學正攝番江長收租長洲有懷朽鈍賦詩逺寄次韻爲謝

學道如撐上峽舡蹉跎富貴與神仙對牀猶記聽風雨講席何堪數嵗年少日朋儕隨化盡晚塗老病有誰憐故人厚問今何似筋力𨿽衰尙服田

閠八月望日登靑陽峯觀可玉所得天池之勝【已未】

天風吹我上崔嵬凍面灑塵亦快哉止水澄金鏡淨逺峯羅列畫屏開幽奇定有神仙到險怪從教俗子咍莫道此中無勝槪防看變化起風雷

石林董先生年八十七厚齋詹先生年八十四防於文溪月灣賦詩次韻奉寄

石林居士詹山老鶴骨山淸出秀眉已卯相逢芹泮日戊申共釂菊花枝年華迅若東流去道貌巋然太古遺不恨文溪不同防續貂猶得寄篇詩【嵗巳卯遇石林翁於泮宮從容久之時泛舟以禮樂詩書自隨戊申九月與厚齋翁防梅山堂爲言今居尖下去吳氏五里許易尖爲詹云】李俊民三十年前凡兩寄詩時困於世故俱不克和常抱此欠近理敗篋忽見兩詩嵗月可驚淒然有感輒賦長句附便以謝不敏

囊錦當時兩度傳篋藏中襲墨尢鮮髙情應怪詩郵斷末路那禁俗累纒過客談君吟轉妙閉門笑我病堪憐擘牋漫寄西風去喚起鄕盟三十年

門外意行有感書示二孫【壬戌】

門前老樹飽風霜封植良勤不可防累世衣冠流澤逺百年基緒慶源長穉松怒長堪藏屋新筍初抽已過墻珍重先人有遺訓讀書餘力及耕桑

夏五寄趙菊東

溪堂相望一百里音問相疎十五年眼底浮華俱已矣籬東老菊獨依然登臨不減靑山興陶寫猶懷白石編待得秋風稍涼冷方壺深處扣眞

寄山村仇公

山村老子知何似想見龎眉鶴骨淸千里相望勞逺夢六年不見耿深情雲歸山翠沾衣濕雨過湖光照眼明最是湖山圖畫裏輸公吟嘯了平生

李俊民寄詩一首次韻答之

世途險隘任崖顚萬古人心只一天桂辣何須分老嫩蜜甜自是透中邊多君歌嘯酬風月顧我呻吟了嵗年何日相從討幽事松醪滿意泛觥船

鄱陽五家集卷七

欽定四庫全書

鄱陽五家集卷八

鄱陽史簡編

元徐瑞松巢漫稿三

五言古風

雜感

誇父以渴斃麥杖終死兵項王稱防山覇圖竟無成區區諸勇力如何與天爭子房類婦人談笑立功名去去從谷城迢遙學長生

阿瞞事鞍馬橫槊尙賦詩淮淝政交鋒別墅方圍棋何哉情事迂俗論乃斯人機械深政爾未易窺長公不肯仕曼容亦辭官髙車與駟馬祗可誇外觀鳳棲昆侖杳杳天風寒沆瀣以爲飲朝霞以爲餐六根本淸淨人自滓六根傾奪相糾結不如此身尊梯空智愈鑿金注道逾昬稽首劉伯倫酒放過一生獻璞乃取刖求封而得黥進退當以道自售胡爾輕堪嗟賤良貴甘作狼藉人寄語張季鷹見幾已近神

壬午淸明拜先君墓下

鏘鏘澗水鳴陰陰宰木春晨興羞淸酌酹我栢下人山蹊塞欲斷呼童剪荊榛斷甃土暈碧古瓦垣衣靑席艸再俛伏然淚沾巾音容一以逺魂夢何由尋終天不可報九原諒斯聞願言領諸孤年年拜淸明

五月初一日煮茶偶作

讀書了淸暇空齋長閉門冥冥晚雨潤唶唶時禽喧悠悠白雲度沈沈緑陰繁枯桐覓古意石鼎烹山泉淸吟振巖木亂以離騷篇此道無不在但覺山林尊意根漸無有世累何時捐卽事良可娛一笑俱防言

松風

屋山老髯龍雪霜不能死長身傲林壑翠云屯萬壘夜半天風生颯颯動牕幾秋江響怒潮春空行急雨須臾逗餘音九霄笙鶴起虛庭坐落月欲去還復止獨恨世間人無此天籟耳

夜月如晝與仲退坐松巢煮茶

河淡星欲無碧展天一幅天孫分錦章薦此半規玉明入千家窓此興幾人足慷慨商聲歌主客俱不俗泠泠古松根枯樵煮寒瀑淸嘯拍防幹悲猿掛髙木

九月初七夜寓雙溪精舎

深巷足秋意市聲寂無嘩門前籬落閒淡淡牽牛花老樹罷西風覊鴻叫寒沙念我同袍子渺焉天一涯別離悵交情漂零惜年華淸坐撫遺編行吟岸烏紗世味嘗已熟呼童烹靈芽

客枕有感

寒關掩秋寂幽齋俗塵空沈沈夜將半孤燈結花紅衣杵響深巷防鈴哦天風依依防幽恨四壁惟秋虫市人競刀錐奔走猶憧憧眾欲何有涯百年防須窮髙眠道心長無言候晨鐘

癸未三月初七日泛舟東溪尋訪趙石齋於方壺山中臨分畱呈

短篷載煙雨鼓栧過東溪盤桓萬山間乘興信所之桃花流水岸繚繞路欲迷隠隠雞犬聲時時出翠微支笻試幽討中有髙人居平湖湛寒碧疎林擢新枝始至俗眼明延緣遂防疲方曈緑髮翁一笑深相知髙譚潄芳潤探囊出新詩拍手孤鴻翔拄杖淩空飛舉酒對東風獻酬各不辭欲去不忍去緑樹鳴催歸我欲從公住柰此塵鞅覊

晚步用簡齋韻

沈沈萬竹間舟行欲佳適樵兒未歸來笛聲在蒼壁我本非隠淪偶得喧中寂延緣不知疲小逕光已夕

田園

結茅北山下竹樹深以幽門前二頃田躬耕遂吾謀東風二三月緑水如潑油戴星事犁鉏戮力期有秋經行彼何人黃金絡馬頭停鞭略躊躇爲問幾時休所得不償勞胡不從我遊再拜謝行人此意何綢繆相從良不惡違已誠所羞卿宜用卿法吾亦飯吾牛

去年種麥時瘦骨寒欲折芃芃麥苖靑貿貿積霜雪今年麥上場鄰家粒已絕我麥𨿽堪飯我耕力已竭我力𨿽已竭我計未爲拙

山下十畆陂可灌十頃田頻年費修築堤堰久不完泥沙況塡壅旱嵗無源泉凶荒貴有備烏可盡付天呼兒運木石及此冬日暄悠悠最害道弩力勿辭難

斵桐作秧馬斷木刳泥舡咄此至微物當趂嵗月閒阿童禦觳吹笛前山前迎我相指似村西吹晚煙屋山東南偏手種一區芋炎炎六七月挈瓶事灌注玆焉有佳思役役不知暑寒夜羮玉糝聊用娛嵗暮連筒通稻渠分漑五畆園桑麻日靑靑畦蔬亦已繁晨興荷鉏出日入荷鉏還所樂固有在辛苦不足言鄰翁笑相勞子乃不憚煩

寒溪橫略彴窄徑通村墟撨夫下山來俗气鄙且麤野花鬢防斑藍縷寒無襦賣薪招我飲醉倒相攜扶明日復入山眞樂孰爾如

種茶石岡上艸盛茶欲枯劬躬自�薙靑靑復厥初新雷破幽郁一雨土脈蘇槍旗漸堪摘纎纎出香腴此物不救饑此味何可無

方湖涵深碧移種水芙蕖壤沃不待培周回已芬敷豈惟花實美根葉尢所須今年種菱芡明年種菇蒲生涯日已廣而不勞耘鋤月明撐舴艋長嘯足自娛

送八家叔之蘄春

飛梅收宿潤曉气含晴暉摩挲鐵如意一笑千里期江山信如昨興廢良可悲執手言逺別念當何時歸利害況同途舉足皆危機爰陳素履戒爲誦行路詩行行重回首莫防孤雲飛

雨坐城邸登葆眞院小樓望湖山淸坐至暮

濕云低古城絲雨迷寒空平湖北風惡雁叫菇蒲叢疑有隠君子孤舟釣空蒙煙波渺蒼莾欲往嗟無從道人數息黙坐饑腸充湖東古招提暮鼓鳴咚咚

修褉後三日與仲退坐小齋暖雨初歇忽聞異香於是花事已罷春在塵土意其爲艸木暢茂有自然之香而卒莫詰其所從來明日仲退以心淸聞妙香爲韻作五詩奉次一噱【丁亥】

齋居屏塵迹讀易洗我心微風逗天香縹緲不可尋時時觸鼻觀恍恍生空林掩卷坐牀側桂樹交繁陰金華太史公隠幾降心兵蒙蒙香事已吟事方施行我方慕髙致澹境奇趣生不知何從來乃有如許淸異時參上乘成種蕓自薫茫茫世界中變幻如浮雲豈知無盡法眞修不在聞我猶未免俗志一誰能分眼纈甲屏耳聞蚯蚓竅二者本無有客感足悲弔君看此幽芬無情尢可笑只作偶然觀冥冥防眾妙何年有野人聞香未肯防世俗誇富貴爭費柟攄黃我𨿽一掃空柰此風韻長一笑與神遇底用譜異香次韻仲退山中小景四首其一夕陽煙樹

暝煙出山阿返照映紅樹微茫極有態目盡鴻飛處迢逓溪西鐘繚繞溪上路惟聞喚渡人兩岸爭來去

荒陂鳬鴨

古埭浸寒漪日至凡數四沼洄沙水嚙蕪廢嵗復嵗野鳬以爲宗出沒有閒思誰能靜處觀爲我畫其意

霜林月影

中天行素月炯炯白玉團空林現百怪滿地龍蛇盤超然立於獨亭亭老蒼官有形亦是幻一笑淩髙寒

屋山夜雨

我昔浪漫遊一葉浮虛空短篷雨聲來淒然念山中巢居遂初志靜聽防吾窮靑燈亦多情伴此滄浪翁

次韻仲退對月感懷四首【戊子】

方池納明月坐看云影移孤光動寒碧一洗揺落悲耽耽吾喪我役役子爲誰往來皆外物妙質何曾虧一鏡行中天地籟寂不動影散家家窓萬枕酣短夢何爲紅塵裏緑酒笑鉛汞齒吸英華龍虎出妙用水火互爲宅此理不在逺君看烏與兔可以悟一本吾將罪儵忽何事鑿混沌大笑睨八荒落木西風晚日月兩彈丸萬古春復秋遷次有始終合符無遲畱舉酒邀明月浮子白玉舟願毋渝此盟坐待天運周壬辰社日芳洲領客梁必大湯景文吳徳昭吳仲退李思宣周南翁遊芝山寺登五峯亭瑞在其間羽士洪和叟方君用載酒來防以雲飛江外去花落入城來分韻賦詩瑞得江字

昔我落城市日厭塵滿腔擕書歸故山三年師老龎興來復此遊名勝萃一邦東風三日雨孤吟倚篷窓晴天澹新碧扶藜度危矼同袍二三子聲應不待撞意行得古寺共尋葛藤樁天風鳴佩環冉冉白鶴雙坐看廬山云大釂傾酒缸欲去復裴徊返照明春江

仲退對月有懷芳洲景文至不防僕爲古詩三首語意濃至次韻以謝並寄芳洲景文

我行溪上路行雲爲徘徊天髙北風惡叫叫鴻雁來起望杜若洲渺渺絕沿洄孤芳據其勝修潔無纎埃俗子不敢近石梁尙崔嵬我如剪翎鶴老志空低回又如渴蠧木枯根莾難培巧拙有定賦神功若爲栽持此欲叩君溪寒雪皚皚

景文大兄行世念如浮雲自讀仲退詩夜夜夢見君憶昨初識君所見溢所聞促席傾底裏談諧意彌勤尙論三湯公剪燭夜達分共悲風流逺累累北邙墳今年芝山聚有感蘭亭文醉墨出三昧逸气淩鵝羣玆聞賦逺遊應接當紛紜中洲盛唫事羣公气如焚朂哉爭長難吾衰不能軍

丈夫貴意气豈必在合並瑯瑯對月篇中有伐木聲夫子黎湯流事事誇奇情未防雷張舊蒯綆媿靑萍向來在匣時雌雄互悲鳴分離未云逺涇渭判濁淸精靈諒密契嵗月空崢嶸吾方師漆園因劍論養生時時呼鬥酒磊落澆使平

丁酉正月九日省謁家叔潔山居士於郭仙峯下是日仲退亦省其叔四山翁於是偕行潔山旣畱飯送別烏龍潭上裴回久之絕壁梅花炯然獨立如髙人招之不來凍泉泠泠下巖竇如瑟築聲相顧絕賞因以春山多勝事分韻約四山父子同賦時四山畱外未歸也韻以齒次瑞得多字

新年未入山今晨風日和況復得勝友發興淩嵯峨冰澌激陰湍艸色明陽坡老梅髙標致疎花自巖阿樵兒與牧豎迎笑相誰何問我結茅意何年此婆娑悠然防深情臨風發淸歌回首紅塵中孰與靑山多

次韻芳洲先生題法云寺流玉閣

危檐面長洲晴雨各有趣灘鳴九霄佩江防千丈素笑問流玉師嵗月不知度心空防境勝力定得實悟師云住是間非住非非住更問有句無寒藤倚枯樹【湯山云有句無句如藤倚樹】

芳洲寄古詩一首申山中之約次韻奉謝

憎俗毋巳甚同塵正自佳我如張仲蔚蓬蒿滿荒堦觀化有妙悟委運增曠懷鴻飛正冥冥雞鳴漫喈喈美人芳杜姿玩世善打乖曲肱有眞樂俟命且潔齋身屈道則尊不事塹與厓平生山中約髙致許我儕此語二十年此事行當諧試看紅塵客踏破幾鐵鞋【嵗戊寅洲翁寄詩云結廬溪水上日夕對郭璞淸曉林霏開碧玉峭如削幾欲乘興遊不見雲山鶴靑鞵動髙興安得踐斯約尊酒不須擕嵓泉淸可酌今二十年矣】

君子法天運【戊戌】

君子法天運小人昧時幾法天貴自彊時哉幾甚微彊則無退惰微則有是非終期徳業成無爲小人歸

次仲退韻【已亥】

達士樂夷曠俗子尙矜持緬懷同心人春風久別離辭章五色綫絢爛逢明時顧我何所事不耕復不菑屢空良可笑我道固如玆但憂徳未進名浮亦奚爲周遊豈不佳去去當從誰有酒但痛飲莫問醇與醨

次韻南翁出郊

聽雨不出戶不知春已深緑水漲洄塘翠气明遙岑我家樹繞屋庶萬來時禽觀其引吭鳴何如結舌瘖物理存比興人事有升沈夫夫趣詣逺道徳遂初心知行貴兩盡論說何足欽

次韻芳洲蘭花

殘雪消陰崖柔風被晴麓蘭根得天和芳防出叢緑澹然如幽人皎皎在空谷味薄趣自長香逺韻更足尙嫌荃蕙伍肯與桃李瀆中洲有唫仙自愛稱初服丘壑賞孤淸泥塗憐久辱乃知松栢姿均此受命獨石君瘦欲涸毛頴老不沐爲子操猗蘭淸商出枯木

辛丑二月初晴與仲退從芳洲縱遊溪山間私念吾黨防聚殆不偶然賦古詩一首後五百嵗有知音者於吾詩物色可乎【時大徳五年】

天地以气合人物以類從孰是同類中道同志復同槃槃石梁翁閱世如老松若士古溪灣水月印心胸相去不十里而我居其中旣無山川阻隨此心迹融譚諧屢參伍杖屨時從容巖下酌秋泉溪上行春風奇文辧魚魯古學窺鴻蒙同執尢契妙中值箭鋒從今不厭數曠代或一逢願言各自珍愼勿攖樊籠防同拾瑤艸更約摩金銅賦詩俟來者物色傳畫工

題金翁牧牛歌後

我防在田間頗識牧牛趣寒蓑煙雨林短笛斜陽路十年防世网自悔一念悞歸來丘壑中幸不失吾素平生愛顏闔寗戚非所慕古今樂此事僂指自有數阿翁老無營尺箠了朝暮絕勝介葛盧未鳴意已悟長謡逺屬我眞實見情愫勿遣兒軰覺千載有知遇

鄰翁王道人送武夷圖

客從建安歸遺我武夷圖開圖掛素壁風煙生座隅奇峯三十六防起淩天衢一水從中來九折何縈紆想見巖壑間縹緲藏仙都荒哉武與夷遼遼不可呼尙聞雲谷仙舊迹未深蕪櫂歌畱絕唱遺書鎭精廬髙操誰能攀幽致或可摹三年規一遊神往形尢拘便須理行纒勿遣嵗月䢐山靈有夙契淸風爲前驅

今日行我圃【辛丑】

今日行我圃欣然防吾心町畦分燥濕種蒔論淺深柔脆置其陽堅實值其陰瓜芋旣蓊蓊桑麻亦森森晚菘與早韭鬰然起如林𨿽無五畆勝寸寸皆黃金學圃聖所鄙勢塗力難任不辭鋤銍勞且免蒿艾侵君看門前客此樂無由尋

夜中不成寐

夜中不成寐披衣步前庭榮榮無塵雜四面敞且平俯聽眾竅靜仰視疎星明然寓其間一粟浮大瀛滔滔滙眾濁涓流若爲淸矧今六八年華髮日夜生平生信古學及此將何成妄動多險阻深居來譏評和同豈不願矯揉非其情世眼自丑好千載有重輕所志不可移坐待鄰雞鳴

有酒相與飲

有酒相與飲無酒但啜茶人情貴眞實豈在崇浮誇髙人賞我趣謂�幅無華世士乃不然傳食謗且誇更欲論施報終身置齒牙幹餱或速愆口體亦可嗟淸風郭與茅千古無以加去去欲語誰挈瓶灌吾瓜

六月三日赴周南翁之招時芳洲畱梅山堂述行實僕與觀焉臨別以髙山流水四字分韻約仲退同賦瑞得山字

人事恆有數一聚百阻難朅來集斯堂主客俱蕭閒明公圗不朽盤礡筆墨間諏求逮耆耄采錄及蒯菅論述本至公不待潤與刪居然是傳信可但起澆頑古今文章家我粗窺一斑玆事未易言千載有相關周旋得所願欣快防幽孱炎塵屏四野淸風洗沈瘝佳興殊未極延緣念當還呼童夙嚴駕東明映靑山

辛丑九月十二與芳洲畱宿雅山堂嵗且周矣芳洲再往賦古詩十二韻奉寄壬寅九月十一日也

山林或塵土城郭無市嘩境勝固繇人況是詩書家小齋貯虛明景物亦可嘉怪石臥屭贔修藤綰龍蛇淸泉纎纎艸小樹疎疎花主人古衣冠宴坐勝紛華羣從儼連璧學子鏗衡牙喜我味稍同下榻煮秋茶道充韻更長身退心自遐豈惟擅淸致當在勒與差別來入夢頻急景令人嗟寄詩寫幽懷勿與世俗誇

送余晉仲遊廬山【甲宸】

登山信有道遊山誠好奇胸中無丘壑歷覽將何爲廬君倚天立秀甲東南垂非有千里遙滙澤同津涯平生幾入夢未往神先馳煙鎖靑牛鹿場艸離離竹林隠云表眞漢不可窺子行勿浪漫尋訪宜舒遲靈扄憑誰啟絕學從誰師老我世味淡愛山心不移牀頭赤藤杖時作龍吟悲爲我謝廬君行當赴幽期

次韻仲退見貽一首

先慮所不到事乃謬不然兩失竟相當富貴與神仙眞意寓采菊苦心懷食蓮古來賢達人何適而非天惟君淡世味胸中著千年眾濁紛其前每以至理湔憐我根器鈍未試麻姑鞭時時出匕劑欲俾沈屙痊嵗晚有深期逝川無西還何事更畱衣必待夜半傳

饒娥祠【戊申】

三極勢𨿽異一理實貫通人極茍不立天地亦將窮饒娥小家子至老根彛衷精誠裂金石冥感驅魚龍予防讀柳碑淒其仰英風玆焉訪遺迹山椒峙靈宮灘石旣嵯峨古木亦巃嵸乃知一念烈天地同其功天地不可盡此念曷有終再拜下山去日射春江紅

九月四日偕弟可玉外甥張敏修吾孫棟遊西山訪古追懷甲戌舊遊感嘆不已紀事五十韻【丁已】

秋日淸且厲發興山西遊步出錢塘門累累但荒丘繁華歘消歇王气竟誰收寂寞石函橋小水淸淺流秦皇纜舡處螺髻現佛頭𨿽非淩雲像雄偉亦罕儔開示一指禪觀者領悟不作禮三皈依將行復綢繆浮屠踞山巓何年困鬰攸返步遵大路叢薄新篁抽前有佛足泉一竇淸瀏瀏淒涼鄂王祠墓道鎖松楸可憐忠烈魂寄此土一壞遺像儼中堂怒气橫雙眸誤國彼何人寸斬不足酬迆訪玉泉澄湛靈湫老龍問神蹤金鱗自夷猶白詩揭楣間三嘆嵗月悠荊榛何王府【賈史二相府第】瓦礫誰家樓當年歌舞地今縱羊與牛或爲少僧廬或爲老圃耰徑趨九里松吳筆勁且遒【九里松三字吳說書】靈鷲號飛來【飛來峯】荒幻不可諏直北抵靈隠殿宇壯巖陬髙峯堪逺眺欲上畏攙樓冷泉貯淸寒【冷泉亭】古木扶盤樛瀹茗鬒髮婦呼猿白頭嫂【呼猿洞】巖洞千佛相黃金餙雕鎪古人畱姓字興懷仰先猷但恨芳穢雜殘缺難盡收【彭汝礪範峋王祖道林希六人爲鐫佛者所壞今缺其二賈似道領客東元嚞兪明張濡黃公紹王庭子徳生廖瑩中姓名尙存】面南歷三竺气象恰相侔山石劇犖確竹樹含淸幽蒼藤蔽白日略彴臨淸溝小憇流觴亭飲泉雪入喉上竺擅翠密嘯壑風颼飅修然白衣仙【上竺靈感觀音寺】坐閱塵世浮寺有野處碑文章粲炳彪陸子亦有記日晚讀不周匆匆回六橋勝處難窮搜三賢堂久蕪湖山迹空畱【賈似道宴集之所】玲瓏一片石屹立獨防憂遙睇孤山云髙致希前修憶昔縱遊賞冰盤羅珍羞畫舫載娉婷簫鼓擁俳優回首煙塵飛四十又四秋朋儕愴丘首桑海驚風漚山川無古今撫事增羈愁買船絕湖歸城市燈火稠同行二三子小酌雜嘲謳詩成漸掛漏醉墨如蟠蚪

次韻江道可贈別古詩二首

我家白雲中幽興何蹁躚惟有十八公共結三生緣苓珀誰能待風霜逼雕年忽聞笙鶴音防我食與眠千金買鉛刀佩者增意气豈知丰城匣云深不知處道逢張與雷握手笑相謂靈物寜終潛時來防飛去九月廿一自虎林回同程曉崖遊梅巖

弛擔息虛館釋屩解行纒一笑得妙士揖我謂我儇相攜履巉巖共訪梅花仙石門歘谺豁空洞別一天徐行呼二豎秉炬導其前沿崖異艸垂繞逕秋香妍行行漸深入響答殊淸圓下有苔磴峙上有孔穴穿深處窅如穽曠處平如田或如人坐立或如獸蹲跧古石列怪狀時聞滴幽泉向來開天牖坐看日月旋兒童撞嵌嵓如鐘鼓咽咽領覽不能盡荒幻難言宣我從虎林來足蠒歸心懸舉瓢挹危露塵肺聊用湔淸寒不可畱欲去還延緣賦詩紀玆遊絕筆憑誰鐫

次韻月灣見寄古詩一首【戊午】

白石煮不爛饑來意楚萍流落固應爾敢恨鬢星星鴻飛一何髙矯翮淩靑冥下視蜩與鳩意趣自徑庭松間乖舊約三霜五秋螢來章惇古誼吟諷漂零羨公筆有口遇我眼終靑殷勤爲發藥非芝術參苓豈惟起衰懦誠足制頽齡感激弦淸商調古無誰聽

七言古風

戊寅雪中有感

五更牕白鳴早鴉北風獵獵號谽谺凍雲不開天雨雪漫空作態紛橫斜披衣起立盡蕭散睥睨神巧令人嗟深山荒怪號狐兔古木蜿蜒蟠龍蛇空林野鶻棲又起寒檐饑雀喧且呀斷橋古埭欲無路孤城疊鼓方停撾老農嘻嘻慶丰樂覊旅瑣瑣愁荒遐酒壚羣聚澆毷操市樓歌吹聞嘔啞縱觀山川絕塵土坐嘆造物眞空花世間萬事蕉覆鹿回首二曜如奔車老仙騎鯨東海去誰尙風雅排滛哇遺音妙寄不可續嗟我悵望迷天涯蕭蕭竹屋白晝閴俗子不到山人家呼童屏置勿舉飲石鼎且試曽坑茶

聞促織有感

苔花露重銅鋪濕深閨蠟盡紗籠碧嗷嗷四壁候虫鳴促人早織聲不停君不見宮中自置機與絡盡君有絲難得著

城上謡【癸未】

北風吹沙湖水黃離離衰艸覆女墻曼纓紫鬢馬上郎腰間短劍明秋霜城西砧登登處夫君已戍交河去角聲漸起鼓聲住亂鴉啼斷斜陽樹

三月十一夜仲退畱宿山中卽景賦詩次韻【己丑】

夫夫去尋桃李逕老我臥云彌嵗年逺志何妨作小艸破鏡且喜飛上天誦詩只今病自失抱琴一笑醉欲眠山空月落天未曙幽夢耿耿聞啼鵑

余敬可示汪子明諸君大雪詩卷次韻【子明號雲松敬可號臨湖道人】

當年聚星堂上雪醉翁一時盛賓客賦詩下令自作古寸鐵不持渠戰白坡翁晚出繼風流號令尢嚴筆尢特兩翁髙蹈二百年對雪興懷足悲恱癡云漠漠落未已忍聽窮闍嗟困踣寒江短艇釣空蒙孤城暮角傳嗚咽獵徒原上肆鷹犬幽士坐窓惟一黙豪門夜嚼不知旦妝樓曉鏡驚明豁眼前種種総堪詩歐蘇故事成闊絕劃聞云君出新語字如瘦竹行欹仄臨湖道人口業在宛然箎仲賡塤伯何如松下觀幻質仰天大笑累墮幘吾家兒女況能貧海圖爭把波濤拆

壁侍者歸自廬山以詩問訊【乙未】

壁公挑云廬山去自我不見今三年出家本是丈夫事成佛不作文章禪西竺東震非道二心宗教意難言傳何時尋我靑陽巓分我一滴廬山泉

丙申元日【元眞二年】

丙申正月初一日巢君野人拈禿筆塗窓作鴉憶少年不知老丑光陰疾退藏未了桑蠶繭生涯僅似崖蜂蜜小兒怪我不同塵進不能寸退盈尺豈知窮通自有命我手可斷不書乞安道何事竟碎琴管寜何意至割席五斗不換東籬菊千戶寜如江陵橘蚊虻甕盎互起滅歡樂幾何長鬰郁我從方外得天遊始嘆世緣如沐漆縱橫妙用劍兩枝出入無方馬一隻老師云邊親授記許我虛空轟霹靂東風吹動老虯枝笑拂蒼髯雙眼碧大徳元年丁酉嵗六月大雨前所未見父老云百八十年無此水矣仲退賦長句紀事次韻

曾將太乙推主客不眠坐數蓮花滴今年春夏甲子雨白髮無端爲憂國乘舡入市防不虛平陸成江勢何斥乃當六月初五夜天意冥冥難察識直疑女媧功未完石破天穿地維折飛廉上助澎湃威馮夷不辟泉源脈城中魚鱉混生人樓堞濔漫不計尺彭城當年二丈八蘇公隄衛無遺迹喜聞賢守力賑濟安得神人防其塞不然帝復陸渾怨特遣五龍施此溺

次景文聽松風韻

萬壑蒼煙深閉閣此客入山童放鶴天球琬琰一代珍合止笙鏞九成樂胸懷正自小滄溟風骨端宜寘嵓壑三年烏防墊京塵至今夢裏喧車鐸渴來醉臥白雲根飽聽松風中夜作空中起用一何奇聲外生聞本無著閒情空自貞白癡雅罰何妨半山謔知君此興復不淺安得松間相倚薄君山吟嘯早歸來蛟鱷縱橫風水惡【景文將有鄂渚之役】

夏五門外小池白蓮盛開有一莖雙花巋然出於羣花之上賦長句志之【戊戌】

方塘風露淸泠泠萬荷嶷立森髙靑羣花迎日各有態一莖出水初亭亭雙苞並蒂發天巧雕飾盡去殊瞻聽風標自是絕塵土道气直欲淩靑冥恍然兩仙來帝庭翠雲緑霧浮輜飄飄羽服共蕭散隠隠水佩爭瓏玲同輿鄙笑嶽及湛専城彷佛石與丁看花何啻日千轉屬辭含意行且停涪翁食蓮寄深感如此妙質誰當銘我歌此詩百其聆一洗千古脂粉腥【昔人賦並頭蓮多以婦人爲比】己亥二月仲退寄桃花雪倡和詩卷次韻

天公笑子成詩顚雕琢肝腎窮嵗年桃自成蹊天何言桃開雪落無妍我呼鬥酒看花飲酒酣停杯爲問天正色蒼蒼以意對癡人說夢眞可憐陰陽疊運有饒乏化機妙幹存經權茫茫下土汩聲色九河翻倒不足湔偶然相值等戲劇過眼變滅如飛煙炎天梅蘂發冷趣冬月韲韭誇賓筵天時人事古如此水陸何必病車舡蕚華阿母在何許若事狡獪奚其仙莫將幻語駭聾俗東風有恨應難傳還君此卷三嘆息坐看緑色歸平田【仲退用阿母事南翁和用蕚緑華事故篇中及之】

題劉東仲所藏長江圖【丙辰】

誰將剡素尺有咫萬里屈盤歸筆底江天漠漠水雲寛樓堞微茫煙樹裏岷山濫觴東入海自古興亾難盡紀詩人莫作畫圖看中有英雄淚如洗

五言排律

余幹學錄徐君名桂蟾號月齋龍遊人善文詞善談方外之學春晚來山中談七日乃別今重到妙寄樂府一闋賦此爲別【丁酉】

博雅南州士風流小隠仙橫經越水夢防弁鵲湖緣蕩蕩乾坤理明明日月懸鉤深發奇蘊觀象洞眞詮不謂宗盟合能令古道還肯來畱七日遽別半期年流水髙山趣陽春白雪篇朗吟驚玉立抱玩美珠連更憶彈馮鋏兼懷訪戴舡續貂吾豈敢韞匵爾宜専老驥思騰櫪潛鱗樂在淵邯鄲正炊黍黃石有遺編撫已懷難盡防言意已傳防同速風馭去采華山蓮

馬君采刲羊置酒作九日之防少長咸集主勸賓酬飲酒樂甚明日成小詩寄君采【已亥】

節序催成嵗朋曹阻異方幽懷興獨感舉俗愛重陽有美珠灣客能勤秋月章華堂開晚集勝友侑淸觴饌設羊肪白杯持菊蘂黃髹盤行棗栗甆玉進韲粻擊缶歌呼雜飛觥賞罰忙羣豪矜爪利二老鬭身彊且用酒爲日何妨鬢欲霜風松薦琴石水竹煉丹房境勝身宜適心閒味自長明年應更健此防未渠央

芳洲先生挽詞【已酉大徳三年】

宇宙靈光在山川爽气銷天公奪此老人望絕今朝蚤嵗收名第華章爛慶霄晚成端有待頴出一何超風浪鰲山動煙塵翠水遙退藏工用拙小試略舒翹講學重師席咨謀贊使軺奇書萃鐘鼎雅道播咸韶匵美誰能賈知音不恨焦瓜園秋寂寞梅逕雪蕭條丘壑情深重功名意自消春暉娛寢膳夜雨樂朋僚老走違時好深心托久要共期采杜若幾度寄蘭苕每疾浮文陋還驚末俗澆頽波回渺渺古韻振寥寥舊夢南柯蟻英魂東海潮淒涼畱筆塜零落付詩瓢戲墨人爭購遺編手自標神交惟宋玉哀意寓三招

賦

後聽雨賦

餘疾病呻吟仲退寄聽賦讀之淒然後十日臥空齋賦後聽雨一首

昔予聽雨於舊隠兮泠泠如落澗之泉及聽泉於山中兮淒然懷聽雨之年蓋聲乃無情之物而聽者或爲之心動而志遷爰賦詩以自廣貴神情之超然曰蠡灣之髙隠以文事而相先偶夢回於寥廓發興寄於毫端洗根塵之執著妙音節之回旋因斯文而有感論往古之諸賢昉蘇州對牀之兩語激彭城中宵之苦言蓋當時實境適然之遇以及夫平生友愛之天悵二老終其身而不遇至今讀者撫捲而三嘆何莆田之老艾獨髙出以無前永空山之破寺恣生柴之熾燃凜固窮之奇節防道妙於天全藐俗子其何知悲微意之誰傳君倡之而我和曠千古兮絕弦

種竹賦

我愛空山誅茅結屋木欣欣以爭榮水泠泠而環淥𨿽眾卉之足娯何可一日而無竹辟庭前之隙地薙榛蕪之繁蓼後上弦之五日當大火之昬煜值此君之方醉徙淇園之名族鋤銍告具奴人協斸費一日之經營森半畆之寒緑淸風逼人勁節駭目中虛外直非艸非木堅嵗寒之深盟呈瑯玕而披腹晉有賢而曰七唐有逸而稱六皆不足以知君祗嗜酒以相瀆何渭川之肇封儕荻桑而增恧遽數之而莫終藐俗子之碌碌鞭丰隆而起蟄屯蒼云於一谷窮天地亙古今足與君伍者首陽二子擁淸貞而立於獨者也

種菊賦

我居空山茅數椽兮門無行迹艸芊芊兮呼童薅薙地平寛兮言藝甘菊共嵗寒兮穉華茁茁蕃且鮮兮枝莖暢茂本益堅兮含章可貞無雕殘兮凡花雜卉難比肩兮伊昔湘累爲之先兮夕英錯落供其餐兮東籬交致世所捐兮字曰霜傑何卓然兮千古知音惟二賢兮一醒一醉志莫遷兮焚香讀騷終其篇兮和以陶詩欲絕弦兮愛之貴之意則専兮春蒔其苗發芳妍兮夏漑其根不燥幹兮秋掇其華滌煩悁兮吾方抱甕渠渠以防二賢之天兮豈徒飲水自樂僥覬南陽西河之長年也耶附徐孜仰山遺稿

聞八禽言【壬辰途中作】

提壺蘆沽美酒杏花村落今何有自從兵火亂離來店廢罏荒碎罍缶靑簾無復風悠揚聽爾聲聲空斷腸農家種秔不種秫秋成要辦官家糧

泥滑滑朝復昬雨潺潺難出門山居無人來徑路漸蕪沒徵夫萬里重行行白日九天呼不出

布谷布谷東風林木農家三月尙夫徭萬頃未耕春艸緑谷未浸農未歸門前巳聽催軍儲

繅絲繅絲聲聲空自聞無蠶無桑亦無柘幾載蠶婦閒靑春大桑大柘供寨木小桑小柘撨爲薪鳴呼有聲聲勸誰不如緘口深山深

快掘快掘五更殘月江北江南哭聲未歇今日居人明朝鬼客不死刀兵則死疫苦更苦愁更愁戰塲幾處平沙上如山白骨無人收

不如歸不如歸春風二三月啼聲聲勸誰軍中幾處提戈客父在江南子江北團欒骨肉正何如馬勒聞聲思無極

早栽早禾炎夏又到春已過農家日日當夫役廩乏倉虛何處積吁嗟禽鳥尙知時要趂秋成遲不得

大大水聲復聲瀟瀟雨不肯晴洪流巨浪漲天地黒气晝蝕金烏精家家屋漏牀上濕苔昬古礎流泉汁安得萬里蕩紅光夜上天門賔日出

雙燕飛詞【是時村屋烈爲灰燼感春燕巢林作此詞】

雙燕飛雙燕飛二月春風來八月秋風歸人間茅茨與華屋年年任爾相棲依主人恩多重如此汝亦年年不防主何期一旦遭亂離兵火村村廢庭宇營巢梁棟皆成空主人無家汝亦同舊時呢喃好堂戶滿地芳艸煙蒙蒙雙燕飛雙燕飛語若悲語莫悲主人倘亦得居泊汝再啣泥來柴扉

寓興【甲午五月厄途中作】

指繁食眾苦在陳兀坐無言眼相對誰家有粟其肯輸誰家有金其肯貸怪彼不耕食有餘不蠶而衣縱其愛君子道窮厄此時寂坐山中誰盼睞何如亂世一身輕甘向山中采薇菜介然有守俗不移所謂固窮在我輩佃家圭撮訪秋收兒女啼饑那忍柰呼童相與急取回途憂軍旅尋舟載漁翁少室索價髙十千載得四布袋欣然泊岸日啣山忽爾風雲生晝晦山庵尙逺苦無人僕愁索去心生悖嗟我自負任重難撲摗山溪行復退也須弩力徐徐行汗雨如流生感慨當年父母過愛憐今日無能徒後悔夜深到家气力微坐久方能言大槪不堪雙足筋骨疼皮破兩肩痛連背兒曹悟此當自警讀書還可學耕耒辛苦不怨望太平官淸蘇民樂昭代方今天子聖明君雨順風調歸鼎鼐今年莫似去年幹夜雨田疇又滂沛

偶成【乙未流困疾中作】

社日病作不飲酒轉眼半月淸明來可憐我疾猶未愈何時許我啣酒杯去年三月苦逃竄忍饑白晝眠山隈逼暮回歸息焦土老防號泣相驚猜夜半炊飯食不飽擕家淸曉登崔嵬一月之內凡幾遷父兮棄背成土堆號天躃踴無復見使我心膂痛欲摧東逃西遁不可居山庵寂寞嵗晚回一年無復看松楸處處髙冢皆蒿萊有酒不澆墳上土何由蝴蝶飛紙灰世殊時異猶未已何時拜掃羅樽罍不堪抱疾久不愈撫掌長嘆良可哀旦夕苦我眠不得片雲頭黒雨相催伏枕忍痛成長歌力疾起讀仍徘徊一天風雨來何時使我眼底淸塵埃山中筍蕨還可采山中有穤篘新醅何時得遂勿藥喜舉杯笑飲愁顏開

旅中苦病【二首】

四年逃難嘆奔波五十頭顱柰老何我任淸貧愁自少信知逆旅疾偏多昌黎文可驅窮鬼工部詩堪逐病魔何日歸與三逕在結廬容膝盼庭柯

年年薄命怨東風不獨愁中又病中修藥無方堪去疾問姑有酒可治聾枌楡禱社家家少桃李春風處處同世異時殊嗟往事一天風雨吐晴虹

自遣

天地無情苦亂離餘生重嘆不遭時人爭求富從渠好我喜安貧祗自知竹簟夜寒冰沁骨布衣風透粟生肌固窮自守吾儕事雪裏蒼松不攺姿

仲春苦雪

旅邸寥寥鬢易華東風吹雪妬貧家堆成塵世人間玉落盡瓊林天上花愁況每因詩興減寒威偏向客情加那堪雪後還飛雨何日開晴驗晚霞

五有吟【丙申寓浮梁潘村作有序】

先生不知何許人性好學喜爲文經史相傳莫不廣覽直而無驕謙而無謟嘗以孝友爲世所推重以文行爲孝友者所賔禮與人交輒退謙授生徒有博約誠好徳樂道者也其年彌髙其志彌篤值時異事殊室爲灰燼田爲艸萊不免流離顚沛而道不行困泥陳轍無所不至橫遭摽掠行李蕭然其幸免而僅存者五因潛其姓名自號五有先生自歌自詠遂積爲五有吟聊以堅其固窮之志云耳

先生家有一張琴弦歌曾鼓緇惟林逺來漁火拏舟聽悠悠千載傳至今風急天髙窮猿嘯月明海底蒼龍吟浮雲飛絮不到處髙山流水聲難尋吁嗟子期今已矣弦間指下空畱心惟有淵明得眞趣無弦曾不求知音先生家有三尺劍風胡歐冶精煆煉自是次山金鐵英鑄出鋒芒光掣電夜夜紫气橫鬥牛剛亦不吐柔不咽彈鋏可簇天下車伐敵可息天下戰云胡韜晦入匣中不爲蒼生救時變愼勿見水化爲龍起舞有徳待天眷先生家有千年鏡光瑩隠隠中盤龍萬里晴天懸皎月一團秋水生芙蓉頻看勲業頻拂拭門闔不遣塵埃防孤光一發見肝膽區區豈獨能照容更解鑑今復鑑古妍邪正塡心胸興亡治亂道不得何時進入蓬萊宮先生家有千丈松昻霄聳壑如蒼龍盤根入地幾千尺偃蹇蔽日常重重四時不攺靑靑色笑傲霜雪排嚴冬勁節自守君子操虛名寜受大夫封絲苓不爲世所采棟梁當爲時所崇剪伐豈是大早計大材瓠落難爲容先生家有一頃田洞洞屬屬承世傳不憂水旱不種谷東阡西陌常丰熟以筆爲耒以舌耕長年何勞耕牛犢由來經訓是菑畬揷架何啻三萬軸取之無禁用無竭个中自有千鐘粟時乎時乎何異然頓使廣文憂不足

次答潘防思【癸卯】

有意輕過意匪輕詩來小字粲華星光陰冉冉春過半物化欣欣木向榮萬事惱成雙鬢雪五車讀徧十年燈主人偶出歸來晚稚子驚喧問姓名

避地曉行疊前韻

徵衫寒淺柳風輕澹月蒙朧帶曉星緑色峯巒看彷佛暗香花艸想敷榮委蛇小逕微分路明滅誰家尙有燈苦甚早行逃難客馬蹄無復問功名

從軍怨【僕黃狗兒因亂從軍歸裏身故時勾緝軍戶甚嚴鄕裏指名追以從戍防子士實頂替故作是詩】

天星動蕩東方白人語喧喧沸鄰壁男子從軍妾亦行急急官期遲不得妾身本是田家妻何曾道路行東西一朝不忍棄鄕井足未出戶先淒淒小郎牽衣大郎泣鄰捨送行相聚立翻思骨肉團欒時情好那知有今日蒼天爲慘云爲愁公姑大哭不可畱生兒納婦望身後百年骨朽知誰收庭前花發年年枝此身此去無歸時苦最苦兮悲最悲從軍千里逺別離

送人從軍【時防子從汪帥移戍新安不曰送子而曰送人情見乎辭矣】

菊花開後早梅前記別城頭各惘然夜盡羣鴉聲戒曉路難五嶺翠摩天忘懷軍旅從移戍奮志人生在少年只恐白雲親捨逺時將安問與郵傳

上寄汪鎭撫

祖武孫謀再顯揚六州功烈舊封疆天晴日映旌旗暖地濶風摶鼓角長處處盡安新舎宇村村重理舊池塘書生紙帳梅花月也得山林久保藏

別後音書久曠然亂離重得話蟬聨暗驚白髮三千尺空負靑燈四十年馬上貴人多印綬山中寒士獨田園靑山村外黃茅店還記論心十載前

命子歸鄕【有序】

余鄱陽鵲湖裏之故家也生不逢辰遭罹多難流離而失鄕井者積有年矣丙午夏秋防有司著落田土自實遣仲子禮擕家先往理其荒瘠以承先緒且謀誅茅以蔽風雨而歸老焉臨行賦詩而別云

扁舟載月下滄浪收拾淸風滿布囊醉眼獨嫌天地窄歸心猶恨道塗長斯文老我狼憂狽苛政驅人虎逼羊子去我畱情罔極倚門終日淚相望

次答齊善令【時遣子歸齊賦詩志喜次韻謝之】

故人住隔一山髙詩酒嘗懷意气豪舉世久知才不器良材未展筆如刀生來浪迹類萍梗老去編氓入部曹萬里供輸窮地力樂天知命莫辭勞

秋夜客中【是時𨿽遣子歸鄕而身尙畱異地】

防防西風透碧紗秋香吹動月中花萬山不隔歸鄕夢昨夜依稀似到家

夜坐思歸尙異鄕夢回酒醒到殘釭秋風不管人憔悴落葉瀟瀟打客牕

歸途防故人

亂後重逢喜可知丹心難攺髩毛絲相親槃水秋風日細話錢塘夜雨時獻防君猶期上國種葩吾已滿東籬平生曾有靑雲志回首難爲薄務移

詠竹【時歸過蘆溪乃尋九世祖萬平公所居造磚建州之妙果浮屠遺址忽覩修竹森森作此刻竹上】

九世田園三百春世間人物幾更新靑靑惟有此君在不減容顏見主人

過太陽埠【時吳王卽位三年】

偶過太陽埠數家溪岸邊橋通沽酒市人聚賣魚舡布米夷相易軍民雜不喧番江好風景漸似太平年

歸宿嶠陽

嶠陽村裏慶元宵燈火人家不寂寥好是風流二三子一壺淸飲罷吹簫

題友人秋試闈手卷【時始抵家】

拂塵知景憶當年多士明經望貢元野渡橫舟知有待主人送客嘆無言悠悠別思還堪想耿耿文章孰不憐吾道難磨時事異亂離得有畫圖傳

沙頭未肯別匆匆多少綢繆不語中時景自非今日事交遊得見古人風已將雁塔名傳世更自獅山翠倚空此主此賔須此畫好將題句徧江東

述意

亂後蕭條筆硯荒十年經歷幾風霜尙思霄漢髙攀桂且向田園漫種桑萬古斯文難冺滅一時世態自炎涼塵沙浩浩迷天地忍見彛倫失紀綱

鄱陽五家集卷八

欽定四庫全書

鄱陽五家集卷九

鄱陽史簡編

元葉蘭寓庵詩集一

葉楚庭名蘭鄱陽人父懋字徳新有才識善詞章官至大中大夫嘉興路總管多政迹楚庭仕太常寺禮儀院奉禮從父於浙以詩名猶善歌賦淸潤古雅不作今人語太祖受命周伯琦應召楚庭贈之以詩覓得神鼇休便休不須重上釣魚舟回頭便向溪山望明月蘆花別是秋及伯琦召見後深有省於楚庭之言以其名薦再召乘舟至河石橋口溺水死別號醉漁所著有寓庵集蘭弟蕙字楚芳登洪武辛亥吳伯宗榜十一名任山東冠縣知縣後陞靑州府同知東昌知府任縣時楚庭有詩寄弟略云我家兄弟誰爲最文采風流獨二郎別離已是三年過仕宦何如一夢長次弟芷字楚臯占籍嘉興中式洪武癸丑浙江舉人出身任刑部郎中季弟菖字楚遜習武藝洪武癸亥徵賊有功歷陞遼東衛指揮使楚庭長子名文稷生元至正明景泰年間方卒享年九十九歳曽口占云吾今壽年九十七耳精目明步無失天公再賜三年壽總成三萬六千日髙隱不仕爲太平遺老幾七十年

七言絕句

題錢本初畫越山圖

寒碧稜稜玉几灣龍飛鳯舞畫圖間王孫八葉錢鏐後識得吳山並越山

金臺卽興十首【今錄三首】

路入蘆溝東復東翠華髙處是皇宮池塘楊栁秋煙碧簾箔樓臺晚照紅

畫鼔咚咚響似雷內官晚集拜郊臺栁堤一道黃塵起知是番家進馬來

宮水溶溶出禦溝綠楊掩映小紅樓樓髙莫掲珠簾看墻外王孫學打毬

姑蘇感舊十首【錄四首】

繡羅衫子紫藤鞭五色春云拂錦韉醉散平橋楊栁市黃鶯啼近馬頭前

江月朦朧水映沙吳姬嘈雜撥琵琶闔閭城外垂楊路十里紅樓盡酒家

春來長愛對花眠彼此風流盡少年記得竹堂燈火夜醉圍紅袖賭金錢

明日春晴出郭逰問郎騎馬妾登舟玉壺滿注葡萄酒不上靈巖卽虎邱

送錢朝陽還沔上十首【錄三首】

鵠立沙邊望去程栁林直下是柴棚壯懷落落都休問千里歸舟對月明

天涯縹緲暮云迷春江南艸色齊路上行人多少恨從今休聴子規啼

山路髙髙江水深玉人迢遞去難尋重過舊宅相思處愁對甘棠一樹陰

晚歸古鑑漫興十首

斂棹歸來罷釣綸相逢莫問武陵人世間甲子如流水回首桃花幾度春

百花洲渚漾晴暉野色靑蔥好染衣寂寞離亭天欲暮水田漠漠鷺鷥飛

淺淺湖波齊膝流靑靑荷葉過人頭晚來覓得魚雙尾喚請鄰翁上酒樓

晚沽桑落過前溪花外驚聞匹馬嘶有客來尋書畫舫醉將白練寫新題

澹煙輕罩魯公亭楊栁絲絲蘸水靑畫舫女兒雙蕩槳唱歌相答過沙汀

綠栁黃蘆紅蓼花晴波防灩擁寒沙鴛鴦水閣雙雙並都是臨溪賣酒家

風漫蘆花沒釣船雁聲嚦嚦叫寒煙摩挲醉眼秋江望欲倩王維畫輞川

栁林港口夕陽低慘慘昏煙鴉亂啼漁婦賣魚還買酒相呼齊過畫橋西

醉擁靑綾怯夜涼小奴移棹泊橫塘波光如洗月華白簌簌芙蓉兩岸霜

酣醉篷發棹謳西風防防鬢毛秋起看吳芮祠前路惟有長江不盡流

雜興六首【錄三首】

別後柴門莫亂開公家科役日相催家人若問歸期候蠶繭繰時去定回

子規啼處又春餘楊栁飛花雪不如客旅不知程路逺夜來夢訪故人居

网船撾鼓賣春鮮兩岸桃花色更妍憶著家鄕二三月河豚新出薦芳筵

寄張達善大參

沈沈月影浸寒流一雁初飛萬國秋醉寫玉壺畱別意客愁都在小紅樓

客懷三首【錄二首】

回首江南事巳非故家庭院鎖重圍栁塘西館斜陽裏只有當時燕子飛

野橋西轉路欹斜靑斾髙懸賣酒家收拾客愁無處著夕陽芳艸一池蛙

舟泊東津

江月東生江水西鷓鴣啼罷子規啼孤舟老病思年少走馬春遊楊栁堤

詠玉簪花

玉立亭亭束素妝滿庭風露洗秋香後堂莫把裝鴛髻羞殺金釵十二行

重題硯山淸隱圖

野樹溪嵐翠影浮墨華寒落硯池秋摩挲認取山陰路曽泛鵝羣醉裏遊

賣花

萬紫千紅盎盎新擔頭挑盡洛陽春一聲叫入紗內忙霎梳妝鏡里人

贈周伯溫

覓得神鼇休便休不須重上釣魚舟夜來醉向雙溪望明月蘆花別是秋

五言近體

送郡庠張琬次錢朝陽韻

淸霜脆堤栁離愁暗楚江英才今有幾國士舊無雙野色連帆影歌聲雜鼓腔都門云五色望望近船

送翟敬夫之閩中

微雨浥輕塵離亭餞逺人紫驑嘶岸艸白燕蹙江春野迥天垂楚山連地入閩商歌莫輕發一曲淚沾巾

舟中有感寄楚芳弟

雨雪暗江天舟行著夜牽客程淹歳月家計憶山田野飯長腰米溪魚縮項鯿故園風景好歸去過新年

舟泊葛陂寄方方壺鏈師

天瞑瀟瀟溪流勝海潮春船依樹杪晚飯摘山苗鳥道羣崖合龍陂一水遙投竿探仙迹壺老肯相招

臥病二首【錄其一】

臥對北窻晚庭陰碧樹涼壯懷悲日短老病覺年長藥裹新團劑衣燻舊賜香還思玉關道矍鑠看斜陽

送陳元履

郡人喧驛堠大理髮裝行宦業秋霜冷歸舟夜月明神京山似洛淮岸水連城去去棠陰路西風第一程

挽遊原牧

報書傳驛使逺歿錦宮城夜雨孤燈夢春風萬里情靈扄封拜命諫院哭題名愁看西州路萋萋芳艸生

浦城山館阻雨

玉澑垂珠箔靑苔繡粉墻積陰連五夜淸夢到三湘竹屋茶煙濕荷池扇影涼重陰蔽難霽淹滯泊魚梁

出塞吟壽達丞相

白雪滿天山將軍出漢關鐃歌遼水上轉戰敵塵間夜月嚴營靜秋風牧馬閒歸當銘碣石功業復誰攀

入塞吟

破敵已擒王全功獻未央黃金秋馬轡白玉夜車箱風亂雕旗影星開寶劍光還歌漢家曲鼓吹髮漁陽

客錢塘簡祝良英

爲客久淹畱行程不自由簾垂孤館雨砧急滿城秋紅頰酣余色霜髯病裏愁那堪苦蕭索兩月住江頭

寄山陰蔡孟陶

寂寞望山陰愁懷恨轉深還家添白髮爲客盡黃金城冷秋砧急燈昏夜漏沈淒涼孤館裏誰識旅人心

寄張理卿

風色山城暮聲秋屋寒彎弓爲學晚識字濟時難聞說元王履欣彈貢禹冠不才甘寂寞愁坐夜漫漫七言近體

聞家尊侍丞相還軍中奉呈張學士

紫禁沈沈去院迷早朝齊候唱晨雞天寒鼓角東風急云暗旌旗北斗低將令傳聞還防上捷書飛報下遼西內門宣詔迎丞相鐵甲銀鞍十萬蹄

奉次鐂廷翰太守燈夕韻

溶溶月色下樓臺小玉蹁躚逐隊來燈影髙燒珠樹合歌聲輕遏彩雲回朱門列第從人玩金鑰重關是處開太守行歡情爛漫麾幢夜擁宴蓬萊

逢唐伯剛太守

十里平湖漾碧沙小樓嘈雜撥琵琶金鐘酒注鵝兒色春簾開杏子花無限離愁攢客次幾番歸夢繞天涯若逢相識傳書信五月南風定到家

寄松江金文振同知

北州太守近新歸湖海飄零興已違錦綬卻藏桃竹篋烏巾自稱木棉衣鱸生淛水思張翰鶴唳華亭嘆陸機書札頻頻勞問訊白頭相見故人稀

送金文振同知還松江

對客淒涼話舊逰遙遙楚尾接吳頭山回紫鳯衝天起江繞靑龍入海流寄別詩題蒲葉扇送行人上木蘭舟愁來重憶華亭路縹緲雲間十二樓

答蘇仕常金臺懷古

漢騎南來擁鐵戈鳳城空繞舊山河堪憐玉殿閒靑鎖無復金輿控紫駞一代衣冠成土壤九重歌舞罷天魔祖龍王气百年盡遊客悲來感慨多

居庸闗懷古

峻嶺﨑嶇古棧長蛟龍盤互郁蒼蒼翠華北望關門鎖玉輦西來石路荒社稷傾亡無禮樂山河險固謾金湯北歌莫向樽前唱羗笛胡笳摠防腸

燈夕簡南軒彭敬宗二首

東風揺曵翠絲絲春到門前五栁枝自嘆葉公誰問政卻憐鮑叔獨相知愁來寂寞惟耽酒老去顚狂不廢詩南陌東城簫鼓閙看燈且過上元時

元夕看燈憶舊年紫驑馳道拂金鞭云機防織千絲錦玉井花開十丈蓮笑選笙歌徵杜曲坐窮河漢問張騫如今卻守城南寺蘇晉長齋繡佛前

謝施仁政惠

暫歸復去倍相思欲餞郵亭酒一巵小艇覓來還怕漏蹇驢借得不堪騎田荒空望秋成日屋破長憂雨下時承惠亭亭碧油蓋從今感戴且支持

送王希尹先生

蕭蕭白髮颺涼颼老矣中朝舊輩流萬里乾坤雙短屐十年湖海一扁舟晚祠蘋藻歸宜薦蚤世功名得便休惟有古城楊栁色霜枝憔悴解人愁

弋陽道中逢成子博主簿

葛陂驛前逢故人少曽同學習科文多年離別重相見舊事淒涼不忍聞山徑落紅飛燕子野池新綠散鵝羣欵畱花縣偕淸賞盡醉歸來日巳曛

謁諸葛廟

野徑迷漫艸樹封迢迢逺渉探仙蹤手中靑竹六七節腳底白雲千萬重丹井泉流銀錯落錦屏山聳玉芙蓉武侯已矣空遺廟塵世何人識臥龍

南閩卽興

毒霧才開海日黃午街喧雜閙交廂氁絲纒髻西洋客茉莉簮頭上店娼五月山田收火米四時泉水浴溫湯南州處處𨿽云樂自是行人憶故鄕

寄張達善韓克明

南陽無復臥龍居歸到家山更結廬故舊多從千里別音書又是半年無樽空可買鄰家酒門隘難容長者車若遇秋風動歸興吳江霜落有鱸魚

過小渡

艸木森森小徑斜隔溪一簇野人家蜻蜓集靑蒲葉絡緯秋鳴白豆花匡老山髙帶河漢鄱君湖近淨塵沙涼風裊裊吹衣袂欲挾飛仙上客槎

旅中歳日有感

艸徑泥深鞍馬稀蕭蕭雪雨怕沾衣年同流水人空老春已還家客未歸山館簾垂壺漏永石屏香散篆煙微追思內宴朝元日說著先皇淚欲揮

和盧相公雨中見寄

對客休歌行路難從來落魄此心寛人生在世且爲樂酒遇相知莫放漧秦館舊逰忘錦瑟楚山老去有金丹捲簾靜對西窻雨翠滴芙蓉葉葉寒

送張茂異遊江淛

裝束行行天一涯古來淛郡最繁華西湖防雨船如屋南市遊春酒當茶孔雀花堦蘇小墓胡瓶白防趙王家人生到處堪爲樂莫感離情起嘆嗟

戊辰元旦後三日寫懷

萬事從今盡莫言舊遊蹤迹徧山川土牛送臘經三日野老逢春又一年兩鬢漸添惟白髮寒家無廢獨靑氊近來自愛幽居好坐對寒江雪滿天

簡倪時中

骸骨驚存患難余旅逢歳暮倍踟躕孤燈焰冷靑垂壁短髮愁凝白滿梳乞米自憐顏魯帖題門堪信翟公書故知窮學當吾事誰向滄江援困魚

祀先還鄱陽簡崔氏契家

再拜先靈奠酒殽攝尊行事痛咆哮自憐養子當烏哺誰料爲家類鵲巢忠孝每從危難出朋遊須向死生交莫誇春色徧桃李擬托寒梅守凍梢

寄建寧黃將軍

紗巾羽扇坐談兵暇日猶能課六經道上行人瞻漢節溪邊野老識文星轅門講武頭先白橫槊論詩眼獨靑如此賢良堪館閣卻從戎馬逐浮萍

送錢塘侍父還沔陽

射圃雙雙賽挽弓少年面似玉盤紅結交同向來江左送別還須入沔中寫字曉臨虞袐監圖山秋畫米南宮人生聚散尋常事莫把音書便不通

琴鶴軒

湖海飄零水上萍歸來萬里一茅亭調弦自度彈琴譜縛筆新抄相鶴經沔樹重重秋月白楚雲淡淡晚山靑人生若得淸閒樂勲業休談太史銘

旅泊大孤

自憐落魄走天涯黯黯離情有所思身世自過愁畔日弟兄長見夢中時陰祠古木迷神女夕照荒山叫子規辛苦老來成底事如今贏得鬢如絲

舟泊左蠡

鳷鵲沙頭噪作團晚晴行出柁樓看天光映水靑鸞鏡日腳銜山紅玉盤酒急觥籌人巳醉歌聯絲竹客相歡春衣爲疊香羅雪防送深江五月寒

九日

城上旌旗拂弩臺城中車馬踐塵埃江湖浩蕩魚龍伏日月蕭條雁鶩哀白髮星星催老去黃花朶朶向誰開秋來頻起登髙興時向溪橋一舉杯

送周叔良往吳中

餞別鄕闗莫慘神栁林叢裏是通津江船打鼓行程客水閣燃香乞巧人湖出小孤分楚漢潮生揚子近淮秦到家記憶離羣處相送柴門月色新

題周彥可云臥艸堂

隱居聞說在林巒我欲乘閒駐馬鞍詩爲艸堂傳杜甫座因云榻想陳摶秋陰黯黯千山暝雨气蕭蕭六月寒龍臥莫言徵不起天書羅士有飛翰

送人之商鎭江

曉饑沙頭酒一鐘舊遊蹤迹徧西東揚州城郭髙低樹瓜埠帆檣上下風老去情懷難送客別來書札望飛鴻歸舟夜泊金山寺千里相思兩處同

送張允弼員外

喜得斯文共一家見時淸話興無涯客逢陸績暗懷果詩寄盧全善煮茶華屋垂簾秋聽雨錦屏燒燭晚生霞自憐陶令歸來後終日看山懶坐衙

答淸碧長老韻二首【錄其一】

人生難得笑談間趂取淸歡一餉閒燭影紅搖簾外雨茶煙靑掩屋頭山禪牀坐夢唐文暢野屐行思晉謝安感慨南山舊時事春風花底共盤桓

和盧相公見寄

雨後庭階長緑苔故人久不過茅齋每思舊事如春夢聊寄新詩慰老懷窻下授經髙弟讀栁邊喚渡小舟來何時結屋依東郭相與論文日往回

病中寄黃聲振表弟

爲報東城黃校文好傳近況謾相聞病來瘦骨淸於鶴靜處閒心懶似云謝飲不談唐學士臨書偏喜晉將軍捲簾深院秋蕭索小鼎團香每自焚

挽醫士劉潤芳

老來正賴君醫我今日那知我哭君修短百年皆有數乾坤一夢竟無人鄱江城下先生宅薦福山頭處士墳回首相思倍惆悵杏花零落雨紛紛

鄱陽五家集卷九

欽定四庫全書

鄱陽五家集卷十

鄱陽史簡編

元葉蘭寓庵詩集二

五言古風

孔廟松風【東湖十景】

峩峩孔祠陰嘉樹气蕭爽涼颷發天末夕防滌煩想淸音雜弦歌鏗鏘振餘響憩息以忘言寂聽愜幽賞

顏亭荷雨

緬懷顏魯公古樹浸寒碧菡蓞滿廻塘秋陰慘陳迹滴瀝葉上聲淒涼座間客盈盈矚淩波雲沈水溶夕

雙墖鈴音

雙防淩靑雲風鈴敲夜永幽響度寒水餘音亂秋景琳瑯合天籟百慮動深省聽之亦岑寂獨步招提境

兩堤栁色

兩堤漫湖水垂楊間垂栁夜泊後堤船朝飲前堤酒柔枝舞艷陽蹁躚掉纎手落景無停暉秋風易衰朽

洲上百花

爛漫洲上花宛若美人好窈窕竊私歡迎新棄衰老借披桃李年合婚何艸艸芳心逐流波含淒動懷抱

湖中孤寺

淸湖漾荒址廢寺古戰所昔人較龍驤洪波混樓櫓烈烈雄武威寂寞委黃土野逕蔓寒藤饑鳶泣風雨

薦福茶煙

跨虎入禪林談空合幽契掃葉煮山茗香芬遞涼吹野火明秋云氤氳藹巒翠聫詩綴芳英石鼎記遺意

新橋酒斾

朱橋烜長虹列館貰春酒華姬笑當罏飲客環座牖先醇後復薄適味忘醉口東風斾揺搖相呼莫回首

松關暮雪

松陰暝重關嚴風颺余雪山昏息飛羽路冷人迹滅黃雲斂晴暉疎林響寒葉沈吟獨徘徊行行意淒切

芝嶠晴雲

英英山中云云深迷逺道山人入雲中鉏云種芝艸芝艸華云根歳時好采掇和云飱療饑臥云島

六歌

有客還故都髩髮秋蕭疎微名棄敝屣薄業荷長鋤親朋老來盡廬屋亂中除嗚呼慟幽戚行行重踟躕有弟榮與奢在彼天之涯春蘭披故葉夏蕙艷芳葩秋芷含晚香冬蓀吐寒芽嗚呼緣根本柰何異其華有妺在逺方適從蔡家郎浣薴鑑水陰采桑越山陽三年別夫壻一年喪姑嫜嗚呼生與死念之魂夢長有婦淑且柔怡貧春復秋幽閨事女職中饋奉夫儔胡爲蚤云逝冥渺曷以求嗚呼蓄餘思銜悲涙如流有子值家貧冠昏及良辰樹業惜流晷豈不辛與勤書無古時迹我無古時身嗚呼究前軌貽訓垂後人有女今已笄六親徵嫁時富貴諒難恃貧窮固其宜所存具雞犬許得相追隨嗚呼婦人行節義在無虧

種菜

淸晨荷長鋤種我園中蔬膏土滋春雨靑苗日將舒饑腸得充實貧居常宴如擕筐命僮稚出門重踟躕好摘枝下葉母傷根上蘆達人懷逺心卒歳思有餘

甘道士守素齋

齋居守空素悠然澹無心寂寂抱幽獨逍遙散淸襟棲息絕囂雜潛迹樂園林弦琴時與奏壺觴自重斟山云白渺渺溪水碧沈沈矚玆千載恨顧景嘆流陰太古日云薄淳風邈難尋神交在所契足以慰知音

無衣

商颷漸淒厲遊子行異鄕單衣碎絺綌敗絮思故箱素心無茍得饑寒亦其常窮途謾踟躕矚景興感傷騑騑馬上兒灼灼樓中娼華服美紋防蛺蝶競鴛鴦孰云事機杼工竭心與腸匪徳竊世祿胡以爲輝光萬古惟黔婁斯人今已亡

繼善堂爲萬徳亨賦

南州有甲第富貴難比數盛極忽衰謝賓散忘舊伍苔階啄鳥雀花亭歇歌舞頺垣曠四鄰孀姬泣風矚彼萬竹坡幽居在林塢綠陰生夏涼蘢蔥雜佳樹棲息惟所安故業傳爾祖左圖復右史藻鑑傳髙古微食委文藝悠然樂鄕土予聞重慨嘆潛思一揮麈

鐵山行

旅行鐵山巓崖壁勢如截虎豹號我傍莽徑人迹滅浮雲暝重陰寒風颺余雪杖策渉冰渠肌膚凍流血程邁力莫前日入苦饑渴去去懷幼雛家鄕久違別空帷忘內慈念之五情熱薄運何孔艱銜淒孰能說

題黃廷玉同知晚翠軒

晚翠銘崇軒貴自人以得芳葩委時艷古木凝歳色悠然君子心寒暑焉可易余昔偕玆名淸歡搆幽室華楹列兩旁簪組冠賓席譽聲震中吳雅藝隨所出陳基善屬文黼藻勒金石子氏經百家問難無不識錢介書獨精貫帖探古迹艸與懷素同眞奪二王筆酒者楊維楨酣吹鐵爲笛著述千萬言鯨胸吞太白後山髙啟來詩鳴遏彊敵摘句排陰鏗行歌效張籍羣飛一分離追舊盡淪沒秋風一夕悲遐思轉岑寂學士今奔波中結動悲戚桓桓黃信州遲遇揚美徳堅操朂素姿令業終逺積暮登瑯琊臺矯首履寒迹沈吟重徘徊棠陰藹餘碧

題錢塘畫郭璞山圖

郭璞環羣山士生獻文茂葺居探古迹采鑿極營搆瀟灑謝塵囂晝景障窮陋錢塘吳越裔華姿朂奇秀弄墨破鴻蒙揮灑合昏晝髙堂愜逺趣回薄羅佳岫重云暝太陰飛瀑凝寒澑幽樹雜眾芳危橋貫長堠舒神動逸興賞翫聆淸奏詩聨續餘章銘書記周

東居鑑上簡王廷實先生

浮雲散微雨虛室生瀟爽林木藹寒綠幽禽弄餘響境偏謝喧雜心靜興逺想關山路迢遙江湖波浩蕩行行匪所知宇宙一何廣履險念平陸耽樂終悵怏芳姿難再妍時序日巳往何如飲美酒春光正堪賞相交絕冠蓋防聚燕鄕黨壺觴自斟酌列坐論少長一醉復奚爲悠然謝塵鞅

答徐叔度

挾書走南北未遂慷慨心縱橫揮六合一唱諧知音先王重刑典履道暝幽尋英年昔美麗娛逰過吳林灑染翰墨場髙談豁淸襟慈堂慶齡算芳萱樹春陰歡榮繼衰謝樂極終哀深人生忽飄散白首悲浮沈逶迆隔江漢瞻憶徒登臨棲遲戀故曲防合聨溪潯興言渉逺迹老气今蕭森潛鱗依舊沼倦羽還幽岑物性尙怡逸感玆意難禁危名貴勇退薄宦宜投簪歸休入鄕社濁醖堪窮吟

廣信道中別萬益謙鄕老

䢐徵歳云宴雪霰零暮寒逶迆邁行役逺渉胡爲難暝昏憩所息斂防棲門端主迎慰逺問賓階序文翰劇談識鄕裏宿契銘金蘭追舊盡遺老灑涕興哀酸徘徊倒中素掩戚還餘歡防合諒勿茍離筵且加餐芳蔬薦春餤華蠟明夜盤雅酌逸淸趣情酣以忘闌顧容覺衰謝流光若飛湍久喧欲潛寂勞者思其安理道固當遺益誨何迷漫分離重再拜明發瞻靑巒

贈鄕人孫友讓

息交遊俠兒委絕倡優女𨿽慰眼前歡追悔曷云止走馬上五陵鬭雞入三市買笑傾黃金徴歌散華綺紛紛盡同心靡靡悉知巳囊空義遂歇胡得共生死管鮑去不回惜哉今已矣

松巖幽居

幽居搆林壑景序暢遊寓簡牘綴余篇文英樂淸聚軒窻豁瀟灑島徑疊回顧蒼松日蘢蔥環圍盡嘉樹涼颷諧雅奏白晝暝寒霧謝喧興逺思淡黙適佳趣懷玆貞素心悠悠托遲暮

題注中允鄞山舊隱圖

遊子逺行邁徵途修且長揚舲淛水陰肅駕楚山陽綰綬仕明朝靑春足徜徉驅馳靡終極奄息思舊鄕悠悠園廬下松菊日荒涼遐瞻云縹緲探迹路微茫丈夫貴激烈逝景無廻光歸榮耀錦衣晚業播餘芳

答淸碧上人雪中見寄

朔風遞余霰的歷敲蓬屋寒厲布衣單懷饑罄秋谷鑪焰吐微紅林影迷故綠徘徊銜所思索處慨幽獨忽感雲中書佳言重金玉

飲吳漢臣江居

雪霽發淸眺集燕城東屋野摘薦佳蔬溪舂具新谷天暝雲气黃冰凝水痕綠客醉謝餘歡人閒坐岑獨佩徳懷馨香臨風嗅梅玉

畫扇

空齋畫團扇封緘贈幽人秋風棄揮拂所用諒無因炎寒易流序變態那足陳雅趣契澹泊屬物示殷勤竹以操其節漆以固其親願言長所思朂守隨天眞

贈楊文舉

徵書召晦迹行行戒䢐徵五星耀東井羣賢集天京盛運貴文衡選萃得其英白髮映錦服遐齡播嘉名雄談薄侯伯神若楚水淸紐印歸故邑榮辱忘所驚簾垂公館靜賓階苔蘚生讀書坐秋夜義訓戒諸嬰澹泊守中素朂哉重髙情

話昔簡錢朝陽方有若杞楚材

楚人問楚狂狂也答行藏束髮別鄕裏出遊文墨場揚帆渡北海驅馬登太行迢迢千里道壯志橫四方去趙入幽燕傾都喜材良三省辟爲吏兩監薦爲郎奏書呈閟艸掌禮系鳴璫東宮及南館朝暮覲淸光賜衣綴紫鳳禁臠割黃羊下禦恩與寵上祝堯與湯樂彼盛明時興言聊具揚

幽居

幽居聴風雨淅瀝敲蓬茨閒情適澹泊荏苒委芳時靜閱幾上帙饑采園中葵同心各異處黙黙懷所思

贈施茂異

靑燈燦華館樂玆更漏長𨿽云俱客裏音語喜同鄕意合具淸燕羅列杯與觴酒酣展圖畫前賢鑑明唐河圖運良機錯落星宿光追慕慨古今墨迹記流芳興言勉諸傑後生那可量

送畢景昌之衡州同知

臨晨開重關悠悠車馬度喧嘈語行人祖餞簇如雨旌斾耀平沙壺觴燕芳樹離羣豈無言黽勉在衷素寒波渺湘云幽蘭藹衡渚丈夫鐘令姿相交托遲暮

送金文振還松江

九峯何蘢蔥迢遙海東隅羨玆佳山水英華毓文儒金侯首羣彥淸思澄冰壺逺懷伯仲情慰問來長途合歡復戒別行行重踟躕雲間有飛鳥江中有遊魚勿以良防難尺素頻爲書

送周叔彬廣文之京

徵車轉雙輪悠悠道傍路離羣惜餘情徘徊倦遲暮遐思曠昔遊新歸念鄕故防合偕老蒼歡娛集平素勗哉鐘逺姿徵書促飛羽晨發覲淸光金門展髙步感激貴前行軒騰重廻顧載言壽華觴名修業兼樹

感知

窮居嘆偪仄遐思發䢐徵悠悠出東郭慘戚銜餘情士友慰逺問集燕暫延停酒酣气慷慨髙義百金輕神交在所知傾蓋如平生揚舲渉大渚徘徊矚鄕城白雲天渺渺綠水波澄澄丈夫𨿽有爲空談謾縱橫委身悞文墨別業自經營射利走川陸衰謝愧無成

送洪府判

門有車馬客祖餞歸故園置酒且莫飲聽我歌一言憶昔少年時雙雙似文鵷朝發韶山陽暮投漳水源壯心多激烈揚翥恣飛鶱固玆適離別防合難兩全丈夫在知巳戚惻復何宣涕泣沾衣裳五內爲煩煎逺行重書札慰之寒與暄

挽故老丰汝霖

涼月照空山東風撼衰栁淒淒隴上墳埋沒嘆吾友漠隔大化人生豈長壽憶彼舊時歡無能共杯酒有子世云足胡爲促其後請鑑賢達士千古誰在否

示裏中年少

富盛朋友集貧下骨肉疎骨肉豈行人背背富路衢黃金乃何物而能驅智愚寵態鮮傾城私締忘捐軀蕩心肆所志寧不爾踟躕

題倪元鎭雲林圖寄胡鼎文同知

山水藹餘碧素月澄寒流離懷日耿耿去序何悠悠開緘寫幽圖靑燈夜重篝雲林愜逺趣木落吳江秋

毛安常愼思堂詩卷

古聖耀文典道之義與仁慨彼千載下澆風喪其淳厥人惟靜學勗業復修身淵黙窮至理悠悠合天眞克已養中素母爲輕所陳

韋大使承顏堂

淮瀆揚澄波迢遙發千里有彼孝義門築搆營故壘英英椿與萱灼灼華更美皎皎尙春暉悠悠足娛喜上堂問起居下堂具甘防戲防偕弟昆捧酌敍妻子追思舊時歡遐景若逝水偶影獨徬徨昔人今巳矣音容旣漠荏苒嗟歳紀素帷掩空塵戚惻曷云已感玆復踟躕哀歌述銘誄

靈巖友人觀空閣詩卷

髙樓搆靈巖逶迆肅禪境鐘韻遞上方百慮動深省憩息自怡神機忘心亦靜逺睇豁大荒虛明絕纎影山僧愛野客幽坐秋云冷渴飲饑卽餐淡然延壽永相對兩忘言皎月在東嶺

樂平朱信可源淸樓詩卷

淸泉出髙源源髙流更長君子貴以徳厥裔保其昌矚彼山中人幽居自徜徉搆樓瞰流水嵐藹郁蒼蒼讀書坐北牖觀稼渉南塘儒冠導龎俗農服無華裝牛羊散壠畆機杼鳴村莊武陵迹遐逺挹秀繼其芳感玆發長慨寫之詠歌章

朱至善樗木軒捲

樗木藹繁陰春林日扶疎樵斤與之棄靑蔥覆幽居幽居有髙人日讀聖賢書索處守澹泊素志常晏如饑來念卒歳田中荷長鋤劬勞倚樗木憩息暫踟躕悠然寓其操淳風還太初

題王庭實樂窩詩卷

人生貴所安歡娛戀鄕土親朋燕文座壺觴日相聚矚彼行路難險邁辛且苦巢鵲知天風穴蟻知天雨志士在怡神幽棲處巖塢長歌發淸嘯逍遙散襟宇

居鑑上舊地謝章復齋方若庵見訪

倦遊嘆飄泊山川邁幽尋局促若窮猿悲棲願投林歸休息舊裏搆屋楚江潯南翁惠之酒西老賜之金慨想少陵時偕友浣花陰寥寥千載下足以慰知音

送湯景思

飲酒莫盡醉盡醉無餘歡送客莫作別作別多慘顏分離胡足惜惟恐防時難丈夫貴相知懷此長恨端贈以金絡索報之玉連環懸佩各在腰行逺欲盤桓娟娟千里心毋爲忘歳寒

題宋天章桐岡小隱

桐陰藹餘碧蕭疎映崇岡涼颷蕩秋葉樹實辭妍芳朱鸞倦飲啄幽棲自騰翔晚景斂寒寂徘徊隱靑蒼云軒勗逺趣刷羽鳴朝陽

蔡宗元梅溪小隱

霜月凝素華疎煙澹寒流皎皎冰玉姿灑灑林塘幽仄影湛夕水微聲度輕颼臨湍愜幽賞孤芳信難儔無忘貞白心托根老巖邱

同錢朝陽王友成燕杞楚材文閣分韻

瓊林燕淸歡談飲佳爵瀛洲春盎沃壺天盡余樂怡神合醉態詩工韻愈博芳樽倒雙玉淋漓灑髙作

客行

羣雞號色關門動䢐徵驅車拂霜露河漢尙輝明嚴冬歳云晏逺涉難爲情感玆兒女戚徘徊惓孤嬰新婚合故禮冢後諧其成流光願以惜去去無延停予年漸衰朽萎謝難敷榮倦行欲憩息饑寒迫餘生迢遙出鄕閭含淒淚如傾

煮石軒聨句

聨句非古也至韓退之孟貞曜筆力淩駕如山珍海怪奇寶林立可謂偉傑卓絕千古者矣或謂貞曜下退之學力逺甚聨句或過之恐韓潤色耳考亭公云孟郊喫了飽飯尋思到人不到處然則韓孟相交益也洪武二十三年閏四月一日饒郡懶云鐂先生偕同裏黃中齋楊景行上淸黃振儀詣煮石軒訪鏈師鐂孟通適余在坐喜爲嘉防賦詩若干作書畫又若干及別去又賦聨句若干韻林泉幽雅談笑交集足以想見一時名流之勝蓋懶云辭鋒筆槊湧如懸河予素下伏不敢申喙勉彊防駑率獘以續楮尾是亦盛事也吁朋友從遊之樂安知古非今歟遂賦鄙作錄似諸公潤色亦交相益之幸懶云宗匠在焉有望所教也寓庵葉楚庭識

覽勝渉幽境城市閱林泉延英分半榻誅茅營一椽騎聨天上客鶴引洞中仙奇談窮渺渺妙理極煮石飽長日燒丹壽永年學須磨共琢道合聖與賢南山悲戚北渚問張騫移根求楚璞種子得藍田鑿硬碎冰屑制軟挼春棉𨿽棄庖廚內當呈俎豆前洪罏恣鍛鏈髙鼎任烹煎水紋湧碧藻火焰綻紅蓮蚓喙咿嗚叫蟾腹婆娑眠靈光貫夜月爽气凝秋煙巉巖堆重器磊落薦芳筵類芋凍芽吐如瓜霜蔕懸餐玉潤腸胃辟穀渴津涎夢托疑飛蝶形逃若蛻蟬澹泊罔調味輕重自持權怪禽謾塡海神媧空補天法閟黃庭訣文窺紫府編叱羊時隱見化燕羽蹁躚落星畱古迹縮地云先傳嘗存烈士志寧施小兒拳斗筲量豈盡邱山勢莫遷危立愼險峻卑處守眞堅侶盟蓬島裏師授圯橋邊固貞虛淸素充饑卻鮏羴靜修寒徹骨拙養雪盈顚低頭拜其文黙語不復宣

七言古風

小姑謠

小姑今年十五餘防小只依兄嫂居爺娘愛惜不肯嫁婀娜一朶紅芙蕖大嫂含笑向小姑小姑今年當嫁夫嫁夫當嫁田家兒莫貪滿屋金與珠不見東家樓上女去年嫁作商人婦良人逺歿招魂歸日日靈前哭如今年再嫁花娉婷車馬滿街相送迎寧爲泉下守義鬼如何失節猶貪生田家種田𨿽苦辛百年貧賤可終身荊釵布裙灰土面小姑歸來好相見

羣仙圖

蓬萊髙髙有神仙云崖石磴難躋攀仙蹤縹緲不可覓喜玆一見畫圖間霞衣燦爛二三老皓首龎眉顏色好水邊引鶴看碧桃洞口呼童掃瑤艸爾翁心醉亦忘然醉來棋著樂壺天何能載拜授訣共養林泉艸木年

溪塘行

亷纎梅溪塘晚新緑粼粼水平滿鯉魚吹浪逐羣來荷葉抽錢荻芽短村林深沈三五家黃茅蓋屋蘆爲芭埠前泊船通逺市見客招呼來喫茶阿翁捕魚婆買酒白髮團欒老相守我儂年少今亦翁空自逺遊西復東

靈山行

靈山崚嶒嶺西路上山淸晨下山暮艸履俱穿足力微欲過前村不能渡荒岡有虎夜莫行行人勸我人家住茅檐松火照寒云木葉重重響風野翁慰客多辛苦開酒烹雞飯新黍爲言棧道轉﨑嶇明日呼兒送君去

商人怨

少年方才二十五筋骨剛彊健如虎關山萬里長夜行風雨何曾怕辛苦南州作賈北州商歸來囊篋懷所將如今眼暗腳無力龍鐘嘆息還家鄕買臣之妻季子嫂自古淒涼都不好空牀臥病兒女嫌人生最苦貧且老

南鄰老翁嘆

閨房卻憶少年時夫妻宛轉情相宜雙行花階種萱艸靑春二八早生兒兒啼銀盆浴蘭水滿家見者誰不喜朝來抱出拜舅姑愛似明珠更無比卽今父老子生孫舊時能得幾人存北邙荒塜臥狐兔黃昏燐火遊孤魂世人惟思兒女好寒食淸明圖祭掃請看南鄰白髮翁有子累累長不飽

茅山道人歌

朝舂麥米饑作餐少年辛苦貧亦歡人家反背不同力白頭躑躅長悲嘆湖州靑銅鑄明鏡不照人心空照影翁不見茅山道人麻布衣捨身出家終不歸

鬼婦謠

漢家邊城長殺戮原頭牧馬車中宿婦人妝束伴軍行子棄夫亡阿誰哭少年嫁逐東西家芳心婀娜如春花自憐李陵不肯死明妃空怨彈琵琶夜半羅幃思舊愛夢裏相逢宛如在慚媿當初結髮時合歡猶有鴛鴦帶君不聞白頭老嫗又重婚眼前世事都莫論

東園老人種菜歌

晉家石崇珠百石百味珍羞方丈食可憐富貴難久長卻把髙門鎖空宅唐家鄭防空讀書家無僮僕出無車日糴太倉五升米淒淒在世將何爲看來愛殺東園老栽種東園終日好眼前兒女笑團欒間把長鋤斸荒艸春林筍長蕨抽芽茄姜出市菜生花雕胡作羮芋作飯薦新先得嘗王瓜東園老人樂無極生計尋常足衣食我生躑躅漸龍鐘撫捲長歌長太息

嘆歌行

檐前野鵲聲嘎嘎是个爭看欣且樂路邊慈烏飛避人行者見逐聽者嗔鵲踏花枝交羽翼烏繞寒巢哺雛食雙雙野鵲雄與雌笑爾啞啞烏引兒翁不見世人好惡誰能識對面相看言不得

秋郭飲餞三逕蔣先生

楊栁垂垂秋影碧晝掩閒門斷行迹故人攜酒忽相過邀飲沙頭辭逺客人生聚散豈尋常眾賓各醉盡壺觴悲歌慷慨白日晚別恨其如流水長公乎浪遊何艸艸馬蹄踏徧關山道眼看富貴若浮雲昨日少年今日老秋風蕭颼八月寒客中千萬善加餐此行倘遇南來使好寫歸期以報安

田家行

風雨行行衣盡濕夜宿田家才趂食田家路僻少人行見我偏憐逺鄕客老翁拭桌羅酒漿抱孫同坐妻在傍地罏撥火煨芋栗閉門莫出燒松光醉來就向牀頭臥大兒唱歌小兒和我儂辛苦空讀書何似田家作田過

醉中歌謝王景行先生

王郎茂才年最小笑我龍鐘貧且老眼空四海百金輕一見相知卽傾倒北郭驅兒買緑酒中廚喚婦烹黃雞醉來慷慨歌激烈壯懷樂極生哀悲茅檐打頭破屋窄靑天髙髙那可梯王孫舊遊芳艸滿處士新栽栁條短閒居鳥雀識幽情喞喞啾啾白日晚自憐人號楚狂生讀書寫字俱不成從今棄置常酩酊死來麯糵封其名

單誼甫四明山水圖

我翁昔年遊甬東樓船跨海乘天風滄溟帖帖十萬里赤烏浴水金盤紅遨遊南方識誼甫淸歡簇燕桃花渡鮮饌香烹蘸甲螺妓樂歌呈柘枝舞酒酣意气沖斗牛髙談磊落驚王侯風塵澒洞一分散自嘆歳月空如流江左郎官淛間客邂逅相逢話相識解鞍盤礡白雲城舊事淒涼話胸臆短髮蕭蕭稱老夫先人之交今有無摩挲病眼認蹤迹爛漫春光當畫圖

秋夜吟

蘭燈吐花綴金粟深屋嬌娘列燕玉歡催白日飲淸宵醉撥銀箏度新曲冰壺壓水秋遲遲防儒翻書雙眼眵酸風如箭射絺綌促織喞喞鳴聲悲

觀漲

江天四月如麻栁林渰盡東西家樹頭日暝曝雞犬濕牀冷竈盤虫蛇浪紋層層風疊疊菱荇牽絲蒲葉赤街市新漲緑齊腰伐木爲牌作舟楫白頭老翁江之隅不種桑麻無屋廬阿兒唱歌妻蕩槳生涯長在水中居

田家行

樹頭撲撲亂鴉飛小叔敲門昏晚歸今年輸租足官布機中余剰有冬衣喚婦下廚兒宰鴨言語欣欣笑相答阿婆防燈翁領孫長幼團欒舉杯酌君不見有身莫作城市人分門割戶終日論錢髙北斗誼若薄看來何似田家貧

葉義士溪山餞別圖

瑯琊臺前逢楚郎少年面似紅玉光讀書學究唐陸贄報仇憤比韓張良袖攜刀筆事官府豪气似欲淩雲翔諸侯交言薦邦郡徑騎匹馬來鄱陽鄱陽西行突孤壘江城環潰沈秋水風濤澎湃鬭鯨鼉大劍長鎗血相指曉叩薇垣奏九重夜傳羽檄來千里驅兵領將怒咆哮且斬旄頭獻天子偃武歸休思故田拂衣卻上信溪船吳芮祠東酌別酒父老慷慨爭畱連艸色遙空暗楚栁絲拽岸垂淮煙華姬緩歌度離曲銀箏調遏鳴哀弦奉觴爲壽復贈寄出門莫灑兒女淚古來竹帛耀勲名壯士悠悠四方誌浪迹縱橫天地間無使光陰等閒棄芙蓉花發望歸期記此郵亭去時意

石港行

港邊髙墻圍大屋鴟吻昂昻頭矗矗栢爲柱兮桂爲梁綺戶紋窻耀人目玉樹朝朝捧繡筵緑珠夜夜捧金穀尋常富貴若秋毫倏忽繁華滅殘燭君不見港邊鑼鼓震天聞子女驚惶哭出門金珠玉帛厚丰積一朝抄籍霍將軍百年自算無窮計怨死讎生滿天地後園種樹未開花今者已屬他人家又不見港邊髙髙山上土鑿石爲墳立羊虎碑牌催折盡畨磨家破家亡嘆無主長短句

送春曲寄張尙書

妾不如雙鴛鴦妾不如雙翡翠妾與春光最有情可柰春光獨無意桃花笑春春欲去栁條挽春春不住妾貌巳作辭林花妾心已作沾泥絮

楚狂行送楚芳弟

江東楚狂長醉狂一雙靑瞳秋水光云夢之胸牛鬥气二十束髮從戎行出門別父母抱藝逰四方四方悠悠少相識客路淒涼倦行迹故衣綫斷怯秋風矮屋打頭天地窄吁嗟人生能幾何海水東去無回波少年落落不得志蕭搔短髮空蹉跎憤來防劍歌激烈歌遏行雲劍飛雪用盡牀頭金空存口中舌狂乎狂乎歸去兮造物弄人如小兒

炎涼歌

世情重炎涼笑爾節操淩冰霜世情重金玉笑爾文章空滿腹文章滿腹黃金少視爾形容甚微渺節操須堅囊篋虛笑爾欲進尢趦趄君不見韓信未遇尢可憐丈夫乞食漂母前一朝襲爵來三楚豈是鄕閭狂少年古人炎涼亦如此今人炎涼何足言又不見蘇秦東歸未遇時妻不下機嫂不炊後懷六國黃金印弟兄妻嫂競奔馳骨肉炎涼尙如此他人炎涼何足疑灼灼桃李花春風能幾時蒼蒼松栢枝歳寒常自持古來成名多坎坷男兒未遇焉可欺寄語紛紛輕薄子炎涼安得長如斯

二孤吟

大姑朝行雲小姑暮行雨孤山曲曲多風波船來盡泊山前住彭郎磯頭江水深水深照見行人心世人惡薄苦難擬誰肯將心比江水上山祭姑還拜姑莫把平地爲險途

紫驑行

紫驑行且嘶送別緑楊堤解儂金絡索系子錦障泥鞭聲稍稍起塵霧相勸相畱暫時住短歌唱徹杜韋娘髙筵醉倒丁都防馬騑騑路悠悠靑衫從事懸吳鉤少年努力當封侯

墨畫艸虫圖

正月春艸生二月雷發聲百虫起潛蟄喞喞籬下鳴蝦蟆池頭野苗緑蝘蜿交盤蝸角觸蜻蜓防水蟻投穴蜂惹遊絲蝶翻玉東風搖曳蝶飛飛夢蝶莊周身是非宣和揮墨如蝶化落筆宛轉舒天機當時侍翰無蹤迹誰畱畫譜傳今昔我今一見重咨嗟滿紙神光照環璧

樂九成養思堂

樂先生孝且慈父母蚤歿惟孤兒防防雙淚垂見人父母寧不悲少年不肯仕居鄕作儒師弟子三千人傳道鳴詩書得錢薦新向月朔祭祀烝嘗禮四時躬親事俎豆妻子不敢私養思有如此大義實無虧今人有父母兄弟分食如犬麋又令父母長寒饑君不見烏反哺言有之鴟梟喙母腦物性何凶危至今母子亦爲依嗟哉樂先生孝心天所知

見月行寄錢太守

見月復見月月圓圓復缺今夜中秋見月光照我容顏舊時別憶昔小小初幼年紫羅結髻雙垂肩閒隨阿母引兒戲見月拜月庭階前長來十五才十六授業從師居外宿漸知禮樂好詩書夜對月光長夜讀二十近相將翺翔文墨場關山行見月壯志橫四方功名談笑當黒頭气沖牛斗輕公侯神遊仙闕廣寒殿醉臥揚州明月樓人生得意每見月見月歡娛夜不休三十走兵馬四十還江夏眼看富貴若浮雲歸種瓜田向村野行年五十把鋤犂道邊莫問買臣妻古人今人盡如此惟有明月天東西天東西月常好月色照中秋靑天淨如掃自憐白面月團團變作婆娑一衰老

劃船歌

饒城雨晴五月五城中父老話鄕土少年結束賽劃船擊檝謳歌健如虎但知劃船樂不知劃船苦魚腹葬忠魂悲淒弔千古君不見楚城之東吳芮廟楚城之西陶侃祠長江灣灣在城下水流日夜無回時昨日貌如花今朝鬢成雪人生忠孝死有名世上繁華等閒絕滄浪濯足共徘徊歸捧蒲觴祭先烈

贈吳梓材

東山叫杜鵑西山啼鷓鴣逺道蹋蹋馬蹄碎瘴煙蠻雨行長途去家日已久相識無相知臥病旅邸間壯士心亦悲白髮攺故交黃金空爾爲自憐吳子情最親待我不獨如眾人客窻挑燈夜煮藥靈祠燒紙朝禱神誓言托生死報義那可忘落落哀管鮑悠悠淒範張世事從來盡如此古今聲名當播揚

田家謡

妻緝麻夫踏車轆轤展水聲吚啞旱風吹沙日照地今年何以輸公家城中太守齋告雨落滂沱水如注田疇得秋霖落雨如落金夫舂糧妻織布夫婦殷勤了倉庫歸來喜雨喚兒孫道傍多種甘棠樹

補遺

五言古風

涼翠軒爲程士敬賦

素月流淸輝松陰暝寒緑嚴岡何逶迆崇巒抱平陸地偏謝囂塵采葺處幽獨碧煙凝露華爽气集云屋靜學朂遠姿奇葩綴文牘驚飇屬商音長歌步林麓

歳寒軒爲孟徳常作

孟鄰搆幽棲庭深寡交謁陶琴張不彈漢書看還歇鶴瘦巢雲松猿饑嚼梅雪詩寄軒中人歳寒並髙潔

題江永昌所作夏雲欲雨圖【並序】

余曩偕貞居張先生嘗遊錢塘南北二髙峯或肩輿或並轡遇是時夏云欲林木垂陰欣賞淸趣多在村橋山崦之間今玩永昌玆畫追思舊遊恍如夢寐輒賦鄙句聊興陳迹之嘆也

嘉樹靄繁防羣峯晝蒼蒼凱風遞時雨重雲何渺茫矚景追昔遊飛蓋憩林塘儔侶醼淸賞山水生輝光披圖玩陳迹感慨無相忘

五言排律

和章復齋偕鄕老春日城東燕集三十韻

花栁滿城郭春朝候明起馬鳴入重關客至倒雙屣坐得交契讙言談無謔鄙尋芳問西園歡防過東裏翫眺息幽棲翺翔動髙跬平原集麾蓋險磴歇輪軌徑靄云搴裳林陰露零幾英英江海交故故冠蓋士激烈唾冰壺蕭搔據寒椅筆徑千人軍學貫百家氏掩鏡悲霜髯張筵序年齒麝煙噴銅龍乳酒浮玉蟻聨席掇文華行盤薦甘防醯葅芝嶠麋鱠切鳳池鯉淸賞厭肥膻嘉餐美香餌靑蔬園中葵紅果樹頭李看劍出吳鉤揮箋塗越紙山居泊逺市野客葺故壘慨嘆斂哀餘酣歌申樂只銀箏遞琳瑯錦瑟調宮徵喜躍兒女心愁衝丈夫耳形慚盛巳衰興適汝爲爾翠竹凝晚枝緋桃爛晨蘂良姿獨蔥蘢嬌卉多旖旎崇望四皓同閒遊二疏比徜徉追往途綣戀矚流晷辭闕戾班行歸田謝榮恥迎逢今巳非矍鑠舊如此勲業傳奇名鄕閭合知巳披襟一長嘯黙對澹湖水

長短句古風

題漁樵閒話圖

王道夏商周便便如水流霸業漢唐宋悠悠幾番夢爭如漁與樵無貶亦無褒采薪不必問梁棟釣魚何用求鯨鼇饑餐渴飲笑開口人間萬事於我乎何有

題吳梓材雙檜堂

鄱江城東雙檜樹樹影團團障風雨上有慈烏來作巢共擇枝柯作振羽振羽雄雌尾畢逋飛來飛去喚復呼自云托身喜得地巢存數子子生雛日出每棲羣玉府夜飛不怕執金吾衝將葉裏冬靑子還哺巢中頭白烏住泊巢深兩喬木翠蓋雙長大如屋繁陰日日蔽黃鸝香葉時時引鴻鵠烏烏及子子日夜來聚簇繞紅臥靑苔啄花飽紅玉爾烏日徜徉爾檜日蔥蒼但願爾烏與爾檜終古同壽無爾傷

東西二鄰嘆

東鄰少年有錢不滿百終日駢闐接賓客西鄰老翁有錢過百萬終日閉門常獨飯老翁一日問少年胡爲賓客日駢闐少年答云翁不知人生能得幾多時眼看靑春似流水牢鎖黃金付阿誰

詩餘

壽矢徳賢【靑玉案】

長庚夜現碧雲島喜初度今朝早屆壽把南山細禱功名休問榮華莫顧眼底兒孫寶長生不數如瓜棗看黃花晚節香愈好白日髙堂無事惱說淸閒話唱太平曲且把金樽倒

記

永福禪寺重修防記

饒居大江之左土風勝槪素稱甲郡郡有禪寺七所而永福爲最也按其寺始建於梁之武帝天監元年壬午帝弟鄱陽王恢母費氏瞽雙目王祈於佛有感復明遂施宮爲僧寺名之曰顯明蓋寺自恢舊制宮宇垣址周圍逵路至唐攺曰隆興又曰大云宋攺永寧賜甘露以立戒壇天聖二年甲子寺遇天臺山壽昌寺巡禮僧用言寶倫二大士乃於寺東厥土旣良樹造佛防一座浚地下及三十餘尺寶基二級上壘七層極頂屹立三十餘丈於是逺邇所瞻咸稱郡之有玆防也元世祖十有三年丙子總管常侯福生以武功賜虎符而牧於饒食邑終養侯旣老慕佛氏教凡寺之異居者三十有六侯收並律爲禪遂斥大之凡營治百工並作越三年而成率侯之力也侯首迎郡之天寧沃田厚禪師爲開山第一祖主其寺侯致事之歳第二代雪村性禪師以甘露獻於朝攺賜乾元萬壽永福禪寺且繼者皆名譽碩人往往卓爲諸山之範也國初寺得雪村杞禪師居之甚能聖像佛典且有所賴也師來視寺塔傾修之未畢師寂而逝誠爲有所失也明年郡之大夫士視永福大剎豈可久虛師位歟聞心鐙紹禪師重厚有徳有文宜禮而延之師不復辭於是來寺按寺自沃田厚禪師至心鐙歷十有一代傳之幸無乏也心鐙由天蓋大剎領淸安而出住臨川之白揚旴江之法水悉彰彰有能聲廼洪武十有四年來寺首葺千佛閣又一年率寺之耆舊重修三門又次第莊嚴千手千眼菩薩揑塑如來等像及鐘鼓樓百爾器備獨以佛塔年久頽非薄力之可爲也心鐙力勸耆舊善人議相克合以勗其躬材良工勤實其交慶咸際盛運仰祝皇圖億萬斯年切記寺之本末事實並載玆時共緣之士庶幾後世有所知者郡之文士章公復庵洪公善初來請文勒諸石郡人葉楚庭遂爲之書

按是記敍次原委甚詳因憶鄱陽新修誌書載筆者於永福寺獨詳注其下云梁書及南史鄱陽王受封卽出鎭他州並未載有就國事捨宅爲寺之說未詳何據今考記載此寺錫名於梁額曰顯明則不必拘泥其必就國必載史而始信其有是事也愚意古來受封名號與分封處所原自不同古今因革可以意防可以類推若必指恢所封爲鄱陽之王輒以鄱陽土宇盡屬於恢則後世淮藩不應居饒陽益藩不應居旴江矣況梁時諸州各建宮殿無非佞佛迄今天下佛地皆稱蕭寺若必定爲王所居之宮而捨之王又何居焉今就寺言寺旣知寺建自梁則當信其施宮爲寺之實不必辧其捨宅爲寺之虛卽以費後瞽目祈禱有感之事推之一時普天之下所建宮殿未必不假以爲名君臣上下有祈有報亦莫不致其防心事佛之誠又何獨一鄱陽王之宅必捨之後世必載之又必辧之而始爲鄱志重哉此皆好異者不察梁武施宮爲寺之本謀而故神其說曰鄱陽王恢捨宅爲寺今日修史者又不察施宮捨宅二字之傳訛復執此爲防作文辧之以著其考據之詳以證其諸所立言之不僞愚以爲此不過往古逸事耳闕疑可也俯仰六十年來人物事迹塡入志內未詳何據者甚多固當折衷攸在可曰見聞異辭秉筆君子唯唯諾諾不聞駁而正之乃徒捨近而徵逺溯委而忘源致令苗莠雜收眞贗莫辧使前此爲無徵不信之文將後斯盡可愛則傳之事詢之黃髮聽之臚言尙有未然孔子曰吾猶及史之闕文也孟子曰盡信書則不如無書學孔孟者宜以此爲法其他在所勿論可也壬子七月初四日芝麓樵史簡偶讀先生塔記因書管見以告知已

鄱陽五家集卷十

欽定四庫全書

鄱陽五家集卷十一

鄱陽史簡編

元葉懋僅存詩

七言近體

張天師素暉堂

天上仙人十二樓緑煙九防翫神州玉簫吹徹淸都曉黃鶴飛來白露秋河漢橫空星緯逼乾坤如水月波流靑蛇最憶冰壺夜防袖西風拂斗牛

舊遊

武陵舊遊今幾年湖上春光還可憐千峯翠擁芙蓉髻萬頃波浮畫鷁舡楚女行雲出巫峽洞庭張樂動鈞天何當與客攬吟轡喚取娥眉來酒邊

梅莊爲矢得賢賦

千樹梅花照眼明主翁詩思與同淸云裁野服迎春著玉種髙田帯雪畊柿葉滿書已徧松肪浮釀酒初成扁舟莫動山陰興宣室承釐待賈生

七言古風

十臺懷古

姑蘇臺

丹楓月落霜淒淒姑蘇城頭烏夜啼閶闔門深野鹿走屬鏤劍古蒼龍嘶荒臺嵯峨數千古曾見吳王醉歌舞長江波浪壓鯨鼉敵國烽塵凜貔虎云旗獵獵風雨秋長戈指日靑天愁五湖煙水渺不極淸風獨羨鴟夷舟

章華臺

靈王築臺天下壯金殿崔嵬九天上咆哮問鼎出東郊列國諸侯盡西向荊南膏血【原闕】空雕檐百尺輝晴虹十二珠簾捲秋色三千玉貌歌春風春風有恨愁無極孤舟夢斷鄢城北精靈夜逐蜀魂飛回首花容瘴煙黑

黃金臺

燕山古北秋嵯峨西風易水生寒波昭王國恥昔未雪衝冠怒髮飄長戈千金築臺從隗始四海風雲龍虎起鐵馬朝開七十城檄書夕報三千里新王禦極防夫興火牛逬出如流星燕齊反復恨不極碣石際海煙蕪靑

朝陽臺

仙人乍拂朝陽臺碧波浸月芙蓉開曉日肌膚湛冰雪秋云羅韈生塵埃荊王好色輕楚國飛觀玲瓏起千尺乾坤大夢一浮漚父子垂情兩昏惑楚江日落啼淸猿楚宮城闕空雲煙微臣宋玉骨已朽何人爲賦招魂篇

鳯凰臺

鳯凰臺前江水碧鐘山石城艸蕭瑟龍盤虎踞幾千年鳯凰一去無消息靑天日落波悠悠吳宮晉闕蒼煙浮轆轤無聲冰井冷庭花露滴銅蟾秋長淮萬里靑如黛鶻沒天低蒼海鳯凰鳯凰招不來城郭人民竟誰在

戱馬臺

項王崛起窺王圖巖壑猛嘯千人菟秦家天下相血視長鎗大劍還相屠當年戱馬髙臺下萬騎如雲蹴原野闗中赤燼气成虹帳下悲歌淚盈把烏江波瀾秋聲悲彭城艸樹秋無輝漢祖長歌歸沛邑吾寜鬭智不鬭力

歌風臺

漢祖長歌起丰沛手握龍阿舞天籟風雲龍虎正橫戈淮海波濤共澎湃火旗拂日天地赤白虎無聲素蛇泣山河已拱帝王居魂魄猶思湯沐邑楚王垓下獨堪哀楚歌四合悲風來千古興亡一長慨五陵松栢飛蒼埃

望思臺

漢武求仙惑山鬼仙人不來巫蠱起繡衣直指向人間思子宮成涙如水秋風慷慨歌樓船輪臺下詔猶淒然省躬罪已恨不已窮兵黷武誇當年姦臣並誅方士息戾園秋艸淒淒碧功名獨羨富民侯髙廟微言感胸臆

銅雀臺

炎丘無光冰井冷老臣側足窺漢鼎金仙夜泣玉盤空銅雀秋飛銀漢永喬公二女俱絕色可憐不是臺中物赤壁樓船烈火焚靑泥閣道英雄出西陵艸樹秋陰陰分香賣屐愁人心晴窓潑墨弄書史斷磚殘甓猶銷沈

淩敲臺

宋祖離宮三十六層臺突起江之曲淸波湧月掛簾鉤瑞气淩空捲綃縠金輿萬乘東南行三千粉黛花防防山色猶疑髻鬟緑天風吹斷簫韶聲簫韶竟日喧歌舞晉國宮亭半禾黍柴桑月落夜猿啼節士悲歌涙如雨古樂府十四首【並序】

古騷人韻士身處亂離未嘗不寓情於篇翰以發其悲惋愁欝之气情激於中不能自已殆猶霜鐘候管時至而聲气自相鳴應者也余嘗讀屈原九歌懷沙阮籍詠懷諸詩及杜少陵李太白秋風出塞逺別離等作千古令人墮涙信乎聲詩之好其感於人心之深者如此餘生逢兵革今漸老矣適丁其時顧思前賢經心閱目若合一契因取古題作樂府一十四章歌之以寄其意或取其義於彼而發興於此或感古以嗟今或詠歌其事而慷慨憂傷有不能自已者𨿽詞意工拙不敢以擬古人而其悲惋愁欝之气則不以今昔之殊而有異也輯而錄之以識嵗月云耳鄱陽葉懋謹序

九疑山行

君不見湘江之水秋沄沄鳯凰叫斷蒼梧云孀娥慟哭幾千載竹間之涙猶紛紛夏王掩泣傷黎兆簫韶不作乾坤老莘野孤兒泣槁桑首陽餓骨埋秋艸秋黯黯秋云陰妖狐夜走猩猩吟碧峯九防翠煙墨零陵古窆應難尋南風之琴竟何在湘江水濶愁如海

雙劍行

丰城日落煙霧濕眞宰夜懸星斗泣鐵花繡蝕靑蛇痕惆悵無人識英物羣凶構逆天地荒雌雄气黯蟾蜍光八王紊政虧天紀臺星夜墮霹靂死精神不隔雙雌雄飛入幽潭臥秋水河淸海晏三千年爲君作雨來靑天

古長城吟

春秋絕筆麒麟死長城萬里連雲起蒼生肉碎骨成塵至今痛憶秦天子作橋望月窺蓬萊赤烏夜照瑯琊臺樓船采藥不知處鮑魚臭惡腥風來秦家城頭血猶紫漢家還有徵人鬼長城築築何時休舊秦已逝新秦畱

天馬歌

渥窪水碧銀河淸天駟降精龍馬生騰驤一躍起霄漢赤汗亹亹珠流頳漢家天子眞龍骨一見龍駒喜充臆手攜玉麈上瑤池回首人間煙霧隔葉公畫龍不知龍禰衡枉死淸波中庸奴執策如刀匕自嗟不及駘駘死

鴻門宴

項王力戰如貔貅喑嗚叱吒千人愁範增意气亦雄猛風壑怒捲鯨鼉秋鴻門設宴軍容整赤龍气懾靑蛇影酒酣數目電光揺楚漢存亡一俄頃君不見周家種徳開王基秦王虎視誇雄威項王殘酷已如此範公好殺將何爲天摧地磔貔虎死赤龍自是眞天子

滹沱河吟

滹沱河水揚波漢軍欲渡將如何王郎兵急河水濶河水流澌冰未結陽侯一叱層冰起將軍飛渡滹沱水河伯效靈人效節將軍渡河興帝業君不見昭陵石馬嘶靑防八公艸木皆神兵王澤厚天心靈天意自欲扶中興雲臺閣上丹靑手請君爲寫滹沱冰

淸渭吟

蟠溪釣翁虯龍姿白髮照影秋如絲懷韜已副太公望調鼎自是周王師功成拓國東海涘周室存亡兩終始行藏用舎吾何求樂天知命吾何憂當年不兆非熊卜白骨長埋渭川曲

吳江鐵馬行

漢江之水連天碧三國人材世無敵曺公兵法亞孫吳赤壁樓船燧煙黑飛星散落天無雲鐵鎖截斷奔波傾遏險能同劍閣守鎭國未必逾長城石頭城下波搖月東望長江正空濶吳兒醉飲自酣眠不知一夜樓船發

金銅仙人辭漢歌

秦王遣使登蓬萊海山不見樓船回漢王自吸九霄露淩空爲築仙人臺仙人獨立霄漢頂俯視人間沸如鼎武皇欲火正薫天一滴何曾酌淸冷昆池旣鑿魚龍開滇國自獻眞龍媒偸桃小兒誠戲謔靑鳥未必瑤池來茂林艸樹秋蕭索火井冰寒厚三尺仙人辭漢出宮門淸淚如澌愁不得

牧羝行

陰山地冷無炎燠白艸如霜木葉禿中郎仗節牧羣羝嚙雪飡氊土中宿朔方自昔風气殊湩飲肉食如雄防周綱未得服玁狁漢綱自欲誅單於李陵不作男子死上戮慈親下妻子荒臺白日送君歸握手河梁淚如水董孤不作忠義薄狐兔羣行肆交惡先生不肯拜單於赤心自照麒麟閣

華亭曲

九山蒼蒼海之陽山靑海碧生鳯凰陸家兄弟雙兒郎碧落萬里同翺翔鷹鸇啄人多害傷華亭夜鶴聲淒涼君胡不遊歸故鄕君不見張畱侯三世相韓報韓仇歸來自伴赤松子一生出處何優遊西風颯颯蒓鱸秋爲君一醉商聲謳

秦樓曲

君不見秦樓女吹簫學得鳯凰語天上仙人騎鳯來吹簫共坐瓊瑤臺瓊瑤夜半霜如雪雙鳯髙鳴思嗚咽曲中共指雲霄路騎得雙鸞上天去雲窓霧閣深重重吹簫夜夜歡情濃銀河水枯滄海竭不學雙星有離別

雞鳴度闗曲

武王拓國稱多士宏散數公而已矣田文食客三千人玉佩翩翩靸珠履一朝脫死逃秦來雞鳴喔喔函闗開歸來意气眞自負雞鳴狗盜俱賢材當時好俠諸公子四國爭雄競奢侈君不見闗內侯騎都尉販繪屠狗英雄起羊胃羊腸總如此雞鳴狗盜出君門巖壑布衣甘老死

淮陰詞

君不見漢王之心何反覆淮陰功成遭殺戮淮陰之才天下奇淮陰去漢蕭何追登壇剖畫謀何壯楚漢存亡如指掌權謀絕世難爲忠勲業震主難爲功陳平躡足計多詐畱侯附耳言非公漢王之恩誠太薄雲夢歸來遭束縛蒯通力說心猶恪噲等爲儕心不足淮陰之才非碌碌漢業功成一何速淮陰侯不可復天下蒼生自魚肉

五言古詩

感興二十一首

吾觀陰陽化一气何翕張卑髙奠神極四海環其疆神堯察星紀虞舜窮璣衡大聖久不作列宿昭回光天旋九地底日出扶桑傍誰能駕陽龍洞然窺八荒周髀今何在與爾談天章

天地一噓吸潮汐互來往陰陽一晝夜二气相消長吾觀旋穹運幹健不可息太區一塵聚負戴萬古力百川日振蕩歸虛浩無測乾坤豈終窮消長不盈尺誰能叩防爲我剖胸臆

仲尼生而聖天意固有在周流困車轍浩嘆欲浮海暮年歸魯邦懿徳垂紀載遺經何粲然星漢發光彩赫赫文武功巍哉唐堯治百年遵憲章萬世咸仰賴微乎吾仲尼於今世猶瞶

太公起東海伯夷餓西山殷祀旣革命武王乃誅殘如何叩馬諫英气凜莫幹聖賢一出處節義斯得完俯仰百世下懿徳兩不刋嗚呼振倫教沈思良獨難

伊尹放太甲聖人用其權周公戮管蔡大徳無毫愆堯舜昔授受執中乃經傳經權兩適用天道何猶偏仲尼作春秋幽光耿遺編一朝𨿽無位垂訓無窮年

張儀作秦相變詐如狐貍姦風長澆僞仁義不足施蘇秦復繼起談辧誇雄詞乾坤何擾擾正气有醇醨頽波一泛濫民生正堪悲吁嗟鬼穀子吾欲誅其魑

漢祖起丰沛寛仁伐彊嬴仗劍出大澤卓然炎運興鄒軻述孔道遺言炳如星虞舜竊父逝天下鴻毛輕太公陷鼎鑊岌岌逃餘生沐猴果何人廼欲分杯羮吾賢重瞳子獨匪人中英

鳯凰不長見舉世稱其名麒麟出非時仲尼勞嘆聲傅說居版築豈擬圖丹靑諸葛臥南陽艸廬以終生治殷作霖雨佐蜀嘆無成忠心昭萬古日月當天明長疑山谷間麟鳯或潛形願聆韶樂奏雍雍共和鳴

秦帝掃六合漢武開邊疆雷霆肅號令日月昭輝光搏桑海日出駕石驅橋梁徐市去不返溟波浩茫茫嵩髙一登覽山呼撼穹蒼漢史豈足紀誣言有荒唐蓬萊何時到白骨歸山岡惜哉英雄主弱弄非剛彊

庖犧古聖皇畫卦發天祕神農始教耕民生臻大利大哉帝軒轅作律明嵗紀垂衣坐彤庭禮樂由此始皇風扇六合帝徳深九地胡爲崆峒山問道廣成子遂令秦漢後戀慕心不已飛龍杳難攀千秋鼎湖水

羿後竊靈藥奔飛明月中獨居瓊臺上與月同始終吾知太陰魄固無樓與宮狡婦實不死遁迹將爲容長憐孟氏子側身事梁鴻白骨可速朽懿徳垂無窮

周公稱大聖成王匪昏君分𨿽君臣義親實叔父尊胡爲伯仲間四國競流言三年歸東國兀臲心不安皇穹豈茫昧大風播乾坤苟無金縢書精意竟莫宣吾觀君臣際防合良獨難緬懷周公徳巍巍動天閽

東漢黨錮禍一网羅羣雄邦國旣殄瘁哲人遘其凶泰山日以踣拳石難爲功空言竟無補髙議何沨沨晉氏得天下淸虛以爲宗惜哉王謝氏揚波蕩其風

荀卿語性惡秦皇遂焚書李斯悍而愎竟不逃嚴誅寒熟坑土機穽坑羣儒激水乃過顙順流豈長趨天下可立取諸侯血相屠舜禹不足法伊臯眞鄙夫驪山骨未朽咸陽已丘墟惜哉蘭陵老巍冠講唐虞萬古闕墳典大妖豈其徒片言有失謬斂捲吾長吁

吾觀驪珠瑩神光何湛潔置之玉壺中碧海照寒月聖人天質淸表裏洞虛徹羣愚萬不同形气有差別大易函性初理妙不容說孟軻有深功卓哉聖門傑恭惟濓洛儒英論相間發不有日月光爝火猶未防

太極一動靜陰陽互爲根元機浩不息變化無窮門翳我及萬物父乾而母坤聖賢旣克肖兢兢道何尊我豈艸木儔能無究其源軒昊久不作戰國多荊榛世道亦已防澆風蕩醇源懷哉唐虞治雍雍蹈吾仁

防山何蒼蒼雄鎭屹鄒魯層雲起膚寸大澤滋九土孟軻仁義儒懿徳垂萬古髙辭動君王浩气塞寰宇人生天壌間積厚施必溥若爲大鵬飛九萬斯一舉

天地一噓吸潮汐互來往陰陽一晝夜一嵗相消長我生人世間一身有天壤天地寕有終我已歸惚恍仲尼欲知來百世如指掌區區小智徒推測勞臆想吾觀佛氏書醯雞談甕盎

仲尼談六經萬古昭星月下視莊老徒餘光似飛熠荀揚𨿽多岐惟命非所述卓哉王仲淹希聖猶仿佛千秋河水間忽若鄒魯邑顏生乃無言造化此中畢

燕昭築金臺欲致天下士燕齊不共天一旦雪余恥我聞古聖王修徳本諸已伊臯賔夏商四嶽佐堯治鳯猶覽徳輝士肯爲金起遺風何寥寥布衣甘老死吁哉燕昭王此意獨甚美

黃河衣帶水無能測其源到今有遺恨不得窺昆侖古人亦謬哉飛波自天端太虛浩無際元气爲之根淸濁一以判卑髙定乾坤誰云九天上可使層波翻漢帝亦艸艸西行使張騫

銘一首

銘者銘其器以自警之辭也蓋觀古人有座右之作非銘其器直銘其言尢爲簡要余切慕之謹述韻語三百字揭諸座隅朝夕觀覽蓋非敢以擬諸昔賢聊以示諸子云耳

伊昔古聖皇性中有天理勲業徳如天孝悌而已矣禹湯及周孔大道同一軌天機乾元化乾健無息止人生於其間秉徳斯懿美此心本虛明塵翳或爲滓學𨿽慕前修論恐墮凡鄙鼎鼎百年內嵗月白駒駛艸木易成灰聖哲元不死戰兢恆自持凜若涉淵水惟仁思吾居非義勿吾履宅心在中正作事不偏倚孝乃徳之先敬乃行之始禮意睦姻親誠心接閭裏有善推於人有過責於已小忿須必懲大惡或不彌善端黙無見福報還可竢禍招必有根人病不察耳禍福在吾心昭晰甚明煒有失莫甚憂有得莫甚喜無貪卽無求有譽還有毀得失在吾心毀譽在乎彼富貴有時來貧賤寜足恥窮達聽於天壽天難預擬我謙吾自吾彼作爾爲爾人心曲如鉤天道直如矢髙明乃眞儒固瘁匪嘉士聖途𨿽甚逺涉逺必自邇恭惟百世師懷哉我夫子

讀史四首

東都黨錮起漢祚旣亦哀老瞞憚名義大業歸曹丕昔聞商王紂暴虐日以滋西伯終北靣武王始戎衣曹氏父子間其迹頗擬之如何百世下直筆不可欺失得置勿論秉心在公私至哉文王徳千載有光輝

太宗剪隋亂英武如神明惜哉絕世主所學竟非成賞忠樂諌爭廷辱疑臣卿蘊古未爲過亟死遭嚴刑漢主六七作文帝臻隆平恭儉出天性懿徳久逾眞二君屹相望允稱漢唐英功業在靑史班班如日星

武氏毒天下餘殃及三思誰歟補天手取日夾以飛陽剛黯微照雌蜺弄陰機元功竟菹醢楚酷豈勝悲絳侯昔平亂烈烈功可追無寜涉虎尾將使反噬爲邪根旣不去虐焰復張輝愚黯固勝負五王胥失之

秦隋國命促再傳已非君儲皇值根本簸弄由他人傷哉防佞口得間父子親向使二君在漢唐尙稱臣如何望思臺然淚沾巾江充族竟防沈寃果何伸秦王亟承統喋血至禁門獲罪不少貸元功寜足論

懷古二首

冥坐忽不語我心懷古先淳龎太昊氏皥皥羲皇年宮室何艸艸被服無華鮮紀歷且未備流光自推遷大朴一以散民心自雕鐫水淸网罟宻四海無蜿蜒天地不加小人民不加繁徵誅何時息鞭朴日囂喧大聖久不作古道畱遺編淸風北下展捲眞忘言此心苟不競此心常悠然

今辰忽有往我懷不可極靜觀天地化萬物各有適丈夫生世間而乃心役役江湖饒風波道路足荊棘山中有好鳥水中有逰魚光景那可得不樂待何時

母壽

二儀運樞機大化神妙理至哉慈母恩胚毓有諸已憶初墮地年曆嵗忽四紀夭夭寸艸心爛漫春日美載觀流水波浩蕩無息止壽齡旣亦髙可懼還可喜古云七十稀躋壽從此始鶴骨淸以臒素髮垂兩耳有子今何爲祿薄淡甘防萱花燦北堂吐芳蕋獻此淸苦心榮寵殊足恥防衣何燦然長憐老萊子

秋日逰薛元卿園亭

小軒風日淸野色動遙矚山蟬發古奏江水醖春緑髙松斂晝霧飛露灑秋玉悠哉歸興長白雲滿雙足

讀陸宣公奏議

有唐三百年賢相六七作偉哉陸宣公忠烈宏烜赫奏書數百篇千載煥丹雘鬱鬱王佐才淵淵洙泗學溥施經濟功歷吐匡君略惜哉生不辰乃致身遭阨溫其玉無瑕粹然金有爍我觀唐室中國步實再愕頗於艱難際獲覩二三策君心變安危臣志惟謇諤忠良世無幾諛佞日累百究竟誰爲功忽棄遺艸澤但餘靑史中英論輝簡冊髙風凜如在開卷知吾獲長歌思古人然淸淚落

燕楊氏書樓答張士行

士行先生懷才抱道隨時隠見其器度深逺固未易以窺測然幽情雅韻發於吟詠有以泄其湮郁之气嵗癸已秋八月二日偶寓楊氏書樓夜分匡坐四顧寂寥念時序之相闗竟紛華之易謝而況兵革未輯囂嚚肆華民生不遑底寜術業竟安所效思逺何窮情感不已相與操筆獨吟飛章逺寄辭采溢目義理沃心三嘆之餘朱弦疏越然未足諭其意勉續髙韻以答先施𨿽不能如古人所和之心爲美世所沿習聊循其轍耳惟髙明亮之

老驥倦伏櫪慨想伯樂馭悠哉壯士心嵗月感庭樹誰憐靑雲姿迥隔丹霄路況此烽塵秋履道蹶幽步腥風滿天地末俗吁可惡周徳固自珍危論未堪吐落落靑松髙岑岑碧山故頗欣巢許逰復悅黃綺遇端期芝嶺居永謝艸廬顧靜觀聲利徒變滅等飛露頽陽旣西流逝水復東注冥心了神化至理匪難悟才衰甚吾憂徳立喜君具披章分夜吟灑筆良朋預淸知冰雪心響雜瓊瑤語酒味方淡太羮還可飫懷哉古人風共樂君子素尙期黃髮交庶足慰遲暮

七言古風

題李太白畫像

函闗有客乘靑牛西逰直上昆侖丘長庚一防落人世飄然又作人間逰虯龍之姿風雨筆六代無人气蕭瑟驪珠萬斛起光芒天地無雲星斗濕泰山不動黃河淸美人一去三千齡天風何處爽毛骨月明滄海騎長鯨

題劉平妻殺虎圖

渤海壯婦劉平妻寶劍三尺風淒淒夫行夜宿棗陽戍缺月墮地山云低南山白額半夜走嗟哉劉平落虎口婦起操刀探虎窟虎口完身奪夫骨英風動天髮卓豎眼惟見夫不見虎提虎肉招夫魂女中乃有裴將軍

題越王廟

防稽山北越王廟石室半欹蒼蘚老臥薪嘗膽竟何年滿目風煙顏鬢槁吳江白浪聲咆哮素車不見秋乘濤姑蘇一戰恥已雪壯志自逐秦山髙獲麟卻感春秋筆气壓秦齊倡中國黃金已鑄範陶朱淸廟自愁吳泰伯荒臺碧艸秋離離燐光夜走天無輝故山臥龍不復起海天化鶴何時歸嗟哉風塵吾老矣獨想英雄弔荒屺鏌鎁龍劍如霜雪一斬旄頭獻天子

逰吳縣天平山範莊【乃文正公義莊也】

爲儒始信爲農樂林屋蕭蕭住樷薄大溪小溪作襟帶疊嶂層巒似城郭秋深黍熟山果収紫栗如拳豆垂角我行終日疲兩眼竹杖芒鞋信雙腳老翁八十髮如絲雙手義胸言錯愕門前見客疑且迎喚婦張燈事藜藿自言去縣百餘里山路﨑嶇溪水惡平生不識州與府天上何人坐黃閣吁嗟世教日沈淪古道凋零姦僞作天陰黒走狐貍暮四朝三養猿玃山中民物自鴻龎雞犬比鄰長淳朴羲農去國幾春秋秦漢遺民有耕鑿嗟予逐逐何所爲膏火熒煌自銷爍何時築室問桑麻白石淸泉老丘壑

答董大參

虎頭將軍眼如電行兵偶向山中畱玉函古劍掛明月竹屋瑤琴橫素秋衮龍正照紫防闕防服徑過黃河流自憐燕雀羽翼短碧落仰羨飛鴻逰

答楊亷夫逰太湖二十八韻

鐵公老气角韓孟手防鯨牙力雄橫大舟撇過扶桑津勺水杯浮具奩鏡渼陂主客將無同赤壁雅有坡仙風縞衣飛來天際鶴鐡笛喚起潭中龍黒浪如山起還伏海江狶閃人目須防淨展白銀窩玉淵澄見鮫絲幅隠隠飛六鰲舉水底鼉鳴擊天鼔湘妃起舞踏輕波漢女淸歌隔秋浦百壺載酒霑瓊瑤炮鱉膾鯉芬牲牢酒酣握筆戰矛矟風雨颯颯吹鴻毛公乎本是龍頭士憶昔龍庭拜天子顚崖蘇息問蒼生八九胸吞洞庭水江湖浪漫將如何海國浩渺親鯨鼉從知事功不可緩忽覺嵗月來無多髙風崔嵬誰復識日糴猶需大倉食春秋筆法正乾坤獨抱遺經守殘闕紫防帝君環北斗執筆寜淹太叟願披九虎辟闗驛騎雙飛使星走倒騎箕尾執天綱黃屋賡歌佐元首

七言律詩

失題

獨擕孤劍過長淮驛使傳書每自裁萬里靑雲增激烈一樽緑酒重徘徊雞鳴荻屋人初起舟發蕪湖潮欲催遐憶買臣身未老錦衣何日賦歸來

五言長律

送達兼善赴禮部尙書

天選龍頭榜霜淸豸角冠聲華輝玉牒文彩耀金鑾百越輿圖舊孤城海霧漫一麾曽出守五馬重盤桓恵澤畱千古儀刑竦眾觀思親徒慘切築窆正岏防野衲鄰秋枕林猿傍夕餐秦碑磨孝節禹穴照忠肝威鳯宜翔翥神蛟暫屈蟠帝思商野說人仰泰山韓戀闕雲霄近乘空露漙尙書新寵命宗伯古春官禮樂遵遐邇華夷樂乂安匡時當鬂黒報國但心丹淛浦潮生港河流雪擁灘槎飛星渺渺佩逺玉羣士攀車轍都人望馬鞍趨朝聞履舄披腹見瑯玕任卽鈞衡重功垂竹帛看恩私在天下麟閣起雲端

鄱陽五家集卷十一

欽定四庫全書

鄱陽五家集卷十二

鄱陽史簡編

明劉炳春雨軒集一

五言絕句

聞魯志敏訃音

故國猶傳箭中原未解戎遙聞故人死雙淚落秋風

玉階怨

風開翡翠簾霜滿芙蓉葉欲上象牙牀鴛鴦冷還怯

題蘇武牧羊圖

墮蕃十九年坐臥持漢節歸時兩髩斑疑是天邊雪七言絕句

西湖獨酌偶

荷鍤相隨劉伯倫竹林避世信天民朝朝痛飲余杭酒蘇小門前醉過春

渴眠篷底口涎流麯糵爲池糟作邱便向五湖成浪死墓題應得醉鄕侯

京口中秋

歸棹前年酒滿缸牽衣稚子慰離腸卻憐月色連秋色依舊他鄕憶故鄕

奉天門進膳

江上風髙未授衣金溝楊柳得秋遲不因宮宴糕糜粥客裏重陽總不知

出龍灣之東阿

行李蕭條出鳳城鄕閭漸遠不勝情客舟今夜寒橋泊腸斷江聲作雨聲

京城元夕

五年無路掃梧楸夢裏關山只淚流誰送寒燈到先壠異鄕明月故鄕愁

泊洲懷舊寄顧利賔王又新隱居

潮聲月色滿江船回首春風十六年憶得石橋楊柳巷珠簾銀燭聽歌眠

京城題家書後示善鄯諸姓時玉自西河歸

莫遣春泥污短鞾莫將鵝鴨惱鄰家窻前好種芭蕉樹寫字題詩寄阿爺

虎牢雁門通馬邑酒泉黑水接流沙憐爾西行一萬里且喜除夕得還家

別時纖手牽衣送想見丫鬟似漆光莫向堂前惱阿母海橊窻下繡鴛鴦

短褐欺寒雙鬢迷當門新築野墻低何時傍竹結茅屋與爾長吟烏夜啼

經露筋祠

珠湖煙雨散晴暉帆落風輕短棹遲春艸斷垣斜日裏行人猶說露筋祠

望丹陽郭經揚子橋

揚子橋邊楊柳新靑簾斜照送行人明日揚州看花去祗憐不似舊時春

暖風晴日丹陽郭處處東風是舊遊記得杏花寒食候紫簫紅袖宿江樓

題舅氏亭簡朱原立陳遂良陳原輔

渭陽池館花如霧曲曲闌干靣靣池記得少年遮妓飲至今楊柳學腰肢

同陳伯寧連榻劇談悲歌有感

醉來防劍斫瑚懶向侯門更曵裾夜半聞雞眠不著艸堂秋雨讀陰符

漂零書劍愧無成日夜秋風白髮生倘得黃金三萬兩肯將籌防讓陳平

東湖憶舊簡劉子雍胡伯淸汪宗彞

蕭家巷口花如霧紅粉闌干酒斾斜記得少年曾系馬如今無樹可啼鴉

離懷寄汪宗彞楊孟瑄魏居敬

綠樹啼鵑春又歸雨晴山徑濺香泥楊花不似離情薄猶趂東風逐馬蹄

垂垂江雨作春波江上行人晚唱歌莫遣靑燈照衣袂酒痕不似淚痕多

墓艸寄斯貞侄

江上飛花處處新春山啼鳥似呼人可憐愛酒無虛日忘卻劉伶墓艸靑

送黃彥美還會稽彥美嘗從故侯買裏古思以兵守越後爲雪仇報恩一時稱誦

君去應須到會稽故侯墓上艸離離信陵門下三千客淚灑東風更有誰

少年賔客東南盛金錯龍泉手自提今日蕭蕭鞍馬裏五更趨府候晨雞

暮春冩懷四絕

晴雪飛綿柳樹斜雨餘紫陌淨無沙春衫日日騎官馬兩袖東風看落花

宮筵題就送春詩簪筆承恩出殿遲病目塗鴉不成字粉箋香墨惜烏絲

揚州書記鬢蒼蒼毎向春歸欲斷腸剩欲典衣酤酒飲風流無復少年狂

靑梅煮酒蕨芽肥倦客懷家入夢思想得故園風景好一庭香雪落荼防

秋詞劉子雍同賦【三首錄其三】

廣寒樓閣玉爲朶月裏姮娥百寶妝流水莫題紅葉句人間天上隔宮墻

桃源舟中聞雁

山郭桃花亂欲飛滿篙新水漾魚磯望鄕不似沙頭雁一度春風一度歸

待渡溪滸冩懷

愛花如夢少年狂雲鬢鸞釵百寶妝三日醉眠金帳底春衫渾是麝臍香

畫船曾駐渡頭西翠黛凝歌憶送歸今日不堪重系纜滿汀煙樹昔人非

繁華云變都非舊一片寒沙臥夕陽惟有壞垣春雨裏野花猶似美人妝

桃花扇底春風靣一曲吳歌一斷腸紫陌紅塵多少夢鬢絲贏得老劉郎

予舅氏朱民俊會心憇老二亭防時往還必預宴賞今已荒棘重來有感柬朱允容允實

春風亂向雨中過眼底閒愁柰若何憶得兒時騎竹馬會心亭上醉還歌

憇老亭西多牡丹年年攜酒向春看於今池館都非昔野燒凝煙暮雨寒

讀魯志敏王信臣詩有感柬童汝能

魯連王建都仙去風雅無人可共參零落酒船一百斛鶯花腸斷老江南

送人之欽州

君到欽州四月過春深銅柱翠如磨平生一掬英雄淚寄向東風弔伏波

惜別詞端孝思同賦

玳瑁筵前海橊樹歌舞翻成離別處花間藏卻瑚鞭手挽郎衫怕郎去

纖腰娥眉眼如醉惜別含羞郎枕臂鴛鴦枕上哭垂垂一聲一滴珍珠淚

秋夜詞【二首錄其一】

銀牀露滴梧桐葉紫殿香銷水沈屑玉簫吹罷晚妝殘半捲珠簾拜新月

蘇小小歌同端孝思賦

棠梨花開春日遲綠窻銀屏鸚鵡啼玉驄慣識尋芳路手綰同心約郎去

五言今體

題呂花園艸堂朱雀橋

何處銷殘暑城南茅屋幽晚煙將野色春樹帶江流愛竹從兒種耽杯與婦謀生涯成老圃不是故時侯

郊居雜興柬陳遂良

桃李漫成蹊茅堂習隱棲泉聲溪碓急山色野墻低相頷原非燕圍腰底用犀不嫌生理拙抱甕灌吾畦風雨行人少柴門午上扄土花防砌碧山果墜枝靑病眼耽書癖衰顏托酒星經邦方上武寂寞抱遺經艸閣門深掩香篝火未殘綠陰梅子雨翠袖楝花寒多病腰如沈閒愁鬢已潘幾時將小艇一个釣魚竿老懶慵巾櫛琴書亂滿牀粉牋斜艸字金鴨靜焚香竹筍連窻綠枇杷隔樹黃久諳猿鶴侶無夢到巖廊

題朱澗槃捲

遙峯連碧磵茅屋俯靑林徑晚花粘屐松寒雨潤琴酒甘和菊釀詩苦帶茶吟卻憶文園老歸來雪滿簪

寄子升必昭昆季

烏石山頭路秋風已送涼野橋苔浸碧雲碓稻舂黃扇影搖衣桁書聲出艸堂惠連無俗事垂釣濯滄浪

夜直呈翰林諸友

中使傳金鑰嚴兵戒紫扉月髙旂影直風急漏聲微鵲倦驚龍燭螢閒綴鳳幃不眠瞻北斗拜舞敢遲違

古木龍蟠【東源八景爲裕齊叔翁題】

古木蜿蜒屈虯枝若有神鐵柯纒紫鬛黛葉蔽蒼鱗幹臥南陽雨根分劍水春只愁雷電夕奮迅起秋旻

巨石虎踞

拳石如蒼虎嶙峋猛勢盤負嵎云骨潤飲羽土痕幹曉踞千巖震秋蹲一壑寒野墻斜日後馮婦下車看

雙溪明月

月照雙溪水春流燕尾義光移船柁轉影落釣絲斜壁彩澄鷗渚金波漾雁沙扣舷淸不寐浩興欲乘槎

萬斛晴雲

萬斛云姿秀巖棲伴古松尙橫秦嶺態猶帶楚臺蹤林碧晴縈絮天靑晚作峯也曾閒出岫上下逐飛龍

石井靈泉

山根遺古井云骨浸寒漪碧甃苔花澁銀牀野樹欹葛洪仙後浚賈誼謫前窺病渴愁無地淸泠一咽奇

艸堂修竹

萬个瑯玕竹茆堂一榻寛窻連棲鳳榦檐近釣鰲竿涼月淇園夜西風渭水寒此君何可少日日報平安

西山爽气

絕愛西山爽簾深醉眼新黛濃窗掩屍翠濕樹生春送晚登樓屢延晴拄笏頻晉人風致遠長嘯愧緇塵

東閣書聲

艸閣深弦誦吾伊徹夜分鄰雞銷夕漏簡蠧護香蕓山鬼吹燈聽溪僧隔竹聞斷機遺訓在秋夢落靑雲六言今體

歸舟懷善鄯廣海未回

梅子黃垂雨霽橊花紅簇風輕天際歸舟何處日暮柴門自扄歌憶杯防螘綠鬢憐鏡影鸞靑心折少年塵夢絳囊夜照流螢

七言今體

七夕宿天堂寺

西風吹夢宿僧堂誰遣黃金布地裝萬葉寶燈秋弄影九重珠塔夜浮光天連象闕星辰濕云護龍宮雨露涼門外三車何必問大千身色兩俱忘

遊丹靑閣

橋南楊柳亂成行出郭尋僧到上方城拱煙霞開錦繡山圍松竹奏笙簧半簾晚翠涵溪閣一枕秋云護石牀安得遠公同淨業白蓮池上挹天香

寄武夷隱者余復嬰

習隱名山四十年羊裘鶴鹿皮冠雲中杵臼聞雞犬月下笙簫引鳳鸞霞气濕衣晨采藥虹光穿樹夜燒丹姓名漸覺無人識種得胡麻秪自餐

靑樓曲劉子雍胡伯淸程伯羽同賦【四首錄二】

繡刺鴛鴦午夢長體嬌無力浴蘭湯生憎寶鏡鸞成匹死恨銀箏雁作行舞罷柘枝低拜月歌殘桃葉懶添香愁來自學秦宮女簾底吹笙引鳳凰

寒鎖妝臺粉怯勻步蓮金小不生塵徑迷花雨鶯鶯月枕壓梨云燕燕春衾剩半牀閒翡翠釵分一股擘麒麟玉梅好似郎顏色只見東風不見人

簡戴彥碩

故人結得艸堂低老圃連城近市西碧注硯池荷葉露紅黏屐齒杏花泥書懸牛角朝畊地飯飼魚苗晚灌畦只恐長安雲路近馬蹄催夢聽朝雞

寄徐指揮

報國功成鬢已蒼承恩分節下南荒劍磨鯨海遺腥血馬渡龍沙帶戰瘡頒宴曉沾仙掌露賜衣春帶禦鑪香信陵門下今誰在萬里雲霄一羽翔

呈西平侯沐都督西徵

西土憑陵久不賓詔書五道出將軍龍光燭劍銷邊防虎炁揚旌壓陣云周廟昔聞方叔頌漢廷今見貳師勳春風三月鶯花禁歸騎笙歌奏凱聞

和都督馮公韻

鳳城宮闕倚蒼山虎衛旌旗拂畫闌輦路霜淸梅破臘禦溝波暖柳欺寒靑雲毎愧班超筆華髮應慚貢禹冠未信壯懷渾寂寞錦衣鞍馬出長安

早春呈吳待制

上林春早陌塵香紫禁觚稜射日光新綠禦河搖柳黛小紅宮樹試桃妝山連曉气蟠龍虎臺枕東風憶鳯凰心折故園幽興獨尋僧看竹過鄰墻

寄許永明公冕昆年得夫先生

少年曾共請長纓云壓旄頭劍气腥諸葛有心扶漢室包胥無淚哭秦廷九鰲夜徙龍沙黑八駿秋迷鳥道靑一別關河俱白首斷腸煙雨滿長汀

寄賈文彬巡檢

故人爲別動經春野渡維舟送夕曛銀燭照窻秋聽雨角弓懸壁晚看雲山城旗影中流見艸閣書聲隔岸聞江漢茫茫多舊識猶能爼豆說將軍

與子升弟觀捕魚

柳條風脆已梳黃潮落溪毛石露梁帆腳壓霜寒撒网柁牙移月夜鳴榔載車有獵曾占渭鼔枻無歌豈濯湘又得錦鱗長尺半鄰翁新酒正吹香

簡陳彥友陳伯諧陳伯純陳良遂

飛鳥長弓紫气髙驅馳王事寸心勞烏桓月黑迷犀甲雁塞云黃按虎韜禁漏尙聞金闥禦香猶惹錦羅袍劉郎老矣歸來晚花落山中舊種桃

寄徐彥亨有懷操公琬先生【二首】

故家文藻獨遺芳喬木陰陰覆短墻艸壓山營迷虎旅樓遺宸翰祕龍章蕓翻蠧影書帷靜竹映鵝羣墨沼香訪戴眞成風致在夢懷風雨舊連牀

天馬秋髙壓楚墟碧溪晴樹晚縈紆書聲連屋聞弦誦山色當窻列畫圖治縣已聞蝗避去解官曾有犢畱無百年耆舊多零落白髮相看愧故吾

悼亡呈敬義叔

寂寞凝塵落暗簾綺窻秋鎖月纎纎紅銷蓮粉雙遺襪綠委菱香半掩奩弦斷鸞箏膠擬續鍼閒鳯繡唾還黏最憐稚子黃昬候拜罷靈前短燭添

慶張子鳴新居【子鳴予妹壻也】

華屋新成曙色開蒼煙喬木帶縈廻朱闌暖護宜男艸防服香浮阿母杯梅瓣粉飄催臘轉柳條靑裊送春來羨君盡得溪山勝不愛雲臺愛酒臺

徐叔度黃子初王仲愚同宿徐彥輔齋次韻

艸堂不厭客過臨淸暑銷塵帶石林溪靜白鷗晴泛影樹幽黃鳥晚畱音綺窻分榻簾陰轉銀燭移樽漏滴深向秀不堪鄰笛感墓亭秋思易傷心

拜文公朱紫陽祠堂呈江惟中朱士止蘇明遠

奎壁垂光間气鐘儀刑一代屬成功泗沂道重尊天下濂洛源分出建中僻壤魚虫沾化墨中原麟鳯仰遺風滄洲寂寞斯文獘淚灑秋煙野殿空

過蕪城懷古寄程伯羽劉子雍胡伯淸

珠簾十里瓊花月惟見荒城背夕曛潮落防溝迷廢壘樹連步帶殘云雄文猶記陳琳檄故苑空遺煬帝墳書劍昔曾趨幕府白頭應愧鮑防軍

淮安懷古

淮陰城北水連空漢將眞成一夢中古廟臥苔蝸觸角故壇迷艸鹿生茸要君固有封齊貴赤族當存定楚功漂母孤墳何處是欲將蘋藻薦西風

鄂城懷古

黃鶴磯頭鸚鵡洲星分軫翼據江流周瑜樓櫓風雲冷庾亮旌旗艸樹秋折防戰餘潮蝕鐡量沙餉絕夜呼籌賦詩橫槊今何在殘月啼烏故壘愁

長城懷古

西瀍東洛建皇都四海梯航稱貢輸楚霸恃彊窺寶鼎越裳遵化錫軿車銅駝臥棘愁難遣野鹿銜花防豈虛玉輦金輿俱寂寞離離禾黍感邱墟

襄陽懷古

東連吳會接南荊西引岷峩鳥道靑波漲潭溪曾躍馬臺荒郢樹憶呼鷹鹿門龎老遺殘徑峴首羊公有故城零落斷碑風景異至今父老涕縱橫

梁園懷古

紫炁紅光甲馬營逶迆汴水繞神京侯嬴曾執夷門轡朱亥能移晉鄙兵公子宴春珠結履道君朝斗玉吹笙鑾輿一去繁華攺秋雨荒畿燐火生

秣陵懷古

鳯凰臺倚鎭淮東六代江山指顧中晉鄙黃旗曾渡馬金陵王气已飛龍橋通朱雀連丹闕巷繞烏衣接紫宮王謝堂前雙燕子落花寒食又東風

錦城懷古

炎火中微建大旗王師頻出劍關西烏蠻地控南云險白帝城髙北斗齊霸業三分扶漢室雄才十倍勝曹丕神州未復英雄死八陣圖成國祚移

錢塘懷古

雲開天目界勾陳五衛旌旗控紫宸甲馬壓潮知北運珠龍沈海失南巡乘鸞王母迷靑鳥飛虎將軍臥石麟腸斷蘇堤堤上柳年年春色翠華新

燕城懷古

廣寒宮殿玉爲樓萬嵗鰲峯壓九州畨國胡僧靑防帽天魔宮女防龍舟鉤陳蒼闕山南拱汰液紅橋海北流惟有蘆溝溝上月年年鴻雁不勝秋

姑蘇懷古

城枕姑蘇笠澤西垂虹橋接艸煙迷闔閭老墓騰金虎西子殘池失水犀抉目樹荒羣鹿走捧心臺廢亂鴉啼館娃香徑歌遊處響屧廊空落燕泥

咸陽懷古

勢踞崤函百二雄阿房樓閣鎭當中坑儒硎谷灰才黑系頸咸陽火已紅蛇斷血腥空大澤龍成寶气已新丰秦功漢業今何處落日沈西渭水東

除夕柬丁兼善

荊門樹色雪初幹客舎年華臘又殘衰朽毎蒙明主念旅棲多賴故人安篝防凝翠香煤暖窻影紅搖蠟炬寒自喜明年春信早鶯花澤國趁歸鞍

燈夕寄胡梅屋

鬢影東風春雪晴又從元夕客江陵輕寒簾幙家家酒明月笙簫處處燈云擁鰲山金絡索天連鳯闕翠觚稜瓊林歌舞花成陣宴賜黃柑憶昔曾

題王粲樓

漢燧淪輝鼎未分英雄無地托芳鄰中原紫气爭龍虎大野陰閟鳯麟地控烏蠻通楚澤城連白帝接荊門登臨不盡關河壯醉倚闌干筆有神

娥皇廟

南狩軿車六轡摧娥皇遺廟儼江隈繡蟠日月雙龍冕翠嵌雲霞九鳳釵眉黯蒼梧迷徑襪淚封斑竹鎖妝臺秪憐父老猶存敬伏臘稱臣撥篆灰

關廟

不憤炎靈國步迍忠肝義膽整乾坤紫髯猶帶風雲色赤驥曾防戰伐塵一劍三分存社稷寸心萬死托君臣气淩華夏曹瞞走遺廟空山薦楚蘋

鄱城歸舟同何希憲共載劇談悲歌有感

霜落長河見遠洲天晴歸棹喜同舟靑連碧樹山回轉白湧寒沙水倒流弓影浮杯疑老病雞聲牽夢動離愁英雄過了前三十晚景桑楡愧白頭

宮果

每防明主念微臣宮果頻頒品味新勑遺翠罌分紫署恩傳玉食下丹宸蜜脾甘沁薔薇露駱乳香浮茉莉春頭白文園多病在愧無詞賦气淩雲

賜衣

十日江城雪擁門官衣頒賜念微臣天機織處經綸密雲錦裁成黼黻新寵被光榮沾雨露暖回衰朽感陽春祗慚蒲柳桑楡景犬馬丹心敢後塵

謝惠柑答劉子中

黃柑分寄遠承將擘處霏防曉霧香淸潤曾經湘岸雨圓酣猶帶洞庭霜薦余詔許功臣賜宴罷恩先近侍嘗歸臥滄江今白髮擎來病目淚成行

過錢朝陽故居有感柬程伯羽汪宗彜

短墻依舊艸堂深蘭徑重尋思不禁芍藥紅殘花漂雨甘棠綠嫩樹成陰帖臨靑李池遺墨曲奏朱絲壁憶琴回首風流陳迹冷山陰鄰笛淚沾襟

弔杞上人

重來湖上弔山僧淚落東風憶葛藤江海有詩傳慧可業林無法繼盧能艸深方丈迷春屐塵暗袈裟掩暮燈因憶沔陽錢太守芭蕉亭上賦詩曾

庚午中秋時善鄯畱海南玉戍閩中

桂露涼生艸閣幽濕云斜逗月光浮淸懷誰寄袁宏詠黃落偏驚宋玉愁身侍鳯牀曾捧日髩凋鸞鏡易驚秋遙憐稚子關河隔欲舞狂歌倦更休

秦淮元夕次宋學士韻

簾幙輕寒著柳條宮壺停漏夜迢迢虹橋列漢通鰲影翠輦扶云落鳯毛歌轉鶯春花作陣步揺蓮暖玉生嬌綺羅畱眼歸來晚斜月樓西轉樹腰

送王待制省親

九重承防省庭闈白舫靑簾出禦堤江樹嫩寒萱艸雪驛程新霽杏花泥賜衣紫錦裁鸞尾歸槖黃金鑄馬蹄防侍日長多宴暇應尋禹穴舊遊題

俠气

中年俠气未全消通籍金閨躡紫霄龍尾趨班晨漏轉螭頭簪筆晚香飄柳迷輦路迂璚佩花壓宮墻度防簫報國自慚衰朽質經秋歸夢到漁撨

左掖早朝春雪呈王子充待制練伯尙左史

朦朧苑樹紫雲低漏轉宮壺曉色移凍合鳯池銀燦爛光連鴛瓦玉參差黃封暖賜承恩近防筆寒凝侍講遲絕愛上林春色早璚花先發萬年枝

拜外舅陳公禹謨墓柬陳原轉

貳館東風憶昔年笙歌如沸酒如泉麒麟錦帳銷銀燭孔雀云屏列玳筵井塌銅瓶渾臥雨香闌璚佩暗迷煙傷心孤塜楓林外寒食殘花墮紙錢

和九日韻寄朱見中

野樹荒臺帶晚陰昔年歌舞憶登臨桃花紈扇西風冷蔓艸銅駝夕露深舊夢靑雲連館閣多情華發老山林江南庾信傷秋倦疎雨檐櫳怯暮砧

憶從天上宴黃花烏帽秋欹鬢影斜宣賜宮壺香注蟻醉簪防筆墨塗鴉云連雉尾開金闕日射鸞輿引翠華退食從容休沐早短屏驚雨夢還家

拜大父墓張家山呈雲濤兄

瞻拜靈光思不堪飛雲冉冉護晴嵐墓亭瓦落迷苔礎隧道泉空潄石潭華表年深遺白鶴黃腸春暖蝕金蠶深慚未立墳前碣白髮臨風涕淚含

端午呈敬義叔

涼雨晴時艾葉肥家家將綠上門扉土墻樹密黃梅熟艸閣簾深紫燕飛病臂謾纒新防索禦香猶帶舊羅衣鄰翁有酒招相飲醉不顚狂晚不歸

寄章復齋太守

艸堂背郭瞰湖陰石徑苔痕雨後深犬識鄰僧諳飼飯鶴迎仙客慣聽琴相如去國徒空壁廣受歸鄕有賜金辦取酒船三百斛醉歌贏得雪盈簪

予弟劉勲字彥輔少習舉子業好兵家書便弓馬不事產業壬辰兵起倡義樹旗及大明有天下同浮梁於光以兵從徵九江蘄黃轉克臺明定蘭秀山鎭閩中守潮陽以疾終予聞而悲之惜其平日以功業自許二十年躍馬食肉於軍中所至有戰績竟不克以成名命也夫

弱鬼人驚气食牛義旗先倡萬人收劍磨狼血蠻煙曉箭洗蛟涎瘴雨秋才大孔融徒愛國數奇李廣不封侯行人傳訃疑還信何處羈魂土一抔

次秋日韻奉汝弼叔

墨池秋淨水痕澄曲幾焚香袖手憑霜煞柳條淸栗裏雨荒蔓覆東陵戰餘趙壁車還列說下齊城軾獨憑因憶少年隨驃騎西風笳鼓醉呼鷹

三徑歸來菊未荒半凋楊柳弄初涼銀屏紈扇題秋句金鴨羅衣換夕香老憶風雲趨北闕夢無花月待東墻狂遊尙記秦樓別翠袖紅綿拭淚行

謝惠杏柬劉子中

涼雨晴時杏子新筠籠分貺感芳鄰摘來黃熟連香潤捧出紅圓訝色勻漢苑賜沾趨內省文園歸臥老江濵年年煮酒仍題句白髮相看慰故人

經梅林李待制故居有感柬徐伯推縣丞

矯矯雲霄一鶚翔行人猶指鄭公鄕窻遺月桂天香冷庭鎖秋槐暮雨荒賦對禦筵題羽獵恩沾宮宴奏霓裳舉頭見日長安遠故硯塵迷白玉堂

賦斯旭侄古銅香奩

香奩制古暗塵霾吟袖摩挲秀潤開翠蝕螭文迷歳代金銷龍篆雜云雷華堂秋暖凝雞舌燕寢霜寒壓麝煤最愛酒醒殘月候澹煙斜縷伴琴臺

弔故侄

一身去國苦流離壯志無成亦數奇癘鬼有靈終殄賊吳師賫恨未鞭屍波連落日羈魂泣冢斷秋風馬鬛悲幾度白蘋洲渚暮老懷酸澁淚如絲

十二月四日壽雲濤兄

霜淸紺宇列文星梅沁香雲防短屏肝膽一生懸古劍乾坤防鬢老浮萍夢連漢苑春迷蝶心折韓窻夜醉螢贏得東風一樽酒長歌爛熳宿寒防

癸亥社日示子侄

楊柳靑靑燕子來鄰翁分社笑顏開長瓢抄雪香炊飯老甕浮春暖潑醅桑柘日斜人共醉楓林煙靜鼓如雷衰年病耳何勞治賸欲辭杯懶放杯

花朝雲巢叔小飲

野人門巷土墻低雨壓春寒思欲迷衣綠濕沾芳艸徑屐紅香惹落花泥筍燒玉版晴浮蟻餅切瓊酥晚割雞乳燕鳴鳩寒食近杖藜攜酒過溪西

乙丑春拜先壠於潘超村

芳池流水亂穿沙料峭東風鬢影斜殘粉臘催梅褪瓣嫩黃晴轉柳生芽墓亭瓦落松飄子隧道泥幹蘚蝕花碣石有題慚未勒幽光潛徳思無涯

送春寄楊孟瑄

腸斷春光幾日晴登山臨水送將行天連艸色圍孤嶂樹帶河流繞故城幾防落紅驚蝶影一庭新綠占鶯聲殷勤更約明年早酒對陽關慰別情

春雨夜坐有懷梁時用

苔綠沿蝸上粉墻煙凝睡鴨夕衣香荼防夢冷銷銀燭燕子春寒憶杏梁病目經時花似霧懷人聽雨艸運窻何時艇子東湖上攜酒髙歌對夕陽

聞馬孽馘首有感自賦

淒涼遺恨鶺鴒原家國仇讎不共天十載枕戈心獨苦一身嘗膽夜無眠金蠶春冷云迷樹碧血年深艸蝕煙積惡豈應魚漏网馘屍今向槁街懸

自述二首【錄其一】

閒道平生志气髙宦遊千里不辭勞東阿遠想迎三釡南海多詩解六韜貪看彩雲棲布被豈知花落濕銀袍從今莫問封侯事好向山中學種桃

立春五日雪中寄房山旅館諸友兼簡余評事

新春五日轉添寒客館難禁久未還凍合層冰生甕底光浮積雪滿窻間袁安髙臥憑誰問杜老追遊秪自閒冩就新詩寄知己隔鄰沽酒一怡顏

曉來積雪徧天涯寒气侵人日漸加梅蕚香消都結實柳條翠淺半生芽牀頭金盡還賒酒澗底泉淸任煮茶滉漾瑤堦天咫尺詩成凍筆笑塗鴉

鄱陽五家集卷十二

欽定四庫全書

鄱陽五家集卷十三

鄱陽史簡編

明劉炳春雨軒集二

五言古風

擬古

今人多結勢古人多結心結勢可趨利結心能斷金金堅義益固利厚害彌深往者不咎昔來者當鑑今

得漢彜簡周伯寧索香灰

古彜多欵識蟠螭漢篆存黃金銷土色翠羽蝕雷文綺席流寒月銀屏度影云蘭灰能裹寄長吟盡夜分

春夕直左掖懷周侍郎

晚雨池上晴逶迆淡將夕金莖華月生綺樹流云濕窻虛漏聲永幔捲鑪煙襲憶我同袍人何由共瑤席

簡孔博士

宿雨曉還歇開窻銷郁沈煙光藹芳樹池上鳴幽禽逶迆瞻郡齋窈窕期盍簪孤懷屢百積羣疑思一箴何時聯夜榻春漏委波深

左掖門朝退呈吳待制諸公

謬忝金閨籍聯班趨晚朝逶迆西上門窈窕長安橋殘雪帶遠樹夕陽在山腰不有同袍者疇能慰寂寥

張禮部臥疾

殘雪晚還霽窻虛斜日廻故人久臥疾空階生綠苔兒童諳藥裹吏牘委塵埃浮榮每爲幻長嘯望層臺

別京邑之東阿

前年別鄕閭今年出京邑悠悠去江漢杳杳事行役所懼心志違況此風波急烏啼楓樹煙雁下蘆洲夕回首望長安蒼茫寸心失

憶園廬

種園在柬臯艸荒蔓長日落秋樹涼搴衣獨還往時逢野老憇自足田園賞沿溪暝忘歸古寺煙鐘響

示宜學績學甲戌三月題

阿爺五十四憐汝才始生恩育夙夜謹眉目秋水淸行如生鹿跳語若流鶯鳴當時恣嬌頑計日期長成爾祖豪傑姿聲聞州郡欽一顧等成敗片言能重輕田園亙阡陌兵火成榛荊千頃遺寸波百田才一塍官租因訟致薄業寧躬耕不辭生理苦所懼徭役並嗟予蚤失怙慈親訓遺經遭時風塵黑扶日雲霄靑簪筆侍禁闥通籍居承明衰年遂冉冉薄宦徒營營辭官歸故園葺屋依先塋看花眼如霧種竹發已星貧無金在囊家有書滿籝念汝未彊壯立身恐伶仃痛逼骨肉懷感慈肝膽驚男兒在忠孝業學崇勲名題詩冀爾識慰我桑楡情

賦淸華堂詩

皇威戒安逸翰苑遊神機天球在東序玉藻羅北扉蜒蜿紫气潤璀璨虹光輝奎彩動黃閣文光照彤墀鼓枻洙泗源遵舟伊洛湄梁追昭明轍漢軼東平輗瀛洲浮暖吹銀潢演春漪芝蟠五色葉桃發萬年枝墨沼鵝羣浴書林燕子飛花陰移鶴仗竹色來鳳儀共沐恩波潤咸蒙聖澤滋河淸仰文化同軌固磐基

聽雨堂爲安成周氏賦

中年迫宦遊邈若胡與越悠悠煙樹遙杳杳關河絕況玆風雨夕坐想鴻雁隔箎塤寧共理孤燈耿還滅懷寶重經濟括囊貴明哲何時對牀眠慰此腸內熱

敬軒詩爲王達善賦

深巷何窈窕端居掩柴荊素心每無欲寡朴輕浮榮慮盡黙自守神淸淡忘形危坐白日晚疎林微雨晴開窻幽鳥啼蒲階芳艸靑焚香捲絲桐愛此銷塵纓孤云野鶴唳絕壑流泉鳴髙懷曠而婉雅音誰復聽古人良已久寸心千古情

郡齋防集詩呈徐用中廣文諸先生

郡齋文墨暇履端集朋曹春意藹萱艸臘痕封柳條窻暄書蠧散簾深鑪麝飄嘉園剪新韭芳壺湛淸醪靑甘浮橄欖紫腹吹葡萄舒此覊旅況豈誇樽俎豪禮簡貴情厚心親自神交所念萍水逢回首江漢遙天府重賢喆山林來俊髦耆年多桑楡席珍比瓊瑤何殊瀛洲步未讓淮南招俯仰慰夙慕綢繆幸今朝題詩謝永好蕪詞慚艸茅

烏石樵歌【義城十景】

烏石岡在義城東五里許劉公徳新愛其地有林泉之勝故卜宅築池以撨牧隱居焉

烏石岡頭路林巒勝景開洲連靑野闊山俯碧溪回墨沼春生艸書堂雨防苔樵歌時出谷野興屢登臺自得園廬樂生涯不用媒

花橋釣艇

昔靑田知縣劉公英嘗遊釣於斯橋廢後友松公重建

花橋通駟馬錦裏昔鳴珂紅雨桃飄浪靑絲柳蘸波石闌晴更倚釣艇晚還過魚暖金翻藻鷗涼白宿荷先賢多勝賞落日一漁簔

魯壇古市

市在花橋東唐宋時甲第軿湊弦誦之聲連戶惇尙禮義春秋設壇祭祀有鄒魯之風故號魯壇余迹尙存

洙泗流波遠尊崇百代同衣冠循習气俎豆想余風市廢殘槐綠壇虛野杏紅壞垣迷古鐸宿艸臥懸鐘文沼今更化弦歌幸歲丰

漢營余壘

先世中書令潁川王尙書劉公汾曾駐兵於義城之南故號漢營有餘壘存焉

先世逄昌運經邦建武威六韜開豹略八陣出魚麗山嶽雄圖在風雲霸業移泉聲悲鼔角樹影見旌旗自擬羊公石登臨不盡思

雞籠曉月

雞籠峯在汪師源東一水迢遙自山門出五里許入河其山峭拔而圓毎曉月流輝煙霧杳藹狀若雞籠

林巒多勝槪彷佛類雞籠古木千章繞流泉一脈通曙光渾杳靄雲气總朦朧玉兔還畱白金烏未吐紅降神生俊彥何必羨髙崧

馬鞍晴雲

山在金竹源東北形類馬鞍上有僧尼創庵希仙慕眞峯巒奇絕雲气飄揚四時不攺

二气多融結奇形解六飛嵐光時吐吸日影半熹微頃刻成蒼狗須臾變白衣去來如有意動靜總忘機一旦爲霖雨丰穰賑歲饑

淸新酒斾

館在花橋之西杏村之口酒斾髙懸商旅市沽得有所濟

結搆淸新館晨昬絕市囂柴扉通杏塢竹徑接花橋日暖醅香好風淸斾影髙漁翁頻岸幘行客屢停軺喜際羲軒世酣歌慰寂寥

綠野書樓

樓在義城祖住傍先世建樓數間以爲書塾竹樹陰翳軒窻幽豁四時吾伊之聲自宵達曙焉

先世儒爲業建樓多蓄書不殊裴相宅那讓鄴侯居繞屋竹自長侵堦艸不除往來無俗子談笑有才諝卽此供耕獲何須菑與畬

攑洲雁集

大溪之北桐江之南有洲寛平百餘里其上櫃柳成林秋風零落則有鴻雁翔集焉

櫸洲秋色晚鴻雁日回翔已解逃罾繳應能飽稻粱肯同鷗伴侶偏與燕參商靈囿沾仁化周詩薦樂章帛書曾系足千載仰蘇郎

鐘潭龍蟠

鐘潭在碧灘之下百頃澄澈潭際奇峯筆立一古寺存焉世傳下有洪鐘中有伏龍

巨鏞隱靈物潛伏碧潭深冶鑄知因昔流傳直至今波濤時洶洶雲霧日陰陰自有爲霖志能無濟世心何時九霄上鼓舞發淸吟

經白將軍故第

粉墻將暖日依舊柳條新上馬臺邊路春風無一人畫梁暗巢雀綺席委芳塵桃李東園夜餘香斂翠嚬雲濤兄歸窆於分鄕界辛未年十二月二十二日也

同气義所感永訣情更傷老淚酬荒艸孤酸割柔腸懸旌風帶色掩隧日無光豈止山陽笛簫騷起白楊經汝弼叔故館有感而作呈汝尙叔及彥常弟

山館澹將夕寒燈對鑪燻墻陰古梅路池深芳艸春疎櫺帶斜月連牀非昔人履綦無往迹琴冊有餘塵坐感歲時攺心悲文采湮緘題不忍冩淒惻淚沾巾

哀三良同周伯寧賦

爲臣旣委質一死詎所辭況玆三良賢捐軀視如歸傷哉秦氏惑殉葬非聖儀維時百職事讜議無良規死者百世義生者千載悲

題丁氏晚香捲

百艸秋已謝佳菊獨含姿涼飊動淸馥夕露敷寒防逶迆掇三徑窈窕盈東籬誰憐幽貞操自托遲暮期持觴挹其秀靜使君子宜

出塞

九重頒鳯詔單於入井陘三邊徴候騎五道出奇兵戰云連陣黑烽煙照漢靑蛇文弓掛月龍气劍流星酬恩不顧命金印斗來擎

入塞

旄頭昨夜斂徴兵入漢關將軍定勲業壯士悲刀環旌裂雕云畫衣穿龍錦團磧月老鄕淚風沙銷箭瘢閨中謾歌舞今日到長安

獨處愁

金屋人稀到閒螢去復回攬衣離鳯閣緘思捲鸞臺惟有多情月流光入妾懷

東武吟

壯年投筆去手提三尺箠戎衣才至骭短劍光陸離國士每自許獨賴相公知解衣衣我寒推食充我饑心懷犬馬報未有涓埃施十年在幕府徒將文墨持前星一夜落天地黯無輝功勛都若夢部曲各分違春艸門前綠空遺櫪馬嘶月防弓上掛云影斾猶垂霸气風雲散姓名誰復題落日將軍樹淒涼過客悲長哀波浩蕩不盡淚如絲

雙桐生空井

井上雙梧桐秋風易揺落綠葉墮鳴璫淸陰捲重幄紋甃生旅葵銀瓶響空索疏枝覆烏臺交柯臨鳯閣美人矜容儀照影傷今昨鉛華逐波逝歡賞隨年薄行客攀轆轤哀聲隔簾箔

七言古風

經撫河遇雪舟中睡午方起

沙溪風寒飛雪狂風大不敢開篷窻蒙頭裹被睡過午柁底浪急聲舂撞岸上楓林茅屋小新年家家無米糶土竈作炊煙滿船灰壓濕薪蚯蚓叫山僮不愔途旅囏靴綻衣薄雙眉攢艱難末路乃如此富貴有夢眞邯戰卻憶瓊林侍宮膳雪花不入黃金殿酒上朱顏萬國春花簪烏帽千官宴錦牋防筆賜題詩仙仗頻移出苑遲身惹禦香羅袖窄馬蹄歸踏杏花泥

弔晉安將軍歌

荔枝城頭花簇簇王孫不歸春水綠黃金臺前煙艸荒傷心獨倚靑雲哭淚灑鑾江江倒流楚魂暮咽楓林秋蕉黃綠醑湘竹語峴山石斷行人愁信陵門下簪纓會珠履筵前幾人在軍中擊鼓夜不眠珠翠成行鳴劍佩王孫王孫眞貴人落筆龍蛇驚鬼神千金散士馬蹄盡鐵甲晝臥雙麒麟桑柘陰陰連大路野市書聲晚當戶部曲淒涼白髮稀甘棠猶指將軍樹玉鳬金雁漆燈殘化鶴千年何日還有酒誰澆趙州土碧血化雨苔斑斑王孫王孫不可招仰天擊碎靑桐瑤寸心何處寫哀素江上年年生暮潮

承承堂爲洪善初題【善初三洪諸孫也】

天狗蝕月歲靖康血戰於野龍黃神鰲夜泣九淵沸翠華日薄寒無光主憂臣辱誓萬死直以只手支扶桑燕山六月雪花大節旄零落肌膚傷關河蕭條月色苦扶風揚沙吹雁行子卿歸來典屬國茂陵樹老愁雲荒至今勲業昭簡冊大書特書遺典章承承堂前春晝永牙笏金魚堆滿牀芝蘭玉樹競娟秀陶令松菊凝秋芳盈缸釀酒介眉壽槐陰覆堦萱艸長忠宣盛澤實其美宜爾子孫宜爾昌

題磨崖碑後

錦囊粉黛銷塵土香冷春迷山下鬼梨園弟子散如煙六麼誰按霓裳譜梧桐蕭蕭秋雨愁君王歸來多白頭宮墻瓦落芙蓉苑輦路塵蒙華蕚樓牝雞司晨古之訓九齡先識非阿佞漁陽鼙鼓蔽黃埃臨洮戰血生靑燐二十四郡何無人但恨不識顏杲卿國忠旣誅林甫死勤王義斾趨咸京唐室安危誠再造汾陽令公國沆老萬邦歸正泰階平九廟無虞靈寢掃大筆特書昭日星龍蛇剝落莓苔靑嗚呼浯水防遺恨父老至今雙淚零

題方壺畫爲斯貞侄賦

巨然畫與書法同縱筆所至生秋風墨飛原气防沆瀣靑摩鬥角連崆峒遠岫平林斷還續苔根斜迸山泉綠釣倚丹楓野老磯門垂碧柳幽人屋壺公騎鯨白雲鄕壠樹綠煙艸黃風流文采今寂寞對畫淚痕沾我裳

大梁行

大梁繁華全盛日宮闕浮天耀桃李魏國山河十萬兵信陵賔客三千履上苑春晴花覆闌鬭雞走馬事金鞍銀燭塡街美人過紫蓋淩雲公子還五侯七貴行人避吐膽傾肝論意气朱亥能移晉鄙兵侯嬴自執夷門轡回首英雄非昔時輦路人稀秋艸迷舊遊歌舞今何處日落狐貍當樹啼

題蔡宗文趙氏譜牒後

苔連椒壁云痕濕霓旌無色金仙泣杏花依舊落胭脂梁苑凝煙春艸碧相逄彷佛說前朝譜牒香遺古錦幖前代王孫今老矣天潢如髮際雲濤

瞻云堂爲淮西李仲良賦【仲良予妻弟也】

生逄兵革離鄕邑故家門巷兒時習壠上蒼苔覆墓田城西喬木連寒石毎憶年年寒食時輕煙冉冉落花稀墳前鬥酒無人酹沙際殘碑有字題漠漠長河孤鳥沒九泉路杳嗟何及銀雁秋沈落木黃金蠶春暝寒泉碧漂泊緇塵幾日歸故衣綫斷感春暉終天一掬松楸淚心逐孤云日夜飛

題呂花園艸堂代宋景濂先生作

官馬烏鞾春踏霜鐘聲催我趨玉堂黃金帶重覺腰瘦錦袍淋漓宮酒香殿前艸詔東風急紫硯光凝墨花濕承恩簪筆立多時華髮蕭疎倦無力聞道城南舊艸堂景勝林幽別興長碧連淮甸晴波暖靑割鐘山曉樹涼種柳萬條金覆井栽桃千榦粉連墻薔薇壓架綃囊綴芍藥當軒錦幄張个个麝香眠石徑雙雙翡翠浴蒲塘紅殘蝶翅翻風靜綠暗鶯吭囀日忙遊絲飛時寒食早車馬城南爭拜掃夕陽影裏賣花聲遊人半醉眠芳艸壚憶黃公酒斾斜竈遺陸羽茶煙裊何時休沐振鳴珂紗防輕衫試越羅信筆詩成還倦冩憶爾當年郭槖駝

寒食客秦淮憶舊

去年寒食長途客桃花落盡梨花白今年寒食客秦淮杏花李花無數開東風凋殘白羽箭落日獨倚黃金臺緇塵蕭騷吹病目破帽烏靴泥漉漉藜杖東山弔謝安悵望飛雲仰天哭淒涼心事更誰憐綠綺可以調絲弦子期已矣伯牙死髙山流水空荒煙王孫不歸芳艸暮解衣酟酒驅愁去誰言一醉可銷愁酒入愁腸肝膽露便擬揚帆析木津仍期掛劍扶桑樹志士長懷溝壑憂功名百歲等浮漚雨晴浪暖河豚上載酒滄江弄釣舟

題夏博士晉王羲之右軍像

上東門上鵂鶹嘯萬里塵飛洛陽道潛龍東渡晉中興羣馬南浮國重造石城巃嵸昔所都庻事艸艸嗟良圖衣冠簡傲禮樂廢朝廷放曠君臣疎大令平生最超卓早年門第居臺閣內史新除典要樞右軍任重防帷幄擅塲翰墨出神奇蔡衛鐘張早得之晝長燕寢森兵衛日暖鵝羣藏墨池來禽靑李囊盛寄裹鮓黃庭醉後題春風三月山陰曲羣彥流觴映修竹一時簪冕屬髙風百年文藻懷芳躅流落斯文嘅古今後代宸聰復購尋幾字昭陵傳玉枕數行定武抵千金忽見畫圖雙眼碧采采丰神驚玉立羽扇蕭疎晚日晴烏紗彷佛秋麝襲繁華如夢轉頭非典午山河幾落暉惟有鳯凰臺上月春風依舊紫簫吹

予昔與孟思魯防戎事於三衢監司宋公幕府及兵潰得間道還鄕遂歸休之志故歷敍之

嗟嗟漢燧昔沈耀橫流板蕩迷中畿鬼母啼煙赤電走天狗墮地金石飛志士勤王涕沾臆義斾懸云昭白日劍擊風雲向夜悲揖誓山河仰天泣君當少年功節殊短衣倒騎生馬駒蠻箋艸檄墨慘淡寶刀砍血腥糢糊奏凱對花歌窈窕量沙臥雪宿毺運籌制勝嘗輕敵憑軾降城不顧軀幕泛碧油陳雅樂漏殘銀燭合兵符孤軍轉戰經千里蕭條楡塞塵沙起秦樹關河落日低漢營鼓角西風裏婺女妖氛壓斷墻嚴灘殺气連重壘羽書援絕鬭兵稀古道行人畏蒺藜霜衘白骨饑烏下秋入金瘡敗馬嘶虞姬帳下將軍死公子門前壯士歸去國共憐王粲賦望鄕同擬杜陵詩壯志無成還故里城西茅屋苔痕紫鉤簾聽雨更焚香拄笏看云時隱幾自信胸澄渤海淸寧憐气與嵩華倚破浪誰擒北海鰲穿林學射南山雉笑傲行將下澤車經綸懶取圯橋履艸荒三徑掩衡門舊事相逄不忍論兩鬢緇塵銷歲月一雙蠟屐信乾坤湘上雨晴飛落木與子登臨散幽獨杖藜出郭路江沙一笑尋僧看修竹

潯陽行

沙頭女墻啼野烏亂石如壘驚濤呼潯陽九派控吳澤匡阜千峯廻楚墟當時形勝誇疆土連雲宮苑旌旗樹庾亮樓船赴國仇黥王版籍歸英主盛年一去水流東冠蓋繁華處處空兩岸蘆花浸明月滿汀煙樹鳴秋風古戍何人吹晚笛客船莫向城邊系翠袖琵琶夢已寒靑衫易灑天涯淚

靑藜軒爲劉子雍賦

頗聞天祿靑藜杖雍也自是今劉向漢啟炎精著五行天符火徳明文象太乙光分五夜深卯金气應三臺上艸堂人稀淸漏長紫薇花開金井涼昭回云漢星辰爛黼黻文章露香鏗鋞九節蒼虯幹叩門絕愛齊眉短桃竹風淸豹髓凝葛陂春早龍膏暖銀燭無神暮雨淒金蓮落艶秋煙滿故人文彩筆如椽制作於今軼漢賢萬里羽儀調玉燭九重柱石際淩煙

江都行

蕪城繁華天下美處處離宮開紅紫防女龍舟錦作帆內官鳯苑花裁綺芍藥珠簾十二重楊柳禦堤三百里鼓車巡幸翠華畱夷夏梯航覲冕旒縣邑貢眞三祝獻諸侯稱壽萬年酬盤淫酒色窮奢侈宴安鴆毒亡邦祀西苑歌鐘午夜遊東遼輜重三軍死寶成殿上奏鸞棲晉陽城外飛龍起故國傷心非昔時五雲宮闕艸萋萋東風寂寞雷塘路月暗秋陰鬼火啼

寄徐宗周兼柬楊煥文阮宗泰

李家池頭去年別大風揚沙天欲雪贈我鯉魚三十腮楊柳穿來帶寒血今年八月芝山樓我欲少住君不畱蹇驢落日冒秋暑鬢絲汗溢黃塵流近過阮公茅屋底說君沈屙幾不起九月十月方離牀彊健近來差可喜相望片雲巍石山來往毎嫌消息艱斯文凋謝少知己恨不連墻相往還卻憶少年從義日聞雞不眠追祖逖殺敵風吹寶劍腥打圍雪壓雕鞍濕諸葛曾懷漢室憂包胥亦有秦庭泣投老相看海日淸夙昔患難同離情歸來廬井有桑梓拜掃邱墓除榛荊傳家書在晚還讀負郭田深春自耕愛君窻前修竹大聽雨何時對牀臥卻扶藜杖過楊兄使酒怕渠時罵坐气略頗與常人殊天經地軌談陰符凰岡溪頭懶垂釣未央殿前思上書功名定有國士報肝膽好將民瘼蘇黃金之臺一千尺白日橫飛虎生翼呂望八十方致身五十富貴朱買臣時來勳業自有待豈得甘作漁撨人

澶州行

澶州城頭河水渾南城北城如虎蹲當年遼師犯幾甸烽火照夜驚邊塵廟堂大臣惟肉食幸南幸北俱身利臣瓊歷練老知兵臣準忠肝陳讜議九關半夜一雞鳴大駕南徵詔書出虎臣武將爭駿奔龍旌豹尾如星屯六軍野宿犯霜雪萬乘露次昭風雲金節翠支光六轡黃蓋城頭壓妖彗天戈曉渡國威張神箭星馳賊酋殪重瞳一顧轉乾坤萬歲山呼震天地遼人气懾不敢當稽首俯伏稱誠惶三邊淸寧海波霽四野桑麥紛牛羊至今惟有萊公廟簫鼓年年歌歳康

題諸葛武侯廟

武侯古廟臨江市碑僕苔荒字殘廢巴東巴西巫峽長父老至今來拜祭木牛流馬將何施君才十倍當曹丕托孤付國寄大事輔不可輔卿爲之股肱竭力誓臣節五月渡瀘親出師君臣气義出肝膽千古淚落令人悲江流不盡潮聲咽嗚呼遺恨三分國沙際空遺八陣圖蒼梧云暝秋蕭瑟

義士歌

鄱陽胡公字振祖當元之季以義起兵尅復郡治紀功授饒州府判後從官軍轉戰至浮梁與敵相拒糧盡矢絕義不辱憤罵以身死之鄕貢蔡淵仲先生爲之立傳予作歌以著其節義焉至正甲午也

昆侖晝裂黃河決京畿地毛白於雪鬼母啼秋天雨魚武庫兵鳴劍飛血黃屋播越煙塵張四海感激思勤王鄱陽胡公軀七尺義旌塞露寒無光鳶肩火色萬里壯虎气電目千夫彊城頭陣云壓鼙鼓釃酒椎牛題露布破斧沈船曉更徵囊沙擁水宵還渡萬乘千輿驃騎營轉戰直薄浮梁城孤軍糧盡朝餐艸間道人稀夜煮冰鐵甲照霜弓影曲寶刀磨月水痕腥旄頭芒射前星落恃勇驍騰身不卻淒涼馬革裹屍歸誰復聲名寫麟閣郡侯紀績筆如椽父老相傳淚然三尺荒墳何處是忠臣後代子孫賢

荊州防衛指揮陳公伯英鞍馬之暇焚香吟詩髙懷雅量令人起敬賦詩承敎

將軍少年英气豪學劍論兵談六韜龜紋甲紫絲轡虎皮鞍韀紅錦袍三尺雕弓兩斛力八歳龍駒雙佩刀不憤旄頭如火赤從駕南徵破絕域淮雁啼霜瘴月昏駱駝載雪狼煙濕羽檄流星烽火連搴旗誓欲靜三邊枚楡塞金瘡苦洗箭沙泉戰血羶柳陰日落鳴笳鼔玉帳籌邊月當午酒壓葡萄壯士歌花挿眞珠美人舞奏凱歸來拜玉墀天恩頒宴畫樓西漢家未數蕭曹業麟閣丹靑姓字題

棲碧軒爲陳指揮賦

鎖窻斜隔紅塵道芳艸滿簾晴不掃堦前馬踏落花泥柳外鶯啼春色好羅袍犀帶紫金魚壁上瑤琴牀上書春挾城頭春雨過一庭修竹讀陰符

棲霞軒爲王文質賦

丹霞爛兮五色光昭回云漢成文章朝逐神龍共寥廓暮隨威鳯同翺翔丹霞炫兮釀春酒堦下萱花對晴書紫簫淸瑟間齊謳衣防髙堂獻眉壽人生此樂眞良圖奉親報國多淸娯眼中富貴自有待身退功成遊五湖倒騎靑鸞過圃池上碧桃花滿路搴衣笑拍洪崖肩醉看滄海瑚樹

宿黃州城下懷蘇仙

五雲宮闕芙蓉苑燭襯金蓮賜宮宴翰林風月紫薇花錦袍犀帶黃金硯一朝遷謫來黃州滿頭風雪寒颼颼蹇驢破帽禿雙鬢兒啼妻怒聲啾啾瓶無儲粟家四壁鬥酒誰換烏貂裘饑腸一字不堪煮淸苦占斷人間秋獨倚竹樓題短句酒入五腸肝膽露自揎布袖捲天風繞壁龍蛇起煙霧九重忽報天恩來寒谷得暖陽春回黃封禦宴賜顏色賀客門迎車馬排朱輪皁蓋五花誥赤霄白日登蓬萊人生得失有如此覆手爲云翻手雨我因登眺撫江城歷歷東坡舊遊處臨登弔古不勝悲落日滄波白鳥飛金馬玉堂天上夢茶煙禪榻鬢如絲

過南湖觜

城頭開船北風起帆輕直過南湖觜上水歡呼下水嗟龍王廟前準燒紙小婦攀罾楊柳磯淮鹽換得鱖魚肥沽來新酒不成醉臥聽鄰船歌竹枝

宿潯陽

潯陽城頭秋雁啼霜寒木落江霏霏孤舟晚泊日當酉纜系石橋楊柳磯庾樓基廢迷煙樹猶記樓船爭戰處艸店蕭條野客酟女墻依舊官軍戍逝水滔滔送落暉繁華云變不勝題當年司馬靑衫淚翠袖琵琶夢已非

求陸伯瞻作懶雲莊圖

老來已矣房山逝江海丹靑少奇迹故人胸次出神奇寫法誰能識天趣倒翻墨汁金蟾蜍瑚翡翠相縈紆遠樹浮靑气黯淡遙山疊翠煙糢糊洞庭八月波如鏡一片玻瓈三萬頃白蘋香老雁啼霜九防蒼梧落秋影煩君爲寫懶雲莊樹根絡石苔連墻丹崖深處三間屋坐弄紫簫書滿牀

送丁兼善還荊州

大邦維襄國門戶軫翼經躔分野次西帶巴樊控楚墟東連吳會跨淮泗淩雲宮闕麗中天府下英豪總世賢賔客那能珠履宴簪纓未數玳瑁筵行旌枉顧溪頭屋瀟灑襟期慰幽獨藍田玉相出奇姿紫畹瓊蘭藹淸馥交情絕愛眼中稀慷慨霏談不忍違只恐王程軍務速靑雲荊樹馬騑騑

送春詩

瑚鉤搭黃金索楊花香雪穿珠箔防云蟠翠綉麒麟宮衣初試羅衫薄雉扇班移午漏遲麝煤浮硯墨淋漓筆掃粉箋龍影動殿頭新賦送春詩

蒲養堂爲薦福天然長老賦

方丈前頭蒲葉細上人紉蒲織爲屐拄杖挑云過市西換得香粳奉甘旨袈裟焚蘭還誦經慈顏怡怡雙鬢星甕頭釀得春酒綠但願四時蒲葉靑

繼善堂爲萬得亨賦

漆經剝落蝌蚪沈孔壁已無絲竹音紅牙題簽鏤白玉紫駝剪錦泥黃金幽篁三徑瑯玕靜睡鴨焚香銷淑景簾深粉壁白於霜屈曲龍蛇掛秋影故人好雅絕紛華右史左圖書滿車眼看富貴浮雲外宜爾子孫宜爾家

防軒爲江禮聞賦

平湖斜帶城東道幽軒偃蹇長松好琥珀脂凝露葉光茯苓出土云根老八月九月天气虛疎簾焚香公事餘秋風落樹山月吐一榻淸涼還讀書

蘭軒爲丁彥鼎賦

隱居艸堂臨澹津疎簾晝垂無市塵靑衫緇鬢寧辭祿白眼乾坤不厭貧小窻斑竹闌干曲客來屐齒苔痕綠緗帙連牀蠧影沈墨池映硯鵝羣浴手種幽蘭滿後庭紫莖芳穗延余馨煙痕遠浥三湘碧露气遙分九畹靑返掩衡門樂眞趣不向繁華逐桃李美人采結自有期五云環佩蓬萊水

題滕王閣

珠簾畫棟當南浦岸艸汀花幾今古九江潮白雁橫秋五老云靑龍出浩蕩滄波去莫回淒涼唐室不勝哀空遺王勃文章在父老扁舟奠酒來

暑雨寫寄吳魯瞻

暑雨蒸晴沙艸綠村北村南啼布谷掛書牛角學躬耕老眼生花不成讀土墻柴門茅屋低糲飯過午行人稀故園竹樹久蕪穢荒榛蔓相因依卻憶揚旌出沙漠不忿旄頭射芒角骷髏飲酒帶血腥馬上單於雪中縛

七夕對月懷藍明之黃彥美蔣師文先生

碧梧金井生早秋北斗斜射銀河流鵲橋靈車儼若渡織女有約期牽牛古傳此事不可詰五云髣髴聞笙球搴衣舉酒酬明月起舞激烈心悠悠但恨玉搗靈藥不能醫此萬古之閒愁眼看明月年年好古人已先今人老今人還是後人哀綠鬢朱顏豈堪保自憐年少心志狂赤手直欲攀扶桑瑯玕披腹扶云漢擬致堯舜垂衣裳豈無蒼生待霖雨命與時蹇空昂藏棄官歸來守鄕土破硯凝塵百無補時今引領送飛雲天華當空秋一羽今年種豆南山阿斜日荷鋤仍浩歌木葉脫落霜露降時不我延將柰何明年擬結溪頭屋亂石環墻種修竹扁舟載酒弄滄浪看雪尋梅剡溪曲

耕讀生涯爲子升弟作

杏花開時啼乳鳩平野雨霽靑煙浮稚兒呼犢出溝食長蓑短笠登西疇布谷村南聲逐逐勸人種新食新谷蛙聲知歲卜田頭龍骨聲閒臥沙曲九農鼔腹喜年登防連云欣歳熟艸塘低接楡柳墻柴門半掩歸牛羊溪虛笛弄夕陽晚木脫風髙秋露涼窻下移燈把書讀老翁燃松當短燭但願官家徭役平雞黍年年會鄰屋

題趙文敏公墨竹爲宋景濂學士賦

坡翁老可俱已仙誰寫石上靑瑯玕淇園蕭條白日晚渭水寂寞西風寒歸來三徑無人共翡翠參差涼露重瀛海終期釣六鰲緱山自擬棲三鳯八月秋髙夜向沈長梢初拂生淸陰千尋楚水三閭操萬里天山屬國心洞庭冥冥波浪急糢糊爪甲蛟龍迹悵望天涯翠袖愁一片湘云淚痕濕

題雲濤兄歸來圖孫子林畫

老兄平生好音節北歷幽燕南適越手扶赤日濯龍淵足躡層冰探虎穴泰華黃河眼裏空金殿瑤池夢中閱掛冠歸來雙鬢疎白雲艸閣山中居長鍤采杞朝舂藥短褐然松夜著書亥豕細研窮六籍魯魚深辧惜三餘蒼頡無聲李斯死紛紜字劃蠅鉆紙龍馬圖從鳥迹分蜾法緣蝌蚪始朱研洮石露華新筆頴生花眼力昬衣桁晝晴凝麝馥墨池春暖浴鵝羣負郭墓田誰復種長歌嵗宴飛鴻送老硯深知百世傳殘書莫惜兒孫誦卻憶故人孫省郎丹靑藝絕更無雙斯文已矣今何在江漢淒涼思斷腸

送任侯赴京

華亭任侯來尹於鄱政明訟理田野安業今玆報政朝廷而垂髫戴白之民依依然不忍侯之去也士大夫咸作詩以歌頌懷思之情焉詩曰凱弟君子民之父母其斯之謂與

柔桑陰陰無附枝云連麥穗秀兩岐兒童攔街晚騎竹父母攜酒春搴帷犢車巡行樹邊憇土墻犬臥花陰細野岸簾櫳夜讀書茅檐機杼秋催織我侯之澤民感之三年報政民懷思我侯之徳永無斁彭蠡湖邊勒貞石

醉漁詩葉楚庭求賦

醉漁少年多宦遊解鞍夜宿錢塘樓桃花馬系瑚樹蘭麝衣燻翡翠篝梨花開時風日美蘇堤畫船寒食艤呼酒濯足嫌酒香醉倚玉人花影裏生涯自信黃公壚避閒棹頭官不除垂竿滄海盟鷗鳥晞髮扶桑騎鯉魚彭蠡湖邊閒弄月光範門前曾上書筆鋒殺盡南山墨汁淋漓灑秋素崔嵬肝膽向誰傾悵望秋云仰天哭五湖爲杯邱拍糟洞庭春色釀葡萄一醒一飲三千日鼔枻中流釣六鰲

題都督沐公畫壁

唐稱王韋宋董郭元有髙趙今俱無干坤精爽久寂寞素壁誰能開畫圖墨痕總是篆籀法但見元气秋糢糊長林蕭騷霜葉赤修竹喬松幾千尺霧暖瑯玕長碧腴天寒琥珀流金液云倚晴空華嶽靑泉分曉澗天河白路轉淸溪楊柳疎籬落頗自幽人居當門大石靣如掌斜日坐來堪釣魚豈無撨歌伐木者最愛茅檐酤酒壚攜書自可臥三島濯足因思歸五湖頗憐故宅鄱江上對此茫然心獨往何日躬耕負郭田經年茅屋蒼苔長

燕子樓同陳伯寧賦

寶瑟凝歌繞珠箔流蘇結帶黃金索翠紅香裏宿鴛鴦春風人間無此樂杏梁塵暗麝蘭篝黛鎖眉峯掩畫樓燈殘枕冷梨云斷秋雨人間無此愁

桃葉靑

桃葉靑靑杏花吐樓頭吹笙敎鸚鵡紅牙象板按梁州金縷衣裳美人舞離情不似月常圓桃葉靑靑似去年美人不來鸚鵡怨杏花零落畫樓前

烏夜啼練髙同賦

城頭烏啼風瑟瑟露滴銀牀秋月白錦屏金屋醉西施歌長漏短銅壺窄回首繁華散似云姑蘇臺上鹿成羣令人卻憶烏啼月此月還應照後人

長相思髙啟同賦

唱歌別君酌君酒出門不道離家久一日三時聽馬嘶陌頭又見靑靑柳曉日遊絲墮粉墻閨中啼烏人斷腸鸞巾粉浥新年淚鳯枕情遺舊日香比翼鬢雲長自愛合歡眉黛爲誰妝經春魚雁無音信落花風急愁成陣走馬常提白玉鞭封侯何用黃金印昨夜燈花照碧紗定是行人當到家玉壺瀉香紅燭暖雞啼一聲嫌夜短

題敬義叔雲巢圖

山人讀書知者稀結巢棲息云相依晴霏凝碧爽毛骨夕露滴翠霑裳衣交柯溟蒙覆枝葉攬秀長歌靜怡悅夢入天風鸞鳯翔心悲夜月鷦鷯拙捲舒隨時情更閒出岫時時戀故山濟時懶作天邊雨自得投林一羽安

田家樂寄張師孟

田家樂今年莊農好秋作蟄龍蛻骨桔橰懸五穀咸登雨時若官家更憂民力疲公田折布能輕賫小姑攜筐懶梳洗拾得棉花如雪肥大姑軋軋催機杼疎簾樹影寒蛩語鬢雲籠霧颺西風眉月生涼褪秋暑山徑牛羊下夕墟蕭蕭楡柳艸堂虛野老杖藜邀小酌諸孫燈火讀殘書

見月行

自憐少年不識月疑是明鏡飛上天但看三五二八夜彎彎缺缺仍復圓悲歡離合每對此風雨陰晴經幾年壯彊已過今老大俯仰嬋娟不勝慨也曾對月客長安蹇驢破帽西風殘砧聲蕭條夜向夕劍影錯落秋生寒也曾對月秦樓夜春寒珠箔梨花謝金釵扶醉曉催雞翠被畱香暖余麝也曾對月抱遺經燈火繩樞掩艸亭虀甕結冰寒走蠧蕓窻露下晚收螢也曾對月楡關戍百戰沙塲士爭死金瘡臥馬瘴煙靑玉帳磐雕陣云紫也曾對月泊瀟湘商賈淒涼野店荒菇米黑沈烏啄雪柳條翠減雁啼霜也曾對月東華道影轉金莖閶闔曉玉殿承恩出苑遲瓊林侍宴簪花早衰病歸來百不成煙蓑雨笠學躬耕壯心寂寞吳牛喘倦翼雕零野鵲驚每慚泛渚袁宏詠那復登樓庾亮情飛蓋淸園歌已遠乘舟赤壁夢何憑月色不殊人自攺搗藥惟應長在搴衣弔古倍增悲長跪臨風獻淸酹朱顏易去不復來一日一醉能幾回昨日少年今日老且須置酒登髙臺桂花吹香白露下莫惜爛醉黃金罍舊遊豈無歌舞地銅駝白骨迷蒼苔前人已往今還昔今人寧無後人憶後人復遣後人哀月落銀河瀉空碧

鬼妾行

關中女兒白於雪縣官娶作專房妾黃金翠羽繡羅襦枕邊誓死心不渝豈憶榮華艸頭露好似靑藤倚枯樹一朝樹倒藤無依垂垂哀哭牽腸肚依稀無復半年春新官到任遣媒人鴛鴦錦帳重還整鸞鳯金釵依舊新洞房更結叮嚀語卻說新情多勝故自忿飛花逐水流爲憐嬌蝶無鶯妬傷心認著主衣裳窻前臨鏡照新妝靑銅欲待消磨盡幾度春風幾斷腸

金銅仙人辭漢歌周伯寧同賦

漢家黃金如土積鑄作仙人一千尺緱氏山頭曉日紅太一祠前露華碧璚漿凝彩剪云澌玉屑無痕浸寒液安期日日候神仙王母朝朝見鳬舄千門萬戶建明光上苑南山繞柏梁春滿甘泉千樹綠波涵太液百花香白麟朱雁呈祥瑞寶鼎芝房薦樂章詔遣魏靑將驃騎使通司馬拜中郎待邊親駐狼居外出塞兵藏馬邑旁龍馬錦韀來上谷葡萄銀甕出西涼李陵臺畔西風冷蘇武坡前落日荒暮年始下輪臺詔思子宮前淚雙繞壯志淒涼天下悲巡幸東從海上回封禪無成還碣石長生不復望蓬萊鼎湖龍去秋蕭瑟金鳬銀雁燈如漆空遺弓箭慘無神靑龍使者宮車出萬牛如山千里來老涙裂眥銅仙摧前車未攺後車轍昔人不盡今人哀傷心秋艸茂陵苑又見東風銅雀臺

迎春曲

燕梁防飄金鳯喧翠衿小兒雙髻懸瑚鞭折金鎖掣九地神牛飛上天東郊轆轤鳴紫犢綠蕪一片玻璃縠柳眉桃臉紅霏霏東園蝴蝶西園飛

虞美人詞

萬人劍气眞羆虎寶玦鴻門悲亞父陰陵失道豈天亡志輕仁義爲降虜淒涼垓下楚歌哀玉碎花飛報危主至今荒塜說虞姬一去繁華名不死君不見玉環香斷九泉扃萬古滄波流不淸

鄱陽五家集卷十三

欽定四庫全書

鄱陽五家集卷十四

鄱陽史簡編

明劉炳春雨軒集三

長短句

題買文彬耕樂堂

前年戍醹口關去年來利陽鎭花陰臥犬喜官閒沙際飯牛饒野興江村寒食落花初水滿平田宿雨餘凝塵懶拂雕翎箭負耒歸來夜讀書

題昆侖雪曉圖

自有宇宙便有此山六丁智力憚疏鑿一气神秀鐘防岏九龍上蟠日月麗六鰲下鎭滄溟寒西母雙鳬遠莫至周王八駿邀難攀萬仭皚皚太古雪大明中開爛銀闕玉京瑤圃恍瀛洲一洗胸中煩惱熱自非砥柱障狂瀾天地蒼生混魚鱉摩挲此圖雙眼開令我胸次生崔嵬安於磐石奠四海長歌萬里天風來

題李陵蘇武泣別圖

臣有千古哀覆水一去難再回臣有三寸舌染絲一黑難再白丈夫瓦裂聲名虧漢不我得將安爲吞聲長哀送蘇武忠肝惟有靑天知煙沙蕭條壓冰雪心事淒涼淚成血誰憐魂魄老邊塵空有丹心曕漢闕目斷關河夕照迷茂陵煙樹艸萋萋將身不似云邊雁猶得年年故國歸

云湖漁樂圖爲陳茂叔賦

船頭書百冊船尾酒百壺懶騎桃花馬濯纓雲水湖手攜瑚竿不掛朱虎符壯心捲笠澤浩气淩東吳寒食春風三月暮暖帳桃花香簇簇弱水三千錦帳紅禹門九萬晴濤綠身被紫團宮錦袍靈槎不厭銀河遙絲綸垂虹八百文坐弄明月吹鸞簫罡風泠泠挽雙袖手捫箕尾聞云璈醉來晞髮支機石鼔枻天津釣六鰲漢之季哀故禦史余公闕守舒城死節而作

漢之季洪流何湯湯赤子爲龍蛇蔓於漢以淮割我城邑圖不祥天子曰嘻予何以奉宗廟朝羣臣登明堂曰予近臣禦史闕咨爾撫師古舒國閫以外爾制之賜爾三百衞士斧與節毋黷民毋究刑茍附而安文武並用禮之經臣闕昧死頓首泣主憂臣辱敢不力禦史騎馬來萬姓淚落喜且悲子我塗炭民漢官威儀今見之東市牽牛羊西市羅酒漿紛紛列道左禦史下馬相扶將諭以天子聖且愛明見萬里外宵旰不遑食兵爾饑爾苦顚沛禦史𨿽愚頗知忠與慈惟爾患難相扶持鼔爾鼓旗爾旗疾則疾徐則徐壯者戰守老者居俾爾農桑毋奪時桑靑靑麥茫茫牛羊走丘墟禦史城上行茅屋人家聞讀書以心感人心敵至輙敗不敢窺城東啼虎豹城西嘯熊羆蘄黃攻始退山越什什伍伍來相圍裹瘡戰城南吮血戰城北大船小船捍江列嗟城中如流魚禦史奮臂城上呼悲風揚塵沙起白日無光士爭死廩無粟士气衰朝食城上艸暮煮城下萁癘疫相枕何流離禦史斬愛馬士卒不忍食日久援不來矢盡兵殘益危逼梟騎死野戰烏鳶衘肉流屍僵孤城坐殄瘁土山地道不可當禦史誠不徳握手謝父老爾民多殺傷禦史登城北靣拜稱臣萬死無以報陛下闔室竟與城俱亡楚山蒼蒼楚水洋洋禦史之節功烈顯彰天之奎壁地之河嶽人之綱常千載弗渝日月普光誰能置廟復立社享爾祀爾百世及天下

秦淮書捨爲端孝思賦

秦淮水金溶溶羣峯迆邐以走北萬壑曲折而朝東盤礡之秀山川所鐘金精伏地鬥牛爛王气燭夜風雲從以之定九鼎制萬國鳯凰鵲觀之壯龍蟠虎踞之雄春風三月城東路紫陌紅塵映朱戶萬樹嬌花駿馬嘶千條弱柳流鶯度楚榭春妝玉襯鈿秦樓夜宴金搖步鬢鬌秋痕曉霧輕眉分晚黛朝云妬洛下誰論杜牧狂臨卭不數相如賦故人結屋對江波厭聽朝朝玉樹歌白紵裁成朝隱幾黃庭寫罷晚觀鵝蕓窻文史三冬足日閱牙籖常百軸志篤孫康映雪勤心潛車囊螢讀舌捲波濤隘五湖气雄島嶼吞三蜀南金赤箭如圭如璋泰山北斗景星鳯凰有志未可量也期爾萬里風雲翔

墨池謡簡錢本初

夫書未可易言也鳥迹蠆尾蝌蚪出焉天雨粟而鬼魅泣河圖出而龍馬傳八卦畫而結繩解三才著而文明宣漆書汗簡去古益剝落魯魚亥豕讀者窮磨研湯銘商鼎彷佛欵識在秦封石鼓但見鎖鈕連六經多舛誤去聖逾千年蒼頡莫可考史籍何茫然李斯陳邈更古制篆分艸如雲煙王次仲氏作楷法趨時簡易隨方圓蔡邕夢神授八法鐘梁張李尢精專中間作者不可數大令小令聲名絕今古何天經地緯而山峙川融亦玉振金聲而龍翔鳯翥艸字貴尊嚴眞字貴風度大字貴結密小字貴寛裕樂毅論太史箴筆力殊正直嚴嚴乎忠臣烈士之心告誓文曹娥碑其容何莊敬肅肅乎孝子順孫之儀孤雁賦逍遙篇興趣托髙遠出塵防俗何翩翩洛神賦畫像贊姿儀特閒雅恭肅莊矜誰敢犯是皆見義以成文非獨擅塲而觴濫歐虞褚薛柳與顏方駕並軌何桓桓米蔡蘇黃尙嫵媚趙松雪公眞傑立大書特書勒金石淸苦平生非一日昆山春早鳯雛鳴溟渤霜寒海靑出前輩落落如晨星慨古閉門芳艸生年來此事知者少隱幾看云數歸鳥庭樹迎秋落葉涼墨池經雨蒼苔繞錢郎一年相別多過我顏色如春和臨池刀筆如豹變滿紙墨汁翻鯨波燕子日長休懶惰莫向淸風北窻臥有鳥不鳴一鳴驚人有鳥不蜚一蜚衝天后生可畏未可量也一羽雲霄期勉旃

明妃曲

胭脂馬雕鷹旗狐裘蒙茸金絡覊白玉作鞭雙袖垂手抱琵琶紅淚滋黛云半軃顏如玉春嬌學得蛾眉綠自擬將身寵漢宮誰知薄命離鄕國窮陰絕漠易悲辛落日哀笳處處聞嚴霜夜鎖關頭月朔气寒飛磧裏云鴻雁蔽天斜作字駱駝連塞動成羣漢家君臣亦良苦卻將紅粉爲禦侮廟堂肉食列重裀汗簡如何照今古妾身分得君王憂萬死沙塵心亦休腸斷年年邊地夢心懸日日漢宮愁百年一身何足道妾容不似花容好漢家三十六宮春傾國傾城更有人君王故殺毛延壽特遣單於貴妾身

河中之水歌寄劉子雍程伯羽同賦

河之水向東北洛陽女兒好顏色八歳畫蛾眉九歳自裁衣十歳學識字十一拋梭攀錦機十二刺繡紋十三能賭棋十四彈箜篌十五才上頭髩偏斜戴金團鳯臂弱不勝珠絡鞲羅幃睡起傷春瘦畫閣妝成對日羞十六妖嬈解歌舞容色比花花不語堆堆生怕下堦行三寸春嬌云一縷行媒將聘周家郎桂柱蘭堂錦作房比翼鏡奩妝玳瑁合歡裙帶繡鴛鴦茱萸露濕瑚枕蘇合香燻翡翠牀生憎啼鳥催春去不忿啼烏怨夜長杯成連理生何幸釵合同心死不忘眼前節物年年度只恐芳華不相顧南陌芙蓉午夜霜東園桃李三春雨君當爲妾秉燭遊東海爲缸糟作邱妾當爲君金縷謳春風莫遣人間愁

董嬌嬈爲周郁賦

妾家住邯鄲少小矜容顏七歳畫蛾眉十歳垂髻鬟十三刺繡人前坐十五秦箏架上彈紅粉樓髙臨大路自恃芳年立門戶鸚鵡春眠芍藥闌驕驄晚系垂楊樹梅點香奩玉作鈿蓮移羅襪金爲步朝歌暮飲綺羅叢東園桃李鬭春風黛疑柳淺朝勻翠朱訝櫻濃曉洗紅燭圍錦帳宵常曙香藹雕籠夕未空秋月春花等閒度誰憐窈窕近新故夜夜虛迷洛浦云朝朝枉結陽臺帶綰同心只自憐枕期連理翻成誤眼前相愛豈相知彈指風光節物移只道靑春鎭長好那知白髮易如絲容顏銷歇鶯花冷歌舞淒涼鞍馬稀昨日樽前雙淚落誰似周郎情不薄得配鴛鴦死亦判願諧魚水生相托靑鳥緘封書莫遲秦樓腸斷夜烏啼君卿豈羨東墻約梁氏應同舉案齊

璚姬墓宋仲珩同賦

野花凝粉鈿瓊姬醉時靣夕露柳絲長璚姬晚黛妝行人墳上莫回首一顧春風一斷腸

來日苦短黃子邕同賦【二首】

來日苦短去日苦長人生如朝露不如笑歌置酒臨髙堂春風不到九泉下盛年一去難再芳老行及之徒悲傷

來日苦短去日苦催人生如朝露不如笑歌置酒臨髙臺舊時歌舞今已矣章華百尺連靑苔老行及之徒悲哀

行路難

奉君五彩鳯凰之綺幄七寶鴛鴦之錦牀博山氤氳之水屑金盤沆瀣之瓊漿春風無情不相待朱顏綠鬢年年攺姑蘇臺上鼔如雷四時歌舞百花開當年意气今安在鬼火如燈秋似海

樂府

箕山操

堯讓天下於巢父巢父曰君之牧天下猶予之牧犢吾無用天下爲莊子有樊仲父牽牛飲水見巢父洗耳驅牛而還恥令牛飲其下流也

淸流泱泱箕山之陽樛木森森箕山之陰嗟嗟巢父豈洗其耳實結其心

崩城操

杞良妻杞殖妻妹朝日之所作也殖戰死妻哭而城崩遂投淄水死其妹悲之

朝從城上哭長城與云齊暮從城上哭長城化爲泥嗚呼城已崩兮猶可築夫君死兮身可贖妾寧化魚淄水窟立廟祀君君血食

石婦操

卽望夫石也悲其夫之不還也

朝朝山頭望日日願夫歸夫君不歸將疇依妾身已一難再失寧向山頭化爲石山崩石應墮江水千年萬年淸到底

前旌操

衞後母子壽母欲殺前母子伋而立壽使伋乘舟將沈而殺之壽知之與伋同載舟不得沈又使伋之齊令寇見載旌者殺之壽又竊旌前行盜見殺之伋載壽屍還亦死

同舟幸濟兮予豈無咎前旌防原兮盜莫之究仰叩天兮靑靑俯呼地兮冥冥爾迫我死兮竟沒身於無罪予敢愛生兮致淑徳於無旌嗚呼兮已輿屍於故國誓甘執鞭兮九京

殘形操

曾子夢見一貍不見其首作

夢生於觸兮貍偶異形吉凶有定兮夢胡足憑嗟嗟巫咸兮不疑何徴

履霜操

尹吉甫子伯奇無罪爲後母所讒見逐集荷爲衣采楟花以爲食作歌投河而死

嗟讒言之搆兮父豈無知父將不聞兮母心則離朝履霜兮夕采楟食撫二弟兮惟順弗違嗟嗟蒼天兮父母孔安兒兮兒兮死奚以悲

桑中操

魯秋胡仕陳歸見采桑婦悅之以金婦不從及歸見母母呼妻出識之醜其夫行遂投沂水死之

秋胡歸陳息桑陰兮見彼美姝悅以金兮重色忘親何荒淫兮嗟彼丈夫無忸心兮婦以義決誠千載之箴兮

精衛操

炎帝女溺死滄海化爲精衛日衘西山木石以塡怨溺死也

海石白凝雪海波淸照天防石塡海無窮年但願滄海揚塵化爲土爾無寃兮爾無苦

五雜組四首

五雜組架上衣往復還庭下雞不獲已炊扊扅

五雜組云錦裳往復還雙鴛鴦不獲已守空房

五雜組牀上裀往復還橋邊人不獲已行負薪

五雜組織翠裾往復還溪中魚不獲已身當墟

同云

同云四翳霖雨其滂虎嘯谷風鳯鳴朝陽呂望歸周尹摰佐湯仲父齊霸諸葛漢昌气以類感道由義彰功濟九有千載之光

邕熹

聖人務徳蠲煩去苛旣舞十羽載奏云和八表雍雍含哺而歌彩霽鉤陳景融羲娥昆侖無塵渤海不波

烏棲曲

烏夜啼梧桐樹愁夢回腸應苦蘭膏張照樹光啼烏去夜未央梧桐葉底淸露墜一聲一滴相思淚

飛龍篇

扶桑戢彩崦嵫匿輝六轡旣逸長戈莫揮盛年不重歔當以欷蘇秦未遇妻織機百里去家炊扊扅棲棲燕與雀安知鴻鵠悲

紫驑馬寄朱士止【士止文公四世孫】

紫驑馬雕鞍鞲來污如赭恨郎騎馬過章臺醉月眠花尋不來郎若歸時將馬賣無馬尋春郎莫怪

上之回

上之回紫闕拂曙紅雲開蛟龍懸旌麗曉日駱駝駕鼓鳴春雷前勾陳后武鳯凰來儀百獸舞左黃鉞右白旄萬國稽首諸侯朝玉帛如山不可計天子之壽四萬八千歲

劉生

健兒如馬駒墮地便有千里足平生忠與孝拳拳惟佩服烈女不自媒美玉原韞匵豈無匡濟心四海作霖雨命左與時違長嘯還鄕自廬墓

邯鄲行

白日下叢臺野曠秋風早不聞歌吹聲空遺往來道傷心卻憶平原君墓上牛羊踏荒艸

寒夜怨

月來愁亦來心憐月去愁應攺樓髙月轉遲停箏坐倚燻籠待月落卻成眠誰知枕冷愁仍在

陌上車

大車聲隆隆小車鳴碌碌朝從車下飯暮向車上宿車輪濺淤泥漬我身上衣污衣再洗何足愛慈母縫時淚痕在

折楊柳

折楊柳折得楊柳多愁心將柰何自君徵戍莫可道一雙蛾眉不曾掃歡愛長從夢裏逢容華坐向春邊老楊柳折殘春又生白髮東風無世情

賦

歌風臺賦

岱嶽截云黃河觸雷丰沛曼衍靑徐縈回數仭崱屴九層崔嵬危基立壁疊砌欲摧雨剝沙石煙淒莓苔野樹銷沈陰雲晝霾徵馬過之振鬛而躑躅飛鳥欲度斂翼而悲哀顧父老而問曰玆所謂漢髙皇湯沐之邑歌風之遺臺也耶想夫坑灰未冷漆煙尙凝使者獻璧滈池告靈沙邱之轜車未啟四海之鮑魚煽腥望夷鹿失艸澤蛇驚西郊之鬼母屢泣芒碭之龍气已成爾其寶劍始握赤幟一麾龍吟而風雲奮激虎嘯而艸木披靡陳涉感鴻鵠之嘆張耳動燕雀之悲燕趙劘壘齊魏偃旗於以率三軍之眾於以陳九伐之師拯生民於水火蘇大旱於虹霓迨夫關輔前驅函谷旣辟轟雷隱鼙長云列防殺气塡空腥煙簸礫劍光迸星麾幢蔽日熊羆震駭虎豹悸栗一戰而土崩瓦解再戰而揚沙走石天地爲之低昻川海爲之蕩潏及夫董翳授首章邯失律諸侯主臣俯伏喘息山東豪傑知入關之先子嬰系頸降軹道之側所謂百二全秦之山河黯其無色矣想夫隆準龍顏豁達大度扶義而西莫不景附囊括圖書封籍府庫玉帛無所取子女無所顧示三章之約法動萬民之鼓舞化呻吟於謳歌同赤子於慈母慨相見之何晚恐延畱之不固亞父所謂貪財好色者今日之壯志非細故也想夫項王喑啞萬人皆廢方其入關莫敢仰視一舉咸陽三月之火益重金刀九鼎之勢及漢軍於灞上宴鴻門於兒戲將軍有意於督責敢不逡巡而辟易等餧肉於虎口同垂食於魚餌張良獻玉斗以請成亞父示寶玦而肆志衝冠已見於怒髮鬥酒何辭於生彘系成敗於毫縷睹天地於一擲嗟夫垓下之歌騅乎不逝徒喑嗚增蓋世之雄知忠厚有回天之力固韓彭之告功亦蕭曹之成計也及其羣雄旣削四夷日寧定都宏宮室之制推功誓帶礪之盟論三傑有股肱之效致四皓有羽翼之成想其寛而愛人雄吞八荒已化家而爲國念桑梓之莫忘六轡旣啟八鸞載將黃屋前設紫蓋後張翠華耀虹霓之彩金鉞晃日月之光干羽舞於兩階旌節列於五方千官景從萬騎騰驤馳道塵淸於艸色輦路雨霽而春芳駕鼓車於槖駞奏簫韶於鳯凰宮仗璀璨仙班琳瑯爰止舊都旋歸故鄕萬姓嵩呼裏閈輝煌父老歡騰而謳歌兒童駿奔於壺漿會故人而置酒因起舞而增傷登髙翹首指顧褰裳悲壯慷慨感昔徬徨須千秋而萬歲終魂魄之來翔威已加於四海徳咸被於萬邦慨猛士之何在思守成於四方瞻雲气之昭回歌大風之飛揚思示儆於來裔闡制作於非常乃命太史協吉呈祥髙山是甸因阜爲岡厥土燥剛厥位靣陽旣經且營爰度而量繚版榦之矗矗勤畚築之鏜鏜萬杵旣殷百庸克襄咸鳩工而畢事爭輸力而踉蹌何經始之不日宜庶民之交相也嗟乎姑蘇壯麗銅雀迆邐構炫日之雕題貯如雲之歌妓奏午夜之歌鐘艶三春之羅綺恣聲色於荒淫塗生民於膏髓終麋鹿之來遊亙後世其誰齒孰若我皇海宇一匡安不忘危內修外攘仁以爲紀義以爲綱禮以爲隄智以爲防捲抔土奠乎九域防八柱表乎中央所以成漢家四百年太平之基業垂鴻猷於萬代而無疆也

修竹賦寄胡梅屋

翳緑竹兮修修羅生兮庭之幽體匪艸兮匪木質克剛兮克柔非分榦兮淇園之澳必濯根兮渭川之流爰貞心兮自守故堅節兮獨遒淩霜雪兮素操不攺假雲煙兮繁陰愈稠豈競芳兮桃李欲幹勢兮鬥牛淸韻兮戞玉寒光兮翠浮動西風兮三徑夜雨淡明月兮空庭暮秋其淸也巢由兮未擬其直也史魚兮莫儔其虛也顏回兮屢空於陋巷之下其臒也夷齊兮不食於首陽之陬亦托迹兮蔣詡曾結知兮王猷唐六逸兮是隱晉七賢兮寔遊或述典謨兮傳簡於翰墨或托宗廟兮列籩於庻羞或同勳兮桑弧或協律兮鳴球宜比徳兮君子終化龍兮莫可畱也極遐思兮仙子終參鸞兮莫可求也辭曰君山暮兮湘雲飛洞庭波兮春離離吹參差兮增我悲洞庭波兮湘水深竹上之淚兮秋陰陰歌滄浪兮傷我心

荊門賦

君山秋兮蒼蒼洞庭寒兮欲霜雪流碧兮潦盡水殞黃兮菊芳白雁衘蘆七澤凍猿號風三峽長客有佩明月之琳瑯繄鳯凰而翺翔纓茜飄兮絳防劍蓮吐兮雪芒思攬轡於昭邱爰弭節於荊陽顧漢水之爲池睠方城之爲隍據軫翼之躔次古熊繹之封疆沅沱旣導朝宗於王厥土惟泥黍稷穰穰駞馬被野牛羊彌岡纁組燦爛金玉鏗鏘菁茅箘簵杶栝豫章鴻雁鳬鷖鵠鶴鶩鶬砂丹石翠椒紅橘黃獐大龜赤鯉靑魴羽毛齒革物產之良實富國彊兵之所利宜並吞割據之相攘也嗟乎維昔漢綱解紐炎靈中防旄頭夜蝕天狼晝垂赤刀鳴於武庫白魚雨於京畿洪流板蕩黨議橫馳姦臣竊命太阿倒持曹瞞挾翠華以遷許董卓積黃金而築郿六鰲揚塵於紫渤九龍失水於瑤池志士懷攬轡澄淸之慨勤王動枕戈興復之思通人俯仰於形勝未嘗不痛恨於桓靈之陵夷也東望夏口蔚乎武昌鳷鵲之觀抗神宮於雙闕黃鶴之樓淩雉堞於中央鸚鵡芳洲帶艸色漢陽野樹迷煙光赤壁淒其烏林淅瀝憶樓艣之如林想旌旗之蔽日敷動地之徵聲列連云之戰防妖氛引於宛洛殺气纒於郡邑火星晝騰煙炮夜擊檣連烽燧岸走沙礫龍虎決於雌雄成敗等於呼吸謀興輔王業於萬金何土崩瓦解於瞬息孫防周瑜之成美曹操張遼之失計事竟敗於驕矜身幸免於倉卒致當時之扼腕重來者之嘆息故壘蕭條斷壕周遭江屯崩云湍乎怒濤楊柳嚬春於別漵蘆花慘雪於殘潮寄登眺於艸木付歌嘯於漁樵夢明月於白鶴弄春風於紫簫往矣釃酒臨江之槪傷其橫槊賦詩之豪所謂東風不與周郎便銅雀春深鎖二橋者乎南望則嶽陽之區云夢之墟包繹潭沔煦浮太虛衡嶽嶙峋朱陵氤氳娥皇遺廟粉鈿消香於春色蒼梧故隧漆燈澄彩於秋塵玉鸞剝於寶鑑金雁浮於海銀長沙之津瀟湘之垠鳴夜雨於斑竹捲西風於白蘋困遷謫之賈誼悵行吟之靈均忠貞之諫弗任泣涕之書徒陳天衢騁於駑駘艸澤閟於麒麟楚人致懷沙之恨漢文空宣室之勤所謂可憐夜半虛前席不問蒼生問鬼神者乎西望則白帝挿漢鳥道際云灔澦霜拂峨嵋黛勻龍湫虎牙尾閭吼白鹽赤甲虞淵昏天府沃壤於以定霸而制國鑄山煮海於以濟世而安民啟中山之帝冑申大義而奮身結關張之英姿同魚水於君臣起躬耕之髙臥枉三顧之殷勤義旗渡於瀘水耕者雜於渭濵運木牛與流馬布八陣於鼎分誓鞠躬於盡瘁痛嘔血之酸辛墮大星於前第傷漢祚之遭迍所謂出師未防身先死長使英雄淚滿巾者乎北望則襄陽縈回峴首崔嵬汝潁曼衍唐鄧宏開沙湮檀溪之浦棘覆龍山之臺孟嘉芳躅帽落斜陽於杞菊龎公髙隱徑迷斷靄之蒿萊髙陽之酒徒零落習池之歌舞誰來更無金鞍換小妾寧復銅鞮歌落梅紅剝鸕鷀杓翠消鸚鵡杯淚亦不能爲之墮心亦不能爲之哀所謂晉朝羊公一片石龍剝落生莓苔者乎吁嘻兮風景不殊山河如昔嘅戰馬之何在消風雲於倐忽何三國之英傑逞干戈於智力措蒼生於魚肉不能安一日於衽席爭腐防於饑鳶致羊藩而臍噬徒區區於井蛙莫能混南北而爲一豈天運之有常抑非人力之所能致者乎偉哉我皇龍奔虎驤雄劍一呼囊括八荒大明中麗日月普光四夷八蠻析津扶桑莫敢不屈膝莫敢不來降干羽舞而率百獸簫韶奏而來鳯凰制國定都分茅建邦衍金枝於玉葉頒寶牒於天潢紀綱永世本固支彊玉璽金劵鸞輿煌煌昭圭璋於衮冕畫粉藻於衣裳地控上游履盡荊襄以定社稷以開明堂宮殿麗於九土旌節衞於五方壯軍容於萬里覲玉帛於梯航圖書之府奎壁之章臥金甲於綠沈包虎皮於弢囊仁以爲紀義以爲綱帶礪之盟永茂永昌小臣獻賦祈萬歲而躋於虞唐也

南詞

重遊三山感舊【虞美人】

信陵門下簪纓客寂寞頭都白重來無復舊交遊上馬臺邊煙艸不勝秋風流雲散繁華去猶指將軍樹長歌何處弔荒邱衰淚淒涼不盡與江流

汴梁懷古壬辰年作【虞美人】

春風芳艸梁園路玉輦今何處香銷珠翠舊妝樓惟有胭脂井畔水東流傷心汰液池頭月淸影圓還缺萬年枝上野花開腸斷年年不見翠華來

送別【憶秦娥】

溪頭柳靑靑折贈行人手行人手最傷心處西風重九陽關一曲長亭酒停鞭欲去仍回首仍回首少年離

別老來依舊

題禦溝紅葉【水龍吟】

禦溝暖透溫泉柳容不覺西風早紅葉飛來珠簾搭處始知秋老訊步瑤堦雁沙香褪襪羅嬌小謾宮袖微揎玉纖輕袷胭脂濕露華淸曉寶硯香薰煤麝拭霜毫龍蛇縈繞芳題錦字翠嚬紅怨帶眞連艸天上人間爲憑流水春心多少謾殷勤寄去無情有恨防云靑鳥

春晚【卜算子】

簾幙楝花寒啼鴂催春去芳艸天涯綠漸迷煙樹無重數老驥頓長纓猶憶雲霄路流水孤村獨掩門白髮東風暮

寒食【浪淘沙】

野徑土墻斜桃李桑麻紙錢飛處亂啼鴉祭余攜酒去寒食野人家苑樹憶天涯遺恨琵琶銅駝衰艸臥龍沙漢寢唐陵無麥飯暮雨梨花

惜春【浪淘沙】

年少爲花愁珠箔靑樓竹西歌吹古揚州翠袖舞低楊柳月醉倒還畱投老憶狂遊往事都休繁華如夢水東流飛絮落花春去也白了人頭

寄水北山人徐宗周【滿江紅】

水北幽居抱柴門一溪寒玉山萬疊靑林當戶白雲連谷乳燕落紅春又晚柴桑三徑多松菊喜新晴布谷又催耕秧分綠牀頭酒何時熟謀諸婦明朝漉謾黃雞炊黍共邀鄰曲舊夢風雲銷俠气繁華看破知榮辱系扁舟罷釣晚歸來書還讀

辛酉九日【木蘭花慢】

寫長空一雁又景物是重陽甚雨暗東籬數枝靑蕋未放秋香搘笻倦登髙處掩柴門衰柳映橫塘日暮江聲衮衮西風鬢影蒼蒼當年歌舞翠紅鄕一曲杜韋娘曾擊碎瑚玉人扶醉銀燭成行回頭已成陳迹早歸來茅屋石田荒謾把淸樽遣興都非少日疎狂

蕪城懷古【春艸碧】

平山堂下東風何處海棠春瓊花月橋上十里珠簾金釵翠袖歌聲徹醉倒玉人扶銀燈揭莫問舊日江山幾多離別卻憶錦帆遊迷宮闕回首故苑繁華豪气五陵都銷滅斷柳鎖寒煙潮聲咽

感懷【壺中天慢】

年少疎狂擬晞髮扶桑濯纓暘谷北適幽燕東適楚爭道中原逐鹿抗節登車悲歌倚劍太華靑如粟聞雞中夜秦庭曾有人哭誰憶萬里關山塵凝箭羽慷慨嗟髀肉白髮靑衫歸故里多少泥塗之辱卻羨淵明休官彭澤三徑連松菊迎門稚子殘書老硯茅屋

感春【憶秦娥】

新桃李無情風雨能銷幾能銷幾一分塵土二分流水劍光羞澁空頻倚舊遊紫塞云如壘云如壘壯心零

落鬢絲凝縷

鄱陽五家集卷十四

欽定四庫全書

鄱陽五家集卷十五

鄱陽史簡編

明劉炳春雨軒集四

百哀詩【並序】

百哀哀耆舊也予以漂泊之蹤去國二十有五載及還桑梓登芝山過魯公亭蔓煙殘照莽其爲墟因念平生宦遊江漢以翰墨之技辱契於縉紳賢士間轉盼俯仰多爲鬼錄晨星寥寥風流云變存者能幾追憶遊從之樂或登髙把酒或夜雨燈窓操觚典籍之場詠歌文藝之圃獲聞所未聞見所未見儼乎容儀會晤之時渺乎交際暌離之處恍若一夢寜可復得耶其或以節義立身或以文學致宦或以苦志槧鉛守道林阿或以遊藝和光方外自尙其緒言餘論音徽未沬而聲光流洽於時事業未白於後雅志遂湮良可痛惜白楊蕭蕭宿土荒矣夕露瀼矣身名俱冺與艸木而同腐矣何時命之不偶耶𨿽駒隙不畱尺波電謝而秋菊春蘭英華靡絕深懷季子掛劍之感不勝山陽鄰笛之悲昔魏曹文侯痛徐陳應劉數年之間化爲鬼物臨文抆淚良有以焉張孟陽賦七哀哀漢陵也杜工部賦八哀哀大臣也予今不敢以文律追步前軌而悼亾慨逝古今一情故著於捲並疏其姓氏梗槪惟知已者覧之必有同予懷者焉不以齒爵爲次隨筆題述其有贈答賡酬因並錄附之【諸公贈答篇章頗繁玆不具載】

哀曹國李公【諱善長定逺人】

威儀重厚武勇有文屢摠戎機出將入相籌謨帷幄王室股肱眞開國之元勲何天之不假年也封曹國公

蕭何興漢邦李靖佐唐室惟公實英武經濟多宻勿紫微拱紅雲黃道扶赤日安邦稱股肱定國資柱石三年忝記府龍鐘侍文墨開運眞元勲百世期廟食

西平沐公【諱英定逺人】

嶽峻川澄王室心膂總戎出將安撫蠻夷藩衛邊陲虎臣良將曳幕府不勝哀悼焉封西平公

桓桓西平公虎臆如鐵色總戎領貔貅破敵撫蠻貊安邊鎭藩省匡濟立勲防十年防幕府深愧簮纓客酹酒瞻南云淒其寸心折

余廷心【諱闕武威人】

妙齡髙科歷仕中外旣委舒城之寄屢恢戰防之功保障江淮孤軍援絕闔門死節忠義冠時哀哉元贈夏國公

心同此幹赤血化萇碧嚴於三冬霜烈若九秋日遙瞻山云磊嵬千壁特筆書姓名忠精貫金石

劉伯溫【諱基括蒼人】

文登虎榜學貫天人承寶運以濟時遂成名於柱史封誠意伯

括蒼何嶙峋列秀靑可數產玆梁棟材文藝溯東魯天文知防緯承云遂騰翥不負槐花秋勲名防天府

秦元之【諱原闕號時習平原人】

前朝耆舊曆仕省臺治政亷能著聲中外丹心白髮老淚有焉元官侍禦

銅仙臥荒云春蚓弔長夜瑤池桃花死冷雨胭脂謝老淚酸枯腸羈旅哭亡社無風生羽翰酹酒茂陵下

宋景濓【諱濓金華人】

丱角頴悟日誦萬言研究五經該博三教子史百氏靡不貫通闡大國之皇猷專一代之制作偉哉官翰林學士

婺女鐘英靈文焰射鬥角九野驚鳳麟孤云薦雕鶚丹衮資黼黻玉防專制作老筆繼班馬道統遡伊洛天不遺耆年斯文淚防落

危太璞【諱素臨川人】

妙年翰墨馳譽中朝臺輔晚登眞瞻國老鼎移宗社隠忍南歸後死之哀白珪之玷

早嵗臺閣英文藝發天藻經邦寄臺輔論道資國老手支扶桑危涙昆侖倒翠華气慘淒紫極色枯槁馮道晚歸來白髮臥煙島

朱允升【諱原闕休寜人】

蚤膺鄕薦多藝著聞旣際風雲登名禁苑官翰林學士

黃峯三十六秀色幹雲霞哲人結茅屋讀飽書五車乘時展經濟白日升天槎掛冠仍著述人羨筆生花

胡叔直【諱合眞樂平人】

寄冠佩於上淸登仙名於金闕然文藻名著道山提舉上淸宮事

淸如巖下梅瘦若松上鶴時聞九臯唳孤響振云壑仙籍登都文藻通紫閣詩魂不可招荒墳雨苔剝

傅子初【諱貴全徳興人】

螢囊夜雨鶚薦西風暮年流寓於兵戈每瞻天之老淚元官府判

柴門對靑山茅屋俯流水伊吾夜無眠寒燈墮紅蕋聲名一朝振車馬動閭裏書臺淒暮煙過客猶仰止

董仲可【諱伯羽原闕人】

兩貢進士苦志憂時暮年履運之衰慨以防塵之感自號周遺民焉

董公治安防足展經邦才手扳蟾宮桂足躡龍虎臺鶡冠簮白髮蝸室生靑苔杜陵憂國念伏櫪老龍媒

朱克升【諱公遷樂平人】

早膺鄕舉坐擁臯比自兵亂以歸田爰著書而守道有四書通防行於世元山長

秋風折丹桂蟾宮先著鞭獻賦昔有頌著書今尙傳靑燈老半世白髮埀兩肩暮年荷長鍤杞國屢憂天

蘇平仲【諱衡眉山人】

眉山之裔文鳴於時懷志抱才未展所蘊

眉山文獻源後裔稱傑作埀云九苞鳳瑞世麟一角乘運登禁林雄筆振臺閣荒隧誰招魂悲泉咽云壑

辛好禮【諱敬大梁人】

嗜學好古刻志於詩追駕盛唐時號才子

王風萎蔓艸大雅何防茫嗟哉逮梁宋孰能繼虞唐鸞鳯著文彩雲漢昭天章九原不可作悲風摧棟梁

許栗夫【諱瑗樂平人】

文魁鄕薦學貫易經政騫翮於長風何鵾鵬之委化官知府

鄱水出龍頭首薦魁虎榜道探伊洛源學溯洙泗講奎星流紫輝天球振淸響弟子何儒林動瞻仰

練伯尙【諱髙新淦人】

古懷雅學欲濟於時書攻八分詩繼大雅驥足萬里未獲展焉官給事中

平生雙眼髙偉論橫四海駿驥騰霜蹄翔鸞振文彩詩聲追大雅筆札輕阿買笑語廻春風諸生仰模楷

徐彥亨【諱品樂平人】

苦心簡冊就試有司旣調花縣之琴何促玉樓之召惜哉官知縣

丱角事經史螢同寸陰蕓緑蠧簡細艸靑書帯深予乘紫塞馬君調花縣琴玉樓何蚤召荒冢閟空林

孫子林【諱植浙東人】

好學嗜古小篆尢精繪事該通時論稱雅髙懷自許慕金丹之防焉官左司郎中

淸澄玉壺冰迥出圃霞髙懷振塵表雅度多才華妙筆仿關董小篆蟠龍蛇每思勾漏令輕舉服丹砂

魯志敏【諱修樂平人】

雅志乎學尢攻於詩屢陳筞於轅門欲澄淸而匡世白首哀詠徒厪憂國焉有臥雪軒集授校官

魯山堆月場苦竹防淸樾茅屋哦春風衡門臥寒雪髙義磨層空妙句追往哲平生憂國心泣涕屢陳防

蔡思賢【諱哲興國人】

姿度魁偉孝而有文乘景運以匡時抒經綸之遠略官防政

西山文緒餘丰采驚玉立孤隼雲海髙九牛棟梁出經邦正儀刑匡濟多遠識墨沼波溶溶淋漓灑文筆

蔣師文【諱易建寜人】

學究經史積書滿家早從虞掲之門屢卻邱園之薦聲冠閩土有道南書院之額焉

道南萬書樓文藻冠閩土早從掲文安子史深汲古束帛賁邱園髙臥守環堵便便五經腹皓首心自苦

宋仲珩【諱璲金華人】

淵源家學字義尢精篆楷艸書追軌前輩蘭蕙蚤萎亦命也夫官中書舍人

淵源盛家學文藝尢精研鐵硯麝臍潤墨沼鵝羣鮮篆追秦漢轍艸繼鐘王筌沙痕蜾壯鎖鈕蛟龍騫淸芬可永世蘭蕙凋芳年

趙子常【諱汸歙縣人】

潛心經史尢貫春秋常負笈於虞門自養髙於林下

晨樵歙山靑暮汲歙水緑閉戶動一紀守道不幹祿平生春秋硯疑義如割竹哀哉靑城翁心喪三年哭

錢朝陽【諱旭沔陽人】

才學通暢雅懷自髙嘅匡濟之無成每樂天而自任官知府

荊南多杞梓秀色寒蒼蒼崢嶸具梁棟信矣扶明堂匠石不自遇徒爲時感傷淒其嵗年晚風雨臥滄江

朱原立【諱基鄱陽人】

篤學潛心名登鄕舉晚遇兵塵之荏苒守志林壑以自髙

門對箕山云喬木防桃李鄰曲誰往還鉛槧塵滿幾馬蹄踏桃花捧檄爲親喜古市今蕭條人稱紫陽裏

詹同文【諱同江夏人】

多材茂學雅度灑然乘運髙騫名登翰苑官翰林

神龍戰大野天地生殺機風雲濟運志士多乘時翩翩富文學薇垣聲譽馳歸來臥煙島淸風吹布衣

劉彥正【諱爆鄱陽人】

多藝好學繪事畱心史籕精通潛心師古有篆韻集鈔行於世

衡門午尙掩籜冠塵懶除探研究亥豕訛舛分魯魚蒼頡昔何邈陽冰今已無蛟龍蟠鎖紐石鼓悵煙蕪

徐伯推【諱恕樂平人】

閉門窮經屢舉鄕薦獲觀光於上國僅沾祿於下寮官縣丞

門多車馬塵林塘花木春行期濟九野豈止榮一身旣承郡邑薦早充觀國賔徒勞州縣苦誰念綈袍貧

端以善【諱原闕潥水人】

丰儀整肅文律兼通鵬奮九秋風摧其翼賫志未展時論惜焉官防政

端木黎陽翁玉色淸見骨妙年事功勲讀書仍讀律曠志在萬里慷慨思攬轡丰儀正朝端淒其爲時惜

李仲公【諱存安仁人】

文追漢魏經史該深多藝有才尢通醫術逹官屢舉堅臥自髙延譽縉紳前朝耆舊

深山閟喬梓參天經百秋明堂乏匡濟滄江無萬牛塵生瑤池水雲暝蒼梧丘著書以娯老澷澷長夜愁

劉彥昱【諱煜鄱陽人】

總角頴悟經史該通屢試有司著聲詞賦仗義死盜士林惜焉予同胞弟也元官巡檢

總角稱頴悟一讀書五行石經手自冩分師中郎賦題五弦琴落筆眾口揚義旗破山越負母親裹糧誓仇不共國血淚逼中腸

徐誠中【諱中樂平人】

精貫易經屢登鄕舉兵塵歸老終臥林邱元校官

髙士多遠裔苦心嘗索居十年一藜牀三冬五車書雞曉月曙螢案秋風虛棘圍屢戰防人羨馬相如

陳伯昻【諱原闕弋陽人】

志气倜儻好學通時經濟未抒霜蹄遽蹶官知府

元龍湖海士志節何崔嵬欲將三寸舌掉臂黃金臺赤霄扶浮雲振鬛鳴龍媒鼔車起六轡慨矣霜蹄摧

湯思敬【諱原闕浮梁人】

平生之志豈事溫飽一官而逝亦命也夫官知縣

湖田飛白鷺林樹鳴黃鸝艸堂晴讀書終朝懷自怡志豈在溫飽惜哉時命違折腰辭斗米元亮老東籬

劉子髙【諱崧廬陵人】

學富才優識論自許苦吟鍜鏈追駕盛唐西土之英也官職方郎中

匡衡昔攻書繼晷鑿鄰壁短燭凝隙光流輝映緗帙苦力追正音漢魏深祖述落筆人爭傳文聲重千鎰

許克敬【諱原闕樂平人】

刻苦窮經髙論不譲匡時之志捫虱聞雞食祿下寮何命不偶官縣丞

少年讀書狂失意輙叫罵憂時捫虱談志在靖天下沾祿才下寮案牘食不暇伏櫪懷長纓驊驑气凋謝

髙季迪【諱啟姑蘓人】

志學不倦苦耽於吟芳譽流英吳士之秀

闔閭門前樹鳥啼華月圓詩吟綺樓上午鼓未成眠翠袖添雕鴨烏絲冩粉箋每懷經濟念鸞鏡感芳年

吳主一【諱志淳豫章人】

多藝師古篆精研詩造往賢士林延譽

朝挹西山翠暮招南浦云心胸貯沆瀣珠璣播奇芬銀牋冩章艸鐵筆攻八分苦心追往駕驄馬五花文

錢夲初【韓塘沔陽人】

自防聰悟好習詩書筆札翩翩稍精繪事咸以千里之駒期之亦荊南之秀也官給事中

錢郎千里駒自擬空北冀筆翻秋濤狂杯放春歌醉風摧靑桂凋霜隕紅蘭悴落日望荊南心傷墮危涕

杞楚材【諱似杞鄱陽人】

寄迹緇流不防禪律渉獵書史詩思尢工

杞老緇衣流膚碩眼防碧雲翮鷹絆鞲霜蹄驥縻櫪學欲排詞林身不防禪寂淒其一龕燈袈裟掛塵壁

方方壺【諱從義上淸人】

蚤遊燕京寄迹外史文學繪事延譽翰林淸致古心流英湖海號金門羽客眞人提宮事

蓬萊五雲宮金粉飾椒壁醉時臥毺酒醒灑墨汁傲世防眼髙鬼谷白雲濕玉堂寄書來落月夢相憶野鶴弔孤松衰螢照荒隧

王有成【諱釐鄱陽人】

早肄舉業莫利有司詩宗初唐不尙浮靡充名玉署未展所懷官修撰

城南淸虛堂偉矣瑚噐深寒雞早囊古秋螢悴簮筆侍玉墀趨班掌金匱淪落傷遺文虹光鬥牛避

周白士【諱原闕上淸人】

寄迹方外淸節自髙詩律精深追宗韓孟韜光養素不炫時名號壁魯神生

陰洞懸乳泉石沁古苔峭紺粉落秋紅芙蓉澹斜照孤吟白日晚疊嶂猿叫髙懷誰與儔天風逓長嘯

陶主敬【諱安姑孰人】

早步蟾宮通才遠識旣濟新邦之運自期開國之功赴召玉樓竟虛黃閣惜哉官參政

早躋龍虎臺未足展云翮匡時濟經綸逢運振雄防檄回星斗芒劍動風雲色未抒稽古心每惜蕭曹劃

陳養吾【諱浩揚州人】

丰儀蘊借詞翰瑰奇手扳丹桂於秋風歌倚珠簾於明月詼諧幾席所謂揚州少年焉官按察

少年不下帷壯志期射防秋闈擢西風春衫試南陌歌餘荳防紅醉倚瓊花白非無經邦才自媿齊門瑟

兪用中【諱希魯京口人】

都邑交薦聲華著聞屢主文衡考試三省門墻桃李藥籠參苓接踵有焉

棘闈肅儀鸞槐影通九陌戰餘萬蟻酣气奪千軍魄金蓮月三更彩筆日五色南丰一瓣香桃李徧南北

黃淳齋【諱季倫鄱陽人】

妙齡筆札史局騰英捧檄南歸養素林下托詩寄興禮佛淸齋將希志於遠公繼宗於蓮社歟元校官

折節委榮寵頓將生死齊秋荷補壞衲空林旅幽棲懸燈禮綉佛淸齋烹露葵虎溪流古月自與遠公期

王又新【諱有壬京口人】

味道窮經罕交流俗閉門晦迹苦節淸髙富貴不累於心髙尙自全其節

窮經不窺園閉戶動一紀渇不飲盜泉饑或借鄰米學探伊洛源志遡洙泗委苦節貧自甘淸風振閭裏

周伯寜【諱滇江表人】

詩律淸競時號才子士林延賞西社之俊也官尙書

大音何寥寥制作思述古藻思追大歷流英繼才子靑海文魚翔赤岸天雞舞靈槎溯天河傷心睇遙浦

藍靜之明之昆季【諱原闕崇安人】

淸碧杜先生隠居武陵前朝以處士聘不起藍氏昆季其門生也文翰英美靑出於藍靜之隠處明之官至按察

徴君天下名書藏武陵曲金澗靑出藍丹田白生玉棠棣馳英聲芝蘭播淸馥桂林持節還髙風振林谷

蔡淵仲【諱深樂平人】

春秋老硯世守靑氊𨿽鶚薦於秋闈未鵬摶於霄漢佐憲綱於饒信激忠義以匡時歸臥林泉竟以疾卒元山長辟憲掾

平生淸苦心不負春秋筆看花上林苑走馬長安日裴公平淮西韓愈佐軍律歸來披短褐髙臥書一室絮酒向長風淒其淚沾臆

章復齋【諱復鄱陽人】

早去鄕閭遊宦藩省旣抒經濟歷郡剖符投老歸與藻翰自樂官州守

兵塵辭裏閭遊宦歷藩府乘運扳云鱗歷郡剖符虎扁舟載琴冊衣錦照桑梓日以文翰娯耆年傲林圃

李燦然【諱原闕樂平人】

文振初科早登龍榜詞林典則屢主文衡桃李門墻何蔚如也元官待制

書將五車讀少年觀國光龍池五色緑官驛槐花黃賜衣照春色淡墨題秋香林塘遺故宅猶指鄭公鄕

王子充【諱禕義烏人】

習業黃公之門馳文游水之右兼通吏事修史禁林縉紳之英也官給事中

嗚呼太極翁妙手稱浙右弟子何班班經史皆指授炳如鸞鳯翔蔚若杞梓秀作者今已無斯文嘅耆舊

楊亷夫【諱維楨會稽人】

妙年鋭气獻防丹墀筆陣翔於士林詞源振於文海遊翰風月才致流離焉元官推官

早持五色筆文芒射奎星龍墀曉射筞雁塔春題名才華擅風騷筆陣驚老成宦遊多使酒銀燭照娉婷

周伯溫【諱伯琦鄱陽人】

早歷臺省文藻然篆精深流聲中外暮年流寓於南國傷心莫致其忠愛焉元官左丞

簮纓著江右早負臺閣英嶺海持憲節中朝播文聲篆法攻史籕古勁追陽冰歸來老鄕國荒隧照秋螢

操公琰【諱琬樂平人】

平生一硯通貫五經時號書櫃問無不答幸晚扳於丹桂終擁席於冷官所蘊無施士林多慨元官學錄

一燈淸苦心縱橫五經庫龍門屢防額晚獻長楊賦莫年擁臯比未足鳴韶濩旅櫬門生扶風悲白楊路

劉潤芳【諱潤鄱陽人】

性度髙爽好吟善醫樽爼詼諧交遊多致

劉翁冣修頎灑灑多蘊借陶情樂三餘賣藥不二價詩章每吟哦談謔佐樽斚風致今已無苔荒斷碑罅

程邦民【諱國儒徳興人】

丰儀肅整精博詩經一舉髙騫在官多政千里之翮中道傷焉官知府

亭亭鹿坡山孕秀生鳯凰淩風振羽翮五采皆文章一鳴歘來儀飛入天門翔期以萬里遠惜哉中道傷

許徳夫【諱瑤樂平人】

研史覃經屢試不利邑徴郡薦髙蹈邱園自甘抱道而居不勝履運之嘅悲夫

窺書不窺園志在圖不朽寒老靑氊云壑甘白首束帛屢交徴美玉豈輕售守道嗟無成傷玆淚如澑

顧利賔【諱觀京口人】

侍宦浙右尢工於詩早年登松雪公之門暮嵗患左邱明之疾於世未用良可惜也

靑年從宦遊秀句稱獨步蘭發春風芙蓉沐朝露昔追松雪翁逸駕遵廣路悵矣桑楡情看花眼如霧

董宗文【諱樂平人】

易經精貫三防秋闈士林仰之防山北斗憐合抱之杞梓傷朱盡其用焉官博士

連山及藏該博貫諸傳鶚薦喜三防蟻酣經百戰防獻黃金墀酒侍瓊林宴杞梓成摧殘斯文淚如綫

葉楚庭【諱蘭鄱陽人】

從宦於浙頗擅風騷以酒托懷詩律淸致厭世紛之轇轕寜捉月以自逝焉號醉漁

舡頭酒百壺舡尾書百冊閒騎桃花馬醉弄西湖月狂吟捲秋濤聲撼扶桑折滄海無還期哀魂楚云結

楊遵道【諱遵浦城人】

翰林之裔博古探奇篆該通繪事精致噐虛瑚璉士林惜之官知府

聨鑣白下門載酒丹陽郭素紈冩黃筌墨沼臨碧落遠追秦漢宗近做荊闗作華表樹參差悵望歸來鶴

徐叔度【諱矩徳興人】

潛心篆致力詞章白眼自髙每愼許可衡門寡接志尙古人官知縣

徐卿志瑰奇苦學務師古雄文軼先輩傑筆排咀楚深村風雅防力欲造化補辭官歸敝廬蓬蒿守環堵

蔣貴和【諱惠鄱陽人】

乘運致身畱心文學官能亷幹於律精明自任鉤深物少容恕

年年志詩書於律獨精熟守官著亷能刻苦拯頺俗歸來半畆園種此三徑竹對客無酒錢塵釜少儲粟空遺舊交徒長哀酧醽醁

吳用晦【諱原闕鄱陽人】

灣月如昨故澤猶在健翮風摧文藻增慨其祖月灣先生也郡訓導

滄灣俯空寒老月懸古色殘花漂斷沼野徑繞荒宅王珣稱短簿牙笏猶故澤文藻遺江山蒼茫暮煙隔

鄱陽五家集卷十五

