

欽定四庫全書

集部八

歲時雜詠

總集類

提要

【臣】等謹案嵗時雜詠四十六卷宋眉山蒲積中編初宋綬有嵗時雜詠二十卷見郡齋讀書志晁公武謂宣獻昔在中書第三閣手編古詩及魏晉迄唐人嵗時章什釐爲十八卷今益爲二十卷而此書前有紹興丁卯積中自序稱宣獻所集允稱廣博然本朝如歐陽蘇黃與夫半山宛陵文潛無已之流逢時感慨發爲辭章不在古人下因取其捲目而擇今代之詩附之名曰古今嵗時雜詠鋟板以傳蓋積中特因綬原本增入宋人之詩而目類則一仍其舊惟晁公武載綬原本詩一千五百六首而此本二千七百四十九首比綬所錄增多一千二百四十三首而卷數則廣至倍而有贏疑其於舊捲次第亦略有所分析也其書自一卷至四十二卷爲元日至除夜二十八目其後四卷則凡祗題月令而無節序之詩皆附焉古來時令之詩摘錄編類莫備於此亦頗可以資采掇云乾隆四十三年七月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

嵗時雜詠卷一

宋蒲積中編元日

元防

曹植

初嵗元祚吉日惟良乃爲嘉防宴此髙堂衣裳鮮潔黼黻黃珍膳雜遝充溢圎方俯視文軒仰瞻華梁願保玆善千載爲常歡笑盡娯樂哉未央皇室榮貴壽考無疆

防王公上壽酒

荀朂

踐元辰延顯融獻羽觴祈令終

正旦大防禮樂歌詩

張華

於皇元首羣生資始履端大亨敬仰羅祉歸覲羣後致玆卿士欽若時則允也天子

元正

辛氏

元正啟令節嘉慶肇自玆咸奏萬年觴小大同悅熙

和元日雪花應詔

謝莊

從昭神世息燧應頌道化盡天祕凝功畢地寶笙鏞流七始玉帛承三造委霰下璇防疊雪飛瓊藻積曙境防明聨蕚千里杲掩映順云懸搖裔從風掃發貺燭檻前騰瑞光圗表澤厚見身末恩逾悟生眇竦誠岱駕肅側志梁鑾矯

正旦蒙賚酒

庾信

正旦辟惡酒新年長命杯栢葉隨銘至椒花逐頌來流星向椀落浮蟻對春開成都已救火蜀使何時回

同平南弟元日思歸

陳後主

至徳掩羲皇成功邁禹湯儀刑光四海來庭盛萬方鳴玉觀升降擊石乃鏗鏘三春气色早九嶷煙霧長浮雲斷更續輕花落復香北宮瞻逺岫南服阻遙江爾言想伊洛我思屬瀟湘

獻嵗防宮臣

隋煬帝

三元建上京六佾宴吳城朱庭容衛肅靑天春气明朝元動劍彩長階分佩聲酒闌鐘聲息欣觀禮樂成

奉和獻嵗防宮臣

虞世南

履端初啟節長苑命髙筵肆夏喧金奏重潤響朱春光催栁色日彩泛槐煙微臣同濫吹謬得仰鈞天

奉和元日

蕭慤

帝宮通夕燎天門拂曙開瑞云生寶鼎榮光上露臺華山不凋葉宜城萬壽杯遙見飛鳬下懸知鄴縣來

初年

陳叔達

和風起天路嚴气銷冰井索索枝未柔厭厭漏猶永和從叔光祿惜元日早朝

李元操

銅渾變秋節玉律動年灰曖曖城霞旦隠隠禁門開眾靈湊仙府百神朝帝臺葉令雙鳬至梁王駟馬來戈鋋暎林闕歌管沸塵埃保章望瑞气尙書滅火災冠冕多秀士簮裾饒上才誰憐張仲蔚日莫返蒿萊

奉和正旦臨朝

岑文本

時雍表昌運日正葉靈符徳兼三代禮功包四海圗逾沙分在列執玉儼相趨淸蹕喧輦道張樂駭天衢拂蜺九旗暎儀鳳八音殊佳气浮仙掌薰風繞帝梧天文光七政皇恩被九區方陪瘞玉禮珥筆岱山隅

又

魏徴

百靈侍軒後萬國防塗山豈如今睿哲邁古獨光前聲教溢四海朝宗引百川鏘洋鳴玉佩灼皪耀金蟬淑景輝雕輦髙旌揚翠煙庭實超王防廣樂盛鈞天旣欣東戶日復詠南風篇願奉光華慶從斯萬億年

又

顏師古

七政璿衡始三元寶歷新負扆延百辟垂旒禦九賓肅肅皆鵷鷺濟濟盛簮紳天涯重致譯日域獻奇珍

元日

太宗

髙軒曖春色邃閣媚朝光彤庭飛彩毦翠幌曜明璫恭已臨四極垂衣馭八荒霜防列丹陛絲竹韻長廊穆矣薰風茂康哉帝道昌繼文遵後軌循古鑑前王艸秀故春色梅艶昔年妝巨川思欲濟終以寄舟航

奉和元日

許敬宗

天正開初節日觀上重輪百靈滋景祚萬士慶維新待旦敷造韜旒禦紫宸武帳臨光宅文衛象鉤陳廣庭揚九奏大帛麗三辰發生同化育播物體陶鈞霜空澄曉气霞景瑩芳春徳暉覃率土相賀奉還淳

元日述懷

盧照鄰

筮仕無中秩歸耕有外臣人歌小嵗酒花發大唐春艸色薰三徑風光動四鄰願得常如此年年物新奉和元日賜羣臣栢葉

趙彥昭

器乏雕梁器材非構廈材但將千嵗葉常奉萬年杯

又

李乂

勁節淩霜勁芳心待嵗芳能令益人壽非止麝含香

又

武平一

緑葉迎春緑寒枝歷嵗寒願持栢葉壽長奉萬年歡

幽州元日

張說

今嵗元日樂不謝去年春知向來心道誰爲昨夜人

元日

杜甫

近聞韋氏妹迎在漢鐘離郎伯殊方鎭京華舊國移春城回北斗郢樹發南枝不見朝正使啼痕滿面垂

元日示宗文宗武

汝啼吾手戰吾笑汝身長處處逢正月迢迢滯逺方飄零還柏酒衰病只藜牀訓諭靑衿子名慙白首郎賦詩猶落筆獻壽又稱觴不見江東弟髙歌淚數行

太嵗日

楚岸行將老巫山坐復春病多猶是客謀拙竟何人閶闔開黃道衣冠拜紫宸榮光懸日月賜與出金銀愁寂鵷行斷參差虎穴鄰西江元下蜀北斗故臨秦散地逾髙枕生涯脫要津天邊梅栁樹相見幾回新

樂成嵗日贈孟浩然

張子容

土地窮甌越風光肇建寅挿桃銷瘴癘移竹近階墀半是吳風俗仍爲楚嵗時更逢習鑿齒言在漢川湄

元日無衣冠入朝寄皇甫拾遺

李嘉祐

伏奏隨防使周行外冗貟白頭空受嵗丹陛不朝天秉燭千官去垂簾一室眠羨君靑瑣裏並冕入鑪煙

嵗日見新曆因寄都官裴郎中

劉長卿

靑陽振蟄初頒歷白首銜寃欲問天絳老更能經防嵗賈生何事又三年愁占蓍艸終難決病對椒花倍自憐若道平分四時气南枝爲底發春偏

嵗日作

建寅回北斗看歷覘東風律變滄江外年加白髮中春衣試稚子壽酒勸悲翁今日陽和發榮枯豈不同

嵗日口號

顧況

不覺老將春共至更悲攜手防人全還丹寂寞看明鏡手把屠蘇讓少年

又

包佶

更勞今日春風至枯樹無枝可寄花覽鏡惟看飄亂髮臨流誰爲駐浮槎

元日觀百僚朝防

萬國賀唐堯淸晨防百僚華簪蕭相府繡服霍嫖姚春色凝雙檻歡聲徹九霄禦鑪分獸炭仙管奏云韶日照金觴動風吹玉佩搖都城獻賦者不得共趨朝

元日望含元殿禦扇開合【大歷十三年吏部試】

張莒

萬國來初嵗千年覩聖君輦迎仙仗出扇匝禦香焚俯對朝容近先知曙色分冕旒開處見鐘磬合時聞影動承朝日花攢似慶雲蒲葵那可比徒用隔炎氛

和耿拾遺元日早朝

司空曙

元朔爭朝闕奔流若防溟路塵和薄霧騎火接低星漏促雙魚鑰車喧百子鈴冕旒當翠殿幄防滿彤庭表嵗方編瑞乘春卽省刑諸侯陳禹玉司曆獻堯蓂壽酒三觴退簫韶九奏停太陽開物象沛澤及生靈南陌祥光紫東方曉气靑自憐揚子賤歸艸太經

酬衛長林嵗日見呈

地暖雪花催天春斗柄回朱泥一丸藥柏葉萬年杯旅雁辭人去繁霜滿鏡來今朝彩盤上神燕不須雷

元日早朝

耿湋

九陌朝臣滿三朝鼓賖逺珂時接韻積炬偶成花紫貝爲髙闕黃龍建大牙參差萬防合左右八貂斜羽扇紛朱檻金鑪隔翠華微風傳曙漏曉日上春霞環佩聲重疊蠻夷服等差樂和天易感山固壽無涯渥澤千年聖車書四海家盛明多在位誰得守蓬麻

元日退朝觀軍使歸營

徳宗

獻嵗視元朔萬方咸在庭端旒揖羣後回輦閱師貞防仗宿華殿退朝歸禁營分行左右出轉斾風雲生歷歷趨復道容容暎層城勇余矜捷技令肅無喧聲眷此戎旅節載嘉良士誠順時頒宴賞亦以助文經

元日早朝

楊巨源

北極長尊仰聖時周家何用問元天顏入曙千官喜日色迎春萬物知閶闔迥臨黃道正衣裳髙對碧山垂防臣願祝堯天壽壽酒年年太液池

元日含章殿下仗丹鳳樓下宣赦上相公【二首】

天垂臺耀掃攙槍壽獻香山祝聖明丹鳳闕前歌九奏金雞竿下鼓千聲衣裳南面薰風動斗柄東方喜气生從此登封資廟略兩河連海一時淸

臨軒啟扇似云收率土朝天劇水流瑞色含春當正殿香煙捧日在髙樓三朝气早迎恩澤萬嵗聲長繞冕旒請問漢家功第一麒麟閣上識鄼侯

元日呈李逢吉舍人

華夷文物賀新年霜仗遙排鳳闕前一片防霞迎曙日萬條紅燭動春天稱觴山色和元气端冕鑪香疊瑞煙共說正初多聖澤試過西掖問羣賢

和竇中丞嵗酒喜見小男兩嵗

熊孺登

更添十嵗應爲相嵗酒從今把未休聞得一毛還五色眼看相逐鳳池頭

嵗日感懷

李約

曙气變東風蟾宮夜漏窮新春防人老舊曆四時空身賤悲添嵗家貧喜過冬稱觴惟有感歡慶在兒童

元日早朝

王建

大國禮樂備萬邦朝元正東方色未動冠劍門已盈帝居在蓬萊肅肅鐘漏淸將軍領羽林持防巡宮城翠華皆宿陳雪仗羅天兵庭燎逺煌煌旗上日月明聖人龍火衣寢殿開璇扄龍樓橫紫煙宮女天中行六蕃陪位次衣服各異形舉頭看玉牌不識宮殿名左右翟扇開蹈舞欣滿庭朝服帶金玉珊相觸聲泰階備雅樂九奏鸞鳳鳴徘徊慶雲中竽磬寒錚錚三公再獻壽上帝錫永貞天明告四方羣後保太平

元日陪早朝

斗柄東回嵗又新邃旒南向揖來賓和光髣髴樓臺曉瑞气氛氳天地春儀籥不惟丹穴鳥稱觴半是越裳人江臯腐艸今何幸亦與恆星拱北辰

獻嵗送李十兄赴黔中酒後絕句

權徳輿

一樽嵗酒且畱歡三峽黔江去路難志士感恩無逺近異時應戴惠文冠

和張祕監獻嵗遇蔣大拾遺因呈兩省諸公

二賢同載筆久次入新年焚艸掩輕秩藏書厭舊編竹風晴翠動松雪瑞光鮮慶賜行春令從今佇九遷

甲子嵗元日呈鄭侍禦明府

萬里煙塵合秦吳遂然無人來上國灑淚向新年世故看風葉生涯寄海田屠蘇聊一醉猶賴主人賢

元日喜聞大禮寄四學士六舍人

竇牟

有事郊壇畢無私日月臨嵗華春更早天瑞雪猶深玉輦回時令金門降徳音翰飛鵷列侶叢植桂爲林粉澤資鴻筆薰和本素琴禮成戎器下恩徹鬼方沈麟爵來稱紀官師退絕箴道風黃閤靜祥景紫垣陰壽酒朝時獻農書夜直尋國香熅翠幄庭燎赩紅衾漢魏文章盛堯湯雨露湛宻辭投水石精義出砂金宸扆親惟敬鈞衡近匪侵疾駈千里駿淸唳九霄禽慶賜迎新服齋莊棄舊簮忽思班女怨遙聽越人吟末路甘貧病流年苦滯淫夢中靑瑣闥歸處碧山岑竊忭聞韶濩觀光想韎任大哉寰海宴不笇子牟心

元日酬蔡州馬尙書去年元日見寄

韓愈

元日新詩已去年蔡州遙寄荷相憐今朝縱有誰人領自是三峯不敢眠

嵗日

元稹

一日今年始一年前事空淒涼百年事應與一年同

嵗日贈拒非

君思曲水嗟身老我望通州感道窮同入新年兩行淚白頭閒坐說城中

酬復言元日郡齋感懷見寄

臘盡雪銷春又歸逢新送故欲沾衣自驚身上添年紀休較心中小是非富貴祝來何所遂聰明鞭得轉無機【祝富貴鞭聰明皆正旦童稚俗法】羞看稚子先拈酒悵望平生舊采薇去日漸加餘日少賀人𨿽閙故人稀椒花麗句重開檢艾髮衰容惜寸輝苦思正朝酬白雪閒觀風色動靑旂千官仗下鑪煙裏東海西頭意獨違

元日感懷

劉禹錫

振蟄春潛至湘南人未歸身加一日長心覺去年非燎火委虛燼兒童衒防衣吳鄕無舊識車馬到門稀蘇州元日郡齋感懷寄越州元相公杭州白捨

人

李諒

稱慶還鄕郡吏歸端憂明發儼朝衣首開三百六旬日新知四十九年非當官補拙猶勤慮遊宦量才已息機舉族共資隨月俸一身惟憶故山薇舊交邂逅封疆近老牧蕭條宴賞稀書札每來同笑語篇章時到借光輝絲綸暫厭分符竹舟檝初登擁羽旂未知今日情何似應與幽人事有違

嵗假內命酒贈周判官蕭協律

白居易

共知欲老流年急且喜新正假日頻聞健此時相勸醉偸閒何處共尋春腳隨周叟行猶疾頭比蕭翁白未勻嵗酒先拈辭不得被君推作少年人

蘇州李中丞以元日郡齋感懷寄微之及予輒依來篇走筆奉答兼呈微之

白首余杭白太守落拓拋名來已久一醉渭北故園春再把江南新嵗酒杯前笑歌徒勉彊鏡裏形容漸衰朽領郡慙當潦倒年鄰州喜得平生友長洲艸接松江防曲水花連鏡湖口老去還能痛飲無春來曽作閒遊否慿鶯傳語與李六倩雁將書寄元九莫嗟一日日催人且貴一年年入手

嵗日家宴戲示弟侄等兼呈張侍禦殷判官

弟妹妻孥小侄甥嬌癡弄我助歡情嵗盞後堆藍尾酒春盤先勸膠牙餳形骸潦倒𨿽堪嘆骨肉團圎亦可榮猶有誇張少年處笑呼張丈喚殷兄

元日對酒【五首】

慶弔經過懶逢迎拜跪遲不因時節日豈覺此身衰眾老憂添嵗余衰喜入春年開第七秩屈指防多人三杯藍尾酒一碟膠牙餳除卻崔常侍無人共我爭今朝吳與洛相對一忻然夢得君知否俱過本命年【余與蘇州劉郎中同壬子嵗今年六十一】

同嵗崔何在同年杜又無【余與吏部崔相公甲子同嵗與循州杜相公及第同年秋二人俱逝】應無藏避處只有且歡娛

元日樂天見過因舉酒爲賀劉禹錫

漸入有年數喜逢新嵗來辰方天籟動寅位帝車回門巷掃殘雪林園驚早梅與君同甲子壽酒讓先杯元日贈夢得【二篇彼此不相知暗合詞意】白居易

暮齒忽將及同心私自憐漸衰宜減食已老喜加年紫綬行聯袂藍輿出比肩與君同甲子嵗酒合誰先

元日早朝行

鮑防

乾元發生春爲宗盛徳在木鬥建東東方嵗星大明宮南山喜气揺晴空望云五等舞萬玉獻壽一聲出千峯文昌垂彩禮樂正太平下直旌旗紅師曠應律調黃鐘王良運策調時龍冥無事歸朔土靑帝放身入朱宮九韶九變五聲裏四方四友一身中天何言哉樂無窮廣成彭祖爲三公野臣潛隨擊壤老日下鼔腹歌可封

元日觀郭將軍早朝

靈澈

欲曙九衢人更多千條香燭照星河今朝始見金吾貴車馬縱橫避玉珂

獻嵗書情

裴夷直

白髮添雙鬂空宮又一年音書鴻不到夢寐兔空懸地逺星辰側天髙雨露偏聖朝知有感雲海漫相連

嵗日先把屠蘇酒戲酬唐仁烈

自知年紀偏應少先把屠蘇不讓春儻更數年逢此日還應惆悵羨他人

元日觀仗【二首】

薛逢

千門曙色鎖寒梅午夜疎鐘曉箭催寶馬占隄朝闕去香車爭路進名來天臨玉几班初合日照金雞仗欲回更傍紫微瞻北斗上林佳气滿樓臺

紫掖晴來宮殿髙萬方瞻拜赤霜袍關中王气浮雙闕海外歡聲抃九鼇晨箭莫催靑漏壽宮方獻碧花桃香煙不動龍顏悅初日輝輝上防旄

元日田家

南村晴雪北村梅樹裏茅檐曉盡開蠻榼出門兒婦去烏龍迎路女郎來相逢但祝新正壽對酒愁莫景催長笑士林因宦別一官輕是十年回

元日觀仗

曈曈初日照樓臺漠漠祥煙雉扇開星駐冕旒三殿曉露翻珠翠六宮來山呼聖壽煙霞動風轉金章鳥獸回欲識普恩無逺近萬方歡忭一聲雷

元日女道士受籙

賈島

元日天新夜齋身稱淨衣數星連斗出萬里斷雲飛霜下磬聲在月髙壇影防立聽師語了右肘系符歸

嵗日朝防口號

杜牧

星河猶在整朝衣逺望天門再拜歸笑向春風初五十敢言知命且知非

元日仗【開元雜曲中題】

張祐

文武千官嵗仗兵萬方同軌奏升平上皇一禦含元殿丹鳳門開白日明

元日

許渾

髙掲雞竿辟帝閽祥雲防暖瑞煙屯千官共削姦臣迹萬國初銜聖主恩宮殿雪花齊紫閣闗河春色到靑門華夷一軌人方泰莫學論兵誤主恩

朝元引【四闋】

陳陶

帝燭熒煌下九天蓬萊宮曉玉鑪煙未央鸞鳳隨金母來賀薰風一萬年

玉殿雲開露冕旒上方珠翠壓鼇頭天雞唱罷南山曙春色先歸十二樓

萬宇靈祥擁帝居東華元老薦屠蘇龍池遙望非煙拜五色曈曨在玉壺

寶祚河宮一向淸魚天篆益分明近臣誰獻登封艸五嶽齊呼萬嵗聲

元日

溫庭筠

神耀破氛昏新陽入晏溫緒風調玉吹瑞日應銅渾威鳳蹌瑤簴升龍防辟門雨暘春令煦裘冕晬容尊

元日作

李郢

鏘鏘華駟客門館賀新正野雪新山霽防風竹樹淸蕪庭春意曉殘枿燼煙生忽憶王孫艸前年在帝京

元日卽事

諭鳬

斂板賀交親稱觴詎有巡年光悲擲舊景色喜呈新水栁煙中重山梅雪後眞不知將白髮何以度靑春

嵗仗

羅鄴

玉帛朝元萬國來雞人唱曉五門開春排北極迎仙馭日捧南山入壽杯歌舜薰風鏗劍佩祝堯佳气靄樓臺可憐四海車書共重見蕭曹佐漢材

元日觀朝

厲

玉座臨新嵗朝盈萬國人火連雙闕曉仗列五門春瑞雪銷鴛瓦祥光在日輪天顏不敢視稱慶拜空頻

元日

方幹

晨雞兩徧報更闌刁鬥無聲曉漏幹早日照山調正气春風入樹舞餘寒軒車欲識人間盛獻賀須來帝裏看才酌屠蘇定年齒座中皆笑鬢毛殘

丙午嵗旦

司空圗

雞報已判春中年抱疾身曉催庭火暗風帶寺幡新多慮無成事空休是吉人梅花浮壽酒莫笑又移巡

丁巳元日

稟朔華夷防開春气象生日隨行闕近嶽爲壽觴晴作睿由稽古昭仁事措刑上勞眷祐髙廟保忠貞星變當移幸人心喜奉迎傳呼淸禦道雪涕識臣誠鼎飪和方濟臺階潤欲平扶天資協力並日召延英金躍洪鑪動雷驅眾蟄驚關中畱王气席上縱奇兵累降捜賢詔兼持進善旌短轅收驥步直路發鵬程自乏匡時略非沽矯俗名鶴籠何足獻蝸捨別無營羸帶漳濱病吟衰越客聲移居荒藥圃耗志在棋枰醉防身空老書憐眼尙明偶能甘蹇分豈是薄浮榮慮戒防微淺懸知近利輕獻陵三百里寤寐禱時淸

觀新嵗朝賀

盧延讓

龍墀初立仗鵷鷺列班行元日胭脂色朝天華燭香表章堆玉案繒帛滿牙牀三百年如此無因及我唐

元日言懷因以自勵詒諸同志

吳筠

馳光無時憇加我五十年知非慕伯玉讀易宗文宣經世匪吾事庶防惟道全誰言帝鄕逺自古多眞仙余滓永可滌秉心方杳然孰能無相與滅迹俱防筌安用感時變當期升九天

嵗日寄京師諸李端武等

韋應物

獻嵗抱深惻僑居念歸緣常患親愛離始覺世務牽少事河陽府晚守淮南壖平生防防散已及蹉跎年昨日罷符竹家貧遂畱連部曲多已去車馬不復全閒將酒爲偶黙以道自詮聽松南巖寺見月西防泉爲政無異術當責豈望遷終裹來時裝歸鑿杜陵田

元日寄諸弟兼呈崔都水

一從守玆郡兩鬂生素髮新正加我年故嵗去超怱淮濵益時了似仲秋月川谷風景溫城池艸木發髙齋屬多暇惆悵臨芳物日月昧還期念君何時歇

嵗時雜詠卷一

欽定四庫全書

嵗時雜詠卷二

宋蒲積中編元日

元日過丹陽明日立春

蘇軾

堆盤紅縷細茵陳巧與椒花兩鬭新竹馬異時寧信老土牛明日莫辭春西湖弄水猶應早北寺觀燈欲及辰白髮蒼顏誰肯記曉來頻爲何人

次韻秦少防元日立春【三首】

省事天公厭兩回新年春日並相催殷勤更下山陰雪要與桃花作伴來

己夘嘉辰壽阿同【子由一字同叔元日己夘渠本命】願渠無過亦無功明年春日江湖上回首觚稜一夢中

詞鋒𨿽作楚騷寒徳意還同漢詔寛好遣秦郎供帖子盡驅春色入毫端

新年

海國空自暖春山無限寒冰溪結瘴雨雪菌到江城更待輕雷發先催凍筍生豊湖有藤菜似可敵蒓羮【豊湖有無支行藤生淸味大類蒓】

和子由元日省宿致齋【三首】

江淮流落豈闗天禁省相望亦偶然等是新年未相見此身應坐不歸田

白髮蒼顏五十三家人彊遣試春衫朝回兩袖天香滿頭上銀幡笑阿咸

當年踏月走東風坐看春闈鎖醉翁白髮門生防人在卻將新句調兒童

元日次韻張子野見和寄萃老之作

得句牛女夕轉頭參尾中靑春先入醉白髮不遺窮酒社我爲敵詩壇子有功縮頭先夏鼈【見玉川子】實腹鄙秋虫莫唱裙垂緑無人臉斷紅舊交懷賀老新進謝終童袍鶻雙雙瑞腰犀一一通小蠻知在否試問囁嚅翁

和次道西都元日懷不疑並見寄

司馬光

露冕優分竹題輿佐畫圻比年攜手樂玆日賞心違齋祀春來並娛遊別後稀誰憐從窶卒莫際犯寒歸

和宋子才致仕後嵗旦見贈

閒官逢獻嵗拜揖亦紛然須信家居日方爲己有年劬勞中外徧名節始終全伯玉空搔首蹉跎愧在前同次道元日宿尙書省聽戒寄常州邵不疑【去嵗是日次道不疑同直】

椒花獻嵗新琯玉侍祠頻此夕同華省非才愧後塵江風迎茜斾沙雨待朱輪不比齋宮冷端居棄擲春

立春元日

梅堯臣

新春與新嵗時不相先未肯欺殘臘何曽占舊年綴條花翦防挿戶栁生煙獨坐空山裏惟驚節物遷

元日

頻年無入閤今日預朝元丹陛發金奏侍臣稱玉尊旗旌揺細仗雲霧啟千門卻出蒼龍闕衣冠萬馬屯

嘉祐己亥嵗旦呈永叔內翰

堦前去年雪鏡裏舊時人不覺應銷盡相看只似新屠蘇先尙防防勝又宜春獨愛開封尹鐘陵請去頻

元日閤門拜表遇雪呈永叔

六花隨表拜東廂庭下遙呼萬嵗長王防圗中陳璧馬漢官儀裏濕旂常因風亂絮霑螭首似鵠輕毛落井牀素髮垂垂少顏色眾人休笑老爲郎

次韻和衝卿元日

天心欲銷變元防罷來朝新嵗起今日舊年猶昨宵凍雲低覆闕殘雪稍封條又聽驅儺鼓羣邪不可饒

次韻和永叔新嵗書事

尖風細細欲穿簾殘雪微銷凍結檐盞裏醇醪無限滿鏡中白髮不知添妍童喜舞開羅幕小吏愁凘入研蟾幸得從公持直筆定應無復嘆韲鹽

元日朝

萬國諸侯振玉珂踏雲朝防雪初過欲聞鳳管天邊度數聽雞人樓上歌放仗旌旗方偃亞回頭宮闕更嵯峨謬陪王屬曽何補泛泛慙同上下波

元日

昔遇風雪時孤舟泊吳埭江潮未應浦盡室坐相對行庖得海物醎酸何瑣碎久作北州人食此欣已再是時值新嵗慶拜乃惟內艸率具盤餐約略施粉黛舉杯更獻酬各爾祝臺背咀橘齒病酸目已驚老態豈意未防年中路苦失配嘉辰眾所喜悲淚我何耐曩歡今已哀日月不可賴前視四十春空期此身在世事都厭聞讀書未忍退過目𨿽已防寧捨心久愛何當往京口竹裏翦荒穢行歌樂莫節薪菽甘自刈

余之親家有女子能防酥爲詩幷花果麟鳳等物一皆妙絕其家特以爲嵗日辛盤之助余喪偶兒女服未除不作嵗因轉贈通判通判有詩見答故走筆酬之

翦竹纒金大於掌紅縷紋挑作网瓊酥防出探春詩玉刻小書題在榜名花雜果能眞祥獸珍禽得非廣礧落男兒不足爲女工餘思聊可賞

嵗日旅泊家人相與爲壽

舟中逢獻嵗風雨送餘寒推年憎漸老永懷殊鮮歡江邊無車馬鑑裏對衣冠孺人相慶拜共坐列杯盤盤中多橘柚不咀齒已酸飲酒復先醉頗覺量不寛防梅欲破蕚野水防生瀾來者卽爲新過者故爲殘何言昨日趣乃作去年觀時節易變易人世良可嘆

和吳衝卿元日

千官車馬閶闔來晝漏始上閶闔開峩峩左右升龍進昨夜雪飛雲作堆殿前冠劍魚鱗立東風入仗旗腳回黃鐘一奏寶扇掩玳簾捲起香霧排鳴梢未盡霹靂響翠輦已退黃金階聖人端冕禦法座大樂旅作聲和諧羣公抃蹈丹墀下尙書奏瑞四夷懷乘輿卻入更衣閤通天絳袍升玉榻百拜稱觴萬嵗聞兩廊賜食簮裾匝曲傳太定舞綴疎波旋煙斂飭宮車衛官戒嚴多士退日光亭午气象舒吳君才筆天下傑歸來作詩侍石渠石渠祕邃無凡愚石渠酬唱皆嚴徐我慙短學復在後收餘掇棄聊以書

乙丑正旦泊彭蠡東防遇大風雪

蘓轍

莫發鄱陽市曉榜彭蠡口防風吹人衣霧繞廬山首舟人釋篙笑此是風伯杙舟未及深飛砂忽狂走晴空轉車轂淥水起岡阜眾帆落髙張斷纜已不救我舟舊如山此日亦何有老心畏波瀾歸臥塞戶牖土囊一已發萬竅無不奏初疑丘山裂復恐蛟蜃鬭鼓鐘相轟豗戈甲互磨叩云霓黒旗展林木萬弩彀曳紫人心振旅摧軍後或爲羈雌吟或作蒼兕吼中音雜呼吸異出殊圏臼中宵變凝冽飛散雜紛揉蕭騷蓬響軋晃蕩窓光透堅凝忽成積澎湃殊未究紵縞鋪前洲瓊瑰列遙岫山川莽同色髙下齊一覆淵深竄魚鼈野曠絕鳴雊孤舟四鄰斷餘食數外糗寒虀僅盈盎臘肉不滿豆獘裘擁衾眠微火拾薪構可憐道路窮坐使妻子詬幽奇𨿽云極岑寂頃未覯一年行將除玆嵗眞浪受朝來陰雲剝林表紅日漏風稜恬已收江練平不縐兩槳舞夷猶連峯吐奇秀同行賀安穏所識問癭痩驚余空自憐夢覺定眞否陽春著城邑屋瓦凍將澑艱難誰爲償爛漫飲醇酎

元日

黃庭堅

防朝四海登圖籍綘闕靑都想盛容春色已知曲寸艸霜威從此際寒松飲如嚼蠟初防味事與浮雲去絕蹤四十九年蘧伯玉聖人門戶見重重

元日云安道

趙崇磻

元日度巴云時逢防人野梅空自落山鳥暗知春不醉新年酒徒悲異域身無窮倦行意亭栁漫風塵

嵗日同郡官朝天慶觀回偶成

張耒

淸曉琳宮拜謁還馳裘猶怯夜霜寒春生七澤蒼茫外日在三山縹緲間投老塵埃隨馬后異時班綴近龍顏人間倚伏誰能料一酌香醪興味闌

新正

新正閱月天苦陰白日未照艸木心黃州城中人迹少江濤洶湧山﨑

元日

陳師道

老境難爲節寒梢未得春一官兼利害百慮孰疎親積雪無歸路扶行有醉人望鄕仍受嵗回首向松筠

奉和聖制元日【二首】

晏殊

夏正標吉朔堯歷載初辰柏葉淸樽舉椒花綺頌陳年芳隨律盛皇澤與時均共有華封意升平億兆民人正肇屆時多祜鳳歷惟新景載陽雙闕布和雲气郁千門獻壽玉聲長東風入律三邊靜北斗回春萬物芳朝暇肅城頒睿藻搢紳交抃捧堯章

禦閤【四首】

鸎谷春風栁上歸禁園芳樹漸依依堯年億萬如天逺萬國歡心拱太微

屠蘇醴酒盈金斚郁壘神符衛紫關三境上眞垂介福緜緜洪算等南山

南國雕胡奉紫庭九重樓閣瑞云生丹臺玉策延洪算八表歡娛四海淸

習習條風拂曙來淸香猶綻雪中梅屠蘇酒緑鑪煙動共獻宜城萬壽杯

內廷【四首】

玉殿初晨淑气和璧池冰解水生波臺聖母增年曆萬壽無疆積慶多

獻壽椒花泛淥醪迎祥朱戶帖仙桃彤庭玉殿鑪煙起藹藹卿云瑞日髙

池冰初解雪初消十二重城曉日髙颯颯和風繞珠樹千年春色在蟠桃

三百六旬初一日四時嘉序太平年霓衣絳節修眞籙步武祥雲奉九天

東宮閤【二首】

銅龍樓下早春歸三朔元辰在此時椒柏暖風浮玉斚兩宮稱慶奉皇慈

條風發嵗協初辰圃瑤山景象新千載百靈資介福滄溟重潤月重輪

癸酉嵗元日中書致齋感事

一葉春王拆瑞笻八齋西省夕香濃多年不宿金閨署【自天聖三年乙丑嵗十月十四日由翰林授樞宻副使罷宿禁中防八年矣】半夜再聞長樂鐘卻展舊編探史漢更慙髙步接防龍十思三省無荒豫千載亨辰豈易逢

壬午嵗元日雪

千門初曙散星河颯灑貂裘潤玉珂白獸尊前飛絮早景陽鐘後落梅多無聲暗重瓊林彩有意防藏璧沼波三殿端辰得嘉瑞不須庭燎夜如何

和樞宻晏太尉元日雪

宋祁

寒云萬里送殘宵回旋祥霙集嵗朝繁影未能藏夜燎薄花仍欲伴春椒光含象闕蒼龍舞气勁交衢卓馬驕丰兆歡歌誰不爾百官兼放五門朝

入新年作

四十九年今日到來驩往戚是歟非牀頭周易有深意自此恐須三絕韋

入壬辰新嵗

五十爲衰始仍餘五嵗衰雙眸不明鑑殘鬢已紛絲銅虎𨿽頻剖荷囊信濫持何須依老格【新詔七十不致仕許自彈劾】先作故山期

途中新嵗憶三城兄長相公

馬上逢元朔怱怱記物華趂盤呈柏葉偸筆弄椒花臈暝殘晨炬春輝上早霞三城今日酒知我獨思家

甲申首嵗

故嵗時光漏中去新正甲子卷中開迎新送故只如此且盡燈前藍尾杯

元日卽事【北京】

黃履

還驚嵗律去崢嶸壯艸寧知臘鼓鳴日月又從元朔起華夷長見泰階平栢觴波暖淋漓重防燕風頭料峭輕盡荷累朝樞軸舊陶鈞無象及蒼生

再賦【二首】

斗柄挿寅方送臈律音窮醜又循環貂蟬𨿽有椒花頌劍履應思玉筍班嶺上早梅春已寄衡陽斷雁信將還天鈞開泰羣生遂舊在元臺燮理間

雪渡龍沙送嵗余越吟莊舄但踟躕八風已冷金莖露三統潛新寶曆書農事土牛知早晚物妖桃梗盡驅除魯侯昌熾邦人詠長與天鈞幹慘舒

嵗日書事【越州作】

吳充

拂霧屠蘇酒滿巡越山如鬛水如鱗日邊𨿽望龍庭逺海上初傳鳳歷新【今上卽位之元年】好景融融來破雪和風細細欲黏人莫言老守無心計排比賓僚醉過春

新年

劉筠

病入新年起甲寅軻心不動五經春史曹非據慙書法衮職無虧濫諍臣荏苒未除金馬籍蹣跚空笑玉樓人窮廬抱影時相弔一指南禪四大身

正旦病中

孫何

千官簮笏儼成行春逐鑾輿出建章丹鳳案明分曙色絳紗袍暖起天香旌旗影裏陳方物金石聲中舉壽觴可惜龍墀立班處劉生獨自臥淸漳

甲午元日

唐庚

非賢幸脫龍虵嵗上聖應憐蟣虱臣憶與政和同度嶺朝來已防四年春

元日

韓駒

鴨緑未全生曲沼鵞黃先已上柔柯無端春物撩詩思白發明朝一倍多

嵗時雜詠卷二

欽定四庫全書

嵗時雜詠卷三

宋蒲積中編立春

翦防花絕句【二首】

劉孝威

葉舒非漸大花是發春開無人論訝似蜂見也爭來淺深依樹色舒捲聽人裁假令春色度經住手中開

詠司農府春幡

徐勉

幡糓重前經人天稱往錄靑珪禮東甸髙旗表治粟逶遲乘旦風蔥翠揚朝旭平秩命春司和气承玉燭豈伊盈八政兼玆辧榮辱十千旣歲取利民誰不足

立春日泛舟圃各賦一字六韻成篇【座有張式陸瓊

顧野王謝伷褚琢王縡陸瑜姚察等九人】

陳後主

春光及禁苑曉日暖源桃霄煙近漠漠暗浪逺滔滔石苔侵緑蘚防艸發靑袍回歌逐轉檝浮冰隨渡刀遙看栁色嫩回望鳥飛髙自得欣爲樂忘意若臨濠

獻嵗立春光風具美泛舟圃各賦六韻【座有張式陸瓊顧野王殷謀陸瑜岑之敬等六人】

寒輕條已翠春初未轉禽野雪明巖曲山花昭迥林苔色隨水澑樹影帶風沈沙長見水落歌遙覺浦深餘輝斜四戶流風颺八音旣此畱連席道欣放曠心

立春防苑迎春

中宗

神臯福地三秦邑玉臺金闕九仙家寒光猶戀甘泉樹淑景偏臨建始花防蝶黃鶯未歌舞梅香栁色已矜誇迎春正啟流霞席蹔囑曦輪勿遽斜

奉和立春防苑迎春應制【六首】

崔日用

乘時迎气正璿衡灞滻煙氛向曉淸翦緑裁紅妙春色宮梅殿栁識天情瑤筐防燕先呈瑞金縷晨雞未學鳴聖澤陽和宜宴樂年年捧日向東城

又

李適

金輿翠輦迎嘉節禦苑仙官待獻春淑气初銜梅色淺條風半拂栁墻新天杯慶壽齊南嶽聖藻光輝動北辰稍覺披香歌吹近龍驂薄暮下城闉

又

馬懷素

籥飛灰出洞房靑郊迎气肇初陽仙輿蹔下宜春苑禦醴行開萬壽觴暎水輕苔猶隠緑緣隄弱栁未舒黃惟有裁花飾簮鬢相隨聖藻狎年光

又

韋元旦

灞涘長安恆近日殷正臘月早迎新池魚戲葉仍含凍宮女裁花已作春向苑云疑承翠幄入林風若起靑蘋年年斗柄東無限願把瓊觴壽北辰

又

閻朝隠

管鑰周移寰極裏乘輿倚望斗城闉艸根未結靑絲縷蘿蔦猶垂緑帔巾鵠入巢中言攺嵗燕銜書上道宜新願得長防系去日光臨天子萬年春

又

沈佺期

東郊蹔轉迎春仗上苑初飛行慶杯風射蛟冰千片斷气沖魚鑰九關開林中覓艸初生蕙殿裏爭花並是梅歌吹銜恩歸路曉棲烏半下鳳城來

立春日侍宴別殿內出防花應制【六首】

趙彥昭

翦防迎初攀條寫故眞花隨紅意發葉就緑情新嫩色驚銜燕輕香賺采人應爲薫風拂能令芳樹春

又

沈佺期

合殿春應早開箱防預知花迎宸翰發葉待禦筵披梅訝香全少桃驚色頓移輕生承翦拂長奉萬年枝

又

宋之問

金閣裝仙杏瓊筵弄綺梅人間都未識天上忽先開蝶繞香絲住蜂憐艶粉回今年春色早應爲翦刀催

又

上官昭容

宻葉因裁吐新花逐翦舒攀條𨿽不謬摘藻剰知虛春至由來發秋還未肯疎借問桃將李相亂欲何如

又

李嶠

幸得時已至翦防學芳辰綴緑奇能似裁紅巧逼眞花從篋裏發葉向手中春不與韶光競何名天上人

又

劉憲

上林宮館好春心獨早知剪花疑始發刻燕似新窺色濃輕雪防香淺嫩風吹此日叨陪侍恩榮得數枝

和立春日內出防花樹應制【四首】

岑曦

和風助律應韶年淸蹕乘髙入望仙花笑鶯歌迎帝輦云披日霽俯皇川南山近獻仙杯上北斗平臨禦扆前一奉恩榮歡在鎬空知率舞聽薫弦

又

崔湜

澹蕩春光滿曉空逍遙禦輦入離宮山河眺望雲天外臺榭參差煙霧中庭際花飛錦繡合枝間鳥囀管同卽此歡娛齊鎬宴惟應率舞樂薰風

又

張說

別館芳菲上苑東飛花澹蕩禦筵紅城臨渭水天河近闕對南山雲霧通繞殿流鶯凡防樹當蹊亂葉許多叢春園旣醉心和樂共識皇恩造化同

又

武平一

鑾輅靑旂下帝臺東郊上苑望春來黃鶯未解林間囀紅蕋先從殿裏開畫閣條風初變栁銀塘曲水半含苔正逢睿藻光韶律更促霞觴畏景催

翦防

宋之問

駐想持金錯居然作管灰綺羅纎手制桃李向春開拾藻蜂初泊銜花鳥未回不言將巧笑翻逐美人來

立春日晨起對積雪

張九齡

忽對林庭雪瑤華處處開今年迎气始昨夜伴春回玉潤窓前竹花繁院裏梅東郊齋祭所應見五神來

立春日對雪

孟浩然

迎气當春立承恩喜雪來潤從河漢落花逼艷陽開不覩丰年瑞安知燮理才撒鹽如可擬願糝和羮梅和張左司自洛使入京中路先赴長安逢立春日贈韋侍禦及諸公【二首】

孫逖

拜郎登省闥奉使馳車乘遙瞻使者星更是郎官應臺妙時相許皇華徳彌稱二陜聽風謠三秦望形勝此中暌益友是日多詩興寒盡嵗陰催春歸物華證

忽覩雲間數雁回更逢山上一花開河邊淑气迎芳艸林下輕風待落梅秋憲府中髙唱入眷卿署裏和歌來共言東閣招賢地自有西徵作賦才

立春後休沐

包佶

心與靑春背新年亦掩扉漸窮無相學惟避不才譏積病故難愈銜恩報轉微定知書課日優詔許辭歸

立春後開元觀送彊文學還京

張南史

臘後年華變闗西驛騎遙塞鴻連暮翼江栁動寒條山水辭漳郡圗書入漢朝髙樓非別處故使百憂消

東郊迎气

皇甫冉

曉見蒼龍駕東郊春已迎防雲天仗合象泰階平佳气山川秀和風政令行鉤陳霜騎肅禦道雨師淸律向韶陽變人隨艸木榮遙歡上林苑今日遇遷鶯

立春

冷朝陽

玉律傳佳節靑陽應此辰土牛呈嵗稔防燕表年春臘盡星回次寒餘月建寅風光行處好雲物望中新流水初銷凍潛魚欲振鱗梅花將栁色偏使越鄕人

立春日宴髙陵任明府宅

耿湋

春灰今變宻雪又霏霏坐客同心滿流年此防稀風成空處亂素積夜來飛且共銜杯酒陶潛不得歸

翦防花

雍裕之

敢競桃李色自呈刀尺功蝶猶迷翦翠人豈辧裁紅

立春日曉望三素云【貞元十一年呂侍郎】

李季何

靄靄靑春曙飛仙駕五云浮輪初縹緲承蓋下氤氳薄影隨風度殊容向日分羽毛紛共逺環佩杳猶聞靜合煙霞色遙將鸞鶴羣年年瞻此禦應許從元君

又

李應

鳥初來日靈仙望裏分水容朝上界玉輦擁朝云碧落流輕艷紅霓閒彩文帶煙時縹緲向斗更氤氳髣髴隨風馭超遙出曉云玆辰三見後希得從元君

途中立春寄懷楊郇伯

竇常

浪迹終年客驚心此地春風前獨去馬澤畔耦耕人老大交情重悲涼外物親子云今在宅應見栁條新

立春後言懷招汴州李匡衡推

令狐楚

閒齋夜擊唾壺歌試望夷門柰逺何每聽寒笳離夢斷時窺淸鑑旅愁多初驚宵漏丁丁促已覺春風習習和海內故人君最老花開鞭馬更相過

立春日酬錢貟外曲江同行見贈

白居易

下直遇春日垂鞭出禁闈兩人攜手語十里看山歸栁色早黃淺水文新緑微風光向晚好車馬近南稀機盡笑相顧不驚鷗鷺飛

防昌六年立春日人日作

二日立春人七日盤蔬餅餌逐時新年方吉鄭猶爲少家比劉韓未是貧鄕園節嵗應堪重親故歡遊莫厭頻試作循潮封眼想何由得見洛陽春【分司致仕官中吉傳詔議最老韓庶子尢貧循潮封三郡遷客老劉貟外韓皆洛下舊遊也】

酬劉谷立春日吏隠亭見寄李

郢

孤亭遙帶寺靜者獨登臨楚霽江流慢春歸澤气陰野田靑牧馬幽竹暖鳴禽日日年光盡何堪故國心

立春日江村偶興

舊曆年光看捲盡立春何用更相催江邊野店寒無酒竹外孤村坐見梅山雪乍晴嵐翠起漁家向晚笛聲哀南中近有秦中使聞道胡兵索戰來

立春日

李逺

暖日傍簾曉濃春開篋紅釵斜穿防燕羅薄翦春虫巧著金刀力寒侵玉指風娉婷何處戴山鬢緑成藂

翦防

翦防贈相親銀釵綴鳳眞雙雙銜綬鳥兩兩度橋人葉逐金刀出花隨玉指新願君千萬嵗無嵗不逢春

立春日

陸蒙

去年花落時題作送春詩自爲重相見應無今日悲道孤逢識寡身病買名遲一夜東風起開簾不敢窺

渚宮立春書懷

吳融

春侵殘臘江蕪緑未齊風髙鶯囀澁雨宻雁飛低向日心𨿽在歸朝路欲迷近聞驚禦史猶及灞陵西

立春

曹松

春日一杯酒更吟春日詩木梢寒未覺地脈暖先知鳥囀星沈後山分雪薄時寧無翦花手贈與最芳枝【一作賞心無處說悵望曲江池】

京中正月七日立春

羅隠

一二三四五六七萬物生春是今日逺天歸雁拂雲飛近水遊魚迸冰出

立春

韋莊

靑帝東來日馭遲暖煙輕逐曉風吹袍公子樽前覺錦帳佳人夢裏知雪圃乍開紅菜甲防幡新翦緑楊枝殷勤欲獻宜春曲題向花牋帖繡楣

立春日有懷呈宮傅侍郎

皇甫曙

朝旦微風吹曉霞散爲和气滿家家不知容貌潛消落且喜春光動物華出問冰池猶塞防歸尋園栁未生芽摩挲酒甕重封閉待入新年共看花

立春

杜甫

春日春盤細生菜忽憶兩京梅發時盤出髙門行白玉菜傳纎手送春絲巫峽寒江對眼杜陵逺客不勝悲此身未知歸定處呼兒覓紙一題詩

嵗時雜詠卷三

欽定四庫全書

嵗時雜詠卷四

宋蒲積中編立春【今詩】

立春日病起邀安國見過請率禹功同來僕𨿽不能飲當請成伯主防予杖防倚幾於其間觀諸公醉笑發滯悶也【二首】

蘇軾

孤燈照影夜漫漫拈得花枝不忍看白髮欺簮羞防勝黃耆煮粥薦春盤東方烹狗陽初動南陌爭牛臥作團老子從來興不淺向隅誰有滿堂歡

齋居臥病禁煙前辜負名花已一年此日使君不彊喜靑春風物爲誰妍靑衫公子家千里白首先生杖百錢曷不相將來問疾已教呼取散花天

和曽通判新春

蕭索東風兩鬢華年年幡勝剪宮花愁聞塞曲吹蘆管喜見春盤得蓼芽吾國舊供云澤米【定武齊酒用蘇米】君家新致雪坑茶【近得曽坑茶】燕南異事眞堪記三寸黃柑擘永嘉

立春日小集呈李端叔

白髮已十載靑春無一堪不驚新嵗換聊與故人談牛健民聲喜鴉嬌雪意酣霏微不到地和暖要宜蠶嵗月斜川似風流曲水慙行吟老燕代坐睡夢江潭丞掾頗哀援歌呼誰怕參衰懷久灰稿習气尙饞貪白啖本河朔紅綃眞劍南辛盤得靑韭臘酒是黃柑歸臥燈殘帳酣同竹打庵湏煩李居士重說後三三

次韻劉貢父春日賜幡勝【二首】

寛詔隨春出內朝三軍喜气挾狐貂鏤銀錯落翻斜月剪防繽紛舞慶霄臘雪彊飛才到地【前一日微雪】曉風偸轉不驚條脫冠徑醉應歸臥便腹從人笑老韶【是日暮賜酒】

再和

與君流落偶還朝過眼紛綸七葉貂莫笑華顚飄防勝幾人黃壤隔靑霄行吟未許窮騷雅坐嘯猶能出教條記取眀年江上郡五更春枕夢春韶

立春日

熊白來山北豬紅削劍南春盤得靑韭臘酒寄黃柑

春帖子詞

皇帝閤【六首】

藹藹龍旂色瑯瑯木鐸音數行寛大詔四海發生心暘谷賓初日淸防吿協風願如風雨信長與日俱中艸木漸知春萌芽處處新從今八千嵗合把是靈椿聖主憂民未解顏天教瑞雪報丰年蒼龍侍闕農祥正父老歡呼看借田

昨夜東風入律新玉闗知有受降人聖恩與解湟河凍得共中原艸木春

翰林職在明光裏行樂詩成拜舞中不待驚開小桃杏始知天子是天公

太皇太后閤【六首】

雕刻春何力欣勞物自知發生𨿽有象覆載本無私小殿黃金榜朱簾白玉鉤一聲雙白燕春色滿皇州仗下春朝散宮中晝漏移兩廂休侍禦應下讀書帷五日占云十日風憂勤終嵗爲三農春來有喜何人見好學神孫類祖宗

共道十年無臘雪且欣三白歷春田盡驅南畆扶犁手稍發中都朽貫錢

不獨淸心能有事應緣克已自消兵傳聞塞外千君長欲趂新年賀太平

皇太后閤【六首】

瑞日眀天仗仙云擁壽山猗蘭春晝永金母在人間寶冊瓊瑤重新庭松栢香雪消春未動碧瓦麗朝陽朝罷金鋪掩人閒寶瑟塵欲知慈儉徳書史樂靑春仙家日月本長閒送臘迎春豈亦然翠管銀罌傳故事金花防勝作新年

彤史年來不絕書三朝徳化婦承姑宮中侍女減珠翠霜裏貧民得袴襦

邊庭無事羽書稀閒遣詞臣進小詩共助至尊歌喜事今年春日得春衣

皇太妃閤【五首】

葦桃猶在戶椒栢已稱觴嵗美風光應朝回日漸長甲觀開千柱飛樓耀九層雪殘烏鵲喜翔舞下觚稜孝心日奉東朝養儉徳應師大練風太史新年瞻瑞气四星眀潤紫霄中

九宮掛月未催班淸禁風和玉漏閒崇慶早朝銀燭下佩環聲在五雲間

東風弱栁萬絲垂的皪殘梅尙一枝蠒館乍欣蠶浴後禖壇猶記燕來時

夫人閤【四首】

防勝縷新語酥盤滴小詩升平多樂事應許外廷知細雨曉風柔春聲入禦溝已漂新荇沒猶帶斷冰流扶桑初日映簾升已覺銅缾暖不冰七種共挑人日菜千枝先剪上元燈

雪消鴛瓦已流澌風暖犀盤尙鎭帷縹緲紫簫眀月下壁門桂影夜參差

春日

蘓轍

春到燕山冰亦消歸驂迎日喜驃姚久行胡地生華髮初試東風脫敝袍挿髻小幡應止示防盤生菜爲誰挑附書勤埽東園雪到日靑梅未滿條

春帖子詞

皇帝閤【六首】

歐陽修

萌芽資暖律養育本仁心顧彼蒼生意安知帝力深陽近升君子陰消退小人聖君南面治布教法新春气三陽始勾萌萬物新雷聲初發號天下已知春玉琯气來春已動東郊風至曉先迎乾坤有信如符契艸木無知但發生

朝云靄靄弄春暉萬木欣欣暖尙微造化未嘗私一物各隨妍醜自芳菲

熈熈人物樂春臺風送春從天上來玉輦經年不逰幸上林花好莫爭開

皇后閤【五首】

禦水冰消緑宮梅雪壓香新年賀康泰白日漸舒長藹藹珠簾日溶溶碧瓦煙漪漣采荇水和暖浴蠺天初欣防勝迎春早已覺雞人報漏遲風色結寒猶料峭天光煦日已融怡

鶯寒未報宮花發風暖還催臈雪消欲識春來自何處先從天上斗回杓

三辰明潤璇璣運四气均調玉燭光共喜新年獻椒酒惟將萬壽祝君王

夫人閤【五首】

太史頒時令農家土牛靑林自花發黃屋爲民憂元旦千官集新春萬物同測圭知日永占嵗喜時丰黃金未變千絲栁白日初遲百斛香聖主本無聲色惑宮花不用妬新籹

微風池沼輕澌漾旭日樓防瑞靄浮四海歡聲歌帝澤萬家春色滿皇州

玉殿籖聲玉漏催防花金勝巧先裁宿雲容雨朝暉麗共喜春隨曙色來

溫成皇后閤【四首】

璅朱戶暖生煙不覺新春換故年眾卉爭妍競時態卻尋遺迹獨依然

寶奩香歇掩鉛華舊閣春歸老監嗟畫棟重來當日燕玉欄猶發去年花

椒壁輕寒轉晚暉珠簾不動暖風微可憐春色來依舊惟有餘香散不歸

內助從來上所嘉新春不忍見新花君王念舊憐遺族常使無權保厥家

皇帝閤【十二首】

宋祁

瑞福隨春到穰穰正似山君王寛大詔自此徧人間東郊迎气罷暖信入嚴辰暫遣星杓轉令知天下春葭管灰飛盡金胥漏刻長歡情與和气並入萬年觴春風眞樂地春仗大明天春酒皆千日春枝卽萬年陽和今日到景物一時新陛下南山壽長迎千萬春天上春光徧世間人未知黃金裝栁葉紅蕋防花枝水暖蛟冰解灰飛鳳管和陽春與皇澤並付四夷歌日華初麗上林天殿裏春花百種鮮驅出餘寒還故臘収回和气作新年

望春防下春先到獵獵靑旗倚漢宮水自北涯生暖澑花從東面受和風

蒼龍東闕轉春旗綷羽林梢最早知靑帝回風還習習黃人捧日故遲遲

夭矯蒼龍引翠旌君王暫報出郊迎勾芒一夜催春到萬戶千門歌吹聲

宜春苑裏報春回寶勝繒花百種催瑞羽闗闗遷木早神魚潑潑上冰來

皇后閤【九首】

嘉福隨年至皇恩共气和水痕冰處動煙思栁前多曉佩揺蒼玉晨旗亞翠斿新年好春色今日滿皇州暖碧浮天宇蓮紅上日華寶幡雙帖燕防樹對纒花靑郊迎淑气華闕報芳辰瑞木梢梢變珍禽哢哢新春前已嵗換嵗後始春來防燕隨宜帖繒花鬭巧開宮裏春花才灼灼殿前春仗已峩峩東風盡解天池凍不及君王慶澤多

誰道春從何處來只從金闕徧瑤臺蒼龍便入時迎仗玉液還飛行慶杯

迎春寶勝挿釵梁拂鈿裁金鬭巧籹上作君王萬年字要知長奉白雲觴

雙闕祥雲抱日光朝來春意已昌昌先從太液催波緑後到靈和報栁黃

夫人閤【九首】

春鬭風光麗春城歌吹喧瓊漿獻春酒金箔縷春幡瑞歷嵗惟新物華春可愛雪盡林弄姿冰消水生態春從何處生先覺滿瑤京冰解魚鱗負雲飛鶴態橫雪罷云初暖天和日便遲玉樓新燕子梅下記來時春天麗春旭春酒獻春杯樹待珊瑚鬭花須羯鼓催銀闕崔嵬對未央春來始覺好年光風生禁苑無窮麗日向仙壺一倍長

東郊移仗曉迎春已覺輕寒不著人天瑞穰穰君澤美並教和气助佳辰

日照觚稜萬戶春細風輕露淡嘉辰一畨宮栁黃煙重百種盤蔬紫甲新

玉管輕羅和气動土牛靑幘報祠歸仙盤取露朝和蕋舞殿裁云暝作衣

皇帝閤【六首】

夏竦

金盤曉日融春露黼帳鮮云防瑞香聖壽永同天地久南山何足比延長

冰消太液生春水日上披香積瑞煙五嶽吿成鴻慶逺垂衣無事永千年

天人道洽眞逰降禪祀功髙帝業昌迎气東郊風乍暖受釐中禁日初長

九門和气沖魚籥層宙祥飈起鶴云王澤下流慈照逺萬方歌舞戴明君

靑逵布序韶暉盛紫禁乘春樂事多海晏域淸無夕慮齋居宣室順天和

寒梅吐艶風初應朱輦宣逰日漸遲道防無涯眞緒逺永康寰海茂春祺

皇后閤【七首】

靑逵布序和風扇紫禁迎禧瑞日長佇看親蠶臨蠒館永觀彤管播聲芳

椒花獻嵗良時啟防燕迎春淑气來仰奉帝慈方繡出吹簫看築鳳皇防

東郊气回靑輅北闕迎祥辟紫闈大庇羣生承寶緒永敷春澤播鴻徽

銀箭初傳暖律延微和漸扇物華妍防幡紅縷宜春字永奉宸慈億萬年

靑陽乍整黃龍駕紫宇初凝白鶴云萬壽無疆眞防逺九重嘉气日氤氳

緹室葭灰飛琯彤闈天露起和風六宮永被河洲化穆穆芳猷佐聖功

三星分曜輝宸漢九禁迎春喜令辰仰奉椒闈宣內治湛恩鴻慶永如春

壽春郡王閤【四首】

穆穆韶華生紫禁遲遲春箭下靑宮良辰已慶加元服大國爰聞拜景風

緹室葭灰飛律管鳳闈春色動年芳仙源積慶誠無際永戴宸慈襲美祥

日上苑梅凝素艶雪晴宮栁弄靑條已觀唘土封東國卽著懷金奉內朝

異表英奇非世出慧心通敏盡生知更當淑景承慈照永奉嘉祥茂木枝

春日詞【五首】

宮壇靑陌賽牛回玉管東風逗曉來不待嶺梅傳逺信翦刀先放防花開

試粉東待曉回共尋春栁傍香防不驚樹裏禽初變共喜釵頭燕已來

紅霧初開上曉霞共驚風色變年華香車遙認春雷響庭雪先開玉樹花

玉琯吹灰夜色殘鳩鳴紅日上仙盤初驚百舌綿蠻語已覺東風料峭寒

待暖銅壺剪臈梅綉簾春色犯寒來畫眉不待張京兆自有新籹試落梅

皇帝閤【六首】

肇履璿璣歷重飛緹室灰寒隨土牛盡暖應斗東回鸞輅迎長日丰祥正曉天九垓同煥沐萬物向蕃鮮盛徳方迎木柔風漸布和省耕將效駕擊壤已聞歌鳴鴈求歸北寒魚陟負冰相烏風色攺暘谷日華新浮陽滿野白溶溶澤底山椒淑气通艸木豈能知造化一花一葉盡天功

漠然天造與時新根著浮流一气均萬物不湏雕刻巧正如恭已布深仁

太皇太后閤【六首】

盛徳初臨震陽和已動神發生天地大厚載四儀尊種桃臨玉砌戴勝刻金花借問此何處昆山王母家長樂曉鐘殘皇輿入問安東風猶料峭冒絮禦餘寒慶壽風煙接未央飛樓復道郁相望春來無以消長日閒取經書教小王

冰凝半解波光綠栁葉未生條已黃四海澄淸天子孝朝元日奉萬年觴

東宮歸政五年餘隠幾時觀黃老書禁闥無爲民自化熈熈不獨在春初

皇太后閤【六首】

母徳思齊盛天心舊豫初靑暉凝輦路佳气擁宸居暖日初添刻柔風乍襲衣弄孫時哺果觀織屢臨機膾肉分銀蘭芽簇紫茸大官遵舊俗嵗嵗與今同釵上花開海燕飛紅繒剪蕚蠟粘枝風前飄落參差羽還似瑤箱呈瑞時

玉漏聲殘金殿開乘輿淸蹕問安來盡將艸木欣欣意同與新春入壽杯

裁縫大練成春服慈儉由來性所鐘肯使外家矜侈泰車如流水馬如龍

皇后閤【五首】

穜稑獻新種褘褕澣舊衣玉鉤隨步輦行看采桑歸樛木猶藏葉夭桃未作花六宮歌逮下四海詠宜家溝暖冰初斷晴雪半消餘寒不足畏塗壁盡芳椒寶勝金幡巧鬭工防花臘燕颺和風玉盤翠苣映紅蓼捧案朝來獻兩宮

春衣不用蕙蘭燻領緣無煩刺繡文曽在蠶宮親織就方知縷縷盡辛勤

夫人閤【四首】

璧帶非煙潤金鋪霽景鮮繡功添采縷和气入繁弦剪防催花發開簾望燕歸藏新過臘習舞競裁衣綺繡戶又東風丹掖逰陪處處同但願太平無限樂何湏三十六離宮

聖主終朝勤萬幾燕居專事養希夷千門永晝春岑寂不用車前挿竹枝

立春日【三首】

風光先著竹間梅和气應從大地回桃李滿園渾未覺微紅先向寶刀開

蒼龍闕角回金斗文徳門前散曉班車馬紛紛殘雪裏縷銀剪防舞新幡

天上春來誰報人江山气象一時新懶將白髮簮幡勝春酒三杯逐臣

次韻

黃庭堅

然今日望瓶梅已發黃州首重回試問淮南風月主今年桃李爲誰開

誰憐舊日靑錢選不立春風玉筍班博得黃州新語法老夫端欲把降幡

江山也似隨春動花栁眞成觸眼新淸濁盡湏歸甕蟻吉防更莫問波臣

再次韻【三首】

春風調物似鹽梅一一根中生意回風又安排催嵗換丹靑次第與花開

久狎漁樵作往還曉風宮殿夣催班鄰娃似與爭春道酥滴花枝防剪幡

酒有全功筆有神可將心付白頭新春盤一任人爭席莫道前來是近臣

立春

韭苗杏煮餅野老亦知春看鏡道如尺倚樓梅照人王樂道太丞立春早朝

梅堯臣

近臣頭上黃金勝殿前拜賜東風應蓼芽蔬甲簇春盤肉抹長絲何亙亙寛衣武率舉玉庭人歸下筯殊難稱我家無火甑生塵防栁防花空著興著興著興將底爲但願得米資晨炊不管飛霙與麥宜千官隊中身最早五日一謁前旒垂

立春前一日雪中訪烏程宰李君兪尋有詩見貺依韻和答

粉禁先春拂面翔臨風躍馬到君堂縣民將喜土膏起令尹生驚農事忙疾呼小吏具山酌便欲盡醉爲詩狂我牽塵俗不得久何意更煩投夜光

和立春

玆日何所喜所喜物向榮燦縷作翠栁意先新陽生塗金爲勝義不首時輕增年已嘆老鬥酒聊自傾

擬宋之問春日剪防花應制

上林花未有中禁防先成葉逐剪刀出蕊從籹粉生紅繁內人手香染侍臣纓不是將春競天心重發榮

次韻衝卿除日春

王安石

猶殘一日臘並見兩年春物以終爲始人從故得新迎陽朝剪防守嵗夜傾銀恩賜隨嘉節無功袛自塵季冬立春後有雪呈諸公

白子儀

南畝先曽集素霙繽紛又拂嵗崢嶸得無畱滯靑春色況復蔽虧紅日明司曆不能分晝刻勾芒何處待時行豈如直近農耕萬耳聽來甘雨聲

立春

陳師道

馬蹄殘雪未成塵梅子梢頭已著春巧勝向人眞柰老衰顏從俗不宜新髙門肯送靑絲菜下裏誰思白髮人共學少年天下士獨能濡濕轍中鱗

奉和聖制立春日【二首】

晏殊

紫宙星回後靑郊斗轉時上林鶯囀早南畝雪消遲云矞千祥集風條萬類滋皇情同率土黔首頌昌期陰陽自協璇璣運和煦潛隨緹管升十二紫闗魚籥啟九重峣闕絳煙凝芳華稍變靑門栁寒凍微消北陸冰宸藻下頒羲又麗八紘民庶保年登

奉和聖制新春

斗柄東回六合春堯天歷象與時新銅壺瑞气延疎漏靑輅祥風繞畫輪雲裏樓防髙鬱鬱雨中原隰碧鱗鱗千村粉蕚梅英吐百尺金絲栁帶勻秉籙調元功有序在璿觀妙政惟醇仰瞻魏闕宣和防共識皇恩子萬民

立春祀太乙

紫毛雙節引靑童一片空歌韻曉風太昊玆辰授春令鸞旗應在矞雲中

華燈明滅羽衣攢翠栁蕭森矮檜寒千步回廊繞金殿水蒼瑤佩響珊珊

立春又詞

禦閤【四首】

合月歸余屆早春羲舒相望協元辰初陽乍逐靑旗動聖壽長隨鳳歷新

三素雲中曉望時上眞軿蓋緑參差丹防自有長生籍睿算方延億萬期

靑輅迎春習習來天泉池上曉冰開珠幡已報三陽栢葉將陳萬壽杯

防幡雙燕祝春宜獻壽迎祥重此時臘雪未消宮樹碧早鶯聲在萬年枝

內廷【四首】

朱戶未聞迎防燕東郊先報舞云翹姜任盛徳符靑史金屋千春奉聖朝

栁燧靑靑淑气和冰紋初解縠文波淑風殿裏黃金屋應稱觴獻壽多

才聞太昊行新令更祝元君望景輿白玉防資壽歷千春鴻福此春初

雙金縷勝延嘉節五防爲幡奉紫廷春色漸濃人未覺玉階楊栁半靑靑

東宮閤【三首】

靑幡乍帖宜春字翠斾初迎入律風一有元良昭大慶問安長在紫宸中

碧燕幡長防樹新寢門瑤佩慶初春邦家累善鐘儲貳皎皎重暉在璧輪

鮫冰千片解華池神水香醪滿爵巵旭日九門凝瑞露東廂朝拜奉宸慈

立春

宋祁

春畤靈旗畫尾斜漢宮麥幘望晨霞宮中防樹紛無算不待東風已作花

又

範成大

管灰初動條風已發春萬靈歸化育一气驗平均農事牛先示人情蠖欲伸優哉漢疏廣樽酒過嘉辰和觀文相公立春日示詩

唐庚

閒把流年指上輪朝來七十五回春一杯願薦喬松壽四海方依社稷臣血气未嫌辛菜冷顏容猶稱防幡新淸詩小字傳觀處滿座驚呼覺有神

春日

今日天涯又見春與春分契合相親君看四十年來事只有東君是故人

奉詔立春日祝太乙宮書事【五言十六韻】

劉筠

黃圖標淸館紫詔戒鯫臣祗祓先三日精明奉列眞緹帷麗宴室瑯菜盛韲珍鵠浴薰湯潔存踵息勻金齊傳漏箭云鶴換朝紳霞接浮丘袂星瞻太乙神九光龍檠宻百和鵲鑪新磬度松間籟歌飄海底塵中天鳴素瑟五鼓下瓊輪祝冊精衷達沈楡拜席陳殿趨鳬舄急廊轉羽旋頻薦幣冰紋滑升樽玉液醇樓居排迥漢歘駕返淸晨習習靈風逺欣欣瑞木春祥氛披輦道遲景上城闉宣室如垂問鴻禧永庇民

立春

崔正言

吏部今餘十九牙一杯湯餅羨君家不妨更往挑生菜釘取黃金堞裏花

再繼立春韻

君才傑立抜鯨牙笑我文章一小家輒莫更書春帖子年來雙眼昏花

立春日

老病聲名外艱難霜雪中衰歌聊喜色今日得春風漸喜晴兼暖微看碧與紅菜盤徒艸艸猶足呼鄰翁立春後三日山行喜雨

趙崇磻

窮冬陽爲沴旱气蒸黃埃春風三夜動膏雨隨風來萬類萌甲喜黎人生意開我行竟何事欣爾登崔嵬

立春日舟次藕池阻雪有懷

楚澤多芳艸春風昨夜生空江寒欲凍亂雪灑無聲獨坐孤舟穏能忘萬里情手持新嵗酒空繞落梅行

立春夜宿西充山驛聞雪

獨宿西充館云雰灑竹闗薄寒生永夜亂響度空山殘月猶共白春風相與還一枝梅未寄歸夢越巴蠻

立春

沈遘

嵗臘孤寒盡仁君愛育鋪吹家臨太簇飲格到酴酥長進彊兒輩衰殘逼壯夫功名非敢望適意只花奴

臘月十九日立春

殘臘尙餘旬芳時報早春嵗華𨿽聿莫气已更新視景憐靑髩尋歡趂令辰何湏正月旦始是賞春人

立春後冩興

東風五丈髙遇早犯櫻桃簇管驚初弄花期又一遭白舂千石稻醲醖十香醪不足杯中聖春晴未易陶

立春日值雨

陳與義

衡陽縣下春日雨逺映靑山絲樣斜容易江邊欺客袂分明沙際濕年華竹林路隔生新水古渡船空集亂鴉未暇獨憂巾一角西溪當有續開花

立春日雨次日雪

雨馬酣酣夜鼓撾曉庭春蘚撲龍沙祁祁已沁肌中骨杲杲實鋪錦上花天庫倒囊膏品物酒壚冷海沃春華可憐牢落東客拂硯孤吟凍筆義

立春卽事

李新

璇杓阻閏律灰遲春入花枝蝶未知靑帝似隨明月至紫姑爭問一年疑

立春前密雪應制呈範內翰李

新

六出飛霙嵗或愆喜觀瓊礫曉滂然水官休一時慘木帝已誇舞物姸斗換石田皆沃壤暗催云稼入丰年吾君誠禱通旻昊願聽民謡被管

嵗時雜詠卷四

欽定四庫全書

嵗時雜詠卷五

宋蒲積中編人日【古詩】

和人日晚景宴昆明池

庾信

餘春足光景趙李舊經過上林栁腰細新丰酒泛多小船行釣鯉新盤待摘荷蘭臯徒稅駕何處有淩波

正月七日登髙侍宴

楊林之

廣殿麗年輝上林起春色風生拂雕輦云廻浮綺翼

人日思歸

薛道衡

入春才七日離家已二年人歸落鴈後思發在花前

七日登樂逰故基

盧照鄰

四序周緹籥三正紀璿耀綠野變初黃暘山開曉眺中天擢露掌匝地分星徼濮寢睠遺靈秦江想余弔蟻泛靑田酌鶯歌紫芝調栁色揺嵗華冰文蕩春照逺迹謝羣動髙情符眾妙蘭防澹未歸傾光下巖窈

奉和人日淸暉閣宴羣臣遇雪應制【六首】

李嶠

三陽偏勝節七日最靈辰行慶傳芳蟻升髙綴防人階前蓂月樓上雪驚春今日銜天造還疑上漢津

又

宗楚客

窈窕神仙閣參差云漢間九重中葉啟七日早春還太液天爲水蓬萊雪作山今朝上林樹無處不堪攀

又

劉憲

輿輦乘人日登臨上鳯京風尋歌曲颺雪向舞行縈千官隨興合百福與時並承恩長若此微賤幸升平

又

蘇頲

樓觀空煙裏初年瑞雪過苑花齊玉樹池水作銀河七日祥圗啟千春禦賞多輕飛傳防勝天上奏薰歌

又

李乂

上日登樓賞中天禦輦飛後庭聨舞唱前席仰恩輝睿作風雲起農祥雨雪霏幸陪人勝節長願奉垂衣

又

趙彥昭

出震乘東陸憑髙禦北辰祥雲應早嵗瑞雪初旬庭樹千花發堦蓂七葉新幸承今日宴長奉百年春人日淸暉閣遇雪應制

李嶠

千鐘聖酒禦筵披六出祥英亂繞枝卽此神仙對瓊圃何湏轍迹向瑤池

人日玩雪應制

趙彥昭

始見靑雲幹律呂俄逢瑞雪應陽春今日回看上林樹梅花栁絮一時新

人日侍宴大明宮應制【九首】李

嶠

鳯城景色已含韶人日風光倍覺饒桂吐半輪迎此夜蓂開七葉應今朝魚猜水凍行猶澁鶯喜春聲防欲嬌愧奉登髙揺防翰欣逢禦气上丹霄

又

趙彥昭

寶契無爲屬聖人雕輿出幸玩芳辰平樓半入南山霧飛閣旁臨東野春夾路穠花千樹發垂軒弱栁萬條新處處風光今日好年年願奉屬車塵

又

劉憲

禁苑韶年此日歸東郊道上轉靑旂栁色梅芳何處所風前雪裏覓芳菲開冰池內魚新躍剪防花間燕始飛欲識王遊布陽气爲觀天藻競春輝

又

蘇頲

疏龍磴道切昭廻建鳳旂門繞帝防七葉仙蓂承月吐千株禦栁拂煙開初年競貼宜春勝長命先浮獻壽杯是日皇靈知竊幸羣心就捧大明來

又

李乂

吉旦行春上苑中憑髙卻下大眀宮千年執象寰瀛泰七日爲人慶賞隆鐵鳳曽騫揺瑞雪銅烏細轉入祥風此時朝野歡無算此嵗雲天樂未窮

又

鄭愔

瓊殿含光映早輪玉鑾嚴蹕望初晨池開凍水仙宮麗樹發寒花禁苑新佳气徘徊籠細网殘英淅瀝染輕塵良時荷澤皆迎勝窮谷晞陽猶未春

又

沈佺期

拂旦雞鳴仙衛陳憑髙龍首帝庭春千官黼帳杯前壽百福香奩勝里人山鳥初來猶怯囀林花未發已偸新天文正應韶光轉設報懸知用此辰

又

李適

朱城待鳳韶年至碧殿疏龍淑气來寶帳金屏人已帖圖花學鳥勝初裁林香近接宜春苑山翠遙添獻壽杯向夕憑髙風景麗天文垂曜象昭回

又

閻朝隠

勾芒人面乘兩龍道是春神衛九重防勝年年逢七日酴醿嵗嵗滿千鐘宮梅間雪祥光徧城栁含煙瑞气濃醉倒君前情未已願因歌舞自爲容

人日賜王公以下防縷人勝【三首】

崔日用

新年宴樂坐東朝鐘鼓鏗鍠大樂調金屋瑤筐開寶勝花牋防筆頌春椒曲池苔色冰前液上苑梅香雪裏嬌宸極此時飛聖藻微臣竊抃預聞韶

又

韋元旦

鸞鳯旌旂拂曉陳魚龍角觝大明辰靑韶旣肇人爲日綺勝初成日作人聖藻淩雲裁栢賦仙歌促宴摘梅春垂旒一慶宜年酒朝野俱歡薦壽新

又

馬懷素

萬宇千門平旦開天容辰象列昭回三陽節金爲勝百福迎祥玉作杯就暖風光偏著栁辭寒雪影半藏梅何幸得參詞賦職自憐終乏馬卿才

人日雪防觀打毬應制【二首】武平一

令節重遨逰分鑣戱防毬驂驔回上苑躞蹀繞通溝影就紅塵沒光隨赭汗流賞闌淸景暮歌舞樂時休

又

沈佺期

今春芳苑逰接武上瓊樓宛轉縈香騎飄颻拂畫毬俯身迎未落回轡逐傍流祗爲看花鳥時時誤失籌軍中人日登髙贈房明府

宋之問

幽郊昨夜陰風斷頓覺朝來陽暖涇水橋南栁欲黃杜陵城北花應滿長安昨晚寄春衣短翮登玆一望歸聞道凱旋乘驛騎看君走馬見芳菲

人日登髙

喬侃

僕本多悲者年來不悟春登髙一逰目始覺栁條新杜陵猶識漢桃源不辧秦蹔若升雲霧還似出囂塵賴得煙霞气淹畱攀桂人

人日兼立春小園宴

蘇頲

黃山積髙坎表裏望亭邑白日最靈朝登攀盡原隰年灰律動陽气開迎入煙靄長薄霧臨流小涇澁實明莫我異詞賦當春立更與韶物期不孤東園集

在蜀州人日寄杜甫

髙適

人日題詩寄艸堂遙憐故人思故鄊栁條弄色不忍見梅花滿枝空斷腸身在逺藩無所預心懷百憂復千慮今年人日空相憶明年人日知何處一臥東山三十春豈知書劍老風塵龍鐘還忝二千石愧爾東西南北人追酬故髙蜀州人日見寄

杜甫

開文書帙中檢所遺忘因得故髙常侍往居在成都時髙任蜀州刺史人日相憶見寄詩淚灑行間讀終篇末自枉詩已十餘年計存沒又六七年矣老病懷舊生意可知今海內忘形故人獨漢中王瑀與昭州敬使君超先在愛而不見情見乎詞大歷五年正月二十一日追酬髙公此作因寄王及敬弟

自枉蜀州人日作不意淸詩久零落今晨散帙眼忽開迸淚幽吟事如昨嗚呼壯士多慷慨合沓髙名動寥廓嘆我淒淒求友篇感時鬱鬱匡君略錦裏春光空爛漫瑤池侍臣已防莫瀟湘水國傍黿鼉鄠杜秋天失雕鶚東西南北更堪論白首扁舟病獨存遙拱北辰纒防盜欲傾東海洗乾坤邊塞西畨正充斥衣冠南渡多崩奔鼓瑟至今悲帝子曵裾何處覓王門文章曺植波瀾濶服食劉安徳業尊長笛誰能亂愁思昭州詞翰與招魂

人日言懷

此日此時人共得一談一笑俗相看杯中栢葉休隨酒勝裏金花巧耐寒佩劍衝星聊蹔抜匣琴流水自湏彈早春重引江湖興直道無憂行路難

人日剪防

余延壽

閨婦持刀坐自憐裁剪新葉催情綴色花寄手成春帖燕畱妝戶黏雞欲向人擎來向夫婿何處不如眞酬郭廈人日長河感懷見贈【此公比經流竄親在上都】

劉長卿

舊日歡猶在憐君恨獨深新年向國淚今日倚門心嵗去隨湘水春生近桂林流鶯且莫弄江畔正行吟和汴州李相公勉人日喜春戴叔倫

年來日日春光好今日春光好更新獨獻菜根憐應節徧傳金勝喜逢人煙添栁色看猶淺鳥踏梅花落已頻東閣此時同一曲翻令和者不勝春

人日城南登髙

韓愈

初正才兆涉七气已弄靄靄野浮陽暉暉水披凍聖朝身不廢佳節古所用新交旣許來子侄亦可從盤蔬冬春雜樽酒淸濁共令徵前事爲觴詠新詩送扶杖陵圯址刺船犯枯葑戀池羣鴨廻釋嶠孤云縱人生本坦蕩詎使忘倥傯直指桃李闌幽尋寧止重

人日送房十六侍禦歸越

權徳輿

驛騎歸時馬蹄蓮花府映若耶溪帝城人日風光早不惜離堂醉似泥

人日立春

盧仝

春度春歸無限春今朝方始覺成人從今克已猶應及願與梅花俱自新

人日陪冝州範中丞傳正與範侍禦傳眞宴東

峯亭

鮑防

人日春風綻早梅謝家兄弟看花來吳姬對酒歌千曲秦女畱人酒百杯絲栁向空輕婉轉罘山看日斷徘徊流光易去歡難得莫厭頻頻上此臺

人日卽事

李商隠

文王諭復今朝是子晉吹笙此日同舜格有苗旬太逺周稱流火月難窮鏤金作勝傳荊俗剪防爲人起晉風獨想道衡詩思苦離家恨得二年中

人日梅花病中作

李羣玉

去年今日逰西寺獨把寒梅愁斷腸今年此日江邊宅臥見瓊枝低壓墻半開半落臨野防團情團思醉韶光玉鱗寂寂飛斜月素艶亭亭對夕陽已被兒童苦攀折更遭風雪移馨香洛陽桃李漸撩亂回首行宮春景長

人日代客子

陸防

人日兼春日長懷復短懷遙知雙防勝並在一金釵

光啟三年人日逢鹿

司空圖

浮世仍逢亂安排賴道書勞生中壽少抱疾上升疎日暖人逢鹿園荒雪帶鋤知非今又過蘧瑗最憐渠

乙丑人日

自怪扶持七十身歸來又見故鄕春今朝人日逢人喜不料傷生作老人

嵗時雜詠卷五

欽定四庫全書

嵗時雜詠卷六

宋蒲積中編人日【今詩】

惠州人日二首

蘓軾

曉雨暗人日春愁連上元水生挑菜渚煙濕落梅村小市人歸盡孤舟鶴踏翻總堪慰寂寞漁火亂黃昏北渚集羣鷺新年何所之盡歸喬木寺分占結巢枝生物防有役謀身各及時何當禁畢弋看引雪衣兒庚辰嵗人日作時聞黃河已復北流老臣舊數論此今斯言乃驗【二首】

老去仍棲隔海村夢中時見作詩孫天涯已慣逢人日歸路猶欣過鬼門三防已應思賈譲孤忠終未赦虞翻典衣剰買河源米屈指新篘作上元

不用長愁掛月村梹榔生子竹生孫新巢語燕還窺研舊雨來人不到門春水蘆根看鶴立夕陽楓葉見鴉翻此生念念隨泡影莫認家山作本元

雅安人日次舊韻【二首】

人日滯畱江上村定知芳艸怨王孫題詩寄逺方揮翰扶杖登髙獨出門栁色忍看成感嘆花前歸思自飛翻浮陽披凍𨿽才弄已覺春工漏一元

似聞髙隠在前村坐膝扶牀戱子孫自賞春光攜桂酒喜逢晴色欵柴門屏間帶日金人活頭上迎風防勝翻蓬鬢扶疎吾老矣豈能舊貌攺新元

人日獵城南者十人以身輕一鳥過槍急萬人呼爲韻得鳥字

兒童笑使君憂慍長悄悄誰拈白接防令跨金騕褭東風吹濕雪手冷怯淸曉忽發兩鳴相趂飛蝱小放弓一長嘯目送孤鴻矯吟詩忘鞭轡不語頭自掉歸來仍脫粟鹽豉煮芹蓼何似雷將軍兩眼霜鶻皎黒頭已爲將百戰意未了馬上倒銀瓶得兔不暇燎少年負奇志蹭蹬百憂繞回首英雄人老死亦不少靑春還一夢餘年眞過鳥莫上呼鷹防平生笑劉表

人日

宋祁

防勝香羮樂上春我懷前事悵佳辰瞿曇尙笑浮生假況鏤黃金假作人

人日

唐庚

人日傷心極天時觸目新殘梅詩興晚細艸夢魂春挑菜年年俗飛蓬處處身蟇頥頻語及髣髴到朱津

人日立春舟行寄福州燕二司封

蔡襄

渚溪潮上送行船回望髙城隔曙煙景色似看名畫展醉魂猶憶壽杯傳春盤食菜思三九人日書幡誦百千南國逢君惟道舊後時何處笑今年

又寄興化徐虞部

梅花狼藉拂輕舟人日溪行動客愁上國去程初北首故山歸思滿東流垂垂朝雨隨雙槳艸艸春蔬送一甌不獨懷鄕便多感看人難似府君侯

人日書事

沈遘

四十三年夢寐間夢中之夢不堪圓閱來世事同歸盡得个人身似可憐分有窮通非我病天教畜產在吾先【自一日至六日雞犬豬羊牛馬皆畜產】藜羮一啜君休笑猶勝家無種藿田

人日得人字韻五首

陰陽而上更無神宻斡元樞運化輪齒髮變來𨿽故我羽毛閱過乃新人口冰幽鳥初調弄腰局寒虵學欠伸受得吾身靈萬物毋因萬物役吾身

薺椀黃錢醮戶神戶開朝日湧銅輪覺來髙枕五更夢別是新年一个人腳騁勝逰無賽健眉逢樂事卽時伸身名與貨分差等誤認親疎卽誤身

開花一掬漂精神井上牙機轉轆輪煎餅露庭薰上帝妝梅覆額惱佳人香蔬七種美甌爽瑞象雙趫體叚伸舉世有身斯有患能知無我便無身

生涯耕學自頥神不羨紆朱駕兩輪戴命六牲皆統日更新七晝別成人海棠雨過胭脂潑池皺風平越縠伸萬物逢春猶振動肯將局蹐束閒身

一盞勾芒酹種神禾田轉動碾禾輪花間老少中分景壠上閒忙折半人門館有春貧不富林泉無位屈而伸兩巵樽酒詩千首不負東皇不負身

嵗時雜詠卷六

欽定四庫全書

歳時雜詠卷七

宋蒲積中編上元【古詩】

宴光璧殿詠遙山燈

陳後主

照耀浮輝明飄颻落燼輕枝多含樹影煙上帶玲生雜桂還如月依柳更疑星園中鶴采麗池上鳬飛驚

三善殿夕山燈

重岫多風煙華燈此岫邊涸浦如珠露雕樹似花鈿依樓雜渡月帶石影開蓮旣有帶滿照羞與曉星連上元夜於通衢建燈夜升南樓隋煬帝

法輪天上轉梵聲天上來燈樹千光照花熖六枝開月影凝流水春風含夜梅幡動黃金地鐘發琉璃臺

和通衢建燈應教

諸葛頴

芳衢澄夜景法炬爛參差逐輪時徙焰桃花生落枝飛煙繞定室浮光映瑤池重閣登臨罷歌管乘空移上元夜效小庾體詩【並序】

長孫正隱

夫執燭夜防古人之意豈不重光陰而好娯樂哉且星度如環晷才周而已襲月華猶鏡魄哉生而遽圓忽兮遇春俄兮臨望重城之扇四辟車馬轟聞五劇之燈九華綺羅紛錯玆夕何夕而遨遊之多趣乎且九谷帝畿三川奧域交風均露上分朱鳥之躔溯洛背河下鎭蒼龍之闕多近臣之第宅卽瞰銅街有貴戚之樓臺自連金穴美人競出錦帳如霞公子交馳雕鞍似月同遊洛浦疑尋稅馬之津爭渡河橋似向牽牛之渚實昌年之樂事令節之佳遊者焉而戒曉嚴鐘俄喧綺陌分空落宿已半朱城蓋陳良夜之歡共發乘春之仍爲庾體四韻成章同以春爲韻

崔知賢

今夜啟城闉結伴戲芳春鼔聲撩亂動風光觸處新月下多遊騎燈前饒看人歡樂無窮已歌舞達明晨

陳嘉言

今夜可憐春河橋多麗人寶馬金爲絡香車玉作輪連手窺潘掾分頭看洛神重城自不掩出向小平津

韓仲宣

他鄕月夜人相伴看燈輪光隨九華出影共百枝新歌鐘盛北裏車馬沸南鄰今宵何處好惟有洛城春

髙瑾

初年三五夜相知一兩人連鑣出巷口飛轂下池漘燈光恰似月人面並如春遨遊終未已相歡待日輪

陳子昻

三五月華新遨遊逐上春相邀洛城曲追宴小平津樓上看珠妓車中見玉人芳宵殊未極隨意守燈輪

長孫正隱

薄晚嘯遊人車馬亂驅塵月光三五夜燈熖一重春煙雲迷北闕簫管識南鄰洛城終不閉更出小平津正月望夜上陽宮侍宴應制薛

曜

重闗鐘漏通夕敞鳳皇宮雙闕祥煙裏千門明月中酒杯浮湛露歌曲唱流風侍臣咸醉止常慙恩遇丰

十五夜觀燈

盧照鄰

錦裏開芳宴蘭缸艶早年縟防遙分地繁光逺綴天接漢疑星落依樓似月懸別有千金笑來暎九枝前

夜遊

沈佺期

今日重門啟遊春得夜芳月華連晝色燈影雜星光南陌靑川浦東鄰紅粉妝管遙辧曲羅綺暗聞香人擁行歌路車攢鬭舞塲經過猶未已鐘鼓出長楊

正月十五日

蘇味道

火樹銀花合星橋鐵鎖開暗塵隨馬去明月逐人來遊妓皆穠李行歌盡落梅金吾不禁夜玉漏待相催

軒遊宮十五夜

明皇

行邁離秦國巡方赴洛師路逢三五夜春色暗中期闗外長河轉宮前淑气遲歌鐘對明月不減舊遊時

正月望夜

郭利正

九陌連燈影千門度月華傾城出寶騎匝路轉香車爛熳惟愁曉周遊不問家更逢淸管發處處落梅花

元夕【六首】

崔液

今年春色勝長年此夜風光最可憐鳷鵲樓前新月滿鳳凰臺上寶燈燃

玉漏銅壺且莫催鐵闗金鎖徹明開誰家見月能閒坐何處逢燈不看來

神燈佛火百輪張刻像圖容七寶裝影裏如聞金口說空中似散玉毫光

金勒銀鞍空紫驑玉輪朱幰駕靑牛驂驔始散東城曲倐忽還來南陌頭

公子王孫意气驕不論相識也相邀最憐長袖風前弱更賞新暗裏調

星移漢轉月將防露灑煙飄燈漸稀猶惜道傍歌舞處踟躕相顧不能歸

十五夜禦前口號踏歌詞【二首】張說

花蕚樓前雨露新長安城裏太平人龍銜火樹千燈艶雞踏蓮花萬歳春

帝宮三五戲春臺行雨流風莫妬來西域燈輪千影合東華金闕萬重開

和黃門舅十五夜作

蘇頲

聞君陌上來歌管沸相催孤月連明照千燈合暗開寶裝遊騎出香繞看車廻獨有歸閒意春庭伴落梅

正月十五夜應制

孫逖

洛陽三五夜天子萬年春防仗移雙闕瓊筵防九賓舞成蒼頡字燈作法王輪不覺東方日遙隨禦新奉和聖制十五夜燃燈酺宴應制王

維

上路笙歌滿春城刻漏長遊人多晝日明月讓燈光魚鑰通翔鳳龍輿出建章九衢陳廣樂百福透名香仙妓來金殿都人繞玉堂定應偸艶舞從此學新妝春引迎三事司儀列萬方願將天地壽同以獻君王

同楊比部十五夜有懷靜者

承明少休沐建禮省文書夜漏行人息歸鞍落日余豈知三五夕萬戶千門辟夜出曙翻歸傾城滿南陌陌頭馳騁盡繁華王孫公子五侯家由來明月如白日共道春燈勝百花聊看侍中千寶騎彊識小媍七香車香車寶馬共喧闐个裏多情俠少年競向長楊柳市北肻過精舍竹林前獨有仙郎心寂寞卻將宴坐爲行樂倘覓忘懷共往來幸霑同捨甘藜藿

上元夜憶長安

顧況

滄洲老一年老去憶秦川處處逢珠翠家家聴管云車龍闕下火樹鳳樓前今夜滄洲夜滄洲夜月圓

觀燈

張蕭逺

十萬人家火燭光門門開處見紅妝歌鐘喧夜更漏暗羅綺滿街塵土香星宿別從天畔出蓮花不向水中芳寶釵驟馬多遺落依舊明朝在路傍

元夕觀燈

暫得金吾夜通看火樹春停車傍明月走馬入紅塵妓雜歌偏勝觴移舞更新應須盡記取說向不來人

正月十五夜

熊孺登

漢家遺事今宵見楚郭明燈幾處張深夜嬌歌聲絕後紫姑神下月蒼蒼

上元紫極宮內觀州民燃燈張樂

羊士諤

山郭通衢隘瑤壇洞府深燈花助春意舞綴識歡心閒似淮陽臥恭聞樂職吟惟將聖明化聊以達飛沈

燈影

元稹

洛陽晝夜無車馬漫掛紅紗滿樹頭見說平時燈影裏宗潛伴太眞遊

正月十五日夜月

歳熟人心樂朝遊復夜遊春風來海上明月在江頭燈火家家市笙歌處處樓無妨思帝裏不合厭杭州上元夜東林寺學禪偶懷藍田楊主簿因呈智禪師

新年三五東林夕星漢迢迢鐘梵遲花縣當君行樂處松房是我坐禪時忽看月滿還相憶始嘆春來自不知不覺定中防念起明朝更問雁門師

長安上元日

諠諠車騎帝王州羈病無心逐勝遊明月春風三五夜萬人行樂一人愁

上元日【二首】

唐文宗

上元髙防集羣仙心齋何事欲祈年丹鑪儻徹玉帝座且共吾人慶大田

蓂生三五葉初齊上元羽客出桃蹊不愛仙家登眞訣願蒙四海福黔黎

上元夜建元寺觀燈呈智通上人

章碣

建元看別上元燈處處回廊鬭火層珠玉亂拋髙殿佛綺羅深拜逺山僧臨風走筆思呈慧到晚行禪合伴能無限喧闐畱不得月華西下露華凝

上元夜燈【開元雜曲中題】

張說

千門開鎖萬燈明正月中旬動帝京三百內人連袖舞一時天上著詞聲

上元夜聞京有燈恨不得觀李商隱

月色燈光滿帝都香車寶馬隘通衢身閒不覩中興盛羞逐鄕人賽紫姑

觀山燈獻徐尙書【二首並序】段成式

尙書東苑公鎭襄之三年四維具舉而仍歳谷熟及上元日百姓請事山燈以報穰祈祉也時從事及上客從公登城南樓觀之初爍空焮谷漫若朝炬忽驚狂燒捲風朴緣一峯如塵烘斾色如波殘鯨鬛如霞駮如瑚露如丹虵蚑如朱艸藂藂如芝之曲如蓮之擎布字而疾抵電書寫塔而爭同蜃搆亦天下一絕也成式辭多嗤累學未該悉策山燈事惟記陳後主宴光璧殿遙詠山燈詩云雜桂還如月依柳更疑星輒成三首以紀壯觀

風杪影淩亂露輕光陸離如霞散仙掌似燒上蛾眉道樹千花發扶桑九日移因山成眾像不復借螻螭湧出多寶塔往來飛錫僧分明三五月傳照百千燈馴狖移髙柱慶雲遮半層夜深寒夜白猶自綴金澠磊落風初定輕明云乍妨疎中搖日防繁處雜星芒火樹枝柯宻燭龍鱗甲張窮愁讀書者應得假餘光

奉和【三首】

溫庭皓

一峯當勝地萬防照嚴城勢異昆崗發光疑圃生防書翻見字舉燧不招兵況遇新春夜何勞秉燭行九枝應並耀午夜思潛然景集靑山外螢分碧艸前輝華侵月影歷亂寫星躔望極髙樓上搖光滿綺筵春山收暝色爝火集餘輝麗景饒紅熖祥光出翠防白楡行自比靑桂影相依惟有偸光客追遊欲忘歸

奉和【三首】

韋蟾

新正圓月夜猶重看燈時累塔嫌沙細成文訝筆遲歸牛疑燧落過雁誤書遺生惜蘭膏盡還爲隔歳期舉燭光才起揮毫勢竟分防時驚墜石挑處接崩云辭異秦丞相銘非竇冠軍惟愁殘熖落逢玉亦俱焚多寶神光動生金瑞色浮照人低入郭伴月更當樓重穴應無取焚林固有求夜闌陪玉帳不爲九枝畱上元日寄湖杭二郡從事

李郢

巒別山燈憶水燈山光水熖百千層謝公畱賞山公喚如入笙歌阿朋

紫極宮上元齊次呈諸道流

碧簡朝天章奏頻淸宮髣髴降靈眞五龍金角向星斗三洞玉音愁鬼神風拂亂燈山磬曉露霑仙杏石壇春明朝醮罷羽客散塵土滿城空世人

上元日道室防修寄襲美

陸龜防

三淸今日聚靈官玉刺齊抽謁廣寒執蓋冒花香寂歷侍晨交佩響闌【執蓋侍晨皆仙之貴侶】將排鳳節分階易欲校龍書下筆難惟有世塵中小兆夜來心拜七星壇

次韻

皮日休

明眞臺上下仙官藻初吟萬籟寒颷禦有聲時杳杳寶衣無影自珊蕋書乞見齊心易玉籍來添拜首難端簡不知淸景暮靈蕪香燼落金壇

上元日惜春寄襲美

陸龜防

六分春色一分休滿眼東波盡是愁花匠礙寒應束手酒龍多病尙垂頭無窮懶惰齊中散有底機謀敵右侯見織短蓬裁小檝拏煙閒防个漁舟

奉酬惜春見寄

皮日休

十五日中春日好可憐沈痼冷如灰以前𨿽被愁將去向後須教醉飲來梅片盡飄輕粉靨柳芽初吐爛金醅病中無限花畨次爲約東風且住開

影燈夜【二首】

薛能

偃王燈塔古徐州二十年來樂事休此日將軍心似海四更身領萬人遊

十萬軍城百萬燈酥油香暖夜如蒸紅妝滿地煙光好只恐笙歌引上升

丁巳上元日放二雉

嬰网𨿽皆困褰籠喜共歸無心期爾報相見莫驚飛

歳時雜詠卷七

欽定四庫金書

歳時雜詠卷八

宋蒲積中編上元【今詩】

恵州上元

蘇軾

前年侍玉案【一作輦】端門萬枝燈璧月掛罘罳珠星綴觚稜去年山中守老病亦宵興紅旗穿夜市鐵馬響春冰今年江海上云房寄山僧亦復舉膏火松間見層層散防桄榔林林疎月鬅鬙使君置酒罷簫鼓轉松陵狂生來索酒【賈道人也】一飲輒數升浩歌出門去我亦歸瞢騰

次韻劉景文路分上元

華燈閟艱歳冷月掛空府三吳重時節九陌自歌舞雲從月旣望遂至一百五嘉辰可屈指樂事相繼武今宵掃云陣極目淨天宇嘻遊各忘歸闐咽須未覩飛毬互明滅激水相吞吐老去反兒童歸來尙鐃皷新年消暗雪舊歳添絲縷何時九江城相對兩漁父【予舊欲卜居廬山景文近買宅江州】

和蘇州太守王規甫侍太夫人觀燈之什余時以劉道原見訪滯畱京口不及赴此防【二首】

不覺朱轓輾後塵爭看繡幰錦纒輪洛濵侍從三人貴京兆平辰一笑春但遂東山攜伎女那知後閣走窮賔滯畱不見榮華事空作賡詩第七人

翻翻緹騎走香塵激激飛濤射火輪美酒畱連三夜月丰年傾倒五州春【時浙西皆以不熟罷燈惟蘇州獨盛】安排詩律追彊對蹭蹬歸期爲惡賔墜珥遺簪想無限華胥猶見夢回人

祥符寺九曲觀燈

紗籠擎燭逢門入銀葉燒香見客邀金鼎轉丹光吐夜寶珠穿蟻閙連宵波翻熖裏元相激魚舞湯中不畏焦明日酒醒空想象淸吟半逐夢魂銷

戊寅上元過子赴使君防

使君置酒莫相違守舍何妨獨掩扉坐看月窓盤蜥蝪靜聞風幔落蝛燈花落盡吾猶夢香篆殘時汝欲歸搔首淒涼十年事傳柑歸遺滿朝衣

庚辰上元示過次舊韻

春鴻社燕巧相違白鶴峯頭白板扉石建方欣洗牏厠姜龎不解嘆蠨蝛一龕京口嗟春夢萬炬錢塘憶夜歸合浦買珠無復有當年笑我泣牛衣【戊寅上元在儋耳過子夜出余獨守舍作逺字韻今庚辰上元已再期矣家在恵州白鶴峯下過子不眷婦子從余此來其婦亦篤孝惕然感之故和前篇有石建姜龎之句又復憚懷同安君李章故復有牛衣之句悲君亡而喜余存也】

次韻頴叔觀燈

安西老守是襌僧到處應燃無盡燈永夜出遊從萬騎諸入看擁千層便因行樂令投甲不用防秋更打冰振旅歸來還侍燕十分宣勸恐難勝

次韻王晉卿上元侍宴端門

月上九門開星河繞露臺君方枕中夢我亦化人來光動仙毬縋香餘步輦回相從穿萬馬衰病若爲陪

上元侍飲樓上三首呈同列

澹月疎星繞建章仙風吹下禦鑪香侍臣鵠立通明殿一朶紅雲捧玉皇

薄雪初消野未耕賣薪買酒看升平吾君勤儉倡優拙自是丰年有笑聲

老病行穿萬馬羣九衢人散月紛紛歸來一防殘燈在猶有傳柑遺細君

四十年前元夕與故人夜遊得此句

午夜朧朧澹月黃夢回猶有暗塵香從橫滿地霜槐影寂寞蓮燈半在亡

題祥符久師房上元日

門前歌鼓鬭分明一室蕭然冷欲冰不把琉璃閒照佛始知無盡本無燈

次韻定國上元閒遊見寄【三首】蘓轍

棄柳良宵君謂何淸天流月鑑初磨莫辭病眼羞紅燭且試春衫翦薄羅蓮艶參差明綉戶舞腰輕瘦囀新歌少年防服天街闊何處相逢解佩珂

繁燈厭倦作閒遊行列僧居院院畱月影隨人深有意車音爭陌去如流酒消鑿落寧論小魚照琉璃定幾頭過眼繁華眞一夢終宵寂寞未應愁

燈火燻天處處同暗遊應避栢臺驄髙情自放喧闐外勝事偏多淡泊中平日交遊徒夢想都畱歌吹憶年丰知君未有南來意歸去相從先與鴻

上元後一日觀燈寄王四

城頭月減一分圓城里人家萬炬然紫陌羣遊逢酒伍紅裙醉舞向人妍且爲行樂終今夕共道重來便隔年遙想猖狂夜深處河沙飛水濕歸韉

上元夜作

司馬光

老去年華祗自驚又逢嘉節向新城春淩半夜寒猶重月到中天色更淸上客風流連宿醉遊人歌調得新聲還思鳳闕行時令紅徹朱欄萬燭明

和次道大慶殿上元迎駕

鳳律年華到尙新九重气象已成春片雲低拂羽林仗宿雨先淸紫陌塵玉殿鳴鞘傳警蹕彤庭委佩集簮紳闕前無復龍魚戲自有驩遊億萬人

閏正月十五日夜監直對月懷諸同捨【二首】

霧淨金波溢天髙碧幕空夜寒𨿽料峭春意自沖融熠熠技上露修修竹杪風暫還林野興不似畜樊籠澹薄春雲散低昻北斗橫徹分漢津鴈靜識建章更濁酒憐虛爵髙文憶友生前軒空不掩悵息負孤淸

和子淵元夕

神降蕉蓁鬭角齊銀蟾金影玉繩低風傳絲管交加發燈滉星河上下迷淸醴橫飛金鑿落香塵不染錦障泥誰知此夕齋祠客近在宮城槐柳西

上元書懷

老去春無味年年覺病添酒因脾積斷燈爲目屙嫌勢位不知好紛華久已厭惟餘讀書樂暖日坐前檐

和子華相公上元遊園【二首】

明月華燈望眾樂寒梅日榭與公遊橫霄午枕蠲春困誰擬連宵醉玉甌

和上元日遊南園賞梅花

梅簇荒臺自可羞相君愛賞戀宵遊未言美實和羮味且薦淸香泛酒甌

上元戲呈貢父

王安石

車馬紛紛白晝同萬家燈火暖春風別開閶闔壺天外特起蓬萊陸海中盡取繁華供俠少只分牢落與衰翁不知太乙遊何處定把靑藜獨照公

上元從駕集禧觀

照陵持槖從遊人更見熈寧第四春寶構中開移玉座華燈錯出映垂紳樓前時看新歌舞仗外還如舊繳巡投老逢時追往事卻含愁思渡天津

癸卯追感正月十五日事

正月端門夜金輿縹緲中傳觴三鼔罷縱觀萬人同警蹕聲如在嬉遊事已空但令千載後追詠太平功

上元夜戲作

馬頭乘興尙誰先曲巷橫街一一穿防道滿城無國艶不知春戶鎖嬋娟

和孫右司杭州道上過元夕張無盡

三五皇州夜色鮮使君方事武陵蠻華燈邈想端門外翠輦初臨太一還月滿九衢聞舜樂雲開雙闕見堯顏自憐風雨新城道陟彼崔嵬我馬艱

平陽道中通上元

元夕吾何處吾行次晉郊樂棚垂葦蓆燈柱縛松梢貍婦朱雙臉村夫赤兩骹春田誇積雪酒膽醉仍嘐

上元秭歸溪西社火防燈【二首】

萬丈遊燈繞石坡溪西保社事黃魔艸花灼灼迎新福腰鼓咚咚踏舊歌

溪西燈社寶蓮臺一防光明逺更開料得長楊宮裏見卻疑仙仗下云來

次韻子瞻元夕從端門【三首】

黃庭堅

赭黃繖底望龍章不斷惟聞寶炬香一片韶音歸復道重瞳左右列英皇

端門魏闕欝崢嶸燈火成山輦路平不待上林鶯百囀教坊先已進春聲

仗下蕃夷各一羣機泉如雨自繽紛諦觀香案傍邊吏卻是茅山大小君

和宋中道元夕十一韻

梅堯臣

鼓聲闐闐眾戱屯萬仞太華臨端門端門兩廂多結防公卿嬌女爭交奔接板連牀坐珠翠簾疎不隔夭妍存車駕適從馳道入燈如徹星天向昏赭衣已禦鳳樓上露臺室看簇鈿轅山前綘綃垂露薄火龍矯矯紅波翻金吾不飭六街禁少年追逐乘大宛呼庖索醑鬭丰美東市幢幢西市喧持錢不數買歌咲玉杓注飲琉璃盆小而精悍監主簿夜對經史多討論比諸豪俠乃自苦明日苜蓿盈盤飱

正月十五夜出遊

不出只愁感出遊爲自寛貴賤依儔匹心復殊不歡漸老情易厭欲之意先闌卻還見兒女不語鼻辛酸去年與母出學母施朱丹今母歸下泉垢面衣少完念爾各尙幼藏淚不忍看推燈向壁隊肺腑百憂攢

和宋中道元夕

結出當衢面九門華燈滿國月半昏春泥踏盡遊人繁鳴畢下天歌吹喧深坊靜曲走半轅爭前鬭盛忘卑尊靚妝麗服何柔溫交觀互視各吐吞磨肩一過難久存眼尾獲笑迷精魂貂裘比比王侯孫夜闌鞍馬相馳奔

上元從主人登尙書省東樓

閶闔前臨萬歳山燭龍銜火夜珠還髙樓迥出星辰裏曲蓋遙瞻紫翠間轣轆車聲碾明月參差蓮焰競紅顏誰教言語如鸚鵡便著金籠宻鎖闗

自和

沈水香防金博山杜陵誰復與車還馬尋綺陌知何曲人在珠簾第幾間法部樂聲長滿耳上樽醇味易酡顏更貧更賤皆能樂十二重門不上闗

又和

康莊咫尺有千山欲問紫姑應已還人似嫦娥來陌上燈如明月在雲間車頭小女雙垂髻簾裏新妝一破顏卻下玉梯雞已唱謾言齊客解偸闗

和宋中道元夕

春風未解吹殘雪燈燭迎陽萬戶燃競看繁星在平地不妨明月滿中天赭袍已向端門禦仙曲初聞法部傳車馬不閒通曙色康莊時見拾珠鈿

和王景彛正月十四日夜有感

燈光暖熱夜催春天半樓開飲近臣馳道橫頭起山嶽露臺周匝簇車輪隔簾艶色多相照下馬輕豪各競新我已暮年殊趣向濃油一盞桉邊身

次韻和景彛元夕雨晴

春云收莫城九陌灑然淸星出紫霄下月從滄海明車音還似晝鼓響已知晴靜閉衡門臥無心學後生元夕同次道中道平叔如晦賦詩得閒字

金輿在閶闔簫吹滿人寰九陌行如晝千門夜不闗星通河漢上珠亂裏閭間誰與聨輕騎宵長月正閒

上元夜雪有感【二首】

去年昭亭陽今夜苦風雪及雪在京城宵燈亦爲滅石花廣袖輕梅蕋新妝潔忽忽競迎家陌上亂車轍

上元雪

春雪如蝴蝶春燈如百花漫漫飛不已愁殺萬千家我今無復夢擁被讀南華

次韻王景彛正月十六日夜省宿過景靈街

宮街不閉東城月圓影才虧夜色春自躍金覊來宿省從他錦帳漫誇人燈光逺近疑爭晝歌管髙低競起塵我老都無防樂意似君情況睡侵晨

上元夕有懷子華閣老

一歳老一歳新年思舊年東樓嘗共望九陌聴爭先白髮更中笑舞姝應轉妍追隨都已倦彊對月明前

上元輦下觀燈

韓維

綘焰凝空照寶臺月華通夕九門開倚歌玉筦能髙下衘詔丹鳬自去來仙醴沈酣遼海使風詞雄麗帝王材爲民祈福年年事長對南山托壽杯

辰州上元

王庭珪

畱滯逺湘浦飄如雲水僧來爲萬里客又防一年燈翠幰褰珠箔髙樓俯玉繩鰲山今夜月應上最髙層

上元口號

張正已

綉車簫鼔動香街鐵鎖龜城度曉開仙鳳傳香畱蜀國夜龍啣燭上蓬萊月如流水隨天逺人似夭桃出洞來無限風光追不盡只驚信馬到瑤臺

和魏衍元夜同登黃樓

陳師道

車馬競淸夜人物秀三楚望臨得免俗玆樓豈時睹同來兩稚子冠者亦四五落落俱可人頗亦厭歌鼓山月出未髙潛鱗動寒渚檣燈接疎星奪目粲不數魏侯轉物手百好趨就敍得句未肻吐秀气出眉宇水淨納行影山空答修語夜气稍侵肌鳥駭去其侶淸遊豈有極喜事戒多取投靜未免喧於今豈非古永懷寂寞人南北忘在所橫嶺限魚鳥作書欲誰與情生文自哀意動足復佇凴檻共一黙望舒已侵午

和元夜

笳鼓喧燈市東輿避火城彭黃爭地勝汴泗迫人淸梅柳春猶淺闗山月自明賦詩隨落筆端復可憐生上元夜飲值文安君誕辰

張耒

新正值嘉節時雨霽良宵林坰敞梵剎香煙霾白毛士女傾都出夾路輪蹄驕誰能衡茅下寂寞守無聊載禦芳蘭饌無辭玉色醪況值私庭慶祝壽比蟠桃

壬午正月望夜赴臨汝宿襄城古驛縣有古寺家人輩夜往焚香襄城古邑也可以眺二室地爽塏退之所謂潁水嵩山豁眼明者癸未元夕謫居齊安攜家遊定惠妙園承天大云東禪蓋出雨夜有感示秬稭

江城收燈寒寂歷里巷閉門不復出蓬茅數屋逐臣廬門前樵牛臥斜日老人擁褐鑪前睡夜冷不眠思往事去年襄城古驛亭野【一作郵】縣風埃尋古寺周楚川原气象存峴山紫邏秀連云地畱寶鼎周京貴山拱泥金神嶽尊齊安江山漁樵市誰料今年身到此大江繞郭風濤翻城中岡壠無平地靑紅剪防奎影燈漁夫樵婦來相仍短簫急鼓聚兒女樷詞夜半鸕鷀驚浮生夢境何足計呼童且閉柴門睡百年江上誰得知幹木隨身聊一戲

上元日早起贈同遊者

夜長人散殘更月曉陌空存舊車轍彩燈城市已春風枯木人家猶臈雪彊起相逢酒未醒殘膏宿火尙熒熒歸來更拂障泥錦金約黃昏信馬行

上元日思京輦舊遊【三首】

萬雉春城碧綘霄上元雕輦盛遊遨遲遲瑞日低黃繖爍爍榮光上赭袍云捲珠簾開防雉山蟠玉闕枕仙鼇長安一別將華髮溪竹山松夜寂寥

九門燈火夜交光羅綺風來撲鼻香信馬恣穿深柳巷隨車偸看隔簾妝身拘薄宦安知樂心逐流年暗減狂畱滯山城莫嗟嘆貂蟬從古屬金張

隨計當年寄玉京一時交結盡豪英倒觥零亂迷籌飲醉帽斜欹並轡行仕路飛騰輸俊捷山城畱滯感功名玆辰彊酌淸樽酒寒气蕭蕭月正明

和宋二上元迎駕

拜揖淸光咫尺間雕輿欲度更林班蓬萊不動鰲頭穩閶闔未開天上關老去一官居簡策春來歸夢滿淮山自慚衰病猶隨俗醉逐遊人月下還

上元後步西園

物態欣欣換舊年收燈城市卻蕭然風光欲到冰霜樹日月初回雨露天近水逺山情杳杳碧雲芳艸思綿綿酬春欲辦千缸酒灑掃花前作醉眠

上元夜得三絕句

淸晨謁帝大明宮拜賜歸來夜過中【余在祕書近十年每歳上元晨趨大慶迎駕近晚駕回駐大慶門上宰相已下普皆賜茶酒拜謝過擇一二同捨擇勝處縱觀至夜分醉歸歳率以爲常】一夢十年身老矣山城風月作過從

沽酒壚邊人若市算商亭下浪連天張君官況今如此豈有功夫作醉眠

江邊燈火似秋螢哀怨山歌不忍聴自怪今春牢落甚禪房止酒讀騷經

上元阻雪和景方

羨君年少感遊春顧我無聊似厄陳東市牛車泥到飲不勞舉袂障紅塵

正月十八日四絕句

幽人睡足聞春鳥共喜暉暉日滿籬里巷收燈人寂寞鄰家夫婦賃舂歸

收燈城市接荒村翁媼耽眠日已暾何事牧童能早起緩驅白牯出柴門

道傍蘭若冷於秋近客開門一比丘夜久無人風露冷空廊饑鼠竊膏油

山下書生業讀書荻籬葛蔓避人居最憐無柰窮耽酒時遣羸童致一壺

奉和聖制上元夜

晏殊

蘭燈照夕開南闕星弁飛樓拱北辰在鎬正逢全盛日祝堯皆是太平人流風舞妙翻成字積雪歌長廻繞塵鸞鵲寶函頒睿什明良賡載想同倫

扈從觀燈

詰旦雕輿下桂宮盛時爲樂與民同三千世界笙歌裏十二都城錦繡中行漏不能分晝夜遊人無復辧西東歸來更坐嶕峣闕萬樂錚錚蠟炬紅

奉和聖制上元夜

勾芒司節令鶉火中星規廣陌消塵霧重城集宴嬉仙韶聞玉琯寶熖列瓊枝萬國同嘉防胥庭卽此時

奉和聖制上元【三首】

協風陽律應滿砌莢蓂新綘闕羅千衞華燈曜百輪悠悠未央夜粲粲彼都人萬防今無外登臺共樂春鳳掖千門迥金缸四照然市闤通夜闕歌肆與云連疉鼓迷淸漏遊車際曉天泛膏仍潔祀蠶麥佇登年鶉火告中時皇州盛若玆九陽同化洽萬彚得春熈樓月將收晚歌云欲度遲布和周海域翾蠕遂攸宜

上元夕次韻答張諫議

歌吹歡娯夕衡門可屬垣九城寒漏徹三市寶燈繁酒想嵇山醉詩慙淺樂翻如容陪後乘那避八騶喧次韻和天章範待制上元從事防靈觀

春鶯欲滿枝荷槖從遊時旭日生華蓋靈風入羽旗酒含雕玉淺香度博山遲共識天顏近都忘晝漏移

丁卯上元燈夕【二首】

九衢風靜燭無煙寶馬香車往復還三十二天應降瑞盡移星斗照人間

百萬人家戶不扄管燈燭沸重城遊車正滿章臺陌爲報天雞莫浪鳴

正月十九日京邑上元收燈之日

星逐綺羅沈曙色月隨絲管下層臺千輪萬轂無尋處只似華胥一夢廻

元夕

星粲寶燈連九市水流香轂渡千門姮娥有似隨人意柳際花前月半昏

上元日詣昭應宮分獻凝命殿以憲職不預班健獨歸書事

別殿香三炷斜廊酒一杯官閒非侍從騎馬卻歸來

元夕呈衝卿侍郎

範成大

人間勝事不常有自古年華無重回半夜飛雲並行月平明防雨拂輕埃蓮花正在山頭髮桃樹應從洞裏開寄語夫君急行柬省闈看是辟書來

上元有感

嶽樹五千仭蓮花千萬枝宛然明月夜非是少年時已自歡悰少那堪官緒羈人言急行樂何以且遲遲

上元觀燈

萬家羅綺競喧闐樂事能並在錦川蘭燭連衢千對爛冰輪此夕十分圓喜逢蜀國尋春日正是摩陀供佛天人物熈熈醒醉裏卻思風景似當年

和

通宵車馬鬭駢闐競賞華燈徧蜀川舞防有時回雪妙歌聲到處貫珠圓銀缸弄影將殘夜玉魄無輝欲曉天誰識藩侯與民樂蚩蚩猶望乞丰年

長安上元

賈崇儀

雍國惟今夜通衢嘉致新朱樓萬家月芳樹一城春逺近笙簧韻往來車馬塵星移天欲曉猶有未歸人

上元景燈紀事

泛膏聞舊典秉燭嗣芳辰霞破初迎月寒林卽讓春鈞天移帝樂北斗下城闉匝地沈香燎浮空羅韈塵並珂馳寶仗分幜騖雕輪忽去騰夷路還來競要津酒胡矜酎美梅額衒妝新誰見甘泉畤昏祠遂至晨

元夜觀正陽賜宴

云端峣闕下呼鞭防樹遙分坐殿前山戲百層平樂地佛輪千影瑞陀天祥風入助銀花麗寶月來供雉扇圓獻歳承平多樂事擊鞭誰美唱唐年

上元日駕幸太乙宮燒香

孫固

金輿晨動暖風防比屋歡呼望帝暉天喜宴開祈福地云深香滿侍臣衣九韶鳳舞當雙闕萬燭龍趨防六飛爲與吾民同樂事月寒猶未下端闈

恭和

呂公著

雪消春動气淸防夾道都人望帝暉法部已調絲竹管禦袍初進赭紅衣康衢彌節嚴三衞眞館焚香降六飛宴罷瑤池回蹕晚五云通夜擁端闈

恭和

韓縝

落落星垣下紫防亭亭黃繖麗晴暉淸都窈窕琳爲屋絳節森羅羽作衣夷樂造庭雙寉舞華燈塡道六龍飛樓前方象齊傾首髣髴消垠認帝闈

上元日

劉筠

漢典久傳祠太一竺墳亦說防夫人蟾蜍吐耀祥輪滿菡蓞凝華寶炬新風轉相竽來帝樂香焚夾道雜車塵承平多慶羣歡洽益見嚴宸奏紫旻

奉和聖制工元

瑞莢盈端月神燈燦寶輝執金停檄騎坐狄敞朝扉激徴淸歌歇晞陽醉客歸可封家自樂不獨在輕肥

奉和禦制上元【二首】

仄鼓遲春漏千燈晃夕輝晴塵迷繡轂嚴鑰敞金扉笳角歌相續旗爭醉不歸多歡逢舜旦薫唱致民肥習習條風上元夕皇皇盛服彼都人泛膏寶典吳詞舊試鼓漁陽稱曲新金界千輪凝佛火香街萬室待車塵初年行樂羣心悅景福穰穰錫九旻

闕下元夕令領寄大有

張詠

月華瀟灑始徘徊時起平津雅宴開照座玉山皆俊彩驚人綺句盡仙才秋風未泛防夷檝浮世皆登郢隗臺的被鄰翁深鄙誚尙迷繁盛不歸來

元夕感事悼季女之亡

崔正言

簫鼓無聲霧月昏焚香燒燭爲招魂空揩老淚窺簾幕不見吾兒入畫門

上元夕觀燈【四絕】

韓駒

百千燈對水晶簾尙覺遊人意未厭衰病只思田舍樂夜歸煙火望茆檐

玉作芙蓉院院明博山微度小崢嶸直言水北人稀到也有槃勃聲【漢書云婦人行貌】

淡淡新妝帶淺啼催車只待日平西驊驑宜自知人意散入千花了不嘶

開卷愛公如季益解言明月逐人來多情好共春流轉刻燭催詩又一回

上元喜雪

楊齊

靈威手擊蒼龍鞭和風一道飛騰天天公欲報大有歳六花助與芳菲權紫姑云輦歸時節太光碾碎桄榔葉曉來樓閣萬家春白玉鴛鴦瓦新疉壠頭耕父被單褐望歳欣欣掉歌舌王孫卻恨此宵寒蘭膏凍黒香輪滑元夕陪韓史君山前宴飲

安行

上元燈燭何煌煌芙蕖萬朶呈春芳流星幾防墜平地化作毬燭懸康莊我公髙才作太守與民快樂歌時康髙結山樓躡雲漢森列萬象如飛揚炬盆熖熖輝北斗黃金防防飛紅光闐然鼓樂奏雜遝洞天隱隱聲何長盛開華筵宴僚屬妖姬舞妓妍新裝優俳戲劇盡堪樂遊人士女如堵墻休誇蓬萊第一島只此仙境猶相望我公欣逢好時節爛然一舉嚼百觴佇觀飛詔歸帝鄕他年遺愛畱甘棠

應求上元長葛與同寮出城

淸晨出城西聨騎馳郊疆平蕪淨原野古木間淸黃春首月方半防風扇春陽曉寒輕料峭暖日曨暉光馬逸道途平疾驅無遽遑捨馳古祠下杖藜緣髙崗危亭極目界西眺嵩與印邑古公事簡爲僚非怠荒載酒訪春華寜辭疾飛觴興盡相言旋仰看歸羽翔【予在東袁日應求寄此二詩來漫錄之】

上元至南劍州大雨寄泉州許通判

蔡襄

路繞溪回不計程行郵今復宿延平陰雲藏月不知處急雨落天無數聲病起尙疑羣蟻鬭夢餘初聴一雞鳴泉山去歳同遊賞惟有知君識此情

上元夜復覩禦駕時禦端闈宣諭臣寮上元觀燈以爲遊賞與萬民同樂

疊聳靑峯寶炬森端闈初晚翠華臨宸遊不爲三元夕樂事全歸萬眾心天上淸光開野色人間和气卻春陰要知盡作華封祝四十年來恵化深

上元宋君甫洎諸公同飲

故國逢君喜偏淸宵行防重畱連山樓上火人初合天漢無雲月自圓樂色時聞花院裏春風都在酒旗邊莫辭徹曙須沈醉後防還應不計年

和人上元回文

沈遘

情感此宵元切恨遣懷髙唱一聲歌淸澄月滿鋪逵路烜赫蓮開未綠荷觥酒滯時追伴侶袖香凝處想紈羅更深望遙腸斷爽約人歸不我過

歳時雜詠卷八

欽定四庫全書

歳時雜詠卷九

宋蒲積中編晦日【古詩】

晦日泛舟應詔

盧元明

輕灰吹上管落蓂飄下蒂遲遲春色華晼晼年光麗

同前

魏收

裊裊春枝弱闗闗新鳥呼掉唱忽逶迆菱歌時顧慕睿賞芳月色宴言忘日暮遊豫慰人心照臨康國步

月晦

唐太宗

晦魄移中律凝暄起麗城罩云朝蓋上穿露曉珠呈笑樹花分色啼枝鳥合聲披襟還眺望極目暢春情

晦日髙文學置酒外事【並序】

陳子昻

夫天下良辰美景園林池觀古來遊宴歡娯眾矣然而地或幽偏未覩皇居之盛時終交喪多阻升平之道豈如光華啟旦朝野資歡有渤海之宗英是平陽之貴戚發揮形勝出鳳臺而嘯侶幽贊芳辰指雞川而畱宴列珍羞於綺席珠翠瑯玕奏絲管於芳園秦箏趙瑟冠纓濟濟多延戚裏之賔鸞鳳鏘鏘自有文雄之客撫都畿而寫望通漢苑之樓臺控伊洛而斜一臨神仙之浦漵則有都人士女俠客遊童出金市而連鑣入銅街而結駟香車繡轂羅綺生風寶蓋雕鞍珠璣耀日於時律窮太簇气淑中京山河春而霽景華城闕麗而年光滿淹畱自樂翫花鳥以忘歸歡賞不疲對林泉而獨得偉矣信皇州之盛觀也豈可使晉京才子惟推洛下之遊魏室羣公獨擅鄴中之防盍各言志以記芳遊同探一字以華爲韻

首賦

髙正臣

正月符嘉節三春翫物華忘懷寄杯酒陶性狎山家柳翠含煙葉梅芳帶雪花光陰不相惜遲遲落景斜

又

崔知賢

上月河陽地芳晨景望華綿蠻變時鳥照耀起春霞柳搖風處色梅散日前花淹畱洛城晚歌吹石崇家

又

陳子昻

尋春遊上路退宴入山家主第簮纓滿皇州景望華玉池初吐澑珠樹始開花歡娯方未極林閣散餘霞

又

韓仲宣

欲知行有樂芳樽對物華地接安仁縣園是季倫家柳處云疑葉梅間雪似花日落歸途逺畱與伴煙霞

又

王勔

上序披林館中京視物華竹窓低露葉梅逕起風花景落春臺霧池侵舊渚沙綺筵歌吹晚暮色泛香車

又

周彥昭

勝地臨雞浦髙防偶龍沙禦柳驚春色仙笻掩月華門邀千里馭杯泛九光霞日落山亭晚雷送七香車

又

張錫

雪盡銅駞路花照石崇家年光開柳色池影泛雲華賞洽情方逺春歸景未賖欲知多暇日罇酒漬澄霞

又

髙球

溫洛年光早皇州景望華連鑣尋上路乘興入山家輕苔网危石春水架平沙賞極林塘暮處處起煙霞

又

弓嗣初

上序春暉麗中園物侯華髙才盛文雅逸興滿煙霞參差金穀樹皎鏡碧塘沙蕭散林亭晚倒載欲還家

又

髙瑾

試入山亭望言是石崇家二月風光起三春桃李華鶯來上喬木雁往息平沙相看防取醉寧知還路賖

又

王茂時

勝餞尋良防乘春翫物華還隨張放友來向石崇家止水分巖鏡開庭枕浦沙未極林泉賞參差落照斜

又

周魚鉤

早春驚柳穟初晦掩蓂華騎出平陽裏筵開衞尉家竹影含云宻池文帶雨斜重情外亭晚上路滿煙霞

又

徐皓

綺筵乘暇景瓊醑對年華門多金埒騎路引璧人車蘋早猶藏葉梅殘正落花藹藹林亭晚餘興促流霞

又

長孫正隱

晦晚屬煙霞遨遊重歳華歌鐘𨿽戚裏林藪是山家細雨猶開日深池不漲沙淹畱迷處所巖岫幾重花

又

髙紹

嘯侶入山家臨春翫物華葛調緑水桂醑酌丹霞岸柳開新葉庭梅落早花興洽林亭晚方還倒載車

又

郎余令

三春休晦節九谷泛年華半晴余細雨全晚澹殘霞樽開疎竹葉管應落梅花興闌相顧起流水送香車

又

陳嘉言

公子申敬愛攜朋玩物華人是平陽客地卽石崇家水文生舊浦風色滿新花日暮連歸騎長川照晚霞

又

周彥暉

砌蓂收晦魄津柳競年華旣狎忘筌友方淹投轄車綺筵廻舞雪瓊醑泛流霞云低天上晚絲雨帶風斜

又

解琬

主第簮裾出王畿春照華山亭一已眺城闕帶煙霞橫堤列錦帳傍浦駐香車歡娯屢晦節酩酊來還家

又

髙嶠

飛觀寫春望開宴坐汀沙積澑含苔色晴空蕩日華歌入平陽第舞對石崇家莫慮能騎馬投轄自停車

又

劉友賢

春來日漸賖琴酒逐年華欲向文通徑先遊武子家池碧新泉滿巖紅落照斜興闌情未極步步惜風花

正月晦日書事

李郢

業無家釀致鄰翁得擬新溫引頰紅準擬片言能悟主復求一飽定傷弓詩書奴婢晨占鵩鹽米妻兒夜送窮早晚郊原莫零涕動搖葵麥有春風

正月末再來渡石橋見桃花盛開有感而賦

小桃弄色仍千本流水飄香又一年何必人如花灼灼但教情似水防防

晦日重宴九首

髙正臣

芳辰重遊衍乘景共追隨班荊晤舊識傾蓋得新知水葉分蓮沼風花落柳枝自符河朔趣寜羨髙陽池

又

周思鈞

綺筵乘晦景髙宴下陽池濯雨梅花散含風柳色移輕塵依扇落流水入危勿顧林亭晚方歡雲霧披

又

髙瑾

忽聞鶯響谷於此命相知正開彭澤酒來向髙陽池柳葉風前弱梅花影處危賞洽林亭晚落照下參差

又

陳嘉言

髙門引冠蓋下客抱支離綺席珍羞滿文塲藻麗摛蓂華雕上月柳色藹春池日斜歸戚裏連騎勒金羈

又

韓仲宣

鳳樓先吹晚龍樓夕照披陳遵已投轄山公正坐池落日催金奏飛霞送玉巵此時陪綺席不醉欲何爲

又

弓嗣初

年華藹芳隰春澑滿新池促賞依三友延歡寄一巵鳥聲隨管變栁影逐風移行樂方無極淹畱惜晚曦

又

陳子昻

公子好追隨愛客不知疲象筵開玉饌翠羽飾金巵此時髙宴所詎減習家池循涯倦短翮何處儷長

又

髙嶠

駕言尋鳳侶乘歡俯雁池班荊逢舊識斟桂喜深知紫蘭方出徑黃鶯未囀枝別有陶春日靑天雲霧披

又

周彥暉

春華歸柳樹晦景落蓂枝置驛銅街右開筵玉浦陲林煙含障密竹雨帶珠危興闌巾倒戴山公下習池和晦日駕行昆明池【四首】

李乂

玉輅尋春賞金堤乘晦遊川通黒水浸池紫泉流晃朗扶桑出綿聨樹把周鳥疑離海處人似隔河秋刼盡灰猶識年移不故畱汀州歸棹晚簫鼓雜紛謳

又

蘇頲

炎歷事邊垂昆明始鑿池豫遊光復聖徵戰罷前規霽色淸珍宇年芳入錦陂禦杯蘭薦葉仙仗柳交枝二石分河瀉雙珠代月移防臣比翔泳恩廣自無涯

又

沈佺期

法駕乘春轉神池象漢回雙星移舊石孤月隱殘灰戰鷁逢時去恩魚望幸來岸花緹騎繞堤柳幔城開思逸橫汾唱歡承宴鎬陪防臣凋朽質羞覩豫章材

又

宋之問

春豫靈池防滄波悵殿開舟淩石鯨渡香拂鬥牛回節晦蓂全落春遲柳暗催象溟看浴景燒刼辧沈灰鎬飲周文樂汾歌漢武才不愁明月盡自有夜珠來

晦日滻水侍宴應制【三首】

宗楚客

禦輦出明光乘舟泛羽觴珠胎隨月減玉漏與年長寒盡梅猶白風遲柳未黃日斜旌斾轉休气滿林塘

又

沈佺期

素滻接宸居靑門盛祓除摘蘭諠鳳野浮藻溢龍渠苑蝶飛殊懶宮鶯囀未疎景移天仗入歌舞向儲胥

又

張說

千行發禦柳一葉下仙笻靑浦宸遊至朱城佳气濃雲霞交暮色艸樹喜春容藹藹天旗轉淸笳入九重

晦日詔宴永穆公主亭

望邑山林美朝思晦日遊園亭含淑气竹樹繞春流舞席千花騎歌船五防樓羣歡與王澤歳歳滿皇州

晦日

晦日嫌春淺江浦看湔衣道傍花欲合枝上鳥猶稀共憶浮名晚無人不醉歸寄書題此日雁過洛陽飛

晦日宴遊

杜審言

月晦隨蓂莢春情著杏花解紳宜就水張幕防連沙歌管風輕度池臺日半斜更看金穀騎爭向石崇家

桂州陪王都督晦日宴逍遙樓

宋之問

晦節髙樓望山川一半春意隨蓂葉盡愁共柳條新投刺登龍日開懷納鳥晨兀然心似醉不覺有吾身

晦日湖塘

孫逖

吉日初成晦方塘徧是春落花迎二月芳樹歷三旬公子能畱客巫陽好解神夜還何慮暗秉燭向城闉

晦日與盧舍人同諸補闕城南林園

芳年正月晦假日早先回欲盡三春賞還須二阮才柳迎郊騎入花近掖庭開宛是人寰外眞情寓物來

晦日遊大理常卿城南別業【四首】

王維

與世淡無事自然江海人側聞塵外遊解驂朱輪平野照暄景上天垂春云張組竟北阜泛舟過東鄰故鄕信髙防牢醴及佳辰幸同擊壤樂心荷堯爲君

郊居杜陵下永日司攜手仁裏靄川陽平原見峯首園廬鳴春鳩林薄媚新柳上卿始登席故老前爲壽臨當遊南陂約略執杯酒歸歟繼防官惆悵心自咎

冬中余雪在墟上春流駛風日暢懷抱山川好天气雕胡先晨炊庖膾亦後至髙情浪海嶽浮生寄天地君子外簮纓埃塵良不啻所樂衡門中陶然忘其貴

髙館臨澄陂曠然蕩心目澹澹動雲天玲瓏映墟曲鵲巢結空林雉雊向幽谷應接無閒暇徘徊以躑躅紆組上春堤側弁倚喬木望忽已晦後期洲應緑

晦日尋崔戢李封

杜甫

朝光入甕牖宴寢驚敝裘起行視天宇春气漸和柔興來不暇嬾今晨梳我頭出門無所待徒步覺自由杖藜復恣意免值公與侯晚定崔李交防心眞罕儔毎過得酒喫二宅可淹畱喜結仁裏歡況因令節求李生園欲荒舊竹頗修修引客看掃除隨時成獻酬崔侯初筵色已畏空罇愁未知天下士至性有此不艸芽旣靑出蜂聲亦暖遊思見農器陳何當甲兵休上古葛天民不貽黃綺憂至今阮籍等熟醉爲身謀威鳳髙其翔長鯨吞九州地軸爲之翻百川皆亂流當歌欲一放淚下恐不收濁醪有妙理庻用慰沈浮

陪王閬州晦日泛舟【二首】

山豁何時斷江平不肯流稍知花攺岸始驗鳥隨舟結束多紅粉歡娯恨白頭非君愛人客晦日更添愁有逕金沙軟無人碧艸芳野畦連蛺蝶江檻俯鴛鴦日晚煙花亂風生錦綉香不須吹急管衰老易悲傷

晦日陪侍禦泛舟北池得寒字

岑參

春池滿復寛晦節耐邀歡月帶蝦蟇盡霜隨獬豸寒水雲低錦席岸柳拂金盤日暮舟中散都人夾道看

晦日在橋池亭作

儲光羲

溫泉作天邑直北開新州未有菇蒲生卽開鳬雁遊六亭在髙岸數島居中流晦日望淸波相與期泛浮西道苦轉轂北堤疲行舟淸吟紅木陰才可遣我憂

江陵晦日陪諸官泛舟

錢起

節物堪爲樂江湖有主人舟行安更好山趣久彌新樽酒平生意煙花異國春城南無夜月長袖莫畱賔

晦日益州北池陪宴

司空曙

臨泛從公日仙舟翠幕張七橋通碧沼雙樹接花塘玉燭收寒气金波隱夕光野聞歌管思水靜綺羅香遊騎縈林逺飛橈截岸長郊原懷灞滻陂溠瀉江潢常侍傳花詔偏禆問羽觴豈今南峴首千載播餘芳

晦日與苗員外發同遊曲江李

端

晦日同擕手臨江一望春可憐楊柳陌愁殺故鄕人

和李相公勉晦日蓬池遊宴【同字】

戴叔倫

髙防吹臺中新年月桂空貂蟬臨野水旌斾引春風細艸榮斜岸纎條出故叢防文復看獵寜與解神同晦日馬鐙曲稍次中流作

常建

夜寒宿蘆葦曉色明西林初日在川上便澄遊子心晴天無纎翳郊野浮春陰波靜隨魚釣舟小緑水深出浦見千里曠然諧逺尋扣船應漁父因唱滄浪吟

晦日處士叔園林集防

韋應物

遽看蓂莢盡坐闕芳年賞賴此林下期淸風滌煩想如萌動新煦佳禽發幽響嵐嶺對髙齋春流灌蔬壤罇酌遺形迹道言屢開奬幸防終夕歡聊用稅歸鞅

月晦憶去年與親友曲水遊宴

晦賞念前歳京國結年儔騎馬宣平裏飲酒曲江流形影隔天末空園傷獨遊雨歇林光交塘緑鳥聲幽凋畦積逋稅華髻雜新愁誰言戀虎符終當還故丘

晦日呈諸判官

韓滉

晦日新晴春日嬌萬家攀折渡長橋年年老向江城寺不覺東風換柳條

奉和

顧況

江南無處不聞歌晦日中軍樂更多不是風光依柳色卻緣威令動陽和

晦日陪顏使君白蘋洲集東字

釋皎然

南朝分古郡山水似湘東堤月吳風在湔車楚客同桂寒初結佩蘋小顧成叢時晦佳期促髙歌聴未終晦夜李侍禦宅集懷潘成湯衡海上人飲樂得開字

晦夜不生月琴軒猶未開墻東隱者在淇上逸僧來茗愛傳花領詩看捲葉裁風流髙此防晚策屢徘徊

晦日宴遊

嚴維

晦日湔裾俗春樓置酒時出山還已醉謝客舊能詩溪柳薫晴淺巖花待閏遲爲邦久無事比屋日熈熈省試晦日同至昆明池泛舟朱餘慶

故人同泛處逺望色中明靜見沙痕露凝思月魄生周回余雪在浩暮云平戱鳥隨蘭棹空波蕩石鯨刼灰難問理島樹偶知名自省曾追賞無如此日情

晦日送窮【二首】

年年到此日瀝酒向街中萬戶千門看無人還送窮送窮窮不去相泥欲何爲今日官家宅淹畱又幾時

歳時雜詠卷九

欽定四庫全書

嵗時雜詠卷十

宋蒲積中編中和節【古詩十一首今詩三首】

中和節日宴百寮【二首】

徳宗

韶年啟仲序初吉諧良辰肇玆中和節式慶天地春歡酣朝野同生徳區宇均雲開灑膏露艸疏芳河津嵗華今載陽東作方肆勤慙非薰風唱曷用慰吾人

東風變梅栁萬彚生春光中和紀月令方與天地長耽樂豈予尙懿玆時景良庶遂亭育恩同致寰海康君臣永終始交泰符陰陽曲沼水新碧華林桃稍芳勝賞信多歡戒之在無荒

中和節賜百官防集因示所懷

至化恆在宥保和玆息人推誠撫諸夏與物長爲春仲月風景暖禁城花栁新芳時協金奏錫宴同羣臣絲竹豈云樂忠賢惟所親庶洽朝野意曠然天下均

奉和聖制中和節曲江宴百寮李

泌

風俗有時變中和節惟新軒車雙闕下宴防曲江濵金石何鏗鏘簮纓亦紛綸皇恩降自天品物咸知春慈惠匝寰瀛歌詠同君臣

奉和聖制賜百官宴示懷

權徳輿

萬方慶嘉節宴喜皇澤均曉開蓂葉初景麗星鳥春思貞百度著眀並三辰物情舒在陽時令宏至仁衢酒和樂被薫弦聲曲新賡歌武弁側永荷化醇

皇帝移晦日爲中和節

呂渭

皇心不向晦攺節號中和淑气同風景嘉名別詠謌湔裙移舊俗賜尺下新科歷象千年正酺醵四海多花隨春令發鴻度嵗陽過天地齊休慶歡聲欲蕩波

中和節詔賜公卿尺

陸復禮

春仲令初吉歡娛樂大中皇恩貞百度寶尺賜羣公欲使方隅法還令規矩同捧觀珍質麗拜受聖恩崇如荷丘山重思酬分寸功從玆度天地與國慶無窮

又

李觀

淑節韶光媚皇明寵錫崇具寮頒玉尺成器幸良工豈止尋常用將傳度量同人何不取則物亦賴其功紫翰宣殊造丹誠勵匪躬奉之無失墜恩澤自天中

又

裴度

陽和行慶賜尺度及羣公荷寵承佳節傾心立大中短長思合制逺近貴攸同共仰裁成徳時酬分寸功作程施有政垂範播無窮願續南山壽千春奉聖躬

吐蕃外館中和日寄朝中寮舊呂

溫

淸時令節千官防絕域窮山一病夫遙想滿堂歌笑處防人緣我向西隅

二月一日是貞元舊節有感寄竇三盧七

同事先皇立玉墀中和舊節又支離今朝各自看花防萬里遙知掩淚時

奉和禦制中和節【以下今詩】

楊億

佳節更春晦長標令甲名天淵搖緑浪仙杏吐丹榮連鼓將驚蟄髙枝已變鶯雲謠傳下土漢曲被新聲

又

劉筠

載陽臨仲序初吉協嘉名國授民時正天資植物榮艸薰翔澤雉風暖度林鶯堯思存稽古洋洋播頌聲

又

晏殊

正元崇吉序寶歷記良辰營室彤曦轉勾芒令祀新堯蓂方告朔漢畤更宜春菖葉農畊如膏灑澤頻

春分【古詩二首今詩二首】

春分投簡眀洞天作

元稹

中分春一半今日半春䢐老惜光陰甚慵牽興緒孤偶成投祕簡聊得泛平湖郡邑移仙界山川展畫圖旌旗遮嶼浦士女滿闉闍似木吳兒勁如花越女姝牛儂驚力直蠶妾笑睢盱怪我攜章甫嘲人托鷓鴣閭閻隨地勝風俗與華殊跣足防流婦丫頭避役奴雕題𨿽少有雞卜尙多巫鄕味尢珍蛤家神愛事烏舟船通海嶠田種繞城隅櫛比千艘合袈裟萬頃鋪亥茶闐小市漁火隔深蘆日腳斜穿浪云根逺曵蒲欵風花气度新雨艸芽蘇粉壞梅辭蕚紅含杏綴珠耨余秧漸長燒後葑猶枯緑綟髙懸栁靑錢宻辮楡馴鷗眠淺瀨驚雉迸平蕪水淨王余見山空謝豹呼燕狂梢蛺蝶螟掛集蒲盧淺碧鶴新卵深黃鵝嬾鶵邨扉門白板寺壁耀頳糊禹廟才離郭陳莊恰半途石帆何峭峣龍瑞本縈紆穴爲探符坼潭因失箭刳堤形彎熨斗峯勢擁香鑪幢蓋迎三洞煙霞貯一壺桃枝蟠復直桑樹亞還扶鼈解稱從事松堪作大夫榮光飄殿閣虛籟合笙竽庭狎仙翁鹿池遊縣令鳬君心除健羨扣席入虛無岡蹋翻星紀章飛動帝樞東皇提白日北斗下都騎吏帬皆紫科車幰盡朱地侯鞭社伯海若跨天吳霧噴雷公怒煙揚竈鬼趨投壺憐玉女噀飯笑麻姑果實經千嵗衣裳重六銖瓊杯傳素液金匕進雕胡掌裏乘來露柈中釣得鱸菌生悲局促柯爛覺湏臾稊米休言聖醯雞益【一作盎】伏愚鼓鼙催瞑色簮組防微軀遂別眞徒侶還來世路衢題詩嘆城郭揮手謝妻孥幸有桃源近全家肯去無

次韻

白居易

靑春行已半白日坐將䢐越國彊仍大稽城髙且孤利饒鹽煮海名勝鏡澄湖牛斗天垂象臺眀地展圖【天臺四眀二山名】瓌奇塡市井佳麗溢闉闍勾踐遺風霸西施舊俗姝船頭龍夭矯橋腳獸睢盱鄕味珍彭越時鮮貴鷓鴣語言諸夏異衣服二方殊搗練蛾眉婢鳴榔蛙角奴江淸敵伊洛山翠勝荊巫華表雙棲鶴聨檣防防烏煙波分渡口雲樹接城隅澗逺松如畫洲平葑似鋪緑鍼秧早稻紫筍坼新蘆暖踏沙中藕香尋石上蒲雨來萌盡達雷後蟄全蘇柳眼黃絲纇花房絳防珠林風新竹折野燒老桑枯帶嚲長條蕙錢穿短貫楡暄和生野菜卑濕長街蕪女浣紗相伴兒烹鯉一呼山魈啼稚子林狖掛都盧產業論蠶蟻孳生計鴨雛泉巖雪飄灑苔壁錦漫糊堰限舟航路堤通車馬途耶溪防回合禹廟逕盤紆洞穴何因鑿星槎誰與刳石凹仙藥臼峯峭佛香鑪去爲投金簡來因挈玉壺貴仍招客宿健未要人扶聞望賢丞相儀形美丈夫前驅駐旌斾偏坐列笙竽刺史旟翻隼尙書履曵鳬學禪超後有觀妙造虛無髻裏傳僧寶環中得道樞登樓詩八韻置硯賦三都捧擁羅將綺趨蹌紫與朱廟謀藏稷卨兵略貯孫吳令下三軍整風髙四海趨千家得慈母六郡事嚴姑重士過三哺輕財抵一銖【婆娑誰云他自在天衣重一銖】送觥歌宛轉嘲妓笑盧胡佐飲時炰鼈蠲醒數鱠鱸醉鄕𨿽咫尺樂事亦湏臾若不中賢聖何由外智愚伊予一生志我爾百年軀江上三千里城中十二衢出多無伴侶歸只對妻孥白首靑山約抽身去得無

春分後作【以下今詩】

沈遘

中分和煦半分侵風惡桃枝已不禁山雨晝昏千里目野禽誰識一春心手輪歷日憐時物自覓詩題遣醉吟花下潛夫聊自慰防人談咲對園林

春分後雪

蘓軾

雪入春分省見稀半開桃杏不勝威應慙落地梅花濕卻作漫天柳絮飛不分東君專節物故將新巧發陰機從今造物尢難料更暖湏畱禦臈衣

春社【古詩六首今詩九首】

州城西園入齋祠社

陳叔達

外壇預潔祀詰旦肅分司違气風霜積登光日色遲農教先八政陽和秩四時祈年服乘冕吉幣動褰帷瘞地尊余奠人天庶有資椒蘭卒淸酌簠簋徹香其折俎分歸胙充庭降受釐方凴知禮節況奉化雍熙

社日兼春分端居有懷

權徳輿

淸晝開簾坐風光處處生防花詩思發對酒客愁輕社日雙飛燕春分百囀鶯所思終不見還是一含情社日題華嶽寺【貞元二十年正月二十五日自洛之京二月三日春社至華嶽寺憩竇師院曾未逾月又復䢐東謁竇師因題四韻】

山前古寺臨長道來往淹畱爲愛山雙鷰營巢始西別百花成子又東還瞑駈羸馬頻看曉聽鳴雞欲度闗羞見竇師無外役竹依舊老身閒

嘉興社日

李商隱

消渴天涯寄病身臨卭知我是何人今年社日分余肉不值陳平又不均

社日早出赴祠祭

令狐楚

滿城人盡閒惟我早開闗慙被家童問因何別舊山遭田父泥飲美嚴中丞

杜甫

步屧隨春風邨邨自花柳田翁逼社日邀我嘗春酒酒酣誇新尹畜眼未見有回頭指大男渠是弓弩手名在飛騎籍長畨嵗時久前日放營農辛苦救衰朽差科死則已誓不舉家走今年大作社拾遺能住否叫婦開大瓶盆中爲吾取感此气揚揚須知風化首語多𨿽雜亂說尹終在口朝來偶然出自卯將及酉久客惜人情如何拒鄰叟髙聲索果栗欲起時被肘指揮過無禮未覺邨野丑月出遮我畱仍嗔問升斗

社日寄君庸主簿【以下今詩】

黃庭堅

花發社公雨陰寒殊未開初聞燕子語似報玉人來遮眼使書冊逃聾欠酒杯傳聲習主簿勤爲撥春醅次韻劉原甫社後對雪

梅堯臣

社日遇羣飲北風歸馬驕陽烏雲半晦來燕翅難調朝霞侵花冷春英到地消宿酲無酒解薄被覺寒饒鑪炭重燃獸衣裘更禦貂蟄宮虫復閉時鳥腹將枵防綴何多思輕狂不柰飄惟知妍可玩寧卹气爲妖剡客偶然奧海鷗飛次朝唱髙仍和寡公又作長謡

次韻奉和永叔社日

玉卯不吞龍嗜肉鷰子成衣去華屋老櫪半黃田鼓鳴梅下宰平誰似玉茂陵嘗說泣秋風王母惜傳雙鬢緑東鄰社日思早歸長饑不及侏儒腹積豕新烹白醪熟奮衣坐地無拘束驪山夜寒抗哭漫把漆書畱冡竹

次韻和長文社日禖祀出城

曉出春風已擺條應逄社伯馬蹄驕壇邊宿雨微霑麥水上殘冰擁遏橋燕子飛來依舊近雁行歸去試教調北扉西掖多才思相與飄飄在泬寥

春社

年年迎社雨淡淡洗林花梅下賽田鼓壇邊伺肉鵶春醪朝共飲野老暮相嘩燕子何時至長臯防翅斜五月十七日四鼓夢與孺人在宮庭謝恩至尊令小黃門宣諭曰今日社卿喜此佳辰便可作詩進來枕上口占

同謁未央殿共霑眀主恩冕旒親日月蹈舞荷乾坤龍尾三重峻螭頭幾級尊徳音欣社日撫語走黃門陰防皆如實陽開不復存空餘破月流影到牀根

社日

欲社先知雨時歸未見花那能長作客夜夜夢還家

奉和聖制社日

晏殊

天官考歷占元日浹防祈農協盛時芟柞尙傳周室頌枌楡仍秩漢家祠三農普遂耕耘樂萬室均承雨露滋推防授人敷景化穰穰喜貺億年期

社日

山郡多暇日社時放更歸坐客獨成悶行塘閱淸輝春風動髙栁芳園掩夕扉遙思裏中防心緒悵微微

嵗時雜詠卷十

欽定四庫全書

嵗時雜詠卷十一

宋蒲積中編寒食上【古詩】

詠寒食鬭雞秦王教

杜淹

寒食東郊道揚韝競出籠花冠初照日芥羽正生風顧敵心知勇先鳴覺气雄長翹頻埽陣利距屢通中飛毛徧緑野灑血散芳叢𨿽然百戰勝防自不論功

驩州風景不作寒食

沈佺期

海外無寒食春來不見餳洛陽新甲子何日是淸眀花柳爭朝發軒車滿路迎帝鄕遙可念膓斷報親情

寒食還陸渾別業

宋之問

洛陽城裏花如雪陸渾山中今始發旦別河橋楊柳風夕臥伊川桃李月伊川桃李正芳新寒食山中酒復春野老不知堯舜力酣歌一曲太平人

寒食江州蒲塘驛

去年上巳洛橋邊今年寒食廬山曲遙憐鞏樹花應滿復見吳洲艸新緑吳洲春艸蘭桂芳感物思歸懷故鄕驛騎眀朝宿何處猿聲今夜斷君腸

初到黃梅臨江驛

馬上逢寒食愁中屬莫春可憐江浦望不見洛橋人北極懷眀主南溟作逐臣故園腸斷處日夜柳條新

和宋十一臨江驛作【此首彚函作崔融後首作胡皓】

春風自淮北寒食渡江南忽見潯陽水疑是宋家潭明主閽難叫孤臣逐未堪遙思故園陌桃李正酣酣宋司僉上巳日寒食題臨江驛篇見而有感率

爾同作

崔融

聞道山陰防仍爲火忌辰途中甘棄日江上昔傷春流水翻催淚寒灰更伴人丹心終不攺白髮爲誰新

寒食絕句

李崇嗣

普天皆滅焰匝地盡藏煙不知何處火來促客心燃

寒食應制

韋承慶

鳳城春色晚龍禁早暉通舊火收槐燧餘寒入桂宮鶯啼正隠葉雞鬭始開籠藹藹瑤山滿仙歌始樂風

初入秦川路逢寒食

明皇

洛川芳樹映天津灞防埀楊窣地新直爲經過行樂處不知虛度兩京春去年有閏今春早曙色和風著花艸可憐寒食與淸眀光輝並在長安道自從闗路入秦川爭道何人不戲鞭公子塗中妨蹴踘佳人馬上廢秋千渭水長橋今欲度蔥蔥漸見新丰樹逺看驪岫入雲霄預想湯池起煙霧煙霧氛氳水殿開蹔拂香輪歸去來今嵗淸眀行已晚明年寒食更相陪

應制奉和

張說

上陽柳色喚春歸臨渭桃花拂水飛縂爲朝廷巡幸去頓教京洛少光輝昨從分陜山南口馳道依依漸花柳入闗正投寒食前還京遂落淸眀後路上天心共豫逰禦前恩賜特風流便幕那能鏤雞子行宮善巧帖毛毬渭橋南渡花如撲麥隴靑靑斷人目漢家行樹置新丰秦地驪山抱溫谷溫谷香池春澑平預歡浴日照京城今嵗隨宜過寒食眀年倍宴作淸眀

奉和寒食應制

寒食春過半花穠鳥復嬌從來禁火日防接淸眀朝鬭敵雞殊勝爭毬馬絕調晴空數云防香樹百風揺攺木迎新燧封田表舊燒皇情愛嘉節傳曲與簫韶

襄陽路逢寒食

去年寒食洞庭波今年寒食襄陽路不辭看處多山水只畏還家落春暮

寒食宴於中捨兄弟宅

蘇頲

子推山上歌龍罷定國門前納駟來始覩元昆鏘玉至旋聞季子佩刀回晴花處處因風起禦柳條條向日開自有長筵歡不極還持防服詠南陔

常州崔使君和寒食夜

孫逖

聞道淸眀近春庭向夕闌行遊晝不厭風物夜宜看斗柄更初轉梅香暗裏殘無勞秉華燭淸月在南端

和上巳連寒食有懷京洛

天津禦柳碧遙遙軒騎相從半下朝行樂光輝寒食借太平歌舞晚春饒紅妝樓下東郊道靑艸洲邊南渡橋坐見司空掃西第看君侍從落花朝

寒食泛水山中作

王維

廣武城邊逢暮春汶陽歸客淚沾巾落花寂寂啼山鳥楊柳靑靑渡水人

寒食城東卽事

淸溪一道穿桃李演漾緑蒲涵白芷涇上人家凡防家落花共落東家水蹴踘屢過飛鳥上秋千競出垂楊裏少年分日作遨遊不用淸眀兼上巳

寒食【詩苑春秋作寒食懷介之推】

盧象

子推言避世山火遂焚身四海同寒食千秋爲一人深寃何用道峻迹古無鄰魂魄山河气風雷禦防神光煙楡柳滅怨曲龍蛇新可嘆文公霸平生負此臣

寒食卽事

王昌齡

晉陽寒食地風俗舊來傳雨滅龍蛇火春生鴻雁天猶移卿仗出歌發舞云旋西見之推廟空爲人所憐

寒食

杜甫

寒食江村路風花髙下飛江煙輕冉冉竹日淨暉暉田父要皆去鄰家行不違地偏相識盡雞犬亦忘歸

一百五日夜對月

無家對寒食有淚如金波斫卻月中桂淸光應更多仳放紅蕋想象嚬靑蛾牛女漫愁思秋期猶渡河

寒食夜蘇二宅

寒食明堪坐春參夕已垂好風經栁葉淸月照花枝客淚聞歌掩歸心畏酒知佳辰邀賞徧忽忽更何爲

寒食日寄李補闕

郭鄖

蘭陵士女滿晴川郊外行行拜古埏萬井閭閻皆禁火九原松栢自生煙人間後事悲前事鏡裏今年老去年介子終知祿不及王孫誰肯一相憐

寒食

盧綸

孤客飄飄嵗載華況逢寒食倍思家鶯啼逺樹多從柳人哭荒墳亦有花濁水秦渠通渭急黃埃京洛上原斜驅車西近長安好宮觀參差半隠霞

舟中寒食

寒食空江曲孤舟水前鬭雞沙鳥異禁火防花燃日霽開愁望波喧警醉眠因防數莖髮倍欲惜芳年

寒食日卽事

韓翃

春城無處不飛花寒食東風禦柳斜日暮漢宮傳蠟燭輕煙散入五侯家

寒食

韋應物

淸眀寒食好春園百卉開防繩拂花去輕毬度閣來長歌送落日緩吹逐殘杯非闗無燭罷良爲羈思催

寒食日寄諸弟

禁火暖佳辰念離獨傷抱見此野田花心思杜陵道聨騎定何時予今顏已老

寒食後北樓

園林過新節風花亂髙閣遙聞擊鼓聲蹴踘軍中樂

寒食

雨中禁火空齋冷江上流鶯獨坐聽把酒看花想諸弟杜陵寒食艸靑靑

寒食絕句

孟云卿

二月江南花滿枝他鄕寒食逺堪悲貧居往往無煙火不獨眀朝爲子推

寒食日恩賜火

竇叔向

恩光及小臣華燭忽驚春電影隨中使星輝掛路人幸因楡柳暖一照艸茅貧

平陵寄居再逢寒食

朱灣

防回江上泣途窮每遇良辰嘆轉蓬火燧知從新節變灰心還與故人同莫聽黃鳥愁啼防自有花開向客中貧病固應無撓事但將懷抱醉春風

逼寒節寄崔七湖州崔使君之子

閒庭只是長莓苔三徑曾無車馬來旅館尙愁寒食火羈心嬾向不燃灰門前下客𨿽彈鋏溪畔窮魚且曝腮他日趨庭應問禮須言陋巷有顏回

寒食日同陸處士行報徳寺宿釋皎然

古寺章陵下潛公住防年安心生軟艸灌頂引春泉寂寂傳燈地寥寥禁火天世間多暗室白日爲誰懸

和陳中丞使君長源寒食日作

寒食江天气淸庾公晨望動髙情因逢禁火千家靜更覩行春萬木榮深淺山容飛雨細縈紆水態拂雲輕腰章本郡誰相似數日臨人政已成

寒食下第通簡長安故人

武元衡

柳桂九衢絲花飄萬里雪如何憔悴客對此芳菲節寒食都人重勝遊相如獨自閉門愁嘗聞婁防因名達君試將余問五侯

同陳六侍禦寒食日遊禪定藏山上人院

年少輕行樂東城南陌頭多君寂寞意共作艸堂遊

寒食野望

熊孺登

拜掃無過骨肉親一年惟此兩三辰冢頭莫種有花樹春色不闗泉下人

雨中寒食

羊士鍔

令節逢煙園亭但掩闗佳人宿妝薄芳樹防繩閒歸思偏消酒春寒爲近山花枝不可見別恨五陵間寒食宴城北山池卽故郡守鄭綱目爲折柳亭

別館靑山郭遊人折柳行落花經上巳細雨帶淸明鶗鴂流芳暗鴛鴦曲水平歸心何防醉寶瑟有秦聲寒食日獻郡守衛使君

伍唐珪

入門堪笑復堪憐三逕苔封一釣船慚愧四鄰教斷火不知廚裏久無煙

小寒食舟中作

杜甫

佳辰彊飲食猶寒隠幾蕭條戴鶡冠春水船如天上坐老年花似霧中看娟娟戲蝶過閒幔片片輕鷗下急湍云白山靑萬餘里愁看直北是長安

熟食日示宗文宗武

消渴遊江漢覊棲尙甲兵防年逢熟食萬里逼淸明松栢邙山路風花白帝城汝曹催我老回首淚縱橫

又示兩兒

令節成吾老他時見汝心浮生看物變爲恨與年深長葛書難得江州涕不禁團圓思弟妹行坐白頭吟

寒食行

寒食家家出古城老人看屋少年行丘壠年年無舊道車徒散行入衰艸牧童驅牛下冢頭畏有人家來灑掃逺人無墳水頭祭還引婦姑望鄕拜三日無火燒紙錢紙錢那得到黃泉但有壠土無新土此中白骨應無主

之任武陵寒食日途次寄劉員外

竇常

杏花楡莢曉風前雲際離離上峽船江轉數程淹驛騎楚曾三戶少人煙看春又過淸眀節算老重經癸巳年幸得柱山當郡捨在朝長詠卜居篇

酬竇大員外松陵渡見寄之作

劉禹錫

楚鄕寒食橘花時野渡臨風駐防旗艸色連云人去住水紋如縠燕參差朱輪尙憶羣飛雉靑綬初懸左顧龜非是湓城魚司馬水曹何事與新詩

竇防州見寄寒食日憶故姬小紅吹笙因和之

鸞聲窈窕管參差淸韻初調眾樂隨幽院妝成花下弄髙樓月好夜深吹忽驚暮槿飄零盡惟有朝云夢想期聞道今年寒食日東山舊路獨行遲

寒食夜

元稹

紅染桃花雪壓梨玲瓏雞子鬭嬴時今年不是眀寒食暗地秋千別有期

寒食日

今年寒食好風流此日一家同出遊碧水靑山無限思莫將心道是通州

寒食日毛定路示侄晦及従簡

我昔孩提從我兄我今衰向爾初成分眀寄取原頭路百世長湏此路行

寒食夜有懷

寒食非短非長夜春風不熱不寒天可憐時節堪相憶何況無燈各早眠

寒食月夜

風香露重梨花濕艸舍無燈愁未入南郊北裏歌吹時獨倚柴門月中立

寒食江畔

艸香河暖水雲晴風景令人憶帝京還似往年春气味不宜今日病心情聞鶯樹下沈吟立信馬江頭取次行忽見紫桐花悵望下邽眀日是淸眀

寒食夜

四十九年身老日一百五夜月眀天抱膝思量何事在癡男騃女喚秋千

途中寒食

許渾

處處哭聲悲行人馬亦遲店閒無火日村暖斫桑時泣路同楊子燒山憶介推淸明明日是甘負故園期

嵗時雜詠卷十一

欽定四庫全書

嵗時雜詠卷十二

宋蒲積中編寒食【古詩】

中書連直寒食不歸因懷元九

白居易

去嵗淸眀日南巴古郡樓今年寒食夜西省鳳池頭並上新人直難隨舊伴遊誠知視艸貴未免對花愁鬢髮莖莖白光陰寸寸流經春不同宿何異在忠州

送李校書趂寒食歸義興山居

大見騰騰詩酒客不憂生計似君稀到捨將何作寒食滿船惟載樹栽歸

寒食洛下宴遊贈馮李二少尹

丰年寒食節美景洛陽城三尹皆彊健七日盡淸眀東郊踏靑艸南園攀紫荊風拆海橊艶露墜木蘭英假開春未老宴合日屢傾珠翠混花影管弦藏水聲佳防不易得良辰亦難並聽吟歌暫輟看舞杯徐行米價賤如土酒味濃於餳此時不盡醉但恐負平生殷勤二曹長各奉一銀觥

病中多雨逢寒食

水國多陰常懶出老夫饒病愛閒眠三旬臥度鶯花月一半春消風雨天薄暮何人吹觱篥新晴防防轉秋千絲繩芳樹長如舊惟是年年換少年

洛陽寒食日作十韻

上苑風煙好中橋道路平蹴毬塵不起潑火雨新晴宿醉頭仍重晨遊眼乍眀老慵𨿽省事春誘尙多情遇客踟躕立尋花取次行連錢嚼金勒鑿落防銀府醖傷教送官娃喜要迎舞腰那及柳歌舌不如鶯鄕國眞堪戀光陰可合輕三年遇寒食盡在洛陽城

寒食

人老何所樂樂在歸鄕國我歸故園來九度逢寒食故園在何防時館東城側四鄰梨花時二月伊紅色豈獨好風土仍多舊親戚出去恣懽遊歸來聊燕息有官共祿俸無事勞心力但恐憂隠多微躬消不得

翫半開花贈皇甫郎中【八年寒食日池東小樓上作】

忽訝春來晚無煩花發遲人憐全盛日我愛半開時紫防黏爲蔕紅酥防作防成都新夾纈梁漢碎燕支樹杪眞珠顆墻頭小女兒淺深妝駁落髙下火參差蝶戱爭香朶鶯啼選穏枝好教郎作伴合共酒相隨醉翫無勝此狂嘲更讓誰猶殘少年興未似老人詩西月憑輕照東風莫教吹眀朝應爛熳後夜更離披林下遙相憶樓前暗有期銜杯嚼蕋思惟我與君知

寒食日寄楊東川

不知楊六逢寒食作【音佐】歡娛過此辰兜率寺髙宜望月嘉陵江近好逰春蠻旌似火行隨馬蜀妓如花坐繞身不使黔婁夫婦看誇張富貴向何人

病後寒食

故紗絳帳舊靑氊美酒醺醺引醉眠抖擻獘袍春晚後摩挲病腳日陽前行無筋力尋山水坐少精神聽管拋擲風光負寒食曾來未省似今年

寒食日過棗團店

寒食棗團店春堤楊柳枝酒香畱客住鶯語撩人詩困立攀花久慵行上馬遲若爲將此意前字與僧期

寒食夜寄姚侍禦

張籍

貧官多寂寞不異野人居作酒和山藥教兒寫道書五湖歸去逺百事病來疏況憶同懷客寒亭月上初

寒食日內宴【二首】

朝光瑞气滿宮樓防纛魚龍四靣稠廊下禦防分冷食殿前香騎逐飛毬千官盡醉猶教坐百戱皆呈亦未休共喜拜恩侵夜出金吾不敢問行由

城闕沈沈向晚寒恩當冷節賜餘歡瑞煙深防開三殿香雨微時引百官寶樹樓前分綉幕防花廊下映朱欄空庭戱樂年年別已得三回對禦看

寒食看花

王建

早入空門到夜歸不因寒食少開時顚狂繞樹猿離鏁踴躍緣崗馬斷羈酒污衣裳從客笑醉饒言語覓花知老來自喜常無事仰靣西園得詠詩

寒食憶歸

京中曹局無多事寒食貧兒要在家遮莫杏園勝別防亦湏歸看傍邨花

寒食

緑楊枝上五絲繩枝弱春多顧不勝惟有一年寒食日女郎相喚擺階

寒食後

田舍淸眀日家家出火遲白衫眠古巷紅紫搭髙枝紗帶生難結銅釵重易垂斬新衣著盡還似去年時

寒食書事【二首】

今朝一百五出戶雨初晴舞愛雙飛蝶歌聞數里鶯江深靑艸防花滿白雲城爲政多孱懦應無酷吏名出城煙火少況復是今朝雨坐將誰語臨觴只自謠堦前春蘚偏衣上落花飄妓樂州人戱使君心寂寥寒食城南卽事因訪藍田韋眀府殷竟藩

閒出城南禁火天路傍騎馬獨搖鞭靑松古墓傷碑碣紅杏春園羨管徒說鶗鴂膏玉劍漫誇蚨血防銅錢世間盡是悠悠事且飲韋家冷酒眠

建元寺【寺在常州東郭松扉竹院各在崗阜地甚疏野郊外無嵗寒食時里人猶埽徑過之大歷中詩人郭鄖曾賦寒食詩贈吏部先是當時以爲絕唱嘗在兒童卽聞此詩非欲和蓋記事因書】

江城物傷心地逺寺經過禁火辰芳艸壠邊回首客野花叢斷腸人紫荊繁艶空門畫紅藥深開古殿春嘆惜光陰催白髮莫悲風月獨沾巾

寒食後憶山中

遙思寒食後野老林下醉月照一山眀風飄百花气幽泉與萬籟髣髴疑簫吹不待曙華分已應喧鳥至

寒食日三殿侍宴奉進

宛轉龍歌節差池燕羽髙風光搖禁柳霽色暖宮桃春露眀仙掌晨霞照日袍雪凝陳組練林植聳幹旄黃鶴初蹌鳳神仙欲抃鼇鳴霞朱鷺起疊鼔紫驑豪象舞嚴金鎧丰歌耀寶刀不勞孫子法自得太公韜【已上奉述內樂破陳樂】分席羅冕行觴舉緑醪殼中時落羽橦末乍升獟瑞景開陰翳薰風散郁陶天顏歡益睟臣節罄忘勞楛矢方來貢雕弓已載櫜武威揚絕漠神算靜臨洮【已上四句奉述北敵欵塞西域畏威】赤縣陽和布蒼生雨露膏野平惟秀麥田辟久無蒿祿秩榮三事功勤乏一毫寢謀慙汲黯秉羽媿孫敖煥若逰圃懽如享太牢輕生何以報只自比鴻毛

寒食野望

李郢

舊墳新隴笑多時流世都堪防度飛烏鳥亂啼人未逺野風吹散白棠梨

寒食節日寄楚望【二首】

溫庭筠

芳蘭無意緑弱柳何窮縷心斷入淮山夢長穿楚雨繁花如二八好月當三五愁碧竟平臯韶紅換幽圃流鶯隱貟樹乳燕喧余哺曠望戀層臺離憂集環堵當年不自遣晚得終何補鄭谷有樵蘇歸來要腰斧

家乏兩千萬時當一百五颸颸楊柳風瀼瀼櫻桃雨年芳苦沈燎心事如摧魯金犢近瀾汀銅龍接花塢靑蔥建楊宅隱轔端門鼓防索拂庭柯輕毬落鄰圃三春謝遊衍一笑牽規矩獨有恩澤侯歸來防楚舞

寒食前有懷

萬物鮮華雨乍晴春寒寂歷近淸眀殘芳荏苒雙飛蝶曉睡朦朧百囀鶯舊侶不歸來獨酌故園𨿽在有誰耕悠然更起嚴灘恨一宿東風蕙艸生

寒食日作

紅深緑暗遙相交抱暖含春披紫袍防索平時墻婉娩輕裘落防脫寥捎中艸色妬雞卵盤上芹泥憎燕巢自有玉機芳意在不能騎馬度煙郊

走筆答評事翁家賜餳粥

李商隱

粥香餳白杏花天省對流鶯坐綺筵今日寄來春已老鳳樓迢遞憶秋千

寒食行次冷泉驛

歸途仍近節旅思倍思家獨夜三更月空庭一樹花介山當驛秀汾水繞闗斜自怯春寒苦那堪禁火賖

禁火

薛逢

日月冒煙塵怱怱禁火辰塞楡闗水濕邊艸賊回春嵗月傷行邁瘡痍念苦辛沙中看白骨腸斷故鄕人寒食夜池上對月懷友

雍陶

人間多別離防防是相思海內無煙夜天涯有月時跳魚翻荇葉驚鳥出花枝親友皆千里三更獨繞池

寒食

趙嘏

折柳城邊起暮愁可憐春色獨懷羞霑襟正嘆人間事回首更慙江上鷗鶗鴂聲中寒食酒芙蓉花外夕陽樓憑髙滿眼送淸渭去傍故山山下流

寒食新丰別友

一百五日家未歸新丰雞犬獨依依滿樓春色傍人醉半夜雨聲前計非繚繞溝塍含緑晚荒涼樹石向川微東風吹淚對花落憔悴故交相見稀

東都居寒食下作

陳潤

江南寒食早三月杜鵑鳴日暖山初緑春寒雨欲晴浴蠶看社日攺火待淸眀更喜田好令人憶邵平

寒食遣懷

張燦

繁花泣淸露悄悄落衣巾眀日逄寒食春風見故人病來羞滯楚西去欲迷秦憔悴此時夜靑山歸四鄰

寒食山館書情

獨把一杯山館中每經時節恨飄蓬侵堦艸色連朝雨滿地愁花昨夜風蜀魄啼來春寂寞楚囚吟後月朦朧分眀記得還家夢徐孺宅前湘水東

越中遇寒食

施肩吾

去嵗淸眀霅溪口今朝寒食鏡湖西信知天地心不易還有子規依舊啼

樊川寒食

諭鳬

新和抽緑艸古栢翳黃沙佩珂客驚鳥綺羅人間花蹙塵南北馬碾石去來車川晚悲風動墳前碎紙斜

寒食日郊外

云表

寒食悲看郭外春野田無處不傷神平原累累添新冢總是年來吾哭人

寒食日東陽道中作

方幹

百花香气傍行人花底埀鞭日易曛野火不知寒食節穿林轉壑自燒云

寒食日十二時亥時

李宣古

人定朱門尙半開星粲粲防昭回此時寒食無燈燭花柳蒼蒼月欲來

寒食

薛能

美人寒食事春風折盡靑靑賞盡紅夜半無燈還不寐秋千懸在月眀中

寒食日曲江

曲江地邊靑艸防春風林下落花杯都門此日是寒食人去看多身獨來

寒食日有懷

流落傷寒食登臨望嵗華邨毬髙過索墳樹緑和花晉聚應搜火秦喧定走車誰知恨楡柳風景似吾家新定陪太守一百五夜南館玩月陸龜防

風雨殺春處處傷一宵云盡見滄浪全無片燭侵光彩只有靑灘助雪霜煙蔽棹歌歸浦漵露將花影到衣裳卻嫌殷浩南樓夕一帶秋聲入恨長

洛中寒食【二首】

皮日休

千門萬戶掩斜暉綉幰金防晚未歸擊踘王孫如錦地鬭雞公子似花衣嵩云靜對行臺起浴鳥閒穿上苑飛惟有路傍無意者獻書未納問淮淝

逺近垂楊映鈿車天涯橋影壓神霞防春公子正回首趂節行人不到家洛水萬年雲母竹漢陵千載野棠花欲知豪貴堪愁防請看邙山晚照斜

登第後寒食杏園有宴因寄錄事宋垂文同年

雨洗淸眀萬象鮮滿城車馬簇紅筵恩榮𨿽得陪髙防科禁惟憂犯列仙當醉不知開火日正貧那似看花年總來恐被靑娥笑未納春風一宴錢

次韻酬張補闕俯臨寒食見寄鄭

谷

柳近淸眀翠縷長多情右衮不相忘開緘𨿽覩新篇麗破鼻湏聞冷酒香時態頗隨人上下花心甘被蝶分張朝稀旦莫輕春賞勝事由來在帝鄕

鐘陵寒食日與同年裴顏李先輩鄭校書郊外

同遊【二首】

曹松

寒節鐘陵香騎隨同年相命楚江湄雲間預過秋千女地上聲喧蹴踘兒何防寄煙歸艸色誰家送火在花枝銀瓶冷酒皆傾盡早臥垂楊自不知

可憐時節足風情杏子粥香如冷餳無柰無風偸舊火徧教人喚作山櫻

寒食日題杜鵑花

一朶又一朶並開寒食時誰家不禁火總在此花枝

寒食洛陽道

吳融

路岐無樂防時節倍思家防索颺輕吹黃鸝啼落花連軌馳寶馬歷轆鬭香車紆客賸回首看看春日斜

寒食夜

韓偓

惻惻輕寒剪剪風小桃如雪杏花紅夜深斜搭秋千索樓閣防朧煙雨中

避地寒食

避地淹畱已自悲況逢寒食欲霑衣濃春孤館人愁坐斜日空園花亂飛迹辱漸憂知已薄時危又與賞心違一名所系無窮事爭敢當年便息機

寒食日沙縣雨中看薔薇

何防遇薔薇殊鄕冷節時雨聲籠錦帳風勢偃羅帷通體全無力酡顏不自持緑疏微露刺紅宻欲藏枝愜意憑欄久貪吟放盞遲官人應見訝自醉自題詩

秋千【二首】

池塘夜歇淸明雨繞院無塵近花塢五絲繩系出墻遲力盡才瞵見鄰圃下來嬌喘未能調斜倚朱欄久無語無語兼動所思愁轉眼看天一長吐

秋千打困解羅裙指防醍醐索一樽見客入來和笑走手搓梅子映中門

寒食夜有寄

風流大底是倀倀此際相思必斷腸云薄月昏寒食夜隔簾微雨杏花香

寒食日重遊李氏林亭有懷

往年曾在彎橋上見倚朱欄詠柳綿今日獨來香逕裏更無人迹有苔錢傷心濶別三千里屈指思量四五年料得他鄕遇佳節亦應懷抱暗淒然

寒食【二首】

李山甫

柳帶東風一向斜春陰澹澹蔽人家有時三防兩防雨到防十枝五枝花萬井樓臺疑彩畫九原珠翠似煙霞年年今日誰相問獨臥長安泣嵗華

風煙放蕩花披猖秋千女兒飛出墻綉袍馳馬掇遺翠錦袖鬭雞喧廣塲天地气和融霽色池臺日暖繞春光自憐塵土無多事空脫荷衣泥醉鄕

寒食日早出城東

羅隱

靑門欲天車蓋已喧塡禁柳梳風細墻花拆露鮮向誰誇麗景只此是流年不得髙飛便回頭望紙鳶

丙辰年鄜州寒食城外醉吟【五首】

韋莊

滿街楊柳緑絲煙畫出淸眀二月天好是隔簾花樹動女郎撩亂送秋千

淮陰寒食足遊人金鳯羅衣濕麝燻腸斷入城芳艸路澹紅香白一羣羣

開元坡下日初斜拜埽歸來走鈿車可惜數枝紅艷好不知今夜落誰家

馬驕風疾玉鞭長過去惟畱一陣香閒客不湏燒破眼好花曾屬富家郎

雨絲煙柳欲淸眀金屋人閒暖鳳笙永夜迢迢無一事隔街聞蹴气毬聲

寒食都門作

胡曾

二年寒食住金華寓目春風萬萬家金絡馬銜原上艸玉釵人折路傍花軒車競出紅塵合冠蓋爭回白日斜誰念都門兩行淚故園寥落在長沙

樊川寒食【二首】

盧延讓

寒食權豪盡出門一川如畫雨初晴誰家金絡遊春盛擔入花間軋軋聲

鞍馬和花總是塵歌聲處處有佳人五陵年少粗於事栲栳量金買斷春

寒食日戲贈李曉侍禦

十二月如市紅塵咽不開灑蹄驄馬汗沒處看花來

嵗時雜詠卷十二

欽定四庫全書

歳時雜詠卷十三

宋蒲積中編寒食【今詩】

作詩寄王晉卿忽憶前年寒食北城之遊走筆

爲此詩

蘓軾

北城寒食煙火防落花蝴蝶作團飛王孫出遊樂忘歸前門騘馬紫金勒吹笙帳底煙霏霏行人舉動誰敢睎扣門狂客君不麾更遣傾城出翠幃書生老眼省見稀畵圖但覺周昉肥前來春物已再菲西望不見紅日圍何時東山歌采薇把盞一聴金縷衣

寒食雨【二首】

自我來黃州已過三寒食年年欲惜春春去不容惜今年又苦雨兩月秋蕭瑟臥聞海棠花泥污燕脂雪暗中偸負去夜半眞有力何殊病少年疾起頭已白

春江欲入戶雨勢來不已小屋如漁舟蒙蒙水雲裏空庖煮寒菜破竈燒濕葦那知是寒食但見鳥衘紙君門深九重墳墓在萬里也擬哭塗窮死灰吹不起

徐使君分新火

臨臯亭中一危坐三見淸明攺新火溝中枯木應笑人鑽灼不愁誰似我黃州使君憐久病分我五更紅一朶從來破釡躍江魚只有淸詩嘲飲顆起擕防炬繞空屋願事烹煎無一可爲公分作無盡燈照破十方昏暗鎖

和子由寒食

寒食今年二月晦樹林深翠已生煙繞城駿馬誰能借到處名園意盡便但掛酒壺那計盞偶題詩句不須編忽聞啼鵙驚覊旅江上何人治廢田

寒食與器之遊南塔寺寂照堂

城南鐘鼓鬭淸新端爲投荒洗瘴塵總是鏡空堂上客誰爲寂照鏡中人紅英埽地風驚曉緑葉成陰雨洗春記取明年作寒食杏花曽與此爲鄰

和代器之

雨過郊原一畨新尋芳車馬踏無塵普天冷食聞前古蕭寺淸遊屬兩人不作佺期陽親歷頗同之問感餘春明年歸籍蔾花上應防羣姻及四鄰

寒食遊湖上【集本作寒食未明至湖上太守未來兩縣令先在】

城頭月落尙啼烏鳥傍紅船早滿湖鼓吹未容迎五馬水雲先已颺雙鳬映山黃帽螭頭舫夾道靑煙鵲尾鑪久病逢春只思睡且求僧榻寄須臾

寒食日答公擇【三首】

從來蘇李得名雙只恐全齊笑陋邦詩似懸河供不辦故欺張籍壠頭瀧

簿書鼛鼓不知春佳句相呼賴故人寒食徳公方上歸來誰主復誰賔

巡城已困塵埃瞇執撲仍遭蟣虱緣欲脫布衫攜素手試開病眼防黃連

寒食遊南湖【三首】

春睡午方覺隔墻聞樂聲肩輿試扶病畵舫聴徐行適性逢樽酒開懷憶友生遊人定相笑白髮近縱橫繞郭春水滿坡堤新柳黃官池無禁約野艇得飛揚浪泛歌聲逺花浮酒气香晚風歸棹急細雨濕紅妝攜手臨池路時逢賣酒壚柳斜低系纜艸緑薦傾壺波蕩春心逺風吹酒力無冠裳彊包裹半醉遣誰扶

寒食前一日寄仇池

寒食明朝一百五誰家冉冉尙廚煙桃花開盡葉初緑燕子飛來體自便愛客漸能陪痛飲讀書無思嬾開編秦川雪盡南山出思共肩輿看麥田

寒食禦筵口號【二首】

司馬光

雨意沈沈潑水余防龍盛集退朝初酒聲絡繹來丹禁冠劍參差下玉除紫鳳歸飛雲爛熳黃鸝新囀柳扶疎麥禾滿野邊烽息佳節何妨賦樂胥

聖主褒優賜軸臣金觴玉醴照靑春萬家煙火朝來靜九陌風光雨後新飛燕髙翻驚紫綬餘花防綴托朱輪問牛因得觀民俗不獨嬉遊惜令辰

次韻和韓子華寒食休沐與諸公防趙令園暮歸馬上偶成

冠蓋連翩陌上來風光爛漫擁樓臺玉巵貯酒隨宜飲綺席尋花解處開小雨前宵先潑火季春明日又吹灰須知勝集人間少惆悵金覊容易回

寒辰許昌道中寄幕府諸君

原上煙蕪淡復濃寂寥佳節思無窮竹林近水半邊緑桃樹連村一片紅盡日解鞍山店雨晚天回首酒旗風遙知幕府淸明飲應笑區區覊旅中

寒食南宮夜飲

積旬畱省署容易慶春華芳艸踏靑晚長楸行樂賖云疎時送雨風細闇飛花直有黃金百無因過酒家

寒食遊南園獨飲

寒食良辰無賞心雜花爛漫柳成陰若非獨酌酬佳景一日風光直萬金

花山寒食

歐陽修

客路逢寒食花山不見花歸心隨北雁先向洛陽家

寒食

宋白

山上杏花飛階前柳綫垂欲歸歸未得羞見鴈歸時

壬辰寒食

王安石

寒食似楊柳春風千萬條更傾寒食淚欲漲治城潮白髮雪爭出朱顏金早凋未知軒冕樂但欲老漁樵湖州寒食日陪太守南園宴梅堯臣

寒食二月三月交紅桃破蕋柳染稍陰晴不定野雲密黕黕鼓聲湖岸防使君千騎出南圃歌吹前導後鳴鐃是時輒預車馬末傾市競觀民業拋竹亭臨水美可愛嗑咂艸木皆吐苞遊人春服靚妝出笑踏俚歌相與嘲使君白髮體尢健自晨及暮奏酒肴爾輩少年翻易倦倚席欠伸誰得教公𨿽不責以正禮我意未容誠斗筲逡巡秉燭各分散小人爭路何呶呶

依韻和禁煙近事之什

狂風暴雨已頻過近水梨云著未多窕踏歌相把袂輕浮賭勝各飛堶閒牽白日遊絲颺細驀黃金舞帶拖小苑芳非花鬭蘂華堂嘲哳燕爭窠西州駿馬頭如駁南國佳人領似搓結客追隨傾畵榼分甪遊樂借靑莎秋千競打遺鈿翠芍藥將開剪纈羅我病乞求新火炙無心更聴竹枝歌

寒食

墳塜徧靑山髙低占原谷向來路已荒今迷問樵牧陟水到雲林隔崗聞近哭沃酒白楊下悲風何飋飋雨止梨園殘鳩聲在茅屋

依韻和寒食偶書

去嵗逢今日雨寒田舍家系驄烏桕樹燒眼杜鵑花轉塢泥塍滑迷村艸徑義旋挑初出筍謾搯自生茶農斧穿粲獻齒牛童綰髻了鄕園方在逺看及種胡麻

依韻和李舍人旅中寒食感事

一百五日風雨急斜飄細濕春郊衣梨花半殘意思少客子漸老尋遊非戢戢車徒幾門感寥寥燭火萬家防今朝甘自居窮巷無限墦間得醉歸

何陰中寨寒食

擊柝聲初絕爲魚夢已殘幽禽哢淸曉宿雨度餘寒爨火明千竈風旗展一竿歸心慙社燕自嘆此防官

寒食日過荊山

山郵難禁火嶺樹自生煙嗚咽同歸櫓悲哀欲問天泣親非泣玉流淚劇流泉春鮆橫刀鱠何心更食鮮

寒食前一日陪希深逺遊大字院

一百五將近千門煙火防閒過少傅宅喜見老萊衣曉雨竹間霽春禽花上飛禪庭淸澑滿幽興自忘歸

再至洛中寒食

西洛遇寒食依依似昔年千門方禁火九野自生煙飄泊梨花雨追隨杏葉韀遊人莫惜醉風景滿伊川

宋次道一百五日往鄭拜墓

去不避春雨泣望松栢門防然風悲響如感泉下魂沃酹向墳上空濕陳艸根人歸夜月冷石馬在九原

一百五日歌

山民歳時事莽鹵猶知拜掃一百五平明士女出城闉黃土岡前列樽俎蒻苞粉餌蒸野蔬富家烹羊貧薦魚日暮肩輿踏風雨江鄕人家無犢車挿花飲酒山邊市醉後歌聲動鄰里南人聞歌笑相語【一作尋】北人聞歌淚滿襟

江城寒食近

江城寒食近風雨作輕寒花落已可惜春衣又怯單畏人成不出已老自無懽沽酒金明道回頭十五年自二月末苦雨前一日始晴視園中花殊不敗口占

春云霮防弄朝暉淸峭餘寒透夾衣最喜園花渾似舊十分春色一分歸

十八日寒食

寒食淸明人意閒春城士女出班班柳黃花自樓臺外紫翠江南數疊山

雨中【三首】

手種堦前樹今朝亦見花春陰寒食節陋巷逐臣家欲酌消愁酒先澆破睡茶遊人歸踏雨里巷晚喧嘩節物只自好客心何颯然早風淸野市夜雨濕江天破屋疎茅滴空廚濕葦煙政煩一杯酒相與慶流年庭院輕寒春雨過江城寒食野花飛故園北望一千里極目江楓客未歸

寒食後東園遊人甚盛因賦【二首】

芳物忽過半寒食已防園靜鳴鳥下花稀新葉繁焚香翻貝葉謝客掩柴闗止酒方淸坐畦蔬助晚飡朝寒卻覺春衣薄禪誦還將酒盞疎落盡江城千樹雪門前楊柳已藏烏

黃人謂寒食上冢爲澆山其祭饌多用蒻燕菜事已則鳴鉦而歸因成

攜酒澆山去鳴鉦徹祭歸靑蔬燕裏蒻白酒市無旗【市多私醖不立旗望】日暮人皆醉夜深歌似啼【上冢歸則路歌還聲似悲泣】故人書問我何用久居夷

寒食前一日大雨不止

寒食窮愁嘆陋邦可憐終日雨淙淙不妨農畝云連稼獨惜園花錦脫妝最苦繁聲欺陋巷願看晴色放春江明朝日出誰能料已喜燈光照夜窓

寒食

荒山野水非吾土寒食淸明似去年楊柳挿門人競笑吳兒不信子推賢【黃有效此方作子推挿柳者人笑之】

寒食白沙【二首】

莫驚客路已經年尙有靑春一半妍試上芳堤望春野萬絲楊柳拂晴天

花枝裊裊水溶溶楊柳輕明二月風景物可憐人寂寞年年寒食醉眠中

寒食日同婦子輩東園小宴【二首】

寒食無與樂攜孥宴小園靑春積雨闋白日萬花繁時節悲江國窮愁滯酒樽故鄕終在眼樂事得重論

寒食招和叔遊園

蘇舜欽

異鄕風俗傷嘉節久客情懷喜友人共挈一樽諸處賞誰家得似故園春

寒食阻風

曽鞏

畵船齊泊倚靑山正值春風阻往還江作鼔鼙聲浩渺樹爲戎障緑回環幽花婀娜偏宜眼啼鳥交加亦解顏使者文章才不淺盡將模楷寄柴闗

寒食假中作

宋祁

九門煙樹蔽春防小雨初殘潑火前艸色引開盤馬路簫聲催暖賣餳天縈絲早絮輕無著防袖和風細不憐鼇署侍臣貪出沐泯防珠饀愧頒宣

寒食野外書所見

一雨初回逗曉涼近郊連帟儼相望乞漿易醉墦間客廝養初閒竈下郎暖吹未休緣迥野低煙不散爲垂楊家家鐘鼓爭行樂肯信龍蛇是怨章

寒食始長

四海秋風晚千門夜刻長桐梧老空井蟋蟀近人牀晴燭勤垂燼離鴻短趁行生平江海志耿耿未渠央

寒食日送李公佐歸漢東

有客攺南轅春郊駐祖筵罇寒禁火國風暖浴沂天茂艸年無際殘花慘更妍鹿鳴偕計近簮盍約初年

寒食夜偶題

前庭露气壓輕埃風砌花陰聚復開苦恨浮雲心不淨月中時污太淸來

寒食東城作

晏殊

王城百五車馬繁重帷黕幕紛郊原遊人得意惜光景恣尋復樹登髙軒平蕪逺水知何許眼入迢迢空處所梨花澹艶柳絲長百計撩春作煙雨歌哭聲中半落暉雕鞍綉轂尙遲歸荒田野艸人間事誰向伶淚滿衣

寒食遊王氏城東園林因寄王虞部

謝墅林亭汴水濵偶攜佳客共尋春看花便擬思君子對竹何曽問主人促席正逢羲日暖酡顏仍有郢醪醇朝中九列無門暇願作新詩贈季倫

次韻和參政陳給事寒食杜門感懷【二首】

班班疎雨欲晴天回避春風入醉眠新火未來絲閣靜砌苔窓樹兩依然

謝堂新句入淸歌雨箔風簾有燕過未免芳辰嘆心賞始知猶患陸才多

渝南寒食

賈宗諒

異地逢寒食客情誰與儔心搖隴云下身寄楚江頭落絮絲絲恨飛花片片愁東風似相念終日倚扁舟

禁煙卽事

謝景初

時節一百五疾風收雨天鳥催靑帝馭人重子推錢蹴踘逢南陌秋千送晚煙墦間無限醉惟我獨蕭然

寒食梨花小飲

蔡襄

江南寒薄春常早花卉入春先自老嗟予衰病不及時出見園池半靑艸縱有餘葩在葉間行看落片隨風掃尋春已過索寞歸重憶歡娯耿懷抱𨿽然妖艶難再得但只逢花須醉倒二月中央寒食朝墻隈忽見梨花飄開門四顧粲然白傳催翠奕賔朋招長吟環繞不知數漸值明月臨淸宵誰翦輕雲成碎蘃天畱密雪封枯條重重盡掛珠瓔珞初呈玉步搖傍花行酒發新唱滿座例舉黃金瓢西都姚黃髙一尺揚州寶髻分雙翹幽香絕艶信尢物設欲致之千里遙壁間寫生亦名畵未免五彩塗鮫綃莫如此君愜人意相對一笑開無憀古來英豪多感激坐使緑鬢共顏雕勸君且作梨花飲愼勿稱量別品流

寒食西湖

山前雨气曉終收水際風光醉欲流盡日旌旗停曲岸滿潭鉦鼔競飛舟浮來煙島疑相就引去沙禽好自由歸騎不令歌吹歇萬枝燈燭度花樓

寒食遊公謹園池

二月名園蓊欝淸爲憐佳節此閒行偶因觴詠心還適蹔離塵埃眼倍明風靜落花深一寸日遲啼鳥度千聲主公髙意何須道芳物於人自有情

寒食樂詞

皇州令節已藏煙帝渥乘時錫廣筵和气去添春色重恩光來助月華鮮千聲鳳吹朱門裏一種花香谷雨前更喜簮裳嘉宴日親逢干羽治平年

次韻和柳之寒食【二首】

白子儀

良辰今日正寒食收拾賔槃宜再三落筆唱醻宜不倦把花醒醉亦何慙客來常滿眼無白人道半癡心所甘【此自謂也】幸是禁煙芳節在接防倒戴定能堪

餘花茂艸引醺酣禮節休言爵止三芳歳再逢𨿽彊笑少年相對但多慙尙驅俗駕終何適不辟愁門卻未甘難把長繩系春日若非觴斚更誰堪

寒食值雨

梁顥

春波防緑艸連門寒食煙光可斷魂細雨隔簾煙火滅落花風動欲黃昏

寒食寓懷

明日一百五春風餘幾何愁隨新火出病憶故人多艸色墻陰合花香宿雨和耿懷殊不寐終夕扣壺歌

奉和聖制寒食五七言【各一首】

劉筠

垣禁申嚴日余萌盡達初蹋靑遊騎逺浮棗禊波舒錫市喧簫吹雞場隘酒車俗康春更樂綺榭煥晴虛黍盤交薦藏煙日絲雨防沾解禊辰家有秋千憐月夕屍垂楊柳慶芳春波浮素卵祥蘭馥壠戱名翚瑞麥新千里神畿多勝賞熈熈胥防可封民

山中寒食二首

方塘波淥杜蘅靑布谷提壺已足聴有客新嘗寒具罷據梧慵復散幽陘

气象才過一百五且持春酒養衰年中林不是不禁火其柰山櫻發欲然

禁煙遊園

劉攽

寒食風光雨斂塵病餘寒極彊頒春傳呼廣陌雙搖斾乘興名園一柅輪列座賔寮皆俊雅繞池花木盡奇珍長吟淺醉歸時晚蠟炬熒煌攺火新

許州寒食

灌嬰臺畔路憧憧寒食追遊喜退公堤柳媚煙行細緑野橋橫水陣殘紅秋千冷颺梨花雨蹴踘髙騰燕子風幾處笙歌幾家哭卻愁回馬夕陽中

寒食

魏野

淸明時節出郊原寂寂山城柳映門木隔淡煙疎竹寺路經防雨落花村天寒酒薄難成醉地迥臺髙易防魂回首故人千里外別離心緒向誰論

同前

汪元量

年年於此日未有不傷嗟何處未歸客滿頭猶戴花折碑橫道路亂逺人家向暮香車散春風細雨斜

寒食雨

楊齊

一片春陰一倍寒萬家春色寂無煙冷催杜宇朝相咲寒逼嫦娥夜不圓添得山房澆藥水負他公子賞花天東君欲助之推怨淚濕垂楊恨不眠

寒食野外

寒食人家事踏靑偶驅羸馬出郊坰禽聲喚雨嬌相語天色和春困不醒芳艸碧來絲作毯好花紅處錦爲屏回頭畵角江城晚人倚秋千月半庭

寒食偶成

佘安行

海角逢寒食春風气尙寒異鄕追往事逺客少情歡稚子今趨闕吾身盍掛冠老來諸事怯煮冷作朝飡

寒食雨晴書事

趙崇磻

如何夜來雨欲妬淸明天皎皎日華曉千門羅管弦風吹綺艶深入楊柳煙我與君子意歸心皆浩然

寒食日見海橊花感懷遣興

沈遘

東皇六轡不停撾三月嘉期已及鳳斚未頽春院玉海橊驚見夏亭花年光轉轂眞堪惜恨景循環慢自嘉壯士不妨頻感慨騷人風詠正而葩

寒食後雜詠

百歳窓櫺看馬軍三分春色半分存人防白髮無靈藥花到明年有宿根蘂殿角宮蜂鼓吹土嚢𦇤褓竹兒臨風流不及蕓蕓物勝物都盧只酒樽

寒食

三月亂花飛煤煙禁此時厝家占大火風土醮之推故事何勞問芳辰獨可追香陰陳熟食日暖有瑤巵寒食日蘇林同馬中玉提刑過訪有詩示怊然

並余次韻之作

釋道潛

使君薄珪組富貴良易足一麾下東南千里爭拭目援毫賦山水詞力瀉溪谷勝遊便杖聒耳厭絲竹西湖破春冰曉漲翻暗緑相將二使軺遵從還屏遝後先度巖壑鳺鳩追鸞鵠樂事殊未央酒行宜局促風流俄醉舞客坐嗒頽玉嵇阮眞達生秦唐漫歌哭斜陽絕湖去兩槳淩波速卻尋天然居隱隱隔喬木到門呼主人展畵滿髙屋夕鼓來逺近雨聲飄防續藍輿入城市夾道閙燈燭盛事在余杭他年見圖錄

寒食二日與王仲聖同防李觀察池上分韻得

風字

秦觀

經春抱病百端慵偶到平陽舊地中池籞信爲三輔冠杯盤眞有五陵風美人賦韻分春色上客揮毫奪化工報老漸於花柳薄但憐流水碧相通

歳時雜詠卷十三

欽定四庫全書

歳時雜詠卷十四

宋蒲積中編淸明

淸明早赴王門率成

李嶠

遊客趨梁邸朝光入楚臺槐煙乘曉散楡火應春開日帶晴虹上花隨早蝶來雄風乘令節欲吹拂輕灰

淸明日龍門遊泛

晴曉國門通都門藹將發紛紛洛陽道南望伊川闕衍漾乘和風淸明送芬月林窺二山動水見千龕越羅罥楊絲香撓犯苔髮羣心行樂未惟恐流芳歇

淸明日詔宴寜王山池得菲字

張說

今日淸明宴佳境惜芳菲搖揚花雜下嬌囀鶯亂飛淥渚傳歌榜虹橋度舞圻和風偏應律細雨不霑衣

淸明日宴梅道士房

孟浩然

林臥愁春晝褰幃覽物華忽逢靑鳥使邀我赤松家金竈初開火仙桃正發花童顏若可駐何惜醉流霞

淸明卽事

帝裏重淸明人心自愁思車聲上路合柳色東城翠花落艸齊生鶯飛蝶雙戲空堂坐相憶酌茗聊代醉

淸明

杜甫

此身飄泊苦西東右臂偏枯半耳聾寂寂系舟雙下淚悠悠伏枕左書空十年蹴踘將雛逺萬里秋千習俗同旅雁上雲歸紫塞家人鉆火用靑楓秦城樓閣煙花裏漢主山河錦綉中春去春來洞庭濶白蘋愁煞白頭翁

淸明【二首】

著處繁華矜是日長沙千人萬人出渡頭翠柳艶明眉爭道朱蹄驕齧膝此都好遊湘西寺諸將各自軍中至馬援徵行在眼前葛彊親近同心事金鐙下山紅粉晚牙檣捩柁靑樓逺古時喪亂皆可知人世悲歡暫相遣弟侄𨿽存不得書干戈未息苦居逢迎少壯非吾道況乃今朝更祓除

朝來新火起新煙湖色春光淨客船綉羽衝花他自得紅顏騎竹我無緣胡童結束還難有楚女腰支亦可憐不見定王城舊處長懷賈傅井依然虛霑焦舉爲寒食實借嚴君賣卜錢鐘鼎山林各天性濁醪麤飰任吾年

淸明日自西午橋至巖村有懷

張繼

曉霽龍門雨春生汝穴風鳥啼官路靜花發毀垣空鳴玉慙時輩垂絲學老翁舊遊今不見惆悵洛城東

淸明後登城眺望

風景淸明後雲山睥睨前百花如舊日萬井出淸煙靑艸無空地江流合逺天長安何處是遙指夕陽邊

淸明日靑龍寺上方【得多字】

上方偏可適季月況堪過逺近人都至東西山色多夕陽畱徑艸新葉變庭柯已渡淸明節春愁如客何

淸明日送鄧芮還鄕

戴叔倫

鐘鼓喧離室車徒促夜裝曉廚新出火輕柳暗飛霜傳鏡看華髮持杯話故鄕毎嫌兒女淚今日自霑裳

淸明賜公卿新火

史延

上苑連侯第淸明及暮春九天初攺火萬井屬良辰頒賜恩逾洽承時慶亦均翠煙和柳嫰紅熖出花新寵命尊三老祥光燭萬人太平當此日空腹賀陶鈞

又

玉騎傳紅燭天廚賜近臣火隨黃道見煙繞白楡新榮耀分他室恩光共此辰更調金鼎膳還暖玉堂人灼灼千門暎輝輝萬井春應憐聚螢者瞻望獨無鄰

又

王濯

禦火傳香殿華光及侍臣星流中使馬燭耀九衢人轉影連金屋分輝麗錦茵熖迎紅蕋發煙染緑條春助律和風早添鑪暖气新誰憐一寒士猶望照東鄰

同顏使君淸明日遊因送蕭仇香皎然

誰知賞佳節別意忽相和暮色汀洲徧春情楊柳多髙城戀旌斾極浦宿風波惆悵友山月今宵不再過

淸明日登城春望寄大夫使君

王表

春城閒望愛晴天何處風光不眼前寒食花開千樹雪淸明日出萬家煙興來促席惟同捨醉後狂歌盡少年聞說鶯啼卻惆悵詩成不見謝臨川

淸明節郭侍禦偶與李侍禦孔校書王秀才遊開化寺臥病不得同遊賦詩十韻兼呈馬十八

郎丞公【得岫字】

崔元翰

山色入層城鐘聲臨復岫乘閒息邊事探異憐春曲閣下重階回廊遙對霤石間花徧落艸上云時覆鑽火見樵人飲泉逢野獸道情親法侶時望登朝右執憲糾姦邪刋書正訛謬茂才當時選公子生人秀贈答繼篇章歡娯重朋舊垂簾獨衰疾擊缶酬金奏

自蜀詔還淸明日途經百牢闗因題石門洞

昔佩兵符去今持相印還天光臨井絡春物度巴山鳥道靑冥外風泉洞壑間何慙班定逺辛苦玉門闗和黃門相公詔還題石門洞趙宗儒

益部恩輝降同榮漢相還韶芳滿歸路軒騎出重闗望日朝天闕披云過蜀山更題風雅韻水絕翠巖間

同前

鄭餘慶

紫氛隨馬處黃閣駐車情嵌壑驚山勢淋灘戀水聲地分三蜀限闗志百牢名琬琰攀酬郢徴言鼎飪情和淸明日裴閣老招城南遊覽口號時以疾故

有阻追遊

權徳輿

紫禁宿初回淸明花亂開相招直城外逺逺上春臺諫曹將列宿幾處期子玉深竹與淸泉家家桃李鮮折芳行載酒勝賞隨君有愁疾自無悰臨風一搔首

淸明日次弋陽

自欲淸明在逺鄕桐花覆水葛溪長家人定是持新火防作孤燈照洞房

淸明日后土祠送田徹

楊巨源

淸明千萬家處處是年華楡柳芳辰火梧桐今始花登祠結云騎遊陌擁香車惆悵田郎去原回煙樹斜

洛陽淸明日雨霽

李正封

曉日淸明天夜來嵩少雨千門止煙火九陌無風土酒淥橋市春漏閒宮殿午遊人戀芳艸半犯嚴城鼓淸明日漢上憶與樂天輩遊元

稹

當年寒食好風輕觸處相隨取次行今日淸明漢江上一身騎馬將官迎

淸明日送韋侍禦貶防州

白居易

寂寞淸明日蕭條司馬家畱和冷粥出火煮新茶欲別能無酒相畱亦有花南遷更何處此地已天涯

淸明日觀妓舞聴客詩

看舞顏如玉聴詩韻似金綺羅從許笑管不妨吟可惜春光老無嫌酒盞深亂花送寒食並在此時心

淸明夜

好風朧月淸明夜碧砌紅軒刺史家獨向回廊行復歇遙聴管夜看花

淸明日登老君閣望洛城贈道士

風光煙火淸明日歌哭悲歡城市間何事不隨東洛水誰家又葬北邙山中橋車馬長無已下渡舟航亦不閒冡墓累累人擾擾遼東悵望鶴飛還

同綿州胡郎中淸明日對雨西京防

張籍

郡內新開火髙齋雨气淸惜花邀客賞勸酒促歌聲共醉移芳席畱歡閉暮城政閒方宴語琴瑟任搖情

淸明日題一公禪室

李郢

山頭蘭若石楠春山下淸明煙火新此日何窮禮禪客歸心誰是戀禪人

淸明日

溫庭筠

淸蛾畵扇中春樹郁金紅出犯繁花露歸穿弱柳風馬驕偏避幰雞駭乍開籠拓彈何人發黃鸝隔故宮

禁火日

駘蕩淸明日儲胥小苑東暖衫萱艸緑春鬢杏花紅馬轡輕衘雪車衣弱向風又愁聞百舌殘睡正朦朧

淸明日園林寄友人

賈島

今日淸明節園林勝事偏晴風吹柳絮新火起防煙杜艸開三徑文章憶二賢幾人能命駕對酒落花前

湖寺淸明夜遣懷

李羣玉

柳暗花香愁不眠獨憑危檻思淒然野雲將雨度防月沙鳥帶聲飛逺天久爲饑寒拋弟妹毎因時節憶團圓飡冷酒明年在未定萍逢何處邊

長安淸明言懷

顧非熊

明時帝裏遇淸明還逐遊人出禁城九陌芳菲鶯自囀萬家車馬雨初晴客中下第逢今日愁裏看花厭此生春色來年誰是主不堪憔悴更無成

淸明日與友人遊玉粒塘莊來

鵠

幾宿春山逐陸郎淸明時節好煙光歸穿細荇船頭滑醉踏殘花屐齒香風急嶺雲翻迥野雨餘田水落方塘不堪吟罷東回首滿耳蛙聲正夕陽

鄂渚淸明日與鄕友登頭陁山寺

冷酒一杯相勸頻異鄕相遇轉相親落花風里數聲笛秀艸煙中無限人都大此時深悵望豈堪髙境更逡巡思量費子眞仙子不作頭陀山下塵

淸明日江南作

鄭凖

吳山楚馹四年中一見淸明一攺容旅恨共風連夜越韶光隨酒著人濃延興門外攀花別采石江頭帶雨逢無限歸心何計是路邊戈甲正重重

嵗時雜詠卷十四

欽定四庫全書

歳時雜詠卷十五

宋蒲積中編淸明

淸明前一日韓子華以靖節斜川詩見招遊李園旣歸遂苦風雨三日不能出窮坐一室家人輩倒殘壺得濁酒數杯泥濁道路無人行去市又逺索於篋筐得枯魚漧鰕數種彊飲疾醉昏然便寐旣覺索然因書所見奉呈聖兪二十五

兄

歐陽修

少年喜追隨老大厭諠嘩慚愧二三子邀我行看花花間豈不好時節亦云嘉因病旣不飲眾歡獨成嗟管暫過耳風雨愁還家三日不出門堆灰類寒鵶妻兒彊我飲飣餖果與濁酒傾殘壺枯魚雜幹鰕小婢立我前赤腳兩髻了軋軋弄雙正如擄嘔啞坐令江湖心浩蕩思無涯寵祿不知報鬂毛今已華有田淸潁間尙可事桑麻安得一黃犢幅巾駕柴車

淸明賜新火

魚鑰侵晨放九門天街一騎走紅塵桐花應侯催嘉節楡火推恩忝侍臣多病正愁錫粥冷淸香俱見防煙新自憐慣識金蓮燭翰苑曾經七見春

淸明輦下懷金陵

王安石

春陰天气艸如煙時有飛花舞道邊院落日長人寂寂池塘風慢鳥翩翩故園回首三千里新火傷心六七年靑蓋皂衫無復禁可能乘興酒家眠

和君貺淸明與上已同日泛舟

繁華兩佳節邂逅適同時雅俗共爲樂風光如有期曉煙新里巷春服滿津涯已散漢宮燭仍浮洛水巵占花分設席愛柳就張帷華轂爭門出輕簾夾路垂一川云錦爛四座玉山欹疊鼓傳遙吹輕橈破直漪淸談何衮衮和气益熈熈想見周南俗當年逸少詩

次韻酬文忠公

梅堯臣

春倐已和林上鳴鳥嘩前日是淸明驟雨霑梨花初聞結客遊愛此物景嘉歌舞未宴夕日暮各興嗟所嗟歸路暗嘶馬自知家公家八九姝鬒髮如盤鵶朱唇白玉膚參年始破幾日苦霖淫當道跳魚鰕閉門飲濁醪秋千系樹了羣姝莫要劇爲公歌啞啞公當是日醉歡適不可涯孔氏有髙弟內自戰紛華我公豈其然東直異蓬麻果效歸田去願從招隱車

依韻和三月十四日淸明在席呈

太守風流甚吟牋寫蜀麻尋春何處客暎柳阿誰家蠟炬傳新火朱欄發舊花月光將欲滿特地照鉛華淸明日臥病有感【二首】

張耒

支離臥病逢佳節漂泊西遊寄洛城重帽畏風惟益睡靑笻扶步不禁行紅飄疎蕚知風惡緑滿新枝聴鳥聲不見賈生遺宅處容畱金穀舊園名悲歌身世驚將老悵望古今空復情笑看人家競時節爭持新火照淸明

又

飄萍著處卽爲家伏枕悠悠對物華處處秋千競男女年年寒食亂風花藥侵坐勞頻檢酒甕生塵亦可嗟未若防尋吳市卒也須學種邵平雲煙南望羣山防水樹東浮去路斜行止此身應有命不須辛苦問生涯

淸明日臥病

鶯花零落【一作亂】淸明日巾葛蕭條老病翁烏鼎相親勤煮藥素屏深坐怯當風愛花未免呼兒摘畏雨還成對客慵自嘆年來怨淸鏡衰顏換盡少年容

近淸明【二首】

斜日去不駐好風來有情江城過風雨花木近淸明水樹閒照影山禽時引聲吾年行老矣淹泊蹇何成冉冉春光老昏昏日復斜鮮懽常止酒不睡更烹茶旛起煙中剎雞鳴樹外家陳王鬭雞道風柳不勝斜

淸明日船中書事【二首】

淸明不到旅人家乞火鄰船自試茶弄柳好風低作舞夾船春浪細浮花

巢烏噪處緑楊村寒食人家晝掩門隴麥晚風收宿潤煙林午日漲春昏

淸明值雨

宋祁

有渰興芳序餘寒惜慘淒逺山沈向盡雜樹望先迷天濶都成暝云昏本自低漂灰禁餘火浮棗祓殘溪檻篠風爭亞汀鳬夜不棲蓬聲攢釣渚蓑滴擁煙畦積潤浸重襺長嚴壓曉鼙遊人盤馬路獨漉逐春泥

答友人淸明雨思

楚云朝暮蔽前峯佳節尋芳已半空三日薫鑪沈蕙緑一星春火迸楡紅文鱗對擲回塘水賀燕交飛翠幕風悵憶沈齊題句罷碎英無響墜華桐

山中淸明

一雨東郊捲夕雲山中坐對寂寥春髙低桃綬紅相倚輕重楡錢緑不勻杯冷羅門拋午案簺殘【原闕】晦流塵漢鯿漸美闗魚禁已約溪公下釣緡

淸明

曉日東南欲照梁藏鵶密柳暗橫塘行庖束蜜停晨爨別館薫衣冷夜香陌上鮮風橫去幰陽濵翠防泛行觴獨嗟楚客流芳晚淹臥愔愔殢眼長

淸明日集西園

日日西園春思催攜觴結客上髙臺正緣從事靑州至更許書生洛下來【時州醖旣美又命座客賦詩】早葉已成花半落新巢未定燕千【應作初】回芳辰物物皆堪愛並作髙陽倒載媒

和三司尙書淸明

陰岑晚樹飄花外冷落晨杯搗杏余喉舌官崇無晤賞一軒筠粉伴刋書

途次淸明

漠漠輕花著早桐客甌餳粥對禺中遙知闕下頒新火百炬靑煙出漢宮

奉和聖制淸明【二首】

璇杓臨乙位羲禦屆婁初碧浪桃花湧珍樷錦段舒輪蹄晴縹緲鐘漏夕虛徐穆穆宣溫殿披文日有餘嶰律調元品彚春陽靑右个啟初辰庖煙息禁農畊盛蠶器增修歳務新遲日東門催柳色防寒南陌斂車塵栢梁侍從瞻天什拜手賡歌軋思頻

淸明日獨酌

王禹偁

一郡官閒惟副使一年冷節是淸明春來春去何時盡閒恨閒愁觸處生紫燕黃鸝誇舌健柳花楡莢鬭身輕脫衣換得商山酒笑把離騷得自傾

淸明感事【三首】

無花無酒過淸明興味蕭然似野僧昨日鄰家乞新火曉窓分與讀書燈

日轉秋千影漸斜忍聞絲管在鄰家兒童不慣貧滋味剛拾楡錢索買花

楡錢零落麥開芒魂斷南軒蝶影雙多謝東風相顧解將花片入書窓

淸明日赴玉津園宴集【五首】王安國

淸明春律十分回艸色連云花盡開禁籞幸隨諸彥入安車仍賜上師陪百壺未許都門餞九奏先從帝所來魚鑰恩畱方賜勸柳邊遲日莫相催

又

蔡防

春風盎盎水濺濺南苑淸明雨後天門外遊人聴玉筦席間使者勸金船定須歸路燒紅燭還有新詩上采牋舊老戀恩方燕喜看花應不憶伊川

又

章惇

南園髙照寵師臣盛事仍隨節物新勸餞滿傾仙室酒【昆侖山下有仙室出酒】賜花分得漢宮春三朝注眷優元弼五福天教萃一身自昔雲龍如此少因公感激涕霑巾

又

韓維

白髮三公覲禮成上林花木照淸明金錢賜防當佳節玉斚流恩異聖情永日春風延樂千齡熈事屬升平叨陪盛集均餘瀝敢惜歸鞍醉弁傾

又

安徳裕

帝眷三朝輔弼臣詔頒禁籞燕慈均已驚貴老恩榮厚重嘆優賢禮意新使至屢聞天上語【上屢傳宣令勸語相酒】酒酣想見洞中春太平無事忘情久更接人間事了人

淸明

孫永

毎年毎遇淸明節把酒尋花特地忙今日江頭衰病起神前新火一鑪香

淸明日書諤公房

魏野

城裏爭看城外花獨來城裏訪僧家殷勤旋乞新鑽火爲我親烹嶽麓茶

淸明連上已

上已歡初罷淸明賞又追閏年侵舊曆令節並芳時細雨驚飛重春風酒到遲尋花迷白雪看柳折靑絲淑气如相待天和意爲誰吁嗟名未立空詠宴遊詩

淸明闕下寄弟汶

淸明帝城景若何柔花媚艸矜陽和風塵九陌車逐馬人事萬態哭與歌白雲故山杳何在朱門俗客慵相過空思吟嘯遂髙興防須瀝懇歸煙蘿

淸明示弟侄

唐庚

歳華忽忽又淸明憶與諸生試集英金鎖掣雷開右掖紵襴披雪照升平立班雉尾身疑夢茂對龍顏目乍驚百拜起居分左右十年胸臆展縱橫愧無長策禆千慮敢昧初心苟一名三道豈能窺董傅乙科今復媿匡衡始吾進取恬無意看汝光華便是榮他日當求田二頃玻瓈自足過浮生

淸明日許聖傳召飲不赴【二首】余安行

流年衰老不堪誇懶向風前共戴花賴有故人知我意許教閒處岸烏紗

淸明天气實堪佳薄薄春陰蔽日華多少異花呈國色未應臨賞醉流霞

淸明【三首】

沈遘

春色三停驀兩停五陽充滿發精英年光迅速追難及風景淸明畵不成錦被堆中蝴蝶夢黃樓子畔鷅鶹聲眼前虫蟻皆如意我輩何愁不稱情

上隴歸來日未西滿頭姚魏間荼防杯盤曲水招蘭葉鬵釡淸泉防柳枝舉世儻須新火用寒灰還有再燃時窮愁海戶塡將滿不負韶光賴有詩

池館連金穀杯盤奠栢城賞心須窕佳景只淸明院落含花气風光快佩聲誰家疎小徑攜手卽同行

淸明後書事【四首】

鶯啼夜合花香散燕語江南柳色鮮蠶市共娯樷帝魄火官初換介推煙半愁半喜閨闈景輕暖輕寒子弟天可惜男兒經社力爲他紅粉送秋千

禱蠶崇廟香煙集歐癘儺師佩服鮮池荇牽衣獨曵帶海橊火樹欲生煙江花野艸離騷景水榭風亭祓禊天春女爲憐紅欲落輕盈不忍動秋千

巴賔舊國江都樂徴角新腔墨色鮮趂水酒家春糯碓順溪園戶焙茶煙柳陰花影盤桓地裠帶鞋頭掣拽天遊罷不知蠶事廹寤言猶自悅秋千

跳山谷雨大如拳靜洗林巒畵色鮮蕓戶社開分漏鼓畬田燒起順風煙懷沙暮暮朝朝賦步屐三三兩兩天遊妓不知簮珥貴爭髙徒伴賭秋千

淸明日感春

花前曽作探花行爛熳於今祗自驚春色將衰猶目人頭向白更多情鳴禽難喚東君住飛斚須追野馬傾但趂生前開口笑豈圖身後有虛名

淸明晚步書懷

暖風寒力退遲日午陰長艸色迂淸步花香糯醉膓春非私大信人自惜流光俗骨無仙壽遨遊待鬂黃淸明日湖上呈秦少章

釋道潛

水邊花霧曉氤氳春入西湖兩岸深冶葉倡條他自媚朽株枯木我何心秋千索轉朱樓角博塞聲喧碧柳陰年少故人分慷慨【一作防】未應從俗彊浮沈

東欄梨花

蘇軾

梨花淡白柳深靑柳絮飛時花滿城惆悵東欄一枝雪人生看得幾淸明

淸明後二日同諸公飲趙道士東軒以日暮天無雲春風扇防和爲韻【得和字】

司馬光

寂寥淸明後餘春已無多閒軒賦佳致不惜載酒過水木晚尢秀風煙晴更和臨樽不盡醉柰此芳菲何

淸明日道中馬上口占

江上晴沙沒馬蹄梨花樹樹匝江湄田家誰道無寒食門外秋千簇小兒

歳時雜詠卷十五

欽定四庫全書

歲時雜詠卷十六

宋蒲積中編上已

上已篇

張華

仁風導和气勾芒禦吳春姑洗應時月元已啟良辰良辰防朝日零雨灑防塵飛軒逰九野置酒防眾賔臨川懸廣幕夾水布長茵徘徊存往古慷慨慕先眞朋從自逺至童冠八九人追好舞雩庭擬迹洙泗濵伶人理新樂膳夫進時珍八音硼奏有爼從橫陳妙舞起齊趙悲歌出三秦春體逾九醴冬淸過十旬盛時不努力嵗暮將何因勉哉眾君子茂徳景日新髙飛撫鳳翼輕舉攀龍鱗

太康六年三月三日後園防【三首】

暮春元日陽气淸明祁祁甘雨膏澤流盈習習祥風啟滯道生禽鳥翔逸卉木滋榮纎條被緑翠華含英於皇我後欽若昊幹順時省物言觀中園防及羣辟乃命乃延合樂華池祓濯淸川泛彼龍舟溯防洪源

朱幕云覆引坐文茵羽觴波騰品物僃珍管繁防變用奏新穆穆我皇臨下渥仁訓以慈惠詢納廣神好樂無荒化達無垠

咨子防臣荷寵明時忝思於外悠悠三期天馬惟慕天實爲之靈啟其願邀願在玆於以表情爰著斯詩

三日洛水作

潘尼

暮春春服成百艸敷英蕤聊爲三日逰方駕結龍旗廟廊多豪俊都邑有艷姿朱軒防蘭臯翠幕暎洛湄沈鉤出比目舉弋落雙飛羽觴乘波進素卯隨流歸

三月三日應詔

閭丘衝

暮春之月春服旣成升陽潤土冰渙川盈餘萌防人嘉木敷榮後皇宣逰旣防且寧光光華輦侁侁從臣上防丹幄下借文茵臨池挹與濯故潔新俯鏡淸流仰睇天津藹藹華林巖巖果陽葉葉峻宇奕奕飛梁垂防倒景若翺若翔浩浩白水沈沈龍舟皇在靈沼百辟周逰激櫂淸歌鼓枻行謳聞樂感和具醉斯柔在昔帝虞徳被遐荒干戚在庭苖人來王今我哲後古聖齊芳惠旣今國以綏四方元首旣明股肱惟良樂只君子今日惟康

已防

阮修

三春之秀嵗惟嘉時零雨旣蒙風以散之英華扇耀翔鳥羣嬉澄澄緑水澹澹其波修崖逶迆長川相過聊且逍遙其樂如何

三日

鮑昭

气喧動思心柳靑起春懷時艷憐花藥眼淨恱登臺提觴野中飲心愛因未開露色霑春艸泉源潔冰苔苨苨濡露條嫋嫋乘風栽鳬鶵掇苦薺黃鳥銜櫻梅觧衿欣景預臨流競覆杯美人竟何在浮心空自摧

三日遊南苑

采蘋及華月追節逐芳云騰蒨溢林防麗日華山文淸潭園翠防化薄緣綺紋合樽景斜折榮䢐芬

應詔曲水作

顏延年

道隠未形治彰旣亂帝迹懸衡皇流共貫惟主創物永錫洪算仁固開周義髙登漢祚融世哲業光列聖太上正位天臨海鏡制以化裁樹之形性惠浸萌生信及翔泳崇虛非徴積實莫尙豈伊人和寔靈所貺日完其朔月不掩望航琛越水輦賮逾嶂帝體麗明儀辰作貳君彼東朝金昭玉粹徳有潤身禮不愆器柔中淵暎芳猷蘭祕昔在文昭今惟武穆於赫王宰方旦居叔有睟叡蕃爰履奠牧寧極和鈞屏京維服胐魄雙交月气參變開榮灑澤舒虹爍電化際無間皇情爰眷伊思鎬飲毎惟洛宴郊餞有壇君舉有禮幕帳蘭甸畫流髙陛分庭薦樂析波浮醴豫同夏諺事兼出濟仰窺丰施降惟防物三妨儲五塵朝黻途泰命迍恩充報屈有悔可悛滯瑕難拂

車駕幸京口三月三日侍遊曲阿後湖作

虞風載帝狩夏諺頌王逰春方動宸駕望幸傾五州山祗蹕嶠路水若警滄流神禦出瑤軫天儀降藻舟萬軸運行衛千翼泛飛浮彤雲麗璇蓋祥飈被防斿江南進荊艷河激獻趙謳金練照海浦笳鼓震溟洲藐盼覯蒼崖衍漾觀緑疇人靈騫都野鱗翰聳淵丘徳禮旣普洽川嶽徧懷柔

三月三日侍宴西池

謝靈運

矧乃暮春時物芳衍濫觴逶迆周流蘭殿禮僃朝容樂闋夕宴

上已

謝惠連

四時著半分三春稟融爍遲遲和景婉夭夭園桃灼攜朋適郊野昧爽辭鄽郭斐云興翠嶺芳飈起華薄觧轡偃崇丘借艸繞廻壑際渚羅時防托波泛輕爵

爲皇太子侍宴華光殿曲

謝朓

初吉云已芳宴在斯載畱神矚有睟天儀龍精已暎威仰未移葉依黃鳥花落春池髙宴敞禁林稠密靑澄崛起朱樓間出翠葆隨風金戈動日惆悵淸管徘徊輕佾灞滻入筵河淇流阼海若來往觴肴防溯歡飲終日淸光欲暮輕貂廻首華組徐步

三日侍宴林殿曲水

簡文帝

芳年畱帝賞應物動天襟挾苑連金陣分衢度羽林帷宮對廣掖層殿邇髙岑風旗爭曵影亭防生共陰樹花初墮蔕池荷欲吐心

三月三日率爾成詩

芳年多美色麗防復妖嬈握蘭惟是旦采艾亦今朝廻沙澑水曲碧袖散桃夭綺花非一種風絮亂百條雲起相思觀日照飛虹橋繁華姝色燕趙艷妍妖金鞍汗血馬寶鬢瑚翹蘭馨起縠袖連綿束瓊腰相看隠緑樹見人還自嬌玉牀鳴羅薦磲椀泛廻潮洛濵非拾羽滿握詎貽椒

三日侍皇太子曲水宴

震徳葉靈年芳節淑濯伊臨霸蕩心偸目驤騎晨野摐金振陸蕙气捲旌神飈擎轂層岑偃蹇聳觀岧嶤煙生翠竹日照綺寮銀華晨散金芝莫揺緑衣動葉丹距暎條顧惟菲薄徒承恩裕藝學未優聲績不樹豈辧河書寧摛淮賦徒偶羣龍終慙並驅【去聲】

三日林光殿曲水宴

沈約

宴鎬鏘玉鑾防汾舉仙榮光泛采旄修風動芝蓋淑气婉登晨天行聳云斾帳殿臨籞帷春宮繞芳甸漸席周羽觴分墀引廻瀨穆穆化升濟濟皇階泰將禦遺風軫逺侍瑤臺防

三日率爾成篇

麗日屬元已年芳具在斯開花已匝樹流鶯復滿枝洛陽繁華子長安輕薄兒東出千金堰西臨雁鶩陂逰絲暎空轉髙柳拂地垂緑萍文照耀紫燕光陸離淸晨戱伊水薄暮宿蘭池象筵鳴寶瑟金瓶泛玉巵寧憶春蠶起日暮桑欲萎長袂屢以拂雕胡方自炊愛而不可見宿昔減容儀早當忘情去嘆息獨何爲

三日侍鳳光殿曲水宴

光遲蕙畆气婉椒臺皇心愛矣帝曰悠哉玉鑾銜警翠鳳輕廻別殿廣臨離宮洞啟川祗奉壽河宗相禮淸洛漸延長伊流陛洄蕩嘉羞揺漾芳醴輕歌易繞弱舞難持素云畱管鸛停絲引思爲歳歳亦陽止叨服賁身身亦昌止徒勤丹漆終愧文梓

三日侍安成王曲水宴

劉孝綽

匯澤良孔殷分區屏中縣跨躡兼流采襟喉邇封甸五三奄酆畢析珪成羽傳不資魯俗移何得齊風變東山富防士北土無遺彥一言白璧輕片善黃金賤余辰屬元已消愁追前諺侍此頻豫逰須展城隅宴芳州亙千里逺近光風扇方歡厚徳重誰言薄逰倦

三日侍華光殿曲水宴

薫披三陽暮濯祓元已初皇心睠樂飲帳殿臨春渠豫逰髙夏諺豈樂盛周居復以焚林日手茸花樹舒羽觴環階轉淸瀾傍席防妍歌已寥亮妙舞復行餘九成變絲竹百戱動龍魚

三日侍蘭亭曲水宴

庾肩吾

防星依夜動鑾駕傯朝逰旌門臨苑樹相風出鳳樓春生露泥泥天覆云油油桃花生玉洞柳葉暗金溝禊川分曲洛帳殿掩芳洲踴躍頳魚醉參差絳棗浮百戱俱臨水千鐘共逐流

三日侍宴詠曲水中燭影

重焰垂花比芳樹風吹水動俱難任春枝拂防影上來還杯繞客光中庭

三日華林園公宴

邢子才

廻鑾自樂野弭蓋屬瑤池五水接光景七度樹風儀芳春時欲遽覽物惜將移新萍已冒沼餘花尙滿枝艸滋徑蕪沒林長山蔽虧芳筵羅玉爼激水漾金巵歌聲斷且續舞袖合還離

上已宴麗暉殿各賦一字十韻

陳後主

芳景滿辟窻暄光生逺阜以更登臨趣還勝【平聲】袚禊酒葉照源上桃風揺城外柳斷雲仍合霧輕霞時照牖小樹帯山髙嬌鶯含響偶一峯遙落日數花飛暎綬度鳥或𨖻檐飄絲屢薄藪言志遽爲樂置觴方薦壽文學且迾筵羅綺令陳后干戈幸勿用寧須勞馬首

上已圃宣獻堂禊飲同共八韻

綺殿三春晚玉燭四時平藤交近浦暗花照逺林明百戱堦庭滿八音弦調淸鶯喧雜管韻鐘響帯風生山髙雲气積水急澑杯輕簮纓合盛防俊乂本多名羣才盡壯思文采發雕英樂是西園日勸玆南館情

春已禊辰盡當曲宴各賦十韻

餘春尙芳菲中園飛桃李是時乃季月玆日葉上已旣有逰伊洛可以祓溱洧得足性爲娛堂髙聊復擬髙堂亦有趣圖繢此芳軌棲遁稱式驂善政日馴雉蘭桂觀往轍簮裾躡前趾啼禽靜或喧花落低還起水霧遙混雜山云逺相似坐客聼一言隨吾祛俗鄙

祓禊泛舟春月圃各賦七韻

園林多趣賞祓禊樂還尋春池已渺漫髙枝自嵸森日裏絲光動水中花色沈安流淺易榜峭壁迥難臨野鶯添管響深岫接鐃音山逺風煙麗苔輕激浪侵置酒來英雅嘉賢良所欽

上已圃宣猷嘉辰禊酌各賦六韻以次成篇【座有張式陵瓊顧野王陸琢岑之敬等五人上】

園開簮帯合亭迥春芳過鶯度逰絲斷風駛落花多峯幽來鳥囀洲橫擁浪波歌聲時出牖舞影乍侵柯面玉同釵玉衣羅異艸蘿旣悅筒暢復次文酒和

三日侍宴宣猷堂曲水

江總

上已娛春禊芳辰喜月離北宮命簫鼓南館列旌旗繡柱擎飛閣雕軒傍曲池醉魚沈逺岫浮藻漾淸漪落花懸度影飛絲不礙枝樹動紅樓出山斜翠磴危禮周羽爵徧樂闋光陰移

上已禊飲

戶思道

山泉好風日城市厭囂塵聊將一樽酒共尋千里春晨光下幽桂夕吹舞靑蘋何時出開後重有入林人

三月三日宴王明府山亭【序附六首】

調露二年暮春三日同集於王令公之林亭申交契也夫尙平逺迹尋五藥於西山仲連髙蹈讓千金於東海遺形卻立終希獨善之資排患解紛未洽隨時之義豈若天地交泰朝野歡娛元已迨辰季陽司月列芳林而薦賞控淸洛以開筵追李郭之佳遊嗣裴王之故事逺近送春日表裏壯皇居層幹霞騫燭城陰於翠鶠浮梁霧絕寫川態於文虹樹宻如鱗花繁似霰魚縱相忘之樂鶯遷求友之聲景物載華心神已至於是愷佳宴滌煩襟沿杯曲水折中幽徑流波度曲自諧中散之舞蝶成行無忝季倫之妓而嵗不我與人生若浮揮魯陽之戈奔曦可駐聘山公之騎餘興方酋度志陳詩式紀良會仍探一字六韻成章孫愼行序

詩【得魚字】

崔知賢

京洛皇居芳褉春餘影媚元已風和上除雲開翠帟水鶩鮮車林渚縈映煙霞捲舒花飄粉蝶藻躍文魚防波式宴其樂只且

又【得郊字】

席元明

日惟上已時亨有巢中罇引桂芳筵借茅書僮橐筆膳夫行炰煙霏萬雉花明四郊沼蘋白帯山花紫苞同人聚飲千載神交

又【得人字】

陳子昻

暮春嘉月上已芳辰羣公褉飲扵洛之濵奕奕車騎粲粲都人連帷競野服縟津靑郊樹密翠渚萍新今我不樂含意待申

又【得沙字】

韓仲宣

河濵上已洛汭春華碧池涵日翠斚澄霞溝垂細栁防擁平沙歌鶯響樹舞蝶驚花云浮寶馬水韻香車熟紀行樂淹畱景斜

又【得哉字】

髙瑾

暮春元已春服初裁童冠八九於洛之隈河隄艸變鞏樹花開逸人談發仙禦舟來間闗黃鳥瀺灂丹腮樂飲命席優哉悠哉

又【得煙字】

髙球

洛城春禊元已芳年季倫園裏逸少亭前曲中舉白談際生陸離軒蓋淒淸管萍疏波蕩栁弱風牽未淹歡趣林溪夕煙

三日流潭篇

萬齊融

春潭滉漾接隋宮宮闕連延潭水東蘋苔嫰色涵波淥桃李新花照底紅垂菱布藻如妝鏡麗日晴天相皎暎素影顥顥對蝶飛金沙礫礫窺魚泳佳人祓禊賞韶年傾國傾城並可憐拾翠總來芳樹下踏靑爭繞淥潭邊公子王孫恣逰翫沙塲水曲情無厭禽浮似揖羽觴杯鱗躍疑投水心劍金鞭玉勒騁輕肥落絮紅塵擁路飛淥水殘霞催席散畵樓初月待人歸

於長史池三日曲水

陳子昻

摘蘭借芳月祓宴坐廻汀泛艷淸流滿葳防白芷生金弦揮趙瑟玉指弄秦箏巖嶂風光媚郊園春樹平煙花飛禦道羅綺照昆明日落紅塵暮車馬亂縱橫

上已日浮江宴【得遙字】

王勃

上已年光促中川興緒遙緑齊山葉滿紅泄片花銷泉聲喧後澗虹影照前橋遽悲春望逺江路積波潮

三日曲水侍宴應制

閻朝隠

三月重三日千春續萬春聖澤如東海天文似北辰荷葉珠盤淨蓮花寶蓋新陛下制萬國臣作水心人奉和三日祓禊渭濵【六首】

韋嗣立

乘風祓禊逐風光扈蹕陪鑾渭渚傍還笑當時水濵老衰年八十待文王

又

徐彥伯

晴風麗日滿芳洲禦色春筵祓錦流皆言侍蹕璜溪防暫似乘槎天漢防

又

劉憲

桃花欲落栁條長沙頭水上足風光此時禦蹕來逰防願奉年年祓禊觴

又

沈佺期

寶馬香車淸渭濵紅桃碧栁禊堂春皇情尙憶垂竿佐天祚先呈捧劍人

又

李乂

上林花鳥暮春時上已陪逰樂在玆此日欣逢臨渭賞昔年空道濟汾詞

又

張說

靑郊上已艷陽年紫禁皇逰祓渭川幸得歡娛承湛露同心艸樹樂春天

三日梨園亭侍宴

沈佺期

九門馳道出三已禊堂開畵鷁中川動靑龍上苑來野花飄禦座河栁拂天杯日晚迎祥處笙鏞下帝臺

三日獨坐驩川思憶舊逰

兩京多節物三日最遨逰麗日風徐捲香塵雨暫收紅桃初下地緑栁半垂溝童子成春服宮人罷射韝禊堂通漢宛解席繞秦樓束晳言談妙張華史漢遒無亭不駐馬何浦不橫舟舞籥千門度帷屏百道流金丸向鳥落芳餌接魚投濯錦鱗淸淺迎祥樂獻酬靈蒭陳欲棄神藥曝應休誰念招魂節翻爲禦魅囚朋從天外至心賞日南求銅柱威丹徼朱崖鎭火炎蒸連曉夕瘴癘滿冬秋西水何時貨南方詎可畱無人對鑪酒寧緩去鄕憂

三月三日侍宴

素滻接宸居靑門盛祓除摘蘭諠鳳野浮藻溢龍渠苑蝶飛殊懶宮鶯囀不疏星移天上入歌舞向儲胥

桂州三月三日

宋之問

代業京華裏逺投魑魅鄕登髙望不見雲海四茫茫伊昔承休眄曾爲人所羨兩朝賜顏色二紀陪逰宴昆明禦宿侍龍媒伊闕天泉復幾廻西夏黃河水心劍東周淸洛羽觴杯苑中落花掃還合河畔垂楊撥不開千春獻壽多行樂柏梁和歌攀作賜金分帛駐光輝風舉云揺入紫防晨趨北闕鳴珂至夜出南宮把燭歸載筆儒林多嵗月襆被文昌佐吳越越中山海髙且深興來無處不登臨永和九年刺海郡暮春三月醉山陰愚謂嬉逰長似昔不言流寓欻成今始安繁華舊風俗帳飲傾城沸江曲主人絲管淸且悲客子肝腸斷還續荔浦蘅臯萬里餘洛陽音信絕能疏故園今日應愁思曲水何能更祓除作伴惟憐合浦葉思歸豈食桂江魚不求漢使金贈願得佳人錦字書

三月三日登龍山

張九齡

伊川與灞津今日祓除人豈似龍山上還同湘水濵衰顏憂更老淑景望非春禊飲豈吾事聊將偶俗塵

嵗時雜詠卷十六

欽定四庫全書

嵗時雜詠

宋蒲積中編上已

舟中和蕭令【潭字】

張說

暮春三月日重三春水桃花滿禊潭廣樂逶迆天上下仙舟揺衍鏡中酣

奉和聖制三日

陳希烈

上已迂龍駕中流泛羽觴酒因朝太子詩爲樂賢王錦防方舟渡瓊筵大樂張風揺垂栁色花發異林香野老歌無事朝臣飲嵗芳皇情被羣物中外洽恩光

和聖制太子諸王三月龍池春禊

王維

故事修春禊新宮展豫逰明君移鳳輦太子出龍樓賦掩陳王作杯如洛水流金人來捧劍畵鷁去廻舟苑樹浮宮闕天池照冕旒宸章在云漢垂象滿皇州

奉和聖制上已於望春亭觀禊飲應制

長樂靑門外宜春小苑東樓開萬戶上輦過百花中畵鷁移仙妓金貂列上公淸歌邀落日妙舞向春風渭水明秦甸黃山入漢宮君王來祓禊灞滻亦朝宗

三月三日曲江侍宴應制

萬乘親齋祭千官喜豫逰奉迎從上苑祓禊向中流艸樹連云衛山河對冕旒畵旗揺浦漵春服滿汀洲仙籞龍媒下神臯鳳蹕畱從今億萬嵗天寶紀春秋

三月三日勤政樓侍宴應制

防仗連宵合瓊樓拂曙通年光三月裏宮殿百花中不數秦王日誰將洛水同酒筵嫌落絮舞袖怯春風天保無爲徳人歡不戰功仍臨九衢宴更達四門聰

上已潤南期王山人不至

孟浩然

揺艇俟明發花源弄早春在山懷綺季臨頴憶荀陳上已期三月浮杯興十旬坐歌空有待行樂恨無鄰日晚蘭亭北煙花曲水濵浴池逢婉女采藥值幽人石壁堪題序沙塲好醉神羣公望不至虛擲此芳辰

上已日洛中寄王十九

卜洛成周地浮杯上已筵鬭雞寒食下走馬射堂前垂栁金堤合平沙翠幕連不知王逸少何處防羣賢

上已日徐司錄園林

杜甫

鬢毛垂領白花蕋亞枝紅欹倒衰年廢招尋令節同薄衣臨積水吹面受和風有喜畱攀桂無勞問轉蓬

上已祓禊應制

崔國輔

元已秦中節吾君灞上逰鳴鑾通禁苑別館繞芳洲鴛鷺千官列魚龍百戱浮桃花春欲盡谷雨夜來收慶向堯尊祝歡從楚棹謳逸詩何足對睿作掩東周

上已

已日帝城春傾都祓禊辰停車湏傍水奏樂要驚塵弱栁障行騎浮橋擁看人獨言日早晚更向九龍神三月三日自京到華陰扵水亭獨酌寄裵六薛

八

獨孤及

祗役匪遑息經時客三秦還家問節知到上已辰山縣何所有髙城閉靑春和風不吾欺桃杏滿四鄰舊友適逺別誰當接歡欣呼兒命長瓢獨酌湘吳醇一酌一朗詠旣酣意亦申言筌暫兩忘霞月祗相新裴子塵表物薛侯席上珍寄言二傲吏何日同車茵詎肻使空名終然羈此身何年解桎梏長作海上人

上已日兩縣寮友防集時主郵不遂馳赴輒題

以寄方寸

劉商

踏靑行看共佳期春水晴山祓禊詞獨坐郵亭心欲醉櫻花落盡暮愁時

上已接淸明逰宴

獨孤良弼

上已歡初罷淸明賞又追閏年侵舊曆令節並芳時細雨鶯飛重春風酒醒遲尋花迷白雪看栁折靑絲淑气如相待天和意爲誰吁嗟名未立空詠宴逰詩

三月三日義興李明府後亭泛舟

皇甫冉

江南煙景復如何聞道新亭更可過處處萟蘭春浦緑萋萋借艸逺山多壺觴須就陶彭澤風俗猶傳晉永和更使輕橈徐轉去防風落日水增波

上已日越中與鮑侍禦泛舟耶溪

劉長卿

蘭橈方轉傍汀沙應接雲峯到若耶舊浦滿來移渡口垂楊深處有人家永和春色千年在曲水鄕心萬里賒君見漁舟時借問前洲幾路入煙霞

上已日

耿湋

共來修禊事內顧一悲翁玉鬢風塵下花林絲管中故山離水石舊侶失鵷鴻不及防魚樂徘徊蓮葉東奉陪渾侍中上已日泛渭河盧

綸

素舸錦帆開浮天接上臺曉鶯和玉笛春浪動金罍舟楫方潮海鯨鯢自曝腮應憐似萍者空逐榜人回

上已日陪齊相公花樓宴

鐘陵暮春月飛觀延羣英晨霞耀中軒滿席羅金瓊持杯凝逺睇觸物結幽情樹杪參差緑湖光防灩明禮卑瞻絳帳恩浹厠華纓徒記山陰日祓禊乃爲榮

奉和聖制三日書懷因以示百寮

崔元翰

佳節尙元已芳時屬暮春流觴想蘭亭捧劍傳金人風輕水初綠日晴花更新天文信昭廻皇道頗敷陳恭已毎從儉淸心常保眞戒玆遊衍樂書以示羣臣

上已泛舟【得遲字】

張登

令節推元已天涯喜有期初筵臨泛地舊俗祓禳時枉渚潮新上殘春日正遲竹枝逰女曲桃葉渡江詞風鷁今方退沙鷗亦不疑且同山簡醉倒載莫褰帷

上已寄常瓘樊宗憲兼呈孟中丞

鮑防

世間禊事風流處鏡裏家山若畵屏今日防稽王內史好將賔客醉蘭亭

上已日試院考雜文不遂赴九華觀祓禊之防

以二絕句贈內【二首】

權徳輿

三日韶光處處新九華仙洞七香輪老夫畱滯何由去瑉玉相和正繞身【時以沽美玉爲詩題】

禊飲尋春興有餘深情婉婉見雙魚同心齊體如身到臨水煩君便祓除

酬樂天三月三日

元稹

舊年此日花前醉今日花時病裏銷獨倚破簾閒悵望可憐虛度好春朝

三月三日與樂天及河南李尹奉陪令公泛洛

禊飲

劉禹錫

洛下今修禊羣賢勝防稽盛筵陪玉鉉通籍盡金閨波上神仙妓防傍桃李蹊水嬉如鷺振歌響雜鶯啼歷覽風光好防洄意思迷棹歌能儷曲防客競分題翠幄連雲起香車向道齊人誇綾步障馬惜錦障泥塵暗宮墻外霞明花樹西舟形隨鷁轉橋影與虹低川色晴猶逺鳥聲莫欲棲惟餘踏靑伴待月魏王堤

上已日恩賜曲江宴防卽事白居易

賜歡仍許醉此防興如何翰苑主恩重曲江春意多花低羞艷妓鶯散讓淸歌共道升平樂元和勝永和

三月三日庾樓寄庾三十二

春日歡逰辭曲水二年愁臥在長沙毎登髙處長相憶何況玆樓屬庾家

三月三日懷防之

良時光景長虛擲壯嵗風情已暗銷忽憶同爲校書日毎年同醉是今朝

三月三日【二首】

暮春風景初三日流水光陰半百年欲作閒逰無好伴半江惆悵卻廻船

畵堂三月初三日絮撲紗窻燕拂檐蓮子數杯甞冷酒柘枝一曲試春衫堦臨池面勝看鏡戶暎花叢當下簾指防南樓翫新月玉鉤素手兩纎纎

三月三日宴舟中獻晉公

三月艸萋萋黃鶯歇又啼栁橋晴有絮沙路潤無泥禊事修初畢逰人到欲齊金鈿耀桃李絲管駭鳬鷖轉防廻船尾臨流簇馬蹄閙扵楊子渡踏破魏王堤妓接謝公宴詩陪荀令題舟同李膺泛醴爲穆生攜水引芳心蕩花牽醉眼迷塵街從鼓動煙樹任鴉棲舞急紅腰凝【去聲】歌遲翠黛低夜歸何用燭新月鳳樓西

奉和裴令公上已日逰太原龍泉憶去嵗禊樂【依來體雜言】

去嵗暮春上已共泛洛水中流今嵗暮春上已獨立香山上頭【時居易經逰香山寺】風光閒寂寂旌斾逺悠悠丞相府歸晉國太行山礙並州鵬背負天龜曳尾云泥不可得同逰

上已日憶江南禊事

李徳裕

黃河西繞郡城流上已應無祓禊逰爲憶淥江春水色更隨宵夢向吳洲

奉和上已憶江南禊事

劉禹錫

白馬津頭春日遲沙洲歸雁拂旌旗栁營惟有軍中戱不似江南三月時

曲江上已日

趙璜

長堤十里轉香車南防煙花錦不如欲問神仙在何處紫雲樓閣向空虛

上已日華下閒步

吳融

十里香塵撲馬飛碧峯蓮下踏靑時雲鬟照水和花重羅袖擡風惹絮遲可便無心邀娬媚還應有淚憶袁熙如煙如夢爭尋得溪栁廻頭萬萬絲

上已日

本學多情劉武威尋花傍水看春輝無端遇著傷心事嬴得淒涼索漠歸

觀競渡

薛逢

三月三日天淸明楊花繞江啼曉鶯使君未出郡齋內江上已聞齊和聲使君出時皆有引馬前已被紅旗陣兩岸羅衣破鼻香銀釵照日如霜刃鼓聲三下紅旗開兩龍躍出浮水來擢影幹波飛萬劍鼓聲劈浪鳴千雷雷聲衝急波相近兩龍望標目如瞬江上人呼霹靂聲竿頭防掛虹霓暈前船搶水已得標後船失勢空揮橈瘡眉血首爭不定輸岸一朋心似燒只將標示輸嬴賞兩岸十舟五來往須臾戲罷各東西竟脫文身請書上吾今細觀競渡兒何殊當路權相持不思得所各休去會到摧舟折楫時

上已日

劉駕

上已曲江濵喧於市朝路相尋不見者此地皆相遇日光去此逺翠幕張如霧何事歡娛中易覺春城暮物情重此節不是愛芳樹明日花更多何人肻廻顧

上已日寄韓八

唐彥謙

上已接寒食鶯花寥落晨防防潑火雨艸艸踏靑人涼似三秋景淸無九陌塵伯與同病者對此合傷神三月三日曲江逰眺贈郁上人

殷堯藩

三月初三日千家與萬家蝶飛秦地艸鶯入漢宮花鞍馬皆爭麗笙歌盡鬭奢吾師無所願惟願老煙霞

三月三日又贈郁上人

曲水公卿宴香塵晝滿街無心修禊事獨步到禪齋細艸縈愁日繁花逆旅懷綺羅人走馬遺落鳳凰釵三月三日申王園亭宴集

宋之問

稽亭追往事睢苑勝前聞飛閣陵芳樹華池落采云借艸畱人酌銜花鳥赴羣向來同賞處惟恨碧林曛三月三日承恩防樂逰園

張說

樂遊形勝絕表裏望郊宮北闕連云嶺南山對掌中皇恩貸芳月旬宴美成功魚戱芙蓉水鶯啼楊栁風春華看欲暮天澤戀無窮長袖招斜日畱光待曲終

三月三日承恩逰宮莊池上作

鳳凰樓下帯天泉鸚鵡洲中雜管弦舊試平陽佳麗地今逢上已盛明年舟將水動千尋日幕共林橫兩防煙不降王人觀禊飲誰令醉舞拂賔筵

三月三日登龍山

伊川與灞津今日祓除人豈似龍山上還同湘水濵衰顏憂更老淑景望非春禊飲豈吾事聊將偶俗人三月三日寄諸弟懷崔都水韋應物

莫節看已謝玆晨愈可惜風淡意傷春池寒花斂夕【一作色】對酒始依依聽人還的的誰當曲水行相思尋舊迹

嵗時雜詠卷十七

欽定四庫全書

嵗時雜詠卷十八

宋蒲積中編上已

上已日與二三子攜酒出逰隨所見輒作數句明日集之爲詩故詞無倫次蘇

軾

薄雲霏霏不成雨杖藜曉入千花塢柯丘海棠我有詩獨笑深林誰敢侮三杯卯酒人徑醉一枕春睡日亭午竹間老人不讀書畱我閉門誰教汝出檐藂枳十圍大寫眞素壁千蛟舞東坡作塘今幾尺攜酒一勞農工苦卻尋流水出東門壞垣古塹花無主臥門桃李爲誰妍對立防防相媚嫵開缾籍艸勸行路不惜春衫污泥土褰裳共過春艸亭扣門卻入韓家圃轆轤防斷井深碧秋千索掛人何所暎簾空復小桃枝乞漿不見譍門女南山古臺臨斷防雪陣翻空迷仰俯故人餽我玉葉羮火冷煙消誰爲煮﨑嶇束蘊下荒徑婭奼隔花聞好語更隨落景盡余樽卻傍孤城得僧宇主人勸我浣足眠倒牀不復聞鐘鼓明朝門外泥一尺始悟三更雨如許平生所向一遂無玆逰何事天不阻固知我友不終窮豈弟君子神所予

海南人不作寒食而以上已上冢予攜一瓢酒尋諾生皆往吳獨老符秀才在因與飲至醉符蓋澹人之安貧守靜者也

老鵶含肉紙飛灰萬里家山安在哉蒼耳林中太白過鹿門山下徳公回管寧投老終歸去王式當年本不來記取城南上已日木綿花發刺桐開

三月三日防燈防客

江上東風浪接天苦寒無賴破春姸試開云夢羔兒酒快瀉錢塘藥玉船蠶市光陰非故國馬行燈火記當年冷煙濕雪梅花在畱得新春作上元

上已同王魯直泛舟

沈郎淸瘦不勝衣邊老便便帯一圍躞蹀身輕山上走歡呼船重醉中歸舞腰似雪金釵落談辯如雲玉麈揮憶昔錢塘正如此回頭二十四年非

上已日

歐陽修

一雨初收九陌塵秉蘭修禊及芳辰恩深始寵龍池宴節正須知鳳歷新紅琥珀傳杯防灔碧琉璃瑩水淪上林未放花齊發畱待鳴稍出紫宸

上已日赴宴口占

賜飲初逢禊節佳禦溝新漲碧無涯九門寒食多逰騎三日春陰正養花共喜流觴修故事自憐霜鬂惜年華鳳城殘照歸鞍晚禁籞無風栁自斜

上已日與太學諸同捨飲王都尉園

司馬光

冠蓋欝相依名園花未稀防絲縈復展狂絮墮還飛積弩遺風陋蘭亭舊俗防何如詠沂水春服舞雩歸和劉尉赤防上已【二首】

張無盡

教池天气不勝情攜手聊同陌上行洛禊嬉逰修故事楚歌懽笑集村氓慕潘珍果盈車擲挑卓幽琴滿座傾爲報蘭亭王逸少且無今日筦聲

秉蘭時節近淸明朝野歡娛值太平坦率從來如庾亮窮愁素不學虞卿三年陽渚成何事一覺邯鄲悟此生把酒花前須醉倒肯教風雨落繁英

上已舟漢口命駕鳳棲成二絕句

上已嬉逰集漢陽雲収雨霽日舒光瑞煙和气橫寥廓何用蘭亭祓不祥

池上澄輝凍已銷陽和巧思著花梢殘云斷靄歸何處翠幰紅帷徧樂郊

上已聞苑中樂聲

王安石

苑中誰得從春逰想見漸臺瓦欲流禦水曲隨花影轉宮云低繞樂聲畱年華未破淸明節日莫初回祓禊舟更覺至尊思慮逺不應全爲拙倡優

和郭六玉津上已宴罷見寄宋

祁

式燕靈琨睠蕙時祓蘭浮藻惜春輝回並躍都門道誰識顏王曲水歸

上已日詔賜花酒休澣日防瓊林苑泛昆明池

飲魏國夫人園【二首】

秦觀

宜秋門外曉參尋豪竹哀絲髮妙音金爵日邊棲壯麗彩虹天際臥淸深已煩逸少書陳迹更屬相如賦上林猶恨眞人足官府不如魚鳥自飛沈

春澑泱泱初滿地晨光欲轉萬年枝樓臺四望煙雲合簾幕千家錦繡垂風過忽聞花外笑日長時奏水中嬉太平誰爲全無象寓在羣仙把酒時

帝城上已

孫覿

宿霧消神晴曦照碧峯祓除周故事環宴楚遺風畵舸低揺鶂浮梁冷亙虹五陵驅羣少三殿錫鷁公浪射簮纓潤花迎劍佩紅舞遲歌袂穏飛急酒觴空淑气雕軒外祥光禁籞中敢賡元首詠上記帝堯功

奉和聖制上已日

晏殊

靑陽三已日佳气九城中洛飲傳周俗溱詩載鄭風停輪浮桂醑解袂泛蘭叢選勝開慈宴多歡組綬同上已賜宴瓊林與二府諸公浮水心憩於西軒【二首】

三月楊花飛似雪內園佳樹綠成陰何妨寫盡憑髙意十步虹橋徹水心

咽云簫鼓傳聲沸臨水樓臺倒影多吟繞曲欄無限思緒風遲日滿煙波

上已瓊林苑宴二府同逰池上卽事口占【三首】

殿後花枝白間紅樓前當道綠楊風橫飛防檻波光外倒寫朱橋水影中

曲榭廻廊手伎喧防樓朱舫鼓聲繁防人已著濃春去不待歌長舞袖翻

春畱融冶日添長萬品無涯入醉鄕誰道人間泛仙境水心樓殿半斜陽

上已日午橋石瀨中得雙鱖魚

梅堯臣

修禊洛之濵湍流得素鱗多慚折腰米來作食魚人水髮粘篙緑溪毛暎渚春風沙暫時逺紫綫憶江蒓

上已日州園東樓

蔡襄

地上多於枝上花東樓凝望惜年華潮頭正對伍員廟燕子爭歸百姓家粉籜漸髙山徑筍綠旗初展石巖茶流風自與人兼老尊酒相逢莫重嗟

上已日

孫永

海內中和日雲間上已辰笙歌九天半花木十洲春

上已日永崇裏言懷

崔塗

未敢分明賞物華十年如見夢中花逰人過盡衡門掩獨自憑欄到日斜

上已日防飲南澗亭

陶崇儀

山城春盡橘花開祓禊相將上古臺一片晚云含落照數分殘酒伴新梅談髙綺席終無況詩落金錢漫有才多謝東亭湖與月醉中雙送畵船回

上已至玉津園賜宴

錢易

祓禊摽春已歌時慶魯云禁園宣密宴玉饌賜天防班序參三殿衣冠盛兩都云罍傾上席寶馬閙長衢帝澤恩何事春風節已䢐歸來白虎殿防詠共操觚

賀劉伯壽陪潞公禊飲

司馬光

旌幢車騎滿沙頭鼓吹喧繁畵鷁浮十里羅紈光照地千家簾幕逺臨流觴隨洛水白公事月暎鳳樓裴相逰令典久隳今更舉行聞美俗徧中州

嵗時雜詠卷十八

欽定四庫全書

嵗時雜詠卷十九

宋蒲積中編春盡日

三月晦日郊外送客

雍裕之

野酌亂無巡送君兼送春明年春色至莫作未歸人

春晦日沐髮寄三友【韋功曹李錄事王少府】

戴叔倫

朝沐敞南闈盤散待日稀揚梳髮更落攬鏡意多違吾友見常少春風去不歸登臨取一醉猶可及芳菲三月晦日防李員外座中頻以老大不醉見譏

因有此贈

令狐楚

三月惟殘一日春玉山傾倒白鷗馴不辭便學山公醉花下無人作主人

望驛臺三月盡

元稹

可憐三月三旬促悵望江邊望驛臺料得孟光今日語不曾春盡不歸來

三月三十日程氏館餞杜十四歸京

江春今日盡程館祖筵開我正南冠縶君尋北路廻構身誠太拙從宦若無媒處困方明命遭時不在才逾年長倚玉連夜共銜杯涸澑沾濡末餘光照死灰行看鴻欲翥敢憚酒相催拍逐飛觥絕香隨舞袖來消棃拋五徧娑葛三臺已許樽前倒臨風淚莫頽

送春歸【元和十一年三月三十日作】

白居易

送春歸三月盡日日暮時去年杏園花飛禦溝緑何處送春曲江曲今年杜鵑花落子規啼送春何處西江西帝城送春猶怏怏天涯送春能不知惆悵莫惆悵送春人冗員無替五年罷應湏準擬再送潯陽春五任炎涼凡十變又知此身健不健好去今年江上春明年未死還相見

三月三十日題慈恩寺

慈恩春色今朝盡盡日徘徊倚寺門惆悵春歸畱不得紫藤花下漸黃昏

酬元員外三月三十日慈恩寺憶見寄

悵望慈恩三月盡紫桐花落鳥闗闗誠知曲水春相憶其柰長沙老未還赤嶺猿聲催白首黃茅瘴色換朱顏誰言南國無霜雪盡在愁人鬢髮間

三月三十日別防之於澧上明年春夜遇防之於峽中停舟夷陵三宿而別言不盡者以詩終之因賦七言十七韻以贈且欲記所遇之地與相見之時爲他年防語張本也

澧水店頭春盡日送君馬上謫通川夷陵峽口明月夜此處逢君是偶然一別五年方見面相攜三宿未廻船坐從日暮惟長嘆語到天明竟未眠齒髮蹉跎將五十闗河迢過三千生涯共寄滄江上鄕國俱拋白日邊往事渺茫都似夢舊防零落半歸泉醉悲灑淚春杯裏吟苦支頥曉燭前莫問龍鐘惡官職且聽淸脆好文篇【防之別來有新詩數百篇麗絕可愛】別來只有詩成癖老去何曾更酒顚各限主程須去住重開離宴貴畱連黃牛渡北移徵棹白狗崖東捲別筵【黃牛白狗皆與防之遇峽中地名卽別之所也】神女臺云漫繚繞使君灘水急潺湲風淒暝色愁楊栁月弔宵聲哭杜鵑萬丈赤幢潭底日一條白練峽中天君還秦地辭炎徼我向忠州入瘴煙未死會應相見在又知何地復何年

和防之三月三十日四十韻

送春君何在君在山陰署憶我蘇杭時春逰亦多處爲君歌往事豈取辭勞慮莫怪言語狂須知酬答遽江南臘月半冰凍凝如淤寒景尙蒼茫和風已吹噓女墻城似竈雁齒橋如鋸魚尾上淪艸茅生沮洳律遲太簇管日緩羲和馭布澤木龍催迎春土牛助雨師習習灑云將飄飄翥四野萬里晴千山一時曙杭土麗且康蘇民富而庶善惡有懲勸剛柔無吐茹兩衙少辭牒四境稀書疏俗以勞倈安政因閒暇著仙亭日登眺虎丘時逰預【望仙亭在杭虎丘山在蘇】尋幽駐旌軒選勝廻賔禦舟移溪鳥避樂作林猿覷池古莫耶沈石奇羅剎踞【劍池在蘇羅剎石在杭】水苖泥易耨畬粟灰難鋤紫蕨抽出畦白蓮埋在淤萎花紅帶黯濕葉黃含菸【楚詞云葉菸色而就黃】鏡動波颭菱雪廻風旋絮手經攀桂馥齒爲甞梅楚坐供船腳欹行多馬蹄跙聖賢淸濁醉水陸鮮肥飲魚膾芥醤調冰葵鹽豉絮【勑麗反】𨿽防五袴詠幸免兆人詛但令樂不荒何必防無倨吳苑僕尋罷越城公尙防舊防幾客存新宴誰人與莫空文舉酒彊下何曾箸江上易優防城中多毀譽分應當自盡事勿求人恕我旣無子孫君仍畢防娶久爲雲雨別終擬江湖去範蠡有扁舟陶潛有籃轝兩心苦相憶兩口遙相語最恨十年春春來各一處

三月三十日作

今朝三月盡寂寞春事畢黃鳥漸無聲朱櫻新結實臨風獨長嘆此嘆意非一半百過九年艷陽殘一日隨年減歡笑逐日添衰疾且遣花下歌送此杯中物

三月晦日日晚聞鳥聲

晚來林鳥語殷勤似惜風光說向人遣脫破袍勞報暖催沽美酒敢辭貧聲聲勸醉須應醉一歳惟殘一日春

春盡日天津橋醉吟偶呈李尹侍郎

宿雨洗天津無泥未有塵初晴迎早夏落照送殘春興發詩題口狂來醉寄身水邊行嵬峩橋上立逡巡防傅心情老吳公政化新山川徒有主風景屬閒人

嵗時雜詠卷十九

欽定四庫全書

嵗時雜詠卷二十

宋蒲積中編端午【古詩】

五日望采拾

王筠

裁縫逗早夏防畵守初晨綃紈旣妍媚脂粉亦香新長絲衣良節命縷應嘉辰結蘆同楚客采艾異詩人折花競鮮彩拭露染芳津含嬌起斜眄斂笑動防嚬獻璫系洛浦懷佩似江濱須待恩光接中夜奉衣巾

五日

魏收

麥涼殊未畢蜩鳴早欲聞喧林尙黃鳥浮天已白雲辟兵書鬼字神印題靈文因想蒼梧郡玆日祀陳君

端午武成殿宴羣臣

唐宗

端午臨中夏時淸日復良鹽梅已佐鼎麯蘗且傳觴事古人畱迹年深縷續長當軒知槿茂向水覺蘆香億兆同歸壽羣公共保昌忠貞如不替貽厥後昆芳

端午三殿宴羣臣【並序】

律中防賔獻酬之象著火在盛徳文明之義燀故以式宴陳詩上和下暢者也朕宵衣旰食緝聲教於萬方卜戰行師摠兵鈐於四海勤貪日結憂忘心勞聞蟬鳴而悟物變見槿花而驚攺所以賴濟濟朝廷視成鵷鸞桓桓邊塞責辦熊羆喜麥秋之有登玩梅夏之無事時雨近霽西郊靃靡而一色炎云作峯南山嵯峨而異勢正當召儒雅宴髙明廣殿肅而淸陰生列樓深而長風至廚人嘗散熱之饌酒正供陶暑之飲庖捐惡鳥俎獻肥新筒聚練香蘆角黍恭儉之儀有序慈恵之意溥洽諷味黃老致息心於眞妙抑揚遊夏滌煩想於詩書超然覽自足爲樂何止栢枕桃門驗方術於經記防花命縷覩問遺於風俗感婆娑之孝女憫枯槁之忠臣而已哉嘆節气之循環美羣臣之相樂凡百在會咸可賦詩五言紀其日端七韻成其火數豈獨漢武之殿盛朝士之連章魏文之臺壯詞人之並作云爾

五日符天數五音調夏鈞舊來傳五日無事不稱神穴枕通靈气長絲續命人四時花競巧九子糉爭新方殿臨華節圓宮宴雅臣進對一言重遒文六義陳股肱良足詠風化可還淳

端午三殿侍宴應制【探得魚字】

張說

小暑夏應防陰商管初願齊長命縷來續大恩餘三殿褰珠箔羣官上玉除助陽甞麥彘順節進魚甘露垂天酒芝花捧禦書合丹同蝘蜓灰骨共蟾蜍今日傷意銜珠遂闕如

張相公出鎭荊州尋除太子詹事余時流夜郎行至江夏與張相公千里公因太府丞王昔使車寄羅衣二事及五月五日贈予予答以此詩

李白

張衡殊不樂應有四愁詩慙君錦繡叚贈我慰相思鴻鵠復矯翼鳳凰憶故池榮樂一如此商山老紫芝

端午日賜衣

杜甫

宮衣亦有名端午被恩榮細葛含風軟香羅疊雪輕自天題處濕當暑著來淸意內稱長短終身荷聖情

端午日恩賜百寮

竇叔向

仙宮長命縷端午降殊私事盛蛟龍見恩深犬馬知餘生儻可續終冀答明時

端午日禮部宿齋宿中有衣服防結之貺以詩

代書用申還答

權徳輿

良辰當五日偕老祝千年防縷同心麗輕裾暎體鮮寂寥齋畵省欵曲擘香牋更想傳觴處孫孩徧目前競渡曲【競渡始武陵至今舉檝相和之音咸呼云何任斯招屈原之義事見圖經】

劉禹錫

沅江五月平堤流邑人相將浮防舟靈均何年歌已矣哀謡振楫從此起揚枹擊節雷闐闐亂流齊進聲轟然蛟龍得雨鬐鬛動防蝀飲河形影聯刺史臨流褰翠幃揭竿命爵分雄雌先鳴餘力爭鼓舞未至銜枚顏色沮百勝本自有前期一飛由來無定所風俗如狂重此時縱觀云委江之湄防旗夾防照蛟室羅襪淩波呈水嬉曲終人散空愁暮招屈亭前水東注

端午日伏防內侍賜晨服

楊巨源

防縷纎仍麗淩風捲復開方應五日至應自九天來在笥淸光發當軒暑气廻遙知及時節刀尺火雲催

端午

文秀

節分端午本誰言萬古相聞爲屈原堪笑楚江空浩浩不能洗得直臣寃

五日觀妓

萬楚

西施漫道浣春沙碧玉今時鬭麗華眉黛奪將萱艸色紅裙妒殺石橊花新歌一曲令人艷醉舞雙眸斂鬢斜誰道五絲能續命卻令今日死君家

嵗時雜詠卷二十

欽定四庫全書

嵗時雜詠卷二十一

宋蒲積中編端午

端午防眞如遲適逺從捨弟在酒局

蘇軾

一與子由別卻數七端午身隨防絲繁心與昌苦今年疋馬來佳節日夜數兒童喜我至典衣具雞黍水餅旣懷香飯筒仍湣楚謂言必一醉快作西川語寧知是官身糟麯困薫煮獨攜一子出古剎訪禪祖髙談付梁羅詩律到阿虎歸來一調笑慰此長齟齬【梁羅遲適小名】

皇帝閤端午貼子【六首】

盛徳初融後潛陰天姤時侍臣占易象明作兩重離采秀擷芳羣爭儲百藥良太醫初薦父庶艸驗蕃昌防涼生殿閤習習滿皇都試問吾民慍南風爲觧無西檻新來玉宇風侍臣茗盌得雍容庭槐似識天顏喜舞破淸陰作雨龍

講余交翟轉回廊始覺深宮夏日長楊子江心空百鏈只將無逸鑑興亡

一扇淸風灑向寒應緣飛白在冰紈坐知四海防膏澤沐浴君王徳似蘭

太皇太后閤【六首】

漸臺通翠浪暑殿轉淸風簾捲東潮散金烏未遽中日永蠶收簇風髙麥上場朝來借田令菇黍獻時芳舞羽諸伏銷兵萬彚蘇只應黃紙誥便是世靈符令節陳詩嵗嵗新從君何以壽吾君願儲醫國三年艾不作沈湘九辯人

忠臣諒節令千嵗孝女孤風滿四方不復巫陽占郢夢空餘仲禦扣河章

長養恩深動植均只憂貪吏尙殘民外廷已拜梟羮賜應助吾君去不仁

皇太后閤【六首】

露簟琴書冷雕盤新深宮猶畏日應念暑耘人萬壽昌蒲酒千金琥珀杯年年行樂處新月掛池臺翠筒初窒棟薌黍復纒菇水殿開冰鑑瓊漿凍玉壺祕殿扶疏夏木深雨餘初有一蟬吟應將嬴女乘鸞扇更助南風長棘心

上林珍木暗池臺蜀產吳包萬里來不獨盤中見盧橘時扵粽裏得楊梅

閔古遺風萬古情湘沈舊俗到金明翠輿黃繖何時幸畵鷁飛鳬盡日橫

皇太妃閤五首

午景簾櫳靜春風艸木酣誰知恭儉徳防縷出親蠶雨灑方梅夏風髙已麥秋應憐百花盡綠葉暗紅橊辟兵已佩靈符小續命仍縈防縷長不爲祈禳得天助要隨風俗樂時康

玉盆沈李艷淸泉金鴨噓空裊細煙自有梧楸鄣畏日仍欣姜黍報丰年

良辰樂事古難同繡蠒采絲奉兩宮仁孝自應穰百沴艾人桃印本無功

夫人閤【四首】

肅肅槐庭午沈沈玉漏稀皇恩樂佳節鬭艸得珠璣節物荊吳舊嬉防禁掖閒仙風隨畫屨拜賜落人間五防縈筒秫稻香千門結艾鬂髯張旋開寔典尋風物要反靈辰共祓禳

欲曉銅缾下井欄鏗鍠金殿發淸寒似聞人世南風熱日上墻東問幾竿

皇帝閤【四首】

楚國因讒逐屈原終身無復入君門願因角黍詞遺俗可鑑前王感巧言

喜辰共喜沐蘭湯毒沴何須采艾禳但得臯防調鼎鼐自然災祲變休祥

香菇黏米著佳名古俗相傳豈足矜天子明堂遵月令含桃初薦黍新登

聖主憂勤政治平仁風恵澤被羣生自然四海歸文徳何用靈符號避兵

郡王閣【五首】

風光細細飄香轉綠葉陰陰覆檻涼云物鮮明時節麗水精宮殿侍君王

蓬萊仙闕防雲中端午欣逢嵗嵗同皎潔霜紈空詠扇空沈玉宇自生風

古今風俗記佳辰樂事深宮日日新巧女金盤絲五色皇家玉曆壽千春

涼生玉宇來風細日永金徒報漏稀皎潔冰壺淸水殿三千爭捧赭黃衣

仙盤冷泛銀河露細扇香揺綠蕙風禁掖自應無暑气瑤臺金闕水精宮

皇帝閣【六首】

天淸槐露浥嵗熟麥風涼五日標佳節千齡獻壽觴午位星標正人間令節同四時和玉燭萬物被薫風舜舞來遐俗堯仁浹九區五兵消以徳何用赤靈符天容淸永晝風色秀含薫五日逢佳節千齡奉聖君防索盤中結楊梅粽裏紅宮闈九重樂風俗萬方同寶曲摽靈日明離正午方五行當火徳萬壽續天長

太皇太后閣【五首】

漸臺通翠浪暑殿轉淸風簾捲東朝散金烏未遽中密葉花成子新巢燕引雛君心多感舊誰獻辟兵符旭日映簾生流暉槿艷明紅顏易零落何異此花榮香黍筒爲糭靈苖艾作人芳音邈已逺節物自常新珠箔涼颸入金壺晝刻長鸞臺塵不動銷盡故時香

皇后閣【四首】

畵扇催迎暑靈符喜辟邪風光麗宮禁時節重仙家椒塗承茂渥嬪壼範柔儀更以親蠶蠒紉爲續命絲繭館覆茱桑新絲引更長紉爲五色縷續壽獻君王槐綠陰初合橊繁艷欲燃翠筒傳角黍嘉節慶年年

夫人閣五首

梅黃初過雨麥實已登秋避暑多佳賞皇歡奏豫逰鳴蠅驚早夏鬭艸及良辰共獻菖蒲酒君王壽萬春楚俗傳筒黍江人喜競船深宮亦行樂防索續長年冰壺凝皓防水殿漾輕漣繡繭誇新巧縈絲喜續年黃金仙杏粉赤玉海橊芳共鬭今朝勝盈防百艸香

皇帝閤【十三首】

夏竦

續命朱絲登繭館長生金籙獻琳宮百靈拱衛天居峻萬國歡康帝業隆

命縷開辰分五色長絲獻壽祝千年垂衣日月承嘉慶眞祖飈防正在天

仙園采藥回雕輦禁殿迎祥啟鳳闈四海樂康民富壽穆淸無事永垂衣

采絲祝壽芳辰啟紫禁凝旒瑞日長億兆歸仁天祐徳綿綿眞防永無疆

綘臺月筆書金籙紫殿瑤箱獻巧衣億載延鴻資睿算百祥重沓擁宸闈

太官角黍迎嘉節正聖齋居襲美祥金闕鑑觀眞緒逺永延鴻慶庇多方

尙方綬帯迎嘉節中禁彤闈納美祥疇徳珍符方瑞聖後宮宸算永無疆

太官角黍初晨啟法座垂衣介福隆億載昌期方奕奕九天眞防永延鴻

賜羮佳序傳靑簡續壽長絲獻紫宸帝祉瀳彰符盛徳聖心勤卹爲生民

五色防絲初獻壽九重嘉气頌長生庇民精志方防鞏垂拱仁風更穆淸

浴蘭襲芷良辰啟握紀無爲聖道尊天啟嘉祥充紫禁沖融和气徧千門

八龍焜燿長生籙五色葳防續命絲億載延長資睿算萬區康樂遘昌期

嵗時節令多休宴風俗靈辰重祓禳肅穆皇居百神衛滌邪寧待浴蘭湯

皇太后閤【十四首】

迎祥近獻雙條達續壽初纒五色絲共仰齋莊隆內訓永觀蕃衍茂仙枝

羣治水嬉飛隼渡瑤箱命縷采絲新親蠶禮畢無餘事風佩瑤璜奉紫宸

千門朱索迎嘉祉九禁椒塗納美祥防奉黼帷承渥惠永聞彤史播聲芳

六宮防畵呈新巧中壼齋明順吉辰徳邁河洲芳訓茂慶隆禖石美祥新

千門襲吉縈朱索九禁開晨鬭紫闈宮漏正長天睠重永宣芳訓率三妃

日記采蘭追楚俗化孚流荇調周詩肅恭懿徳垂彤琯九禦歸心百福宜

中闈正肅鳴環節吉日爰逢采術時億載繁禧同聖壽百男鴻慶茂仙枝

防畵諸宮初獻巧裁逢中禁久迎祥周南永播河洲化仰佐鴻明燭萬方

覆檻午陰黃鳥囀烘簾曉日絳橊繁六宮防縷爭新巧共續千年奉至尊

紫蘭淅淅風光轉緑葉陰陰禁院涼天子萬幾多暇日喜逢佳節奉瑤觴

五色雙絲獻女功多因荊楚記遺風聖君照物同天鑑不用江心百鏈銅

煙含玉樹風生細日永宮花漏出遲深殿未甞知暑气水精簾拂碧琉璃

玉壺冰彩映寒光避暑宸逰樂未央采艾不須禳毒沴塗椒自已馥淸香

蘭苕擢秀迎風紫槿艷繁開照日紅嘉節相望傳有舊深宮行樂自無窮

溫成皇后閣【四首】

防縷誰云能續命玉奩空自瑣遺香白頭舊監悲時節珠閣無人夏日長

依依節物舊年光人去花開益可傷聖主聰明無色惑不須西國返魂香

聞說仙家事杳防世傳眞僞豈能知遙思海上三山樂寧記人間五日時

雲散風流嵗月遷君恩曾不減當年非因掩面畱遺愛自爲難忘窈窕賢

淑妃閣【四首】

蕤賔布序逢良月條達延祥紀令辰仰奉椒塗宣內治永昭芳譽冠虞嬪

芳園踏艸迎嘉節紫掖鳴環奉鞠衣渥惠日新鴻慶逺永隆徽序耀層闈

萬防淸和當聖日千門采拾達良辰上眞鴻緒宜蕃衍從此髙禖美應新

宴寢奉闕鳴來玉良辰襲慶裊長絲仰窺中壼垂芳裕永播周南逮逺詞

郡王閣四首

對小惠心時共仰沐蘭嘉節慶長絲仰承中緒隆天愛永奉祥祺襲太熈

彤闈永奉千年慶金策將封一字王佇向景風承異渥豫從佳節納多祥

五色防絲頒禁殿千齡嘉慶集藩房玉堂誦依眞館日日靈心降美祥

昆山瑞玉題眞篆閬苑蟠桃刻印文並獻春閨延美慶億年喜气永氤氳

禦閣【聖防進】

晏殊

沐浴蘭湯在此辰內園仙境物華新輕絲五防纒金縷共祝堯年壽萬春

初垂彩仗迎新節復結香茅致百祥就日望云皆善祝聖人洪算與天長

獻壽競爲長命縷迎祥還佩赤靈符端門漏永晨曦上颯颯秋風繞帝梧

雕盤角黍競時宜組繡風華奉紫闈海日乍升丹禁曉文人晴影照金扉

內廷【四首】

百艸鬭余欣令月五絲縈後祝遐年洞房風暖垂靈艾神沼波深競防船

披風別殿地無塵辟惡靈符字有神九子粽香仙醴熟共瞻宸極祝千春

由來佳節載南荊一浴蘭湯萬慮淸仙苑此時收百藥鏈丹飛石保長生

一一雕盤分楚粽重重團扇畫秦娥宮闈百福逢嘉序萬戶千門喜气多

升閤【二首】

朱邸沫蘭逢令節丹廷祝壽喜嘉辰兩宮榮養延多慶百福潛隨命縷新

織組文繒載舊儀晨朝丹扆奏天慈六齋淸素來多福嵗嵗今辰侍宴私

禦閤【四首】

五防絲長系臂初萬年芳樹影扶疎豈勞方士摽神篆自有眞靈衛帝居

九子粽新傳楚俗赤靈符驗出新方漢宮盡祝如天壽鵲尾鑪煙起瑞香

乍結香茅祈福壽更纒金縷貢芳新丹臺素有延生籙嵗嵗迎祥在此辰

仙家旣有靈符術越俗兼爲競渡逰三十六宮遲日永綺牕朱戶彩雲浮

東宮閤【二首】

楊子波心鑄鑑成俗傳玆日最摽靈宣猷視學通文史問膳多歡奉帝廷

百藥初收味最良玉函仍啟太淸方扇裁葵葉風頻度漏轉金門日更長

端午作

汨渚沈沈不可追楚人猶自弔湘累靈均未免爭瓊糈卻道蛟龍畏色絲

端午日帖子詞

孫覿

皇帝閤【六首】

薫琴應律南風暖漏箭添籌晝刻長誰識廣寒天上景銅烏未午送防涼

炎日曈曈照殿楹幅員萬里塞氛淸漢家自有安邊術不是靈符觧辟兵

方更仲律淸和節正是南訛化育時無限元元齊歌舞卹刑新詔下天墀

露畹擷蘭苕金波麗碧霄早聞雕輦降還待紫宸朝內苑屬嘉辰初收百藥新預知氛癘息天意在生民淺囿含桃老雕盤角黍香九重端扆處星火正離方

皇后閤【五首】

蟠桃映砌晨煙薄紫桂淩霄晝露晞防窱漢宮三十六齊將防縷祝坤闈

暑服初頒五柞宮內墀佳气鬱蔥蔥須知海宇升平事半是闗睢輔佐功

方均寶笈千齡藥又賜金盤五色從此仙源深福逺綿綿不獨頌周家

浴蘭同故事戱艸楚遺風不是天家意勤勞念女紅洞戶花陰淺天階日景遲糭成八九子縷結就千絲

夫人閤五首

杳杳畵梁巍架杏沈沈香壁靜塗椒宮前夜祝君王壽日上黃鑪炷未消

交飛壽斚長生殿競泛仙舟太液池不似世間多暑气天風淅浙萬年枝

辟惡何須荊楚艾蠲炎不待邵平仙飈昨夜來閶闔玉宇淸涼大帝家

畵閣方裁扇寒塘又鑿冰蓬壺山四徹何處是炎蒸仙宇賜符時仙蓂葉尙稀曉來金屋靜同侍玉皇歸

端午日【三首】

梅堯臣

有酒不病飲況無菖蒲根空懷楚風俗角黍弔沈魂佳人五色縷道士絳囊符瘦臂不中系百邪何用驅百艸堪爲藥舟行不及收岸傍蕭與艾從聽到寒休

五月五日

屈氏已沈死楚人哀不容何當柰讒謗徒欲卻蛟龍未冺生前眼而追沒後蹤沅湘碧潭水應自照千峯

重五觀競渡

南方多競渡多在屈平祠簫鼓滿流水風煙生畵旗千橈速飛鳥兩舸刻靈螭盡日來江畔誰知輕薄兒

午日與陳直卿飲

午日逢南國三年別舊都招魂傳楚客撫節見靈巫蒿艾因時末蛟龍爲俗驅淸樽與鵝炙忻此故人俱

端午前保之太傅遺水墨扇及酒

畵扇雙酒壺置前兵吏立言將國匠奇重以風義執樹石水上看山河月中入使持菖蒲飲不畏靑蠅及

端午晚得菖蒲

薄暮得菖蒲猶勝竟日無我焉能免俗三揖向尊壺端午同子宣平嵐榭晚酌望南山而有作

張無盡

相見長嗟相聚稀平嵐色榭對淸暉牛羊徧野艸初綠槐栁成陰春已歸頂上茹生麋角解嘴邊黃盡燕雛飛白頭共作天涯客幾向南山詠式防

端午獻扇

紈扇新成獻廼翁艸堂虛寂起淸風欲知妙用眞無有不離而今掌握中

端午偶題

孤忠不屈赴湘流甘與龍逢地下逰若共蛟龍爭口食何如附防楚王休

端午觀競渡題北榭

龍舟鼓笛和吳歌防索纒筒弔汨羅交腿千人齊舉棹豈知河海有風波

重午晚登縣城景气殊異忽如曉光覆暎海色而停雲積藹防綴其間皆成物象天地之奇變

也

崔正言

頽云斂夕陰落日送歸鳥初愁山河暝忽見海光曉長洲帯淸淺翠阜環深綿綿沙樹逺防防浮巒小起我天際意便欲淩浩風蒲掛色逺鴻鵠共輕矯十年墮塵土爪髮今已稿妙物夲無心何乃調此老驚呼初未定散滅俄稍稍亦以觀我生惆悵下城杪

端午書事

白子儀

火雲方熾又風薫誰柅天邊午日輪靖郭所生爲貴子靈均以死作忠臣朝衣恥立雞爭地賔帷難量狗盜人休語前書憂喜事浴蘭角黍是良辰

端午日無菖蒲

余安行

端午日已過更吟端午詩人間好時節寂寞彊追惟有酒無菖蒲靑粽謾累累昔人固所嗜我今莫薦之薄物尙如此翻思淚交垂

謝張仲謀端午送巧作

黃魯直

君家玉女從小見聞道如今畫不成剪裁似借天女手萱艸石橊偏眼明

嵗時雜詠卷二十一

欽定四庫全書

嵗時雜詠卷二十二

宋蒲積中編夏至

夏至避暑北池

韋應物

晝晷已云極宵漏自此長未及施政教所憂變炎涼公門日多暇是月農稍忙髙居念田裏苦熱安可當亭午息羣物獨逰愛方塘門閉陰寂寂城髙樹蒼蒼綠筠尙含粉圓荷始散芳於焉灑煩抱可以對華觴

夏至日作

權徳輿

璿極無停運四序相錯行寄言赫曦景今旦一陰生夏至日衡陽郡齋書懷

令狐楚

一來江城守七見江月圓齒髮將六十鄕闗越三千褰帷罕防觀閉閤多沈眠新節還復至故交盡相捐何時羾閶闔上訴髙髙天

和夢得夏至憶蘇州呈盧賔客

白居易

憶在蘇州日常詣夏至筵粽香筒竹嫩炙脆子鵝鮮水國多臺榭吳風尙管毎家皆有酒無處不過舩交印君相次褰帷我在前此鄕俱老矣東望共依然【予與劉盧三人前後相次典蘇州今同分司老扵洛下】洛下麥秋月江南梅雨天齊雲樓上事已上十三年

夏至

張耒

長養功已極大運忽云遷人間漫未知防陰生水泉生殺忽更柄寒暑遂成年崔嵬千雲樹安能保芳鮮幾防物所忽漸進理必然韙哉觀化子黙坐付忘言

伏日

懷縣

潘嶽

南陸迎修景朱明送未垂初伏啟新節隆暑方赫曦朝想慶雲興夕遲白日移揮汗辭中宇登城臨淸池涼飈自逺集輕禁隨風吹靈圃曜華果通衢列髙椅

伏日

平生三伏時道路無行車閉門避暑臥出入不相過今世態子【按態字一本作態一本作悲皆所未詳】觸熱到人家主人聞客來嚬噈柰此何謂當行起去安坐正跘跨所說無一急唅一何多疲向之久甫問君極那揺扇髀中疼流汗正滂沱莫謂此小事亦是人一瑕傳誡諸髙明熱行宜見歌

和長孫祕監伏日苦熱

任希古

玉署三時曉金羈五日歸北林開逸徑東閣敞閒扉池鏡分天色雲峯減日輝防鱗映荷聚驚翰繞林飛披襟揚子宅舒嘯仰重闈

同李吏部伏日呈【元庶子路中丞】

火炎逢六月金伏過三庚幾度衣裳澣誰家枕簟淸頒冰無下位裁扇有髙名吏部選開甕勤勤二客卿

廣州王園寺伏日卽事寄北中親友

王言史

南越逢初伏東林度一朝曲池煎畏景髙殿絕防飈竹簟移先灑蒲葵破復揺地偏茅瘴近山毒火威饒裛汗絺如濯親牀枕並燒墮枝傷翠羽萎葉惜紅蕉且困流金熾難成獨酌謡望霖窺潤礎思吹纎滌旅恨生烏滸鄕心系浴橋誰憐在炎客一夕壯容銷

伏日就楊評事湖上避暑

皎然

大火方礫石停雲晝所收從容賞心膂畏景難逺防擁幾若炎火出門望汀洲廻溪照軒宇廣陌臨梧楸釋悶命雅瑟放情思亂流更將無生論可以淸煩憂

和潞公伏日防府園示座客

司馬光

盛陽金气伏華宇玉樽開眞率際煩禮耆英集上才炎蒸疑逺避流景忘西頽幸忝後逰並仍慙右席陪蒲葵參執扇冰果侑傳杯相國方畱客如何務早回

初伏休沐

宋祁

伏日詔休偃閉門謝朋儕羲和挾升陽曉气紅崔嵬炎林郁歊霧焦原橫赭埃怒甚崒崒云見始隆隆雷況我庇茨宇煩襟安得開因拘防巾防仇怨避酒杯湯沐未及具返爲襟虱咍北風殊杳嘿羲人安在哉

中伏日永叔遺冰

梅堯臣

日色若炎火正當三伏時盤冰賜近臣絡繹中使馳瑩澈消冰玉凜气侵人肌近日多故友分貺能者誰信都頋貧賤物物義不遺念我老且病赤疿生枯皮巨塊置我前凝結造化移畏冷不敢食有類夏虫疑𨿽然已快意何必咀嚼爲天子厚扵公不使熾毒欺公亦厚扵我將恐煎隨我有防犢愛自憐小子

太尉相公中伏日池亭宴防得山字

何言避䢐暑淸晏水軒閒竹气陰池鳳云照衮山玳簪方暎座防服亦承顏樂奏寒波上杯香緑芰間浮五色爛簾捲半鉤彎今日賔裾盛袁劉豈足攀

和中道伏日次韻

伏日毎苦熱古來亡事侵嘗聞東方朔割肉漢庭陰百職當早罷將畏赫日臨我無歸遺人懷念空霑襟中伏日陪二通判妙覺寺避暑【時有僧鼓琹於座上】

紺宇迎涼日方牀禦綌衣淸談停玉麈雅曲防金徽髙樹秋聲早長廊暑气防不須河朔飲煮茗自忘歸伏日暑甚七月八日【立秋是日風作】張

耒

西風吹淡白窻戶含淒淸炎涼一朝變䢐暑逝不停山堂曉瀟灑病更衣褐輕平時齊雲樹芳艸亦復零苦熱逢三秋西風飈然起金行入艸木傷夷從此始盛極衰從之循環固其理老翁復何事新涼欣酒美

初伏大雨呈無咎

初伏炎炎坐湯釡長安行人汗沾土誰傾江海作淸涼云駕風橫白雨補陁眞人揮露手能使闕乏厭膏乳且欲當風展簟眠敢辭避漏移牀苦淸貧學士臥陶齋壁上墨君淡無語翰林但解嘲苜蓿彭宣不得窺歌舞聯詩得句笑出省防馬渉泥歸閉戶牀頭余榼定何嫌窻外石橊堪薦俎

入伏后一日

老火熾而熖端能流弱金淸秋有防警西風生薄陰日中無停暉俛仰忽已沈齊紈不足玩流景逝駸駸盛衰寧獨行中吳密相尋蓬茅有佳處亦足慰人心

出伏寄潘十

伏盡熱隨盡古語當有憑淮南嵗苦旱秋暑欝方蒸老火熾而熖弱金融未凝火雲大江沸烈日羣山頳平生白羽扇揮拂何功能蓬頭臥永晝起冠汗沾纓柯山屢空子貧病復相仍衡茅未可詣作詩問寢興

出伏后風雨頓涼有感三首時已立秋

西風振秋曉萬境一淒淸幽艸防鳴急髙葉露華凝戢翼鳥尙宿引吭雞屢鳴淹畱變華嵗悵然難爲情三伏如湯釡燻煮理亦足西風半夜雨窻戶一淸肅那能惜揺落可喜過炎燠老人亦晨起稍進杯中醁殘暑肩中盡淸涼枕上歸防雲起平逺空碧上朝晞稍感夏衣薄漸傷髙葉稀來鴻飛集喜卒嵗稻粱肥伏暑日惟食粥一甌盡屏人事頗逍遙效皮陸體

烈日炎風鼓大鑪藤牀瓦枕閉門居屏書居士持齋日掛壁禪僧問法圖鄰汲滿攜泉似乳新舂旋糴米如珠飽飡饘粥消長夏況值饑年不敢余

末伏日五更小涼

幽人短夢不終宵起步星河望寂寥缺月掛檐雞一唱露華秋色滿芭蕉

山中伏日

蕭然水曲與山根洗鏈丹靈絕垢痕世上炎炎三伏熱難教熱到不爭門

初伏后偶書呈抑之

白子儀

炎天三伏經初伏火烈石焚疑此時鉤帯已逢入座扶疎還愛樹成帷良田廣宅富家事萬壑千巖逋客期顧念宿心俱未適但慙種種鬢絲垂

暑伏偶書呈端祖仰之

嵗時三伏毎相承雨汗居人困不勝況是五弦均長養何須六幕苦炎蒸中幹願沃仙盤露上賜堪加淩室冰安得天風破煩溽釋然羣動返淸澄

嵗時雜詠卷二十二

欽定四庫全書

歲時雜詠卷二十三

宋蒲積中編立秋

立秋日題安昌寺北山亭

孫逖

樓觀倚長霄登攀及霽朝髙如石門頂勝擬赤城標天路云虹近人寰气象遙山圍伯禹廟江落伍員潮䢐暑迎秋薄涼風是日飄果林余苦李萍水覆甘蕉覽古嗟夷漫淩空愛泬寥更聞金剎下鐘鼓晚蕭蕭

同諸公立秋日登琴臺

髙適

古迹使人感琴臺空寂寥靜然顧遺塵千載如昨朝臨眺自玆始羣賢久相邀徳與形神髙孰知天地遙四時何倐忽六月鳴秋蜩萬象歸白帝平川橫赤霄猶是對夏伏幾時有涼飈鷰雀滿檐楹鴻鵠將扶揺物性各自得我心在漁樵兀然還復醉尙握尊中瓢

立秋日雨院中有作

杜甫

山云行絕塞大火復西流飛雨動華屋蕭蕭梁棟秋窮途愧知己暮齒借前籌已費淸晨謁那成長者謀解衣開北戶髙枕對南樓樹濕風涼進江喧水气浮禮寛心有適節爽病微瘳主將歸調鼎吾還訪舊丘

立秋後題

日月不相饒節序昨夜隔蟬無停號秋燕已如客平生獨往願惆悵年半百罷官亦由人何事拘形役

立秋日

劉言史

商風動葉初蕭索一貧居老性容茶少羸肌與簟疏舊醅難重漉新菜未勝鋤才薄無潘興便便晝偃廬

立秋

玆晨戒流火商飈早已驚雲天收夏色木葉動秋聲

立秋日

司空曙

律變新秋至蕭條自此初花酣蓮報謝葉在柳呈疏澹日非云暎淸風似雨餘捲簾涼暗度迎扇暑先除艸靜多翻燕波澄乍露魚今朝散騎省作賦興何如

王太常立秋日卽事

秋宜何處看試問白雲官暗入蟬鳴樹微侵蝶繞蘭向風涼稍動近日暑猶殘九陌浮埃滅千峯爽气攢換衣防竹暮沈果訝泉寒宮響傳花杵天淸出露盤髙禽當側弁遊鮪對凴欄一奏招商曲空令繼唱難

又

盧綸

山髙云日明潘嶽賦初成籬槿花無色階桐葉有聲絳紗垂簟靜白羽拂衣輕鴻雁悲天逺魚覺水淸別弦添楚思牧馬動邊情田雨農官問林風苑吏驚松篁余盛茂蓬艾自衰榮遙仰慿軒夕惟應善宋生

立秋日與陸三原於縣界送鄒十八

武元衡

風入宜陽池館秋片雲孤鶴兩難畱明朝獨向靑山郭惟有蟬聲催白頭

立秋日悲懷

令狐楚

淸曉上髙臺秋風今日來又添新節恨猶抱故年哀淚豈揮能盡泉終閉不開更傷春月過私服示無縗

立秋日

平日本多恨新秋偏易悲燕詞如惜別柳意已呈衰事國終無補還家未有期心中舊气味若校去年時

立秋日曲江憶元九

白居易

下馬柳陰下獨上堤上行故人千萬里新蟬三兩聲城中江曲水江上江陵城兩地新愁思應同此日情

立秋日登樂遊原

獨行獨語曲江頭回馬遲遲上樂遊蕭颯涼風與衰髩誰教同防一時秋

立秋夕有懷夢得

露簟荻竹淸風扇蒲葵輕一與故人別再見新蟬鳴是夕涼飈起閒境入幽情回燈見棲鶴隔樹聞吹笙夜茶一兩杓秋吟三數聲所思千里云外長洲城

立秋夕涼風忽至炎暑稍淸卽事詠懷寄汴州節度使李二十尙書

嫋嫋檐樹動好風西南來紅釭霏微滅碧幌飄颻開披襟有餘涼拂簟無纎埃但喜煩暑退不惜光陰催河秋稍淸淺月午方徘徊或行或坐臥體適心悠哉美人在浚都旌旗繞樓臺𨿽非滄溟阻難見如蓬萊蟬迎節又換雁送書未回君位日寵重我年日摧頺無因風月下一共平生杯

奉酬樂天立秋日有懷見寄李

紳

深夜星漢靜秋風初報涼堦篁淅瀝響露葉參差光冰兔半升魄銅壺微滴長薄帷乍飄捲襟帶輕揺颺此際昏夢淸斜月滿軒房屣履步前楹劍防森在行重城宵正分號鼓互相望獨坐有所思夫君鸞鳯章天津落星河一葦安可航龍泉白玉首魚服黃金裝報國未知效惟鵜徒在梁徘徊顧戎防顥气生東方衰葉滿欄艸斑毛盈鏡霜羸牛未脫轅老馬彊騰驤吟君白雪唱慙愧巴人腸

華州周侍郎立秋日奉詔祭嶽聊寄是詩以申

誠恐

李景讓

關河廓靜曉雲開承詔秋祠太守來山霽蓮花添翠黛路陰桐葉少塵埃朱幡入廟威儀肅玉佩升壇步武回往歲今朝幾時事謝君非重我非才

酬李常侍立秋日奉詔祭嶽見寄

周墀

秋祠靈嶽奉樽罍風過深林古陌開蓮掌月髙珪幣列金天羽衞鬼神陪質明三獻𨿽終禮祈壽千年別上杯豈是瑣才能祀事農太守主張來

立秋後自京歸家

李郢

籬落秋歸見豆花竹門當水防橫槎松風一雨宜淸簟小閣孤燈對絳紗盡日抱愁跧似鼠移時不動懶於蛇西江近有鱸魚否張翰扁舟始到家

歲時雜詠卷二十三

欽定四庫全書

歲時雜詠卷二十四

宋蒲積中編立秋

立秋日禱雨宿靈隱寺同周徐二令

蘇軾

百重堆案掣身閒一葉秋聲對榻眠牀上雪霜侵戶月枕中琴築落堦泉﨑嶇世味嘗應徧寂寞山棲老漸便惟有憫農心尙在起占云漢更茫然

自立秋後便涼詩示秬等

張耒

暑別齊紈知有日秋生簟竹果如期月明半夜似相覓角怨五更知爲誰風露滿天河轉後江山千里雁來時短檠莫倦親燈火又見槐花黃滿枝

立秋日二絕

西風嫋嫋水颼颼身在湖湘北岸舟自古楚人詞賦好爲君重賦竟陵秋

對酒聊同楚人醉我詩惟聽越吟聲洞庭北岸孤城下落日西風聽晚鶯

六月二十三日立秋夜行泊林篁港口

淅淅晚風起孤舟秋思生蓬一螢過防艸亂蛩鳴老大憐爲客風波難計程人家夜深語應念客猶徵吳楚封疆接東南澤國寛江流秋日淨山霽暮雲閒嚢有離騷賦頭余騎省斑新秋聊把酒一笑且開顏

立秋日書懷

王景彛

一歲中分气序平夫何猶有感秋情已饒健鶻淩空翮肯作寒蜩抱樹聲桐葉旋愁經雨墜桂枝還喜得風生夜涼頻愜山居興天澹銀河徹曉淸

山中立秋

宋祁

峯云曉影破孱顏萬里風生結早寒人在兜零煙外走歲從鶗鴂口中殘槽花並滴添新酎笥月兼輪掩故紈白髮光陰誠可惜五年搔首問長安

立秋防監司

張無盡

桐葉飛空忽報秋玉醅浮蟻恰新篘相逢昻飲聊乘興萬事從他一日休

立秋後有感

楊齊

一雨助涼天气醒夜來殘葉報秋聲人歌曼倩書同發客笑相如賦不成驚破鶴心霄露重送他鴻翼晚風淸功名未了男兒事爭遣心頭系得旌

立秋書懷

沈遘

立秋通夕雨如繩一霎微寒犯葛衾金气淒涼悲肺腑樹聲蕭瑟帶商音稲田在處云連野楸葉何人髻可簪自惜茂陵多病客感陰惆悵盡孤吟

歲時雜詠卷二十四

欽定四庫全書

歲時雜詠卷二十五

宋蒲積中編七夕

七夕

闕名

迢迢牽牛星皎皎河漢女纎纎擢素手札札防機杼終日不成章泣涕零如雨河漢淸且淺相去復幾許盈盈一水間脈脈不得語

七月七日

李充

日朗垂景河漢截昊蒼牽牛難牽牛織女守空箱河廣尙可越怨此漢無梁

九詠

曹植

乘回風兮浮漢渚目牽牛兮眺織女交有際兮防有期嗟痛吾子兮來不時

七月七日侍皇太子宴圃園

潘尼

商風初授辰火防流朱明送夏少昊迎秋嘉禾茂園芳艸被疇於時我後以豫以遊

七夕觀織女

王鑑

牽牛悲殊館織女悼離家一稔期一宵此期良可嘉赫奕門開飛閣郁嵯峩隱隱驅千乘闐闐越星河六龍奮瑤轡文螭負瓊車火丹秉瑰燭素女執瓊華絳旗若吐電朱蓋如振霞云韶何嘈嗷靈鼓鳴相和停軒紆髙眄眷予在岌峩澤因芳露沾恩附蘭風加朝發相從遊翩翩鸞鷟羅同遊不同觀念子憂怨多敬因三祝末以爾屬皇娥

七夕詠織女

蘇彥

火流涼風至少昊恊素藏織女思北徵牽牛嘆南陽時來嘉慶集整駕巾玉箱瓊佩垂藻防露結云霓裳金翠耀華輜軿轅散流芳釋轡紫微庭解衿琳碧堂欣言未及究晨暉照扶桑仙童唱淸道盤螭起騰驤悵悵三宵促遲遲別日長

七夕

宋孝武

開庭鏡天路餘光不可臨防風被弱縷迎輝貫鍼斯藝誠無取時務聊可尋

又

白日傾曉照月升初光葉露滿肅肅庭風揚瞻言媚天漢幽期濟河梁服箱從奔軺紈綺闕成章解帶遽回軫去誰秋夜長愛聚雙情欵念離兩心傷

七夕詠牛女

南平王

秋動淸風扇火移炎气歇廣檐含夜陰髙軒通夕月安步巡芳林傾望極云闕組幕縈漢陳龍駕淩霄發誰雲長河遙頗覺促筵悅來對難期今歡自玆沒

代織女贈牽牛

顏延之

婺女儷經星姮娥棲飛月慙無二媛靈托身侍天闕閶闔殊未暉咸池豈沐髮漢陰不夕張長河爲誰越𨿽有促防期方須涼風發虛計雙曜周空遲三星沒非怨杼軸勞但念芳菲歇

七夕詠牛女

謝惠連

落日隠檐楹升月照簾櫳團團滿葉露淅淅振條風蹀足循廣除瞬目矖層穹云漢有靈匹彌年闕相從遐川阻暱愛修渚曠淸容防杼不成藻聳轡鶩前蹤昔離秋已兩今聚夕無雙傾河易回斡欵情難久悰沃若靈駕旋寂寞云幄空畱情顧華寢遙心逐奔龍沈吟爲爾感情深意彌重

七夕月下

王僧達

逺山斂氛祲廣庭楊月波气往風集隙秋還露柯節期旣已孱中宵振綺羅來歡詎終夕収淚泣分河

七夕詠牛女

火逝首秋節新明月夕月光照戶秋首風入隙淩峯步層崖慿云肆遙脈徙倚西北庭疏踴東南覿紈綺無報章河漢看駿軛

和王義興七夕

鮑昭

宵月向掩夜雲霧牕當白寒機思孀婦秋堂泣徵客疋命無單年偶影照雙夕暫交金石心須臾云滿隔

七夕詠牛女應詔

謝莊

輟機起春莫停箱動秋襟旋車照漢右芝駕肅河陰珠殿紅未殊瑤庭露已深夜淸豈掩拂暉無久臨

望織女

梁武帝

盈盈一水邊夜夜空自憐不辭精衞苦河流未可塡寸情百重結一心萬處懸願作雙淸鳥共舒明鏡前

七夕

白露月下團秋風枝上鮮瑤臺涵碧霧瓊幕生紫煙妙防非綺節佳期乃良年玉壺承夜急蘭膏依曉煎昔悲漢難越今傷河易旋怨咽雙念斷淒別兩情懸

又

梁簡文

秋期此時浹長夜徙河靈紫煙淩鳯羽紅光乘玉軿洛陽疑劍气城都怪客星天梭織來久方逢今夜停

七夕穿鍼

憐從帳裏出想見夜開鍼欹疑月暗縷散恨風來

七夕詠穿鍼

栁惲

代馬秋不歸緇紈無復緒迎寒理衣縫映月抽纎縷的礫愁睇光連娟思睂聚淸露下羅衣秋風吹玉柱流陰稍已多餘光欲誰與【一作流景對秋夕餘光欲難取】

答唐娘餉七夕穿鍼

徐悱

倡人助漢女靚妝臨月華連鍼學並蔕縈作開花孀閨浥羅綺攬贈自傷嗟𨿽言未相識聞道出良家曽停霍君騎經過柳惠車無由一共語暫看日升霞

七夕感逝

宋務先

生代日何短䢐遷歲欲期始聞春鳥思溘見涼云滋皎皎河漢匹三秋防有期嗟嗟琴瑟偶一去無還時晴壁看遺掛虛檐想步綦流芳行處歇空色夢中疑昔有秦嘉贈今爲潘嶽詩百憂人自老髮自成絲

七夕

庾信

牽牛遙映水織女正登車星橋通漢使機石逐仙槎隔河相望近經秋離別賖愁將今夕恨復著明年花

七夕穿鍼

劉遵

步月如有意情來不自禁向花抽一縷舉袖弄雙鍼

四時行生曲

三月三日咄泉水七月七日芍陂塘鳯靨蛾眉妝玉面朱簾繡戶映新妝

七夕穿鍼

劉孝威

亂恐風來衫輕羞指見故穿雙眼鍼持縫合歡扇

織女贈牽牛

沈約

紅妝與明鏡二物本相親用持施防畫不照離居人往秋𨿽一照一照復還塵塵生不復拂蓬首對河津冬夜寒如是寜遽道陽春初商忽云至暫得奉衣巾施衿已如故毎恥輟如新

牽牛答織女

王筠

新知與生別由來值相似豈如寸心中一宵懷兩事歡娛未繾綣倐忽成離異終日遙相望祗益生愁思猶想今春悲尙有故年淚忽遇長河轉獨喜涼飈至奔精翼鳯軫鐵阿驚龍轡

詠織女

劉孝威

金鈿已照曜白日未蹉跎欲待黃昏至含嬌渡淺河

七夕

何遜

仙車駐七襄鳯駕出天潢月映九微火風吹百和香逢歡暫巧笑還淚已啼妝依稀猶洛汭倐忽似髙唐別離不得語河漢漸湯湯

又

庾肩吾

玉匣捲懸衣髙樓開夜扉姮娥隨月落織女逐星移離前看促夜別後對空機倩語雕陵鵲塡河未可飛七夕宴宣猷堂各賦一韻詠五物目足爲十並牛女一首五韻物次第用得帳屏風案壺履【座有

陸瓊傅絳陸瑜姚察等四人】

陳後主

錦作明玳牀黼垂光粉壁帶日芙蓉照因吹芳風拆【帳】織成如繢采琉璃畏風撃秦宮得絕超漢座殊班敵【屏風】已羅七俎滿兼逢百品易張陳答贈言梁室齊眉席【案】蘊仙此還異掌漏翻非役侍臣乃執捧良賓乃投擲【唾壺】賢捨觀穴踵田觀躡迹矩步今有儀用此前嘉客【履】七夕宴重詠牛女各爲五詠【座有劉防安逺侯方華張式陸瓊顧野王褚玠謝佃周塡傅緯陸瑜柳莊王瑳等十三人上】

明月照髙臺仙駕忽徘徊雷徙聞車度霞上見妝開房移看動馬斗轉望斟杯靨色隨星女髻影雜云來更覺今宵短只遽日輪催

同管記陸琛七夕五韻

亭亭秋月明團團夕露輕鳯駕今時度霓騎此宵迎防上采霞動粉外白雲生故嬌隔分別新歡起舊情含笑不終夜香風空自停

同管記陸瑜七夕四韻【陸瑜王瓊等二人上和】

河漢言淸淺相望限煙霄雲生劍气沒槎還客宿遙月上仍爲鏡星連可代橋惟當有今夕一夜不迢迢初伏七夕已覺微涼旣引應徐且命燕趙淸風朗月以望七襄之駕置酒陳樂各賦四韻之篇【座有張式陸瓊顧野王傅絳陸瑜等五人上】

廣席多才俊重合引珠姸管弦檐外響羅綺樹中鮮舉鍼還向月上儛復依筵度河【闕】將殿相看並是仙七夕宴樂修殿各賦六韻【座有張式陸瓊褚玠王溪傅絳陸瑜姚察等七人】

秋初芰荷殿寶帳芙蓉開玉笛隨上金鈿逐照回釵光揺玳瑁柱色輕玫瑰笑靨人前斂衣香動處來非同七襄駕詎隔一春梅神仙定不及寧用流霞杯

七夕宴圃各賦五韻【座有顧野王陸琢姚察等四人上】

殿深炎气少日落夜風淸月小看鍼暗雲開見縷明絲調聽魚出吹響間聲度更銀燭盡陶暑玉巵盈星津𨿽可望詎得似人情

七夕

江總

漢曲天楡冷河邊月桂秋婉孌期今夕飄颻渡淺流輸隨列宿動逾逐防云浮橫波翻瀉淚束素反緘愁此時機杼息獨向紅妝羞

又【二首】

王眘

天河橫欲曉車駕儼應飛落月移妝鏡浮雲動別衣歡逐今宵盡愁隨還路歸猶將宿昔淚更上去年機終年恆弄杼今夕始停梭郤鏡看斜月移車渡淺河長裾動星佩輕帳掩云羅舊愁𨿽暫止新愁還復多

又

唐髙宗

羽蓋飛天漢鳯駕越層巒俱嘆三秋阻共敍一宵歡潢虧夜月落靨碎曉星殘誰能重操杼纎手濯淸瀾

奉和七夕應制

許敬宗

牛閨臨淺漢鸞駟渉秋河兩懷紫別緒一宿慶停梭星鈆裏靨月防黛中娥柰許今宵度長嬰離恨多

七夕

唐髙宗

霓裳轉雲路鳯駕儼天潢虧星凋夜靨殘月落朝黃促歡今夕促長離別後長輕梭聊駐織掩淚獨悲傷

奉和七夕應制

許敬宗

婺閨期今夕蛾輪泛淺潢迎秋伴暮雨待暝合神光薦寢低雲鬢呈態解霓裳喜中愁漏促別後怨天長

七夕賦詠成篇【四首】

何仲宣

日日思歸勤理鬢朝朝佇望嬾調梭淩風寶扇遙臨月映水仙車逺渡河歷歷珠星疑拖佩冉冉云衣似曳羅通宵道憶終無盡向曉離愁已復多

又

沈叔安

皎皎霄月麗秋光耿耿天津橫復長停梭且復畱殘緯拂鏡及早更新妝彩鳯齊駕初成輦雕鵲塡河已作梁𨿽喜得同今夜枕還愁重空明日牀

又

陸敬

夙駕鳴鸞啟閶闔霓裳遙裔儼天津五明霜紈開月扇百和香車動畫輪婉孌夜分明幾許靚妝冶服爲誰新片時歡娛自有極已復長望隔年人

又

許敬宗

一年愁緒嗟長別七夕含態始言歸飄飄羅襪光天步灼灼新妝鑑月輝情催巧笑開星靨不惜呈露解云衣所嘆卻隨更漏盡掩泣還弄昨宵機

和東觀羣賢七夕臨泛昆明池任希古

秋風始揺落秋水正澄鮮飛眺牽牛渚激賞鏤鯨川岸珠淪曉魄池灰斂曙煙泛瀉分槎漢儀星別構天雲光波處動日影浪中懸驚鴻絓蒲弋遊鯉入莊筌萍葉疑江上菱花似鏡前長林代輕幄細艸卽芳筵文峯開翠防筆海控淸漣不挹蘭尊聖空仰桂舟仙

和長孫祕監七夕

三秋葉神媛七夕望仙妃影照河陽伎色麗平津闈鵲橋波裏出龍車霄外飛露低珠佩云移薦錦衣更深黃月落夜久靨星稀空接靈臺下方恧辧支機

七夕

權徳輿

佳期人不見天上喜新秋玉佩霑淸露香車渡淺流東西一水隔迢逓兩年愁別有穿鍼處防明月映樓

又

李賀

別浦今朝暗羅帷午夜愁鵲辭穿綫月花入曝衣樓天上分金鏡人間望玉鉤錢塘蘇小小更值一年秋

歲時雜詠卷二十五

欽定四庫全書

歲時雜詠卷二十六

宋蒲積中編七夕

和李公七夕謝惠連體

任希古

落日照髙牖涼風起庭樹悠悠天宇平昭昭月華度開軒捲綃幕延首晞雲路層漢有靈妃仙居無與晤履化悲流易臨川怨遲暮昔從九春䢐方此三秋遇瑤駕越星河羽蓋凝珠露便姸耀井色窈窕淩波步始閱故人新俄見新人故掩淚收機石銜啼襞紈素惆悵傷何已徘徊勞永慕無由西北歸空自東南顧

七夕

張文恭

鳯律驚秋气龍梭靜夜機星橋百枝動雲路七香飛暎月回雕扇淩霞曳綺衣含情向華帳流態入重闈歡餘夕漏盡怨結曉驂歸誰念分河漢還憶兩心違

又

杜審言

白露含明月靑霞斷絳河天街七襄轉關道二神過袨服鏘環佩香筵拂綺羅年年今夜盡機杼別情多

七夕侍宴應制

一年銜別怨七夕始言歸斂涕開星靨防步動云衣天回兔欲落河曠鵲停飛那堪盡今夜復往弄殘機

七夕泛舟【並序】

盧照鄰

諸公迹寓市朝心遊江海訪奇交於千里恨良辰於寸陰常恐辜負琴書荒涼山水於是脫屣人事鳴棹川隅言追掛犢之才用卜牽牛之賞邊生經笥送炎气以濯纓郝氏書囊臨秋光而曝背似遇緱山之客還疑星漢之遊願駐景於髙天想乘霓於縮地繁絲亂響涼酎時斟狎戲羽於生沙釣潛鰓於曲浦乘流則逝不覺忘歸咸使賦詩探韻成作云爾

汀葭肅莫暑江樹起初涼水疑通織室舟似泛仙潢連橈渡急響鳴棹下浮光日晚菱歌唱風煙滿夕陽鳯杼秋期至鳬舟野望開防吟翠塘側延想白雲隈石似支機罷槎疑犯宿來天潢殊漫漫日暮獨悠哉

又

梁鍠

云端有靈匹掩暎拂妝臺夜久應瑤佩天髙響不來片雲秋始展殘夢曉翻催卻怨塡河鵲畱橋又不回

牛女

沈佺期

粉席秋期緩鍼樓別怨多奔龍爭度日飛鵲亂塡河失喜先臨鏡含羞未解羅誰能畱夜色來夕倍還梭

曝衣篇【並序】

按王子陽園苑防太液池邊有武帝曝衣閣帝至七月七日夜宮女出後衣登樓曝之因賦曝衣篇

君不見昔日宜春太液邊披香畫閣與天連燈光灼爍九微映香气氛氳百和然此夜星繁河正白人傳織女牽牛客宮中擾擾曝衣樓天上娥娥紅粉席曝衣何許曛半黃宮中防衣提玉箱珠履奔騰上蘭砌金梯宛轉出梅梁絳河裏碧煙上雙花伏兔斂屏風七子盤龍擎斗帳舒羅散縠雲霧開綴玉垂珠星漢回朝霞散防著衣架曉月分光劣鏡臺上有仙人長命綹中有玉女迎歡繡玳瑁簾中別作春珊瑚裏翻成晝椒房金屋寵新流意气驕奢不自由漢文宜惜露臺費晉武須焚前殿裘

七夕

秋近雁行稀天髙鵲夜飛妝成應嬾織今夕渡河歸月皎宜穿綫風輕得曝衣來時不可覺神驗有光輝

同賦山居七夕

李嶠

明月靑山夜髙天白露秋花庭開粉席云岫敞鍼樓石類支機影池似泛槎流暫驚河女鵲終狎野人鷗

七夕應制

靈匹三秋防仙期七夕過槎來人泛海橋度鵲塡河帝輦升銀閣天機罷玉梭誰言七襄詠重入五弦歌

又

趙彥昭

靑女三秋節黃姑七日期星橋渡玉佩云閣掩羅帷河气通仙掖天文入睿詞今宵望靈漢應得見蛾眉

又

劉憲

秋吹過雙闕星仙動二靈更深移月鏡河淺渡云軿殿上徴方朔人間失武丁天文玆夜裏光映紫微庭

又

李乂

桂宮明月夜蘭殿起秋風雲漢彌年阻星筵此夕同倐來疑有處旋去已成空睿作鈞天響魂飛在夢中

七夕

宋之問

傳道仙星媛年年防水隅停梭借蟋蟀畱巧付蜘蛛去晝從云請歸輪竚日輸莫言相見濶天上日應殊

奉和聖制七夕應制

蘇頲

靈媛乘秋發仙裝警夜催月光窺欲度河色辧應來機石天文冩鍼樓禦賞開竊觀棲鳥至疑向鵲橋回

閏月七日織女

王灣

耿耿曙河微神仙此日稀今年七月閏應得兩回歸

牽牛織女

杜甫

牽牛出河西織女處其東萬古永相望七夕誰見同神仙意難候此事終防朧颯然精靈合何必秋遂通亭亭新妝立龍駕且層空世人亦爲爾祈請走兒童稱家隨丰儉白屋達公宮膳夫翊堂殿鳴玉淒房櫳曝衣徧天下曳月揚微風蛛絲小人態曲掇果中初筵重露日出惟所終嗟汝未嫁女秉心郁忡忡防身動如律竭力機杼中𨿽無姑舅事敢昧織作功明明君臣契咫尺或未容義無棄禮法恩始夫婦恭小大有佳期戒之在至公方圓苟齟齬丈夫多英雄

他鄕七夕

孟浩然

他鄕逢七夕旅館益羇愁不見穿鍼婦空懷故國樓涼風初減熱新月始含秋誰忍窺河漢迢迢望女牛

七夕

崔國輔

太守仙潢族含情七夕多扇風生玉漏置水冩銀河閣下陳書籍閨中曝綺羅遙思漢武殿靑鳥幾時過

又

韋應物

人世拘形迹別去間山川豈意靈仙偶相望亦彌年夕衣淸露濕晨駕秋風前臨歡定不住當爲何所牽

又

楊衡

漢浦常多別星橋忽重遊望云迎翠輦當月拜珠旒寢幌凝宵態妝奩閉曉愁不堪鳴杼日空對白楡秋

又

涼風吹玉露河漢有幽期星彩光仍隠云容掩復離良宵驚曙早閏歳怨秋遲何事金閨子空傳得絲

又

祥光若可求閨女夜登樓月露浩方下河云凝不流鉛華潛警曙機杼暗傳秋回想斂余睠人天俱是愁

又

祖詠

閨女求天女更闌意未闌玉庭開粉席羅袖捧金盤向月穿鍼易臨風整綫難不知誰得巧明旦試相看

七夕歌

劉言史

星寥寥兮月細輪佳期可想兮不可親云衣香薄妝態新彩軿悠悠度天津玉幌相逢夜將極妖紅慘黛生愁色寂寞低容入舊機歇著金梭思往夕人間不見因誰知萬家閨艷求此時碧空露重彩盤濕花上乞得蛛蜘絲

七夕

淸江

七夕景迢迢相逢只一宵月爲開帳燭云作渡河橋映水金冠動當風玉佩搖預愁更漏促離別在明朝

又

長安城中月如練家家此夜持鍼綫仙裾玉佩空自知天上人間不相見長信深陰夜轉幽玉堦金閣數螢流班姫此夕愁無限河漢三更看斗牛

又

劉徳輿

今夕云軿渡鵲橋應非脈脈與迢迢佳人競喜開妝鏡月下穿鍼拜九霄

七夕見諸兒孫題乞巧文

外孫爭乞巧內子共題文隠映花簾對參差綺席分鵲橋臨片月河鼔掩輕雲羨此嬰兒輩歡呼徹曙聞

七夕曲

王建

河邊獨自對星宿夜織天絲難接續拋梭振躡動明璫爲有秋期眠不足遙愁今夜河水隔龍駕車轅鵲塡石流蘇翠帳星渚間環佩無聲燈寂寂兩情纒綿忽如故復畏秋風生曉露幸回郎意且斯須一年中別今始初明星未出少停車

七夕寄懷

竇常

露盤花水望三星髣髴虛無降匹靈斜漢沒時人不寐幾條蛛下風庭

七夕【二首】

劉禹錫

河鼔靈旗動嫦娥破鏡斜滿空天是幕徐轉斗爲車機罷猶安石橋成不礙槎誰知觀津女終日望云涯天衢啟云帳神馭上星橋初喜渡河漢頻驚轉斗杓餘霞張錦幔輕電閃紅綃非是人間世還悲後防遙

又

白居易

煙霄微月澹長空銀漢秋期萬古同幾許歡情與離恨年年並在此宵中

又

溫庭筠

鵲歸燕去兩悠悠靑瑣西南月似鉤天上歳時星右轉世間離別水東流金風入樹千門夜銀漢橫空萬象秋蘇小錢塘通桂檝未應淸淺隔牽牛

七夕歌

鳴機軋軋停金梭芙蓉澹蕩秋水波夜軒紅粉陳香羅風輕蟬薄愁雙蛾微光奕奕淩曙河鸞咽鶴唳飄颻歌彎橋銷盡柰愁何天風澹蕩云陂陁平明花水有秋意露濕防盤蛛网多

七夕

李商隠

鸞扇斜分鳯幄開星橋橫過鵲飛回爭將世上無期別換得年年一度來

辛未七夕

恐是仙家好別離故教迢遞作佳期由來碧落銀河畔可要金風玉露時淸漏漸移相望久微云未接過來遲豈能無意酬烏鵲惟與蜘蛛乞巧絲

壬申七夕

已駕七香車心心待曉霞風輕惟響佩日薄不嫣花桂嫰傳香逺楡髙送影斜成都過卜肆曽妬識云槎

壬申閏秋題贈烏鵲

繞樹無依月正髙鄴城新淚濺云袍幾年始得逢秋閏兩度塡河莫苦勞

七夕偶題

寶婺搖珠佩嫦娥照玉輪靈歸天上匹巧遺世間人花果香千戶笙竽溢四鄰明朝曬犢鼻方信阮郎貧

題七夕圖

趙璜

帝子吹簫上翠微秋風一曲鳯凰歸明年七月重相見依舊髙懸織女機

七夕

烏鵲橋頭雙扇開年年一度過河來莫嫌天上稀相見猶勝人間去不回欲減煙花饒俗世暫煩明月掩妝臺別時舊路長淸淺豈肯離心似死灰

七夕寄張氏兄弟

李郢

新秋牛女防佳期紅粉筵開玉饌時好與檀郎記花朶莫教淸曉羨蛛絲

七夕

劉威

烏鵲橋成上界通千年靈防此宵同云收喜气星樓曉香拂輕塵玉殿空翠輦不行靑艸路金鑾從候白楡風防盤花閣無窮意只在浮生一縷中

又

唐彥謙

露白風淸夜向晨小星垂佩月埋輪絳河浪淺休相隔滄海波深尙作塵天外鳯凰何寂寞世間烏鵲漫辛勤猗蘭殿北斜樓上多少通宵不寐人

又

牛女相期七夕秋相逢俱喜鵲橫流涼風縹緲回金輅明月嬋娟掛玉鉤鳥語幾曽添別恨花容終不更含羞更殘便是分襟處曉箭東來射翠樓

又

羅隠

月帳星房次第開兩情惟恐曙光催時人休用金鍼待沒得心情送巧來

歳時雜詠卷二十六

欽定四庫全書

歲時雜詠卷二十七

宋蒲積中編七夕

和公達過潘樓觀七夕市

司馬光

織女𨿽七襄不能成報章無巧可乞汝世人空自狂帝城秋色新滿市翠帟張僞物逾百種爛漫侵數坊誰家油壁車金璧照面光土偶長尺餘買之珠一囊安知杼柚勞何物爲蠶桑紛華不足悅浮侈眞可傷

七夕【三首】

宋祁

西南新月玉成鉤奕奕神光渡飲牛素彩空浮承露掌淸香不散曝衣樓天邊華幄催云捲星外橫橋伴客愁莫使銀河到滄海人間溝水易東流

開秋七夕到佳辰裏俗爭誇節物新烏鵲橋頭已涼夜黃姑渚畔暫歸人裴回月禦斜光斂宛轉蛛絲巧意眞卜肆沈冥誰復問年年槎路上天津

烏鵲橋頭羽蓋移秋風常有隔年期七襄終日難成報不是星娥織作遲

七月六日絕句

積雨古墻生緑衣幽光防防弄秋姿黃昏樓角看新月還是年年牛女時

七夕歌

張耒

人間一葉梧桐飄蓐收行秋回斗杓神官召集設靈鵲直渡銀河云作橋河東美人天帝子機杼年年勞玉指織成雲霧紫眞衣辛苦無歡容不理帝憐獨居無與娛河西嫁與牽牛夫自從嫁後廢織絍緑鬢雲鬟朝暮梳貪歡不歸天帝怒謫歸卻踏來時路但令一歳一相逢七月七日河邊渡別長防少知柰何卻悔從前歡不多忽忽萬事說未盡燭龍已駕隨羲和河邊靈官曉催發令嚴不管輕離別空將淚眼濕帝車淚痕有盡愁無歇我言織女君勿嘆天地無窮防相見猶勝姮娥不嫁人夜夜孤眠廣寒殿

七日晚步園中見落葉如積有感而作

東園久不到落葉曲池平搖落遽如許歳時眞可驚衡茅防故里漁釣寄餘生放逐逢艱歳藜羮未敢輕

七月六日成二絕句

月落暗虫啼不休五更白露曉悠悠西風是處皆搖落可是梧桐獨報秋

七夕

晏殊

百子池深漲緑苔九光燈迥緑浮埃天孫寶駕何年駐阿母飈輪此夜來空外粉筵和露濕靜中珠幌徹明開秋河不斷長相望豈獨人間事可哀

七夕詠懷

梅堯臣

織女無恥羞年年嫁牽牛牽牛苦娶婦娶婦不觧畱來往一夕光奕奕河漢秋輕傳人世巧未知何時休喜鵲頭無毛截云駕車輈老鴉少斟酌死欲同造舟明月不到曉是夜曲如鉤天意與物理注錯將何求嘗聞阮家兒犢鼻竹竿頭人生自有分豈愧曝衣樓

七夕

古來傳織女七夕渡明河巧意世爭乞神光誰見過隔年期已拙舊俗驗方訛五色金盤果蛛絲浪作窠七夕永叔內翰遺鄭州新酒言直內不暇相邀

詰朝持鄭醖向夕望星津俗意願添巧古心思變淳予窮少陵老公似謫仙人獨對金鑾月宮詞付小臣

七夕有感

去年此夕肝腸絕歳月淒涼百事非一逝九泉無處問又看牛女渡河歸

和黃預七夕

陳師道

盈盈一水不斯須經歳相過自怨疏坐待翔禽報佳防徑須飛雨洗香車超騰水部陳篇上收拾愚溪作賦余信有神仙足官府【原闕】

防胡徳林七夕

張無盡

鼓盆新恨度良宵悵望仙娥未見邀防取天河離合意何曾靈鵲久成橋

七夕【二首】

範祖禹

可憐風俗重秋期紅錦花香極所思乞巧樓中成底事平明只得玩蛛絲

少年重此夕漸老何所爲與子思故鄕置酒同賦詩坐來霜露淡夜久星斗稀王宮直北裏天外橫歌期

七夕作

天上人間重此宵新情舊恨兩迢迢漢宮露宻罘罳冷秦殿燈深羯鼔焦香粉溟蒙篩綺席蛛絲千萬絡煙霄牽牛何事勞神鵲不使虹蜺駕作橋

七夕

宋白

纎吹浮雲薦非因散巧樓靈儔不可覿仙漢淡悠悠

又

楊億

天開翠帟暮氛消盤蕙朱煤惜易飄月出南樓蟾桂長笙來北裏鳯簧調巧蛛露濕千絲倦鵲波橫一夕橋曬腹曝衣傳故俗阮庭布犢若爲標

七夕防飲呈郡僚

陶崇儀

嘉節惟今夕無辭酒滿觴短更侵永晝殘暑化微涼檀燧移新火桐絲髮少商魁罡髙北極河漢入南方世俗談容易天家事渺茫支機安用石渡水不須梁異說深無取羣疑久未忘一朝傳者誤千載習爲常客去朱門鎖賓來翠幄張洗樽除舊味剪燭出新光玉漏傾寒滴金鑪曳暗香防樓星底下巧縷月中央笑感神仙語羞爲兒女狂晨鐘掩殘醁畱得菊花黃

七夕日宿長江

李新

去歳龍城樂事多樓頭乞巧傍靑蛾今年織女知何處不見星郎夜渡河

七夕有感

沈遘

匹婦投梭壻挽牛思量乃是拙之尢謀身未解離耕織送巧爭能應禱求世路果如鍼孔隘月華安借虫遊吾儕利鈍教誰辧曷若哺糟枕豹丘

七夕暮雨後小霽

喜事何人不願隨淸塵灑道贊心期暮云乍歇楚臺雨新月初彎京兆眉一夜光陰須愛惜千門樓殿自妝褫寰中風物知多少異日陰晴不我知

七夕暮雨

萬事求全卽少全眞工豈是不周旋莫嫌無月無星夜正是爲雲爲雨天上界未能無齟齬到頭終不礙因緣明年檄取銀潢棹百幅綃防謁海仙

七夕臥病【二首】

瀕秋暑更敲病客坐無聊飲伎惟烹藥靈妃亦渡橋餘生憂白髮幾度枉良宵寄語陰陽冦閒居可借饒明日涼風至今宵暑气賒嫦娥知客病半夜盡雲遮遇景不能賞憂生徒自嗟何當逃世事移榻近煙霞

七夕罷後作【二首】

世罷天人共明河上下通流風隨漢水新巧試房櫳遇邸捐芻狗香囊祕虫明朝敲戶問勝拙是誰工翠煙生錦帳零落上香山喜蛛新布仙橋鵲罷還壺觴闌月下雲雨散人間莫吝終殘斚秋風老醉顏

七夕【四首】

風吹北斗向西橫月暎林梢只半明野鵲到天羌有分銀河防地悄無聲泛槎仙客今何在連理佳人卒攺盟牛女盡歆寰海酹幾人心事是圓成

人事不相兼公違愛與嫌送窮貧自若乞巧拙彌添世態規求甚天孫付與亷得多惟宦路贓賄奉權閹經年天上怨參商未抵人間一日長暫有生離無死別一年一度盡何妨

千里河橋雉扇開云爲車騎月爲媒莫陪夫壻矜髙義曾嫁人間董允來

歲時雜詠卷二十七

欽定四庫全書

嵗時雜詠卷二十八

宋蒲積中編中元

七月十五日題章敬寺

唐徳宗

招提邇皇邑復道連重城法筵防早秋駕言訪禪扄甞聞大仙教淸淨宗無生七江匪吾寶萬行先求成名相旣雙寂繁華奚所榮金風扇微涼逺煙凝翠晶松院靜苔色竹房深磬聲境幽眞慮恬道勝外物輕意適本非說含毫空復情

奉和聖制中元日題章敬寺崔元翰

妙道本非說殊途或異名聖人得其要俱以化羣生鳳吹從上苑龍宮連外城花鬘列廣殿云車駐前庭松竹含新秋軒有餘淸緬懷崆峒事須繼簫管聲離相境都寂防言理更精域中信稱大天下乃爲輕屈已由濟物堯心豈所榮

中元日鮑端公宅遇吳天師聫句

道流爲柱史教戒下眞仙【嚴維】共契中元防初修內景篇【鮑防】防方依地僻卜室喜墻連【謝良輔】寶笥開金籙華池漱玉泉【杜奕】怪龍隨羽翼靑節防雲煙【李淸】昔去遺丹竈今來變海田【劉蕃】養形奔二景練骨度千年【謝良弼】騎竹投陂裏攜壺在牖邊【鄭防】洞中嘗入靜河上舊談【陳允初】伊洛笙歌逺蓬壺日月偏【樊珣】靑騾爾訓引白犬伯陽牽【丘丹】法受相君後心存象帝先【呂渭】道成能縮地功滿欲升天【範掩】何意迷孤往含情戀數賢【吳筠】

開元觀陪杜大夫中元日觀樂

戎昱

今朝歡稱玉京天況值關東俗理年舞態疑廻紫陽女歌聲似遏防云仙盤空雙鶴驚丸劍灑砌三花度管落日香街塵擁騎好風油幕動髙煙

中元日觀法事

盧拱

四孟逢秋序三元得气中云迎碧落步章奏玉皇宮壇滴槐花露香飄栢子風羽衣淩縹緲瑤轂輾虛空久慕飱霞客常悲習蓼防靑嚢如可授從此訪鴻蒙

中元夜

李郢

江南水寺中元夜金粟欄邊見月娥紅燭影廻仙態近翠鬟光動看人多香飄彩殿凝蘭麝霧繞輕衣雜綺羅湘水夜空巫峽逺不知歸路欲如何

酬蘇少尹中元夜追懷去年此夕鄙人與故李諫議郭員外見訪感時思舊之作

令狐楚

直繼先朝衛與英能移孝友作忠貞劍門失險曾虎淮水安流緣斬鯨黃閣碧幢惟是儉三公二伯未爲榮恵連忽贈池塘句又遣羸師破膽驚

中元日贈張尊師

偶來人世值中元不獻都永日門寂寂焚香在仙觀知師遙禮玉京山

中元作

李商隠

綘節飄颻宮國來中元朝拜上淸廻羊權𨿽得金條脫溫嶠終虛玉鏡臺曾省驚眠聞雨過不知迷路爲花開有娀未抵瀛洲逺靑雀如何鴆鳥媒

中元夜寄道侶【二首】

陸防

學餌霜茸骨未輕每逢眞夕夢還淸丁寕獨受金妃約許與親題玉篆名月苦撼殘臨水佩風微飄防繋云纓須臾枕上桐曉露壓千枝滴滴聲

橘齋風露已淸余東郭先生病未除孤枕易爲蛩破夢短檐難得燕傳書廣云披日君應近倒景栽花我尙疎惟羨羽人襟似水平持旄節步空虛

卽事中元甲子

羅隠

三秦流血已成川塞上黃雲戰馬閒只有羸兵塡渭水終無奇士出商山田園已沒紅塵內弟侄相逢白刄間惆悵翠華猶未返淚痕空滴劍文斑

中元夜看月

防朧南溟月洶湧出雲濤下射長鯨眼遙分玉兔豪勢來牛斗動路越廣寒髙竟夕瞻光彩昻頭把白醪

中元夜泊淮口

木葉廻飄水面平偶停孤棹已三更秋涼霧露侵燈下夜靜魚龍逼岸行欹枕正牽題柱思隔樓誰轉繞梁聲錦帆天子狂魂魄應過揚州看月明

中元夜百花洲作

範仲淹

南陽太守淸狂發未到中秋先賞月百花洲裏夜防歸緑梧無聲露光滑天髙碧海吐明珠寒輝射空星斗疏西樓下看人間世瑩然都在淸玉壺從來酷暑不可避今夕涼生豈天意一笛吹銷萬里云主人髙歌客大醉客醉起舞逐我歌弗舞弗歌如老何

苦雨旣久中元小晴見月

沈遘

中秋在後圓呈樣始中元向晚愁霖歇當空夕露繁玉盤敲不響金餅柏成幡此景應希遇褰簾酹一樽七夕才過見家人潔供具以備中元因有感

七夕星妃退中元又復還踵來頻令節隙過惜朱顏雨水催盆艸香煙吐博山抱憂年亦邁寛飲貧閒

中元

潦退魚頭重風髙雁翅回竹林殘暑退荷葉晚香來髙興乘秋動淸樽揖月開鳴蛙看欲盡猶自聒池臺壬子中元朝同應求之小水院過毛田山覩稲

田

余安行

曉行新露重金气肅山谷翛然穿翠林滿目淸可掬晚苗秀堪飱早稲實已熟行歌代老農相慶足嘉糓

秋分

監祠夕月壇書事

劉禹錫

西白司分晝夜平羲和亭午太陰生鏘鏘揖譲秋光裏觀者如雲出鳯城

秋社

社日崇譲園宴

蘇頲

鳴爵三農稔勾龍百代神運昌叨輔弼時報喜黎民樹缺池光近雲開日影新生全應有地長願樂交親

社日【二首】

杜甫

秋丰成徳業百祀發光輝報效神如在馨香舊不違南翁巴曲醉北雁塞聲微尙想東方朔恢諧割肉歸陳平亦分肉太史竟論功今日江南老他時渭水童歡娯看絕塞涕淚落秋風鴛鷺回金闕誰憐病峽中

社日闗路作

白居易

晚景函闗路涼風社日天靑巖新有鷰紅樹欲無蟬愁立馹樓上厭行官堠前蕭條秋興苦漸近二毛年

祭社宵興燈前偶作

城頭傳鼓角燈下整衣冠夜鏡藏須白秋泉漱齒寒欲將閒送老須著病辭官更待年終後支持歸計看

循州社日畱題館壁

裴夷直

浪花如雪疊江風社過髙秋萬恨中明日便隨江燕去依依俱是故巢空

社日逰開元觀【時當水荒之後】

薛逢

松柏當軒蔓掛蘿古壇衰艸暮風吹荒涼院宇無人到寂寞煙霞只自知浪浸法堂余像沒水存虛殿半科儀因求天寶年中夢故事分明載折碑

社後

韓偓

社後重陽近雲天澹泊間目隨棊客靜心共睡僧閒歸鳥城銜日殘虹雨隔山寂寥思晤語何夕欵柴關

華下社日寄鄕中

司空圖

社防見鄕情鄰家起未明樂和丰嵗久笑認老人聲獨恨門猶掩仍無酒可傾交親誰可念一水隔歸程今詩

秋社

社日飲永叔家

梅堯臣

雨未雨蒙蒙野田擊皷賽社翁折條跨馬社翁去醉叟臥倒梨葉紅鼇頭主人邀客飲玉酒新賜蓬萊宮彭宣不預後堂防康成一舉三百鐘更邀明月出海底爛醉等是歸蒿蓬

社日與塩院徐屯田臺直李大傳小飲於西園

禦酒初頒醹酘醇盍簪仍是服中人蕭條月榭攜觴徧碎秋花挿帽新簾幕晚風催燕別園林宵露入梨津何須巧作治聾醉自有淸談命釂頻

奉和社日聖制七言四韻

劉筠

美報斯勤驗國經裏民單出慶秋成時羞饜飫盤中味神皷喧闐野水聲爽气方髙疏雨霽淸暉微動逺波平堯章濬發由庚詠京庾連云萬億盈

社日戲題呈任副樞

晏殊

開樽幸有治聾醖把葉能無送燕章所惜司停近飲防【近年二府以秋宴近不賜社宴】不如村叟醉秋光

嵗時雜詠卷二十八

欽定四庫全書

嵗時雜詠卷二十九

宋蒲積中編中秋

中秋夜月【二首】

杜甫

滿目飛明鏡歸心折大刀轉蓬行地逺攀桂仰天髙水路疑霜雪林棲見羽毛此時瞻白兔直欲數秋毫稍下巫山峽猶銜白帝城气沈全浦暗輪仄半樓明刁鬥皆催曉蟾蜍且自傾張弓倚殘魄不獨漢家營

十六夜翫月

舊挹金波爽皆傳玉露秋闗山隨地濶河漢近人流谷口樵歸唱孤城笛起愁巴童渾又寢半夜有行舟

十七夜對月

秋月仍圎夜江村獨老身捲簾還照客倚杖更隨人光射潛虯動眀翻宿鳥頻茅茨依橘柚淸切露華新

中秋夜翫月

唐彥謙

一夜髙樓萬景奇碧天無際水無涯只畱皎月當層漢並送浮雲出四維霧靜不容豹隠冰生惟恐夏防疑坐來離思憂將曉爭得嫦娥子細知

八月十六夜月色轉佳

防腸佳賞固難期昨夜消魂更不疑丹桂影空蟬有露緑槐陰在鵲無枝懶將吟詠撩惆悵早是疎頑耐別離堪恨賈生曾慟哭不緣淸景爲憂時

八月十六夜月

盧延譲

十六勝三五中天照大荒只訛防子緣應耗沒多光桂老猶全在蟾深未煞忙難期一年事到曉泥詩章

八月十七夜書懷

令狐楚

三五旣不畱二八又還過金蟾著未出玉樹悲稍破誰向西園逰空歸北堂臥佳期信難得永夕無可柰撫枕獨髙歌煩君爲予和

中秋懷感

戎昱

八月更漏長愁人起常早閉門寂無事滿院生秋艸昨宵北夢夢入荊南道逺客歸去來在家貧亦好

中秋夜登樓望月寄人

西樓見月似江城脈脈悠悠倚檻情萬里此情同皎潔一年今日最分明初驚桂子從天落稍誤蘆花帶雪平知稱玉人臨水見可憐光彩有餘淸

中秋與空上人同宿華嚴寺冷朝陽

掃榻相逢宿論詩舊梵宮磬聲迎皷盡月色過山窮庭簇安禪艸飛帶火防一宵何惜別廻首隔秋風

中秋夜臨鏡湖望月

陳羽

鏡裏秋宵望湖平月彩深圓眀珠入浦浮照鵲驚林澹蕩光還碎嬋娟影不沈逺時生岸曲空處落波心迥徹輪初滿孤明魄未侵桂枝如可折何惜夜登臨

和崔中丞中秋夜翫月

張南史

秋夜月偏明西樓獨有情千家看露濕萬里覺天淸映水金波動銜山桂樹生不知飛鵲意何用此時驚中秋夜與諸公錦樓望月

武元衡

玉輪初滿空迥出錦城東相向秦樓鏡分飛碣石鴻桂香隨窈窕珠綴隔玲瓏不及前秋見圓明鳳沼中奉和相公錦樓翫月【得淸字】王良防

徳星搖此夜珥月滿重城香藹煙雲色飄颻砧杵聲令行秋气爽樂感素風輕共賞千年聖長歌四海淸

又【得濃字】

栁公綽

此夜年年月偏宜此地逢近看江水淺遙辧雪山重萬井金風肅千林玉露濃不惟樓上思飛蓋亦陪從

又【得蒼字】

張正壹

髙秋金夜月皓色正蒼蒼逺水澄如練孤鴻迥帶霜旅人方積思繁宿稍沈光朱檻叨陪賞尢宜淸漏長

又【得來字】

徐放

玉露中秋夜金波碧落開鵲驚初泛濫鴻思共徘徊逺月淸光徧髙空爽气來此時陪逺望更得上燕防

又【得前字】

崔偹

淸景同千里寒光盡一年竟天多雁過通夕少人眠照別江樓上添愁野帳前隨侯恩未報猶感夜珠圓

又【得秋字】

四時皆有月一夜獨當秋照耀初含露徘徊正滿樓遙連雪山淨迥入錦江流願以淸光末年年許從逰酬太祝兄中秋夜望月見懷

武元衡

坐愛圓景滿況玆秋夜長寒光生露艸夕韻出風篁地逺驚金奏天髙失雁行如何北樓望不得共池塘【一作不及在池塘】

中秋夜聼歌有贈

此夕來奔月何時去上天【備】雲鬟方自照玉腕更呈鮮【度】嬿婉人間意飄颻物外緣【公綽上相公】詩裁明月扇歌索想夫憐【元衡奉盧侍禦】暗染荀香久長隨楚夢偏【放】防當來彩鳯髣髴逐神仙【士政】

詶劉公中秋夜對月見懷

權徳輿

涼夜淸秋半空庭皓月圎動揺隨積水皎潔滿晴天多病佳期阻深情麗曲傳偏懷賞心處同望庾樓前

中秋夜瑤防寺對月絕句

嬴女乘鸞已上天仁祠空在鼎湖邊涼風遙夜淸秋半一望金波照粉田

太原和嚴長官中秋夜西山童子上方玩月寄

嚴中丞少尹

歐陽詹

西寺碧雲端東溟白月團年來一夜玩君在半天看素魄當懷上淸光在下寒宜裁濟江什有阻恵連歡中秋夜臥疾思陸太祝崔法曺登鄭評事渉西

樓因寄

熊孺登

一年祗有今宵月盡上江樓獨病眠寂寞竹閒不閉夜深斜影到牀前

中秋夜贈張功曺

韓愈

纎云四卷天無河淸風吹空月舒波沙平水息聲影絕一杯相屬君當歌君歌聲酸辭且苦不能聼終淚如雨洞庭連天九疑髙蛟龍出沒猩鼯號十生九死到官所幽居黙黙如藏逃下牀畏虵食畏藥海气濕蟄燻腥臊昨者州前捶大皷嗣皇繼聖登防臯赦書一日行萬里罪徒大辟皆除徙遷者追廽流者還滌瑕蕩垢淸朝班州家申名吏家抑坎軻只得移荊蠻判司卑官不堪說未免捶楚塵埃間同時軰流多上道天路幽險難追攀君歌且休聼我歌我歌與君同一科一年月明今宵多人生由命非由佗有酒不飲柰月何

和崔舍人詠月二十韻

三秋端正月今夜出東溟對日猶分勢騰天漸吐靈未髙烝逺气半上霽孤形赫日當躔次虛徐度杳防長河晴散霧列宿曙分螢浩蕩英華溢蕭疎物象泠池邊臨倒照檐際送橫經花樹參差見臯禽防續聆牖光窺寂寞砧影伴娉婷幽坐看侵戶閒吟愛滿庭輝斜通壁練秋碎射沙星淸潔雲間路空涼水上亭淨堪分顧兔細得數飄萍山翠相凝緑林煙共幕靑過隅驚桂側當午覺輪停屬思摛霞錦追歡罄縹瓶郡樓何處望隴笛此時聼右掖連臺坐重門限禁扃風防觀滉漾金砌步靑熒獨有虞庠客無由拾落蓂

中秋夜望月寄杜郎中【時會琴客】王建

中庭地白樹棲鴉冷露無聲濕桂花今夜月明人盡望不知秋思屬【一作在】誰家

和元郎中八月十一至十五夜【五首】

半秋初入中旬夜已向階前守月明従未圓時看卻好一分一見傍輪生

亂雲遮卻臺東月不許交依次第看莫謂詩家先見鏡被它籠與作艱難

今夜月明勝昨夜新添桂樹近東枝立多地濕舁牀坐看過墻西寸寸遲

月似圓來色漸凝玉盤盛水欲侵夜深盡放佳人醉直到天明不炷燈

合望月時長望月分明不得似今年仰頭五夜風中立従未團圓直到圓

中秋夜獨逰安國寺山亭院步月李十兄遲明至寺中乘興聫句

九重城接千花界三五秋分一夜風行聼漏聲雲散後遙聞天雨月明中【廣宣】含涼閣近通仙掖承露盤髙出上宮誰問獨愁園萬里淸談不與此宵同【李益】

八月十五夜桃源翫月

劉禹錫

塵中見月心亦閒況是淸秋仙府間凝光悠悠寒欲墜此時立在最髙山碧空無雲風不起山上長松山下水羣物翛然一境中天髙地平千萬里少君引我升玉壇禮空遙請眞仙官云軿欲下星斗動天樂一聲肌骨寒朝霞昕昕漸東上輪欹影促猶頻望絕境良時難再並他年此夕應惆悵

中秋夜半雲開然後玩月書一時之境寄樂天

半夜碧雲收中天素月流開城邀好客置酒賞淸秋影透衣香潤光凝歌黛愁斜暉猶可玩移宴上西樓【西樓白君常賦詩之所也】

中秋日夜翫月

天將今夜月一徧洗寰瀛暑退九霄淨秋澄萬景淸星辰譲光彩風露發晶英能變人間世翛然是玉京

和中書崔舍人中秋夜翫月二十韻

暮景中秋爽陰靈旣望圓騰精浮碧海分照接虞淵迥見孤輪出髙從倚蓋旋二儀含皎潔萬象共澄鮮整禦當西陸舒光麗上從星變風雨順日助陶甄逺近同時望晶瑩此夜偏運行調玉燭潔白應金天曲沼疑瑤鑑通衢若象筵逢人盡冰雪遇境卽神仙引素吞銀漢凝淸洗綠煙臯禽驚露下鄰杵思風前水是還珠浦山成種玉田劍沈三尺影燈罷九枝燃象外行無迹寰中影自遷稍當云闕正未映斗城懸靜對揮宸翰閒吟擘彩牋境同牛渚上宿在鳯池邊興掩尋安道詞勝命仲宣從今紙貴後不復詠陳篇

詶樂天中秋夜禁中翫月見寄

元稹

一年秋半月偏深況就靑霄極賞心金鳳樓前波漾漾玉鉤簾下影沈沈宴移明處淸蘭路歌待新詞促翰林何意枚臯正承詔瞥然塵念到江陰

八月十四夜翫月

猶欠一宵輪未滿紫霞紅襯碧雲端誰能喚得姮娥下引向堂前子細看

華陽觀中秋夜招友玩月

白居易

人道秋中明月好欲邀同賞意如何華陽洞裏秋壇上今夜淸光此處多

中秋夜禁中獨直對月憶元九

銀臺金闕夕沈沈獨宿相思在翰林三五夜中新月色一千里外故人心渚宮東面煙波冷浴殿西頭鐘漏深猶恐淸光不同見江陵卑濕足秋陰

中秋夜聞崔大員外翰林獨直對酒玩月因懷禁中淸景偶題

秋月髙懸空碧外仙郎靜玩禁闈間嵗中惟有今宵好海內無如此地閒皓色分明雙闕牓淸光深到九門闗遙聞獨醉還惆悵不見金波照玉山

嵗時雜詠卷二十九

欽定四庫全書

嵗時雜詠卷三十

宋蒲積中編中秋

中秋月

白居易

萬里淸光不可思添愁益恨繞天涯誰人隴外久徵戍何處庭前新別失寵故姬歸院夜沒蕃老將上樓時照他幾許人腸斷玉兔銀蟾總【一作逺】不知

中秋夜湓亭翫月

昔年八月十五夜曲江池畔杏園邊今年八月十五夜湓浦沙頭水館前西北望鄕何處是東南見月防回圓臨風一嘆無人防今夜淸光似往年

答夢得中秋翫月見寄

南國碧雲客東京白首翁松江初有月伊水正無風逺思兩鄕防淸光千里同不知娃館上何似石樓中【其夜余在龍門石樓上望月】

中秋夜同諸客玩月

月好共傳惟此夜境閒皆道是東都嵩山表裏千重雪洛水髙低兩顆珠淸景難逢宜愛惜白頭相勸彊歡娯誠知亦有來年防保得淸明彊健無

次韻

光彩徧空輪欲滿靑霄映出皎云端縦饒喚得姮娥下引向堂前子細看

秋暮憶中秋夜與王璠侍禦賞月因愴逺離聊

以奉寄

鮑防

前月月明夜美人同逺光淸塵一以閒今夕坐相忘風落芙蓉露疑餘繡被香

中秋夜月

裴夷直

去年此夜在商州還爲淸光上馹樓宛是依依舊顏色自憐人換幾般愁

同樂天中秋夜洛河翫月【二首】

淸洛半秋懸璧月防船當夕泛銀河蒼龍頷底珠皆沒白帝心邊鏡乍磨海上防時霜雪積人間此夜管多須知天地爲鑪意盡取黃金鑄作波

不熱不寒三五夕晴川明月正相臨千珠競沒蒼龍頷一鏡髙懸白帝心防處淒涼緣地逺有時惆悵值云陰何如淸洛如靑晝共見初升又見沈

中秋夜君山臺望月

李渉

大堤花裏錦江前詩酒同防四十年不料中秋最明夜洞庭湖上見當天

中秋夜玩月

姚合

亭亭千萬里三五復秋中此夕光應絕當時思不同九霄微有露四海靜無風惆悵逡巡別誰能看碧空

中秋夜洞庭圓月

素月閒秋景騷人泛洞庭滄波正澄霽涼葉未飄零練彩凝葭菼霜容靜杳曉棲河畔鶴宵映渚邊螢圓彩含珠魄微飈發桂馨誰憐采蘋客此夜宿孤汀

中秋玩月

張祜

碧落桂含姿淸秋是素期一年逢好夜萬里見明時絕域行應久髙城上更遲人間繋情事何處不相思

中秋夜杭州翫月

萬古太陰精中秋海上生鬼愁緣辟照人愛爲髙明歷歷華星逺霏霏薄暈縈影流江不盡輪曵谷無聲似鏡當樓曉如珠出浦盈岸沙全借白山木半含淸小檻循環看長堤蹋陣行殷勤未歸客煙水夜來情

中秋夜翫月

許渾

待月東陵月正圓廣庭無樹艸無煙中秋云靜出滄海半夜露寒當碧天輪影漸移金殿外鏡光猶掛玉樓前莫辭達旦【一作曙】殷勤望一墮西巖又隔年

中秋夜寄大梁劉尙書

汴人迎拜洛人畱虎豹旌旗擁碧油刁鬥嚴更軍耳目戈鋋長控國咽喉桞營出號風生纛蓮幕題詩月上樓應念散郎千里外去年今夜醉蘭舟

中秋夜對月

馬戴

陰魄出海上望之增苦吟冷搜驪頷重寒徹蚌胎深皓气籠諸夏淸光射萬岑悠然天地內皎潔一般心

中秋月

朱慶余

自古分功定惟應缺又盈一宵當皎潔四海盡澄淸靜覺風微起寒過雪乍傾孤髙稀此遇吟賞倍牽情

中秋翫月

無可

蟾蜍天地靜三五對堦蓂照耀超諸夜光芒掩眾星影寒池更澈露冷樹銷靑枉直中秋半長乖宿洞庭

中秋夜隴州徐常侍座中詠月

隴城秋月滿太守待停歌典鶴來松杪開煙出海波气籠星欲盡光滿露初多若遣山僧說髙明不可過

中秋江驛示韋益

莫惜三更坐難銷萬里情同看一片月俱在廣州城淚逐金波滿魂隨夜鵲驚支頥鄕思斷無語到雞鳴

中秋越臺防月

海雨洗煙埃月從空碧來水光籠艸樹練影掛樓防皓耀迷鯨口晶熒失蚌胎宵分憑欄望應合見蓬萊

中秋月彩如晝寄上南海從翁侍禦

海靜天髙景气殊鯨睛失彩蚌潛珠不知今夜越防上望見瀛州萬丈無

中秋夜君山腳下看月

洶湧吹蒼霧朦朣吐玉盤雨師淸滓穢川後掃波瀾气射繁星滅光籠八表寒來驅云漲晚路上碧霄寛熠燿逰何在蟾蜍食漸難棹飛銀電碎林映白虹攢水魄連空合霜輝壓樹榦夜深髙不動天下仰頭看

中秋夜南樓寄友人

海月出白浪湖光射髙樓朗吟無綠酒賤價買淸秋气冷魚龍寂輪髙星漢幽他鄕此夜客對酌防多愁

中秋翫月

劉得仁

塵裏兼塵外皆期此月明一年惟一度長恐有云生露洗微埃盡光濡是物淸朗吟看正好惆悵又西傾

中秋宿鄧逸人居

偶與山人宿吟詩坐到明夜涼耽月色秋渇漱泉聲磵木如竿聳云作片生白衣門自貴不揖漢公卿

中秋旅懷

尙能

所蓄惟騷雅兼能得固窮望鄕連北斗聼雨帶西風稼穡村坊逺煙波路徑通宜搜淸絕句恰似有神工

中秋夜月

棲白

尋常三五夕不是不嬋娟及到中秋半還勝別夜圓淸光應有露皓色更無煙自古人皆翫年來又一年

中秋夜寄李溟

薛能

滿魄斷埃氛牽吟並捨聞一年惟此夜到曉願無雲待賞從初出看行過二分嚴城亦已閉悔不預期君

中秋旅捨書懷

捲盡庭雲月逗空一方秋色艸鳴防是時兄弟正南北黃葉滿堦來去風

中秋夜翫月

劉滄

中秋朗月靜天河烏鵲南飛客恨多寒色滿明枕簟淸光凝露拂煙蘿桂枝斜漢流靈魄蘋葉微風動細波此夜空亭聞木葉蒹葭霜磧雁初過

中秋夜不見月

元凜

蟾輪何事色全微賺得佳人出綉幃四野霧凝空寂寞九霄雲鎖絕光輝吟時得句翻停筆玩處臨樽卻掩扉公子倚闌猶更望懶尋紅燭艸堂歸

中秋月直禁院

鄭畋

禁署方懷忝綸闈已再加蹔來西掖路還整上淸槎恍惚歸丹地深巖宿綘霞幽襟聊自適閒弄紫薇花荊渚中秋夜值雨寄李嶼

鄭谷

共待輝光灼翻成暗淡秋正宜淸路望潛起滴堦愁棹倚袁宏渚簾垂庾亮樓桂無香實落蘭有露花休玉漏添蕭索金樽阻獻酬明年佳景在相約防神洲

中秋夜思鄭延美有作

孫緯

中秋中杪月世說慴妖精顧兔云初蔽長虵誰與勍未追良友翫安用玉輪盈此意人誰諭裁詩寄禁城

天竺寺中秋夜桂子

皮日休

玉顆珊珊月下輪殿前拾得露華新至今不防天中事應是姮娥擲與人

次韻

陸防

霜實常聞秋半夜天臺天竺墮云岑【埀拱中天臺桂子落一十餘日方止】如何兩地無人種卻是湘漓是桂林

中秋夜寄友生

秋來一度滿重見色難齊獨坐猶過午同吟不到西疎芒惟斗在殘白合河迷更憶前年望孤舟泊大溪

中秋待月

轉缺霜輪上轉遲好風偏似送佳期簾斜樹隔情無限燭暗花殘坐不辭最愛笙調聞比裏漸看星淡失南箕何人爲校淸涼力未似初圓欲午時

中秋夜禁直偶書寄同職

吳融

中秋好月竟相尋獨入非煙宿禁林曽恨人間千里隔更看天上九門深明涵太液魚龍定靜圓靈象緯沈目斷枚臯何處在欄幹十二憶登臨

中秋夜陪熈周學士禁中翫月

月圓年十二秋半每逢陰此夕無纎靄同君直禁林未髙知海濶當午見云深衣似繁霜透身疑積水沈遭逢陪視艸歸去憶抽簮太液池南畔相期到曉吟

中秋禁直

韓偓

星斗疎明禁漏殘紫泥封後獨慿欄露和玉屑金盤冷月射珠光貝闕寒天襯樓臺籠苑外風吹歌管下云端長卿只爲長門賦未識君臣際防難

中秋夜月

李頻

陰盛此宵中多爲雨與風坐無風雨至共看雪霜同抱濕離邊海傾寒向迥空年年如可值還似道難通

中秋對月

秋分一夜月陰魄最晶熒好是生滄海徐看歷杳層空疑洗色萬怪想潛形他夕無相類晨雞不可聼

中秋月

四十五秋宵月分千里毫冷沈中嶽短光溢大河髙不寐淸人眼移棲濕鶴毛露華臺上立愁望一年勞

中秋對月

曺松

無雲世界秋三五共看蟾盤上海涯直到天頭天盡處不曽私照一人家

中秋月

九十日秋色今秋已十分孤光吞列宿四面絕微云眾木排疎影寒流疊細紋遙遙望丹桂心緒更紛紛

中秋夜同知己看月

秦韜玉

常時月好賴新晴不似年年此夜生初出海濤疑尙濕漸來雲路覺偏淸寒光入夜虵龍起靜色均天鬼魅驚豈特坐中堪仰望孤髙應待鳳池明

中秋月

裴說

一嵗防盈虧當盈重此期幸無偏照處剛有不明時色淨雲歸早光寒鶴睡遲相看吟未足皎皎下疎籬

中秋夜月酬頋道流

孫蜀

不那此身偏愛月等閒看月卽更深仙翁每被姮娥使一度逢圓一度吟

中秋夜有懷

許郴

趨馳早晚休一嵗又殘秋若只如今日何難致白頭滄波歸處逺旅食向邊愁賴見前賢說窮通不自由

中秋夜不見月

羅隠

陰雲薄暮上空虛此夕淸光已破除只恐異時開霽後玉輪依舊養蟾蜍

中秋

閒吟淸景外萬事覺悠悠此際若無月一年虛過秋

嵗時雜詠卷三十

欽定四庫全書

歳時雜詠卷三十一

宋蒲積中編中秋上【今詩】

中秋見月寄東坡

蘇轍

西風吹涼天益髙明月耿耿分秋毫彭城閉門靑嶂合臥聽百步鳴飛濤使君攜客登燕子月色著人冷如水筵前不設鼓與鐘處處笛聲相應起浮雲捲盡流金丸戲馬臺西山郁蟠杯中綠酒一時盡衣上白露三更寒扁舟明日浮古汴回首逡巡陵谷變河吞巨野入長淮城浸黃流只三版明年築城城似山伐木爲堤堤更堅黃樓未成河已退空有遺迹令人看城頭見月應更好河流深防今生艸【州人行樂黃樓道】子孫幸免魚鼈食歌舞聊寛使君老南都從事老更貧羞見靑天月照人飛鶴投籠不能出曽是彭城坐中客

和黃門韻

蘇軾

明月未出羣山髙瑞光萬丈生白毫一杯未盡銀闕湧亂雲脫壊如奔濤誰爲天公洗眸子應費明河千斛水遂令冷看世間人照我湛然心不起西南大星如彈丸角尾奕奕蒼龍蟠今宵注眼看不見更許螢火爭淸寒何人蟻舟臨古汴千燈夜作魚龍變曲折無心逐浪花低昻赴節隨歌板【是夜賈客舟中放水燈】靑螢滅沒轉前山浪颭風廽豈復堅明月易低人易散歸來呼酒更重看堂前月色愈淸好咽咽寒螿鳴露艸卷簾推戶寂無人下吚啞惟楚老【近有一孫名楚老】南都從事莫羞貧對月題詩有防人明朝人事隨日出恍然一夢瑤防客

和中秋月【三首】

殷勤去年月防灔古城東憔悴去年月臥病破中徘徊巧相覓窈窕穿房櫳月豈知我病但見歌樓空撫枕三嘆息扶杖起相從天風不相哀吹我落瓊宮白露入肺肝夜吟如秋虫坐令太白豪翻爲東野窮餘年知防何佳月豈屢逢寒魚亦不睡竟夕相噞喁

六年逢此月五年照離別【中秋有月凡六年惟去歳與捨弟曾防於此】歌君別時曲滿坐爲淒咽畱都信繁麗此防豈輕擲鎔銀百頃湖掛鏡千尋闕三更歌吹罷人影亂淸樾歸來北堂下寒光翻露葉喚酒與婦飲念我向兒說豈知衰病後空盞對梨栗但見古河東麥如鋪雪欲和去年曲復恐心斷絕

舒子在汶上閉門相對淸【舒煥試舉人鄆州】鄭子向河朔【鄭僅赴北京北曺】孤舟連夜行頓子𨿽咫尺兀如在牢扃【頓起來徐試舉人】趙子寄書來水調有餘聲【今日得趙果卿書猶記余在東武中秋所作水調歌頭】悠哉四子心共此千里明明月不解老良辰難合並回頭坐上人聚散如流萍嘗聞此宵月萬里同陰晴【旅人史生爲餘言嘗見海賈雲中秋有月則是嵗珠多而圓賈人常以此之𨿽相去萬里他日防合相問陰晴無不同者】天公自著意此防那可輕明年各相望俯仰今古情八月十七日天竺山送桂花分贈元素

月缺霜濃細蘂幹此花元屬桂堂仙鷲峯子落驚前夜蟾窟枝空記昔年破裓老僧憐耿介練裙溪女鬭淸妍願公采擷紉幽佩莫遣孤芳老澗邊

中秋次周翰感舊【並序】

孔周翰甞爲仙源令中秋夜以事畱於東武官舍時陳君榮古任君建中皆在郡其後十七年中秋周翰持節過郡而二君已亡感時懷舊畱詩扵壁又其後五年中秋軾與客飲扵超然防上聞周翰乞此郡客有誦其詩者乃次其韻二篇以爲他日一笑

壊壁題詩已五年故人風物兩依然定知來嵗中秋月又照先生枕麯眠

又邀明月說明年記取孤髙孟浩然此去宦逰如傳捨揀枝驚鵲防時眠

中秋【並序】

予十八年前中秋與子由觀月彭城作此詩以陽闗歌之今復過此夜宿扵贑上方遷嶺表獨歌此曲復書之以識一時之事𨿽未覺有今夕之悲但懸知爲他日之喜也

暮云收盡溢淸寒銀漢無聲轉玉盤此生此夜不長好明月明年何防看

八月十五日看潮

定知玉兔十分圓已作霜風九月寒寄語重門休上鑰夜潮畱向月中看

和世弼中秋月下詠懷

黃庭堅

一年中秋最明月也照貧家門戶來淸光適從人意滿壺觴正爲詩社開秋空髙明萬物靜此時乃見天地性廣文官舍非吏曺況得數子發嘉興千古風流有詩在百憂坐忘知酒聖露華侵衣寒耿耿絕勝永夏處深甑人生此歡良獨難夜如何其看斗柄王生俊气橫九州樽前爲予商聲謳松煙灑落成珠玉溪藤捲舒爛銀鉤北門樓櫓地險壯金堤濁河天上流宮殿閣礙飛鳥覇業池防連禿鶖當日西園湛淸夜冠蓋追隨皆貴防使臣詞句髙突兀慷慨悲壯如曺劉我扵人間觸事懶身世江湖一白鷗空餘詩酒興不淺尙能呻吟臥糟丘偶然靑衫五斗米奪至黃柑千戶侯永懷丹楓樹微脫洞庭瀟湘晚風休晴波上下掛明鏡棹歌放空際浮不須乞靈向沈謝淸興自與耳目謀江山扵人端有助君不見至今宋玉傳悲秋期君異時明月夜把酒嶽陽黃鶴樓

和捨弟中秋月

髙秋揺落四十五淸都早霜凋桂叢纎塵不隔四維淨寒光獨照萬象中少年气與節物競詩家酒聖難爭鋒值伊老驥四千里尙能三防當秋風廣文陋儒嬾於事浩歌不眠倚梧桐百憂生火作內熱何時心與此月同後生晚出不勉學從漢至今無揚雄天馬權奇大宛種吾家阿態風骨聳言詩已出靈運前後身未聞孟軻勇明文字不取讀蜘蛛絲网塵堆壅少壯防時夏已秋待而成人吾木拱憐汝起予秋月篇我衰安得筆如椽但使樽中常有酒不辭坐客更無氊把書問字爲汝說便當侯家歌舞筵

八月十四日夜刀坑口對月奉寄子難子聞適用【聞郡中數月未甞冇燕防因寄】

去年對月廬陵郡醉畱歌舞踏金沙今年今夕千峯下新磨古鑑動菱花寒藤老木被光景深山大澤皆龍虵西風爲我奏萬籟落葉起舞驚棲鴉遙憐城中二三友風流慣醉玉釵斜今夕傳杯定何處應無二十四琵琶

中秋日池亭宴集呈席上諸公

歐陽修

樽前逢佳節簮纓奉宴居林光拂衣冷云影入池虛酒色風前綠蓮香水上疎飛談交玉麈聼曲躍文魚粉萚春苞解紅橊夏實初睢園多美物罷賦謝相如

伏承寵示八月十五日齋居對月嘉篇謹依韻和

皓月三川靜晴氛萬里銷靈光望日滿寒色入波揺浩气成山霧浮雲蔽隴苗廟荒陰燐出苑廢露雲飄齋宿心方寂秋成夜已遙淸談對元亮瓊彩映蕭蕭

八月十五日宿南園懷君貺

司馬光

昔公在洛師未甞棄嘉節今宵秋半分空羨西園月天色湛澄淸風聲冷騷屑笑言不可親引領望金闕賴有篋中詩端居數披閱

謝君貺中秋見招不及赴

不侍庾公宴月華虛四秋幸逢東閣開又阻西園逰淸輝散廣坐孤影隨行舟蓑衣如未歸忠願終可酬八月十五日夜陪畱守宣徽登西樓值雨待月久不見

經嵗待佳節無如陰靄何果然時雨足安用月華多未克銀缸進空聞玉漏過庾公興不淺久爲駐鳴珂

和楊卿中秋月

秋气平分夜沈陰乍散天窺林初淡薄照席忽孤圓吟入詩毫健光浮醉弁偏嘉賔勿輕去桂影正娟娟

八月十五日夜寄友人

故人音信絕對月動相思淸露滴紅葉此懷當告誰秋風廣陵郭正是望濤時

中秋陪張龍圖防射堂初夕陰雲酒行頓解喜而成詠

飛蓋共徘徊西園髙宴開秋云惜明月畱待庾公來

陪友人中秋夕賞月

王安石

海霧看如洗秋陽望卻昏光明疑不夜淸瑩欲無坤掃掠風前坐畱連露下樽苦吟應到曉況有我思存

中秋夕寄平甫兄弟

浮雲欲盡數秋毫爚爚金波滿酒醪千里得君詩挑戰夜壇誰敢將風騷

八月十五夜有懷

梅堯臣

天爲水蒼玉月拕潭面冰萬里絕瑕玷百丈已澄凝山河了然在星鬥光莫增借問九州內豈無陰雲興緬懷去年秋是夜客廣陵太守歐陽公預邀三四朋乃值連連雨共飲陳華燈旣醉公有詠屬和予未能彊賦石屏物固慙無所稱今來宛溪上聊以故嵗徵晶明正若此霢霂且何曾美景信難並康寕語足慿

中秋月下懷永叔

有朋無明月秉燭光彊致有月無樂朋獨酌顏易醉往年過廣陵公欣來我值期玩秋蟾圓靜掃庭下地復邀髙陽公賸作詩準備特特乃多違後池風雨至一夜看石屏怛吟無逸气今宵皓如晝千里嗟離異固知理難並把酒遙相寄【當時出石屏同詠】

八月十五日夜東軒

隔竹已見月淸光度溪來移影上素壁與我相徘徊是夜正中秋天地霧露開人疑玉兔出藥杵不生埃姮娥倚冰輪艶色若自媒它夕豈不好物意爲之摧

依韻和歐陽永叔中秋邀許發運

看取主人無俗調風前喜禦采衣涼競邀三五最團魄知比尋常特地光艶曲旋教應可聼秋花𨿽種未能香曾非惡少休防準眾寡而今不易當

和永叔中秋夜防不見月酬王舍人

主人待月敞南樓淮雨西來鬥變秋自有嬋娟待賔客不須迢逓望刀頭池魚暗聼歌聲躍蓮蒂明傳酒令優更愛西園舊詞客共將詩興壓曺劉

中秋新霽濠水初滿自城東隅泛舟廻謝公命賦【時余將赴防城去】

齋舫談經後官池載酒行斜陽鳥外落新月樹端生演漾思江浦夷猶繞郡城東轅有遺恨日日物華淸

中秋與希深別後月下寄

薄霧生寒水寥寥艤畵人傷千里別桂吐十分圓把酒非前夕追歡憶去年南樓足佳興好在謝臨川依韻和通判八月十五日夜翫月二章【五首】

尋常圓魄豈不好競愛今宵分外明明極只知無隔礙誰言桂樹向中生

一年一見最堪惜百嵗百夕能防多縱有明年似今夕明年同防復如何

中秋不見月

天嫌物兼美而使宻雲藏已向石屏見何須照席光

中秋前十日作詩戱呈希古年兄

張耒

放逐江湖一釣舟蕭條故國又逢秋炎涼有信來如舊嵗月相催逝不畱日落千蛩喧戶牖風髙一雁下汀州池無積潦蟾華好誰買新醪作夜逰

近中秋

姮娥藥熟桂華新滿貯淸光待出云徐禦冰輪行碧落世間多少感秋人

十五夜月

陳師道

向老逢淸節歸懷托素暉飛螢流夕照重露已霑衣稍稍孤光動沈沈眾籟微不應明白髮似欲勸人歸

中秋夜東剎贈仁公

盈盈秋月不徐分葉露懸光可數塵此地正須煩一笑要令排戶問東鄰

依韻和伯鎭中秋見月九日遇雨之作

蘇舜欽

眾皆愛春發枯荄我知惟動兒女懷天地昏酣醉夢里人有爽思皆沈埋豈如秋風勁利劇刀劍刮破天膜淸光開衰根危蒂掃除盡辧別松竹並蒿萊靑娥供霜洗夜月兼以皓露驅塵埃常年此夕或陰晦今嵗澄澈特快哉是時呼賔賞此景漸見照我白玉杯淸輝向人若有意經歷戶猶徘徊放歌狂飲不知曉爛漫酌客山嶽頺時節飄流晦朔轉已覺九日來相催北隙地破蒼蘚帶花移得黃金栽倒冠露頂坐狂客擷香咀蘂浮新醅最憐小雨灑疎竹爽籟防防吹醉顋君時傳詩頗精防意若泥淖不得來開緘文采自飛動欲和但媿頑無才久之黽勉彊爲答嫌春愛秋眞可咍

中秋夜吳江亭上對月懷前宰張子野及寄君謨蔡丈

獨坐對月心悠悠故人不見使我愁古今共傳惜今夕況在松江亭上頭可憐節物防人意十日陰雨此夜収不惟人間重此月天亦有意於中秋長空無瑖露表裏拂拂漸上寒光流江平萬頃正碧色上下淸澈雙璧浮自視直欲見筋脈無所逃遁魚龍憂不疑身世在地上祗恐槎去觸鬥牛景淸境勝返不足嘆息此際無交逰心魂冷烈曉不寢勉爲筆此傳中州

中秋松江新橋對月和栁令之什

月晃長江上下同畵橋橫截冷光中雲頭艶艶開金餅水面沈沈臥防虹佛氏解爲銀色界仙家多住玉華宮地雄景勝言不盡但欲追隨乘曉風

中秋月【二首】

葛次仲【集句】

玉露中秋夜【徐放】亭亭月正圓【錢起】一宵當皎潔【朱慶余】萬象共澄鮮【劉禹錫】送別髙防上【皇甫冉】添愁野帳前【崔備】無因駐淸景【武元衡】欹午又明年【司空圗】

涼夜淸秋半【權徳輿】嫦娥照玉輪【李商隠】九霄微有露【姚合】萬里正無塵【貫休】气射繁星滅【李羣玉】明翻宿鳥頻【杜甫】寥寥天地內【曺松】風景一時新【白居易】

次韻八月十七玩月

李新

中秋偶誤團圓月坐恨陰霾障天闕作詩問月月無言歘放淸輝似相合【十五夜無月甞作問月萹】輪間桂影豈梅林一見胡爲便忘渇嬋娟姿態自姝好安事鉛華鏡奩匣引起登臨無限人庾公樓下紛車轍沈沈夜色凝寒水蕩散纎云無一髮因思漢帝感秋風欲喚郢人歌白雪俊賞佳期莫輕負人生出處多回泬舉杯邀月醉則已萬斛牢愁慿血刷起看蟾華轉玉盤摩空隠隠何輕滑影落澄江一萬尋魚龍無防逃淸澈誰言暗魄損光暈就欠毫分亦奇絕況我年來百慮消世味久諳如嚼蠟是非巧吻禁不動名利癡心防求歇人言滿面凜風霜自覺寸心堅石鐡頗知大道有眞趣不用炎炎熾言說安能效彼兒女情告對姮娥論圓缺由來衰盛各有理萬變不妨隨曲折吾生防定已如此肯使傍人譏作輟龍防夫子筆如椽親自杜【闕】

八月望夜不見月有感【二首】

素波涼暈淡層城怊悵三年此夜淸【在淮南二年逢中秋俱不見月色】獨捲疏帷成黙坐暗虫相命作秋聲

九旻含爽助淸輝萬里重陰誤賞期正恨浮雲無意緒世間偏惱最明時

八月十四夜月

範仲淹

光華豈不盛賞宴尙遲遲天意將圓夜人心待滿時已知千里共猶覺一分虧來夕如澄霽淸風不負期

依韻酬葉道卿中秋對月【二首】

天遣今宵無寸云故開秋碧掛冰輪詩人不悔衣霑露爲惜淸光豈易親

孤光千里與君逢最愛無雲四望通處處樓防競歌宴的能愛月防人同

中秋口號

秦觀

雲山檐楯接低空公宴初開气鬱蔥照海旌幢秋色裏激天鼔吹月明中香槽旋滴珠千顆歌扇驚圍玉一叢二十四橋人望防羣仙正在廣寒宮

丙寅中秋詠月

晏殊

玉籥秋初半冰輪嵗有期苦吟含翰久淸宴下樓遲雁怯波光動蛩愁葉影危烘簾頻捲押溫酎旋凝澌皎外蟾生滴寒中桂有枝星文藏熠燿露彩見華滋菀靜疏螢濕巢空驚鶴移漸穿鳴瑟幌偏鑑讀書帷蒙谷徒催曉纎阿莫放窺陳王収妙舞疑待仲宣辭

次韻和王校勘中秋月

廣寒仙署愜心期秋半梧防木葉稀有客正吟星北共何人重賦鵲南飛光含綺席傳三雅影逗蘭房撤九微趨府逸才過鮑掾不辭終夕賞淸暉

中秋月【與通判徐仲謀譙縣李宗易將作監主簿張彭同賦】

三十六旬內此時心賞並中分九秋夜占防百宵明冷照蘭閨澈光含綺席淸誰知滄海曲珠蚌最盈盈

中秋月

一輪霜影轉庭梧此夕羇人獨向隅未必素娥無悵恨玉蟾淸冷桂華孤

同前

天時與人意齟齬舊無疑坐久翻遺恨光來已後期行雲凝黛色見跋費金枝況復輸來夜笙歌繼夕曦

次韻師白中秋防飲且餞余北行

韓駒

樓髙應在日輪邊目盡西山萬里天擬見謫仙歸貝闕翻愁快馬踏瓊田詞鋒易破孤虛陣酒令難期賞罰權放盞成空君勿嘆明年千里共嬋娟

嵗時雜詠卷三十一

欽定四庫全書

嵗時雜詠卷三十二

宋蒲積中編中秋下【今詩】

中秋月【二首】

王禹偁

何處見淸輝登樓正午時莫辭終夕看動是隔年期冷濕流螢艸光凝宿鶴枝不禁雞唱曉輕別下天涯明可鑑秋毫供吟屬我曹隔年方得見終夕敢辭勞冷向天心白淸臨露掌髙霜臺相照處寒色滿藍袍

中秋待月夜分乃見

範百祿

十二周流數經行自不遲長圓非物理暫晦亦天時人欲終宵玩云才逐簇移只應逢此景無足累心期

中秋月夜

林光朝

玉露金風滿桂枝淸光因此更華滋一年月色最明夜千里人心共賞時萬古傳爲新景象幾人能出舊歌詩吟觀莫厭終遙夜來嵗如今再一期

中秋不見月

戴復古

誰上靑冥掃晦霾桂華遼望獨徘徊停杯試問杳無所對景欲歌終不來肅气乍浮三五夜騷人枉費幾多才明年防有淸輝在猶此遲疑徧繞苔

中秋月

六幕淨如水空騰海上波輝增金气至圜肖玉規多極滿只如此將傾誰柰何向明若霜皎今古暗消磨中秋待月通夕陰晦偶書

吳淑

待月西樓上平秋气象分輝光惟此夜遮掩柰浮雲紅燭燈交爛淸香篆自薫明年好景在何處更多聞

中秋待月同賦

何宗正

金波未見吐云端已覺蕭森夜气寒桂子人間空杳杳冰輪天外想團團宮袍詞客方裁詠錦瑟佳人且侑歡不減風流庾公興登樓誰復畏盤跚

中秋月

楊繪

素月玉寒空乾坤灝气通光華一夕滿節九秋中萬里天衢峻四方人望同妖邪無匿處方顯照臨功

中秋感懷【二首】

去年今夜此堂前人正淸歌月正圓今夜愁來人且散不如雲霧蔽靑天

雪彩冰光似去年去年人月兩嬋娟今霄不辧連明坐醉抽身黒處眠

中秋夜醉

醉過中秋夜慵招七步才月華翻有意自入小來

中秋月

陶崇儀

四時三五月皆圓誰道孤光此夜偏涼樹暖光淸雪上素娥姿質不嬋娟

中秋

錢易

天慘嚴霜厚神淸宿雨微枝空蟬擬脫巢冷燕謀歸白日蓮塘夢紅紗水國衣錦書知未了軋軋弄鳴機

中秋夜守讓南防玩月

秋气元淸切明蟾千里心金盤上河側玉水浸樓陰閨怨有消歇客愁無淺深闗山今夜裏星斗共沈沈

中秋館宿

劉筠

餘歡驚社過【是月命社】獨直柰宵長月向蓬山滿風來桂殿涼睡輕同警鶴吟苦伴啼螿耿耿迷遙思殘星下建章

中秋夜不見月

孫復

長記去年中秋玩月出艸堂冰輪直可鑑毫芒是時家釀又新熟呼童開席羅淸觴纎埃不起零露下對此陶陶樂未央自顧時逢堯舜世上下淸明無穢荒吁嗟今夕何不幸正逢屏翳恣猖狂浮雲左右爭擁蔽愛而不見涕沾裳嫦娥無語縮頭何處坐胡不開口走訴上帝旁立召飛廉舉其職驅除擁蔽揚淸光瑩然髙照遙天外免教萬國如瞽空倀倀

中秋歌

明月一嵗中影圓十二回如何今夕裏爭賞羅樽罍旣愛盈盈色更上髙髙臺人心莫如此試爲君言哉月者水之精秋者金之气金水性相生五行分其事則知天地間相感各以類水得金還盛月因秋更淸气類使之然人誰不有情可憐別夜色一一皆銷聲自昔詩家流吟皆不到此徒能狀光彩豈解原終始冥搜詎有得燥吻眞何以請看退翁歌其的能中矣

中秋月

度度思眞賞幽期邈始還金行分此夜桂子落何山座席淸風里人家灝气間飲懷與吟興徹曙兩非閒

同範祕閣賦八月十四日夜月

銀漢無聲露暗埀玉蟾初上月圓時淸樽素瑟宜先賞明夜陰晴未可知

又賦十五夜月

淸賞年年恐失期人人不覺望中衰素娥須信多靈藥長見嬋娟似舊時

中秋月

十二度圓皆好香就中圓極在中秋前峯獨上還吟翫髙興多於庾亮樓

中秋月夜席上作

李建中

宴張東閣賓方盛雨過西樓晚覺寒涼夜淸輝云乍斂中秋嘉气月初圓誰人解飲千鐘酒開口能談數刻歡但外形骸求醉倒任他紅粉笑蹣跚

同前

張左藏

夜長蟋蟀靑燈苦嵗晚蒹葭白露寒陶令齋中新酒熟庾公樓上舊蟾圓不知客在誰同樂無柰漳濱獨湛歡此夕任他紅粉道深藏辟笑足盤跚

中秋月【八首】

許棠

月月勢自圓中秋朗最偏萬方同一夕到曉是經年影蔽星芒耀光分物狀全惟因吟苦者目斷向瑤天

同前

潘綽

古今逢此夜共異泬寥明豈是月華別只應秋气淸影當中土正輪對八荒平尋客徒畱望璿璣自有程

同前

釋可明

登樓仍喜此宵晴圓魄才觀思便淸海面乍浮猶隠映天心髙掛最分明片雲想有神仙出迥野應無鬼魅行曾向洞庭湖上看君山半露水初平

同前

李堯天

棲禽疑盡向空飛林麓虛明月照扉萬國仰瞻當此夕片雲爭合閉淸輝羣妖始覺神通小列宿應慙照耀微達曙何人最闗念庾公樓上獨忘機

同前

許晝

應是蟾宮別有情每逢秋半倍澄淸淸光不向此中見白髮爭教何處生閒地占將眞可惜幽分得始爲明殷勤好長年來桂莫遣平人道不平

同前

釋齊己

空碧無雲露濕衣眾星光外湧淸規東樓莫礙漸髙勢四海待看當午時還許分明吟皓魄肯教幽暗取丹枝可憐半夜嬋娟影正對五侯殘酒池

同前

髙河瑟瑟轉金盤歕露吹光逆憑欄四海魚龍精魄壯五山鸞鶴骨毛寒今宵盡向圓時望後夜誰當缺處看何事淸光與蟾兔卻教天下少畱難

同前

涼宵煙靄外三五玉蟾秋列野星辰正當空鬼魅愁泉澄寒魄瑩露滴冷光幽未折靑靑桂吟看不忍休中秋遇雨感懷呈世澤彥直唐

庚

初遊東都年二十淸歡趁得中秋及髙陽防中酒徒集惠和坊裏綉鞍入蟹螯甞新左手執雞頭未光搓玉粒杯行到手不待揖明月淸風供一吸纒頭不惜傾箱給倚賴決科如俯拾誰知得官反拘縶此景此歡那復緝今嵗中秋雨如泣窮山牢落秋光濕孤燈熒熒照書笈屈指流年如箭急

八月十五夜月

應緣人望望故爾出遲遲幾嵗一相見浮雲幸別時吟余雞腷膊玩覺兔迷離此夕登樓興非闗有所思次韻張子文中秋夜月

韓駒

平湖下明月湛如奩濕銀遙憐鐘陵客臥看繁臺云我欲故山去向來車已巾淹畱屬中秋顧影愁單身停杯問靑天誰駕此玉輪分光到蓬屋慇懃月夫人張郎嗜讀書呫嗶聞比鄰胡爲嘆今夕長歌擊匏尊似君豈終窮努力逢休辰他年此唱和寄我東南濱

八月十四日夜作

三更欲眠燈掛壁被冷何曾雙腳直西風一雁枕中鳴令我下牀三嘆息君莫悲秋且自悲朱顏白髮來相隨天公造作悲懽事要令百嵗如狂癡達人大觀無不可豈合坐受天公欺我慙無處看明月一掌荒庭秋艸沒去年憶上黃公臺笑看萬里淸光發

八月十五日夜小雨同二弟作

去年看月思君處醉後狂歌和影舞今年與君待月時金樽未盡雨催詩樂事良辰難並有一生費詩仍費酒君不見緑幕朱簾蠟炬香何須拂地覓孤光

次韻至完中秋日泛湖【五首】崔正言

西湖八月稻花繁孤鳥冥冥下水天臥聽金盤鳴玉子不知風雨到漁船【世美中孺下棊】

西北樓髙淸潩邊一篙秋水淨如天鴛鴦見客移深渚蛺蝶尋香入畫船

半空虛閣閒看鳥百頃平湖下瞰天今夜使君歌舞歇个中不禁野人船【是日持國私忌不宴湖中】

孤花照晚紅欹水萬竹舒空翠拂天欲問西湖分月色莫教風浪打篷船

彩鷁逶迆過竹西文魴尾尾透淸漪一年一夜中秋好應月停杯問月時

淸暑堂中秋夜月

蔡襄

江國初涼夕漏均靑天無翳地無塵蓮花剪防燈煌合蕉葉傾金酒味新時節暗遷應不用懽娛難得莫辭頻明年今夜中庭月依舊寒光照別人

中秋獨坐望月

萬里淒凝魄幽深在處通淸流河漢盡寒入水雲空逾久方全白彌髙適正中開書還自捲把酒復誰同泣葉傳霄露吹衣變暑風更看庭樹影漸過粉墻東

中秋寄侄世材

林葉響金風半黃復半紅微涼蕩殘暑塵氛淨髙空翛然天气淸況復當其中金盤上雲際焰焰飛林東蟾彩照淸罇玉露凝蘭叢念汝縈半祿三事嗟何窮大河隔驚波海水無來鴻此夕各千里惟將風月同

八月十五夜淸溪舟次

淸溪水底月團團因見中秋憶去年旱海五更霜透甲郴江萬里桂隨船昔看故國光常滿今望天涯勢似偏祗恐玉娥能笑我還將隻影對嬋娟

和中秋對月

楊齊

素籥中分漏箭遲玉盤飛上絳河涯自緣人意誇今夜豈是蟾光勝舊時千里放開天地景一輪題盡古今詩吳剛樹下遙相許來嵗秋風此處期

中秋不見月

八月露沈天气秋霜輪何事苦淹畱一宵老兔不成魄幾處詩人卻下樓水部堦前聞細雨袁宏渚上見歸舟明年未必無仙桂何用厭厭此夜愁

西歸中秋夜宿三泉寄仙芝公南

白子儀

日涉徵途信馬前鴻飛時節幾懷賢靑山漸向故園近皓月更臨歸驛圓四乘光榮慙太子一簞窮陋本顏淵江臯上客紅蓮幕猶荷明恩未棄捐

景孫八月十四日惠酒

金甕蘭英見貺時桂輪猶惜一分虧未知望夜誰同賞先喜醉鄕今有期飛蓋正懷曹子建登樓何待庾元規薄帷長簟忘秋興且洗淸塵舉緑巵

寅卯二年中秋夜皆不見月

趙崇蟠

萬里不自照淸光隨雨休可堪幽魄死還似去年秋有笛悲遙夜無人在逺樓共誰髙枕臥相與夢滄州

云蔽月行

李新

惆悵中秋不見月太陰埀云兔藏窟我欲上天掃云桂露團團漬冰闕中天放出千里光層樓翠閣遙相望一杯一杯重相勸今年償汝中秋願上天髙髙末由到云愈濃不可掃空庭蠟炬落寒光宮裘起舞秋風老

中秋夜宿穆陵闗

羇旅情懷不自禁淸霜岐路馬駸駸一年明月最圓夜千里故人長別心幸有酒沽除是醉更無人賞又如陰寒蛩似識風騷意伴我淒淒到晚吟

八月十五日過逢谿書淨戒寺

瓦冷云埋殿燈長墨暗紗藥靈閒艸木壁走古龍蛇石佛隨山老松梯轉路賖門前谿水淺無處問仙槎

中秋月

沈遘

陽饒陰乏亦常情平日蟾光每忌盈節到陰中今夜等月乘時正一宵明數成地表羣形足【二四六八十陰數也故屬地而成物】物阜人間市價平朱戶只知觀賞樂不知休戚系蒼生

中秋無月

月在靑霄久矣夫十年今夕九年無也知天把良宵晦貴使人知此景殊畫燭有光終是俗浮雲無限不勝誅只饒疎散田文客掌上惟私照乘珠

中秋書事

紅葉秋容動殘蟬暑气歸朝箱收故扇熨斗帖寒衣籬竇防捎補蔬畦角屑肥斗筲貪活計詩史老光輝

中秋望月

余安行

冰輪今夕是圓時云掩淸輝照我遲賴有金風一披拂須臾蟾影浸瓊巵

中秋三夕對月

三夕月俱好淸光惟望多風應落桂子露恐減金波念昔歡娯極如今羇旅何窮居不相棄夜夜伴吟哦

和解生中秋月

不爲人間意居然節物淸銀塘通夜白金餅隔林明醉客樽前倒棲烏露下驚悲歡今古事寂寂墮荒城

中秋夜寄克道運使

張無盡

不見柯山客中秋月又圓夜分淸滴露天末淡收煙念逺情非俗淩虛骨欲仙素琴明此恨相與對嬋娟

中秋望夕不見月

宋祁

異時涼月好常爾惜嚴更此夜浮雲惡胡然混太淸狂歌王粲牘業對景山鎗海蚌猶能滿城烏更不驚裴回循北牖暗澹倚西楹蛩杼逢時急缸花得暗明桂髙應自秀蟾逺太無情坐想瑤輪轉孤懷悵未平

中山中秋對月

圓期壓秋半飛影破云端明極翻無夜淸余遂作寒桂繁團露濕輪駛度河幹且置窮邊思何殊故國看

中秋夜不見月

天上浮雲不肯歸憑軒坐惜桂華西一年此夕無窮恨只是城鵶得穏棲

萬里重陰晦玉輪兔孤蟾逺托霄垠世間未必皆同恨亦有居心不靜人

中秋前二日

一嵗中秋只一回年前曾記共銜杯蟾光是夕知人意云腳多情爲我開隔濶幾畨經晦朔笑談三月阻樽罍佳期屈指無多日淸賞應須許再陪

中秋不見月

浮雲四合暮秋天萬里丹霄頓黯然渡口袁宏舟未防樓頭庾亮眼將穿桂華已負經年約鑑影虛沈半夜圓自是嫦娥懶妝束捲簾空只待嬋娟

中秋月

噀雪噴香滿玉虛王孫公子翫相呼從來天匠爲輪定自是人心此夜殊靜入萬家危露滴淸埋眾象叫鴻孤坐來惟覺情無極何況三湖與五湖

嵗時雜詠卷三十二

欽定四庫全書

嵗時雜詠卷三十三

宋蒲積中編重陽

九日作【並序】

陶潛

余愛重陽之名秋菊盈園而持醪靡由空服九華寄懷於詩

世短意恆多斯人樂人生日月依辰至舉俗愛其名露淒炎風息气結天象明往燕無遺影來雁有餘聲酒能袪百慮菊解制頺齡如何蓬廬士空視時運傾塵爵恥虛罍寒花徒自榮斂衿獨閒謠緬焉起深情棲遲固多娯淹畱豈無成

己酉嵗九月九日作

靡靡秋已夕淒淒風露調蔓艸不復盛園林空自凋淸風澄余澤遙然天界髙哀蟬無歸響雁鳴雲霄萬化相尋異民生豈不勞自古皆有沒念之使心憔何以報我情濁酒且自陶千載非所知聊以永今朝

九日從宋公戲馬臺送孔令謝

瞻

風至授寒服霜降休百工繁林收陽彩密苑解華樷巢幕無畱鷰遵渚有歸鴻輕霞冠秋日迅商薄淸穹聖心眷佳節揚鑾戾行宮四筵霑芳醴中堂起絲桐扶光迫西泥【音似】餘歡宴有窮逝矣將歸客養素克有終臨流怨莫從歡心嘆飛蓬

又

謝靈運

季秋邊朔苦旅雁違霜雪淒淒陽卉腓皎皎寒潭潔良辰感聖心云旗興暮節鳴葭戾朱宮蘭巵獻時折餞宴光有孚和樂信所缺在宥天下理吹萬羣芳悅歸客遂海隅脫冠謝朝列弭棹薄枉渚指景待樂闋河流有急瀾浮驂無緩轍豈伊川途念宿心愧將別彼美丘園道喟焉傷薄劣

侍皇太子九日圃宴【四言】

王儉

秋日在房鴻雁來翔寥寥淸景藹藹微霜艸木搖落幽蘭獨芳眷言淄苑尙想濠梁旣暢防酒亦飽徽猷有近斯悅無逺不柔

九日賦韻

梁簡文

是節協陽數髙秋气已精蟾芝逐月啟帷風依夜淸逺燭成歌黛斜橋聞履聲梁塵下未息共愛賞年並九日侍宴樂遊苑正陽堂

劉苞

上郡良家子幽並遊俠兒立乘爭飲羽側騎競紛馳明珂飾華眊金袍映玉羈膳羞殫海陸和齊視秋宜雲飛雅琴奏風起洞簫吹曲終髙宴罷景落樹陰移微薄烝嘉惠飲徳良不貲取效績無紀感恩心自知

九日

王修己

霜威始落翠寒气初入堂隋珠爛似燭縣黎疑夜光

九日酌菊花酒

劉孝威

霜花疑始摘羅衣似適薰餘杯度不取欲持嬌向君九日侍宴樂遊苑【爲西臺侯作】

何遜

皇徳無餘讓重規襲帝勛垂衣化比屋眷顧愼爲君翾飛悅有道卉木荷平分神襟動時豫嵗序屬涼氛城霞朝晃朗槐霧曉氤氳鸞輿和八襲鳳駕啟千羣羽觴歡湛露佾舞奏承云禁林終晚宴華池物色曛疏樹翻髙葉寒流聚細文日斜迢逓雨風起嵳峩云運偶參侯服恩洽厠朝聞於焉借多幸嵗暮仰遊汾晴軒連瑞气飛惹禦香芬

九日宴樂遊苑應令

庾肩吾

轍迹光周頌巡遊盛夏功鉤陳萬騎轉閶闔九闗通秋輝逐行漏朔气繞相風獻壽重陽節回鸞上苑中疏山開輦道閒樹出離宮玉醴吹花菊銀牀落井桐禦梨寒更紫仙桃秋轉紅飲羽山西射浮雲冀北驄塵飛金埒滿葉破栁條空騰猶疑矯箭驚雁避虛弓雕盤濫杞梓花綬接鵷鴻媿乏天庭藻徒參文雅雄

九日從駕

王褒

黃山獵地廣靑門官路長律攺三秋節气應九鐘霜射馬垂雙帶丰貂佩兩璜苑寒梨樹紫山秋菊葉黃華露霏霏冷輕飈颯颯傷終慙屬車對空假侍中郎

五言同管記陸瑜九日觀馬射

陳後主

晴朝麗早霜秋景照堂皇榦慘風威切荷雕池望荒樓髙看雁下葉散覺山涼歇霧含空翠新花濕露黃飛禽接卽影度日轉鈹光連翩北幽騎馳射西園傍勒移瑪瑙色鞭起瑚揚已同過隙逺更異良弓藏且觀千里汗仍瞻百步楊非爲從逸賞方追塞外羌

衡州九日

江總

秋日正淒淒茅茨復蕭瑟姫人薦初醖幼子問殘疾園菊抱黃華庭欄剖朱實昨以著書情暫遣他鄕日

奉和九月九日

賀敳

商飈凝素籥覽賁黃圖曉霜驚斷雁晨吹結相烏寒花低防菊涼葉下庭梧澤宮申舊典相圃葉前模玉砌分雕防金溝轉鏤衢帶星飛夏箭映月上軒弧慶展簪裾洽恩融雨露濡天文發丹篆寶思掩珠承歡徒聳忭負弛竊忘軀

九月九日贈崔使君善爲

王績

野人迷節端坐隔簾埃忽見黃花吐方知素序回映巖千蕊發臨浦萬株開香气徒盈把無人送酒來

又

崔善爲

秋來菊花气深山客重尋露葉疑涵玉風花似散金摘來還泛酒獨坐卽徐斟王貪自醉無復覓楊林

九月九日

九日重陽節三秋季月殘菊花催晚气萸房避早寒霜濃鷹擊逺霧重雁飛難誰憶龍山外蕭條邊興闌

又

唐髙宗

端居臨玉扆初律啟金商鳳闕澄秋色龍闈引夕涼野淨山气斂林疎風露長砌蘭戲半影巖桂發全香滿蓋荷雕翠圓花菊散黃揮鞭爭電烈飛羽亂星光栁空穿石碎弓虛側月張怯猿啼落岫驚雁斷分行斜輪低夕景歸斾擁通莊

奉和九月九日應制

許敬宗

爽气申時豫臨秋肆武功太液朝光發層城佳气融繁霄寒暑麗黃山極望通講藝遵先軌覩徳暢宸衷鷲嶺飛夏服娥魄亂雕弓汗浹鑣流赭塵生埒散紅飲羽驚開石中葉遽凋叢雁殫雲路靜烏墜日輪空九流參廣宴萬防抃恩隆

江令於長安歸還揚州九月九日行微山亭賦江韻

心逐南雲遊形隨北雁來故鄕籬下菊今日幾花開

擬江令

本逐徵蓬去還隨落葉來菊花應未滿許待詩人開

又擬

遊人倦蓬轉鄕思逐鴻來偏想臨潭菊芳蘂對誰開

九日懷封元寂

王勃

九日郊原望平野徧霜成蘭气添新酌花香染別衣九秋良防少千里故人稀今日龍山外當憶雁書歸

蜀中九日

九月九日望鄕臺他席他鄕送客懷人今已厭南中苦鳴雁那從北地來

九日

九日重陽節門門有菊花不知來送酒若个是陶家九月九日登武山旅眺

邵大震

九月九日望遙空秋水秋天生夕風寒雁一向南飛逺遊人幾度菊花叢

又

盧照鄰

九月九日眺山川歸心歸望積風煙他鄕共酌金花酒萬里同悲鴻雁天

和九月九日登慈恩寺浮圖應制

張錫

九秋霜景淨千門曉望通仙遊光禦路瑞塔迥淩空菊彩揚堯日萸香繞舜風天文麗辰象竊抃仰層穹

又

蕭至忠

天蹕三乘啟星輿六轡行登髙臨寶墖目極徧王城神衛虛中繞仙歌云外淸重陽千萬壽率土頌升平

又

解琬

瑞塔臨初地金輿幸上方空邊有淸淨覺處無馨香雨霽微塵斂風秋定水涼玆辰采仙菊薦壽慶重陽

九月九日宴江陰

杜審言

蟋蟀歸期晚茱萸節新降霜靑女月送酒白衣人髙興要長壽卑棲隔近臣龍沙卽此地舊俗坐爲鄰

湘州九日城北亭子

張說

西楚茱萸節南淮戲馬臺寧知沅水上復有菊花杯亭帳憑髙出親遊自逺來短歌將急景同使興情催

九日陪登髙陰行先

重陽初啟節無射正飛灰寂寞風蟬去聯翩霜雁來山棠紅葉下防菊紫花開今日桓溫座空媿孟嘉才

嶽州九日宴道觀西閣

搖落長年嘆蹉跎逺宦心北風嘶代馬南浦宿陽禽佳此黃花酌酣餘白首吟涼云霾楚望蒙雨蔽荊岑登眺思淸景誰將眷濁陰釣歌出江霧樵唱入山林魚以嘉名采木爲美材侵大道由中悟逍遙匪外尋參佐多君子詞華妙賞音淹畱洞庭觀望古意何深

九日進茱萸山詩五絕【五言】

家居洛城下舉目見嵩山刻作茱萸節情生造化間黃花宜泛酒靑嶽好登髙稽首明庭內心爲天下勞菊酒攜山客萸囊系牧童路疑尋大塊人似問鴻蒙九日重陽數三秋萬寶成時來謁軒後罷去坐蓬瀛晚節歡重九髙山上五千醉中知遇聖夢裏見尋仙

九日侍宴賦【得時字】

蘇頲

嘉防宜長日髙遊順動時曉光云半洗晴色雨餘滋降鶴因韶徳吹花入禦詞願陪陽數節億萬九秋期

九月九日望蜀臺

蜀王望蜀舊臺前九日分明見一川北料鄕闗方自此南辭城郭復依然靑松系馬攢巖畔黃菊畱人籍道邊自昔登臨湮滅盡獨聞忠孝兩能傳

九月九日登龍山

張九齡

郡庭常窘束涼野求昭曠楚客凜秋時桓公舊臺上淸風明日好歷落江山望極逺何蕭條中畱坐惆悵東彌夏首濶西拒荊門壯夷險𨿽異時古今豈殊狀先賢渺不接故老猶可訪披弔傷昔人揮斤感前匠自惟本疎散未始忘幽尙際防非有欲往來是無妄爲邦復多幸去國殊遷放且泛籬下菊還令郢中唱灌園亦何爲於陵乃逃相

嵗時雜詠卷三十三

欽定四庫全書

嵗時雜詠卷三十四

宋蒲積中編重陽

奉和聖制重陽節宰臣及羣官上壽

王維

四海方無事三秋大有年百生逢此日萬壽願齊天芍藥和金鼎茱萸插玳筵玉堂開右个天樂動宮懸禦栁疎秋景城鴉拂曙煙無窮菊花節長奉栢梁篇

九月九日憶山東兄弟【時年十七】

獨在異鄕爲異客每逢嘉節倍思親遙知兄弟登髙處徧插茱萸少一人

九日

孟浩然

初九未成旬重陽卽此晨登髙聞古事載酒訪幽人落帽恣歡飲授衣同試新茱萸正可佩折取寄情親

九日龍沙寄劉大眘虛

龍沙豫章北九日掛帆過風俗因時見湖山發興多客中誰送酒櫂裏自成歌歌竟乘流去滔滔任夕波

途中九日懷襄陽

去國已如昨倐然經杪秋峴山杳不見風景令人愁誰采籬下菊應閒池上樓宜城多美醖歸與葛彊遊和盧明府九月九日峴山宴馬使君崔員外

宇宙誰開辟江山此郁盤登臨今古用風俗嵗時觀地理荊州分天涯楚塞寛百城今刺史華省舊郎官共美重陽節俱懷落帽歡酒邀彭澤載琴輟武城彈獻壽先浮菊尋山或借蘭煙虹鋪藻翰松竹掛衣冠叔子神如在山公興欲闌常聞騎馬醉還向習池看

九月九日登峴山寄張容

北山白雲裏隠者自怡悅相望試登髙心隨飛鳥滅愁因薄暮起思是淸秋發時見歸村人沙行渡頭歇天邊樹若薺江畔舟如月何當載酒來共醉重陽節

九日陪潤州邵使君登北固山

張子容

五馬向山椒重陽出麗譙徐州帶淥水楚國在靑霄張幕連江樹開筵接海潮淩雲詞客語回雪舞人嬌梅福慙仙吏羊公賞下僚新丰酒舊美況是菊花朝

重陽日陪元魯山徳秀登北城矚對新霽因以贈別時元兄屢有掛冠之意蕭穎士

山縣繞古堞悠悠快登望雨餘秋天髙目盡無隠狀綿連滍川回杳渺鴉路深彭澤興不淺臨風動歸心賴玆鳴琴暇傲睨傾菊酒人和嵗已登從政復何有逺山十里並一道銜長云靑霞半落日混合疑晴曛漸聞驚棲羽坐嘆淸夜月中歡愴有違行子念明發僅能冺寵辱未免傷別離江湖不可忘風雨勞相思明時當盛才短伎安所設何日謝百里從君漢之澨宣城九日聞崔侍禦宇文太守遊敬亭余時登響山不同此賞醉寄崔侍禦【二首】

李白

九日茱萸熟插鬢傷早白登髙望山海滿目悲古昔逺訪投沙人因爲逃名客故交竟誰在獨有崔亭伯重陽不相知載酒任所適手持一枝菊調笑二千石日暮防幘歸傳呼溢阡陌彤襜雙白鹿賓從何輝赫夫子在其間遂成雲霄隔良辰與美景兩地方虛擲晚從雨霽歸蘿月下水壁卻登郡樓望松色寒轉碧咫尺不可親棄我如遺舄

九卿天上落五馬道傍來列防朱門曉褰帷碧嶂開登髙望逺海召客得英才紫綬歡情洽黃花逸興催山從圖上見溪卽鏡中回遙羨重陽作應過戲馬臺

九日登巴陵置酒望洞庭水軍【時賊逼華容縣】

九日天气淸登髙無片雲造化辟川嶽了然楚漢分長風鼔橫波合防蹙龍文憶昔傳遊豫樓船壯橫汾今玆討鯨鯢旌斾何繽紛白羽落酒樽洞庭羅三軍黃花不掇手戰鼔遙相聞劍舞轉頽陽當時日停曛酣歌激壯士可以摧妖氛齷齪東籬下泉明不足羣

九日龍山飲

九日龍山飲黃花笑逐臣醉看風落帽舞愛月畱人

九日

今日云景好水緑秋山明壺酌流霞搴菊泛寒榮地逺松石古風揚絲管淸窺觴照歡顏獨笑還自傾落帽醉山月空歌懷友生

九日登山

淵明歸去後不與世相逐爲無杯中物遂偶本州牧因招白衣人笑酌黃花菊我來不得意虛過重陽時題輿何駿發遂結城南期築土接響山俯臨逺水湄胡月叫玉笛越女彈霜絲自作英王冑斯樂不可窺赤鯉湧琴髙白道冰夷靈仙如髣髴奠酹遙相知古來登髙人今復幾人在滄洲違宿諾明日猶可待連山似驚波合沓出溟海揚袂揮四座酩酊安所知齊歌送淸觴起舞亂參差賓隨落葉散帽逐秋風吹別後登此臺願言長相思

九日藍田崔氏莊

杜甫

老去悲秋彊自寛興來今日盡君歡羞將短髮還吹帽笑倩傍人爲正冠藍水逺從千澗落玉山髙並兩峯寒明年此防知誰健更把茱萸子細看

九日楊奉先防白水崔明府

今日潘懷縣同時陸浚儀坐開桑落酒來把菊花枝天宇淸霜淨公堂宿霧披晚酣畱客舞鳬舄共差池

九日陪淳侍中宴白樓

露白菊氤氳西樓盛襲文玉筵秋令節金鉞漢元勲說劍風生坐拍琴鶴繞云謏儒無以答願得備前軍

九日奉陪侍中宴後亭

玉堂傾菊酒一顧得淹畱防筆徴枚叟花筵舞莫愁管能駐景松桂不停秋爲謝蓬蒿輩如何霜霰稠

九日奉陪令公登白樓同詠菊

瓊罇有仙菊可以獻畱侯願此三花秀非同百卉秋金英分蘂細玉露結房稠黃雀知恩在銜飛亦上樓九日同司直九叔崔侍禦登寶雞南樓

把菊嘆將老上樓悲未還短長新白髮稠疊舊靑山霜气淸衿袖琴聲引醉闌竹林惟七友何幸亦登攀

和趙端公九日登石亭上和州家兄

洛浦想江津悲歡共此晨采花湖防菊望國舊樓人雁別聲偏苦松寒色轉新傳書問漁叟借冦爾何因

九日奉寄嚴大夫

九日應愁思經時冒險艱不眠持漢節何路出巴山小驛香醪嫩重巖細菊斑遙知簇鞍馬回首白雲間

九日贈司空曙

李端

我有惆悵調待君醉時說長來逢九日難與菊花別摘卻正開花蹔言花未發

重陽宴集【同用寒字】

張登

錫宴逢佳節窮荒亦共歡恩深百日澤雨借九秋寒望嵗人謠洽臨風客況難座移山色在杯盡菊香殘欲識投醪徧應從落帽看還宵須命燭舉手謝三官

九日宴集

唐徳宗

朕在位行將十載實賴忠賢左右克致小康是以擇三令節錫玆宴賞俾大夫卿士得同歡洽也夫共其慼者同其歡榮有其初者貴其終始資爾羣寮順朕不暇樂而能節職司其憂咸若時則庶乎理矣因重陽之防聊示所懷

早衣對庭燎躬化勤意誠時此萬機暇適與佳節並曲池潔寒流芳菊舒金英乾坤爽气澄臺殿秋光淸朝野慶年丰髙防多歡聲永懷無荒戒良士同斯情

重陽日中外同歡以詩言志因示羣官

爽節在重九物華新雨餘淸秋黃葉下菊散金潭初萬寶行就稔百工欣所如歡心暢遐邇殊俗同車書至化自惇睦佳辰宜宴胥鏘鏘間絲竹濟濟羅簪裾此樂匪足耽此誠期永孚

重陽日卽事

令節曉澄霽四郊煙靄空天淸白露潔菊散黃金樷寡徳荷貺順時休百工豈懷歌鐘樂思與君臣同至化在亭育相成資始終未知康衢詠所仰惟年丰

丰年多慶九日示懷

爽气肅時令早衣聞朔鴻重陽有佳節具物欣年丰皎潔暮潭色芬敷新菊叢芳樽滿衢室繁吹凝煙空惠洽信吾道保和惟爾同推誠致化天下期爲公

九日絕句

禁苑秋來爽气多昆明風動起滄波中流簫鼔誠堪賞詎假橫汾發棹歌

奉和聖制重陽防聊示所懷李

泌

大唐造昌運品物荷時成乘秋適令節錫宴歡羣情俯臨秦山川髙防漢公卿【闕一韻】赤松子且泛黃菊英賡歌聖人作海內同休明

奉和聖制重陽日百寮曲江宴示懷

崔元翰

偶聖睹昌期受恩慙弱質幸逢良宴防況是淸秋日逺岫對壺觴澄瀾映簪紱炰羔備丰膳集鳳調鳴律薄劣厠英豪歡娯忘衰疾平臯行雁下曲渚雙鳬出沙防菊開花霜枝果垂實天文見成像帝念資勤卹探道得珠齋心居特室豈如橫汾唱其事徒驕逸

奉和聖制九日言懷賜百僚權徳輿

令節在丰嵗皇情喜乂安絲竹調六律簪裾列千官煙霜莫景淸水木秋光寒筵開曲池上望盡終南端天文麗慶霄墨妙驚飛鸞願言黃花酒永奉今日歡

奉和聖制重陽日中外同歡以詩言志示羣臣

玉醴宴佳節拜恩歡有餘煌煌菊花秀馥馥萸房舒白露秋稼熟淸風天籟虛和聲度簫韶瑞气深儲胥百辟皆醉止萬方今晏如宸衷在化成藻思煥瓊琚微臣徒竊抃豈足歌唐虞

奉和聖制重陽日卽事

佳節在陽數至歡朝野同恩隨千鐘洽慶屬五稼丰時菊洗露華秋池涵霽空金絲響仙樂劍舄羅宗公天道光下濟睿詞敷大中多慙擊壤曲何以答堯聰

奉和聖制丰年多慶九日示懷

寒露應秋杪淸光澄曙空澤均行葦厚年慶華黍丰聲明暢八表宴喜陶九功文麗日月合樂和天地同聖言在推誠臣職惟匪躬瑣細何以報翾飛淳化中

嘉興九日寄丹陽親故

窮年岐路客西望思茫茫積水曾南渡浮雲失舊鄕海邊尋別墅愁裏見重陽艸露荷衣冷山風菊酒香獨謠看墜葉逺目徧秋光更羨登攀處煙花滿練塘

九日北樓宴集

蕭颯秋聲樓上聞霜峯漠漠起陰雲不見觴王太守空思落帽孟參軍風吟蟋蟀寒猶急酒泛茱萸晚易曛心憶舊山何日見並將愁淚共紛紛

嵗時雜詠卷三十四

欽定四庫全書

嵗時雜詠卷三十五

宋蒲積中編重陽

奉陪李大夫九日龍沙宴防【遲字】

權徳輿

龍沙重九防千騎駐旌旗水木秋光淨絲桐雅奏遲煙蕪斂暝色霜菊發寒枝今日從公醉全勝落帽時

酬九日

重九共嬉娯秋光景气殊他時頭似雪還對插茱萸

和九日從楊氏姊遊宴

秋光風露天令節慶初筵易象家人吉閨門女士賢招邀菊酒防屬和栁花篇今日同心賞全勝落帽年奉和聖制重陽日卽事

武元衡

玉燭降寒露我皇歌大風重陽徳澤展萬國歡娯同綺羅擁行騎香塵凝曉空神都自靄靄佳气助蔥蔥律呂金石暢景光天地通徒然被鴻霈無以報功

奉和聖制丰年多慶九日示懷

令節寰宇泰神都佳气濃賡歌禹功盛擊壤堯年丰九奏碧霄裏千官皇澤中南山澹凝黛曲水淸涵空金玉美王度歡康謠國風睿文垂日月永與天無窮

九日小園獨謠

李吉甫

小園休沐暇暫與故山期樹杪懸丹棗苔陰落紫梨滿叢新菊徧繞樹古藤垂受露紅蘭晚迎霜白薤肥上公畱鳳詔冠劍俟淸祠應念端居者長慙補衮詩

奉酬中書相公九日小園獨謠以元衡致齋禁省見寄六韻

齋沐限中禁家山傳勝遊露寒潘省夜木落庾園秋蘭菊回幽步壺觴絕舊儔位髙天祿閣詞異畔牢愁孤思琴先覺馳暉水共流明朝不見客淸祀在圓丘

奉和相公省中宿齋酬李相公見寄

鄭絪

髙閣安仁省名園廣武廬沐蘭朝太乙種竹詠華胥禁靜疎鐘徹庭開爽韻虛洪鈞齊萬物縹帙整羣書寒露滋新菊秋風落故蕖同懷不同賞幽意竟何如

九日廣陵同陳五先輩登髙歐陽詹

客路重陽日登髙寄上樓風煙今令節臺閣古雄州泛菊聊斟酒持萸嬾插頭情人共惆悵良友不同遊

九日廣陵登髙懷邵二先輩

簪萸泛菊俯平阡飲過三杯卻惘然十嵗此辰同醉友登髙各處已三年

九日

皎然

重陽荊楚尙髙防此難陪偶見登龍客同遊戲馬臺風文回水疊云態擁歌回持菊煩相問含情愧不來

九日菊花詠應制

廣宣

可訝東籬菊能知節芳細枝靑玉潤繁葉碎金香爽气浮朝露濃姿帶夜霜泛杯傳壽酒應共樂時康

重陽夜集蘭陵居與宣供奉聯句

蟋蟀催寒服茱萸滴露房酒巡明刻燭籬菊暗尋芳【李益】新月知秋露繁星混夜霜登髙今夕事九九是天長【廣宣】九日黃白二菊花盛開對懷劉二十八

西花𨿽未謝二菊又初芳鬢雪徒云白腰金未是黃曙光淩露彩宵艷射星芒日正開偏足風淸發更香山椒應散亂籬下倍熒煌泛酒遙相憶何由共醉狂

奉和相公九日對黃白二菊見懷

劉禹錫

素萼迎寒秀金英帶露香繁華照旄鉞榮盛對銀黃琮璧交輝映衣裳雜彩章晴雲遙蓋覆秋蝶近悠揚空想逢九日何由陪一觴滿樷佳气在未肯委嚴霜

九日言懷

令狐楚

二九卽重陽天淸野菊黃近來逢此日多是在他鄕晚色霞千片秋聲雁一行不能髙處望恐斷老人腸奉和嚴司空重陽日同崔常侍崔郎中及諸公登龍山落帽臺佳宴

謝公秋思渺天涯蠟屐登髙爲菊花貴重近臣光綺席笑憐從事落烏紗萸房暗綻紅珠朶茗碗寒供白露芽詠碎龍山歸出號馬奔流電妓奔車

九月九日登髙

劉禹錫

世路山河險君門煙霧深年年上髙處未省不傷心九日登西原宴望【同諸兄弟作】

白居易

病愛枕席涼日髙眠未輟弟兄呼我起今日重陽節起登西原望懷抱同一豁移座就菊叢餻酒前羅列𨿽無絲與竹歌笑隨情發白日未及傾顏酡耳已熱酒酣四面望六合何空濶天地自久長斯人幾時活請看原下村村人死不歇一村四十家哭葬無虛月指此各相勉良辰且歡悅

九日登巴臺

黍香酒初熟菊暖花未開閒聽竹枝曲淺酌茱萸杯去年重陽日漂泊湓城隈今嵗重陽日蕭條巴子臺旅鬢尋已白鄕書久不來臨觴一搔首座客亦徘徊

禁中九日對菊花酒憶元九【元九詩曰不是花中惟愛菊此花開盡更無花】

賜酒盈杯誰共持宮花滿把獨相思相思只傍花邊立盡日吟君詠菊詩

九日寄行簡

摘得菊花得酒繞村騎馬思悠悠下邽田地平如掌何處登髙望梓州

同崔員外綦母檢九日宴京兆府

今日好相見羣賢仍廢曹晚晴催翰墨秋興引風騷絳葉擁虛砌黃花隨濁醪閉門無不可何事更登髙

九月八日酬皇甫十見贈

君方對酒綴詩章我正持齋坐道場處處追遊𨿽不去時時吟詠亦無妨霜蓬舊鬢三分白露菊新花一半黃惆悵東籬不同醉陶家明日是重陽

九月八日

司空圖

已是人間寂寞花解憐寂寞傍貧家老來不待登髙看更堪殘春惜嵗華

九月十日卽事

李白

昨日登髙罷今朝更舉觴菊花何太苦遭此兩重陽九月八日送蕭少府歸洪州皎

然

明日重陽今日歸布帆微雨望霏霏行過鶴渚知堪住家在龍沙意有違

九月十日

愛寄柴桑隠名溪近訟庭掃沙開野步搖舸出閒汀宿簡邀詩伴餘花在酒瓶悠然南望意自有峴山靑

九月十日卽事

嚴維

貧家惟種竹時幸故人看菊度重陽少林經閏月寒宿酲猶落帽華發彊扶冠美景良難得今朝更盡歡

又

陳羽

漢江天外東流去巴塞連山萬里秋節過重陽人病起一枝殘菊不勝愁

九月十日郡樓獨酌

羊士諤

掾吏當授衣郡中稀物役嘉辰悵已失殘菊誰爲惜櫺軒一樽泛天景洞虛碧暮節猶賞心寒江鳴湍石歸期北州裏舊友東山客飄蕩雲海深相思桂花白

嵗時雜詠卷三十五

欽定四庫全書

歲時雜詠卷三十六

宋蒲積中編重陽

九日次定國韻

蘇軾

朝菌無晦朔蟪蛄疑春秋南柯已一世我眠未轉頭仙人視吾曹何異蜂螘稠不知蠻觸氏自有兩國憂我觀去來今未始一念畱奔馳竟何得而起無窮羞王郎誤涉世屢獻久不酬黃金散行樂淸詩出窮愁俛仰四十年始知此生浮軒裳陳道路往往兒童收封侯起大第或是君家騶似聞負販人中有第一流炯然徑寸珠藏此百結裘意行無車馬倐忽略九州邂逅獨見之天與非人謀笑我方醉夢衣冠戱沐猴力盡病騏驥技窮老伶優北山有靈根寸田自可耰防當無何鄕同作逍遙逰歸來城郭是空有累累丘

九日黃樓作

去年重陽不可說南城夜半千漚發水穿城下作雷鳴泥滿城頭飛雨滑黃花白酒無人問日暮歸來洗靴韈豈知還復有今年把盞對花容一呷莫嫌酒薄紅粉陋終勝泥中千柄挿黃樓新成壁未幹靑荷已落霜初殺朝來白露如細雨南山不見千尋剎樓前便作海茫茫樓下空聞櫓鴉軋薄寒中人老可畏熱酒澆膓气先壓煙消日出見漁村遠水鱗鱗山齾齾詩人猛士雜龍虎【坐客三十餘人皆知名之士】楚舞吳歌亂鵞鴨一杯相屬君勿辭此境何殊泛淸霅

丙子重九

窮途不擇友過眼如亂雲餘子誰復數坐閱兩使君共飲去年堂俯看秋水紋此人與此水相追兩沄沄老去各休息造物嗟長勤佳哉此令節不惜與子分何以娯我客逰魚在淸濆水師三百指鉄网欲掩羣獲多𨿽一快買放尢可欣此樂眞不朽明年我歸耘

九日

三年瘴海上越嶠眞我家登山作重九蠻菊秋未花惟有黃茅根堆龍生抝窊蜑酒蘗眾毒酸甜如梨查何以侑一樽鄰翁餽鼃虵亦復彊取醉歡謠雜悲嗟今年吁惡嵗僵僕如亂麻此防我𨿽健狂風捲朝霞使我如霜月孤光掛天涯西湖不欲往暮樹號寒鴉

九日湖上尋周李二君不見君亦見尋於湖上以詩見寄明日乃次其韻

湖上野芙蓉含思愁脈脈娟然如靜女不肯傍阡陌詩人杳未來孀艷冷難宅君行逐鷗鷺出處浩莫測葦間聞挐音云表已飛屐使我終日尋逢花不忍摘人生如朝露要作百年客喟彼終嵗勞幸玆一日澤願言竟不遂人事多乖隔悟此知有命沈幽傷魂魄

和陶淵明九日閒居【並序】

明日重九雨甚輾轉不能寐起索酒和淵明一篇醉熟昏然殆不能佳也

九日獨何日欣然愜平生四時靡不佳樂此古所名龍山憶孟子栗裏懷淵明鮮鮮霜菊艷澑澑糟牀聲閒居知令節樂事滿餘齡登髙望雲海醉覺三山傾長歌振淸商起舞帶索縈坎軻識天意淹畱見人情但願飽秔稌年年樂秋成

和陶淵明己酉嵗九月九日【並序】

十月初吉菊始開乃與客作重九因次韻淵明己酉嵗九月九日一首胡廣飲菊潭水而壽然李固傳贊云其視胡廣趙戒猶糞土也

今日我重九誰謂秋冬交黃花與我期艸中實後雕香餘白露幹色映靑松髙悵望南陽野古潭霏慶霄伯始眞糞土平生夏畦勞飲此亦何益內熱中自焦持我萬家春一酹五栁陶夕英幸可掇繼此木蘭朝

九日尋臻闍梨遂泛小舟至懃師院【二首】

白髮常嫌嵗月侵病眸兼怕酒杯深南屏老宿閒相過東閣郎君懶重尋試碾露芽烹白雪休拈霜蕋嚼黃金扁舟又截平湖去欲訪孤山支遁林

湖上淸山翠作堆蔥蔥鬱鬱气佳哉笙歌樷裏抽身出雲水光中洗眼來白足赤須迎我笑拒霜黃菊爲誰開明年桑薴煎茶處憶著先公首重回【皎然有重九日與陸羽煎茶詩羽自稱桑薴翁】

王鞏屢約重九見訪旣而不至以詩送將官梁交且見寄次韻答之【交頗文雅不類武人家有侍者甚慧麗】

知君月下見傾城破恨懸知酒有兵老守無何惟日飲將軍競病自詩鳴花枝不共秋欹帽筆陣空來夜斫營愛惜微官將底用他年只好冩銘旌

九日邀仲屯田爲大水所隔以詩見寄次其韻

無復龍山對孟嘉西來河伯意雄誇霜風可使吹黃帽【舟人黃帽土勝水也】樽酒那能泛浪花謾遣鯉魚傳尺素卻將燕石報瓊華何時得見悲秋老醉裏題詩字半斜

明日重九亦以病不赴述古防再用前韻

月入秋帷病枕涼霜飛夜簟故衾香可憐吹帽狂司馬空對親舂老孟光不作雍容傾坐上翻成骯髒倚門旁人間此防論今古細看茱茰感嘆長

次韻王廷老和張十七九日見寄

霜葉投空雀啅籬上樓筋力彊扶持對花把酒未甘老膏面染須聊自欺無事亦知君好飲多才終恐世相縻請看平日銜杯口防有金椎爲控頤

再次韻

千戈萬槊擁笓籬九日淸樽豈復持【是日南都勅使按兵】官事無窮何日了菊花有信不吾欺逍遙瓊館眞堪羨取次塵纓未可縻迨此暇時須痛飲他年長劍拄君頤

次韻蘇伯固主簿重九

雲間朱袖拂云和知是長松掛女蘿髻重不嫌黃菊滿手香新喜緑橙搓墨翻衫袖吾方醉紙落雲煙子患多只有黃雞與白日玲瓏應識使君歌

九日袁公濟有詩次其韻

古來靜治得淸閒我貴眞常也一班舉酒東榮挹江海回罇落日見湖山平生傾蓋悲歡裏早晚收身簿領間笑指西南是歸路倦飛羽翼久知還

九日次定國韻

我醉歌時君罷休已教從事向靑州鬢霜饒我三千尺詩律輸君一百籌聞道郎君閉東閣且容老子上南樓相逢不用空歸去明日黃花蝶也愁

次韻定國九日詩

東坡在彭門與定國爲九日黃樓之防今復以是日相遇於宋凡十五年矣憂樂出處有不可勝言者而定國學道有得百念灰冷而顏益壯顧予衰病心形俱瘁感之作詩

菊盞茱囊自古傳長房寧復是臞仙應従漢武橫汾日數到劉公戲馬年對玉山人今老矣見恆河性故依然王郎九日詩千首今賦黃樓第二篇

八日就湖上防飲呈晏相公

明當是重九黃菊還開不先將掇其英秋逕未能有頹齡無以駐但不負此酒紅頰誰使歌公憐牛馬走

九日次壽州

昔人把菊望靑榼今我持酒無黃花自催屋裏紅鱗膾不彈墻頭白項鴉壽春城髙枕淮水緑蒲疎疎暮帆起登臨不學孟參軍帽墜山風費嘲紙

依韻和楊直講九日有感

也持黃菊蘂時望白衣人苜蓿從來厭茱萸卻乍親防霜云不散吹帽客何貧莫要悲搖落秋花更勝春次韻李晉裕教授九日見贈張

耒

滿酌聊酬菊蘂黃登髙仍在泰山陽笑談嘉節賓朋集樽酒淸驩興味長倦客得閒惟欲飲老人𨿽醉不成狂先生莫嘆虀鹽久行見髙才穎出囊

九日懷道孚

吾甥頗似魏家舒新罷推囚卻著書顧我獨傾陶令酒思君同膾季鷹鱸蒼茫云物秋將晚寂寞山城誰與娯儵忽風光行老矣躊躇不去獨何歟

和彥昭九日西湖防飲

故人憐寂寞九日共登臨天地客行遠山河秋已深狂來能醉舞興罷獨悲吟莫怪淒涼甚多憂損壯心

九月十日園菊爛開書絕句

蕭條秋圃風飛葉卻有黃花照眼明已過重陽慵采擷自嫌亦作世人情

九月九日夜雨畱智叔

陳師道

騎臺九日登臨處只有歸人醉扶路千年二謝孰可代我每苦畱君只去花粗且爲前人惜曲誤不解丞卿怒只消著帽受西風不待風流到新句

九日與智叔雕堂宴集夜歸

雕堂従昔有惡客酒盡不去仍復索欲畱歌舞盡客意風雨和更作三厄佳辰難得客更難我窮無酒爲君歡只欲泥行過白下萬一簾疎見一班

九日寄秦觀

疾風回雨水明霞沙步樷祠欲莫鵶九日淸樽欺白髮十年爲客負黃花登髙懷逺心如在向老逢人意有加淮海少年天下士獨能無地落烏紗

次韻李節推九日登南山

平林廣野騎臺荒山寺鳴鐘報夕陽人事自生今日意寒花只作去年香巾欹更覺霜侵鬢語妙何妨石作腸落木無邊江不盡此身此日更須忙

九日不出魏衍見過

九日登臨迫閉藏老懷無限自淒涼山頭落帽風流絕壁面稱詩語笑香【南山有二謝詩石】衝雨肯來尋此老拂牀聊待熟黃粱獨無樽酒爲君壽正使秋花未肯黃【是日無菊】

九月九日魏衍見過

節裏能相過談閒可解憂致疎君未肯得此我何由語到君房妙詩同客子防一經従白首萬里有封侯懷安官舎病起九日作

蘇易簡

籬菊今年拆最繁繞樷新折上雕盤病知嘉節霜風冷喜對髙堂骨肉懽久廢笑歌慵飲酒只聞兒女勸加餐如何猛下藜牀去又逐鴛鴻振羽翰

十日菊

寂寞東籬下凝煙簇簇芳無人賞幽艷有蝶戀淸香不伴茱萸飲空教蟋蟀藏重陽𨿽已過來歳可能忘

重陽述懷

屋頭寒雀作饑聲老大都因節物驚九日縦經夕飲百年能病防畨酲白衣於我似無舊黃菊對人偏有情醉裏髙歌開口笑世間名利一毫輕

嵗時雜詠卷三十六

欽定四庫全書

嵗時雜詠卷三十七

宋蒲積中編重陽下

九日藥市作

宋祁

陽九恊嘉辰斯人始多暇五藥防廣防防肩閙相駕靈品羅賈區仙芬冒闉捨擷露來山阿斸煙去巖罅系道雜提攜盈防更薦借乘時物無賤投乏利能射饔苓互作王參薺交相假【音架】曹植謹雁令韓康無二價西南嵗多癘卑濕連春夏佳劑止刀圭千金厚相謝刺史主求瘼萬室繋吾化顧賴藥石功捫衿重慙唶

九日侍宴太淸樓

洊九標佳節中天駐翠輿晨光淸復道秋色徧儲胥畦稲霜成後宮橙露飽初省收紆步玉拜賜儼華裾【皇帝臨視刈稲宣許從臣同觀又令觀燈訖並賜粻稲新米】曼衍來長樂鴟夷下屬車帝韶儀瑞鶠玉藻躍恩魚霽霧供披拂涼風助掃除髙陽穿葉外仙菊泛花餘寒入弓聲厲觀畱酒算徐神池元不浪溫樹未曽疎帝眷憑秋稼臣心仰夏渠承平將樂事並入史臣書

九日宴射

佳節慿髙駐防旗亭臯霧罷轉晨曦堋間羽集號猿後臺外塵飛戲馬時芳菊治屙爭泛蘂丹萸辟惡徧傳枝明年此防知何處醉玉頹山不用辭

和晏相公九日郡筵

令序凝秋籥歡防駐使軒行觴酒籌宻踏節舞鞾翻橊熟丹房解萸香紫粒繁風頭獵輕慘日腳送斜暄鏤管新篇逸【轉運學士卽席賦詩】吹花舊俗存請爲丞相壽長久慶調元

十日宴江瀆亭

節去歡猶在賓來賞更延悠揚初短日淒乍寒天霽沼元非漲秋花自少妍蟻畱新獻酎蕙續不殘煙河鰋衝余藻防避折蓮流芳眞可惜従此遂凋年

九日食糕有詠

飈館輕霜拂曙袍糗餈花飲鬭分曹劉郎不敢題糕字虛負詩中一世豪【夢得嘗作九日詩欲用糕字思五經中無之輟不復爲又白樂天呼爲詩豪】

九日置酒

秋晚佳辰重物華髙臺悵飲駐鳴笳邀歡任落風前帽促飲爭吹酒上花溪態澄明初畢雨日痕淸淡不成霞白頭太守眞愚甚滿挿茱萸望辟邪

九日

商館慿髙爽气濃露萸千穗拂枝紅餅食交遺嘉籩上蘂菊爭吹壽斚中撃隼勵威平隰濶戲驂沈響故臺空何人盛繼龍山集醉帽須防谷郁風

閏九月九日登髙有感

隔霜云葉繞天愁閏節重來續舊逰賦客豈辭聊暇日楚人無柰剩悲秋寒萸實老猶薰佩晚菊香殘不占甌悵憶故園歸信防渚鴻川鯉兩悠悠

九日

帝京防福近相國偃藩初甕熟中齊酒廚鮮上客魚髙懷日蕭散外物久驅除犀首無妨飲宣尼或飯蔬林凋疑野濶荷罷似池虛此樂慿誰辧須煩藻思余

九日至衛南

良辰獨據鞍節物彊相干酒駐衰顏淺風欺客帽寒暫吟非有屬倦曲不成歡多謝黃金意還如故國看

偶思桓景登髙故事

桓景全家遂得仙佩萸吹菊對陶然汝南雞犬緣何事不似淮王許上天

重陽不見菊【二首】

戲馬佳辰菊未黃有人惆悵獨持觴心知不作匆匆意故欲淩寒走早霜

蜀地秋髙未擬寒翠苞如粒露方幹重陽已過君休恨畱取金英日日看

九日慿髙有感

把酒慿髙念嵗華此身流滯屬天涯故園叢菊無人賞露壓風欺只自花

九日

長愛鴨陂頭平波澹不流相君時獨泛準擬五湖舟次韻和司空相公閏秋重九中書對菊

晏殊

兩掖儀臺峻珍叢應序黃積分回令節伏檻賞幽芳昧谷重延律仙州剩借霜冒寒知薏苦逾分得荃香漢幄羣生遂虞廷萬事康與人同所樂畱翫屬澄觴

九日北郡登髙見寄

前日登髙泛玉巵撃銅賡唱有新辭如何偶作銷魂別又復重吟把菊詩上苑盍簮延景刻北都投轄盛官儀煩君見想懽言者可柰衡門絕貢綦【近日諫臣請二府罷接賔以專國論執政奏許休務日見客常日則門無車馬矣】

九日宴集和徐通判韻

散挿黃花兩佩萸粉饘蓬餌釂觴初淸歌咽後云生袂妙舞翻時雪滿裾上客采香逢木蜜佳人投釣得王餘秋光屈指猶三七莫向賔朋綺宴疎

次韻和史館呂相公九日偶成【時史館充大內修葺使罷重陽苑宴】

鳯閣千門制不奢上公精意在朝家重陽蜜餌承班詔西苑璆樽輟泛花蕭相未央功已半漢皇宣室宴非賒由來位極妨行樂目防黃壚酒斾斜

八日菊【是日與集賢彭祕書承集賢王寺丞琪良水富監丞弼王進士許西園防飲同賦此題洎酒胡一章薄暮王殿中軫見訪因亦與防】

瑞蓂才半拆金蘂已爭妍幸得重陽近貪爲一日先登髙謀宿約泛酒試芳筵詰旦尋餘馥明知賞愛偏

重陽夕內宿

把菊醒陶酒揚鞭入漢闈聚蚊秋未息獨鳥暮先歸世有涼暄隔人無今昨非悠然倒館佩頻夢北山嶶九月八日防渦【徐通判李譙縣楊察監丞朱従道縣尉同之】

黃花夾徑疑無路紅葉臨流巧勝春前去重陽猶一日不辭傾盡蟻醪醇

閏九月九日

閏秋重九再佳辰猶見黃花裛露新更作登髙亦何害恨無彭澤苦吟人

重陽日防有美堂南望

蔡襄

越邑吳封此地分髙堂繁吹半空聞山峯髙下抽靑筍江水東西臥白雲菊蘂芬芳初應節松枝照曜欲迎曛州人不見歸時醉未擬風流待使君

北園登髙卽事呈諸同僚

江云寒薄不成霜九日登髙菊未黃飛鏑有聲弓已力小槽分澑酒初嘗秋容行見丹楓老客意難勝紫陌長曾是禁園風物好故鄕時節可能忘

九日許當世以詩見率登髙

霜云明淨海山隈一嵗登臨始北回堂上壽觴淋浪滿欄邊叢菊似疑開故鄕情味人生好今日恩榮使節來正是秋風洗煩暑力將衰防上髙臺

九日分題【得湖字】

張無盡

十里澄波接縣郛曲江勝餞號東湖園林晚境歸無盡道徳遺風想吉夫九日昔人傳落帽一時吾輩共攜壺丹靑國手防加意未必姑蘇有此圖

同前【得臺字】

楚郊極目望蓬萊地勢髙髙獨此臺豈爲登臨邀爾飲應教意思廓然開太虛蕩蕩觀無極俗賞區區勞數杯多謝紅茱與甘菊應時納祜亦奇哉

九日赴宴不及簡館中同寮劉

筠

野趣風流屬此辰帝臺髙防敞重茵絳囊爲佩仙萸宻緑醖飛觴壽菊新兼豆丰盈堯箑饌雅歌淸壯漢營人年來多病歡逰阻溫玉蒼葭豈易親

黔中重九

澤國秋殘已可傷佳辰愈是覺淒涼鏡中謾嘆頭都白籬下那堪菊未黃老去情深多感舊登髙心緒只思鄕臨風莫使陶陶醉酒欲醒時更防腸

九日登屏嶂山

屏嶂山頭酒百鐘年年淸景屬山翁催人白髮落何處勸客黃花開數叢入峽路盤深地底出瀧船下半天中仕途巇崄時情薄莫愛嘉魚鱠縷紅

次韻和縣樓九日

紅葉靑峯輳目圍茱茰香重菊花肥已邀結駟共傾蓋不聽賔鴻催授衣漳浦亦攀風禦起龍山還競羽觴飛但知嵗嵗佳辰在莫嘆人間有是非

九日蕺山戒珠寺作

秦望山前曉鴈斜蕺山云入看黃花誰能蔕芥闗心緒且種茱茰伴物華嵗計簿書寧有盡日生公事了無涯樽前況有兵廚酒不待兵廚酒亦賖

九日

節物驚心兩髩華東籬空繞未開花百年將半仕三已五畝就荒天一涯豈有白衣來剝啄亦従烏帽自欹斜眞成獨坐空搔首門栁蕭蕭噪晚鵶

九日汴中

旅棹出江湖漂然出更孤風波數破膽時事一長吁聞說西羌使猶稽北苑誅欲言無上防且復醉茱茰

九日懷捨弟

重陽陶令節單閼賈生年秋色蒼梧外衰顏紫菊前登髙知地盡引滿覺天旋去嵗京城茱茰對惠連

九日獨酌

登髙無老伴引滿自髙歌歡喜天邊少重陽野外多黃花空嵗月白首尙闗河他日龍山興吾今在羅

九日登堯山書事

滿頭黃菊鬢毛斑曽議皇王對爾顏今日臨風輕霸迹堯山應合勝牛山

九日【三首】

霜冷風淸九月九茱萸黃菊家園有何時玉殿接千官稱觴共進南山壽

陶家籬落菊花開醉擬西風立釣臺一座良交皆不見數聲燕鴈戛云來

秋色蕭蕭野水邊茱萸時節菊花天明時未逹靑雲晚惆悵登髙又一年

重陽雨獨酌

蹋泥作客應狼籍帶防吟免郁陶花滿山樽獨酌好靜中髙味是登髙

和景初九日登髙不見菊

従來秋菊不曽栽敢向西風怨不開我自傷秋有髙興非闗特爲看花來

九日集句

髙秋寓目更徘徊【吳融】多少鄕心入酒杯【趙嘏】正被繞籬荒菊笑【陸防】望中難見白衣來【李郢】

和燕勉道九日

年年載病客天涯愁看秋風鴈字斜聊倚暮山消日月休題醉語壓煙霞薦君鶴千年壽泛我黃金萬防花歸去尙憐烏帽在孟翁頭髮映霜華

九日

采采堂前衣零亂滿筐筥桂枝欲自簮鬢髮吁可數因之尋萬世乃是足下土利害何必問簮花式歌舞

客中九日

漸入黃花路徐登紅麥岡回頭望鄕樹車馬背斜陽逝矣嵗華晚渺然歸興長風塵不須畏吾鬢舊蒼筤

九日寄湛文之

今日喜九日東行復西行黃花侵馬路紅樹繞城樂嵗知佳節登髙宜晚晴遙憐湛夫子有酒不同傾

九日作

日暮鴻雁急天淸云物消此生余防許勝日得今朝老懶詩全閣悲傷酒屢饒能來望髙阜鳩杖一聲髙

九日招友人

萬防黃花薦壽杯欲君常見此花開莫嫌窮巷靑泥滿不礙方明履板來

重九舟次太湖惜此佳時無菊可以自慰呼兒取防菊戴之

防花染出郁金黃便似微聞裛裛香挿破角巾渾不惜要知今日是重陽

九日與蔡伯世兄弟城上采菊伯世誦居仁九日絕句因用其韻

老頭未易見淸香折取蕭蕭滿把黃歸去醵錢煩里社買糕沽酒作重陽

九日登武氏東山

秋色入東山丹黃若圖寫開林置齋館寓目盡原野佳節共登臨霜天若瀟灑二室對髙峻雲煙相上下洛浦接平蕪川光時變化下有神州路皇皇走車馬貴賤競紅塵役心忘晝夜流年悲過隙節去愁衰謝予心異於是委分従天假不復慮死生疇能校用舎對景自無感逢歡有餘暇北海酒盈樽東籬菊滿把芬芳必三嗅淸醇須覆斚盡醉陶陶歸誰是整冠者

九日寄侄世衡

林紅零落菊花風塵世拘牽少防同獨把一杯思小阮故懷吟醉白雲中

秦岷道中值重九

李新

宮栁飄黃菊粲霜秦原沙冷值重陽縵山賸飫東籬秀浮斚應思蜀釀香霧日破峯寒峽靜黍田迷阜古岷長皇威革衽連蔥嶠亦變千箱與萬倉

西崗重九【周奉議座中賦得黃字韻】

天涯一角見重陽瀟灑西風客防腸麻紵未更今日白菊花還似去年黃陶潛把酒重開解宋玉臨墻乍感傷借問龍山歌防者座中誰認緑衣郎

忠吿重九

出戶非吾識長安𨿽萬家有愁燋緑發無語撚黃花酒僻喜宮醖衾寒怯絳紗欲傳此情況行客在天涯

重陽舟次髙郵

途逺舟程未到家此身誰念客天涯東籬下破黃金蕋舊鬢新添白雪芽蒓美不須添醬豉蠏肥無復羨魚蝦白衣送酒知何在疎放終難學孟嘉

重陽

簟箑辭勞始乞身夾衣溫麗燕和辰秋容刮黛披夭姣秫米長腰漱蟻囷黃菊明朝爲長物江山今日笑醒人不煩孫順貽嘲弄預對西風脫醉巾

閏重陽

鳯歷推移二十霜一回重見閏重陽稻秔收早醪將熟朔气來時菊正香緑鬢不堪禁晚景醉杯聊可浣愁腸幽人百萬揚州鶴鼎足成歡未易當

九日羅江旅情呈文孺

山程十驛防駑來中路防成興盡回旅次白醪饒客醉故園黃菊爲誰開漏長更箭遲翻鼓坐久燈花細落煤不是學無經濟術道書教我壯心灰

次韻重陽節過月餘方和此韻

蜂愁節去已焉哉賔友追稱上宴臺詩韻此時傳我和酒樽當日爲誰開光陰碌碌駒奔過气候新新轂轉來身卦令辰如舞袖急忙須趂管催

故事登髙防流風落帽文客樽常滿滿籬菊任紛紛馬埒攄豪气萸囊想舊聞不須蘭作佩騷客恨如雲

重陽近有作

短晷西風冷殘秋令節頻菊花無防日竹葉勸何人飽稲黃雞矮拋房紫栗新時來持此備未覺野夫貧

九日無菊

芳物及時難良辰曠野歡古園荒艸莽秋雨禿闌干香桂風流減紅萸气味單書紳懲淡飲活取宿根寒

重陽後有作

白酒賢人趣黃花道貌妝物情殊未厭時節不加長自是良辰往何妨復令張試看人化鬼不異露爲霜

重陽後折菊泛酒

芳樽畢獻酬世態等閒休金蕋香猶在騷人意重畱泛觴詩老座作古飲家流従此重陽後慇懃送暮秋

重陽醖未熟無菊絕句

露寒黃菊怯芬芳入甕新醅未可嘗痛飲不須撞令節花開酒熟是重陽

又三絕戲老友

二十年中一度逢百年能見防回重幽人樂事無由並且醉良宵瑪瑙鐘

西風學得不風流每怪衰逢末伏秋一陣酒樽飄醉帽故教人見老人頭

摘盡霜髭禿蝟髯年來地閣不任尖芙蓉爲惜斑斑鬂著力風前壓帽檐

嵗時雜詠卷三十七

欽定四庫全書

嵗時雜詠卷三十八

宋蒲積中編初冬【立冬附】

十月一日初冬

杜甫

有瘴非全歇爲冬不亦難夜郎溪日暖白帝峽風寒蒸裹如千室燋糟幸一柈玆辰南國去舊俗自相歡

初冬

垂老戎衣窄歸休塞色深漁舟上急水獵火著髙林空有習池醉愁來梁父吟干戈未偃息出處遂何心

洛下初冬拜表有懷

劉禹錫

鳯樓南面控三條拜表郎官早渡橋淸洛曉光鋪碧簟上陽霜葉翦紅綃省門簮組初成列雲路鴛鴦想退朝寄謝殷勤九天侶槍楡水撃各逍遙

酬樂天初冬早寒見寄

元稹

乍起衣猶冷微吟帽半欹霜凝南屋瓦雞唱後園枝洛水碧雲曉吳山黃葉時兩傳千里意書札不如詩初冬夜坐憶桐城山行

梅堯臣

我昔吏桐鄕窮山使屢躡路險獨後來心危常自怯下顧云容容前溪未可涉半崖風防然驚鳥爭墮葉修蔓不知名丹寶坼在莢外端野鼠飛緣挽一何捷馬行聞虎气防耳鼻息遂投山家宿駭汗衣尙浹歸來撫童僕前事語妻妾吾妻嘗有言艱勤壯時業安慕終身閒笑媚看婦靨自是甘努力子今無所懾老大官𨿽暇失偶淚滿睫書之空自知城上鼓三疊

初冬偶成

淸商忽已謝環堵緬淸冬今晨起何早肅气淒房櫳繁霜凜欲結霽霧迷長空理畦曉蔬盡收果髙林空六年淮陽客歲嵗風景同吁嗟吾老矣撫事思無窮

初冬道中

曽鞏

潦退蛟螭不可逃溪淸潭澈見秋毫欲霜日射西山赤漸冷天騰北極髙秀色更濃惟竹栢孤根先動是蓬蒿感時一撫靑萍嘆馬踏西風气自豪

初冬

範成大

節令堅冰始民風古意淳星行窮少皥正嵗述咸秦俗禮嫌端拜頭風彊裹巾紅泥鑪畔酒從此卜親鄰

初冬近飲酒作

天水邊陲南接蜀秦山翠照峨峨緑世間豈有糞金牛枉使五丁斧山玉罷侯置守自蜀始監郡東來兩成轂至今芙蓉城上土邦人猶記張儀築偏方逺僻坐井底豈知東國窮鋒鏃十月爲正布時令方驗水行攺周木南徵北戍幸息肩灑酒炰豚賀新屬祖龍妄意一至萬當道已聞神嫗哭炎家天子起編戶政患嬴皇威令酷急於恩紀緩文法正嵗尙猶傳五六吾民久已作秦民迄今十月猶遺俗野人何暇論年代但憶每逢多稼熟靑裾女子翻茜袖抽鎌獲稲腰如束三時勤苦一時好自古有年非汝獨七雄爭戰已遙逺萬代興亡眞返復洛誦徒勞口囁嚅不如屢把壺中醁

予寓邑中與諸子講學巨山侄孫轉示初冬書事因用韻

霜風防夕報初寒蟋蟀歸來已四遷舊物有氊眠軟暖講堂逢鱓饋新鮮功名久已遺淸老徵戍何由及晚年暴客更緣貧見外時危身老亦悠然

初冬小園寓目

獨樹喬松色閒雲淡落暉新霜黃橘重久雨翠梧稀暗雀鳴還啄髙烏定更飛敝貂猶故在卒嵗免無衣

立冬

立冬日

張無盡

己亥殘秋報立冬新新舊舊疊相逢定知天上漫漫雪又下人間疊疊峯無意自然成造化有形爭得出陶鎔夜來西北風聲惡抝折亭前一樹松

立冬夜舟中作

範成大

人逐年華老寒隨雨意增山頭望樵火水底見漁燈浪影生千疊沙痕沒防稜峨眉欲還觀須待到晨興

龍逰舟中遇立冬【二首】

余安行

掛帆朝發龍逰浦天寒正下瀟瀟雨共道人間今日冬連檣處處歡相語我今與汝共孤舟寂寞舟中任水流人生自適乃爲樂莫把閒腸生寸愁

一陽初復來江渚老龍漸起興雲雨人間令節偶斯辰君子道亨同笑語溪中朝夕往來舟去人何在水長流吾生塵世蹔寄爾病死饑寒非我愁

嵗時雜詠卷三十八

欽定四庫全書

嵗時雜詠卷三十九

宋蒲積中編冬至

冬至日小防

張華

日月不畱四气回周節慶代序萬國同休庶尹羣後奉壽升朝我有嘉禮式宴百僚繁肴綺錯防酒泉渟笙鏞和奏磬管流聲上隆其愛下盡其心宣其壅滯詠之徳音乃宣乃訓配享交泰永載仁風長撫無外

冬至

鮑昭

舟遷莊甚笑水流孔亟嘆景移風度攺日至晷遷換渺渺負霜鶴皎皎帶云鴈長河結蘭楫層冰如玉防哀哀古老容慘顏愁嵗晏催促時好過逼迫聚離散美人還未央鳴箏誰與彈

同前

宋傅亮

星昴殷仲冬短晷窮南陸柔茘迎時萋芳蕓應節馥

詠冬至

宋袁淑

連星貴初歷今自臨首嵗薦樂行陰政登歌贊陽滯收涼降天徳萌華宣地惠司瑞紀夜長書云掌朝誓

冬至後丞相第詣世子車中作

沈約

防公失權勢門館有虛盈貴賤猶如此況乃曲池平髙車塵未滅珠履故無聲賔階緑錢滿客位紫苔生誰當九原上鬱鬱望佳城

五言畫堂良夜履長在節歌管賦詩列筵命酒十韻成篇【得沓合答雜納颯匝欱拉閣】

陳後主

季冬初陽始寒气尙蕭颯原葉或委低岫云時吐欱雕樹乍疎迥逺峯自重沓云興四山霾風動萬籟答肅肅凝露下峩峩層冰合復殿可以娯於玆多延納迢迢百尺觀杳杳三休閣前後訓導屏左右文衛匝進退簮纓移縦橫壯思雜幸矣天地泰當無範睢拉

冬至日幹陽殿受朝

隋煬帝

北陸隆冬盛南至晷漏長端拱朝萬國守文繼百王至徳慚日用治道愧時康新邑建嵩嶽雙闕臨洛陽圭景正八表道路均四方碧空霜華淨朱庭皎日光纓佩旣濟濟鐘鼓何煌煌文防翊髙殿采眊分修廊元首乏明哲股肱資賢良舟檝佇有寄庶此王化昌

奉和冬至日幹陽殿受朝應制

牛

恭已臨萬防宸居馭八埏作貢菁集來朝圭黼連司儀三揖盛掌禮九賔防重欄映如璧【一作碧】復殿繞非煙

奉和冬至應教詩

隋蕭慤

天宮初動磬緹室已飛灰暮風吹竹起陽云覆石來折冰開茘色除雪出蘭栽慙無宋玉辧濫吹楚王臺和麯典設扈從東郊憶弟使往安西冬至日恨

不得同申拜慶

李嶠

玉闗方叱馭桂苑正陪輿桓嶺嗟分翼姜川限饋魚雪花含晚【闕】云葉帶荊舒重此西流詠彌傷南至初

冬至後過吳張二子檀溪別業

孟浩然

卜築因自然檀溪不更穿園廬二友接水竹數家連直取南山對非關選地偏擇鄰依孟母共井得王宣曽是歌三樂仍聞詠五篇艸堂時偃曝蘭棹日周旋外事情都遣中流性所便閒垂太公釣興發子猷船予亦幽棲者經過切慕焉梅花初臘月栁色半春天鳥泊隨陽鴈魚藏縮項鯿停杯問山簡何似習池邊

後至

杜甫

冬至至後日初長逺在劍南思洛陽靑袍白馬有何意金穀銅駞非故鄕梅花欲開不自覺棣蕚一別永相望愁極本慿詩遣興詩成吟詠轉淒涼

冬至遣興奉寄兩院遺補

去嵗玆辰捧禦牀五更三防出鵷行欲知趨走傷心地正想氛氳滿眼香無路從容陪笑語有時顚倒著衣裳何人錯憶窮愁日愁日愁添一綫長

冬日

年年至日長爲客忽忽窮愁泥殺人江上形容吾獨老天邊風俗自相親杖藜雪後臨丹壑鳴玉朝來散紫宸心折此時無一寸路迷何處見三秦

小至

天時人事日相催冬至陽生春又來刺繡五紋添弱綫吹葭六管動飛灰岸容待臈將舒栁山意衝寒欲放梅云物不殊鄕國異教兒且覆掌中杯

至日遣興寄北省舊閣老兩院故人

憶昨逍遙供奉班去年今日侍龍顏麒麟不動香煙上孔雀徐開扇影還玉几由來天北極朱衣只在殿中間孤城此日空腸防愁對寒云日滿山

冬至夜寄京師諸弟兼懷崔都水

韋應物

理郡無異政所憂在素餐従令去京國羇旅當嵗寒子月生一气陽景極南端已懷時節感更抱離別酸私防夕云罷還齋夜方闌邃幕沈空宇孤燭照牀單應同玆夕念寧忘故嵗歡川途況悠邈涕下一闌干

冬至下寄舎弟時應試南京丘

爲

去去知來逺依依甚初別他鄕千里心昨夜堦前雪終日讀書仍少孤家貧兄弟未當途適遠才過宿舂料相隨惟一平頭奴男兒出門事四海立身世業文章在莫漫憶柴扉駟馬髙車朝紫微江南驛使不曽防春前爲爾作春衣

合肥至日愁中寄鄭明府

劉商

失計爲卑吏三年滯楚鄕不能隨世俗應是昧行藏白璧空無玷黃沙只自傷暮天鄕思亂曉鏡鬢毛蒼灰管移新律窮陰變一陽嵗時人共損幽憤日先長拙宦慙知己無媒誨自彊迍邅羞薄命恩惠費餘光眾口誠難稱長川卻易防魚竿今尙在行此棹滄浪

冬至日陪裴端公使君淸水堂

皎然

亞嵗崇嘉燕華軒照緑波渚芳迎气早山翠問晴多推往知時訓書羣辧政和従公惜日短畱賞夜如何冬至夜郡齋宴別前華陰盧主簿【並序】

張登

範陽盧君道漳以適越人悅之稅車休徒三旬之間然後飭行李之命時日南至登與賔客僚吏防別於郡齋釃酒卜夜夜艾酒酣而不能自己故咸請詩之由是探韻而賦賦不出志大抵感時傷逺又

美盧君擇其所從而不惑【闕】頌徵南有奔走之

徳焉

虎宿方冬至雞人積夜籌相逢一樽酒共結兩鄕愁王儉花爲府盧諶幄內璆明朝更臨水悵望嶺南流郊居冬至日荷李常侍見過熊孺登

賤子守柴荊誰人記【一作識】姓名風雲千騎防艸木一陽生禮異江河動歡殊里巷驚稱觴容侍坐看竹許同行遇覺滄溟淺恩疑太嶽輕盡搜天地物無逾此時情

長至日上公獻壽

張叔良

鳯闕晴鐘動雞人曉漏長九重初啟鑰三事正稱觴日至龍顏近天旋聖歷昌休光連雪淨瑞气雜鑪香化被君臣洽恩沾士庶康不因稽舊典誰得紀朝章

同前

崔琮

應歷三陽首朝天萬國同斗邊看子月臺上候祥風五夜鐘初曉千門日正融玉階文物盛仙仗武貔雄率舞皆羣辟稱觴卽上公南山爲聖壽長對未央宮

同前

李竦

候曉金門辟乘時寶歷長羽儀瞻上宰云物麗初陽漢禮方傳佩堯年正捧觴日行臨觀闕帝錫洽珪璋盛美超三代洪休防百祥自憐朝不坐空此詠無疆

南至日太史登臺書云物

裴逹

圜丘才展禮佳气近初分太史新簮筆髙臺紀彩雲煙空和縹緲曉色共氛氳道泰資賢輔年丰荷聖君恭惟司國瑞兼用察人文應念懷鈆客終朝望碧雲

同前

於尹躬

至日行時令登臺約禮文官稱伯趙氏色辧五方云晝漏聽初發陽光望漸分司天爲嵗備持簡出人羣惠愛周微物生靈荷聖君長當有嘉瑞鬱鬱復紛紛

南至日隔仗望含元殿香鑪【貞元六年】

崔立之

千官荷長至萬國拜含元隔仗鑪光出浮霜煙气翻飄飄縈內殿漠漠澹前軒聖日開如捧卿云近欲渾輪囷灑宮闕蕭索散乾坤願假天風便披香奉至尊

同前

冕旒親負扆卉服盡朝天暘谷移初日金鑪出禦煙分馨流逺近散漫入貂蟬霜仗凝餘白朱欄應轉鮮如看浮闕在稍覺逐風遷爲沐皇家慶來瞻羽衛前

同前

車

抗殿疏元首髙髙接上節當南至日星是北辰天寶防羅仙仗金鑪引瑞煙霏微雙闕麗溶曵九州連拂曙祥光滿分晴曉色鮮一陽今在歷生植願陶甄

酬崔舎人冬至日宿直見寄權徳輿

令節一陽新西垣宿近臣曉光連鳯沼殘漏起雞人白雪飛成曲黃鐘應律均層霄翔迅羽廣陌駐歸輪淸切晨趨貢恩華夜直頻輟才時所重【九月中楊閣老權知吏部選事】分命秩皆眞【十月中崔閣老正拜本官徳輿正除禮部受命前一日分艸詔詞】左掖期連茹南宮愧積薪九年叨此地回首倍相親

冬至日宿齋時郡君南內朝謁因寄

淸齋獨向圜丘拜盛服想君興慶朝明日一陽生百福不辭相望阻寒宵

朔日冬至攝職南郊因書卽事

大明南至慶天正朔旦圜丘樂六成文軌盡同堯歷象齋祠忝備漢公卿星辰列位祥光滿金石交音曉奏淸更有觀臺稱賀處黃雲捧日瑞升平

冬至後招於秀才

王建

日近山紅暖气新一陽先入禦溝春聞閒走馬重來此沐浴明年稱意身

至日登樂逰園

裴度

陰律隨寒攺陽和應節生祥雲觀魏闕瑞气映秦城驗炭論時政書云受嵗盈晷移長日至霧斂逺容淸景暖仙梅動風柔禦栁傾那堪封得意空對物華情

日南至【元和年吏部】

獨孤

王歷頒窮律凝陰發一陽輕暉猶惜短圭影比偏長晷度經南斗流晶盡北堂乍疑周戶耀可愛逗林光積雪消微煦初萌動渺茫更升臺上望云物已昭彰

冬至日祥風應候

節逢淸景空占气二儀中獨喜登防日先知應候風瑞呈光舜化表慶感堯聰況與乘時葉還將入律同微微萬井徧習習九門通更繞鑪煙起殷勤報嵗功

邯鄲冬至除夜思家

白居易

邯鄲驛裏逢冬至抱膝燈前影伴身想得家中夜深坐還應說著逺行人

冬至夜懷湘靈

艷質無由見寒衾不可親何堪最長夜俱作獨眠人

冬至宿楊梅館

十一月中長至夜三千里外逺行人若爲獨宿楊梅館冷枕單牀一病身

冬至夜

老去襟懷常濩落病來須髩轉蒼浪心灰不及鑪中火鬢雪多扵砌下霜三峽南賔城最逺一年冬至夜偏長今宵始覺房櫳冷坐索寒衣說孟光

小嵗日對酒吟錢湖州所寄詩

獨酌無多興閒吟有所思一杯新嵗酒兩句故人詩楊栁初黃日髭髯半白時蹉跎春气味彼此老心知

小嵗日喜談氏外孫女孩滿月

今旦夫妻喜他人豈得知自嗟生女晚敢訝見孫遲物以希爲貴情因老更慈新年逢吉日滿月乞名時【因名珠】桂燎燻花果蘭湯洗玉肌懷中有可抱何必是男兒

至日上公獻壽酒

白敏中

候曉天門辟朝天萬國同瑞云升觀闕香气映華宮日色臨仙籞龍顏對昊穹羽儀瞻百辟獻壽是三公化被君王洽恩沾艸木丰自相朝玉座宴此詠皇風

冬至日寄小侄阿宜

杜牧

小侄名阿宜未得三尺長頭圓筋骨兩臉明且光去年學宦人竹馬繞四廊指揮羣兒輩意气何堅剛今年始讀書下口三五行隨兄旦夕去斂手整衣裳去嵗冬至日拜我立我旁祝爾願爾貴仍且壽命長今年我江外今日生一陽憶爾不可見祝爾傾一觴陽徳比君子初生甚微茫排陰出九地萬物隨開張一似小兒學日就復月將勤勤不自己二十能文章仕宦至公相致君作堯湯我家公相家劍佩常丁當舊第開朱門長安城中央第中無一物萬卷書滿堂家集二百編上下馳皇王多是撫州寫今來五紀彊尙可與爾讀助爾爲賢良經書括根本史書閱興亡髙摘屈宋艷濃燻班馬香李杜泛浩浩韓栁摩蒼蒼近者四君子與古爭彊梁願爾一祝後讀書日日忙一日讀十紙一月讀一箱朝廷用文治大開官職場願爾出門去取官如駈羊吾兄苦好學學問不可量晝居府中治夜歸書滿牀後貴有金玉必不爲爾藏崔昭生崔蕓李兼生窟郎堆錢一百屋破散何披猖今𨿽未卽死餓凍防欲僵參軍與縣尉塵土驚匡勷一語不中治笞箠身滿瘡官罷得絲髮好買百樹桑稅錢未輸足得米不敢嘗願爾聞我語歡喜入心腸大明帝宮闕杜曲我池塘我若自潦倒看汝爭翺翔摠語諸小道此詩不可忘

冬至日遇京使發寄舎弟

逺信初逢雙鯉去他鄕正遇一陽生罇前豈解愁家國輦下惟能憶弟兄旅館夜憂姜被冷暮江寒覺晏裘輕竹門風過還惆悵疑是松雪打聲

和湖州杜員外冬至日白蘋洲見憶

李郢

白蘋亭上一陽生謝朓新裁錦繡成千嶂雪消溪影緑防家梅綻海波淸已知鷗鳥長來狎可許汀洲獨有名多愧龍門重招引卽拋田舎棹舟行

冬至後西湖泛舟看防冰偶成長句

一陽生後陰飈竭湖上層冰看坼時雲母扇揺當殿色珊瑚樹碎滿盤枝斜汀藻動魚應覺涵浦波生鴈未知山影淺中畱【一作流】瓦礫日光寒外送漣漪崖崩葦防縦橫散篙蹙蘭舟片段隨曽向黃河望衝激大鵬飛起雪風吹

江南冬至和人懷洛下

陸防

昔居靑洛涯長恨苦寒時自作江南客稀逢下雪時有煙棲菊梗無凍落杉枝背日能尋徑臨風尙覆棋鳥聲渾欲囀艸色固應知與看平湖上東流或片澌

冬至夜作【天復二年隨駕在鳯翔】

韓渥

中宵忽見動葭灰料得南枝有早梅四野便應枯艸緑九重先覺凍雲開陰冰莫向河源塞陽气今從地底回不道慘舒無定分卻憂蚊響又成雷

南至日【四首】

司空圖

年年山壓壓來頻莫彊孤危競要津吉卦偶成開病眼暖檐還葺寄羸身求仙自躁非無藥報國當材別有人鬢髮堪傷白已徧鏡中更待白眉新

今冬臘後無殘日故國燒來有防家卻恨早梅添旅思彊偸春力報年華

花時不是偏愁我好事應難摠取他已被詩魔長役使眼中莫厭早梅多

年華亂後偏堪惜世路拋來已自生猶有玉眞長命縷罇前時唱緩羇情

冬除夜書情

盧延讓

兀兀坐無味思量誰與鄰數星深夜火一个遠鄕人鴈翥天微雪風號樹欲春愁腸自難過不覺苦吟頻

嵗時雜詠卷三十九

欽定四庫全書

歳時雜詠卷四十

宋蒲積中編冬至

冬至日贈安節

蘇軾

我生幾冬至少小如昨日當時事父兄上壽拜帨膝十年閱凋謝白髮催衰疾瞻前惟兄三顧後子由一近者隔江濤逺者天一壁今朝復何幸見此萬里侄憶汝總角時啼笑爲梨栗【陶潛詩通子垂九齡但覓梨與栗】今來能慷慨志气堅鐡石諸孫行復爾世事何時畢詩成卻超然老淚不成滴

和過子冬至與諸生飲酒

小酒生黎法幹糟瓦盎中芳辛知有毒滴瀝取無窮凍醴寒初春醅暖更蒙華夷更樽合醉笑一歡同裏閈峩山北田園震澤東歸期那敢說安信不曽通鶴髮驚全白犀圍尙半紅愁顏解符老壽耳鬭吳翁得谷鵝初飽亡貓防益丰黃姜收土芋蒼耳斫霜叢兒瘦緣儲藥奴肥爲種松頻頻非竊食數數尙乘風河伯休誇若靈昌自舞馮歸途防泥淖炬火燎茅蓬膝上王文度家傳張長公和詩仍醉墨戲海亂羣鴻

冬至日獨遊吉祥寺

井底微陽回未回蕭蕭寒雨濕枯荄何人更似蘇夫子不是花時肯獨來

次韻仇池冬至日見寄

蘓轍

身如艸木順陰陽附火重裘百日彊漸喜微和解凝烈半酣起舞意倉忙吾兄去我行三臘千里今宵共一觴世事只今人自解苦寒湏盡酒如湯

進賀冬至

張無盡

燭滿天街曉漏長杜門牢落嘆臺綱金吾六卒閒私第玉筍千官守未央五貴訏謨除盜賊一朝新事劾風霜堯天咫尺橫雲霧遙慶南山萬壽觴

冬至

梅堯臣

銜泣想慈顏感物哀不平自古九泉死靡隨新陽生稟命異艸木彼將羨勾萌人實嗣其世一衰復一榮

依韻和吳正仲冬至

流光冉冉卽衰遲物趣回環似轉規長景已知今日至孤懷不比少年時阻陪上閣鴛鴦後且與南州父老期況有春禾新酒熟百分休放手中巵

冬至日得謝師厚宋次道中道書

水國欲爲雪野冰將合河人同一陽至淚向十行多朋意今猶在年華悵已過看看四十九應笑此蹉跎宣城至日謁天慶觀呈郡僚張

耒

溪山慘殘嵗況乃値新冬淩晨率其屬肆禮欵琳宮漠漠冒原霧淒淒隔水風南方異气候霜葉未全紅忽憶簪史筆且趣辟蒼龍拜舞上東閣佳气欝蔥蔥談笑出右掖交遊盡英雄老大心已矣依然夢魂中

冬至後【三首】

寒著添綿衲朝燒折足鐺何勞問榮辱便足了平生理自陰陽運吾寧口舌爭深居玩吾寶不遣世人驚水國過冬至風光春已生梅如相見喜鴈有欲歸聲老去書全嬾園中酒屢傾窮通付吾道不復問君平梅栁有情態江鄕逼嵗除山村見霜橘江市出寒魚謫久衣冠懶身閒故舊疏傍籬挑菜甲憶我故園蔬

至後早赴館

紅臘妝梅冷未粘桞條偸暖乍纎纎髙樓殘月誰家雪盡日天寒不捲簾

冬至二絕呈阿璉念六

荻籬茅屋柯山下賣餅歸來也做冬不見長安競時節車如流水馬如龍

五更人起語江城笑語喧喧天欲明酌酒壽君但一醉百年珍重是人情

冬至

紫壇曾從奠琳瑯親被天人玉冕光今日黃州山下寺五更聞鴈滿林霜【余元祐七年南郊曾與捧冊在泉池只席左見上冕玉簮白如雪爲燭所照光數尺】

和至日北園防集

晏殊

淸曉融風肅桂堂郡僚多暇舞筵張【是日太守命賔】臺髙已驗云容媚日暖懸知刻漏長溪子弩寒千【闕】命蘭英酒熟【闕】傳觴官曹事集神都近預拜需函慶一陽

奉和聖制冬至

吉序冠三正民時恊順成嵗穰千畆實气爽六符平肆樂遵年律迎長藹頌聲云濃燕鴈度雪霽楚蘭榮異域梯航集諸侯篚貢盈堯仁敷萬有同此一陽生

冬至夜發峽州舟中作

範成大

舟中萬里行燈下一陽生不減在家好都忘爲旅情霜幹風愈勁云澹月微明況有詩兼酒樽前莫問更

冬至

王安石

都城開博路佳節一陽生喜見兒童色歡傳市井聲幽閒亦聚集珍麗各擕擎卻憶他年事關商閉不行

長至【二首】

石敏若

陽和散逐管灰浮節物那知人倦遊無可柰何霜後冷急推不去眼中愁康衢結束新裳雜飛蓋追隨賀客稠猶有禰衡漫一刺侯門如海未容投

筆墨如山寧療饑謾勞紅日一絲遲濁醪有理貧難醉坐客無氊寒見欺占嵗丰凶云物動漏春消息管灰知江南梅使無恙否腸斷隴頭花一枝

冬至夜旅懷

楊萬里

亂霜如葉撲窗寒愁到心如欲斷弦鳯管陽才一聲起蟾輪月已九分圓擁鑪酌凍酒相對欹枕背殘燈未眠乞得曉鐘西拜望露中香爲祝親燃

長至日念應求【三十日】

余安行

純陰歸盡一陽來鬱鬱襟懷此日開早晚天恩到巙峽整裝應得趂時廻

和任普州冬至日作

李新

詩成椽筆一何工元有英聲妙洛中已是少師扶日手更看公子釣鰲風書云寶防開新瑞脫木香山墮晚紅經濟通才猶補外與騎星鶴問圓穹

南至日過塩埧官亭

墮衣黃楓香著鬢靑霜濕江山如故人到眼類長揖客行先飛蓬不肯擬馬立時節當書云相將何太急我本芻牧兒家有舊蓑笠勤辛朱墨間銷減耕耨力欲歸倒虛嚢追赴村社集傳言東鄰翁但空西向席梨栗隨所有大白更增一勿復問市朝與翁醉終日

冬至夜宿顒口市

寧辭舉棹頻不覺又黃昏有感逢冬節無聊宿水村客心愁待旦杯酒彊開樽共祝同歡慶亨途莫我論

歳時雜詠卷第四十

欽定四庫全書

歳時雜詠卷四十一

宋蒲積中編除夜

歳盡應制

庾肩吾

歳序已去殫春心不自安聊開百葉酒試奠五辛盤金薄圖神鷰朱泥卻鬼丸梅花應可折惜爲雪中看

歳窮應教

薛道衡

故年隨夜盡初春逐曉生方驗從軍樂飲至入西京

守歳

唐太宗

暮景斜芳殿年華麗綺宮寒辭去冬雪暖帶入春風階馥舒梅素盤花卷燭紅共歡新故歳迎送一宵中

太原召侍臣賜宴守歳

四時動灰琯一夕變冬春送寒餘雪盡迎歳早梅新

守歳

歳陰窮暮紀獻節唘新芳冬盡今宵促年開眀日長冰銷出鏡水梅散入風香對此歡終宴傾壺待曙光

同前

唐髙宗

今朝冬律盡來朝麗景新花餘凝地雪條含暖吹分綬吐牙猶嫩冰臺已鏤津薄紅梅色冷淺緑栁輕春送迎交兩節暄寒變一辰

奉和守歳應制

許敬宗

玉琯移序金奏賞彤闈祥鸞歌裏囀春燕舞前歸壽爵傳三禮燈枝麗九微運廣薰風積恩深湛露晞送寒終此夜延宴待晨暉

西京守歳

駱賔王

閒居寡言宴獨坐倦風塵忽見嚴冬盡方知列宿春夜將寒色去年共曉光新耿耿他鄕夕無由展舊親歳夜安樂公主滿月侍宴

沈佺期

除夜子星廽天孫滿月杯詠歌麟趾合簫管鳯雛來歳炬常燃桂春盤預折梅聖皇千萬壽垂曉禦樓開

守歳應制

南渡輕冰解渭橋東方樹色起招搖天子迎春取今夜王公獻壽用明朝殿上燈人爭烈火宮中侲子亂驅妖宜將歳酒調神藥聖祚千春萬國朝

守歳侍宴應制

杜審言

季冬除夜接新年帝子王臣捧禦筵宮闕星河低拂樹殿庭燈燭上薫天彈琴奏管梅風入對局探鉤栢酒傳欲向元正歌萬壽暫畱歡賞寄春前

除夜有懷

故節當歌守新年把燭迎冬氛戀虯箭春色候雞鳴興盡聞壺覆宵防見斗橫還將萬億壽更謁九重城

歳夜安樂公主滿月侍宴應制

歳畢生昌天杯宴重臣畫樓初滿月香殿早迎春睿作堯君寶孫謀梁國珍明朝元防日萬壽樂章陳

欽州守歳

張說

故歳今宵盡新年明日來愁心隨斗柄東北望春廽

嶽州守歳【三首】

除夜淸樽滿寒庭燎火多舞衣連臂拂醉坐合聲歌至樂都忘我心自委和此年今已度來歳知如何夜風吹醉舞庭火對酣歌愁逐前年去歡迎今歳多桃符堪辟惡竹爆妙驚眠歌舞畱今夜猶言惜舊年

除夜作

髙適

旅館寒燈獨不眠客心何事轉淒然故鄕今夜思千里霜鬢明朝又一年

歳除夜樂城張少府宅作【二首】孟浩然

雲海訪甌閩風濤泊島濱何知歳除夜得見故鄕親予是乘桴客君爲失路人平生復能幾一別十餘春疇昔通家好相思無間然續明催畫燭守歳接長筵舊曲梅生唱新正栢酒傳客行隨處樂不覺度年年

歳除夜有懷

五更鐘鼓欲相催四气推遷往復廽帳裏殘燈猶有熖鑪中香气盡成灰漸看春逼芙蓉枕頓覺寒銷竹葉杯守歳家家看不臥相思那得夢魂來

除夜樂城逢孟浩然

張子容

逺客襄陽郡來過海畔家罇開栢葉酒燈發九枝花妙曲逢盧女髙才得孟家東山行樂意非是競豪華

除日

臘月今朝晦流年此夕除拾樵供歳火帖牖作春書栁覺東風至花疑小雪余忽逢雙鯉贈言是上冰魚

杜位宅守歳

杜甫

守歳阿咸家椒盤已頌花盍簮喧櫪馬列炬散林鴉四十明朝過飛騰暮景斜誰能更拘束爛醉是生涯

除日

韋應物

思懷耿如昨季月已雲暮忽驚年復新獨恨人成故冰池始泮緑梅園還飄素淑景方轉延朝朝自難度

除夜宿石橋館

戴叔倫

旅館誰相問寒燈獨可親一年將盡夜萬里未歸人寥落悲前事支離笑此身愁顏與衰鬢明日又逢春歳除日奉推事使牒赴撫州辧對畱別崔法曹陸大祝處士上人同賦人字口號

上國杳未到流年忽復新廽車不自識君定送何人建中癸亥歳奉天除夜宿武當山北茅平村

歳除日又暮山險路仍新驅傳迷深谷瞻星記北辰古亭聊假寐中夜忽逢人相問皆嗚咽傷心不待春

歳夜雪中喜魏萬成郭廈相尋

劉長卿

新年欲變栁舊客共沾衣旅夜猶難盡鄕春又獨歸寒燈映虛牖暮雪掩閒扉旦暮乘船去平生相訪稀

嶺外守歳

李福業

冬去更籌盡春隨斗柄回寒暄一夜隔客鬢兩年催

除夜書情

周亮

何處風塵歳云陽古驛前三冬不再夜曉日又明年春入江南栁寒歸塞北天還傷知候客花景對韋編

故鄕除夜

三百六十日已終故鄕還與異鄕同非惟律變情堪恨抑亦才疏運未通何處夜歌銷臘酒誰家髙燭候春風詩成始欲吟將看早是去年牽課中

除夜長安客捨

歐陽詹

十上書仍寢如流歳又遷望家思獻壽算甲恨增年虛牖傳寒柝孤燈照絕編誰應問窮轍泣盡更澘然

除夜侍酒呈諸兄示捨弟

莫嘆明朝又一春相看堪共貴玆身悠悠寰宇同今夜膝下傳杯有幾人

守歳【二首】

盧仝

年去畱不得年來也任他當鑪一榼酒爭柰兩年何老去經節臘樂事甚悠悠不及兒童日都盧不解愁

除夜【二首】

姚合

衰殘歸未遂寂寞此宵情舊國餘千里新年隔數更寒猶近北峭風漸向東生誰見長安陌晨鐘動火城殷勤惜此夜此夜在逡巡燭盡年還別雞鳴老更新儺聲方去病酒色已迎春明日持杯處誰爲最後人

除夜悼亡

元稹

憶昔歳除夜見君花燭前今宵祝文上重疊敍新年閒處低聲哭空堂背月眠傷心小男女撩亂火堆邊

除夜酬樂天

引儺綏斾亂毿毿戲罷人歸思不堪虛漲火塵浦北無由阿傘鳯城南休官期限原同約除夜情懷老共諳莫道明朝始添歳今年春在歳前三

除夜宿洺州

白居易

家寄闗西住身爲河北遊蕭條歳除夜旅泊在洺州

除夜寄弟妹

感時思弟妹不寐百憂生萬里經年別孤燈此夜情病容非舊日歸思逼新正早晚重歡防羇離各長成

客中守歳在栁家莊

守歳樽無酒思鄕淚滿巾始知爲客苦不及在家貧畏老偏驚節防愁預惡春故園今夜裏應念未歸人

除夜【二首】

薄晚支離坐中宵枕臂眠一從身去國再見日周天老度江南歳春拋渭北田潯陽來早晚眀日是三年歳暮紛多思天涯渺未歸老添新甲子病減舊容輝鄕國仍畱念功名已息機明朝四十九應轉悟前非

和微之除夜作

君賦此詩夜窮陰歳之餘我和此詩日防和春之初老知顏狀攺病覺支體虛頭上毛髮短口中牙齒疏一落老病界難逃生死墟況此促促世與君多索居君在浙江東榮駕方伯輿我在魏闕下謬乘大夫車妻兒常各飽奴婢亦盈廬惟是利人事此君全不如我統千郎官君領百吏胥我掌四曹局君管十鄕閭君爲父母君大惠在資儲我爲刀筆吏小惡乃誅鋤君提七郡籍我按三尺書俱已佩金印甞同趨玉除外寵信非薄中懷何不攄恩光未報答日月空居諸磊落甞許君局促應笑予所以自知分欲先歌歸歟

除夜寄防之

鬢毛不覺日毿毿一事無成百不堪共惜盛時辭闕下同嗟除夜在江南家山泉石尋常憶世路風波子細諳老校於君合先退眀年半百又加三

除夜

病眼少眠非守歳老心多感又臨春火銷燈盡天眀後便是平頭六十人

歳除夜對酒

衰翁歳除夜對酒思悠然艸白經霜地云黃欲雪天醉依【香皆反】香枕坐慵傍暖鑪眠洛下閒來久眀朝是十年

三年除夜

晰晰燎火光氳氳臘酒香嗤嗤童稚戲迢迢歳夜長堂上書帳前長幼合成行以我年最長次第來稱觴七十期已近萬緣心已忘不惟少歡樂兼亦無悲傷素屏映居士靑衣侍孟光夫妻老相對各坐一繩牀【顧虎頭畫維摩居士圖惟白衣素屏也】

除夜書懷兼贈張常侍

三百六旬今夜盡六十四年明日催不用嘆聲隨日老亦須知壽逐年來加添雪興憑氊帳消殺春愁付酒杯惟恨詩成君去後紅牋紙捲共誰開

歳暮

窮陰急景暗相催壯齒韶顏去不廽舊病重因年老發新愁多待夜長來膏明自爇緣多事鴈黙先烹爲不才禍福細尋無防處不如且進手中杯

歳夜詠懷兼寄思黯

徧數故交親何人得六旬【與思黯夢得數侍還淪沒者少過得六十】今年已入手餘事豈闗身老自無多興春應不揀人陶窗與閣風景一時新

歳夜詠懷

劉禹錫

彌年不得意新歳又如何念昔同遊者而今有幾多以閒爲自在將壽補蹉跎春色無情故幽居亦見過

樂天夢得有歳夜詩聊以奉和

牛僧孺

惜歳歳今盡少年應不知淒涼數流軰歡喜見孫兒暗減渾身力潛添兩鬢絲莫愁花笑老花自幾多時

奉和劉賓客二十八丈歳夜詠懷

盧貞

文翰走天下琴樽臥洛陽貞元朝士盡新歳一悲涼名早緣才大官遲爲壽長時來知病已莫嘆步趨妨

除夜

今歳今宵盡明年明日催寒隨一夜去春逐五更來气色空中攺容顏暗裏廻風光人不覺已著【一作入】後園梅

除夜長安作

李京

長安朔風起窮巷掩雙扉新歳明朝是故鄕何路歸鬢絲饒鏡色隟雪奪燈輝卻羨秦州鴈逢春盡北飛

鄂渚除夜書懷

來鵬

鸚鵡洲頭夜泊船此時形影共淒然難歸故國干戈後欲告何人雪天筯撥冷灰書悶字枕陪寒席帶愁眠自嗟落拓無成事明日春風又一年

酬劉谷除夜見寄

李郢

坐恐三更至流年此夜分客心無限事愁不堪聞防上家殊遠鑪前酒暫曛劉郎亦多恨詩憶故山園

隋宮守歲

李商隠

消息東郊木帝廻宮中行樂有新梅沈香甲煎爲庭燎玉液瓊蘇作壽杯遙望露盤疑是月遠聞鼉鼓欲驚雷昭陽第一傾城客不踏金蓮不肯來

酬李紺歲除送酒

雍陶

歲盡貧心事事湏就中深恨酒錢無故人充壽能分送遠客消愁免自沽一夜四乘傾鑿落五更三防把屠蘇已供時節深珍重況許今朝更挈壺

共佳人守歲

劉綺荘

桂華窮北陸荊艶下東鄰殘妝欲送曉薄衣已迎春舉袖爭流雪分歌競繞塵不應將共醉年去遠催人

巴山道中除夜書懷

崔塗

迢逓三巴路羈危萬里身亂山殘雪夜孤燭異鄕春漸與骨肉遠轉於僮僕親那堪正漂泊明日歲華新

途中除夜

髙蟾

南北遊萍迹年華又暗催殘燈和臘盡曉角帶春來鬢欲漸侵雪心仍未肯灰金門舊知己誰爲脫塵埃

除夜作

薛能

和吹度穹旻虛徐接建寅不辭加一歳惟喜到三春燎照雲煙好幡懸井邑新禎祥應北極調爕驗平津樹欲含遲日山將退舊塵蘭萎殘此夜竹爆和諸鄰祝壽思眀聖驅儺看鬼神團圓多少軰眠寢獨勞人茜斾猶雙節雕盤又五辛何當平賊後歸作自由身

和曹侍禦除夜有懷

有病無媒客多慵亦太疏自憐成叔夜誰與薦相如嗜退思年老諳空笑歳除迹閒過寺宿頭暖近階梳春立窮冬後陽生舊物初葉多庭不掃根在逕新鋤田事終歸彼心情老倦於斵材須見像蔵劍豈爲魚效淺慙屍祿恩多負辟書酬知必擬共勿使浪躊躇

除夜

舊曆不足捲東風還坐聞一宵猶幾刻兩歳欲平分臘盡傾時斗春通綻處云明朝遙捧酒先合祝吾君

江外除夜

千門庭燎照樓臺總爲年光急急催半夜臘因風捲去五更春被角吹來寧無好鳥思花發應有遊魚待凍開不是多岐漸平穏誰能呼酒祝昭回

旅捨除夜

皮日休

永夜誰能守羇心不放眠挑燈猶故歳總角已新年出谷空嗟晚衘杯尙愧先來朝辭逆旅雪涕野槐天

除夜

方幹

五更斯須卽達晨四時吹轉任風輪寒燈短熖方燒臘畫角殘聲已報春來日便爲經歳客昨朝猶是去年人新正定數隨年減浮世應難百徧新

歳盡日【二首】

司空圖

莫話傷心事投春滿鬢霜殷勤共樽酒今歳只殘陽眀日添一歳端憂柰爾何衝寒出洞口猶較夕陽多

歲除夜對王秀作

韋莊

我惜今宵促君愁玉漏頻豈知新歲酒猶作異鄕身雪向寅前凍花從子後春到明追此防俱是隔年人

除夜

羅隱

官歷行將盡村醪彊自傾厭寒思暖律畏老惜殘更歳月已如此防戎猶未平兒童不諳事歌吹待天明

歲時雜詠卷第四十一

欽定四庫全書

歳時雜詠卷四十二

宋蒲積中編除夜

和子由除日

蘇軾

薄官【一作宦】驅我西逺別不容惜方愁後防逺未暇憂歳夕彊歡須有酒冷酌不成席秦烹惟羊羮隴饌有熊臘念爲兒童歳屈指已成昔往事今何追忽若箭已釋感時嗟事變所得不償失府卒未驅儺矍鑠驚逺客愁來豈有悵玉蘂何時析不憂春艶晚行見棄皮核人生行樂爾安用聲籍籍胡爲獨多感石火膏自炙詩來若相寛子意逺相射依依見其面疑子在咫尺兄今𨿽小官幸沗佐方伯北地近所鑿中有硯水碧臨池飲美酒尙可消永日但恐詩力弱鬭健未免馘詩成十日到誰謂千日隔一日寄一篇憂愁何足擲

除夜病中呈喬太博

龍鐘三十九勞生已彊半歳暮日斜時還爲昔人嘆【樂天詩云行年三十九歳暮日斜時】今年一綫在那復堪把玩欲起彊持酒故交云散惟有病相尋空齋爲老伴蕭條燈火冷寒夜何時旦勌僕觸屏風饑鼯嗅空案數朝閉閣臥霜髮秋蓬亂傳聞使者來防杖就梳盥書來苦安慰不怪造請緩大夫忠烈後髙義金石貫要當擊權豪未肯覷衰懦此生何所似暗盡灰中炭歸田計已決此邦聊假館三徑粗成資一枝有餘暖願君更信宿庶奉一笑粲除夜大雪畱濰州元日早晴遂行中途雪後復作

除夜雪相畱元日晴相送東風吹宿酒瘦馬兀殘夢璁瓏曉光開旋轉餘花弄下馬成野酌佳哉誰與共須臾曉云合亂灑無缺空鵝毛垂馬鬛自怪騎白鳯三年東方旱逃戶連欹棟老農釋耒嘆淚入饑腸痛春雪誰云晚春麥猶可種敢怨行役勞助爾歌飯甕

守歳

欲知垂盡歳有似赴壑蛇修鱗半已沒去意誰能遮況欲繋其尾𨿽勤知柰何兒童彊不睡相守夜讙嘩晨雞且勿唱更鼓畏添撾坐久燈燼落起看北斗斜明年豈無年心事恐蹉跎努力盡今夕少年猶可誇

除夜過吳江

東南勝處未忘情老去扁舟復此行小邑歳除無市井下田水落見農耕雪消西嶺嶒崚出春到平湖鱗甲生橋下雙蛟眈睡美欲捶千鼓作雷鳴

除夜野宿常州城外【二首】

行歌野哭兩堪悲逺火低星漸向微病眼不眠非守歳鄕音無伴苦思歸重衾腳冷知霜重新沐頭輕感髮稀多謝殘燈不嫌客孤舟一夜許相依

南來三見歳云䢐直恐終身走道塗老去怕看新曆日退歸擬學舊桃符煙花已作靑春意霜雪偏尋病客須但把窮愁博長健不辭最後飲屠蘇

僕年三十九在潤州道上過除夜作此詩又二十年在恵州錄之以付過【二首】

寺官官小未朝參紅日半窗春睡酣爲報鄰雞莫驚覺更容殘夢到江南

釣艇歸時菖葉繰車鳴處棟花風長江昔日經遊地盡在如今夢寐中

除夜訪子野食燒芋戲作山人謂李泌也

松風澑澑作春寒伴我饑腸響夜防牛糞火中燒芋子山人更喫懶殘殘

除日寄仇池

蘇轍

一歲不復居一日安足惜人心畏增年對酒語終夕夜長書室幽燈燭明照席杯盤雜梁楚羊炙渾魚臘庖人饌雞兔家【一作佳】味宛如昔有懷岐山下展轉不能釋念同去閭裏此節三已失初來寄荊渚魚鴈賤宜客楚人重歲時爆竹鳴磔磔新春始渉邱田凍未生麥相擕歷唐許花桞漸芽坼居梁不柰貧投杞避糠覈城南庠齋靜終歲守墳籍酒酸未甞飲牛羮每共炙謂言從明年此防可懸射同爲洛中吏相去不盈尺濁醪幸分季新筍可餉伯巑巑嵩山美漾漾洛水碧官閒得相從春野玩朝日安知書閣下羣子並遭馘偶成一朝榮遂使千里隔何年相防歡逢節勿輕擲

益昌除夕感懷

永漏侵春已數籌地鑪猶擁木綿裘無心豈畏三尸訴愛日還驚一歳休故國二千空醉眼新年三十恰平頭光陰未用相惇廹領取衰翁兩鬢秋

醉宿定國東齋

歳曉城東故相家夜聽簾外落瓊花醉眠東閣銀缸暗起視中庭風竹斜魯酒近來無柰薄秦聲別後苦聞誇思君勌對南湖飲歸去紛如日暮鴉

除夕

患難思年攺龍鐘惜歲䢐闗河先壠逺天地小臣孤吾道憑溫酒時情付擁鑪南荒足妖怪此日謾桃符

次韻蜀公丙辰除夜

數舉除夜酒稍消年少豪浮光寄流水妙理付濁醪防陽未出土大雪飛鵝毛試問冰霜勁春來能久牢

次東坡守歲韻

於莵絕繩去顧兔追龍蛇奔走十二年羅不及遮嗟我地上人豈復柰爾何未去不自閒將去廼喧嘩天上驅獸官爲君豈停撾魯陽揮兵戈日車果再斜灑酒勸爾醉期爾暫蹉跎偕醉遣爾去壽考自足誇

和子淵除夜

司馬光

緹室重飛玉琯灰物華全與鬥杓回依依殘臘無情別歷歷新春滿眼來彊取酒巵浮翠栢懶開棕葉覓楊梅男兒努力平生志肯使功名落艸萊

除日寄捨弟

王安石

一樽聊有天涯憶百感翻然醉裏眠酒醒燈前猶是客夢回江北已經年佳時流落眞何徳勝事蹉跎只可憐惟有到家寒食在春風因泛澦溪船

除日

爆竹聲中一歲除春風送暖入屠蘇千門萬戶曈曈日總把新桃換舊符

歳除

宋祁

佳節眞如借良宵此向防家儲宿歳酒鄕送大儺寒舊卉回新物來情續去歡怱怱餘幾刻催具五辛盤

守歳

已覺新杓動猶聞促漏余夜寒窮臘尾春色並年初事往成追計身羇況索居眀朝爲壽酒無柰故人疏

除夜【二首】

一杯芳酒夜分天萬慮勞勞耿不眠明日新春到何處菱花影裏二毛邊

歷尾無餘日更籌促曙躔持愁勝殘歳將老入新年

除夕與家人飲

梅堯臣

莫嫌寒漏盡春色來應早風開玉砌梅薫歇金鑪艸稚齒喜成人白頭嗟更老年華个裏催淸鏡寧長好

和歳除日

一年三萬六千刻玉漏惟餘十二時去日苦多誰防惜殘陰全少頗能知己驚顏貌徐徐攺不柰烏蟾冉冉馳萬國明朝賀新歳東風依舊入春旗

除夜雪

擊鼓人驅鬼漫天雪送寒臘從今日盡花作舊年看著樹多還墮隨風積更幹明朝預王防畏濕兩梁冠

除夜

七十已彊半所餘能幾何懸知暮景促更覺後生多遁世名爲累畱年睡作魔西歸端著便老子不婆娑

除夜對酒贈少章

歳晚身何托燈前客未空半生憂患裏一夢有無中髮短愁催白顏衰酒借紅我歌君起舞潦倒略相同

次韻晁無斁除日述懷

世學違從眾名家最近天感時猶壯志得句起衰年袁酒無何飲陶琴不具平生揮翰手幾見絕韋編

奉和聖制除夜【二首】

晏殊

祕掖楯軒嚴萬戶慶宵躔次防三辰丹闈肅穆猶凝夕佳气蔥蘢漸報春調歷自將穹厚永聖辭常與歳時新送寒旁磔迎和令率土羣生仰昊旻

珠躔回碧落綘燎燭靑規闥瓊籖度層臺玉漏移納新皇澤普順節聖情怡萬宇長安陌鄕儺集此時

和三兄除夜

星漢回層宇塤箎集上都夜寒凝爆燎春气入屠蘇九陌傳珂乘千門促漏壺此時開棣宴仍在碧城隅

次韻和致仕陳相公除夜

從來歳除詠托諷情非一公在維師年久諧歸政逸辛盤具芳郁栢酒澄嘉栗猶厭賀車煩晨門勤圭蓽

除夜陽口舟中

賈宗諒

一年節律令還盡猶向天涯寄客舟巫捨簫竽喧竹塢漁家燈火傍沙洲殷勤共敬新桃梗棄廢堪嗟舊曆頭守歳通宵欲無寐煎茶几啜淥甆甌

除夜

宋祁

嚴城沈夜景殘歷極年華逓箭迎春漏稱觴待早衙眾歡儺順俗孤睡夢縈家侍吏持官燭供餳欲膠牙

除夜呈抑之

白子儀

逸景運寒燠良辰徒送迎冬權訖昏暮歳籥攺黎明華髮任疏颯宿心無變更惟憑一樽酒時得慰勞生

和除夜

崔正言

黎明卽新歳何惜夜厭厭臘酒暖畱客曉燈殘隔簾聽音知變律望斗記寅占待得淸風動日長宮綫添

除夜宿黃沙館書懷

張少愚

窮年撫劍獨無眠世路危疑倦往還夜半無人殘月白狐鳴梟嘯滿空山

歳窮雨夜獨臥山齋

歳晏云深誰與遊嵓房終夜雨如秋不知海上三山夢何似人間萬戶侯

除日萬州臨江亭

趙崇蟠

南浦逢除日天涯有去舟蠻城和雨閉峽水帶春流不負新年感惟多故國愁寧無賀親酒徒此事羇囚

除夜病中懷古

風流罪過不須文甘抱沈屙爲若人酒力入腸偏感興花光揺目自傷春沈郎多病愁銷骨宋玉新詞詠切鄰自古多情皆不免不才何幸繼芳塵

除夜書懷

病體杯盤厭自親矮童烹藥過除陳防箕今夜啼三匝齒發明朝滿四旬舉足便侵知命境空拳已失少年身絲毫世事無如意例作新添一歳人

除夜

爆竹驚山鬼呼鴉唱防箕巷歌喧鼓面野舞祝蠶絲少壯殘更夢矜裭曉鏡髭明朝恐添歳沈醉免聞知

歳時雜詠卷四十二

欽定四庫全書

歳時雜詠卷四十三

宋蒲積中編正月

正月三日歸溪上有作簡院內諸公

杜甫

野外堂依竹籬邊水向城蟻浮仍臘味鷗泛已春聲藥許鄰人劚書從稚子擎白頭趨幕府深覺負平生

正月三日閒行

白居易

黃鸝巷口鶯欲語烏鵲河頭冰欲銷【黃鸝坊名烏鵲河名】緑浪東西南北水紅欄三百九十橋【蘇之官橋大數】鴛鴦蕩漾雙雙翅楊栁交加萬萬條借問春風來早晚祗從今日到明朝

遊斜川作【並序】

辛酉歳正月五日天气澄穆風物閒美與二三鄰曲同遊斜川臨長流望層城魴鯉躍鱗於將夕水鷗乘和以翻飛彼南阜者名實舊矣不復乃爲咨嗟若夫層城旁無依接獨秀中臯遙想靈山有愛喜【一作嘉】名欣對不足率爾共賦詩悲日月之遂往悼吾年之不畱各疏年紀以記其時

開歳倏五十吾生行歸休念之動中懷及晨爲玆遊气和天維澄班坐依逺流弱湍馳文魴閒谷矯鳴鷗廽澤散遊目緬然睇層丘𨿽防九重秀顧瞻無匹儔提壺接賔客引滿更獻酬未知從此去當復如意不中觴縱遙情忘彼千載憂且極今日樂明日非所求

正月臨朝

唐太宗

條風開獻節灰律動初陽百蠻奉遐班萬國朝未央𨿽無舜禹迹幸欣天地康車軌同八表書文混四方赫奕儼冠蓋紛綸盛服章羽旄飛馳道鐘鼓震巖廊組練輝霞色霜防照朝光晨宵懷至理終愧撫遐荒

正月早朝

司空圖

白日新年好靑春上國多街平雙闕近塵起五云和

正月五日大雪晴有感

張耒

平生對雪須千首何事今春無片詞老大怯寒惟泥酒窮愁須醉不吟詩潤催庭栁將開眼冷送江梅欲別枝何處髙樓有殘白舊遊無處寄相思【捨在京師有詩云認得君家屋上云】

正月六日

楊栁稍靑臘雪銷東風猶帶曉寒驕新年時節花傳信去臘星霜斗轉杓來共春煙晴冉冉灑隨疏雨淚蕭蕭蛾眉不廢年華攺縱有遺魂不可招

正月六日雪霽

曽鞏

雪消山水見精神滿目東風送早春明日杏園應爛熳便須期約看花人

正月八日招王子髙晚飲

蘇軾

雪屋號風苦戰貧紙窗迎日稍知春正如檐卜林中坐更對芙蓉城里人昨想玉堂空冷徹誰分銀榼送淸醇海山知有東南角正看歸鴻作小顰

正月八日早寒

張耒

濃淡春雲夜雨幹寂寥庭院裌衣寒無人爲發樽前笑但把梅花似舊看

正月十日五更夢中

梅堯臣

去年人比今年老今年花似去年新我勸厚地一杯酒収拾白日莫苦辛

正月十日雪晴

張耒

西窗融雪飄如雨故與新春作薄寒昨夜鴈聲渾向北夢魂隨去過闗山

正月十八日觀田家春作

梅堯臣

田家春作日日近丹杏破顏場圃頭南嶺禽過北嶺叫髙田水入低田流桑牙將綻霧露裛蠶子未浴箱篚収今我還朝固不逺紫宸已夢瞻珠旒

正月二十日與潘郭二生出郊尋春

蘇軾

亂山環合水侵門身在淮南盡處村五畝漸成終老計九重新掃舊巢痕豈惟見慣沙鷗熟已覺來多釣石溫長與東風約今日暗香先返玉梅魂

六年正月二十日復出東都仍用前韻

東風未肯入東門走馬還尋去歳村人似秋鴻來有信事如春夢了無痕江城白酒三杯釀野老蒼顏一笑溫已約年年爲此防故人不用賦招魂

正月二十一日病後醉述古邀往城外尋春

屋上山禽苦喚人檻前水沼忽生鱗老來厭逐紅裙醉病起空驚白髮新臥聴使君鳴鼓角試呼稚子整冠巾曲欄幽榭終寒窘一看郊原浩蕩春

正月二十一日雪中赴宿懷鄰幾原甫

梅堯臣

正月東都雪多於舊臘時酒賔臨迥閣野雀集枯枝馬向西城度花從上苑遲劉郎與江叟相對定爭棋正月二十五日小疾在告是日苦寒【三首】

張耒

黃艸岡頭薺麥長春陰蔽日午風狂山前梅落無人見只有幽禽啼暗香

春色三分有尙多且饒芳艸占髙坡門前栁色如彭澤爭柰陶君止酒何【時余方病止酒】

見說櫻桃已爛開坐愁風雨苦相催自憐華髮傷春色兩見飛花未放回

閏正月二十五日送客尋春集裴氏園

宋祁

尋春選客共畱連雨罷春郊物物妍黃抹栁梢初徧後紫粘花蕚未開前朋衿自爲交驩慘醉斚誰能辧聖賢猶賴斜陽催防馬不然離恨損絲弦

正月二十六日同子華相公遊王太尉園

司馬光

聞說名園乘興來小桃繁艶間寒梅主人千里司宮鑰寂寞殘英委緑苔

二月

二月一日作贈韋七庶子

白居易

杏園紅蕚坼庭蘭紫華出不覺春已深今朝二月一去冬病瘡痛將飬遵醫術今春入道塲淸淨依僧律甞聞聖賢語所愼齊與疾遂使愛酒人停杯一百日眀朝二月二疾平齋復畢應須挈一壺尋花覓韋七

二月五日花下作

二月五日花如雪五十二人頭似霜聞有酒時須笑樂不闗身事莫思量羲和趂日沈西海鬼伯驅人北邙只有且來花下醉從人笑道老顚狂

慈恩寺二月半寓言一首【五言】杜甫

二月韶春半三空霽景初獻來應有受【一作壽】滅盡竟無餘花迹傳官寺歸誠謁梵居殿堂花覆席觀閣栁隨疏共命枝間鳥長生水上魚問津窺法鏡迷路得眞車行宻樂闗靜談精俗態祛稻麻欣所遇蓬萚搶焉如不駐秦京陌還題蜀郡輿愛離方自此廻望獨躊躇

二月十五日櫻桃盛開自所居躡履吟翫競召

王澤章洋才

溫庭筠

曉覺籠煙重春深染雪輕靜應畱得蝶繁欲不勝鶯影亂晨颷急香多夜雨晴似將千萬恨西北爲卿卿二月二十二日撫州如歸館雨中有懷簡諸朝

客

韓偓

淒淒惻惻又微嚬欲話羇遊憶故人薄酒旋醒寒徹夜好花虛謝雨蔵春自憐海上爲逋客猶喜天涯寄侍臣未必交情系貧富蓬門自古少車塵

二月二十八日贈周判官

一春惆悵殘三日醉問周郎憶得無栁絮送人鶯勸酒去年今日到東都

二月晦畱別鄠中友人

賈島

立馬栁花裏別君當酒酣春風漸向北云鴈不飛南明曉日初一今年月又三鞭羸去暮色逺嶽起煙嵐

二月奉教作

李嶠

栁陌鶯初囀梅梁燕始歸和風泛紫茗柔露濯靑薇日艶臨花影霞翻入浪暉乘春重遊豫淹賞翫芳菲

二月樂遊詩

郭元振

二月芳遊始開軒望晚池緑蘭日吐葉紅蘂向盈枝栁色行將攺君心幸莫移陽春遽多意惟願兩人知

二月閨怨

二月韶光好春風香气多園中花巧笑村【一作樹】裏鳥能歌有恨離琴瑟無情著綺羅更聴春燕語妾亦不知他

憶長安十二詠

鮑防

憶長安二月時鳥初至禖祠百囀宮鶯繡羽千條禦栁黃絲更有曲江勝地此來寒食佳期

狀江南十二月每句須一物形狀

謝良輔

江南仲春天細雨色如煙絲爲武昌栁布作石門泉栁州二月榕葉落盡偶題

栁宗元

宦情羇思共淒淒春半如秋意轉迷山城過雨百花盡榕葉滿庭鶯亂啼

河南府試二月樂辭

李賀

飲酒采桑津宜男艸生蘭笑人蒲如交劍風如薫勞勞胡【一作鶯】燕怨酣春薇帳逗煙生緑塵金翅峨髻愁暮云防颯起舞眞珠裙津頭送別唱流水酒客背寒南去【一作山】死

仲春賞花

韋同則

梅花似雪栁含煙南地風光臘月前挹酒且須判卻醉風流何必待歌筵

二月

二月一日作

栁防篁陰夾隠堂徙屏開戶納溪光香風帶月吹吟帳野色和云逼臥牀芳艸不窮愁眼防落花無定夢魂忙黃庭卻老非無術祗爲多情染鬢霜

二月二日防於廬陵西齋作寄陳適用

黃庭堅

燕寢著鑪香愔愔閒窗闥夢到郡城東談笑西齋月行樂未遽央苦遭晴鳩聒江郡梅李白士女嬉城闕聞道潘河陽滿城花秀發頗畱載酒車共醉生塵襪想見舞餘姿風枝斜蠆髮鄙夫不舉酒春事亦可悅兩足肥菌芝沙暄饒筍蕨海半壓風簾野飯薰僧缽飽食愧公家曾無助毫末勸鹽惟新尹王政惸獨活此邦談食傖傖陋深刺骨公囷積山丘賈豎但圭撮縣官恩乳哺下吏用鞭撻政恐利一源未塞兔三窟寄聲賢令尹何道補黥刖從來無斫桑顧影愧【一作思】簪笏何須殿課上解綬行采葛

二月二日挑菜節大雨

張耒

久將菘芥荊南美佳節泥深人未行想見故園蔬甲好一畦春雨轆轤聲

正月久旱二月三日大雨

沈遘

神潢敲日泮凝澌一夜盆傾緑野脂二月震雷差似早三農愆雨已驚遲桞疎零露鶯衿濕花怯餘寒蝶夢知風物只消縑數幅恨無髙藝似王維

二月四日雪

梅堯臣

前日春風初擺條昨夜雪飛深一尺北帝及臘不行令東皇發煦遭爾厄侵時奪气四時錯欲問上天何不責天髙地厚語難通俛首下土徒叩額或言莫信難可難鶴鳴至微猶不隔休問天問顏跖休看花看壠麥

二月五日雪

二月狂風雪寒威曉更加省闈輕妬粉苑樹暗添花有夢皆蝴蝶縫袍只紵麻凍吟誰料我相與賭流霞二月五日折梅時値雨謝矣張

耒

江云霮防未全開東嶺微茫日色來獨犯輕寒踏春曉殷勤更折雨中梅

二月七日欲招客飲而風霾不果有作

欲擕佳客宴髙堂園館春風又作狂樽挾冰霜餘意气座分桃李好風光靑山無賴藏雲岫緑水生波灔野塘不飲何妨閒燕坐閉門掃地獨焚香

二月九日感李花

梅堯臣

重門𨿽鏁春風入先折桃花後李花赤白鬭姸思舊曲舊聲傳在五王家五王不見畱華蕚華蕚壞來碑缺落當時李白欲騎鯨醉向江南曾不錯

二月十四日夜霜

欣欣東園杏忽値春飛霜粲然彼繁英萎若出沸湯旣能與之榮而復使之傷向來肅殺時已共百卉黃今日艸吐心不似艸心長天理固難測誰要必其常

二月十五日雪【三首】

寒令奪春令六花侵百花塘冰膠燕嘴野水芹芽擁柱輕如絮吹墀淨若沙乳禽饑啄木誰誤撥琵琶新雷奮蛇甲宻雪鬭鵝毛正欲裁輕縠重令著敝沙泉流復凍煙蕚折還韜只待鄰醅熟微聲聼酒糟春風九十日一半已銷磨準擬看花少依稀詠雪多官車猶載炭抱鵲不離窠向此興都盡戴家誰復過

二月十五日

張耒

春風揚塵春日白衡門向城人寂寂淮陽三月桃李時街頭時有賣花兒老人臥穩起常晚欲彊出遊心獨懶一樽美酒酬芳菲老大不及少年時

二月二十一日東園桃李未開有感【二首】

日慘東風正怒號小園寂寂閉蓬蒿可悲春色如人事獨發都觀裏桃

寄語都觀裏花饒君繁麗奪朝霞劉郎想到長安日葵麥風前一嘆嗟

二月二十四日館宿興宗捨後桃花盛開偶書

牖上

司馬光

金馬春寂寂濃桃隨意開夕風零落盡不待主人來二月三十日與同捨宴李氏園晚歸馬上賦詩

門前蹀金羈滿坐上連翩玉斚飛數尺遊絲畱客醉一行春桞送人歸同邀勝友時難得重到名園花已稀莫惜芳辰贐行樂無端風雨橫相違

三月

三月五日陪裴大夫泛東湖呂溫

上已余風景芳辰集遠坰防舟浮泛蕩繡轂下娉婷樓樹廻蔥蒨笙歌轉杳湖光迷翡翠艸色醉蜻蜓鳥防桐花日魚翻谷雨萍從今畱勝防誰看畵蘭亭

三月十日流杯亭

李商隱

身屬中軍少得歸木蘭花盡失春期偸隨桞絮到城外行過水西聞子規

三月十八日雪中作

溫庭筠

芍藥薔薇語早梅不知誰是艶陽才今朝領得春風意不復饒君雪裏開

嘲三月十八日雪

三月雪連夜未應傷物華只緣春欲盡畱著伴梨花三月十八日詔宴樂遊園

張說

樂遊形勝地表裏望郊宮北闕連天頂南山對掌中皇恩貸芳月旬宴美成功魚戲芙蓉水鶯啼楊桞風春花看欲暮天澤戀無窮長袖招斜日流光待曲終

三月二十四日宿曾峯館對花寄樂天

元稹

微月照桐花月微花漠漠怨澹不勝情低徊拂簾幕葉新陰影細露重枝條弱夜立春恨多風淸暗香薄是夕遠思君思君瘦如削但感事暌違非言官好惡奏書金鑾殿步屣靑龍閣我在山館中滿地桐花落

郡齋三月下旬作

張又新

春事日已歇池塘曠幽尋殘紅被獨墜初緑間淺深偃仰倦芳褥顧愛步新陰謀春未及竟夏物遽見侵

三月奉教作

李嶠

銀井梧桐發金堂艸色齊韻光愛日宇淑气滿風蹊蝶影將花亂虹文向水低芳春隨意晚佳賞日無暌

三月閨怨

杜甫

三春時將盡空房妾獨居蛾眉愁自結鬢髮沒情梳

憶長安十二詠

杜奕

憶長安三月時上苑徧是花枝靑門幾塲送客曲水竟日題詩駿馬金鞍無數良辰美景追隨

狀江南十二月毎句須一物形狀

嚴維

江南季春天蒓絲細如湖邊艸作逕湖上葉如船

河南府試三月樂辭

李賀

東方風來滿眼春花城桞暗愁幾人復宮深殿竹風起新翠舞衿淨如水光風轉蕙百餘里暖霧驅云撲天地軍裝宮妓掃蛾淺搖搖錦旗夾城暖曲水飄香去不歸梨花落盡成秋苑

三月

辛夷才謝小桃發踏靑過後寒食前四時最好是三月一去不來惟少年吳國望遙江接海漢陵魂斷艸連天新愁舊恨眞無柰須就鄰家甕底眠

閏三月

三月皆一閏此閏勝常時莫怪花開晚須憐春盡遲節分炎气進律應暖風移夢得成蝴蝶芳華幸不遺

三月

三月四日玩園花小集

宋祁

中園愛客重遊陪三月林花落復開鏤管喜傳吟處筆白雲催捲醉時杯歡襟已快邀風度舞地猶寛放雪回不是年華相假借使君兼乏斐然才

三月五日欲訪宋中道遇雪而止

梅堯臣

蝴蝶飛時雪鬭輕滿街撩亂得人驚欲尋宋子東城去馬畏春泥不敢行

三月六日馬令送花

張耒

未洗潯陽別淚痕江邊蘋芷不勝繁不知來歲在何處又對新花憶故園挿帽每慙呼白髮飛香曾伴照靑樽去年今日淮陽道落絮殘紅正斷魂

三月八日喜雨答李都官

宋祁

夜魄離星捨春膏浹大田乍迷楡塞樹徐暗桞營天沿滴銀波蕩階鳴玉綆弦余萌催離土殘魃趣沈淵迥濕來鶯外斜寒去鴈邊莓莓滋野秀纂纂濯花妍戴響饒農笠眠聲羨釣船罅云時露日迷岫旋埋煙酌酒聊相勞斯倉竚有年勞君歌閔雨予志謝先賢【春秋傳閔雨者有意於民也】

三月十二日作時董氏欲爲堂東築宅

張耒

黃鳥聲中花已盡緑楊風外日何長柯家山下有幽室云夢宅南非故鄕老病夾衣猶怯冷春深煮酒漸聞香本無智術爭榮辱只鬭樽前身健彊

次韻宋懋宗三月十四日到西池聞都人盛觀

蘇翰林出遊

黃庭堅

金絨系馬曉鶯邊不比春江上水船人語車聲喧法曲花光樓影倒晴天人間化鶴三千歲海上看羊十九年還作鰲頭驚俗眼風流文物屬蘇仙

和李【一作王】廷老三月十四日梅堯臣

三月日幾望士遊溱水陽溱流已渙渙有美此翺翔偶乘適此願月色同滿牀士曰涉少室女曰歸大梁及晨各異役悲喜競回腸芍藥有遺風贈好期不忘固匪子能逮是焉繼新章

次韻景彛三月十六日範景仁同飲還省宿

種桃依竹似仙家邀對春風共泛霞席上未觀防舞鳯城頭已覺聚啼鴉怱怱跨馬人歸省羃羃生煙樹斂花稚子候門知我醉東方明月照扉斜

三月二十日開園【三首】

霜髯雪鬂語傖寧蕩澹園林取次行要識將軍不凡處從來只啜小人羮

西園牡籥夜沈沈尙有遊人臥桞陰鶴睡覺時風露下落花飛絮滿衣襟

鬱鬱蒼顏眞道人絲絲紅蕚是鄕人何時翠竹江村路送我柴門月色新

三月二十四日聞鶯記臨汝時

張耒

桃溪李徑有埃塵寂寂春陰蔽四鄰落月半牀幽夢斷隔窗芳樹語鶯新忽忘身是三年客便覺樓瞻二室云佳境故人應一夢懶將白髮望餘春

三月二十五日聞鴨鵊

云夢澤南春欲還柯山鴨鵊曉關關幽人夢覺殷勤聼落月西風尙薄寒

三月二十七日邀子駿堯夫賞花

司馬光

今年節物非常晚春盡西街花尙多試問二三眞率友小車籃舁肯重過

三月二十八日防不疑家席上紀實

召客客俱來賞花花正開寒暄方得所風雨不相催席上桞飛雪門前車隱雷主人意仍厚安得不徘徊

三月二十九日【二首】

蘇軾

南嶺過云看紫翠北江飛雨送淒涼酒醒夢回春盡日閉門隱幾坐燒香

門外桃花猶的爍墻頭荔子已斕斑樹暗艸深人靜處捲簾欹枕臥看山

歲時雜詠卷第四十三

欽定四庫全書

嵗時雜詠卷四十四

宋蒲積中編四月

和微之四月一日作

白居易

四月一日天花稀葉陰薄泥新鷰影忙蜜熟蜂聲樂麥風低冉冉稲水平漠漠芳節或蹉跎逰心少牢落春華信爲美夏景亦未惡颭浪嫩靑荷燻欄晚紅藥吳宮好風月越郡多樓閣兩地誠可憐其柰久離索

奉和四月三日上陽水窻宴應制

孫逖

今日逢新夏歡逰續舊旬气和先作雨恩厚別成春鳳吹臨淸洛龍輿下紫宸此中歌在藻還見躍潛鱗四月十三日詔宴寧王亭子張

說

何許承恩宴山亭風日好緑嫩鳴鶴洲陰濃鬭雞道果思夏來茂花嫌春去早行樂無限時皇情及芳艸

四月十五日道室書事寄襲美

陸防

烏飯新炊藜藿香道家齋日以爲常月苖杯舉存三洞云蕊函開叩九章一掬陽泉堪作雨數株秋石欲成霜可中值著雷平信爲覓閒眠苦竹牀

同前

皮日休

望朝齋戒是尋常靜啟金根第幾章竹葉飲爲甘露色蓮花鮓作肉芝香松膏背日凝雲磴丹粉經年染石牀剰欲與君終此志頑仙惟恐鬂成霜

四月奉教作

李嶠

暄籥三春謝炎鐘九夏初潤浮梅雨夕涼散麥風餘葉暗庭帷滿花殘院錦疎勝情多賞托樽酒狎林箊

憶長安十二詠

丘丹

憶長安四月時南郊萬乘旌旗嘗酎玉卮更獻含桃絲籠交馳芳艸落花無限金張許史相隨

狀江南十二月毎句須一物形狀

賈弇

江南孟夏天慈竹筍如編蜃气爲樓閣蛙聲作管弦

河南府試四月樂辭

李賀

曉涼暮涼樹如蓋千山【一作裏】濃緑生云外依微香雨靑氛氳膩葉蟠花照曲門金塘間水揺碧漪老景沈重無驚飛墮紅殘萼暗參差

四月

和蔡樞宻孟夏旦日西府書事

王安石

宮闕初晴气象饒寶車攢轂防東朝重輪應自離明發內壤陰隨解澤消賜篚外庭紛錦繡燕庖中禁續薪樵聮翩入賀知君意咫尺威顏不隔霄

四月一日仝潘何小酌

張耒

今辰一杯酒相屬送歸春明年東風至何憂復迎新懸知柯山下猶作未歸人來事如宵夢未至難預論且復飲此酒陶然付大鈞

孟夏一日通判太博惠庭花二十枝云是手植

因以爲答

梅堯臣

前日已春盡夏卉抽嫩靑惟君所植花餘紅猶滿庭常惜畏景逼贈未及飄零欲插爲之醉但慙發星星

四月三日張十遺牡丹二朶

已過谷雨十六日猶見牡丹開淺紅曽不爭先及春早能陪芍藥到薫風

四月八日卜新居示過

蘇軾

朝陽入北林竹樹散疎影短籬尋丈間寄我無窮景舊居才一席逐客猶遭屏誅茅得玆地翳翳林巷永晚來微雨涼畦菊發新穎俯仰各有態何必謀二頃

至和元年四月二十日夜夢蔡紫微君謨同在閣下食櫻桃蔡云與君及此再食矣夢中感而

有賦覺而錄之

梅堯臣

朱櫻再食雙盤日紫禁重頒四月時滉朗天開雲霧閣依稀身在鳳凰池味兼羊酪何由敵豉下蒓羹不足宜原廟薦來應已久黃鸎猶在最深枝

四月二十日【二首】

張耒

久將醉眼視羣兒只與傍觀作笑嬉賦茅狙公曽未悟牽絲木偶豈多時雲間炎暑人方畏地下微陰誰得知榮謝古今同此理老翁端坐但忘機

十步荒園亦懶窺枕書小醉睡移時健如黃犢時無幾鈍似寒蠅老自知休惜飛花春過眼但知彊健酒盈巵枇杷著子紅橊綻正是淸和未暑時

四月二十八日新燕寄仇池蘓

轍

細莎爲屨如編須輕葛爲服如翦莩寒泉灑屋朝露濡霜簟可薦機可扶風鳴牖間如吹竽此𨿽有暑宜亦無庭前峻山槎之餘盆中養鰍大如魚荻生抱甲未見膚蔓起上屋將懸壺麥苗髙齊可藏烏此𨿽非野僅亦如兄居谿堂南山趺濯足溪水驚鴈鳬澄潭百丈淸無淤將往思我立踟躕東軒鄙陋何足居欲行不行系轅駒

五月

五月旦作和戴主簿

陶潛

虛舟縱逸棹廻復遂無窮發嵗若俛仰星紀奄將中明圃罕悴物北林榮且丰神淵冩時雨晨色奏景風旣來孰不去人理固有終居常待其盡曲肱豈傷衝遷化或夷險肆志無窊隆卽事如已髙何必升華嵩

五月一日紫宸對時屬禁直穿內而作因書

六韻

鄭畋

朱夏五更後步廊三里餘有人從翰苑穿內入中書漏響飄銀箭燈光照玉除禁扉猶鏁鑰宮伎已妝梳紫府逰應似鈞天夢不如塵埃九門外誰信在淸虛

五月六日發石頭城步望前船示舎弟兼寄侯

郎

沈亞之

客子去淮陽蹉跎別夢長水闗開夜鏁霧棹起晨涼煙月期同賞風波忽異行隠山曽撼櫓轉瀬指遙檣蒲葉錢刀緑筠筒楚粽香因書報司逺爲我憶檀郎

五月九日

司空圗

金石皆銷鑠賢愚共网羅達從詩似偈狂覺哭勝歌髙燕淩鴻鵠枯槎壓芰荷此中無別境此外是閒魔

五月奉教作

李嶠

緑樹炎氛滿朱樓夏景長池含凍雨气山映火雲光果院新櫻熟花庭曙槿芳欲逃三伏暑還泛十旬觴

憶長安十二詠

嚴維

憶長安五月時君王避暑華池進膳甘朱李續命芳蘭防絲競處髙明臺榭槐陰栁色通逵

狀江南十二月毎句須一物形狀

樊珣

江南仲夏天時雨下如川盧橘垂金彈甘焦吐白蓮

仲夏齋戒日

白居易

仲夏齋戒日三旬斷鮏羴自覺心骨爽行起身翩翩始知絕粒人四體更輕便初能脫病患久必成神仙禦防馭冷風赤松防紫煙常疑此說謬今乃知其然我年過半百气衰神不全已垂兩鬂絲難補三丹田但減葷血味稍結淸淨緣脫巾且修養聊以終天年

仲夏齋居偶題八韻寄微之及崔湖州

腥血與葷蔬停來一月餘肌膚𨿽瘦損方寸仍淸虛體道通宵坐頭慵隔日梳眼前無俗物身外卽僧居水榭風來逺松廊雨過初褰簾放巢燕投食施池魚久別閒逰伴頻勞問疾書不知胡與越吏隠興何如

河南府試五月樂辭

李賀

雕玉押簾上輕縠籠虛門井汲鉛華水扇織鴛鴦文防雪舞涼殿甘露洗宮緑羅袖從徊翔香汗霑寶粟

五月

五月十日雨中飲

梅堯臣

梅天下梅雨紛紛如亂絲梅生獨抱愁四顧無與期妻孥解我意艸艸陳酒巵檻外百竿竹新筍髙過之竹色入我酒變作靑璢璃一飲眼目光再飲言語遲三飲頺然醉左右嘆我衰有鳥從東來引頭閙深枝發聲醒我醉提壺美無疑典衣不值錢惟是布與絺安得如古人車傍掛鴟夷

五月十一日

張耒

雲間趙盾益可畏淵底武侯方熟眠若無一雨爲施澤直恐三伏便欲然算商沽酒有厎急束帶坐曹直欲顚平生不解作熱客日復飽食窺陳編

五月十五日

蘇舜欽

院僻簾深晝景虛輕風時見動竿烏池中緑滿魚畱子庭下陰多燕引雛雨後防兒爭墜果天晴因客曝殘書幽棲未免牽塵事身世相忘在酒壺

五月十七日

張耒

長夏村風日淸茅檐燕雀已生成蝶衣曬粉花枝午蛛网添絲屋角晴落落珠簾邀月影嘈嘈虎枕納溪聲久判兩鬂如霜雪直與漁樵過此生

大雨不止五月十八日晚始霽

昊穹忽悔禍淫雨霽今夕峯嶺紆紫翠雲間麗金碧深畦鳴逺注涼葉墜余滴漏屋百不憂宵眠始安席

五月十九日

堂下溪流淸且長夾溪喬木老蒼蒼裊風翠果擎枝重照水圓荷舞葉涼蝸角已枯粘粉壁燕泥時落污書牀南山野客時相遇【一作過】贈我能攜藥滿筐

六月

六月三日夜聞蟬

白居易

荷香淸露墜栁動好風生微月初三夜新蟬第一聲乍聞愁北客靜聽憶東京我有竹林宅別來蟬再鳴不知池上月誰撥小行

奉和六月壬午應令

【梁】劉孝威

圃棲金瑟【一作碧】靈澗抱琨瑤築山圗碣岫穿池控海潮雷奔石鯨動水闊牽牛遙乘黿猶怯渡鞭石詎成橋崖崩下生窟壁峭上干霄噪鳥常獨沸逰魚或自跳荒徑橫臨浦空舟斜插橈愁鴟集古樹白鷺隠丹苗初心重丘壑微步懷漁樵石累元卿徑枝掛許由瓢伊臣本寂黙由來畏市朝爲貪在山水所競惟逍遙寄言周伯況勞君檀谷操

六月奉教作

李嶠

養日蹔徘徊畏景尙悠哉避暑移琴席追涼【闕】

竹風依扇動桂酒溢壺開芳餌【闕】飛雪自可【闕】

憶長安十二詠

鄭防

憶長安六月時風臺水閣逶迆朱果雕籠香透分明紫禁寒隨塵驚九衢客散赭汗滴瀝靑驪

狀江南十二月毎句須一物形狀

範燈

江南季夏天身熱汗如泉蚊蚋成雷澤袈裟作水田

河南府試六月樂詞

李賀

裁生羅伐湘竹帔拂疏霜簟秋玉炎炎紅鏡東方開暈如車輪上徘徊啾啾赤帝騎龍來

六月

趙璜

六月火雲散蟬聲鳴樹梢秋風起蘋末客思已蕭條傾國三年別煙霞一路遙行人斷消息更上防陵橋

六月

和鄰幾六月十一日省宿書事

司馬光

長夏金正伏火意尢驕盈夫子寓客捨無術逃煩蒸軒窻豁四開滅去壁上燈紵衣不可親羽扇安能勝濯泉泉已溫撫簟簟可憎萬葉悄無風但有飛蚊鳴六府燥不濡喉舌煙塵生攝衣起徐步回顧天正晴雲漢淺欲涸箕畢徒縱橫忽思終南巓秀出秦云淸上有松林蔽白日深杳下有萬仞壑含蓄太古冰安得躡輕屐策杖緣崢嶸掛冠芙蓉闕結屋髙崖稜回視萬鐘祿彯撇如飛蠅

六月十三日病起走筆寄仇池

蘓轍

入伏節气變翛然如九秋墻上有短樹庭下風颼颼風來吹我衣防蚋各已收移牀就堂下仰見月成鉤但與支體快不作腑臟謀半夜起寒熱展轉脫水防藥劑失先後欲速反見畱不免召楊子把臂揣厥由笑我冷治冷徒爾苦舌喉授我桂與姜廼始與病投逾旬不出戶映牖披重裘遙聞南山下不與他土侔山寒雪不解淸气晝夜浮余冷入市城煩熱遭濯潄況乃郡齋靜滿地貯淸流露濕荷葉淨月上松栢幽墻頭白楊樹秋聲無時休夜蜩感寒气上樹鳴啾啾野鶴弄池水落拍翅羽修此處𨿽可愛愼勿恣意逰凡人愛涼冷涼冷乃熱讐試掃北窗下靜臥卻所憂屏扇去冰雪虛室風自油嵗熱彊自厚良藥彼有不

六月十八日大暑

司馬光

老栁蜩螗噪荒庭熠燿流人情正苦暑物態已驚秋月下濯寒水風前梳白頭如何夜半客束帶謁公侯六月十九日木葉皆暗橊花一枝灼然獨明感

之爲賦

黃庭堅

季夏百菓發兔葵亦成實獨有野石橊幽花如熠熠熠熠非獨好芳榮恃午日翩翩彼百蝶髣髴相采挹睡餘起對此佳興亦蕭瑟元非阡陌麗敢競陽春出無言以成蹊上愧桃李質幸當飽霜雪萬顆富君室

六月晦定力院同原父賦送伯鎭景純樞言三

學士

梅堯臣

秋淸三黃鵠舉翼東南飛鳴聲旣相呼煙水亦相依蓬池不暫上太液未言歸酌酒望滄海飄飄思菊衣

嵗時雜詠卷四十四

欽定四庫全書

嵗時雜詠卷四十五

宋蒲積中編七月

七月一日作

白居易

七月一日天秋生履道裏閒居見淸景髙興從此始林間暑雨歇池上涼風起橋竹碧鮮鮮岸沙靑靃靃蒼然古盤石淸淺平流水何言中門前便是深山裏雙僮侍坐臥一杖扶行止饑聞麻粥香渴覺云湯美【胡麻粥雲母湯】平生所好物今日多在此此外更何悲市朝心已矣

酬樂天七月一日夜卽事見寄

劉禹錫

庭樹風韻淸天河雲彩輕故苑多露艸隔城聞鶴鳴揺落從此始別離含逺情聞君當是夕倚瑟吟商聲外物豈不足中懷向誰傾秋來念歸去同聽嵩陽笙

七月一日曉入太行山

李賀

一夕逺山秋香露溘防淥新橋倚云阪防嘶露撲洛南今已逺越衾誰爲熟石气何淒淒老莎如短鏃七月三日亭午已後覺熱退晚加小涼穏睡有詩因論壯年樂事戱呈二十一曹長

杜甫

今玆商用事餘熱亦已末衰年𨿽炎方生意從此活亭午減汗流北鄰柰人聒晚年爽鳥匼筋力蘇摧折閉目逾十旬大江不止渇退藏恨雨師健步聞旱魃園蔬抱金玉無以供采掇宻云𨿽聚散䢐暑終衰歇前聖愼防巫武王親救暍陰陽相主客時序逓回斡灑落惟淸秋昏霾一空濶蕭蕭紫塞鴈南向欲行列欻思紅顏日霜露凍堦闥胡馬挾雕弓鳴不虛發長鈚逐狡兔突羽當滿月惆悵白頭吟蕭條逰俠窟臨軒望山閣縹緲安可越髙人鏈丹砂未念將朽骨少壯迹頗疏歡樂曽倐忽杖藜風塵際老醜難剪拂吾子得神仙本是池中物賤夫美一睡煩促嬰詞筆

七月念八與王鄭二君聽雨後夢作

李商隠

初夣龍宮寶熖燃瑞霞明麗滿晴天旋成醉倚蓬萊樹有个仙人拍我肩少頃逺聞吹細管聞聲不見隔飛煙逡巡又過瀟湘雨雨打湘靈五十瞥見馮夷殊悵望鮫綃休賣海爲田亦逢毛女無憀極龍伯擎將華嶽蓮恍惚無明又暗低迷不已斷還連覺來正是平階雨獨背寒燈枕手眠

七月二十九日崇讓宅防作

露如微霰下前池月過回塘萬竹悲浮世本來多聚散紅蕖何事亦離披悠揚歸夢惟燈見濩落生涯獨酒知豈到白頭長只爾嵩陽松雪有心期

雜詩

大火流坤維白日馳西陸浮暘映翠林廻颷扇綠竹飛雨灑朝蘭輕露棲叢菊龍蟄暄气凝天髙萬物肅弱條不重結芳蕤豈再馥人生瀛海內忽如烏過目川上之嘆逝前修以自朂

憶長安十二詠

陳允初

憶長安七月時槐花散防罘罳七夕鍼樓競出中元香供初移繡轂金鞍無限逰人處處歸遲

狀江南十二月毎句須一物形狀

鄭防

江南孟秋天稻花如白氊素腕慙新藕殘妝妬晚蓮

七月流火

敬括

前庭一葉下言念忽悲秋變節金初至分寒火正流气含良夜早光拂夏云收助月防明散沿河麗景浮禮標時令美詩興國風幽自此觀邪正深知王業休

河南府試七月樂詞

李賀

星依云渚冷露滴盤中圓花好生木末衰蕙愁空園夜天如玉砌池葉極靑錢僅厭舞衫薄稍知花簟寒曉風何拂拂北斗光闌干

十二月閨情七月詩

袁暉

七月坐涼宵金波滿麗譙容華芳意攺枕席怨情饒錦字沾愁淚羅裙緩細腰不知銀漢女嵗嵗鵲成橋

七月

七月一日出城舟中苦熱

蘇軾

涼飈呼不來流汗方被體稀星乍明滅暗水光彌彌香風過蓮芡驚枕裂魴鯉欠伸宿酒餘起坐濯淸泚火雲勢方壯未受月露洗身微欲安適坐待東方啟

七月五日【二首】

避謗詩尋醫畏病酒入務蕭條北窻下長日誰與度今年苦炎熱艸木困薫煮況我早衰人幽居气如縷秋來有佳興秫稲已含露還復此微吟往和糟牀注

何處覓新秋蕭然北臺上秋來未云幾風日已淸亮雲間聳孤翠林表浮逺漲新棗漸堪剝晚猶可餉西風送落日萬竅含淒悵念當急行樂白髮不汝放

七月六日【二首】

張耒

雨洗秋城碧玉天暮云吹盡月娟娟寂寥誰是淸宵伴只有姮娥最可憐

山川揺落鴈南飛想見橫汾鼓吹時得意劉郎猶嘆老蕭條宋玉故應悲

七月十日雨餘炎暑頓解有感成篇

空山風雨夕微雨淒房櫳䢐年兆揺落感嘆白髮翁謫居困炊玉無田願年丰欲持一杯酒傍舎慶老農烈日辭紈扇髙林墜晚風靑燈夜齋靜不睡獨聞蛩

七月念一日夜聞韓玉汝宿城北馬鋪

梅堯臣

暗樹秋風擺葉鳴桃枝竹簟冷逾淸孤燈淡淡短亭客半夜蕭蕭聞雨聲

七月二十六日題南禪院壁【二首】

乞食髙僧午未歸秋庭葉落日輝輝蕭條古殿松陰下檐鐸風中乳鴿飛

秋林葉落已斑斑秋日當庭尙掩闗掃榻晝眠聽鳥語可憐身在此時間

又三絕

樓殿沈沈鏁夜煙秋燈一防佛龕前梧桐葉上三更雨只有幽人獨未眠

白髮荊州嘆滯滛溪邊重搗洛陽砧遣愁莫上髙樓望惟有秋云盡日陰

零落東城官樹秋行人一去路悠悠祗應樓下邯鄲道亦有佳人對此愁

七月二十七日

宋祁

客鴈歸何處寒螿鳴不休兼之淸夜永副以長年愁家令有移帯中郎餘白頭

七月二十八日

秋物向揺落客心眞悄然髙風已涼夜澹月始晴天拂幌單練怯凝塵故扇捐露華休早滴羇鵠不曽眠

八月

八月三日夜作

白居易

露白月微明天涼景物淸艸頭珠顆冷樓角玉鉤生气爽衣裳健風微砧杵鳴夜衾香有思秋簟冷無情夢短眠頻覺宵長起暫行燭凝臨曉影防暗欲寒聲槿老花先盡蓮凋子始成四時無了日何用嘆衰榮

八月二十九日宿懷

趙嘏

秋天晴日菊還香獨坐書齋思已長無柰風光易流轉彊須傾酒一杯觴

八月奉教作

李嶠

黃葉秋風起蒼葭曉露團鶴鳴初警鴈上欲淩寒月鏡如開匣云纓似綴冠淸樽對旻序髙宴有餘歡

憶長安十二詠

呂渭

憶長安八月時闕下天髙舊儀衣冠共頒金鏡犀象對舞丹墀更愛終南防上可憐秋艸碧滋

狀江南十二月毎句須一物形狀

沈仲昌

江南仲秋天鱏鼻大如雷似樟亭浪苔爲界石錢

仲秋夜郡內西亭

張登

天髙月滿影悠悠一夜炎荒並覺秋气與露淸凝眾艸色如霜白怯輕裘髙臨華宇還知隙靜映長江不共流正值西傾河漢曙遺風猶想武昌樓

河南府試八月樂詞

李賀

孀妾怨長夜獨客夢歸家傍檐防緝絲向壁燈垂花檐外月光吐簾中樹影斜悠悠飛露姿防綴池中華

八月上峽

李頻

萬里巴江水秋來滿峽流亂山無陸路行客在孤舟洶洶灘聲急冥樹色愁免爲三不弔已白一生頭

八月

八月一日涼如十月

張耒

已過三伏暑初歸風景誰知遽慘淒短日旅愁消美酒五更鄕夢托晨雞江天水冷魚龍蟄野澤風多鴻鴈稀塵篋故裘猶得在禦冬偶免嘆無衣

八月一日

髙田種小麥終久不成穗男兒在他鄕那得不憔悴

八月三日詠原甫庭前林檎花

梅堯臣

秋蠧無完葉疏叢有瘁莖偶來庭樹下重看露葩榮眾自守常理獨開偏見情從今數霜月結子尙能成

八月五日夜省直

司馬光

大火已西落溫風猶襲人畱連惜紈扇散誕脫紗巾蟾影夜色淺蛩聲秋意新圗書足自適何物更闗身

八月七日夜省直喜雨

悵望中秋月於今已上明生圭樣小影露桂華偏幽思邈難志浮雲去不還何當出陰翳淸徹照中天

八月十日淸溪對月

客路三湘逺天風八月淸雲間𨿽掩映水底已分明且對當年影休吟萬古情喜君方向滿照我數江城

八月十日夜看月有懷崔度賢良

蘇軾

宛丘先生自不飽更笑老崔窮百巧一更相過三更歸古栢陰中看參昴去年舉君苜蓿盤夜傾閩酒赤如丹今年還防去年月露冷遙知範叔寒典衣自種一頃豆那知積雨生科斗歸來四壁艸虫鳴不如王江長飲酒

八月十三日晨興【三首】

老人秋少睡禪誦毎晨興鄰碓舂殘月牀蛩語暗燈髙林鳥聲起幽艸露華凝筇杖兼禪榻生涯一老僧端居嵗已晏杖屨益蕭然云露牕前日秋明樹外天大江寒欲落諸嶺晚逾鮮白首無聊劇昏昏只醉眠江上秋陰合柯山曉雨來貂裘欲辭篋紈扇已生埃落葉濕相借晚花寒未開殷勤探黃菊九日泛淸杯

八月十七日夜省直紀事呈同舎

司馬光

窮秋直省舎大雨吁可畏九河翻層空入夜愈恣雎署牀東壁根時有塗塈墜防防勢將摧怵惕不成寐中宵抱衾立呼燭久方至徙之近西偏惆悵不能備飛蚊胡不仁忍此加啄噬避煩只深藏悒悒靣防被須防漏轉劇枕褥亦沾漬𨿽欲起何之室中無燥地展轉遂達旦耿耿負憂悸因思閭井民糊口仰執伎束手已連旬妻児日憔悴嚢錢無盎米薪水同時匱敗衣不足凖博手坐相視予今幸已多敢不自知愧無謀忝肉食念爾但增欷

九月

九月一日過孟十二倉曺十四主簿兄弟

杜甫

藜杖侵寒露蓬門啟曙煙力稀經樹歇老困撥書眠秋覺追隨盡來因孝友偏淸談見滋味爾輩可忘年奉酬宣上人九月十五日夜東亭望月見贈因

懷紫閣舊逰

鄭絪

中年偶逐鵷鴻侶弱嵗多從麋鹿羣紫閣道流今不見紅樓禪客早曽聞松齋月朗云初散苔砌霜繁夜欲分一覽防牋佳句滿何人更詠惠休文

九月十五日夜宿鄭尙書相公東亭望月寄杜

給事

廣宣

霜天晴夜宿東齋松竹交陰愜素懷迥出風塵心得地可憐三五月當階淸光滿院恩情見寒色臨門笑語諧云漢路馳從道合往來人事不相

九月十八日賜百寮追賞因書所懷

徳宗

雨霽霜气肅天髙云日明繁林已墜葉寒菊仍舒榮懿此秋節時更延追賞情池臺列廣宴絲竹傳新聲至樂非外奨浹歡同中誠庶惇朝野意永使風化淸

大歷二年九月三十日

杜甫

爲客無時了悲秋向夕終瘴余防子國霜薄楚王宮艸敵虛嵐翠花禁冷葉紅年年小揺落不與故園同

九月奉教作

李嶠

曲池朝下鴈幽砌夕吟蛩葉逕蘭芳盡花潭菊气濃寒催四序律霜度九秋鐘還當明月夜飛蓋逺相從

憶長安十二詠

範燈

憶長安九月時登髙遙望昆池上苑初開露菊芳林正獻霜梨更想千門萬戶明月砧杵參差

狀江南十二月毎句須一物形狀

劉蕃

江南季秋天栗果大如拳楓葉紅霞舉蘆花白浪川

賦得九月盡

元稹

霜降三旬後蓂餘一葉秋陰迎落日涼魄盡殘鉤半夜灰移琯明朝帝禦裘潘安過今夕休詠賦中愁

河南府試九月樂詞

李賀

離宮散螢天似水竹黃池冷芙蓉死月綴金鋪光脈脈涼苑虛庭空澹白露花飛飛風艸艸翠錦斕斑滿層道雞人唱罷曉曨鴉啼金井下疏桐

九月

九月一日【去嵗南陽與謝公別今謝公已歿】梅堯臣

授衣念䢐節闔棺傷故人故人昔送我把酒湍水濱只道後期易豈知無防因死生意不及欲語鼻先辛旣乏羨門術安得如松筠寒暑更數十病亦同埃塵

九月五月得姑蘇謝學士寄木蘭堂官醖

公田五十畆種秫秋未成杯中無濁酒案上惟丹經忽有洞庭客美傳烏與程言盛木蘭露醸作甕間淸木蘭香未歇玉盎貯華英正值菊初坼便來花下傾一飲爲君醉誰能解吾酲吾酲且不解百日毛骨輕

九月十四日東府雨中作示子由

蘇軾

庭下梧桐樹三年三見汝前年適汝陰見汝鳴秋雨去年秋雨時我自廣陵歸今年中山去白首歸無期客去莫嘆息主人亦是客對牀定悠悠夜雨空蕭瑟起折梧桐枝贈我西北行歸來彊健否莫忘此時情

九月二十日微雪懷子由【二首】

岐陽九月天微雪已作蕭條嵗暮心短日送寒砧杵急冷官無事屋廬深愁腸別後能消酒白髮秋來已上簪近買貂裘堪出塞忽思乘傳問西琛

江上同舟詩滿篋鄭西分馬涕垂膺未成報國慚書劍豈不懷歸畏友朋官舎度秋驚嵗晚寺樓觀雪與誰登遙知讀易東窻下車馬敲門定不譍

次韻子瞻九月二十日微雪見寄【二首】

蘓轍

秋气蕭騷仍見雪客愁繚繞動縈心幽吟百戶牕聲細歸夢函闗馬迹深疏樹飛花輕簌簌衰荷畱柄亂簪簪遙聞詩酒皆爭勝杜客何人近納琛

平時出處常聮袂文翰叨陪舊服膺自信老兄憐弱弟豈闗天下少良朋何時杯酒看浮白淸夜霜柑飣滿登離思隔年詩不盡秦梁𨿽逺速須譍

九月二十四日雪

梅堯臣

秋露未爲霜秋空已飛雪著樹憎葉危壓叢憂菊折平明開戶防斗覺頽檐潔天時莫倉猝誰預衣裘設

九月二十四日大風

秋飈無蹤迹空中聲奔馳枯桑固已驗老病仍先知驚沙入破隙危葉墮綠枝幽懷聒不寐山嶽將恐移

九月二十七日見梅花

江南風土暖九月見梅花逺客思邊艸孤根暗磧沙何曽逢寄驛空自聽吹笳今日樽前勝其如秋鬂華

九月二十八日牡丹

香包已向靑春發又見秋深特地開應笑菊殘無意思不能邀賦洛陽才

九月晦日謁韓子華遂畱邀江鄰幾同飲是夕值其內宿不終席明日有詩予次其韻

乘興驅車偶一來旋呼江老舊逰陪驚風送雨寒初動舉酒浮蛆潑不開騏驥鞲時聞內宿琵琶彈急怨虛催接防帯去今傳樣自此逢歡未便回

九月末大風一夕遂寒安置火鑪有感【二首】

張耒

謫官兩向黃州火不知明年何處冬須信炎涼相代至亦知榮辱到頭空怨咨莫起天公念燕坐何妨佛理通更有墻邊一樽酒能於愁靣放春紅【余以已丑年春至黃今見二冬矣】風聲一夜下林端遽作霜天十月寒三伏炎蒸不可過北風凜冽亦何難人情伺待常宜緩天令推移古不刋幸有布裘氊履在雪深髙臥更安閒

九月末風雨初寒【二首】

栗冽已戒陰淡達朝昏出門無所詣幽齋誰與言塵埃羣書積興至時一翻呼児具棗栗時亦賴芳樽老肌畏寒苦幸此手足溫間有舊筆得句時復援

愛此庭下菊蕭蕭何及時郊原一秋暵麥種待榮滋今年眞有秋禾菽實累累老農笑謂子不復憫汝饑桑楡可析薪秋風可夜吹晴明理罝繳雉兔日已肥

嵗時雜詠卷四十五

欽定四庫全書

嵗時雜詠卷四十六

宋蒲積中編十月

十月九日題云夢亭

崔櫓

薄煙如夢雨如塵霜景晴來卻勝春好住池西紅葉樹明年今日伴何人

十月戊寅

梁簡文

喧塵是時息靜坐對重巒冬深栁條落雪後桂枝殘星明霧色靜天白鴈行單雲飛乍想閣水皓逺凝紈晚橘隠重屏枯藤帯迥竿嶽陰連水气山峯添月寒

代孟冬寒气至

劉鑠

白露秋風始秋風明月初明月照髙樓露落皎除迨及涼雲起行見寒林疏客從逺方至贈我千里書先敍懷舊愛末陳久離居一章意不盡三復情有餘願遂平生眷無使甘言虛

十月奉教作

李嶠

白藏初送節律始迎冬林枯黃葉盡水耗緑池空霜帯臨庭月寒隨入牖風別有歡娛地歌舞應絲桐

十二月樂逰詩十月

郭元振

十月嚴陰盛霜氛下玉臺羅衣羞自解綺帳待君開銀箭更籌緩金鑪香气來愁仍夜未幾已使炭成灰

孟冬

杜甫

殊俗還多事方冬變所爲破柑霜落爪嘗稻雪翻匙巫岫寒都薄烏沙瘴逺隨終然減灘瀬暫喜息蛟螭同羣公十月朝宴李太守宅髙

適

良牧徴髙賞褰帷問考槃嵗時當正月甲子入初寒已聽甘棠頌欣陪防酒歡仍憐門下客不作布衣看

憶長安十二詠

樊珣

憶長安十月時華淸士馬相馳萬國來朝漢闕五陵共臘秦祠晝夜歌鐘不歇山河四塞京師

狀江南十二月毎句須一物形狀

謝良輔

江南孟冬天荻穗軟如綿緑絹芭蕉裂黃金橘柚懸

孟冬蒲津闗河亭作

呂溫

息駕非窮途未濟豈迷津獨立大河上北風來吹人霜雪自玆始艸木當更新嚴冬不肅殺何以見陽春

河南府試十月樂詞

李賀

玉壺銀箭稍難傾釭花夜笑凝幽明碎霜斜舞上羅幕燭龍兩行照飛閣珠帷怨臥不成眠金鳳刺衣著體寒長眉對月鬭彎環

十月

十月五日見菊上蜂

梅堯臣

黃蜂得晴日不道菊開稀向蕊晚寒起落叢無力飛輕輕難自舉帖帖一何微莫問巢房處斜陽柰欲歸十月十二日夜孤宿寄內

張耒

寒夜欺老人展轉睡不足長年怕爲客況此空齋宿嗈嗈度云鴈瑟瑟受霜竹凍骹冷如植不覺重衾燠天明起冠櫛淡日初照屋寄聲家具酒買魚烹鴈鶩

十月十四日以病在告獨酌蘇

軾

翠柏不知秋空庭失揺落幽人得佳蔭露坐初獨酌月華稍澄穆霧气尢淸薄小児何所知相語翁正樂銅鑪燒栢子石鼎煮山藥一杯賞月露萬象紛酬酢此生獨何幸風纜欣初泊逝逃顏跖网行赴松喬約莫嫌風有待謾欲戱寥廓泠然心境空髣髴來笙鶴

十月十五日早飯淸都觀逍遙堂

黃庭堅

心防魏闕魚千里夢覺邯鄲黍一炊蔬食菜羹吾亦飽逍遙堂下葉辭枝

十月十六日記所見

蘇軾

風髙月暗雲水黃淮陰夜發朝山陽山陽曉霧如細雨炯炯初日寒無光雲收霧捲已亭午有風北來寒欲僵忽驚飛雹穿戶牖迅駛不復容遮防市人顚沛百賈亂疾雷一擊如頹墻使君來呼晚置酒坐定已復日照廊恍疑所見皆夢寐百種變怪旋消亡共言鮫龍厭舊穴魚鱉隨徙空陂塘愚儒無知守章句論說黑白推何祥惟有主人言可用天寒欲雪飲此觴

十月十八日

梅堯臣

霜梧葉盡枝影疏井上靑絲轉轆轤西廂舞娥艷如玉東楯貴郎才且多纒頭誰惜萬錢錦映丫自有明月珠一爲轆轤情不已一爲梧桐心不枯此心此情日相近捲起飛泉注玉壺

古詩

十一月

十一月中旬至扶風界見梅花

李商隠

匝路層層艷飛時裛裛香素娥惟與月靑女不饒霜贈逺虛盤手傷離適斷腸爲誰人早秀不待作年芳

十一月奉教作

李嶠

凝陰結暮序嚴气肅長飈霜犯狐裘夕寒侵獸火朝冰深遙架浦云凍近封條平原已縱獵日暮整還鑣

憶長安十二詠

劉蕃

憶長安子月時千官賀至丹墀禦苑雪開瓊樹龍堂冰作瑤池獸炭氈廬正好貂裘狐白相宜

狀江南十二月毎句須一物形狀

呂渭

江南仲冬天紫蔗節如鞭海將作雪山用火耕田河南府試十一月樂辭

李賀

宮城團廻凜嚴光白天碎碎墮瓊芳撾鐘髙飲千日酒戰卻凝寒作君壽禦溝泉合如環素火井溫泉在何處今詩

十一月

和十一月八日圃人所小桃花

梅堯臣

常時開向杏花後今日綻當梅萼前不畏雪霜何太甚繁英如火滿枝燃

前占寒食一百六算到其間未合開丹艷已先灰管動不由人力與栽培

和十一月十二日與諸君登西園亭榭懷舊

冬日蕭條公府淸獨將諸吏上髙城而今何防異疇昔鐡墓下聞狐夜鳴

莎徑依然見莎葉蓮塘無復有蓮花更看白水滿城下說著當時龍骨車

十一月十三日病後始入倉

曽非雀與防何戀太倉爲狐裘破不溫黃狗補其皮霜花逐落月綴在枯槁枝予年過五十瘦寢冰生肌

十一月十七日五首

寒更催欲盡曙色轉雞吭鳴鴈曉北斗淸笳凝夜霜空山藏華晚故園歸夢長晨起臨淸鏡悲嗟鬂已霜寒著添綿衲朝脯折足鐺無言病居士面壁老胡僧佛祖豈欺我乾坤終有慿宿年無一事髙臥醉騰騰山與晴天晚江連夕照紅髙鴻知夜渚喬木受霜風買酒缸須滿溫鑪火屢烘走逓定何物隨意柬衰翁三杯無柰酒一褐有餘溫眼下幸無事世間何足論山僧元飽飯詞客謾招魂杖筞何知詣門前老圃村小霧今晨重山川不復分自然無日色那更挾霜雰烏鳥依寒寂漁樵散暝昏一杯聊慰疾今吾憶韋君古詩

十二月

十二月一日【三首】

杜甫

今朝臈月春意動云安縣前江可憐一聲何處送書雁百丈誰家上水未將梅蕊驚愁眼要取椒花媚逺天明光起艸人所羨肺病幾時朝日邊

寒輕市上山煙碧日滿樓前江霧黃負塩出井此溪女打鼓發何郡郎新亭舉目風景切茂陵著書消渇長春花不愁不爛熳楚客誰聽棹相將

卽看燕子入山扉豈有黃鶯歷翠微短短桃花臨水防輕輕栁絮防人衣春來凖擬開懷久老去親知見面稀他日一杯難彊進重嗟筋力故山圍

答崔賔客晦叔十二月四日見寄

白居易

今日嵗餘二十六來嵗年髙六十二尙不能憂眼下身因何更算人間事居士忘筌黙黙坐先生枕麯昏昏睡早晚相從歸醉鄕醉鄕去此無多地

庚子臈月五日

司空圖

復道朝嚴火延城夜漲塵驊驑思故第鸚鵡失佳人禁漏虛傳防妖星不扼辰何當廻萬乘重覩玉京春

臈月八日於野石城寺禮拜

孟浩然

石壁開金像香山繞鐵圍下生彌勒佛四向一心歸竹栢禪庭古樓臺世界稀夕嵐增气色餘照發光輝講席邀談柄泉堂施浴衣願從功徳水從此濯塵機

十二月十九日酬王十八全素

元稹

君念世上川嗟予世瘴天那堪十日內又長白頭年

憶長安十二詠

謝良輔

憶長安臈月時溫泉防仗初移瑞气遙迎鳳輦日光先暖龍池取酒蝦蟇陵下家家守嵗傳卮

狀江南十二月毎句須一物形狀

丘丹

江南季冬天紅蟹大如編湖水龍爲鏡罏峯气作煙

十二月奉教作

李嶠

玉燭年行盡銅史漏猶長池冷凝宵凍庭寒積曙霜蘭心未動色梅館欲含芳徘徊臨嵗晚顧步佇春光河南府試十二月樂詞

李賀

日腳淡光紅灑灑薄霜不銷桂枝下依稀和气解冬嚴已就長日辭長夜

臈後嵗前遇景詠意

白居易

海梅半白栁微黃凍水初融日欲長度臘都無苦霜霰迎春先有好風光郡中起晚聽衙鼓城上行慵倚女墻公事漸閒身且健使君殊不厭余杭

十二月拜起居表回

許渾

一章西奏拜仙曺回馬天涯北望勞寒水欲春冰防薄曉山初霽雪峯髙樓形向日攢飛鳳宮勢淩波壓抃鰲空鎖煙霞絕巡幸周人誰識欝金袍

今詩

十二月十一日早苦寒與家婦酌酒因成古風

張耒

寒夜不可旦老雞鳴苦遲晨興出戶視風折山海枝最蚤堂東梅冽寒亦弄姿夜來月中影窺我讀書帷中庭石井欄晨汲气如炊今日復何事環佩聮冰澌甕甖有芳醇庖舎具鮮肥地鑪熾新炭三酌對山妻

十二月十三日喜雪

梅堯臣

三月朔風吹暗沙蛟龍捲起噴成花花霏萬里奪曉月白石爛堆愁女媧大明廣庭踏朝賀雉尾不掃粘宮靴宮中才人承聖顏捧觴稱壽呼南山三公免責百姓喜斗酒十千詎復慳

十三日雪後晚過天溢橊堤上行

堤上殘風雪橊邊盛酒樓據鞍衰意盡倚檻艷歌畱海月開金鑑河冰臥玉虯當年洛陽醉偏憶薫糟丘

和十二月十七日雪

殘冬勁臘已過半曉雪先春何處來豈是全資南畆麥多應不分北枝梅庭中未許児童掃林上惟愁狂吹催莫問兔園同賦客相如居右最爲才

十二月十八日防飲園夫頭桃花

宋祁

今嵗臈未破明年春尙賒天教摧朔气先霏塞南花晚秀尙可惜早開眞訝奇君看早開處定是向南枝己夘十二月二十九日感事張

耒

髙樓乘興獨登臨搔首天涯嵗暮心帯雪臈風藏澤國犯寒春色著煙林山川極目風光異嵗月驚懷老境侵可是斯文天遂喪楚囚何事涕沾襟

蹉跎流落已華顚又見荊湖一嵗遷人怯苦寒愁短日天收殘雪放新年園林寂歷飄梅後里巷經過守嵗前自料知非猶得在潛心久學衛蘧先

臈月下旬偶作

啄塊饑禽傍短籬飛鳶一笑起髙枝君看艸木冰霜凍都是東風欲到時

風折蒹葭冰結澌燕鴻相語定歸期淮南水濶山長處少待燕山霰雪歸

嵗暮煙霜澤國寒晚鴉鳴處是柯山地鑪有火樽余酒自起焚香深掩闗

殘臈

臈雪初消上古臺桑郊向日防旗開山橫南陌城中見春逐東風海上來老去毎驚新嵗換病多能使壯心摧自嗟空有東陽瘦覽物慙無八詠才

殘臈獨出

蘓軾

幽尋本無事獨往意自長釣魚丰樂橋采杞逍遙堂羅浮春欲動雪日有淸光處處野梅開家家臈酒香路逢道士疑是左元放我欲從之語恐復化爲羊

江邊有微行詰曲背城市平湖春艸合步到棲禪寺堂空不見人老稚掩闗睡所營在一食食已寜復事客來豈無得施子靜掃地松風獨不靜送我作鼓吹

殘臈

逼老憂添嵗居貧憚制衣吝妻憐酒嫩饞稚幸豚肥俗累隨年盡春光趂臈歸莫嫌花未發明哲玩先幾

嵗時雜詠卷四十六

