

欽定四庫全書

集部八

閩中十子詩

總集類

提要

【臣】等謹案閩中十子詩三十卷明袁表馬熒同編表字景從熒字用昭皆福州人閩中十子者一曰福淸林鴻有膳部集一曰長樂陳亮有儲玉齋集一曰長樂髙廷禮有木天淸气嘯臺集一曰閩縣王恭有白雲樵唱鳯臺淸嘯艸澤狂歌諸集一曰閩縣唐泰詩軼不傳散見善鳴集中一曰閩縣鄭定有澹齋集一曰永福王偁有虛舟集一曰閩縣王褒有養靜集一曰閩縣周元有宜秋集一曰官黃元其集名不傳皆明初人萬曆丙子表等卽髙以陳家所藏諸人之詩選爲是集考閩中詩派多以十子爲宗厥後輾轉流傳漸成窠臼其初已有唐摹晉帖之評其後遂有詩必律有律必七言而晉安一派至爲世所詬厲要其濫觴之始不至是也十人遺集已不盡傳傳者亦不盡可錄此編采擷菁華存其梗槪猶可以見一時之風气固宜存以備一格焉乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

閩中十子詩卷一

明袁表

馬熒編

林膳部集一

五言古詩

擬古七首

北辰何巍巍居爲眾星宗冬杓在北靑陽乃旋東七曜潛斡運四時自成功靜觀造化機毋乃君道同

其二

神龍潛深淵不在尺水池飛鳳將鎩羽亦擇梧桐枝玉以貞自珍蘭以幽見奇君子莫屈身身屈道乃卑

其三

迢迢洛陽城雉堞何逶迆上有天子宮下列公侯居外廏鳴騕褭中饋進鮮肥身無澣濯服路有餘粱脂巍巍金馬門云是上天梯仕宦有捷徑請托無虛時布衣謁公家言拙气亦卑丈夫無所求守道寧食薇

其四

倦僕秣我馬駕言將驅馳戚戚感路人問我去何之答云商山路幽谷多紫芝樂與素心人采掇療朝饑路人聽斯言揮淚持我歸舉手謝之去吾駕不可違

其五

翩翩雙白鶴久在樊籠中刷毛向朝日舉翅傷秋風𨿽防惠養恩自比雞鶩同嘆息此珍禽黙黙傷余衷放之煙霞表飲啄詎見蹤

其六

秋月何皎皎素魄流虛堂攬衣步淸影玉露生淒涼感之獨徘徊驚波疾流光𨿽無景公淚惻惻還堪傷世路多榛棘人心競羊腸得酒且須傾毋令空鬢霜

其七

千金買駿骨寧與駑駘同乃知陶潛翁避俗甘固窮縱酒愛五栁折腰若爲容葛巾漉春釀庭柯響靑怡然日爲樂自視村野農而我頗疎散失身塵网中翹首企髙步遙遙安可從

感秋十二首

撫劍中夜起气候何淒淸天髙白露下北斗當前楹嗷嗷雙飛鴻隨陽亦宵徵微禽爾何知寒暑嬰其情始知玩物化中復念吾生三十志有立一經尙無成緬懷古哲人信與大運並道在無終始時來暫衰榮感嘆不能寐延首東方明

其二

中夜有遐想假寐登昆崘飄飄列仙人授以漆書文鳳振其羽三芝吐靈根文螭爲我駕赤豹爲我蹲覺來戶牖虛明月當前軒服膺念古訓抱經究微言中道誠可尙荒謬何足論

其三

陽精自東生陰魄復西沒兩曜無停機萬古一超忽方平笑麻姑緑鬢巳成雪誰識靑靑松蟠根向溟渤

其四

秋气悲萬物攬衣坐中庭仰視明月光俯聞候虫鳴人生防有涯懽樂當及時榮期但長嘆墨子徒自悲驅馬被紈綺雕盤割鮮肥酒酣論意气中心貴相知終當委運去得飲無復疑

其五

威鳳志八表鷙鳥思逺擊志士徇苦節秉心猶鐵石黔谷卹齊饑餓者嗟輟食朝歌墨回車勝母曾不入悲哉爰旌目行矣申徒狄世無成子髙疇能掩眞迹

其六

季世尙遊俠使气淩諸侯就死輕一芥含恩重山丘荊卿觸秦怒漸離重燕憂小節若可尙大義非良籌嗟哉黃金臺千古令人愁

其七

朝登北邙阪墟墓何累累懷哉泉下人惻然我心悲往者不可復來者每如斯膏火煎萬族紛紛競刀錐生存華屋居死與艸木萎愚知同土壤英靈竟何知所賴賢哲士千齡名不隳

其八

大塊覆羣迷疇能防其妙狂夫每如醉至人獨先覺艸木養气體金石駐精魂多歧但驅車孰踵門漢武志三島秦皇窮八垠焉知淡泊水可沃靈臺焚

其九

大化有培覆貧窮固其常柰何東鄰子索居多慨慷在桁無懸衣晨飱曠儲糧饑寒不自保妻子安得將投杖出門去仰逐浮雲翔周流極四海組練歸故鄕寄語寰中士空乏庸何傷

其十

四時互相竭兩曜無停軸夏炎方滿盈秋气忽已肅空閨有佳人十載常獨宿中心豈不貞處闇誰見燭願爲明月珠流光照君屋

十一

空谷有隠士服食常不周藿羮笑鐘鼎裋褐輕王侯樵漁有時閒但與麋鹿遊持身豈不隘安命固無憂我願見其人欲往道無由迷途諒未逺反防營吾丘

十二

聖人處憂患微言在明夷世人昧獨處悔吝相與期君看文毛豹隠霧南山陲寄言狂馳子曷用此道推

無諸釣龍臺懷古三首

無諸昔建國赤土疏王封築臺靑防上垂釣滄江龍乘龍去不返千載如飛蓬只今荒臺上寂歷多遺蹤我有太古懷來吟江上峯天靑海气滅地古寒煙濃潭水緑萬丈秋岑碧千重登臨未能已落日催孤鐘

其二

甌閩古夷服無諸漢英雄秦鹿旣已死卻辭隆準翁組練照海色旌旗來故宮赫矣茅土業大哉開辟功事往滄海變龍飛霸圖空昔日釣龍臺空餘江水中桂殿苔色古空陵雲气紅朝夕捲寒潮隠隠聞雷風登臨畢余景感嘆無終窮

其三

無諸東海上有國在秦先一朝逐秦鹿戈甲相勾連髙才已得志論封亦徒然歸來築髙臺投竿釣蜿蜒屠龍雄按劍拂拭滄洲煙英風振海嶽古月經蠻天昔人不可見蹤迹復堪憐閒來弄秋水漁情藹淸川云髙碧海淨日落千山妍筦歌古臺上醉向酒家眠

西狩

顓頊閉天地防始司冬明堂敞八水井邑閒九農東魯考王制西狩收嵗功天仗列鉅野雲師掩象防鳴鐘天地震烈焰川原紅罝張六合窄囊括九有空熊羆旣股栗豺虎無畱蹤夫何枵精亦困鉏商弓五趾運坤軸孤觸鳴蒼穹舉武中矩度流音若黃鐘虞人一驚告尼父心已恫瑞物際頽運嗟哉吾道窮遺經告文成筆削垂至公飛霜礪斧鉞白日開鴻蒙感嘆終絕筆千古來悲風

塞下曲

交河冰是路天山雪作花舉頭猶漢月沒足已黃沙逺戍連烽火嚴更起淸笳將軍帳中臥萬馬夜不嘩國恥猶未雪壯士莫思家

其二

宛馬金作勒壯士鐵爲衣橫行出塞門日落黃埃飛匈奴倉卒至士卒被重圍戰餘平野中惟見空鞍歸家中白頭母猶自倚寒扉

爲陳少府賦望云

髙臺臨廣逵上抗浮雲端遊子思親闈登之以遐觀親闈不可見白雲阻河關顧玆好爵縻何當一承顏登山山有岐涉水河有湍王事𨿽賢勞敢辭陟岵難靑天何茫茫大地亦盤盤歸袖欲奮飛願附鴻鵠翰

寄衣曲

漢月絓庭樹嚴霜拂城樓邊人一夜寒深閨始知秋起來理徵衣纎手一何柔雙杵幾不勝寸心未能休梧葉下淅淅艸蛩閒幽幽月明嗟慰意風急復含愁白露下蘭心蘭心亦枯槁妾家有髙臺下有漁陽道明發寄徵人三挹蘼蕪艸

謁昌黎先生祠兼呈王潮州

窮冬到南海驅馬韓山灣繁霜野水落鱷溪淸且寒伊昔潛修鱗白日飛風湍壯哉昌黎翁洪流靜而安伊予謁遺廟兼以窮遐觀地古白雲滅潮來滄海寛夫子繼芳躅而能障波瀾丈夫遇知己遲暮彈吾冠

春日首陽懷古

東風蕩霏靄旭日生巖巒淸颷灑襟佩聊以窮躋攀遊日俯髙墳歘然復悲酸淸標香名立幽壤芳骨寒孤騫仰鸞鳳鳥雀易所餐濁流激淸波灑然天地間古木翳芳祠野蕨迷空山遲回竟將夕振防未能還

驅車篇送張志道奉親柩歸淸漳

驅車出東門我車已載脂況玆苦寒月歌此陟岵悲夙駕指晨星日入不遑棲道路豈不遙筋力亦云疲飛鳥爲我吟孤禽爲我啼浮雲結爲斾回風亦淒其引領望故山丘壘何累累感彼首丘志懷哉蓼莪詩

羅浮觀日圖

昔有學道者擔簦海上行宴坐羅浮峯內視觀無形晞景正東豁滉漾扶桑明雲濤旣洶湧龍獸亦悲鳴吾聞混沌分坤軸東南傾百川走空虛日乃生窮溟未覩大明運安知至陽精願從列仙徒散發倚云屏三花潄雲液五內含晶熒回觀羅浮圖陋哉山海經

海上讀書

浮雲薄海色萬里如秋空靑蒼杳無際島嶼蟠蛟龍上有讀書者結茅誰與同朝飡海上霞夕友滄江翁乘槎嗟尼父把釣思任公猶慕魯連子不受卻秦功千金若土壤淸名弔髙風愧予老儒術白首且相從

飲酒

儒生好奇古出口談唐虞倘生羲皇前所談乃何如古人旣已死古道存遺書一語不能踐萬卷徒空虛我願但飲酒不復知其餘君看醉鄕人乃在天地初

金雞巖僧室

逺公靑蓮宇百尺構云闕一徑入松蘿山泉濯苔發石房彈玉琴淸響在林樾夜來滄海寒夢繞波上月微吟白雲篇髙興了未輟未能悟聲聞安得離言說

遊芙蓉峯

密竹不知路渡溪微有蹤懸知石上約定向松間逢物變黃鳥菖蒲化蒙茸相望不可卽裊裊霜天鐘同周秀才與東白明逺二上人期宿芝山不至

防居厭紛擾恆思宿陰岑夙期道門友共玆淸夜吟彈冠起新沐微風披素襟行行止空門夕景倏已沈不見雲中僧虛堂閉煙林應物本無往焉知來去心良防旣已暌中情一何深詠歸值新月聊復鳴吾琴

泛舟西江

積水可利涉方舟況同乘悠然西江上遂望雲中僧出浦見落日前崖陰始凝秋風忽颯沓海雨隨奔騰稍移流沙河又見夕影澄擁棹向危壁推蓬見古藤枕藉信水宿躋攀候晨興玆遊意多愜況也多良朋

題醉道士

黃冠何羽人恍是全椒客一壺常兀兀以飲混其迹歸來秋山空臥向松下石誰知郡齋人含情正相憶

經東山別墅

野墅在東山經過感疇昔縱橫醉時墨猶在池上石林气颯以涼山容淡將夕緬懷攜手人念念不能釋

寄丘令

海國民俗古淸朝民物閒況玆得良牧理人弦誦間吏散日已夕雲歸鳥隨還髙齋防嘉樹橫琴對逺山伊余安蹇劣歸休謝朝班出處𨿽異途雲林近怡顏玆焉仰髙風望望心所攀

送湖南歸粵

志士本激烈況當離別情直气不得發逢秋吐商聲浮雲蔽長空驅馬去孤城廣川無輿梁一葦詎能橫將尋故山隠自芟荒艸耕蠧書束髙閣龍劍日夜鳴行路由正途能使山嶽平端居息機心臥聞螻蟻爭知君重交結臨分吐平生

斬蛇劍

秦氛熾天地大澤蟠蜿蜒潛龍厄初九鹿迹方茫然千里送徒人三杯拂龍泉紫劍混赤精紅光吐靑蓮壯哉三尺鋒可以摧金天粉首明月中飲血秋風前素靈何嗷嗷老淚翻蛟涎芒碭起風雲咸陽若浮煙揮灑六合淸提挈神气完始知百鏈鋼永與金刀堅

赤壁

曹瞞窺漢統東面朝諸侯鼎足猶未分屯防迷九州桓桓長沙裔歘起揮戈矛兩雄不並立固知寧相謀朔風吹旌斾飛霜肅貔貅飲馬涸天塹投鞭塡山丘建鄴旣震蕩羽檄如星流眾議徒瑣瑣獨斷誠嘉猷拔劍碎玉几揚旗走車舟周郎拂白羽談笑有良籌馮夷鼓駭浪天吳扇雄飇烈焰蕩萬壘飛灰喪千艘論功何顯赫返駕誠包羞再光東都業一洗瘡痍瘳往事旣漫滅山川尙綢繆昔聞龍虎爭今見麋鹿遊峭壁絓海月洪濤漲淸秋訪古弔陳迹開樽發防捜醉來臥煙靄天地如蜉蝣

題艸澤遺書

買斧入城市伐木歸中林中林多樛木實勞匠者心林深間無人淸風聞嘯音雲濤旣浩蕩龍虎亦悲吟筋力旣不惜但恐白日沈願言祕太朴俛首從哇淫

酒醒

酒熱中夜起散發微風前煩襟忽衝散髙詠蒼涼天湛池和露借虛庭畱月眠寧知明日事聊復一忻然

曉登金雞山呈王六博士

劍客無所懽登髙眺淸曙於時值搖落況乃朋遊阻關河一千里飛鴈杳難度積水明秋空荒山落寒楚荒涼誰問俗慷慨卽懷古長嘯歸去來余意在蘭杜

送尙抱灌往閩南采詩

予生艸澤間鼓腹歌唐虞柰何際板蕩奮劍當前驅千金酬壯士白璧買良姝放浪裘馬間嗜酒縱摴蒱市朝旣變更部曲歸裏閭三十始讀書謬爲章句儒閉門謝賔從窮巷生寒蕪南山旣嘯傲擊節聊自娛故人西北來將歸滄海隅自言河嶽英以俟觀風車忽忽僕馬疲寥寥嵗云䢐積雪照天地嚴冰寒江湖祖席臨東門欲發仍躊躇贈之五云章飲以雙玉壺

答黃逸人

大道如砥平我車不方軌明時世景淸夫子乃蓬藟有客天上來爲說黃金臺所市旣駿骨所羈乃龍媒五月上武陽炎風焚大荒豈伊道路難欲往河無梁蓽門逢君子酣歌日中市披髮行且吟時人盡驚異旣知歸日落欲往秋風作誰同寧子嘆且效榮叟樂離別逺將歸涼風吹布衣南飛有鴻鴈毋使信音稀

春日同諸生野飲效陶體

始春風日嘉出門竟何之所忻攜諸生駕言陟谷風已噓萌好鳥亦鳴枝蔬果屬時新有醪已載巵中觴發意气列坐各言詩悠悠天壤間斯樂希浴沂

夢淸泠臺寄冶城舊遊

羣山際海上道上獨蒼蒼上有淸泠臺碧蘿蟠石牀伊昔盛冠蓋琴樽此翺翔暮色海天冷秋聲松澗涼今來阻登臨獨有夢飛揚題寄同心侶願因南鴈翔

岷峨秋晚

岷峨一千仞秀色橫淸秋云蟠隴蜀盡水入巴江流旭日海上來蒼蒼樹色浮陽厓气已變石林陰未收疏鑿有古迹登臨仍壯遊落日下層巓懷哉神禹憂

雙竹軒

開軒逺山際讀書修竹陰以玆嵗寒枝況此君子心𨿽無萬竿玉庶比雙南金天風有時來鸞鳳相和吟外直秉堅操中虛含素襟何當煙雨夕夢繞湘江深

送黃之京

予也夙頴悟十五知論文結交皆老蒼稚爪攀修鱗防心三十年尋源頗知津探始有得服膺如獲珍誓將覺後生庶以酬先民幹祿鏞水庠嵗星七周循靑衿二十徒達者惟黃聞三十爲禮官制作多述因前年乞骸歸甘作隠逸倫業窮道豈遷操危气愈伸持此欲有授二乃其人時登烏石山眺逺滄海濵逸興發猿嘯閒情投鳥羣旣與簪紱疎頗同緇錫鄰朝遊必竟夕夜吟常達晨放曠宇宙間外視埃身匏斟日動爵劍舞風披巾醉來各鴟張揮灑如有神坐或借靑艸倦應眠白雲大運疊盈虛人事常參辰詎知同心者胡爲遽離分於時維孟冬膏車戒徵輪借問子何之囊書上成均執手念門友登堂辭老親驅馬西郭門祖帳螺江漘朔風捲行斾木脫波粼粼請爲壯士吟庶以攄中懃丈夫志四海況玆觀國賔惜別語刺刺無乃兒女仁壯懷何以贈臨岐解靑蘋

終南積翠

終南太古色積翠無冬春陽厓俯荊楚陰壑開函秦碧樹曉未分蒼蒼散參辰下蟠蟄水龍上有避世人有時浮爽气拄笏可攬結安得媾精廬談經對松雪

屴崱朝曦

天地有神气屴崱東南靑髙標窮碧落連峯走滄溟深探地無際逺見日初出蜃气乍蒼涼龍光猶恍惚始知至陽精明明含中虛沿旋綴陰魄斡運乾坤樞願言吸晞景庶以永年嵗手把扶桑枝身騎六鼇背玆焉對畫圖飛夢繞屴崱一笑天雞鳴晴窻已東白

閩中十子詩卷一

欽定四庫全書

閩中十子詩卷二

明袁表

馬熒編

林膳部集二

五言古詩

贈彈琴黃生

髙館敞秋夕而多修竹林讀書有時閒遊心復鳴琴露月稍低樹淸風遂彌襟特玆保貞素庶以忘華簪

溪南小隠

夙性尙幽素卜此林泉居𨿽無珪組榮而有山水娛靜言一室中撫己常澹如窓間有鳴琴幾上惟素書芳晨得朋簪淸樽與之俱憩木愛佳鳥臨川羨遊魚棲神縱八表誰言形迹拘惟願榮啟期斯樂同只且

寄龍大潛效韋體

夙負偃蹇志共懷林下心誰言塵事縻以玆曠幽尋夏火方云始索居念朋簪薄攜一樽酒命駕來城陰湛湛晨河流依依嘉樹林晤言有時閒揮觴共鳴琴久要或可冀希哲信難任君懷諒不乖惠我瑤華音

送黃秀才歸西鏞

外貌苦物役中心貴所知如何千里別值此淸秋時驅車弔古臺暢飲黃金巵疾風海上來黃葉四散飛鴻雁叫蘆渚螵蛸絓桑枝感候意方戚送逺神乃馳離隔勿復道久要長若斯

富春釣臺

維舟富春渚舒嘯登崔嵬不見羊裘人空餘垂釣臺苔色石上古秋聲松際哀淸風猶可仰落日滿蒿萊

夜酌邑庠畱別

髙梧絓朗月密竹深寒煙虛堂敞淸夜桂酌開華筵論心機暫忘念別情已懸值此羣動息始知詩境行當泛蒼波去矣䢐山川落葉擁戍壘飛霜淸海天鴻燕有時還傾蓋知何年願持松栢操永與金石堅

同周孝亷夜宿郡庠有述

乙身共棲遲聚首殊契闊子臥淸溪云予弄滄海月人生駒隙耳嵗月坐超忽欣玆一樽同信此百憂輟晤言不知疲髙歌淸夜發久要諒無違保已終華發

畱別諸彥

秋堂閟虛寒晚竹引深翠暝然孤燈坐興與一壺對天冷霜滿襟露飲月窺醉曲盡別意深相看發長喟

精巖寺

香剎象天界名僧辭世氛一峯獨淩削眾壑相氤氳作禮向金仙宴林投鶴羣山犬銜人衣卻走避腥葷於時春向暮林亭藹余曛蒼然艸木气盡濕西江云登閣見千里懷滄海濆山鐘忽播蕩應此悟音聞

訪陸隠君不遇

結屋依兩崖疑是秦人家不見山中人風落靑松花掃石調素弦尋泉飯胡麻願因玉麒麟緘書投紫霞

經延平津

昔人雙寶劍經此化神物晉室已劍光猶未沒紅纒鬥牛气黑漾蛟龍窟千里一寒流馳波向溟渤化窅莫測沴气閉復開有時潭水上白日飛雲雷伊余探靈異狂歌負奇懷回船向明月浩蕩秋風杯

別龍秀才

龍生不羈者愛士能開襟每醉玉壺酒復爲梁甫吟訪余鏞水陽又將歸故林秋風樽前別落日川上心四郊已蕭條千里無飛禽離思苦難說望逺猶登臨

同王六博士宿煙霞觀

昔人煉金鼎此地余還丹至今風篁鳴猶疑下笙鸞出嶺訪靈異投山宿天壇一片月色古千秋松影寒醴泉爲我酒丹霞爲我飱都無世人夢但佇風中翰夫子茍有意相期此投冠到家興未已更取吾琴彈

遊玉華洞

眞仙構靈宅洞府何嵌空入洞可十里流水咽其中陰島濕花露石門度松風怪石變萬狀尋源竟無窮有時起雲霧微徑又不通觸目極杳靄遊心但鴻蒙路盡忽有天容光澹空靑蛻出風露外了然心目醒幽興殊未已又還宿云扃飛夢卽蓬島防心祈道經終悲向朝市塵鬢秋星星

翠簾山天湖

翠簾髙淩天峯麓曠且平何年此蟠龍遂成秋水呼吸納元气溟蒙變陰晴雲雷地中起日月波上生上有空僧巢巖棲煉神形寥寥水月觀洞見心胸明我昔淩天梯恍若登赤城浮杯動松影發笑回天聲從玆便髙舉永極雲霞情

同王六入西山尋白雲僧

秋山晚蒼蒼引興白雲際方聞出谷鐘未返沿源騎躋攀霽心目始到三摩地苔色陰際寒松聲靜中細空僧此巖棲心寂迹如寄經誦有時閒了了見山翠抱琴者誰子夙性貪幽致云臥復何爲冰弦冩秋意西峯倐含景石榻又假寐身寄孤鶴巢夢如幽蘭气夜分气候白隠隠月初至陽磵澹空明陰林破深邃久懷緇錫鄰頗與雲山契章甫如可投期君訪靈異

訪章師不遇

眞僧駐錫處云牀在西峯應物無所住安知來去蹤今來結淸謡又向何山逢白日無經聲金飇但鳴松懸思永今夕杳靄秋天鐘

秋夜憶周模

傾蓋一分手沈思長在襟況玆離居夕復此秋城砧露下葉初落艸根虫又吟𨿽云感物候終念曠幽尋劍水東南流故人千里心無因達尺素夢繞靑楓林

道中偶詠

林館夕暫休星駕曉仍發沈沈樹若煙浩浩溪如雪白首倦長途靑山笑予拙

秋夜期盧道士見宿不至

掃石待瑤駕焚香立陰階如何道機熟反使音期乖暝色帶疎竹秋聲連夜齋無因問丹訣黙黙此時懷

宿黃梅五祖寺

佛祖說法處迥與諸天鄰珠宮歷浩刼桂殿余眞身登攀訪靈異禮謁知宿因地逺泉石怪人閒猿鳥馴松杉覆窓戶濕竹淸衣巾花雨出深夜天香來暮春久知簪組妄思與緇錫親所希慧燈影爲餘照迷津

遊海上瑞巖

海國橫秀色玆山何郁盤黃金亙樓觀積翠開峯巒登髙恍神遊駐目窮遐觀地迥云物古天秋松桂寒於時灝气淸東溟淨波瀾精思落天外回颷生羽翰甞聞有靈艸可以駐頽顏且畢濟時略金梯期再扳

石竹山紫雲洞

羣峯際東海一峯淩紫雲昔人煉丹處石室莓苔紋飄飄龍虎車卽此上丹闕惟畱白鶴影宛在靑松月下有靜者廬其人頗淳龎一水落天鏡萬化明石窻藥食有時暇還來扣巖關心與魚鳥樂身隨天地閒伊予困流俗十載未應還長歌賦招隠夢繞天涯山

題徐濆湘潭離思圖

荊南不堪別孤棹向何處人分鴻雁秋樹帶瀟湘雨離思亙重襟登髙但凝佇

送吳士顯

吳生跌宕人脫略當世事欲識平生心悠悠江海是布衣何飄飄孤劍千里至鬥酒未及歡看雲起歸思長風吹古城寒石下秋水分手從此辭車塵望中起

酬外兄林大見寄

衰孱謝時耀索居久荒蕪顧玆升斗祿遂與田園疎文墨互紛糺捨館若僧居齋中無餘物艸木盈前除緬懷桑梓遙況與親愛迂舉頭望飛雲淸興與之俱飄飄西南風翼彼五云書豈惟比兼金欲貺無瓊琚撫運感離間銜哀念先廬泉臺未及封舊業應翳如失路已窘步孤生嘆多虞仰慚南枝禽俯愧同隊魚沈憂發就種撫事心已痡裁詩重於邑安得膏吾車

飲馬長城窟

嬴秦亂天紀紫塞徒經營千秋扶蘇血脈脈流泉聲吾聞渥窪龍中天應房星所以千里駒翩然來漢庭

題江上琴興

太朴本無事太音元希聲何如伯牙子尙懷山水情我有太古調欲托絲桐鳴人間正寂寞毋使蛟龍驚

同鄭二宣江上泛舟

載酒入江邑酒多江復長酣來散予纓濯向春流香東壁過疎雨西崦殘夕陽猿禽相嘯叫雲水共淸蒼夕景更泛覽客程殊未央魚風葦上起蚌月波中光甞以事伴奐永期名迹忘乘槎予豈必聊復詠滄浪

今日良宴防

今日良宴防歡娛在須防念我平生友日夕萬里途廣筵羅雕饌酣歌鳴玉壺對之豈不樂相見生嗟吁勲業茍未樹綢繆將焉如

江閣秋云圖

山容初斂夕雲气已歸壑何以散衝襟孤琴坐江閣美人期不來天寒楓葉落

邯鄲行

玉貌邯鄲女少小來深宮春芳羞百媚秋水明芙蓉君王一愛惜白日生春風春風不長好妾顏豈長保一作玉階別衷腸向誰道憶昔少年夢不向邯鄲飛今日還思君時時望金扉𨿽作泉下土淒淒何所依

門有車馬客

門有車馬客徒侶何輝煌銀鞍耀白雪寶劍明秋霜借問客從來謝官歸故鄕且言昔別君君年正春芳聞言謁天子聲價靄玉堂龍顏霽霄漢虎變鏖文場寧知一失意白日沈夜光秋鬢非舊絲映帽多星霜區區附驥尾薄宦嵗月長解組且歸去投君敍溫涼嗟我聞客言慚愧獨彷徨大鵬反鎩翮燕雀終翺翔扼腕勿復道長歌臨碧湘

題張少府夢澤髙秋圖

夢遊秋水碧醉眺晚山閒短棹發吟思酣歌放狂瀾浮雲秋際來藹然芳樹間靑蒼太古意天地同彌漫荊門正西上樹古生早寒漢水日東逝冶遊多苦顏鴈思落芳渚漁情寄淸灣願期同心人結屋江上山

泉石淸逸

久爲泉石人了與世塵絕朝飱淸磵霞夜弄碧蘿月掃石奏吾琴尋泉飯胡麻長謡古苔篇似是仙人家陶令歸栗裏安石棲東山心將槁木灰迹與浮雲閒有時窮躋攀落日更吟眺碧艸借醉眠引長嘯防棲笑流俗何用寰中名千秋放意气永極雲霞情

題秋江漁釣圖

移舟向潭石投釣臨寒流餘懷本澹蕩況此滄江秋白日旣濯濯淸颷何瀏瀏適意非在魚所希與神遊悠哉共恬淡惟應沙際鷗

雲林淸隠

夙性抱髙致端居厭華簪尋泉鑿石壁結宇依雲林經鋤有時閒班荊坐檉陰淸飇引長嘯白雲勸孤斟處黙謝流俗任眞曠衝襟惟應同調者聽我丘中琴

海天跨鶴

滄溟控東極滉漾寛扶桑飄飄鶴上仙禦气以翺翔碧落爲我蓋丹霞爲我裳放神逐九有吸气調三光驂鸞笑嬴陋防駿嗟穆荒逍遙大羅天歸來良未央

送劉子服兼呈菊溪諸知己

路歧一爲別壯心將柰何雲山寄逺迹嵗月空蹉跎緬懷建溪客離憂空沈屙孤松偃磵壑荊棘結巖阿巴唱銷白雪秦箏妬云和遂令懷古調感嘆一狂歌鹿門自耕作東山臥云蘿褰裳擷芳芷投竿餌淸波浮雲自東來靑天鬰嵯峨明月遙古意芳樽恣吟哦𨿽云念白首終嵗守蓬窩

海門秋望

云崖聳髙寒攀躋覽溟海試拂龍唇琴餘音散蒼藹月揺波影中葉度秋聲外矯首蓬萊宮仙人笑相待

齋中曉起

颺颺城鴉散咚咚戍鼓絕空庭絕無人衣上有殘月淸池盥潄罷髙韻風中發爽气山前來吾襟抱冰雪

遊武夷九曲

秋風泛瑤棹愛此佳山川九曲溯流月數峯摽暝煙開辟自天地飛升有眞仙石上蛻金骨雲中鳴夜弦伊余探古迹得復窮幽閒招木客飲醉向天壇眠不見紫陽翁徒歌白雲篇予懷在漁釣卽此應忘筌

夏日登宿雲臺有述寄霜月上人

投簪返初服躡屐謝紛擾永言臥丘壑庶以狎魚鳥玆臺夙所憩磴石出煙篠況逢朋簪盍燠景共臨眺前瞻極空濶下瞰洞深窅地古云木殘天長海山小眞僧此防棲宴坐閱昏曉諭心靑蓮淨說法天花繞願聞微妙音意冺萬緣了豈必東林人相逢可同調

九仙山樓觀

仙山有樓觀虛爽軼浮埃昔日九仙人跨鯉玆山來赤鯉去不返仙人安在哉空餘彈碁處白石生蒼苔至今羽人居往往聞風雷檄雨古壇暝禮星寒殿開常聞至人言內景融春臺羣生若芻狗大道如嬰孩飇車與天接豈但登蓬萊

登淸泠臺

吟秋宿絓月際曉登淸泠揮手援碧蘿騰身棲翠屏長風吹雨來不見羣山靑鳥度白雲濕龍歸滄海腥眞僧此巖棲觀空靜襟靈竹塢見曝衣花臺聞演經沃以甘露言迷途醉而醒願言割玆愛永也投禪扃

同諸生登絓月蘭若

金人靑蓮宇乃在白雲裏久與名僧期乘閒卻來此入門聞經梵絓壁見巾履落磵泉影紅侵廊蘚花紫海天正南豁一望見千里獨樹川上浮孤煙島邊起予生況多暇所性樂山水眞賞非外求防心巢居子

題任生水南山房

新安山水郡昔賢籩豆鄕志士應昌運幽人潛葆光靑防南山逺緑縟春溪長世外鑿霞壁雲中開艸堂經鋤有時閒方舟復鳴榔鳥度鏡天淨人閒潭水涼尙想鹿門隠猶思愚谷藏珪組茍無心禽魚亦相忘伊餘懷故林碧蘿盤石牀因君賦招隠鼓枻歌滄浪

題異上人絓月軒

迢迢靑蓮宇寂寂野僧定片月掛虛空羣厓破陰暝云窓晃玉毫露幔捲金鏡色映天影寒光凝古潭淨常聞止水觀可以諭禪性夜久悟音聞空山響煙磬

夏日遊幻住蘭若

靑山古城曲溪水相縈紆尋山避燠景喜得金仙居水石翳洞古松蘿覆窻虛俯見蘚痕積遙知人迹疎願以靑蓮界永期紛垢除流詠發天籟洗心淸道書遲遲至棲鳥望月歸吾廬

夜宿郡齋水亭呈林八博士

孤琴水亭夕客至罷鳴彈況有樽中醪斟之罄情懽濯足向淸泚披襟散塵煩仰見海上月兼之天籟寒齋捨何蕭條蓬門若丘樊深竹讀書處百虫鳴夜殘予懷良已舒爲君詠幽蘭

閩中十子詩卷二

欽定四庫全書

閩中十子詩卷三

明袁表

馬熒編

林膳部集三

七言古詩

雪蓬散人艸書歌

雪蓬散人有嬀裔翰墨遊心與神契摹臨祕帖追晉風揮灑雄文明古制蓽門鐵限人爭求荒郊瘞筆應成丘嫵媚雲霞晴變態傾斜風雨寒颼颼伊予與君共鄕縣結交自昔忘貧賤銜杯拓落膽气豪江樓野寺書題徧借問君書初若何君言妙悟應聞歌諧音本自車振鐸渙汗有類風行波乃知至理無不寓要在髙人防其趣古來入室惟逸少後者升堂有懷素當代如君誠亦希莫嘆蹉跎一布衣有錢沽酒與君飲醉臥目送孤鴻飛

寄王六校文兼似吳二太守

京師三月春雪飛雪後餘寒添著衣曹官祿薄酒苦貴一飲百錢恆不醉忽然停杯憶鄕裏美髯校文最知已作詩判不讓髙岑醉後狂吟狂欲死有時忽得意竟上金雞山彈琴酌酒送飛鳥心比白雲閒更閒虎頭巖前栁拖地龍池溪上花滿灣醉歸騎得將軍馬城上烏棲門未關白頭太守別來久別後還能相憶否詞賦終爲紙上塵功名不及杯中酒芭蕉葉長近何如前日人來不寄書莫言閩海少飛鴈何事秦淮多鯉魚

寄蔡殷

少年所性尙遊俠夜讀古書朝射獵相逢然諾重千金性命由來輕一葉自言濩落長如此豈謂年華若流水當時意气何足論今日爲儒人共鄙以玆俯仰向時流窮居古巷仍百憂拘鈐禮法坐桎梏鞭撻童稚生仇讎浮雲世態我何有寧甘落魄耽杯酒閔子長懷汶上田桓公漫賦湘潭栁日夕長吟思故山樊籠尙掩衝霄翰知君懷抱亦如此一爲君歌行路難

相浮丘生

浮丘生能逺遊不學羽客棲丹丘挑簦荷笠來滄洲我昔防棲向溟渤攜書共讀東山月舊遊冠蓋半凋零見子翻令心內熱羨子有逺志放形天地間扁舟濯足望雲海短防振衣登雪山太行北上連鴈門燕臺鄴宮無復存國士由來死知己令人感激思平原諸侯門深少知遇回轅又復歸南楚醉裏行吟七澤秋燈前臥聽三湘雨吾知浮丘心迹奇世人悠悠那得知艸書古篆更神妙擊劍彈棊無不爲嚴冬別我寒蕭索尊酒都門爲君酌車輪遙遙忽不見惟見千山雪花落

送林子山之閩中覲親

釣鱸橋頭流水香冬靑花開榕葉涼壚頭酌酒送行客醉後狂吟成短章世人懷別多慘愴念君此行何坦蕩云是嚴君在武威十年著盡逺遊衣鴻鴈緘中空寄逺魚龍川上苦思歸以玆出門心艸艸拂衣更向長安道古戍飛霜馬色寒重闗曙月雞聲早自古秦川亦壯哉三峯華嶽掌中開溫泉緑樹朧朧見渭水黃河曲曲來邊庭相見悲復喜白髮依依問鄕裏九月狐裘尙覺寒千鐘黍酒難成醉聞道東還未有期隴頭好寄折梅詩翻思人世皆爲客何必臨岐是別離

贈曾鋼

二十讀書通大義三十結交江海士不學寰中一防儒寧爲世上奇男子同遊冠蓋多如雲佩章綰綬何紛紛東序詩書崇四術汝南節義宗三君問君拂衣何太早知君有親今已老鄕夢不離靑浦雲歸心只在方山道城南栁花吹客衣車驂祖餞生光輝共傾濁酒江上別獨攜明月山中歸歸來鄕井宛如昨畊石飲泉貧亦樂閉戶從教水鳥啼垂帷不省山花落達節非關學隠淪至人舒捲道爲鄰君看古來霄漢上多是尋常畎畝人

賦得獨樹邊淮送人之京

君不見秦淮水流東到海淮邊獨樹如車蓋九月微霜赤葉榦枯枝颯颯鳴天籟枝上啼鴉散曙煙枝頭殘照咽寒蟬離人畱飲停車騎俠客相逢掛馬鞭南國髙僧從此去駐錫雨花臺下路一飯淮邊洗鉢時六時宴坐只園樹野鶴孤云任去還禪心不道別離難山中亦有長松樹待爾靑靑共嵗寒

懷李郁

李君本是淸狂者十載畋漁向原野梅生豈厭官位卑閔子由來宦情寡自言濩落可終身誰知尺組能縻人朋遊失路各分散妻孥寄食家仍貧荒涼廨宇炎江表椎髻山氓語如鳥地隔三苖洞穴多天連五嶺人煙少三年無書增我憂憶君翻令懷舊遊開元寺裏猿鳥莫洞天巖前木葉秋襟期相遇每如此魂夢悠悠共千里白髮關山自月明靑山茅屋空流水八月江南鴻鴈飛天邊誰寄早秋詩不如飲酒且安命振翼雲霄尙未遲

過髙逸人別墅

識子何不早見子卽傾倒世人意气不相合顏色𨿽同心艸艸子有園林東海濵香名滿耳人共聞梁鴻避世身不仕孔融愛客家常貧玆晨飲客靑山墅新壓葡萄酒如乳緑樹穿窓鳥當謌紅條拂地花能舞醉來興逸無不爲投壺擊劍仍彈棊人生得意有如此世上悠悠那得知

月夜聞李生彈箏歌

越客本浩蕩秦箏何激揚浮亭子夜月色古一曲萬籟鳴淸商初聞楚調聲激烈志士報讐思飲血再聞宮音如叩鐘魯生揖讓何雍容淸和變調有如此俠客聞之心欲死銀甲彈來更嫣然金魚脫卻渾輕爾吾聞錦瑟五十弦湘靈夜鼓聲淒然遂令帝子剖其半遺音尙有秦人傳秦音楚調聲𨿽異今古由來同一致燕市誰知擊築心吳門孰識吹簫意今夜君聞鼓曲聲百杯不醉壯心橫眾賔枕藉秋衾冷獨倚髙梧看月明

春夜黙處士燕集得滿字

三月六日天微和博士水亭乘醉過主人解衣卽沽酒外史叩壺能嘯歌歌殘夜久星移換新月蒼蒼捲羅幔萬事空嗟白髮新一壺共對淸尊滿子有園林東海潯十載校書甘陸沈平生獨抱飲水節有時或賦還山吟髙齋宴坐探黙時輩狂馳交不得自分綈袍比艸靑直將富貴輕雲白予本南宮澹蕩人與君交誼最相親相逢且盡杯中物遙憶風流席上珍

爲廣上人賦歸雲山房

道山老禪七十餘閉門不出祗園居心將明月同淸淨迹比閒雲能捲舒蕭散浮雲閒更閒因風也或到人間晴教海上千峯出暝與天邊一鶴還歸云寂寂山房暝明月蒼蒼僧入定禪心無著云無蹤一塵不染諸緣空山中有僧人不聞世上流俗徒紛紛願爲松下小童子閒與髙僧掃白雲

送林汝學之雷州省伯

四月閩南梅雨涼荔枝花開滿樹香靑門酌酒送行客極浦揚帆辭故鄕君家從父從戎久海外書回驚白首離筵正值落花初客路仍逢歸鴈後知君所重在連枝觸熱投荒應不辭少年意气有如此世上悠悠那得知雷陽咫尺滄溟近戍卒相逢問鄕信蛟室風來白浪腥龍淵日落靑天盡嗟予有侄亦離居萬里炎荒久荷殳天涯亭上應相見爲報平安尺素書

經綺岫故宮

行人曉飯靑山裏驅馬蒼茫經洛水昔聞綺岫盛繁華不謂荒涼今若此憶昔行宮初構時梯巖駕壑相逶迆美人桂殿夜看月公子柘弓朝射麋翠華一去金門鎖露殿飛螢山葉墮往事吹殘牧笛風危基半入樵人火今古消沈能幾回春風依舊野花開君王巡狩不復見禾黍空山鳥雀哀

送王孝亷之京

神如玉壺初薦冰气如大阿新發硎羨君早年卽登第許君壯節終成名十年濩落棲衡宇斂翅回翔待髙翥知己文章舉孝亷治安有防幹明主以玆擲筆翻然起祖道車驂若流水客路遙侵朔鴈前鄕情卻望江天裏客路鄕情兩地分徵帆落葉共紛紛君登要路天門去我向秋山臥白雲

賦得無諸城送浦舍人源歸晉陽

君不見昔時無諸城荒丘斷隴今人耕陵谷煙沈知幾代古人精靈竟何在憶昔無諸全盛時都城百雉何逶迆連營國步分秦土繪衮王章入漢儀山河巍巍那可恃躍馬屠龍今已矣列國猶傳赤帝封曲臺尙對滄江水滄江水流去不還故宮落日不堪看寶衣夜化空陵火弓劍秋懸古殿寒故人西歸從此去防馬秋蕪城下路欲將陳迹問行人落葉紛紛不知處

送秦山人歸天臺

天臺山人薜蘿衣別予東將海上歸心如月塞徵鴻逺興逐秋城落葉飛人間萬事歸來好脫屣侯門迹如掃樓外孤霞映赤城窓前片月生滄島飛佩須過鴈宕峯系舟先聽若耶鐘丹光夜繞三珠樹鶴影秋歸五粒松執手河橋酒半醒小山別後桂靑靑願祈海上煙霞祕長保塵中犬馬齡

鐔上送僧歸衡山

上人孤閒似云鶴十五出家住衡嶽說法能超最上禪持心不受羣疑縛世上誰知來去蹤南窺太華北遊嵩衲經鴈蕩千峯雪定入峨嵋半夜鐘於今戒臘靑松古猶泛慈航到東土楊栁舟中九曲云筍皮笠上三山雨昨夜歸心繞楚天西風杖錫又茫然化龍潭畔淸秋別回鴈峯頭舊日禪

林七欽山莊

此君家住浯水西喬林夾道緣靑溪人淳上古大庭世客到武陵花處迷深杯盡日見山色髙枕四時聞鳥啼籬根稚筍看成竹階下飛花踏作泥梓栁折來環藥圃野泉引得灌蔬畦人間鐘鼎口不道雨裏田園手自犁巳沾雞黍遂然諾豫愁冠蓋將離睽明日卻從城市去林間相送艸萋萋

巫峽啼猿歌送丘少府歸四明

巫山巫峽連三巴猿啼三聲客思家停舟聽之聲未了卻過靑枝猶裊裊野人乍來錦官城淸秋滿峽啼猿聲黃牛灘上怨楓落白帝祠前哀月明商聲淸冽羽聲亂倏忽東崖復西澗久客聞之淚欲幹壯夫聽此魂亦斷故人歸臥越山云憶得啼猿歌送君扁舟獨宿剡溪夜叫月三聲誰共聞

初秋送友人之冶城賦得把字

行人飲馬秋城下魯酒千鐘爲君把離亭正值鴈驚寒館仍逢雨侵夜嗟予十年恆壯遊登髙弔逺無所憂襟期脫略向知己生事蕭條隨野鷗南宮作吏歸來久富貴浮雲我何有三品寧論小隠資百壺且醉平生酒露島煙汀岊水濆風帆桂櫂生離分題詩爲寄漁樵友惜別還看鴻鴈羣

寄陳八防軍

憶昔讀書融水陽靑山影裏開茅堂結交由來重意气使酒或可輕侯王誰言一旦風塵起故里蕭條半荊杞立身自許致功名報國誰能論生死爾時正值黃塵昏手攜俘首懸轅門春風走馬緑楊路落日臂鷹秋艸原功成期將書幕府當路忌才棄如土部曲營殘殺气消關山夢醒秋聲苦比來爲儒逢太淸石田蕪沒荒春耕當時冠蓋半丘土此日交情結弟兄交遊惟君年最髙每以連枝朂我曹天邊落日見孤鴈海上秋風吹二毛劍水無情入海流憑將雙淚到炎州願爲鄕曲牧童子與子髙歌同飯牛

贈商生

與子交遊最年少羨子襟期可同調醉墨能噓海上云春箋防拂花間鳥壯遊海內早知名每以才華動九卿丹穴殊看鳳毛貴方諸逺在冰壺淸伊予十年歸未得貧賤由來愛賔客𨿽乏牀頭沽酒錢未甞一日無顏色西鏞城下醉相逢南國新秋意萬重石竹山前滄海月紫雲洞口夕陽鐘

酬張少府惠山僧茶

南風吹雪栁花飄閨中佳人春夢饒白髮儒生未飽食夜眠少困臥終朝淸河縣官公事簡憐我邇來愈疎懶手裹山僧石乳茶題寄齋房豁書眼髙枕蓬頭緘未開毛骨颯颯秋風來相如漢賦八千字懸河暗誦聲如雷山童急走汲井花鐺裏龍涎鳴逺車千日醉魂來斷夢五陵酒伴識還家爲君一啜感君意鳳髓龍脂世空美碧碗滄洲片片雲金莖漢苑稜稜水朝來散步淩仙山恍如輕舉碧蘿間九天若到須防啜何惜神君騎鶴還

滄海雲帆歌送張少府之京

蜀錦爲帆發光彩掛向扶桑之碧海海上仙山十二樓仙人矯首遙相待船頭錦袍黃鶴仙身朝玉皇遊九天長風吹帆向碧落下視塵世浮靑煙我昔登云向儀曹鈞天廣樂聲嘈嘈夢中折翼下人世悵望云闕心煩勞玆晨送君向云闕春帆直拂濤山雪解纜朝辭北海云曳裾曉待金門月渺渺雲帆柰別何紫陌聽鳴珂君從雲路騎黃鶴余亦還山臥碧蘿

題桃花馬

玉墀迥立如龍遊金鞍照耀云錦浮灞橋浴水落花雨沙苑追風苜蓿秋圉人盡皆輕騄駬將軍不復事驊驑請看千里噴汗血蹴踏風雲不肯收

送林敏歸海上

九月大野黃螵蛸掛空桑城頭立馬見千里遊子此時歸故鄕將歸滄海云且醉冶城月楊栁橋頭酒正香芙蓉館裏花初發戀此使人歸計遲看花酌酒復聨詩眼前相遇不傾倒別後相思空復爲

閩中十子詩卷三

欽定四庫全書

閩中十子詩卷四

明袁表

馬熒編

林膳部集四

五言律詩

出塞曲九首

壯遊誰憚逺西北是臨洮駿馬銜金勒行人看寶刀隴云吹曙暗關月倚秋髙早赴防邊壘三軍待六韜

其二

從軍呼延塞勒馬單於臺天地兵聲合關河秋色來酬恩憑玉劍致逺見龍媒旦夕邊城上喧喧笳鼓哀

其三

玉關秋信早未雪授徵衣王者應無敵邊塵不敢飛三河兵气盛五道羽書稀日晚笳聲發將軍射獵歸

其四

單於秋近塞驃騎逺臨邊吹角風沙動揚旌日月懸驚雕防獵箭戰馬識烽煙昨夜旄頭黑前軍得右賢

其五

驪馬畫弰弓生爲北塞雄探兵千里外捉騎萬人中虎帳秋懸月龍旂莫颭風歸來領旌節立在未央宮

其六

大漠窮陰外孤城蒼莽間星河秋近塞雪雹夜沈山戍久戎衣綻時淸列燧閒近聞邊塞騎不敢問陽關

其七

衛霍邀勲日三河聚控陣云寒壓地獵火逺燒天玉帳分旗直金戈枕月眠羽書飛報捷天子在甘泉

其八

十五薊門行能探黠虜情潛兵秋度磧牧馬夜歸營苦霧沈旗影飛霜濕鼓聲昨來承密詔東築受降城

其九

煙塵起西北驅馬到長城萬古徵人恨秋風隴水聲雪埋金甲重月照寶刀明昨夜聞歸鴈中原有弟兄

擬李翰林宮中行樂

栁色浮金殿花香近玉樓嬌鶯聞茝石語燕傍瀛洲旭日明仙仗香車映禦溝笙歌何處響還向未央防

月

玉宇淡悠悠金波徹夜流最憐圓缺處曾照古今愁風露孤輪影山河一气秋何人吹鐵笛乘醉倚南樓

送髙郎中使北

漢使臨邊日天驕已請和看花辭紫陌犯雪度交河水艸畱行帳雲沙想玉珂誰知淸漠北婁敬防居多

擬唐太和公主和番

粉淚辭丹禁紅顏冒虜塵南天惟有月北地更無春笳鼓凝芳夢軒裾掩翠顰年年桃李月淒絕舊宮人

訪邵隠君所居

隠君讀書處門巷少行塵竹塢琴邀月花林鳥近人衣冠猶古制泉石是南鄰散帙多閒日休嫌問字頻

同徐緫戎登汴梁相國寺樓

傑閣千尋起平原四望開旅魂秋易斷鄕思醉難裁魏國空流水梁園半野苔登髙能作賦不獨子云才

題福山寺陳鉉讀書堂

窮經不出戶一室古珠宮燈影秋雲裏書聲晚磬中開窓明竹雪散帙落松風料得無人到焚香對逺公

送王勲銘歸溫陵

逺遊俱未達念子獨南歸萬里扁舟去秋風一布衣城鴉隨雨散汀葉逐人飛爲報無媒者滄洲意有違

送陳煉師歸龍虎山

鶴書歸未久秋思夢瑤峯海上看山別人間何處逢煙蘿深見月洞府暗藏龍辟穀方無術憑師問赤松

送蔡大往汝州尋弟

落葉正紛紛秋城客路分知君從此去遙念鶺鴒羣楚水帆飛雨荊山路向云懸知孤館夕離鴈不堪聞

春日遊道山亭

危亭臨絕頂勝槪昔曾聞野酌薰花气閒心狎鳥羣檐前看落日衣上見歸云半醉題詩去仙凡下界分遊樓云湖禪室贈日東圭上人得心字

東海到來日西山始布金構雲天路上標月夜湖心問偈逢樵客忘機狎野禽寥寥塵想絕相對坐檉陰

遊天王寺得王字

金門辭隠吏寶地謁空王碧磵飛龍樹靑山繞鴈堂露吟蘿捲幔云臥石爲牀莫嘆春歸盡天花晚更香

西峯寺

西峯云外寺鳥道薜蘿蟠水接花源逺山藏古殿寒石牀閒聽雨野佩或紉蘭莫怪棲遲久南宮已絓冠

湘南秋思圖

蒼茫臨極渚眺望黯離愁湘南一葉下始覺天地秋瑤艸巳雲暮碧雲殊未休不見林中士緘情投白鷗

九日登臨

不到寺已久入門籬菊開山容帶紅葉鳥迹徧蒼苔臥掩維摩室吟登般若臺慙非陶靖節誰送一樽來

同倪十宿洽公房

一入維摩室逢人宿鶴羣鳥驚春嶂月花臥夜溪云潄齒髮淸諷焚香了梵文泠然鐘磬動應得悟音聞

題周可仁滄洲趣

隠居鮫室近日夕見滄洲吟處月生海坐來風滿樓忘機能狎鳥適興或垂鉤予亦乘流者因之發棹謳

秋夜同林四景宿煙霞道院

入山塵念空淸夜宿琳宮髙枕薜蘿月銜杯松桂風衣冠人世外天地玉壺中君但頻來此應逢洗髓翁

題碧蘿山房

一入煙蘿去終年獨考槃竹泉宜夜聽松月耐秋看桂酒邀佳客荷衣防早寒向予相顧笑持贈碧瑯玕

紫驑馬

將軍紫驑馬防度出安西積雪埋龍臆河冰響玉蹄百戰功堪並千金價自低吳門秋日晚長倚北風嘶

龍山亭

新亭依絕壁隠隠見遊塵詎識鳴琴吏能邀落帽賔銜杯山翠晚散帙鳥聲春自愧非王翰何由遂卜鄰

滄洲漁子

孤榜傍芳洲潮回网罟收天淸吹笛夜江闊叩舷秋欲識忘機處於今已狎鷗塵纓思一解因子濯淸流

訪羽士黃庭賦梅峯臥雪

梅峯淸絕地中有學神仙日晏無雞犬雲閒枕石眠秋風松子落夜月磵聲懸蝶夢蘧然覺無言但艸

行腳僧

朝衡暮復嵩那卻白雲蹤度磧逢馴象浮河亢毒龍衲經何限雪山過幾多峯年老無筋力方懷故院松

樵上逢黃逸人

山徑分風袂秋城冒雨逢自言燒藥處應在最髙峯故業連衰艸空齋隠莫蛩知君同苦節獨有嵗寒松

夜宿芙蓉峯

香剎瞰林丘逢僧信宿畱風簾乘月捲露簟犯涼收宿鳥微喧曙明河澹瀉秋一經空寂境人世漫沈憂

別鄭處士

防軍趨幕府上將逺徵兵徵斾隨春色鳴橈雜海聲桐花城外曉漳水霧中明故吏如相問毋煩道姓名

久別王六博士

少年爲俠客晚節著儒衣故里交遊盡天涯相見稀汀花隨桂櫂江月照金徽獨有南枝在聊同鵲夜飛

畱別蔡秀才原

別離無逺近暫去亦傷神正是千山雪誰悲獨往人江空螺女夜花暗冶城春不見同遊侶酣歌淚滿巾

塞上逢故人

五陵攜手罷匹馬各天涯出塞難爲客逢君似到家後期如夢寐前路正風沙只好長安陌垂鞭醉落花

月夜酌別龍秀才

共向孤城別愁爲永夜吟一竿滄海去千里白鷗心短髮秋同老淸樽月共斟冶城多酒伴遲爾寄徽音

贈彈琴吳生

之子蘊秀气能彈緑綺琴坐來秋月下如聽水龍吟一曲動天籟七弦傳古心他年江海上勿謂少知音

送林十朋之京

祖帳岊江濆空嗟客路分一經推嵗貢千里惜離羣獵近梅欺雪天寒鴈斷雲玉堂逢掖貴雄筆看摛文

海上有述呈冶城諸友

漲海窮炎裔方舟利涉勞島靑雲樹合潮白雪山髙掛席嗟蓬梗分簪念爾曹始知川上諭逝者自滔滔

懷黃

別去情何限憂來淚滿襟人皆知防玉孰與辯疑金月照吳門樹霜飛建業砧最憐詩社散淒絕獨長吟

憶鄭二宣時往交州

旅棹若乘空春遊近日東遙憐滄海客共是白頭翁雨霽魚吹浪天遙鶻借風淸泠臺下路樽酒幾時同

遊煙霞觀

不作南宮吏來從物外遊閒傾松葉酒醉度菊花秋谷響疑天籟霞綃結海樓下方防市近俯檻笑蜉蝣

夜飲王六博士宅畱別

王喬能愛士畱客酌胡麻予亦蓬蒿者憐君意气賖碧階流月色緑竹拂霜華明日滄溟去雲帆絓海霞

江上寄巴東故人

我憶巴東客長爲江上吟楚云將夜夢湘月寄愁心落日靑楓樹秋風白帝砧遙傳一紙淚讀罷想沾襟

送卞從事之河南

翩翩玉面騘去去逐秋蓬見鴈辭閩海看山到洛中營門閒步月賔館靜吟風共說歸來日籬花已滿叢

送黃令之永寧

作牧成周地分攜建業舟孤燈聞鴈夕落葉度江秋雲路看髙翥京塵壓舊遊離情如洛水日夜向東流

遊雲隠寺

靈隠知名剎龍宮最上方越山當戶翠海樹到樓香說法觀身妄懸燈共夜長浮生一何幸乘此禮醫王

宿雪門寺

龍宮臨水國鳥道入煙蘿海曠知天盡山空見月多鶴歸僧寺老松偃客重過便欲依禪寂塵纓可柰何

送周生往雷州

寧親歸未得念子復南徵風雨孤舟別滄波幾日程掛帆辭海國吹笛上邊城旅館知相憶新秋有鴈聲

宿靈異上人房

靑蓮開梵宇白社結詩壇洞古畱云宿樓虛掛月看洗杯泉影落掃石竹光寒莫怪棲遲久朋簪念二難

遊方廣巖

巖太古色恍若入鴻蒙一逕攀躋盡諸天杳靄中雲歸山殿冷月出水簾空境靜離言說泠泠松桂風

秋日同韓登淩霄臺

故人多逸興攜手上髙臺賦爲閒居作懷因逺眺開秋陰將日去鴈影帶寒來歸路瞻衡宇松門掩緑苔

送殷秀才之武功

送君逺行役覲省入西秦五月臺江水孤舟去國人蒼山低戍壘野日暗行塵無限同遊意分攜淚滿巾

徵書後呈冶城同志

靑門初稅駕紫陌罷鳴珂野興看山盡花時中酒過同心難契闊失路易蹉跎又欲羈塵綬幽期可柰何

早秋有述寄林八先輩

澤國風雨後貧居離索情亂蛩鳴曙井一葉落秋城薤簟邀涼早荷衣卻暑輕淸泠臺下路攜手幾時行

春日宴林氏園亭

故人邀客處別野帶林塘身外名堪避樽前迹暫忘鳥飛潭樹滿花落野泉香乘興畱題去西崦掛夕陽

爲釋東旭詠白蓮

澹月瑤池夜微風太華陰翠翻擎露蓋玉冷墜波簪一洗有爲法應全不染心誰能招惠逺結社向東林

秋日登平逺臺

蘭若最髙處客來開夕窻詩懷秋思集定力壯心降逺樹靑殘雨歸潮白晚江暝來期宿此斂屨對寒缸

送韋戶侯伯俊

靑山慕侯印弓劍掛南陲月滿氍毹帳雲開翡翠旗林花春載酒園竹曉彈棊不獨龍韜熟文章爾更奇

擬王維登裴秀才迪小臺

髙臺一登眺滿目白雲深況與林間士俱閒物外心嵐光當幾席秋色上衣襟更待今宵月與君同嘯吟

秋日登石壁精舍

攜琴向何處因訪梵王宮潭影漾秋白楓林鳴晚紅磵空啼鳥寂地僻野泉通欲辯來時路蒼茫翠靄中

題夕陽孤棹送鄭二之交州

離亭夕景遲遊子去何之白髮孤舟別滄溟萬里期鄕心春鳥喚旅泊夜星隨無限分攜意殷勤唱竹枝

送絕塵上人遊江南

南國隨緣到應無去住心聽鐘尋野寺乞食施山禽曬衲梅風潤浮杯瘴海深逺公多古迹只合老東林

夜泊淮陰

泊舟淮水次津樹暗蕭蕭逺火明漁舫長吟倚客簫夜鐘聞古寺寒月照歸潮莫近啼猿處愁多夢更遙

送鄭孝亷之京

天書下紫宮星象動璿穹丹穴鏘鳴鳳靑防起漸鴻彈冠千里別傾蓋一樽同風雨情何極雲沙路不窮津橋迎彩鷁驛樹引嘶騘曙月關河迥晴蕪楚澤空交情懷契闊直道任窮通知遇期皇鑑君毋嘆轉蓬

朱將軍平冦

五嶺連烽火三軍擁節旄専徵分虎竹上略用龍韜地險兵聲合天秋殺气髙炎荒開洞穴瘴海息波濤气益幹城壯功推敵愾勞陰符資廟算露布出詞曹振旅聞闐鼓休兵看建櫜獻俘飛奏捷行見璽書褒

元夕觀燈之作

授歷逢春正張燈是此宵雄藩誇樂事大運屬昌朝錫酺千家醉含哺萬姓饒輪開月馭鼇極駕星橋律轉條風至陽暄朔雪消宛駒來騕褭洛浦出妖嬈隊合紅塵暗香焚紫霧飄金蓮燃蠟炬玉樹度云謡醉態欺寒淺歡情愛夜遙願言歌擊壤萬壽祝唐堯

中秋淩霄臺翫月

福地鄰三島朋簪合二難逢秋能作賦見月卽同看地迥靑天近波澄碧海寛流輝初熠熠載魄正團團桂影浮山殿珠光射石欄風來金气肅河瀉玉津寒搗藥深憑兔吹簫或駕鸞沾衣垂露葉散步倚云巒醉飲徒傾倒神遊極汗漫自然超世累何必上天壇

同陳秀才登虎頭巖

勝槪殊三島層闌敞八風雲霞開玉壘日月繞珠宮鳥道蒼煙外軍城紫气中山河襟帶逺樓觀畫圖雄物候逢秋異登攀與子同憶家滄海闊懷古霸圖空地暖初聞鴈江寒已落楓振雷隨急雨野日截殘虹嵗月空流水飄零極轉蓬江湖歸未就徒此羨魚翁

九日登翠簾山

翠嶺出天中岧嶤到半空嵗時陶令節登眺楚人風葉盡聞虛籟天淸見斷鴻別家滄海上戀闕五云東暫就囊萸飲誰論戲馬雄醉鄕可棲息渾不記飄蓬

王屋山天壇

名嶽推王屋孤標跨杳防深窺砥柱黑髙並太行靑分野連三晉風雲萃百靈鶴歸松已偃龍去水猶腥竈隠燒丹火龕余煉髓經羽人金磬動應此禮寒星

三教堂蘭若

勝地傳三教空山少四鄰溪流舊回合峯勢此嶙峋松桂風吟夜莓苔雨度春經殘蘿逕月燈掩石龕塵兜率疑天界維摩恐後身布金還長者攜酒屬詩人心逺云堪臥門閒鳥自馴早祈蓮社就來此息貪嗔

同鄭逸人宿西山寺

翠壁開西麓金宮隠上方雲霞橫鳥道日月煥龍章桂殿丹靑古松門艸木蒼潭空窺鳥影夜靜識天香夢裏觀生妄閒中歷刼長千山孤磬雨一逕落梅霜無復悲生事眞如禮法王諦聞龍象諭初地入淸涼

送李長史歸吳中

祖道大江流離筵起暮愁山川臨越徼詞賦動髙秋興入張生鱠歸余季子裘家林逢鴈到旅棹共星浮巳說荒三徑常懷臥一丘朝簪辭白髮野趣入滄洲知已慚疎闊臨岐漫唱酬都將平昔意乘醉一登樓

劍閣秋陰圖

分野秦封盡山川蜀國雄塹江流地底劍閣起天中棧險崖頻轉蘿深月不通飛揚慙白帝開辟憶蠶叢气候三秋異猿聲眾壑同棟云常礙日巖樹逓呼風客路隨飛鳥鄕心掛落楓玆非曠達士應此泣途窮

逢牛尊師

道逢牛道士把酒醉云房龍問壺中訣人傳肘後方久知鳬是舄更指石爲羊遣興聊題翰無言但括囊秋星明劍气夜月釀丹光酣飲從傾倒神遊極混茫別情波渺渺歸路樹蒼蒼又櫂扁舟去尋云到艸堂

冬日同林秀才遊衍眞觀

蓬島煙霞合琳宮日月開洞陰常積雪地古半藏苔竹已成龍去人因訪鶴來欲飛王令舄且醉葛洪杯菓熟經時換炊香待夢回晴光偏恱鳥臘色尙欺梅意靜寒水心同槁木灰鳳笙如可學吹月上瑤臺

重遊宿雲臺憶肅上人

昔日談經處今來獨上慵古臺黃葉積斜磴紫苔封片月疑禪觀孤云想化蹤夜燈無續火秋院有鳴蛩人倚題詩竹誰栽出世松夕陽無限思幾杵莫天鐘

同黃貢士登淸泠臺翫月

山川收晚霽暝色上髙臺共是吟秋客還同看月來衣冠林藪逸詞賦栢梁才山鬼驚聨句沙禽避洗杯河低全拂樹露重稍滋苔海上鮫人出雲中桂子開樂遊良夜劇髙興昔人諧歸去金溪上看云首重回

暮春遊林七欽園亭得朝字

星駕共招邀春園發興遙麥風將變候梅雨忽崇朝積石開蒼島重樓瞰赤霄池晴魚弄沬地暖藥舒苗啼鳥當窓近飛花逐砌消艸深初雊雉槐細未藏蜩茗椀香雲滑牀琴白雪調野泉堪薦醴天籟訝聞韶被褐深懷玉裁詩擬報瑤醉鄕今已到何必躡洪喬

秋日同王校文登聖泉宮

玉洞煙霞古珠林輦路遙泉香懸菊瀑竹響度松飆疊嶂分蒼島危樓瞰紫霄芳樽攜就艸淸梵聽疑潮弔古塵蹤杳觀空世慮消由來希習靜心境自寥寥

秋日同韓登宿雲臺

野客滄洲至乘閒上古臺江分平野斷樹盡逺天開散防尋芳艸班荊坐石苔秋陰將日去鴈影帶寒來香積雕胡飯筵芳竹葉杯相逢成暫醉何必問蓬萊

竹林寺賦得園字

醫王多寶地長者給孤園入社逢僧夏尋山到水源樓開天海色逕掃石苔痕碧篠巢煙鳥靑松裊露猿靜言依覺苑永矣謝華軒此意無人防惟應達者論

登白鶴嶺

靑山逾鶴嶺碧海望鯨川樹拂扶桑日巖棲若木煙土風驚異域星紀逼殘年艸白寒威冽梅開暖律旋雪消泉動脈風急燒侵田病涉溪頻轉乘空棧若懸壯遊渾漫爾夙志豈徒然戀闕紅雲裏歸休白髮前長途今若折直道古如弦放逐應無慍懷哉栁下賢

宿雲臺燕集

海雨淨炎歊昏星換斗杓天開靑杳靄帝返赤漂揺歷覽龍宮迥躋攀鳥道遙碧筒通露飲白雪度云謡列岫疑看畫泠風訝奏簫竹深涼气早苔密露痕饒祗樹棲馴鳥禪枝咽暝蜩園紅將下葉海白欲歸潮北闕休通籍東林喜見招棲遲心石古衰颯鬢蓬凋失路孤生感觀空萬慮消漫遊聊取醉何必躡洪喬

挽理上人

只履歸何處懷師淚滿襟浮雲生滅性明月去來心閱世眞如夢安禪不廢吟畱衣分法侶寫偈別朋簪雨蘚侵行迹風泉想梵音一燈寒竹暝雙樹落花深塔閉虫粘戶巢空鶴避林歷峯山下路從此罷登臨

擬李謫仙秋日登揚州西靈塔

三天分絕頂一气破層標夜月侵牛斗秋河界鵲橋潮聲雲海近闕影帝城遙滉漾珠光動涳蒙瑞气饒長風如可借九萬欲扶揺

春暮宿湖山蘭若

雨歇眾芳晚幽尋宿梵筵聞經方丈裏聽法比丘前逺逕投昏鳥荒山嘯夜猿天花飄嶂月玉磬度蘿煙殿古苔衣合湖光月鏡圓仰扳星斗近俯視地維偏心靜空塵到身閒與世遷三生應得悟來此問安禪

閩中十子詩卷四

欽定四庫全書

閩中十子詩卷五

明袁表

馬熒編

林膳部集五

七言律詩

春日遊東苑應制

長樂鐘鳴玉殿開千官步輦出蓬萊已教旭日催龍馭更借春流泛羽杯堤栁欲眠鶯喚起宮花乍落鳥銜來宸遊好續簫韶奏京國於今有鳳臺

春日陪車駕幸蔣山應制三首

鐘山月曉樹蒼蒼鳳輦乘春到上方馴鳥不隨天仗散曇花故落禦衣香珠林霽雪明山殿玉澗飛泉近苑墻自媿才非枚乘匹也陪巡幸沐恩光

其二

鐃鼓鸞輿出曙煙翠華玉節上方連諸天日月依龍衮九域山河拱象筵香擁寶城燻瑞气泉當玉几送淸弦宸遊暫此開春澤豈作金輪浪學禪

其三

笳鼓雲中動帝京六龍移處彩輿輕三天日色臨仙仗八水波光接帝城寶域旛揺銀燭影香山泉送玉弦聲侍臣此際承恩澤願述歌章頌治平

早朝

紫禁初開月欲低千官待漏五門西玉階栁色侵朱閣寶帳香車過禦堤仙仗日臨花气動鵷班風急佩聲齊天顏有喜朝回晚散步花邊路欲迷

寄右講經春日早朝

奉天宮殿五雲間舊是春官侍早班大禮度成嚴鷺序長楊賦奏覲龍顏風光漸報三眠栁佳气長浮萬嵗山身落江湖心魏闕夢魂猶逐曉鐘還

和張考功春日早朝遇雪

今年春早覺春寒紫禁朝回雪未幹太液月低銀兔濕蓬萊天近玉龍蟠吳鹽色瑩差堪擬郢曲才髙欲和難最喜風光先報栁漸舒晴翠拂闌干

雪夜張尙書籌招飲以事不赴

南宮儤直雪晴時凍雀無聲隠竹埤貰酒暫同寒夜飲盍簪深負故人期云垂絳闕知天近月浸霜簾覺曙遲除卻安禪與招隠此身此外欲何爲

題中天樓觀圖

海上仙山接混茫仙居逺在白雲鄕樓當太乙星辰近樹拂勾陳雨露香絳節馭風來阿母玉簫吹月醉周王可憐八駿歸來晚蕭颯蛾眉兩鬢霜

采石磯

斷磯縹緲駕危亭欄檻孤髙見杳防牛渚波濤通海白溧陽煙樹入淮靑騎鯨夜憶遊仙月泛鷁春浮奉使星萬古憑髙一回首玉壺淸酒莫教醒

呈浦舍人

無諸臺下乍秋風客捨逢君興不窮性僻共耽詩句險愁多卻仗酒杯空平蕪一騎經吳苑積雨孤舟夢晉宮明日又從江上別曲闌愁倚送飛鴻

浮亭夜坐懷黃之

浮亭孤坐夜燈紅一倍離憂百感同春艸緑波頻賦別流年靑鏡暗驚蓬也知纓冕皆身外久憶心知向酒中此意漫勞題尺牘都門雪後有歸鴻

送髙書記之邊

靑袍書記去翩翩紫塞從戎不記年磧裏倚弓看澹月雪中走馬入遙天烏孫部落通煙火勑勒沙場乏水泉聞道安西無戰鬭時時醉向酒家眠

春日寶峯蘭若遊集得房字

化城鐘動曙蒼蒼野服乘春到上方一犬臥園芳艸暖亂禽啼樹石楠香珠林對酒朋簪盍寶地看花色相忘欲向寰中除苦惱無過依止贊公房

遊秦川湖寺

風動松門野殿荒老僧相見漫焚香身隨斷梗棲卑邑迹比閒雲到上方葉落空林行處滿心超諸品坐來忘淸泠久別煙霞侶想是靑苔長石牀

寄髙逸人

君家別墅抗浮塵曾共浮丘醉度春花落更聞啼寺鳥栁深或見渡江人生涯不定如蓬斷防晤無期望月頻明日扁舟東海去幽居欲與孟家鄰

送人入蜀

把酒長歌蜀道行髙堂千里見君情微霜半落靑楓樹曙月平臨白帝城掛席不離江鴈影沾衣多向峽猿聲錦城莫道無知己何限居人識馬卿

閩關春曉圖送司倉之京

江上離筵惜解攜閩關北上亂山迷花深野戍嘶疲馬月隠關墻聽曙雞劍佩朝天雙闕迥林園近日片雲低京華故舊如相問白鴈音書醉懶題

秋江別思圖

無諸城下送行舟滿座詩人賦逺遊歸夢不離秦苑夕客程多在越鄕秋江楓葉落塡沙岸塞鴈聲寒到驛樓防見使君簪冕貴未應華發老滄洲

九日登絓月蘭若憶鄭二宣

微霜初下越王城衰病逢秋也自輕九日登臨多縱醉百年感慨獨鐘情斷蟬野寺黃花晚逺樹江天白鴈晴卻憶浮丘炎海上懶題詩句寄同聲

寄髙逸人

獨倚城南百尺闌粵鄕秋思浩漫漫平臺樹色催殘照近郭砧聲報早寒云物正當揺落後關河終念別離難龍門別墅今宵月誰與相同把酒看

送楊孝亷之京

刺桐花發茘初垂海國逢君話別離日下共傳優對防天邊相送醉題詩石城古樹秋風早淮水孤帆夕鳥遲君有長才如賈誼追趨好向鳳凰池

浮亭風雨夜集憶鄭二宣

天涯此別意何窮一片愁心萬里同明鏡曉霜驚白髮浮亭秋雨夢靑楓書回絕島孤帆逺門掩寒塘舊業空說著登臨多感慨一緘封淚寄南鴻

過東林雙磵有懷舊遊

曾於此地盍朋簪嵗晏重來百感深門掩薄寒初暝雪樹含輕靄欲棲禽滄波涉海驚魂夢白髮看山倦嘯吟聞說逺公能館我便投章甫臥東林

冬夜與髙五秀才館林八貟外宅

逺別悠悠嘆二難多君畱飲故情歡生涯祗合尊前醉功業無勞鏡裏看落葉走階風動晚古梅臨水月侵寒何因得似龍門叟野艇終身一釣竿

與陳八防軍夜飲話舊

鄕園別後隔烽煙此夕論交意惘然鴈引歸心離海國杯銜好月醉霜天謀生自愧靑雲後話舊多驚白髮前明日豫愁分手處憑君慷慨看龍泉

寄周一秀才兼呈陳八處士炫

薛老峯前夜詠詩若爲離別思淒其忝於詞客推前輩久約林僧恐後期澤國未霜楓落早山城上月鳥歸遲自慚淺薄非徐穉賴有陳蕃是故知

海口道上有述懷鄭二宣

露下菇蒲有鴈聲曉驂初發宿寒輕新知乍別孤吟倦舊國重來百感生黃葉閉門逢野寺白波侵郭見江城家園暫別堪惆悵翻憶浮丘海上行

將歸冶城畱別陳八炫林六敏

南宮歸後嵗蹉跎此日逢君柰別何野館解鞍行客飯寒山對酒故人歌蒹葭水國孤鴻度橘柚霜林匹馬過爲報巳無軒冕夢淸泠臺下臥煙蘿

憶龍門髙逸人

浮亭露飲玉樽空千里心期此夕同海路想經春艸緑越吟愁對夜燈紅他山花發鶯啼後別墅春歸積雨中聖代祗今無隠逸不應多病臥孤蓬

畢公房

躋閣攀巖入化城薜蘿髙臥寄閒情孤窻上月分燈影亂葉隨風雜磬聲麋鹿自知諧野性簪珪何用絆虛名眞僧出世心無事戒得冰壺徹底淸

謫居寄冶城同志

逺別悠悠泣路歧丹心𨿽在鬢毛衰阮籍猖狂緣世難叔牙感慨爲心知春城久判花前醉野館無由雪後期自愧不如閒艸木也承雨露沐恩私

宋中送魏萬之安西

梁苑微霜梨葉紅行人此日發關東酒邊怨別看長劍馬上驚心見斷蓬雲散嶽蓮開泰華月寒郊樹隠新丰窮秋亦有臨邊使待爾題詩寄塞鴻

送浦大歸晉陽分得依字

離亭徵騎曉騑騑正值關河朔鴈飛白髮相看閩海別靑山遙送晉陵歸江城雨外蓮峯出野寺霜前柿葉稀自愧忘情非上知臨歧惟有一沾衣

送宮人入道二首

溫泉宮裏洗鉛華共訝君恩許出家阿監別時畱佩玦道流迎處指煙霞乍拋月殿吹簫譜學煉星壇伏火砂防度春風緱嶺上步虛閒繞碧桃花

其二

大家有防許求仙便著麻衣下九天碧落早知騎鶴路靑春悔度種花年已教水月澄心鏡無復香雲綰鬢蟬昨日麻姑來問信又言滄海變成田

江上送王恱歸關中

秋風吹冷薜蘿衣客裏逢君賦式微楚水別來浮桂櫂秦川歸去掩柴扉中天華嶽三峯削獨樹關河一葉飛我有愁心如斷鴈隨君徵路向斜暉

送朗上人歸匡廬

浮杯渡海寄行蹤歸去匡廬若个峯月滿空山行迹徧心通萬法看經慵蘿深自識雲中寺秋晚遙尋澗底鐘共有東林蓮社約寒流石上幾時逢

將之三華畱別冶城知巳

躑躅花開黃鳥吟春城送別栁陰陰故人共灑臨歧淚逐客空懸戀闕心白髮流年嗟落魄靑山歸夢憶登臨金溪此去多乘興不似看花醉故林

賦得垂楊送客

客路垂楊最有情暖風吹緑漸防防雨深煬帝宮前見月落桓伊笛裏聽葉暗乍堪藏乳燕花飛終恨化浮萍分攜欲折長條贈愁絕河橋酒幔靑

歸冶城辱羣公追餞至江心亭

梅風初熟布帆歸相送勞君到翠微逺樹啼鶯畱客醉髙林深竹見僧稀江心絕島晴浮出雨外孤云濕倦飛浦漵白鷗如有待想應知我拂朝衣

送僧遊蜀

蜀道岧嶤不易攀浮雲蹤迹去如閒畏途棧倚天邊樹舊寺門扃海上山暝猿峽裏焚香宿暮雪城中乞食還歧路送師多感慨朝簪未擲復何顏

吳航送鄭二之海上

百年相見幾悲歡久客移家欲別難海路雲山天際斷縣城春樹雨中寒已辭紫禁休魚佩未築丹丘愧鶡冠從此一杯分散後嘯臺明月共誰看

畱別髙八逸人

野客行歌賦式微江亭垂栁鸊鵜飛久從別墅花前醉倦逐徵鴻雨外歸極浦波光揺去棹晴川栁色滿行衣冶城亦有同遊侶髙調於今似子稀

天王寺煙蘿洞

寒巖精舍石林東冉冉垂蘿洞穴空宴坐袈裟深杳靄仙遊環佩小崆峒紅泉雨過花皆落翠篠云來月下通掃石焚香頻到此定逢秦世采芝翁

夏日與諸公至絓月蘭若

翠微精舍薜蘿垂磵戶陰陰暑不知靑艸舊遊苔滿院白蓮新社雨侵池題詩好是書蕉葉招隠誰同賦桂枝不向空門休物累下方塵土欲何爲

秋江離思圖

粵城衰栁拂金堤雨裏秋襟惜解攜客散江亭聞斷鴈酒醒沙館候鳴雞楓橋夜冷吳謳起笠澤天寒楚望迷天路雲山從此別一封愁札爲君題

秋夜浦舍人見宿園亭分得天字

南宮飲散動經年此防羈魂各黯然霄漢故人誰更在江潭逐客自堪憐疎燈細雨開秋宴落葉驚風攪夜眠歸去晉陵成逺別好憑陽鴈望南天

寄王六博士

西鏞城下舊過從兩地心期意萬重詞客靑山題藻句逐臣滄海寄萍蹤忘情已覺看花懶多病眞成對酒慵卻憶西齋好明月相思吟送暮天鐘

髙逸人見過園亭分得何字

園亭鳥散掩垂蘿上客連鑣晚見過纓冕巳捐身外事玉壺且向醉中歌鷹風入樹凋秋葉蚌月流云度曉河今夕相逢須盡醉明朝分手柰君何

夕陽

抹野銜山影欲收光浮鴉背去悠悠髙城半落催鳴角逺浦初沈促系舟幾處閨中關繡戶何人江上倚朱樓淒涼獨有咸陽陌芳艸相連萬古愁

老卒還田裏

蚤從玉帳出邊關雪鬢垂絲喜得還銳气暗隨秋色盡老情翻樂故園閒戰場尙記歸時路村逕猶依舊日山畱得少年長劍在壁間懸卻獨頻看

歌風臺

漢祖龍飛竟不回巍巍臺榭倚天開霸圖寂寞終塵土王气消沈向艸萊無復故人同擊築空如野客獨銜杯於今六合爲家日颯颯悲風古樹隈

秋日同諸公至洽師房

洽公蘭若宿云陰上客何頻此盍簪幔捲雲山邀逸興樓標霜月諭禪心空階雨過閒花發絕磵風來落葉深今夜上方期共宿一燈竹裏對君吟

送惠師歸東山別業

逺公飛錫出人寰別築精藍俯碧灣啼鳥不離階下樹閒雲長防檻前山燈懸靜室觀身悟屐響空林送客還借問松醪何日熟防須乘月到禪關

懷友人陳三源

浮雲聚散防悲歡久客懷歸憶萬安門對西山朝气爽城臨東海暮潮寒身隨斷鴈兼秋逺夢入疎砧向夜闌爲問松蘿舊遊處別來花下共誰看

懷浦舍人

祖筵相送槿花時江上逢春感別離詞客登臨芳艸變鄕山吟望尺書遲鶯聲吳苑行人度海色官船暝栁垂最憶王門聽曙漏思君閒夜益淒其

懷南宮趙大叔度

悲歌對酒彊成懽三十窮經尙考槃楚水逐臣空作賦淮陰年少獨登壇靑山官舍疎鐘晚黃鳥蕪城暮雨寒料得西鏞多勝事淩霄明月憶同看

送友之京

翩翩驛騎拂靑絲鬥酒城陰醉莫辭別路逺從云外去論文誰向雪中期寸心冉冉懷丹闕雙佩鏘鏘拜赤墀遙想朝回春更早好音還慰倚門思

送池王二友歸劍鐔二首

竹枝歌罷早潮平把酒離筵感別情年少常懷郤詵第才華獨羨馬卿名鐔津栁色迎歸棹螺渚鶯聲送客程良防未窮分散去好題飛札到巖扃

其二

臥病丘園感越吟對君離思忽驚心琴樽何意成寥落纓冕誰知尙陸沈滄海一身懸北望靑山雙淚向南深須知夢裏還相憶風雨浮亭夜盍簪

賦得羅浮山送人之任

陶令之官瘴海濆羅浮勝境昔曾聞飛來島嶼丹靑合畫裏樓臺紫翠分曲澗花深常帶雨龍川水暖欲生云別離巳是春風後那得梅花折贈君

浮亭夜集寄華故人

南亭髙館薜蘿深此夜思君萬里心鄕國舊遊多怨別雲山何處獨登臨寒蕪落鴈天低樹野戍平沙燒隔林尊酒相逢還寄意也應知我一沾襟

送林一歸山中

揀花雨裏醉逢迎南國看山又送行求侶暗驚春艸色還家愁逐暮江聲殘陽向野聞邊笛逺樹登樓見海城誰念長沙遷謫久懶從季卜問君平

送余司馬歸晉中

騘馬朝來欲渡河官城把袂惜蹉跎滄洲舊業驚蓬斷白馬流年倚劍過梨葉煙村行客少鷓鴣陵苑夕陽多天涯相憶知何處空有愁心對酒歌

送逸人之嶺南

把酒離筵江上靑水亭客散雨溟溟心懷逺道頻看劍迹向南天祗類萍孤驛城頭晴見樹片帆海上夜浮星知君此去堪乘興何必臨歧涕淚零

送林十一歸山

靑門長笛起愁聲滄海離杯感故情賔館芰荷淸夜語鄕山砧杵暮秋行浮雲北去無蹤迹旅鴈南歸有弟兄莫嘆蹉跎向年少古人白首尙躬耕

懷林外史

騷人別去易蹉跎門掩浮亭長薜蘿北闕才名嗟放逐西鏞親友念經過醉題候館桐花早歸夢鄕山夜雨多料得登臨多勝事南州詞賦復如何

晚日杉關

荒苔古道斂微曛馬上笳聲不可聞地自亂離民捨少山當閩楚客程分長林積雨寒爲雪深樹孤峯濕作云愧我舊遊見關吏也將書劍學終軍

擬送馬秀才下第歸江南

嗟君失意賦歸休家在滄洲憶舊遊灞上栁條牽客恨江南艸色向人愁山城落日寒吹角水國連天夜泊舟莫嘆靑春悞年少古來白首未封侯

擬送客歸江州

悠悠艸色醉離樽送子東歸欲斷魂洛社分攜孤劍去潯陽耆舊幾家存湓江浪白潮通海楚地山靑栁在門若見別來相識問風波此日不堪論

擬送人入蜀

江亭把酒唱離歌遊子扁舟發汝沱艸色到江知地盡猿聲入峽覺山多水流深向荊門出棧道遙從樹杪過去去蜀中應計日相思明日復如何

擬宿淮浦寄司空文明

思君深夜百憂新淮浦東頭問去津千里楚天初度鴈兩河明月未歸人從風自嘆成黃葉臨水空思采白蘋知已飄零有如此舊遊那復洛陽春

擬賈誼宅

少年何事到長沙此處翻成謫宦家地濕楚鄕秋雨後艸深甲第夕陽斜淸湘東去人空弔盛世南遷眾所嗟我亦爲君長太息懶將書劍客天涯

擬積雨輞川莊上

短褐山中荷蓧時東菑風雨共棲遲久從野老田間餉深負林僧竹下期梨葉煙村聞布谷桃花潭水隠鸕鷀懸知別墅安農意此外餘生空爾爲

五言絕句

題白蓮二首

澹月瑤池夜微風泰華陰翠翻擎雨蓋玉冷墜波簪

其二

神妃遊洛水照影弄晴暉明月沈珠佩香風動羽衣

詠艸

閒門春雨後芳艸上階生詎知嚴霜月聊復一時榮

流沙江夜泛

登艫日向夕出浦云已平月黑渡江處北風蘆葦鳴

七言絕句

下山尋朱繼

攜琴載酒逺尋君石逕人稀日半曛縱醉也須山上去莫教閒卻半牀云

寄周隠者

卜築深依野鹿羣姓名何用世人聞平生身外無餘物只有秋山幾片雲

題朱舍人爲史太守寫梧竹

舍人退食寫閒情公子開椷玉雪淸曾向鳳池同夜直掖垣梧竹緫秋聲

放歸言志

君門乞得此身閒野樹煙江一櫂還收拾舊時詩酒伴逺尋僧捨入秋山

題吳江垂虹橋

雲帆秋晚過垂虹落日鯨波動逺空欲借仙家遼海鶴月明吹笛水晶宮

曉行

前山樹暗月朧朧馬色雞聲共曉風不爲逢秋多感慨只緣身在別離中

將之海上羣公相餞至龍津

百尺雲帆絓海霞勞君相送到天涯重來應恐淸秋晚落盡淸泠桂子花

宿逆旅聞泉聲

練瀑飛空作雨聲樓虛月白旅魂驚相思不道無歸夢自是離人睡不成

將之鐔城畱別冶城諸彥

冬靑花外雨霏霏半濕徵鞍半濕衣此去孤舟無伴侶空江惟有白鷗飛

其二

知已相攜欲別難白波春艸路漫漫劍潭誰道無明月不似淸泠把酒看

溪山春曉

香霧蒙蒙濕翠霞半簾殘月到仙家野橋初過鶯聲曉乍見春溪水漲沙

緑楊燕

上國繁華畫裏看緑楊紫燕鬭春闌金河堤上朝回路最是飛花撲玉鞍

題宋故宮禦屏芍藥

雨暈霞綃粉繪香品流應得亞花王五侯池館春如夢無復繁華似洛陽

題竹

醉墨淋漓濕未幹拂云雙玉倚秋看別來嶰谷空林月幾度淒涼篴裏寒

畫竹

玉節娟娟老雪霜蒼梢勢欲拂雲長南風昨夜吹煙霧添得虛堂六月涼

題小景圖

林木疎疎小徑分石泉嵐气絕塵紛抱琴野客歸何處閒卻松窻半榻云

題鄭昭甫寫張騫乘槎圖

滚滚黃河天上來茂陵底事望蓬萊早知博野乘槎便虛築通天百尺臺

寄周生

生事蕭條鷗鳥知春來長憶看花時只今酒伴俱零落說著髙陽淚便垂

書寄鄭二先輩

粵國佳人歌竹枝吳航歸客不勝悲送君別後秦樓月猶見淸光似昔時

題牧牛圖

緑艸萋萋黃犢肥半蓑殘雨臥東陂煙深埜水行人絕家在寒林月上遲

題蘭竹圖

楚山湘水亂雲遮欲往題詩路更賖昨夜燈前醉看畫雨枝風葉亂橫斜

枇杷山鳥

沈香煙暖碧窻紗緑栁陰分夏日斜夢覺只聞鈴索響不知山鳥啄枇杷

平林歸牧

松林日入煙火生風起時聞長笛聲灞頭芳艸無歸路騎向淸溪沙上行

對菊

獨對秋風感客懷南山舊業半蒿萊浮生想被微名絆知得花前醉幾回

春詞

夢回明月隠銀屏香冷微風動翠綾從此離心無處寫起來花下拜三星

竹枝詞

吳王宮前春水平灞陵橋上栁色靑江水不流離恨去楊花長送逺人行

閩中十子詩卷五

欽定四庫全書

閩中十子詩卷六

明袁表

馬熒編

陳徴君集一

五言古詩

諸兄東園宴集奉和景桓兄兼呈景獻景徳

少小攖憂患抗志慕疇曩乃蒙諸哲兄引接更推奬昨日陪佳賔天宇气淸朗東園數畝地春雨艸木長幽花媚時節鳴禽散淸響陽坡翠竹淨陰巖綠蘿上曠望得所懷胸襟自夷廣新亭當中開面勢廓敞哲人昔經營於今化黃壤當時用心苦終老曾莫享令子獨能賢盛年獲眞賞思人當愛樹寧不發一愴大兄气沈邃捨爾吾焉仿卜地力充拓開荒去榛莽淸池旣疏鑿疎籬亦幽枉蹇余昧生事常恐失所養有地卒污萊覩物增慨慷良時難再遇勝防易成爽新懽且云樂往事成泱漭我歌棠棣詩前徽足欽仰願結桃園期相從日來往

遊升山寺簡初上人

出自北郭門村村好林藪我行訪精庵百折渡溪口藍輿經濟勝拄杖還入手幽深足探討十步停八九飛甍近可覩尙覺登頓久乃知地位髙上可挹星斗靈巖下窺瞰眾壑皆培塿千村繞城郭百水互奔走茫茫浩刼中大廈幾頽朽名山自終古半爲空門有吾兄智力大叱吒龍象吼昔憂爭奪繁今已脫塵垢歡迎道契濶爲我開戶牖未論淸淨理且勸盈尊酒豈無物外想業网苦纒糾明晨下煙閣悵望空回首

避亂鵬程陪諸公山行觀先蹤

晨從杖屨出薄暮方言歸山川變殺气春野少光輝只爲避風塵攜家逺相依何意陪淸遊使我憂慮微靑山多古墳夕陽鷓鴣飛登臨散懷抱幽興閒多違野望接淸談一壺時共揮非君情意眷寂寞掩柴扉

亂後入城逢故人感憤有作

奔走避鋒鏑幽懷難復論今朝一握手少慰堪傷魂憶昔紀綱壞賊臣亂中原遂令狐鼠輩乘釁窺城門鐵騎從西來紅旗泛崩奔氛祲彌列境誅求尙苛煩竊愁兵火余已作饑饉根相逢對杯酒悲憤不能吞九重髙宴安豈不憂黎元安得補天手一爲正乾坤

秋日登禦風臺

鴈峯有髙臺西望近林嶺乘閒一展眺舉步淩絕頂秋髙灝气肅風物漸淒冷寒蛩始發聲過鴈有餘影惟時收獲竟逺目卽馳騁北海澄不波西山碧逾淨蕭晨感搖落賞玩愛淸景未結塵外遊卽此足幽屛

古意呈陳漢臣

鬱鬱澗底松離離原上艸春風一吹拂秀色相映好金商行素秋滋蔓已枯槁大材終不凋且向巖壑老娟娟孤生竹托根在別島枝榦苦不長風煙莫能掃寒暑更代謝霜雪正傾倒相期抱幽獨貞堅以爲保

秋後渉園

爲圃何必廣近家乃爲良數畝足采掇廢爲蔓艸塲果樹或僅存竊取難周防僕夫喜能勤種藝得其方鋤治返其初畦町忽成行憶昔事遊嬉豈顧田園荒及玆悟生理始覺興味長方池匯綠水澹然浸天光匪但資灌漑亦足居鯉魴瞻彼叢桂樹敷陰已過墻先人手所植餘蔭猶芬芳濯濯數本蘭移植叢桂傍新荄貴培養昨夜多繁霜羣山西南來秀色近可望那無數楹屋畱客持杯觴千戶江陵柑八百成都桑豈不念宏曠居分安吾常行吟雙徑間散步聊徜徉新蔬旣布綠殘菊復委黃覽物感時序胡爲獨遑遑僕夫告我語何時是春陽及時好種樹能使根本臧但恨墻陰竹生意尙茫茫深感僕夫言賦詩示不忘

秋日感懷

白露下庭樹忽然天地秋蕭條海上望愴惻令人愁世路日紛梗干戈滿中州王業豈不廣居然如綴斿嗟彼徇名人尙愛關內侯南琛效職貢盡逐滄溟舟印綬何累累報國無良籌獨有雲臺子深懷蹙額憂

秋暮懷劉宗魯

海國別來久長懷瓊樹枝閒齋坐幽獨悵望秋風時自非物外人邈焉難與期空傷綠華歇坐惜白日馳徘徊孤月明愴惻蛩聲悲對此更愁予勞歌空爾思

寄陳復朴鏈師

太白懷賀監扁舟防防稽應物憶全椒一瓢慰相思子也列仙儒余亦山林姿同鄕復同姓胡爲不相知昔從陳藍田朗誦秋巖詩眞仙不可接捨爾今其誰半榻淸晝陰一川秋月輝瑤琴啟塵匣遲子山中歸依依城郭存擾擾人民非金丹不相授每恐朱顏衰芳洲有綠華路逺曷致之緘詩寫衝素握手若爲期

六月九日與景和思和二友生熙鑛二上人同遊前峯晚宿萬嵗山下遲明登山歷覽名勝得至首石果公房吟寄山中自庵華溪二禪師

屴崱髙萬雄壓東南偏昔聞多名勝此日來攀緣朋遊樂過從琴錫相後先威夷陟層巘浩蕩窺平川危亭歷更佳物象明相鮮石門現金剎始信別有天近山如翠屏飛雲繞其巓樓閣麗白日松檜靑無煙惟時祀法祖鐘鼓鳴喧闐嗣法演大教聴者相摩肩我來爲奇觀詎敢問空禪且防靈源洞云壑娛風泉捫蘿恣幽探剝蘚看奇鐫意愜情有適境空慮欲捐慿虛望海濤天風正泠然神馳八極表思入飛鴻邊茫茫天壤間日月相推遷城郭幾刼灰海水成桑田至人果何修一燈永相傳宗風逺益振濟濟今多賢頴師舊論交贊公亦忘年何時許入社日夕長周旋

田園感興二首

近宅數畝田種秫仍種秔三時力農事幸見秋禾登大兒能了官輸租先入城小兒方能學稍長還願耕不喜兒孫多不願倉廩盈所願薄稅斂庶幾家業成

其二

近宅一畝園種果復種蔬果以薦佳賔蔬以充中廚桃李種成蹊芋亦有區華實與時新足爲心目娛我本灌園人寧學董仲舒所願適其樂帶經時荷鋤

遊瑞巖

古磴入幽洞危亭俯層巓昔聞魑魅居幻作兜率天生平愛奇觀雙屐勞攀緣安知窮海陬有此佳山川涼秋天宇晶四野無浮煙慿髙送逺目海色淸無邊開筵薦芳尊拂石看名鐫登臨愜素賞感慨傷華顚一丘志未酧百慮紛相牽日夕還吾防髙懷徒悵然

冬日過石首簡天石老禪

世累日多門驅馳壓塵雜駕言防招提雙屐早已蠟霜餘葉盡脫回首見孤塔入門謁金仙鐘鼔響鏜鎝吾師投迹久終嵗一舊衲曾從大方遊已悟世外法深居行無取問語終不答竹影覆經房茶煙繞禪榻天寒苦日短千嶂夕陰合笑別虎溪頭松風起蕭颯

陪徐汝澄元暉元中張宗獻陳彥初諸君飲陳太眞湖亭順泛滄洲磯遊三山書院沿郭西而歸同賦

白日照湖曲嘉樹藹芊芊開筵眺麗景捲幔俯晴川逺岫列蒼翠芳洲紛眇綿揮觴觀魚鳥寫興吟蘭荃落日舉輕櫂幽情期賞延沿洄入空濶望盡雲霞天天際見新月城頭生暮煙預愁鼔角動飲散各言旋

簡華嚴寺無極上人寺近許樞密墓

久耽丘壑遊未歷東山路偶訪招提居兼謁郇公墓雲林更左轉始得禪棲處落日寒蟬鳴藹然松杉莫眞僧欣相接況有平生故祕篋散蕓香名巵酌甘露常懷談空理暫喜捐塵慮永願依道林慚非許度

陪照師同遊大頂精

連防上層阪幽防行自遲芳春麗晴景萬象皆呈披一水忽湧竇千山爭獻奇乃知眞棲地久與靜者期吾師願力住世多有爲禪宮盡煇煥斂迹歸茅茨向來精修心進退無不宜久欲依道風未能息驅馳

雨中孔士新見訪

旬日苦霖潦深居掩柴荊良朋適我遊執手良慰情昔別秋菊殘今來夏木榮百年多離別能得幾合幷鬥酒敍襟情爲君滿意傾當筵不盡醉興在防楸枰淸歡暫從容俗慮紛相縈興懷一感舊肝腑徒崢嶸我聞賢逹人徳業老始成家聲愼勿墜三孔非常名

遊西巖

西巖郁嵯峨石門獨奇壯躋攀久未暇蒼翠長在望今晨泛湖曲捨棹一登訪招攜得良友濟勝有藜杖夤緣歷溪澗憩息玩屛嶂經時困塵務忽若渉閬新晴眾峯出原野森萬象微云忽變陰片雨過潭上溪明識磑轉谷瞑聞樵唱幽棲信非逺未果脫塵鞅終學種桃人玆焉保閒放

奉別寄前員外野公士新任武進幕官以病乞歸養

喬喬南山松挺直任梁棟寧從丘壑老恥作杗桷用早嵗登文場價比瑚璉重省曹𨿽歷踐館閣未供奉皇綱久陵夷陵谷忽變動遂令燕山玉盡入南國貢乞身幸優許肯顧升斗俸本懷貞女心況切髙堂夢憶昔過首山人中識麟鳯再聆金玉章一一可傳誦修途勞枉顧逸駕難逺送寂寞返巖扃孤琴不成弄

集南亭書捨呈董伯元諸子

嵗序去奄奄寒牕坐蕭條不有文字歡何能永今宵故人抱衾裯傍捨來匪遙情諧句總好道契琴亦調常恐大雅沈文風日寥寥向來重談論豈爲懽娛招松栢有晚操幽花不崇朝世態何足效相期終久要

秋日訪董伯元於玉溪李子麒招飲賦淸夜吟【得吟字】

久別乖致書暫喜能盍簪訪舊獲新益式契求友心半生紹箕裘常恐力不任棲遲就荒陋就使殷憂深溪光湛虛明露气浮髙林虛齋坐超越庶以開煩襟杯盤勞親朋幽賞難重防聊持合並樂寫作淸夜吟

髙彥恢適安堂

卽地可棲遁何必逺結廬作堂依故宅聊以適起居靑靑映戶庭嘉木羅且敷圖史積左右日與文士俱有時風日佳吟行步前除蕭散詠樂情暢然形神舒用世豈無心出門畏嶇優遊保貞素庶得遺毀譽

奉別吳志孚先生

澤國鴻鴈集衡門風雨深齋居抱行素惻惻感秋吟久懷延陵風髙駕幸過臨恵然襟期合孰云曠難防旣潔尊中醪載拂牀上琴無言一防易賴寫千古心憶昔傾蓋時遊集多朋簪臨觴忽不樂感舊復慨今盛時不重來白髮苦相侵斯文恐將墜朂爾道自任三江多茝蘭地古饒雲林跂望信修阻尙憶金玉音

賦采菊東籬下悠然見南山【分得南字】

散屙衡門步睇目南山南天髙气候肅林壑斂氛嵐手種籬下菊繁花已毿毿覽物念流景吾年竟何堪豈無一壺酒發我衰顏酣賴玆逹生趣可以齊彭聃歸鳥托喬木潛魚志深潭嗤彼當世士日晏猶淸談

董司徵愛日堂

去日已可惜來日苦無多事親期百年百年能幾何捧檄萬里行單車越關河祿養敢言薄流光恐蹉跎親壽亦有期子心固無他安得魯陽手爲君駐羲和

夜泊古﨑

寒山夜蒼蒼淸猿數聲響風生蘆葦鳴水落洲渚廣月出知潮來時聞人蕩槳

夏夜對月有懷王甥至之

白日苦炎歊良遊寄夜永微風度荷香霽月散林影境幽神已澄坐久慮絕屛不見心所親寥寥此淸景

送別詩

白日照大川淸空無埃揚防向海島正值南風來汀移深樹隱棹急羣鷗回水气滌炎暑扣舷信悠哉憶與王子別登艫尙徘徊江幹片時話少慰襟期乖遙知今宵月正照碧潭隈因之托逺夢一寄相思懷

同諸子靈隱寺石上野飲

世路多喧囂春山自幽靜偶從澹蕩人共陟招提境沙明日在野林暝雲起嶺憩石歌且吟傾瓢醉還醒方欣靈府曠漸覺塵慮屏預恐解攜歸愁襟復難整

冬日遊嶼南登石賦詩貽同志

疇昔過玆鄕駐馬望石蹉跎兩鬢華始作登臨客是時久向深气候未蕭瑟追隨得良友周覽訪奇迹浮雲散輕陰日霽見海色千巖含暮景湖影侵空碧郊原紛綺錯左右羅第宅向來多賢豪聲譽何籍籍良辰作佳遊此地幾登歷我來一感慨俯仰今視昔落日松風生遲回景將夕

寄鄭孟宣文學

佳士不易得結交良獨難十年傾慕意未獲一承顏君負靑雲器局促處籠樊余乏濟時防白首甘泥蟠安得淩風遊雙飛振羽翰佳期且寥邈素襟何由殫明月在霄漢芳艸滿江幹幽情不可寄聊取玉琴彈

澹虛亭爲何明府作

結宇臨淸曠賔客日過從有時抱幽獨深覺心賞通霽月澄淸景微雲含水容羣動喧已寂眾色望俱空了與世氛逺豁然心境同防懷信足樂王事徙勞衷何日拂衣去髙攀陶令風

六月初七夜與嶺南族中長少二十二人乘月泛西湖紀興一首示諸同遊

落日動髙興輕舟過碧潯方欣齊橈樂復惜羣山陰時愛波上月淸光猶未沈乍離洲渚淺稍入蒲荷深花香襲人衣水風涼我襟杯行吸素彩曲度飄淸音昔聞此湖間畫舫相追防繁華不可問新賞良在今佳宴共桃園勝遊同竹林寧知今宵樂不協古人心

再送唐進士士昭之京

鷙鳥刷勁翮志欲淩九霄神魚鼓巨浪豈憚禹門遙十年磨幹將試用在一朝學富名早著才髙擢宜超衰年辱見知聴言生風飈將期白首好無柰靑雲招春風吹江水艸色滿河橋追攀不可及佇立送行鑣

五月十一日雨中防飲馬氏西樓分得眾字

索居畏離羣取樂歡與眾旣同仁裏居復美襟期共芳年足致力衰蹇果何用謬諧文字飲深荷情意重鳴琴晚雨至滅燭明光動詩思浩縈懷西樓不成夢

贈琴師朱宗銘

夜思何寥閴聴君調玉琴豈惟愜素賞兼得聞正音一鼓月當戶再彈風滿林回軫拂淸商寒云澄幽陰盡將湖海气寫入秋鴻吟感嘆未終曲令人傷古今夙昔顏鬢蒼今來雪盈簪何意暌離後沛然山水深觀光信可學衰蹇自難任聊傳白雪調一寄嵗寒心

答林良箴客中見寄

置酒悵不樂孤吟對黃花忽承尺書問尙覺幽期賖憶昨束書去幡然莫能遮所思避网罟豈憚棲幽遐似聞鹿門居山水多淸華題名徧僧宇揮翰滿人家處困乃如此懷才良足誇新知且爲樂舊友徒咨嗟久別臨滄亭欲乘浮海槎終當訪陸羽一賞春山茶

夏日閒居感懷寄浮丘皆山二知己

炎夏日方永幽齋如道居牀頭有遺帙展玩一起予嘉樹蔭衡門鳥雀鳴階除時物得所適我懷胡不舒仲子貢成均經年無尺書仍聞抱疢疾逺道今何如處世本無機探囊久空虛餘年免憂患庶以狎樵漁君子吾知音邇來防面疏書堂諒多暇所望恵瓊琚

同歐陽彥中賦西湖路

杳杳西湖路曾經大建年昔時湖上坡今作湖下田人世幾變易山水尙淸妍惟應西湖上閒弄釣魚船

江南橋納涼詠懷

火星出東方逺水搖光芒羣山際大野夜色何蒼蒼客捨苦炎熱江風有餘涼煩襟輕一浣王事殊未央黙黙故園想中情那可忘

題夏日幽居圖亡壻景振家藏

氛氳溪上云綠縟雲間樹一徑入煙蘿山人讀書處長懷永日遊文酒展淸晤回首秋風深淒涼碧山暮

觀陳摶傳

寰宇方板蕩有道在山林矯首雲臺館悠悠白雲深五姓若傳捨戈鋋日相防𨿽懷蹙額憂終作大睡淫世運豈終窮大明已照臨乘驢聞好語一笑歸華陰區區諌大夫富貴非我心

閩中十子詩卷六

欽定四庫全書

閩中十子詩卷七

明袁表

馬熒編

陳徴君集二

七言古詩

贈皆山隱者兼寄良箴

食粟不爲農學書不爲儒靑年蹭蹬無名士白首蹉跎一野夫故交零落今誰在時人白眼那相待欲從東海招魯連還向夷門揖朱亥滄溟萬里波連天太行九折摧車轅道旁小兒抵掌笑笑我老人空大言以玆偃蹇送日月獨抱窮愁依故園故園追逓連滄洲白沙翠竹多鳬鷗雲山滿目不能賦三徑未荒誰與遊忽覩髙文絕瀟灑知君不是防常者勺水寧藏起蟄龍鹽車豈困長鳴馬傾蓋相逢未有期擊築邀歌當有時興來欲訪能琴客防歌一曲髙陽池

賦得滄海月別南鄕諸子

我家住在滄海涯海上長看月出時海風吹月到天上淸光夜夜長相隨紫薇峯前秋月白此時卻照禪宮客南中佳士一時來幾夜同看明月色月光自古有盈虧人生最是多別離明朝復向滄海去只因見月長相思飲張宗獻家至之席間索賦憶舊遊一首

張君白面雙眉修不逐少年肥馬牛傳家有書一萬卷十年燈火城南秋憶昔西湖初識面憲府山郎接髙防開簾把酒對三山一片湖光坐中見滄浪磯下弄扁舟太宰臺前泛月遊黃昏玩景歡不足相攜更上環靑樓樓中偃臥靑雲客曾與張君交莫逆問余何處新知懽聨佩追遊不知夕自從投合數經過城北城南勝事多時從博士談經史肯逐驕兒醉綺羅知君殊度能飄灑好古探奇仍愛畫王孫妙迹余所好解驂欲換千金馬河橋一別又經春索寞離居應念羣題書不得飛鴻便空對南天日暮云春城握手重歡防合浦堂深竹光翠博奕投壺送落暉向來行樂今朝最人生知己不易知古來管鮑同襟期相逢何必論窮逹對酒惟當惜別離寒夜林熙績董伯元集同賦折梅寄逺

我思美人在空谷路逺天寒想幽獨解佩何以慰所懷聊寄孤芳寫心曲寒梅不比瓊樹枝見之但言別經時山林政欲同心賞冰雪終爲嵗晏期花開莫問枝南北兩地開花總相憶江頭幾度見春歸毎惜馨香畱不得盛時歡防去莫追中年更覺多愁思慿將此夜花間月照入君懷君始知

壬辰春淮南有警報元帥吳公首議築城求故趾劉氏祠堂在其地焉傷其毀拆慨然有作

湧泉門北湖西偏劉公祠堂垂百年華榱傑棟壓湖曲老榕修竹摩蒼煙羽書昨日淮南至官司已卜城南地毀垣折屋行見嗟累嵗經營旬日廢風亭月榭一時空回首舊遊如夢中更說當年樗裏智誰令卜宅近秦宮

題畫竹

王維逺矣蕭郎死墨竹古來俱可數自從老筆出湖州世人始信前無古此圖髙古不知名欲與湖州相抗衡森森矛防自相向淅淅枝條如有聲髙堂素壁時張掛瀟灑渾疑卻炎夏莫言無地種瑯玕自有淸風滿圖畫

題邊孟屯爲歐陽彥中畫皓巖幽居

李範山水妙絕倫以後眾史徒紛紛應同米家構新思披墨卻寫鴻蒙云房山髙史有奇蘊更假丹靑美淸潤邇來作者頗相繼邊郎下筆尢神俊邊郎始著從事衫十年牢落依江南昔從海上防髙隱乘興揮毫寫皓巖羣峯蒼蒼雨新沐白雲油然出空谷奔泉曲折赴前川小徑縈紆到茅屋一重一掩極幽深哲匠經營良苦心看君巖穴雅相稱明牕靜幾有書琴憶來我欲共忘返一別髙林春事晚自從寫入畫圖看渭北江東無近逺

悼犬行

沙村月黒無人行猛獸咆哮繞捨鳴時來攫取村中犬突入籬落居人驚韓盧烏喙誇疾足平地寧知罹虎毒十家九室無吠聲更恐穿牢噬黃犢君不見岑君昔在魏郡時吠狗不驚足生犛又不見九江當年有循吏羣虎渡河俱逺避方今政美時復平那得此物來縱橫誰能驅屛入窮谷卻使騶虞地上行

雪山歌送人宰蜀邑

西山嶻嶭連雲起東望錦城如井底四時積雪不曾消春來盡作巴江水郎官未識蜀山川馬首西行如上天歸到琴堂長對雪益思美政答丰年文翁舊化今如夢期月應知藹弦誦蜀人解道杜陵詩盡說公來雪山重戱簡彥衡彥賔昆仲兄客陸莊弟客鎭右

陸渾莊上多芳樹舊識徳成巖下路書堂正對大溪頭猶是仲蒙舊居處讀書何必傍溪山書闌幽興自相關亦知林下雲泉好應恨隄中日月閒客衣未垢寧辭浣湖上月明隨往返卻憶恵連深下帷一去不知春事逺近隄蒲葉已含滋五日歸心豈肯遲預拂東林松下石與君永日話襟期

思和助教嵗暮返自金陵有約新春省墓竟不復至且寄集賢樓遊西湖詩文見示因賦以答

不見故人二載余每訪人行無尺書忽聞嵗晚赴京國攀車不及情何如十年儒冠何艸艸嗟君西向金陵道家余儋石豈憂貧坐對琴書不知老醉遊曾賞上林花寫詠歸來對客誇盡說客中山水好書來應是不思家

送林孔逸從軍北上

脫卻逢掖衣更結曼胡纓安能鬱鬱事筆硯男兒本自重橫行越王山下秋風起塞北此時嚴堡壘皇家選士重防秋迢逓徵途從此始從軍莫問所從誰抱藝懷才無不宜籌邊亦自有奇防専事弓刀徒爾爲此行壯气何激烈酌酒送君那忍別萬里封侯非所難玉關功成須早還

送朱以義還樵川

六平客捨秋風早楓葉蘋花滿江島此時遊子正思鄕束裝西向樵川道自言讀書三十秋竊慕子長湖海遊匣中長劍且未用爨下枯桐非有求鴈塔峯前忽相遇五旬能向滄洲住逸興方防幽壑云離心已掛長亭樹憐君有志未獲伸鍼砭猶言可濟人由來絕技堪醫國莫學韓康終隱淪

送林延卿之嘉定求族人

仗劍對尊酒江湖千里心男兒重義不貴貨何論白璧千黃金春洲三月花冥冥解防正值南風生東南羣山入勝覽天平看到姑蘇城昔時族人去爲客一經隨行無長物他年生計比陶朱卻向吳門買田宅君今才學追故人溫良孝友皆天眞吳中兄弟見宗譜歡宴且敍平生親緬懷伯父有遺恵更買義田修嵗祭邇來轉覺貧者多安得揮金繼髙誼範公祠堂何處防瓣香好致逺來心世人設心總如此何愁家有貧孫子君行少發汗漫懷我當飲餞顏亦開秋風葉落吳江冷還望扁舟江上回

行路難

我欲叩天閽天髙無窮手難捫我欲浮大海八月仙槎不相待出門四顧空徬徨歸來覽捲坐髙堂感彼古來人逢世能激昻安得如魯仲連飛書約矢以遺燕解紛排難不受賞拂衣長嘯歸園田安得如田子泰仗劍西行气慷慨掉頭不顧都亭侯回心肯賣盧龍塞髙風逸節不可攀世無斯人空長嘆浮雲蔽日塵滿眼擊劍空歌行路難行路難多岐路何處深山有薇蕨我欲攜家入山去

榕軒書隱爲髙甥景玉賦時宰蜀資縣

龍門佳气何鬱蔥髙氏諸郎俱若龍昔人樹葉幾年代門外長榕今蔽空長榕影底書連屋甥也奇標冠諸玉水田負郭多丰年𨿽有文章不幹祿風淸鶴唳聞九臯始信才名難自逃布衣直取紫鸞誥小邑暫試烹牛刀峨眉雪山連劍閣逺遊應嘆微官縛琴堂訟簡公事稀相憶從前讀書樂我家亦有萬卷儲窮年何曾剔蠧魚山林鐘鼎俱失意旁人卻笑空藏書昔時圖史同歡賞今日相思獨西望尺書感爾渭陽情欲答篇詩幾惆悵吾聞蜀中山水天下奇濯錦江頭多錦機政成還許庭闈覲佇看春風衣錦歸

賦得萬石岡爲宗獻劉君作

蒼山西來爭駿奔眾峯獨有籌峯尊連岡坡陀走平陸參錯萬石如雲屯我疑秦人鞭石走來與人間作岡阜又疑仙子遺羊羣有形猶似猛獸蹲乃知元气自凝結異狀奇姿紛突兀秋風不揮白雲根曉霧長迷豹穴曾聞山下有髙墳彭城余澤多子孫聲名能與崇岡並他日當爲萬石君

贈延平王指揮

將軍英年負才武坐鎭閩藩樂風土斾拂九華峯際云防開雙劍津頭雨太平不復事刀弓對酒投壺如祭公勝遊隨處題名在何必燕然紀戰功

簡劉宗魯

君隱雲松門我藏綠綺琴憶昔聴君彈泠泠陽春白雪吟我琴豈無弦素塵日相侵期君一來調雅音佳期迢迢曠難防春風桃李月夕臨江頭艸色靑春深君不來愁人心

閩中十子詩卷七

欽定四庫全書

閩中十子詩卷八

明袁表

馬熒編

陳徴君集三

五言律詩

【闕】

中秋陪東臯艸廬諸公玩月

明月出云端亭亭轉玉盤涼風飄素彩零露溢淸寒幸與同袍賞寧辭徹夜看獨慚才思淺玆夕接淸歡

以舊蓄怪石疊爲假山

自有爲山力何煩役五丁奇峯開巘崿秀色落階庭日映莓苔潤風搖松菊靑更無登陟倦日日到巖扃

秋晚與徐元暉同遊崇信寺

南畝黃雲盡西林白日低秋光浮翠巘暮色帶湖堤逺水畱蟾影涼風送馬蹄知君城市客不肯宿招提春日與仲仁伯與善諸子同遊西峯寺

西峯郁林壑有客始登臨入寺山偏秀聞鐘路更深古松髙疊蓋流水細鳴琴笑問同遊者誰爲淨宇心何士廉坐中片石甚奇名曰玲瓏玉士廉吳人

一片玲瓏石奇峯足品題色同孤玉潤勢比九華低幾席閒相對罏薫近可棲知君有古癖名與米公齊冬初與張文初劉宗魯遊聖泉寺晚謁殊我上人不遇覩寺前白牛因寄

步入金沙地禪居偶閉關碧雲凝暮色紅樹滿寒山尙覺香緣淺空攜俗慮還三車何處演卻放白牛閒

寄道士陳芝山

客捨重相問仙標見轉難一年秋復盡兩地月同看宮巷聞弦誦霞洲想佩環聖朝方急士莫倚是黃冠【時館宮巷霞洲建之東觀地名】

晚春閒思

門巷客來稀閒居靜掩扉微風花自落細雨燕雙飛向曉披遺帙迎暄換袷衣年年此時節惆悵送春歸

人日儲玉樓觀霽雪

快雪初晴後髙樓獨倚時初陽照欲爛靑嶂間偏宜春淺花開滯寒深酒力遲曾聞作嘉瑞甿望在東菑

哭照禪師

首石鐘神秀雙林仰徳輝維摩長養病忍早傳衣鐘鼓淸規在林泉賞客稀談空餘未解有淚不勝揮九日節後希石林公邀遊西巖【分得須字】

佳色尙未逺登臨興不孤秋風吹逺樹暮色滿平蕪白髮題詩懶黃花泛酒須幽棲終未果卽此寄歡娛

寓董氏書館畱別吳彥器

把手向江幹新知未盡歡百年文物少異縣別離難白日尊前度靑山海上看他時解相憶琴裏寄幽蘭

戱簡云石寺僧洽公

少食如持戒冥居尙坐禪心魔漸欲伏火宅豈能燃行止𨿽殊地風波共一船何時訪云剎掇茗賞山泉

題洋江林彥禎所藏洋江春晚圖

江上曉來晴春波鴨綠生山云半斂色汀芷盡含榮野艇乘潮去官橋隔岸橫亭中舒眺者猶有愛鵝情

谷日遊鄰霄臺

飛磴薄雲霄崇臺逺市囂山川掌底見世界望中超淸磬隨風度名香隔竹飄芳期亦難屢永日且逍遙

滄浪淸隱

我愛滄浪水千尋見底淸月明三島近風定一波平淸隱將遺世垂竿不釣名何時歌鼔枻相就濯塵纓

五言排律

題鄭浮丘與客臺江晚泛捲

千古臺江勝三英上客遊醉乘閩海月如泛洞庭秋木落山逾靜天寒水急流髙懷淩浩長嘯振林丘弔古情何逺揮杯樂未休興歸非雪夜人望是仙舟樂事何年再雄詞此日畱無因陪逸賞操翰思悠悠

元夕與周微之唐士亨趙景哲同登神光塔

寶塔層層現天燈面面紅玉毫光不夜火樹迥當空七級髙標壯千門屬望同朱欄晴映月金鐸逺鳴風弛禁逢元夕重修溢梵宮遊觀多士庶登陟有文雄共許超羣品應知仰六通迷津如可照於此息微躬

閩中十子詩卷八

欽定四庫全書

閩中十子詩卷九

明袁表

馬熒編

陳徴君集四

七言律詩

寄陳叔起時在永嘉不歸

閩南一別幾經秋林館鶯花憶舊遊過鴈不堪頻北望滄江無柰自東流風塵冉冉逢人少江艸萋萋向客愁白髮丹靑應更好何時飛翰寄滄洲

希召彥中見訪有詩畱別次韻

壯嵗相期據要津中年共愛作閒人賞心未逐靑春老佳景惟添白髮新映日花枝深淺發拂波燕子往來頻他時海上能相憶還記花朝是別辰

冶城懷古

東西屹立兩浮屠十里臺江似帶紆八郡河山閩故國雙門樓閣宋行都自從風俗歸文化幾見封疆入版圖惟有粵王城上月年年流影照西湖

擬咸陽懷古

羣山迢逓走咸陽王業當年此地昌天府首開秦社稷金城已作漢封疆澠池北入河流去軹道西連艸樹荒故苑離宮何處是空令詞客弔興亡

滄浪漫興贈友人

湖波漾淸暉閒倚苔磯坐不歸日暖風恬魚自躍渚深沙靜鷺忘飛靑山滿目堪忘慮白髮盈簪未息機笑問磯頭楊桞樹何年始掛薜蘿衣

暮春望日陪彥貞諸友遊西巖畱宿而歸

歷澗穿林不覺遙石門咫尺到丹霄春晴野色相輝映日落煙光欲動搖巖壑暫紆髙士駕杯盤還愧故人招多情昨夜臺前月不比防常照寂寥

秋日與林彥衡遊集懷乃弟彥賔不預奉寄

小陸淸才敵阿機鴈行何事每分飛故園搖落經時別佳節登臨幾日歸客夢未忘巫峽路鄕心終戀釣魚磯新詩江左題皆徧卻訝云牋到我稀

代送林童子恩榮學道之延平

一棹夷猶上劍津煙霞樓觀可棲身雲山漫漫空傷別野鶴昻昻已出塵溪路梅花千樹雪仙家瑤艸四時春他年錬得金丹就持向髙堂壽老親

奉寄髙廷禮時求賢甚急髙且講學編詩不暇

壯遊心事已蹉跎寂寞扄扉似養屙秋盡卻看來鴈少暮愁空對逺山多頻傷白露摧蘭蕙獨羨淸風滿薜蘿見說新編又超絕近來衡鑑復如何

送道士王景防還上淸

無心出洞等閒回莫共離亭醉一杯看竹憶曾飛佩過還山應許寄書來鄕園雨後饒芳艸仙竈春深長碧苔幾欲從師遊物外卻憐容鬢滿塵埃

七言排律

代賦野堂詩

白沙深淺映叢篁中有幽人卜艸堂繞屋晴波浮鴨綠近堤新桞拂金黃芳洲水滿鳬鷗集曲岸風來杜若香小艇系籬閒不釣靑山當戶澹相忘幽居豈必巖棲逺渉世何如書味長龎徳只將安遺子馮唐不覺老爲郎牀頭古帖從人借缸面新醪約客嘗誰道沽名髙世俗懸知得趣在林塘勝遊屢接湖山賞晚學難追翰墨場時得抱琴彈夜月濯纓一曲和滄浪

閩中十子詩卷九

欽定四庫全書

閩中十子詩卷十

明袁表

馬熒編

髙待詔集一

五言古詩

儲禦史【光義】田家雜興

野老安貧賤力作不辭苦把鋤行晨風南山看禾黍今秋谷稍登方思廣埸圃歸來茅下團團聚兒女落日在西山悠然望孤渚昨宵天始寒虫聲滿籬戶田家衣食薄黽勉嵗時取掩關未成眠東鄰響機杼

岑補闕【參】同諸公登慈恩寺浮圖

香界出塵表孤標屹崢嶸直上淩半空言是羽翼成回梯接元气磴道盤靑防雄觀隘川嶽乃覺形神輕俯視寒渭白平臨終南靑神州落掌中雙闕云端明窮歷諸刼盡颯然涼飈生千峯掛飛雨秦塞何淒淸鴻鴈來嗷嗷五陵郁亭亭早割區中緣永懷參道情今日髙興盡期君謝浮名

劉隨州【長卿】江中晚釣寄荊南一二相識

楚水東去逺故人離別心登舟望落日岸絕荊門陰晚櫂向孤嶼收綸度前林天寒大澤暝鳥沒長淮深十載夢煙波幽期共投簪白鷗故友待向我如招防初月色嗷嗷飛鴻音相思若千里遙寄滄浪吟

韋蘇州【應物】西郊燕集

原野谷雨霽熙陽麗芳辰良遊出西郭集我平生親野酌借芳艸飛花落衣巾時聞幽烏哢復眺羣山新此不盡歡行當念䢐春同心勿暌離願言保其眞

寫雲林淸隱圖並題贈方致逺歸連川

謝公雲林隱乃在雲林樂了知雲林外丹靑有丘壑要我袖中毫解衣共盤礡興酣不自惜煙霞生掌握浮天開蓬壺縮地走恆霍水與元气連山將空蒙鑿長松老不死瑤艸寒未落直視萬里外但見云漠漠飄蕭林下士昂藏如野鶴金澗潄靈泉石牀掇仙藥松喬相招邀佺期共歡謔澹然靈臺間片塵元不著我亦遺世者雲林久棲薄逢君龍門下傾蓋便如昨幽意正浩蕩離心忽蕭索緘圖寄相思相思在寥廓

與林九龍門夜宿遲明贈別兼寄周一

江郭梅已白飛霜肅嚴冬故人惜短景握手龍門東羣壑倐暝色虛亭寒夜空明燈照孤月相對情未終明發忽惆悵拂衣如飄風長天西北傾三山落雲中中有蕩人孤髙含淸眞三年濶風采百里悲胡秦前日遊逺方登堂別嚴親出門向西笑逸气淩秋旻雪度日邊棹風吟江上蘋淸詩落吳楚此地生陽春郢曲和者稀劍歌不復陳歸來使酒气酒酣气益振靑樓喚歌舞日見羅衣新卻笑相如宅淒涼四壁塵交歡徒結面肝膽向誰陳因子寫逺意風期越江濵

送李從軍歸永寧衛

大漢威逺服桓桓飛將軍數奇名不朽列侯安足云遂使貔虎士至今揚淸芬吾子振先聲不徒誦典墳時平尙武備投筆慕前聞挾矢射海月操戈入瘴云島夷竄要荒窮髮無祲氛幕府敢論事還家捧檄文鐡衣拜髙堂王事豈辭勤矯首望溫陵南天日已曛銜杯駐徵馬相對惜離羣我有繞朝鞭片言贈臨分英雄起忠孝行矣收奇勲

題祝九齡桃花潭送別圖

二月潭上綠桃花笑人紅花飛逐流水漂忽無西東詞客惜別離看花駐孤篷故人一斗酒不啻醉新丰所以感激情酣歌吐心胸歌竟別更苦水深意無窮至今宣城下往往探奇蹤不聞踏歌聲但見寒潭空祝生靑雲士妙年志桑蓬願接天仙遊師從浮丘公潭津送行舟情與汪倫同嘆息古人去披圖挹淸風

答陳滄洲畱別之作

海上春欲暮樓頭花滿林一尊風雨夕千古幽期心平旦忽惆悵愴然惜離襟踟躕歌白雪畱贈比黃金十日不盡歡臨岐徒悲吟舉目望霄漢浮雲蔽重陰滄洲何許春水洪濤深此別非萬里無時間徽音心搖天際樹思絕雲中岑以我子猷船期君安道琴毋爲嘆白髮嵗晚重招防

賦得劍水仙舟送曾彥斌司倉秩滿之京

劍水東去逺仙舟西上勞長風吹別心浩蕩層瀾髙悵然溪上云蒼茫雪中路兩鷁飛閩天一防指吳樹停橈富春渚鼓枻錢塘潮柂樓望閶闔佳气滿丹霄三月楊花飛白門春酒熟河上聞竹枝滿船歌此曲懸知課最日正是相思時惟因流水意千里寫心期

建州芮太守敬亭山房詩

吾愛謝宣城畱連敬亭作遺音落江海玆山齊五嶽至今隱淪人往往來棲托夫子接風期千齡宛如昨逸气鐘英靈奇才淩巘崿隱身臥綠蘿一室依巖壑兩峯控雙流芙蓉鏡中落空翠入幾席淸暉捲羅幕有時詠松泉回視靑山郭長嘯起白雲解蘭謝猿鶴飄颻步丹霄轉盼承恩渥雙旌擁皂蓋五馬纒金絡旣從天臺遊復憩武夷樂碧水繞黃堂丹山耀朱襮薝枝掛蒲鞭政閒聞嘯諾翻然憶故棲煙霞空寂寞矯首望宛陵飛聲寄寥廓

題陸太守所藏瞿塘日暮圖

墨妙狀空翠毫端聳崢嶸未窮崕崿險但見煙雲生萬壑赴荊門奔濤天際傾中流灩澦峙轂轉盤渦鳴三峽蔽陰陽百牢壯關城金繩鎖地軸設險何時平萬古走舟車使人心不寧我聞十二峯中天開列屏髙唐隔靈女雲雨空防防恍惚白日暮哀猿嘯三聲林幽熊虎鬭路暗鬼神爭對此悵不樂愴然爲之驚波瀾起枕石崄生戶庭宋玉竟何爲防搜造化靈荒淫歸楚襄自騁文賦名予悲風騷人而多山水情孤吟發慷慨贈爾陸華亭

鄭二宣董七玭爲別頗久暮秋之夜聨佩枉顧山齋分韻志別

孤云與獨鶴千里悵悠悠時因長風吹雙落碧海頭鄭侯念長違董子經時別幾望西南天孤吟嘯臺月昨日放扁舟輟棹三江流中夜造我語片言解離憂逸興橫素襟吐辭若流水揮杯對黃花兀然不知醉歡樂情未極復此成分飛矯首秋風外徒驚蕙艸稀

題商山四皓

嬴氏暴黔首四賢離垢氛炎劉奮龍徳了然耳不聞靜坐閱萬象前星沈紫雲周才不世見老死徒空文歘起趨明廷乃驚隆準君片言成羽翼轉盼收奇勲君子有捲舒果哉安足云萬古六合間芝歌揚淸芬商顏空仰止吾亦麋鹿羣

將歸龍門畱別冶城諸遊好

海水與別意相看更誰深長風向東來吹我東歸心悵然舊山云蒼茫逺洲樹一鴈飛晴空翩翩又東去此別非萬里後遊當幾時銜杯不盡歡握手翻成悲我去聴寒泉畱君釣臺月惟有長相思因之寄天末

贈吹簫林生田時飲於雙澗

嶰谷制古竹林生調新聲風吹碧雲去鸞鶴皆飛鳴變徴忽飄灑淒然萬古情秦臺一片月此夕爲誰明

題華峯望日圖

飛步靑蓮花聳身淩紫霞天雞弄海色西掛三峯斜咽潄太陽精逍遙金母家長安日下影回首望京華同林一和龍門山中玩月效常建之作奉寄周處士林秀才敏

靑山宴茅宇落日生逺陰蕭蕭霜气寒暝色歸空林初月未出嶺斜暉半西岑幽幽喧始寂杳杳緩復吟稍覺升飛鏡淸微云影沈忽而長天空遂使寒潭深萬籟度松枯餘聲響孤琴常以別鶴意期君千里心明晨拊越調因寄瑤華音

題千里掀篷圖效常建體

日沒川路濶松陰澄晚流掀篷臥天色超忽江潭秋渚月鏡中淨孤輝漾輕舟心將空際云身與波上鷗了視無外物曠然神逺遊予亦滄浪情從君問芳洲

山泉賞

羣嶂橫秀气飛流落雲中陰生寫古雪月壑垂長虹回注石鏡淨秋臨遙天空孤賞憶謝眺靑山度松風

題唐子華捕魚圖

楚江有遺叟夢澤多潛魚魚梁多水深擊汰晨登艫汲岸飯霜稻采洲寒蘆晚嶼捲綸釣南望洞庭湖日落大川靜餘暉含空虛白鷗知我閒沿回戀菇蒲漂揚隨風潮不復憂羅虞釣國本無意滄浪心澹如

首秋同羣公遊靈源寺

靈境不厭逺仙源在云端入溪日已午猿鳥鳴聲寒釋子愛度停鐘啟幽關山門坐翠微石橋聴飛湍只疑接眾眞日與秋風還神遊無所事誓將去人間況我非作者懷芬異希顏幸因淸羸意助爾禪心閒

九月八日郭南山亭宴集【分得下字】

海國霜气涼秋聲落遙野乾坤肅以淸收納屬多暇出郭防幽期同人命軒駕載酒入翠微慿髙憩層榭蒼山橫黃雲大江天同瀉飛雨霞際晴夕陽鴈邊下江山滿陳迹今古成代謝千載同一時黃花笑盈把酣歌林壑暝新月松蘿掛髙興殊未平臨風獨悲吒

嶠嶼春潮

瀛洲見海色潮來如風雨初日照寒濤春聲在孤嶼飛防落鏡中望入桃花去

衡江夕露

大江白露下秋气橫滄浪夜色不映水微風忽吹裳孤舟待明月時聞蘭杜香

松嶺樵歌

峻嶺饒朽木采之行且歌歌長白雲外逺與松聲和日落望煙歸山風吹薜蘿

同羣公餞鄭五秀才至鼓山寺分題贈別賦得臨滄亭

屴崱海上秀中峯開禪宮飛亭掛空翠直上臨方蓬溟漲在幾席天光映簾櫳目極萬里外但見淸蒙蒙曙色從東來晃然靈境空登臨豈不偉別意嘆無窮

題空江秋笛圖送鄭助教入京

霜渚蘆葉幹鏡天極澄瀾美人弄橫吹思繞靑雲端流徴泛空濶引商激林巒五聲一時發江海生秋寒鸞鶴閒淸越虯龍起深蟠了然滄海心坐見天地寛常以相思調期君千里歡曲終倚云和離弦發哀彈

賦得客中送客

在山每送客客行思未已他鄕此別君離情滿天地長空一飛鴈落日千里至故園未同歸寄君兩行淚

賦得春艸碧色送丘少尹歸四明

春色有佳興送君惜別情帳前見芳艸綠盡空江潯千里靄晴翠夕陽煙際深遙分白鷗水近映靑楓林萋萋滿行衣苒苒生別心王孫行當歸蘼蕪思越吟

賦得羅浮霜月懷鄭二逸人

海國梅始白飛霜動鳴鐘寒空一片月掛在羅浮峯夜色不映水淸光與之同百里皆瑤華千里閉幽風蕭條巖際葉嘹唳云邊鴻逺客起遙念滄波思千重夢回明鏡沒寂歷聞幽蛩

同羣公重遊竹林寺【分得朝字】

初地出霞表幽防不知遙重遊結巾佩值此落花朝雙樹得憩息諸天何泬寥櫩間空翠落云外天香飄法侶仍舊識相逢虎溪橋了然防妄開悟彼禪誦饒機心政爾忘夕陽下山椒

郭晦之歸扆峯羣公相送至光嚴寺【分得客字】

化城負東郭地古嚴公宅同佩結幽防況值將歸客山門坐翠微蘿逕入松栢定水駐行衣香雲繞離席銜杯雙樹間百里見海色日莫各分飛空山夜寥寂

將之京師夏日蒼林宴集作【有序】

余昔與浮丘子鄭宣皆山樵王恭爲沙堤之逰至則謁陳隠君於滄洲訪林思器於蒼林湖山煙水無日不放懷詩酒間無何浮丘子已髙騫予亦被徵命將行思昔舊逰殆不可復乃夏六月偕王自梅江復過沙堤館於滄洲堂浹旬矣思器飲予離觴因覩浮丘子蒼林宴別之作諷詠不已酒酣因以離堂思琴瑟別路繞山川之句分詠志別羣公詩成賡歌繼發樂飲無算一時去住情悰慷慨視浮丘不多讓也賦得離字並次斯語防者凡十人

昔與鄭浮丘來防王子猷三人同二屐浪作大堤遊朝從滄洲吟暮醉蒼林酒陳翁忘年交林子金石友別來十度春鄭老登靑雲同遊半白發笑我復離羣離羣余所惜沙頭防舊迹魚鳥卻相疑故人不爭席縱酒如瀉泉渉湖多撃鮮長筵醉深夜傾倒平生言我醉君浩歌我歌君起舞中觴念王程別意何許出門分路岐驪歌空爾爲丈夫四方誌毋爲嗟別離

題雲林書隱圖贈梅江許宗顯

愛爾江海居淸風繼箕潁起予丘中賞逸興探靈境粉墨含天光丹靑狀云影窻開象湖陰簾捲龍峯頂林靜弦誦閒波空棹歌冷滄浪可洗心白鷗待孤艇

舟發謝家埠江行有作

孤舟豫章水五宿謝家埠不見謝家人揚舲向西去中流夾雙櫓隨波疾如防沿回沙岸轉歷覽風景暮漁傍亂斜陽人家帶孤嶼登艫望靑天茫茫但煙樹秣陵指云端矯首頻北顧明發鄱湖西南風上天路

望廬山作

掛席度彭蠡停橈問匡廬蒼蒼五老峯秀出東南隅气勢掩衡霍崢嶸壓東吳千巖散秋色倒影澄江湖倐忽霽飛雨瀑流掛香鑪崖懸殘雪古澗落垂虹孤聳目萬仭表茫茫飛鳥無飄然挹空翠心與浮雲俱我欲呼謫仙結巢松已枯遲回徒仰止飛鷁上天衢

題牧牛圖

金壇張公將出宰新寧持牧牛圖來求題用是知公有牧人之術矣遂仿唐儲光羲家法賦牧童詞以贈之

大澤饒綠艸古陂湛淸泉泉淸濯我足艸綠護我眠我牛旣擾馴麾之不庸鞭並岸多魚蝦渉流可羅筌機忘信所適得喪常晏然獨樹帶殘日遙村生暝煙寒臯隨我飛橫吹導我前白石無悲歌靑山多甫田契玆理人術庶以全其天

題舊畫山水爲陳果之侍講賦

愛爾木石居起予山水音援毫不自惜逸興生遙岑絕巘倚空翠浮雲生逺陰未窮林路入但見煙蘿深昔與山中人俱懷塵外心及玆謝猿鶴共解蘭薜襟玉堂播秋香一枝標桂林而我隨末光去辭丘中琴相期反初服同賦歸來吟

題邑生陳溢鐘山艸堂

鐘生抱藍田水木含淸气愛爾靜者居艸堂在山翠簾櫳映竹開幾席侵花置野客載酒過山僧抱琴至陶然接歡賞邈爾成幽契月出天海空云生石門閉岱溪樵唱來沙頭松聲細佳足淹畱逺心更迢逓維時屬休明巖穴無遺棄終南登捷徑北山裂荷制余亦問山靈斯人果忘世

逺嶼堆藍

江晚波自濶天空諧逺防渚霞霽孤島綠映滄浪深殘日鏡中沒餘暉在前林黛云結髮碧气橫素襟其以罨畫山寄君無聲吟

秋江漁唱

大川饒數罟淺瀆無吞舟日暮收我綸唱歌度中流歌長入空濶兩岸江聲秋斷續和鳴榔搖颺隨狎鷗曲終人不見雲水空悠悠

螺渚春煙

幽渚暖波綠長煙迷晚春橫林引空素羃水捲羅裙靈女化已久謝生無復聞空餘一抹黛朝暮逐行雲

野渡橫舟

落帆逗前浦渡口喧已寂野艇橫淺流空江帶愁色漁歸絕島遙鳥度羣山夕應有待潮人吟成山月白

牛路春耕

淺渚蒲葉長深村杏花吐東臯春事興盡室相隨去谷鳥勸我歌靑山吾慮日暮望柴關牛涔取歸路

湖晚釣

湖上夕水寒潛鱗避深釣野老本無營一竿掛殘照人知白首心吾愛滄浪調何必客星髙將貽故人笑

漳溪曉渡

山中人尙眠渡口猶寂寂絕岸倚孤篷平沙沒行迹云收山翠髙日出溪流白一曲勞者歌溪山帶離色

送四彥歸閩州詩並序

永樂六年冬十二月大典書成擇日表進與纂修者三十人咸蒙賞賚而恩榮遣歸者三之二吾閩儒士鄭銘陳茀泮生陳循林彬皆在遣中戒行有日凡鄕友之在禁林者聞而出餞且惜其去而四人者掉頭拂衣懽欣笑忭無落落不得志色然後知其含英閟彩將益畜其中以肆於外豈徒輕試於藝者哉乃相與酌酒言別發爲歌詠以壯其行典籍王公安中首歌五闋修撰王公中美春坊贊善陳公仲完相繼倚和余時繭足離羣愧不能追逐於臨岐之際因感激吐辭歌古調三疊重賦四君詠凡七章厠羣公之末以寫余故園之思以朂其進修之大

臈月秦淮水都門正飛雪離人蹈雪歌驪駒待明發天寒行旅稀念子今時別四馬何翩翩搖鞭指閩粵閩粵路漫漫仙霞防故關家林物候早到日換春寒采服如晝繡登堂奉淸懽嗟余念逺道悵望空雲山靑山憶舊遊白髮悲明鏡鬥酒送君行畱懽不成興淒涼木天吟寂寞文園病何以贈臨岐重歌四君詠廣文多士賢英英閩中彥手持柿葉書三獻蓬萊殿眾望期頴脫君胡韜末見卻憶山云離心逐飛霰陳子太古心袖中龍唇琴玉堂拂瑤軫三奏無知音舉世趨下里長歌歸泮林子期尙可鑄君無徇哇淫泮水長林彥秋風逸气髙孤飛戾霄漢兩袖懷霜毫恥角雕龍技歸藏文豹毛靑雲路如砥遲子重遊遨爾家百尺樓郁勃湖海气一鶚薦遙空飛鳴走羣鷙天池濯寒流玉堂迫淸思何以憶幽棲太常結深翠

閩中十子詩卷十

欽定四庫全書

閩中十子詩卷十一

明袁表

馬熒編

髙待詔集二

七言古詩

瑞應甘露詩並序

永樂十年冬十月甲子皇上將舉大狩之典乃命皇太孫殿下率諸軍演武於方山之陽是日天降甘露於玆山旣采取以獻越五日戊辰天子親禦六飛由朝陽而東大獵於陽山天復降甘露視方山有加上命采取以示羣臣又十日丁丑再獵於武岡甘露降如前戊寅朝於奉天門山西繁峙縣復進嘉禾休徴符集臣庶稱賀翰林待詔臣髙廷禮稽首首恭惟皇上嗣統以來海內乂安萬方賔服至徳至功格於四表太和之气蒸於六合發見諸祥前後以百十計是行式遵典禮觀兵以講武事獲禽以防祭祀故天祥隨處以應地瑞符日而進蓋由皇上與天地合徳所致也臣忝職詞垣獲際文明之運覩玆盛事謹拜手稽首賦詩以獻詩曰

聖皇至徳超八荒太和絪緼天畀祥五風十雨樂耕桑靈飛瑞走來梯航時平講武弓矢張冬隙大狩防蒸嘗神孫受詔先啟行南出大獵方山陽萬乘繼發循東方先於陽山後武岡三軍熊虎多材良千里蹄翼無匿藏嶽靈告功徹上蒼下降甘露何瀼瀼千林萬木森松篁浥浥泥泥凝精光流珠綴粉懸琳瑯采枝掇葉含芬芳歸來天子坐明堂三三九戶羅神漿淸如冰壺涵雪霜湛如玉瓚泛流黃滑如凝脂白截肪如醍醐冽且香東方小兒琉璃觴華山童子五防囊星輝獻采來鏘鏘側聞海外異人千里長胸吞美酒五斗量又聞金莖髙挿空中央云表沆瀣分淸涼紀諜傳說誠荒唐玆非天公輔聖皇此物何以升巖廊西土佳禾亦致將一莖五穂垂金穰禎駢瑞集符運康薦諸太廟昭先王示彼臣民協萬邦百辟稱賀聲洋洋卿云興歌舜徳彰靈芝涵泳漢祚昌小臣再拜獻頌章陛下萬嵗垂衣裳

擬老將行

十三身屬執金吾二十専徵破骨都一生力盡三河外萬死身輕百戰餘敵兵長驅度絕幕漢騎慿陵皆奮躍勇決寧懷巾幗羞擒生每作轅門縛六十年來白髮新玉關長望苦悲辛老去廉頗思用趙憂來王翦尙要秦一朝謝病衡門下萬事蹉跎成解瓦麾下偏禆屬鎭軍裏中俠少輕司馬落葉空庭鳥雀閒蒼苔窮巷車輪寡春山抱甕向靑門秋水行歌歸綠野昨夜魂飛到隴頭壯心未已淚雙流寶劍匣中光烱烱驊驑櫪上鳴啾啾近聞天子掃狼煙闕下論功皆少年白首將軍新破敵黑頭僕射再臨邊始笑子卿歸屬國節旄落盡海西邊

邯鄲少年行

燕趙多奇士邯鄲俠少年平生負膽气勇決如流泉黃金如山不足惜百萬呼盧常一擲家藏死士不記名身遇恩讐便輕敵邯鄲陌上盛繁華鬭雞走馬相矜誇忽報煙塵在東北回鞭卻向平原家相看一言不合意歸來縱醉邯鄲市市人笑我同眾人擊劍悲歌向誰是天生俊意自飛揚不遇知音徒慨慷君不見幽並壯士死千載猶聞俠骨香

浮亭月下聞李大秦箏歌

孤館夜寂寞秦聲轉淒然醉來聞向明月下客心搖落秋風前飄飄十指聲猶訴颯颯長林驟飛雨激若荊卿易水歌悲如蘇子河梁語角羽初停又拂商四郊黃葉紛飛揚劍門滴盡邊人淚鏡閣啼殘少婦腸西江曾臨吹玉笛馬上淒涼聴不得只今彈得心欲狂四座相看失顏色伶倫去後空有思世上秦聲誰得知偏同客裏歌楊桞長伴軍中舞鴈兒轆轤金井梧桐冷壯士衣寒心耿耿一杯何處酹平原酒盡浮亭不堪醒

終南疊翠歌贈趙孟寛少府

我本學仙者名山愛遊遨登髙少東魯泰岱如秋毫南遊北走不稱意西攀始得終南髙終南崢嶸何壯哉勢防五嶽橫三臺層巒沓嶂紛霧集縈靑疊翠如屏回矯首睨絕頂聳身獼猴臺慿虛一長嘯萬里陰風來雙峯卻立髙欲摧石門厓口皆曀霾颯然雲散四天淨千巖萬壑靑如苔皎如映日戈矛開煜煜丹霞云錦堆飄如羣仙羽蓋下瑤水儼如千官劍佩趨蓬萊龍飛鳯舞各奮躍崖張壁立爭崔嵬翫景不厭逺探奇未能回松杉嘈嘈度空籟兩耳似聴絲弦哀逍遙東吞黒谷日昆明北浸陰地灰西南太白最髙處黃鶴猱愁欲度寒飈六月吹雪花紫气三時結霧下視羣峯失翠微中窺萬嶺迷行路我欲攀云造天語歷井捫參未言苦晶明照耀或可親倐忽晦暝不知所瀑泉殷殷秦地雷落葉蕭蕭漢陵雨昔時此地如登仙榮光體气何赫然九重宮闕碧霄上夾道軒車白日邊富貴榮華知幾許千金快意如浮煙邇來秦漢幾千載空餘渭水流東海妙舞淸歌不復聞金輿玉座今安在但見千林蒼蒼杳靄間秋風去兮春日還白雲長入畢原樹明月虛照藍田關又聞猿聲啾啾滿林谷啼煙嘯雨愁空山山中之人野服黃冠掃石朗詠揮絲妙彈春風時來落花晝閒了然髙臥紫岑裏綠羅裊裊不可攀固守麋鹿志本無軒冕情因來窺捷逕笑學盧生行倐起把芙蓉飄颻朝玉京我時拂衣蹈東溟君亦鸞飛到蓬瀛風期汗漫三山上向余毎說終南靑憶爲終南行興因終南發醉揮墨客紫霜毫爲君掃卻長松雪眼前空翠如可捫何必山中弄雲月

醉歌行鄭二廣文西齋宴集【分得一字】

吾愛鄭夫子妙年振英聲讀書不肯死章句笑殺當時魯兩生男兒何事空饑餓角巾嘯起東山臥三奏陽春和者稀立談古人獨知我知我家無二頃田幾畨相見客中憐開心寫意不足惜千金散盡還依然廣文髙館歸來好撾鼓談經日應早堂下諸生揖鄭防門前食客謁平原傾家祿米三百斗一嵗只供沽酒錢西齋爲余造瑤席滿堂盡是靑雲客綺席金盤蘇合香銀瓶綠酒玻璃色昨夜東風天際來桃花笑人歷亂開春光如此得幾日毋多酌我何爲哉山公不解倒騎馬習池春水空莓苔我歌白雲興偏逸君起揮毫誇第一空名何用掛百年劇飲惟須醉千日鄭夫子聴我歌與君更進酒但使朱顏酡君不見陌頭楊桞色靑靑飛花昨日吹滿城又不見樂遊原上咸陽道漢闕秦陵幾回好昔時歌吹激浮雲今日殘陽映衰艸不用悲歌空斷腸請君勸客勿停觴古來惟有畱賔驛到處逢人說鄭莊

題無爲天師畫閩山勝覽圖爲延平王將軍賦

閩山設險雄兩關九峯直下連三韓眞人落筆走山海浮天縮地須臾間窮崖絕壁不可攀飛靑疊翠來相攢聳身欲上萬仭表秪疑坐我浮雲端壯哉形勝矜吳楚開國英雄幾威武劍城髙拱控雙溪鐔水東流送千古君不見鐔水東流去不還鐔上至今風雨寒深沈洞府了莫測那知不有蛟龍蟠好文將軍不好武白晢専城偃貔虎城頭鼔角靜朝昏城裏弦歌儼鄒魯幕府秋閒爽气來金鞍駿馬重遊陪登髙極目見萬里壯心直與云俱開一時幕下皆鄒枚摛文振藻何奇哉開圖釃酒賦嘉頌遙祝堯天萬嵗杯我愛名山將白首五嶽防眞不辭走偶聞髙義逸興飛披拂白雲笑揮手手揮白雲袖兩毫金天汗漫接盧敖相期更訪蓬萊頂百尺長竿釣巨鰲

題景昭畫長江萬里圖爲鐔郡生季鐔賦

潯陽九道流雪波三湘漢沔通岷沲邊鸞丹靑狀雲水寫空走浪回江河江頭東風昨夜過綠綺粼粼春色多汀花逺近向人笑水鳥下上鳴相和鴛鴦鸂明沙渚四喜雙喓亂紅樹漂揚鳬鴈鏡中浮浩蕩白鷗云外去昔遊桂棹楚天深三月風光春滿林載妓傾杯醉魚鳥桃花兩岸蕩人心別去繁華三十載夢憶湘潭隔滄海九峯溪上粉圖開一片江南春色在季生妙年肌骨淸古心愛畫如瑤胸吞云夢萬餘里欲寫層瀾登玉京玉京峨峨五雲裏天塹洪濤限揚子芳艸萋萋白鷺洲垂楊裊裊秦淮水恩波照耀錦爲衣拂拭畫圖天上歸我亦買船待江口與君爛漫娛春暉

何滄洲【伯度】寫月中影扇面爲曾維直賦【曽時應薦京師】

鏡裏桂秋影滿堂明月寒不聞風雨聲但見蛟龍蟠滄洲之人何伯度亂葉縱橫走毫素瀟湘洞庭當幾筵玉管瑤笙起窻戶昔年飛夢楚江潯蒼梧日出生遙陰九山髙縣片月白萬綠倒浸寒波深英皇不來夜沈沈淒涼誰奏云和音空林落葉響秋露啼猿嘯鬼愁人心魂搖魄動倐驚起長憶夢遊千萬里南丰夫子開新圖飄然如入篔簹裏君披瑯玕朝玉京余亦拂釣歸滄溟臨岐愧乏繞朝防髙歌贈爾雙瑤功名事業照汗素風期汗漫來相迎一枝折待連鰲手持向蓬萊頂上行

題畫山水

楚水日夜綠楚山多在秋賞心掛遙翠逸興生逺遊長松虛構臨空濶松影波光映窻闥一葉扁舟天際來疑是山陰雪中發了然相對忘機短防防橋行且遲洞庭水落鴈聲逺夢澤天寒霜气微憶曾飛夢三湘渚桂棹浮空不知所酒酣吟上嶽陽樓錦袍仙人和予舞西風吹冷紅塵衣紅塵著人思夢歸何處江山如畫裏期君爛漫弄晴暉

送鄭克萬還睢陽軍

海國尙殘暑梁山寒露多一防掛秋色北上臨大河河山設險睢陽戍張許昔時守兵處至今忠義在人心壯士聞風毛髮竪夫子驍雄仍好文少年投筆要奇勲倚戈汴水看明月立馬夷門望白雲時平大道無難阻遊子歸來念鄕土羽檄還同毛檄歡鐵衣也學萊衣舞家林暫駐復言辭拂劍西風傷別離萬里送君歸幕府幾時寄我從軍詩

贈友漁樵歌

我本漁樵者結交靑雲人朱門華館不下士靑山白屋歸來貧聞君愛與漁樵友每逐漁樵在林藪兩屐松風萬壑間孤舟蘿月雙溪口朝與漁者親暮與樵者鄰山廚束薪煮白石墅飯折荷包紫鱗春風行歌出林鳥落日扣舷渡江渚負防閒隨黃鳥吟濯纓時對騷人語世人結交徒結名黃金不多交不成羨君不交黃金貴卻友漁樵如弟兄白頭與我初傾蓋開口論心向十載渭水稽山人已非鮑生仲父名空在往事蒼茫不可防越城鬥酒惜離心醉向滄浪歌伐木更從何處覓知音

古咸陽行

長安古城盡禾黍故國荒涼變今古秦帝山河滿夕陽漢家宮闕隨塵土咸陽昔時何壯哉離宮復道飛空回五陵白日歌鐘起三輔紅塵車騎來一朝坐見繁華歇冠蓋散爲煙霧滅艸木猶纒戰血腥丘墟尙帶行輪轍年代悠悠經幾秋空餘渭水向東流回中古道無遊輦關內何門防故侯傷心此地不能道惆悵雄圖成蔓艸惟有終南萬仭靑年年看盡行人老

奉酬陳二先輩嵗晏憶別首春見寄之作

嵗暮雨霰集海云暗長空滄洲寒盡飛白雪春風吹落龍門東龍門江上滄浪子忽聴陽春滿流水君不見千里滄浪歸海深看君文章亦如此知已如君不易知與君相逢須醉歸別去還爲殘嵗隔詩來卻有滄洲期人生萬事良悠悠百年莫爲離別愁今日相酬郢中唱他時還放剡中舟

賦得吳航渡送趙少府之京

君不見吳航渡河上蕭蕭多古樹樹根積石長靑苔應比昔人系舟處寂寞寒潮自往還關河北望空雲山天浮百粵榮光歇海接三吳霸气寒吳王城闕幾千載舸艦何年到閩海危檣峻櫓逐飄風今日吳航名尙在江上年年春艸新城頭車馬往來頻野鳥不知驚候吏垂楊空自送行人郎官匹馬趨京口吳航渡口飲君酒輕舟應過闔閭城爲問樓船今在否

賦得龍門渡送林八之京

龍門渡流水行人日來去行人怨別嘆西東流水無心自朝莫君不見江水東流到海深若比離情更深處居人誰柰住龍門朝朝觀別易傷魂夕陽忍見瀛洲艸莫雨愁聴西峽猿逢君躍馬趨京闕渡口桞枝爲君折昔時相見不盡歡此日相看空惜別雲山漠漠興悠悠正是龍門落葉秋河上竹枝歌莫發知君故里惜移舟

賦得落木寒泉送陳京進士之京

谷口飛雨散微霜天地寒寒泉與落木一夜滿空山山前驪駒歌未已落木寒泉一夜起萬壑長風吹出來愁聲並入行人耳一路行人聴不窮閩山浙水秣陵東飛流琤琮雜空籟亂葉颯沓兼寒蛩長松髙月古溪映靈境眞機更淸淨野客琴中轉深孤僧定裏心偏靜六屛山下憶幽防褰裳一步一淸心白雲對酒看懸瀑落日披書坐逺林於今桂枝在君手笑我支離去時久況是臨落葉分相思不柰怨離羣山中泉木轉蕭索夜夜寒聲誰共聞

賦得籌谷飛雲畱別滄洲陳隱君

籌峯崢嶸紫翠分千厓萬壑皆白雲宛如朝莫陽臺下巫山气色含氛氳有時出岫連煙渚幕樹遮泉不知所渡海長隨萬里風浮空忽作千山雨蘿逕松門落照寒孤猿獨鶴共知還巖頭仙客應閒臥溪上幽人時坐看滄浪別墅依猿鳥遊子春來看山好回首龍門盡白雲念此使人歸欲早別路峯前花正飛何年共結白雲期幾回吟向春天樹惆悵江東日莫時

題臺江別意餞顧存信歸番禺

置酒臺江上悵然傷解攜番禺天萬里矯首南云低停舟對君日將暮目送南云指歸路鄕夢多隨蜃母樓家林近入扶桑樹滄浪浩蕩杳難期此別重逢又幾時東去臺江應到海惟因流水寄相思

梅江謠畱別梅江諸友

六月登玉京炎蒸欺人不可行側聞梅江水寒冰玉壺只如此梅江之水千丈深人言此水直千金千金未必稱人意我欲愛之淸煩襟皆山樵人坐我語相攜防幽指何許塵心飛度象湖雲水濶天長未言苦靑眼故人如白鷗招邀待我黃沙頭采秀探奇入靈境上攀龍峯最髙頂龍峯絕頂窺蓬瀛登髙望逺形神淸大江茫茫寫溟漲元气浩浩無虛盈飛濤一髮雪花白遙山數防琉球靑欹防側柂淩空濶歷亂中流棹歌發居人雲水弄生涯撇网拋綸到窮髮君不見龍峯山陽五百家龍峯市上半魚蝦儒生不學老農稼靑門多種故侯三尺兒童誦詩禮向余亦指長風沙一嚴兵備限荒服百雉孤城鎭海涯孤城殘戍揚威武島夷蠻苗竄如鼠淸秋幕府偃旌旗白日轅門臥貔虎如此承平百事無江山所以待吾徒賢豪傾倒平生意璚杯綺席來相娛我愛江山對君酌江山笑我辭鶴從來心事戀煙霞漸老誰知愧林壑今日向君傾綠尊千觴不斷別離魂臨岐揮手謝知己飛心騁目瞻天門興爲梅江謠醉別梅江去他年此地濯塵纓意得西城別君處

送鄕人王仲詢之永嘉司訓

楊花飛盡春三月離人思繞楊花雪一車行李發京華千里鄕心指閩越念我辭家一度春春殘愁別故鄕人銜杯祖道惜分手羨子儒冠早致身此行不用傷離索一路雲山引鳴鐸茂苑花邊匹馬遲錢塘月下孤舟泊五月揚防入四明永嘉百里候文星白面書生向人詢黒頭博士解談經

題畫山水贈別陳希道

靑山置眼前秀色可攬結白雲忽飛來相看共怡悅秪疑坐我匡廬間五老芙蓉半明滅嘉樹重林生晝陰淸溪流水淸我心野橋蘿逕孤笻晚古屋茅落照深山中之人希夷子妙年習隱雲山裏秪愛靑山不厭貧髙臥白雲未應起知我無聲詩閒起來長揖指雲山含毫繹思遇知己攢靑疊翠須臾間我欲辭山拂衣去君還索我相思句畱卻相思一片心掛向圖中最髙樹情亦不可盡言亦徒爾爲惟應看畫長相憶笑指雲山遲後期

遊靈峯寺和王皆山舊遊之作

丁亥六月五日大暑餘時將釋服歸朝別藍田諸舊好陳氏伯仲領余來遊此山因覩故人王恭舊遊之作慨想當時之幽致雅集不減山陰而不知一觴一詠罰酒者幾人矣今余後來衣冠載歌陽春能無繼乎詩成並贅斯語以記嵗月

紫雲炎气橫紫淸客行愁作升天行側聞龍龕有絕境淸涼可以淸心情招邀結佩賢豪客采秀探奇入靈宅徑轉香雲靜影空溪回定水驚湍寂登髙壯觀大海東扶桑樹色搖空蒙蓬萊一勺幾淸淺萬刼此地開禪宮翫景興轉逸騰身淩紫煙上攀香鑪最髙頂下聞水樂鳴三天三天諸品同淸淨兀坐安禪了眞性蛟龍破壁動心魂應是故人昔題詠故人如今在玉堂雄詞逸翰生輝光舊遊幾處空陳迹別夢三時繞故鄕而我辭山笑遲暮暫息塵機得度支公不遇且銜杯大醉題詩下山去

題米元暉畫山水捲

米家墨妙稱擅場關李俗狀安可方虎兒雄筆力扛鼎早有才名繼阿章白雲鴻洞無根樹光溢重瞳接恩遇尺縑不肯與閒人世上流傳少眞趣此圖恍惚海嶽庵得非家學靑於藍摩挲不暇別疑似但見雪山一片如江南遙岑疊巘含殘雨羣壑重林不知所水接方蓬海上吳樹浮雲夢天連楚卻憶匡廬倚桂舟只今疑是畫中遊白頭謬隱金門日淸夢長懸碧嶂秋承平公子余紈綺脫略髙情愛山水重購防搜喜得之良金美玉徒爲耳襄陽橋梓幾風煙寶晉眞源誰復傳嗟予好古笑流俗幾度含毫愧昔賢

賦得朱雀橋送周惟翰典籍扈從北巡

金陵二月春雪消南出都門天路遙玉虹垂空飲絕岸朱雀何年橫作橋橋邊芳艸迷春望橋上風光春駘蕩流水遙連白鷺洲行人共指烏衣巷千古行人行不休六朝流水至今流中華日月扶神器萬國車書聚帝州承平海宇歡寧謐萬乘時巡從此出白下門前轉翠華長乾道上傳淸蹕玉堂詞客載圖書扈從萬乘駟馬車行到橋頭應駐轂市人爭看馬相如

賦得三山曉霞送黎愼之歸淸江

秣陵諸峯蒼翠重靑山削立三芙蓉朝朝丹霞掛絕頂曄曄紫气如蟠龍扶桑弄影浮窮髮捧出晴陽照天闕瑞彩遙連鐘阜云祥光倒映金川月羃洞蒸林瑣翠微江山到處含淸暉赤城長帶千巖色楚澤曾隨孤防飛有時橫空散紋綺白鷺洲前映秋水畫史雙毫防染間行人匹馬沈吟裏淸江才子逺朝天逸興臨岐對恵連目送三山霞外路玉堂邀我送行篇我憶三山隔閩海蜃气防常吐光怪別來霄漢嵗月深夢去煙霞泉石在復此三山送子行殘霞片片帶離情好將霞彩裁爲錦歸去人看衣晝榮

紫微峯歌送劉大之京

六平西倚大海邊橋柯東與三神連回厓沓嶂去不息攢靑飛翠來眼前紫微秀出霄漢中孤峯巧削金芙蓉幽厓朝光積陰雨暗谷夜气生長虹傍有翠微髙下立雙開文筆出晴空四時仙風長瑤艸六月古雪鳴寒松片雲當遮白石澗萬籟吹度珠林鐘登髙壯觀大海東扶桑樹色明方蓬洪濤萬里浩無極奔溪百折來相通紫微之山人深居紫微裏閒看山色淸我心髙臥白雲扶不起昨日淩風頂上行千林樹色帶離情遙見山陽開祖道交觴共餞劉公榮眷此鬥酒別惆悵金陵道人言帝鄕樂勝似長安好出門西笑江路分三山回望紫微云髙歌一曲各分手惟有靑山長送君

閩中十子詩卷十一

欽定四庫全書

閩中十子詩卷十二

明袁表

馬熒編

髙待詔集三

五言律詩

寄陳五先輩

春山曾共賞一別又西風岐路非關逺心期恨不同暮天孤嶂靜秋水夕陽空爲有相思寄云邊送斷鴻晚春寄懷林八員外董七侍讀【先有遊董巖之期】

黃鳥堪求侶靑山獨掩扉相思空夜月一別換春衣江樹云邊出林花雨外稀董巖佳賞地連佩莫相違

題仙山樓觀圖

神仙不可接眞境亦應求我有煙霞想心飛泰華秋花源通碧洞松路入丹丘彷佛雲中望參差十二樓

夜泊官塘見新月

落日長川暝孤舟獨客愁若爲今夜月不是故園秋片影懸珠斗微光下玉鉤心期明鏡滿指日大刀頭

送許志學北遊

聞說幽並北嚴冬雪作花長空無過鴈念子獨辭家朔月迎仙櫂灤云引客車薊門登覽處顒望憶京華

題可貞王紀善獨秀山房

別構倚雲開孤峯秀色來飛泉侵畫幌空翠落瑤杯名比三珠樹詞傾五吏才況陪銅輦暇賦詠有鄒枚

除夕

臘盡雪初晴春回促漏聲孤燈親逺客一嵗只殘更律候靑陽轉年隨白髮生迎新應待旦端佩謁承明

重送許子之巴西

雙鳬新被命萬里逺從官聞說巴西好何愁蜀道難峽驚印綬蠻吏識衣冠聖徳懷荒服賢勞莫憚煩

題四皓圖

逹生無不可世外復人間云捲逃秦去風期翼漢還功名畱碧簡圖畫見蒼顏千載商山下松泉自掩關

閩中十子詩卷十二

欽定四庫全書

閩中十子詩卷十三

明袁表

馬熒編

髙待詔集四

七言律詩

擬岑補闕【參】奉和早朝大明宮之作

明光漏盡曉寒催長樂疎鐘度鳯臺月隠禁城雙闕迥云迎仙防九重開旌旗半掩天河落閶闔平分曙色來朝罷佩聲花外轉回看佳气滿蓬萊

擬髙常侍【適】送王李二少府貶衡巫

曉鐘寥亮鴈聲哀候館鳴雞曙色催兩地送君雙別淚西風駐馬共銜杯巴山落月啼猿斷楚水孤防片雨來莫怨異鄕成久隔漢庭還憶賈生才

九日同鄭二逸人董七侍讀林一秀才雨中宴集朱聘君碧潭軒以微雨潭上來分賦【得微字】

微霜昨夜塞鴻飛雨裏逢君未授衣華館把杯仙菊潤靑山對面故人稀泉飛百道溪聲逺風度重林酒气微明日相逢乘霽景登臨不用怨斜暉

送林膳部歸冶城

龍門雨裏識君時醉度殘春又別離芳艸滿衣愁對酒靑山倚棹共題詩晴川樹外孤城出野館花邊匹馬遲歸去釣龍臺上月好慿南鴈寄相思

送秀上人逺遊

一鐙初別祖師禪孤月寒云思然飛錫卻從紅日外浮杯還度白鷗前防鐘野寺經殘雪乞食春城向暮天我有采眞秋興逸相期何處聴寒泉

寄林七膳部兼呈林懷之廣文

無諸臺下葉初黃客裏相逢值早霜秋館醉看仙菊滿禪房坐識雨花香別來塞鴈江云隔夢去靑山海路長白髮廣文慿問訊門生還有幾升堂

酬林一和閒齋見懷之作

東山遙夜鴈歸聲兩地相思舊感生芳艸白雲無那別春風黃鳥若爲情雙溪日下鷗波靜獨樹原頭獵火明誰道離居成寂寞好文地主久知名

得鄭二宣海南手札

番禺天外古交州念子南行戀舊遊故國又經花落後逺書翻寄鴈來秋梅邊野飯逢人少海上靑山對客愁爲報羅浮雲影道早隨明月引歸舟

奉和王檢討偁元日早朝

嚴城初啟漏聲殘閶闔平分曙色闌一葉仙蓂迎淑气九重宮樹卻春寒天近蓬萊曕日月風回環佩綴鴛鸞共膺舜歷三陽泰長奉堯尊萬嵗歡

奉和梁典籍用行春日禁中對雪之作

靑春瑞雪滿瀛洲紫禁恩光湛欲流飛絮亂隨仙仗舞凝華髙映衮衣浮宮中一夕皆璚樹天上何年盡玉樓況有詞臣能賦詠陽春此曲更難酬

送釋玉林領僧綱歸建州

春風飛錫上瑤京塵境眞機去住情雙樹別來金剎逺中峯歸去紫衣榮新承一命沾殊渥還領羣僧坐化城我欲舊山防社侶溪頭應見逺公迎

送雪峯僧龍淵歸三山

新持半偈出靑蓮孤鶴閒雲思然金錫來承天漢語紫衣歸坐雪峯禪防鐘野寺殘山外潄齒寒流落照邊行至東林休結社松枝已偃舊房前

送政上人遊京師

符山講罷別人天獨鶴遊雲思渺然飛錫欲淩霄漢上浮杯還度海鷗前白門花落香時夢紫禁鐘殘靜夜禪解紱自期歸去晚相從何處聴寒泉

賦得楊子江送別林崇信文學之溫陵

天塹何年擘巨鰲地分南北限波濤云浮絕島金山出潮撼孤城鐵甕髙往事幾回人世換東流千里客行勞龍河落日空洲樹送子離心正郁陶

送陳伯偉侄健歸三山

驪歌拂曙送殘鐘白下離尊醉仲容別路還防楓嶺去何時復向竹林逢舟迎雙劍潭前月門對三山石上松到日定應懷老阮家書欲寄意千重

秋夜枉鄭二隱君溪上人過訪

故人別後嘆淒其遙夜空山慰所思黃菊喜逢髙士醉白雲似與野僧期明河一鴈飛霜早落日孤城下漏遲談笑只愁天易曙行雲流水又分離

閩中十子詩卷十三

欽定四庫全書

閩中十子詩卷十四

明袁表

馬熒編

髙待詔集五

七言絕句

春暮寄林一和

雨裏春衣惜解攜出門愁見艸萋萋憶君只在星溪月無那靑山杜宇啼

溪上別馮一嶼

出門紅葉滿淸溪君向東湖我向西今夜靑山明月在相思兩地聴啼

江亭別

春江湛湛白鷗波一曲陽關爲爾歌莫向尊前惜沈醉靑山長在別離多

早鴈

涼霜八月塞天寒飛度衡陽楚水寛少婦樓頭初掩瑟一行先向夕陽看

林眞士畫

楚雲天外數峯靑春水桃花滿洞庭落日樓臺明鏡裏欲停瑤瑟候湘靈

江上扁舟圖爲林維徳賦

扁舟一葉楚天寒逺樹空江野照殘憶得湘潭歸棹晚千峯倒影鏡中看

題界畫臺閣

帝子鳴鑾去不還朱簾空捲對西山詞華零落三珠樹秋水長天只自閒

其二

銅雀髙樓借日懸姑蘇舞榭入雲煙繁華一落金屛影半是吳山鄴水邊

題天山罷獵圖

雪淨沙場獵騎歸解鞍相對語寒暉左賢又獵天山道正是天山雪片飛

題瘦馬

一自天閒謝六飛霜毛蕭颯力行微圉官獨立休惆悵明嵗秋風苜蓿肥

題夏景

空翠凝雲濕未漧艸堂相對正臨湍溪頭昨夜添新雨百道泉聲作夏寒

題秋景

疎林逺岫帶煙霏積水長天合翠微何處寒聲隨落葉一行新鴈向南飛

題赤壁圖

赤壁江山幾度秋畫圖猶見舊時遊只今惟有東山月夜夜淸光照客舟

閩中十子詩卷十四

欽定四庫全書

閩中十子詩卷十五

明袁表

馬熒編

王典籍集一

五言古詩

舟經彭蠡

揚帆過彭蠡逺見匡廬色瀑布天上來芙蓉望中碧東林鐘磬逺沽酒潯陽夕楓樹忽鳴猿淒然念鄕國

題諸葛孔明像

炎祚倐云季諸侯騁雄圗棲棲劉豫州三顧何勤渠漢賊不兩立一心抱區區臨崩寄大事忠憤常郁紆鞠躬乃盡瘁賢哉此丈夫

釣臺懷古

新室簒炎祚中興復輿圖故人卽軒冕先生獨樵漁一出盡交態拂袖歸桐廬豈惟黃綺輩得與巢由俱我來訪遺迹髙臺倚荒蕪釃酒酹千古悲風起天隅

銅雀妓

朝上銅雀臺夕弄管弦哀釃酒望陵樹悲風千里回飛縵掛靑漢舞袖空徘徊君王不可見玉座成蒼苔

塞下曲【二首】

橫行羽林兒生小邯鄲裏出塞入塞時顧勲寜顧死去年戰桑幹今年戰樓蘭馬上擒突厥帳下降可汗誰知百餘戰封侯竟艱難

登埤望烽火落日煙塵紫百戰久不歸空閨淚如水漢兵十萬餘盡沒長城死城下有精靈啾啾月明裏

明妃曲

行行出塞門飲血思長安窮廬凍不暖雪飛邊艸幹漢國空外歿秋霜鏡中寒金鐺煮羊酪彊接單於懽夜半鴈聲急琵琶哀自彈

秋胡妻

河洲美王睢所托有深意委身事良人誓死終不二君行赴陳汝妾獨深閨裏采采陌上桑翩翩路傍騎黃金是何物視之若泥滓日夕采桑還行人已歸止入門拜髙堂適來狂馳子相顧黙無言懷慚復何已羞與斯人俱將身赴河水

妾薄命

妾家叢臺下花顏耀靑春嫁得金吾壻飄飄事邊塵昨聞羽書至陣歿交河濱戰馬委沙磧兵符屬他人念此毎欲死淋浪淚沾巾羅襦爲君解瑤瑟不復陳始信古人言容華多誤身

遊天臺國淸寺

飛步赤城標連峯積空翠杳靄蔥蒨間千秋隱靈異石橋孤鳥外香界淸暉裏羣壑澹歸云遙林引寒吹遂造丰幹廬垂蘿覆溪外眞僧五百人了了西來意願此學無生超然謝塵滓

尋淸泠臺訪洽上人

端居在人境久沒塵壤中探奇不憚逺於焉得佳逢石怪互森列臺髙絓虛空林端宿云去竹外微逕通巖壑深杳靄天花雨蒙茸洽師禪門秀戒臈同古松說法超上乘苦心歸妙宗予慚善根淺迷方莫能從暫此松下石聊疎浮世蹤

秋塘曲

妾家住寒塘夫壻平原客白馬五陵遊空閨斷行迹憶昨別君時蒲生柳條碧及此君不歸登艫感秋色

悼鄰婦

入江水有魚采山林有木棲棲東鄰孀悲涼守空屋年荒鬻釵釧服食恆不足𨿽有膝下兒身爲富人僕浮生幾何時奄忽風中燭一旦壽命終蕭條但牀蓐骨肉已不收親情復誰哭徒然束縛去瘞彼沙岡麓爲問裏中豪疇能問窮獨姬文昔埋胔千載耀芳躅

擬古

明月照我室攬衣起中堂北風捲帷幔羅襪微有霜崇蘭委芳質寒螿啼近牀平生所親者宛在天一方相思無由理況此寒夜長單居易爲感不覺涕沾裳

暮秋過陳氏園林

幽人棲隱處苔逕連深曲秋至垂橘黃霜淸大梨熟方池泛天影可以澄心目飲水共忘形何須徇榮祿

舟次鐔津

木落川气涼鴻飛水容夕微燈射逺沙夜榜鄰幽石月色棲處寒霜花生來白遙見九華峯蒼蒼但蘿薜

書上方方壺醉墨山水

林下多白雲溪日饒水木長嘯鸞鶴羣翛然在空谷悠悠山色閒浩浩波光緑寄醉墨壺中惟應道機熟

與同志泛舟得淨字

登艫發淸嘯落日鏡湖淨微月波上澄歸云鳥邊迥水木生夏涼孤崖破陰暝矧玆簪佩同復此滄洲興中夜棹歌還遙峯響煙磬

秋日山行

淸秋發佳興著屐窮翠微鳥度黃葉澗猿啼白雲扉野寺隱孤磬遙峯當夕暉浮雲淡空宇石瀨淸心機緬懷蘇門嘯願拂林中衣長歌望薜蘿思與塵世違

獨酌言懷

林居絕輪鞅獨酌形亦忘百年防衰朽一室任荒涼寤寐友千古遊心見羲皇所以陶潛翁頺然臥柴桑

九月一日過崇信蘭若

荒山響淸梵竟日無行迹釋子支遁流相逢澹空寂雲歸天際閒鳥度林中夕境淨秋色多心逺羣機息妙契兩忘言微鐘出蘿薜

送林漢孟遊溫陵

月出螺渚寒扁舟水容夕獨樹起鳴猿遙山帶行客淸源鐘磬音金粟煙蘿碧髙唱人莫酧探幽向禪寂

送別

雞鳴海气白驅馬臨長陌遠樹帶鳴蟬孤城對行客蓬藟我蕭然萍流子何適相送獨銷魂靑山澹寒色

仲秋送人之塞上

河洲始鳴鴈白露沾我衣念子背鄕國秋風度金微舉頭見黃葉倐忽四散飛如彼遠遊子飄泊何當歸人生無百年防面安可稀行當愼霜霰皓首以爲期

雨中懷瓢所

積雨抱幽獨齋捨何寥寥緬懷博陵子飲處惟一瓢濯足雙澗深行歌七巖遙如何在城市巾舄生塵囂蕙艸日已萎松花日已凋相思不可見夢落寒江潮

夏日過憩天王寺

炎暑不可度端居日方永同袍四五人共愛山中靜飛閣軼氛埃叢林逗蘿逕潭靜熱已秋竹深午猶暝初沿雙溪轉稍入空中境婉婉林鳥聲悠悠野僧定平生好幽玩盡日愜佳興山水發淸機風泉澹初性日夕徐徐歸雲間響孤磬

經友人故宅

防馬孤城下經過淚盈襟閒門絓蠨蛸井竈莓苔深念彼泉下人淒然杳難防蕭條故籬菊識我平生心攬轡向前路徘徊出寒林誰知山陽笛惻愴猶至今

送別陳平叔歸黃山

置酒鴈峯上酣歌豁衝襟臨觴不盡醉何以慰我心望望遙天云蒼蒼逺州樹落日波上風殘鐘鳥邊嶼此別𨿽未逺重來復何時論交愧知己握手翻成悲君臥黃山云我弄滄洲月雲月兩悠悠相思坐超忽

連川醫者許得明悠然樓

樓居結遐想髙超世人羣防棲寄寥廓心逺遙天云恬目見歸鳥夕嵐浮氤氛淸暉曠無際攬之不盈分緬懷沈蛟井金繩閟苔紋靈貺亙千古英聲耀前聞以言岐黃祕稽首長桑君毋令上池水獨涴靈臺焚

題松陵吳文剛長春軒

習隱向微道了然牝門口含金鵝蕋身寄桃花源結宇閟靑陽寒林變氛氳逍遙太和際發生靈臺根結想夢岐伯飛聲繼軒轅希君黃芽祕永矣駐精魂

淸江散人爲林孔逸寫前林過雨圖

淸川帶長林雨後宜水木澹沲天影寒孤光霽人目歸云澹空靑虛窻響懸瀑日夕山气佳心閒道機熟煙際下遙鐘西巖數峯緑

寒夜宴集陳拙修西軒

飛霰夜虛集寒飆鳴近林感君玉壺酒微昏忽盈襟中庖出丰膳劇飲成謳吟賓言無多酌主稱宜再斟人生亦奚爲所願長盍簪何必離間臨風想徽音顧慙悠悠者辱此惠愛深窮匱不能答嘿嘿以銘心

書懷寄所知

孟冬天气肅北風何淒涼引領望江介凝霜沾我裳非無越鄕感別久以爲常終懷首丘念欲往川無梁越烏辭舊林燕禽正南翔淸川去悠悠離心日已長盛年不再至鬢忽已霜駕言適皇邑逺結金與張片言不合意東還守空堂因書訴知已恨恨中自傷

題郭熈水墨爲陳滄洲作

飛流積天鏡勝寄來花源尋林煙露晚掃石泉蘿偏瑩神庶遺境歷寂焉累煩身與鳥共逺興將云獨還以來滄洲侶永矣洗心言

題林彬家畫

谷口翠微路深溪明藥叢宴林巾舄捲幔來羣峯心逺魚鳥狎迹幽猿鹿同行當復徙倚杳靄東林鐘

送鄭上捨縉省親之朔州

解薜受圭組分符撫黎甿何意五馬榮翻垂縵胡纓持法在權貴皇仁無此情狂歌夷門道感激誰爲平驅車在宛洛悠悠念䢐徵恆山郁空翠晉水空流聲部曲不相讓嫖姚豈知名爾去且勿嘆寧親向邊營何必兒女別臨岐淚縱橫

送新寧簿丹徒劉公之天官

翩翩瑤臺鳯鳴聲何嗈嗈本期金瑯玕暫爾棲棘叢誰云小千室守道隨污隆三考未遷秩一官恆屢空玆晨復辭滿祖道嘶華驄驛舫茘支雨江郵榕葉風輶軒上京口坐聽金陵鐘到家未幾日謁帝明光宮余亦彈冠者何由托防鴻

九日宴集盤石得諸字

商飇號大野蕭索如孟諸落日送飛鴻千巖寒木疎置酒登嘯臺云蘿極空虛酣歌醉僊菊列坐飄長裾身寄猿鳥外神遊元化初飛聲瑤池鳯逺致麻姑書遙海上孤月寒潮帶歸魚天空百泉響獨鶴哀有餘不見松柏路蒼蒼閉廬誰知委運去千載隨荒墟且復酌美酒揮刀膾雙魚人生非喬松不飲當何如

歳宴別施伯予還冶城甥館

沂泗不可極河汾亦悠悠眞源了無迹誰知遡其流愛爾尙苦節擔簦適來遊披荒得微路稍見窺前修爾家新寧墅來往冶城秋夜雨夢甥館殘燈憶家樓臘日湖上別北風吹布裘寒山對緑酒大雪飄行舟我有跌宕懷翻然積離憂臨歧嘆孤鳯去去鳴丹丘

寄新寧林伯堅秀才

三峯過殘雨獨樹防返照鳥外尋片雲霞邊發孤笑若人滄浪心掛席淩海嶠白社偶香緣淸江隱漁釣緬懷中林期負我蘇門嘯榮賤非所知君其可同調

贈徳成巖道者

巢居迥無迹浮人豈知名振文掇霞采孤坐白雲英神閒了遺境欲澹將寡營摽枝與野鹿邈然兩忘形適來本何期倐別寧鐘情長嘯忽歸去啾啾鸞鶴聲

又

巖棲帶靈境寥寥布金園跫然足音少所遇麋與猿井竈白雲裏枕席莓苔痕懸燈夢石榻蝙蝠飛前軒腹中楞伽經心解口不言眾方委塵劫此獨來眞源筍笠掛絕壁捲衣弄潺湲夜半月出山泉蘿四垂門了然忘天地獨與靜者論

題閩淸林叔梅林畊隱捲

結宇隱空翠耦耕梅花林羣嶺寄孤鳥眾溪澄一心春至覘泉脈遙遙西頂岑夤緣片雲上杳靄窮源深潭雨颯已至虹蜺生胸襟翩翩洪崖子采藥靑蘿陰手持若木杖笑拂丘中琴以言得仙道豈必服黃金言旣忽飛去諸峯龍夜吟榛篁閟秋影石洞聞幽音翹首望不及蒼然何處尋還歸理吾稼寧用競華簪

夢遊武夷吳十董大客建上

夕發紫霞想神遊紫霞峯回飇泛輕棹九曲靑芙蓉不見武夷君幽溪但蒙蒙九函閟仙蛻千載如花紅白鹿行不返丹樓煙靄中羽士尙控鶴眞人猶豢龍相攜三姑石眺晚聞霜鐘毛竹隱初月天雞鳴萬松夤緣金梯上更歷千數重雙壁忽中斷氤氳垂藥叢平鋪亙百里曠逺諧心胸居人半雞犬鼎竈並房櫳云衣捲山罽石牀疑鬼工洞中兩神女瑩色桃花容一笑粲玉齒再言情已通願畱就金液果然愜奇逢愁君乏仙骨玆去迷靈蹤

題馮公夙家藏方壺神嶽瓊林圖

吾愛方壺子翩翩列仙流咽津結龍虎逍遙與天遊有時發仙祕戲掃瓊林秋超然粉墨外坐使眞宰愁玆峯表神嶽漫漫元气浮祥飇轉琪樹蕭颯瑚鉤鳯隱朝景三花媚靈湫伐毛紫霞裏濯足泉蘿幽黃金變緑髓千歳棲蓬丘世人哂丹汞飯稻甘蜉蝣披圖有遐想其將方外求

林思器席上燕別髙漫士得思字

月出東大堤含輝正流麗同心以綢繆何乃生離異置酒登髙臺臺中管弦思臨觴不能禦恨恨心已醉憶昔俱少年眷言不相棄及玆別離時衰境倐已至念君逺行遊嚴駕越淮泗阿閣入云巾皇居儼迢遞京邑多故人誰爲顧微細恨無晨風翰隨君發遐裔浮雲東南翔夕景忽西逝安能守窮賤皓首以遺世

題林漢孟瓢所

東林富猿鹿下有靜者廬四壁無長物一瓢常晏如靑蘿覆虛牖落葉紛前除初疑許由室終類顏子居飯糗常自樂飲泉非顧余雙澗時浣衣七巖閒著書何須洗雙耳始與塵事疎

贈周谷泰超召天京

王風變諸夏光嶽生才彥遂令布衣臣歘起皆纓弁馬卿寧久微戚豈長賤扈從甘泉宮承恩未央殿金陵郁龍虎佳气浮蔥蒨天子坐明堂羣公牧州縣奇君倜儻懷而無故鄕戀恥學兒女仁含淒別親串緑水映行輈靑山對華餞玆去復何辭皇情有深眷

方壺漁隱圖

滄波深不極孤棹獨容與白髮尙漁竿何心戀珪組翛然水木興浩蕩沙鷗侶回首莓苔峯蒼茫夜來雨

題鄭氏家藏古畫

涼雨靜氛孤云結層陰飛流激荒澗嘉木澄幽林鳥啼谷中靜人閒川上心誰爲後來者當期此投簪

題山水小景二首

習靜喜還山山水趣方永灌木澄幽陰風泉澑華頂淸聽空外遙吾心坐來醒

空山落葉時渡口潮初長逺樹帶虛亭閒雲霽孤舫古路今人行浮生幾回往

書問耕堂

龎公諭劉表仲尼小樊遲爲學貴自廣遺安亮無危若人隱耕稼取樂寧在玆用捨隨所遇榮賤心弗移閉門面場圃開軒矚淸池棕葉覆我牖藤花垂我衣方春始微雨薄言往東菑田叟旣相勉耰種恆及時稻苗日已長稂莠日已稀逺心易無悶悟物兼忘疲𨿽云體力倦鬥酒聊自怡伐檀夙有戒素餐良可譏豈不羨微祿知命復奚疑

次韻奉畣鄭助教

涼雨淨炎燠微風松下來眷言靑雲客晼晚滄洲懷翰墨冠時輩風流傾眾才髙情表千仭逸足淩三臺旣欣簪佩狎復與緇錫諧淸言方屢接又恐心期乖裋褐逐漁釣衡門翳蒿萊寧知枉髙駕酌我中林杯盡醉無復辭俱忘形與骸

書金碧山水

羣峯絢金碧積水澄天鏡灌木生夏涼孤云破朝暝波深魚鳥同地逺衣冠勝意愜遂忘機神閒庶遺境擾擾塵坌中吾將弄煙艇

書林良箴雲山幽隱圖

滄江湛回流野樹帶逺色白雲東山來適與幽興集靜撫丘中琴時散林下帙余亦澹蕩人相期此投迹

爲林中州題山水小景

離居雜塵想久別山水深玆然愜淸玩復得諧夙心積雨川上霽蕭蕭楓樹林空翠灑飛閤孤雲閒逺岑若人此眞隱緗帙與瑤琴悵望獨不見空期鸞鳯音

書髙漫士爲陳容齋作山水圖

落景逗秋思深潭澄夕氛金梯拂蘿月苔泉鏡中聞但覺靈境幽都無浮世紛白鹿知我閒呦呦淸溪濆焚香鬼谷暝輟棹花源分瑩神寫冰弦石牀夢氤氳而我煙霞侶今隨鸞鶴羣惟餘瑤華音山水同淸芬華頂何寥寥我行多白雲長歌采三秀不堪持寄君

題畫二首

三十臥云壑長吟招隱篇梯巖結幽構鑿石開山田時往翠微峯捫蘿拂靑天脫巾掛修竹酌酒揮五弦別來如蓬轉玆賞竟茫然白首竟垂釣蕭條東海壖徒有鸞鶴心終無黃綺緣今晨展圖畫因以思林泉何時還舊隱遂買秋江船

鶡冠飯雕胡分與時人淺道存心自豈必泉蘿逺緑水淨鳴琴空林對虛館山中春桂枝倐爾飛霜滿寄語靑雲人投簪事應晚

題林景時水墨山水

向壁見空翠滿堂煙靄生都無粉墨姿但覺泉籟聲羨爾丘中賞沿源結幽盟閒尋天牕外偶拂靑蘿行身與云共逺心將猿獨淸予亦澹蕩人因之謝浮名願餐金鵝蕋飛步窺蓬瀛

書周造士扇頭

極浦澹野姿遙峯寫修眉淸暉襲房櫳緗帙生華滋嘉爾日在泮還山仍下帷惟應結幽興與我琴心期

贈別陳少尹思孝服闋之天官

晨登無諸臺南望冶城闕垂楊夾衢路一日幾人別行人惡離別僕禦愁不發斯須竟參辰況乃千里訣行人難久畱結駟登瀛洲連宮出閶闔上有佳气浮鳷鵲麗飛觀銅龍起髙樓結托盡中貴經過皆列侯侯家連戚裏日夕歌鐘起金貂錫元勲赤舄何幾幾宦遊良不惡冠蓋相縈絡誰懷長卿貧沈屙守藜藿

初秋同叔彥時遊崇山蘭若

習靜厭紛擾幽尋給孤園翛然香林下似得桃花源一鳥落天鏡千花秀禪門紛吾道機淺謬接甘露言月色隱秋思荷香淸夜魂終希偶緇錫永矣超塵喧

爲醉樵書水墨扇頭

入山不辭遙愛此泉蘿僻悠然與心期孤云澹而白谷神養牝應寂了空色思與靜者諧投蹤寄苔石

題髙漫士山水圖

山郭雨新霽孤云濕猶飛嵐嶺隱空翠石林閒淸暉時與同心人逍遙愛荊扉都無浮世累共我飯蕨薇日夕笑分去微風拂蘿衣

虛白子水墨圖爲陳思孝題

開圖見嵩少妙趣忽已領蒙蒙花源陰窈窕多靈境石洞閉苔紋天窻逗云影迎秋鶡冠涼先雪荷衣冷長夜何所聞龍鳴在西嶺

書陳思孟家藏古畫二幅

勝寄結幽夢逺林適孤尋澹然花源裏杳藹云木深胸次不礙物但聞丘中琴惟應棄瓢者永言諧夙心

又

絕壁淩仙梯連峯出孤鳥天虛靈籟寒月隱泉蘿曉長嘯入蘇門跫然足音少

賦得雲溪別棹送憲從事赴京師

手折臺上栢送君天外心雲飛隔溪水望望隔層岑仙棹去俄頃滄波杳難尋行將拂霄漢發軔當在今我有千古懷寄情江海深別離貴有贐愧無雙南金

題劉炷家藏畫

秦人避囂處雞犬桃花林水石隱天鏡泉蘿聞夜琴紛吾厭氛欲往路彌深永懷蘇門嘯邈然塵外尋

書水墨圖

嵐嶺閟幽構淸暉長在門閒尋鬼谷隱杳靄迷仙深灌木遞蔥蒨飛蘿垂可捫豁然心境異邈爾朝市喧苔際坐亭午微飇散氤氳回潭浣余衣蕺芳佩蘭蓀緑水深見底澄明瑩心魂孤云石上起與爾俱無言

題髙廷禮爲陳拙修繪滄洲隱

我昔放仙島夢神東海濵行歌小山桂遂偶滄洲人結交龍門子招邀浮丘生都無簪冕系而有山水情浮丘逐銅輦龍門登玉堂皤然滄洲隱與我唫滄浪有時獵羣書宛在竹深處境靜不遑眠中宵啟前戶龍門惜暌離故寫無聲詩別後見雲樹相思但淒其

偶書醉樵扇頭

幽谷夜來雨遙岑積鮮雲山光與潭影淸暉並在君佳期發琴興念爾鸞鶴羣何爲解蘿薜悵然坐離分

遊竹林深處因贈拙歸居士

深林霽初靄氤氳逗蘿逕煩歊徧朱火愛此山中靜拂石云共眠橫琴鳥皆聽神閒境自物澹心逾迥超然維摩居水月初見性行人苦未歸巖棲獨淸淨

建安王彥眞善墨竹道遇新寧林彥時寫歳寒煙雨爲別索余就題其上

黃鶴久爲別蒼茫雲海涯靑鸞爾何來婉孌湘山期煙雨變叢色虛心獨華滋於焉晚節勁豈逐春華萎二十五淸弦一弦一淒其鸞驚復分去鶴怨仍傷離縱使鸞鶴悲終歸集瑤池梧樹秋不實天霜落寒威誰能慰孤鳯日夕恆苦饑緘情寄幽夢憶君蒼筤枝

題畫扇面

山空水雲淨月出洲渚白寒葦梳幽風孤篷逗秋色垂綸久忘魚擊汰非干澤終愧坐磻溪皓首釣人國

送陳和中赴召

河洲發仙舸明日過鐔津云是金臺客西遊謁紫宸乳酒白玉壺送行多親賔酣歌供帳下防馬長江濵越水碧到海楚山靑入閩揮手謝余去遙遙動車塵二月金陵道千花白門春皇居九天上簪紱羅羣臣飄颻雙鳯侶追隨五龍賔日夕飯瑯玕毋爲凡鳥嗔玆行必特達飛書報鄕人

餞林一崟負譴赴京師

澤國噭春鴈風花送離筵揮觴念行子驅車發閩川秉筆事藩府辭家已三年何知公冶系徒使尼父憐翹首白雲岡含淒鶺鴒篇回林顧天屬逺道同周旋白璧非不貴精誠合其天明當抵京邑秦臺鏡髙懸含恩沐春露發興歸秋田故里足禾黍西崖好林泉選幽拂霞座尋云謁金仙閒來結吟社蹔割寰中緣

雨夜舟中作

落月浮洞庭霄分逗煙舸側聞巴陵鐘遙愛君山火片雨潭上來涼聲滿髙臥龍鳴秋籟寒蛟泣靈珠墮瑤瑟何淒其蒼梧曉來過誰能問重華空鼓瀟湘柂

哭滄洲陳景明處士

盥櫛中夜起悲謌淚盈襟銜哀思明哲徒有不死心昔來論久要落落襟期妙當以古人求今人少同調君家足文獻勝事令人羨脫略逺膏腴追隨狎貧賤出入戀同聲去畱無吝情爭聞柳下風競播栗裏名平生愛精獵著作多盈篋晨抄不輟手夕誦未交睫客來卽命觴謔浪如疎狂醉後又分詠敏捷皆成章有時忽得句夜半扣予戶開門見月明相邀到天曙心迹兩悠悠功名無所求共吟蕭寺雨同醉鏡湖秋長懷武夷趣欲往嗟遲暮終羨子長遊空憐向平去我本東西人移家托芳鄰綈袍意所戀尊酒情益親銘鐫向心骨倐爾驚存歿開篋見遺書迸然涕俱出憶昨登洪山徘徊蒼翠間俛仰遽云歿廬竟掩關吞聲不能道感激滄洲皓悵望無還期滄洲長春艸

閩中十子詩卷十五

欽定四庫全書

閩中十子詩卷十六

明袁表

馬熒編

王典籍集二

七言古詩

夷門懷古

防馬夷門道蕭條愁殺人魏王公子不復見大梁宮殿隨灰塵七雄戈劍紛相擊秦兵已在邯鄲陌晉鄙難回朱亥槌如姬早中侯嬴防春去秋來百艸靑古城落日煙塵生眼前不見抱關者世上空傳俠客名秋天揺落多愁思信陵原頭木應死誰見豪門愛士時惟有東流汴河水

隋堤柳

君不見長堤柳何嬝娜廣陵二月三月時兩堤人看靑絲嚲憶昔繁華大業秋此地曾經系防舟鶯聲忽起黎陽變風光不駐江都遊千年往事東流去柳色依依舊行路傷心不必嘆銷沈回首唐陵幾株樹

羽林少年行

生小事嫖姚出身羽林子力戰三邊豈顧身報讎千里曾輕死相防雪刃气如虹白日橫行都市中鳴鞭走馬入州縣紛紛郎吏爭趨風自言家住邯鄲陌出入金門侍君側門前不數五侯賔醉裏常輕二千石日晚長楸校獵歸可憐人馬生光輝自矜恩寵常如此大笑傍人終布衣

賦得函谷關送人入秦

岧岧函谷關北壯秦山路關門今古幾人行荊棘荒涼惟古樹君不見伯陽迢逓西入邊騎得靑牛去不還田文愛材客滿座雞鳴狗吠今茫然秋風黃葉重關下金平明出車馬男兒獨數棄繻人隱士曾聞抱關者君去西遊幾日歸五侯七貴相追隨歸時爲問關城吏莫笑行人終布衣

漫歌

飲君玉壺酒聽我擊劍歌孝王賓客久寂寞梁園修竹今如何五陵年少無知已膠漆陳雷更誰是昨日靑雲四五人棄我悠悠一杯水錦袍白馬何匆匆當街上馬生春風並轡朝回雙闕下防花醉倒五陵東他人逐勢爭先後佇立道傍齊拜手君不見張良韓信貧流落江湖聊寄身一朝恩寵賜顏色豈得長爲飄泊人

古從軍行

少小事嫖姚辛苦煙塵裏力盡三邊竟未歸身經百戰常輕死古戌蒼蒼絕塞邊黃沙白艸暗祈連將軍金印不得佩麾下鐵衣今已穿往來陰磧狼山下破訥峯南戰初罷走馬交河雪下時洗兵瀚海鴻飛夜戰骨蕭條翳艸根邊烽寂寞照營門只知邊將封侯貴不見沙塲愁斷魂

書鄭伯固冷齋捲

肉食厭藜藿貂衣哂逢掖朝醉邯鄲春暮宿平原宅香街白馬動行軒羨君讀書長閉門華堂綺席仍擊鐘羨君一瓢常屢空石崇舍下金如土田蚡門前客無數君將富貴等浮雲卻向人間獨辛苦髙齋捲幔對靑山曲幾殘尊野菜盤簾前水鳥將心逺燈下松霜落夢寒幾年在泮閒搔首祿米何曾足沽酒弟子頻分出守符故人已結朝天綬他時靑紫系黃金莫負悠悠冰雪心

溫陵畱別陳四博士

軍城臘月桐葉飛北風蕭蕭吹客衣旅館狂歌轉蕭索故園長望空依微泉姬酒幔春還早那似繁華舊時好五陵白馬盡浮雲甲第朱門共秋艸憐君十載敎溫陵不向靑雲嘆未能堂下諸生揖胡瑗海內賢豪趨李膺往來京國知名久健筆雄詞世稀有艸聖曾驚禦史驄風流毎醉將軍酒他鄕生計近何如桐下蕭條楊子居夜雨長愁舊國柳秋風忽憶故江魚嘆予飄泊紅塵裏相識惟君最知已問我年來只布衣念我家貧尙如此悠悠萍水各東西也似飛鴻踏雪泥百年心事難傾寫千里雲山又解攜迢迢金粟淸源洞野鳥山花日迎送別後淸猿夜夜聲知君空有相思夢

故人陳孟敷董敎三衢適以事歸未幾亟還竟弗獲面使人怏怏故有是作

朝濟越江帆莫投冶城郭寒日衣上殘微霜艸頭落城南種柳春復春幾度經過憶故人故人得官未得意靑袍束帶聊裹身蕭條客捨三衢裏一片柯山對烏幾得錢便買浙江魚渾家且食公田米忽聞君來喜不定幾日狂歌蘿徑鬥酒空餘別後期扁舟只是山陰興如何歸騎太匆匆冠蓋紛紛祖餞同嗟予參差忽不見悵望靑天飛塞鴻

題閩士倪生渠陽軍中春暉堂捲

倪生倜儻人眼白天下士腹中千卷人豈知未肯低頭拾靑紫如何孤劍獨從軍迢遞鄕山隔楚云鴻鴈聲中空弔影鶺鴒原上嘆離羣故園夢逺心常到惆悵庭幃日應老落羽偏憐反哺烏春暉倍憶忘憂艸春暉煜煜照營門遊子時時念母恩白雲幾度頻回首邊月何人不斷魂荒城古戍無州縣瘴水蠻煙雜霜霰相逢俱是五溪兒寄書不到三秋燕昨夜寧親賦獨還西風殘葉穆陵關衣霑彭蠡湖邊雨路指無諸郭裏山君家更在羅江浦丹茘花香酒如乳菽水重歡膝下情風沙不記軍中苦匆匆又說別家林衣上仍縫慈母鍼時平邊塞無烽火知爾長懸愛日心

題水墨小景

江城何人夜吹笛零落梅花曉無迹仙嶠蒼茫隔海靑人煙寂歷連秋色何處徵帆天際歸夕陽楓樹鳥邊微磯頭亦有垂綸者甘向滄浪老布衣

歌行送別林良箴

防劍擊銅斗醉作遊子歌涼風蕭蕭墮梧葉淸猿嫋嫋啼緑蘿羨君爲人好風采誰那襟期隔山海握手頻分兩地愁卜鄰空費千金買買臣蕭條主父貧布褐羮藜多苦辛我今與子俱未逹蹭蹬豈若尋常人伯勞東飛燕西去鬥酒相懽別歧路座上同聲歌送君杜陵野客心偏苦雙溪竹嶼入雲林君去攜書更抱琴近聞下榻多賢者若个交遊情最深

題洞云耕隱捲

悠悠江上云落落洞中叟老大還耕谷口田風流亦種柴桑柳蕭散孤云野鳥邊夕陽門巷桔橰懸秋風落葉黃花酒盤石垂蘿白日眠曉籬野菜迎霜緑晚飯山廚旋舂谷羞逐鄰翁日敗繒懶隨年少時幹祿門前春雨泥復深辛苦由來不愧心鹿門向在云深處劉表殷勤那得尋

浮峯歌送造士陳以義貢京師

海上迢迢江水東江心絕巘靑芙蓉橫空積靄幾千丈緑蘿嫋嫋花蒙蒙深沈玉鏡浮仙島黛色靑靑不堪掃芳艸磯頭望欲流夕陽渡口防還好翠壁紅泉髙際天閒雲古木相連延嵐煙瀑雨猿聲裏僧舍人家鳥道邊仙舟江上何瀟灑此地那能駐君馬思爾靑雲得意時莫忘幽期緑蘿下

海上仙查贈丘二之儋州長史

海上仙查流泛泛槎枒古木連枝蔓涼秋八月風正髙淩轢鯨鯢泛霄漢依微瑚樹髣髴扶桑株宛疑太乙紅蓮葉絕勝琴髙赤鯉魚隨風飄飄五云上煙霞爲篷浪爲槳坐防神女弄珠遊臥聽鮫靈剪綃響憶昔漂流海島間載得仙翁去不還又乘漢使河源裏星斗離離衣上寒析木津黃姑渚白波漫漫澹空宇袖得天孫采石歸始知身到銀河裏君爲仙吏下炎州黎母山靑瘴海秋功成畢竟朝天去且著靈查汗漫遊

送林九博士秩滿之天官

我聞昔時伸蒙子乃在籌峯白雲裏一朝髙議動金門千載香名照靑史君是伸防幾葉孫世澤流傳今尙存寧將詞賦客梁苑肯隨劍履趨平原重林書捨何瀟灑花嶼南頭董峯下巷曲能廻長者車門前毎系靑驄馬年未三十教黌宮官舍瀟然多好容坐上談經若流水眾中答問如撞鐘今年官滿朝京國殘葉秋風帶行客淛水寒山鳥外靑吳門曙月煙中白九月秣陵鴻鴈飛霜花撲人初著衣日晚行過石渠署天明入覲黃金扉蓬萊參差五云徧鐘阜蒼蒼壓淮甸鳯闕韶音嫋嫋聞龍池柳色深深見此去應懷明主恩石田茅舍不須言男兒亦在功名早何必棲棲戀故園城隅別酒同傾寫愧我蕭條孟諸野相送寒江萬古心他年來問山中者

陳思孝石田山房

阿誰書室山陰墅舊是郎官棲隱處山頭先雪剪茅茨石上開云種禾黍禾黍秋香酒滿杯緑蘿花發映莓苔龍龕樹底鐘初斷金漆湖邊月又來柴門盡日人稀過山葉無風自飛墮堦下紅泉鳥飲殘谷口靑泥鹿行破憶昨郎官未仕時石田茅舍此棲遲靑山醉逐漁樵伴白眼羞逢杜宛兒金陵大道靑天上別後丘園也惆悵四壁寒蛩夜夜聲一簾艸蔓靑靑長往事浮雲共渺然風流嘉政歿仍傳舊篋愁防書尙在開門時見榻猶懸防君亦是靑雲器野性還應愛山水髙臥山中絕世塵蕭蕭風木更悲辛男兒逹節有如此未必尋常畎畝人

賦得劍津送鄭孟宣之江右考文

閩溪迢迢絓絕壁平津之水深千尺神物湮沈不復知往往潭心飛霹靂銀河掩映流寒聲玻璃井底雙龍行九華山色紛照耀丹楓寂歷秋風鳴吾夫子浮丘生送君防度持文衡扁舟觸熱那可度來往津頭須濯纓

送林彥賔重廬州省兄

鬥酒不忍別空歌嘆離羣夢隨楚天鳥心逐淮山云九月梨花紅千門響砧杵朝拂車上霜暮投月中墅一別連枝幾斷魂秋風又念鶺鴒原此行莫作分飛鴈防爾雙雙歸故園

題林良箴琴樂捲

太朴日已逺希音竟誰憐見君奏流水邈然無徽弦弦中掩抑多深思世上誰能識君意愛客寧無沽酒資得錢只是修琴費四十年髙尙不官琴心應與道心閒羨君布衣能自樂知君一瓢能自寛興來拂宮羽泠然轉淸商脫略徽軫外人琴兩相忘陰林折竹寒瀟灑暗水流冰雨飄瓦雪海涼天落鴈秋空山臘月啼烏夜山妻聽曲欲忘貧穉子弄弦心亦淳閉門不受知音賞應似悠悠太古民

陳平叔醉墨堂

黃山筆冢連糟丘墨池酒泉相映流霜毫晝酣玉薤露雲箋夜酗蒲萄秋黃山中人鶡冠子身裹緑蘿著雙履瀟灑惟應繼右軍濩落偏能如長史山人艸聖自豪雄何事棲遲酩酊中年過五十無名位其柰蕭然滄海東硯屏顚倒烏皮幾落日壚頭睡初起向壁憑陵小吏驚據牀揮霍郎官喜七閩大姓五陵兒握粟持金豈顧之心同气合卽揮灑歸臥山中無所爲想當脫腕臨池處興入寥天與神遇深沈鐵綆鎖寒蛟偃蹇烏藤絓髙樹魚麗云鳥勢縈紆疑是將軍破骨都驂麟翳鳯何飄忽倐忽仙遊蕋珠闕又如祗苑說空禪靈花歷亂迷諸天離麗落磊千萬態流水行雲皆自然醒來不記濡頭墨千尺寒濤照眼白淮海仍傳寶晉風長沙復見藏眞迹黃山茆宇思悠悠柿葉靑靑覆酒樓白頭未遂中書貴風流亦似醉鄕侯

黃氏小圃

漢陰丈人心不羈生小灌畦無是非寧辭白髮常抱甕大笑傍人皆用機吾觀夫子偏同調未肯逢時發西笑五十仍無簪冕榮半生獨得丘園妙君家累葉尙髙節太華三峯見秋月仙都白首臥松云官署淸風灑蘭雪霜露淒淒薄故林幾回風木感情深疎燈細雨懷親夢白石淸池養道心藥欄花徑靑山下若比平泉更瀟灑淸齋時對去官人習靜長畱采芳者澗水淸冷日灌園浮雲世事不須論從教紈綺輕荷葉不分羶腥薄菜根有時兀坐榕陰裏悠悠目送孤鴻起向人不飲少陵杯開口常輕馬遷史燕防堂深日日春來淸堂上好娛賔嗟予江海流離客愧爾林泉澹蕩人

送別陳思孝赴天京兼寄董鄭二先輩

沙口柳條色滄波斷歸鴻君承紫泥詔西上蓬萊宮憶君久抱幹將器三尺鵜膏未曾試君不見驊驑叱撥人豈知一蹴方防小千里黃金不獨累層臺宣室猶聞此夜開郭隗已知天下士漢文偏愛洛陽才方今四方同車轍萬乘宵衣明哲報主應懷國士恩承家莫負郎官節鄭防況是橋門客早晚龍池道相憶仲舒三防已成名闕下相逢亦寄聲靑絲白馬金陵道酒幔河橋對春艸天朝此去故人多江海誰憐布衣老舟從故里莫停橈春水桃花半落潮自慚落拓空華髮防爾飛騰上赤霄

籌峯歌爲長樂尹王道齋賦

海上羣峯一峯別羣山向下如丘垤雲開華頂見琉球天盡滄波帶吳越元气鴻蒙濕不飛涼霜五月襲人衣迥臨飛鳥空靑外始識籌峯天下稀石林陰洞何防宻萬籟天聲散秋色南澗飛泉鶴夢淸太陰積雨龍漦白我聞伸防子云臥淸暉裏一旦金馬門名髙此山水憶昨伸防罵賊時悠悠往事亦堪悲支離一代忠臣義感激千秋達士知郎官作縣先名節獨訪遺蹤弔前列載酒惟澆石上苔回鞭不醉山中月東山歌酒蘭亭筆轉瞬當年竟何益願君遺愛比桐鄕功名記在籌峯石

題張師夔木石

荒村怪石連樹根古苔蒙茸野棘繁蛟龍騰空虎豹蹲寒霜落葉啼淸猿石門窈窕通仙源我欲飄飄絕世喧櫟山老人無復存往往人間驚墨防夢著銀簫亦斷魂垂蘿飛鳥如可捫石泉泠泠洗心言白雲飛來誰與論賦得鶴林訪舊送別余緩自軍中還溫陵尋許秀才

餘生笑結縵胡纓許子衣褐應逃名綠波芳艸怨離別渭樹江云今古情昨夜城頭吹笛聲相思起聽落梅行梅花江上潮初白黃鶴山中月自明石田茅舍溫陵上飯稻防書亦疎放去日兒童半白頭舊時猿鶴今無恙念此令人思轉悲鄕心已掛刺桐枝明朝匹馬溫陵道不負秋風雞黍期

送李浩復永寧軍

對酒擊長劍男兒重橫行行騎紫驑馬笑結縵胡纓常思肝膽瀝竟未嫖姚識時來激忠憤身與鴻毛擲爾今年少才堪數逺逐旌麾在行伍幕下還教重阿防軍中已見畱孫楚七閩自是古秦封今日溫陵鎭尙雄時平瘴海無邊警天盡琉球見逺峯往來射獵寒沙磧住久翻忘異鄕陌紫莢花深騎影迷刺桐葉暗炊煙積昨日單車奉檄歸過門應得訪庭闈暫隨旅鴈云邊落又遂徵帆海上飛燕然北去南交趾石刻銅標今尙爾爲報邊頭將士知丹靑好在雲臺裏

書三山奇觀圖

七閩山水多奇勝秦漢封疆古來盛無諸建國何英雄赤土分茅於此中荒城野水行人度細柳靑榕舊宮路浮世空歌逐鹿時斷磯不辧屠龍處忽從圖畫見三山正在無諸故壘間麗譙官署人煙積塔廟琳宮野照閒琳宮塔廟相暉映平逺淸泠海天迥落葉霜傳鳥外鐘垂蘿月隱煙中磬東城西郭騎紛紛旌節朝朝使君誰拂塵衣訪仙迹獨淩三島望孤云

送釋大冶歸省還西塔蘭若

西峯塔影連靑漢天半鈴聲度飛鴈朝散靈花世界香夜懸燈火星河爛此僧年少著袈裟手持貝葉口楞伽身寄空門如槁木心將秋水植蓮花兩峯宴坐談空寂何事家山動遙憶定裏啼烏返哺聲別時春艸忘憂色學道由來不顧鄕道成應復念髙堂衲衣暫借斑斕舞壽酒惟傾般若湯秋風溪上回輕舸紅葉吹霜向人墮願結三生石上期只恐他生復無我此別悠悠幾日逢回風暮雨送行蹤孤云野鶴悠悠去目斷金鰲一片峯

送華石上人還樵陽西塔

金天向西多佛祖寶筏東來多梵語直指單傅悟者稀沙門衲子徒辛苦初聞祗苑布黃金復有袈裟入少林夜雪齊腰將見性霜刀落臂始安心西峯法侶多僧气曾與空門掌書記半偈應超最上乘萬緣只合西來意白雲鄕館去遲遲憶得從前別母時今日重尋故園樹幾回落葉又抽枝秋風野水黃花路浮世相逢偶相聚度淸談不復期道林笑別知何處去去滄波難重陳靑山明月與誰鄰連天塔影空淸外惟將法雨謝時人

書香山九老圖

唐家名臣白居易暮年脫略靑雲器抗節羞趨當路門拂衣起謝人間事以玆疎散愛香山洛下羣公亦遂閒玉堂金馬俱殘夢流水孤云同去還石樓煙樹朦朧見八節廻灘瀉秋練云衣落落古松姿鶴髮皤皤凍梨面人生宦逹應如此豈必浮名掛靑史楚國三生少見機竹林七子徒爲爾名遂身閒古所稀洛陽山水又淸暉靑山何處無佳賞白首湮沈空布衣

題會稽吳漢津逺遊捲

驥足小千里鵬飛搏九州惟應星軺使得以窮周遊騑騑四牡今何往秦漢山川古風壤聖主恩綏下國時王人位列諸侯上官船昨夜廣陵秋二十四橋聞棹謳長淮柳色迷津吏一片揚州帶驛樓革車又發閩關道九曲溪山舊來好沈劍波深歷歷云釣龍磯斷靑靑艸君不見主父西遊久不歸蘇秦金盡故交稀寧持使節銜君命出入臣藩復帝畿春風太液花如霧夜月瀛洲訪仙侶白下亭西賣酒家鳯凰臺北吹簫處故園迢逓防稽山鏡水仙舟也夢還若使功成拂衣去此心長在五雲間

奉寄浮丘鄭助教兼柬董記室

膠西博士金門客白馬靑袍夾城陌天池種藻上林花身受皇恩不顧家春風幾見橋門柳祿米惟應足沽酒囊無一物寄妻孥篋有空書示僚友憶昨驪駒未別鄕新寧山水競風光縣人爭揖芭蕉館墨客都尋柿葉房六平山下秋同屐半占峯南夜聮席別後相思何處尋鳯臺碧艸連天色玊門記室最情親官暇相過徳有鄰飛札定應思漫士因風也或寄樵人

答黃嗣傑兼柬王介軒前輩

沙館忽歸夢楓州空月明與君別來凡幾日相思不覺聞秋聲來淸小苑霜初肅扶畱葉大甘蔗熟靑山繞捨云半間黃菊吹香酒千斛瀛洲仙侶久忘機昔時驄馬今布衣共君兄弟日攜手閒防孤鴻天外飛

書漫士爲陳拙修繪滄洲別墅

金堤沙北鏡湖東前窺籌嶺後鑪峯滄洲老人年七十朝朝宴坐於其中葛巾竹杖何蕭散臥愛淸暉不知晚魏闕靑雲夢裏過謝池春艸吟中滿五嶽仙遊去路深擊鮮子捨費千金如何白髮滄洲客野鶴閒雲一片心龍涎酒琖鸕鷀杓逺勝仙家太酪送客天明水鳥啼彈弦夜半檐花落龍門髙士掃新圖揮霍霜毫倒墨壺京國浮丘亦知已題詩早晚寄東湖

送林彥衡子壻遊漢赴嘉禾吉期

蜀葵初黃柳飛雪棹歌聲裏行人別別思空隨海上波客心已醉吳中月嘉禾山水盛繁華才子今遊若到家金屏射中雙棲鳥紅燭爭開並蔕花問君今年二十幾大顙疎眉有如此少君不愧鮑家郎樂廣應奇衛公子冰玉相親情更多泮林官況近如何爲言白首甘藜藿豈望靑雲到薜蘿

空江秋笛浮丘鄭助教索予賦之

桓家野王弄秋玉流落秋亭半枝竹君山老人何處歸夢入瀟湘洞庭曲浮丘仙客五湖心復向滄波學鳯吟不吹玉塞梅花調不奏靑樓楊柳音商聲遲遲羽聲急寒葦飛花露香入水靈解佩撇波來山魅吹燈倚云泣萬事無心一葉舟夜寒星斗落船頭數聲絕島魚龍曙三弄澄潭鴈鶩秋初聞鳯在岡倐爾鼉吟水天籟風泉何處鳴落木寒狷一時起浮丘子通仙靈汗漫終懸魏闕情曲終又欲蓬萊去日抱雲璈朝玉京

酧陳師貢

云臥碧溪裏別來凡幾春口中獨未言聲利身上何曾染市塵君家兄弟多逢掖吐論遙輕二千石髙蹈寧耕數畝田折腰恥作諸侯客傾蓋逢君惜未深見君同調復同心只今交遊重朱綬何人貴義輕黃金世人共笑悠悠者擊劍狂歌孟諸野萬事秋空一片雲得錢且醉黃壚下聞道朝廷禮數優衣冠闕下盡名流愛君更欲君先達願我滄波空白頭

耽犂子歌爲長樂鄭友眾賦

新寧才人心不羈腹中三禮猶耽犂生事常懷汶陽北夢遊未識灞陵西靑山白墅閒來坐離黍吹花向人墮瀟灑還同谷口耕風流也學南陽臥誰知宣室聘雄才不使遺賢滯艸萊使者飛書催上道郎官立馬送離杯幾回待詔金門裏櫪上華驄末由試甲第歌中少故人五侯賔從無知已以玆翻憶鹿門春卻向淸時便乞身匹馬行辭白門柳羣公餞出秣陵塵故園獨樹閩川道數畝山田半秋艸孺子應知食力安淵明況及歸來早入門長笑復長歌仍把春衣換薜蘿自言林下耽犂好不道天朝薦剡多

題髙漫士爲王明府繪吳航勝覽

無諸故國新寧縣西控雄藩古侯甸文物遙通漢職方河山舊入秦封建霸气榮光幾百秋卉衣椎髻變中州淸朝禮樂彌寰宇比屋弦歌見魯鄒六平逺樹煙中出百里淸暉趣非一一片滄波海嶼秋千門霽色扶桑日滄波東逝日悠悠憶昔英雄駐采舟禦國龍歸何處在太常云去至今愁伸蒙巖頭桂香晚中丞石上苔花滿陳迹空餘野鳥飛英聲不逐浮雲散我侯逺抱連城璧僚佐相輝應籍籍近郭行春露冕時古臺下馬彈琴夕風流墨客龍門士揮霍雙毫寄深意都將勝槪紀方興更喜賢侯重民事

白馬篇

宛馬如雪色靑絲韝來好五陵俠少年騎向長安道長安道上花正香吳姬壚頭紅粉妝翩翩白馬系髙柳據坐胡牀喚酒嘗自矜出入金門裏立在殿庭誰敢視武皇升天去不歸人馬蕭條翻被欺不及田翁學種谷日日村中抱黃犢

老將行

生小事邊州罷歸頭盡白玉門邏逤別來深云鳥魚麗舊曾歷三尺吳鉤兩斛弓絓在閒門髙閣中羽林一二少年輩昨日封侯欺老翁翻思戰塲裏秋霜斷人骨髑髏夜夜聲滿天盡是長平舊降卒

賦易水送人使燕

燕山北起髙峩峩東流易水無停波北風蕭蕭築聲切昔人於此送荊軻圖中匕首非良計堪嘆燕丹無逺器髑髏空死樊將軍日暮秦兵滿燕市往事空餘易水寒白翎飛下地椒幹經過此地對流水知爾踟躕馬上防

箏人勸酒

新丰美人靑樓姬絳裙素腕嬌雙眉暫歇秦箏勸郎酒西涼葡萄金屈巵郎君但飲休辭醉百年悠悠夢中是神血朝凝不復知日暮靑山北邙裏廻身更整十三弦金鴈離離繞鈿蟬十二闌干月將墜錦筵紅燭浮靑煙人生歡樂那能久豈悟星躔倐奔走妾容未攺君少年日日尊前勸君酒

長相思

長相思相思春復秋秋風撲簾霜入樓捲簾見月令人愁鶴關音信長悠悠絡緯夜啼聲斷續梧桐蕭颯寒防綠秦箏獨抱思繁弦爲君彈作相思曲相思復相思思君君不知願爲鴛與鴦雙飛向大池嵗嵗年年無別離君不來長相思

行路難

古鏡蟠龍野苔色赭顏欲攺靑須白三尺魚腸燭下防玉壺擊破心未寒悠悠漳水輪臺樹信陵平原渺何處騎射紛紛杜宛兒驕嘶紫燕躍靑驪銅駞陌上春風暖田竇門前客應滿白頭執防不遷官盡日艸門自閒雪風蕭蕭面如割史云桁上無全褐君不見羊腸九折阪覆轍相尋嵗華晚君不見瞿塘灔澦灘敗蓬如舞落驚湍田文失勢馮驩去廷尉門空鳥啼樹二君所見何太遲署門謝客徒爲爾食客滿堂盡珠履剖膽輸肝竟誰是階前車馬若云屯倐忽蒼苔生滿地感激令人气不平中宵起坐待天明惟有君家梁上燕秋去春來無世情

望秋月

望秋月在家見月如等閒幾度天涯望秋月明月𨿽同非故山舉頭問明月古往今來幾圓缺明月如有言問我少年今白髮君不見汾水秋風鴻鴈來鄴中歌舞盡蒼苔憂懽只問今時月曾照離宮與露臺今月應將古月同古人今在九泉中誰言金粟西淩下不見流光到梓宮

妾薄命

玉釵墮地無全股雙鳯蟠龍兩分去𨿽藏匣底終棄捐欲賣傍人不直錢轆轤宛轉黃金井手挽銅缾系纎綆誰知綆斷缾墮泉千尺深沈不窺影銅缾墮泉釵墮地君心何得生離異

去婦詞

刺促何刺促東家迎鸞西家哭哭聲休使東家聞東家新婦嫁郎君滿堂笑語防珠翠夾道風傳蘭麝薰浮雲上天花落樹君心一失無回悟明知遣妾何所歸飲淚行尋出門路靑銅鏡面無光采苦心尙在容華攺東家新婦傾城姿似妾從前初嫁時

東樓歌

東樓美酒黃金杓客子迎霜葛衣薄西樓朝飯盤有魚客子家林無斗儲他人方寸那堪托傾倒三杯吐然諾咫尺相防隔九疑不待明朝異山嶽君不見牙籖緗帙滿牀頭不及雷塘百畝秋君不見誦詩三百徒爲爾秦靑一弄傾人耳滄波去去堪乘興野鶴孤云本無定毛生自薦只徒勞魯連豈願千金贈行路難難重陳史云只合長苦辛落拓還騎少遊馬往來嵩華靑山下

代閨人答輕薄少年

繁華嘯芳年蔓艸對幽思妾本趙燕姿誤身任俠子長安任俠矜少年五花白馬黃金鞭平明馳逐新丰市日晚吳姬壚上眠玉驄一別知何處可惜佳期夢中度笻竹丁香起暮愁枕屏十二巫山雨落盡冬靑猶未廻轉頭黃葉委蒼苔空簾盡日無人見寂歷黃昏月又來

水墨鸜鵒

山鸜鵒羽防毿聲斷續不逐雌雄向空谷何事孤枝抱寒獨山桃野竹更芳菲縱有虞羅也見機紅香落盡忽飛去深山古木行人稀

孀婦吟

開篋見珠翠思君舊日情只言恩愛長相顧豈誤音容隔死生東流逝水何時返倐忽靑天防雲散銅鏡妝臺不復窺羅襦綉被荒塵滿月明繐帳涼如水燈火熒熒照虛位寂寞空簾鵲影閒蕭條窮巷虫聲碎東鄰車馬如雲屯西鄰歌舞日紛紛不羨他家夫婦好寧廿守節在君門新墳峩峩倚山麓春去秋來艸應綠夜半傷心不忍啼天明獨抱孤兒哭

送陳滄洲遊浯水便登方廣巖

閩山西來多法園谿西一道通仙源靈花貝葉相輝映道林鑿齒皆淸言遙巖二月霜花積千丈垂蘿裊煙碧水簾風捲半空寒石室云來萬山白眞僧不見賔頭盧片月孤峯色相臒六時天樂聞鐘磬百尺風潭寫畫圖仙舟此別饒佳趣豈學悠悠向平去林僧定掃壁間苔山人況有驚人句

歌行奉餞閩守姑蘇陸公秩滿之京

吳門山水多奇秀使君獨繼宣公後錦袍新繡鷺鷥紋銀印低垂虎頭綬閩城官柳拂雙旗花裏行春五馬遲訟庭幾度聞鳴防仙館三回見荔枝功成又欲朝京去逺心已絓南宮樹枇杷開花鴻鴈霜此時正及鄕山路車傍父老持百錢馬上同官惜別筵冦恂好借畱河內黃霸終須出潁川金陵客捨春還早快馬輕裘滿馳道使君行篋但蕭然惟有貞元諫書艸

題陸太守瞿塘日暮圖

白帝城頭烏欲棲瞿塘峽裏暝猿啼山通劍閣峩眉逺水落荊門郢樹低公孫舊業知何處十二危灘虎須怒鴈飛愁度百勞關行人畏到三巴路絕壁連峯鳥道賖石林殘照幾人家垂蘿夾岸迷天影午夜滄波逗月華巫陽縹緲望中開行雨行雲尙有臺山花不省襄王夢野鳥何知宋玉懷岷江一道向西來蜀客帆檣迆邐廻洪濤有時不可下灔澦當頭大如馬紛紛世路羊腸曲豈獨瞿塘駴心目盡知險處重周防誰肯安流慮傾覆使君髙誼輕常調吏散披圖但長笑明朝身到五云端下見瞿塘一杯小

三山朱孔周南樓偉觀

飛樓軼浮埃迥繞三峯翠樓中十二曲欄幹下瞰蒼蒼但鱗次七閩重鎭舊繁華九陌三衢十萬家連營國步軍容盛法宇仙臺鳥道斜遙天塔影廻孤鴈何限淸暉捲虛幔洗馬濠頭過雨香釣鱸磯下春潮滿白雲飛上越王山憶昔豪華午夢間城池百戰今誰在艸色千門幾度閒王章繪衮分秦土雕弓白馬空陵樹霸气榮光共渺然屠龍射鱷知何處登臨懷古興悠悠酌酒彈弦醉不休博陵才子能歌詠靈武詞人解唱酬門外金羈多上客獨憐王粲未銷憂

賦髙漫士適安堂題於方壺所寄畫

小隱翻成大隱媒終南防徑近蓬萊君家艸堂獨瀟灑半占峯南松際開艸堂松際秋聲裏四壁淸暉映烏幾卷幔朝眠日出髙野鶴孤云只如此孤云野鶴澹忘形贏得丘園養性靈飛騰未應郎官宿嘉遁猶當處士星吟詩作畫多閒放心迹悠悠古人上玩宇天空豁逺懷嘯臺夜雪聞淸響王門記室舊交情國子先生若弟兄淸時共逐鵷鸞去白首誰同鷗鷺盟顧余別是滄浪客蓬累相逢卽相得對酒龍門月色秋放歌雞嶼潮頭白壺丘仙墨思紛紛千里神交寄樹云坐臥艸堂時見畫知君不羨北山文

送劉宗實被薦之京

先生昔事李輕車廟略縱橫有奇防刀頭見月夜飛鞍楯鼻吹霜曉研墨露布軍中論五兵前鋒校尉盡知名橫行出入龍驤幙長揖經過驃騎營承平四海無烽燧歸臥東山兀然醉誰知鶚薦下靑防又捲龍赴丹陛鳴騶擁路百花香海燕初飛鴈北翔分手獨憐孫楚別傍人休道鄜生狂

送鳯陽開仲貞逺省外父復歸於建上

客有佩長劍行趨驃騎營入門拜旌節冰玉仍雙淸門前系著靑絲騎冬靑吹花香拂袂上馬誰憐矍鑠翁東牀正憶風流壻軍中置酒气偏豪紅燭金杯虎帳髙奴子平頭揺羽扇美人纎手送車螯家臨帝苑長淮樹芳艸萋萋望鄕處又逢梅水動離情卻指芝城是歸路芝城梅水接蠻煙兩地驚心惜別筵自愧臨行無可贈何人更有繞朝鞭

送張少府朝覲

閩州少尹家何處夢裏靑山溧陽樹訟庭無事獨哦松走馬金陵防花去靑繩禦路連靑天五陵俠少黃金鞭紅橋靑幔多買醉少尹囊中無酒錢朝回路過鄕山口春風又發秦淮柳溧水芹邊二校文相逢爲問平安否

感懷

不彈貢禹冠不結蕭朱綬幾處移家任轉蓬半生失路惟耽酒園挾防也徒然欲逐長沮學種田秋風四面相如壁舊物空餘子敬氊異鄕淪落無朋友論交昨日今何有誤將偃蹇對時人豈謂新知不忠厚萬事蕭然一布衣白頭夢想故山薇抱琴欲奏猗蘭曲目送雲天一鴈飛

偶書

片善不敵金萬言一杯水誰爲枯魚嘆邈矣南華子今人結交希結心古人貴義輕黃金麥舟與人不復見捐廩傾囷何處尋

送別曾伯剛歸靑浦

太常峯南正飛雪嚴公湖上梅初發遙天片日下滄波斷鴻聲里人將別借問君家若个山白雲攜得杖頭還碧羅舊業連靑浦髙臥心閒夢亦閒防君意气非常調未肯逢時發西笑萍梗長畱滄海蹤詩書不作靑雲料客裏相逢情最親離居自愧家常貧舊遊冠蓋今誰在白首襟懷有幾人念君此行何艸艸岐路吞聲不能道遙傳掬淚到麟峯傷心爲弔方山皓

題岐陽鄭彥林家藏五馬出浴圖

天湟雪消冰始開天寒賜浴皆龍媒奚官剪拂荷君寵爲惜流沙大宛種房精夜照榮河水靈物蜿蜒晝飛起春雷十日繞龍池赤驃驊驑電光裏唐家天上宴連枝花萼樓前初韝時紅纓並逐儀鸞去七旒雙旌何足奇

長歌贈別髙漫士赴召入京

故人垂釣滄浪磯故人雄詞天下稀故人今辭狷鶴去手持白璧登王畿白駒皎皎離空谷振鷺飛飛出林木晨勞睿想嘆淩雲夕感宸夢操築𨿽云耕種食爲天未許淸時隱大賢薜蘿舊結山中賞符印今防腰下懸知子過吳防所遇多同聲爲我道離別相思但鐘情五年頓隔浮丘面昨日燈前夢中見八口相隨赴辟雍一官又轉陪銅輦魯筵記室久分簪前度書來悵逺心幾時走馬山東去汶水寒流兗樹深當年共結漁樵伴星離雨散腸堪斷千里滄波一片雲東飛鳥西飛雁憶昔相逢樂事偏滄洲堂上酒如泉題詩醉掃巖泉壁枕藉山僧膝上眠此時歡樂應難再屈指同心幾人在云壑風泉半是愁碧空片月懸秋海白頭樵子眞堪笑落拓何曾邁常調握手頻爲傾蓋歡多情竟作分飛鳥閩州山水送離觴荔枝垂花盧橘黃輶軒欲發逢梅雨祖道驪駒不堪駐待子東門供帳時我乘欵段沙頭路

書鄭克剛雲泉淸隱捲

伯陽居柱下曼倩金馬門大隱朝市間玩世非避喧何如小隱雲泉裏黃裳竹杖靑絲履白雲爲伴去還來石泉泠泠洗心耳云本無心猶爲君吟邊臥內共氤氳泉飛隱處偏淸響雪夜涼天夢亦聞道人解作山林事興入丹靑老將至一飯王門不願畱歸來豈負雲泉意道人家本住西鏞何事因棲海上峯我欲尋山采芳去雲泉深處髙蹤

夏日同龍門髙漫士遊碁山寺

逸人共結蕭朱綬六月閩天火雲厚觴熟梅邊告我行欲行且盡壚頭酒碁山海上古招提銀甕絲繩興復攜三峯直下幾千丈仙人弈處淸猿啼知君平生愛靈境爲君拂拭靑蘿影野殿杯浮蕙艸香石渠水浸甘冷祗園樹裏貯行庖暫解塵衣掛竹梢詩成破卻山靈膽醉倒傾翻老鶴巢廻巖積翠連飛閣遙海蒼蒼暮潮落舞影爭嫌白日斜歌聲未道離情惡擬從方外寄餘歡云是山僧謁縣官野鹿廻防避仙佩沙禽何意訝儒冠千金流水猶能注陌上離駒不堪駐願君身到五云端莫忘碁山送行處

贈嚴校尉復職還鎭東

校尉家林若个邊桐栢蒼蒼際淮水居巢城下範增鄕放桀山前槖臯裏憶昔軍中獨數奇壯心毎遇嫖姚知騎射曾矜羽林子縱橫不數並州兒時來忽領偏裨將肘後銅章百夫長唾手封侯未有期刮目逢人已相讓霜蹄蹔蹶气猶豪雕鶚低飛鎩羽毛孤營錯莫三秋夢一劍空餘百戰勞升沈去去何須嘆聖主恩深邁劉漢始知燕頷豈徒然莫把龍等閒玩銀帶雕弓匹馬歸木棉花發鷓鴣飛夫人堂上收殘淚穉子門前捉錦衣閩州水鎭梅花寨祖道驪歌動江介酒盡沙頭雙玉瓶幙中主將遙相待

和髙漫士梅江謡

梅江水流浩浩居人盡說梅江好自從海上築城池使車絡繹無昏早梅江水深復深行人一見懷千金老夫平生愛江水日飲一石無貪心靑蘿盤盤數峯色憑髙望見扶桑白蜃气朝凝鮫女宮珠光夜照天吳宅居人生小住江臯架壑梯巖結構牢沙鷗不省逢機事江叟何曾識縣曹峩峩百雉連山郭夷島淸寧無摽掠將門子弟解逢迎大姓兒郎談禮樂有時江上漁歌發捩柁抽向江空闊蹣跚竹簍紫蟹肥撥剌金盤素鱗活龍門子何處來向予西指鳯凰臺京行此別三千里暢飲應須數百杯謝公好爲蒼生起山中猿鶴徒爲爾到日秦淮有鯉魚尺書先寄梅江水

送鏈師張銘新歸上淸

羽人重周遊蹤迹半天下渡海窺蓬壺尋云歷嵩華朝登䢐徠頂夕眺瑯琊臺盤桓三珠樹醖借九霞杯長生大道應無外嬰兒奼女遙相待金鵝結蕋養神丹牝垂根長臍帶學道何妨暫出山收琴賣藥到人間五侯七貴希相問抱得瑤笙鶴上還還山宴坐璚林久龍虎峯南一回首秋風入洞鴈啼霜忽憶鄕山菊花酒歸來宛是遼城鶴滿面猶酣太酪仙歌未了淚縱橫殘日瀟瀟隴樹聲誰知雲水煙霞性也動松楸霜露情寒冬別我無諸郭遙指仙都在寥廓橫天鶴影佩聲微惟見千里雪花落

髙漫士爲許宗顯作山水圖

水墨有逺態醉來常訝眞燭前瞥見三湘意便欲牽裳行采蘋滿堂飛翠疑可掬眼花忽墮愚公谷主人捧觴我不聞但覺啼猿與秋瀑林間巾舄如有情誰向滄浪唱濯纓颯然片雨歸彭蠡恍惚孤云還赤城醒來始悟雙毫妙我與龍門昔同調世人觀畫不觀神老夫興在丹靑表

許宗顯椰子杯歌

君家一雙椰子杯逺從交廣帶將回剖開瘴水蠻煙腹割斷霜玉露胎烏梨木柄銀錂口若比匏尊應更厚蓮房半側碧筩深中有黃流泛郁金最憐竹裏泉中洗不厭松邊石上斟人言此杯能辟蠱傾銀注玉空論富少陵未許稱木瓢謫仙且莫誇鸚鵡山人心愛口不言肯遺還山酌白雲君不見丰城雙寶劍當年知已亦平分

王氏牧隱捲

山人不種亦不耕買山放犢應逃名閒吹一曲無宮調髙臥千峯不世情瑤琴在牀書在篋河汾到君今幾葉懶隨時貴競簪纓恥逐浮人尙漁獵五月南風陂水深白雲將興滿山陰人牛防到相忘處始是山人一片心

送陳孟敷牧潮陽

別久相逢不問官握手且盡平生懽腰間金帶懶不系壁上虎符人自防醉來借問今何職皁蓋朱幡二千石郢上行人有去思潮陽父老遙相憶作郡休令五馬遲須知明主愛惸嫠行春鱷渚滄波晚澆酒韓山落木時防榔葉暗蠻天雨吏散公庭鳥啼曙帶印𨿽云案牘勞懷人莫忘漁樵侶樵人偏辱使君知爲惜交情在布衣他日諸郎如問絹應傳淸節到林扉

書鄧子靜畊隱

阿翁隱處何瀟灑竹嶼南頭鳯丘下守道偏將谷口人養拙應同漢陰者而今髮白老丘樊帶經也或究微言生平不夢五陵道嘉遁羞過七貴門世人未解此翁意此翁心迹孤云是低頭不肯揖陳蕃食力何曾愧徐稚脫略凡機不世情幽人野鹿伴經行秋風別墅黃花酒夜火山廚緑芋羮有時濯足苔溪晚放犢寒陂不知逺幾片淸山荷蕢歌半林落葉同僧飯盤石懸蘿地更偏獨攜髙興寄秋田且喜琴書應有托蔡邕𨿽老仲容賢

海上酬三峯諸友

晚家大隄曲幾見大隄春開門對三峯宛若平生親別來滄海東倍憶三峯好眼前不見同心人夢飛只在三峯道早晚歸來大隄曲三峯壚頭酒應熟

山水扇頭

山蒼蒼兮白雲谷窅窅兮夕氛鴻髙飛兮逺逝蟬薄暮兮空聞泛木蘭兮容與隱薜荔兮氤氳紛吾老兮旣拙誓相從兮夫君

題梁氏家藏十牛圖

渴莫飲污渠水饑莫食衰艸根孟諸桃林春正緑洞庭笠澤多淸源五侯櫪上皆驄馬笑殺田翁事耕稼陰山勁卒气偏豪幾日銷兵賣寶刀羣行聚散無逺近遙望長洲日將晚不聞寗戚歌不見百里奚猛虎當頭向前去空村尙有緑林兒

答陳伯堅蝤蛑並詩見寄之作

郭索蹣跚隱深澤百尺寒絲誰釣得雙螯落刃碎靑霞滿殻流脂泛金液感君特寄到沙堤竹簍盛來不涴泥樽前正值霜橙熟堪笑吳王一蟹低

書陳果之阜陽亭

阜陽山水多佳致亭子幽幽翠微裏雁池梓澤不須論緑野平泉只如此平泉緑野多喬木未勝君家阜陽曲書幌遙臨雪海靑飲缸倒浸南山緑石門沙嶺竹邊房同谷方池映橘霜霜前夕照松聲逺雲際飛泉月影涼耕童牧叟閒來去艸衣筍笠還朝暮主人尙擬鹿門居坐客都迷輞川墅羨君三十著儒衣瀟灑亭中獨下帷殷勤且畢靑雲事他日還應晝錦歸

書倪氏經鋤堂

西鄰無牛長苦辛東鄰多牛今家貧兒孫生小不識字頭白終爲畎畝民君家累葉皆儒雅豈學鄰翁但耕稼數畝荒畦手自鋤一卷遺經坐仍把廚中有粟牀有書萬事浮雲心澹如向人懶掉儀秦舌避世翻輕沮溺徒方今聖代多推轂玉帛戔戔賁幽谷我亦休耕汶上田與爾相期在喬木

題小米水墨

寒山深白雲蕭蕭楓樹林嵐煙瀑雨生衣簪緑蘿裊裊懸我心靈源中石齒齒散髮輕舟弄雲水欲棄風瓢洗雙耳茆屋荒岡絕四鄰靑林殘葉少行人苔邊僧磬連孤鳥竹裏仙家隔素塵布衣未了生平事愧爾雙毫寫幽思白頭遙想米家風夢落濡須墨池裏

送鄭克復睢陽軍

空山忽鳴防露白秋艸寒離居感物況有行路難從徵睢陽裏飲馬黃河水孤劍二十年寸心五千里朅來問鄕館捧檄仍徴兵戚戚慈母戀依依兄弟情行當辭復去悠悠念王程黃雲白鴈秋蕭索野水西風汴城郭洛苑初霜赤葉飛大梁古道黃花落戎衣此去勿遲遲莫向淸平嘆數奇白頭好遂還鄕計姜被重歡防重戲

送林洙之徽州省親

去年沙頭柳堪折與爾嚴君惜離別今歳沙頭復送君柳條拂面花如雪新安今去問平安莫嘆嚴君尙冷官胡瑗由來布衣士鄭防不厭坐氊寒防君亦是奇男子白面疎眉有如此懷裏瑯玕人未知手中結緑誰堪比別後秋風歸未歸他鄕應復念慈闈經過莫上滕王閣辛苦須縫萊子衣

書漁樵耕牧四畫

扁舟夜唱滄浪曲朝飯蘭臯爨湘竹垂楊輕拂鯉魚風千丈春潭曉水緑日暮雙雙得紫鱗漁家生計任長貧豪門綺席銀絲膾愧爾漁郎多苦辛

山人豈是悠悠者何事樵歌孟諸野蕭條茆捨住寒村生小何曾識縣門東鄰作商走風雪西家爲郎嘆離別人生未必勝樵夫朝朝暮暮對妻孥

石田新雨苔花碧禾黍秋香百餘石誰教釀作甕頭春醉裏防山了殘帙讀書何必問時淸縱有荒年莫廢耕鹿門精舍靑山裏春去秋來無宦情

耕童生小無所知慣騎牛背度晴陂橫吹紫竹無宮調笑殺五陵遊俠兒荒林野水涼蕭瑟山葉吹霜鳥邊落信陵墳上艸靑靑幾見殘碑礪牛角

題陳滄洲家藏王甥至之山水圖

公乃王郎之舅氏昔年遣興滄洲趣白水應同萬古心靑山不盡平生意初疑衡霍亂峯廻石廩芙蓉天上開又疑瀑布香鑪頂霏紅翠空中來連林雜樹紛隈澳屋頭淸暉霽人目片片春云帶鶴還淙淙野水流冰緑雲間雞犬更誰家雲際風泉半落花回巖積靄天梯小絕壁懸蘿鳥道斜白頭久嘆同聲逺臨水防山夢猶懶濯足磯邊月自明弄琴石上苔應滿不見羊曇四十春西州云物幾回新丹靑此日堪惆悵豈必山陽笛里人嶼南林公谷壽自號云外道人上淸方方壺爲寫茂林云外圗索余題其上

嶼南山水新寧少況是君家茂林妙林間瀟灑薜蘿衣雙舄飄然淩翠微連嵐過雨防成黛片片雲來度滄海誰識孤云是此心此心更在孤云外蕭散無心任去來因風幾度到瑤臺隨西頂龍飛去晴帶空江鶴共回自言放浪雲林久大道由來賤芻狗曲幾防防老氏書衡門靜對先生柳樂山樓上興悠悠遙帷卻捲橫湖秋一聲長笛飛霜裏云影離離半寒水壺公醉墨天下聞況是仙都鸞鶴羣而余大夢獨未覺不知云爲君兮君爲云

國子先生鄭孟宣以賜告歸省丘墓暇日訪余新寧之沙堤余因載酒於滄洲野堂以防之適文墨友方外交翕然來集酒酣樂甚分韻賦詩餘得酒字峕庚辰孟秋七月

上客何處來系馬堂階柳馬頭尙帶秣陵塵衣上猶香白門酒寧知此地重攜手張燈復話昔年舊問我蕭條但布衣念我棲遲向田畝滄洲地主忘年友把酒相歡兩情厚鳥外晴波對急觴天邊白月當虛牖山林已是忘形久更喜文公說空有旅思休驚一葉秋佳期況及雙星狂歌擊築君知不痛飲何須問牛斗明日相思壁水遙惟有新詩滿人口

題吳氏養拙捲

世人競巧智子獨尙渾朴世人機事有機心子獨無機心亦樂閉門山水少逢迎曲幾琴尊隱姓名太羮酒無滋味標枝野鹿俱忘情世人大笑延陵拙不學儀秦漫饒舌作室翻嫌樗裏謀懸橰卻羨防人說東鄰少年取錦衣西鄰歌舞日光輝淸時何用嗟淪落飲水防云誰是非

吳雲歸興送別王明府子侄還姑蘇

何處發歸興吳江多白雲晴教積水靑楓合寒帶空洲逺雁分遊子前年別張掖酒泉南頭夜霜白扁舟忽過釣龍臺回首姑蘇是鄕陌小阮曾爲叔父知十年應負竹林期參差雨雪遙相問迢遞關河又別離羨君兄弟東歸去白馬雙嘶向前路行人未聽虎丘鐘春風已緑吳門樹萊衣重戲莫遲遲百里邦君有所思懸知舊國防云處不比甘州見月時

書樂邑長史髙涼黃公性成六平淸致

軒丘之人何坦蕩奮身擬在蕭曹上三語曾聞作掾名一言尙遇知音賞誰云枳棘不棲鸞暫屈長材向小官月俸持還酒家去春衣猶似帝京寒六平峯下開仙館案牘閒時任蕭散南澗飛泉臥內淸西林爽气朝來滿自從下馬少鞭笞鄰邑爭傳贊畫奇遂使郎官惟坐笑毎逢才子卽聯詩有時獨上橫琴石萬水千峯起遙憶金馬長懸魏闕情銅魚不記鄕山色南宮考績待朝天莫笑行囊但一錢應知太史求循吏籍籍聲名繼潁川

題髙漫士水墨圖

髙君興發泉石間含毫揮霍寫雲山白雲無心去復還靑山對人閒更閒垂蘿飛烏疑可扳淺淺石瀬流潺湲嵐煙瀑雨淸心顏邇來京國推名畫片紙應論百金價嘯臺聲響人競聞不道無聲更瀟灑

題馬自牧水墨山水

烏外懸蘿靑幾峯紅泉翠壁花防茸人間不見問津者林下空餘避世蹤昨夜山中度涼雨落木寒猿半窻曙日夕天空鏡水深不辧仙源在何處

題梁董教歳寒亭

君家結亭樂幽棲佳樹陰陰惟鳥啼橫經不知白日晚捲幃坐見靑山低城南城北春風滿陌上春榮正堪玩白馬朝穿桃李蹊朱輪夜過金張館臘月寒天雪更深防君亭上獨行吟眼前艸木俱揺落知爾靑靑松栢心

奉答陳宗海先輩

朔雪寒鴻半江海五侯池館誰相待支離王粲身未逢落拓蘇秦舌還在梅隴霜前早識君三溪花畔又論文栢山夜雨聞鐘梵華館淸燈對水雲今年復過沙京下百丈峯南是君捨衣冠瀟灑輞川人山水依稀鹿門社別後那能寄逺書秋風空釣雁池魚狂歌酒店墩頭月思爾桃枝湖上居

題嶼南林遵性學圃軒

君家書室依林坰日夕淸輝多在庭出戶時防花嶼近捲帷惟見董山靑蒼苔古木連深曲懸蘿石上孤云宿露葉垂籬松薤香水藤拂防瓠熟任是閒門客到疎自甘瀟散學犂鋤新鑿小池宜抱甕時開髙館復攜書紛紛甲第皆粱肉何事丘園未幹祿稚子能羞苜蓿盤家人解壓葡萄緑寂寂林扉絕四鄰角巾野杖亦容身公門若更栽桃李先數林泉種圃人

題周家山水圖

野人不到山中久見山若見平生友咫尺相防解有情幾畨別去仍回首石林精舍小茆廬便欲牽蘿學隱居周郎拍手向予笑云是吾家山水圖角巾野杖行瀟灑又似商顏采芳者瀑水淙淙鳥外飛巖花寂寂雲中下潭聲樹葉涼蕭蕭世人何必輕漁樵霜枝可薪魚可濯時來不負金臺招

題山水圖

憶昔扁舟過南楚飄泊瀟湘洞庭浦積水寒天夢澤深疎鐘澹月巴陵曙君山獨上思淒然竹樹蒼涼繞暮蟬空陵艸沒皇英骨古井苔荒柳毅泉一別湘江向十秋披圖逺憶舊時遊靑楓寂歷煙中曉逺岫依稀鳥外愁雲帆去去尋仙島我欲因之拾瑤艸再三招手呼不來令人獨立傷懷抱

書琴髙跨鯉圖

焚香禮瑤席逺望空懸竚翩翩列仙人騎魚撇波去憶別人家二百秋暫來復去誰能畱冀山靑靑涿水緑相思不見令人愁華陽亭下秋風晚應教嵇生廣陵散何處重期太古音荒城落葉蒼苔滿赤鯉迢迢海上行春風幾度到瑤京笑予亦是謫仙者未得騎鯨歸上淸書松陵夏尙忠王明府道齋故人也明府繪望云圖令其子歸遺之索余題其上

毗陵客捨洮湖裏鄕心只憶吳江水關門千樹別來靑笠澤孤云望中起孤云迢遞故鄕山也似梁公馬上防膚寸任隨零雨散飛揚還帶莫天寒防君已抱連城璧何事猶懷兔園筆朝飯歌殘苜蓿盤春衣夢繞斑斕色王郎此去揖淸芬明府緘書逺念君他日好在靑雲上回首姑蘇是白雲

牛上翁

時旣和年旣丰樂莫樂如牛上翁短衣半濕楊柳露長笛吹老棠梨風君不見苦竹岡頭淇塾水鷓鴣相呼作人語馬上郎官攢兩眉海北天南路何許翁家有粟牛有莎世人造物如翁何牛飽歸來浩浩歌江上兒孫雨一蓑

爲陳必尙題山水圖

太常積飛翠朝夕侵我廬嚴公湖上水色映靈臺虛鴈峯屋上三山峭散帙鳴琴亦髙妙半榻閒雲鶴夢醒一簾初日藤花笑顧余性癖愛淸暉終日相過盡醉歸幾度離家聲別調何時恩許卸朝衣黃花九月髙樓酒無那明朝又分手座中應感去年人馬上空攀未霜柳酌酒防山興暫同君家兄弟气如虹萍蹤自愧無南北聊寄相思水墨中

賦得幔亭峯送人之建上

鶴岑戛天開洞門仙翁騎龍宴曾孫曾孫大醉仙翁別木魅鮫童弔溪月葛花蒙簝竹荒石云紫蕨參差涼銀灣逗帆嘯蒼突玉函千年蛻金骨峯頭藥艸九節香胡麻作飯與君嘗待君騎魚還故鄕

題侯明府河陽滿縣花卷

君不見河陽潘郎花作縣蘢蔥千樹行人羨縣南縣北正花開二月三月花如霰拄笏香浮案牘淸揺鞭色映宮袍茜防君爲政應不煩還如桃李竟無言成陰共借陽和力結實都含雨露恩莎庭吏散心如水山鳥含花下防事花底時聞宓賤琴花邊或駐王喬履前年玉斧將繡衣膽落金吾鐵面威今年復把郎官筆可憐銅墨生光輝河陽只愛芳菲色未勝君家曾種得春風早食金瑯玕歳寒莫負淩霜栢

美朱璘爲從弟訴寃

北門天霜秋艸衰南山桂樹靑連枝鶺鴒低飛聲正悲弟急難兮兄痛之邊頭軍帖嚴有期將作遼陽徵戍兒阿兄含寃摧兩眉誓將生死長相隨天門九重龍虎威逆鱗猛須誰敢窺以額叩閽天始知天始知事還白不使全家兵籍君不見同胞紛紛日相訾行義之人乃如此

爲鄭可久題漫士畫

龍門畫史多神墨紛紛見者誰能識自從走馬入鑾坡片紙人間求不得髙堂素壁灑林泉王屋嵩丘逺岫連對榻長飛洞庭雨開簾欲放蒼梧煙王融才子中林士脫落塵機愛山水想是龍門大醉時揮霍含毫爲君起猿鶴山中那可招暫時防畫憶漁樵長安莫道終南近自古雲林逺市朝

送王借之永嘉訓迪

谷口離歌動行篋馬首西風捲殘葉芹頖今防釋菜嚴棘闈舊覩穿楊捷東嘉形勝古名州鴈蕩峯廻浙水秋驛館莫投菇米飯山城寒過木棉裘廣文官舍江天裏官暇彈弦聊隱幾抱膝休歌梁甫吟傳經且授毛萇義權門要路四時春念爾官卑祿更貧聞道此鄕多大布不須遙寄到樵人

贈新寧陳五處士大初應召

祖道百壺酒千人歌送君玉壺擊寶劍壯气橫孤云玉壺擊斷歌聲作逺海春潮爲君落別路行防指鳯凰靑山不得隨猿鶴主父西遊感慨多馬周辛苦遇常何何如髙臥東山頂一上金門解緑蘿問君今年幾十霜須眉稍白髮半黃長松嵗寒起淩厲良驥老大方騰驤龍鐘好爲蒼生出莫愛丘園長隱逸作縣還堪魯卓齊爲邦尙可龔黃匹君到皇州春正深龍池柳色動鄕心白門酌酒防花醉靑聞鶯委佩吟同遊倐爾皆朱綬笑我蹉跎空白首玉堂西掖故人多相逢爲問平安否

龍龕燕集並序

新寧有佳山水而龍龕又山水之尢佳者也搢紳鉅公往往輩出由淸淑扶輿鐘秀所致也今年夏浮梁丞陳思孝服闋將赴天官余走送海上因造玆山丞乃率其族人賫酒饌登香鑪峯憇望海亭抵水樂堂遂觴餘金仙之居少長咸萃凡十餘輩旣酣丞昆季果之衛之舉酒屬余賦詩辭不獲已遂書於壁聊紀一時之防時永樂甲申六月十又四日也

蓮宇最髙處靑蘿隱丹梯鐘鳴海色動四壁聞天雞簝竹蒼梧野翠分石林陰洞未歸云香鑪峯小開窻見水樂聲寒隔坐聞廻風颯颯吹松栝落日澄潭見毫髮龍眠水底呼不醒千歳寒漦雨苔滑而我發遐想興來隨所之緣云踏鳥道披荒上天池天池色映黃姑水手接飛藤洗雙耳鬼谷仙源杳靄間雁蕩天臺只如此望海亭中載酒來石楠花气拂金杯葛衣醉倒繙經榻紗帽狂歌施食臺龍龕法侶心無垢宴坐禪扉說空有度難酬支遁詞鑿齒曾於道安厚浮梁少尹欲朝天羣從相防惜別筵遙想五云雙闕下時時飛夢繞林泉

書陳思中鐘山艸堂

東人結廬雲水間有時飛夢遊天關西人白馬長安道身寄玉堂心在山艸堂只在鐘山口石門南頭岱溪右古木垂蘿繞四檐紅泉翠壁當虛牖憐君白面魯諸生卻愛幽居隱姓名興來滿載東山酒春至還尋谷口耕捲幔橫經坐曲房穿林著履采蕓香天寒煮茗僧同榻月在彈弦鹿近牀巖扉近捨多幽處向子何須更長去心逺能忘朝市喧機閒自得煙霞趣獨鶴孤云任此身至人舒捲道爲鄰艸堂亦有山靈在莫學周顒卻笑人

題陳敬山晉安丹室

丹室人間那可尋嵩丘王屋五云深先生結茆向何處坐令九轉成黃金芙蓉出鼎秋花吐曲宻深幽夜窻曙陽遂光中結坎離方諸影裏交龍虎早服還丹變羽翰弱流東逝任漫漫秦皇漢武徒辛苦驪山茂陵荒艸寒有時買藥春城暮門掩西林杏千樹相逢稽首長桑君與君竹木枝頭露

題龍山歸隱捲

山人在山心自閒偶逐無心云出山雲飛飄飄落江海忽訝山人何得還山人舊是霜臺吏曾與繡衣掌書記八州郎吏揖淸芬三尺兒童識名字萬事人間轉眼非山人大笑拂衣歸昔時猿鶴今無恙別後杉松又幾圍林泉未勝功名好羨君忘機一何早毎因京使買琴弦屢向詞人借詩稾興來躡履到僧家竹裏焚香白日斜合嶼壺山落天鏡五峯百丈橫秋霞我昔逃禪此山裏日坐靈花咽潭水夜半龍鳴萬籟聲四五沙門忽驚起幾年奔走愧塵顏欲借金梯復再攀願畱十日與君飲醉倒白雲秋半間

書髙漫士爲道人遊月窻作水墨圖

玆山連峯勢磅礡空翠蒙蒙坐中落始悟方壺醉裏塗復訝商公興時作竹澗堂臨溪水濵龍門墨客問通津相逢大醉仙家酒戲墨持歸鶴上人鶴上仙人說山好毎見此山應絕倒云斷嵩丘少室閒龍鳴華頂天臺早我亦平生苦愛山塵緣未割竟何顏願隨飛佩花源去一見秦人遂不還

送憲吏鄭彥林考滿赴吏部

我昔維舟東上潭見君家住岐陽南門垂栗裏先生柳身著栢臺從事衫前年寄詩沙頭道去年期我山中庵匹馬今年又離別鬥酒何年共笑談今去皇州霜正落況逢淮樹葉初酣吳女當壚捲細袖白門燒酒破紅柑人人盡道山公好於爾長林無不堪

題髙漫士逸墨山水

古人逸筆多大意壽巖寶晉方壺是今之畫史誰最奇玉堂待詔予知已此君別自有天機恰似張顚艸聖時醉來也解頭濡墨醒後翻言畫者誰滿堂積翠橫仙嶠主人坐聽蘇門嘯萬籟天聲發指頭百道風泉出心竅欲借巖扉隱鶡冠緑蘿靑壁共誰攀江云渭樹悠悠別聊寄相思水墨間

秋夜燕集濮陽別墅分得散字

逸人家住千金水別墅閒畊濮陽里人言此水值千金爾獨丘園厭聲利莫愛西堂夢艸時羨君亦有好連枝河東三鳯只如此田氏一門誰更奇荒林野水金沙路曾是先人舊行處滿目寒花色自幽斷腸風木聲偏苦禾黍登場酒復篘斷壺剝棗宴同遊滿堂醉舞多年少愧我猖狂今白頭雲間片月懸秋漢遙海星沈夜將半感君兄弟苦畱人謂我天明莫分散

題林遵性墨竹

嶼南山人心不羈含毫醉掃蒼筤枝斬釘雀爪何怪怪兔起鶻落偏奇奇國初始重方壺筆若比湖州更飄逸丹丘金錯未足誇吳興籕法應難匹臨榻由來失本眞當塲落墨要驚人山人獨向靈臺悟信手拈來如有神

題南嶽夫人圖【並序】

月窻道人手是圖相爲南嶽夫人且索題其上余稽其實乃晉司徒魏舒之女名華存遇景林眞人授以黃庭內景之祕卽此是也𨿽然亦莫究其實俟識者辧之予又觀其風神蕭散意態濃逺無乃吳道子閻立本之筆耶

彼美人兮何得仙鏈太龢兮保長年防白牛兮降朱鳥心黃庭兮口不言質姱孀兮心澹靜巧靨輔兮體輕便髮鬢云駐兮膚瑩雪規修蛾兮目成曵霓裳兮結羅襪被紋縠兮云錦鮮錯木難兮佩明月丹葫蘆兮腰下懸挾兩嬰兮先僮婢負躨跜兮如逺邅萼緑婉孌麻姑比肩幽渺沕穆委虵蹁蹮倐鸞翔兮千仭忽龍遊兮九淵禦祥飆兮復褰舉仙之人儼若旋衡山巖防防岈層顚綘樓彤楹泥丸丹田獨舂容兮於大道眾莫知其之又余旣覿芳儀而自失兮神怳怳而內遷邈靈爽兮不予顧山寂寂兮水濺濺荒唐誕幻不可測漫漫丹靑那可傳

海上逢陳生

陳生拜揖當路歧未道姓名那得知別離不覺二十載倐忽相逢如有期憶子年才十五六負笈朝朝向予讀我今須鬢已皤然子亦形容過半百別路蕭條霜正深無錢沽酒又分襟到家若見平生友爲我慇懃達逺心

王克剛碧蘿山房

醉樵醉樵家何處垂蘿拂窻泉繞戶屋頭萬萬翠微峯巷口千千石楠樹寂寂垂蘿翳古松縈煙擺月又丰茸花飛晚榻僧同坐葉作秋衣手自縫山人直是幽棲慣來往紅塵亦蕭散采樵時少醉時多在泮日長歸日短歸去山中百慮消芭蕉葉長蕨初苗貍香玉面時登饌酒熟黃精屢洗瓢艸書逸興如濤湧滿城見者神皆竦鐵限年來踏又穿霜毫嵗久埋成冢羨爾幽居對緑蘿靑雲髙興近如何還將墨客龍門畫來覓皆山樵者歌

書梅江陳汝疇家藏古畫

吳絲半幅無全縷越樹淮云楚天雨兵燹流傳不記年丹靑漫滅空存古絕壁連峯窈窕間劍門迢遞對荊關疎鐘逺火褒斜谷落葉秋風子午山西遊去去羈塵綬艸衣筍笠今何有箕山不見棄瓢人渭曲難逢釣魚叟君家父子愛林丘靜裏乾坤不著愁南塘耕畢閒防畫醉倚千金水上樓

奉題淸逺伯水墨圖中寫松竹梅

君不見䢐徠峯頂秋濤作瑯琊臺上天聲落君不見黃陵廟前千萬枝楚雲湘雨靑離離不知何樹臨寒水冷蕋空香拂徵騎乍逐吳歌曲裏殘又向邊人笛中起君侯受鉞下閩藩艸木還沾雨露恩山中亦有淩霜栢思向侯門深托根

題劍溪上人坐禪捲

釋子安禪何處山鐔津溪上薜蘿間身將鶴畔松同古身與巖頭云共閒九峯禪觀通雲月百六灘聲廣長舌翠竹黃花總是禪西來直指何言說磨甎作鏡無光彩刻舟求劍知何在吾鄕兄弟剎那間若問江湖三十載戒刀禪尺與蒲團定裏休將色相防直教鐵鑄脊梁骨不用安禪禪自安

書林景時墨竹二首

水墨掃金錯毎惜柯丹丘鶻兔互起落復愛文湖州吳興老所已仙去紛紛作者誰能悟石室流芳何處尋壺丘羽客心偏苦虛白子通仙靈三湘雨色閒靑靑皆山樵人酒半醒晚風吹夢秋防朝朝飛上君山去一曲璚簫龍爲聽

楚山修玉淩雲起影落誰家畫屏裏斷粉殘香夜不收寒枝只是生秋米多情遺褋度湘臯別有蒼莨節更髙爲君飲盡上池水防此毿毿長鳯毛

西昌鄧奉使安泰堂

楚國多秀士鄧君如鳯凰刷毛霄漢上覽徳岐山陽君家文獻猶存古安泰堂中如樂土開簾時聽九江潮酌酒晴防五峯雨散帙斷弦絕世情坐來心地自然平夫人堂上無愁色穉子堦前同笑聲東城南陌何淒斷緑野平泉也凋換三湘竄逐怨江蘺萬里羈危對秋鴈此際問君誰似君日髙猶臥半牀云只言永結煙霞想何意今隨鵷鷺羣使車到處爭迎送乳酒靑絲白銀甕西上金門自此升山中茆屋空多夢

送鄭居仁以楷書赴召

爾家山房多杮葉架上牀頭饒古帖柳骨顏筋手屢摹王廙鐘繇毎精獵兔園挾防幾經秋不見將名幹五侯一瓢只謂山中隱匹馬那堪西上游河橋酒幔靑靑艸祖帳離歌滿官道行篋春衣莫畏貧上將權門與君好髙閣陰陰繞鳯池紫花鸞綾光陸離擅場點筆須經意莫比家林醉墨時

九鷺鷥圖

屬玉何翻翻羣飛向空闊非無霄漢心暫爾弄流沫緑水幾片雲靑山半行雪有時寄蘆花相將亂明月此鳥淸臒絕世塵來往煙波不屬人若教盡逐鴛鸞去誰共沙頭鷗鳥親

漁樵耕牧圖

山水相逢任疎散孟諸日夕歌聲逺大野春苗葉未齊長川水艸香猶短峽口泉蘿隔世塵雲間雞犬是秦人重林峯壑無歸路流水桃花幾度春白頭未悟丹砂理縱酒狂歌鶡冠子一片孤云野鶴心秋來夢著靑靑裏

水墨橫圖爲姜養恬書

楩樹重林隔花逺仙源一道緣溪廻太常峯頂千秋雪石門洞中萬古苔石門隱映靈湫窟積水澄波動毫髮龍鳴午夜發天聲僧定空山見秋月美人家住石門東散帙垂帷杳靄中千嶂云來窻戶白半巖雨過野泉紅美人自是儒林秀叔父風流今白首醉來莫賭山陰棊興在寧陪竹林酒門前水磑霜花米席上春盤膾鮮鯉何意匡廬四五峯飛落君家畫屏裏君今見畫思隱淪謂我年來得句新誰知紙上千章富不換倉中五斗陳賦得沙堤送別造士王克剛赴召入翰林

新寧海邊沙作堤人煙兩岸艸萋萋潮歸鵝鸛印行迹雨到楓州沙更白沙山繚繞大堤平故老虛傳宰相名漁梁晚波牛渡淺堰口春泥馬蹄軟新水還流舊水聲古人過盡今人行靑幔紅橋幾廻別官柳秋風不堪折才子辭鄕覲九重銜杯堤下動離容遙知艸詔明光裏沙上空畱送別蹤

雪溪行旅歌爲古縣陳齊之賦

君不見燕代城頭雪花白片片飛空大如席居庸關口秋卽寒白翎凍損地椒幹駱駝淩競馬不髮卷髮虯須膽欲折公主琵琶苦調多都防狐裴冷如鐵行斾遙遙出柳林賈胡車上盡防金葡萄十斗飲不醉瀚海層冰千丈深廻防宮闕連天起萬歳山髙玉華裏雪散春回宮艸靑百年王气東流水江南春早雪聲殘行客休歌行路難西遊大道靑天上不比居庸關外防

題林逸人水竹居捲

中州逸人隱於橫塘所居環樹修竹鑿池以通潮汐暇日常宴坐其中與道徜徉澹如也因以水竹居自名其堂且索予長句詩就主人擊節而歌歌竟請書爲贈云

淸莫淸如金塘之碧篠澹莫澹如玉漵之澄瀾紅泉一道寫天影靑林五月驚秋寒艸堂宴坐如空寂逺過山陰子猷宅初疑飛夢落湘臯彷佛蒼梧起瑤瑟燐下苔邊好濯纓防書髙枕謝浮名白鷗小艇滄浪調黃鶴孤琴靜夜聲閉門永日無車騎半榻淸風兀然醉動處偏澄靜者心晚節方知此君意客來呼酒共論文燒筍烹魚毎夕曛自耽老興工長律更喜兒郎書八分憶昔聞君訪仙島壺丘員嶠多靈艸九轉黃金只浪傳數莖白髮歸來好如今髙蹈隱鄕山學得劉伶善閉關只愁西伯非熊獵忽到滋泉水竹間

寄題靈武王孟敡南湖艸堂

湖南小山誰結茆潮陽使君歸避歊五馬行春何處在空梁落月多神交後人此地還廬墓日望寒松嘆風樹損庵晝坐想音容宻齋夜起悲霜露阿翁曾與石爲鄰今見盤陀若大賔阿翁當年與山好仰止今朝思古人澄湖積雨秋波淨菱葉荷花落天鏡出戶惟將鷗鳥親罷琴也逐漁樵興君家事業何可當兄弟聯翩如鳯凰新制文章行滿篋舊藏袍笏尙堆牀溪藤歙硯相輝煥金薤琳瑯映華翰祕閣圖書出晉唐故家彛鼎超秦漢我昔登龍使君滿堂賔客正論文南陽醉墨今何在太史淸詩久不聞前朝冠蓋多如雨誰共使君同日語地下逢人不愧心人問有淚空傳古三十年來別永陽白頭無復更登堂心隨輞口欒家瀬夢落盤中李氏莊防君豈是悠悠者昨日橋門動聲價合浦初還照乘珠流沙逺致空羣馬到家又結艸堂期曾對山靈發誓辭名遂古來應稅駕南湖誰假北山移

吳航髙魯仲將赴春官同學友繪其鄕龍門勝槪離爲十詠分題於上余獨裒眾目總而歌之

淸暉髙樓連翠微淸暉主人常下帷春簾半占和煙捲秋笛三江帶月吹樓扉正對三江水半防靑山落烏幾文筆浮峯鴈影邊夏云夕照天聲裏岱陽千樹拂晴霏迢遞風帆雞嶼歸緑波芳艸潮頭白空翠蒙蒙來濕衣竹枝歌斷瀛洲渡渡口行人自朝暮江心般若送僧鐘何限年光此中去有時躡履聞秋籟樵歌牧叟非余類吳嶺三山只暫窺靑雲北闕遙相待北闕靑雲西上游龍門今夜發仙舟明年桂枝君應得還憶家山醉倚樓

贈別曾君伯剛遊廣東訪陳潮州

曾君逺遊何所親潮陽太守君故人豪士滿堂皆贐別嗟餘四壁常家貧防君豈是彈冠客聞道芹邊久虛席网罟寧加縱壑鱗樊籠不掩衝霄翼家林別去且遲遲道過溫陵謁舊知司校閒堂連別墅參軍遺像有新祠淸漳山水舊城池羅氏繁華昔在玆驛路停驂空弔古河橋買醉更題詩雙旌出迓韓山口未話鄕心卽攜手逺道休愁館谷稀故人俸祿堪沽酒

九日燕集題髙牧隱淸暉樓畫壁

我昔大醉淸暉樓燭前醉眼如滄洲九華五老將心逺七澤三湘隨夢流湘紋臥簟淸如水紈扇平頭小奴子黃葉聲聲枕上來白雲片片牀前起酒醒樓扉曙月涼靑綾猶覺茝蘭香向來水木通幽處始悟丹靑落醉鄕玆晨防畫重攜興更喜仲容初戰勝黃門給事此同遊玉堂待詔曾畱詠九月黃花酒滿槽主人洗盞客持螯風流笑傲淸暉裏到處爭傳牧隱髙

贈吳易平還溫陵

延陵家住溫陵東南窺大海連空蒙五夜扶桑气先白四月刺桐花正紅延陵自是黃冠客名姓幾時兵籍案頭莊列萬餘言篋裏孫吳二三防一著戎衣又十年三時講武復談閒教弟子六七輩朗誦黃庭千百篇寥寥一室梅花寨鐘磬泠泠發天籟鮫女聞經罷泣珠漁人聽法爭持戒心本孤髙絕世囂有時飛札問三茅醉磨夜斗七星劍夢斬秋潭獨角蛟昨夜營門領飛檄秣馬徴兵逺行役道過鄕山得到家松門霜雪廻春色我昔靑山愛遊衍蓆帽肩輿不知逺金粟峯頭鶴共眠淸源洞裏僧同飯雲樹荒臺秋艸蕃溫陵大姓幾家存繁華不見今頭白待爾重來仔細論

送金魯仲省親赴滇南

漢武祠碧雞遣使下滇池輿圖旣混一豈必論險夷山川遙遙隔中夏椎髻何曾沐王化鳥度猶愁中慶春夢飛不到昆明夜九月涼秋百艸凋孤臣畸士共魂銷風霜但覺南冠冷雨露那知北闕遙子行悠悠赴絕國心戀嚴君多感激八千里外怨暌離十九年中斷消息念此令人欲奮飛遂將行篋捲徵衣鶺鴒原上分秋影萱艸堂前嘆夕暉閩關西上連吳越獨樹淮山靑一抹野飯朝行雲夢鐘棹歌夜渡巴陵月輶軒幾日到雲中萬磧千山路不窮靑山好處休停騎白首營門望阿戎

雲峯歌送聞上人歸

七閩山多如蜀川千崖萬嶺疑登天六華峯髙雪作頂五月夜半聞寒蟬芙蓉石室人稀過蓮宇香臺尙經火無字碑橫任鹿眠摩香石冷從猿臥憶作法園初布金三千緇錫繞叢林徑行龍象諸天影禪寂鯨鼉萬籟音杉枝靑靑低拂地木人也悟西來意五百年光轉眼休重見眞僧出凡世鐔津法侶解楞伽卻下九峯登六華枯木庵前掛如意畱香堂上撘袈裟朅來下界相逢處幸接微言沐甘露鑿齒由來識道安逺公自是奇度法舟今去幾時逢塵世空瞻象骨峯歸見住山煩問訊西江一是禪宗

書髙翰林繪閩嶠歸云送周擴泰還長樂

一風東來吹海山南云北雲飛度關北云畢竟從龍去

何意南云將鶴還雲飛適與飄風遇片片經天散仍聚但見無心出岫閒寧知變態爲霖去周子辭天便拂衣龍門解薜上金扉吳鉤入水疑雙化趙璧連城喜獨歸歸來海上還畊釣食稻安眠開口笑白首誰同晚節髙黃山獨契歸云妙聞道龍門悵別深爲君雙筆繪家林秋天夜夜多歸夢應羨孤云滿故岑

贈溫陵王玉堅遊京師

王郎解劍還鄕裏六年不夢軍中事垂竿靜釣鼇江云買舟忽過梅城水自說年來愛逺遊束裝今去上皇州溪行筍笠三山雨水宿蒲帆五月秋棹歌明日過京口我亦西遊今白首分手前程莫嘆嗟白門相遇應沽酒

閩中十子詩卷十六

欽定四庫全書

閩中十子詩卷十七

明袁表

馬熒編

王典籍集三

五言律詩

塞下曲

雲中今巳平軍士凱歌聲天地黃塵沒關山碧月明洗兵秋度磧牧馬夜歸營多少還家夢中原有弟兄

其二

鐵騎向邊州生隨定逺侯戰餘關月冷兵盡塞塵秋萬骨纒沙艸孤魂集戍樓惟餘忠憤在須獻月支頭

其三

邊城那可論烽火照營門萬竈愁煙合孤城殺气喧雪髙弓力勁沙凍馬蹄皴百戰蕭條盡何須老獨存

其四

百戰臯蘭北長驅入塞垣陰雲橫敵陣朔雪度營門牧馬邊塵黑鳴笳隴日昏辛勤防玉劍猶未答君恩

其五

十二羽林郎橫行事朔方陣雲飄戍壘殺气慘沙場戰苦陰山黑兵殘落日黃君防射雕手生系右賢王

其六

塞垣寒日沒斷艸逐霜飛璧月臨朝防黃塵暗鐵衣檄傳靑海戰陣解玉門圍辛苦沙塲北鄕園夢裏歸

其七

幾戰交河北天山暗雪花橫戈走塞月驅馬躍黃沙窮冦依深壘殘兵慘暮笳煙塵如未息鄕國不須嗟

其八

軍城飛殺气絕塞接窮荒隴笛淒邊月天兵肅漢霜鈴聲沙磧曙馬色玉關涼辛苦防秋卒聞笳益斷腸

金陵送人落第歸江南

風臺寒日莫千里送君還別夢愁京雨鄕心絓楚山落花偏擁棹歸鴈獨臨關應醉家林月靑雲好是閒

野望

極浦遙山外荒城瘴海頭夕嵐松葉暗孤嶼鳥聲幽塞笛飄寒淚鄰謳起暮愁連天秋艸色歸思日悠悠

送鄭浮丘被詔重赴京師

關河殘葉下徵棹復西遊逺火臺城暮微霜禁苑秋詔書天上出宣室夜深畱浩蕩論經史時時近冕旒

送劉逸山還山

天髙寒日暮念念獨還山緑樹懸心逺孤云入望閒水流侵石榻葉落擁柴關別後分遙想諸峯香靄間

梅江夜泊

卸帆依渚帶雁宿沙頭戍鼔嚴更漏寒鐘落釣舟霜明城下水月暗海西樓薄曉啼猿罷蒼蒼逺樹愁

山人入城

行行別翠微迢遞入城扉故舊多零落人煙半是非淸霜寒使馬落日動軍鹿薄暮遙鐘起還尋舊路歸

題無諸廟壁

野廟大江幹蕭蕭樹色寒斷碑荒艸沒畫壁古苔幹龍去春潮在猿鳴海月殘英雄那可問東逝更漫漫

客中聞子規

關路艸淒淒楓林杜宇啼思深湘岸曲聲斷郢云西故國春歸盡他鄕客去迷淒涼聽漸近疲馬亦長嘶

春莫田家

野藤垂谷口林徑少人行茅屋先春補沙田水耕籬深孤犬吠樹宻一鳩鳴花落家僮掃寥寥逺市聲

江樓聞笛

纎月絓楓林晴樓覆夕陰誰家吹鳳管永夜作龍吟楊柳邊頭恨梅花客裏心天明漢江上惟見冰云深

古鏡

匣裏菱花鏡摩挲恨轉深土花浮緑暈秋月閉寒陰漢女曾窺貌秦人已照心蛟龍今剝落徒爾折黃金

夏夜曲

初月照廻廊鳴璫出洞房竹淸殘暑气荷泛小池香雪腕宮羅潤雲鬟夜月涼庭前有梧葉早晚落銀牀

翡翠

羨爾炎州翠雙棲羽翼微雨香紅玉觜風颺碧羅衣避鶻藏深竹銜魚上釣磯吳宮矜首飾莫道网羅稀

送人從海城軍

從軍江海上徵棹去微茫瘴雨孤城白秋風大野黃旌旗連蟹捨煙火近鮫房但使封侯貴何須憶故鄕

送人還嶺海

別君滄海上況是暮秋天亂葉驚離席孤云逐去船荔枝瘴雨外椰葉夕陽邊回首風塵隔相思共渺然

松寺淸秋

迢遞靑蓮宇云邊事事幽松花山路晚鶴夢寺門秋黃葉僧前落淸泉屋上流所嗟塵累久那得此淹畱

秋日遊山寺

荒山殘日晚秋思正淒涼野鳥啼花逕溪泉澑竹房鐘聲云外逺樹色雨中黃更與詢休輩焚香坐石牀

送衲子遊方

乞食向人煙心閒處處禪浮杯江上月浣衲澗中泉蜀道峨眉逺廬山瀑布懸孤云自飛去誰得扣

聞劉一惇擢監察禦史

幾年遊璧水一旦金扉勑賜騎驄馬人防著錦衣天連楓陛曉霜借栢臺威此際如相憶毋令尺素稀

挽邢逸民

流落衣冠沒他鄕幾度春靑山行賣卜白首坐忘貧昔愛林中酒今爲艸下塵平生數行淚爲爾獨沾巾

挽僧

人間那久住只履獨西歸夜雨虛禪座寒山葬衲衣鴿棲靑艸防猿弔白雲扉從此無期防空令淚欲揮

夜到漁家

渡口集昏鴉緣村逕路賖楓靑迷野水竹宻暗江沙逺火人煙絕孤帆月影斜扣門驚犬吠如入子陵家

宮人入道

雨露恩寧薄煙霞思獨迷向人披鶴氅無分卷龍衣女伴愁將別君王夢亦稀他年靑鳥使銜表到金扉

經漂母墓

寂寞淮陰路荒城接楚原誰能懷漂母曾此飯王孫孤冢今猶在千金不復論身慚非國士玆去向何門

昭君怨

淹淚向邊州君恩此日休身隨沙漠逺心是漢宮愁雁塞春難度龍堆艸易秋玉容何足貴翻作羽林羞

山路見落花

野花垂嶺口無主亦芳菲色映林僧帽香隨木客衣淒涼猿折去零落鳥銜歸日暮人行絕山風吹更飛

送林山人入城

林棲無外事訪舊入東城漸失聞猿處多逢結駟行古榕藏驛舍殘柳拂軍營薄暮遙鐘起紛紛薜荔情

題王孫挾彈圖

金衣騎小駟迢遞茂陵山按鶻花邊落鳴鞭柳外還斷猿驚雨箭過雁落金丸歸醉瓊樓夕天街雪正寒

秋暮寄山中人

水國催寒早微霜幾夜砧懷君隱居處殘葉亂山深野鳥無遺迹孤云不系心懸知燈火夕閒坐聽猿吟

書江山別意圖送羽人還神樂觀

羽人何處去歸事玉宸君飛佩花間別橫簫鶴上聞過關閩樹斷絓席楚江分想到齋宮夕圜丘五云

書谷口云深圖

連峯轉幽邃竟夕白雲多峽裏非人境春深但女蘿仙源空翠逺香界斷鐘和鸞鶴飄飄去塵蹤獨柰何

題黃聲玉環淸樓

樓虛千嶂合水木澹淸華積雨仙源白歸云鳥道斜褰衣淩野翠捲幔拂秋霞想見橫經夕蒼藤落數花

梅江送林中州歸龍塘

淸時尙不官道在任家寒夜夢梅花帳朝吟苜蓿盤魚風吹鬢冷蚌月照衣殘歸去鄕林下橫塘竹萬竿

題陳孟敷耕圖

野情魚鳥邊孤興寄秋田霜降黃花酒山空白日眠云根緗帙散林杪桔橰懸子亦棲棲者遙知沮溺賢

擬唐儲光羲題陸山人樓

愛爾幽棲處樓居水木淸松髙淸鶴夢竹宻助猿吟簾捲山光入窻虛日色明獨慚官府系臨眺不勝情

擬唐祖詠江南旅情

支離那可道揺落倍淒然歸夢將秋月愁心對暮天吳山蒼靄斷楚樹白雲連日夕涼風動鄕園若个邊

擬唐祖詠題韓少府水亭

少府愛淸暉孤亭近翠微石林娛晚坐池水淨風扉野鹿銜花過溪云帶鳥歸何須謝纓冕臨眺始忘機

擬唐祖詠蘇氏別業

忘機依別墅丰水帶南山野竹連孤嶼溪云伴獨閒鹿鳴花外去鶴夢雨中還寂寂何人到年年但掩關

擬唐王仲初邊上送故人

羌笛與驪歌相逢柰別何關河孤夢斷邊地幾人過沙磧鴻聲小輪臺雪片多防君馬上去拚取醉顏酡

寒夜擁鑪有懷

擁鑪寒夜坐寂寞對閒居凍雪千山白情人萬里餘京南無過鴈汶上少來書愁絕殘燈裏橫窻片月虛

送人奉使市馬

使節向宛西承恩出禦堤千金求駿骨萬里得霜蹄漢武思神驥燕昭重駃騠歸朝應早計苜蓿苑中齊

送僧遊金陵

金陵維帝裏宮闕五雲間師到是何日禪棲若个山浣衣天界曉淸梵白雲閒早晚門人念東林定裏還

暮春送人還溫陵

鬥酒惜分襟溫陵驛路深關河孤客棹滄海故人心栁葉迷行斾桐花醉客簪淸源仙洞好知爾日登臨

徵婦怨

夫壻逺從徵雲中路幾深作旗余帳帛買劍斷釵金被綉香蘭淺妝奩鳯影沈年年衣上淚隨恨寄寒砧

挽黃蘗大休上人

只履復還西令人憶我師空門了生滅塵世漫淒其馴鴿棲新防靈花落故枝愁來雙樹下空有淚如絲

送人之雲南

雲中路不窮迢遞入烏防馬上防山別天涯見月同昆明波淡淡金齒樹朦朦異域空相憶音書幾日通

送人從溫陵軍

溫陵南海上孤劍獨橫行防馬經花縣防山到柳營明珠來市舶落葉徧山城長楫嫖姚幙從容論五兵

贈倭僧

參方離日本乞食向中州滄海無行迹浮天但法舟扶桑孤島曙貝葉舊房秋借問西來意無言坐石頭

送人使重譯

奉詔浮東海魚龍護去舟雙星別鳷鵲幾日過琉球絕島夷王拜重畨使節遊歸朝應早計休起見京樓

梅花戍觀練兵

笳吹動江城將軍練五兵水揺金甲影風度角弓聲戎幕斜連海軍麾繞下營時平嚴武備非欲樹功名

夏日遊碁山寺

載酒空門下林幽暑气淸半天聞梵語雙壁隱鐘聲野鳥知禪意孤云薄世榮何應謝塵事從此學無生

夏夜泛江因造澹山

畫舫宜涼夜滄江酒气淸星河分棹影鷗鷺起歌聲海曠天低水潮平月到城澹山有佳處遙見蚌珠明

送中州逸人歸龍塘

幽棲何處是積水近柴扉樽酒沙頭別輶軒月下歸竹深林鳥待村逺故人稀遙想齋居裏狂吟竟落暉林敬仲以醫往哇國其卒也詩以挽之

君懷秦緩術埋骨向扶桑昔賣人間藥今修地下方魂飛隨漢使客葬感藩王此日龍門道淸益斷腸

梅江送林澤中歸嶼南

賣藥偏成隱相逢但布衣梅江秋外別花嶼雨中歸逺火千峯夕遙鐘獨鴈飛自言今白首此去故人稀

客中見新燕

可憐江上燕幾日到烏衣欲向誰家去多應舊主非落花深巷小喬木畫梁稀自笑天涯別秋風想未歸

山居春曉

仙源隔幾塵林館更宜春葉暗靑連雨雲孤白近人浣衣溪沫緑濯足野苔新余亦無機者誅茅願卜鄰

寒夜宿張藻宅偶賦

旅人眠不安抱劍夜中彈月映花林白霜棲畫壁寒澹雲孤夢逺流水半生殘想是平原館萋萋艸正繁

都門卽事

都門閒望處車馬滿香塵禁繞龍池樹鐘殘鳯闕春衣冠三輔客劍履五侯賔惟有揚雄宅門前艸自新

五言排律

美憲僉陳公重修玉融天寶陂

咨訪代宸聰霜威八郡中褰帷詢潦旱按俗憫年凶地古瀦防失江流斥鹵通繡衣親計粟玉節坐鳩工瘴海秋騰隼關河曉駐驄已兼修廢墜非但慰疲癃陂水寒仍緑鹺田歳又丰永貽饘粥惠寜忘我侯功利澤思王景恩波感白公銘心那可報鐫石紀無窮

書黃典幕盤石書室記

盤石鄰幽構靑山獨下帷別來鄕望斷心逺宦情微官舍羈黃綬親闈念防衣只應懸魏闕那得戀春暉故國銅魚杳音書白鴈稀家林惟有夢時繞薜蘿歸

林景時雲山圖

鷲嶺積蒙茸連山翠幾重險疑金粟洞髙訝玉華峯谿迥雲藏屋林深雨翳鐘客帆秋外小仙佩烏邊逢夢繞三花樹歌殘五粒松在槃多在澗惆悵獨迷蹤

書滄洲翁家藏髙漫士山水圖

艸屋滯滄波連峯掃黛蛾路疑盤谷入門訝輞川過野杖依松桂春衣換薜蘿弄琴魚鳥近捲幔水雲多機靜都忘世槃成遂永歌紛紛人代裏纓冕欲如何

閩中十子詩卷十七

欽定四庫全書

閩中十子詩卷十八

明袁表

馬熒編

王典籍集四

七言律詩

吳城懷古

姑蘇城下刺蘭橈卻憶吳王古市朝香輦路邊春寂寂館娃宮外艸蕭蕭千年往事空啼鳥半夜疎鐘自落潮明發不堪回首處暝煙秋雨過楓橋

賦得白鴈送人之金陵

燕山楡葉望秋稀雪羽瀟瀟向楚微夜雨蘆花防不定夕陽楓樹見初飛影隨漢騎營邊落夢繞胡兒笛裏歸君到石城霜漸冷暮云聲斷欲沾衣

送僧試經赴金陵

奉詔西遊說梵經秋風應到石頭城帆飛楚水舟中飯夢落淮山樹裏行一錫獨攜空界月三車遙對廣庭聲禪心彼此隨緣住塵世空驚逺別情

贈別友人之長沙牧

靑年作郡被恩榮五馬瀟瀟向楚城關外葉飛鄕捨逺湖南艸緑吏人迎嶺雲漠漠空離恨津樹依依若送行君到長沙應暇日定懷賈誼不勝情

江南春盡偶作

郊外空林帶夕霏海天離思逺依依流年又逐殘春去華髮空驚兩鬢稀啼鳥落花孤夢斷白雲芳艸舊遊非家園此日堪惆悵況是天涯客未歸

甲戌歲九日旅懷

客裏淒涼欲暮秋忽逢佳節倍離憂西風白髮慚烏帽旅捨新寒憶敝裘千里故人同落葉十年歸夢隔滄洲別來記得家林賞黃菊花時醉不休

賦野寺殘僧

古寺蕭條絕四鄰寺前松栢幾回春月明下界猶聞磬年老荒山少見人貝葉舊聽雙樹法衲衣孤坐兩朝身秋風巳爛蒲團艸悟得西來意自眞

送人貶海南

官亭幾度飲離觴此夕憐君謫逺方馬上防山椰葉暗津頭沽酒荔枝香秋深嶺表猶多瘴臘盡天南尙少霜憔悴更須懷直道臨歧何必淚沾裳

送越山隱士

憐君久住在空山寂寂巖扉晝不關落木寒泉靑嶂裏素琴孤鶴白雲間五陵年少何曾到三徑秋來只獨閒欲問塵中何事業靑雲能有幾人還

題彭韞玉秋山行旅圖

閒門秋晚葉皆飛徵路逢霜客漸稀獨樹斷猿愁逺騎隔林殘燒映行衣西風一飯人煙少落日千峯夕鳥微莫向他鄕畱滯久故園山水君歸

溫陵畱別陳方山先輩

溫陵雪後鴈聲寒芳艸靑靑客未還千里離情江上月十年鄕思夢中山荒城對酒應難別逺路逢春好是閒滄海故人零落盡臨岐那忍聽陽關

題郭韓臣家藏趙大年汀渚秋煙捲

大梁公子寫滄洲幾百年中墨尙畱芳艸只疑韋曲社靑山多是洛陽秋天邊積靄鴻初斷浦口微霜葉盡流遙想繁華何事業汴河東去更悠悠

題長樂林生叔逹湖山幽處

樓前積水映丹楓淸隱林扉趣不窮人影迥臨飛鳥上書聲遙在翠微中靑山對酒聞猿斷花嶼橫琴與鶴同此日長安鳯城內五陵車馬正匆匆

題墨梅

林下花時雪更繁蕭條苔逕共誰防空香半入孤僧定霜影全侵鶴夢閒任著鄰歌江上發恐隨邊笛月中殘故人天外遙相憶欲寄南枝愧獨難

和林孔逸見寄之作

淮陰漂泊嘆王孫生事蕭條一劍存春艸閒堂思舊業暮云孤館寄荒村月明野寺同棲鶴落葉寒山聽斷猿傾蓋相逢誰似者且陪歌舞倒芳罇

次韻陳九狂客西巖見寄之作

黃金沙界接岧嶤鐘磬微微下九霄禪榻鳥啼殘雨過香臺經盡落花飄心持半偈緣應淺身寄迷途恨獨遙堪笑此生何住著期君天路逺相邀

賦磬石秋風送別

磐石蒼蒼入翠微秋風嫋嫋碧蘿飛淒涼半度誰家篴颯沓全吹野客衣孤嶂斷猿聲漸逺荒岡殘樹葉將稀由來此處堪乘興何事同心又逺違

寒夜宴別陳叔晦得霜字

縣城髙館宴離觴共對寒燈別意長孤嶂啼猿驚落葉誰家殘笛度微霜雲山驛路遙相送魚鳥滄洲舊莫忘知爾懷人何處是秣陵春樹逺蒼蒼

送林彥賔之淮上省兄

鬥酒何須惜路歧此行偏感鶺鴒詩靑山野店淮南暮孤棹微鐘雪後時猿斷曉關驚落葉鴻飛滄海憶連枝十年官冷英山下幾度防云悵別離

哭陳叔晦

只道靑雲定有期忽聞長逝使人悲尊前握手難重防客裏論心更與誰月隱屋梁愁獨夜魂飛淮海夢歸時靑山何處荒墳樹未絓吳鉤淚巳垂

畱別馮公魯兄弟

海國微霜葉已丹玉壺淸酒夜漫漫天寒客路鴻聲曉月落芳江樹影殘情在不堪分手去興來猶戀故人歡惠連羣從偏能賦一曲驪歌欲和難

送蔣節庵鏈師還建上

十年江海慕淸芬何事逢君又別君花嶼到來應幾日茆山歸去獨尋云淸溪碧水琴邊落黃葉秋聲鶴上聞自愧萍蹤無住著欲將飛佩息塵紛

送林思禮歲貢成均

十年漂泊故人稀歲晏逢君又逺違館暮鴻驚別夢粵河殘雪照行衣潮生楚岸風防夕樹繞淮山驛路微此度橋門應早達莫忘書札問林扉

早秋懷林良箴因憶東峯諸上人

正月孤帆別逺津秋風林下忽沾巾他鄕久住愁雙鬢故國遙防隔幾塵江海又逢初下葉關河同是未歸人坐來更憶東山賞共對閒僧話夙因

爲陳谷駿賦東墅閒居

習靜何須隱翠微一間心逺便忘機窻臨絕嶼云來近門掩荒洲客到稀禾黍露寒秋釀熟蒹葭霜冷夜漁歸知君悟得幽棲趣卻向淸時只布衣

初秋寄淸江林崇髙先輩

十年滄海寄萍蹤迢遞鄕山思萬重鳥外明河秋一葉天涯涼月夜千峯心知久別魂應斷生事中年夢亦慵無限相思何處著越山仙島樹蒙茸

與連川吳彥器夜酌

延陵才子舊知名今日應憐好弟兄客裏襟期疑是夢天涯萍水況多情淸秋一葉琴中落黃菊孤樽月下傾傾蓋相逢今又別不堪江上斷鴻聲

題玉融鄭可久遊建溪捲

谷口閒耕歳不丰煙波何處寄行蹤孤舟夜泊鐔津渡九曲朝防玉女峯殘葉市橋溪上酒夕陽蕭寺鳥邊鐘逺遊知有懷親夢應到鄕山第幾重

逢楊玽感舊

十年萍梗愧相違我尙飄零子未歸江國鴻聲驚別棹河橋艸色映行衣他鄕共嘆生涯薄往事空憐故舊稀日暮臨歧倍惆悵伯勞東去燕西飛

近體畱別楊二髙隱客三山

別情羈思共何如迢遞鄕山夢有餘仙井碧泉思舊業客庭芳艸對離居關河夜笛鴻飛外海國春帆雪霽初愧我萍蹤無住著知君終食故江魚

贈蔣節庵鏈師

觀門迢遞碧蘿陰塵迹空懷物外尋滄海月明人去逺瑤池秋晚雁來深孤云野鶴悠悠別積水江楓夜夜心遙想山中多勝事相思時復寄瑤琴

送林彥時謝得圭之建上

才子溪行秋興深仙舟同泛復同心也知王粲偏能賦誰識嵇康更解琴驛館夜殘明火市樓霜曉度寒砧遙憐別後陽春調客裏何人爲賞音

暮春邑中與漫士別時滄洲叟命邀不果來

縣城春暮雨紛紛歌罷驪駒厭獨聞蓬鬢相逢俱未達萍蹤無定又離羣緑蕪客路風將逺黃鳥官亭酒半醺江上艸堂誰倚和杜陵白髮更思君

贈別林伯予召天京兼柬鄭助教董紀善

蓬萊薦剡五云深才子囊書赴上林雙澗野僧畱別偈七巖山色寄離心廣文官舍期同飲記室王門待盍簪明到秣陵應話舊爲言江畔獨行吟

寄曾伯剛趙景哲

鴻鴈南飛不寄聲暮云春樹逺含情白湖髙館何年別靑浦孤帆幾日行香界竹深僧共隱市樓花滿酒同傾誰憐白髮滄江上閒倚東風聽晚鶯

爲樵僧賦閒雲軒

城郭紛紛靜者稀野雲多戀定僧衣依微乍入靈花去瀟散仍隨法雨飛心寄虛空忘色相身將生滅悟禪機世人未識孤寒意遙聽經聲禮翠微

挽陳方山先輩

淸朝遺老舊防軍幾處移家逺世紛白馬公孫何事業靑袍書記向來聞西風野水山陽笛秋艸黃花郭外墳零落異鄕空有淚憑誰書寄岊江云

歲暮岱峯同龍門漫士畱別髙景度先輩

龍門歳晚惜同心迢遞龜峯逺更尋殘雪亂山頻對酒白雲芳艸又分簪離堂夜燭猿聲斷別路江楓鴈影深名下只今多俊逸臨歧髙唱比南金

送別林彥時之建上

黃葉紛紛秋滿天故人今夜惜離筵他鄕見月長爲客別路逢霜半在船劍浦緑蕪連晚燒幔亭荒樹帶寒煙明朝碧水丹山下知爾相思若个邊

送嚴主簿罷官歸黃州

罷官歸種故侯瓜鄕國蒼茫楚望賖湘水無情空弔古江蘺初緑暫還家鸞棲野棘誰同調玉防靑蠅未是瑕宣室他年思賈誼更持黃紙到長沙

山水圖爲造士陳叔能書

屋上羣峯舊隱居澹雲涼月午窗虛滿庭芳艸人稀到半畝黃精手自鋤積水斷橋寒鳥外夕陽鳴磬夜霜初泮林莫羨蘇門嘯未許尋山共結廬

題蕭將軍家藏山水圖

十年身被白雲畱見盡靑山到白頭微雨數峯孤磬夕半林殘火幾家秋風波不系袁宏棹魚鳥相懷謝尙遊聞道將軍戎暇日偏能防畫想滄洲

赴山秋色送秦校尉還觀海軍

稽峯閒望赤城標霞气蒼茫水霧銷獨樹過江吳地盡斷雲歸海楚山遙空林木葉驚秋雨極浦鴻聲帶晚潮相約買舟尋賀老知君終事霍嫖姚

送林叔仁計偕之京

泮林官滿欲趨朝況值金門早見招粵國靑山江上別秦淮秋水鴈邊遙砧催帝苑霜初落馬度宮城葉漸飄若得浮丘書信便爲言衰老尙漁樵

贈林漢孟赴召天京

七巖峯下舊逃名何事輶軒赴上京白首相逢萍梗別靑山誰共薜蘿情疎煙夜火丹陽騎逺樹春風白下鶯想到都門知巳在南宮西掖有逢迎

題吳景元江臯云臥

宦遊西上正紛紛何事江臯獨臥云夢裏杜蘭隨意綠鏡中魚鳥向人分潮歸沙館當窻見漁唱楓洲捲幔聞身外浮名都不系惟應林叟得逢君

和林孔逸見寄之作

西巖爽气亂峯頭此地曾陪靜者遊雨霽珠林芳艸徧春深蘭若落花幽淸池白石俱禪意野服黃冠半道流自愧浮生無住著飄然江上一孤舟

贈別劉宗禮還京師

官船一櫂大江流才子還京賦逺遊帆帶夕蕪依禦苑夢隨涼月到家樓長淮鴈影催寒曙近郭砧聲報晚秋此度金門應早達莫令鄕捨久淹畱

送浮丘鄭先輩被命重赴京師

丹陽京口暝煙收幾度勞歌送客遊吳嶽曉連秋雨碧禦河寒帶雁聲流衣冠召對金門裏文翰周旋玉案頭聞道漢庭深顧問承平不遣賈生憂

贈別林孔逸從薊丘軍

越城砧杵亂紛紛多少閒情此送君別路寒山驚落葉深秋孤鴈忍離羣薊門日照霜中樹羌笛寒淒塞上云聞道漢南曾獨立也將書劍去從軍

寄鳯池故人鐘太

谷口遙鐘半掩門疎燈空館住荒村防櫚葉上驚新雨砧杵聲中憶故園多難未銷豪俠气長貧難答舊交恩鳯池月色歌鐘裏應念殘山獨聽猿

書延平王將軍閩山勝覽捲

逺攜兵印鎭南州山水靑靑馬上游玉帳醉防華頂澑雕弓閒掛劍潭秋雙溪樹底泉聲合九曲花邊瘴雨收自是承平多勝事七閩應許擅風流

道人延翠軒

山水蟬娟掃黛屛淸暉迢遞到柴扄雲歸獨樹天邊小雪罷孤峯鳥外靑寒蘚帶花侵捲幔野泉流葉近閒庭浮生只解人間事未得從師種茯苓

寄滄洲狂客

三年憔悴得君憐君上靑雲益惘然客裏思鄕何日到天涯見月幾回圓未期歲晚同攜手預恐新正對別筵貧賤獨慚無可贈臨岐空憶繞朝鞭

寄劉大

閒宵燈裏夢劉郎夢覺還驚是兩鄕孤館幾回江上月流年空度鏡中霜靑蒲野水林扉靜黃鳥山亭酒甕香遙想丘園多樂事也應飛札慰離傷

畱別黃山周氏兄弟

館逢霜落葉深更堪憔悴對靑衿荒村野水殘陽路逺樹孤云故國心絕地也憐頻送酒情多誰忍更分襟惠連羣從皆淸俊別後相思總解吟

文筆山房爲延平郡造士朱員賦

文筆山深隔翠微淸暉迢遞映書幃門臨絕澗逢人少簾捲孤峯見鳥飛四壁泉聲喧午夢半檐藤影落秋衣鐔津自昔多才俊詞翰如君世所稀

挽黃山周正卿

與君相識便相知卻嘆相逢最後時滄海幾回明月夜黃山終負薜蘿期秋風野水寒猿斷落葉荒原弔客悲遙想泉臺今不恨傳家應有鳯毛奇

歐陽明府江上艸堂

靑原山上艸堂開竹杖黃冠日往廻雨過新潮低捲幔云連孤嶂落銜杯聞棊毎憶林間榻靜約還思石上苔佳政秪今人共說未應陶令賦歸來

次韻答黃嗣傑

滿林烏桕飄殘臘獨客關心漫倚樓幾處移家驚落葉十年歸夢在孤舟靑塘野鳥當窻白積雨寒山捲幔幽何似董湖髙隱處朝朝巾舄與同遊

題鄭克曼復睢陽軍手卷

緑髮辭鄕白髮歸逺因行役問庭闈離心又惜連枝別愁思仍隨獨鴈飛汴河霜落寒砧早梁苑煙空晚樹稀行到洛陽秋色後柳營長是憶春暉

沙堤燕集次韻答王介軒黃嗣傑

滄洲沙館共懽攜紅燭靑樽月易西孤客獨憐萍尙泛幽期那似鶴同棲霜飄敗葉催殘臘鴈引寒聲入夜溪何事故人俱斷酒風流佳句若爲題

送林思隱之金陵

布衣何事欲朝天螺渚霜空見發船閩樹曉關分楚澤越城寒火接吳煙白門酒熟誰同醉華館燈孤笑獨眠闕下名公多舊識莫令歸興後春前

送郁判官秩滿之天官

東膠冠蓋舊稱賢佐郡曾分刺史權官署到來應似水禮闈今去獨朝天家臨故苑長洲樹鐘度寒山半夜船遙想五雲霄漢上從容又賦帝京篇

偕陳叔弢宿崇山蘭若期少尹陳思孝不至賦近體一首遂書於壁

化城煙磬晚微微何事同心也負期雙樹焚香棲鳥定空山對酒白雲隨風飄仙梵淸機逺月隠禪枝夜坐遲明發寄聲賢少尹支公渾似鄭當時

送兵衛從事考滿赴銓

幾年從事總兵機千里輶軒入帝畿驃騎別時多載酒故人分處尙畱衣秦淮逺火春鴻斷長樂微鐘晚雪稀聞道宦遊西上好莫將蒓菜憶東歸

贈張明府入奏

滿縣棠梨春著花郎官書奏覲京華防開楚水猶逢鴈道過金壇得到家紫禁曙鐘云外聽白門春酒日邊賖遙知馬首春歸早不待靑門盡種瓜

髙待詔自京回必遜王修撰寄聲相問賦詩以答之

幾年分教向長沙此日摛文在帝家淸禁日斜還視艸白門朝退暫防花玉壺載酒多同醉靑鬢流年想未華近得故人天上別感君傳語問煙霞

寄翰林王孟敡兼促皆山樵記

釣鱸橋上惜分簪別後聞君入禁林近道相如能獻賦誰言賈誼少知音永陽獨樹還家夢魏闕晴雲捧日心寂寞山林樵采事何時爲記比南金

寄贈林志仁博士

麟經獨抱上王畿宮錦新裁博士衣六館夜涼聞漏起五門天曙退朝歸鳯凰臺上吹簫迥鳷鵲樓前見鴈飛西掖環林應不逺相逢休道故人稀

寄潘源潤因悼黃山陳平叔

偶因行客問潘郎憶得黃山醉墨堂鬥酒幾廻澆宿艸松門何處閉秋霜尺書不到邊鴻斷三徑猶存舊業荒何日逺尋髙待詔扁舟能過輞川莊

送陳自立遊古田

孤舟何處興堪攜紅樹千山野水西別路鴻聲天外小荒江帆影望中迷到樓殘笛兼秋聽向壁新詩倚醉題我有相思寄流水寒潮惟到白沙谿

謝得圭東嵐秋思圖

海上仙山連翠岑夕嵐孤樹逺沈沈遙天落葉鴻邊盡絕島殘鐘雨外深煙火數家余舊業漁樵幾處動歸心秋來好是蒓鱸美知爾防圖憶故林

海天離思送林生復瓊州軍

十年弓騎向邊州暫喜還家又別愁緑酒江亭鄕樹晚斷雲南鴈海天秋鯨波萬里孤舟逺椰葉千峯片雨收明到瓊臺霜漸冷知君長夜防吳鉤

初秋畱別石田阜陽諸公

相逢那忍別匆匆緑酒淸詩興不窮病起異鄕驚暮雨坐來髙館見秋風關河一葉離聲裏江郭千峯醉影中堪笑人生多是別盍簪能得幾回同

七言排律

夏日遊碁山寺燕集

塵中何處避炎蒸靜愛空王澹愛僧沙界樹涼晴作雨石渠泉響暗流冰靑山載酒隨閒到飛閣觀潮倚醉登水繞蓮花通寶藏路廻蘭若轉金繩仙人棊局埋幽艸開士禪扉閉古藤荒殿鳥啼時近榻香臺猿臥夜窺燈老來行止愁無地病後懽攜愧有朋明發別離方外去何時淸興又同乘

閩中十子詩卷十八

欽定四庫全書

閩中十子詩卷十九

明袁表

馬熒編

王典籍集五

五言絕句

送劉逸人還山中

落日鷓鴣鳴遙村送獨行峯回防不見望望有餘情

秋陰

寒云將逺空落葉與飛鴻漢苑秦陵外悲涼是此中

黃葉

帶雨飄階冷隨風著幔涼愁心故宮樹片片落寒霜

聞漁笛

漁人將楚竹吹向月明中莫奏梁州曲金河有斷鴻

古鏡

寶鏡何年鑄龍紋積暗塵非關磨洗倦恐照白頭人

歸鳥

片影云邊沒孤聲月下微雲霄千萬里何似故巢歸

聽猿

十年聞笛恨此夕更沾襟別淚三聲下孤愁一夜深

柳塘鷺鷥

煙栁拂波聲霜衣泛日明靑山對孤影寧倦五湖情

鷓鴣

緑樹殘春外雙飛錦翼齊長沙有遷客莫向雨中啼

訪鄧山人

飛鳥落藤花林幽小逕斜白雲深解意相與到君家

踏靑

雨晴原艸新黃鳥戀行塵年少防花伴如今有幾人

艸色

拂拂度林坰霏霏上野亭王孫歸未得空向雨中靑

滄洲十詠

緑湖

雲歸蘋葉齊雨積波聲小日夕水容靑飛來雙白鳥

蓮塘

荷靜香露圓波深藕根白白晢誰家兒折花水邊劇

漁艇

白鷗將野櫂蕩漾波光冷水落秋气多孤篷逗霜影

古柳堤

寒潮落沙堰髙柳入荒煙莫把長條折秋來欲系船

白沙岡

連峯沙似雪迢遞帶滄波好是殘陽外人稀野鳥多

釣磯

片石翳云根隱映波光曉君防直釣翁機靜忘魚鳥

桃花蹊

幽蹊入林深仙花滿髙樹笑謝滄洲人來去桃源路

竹裏軒

露葉凝曉煙霜枝老苔石夜半獨行時淸涼滿巾舄

瓜圃

煙蔓日已長露花日已滋爲問東陵子何似靑門時

秋香亭

池淨秋气寒黃花日朝露捲幔待情人幽香滿林路

鄭山人幽居

林虛孤鳥白花落乳泉香寂寂垂蘿下圖書共一牀

漫興

亂山波上逺片片似修眉山下蘼蕪艸春風感別離

苔

要路何曾著閒門積漸多五陵松栢外隨雨上盤陀

度白鶴嶺

鶴嶺翠微分山行半白雲停驂不忍去前路市聲聞

夏夜山中

靜夜月微明翛然萬籟淸山禽忽飛起偏傍竹林鳴

水墨枯木

色借蒼苔古春隨野蔓空回防五陵上無樹起秋風

宿鳥

深林纎月上嘖嘖獨棲時夜半山風急驚飛過別枝

陳滄洲遊方廣巖不果行

聞說乘舟櫂尋源過水西如何雨花處欲往路先迷

王將軍席上賦舊戰袍

先皇親賜錦著向戰場秋銷盡蟠花色將軍更未侯

題鸜鵒

毛衣如涴墨性慧獨能言寂寂空山去休隨眾鳥喧

贈人遊北京

勝遊何太逺飛佩入燕京惟有灤河水東流是舊聲

秋獵

獵馬向風飛雕弓白錦衣平明射雕去日暮五陵歸

落葉

秋風林下起亂葉正紛紛只可醉時防不堪愁夜聞

俠客

弓騎獵平原春衣污酒痕經過無舊主苔閉孟嘗門

送老兵還鄕

解劍辭邊將蕭條白髮新無家也歸去勝作異鄕塵

初秋尋烏石蘭若

不到禪扉久靈花又早秋白雲飛欲去還被逺公畱

爲靈武王孟敡題水墨扇頭

飛步淩翠微竦身出林杪孤笑不可攀云邊數峯小

林良箴溪山秋興扇面

萬葉琴邊落孤云鳥外微家林好歸去誰厭薜蘿衣

題畫二首

虛舟泊廻潭煙澹水容夕誰解滄浪心山空月下白微風漾花潭日夕澄天鏡孤櫂信潮回蒼茫海波迥

題葡萄

鬥酒別涼州明珠落貝丘似將寒露影添作漢宮秋

題東籬晚香圖

池上淩霜菊別來凡幾秋今朝見圖畫忽起故園愁

書墨菊

翠葉迎晚煙黃花過秋雨我思柴桑人西風但延佇

書黃桂家畫鴿鶉

爭飲恥羣雞髙飛謝黃鵠落日陂艸寒萋萋慣幽獨

書墨竹

何處動秋聲摵摵篔簹玉遙夜淸不眠懷人在空谷

書海棠禽

裊裊棠梨枝珍禽啄花去一片落長門思君恐遲暮

書梅花雙雀

幾欲銜環去天寒舊路迷梅邊偶相得並作一枝棲

書林景時效米老

雲雨暗靑楓寒山野望中誰將醉時墨遙寄米家風

書陳平叔山水扇頭

鳥沒山意寒漁歸水容夕長嘯望林扉微風動蘿薜

六言絕句

題畫

白首支離傲世靑山獨坐忘言長嘯一聲何處斷雲流水仙源

書扇頭

茅屋垂蘿野煙靑山獨樹涼蟬白首豈能忘世桐江未勝滋泉

題水墨小景二首

白鷗門外孤艇黃葉山中一瓢惆悵靑雲舊侶相思不到漁樵

絕頂閒雲翠微孤峯野杖荊扉惆悵同聲別逺靑山斜日行歸

墨竹

秋影半枝金薤上池涼露何多誰把玉簫吹斷湘江一夜寒波

書山水圖爲希召作

緑樹村邊茆捨暮云江上漁舟白髮靑山歸去玉堂金馬悠悠

七言絕句

送人從北平軍

薊門霜葉正紛紛不見燕臺只見云君去試防臺下艸何人更憶樂將軍

邊人牧馬圖

艸白陰山朔雪晴健兒牧馬近燕城只今猶有灤河水日夜東流恨不平

長信宮落花

深宮花謝使人愁片片隨風滿禦溝妾命自憐花共薄君恩那似水東流

蘭亭懷古二首

曲水飛觴迹漸陳山中花木幾回春風流內史歸何處空使今人憶古人

袚褉亭中日漸低昔人行處艸萋萋多情最是山陰鳥啼向春風滿防稽

杜鵑花

蜀鳥啼來口血深染成花萼滿空林芳魂不逐風吹散還向天涯碎客心

漁笛

扁舟吹笛度橫塘欵乃聲中也斷腸莫道漁郎無別恨五陵𨿽好是他鄕

寄山中友

一別靑山音問稀白雲流水思依依不知老鶴巢邊樹幾度開花幾度飛

題方壺道人山房二首

洞門一逕入煙霞九曲溪泉繞洞斜鐵笛一聲山月冷獨騎黃鶴問仙家

羽人住處是仙源蔓艸藤花掩洞門防罷黃庭人不見惟餘寒澑與霜猿

采蓮曲二首

吳姬日暮隔云歌玉腕羅裙采芰荷畫槳浮空防不見娟娟微月照湖波

渡頭涼月映羅衣紅藕香深暑气微忽見郎船過江去一雙鸂背人飛

步虛詞

緑章封事奏瑤京侍女如花弄玉笙夜半朝回人上鶴九天環佩月中聲

寒塘曲

玉燕古釵墮寒水曲塘無波深見底茨菇菱葉爛成泥惟見芙蓉抱香死

老馬

百戰沙場老此身長楸宮艸幾回春只今棄擲寒郊路猶自悲鳴戀主人

秋閨

重簾空見月昏黃絡緯啼來也斷腸幾度系書君不答鴈飛應不到遼陽

聞子規

枝上聲聲怨落暉居人聞此也沾衣啼時莫近湘山路更有長沙客未歸

詠秋風

靑蘋江上響瀟瀟吹得林間萬葉飄何處淒涼最關別數株殘柳灞陵橋

挽僧

禪室焚香夜坐同寺前新防起悲風浮雲自是同生滅空使行人哭逺公

秋山

絕頂風淒萬木黃露寒云白色蒼蒼夜深一片藤蘿月照見天河水气涼

秋江送別

江亭相送欲斜暉黃葉西風動客衣惆悵孤帆今北去數行白鴈又南飛

挽道士

云臥山房秋艸靑步虛聲斷月防防淒涼行到空壇上拾得松間舊鶴翎

秋色

淸曉防茫帶逺鴻晚隨殘照上丹楓莫將風笛頻吹卻恐落鄕園野樹中

秋荷

西風一夜鏡湖秋零落殘香逐水流猶有多情雙翡翠月明夢逐采蓮舟

野塘翡翠

蘭苕深處好相依時向沙塘自在飛莫畏黃金收翠羽吳王宮裏美人稀

訪僧不遇

寺門深閉對靑山何處浮杯更未還萬壑千峯人不見滿林霜葉磬聲閒

賦得艸色送同袍友人

色借羅衣緑更新樂遊原上幾回春只今煙雨河橋路愁對靑靑憶逺人

村居

艸徑茅扉帶軟沙隔林雞犬幾人家靑山盡日垂簾坐落盡棕櫚一樹花

春鴈

春風一夜別衡陽楚水燕山萬里長莫怪春來便歸去江南𨿽好是他鄕

送人之京

送君南浦飲離觴官柳靑靑野水香借問風帆何處落秣陵城下樹蒼蒼

衰柳

西風昨夜灞陵秋千樹蕭條帶驛樓莫道離人空有恨暮蟬寒雀也關愁

江上聞笛

江上遙聞吹笛聲荻殘楓冷最關情斷腸況是涼州曲何異山陽客裏行

海城秋晚

西風一雁海城頭羌笛聲中水亂流楓葉蕭蕭山月下戍樓殘火幾家秋

秋城聞鴈

海國涼秋白鴈聲行人一騎發邊城故鄕聞此腸堪斷況復今朝在客情

客捨聞搗衣

山館猿啼碎客心惡聞何處響孤砧數聲驚覺還家夢一夜挑燈憶故林

同友人尋梵宇

淸溪一道出寒林蓮宇蕭條野樹深無數靑山防不厭白雲芳艸兩同心

村居

楓林野屋半蒼苔寂寂柴扉映竹開啼鳥數聲春自好五陵年少不曾來

春山對酒

山頂春泉帶雨香數聲啼鳥近壺觴遙憐曲水蘭亭下寥落風流野艸長

新燕

海燕雙飛下柳塘主家臺榭已荒涼玉窻繡戶春云外不忍翻飛過別墻

山窻夜雨

深澗垂蘿暗竹房半枝殘燭雨聲涼蕭條樹葉千峯裏不獨啼猿斷客腸

老僧

寺前蘿逕盡荒苔懶向人間再渡杯堦下雙松今百尺靑靑曾是少年栽

送人回京口軍

揚子江頭楊柳花金山對面是京華行人歸醉軍城酒北向靑門正熟

秋聲

西風初起鴈聲微千里關河葉盡飛借問淒涼何處落五陵松栢逺依依

翡翠

品流曾不讓山雞珠樹林深碧羽齊莫近梁王池上去野煙寒雨艸萋萋

山樓對酒

樓前積水映蒼苔捲幔孤云落酒杯更盡一樽秋雨外故山曾有幾人回

海上送別林崇髙先輩二首

海上新晴野水春煙村花鳥送行塵十年客路堪惆悵況復今朝別故人

朝來候館唱離歌客裏雲山柰別何忽見陌頭千樹柳靑靑那似故情多

東山畱別林良箴寓捨二首

鳯林溪上見秋風客裏相防欲轉蓬鴻鴈蕭蕭霜漸冷別離況是葉聲中

秋原千樹葉初飛夜火遙村聽搗衣莫向他山倍惆悵家林猶恐未堪歸

野航風雨圖

楓樹蕭蕭野水西楚天雲雨正淒迷滄江欲暮風潮急誰泛扁舟更出溪

爲髙漫士題方壺效米小景

暮云春樹意俱閒鶴上瑤笙去不還夢覺屋梁殘月曙半簾空翠米家山

澹遊雨竹

夢入零陵見舊丘忽聞瑤瑟不勝愁覺來一片空山雨散落瀟湘萬葉秋

題方壺淸響生琳瑯

壺丘仙客寫琳瑯金薤淩風片影涼夜半蒼梧飛夢到泠泠瑤瑟滿瀟湘

題陶靖節圖

束帶何須見督郵寜辭五斗便歸休秋風幾度黃花酒醉防飛鴻過石頭

白頭公

竹下棠梨花漸稀白頭相對語依依五陵年少多金彈莫戀殘春忘卻飛

書柯丹丘墨竹並古木幽篁

鳯簫吹斷夜初澄云葉防褷玉露凝絕勝洞庭涼月曙數聲瑤瑟度零陵

孤根曾是老風煙直節從教雨露偏憶得樂遊原上路漢陵千樹也蕭然

題扇頭

醉逐吟鞭任去遲夕陽前路更多岐上林春物仍堪賞莫負秋風薜荔期

題畫贈逸人

潮水春深緑到門半林殘火獨家村荷衣不醉長安月只那鄕山夜夜猿

題竹木翎毛

蜻蜓轉逐斷香飛歌鳥殘春聽漸稀爲報瑯玕應結子荒山秋晚鳯凰饑

題梨花斑鳩圖

繡頸斕斑錦翼齊梁園春樹好飛棲樂遊年少偏嫌雨莫向花間自在啼

送樂舞生陳志淳還京

躑躅初紅柳作花五云西上是京華承平欲奏鈞天樂莫遣仙舟後別家

方壺竹

一鶴東飛出楚云手攜湘緑下人羣幾多金薤琳瑯影散入秋聲夜夜聞

題鄭浮丘家藏方壺水墨風竹

仙墨香銷鳯影殘上池涼水夜初幹似將帝子蒼梧瑟共作秋聲萬葉寒

寄董時貢魯府紀善

秋風黃葉滿貧居遙憶王門獨曳裾閩海幾回深寄別秣陵何事少來書

玉融潘源潤師事黃山陳平叔師歿哀甚以訃音來告余答詩且寓傷悼之意云

白首愁來薤露歌黃山煙樹柰愁何逢人共惜揚雄逝惟有侯芭淚更多

流水孤云無見期屋梁殘月夢中悲憑將一掬淸秋淚灑向黃山舊墨池

別墅霜空柿葉凋曲堂云掩墨香銷碧蘿野逕黃山裏誰更登臨望落潮

老去誰堪逺別離斷雲流水死生期傷心欲解延陵劍絓向空林若个枝

挽方山闡維那

雙樹花飛送斷香六時經梵轉淒涼靑山何處堪垂淚殘月疎鐘下影堂

禪心無住復無依何處飄飄只履歸想是石橋西畔去寒林空葬舊僧衣

爲髙廷禮書秋荷鶺鴒圖

雙影蕭蕭鏡水淸露荷遙夜落秋聲西風野照荒原夕誰念孤飛憶弟兄

爲髙景度題山水

盤石垂蘿野翠分半山啼鳥坐來聞上林春物遙相待何事將心寄白雲

題林能畫竹

殘粉空香玉露垂石璮星夜影離離白頭巳遂滋泉釣擬待秋風寄一枝

送老兵還鄕

曾逐嫖姚出漢關故鄕寧負老來還到家莫恨無金印數畝山田夢亦閒

百戰沙場一劍知龍鐘雙袖鬢垂絲扁舟且逐還家興莫向燕然羨勒碑

二馬圖

紫驑嘶逐玉花驄曾是沙場百戰功今日宛駒無汗血落花芳艸灞陵東

訪羽人不值

仙壇花落正紛紛洞入丹丘半白雲童子開門不相識言師西去訪茅君

老漁

生事終年在水鄕龍鐘雙袖鬢如霜於今不柰磯頭坐閒弄兒孫臥艸堂

僧房秋夜

古木門巖坐入禪碧蘿深處一燈懸蕭蕭天籟千峯月夢落秋潭午夜泉

美人吹簫

石欄幹畔綠蕉陰紫竹閒吹學鳳吟寂寂長門春掩靜商聲那得到君心

送人度分水關

鐵鎖重關路渺漫嶺頭分水夜聲寒君今欲度歸何日應使行人羨郭丹

羌兒吹笛

雪淨陰山片月孤數聲羌笛起單於不堪吹作梅花調多少徵人滯客途

詠秋風

朝來拂拂灑徵衣吹得關河葉漸稀回首茂陵何處在空餘汾水白雲飛

觀獵

九月淮天百艸枯曉分千騎獵平蕪彎弓射殺南山豹歸醉吳姬賣酒壚

書王孫射雁圖

錦袍朱帽綠弓弦卻射飛鴻灞水邊不識柳林關外路白狼黃防滿秋田

挽方山上人

新塔荒山生野煙飄然只履向何天禪家自是無生滅塵世空餘有淚懸

秋園曉步

涼風吹露冷飄飄菱葉茨菇色漸凋莫嘆林塘秋气早五陵煙樹亦蕭條

甬東諸葛宗道所作山水小景陳師貢索題其上

蓬萊宮樹晚茸茸卻望靑靑逺寄蹤應想舊時猿鶴伴獨攜歸興度深松

題陳希召外館山水圖

云木深深少四鄰綠蘿靑壁斷行人扁舟已是桃花水更問仙源隔幾塵

題木芙蓉

西風吹袖玉顏酡揺落襟期柰爾何一自鴈池淸賞後梁王賔客已無多

雨竹

蒼筤枝上雨防防不似黃陵倚棹聽憶得小堂淸響夜銀燈猶在酒初醒

山水圖爲陳思孝少尹題

孤亭閒坐共忘機華頂飛泉半夕暉莫訝小舟頻載酒山林今日故人稀

酒船一棹鏡湖波云掩稽峯半薜蘿休道謫仙今獨少山林狂客也無多

題陳衛之雲松軒壁畫李白觀泉

朝別金鑾是醉鄕香鑪飛瀑晚蒼蒼布衣早悟雲泉興不到秋霜滿夜郎

題西村陳氏所藏髙待詔水墨二幅

松桂春深野鳥啼綠蘿飛處隠仙梯瘦笻好是行來晚云白山靑水滿溪

水國霜空絕鳥飛亂山寒翠襲行衣何人獨在林間隠卻向淸時更息機

趙景哲效米水墨

濡須不見米南宮墨客猶傳寶晉風應有離情何處著盡隨殘雨上靑楓

髙廷禮水墨圖

重林茅舍淸溪口山人醉倒黃精酒峯頭昨夜春雨多起拂蘿衣聽寒澑

偶題林本淸界畫

雲裏仙臺別望遙三花飛近水精橋秋山未下麻姑鶴虛負璚樓品玉簫

錢舜舉翎毛

嬌鳥雙飛戀淺紅樂遊原上曉嘶驄別來巳少看花伴空對芳菲落畫中

書李白問月

銀甕閒傾采石春水天涼月夜無塵如何翠輦西行處凝碧池頭照別人

髙太史墨竹

乍見琳瑯憶澹遊恍然金薤想湖州誰將史籀臨池法醉掃湘江幾葉秋

梅花城畱別

此防明年未有期便將輕別作長離多情莫學千金水才滿空江又落時

臘日山城見雪初故人別後防應疎沙頭無日無來雁相問從令只寄書

閩中十子詩卷十九

欽定四庫全書

閩中十子詩卷二十

明袁表

馬熒編

唐觀察集

江上書懷寄周林敏

昔年曾共醉蘭舟明月閒情憶舊遊獨客荒村空向暮異鄕多病厭逢秋殘煙古戍聞寒笛落日楓林見驛樓爲報別來憔悴甚漫因尊酒一銷憂

送馮華

古人得志苦不早送君今上秦淮道銀鉼醉倒白日斜黃鸝啼向靑春好春風衣繡登玉墀宮花照耀增光輝千里離心那可道萬言射防人爭希官亭祖餞情何如酣歌攜手仍躊躇平生交誼寸心在無因割贈雙明珠

古意

洞房掩秋碧落葉銀井闌美人芙蓉服繡作三靑鬻鏡眉怨深黛妝淚淒余斑惟將明月影雙系南金環

送友人之金陵

醉別解長劍時人無此心看君靑雲去驛騎何駸駸祖錢不及言徒爲進南金得意必殊倫離憂當自任於焉向江漢千里多寒陰片防吹霜氛落葉兼鳴砧淮水西北流相望一何深獻納拜云闕光輝弁華簪母作兒女懷將分淚盈襟

送舒從事歸瓊海

年少不得意勸君須盡觴南天七月火雲熱古道蟬鳴槐葉長翩翩匹馬辭鄕縣豈爲臨岐淚如霰徵斾飄颻君莫悲戎衣慷慨人皆羨城陰相送白日斜驛道南登瘴癘賖夢著還防北堂艸醉來忘卻東園花行色匆匆爾何苦世上悠悠何足數嵗月休將鏡底過功名好向刀頭取知君此去壯心橫島夷卉服海塵淸粵王臺上垂楊色黎母山前斷鴈聲君不聞絳灌卻因屠酤輩只今靑史傳其名

寄林七欽

千里一爲別思君逺更親雲霄心獨倦江海葉長貧古道迷黃葉寒汀覆白蘋秋風如有待歸計欲垂綸

過黃之山居

半生流落意相見但依依臥病看春盡愁心對客稀砌花飄磵戶畦藥映園扉莫怪頻來此滄洲興不違

訪陳逸人

久別頻相憶知君獨掩扉迹畱塵外逺春向夢中歸幽戶寒苔淺深花暮鳥微近來詩酒興翻與故人違

晚次雪峯寺

微霜落葉度關河古寺淸秋掩薜蘿輕防獨隨飛鳥去好山偏向夕陽過三花祗苑逢僧少獨樹空臺積雨多暫合朋簪耽勝果下方塵土易蹉跎

送王秀才偁之春官

同遊冠蓋正紛紛南國才華獨數君名列上庠深問道年猶弱冠解攻文秋齋燈影花深見晝幔書聲竹外聞共喜窮經過伏勝誰能壯志忝終軍扶搖已縱圖南翮騕防仍空冀北羣路向吳關飛朔雪朝趨魏闕靄春雲華裾想接金門侍野服將令社客分何處髙吟可相送冬靑葉落岊江濆

次陳山人隱處

獻春始休沐輕防防幽風煙篠不知路柴扉隠其中雜花覆小磵下映流泉紅冥心聴喧鳥解帶投芳叢誰識此嘉遁心期黃綺同南軒有餘興月出鳴絲桐

鶺鴒行送李防防兄於建業

君不見鶺鴒鳥平原索寞無所見可憐此鳥心獨苦蕭蕭日暮愁霜霰上林風物幾時過羽翼摧殘竟若何顧影空懸遊子恨聞音尙寄詩人歌舊巢好在淸池上秋水寒云共來往未學慈烏返哺棲偏同斷鴈驚想君家賢兄心迹奇自言多難久相違此行好似鶺鴒鳥目望雙雙海上飛

谷大畫屏山水歌

楚客防幽賞淸秋思蛾眉忽令見圖畫逸興何離離蒼梧雲霞更明滅洞庭波濤與天接漁郎舟小往復旋飄然一棹江中煙望中歷歷漢陽樹鸚鵡洲邊夜來雨松潭百尺金黛光蓮花萬丈銀屛長堪誇眞影不可買有時飛夢淩蒼蒼我來忘卻謝公屐淸泉白石遙相望君不見五嶽迢迢幾千仭東攀南緣何時盡縱聞海上采藥行此中亦有安期名何當灑掃石上月願接仙人吹玉笙

題防馬圖

雙龍出禦閒僕從解金鞍顧影星眸疾回翔霧鬛寒曉云隨立仗落月隱鳴鑾何日孫陽顧光輝畫裏看山中舊業枉陳山人見訪兼呈林處士

少年書劍愧蹉跎舊業山空掩薜蘿看竹渾忘塵外迹懷人偏向雪中過乞歸故國靑霄逺臥病閒門白髮多別去爲言林處士何時相望一髙歌

過賈誼宅

聞君放逐此淹畱獻納空懸漢室憂舊宅獨臨湘水逺遺文曾弔屈原愁靑楓極浦煙光晚白鳥空江樹影秋西望不堪懷古意欲因歸去臥滄洲

閩中十子詩卷二十

欽定四庫全書

閩中十子詩卷二十一

明袁表

馬熒編

鄭博士集

望黃鶴樓

黃鶴不可見髙樓霄漢間仙人度瀛海黃鶴何時還長江天際來驚濤震雪山欲窮湘漢流誰啟虎豹關空餘崔李興釃酒破愁顏

南風謠

南風吹河河水滿百丈牽舟牛力挽逆流巨浪如登天牛罷軛重舟不前作書投河訟風伯多助南商疎比客北客家居南海堧來時南風吹北船武夷淸泠過九曲匡廬疊嶂聞淸猿片防搖搖出京口夜倚淮云瞻北斗南風五月經呂梁兩岸靑山如馬走今年作客還南遊南風正爾當船頭風神與我若相識十日五日成淹畱南風何多北風少南北人生如過鳥早晚回船望北歸直候南風吹到曉

髙郵女兒歌

髙郵湖水淸且幽髙郵女兒能蕩舟十八梳妝好髙髻二十嫁夫長逺遊靑菱鏡破寶折翡翠衾寒疊香雪芳艸王孫去不歸蟪蛄啼處秦樓月樓前楊桞飛絮多門外蛛絲成网羅髙郵湖水增夕波髙郵女兒將柰何

塞下曲

結髮事専徵沙場艸作城軍中分虎節天上錫龍旌士卒全甘苦蠻兵半死生至今西域地還數衛靑名

題方明府秋江圖

疾風吹江江倒翻龍伯起舞波連山湘娥錦柱奏淸曲黃竹染淚秋斕斑昆丘鸞鳯五彩翰欲下不下鳴辛酸瑤池夢回八駿逺麻姑寄信何當還漁郎蕭蕭老風雪濯足波心弄明月布袍冷著蘆花霜身到南山白銀闕白銀宮闕迷九霄羣仙降節淸夜朝星槎到海不可渉烏鵲嵗度難爲橋刺桐花前浯浦小新築茅廬倚江沼金錢擲卦果有神應駕歸防逐飛鳥

渭上觀獵

艸折渭門霜蕭蕭獵气黃飛弓秋萬里縦馬日千場雕霧藏沙迥鷹風入樹長將軍驕意气射殺白河狼

送僧遊五臺

浮雲心迹應無住臘月逾淮上五臺寶地近臨天界上佛香遙度鴈門來山中別友惟畱偈雪裏逢人只寄梅此去安禪髙絕處舊遊知不憶天臺

伏波祠懷古

荒祠衰艸已淒然猶有邦人話往年銅鼓苔生秋雨後宮墻花落夕陽邊竹書早著平蠻防沙井空餘飲馬泉詞客經過休感慨雲臺麟閣總寒煙

送友人歸閩

梅福三上書聲名�朝野宮袍桞色不掛身歸作吳門抱關者丈夫事業貴有爲祿食五鼎徒光輝忍貧難受胯下恥脫穎未見囊中錐七閩山水還依舊故業家饒一防授海鷗不入鸞鳯羣雞口猶知勝牛後致書闕下拜宸旒式微賦歸奚所求旣爲疏廣東門別卻買丹陽河上舟河流屈曲通南折閩粵關河壯如鐵數程驛路小肩輿顧食不遑歸夢切過門妻嫂亦下機伯仲問季歸何遲龎公久種鹿門粟張翰亦采松江薇贈君白接防脫君逺遊履都門二月花正飛辟穀之行自今始

六如亭懷古

香魂艷骨瘞崇阿瘴雨蠻煙柰爾何苔上舊碑行客弔蘿深荒徑野僧過山花寂寂畱妝靨堤栁靑靑想翠蛾落日平湖風乍起餘情並入采菱歌

竺溪簡朱行人

叢篁疎桞覆沙汀水鳥雙飛度鏡屛山雨來時雲樹白榜人歸後夜燈靑竺溪共是羇人夕銀漢遙連使者星此地方舟期共賞玉壺春酒莫教醒

寄贈紫陽道士

道人曾是紫陽君冠隱芙蓉帔翦云寶匣苔深龍劍躍石壇花落鳯簫聞漫傳駕鶴邀王母幾見籠鵝坐右軍便欲攜琴逺相訪秋山黃葉落紛紛

閩中十子詩卷二十一

欽定四庫全書

閩中十子詩卷二十二

明袁表

馬熒編

王檢討集一

五言古詩

感寓

吾聞上古初渾灝本一气羲皇肇人文龍馬颯已至軒鴻垂衣紳唐虞臻至治橧巢邈以逺黼黻日雲貴云胡蒼姫還酒薄眞味鳯衰其如何寥落匪一世

其二

雙精激飛輪循虛節驚至逝川無回波千秋倐如駛浮生日及榮孰與喬松齒君看邙山墳累累正相似鵙鳴羣芳歇大暮同歸矣誰知淸濁間中有恆不死

其三

團魄載陽焰終古無虧盈因人示朏朓側見死與生蟾蜍薄陰采顧兔潛其形何當淩倒景一覩天地精

其四

璇穹垂至象眾曜何煌煌能符調庶極帝車斡陰陽晝夜無停機所職各有章蒼精奉東壁神虎屯西央淵淵北辰尊穆爾居其方司契古有成無爲位彌昌始知羣殷牧共戴君爲王

其五

素琴縆朱弦中有流水音連城爲之彈太容發哀吟仙人空中來鸞鶴翔幽岑斯意不可述江漢淸且深

其六

中堂發駕辯淸聲間陵阿鄭客一在坐自以延露和至音久寥寂窊靡世共佳俚耳不可尙子瑟將柰何

其七

驅車首陽下望古懷淸芬斯人久已化令名今尙存讓國就倫命殺身以成仁如何有千駟寂寞身無聞

其八

端居閱丈云是古苔編中有羽化術鏈服可延年中夜養牝積虛成自然朝餐沆瀣糧夕飲玉醴泉東邀靑童君西揖金母前笑攀若華枝頫見昆吾顚玆事茍不繆吾將命吾旃

其九

眞人趣恬漠澹爾中若浮無心亦無爲日與至道遊羣生接爲搆水火鬭不休軒轅赤水珠須以象罔求寥寥六合間可以命虛舟

其十

太白夜食昴流輝燭天街精感動穹漠君心寧元懷白璧忌暗投徒使按劍猜所以狂接輿鳯歌歸去來

十一

穹貯幽黙至理何寥寥良窳潛一機薄如旋飈嬙嫫孰妍媸殤聃詎遄遼張生旣中廢單子亦外雕所以塞北翁頗識理亂條云胡徇物者汲汲徒內焦咄哉感吾衷長歌且行謠

十二

龍虎啟晉伯熊羆兆齊封豺聲餒敖鬼牛禍成庚宗廢興自古來吾將訊其蒙蒼旻本何心至理元衝衝

十三

嬴皇威武漢帝非仙才闕祕靈府何處求蓬萊終余鎬池璧空獻新垣杯但見三泉下寶衣變寒灰

十四

大庭昔酣醉遺此鈞天章遂令鶉首墟虎視吞八荒嬴基苦莫惇所恃逾凶狂詭命終見奪百二空蒼涼

十五

金行昔弛馭兵戎偪神州宮闕被荊棘狼竄走王侯蹴踏五都裂穢濁三精收上天實禍淫所佑在祥休豈伊否泰運一气恆相遒經過覽故墟落日黃雲浮防穹不可訊涇渭方安流

十六

商君挾三術西遊詫秦君上陳帝王略邈以寧見珍陽春信寡和下裏乃得親孔轍七十周信哉無停輪我有縈弦思區區向誰陳

十七

番番南昌尉不知名位卑上書抱區區忠懇何由知靈鳥鳴朝陽莫爲世所希終然吳門市散髮招鴟夷

十八

蚩尢卓長空漢兵出陰朔材官三十萬旌甲蔽墟落長驅破轒輼萬里靖寥廓朔南無王庭功成衛與霍誰知靑塞月白骨照沙漠

十九

精格至理寂感通幽明造化𨿽甚微焉能外吾形飛霜激齊臺振風揚楚庭庶賤尙復爾況與至道並聖功極中和二儀爲淸寧緬彼歸昌音何時復來鳴

二十

秋气肅萬物嚴霜下空庭不惜百艸晚惜此蘭蕙傾祥麟一朝羈尼父爲涕零大運固莫測聖哲那能營容成安在哉逺迹良防防

二十一

艷色不足貴所貴在適時昭君傾國容遂爲丹靑欺蛾眉嫁單於一往不可追至今靑冢月夜夜令人悲

二十二

玉麗不盈把徳輝照四鄰段生日偃臥乃能蕃衛君澆風薄士節自碎明月珍求蟬貴明火俛仰懷古人

二十三

闤居嬰世媒局束無安步石火流狂飈憂來鬒成素誓言濯吾纓釋此出門去臨流弄滄浪升丘引遐顧仰羨雙飛鴻肅肅在雲路

二十四

蘭以薌見焚膏以明自煎髙才信非美賢知成禍愆龔生蹈偉節楚老有遺言淸風𨿽可希惜哉夭天年

二十五

直木忌先伐甘井忌先竭何爲抱區區昭如掲日月至人善閉闗埋照愼不發入獸不亂羣虛丹任超越襄野迷帝軒汾陽枉堯轍棲心靈臺可與人世絕

二十六

春至百卉生感我池上情折芳玩新綠臨風爲誰榮蠲忿樹合歡忘憂樹萱艸忿蠲憂亦忘希夷自爲寶

二十七

幽居玩羣生小大俱物役嗟嗟羽族微擾擾亦何極鶼鶼共聨羽精衛勞木石何如三靑禽�尾戴勝側

二十八

庖丁擅操割目行神爲虛三年無全牛投刃劃有餘淵情妙至理豈受外物拘防筌茍不棄安能得神珠

二十九

淩晨采瑯玕溯彼洛水涯翛然有神遇綽約見令姿投我以佩環卻致交甫辭艷色豈不姣贈賂良亦稀但恐結褵好中道有所虧

三十

夭夭園中桃灼灼映綺窻窻中有織婦顏色如靑陽三年弄機杼七襄成報章成章欲何爲願以充君裳但恐不見察徘徊空感傷

三十一

繁條蘊䢐謝淸宮媒炎寒涇陽擅秦寵豈得長交歡一朝成逺間斂怨東出關昔日夭桃華今同秋艸殘所以龍陽魚痛哉涕泛瀾

三十二

富貴千里合貧賤促膝離骨肉尙云爾何況他人爲不覩竇門士請看藺庭綦翟公何爲者謝客無乃遲

三十三

柝龍敏辯給恵施誇便儇竹書信激詭堅白方自賢滕口徒見尢胡能事幽九州誰復徴多方亦已然去矣桃李蹊余將欲忘言

三十四

翩翩遊俠子出入咸陽城千金買意气五陵交弟兄袖中徐匕首拂拭秋霜明十步殺一人千里不畱行世人矜勇智中貴聨芳聲末路賤行檢此輩方縱橫至今季布死尙識朱家名

三十五

折盤引菱荷激風和結楚皓齒揚修蛾淸尊間芳爼三川美少年五陵遊俠子取樂不知疲但畏韶光阻焉知董生帷心妙在千古

三十六

我有太阿劍龍文粲奇章精文動星斗揮霍回陰陽淬以金鸊鵜衣之古盤囊夜深雷雨驚恐逐風雲翔剛明易防缺貴能斂其鋩用之如發硎保之在深藏去去勿復道相期霄漢長

三十七

齧滕志萬里蘭筋何權奇長鳴一見馭蹀躞遺風追伯樂茍不值曠世誰能知離離玉山禾曷慰渴與饑八龍何許宛足長相隨

三十八

東園桃李樹灼灼春妍華佳人不再摘芳意其如何白日每不退流光竟蹉跎大運苦難遇感此哀情多

三十九

孤鳯久不食所志金瑯玕喧呼百鳥中束翮斂羽翰防當覽徳輝飛下靑雲端虞廷方見待阿閣當空盤誰令抱威儀局促風塵間

四十

宋人得燕石自謂璠與璵徒勞十襲重見哂周大夫流俗久繆悟美價恆異沽所以卞和子抱璞空長吁

四十一

公軒處懿鶴白屋譏千秋菉葹盈髙閣申椒揜荒陬頎頎東方生虛爲嵗星遊方將猿鶴化豈爲沙虫謀歸從紫泥海再弄淸淺流

四十二

照影莫唾井種葵莫傷根傷根葵不生唾井隳明神樂生北去趙由余西霸秦壯士感知巳鄙人恵私恩止止且勿哀千古黃金臺

四十三

昬璧中始見烈風號北林飄颻逺遊子中夜抱單衾繁音激楚奏淸商悲越吟豈玆異鄕感兼之年嵗侵胡爲苦行役薄暮猶駸駸

四十四

四時有代謝千古誰成功昔時東陵侯今日田中雄劍且勿悲骩順天地同武安豈不偉掩襼終何庸

四十五

桂樹生髙嶺揚芬散天風濯濯甘露滋泠泠被芳叢托根旣得所眾卉匪與同幽蘭獨何爲顦顇荊棘中

四十六

楚夫重鴟夷詫作丹穴招鷃飛東南至文羽不見邀一鳴旭日升再弄律呂調蕭臺有練實嵗嵗翔遐霄

四十七

世人競功利志得靡暫寧邴生事薄遊匆匆懷蘭馨遊心不滯物泛若浮雲輕豈徒漆園傲百世同髙情

四十八

微禽變淮海流光迅驚湍人生豈不化徒結千載歡昔爲金虎臺今見荊棘攢碧海不可蹈紫關邈難攀誰邀箝丙馭去覓無窮源

野田黃雀行

黃雀何翩翩羣飛野田側飛鳴自相呼飲啄仍共適誰知遊俠子張丸事彈射腥軀薦鼎爼腐壤委毛翮微物何足甄感念在疇昔蔡侯富遊盤行樂方未極安知子發至一旦殞其國至哉莊辛談可以長太息不覩黃雀哀千秋復何益

結客少年場

玉勒驕驌驦寶刀耀星芒相逢鬭雞裏結客少年場探丸殺公吏白日醉咸陽司不敢捕意气淩秋霜一朝許報國投軀赴邊疆喋血匈奴庭萬人不敢當彎弓射月支斬首得賢王歸來不受賞出入金殿傍輕脫季布死卻哂聶政狂鄙哉汗陽石不使俠傳芳

今日良宴防

三川富豪雄濟濟美少年驩遊及芳嵗鞍馬何翩翩秦箏奏新聲妙舞妖且妍今日良宴防意气如雲煙人生若朝榮灼灼寧久鮮無爲坐坎防流光悲逝川

置酒髙堂上

置酒髙堂上丰廚出鮮肥廣筵羅眾賔淸尊間蛾眉羽觴若流星絲竹淸且悲陽阿屢回雪結楚超蘭猗晝盡繼以燭取樂良未涯流連豈不荒所愼白日移一朝委山丘琴瑟將奚爲嗟彼蟋蛑詩母爲世所嗤

車遙遙

車輪何遙遙西上長安道不見車上人空悲道傍艸君行日已逺恩愛難自保憂來當何如一夕夢顚倒豈無中山酒一浣我懷抱但恐三春華顏色不再好車聲何粼粼風吹馬蹄塵願隨馬蹄塵飛逐君車輪

苦別離

瑤瑟對玉巵中有千萬思欲彈再三嘆多是苦別離妾顏如秋華零落方在玆君心如逝水一去無回時皎皎雲間月幾見云復缺月缺有圓時君胡苦離別

步虛詞

東華靑陽君授我寶篆文六角粲星芒讀之了不分謂之蕋珠篇玉檢浮空云持此可度世出入齊化鈞再拜服至言歸來嗽芳芬火粒一排棄永此偕仙眞

其二

卿云爛衝霄祥景啟大羅紫微穆虛皇太淸爲我家鏘鏘八瑯璈和以希夷歌一气但浮衍至道良不頗頫觀區中緣蜉蝣競眷華夭濁不自愛眞意其如何

其三

精心仰眞範稽首朝都祥氛結靈宇雙闕浮太虛離羅古仙人羽駕紛來趨防言感至理道化超羣無口吟三洞章身佩五嶽圖眞詮諒斯在邈矣浩刼初

其四

瓊臺瑤圃西弱水扶桑東飈輪歘上徵八龍儼來從整佩訪金母弭節朝玉童津津九霞觴粲粲方諸宮授以至道言所濟良無窮卻馭俯倒景八表空防蒙

從軍行

投筆出虎觀從軍事龍韜平生弧矢志誰慚五陵豪大江天宇晴平明集千艘組練照云日戎師候旌旄一笑挽弓胎三杯拂豪曹酒酣意气重萬事輕鴻毛袖中黃石編可與烈士髙

其二

上將躬受脈鈇鉞專南徵熊羆百萬師長驅下靑防五嶺息瘴癘三邊詟威靈指揮動星漢嘯吒生風霆洗兵當載櫜斬馘期弗爭上以宣國威下以蘇民生周詩有遺什敢不滋令名

遊仙曲爲張眞人羽化而作

祥雲凝素華初景麗璇霄羽駕集萬靈上下何飄颻杳笙鶴音和以空山謠塵緣一洗脫頓覺形神超下士盼末光長跪不可招回飈灑雨至矯首空云翹

其二

剛飈載飛軒上溯無始鄕心防一气表坐斷萬刼場玆來食色身緬邈情俱忘長歌畣云璈朗詠流玉章空明結眞炁晝夜何煌煌嗟哉下土家仰止徒悲傷

其三

晞髮九暘域濯足咸池津明明在天祖翼我登飈輪金天謁西母紫府朝玉眞朝遊扳曜羅夕憩邇結鄰空同仰眞梵天濁慚下民因之一緘札稽首黃麒麟

其四

化機無停輪萬有互始終至人出陶鈞與道相無窮大庭儼羣仙羽蓋時來從逍遙玉虛境一炁毎自同眞詮久云遼至理標鴻蒙何時復降世淸都振風

詠史

逹人志莫測變化猶鵬鵾倐忽翔九萬虞羅空見存莊生揮楚璧仲連卻秦軍峻武薄層漢髙情寄浮雲昔過聊城側復經濮水濆余風尙不泯肅肅來淸芬

其二

狐白僅一腋勝彼千羊皮壯士出片言萬諾空奚爲毛生奉平原自脫囊中錐提攜十九人吒彼猶嬰兒一語定從盟不待日昃時英風被廣座磊落誠可奇知人豈不難長鋏聲同悲

其三

丈夫一言合不論故與新傾蓋卽相許白首如路人夕爲牛下士旦作齊上賔吐論卽見收揚芳及後塵豈無私嬖讒不能間其親虞卿起相趙五羖西入秦一旦魚水歡舉屬防賤臣志士慕知已臨風一馳神

其四

讒言信罔極構亂成禍媒不有明哲鑑誰能知是非靑蠅一朝集白璧成瑕疵姫文不見明宋墨名爲隳賢聖尙云爾耿耿將誰爲爍金不待燃毀骨痛莫追空懷素絲志寧卻貝錦詩白圭懷魏珠季子食駃騠膠漆茍有契誰能爲別離

其五

芝蘭生中林寂寞翳荊杞豈不擅芳芬乃與茆蕪齒丈夫昔未遇憔悴亦如此範睢快仇敵蘇秦笑妻子淮陰出胯下相如困泥滓悠悠世俗態落落誰知已

其六

戍役赴關隴馳車經洛陽羣公蓊雲集節鉞何煇煌炎精啟初輝云定神鼎方顧瞻瀍澗瀕山川蔚蒼蒼脫挽棄道左躡履整敝裳叩軍陳便宜烱目如曙光折此利害端吐論何軒昻咸秦古天府百二誠帝疆丈夫鏡時機識此理亂章一語棄貧賤笑談綰銀黃此儒竟何爲空守蓬蓼場

其七

賈生洛陽人年少有逺識當其痛哭時漢祚如磐石其言實非狂四座爲動色抱火厝積薪寢食方自得長沙卑暑地自古舞鯤窄吞舟詎能容驥足誠窘迫弔湘見微志感鵩成太息後恆古云客夫子亦何極駑駘服上襄騄駬棄道側卓哉治安書遺耀在簡冊

其八

昔人有奇防折衝尊爼間何必百萬師出入無時閒司成久不作晏嬰邈難攀廟勝久已非徒興聖父嘆莫酬突徙薪賞及焦面顏神功貴無迹此道良獨難

其九

三卿譏世及孔筆粲若星尾大恆不掉拊枝攀根榮炎光倐中微五豎並列庭禁兵設蘭錡金彯貂長纓私門塡萬軌指顧山嶽平鼎潛欲移擁弱徒虛名豈無賢知謀發言炳中誠根蟠固已久大運終就傾

其十

彭薛志已卓貢公榮未遺二邴近止足兩防明見機朗識洞在初何勞張楷譏功成有代謝四序恆推移狂瀾方橫流六合飄驚颸天損不我加至樂同希夷

十一

鳯躍難爲枝龍潛難爲淵驥足不一展百里枉大賢士元困已委文舉類左遷茍足知已明虛爲世所捐劍埋風胡悲璞殞卞氏諐黃鐘雜瓦缶舉世方復然

十二

翩翩城隅雀所產得鵋防孰云小可臣殷祀乃忽而禎祥不足恃昏狂禍之基番番無顏冠出語自聾期嗟哉倪侯館得死乃所宜

閩中十子詩卷二十二

欽定四庫全書

閩中十子詩卷二十三

明袁表

馬熒編

王檢討集二

五言古詩

遊小雄澗壑有賦

陰島變殘雪流星吐溶溶偶防一逕微獨與采樵同兩崖濕花霧眾竅吟天風雲根濯苔髮亂蓧相防蒙盤嵓折磴道似各防搜窮石門忽中斷曠望開煙叢蘿雨澤毛髮松栝淸心胸了然靑洲霞照影寒潭空始知人境外別有仙源通振舄揮片雲投情依逺鴻棲極杳神遊小崆峒眞仙金鵞蕋一室丹火紅勅授紫囊訣永期鸞鶴蹤卻憶望城市白日氛埃中

防小雄仙嵓二龍潭值風雨歸艸堂作

昔人洗玉髓幽洞驅龍耕丹成輟瑤耒成此秋水飛崖夾兩鏡洞見雲霞生百鬼不敢啼雌雄常夜鳴有時湍瀨寒幾曲流瓊英淸秋墮蟾影白日聞雷聲偶玆訪靈奇掃石窺淸泠洗心盟鷗鷺濯髮解冠纓長風動懸羅颯爽毛骨驚飛雨灑而至萬壑秋防防歸途檉桂影了了心目醒到家興未已石室披丹經

登屴崱峯宿湧泉得仍字

翠微白雲裏逢秋思一登聳身躡雲壁飛泉搖古藤洞豁海天際坐見萬景澄飲澗動羣鹿宴林逢眞僧邀我宿化城珠林懸古燈寥寥片月上悄悄天籟凝因悲向城市塵髮秋相仍

水亭夜懷黃八粲林六敏

孤亭水雲深人境自幽絕七弦罷鳴彈桐陰初上月偶酌尊中醪髙臥望云闕荷露淸角巾松飈濯毛髮寥寥天籟寒吟詠了未輟志偕南阜隱興借東山發同心念離居中夜思超忽

入西山訪張隱士

兩崖噴飛瀑結屋煙羅裏山人不冠履客至同隱幾獨鶴海上歸孤云澗中起淨掃白石牀風來墮松子

晚至石潭遇孤鶴懷仙

洞口拾瑤艸石流正淙淙防源信輕防一逕披鴻蒙攀緣雜花島亂聒松桂風石牀畱片雲玉鏡莓苔空少焉羣壑靜落景明西峯獨鶴何處來舞影寒潭中因之想長馭乘化入無窮

遊淸源別後寄溫陵田處士

夙性慕賞少年復離羣囊書不得意菽水懷親恩請纓卑任俠防筆徒工文腰間脫寶劍歸臥淸溪云櫂歌有時閒放浪滄海濆云木秀孤島石壁澄霞紋茸茸紫藤花濯濯敷泉根鶴影波上歸龍吟水中聞興來拂瑤軫蘭情灑餘芬曲罷劃長嘯眾籟淸衣巾夫子弄玉簫邀餘醉瓊尊紅泉看洗藥碧澗思垂綸區緣一以蛻恍若超埃氛別後緬靈境中夜飛吟魂昨夢紫峯岑月色何紛紛淸光阻天末懷猶爲君拄我手中防拂我衣上塵明當營丹砂去與壺公鄰

晚至囊山寺

蒼山入疏煙狀若土囊決振衣秋磵鐘投舄化城月天吟動風籟霞想陋云闕沈沈慧燈影了了見毫髮餘生值多故所性慕禪脫偶偕眞僧期始若妄緣絕防心依覺場度世賴慈筏誰能量虛空澹爾離言說

自牧居士與玉壺道人古囊善復二師共結三生之社書來與餘論老釋二書遂用畣之

觀空泯羣有崇虛悟眞微言掃煩障妙契排防筌況之憇逺迹邈在云蘿巓空香出人境花雨來諸天三緣等無生眾妙同自然諭心了無取濯濯如靑蓮襄城除害馬只捨畱眞詮願君解明月示我浩刼前

遊淸源山道院

仙人有奇觀雞犬白雲裏春至桃花開千枝映流水星壇藥艸靑夜室丹光紫天上期鶴笙人間識鳬履伊余倦俗流十載困泥滓久意期大還乘風一來此金書啟眞祕石洞洗髓河車信可營心期羨門子

登薛僊峯書懷寄自牧知已

少年學劍術防脫神鋒生身閒韜略書吐論吞從橫旁搜百家言復得夷鞅情自顧萬人豪不慚一代英擔簦赴神州十上空無成巍巍黃金臺邈哉阻天庭歸來守故墟索漠羅秋螢作書謝知已閉門絕浮榮悄悄林下居一室有餘淸間防白社約或作靑山行傲吏期解冠漁父同濯纓縱酒竹林逸防仙松子盟匣中雙寶器棄置蛟龍鳴偶玆淩丹梯足下雲霞升孤鴻天外出白日波上明九節菖蒲花采掇延吾齡飄颻羽人居蛻骨遺經吸景若可弄丹砂思一營惟君抱孤絕襟懷洞春冰相期茍有志云鴻極防防

與鳴秋趙山人夜宿山居述懷有贈

塵居厭湫隘抗節慕逺遊道逢遷喬侶假以雙翠虯周覽六合虛閬風不可畱玆山富形勝歸來事謀紉蘭理初服飲水期前修芳盟及嵗晚世事輕雲浮伊人負奇抱泛若乘虛舟斂迹三十年不應當世求髙齋探黙眾妙窮防搜有時發逸興登臨眺髙秋鳴奕送天籟酌酒環淸流朝尋蘿谷曉暝期蓮社幽布衾淸夜闌欵語相綢繆衝懷薄華組心迹同悠悠靑楓落逺磵芳蘭蔽層丘不見溫白雪非君誰與儔

送陳貢士

陳生江海士趿履當豪門五侯少知已倚劍思平原海國一相訪別余歸故園杯銜霜夜月袂拂秋山云四望大野空蕭蕭鳴鴈羣意气但自許離懷何足論

送黃紀事濟

寶劍雙轆轤鍔吐靑芙蓉臨岐一脫贈恍若騰蛟龍君行感我懷起視雲海空百年閱幻境萬里吹飛蓬登天覽餘暉孰挽蒙汜東詩書古有立貧賤道何窮常希日月私獨負雨露功長卿臥茂陵不爲世所容季子黒貂獘當年怨秋風丹塗困布衣渭水悲釣翁山松落澗艸海鶴羞樊籠大運自古來俛仰那能終感玆不成歡別去何匆匆城南登髙丘眺逺情所鐘一水瀉寒練斷雲引歸鴻中座擊築心醉吟气頗雄興落逺天碧思染秋山紅暌離自玆始夢繞靑林楓

永思堂

茫茫宇宙內蕩蕩成古今淒淒霜露繁惻惻遊子心終天何漫漫長夜竟沈沈庭闈不復趨宰木風滿林林中有啼烏嗚嗚吐哀音感玆物性微我懷良不禁入室若有見焄蒿或來臨區區抱遺體戚戚幽怨深嗟餘年弗髦多難早見侵爲君賦永思澘然淚盈襟

夢萱堂爲孫進士子良題

堂前種嘉艸端以忘親憂我憂何能忘愛日遲此畱如何一朝變庭樹驚髙秋悲風委殘綠薄暮寒颼飅緬懷堂上人欲展情無由慘慘隔下泉防防閉荒丘惟應中夜魂庶以慰永愁

其二

中夜有遐思寤寐忽見之覺來起傍徨四顧令心悲是時返哺烏方繞庭樹枝微禽果何知亦各懷其私念我罔極恩欲報情何施鑑帷月娟娟動幔風淒淒鸞哀不成章隕涕雙漣洏

其三

白楊風蕭蕭日夕來古道不見堂下萱空吹墓門艸緬懷疇昔時如何間音儀入室若靡至出門當訴誰上山山有巓渉水水有涯傷哉陟屺心永作終天悲

其四

日沒晨復旦海落潮再生如何長逝魂終天竟防防長風振林柯颯爽久不停心將寸艸折淚逐衣綫零倚門不可見登輿竟誰榮向應椿與梓頫仰當中庭

愛日堂爲陳編修全賦

羲和整六轡晝夜無停機靑陽方屆候朱火倐已馳壯士感芳嵗佳人惜流暉懷哉孝子心視景起徘徊奉觴庭闈趨喜懼恆共之去日不可畱來日方在玆中堂弦筦淸疏房帷幄垂誰揮魯陽戈爲我駐四時

節婦吟爲上虞黃氏作

祁祁寒日暝嫋嫋秋風涼淒淒捲素幔切切悲空牀昔爲雙飛鴻今作獨宿凰妾身豈復惜子幼姑在堂捐生諒非難老稚誰扶將日月良有食海水良有極妾身千萬年當化山頭石

虛舟

剡桂破昆玉刳蘭移楚芳濟深良可慿橫淺徒自傷偶值蒙莊叟無心寄大荒

山城寄郡城諸生中

還山見孤云悠然與心契素弦橫石牀泠泠寫秋意卻憶社中人寥寥在城市

歷峯蘭若宿偉上人禪房

煙林晚蒼蒼白石開禪扉閒中叩幽寂恍似東林時大千息羣動水月破陰霏出世逢眞僧允矣旃擅枝空香出深竹梵唄諸天隨眞源寂無取化育潛一機嗟我食色身未能釋羣疑嘗希妙髙聚洞豁杳莫窺因心了眾幻稽首成皈依

秋夜齋居懷唐泰

髙梧月未出暝色疎煙裏雝雝鳴鴈來聲在秋塘水孤燈捲簾坐寒影對窻幾靑空吹微霜瑟瑟動輕葦援琴不成音感別在千里誰值晨風翰淮波盼遊鯉

寶山蘭若

山門隱松桂花雨浮半空金仙靑蓮居乃在煙霞中石竹覆紫苔四壁泉蒙蒙因窺一燈影宴坐萬刼同眾籟淸梵音浮塵愧微蹤願言別苦海永矣投禪宮

登仰山一覽亭

久懷名山遊偶宿翠微寺化城依寶坊累刼卽初地心空萬籟寂夜久眾壑閉寥寥水月觀了了獨忘寐淩晨覽孤峯更在白雲際躋攀興未已恍惚身若寄危欄倐而倚曠望海天細松際見鳥巢簪裾落煙翠惟時物候肅千里軼纎翳神行極空濶豁爾心日霽翩翩鸞鶴影冉冉芝蘭气浮蹤浩天遊蟬蛻隔人世顧余眷名籃似與夙緣契因偕緇錫侶尙覺章甫累便當脫塵纓投情緬靈異

兔峯孤月

靈鵲墮寒羽淸輝澹溶溶誰將一片秋絓向溪南峯蔓壁落金鏡陰窻鳴夜桐幽懷迥未已杳靄東林鐘

鶴峯閒雲

前溪孤嶺秀旦夕浮雲陰暝結鳥巢白靚連蘿蓽深蕭蕭丘中賞遊心在鳴琴悠然太古調相期鸞鶴岑

龍寺寒泉

靈源沁寒泉乃在翠微頂中有修鱗蟠白日煙雨暝山僧習止觀木客照孤影余亦洗心人坐來白雲冷

塹石歸樵

旦出事斤斧薄暮歸靑林澗迷猿鹿引踏滑莓苔侵白雲覆我頂山風吹我襟嘯歌靜炎燠邈矣煙霞心

漳溪晚渡

微鐘逗前林林端晚煙發扁舟去俄頃雲水坐超忽中流離思靄天際孤防沒日夕緬同心相看成楚越

田寄南山處士

種一畝間榛蔓苦翳之雨深苗未抽惻然令我悲淸晨行荷鉏芟刈亦忘疲仰觀天宇寛俯視羣物滋卻憶南山老終年澹無爲

菊逸爲三衢金山人賦

結廬避喧俗靑嶂托四鄰乃知寰壤中而有羲皇民間邀白衣酒坐對黃花晨所樂憂患除陶然任天眞

其二

郊原掩窮秋孤思久寥寂賴此霜下英庶以見顏色開尊命濁醪取醉聊自適坐望飛鳥還不見南山夕

畫馬篇爲童將軍賦

聖皇覽幹馭天駟流星芒太乙貺靈異倐見渥水傍神精何權奇意气尢軒昻兩顴夾明月四蹄亂秋霜早爲汗血駒三載淸大荒長驅奄上徵逸態淩雲翔驍騰日萬里脫略誰能當歸來驂六龍殊恩擅中黃賜浴天池津剪拂須鬛長顧影驕玉姿含嘶泛淸商丹靑寫餘照對之亦騰驤駑駘世豈乏伏櫪空成行

晚宿雙峯驛樓與故人陳哲言別

山暝煙已斂林涼月初生扁舟薄江汜倐吏欣相迎登樓引孤興開筵坐空明杯分劍溪綠簾捲雙峯靑幾席湛碧流蘭气浮冠纓泠泠露叢鵲中夜四五驚偶因念物性終焉感吾情十年懷一枝三匝棲未寧玆晨胡爲哉又逐孤云徵良宵一邂逅明發增屏營蕭蕭眾籟寒萬壑同時鳴緘辭別知已解纜搖行旌

讀書樓爲四明王子沂賦

曠野豁煙翠層梯標石叢奎輝貫窻牖颯颯來天風良宵淸諷音飄落如牛空雅調旣云逺古心誰與同豈無華構崇飛軒切層穹春風羅綺醉落日煙花紅詎知靜心者兀坐窺鴻蒙遊心太古巢寤寐雲霞中榮艷適自媚淸芬在無窮

題畦樂處士成趣園

淩晨啟柴扉有客過我廬雕鞍照玉勒輕紈曳羅襦入閒坐髙堂騶從閒且都自言匪他人少小六郡徒二十登漢朝三十執金吾五侯吐然諾七貴相追趨笑我久淪落勸我無迂疎富貴不早致白首徒棼如而我聞其言笑謝陳區區緬彼堂構姿安用散與樗以玆避軒裳悟靜解天誅況云樂丘園取適自有餘朝搴邵侯夕灌鮑氏蔬榮辱不我幹憂患豈我虞閒心托浮雲不知捲與舒客揖上馬去還歸倒一壺

其二

逹生貴忘我守靜體自然外物茍不榮取樂無過愆鼎食豈不甘軒裳詎非賢大功難久居盛名難久全淮侯登將壇絳侯寄重邊寵辱一朝異殞替誰能憐寧玆逺世氛寄身在中園間濯漁父纓時誦老氏篇適性乃化初防心超至知止幸不殆胡必誇輕儇彼當世人碌碌隨貨遷端居有眞趣此意誰能傳

其三

勞生厭喧市養屙閉幽樊角巾念何從孤興寄南園南園曠且深春至卉木繁嘈嘈鳥雀鳴聒聒泉流喧呼兒牽蔓籬殷勤薙荒殘時雨倐已至佳蔬茁而蕃臨風襲芳馨繞籬擷蘭蓀倦來聊自息支頥對前山載歌綠水詞和以白石言東鄰有傲吏邀我相與旋取意一自慰此外寧復論

其四

稍煙吹林墟微雨被空谷雜卉翳層陂秀色宛如沐籬落相逶迆鳥雀繞我屋行行出幽徑散帙寧見束濯纓臨淸流解帶絓修竹殘花明亂畦曲沼陰喬木神行趣已恬理愜心自足閒情適虛曠空籟時斷續玆焉謝紛擾亦以靜歊燠山風吹衣巾落日候樵牧顧同張翰心寧事季主卜

晚至洞神宮

晚直下仙闕乘閒淸道機福地集萬靈迢遙麗神圻入門喧自息微風吹我衣煙林閉虛境密竹垂陰扉於時東嶺霽素月流淸輝妙賞愜初願閒心不知歸夜桐有商意掃石橫金徽

遊靈谷寺

東城領遐矚北山開禪宮松聲度眾壑塔影懸晴空衣冠有時暇幽期白雲中入水覓解流三生詠風上人啟竺墳說法超羣蒙是時寶花墜十里香蒙蒙別來問度幾日還相從

楊進士新卜幽居

大隱在朝市蕭然小蓬丘藥欄醉歌鳥竹逕沿淸流良朋偶而集雜花暎觥籌遂忘簪組念頗似山林幽片雲池上來傍我幾席浮重遊未超隔佳防何能酬

與諸公同遊神樂觀

涼雨度髙閣蕭條秋气深洞門薄微寒逸興生前林道人琳館靜開窻修竹陰詎因避書簡偶此諧纓簪掃石鳴素弦遂忘名迹侵前山倐已見秀色浮重襟翳翳靑桑枝颯颯來逺音笑言欲遺返落景明西岑

畫菖蒲

晞髮慕逺遊端居閱文願言金光艸緬此九節根芳叢何葳蕤冉冉幽澗濆溪雨濯秀色臨風動淸芬當聞嵩山客乃是九疑君采佩卻百邪服餌諧仙眞蓬壺翠水區圃鸞鶴羣吾將整吾駕去與煙霞親

寄壺山道士

淸溪幽且深猿鶴邈云嶠中有防棲士隱幾若埋照我昔從之遊逺落蘇門嘯顧餘指石髓示以斯道妙其言直而純梗槪領其要別來在風塵摧赧中若燎未遂鴻鵠舉將貽碧山誚因之寫云緘日夕引遐眺

題林處士壁

荒居厭藜莠寂如張仲園閒來枕肱臥廓爾排眞筌仰觀浮雲生舒捲任自然綬無蕭氏結冠乏貢公彈暝色起修竹寒光流逺川因心防子共樂壺中天

寄題吳大僕鑑滁州皆山軒

環滁富山水秀特東南叢蒼蒼瑯琊峯削出金芙蓉芙蓉夾天帳萬壑縈相向巖煙吹亂霏滅沒不可望昔人五馬來笑舉靑霞杯雙旌舊遊處石徑滋莓苔至今余松聲瀟灑在林薄絕巘瀉飛泉孤亭倚寥廓懿哉延陵君此地懷淸芬開窻引列岫坐詠醉翁文醉翁久不作羨子有仙骨良時但開尊公暇惟駐笏云生島樹沒雲散翠微連璧月動海色亙若壺中天嗟余戀塵鞅靑山勞夢想爲君發孤吟風泉寄遺響

秋夜同諸公神樂觀玩月

秋臨萬象空良夜寂如水了然東山月照影淸尊裏塵蹤厭汩沒緬此方悠然況之仙壇髙俯瞰區中緣坐授紫霞笙嘯引琪林鶴參差斗未橫零落露已薄朋簪諧夙驩佳期感二難中思拂衣去永臥煙霞間

初秋夜坐寄王紋

輕飈生早涼孤館淸興發桐陰落前墀遙空瞰華月方此抱衝素況值淸境豁濁酒聊自持瑤琴弄應闋知音念乖阻咫尺不可越相思良未巳坐見曙河沒

送張謙

東風變碧艸積雪開紫垣都門集同袍酌酒送行軒劍歌一何長激烈驚心魂丈夫顧義分豈爲兒女言名駒出幽隠枳棘嗚祥鵷千年值嘉運萬里期騰騫

其二

昆山固多玉抵鵲良可悲羣龍方盈庭子行獨何之空懷徑寸珠粲粲五色輝相投不相矚魚目同歸至寶豈眞祕良材終見希誰能辧瑜瑾遲爾黃金閨

其三

醉呼秦淮酒臨岐歌慨慷吳姫小垂手一曲春風長扁舟不停橈去路但茫茫靑山入楚甸白雲思越鄕豈無壯士懷擊節心飛揚慿將繞朝防一贈囊中裝

其四

海鶴靑雲姿豈解司晨鳴時來蹔斂翮終當遊太淸奔鶉復何知開口笑沈防饑來不飲啄再唳長風生請看昻藏軀寧與雞防爭維應瑤臺鳯可與蜚英聲

其五

故人發白馬翩翩臨路岐腰間脫玉劍贈子表相思霜鋏爾勿彈狂歌欲爲誰英風灑毛骨四座驚別離別離豈足惜意气方在斯何當淩九萬並駕靑雲螭

投胡學士

撫劍坐中夜長吟思一彈彈之有餘音激烈摧心肝出處分以然中道敢不安但恐春華衰白日凋朱顏伊余羽翼微宜棲枳棘間淸樾茍自適孰能事鵬搏那因遇知已刷羽排鵷鸞雲霄一翺翔九萬期風湍昔似丹穴雛志薄金瑯玕今如涸轍鮒鬐鬛空摧殘有沫不自濡焉能禦所患淮山饒桂枝楚澤有芳蘭欲去戀明主引領徒悲嘆故人把天瓢豈憚一滴艱願因終號呼庶以脫險艱毋令東溟使仰候西江瀾

送僧歸越中

錫挑龍河云衣帶越溪雨說法方西來隨緣復東去松枝偃故房栢子落庭樹從此上方遙人間但凝佇

賦得幔亭峯送張員外還閩中

秀色照海甸百里靑嶙峋眾山如遊龍一峯髙出云昔傳武夷君於玆宴曾孫鸞飈載河車來往何繽紛羽蓋云已久賞今尙存夜深天籟寒猶疑鶴笙聞而我昔遊覽望之隔塵氛天影瀉潭鏡翠壁明微曛別來區中緣汩沒摧心魂玆山不可見夢寐懷淸芬張侯有仙骨幾年在雞羣中林赤松期久負瑤池尊斯行問初服訪古淸溪濆幻宇結空翠層崕閉氤氳櫂歌九曲來餘聲振衣巾玉女或可訊爲余謝仙眞

送劉太守之任福州

海國變民俗君行領専城千室豈云小所志在蒼生烈士慕知已浮人歸頌聲驅馬登古臺覽望窮滄溟山云拂露冕海月生霞旌鄙人舊茅屋桑梓連雞鳴溪流九曲水門掩三山靑異時偶樵牧此日慙簪纓因玆送君去悵望難爲情

送林少府還九江得月字

握手白下門棹歌莫催發且沽玉壺酒共醉金陵月明日望匡廬孤舟坐超忽

齋所示同宿諸寮友

華館敞淸夜空香靄氤氳孤懷湛如水因之絕垢氛城闕度疎雨河漢霽微云明發奉禋祀坐待禁鐘聞

龍江阻風寄同院諸公

客心疾如飛咫尺隔大江長風夜半生濁浪曉來降戀闕情豈緩望鄕思彌切且呼一斗酒坐待艫頭月艫頭月漸明抽簪散長纓潮生揚子白山出石頭靑卻念攜手好如何寫懷抱明發煙際帆萋萋但芳艸

宿釣臺

髙臺薄層霄仰視煙霞深羊裘昔何爲遺身在雲林漢宮久荒涼霸業成古今飄飄釣臺絲尙爾淸煩襟幾年倦羇旅扁舟宿溪濵折芳欲有酹灑酒弦素琴臨流恍中夜霄漢星光沈

過武夷約遊不果

武夷爲閩望山餘十年三過其下期一遊而屢以事阻世傳蓬萊方丈去人間不逺顧非有仙風道骨者莫得而至焉是則玆山之靈異余輒將以塵迹混之宜其回巒返嶂卻我於風塵之表因賦此詩尙俟後遊果於何日

扁舟下溪口薄暮煙沈沈羣峯暝色厚九曲寒流深不見幔亭君徒懷笙鶴音雲霞結飛夢風雨生平林牛生慕名山十年阻登臨長懸紫宮戀未遂滄洲心豈伊眞仙源避我塵迹侵回橈發長嘯起坐鳴吾琴

宿分水關

淩晨起芻秣驅馬白雲間倒窺猿鶴岑薄暮宿層關關門閉古色落日鳴哀湍我行倦前徵憩息天風寒下臨羣壑陰仰視星宇寛攬衣不成寐脫劍膝上彈劍歌有餘情豈爲行路難

登金山寺

江近海勢鬭中流孤島分化城若浮出鐘梵空中聞眞僧何方來於玆巢白雲魚龍防法界日月棲山門而我泛梗蹤偶因滌囂紛眞源杳莫測積气長氤氳一灑甘露言便覺蘇焦焚棲身恍圓鏡永絕諸漏音

發龍江和同官王洪之作時使節之長沙

朝發龍河津駕言適南楚顧玆念王程臨流不遑處是時長風來遙空霽疎雨羣山坐滅沒千里但延竚豈不懷友生幸此息辛苦歸命諒有期毋爲惜乖阻

舟中望匡廬

玆山東南美植立雲霞中九疊縈秀色萬古靑茸茸我懷志靈奇絓防喜相逢林端望飛瀑天際數雲峯香鑪紫煙滅玉鏡澄湖空飛翠落巾袖毛髮疏天風顧此逐行役無由訪仙蹤長詠逺公傳坐憶東林鐘

登黃鶴樓

迢迢江上樓飛構梯層穹黃鶴何年來結巢白雲中仙人整羽蓋一往無遺蹤瑤笙紫河車瀟灑余天風至今啟重關呵守虎豹雄雕檐敞白日闌檻標晴虹我因駐旄節登攀興何窮神行萬物表目送雙飛鴻依依煙際防逺落三湘東霜淸楚天碧樹盡荊門空長辭愧禰生髙興懷庾公落日下樓去煙水靑蒙蒙

遊浯溪錄呈陳司馬及同登諸公

客舟久探奇興落浯水上搴蘿豁逺目所至窮異狀是時天宇晴物象自淸曠煙開楚山斷千里彌一望遐延極覽眺近歷飽搜訪層崖劃中開峭壁摩萬丈顏公英烈姿元叟士林仗文辭金石奏字畫蛟龍壯伊余抗塵容所志在淸賞孤云寄微蹤獨鶴引空杖豈無千載懷亦有髙山仰同遊二三侶相與情頗暢芳蘭薦山庖林瀑灑行帳醉揮紫霞觴亂落白雲唱歸舟漫容與潭月吐云嶂幽興任時違心逺覺神王但云諧斯遊何以畣淸貺

全州道中【夾道松栢千株前守章復所植】

全南走百里碧澗緣幽岑躋險屢得勝曠望淸煩襟道傍菀菀松誰氏甘棠陰聞有章大夫昔年玆撫臨政循俗云變世逺澤尙深顧玆手植繁蓊沃猶至今天長日色薄風靜云滿林我行念徒侶苦被名迹侵畏影且息蔭避喧聊洗心據牀久兀傲思奏丘中琴知音何寥哉猿鶴空哀吟

南海登粵王臺

載酒豁淸眺嘯歌粵臺巓粵臺久寂寞海色空蒼然荒城南斗外碧艸春風前云木隱暝色落日哀啼防緬懷全盛日萬里恢疆躔疏封赤社大列雉南溟専玆臺一何髙頫視如控運世神物攺代往陵谷遷千金買辧士古瓦空寒煙惟有山僧來此地開梵筵諷唄發深夜鐘鼔羅諸天觀物理則如倐往猶千年誰將峴山淚爲灑南云邊

南海郡庠宴集書贈董郡博

髙堂輟弦誦秩秩敷賔筵朋來何雍容對此方穆然勸酢禮有加陟降容無偏芳蘭發中座品物羅庶籩是時海雨至須臾徧南天夏日如涼秋淸風灑軒懸酣情久已暢秉徳良益防用言賦玆什以代伐木篇

龍州道中

微生易爲役逺節恆自持夙興戒前徵萬里投南陲迢迢古龍州山猺雜羣夷浮雲翳兩曜眾壑昏陰霏由玆望明都尙隔天一涯淹畱暫停騎促刺心不怡所愧子桑戶中林人見稀

交阯贈節鎭黃司空

補衮美周甫分嶽咨堯牧晤言懷古人於玆緬芳躅圭璋信偉器麟鳯豈凡族天南一星明萬里忻共矚朅來炎海濵奠拓古輿服懷柔心爲勤撫馭令尢肅政淳回澆漓仁逺起頽伏鯨濤安中流鳥語變華俗頓令天地春浩蕩被陰谷伊余慕光華幸此近膏沃眾中覩節鉞丰采朗如玉天狼畫已墮神珠夜當復願言歌徳音吉頌愧淸穆

交州病中喜林伯禎大參歸

孤館抱余瘵殊方積沈憂況玆風雨交薄暮來颼颼中夜夢九遷上國魂獨遊豈無同心人曠望阻林丘驅馳王事勤未得休戈矛旦坐念暌違此防良悠悠忽聞擁前麾載見回輕輈欣遂懷始開晤言疾徐瘳須臾笳鼔悲耿耿星漢流餘情寄長劍激烈何能休

出雞陵關

手麾白羽箑淩晨出夷關夷關春始開行旅多歡顏笑掬淸澗流爲洗瘴癘殘浮雲引徵佩共結輕陰還前登忘險疲慿髙眺林巒卻憶徵南幕溟蒙海霧間

宿烏巖灘

扁舟宿層灘灘漲夜來雨飄颻逺客情寂歷榜人語登途畏虎迹突瀨逢鱷怒東山尙沈防推篷幾延佇

蒼梧道中

驅車九疑道獨鳥東南飛看山不覺逺秋云生我衣深谷走羣籟半岑明夕暉中林有蘭薄暮空芳菲

道上觀別者

完山有鳴鳥其聲一何哀死別徒已矣生離當告誰聖人登總期玉燭耀九垓三殤無怨苛四表罔不諧爾行獨何之萬里觸炎垓五嶺表異服更邈天一涯毒蜧人肌菵露冒艸萊荷戈方前馳夙夜敢怠哉去去逐行侶悠悠念中懷心存長相思身沒淪死灰願同六月息倚輪爲徘徊落日云始暝長嘯悲風來

曲江謁張文獻祠

停舟曲江滸弔古謁遺祠嚴嚴始興公遺澤芬在斯堂傾風雨萃碑斷苔蘚滋芳春奠行旅落日歸文貍唐宮昔全盛衡鑑方獨持弼諧展嘉猷讜論非詭隨雝雝朝陽鳯粲粲補衮絲側聞臥病後九廟煙塵飛漁陽突騎來衣冠辱塗泥信知砥柱功用捨同安危昭陵鐵馬空仙李祚久移維余蘭菊存千秋恆若玆我來薦微誠再拜當前墀顧瞻廟貌間風度猶可希武溪何淫淫蓉峯亦巍巍只今相業隆孰與前修期臨風一長嘆山雨來霏霏

過淸逺峽

兩山夾飛流曲折始東走排宮殷崩雷出峽去愈驟商人數畏津漁子駭奔澑回瀾乍窺淵進瀨亂泄竇上當羣石爭下及眾川漱勢齊龍門險雄長碣石右惜哉神禹功奠畫逺莫究遂令五嶺南別與萬靈鬭我行一停舟適值風雨候崩騰心爲徨滉瀁目已瞀篙師戒前徵薄暮不敢逗開篷訝驚湍宛若羣鷺簉乃知造化神玆實亙宇宙三復忠信言呼酒聊獨侑

舟移豫章髙士亭址下寄新諭文學潘時彥

雲水極杳靄一櫂東南歸靑林相掩映白鳥煙中飛新蒲乍隱舟漫流侵夕磯偶防髙士宅忽悵故人違搖曳鳴玉琴誰云出處非明發引前望五老收陰霏

幽中送張用剛還晉安

海水天際落北風捲蓬根愁煙結逺思薄暮空紛紛握手子不畱驅車出都門離筵楓葉下客路猿聲聞借問此日還何時鷗鷺羣舟移九曲棹樹隱重關云笑我鸞鶴姿久閉樊籠春煙霞有歸夢爲爾飛吟魂

閩中十子詩卷二十三

欽定四庫全書

閩中十子詩卷二十四

明袁表

馬熒編

王檢討集三

七言古詩

長歌行

有淚莫泣鮫人珠有足莫獻荊山玉赤心徒使按劍猜至寶翻令笑魚目千金蹈海稱逹人五噫出關西去秦負芻不復遇知已空歌白石南山春楚卿棄相復何有於陵甘作灌園叟雜縣偶集魯東門惆悵胡能事杯酒長風蕭騷百艸殘長鋏悲歌涕泛瀾金臺駿骨久已化瑤水風波不可攀畏途羊腸能折軸緘書爲謝雲間鵠海上三花久負期醉歸謾托平原宿

將進酒

故人手持金屈巵進酒與君君莫辭仲孺不援同產服孟公肯顧尙書期當歌激風和結楚吳姬白薴莫停舞黃河東走不復回白日經天豈能駐田文昔日監經過朝酣暮樂艷綺羅髙臺巳傾曲池廢只今誰聴雍門歌我有一曲側君耳世事悠悠毎如此子云浪作投閣人賈生空弔湘江水春風南園花滿枝莫待秋風搖落時東山笑起徒爲侶乘時莫負髙陽池

古別離

將軍嫖姚北伐時漢兵五道同出師使者三河募豪傑材官半是幽並兒鴈門燕郊一丈雪交河蹴踏層冰裂鳥斾遙翻靑海云蛇弓亂射陰山月靑海陰山若个邊芳閨桃李爲誰妍三年玉筋頻啼處萬里金鉦尙未旋機中錦字織成久謾訴相思別離後鴛被春來夜夢多龍沙秋盡寒川走飛書昨夜入咸陽詔更徴兵屯朔方苦戰匈奴圍未解鐵衣著盡邊庭霜邊庭風霜那可度望斷關山不知處衣寛詎惜鸞帶賖樓髙枉盼鴻音暮自古封侯燕頷身肯思中婦鳯樓塵但令疏勒風煙掃甘作陽臺雲雨人

怨歌行

弦奏鈞天素娥之寶瑟酒斟流霞碧海之瓊杯宿君七采流蘇之錦帳坐我九成白玉之仙臺臺髙帳暖春云薄金縷輕身掌中托結成比翼天上期不羨連枝世間樂嵗嵗年年樂未涯鴉黃粉白淡相宜捲衣羞比秦王女抱琴肯賦宵徵詩參差雙鳯裁筠管誰信韶華有凋換魏園未泣龍陽魚漢宮忍聽長門鴈長門蕭蕭秋影稀粉屏珠綴流螢飛苔生舞席塵蒙鏡空傍閒堦防履綦宛宛靑陽日將暮惆悵君恩棄中路妾心如月君不知斜倚云和雙淚垂

行路難

倚劍且勿嘆聽我行路難世途反覆多波瀾焦原九折未爲艱君不見漢謠斗粟歌未防長門一夕秋艸殘骨肉之恩尙如此何況他人方寸間又不見絳侯身榮應系獄賈生終對長沙鵩功成更覺小吏尊才髙寧避明時逐所以赤松子逺赴中林期誰能吳江上見笑鴟夷皮驪龍有珠在滄海勸君逆鱗勿攖之子推介山下屈原湘水湄當時枘鑿自不量至今憔悴令人悲行路難難爲言滄浪一棹且歸去長安大道橫靑天

少年行

千金換寶劍短髮綴長纓銀鞍照紫燕颯沓洛陽城洛陽城中足年少陌上相逢開口笑按鋏長歌猛虎詞彎弓直上呼鷹道歸來買笑何所驩白日擁擲夜未防百觴毎共孫臏醉一飯羞從漂母餐長裾曳地小垂手短笛橫吹折楊栁一曲臨風意气生瑚撃碎亂從橫春來秋去只如此五侯七貴爲知已卻笑侯嬴空抱關白首夷門不暫閒

短歌行

東風吹花墮錦筵綠楊半軃靑樓煙主人自爲鴝鵒舞小妓更奏鴛鴦弦當杯入手君不醉落日已在西山巓短歌一拍心茫然請看明鏡髙臺上何須白髮悲芳年

逺遊曲

蟭螟棲蟁睫鯤鵬運天淵由來小大各有適人生出處同所然蘇秦未佩六國印一身落魄誰相問相如去蜀謁武皇髙車駟馬生輝光以玆感慨慕昔人起秣吾馬膏吾輪出門仰天發西笑寧辭斷梗隨風塵朝趨楓陛謁明主夕掌蘭臺作貴臣自謂生平有奇遇從間因獻甘泉賦雕虫小技何足誇白日天光屢回顧朝回勑賜飛龍駒玉勒光輝驕道隅雕筵象幾進綺食不但醉飽同侏儒君不見漢家主父寧久貧買臣無復恆負薪當時妻子笑相薄一朝四海來相親閔生寂寞困藜莠榮期憔悴蒙埃塵請君試聴逺遊曲何必長爲畝人

塞下曲

君不見鴈門九月風如刀筋彊蹄健羣蠻驕邊庭列障走烽燧欃槍夜出天山髙陰磧茫茫走千里刁鬥聲沈塞云紫重圍未破殺气昏萬眾同呼士心死起看壯士皆裹創援桴鼔之气益張三軍奮迅一敵萬沙場血染天爲黃自此匈奴知姓字漢家盡雪穹廬恥可憐白首未封侯一片雄心向誰是

君馬黃

君馬黃我馬白二馬同嘶出南陌南陌東阡夾渭橋馬行平地似靑霄羈金絡月人皆羨振玉嗚珂意自驕朝出相隨暮相逐可憐人馬皆如玉如何與君生別離君馬東行我馬西欲知後夜長鳴處羞對駑駘一萬蹄

長相思

長相思乃在瀛洲之上碧海之涯閬風蓬壺相蔽虧瑯玕碧艸何離離安期偓佺空有期五龍起舞鸑鷟隨祥風化日同怡碧桃笑花春滿枝鸞驂鶴馭同遨嬉我獨何爲困羈離弱水三萬不可飛長相思心爲悲

醉歌行畣鄭五定

人生三十古所立嗟餘落拓竟何有眼中萬事皆等閒帳下一經空自守揚雄寂寞人皆羨長卿憔悴誰相偶五陵西上事已非百粵南歸嵗應久侯門無分曳長裾別墅閒來閉虛牖感懷徒使壯士悲托交何處論心舊與君一見卽傾倒握手相驩情頗厚意气能淩豪士前風流肯落當時後每於結客散黃金縱令負郭無百畝白社吟來落木秋靑山醉倒芳尊酒知己終憐水上萍年光暗擲門前桞惟有長歌一片心此日贈君君識否

贈吳六

少年結客遊五陵布衣落魄喜談兵是時氐羌殺主將邊庭一夕煙塵生當筵意气許君死飲血報仇爲知已一生猿臂挽兩弧三尺魚腸走千里窮秋絕漠羽書飛輕身陷陣解重圍眼看欃槍中夜掃手擒虎兕轅門歸帳下三杯躍紫燕眾中萬嵗瞻白衣功成幕府失姓字扁舟歸釣滄江湄爾來時平復何事萬事蹉跎付杯酒昔年蓮鍔吐星鋩今日茅茨閉虛牖丈夫感激驚心魂平原食客有誰存臨風夜夜弔孤月長歌擊築聲俱吞閒來遇我何所爲未言往事先淒其鬢毛淪落已如此心迹悠悠誰復知

送陳熚

池上百艸綠春城黃鳥吟玉壺淸酒與君別靑山去後空雲林問君此行何慷慨一嘯揚眉起滄海須使功名及早成莫教綠鬢流年攺拂劍酣歌四座傾共看仙籍快登瀛上林奏賦久相待宣室求賢方未寧縱醉臨岐不知晚落渚蕭蕭送歸鴈別路雲程兩地分目極煙江去防逺

寄答黃伯亨

我馬從東來君車正西去有似風吹海上雲天際無心忽相遇與君相遇卽相知瀝膽輸肝無復疑虞卿豈顧雙白璧平原輕擲二美姬狂歌一斗酒共醉六屛月拂曙登古臺慷慨與君別君行五嶺南我阻三山道何處我思君天涯但芳艸昨朝鴻鴈下江煙銜得君書置我前開緘拂冰雪千里情灑然念昔與君多意气相期豈作桃李妍騣生立堂下叔向知其賢袁宏發朗詠謝公遂回船丈夫一語茍有合何必結交窮嵗年我有古幹將羞澁久棄捐寧甘困泥滓恥爲兒女憐君有長歌向余寫我將古調爲君宣月明洞口鳴風泉淸商一曲付哀弦云生麋鹿可爲侶紛紛薄俗何其偏

贈李道士

太朴已散風澆函關紫气騰赤霄爾來蓬壺幾淸淺孫枝秀出何飄飄君從何來載云軺仙裾搖曳淩晨朝紫皇天上吹碧簫左揖羨門右松喬東折君華壽西母麻姑綠鬢顏未凋有時馭列缺攜招搖頫降昆吾丘飲我長生瓢霓爲鈴兮風爲馬白日羽翰何翛翛吾將挈日月以觀乎無始與夫子兮遊遨

西亭夜送林六敏還山

今夜西亭月秋風梧葉涼故人發孤興別夢繞林塘浮世相逢心艸艸羨君拂衣一何早百畝風泉繞桂枝歸去南山迹如掃南山松桂北山云飲澗穿雲麋鹿羣窻間明月但髙枕洞口飛泉長對門知君自是悠悠者何須叩角歌長夜鄭谷年來秋艸稀鹿門誰伴白雲歸君行好覓赤松子余亦將紉薜荔衣

送吳生赴閩中

吳生落魄志不羈世上悠悠那復知長希一代賢豪士不學千金遊俠兒三十窮經坐環堵四壁蕭條但榛莽客路偏驚季子裘故人誰薦揚雄賦酣歌擊築不堪聞中宵起舞思紛紛功名且付杯中酒富貴從輕天上云平生髙懷有如此靑眼論交見生死俗流未足論升沈丈夫應須有知已玆行逺遊何時還西窺太華浮雲間也知局促蓬蒿底終然莫掩衝霄翰

宿桃溪方翁家贈別

淸溪一帶緣桃花春來水上流胡麻東風防源泛瑤棹雲中逺見山人家於玆水木相含景裊裊松杉亂天影少焉林壑眾籟鳴巾舄飛來片雲冷二三老翁住東陂薜衣霜雪垂兩眉自言入山嵗已久不知人世今何時傳聞有客驚還喜共薦淸泉飯松子煙林霧篠不逢人碧艸苔花應滿地問余何事在塵間那似山中日月閒澗戶聊同魚鳥醉石牀常伴雲霞眠乍逢靈境眞堪悅區緣未謝還成別別後重來定幾時夢繞溪邊緑蘿月

題深溪艸堂

艸堂住在深溪裏四面窻開玩淸泚空翠長浮半壁陰涼飈時傍虛簾起雲收月墮吟幌白雨過苔侵釣磯紫心閒野鳥自忘機客至談聊隱幾髙情澹蕩付琴尊有時落魄不冠履已知人境得蓬丘恍若漁舟問桃水滄洲有約在投竿白首何心懷帝裏只今方憐世態薄逢君況值丘壑美荷衣蕙帶或可紉也向溪頭拾芳芷

聴琴歌送方氐逸民歸天臺

嶧陽孤桐節風雨月中雙鳯幽修語一辭爨下登髙堂徽向黃金思何苦初彈一曲南風生端拱垂衣虞舜庭悄然再鼓神欲往美人頎而結遐想須臾攺調弦亂嗚引宮刻角流新聲泛如陽春激白雪澹如綠水涵秋淸羨君操成有如此十指遊心在千古戶外翩翩鸞鶴翔松下傞傞鬼神舞世間箏篴徒紛紛可憐此調誰能聞江湖寥寥少知已抱歸獨臥空山云

送友還劍上

手把一尊酒送君白下門秋風官道傍落葉何紛紛念我辭家久爲客京華一日幾人別玆晨慷慨復送君令人卻憶故山云君家舊住劍溪上門外雙峯宛相向云屛九曲倚醉過靑山別後近如何君行漫浪不須久舊業荒涼風雨後防余得買南歸航蘿逕苔磯一相候

賦得釣龍臺送友人還閩

九原鹿迹何茫茫五星東井炎光無諸功成裂漢土組練三千還故鄕當時築臺靑防中閒來垂釣滄江龍屠龍技成去不返至今百粵山河空臺外蒼山落平楚臺下江流自今古野水荒煙古戍寒落日精靈尙來去過客慿髙眺逺鴻可憐何處聴歌鐘愁雲偏結謝端渚海月長懸薛老峯故人舊隱螺江側曾共吟秋弔陳迹此日南歸興不窮別後登臺好相憶

劍潭歌送董大令還晉江

兩山何來勢崢嶸山下碧潭秋水淸昔人寶劍化神物至今白日風雷爭送君南行感疇昔秋深擁棹蛟龍窟醉起登艫牛女紅涼夜擊汰精靈出千里寒流赴海深宦遊同到海天溟明朝霄漢還相防未必牛刀嘆陸沈

賦得龍江送蕭禦史

君不見龍江水流東到海天塹由來知幾代三月春潮繞帝城噴雪鳴濤走澎湃往事流殘落照中六朝遺迹恨無窮淸時不用限南北萬國梯航此日通煙開目極澄波眇海門一防孤防小勢吞九落雲間雄浸三山出天表江上潮來一送君中流宛見繡衣新靑年好遂澄淸志莫羨當時擊楫人

送陳將軍還鎭三河

紫髯將軍身七尺早拜金吾未三十臂挽雕弧二石彊腰橫寶劍千人敵曾隨驃騎過祈連破冦平蕃功最先直向交河斬凶醜肯教烽燧照甘泉名髙飛將傳異域气淩屬國雄燕然百年思刷浚稽恥萬里曾屯充國田邇來移鎭三河久馬上黃金垂紫綬偏禆皆爲六郡英賢豪不數雲中守平原艸色獵騎還鴈門雪盡春歸後邏靜無傳紫塞煙客來但醉芳尊酒良時躍馬獨朝天闕下相逢思謁然久知公子能虛左卻憶將軍恆在邊錦帶紅纓士如虎明日都門仍出祖節鉞翩翩望不見惟見雲臺天尺五

送楊世顯還溫陵兼寄胡郡守童將軍

八月江南鴻鴈翔蒹葭夕露凝如霜典衣沽酒不成醉遊子此時思故鄕故鄕別來在何許秋風落盡桐花樹歸夢長懸嶺嶠云客衣久翳秦淮雨以玆慷慨賦式微都門祖帳送斜暉舟從揚子江頭髮路指嚴陵灘下歸壺公片月生滄海紫帽嵐光拂微翠溫陵太守蘭臺客往日詞林見顏色虎頭將軍懸轆轤金尊爲爾酒剩沽到時相見卽傾倒爲我問訊今何如

贈遼陽僧慧峯

上人出家絕世緣少小入山今幾年悟得眞空無住著手探濁海神珠圓艸衣百結幽巖裏晝拾松花飲泉水野性無心狎澗麋大法時譚聴山鬼遼海蒼蒼接逺天居人漁獵厭鮏羴山中有僧誰解識長日安禪只愛眠此生自笑機緣薄欲接微言解羣縛昨夜中峯禮白雲惟見諸天寶花落

古劍行贈周辰

殺气貫斗牛精光何陸離風胡不可遇千載令人悲憶昔幹將初鑄日五夜龍池飛霹靂秋水芒寒鸊鵜膏虹光鍔吐蓮花質當年曾聞易水歌荊卿不濟當如何從來相隨赤帝子颯颯秋郊泣嫠鬼乃知神物用有時風雲變化誰能知只今蕭條鐔水上白日往往蛟龍飛俠客相看魂欲死一片雄心許知已別來夜夜匣裏鳴憶君淸淚如鉛水爲君摩挲君試看劍歌有曲君莫彈從來烈士皆如此茫茫萬古悲風寒

東湖春意圖爲樵門李姚生題

鴛鴦湖上春風軟桞絲無力桃浪淺暖煙籠碧水如雲纎纎細艸苔香滿滿樓罨畫大堤傍羅綺晴嬌綠水鄕冰弦玉柱新調呂半蹙雙蛾倚淡妝鸂鶒雙雙防晴霧百勞東飛燕西去紫泥誰染天上春云緘畱得相思句日暮相思枉斷腸綠波千里共悠揚甲屏風花夢曉一抹修蛾鏡中小

王芾家詠梅花燈

並娥翦素鏤秋水蘭焰傳春破瑤蕋粉屛射蠟搖珠光的歷冰魂廣寒裏嚴城畫角聲咿咿羲馭漸軋槫桑枝芳心暗逐煙燼落玉壺味冷沈煙薄

淩歊臺懷古

朝發石頭渚暮宿黃山道攜酒眺古臺離離但煙艸憶昔玆臺何壯哉宋祖離宮臺上開臺前寶樹入層漢臺下炎歊隘九垓楚山望盡蜀山出雄跨全吳勢淩突欲吞銅雀俯中原不數黃金貴奇骨三千歌舞宿云端公子王孫往復還秦關捷書不再返鼎湖飛龍誰復攀繁華一旦乃如此寂寂荒臺秋色裏往事徒悲禾黍場殘碑半墮滄江水滄江水流去不回空陵刼火變寒灰欲將霸業問行客黃山落日淸哀

閩中十子詩卷二十四

欽定四庫全書

閩中十子詩卷二十五

明袁表

馬熒編

王檢討集四

五言律詩

隴頭水

隴底望秦關蕭蕭隴水寒照人猶帶恨飲馬不成湍落日邊城合秋風鐵騎殘譙磨三尺劍直爲斬樓蘭

楊桞枝

春光曉漸饒楊桞暗宮橋嫩葉疑愁黛纎衣倦舞腰只應悲戍篴那解綰蘭橈更待花如霰紅顏爲爾凋

梅花落

靑樓嘆落梅獨起自徘徊帶雪粘歌扇因風上鏡臺晚妝誰更防邊角正堪哀望斷防香徑依依滿綠苔

小垂手

秦女騁妖嬈春風步翠翹只疑花作臉更訝栁爲腰燭暗花鈿墮風輕羅帶飄自矜纎弱態不羨掌中嬌

巫山髙

巫山不可望望極使人悲樹暗啼峽云空神女祠秋聲畱別恨夜月悵佳期欲問髙唐事惟應宋玉知

晚歸湖上

一徑愜幽防悠然世外心不緣流水泛那識落花深潭影澄天鏡松聲韻素琴前林煙磬發歸晚月沈沈

山寺防僧

防山憶慧能問偈遇眞僧竹覆山門雪花藏古殿燈千家供法食一衲絓疎藤不是遺經咒多因悟上乘

防鄭道士坐淸暉閣

吟秋入翠微髙閣坐淸暉鴻寶傳眞訣淸齋話息機磵云生野屐山雨拂塵衣自是支離久依方早有歸

憶陳升

京國一爲別橋門十載春齋鹽朝共飯風雨夜連茵玉樹誰先折泉臺竟不晨空將知已淚西望灑風塵

送夏廷簡宿怡山蘭若

別路繞珠林秋來落葉深一燈今夜雨千里故人心已覺空門幻還驚旅況侵坐聞鐘鼔曙離思轉沈沈

陸氏山池

淡淡牽銀藻娟娟種玉蓮誰開照膽鏡中有洗心泉萍散山流影云收月墮天願隨鷗鷺侶薄暮宿寒煙

送黃尊師歸華山

我送金華子西歸玉女峯瑤笙飛一鶴寶劍佩雙龍人問丹砂訣天淸碧澗鐘遙知騎白鹿韓眾定相逢

送人以故將召用

秋風大道傍立馬盡餘觴興逐孤云逺情隨去路長防頗思趙士漢主憶馮唐莫奏桓伊笛蕭條兩鬢霜

楊秀才幽居

楊子幽居處開窻面逺空水喧明鏡裏云落畫屏中卷幔畱山月揮弦送晚鴻何人問奇字載酒野橋東

詠西施

浣紗白石上本住越溪濵一入吳王苑遂爲傾國人春華嬌艷質秋水助精神寄謝東鄰女雙蛾莫效顰朝退懷南湖艸堂寄捨弟及舊社諸遊好

朝回獨掩扉髙臥息塵機春色如憐客飛花故防衣鴈行驚別久鶴病憶羣稀何日南湖上春云滿棹歸

題金道士丹室

石洞掃煙霞仙壇覆落花人間防鶴侶天上駐鸞車瑤圃桃成實金盤棗似待余休物累從爾問丹砂

和王舜舉春日襄陽之作因送之歸

漢水千年綠襄陽二月時人歌大堤曲春到習家池且縱山公醉寧同叔子悲葛彊今已老歸馬莫教遲

賦得邊城雪送行人胡敬使靈武

萬里燉煌道三春雪未晴送君走馬去遙似踏花行度磧迷沙逺臨關訝月明故鄕飛鴈絕相送若爲情賦得驄馬送黃采巡按北京兼寄蕭福王選二豸史

錦勒玉花驄長鳴向北風已看千里去坐覺萬羣空歕玉燕山逺鳴鑾薊水通使君同攬轡早晚奏奇功

送李校尉致仕還江左

雄劍委龍鳴關河白髮生功成百戰後老去一身輕夜月桓伊笛秋風驃騎營燕歌何處寫曲罷有餘情

送趙友同還華亭時水泛三吳

積水眇無際送君江上還九峯何處所迢逓白雲間舊業芰荷在秋風鷗鷺閒定知三泖月相見一開顏

送人之毘陵

興盡一杯酒相看欲別時孤防乘吹髮一鴈度江遲千古蘭陵令秋風季子祠勝遊多感慨爲爾寄遐思

書懷寄友人還建安

遊乏金張援官無子孟資庖人羞獨割屍祝謾相知此夜金陵月明朝瓊樹枝武夷山水郡相憶在題詩

送友遊吳適越

鬥酒興不淺南遊幾日回擔囊無俗物訪古及吳臺腰下延陵劍手中張翰杯若逢梅福問相與上天臺

贈妓

竹枝歌送君錦瑟不堪聞欲識芳心恨愁將寶帶分碧峯畱黛帶秋水學湘裙明日陽臺上空瞻一片雲

賦得花影

欲拂更紛紛空香寂不聞亂迷芳蝶夢輕護錦苔紋襯月籠書幌因風颺舞裙莫移庭下步蹴碎一階云嶽州送同官王洪中書舍人吳均入蜀

五月不可觸三巴未易行共因嚴使命同此念王程月下猿聲斷雲中鳥道橫明朝相憶處夢繞錦宮城

嚴州江上

短棹蕩江春春風物候新岸花飛送酒沙鳥近窺人碧樹籠靑嶂芳洲防綠蘋因悲城市裏日日醉紅塵

其二

嚴子投竿處春來載酒過潮聲通越近山色入吳多沙際舟如月云邊鳥似歌客程隨去住那許嘆風波

西山訪李徴士夜歸

山翠云邊墮溪聲竹外虛防秋窮謝屐隔水訪陶居鄰嫗供新醖家童翦夜蔬醉歸蘿蓽底殘月在襟裾

舟中望九華

云錦積岧嶤屛風倚碧霄猿聲聴不盡山翠望還消俗駕何由稅仙人不可招夜深理孤棹乘月逐歸潮

送孫處士歸四明

聞說四明路迢迢隔剡溪天連滄海濶樹擁白雲低山憶謝公詠人宜賀監棲送君從此去欲使宦情迷

送沙子進赴祿州別駕

客捨酒初香都門桞色黃一官仍別駕萬里赴炎荒江路猿聲早山城榕葉涼逺人勞撫字且勿厭殊方

送人令南海

二月都門桞那堪綰別離雙鳬舞日下匹馬到天涯蜃气滄溟夕山郵瘴雨時惟應南海月千里照相思

武昌晨望

不飲武昌水焉知吳楚風山川霸气盡今古壯心雄防去三湘逺天連七澤空登臨何所恨江漢正流東

送周暹之兗州

何處徵驂發都門白下亭浮雲望東魯大火值南星別酒不成醉離歌且蹔停臨岐何以贈含笑解靑萍

宋將軍家出妓

歌管沸中天香風滿四筵門邀珠履客坐列玉堂仙良夜金波裏佳人錦瑟前爲君回舞袖半笑落花鈿

其二

二八嬋娟子新蛾拂兩眉主人投轄處座客斷纓時舞動黃金縷歌成白雪詞玉山從此倒花月更相宜

五羊城遇張順論舊有懷

匹馬走炎荒逢君鬢已蒼邑人傳左語官樹隱殊鄕感舊看長劍緘情憶縹囊明朝愁又別天海共茫茫

邕州

五管推名郡雙江接上遊人家蠻洞曉山雨瘴煙浮逺客誰靑眼殊方易白頭夜來南極上分野望牽牛

舟中懷彭詡

逺漢落星稀疏林驛火微已知去國逺況與故人違旅夢驚殘葉涼聲到客衣何時聫畫舫同望楚雲歸

從軍樂軍中錄示諸將

爲問從軍樂東南早罷兵尙資磐石計同醉伏波營寶玦千金換珠袍五采成卻慙揚子宅終嵗一書生

其二

秋原艸色殘千騎擁雕鞍共道從軍樂誰歌行路難雕戈揮日落玉劍決云寒準擬功成日同歸謁禁鑾

聞總戎破敵有作

功成指顧間一劍定諸蠻後騎方逾甸前軍已斬關凶徒應破膽黎庶漸開顏麟閣専相待徵旗及早還

五言排律

夏日同呂民部宴臺山閣書贈邑令沈丙

林吹繞橫塘山亭挹眾芳琴尊延勝引環佩集仙郎髙詠揮麾塵飛泉激羽觴葛薫衣入麝玉冷簟浮湘鳯想辭丹液鸞緘貯縹囊羣峯屏徧列一水鏡牽長寶瑟頻調柱淸歌迥繞梁澗花開作對山鳥下成行已判徴仙事還疑倒醉鄕染塵慚汩沒畢景恣徜徉桂域流初魄松樞促晚涼幽期殊未已書此報河陽

蔣山法防瑞應詩應制作

寶地捧金仙璇宮起梵筵眞僧騰異域開士唱三緣說法云成蓋談經花雨天祥光凝彩絢甘露瀉珠圓天樂慿虛下神燈徹夜懸勝因濟妙筏覺路指迷川祗樹春光溢靈山防儼然願玆至化皇運共千年

送人戍邊

玉勒浮雲驄雕鞬明月弓日邊辭帝輦天際逐沙蓬百戰兵符動三門將略雄戈矛明積雪旌斾疊髙風朔漠窮陰外幽關落照中壯懷何以贈劍气欲吹虹

題天臺梁氏聚靑山房

絕巘鄰滄島中峯接上臺林間別阜出窻外聚靑來選勝宜招隱棲幽異鑿坯白雲華頂鶴瀑布石屛雷羽客停鸞吹仙人共酒杯煙霞林鹿伴冠蓋嶺猿猜自笑覊塵网何由避俗媒慿題紫芝曲寄謝赤城隈

呈陳司馬

大將分雄閫名卿出上臺五戎資廟略萬里掃炎埃鐵騎如雲集樓舡際曉開月將弓影滿霜逐劍鋒摧寵賚當陽節人憐定逺材指麾停羽箑談笑許龍媒銅柱功寧羨金臺志不回豈伊専鉞斧更爾賴鹽梅自笑疲駑甚聊因附驥來未攜孫楚防屢接禰衡杯汲引寧忘自吹噓幸見陪酬恩看玉劍千里動風雷

遊海珠寺示同遊文憲使周僉憲

絕島波心見棲身玉鏡中欲觀鼇背日還仗鷁樓風客思員壺外雲程若木東蜃光晴作霧海气晝成虹僧剎蛟龍防神珠水月通同遊多逸侶歸棹擬乘空

閩中十子詩卷二十五

欽定四庫全書

閩中十子詩卷二十六

明袁表

馬熒編

王檢討集五

七言律詩

登無諸釣龍臺懷古

髙臺逺枕大江流江上云屏宿靄收才子揮毫春作賦商人酹酒晚移舟空潭龍去山河攺古殿云寒劍防愁莫向此中多感慨漢家陵樹已先秋

畱別梅溪諸友

涼風才動芰荷衣卻憶靑山賦獨歸近別慈親溫省曠乍拋酒伴醉吟稀天邊鴻鴈秋雲薄水面蒹葭夕鳥飛後夜與君相憶處蕭蕭羅月掩荊扉

新築艸堂成有述

買得幽溪絕世塵林間車馬到無因茅廬新就堪招隱松菊移來散及鄰薄暝鳥歸臨水樹傍崖鹿趁采芝人廟堂豈敢幹時用但幸雲泉了此身

艸堂與山僧夜坐喜自牧馬大見過

移居深入水南村五栁新栽正對門傍岸春流沿翠篠亂藤棲鳥近黃昏林頭折簡山人致燈下名香野衲焚童子夜深知客至隔鄰呼取醉芳尊

春暮同周郊行宿煙霞道院時約黃生同奕

累月看花柰醉吟不知春樹變鳴禽偶隨芳艸同閒屐靜拂孤云響素琴塵世關情人事少松壇期宿夜燈深明朝入洞觀棊去未許樵夫得見防

晚至鶴林寺

問訊山人指白雲數聲煙磬隔溪聞竹房燈靜知僧梵松院苔深見鶴羣聴法夜深山寂寂懶吟衣上月紛紛曉鐘又逐塵煙散此地心期孰與論

山中送陳生歸海上

洞口花飛春欲闌玉缸攜酒送君還三年厭見天涯月千里歸防海上山壯志功名看髮變浮雲世事與心閒要知別後相思意萬壑松濤懶閉關

登宿雲臺

一逕緣蘿到上方宿雲臺閣樹蒼蒼慿虛目送秋霞逺向夕窻涵海雨涼童子見人能下拜老僧出定自焚香近來性癖耽禪悅長向空門禮法王

寄張員外

新年栁色滿都城仙掖朝回聴早鶯日隱層埤殘雪在香傳別殿曉寒輕瑤池阿母憐方朔漢室公卿羨賈生獨笑長卿淹病久茂陵髙臥有餘情

登古囊山辟友巖和瓢所居士之作因寄黃八粲

何處秋吟覓逺公蒼苔古道石林東月生雙樹聞虛籟香繞諸天見化宮萬法巳超言說外此身多在別離中明朝更寫三生偈去約忘機海上翁

中秋與劉大防溫陵因寄捨弟

相逢鬥酒粵江濵客裏襟期有故人天上幾回今夜月此生空笑百年身且須縱醉淸尊倒謾說憂時白髮新卻憶鴈行同賞處故山回首一沾巾

溫陵送劉大還三山

江流幔曙入河低一尺魚箋醉懶題古道菊花秋艸裏敗林莎井露螿啼空山寒影凋芳樹逺澗泉聲下碧溪客路相逢方絕倒馬蹄何事又東西

秋日與胡泉州防小山叢竹亭分韻得飛字

秋風江上早鴻飛桂樹團團影漸稀此日尊前須盡醉古來林下幾人歸靑衫烏帽情何戀翠竹黃花願不違更愛山亭車馬散照人蘿月自依依

客淸源贈董別駕

淸時不逐登壇貴瘴海聊因作郡過細桞營中辭虎竹刺桐花底聴弦歌雙旌暇日朋簪盍別駕行春雨露多自是淸源山水勝日勤車馬訪煙蘿

山中招黃博士不至因再約以寄之

秋風吹落桂花殘寂寞淮南賦小山自笑艸堂魚佩冷空將瑤水鶴書還石門蘿月誰同醉洞口松枝只獨攀明日角巾能到否呼兒竹下掃柴關

春日對酒酬鄭公啟

與君相見卽相歡況值芳春感二難尊酒且邀花底醉流年不用鏡中看江頭艸色侵衣袂雨後鶯聲滿石欄世事悠悠只如此出門何處可彈冠

登九仙山懷林頫因寄

雪後空江一棹過新年艸色送離歌心知別後登臨少福地重來感慨多谷口飛花看薄暝洞門啼鳥掩垂蘿知君亦有東山屐歸去雲林近若何

崇川寄懋功張秀才

百尺灘頭一訪君碧山秋靄正紛紛故人巳嘆晨星少此防翻成落葉分逺樹孤城江上閉晴空疏鴈醉中聞也知西去寧親日還有相思寄斷雲

與夏少府迪話別登薛老峯

新秋客裏喜相逢絕頂登臨興不窮逺渚綠波孤鳥外亂山黃葉白雲中明朝霄漢應誰共別墅琴尊此防同去後重來相憶處短笻吟倚候歸鴻

同自牧瓢所宿張氏南樓

鳥下平蕪夕靄收偶攜江客宿層樓月明淸夜聞鴻鴈窻近天河絓鬥牛幾杵鐘聲云外杳千家樹色暝中浮醉來枕藉秋香薄疑借仙槎覓逺遊

過舊遊有感

濕云如醉護輕塵黃蝶東風滿四鄰新綠只疑銷晚黛落紅猶記掩歌唇舞樓春去空殘日月榭香飄不見人欲覓棃云仙夢逺坐臨芳沼獨傷神

秋日懷林源前輩

載酒行吟野寺秋靑山去後與誰遊懷人獨臥雲中島感興頻登江上樓黃菊久陶令醉白頭空抱仲宣愁夜來明月還相照好寄心期到劍州

寄自牧時客林生別館

芙蓉秋水漫漁磯白石蒼苔靜掩扉南國懷人成久別茂陵多病有誰依花飛別澗空流水客去髙齋對落暉料得只應賢地主相看未訝故人稀

挽石泉藍公前元閩省知事

曽將孤憤負當時老判南荒眾豈知王气已隨陵谷攺劍歌空對海天悲秋風白髮驚殘夢落日窮泉有所思欲弔沙孤鶴逺不堪惆悵淚如絲

送卓民逸還越中民逸以善書客翰林者三年至是得請告歸

送君尊酒發都亭亭下春深栁色靑別思漫縈風裏絮浮生慣學水中萍客程蘭棹天邊逺舊業柴扉海上扄若向山陰逢道士也應爲寫換鵞經

元夕午門侍宴

臘雪霏微栁外消天衢杳靄逐人飄千門火樹攢珠斗五夜笙歌下碧霄玉醴恩頒春色早金波影浸漏聲遙侍臣湛露將何補願頌康哉答聖堯

早朝同周員外賦時有祀事

花擁千官刻漏傳蓬萊遙在五云邊星移北斗當宸極樂動南薫捧帝筵遲日漸晞仙掌露輕風猶裊禦鑪煙明朝海上祠金馬紫鳯丹書下九天

送林叔亮教授四明

秦淮斷鴈不堪聞惆悵官亭一送君尊酒暫畱吳市月扁舟遙指越溪云秋來幾處寒聲早海上千峯秀色分帳下諸生相待久未應寂寞嘆離羣

送顯上人還閩中

半生蹤迹慕雲山結得眞僧住世間夜宿孤燈鄰妙梵曉隨淸磬度禪關心通萬法緣俱寂目泯空華意自閒此日微官牽物累更堪江上送師還

寄鳴秋趙山人兼似幻居閒士

石橋低覆薜蘿陰澗戶虛窻憶醉吟書寄逺公林下偈調髙中散竹邊琴藥欄春去啼禽換茶竈秋來落葉深別後此情何所似題封一寄故人心

送龍河傑首座自五臺歸將赴天臺

偶逐孤云下五臺又攜明月上天臺衣傳異域曾畱偈楓落長江見渡杯上界經行人世別天宮說法夢中回明朝相憶霞城逺空仰金繩覺路開

過晚城謁余忠宣祠

寂寞孤城野水濆亂余猶見幾家存女墻落日埋秋艸官樹啼烏集暮云百戰徒聞存國步孤忠誰復弔英魂夜來遺廟空庭月長篴悲笳不忍聞

寄郭麾使希武

靑年建節似君稀千騎轅門擁鐵衣萬里獨畱孤劍在三苗已見逺人歸西風暫及黃花醉逺檄時將白羽揮卻笑防軍淹病久未諧淸論寸心違

五言絕句

楚調曲

君行巫陽道妾住渚宮湄莫戀荊臺樂輕拋桃李時

紈扇詞

皎潔渾無染團圓孰與裁秋風原不妬四序自相催

飲牛潭

洗耳在潭下飲牛在潭上白鷺飛復來煙中立相向

送人隱松溪

送爾松溪上猿聲樹樹聞夜涼弄溪月衣上拂松云

秋江漁唱

漁舟晚唱來聲在秋江水月明曲未終前汀鷺飛起

荷露

翠盤捧明珠蕩漾圓復碎夜來明月中畱得鮫人淚

題美人撲蝶圖

爲惜韶華去春深出繡緯撲將花底蝶只爲妬雙飛

從劉禮部折菊花歸

三徑猶未歸東籬露華冷折得一枝來蕭蕭怨秋影

望君山

風來洞庭白雨歇君山靑巴陵明月夜瑤瑟怨湘靈

七言絕句

懷仙寄上淸何尊師

崇臺髙映太羅顚三素流云繞碧天王母不來春又暮洞門閒卻古苔編

其二

雲母屏風月影孤碧雲琪樹兩三株道童慣識鈞天舞偸向堦前教鶴雛

閨思

冷落殘箏十指疎良人逺戍近何如樓頭數盡南飛鴈不見遼陽一字書

秋山吟望

一徑吟秋到石壇煙蘿逺暎碧峯寒松邊獨鶴歸來晚贏得閒雲片片看

題畫美人

八駿瑤池去不回蛾眉蕭颯鏡中衰至今楚水荒臺上化作行雲夢裏來

題張友謙倭扇山水

萬里空蒙海上山仙人樓閣有誰攀只緣博望星河棹移得蓬萊到世間

題米老山水

海嶽庵前覓舊蹤蒼茫雲樹米南宮別來幾片靑山影都付寒鷗一篴風

題趙仲穆小景

疏煙澹月大堤傍逺樹連墻接水鄕子夜吳歌驚宿鷺風流宛似趙家莊

題畫鵪鶉

原艸飄殘作雪絲日斜馬上鬭歸時五陵別後傷心事零落涼州笛裏吹

王奉祠宅餞其伯氏之蜀縣令

我家仙令來何處又見雙鳬日下歸明發謝庭看玉樹可憐片月憶光輝

其二

都門飲散動行旌千里看花到錦城好借三巴江上水與君流作玉琴聲

夜泊潯陽江驛

度盡名山問楚湘扁舟此夜泊潯陽琵琶聲斷知何處江水江煙自渺茫

雨中過洞庭

昨夜南風起洞庭曉來湖上雨溟溟忽看天際驚濤白失卻君山一防靑

重登嶽陽樓望君山

南湖煙水接天流天際靑螺掌上浮欲弔湘君何處是不堪重倚嶽陽樓

常山道中卽事

前山月曉樹蒼蒼野蕨初抽綠筍長一路春風如有約馬頭吹送落花香

宿鄂渚

禰衡洲古白雲低庾亮樓空綠樹齊惟見晚空漁艇火隨風逺過漢陽西

黃陵廟

芳洲煙艸碧萋萋古廟云深落日低剝盡殘碑無可問春山惟有鷓鴣啼

登月江樓【仙人槎浦也】

朝來一上月江樓江雨長涵瘴水流望斷釣槎人巳逺靑山防防是邕州

左江錄似友人

左江江水日潺湲鳥語莎裳住百蠻莫道天涯應在此交州更隔萬重山

病中懷故山

逺向淸溪掩石門碧蘿煙帳鶴成羣一從誤作遊仙夢誰管秋山幾片雲

其二

裊裊春陰石徑斜野人迎住近煙霞別來門外滄浪月開徧靑松幾度花

九日有懷

故園松菊應無恙上國新醪也自佳兩地思歸俱未得一身長笑在天涯

晚眺郁孤臺

百尺髙臺怯暮寒虎頭城枕碧雲端縈回二水蒼龍合流下泉溪十八灘

交州卽事二首

一騎衝嚴到市橋夕陽煙樹艸蕭蕭居人猶指髙駢防碧瓦朱甍尙未凋

莫道平居是百蠻煙花江月也同攀一從烽火連天后縱有神珠去不還

交州病中錄似諸友時軍中絕餉以手帖幹主帥索糧

問病防方事總虛謾勞車馬慰躊躇三年玉署蘭臺筆學寫顏公乞米書

江上見酴醿分得人字

向來同醉帝城春馬首東風落絳茵玉架錦屏消息斷只今誰是冶遊人

閩中十子詩卷二十六

附錄

自述誄

王偁字孟揚其先東阿人宋寶元康定用兵西方士有沒於元昊者王氏遂爲西方人元有天下其地最後附賜姓唐兀氏髙祖王父某從下江淮授武徳將軍總管鎭廬州曾祖王父某祖王父某相繼襲爵攺上千戶沒俱葬大蜀山下先府君某當搶攘以材用薦者調民職廬州路治中歷江西福建行省郎中至階朝列大夫潮州路總管當時稱防吏第一人所蒞政績卓異字恵小民攘剔豪右禮賢士植綱紀民奉以祠元運攺王度時不可爲浮海去之道閩中父老遮畱退居永福山中爲黃冠服者十年朝廷聘之恥爲二世臣遂自引決嗚呼是時偁生方六齡家觳然壁立太夫人守節自誓艱阻備嘗手疏先君之迹與古今豪傑大略教之外王父姓劉氏諱某由宣文閣博士出僉閩憲再召入爲祕書丞沒王事贈嘉議大夫福建行省參知政事其淹貫靡不究博古好雅翰墨之妙絕當世偁不及見之閩先正聞過齋吳公學行醇偉爲士林望與先君交誼相與也先君沒時屬偁夫子教之第未弱冠夫子沒倀倀罔依歸賴外王父遺圖書手澤多杜門自研淈少多病負笫者三年莫臻其至弱冠入庠序與陳君從範遊陳蚤入聞過夫子室獲其指授懇懇汰其瑕礫示以瑜瑾一旦如發蔀矣洪武庚午賔興嵗領薦方去海濵觀光上國防試禮部不利例入國子處縉雲朱先生館下日求齊魯士與談訪其遺風及四方之賢者而私淑之上表陳情乞終養髙皇帝憫之南歸越震澤徘徊吳防間不敢畱趨侍湯藥膝下始冀收其實而從範已物故閩父老亦凋剝殆盡四睇毗落無可與語晚得晉昌林志相與論學假以模範抗顏爲多暇則窮幽極深徜徉物表趣豁如也未幾太夫人捐館捨嗚呼居喪不敢渝禮旣合先君塋廬墓下者六年永樂初元以推轂者至京師待命黃閣因自陳願處學校勵人材不允授從事郎史官翰林檢討進講經筵以文字供職時錢塘王洪擅詞垣與同官一見過相推重勅修大典萃內外儒臣及四方韋布士毋慮數千人濫竽總裁之列大將軍英公覆徵交阯辟居幕下於是泛洞庭浮沅湘歷九疑弔蒼梧徴兵南海旣而窮象桂道五管觀師於日南九眞之交時有贊勷大將軍待以爲揖客歸仍守其舊官先娶鄭氏新安人前名禦史濳之孫女先卒再娶薛氏閩故族孝養於姑貞淑內得其亮生男一人振女子某一人其次男拱女子某一人側室李氏出也此族系出處之槪少鋭志於有爲毅乎思準古以馭今而用弗以施學𨿽服羣聖獵百家窮幽明亟於聞道而質淪惷杌遇登髙弔古慨然發其悲壯愉樂一寓於文若詩而辭愧土苴其爲人則似防而容似傲而恭家貧而心樂身困而處裕然疾惡太過遇權貴不能俛首下之任情以直不能骩以徇人成功此其見短於世也見人善不啻若巳有之𨿽匹夫問未嘗不竭以盡與人交內外莫敢攜貳此則自以爲長焉若夫惋以爲終身之憾者齓失所怙哭吾父幾不能生粗知學而哭吾師如哭吾之父焉未幾哭吾友如哭吾之師比得祿而太夫人不逮養有子教之未立荷兩朝之恩而莫一舉報嗚呼況玆身系縲絏西山東陵淆而未分孤臣之號庶女之慟南音之戚梁防之章孰爲發之日者以支幹推定人禍福生死謂吾年日皆庚迪於丙嵗在閼逢麗於鶉火其勿延矣嗚呼其果然耶孟子曰桎梏死者非正命也晝夜之理吾曷念之因述其系而極之以呼天之辭用自誄俾後之爲烏鳶爲螻蟻在陽侯在回祿或返其遺骸或招其魂魄或藏其衣冠庶令有考者憫其志而哀之焉辭曰

余槪觀夫古之人怙材者恆苦於弗施志大者惟顚頓之屢躋嗚呼孟揚矧爾乏古之才而尙其志焉得不奇於時而諉於戾爾負而君爾負而親嗚呼誰其白之悠悠蒼天

閩中十子詩卷二十六

欽定四庫全書

閩中十子詩卷二十七

明袁表

馬熒編

王翰林集上

頌

平安南【有序】

皇帝嗣大歷服爲臣民主四海內外罔不臣妾號令昭著政理和洽旋乾轉坤雲行雨施品物生成億兆雍穆至化允若嘉瑞畢臻語九譯通萬里極舟車人力所至咸稽顙闕庭下請臣屬毋敢後昔安南陳日煃當太祖登極之始恭徳化率先納貢贄詔循舊章俾王國世臣近賊臣黎季犛擅其政柄紏合黨類弒其君冦其國並其子姓無遺放兵內侵僣號攺元無所忌畏陳有遺裔間道赴闕叩天吁告詔送之國又陽迓於朝陰殺諸塗罪惡滿盈神人共憤廷臣交章請討其罪乃永樂四年七月戊子朔詔以成國公臣能充徵夷將軍率師八十萬往討之癸卯乘輿送之江滸徳音惇至戒以不殺十二月我師渡富良江再搗其東西二都洞堡部落望風送欵安南悉平交人言陳氏之後無存者幸不鄙夷其民從漢唐之制郡縣其地允之嗚呼有苗以逆命䢐徵玁狁以內侵見伐古先聖王有不容已視季犛之罪擢髮不足以數之豈安南風化將復於古蓋有以使之歟臣叨忝史官躬覩盛烈職當紀載謹撰平安南頌一首以獻其詞曰

維彼交阯古稱南荒嶺阻海截椎防卉裳漢始內屬制爲都縣華夏相通治視畿甸歷吳以還千有餘年蠧剔窳抉風化日宣曷唐之季乘我鏬漏閉戶攘奪官不廷授五代紛挐姑息因延彈丸黒子縱其播遷曁宋之興乃修職貢王始郡稱俾總其眾庭實載入宋轍且南曰郡曰國朝四暮三國以王號迄於前元或臣或貳兵以周旋於赫皇明大明麗天九道百蠻貢篚後先安南陳氏實識眞主首遣陪臣聴命傴僂髙帝曰吁典章維舊王守藩封以世厥後何物季犛逞其防嚚肆謀吞噬如獍如梟延及無辜爲國大憝牋之賊之慘無噍類陳有遺裔間道出奔稽顙闕下叫號稱寃皇帝仁聖憫此逺人詔歸厥主爾仍厥臣謾辭肆侮惡不知懼旣刼彼君復及我使廷臣交章請討厥罪非曰究武惟天明畏桓桓虎臣受命於徵士眾百萬如雷如霆天子之威睿算豫決鬼神莫違前徒倒戈渠魁曷脫如狐巢林如鼠穴槖槖傾鼠竄林索狐殂罪不可宥悔不可圖弔民東都整旅於西黃士女壺漿耄倪昔之交人席不沾背今相戱嬉終日而醉昔之交人重足而立今相往來聨爼而食皇帝之徳一視同仁𨿽萬里外率臣率鄰眷彼下土郡縣惟昔政治有官教學有職非直食之實有教之父母妻子實有樂之秩秩萬邦穰穰丰年四靈畢至嘉瑞綿綿車書防同大開明堂恭巳南面萬國來王萬國來王天子神聖於萬斯年受天明命

五言古詩

中秋文闈防集得蓬字

盛時屬文運俊乂期登庸三載薦多士四方羅文雄睠玆九秋半气候何空蒙嬋娟出東嶺浮雲斂層空闈棘今夕防折桂此時同華堂入夜開展席來相從流輝照尊爼微寒薄簾櫳栢臺共濟濟薇垣獨雍雍主醉樂且多賔回興未窮攬衣望霄漢烱烱明光宮人坐辧天上鳥飛疑鏡中合並不盡歡佳期諒難逢洗杯濯淸沼移榻當髙桐倒傾殊未已所思悟其終徘徊一分手千里入飛蓬飄颻望南陌別過東城鐘

古意

湘江江上樓有婦彈箜篌試弦一再彈遲遲聲且柔情繁指轉急曲長心難收一曲未及終淚下如迸流憶昔始學時晝夜爲淹畱擬將知音托百年敍綢繆誰謂知音者如何事逺遊朱顏能幾度靑陽倐五周遺譜不復理疎弦已終投所思在天涯望望江上舟東風昨夜至春光滿汀洲彊整昔時歡徒增今日愁願因東風翔吹落古交州夫壻馬上回聞之應白頭

送按察使周志新之浙江

錢塘古雄藩川陸走四方第宅富而麗士庶材且良戎衛夾郡縣簿書垂篋筐翼翼風紀重獨立振宏綱夫子南海彥早登君子堂金石棘寺評冠冕栢臺行繡衣明旭日玉節嚴秋霜儀表動朝著丹鳯鳴髙岡滇池萬里道攬轡夷獠鄕坐見嵗月間化弦日以張再蒞東南政才髙行彌臧致逺識騏驥蟠根別幹將鬱鬱吳山秀湯湯秀水長令聞與之俱千載期不忘

湖南田舍爲上虞沈庭珪題二首

藹藹湖上山迢迢湖上路田家大湖濵三五亦成聚朝耕湖上田暮喚湖上渡稚子逺相迎牛背掛農具今年喜有秋不爲租稅懼牀頭醸茅柴取醉羅栗芋相看桑麻長焉識簪組誤縣門久未行且樂成嫁娶

其二

湖山防人家煙火隔籬落愛此湖田肥生產願自托兒孫日長成努力趁春作驅牛耕逺郊牽犢鋤近郭農事喜及時秋收聊可度積穰登倉箱余粒飽鳥雀村篘有濁醪莫負鄰翁約笑爾東西人誰識田家樂

陳坤奇耕讀軒

湯湯北溪流綠洲逺煙火隔疎籬牛羊牧長阪我屋日綢繆我土日耕墾耒耜有時閒簡編可舒捲淸晨望東臯回首西山晚甫田帶經鋤細雨倚書飯聊思教子孫末俗笑余蹇簪組非所榮古道在務本

題新安汪子容壽藏捲

人生艸上露回首日已晞顧非金石姿焉用千載期昨夜髙堂歡薄暮南山陲弦歌聲未歇涕淚沾裳衣逹人貴知命常用此道推樂丘事已卜哀挽情亦悲我生諒如寄九原行當歸開尊面息所不醉復何爲

題南康翁教授匡山讀書處

海國橫秀气玆山郁嵳峩羣峯靑天半倒影淩滄波匡裕古哲士結廬層巒阿遺構委蔓艸巖扉長蓬科我來屬杪秋攀躋興尢多樓觀出林表石磴穿松蘿琴尊落葉下衣袂浮雲過羣籟起天末長風振寒柯手詔謫仙人宴坐朱顏酡細讀紫陽碑莓苔共摩挲懷古訪陳迹賢逹知幾何愧我山野癖嵗月徒蹉跎夫子金閨彥侯庠賦菁莪散襟發逸思杖防仍長歌防龍鳯池上振環珂終當拂衣去接武金鑾坡

題邊汝賢素庵

天地一逆旅我身兀如寄夙乖華艷姿獨抱沖漠志茅宇對詩書衡門絕車騎養素無外營林泉引深契靑黃木之災錦繡犧牛累人生安賤貧所樂在適意

題秋林泉石圖

髙林頗深邃逺洲亦縈紆風景一何異中有賢者廬陽崕落日明陰磵浮雲虛耕埜見秋火扣舷聞夜漁朅來塵网中機務日相拘念玆膏肓疾愧彼泉石圖抱拙謝簪紱養素宜琴書俯仰天宇寛所樂恆有餘

題壁水瞻云

徵鴻度南浦慈烏號北林白雲仍在目惻惻思難任雲飛滄江上日夕歸故岑髙堂曠千里倚門望彌深孝子愛寸晷哲人惜分陰百年顧云邈歡樂當在今防袖時獨戱板輿日同防願同白雲飛倐爾諧衝襟瞻云念白首捧日秉赤心狄公播英名價重雙南金

送友歸故園

淩晨石渠集步出西上門倐聞同懷友優詔歸故園堤上金明支裊娜春日暄折之贈行色鄕思隨紛紛夜來沙陽月照君林下尊攬衣鶴爲舞染翰禽能言𨿽云鄰局歡當念王程煩早拂季子衣休望西山云

南昌章叔明溪隱

防心壓塵鞅遁迹淸溪流竹下坐垂釣栁邊系孤舟野逕入沙際到門有白鷗夏雨夜來過微茫望滄洲取醉倒濁醪茅齋日淹畱長歌滄浪曲詎爲名利謀機杼隔籬落牛羊下林丘衣食聊自足安命復何求

題陸有孚山水圖

逺山白雲裏近山靑天上樓觀何巍峩金碧郁相望石塘照縈紆平林見空曠謾拂渡橋鞭且憩沿崖杖良時趣自隨佳境意足暢柰此行促期丹梯當再訪

刑部魯員外富春山讀書處

泊舟富春渚躡屩富春山荒臺見遺構下瞰滄江寒中有績學子辛苦服儒冠巖扉入松栢鳥時往還掃榻落葉下卷幔浮雲閒橫經對秋月遙音薄林巒豈謂耽章句斯道常先難朅來十載余翺翔賢士關持節出烏府典憲佐秋官南山宿霧姿文采何斑斑髙岡鳴陽侶九仭云逵翰值此明盛時玉佩聲矯首讀書處煙蘿邈躋攀嚴陵客星隱淸名滿人間出處𨿽異途我心求所安

題李將軍麓峯讀書處

爾祖謫仙人讀書香山陰偉哉云仍孫千載同此心嵳峩麓峯色下瞰湘江深石逕入煙篠巖扉閉云岑橫經羣猿下散帙雙鶴臨掩耳魯生召抱膝梁甫吟松際一片月照君石上琴七弦引遐思淸響生虛林聖代堯舜治防龍共招防干羽觀苗格簫韶放鄭淫分符辭北闕錫帶垂南金佇看文中賞遲爾瑤華音

題靜閣

天際云澹澹川上水物性適自然我心亦如此眾美但目羣喧徒聒耳如何牧羊者多爲岐累爾舒情對簡編兀坐閒巾履俯仰天壤間熙熙有深理端坐結芝蘭成蹊謝桃李試問適意深虛堂靜中是

題參議李子華林泉書屋

開軒睇幽邃散帙當淸漪愛以君子屋重此林泉姿空翠散瑤席輕流度華池牙籖挿髙閣萬卷光陸離逍遙弦頌暇魚鳥忻相隨俗慮淡若忘談笑無厭時早逢雍熙治文雅久見推歘起掌帝制兩藩賴綱維濟濟夔龍侶接武赤玉墀東觀多羣籍西淸騁雄詞瑩如玉壺冰燦若瓊樹枝苕溪增秀色天目含淸輝黎庶待拊字丘園寧暌違寄聲考槃澗白首以爲期

攸縣周克己交翠軒

夢逐舂陵云手探濂溪水溪回气若合萬頃淸無底雲間無極翁白髮垂兩耳靑蓋駕蒼虯顧視啟玉齒黃卷千萬言大道直如矢循環造化機日月無停晷采華掇桂英飱腴窺石髓邃谷佩獨聞層崖杖恆倚覺來戶牖空階除翠交委髙樹移繁陰閒花落輕蕋晴光散疎簾春色浸淨幾端坐物意多萋萋望中是

題王振之思親捲

君子有所思所思良獨難髙堂在何許九原路漫漫食祿不待養衣錦誰爲歡良宵四五起中情詎能安春至霜露零秋深風木寒感玆嵗華攺惻愴頽心肝宦轍天一涯顧盻形影單努力播芳馨期以垂不刋

送李右文無爲判官

涼風滄江上蕭蕭遊子袍手持一尊酒長揖別我曹孤舟艤五兩搖曳秋天髙共言庠序秀縈此州縣勞任重志自逺才優气應豪佐郡展驥足承家見鳯毛恵愛千里內頌聲播蓬蒿

挽金處士

柯峯郁嵯峨嚴灘含淸漪哲人日云逝失此山林姿寂寞月旦評淒絕陽秋詞菊徑掩行迹寒香生殘枝憶昔玉堂遊微才忝相知杖履侍先輩儀刑垂後規如何東南訃白日慘無暉倐如數月別遽作千載期饑鳥下獨棹涼風吹喪帷荼毒孝子懷惻愴行人悲招魂借楚些茹哀酹湘蘺無因寄逺道聊以寫所思

七言古詩

聖孝瑞應詩

扶桑倒影掛靈谷緇衣翩翩下天竺銀潢萬里涵輕春遙見眞人調玉燭法王樓閣中天開寶幢斜倚瓊瑤臺回頭笑指祗園樹昨日恆河沙上來九重垂拱羮墻面捲卻龍章向深殿鼎湖煙雨泣烏弓漢宮蘭膏掩妝扇璧月玲瓏雕玉簾佛筵掛影夜纎纎祥光萬丈照貝葉天花五采垂層檐梵音萬口海潮小三十六宮管弦繞松枝膏露甘可飱覆地瑞云兜率曉大孝曾聞四海歌慈航西駕滄溟波又聞嵩山萬嵗祝書馬畫淸時多熙熙化日長如昨十五階蓂生復落康衢黃發笑自如何事流沙防極樂

題道士林棲霞碧蘿猿洞

溪上垂蘿幾百丈石洞陰陰閟長日昔人學道居其間塵世紛紛未嘗識白猿一嘯下靑山藥瓢丹竈共往還巖扉自掩明月上石牀不掃白雲閒伊誰防眞百年後道機通七閩秀寶笈仙書入夜觀鐔津霞气淩晨漱秋風嫋嫋吹綠蘿聲時和步虛歌明年買棹七峯雨洞中雞犬知相遇

古洞閒雲歌爲莆田笑庭防上人賦

古洞深幾許閒雲日來往惟應空門居相知愜幽賞笑庭上人不出山身比浮雲閒更閒松間石榻日應掃花底巖扉時自關紛紛鬱鬱古洞口白衣倐忽成蒼狗細觀色相了無蹤眞空境界那能有云來碧峯夕云去滄江陰上人笑傲自無心知向白雲深處防

洪武乙亥十二月餘教長沙時有武昌之行風雨雞鳴擁衾不寐藹鄕閭之思遂因故人髙漫士所寄山水小畫書以寄念云

我家別墅三山陽浮亭小閣連艸堂騷翁墨客共來往角巾野服同徜徉桃李依稀間可數槐栁次第森成行載酒或防曲水酌興來年少多疎狂荔林荷沼望逺近盛夏六月生微涼政當羣防戴堯舜且復一枕遊羲皇有時散步芳村下書聲燈影迷昏黃南畝秋成場圃具東鄰夜作機杼忙田家嵗事喜僅足邀迎日日傾壺觴蹉跎嵗月不知至頓令身世俱相忘朅來一官滯江海倐忽五載更星霜林逋飛夢孤山道陶潛馳心五栁莊早逢聖代無遺物徒費廩祿談辭章自慚微材駑駘並敢與騏驥爭翺翔公門簿書動有法下土挫折殊未遑鶯花夙云錦城樂人生何如歸故鄕

閩中十子詩卷二十七

欽定四庫全書

閩中十子詩卷二十八

明袁表

馬熒編

王翰林集下

五言律詩

送陳校官之溧陽

春歸殘臘裏行色在孤舟山訝毘陵翠河經溧水流靑氊寒榻共絳帳夜燈畱時雨諸生望休過太白樓

送無爲知州鄒以信

一麾新出守五馬獨専城啼鳥畱吟佩垂楊引別旌靑山云外見綠野雨中耕千里皇畿內行人播政聲

送王志仁歸余杭

誰知逢掖貴東觀校書時待漏趨靑瑣題詩立赤墀自憐心似石莫嘆鬢成絲後夜玉堂月勞君千里思

送陳徳剛歸莆

近得鐘王法才華世共稱劍鋒看舞女筆陣笑狂僧散帙花前席鳴琴竹裏燈石渠成逺別白下酒如澠

送湘鄕令王子材

玉堂寒月白吟思在長沙作令時爭譽新詩眾共誇漁家連島嶼川路入桑麻煩寄江南信疎梅已著花

寄顧謹中

滕閣結壯遊文闈接髙防笑語一尊同分攜十年外山光對揮毫峽影引聨佩河間賢士多著述推先輩

送僧還莆田

都門相送處無柰栁條長咒引天花落經翻貝葉香浮杯吳水綠飛錫海天蒼後夜涵江月應期到上方

送林徳入成均

羨君年最少夙有子云才駐馬看吳苑聴鶯憶粵臺寒聲林外落暝色鴈邊來惆悵離亭思惟多白玉杯

送王界善首坐還莆

逺公京國久飛錫日邊還雙樹行時見三花坐處攀木杯滄海渡定室白雲關何日辭軒冕來防物外閒

養蔬四首

漢府教授王先生圃以養蔬自號先生非學圃者也蓋因名寓意亦將究其本歟作四詩以貽之

微雨朝來過園蔬取次看韭芽忻土暖芥莢怯霜寒畦理髙低種廚供旦夕飱莫嫌藜藿捨金玉試春盤

其二

睡起應行藥羣畦喜有成銀茄星錯落金薤筆縱橫姜掌香生饌蔥芽寸入羮南窻時一飽未數五侯鯖

其三

云生花裏逕雨泛竹邊渠積水收菇米編籬防土酥堪嗟漆園馬誰憶季鷹鱸王業豳風舊慇懃敍斷壺

其四

禦冬當防蓄應得治芳園掛壁藏新種培泥擁宿根萍虀憐鳯炙玉糝詫熊蹯擬作冰壺傳雄才獨討論

寄唐進士震

我憶京華侶經年意若何別深鄕思減客久宦情多澹月回銀燭疎鐘帶玉珂靑雲如可及傾蓋一相過

送友人之京

銀缸盛美酒江上送君行共惜孤舟別那知幾日程闕寒逢斷鴈宮曙聴新鶯早獻金門防休論漢賈生

題雪景圖

髙閣凝雲閉虛窻帶雪開鳥寒多辧鷺樹暝總疑梅遣興惟詩句銜情只酒杯遙知函丈下已遣二生回

題綠栁紫燕圖

綠栁夏依依差池鳥飛蹴花隨別騎銜絮防徵衣隋渚晴煙暝章臺夕照微衡門相托久應傍主人歸

挽徐母施氏二首

綠鬢克家子靑襟上國賔政榮三釡養誰念半生貧華館魚供母空山鶴弔人至今徐孺宅猶是孟家鄰

其二

極目烏程路髙堂旅櫬歸音容芳樹逺心緒片雲飛別淚茅生饌荒塵萊子衣靑山佳兆在寂寞掩春暉

七言律詩

元夕觀燈應制

魚鑰春開虎豹關五云星斗近天顏絳河月濕金盤露火樹香分玉筍班鳷鵲漏傳花外觀蓬萊仗列海中山萬方樂事同元夕恩賜千官十日閒

送裴孝感歸省

都門霜落鴈南飛官舍蕭條獨憶歸澹月疎星辭帝闕亂雲髙樹近親闈淵明對酒心猶好斯立能詩趣不違聞說邑人相候久髙堂莫戀老萊衣

送別

北堂幾許問歸音暫向都門寄越吟耽酒自能成野癖逢人不用說朝簪日邊歸斾飛鴻逺天際孤舟落木深莫訝年來鄕思逺也知寸艸惜春心

采石江上元夕簡武昌周博士臨湘李驛宰

朝回無處不淹畱元夕江頭駐去舟九奏簫韶天上聴千家燈火月中遊燃犀壯志空流水倚馬長才見故邱佳節謾勞傷往事百壺共醉鷫鸘裘

送張指揮

龍虎旌旗度塞河羽林將帥擁天戈銀潢淨洗烽煙地玉疊窮搜狐兔窠萬里山川傳駐蹕九重日月共鳴珂邊庭不用防秋計沙漠如今總漢歌

送曾太守之官

誰言五馬共翩翩百丈惟牽上水船故吏靑山開候館遺民綠野趁春田頌聲遙播啼猿外歸夢長隨落鴈邊聞說潁川曾入相知君未必讓先賢

次鄭校書左掖聞鶯之作

白頭著作丈人行左掖聞鶯有短章委佩乍分花外仗停驂歸滯栁邊墻謫仙老去鄕心切賈至才髙野趣長自笑云泥蹤迹異無因傾耳接飛觴

送匡行人顯回京師二首

儒冠嵗月易蹉跎孤館相看柰別何匡裕棲遲名獨盛王猷落魄興偏多流鶯髙樹雙壺送積雨長江一棹過自笑煙波爲客久陽關休向醉中歌

其二

少年多是嘆暌離岐路相逢況後時倚棹每違求友興說詩應喜解人頤閒花澤國春如在驟雨江城暑不知此去雲霄猶咫尺長沙回首是天涯

送教諭陳廷傑歸湖口

臘月江頭送季方北山飛雪撲離觴匡廬樹影吟邊近彭蠡江聲夢里長晚嵗重瞻堯日月淸時獨擅漢文章春來多少南歸翼毋惜題緘寄玉堂

陳主簿稔過宿賦答

君門已許解朝衣此後相期過竹扉池上靑山畱客醉郢中白雪和人稀雨晴閒館花空落月上層城鳥倦飛明日獨懷乘興地不堪愁思更依依

送陳生溫陵省親

問君何處拜庭闈海國蒼茫去路微洛社舊遊同北望溫陵積夢獨南歸春行樹外空聞鳥夜坐花邊靜掩扉轉向髙堂思防服雲山惆悵與心違

贈道士陳淸隱

琳宮遁迹學無爲姓字休勞世上知廬阜逺公蓮社別鑑湖賀老酒船期石牀花落因風掃丹竈云深近水移幾度鈞天聞九奏餘音半入步虛詞

送校書陳秀才省親

都門雨雪正霏霏馬上雙壺送獨歸闕下馬周畱客邸郡中潘嶽訪親闈萬花島嶼春移棹五桞郊原晝掩扉霄漢朋遊總知己此行莫戀故山薇

送醫士使海上還閩

滄海何年見異人一瓢曾飲上池春諸畨左語通三譯絕域神方重百珍鳯閣曉班沾雨露鯨波夜夢接星辰沈屙願施千金劑知爾無嫌北郭貧

題劉儀部山水圖二首

【闕】

芳秦藩畱

宰輔唐室得賢良鼻祖風雲防仍孫徳澤光杏林喬木古橘井細泉香活世名重播傳家業愈昌雀闈趨石奮鳩杖侍王祥玳瑁開新席蒲萄進舊漿移忠同後覺養志獨先嘗五季英髦域羣編禮樂場詞源韓愈並防對馬周彊易水勞詢訪燕臺肅紀綱郊原車送雨廊廟筆飛霜致逺須騏驥爭先覩鳯凰江遲京口棹城駐石頭裝逸气吐彭蠡髙懷倒豫章已知金作帶猶憶防爲裳捧日丹心壯看云白髮長河流汝水碧樹影朗山黃佇見推恩詔應歸介壽觴

送王僉憲

車書逢泰運庠序毓賢良粲若三秋月威如六月霜文章槐寺重法律栢臺彊奏對元推馬平反獨數張同心依夏省優秩入春坊喬木鶯遷谷朝陽鳯在岡兔毫應載筆雞舌半銜香詔賜東寮服恩分北座觴侍臣崇簡拔憲府出翺翔斾拂匡廬秀防移蠡渚長新吟憐二謝傑作繼三王攬轡澄淸志埋輪論議昌百司還恵政列郡仰宏綱近說西江上春風幾樹棠

七言排律

題禦史鄭文志望云圖

江城回首思紛紛只是孤飛一片雲紅葉擁村隨縹緲靑山隔防半絪緼使旌搖動疑驄馬防袖光回辧繡紋捧日獨知酬壯志爲霖共仰防奇勛相如獻賦心猶在潘嶽閒居樂不羣晴帶孤鴻花外見陰迷啼鳥樹間聞朝飛滕閣庭闈近暮宿匡廬水國分出岫謾同陶處士橫空好擬鮑參軍異鄕作客應如我故苑懷親每念君努力從龍天上去河陽顧望莫徒云

七言絕句

題墨梅贈蘇上捨

翠屏山下水雲香別墅歸來月在牀今日看圖詩興動渾如東閣送何郎

夢作

楚山飛雨濕行旌猶記臨岐唱渭城橫笛江頭聞折桞斷腸又是別離情

過九江二絕似同舟諸遊好

孤舟幾日別京華望盡南天不見家客裏相看須盡醉江心何用泣琵琶

其二

屠峯斷防見涵城風景依稀灞上營最恨春來長是客新鶯細栁不勝情

雨中齋居寄倪烱

空齋疎雨又黃昏那復孤燈坐掩門縱道異鄕常不雨舉頭見月也消魂

夏日臥病寄同捨二三知己

獨憐臥病送殘春說著春光惱殺人把酒看花等閒事布衣空惹陌頭塵

題髙安朱少尹莆山書捨

林下橫門隔斷橋溪邊艸徑入云遙靑山綠樹知多少誰道書聲到市朝

題兪紫芝臨懷素千字文

昔年艤棹桐江道艸聖相傳紫芝老長風千里吹夏云落日空山迹如掃

題木梅贈平度李太守

平度守長沙李務本氏濵行余以前禦史沈士防所作梅並題一絕贈之蓋最其循良之政以慰齊民之望梅云乎哉

北闕初乘五馬回故園風景引離杯應知露冕行春處只見棠梨不見梅

題唐馬圖

錦韀金鐸舞傾杯驛路相傳換馬臺零落黃塵鼙鼓歇只從圖畫識龍媒

閩中十子詩卷二十八

欽定四庫全書

閩中十子詩卷二十九

明袁表

馬熒編

周祠部集

塞下曲【六首】

天子垂衣日將軍擁節行百金驕漢騎千彀弱羌兵曉戰霜塡角宵眠雪照營不經黃磧道誰悉玉關情

其二

艸檄馳髙闕分符出未央雕弓秋玉鏤寶劍夜金裝馬飲長河白兵交落日黃軍中諸校喜生得左賢王

其三

功成屬飛將萬里解重圍病奪蕃兒馬親分漢主衣狼山吹獵火虎帳合兵機直斬樓蘭首軍中立號歸

其四

羽箭拂雕弓金鞍駕玉驄淩秋千騎動直夜萬夫雄磧暗邊塵起鞭長漢月通只今麟閣上誰數貳師功

其五

辛苦代門邊寧輸衛霍先彎弓辭夜月走馬入遙天力戰身堪報承恩命若懸煙塵猶未沒天子在甘泉

其六

防身三尺劍計日斬樓蘭漢寵今方盛邊勛古獨難沙塵弓外暗楊栁笛中寒絕塞無春色蕭條不忍看

孟春同郡學諸公遊烏石蘭若仙臺

松門媚煙景探玩輟輕防林谷諧宿懽川云返初迹鳴希叔夜躡屐企安石妙賞心寓芳遊髮驚白詎耽緇錫流幸接鄒魯籍俯仰百年身能爲幾時客晨風應序至好鳥欣春及物候俱有情人生豈無適餘花映尊爼落日散巾舄笑語淡忘歸重期諒超隔

題山水畫寄筠州王校文

六奇秀南州五老萃西路風壤𨿽異區英靈總佳譽千回邊海日百丈際江樹蒼翠春到時空蒙鳥飛處沾衣蘿磴雨宿櫂花崖霧適楚偶目新瞻閩屢懷故雅耽浩然想解道暉句慰爾逺暌離因之裂紈素

寄陳八參軍兼似餘二書記

嘗慕天下士許君如古人如何無良媒十載家仍貧落拓禮節疏屢爲時輩嗔宇宙不可測江淮徒問津賈傅傷鵩鳥仲尼泣麒麟聖賢尙如此我輩奚悲辛伊昔負髙誼橫行值風塵倚劍走蛟龍談經驚鬼神戀國不戀土顧恩寧顧身邊庭淨殺气漢月回陽春豈期時事攺再覩天地新拂衣乃歸來衡茅仍荊榛我生竟蹉跎悠悠志難伸北望君門開欲進路無因詩書未得用岐路誰相親白社憶陶趣靑山思杜鄰偶玆南宮眺而臨滄海濆探坐竹晚縱酒看花晨萬里發長嘯白雲濕衣巾封緘寄知己庶以攄中懃

揭天謠

巨靈吹空南鬥死鬼哭如雲學流水桂防天影白鶴秋光斜墜三泉裏泉宮暗虫寒艸根土燈燃露絓黃昏鐵心九回滴秋血三十六帝聞俱吞帝遣雙童去不返楸梧參差牧馬苑靑煙一防吹六龍芙蓉吐光海波淺

其二

西池鵲寒墜靈羽冰凘粼粼凍王母靑娥遏云紛玉琚水簾桃花逗香乳紫元雙眉牽黛光頽蒿折玉壽齊長風臺神人鐡作背哭聲酸骨啼秋裳防絲繩結絓秋影身騎白龍勸天醒暗魂斜背南山飛獨立香虫泣空冷

其三

魚鱗居次龍堂髙琉璃砌空銀爛濤波靈泣訴海若浪腥風捲晝云漕漕珠潭沈光瘞神嫗瘦蛟啾啾走沙雨仙郎秋袂斑斑啼淚花凝碧扶桑樹

其四

湘人敲鼓迎二眞娃郎苕綰參差塵東風翦雪綃綠水半天斜露葡萄春竹根沿花鑄明月野墳死艸泉幽咽銅龍玉狗閽重重東方不髙眼穿血

其五

呼天走馬指千里刺龍血濺秋杯水直欲三澆壯士衣莫教空瘞苔花紫白煙戛城滴鉛粉鬼燈翳墻星隱隱斜飛敗艸濕露光玉門一滴牽秋腸商靈參差拾枯骨晚嵗沙頭塟明月妖姫爛醉黃金錢簌簌靑霜翦歸髮

其六

玉鱗瑣瑣秦家土鳯凰去天竄寒鼠載得仙橋度玉關誰管秋煙星栩栩粉牕綺簾十二家井龍咽火紛棲鴉宮姝禿袖學秋舞背客紉珠河影斜舊紗銀燈翳椒壁銅輦秋云夢中泣石氏瑚勸作杯直捲黃河三千尺

其七

菱蒲泣露鴛鴦渚香墳綺羅作塵土碧玉斜明五五橋藕絲流云逆行雨墮鴉春綠不勝梳撩亂芳風浩無主殺靑欲竟吟鬼妬蘇堤已逺波聲苦

其八

白天戛云漏龍歇九道愁泉土花咽衰蛩粉壁牽暗光殘霞墮溪藤葛涼苦煙恨骨埋蒿裏哭聲水寒凝不起靑屏玉女斷香魂露黛如啼怨秋鬼

其九

魂靑靑魄濯濯鳥不號魚不躍紛水神激山樂天亦捶殘地亦摧卻提攜踏靑霞九回弔孤月秋臺鄕樹結桐花千年恨血防泉沙鬼燈送客三山下黃塵淸水扶桑斜

賦得河橋艸色送髙大歸龍門

江頭微暄冰始開河橋一夜春風來傷心宛似叢臺下靑靑艸色靑如苔二月三月靑門道積素浮光不堪掃酒幔煙中望卻無釣磯水畔看還好橋上蕭條人幾家芳洲漠漠楚天涯暝隨斷梗飄寒雨晴逐遊絲映落花龍門還家孟諸野淸尊惆悵河橋下臨岐盡醉歌送君艸上片時駐君馬

答林子山見寄山中

百年心事共悲歡浮世風波夢裏看洛下靑山相憶久郢中白雪獨酬難將春野路孤鶯早乍雨江城半夜寒自愧五陵空學劍侯門誰復識馮驩

寄齋中諸公

滿院飛花積雨晴春深臥病更傷情舊遊白社思陶令歸夢靑山憶馬卿水國煙光孤鳥沒官城槐葉一蟬鳴南州勝事多乘興羸馬吟鞭倦獨行

謝明府宅觀妓

舞換綠羅衣歌傾白玉巵自矜謝公宅勝似梁王池雲月弦中醉天河曲外移風流在玆夕誰不道相宜

望浮漚亭子

揚雄遺舊宅寂寞竟誰過野鳥能歌舞山花作綺羅池空秋艸沒樹雜暝煙多縱有琴臺月淸光柰爾何

畱別玉融林八先輩

八月蘆葦鳴海風气微寒離心若浮雲薄暮空漫漫夜湖夢蛟龍十日阻風瀾燕鴻自飄颻知時各飛還如何淹病客別苦不成歡耿耿尊前酒離離無醉顏微弦亙商意起向中宵彈井水金轆轤陰窻碧瑯玕其將空中月度以天涯山行行玉融興一顧恆三嘆

遊皷山西畬

穹形抱虯木壁色限蒼鐵澉潄身屢傾量轍崖頻折披羅至雲杪恍眎昆侖竭初景動扶桑電旌或明滅髙秋軼纎翳千里亙寥廓野曠眾慮恬天淸百愁絕靑陽與赤谷詎可辧優劣設險造化功蟠幽鬼神穴國師峯萬丈鐘靈气參錯雙鳯何年來徒聞此棲躍晤遊非所私況賴古賢哲崔嵬泰華巓作書家人訣

龍津夜月

鯨波激淸淺虯木郁淩亂一片涵虛空千防曠崖岸金流白沙杪璧碎靑霄半桂幕張邃淵云旗靜髙漢紛羅廣寒府洞辟馮夷觀隱目石磑磑澄襟沙漫漫明璫弄參差神女遊渙汗設險𨿽地形湊奇實天判不令敷景光徒以積幽暗擊汰頻負秋挐舟詎淪晏漂零時頗殊俯仰迹俱換靈物諒護持良期恣探翫

錢舜舉金碧山水圖

風土鄰巴國山河枕蜀城層流九折轉積石七盤橫樹影分螢檻崖光護鳥楹絳雲全抺曙紫磴半牽晴磵鹿緣苔臥山猿抱葉行鏡標巖岫合衣拂薜蘿輕旅望迷鸞渚仙遊憶鶴京斷金秦谷恨殘粉漢宮情瀟灑浮埃軼參差倒景淸嶺煙三島暝潭雨百花明桃水眞難寫蓬萊獨異名何能諧雅興端化沐餘生

小李將軍金碧山水圖

池島疑秦屬雲山似洛疆四圍靑嶂合一望綠川長野浦全春樹人家半夕陽峯巒看似繡艸木訝聞香凍竹澌銀雪寒風落錦霜樓思王粲倚谷憶鄭生藏石髮和煙潤林衣浥露光日華初布暖風信未經涼水泛蛟龍迫巖居豺虎防魚情空漠鴈思更微茫獨浩巢松興多懷辟穀方天臺與蓬島對此永相忘

送曾譯史歸山中

淩霄臺下罷登臨一曲離歌淚滿襟芳艸懷人頻積夢流年逺別又驚心春城鴈去餘寒盡野戍花飛暮雨深今日逺防陶令尹靑山臥病謝朝簪

驃騎席上餞別典監鮑公歸長沙

髙館涼風送別過膏車秣馬謾蹉跎玉壺暫醉將軍酒寶劍新彈俠客歌楚水夕陽行處逺官橋春樹夢中多王門到日能相憶千里愁心竟若何

溫泉宮行送夾谷琦之涼州

君不見溫泉宮朧朧綠樹不可數粉牎綺樓九天上日麗鉛華夜歌舞憶昔長安全盛時溫泉宮中誰敢窺鶯聲慣識霓裳調風光偏醉金明枝驪山一日煙塵起卻嘆溫泉乃如此翻爲戰士牧馬池不及耕人飲牛水此去涼州鴻鴈回音書別後醉難裁經過何處問陳迹惟見黃河天際來

寄浙中魏元夫先輩

感激布衣士玆隨麋鹿羣長安道上如雲客問爾姓名皆不聞鄴中風物蹉跎久年少辭家今白首自判功勲衛霍先肯輸詞賦班揚後舊業蕭條江海濵天涯極目隔風塵綺羅春去空啼鳥桃李花開不見人往來書劍爲儔侶縱酒悲歌淚如雨楚水懷恩志未酬吳門寄食心常苦男兒得志須有時生平窮逹復奚疑請看世上悠悠者誰識當時遊俠兒

賦得宿猿洞送友人之湘中

怪石如雲起天上枯藤盤根垂百丈蘿深苔滑鳥不棲索漠寒猿臥相向兩兩三三往復回銜花映水皆奇狀淸秋倒樹風磵號初日排云雪崖壯醉客應爲巫峽吟行人厭作巴山望洞裏愁聲誰忍聞別時對此堪惆悵甲子嵗孟夏中四日陪林膳部登鼓山

五季開皇運三峯繞佛筵雲霞通寶地日月麗金天石罅泉源出山回漲海連麥風銷碧气海雨布蒼煙夏屆裁衣後宵分卷幔前攀崖如過鳥入洞訝迎仙道喜傳燈久名推射箭賢談空超物累習定演經禪大化應知寂微生欲棄捐軒車待明發回首更茫然

賦得函谷關送賈一

西望長安愴別顏荒城迢逓白雲間行人惡聴河聲險舊路長連艸色閒樹裏月來通漢苑天邊雲霽傍秦山慿君如見關門尹爲問靑牛幾日還

晚眺懷陳大

少年離別惜蹉跎南國登臨感慨多薛老嶺頭云欲盡越王臺上雨初過戍樓夕照啼山鳥林谷春香送女蘿遙憶故人霄漢上荊州詞賦復如何

得浮丘書

客裏書回慰所思開緘忽感別離時殘春滄海攀楊栁明月瑤琴怨竹枝故里風煙三徑掩舊遊心事幾人知江州司馬歸何處遙憶靑衫淚欲垂

齋居呈陳二髙三兼似故人黃林敏及從弟

槐葉陰陰楊栁垂髙齋獨坐日斜時地經積雨多秋竹鳥惜殘花戀故枝臥病山城非中酒舊遊洛社總能詩相從每過揚雄宅一曲陽春慰所思

行經華陰

西遊莫嘆勞行役風物繁華記往年千里關城臨渭水萬家煙樹入秦川露盤臺迥金爲掌泰華峯髙石作蓮聞道盛時多宴樂更傳車馬幸溫泉

陳大宅挾彈圖

鳴弓日晚騁霜蹄灞上飛花踏作泥辛苦塞垣多少恨五陵春色醉中迷

春夜宿曾大別墅懷故人泉

春夜沈沈思萬重朝雲暮雨去無蹤天河坐見三星沒知在巫山若个峯

季冬林志道歸山中

日暮河水廣北風屬嚴涼豈惟嵗華晚顧此道路長河水尙可渉子行不能將賴有琴與瑟攺弦爲君張請聴遊子吟泠泠悲慨慷諒無晨風翼千里共翺翔去去保令徳別離以爲常

嵗晏紀懷書寄武林魏原夫

日晚鴈聲急霜空洲上田農家事機杼織作涼風前顧玆惻逺別悠悠阻山川百川竟到海豈道無歸年但恐綠髮變將隨時事遷長歌市上醉酒盡心如懸逹夜風雪至蒼茫楚江邊自非剡中客欲泛山陰船野色動逺雞天明路回沿相期有飛夢千里長周旋

秋詠

南山閉戶絕風塵舊業依依少四鄰秋艸望中曾獨往野鷗閒裏最相親荊門西望迷歸客湘水東流怨逐臣榮辱升沈只如此更將心事問何人

送彭生歸溫陵

春天送客粵王城南陌萋萋艸自生逺路花枝拚醉別舊遊滄海寄歸情路防金粟孤云入山到壺公片月明兩地經過多勝槪看君髙興一題名

登望湖亭寄王孟揚

朝來一上望湖亭湖艸茫茫入望靑空判鄕書慿朔鴈頓忘旅食換春星洛陽久病慿誰賦湘水長歌忌獨醒暫拾芳菲歸潦倒酒杯相對慰飄零

寄王校文

壯遊江海總離居豈料同君嵗月疎湘水毎勞懷舊夢筠陽曾枉薦賢書霜空落葉淸砧候天入平蕪白鴈初自古長沙文化地聖朝逢掖近何如

寄居異上人

上人家何處百丈山中住林下曝衣紅槿根潭邊絓錫靑松樹口誦楞伽日幾回柴門不閉亦不開自言此身無住著昨日恆河沙上來有時面壁坐不起卻忘乞食春城裏桂花松子不逢人趺跏惟對雙童子杳靄鐘聲薄暮聞登臨幾日思紛紛世人欲見何由得長望中峯禮白雲

平逺臺宴集

髙樓翠微裏振袂淩蕭散坐觀滄海流仰視白日短飄颻居化城羈離賦文館偶玆耽琴尊詎非避書簡境絕萬塵滅趣愜眾妙管川上風雨來蒼然望中滿煙鐘度山暝野燒穿林晚東城領車騎相邀下崇阪

溫陵旅次懷馮伏林謹二上捨兼簡王褒秀才

行邁日苦短奄忽嵗云䢐慆慆東山下气結何由舒人命若朝露百年立斯須鄙夫徇形役君子抱沖虛結駟遊燕趙奮志執金吾榮耀非故物富交貧恐疎飄颻羨門輩髙舉淩雲衢胡爲困泥滓嘆息希良圖

蘆鴈詞

田食不厭肥沙宿不厭廣天長洲渚靜露下蒹葭響關河屢超忽寒暑互來往南翔先雪過北翼迎春返預愁逺道苦豈暇髙丘想同類聊自持分飛恐矰网

行路難

長安行路難上闕隘秦關萬里貂裘敝三邊寶劍閒近聞絳灌在翻謫賈生還歸去狂歌客蕭條艸莽間

溫陵中秋陳大宅後亭觀月

紫英亭前露欲香習家池上夜偏長醉來見月知何處還道淸光是故鄕

十六日湖塘上觀月

玉露寒侵鳷鵲樓桂花池館恨悠悠不妨歌舞畱人醉一夜淸光減卻秋

題陳大宅方壺子層層雲樹圖

昔年曾記秦川客雲樹參差去欲迷日暮孤舟行不盡鷓鴣啼過渭城西

贈夾谷琦之溫陵

粵河臘盡雪澌流千里離心醉未休半夜山城聞笛恨斷腸那似古梁州

秦家小慧

小小持金鏡隨妝日幾回春光能自媚飛燕莫相猜香逕緣花掃寒窻候月開長陪雲雨態學夢楚陽臺

題陳生魁畫圖別意

我昔朝玉京而多登覽情東關倦前迹卻泛西江行西江十日窮煙水落景揚瀾走千里蒼然秀色吹角巾望湖亭下涼飈起咫尺匡廬何壯哉五峯綺繡相縈回長空飛瀑如濤防淙淙噴壑鳴風雷雙騎白鹿古仙子雲間笑引靑霞杯逺欲從之不可得顧余揮手長千陌金作鐘山掌上開蒙蒙萬古淸無極黃鶴西辭璚樹枝別來夢寐惜光輝請移粉墨滄洲趣遲爾天門慰所思

龍街秋月

天上知何嵗人間值此宵龍街初見月闕漸移杓倒影孤輪滿淸光四望遙谷昏催罷牧山暝引歸樵逺漢懸飛鏡中流濯碎瑤穿林疑作瀑湧海訝成潮東出光臨夜西沈影迫朝蚌中澄碧气鵬際入金飈幾見陰晴處偏令物候凋冬迎將薄冷夏送軼余歊濕翠桐枝落空香桂子飄人家舉酒問僧捨捲簾邀赤壁思聨玉秦臺憶奏韶廣寒何處是仙步思飄颻

漢上聞邊人吹笛

不識邊城路方從篴裏聞千聲悲漢月萬里繞秦云響入天山動寒兼隴水分梅花今夜落江上正紛紛

竹枝詞

湖上鴛鴦飛一雙人生最苦住他鄕郎舟蕩入荷花水引蔓牽絲恨更長

寄涵江陳韞玉

南望涵江無盡期蕭條還解憶荊扉相思豈道音書少只爲春來鴈北飛

閩中十子詩卷二十九

欽定四庫全書

閩中十子詩卷三十

明袁表

馬熒編

黃博士集

送方大歸莆

魯酒醉行客越激商聲中懷百憂集兼此離別情陽月過吳楚驅車下闕城北風捲微雪擁袂還宵徵誰謂此枯槁翻然逢鮑生平居異鄕國失路如弟兄雲月寄遐想心與澄溪明何因別離水又向東南傾還激淸淺處爲君濯長纓後期川嶽悵望何時平

度梨關先寄冶城諸友

驅馬望鄕國朝行風雨中閩山郁嵯峨何啻千萬重舉頭見關吏石壁摩蒼穹人生幾何時來往玆無窮魏闕豈不戀知音非易逢命途或不臻四海如轉蓬前日發京師淮天雪蒙蒙客衣丹陽樹旅食吳門鐘心憂路彌逺醉極歌且雄匪遇賢逹士何由豁心胸滄波任垂釣苑甘爲農身隨埃避興與魚鳥通慿將歸田意爲我報山翁

度陽隑江得口字

暮色入長江江防疾於鳥蒼山白雲外一望更何有颯沓風雨來蕭條夕陽後張燈照寒鑪且復醉杯酒長歌滄浪曲逺應滄浪叟厓暗古木深沙虛暮潮吼發家春序深去國別情厚何處有僧廬殘鐘出溪口

覽鏡詞

嬌女自憐色冶容對靑鸞如何春華歇覽鏡空長嘆舊質委秋艸芳情變衰蘭終焉用膏沐不及君承歡顧影誤相托照心徒自寒白頭歌古調五起摧心肝

秋夜聴谷大彈陽春白雪遂歌以贈

昔聞歌白雪未知弦上聲看君彈來秋月下十指如度春風鳴初聞飄飄下天闕亂逐回風气騷屑凍來深樹梅不開散入空林竹應折又如紛紛江上來流音中節渾相催灞陵一日幾人度剡溪半夜孤舟回淸川帶寒流野鳥絕繁語少女歌殘葉共飛仙郎唱罷花能舞須臾雪晴風亦遲按弦問君君不知聲殘響絕無所見惟見桐枝秋露垂

北嶺陪殷大夜飲感別

故國秋風見仲宣悲歡都集夜燈前二毛對酒仍堪醉萬里還家只自憐樹拂斷猿疑峽路月臨徵鴈夢湘川謾將艸木同衰朽未必陽春雨露偏

丹陽道中

五陵爲客久儒服滿塵埃望闕無知己還鄕愧不才山陰殘雨度河廣斷雲開歸去多朋舊春城共酒杯

河上立春

故國幾時別殊鄕今早春靑陽開霽雪殘日送歸人漸與雲霄隔空驚嵗月新不堪零落處愁淚滿衣巾

金山寺

江心浮絕島古寺軼氛埃樓迥中天起窻閒向水開空雲龍影度海雨鴈聲來故國登臨後如今又幾回

竹岡晴雪

殘雪春天路髙岡竹外晴玉林行處合琪樹望中明瑞气埋龍影花紋雜鳯聲剡溪舟欲渡湘水佩俱鳴舞換靑禽歇歌回翠袖輕人家開逕曉僧捨捲簾淸鼎鼐欣時泰朋尊待嵗成髙吟稱寡和長愧郢中名

題周進士古木淸猿圖

昔從錦城來卻過愁猿道千崕萬嶂不可聞此中哀怨令人老況是西江秋水來衝波逆折鳴風雷攀蘿渉水苦難度騰枝抱子俱縈回空林陰陰不知處前驚後呼若相語正當絕險陵天梯攬轡聴來淚如雨君不見蠶叢開國通秦關六龍西幸仍躋攀猿聲鳥道有如此一爲長歌行路難

和守嵗侍宴應制

皇家共守嵗華新此夜紅雲捧紫宸乍對瓊觴同餞臘喜聞玉管又迎春門前列炬明殘雪天上華筵接近臣最荷發生蒙聖澤來晨風物更宜人

勅借岐王九成宮避暑

帝宮別賜九成名仙駕遙承五月行天上樓臺佳气繞日中霄漢早涼生醴泉近酒移花味云籟催歌雜鳥聲何必仙家瑤海上來晨復得借昆明

過方山舊居處

曾逐孤舟背逺村淸溪一去不知源於今莫辧秦人處野鳥潭花卽故園

賦錢塘送谷大之涼州

錢王昔遺業千里開雄都行人訪古大江上古人事業今何如憶昨旌旗連海東弩回巨浪舟始通寶衣毬馬歸何處江聲日暮愁無窮吳姬酒樓向江口雜花垂楊當戶牖春防二月誰憶家黃金十萬寧沽酒繁華東流不可駐古來陳迹惟丘土潮上寒侵蘇小堤漁歸夜唱嚴陵雨君去涼州此暫過莫令嵗月易蹉跎懷親何處堪腸斷懸知倚棹聞吳歌

同王大過異公房憶孟宣海上

山中初見蜀葵花秋後登臨感物華過客偶因隨杖履老僧何用具袈裟空階候葉飛霜早逺郭淸砧落日斜近得浮丘書信否幾時滄海報還家

送金秀才之溫陵

官亭花發酒初香白馬翩翩大道傍醉客盡隨歌舞散寒川空對別離長紫雲洞裏逢秋月赤鯉潭邊度早霜休說故山多少恨軍中吹角斷人腸

齋居懷林逸人

累月不出戶堦前空綠苔如何歸鴈後不見故人來野竹連書幌寒山對酒杯閒居能著述端愧子云才

送曾綱歸靑鋪得樹字

握手城東門駕言首歸路人生浮世間俯仰安得住去途苦云促交道嘆希遇歡笑顏易紅暌違髮成素淸川悵何極白日忽已暮飄然涼風至振此芳林樹去國惜共違瞻云喜先步回首不見君遙遙隔煙霧

丁邜嵗菊夕燕集溫陵郡庠得起字

林莽謝舊條嵓籬藹初蕋遐登崇阪云列宴曲池水奕奕嘉景光濟濟眾君子恥躋金張賔幸接鄒魯士淸奏薄迅商芳筵借文綺敷情罄二難肩序合四美湛湛零露交噭噭哀鴻起俯仰百齡內榮名保終已

春日感懷

壯圖今若此隨牒豈辭勞滄海憐孤劍靑春感二毛沙明殘雪在河斷隴云髙未必逢知己愁心正郁陶

兵曹宴集

雪霽都門晃見寒仙曹鬥酒暫成歡朋簪卻喜閒中盍物候偏宜醉裏看云館曉鶯催曙色鳯池春水動晴瀾恵連此防堪乘興別後何須悵二難

和括蒼葉叔文逺遊之作

去國逾千里擔簦向九州雲蹤殊放曠霞想獨優遊嵗月莊生馬霜煙季子裘南登舒逺眺北轍契防搜楚館歌逾夕梁園醉度秋江山淩傑作云物獻佳謀放逐偏憐屈棲遑輒慕丘探書頗好道說劍豈専遊良玉還知鑑靑防未阻修識君宏逺器徒此愧淹畱

竹枝詞

螺女磯頭水不波聞郎江上唱離歌半天落日無人渡一鏡紅妝柰別何

浮亭聞箏

冠蓋乘秋防林塘候晚開掃云鋪露簟待月送霞杯樂應空中響人髙物外材商彈鴝鵒醉秦奏鳯凰來舞影疑飄雪歌聲訝殷雷湘琴那共聴楚笛不同哀促柱紅顏笑低弦白髮催將風雕玉樹吹雨落金苔師曠時應在伶倫世復回鸞情思度海鶴夢想登臺舊恨驚離索新遊得重陪懷君金石調何異向蓬萊

題芍藥圖

名花對春風艷色爲誰好傷心洛陽道滿目悲芳艸五侯池館樂事多昔時全盛今如何紅香落盡不見賞枝上空餘野鳥歌

閩中十子詩卷三十

