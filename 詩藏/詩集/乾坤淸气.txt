

欽定四庫全書

集部八

乾坤淸气目錄

總集類

卷一

五言古詩一

劉因夢吉六首

劉祁京叔三首

盧亙彥威一首

趙孟頫子昂五首

貢奎仲章一首

虞集伯生六首

範梈徳機四首

揭徯斯曼碩八首

楊載仲二首

王士熙繼學二首

袁�伯長五首

胡寛則大一首

滕斌玉霄七首

杜本淸碧一首

雅勒呼正卿二首

周馳景逺二首

薛漢宗海四首

黃溍晉卿六首

柯九思敬仲三首

陳旅眾仲四首

方積叔髙二首

臺哈布哈兼善一首

甘立允從三首

楊【缺】信可二首

傅若金與礪三首

薩都拉天錫四首

貢師泰泰甫三首

卷二

五言古詩二

郝經伯常一首

盧摯處道二首

閻【缺】子濟一首

張翥仲舉九首

張以寧志道二首

黃淸老子肅三首

楊維楨防夫五首

李孝光季和四首

張天英楠渠三首

薛曦卿二首

楊鑄季子二首

楊鎰顯民二首

周權衡之二首

丁復仲容三首

陳肅伯將五首

張率孟循一首

吳克恭寅夫三首

倪瓚元鎭四首

潘純子素二首

郭翼羲仲一首

陳基敬初二首

饒介介之一首

鄭采季亮一首

秦約文仲一首

陸仁良貴一首

鐂堪子輿一首

吾衍子行二首

卷三

七言古詩一

元好問裕之一首

劉因夢吉五首

吳澄防淸一首

趙孟頫子昂一首

梁曽貢父一首

張經徳常一首

虞集伯生六首

範梈徳機五首

掲徯斯曼碩五首

歐陽元功一首

楊載仲四首

李材子構一首

卷四

七言古詩二

王士熈繼學三首

李泂漑之一首

鄧文原善之一首

胡寛則大一首

雅勒呼正卿二首

黃溍晉卿三首

柯九思敬仲一首

元明善復初一首

陳孚剛中三首

陳旅眾仲四首

傅若金與礪三首

薩都拉天錫二首

貢師泰泰甫四首

歐陽檢伯恭一首

張翥仲舉四首

危素太朴二首

卷五

七言古詩三

鮮於樞伯機一首

劉銑桂翁四首

周霆震亨逺七首

馮子振海粟一首

吳【缺】原可一首

陳【缺】渙翁一首

楊【缺】子承一首

段天祐吉甫一首

黃淸老子肅四首

楊維楨亷夫七首

潘純子素一首

卷六

七言古詩四

李孝光季和九首

釋大防笑隠一首

丁復仲容三首

鄭元祐明徳二首

沈存肯堂一首

鄭基本初一首

郭翼羲仲三首

鄭東季明一首

陳基敬初二首

楊基孟載一首

吾衍子行一首

劉致時中一首

文質學古一首

釋宗衍道原一首

陳志所安一首

董【缺】則裕一首

卷七

古樂府一

元好問裕之二首

劉祁京叔二首

盧摯處道一首

趙孟頫子昂一首

範梈徳機三首

掲徯斯曼碩五首

李泂漑之三首

王士熈繼學四首

虞集伯生二首

雅勒呼正卿三首

柯九思敬仲三首

劉詵桂翁四首

趙橚茂先一首

楊【缺】子承一首

孫【缺】伯善一首

周霆震亨逺二首

何【缺】麟瑞三首

祝蕃直淸一首

甘【缺】茂實一首

彭【缺】子翔一首

胡【缺】尊生一首

趙文儀可一首

譚【缺】見心一首

卷八

古樂府二

陳泰所安三首

王沂師魯八首

陳孚剛中二首

陳旅眾仲四首

方積叔髙三首

臺哈布哈兼善二首

甘立允從一首

傅若金與礪九首

薩都拉天錫七首

趙頤子期一首

貢師泰泰甫三首

羅【缺】澗谷一首

林【缺】羲元一首

楊壽景熈一首

張翥仲舉六首

卷九

古樂府三

察伋士安一首

楊維楨亷夫十四首

李孝光季和八首

張天英楠渠四首

查居廣廣居一首

張天雨伯雨三首

釋大防笑隠一首

楊鑄季子一首

胡【缺】艾山一首

周權衡之四首

陳肅伯將二首

陳樵君采五首

項炯可立二首

吳克恭寅夫一首

陸居仁宅之一首

鄭元祐明徳一首

張簡仲簡二首

夏溥大志二首

宋無子虛二首

不知名一首

卷十

古樂府四

鄭洪君舉二首

張憲思亷一首

盧升廷舉一首

郭翼羲仲九首

鄭東季明二首

陳基敬初一首

郯韶九成二首

範立叔中一首

徐孝基立本一首

鄭采季亮一首

於立彥成二首

髙啟季迪一首

袁舉仲徴一首

鄭基本初一首

錢惟善思復二首

徐士榮仁則一首

張樞夢辰一首

袁華子英一首

瞿榮智惠夫二首

秦約文仲二首

陸仁良貴二首

吾衍子行三首

王逢原吉五首

熊夢祥自得二首

卷十一

五言絕句

楊奐煥然五首

虞集伯生二首

柯九思敬仲三首

王沂師魯一首

陳旅眾仲二首

潘純子素一首

丁復仲容二首

郭翼羲仲四首

鄭東季明一首

五言律詩一

劉因夢吉二首

許衡仲平一首

姚燧端甫三首

盧摯處道四首

髙克恭彥敬二首

趙孟頫子昂四首

李孟道復四首

虞集伯生十三首

範梈徳機九首

馬祖常伯庸五首

掲徯斯曼碩八首

王士熈繼學一首

楊載仲十六首

栁貫道傳五首

卷十二

五言律詩二

雅勒呼正卿三首

黃溍晉卿三首

王沂師魯六首

汪元量水雲二首

陳旅眾仲四首

方積叔髙三首

臺哈布哈兼善三首

甘立允從一首

傅若金與礪七首

張【缺】蒲澗一首

蕭【缺】周逺二首

劉聞文廷二首

髙【缺】孤云一首

郝【缺】新齋一首

髙【缺】志翔一首

薩都拉天錫六首

楊【缺】信可一首

郭【缺】君彥三首

貢師泰泰甫三首

張翥仲舉七首

段天祐吉甫三首

楊維楨亷夫六首

李孝光季和五首

薛曦卿一首

張天雨伯雨二首

釋大防笑隠三首

宋無子虛二首

卷十三

五言律詩三

周權衡之一首

丁復仲容五首

陳肅伯將六首

吳克恭寅夫四首

柯九思敬仲二首

鄭元祐明徳一首

潘純子素五首

陳方子貞一首

張憲思亷一首

郭翼羲仲六首

鄭東季明三首

郯韶九成二首

楊基孟載三首

孫華元實二首

倪瓚元鎭三首

於立彥成一首

邵思文彥文二首

瞿榮智惠夫一首

董章士明三首

屠彛彥徳三首

王原吉五首

卷十四

五言長律

趙孟頫子昂一首

虞集伯生二首

範梈徳機二首

掲徯斯曼碩一首

楊載仲二首

栁貫道傳一首

雅勒呼正卿一首

黃溍晉卿一首

柯九思敬仲一首

王沂師魯二首

陳旅眾仲二首

臺哈布哈兼善一首

傅若金與礪一首

薩都拉天錫一首

貢師泰泰甫一首

張翥仲舉一首

李孝光季和一首

張天雨伯雨一首

釋大防笑隠一首

丁復仲容一首

陳肅伯將二首

於立彥成一首

六言

趙孟頫子昂三首

虞集伯生六首

柯九思敬仲一首

掲徯斯曼碩四首

張天雨伯雨一首

郭翼羲仲三首

瀛國公一首

臣等謹按乾坤淸气集十四卷明偶桓編桓字武孟號海翁因眇一目又自號瞎牛太倉人洪武中官荊門州吏目是集錄元一代之詩分體編次其中如汪元量瀛國公元好問等上該金宋之末張以寜危素等亦下涉明初朱彛尊靜志居詩話稱明初詩人操選政者賴直良卿許中麗仲孚劉仔肩汝弼沈防士偁王偁孟敡皆有所蔽惟瞎牛乾坤淸气一編能別開生面惜所鈔闕七言近體絕句未得全書恆以爲憾此本稱鈔自孫氏蒼雪齋所闕與彛尊本同又以厲氏樊榭山房本郁氏東嘯軒本參校頗爲完善𨿽卷帙無多而去取精審又編在明初多見舊刻如七言古詩中陳旅泰定元年八月一首張翥周昉按樂圖一首鄭元祐送林彥淸一首將還淮揚一首古樂府中掲徯斯馬上郎車中女二首陳泰漢使謡一首薩都拉秋夜長一首張憲飛來孤一首五言律中如馬祖常寄邵允文一首南徵一首張翥雜臺一首遊石頭城淸涼寺一首楊基夏夜有懷第二首今本集皆佚不載惟賴此集以存又五言律中趙孟頫次袁學士上都集韻一首松雪集不載而譚氏所刻趙子昻詩集有之當亦從此本摭入也他如題金淵集詩山村集竹素山房集皆作吾衍此本作屠彛烏夜啼將進酒趙孝子歌三首玉山艸堂雅集作柯九思此作雅勒呼皆足以考異其餘字句互異諸集者不一而足甚如倪瓉春日雲林齋居詩凡六韻六十字而與本集相同者僅十七字桓受知倪瓉最深是必其手授定本爲編雲林集者所未見元詩選本究當以此本爲善也乾隆四十一年十二月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

乾坤淸气卷一

明偶桓編

五言古詩

有大如天地

劉因夢吉

有大如天地日夜常幹幹有小如螻蟻營營誰使然我亦形迹中豈得獨安閒萬物相爲用錯綜盈兩間如身百骸具少一爲不完有形無虛生豈予獨贅偏森然气分內旣有不可鐫蝮蛇誰宥之生生亦能延安有人道尊堙滅獨不傳幹幹以爲師餘者一聴天

晨起書事

蒼星彗明河三月麗朱方兩月忽散落一月畱中央下有五星連西近東少張仰靣東北隅流星墜彩芒誰令月有癭飄揺及吾牕須防日東生有星環四旁一星當日中佇視揺晶光自北忽西旋老陽已楡桑西北云一絲翠暈揚淸芳嫩云生碧蘚得句聲瑯瑯俄見云有魚其大丈許長火繩紛繞之昂然欲飛揚呼友與共觀此境已茫茫靈樞夢爲病周官夢爲祥寤言札諸闥庸俟知者詳

燕歌行

薊門來悲風易水生寒波云物何攺色遊子唱燕歌燕歌在何處盤礡西山阿武陽燕下都歲晚獨經過靑丘遙相連風雨墮嵯峨七十齊郡邑百二秦山河學術有管樂道義無丘軻蚩蚩魚肉民誰與休干戈往事已如此後來復如何割地更石郎曲終哀思多

馮瀛王道吟詩臺

林壑少佳色風霜有淸秋爲問北山靈吟臺何久畱時危亦常事人生足良謀不有撥亂功當乘浮海舟飄飄扶揺子脫屣雲臺遊每聞一朝革尙作數日愁朝廷乃自樂山林爲誰憂視彼昂昂駒柰此泛泛鷗四維旣不張三綱遂橫流坐令蚩蚩氓謂此聖與儔蚩蚩尙可恕儒臣豈無尢不有歐馬筆孰能用萬牛太行千里來瀟灑橫中州今朝此登臨孤懷漲嵒幽何當剗疊嶂一洗他山羞

翟節婦

兵塵浩無際烈士難自全婦人無九首志欲不二天燕山翟氏女旣嫁夫防邊一朝聞死事健婦增慨然生有如此夫蚤寡非所憐求屍白刃中負土家山前事去哀益深義盡身可捐無兒欲何爲所依惟黃泉鄕鄰救引決烈日丹衷縣誰辧節孝翁重賦睢陽賢我昨過其鄕山水猶淸妍聞風髮如竹飄蕭動疏煙千年吟詩臺峨峨太寧巓爲招馮太師和我節婦篇

和陶詠荊軻

兩兒戱邯鄲六國朝秦嬴秦王鷙鳥姿得飽肯顧卿燕丹一何淺結客報咸京當時勢已危奇謀不及行政使無此舉寧免系頸纓如丹不足論世豈無豪英天方事埽除孰禦狂飈聲我欲論成敗髙歌呼賈生乾坤有大義迅若雷霆驚堂堂九國師誰定討罪名一戰固未晚何爲割邊廷區區六孱王山東但空城孟荀豈無術乘時失經營今𨿽聖者作不救亂已成酒酣發羽奏亂我懷古情

古意

劉祁京叔

庭前有佳樹緑葉尙離披秋風動地起飄零將安歸髙飛入靑雲下飛落污泥貴賤旣偶爾孰爲喜與悲秋江有芙蓉顏色好鮮潔褰裳欲采折水深不及渉嚴風下飛霜芳艶空凋歇悵望一長嘆臨川無桂楫

懷長源

涼月夜如水秋風吹紫蘭獨立悵無聊佳人阻河山河山邈千里相望何時已雲橫鴈影沈露下虫聲起烽火照中州西南殺气浮君居劉山下果若向時不人生有離別但惜知音絕匣內臥靑蛇光芒射秋月汴水碧參差葉飛空樹枝如何相憶處還值莫秋時

送雷伯盛

朔風起天末落木鳴空山冰霜正凝沍遊子百里還出郭送將別徘徊上髙原如何暌離情對此芳歲防壯士志四方不須涕汍瀾人生非山海防靣亦不難願子崇明徳余功振文翰長因東南鴻惠我金玉言

送鄧善之提舉江浙

盧亙彥威

離離天星髙皓皓雲月光鴈過楚澤蟋蟀鳴中堂天時諒難測徒然多感傷念子去意遠深憂結中腸憶昔初奉歡露白春蘭芳淸尊罷新制妙趣深濠梁飛景急西匿川流浩湯湯髮淒歲晚木落天雨霜蔓艸豈容惜松栢在髙岡

春思

趙孟頫子昂

春柳黃如鵝春江皺緑波美人在何許忽若阻山河攀條弄白日常恐成蹉跎懷思鬰不舒佳期將柰何良辰難驟得臨風空浩歌

出都

都邑何雄麗車馬日喧喧雞鳴趍蘭省日夕不遑眠玆晨奉明詔馳驛東南奔雪積原野白路修煙塵昏馬鳴朔風起壯士慘無言還顧望帝京更覺勞心魂我今無家客斷蓬離本根願爲雙飛鶴奮翅入靑雲

擬古

長夜何漫漫寒雞胡不鳴我行在中野霜露上沾纓虎豹夾路啼熊羆復縱橫我前鬼長嘯我後啼鼯鼪四顧寂無人北斗髙且明天道誠幽逺吾心空屏營

古風

詩亡春秋作仲尼益苦心空言恐難托指事著亦深大義炳如日萬古仰照臨鳯鳥久不至楚狂乃知音愁來不得語起坐彈吾琴

絕代有佳人被服綺與紈蛾眉秀聨姢吐詞芬若蘭淸歌啟皓齒瑤琴發哀彈一彈再三嘆聴者涕汍瀾借問誰家子爲言本邯鄲

讀伯庸學士止酒詩

貢奎仲章

今晨不可出大風吹我帷陋巷泥沮洳空雨淋漓研硃課兒書防思解羣疑敲門童子來袖有止酒詩讀之至再三擊節喜且悲若飲以酒揖讓陶唐時峩峩古冠裳執彼璋與珪短褐才掩脛藜藿空忘饑風雅久已衰作者微君誰嗟我重景仰老大將何爲

月出古城東

虞集伯生

月出古城東海气浮空蒙車騎各已息宮闕何穹窿牧馬艸上露吹笳沙際風帳中忽聞雁傳令彀雕弓

出直次韻

月下白玉階露生黃金井疏條棲鵲寒衰蕙流螢冷戀闕感時康懷歸覺宵永晨鐘禁中來白髮聊自整

寄陳眾仲助教上都作

學省足淸晝詞垣驚早秋美人隔河漢落月在髙樓持衣未成曲吹笛不勝愁還趨鳷鵲觀別制鷫鸘裘

茅山道士雲松巢

昔年李太白廬山思結巢褰云自天上和鶴止松梢道士潘文遠髙居古大茅誦經門臥虎防劍石眠蛟飛步脫鳬舄長吟吹鳯匏九江攬秀色許爾作神交

送張兵部孟功巡河分題得屋上烏

花發上陽春門開未央曙城柝起羣棲流光散朝羽息景須近檐結巢願當戶轆轤轉金井終日灌嘉樹

送張道士歸上淸

白雲旴水上自古多仙人手擕緑玉杖頭戴白綸巾袖中出風雨天上禮星辰歸來庭戶靜芳艸自生春

送張鏈師歸武當

範梈徳機

張君瀛洲人來作武當客始來武當時祗著謝公屐弟子百數輩稍稍來服役誅茅立萬柱空中現金碧辛苦三十年夜臥不側席以之律鬼神故亦如短墨元年逾冬旱朱火燒四國野谷方焦熬六月畿甸赤朝廷亦不愛犧牲與圭璧僵巫曁憊史歌舞無消息君時待詔來公卿初不識一朝傳天語問以濟旱防君云臣鄙愚造化非所測陰陽有開閉此實智者責公卿復致辭物生今孔棘已敕京兆尹取足輸粟帛此如解倒縣祀事惟所擇君聞猶固讓心實內憂惕飛章白玉闕瀝膽殫悃愊臣實才淺尠臣實學迮塞臣有一寸心願輔後皇徳後皇本愛民民今旱爲厄或者罪有由皇亦重開釋祈謝各有方咒禁各有式上堂薦明水下堂考金石夜分請命旣昧爽大施設爲壇東市門經紀法靈冊庭中武旗飄飄墨黍黑君臨一揮手怒髮上霄直指揮東方龍捲水東海側指揮西方龍捲水略西極北南曁中央各以方率職某日某甲子漏下五十刻我在壇上伺不得忤區畫丰隆與飛亷列缺與辟歷汝將汝風馳汝遣汝雷擊汝云馮勿漓汝雨必三尺汝不從誓言不畏上帝勅至期果響畣動蕩七日澤常時人所難君若不以力公卿奏天子是必有褒錫可以寵號名可以蕃服裼君曰天子聖卿從誠所格臣敢貪天功況在歸計迫昨得山中書至自靑溪宅向來百弟子遲歸在朝夕暾時冬序半霜下木葉積明當課剪伐結搆西巖壁山田晚報熟芝術及采摘狝猿長如人夜夜盜柹栗隄防茍不豫六時盡蟊賊公家事旣己私事容棄擲方知用世士遺世等糠籺所過如虛空焉知去畱迹我持一杯酒欲以贈遠色歲暮不見君悵望空山翮

贈馮鏈師歸嶽陽

王子吹笙侶精神如九秋蹔擕碧山屐遨歗帝王州江湖未識靣寄語旋鳴騶夏云逼幽澗春鳥啼芳洲行色當及時景气適惠柔眷眷將歸客勝日懷林丘何時謝燕闕亦得西南遊洞庭木葉下期爾嶽陽樓

贈安西王提舉別

車聲何軋軋我去亦翩翩借問車中人幾時到秦川秦疆數千里西與云棧連行人秣馬過猿啼上靑天長安古帝州宅土腴不偏聞君畣平昔宦遊秪晏眠十齡渉文史十五懷家氊二十學壯遊五十綴朝聨奉常老掌故今已二十年功業晚何就蕭蕭髮垂肩天子念縫掖錫官頗靜便紫衣綰墨綬此是車中緣飄颻上都門白馬錦連幹舉案招靑山孟光老猶賢大兒坐車軒小兒調馬鞭中兒又絕好國語荷珠圓旦夕俟君至買舎淸渭壖此皆足慰意日食官俸錢俸錢足養親親自有圭田人生慕富貴富貴翻受憐不有鐘鼎食亦無膏火煎前日三市事目擊心凜然當時气淩人不得呵烏鳶觀君浩蕩去萬事當棄捐孔子不西行及河再旋今君渉河流西路方綿綿終南與嵩華是中多神仙仙掌出浮雲上有三峯蓮眞人玉柱杖掛在明月便當往從之吸月升太金鼎交龍虎使我神貎堅柰何二三月百憂集離筵空花如錦機野色相交鮮楊花亂愁思萬條散靑煙我不酌美酒敬讓故人先椎碎琥珀杯獨灑春風前春風澹無言徒以別慮牽別亦無所慮所慮應當宣願及相思時中腸郁紏纒爲吹雙紫燕銜書到君邊矯矯蕭徴君珠貝藏龍淵一別如列星隨天夜移躔鳯有五色瑞時下岐山巓請君問起居歸來定何年

順昌道中

冉冉秋序髙勞勞客程促如何霜霰交不見原野肅顚崖絢夕紅古澗漾寒緑非惟藤蔓敷亦復芳气馥物生固有常气殊過續以玆羸疾身動往居瘴毒念彼閩村人田稀口如粟耕種上靑雲妻孥力寒燠吁嗟公私羣需待其熟安得防恥吏俾之食常足上以承恩光下以厚風俗丹心映皓首我何自拘束

麻姑壇

掲徯斯曼碩

嵯峨仙都觀遙望丹霞天后有千歲松前有百頃田風日夏颯�煙雲晝蔥芊羣彥一時集安知非列仙持觴起相酬罷琴抗髙言天道信悠邈人情何拘牽靈君不可致落景詎少延仰𨿽慚俯亦憂元元主人顧座客此中可忘年

春日薄書

朝出西城門孤墳何穹窿雄狐竄其西修蛇出其東云昔有狂士七尺才且雄平生無所賴屠狗渉春冬一朝際風塵身貴位益崇死生好間咄唶生秋風气驕日憑陵家國兩蒿蓬子孫分散盡空有牛羊蹤

奉同柯博士甘內掾下直賦

暮出閶闔門解鞍坐前庭泠泠艸露白華月隔林生蟋蟀奮哀響鴻鴈流遺聲常恐芳景晏不知寒節並萬物肅將斂孤懷徒自盈捉襟激長嘯棲泊諒難徴

題江道士淸虛觀

遺紛極覽宴坐白玉京日月朗朝夕河漢流無聲冉冉兩玉童雙吹紫鸞笙下視九九州浮以四大瀛萬刼猶一瞬逍遙樂太淸

贈淳眞子

蕩蕩白玉京超超淳眞子十一求神仙服事丘與李嵩洛二十載結茅白雲裏飡是晹谷霞飲是玉池水鬼神莫能識百念吹不起一朝忽騰化徑去不可遮飛駟服五龍角巾揺三花朝發扶桑國莫宿河漢槎朝食千歲桃莫食五色長揖靑牛君髙歌渡流沙還憇金陵邸調笑許史家日食五侯鯖安得厭胡麻春風長安陌落日邯鄲道迎人上靑天送人入秋艸竦身八極外天地忽亦老寄謝區中人全眞以爲寶

過江州

遙瞻九江樹已踏西江土落日照庾樓驚風滿湓浦寒鷗迎棹起遠岫依城吐悵然感覊遊澹爾成賔主白頭釣魚叟赤腳浣紗女未識居者歡安知行者苦

春日雜言

羃歷楊栁枝茸春艸齊天天誰家婦采桑臨路岐零露沾其裳蛛絲罥其衣樹髙身苦弱蠺饑行復遲辛苦事姑嫜宿夕減容輝見者皆嘆息此心知獨誰良人日莫至醉問爾何爲

我有瑯玕艸欲贈江東客出門道路長卷袂空嘆息靈苖世所尙良士予所惜神仙無千年耿耿誰復識

雪軒

楊載仲

北風海上來大雪何壯哉上下九萬里洗淨無纎埃君家十二樓軒洞然開吹笙擊鳴鼓呼賓與銜杯名言落四座大笑聲如雷舉頭望長空髙興驚防鴻仙人五六輩飛下白雲中粲粲明珠袍相從萬玉童問君何所事未就丹鼎功翩然卻擕手共入蓬萊宮

太古雪爲楊友直賦

往時天大風能吹華山裂墜此一卷石或云太古雪粵自開辟初雲气所凝結已經六萬歲變化同嶫望之色正白表裏共澄澈塵土不能涴光彩耀日月願君勿愛此持以獻金闕回中避暑時特用消毒熱

江上竹

王士熈繼學

蕭蕭江上竹依依徧山麓晨霞屑明金夕月擁寒玉梢梢緑鳯翼葉葉靑鸞足深叢疑立壁髙節折垂纛荒涼含雨露歷亂同艸木不求筍煮羮不求椽架屋褰條作長笛吹我平調曲

靑靑河畔艸

靑靑河畔艸江上春來早春來不見人思君千里道千里君當還夙昔奉容顏靑樓獨居妾含情山上山白鴈歸塞北一行千萬羣團團月出云卻使妾見君

次韻呈周儀之虞伯生

袁桷伯長

英英雲中君含思歌太乙回鸞舞天葩流粲曉莫述報之不成章玉雪耿素質臨風發長謡庸以永今日道逢學仙人禦气不飲酒我笑初無言彼已嗔我否哀哉守其愚系石猶在肘防化隨悲風淪淪骨不朽奇樹生南薫淸坐彈五弦涼風邈永古白雲赴蒼煙世故日已偸俯仰隨嵗年折腰倘爲酒猶足靑簡編少年恣靑雲歡至無復戀一爲闗河行常恐不得見新鴈雲中來飛飛落南遠歸心耿未寐寒更促浮箭

送邵元道

梅生一尉微喋喋正天紀洗心洞元化削迹無妻子龍變孰爲馴蟬蛻乃眞止松回風泠泠水落石齒齒

大明宮早朝

胡寛則大

蓬萊拂曙色曄煜舒祥光九儀肅淸蹕日月開旂常聖人握金鏡繡衮臨玉堂咸英偹雅奏圭璧輯羣方懽宴洽湛露敷恩奐龍章謳歌罄率土豈樂逢時康典文極藻繪聲烈昭前王巍巍纘鴻緒萬年斯無疆

感寓

滕斌玉霄

宇宙忽空闊飲馬萬里流平生負兩眼及此行寓州天淸健鶻運木脫饑鷹投長風吹海雨濯我紫綺裘相逢半遊俠把酒髯如虯慷慨說史記歷歷山川秋向來衣帶水目斷河無舟

吾愛李太白玩世如遊龍自知天上謫何必人間容海風吹緑髮蕭蕭臥雲松我昔夢見之遺以金芙蓉淸輝恍在眼月落蛾眉峯

西風桂花落我上天臺山仙子扶我手泠然蒼水環乘鸞者誰子飛煙渺難攀三生此遊戲弄影銀河灣空山忽風瀑四顧鳴潺湲長揖馬子微此豈非人間

春風吹緑波澹蕩洛陽栁髙樓語錦瑟落花泛緑酒何人白鼻騧茸紫貂袖一字或未識銀菟縣兩肘煌煌貝宮珠乃落緯蕭手爰居偶鐘鼓犧牛竟文繡終然同一盡豈復論好醜誰知艸者窮巷閉白首

步出湧金門所見土花碧徘徊衣上月感此美人夕美人胡不歸月落江水白寒潮已復去海馬曉無迹萬弩射鯨魚駭浪接天赤空聞魯仲連孤感橫八極哀哀精衛石塡海竟何益

贈客黃金覊勸客白玉巵昔我亦爲客得此慨不辭小艸戲其出檳郎笑其饑相識何所無所樂心相知平生數公子腰下珊瑚枝防防或相隔寤寐恍見之無絲繡平原無金鑄鐘期秋風山陽笛淚落不自持

贈我火浣布報君吉光裘一笑結意气呼酒黃鶴樓神交豈待語與子爲天遊擕手閬風觀濯髮扶桑洲下視俠少年笑嬉藏怨尢世無羊左烈風雪且自謀東井不可酌天駟豈服輈

送李茂叔以酒字爲韻

杜本淸碧

樟江水逵逵民俗多雜揉李君専檄來號令肅巡棷遂令萬家邑安集日丰厚春風有歌姬夜月無吠狗築堤捍水災皆自將軍手至今此邦人稱謂常在口我來自京師始得一聚首經過日以數言論竟開剖有如濟世方乃爾困升斗孰云勞積多反使歲月久方今天子聖賢知在左右銓曹每推擇往往雜瓊玖此行防薦進直入紆組綬莫負平生心要使斯民壽豈敢爲贈言裁詩侑杯酒

擬古寄京師諸知已

雅勒呼正卿

中天縣髙臺上有仙人家云織流月石磴淩飛霞簾縈翡翠絲壁粲芙蓉砂羣仙恣遨遊靑鸞驂羽車左擕若木枝右折蟠桃花斡旋雨露功吞吐日月華願蘇顚崖氓天瓢浩無涯艸木悉沾濡遂及蒹與葭

閬風接圃紫禁連西淸扶桑浴朝暾縹緲見層城海水幾萬里誰能計修程東皇司造命廣庭延羣英中有三五君生平想儀形賡歌諧都兪論思贊髙明菲菲藹春華翕如鏘鳯笙而我抱幽獨防年適蠻荊瘴癘肌肉消盜賊夢寐驚種種履憂患誰能念伶仃願假刀圭妙白日羽翰生微眇得攀附相將還帝京

畊云鋤月寄貞居

周馳景逺

買山靈山下石多如羊羣造物爲我畊種之皆白雲洶湧初郁勃散漫還氤氳收歸方寸間吐作五色文一笑顧妻子未用愁空囷

石田不生禾何以養吾拙中宵披白雲自起鋤明月明月無根株滿地散霜雪吾鋤不妄揮要使蕭艾別惜無植杖翁相對同此潔

送馬伯庸南祀嵩衡淮瀆

薛漢宗海

總章盛金徳齋明赫當寧皇皇遣天使肅肅承詔語三燻禮嶽瀆萬里涉梁楚祀釐歸堯舜降神出申甫南斗迎文星西風起儀羽樂張洞庭月斾濕湘岸雨壯吟鄙騷怨髙談洗儒腐過家猿鶴喜攬轡鴻鴈聚靑闈閔賢勞黃屋深記注歸騎愼勿徐席虛玉堂署

和鄭應奉雜詩

淳風散已久靑黃陋窪樽婉孌爭媚好役智空自昏豈知葛天民無言道彌惇我有白雲操泠泠寄桐孫調古識者寡幽探萬化源

驅車涉逺道日晏不知疲一見嵩華髙始覺培塿卑吾道麗天壤昭昭匪難知千金買刀圭但爲方士欺贏糧往問道去結汗漫期

志士方盛時危冠怒衝髮猛心石爲開壯气山可拔安知橫江鯨中路螻蟻狎所以巢居子商歌竟不輟歌竟寂無言坐聴天籟發

發大都

黃溍晉卿

辭親獨行邁遙遙抵京國胡爲突不黔驅馬更逺適至尊有時巡樹羽隠阡陌宿衛必近臣顧問須耆徳陋臣亦何知冗從同執防艸深原野靑雨暗闗塞黑寥寥盛年意眷眷遊子色一身萬人中敢不思努力

同王待制校文上京八月十五日宿龍門驛

涼風墮黃楡萬馬皆南馳而我方北首度闗及鳴雞石路幽且阻僕夫慘不怡徐驅待明發泱漭窮煙扉貂裘者誰子怪我縫掖衣爲言霜露多皇皇獨何之我非不自愛簡書今有期憶昔州縣間折腰向小兒荏苒二十年白首初登畿同袍如燕鴻去住常相違悠然慨平生與世何參差暗投龍門驛髙館臨回溪靑崖拱白月水木含餘暉秋色故瀟灑我行殊未遲相從況魁彥炯若珊瑚枝衰莫奚足云一觴聊共持

浮雲蔽白日

浮雲蔽白日羣動何喧喧嗚呼麒麟兒化爲猴與猿登髙望四荒但見黃河奔誰哉溯其流與我歸昆侖葳防靑林花霜霰日已繁嘆息復奚道山中桃可餐

古詩

悲聞臨廣路南北何多岐躑躅顧所從吾今信安之故山豈不佳亦有平生期且復回吾車勿受塵世欺淸晨掩書坐忽忽有所思所思非親故千載多異時南山何峩峩上有靑桂枝吾將折其榮歲晚庶自怡

居庸闗

連山東北趨中斷忽如鑿萬古爭一門天險不可薄聖人大無外善閉非楗鑰車行已方闗吏疊擊柝居民動成市廬井互聨絡幽龕白雲聚石磑淸泉落地𨿽臨要衝俗乃近淳朴政須記桃源不必銘劍閣僕夫跪謂我無爲久淹泊山川豈不好但恐風雨惡

送林彥淸歸永嘉

柯九思敬仲

鴈蕩接銀漢翠湧生髙寒芙蓉散秋錦飛落秋云端我昔造絕頂天濶路漫漫遙瞻廣寒殿素娥正憑防白兔月魄指顧成神丹因招宋成公吹簫乘紫鸞俯視九萬里元气淸團團別來知幾時弱水如平灘忽遇鴈山客霞佩靑蓮冠還入鴈山去玉髓供晨餐報我舊遊者久待淩煙巒吾患爲有身南望空長嘆

春日病起防花走筆呈座上諸友

幾日不出門花開已如許錦繡薄流霞胭脂透疎雨暖生蝴蝶夢風淡鴛鴦浦底事逺遊人鷗邊蕩柔櫓

秦長城

驅車出長城飲馬長城窟翔云黃浩浩萬里見秋鶻白骨渺何處腥風捲寒沙防恬劍下血化作川上花祖龍一何愚社稷付徵杵長城土未幹秦宮已焦土千載不可問似聞鬼夜哭矯首武陵原紅霞滿川谷

次韻答京師友人

陳旅眾仲

百金買駿馬千金買紅妝長安畫樓上飲酒吹笙簧夭夭園中桃鬱鬱陌上桑美人越山下白髮生雕房涼風振髙梧繁露集幽菊攬衣起徘徊殘月照我屋曽襟郁孤淸日日塵瞇目銀河在天上手短不可掬

哭陳元麟

阿麟能讀書八歲貢京國翺翔公卿間聲譽頗借借我家越山南汝家越山北及我官橋門見汝長五尺翩翩丹穴雛五彩作毛翮昆侖有瑤樹上有實可食汝胡不此畱而去不可卽乃翁擕汝來爲汝頭盡白辛苦擕骨歸江蘺黯愁夕可憐東門吳任達乃彊釋

鄭子經下貺名篇勉彊續貂

秋山何稜稜秋樹亦莽莽遊子中夜吟涼風在林戶予將薊北行與子同歲莫誰能客荊州登樓悵非土功名果何物我欲取而撫酣歌弄吳鉤破屋虹气吐

潭上花

方積叔髙

幽潭太古色上有千樹華深根漑甘泉眾實結丹砂食之可長生千秋顏若花縹緲潭上仙種此遺其家安期日往來時乘紫雲車

田中爵

家爵不入山埜防不戀屋爵來食我苗防來食我粟一日食一斗十日食一斛斗斛日空虛防爵焉得足

衡門有餘樂

臺哈布哈兼善

衡門有餘樂初日照屋梁晨起冠我幘亦復理我裳𨿽無車馬喧艸木日夜長朝食園中葵莫擷澗底芳所願不在飽頷顑亦何傷

八月十一日夜直省中

甘立允從

涼風生廣除白露墮銀漢沈沈夜气集皎皎月光爛門深棨防嚴庭寂兵吏散柝鳴棲雀起堦濕吟蛩亂俳徊久不寐感慨輙興嘆非才直承明弱冠弄柔翰遭逢愧終賈漂泊類王粲名臣鎭大藩從事乏良算

晚出西掖共柯博士賦

薄莫出重門逶迆望雙闕輦路猶輕塵上林已初月悠悠文書靜去去車馬絕小艸慚長松承恩亦無別

瓊林臺爲薛卿賦

西山有崇防上與雲气通仙人紫霞佩導以靑雙童逍遙琪樹林盤礡瑤華宮積石象圃連岑搆崆峒纚纚駐遙景泠泠度天風丹鳯刷羽儀絳節飄曈曨矯首不可及滅沒淩飛鴻願言采靈藥與世終無窮

和揭曼碩兼懷武昌名勝

楊【缺】信可

親友日以疏江漢日已深孤云懷海嶠倦翮思長林終然念所知沿流動悲吟豈無後日期邈若隔千岑安得好風來泠然入中襟日與親友防微言自規箴

和盧子儀寄懷盧肅政上巴陵王侯

人生有知遇永懷不可忘俯視萬丈淵仰睇千仞崗靑山何其髙江水空自長忽憶石潨叟別我半載彊昨者從湘中歲晏歸朔方孤舟渡淮水遺歌滿滄浪迢迢天際云靑靑陌上桑

用謝暉入朝曲分韻得收字送馬中丞赴南

臺

傅若金與礪

金陵郁迢逓行斾曖悠悠蘭臺淸露集松庭積靄收白鷺回修渚朱鳯矯崇丘離離曵靑綬曄曄振彤騶遠甸芳風散神都旭景浮臨軒結衝想還車寧久畱

雪中送宋上舎仲敏歸滑州省親

北風何烈烈雨雪亦雱雱遊子去成均將往古靈昌詩書豈不樂歲晏懷我鄕我鄕伊可懷父母在中堂休告亦有時定省焉可忘浮雲逾大伾白日照宣防子行日以至送者各盡觴當歌念逺遊令我愧中腸

四月十日發京

六龍西北馳羣鳥東南翔感我客遊志心神隨飛揚迢迢逾大河恍若越崇岡已驚時序易復念道路長驅車出東門浩歌慨以慷燕薊豈不樂吳楚爲我鄕父母久違離兄弟不在旁當玆遂歸去聊可慰中腸

送吳寅可之揚州

薩都拉天錫

靑楊吹白花銀魚跳碧藻落日上江船三月淮南道渺春水涯悠悠雲樹杪安得快剪刀江頭剪芳艸同幕府楊子承李伯貞避暑烏石山晚酌

晚涼上烏石置酒天章臺日夕下山去海風吹月來豪气吐千丈朗吟動三臺白露灑仙掌銀河瀉金杯誰識芙蓉仙飛身在蓬萊

髙臺在層霄肩輿上絕壁露下酒尊涼月出海門白坐拂衣上云醉臥林下石西風吹鬢毛南斗在肘腋題詩向天閽奎光射瑤席

寄鉛山別駕完顏子忠

我識顏別駕風度修且閒近持五色筆輝光動南蠻甘飲石井水臥治鵝湖山玉峯露灑灑風林佩珊珊表表臺閣姿豈久州郡間相思不相見可望不可攀海風吹夜月飛度七閩闗

河上納涼有懷吳子彥

貢師泰泰甫

天風吹海樹瑟瑟秋气涼河漢西北流眾星耿微光昔我同袍友逺在水一方相思不可見展轉淸夜長遙聞鳴笳發攬衣月蒼蒼

贈蒼梧縣尹

朝觀扶桑日莫望蒼梧云重華去已逺神气猶氤氳遺黎在山下飲食而畊耘懷哉賢大夫彈琴詠南薫胡爲不我卽使我心殷殷秋風洞庭水緑竹愁湘君

古意

黃金本何物舉世相紛爭賤者可以貴死者可以生旣解平城圍亦散六國衡神用信莫測萬寶孰敢嬰亦有髙世士唾視瓦礫輕寧爲凍餓殍不受污辱名斯人倘可見吾將與同盟嗟哉首陽薇千載有餘淸

乾坤淸气卷一

欽定四庫全書

乾坤淸气卷二

明偶桓編

五言古詩

和陶詠荊軻

郝經伯常

燕國八百里最爲逺秦嬴可作殷周基何乃事荊卿癡兒彊復讎首揕咸京徑刎於期首更圖督亢行倉皇事不就狼藉斷冠纓寒風死別歌睥睨一世英不若専設諸飲恨復吞聲縱使殺一秦寧無一秦生呂政方忘燕忽作繞柱驚並吞勢不已舉兵復有名埽平黃金臺故鼎入秦庭昔我渡易水晚登燕子城投文弔田疇思賢重屏營舉事本道義不系敗與成爲國恃刺客夫豈豪英情

湖南憲幕牡丹

盧摯處道

仙人何許來絳衣翠爲裾朝霞映樓居瑞日臨綺疏韶容托植物神奇升丰腴豈無瓊華枝亦有珊瑚株國風芍藥贈騷客芙蓉襦媿爾顏色好媿爾芳菲殊誰云風霜地亦復雨露濡猗猗緑竹抽絢絢羣芳余公餘文墨暇嘉賓此虛邪時淸景逾勝不樂將何如

送李防使西歸洛陽

靡靡歲年晚肅肅霜露霏君子不遑處四牡來騑騑月出方皎皎我心恆依依今夕復何夕山中仰容輝惠然有深契使我心悅夷北風日已涼行役乃無期言邁未可畱淒然送將歸永懷金玉音時得慰渇饑

宿汝墳

閻【缺】子濟

朝發長社城薄莫汝墳陌秋風吹汗馬爲我駐逺客主人指見聞書劍事行役悵然失所對芒刺去未獲蔬食亦自飽微月在枕席紅塵三尺塗淸境初不隔疎疎岸樹直防防沙水白晨雞未須鳴吾意方自適

雜詩

張翥仲舉

寒夜何皛皛中庭積繁霜天風下河漢萬里流玉光羽衣四三人各乘白鳯凰笙響發空際遊雲髙馳翔無緣執霞佩擥結雙鳴璫願托月中桂終古有遺芳

隴阪何﨑嶇行人且復止直上望秦川遙遙憶鄕裏流離肝腸斷悲歌不能已一身已遐徵永念同室子何殊轉蓬科隨風四散起𨿽得同根生不得同根死吾恐古今涙多於隴頭水

春江采芳艸將以伸繾綣初期拾翠洲復道滋蘭畹美人隔花深歌竟瑤瑟偃臨流不可見忽恍心未穩佳時難驟得鶗鴂鳴已晚秖有千古思綿綿楚波逺

前出軍

前軍紅衲袍朱絲系彭排後軍細鎧甲白羽攢鞲靫輜車左右馳萬馬擁長街送行動城郭鬥酒飲同儕壯士當報國毋爲鄕故懷

昨日發萬軍今日發萬軍明日發萬軍梟騎來羣羣馬蹄所經過黃埃蕩成云堆糧與作儲倒樹與作薪道途行者絕那得有居人

京師少年子膽气乃粗豪傾金售寶劍厚價買名刀白氊作行帳紅綾制戰袍結束往從軍談笑取功勞當時霍嫖姚豈在學戎韜

後出軍

步卒傖楚健長刀短甲衣大叫前搏敵跳蕩如鳥飛左提血髑髏右奪賊馬歸黃金得重賞顧盻生光輝爾輩疾歸命將軍是天威

先鋒才攻門後軍已登陴拔都不怕死直上搴賊旗馬前獻逆首腳下踏死屍長河走敗船疾遣飛將追幙中作露板應有傅修期

行行銕兜鍪隊隊金駱駝嗚嗚吹銅角來來齊唱歌總戎靣如虎指顧揮雕戈馬蹄無賊壘手箠可塡河王師本無敵安用戰圖多

題蛾眉亭

張以寧志道

緑酒白玉瓶獨酌蛾眉亭不見李太白但見三山靑秋色淮上來蒼然滿云汀安得十五弦彈與蛟龍聴

送友歸古田

君家重峯下我家大溪頭君家門前水我家門前流我行久別家思憶故鄕水何況故鄕人相見六千里十年在揚州五年在京城不見故鄕人見君難爲情見君情尙爾別君柰何許送君遽不堪憶君良獨苦君歸過溪上爲問水中魚別時魚尾赤別後今何如

古意呈仲章貢侍禦

黃淸老子肅

娉婷二入女絕色妙難畫新妝薄鉛華照影修竹下盛年事夫壻錦玉耀精舎𨿽非伯鸞妻惓然惜長夜琴餘月當軒黙黙倚風榭寄語東家兒紅顏莫輕嫁

梧桐生髙岡雲气涵空淸南枝掛孤月上有蒼鸞鳴大匠揮玉斧渾然合天成寘之白玉堂被之弦歌聲一彈松風來再鼓溪月明子期人已往靑山爲誰情

送僧定觀歸

詩僧百丈來復作五臺別丁然振金錫桂子落秋雪山空白雲間風息萬籟滅相思何處無江湖一明月孤憤一章和夢庵韻

楊維楨亷夫

楊子哭停雲歷數死生友首哭臺州帥再哭江州守三哭天水頭四哭淮渦口五哭六哭餘英風復何有確山截罵舌宛湖沈斫首嗟嗟徇國臣培養百年久猛去晉終背彧死魏何咎而況鳴吠才蠢蠢小雞狗弋鴻羽旣怯釣魚餌滋誘根撥那望實蔕分尙懷藕珠雀旣失彈火防重被垢長包中土心相詫模稜手外壼宜倒戈中薄肯敝笱祝宗祈未死循墻駭還走長涕未上書窮辭空還酒驚見夢庵詩一首灑百丑大義掲日月孤忠縣畎畝亂厭出下泉戹極還易【缺】懷君郭泰交夜柈飣春韭和君孤憤章澆致酒一斗

芝雪堂分韻得對字

窮冬積繁陰快雨不破塊問途玉山下系船桃溪匯主人聞客來把酒欣相徠窈窕雙歌聲嬋娟兩眉黛談笑方云云妍嗤各成態憶昔獻防時日炯重瞳對下馬宴瓊林宮花出西內俯仰三十年同袍幾人在明當理行舟天逺徵鴻背那能事煩劇曉出星猶戴行當謝冠冕歸荷山陽耒

三叟者訣

道逢三叟者髙壽比神仙問叟何以壽壽訣倘予傳上叟前致辭大道抱天全中叟前致辭寒暑順節宣下叟前致辭百歲半單眠是爲三壽訣所以能長年

南婦還

今日是何日慟返南州岐汩汩東逝水一日有西歸長別二十年休戚不相知去時鬢髮靑歸來靣眉黧昔人今則是故家今則非脫胎有父母結髮有夫妻驚呼問閭裏共指冡累累訪死欲穿隧泣血不復疑白首滿丘山我逝其從誰

書邵節判事

潭州李刺史劊手驅妻兒松江邵節判劊手屬冰夷闔門十八口一死殉無遺鮫人爲泣淚龍伯爲負屍姓名照濁世信史錄吾詩同堂老僚友開門竪降旗

蕭蕭饑馬鳴

李孝光季和

蕭蕭饑馬鳴隔林見落月遊子慕父母豈復畏脫別負書或在船津吏已催發臨觴不能持惆悵生白髮況是江海永歲晏多風雪風雪塞中路不隔遊子轍平生四方誌念此心欲折男兒各有願君子保明哲上思娛尊親下以浣悁潔

送僧朴庵用柯敬仲韻

月行天中央天髙如屋極中有雪色兔世人不能識我曽摩其須仙吏睨我側眾仙乞秋毫密如霧雨塞蹴踏河漢翻洶湧若秋汐是誰致此奇南有彌天釋仙吏今上天令人涙沾臆

題梅巷

北風吹倒山三日雪塞門愔愔巖谷裏萬木命在根天翁粲然笑洗出明月魂春如鼎中香已覺火力溫

秋夜同張仲舉防笑隠龍翔寺聨句

先皇日潛邸梵宮冠東南金碧麗紺宇【張】旌幢覆瓊防六龍駐神馭李百靈防鸞驂地蟠龍虎气【防】殿擁貂蟬簮文石露篆古【張】化城天樂酣杏梁虹飲渚【李】壁甃蟾生潭復道星辰直【防】觚稜煙霧含浮圖瑯璫語【張】藻井罘罳函曽暉銕鳯【李】淸旭冰蠶望气芒碭逺【防】問道崆峒嵁禦牀塵宛宛【張】仙仗華毿毿珠襦鎖玉柙【李】猊座湧寶龕遺弓泣父老【防】執豆奔侯男衣冠閟原廟【張】矛防圜精籃凴幾敡末訓【李】銘鼎紀談聖祚萬世啟【防】法筵諸佛參貝翻譯經六【張】圖繪笑像三華鬘眾唄作【李】象教一嘿諳猿鶴驚此客【防】林澗洗余慚齊廚飯香靄【張】瞑閣鐘聲韽錦蔫渇獸抉【李】礎踞雕虎眈灑掃愧無補【防】倡酬知匪堪燥吻茗屢沃【張】苦心防頻探焚膏續遷晷【李】捲簾納霏嵐毺月采淨【防】鑿落雲液甘風籟摐古柏【張】秋陰挾髙柟戶牖蜂脾矗【李】丹靑海波涵袖中合陶謝【防】方外師瞿曇息影了虛寂【張】枯禪屏癡貪苾蒭交折堲【李】伊蒲不盈甔心同略形迹【防】累遣忘憂惔錦雉絡羽扇【張】赤螭禦劍鐔防毫走奰屓【李】麈尾揮防鬖堅壘避屈賈【防】陋邦敵吳郯韻劇魔膽落句雄神力擔擁鼻極營度【張】刺手勞鉤撏椷筒逓銀鹿蠧葉剔白蟫幢燈粟蠢蠢【李】鼎香穗馣馣山河入帝綱天人繞優曇【防】境勝情自曠理超思彌覃【李】云臥委巾舄雨歸借箯籃【張】投章媿木李畱怡逾黃柑【防】話言諒所慕治醉詎可妉【李】捧席白足慧【張】觸屏蒼頭憨【防】偏袒鳯肩聳【李】鏤匡鐻耳儋【張】吾我涉誕謾【防】爾汝忘詀諵【張】罅發栗穰厚色滃醪味醰【李】剪韭差可芼食魚更須泔【張】靑溪渙以瀏蔣陵聞其防玆事付千載相期結廬庵【張】

宴集分韻得落字

張天英楠渠

東家白雲翁載酒靑山郭相招竹林彥坐對春風酌一花飛入樓泛我銀鑿落醉步松月歸令人夢孤鶴

松門翫月

徘徊靑松門鑑我古明月露零沐靑髯珠燭寒髮願言駕雲螭飛步上天闕微雨中夜來北風捲成雪

春夜酬李五峯

酣歌惜春夜起向月中立北斗掛長松風摧翠蛟泣山花如美人飛香染衣濕靑天落吾手大白不滿吸推山出門去秀气還復入

次韻歐陽檢閱濠池觀荷

薛羲卿

行行濠池上亭亭見長荷瓊葩耀初日碧芰捲輕波深蒲曉色亂微雨晚香多方舟時自移髙軒或來過豈無河朔飲那復發商歌商歌一慷慨此物柰君何

野宿山簡虞博士王待制

迢迢野宿山峯巒何崔嵬朝登猛虎嘯莫宿猿哀髙風四靣發花艸爲誰開傳聞章皇帝此地昔徘徊龍駕竟不還浮雲空往來秀色九天外巨靈不敢摧飄揺散襟帶覽結何悠哉

題宋氏南軒

楊鑄季子

脫灑謝塵喧棲神在巖戶殘云牀下起昨日山中雨緣澗弄驚流攀林翫芳樹非闗薄時榮逍遙自成趣

晚憇澗北亭

我性喜蕭散東園時獨行髙亭俯絕澗下有流泉聲秀木翳繁陰朱華散微馨踟躕淡忘歸夕露沾我纓人生忽如寄何乃苦營營優遊在空谷飲水有餘情

贈石維秀才

楊鎰顯民

石子山中來衣上白雲濕俯仰時自謡鏗鏘溢篇什注書空林間花落常自拾明晨城南去相望空悒悒

雨至

維南有崇山山上多浮雲靜聞防雨至寂寂在西軒曠然無所懷端坐復何言不知春向深況知賤與貧

春暮

周權衡之

春暮適川上意與流水長時有白雲至逺帶松翠香手擕淵明詩倦坐防胡牀悠然宇宙間是非兩亡羊

次韻張徳甫

朝緍北澗鮮莫采南山樵貴則食五鼎賤則飲一瓢妍醜莫自校用舎隨所遭爲我揮緑綺鴻飛楚天髙

瀛海篇贈呂鏈師

丁復仲容

我本瀛海人瓠落九州土三山不得歸六鰲競何所凝精耿宵寐往往呼安期跂予紫霞想感此白日馳客有金庭仙玉霄住雲月近從爵溪來霜紈捲溟渤褰衣拂天姥跣踞靑芙蓉羲和擢僵指夜寒笞六龍金烏飛上天露艸忽已晞柰何閟靈景忍此人民非朝褰四明霞夕涉防稽道鄭招不來賀監亦已老胥濤吼奔雷逆折生回風鸞乘桂子府鶴語梅花宮淸湖自歌舞顏發凋靑紅壺丹碧光瀉劍影洞庭水霜落山橘寒還至吳王裏吳王湎不醒館娃骨已冰乃爾憶張果亦復尋茅盈玉妃發春哂手折雙瓊花寄語雙女兒相逢學丹砂翩然不肯畱浪迹金陵市長歌六帝秋嫋嫋聞夢耳靑裾曵明月問我丹井南揮手緑云表語別愁何堪往年去天臺蕖艸徑香滿彼之溪上人泣向西風斷瑤臺天上遙銀橋霧中沒葛陂一丈竹鱗鬛生倐忽颷車劃雷近輪轅不相將尺地不可縮況玆道路長故人衡湖居舊約赤城下緣崖履靈迹防瀑潄淸瀉今聞綰漢綬好作常州牧興公賦金聲名山阻髙躅東行卽相討自稱回道人橊皮醉香墨曉過東林春海圖愼勿視但恐馳其神

東海有蟠桃

東海有蟠桃結根何歲年花開不闗春霜露不系天仙種固靈異未知樹所緣我欲往問之代無絕世賢適來王母至遂奉武皇筵驕主好自誕後來信謂然愚者諒多惑智者當不傳

同永嘉李孝光望鐘山聫句

鐘山日在望匏系未成往我本忘世人【李】誰能久塵鞅窮猿尙擇木【丁】鴻不離网納蕞升斗縻【李】乃此尺尋枉川江互迢逓【丁】天地一莽防霸气遂終陳【李】山名猶姓蔣防羸結幽躋【丁】防茹傾勝賞踡林萬虯伏【李】獰石羣獸仰雨晴虹蜺裂【丁】云熱鸛鶴響靈骨瘞浮屠【李】臒趺踞方丈陟閣鷹巢危【丁】窺戶蜂房敞禪林舊稱一【李】梵剎新闡兩苾蒭化城諭【丁】獬豸嚴駕上一人防小月【李】七佛築峻壤狻猊睥玉除【丁】科虯罥銀榜庸超謝膻葷【李】媚禱懷肹蠁俗子空卑棲【丁】至人廓遐想相期訪龍盤【李】何如遊鴈宕牕明誦楞嚴【丁】林昏過魍魎終然千仞顚【李】極彼九州廣圓龕坐覓心【丁】方具跪合掌攬秀目顒顒【李】討幽心養養沈綿阻客遊【丁】爽塏令人奬境虛云壓防【李】江逺浪浮槳揮淸宜麈尾【丁】翳靜便鶴氅城分三國鼎【李】淮湊百川輞喜彈靑綺冠【丁】倦曵緑玉杖朝晴竟﨑嵚【李】夜夢猶佛彷祝酒遣詩魔【丁】搜句搔技癢深推眾壑宗【李】雄據諸峯長碧眼覽益逺【丁】白髯聨苦彊地籟息箕簸【李】天孫遺女紡金聲調危鐸【丁】石華繡卑磉騎驢約玆後【李】驚猿記疇曩資罄恐支離【丁】腹果歸莽蒼閒休防安席【李】敏奪雲門棒竹露曉衾濕【丁】松飈秋髮爽玉樹異風標【李】珠林列星朗躡屐去後齒【丁】早炊囊宿滰弔古重追尋【李】披荒增慨慷【丁】

雜興

陳肅伯將

黃帝作弓劍一戰擒蚩尢張樂洞庭野煉玉昆侖丘白日乘紫雲飄颻謝諸侯如何橋山下髙冢悲千秋長安有髙第云是金張家朱門映緑水弱栁啼春鴉曉合列侯馬莫多名主車可憐歌舞月空照玉梁斜驅車洛東北遙望首陽山昔有兩兄弟采薇於其間我願從之遊孰云不可攀躊躇日將莫感此空忘還生長宛葉間廓落不事家結托劉文叔調笑陰麗華還沽舂陵酒更賞河陽花興防聊騁望紛紛龍虎霞妾住雕陰東君去漁陽北惟有別時艸依依滿行迹不忍行迹沒埽盡還更碧君情如妾意纒綿無終極

寄薛鶴齋

張率孟循

東海有一鶴翩翩好容儀翻飛上林苑照影昆明池雞鶩與爭食鳯凰亦低垂吳山碧玉樹自有摩云枝客廣陵答天錫見貽韻

吳克恭寅夫

泛舟春風生江光颺云藻人生杜牧遊栁色淮南道幸欣韶芳媚孰云春事杪逺思極綿綿無緣是芳艸

短衣

短衣荷長鑱晨起斸黃獨歸來讀道書日晏饑我腹羽入丹砂牀遙知在澗谷松膏滴云腴山房酒應熟友人仕掾曹爲上官所迫促賦此送歸

采蘭復采蘭緑葉何參差馨香滿懷袖特以遺所思恩情中道絕此心當告誰願結靑林佩悠哉白雲期石間攬三秀學道倘因之

送徐元慶歸江西

倪瓉元鎭

悠悠西江水綿綿江上山借問離羣鶴孤飛幾時還白雲亦忌潔靑雲安可攀時時王子晉吹笙向人間

春日雲林齋居

臨池春流駃埽地夕陰滿正襟味道言超遙坐溪館嵐嶺當書榻煩襟一舒散靡靡松花黃逐逐雲气暖石梁靑苔合於焉人迹斷故非與世疏防棲遂忘返

聴袁子方彈琴

蕙帳凝夕淸髙堂流月明芳琴發綺席列坐散繁纓回翔別鵠意縹緲孤鸞鳴一寫冰霜操掩抑寄餘情

秋夜

空林溥露气疎鐘時獨聞淸夜息羣動髙居無俗氛恬淡誠吾事榮名非所欣樂哉詠王風忘年棲白雲

題巾子山僧房

潘純子素

淸江抱禪棲山頂在屋下朝霞生庭戶老樹立石罅日出漁舟集日入市賈罷僧子獨何爲逍遙事閒暇

秋日陪杜微君李先生遊金華山

輕雲澹秋色涼日靜琳宮水落白石上人行深樹中悠悠坐長嘯肅肅來淸風仙人不可見芳艸碧叢叢

松泉圖

郭翼羲仲

迢迢澗上松防防松下泉微飈散晴雪飛琴瀉寒弦懷哉山中人眇予墮塵緣九江秀可攬山色靑於蓮浩歌招黃鵠重賦雲巢篇

貞女愼行露

陳基敬初

貞女愼行露君子戒履霜歲莫懷百憂離居增慨慷方舟豈無楫河水亦可杭臨流不能渡佇立以旁皇

夜坐懷二君子

良夜殊未央明星一何爛懷人阻層城邈若河與漢棲鶴驚露叢落葉依井幹據梧不成彈惻惻空浩嘆

醉贈秦文仲還三洲

饒介介之

東望大瀛海影落扶桑弓三洲直如矢正射三山中三山負朝日日日波浪紅仙人不騎鶴所適多禦風秦君家三洲長與仙人通卽之不可見忽爾能相靣翩翩頭上巾舉舉塵中扇髙談淸溽暑知子不貧賤聞君寡良儔有酒不自薦此日足可醉況得邦之彥小醉須觧酲大醉不用醒生平愼許可只有一劉伶太湖三萬頃七十二峯靑凝竚山水秀開堂修酒經白雲生研石疎雨灑牕櫺子上三洲去吾杯猶未停

出門膏吾車

鄭采季亮

出門膏吾車欲登昆侖丘昆侖在西極我家東海頭十步若九輟鄰巷亦阻修況玆幾萬里而乃復悠悠但當努其力歲晏非所憂聞道夕可死聖謨寔吾舟

畊云釣月送林彥淸

秦約文仲

朝畊南蕩云莫釣蓀湖月湖月只自好焉知有圓缺放歌擊空明欲往愁桂楫世無任公子誰與同此潔睠言淩風去逍遙白銀闕

宴梧竹堂分韻得鳯字

陸仁良貴

張宴池館夕酥凝酒微凍明月流綺疎華燈照陰洞翠琯裊遺音朱弦細成弄倚徙桐花源相期聴鳴鳯

擬古

鐂堪子輿

千金買明珠百寶裝帶鉤寶帶綰同心明珠垂兩頭美人結新歡托體相綢繆再拜稱主壽持以奉千秋

龍吟軒

吾衍子行

四山若龍盤精廬剡溪曲中有不蟄龍長吟破幽緑道人宴坐起拂袖牕牖開手持碧瑯玕聴此風雨來

張伯雨贈黃精

山中有靈艸乃云太陽精況聞天老言餌之可長生故人赤松意分贈慰我情玉津比靈芝采采三秀英我願服此久飄然出蓬瀛緑髮無秋霜身如羽翰輕舉臂入霄漢丹臺列髙名手把金芙蓉與君遊太淸

乾坤淸气卷二

欽定四庫全書

乾坤淸气卷三

明偶桓編

七言古詩

鄧州城樓

元好問裕之

鄧州城下湍水流鄧州城隅多古丘隆中布衣不復見浮雲西北空悠悠長鯨駕空海波立老鶴叫月蒼煙愁自古江山感遊子今人誰觧賦登樓

金太子允恭墨竹

劉因夢吉

黒龍江頭气鬱蔥武皇射龍江水中江聲怒號久不瀉破墨揮灑余神功天人與竹皆眞龍墨竹以來凡馬空人間只有墨君堂何曽夢到瓊華宮瑤光樓前月如練倒影自有河山雄金源大定始全盛時以漢文當世宗興陵爲父明昌子樂事孰與東宮同文采不隨焦土盡風節直與幽蘭崇百年圖籍有蕭相一代英雄惟蔡公防書紛紛少顏色空山夜哭遺山翁我亦飄零感白髮哀歌對此吟雙蓬秋聲蕭蕭來晚風極目海角天無窮

宋理宗書宮扇

杭州宮扇二好事者得之燕市一畫雪夜泛舟一畫二色菊理宗題其背有興盡爲期及晚節寒香之句諸公賦詩予亦同作

天津月明啼杜鵑梁園春色凝寒煙傷心莫說靖康前吳山又到繁華年繁華幾時春已換千秋萬古合歡扇銅雀香消見墨痕秋去秋來幾恩怨一聲白鴈更西風冠蓋散爲煙霧空百錢襪錦天畱在禍胎更鑑驪山宮當時夢裏金銀闕百子樓前無六月瓊枝秀發後庭春珠簾晴捲天門雪棹歌一曲白雲秋不覺金人淚暗流乾坤幾度靑城月扇影無情也觧愁五云回首燕山北燕山雪花大如席雪花漫漫冰峩峩大風起兮柰爾何

西山

西山龍蟠幾千里力盡西風吹不起夜來赤腳踏蒼鱗一著神鞭上箕尾天風泠泠淸入肌醉抱明月人閒歸嫦娥灑淚不敢語銀河鼓浪霑人衣寄謝君平莫饒舌袖中此物無人知

觀雷溪

飛狐天下老气盤互回三江瀉天怒合爲一水東南來此勢不殺令人愁石門喜見西山開未補靑天裂誰鑿混沌胎奇聲猛狀萬萬古山根幾許猶崔巍兩山倒傾瀾百文逢顚崖先聲動毛髮余爽開襟懷初疑萬壑轉奔石意像彷佛地軸摧又疑鼓角鳴地中百步未到仍徘徊荒祠下石磴駭目何雄哉春風不到太古雪今日乃得胸中雷穿石誰能窮窟宅流沬勢欲浮蓬萊平生芥蔕今寒灰兩耳到骨無纎埃酈元筆頭天下水石頭之奇猶見推乃知玆遊亦奇絕快弄素霓噴瓊瑰東崖一片石坐拂千年苔爲招郎山君共捲長鯨杯江妃爲撾靈鼓催赤鯶躍出銀山堆先生醉來泉灑靣狂歌一和湍聲哀

遊郎山

昨日山東州馬耳索禦淩風嘶今日軍市中不覺已落山之西山之靣背一無異不待風煙變化神已迷危闗度雪嶺亂石通荒蹊林間小艸不識風日自太古我行終日仰羨木杪幽禽啼但見雨色來云物颯以淒忽然長嘯得石頂痛快如禦駿馬蹄萬里來長風五色開晴霓長劍倚天立皎潔瑩防鵜平地拔起不傾側物外想有神物提詩家舊品嵩少同畫圖省見巫山低誰令九華名獨與八柱齊千態萬狀天不知敢以兩目窮端倪騫騰誰避若飛隼側瞰何屈如怒猊千年落窮邊煙艸寒萋萋若非酈亭書生此鄕國物色誰省曽分題乾坤至寶防有待豈有江山如此不著幽人棲頗聞山中人雲間時聞犬與雞只疑名山別有靈境在不許塵世窮攀躋不是先生南遊有成約徑欲共把白雲犁九疑窺衡湘禹穴探防稽玉井爛賞金芙蕖日觀倒捲靑玻璃風煙回首莫瀟灑南防凖擬相招擕

書李伯時九歌圖後

吳澄防淸

李家畫手入神品楚賢流風淸凜凜誰遣巫陽叫帝閽爲招江上歸來魂音紛紛音紛紛柱髙辰逺聰不聞扶桑初暾海橫云司命播物泥在鈞洪纎厚薄無齊云公無渡公無渡衝風起螭黿怒夜猿啾啾天欲雨天欲雨迷歸路歲晏山中采蘭杜靈修顧顧復去莫怨瑤臺神女妬坎坎鼓進芳醑恥作蠻巫小腰舞千年往事今如新摩挲舊畫空愴神騰身輕舉一回首楚天萬里江湖春

送孟仲則遊荊湖兼往襄漢趙孟頫子昂

行路方難子何往瀟湘洞庭天一方長江風來浪如雪荊門木落天雨霜千金養客不復見萬里訪舊庸何傷子才有用未得試牛刀愛惜藏鋒芒似聞逺遊未渠央更欲攬轡趨襄陽昔年戰鬭且休息白骨已瘞愁雲黃伏龍鳯雛在何處鹿門山色還蒼蒼登髙弔古一長嘯萬事慘淡悲衷腸人生聚散安可常爲君起舞君舉觴明朝帆影拂浮玉寄言客居思故鄕

小孤山阻風

梁曽貢父

江上靑山一劍孤气虹夜貫斗牛寒藤古祠神所居謾說彭郎迎小姑此言不經聴者愚舉世孰謂明言誣山下長江通蜀吳飛亷怒鎖千軸艫乾坤變色慘不舒竿摧櫓折愁萬夫初疑破虜遇老狐又訝伏波畱賈胡陽侯負弩雄前驅馮夷擊鼓嚴後車六鰲掣釣軒蓬壺八駿按轡鞭龍魚神靈怪駭千萬殊縱有健筆難窮書一官長沙賦歸歟三年臥病南陽廬故交新貴一字無扁舟薄泛松江鱸行或止之不可虞呼童取酒聊自娛短歌激烈驚樵漁掀髯一笑誰和予鄰商去住依祝巫盤飡拜飼檣上烏百錢之利從所趨浪走不待晨雞呼進鋭退速中乘除未要冒險爭前途江山政自不我疎我亦樂與江山俱安得匹素百尺餘他年寫與東遊圗

嶽陽樓

張經徳常

洞庭一水七百里煙朝月夕皆經過豈知斜陽萬里更有一佳處君山十二盤靑螺乾坤有此樓萬古髙嵯峨憶昨長江咫尺限南北風煙畫本一日千摩挲今朝快一登恍若驅沈屙生平所羨鑑湖請乃今更覺君恩多湘靈也似知我至時令白鳥來婆娑銕笛紫荊曲春艸黃陵歌江山一醉謾不省悲風落日生白波愛山愛水亦非癖柰此日月如飛梭彭蠡銀山堆碧海靑銅磨武昌雲間嘆黃鶴采石天外愁靑蛾詩家割據幾今古元气發泄天不訶扁舟歸來月一蓑仙槎已三山阿吾欲乘興觀銀河

金人出塞圖

虞集伯生

海風吹沙如捲濤髙爲陁磧深爲壕築壘其上嚴周遭名王専居气振豪肉食湩飲田爲遨八月艸白風颼颾馬食艸實輕骨毛加試弓復置櫜今日不樂心慅慅什什伍伍呼其曹銀黃鶻明繡袍鷓鴣小管隨鳴鞉背孤向虛出北臯海東之鷙王不驕錦鞲金鏃紅絨絳按習久蓄思一超是時皛淸天翳絕鴐鵞東來云帖帖去地萬仞天一瞥離婁屬望目力竭微如聞音鷙一掣束身直上不回折遂使孤飛一片雪頃刻平蕪灑毛血爭誇得雋頓足悅掛縣狼何足說旌旗先歸向城闕落日悲風起蕭屑煙塵滿城鼓微咽大豪要王具甘歠王亦欣然沃焦熱閼支出迎騎小銕琵琶兩姬紅顴頬舞歌疊進醉燭防穹廬斜轉氍毹月

三鳯行贈海東之下第南歸

海東之兄弟三人如鳯皇胸臆羽翮皆文章九年三入天門翔仲衝天季驚人一日四海皆知名東之之文五色云見者晃生眵昏三進三已之了若耳不聞二人得之喜未足云東之不慍乃可尊束書江上歸見親君子之樂樂最眞君不見匡廬之山崒而嵯峨左界乎豫章諸川匯爲蠡番其陰千源浩浩尊岷經潛沱山气東郁不得去上衝爲紫蓋直與天相摩爲云覆八極爲雨漲九河海東之子能觀山以成徳其進蓋未易量也偶爾小詘柰爾何偶爾小詘柰爾何

送戴眞人歸越

戴先生日飲五斗醉不得再飲一石不肯眠昨從桃源來兩袖擕風煙長安市上小兒女拍手攔道呼神仙馬如遊龍花如雨蹴蹋春秋作朝莫東方不作牕間戲上帝還令海邊去海邊玉虹夜不收貝宮珠闕皆蛟虯芝田玉樹久相待天上老仙那許畱戴先生鑑湖之水三千丈不可以鑑可以釀明朝亦脫錦袍去與爾酣歌釣船上

家兄孟修父輸賦京師南還

大兄五月來作客十年不見頭總白五人兄弟四人在每憶中郎淚沾臆我家蜀西忠孝門無田無宅惟書存兄𨿽管庫寔父防弟竊微祿承君恩文章不如仲氏好叔氏最少今亦老五郎十歲未知學嗟我胡爲長逺道諸兒讀書苦不多又不力耕將柰何憂來每得二三友防花把酒臨風歌蜀山嵯峨歸未得盤盤先壠臨川側碧梧翠竹手自移應與靑松各千尺南風吹雪河始冰兄歸烏防何煢煢明年乞身向天子共讀父書歌太平

題張令鹿門圖

張侯襄陽人深知襄陽樂十年宦學懷襄陽故托豪縑寫山郭老我不樂思蜀郡人言嵩陽好隠居三十六峯常對靣水竹田廬還可圖欲往不能心懆懆忽見新圖被山惱沙禽浦樹俱可人金澗石牀爲誰好向來耆舊皆英雄駕言從之道焉從防珠夜冷識遊女沈劍潭深知臥龍八月霜晴水淸淺聞道扁舟足回轉何時古寺傍檀溪幾度殘碑在江峴呼鷹臺髙秋艸多飬魚池中蓮芡波蜀嵩未必不如此我今不遊柰老何張侯張侯早結屋莫待史詹爲君卜要看壠上課兒畊好在魚梁白沙曲

題楊友直檢校所藏李營丘枯木圖

老龍出海蒼髯須營丘枯木天下無回枝屈銕墮厓雪澗底應拾靑珊瑚明堂淸廟要梁棟朔風吹沙澤腹凍老身不用嘆衰遲按圖來求萬鈞重

已未行

範梈徳機

二年六月已未朔京城五更大地作臥者顚衣起若吹起者環庭相愕室宇無波上下揺乾坤有位東西卻自我南來覩再震初震依微不今若昨朝展席坐堂上耽翫圖書靜無覺堂下羣兒又驚報方饌饔人喪杯勺櫛者倉皇下牀榻門屋鏗鏘震鈴鐸祗今猶自騰妖譌旦莫殊言共郛郭大家夜臥張廬穹小家露坐瞻星落焉知怪變不可屢安巢盡有南飛鵲昔聞上帝憂瀛洲親勅巨鰲十二頭特爲羣臣舉首戴萬古不與水東流豈其九州亦類此此事或誕或有由上帝甚神吾甚愚戴者勿動心優遊

孟先生

孟先生愛靑山防山累月出不還蹇驢長笑天地間杖頭酒壺時取酌身𨿽饑病多容顏往時佳句動明主富有聲名無比數先生遇之亦不驚去臥南山紫蘿雨嗟吾豈是先生徒朝朝飽飯謁禁廬莫歸卻向衡門趨刻畫造化論錙銖但有千載名眾人不知而已獨信非其愚未知吾師先生先生師吾孔子不師周公吾亦聊自以娛嗟哉先生獨不得相與於同世雲龍上下游八區

題先天觀圖

學仙之人與仙爲徒住在匡廬之奧湖江之區張公煉丹作龍虎丹成禦气遊六虛後來出者絕代無何不學仙住都都之壇角井孤上摩萬里之黃鵠下伏千尺之饑鼯陰森檜筠自太古斬種力與開辟俱扶桑朝日掛絕壁坐見樓觀靑糢糊擘崖控石瀉哀湍春秋云露芝田腴我亦人間山澤臒偶陪防龍賓唐虞有時一醉黃公壚震風三日撼不蘇折花未得渡弱水揮手始識仙凡殊玉堂學士元與吳遺我玆山之畫圖尋牕數戶久嘆息無因致我雙摴蒱獨行幽人不受呼掃葉靑澗聴啼烏日暮蘿徑相縈紆相縈紆向何處明朝爲借麻姑鵬我亦騎之上天去

奉和翰林侍講學士鄧善之韻

曩承持節江之東騎鯨再上蓬萊宮蓬萊仙人歌白鶴聲落五湖煙雨中世間爵祿不易致何獨去就如飄風朝廷禮樂須制作六經隠義資發防論思廟堂集耆碩啟沃寧讓前諸公閉門讀書古都市四輦冠蓋方隆隆我生生長在空谷那有文字爭人雄謬防引譽百寮上負祿府署慚無功一別十年還又五昔者少壯今成翁誰知復客七閩下隔二千里來詩筒羸軀頓醒瘴癘惡賴此以慰心忡忡越王城南浪自白越王城西花正紅

搗練圖

深宮佳人白日長夜感蟋蟀鳴中堂起視河漢心回徨雲鬢籠松分作行淸水如天收素練翠娥帶月杵霜轆轤無繩金井悄邊頭不見梧桐黃裁縫熨帖坐在牀載載黃公子裳制成不逺煩寄將但見寒暑凋三光身體甚適時平康君不見古來邊庭士雪壓闗河徵戰多折盡衣裘淚如水

夏五月武昌舟中觸目

掲傒斯曼碩

兩髯背立鳴雙櫓短蓑開合滄江雨靑山如龍入云去白髮何人並沙語船頭放歌船尾和篷上雨鳴篷下坐推篷不省是何鄕但見雙雙白鷗過

送趙履道虞叔常還江左

趙子我同裏虞郎我同年手折武昌栁送上西江船買魚沽酒燒荻鞭夜下西塞寒山前西塞山碧如苔君今去幾時來東風花開春水漲待君黃鶴磯頭望君庾公樓上

夢兩雛

阿英十二能辟纑阿牛五歲貪讀書辟纑成縷無人織讀書有志令人惜汝父飄零汝母休吾親𨿽健俱白頭雨聲斷道風驚屋阿婆獨抱諸孫哭

大信晚泊呈舟中諸公

千家楊栁江當門東梁西梁兩岸蹲連檣大船集日昏摐金伐鼓海上聞小江更出采石後前人立功後人守大信花采石酒陌上相逄莫回首

題陳所翁雙龍圖

愛龍畫擘淵開萬物顚倒隨云雷龍公被發向空下身是眞龍非畫者銕作須鬛玉作鱗電出兩目云繞身偶然防合此何處仰靣向天天不嗔世間轉空形影倐然變化那能省髙僧說法夜來聴誰道相逢非夢境鬥牛蒼蒼風雨莫泉阿豈識延平路當時縱無雷煥與張華未必終藏不飛去

題捕魚圖

歐陽元功

太湖三萬六千頃靈槎倒壓靑天影大魚吹浪髙如山小魚捲鬛爲龍盤羣漁聫艘伐桴鼓勢同三軍戰彊虜長网大罟三百尺欄截中流若環堵吳王宮中宴未防銀絲斫膾飛龍鸞大官八珍奉公子猩猩頳唇鯉魚尾洞庭木落天南秋黃蘆滿天飛白鷗江頭吹笛喚漁舟與君大醉嶽陽樓

送時中兄入京

楊載仲

先生意气非常流有如雕鶚厲九秋讀書不肯守章句經濟可許斯人儔懷抱利器將逺遊直往上國交公侯王侯位髙不下士如以蛟龍視螻蟻爲君莫獻光範書以气撼揺差可耳功名倘來不足爲丈夫須作逺大期君不見麒麟閣上圖英俊當時或自閭閻奮

次韻虞彥髙遊陽明洞

憶昔神禹奠九州玆山防計功始休諸侯玉帛渺何許但見萬水從東流衣冠永閉陽明洞夜聞鬼哭巖之幽珠宮貝闕號龍瑞天造地設非人謀義牙怪樹凍不死化作千丈蒼玉虯丹洞呀然仙掌裂翠峯巧笑蛾眉修梅梁飛去銕鎖斷往往雷雨生靈湫軒轅候神極祕怪海上笙鶴時相投平生閉門讀史記子乃探穴先吾遊明當挾子期汗漫題詩更上最上頭不妨山水樂吾樂豈有饑渴憂民憂故家喬木尙可求有子有孫百世畱臥橫玉簫泛歸舟吹散萬斛江南愁

吳眞人古劍歌

閒閒眞人藏古劍敬之如神不敢忽賓客時來求一觀輒有悲風起倉卒人言此是金鐵精良工煆煉久始成動揺天地含變化摩蕩日月含光精昔年有蛟起江中口吐烈熖燒長空下民昏溺上帝怒雷電往擊皆無功常持此劍斬蛟首流血滔滔侵廬阜傳記傳聞時旣久不意世間今尙有吾過下裏多惡氛魍魎魑魅能食人請君爲我絕此怪一洗宇宙長淸新

題華嶽江城圖

華嶽能詩世有名學畫丹靑亦豪放此圖似寫安慶城雉堞樓臺儼相向北風將至江靣黑千艘萬艘爭避匿滄溟湧溢水倒流南嶽動揺天柱側蛟龍戲落秋潭底素練平鋪八千里時淸好作釣魚翁閒弄輕舟煙霧裏

過黃陵廟

李材子構

黃陵廟前湘水緑天寒漁郎唱巴曲沙棠舟上月蒼蒼翠蛟白蜃江茫茫似聞淸怨五十柱萬里鴻飛楓葉暮神雅翻舞洞門開珠裳玉袖霑莓苔猿晝啼薜蘿影赤鱗夜去芙蓉冷北渚淚痕斑竹紋南風哀思蒼梧雲山頭古桂秋露碧山下江流豈終極荒涼掲車雜杜蘅靈風自吹煙霧旌輕帆晚向芳洲泊聊薦蘋羞奠蘭酌沅有汜兮湘有沱洞庭木落生層波徘徊獨詠騷人歌

乾坤淸气卷三

欽定四庫全書

乾坤淸气卷四

明偶桓編

七言古詩

送華山隠歸西湖

王士熈繼學

方士求仙入滄海十二城樓定何在金銅移盤露滿天琪樹離離人不采軒轅髙拱聖明居羣仙眞人左右趨靑牛谷口迎紫气白鶴洞中傳素書珊珊鳴佩星辰逺寂寂珠庭雲霧虛修髯如漆古仙子玉林芙容染秋水九闗髙塞不可畱歸去江湖種蘭芷山頭宮殿風玲瓏猱飛來千尺松閒房誦經鐘磬響石壁題詩苔蘚封欲向君王乞祠祿安排杖履來相從

送蘇公赴嶺北行省郎中

居庸闗頭亂山積李陵臺西白沙磧畫省郎中貂防側飛雪皚皚馬韁濕馬蹄雪深遲遲行冷月淒云塞垣明銕甲無光烽不驚萬營角聲如水淸明年四月新艸生徵人賣劍隴頭畊思君遙遙隔髙城南風城頭來鴈鳴

贈廣東憲史張漢英之南臺掾

生平不願爲傭書亦不願作章句儒酒酣詩成吐素霓意气凜凜吞千夫前年排云叫閶闔出門一夜車四角去年海嶠席未溫一舸乘潮又催發大江之西日本東廬陵文物常稱雄決科歲占十八九君當努力提詞鋒才髙不用長嘆息四海彌天豈無識壯年懷居亦何有著眼帶礪開胸臆巖巖柏府淩髙寒豪士傾蓋宜交歡我知屠龍不屠豨食馬政欲食馬肝吳姬壓酒飄香絮謫仙神遊歌白紵敬亭惟有孤雲閒欲雨人間亦飛去離京夜抵潞陽賦詩遙慰匡廬隠者並以寄金

門諸公爲一噱云

李泂漑之

野馬脫覊鞅倐疑天地寛臨風一長鳴風吹散入靑間頗如魯仲連蹈海不復還又如安期生長畱一舄令人防江南浩蕩忽如海落日照耀浮雲闗旣不能低眉伏气摧心顏詭遇特達驚頑又不能抱書挾防幹萬乘調笑日月相回盤匡廬迢迢接仙山仙翁泛若秋雲閒長松之陰引孤鶴望我不見空長嘆采鉛天池津飲醁桃花灣蒼梧倒影三湘寒赤城霞气生微瀾鯨鯢翻空海波赤曉色欲上扶桑難人間之樂兮誠不足恃何如歸臥棲巖巒棲巖巒臥巖穴夜半天風吹酒醒猶有靑溪萬年月

題丁氏松磵圖

鄧文原善之

天目之峯淩紫煙下周林壑紆長川淸池斗絕涵倒影神運直自疏鑿先彼美幽貞廬閒房曲奧辛夷荃蒼松手植經幾年靈虯夭嬌今參天門前朝流莫流水但聞激石瀉瀬鳴濺濺山人養眞衡茅下有書可讀琴可弦意行淸澗曲長嘯松風前山月出林髙山花弄春妍仙人歌來夜將半天空鶴唳山淒然飈塵大笑狂馳子口誦丹訣傳眞我欲從之結鄰屋待疏藥圃謀芝田

送友之官江西

胡寛則大

花間乳鶯啼曙色送客驅車上南陌陌頭芳艸緑萋萋今人古人滅行迹明發吳儂燕尾船江捲寒潮飛練白鸞童乘月吹紫笙不似琵琶怨秋瑟滕王閣中歌舞防一望雲林謝公宅

題周晹明皇水中射鹿圖雅勒呼正卿

開元天子奮神武一矢成功定寰宇飛騎營中墮牝雞妖星散落紛如雨邇來校獵渭城東姚崇發蹤指顧中馬前十論效驅防君王已賀獲雋功波濤澒洞眞龍立應見波間老蛟泣畫師盤礡筆有神千載英姿如昨日君不見天寶年來事事非宮中行樂晝遊稀可憐野鹿銜花去猶向樽前按舞衣

送禦史王伯循之南臺

京華歲晏饒風雪況復知交逺相別金貂貰酒燕市傍官栁殘條未堪折客心戀戀不忍發離歌莫唱陽闗疊羨君年少蚤致身文章徳業追古人繡衣驄馬向南去江湖艸木含靑春

杭州送兒侄歸裏

黃溍晉卿

空江月滿潮聲怒二兒勇踏潮頭去故園天末渺予懷夢中識汝歸來路起向江樓遙望汝江上靑楓正霜露涼風防防吹汝急櫓揺背指龍山渡翩然一葉舞中流嗟汝童心得無懼自我西遊歷三紀舉目交遊半新故下車相揖何紛紛白頭朝士猶徒步都觀裏舊桃花見我重來能幾度緬思疇昔仍念汝徙倚防幹日將莫前潮將斷後潮續層波復浪無重數魚龍出沒相後先疾雷槌山雨如注隔岸巒峯空復多沙際蒙但煙霧計程知汝已登陸息肩弛擔今何處明朝過我三釜山能勿徘徊起哀慕近聞旱魃肆爲虐殺吾手植千株樹且須爲我語比鄰莫遣牛羊上丘墓

贈兪觀光

東牕讀書吻正悲坐聞剶啄走啟扉衝風踏凍至者誰兪子訪我由剡溪相逢把臂語移時婦人驚笑羣兒癡俗物疾我不可鑑眼明求此珊瑚枝朝來贈我天馬詩忽然掉頭去莫覊鼻頭气息幹虹霓詎能折腰向小兒文章技癢聊娛嬉防勲聖處今毋遲繄我愛子莫助之臨岐躑躅徒嗟咨

題李坦之學道齋詩文

神仙中人世莫識政以文章爲戲劇李生也復可憐人手種蟠桃待春色山空歲寒誰念汝靑楓墮影霜露白逺遊賦成一朝去翠蓋云旗莫可適蓬萊煙霧秋鄧君白鹿無消息袖中驪珠三百顆夜深勿近蛟龍宅金華山髙靑矗天山人防山忘歲年黃精芝艸幸可食安得與子巢其顚石牀醉聴松風眠無爲長歌怨如哭使汝惻愴凋朱顏

半月樓

柯九思敬仲

峨眉山色凝秋碧山下云連鏡湖濕萬里靑天月半規十二樓頭夜吹滿庭桂樹仙人家玉兔藥來紅霞靑蓮居士下東海祗在蓬萊掃落花

跋南嶽壽寧觀碑後

元明善復初

朱陵靈臺天柱巍太虛空洞緑煙扉上館赤帝朱鳥飛祝融宅南參與旗羲娥兩曜愁蔽虧象緯冷逼嗟位迷四觀燕吳與秦齊恆嵩泰華孰崇卑五气順布百志熈流祥阜物宣後祗雨風露雷豈其私惠爾下土屍者誰中有異人餐玉芝夜眠秋霞晝天倪衣以靑雲裳白霓風車八極參兩螭七十二峯足幽棲琳宮貝闕輝陸離潛光煉魄如嬰兒大丹入咽無渇饑誰其思之吳宗師神變倐忽方張施泠然禦風渺何之太君歲晏嘉予期千秋萬歲受鴻釐皇圖景運永以丕手持芙蓉朝紫微旋飈天闔此來歸彰靈答貺達爾垂磨崖防我瑤華碑

出門別親友

陳孚剛中

停君漢水浮鴨之翠杓聴我嶧陽棲鸞之緑桐男兒拂衣出門去龍泉三尺光如虹君不見磻溪鶴髮釣魚者偶擲漁竿來收野白旄揮開炮烙煙桓圭朱芾侯靑社又不見南陽臥龍人不識一朝佐漢�狠石羽扇輕揺蛇鳥驚火精熖熖天西極旗亭四月栁如藍紫驑嘶風黃金驂豈無扣牛歌亦有捫虱談天生巉巖崒嵂骨蒿萊槁死誰能甘我欲登泰山扶笻欵天闗東溟若木如可攀手弄日月靑雲間我欲渡黃河赤腳淩秋波水仙樓閣銀嵯峨徑叱海若笞蛟鼉停君翠杓聴我緑桐眞人開天六合同風騶虞鳯凰飛舞鎬宮有綫五色獻於重瞳補舜衣裳山龍華虫虎豹九闗兮不可以達吾則脫冠歸來兮丹丘之靑峯長揖二三子目送西徵鴻

常州

毗陵城西漁火紅家家夜香燒碧空荻花離離季子塜楓葉索索春申宮雞聲人語三十里大船小船浪相倚鸂一雙飛上天人在柂樓弄秋水

居庸闗

車稜稜石確確車聲彭彭鬭石角馬蹄蹴石石欲落不知何年鬼斧鑿僅與靑天通一握上有藤束萬仞之崖下有泉噴千尺之壑大行羊腸蜀劍閣身熱頭痛懸度索一夫當闗萬夫卻未必有此奇巘崿吾皇神聖混地絡烽火不紅停夜柝但有地險今猶昨我扶瘦笻息倦腳欲扣往事云漠漠平沙風起鳴凍雀

送鄭子經遊霞城

陳旅眾仲

子經與我眞弟兄海風十二吹靑萍桐花影裏忽相見美人爲奏靑樓笙酒酣气盛欲飛起謂可戻契圖功名樓前雪惡鴈欲墮寶鞭笑指丹霞城人生聚散亦何有歲月與子相崢嶸金臺有約不可爽春船擬破滹沱冰泰定元年秋八月七日書於龍溪校宮時劉能靜亦在坐

去年送君歌此詩今年我亦同覊棲年年合誰所使握手一指秋云低我今歸矣子勿遲桐花落盡靑樓西

題天臺桃源圖

天臺一溪緑周遭溪南溪北都種桃東風吹花開復落遊人不來春水髙錢塘道士張彥輔畫圖送得劉郎去昨夜神雀海上來洞裏胡麻欲成樹

和蕭秀才歌風臺

歌風臺前埜水長王媼賣酒茅屋涼酒邊父老說劉季頭戴竹冠歸故鄕山河霸气已消歇颯颯老栁吹斜陽臺前小兒更擊築築聲更似三侯章

太子祈雪歌

傅若金與礪

至元二年冬不雪天子夙夜憂黎民宮庭擇日詔方士臺觀通天求百神畱侯之孫住龍虎世領祠官列圭組鳬舄經時謁紫微鳯章半夜飛武皇天憂民祈可必臘雪依微應三日望拜還聞在竹宮受釐忽報臨宣室天地杳然韜功賜予紛紜恩數隆請和六气輔元化常使九州歌歲丰

憶昔行送雅勒呼歸武昌待髙郵闕廣亦除靜江同知皆未任

憶昔文皇禦天歷知君已是靑客寶气經年動鬥牛璇光徹夜通奎壁比來蹇剝人所嘆當路宣昭气斯直忽聞除書雙及門老親白髮生顏色秦郵近水足秔稻桂林只今多盜賊待次且食武昌魚擕家不過湘南驛王祥舊來驅別乘賈誼未久遭前席此時父老怨來遲他日攀轅忽霑臆麒驥那愁九州大鳯凰早恨三山隔秋浮江漢云木淸夜過淮河月波白新詩屢成知自誦逺道卽見何由得黃鶴樓前遇故人因君爲致長相憶

邯鄲行

邯鄲城髙下白日邯鄲市上風蕭瑟故壘空餘鳥雀悲荒垣只見狐貍出何王墳墓對山阿尙憶諸侯爭戰多趙客歸來重毛遂防軍老去畏亷頗黃塵白艸宮前道鬼火如燈夜相照公子秋來不見過美人月下那聞笑當時冠蓋激浮雲撾鐘考鼓宴靑春只今惟有郵亭樹還送年年行路人

和題吳閒閒京館王本中醉作竹石壁

薩都拉天錫

硯池花落丹水香步虛白日聲瑯瑯江西道士愛瀟灑新粉素壁如秋霜王郎酒酣衫袖濕醉眼朦朧電光急龍雲重雨腳斜白兔秋髙月中泣倦遊借榻日觀東恍惚夜夢三湘中鷓鴣啼斷江路逺靑林雨暗春蒙蒙

題喜壽裏客防雪山壁圖

一年在京口雪片深冬大如手獨騎瘦馬入誰家四靣雲山如戶牖大江東去流無聲金焦二山如水晶瓜州江口人不渡時有蓑笠漁舟橫一年在建業臘月梅花滿城雪五更凍合石頭城霜風號寒冰柱裂秦淮酒樓髙十層鐘山對靣如銀屏鷺洲不見二水白天外失卻三山靑一年在鎭陽燕山積雪飛太行滹沱冰合斷人迹井陘路失迷羊腸長空萬里絕飛鳥捲地朔風吹馬倒狐裘公子獵城南茅店酒簾縣樹杪今年入閩闗馬蹄出入千萬山瘴煙朝莫气藹藹石泉日夜聲潺潺雪花半落不到地但見晴空湧流翠海頭鼓角動邊城木末樓臺出僧寺何人蹇驢踏軟沙出門何處不梅花江潮入市海船集水暖遊魚不用義良工寫此雪山壁過眼令人憶南北玉京銀闕五云端待漏何年鳯池側送左祥卿之香山縣尹

貢師泰泰甫

九星排玉雙門開抱旗石鼓靑嵬嵬帝子城邊跨龍去仙人海上騎羊來禺南燕北天萬里五月河邊靑雀起鸊鵜膏暖射晴虹海月光寒烱明水宓子琴中化已成吟得新詩字字淸立馬街前待衙退刺桐花裏鷓鴣鳴分題得姑蘇臺送吳元振赴江浙省左丞

姑蘇城外江水緑姑蘇臺是吳王築吳王宴罷越王來館娃夜冷宮門開落花飛去春無迹江邊卻起姑蘇驛馬頭旌節何皇皇吏傳呼謁道傍孤山梅白堤栁黃相君入坐中書堂

送涇王府蒲司馬西還

重弓滿引鳴鏑和翻身躍馬渡長河日髙射獵王半醉軍中司馬功最多白狼西來獻天子腰間玉龍鱗甲紫寶書緘奏動宸京黃封禦酒貺邊城蒲汭鞠幾千里芳艸萋萋春似水鳥聲山色不勝情枚生作賦才難比

送張介臣伴讀歸省濟南

白天迷蒙日腳消雪花散落風飄蕭重裘著體如壓鐵呼酒不來寒正驕東風匹馬去千里仰視王屋當雲霄到家方慰母心喜入門更聴兒啼嬌華燈夜照舞衣熱彷佛鳴鳯和笙簫暗黃著栁垂長條虎闈春信趣還鑣一杯遲子城南橋

題蘓武李陵泣別圖

歐陽檢伯恭

浚稽山前箭如雨渤海岸邊羝不乳同是肝腸十九年白髮君歸朝故主臣心有血一斗許亦欲隨君歸釁鼓五千健兒五千母臣若獨歸魂魄苦空將老涙寄君歸歸灑茂陵墳上土

題金宣孝太子墨竹

張翥仲舉

少海神光射天起中有蟠龍龍有子混同江聲何處來捲作琳瑯墨池水蜿蜒歘起鱗甲張蛻骨立化千篔簹一朝侍臣抱髯泣鶴駕不歸雲路長百年梁苑陵谷變流落人間能幾見明昌內府應祕藏小字親題保成殿吁嗟帝子眞天人此君亦作天人眞君不見洋州老太守揮灑𨿽工無此神

題李白觀泉圖

玻瓈杯中春酒緑醉墨淋漓牡丹曲平生合置七寶牀白薴烏紗美如玉阿瞞荒宴百不理寧計宮花衘野鹿何物老嫗生此兒偸向金雞帳中髙將軍才奴耳誤使脫靴吾所辱要畱汗襪踏鯨魚鼠子何堪煩一蹴尋常溝瀆不可濯何處容伸遭污足翩然卻下匡廬云五老峯前防飛瀑

周昉按樂圖

美人按樂春晝長緑鬟翠袖雙鳴璫玉簫髙吹銀管二十三啼鳯凰後來知是調箏手窈窕傍聴曽誤否梁州徧徹六麼翻此曲惟應天上有行雲不動莫雨生流鶯瞥目飛鴻驚宮馳羽疾爭新聲花月六宮無限情君不見後庭玉樹棃園譜日日君王醉歌舞一朝鼙鼓動地來祿兒危似韓擒虎丹靑縱復工何益由來嗜音必亡國田家機杼人不知好寫豳風勸蠶織

緑玉連環歌爲邢從周典簿作

於闐河頭夜光發赤髯賈胡采明月中有美璞凝寒晶惟有鬼工能琢成伊誰得此邢公子示我緑玉雙連環怳如空碧虹气垂半隠靑瑤蟾一規展之兩環不盈尺疊作團團小蒼璧縠文錯落映雷文宛是昆吾寶刀刻廬陵學士癖好奇辧古重以瓊琚詞珊瑚佩鉤詎可數我疑制自金源時集賢仙公丈人行鳯閣舍人文有樣請君畱束錦宮袍待防揮毫玉堂上

入京

危素太朴

春風浩蕩吹江南危子行年二十三長謡空谷天蕩蕩劍倚白日風潭潭气髙卻怪星象動身在肯爲饑寒貪宮中聖人朝萬國臣抱犂鋤在山澤中年讀書空自勞三島求仙豈能得齒牙未落心未摧欲奏長防天門開周公仲尼沒已久麒麟鳯凰去不來世無忠臣與孝子四海風俗何由回

徐人歌

季子有劍秋水色徐君見之惜不得徐君墓上荒艸寒季子解劍掛樹間一生一死見交義嗟哉延陵吳季子

乾坤淸气卷四

欽定四庫全書

乾坤淸气卷五

明偶桓編

七言古詩

望嶧山

鮮於樞伯機

東方巨鎭宗岱宗羣山列侍臣妾同西南崛起一萬仞卻立不屈如爭雄何年天皇下星宮墮地化作靑芙蓉外如刻削中崆峒閬風圃遙相通我昔東遊訪靑童羣仙招我遊中峯悔不絕粒巢雲松失身誤落塵网中如今可望不可到舟空羨南飛鴻神仙可學事已晚安用屑屑悲秋蓬吾聞嶧陽有孤桐鳯凰鳴處朝陽紅安得斵爲寶琴獻天子爲民解慍歌南風

木牛歌

劉詵桂翁

吾聞景升飬牛千斤肥椎之不了士卒饑王生號牛八百里徒瑩蹄角將何爲此猶虛名乏實用負任毫末了不支何如武侯象其似獨化枯槁爲神奇平生憂人不自食餉運常飽千里師刳心俯首竭筋骨气象深穏人誰疑中多抱負外遲鈍論功猶勝狂犢馳𨿽無奮勞效畊種尙以防力禆興衰自期中道可不廢𨿽有捷徑寧能追惜哉淸渭不可渡未得束載四海隨我常讀書論成敗魏不足控爲吳持江陵蹶羽子規衂郿南衰髮秋風知前謀旣輕後過重天意蹉跌長如玆浩歌木牛感豪傑空有遺恨供人知

天馬歌贈甲寅進士陳所安

房星夜墮滎波中驊驑奮出如飛龍昂頭星宮逐枉矢振鬛云闕追天風漢家將軍三十六分道出塞爭奇功當時一耀萬里盡蹴蹋少海霓旌紅韓哀謝輿伯樂去蹶塊誤落奚官庸十年皁櫪食不飽𨿽有駿步難爭雄春隨錦韉北陵北秋臥衰艸東阡東時從駑駘飲沙澗未免泥滓沾風鬃夜寒苜蓿山谷迥長嘶落月天地空時平文軌明蕩蕩萬里穹荒無虎帳交河不用踏層冰褁足山城學馴象吾聞天子之廐十二閒驥騄並收無棄放金根云防出都門喚取雍容肅仙仗

送劉玉成之杭

錢塘之景天下無我昔未遊知畫圖吳王防檻神仙壺沙河燈火錦繡衢四城翠翹上靈隠萬家畫舫遊西湖孤村梅花白雪廬大堤楊栁黃金株百年風物未盡攺遊子那得聞其初錢王觚稜墮秋蕪趙家宮殿佛鼓喧朝晡西風吹潮落越嶠夜角呼月沈姑蘇劉郎妙趣世希有五色粲爛披珊瑚請君一往覽古昔酹以千斛之酒鵞黃酥寫以文考賦魯城之筆千萬字吹以東坡弔孟徳之簫聲嗚嗚歸來錦囊壓蹇驢與君共簸明月珠

題文山衡陽躍馬圖和須溪韻

將軍紫綬馳燕然丞相白髮祁山前重瞳悲歌泣虞美伏波眼穿鳶墮水英雄相望千萬年西風荒艸迷五原延秋王孫折金鞭女墻明月銅駞閒衡山春濃風日好紫韁電轉人未老豈知蹶塊追海橫海天如雪狂瀾倒玉樓十二春衣妍流云卻月爭取憐落花金穀獨一死蒼旻不語丹心傳劉家的盧空識意金粟龍媒俱久逝少年相對那得知掩圖醉倚南風睡

銅雀硯

周霆震亨逺

柏梁仙掌辭深殿西晉銅駞棘中見魏臺片瓦閱興亡流落人間還作硯無情漳水去不回西陵罷望余蒿萊分香賣履俱寂寞獨此微物畱余哀客卿子墨辭滂沛管城中書鋒課最銷磨不盡建安年照見姦雄心膽碎按頭拂拭塵土昏幾刼冷灰藏燒痕不足文房收薄用斷磚殘礫復誰論

杜鵑行

我不暇自哀古帝魂春來卻念今王孫王孫馬蹄去何處但見黃鶴落日故宇煙塵昏我昔蜀帝空名存絕憐王孫玉牒尊春宮天鵞壓酥酪凝香夕帳貂皮溫紫茸吳姬河西曲白馬怯薛鷹絳捫居民只尺甚天上冠冕臣僕羣趨奔漢川一炬冦飛度四海寒食如荒村暴骸泣霜闗月老恨血埋雨江波渾投鞭七寶委道側落花送客慚春恩勸歸我亦久流落幾欲出口聲復吞莫道人生歸去好江南無處弔王孫

驥羣空

幽燕之馬毛骨殊龍種肇自昆崘墟百年帝業振長防玉帛萬國同車書明堂大開武庫列白日矯矯升天衢昨來毫頴吐芒角赤祲光怪幹斗樞河流防徙渥窪竭天廐十二駑駘居中原塵起遂鼎沸禦者撫轡空長吁盛衰反覆古來爾誤國致此其誰歟英雄緩急何代無惠養汗血由攻駒五陵佳气毓神雋往問伯樂今何如

代北鷹

陰山角鷹距如鐵天壓穹廬飽霜雪禦前校獵誇逺揚海口朔風吹地裂凴陵殺气隘原野走馬身翻臂韝掣秋飛鴻鴈春燕鶯分寸躋攀勢縣絕山東一夕塵沙黃狐兔根深豺虎穴古臺寂寞呼不聞坐使荊榛徧城闕嗟哉爾曹旣不能訴寃口流血又不是造天逢翼折上林供奉濫君恩架上錦絳長綰結偸生忍恥獨何心天下滔滔同一轍

哀余淮南

昆侖烈風撼坤軸日車斂轡咸池浴六龍飲渴呼不聞赤螘蠭厭人肉荊襄弗支廬壽孤江東埽地如摧枯忠臣當代誰第一七載舒州天下無東南此地闗形勝天柱之峯屹千仞當年赤壁走曹瞞天爲孫吳產公瑾我公千載遙相望﨑嶇恆以弱擊彊孤城大小二百戰食盡北拜天無光當闗拔劍蒼龍吼盡室肯污姦黨手摧鋒闔郡無生降羣盜言之皆稽首堂堂省憲羅公卿建官分閫日募兵哀哉坐視無寸防遂使流血西江平向來不曉皇天意大將南徵死相繼一時貪暴聚庸才玩冦偸安饕富貴河流浩浩龍門西燕山萬騎攢霜蹄英雄暴骨心未死去作海色催朝雞玉衣飛舞空中見太息孤忠鏖百戰五陵元气待天還睢陽誰續中丞傳

哀李潯陽

蜀川防漢投匡廬潯陽之厄江西樞李侯伏節忠貫日存歿誓與城池俱夫何郡將弛練卒世祿忍負私其軀冦來談笑啟闗遁坐使邑井成丘墟侯時力疾短兵奮臣首當血心當刳魂歸謁帝慟伏闕塗地肝腦民何辜臣衷願瀝付渠答臣首欲飛宜僕姑誓堅洪壁殱眾醜卻埽淮蔡匡全吳黃塵四低黑風淡赤豹騰駕蒼虯呼山川幾刼鑄英气上遡古昔誰其徒平原汗馬河北重江淮安堵睢陽孤顏張凜凜心未死迥立千載誠相孚況聞有子殊激烈義在從父輕頭顱石頭之袁姑孰卞兩間忠孝何時無紛紛賣降與棄甲仰視汗喘呀長吁惟公蓋自元气立顧盻所取皆詩書當年射防首多士已分一念金無渝朂哉謀國愼所托古今大勇惟眞儒

哀張千戶

貫楊將軍年十九祖父死邊功不朽虎符前月始防官眾議南徵推好手奮身萬眾首搴旗偏鋒再進深履危瘴煙毒霧晦白日飲血拔箭輿屍歸閨中靑年美如玉昨夢夫還兒在腹兒生夫死時日同忠在王家三世哭陰山之虎出文彪海鷹抱雛霜角遒雄心九死知不悔散入鼓角邊城秋堂上老姑髮垂縷帳底兒啼淚如雨淒涼部曲舊營存千里魂歸投幕府幙中大將坐封侯生平不識靑海頭

贈鐵腳劉道人

馮子振海粟

道人鐵腳更鐵冠山人鐵靣仍鐵肝道人山人兩相值靣色腳色俱蒼寒道人鋒稜厓骨削山人劍气星斗幹山空人去夜猿別一葦北渡黃河幹盧溝月濕波蕩潏太行雲皛峯防岏古來豪傑數燕代長轂騕褭橊花鞍呼鷹射鴈逐雞狗脫手柘彈排金丸璧門雙闕照燕碣虎豹蹲踞蛟龍盤布衣一語動萬乘不識宰相爲何官雲飛風起對紫檀血指瀝瀝衷如丹尙方百奉謟骨裂山人九死聖度寛萬里放還眞墮甑回視歲月驚流湍南山淸渭一夢覺但見落葉吹長安道人捶札未棄置欲刻朽骨爲榮觀野麋豈是麟閣具滄海自分終魚竿窮林尺鷃無處著豈意思想南溟搏人間新貴奪紈綺曲眉婉孌浮山巒爲渠向作白玉盤眼耳鼻舌渾熱瞞劉郎他日髙眼防歸來取鋏歌馮驩

送彭丙翁胡復初采詩

吳【缺】原可

君行爲我觀海潮淛江亭下風蕭蕭君行爲我泛湖月蘓公堤上楊花雪只今何處不聞詩南音寥寥君得知海風吹寒翡翠尾秋露滴老珊瑚枝山川光怪豈敢閟采之采之盡君意願君勿學梁昭明是非未定輕閒情願君但似吳季子四海之風定誰美馬蹄跌宕輿地開幽燕浩浩風雲來丈夫西遊今可矣前日江南數千里

別廣西憲史張漢英

陳【缺】渙翁

長吟不了秋堦蛩君飲不盡春江虹涓涓泠泠仙掌露落落穆穆長松風少年憲幙廣西去意气倐忽超鴻蒙禦史行部玉花驄南度瀚海君與同日出鰲頭指若木月明鵬背防芙蓉有時調笑卻蛟鱷赤手得珠龍伯宮君才一似列蕃貨明犀色射珊瑚紅象牙鶴頂世所有桂蠧盛以玻瓈鐘歸來老母怪方朔何事紫薇衣袖中劍光差差不可狎寧教小蟄全其鋒願君此行好自愛雲气蓊蓊東崖東

題徽宗織錦圖

楊【缺】子承

君不見文君白頭吟冰弦撥斷鳯皇琴又不見明妃離漢闕馬上琵琶靑冢月爭如深宮白晝長美人睡起慵梳妝能將千條五色綫織成一片雲霞光一姬織罷春纎困香軟東風扶不定雙蛾淡淡逺山橫嬌羞未醒梨花夢一姬辛勤不下機機聲軋軋穿梭遲都來半軸秦川錦不知補衮當何時行雲隨影肌凝雪斜軃烏絲寶釵滑桃花瓣脫芳塵中壓碎環兒馬嵬襪道君玩物何拳拳黃金博得芙蓉仙尙期千秋萬古傳玉書圖記宣和年金戈南下闞虎中原白骨埋黃土靑城赴約落姦謀江山如錦誰爲主一龍北狩不復還我今聞之心猶酸豈料人間存此卷相逢依舊春風靣

哭女醜行

叚天祐吉甫

叚家五歲花枝女繡防彩衣嬌楚楚全家防作掌中珠不但阿爺憐惜汝阿爺官滿常熟州移家來杭年未周無心偶得汝懷抱使我防解平生愁自從生汝三月後喚汝丑哥要長久阿爺正因憐汝深命名剛以好爲醜蘭芽玉樹春照映綽約身材好情性易得易養不借人最喜生來不知病一年二年長精神三年言語字字眞舉頭四靣人意識人懽喜知人嗔四年行履輕且便堂上來往如春燕阿婆房裏索梨栗大姊牀頭覓鍼綫眼明望汝到成人門楣之秀閨房珍斯須不見情緒惡逡巡或來顏色新至元戊寅月窮紀江上奇寒寒墮指家家兒女病痘瘡十家之中九家死阿爺適奉差遣行臨行顧汝難爲情舟中一見九回首道上半旬三寄聲明年正月初七日忽得家書知汝疾置書案上不忍防便道多防還少吉良久殷勤問來者答言勢惡君當舎瘡頭黒防苦爬搔目瞑口噤如盲啞爾後三朝書再至知汝繼世卽遐棄遡風南望涙防幹十日如癡復如醉汝生汝死都在天與汝聰慧不與年含靈蠢動保壽命造物不能天兩全華亭官舍寒栗烈檐雨淙淙燈暈結一時往事到心頭誰道阿爺腸似鐵【原缺】官事得容與江橋明日風帆舉到家剪紙作金錢桂酒椒漿當酹汝題胡修撰金華雜興小藳黃淸老子肅

吾聞金華之山東南峯石壁巉絕如飛龍滄溟盤礡幾萬里但見扶桑日影倒掛金芙蓉山中仙人古愚老靑霞落落雲間松翩然獨去遊無窮謁帝西上昆侖宮春苔染水碧於酒輦路人家挿楊栁金莖露瀉明月珠散落人間作星斗君不見西山日上紫气橫花下有人調玉笙太平擬進九成樂五雲樓閣生秋聲

上繼學王公

大風捲地沙塵昏十日不得一出門胸中俗子浩於海思欲一見雲中君雲中之君玉爲節廌冠峩峩照晴雪振衣驚落琪樹花片片人間作明月有時霹歷生風雷松聲曉失靑崔嵬眾芳收雨作春色瑤艸緑徧三蓬萊有時筆端吐光怪幹將生花五龍蛻廣寒天上聞步虛萬壑千崖度秋籟嗟予困學無所成仙家幸識黃麒麟願從輞川覓詩法白鷗吟入南山春

丁夘及第歸和揭經歷見賀詩

兒時見月欲上天昆侖獨往三十年山深染得秋水緑所思忽到梅花邊螢燈照雪心炯炯危坐空齋似禪定落花啼鳥意不驚澗瀑松風自相應書成上謁天帝君半夜掣起扶桑云麒麟崢嶸列萬戶虎豹屭贔縣千鈞翠盤八珍爲君薦劍佩鏘鏘揖羣彥木天日上五色云知有百靈防經傳春城如海花滿園狂吟中有白與元至今風雨飛動意垂揚起舞花能言銀潢東流幾時了松下夢回秋又曉蒼蒼此意誰得知蟾闕佳人霜雪皎

送海東之

海東之玉闗之人柰子何一朝趨試當大廷搜奇抉祕如縣河胸中二三防發憤精研磨中山兔毫渴濡染緑文巨硯出大沱禦捲足揮霍如見山之泰華江之番紫髯長防凍不折濁流鼓枻冰峩峩得官固好好東之情最眞遂使吾儂日相親不誇文字雄退與寒士相推尊滛哇鄭衛非所云闔閭城邊種楊栁栁江栁子子亦聞我有刻玉書願與窮朝昏子若修之可淩雲不廢世間功與名況聞子弟功防勛一門科第凡五人瓊林之中翺且翔如此文文而章章所以靑城樵者有歌曰海東之兄弟三人如鳯皇我歌曰二雛亦復鳴朝陽再歌曰二雛亦復鳴朝陽

王鐵槍像

楊維楨亷夫

鐵槍兒五代傑滑中歸來義尢烈捷聞三日破南城鐵槍奇兵果奇絕鐵槍折河北裂唐家又移梁日月阿巖雞狗何足尢虎豹一死皮須畱烏乎癡頑老魅老不死朝梁暮晉復歸周誰復拔劍知相仇

王粲登樓圖

臨洮水涸銅人毀西園靑靑艸千里秦川公子走亂離瘦馬疲童靣如鬼俊君威命誇漢南虎視走鹿何耽耽可憐膝下盡豚犬誰復大廈收楩楠落日樓頭髀空拊目斷神州隔風雨平生不識大耳公座上客歸丞相府春深銅雀眼中蒿攬涕尙復思登髙江山破碎非舊土版圗何日還金刀荊臺髙棲已荊棘丹靑寫賦工何益君不見袁家有客能罵賊將軍頭風重艸檄

漁莊

君不見裴家之莊在子午臺池已作張家墅又不見李家之莊在平泉花石亦入陶家園不如漁莊在昆之所官不得奪人不得取或言投長竿蹲防稽釣嚴灘隠蟠溪彼數子者逃名而名至孰能索我於東溪之東西山之西春江春水彌彌桃花亂流跳魴與鱮防稽丈人本釣徒釣竿手拂珊瑚株浩歌小海入東去大魚鱗鱗來媵予子知我我知魚濠梁之樂樂有餘

二喬讀書圖

喬家女兒雙芙蓉一代國色江之東亂離惟恐埋百艸豈料一日俱乘龍江東子弟孫郎防同住周郎道南宅弟兄不減骨肉親喜作喬家兩嬌客明年防死鏡中妖銅雀春深愁大喬自是阿瑜能了事黃星一道隨煙消小喬初嫁有如此天下三分從此始風流顧曲本多才風雨雞鳴戒君子喬公教女能詩書豈比小姑持刃爲帳中艸檄名漢賊已知事屬方頤兒君不見阿瞞晚贖蔡文姬博學才辧何所施天下羞誦胡笳詩

題錢選畫江山萬里圖

神禹劃天塹橫分南北州祗今天不限南北一葦航之如丈溝洪源發從瞿塘口險峽中擘分黃牛括漢包湘防沅澧二妃風浪兼天浮靑山何罪受秦赭翠黛依然生逺愁洞庭微波木葉脫有客起登黃鶴樓老瞞橫槊處釃酒澆江流江東數豪傑乃是孫與周東風一信江上發從此鼎國曹孫劉吳南晉北後倐忽開六朝江南龍虎地山水淸相繆渡頭龍馬王气歇洲邊鸚鵡才名畱新亭風景豈有異長江不洗諸公羞宮中金蓮步方曉後庭玉樹聲已秋何如一杯酒錦袍仙人月下舟解道澄江淨如練醉呼小謝開靑眸鐵崖散人萬里漚拙迹今似林中鳩不如大賈舶江山足勝遊腰纒只跨揚州鶴樓船不問蓬萊丘平生此志苦未酬眼明萬里移蒼洲烏乎楚水尾吳江頭山河一髮瞻神州孰使我戶不出兮囚山囚

題馬文壁弁山圖

七十二弁一弁髙而孤兩雷相望有如大小姑我昔攀蘿上孤弁曽見碧眼胡浮屠生綃一幅在下地三萬六頃鴟夷湖湖山開圖一嘆息胡僧幾歲寄我空中書

淵明漉酒圖

義熈老人羲上人一生嗜酒見天眞山中今日新酒熟漉酒不知頭上巾酒醒亂髮吹蕭屑架上烏紗洗糟蘗客來莫怪頭不巾巾冠豈爲我輩設故人設具在道南老人一笑猩猩貪東林法師非酒社攢眉入社吾何堪家貧不食檀公肉肯食劉家天子祿頽然徑醉臥坦腹笑爾阿來奉足

送人之浙省幕官

潘純子素

東家老人語且悲衰年恰憶垂髫時王師百萬若過客靑蓋夜出民不知巷南巷北癡兒女把臂牽衣學蕃語髙樓急管酒旗風小院新聲杏花雨比來官長能相憐民間蛺蝶飛靑錢黃金白璧大宛馬明珠紫貝西洋船繁華消歇如翻掌官中賦斂年年長里巷蕭條竟不歸華屋重門結蛛网語中嗚咽不堪聞饑狼餓虎方紛紜麒麟鳯皇那復得使我益重髯參軍參軍在官僅一考素髮蕭蕭坐成老上官掣肘下吏罵賴有閭閻獨稱好杭州公事天下繁大材取決無畱難參軍累官日益貴何術可使斯民安

乾坤淸气卷五

欽定四庫全書

乾坤淸气卷六

明偶桓編

七言古詩

送周生

李孝光季和

二月已莫江水深春風吹折行人心山頭明月落未落杜鵑夜半莫哀吟泊船上有靑楓林

三月欲來花繞陌又唱銅鞮送行客男兒莫爾可憐生男兒生身好顏色拔劍起舞雞鳴柵

沙頭酒店

江邊楊栁金虫落雨過桃花香漠漠沙堤小市似新丰阿姬十五當壚惡縷金半臂雙鴛鴦翠杓銀罌勸客嘗嘶殺門前五花馬羅敷有夫空斷腸

和陳叔夏章字韻詩送此山師

天孫織錦當朝陽銀梭軋軋回天章麒麟鳯皇映東壁煌煌珠笈帝所藏分送天人寶花雨紫狐夜泣龍髯塵袖間明月大如屋老蛟來飲銅盤露天孫何曽辛苦爲春風吹緑云錦機娉婷盈盈渡河漢世上那有新相知

送達兼善典簽

江頭風多花暗天舟子擊鼓牽官船繡鞍大馬來如煙學士翠雕袍領妍袖中三尺軟玉鞭手揮送者日在山隴西男子更致言東方民力願少寛達官擔橐橫索錢先生歸到明主前上言赤子天哀憐仁人在位如解縣大臣不讓臯防賢天下畫一徽張弦未將鼎爼烹小鮮如吾但當歸力田眼見霖雨開丰年墻下飯牛薺花圓

送陳君禮之婺女兼寄徐仲禮

陳公子騏驥騊駼一日馳萬里珍怪生從渥窪水不隨眾馬仰秣芻泛駕亦莫牽鼓車陳公子公起爲我舞我能爲爾歌古來豪傑不擇術蕭曹刀筆終身多身爲國士足可惜致主堯舜今何如陳公子努力富貴勉自彊白髮坐見千丈長鄒陽枚乘焉足學去學董子登賢良讀書未及無伴律脫令貧賤猶馨香陳公子我之故人柏臺史三年不得一書紙鞭麒笞鳯作官府往往吹笙碧雲裏芙蓉衣裾云錦褠手奪天巧天孫愁豈憶故人在下土夜半短衣行飯牛陳公子我有幽蘭白雪之古曲不辭爲言歌宿宿有使東來卽寄書莫學故人忘我爲

舟中爲人題靑山白雲圖

江气贔屭如蛟龍曉風吹落金芙蓉神女淩波洗云去暮爲行雨陽臺東朝來白雲散白石小姑蛾眉翠欲滴老蛟化爲百歲翁彭郎磯頭夜吹笛

送林彥淸

有客新自東方來瞳子如月無纎埃言昔東見容成君接上軒轅張樂之層臺手捫靑天冷至骨白楡列宿何崔嵬軒轅仙成去已久皆騎威鳯驂龍媒珠璫明佩隔風雨天門晃朗相當開仙家玉女少愁思踏雪雙歌紫雲回君嘗教我三洗髓已覺靈气生根荄我時坐客桂樹下縱之使言手拄頦客似師橫差短耳眼似恨小髯防防不見橫君三十年眼中見子吾已衰卻憶相擕入鴈谷山中二月如天臺風吹桃花行水靣大笑酌我紫霞杯客今好遊自不惡名山往往多奇才倘逢俗子莫與語世貴瓦缶輕尊罍舟行江中愼濯足磯下乃有鼈與能更莫然犀照水怪自倚善幻驅霆雷望見九華足雲气一上絕頂驅蓬萊

題楊鐵崖琴書安樂窩

舉世之樂無如鼓琴琴可以禁人之邪心易人之哇滛舉世之樂莫如讀書書可以絕小人之狹邪履君子之坦途世人爲樂千種有不如我樂長可保【葉】彼有嗜飲樂飲逢毒若酖艶妻懽娛自令身枯溺【缺】貨殖爲盜賊積崇勢淩人鬼神斷嗔蚤官驕子疾爲禍首或世所樂自詭神仙累萬人學無一長年有樂放恣毀除須髮捐棄父母終竟不覺有察於獄謂彼不憯性習浸移久而泰甚凡此眾樂豈不可懷不如我樂無患與菑鐵仙左琴右書傳終日危坐笑以咍忽見吾詩仰天歌鐵仙豈不大樂哉

曹伯珪築室曰桂齋戲作俳偕體

釋大防笑隠

阿仙騎鯨白銀闕醉折秋花餐玉屑霓裳曲散墮淸塵涼夜素娥悲白髮玉輪碾香空翠寒流光萬里君合懽大星漸低海色白髙齋翠影空團團萬卷芳心期厚地憔悴秋香忍相棄百年空使富貴覊淮南小山歸不歸扶桑行送銛仲剛東歸

丁復仲容

日出扶桑根日上扶桑頂海色秋茫茫天光何萬頃扶桑日東出若木日西落日出天始明扶桑人不惡扶桑有國自鴻荒有國有人天性良亦復有君臣棟宇垂衣裳自古國有主不知何姓氏聞自周中王世嗣相傳宗揖讓至今惟一姓不識有興亡君君臣臣父父子子至道之綱何弛何張且吾聞之扶桑之國人寧殺不受辱豈不謂死亦何短生亦何長身在義所恥身死義不忘皇元發仁被六合海服逺來貢大舶淩廣洋陳辭極懇款器物盡精致黃金鑄甲白日光大珠徑寸夜發芒利刀截鐵斷兩旁水玉拾海底湛澈團天漿奇才妙識不及數一一具獻無詭藏上者國有使下者通販啇年年以爲常柰何漢中葉獨用桑羊內府無錢愧張武大官小吏貪如狼懷金辱明主穢徳腥外邦彼豈侮大國顧敢爲猖狂夜半海水赤南風無回檣十年不遣使東天遂裂長鯨奮怒火熾揚波濤洶生海中不寧上人何年來瞳人正碧未蒼詞句所發如眾妙香自言讀書在扶桑慕法五天竺十七來錢唐十八姑蘓住浩歌濯滄浪問劍虎丘石拄席楓橋霜古臺吟鳯去新寺訪龍翔振衣香鑪顚洗鉢三石梁天上歸來虞閣老畱之卄日埽室置禪牀笑謂門生及兒子海國有此圭與璋一一作歌送彷佛扶桑之故鄕珊瑚樹底龍所宮照之五色云錦章龍兒防惜不得睡中天夜掉紫玉幢意用慰此遙相望往年上人去我在霅上不得見前年上人歸我方僦宅園中央日夕還往雙檜下列榻坐受南薫涼冩詩不記首把酒無數觴薴袍浮霜踏月色夜未及鼓猶擕將雙檜先生不及仕抱甕灌園而已矣有家何曽隔海水有路未卽還鄕裏園芎二畝差可擬菜本作羮播其子日日月月逝莫止朝朝莫莫聊爾耳此非天運固如此扶桑之國邈東溟子其懷歸子所應天之所在子無能方今天子聖且明子能有道玉帛徴林泉之家從所營子子孫孫無盡燈子國君臣家父兄一日聞之千載名子毋扶桑歸聴我歌此扶桑行

月灣釣者歌

月灣釣者天與閒長日釣魚明月灣黃昏坐到月上山天低月髙人未還月圓在天半在水明月灣頭人所喜先生月灣家密邇坐釣明月那可已波神起笑防明月月滿波心魚撥剌柔緍揺月寒餌沒爛月錦鱗魚上出得魚叩月喚鄰家煮魚和月吞香霞舉杯月來金滿花湮光漾月天無涯杯痕倒防月入腹月興惱人淸不足杯空仰天月照目顧影翻憐月孤獨夜深月冷霜滿天勸月不飲月乃延置杯餽月坐月前月謂汝飲天之緣呼童就月卽更酌月故憐人月不落月在憂來無處著但恐樽空月相卻豈不知曹老瞞明月可掇憂無端豈不聞嚴家灘漢月不滿羊裘寒非熊辭月就西伯夜夜渭川空月白未如明月灣頭客釣月取魚賖酒喫忽自笑把酒問月者何如古人今人月在諸金尊照月長不虛胡爲捉月騎鯨魚靑溪好月連江湖回環九曲月若鋪我今亦願爲月灣釣者徒磯頭展席爲月沽酒後耳熱醉舞明月歌嗚嗚

題長江萬里圖

天不限南北人方樂畊漁承平百年日慷慨萬里圖恍然舊遊地浩蕩淸興發放船白帝城下秋載酒黃牛峽中月明發古夷陵爲訪姜詩井披蓁罥修筒寒花汲空冷湍流激柔櫓崚下荊門灘荒藤漢景廟落日還登攀霞沈宜都驛夜宿松滋渡水色瑪瑙光繁星粲無數荊南亦阪郢章華猶故臺壊堤明斷鏃團沙如粟堆雨休雲夢澤天空洞庭水曹瞞敗軍處殘灰餘故壘仙人白雲表招手爲我畱待网嘉魚穴銜華黃鶴樓醉來思禰衡憤起叱黃祖不見人間來鳯皇何用筵前賦鸚鵡磯頭若蹲虎江流多怒聲客枕不成寐已在潯陽城飛瀑瀉銀河匡廬倚天碧遙憶義熙人黃花空好色黃陵二女廟小姑江上頭舟人問風水幾日到揚州月色過馬當長風沙在眼鴈投秋浦云鴉歸戍樓晚蕪湖水東注逆磯無回波兩山隔江滸倒浸雙靑蛾抵掌女媧石浩然歌白薴太眞然犀眞自愚謫仙騎鯨竟何去黃須天子七寶鞭曽掛當塗道邊樹一百二十里樹色連長幹豪將多反覆都邑無時安金蓮曉步防玉樹朝歌闌千載空舊迹令人起長嘆天運開昌期地險亦何有年年江上春東風入楊栁往來白下亭日夕金陵酒船出金焦越賈行松維況聞巴人婦半是吳女兒我生亦何幸白首無亂離所願億萬年永永長如斯

送林彥淸歸永嘉

鄭元祐明徳

玉晨明皇大道君丹霞上宮校瓊文芙蓉制冠珠織裙並乘緑轝駕飛雲有美一人岸靑帉來從東甌東海濆不笑不語寡戚忻帝驚顧語仙聖羣是能執持神化蘊子昔夢噩帝怒賁拯子於危釋憂慬報崇仙堦秩孔殷尙念無以章殊勲琳宮紫幄珠流熉靈來乘純去乘雯影響濁世那由聞神孫飄翩接芳芬烹陽冶陰調夕昕气神元精駐不分由能錬之久益賁水浸不溺火不焚是謂眞人非外棼鴈蕩木落溪沄沄子今東歸似驚麇將與浮脆同氤氳釃之淸泠濯垢氛我將學之意則勤其如衰年日已曛況復歲晏手足皸作詩送子空云云五峯將還維揚因言沈侍郎在吳賦此以寄

二月桃始花三月客還家階前疏雨落堂上春衣薄爲言沈約在吳中玉壺靑絲酒如空春風相過蕙艸緑芳菲滿堂樂未終

懷友人兪伯貞

沈存肯堂

去年秋風捲黃埃美人躍馬沙邊來今年秋雨灑白日美人逺上黃金臺黃金臺下燕山道漠漠寒云接衰艸鴈飛不斷靑天長長使徵人路傍老美人美人胡不歸淸霜凋盡珊瑚枝臨風三嘆思欲絕悲莫悲兮生別離擬梁簡文體送鐵文彬左丞奉召北還

鄭基本初

將軍功蓋世揚威淨海隅虵矛縈後騎虎衛促前驅三門開地甲八陣轉天衢鐃鼓潮頭響竿旗日下趨飛梯躡暗島合璧示宏圖降醜尋封奉帝廷聖書銜鳯落靑再召伏波歸闕下南荒銅柱已鐫銘騑騑返駟馬黃河春始融輕風流碧塞晴日炫雕弓栁折秦山麗冰消泗水通錦鶻窺長阪白鴈墮春空黃封將法酒羽檄元戎麟閣圖形已預知更應設帳防瑤池夕劍花光歌吹歇禦帖重頒紀宴詩

美人圖

郭翼羲仲

郁金殿前楊栁新長門艸色春復春下堦微微動香步波影晴光流素塵翠釵蜻蜓雕玉佩攬髻回風舞裙帶合懽花落無好枝伯勞單飛鶯亂啼玉音夜夜宮車絕露防蒼苔怨明月

送秀石芝上人請龍門禪老住奉聖寺

芝艸生秀石野樹含碧姿靑山爲屏幛白雲爲藩籬菩提山中之人胡不歸乃言要與龍門期龍門吾友僧者奇爾毋恃力奪去之龍門山髙開翠微兩崖峽束雷雨垂六月陰陰防雪飛不肯走熱觸且馳南澗送爾來乞詩爾速行矣無遲遲交遊莫年星亂稀微斯人兮吾將疇依微斯人兮吾將疇依

雲泉生歌

雲泉生气如雲其心玉堂冰汪汪萬傾澄不淸云將龍變化冰與芙蓉靑華嶽天風動飛鶚朝陽噦噦孤鸞鳴雲泉生其家亦貧無一錢躬畊何用南陽田諸侯不薦士朝廷不求賢讀書試吏東海邊君不見漢畱侯掉舌曽爲帝者師張鎬窮谷一叟耳丈夫際防各有時騏驥一日千里馳未遇伯樂猶鳴悲荊山之璧亙光彩世無卞和誰識之君於富貴端可期施之政事無不宜浮雲漠漠抗髙節君之心兮江水知捧檄自甘升斗祿城裏靑山照書屋回首西風戍秋把酒靑天送黃鵠黃鵠兮髙飛啄瑯玕兮飲瑤池再飛直上昆侖棲雞鶩螭龍豈與尺鷃同藩籬雲泉生錦袍仙人爾之祖步武金鑾動人主采石江頭秋月髙熖熖文章照千古功名事業在壯年安得與子同飛騫甚矣吾衰也久矣山中早晚結松屋遲子歸來兮月明爛醉歌雲泉

題畫松壁

鄭東季明

八月江頭茅屋破日日盲風雨交和眼前安得大廈成拾遺歸來淚空墮紛紛萬木爭出山碎榱桷非爲難萬牛莫挽楩與楠往往棄置丘壑間獨立風霜二千尺未識何時逢匠石白頭老樵空嘆息

題趙魏公墨竹

陳基敬初

魏公仙者徒淸風動千古夢斷江南春飄飄遊帝所鈞天張樂如洞庭十二參差鸞鳯鳴歸來記得當時曲寫作湘靈鼓瑟聲髙秋素壁含蕭颯彷佛涼風起閶闔滿天明月浸鷗波嵗晏懷人霜露多

僕嘗夜夢從彥成飲彥成曰此荔枝漿也飲之令人壽子能爲我賦之當贈三百壺予自口占一詩覺乃夢也及防玉山聞彥成釀酒果名荔枝漿以夢白之不覺大笑玉山曰君當書此詩吾當與子致酒以質所夢因莞爾書之彥成見之必更一笑也

涼州莫謾誇蒲萄中山枉詫松爲醪仙人自釀眞一酒洞庭春色嗟徒勞瓊漿滴盡生茘枝玉露瀉入黃金巵一杯入口壽千歲安用火棗並交梨不願靑州覓從事不願步兵爲校尉但令喚鶴共呼鸞日日從君花下醉春衣行送陶栗夫之杭

楊基孟載

春衣未著春風起紅白梅花似桃李江頭美人舟欲行一幅雲帆掛春水吳江二月春水生江漚涓涓江艸靑一雙玉壺不忍倒兩个黃鸝差可聴問君東行向何處云向西湖水邊住蘓小門前野艸花傷心不似當時路當時湖上酒如川吳娃蕩漿歌可憐玉簫嫋裊鳴春雨珠箔玲瓏捲莫煙百年佳麗空回首獨有參差路傍栁無柰東風翡翠絲等閒摘向行人手君行先謁貢尙書北斗之南一鉅儒聞說春闈選多士莫使諸生賦子虛再謁杭州謝太守聲華已播羣公口豈無美政化蒼生亦有新詩傳不朽苗軍寨中春艸多楊公長騎白馬過英雄旣往行伍散吳兒至今能楚歌歌聲嗚咽悲未已何趙劉楊相啖餌古來壯士爭相妬出乎爾者反乎爾酒酣江亭望東粵吳郎霸圖今已歇鬥牛中間落天星十月烏臺雨飛血只今三闗方苦戰羽檄交馳急如箭不是諸公英武姿嗟我蚩蚩命如綫願君勿愁功與名鄕裏竪子咸公卿相逄未尙秦儀辯欲以空言致太平空言呶呶何足補自有神模定中土世祖洪基億萬年中興孰謂非光武蹇餘一身苦飄泊未甘餓死塡溝壑平生不作兒女悲今日因君淚雙落摩挲淚眼爲君舞舟人爲我槌大鼓家貧愧乏黃金贈欲別未別心最苦陶郎陶郎爾今去後勿我悲我無羽翼相追隨人生窮達自有命丈夫節義不可虧嗚呼丈夫節義不可虧眼前富貴孰取爲

陳公輔聴雨軒

吾衍子行

帝子吟瀟湘瀟湘雲煙竟茫茫楚客歌洞庭洞庭木葉空秋聲豈如敬亭山前野人宅西風不驚響云滴燭花未剪書在牀愛爾音起虛寂忽無復忽有天灑來自然山中枕流人如聴洗耳泉神融意適有眞趣汝南郭泰來何莫忽憶隴頭水罷我膝上琴旅人動遐思無此瀟灑心君不聞檐花悲歌杜陵老山雪空回剡溪棹祁寒暑雨惟怨咨流麥漂衢竟誰道與君歌聴雨秋雨最可聴明朝雨歇雲亦散月色滿地秋

望夫磯

劉致時中

望夫山頭日欲頽望夫山下江聲哀山頭日日風雨落江上不見行人回空山亭亭幾朝莫猶記行人去時路知君渡河長不歸恨不當年逐君去此身化作千仞磯石猶可轉心不移長江水涸黃塵飛行人應有歸來時

送李公質之揚州

文質學古

海風吹秋秋無痕秋風灑落秋無魂樓船萬斛戞明月怒濤駕空相吐吞隴西才人天上客古劍飛花澑新白腰纒十萬何足云載詩未許揚州鶴揚州瓊花天下無爲我貰酒提胡盧醉來莫問江南侶豪气逼人眞丈夫

舟中夜歸

釋宗衍道原

夕風蕭蕭雲气亂篙子移舟頻觸岸溪頭犬吠聲轉獰沙際人歸暗相喚兩三家村稍已近十五里程才過半一星不出雨欲來時復推篷仰天防

題趙子昂畫馬歌

陳泰所安

九原駿骨埋地中一夕盡化霜皮松畫史刳松作神墨埽出麒麟帶松骨煙沙漠漠披風鬃精气炯烔房星同天山無人艸木白西極日沒黃河東時平使汝困轅軛不得變化騰爲龍黃金擲送燕臺下當日君王惜髙價自從汗血去人間老死英雄空見畫千年只說魏將軍弟子韓幹終無聞今之畫者趙翰林嗚呼三晉賢子孫

汴京

董【缺】則裕

仙人一卷石片片民瘡痍皇城一坯土寸寸民膏脂古人惜之如金珠取之盡銖錙今人視之如沙泥棄之如蓬茨古人不知今人嗤今人不知古人癡古人今人孰是非山兮城兮竟何禆城有時而荒隳山有時而崩虧山崩虧兮塵迷迷城荒隳兮艸離離塵迷迷兮飛刼灰艸離離兮化隍池君不見日月爍樵牧移寒暑薄風雨吹豈無一時好千載有餘悲嗚呼豈無一時好千載有餘悲

乾坤淸气卷六

欽定四庫全書

乾坤淸气卷七

明偶桓編

古樂府

西樓曲

元好問裕之

遊絲落絮春漫漫西樓曉晴花作團樓中少婦弄瑤瑟一曲未終坐長嘆去年與郎西入關春風浩蕩隨金鞍今年匹馬妾東還零落芙蓉秋水寒幷刀不剪東流水湘竹年年露防紫海枯石爛兩鴛鴦只合雙飛便雙死重城車馬紅塵起幹鵲無端爲誰喜鏡中獨語人不知欲插花枝淚如洗

結楊栁怨

長樂坡前一杯酒鄭重行人結楊栁可憐楊栁千萬枝防防盡入行人手輕煙細雨緑相和惱亂春風態度多路人愛此風流樹無柰朝攀暮折何朝攀暮折何時了不道行人暗中老素衣今日洛陽塵白發明朝塞城艸栁色年年嵗嵗靑關人何事管離情春風誰向叮寧道折盡柔條莫再生

畱春曲

劉祁京叔

絮飛冷屑龍蟠玉花殞香摧鳳銜燭批頰深林叫新緑倚防人唱畱春曲春光欲去如死灰明朝暖風吹又來何如日日長相守典衣共醉花前杯殷勤畱春春不住白日西馳水東去鏡中絲髮柰老何君當持杯我欲歌

徵婦詞

靑燈熒熒照空壁綺窗月上莎雞泣良人塞上遠從軍獨妾深閨長太息憶初癡小嫁君時謂君早晚擁旌麾如何十載尙輿東屯西戍長奔馳秋風戎馬臨關路千里持矛關上去公家事急傳令嚴兒女私情那得顧恨妾不爲金韝靫在君腰下隨風埃恨妾不爲龍泉劍在君手內飛光焰慕君不得逐君行翠袖斕斒空血染君不見重瞳鳳駕遊九嶷蒼梧望斷猶未歸況今沙塲徵戰地千人同去防人回君回不回俱未見妾心如石那可轉

題子陵釣臺

盧摰處道

雲山蒼蒼兮煙木稠石灘潺潺兮江水流故人兮冕旒先生兮羊裘使人皆先生兮誰其伊周使人不先生兮誰其巢由可仕止久速兮捨聖人將焉求淸風一絲兮豈爲名鉤蕉黃荔丹兮香火千秋岸下防篙兮榮辱之舟先生一笑兮白雲收

秋夜曲

趙孟頫子昻

雨聲滴夜淸漏長朱簾金幕浮新涼閨中美人動裁剪故羅衣袂生秋香東鄰剝棗西鄰獲旅館無人念飄泊余不潦盡防淸輝芙蓉壓隄怨不歸墻根艸緑陰蛾飛葡萄架空墮殷玉遙夜露寒生體粟暗蛩棲艸鳴不平無絲絡緯空勞促夢魂苦短道苦長萬山深處非吾鄕玉虫搖缸螢入屋去鴈來魚應可卜醒眼熒熒愁萬斛

杏葉黃

範梈徳機

杏葉黃天雨霜穹窿擕日照八荒回光照見白玉堂堂中美人雙鳴璫中宵抱被直西廂忠君愛親兩不忘柰何零露沾衣裳淸曉樓頭見徵鴈不如謝官歸故鄕

轆轤怨

門前水揚聲似雨幽人當窗碧弦語東裏徵夫去不歸一雙蛾睂鏡中舞年年井上攀轆轤勞心只恐秋葵枯他年種得長生艸梅花落盡靑靑好

掘冢歌

昨日舊冢掘今朝新冢成冢前兩翁仲送舊還迎新舊魂未出新魂入舊魂還對新魂泣舊魂叮嚀語新魂好地不用多子孫子孫綿綿如不絕曾孫不掘孫掘我今掘矣良可悲不知君掘又何時

楊栁靑謠

掲徯斯曼碩

楊栁靑靑河水黃河流兩岸葦籬長河東女嫁河西郎河西燒燭河東光日日相迎葦檐下朝朝相送葦籬傍河邊病叟長回首送兒北去還南走昨日臨淸賣葦回今朝販魚桃花口連年水旱更無蠶丁力夫徭百不堪惟有河邊守墳墓數株髙樹曉相參

長風沙夜泊

長風沙風沙不斷行人嗟行人嗟柰君何南風正髙北風起大船初灣小船喜移船更近大船頭不獨風沙夜可憂但祝行人好心事長河何處是安流茅屋參差數株栁時平尙置官軍守靑裙老嫗詫鮮魚白髮殘兵賣私酒魚賤可買酒可沽他人心事知何如

漁父辭

夫前撒网如飛輪婦後搖櫓靑衣裙全家托命煙波裏扁舟爲屋鷗爲鄰生男已解安貧賤生女巳得供炊爨天生网罟作田園不教衣食防人面男大還娶漁家女女大還作漁家婦朝朝骨肉在眼前年年生計大江邊但願官司減徵賦有錢沽酒醉中眠𨿽無餘羨無不足何用世上千鐘祿

馬上郎

馬上郎沙撥浪織金出袖齊膝長花靴蹴踏銀鐙光紅纓白帽紫絲韁三三兩兩雙鳴璫朝飲吳臺雪夜宿秦樓月酒酣卻抱琵琶撥嬌歌刺刺隨手拍此聲此曲世罕聞只今天下無南北

車中女

車中女紅罟罛珍珠寶結間瑚茜裙盤蹙金鳳雛繡簾低坐靑氍毹十十五五聫鳴駒大姨封吳越小姨贈秦虢瑤池錫宴日西側紗籠照道髙聲喝君王不愛畫蛾睂未數昭君好顏色

漢陽郎官湖歌

李泂漑之

山翁薄暮醉酒歸杖藜迷卻髙陽池淸風吹花緑陰倒我笑謂是秋云移還乘貫月槎夜過郎官湖崢嶸星斗入江漢蕩漾槎影如鯨魚九華之眞人邀我倒玉壺麒麟擘脯供行廚依稀仙樂在空際碧山四映寒蟾孤舉酒酌寒蟾明月下飲嫦娥俱霓裳拂云錦萬荷防露瓊瑤珠麾晻靄羅煙空乃有玉皇所授之玉童風前飄飄曳廣帶對立十二秋芙蓉淸香九曲銀河通眞人緑發披天風錦袍玉雪照天地口說姓字安南公是公多逸气略與古昔賢豪同時能掃月色延我石室煙蘿中又言昔同張謂所遊地長嘯一覆丹霞鐘風吹仙樂度溪去我已醉臥香鑪峯

舞姬脫鞋吟應制作

吳蠶八繭鴛鴦綺繡擁彩鸞金鳳尾惜時夢斷曉妝慵滿眼春嬌扶不起侍兒解帶羅韈松玉纎微露生春紅翩翩白練半舒捲筍籜初抽弓樣軟三尺春云入手輕一彎新月淩波淺象牀舞罷嬌無力鴈沙踏破參差迹金蓮窄小不堪行自倚東風玉階立

裴公亭吟

朝遊鴻蒙津莫出天壇東手把天符書笑逐黃睂翁翁行宛若飛空龍倐爍萬里生星虹翻然爲我一揮霍樓觀盡入靑冥中是中泉石秋玲瓏泉下禹穴滄溟通長林月色散輕霧潭影下燭玻瓈宮坐來況值靑春暮一日千娥獻歌舞水殿風繙鳳髓香濃緑迢迢出廊廡宮亦有裴公亭溪毛映水連錢靑飲酣起舞岸巾嘯太行落日春太行西來幾千里我自南來浙江水浙江潮回不寄君只憶橫空紫煙起岸煙起空氤氳不煩擊石呼將軍我行慷慨謝公去更欲長揖南溟君會稽山上落花裏扶擕醉入千峯云

君莫舞

王士熈繼學

獸環魚鑰開九門長刀閃月如雲屯軍中置酒毛髮立楚漢瞠目爭乾坤楯上切肉衫血涴白璧入手玉斗破悲風烈日吹秦聲赤龍將飛沭猴臥項莊項莊君莫舞以力取人天不與明珠美女棄若遺誰遣驪山作焦土戰旗髙髙日向曛天空雲散猶待君漢王夜走灞上路紀信成灰範增去

行路難

請君莫縱瑚鞭山髙泥滑馬不前請君莫駕木蘭船長江大浪髙觸天瞿塘之口鐡鎖絡石棧縈紆木排閣朝朝日日有人行歇棹停韉驚險惡饑虎坐嘯哀猿啼林深霧重風又淒罥衣絆足竹刺短潛形射影沙虫低昨夜雲月暗今朝煙霧迷靑天蕩蕩紅日逺王孫遊兮艸萋萋行路難歸去來振衣滌塵轉淮海故山之云莫相猜行路難古猶今翻手覆手由人心江空月落長短吟

轔轔之車渡黃河泛泛之舟江上波漢使叱馭九折阪將軍橫旗下牂牁君不見長江大道人如蟻漏盡鐘鳴行不已又不見吳江八月人戱潮赤腳蹴踏潮愈髙男兒有志在四方憂思坎軻纏風霜不及江南豪富兒一生足不下中堂烹龍膏薦麟髓千金一笑如花美忽然對面九疑峯送君千里復萬里生鐡無光劍花紫薄霜碎碎月在水雞鳴函谷云縱橫志士長歌中夜起

古意

彈琴罷離聲置酒喜合並奉君藍田之玉巵涼州葡萄新釀成君醉不肯飲月華爲誰明羅襦起舞錦茵動花落簾前驚乳鳳五更上馬云滿天馬蹄卻厭鳴珂重不向章臺學鬭雞爲通名姓入金閨銅壺滴滴宮漏晚鴛鴦飛來池水滿

白翎雀歌

虞集伯生

烏桓城下白翎雀雌防相呼以爲樂平沙無樹托營巢八月雪深黃艸薄君不見舊時飛燕在昭陽沈沈宮殿鎖鴛鴦芙蓉露冷秋宵永芍藥風暄春晝長

吳中女子畫花鳥歌

吳中女兒顏色好洗面防花花爲悄調朱弄粉不自施寫作花間雪衣鳥緑窗沈沈春晝遲半生心事花鳥知花殘鳥去人不歸細雨梅酸愁畫睂

秦淮謠

雅勒呼正卿

天險淮南紀猶隔秦淮水水上石頭城城頭更戍兵如何愛歌舞坐待韓擒虎璧月委瓊枝歡娛能防時

大堤曲

郎家大堤上妾住橫塘曲年少結新歡離別豈所欲日日望郎歸門前春艸緑嫁時雙明珠系妾紅羅襦纂制逺遊屐願諧比目魚路長不可致搔首空踟躕

賦得月漉漉送方叔髙作尉江南

月漉漉泥在水送君歸防千里泥在水月不明執君別難爲情漉漉見月水深泥多飄飄遊子嵗莫如何洞庭露下木落無波白雲在望鼓枻謳歌念子之來擕書一束玆焉言歸榮飬以祿雄劍在匣弨弓在箙馳騁千里毋爾局蹙

烏夜啼

柯九思敬仲

故宮芳艸春日低髙林漠漠烏夜啼烏啼不斷愁深閨萬里封侯何足道玉顏如花夢中老東方欲曙烏飛去門外落花紅不掃

將進酒送方叔髙之鄔子洲巡檢

君不見瀟湘之浦蒼梧山虞帝南巡去不還當時揖讓稱大聖但餘湘竹秋防斑又不見汨羅江頭深碧玉屈原憔悴江頭哭皇天何髙地何厚忠而被讒空放逐將進酒君莫辭聖賢亦塵土不飲當何爲桃花水暖歌聲度楊栁風輕舞袖垂況是驪駒促行役美人惜別低蛾睂有肉如陵有酒如海今日盡醉極歡娛莫待重來髩絲攺黃金束寶帶白玉飾雕弓將軍馬上意气雄賦詩橫槊逾江東

趙孝子歌

愁漠漠歌嗚嗚哀鳴背雪聲相呼中原無書嵗復晏有父萬里身羈孤兒欲從之重回首闈中有母母有姑側立乾坤去復住浩浩落日明江湖憶昔方保抱阿爺辭家去倐忽三十年兒今壯已娶一朝祖母死揮淚靑山濕卻辭老母遡江湖風沙何處收親骨燕市逢先友迢迢指濵州濵州東去二千里城南亂冢那可求號天頓地淚成血天地爲之色慘烈結發誓死不去此發解冢開還見碣兒能褁骨反如慕妻能守志終同穴君不見泣林冬出筍臥冰寒得魚古來純孝動天地長歌紀事誠非虛璽書旦暮旌其閭

和東坡四時詞

劉詵桂翁

燕子輕寒生院落佳人自捲猩紅幙樓頭風細墮楊花簾下日長添繡蕚纈紋酒暈透瓊肌雙陸初贏笑問誰閒綰同心當戶立不知花影滿春衣

幙波微皺回廊永酒闌手枕瑚冷槐影橫堦午簟涼橊花滿地風簾靜梅酸未試意先顰倦拂琵琶撥未勻紈扇半閒冰椀凍翠禽兩兩下窺人

甁浸雙頭蓮顆緑畫闌閒卻靑奴竹微涼半下水晶簾坐防飛螢度髙屋夜靜樓風時動扄隔墻一葉落虛庭血色鴛羅裁未就月明處處起砧聲

燭暗睡消聞畫角玉盆脂水紅冰薄深戶無風繡幄垂小瓶一片梅花落轆轤隔屋聲咿啞雲母香猊暈宿霞報道捲簾寒霧重午妝才試翠鈿花

曉寒曲

趙橚茂先

曲闌廉繊杏花雨博山煙飛裊晴縷夢回錦帳春融融鸚鵡驚寒隔窗語美人曉妝云滿梳栁風吹香入氍毹翠鬟裊裊綰不斷寶釵壓髩紅瑚丫鬟捲簾采桃葉驚起一雙黃蛺蝶

錢塘歌

楊【缺】子承

錢塘女兒十四五鴉髻垂肩學歌舞黛睂染得吳山靑爭把琵琶按新譜婚期全不遵禮經典與豪家侑尊俎數年限滿無相離兒女相逢不相覩妖嬈再入豪家去臉色論財充阿堵飯抄云子魚作羮髙捲珠簾鬭睂嫵色衰嫁作良人妻不事耕蠶願生女徒聞禮樂百年興吳越之風難復古吳越之風難復古

去妾辭

孫【缺】伯善

妾昔紅顏鮮抱裯十五年阿母云亡主中饋安排翁續鸞膠弦新歸主婦情未密陡然兩意生荊棘推將怨隙在妾身教妾彷徨畱不得翁今愛妾空有心妾亦知君愛妾深自古亡家爲顏色妾身不當千黃金回頭向翁語遺子畱自乳浮雲有散時人生豈長聚妾去婦肯畱妾畱婦應去但願主翁琴瑟調妾身不恨無歸處

銅雀妓

周霆震亨逺

鄴城臺髙余夕照陵艸萋萋心尙少生前破賊嗔爲奴卻視閨門巳傳笑虞淵那得日更東賤妾飲恨何時窮月朝望罷又十五不堪回首臨新宮宮中日日選歌舞先帝舊恩金屋貯淒涼銅雀閱年華羞見西陵陵下土

餅師婦

妾生不識分離怨餠師朝暮長相見宮中豈少貌如花何事王心在微賤洞房淸夜懸明珠夢魂睊睊繞故廬餅師召入雙淚雨放妾偕老歡如初種花道傍貴雙蔕庸奴包羞輕伉儷王心不惜恩海深一旦翻然悔初意春風落花香有無明月入水泥不污歸來鄰媼笑相問世間亦有秦羅敷

畫角辭

何【缺】麟瑞

莫吹角吹得梅花片片落朝吹暮吹吹不了盤古不知坐成老童男童女求蓬山何如此器束之髙閣間金盤擎露仙人掌何如敇斷此聲勿用響不知今日復明日兩髩常常黑如漆莫吹角天寒嵗晚情更惡

天馬歌

昆侖髙哉二千五百餘里日月相隠避黃河發源下有渥窪水大宛羣馬飲其澨天馬下與羣馬戱產駒一日可千里滴汗化作燕支水國人防槁爲人置水際久與馬習不經意一朝卻被人馽系張騫使還報天子天子不惜金珠與重幣期以此馬可上致大宛使人欺漢使致煩浞野樓蘭七百騎攻虜其王馬始至此馬初入天廐時一十二閒無敢嘶萬乘臨觀動一笑盛气從此無四夷君王神武不世出天產神物相追隨髙皇手提三尺劍蹙秦誅項一指麾天下馬上得不聞取馬外國爲龍如可豢龍亦物馬果龍種豈受羈徒令物故過半不補失輪臺一詔悔已遲此詩欲學旅獒可光武一牛亦足噓漢火

後天馬歌

建元天子不世出天相神武產異物有馬出在月氐窟寶劍之精幹龍之靈足如奔電目如耀星汗血雨灑駿肉飇輕渴吻一飲黃河塵生昻首一鳴天雷收聲曾爲伏羲出河負八卦曾隨穆王逺與西母會鸞旂屬車相後先龍盾虎防八寶韉萬乘親臨拜甘泉穩防玉輅壇壝前元鼎勒兵十八萬天子自將孰敢戰駿气橫出立陣前百萬聞嘶股俱顫天【缺】此馬神哉沛西極龍媒望風退天子作歌暢皇明四夷竭蹙咸來庭天馬來帝作歌漢時此馬今更多

月氐王頭飲器歌

祝蕃直淸

單於寶刀寒映雪月氐髑髏飲寃血泥丸眞人辭綘宮麯生時能醉其骨閼氏夜帳葡萄香拍拍春霞艷秋月賢王起舞谷蠡歌傳呼歡笑兩耳熱燈前人影半闌殘燈後靑燐已明滅持杯爲爾澆嶙峋胡爲對此傷精魂弓蛇猶能致惑疾智瑤豈是無心人頭顱如此當速朽生擒誤入仇家手忍將鳴鏑射頭曼吁嗟降王爾何有後來漢使渃水東猶待畱犂撓盟酒

碎甆盆歌

甘【缺】茂實

河伯捲土歸河水相甆窯沒神工廢此盆貢入蓬萊宮監官篆記開元字中和外澤潔且明滿腹文章徧身碎初疑明月墜秋波白翻身寒毳又疑花底斷蛛絲蟬翼蜂須巧相綴秀山獨抱荊山輝溫姿欲吐藍田气當時載酒沈香亭海棠絕艷生精神玉環微醉三郎醒暖風吹散棃園春白頭拾遺浣花老蹇驢破帽東西村卻羨田家歌老瓦茅檐醉倒臥竹根富貴賤貧同逆旅地老天荒盆解語茅檐土屋化瓊樓花落都成菜圃大家奴僕封公侯蓋世英雄散墟墓銅彞寶鼎不復出翠釜冰盤竟何去自憐壽考自珍奇玩弄乾坤逃刼數可以浮醴泉猶勝許由瓢掛樹可以盛羔豚猶勝金銅人捧露我觀古器思古人古人巳矣難招魂千載興亡又今日人不識寶天應惜通道人聞見多君家舊物重相過後五百年且莫問急呼鬥酒爲防歌

莫養虎

彭【缺】子翔

莫養虎飽則喜兮饑則怒莫養鷹饑則附人飽颺去鷹去但亡恩虎怒將爲寃不如團飯養雞狗狗能吠盜雞戒曉嗚呼世事反覆不可知狗或反噬雞亂啼

野鷹來

胡【缺】尊生

野鷹來霜風髙山寒鳥死狡逃我有鮮肉肥爾膏軟皮爲韝絲爲絳山中忍饑良獨勞野鷹來髙髙臺側翅側立何爲哉當途猛虎闞我室赤筋細骨皆凡材野鷹來沔之水昔年種栁今如此巢危雛弱將柰何野鷹歸來吾望爾

瓊花上天歌

趙文儀可

朔風吹沙堆浪白二十四橋沈冷月顚風夜半撼蕪城雪蕚瓊絲破空碧金瓶嵗嵗獻君王玉泛酒蓮花香明光殿暗沙漠逺人自無情花斷腸落蘂飛天識天路何如拔樹飛升去唐昌遊女再歸來城中只賣瓊花露江南俘客吟如叫想象裁辭不成調天宮夜半按霓裳玉女擎花紫皇笑

明妃曲

譚【缺】見心

防江水千古萬古流漢宮三千畫圖裏防江有女何曾愁邏逤檀槽雙鳳侶彈得孤鴻漢言語妾身薄命蛾睂誤萬里將軍夜城苦氈車似雪雪似沙淚灑胭脂成塞花君王見妾辭玉殿不曾見妾訴琵琶弦聲欲斷心相續自古有愁無此曲世人傳曲不傳心秋艸年年漢墳緑

乾坤淸气卷七

欽定四庫全書

乾坤淸气卷八

明偶桓編

古樂府

漢使謠

陳泰所安

海昬昬云瑟瑟漢家歸使雲中發千騶萬騎歘如雷蛇子蛇孫鎖金軛天狼一墮天門開羲和走馬從西來

燕山雪

漢家將軍愁失道燕支半夜雙蛾老祁連千丈酸風髙日日氈車翻海濤誰憐中郎齒如防誰憐明妃發如漆

秦淮月

沙頭薄暮生林樾煙水茫茫沙雪白女墻夜靜潮無聲惟有中天一片月年年故宮照禾黍年年商舡照歌舞

春愁曲

王沂師魯

花房泣露珠滴紅繡屛金鴨香蒙蒙鸚鵡喚遲梳洗晚遊絲撲蝶飛燕嬾蕋粉染黃塗額好赤心莫擘庭前棗虯須公子射麋歸望覺雄心醉中老別起髙樓連苑東鸞弦鳳竹防春風一自驊驑思故櫪門前芳艸年年碧

送春詞

黃金臺下東西道紫燕矜誇銀勒好長溝漾晴晴不盡碧艸迷人人易老樓上迎春又送春邯鄲女兒嬌翠顰一聲鶗鴂鳳城曙滿眼芳洲生白蘋柔桑繞捨麥如尾錦雉將雛梅結子爲問歸耕海上田何如但索長安米

陽春曲

楊花蒙蒙海波白十里香風飄紫陌流蘇寶网金陸離漢家帝子朝天歸葡萄美酒新勅賜蓬萊宮中緑衣使道傍縮首觀且避蹀躞玉鞭光照地大堤緑樹啼嬌鴉知是平陽公主家回首畫橋芳艸暮蝴蝶不隨春色去

禽言

婆餅焦徒爾鳴黃雲茫茫與天平去年麥熟苦梅雨東疇西隴飛蛾生今年麥熟不得割去學精衛塡滄溟婆餅焦無樂聲

蠶筐八隻腳新繭已上箔新繭上箔且莫喜門前催租吏如鬼小姑繰絲手不停夜畏碩鼠朝畏蠅織成匹素不中式姑嫂相防機杼泣

提葫蘆聲相呼去年賣犢出賦租江村酒賤無錢沽無錢沽酒莫作惡不到縣門身卽樂

泥滑滑江頭路路上行人一回顧古云燮理眞謾語卻是山禽管晴雨

李將軍行

隴西將軍年少時雕弓錦帶生光輝捲旗夜斫樓蘭帳赤鞍晝截雙雕飛曾經百餘戰屢出九重圍橫行遼水上殺敵楡關歸戍樓霧暗烽火滅沙塲雪深救兵絕人渴斧冰飲馬寒抱鞍歇漢月凍欲死北風利如切魚腸寶刀斷燕尾蝥孤裂歸來藍田空白首鉄衣換飲新丰酒酒酣射石沒金鏃夢裏鳴笳雜刁鬥昔時偏裨皆奏功侯印佩出甘泉宮客來問著塞垣事時時撚箭送飛鴻西方太白光墮地中夜悲歌增意气漢家定起李輕車未用先誅防陵尉

小城南吟

陳孚剛中

城南三月花亂開花間羯鼓聲如雷蟬衫麟帶誰家子笑騎白馬穿花來美人如花映碧水橊裙吹舞金鵲尾手折楊枝擲水中腰裊如弓送窮鬼人言此是上河梁滿川羅綺春風香年年窮鬼送不去波心驚起雙鴛鴦蓮莖一寸緑芒短老盡碧桃春不管遊人醉歸夜迢迢十二天街禦煙暖

吳宮子夜歌

紫貝樓闕郁金香暖云七十紅鴛鴦玉蟬笑擁霞綃裳星河不墮宮漏長緑尊灔灔麟髓泣露重花寒秋不濕歈歌一聲起雪濤海龍夾陛如人立誰知淺顰蛾半掃中有殘螢滿秋沼越兵曉踏西風來碧波一夜芙蓉老

東歸歌送鄭子經

陳旅眾仲

北風吹山蕉葉黃長亭野日寒荒荒驅車送子歸故鄕人生此處堪斷腸舊遊回首秋山下醉帽簮花同走馬歡娯如此離別何華月芳年不堪把子今去矣來何時翠壺云深那可知向來亦有燕山期子今去矣來何時

分題得車遙遙送方叔髙作官江南

車遙遙薊門路髙麗驕馬不受鞭方郎得官上車去薊門南頭盧水流燕姬十五居酒樓彈箏唱歌折楊栁落日車前勸郎酒南陌行人往復來防人得官似郎回郎車勿驅傷馬足車中本載連城玉車遙遙鄔子洲賣車買舡載旗鼓晴湖風輕聞棹謳

三筍吟

子經家藏三筍圖予作三筍吟以志之

蜀妓椎蠒如截肪鮫宮夜織靑犀裳翰林待詔擅花竹硯屛春透宮云香鑱根蔫鮮玉生汗南風入林翠胎綻牙根寃血防防紅三鳳聲沈九秋晏太官金錡陳淳熬防圖未必葅爾曹饞夫煮簀政未熟見此豪奪君其弢

海獸蒲萄鏡歌

予友莆田鄭君子經家藏漢海獸蒲桃鏡乃夾漈公故物也予爲賦此

尙方老冶收精銅金膏玉水開曈曨未央曉日低靑桐六宮秋井生芙蓉當塗妖鬼弄神器銅人登車數行淚寶奩偶落長安市來與人間照珠翠凝陰空祭江心龍海雨夜入閩王宮胡僧合掌西溪翁屋上綘气吹晴虹貝丘紫露堪作酒中有騊駼活欲走靑絲結鼻莫去手龍女鮫童俟之久

秋婦詞贈王秀才

方積叔髙

蟋蟀蟋蟀啼我幃明月皎皎當兩扉昨日雙星防河渚今朝秦郎當遠歸郎歸不與妾念彼去時身上衣身上衣慈母綫常恐秋風吹秋風吹楊栁妾但辛勤養慈母

七夕詞

織女女有夫牛郎郎有妻可惜不相守夜夜河東望河西一嵗才一會會合一何稀吾聞河西有田郎可犁雲中織錦女有機胡不一耕一織長相隨長相隨無別離

吳山髙題畫

吳山髙吳水深吳人住宅在山陰吳僧更愛山頂好別掃白雲種瑤艸吳山髙何迢迢吳門日夜出春潮吳兒作舡住舡裏日日吳門弄潮水

桐花煙爲吳國良賦

臺哈布哈兼善

吳郎骨相非食肉朝采桐花洞庭曲洞庭三月桐始花千枝萬朶搖江緑吳郎采采盈頃筐寶之不啻瓊膏粟眞珠龍腦吹香霧夜夜山房玉墨成誰共進蓬萊天顏一笑金門開河伯噴香飛木葉太守噓气成樓臺龍賔十二吾何有不意龍文入吾手芙蓉粉暖玻瓈匣云藍色映彤墀栁玉堂退食春晝長桃花紙透冰油光筠管時時濡秀石銀鉤歷歷凝霜君不聞易水仙人號奇絕落紙三年光不滅又不聞唐生烏玉玦坡老當年書柿葉惜哉唐李不復見吳郎善保千金訣嗚呼吳郎善保千金訣

衛將軍玉印歌

武皇防略吞八荒將軍分道出朔方甘泉論功誰第一將軍金印照白日尙方寶玉將作匠別刻姓名示殊賞蟠螭交紐古篆文太常鐘鼎旌奇勲君不見祁連山下戰骨深中原父老淚滿襟衛后廢殂太子死茂陵落日秋風起天荒地老故物存摩挲斷文弔英魂

分得城上烏送張兵曹

甘立允従

月落城上樓烏啼樓上頭一啼海色動再啼朝景浮馬鳴黃金勒霜滿翠羽裘烏啼在何處人生多去畱歸來三曲送李建中

傅若金與礪

月皎皎兮河漢長黃鵠在天兮招我以翺翔天气涼兮夜未央援鳴琴兮托宮商商聲作兮風摵摵歸來兮天路杳渺不可以終極

月皎皎兮夜旣寒白露下兮衣裳單南風一去兮何時還援鳴琴兮曲再彈曲再彈兮天地爲秋歸來兮淸都之上不可以久畱

月皎皎兮寒風作猿啾啾兮怨鳴鶴常恐秋遂爲冬兮羣物以蕭索援鳴琴兮忽不樂忽不樂兮思吾土歸來兮山中之人不可以無父

琵琶怨

美人揮哀弦上客嘆蛾睂急響多悲思孰知心所悲感昔奉綢繆不言生別離誓將桃李顏結君長相思如何雙棲鳳中路忽乖暌不怨歡會難但恐恩愛虧含情冀回顧中曲多苦辭君子茍不聽賤妾亦奚爲

白薴詞

白薴白白如霜美人玉手親自浣制作春衣宜短長春衣成有時逺行歸無期願君著衣重愛惜風塵變白能爲黑

秋夜長送方叔髙

秋夜長長如嵗長如嵗尙可夜涼薄人不能寐羣鴈各南翔一鳬向北飛團團素明月流光照我衣當歌正激烈慷慨送將歸丈夫成名微亦足烏能終夜悲刺促秋月皎皎夜何長念君客遊思故鄕當壚美人惜年芳長夜起舞歌淸商歌淸商送急管爲君酌美酒請君勿辭滿夜長迢迢漏未終離思比之何時斷離思長夜猶短

秋夜曲

艸木搖落鴈南飛文窗皎潔承月輝淒風入房露沾扉紅顏含彩垂佩幃簮金鳴玉揚舞衣蘭缸對耀照君帷逺行胡爲未言歸

廣西謠

廣西謠一何悲水泠泠山淒淒寧逢猺賊過莫逢官軍來猺賊尙可死官軍掠我妻與子

楊花曲

薩都拉天錫

燕京女兒十六七顏如花紅眼如漆蘭香滿路馬如飛翠袖籠鞭嬌滴滴春風澹蕩搖春心錦笙銀燭髙堂深繡衾不暖鴛鴦夢紫煙紅霧天沈沈芳年可惜去如水春困著人倦梳洗夜來小雨潤天階滿院楊花飛不起

秋夜長

秋夜長靑燈半灺玉漏未央云葉颺影露華凝光老樹驚鵲枯莎怨螿幽人對景耿不寐西風一疊神淒涼我欲渡河無梁我欲濟津無航扳鱗附翼愧凡骨化金防石無仙方腰犀秉象兮我貌不揚剸蛟縛虎兮我機弗張有劍徒爾射鬥牛有弓何由掛扶桑夜光明月孰辧昔鄒子黃河太華誰是今歐陽天髙地大若無礙無處可著詩人狂西風再疊兮形無爾傷黃鵠可跨兮蒼虯可驤南箕可播兮北斗可漿庶不可以智力而致者惟命之常何聖賢亦不能免於厄者或毀於臧或畏於匡然大人虎變有不可得而測者豈非尋常之中有築巖之傅釣磻之呂臥廬之亮納履之良者耶西風三疊兮聲始洋洋黃金滿地巖花香呼童重洗琥珀觴籬菊已露螯已霜樂天知命兮吾亦從此逝矣相與忘形於無何有之鄕也歌欲斷夜將半拔劍起舞無人伴卻對姮娥影淩亂君不見芙蓉曉夢晚花酣有人卻恨春宵短

芙蓉曲

秋江渺渺芙蓉芳秋江女兒將斷腸絳袍春淺防云暖翠袖日暮迎風涼鯨魚吹浪江波白霜落洞庭飛木葉蕩舟何處采蓮人愛惜芙蓉好顏色

如夢曲哀燕將軍

芙蓉花爲誰好洞房昨夜將軍老將軍老去空鐡衣漆燈照室人不歸

海子頭誰家樓繡簾半捲風悠悠行人謂是將軍府將軍不來罷歌舞

將軍容丹砂紅威風凜凜蓋世雄出門千騎塞行路今日蕭蕭去何處

將軍功世莫比皇都甲第連雲起將軍一去空鎖門上馬臺邊無一人

折楊栁送方叔髙

趙頤子期

楊栁靑靑春水生借問行人行未行雕弓在弢馬騰櫪家住湓江江上城柔條好拂江頭路千縷萬縷牽情緒馬上郎君新得官阿誰解使畱春住畱春住春欲歸江南江北栁花飛栁花飛渡江水遮莫東風吹不起

楊白花

貢師泰泰甫

楊白花無定止昨日宮中飛今朝渡江水江水茫茫千萬里綿輕雪薄春旖旎把臂踏歌歌未巳石頭城邊風亂起楊花白無定止

采菱女

落日照淮甸中流蕩回光窕誰家女采菱在橫塘風吹荷葉低忽見紅粉妝紅妝背人去驚起雙鴛鴦鴛鴦去復來煙水空茫茫

段節婦吟

河可塞山可移志不可奪義不可虧妾爲段家婦年紀方及筓上堂奉翁姑入室擕兩兒兒死夫亦死此生將何爲昔如雙鴛鴦今日爲孤雌昔如三春花今日成枯枝寒風吹短發明月照空帷百年在世能防何父兮母兮不我知靑天在上將誰欺

防輿折齒歌

羅【缺】澗谷

秋衫未成錦機語棠梨半花鳳一羽象牀雪綜小龍梭細穴銀光吐冰縷西鄰郎君東海歸芙蓉半白杏雨肥十二闌邊說幽怨勸織南浦鴛鴦飛匿蘭含蕙無消息春醒丹霞漾玉色小龍呵出風雨聲奔騰觸裂雙白石白石國城三十六女子軍來兩城覆鸞歌猿嘯彊激昻百戶風來如箭簇章臺公子眞豪縱復以微言相感動郎君切莫更癡心忍作甘心可人痛

海樹歌

林【缺】羲元

江海之東龍君所都火精夜浴海波暖鬼仙催種紅瑚瑚枝老愁天吳中有海人長一尺別種云根烏玉色卑枝交羅屈生鐡樹寒水鴉棲不得白龍魚服枝上嬉漁父舉网幷得之動搖光怪龍女知鮫人泣血勞相思漁家入手不敢防沙頭棄之光撩亂老禪【缺】之掛苔壁三月坐防忘眠食蛾睂鐡樹琪林枝此樹一出空羣姿驚濤千里漬蒼潤龍筋不受秋風吹禪僧愛客勝愛樹持以贈客翻得睡靑玉案明月璫不如報子露華章愁來思樹撫石牀髙歌一曲云滿房天臺鴈蕩長相望

聽琴歌

楊壽景熈

十八年少誰家女綽約容儀衣楚楚秋波瀲灔映春山暫駐空刀裁白薴輕移蓮步出重幃玉繊閒理焦桐絲琳瑯婺女不足數前身疑是蔡文姬一鼓天風生再鼓山月明蒼龍夜啼老蛟泣孤鸞別鶴不敢鳴一弦宮牛鳴古盎應黃鐘二弦商梧桐葉落銀牀三弦角野猿暮嘯巖花落四弦徵百囀黃鸝綠陰裏五弦羽洞庭蕭蕭落寒雨大宮小宮錯雜彈一堂魚水情交懽我聞此聲重嘆息歷代聖賢能作述杏壇千古有遺音何須更聽湘妃瑟

杏葉黃

張翥仲舉

杏葉黃杏葉黃蝴蝶雙飛來飛來東家墻東家女兒繡衣裳可憐蝴蝶惜流芳妝髩無心蘇合香起彈牀上箏自歌杏葉黃杏葉靑時君去鄕坐見黃落思斷腸安得致之在我傍君不來天繁霜

寒漏明次韻王子常

寒漏明時一聆夜長不能寐月色明階庭西風落葉爭秋聲雞啼未啼霜滿城城中有思婦正促徵衣成東家西家砧杵急使我起坐時時驚歸心如廢弓屢折不可檠寒漏明時一聆

嵗雲暮矣三首送李五峯之溫州

嵗雲暮矣子將焉之江南木落鴻鴈飛娟娟美人淮水湄淮水去不止相思日千里

嵗雲暮矣子將焉往燕山雪片大如掌娟娟美人淮水上淮水日夜流相思人白頭

嵗雲暮矣子將焉行江空木落天雨霜娟娟美人淮水旁淮水不回頭行人上蘭舟

靑靑水中蒲

靑靑水中蒲水落蒲根見無車可裹輪且織乘牛薦種蒲水中央夜雨生秋漲靑靑蒲根萍卻居蒲葉上

乾坤淸气卷八

欽定四庫全書

乾坤淸气卷九

明偶桓編

古樂府

送別曲

察伋士安

曈曨出扶桑照見大黒洋直升中天上萬國蒙淸光三山樓閣蓬萊東丹霞翠壁金芙蓉鴻蒙凝結古元气我欲往遊從赤松剡郎朝玉京船開南風生海頭撾鼔人起舞椎牛釃酒祈神明逺寄平安書十日到直沽阿翁發半白莫醉黃公壚

履霜操【並序】

楊維楨廉夫琴操有履霜謂尹吉甫子伯奇爲後母譖而見逐自傷而作也其詞曰朝履霜兮采晨寒考不明其心兮信讒言何辜皇天兮遭斯愆痛歿不同兮恩有偏誰說碩兮知此寃使是詞果其出伯奇則伯奇不得希於舜矣

霜鮮鮮兮艸戔戔兒獨履兮兒宿野田荷之葉兮葉易穿采楟花以爲食兮食不下咽嗟兒天父兮天胡有偏我不父順兮父寧不兒憐履晨霜兮泣吾天

鴻門防

天迷闗地迷戶東龍白日西龍雨撞鐘飲酒愁海翻碧火吹巢雙猰防【範增項莊】照天萬古無二烏殘星破月來天隅座中有客天子气左股七十二子連明珠軍聲十萬振屋瓦拔劍當人面如赭將軍下馬力排山气捲黃河酒中防劍光上天寒彗殘明朝畫地分河山將軍呼龍將客走石破靑天撞玉斗

蕭杖歌【爲永嘉璣天則道人賦】

空心勁艸瑯玕節瘦如筆枝赤如鐡壺公手中曾擲之黃公石上飛星裂璣天道人雙眼靑見之不減九節藤神丁未窺混沌竅中有萬壑銅龍聲道人親鑿崆峒玉九漏玲瓏尺度足黑蛇飛來膝上橫道人髯中嘯鸞鵠自言奇音不敢作寒星墮地風折嶽去年臺山解虎鬭今年狼山敲豸角鐡崖相見洞庭東腰間笛佩蒼精龍湘江雨腳吹雌風相呼道人木上座杖陂水拔須睂峯

蹋踘篇二首【爲劉娘賦】

江南女兒花娟娟五花繡出葵花圓蹋花上下雙文鴛雙文鴛玉連髻斜斜馬初墮

金鞭齊停馬上郎落花旋風掃毬塲繡輪擲過東家墻東家墻噪雙燕平頭奴揺便面

苦雨謠

去年雨坍鹻土今年雨沒竈釜竈釜三月靑無煙官家火程不問雨胥靡移來坐監主旬申虧官走揷戶

大風謠

大風起不終朝如何三日夜日日夜夜旋扶搖捲水覆我舟捲土覆我窕嗚呼太平玉琯將誰調五日一風不鳴條

五禽言

喚起喚起東方明門前巳如市上林有鳥解司晨苦殺蕭娘睡方美

提胡盧提胡盧沽酒何處沽烏程與若下美酒髙無價小姑典金釵勸郎醉卽罷君不見城中官長胡盧提十日九日醉如泥

姑惡姑惡姑不惡妾命苦姑有孝女姑爲慈母妾亦甘爲東海婦

子規子規子不歸白頭阿防慈且悲子弗歸待何時君不見西江處士章九華十年去赴丘園科母死妻啼未還家

行不得哥哥我不行柰我何西山有豺虎西江有風波風波尙可壺豺虎尙可羅弩兒闗平地多行不得哥哥

地震謠

至正壬午七月朔地震如雷民屋防�上出毛如白絲紀詩一章章十三句

四月一日南省火七月一日南地震地積大塊作方載豈有壞崩憂杞人如何一震白毛茁泰山動搖海水泄便恐昆侖八柱折赤子啾啾憂地裂唐堯天子居上頭賢相柱天如不周保國如甌馭民如舟吁嗟赤子爾何憂

金溪孝女歌

唐敬宗時撫之金溪有金銀塲銀戶葛佑者輸銀不足監官黃慷榜佑垂死佑二女投銀冶中化銀二錠事聞遂罷銀塲金溪與二女立廟至今血食危太朴有捲求餘詩爲賦孝女歌云

金溪石石生銀鑿石石有盡銀令無時燐昨夜銀官下山頭防銀戶葛家父無丁惟二女葛家父苦楚苦椘與死鄰二女痛父闗一身駢首跳冶烈焰闇烈焰焚二女不焚二女心天慘慘神森森化作雙白金雙白金盛龍錦願作萬壽巵以奉天子飲一飲銀鬼泣再飲銀令寢

箕山操爲許生作

李孝光季和

箕之冢兮白雲幽幽箕之陽兮其木樛樛夫世之人兮孰能遺我以憂𨿽欲從兮其路無繇朝有人兮來飯其牛

采蓮曲爲魯子翚作

采蓮復采蓮蓮生隔江水不愁無舟楫但恐風浪起采蓮復采蓮水深不得歸兒饑須母哺當令阿誰飴

茅山謠送證上人

道人兩髩靑如蓮大醉上山捫靑天靑天蕩蕩玉盤出引手舉盤天上懸銀河顚倒掛桂影長風吹香落丹井地上小兒沾賸馥玉兔急霜熟仙家十二白玉樓夜半起防踆烏浴手招茅君叫列仙帯劍上立紅雲前茅君騎虎上天去道士乞我明霞篇

吳趨曲送薩天錫

四座並淸聽聽我歌狹邪狹邪不可聽聽我爲爾歌吳趨美人珠衱貂諸於美人寶釵有九雛美人投我明月珠

采蓮曲送王伯循

采蓮江之南采蓮江之北采蓮何所有但采蓮中薏早聞別離苦當爾不願從前作相識縱令別離不復相憶

長干行

秋風從西來吹我庭前樹聞歡在揚州卻向姑蘇住估客離長乾敎儂寄書去

太乙眞人歌題蓮舟圖

銀河跨西海秋至天爲白一片玉芙蓉洗出明月魄太乙眞人挾兩龍脫巾大笑眠其中鳳麟洲西與天通扶桑乃在碧海東手把緑云有兩童掣嬲二鳥開金籠

歙硯歌

渴龍夜飲天池水六丁揮戈斷其尾黑風吹落歙山深化作精石中髓山深夜夜飛神光良工盜發天所藏鑿開蒼崖斸寒玉磨礲秋水歸文房元气淋漓翠光濕松花香碎蟾蜍泣醉掃郇公五色云倒鳳顚鸞秋瑟瑟誰能持此歸玉堂經天緯地成文章月中老吹寒芒與君同上靑雲鄕

浣紗曲

張天英南渠

溪頭浣紗女素足弄淸波緑窗費纎手鳴機不停梭織成絺與綌貴之如綺羅持此寄逺客思君心緒多

烏夜啼

城頭烏夜啼月白薊門時朝陽借光彩翺翔鳯凰池春風黃金樹結巢在髙枝中心懷返哺還向故山飛

貞女吟

嘗聞漢宮人恩深妬還重自憐冰雪姿肯戀金屛寵春風吹倒山妾心初不動羞死王昭君玉顏沒靑冢

久別離送韶之西安

久別離長相思溪頭楊栁樹十見黃金枝枝長花飛如白雪心期暗結東風知東風吹花化爲萍一夜浮游滿溪水滿溪水到天池萍亦因之幾千里何時萍實成與君乘舟泛蓬瀛

胡波斯引爲丹陽氏作

查居廣廣居

紫鳳檀瓢剖鳴玉�斒鏡面蚺蛇腹銀絲四索掛寒冰中有驪珠三萬斛丹陽老人今樂師當筵一曲胡波斯太宰新聲變哈失曹綱縮手昭君悲捩軸抽弦彈曳樂歷亂金盤撒飛雹貝宮月冷泣雌蛟瑤漢秋淸叫孤鷟玉壺水咽銅龍哀繞指忽作盤空雪劍光迸火玉斗碎馬蹄飛蹴河冰裂洪牙促羽調聲轉壯士气酣毛髮立蹋歌起舞勸一觴不惜花袍酒淋濕老人波斯技絕倫出入侯門三十春銀鸞半臂紫貂防光動主翁筵上人繁華轉眼成今古獨技波斯向誰鼓歸來醉臥錦毺髙樓一夜梨花雨

夜寒怨

張天雨伯雨貞白眞人擬古樂府夜寒怨山學弟子用末語擬一解

夜寒生羣獸驚寂兮寥兮棲遁情陰宮漫漫落葉平岡頭霜月耿微明寒漏澁寒弦愁腸斷愁語盡人生異木石思來誰能忍

奔月巵歌

甓社明珠奔入月脫殻政似風蟬潔漁防出之不敢視滌盡含沙光不滅文昌四星吞在腹一一金晶大如菽蜃物還來作飲器日夜雄虹亙茅屋一扇桃核寛有餘半葉蕉心捲未舒飲非其人躍入水怪雨盲風生座隅置之天上白玉盤斗柄挹酒長闌漧李白跳下鯨魚背持勸我飲相交歡幽宮馮夷爲予泣酌盡海水百怪立還我平生老蚌胎許君醉臥鮫人室

玉笙謠【爲鐵門笙伶周奇賦】

我有紫霞想愛聞白玉笙懸匏比竹無靈气昆丘采此十二莖鳳咮銜明珠鳳翼排素翎金華周郎妙宮徴子晉仙人初教成月下吹參差羣雛亦和鳴緱氏山頭白雲起七月七日來相迎長謝世人一揮手飄下滿空鸞鶴聲

月氐王頭飲器歌

釋大防笑隠

呼韓欵塞稱藩臣已知絕漠無王庭馳突猶誇漢使者縱馬夜出居延城我有飲器非飲酒開函視之萬鬼走世世無忘冒頓功月氐彊王頭在手帳下朔風吹酒寒凝酥防雪紅斕斑想見長纓系馬上髑髏濺血如奔湍手揮欲回斗柄轉河決昆侖注尊滿酒酣劍吼浮雲悲使者辭歡歸就館古稱尊俎備獻酬孰知盟誓生戈矛斬取樓蘭懸漢闕功臣猶數義陽侯

明鏡詞贈傅秀才

楊鑄季子

亭亭靑銅鏡似月云端缺無復照花顏輝光暗消歇憂來不欲近坐恐生白髮【時傅方悼亡】

木綿花歌

胡【缺】艾山

吳姫織綾雙鳳花越女制綺五色霞煙燻麝染胭粉气落落不到山人家蜀江橦老鵠銜子種我南園趂春雨淺金花細亞黃葵濃緑苞微壓靑李吐成秋繭不用繰回頭春箔眞徒勞烏鏐笴滑脫茸核角弓弦翻雲濤挼挲玉筋光奪雪紡絡冰絲細如發津津貧女得野蠶軋軋寒梭緯霜月布成不異白氊價重唾取靑銅錢不須坐臥壚火上便覺挾纊春風前衣無美惡暖則一木綿裘敵天孫織飲散金山弄玉簫風流未遜揚州客

鴻門宴

周權衡之

項王髙宴鴻門北風雲奔走天爲黑椎牛刺豹酒三行談笑戈矛生頃刻豈知天命非人謀玉玦三提事何益興亡楚漢兩幹將開闔乾坤雙白璧喑嗚謾說萬人敵隆準天人竟誰識玉斗聲中霸業空烏江江水還流東

明妃曲

逝水無逥波去箭無返筈十載昭陽春萬里龍荒月塵沙滿宮衣慘淡餘香歇哀弦濕絲淚淚盡弦亦絕寄語漢飛將此計誠太拙蛾眉豈長好不久爲枯骨

長相思

髙堂炯菱花鑑貌不鑑心何以寫貞素調彼緑綺琴初成別鶴操再作離鸞吟悵然邈佳期桃李靑春深

湘中吟

離思溢衝抱遊子感年嵗長洲藹芳杜湘雨濕行斾靑林動江色杳杳白鳥逝歌騷佇髙風誰與奠椒桂

輕薄篇

陳肅伯將

華駒細犢小香車城南陌上問倡家倡家窕可憐妾石橊帬裾飛蛺蝶零陵酒熟正宜嘗嬌歌一曲雙斷腸斂笑含顰背花燭眼意拂君君暫宿

相逢行

吳王城上啼春鴉吳王宮前多落花粉翠三千掩佳麗珠貂十萬歇豪奢昔余好遊錢塘裏亦復結客來吳市炙魚揷匕嗟盜雄下馬投金想公子浩歌長嘯出閶門逢君意气在一言解余芙蓉之寶劍勸君葡萄之玉尊余從山東入燕趙身歷河陽抵丰鎬當時然諾激肺肝今日還過盡懷抱風塵澒洞生干戈世上英雄本不多男兒愼勿憂富貴富貴逼人將柰何

夜闌曲

陳樵君采

碧宇星回夜漫漫靈蕪煙暖重薫薦冷翠香銷靑桂枝冰荷蓋光光繞帷花樓艶舞金萎防吳羮蜀酒精瓊糜酒闌半解龍綃衣春朝曲渚聞鵾雞

七夕宮詞

內人拜月金鋪戶鳳宿梧枝秋葉下露華入袂玉階寒織署錦工催祭杼月下金鈿照骨明同心絲繪紅生縷素碧實上華樓夜闌飈馭下銀州

海人謠

海南蠻奴發垂身朝朝采寶丹崖裏夜光盈尺出飛魚柏葉收珠寒蕋蕋幽箔連錢生緑花切玉蠻刀如切水九譯來朝萬里天北風不動瑯玕死

出塞曲【爲戍潼關李總管賦】

鐲鏤夜啼光屬地將軍一出欃槍死行塵不動人歸市帶甲如雲自天至取君甲兵爲君洗分明袖有銀河水手中遺下泥一丸不封函谷封泰山

長安有狹斜行

長安有狹斜方駕秦中客云自牛丞相來自薄家宅薄家萬戶侯朱門暎椒壁長楸車馬來賔客禦瑤席金屋貯尹邢阿嬌淚沾臆燕燕慵束妝繁華照春色轉蕙光風翻趙帶徘徊月到班姫牀班姬輟芳翰紈扇從風揚明妃鬭百艸玉環禦云裝向來溫柔地盡入白雲鄕何以慰王孫琵琶隨驌驦何以奉燕燕罷舞歌慨慷何以奉明主緑珠奏淸商嫫母挾無鹽搔首愛宮妝

公莫舞

項炯可立

龍蟠錦帳金奕奕虎旗無際人馬立肉林垂陵阜赤萬甕行酒晴虹濕大蛇中斷狂魄滅重瞳無光射寶玦雷憤風愁三尺鐡河山未必如裂老荒捽珥語公莫頭上靑天懸日月

吳宮怨

繡楣灑黃粉椒壁漲紅靑倚檐樹如鬼深艸虵夜鳴髑髏巳無淚古恨埋石扄

鶴臯辭贈張鏈師

吳克恭寅夫

吹笙王子晉鏈鼎茅初成淸秋金穴遊白羽雲中行五煙隨露掌太霞乘火精髙歌落渺茫逸气淩紫淸時飲玉池水朝餐珠樹英追隨神雀舞低昻威鳳鳴如何九臯上托子以修名

楚人弓

陸居仁宅之

楚人弓懸兩石五十萬矢陷彊敵綘人弓箭三隻長歌入闗成偉績多箭不如少箭力制敵若在弓矢間鳴條牧野髙如山

春華蛺蝶謠

鄭元祐明徳

花魂迷春招不歸夣騎胡蝶江南飛碧防粉香飛不起臥帖芳茵唾鉛水癡娥眼嬌錯驚顧解裙撲蝶濕寒露折釵搔首笑相語何人芳心共栩栩頽云流光空影寒冰弦結恨啼闌干

鬻石篇

張簡仲簡

山中學仙人斷谷自有方泌水生石精鬻之以爲糧候火中夜起松林襲馨香切以昆吾刀間以瓊華漿長生尙服食玉體生光芒一朝凡骨換白日淩風翔

周郎玉笙謠

我嘗躡輕鴻浮雲度瑤闕醉防碧桃花吹笙弄明月仙人王喬董雙成爲作春水流花聲昆侖十三鳳飛舞相和鳴曲終飄然上鶴去逸韻散落天風淸自從失腳墮塵世飛夢尙繞芙蓉城浮丘公今不見白玉臺走雷電云和妙曲杳無閒萬壑松風洗淸怨

鴻門歌

夏溥大志

大風揚兮赤云屯楚人望气皆龍文當時吾甚笑亞父幸至彭城疽背死誰云沐猴竟遭烹汝乃盛怒咍孺子嗟防防山之力不可得扶義而西取天下者以三尺君防項王重瞳舜重瞳天命乃在隆準公

吳山謠和亷夫

中興過江笑諸人二十三表哀老臣倡和國事可斬檜馬上靑衣竟何在采石未靖瓜州驚戰功今乃歸儒生第一峯前誰立馬夜箭射血來帳下

妾薄命

宋無子虛

雲母屏琢春冰鮫女織綃蟬翼輕比妾妾薄命比君君薄情紅綿拭鏡照膽明還疑妾貌非傾城傾城從來有人妬況復君心不如故故人心尙峯九疑新妾那能無故時補天天髙塡海海深不食蓮菂不知妾心

古硯歌

神媧踏雲補天去遺下一團蒼黑天千年萬年幹不得長帯盤古靑紫煙玉工割天天化石石內星精有餘魄雕光發炯成禹璧海王川後輸液帝靑呵霧坤倪濕匣月不開太陰泣破天殘缺無人補一穴繰絲漏春雨空藏老石磨古今補天何時興天語

櫻桃詞

失名

江南四月春歸早紅紫千枝迹如掃枝頭新綴纓絡珠一樹櫻桃爛晴昊菱花照見白家娘一顆胭脂相鬭好靑樓逺客迷芳艸三食櫻桃送春老鳳凰在何方銜將飛逺道

乾坤淸气卷九

欽定四庫全書

乾坤淸气卷十

明偶桓編

古樂府

大姑謠

鄭洪君舉

大姑嫁將軍小姑未有夫小姑兩腳泥大姑滿頭珠前月小姑去嫁作在家婦釵削爨下荊衣裁機上布大姑嗔小姑生憎兒女癡多少馬上郎偏愛牧羊兒八月防軍卒將軍玉門出大姑詫夫婿上馬快如鶻昨日邊報歸大姑淚如揮郎君馬上死無處寄徵衣連理與枯枝雙飛成戢翅都無百夜恩浪作千嵗計小姑莊上來瓦盆雙鯉鮐上堂拜父母夫婦恣歡諧大姑見小姑珠翠無顏色低頭怨悵天仰天呼不得人生百年良所無白頭相送眞良圖東家女郎欲嫁夫切莫猖狂學大姑

城上烏爲李僉憲賦

城上烏尾畢逋雄飛啞啞雌者呼下飲九曲之淸池上集百尺之髙梧烏鳥一巢生九雛去年築城興萬夫家家力役到妻孥使君朂我我力痡烝豚滿筐酒滿壺作勞耳熱歌嗚嗚今年城堅如鐡石弩臺侵弓土花碧白雲爲藩樹爲防朱旗星流落日赤馬鳴蕭蕭人寂寂六門虎賁晨晏食城頭髙髙如屋極烏朝出飛暮來息雌雄哺雛乳而翼城上烏畢逋尾九雛羽翼成飛去靑雲裏江南無好樹處處烽煙起危枝繞徧不堪棲昨日歸來舊巢底使君靑驄馬系在垂楊下手中金僕姑不驚城上烏思情雙飛鳥遺愛在中吳使君去幾時回新城髙百雉仰徳並崔嵬

飛來孤送奎師住靈鷲

張憲思亷

君不是唐林夫我不是睂山蘇如何臨行索我歌驪駒借君二十四節之龍須擊我迎風寒露之玉壺聽我歌爾飛來孤嵌嵌嶷嶷天下無左擁羅剎江右抱西子湖靈峯秀出五百尺嘉樹玉立三千株香林冠其顚冷泉濯其趺晴嵐盡掩西子幔寒月夜上摩尼珠馴麛或墮猛虎下山鬼戱答黃猿呼千蹄鐡騎亂戎服五丈大旗屯梵區方舟子休悒怏龍節杖且載途明年二月春風裏花外馬蹄知是吾

新嫁娘

盧升廷舉

新婦調羮湯小姑繡衣裳新婦不停手小姑不下牀新婦語小姑爾亦不自量爾年二八餘寧久阿母傍請防繡鍼底文彩雙鴛鴦春風一朝起持贈畵睂郎爾姑別我去如我事姑嫜

自君之出矣

郭翼羲仲

自君之出矣花開又花謝思君如日月耿耿復晝夜自君之出矣徒守零落耳思君如車輪輾轉愁不巳自君之出矣琴瑟何曾禦思君如落葉蕭瑟悲秋暮

五禽言

布谷布谷催布谷去年官軍糧不足里正輸糧車轆轆六月長枷在牢獄今年谷種未入泥布谷早催須早啼蘆戞戞蘆戞戞沙塲盡樵伐樵人指禿山無枝枿嗟嗟鳳凰無處棲鷦鷯何處巢一枝

鍜磨鍜磨麥熟農夫餓家家無麥還租課年年濕麥五斗租一石曬漧量不過磨子不鍜竈不燒門前誰呼婆餅焦

秦吉了秦吉了人言汝是能言鳥嘲啁觜舌長賣弄言語巧野人張羅在林杪富貴一落樊中羈不如兩翅盤天嬉

快活快活不快活茫茫海洋濶白日槍刀來檢刮風火轟天滿街殺道傍死屍鴉啄腥汝𨿽快活何忍鳴

小姑謠

小姑年可十五餘防小只依兄嫂居爹娘愛惜不肯嫁妸娜一朶紅芙蕖大嫂含笑向小姑小姑今年當嫁夫嫁夫須嫁田家兒莫貪滿屋金與珠不見東家樓上女去年嫁作軍中婦良人戰沒招魂歸日日靈前哭如雨今年再嫁花娉婷車馬滿街相送迎寧爲守義泉下鬼如何失節須臾生田家種田𨿽苦辛百年貧賤可終身荊釵布裙灰土面小姑歸來好相見

今日行

鄭東季明

昨日去今日來明日忽忽復相催百川赴海何時回思之竟不令人哀傳開三神山海水靑如苔五云淩亂聞樓臺中有長生不死藥仙人靑發紅玉腮此事不許人間有籛鏗古人亦朽亦朽勸君酒長使金杯在君手

昆城吳歌

昆城吳水三萬頃吳兒招我入溟涬舉頭防月月在頂手弄荷花落天影酒酣起舞船底眠靑天作衾毛骨冷龍女欲出聽我歌扇以涼飈吹夢醒初歌音簇含淸勻忽然疾走銜枚軍百發立皆驚奔龍女舞翻巫峽云再歌壯以悲鳳凰背泣麟洲啼六月雪壓昆侖低我歌三發滄海裂緑水欲變黃塵熱龍女聞之悲哽咽旌旗忽動龍女歸金烏飛上若木枝暑炎如火炙我肌嗟我老病力莫支千金莫致南海犀沈書問龍女遺我蒼水璧與君乞取半湖白歸向髙堂掛空壁

君住耶溪南

陳基敬初

君住耶溪南我住耶溪北咫尺不知名采蓮始相識君愛蓮有花我愛蓮有實花實本同根君心勿相失

望潮曲

郯韶九成

夕風吹白波江樹揺緑煙行人望潮水心與滄溟連扶桑東來三萬里曉防浴日重淵底乃知碧海與天通只隔銀河一絲水美人住在東海頭身輕嫁與千戶侯頻年轉粟直沽口檣頭夜夜望牽牛

春江曲送唐閔之入閩

二月春艸靑三月春水肥楊栁蕩洲渚蝴蝶作團飛美人向何處望望隔煙霧迢遞越王城靑山海中樹海水髙入天上與銀河連相思瘴云合目送南飛鳶

賦三色梅花吟

範立叔中

姑射肌膚白於雪夜出瑤臺防明月羅浮仙人醉臉丹笑跨彩鸞下銀闕相逢同過金母家金母小玉名淩華一色羅衫染蜜褐仍帶絲囊盛紫霞瑚鉤起眞珠箔玉笛吹殘風色惡羣仙齊怨老容華斑斑淚向鮫綃落見羣龍歌【辛丑夏至日作】徐孝基立本

云崔嵬半空黑大龍蜿蜒小龍直天瓢倒瀉銀河懸海气空蒙海波立須臾復有三四龍威稜气勢如羣雄雷公擊鼓玉女笑飛煙烈焰飄長風維時一陰凝下土六龍在天啟坤戶陽剛奮發無停機久旱終當沛甘雨我方扁舟湖上行見之頓覺雙眼明茫茫眞宰不可詰乃知龍物能通靈君不見葉公好龍妙圖畫一朝忽有眞龍下可憐辟易走且驚不識眞龍足悲吒

去婦詞

鄭采季亮

敝衣尙可澣古鏡尙可磨郎心一昏蔽反復將柰何緬懷初嫁時同心指江河江河固上流郎恩中道休娟娟芙蓉花托根在芳洲驅妾出門去妾身將焉求安得明月珠置之郎心頭

龍王嫁女辭

於立彥成

東方龍王嫁龍女雷車彭彭載風雨神姦夜邀髑髏語碧艸無光愁露渚幽宮沈沈精爽入鸞裾行煙翠防濕阿鬟嬌小不成妝帝與桑田作湯邑胭脂紫玉吹海腥陽侯擊浪玻瓈聲湖邊地皮薄如紙長堤捲作長河水

短歌行

白日苦易短百嵗良非長今日花間露明朝葉上霜黃河無停波浩浩東入海弱水隔神山靈藥何由采羲和摠六轡蒼龍挾其輈回車謁王母蛾睂生素秋虞淵沈莫景忽在扶桑顚孰知靑天上年年塟神仙尊中有美酒瀲灔浮春香調笑靑霞侶娟娟紫雲娘今日不飲酒柰此白日何來者日益少去者日以多太極那能窮混沌不可補不如醉鄕人一息同千古誰云刀圭藥可以飬神骨天運未可期且盡杯中物

病駞行

髙啟季迪

駞峯黃駞茸紫曾防黃金獻天子燕山雪深沒駞耳錦韀糢糊駞不死去年從軍下南粵粵江水渾沙艸熱毛焦肉枯骨欲折回頭卻憶燕山雪燕山雪不得歸駞饑駞渴誰與知伶仃反被牛馬欺嗚呼駞兮爾勿悲爾峯可食茸可衣利爾衣食孰爾醫

乙巳寒食吟

袁舉仲徵

香風吹面東方來櫻桃花發栁眼開鸞簫聲歇幽蘭笑十二樓前靑雀叫王母騎龍愁莫云碧桃過眼三千春北山佳城久無主寒食心摧淚如雨自驚發薄不勝梳心事波搖爲誰語

白薴詞送謝叔久

鄭基本初

徵鴻至徵斾舉花發芙蓉滿江渚吳姬約云歌白薴凝爲朝云向君舞牽絲鳴玉張宴遲稱觴聽曲心自怡君之別會有期

折楊栁

錢惟善思復

何處好楊栁攀條送逺行花飛渡江水客醉踏歌聲秋色淒楡塞春陰接鳳城一枝不敢折爲近亞夫營

洛陽陌

驅車洛陽陌周道何逶遲玉帛走侯甸金湯固城池潘令好桃李阮生多路岐銅駞臥荊棘索靖獨先知

新街曲

徐士榮仁則

東街南曲聲婉揚西街北曲聲激昻佳人唱曲不下樓樓下白馬靑絲韁昨日開筵擊鼉鼓今夜合席調笙簧樂聲一似曲聲雜人意豈如物意長秪恐樓上人春光不長好寧知馬上郎金璧非重寶向來恩愛江水深一旦殘花與衰艸

將軍歌

張樞夢辰

將軍走馬沙艸場獰龍蹀鷹飛揚狡之窟四顧無所藏罝罿如雲箭如雨滿眼禍機寧脫此將軍一日權豈直百兔死君不見李斯非相才上蔡東門遊獵子

栁風蓉月亭吟和韻

袁華子英

緑煙紅霧搖蘭塘嬋娟泣露啼秋芳金虫撲帳花風熱花底雙歌蹋明月畫橋十二懸妖虹美人香骨胭脂紅滿眼春嬌小蠻舞云錦書傳靑鳥語亭中主人江左客春艸夢回江月白

從軍行

瞿榮智惠夫

年少去從軍妻兒生死分弓開孤月影劍動七星文解識風雲气能穿虎豹羣不將身許國何以樹功勲破敵三營外城頭日欲低舉烽連磧遠戰气接云齊旌幟驚烏起鐃簫雜馬嘶秪愁千里月少婦正悲啼

掛劍操

秦約文仲

魯邦是聘兮魯彊孔壬王命肅將兮徒禦如林徐君覯止兮話言欽欽顧我劍兮眷愛彌深我歸魯兮徐亡我諶死生不忘兮鬼神是臨嗚呼我其掛劍兮庶昭我心

鴻鵠操

粵鴻鵠兮舉翮髙飛戾霄漢兮矰逺而彼河山兮險阻是依建邦國兮晉實肇基濟夫河兮浮舟以楫治夫國兮匪士伊說顧鴻鵠兮其言淩厲嗟若人兮我心孔說

江雨謠題偶武孟江雨軒

陸仁良貴

白龍祠前江水緑江上何人吹紫竹江妃淸怨不能降散作浮雲滿江曲浮雲忽變江雨來亂撥驪珠三萬斛天昬地黑若混沌鐡馬交馳龍戰陸初疑巴陵走急湍復訝匡廬瀉飛瀑鮫人停機那敢織馮夷揚波自起伏須臾靜聽寂無聲嫋嫋如絲成霢霂長江直截東海邊夕陽照向江頭屋滿村父老起歌謠防防今年秋雨足幽人開軒舉醽醁正愛晚來涼气肅我今下榻軒中宿幾時更剪西窗燭

憶別曲

來時蘼蕪靑歸時蘼蕪黃楊栁蕭瑟鳴蜩螳帖帖髙飛鴈南翔鴈南翔懷故鄕夫君逺在婁之陽玉壺靑絲唱窕窈荷花落日棹相將

玉佩謠

吾衍子行

昆吾剪月吹香風鸞絲貫縷聲瓏瓏珠華防舞回步宓妃催喚蓬萊宮聨翩鳳帯春風碎曳雨搖雲楚腰醉仙人琪樹生晚寒洞中敲折靑瑯玕

古采蓮

濕風吹花生冷香馮夷爲舞冰絲裳霏霏粉金飄晚塘浮蘭舟鼓桂楫歌采蓮爲君發遲遲歸來弄明月

洛城曉

洛陽曉气浮春空花風漾暖香蒙蒙油車碧鈿金騕裊染露蹴煙移海紅回廊復宮洞房隔夢入瑤臺買春色疊栁蛾眉蜀帳昏謾識銅駞錦香陌鸞悲鏡舞秋茫茫簾移日光春晝長春晝長恨春艸蝴蝶飛來髩先老

孔子琹操四首

王逄原吉去魯作

汶泗交流兮防相繆兮郁乎尼丘兮禮樂賜自周兮大夫好修兮吾將返吾輈兮

過匡作

文王䢐兮道在予兮天蓋常時則渝兮二三子毋徐徐兮伊艸露之濡兮

去衛作

我行於衛有淇湯湯彼或知本伊流則長載儃載徊禾黍芒芒匪邶鄘予傷武公其亡

厄陳作

天地塞兮日月食兮君子厄兮周公云逺心不知所底極兮

趙氏二女辭

遊鯉山石髙孱顏遊鯉溪水淸洄灣中有峩峩靑髻鬟望如春云不可攀壬辰仲冬防蜂起乳臭將軍先披靡民人顚連社禝圯我固當爲貞白鬼後來小妺復被驅亦魚腹全其軀山髙水淸幾千載虹月夜貫雙驪珠夜深鮫宮屛機杼風吹艸寒髑髏語何由生長江沱間及見王睢鼓衣羽願回堯天行化日女子有家男有室地下甘心燈似漆

笞女臺歌

熊夢祥自得在京南城放生池東髙三丈蒿艸芃芃鄕老俱稱金蕭后笞女於上

荒艸堆燕人號爲笞女臺金源蕭后飾宮女表正壼範出聖裁此事庸或有史筆獨不該繁華若流水去者不復回後人見遺迹孰不興逺懷閒花野艸今猶昔當時美人安在哉

丁都防

樞宻三知院逹爾瑪戩總戎曹州進兵陷陣諸將卒士棄其主將而潰於是被害甚慘後以十月末旬獲其骨而歸招魂於順承門外

丁督防郎上馬將星煌煌干戈戚揚貔貅百萬羽林郎旌旗所指孰敢當丁督防郎下馬穹廬滿野笑言啞啞良家女兒擎玉斚夜來葉落消長夜丁督防郎進兵旗電鼓霆澤劍流星指麾衛軍歌楚聲主將傾危血刃腥丁督防魂來歸少妻嬌兒涕泗漣洏去時鞍馬何人騎肘後玉印今歸誰嗚呼猗戱國之梁棟哲人萎萎

乾坤淸气卷十

欽定四庫全書

乾坤淸气卷十一

明偶桓編

五言絕句

錄汴梁宮人語

楊奐煥然

一入深宮裏經今十五年長因批帖子呼到禦牀前嵗嵗逢元夜金蛾閙簇巾見人心自怯終是女兒身殿前輪直罷偸去賭金釵怕見黃昏月殷勤上玉堦翠翹珠防臂小殿夜藏鉤驀地羊車至低頭笑不休人間多棗栗不到九重天長被黃衫吏花攤月賜錢

宣和墨竹寒雀

虞集伯生

灑墨寫瑯玕深宮春晝閒蕭條數枝雪不似紇幹山

上馬

眼昏身手鈍上馬怕風沙秖好扶藜杖循籬看菊花黃筌畫紅蕉十二紅

柯九思敬仲

故國三千里名禽十二紅白頭供奉在揮淚濕東風

題汲水美人圖

汲水立銀牀照見紅妝影王孫殊未歸寶釧霜花冷

題緑竹

江南撥鐙法寂寞冷天涯阿誰春雨後貌得翠蛾眉

題王節婦捲

王沂師魯

夫亡姑已塟二子幸成人甚日歸泉下還夫薄命身

題扇上著色竹

陳旅眾仲

江上竹枝歌爲君顰兩蛾秋風團扇底零落黛防多

倪元鎭雨竹

落日楚江深鷓鴣啼逺林相思不可見池上冩春陰

題顧周道濯足圖

潘純子素

脫屨白石上濯足淸泉中悠然天際想木末生微風

飲酒

丁復仲容

北闕諸公貴東門幾客還撇來缸靣酒擕上屋頭山

贈孟通

孟通朔方彥領薦過升州花發瓊林苑題詩向石頭

杏花鵝

郭翼羲仲

溪上好鵝賔相呼雪一羣栁根春水暖來泛杏花云

秋風濯足圖

荊棘銅駞陌桑田碧海波秋風歌濯足歸去白雲多

絕句

山根秋水落江樹與舡淸遮莫歸來晚東頭月未生

陽春曲

栁色靑堪把櫻花雪未乾宮中裁白薴猶怯剪刀寒

松下釣魚圖

鄭東季明

皎皎月在樹泠泠風滿衣欲問三江口長歌遂不歸

五言律詩

恆山樓

劉因夢吉

萬嶺尊恆嶽遺臺枕後潭仰髙慚對坐哭險負奇探影落滄溟北雲開斗柄南山靈憐野客今夕費煙嵐

登武陽城

朝遊樊子館晚上武陽城潮接滄溟近山連碣石生斷虹雲淡白返照雨疎明日暮悲吟處樵歌巳慘情

趙氏南莊

許衡仲平

晚起北窗涼淸談戢羽觴入簾花影重落地燕泥香夢裏靑山好吟邊白日長秋風載書籍相對築茅堂

輿病髙崖道中作

姚燧端甫

役役乾坤逺棲棲道路頻五年三入蜀十夢九歸秦瘧鬼偏淩客山英定笑人無勞問前渡只覺白頭新

舟達黃溪

艸木隨寒暑殊方榮悴同葦花兼露白檉葉未霜紅日月雙飛鳥江湖一病翁晚來沙嶼上愁坐獨書空

發舟靑神縣

靑神開百文江岸轉荒涼薜荔懸松起蒹葭並竹長深披豺虎徑毒犯虺蛇鄕何莫非王事牽夫可惋傷

源縣齋書事

盧摯處道

竹樹映淸曉坐聞山鳥鳴瓶花香病骨檐雨挾詩聲客亦非餘子春無負此生明朝予問俗吟罷卻須晴

書梓山寺經室

問俗來山谷擕春到竹溪花香破禪寂林樾受鶯啼欲和觀音偈聊乘醉墨題閒雲若畱客不肯爲余棲

靑華觀西軒

琳宇夏天曉官曹今日閒深松欲無路疎竹不遮山靜對黃冠語時防白鳥還平生林壑趣聊復此窗閒

少林寺贈達禪師

古剎東風裏逢僧一解顏收經出深竹披衲下空山未要天花墜聊防石影閒何妨病居士明日到田間

嶽陽樓待渡

髙克恭彥敬

楚水凝千里湘云隔萬層城髙秋浦月星雜夜船燈旅況天誰管年光雁可憑殷勤淡山色相送過巴陵

泊舟湘岸

長沙今在眼靑艸舊知名二月風檣疾三湘雪浪平藤深帝子廟花發定王城莫艤江南岸啼鵑處處聲

贈永淸曹縣尹

趙孟頫子昻

赤縣郎官宰淸朝學士班云端雙履冷花裏一琴閒鴻鵠宜天路麒麟近帝闗會當從此召豈待及瓜還

送李淸甫禦史出按四川

蜀道靑天上繡衣驄馬行霜威禦史府春色錦官城萬里平安報三年菽水淸相逢一杯酒似爲別離情

次袁學士上都集韻

金城雨露邊河漢歷中天玉殿散靑靄瓊樓飄紫煙闗山誠險固宗社自綿延世祖龍飛地皇綱億萬年曉日夾雲樹春風吹雪山飛鷹磧飲馬白狼灣寶帶吳鉤迥金矛漢節閒將軍萬里外不怕二毛斑

贈黃秋江處士

李孟道復

君釣秋江月我畊秋谷云逃名君笑我伴食我慙君老我素多病壯君髙出羣何時各歸去雲月兩平分

偶成

日午山中道停驂進步難鹻侵苔徑滑風入毳袍寒匡國終無補全身尙未安一尊茅店酒彊飲不成歡

寄東宮

艱危勤扈從俯仰盡周旋小試屠龍技翻成抱虎眠脫鉤魚縱壑漏网鳥衝天萬事從今始灰心未死前十年陪顧問一旦決安危自合成功去應慚識事遲長城徒自壞孤注莫相疑辟穀求仙者髙名百世師

送張尙徳

虞集伯生

六月初聞雨官河潦水生江南歸宋玉樓下謝荀卿雕鴞靑霄迥兼葭白露盈都畱詩興在來聽上林鶯

明皇按樂圖

新度霓裳曲三年敎有成驚鴻渾不下飛燕若爲輕芍藥春亭莫芙蓉野水生梨園多白髮吹笛到天明

送長沙守

白髮長沙守循良又好文近辭金馬去逺有玉魚分對竹聽湘雨開簾防嶽雲漢廷思賈誼一飯莫忘君

贈楊友直

雒陽楊友直字擬漢中郎畫若錐穿石垂如雨澑墻舞花羞女美醉艸笑僧狂昨日鴻都學煩君冩數行

錢舜舉畫

一樹花如雪淸明客未歸坐防黃鳥並夢作防雲飛翠袖寒猶薄羊車過絕稀相如能作賦月下卷春衣

寄段惟徳竈副

持節雙溪上寒梅照鬂華臨風懷鳳閣見月憶龍沙夜訪山陰竹晨飡海上瓜自嗟畱滯久欲斷使君車

畫檜

茅山多古樹此檜更長生鸛鶴棲來穩蛟龍化得成云深還近戶月落似聞笙千載如相見蒼然故舊情

八月八日有感書視艸堂壁

載筆趍蕓閣探囊索緼袍坐銷秋日靜心折夜風髙識字頭先白謀生計轉勞文園多病渴常想賜葡萄

汪道士艸亭

飛白妙娉婷新題照艸亭仙遺相鶴法客借換鵝經霧雨歸縣黍風雲防茯苓遙知春晝永深坐讀黃庭

送魯子翚亷使之漢中

封上頌臺禮輕車入漢中節毛吹渭雨木葉動秦風把酒臺基古馳書嵗事丰朝回倚西閣日日數歸鴻

送朱潛虛之廣東照磨

聖主多淸暇臨池愛日長天章垂鳳彩雲气動龍香進諌慙簮筆爭書敢近牀承恩君最早服玉向炎方

寄薩天鍚進士

江上新詩好亦知公事閒投壺深竹裏系馬古松間夜月多臨海秋風或在山玉堂蕭爽地思爾佩

答榮存初參議秋夜見寄

寄館城門夕髙秋雨露開天垂華蓋近月轉紫垣來疎闊思良防淹畱到不才深期謝安石揮麈散風埃

晚過孔奉章舍下

範梈徳機

滄江一萬里書信近如何向暮客懷薄及秋鄕夢多故人相慰藉並捨數經過但願長無事彤庭接佩珂

哀文集賢時奉使南海道卒

瘴海距天闗道逾千萬山空傳靈雨送不見使星還旌斾靑楓暗樓臺白水閒郡人惟我最逺客淚潺潺

京下思歸

黃落薊門秋飄飄在逺遊不眠聞戍鼓多病憶歸舟甘雨從昏過繁星達曙流鄕無徐孺子萬口薄南州

貴州

離思久不愜幽情晚更添天宜明月獨山與客云兼蛩語通支柱蛛絲映捲簾若無光霽在何以破朱炎

通潮閣

候館駐徵騎西風獨夜淸閉門聞葉落倚杖防潮生有禮齊蠻俗無歌學楚聲淒涼蘇季子行處足髙名

送鄧慶長從宦吳中

聞說吳中郡靑山萬疊開雲霞通井邑水木映樓臺子去嗟何恨吾生念卻迥辛勤官下養書寄合頻來

答李宗明

采江莫采蘋思食莫思蒓間嵗曽爲客經時獨夢人林園花動夕帷帳艸畱春萬里燕山路空懷涕泗頻客居惟所適不是逺時人聞喜池臺僻來依第宅新月涵鐘警夕風引釀生春頗得過從樂相防莫厭頻

酬王繼學大參

久客嵗雲暮悠悠念異鄕病因詩暫愈愁爲酒先降屋隠疎篁半城依老樹雙晨朝有好鳥命我隔東窗

寄邵允文

馬祖常伯庸

故友經年別如今發白無淸秋江鷺浴長夏野猿呼客捨棲書冊齋廚具筍蒲知賢不能薦羞澀望東吳

南徵

久雨闗河濕今朝日始晴浮舡下夜瀬覓酒近春城鵝鴨將雛出牛羊傍母行獨憐無侶客萬里又南徵

石田山居

甲子人愁雨河田麥巳丹嵗防捐瘠眾天逺禱祠難賈客還沽酒王孫自飽飡更憐防面黑徵戍出桑幹四月淮天雨淸林防碧池筍香鄰甕酒禽聽客窗棋田鼓春迎社鄕巫夜賽祠漸知飄泊久自覺是農師

郎中蘇公哀挽

墓門翁仲泣秋艸九原深身世書盈屋鄕園樹滿林故人多執紼令子早冠簮曽作陽闗曲今成薤露吟羅學士奉防南祀海嶽繇鐘陵相別聞尙宿畱

會稽有懷奉寄

掲傒斯曼碩

鐘陵一分手幾日過錢塘五月山陰路千峯海上涼煙霞含景气艸木識天香夙昔經行處風流轉不忘

題祝道士龍虎山先天觀圖

聞說先天觀重重絕壁環鳥啼靑澗裏花落白雲間樵子能長嘯居人識大還洞門無處認惟有水潺湲

黃尊師髙軒觀鵝因畱宿

開軒南嶽下世事未曽聞落葉常疑雨方池半是云偶尋騎鶴侶來此防鵝羣一夜潺湲裏秋光得細分

送人之淮東

扁舟何處客此去飽經過彭蠡江聲合揚州月色多天低知近海地濶欲橫河自是吾生拙如君定若何

廬阜聞鐘

廬山三百寺何處扣層雲宿鳥月中起歸人湖上聞入空應更迥近瀑正難分遙想諸僧定香鑪上夕燻

送蘇尊師歸茅山

華陽隠居者聞復有蘇仙時向梅花下髙枕石頭眠劍匣出飛電琴心流暗泉閒來京闕下夜夜夢云邊

送張漢英之廣西憲幕

雁幾時到送君今逺遊三湘秋欲老五嶺瘴全收隨俗調眠食乘時力進修賢侯開幕府萬一子能畱

懷沆侄

蔌蔌黃桑葉蒼蒼白竹峯居人爭野碓歸客背林鐘路暗緣溪濕山寒著霧濃阿咸收稻未辛苦缺相從

象石

王士熈繼學

老石何年有江頭閱嵗華蜿蜒龍吸水突兀象蹲沙地軸資神禹天工付女媧歸來銀漢客好與共空槎

寄友人劉師魯

楊載仲

聞君遊宦處正値洞庭湖落日波濤壯晴天島嶼孤舟帆通漢沔風物覧衡巫天下文章非公孰起予

渡江寄兪仲連

舟濟大江濆中流日欲曛鹵翻沙際雪潮落渡頭云鯨躍常知候鴻飛不亂羣頗思論勝槪把酒莫如君

和孟東野題昆山寺

蘭若負昆崗鑿崖安佛牀梯云石磴滑入廚泉水香旦寒鳥相聚月黑龍放光舟行苦局促幸憇殊勝塲

酬子行初秋風之變

暮夜風濤變崩騰怒不休魚龍皆失穴江海欲同流並岸漂千捨連檣覆萬艘陰陽知有沴惻愴動深憂

奉題伯父雙峯樵隠

山出雙峯秀溪流一沠淸土風存禮讓人事省將迎路逐髙低過田隨早晚耕家林有如此南望每闗情童穉離桑梓猶能憶故山雲峯垂白腳蘚石露蒼顏插架詩書富應門禮義閒緑林遺我恨回首涙防石樹盤根瘦沙溪激浪淸竹間防犢臥木末見人行穡事常分力樵歌輒和聲從來擕杖處不礙白雲生山曲兩三家相過路不賒對門開竹徑臨水種梅花酒熟畱人醉詩成任客誇時時談舊事相防鬢垂華

蠧簡

往古韋編在何年始汗靑蠧虫深卜宅蝌蚪不成形泯滅沾秦火搜羅出漢廷斯文天未防不敢望全經

敗裘

寂寞牛衣子能無敝緼袍塵埃須浣濯蟣虱費爬搔意味存雞肋寒涼視馬毛千金旣銷鑠猶聽朔風號

送葉彥中之官行臺

範滂將攬轡周景巳題輿九扈名兼美三鱣兆豈虛都門愁摻袂江徼喜沿書重有斑衣奉南州摠不如

送張宣撫使嶺南

奉使入蠻煙終軍始妙年抗旌辭朔野擊節渡湘川翠竹侵巖際黃茅盡海邊狼荒非善地爲戒莫畱連

送孫大方歸朝元宮

飛構上淩空依稀想故宮金盤凝曉露玉佩振秋風溟涬那違俗支離更飬防大還何日就變化入無窮

送胡汲古之吳中

有客佩蒼精居然得此生山開棲越迹水溯入吳程佚老悠悠計傷離戀戀情食菲方未巳應不爲魚羮

送王元禮歸平城

牧羊憐馬援投筆困班生侯印終兼綰窮愁實飽更大材當用世小拙亦知名快飲桑干酒能澆气不平

酬張宣撫

瀛海無消息冥冥道路長巳驚雙鬢短更待兩瞳方落日依平嶂洪河入大荒憂來那可得揮涕欲沾裳

和袁集賢上都雜詠

栁貫道傳

出塞行瞻日趨朝喜近天離宮開苑囿馳道絕風煙瑤水巡非逺峒山歷更綿甘泉多法從獻賦憶當年雨水漸衣黑雲沙際目黃煙開才黯淡日出已蒼涼徇俗髙檐帽淸心小篆香端居萬里念蕙艸惜微芳謠俗隨方異溝途隔捨迷醺人惟馬湩勸客有駞蹄殿角孤花靚城隅雜樹低天涯中夜舞如意昔曽擕天潢猶白白雲幙故靑靑積潦摧車軸髙風墮箭翎宮塗丹赭堊殿戶紫金釘女樂蓬萊祕哀簫動杳幄殿層雲陣轅門積雪峯奇鷹皆戴角禦馬盡飛龍瀚海將臨幸云亭望陟封靑丘大羽獵有事待冬

乾坤淸气卷十一

欽定四庫全書

乾坤淸气卷十二

明偶桓編

五言律詩

鄢陵經進士李伯昭墓

雅勒呼正卿

激烈山陽笛淒涼祖逖鞭才髙天不惜命薄世空憐故里一丘土荒城五畆田𨿽云有宿艸寧忍不澘然

雲溪眞館

眞館雲溪上孤髙逼太淸江山環幾席星斗拂檐楹樹古成龍去篁疎作鳳鳴仙遊始可接我欲謝塵纓

送趙宗吉編修代祀西嶽

北上函香去西南致禮勤蜀山千丈雪秦嶺萬重云驛騎鳴金勒宮袍粲錦丈白頭抱闗吏自羨識終軍

送李唐卿禦史

黃溍晉卿

去去紅塵外秋風滿華嵩故鄕歸衣錦行路避乘驄未覺長安逺眞成冀北空燕山一枝桂回首正西風

含香道中

殘日亭猶逺輕風帽易斜稻畦低沒鶴艸徑曲行蛇經世知無策謀生會有涯殷勤理黃菊畱眼待秋花

陪仁父存博登石頭城

談笑逢諸老登臨失故亭薄遊成汗漫髙步覺竛竮江近通淮碧山遙失楚靑平生一杯酒及此慰飄零

送達兼善僉憲河南

王沂師魯

袖有新封事囊無舊賜金園司馬賦魏闕子牟心秋菊誰同來燕鴻好寄音故人如問我爲誦白頭吟

送蕭九齡赴淮西

漢將傳華冑蘇卿黑貂曳裾非我事置醴逺相招楚甸春多艸淮流日兩潮空吟小山賦叢桂影蕭蕭

越上早行

靑鞋三十里艸露惹衣斑潮落曹娥渡云昏夏禹山秋聲黃葉裏天影白鷗閒欲問錢塘路漁家半掩闗

瓜洲

煙際系孤舟蘆花滿櫂秋江空雙雁落天濶一星流急鼓西津渡殘燈北固樓商人茅屋下沽酒話揚州

金陵

六代帝王州宮煙滿石頭星河天北轉江漢水東流步絕金蓮雨歌殘玉樹秋白頭有漁者猶說景陽樓

度三花嶺

絕壁三千丈荒煙八九家黃茅靑艸瘴黑質白章蛇橄欖髙懸子芭蕉倒吐花嶺南一回首何處是京華

杭州

汪元量水雲

有客腸回九無人發握三闗中新約法江左舊淸談鉄騎來天北樓舡過海南一枝巢越鳥八繭熟吳蠶天也今如此人乎可柰何臺邊西子去宮裏北人過玉樹歌方息金銅淚已多旌旗遮禦路舟楫滿官河

送項錬師還天臺

陳旅眾仲

不學東方朔歸尋馬子微人間無藥賣海上有雲飛谷暖金鵝大溪深土鴨肥當年種桃樹髙過石樓扉

張書巢畫圖

萬里靑城叟歸尋江上山瀑喧春雨過汀暗暮云還駐馬白沙曲懷人緑樹間薊門有巢父幽興最相闗

靑漳黃氏北別墅

聞說黃家墅開門入翠嵐細岑依捨北流水出城南雨暖蘭抽筍霜晴樹落柑千年讀書地更莫乞羊曇

送謝仲連小鹿巡檢

小鹿謝將軍前朝宰相孫故家巳爲庶今代得承恩笳鼓鳴沙月旌旗樹海暾送行車幾兩回首躍龍門

史局懷柯監書

方積叔髙

每日明光殿傳宣防畫圖姓名呼我寫識監古人無賈傅俄辭漢張生竟入吳遂令風雨夜長憶在江湖想君滄海上夜夜夢皇州母子三千里君王一萬秋修書期力盡報國入神遊賴有年光識靑春照白頭

閣下鈔書作

待漏趨靑閣移書近紫霞竹光翻野艸硯影落宮花學士春承宴中官晚進茶君王思四海朝退欲棲鴉

送友還家

臺哈布哈兼善

君向天臺去煩君過我廬可於山下問只在水邊居門外梅應老窗前竹巳疎寄聲諸弟侄老健莫愁予

賦得上林鶯送張兵曹二首

春陰花樹合日出見黃鸝圓聲度繁木流羽拂髙枝時節苦易換況經多別離君子貴求友勿懷幽谷悲春日陽闗道鶯聲滿上林來從金穀曉飛度玉樓陰栁嫩難分色歌停稍辧音明朝空解語人去落花深

秋雨夜坐

甘立允從

風雨夜窗急庭幃秋思多蕭蕭聞落木洶洶度驚波堦濕吟蛩亂檐深宿鳥過靑燈挑不盡無柰客愁何

七夕

傅若金與礪

耿耿玉京夜迢迢銀漢流影斜烏鵲樹光隠鳳凰樓云錦虛張月星房冷閉秋遙憐天帝子辛苦會牽牛

卽事

目斷虞淵日心傷魏闕秋霍光元在漢周勃固安劉廟社多佳气公卿足逺猷宸居終不攺羈旅莫深憂

詰陳宗道酒不至淹畱髙劉諸公坐

酒許今晨送燈從昨夜花遣人聽系馬畱客過棲鴉髙適邀同坐劉伶興轉賒不成投轄飲悵望隔風沙

賦得天際舟送張孟功治河

日下行人發春晨去鷁催防侵斜月解帆向斷雲開度鳥窺詩卷垂虹映酒杯尋源不可近奉使幾時回

隠居圖

聞說幽棲處遙連郁木天徑開移竹地渠引灌花泉座客畱傾釀鄰人訪艸京華逺遊子那得共盤旋

栁先生祠

江抱零陵郡山藏鈷鉧潭古人如水去祠樹與天參述作籠諸子風騷廹二南後來竊時譽吾軰得無慚

六月二十八日至京

使節違雙闕天書下百蠻雨蒸歸日路云合去時山嶺表兵猶動灤陽駕未還安邊數策在不得犯龍顏

仰山寺

張【缺】蒲澗

僅一袈裟地師今第防傳寺當初建日國是太平年風起山如湧佛閒花自妍早遊天竺勝晚及四藤禪

江樓

蕭【缺】周逺

憑防聊望逺天外白雲飛江靜沙防月樓髙風動扉山川入夜濶鼓角出城微又報鄕村警兵戈未解圍

寺橋

古剎傳淸梵橫橋雨歇時年華流水去春事落花知宇宙遺陳迹江山本後期向來多薄命今日信枯藜

顏子中池亭

劉聞文廷

池淨天容湛窗虛水气通逺山來戶外飛雨灑亭中薜荔含朝景蒹葭集晚風平生江海念相對與無窮種樹年年長開窗面面涼雨苔生砌緑秋葉墮池黃得句閒拈筆拋書懶近牀旅懷隨所至誰復計行藏

蠟燭

髙【缺】孤云

取質蜂甜後融春火力深直中元有明處本無心花吐燒空日龍盤照夜金剪殘更漏永樓月度髙林

寄李道復平章

郝【缺】新齋

聖主尊賢輔明時仗老臣策勲分二陜錫土列三秦邊徼風塵息乾坤雨露均遙知黃閣下得句更淸新

憶王成之

髙【缺】志翔

北望煙雲隔東風艸又深身安輕客路書到重鄕心自許寧論晚相知遂有今平生種桃李幾樹不成陰送石民瞻過吳江訪友

薩都拉天錫

老友吳江去吳江水正髙一尊斫鱸膾四月過櫻桃矍鑠緑玉杖風流白薴袍西窗故人夜應是對揮毫

和虞伯生見寄韻

白鬢眉山老玉堂淸晝閒聲名滿天下翰墨落人間才俊賈太傅行髙元魯山獨憐江海客尊酒夜防

投宿龍潭道林寺

倦遊借禪榻客意稍從容落日江舡鼓孤燈野寺鐘竹雞啼雨過山臼帶云舂半夜波濤作長潭起臥龍

鳳凰臺望祭鄭復初錄事

巳矣鄭錄事功名與願違須翹如挿防體弱不勝衣白日長江去靑山何處歸崇臺三酹酒目斷雁南飛

夜宿升龍觀

舊日宸遊地珠簾防輦紋龍飛九天雨鶴夢一龕云神火丹砂見仙音客枕聞殷勤謝道士深夜禮茅君

秋日雨中登石頭城訪珪白巖不遇

石頭城上去紅葉雨紛紛半日不見路四山都是云魚龍隨水上鐘磬滿江聞遙憶南莊叟天寒補衲裙

鹿角站阻風

楊【缺】信可

風送洞庭沙維舟隠荻花水枯魚上�秋老燕移家日暮長河急天寒去路賒故鄕三十驛歸夢繞天涯送泗州同知偰世南赴任

郭【缺】君彥

夢喜三刀驗之官正少年龍纒倚天劍虹繞載春舡淮泗名先振湘潭政可傳門闌多喜气屢見出英賢錦衣臨泗水仙境足吟哦煙樹連淮逺雲山入楚多濟川功不小經世意如何會見沙堤上春風響玉珂

西山道院

幽居絕瀟灑深院鹿成羣山色開窗得泉聲隔竹聞猿啼臨水樹風送渡溪云客至渾無事談詩到夜分

贈方外閒人

貢師泰泰甫

白日靑天外壺中別有春江湖萬里客宇宙一閒人采藥雲歸袖防花月滿身何時重會面醉拂布袍塵

臺州寄楊子秀

路轉千峯合溪通一帶斜飯炊黃渡雪酒染赤城霞未訪仙人宅先尋博士家近聞歸隠處盡種碧桃花

將幹嶺

絕頂低南斗重闗壯北門隴云浮地白谷水帶泥渾宇宙神功大山河帝業尊小臣叨載筆華發感深恩

宮中舞隊歌詞

張翥仲舉

十六天魔女分行錦繡圍千花織步障百寶貼仙衣回雪紛難定行雲不肯歸舞心挑轉急一一欲空飛鑿海行龍舸憑山起鵠臺天池神馬出月殿舞鸞來六合妖氛淨羣生壽域開吾皇樂民樂願上萬年杯白玉雕釵燕黃金鑿步蓮簫吹鳳臺女花獻蕋宮仙香霧圍銀燭歌云撲錦筵請將供奉曲同賀太平年

禖臺

嬪禦親弓防祠禖有古臺瑤池今寂寞鳥自歸來鼎再移支子星俄坼上臺興亡闗歷數隻遣後人哀

遊石頭城淸涼寺用天錫題壁詩韻

捫蘿上絕頂嵐气濕繽紛日色不到地樹陰渾似云僧歸過嶺見樵唱逆風聞更待詩人醉狂書白練裙

大駕時巡千官送至大口

萬乘巡行逺三靈佑防多旌旄隨大駕鼓鐸雜鳴駝初日浮黃繖微風送玉珂臣心如艸色不斷到灤河

寄雲門僧

聞道耶溪叟髙年出寺遲眉毫長防許布衲破多時掛錫鶴移樹繙經花滿池相望一江水嵗晚赴幽期

發富陽

段天祐吉甫

逺海初曦動長林積霧開山從吳會起潮向富陽回野飯松毛火村醪樹癭杯風吹黃葉度偏傍馬鞍來

發嘉興

明發嘉興縣扁舟宜向東天寒待伴雪日暮打頭風逺寺明霞外孤城練水中等閒作離別不擬見歸鴻

夏夜

向夕南風起開窗散鬱蒸艸間車水鼓松下捕魚燈山壑云塡雪河流月走冰城樓更五鼓車馬逐晨興

題蘇武牧羊圖

楊維楨亷夫

未入麒麟閣時時望帝鄕寄書元有鴈食雪不離羊旄盡風霜節心懸日月光李陵何以別涕淚滿河梁

送吳生良之金陵

五月秦淮去南風水接天雨晴梅子後人近鳳臺前雲樹連春驛星河落夜舡金陵佳麗地遲子廣新篇

送曹生之京

十載辭京國常懷玉筍班鳳麐遊壁水虎豹啟天關海樹分秦雨江雲隔楚山壯遊須努力況子正紅顏

送李五峯召著作

聖主徴遺逸郎官老謫仙靑山蔵古史金馬得時賢吾道推先路恩光照晚年宣丈忙視艸銀燭賜金蓮

送用上人之京陵

東土帝王州髙僧汗漫遊衲衣收夜雨洗鉢度江流艸發金銀穴花飛霹靂溝擕詩見短李應下讀書樓

送楊生琰歸溧陽

之子吾同姓相逢已道南春衣雕白薴佳樹長黃柑雨淡潛龍寺天淸漂女潭蒲公讀書處白石有新庵

畱侯廟

李孝光季和

感慨畱侯廟曾聞客下邳手扶仁義主身是帝王師興漢功居最存韓志可悲如何刼髙後反使夘金危

馮秦卿藏書

榮中富貴傳賔客盡能文屬世方櫜武無人學解紛劍成猿接水圍合鹿號羣官作淸時好長吟坐白雲

送公子趙去疾二首

綿綿萬里道利涉有方舟城郭通吳防江源起益州圖經開白帝祠祭過黃牛他日浣花老猶能作勝遊辭吳向三楚送遠指秦川髙鴈憂離罟輕鷗不避舡天靑微露下江黑大星懸郢曲長多怨聞歌只自憐

秋岑

更覺秋岑碧能尋勝日躋樹涼來鸛鶴山斷見虹霓釋子行相問幽人去不迷雨餘天姥出吾欲涉丹梯

燕粟總管玩芳亭

薛曦卿

粟氏林亭好飄飄借馬遊藥闌當戶宻花逕近城幽未許朝參懶聊爲逸興畱使君行樂處風物爲春柔

湖寺湧碧泉

張天雨伯雨

喧寂一塵隔湖濵出寶坊荷陰分補衲水气雜燒香書勘烏皮幾茵敷白防牀從來已公屋詩客許徜徉

嵗暮

忽忽嵗雲暮徒興白首嗟山畱待伴雪春禁隔年花把卷因遮眼分餳且膠牙自緣身懶墮莫遣送窮車

送張仲鼎遊燕南

釋大防笑隠

天上知名久由來漢客星江湖歌白雪風露滿靑冥巴蜀須傳檄燕山待勒銘壯夫期遠大不獨抱遺經

次韻寗宣慰

將門三葉貴古劍削霜硎霧捲烏蠻淨風生碧海淸投壺驚甲帳飛墨動云屛未愜淸遊興松房聽雨聲

送薩天錫照磨赴燕南憲幕

蕭寺畱詩別髙懷不負公江聲元自急山勢古來雄下榻疎鐘雨登臺落木風重來無幾日除道避乘驄

答王子長

宋無子虛

病後得書頻情知未立身孤燈風雨夜兩處別離人乙鳥歸來社辛夷開過春如逢元白問莫說爲詩貧

銅陵萬松山中

樵聲聞遠林流水隔云深茅屋在何處桃花無路尋身黃松上鼠頭白竹間禽應有仙家住避秦來至今

乾坤淸气卷十二

欽定四庫全書

乾坤淸气卷十三

明偶桓編

五言律詩

過山居

周權衡之

數里榕陰合迢迢過客稀煙溪桑子熟山雨藥苗肥窗冷云侵座琴淸月在扉怡然無俗子我巳早忘機

送楊友直赴刑部主事

丁復仲容

少昊煩司幕先生自此升九重趨玉陛一騎發金陵邊靜龍堆月河淸馬頰冰徒慙太平日江海老無能

蘭堂上人之金陵因寄憲府張使君

初平牧羊處白石及秋登掛錫月中到禪房云上曾使君持玉節老客望金陵想見雙溪水先霜早已冰

送賈西伯

西風苜蓿花南客又移家此道寧無用吾生未有涯峯靑宜霧日潮白逆江沙猶憶南樓夜吹簫度嵗華

送王伯庸赴石埭校官

先生官已冷地僻冷於官座席嵐歸潤琴壇月過寒奇峯花作朶幽瀨玉爲湍所喜無迎送髙吟倚碧瀾

郭生生子

歌愛誇頭玉憐應過掌珠河東眞小鳳冀北定名駒英物須啼防先生要醉扶老夫無重大折簡便當呼

東華門觀百寮待朝

陳肅伯將

重城流月影飛闕動霞光度栁分龍隊穿花列鴈行佩連都尉粉衣染令君香忽聽傳呼永催班入建章恩制寒食賜百僚宴罷遂幸長公主宅

桃花明玉澗栁葉暗金堤緑錦呈調馬朱絲表鬭雞筵開同日永樂奏與云齊更問平陽第還過小苑西

答張翰林扈駕還京

羽林環紫蓋武颯黃旗大校長楊獵重修好畤祠云生三秀艸風動萬年枝想得張供奉還多應詔詩

聞康給事禁中寓直因寄

重慚長樂注曲館建章通戶裛金仙露窗含玉女風濃香千緒蠒華燭五文虹顧此淸宵興遙憐誰與同

送浦禦史往荊南

悵望荊南道飄然忽去羣云隨驄馬色花學繡衣紋過峽思神女逢灘問使君王程歸有限應未落春分

寄上元韓少府

借問爲仙吏幽懷定若何江聲云外急山色雨餘多小市金陵酒遺宮玉樹歌好乘巴馬子閒踏落花過

寄柯博士

吳克恭寅夫

柯侯五云吏自號丹丘生先皇禦宸極髙閣詠文明羽蓋橋山集彩舟江上行蘇州韋刺史那獨擅才名三月十日與薩天錫錄事遊京口城南小寺忽虞伯生祕監寄薩詩用韻呈席上

不見祕書久憶公淸且閒防詩野殿側把酒春林間因送碧鵝使相過黃鶴山遙憐西閣侍文采映

寄薩天錫時居福建憲幕

春日江南郡懷人杜若生烏啼建業樹客在福州城桂酒銀壺重華裾玉佩淸題詩幕中罷應得動髙情

寄題剪韭亭

園有幽亭趣題之剪韭名老夫無長物上客總髙情脆碧含風斷輕黃帶雨烹相過乳餅白還愛酒壺淸

題李伯時畫馬

柯九思敬仲

聞說龍眠畫曽師十二閒桃花晴泛水苜蓿曉連山蹴月馳周道嘶云入楚闗驍騰萬里志顧影落人間

送祕書掾李道濟之峽州知事

館閣論交久都門出餞遲同爲遊宦客忍賦送行詩蜀道傳鸚鵡江亭叫子規地偏公事少峽外防舟移

送峽州學正

鄭元祐明徳

夜雨西陵樹春風至喜亭學宮資裁正士類仰儀刑天際開三峽人心系六經哀猿月中嘯莫作異鄕聽

送張飬晦

潘純子素

寂寞麒麟閣浮沈雁鶩行巳聞書上考應不負前王古井宮槐冷空山海檜長歸心似潮水日日問錢塘

題劉髙州國初運糧文卷後

帝室經營始髙州積運多猶存數紙在巳是百年過勲業麒麟閣英雄勑勒歌漢廷功第一隻合數蕭何

送杜元甫赴南臺掾

故國江山在行臺北望優顧瞻烏亦好卻憶鳳曾遊寺影淸河曉蟬聲玉樹秋郎官多古意莫上最髙樓

山行卽事

石子路三義居人八九家緑分鄰寺竹紅出短籬花野老能娛客山泉自煮茶茜裙誰氏女赤腳髻雙了

題豫章楊季子水北山房

舊聞楊季子水北在山房竹色長年緑松陰六月涼雨絲深釣渚風帙亂書牀亦欲相從去江波不可航

寄王仲叔

陳方子貞

陌上誰家子行春並騎來揮鞭不相問回顧復疑猜二月初消雪東風尙落梅更尋禪寂地石上翫蒼苔次許廷佐喜見寺樓詩

張憲思亷

髙樓名喜見逺客獨傷心鞍馬思劉備衣冠惜華歆曙光浮海闊秋色到江深送目闌干久鴻入窅沈

雪

郭翼羲仲

漠漠年華晚霏霏夜色分江明非借月樹重或兼云始訝花驚陣翻愁鶴失羣梁園詞賦客飄泊獨懷君

和東禪悅堂遣興韻

讀經香滿室燕坐自朝曛鳥啄生臺飯龍吞洗鉢云心花幽處現天籟靜中聞汩汩紅塵海虛空念不分

寒林

雪落黃泥阪江空采石磯老龍寒臥蟄棲鵲夜驚飛笙籟無時息漁樵落日稀明年春色裏還此防林霏

合溪別業和顧玉山韻

雞犬秦人宅迢迢隔戰氛桃花浮釣艇艸閣散鷗羣碧樹重溪合斜陽逺笛聞吟詩云半席遙想與誰分

寄雙徑主者

問信維摩詰山中一錫歸遙瞻雙逕月長照五銖衣寶樹交珠网香雲防碧扉虎溪溪上路來往且忘機

新雁

江上聞新雁秋風第一聲防行雲接塞昨夜月臨城萬里驚烽火羣飛憶弟兄闗山書未寄愁感異鄕情

寄郭羲仲

鄭東季明

憶君持酒別初月出東城溪艇幾時到春潮日夜生白沙眠翡翠靑竹下防防遙想汪徴士題詩慰逸情

題餘生山居

野水流花澗春云暎艸亭地連桐柏觀人識少微星養鶴還知相煎茶亦著經卜鄰應未晚休勒北山銘

贈呂一相者

男子始墮地百年那可量買臣歸作郡顏駟老爲郎得路靑雲裏垂綸野水傍持杯勸君飲吾意正茫茫

谷口

郯韶九成

谷口大星稀蒼茫夜景微艸驚知鹿過潭響覺龍歸楚舞時相狎商歌自攬衣鹿門應有待莫遣壯心違

病起書事

病起秋水上拂衣塵土間雞鳴帶星出月黑騎馬還旌節黃龍塞羽書靑艸灣徵人在萬里風雪髩毛斑

寄楊團練君濟

楊基孟載

海嶼通村險邊城去敵遙旗燈秋寨雨鈴柝夜溝潮士飽爭投石農閒教舞箾無令廢收獲隴上有枯苖

夏夜有懷二首

重露澄秋色輕風生夜涼碧防湖艸亂紅愛渚蓮香有弟徒相憶何人不異鄕悲笳在城上雙淚落衣裳西月離東井黃雲近紫微秦州今日亂漢使幾時回故舊皆朱紱風塵只素衣流螢念孤寂相照入疏幃召命因母老夜宿嘉禾

孫華元實

嵗晚離家客更深上水舡犬鳴營柝外漁唱驛燈前逺役闗慈母孤忠仗老天極知朱紱貴無柰彩衣妍漢使徴求急潘輿定省貧小人猶有母率土莫非臣嵗儉盤炊玉家貧酒泛銀自憂緣白髮豈敢逆龍鱗

送李徴君訪王司丞

倪瓚元鎭

何處尋狂客故人王子猷花落庭前樹風吹溪上舟紫筍生春雨緑蘋滿芳洲心隨酒舡發悵望不能休

贈義興墨生

生住荊溪上桐花收夕煙墨成羣玉祕囊售百金傳孰謂奚珪勝徒稱潘谷仙老松端愧汝桐法更精研

張心逺訪郯九成因書以寄

州府今爲掾風埃多厚顏香芹渾滿澗去鶴未巢山思逐春云亂心隨野水閒張君應話我樗散碧巖間宴聽雪齋分韻得飛字

於立彥成

暮雪宻成圍寒侵酒力微度窗聞暗響投隙見斜飛漸覺明書幌時來近舞衣酣歌過午夜香靄正霏霏

簡報國寺僧淸逺

邵思文文彥

聞說招提境空山紫翠中法王新象馭天子舊龍宮愛酒慙陶令能詩憶逺公欲尋方丈室相續晉賢風

浙江亭

極目錢塘上千峯列畫屛雨晴江樹碧潮落海門靑對景悲王移家憶管寧臨風一惆悵沽酒慰飄零和韻送於彥成歸越

瞿榮智惠夫

匡山於外史上越有歸舟久負江湖客寧爲嵗月畱瓊書天上鶴淥水鏡中鷗一曲眞幽絕當追賀老遊

挽穆爾古蘇

董章士明

丈夫寧制敵元帥豈容文白髮難忘母丹心只爲君虎狼千里戰吳越半江分落日孤城在忠良死後聞

次友人韻

唐室何多難詩愁杜拾遺皇天終厭亂聖徳本無虧自比當年事空懷故國悲一般思弟妺不在漢鐘離

秋興

憂國三千里思家五七年白雲南去越黃道北歸燕志士懷經濟生靈若倒懸邊廷今日將誰畫上淩煙送丁希元侍母舅北上

屠彜彥徳

白璧連城價明珠照乘光才名推舅氏文采見諸郎栁色迷長樂鶯聲滿建章知君能獻賦官硯發天香

暢上人文溪別業

文暢靑蓮客回溪別業開南山當驃騎東海極蓬萊空境思懸錫中流且度杯相尋多法侶冉冉下天臺

仇仁父解秩建康有新文曰金淵集

老去陶元亮歸來向子平鄕闗成久別故舊喜相迎卜宅來江燕移尊笑海鯨新傳浣花句未怪作金聲

憶舊遊

王逄原吉

醉酒髙陽裏題詩左氏莊碧雲垂艸帶紅旭散花房流水循除活飛絲拂髩長座中誰潦倒遺卻紫香囊

簡任子良縣尹

儒雅南陵尹歸吳賦遂初畫傳韓幹馬羮煮季鷹魚栁暗凝香閣花交織翠裾能令兩童子爲我行車

仙茅塢

夜宿仙茅塢金鰲湧亂山天風來海外煙火落人間白石思同煮靑蘿喜獨攀絺衣弄華月公子亦忘還

韓蘄王墓

道過韓王墓停驂淚滿巾中興無輔相恢復有勲臣碑冷靈巖月山還古寺春云礽尙詩禮時薦碧溪蘋

題畢天池道士太霞樓

畢卓太霞樓霜晴錦樹稠天光開日觀海色動昆丘織女機橫夜仙人座對秋時將玉尺八醉擁翠云裘

乾坤淸气卷十三

欽定四庫全書

乾坤淸气卷十四

明偶桓編

五言長律

元日朝賀

趙孟頫子昻

閶闔曙光生觚稜瑞气橫治朝春有象嚴蹕物無聲簮笏千官列簫韶九奏成彤墀簇仙仗翠樹拂霓旌絕域梯航至遐方玉帛盈皇圖天逺大聖徳日髙明兵息知仁布民熈見化行耄倪齊鼓舞率土共升平

正月十一日朝回卽事

虞集伯生

宮樹春陰合霓旌拂曙來天光臨閣道雲气轉蓬萊晝漏沈沈鼓晨尊灔灔杯香霏簾底霧樂殷殿前雷祥瑞儀曹奏珍淳尙食催舞庭分鷺序效獻過龍媒融雪微生艸輕風不動埃老人南極至王母上方回玉色何多喜金華得重陪裁詩賀新雨西閣待門開

送南宮舍人趙子期宣詔交趾

三年頒正朔五月向南交將命方離闕陪臣巳在郊衣裳鴻羽漸干戚虎皮包瘴霧衝風散瀧湍急雨捎朱鳶窺土室白雉下橧巢夜浦鮫停織陽岡荔拆苞初筵紛防罽後騎列笳鐃諏日修王貢兼時眡客庖方言書仄理海錯借菁茅漢柱苔侵篆秦林樹拂旓括囊無薏苡當戶有蠨蛸卽見還英節毋煩筮六爻

贈李兄提舉之官豫章

範梈徳機

公孫閣下士多似魯諸生昨者聞髙誼玆行起盛名文亭南斗近徵斾北風輕余亦懷鄕郡今猶滯帝城關河驚半面霰雪念孤徵芳宴絲簧咽新詩錦繡成長途心果怯令節眼增明渺渺饑鷹度嗸嗸旅鸛鳴露凝秋浦白雲散夕堂淸是物關流動何堦計合並防須縈桂楫相共啜蒓羮徐孺亭前水因之幸寄聲

贈翰林宅山水圖

敏絕丹靑手驅馳翰墨塲力能移地軸藝直破天荒素壁淸風起蒼厓旭日光喬林支混沌巨石偃滄浪鶴背芙蓉影牛頭薜荔香參差殊不謬奔峭亦非常仙去遺眞館人來倚釣航向知萬里近不費一生忙擬乞丹砂洞長尋碧艸鄕松喬如可及結友更何方

題桃源圖龍虎山南者

掲徯斯曼碩

桃源非一處龍虎畫難同內外關逾鉄髙低石作叢黃幡靑劍北紫蓋白雲東蟾影當霄迥蛾眉抱月弓千重藏曲折四面削虛空地戶吟風黑天池浴日紅雪霜翻濺瀑雷雨防崩洪暗識猿啼遠晴聞鳥語工危龕三井祕絕澗九橋通江合仙巖怒山連鬼谷雄劉王開辟後秦晉有無中時見防桃侶頻逢采藥翁丹臺寒漠漠琳宇气熊熊濟勝非無具緣源恐莫窮煙霞俄變滅艸樹杳蘢防四序何勞志羣愚倘擊蒙誰言武陵近十里上淸宮

贈周景遠學士

楊載仲

朔易回元气人才起俊流聲華當翰苑文彩冠中州振佩趨臺閣抽毫侍冕旒人傳鸚鵡賦家有鷫鸘裘式覩黌宮立恭惟祀典修一朝虞或缺六器俾旁求爼豆俄成列蘋蘩遂可羞中朝方有道下士實同休已及歸鴻候姑爲食蟹謀朋簮多繾綣使節少淹畱曉日花間酒春風栁下舟篇章微品藻山水愧淸幽鄭璞曾先辱隋珠不暗投考槃𨿽自引闚觀亦吾憂簡冊銷長日蓬蒿憚凜秋論髙非縱誕興遠托賡酬尙憶駒千里胡能貉一丘何當把君袂相逐馭風遊

寄王繼學二十韻

聖主敷皇極元臣建上臺虛心求俊乂削迹去姦回拜命超凡品知君秉大才淳風隨日播公道應時開負鼎資烹飪操刀貴剸裁銛鋒行肯綮異味合鹽梅廟議常參決朝班復共陪艱難須佽助豁達遠嫌猜遺佚聞風起英雄接踵來經綸非董賈詞藻亦鄒枚在野思羅致盈庭想轂推旣將龍作友惡假鴆爲媒走也今畱此公乎可念哉執竿猶海上扶耒卽巖隈自守幽人意寧虞俗子咍舊遊辭玉府故事憶金臺落魄江湖阻蒼茫嵗月催丹心徒耿介素髮巳毰毸勿謂交如水能忘恥及罍飛黃當駕馭猶足異駑駘贈黃伯中從臨川吳先生卒業因之奉簡

栁貫道傳

天子祠垣舊巴山闕裏門具瞻誰可並友愛益宜尊往卒諸生業行穿百谷村亂流黃濁湧迎宿錄陰繁想到趨函丈承聞服緒言心將經義洽理並聖詮存藻繢終迷質條枝實自根須無遵近挽防有企前轅伊闕如堪攬河汾欲並吞道初由巳致舌豈要人捫正要薫陶學全希笑色溫歸裝當捆載館饋且盤飱羨爾方朝旭慙予未夕昏仰懷駒皎皎深感爰爰搖席今承問緘辭莫憚煩庶幾薦鳳觜兼得嗜熊蹯鯁膳何勞祝因玆寄不諼

上執政四十韻

雅勒呼正卿

聖主飛龍日求賢似拾珍典謨皆故老登用必元臣日月當黃道風雲擁紫宸華封歸帝力壽域囿吾民旭旭時將旦熙熙物自春唐虞風未遠鄒魯俗還淳往者三靈墜扶持賴有人斬鯨淸海沸煉石補天迍工鯀趨刑辟臯防起隠淪明公辭政久首詔趣裝頻渴慰蒼生望饑憐赤子貧朝陽先覩鳳春籟正書麟總代天成化俱爲政入神五朝居輔弼三世掌經綸皇眷恩波濶功徳澤均房謀兼杜斷蕭律繼曹遵歷法羲經祕書文頡篆新山河由秉筆社稷在垂紳眾水宗南渤諸星拱北辰濟爲舟楫重任托股肱親玉燭調元气金樞運大鈞都兪聞密贊諌論喜重陳聲教流沙外謳歌碣石濵烏臺分繡斧鳳沼繼華茵練達時無匹公忠世絕倫棟梁支大廈柱石表重闉天下皆桃李人間盡棘榛中臺方正席東閣又延賔有客懷吾道無媒致此身窮經甘寂寞抱拙忍酸辛虎榜叨前列鴛墀接後塵郎潛嗟咄咄吏隠嘆逡逡十口長爲旅三年屢卜鄰稻粱猶不足抱負豈能伸養母畱甘防居官守誨諄正言期董賈枉道恥儀秦艸芥難終棄蒭蕘尙可詢修途多駿足沍轍有潛鱗未遂風雲信猶沾雨露仁天瓢能一滴咫尺是通津

寄李冉

黃溍晉卿

有美維仙李孤標見碧梧髙雲畱雨露短褐混泥塗姿悍寧爲小機深或類愚洗心須貝葉遊藝及摴蒱政爾難蔵頴幡然獨【缺】竽從容觀近效黽勉事難趨稍廢琴心曲能操犢背書誰將窮罔象莫使避瑚他日逢何暮淸談動至晡醉醒勞問我喜怒得今渠契濶江湖迥飄零嵗月䢐靑雲悲防徑白日仰亨衢秋社枌楡外南包橘柚初飛騰如借順能勿哭蟾蜍

題趙子昻詩卷三十韻

柯九思敬仲

江漢龍舡下東南王气收求賢垂睿略爲治訪嘉猷使者班纁幣王孫覲冕旒未央凝掌露東序薦天球顥气淩風上祥光近日浮防花陪雉尾視艸近螭頭淸曉還聞履嚴寒或賜裘宋公周有客項伯漢諸侯人仰文章貴身承禮數優五朝通內籍九命擅淸流昔滯京都久時從幾杖遊通家憐我慧對酒慰羈愁妙墨時相贈新篇不厭酬風流追鮑謝文彩駕枚鄒心慕歸來好官因老欲休倚闌秋待月擕客暖經丘歌罷聞啼鳥機忘玩狎鷗苕溪今寂寂松雪自悠悠馬鬛遺封在龍驤待詔不斷縑人共賞隻字世爭售揮翰能兼美評量此莫儔調髙鏘玉管筆健映銀鉤江海蒼煙暮湖山碧樹秋賈充能誤國王粲謾登樓花落渾無賴春歸不自由蜀牋臨別墅英頴勝他州揮灑眞成癖吟哦可解憂鐘王多韻度李杜極深幽入室能攀踐趍隅恨阻修錦標連玉軸把卷共綢繆

寄王祕書

王沂師魯

佳士欣相識吾宗不乏賢齋房芝曄曄太液鵠翩翩得意同濠上論文到漢前偶因諧陸鐸直欲斸龍泉我巳輕平子君何念伏防未成臨鍜竈且復寄漁舡迹忝乘槎客心疑化鶴仙長歌洞簫賦好寄角弓篇丘壑終忘返泥塗肯自憐別來南菊再信斷北魚傳豹隠千峯雨鴻飛一握天吳江元自白燕月防回圓阮籍能忘飯揚雄解艸風標勞夢想秋色正澄鮮欲問支機石空畊種玉田遙遙望銀浦應與鳳城連

翰苑薦爲應奉文字二十韻謝大司徒並呈諸學士

天上金鑾客人間第一流贄名唐內相禹拜漢光侯鯤海三千水峯十二樓月寒紅燭夜風淡紫微秋鳳誥窺姚姒麟篇振魯鄒佩隨宮漏逺衣染禦煙浮淑气騰奎壁祥光射鬥牛焜煌靑闥縹緲紫霞洲瑪瑙濡堯甕瑚耀漢鉤駞蹄中禁釡豹尾尙方騶僕夲師黃卷生惟伴白鷗親庭雙鶴髮家事一漁舟偶預天官選來爲帝裏遊緑章蒙獨薦靑史許同修故郡驚王勃新丰異馬周隊隨魚圉圉角喜鹿呦呦勢似飛三鳳功如挽萬牛桑楡終有望葑菲未爲愁國士恩難報書生志未酬誓堅冰雪操五色贊皇猷

送葉天根南還

陳旅眾仲

我識天根子於今二十年吹簫來翠嶺鼓櫂入丹淵日出扶桑底云生建木顚人間方夜半海上得春先老我江湖迥徵官嵗月遷荒泉流竹裏冷雨浸芝田發短何爲者君歸重惘然飛霞浮夕景定在石林邊

南山詩

山在龍虎山南張宗師藏劍之地曰丹丘有小洞門玉津澗月橋天鑑池金沙井躍雪泉潄云亭山云閣丹桂塢桃花源云

江左羣山囿仙丘倚太霞上淸分亢爽南谷抱谽谺臺觀黃瓊宅林巒赤虎家天池開寶鑑日井射金沙桂霣秋巖粟桃烘曉岸葩泉香通美竹雲液潄靈芽俯澗松偏潤緣崖徑自斜幽亭宜水繞晴閣喜嵐遮神舄丹扄祕闗紫气賒石橋畱月色銀浦渺星華願解延陵劍終乘博望槎臨風一邂逅食我棗如瓜

陪幸西湖

臺哈布哈兼善

北都冠蓋地西郭水雲鄕珠樹三花放鸞旗五色翔雞翹翚鳳渚豹尾殿龍驤駕擁千官仗帆開百尺檣屬車陪後乘淸道肅前行河漢元通海湖山遠勝杭經綸屬姚宋制作從班揚瑞繞金根動聲搖玉佩鏘春陰飛土雨曉露挹天漿禦栁枝枝緑仙葩處處香葵傾惟日向荷偃借風張寶馬鳴沙路華舟迥石塘金吾分禁籞武衛四屯箱小大濡深澤仁明發正陽皇皇星斗濶落落股肱良朝野崇無逸邦家重有光賜租寛下國傳詔出中堂布政親巡省觀民或怠荒麥禾連野迥桑柘出林長樂嵗天顏喜回鑾月下廊

送達兼善典僉

傅若金與礪

聖治尊儒術賢才翼帝躬立朝防觸豸行路避乘驄復道河南去先愁冀北空激揚元自任出處豈謀同地遠防持節天長惜轉蓬繡衣今日把尺素防時通別酒花開裏徵帆木落中薊門懸夜月梁苑度秋風古縣藤蘿碧霜林菓蓏紅咨詢行每徧閒暇賦能工白日明髙嶽黃河繞故宮登臨興何限題寄北飛鴻

題索士巖詩卷

薩都拉天錫

憶昔登天府文章萃帝鄕俊才魚貫列多士鴈成行寶鑑懸秋水驪珠耿夜光三塲如拾芥一箭已穿楊上策師周孔蜚聲陋漢唐鳳池開禦宴虎榜出宮墻賜笏丘山重恩袍雨露香天花皆剪翠法酒盡封黃冠蓋遊三日聲名滿四方歷堦趍宰輔捧表謝君王第甲分三級名碑勒上庠曲江嘉宴防合席盡才良契誼同昆弟比和鼓瑟簧誓辭猶在耳離思各驚腸弟出丹陽郡君登白玉堂雄文超賈董直筆走班揚臺閣需才器儒林作棟梁超遷烏府掾輝映繡衣郎廹宴封機事平明出奏章日披文典舊時念簿書忙檢討趨經幄論思近禦牀聖朝稽古道日昃下回廊羈旅燃薪桂長吟出錦坊弱妻貧且病羸馬瘦仍僵窮巷回車轍空廚乏酒漿故人傳奏日請使促行裝皇極三臺重燕南各道張承恩辭魏闕攬轡入衡陽曉幕芙蓉露秋空栢樹霜諸司循直矢羣吏肅宏綱漢水浮神馬岐山出鳳凰行須冠獬豸巳見走豺狼慚愧蓬蒿翼乘風亦下翔

上京大宴和樊時中韻

貢師泰泰甫

一元開大統四海會時髦畿甸包幽薊天門啟應臯羣黎皆屬望百辟盡勤勞蕃國來琛獻邊陲絕驛騷劍韜龍尾匣弓屬虎皮櫜列聖尊皇極元臣異節旄宗盟存帶礪世冑出英豪嵗駕嚴先蹕居人望左纛平沙班詐馬別殿燕宗毛鳳簇珍珠帽龍盤錦繡袍扇分雲母薄屛晃水晶髙馬湩浮犀碗駝峯落寶刀暖茵攢芍藥涼甕酌蒲萄舞轉星河影歌騰陸海濤齊聲才起和頓足復分曹急管催瑤席繁弦壓紫槽明良眞曠遇熙洽喜重遭化類工成冶聲同士赴鼛隆防𨿽欵洽醉舞敢呼號拜命榮三錫論功恥二桃重華躋舜禹盛業繼防咎燕饗存寅畏遊畋戒逸遨乾坤春拍拍宇宙樂陶陶爭獻公車頌光榮勝衮襃

元日靈臺官以初四日巳酉時享遂以嵗除日受誓於中書免朝紀詩八韻張翥仲舉

淸廟當春享彤庭放早朝扈鳴更歷正龍集轉寅杓瑞日開黃道卿云映絳霄八方周象譯九奏舜簫韶鑪暖香生術杯紅酒泛椒新符郁壘換候琯女夷調有待寛書下行防戰甲銷衰年今可引歸老故山樵

送廉公亮僉事江西

李孝光季和

除書下北闕使牡指南州暫輟紫霄顧遙瞻畫閣秋官淸持玉節天近見珠旒報政民安作聞謠雨不愁梅花當路發月影入江流定有登髙賦應將勝日酬

吳山淸暉亭與坦之仲舉聯句

張天雨伯雨

吳山秋色裏【坦】倚石望滄江日腳霞侵戶濤頭雪濺窗【雨】浪奔沙岸疊【翥】山夾海門雙【坦】有客愁新隠【雨】於玆感舊邦【坦】憑髙乘險絕懷古黜紛龎【翥】雜防書連屋淋漓酒滿缸【雨】聨詩搜月窟【坦】擘阮瀉嵒淙【翥】殻冠將墮【雨】龍文鼎可扛頗諧幽事熟【坦】未覺壯心降【翥】滿月孤金柱【雨】叢筠亂碧幢【坦】晴峯俄黙黙夕磬巳摐摐【翥】歸路風塵表酬歌不用腔【雨】送鐂文美知事赴燕南

釋大防笑隠

江陵初扈蹕忠義可回天代邸朱虛重南陽鄧禹賢揮毫當白日舞劍動華筵宮錦紅雲暖金盤玉露圓古來三語掾今代孝廉舡無薄燕南幕相期日九遷

金陵奉餞趙公子去疾理問侍平章魯公世延入蜀歸秦次龍翔大中韻

丁復仲容

平章向三峽公子奉雙親祖帳聫裾盛官舩發棹新屋墩誰較謝宮井自余陳劍閣當西極刀州逺北辰魯公加上爵趙氏洊名臣死節褒賢嗣生榮溢老身渚風開鷁尾江日湧龍鱗夾岸觀如堵中流望若神埋金陵樹遠濯錦水花勻前纛仍逾蜀先墳宛在秦布帆知到日繡斧拜新春亦有羅貔虎無非聚鳳麟川將天作限山入海爲濵從騎遙通棧安車緩度輪晨調珍翠釜夕侍妥文茵雛弄娯依坐雞鳴服伺鄰所期長壽考莫或後嘉賔倘有星回使惟應日問人

和許集賢春夜寓直

陳肅伯將

通籍趨香署分曹闈金泥疏奏簡珠檢蘊朝衣竹靜憐鐘迥花深覺漏微絳河低綺綴紺斗入羅帷薄夢先雞發閒情信馬歸幸因披艷藻謬用接淸輝

送董副樞鎭益都

推轂選才雄分符寄摠戎鐃簫驚海上旌節耀山東百將乘黃道三軍出絳宮營開知偃月陣轉識偏風龍躍蓮花劍烏號棘竹弓旄頭天苑斃鑿齒地隅空奏凱靑春外飛書白晝中誰當采金石願紀太平功

送戶部員外郎張君師允銓選於立彥成

聖主當陽寧文星冠甲科經綸彌宇宙帶礪誓山河荊楚藩屛大番禺職貢多銓衡須遴選郎署得逶迆夙拜天書寵俄聞使節過後塵云擁騎前隊鼓鳴鼉五領初消瘴三江漸息波柴桑訪遺逸廬阜入吟哦地逺云雙翼天空海一蠡庭闈情最切鼎鼐味應和還直靑綾被重鳴白玉珂歸來宣室夜前席問如何

六言

黃淸夫秋江釣月圖

趙孟頫子昻

塵土染人衣袂煙波著我船窗爲問行歌都市何如釣月秋江

孤山放鶴圖

昔年曾到孤山蒼藤古木髙寒想見先生風致畫圖畱與人防

題王子慶所藏大年墨鴈

鴻鴈棲棲遵渚黃蘆索索鳴秋羨殺承平公子筆端萬里滄洲

題江山煙雨圖

虞集伯生

千村春水方生萬里歸帆如羽不知誰在層樓臥防江南煙雨

柯博士竹樹古石

江潭木葉盡落巫峽竹枝更長剪取微風疎雨橫吹殘月淸霜

石帶苔而蒼翠竹垂雨以珠璣借玉五紋之組析旌六羽之翚

趙承防蘭石溫日觀葡萄

天人潄凍芳潤野老沈吟屈蟠南國煙生玉暖西涼酒熟霜寒

趙承防畫松

灑霏煙之餘馨見蒼龍之一體森紫髯之如防激淸風而直指

題聶空山畫扇

客來山雨鳴澗客去山翁醉眠花外春云藹藹竹邊秋月娟娟

題王孤云界畫山水

柯九思敬仲

滿地山河如繡回巖樓閣淩風防度春花秋雨不知秦苑吳宮

過何得之先生故居

掲徯斯曼碩

可憐古井門外依舊鐘樓屋西何處髙吟痛飲黃花翠竹都迷

心事巢由以上文章陶阮之間千古髙墳保下白雲明月靑山

頭上烏紗分贈篋中縞楮相酬不道別時長別誰知愁是眞愁

屋上靑天未老門前白日常新他日咎夔稷卨安知不是斯人

題雲林畫

張天雨伯雨

歷歷溪山欲暝離離艸樹長春風雨緑蓑歸去苔磯一向無人

雜詠三首

郭翼羲仲

一卷北窗周易五弦南風舜琴自是無心富貴從教遁迹山林

仙人杏花滿樹處士楊栁當門白髮烏紗棊局緑水靑山酒尊

朝汲橘泉丹井莫耕蕙圃芝田肘後長生有訣一笑曾許相傳

鸚鵡

瀛國公

毛羽自然可數仙禽不受凡籠銜得梧桐一葉中含無限秋風

乾坤淸气卷十四

