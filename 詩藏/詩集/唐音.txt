

欽定四庫全書

集部八

唐音

總集類

提要

【臣】等謹案唐音十四卷元楊士編士字伯謙襄城人是書成於至正四年虞集爲之序凡始音一卷正音六卷遺響七卷而士自記稱十五卷蓋遺響有一子捲也其始音惟錄王楊盧駱四家正音則詩以體分而以初唐盛唐爲一類中唐爲一類晚唐爲一類遺響則諸家之作咸在而附以僧詩女子詩李白杜甫韓愈三家皆不入選其凡例謂三家世多全集故弗錄焉其書積十年之力而成去取頗爲不茍蘇衡作劉敬伯古詩選序頗以是書所分始音正音餘響爲非李東陽懷麓堂詩話則曰選詩誠難必識足以兼諸家者乃能選諸家識足以兼一代者乃能選一代一代不數人一人不數篇而欲以一人選之不亦難乎選唐詩者惟楊士唐音爲庶幾云云其推之可謂至矣明髙棅唐詩品彚卽因其例而稍變之馮舒兄弟評章縠才調集深斥棅杜撰排律之非實則排律之名亦因此書非棅創始也曹安讕言長語稱舊有丹陽顏潤卿注今未見其本此本題張震輯注震字文亮新淦人其仕履始末及朝代先後皆未詳注極弇陋唐覲延州筆記嘗摘其注李頎贈劉十詩第五之名齊驃騎一條盧照鄰送鄭司倉入蜀詩潘年三十外一條他如楊炯劉生一首乃樂府古題而震曰劉生不知何許人後篇亦有劉生要皆從軍之士也又炯夜送趙縱一首其詩作於初唐而震曰趙縱郭子儀婿也仕至侍郎如斯之類不可毛舉殆必明人也以原本所有且間有一二可采者姑附存之備一解焉乾隆四十六年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

唐音原序

襄城楊伯謙好唐人詩五言七言古詩律詩絕句以盛唐中唐晚唐別之凡幾卷謂之唐音音也者聲之成文者也可以觀世矣其用意之精深豈一日之積哉蓋其所錄必也有風雅之遺騒些之變漢魏以來樂府之盛其合作者則錄之不合乎此者𨿽多弗取是以若是其嚴也昔之選唐詩者非一家若伯謙之辯識度越常情遠哉噫先王之徳盛而樂作迹熄而詩亡系於世道之升降也風俗頽靡愈趨愈下則其聲文之盛不得不隨之而然必有特起之才卓然之見不系於習俗之所同則君子尙之然亦鮮矣嗚呼唐虞三代其盛矣乎元首股肱之歌見於唐書一遊一豫之嘆聞諸夏諺其僅存者亦寥寥廓絕矣若夫十五國風大小雅周之盛衰備矣周頌者多周公之所作也猗那之存太師傳焉駉駜之興魯人作之皆吾夫子之手筆也千載之言詩者孰不本於此哉則吾於伯謙唐音之錄安得不嘆夫知言之難也虞集序

夫詩莫盛於唐李杜文章冠絕萬世後之言詩者皆知李杜之爲宗也至如子美所尊許者則楊王盧駱所推重者則薛少保賀知章所贊詠者則孟浩然王摩詰所友善者則髙適岑參所稱道者則王季友若太白登黃鶴樓獨推崔顥爲傑作遊郎官湖復嘆張謂之逸興擬古之詩則彷佛乎陳伯玉古之人不獨自專其美相與發明斯道者如是故其言皆足以沒世不忘也余自幼喜讀唐詩每慨嘆不得諸君子之全詩及觀諸家選本載盛唐詩者獨河嶽英靈集然詳於五言略於七言至於律絕僅存一二極姚合所選止五言律百篇除王維祖詠亦皆中唐人詩至如中興間气又才調等集𨿽皆唐人所選然亦多主於晚唐矣王介甫百家選唐除髙岑王孟數家之外亦皆晚唐人詩吹萬以世次爲編於名家頗無遺漏其所錄之詩則又駁雜簡略他如洪容齋曾蒼山趙紫芝周伯弼陳徳新諸選非惟所擇不精大抵多略於盛唐而詳於晚唐也後客章貢得劉愛山家諸刻初盛唐詩手自抄錄日夕涵泳於是審其音律之正變而擇其精粹分爲始音正音遺響總名曰唐音九十五卷共詩一千三百四十一首始於乙亥成於甲申嗟夫詩之爲道非惟吟詠情性流通精神而巳其所以奏之郊廟歌之燕射求之音律知其世道豈偶然也哉觀是編者幸恕其僭妄詳其所用心則自見矣至正四年八月朔日襄城楊士謹志

凡例

一始音不分類編者以其四家制作初變六朝𨿽有五七之殊然其音聲則一致故也

一正音以五七言古律絕各分類者以見世次不同音律髙下𨿽各成家然體制聲響相類欲以便於觀者

一遺響不分類者以其諸家之詩篇章長短參差音律不能諧合故就其所長而采之

一李杜韓詩世多全集故不及錄

一編意各著篇首

一詩中字有不安者以諸本校其善者從之疑者闕之庶不誤觀者

一古詩及樂府及李杜全集類編續刋以便學者

欽定四庫全書

唐音卷一

元楊士編

張震

注

唐詩始音

楊烱【華陰人顯慶六年舉神童終婺州盈川令張說評其文曰楊盈川文如懸河注水酌之不竭又文藝傳王楊盧駱皆以文章齊名天下稱爲四傑又嘗自謂吾媿居盧前恥居王后議者以爲信然也】

從軍行【王僧防伎錄宴樂相和歌平調七曲有從軍行】

烽火照西京心中自不平牙璋辭鳯闕鐵騎繞龍城雪暗凋旗畫風多雜鼓聲寧爲百夫長勝作一書生【烽火漢書邊方備防作髙土櫓櫓上作桔橰橰頭兜鈴以薪艸置其中常低之有寇卽火然舉之以相告曰烽火西京長安也漢蕭何所建髙祖都之及光武建都洛陽遂以長安爲西京牙璋周官典瑞牙璋以起軍旅以治兵守蓋璋者剡上爲圭半圭爲璋瑑以爲牙牙齒兵象故以牙璋發兵若今之銅虎符之類是也鳯闕西都賦設璧門之鳯闕注闕門觀也上觚稜而棲金爵故曰鳯闕又郊祀志建章宮東鳯闕髙二十文師古曰三輔故事云其闕圜上有銅鳯凰故名鳯闕鐵騎後秦苻堅曰但使半渡我以鐵騎蹙而殺之蔑不勝矣蓋以甲蒙馬故曰鐵騎又曰甲馬龍城漢書匈奴入上谷以衛靑等率兵擊之至龍城又龍城有二其一在大陸曰和龍城卽燕慕容垂欲逃居之所其一在蔚州之廣昌縣曰伍龍城後周復置之地也旗說文熊旗五斿以象伐星士卒以爲期也旗畫是卽旗上所畫熊虎之類也以雪多而粉彩凋落也鼓古伊耆氏所造說文鼔郭也春分之音又師古曰鼓者動也周禮鼓人掌教六鼓其五曰以鼖鼔令軍事故軍中以之爲耳目而事戰鬭也百夫長夏官司馬序官曰百人爲卒卒有長皆上士也此言從軍則志在斬將搴旗立功萬里以取封侯故云勝作一書生以事筆硯也】

劉生【劉生不知何許人後篇亦有劉生要皆從軍之士也】

卿家本六郡年長入三秦白璧酬知已黃金謝主人劍鋒生赤電馬足起紅塵日暮歌鐘發喧喧動四鄰【六郡漢文帝紀帝躬戎服禦鞍馬從六郡材力之士馳射上林講習戰陣又宣紀趙充國云六郡良家子善騎射三秦項羽傳羽封秦降將章邯爲雍王司馬欣爲塞王董翳爲翟王故謂之三秦白璧白虎通璧者外圓象天內方象地又爾雅云肉倍好謂之璧酬知巳史記虞卿說趙孝成王一見賜金百鎰白璧一雙黃金謝主人金說文金有五色黃金爲長薶不生衣百鏈不輕從革不違西方之行生於土謝主人史記蘇秦之燕貸百錢爲資及得富貴以百金償之劍說丈人所帶兵也釋劍檢也所以防檢非常也廣雅曰龍泉大阿幹將莫耶皆劍之名也又吳有六劍白虹紫電皆劍也管子昔葛天盧之山發而出金蚩尢受而制之以爲劍此劍之始也劍鋒生赤電謂揮劍而光飛若電之赤也郭元振古劍歌昆吾鐵冶飛炎煙紅光紫气俱赫然歌說文詠也徐曰長引其聲以誦之也釋名人聲曰歌歌者柯也以聲吟詠如艸木之有柯葉又合樂曰歌而歌之始於唐虞賡歌也鐘釋名空也內空虛又气多故聲大呂氏春秋黃帝命伶倫鑄十二器又世本垂作鐘考工記鳬氏爲鐘孟子曰金聲而玉振之蓋樂初作則以宣之金卽鐘也而鐘之名則又有鐻與棧】

紫驑馬【按樂府鼓角橫吹十五曲有紫驑馬】

俠客重周遊金鞭控紫驑蛇弓白羽箭鶴轡赤茸秋發迹來南海長鳴向北州匈奴今未滅畫地取封侯【俠客荀悅曰立气勢作威福結私交以立權於世者謂之遊俠韓子曰今遊俠其行𨿽不軌於仁義然其言必信行必果巳諾必然不愛其軀赴士之阨困旣巳於存亡死生矣而不矜其能伐其徳蓋亦有足多焉周遊是亦橫行之意金鞭說文鞭驅也一曰馬撾左鞭之長不及馬腹金鞭謂以黃金飾馬鞭也紫驑馬也說文赤馬黒毛尾謂之驑又驊驑周穆王馬名又前地理誌驊驑緑耳之乘師古曰驊驑言其色如華之赤蛇弓未詳或云弓如蛇形故云又晉書樂廣飲客客見桮中有蛇影旣飲而去疑而生疾久之客復至語其故廣時爲河南尹聽事壁上有角弓畫作蛇廣意杯中蛇影卽弓影因復置酒於前處飲之問客有所見否客曰所見如初乃告其實客疾遂愈白羽上林賦彎蕃弱滿白羽又鮑照詩畱我一白羽鶴轡未詳匈奴考索云虞夏有山戎獯鬻成周有昆夷獫狁是皆匈奴之先號迨至始皇時盧生奏亡秦者胡也乃遣將軍防恬發兵三十萬人北伐匈奴而匈奴之名始見及至漢匈奴益盛矣畫地猶言指日也】

驄馬【馬經馬靑白色謂之驄】

驄馬鐵連錢長安俠少年帝畿平若水官路直如夜玉妝車軸秋金鑄馬鞭風霜但自保窮達任皇天【連錢爾雅靑驪驎驒謂馬色有淺深斑駁隠粼卽今之連錢驄也長安西京也俠少年漢書郭解以軀借死友報讐謂之俠客而少年慕其行亦謂之俠少年也帝畿說文天子畿內之地方千里也又左傳帝都亦作畿夜玉別玉經云凡石韞玉夜將石映燈看之內有紅光明如初出日便爲有玉矣車說文輿輪總稱又古史攷曰黃帝作車引重致遠少昊時加牛禹時奚仲加馬又周禮車有天地之象人在其中一云奚仲造車又釋名古曰車聲近捨屋舎也今音聲如居所以居人也軸說文持輪也廣韻車軸也秋金爾雅西南之美者有華山之金而金者西方之行故曰秋金馬鞭詳見前皇天皇大也天有以理言者有以气言者旣曰風霜但自保窮達任皇天是以气稟之天而言卽孟子所謂是有命焉者也】

和劉侍郎入隆唐觀【觀在嵩山逍遙谷髙宗與武氏幸嵩山迎見潘師正爲造此觀然觀爾雅謂之闕釋名樓也觀者於上觀望故謂之觀又事物紀源周穆王好神仙召尹軌杜仲居終南山尹眞人艸樓因號樓觀由是奉仙之地皆名曰觀】

福地陰陽合仙都日月開山川臨四崄城樹隠三臺伏檻排云出飛軒繞澗回參差淩倒景蕭灑軼浮埃百果珠爲實羣峯錦作苔縣蘿暗疑霧瀑布響成雷方士燒丹液眞人泛玉杯還如問桃水更似得蓬萊漢帝求仙日相如作賦才自然金石奏何必上天臺【福地述異記曰神仙之事𨿽云邈而洞天福地在在有之天下名山有七十二福地皆神仙宮觀也陰陽合陰陽家謂名山大川可爲宮觀梵宇皆陰陽之气交合蘊萃而成也仙都凡神仙宮觀皆曰仙都又述異記海上四山滄浪山有紫玉石室卽九老仙都也又建昌郡誌麻姑山山門榜曰仙都觀日月開謂仙都幽靜廣豁而日月開明也四險漢婁敬說漢王曰夫秦地被山帶河四塞以爲固又張良曰關中左崤函右隴蜀南有巴蜀之饒北有胡苑之利是謂四崄也臺釋名臺持也言築堅髙能自勝持也三臺五經異義曰天子有三臺靈臺以觀天文時臺以觀四時施化圃臺以觀鳥獸魚鱉也倒影七命承倒影而開軒注云倒影气去地四千里而景皆倒在下瀑布太白詩遙看瀑布掛前川說文謂飛泉懸水也方士方外之士也始皇東遊河上方士徐市入海求神仙不死藥又漢武帝時方士言蓬萊諸神仙若將可得丹液抱朴子云考久視之方莫不以還丹金液爲大要丹液之願旣不獲伸則覽鏡徒見白髮羞彼仙人之控鶴者又抱朴子八篇論金液一卷皆言神丹金液之事眞人許愼注淮南子曰眞人者眞徳之人也玉杯三輔黃圖云建章宮神明臺上有銅仙人舒手掌捧銅盤玉杯以承云表之淸露郭璞遊仙詩容成揮王杯又漢文帝紀新垣平使人獻玉杯桃水陶潛桃源記晉太元中武陵人捕魚忽逢桃林夾岸沿溪而入達人稱爲秦時避世者旣出復至不可入矣蓬萊述異記蓬萊山一名蓬丘一名云萊在東海中髙一千里地方三千里上有金臺玉闕乃神仙之都上帝遊息之地漢武紀武帝好仙李少君以祠竈卻老方見上尊之遣方士入海求仙相如本傳相如字長卿蜀郡成都人也嘗著子虛賦武帝見而悅之遂召爲郎金石奏五經通義八音者金石絲竹匏土革木也又國語金摩之石擊之又莊子曾子居衛曳蹤而歌商聲滿天地若出金石又晉孫綽傳綽嘗作天臺賦以示友人曰卿試擲地當作金石音也又孟子金聲而玉振之天臺續齊諧記漢永平中剡溪有劉晨阮肇入天臺山采藥見山頭有桃實遂尋路入逢二仙女相迎後出復尋不可得】

送劉校書從軍【校書郎漢主蘭臺後漢東觀皆蔵書之室當時文學之士讐校於中故有校書之職唐以是職爲起家之良選其文崇文館著作司經局並有校書之官皆爲美職比郎祕書爲最】

天將下三宮星門列五戎坐謀資廟略飛檄佇文雄赤土流星劍烏號明月弓秋陰生蜀道殺气繞湟中風雨何年別琴尊此日同離亭不可望溝水自西東【天將天子之將也猶言天兵也三宮漢終軍傳三宮之文質服防注曰明堂辟雍靈臺爲三宮星門未詳五戎月令注弓矢戈矛防謂之五戎戎者兵也廟略廟說文尊先祖貌也又廊廟也漢申屠剛傳廊廟之訃旣不豫定注廊殿下屋廟太廟國事必先謀於廊廟之所略廣韻法也大略大要也又方略計畫也趙充國云圖上方略此言坐以謀猷於廟堂之上故曰廟略也飛檄說文以木簡爲書長尺二蓋徴兵之書也魏武帝奏事急則挿雞羽謂之羽檄言如羽之疾故曰飛檄文雄言文詞之雄壯也蓋謂飛檄必待文雄之士以艸之也赤土流星劍赤土晉史雷煥掘豊城獄得雙劍曰龍泉太阿以一送張華令以華陰赤土賜煥拭劍倍益光明流星劍越王允常聘歐冶子作寶劍其一曰純鉤以示薛燭曰光乎如芙蓉始生其紋如星行其光如波溢烏號弓漢郊祀志黃帝丹成去墜弓於地百姓乃抱其弓而號因曰烏號又齊景公使人爲弓弓人之妻曰此弓者泰山南烏號之柘所造也注柘樹枝長烏集將飛枝彈烏烏乃號呼以柘爲弓故曰烏號明月以弓持滿有如月圓也蜀道說文蜀郡名秦置卽今益州湟中漢書湟水名出金城臨羌縣塞外又州名漢西平郡唐置闕州宋攺湟州又攺樂州】送臨津房少府【臨津邑名輿地誌盛平府有臨津縣又隋煬帝大業五年三月西巡河右四月出臨津關縣尉皆稱少府】

岐路三秋別江津萬里長煙霞駐徵蓋弦奏促飛觴階樹含斜日池風泛早涼贈言未終竟流涕忽霑裳【岐路爾雅路二達謂之岐又郭璞曰道旁出也又釋名物兩出爲岐徵蓋通俗文車蓋也周禮考功記輪人爲蓋以象天又通典曰前代皆乘車有蓋又六韜曰天雨不張蓋又通俗文曰張帛避雨謂之繖蓋雨傘也考此則已有雨傘矣此曰徵蓋凡有行邁皆謂之徵故此曰徵蓋也贈言晏子曰嬰聞君子贈人以言又家語子路將行孔子曰贈以帛乎贈汝以言乎】

送丰城王少府【今南昌府丰城縣】

愁結亂如麻長天照落霞離亭隠喬樹溝水浸平沙左尉才何屈東關望漸賒行防轉牛斗持此報張華【左尉漢官志大縣兩尉長安四尉分左右部皆黃綬大冠轉牛鬥牛斗天文志牛六星斗六星乃北方七宿斗牛女虛危室壁七星中之星也豫昌志豫章乃斗牛之墟報張華晉張華與雷煥夜觀鬥牛間有劍气後煥爲丰城令掘獄中得龍泉太阿二劍持一以報張華】

送鄭州周司功【地理誌周初封管叔於此春秋爲鄭國今爲鄭州司功幕官也】

漢國臨淸渭京城枕蜀河居人下珠淚賓禦促驪歌望極關山逺秋深煙霧多惟餘三五夕明月暫經過【括地誌漢建都於長安故曰漢國淸渭水名渭水流淸與涇水合流三百里不混故曰淸渭水源自恆州縣界東過槐裏縣南勞水從南來注之京城公羊傳京大也天子之居必以眾大言之故曰京城蜀河未詳驪歌逸詩詞曰驪駒在門僕夫具存驪駒在路僕夫整駕蓋古離別之詞也關山樂府有關山月故離別多用關山爲遠別之限阻也三五夕月之朢夜也】

夜送趙縱【趙縱郭子儀之壻也仕至侍郎】

趙氏連城璧由來天下傳送君還舊府明月滿前川【漢史趙氏春秋趙國也乃趙孟之後世爲晉卿後與韓魏共分晉遂爲趙國子孫用國爲氏連城壁趙有和氏璧秦昭王請以十五城易之乃令藺相如奉以詣秦秦無與城之意相如全璧歸趙此以璧比縱璧之歸趙如縱之歸舊府也】

王勃【字子安龍門人仕髙宗時爲沛王府修撰勃凡作文先磨墨數升引被覆面而臥忽起一筆書文不加防謂之腹槁】

臨髙臺【漢鼔吹鐃歌十六曲有臨髙臺題意臨髙臺以比朝廷尊崇也】

臨髙臺臨髙臺迢遞絕浮埃瑤軒綺構何崔嵬鸞歌鳯吹淸且哀俯瞰長安道萋萋禦溝艸斜對甘泉路蒼蒼茂陵樹髙臺四望同佳气鬱蔥蔥紫閣丹樓紛照耀璧房錦殿相玲瓏東迷長樂觀西指未央宮赤城映朝日緑樹搖春風旗亭百隊開新市甲第千甍分戚裏朱輪翠蓋不勝春疊榭層楹相對起復有靑樓大道中繡戶文窻雕綺櫳錦衣晝不襞羅帷夕未空歌屏朝揜翠妝鏡晚窺紅爲君安寶髻娥眉罷花藂狹路塵間黯將暮雲開月色明如素鴛鴦池上兩兩飛鳯凰樓下雙雙度物色正如此佳期那不顧銀鞍繡轂盛繁華可憐今夜宿倡家倡家少婦不須顰東園桃李片時春君防舊日髙臺處柏梁銅雀生黃塵【臺見前注瑤說文玉之美者軒魏都賦周軒注長廊也一曰檐宇之末曰軒綺說文繒也一曰今細綾也構廣韻合也架也一曰屋椽也崔嵬說文髙不平也又髙峻貌鸞說文鸞神靈之精赤色五彩雞形鳴中五音一曰似鳯多靑瑞應圖云鳯凰之佐鳯說文神鳥也天老曰鳯之象鴻前麐後蛇頸魚尾鸛頰鴛思龍文背燕額雞喙五色備舉歌詠也長引其聲以誦之也吹說文籥音律管壎之樂也禮月令樂正習吹凡吹笛籥成音也皆謂之吹長安道京城之道也禦溝宮禁中之溝皆曰禦溝甘泉應劭曰甘泉宮在雍州云陽一名林光宮一曰甘泉山名林光秦離官名關輔記雲林光宮在池陽西故甘泉宮因山名在長安城西北三百里又邢承宗西徵賦注甘泉水名今按因地出泉以名山則山水皆通茂陵綱目集覽茂陵武帝陵邑屬扶風郡本槐裏縣之茂鄕在長安西北八十里佳气蔥蔥漢光武紀望气者至南陽曰气佳哉鬱鬱蔥蔥注條暢也紫閣未詳紫閣謝暉詩紫閣肅陰陰丹臺列仙傳周義山見羨門子曰子名在丹臺玉室未詳長樂觀漢有長信宮太后之宮也武帝五日一朝長信宮又名長樂宮觀長樂宮前雙闕也未央宮髙祖紀七年蕭何治未央宮皆在長安赤城輿地誌天臺山有赤城山石壁如霞色望之如雉堞故曰赤城旗亭漢史防旗亭下三代世表通闤帶闠旗亭五重張平子西京賦注市心樓也甲第霍光傳宣帝賜霍光甲第一區注以第有甲乙丙丁之次也戚裏漢紀國家有姻親者所居謂戚裏朱輪漢楊惲傳惲家乘朱輪者十人翠蓋髙堂賦注以翠羽爲蓋也榭臺上屋也記月令可以處臺榭靑樓曹植詩靑樓大道中又靑樓齊書世祖於樓上施靑漆也亦謂之靑樓櫳說文房室之疏也一曰牕也小曰牕濶遠曰櫳如鳥獸之櫳也又班婕妤賦曰房櫳虛兮風冷冷錦衣不襞說文襞�徐曰猶捲衣也蓋謂不折疊也鴛鴦說文匹鳥也又古今注雌雄未嘗相離人得其一一思而死又陸佃曰雄鳴曰鴛雌鳴曰鴦鳯凰山海經鳯凰出丹穴山形似鶴首文曰徳背文曰義翼文曰順腹文曰信膺文曰仁又京房易傳麟前鹿後蛇頭背魚尾雞喙燕翼五彩髙一尺一曰雄曰鳯雌曰凰古詩鳯兮鳯兮求其凰兮倡家增韻倡優女樂也或作娼史記李夫人本倡女繡轂說文轂輻所湊也老子曰三十輻共一轂轂者車輪之正中而爲幅之所湊也柏梁漢武紀帝起拍梁臺服防曰用百頭梁作臺師古曰三輔舊事云以香柏爲之故曰柏梁銅雀魏武帝所建臺名在鄴都或云銅雀臺瓦皆鴛鴦故名又長安西域有銅雀一鳴則五穀熟故以名臺又樂府解題魏遺命宮妓朔朢登銅雀臺望吾西陵按此詩臨髙臺題意謂尊崇朝廷故詩中極言繁華富麗是卽百官宗廟美富之義也然用君子則常尊崇矣茍用小人而荒淫則有傾危之禍可不戒歟】

采蓮曲【楊髙賢曰秦川唱采蓮歌今競渡唱齊橈引是也然始於齊景公采蓮舟令宮人彩女撐之蕭士贇曰樂錄艸木二十四曲內有采蓮曲】

采蓮歸淥水夫容衣秋風起浪鳬雁飛桂棹蘭橈下長浦羅裙玉腕輕搖櫓葉嶼花潭極望平江謳越吹相思苦相思苦佳期不可駐塞外徵夫猶未還江南采蓮今已暮今巳暮摘蓮花渠今那必盡倡家官道城南把桑葉何如江上采蓮花蓮花復蓮葉花葉何稠疊葉翠本羞眉花紅彊如頰佳人不在玆悵望別離時牽花憐共蒂折藕愛連絲故情無處所新物徒華滋不惜西津交佩解還羞北海雁書遲采蓮歌有節采蓮夜未歇正逢浩蕩江上風裵徊蓮浦夜相逢吳姫越女何丰茸共問寒江千里外徵客關山路幾重【淥水說文水淸也又水緑色也吳都賦亙以淥水夫容衣楚辭集夫容以爲裳夫容已開荷花也鳬說文舒鳬鶩也郭璞曰鳬似鴨而小長尾背上有文又陸璣曰靑色卑腳短喙水鳥之謹願者也交甫佩列仙傳交甫於江漢之湄逢二女皆麗服華妝佩兩明珠大如雞卵解贈交甫雁書漢蘇武傳武使匈奴不屈匈奴使武牧羝北海上宣帝時匈奴與漢和親使求武於匈奴雲天子於上林苑射雁得武書云在北海上匈奴驚服遂遣武回詳詩意亦君子采芳懷逺之辭是卽涉江采夫容之意也】

秋夜長

秋夜長殊未央月明白露澄淸光層城綺閣遙相望川無梁北風厲節南雁翔崇蘭委質時菊芳鳴環曳履出長廊爲君秋夜衣裳纎羅對鳯凰丹綺雙鴛鴦調砧亂杵思自傷徵夫萬里戍他鄕鶴關音信斷龍門道路長君在天一方寒衣徒自香【未央詩夜未央注未旦也師古曰半也猶未半也箋云未渠央又盡也漢武帝賦惜繁華之未央川無梁古詩攜手上河梁梁說文水橋也孟子十月輿梁成鳴環環佩也鶴關未詳龍門書傳龍門山在馮翊夏陽縣今河中府龍門縣又交州記交州有龍門水深百尋按詩意是亦懷逺自傷之詞乃托閨婦之情以寓其意爾】

三月曲水宴【曲水括地誌秦昭王時三月上巳置酒河曲有金人自泉而出奉劍於王曰令君制有西夏此卽其處因立爲曲水宴漢以爲盛集水在河南府洛川縣】

彭澤官初去河陽賦始傳田園歸舊國詩酒間長筵列室窺丹洞分樓瞰紫煙縈回亙津渡出沒控郊鳯琴調上客龍轡儼羣仙松石偏宜古藤蘿不記年重檐交密樹復磴擁危泉抗石晞南嶺乘流眇北川傅巖來築處磻谿入釣前日斜眞興遠幽楚思涼蟬【彭澤縣名今屬九江府官初去指陶淵明言淵明嘗爲彭澤令見晉室將亂棄官歸隠作歸去來辭以見志河陽賦河陽縣名今屬闕晉潘嶽才名冠世爲眾所疾出爲河陽令仕途不達作閒居賦以見志鳯琴漢元帝纂要趙飛燕有鳯凰琴】

【轡說文馬轡也又禮記注疏曰轡禦馬索也然謂龍轡未詳所出或曰馬多以龍名故曰龍轡漢皇后傳馬如遊龍又史記周穆王巡行天下馭八龍之駿羣仙疑在宴之客也傅巖書說命注傅說版築於傅巖之野在虞虢之界今陜州也磻溪在闕

望釣於磻溪後遇文王遂與俱歸以興周室幽楚未詳或曰卽淒楚惻楚之意也】

泥谿【不詳所在今瀘州有泥溪縣】

弭棹淩奔壑低鞭躡峻岐江濤出岸險峯磴入云危澑急船文亂巖斜騎影移水煙籠翠渚山照落丹崖風生蘋浦葉露泣竹潭枝泛水𨿽云美勞歌誰復知【磴說文登陟之道也澑說文水垂下也丹崖宋纎有逺操居酒泉之南山太守馬岌造焉纎拒不見岌題石上曰丹厓百丈靑壁萬尋】

懷山

鶴岑有奇徑麟州富仙家紫泉潄珠液巖列丹葩常希披塵网眇然登云車鸞情極霄漢鳯想痼煙霞道存蓬瀛近意愜朝市賒無爲坐惆悵虛此江上華【鶴岑未詳或云列仙傳云王子喬七月七日乘白鶴駐嵩山頂揮手謝時人而去因名其山爲鶴岑麟州未詳又述異記西海中有鳯鱗洲上多麒麟鳯凰因名麟州州上有靑華宮丹林府皆神仙所居蓬瀛述異記海上有三島其三曰蓬丘卽蓬萊山乃天帝總九天之維其貴無比又海上十洲其一曰瀛州一名環州上有靑丘翠水上仙眞君瓊室萬所地生玉酒飲之長生云車漢武內傳西王母乘紫雲之輦駕五色斑龍降與帝防】

聖泉宴【方輿勝覽慶陽府合水縣有聖泉亭花木環植气象淸奇云昔有人於此修行得道卓地出泉能愈萬病遇旱不竭因名聖公泉】

披襟乘石磴列借俯春泉蘭气燻山酌松聲韻野弦影飄垂葉外香度落花前興洽林塘晚重巖起夕煙觀內懷仙【釋名老而不死曰仙仙遷也遷入山也故制字人旁山字】

玉架殘書隠金壇舊迹迷牽花尋紫澗步葉下淸谿瓊漿猶類乳石髓尙如泥自能成羽翼何必仰云梯【金壇陳子昂別中嶽眞人亭云上朝玉帝遺迹金壇瓊漿招防雲華酌旣陳有瓊漿又太平廣記裴航遇云翹夫人與詩云一飲瓊漿百感生石髓列仙傳康與王烈共入山烈見石裂得石髓食之因攜少許與康已成靑石及往視之則石復合矣又仙經神仙五百年一開石髓服之與天齊壽魏文帝詩身體生羽翼云梯陳琳傳公孫班作云梯以攻宋又謝靈運登石門最髙頂云共登靑雲梯】

贈道士【大霄瑯書人行大道曰道士道者何理也事也身心順理惟道是從從道爲事是名道士又玉洞道科道士有五一天眞道士髙皇人之流也二神仙道士杜仲尹軌之類也三山居道士許由巢父之比也四出家道士宋倫彭諶之匹也五在家道士黃瓊錢鏗之流也】

霧濃金竈靜云暗玉壇空野花常捧露山葉自吟風林泉明月在詩酒故人同待余逢石髓從爾命飛鴻【金竈未詳或云錬丹竈也漢武內傳李少君以祠竈卻老方見上尊之少君乃言祠竈則致物而丹砂可化爲黃金壇祭塲也玉壇未詳石髓注見前飛鴻漢武內傳李少君曰吾乘白鴻而逰九垓又郭璞懷仙詩駕鴻淩紫防】八仙逕【未詳所在又壽州有八公山漢淮南王好神仙八公從之遊後皆仙去逕或此名】

柰園欣八正松巖訪九仙援蘿窺霧術攀桂俯雲煙代北鸞驂至遼西鶴騎旋終希脫塵网連翼下芝田【柰園王祥母令祥守柰園柰說文果也有靑赤白三種八正九仙未詳所指又九仙列仙傳樂眞人名子長齊人好道後妻子九人皆入勞成山升仙又名潛山眞人霧術列仙傳後漢張楷字公超性好道術能作五里霧代北鸞驂遼西鶴騎未詳連翼下芝田鮑昭鶴賦疊霜毛而弄影振玉羽而臨霞朝戱於芝田夕飲乎瑤池又述異記方丈在東海中心上天司命所治之處瓊田芝艸不計頃畝如種稻術皆仙人之所服食也】

山居晚眺贈王道士

金壇疎俗宇玉洞似仙羣花枝灑晚露峯葉度晴雲斜照移山影回沙擁籀文琴尊方待興竹樹已迎曛【金壇見前注玉洞未詳籀文史籀周宣王時太史名籀作大篆故稱籀文又王仁裕夢江中沙石皆爲篆籀】別薛華【不知何許人杜子美亦有蘇端後筵簡薛華醉歌座中薛華善能歌歌詞自作風格老之句卽此人也】

送送多窮路遑遑獨問津悲涼千里道淒斷百年身心事同漂泊生涯共苦辛無論去與住俱是夢中人【窮路晉阮籍任意獨駕不由逕路車迹所窮輒慟而反問津語孔子使子路問津夢中人莊子且有大覺而後知此其大夢也又文殊師利王子對佛說偈曰卻來觀世間獨如夢中事】

重別薛升華【升華疑卽前薛華也】

明月沈珠浦秋風濯錦川樓臺臨絕岸洲渚亙長天旅泊成千里棲遑共百年窮途惟有淚還望獨澘然【珠浦在今亷州合浦縣郡誌合浦縣海曲有出珠處號曰珠池濯錦川輿地誌益州今城都府郡名錦城有錦江橋以橋下水濯錦則鮮明故曰濯錦川】

尋道觀

枝防光分野蓬闕盛規模碧壇淸桂閾丹洞肅松樞玉笈三山記金箱五嶽圖蒼虯不可得空望白雲衢【枝防未詳又防說文民居區域之稱西都賦旁流百防或旁與枝字相通又考之下文曰分野則又與星躔字通天文志躔者星之所履行處天有十二次日月之所防地有十二辰王侯之所國周官保章氏以星土辧九州所封皆有分星以觀妖祥且九州或系之北斗或系之二十八宿或系之五星此所謂分野蓬闕泛指觀中宮闕爲蓬萊宮闕也碧壇丹洞未詳樞門樞也郭璞雲門戶扉樞也笈說文篋也所以負而載物者也箱亦篋也玉笈金箱猶玉樞經所謂開寶笈之類蓋以金玉言之極其貴美也三山海上三山蓬萊方丈瀛洲三山也五嶽東嶽泰山南嶽衡山西嶽華山北嶽恆山中嶽嵩山也五嶽圖神仙傳帛和入西域山事王君視壁三年得神丹方及五嶽圖蒼虯相如賦駟蒼虯兮六素螭說文虯龍子無角者衢四達之謂衢也】

遊梵宇三學寺【梵宇佛舎也三學寺未詳又地域志蜀郡金堂縣開照寺有三學山又有法海普濟廣濟三寺及神僧傳釋鑑源於西嶺山大林松後建三學寺未詳是否又釋氏要覽以經律論爲三學】

香閣披靑磴雕臺控紫岑葉齊山路狹花積野壇深蘿幌棲禪影松門聽梵音遽忻陪妙躅延賞滌煩襟【磴廣韻小阪增韻登陟之道又梯磴也岑說文山小而髙曰岑雕說文琢文也又畫文也書峻宇雕墻蓋言雕刻而采畫之也幌說文帷幔也禪浮圖說禪者靜也傳燈錄禪有五禪有外道禪凡夫禪小乘禪大乘禪最上乘禪又名如來淸淨禪宗密禪梵西域種號出浮圖書此云淸淨正言寂靜梵音佛經梵音海潮音勝彼世間音蓋羌戎吟詠之聲也煩增韻不簡也又熱囂煩也襟交袵也煩襟猶言勞擾也】

散關晨度【輿地誌散關在鳯州梁泉縣系極邊秦蜀要道諸葛武侯出散關圍陳倉曹操自散關出陳倉卽此地也】

關山淩旦開石路無塵埃白馬髙譚去靑牛眞气來重門臨巨壑連棟起崇隈卽今揚筞度非是棄繻回【白馬漢張湛常乘白馬每見湛輒言曰白馬生且復誎矣又漢公孫瓚爲遼東屬國長史常與善射之士乘白馬爲左右翼烏桓語曰避白馬長史靑牛眞气列仙傳老子乘靑牛度函谷關關令尹喜見有紫气從東南來以爲聖人至迎之杲得老子隈爾雅崖外爲隈棄繻漢終軍傳軍字子云濟南人漢武朝爲博士初步入關關吏與繻軍曰丈夫西遊終當傳還棄繻而去後爲謁者給事中建節東出關關吏識之曰此使者前棄繻生也繻說文繒采也漢制以爲關門符信注舊關出入皆以傳傳欲速因裂繻頭合以爲信也】

麻平晚行【麻平未詳所在】

百年懷土望千里倦遊情髙低尋戍道遠近聽泉聲澗葉才分色山花不辧名羇心何處盡風急暮猨淸【懷土語小人懷土倦遊相如傳長卿故倦遊戍道說文戍守邊也戍道則戍壘之路也猨說文禺屬善援樹枝故名猨又猿似猴大黒色長前足又吳都賦云猨父哀吟子長嘯以其如哀吟故其聲淸云】

送盧主簿

窮途非所恨虛室自相依城闕居鄰滿琴尊俗事稀開襟方未已分袂忽多違東巖富松竹嵗暮幸同歸【窮途晉阮籍率意獨駕不由徑路車迹所窮輒慟哭而及虛室莊虛室生白】

餞韋兵曹

徵驂臨野次別袂慘江垂川霽浮煙斂山明落照移鷹風凋晚葉蟬露泣秋枝亭臯分遠望延想間云霓【驂車副也徵驂則行車之副野次次位次也野次則郊外之位次也鷹風爾雅鷹爽鳩也月令仲春鷹化爲鳩九月鳩化爲鷹太白詩亦曰八月秋風髙胡鷹白錦毛蓋鳩化鷹之時正秋髙風急葉落時也故曰鷹風也蟬露格物論蟬兩翼喙長在腹下或以爲無口以脇鳴云蟬露者以蟬居髙飲露故其五徳之一亦取其含气飲露爲一徳也亭臯相如傳亭臯十里靡不被築注爲亭於臯隰中云霓說文虹陽气之動也又虹攻也釋名雄曰虹雌曰霓又虹霓者陰陽之精乂曰陰陽交爲虹霓延想之云者如孟子所謂大旱之望云霓云耳】

白下驛餞唐少府【輿地誌唐武徳元年攺金陵縣爲白下縣白下蓋吳之故都也】

下驛窮交日昌亭旅食年相知何用早懷抱卽依然浦樓低晚照鄕路隔風煙去去如何道長安在日邊【昌亭未詳長安在日邊晉明帝紀帝數嵗屬長安使來帝問曰與長安孰逺對曰長安近不聞人從日邊來明日人問對曰日近帝怪而問之曰舉目見日不見長安也】

杜少府之任蜀州【輿地誌崇慶州唐爲蜀州】

城闕輔三秦風煙望五津與君離別意同是宦遊人海內存知己天涯若比鄰無爲在岐路兒女共霑巾【三秦注見前五津末詳】

山亭夜宴

桂宇幽襟積山亭涼夜永森沈野逕寒肅穆巖扉靜竹晦南河色荷翻北潭影淸興殊未歸林端照初景

春日還郊

閒情兼嘿嘿攜杖赴巖泉艸緑縈新帶楡靑綴古錢魚牀侵岸水鳥路入山煙還題平子賦花樹滿春田【新帶燕齊要覽康成教授山下艸如薤葉因名書帶艸楡錢格物論楡白枌三月莢落如小錢晉史張衡字平子作二京賦十年乃成孫綽曰張衡左太衝二京三都賦六經之鼓吹】

仲春郊外

東園垂栁徑西堰落花津物色連三月風光絕四鄰鳥飛村覺曙魚戲水知春初晴山院裏何處染囂塵【東園陶淵明詩靑松在東園堰說文壅水曰堰】

郊興

空園歌獨酌春日賦閒居澤蘭侵小徑河栁覆長渠雨去花光濕風歸葉影疎山人不惜醉惟畏淥尊虛【晉潘嶽字安仁嘗著閒居賦以見志淥卽醁字醁酒名尊酒尊也】

郊園卽事

煙霞春早賞松竹故年心斷山疑畫障縣澑瀉鳴琴艸徧南亭合花開北院深閒居饒酒賦隨興欲抽簪【酒賦焦革善釀革死王績追述其法以爲經又以儀狄杜康以來善造酒者爲譜抽簪張景陽詩抽簪解朝衣】

對酒【魏武帝短歌行雲對酒當歌人生幾何】

投簪下山閣攜酒對河梁狹水牽長鏡髙花送斷香繁鸎歌似曲疎蝶舞成行自然催一醉非但閱年光【投簪選詩聊以投吾簪又北山移文投簪逸海岸】

詠風

肅肅涼景生加我林壑淸驅煙尋磵戶捲霧出山楹去來固無迹動息如有情日落山水靜爲君起松聲銅雀妓【魏紀曹操在鄴中築銅雀臺操薨遺命宮妓朔朢登銅雀臺望吾西陵後人因作銅雀妓詩】

金鳯鄰銅雀漳河望鄴城君王無處所臺榭若平生舞筵紛可就歌梁儼未傾西陵松檟冷誰見綺羅情【金鳯未詳又續齊諧記漢宣帝賜霍光皂蓋車至夜車上金鳯亡去曉乃還南郡黃君仲北山羅得一金鳯詣闕獻之俄飛入光家車上鄴中三臺中臺銅雀曹操所築未詳所以名或云西域有銅雀一鳴而五穀熟臺上皆鴛鴦瓦遂名銅雀未詳是否南臺金獸未詳或云卽此金鳯北臺水井漳河禹貢有淸漳濁漳濁漳出上臺長子縣鹿谷山東入淸漳淸漳出沾山大黽谷北入河南漳出南郡鄴城禹貢冀州之域卽河亶甲遷於相之地也晉又攺彰徳軍君王指曺操言也操嘗封爲魏王故雲臺指銅雀言榭正義雲臺上之屋歇前無壁今之聽是也若平生如操生時也西陵操之墓也曺丕簒位尊謚爲武帝遂名爲陵松檟陵前樹木也檟說文楸也又爾雅楸散而小曰檟左傳伍貟曰樹吾墓檟檟可材也卽此也】

普安建陰題壁【輿地誌普安蠻名如是部卽羅氏鬼國也】

江漢深無極梁岷不可攀山川雲霧裏遊子幾時還【江漢二水名書傳二水道之出入不可詳而大勢則自江沱而入潛漢也又說文江水出蜀湔氐徼外防山入海又徐按江出防山至楚都名江南至潯陽爲九道名中江至南徐州名北江入海漢水出興元府嶓冢山至漢沔爲漾水至武都爲漢水梁輿地誌梁州名東距華山之南西據黒水又武夷熊氏曰梁州卽今全蜀之地成都潼川興元利州防州等路五十四州之地是也岷山名畫地誌在蜀郡湔氐道西徼外在今茂州汶山縣江水所出也又晁氏曰蜀以山近江源者通爲岷山連峯接岫重疊險阻不詳遠近天彭靑城諸山之所環繞皆古之岷山也又梁山名漢地理誌在馮翊夏陽縣卽步梁也】

夏夜思友

雲間徵雁斷月下歸愁切鴻雁西南飛如何故人別

臨江

泛泛東流水飛飛北上塵歸驂將別棹俱是倦遊人

贈李十四

亂竹開三徑飛花滿四鄰從來揚子宅別有尙人【三徑西漢蔣詡字元卿爲兗州刺史以亷直名王莽攝位以病免歸於舎中竹林下開三徑惟故人求仲羊仲從之遊揚子楊雄字子云有艸臺在益州卽今中興寺是也內有載酒亭及墨池尙存又單縣有揚子云讀書堂宋趙淸獻公有記太也揚子云嘗著太以擬易】

蜀中九日

九月九日望鄕臺他席他鄕送客杯人今巳厭南中苦鴻雁那從北地來【望鄕臺地誌在益州隨蜀王秀所築】

滕王閣【滕王唐史滕王子嬰髙祖子鎭豫章閣滕王所建在郡城西漳江門外】

滕王髙閣臨江渚佩玉鳴鑾罷歌舞畫棟朝飛南浦云朱簾暮捲西山雨閒雲潭影日悠悠物換星移幾度秋閣中帝子今何在檻外長江空自流【鑾說文人君乘車四馬鑣八鑾鈴象鸞鳥聲和則敬也崔豹古今注五路衡上金雀者朱鳥也故謂朱烏鑾也口衘鈴謂之鑾又謂之和鸞郭璞曰鑾鈴也在軌曰鸞在軾曰和漢五行志登軍有鑾和之節詩和鑾雝雝注和在軾鑾在鑣鄭以爲戎車鑾在鑣乘車鑾在衡嚴氏曰和鑾皆鈴也詩八鑾鏘鏘是也南浦山郡誌在今廣潤門外西山在郡城二十里晉許眞君得道之所餘安道記巖岫四出千峯北來嵐光染空髙二千丈屬連三百里物換星移謂風物變更四時代序斗杓屢遷中星季攺而寒暑疊更也閣中帝子指滕王而言王勃作記時閻都督重建是閣則滕王固已薨矣】

盧照鄰【字升之範陽人調新都尉去官隠具茨山有五悲文與王勃楊烱駱賓王齊名號爲四傑】

長安古意

長安大道連狹斜靑牛白馬七香車玉輦縱橫過主第金鞭絡繹向侯家龍銜寶蓋承朝日鳯吐流蘇帶晚霞百丈遊絲爭繞樹一羣嬌鳥共啼花啼花戲蝶千門側碧樹銀臺萬種色復道交牕作合歡雙闕連甍垂鳯翼梁家畫閣天中起漢帝金莖云外直樓前相望不相知陌上相逢詎相識借問吹簫向紫煙曾經學舞度芳年得成比目何辭死願作鴛鴦不羨仙比目鴛鴦眞可羨雙去雙來君不見生憎帳額繡孤鸞好取開簾帖雙燕雙燕雙飛繞畫梁羅幃翠被郁金香片片行雲著蟬鬢纎纎初月上鴉黃鴉黃粉白車中出含嬌含態情非一妖童寶馬鐵連錢倡婦盤龍金屈膝禦史府中烏夜啼廷尉門前雀欲棲隠隠朱城臨玉道遙遙翠幰沒金堤挾彈飛鷹杜陵北探凡借客渭橋西俱邀俠客夫容劍共宿倡家桃李蹊倡家日暮紫羅裙淸歌一囀口氛氳北堂夜夜人如月南陌朝朝騎似雲南陌北堂連北裏五劇三條控三市弱栁靑槐拂地垂佳气紅塵暗天起漢代金吾千騎來翡翠屠蘇鸚鵡杯羅襦寶帶爲君解燕歌趙舞爲君開別有豪華稱將相轉日回天不相讓意气由來排灌夫專權判不容蕭相專權意气本豪雄靑虯紫燕坐生風自言歌舞長千載自謂驕奢淩五公節物風光不相待桑田碧海須臾攺昔時金階白玉堂卽今惟見靑松在寂寂寥寥揚子居年年嵗嵗一牀書獨有南山桂花發飛來飛去襲人裾【長安靑牛臼馬見前注狹斜窄狹偏斜小逕也選陸士衡有長安狹斜行注謂世路有狹斜正直之士無所措手足也七香車唐制公主出降乘七香步輦四面垂玉香囊車貯辟邪香玉輦王子言拾遺記周穆王馭黃金碧玉之輦又禮天子五路一曰玉路路卽輦也主第公主之第也侯家王侯之家也蓋風俗通黃帝戰蚩尢於涿鹿常有五色雲气金枝玉葉止於上因作華蓋此云寶蓋者以珠玉爲飾也龍銜云者琢爲龍以銜之也流蘇海錄雜五采爲同心下垂若流也又卽盤綫繡繪之毬也鳯吐云者亦刻鳯以銜之如吐云耳碧樹淮南子昆侖下有增城九重絳樹在其南碧樹瓊樹在其北銀臺郭璞詩神仙排云出但見金銀臺又唐有銀臺門復道漢紀上下有道故謂之復交窻交文窻也雙闕見前注連甍說文屋棟所以承瓦鳯翼漢耿純傳攀龍鱗附鳯翼此鳯翼猶言雙闕連甍聳起如鳯之翼也梁家指梁竦梁商梁冀之家言漢書竦二女爲髙宗貴人生和帝商女爲順帝後三世爲外戚漢帝金莖漢書武帝於建章宮作承露臺以銅爲之上有仙人掌以承露金莖銅柱也卽承露盤之柱吹簫向紫煙指簫史弄玉而言列仙傳簫史善吹簫作鳯鳴秦穆公以女弄玉妻之居數年有鳯凰止其屋後二人俱乘鳯仙去紫煙郭璞遊仙詩駕鴻乘紫煙又劉向列仙傳贊曰丹火翼輝紫煙乘蓋比目爾雅魚名魚各一目行則雙目比目而行也史記封禪書東海致比目之魚西海致比翼之鳥郭璞云東海比目魚不比不行曰鰈魚鴛鴦見前注鬰金香艸木生蜀地西戎及海南諸郡皆有之惟西戎者佳說文郁金芳艸也十葉爲貫百二十貫築以煮之爲鬯曰郁鬯雅黃以黃塗額也蟬鬢崔豹古今注魏文帝最寵者四人莫瓊樹制蟬翼鬢妖童妖艷未冠之童子也寶馬以珠玉金翠飾馬故曰寶馬也倡婦倡優女美好之女也盤龍金屈膝未詳烏夜啼職官分紀漢禦史府列栢樹有野烏數千棲其上故曰烏府又漢成帝時有烏集禦史臺故又曰烏臺又按樂錄烏夜啼者淸商曲之一也乃周房中樂之遺歌其辭始於宋臨川王義度所作王被召還大懼妓妾聞烏夜啼叩閣報明日有赦及旦攺南兗州刺史因作此歌廷尉門漢翟公罷廷尉門外可設雀羅其曰雀欲棲亦言其門閒而雀可棲也廷尉漢百官表秦官名漢因之注廷平也治獄貴平故曰廷平幰說文車上所張之繒也杜陵地名屬京兆府渭橋輿地誌渭水所注水上有梁故曰渭橋亦曰便門橋始皇作離宮於渭水南北以象天漢故橋於渭上以便往來也探丸漢尹賞傳長安少年受賍報仇相與探丸爲姦得赤丸者斫武吏黑者斫文吏夫容劍越王允常以純鉤示薛燭燭曰光如夫容始生五劇三條三條班固西京賦披三條之廣路劇爾雅三達謂之劇劇旁出岐多故曰劇又七達謂之劇驂三市周禮司市掌市之治教刑政度量大市日昃爲市百族爲主朝市朝時爲市商賈爲主夕市夕時而市販夫販婦爲主金吾漢百官表中尉更名執金吾注金吾鳥名光武紀帝曰仕宦當作執金吾然金吾在漢相爲尊辟不祥天子出行職主先導以禦非常故執此烏之象因以名官翡翠格物論形小不盈握一種而二色翡赤羽翠靑羽北裏阮嗣宗秋懷詩北裏多奇舞屠蘓四時纂要屠蘇孫思邈庵名謂屠絕鬼气蘇醉人防又博雅屠蘇酒名元日醉之能除瘟气鸚鵡杯酉陽雜俎以海螺刻成鸚鵡形爲酒杯也灌夫西漢本傳灌夫字仲孺潁陰人爲人剛直使酒不好面諛貴戚諸勢在已之右必陵之士在已左愈貧賤尢益禮敬與鈞稠人廣眾薦寵下軰士亦以此多之西漢蕭何傳何沛人也髙祖起爲沛公何爲丞督事後爲相國靑虯按司馬相如子虛賦云六玉虯注一曰靑虯又揚子獨不思翠虯絳螭之將升天乎回天唐魏徵曰張素有回天之力劉邵趙都賦良馬則紫燕又尸子曰我得民而治則馬有紫燕五公漢袁紹四世五公又楊修四世五公金階白玉堂天子之宮殿也揚子揚雄也居楊子之宅已見前注】

結客少年場行【按樂府遺聲遊俠二十一曲有結客少年場行注以魏曹植詩結客少年場報怨洛陽陌爲題始自鮑明遠又後漢蔡遵爲吏部所侵結客報之也又李周翰曰言少年時結在俠之客爲遊樂之場終而無成故有斯作也】

長安重遊俠雒陽富才雄玉劍浮雲騎金鞭明月弓鬭雞過渭北走馬向關東孫臏遙見待郭解暗相通不受千金爵誰論萬里功將軍下天上代騎入雲中烽火夜似月兵气曉成虹橫行徇知己負羽逺從戎龍旌昏朔霧鳥陣捲沙風追奔瀚海咽戰罷陰山空歸來謝天子何如馬上翁【長安注見前遊俠荀說曰立气岸作威福結私交以立彊於世者謂之遊俠洛陽今河南府成周光武建都之地玉劍劍說古劍以玉刻鹿盧形浮雲騎漢渥窪馬樂章籋浮雲奄上馳故太白長干行亦曰好乘浮雲騎明月弓者彎弓滿彀如月云耳鬭雞列子繩省子爲周宣王鬭雞三十日而雞徳全異雞母敢應者莊子羊溝之雞鬭而勝人者以貍膏塗其頭也又漢紀武帝宣帝皆好鬭雞之戲又傳有鬭雞賦走馬曹子建詩走馬長楸間渭北謂渭水之北也孫臏齊將救韓爲減竈之法以敗魏師郭解河內軹人史傳贊布衣遊俠咸關劇孟郭解之徒馳騖於閭閻權行州縣力折公侯眾庶榮其名迹覬而慕之不受千金爵史記齊人魯仲連卻新垣衍帝秦之說敗秦師救趙之危趙平原君欲封仲連及以千金爲壽仲連不受而去萬里功漢書班超傳超字仲升扶風安陵人有大志嘗輟業投筆嘆曰大丈夫無他誌略猶當效傅介子立功異國以取將相安能久事筆硏間乎相者相之曰虎頭燕頷飛而食肉此萬里侯相也後果立功於西域降服五十餘國以功封定遠侯雲中輿地誌古雲中郡今山西大同府橫行漢樊噲傳噲曰願得十萬眾橫行匈奴中知己韓詩外傳管仲與鮑叔相知鮑叔有疾仲曰士爲知已者用馬爲知已者良負羽羽矢也漢相如傳相如入蜀時縣令負弩羽前馳從戎從軍也旄說文析羽也注旄首所以進士卒也一曰分析鳥羽爲之又竿頭以龍衘旄牛之尾故曰龍旌鳥陣風後戰法諸葛孔明八陣圖皆有鳥陣孫子有雁行陣吳起有鵝鸛陣皆鳥陣也瀚海綱目集覽瀚海沙漠北一大海名羣鳥解羽伏飛於此故名陰山漢匈奴傳北邊塞至遼東外陰山東西千餘里艸木茂盛中多禽獸又唐李靖斥地自陰山北至大漠卽此地也又雲中之北有陰山道自陰山道又北去八十里有陰山馬上翁漢馬援武陵五溪蠻反援請擊之帝湣其老未許之援自請臣尙能披甲上馬帝令試之援據鞍顧盼以示可用帝嘆曰矍鑠哉是翁也】

折楊栁【崔豹古今注橫吹胡樂也張騫入西域傳其法惟得摩訶兜勒一曲李延平因造新聲二十八解魏晉以來不存見用隴頭黃鵠拆楊栁出關入關出塞入塞單於雉子斑望行人十曲】

倡樓啟曙扉楊栁正依依鸎啼知嵗隔條變識春歸露艸凝愁黛風花落舞衣攀折將安寄軍中音信稀【扉說文戶扇也一曰以木曰屛以葦曰扉荀子菲帷注編艸爲蔽或讀曰扉又爾雅闔謂之扉黛說文畫眉以墨空靑釋名云黛代也減去眉毛以此代其處愁黛蓋愁眉也以露沾艸而其色如黛之凝故爲愁黛】

芳樹【題意是亦自傷之詞以如芳樹年嵗之已邁容華之凋落不得濟用於時觀結語可見也】

芳樹本多奇年華復在斯結翠成新幄開紅滿故枝風歸花歷亂日度影參差容色朝朝落思君君不知【前六句是亦詩之比體而結二句則賦也】

君馬黃【漢鼓吹鐃歌十六曲有君馬黃】

驑馬照金鞍轉戰入臯蘭塞門風稍急長城冰正寒雪曙鳴珂重山長噴玉難不辭橫絕漠流血幾時幹【驑馬說文赤馬黒毛尾又驊驑周穆王馬前地理誌驊驑緑耳之乘言其色如花之赤而耳則緑也金鞍以黃金飾鞍也臯蘭輿地誌在蘭州蘭州古金城郡又允吾故城也州治在臯蘭山下故州以山名山下地勢平夷可屯百萬兵漢霍去病擊匈奴至此因謂是山爲關塞也塞門關塞上之門也長城始皇本紀三十三年蒙恬收河南地築長城避匈奴起自臨洮至遼東延袤萬餘里鳴珂說文石次玉又螺屬又爾雅翼貝大者珂其骨白可以飾馬又服防通俗文曰勒飾曰珂噴玉未詳絕漠地誌北方流沙也前武帝紀李將軍絕漢注沙漠匈奴之南界師古曰卽今突厥中磧也流血汗血前武帝紀大宛國多善馬汗血言其先天馬子也】

登髙臺【地誌在秦鳯路徳順州治之東臺最髙峻四時可以逺望故名】

回中道路崄蕭關烽多五營屯右地萬乘出西河單於拜玉璽天子按雕戈振旅汾川曲秋風橫大歌【回中輿地誌在隴川汧縣西北又名回城卽後漢所開入蜀之地又括地誌秦始皇建回中宮於岐州雍縣西四十里蕭關輿地誌在鎭戎軍西北漢文帝時匈奴入蕭關卽此地也鎭戎卽今之平涼府也烽見前綱目集覽許愼曰望也所以望烽燧也五營未詳右地前西域傳孝武時張騫始開西域之迹其後擊破右地降渾邪休屠王遂空其地萬乘天子之車也故稱天子不敢斥言而但稱萬乘也一天子地方千里出車萬乘故稱萬乘也西河輿地誌汾州西河也又在九泉郡衛靑度西河至髙關破匈奴是也單於前單於傳虜號廣大貌言其象天單於然玉璽說文王者印所以主土也蔡邕獨斷曰皇帝六璽皆玉螭虎紐文又師古曰璽之爲言信也雕戈前郊祀志郊東得寶鼎獻之刻文曰黼黻雕戈注雕戈者刻鏤之戈也按戈說文平頭防也振旅書傳振整也師眾也謂整眾以歸也或謂出曰班師入曰振旅振旅而歸京師也汾川卽汾州也秋風歌前武紀帝濟汾可有秋風歌曰秋風起兮白雲飛雲云又前髙紀帝至沛中與父老宴作大風歌後人因其地作歌風臺】

雨雪曲

敵騎三秋入關云萬里平雪似平沙暗冰如漢月明髙闕銀爲闕長城玉作城節旄零落盡天子不知名【又前光武紀節竹爲之柄長三尺以旄牛尾爲飾旄三重故曰節旄蘇武傳節旄盡落】

巫山髙【輿地誌在三巴巫山縣有十二峯峯下有神女廟陽雲臺髙一百二丈也】

巫山望不極望望下朝氛莫辧啼猿樹徒看神女云驚濤亂水脈驟雨暗峯文霑裳卽此地況復遠思君【神女云宋玉傳玉與楚襄王遊雲夢之臺夢婦人曰妾巫山神女也朝爲行雲暮爲行雨】

昭君怨【樂府淸商七曲昭君怨亦其一也後明帝紀昭君姓王名嬙字昭君南郡柹歸人也充明帝宮人帝令畫工毛延壽圖之披圖以進宮人多行賂於畫工昭君姿容甚麗無所茍求遂毀其形後匈奴求美人昭君充行在路愁怨嘗於馬上彈琵琶以寄其恨至今傳之爲眧君怨】

合殿恩中絕交河使漸稀肝腸隨玉輦形影向金防漢宮艸應緑邊廷沙正飛願逐三秋雁年年一度歸【合殿未詳交河輿地誌唐平髙昌以其地置西州交河郡以河水分流繞城下因名金微杜氏通典羇縻州有金微山振武軍又唐貞觀二年鐵勒九部大酋領率眾降分置金微都督府】

劉生

劉生气不平抱劍欲專徵報恩爲豪俠死難在橫行翠羽裝劍鞘黃金鏤馬纓但令一顧重不恡百身輕【專徵詩彤弓注曰凢諸侯賜弓矢然後專徵伐又陶靖節命子詩天子疇咨專徵南國報恩前韓信嘗寄食於漂母及貴以千金報母恩又蘇秦傳秦嘗貸主人金入秦及佩相印亦以千金謝主人是皆豪俠之徒也死難脫人於死生患難也若魯朱家脫季布之死及活豪士以百數余若滕公之脫韓信王陵之免張蒼之類是也翠羽翠鳥之羽用以裝刀鞘鞘者劍房也馬纓說文鞶纓也又左傳注纓在馬膺前以金飾之也一顧齊世家蘇代淳於髠曰人有賣駿馬者一旦立市人莫知往見伯樂而一顧馬價十倍百身輕朱惲傳云情緣恩使命緣義輕又類要身侔蟬翼何以受恩死輕鴻毛固得其所】

關山月【關山月樂府鼓角橫吹十五曲之一也】

塞垣通碣石敵陣抵祁連相思在萬里明月不長懸影移金岫北光斷五門前寄言閨中婦愁看鴻雁天【塞垣塞上之城垣也碣石輿地誌在北平郡驪城縣西南河口今平州之南也又酈道元水經驪城枕海有石如甬道數十里當山頂有石如柱形韋昭以爲碣石其山嘗在河口海濱歷世旣久爲水所漸淪入爲海已去岸五百餘里矣祁連山集覽本名天山匈奴呼天曰祁連也韋昭曰天山一名雪山一名太白山以四時有雪也括地誌雲山在伊州伊吾縣北有二十里今名所羅漫山西河舊事云祁連山在張掖酒泉二郡界去焉支山北可千里玉門卽玉門關也在沙州燉煌郡壽昌縣西北與天山相近金岫未詳或云卽金微山也】

三月曲水宴

風煙彭澤裏山水仲長園由來棄銅墨本自重琴尊髙情邈不嗣雅道今復存有美光時彥養徳坐山樊門開芳杜逕室拒桃花源公子黃金勒仙人紫气軒長懷去城市髙詠狎蘭蓀連沙飛白鷺孤嶼嘯猿日影巖前落云花江上翻興防車馬散林塘夕鳥喧【彭澤裏見前注仲長園仲長統字公理嘗著樂志論曰使居有良田廣宅背山臨流溝池環匝竹木周布埸圃築前果園樹後棄銅墨銅章墨綬縣令所佩者棄則棄官而去也時彥說文彥美士有文人所言也又爾雅美士爲彥人所言也時彥則當時之美士也山樊說文山邊也芳杜圖經本艸杜蘅一名杜若葉似葵形似馬故俗云馬蹄香生山之陰水澤下濕地根似細辛道家服之令人身衣皆香也桃源金勒紫气見前注軒說文曲輈轓車大夫以上車也孤嶼說文水中山也又文選注嶼海中洲上有石山也蘭說文香艸也本艸葉似澤蘭圓莖白花紫蕚生澤畔八月花一名水香俗呼燕尾香又太史黃氏曰一干一花而香有餘者蘭一干數花而香者蕙乃今之山蘭而葉如菖蒲是也蓀亦香艸也陶隠居曰蓀生溪側有名溪蓀者極似石菖蒲而葉無脊亦作莖猿又文禺屬善援爾雅疏云猱一名猿善攀援樹枝今文作猿又俗別作猨或曰猨性緩靜故從爰爰緩也】

贈李榮道士【事物紀原周穆王因尹眞人艸樓之觀召幽逸人居之謂之道士則道士由周時已有之矣】

錦節銜天使瓊仙駕羽君投金翠山曲奠璧淸江濆圓洞開丹鼎方壇聚絳雲資貺幽難識空歌迥易分【錦節見前注天使天子之使也瓊說文赤玉又玉之美者瓊仙猶言仙如玉之至美以見其貴重也羽君猶言羽人羽客也楚辭仍羽人於丹丘是也注飛仙蓋言其有羽化飛升之術也投金翠山未詳又括地誌崇慶州永康縣西八里有圍山上有院前有防橋乃古王子喬燒丹之處奠璧漢書漢武帝塞瓠子決自臨祭沈白馬玉璧於河圓洞絳雲未詳丹鼎史記黃帝鑄鼎於荊山煉丹砂方壇說文祭地壇也古者祭地祗則爲方壇於北郊資貺謂所賜之靈貺深幽不可以測識也空歌度人經碧落空歌】

早度分水嶺

千年遊蜀道萬里向長安徒費周王粟空彈漢吏冠馬蹄穿欲盡貂裘故轉寒曾冰橫九折積石淩七盤重溪旣下漱峻峯亦上干隴頭聞戍鼓嶺外咽飛湍瑟瑟松風急蒼蒼山月團傳語後來者斯路誠獨難【蜀道入蜀之路也萬里向長安蜀郡有萬里橋云自此至長安可萬里故云周王粟伯夷傳伯夷叔齊恥食周粟餓於首陽山下漢吏冠漢王陽傳陽爲益州刺史貢禹彈冠以爲陽必薦之云貂裘貂說文防屬出東北夷大而黃黒其皮暖故以爲裘蘇秦傳秦三十年惟一貂裘故轉寒以貂裘故獘𨿽服之而轉寒也曾冰冰凍而層結也九折輿地誌在黎州漢王陽回車之所七盤輿地誌劍州達州俱有七盤嶺蓋山勢如羊腸曲盤凡七折也戍說文守邊也鼓則守戍之鼓也湍說文急瀨也以其水自上而下其勢峻急有若飛而下也】

還赴蜀中貽示京邑遊好

禦宿花初滿章臺栁向飛如何正此日還望昔多違悵別風期阻將乖云防稀斂衽辭丹闕縣旗陟翠微野禽喧戍鼓春艸變徵衣回顧長安道關山起夕霏【禦禁籞也籞宿則直宿之所章臺漢張敞爲京兆尹種栁於走馬街故唐時爲章臺栁風期云防漢書風雲感防言際遇也太白詩云風雲期防出屠釣蓋期亦防也此則以別言故云乖阻也翠微山也長安見前注樂府有關山月故詩言離別多用之也夕霏說文夕氛也】

同臨津紀明府孤雁

三秋違北雁萬里向南翔河洲花稍白關塞葉初黃避繳風霜勁懷書道路長水流疑箭動月照似弓傷橫天無有陣度海不成行防刷能鳴羽還赴上林鄕【雁說文鵝也大曰鴻小曰雁一名朱鳥一名陽鳥北雁蓋雁每秋自北而來賓也避繳生絲縷綴繒者懷書見後水流疑箭動驚其聲也月照似弓傷畏其影也上林漢紀武帝作上林苑在長安前蘇武傳武使匈奴十九年宣帝時匈奴內服使使求武匈奴詭言武死後常惠敎使言天子射上林苑得雁足帛書言武等在某澤中單於驚服乃送武還此詩其亦自諭之詞也首言所以南賔之意次言因其時而來三言其自北而來之故四言有所驚疑而憂患故末則復言豈終巳哉終當再爲時所用也】

西使兼孟學士南遊【學士唐以文學言語備顧問幹封間始置北門學士開元二十六年始以翰林供奉所稱學士別建學士院於翰林院之南俾專內命又號爲內相】

地道巴陵北天山弱水東相看萬餘里共倚一徵篷零雨悲王粲淸尊別孔融裵徊聞夜鶴悵望待秋鴻骨肉燕秦外風塵關塞中惟餘劍鋒在耿耿气成虹【巴陵括地誌古三苖今嶽州是也天山見前注弱水書傳栁宗元曰西海之山有水渙散無力不能負芥投之則靡墊沒及厎而後止故名曰弱水括地誌云在張掖郡刪丹縣又薛氏曰弱水出吐谷渾界窮石山自刪丹西至合黎山與張掖縣河合王粲字仲宣孔融皆魏人气成虹記气如白虹又晉張華傳華常見斗牛之間有紫气以問雷煥煥曰此寶劍之气也】

送鄭司倉入蜀【司倉漢魏以下爲戶曹唐制掌戶籍賦稅倉庫故又曰司倉】

離人丹水北遊客錦城東別意還無已離憂自不窮隴云朝結陣江月夜臨空關塞疲徵馬霜氛落早鴻潘年三十外蜀道五千中送君秋水曲酌酒對秋風【丹水選詩演義劉昆扶風歌朝發廣莫門暮宿丹水山注丹水漢書出髙都縣筦谷丹水所出又丹水有三一在商州洛南縣一在懷孟路河內縣一在澤州然皆非入蜀之道此雲丹水莫詳所指成都記府城亦呼爲錦官城以江山明麗雜錯如錦故云又蜀都志以錦江橋下水濯錦則鮮明故城以錦名而江曰錦江潘年未詳】

綿州官池贈別【梁州域綿水經其左故鄕舊名左綿旁涪陵一名金山一名巴西官池未詳又考之主山曰天池山山頂有池方數丈冬夏不竭疑卽此池歟】

輶軒遵上國仙气下靈關尊酒妨無地聨綣喜暫攀離言欲贈筞髙辯正連環野徑遊雲斷荒池春艸斑殘花落古樹度鳥入澄灣欲敍他鄕別幽谷有綿蠻【輶說文輕車也軒說文曲輈轓車也蓋車有廂謂之軒又風俗通周秦常以嵗八月遣輶軒之使采異俗方言仙气見前靑牛注綿蠻詩綿蠻黃鳥止於丘隅連環秦始皇紀始皇遺齊襄王后玉連環曰齊多智觧此環後引槌破之謝使曰謹巳解矣】

和夏日幽莊【幽莊田舎也】

聞有髙蹤客耿介坐幽莊林壑人事少風煙鳥路長瀑水含秋气垂藤引夏涼苗深全覆隴荷上半侵塘釣渚靑鳬沒村田白鷺翔知君振奇策還嗣海隅芳【髙蹤揚雄躡三皇之髙蹤耿介孟不以三公易其介注耿介也謝靈運詩束髮懷耿介瀑水孫綽賦瀑布飛流而界道靑鳬說文舒鳬鶩也楚辭泛泛若水中之鳬振防謝靈運詩振防陟崇丘】

山莊休沐【山莊山中之田舎也休沐漢張安世傳休沐未嘗出謂休暇齋沐也】

蘭署乘閒日蓬扉狎遁棲龍柯疎玉井鳯葉下金堤川光搖水箭山气上云梯亭幽聞唳鶴窻曉聽鳴雞玉軫臨風奏瓊漿映月攜田家自有樂誰肯謝靑谿【蘭署漢官儀禦史臺率執憲中司朝防獨坐內掌蘭臺又烏府注烏府在殿中蘭臺掌圖籍祕書署以待詔者有直廬在其側故曰署也龍柯鳯葉未詳玉井伽藍記河間王琛置玉井金幹五色繢爲繩金堤水箭未詳云梯謝靈運登石門最髙頂云共登靑雲梯又魯班嘗作云梯以攻宋玉軫琴軫也琴制尙象論云軫者急也古人以竹爲之取鳯非竹實不食之義也後人貴重其制遂有以金爲徽而玉爲軫者矣鶴唳晉陸機曰華亭鶴唳可得聞乎窻雞宋宗窻下有一雞常作人言與宗談論瓊漿招防雲華酌旣陳有瓊漿靑谿郭璞詩曰靑谿千餘仞中有一道士又庾仲雍荊州記荊州臨沮縣有靑溪山山有泉泉側有道士精舎】

入秦川界【括地誌秦州淸水縣有秦川亭因秦仲所封遂以秦名】

隴阪長無極蒼山望不窮石徑縈疑斷回流映似空花開緑野霧鸎轉紫巖風春芳勿遽盡畱賞故人同【隴阪秦隴之山也注阪者坡也又括地誌秦州有大隴山又名隴首山其阪九曲蒼山涇州有蒼山大抵以其林木蒼翠而得名杜詩亦曰蒼山入百里皆此義也紫巖漠州綿竹縣有紫巖去無爲山十里皆西北絕險處然詳緑野與紫巖對說亦必非漠之紫巖不過以是巖土石皆紫得名如紫塞之類是也】

春晚山莊率題二首【率題猶偶成也】

田家無四鄰獨坐一園春鸎啼非選樹魚戲不驚綸山水彈琴盡風花酌酒頻年華巳可樂髙興復畱人【山水彈琴盡伯牙鼔琴志在髙山流水】

顧步三春晚田園四望通遊絲橫惹樹戲蝶亂依藂竹懶偏宜水花狂不待風惟餘詩酒意當了一生中文翁講堂【本傳漢景帝末爲蜀郡太守修學宮崇好文雅蜀人化之講堂卽其講學之堂在蜀郡今成都府大城內也】

錦裏淹中館岷山稷下亭空梁無燕雀古壁有丹靑槐落猶疑市苔深不辧銘良哉二千石江漢表遺靈【錦裏蜀郡也岷山蜀中山名俱注見前稷下地名二千石漢百官表郡守皆二千石此言文翁也】

石鏡寺【蜀郡華陽志石鏡在武擔山一名武都山去城北二百步武都山精化爲女子蜀王納爲妃不習水土而死王遣五丁於武都山擔土爲冢以石鏡表其墓門】

古墓夫容塔神銘松柏煙鸞沈仙鏡底花沒梵輪前銖衣千古佛寶月兩重圓隠隠香臺夜鐘聲徹九天【古墓指蜀妃言芙蓉塔未詳或云芙蓉以言妃之美如芙蓉故以名塔也神銘墓塔上之銘石也鸞沈花沒皆言妃之死也仙鏡梵輪比石鏡也銖衣唐岑文本山亭避暑有人叩門自稱上淸童子所服云上淸五銖衣也古佛佛地論佛者覺也覺一切種智後能開覺有情如夢覺故名曰佛寶月酉陽云昔有人遊嵩山遇異人曰月乃七寶合成又釋經云一輪寶月相則佛相亦寶月也兩重圓言相與鏡如月重圖也香臺未詳又武功縣寶應寺有香臺韋應物詩雲翠嶺香臺出半天是也九天淮南子九天云東方皥天東南陽天南方赤天西南朱天西方成天西北幽天北方天東北變天中央鈞天是爲九天也】

辛司法宅觀妓【司法兩漢有法曹至唐攺司法參軍妓說文女樂也】

南國佳人至北堂羅薦開長裙隨鳯管促柱送鸞杯雲光身後落雪態掌中回到愁金穀晚不怪玉山頺【南國佳人服防通俗文南楚以美色爲娃注娃美女也北堂詩焉得蘐艸言樹之背注背北堂也羅薦說文薦席也長裙妓衣也鳯管前律曆志黃帝使伶人采解谷之竹防兩節間吹之以聽鳯鳴是爲律本又秦簫史吹簫列仙傳王子晉吹笙皆能作鳯鳴故謂之鳯管也促柱瑟柱也古詩促柱少和聲雪態言身輕如雪也掌中回漢趙飛燕身輕能爲掌上舞回回旋舞也金穀晉石崇有別館在河陽之金穀園玉山頽晉裴楷容儀俊爽人謂如近玉山又云其醉也若玉山之將頺】

駱賓王【唐史本傳義烏人七嵗能賦詩張說評其丈如懸河酌之不竭仕武后朝爲臨海尉與楊烱等爲四傑】

行路難【樂府解題行路難古道路六曲之一諭年嵗之易馳而不得遂其壯懷也然此詩也止言徵戍之事未詳其意】

君不見玉關塵色暗邊庭銅鞮勁旅寇長城天子按劍徴餘勇將軍受脤事橫行七徳龍韜開玉帳千里鼉鼓疊金鉦陰山苦霧埋髙壘交河孤月照連營連營去去無窮極擁斾遙遙過絕國陣云朝結晦天山寒沙夕漲迷疎勒龍鱗水上開魚貫馬首山前振雕翼長驅萬里詟祁連分麾三命武功宣百發烏號遙碎栁七尺龍交迥照蓮春來秋去移灰琯蘭閨栁市芳塵防雁門遞尺書稀鴛被相思雙帶緩行路難誓令氛祲靜臯蘭但使封侯龍額貴詎隨中婦鳯樓寒【玉關長城見前注邊庭猶言朔庭也銅鞮輿地誌潞州有銅鞮縣雜虜其種不一餘勇左傳齊髙固入晉師曰欲勇者賈余餘勇受脤脤社肉左傳天子使石尙來歸脤則是天子所賜祭脤將軍旣受天子之脤則當事橫行以擊敵也橫行注見前七徳唐史七徳舞秦王世民破軍樂也龍韜武書七經太公兵法六韜龍韜其一也玉帳杜子美詩將軍玉帳掀勇气鼉鼓詩鼉鼔逢逢陸璣云鼉似蜥蜴長丈餘甲如鎧常宵鳴聲如桴鼔故以其皮冒鼔也金鉦說文鐃也柄中上下通似鈴陰山交河天山見前注絕國前秦紀始舉茂才可以使絕國者疎勒西域國名綱目集覽疎勒本城名後以名國在莎車東北尉頭南龍鱗甲也李長吉詩曰甲光向日金鱗開魚貫易士卒魚貫而進鄧艾傳注魚上水尾相銜故曰魚貫也祁連卽天山也烏號俱見前注七尺龍交交一作文馬也前西南夷傳贊曰蒲梢龍文魚目汗血之馬光於黃門一曰龍交劍也未詳灰琯後天文志灰琯气之法每立春冬至以竹爲琯葭莩爲灰置諸土中气至則琯中葭灰飛起以應也雁門輿地誌在代州雁門郡郡有雁門關氛祲說文氛祥气也祲精气感祥也臯蘭見前注】

邊城落日

紫塞流沙北黃圖灞水東一朝辭俎豆萬里逐沙蓬月恆持滿尋源屢鑿空野昏邊气合峯迥戍煙通膂力風塵倦疆場嵗月窮河流控積石山路繞崆峒壯志淩蒼兕精誠貫白虹君恩如可報龍劍有雌雄【紫塞史秦築長城土皆紫色故曰紫塞流沙禹貢杜佑注在沙州西八十里其沙隨風流行故曰流沙黃圖未詳又三輔黃圖書名灞水秦世家穆公霸世更名以顯霸功水出藍田縣防涇水滻水北入於渭俎豆說文以朼盛牲體者豆古食肉器然皆祭器也語俎豆之事則嘗聞之又庚桑楚曰畏壘之民欲俎豆予於賢人之間沙蓬沙風沙也蓮轉蓬也持滿前亞夫傳彀弓弩持滿鑿空前大宛傳西北始通於漢然張騫鑿空河流積石禹貢浮於積石至於龍門西河西河兾之西河也積石地誌在金城郡河關縣西南羌中今鄯州龍支縣界也崆峒山名括地誌平涼郡鎭原州卽黃帝問道廣成於處蒼兕說文如野牛而靑一角善抵觸白虹史荊軻刺秦王聶政刺韓相皆有白虹貫日蓋白虹主兵象也龍劍有雌雄蜀志楚王召風胡子之吳與歐冶子造劍二一曰幹將二曰莫邪莫邪干將之妻也金鐵未流漧將夫妻乃斷髮剪指投於鑪中乃鑄成二劍幹將陽劍成文莫邪陰劍爲漫理文】

棹歌行【趙世家趙簡子南擊楚津吏醉臥不能渡吏女涓攘楫請代父中流爲簡子作發河激之歌簡子悅遂以爲夫人李白詩亦曰津妾一棹歌脫父於嚴刑】

寫月圖黃罷淩波拾翠通鏡花搖芰日衣麝入荷風葉露舟難蕩蓮疎浦易空鳯媒羞自托鴛翼恨難窮秋帳燈光翠倡樓粉色紅相思無別曲並在棹歌中【寫月圖黃未詳按前纎纎初月上鴉黃及黃山谷荼防詩云漢宮嬌額半塗黃則寫月圖黃恐爲畫眉之意】

王昭君【見前注】

斂容辭豹尾緘怨度龍鱗金鈿明漢月玉筯染邊塵古鏡菱花暗愁眉栁葉頻惟有淸笳曲時聞芳樹春【斂容收斂愁容緘怨封緘其悲怨辭豹尾天子屬車也龍鱗河水也金鈿金華飾也晉輿服志貴人太平髻七鈿公主夫人五鈿世婦三鈿玉筯淚也菱花鏡六帖魏武帝有菱花鏡笳胡笳也前張騫傳騫入西域傳其法後李延年因胡笳曲更造新聲一十八解以爲武樂又唐韻北方之人捲蘆葉而吹名曰笳芳樹春胡笳曲名】宿溫城望軍營【周紀溫城在懷州溫縣西本周司寇蘇忿生所封之地也】

北地寒膠折邊城夜鐸聞兵符關帝闕天策動將軍塞靜胡笳徹沙明楚練分風旂翻翼影霜劍轉龍文白羽搖如月靑山斷若雲煙疎疑捲被塵滅似銷氛投筆懷班業臨戎想顧勲還應雪漢恥持此報明君【北地匈奴單於之地也邊城邊上之城也寒膠折前晁錯傳欲立威者始於折膠蘇林曰秋气至膠可折弓弩可用匈奴常以爲侯而入寇夜柝爾雅兩木夾於門爲機相擊以儆夜也又易重門擊柝符信也漢文紀文帝爲銅虎符當發兵遣使持節至郡合符竹使符以竹箭長五寸鐫刻篆畫與郡守各分一半至唐髙祖則銀兔符銅魚符又馮唐言家人子起田中安知尺籍五符又趙公子無忌謁如姫盜晉鄙兵符天策左鶉之賁賁天策焞焞注傅說星又唐太宗紀髙祖武徳四年以秦王世民爲天防上將胡笳見前注楚練練素練也以沙白如練明也龍文劍气也白羽搖如月家語子路曰願得白羽如月赤羽如日注云旌旗也又白羽扇也裴啟語林諸葛亮持白羽扇指揮三軍投筆漢班超傳超字仲升有大志不修小節傭書養母嘗投筆嘆曰大丈夫當立功異國以取封侯安能久事筆硯間乎後事明帝出徵西域安集五十餘國以功封定遠侯顧勲三國誌顧榮字彥先吳平入洛拜尙書郎廣陵相陳敏反假榮丹陽內史榮以白羽扇麾之其軍自潰楊修詩云羽扇一麾風偃艸策勲多謝顧丹陽】

靈隠寺【輿地誌靈隠寺在杭州府錢塘縣】

鷲嶺郁岧嶤龍宮鎖寂寥樓觀滄海日門對浙江潮桂子月中落天香雲外飄捫蘿登防逺刳木取泉遙霜薄花更發冰輕葉互凋待入天臺路看余渡石橋【六帖鷲鳥峯諸佛攸館眾聖所居龍宮續仙傳唐孫思邈嘗救一龍子後龍王獻龍宮藥方三十道人張路斯與蓼天庥爭水中龍宮然此雲龍宮必寺邊有龍帝祠宇也浙江潮說文朝曰潮夕曰汐又髙麗圖經曰朝夕往來應期不爽爲天地之至信又王充論衡大抵天包水水承地而天之气升降於大空之中而水亦隨之升降而爲潮汐也然凡近海皆有潮惟浙江潮至則矗如山嶽奮如雷電冰岸橫飛雪崖旁射澎騰奔激吁可畏也天臺路雲笈七籖天臺山應上淸玉淸之天卽桐拍眞人所埋葛仙公煉丹得道之處上應臺宿故名天臺石橋防稽記赤城山上有石橋懸度有石屛風橫絕其上按赤城山卽天臺山之一也乂顧凱之啟蒙記天臺石橋野逕不盈一尺長數十步至滑下臨絕防之澗】

晚泊蒲類【蒲類未詳】

二庭歸望斷萬里客心愁山路猶南屬河源自北流晚風連朔气新月照邊秋竈火通軍壁烽煙上戍樓龍庭但苦戰燕頷防封侯莫作蘭山下空令漢國羞【二庭未詳或云按詩中有朔气邊秋當是匈奴單於二庭然未敢必當別考又綱目集覽車師國有前王后王庭相去五百餘里後王庭本烏孫國土唐立庭州河源黃河之源朔气洪武韻朔北方也是卽北方朔漠之气也竈火齊孫臏伐魏爲滅竈之法漢虞詡入朝歌爲增竈之法蓋是軍行爲路炊之竈火也軍壁說文壁垣也漢韓信伐趙雲趙必空壁逐我又亞夫傳堅壁而守則軍壁者營壘之垣也烽煙見前注戍樓守戍望候烽火之樓龍庭前宣紀匈奴大防於龍庭又後竇憲傳登燕山銘曰焚老上之龍庭燕頷班超傳虎頭燕頷飛而食肉此萬里侯相也蘭山下括地誌在朔州前武紀天漢元年李陵戰敗降敵此爲漢羞也】

早秋出塞寄東臺議政學士【東臺唐龍翔間攺門下省曰東臺隋文帝紀帝欲置詩學士唐紀太宗嘗置文館虞世南等以本官兼學士直宿又金坡遺事學士非文章則不可爲又職林學士之職本以學問言辭備對問出入侍從同得參謀獻納諫議其禮尢重】

促駕逾三永長驅望五原天街分斗極地理接樓煩谿月明關隴邊云聚塞垣山川殊物風壤異涼溫戍古秋塵冷沙寒宿霧繁昔余迷學步投迹忝詞源【三永未詳或云永當作水三水在鎭原州之東北六十里水流三派防歸一州舊有三水縣故城在髙平縣水出東山本屬國都尉治所其地與五原相近五原括地誌云勝州連谷縣本秦九原郡漢更名五原天街漢天官畢昴二宿間爲天街斗極爾雅北極天樞亦曰北辰居天之中以正四時樓煩漢有樓煩縣屬雁門郡關隴見前注戍說文守邊也戍古古之邊戍也學步班固傳有學步於邯鄲者未得彷佛失其故步】

春晚從李長史遊開道林故山【地域志道林寺名在衡州府嶽麓山下】

幽尋極幽壑春望陟春臺雲光棲斷樹靈影入仙杯古藤依格上野徑約山隈落蘂翻風去流鸎滿樹來興防荀禦動歸路起浮埃【春臺老子熙熙如登春臺格上說文樹髙長枝爲格庾信小園賦艸樹混淆枝格相交又庋格也荀禦荀爽傳李膺無所交接荀爽謁膺因爲其禦喜曰今日始得禦李君矣】

冬日野望

故人無與晤安步陟山椒野靜連云捲川明薄霧消靈巖聞曉籟洞浦漲秋潮三江歸望斷萬里故鄕遙勞歌徒自奏客魂爲誰招【詩可與晤語晤對也山椒說文山足也誰招楚辭有大小招】

夏日遊山家同夏少府

返照下層岑物外狎招尋蘭逕燻幽佩槐庭落暗金穀靜風聲徹山空月色深一遣樊籠累惟餘松桂心【樊籠說文樊鷙不行也徐氏曰鷙鷹隼之屬見籠不得出以左右攀引外也廣韻樊籠也一曰山邊也】

在兗州餞宋五【兗州禹貢九州之一春秋時爲魯國】

淮尼泗水地梁甫汶陽東別路靑驪遠離尊淥蟻空栁寒凋密翠棠晚落疎紅別淚相思曲淒防入琴風【淮尼尼丘也顏母祈禱而生孔子之處在兗州泗水在魯城北汶水出萊蕪縣梁甫山名括地誌梁父山泰山在左梁父在右王者封太山禪梁父汶水出萊蕪縣靑驪馬深黒色謂之驪選詩阮籍靑驪何駸駸蟻爾雅酒有泛齊浮蟻又庾信詩春螘未曽開淥水淸也又水緑色相思曲古樂府有長相思】

上人林泉二首【上人僧名同覺要覽云內有徳智外有勝行在人之上故曰上人】

林泉恣探歷風景暫裵徊客有遷鸎處人無結駟來聚花如薄雪沸水若輕雷今日徒招隠終知異鑿壞【結駟家語子貢家富累千金結駟千騎招隠淮南傳招隠士篇淮南王安小山之所作也鑿壞未詳】

俗逺風塵隔春還初服遲林疑中散地人似上皇時芳杜湘君曲幽蘭楚客詞山中有春艸長似寄相思【中散晉嵇康字叔夜在西晉爲中散大夫與阮籍等爲竹林遊號竹林七賢上皇淵明傳云夏日髙臥北窻下自謂羲皇上人湘君曲楚辭堯以二女事舜長曰娥皇故稱湘君古詞有湘妃怨楚客屈原宋玉也詞謂離騷等詞也】

遊靈公觀【靈公道士名未詳所在】

靈峯標勝境神府枕通川玉殿斜臨漢金堂迥架煙斷風疎晚竹流水切寒弦別有靑門外空懷圃仙【靈峯西域志靈鷲峯釋迦佛說法之地勝境幽勝之境地也神府神仙之府也紫府洞府皆仙人所居之地也玉殿金堂蓋堂殿皆以金玉美飾之故皆以金玉稱云無非極言其莊嚴富麗之盛也靑門漢書霸城門人謂之靑門在長安城東圃楚詞朝發軔於蒼梧夕余至於圃在昆侖山一曰圃臺】

秋露

玉關涼露早金塘秋气歸泛掌光逾靜添花滴尙微變霜凝曉液承月委圓輝別有吳臺上應濕楚臣衣【玉關班超傳超在絕域年老思歸上書曰不敢望酒泉郡但願生入玉門關金塘選詩菡菑溢金塘泛掌漢武紀武帝作承露臺以銅爲之上有仙人掌以承露吳臺吳王闔廬築於姑蘇故曰吳臺楚臣伍子胥也】

秋雁

聨翩辭海曲搖曳指江幹陣去金河冷書歸玉塞寒帶月淩空易迷煙逗浦難何當同顧影刷羽泛淸瀾【金河玉塞未詳逗說文止也住也】

翫初月

忌滿光恆缺乘昏影暫流自能明似鏡何用曲如鉤【釋名月闕也滿則缺也乘昏影暫流尙書大傳月晦而見西方謂之朓朓條捷行疾貌故曰流也明似鏡望夜則如鏡未望及缺則缺如鉤也】

送別

寒更承夜永涼夕向秋澄離心何以贈自有玉壺冰【玉壺冰鮑明逺詩瑩若玉壺冰言淸澈也】

在軍登城樓

城上風威冷江中水气寒戎衣何日定歌舞入長安

唐音卷一

欽定四庫全書

唐音卷二

元楊士編

張震

注

唐詩正音

五言古詩【嚴滄浪詩評云五言始於李陵以其在漢故云古詩又選詩演義云蘇武使匈奴與陵贈別亦皆五言是一時之人皆爲五言矣謂始於李陵恐未必然又古詩十九首以爲始於枚乘則詩中防戱宛與洛驅車上東門等語又似東漢時語以爲始於枚乘亦未爲穏大抵三百篇之變則爲漢魏五言則云始於漢者有必然之理矣】

陳子昂【字伯玉梓州人武氏奇其才召見金鑾殿擢爲麟臺正字又文藝傳云唐興承徐庾遺風至子昂始變正雅爲感遇二十八首王適云子昂感遇詩爲海內文宗誠知言也】感遇二十四首【感遇云者謂有感於心而寓於言以攄其意也又云感之於心遇之於目情發於中而寄於言如莊子寓言之類是也】

微月生西海幽陽始化升圓光正東滿陰魄已朝凝太極生天地三元更廢興至精諒斯在三五誰能徴【防月初生之月所謂上者是也揚子曰月未望載魄於西故曰生西海蓋以諭中宗初卽位如月之初生明也幽陽陽太陽也太陽以諭君而言幽陽者以其幽晦而不明以譬武氏之僣居君位也圓光月望則光圓於東方故曰東滿也陰魄月至望後則明死而魄生楊子日月旣望則終魄於西故曰朝凝凝者結也太極易云易有太極是生兩儀注太極是天地未生之前元气混而爲是太初太一也兩儀卽天地三元春秋傳人君體元以居正故古者人君卽位必建元以新天下之耳目如夏以寅爲人元殷以醜爲地元周以子爲天元更廢興謂疊以興也至精謂天道也如帝王建極之理三綱五常之道皆天地之間至精之理也諒信也蓋言此理信此而在未有所損也三五三皇五帝也誰能徵徵者驗也言三皇五帝歷代相承之道其理固在未嘗有昩但人不能取以爲驗而戒其簒奪之不可爲按此詩是亦刺武氏不知是理而徒取篡奪之名也】

蘭若生春夏芊蔚何靑靑幽獨空林色朱蕤冒紫莖遲遲白日晚嫋嫋秋風生歲華盡揺落芳意竟何成【蘭說文香艸也楚辭朱子注本艸云蘭與澤蘭相似生水旁紫莖赤節髙四五尺緑葉光潤尖長有岐微小紫花紅白色有香五六月盛若桂若說文香艸也楚辭注似葵而香葉似馬蹄故俗云馬蹄香也主春夏言得其時也按楚辭王逸注曰離騷之文依詩取則引類譬諭故善鳥香艸以配忠貞惡鳥臭物以比讒佞靈妃美人以比於君宓妃佚女以比賢臣虯龍鸞鳳以比君子飄風雲霓以比小人然則此托興蘭若蓋子昂自諭有忠貞之節也芊蔚說文艸木茂盛貌靑靑言生意之美也幽獨言幽靜而貞獨也空選詩補注云空如馬羣遂空之空空字義林色比眾人也朱防花也紫莖榦也冒如書注天子以刻處冒其珪頭之義也白日比言君也晚言君道之晦而不明也秋風比小人也生則言其茹徵之象也歲華猶言年華也歲華之邁如艸木之華揺落𨿽有芳美之意亦不能有所施也按此詩子昂自惜有忠貞之節幽靜之徳且生遇其時而才冠於人足以行其志而不得用於時又選詩補注以爲此詩子昂未仕時作蓋恐歲月遂暮而無成也】

白日毎不歸靑陽時暮矣茫茫吾何思林臥觀無始眾芳委時晦鶗鴂鳴悲耳鴻荒古已頽誰識巢居子【靑陽爾雅春爲靑陽萬物發生無始易萬物資始此言無始則萬物未生之初也又莊子曰與日無始鶗鴂鳥名楚辭恐鶗鴂之先鳴兮使夫百物爲之不芳卽詩所謂七月鳴鵙者也其聲惡陰气至則先鳴而百艸死也鴻荒三五歷紀未有天地之時混沌如雞子溟涬始芽鴻蒙滋萌卽揚子所謂鴻荒之世也頺說文墜也廣川王傳曰日崔隤時不再巢居子逸士傳巢父堯時隠人年老以樹爲巢而寢其上故人號爲巢父堯之讓許由也由以告巢父巢父曰汝何不隠汝形藏汝光按此詩子昂嘆中宗之廢不得復位而在已則年華已邁不可再來而君子道喪小人道長不復可如上古鴻荒之世君臣盡揖讓之風矣則不若巢父之蔵形韜光以自晦於亂世也】聖人祕元命懼世亂其眞如何嵩丘軰談譎悞時人先天誠爲美階亂禍誰因長城備邊寇嬴禍發其親赤精旣迷漢子牟何救秦去去桃李花多言死如麻【元命大命是卽夭命也亂其眞謂如王莽儗周公攝天子位及曹文帝曰堯舜之事我知之矣之類皆假此嵩丘未詳談譎說文譎權詐也又梁益曰謬欺天下人曰譎先天史宗初卽位攺元先天誠爲美言宗卽位之初焚珠玉及錦繡於殿前能自刻厲以求至治固足美也階亂猶言基禍也長城史記秦紀盧生謂始皇曰亡秦者胡也始皇命蒙恬北築萬里長城以備邊人然不知王子胡亥已應其防竟亡秦國所謂嬴禍伐其親也赤精漢髙帝紀髙祖至蛇所遇老母哭之曰吾子爲赤帝子所殺故哭之故漢推五行以火徳王是曰赤精子牟未詳何救秦言無足以救秦之滅亡也桃李不言下自成蹊蓋言桃李𨿽不能言然其下自成蹊逕也按此詩意謂宗當卽位之初親監中宗韋氏之禍而撥亂反正求爲至治固爲美矣而晚節不終親蹈中宗蹤迹奪壽王妃深寵犖山幾至亡國而末復自諭欲誅則及於禍反不如桃李之無言爲愈也】

深居觀元化悱然爭朶頤羣動相啖食利害紛防防便便誇毗子榮耀更相持務光讓天下周賈競刀錐巳矣行采芝萬世同一時【元化大化也謂天地陰陽運行則爲大化悱說文心欲也朶頤說文頤頷也易頤之初九捨爾靈觀我朶頤本傳爲朶動其頤頷言人見食而欲之則動頤垂涎也羣動陶詩日入羣動息防防說文無聞見之象便便口辯給也誇毗說文誇大毗輔也詩無爲誇毗蓋小人之態不爲大言以誇世則爲毗言以輔人也務光莊子篇湯伐桀克之以讓務光務光不受抱石沈水以死周賈周公賈誼也刀錐左錐刀之末將盡爭之又江淹書錐刀爭利也采芝商山四皓見秦虐政乃逃入藍田山作歌曰曄曄紫芝可以療饑萬世世謂三十年爲一世又父子相承爲一世按此詩謂人尙利爭相誇毗以取榮於一世而不知揖讓之美𨿽千萬世猶同一時也蓋亦以諭武氏之簒奪而當世姦防之徒更相誇大毗附以助其惡而取笑於後世也】

吾愛鬼穀子靑谿無垢氛囊括經世道遺身在白雲七雄方龍鬭天下亂無君浮雲不足貴遵養晦時文舒之彌宇宙捲之不盈分豈徒山木壽空與麋鹿羣【鬼谷先生風俗通曰六國時縱橫家又索隠曰鬼谷地名扶風池陽穎川陽城並有鬼谷墟蓋其人所居因號馬樂臺注鬼穀子云蘇秦欲神祕其道故假名鬼谷也又考索曰鬼谷先生周之髙士姓名不聞也鬼穀子姓王名詡隠居靑谿鬼谷因以自號靑谿山在荊州沮縣山東囊括易括囊無咎廣韻括結也謂結其囊口過秦論曰囊括四海經世道謂治世之道也白雲陶景詩雲山中多白雲隠者自怡悅七雄謂韓魏燕趙齊楚秦之七國也龍鬭左鄭大水龍鬭於時門之外又光武紀四七之際龍鬭於野龍鬭謂七國爭戰如龍鬭也浮雲不足貴語不義而富且貴於我如浮雲舒之捲之易放之則彌六合卷之則退蔵於宻山木壽莊子行於山中見大木枝葉茂盛伐木者止其旁而不取問其故曰無所可用莊子曰此木以不才得終其天年麋鹿羣史舜居深山與鹿豕同遊按此詩寓言抱負才器不得致用之辭也】

樂羊爲魏將食子炫軍功骨肉且相薄他人安得忠吾聞中山相乃屬放麑翁孤獸猶不忍況以奉君終【食子古韓非子曰樂羊事魏文侯爲將以伐中山時羊有子在中山中山君烹其子而遺之羮羊啜之而攻防中山相中山趙地今定州卽古中山也相郡守也按選詩補注雲中山相當作孟孫傳韓非子曰孟孫獵得麑使秦西巴載之歸其母隨之而歸西巴弗忍而與之孟孫怒而逐之三月復召之使爲子傅曰夫不忍乎麋又豈能忍吾子乎按此詩亦爲武氏而作初髙宗見武氏而悅之時蕭叔妃方有寵王后欲奪其寵潛令武氏長髮納之後宮以間淑妃及武氏大幸遂殺其女以誣王后而奪其位故此云爾謂旣殺其子不如西巴不忍麋之子則於他人其能忍乎】

市人矜巧智於道若童蒙傾奪相誇侈不知身所終不見防子觀世玉壺中窈然遺天地乘化入無窮【市人謂市井牙儈耆利之人顏延年詩營營市井人矜誇也巧黠慧也智巧詐也道經世之大道童蒙易童蒙求我本義云童防謂幼稚而防昧也防子禮月令其神防注水神也又防爲雨師然防莊大宗師臾區聞之防防聞之參寥此云防子又似神仙之類未詳玉壺列仙傳王方平有十二玉壺乘化之化卽卲子所謂觀化謂化去也無窮廣成子曰余將去汝入無窮之門又莊子內篇若夫乘天地之正禦六气之辧以遊無窮者彼且惡乎待哉按此詩謂市井小人罔然所知方且爭權奪利喪身亡家不知所終而君子之人自潔其身髙蹈逺舉以避其禍也】

吾觀龍變化乃是至陽精石林何防密幽洞無畱行古之得仙道信與元化並感非象識誰能測淪防世人拘目見酣酒笑丹經昆侖有瑤樹安得采其英【龍禮鱗虫之長爾雅有鱗曰蛟龍有翼曰應龍有角曰虯龍無角曰螭龍未升天曰蟠龍變化易幹之初九潛龍勿用本傳龍之爲物靈變不測又說文龍鱗虫之長能小能大能長能短能幽能明春分而登天秋分而入川卽此可以見其變化之大非鱗虫之所能及也變化至陽精易本傳幹以龍爲象則卦之六爻皆陽故曰至陽精也石林謝靈運詩石林豈爲難仙道度人經仙道難得蓋延年尸解之道也元化天地之大化並合也感黙也感通也謂黙相感通也非眾識謂非可以形象而諭也淪防謂幽深而逺不可以窺測也拘目見謂拘拘於耳目之所及酣酒謂酣酗於酒醴而不知所以醒也笑丹經抱朴子曰余昔授鄭君金液丹經謂煉丹之書也昆侖瑤樹楚辭登昆侖兮食玉英注登昆侖言其所居之髙食玉英言其所養之潔也按此詩以龍諭君變化以諭其在天位而尊顯不可防也古之得仙道以諭臣職元化並則臣之得與天合以見君臣際遇之道出乎自然而不可以窺度也拘目見笑丹經謂小人不知此道而反相讒間昆侖瑤樹亦楚辭之意言欲髙蹈逺舉潔身以自養也】

呦呦南山鹿罹罟以媒和招搖靑桂樹幽蠧亦成科世情甘近習榮耀紛如何怨憎未相復親愛生禍羅瑤臺傾巧笑玉杯殞雙娥誰見孤城樹靑靑成斧柯【呦呦說文鹿鳴聲詩呦呦鹿鳴南山則爲陽而光明之所也罹罟陷於网罟也媒和求援也招搖漢書招搖申動貌靑桂廣韻桂叢生合浦巴南山峯間無雜木葉長尺餘冬夏長靑故曰靑桂幽蠧木中之虫也楚辭桂蠧不知所淹畱兮幽則言其蠧之深也瑤臺西王母所居之處玉杯列仙傳茅君學道能令金案玉杯自來人前殞雙娥未詳按此詩首四語蓋諭王后憎蕭妃之有寵乃求武氏以奪之且言武后貞固之徳如桂之長靑而不知更遭武氏之蠧遂使怨憎之精未有報復反爲武氏所殺𨿽然武氏旣殺二妃而髙宗獨處於上如孤城之樹人將伐之爲斧柯乃自伐之也】

林居病時久水木澹孤淸閒臥觀物化悠悠念無生靑春始萌達朱火巳滿盈殂落方自此感嘆何時平【物化死也注物化者悅然而蛻所系也又莊子內篇大宗師又況萬物之所系而一化之所待乎無生莊至樂察其始而本無生釋經云大家團欒頭共說無生話朱火謂夏也按此詩蓋謂萬物變化生息之理才長於春而已盈於夏復殂落於秋矣感萬物之生化嗟時之易邁此所以興嘆不平也】

臨岐泣世道天命良悠悠昔日殷王子玉馬遂朝周寶鼎淪伊谷瑤臺成古丘西山傷遺老東陵有故侯【岐泣淮南子楊朱見岐路而泣謂可以南可以北天命書天命靡常言天命悠逺而不可常也殷王子書紂之庶兄微子也微子見紂之無道遂奉殷之玉馬以朝於周而存宗祀也寶鼎三足兩耳所以和五味者也前郊祀志黃帝鑄寶鼎以象天地人也至禹收九牧之金以鑄九鼎象九州武王克商遷之洛邑及周之哀鼎遂淪伊谷二水之間矣西山遺老史記伯夷叔齊恥食周粟隠於首陽山卽西山也東陵故侯史記秦亡東陵侯種於長安西門卽東陵也】

貴人難得意賞愛在須防莫以心如王采他明月珠昔稱夭桃子今爲舂市徒鴟鴞悲東國麋鹿泣姑蘇誰見鴟夷子扁舟去五湖【如玉詩生芻一束其人如玉明月珠李斯書夜光之璧明月之珠夭桃子未詳詩桃之夭夭之子於歸毛萇注曰夭夭少壯貌無過言其美如夭桃之艷冶也舂市徒未詳鴟鴞悲東國史管蔡流言周公居東作鴟鴞之詩以遺成王麋鹿泣姑蘇左子胥諫吳王曰臣見麋鹿復遊於姑蘇矣姑蘇者吳王所造姑蘇臺在蘇州府長熟縣鴟夷子左範蠡相越王勾踐伐吳而歸泛扁舟以遊五湖因自號鴟夷子皮鴟夷鄒陽傳注鴟夷榼形今盛酒器也又李白詩注云自號鴟夷子言若盛酒之器多所容受而可捲懷與時張弛五湖太湖射陽湖洞庭湖丹陽湖彭蠡湖又五湖之名不一周禮揚州其浸五湖按張勃吳錄曰五湖者太湖之別名以其周行五百里二萬六千頃乃以五湖名之此說良是也此詩蓋謂恩幸不可久恃若周公尙不免管蔡之流言範蠡尙畏越王之不可以共安樂也】

幽居觀大運悠悠念羣生終古代興沒豪聖莫爭能三季淪周赧七雄滅秦嬴復聞赤精子提劍入咸京炎光旣無象晉宋復縱橫堯禹道巳昧昏虐世方行豈無當世雄天道戒佳兵咄咄安可言時醉而未醒仲尼溺東夏伯陽遁西溟大運自古來旅人胡嘆哉【大運國語五行气化流轉之名又運祚也漢髙祖贊漢承堯運謂歷數也代興沒謂興者必有衰天命靡常不可恃也賢聖莫能爭言天運所歸非可爭得故聖如周孔賢如顏孟皆不得以居之也三季夏商周之未也周赧史周赧王也五十九年爲秦所滅無謚故稱赧王赧者慚也七雄見前注秦嬴秦姓也說文秦之光世爲堯主畜畜多賜姓嬴氏言七雄爲秦所滅也赤精子見前注提劍入咸京前髙紀提三尺劍入咸陽定天下炎光漢赤帝之子以火徳王故稱炎光無象言漢之哀亡爲魏所簒而晉又滅魏矣鶉首賜嬴秦劉淵石勒之類也堯禹道巳昧謂堯授舜舜授禹皆以揖讓而有天下今巳昧昧不復可見而虐昏之道方行於世矣咄咄晉殷浩被黜但書空作咄咄怪事四字時醉未醒楚辭舉世皆醉我獨醒之意也當世雄謂當代豪傑之士天道與闕蓋亦寓言爾仲尼溺東夏謂聖人不得位以承天道而老於東周也伯陽老耼也老子見周之衰西去入】

【關故曰遁西溟也天道大運興衰之理自古如此旅眾也言眾人何必嘆哉詳此亦以諭武氏簒位賢人去世以避其亂之意也】

天幽且嘿羣議曷嗤嗤聖人敎猶在世運久陵遲一繩將何系憂醉不能持去去行采芝勿爲塵所欺【天莊在宥鴻蒙曰亂天之經逆物之情天弗成注若天順物性而不治則情不逆而經不亂嘿成而自然得矣嗤嗤說文笑也選詩受嗤於拙目聖敎先古聖人之教化也世運謂當世之運化也陵遲詩大東禮義陵遲注謂如丘陵之勢漸慢也又或言陵遲與陵夷其意一也一繩何系譬言世運之去豈一繩所能系猶大廈將頺非一木所支之意也憂醉不持言如心之憂而且醉不能自禁持也采芝見前注勿爲塵所欺謂勿爲塵世之所譏笑也按此詩亦嘆世道之陵夷不可復支而思欲遁隠也】

蜻蛉遊天地與物本無患飛飛未能止黃雀來相干穰侯富秦寵金石比交驩出入咸陽裏諸侯莫敢言寧知山東客激怒秦王肝布衣取卿相千載爲辛酸【蜻蜓說文虫名飲露六足四翼趐薄如蟬翼亭午則停故名黃雀說文依人小鳥也亦名家賓穰侯史記姓魏名冉秦王稷之母異父弟也自惠王武王時爲秦相後弒王之嫡母及王之兄弟而專秦政封穰侯寵遇極隆盛威震諸侯金石諭其堅固也咸陽秦所都也山東客範睢也範雎齊人以客入秦讒穰侯於秦王王遂黜穰侯而雎奪其位布衣諭客也此詩諭人臣功成而不知退寵盛而不知避遂以讒間身亡家破故千載之下爲之悲酸也】蟬號白露玆嵗已蹉跎羣物從大化孤英將柰何瑤臺有靑鳥逺食玉山禾昆侖見鳯豈復嘆云羅【蟬說文虫名無口而嗚飲而不食以其體黒故曰蟬孤英說文革榮而不實者曰英又曰孤芳也瑤臺見前注靑鳥漢武紀七月七日忽有靑鳥飛集殿前東方朔曰此西王母欲來也玉山卽昆侖山也蓋玉出於昆山故云昆侖水經在西北去嵩山五萬里地之中也瑤樹淮南子昆侖山有增城九重玉樹瑤樹不死樹在其西按選詩補注以此詩爲子昂旣仕之後不得已而隨時就祿嗟以淸髙孤潔之志不得如靑鳥之見鳯者矣】翡翠巢南海雄雌珠樹林何知美人意嬌愛比黃金殺身炎州裏委羽玉堂陰旖旎光首飾葳蕤爛錦衾豈不在遐遠虞羅忽見尋多材信爲累嘆息此珍禽【翡翠說文靑羽雀也出郁林爾雅注似燕赤羽曰翡靑羽曰翠翠小如燕毛靑黒色翎深靑有光彩飛水上食魚翡大如鳩毛紫赤翎防靑不深無光彩林棲不食魚南海郭璞贊翠雀鷸鳥越在南海賈害以采珠樹林淮南子昆侖山有增城九重珠樹玉樹在其西南海美人嬌愛漢武贊翠羽之珍盈於後宮炎州卽謂南海州郡也選詩補注以此爲旣仕之後所作𨿽以武后愛其才而擢用之終有自惜之意也】

荒哉穆天子好與白雲期宮女多怨曠曾城閉蛾眉日耽瑤臺樂豈傷桃李時靑苔空委絕白髮生羅帷【荒說文幽亂曰荒人孟子從獸無厭謂之荒書內作色荒穆天子周穆王滿也穆王得八駿馬使造父禦以遊瑤池從西王母宴荒於國事故以荒哉言之也蛾眉謂眉如蠶蛾之眉蓋言美也瑤池見前注桃李時謂陽春之時蓋是時桃李之色方盛以諭年少色美之時也此詩亦諭髙宗寵於武氏荒於國事而賢者惜時之邁不得展其用也】

朝發宜都渚浩然思故鄕故鄕不可見路隔巫山陽巫山緑云沒髙丘正微茫竚立望巳久涕淚霑衣裳豈玆越鄕感憶昔楚襄王朝云無處所荊國亦淪亡【宜都縣名在夷陵郡巫山防州府巫山縣凡十二峯上有巫山神女廟陽雲臺髙一百二十丈楚襄王有巫山登陽臺夢與神女遇謂襄王曰妾巫山神女朝爲行雲暮爲行雨按此詩亦刺髙宗荒滛於武氏將如楚襄王以亡具國也】朅來豪遊子勢利禍之門如何蘭膏歇感激自生寃眾趨明所避時棄道猶存雲泉旣巳失羅网與誰論箕山有髙節湘水有淸源惟應白鷗鳥可與洗心言【朅來說文發語辭蘭膏楚辭注以蘭香煉膏照明也箕山地域志在許州逸士傳堯以天下讓許由由不受歸隠於箕山許州誌地有巢由淸風之節湘水地域志在衡陽水自衡陽發源至零陵而營水會之二水合流謂之瀟湘卽屈原自沈之地白鷗水鳥蒼頡解詩一名水鴞在江湖間形色似白鴿小而羣飛洗心易系辭聖人以此洗心按此詩蓋亦刺當時仕進不知趨避而遭患害者如蘭之膏而自焚故後引許由之隠去屈原之自沈千古之下淸風勁節不可得而泯滅故末句引惟應若鷗鳥忘機於五湖者方可言此】

可憐瑤臺樹灼灼佳人姿碧華映朱實攀折靑春時豈不盛光寵榮君白玉墀但恨紅芳歇雕傷感所思【瑤臺見前注灼灼花盛貌詩灼灼其花白玉墀說文墀堦上地也以白玉甃砌故曰白玉墀杜詩陽春度玉墀紅芳花也按此詩蓋謂王后之廢而太子亦以母廢而爲武后所殺故前四句興起有此灼灼美盛之佳人而華實又相映而光美矣惜當靑春之時而攀折以損其花並損其實也後二句則言前以防君恩而光寵矣結二句則又自言太子因母廢而亦被殺故因有所感而不勝其悲思之惜也】

朔風吹海樹蕭條邊巳秋亭上誰家子哀哀明月樓自言幽燕客結髮事逺遊赤丸殺公吏白刃報私讐避仇至海上被役此邊州故鄕三千里遼水復悠悠每憤邊兵入常爲漢國羞何知七十戰白首未封侯【結髮漢李廣傳結髮與匈奴戰蓋言初束髮也赤丸漢紀長安年少相與探丸得赤丸殺武吏白丸殺文吏白刃漢李陵傳士張空弮冒白刃白刃報私讐太白詩云東海有勇婦云云捐軀報私仇萬死不願生白刃耀霜雪蒼天感精誠避至海上周禮地官謂父之仇避諸海上又漢趙岐爲京兆功曹時中常侍唐衡凡玹爲虎牙都尉郡人以進不由徳輕侮之岐又數爲貶議玹後爲京兆尹盡殺岐家屬岐逃難四方江淮海岱靡所不歷又匿姓名賣餅北海市中七十戰李廣傳大小七十戰未嘗敗北然白首未得封侯何也】

仲尼探元化幽鴻順陽和大運自盈縮春秋遞來過盲颷忽號怒萬物相紛劘防海皆震蕩孤鳯其如何【元化大運見前注盈縮猶言進退也育颷風也禮月令仲秋盲風至按宋晁氏曰子昂以豪俠使气及冠折節爲文字精究墳籍耽愛黃老易象尢善屬文唐興文章承徐庾余風至是始變雅正故𨿽無風節而唐之名人無不推之又柳儀曹曰張說以著述之餘攻比興而莫能極張九齡以比興之暇攻著述而不能備唐興以來稱是選而不作者子昂而巳又宋人劉后村曰唐初楊王沈宋擅名然不脫齊梁之體獨陳拾遺之詩髙雅沖淡之皆一掃六朝之纎弱超於黃初建安矣太白韋栁繼起皆自子昂發之如世人拘目見酣酒笑丹經昆侖有瑤樹安得采其英林居病時久水木淡孤淸閒臥觀物化悠悠念羣生靑春始萌達朱火已滿盈務光讓天下商賈兢刀錐巳巳行采芝萬世同一時吾愛鬼穀子靑谿無垢氛臨岐泣世道天命良悠悠昔日殷王子玉馬遂朝周等作皆蟬蛻翰墨畦逕讀之使人有眼空四海神遊八極之興然按所許固爲切當然子昂之作其以感遇爲詞則其忿武氏之簒奪哀天子之失位患小人之弄權閔君子之道喪意出言表則晁氏所謂豪俠使气者其子昂之所以不遇者歟】

鴛鴦篇【崔豹古今注鴛鴦水鳥鳬類雌雄未嘗相離人得其一則一者相思死故謂匹鳥又詩注鴛鴦止則相偶飛則成雙又梁元帝賦勝林鳥之同心邁池魚之比目魂上相思之樹文生織錦之機按是詩其以鴛鴦托諭君臣相須不可相離之意後李徳裕亦有此篇亦詠此意也】

飛飛鴛鴦鳥舉翼相蔽虧俱來緑潭裏共向白雲涯音容相眷戀羽翮兩逶迆蘋萍戲春渚霜霰繞寒池浦沙連岸淨汀樹拂潭乘年年此遊翫嵗嵗來追隨鳯凰起丹穴獨向梧桐枝鴻雁來紫塞空憶稻梁肥烏啼倦永夕鶴鳴傷別離豈若此雙禽飛翻不異林刷毛淸江浦交頸紫山岑文章負奇色和鳴皆好音聞有鴛鴦綺復有鴛鴦衾持爲美人贈朂此故交心【蔽虧子虛賦日月蔽虧猶言掩映也綠潭言所處深也白雲言其所棲髙潔也眷戀言其懷思也逶迆說文委曲也言其盡誠也蘋說文大萍也又韓詩外傳采蘋注沈曰蘋浮曰藻又項氏曰白蘋水生似萍靑莖又陸佃云似槐葉而連生道傍淺水中與萍離生則紫今謂之紫薸又爾雅五月有花白色故謂白蘋萍說文水艸也爾雅翼曰言無定性漂流隨風而巳萍善化生一夜七子又世說云楊花入水化爲浮萍鳯凰見前注丹穴山海經丹穴之山有鳥狀如鶴五色而文名曰鳯凰又捲阿詩注鳯之性非梧桐不棲烏說文鳥有二等陳伯辧曰慈烏比他烏微小反哺之聲可聽琴操中有烏夜啼曲鶴爾雅仙禽大如鵝長三尺腳靑黒髙三尺朱頂赤目喙長四寸白羽黒裳傷別離者有別鶴操故云陶詩上驚別鶴鴛鴦綺古詩客從遠方來遺我一端綺文彩雙鴛鴦裁爲合歡被按此詩蓋諭君臣道合志同千載一遇如鴛鴦不離其偶而雌雄相合始終不渝故末言持爲君子贈朂此故交心則願君臣保其始終而不使有間也】

修竹篇【竹說文冬生艸也又字書云竹艸也而冬不死考之於詩淇澳一篇二章皆以緑竹起興而美衛武公之徳首章曰猗猗以竹始之美盛興其學問自修之進益也二章曰靑靑以竹之堅剛茂盛興其服飾之尊嚴而見其徳之稱也三章曰如簀以竹之至盛興其徳之成就而又言其寛廣而自如和易而中節也則竹可以托諭君子之徳者尙矣故唐蕭穎士亦曰竹爲君子惟其秉心正直而晉王徽之寄居空宅中便令種竹嘯詠其下曰不可一日無此君今按子昂詩中之意蓋亦自托其有正直之徳可比於君子而不用於朝廷以展其自修之徳也歟】

龍鐘生南嶽孤翠郁亭亭峯嶺上崇崒煙雨下防防夜聞鼯防叫晝聒泉壑聲春風正澹蕩白露巳淸冷哀響激金奏密色滋玉英嵗寒霜雪苦含彩獨靑靑豈不厭凝冽羞比春木榮春木有榮歇此節無凋零始願與金石終古保堅貞不意伶倫子吹之學鳯鳴遂偶云和師張樂近天庭妙曲方千變簫韶亦九成信蒙雕琢美常願事仙靈驅馳翠虯駕伊郁紫鸞笙結交嬴臺女吟弄升天行攜手登白日逺遊戲赤城低昂鶴舞防續彩雲生永隨眾仙去三山遊玉京【龍鐘廣韻竹名又戴凱之竹譜云鐘龍之美受自昆侖南嶽地域志南嶽衡山在衡洲卽舜至於南嶽之地乃荊州之鎭山也鼯鼠說文鼠狀如小孤肉翅似蝙蝠亦謂之飛鼠一曰五伎鼠毛紫色金奏周禮大司樂鐘師掌金奏又左楚子享郤至金奏作於下注擊鐘奏樂也玉英謂玉生如艸木之英華靑靑淇澳注堅剛茂盛也凝冽說文寒嚴也金石謂鐘磬也孟子金聲而玉振之伶倫子史黃帝命伶倫爲律取竹於嶰谷吹之作鳯鳴云和周禮春官太師樂奏孤竹之管云和之琴瑟千變如周禮大司樂八變而地示出之類蓋言千變者以見曲之妙不可以紀極也蕭韶舜樂總名九成九變也書蕭韶九成鳯凰來儀雕琢莊雕琢復朴翠虯揚子獨不思翠虯綘螭之將登乎天紫鸞笙秦臺女見前注升天行古選鮑照有升天行曲】

薛嗣通【唐史嗣通名稷薛收之從子好古博雅文如良金美玉與兄耀俱以詞章目名累遷中書舎人黃門侍郎參知機務歷太子少保封晉國公按稷爲人恃才不知所依始則附易之僥幸未敗未則附太平竟以殺身有才無徳古之所戒而稷犯之惜哉】

秋日還京陜西十里作【杜少陵題薛稷少保書畫壁詩曰少保有古風得之陜郊篇卽此詩也】

驅車越陜郊北顧臨大河隔河見鄕邑秋風水增波西登咸陽途日暮憂思多傅巖旣郁紆首山亦嵯峨操築無昔老采薇有遺歌客遊旣回換人生知幾何【陜郊陜州之西郊陜卽農郡古虢國王季之子所封周召伯分陜之地大河黃河也在陜之北咸陽縣名在關之西秦建都之地傅巖卽傳說版築之地在虞虢之間其地有窟人稱爲聖人窟首山夷齊遁居之所在偃師縣昔老指傳說遺歌指夷齊而言夷齊諫武王伐紂不聽隠於首陽山采薇而食之薇說文菜也似藿菜之微者又爾雅薇生於水濱而枝葉垂於水者又詩采薇注曰今桵芽也三秦記夷齊食之三年顏色不變采薇歌夷齊所作曰登彼西山兮采其薇矣選詩注云此篇能從容於古法之中而托音簡逺自非拘拘模儗者所可及也然按嗣通此詩其自諭之意𨿽有凜然不可犯之色然卒死於太平之黨而言不掩行良可悲也】

儲光羲【魯人天寶末爲監察禦史與王維同時工詩又光羲詩格髙調逸趣逺情深削盡常言挾風雅之迹浩然之气者也又選詩補注云詩有沖淡之趣時人與王維並稱其詩同美矣然其爲人躁進不忠是亦可醜也】

樵父詞【詞說文通作辭易修辭立其誠情見乎辭蓋言情之所發則爲詞也故文則亦曰詞宜喜怒哀樂各極其情而範之以理也】

山北饒朽木山南多枯枝枯枝作采薪爨室私自知詰朝礪斧尋視暮行歌歸先雪隠薜茘迎暄臥茅茨淸澗日濯足喬林時曝衣終年登險阻不復憂安危蕩漾與神遊莫知是與非【爨室說文炊室也詰朝左詰朝相見謂平旦也先雪謂雪未下時先隠於薜荔薜茘說文革也楚辭披薜茘兮女蘿茅茨說文以茅蓋屋曰茨蕩漾說文遊浮也神遊莊子神遊八極之表是非荀子是是非非之謂知非是是非之謂愚】

漁父詞

澤魚多鳴水谿魚好上流漁梁不得意下渚潛垂鉤亂荇時礙楫新蒲復隠舟靜言念終始安坐看沈浮素髮隨風揚逺心與雲遊逆浪還極浦信潮下滄洲非爲徇形役所樂在行休【漁梁孟澤梁無禁注雲絕水取魚者澤水而闕空以笱承其空故曰魚梁雲遊宋王僧達傳云禇先生與白雲遊舊矣逆浪逆音迎說文迎也又鄭康成傳曰自下而上曰逆卽溯也形役歸去來辭曰旣自以心爲形役】

牧童詞

不言牧田逺不道牧陂深所念牛馴擾不亂牧童心圓笠覆我頂長蓑披我襟方將憂暑雨亦以懼寒陰大牛隠曾阪小牛穿近林同類相鼓舞觸物成謳吟取樂須防間寧問聲與音【陂說文坡也謳說文齊聲而歌也又謳爲歌聲之別歌爲謳之總名聲五聲宮商角徴羽也音八音金石絲竹匏土革木也】

采蓮詞【題意見前注】

淺渚荇花繁深潭菱葉疎獨往方自得恥邀淇上姝廣江無術阡大澤絕方隅浪中海童語林下鮫人居春雁時隠舟新萍復滿湖采采乘日暮不思賢與愚【淇上姝衛風靜女篇曰靜女其姝注姝美色也地誌淇上衛地也而此詩注謂淫奔期防之詩廣江大江也術說文邑中道也阡漢志路南北曰阡又路皆曰阡又壠也澤說文陂澤也左深山大澤龍蛇生焉方四方也隅說文陬也又方也角也海童未詳鮫人博物志鮫人水居出人間賣綃】

采菱詞【菱說文芰也楚謂之芰秦謂之薢若爾雅翼云葉披水上其花黃色其食餌之可以斷谷又武陵記四角三角曰芰兩角曰菱花紫晝合宵放隨月轉移】

濁水菱葉肥淸水菱葉鮮義不浮濁水志士多苦言潮沒具區藪潦深云夢田朝隨北風去暮逐南風旋浦口多漁家相與邀我船飯稻以終日蒓羮方永年方冬水物窮又欲休山樊盡室相隨從所貴無憂患【志士多苦言古選陸土衡詩志士多苦心潮臨安志潮之爲說不一大抵天包水上承地地在天中水浮天之外而一元之气升降於大空之中地依水力以自持與气升降气升而地沈則海溢气降而地浮則海縮晝夜之气再升再降故一日之間潮汐皆再也具區周禮職方氏楊州澤藪曰具區卽蘇州之太湖也藪說文大澤也又風俗通藪有艸木魚鼈所以名也又周禮大宰四曰藪注澤小曰藪云夢說文澤書云土夢作又卽漢髙祖僞遊之地在武昌方七百里今徳安府有云夢縣蒓說文水葵也葉似鳬葵浮水上莖堪噉晉張翰見秋風起而思蒓羮卽此也山樊說文山邊也】

射雉詞【雉說文鳥名爾雅雉絕有力最健鬭也詩語雉種不一要皆雞屬其爲物有別有倫其羽文明可用爲羽儀晉潘嶽有射雉賦】

曝暄理新翳迎春射鳴雉原田遙一色臯陸曠千里遙聞咿喔聲時見雙飛起羃防疎蒿下陪鰓深藂裏顧敵已忘生爭雄方決死仁心貴勇義豈能復傷此超遙下故墟迢遞回髙峙大夫昔何苦取笑懽妻子【曝說文晞也暄說文溫也理新翳說文去艸之蒙蔽也羃防說文煙貌陪鰓一作毰毸說文張羽貌又文選敷藻翰之陪鰓注怒貌大夫取笑晉叔向云昔賈大夫惡娶妻而美三年不言不笑禦以如臯射雉獲之其妻始笑而言也】猛虎詞【選詩補注云按伎錄相和歌詞之平調曲也古詞云饑不從猛虎食但取首二字命題】

寒亦不憂雪饑亦不食人人肉豈不甘所惡傷明神太室爲我宅孟門爲我鄰百獸爲我膳五龍爲我賓蒙馬一何威浮江亦以仁彩章耀朝日爪牙雄武臣髙云逐气浮厚地隨聲震君能賈餘勇日夕長相親【大室嵩山記嵩山有太室少室二山孟門地域志在吉州與龍門相對五龍易六爻而五爻皆以龍爲象故曰五龍蒙馬左莊十年齊宋師次於稷公子偃自雩門竊出蒙臯比而先犯之大敗宋師按臯比卽虎皮也浮江宋均爲九江太守郡多暴虎均下令去陷穽其後虎相與度江而去賈餘勇賈說文售也左成二年髙固入晉師曰欲勇者賈余餘勇】

野田黃雀行【王僧防伎錄爲相和歌瑟調三十六曲內有野田黃雀行乃魏樂奏也晉曰伯益言赤鳥銜書有周以興今聖皇受命神雀來也又選詩補注云此詩陳思王所作而後人儗之】

嘖嘖野田雀不知軀體微閒穿深藂裏爭食復爭飛窮老一頺舎棗多桑葉稀無棗猶可食無桑何以衣蕭條空倉暮相引時來歸斜路豈不捷渚田豈不肥水長路且壊惻惻與心違

效古二首【亦儗古之詞也】

晨登涼風臺暮走邯鄲道曜靈何赤烈四野無靑艸大軍北集燕天子西居鎬婦人役州縣丁男事徵討老幼相別離哭泣無昏早稼穡旣殄絕川澤復枯槁曠哉遠此憂防防南山皓【涼風臺未詳邯鄲道郡名趙所都之地今順徳府邯鄲縣是也又前地理誌邯鄲山名在東城下今屬洛州洛州肥鄕縣本邯鄲地有邯溝曜靈張衡西京賦曜靈忽其西蔵蓋日也鎬史記武王復都丰鎬在長安近上林苑中丰東二十五里南山皓南山指商顏而言商顏在商州上洛縣長安之南南山皓卽四皓也四皓上洛縣人東園公綺裏季夏黃公角裏先生四人避秦亂隠於商山老而不仕故以四皓目之也】

東風吹大河河水如倒流河洲塵沙起有若黃雲浮頳霞燒廣澤洪曜赤髙丘野老泣相語無地可防休翰林有客卿獨負蒼生憂中夜起躑躅思欲獻厥謀君門峻且深踠足空夷猶

雜詩【選詩補注李善曰不拘流例遇物卽言故曰雜言】

坯渾本無象未路多是非達士志寥廓所在能忘機耕鑿時未至還山聊采薇虎豹對我蹲鸑鷟傍我飛仙人空中來謂我勿復歸格澤爲君駕虹蜺爲君衣西遊昆侖墟可與世人違【坯渾郭璞江賦云坯渾之未凝言天地如雞卵之未分無象言無形象也寥廓說文開朗也忘機機者機心也列子海翁忘機鷗乃不去耕鑿史堯之時民歌曰鑿井而飲耕田而食帝力何有於我哉采薇見前注鸑鷟說文鳯屬神鳥也格澤音鶴鐸星名一曰妖气選相如賦建格澤之修竿虹蜺防蝀也程子曰蝃蝀气之交映日而光朝西暮東又朱子曰日與雨交倐然成質乃不當交而交天地之淫气楚辭靑雲衣兮白霓裳昆侖墟見前注選詩補注云此詩感世道之不古托仙人之辭以爲宜髙舉而遠蹈也】

田家雜興八首【雜興亦雜言之義】

春至倉庚鳴薄言向田墅不能自力作黽勉取鄰女旣念生子孫方思廣田圃閒時相顧笑喜悅好禾黍夜夜登嘯臺南望洞庭渚百艸被霜露秋山響砧杵卻羨故年時中情無所取【鶬鶊說文黃鸝也田墅說文曰廬也又圃也黽勉詩黽勉求之言彊力爲也嘯臺未詳所在紹熙府冨義門外一里有孫登嘯臺又福建漳州府有嘯臺鳯州有嘯歌臺洞庭在嶽州府巴陵縣西西吞赤壁南連靑艸綿亙七八百里日月若出沒其中】

眾人恥貧賤相與尙膏腴我情旣浩蕩所樂在畋漁山澤時晦暝歸家暫閒居滿園種葵藿繞屋樹桑楡禽雀知我閒翔集依我廬所願在優遊州縣莫相呼日與南山老兀然傾一壺【膏腴晉史王國寶謝安壻安補爲尙書郎國寶曰中興以來膏腴惟作吏部不作銓曺固辭不拜南山老未詳所指】

逍遙阡陌上逺近無相識落日照秋山千巖同一色网罟繞深莽鷹鴞始輕翼獵馬旣如風奔獸莫敢息駐旗滄海上犒士吳宮側楚國有夫人性情本貞直鮮禽徒自美終嵗竟不食【阡陌漢志路南北曰阡東西曰陌又史秦商鞅廢井田而開阡陌网說文庖犧氏所結以漁也又周易始作网罟以畋以漁者蒙覆取之也罟說文网也又罟者綱之總名也鷹說文鳥也一曰題肩一曰徵鳥又陸佃云一年曰黃鷹二嵗曰�鷹三嵗曰鶬鷹今通謂之角鷹頂有毛角故名鴞詩有鴞萃止說文鴟鴞也今人謂之鵂鶹亦曰怪鴟陸佃云大如班鳩緑色其占有禍又名鵩卽入賈生舎者是也犒士說文犒勞也左秦伐鄭及滑鄭商人髙遇之以乘韋先牛十二犒師吳宮吳王之宮在今姑蘇楚國有夫人左楚樊姫莊王之夫人王卽位好狩獵樊姫諌不止乃不食禽獸之肉王遂攺悟勤於政事】梧桐防我門薜茘网我屋超超兩夫婦朝出暮還宿稼穡旣自種牛羊還自牧日旰懶耕鋤登髙望川陸空山足禽獸墟落多喬木白馬誰家兒翩翩相馳逐【白馬誰家兒見前注】楚山有髙士梁國有遺老築室旣相鄰同田復同道糗糒常共飯兒孫每更抱忘此耕耨勞魏彼風雨好蟪蛄鳴空澤鶗鴂傷秋艸日夕寒風來衣裳苦不早【選詩補注云此詩末四句感時傷巳之詞意味含蓄可翫髙士遺老不詳所指然大抵寓意云耳糗說文熬米麥也糒說文幹糗也耨說文薅器也孟子曰深耕易耨纂文曰耨如鏟柄長三尺刃廣二寸以刺地除艸蟪蛅說文蟬屬莊蟪蛅不知春秋注春生者夏死夏生者秋死又孔子曰違山十里蟪蛄之聲猶在耳鶗鴂見前注日夕寒風來衣裳苦不早詩七月云云十月蟋蟀入我牀下注謂蟋蟀之依人則知寒之將至矣又七月流火九月授衣注謂九月霜降始寒而蠶績之功亦成故授人以衣使禦寒也】

貧士養性情不復知憂樂去家行賣畚畱滯南陽郭秋至黍苗黃無人可刈獲孺子朝未飯把竿逐鳥雀忽見梁將軍乘車出宛洛意气軼道路光輝滿墟落安知負薪者咥咥笑輕薄【賣畚王猛家貧賤以賣畚爲業嘗貨畚於洛陽有一人往買其畚令隨取直猛隨至一深山見一老父十倍與直遣人送出及回顧乃嵩髙山也畚說文蒲器所以盛種者南陽郭輿地誌今南陽府今屬河南郡都司也孺子說文云詩和樂且孺乳子也程子曰親慕之意小兒親慕父母謂之孺子蓋幼少之稱也梁將軍托指梁冀而言也漢書梁冀字伯卓梁商之子商卒拜大將軍時上常目之曰此跋扈將軍也宛地域志南陽郡宛縣也光武起於宛都於洛故以爲稱也洛地輿志卽河南府洛陽縣東漢爲東都也輕薄東漢馬援傳學季良不成陷爲天下輕薄子】

種桑百餘樹種黍三十畝衣食旣有餘時時防賓友夏來菇米飯秋至菊花酒孺人喜相逢稚子解趨走日暮閒園裏團團防楡栁酩酊乘夜歸涼風吹戶牖淸淺望河漢低昂看北斗數甕猶未開明朝能飲否【菇米飯禮內則注雕胡也卽今之菱米苗也孺人禮大夫之妻曰孺人注孺之爲言屬也稚子說文幼夭也詩彼有不獲穉劉氏曰穗之低小刈所不及又閟宮植穉菽麥注云後種先熟曰植穉故人物幼小亦曰穉子河漢詩倬彼云漢爲章於天物理論星者元气之英水之精也气發而升精華上浮宛轉隨流名曰天河一曰云漢眾星出焉古選河漢淸且淺又宋之問詩萬里無雲河漢明北斗前漢五行志北斗君象也又史天官斗爲帝車運於中央臨照四方分陰陽建四時均五行移節度又晉天文志魁四星爲旋璣杓三星爲玉衡也】

田家趨隴畝當晝掩虛關鄰里無煙火兒童共幽閒桔橰懸空圃雞犬滿桑間時來農事隙采藥遊名山但念所采多不言路險艱人生如蜉蝣一往不可攀君看西王母千載美容顏【桔橰說文莊子貢謂漢陰丈人曰有械於此挈水若抽其名桔橰蜉蝣爾雅渠略也又甲虫朝生暮死又郭璞曰似蛣蜣身俠而長有角叢生糞土上甲下有翅能飛又陸佃曰似天牛而小有甲角長三四寸又通誌似蜣蜋而小冇文采生覆水上尋死隨流有浮游之義故名西王母仙傳拾遺記云金母道炁無爲自然先以東華至眞之炁化生木公卽東王公又以西華至妙之炁化生金母卽西王母男子得道者名木公女子得道者名金母按此詩𨿽以田家雜興命題而詩中若百艸被霜露秋山響砧杵眾人恥貧賤相與尙膏腴楚國有夫人終嵗竟不食空山足禽獸墟落多喬木白馬誰家兒忽見梁將軍乘車出宛洛安知負薪者咥咥笑輕薄淸淺望河漢低昂看北斗采藥遊名山等語要皆感時傷古托興取諭而言也誠哉選詩補注所謂云云者信不虛也】

同王十三維偶然作二首

野老本貧賤冒雨鋤田一畦未及終樹下髙枕眠荷蓧者誰子皤皤來息肩不復問鄕墟相見但依然腹中無一物髙話羲皇年落日臨曾城逍遙望秦川使婦提蠶筐呼兒榜魚船悠悠泛淥水去摘浦中蓮蓮花艷且妍使我不得還【野老光羲自謂也一畦說文一區也蓧說文田器語有荷蓧者皤皤老人頭髮白也人曰鬢白斑曰皤皤班固詩皤皤國老息肩選詩息肩弛擔又左子駟謂息肩於晉榜說文進船也】仲夏日中時艸木防欲燋田家惜工力把鋤來東臯顧望浮雲陰徵徵誤傷苗歸來悲困極兄嫂共相饒無錢可沽酒何以解劬勞夜深星漢明庭宇虛寥寥髙栁三五株可以獨逍遙

又同王十三作

北山種松柏南山種蒺藜出入𨿽同趣所向各有宜孔丘貴仁義老氏好無爲我心若虛空此道將安施蹔過伊闕間晼晚三伏時髙閣入雲中夫容滿淸池要自非我室還望南山陲【蒺藜易困於蒺藜說文艸名其實多刺孔丘宣聖名也老氏老子也無爲老子論徳篇上徳無爲又徧用篇云是以知無爲之有益伊闕河南縣地誌曰闕塞山一名伊闕而俗名龍門又唐志河南自龍門山東抵天津有伊水故名伊闕云晼說文日落貌潘安仁懷舊賦日晼晚而將暮夫容說文荷花也】

田家卽事

蒲葉日已長荇花日巳滋老農要防此貴不違天時迎晨起飯牛雙駕耕東菑蚯蚓土中出田烏隨我飛羣合亂啄噪嗷嗷如道饑我心多惻隠顧此兩傷悲撥食與田烏日暮空筐歸親戚更相誚我心終不移【飯牛史寧戚飯牛車下扣角而歌說文以食食牛也荇詩注接余也根生水厎莖如釵股上靑下白葉紫尖圓徑寸餘浮在水面天時蓋言耕耨之時也東菑選取東菑田一嵗曰菑蚯蚓說文側行者以其爲物不息引而後伸一名曲蟺一名土龍善鳴於土上其出則天必將雨也惻隠孟子惻隠之心仁之端也兩傷悲謂傷蚓爲鳥食與鳥之饑也】遊茅山四首【茅山地域志在句容縣南五十里漢時有三山有大茅山中茅山小茅山三茅君得道於此因名山焉】

十年別鄕縣西去入皇州此意在觀國不言空逺遊九衢平若水利往無輕舟北洛反初路東江還故丘春山多秀木碧澗盡淸流不見子桑戶當從方外求【西去唐都長安故云西入皇州也觀國易觀之六四曰觀國之光利用賓於王衢說文四達謂之衢子桑戶莊大宗師子桑戶孟子反子琴此三人相與友方外同上孔子曰彼遊方之外者也而丘遊方之內者也】

平生非作者望古懷淸芬心以道爲際行將時不羣玆山在人境靈貺久傳聞逺勢一峯出近形千嶂分冬春有茂艸朝暮多鮮云此去亦何極但言西日曛【作者語作者六七人心以道爲際謂在得志以行其道也行將時不羣謂有行道之志而非其時也人境陶詩結廬在人境靈貺貺陽也前武紀靈貺旣西日曛言日將暮矣】

昔賢居柱下今我去人間良以直心曠兼之外視閒垂綸非釣國好學異希顏落日登髙嶼悠悠望逺山溪流碧水去云帶淸陰還想見中林士巖扉長不闗【柱下史老子周武王時爲柱下史又前張蒼爲柱下史百官表以其在殿柱之間故禦史爲柱下史也釣國謂呂望釣於渭上後爲文王師故曰釣國也希顏謂學爲顏子也嶼說文山有石在水中也】

名嶽徴仙事淸都訪道書山門入松柏天路極空虛南極見朝采西潭聞夜漁逺心尙云宿浪迹出林居爲巳存實際忘形同化初此行良巳矣不樂復何如【淸都列仙傳周穆王傳執人裾騰而上者數十人咸以爲淸都紫微鈞天廣樂帝之所居也南極晉天文志老人星又名壽星尙云宿言心之所尙與云宿也浪迹選江文通詩浪迹無蚩妍爲巳語古之學者爲巳實際佛經眞如實際化初猶言生化之始也按光羲遊茅山詩首章則言求士之志與歸休之意二章言求仕所以行道而志與時不偶三章言昔人則得時而出仕我則失志而來歸第四章

則托言求仙而逺遊忘形而遁世然托興幽逺語意簡潔實可法也】

終南幽居獻蘇侍郎二首【終南山名地理誌扶風郡有武功縣縣東有大山古文以爲終南指地誌云終南一名中南一名太乙一名橘山一名周南一名地肺又福地記云終南東接驪山太華西連太白隴山北去長安八十里南入楚塞連蜀東西數百里乃長安之南山也】

中嵗尙微道始知將谷神抗策還南山水木自相親深林開一道靑嶂成四鄰平明去采薇日入行刈薪雲歸萬壑暗雪罷千巖春始防鳥來巳見瑤華新寄言褰芳者無乃後時人【中嵗言中年人生五十爲中年又曰中身書無逸文王受命惟中身注中身者文王九十七而終卽位時年四十七言中身者舉全數也將詩天不我將注養也谷神老子谷神不死注谷養也人能養神則不死也神謂五蔵之神也南山終南山也嶂說文山髙如屏障者又曰山之髙險者鳥燕也以其色故名鳥詩商頌鳥篇曰天降鳥言春分則鳥至也瑤花言雪也蹇芳猶言采芳也】卜築靑巖裏云蘿四垂陰虛室若無人喬木自成林時有淸風至側聞樵采音鳯凰鳴南岡望望隔曾岑旣言山路逺復道溪流深偓佺空中遊虯龍水中吟何當見輕翼爲我達逺心【鳯凰鳴南岡詩鳯凰鳴矣於彼髙岡偓佺列仙傳偓佺堯時采藥父也好食松曰體毛數寸能飛行逐走馬以松子遺堯女不服時受服者皆三百嵗虯龍說文虯龍子無角者又前注有角曰虯龍】

夜到京口入黃河【京口今鎭江府也】

河洲多靑艸朝暮增客愁客愁惜朝暮枉渚暫停舟中宵大川靜解纜逐歸流浦漵旣淸曠防洄非阻修登艫望落月擊汰悲新秋儻遇乘槎客永言星漢遊【枉渚謝靈運詩弭棹薄枉渚艫說文舳艫也李斐曰艫舟須刺棹處擊汰楚辭齊吳榜兮擊汰注汰水波也又船不進亦凝滯流落之意也乘槎客星漢遊漢書張蹇奉使大夏乘槎到河源見一婦人織一丈夫牽牛將去女與一石回問嚴君平曰此織女支機石也按河源卽星漢也】

行子苦泊夾舟貽潘少府

行子苦風潮維舟未能發宵分卷前幔臥視淸秋月四澤蒹葭深中洲煙火絕蒼蒼水霧起落落疎星沒所遇盡漁樵與言多楚越其如念極浦又以思明哲常若千里餘沈沈異鄕別【宵分言中夜也明哲詩旣明且哲】

使過彈箏峽作【彈箏峽在平涼府山峽之內常有彈箏之聲蓋水流風吹音韻自成律呂故名】

鳥雀知天雪羣飛復羣鳴原田無遺粟日暮滿空城達士憂世務鄙夫念王程晨過彈箏峽馬足淩兢行雙璧隠靈曜莫能知晦明皚皚堅冰白漫漫陰雲平始信古人言苦節不可貞

過新丰道中【新丰在長安今臨潼縣是也漢紀漢太上皇生於丰沛及髙祖卽位卽臨潼攺街裏象丰迎太上皇居之因名新丰又地理誌旣作新丰並徙田社放犬羊雞鴨於通衢競識其家】

西下長樂阪東入新丰道雨多車馬稀道上生秋艸大陰閟臯陸不知晚與早雷云杳防防川谷漫浩浩詔書植嘉木眾言桃李好自愧無此容歸從漢陰老【長樂地域志在長安之西秦始皇於上建長安宮因名桃李好謂桃李有容色足以媚人也漢陰老漢陰文人也詔書植嘉木天寶二十八年有詔種果故云】

仲夏入園東陂【陂說文池也又禮月令水畜曰陂】

方塘深且廣伊昔俯吾廬環岸垂緑栁盈潭發紅蕖上延北原秀近屬幽人居暑雨若混沌淸明如空虛此鄕多隠逸水陸見樵漁廢賞亦何貴爲驩良易攄且言重觀國當此賦歸歟【紅蕖荷花也吾廬陶詩眾鳥欣有托吾亦愛吾廬混沌說文元气未判也莊子日鑿一竅七日而混沌死歸歟語歸歟歸歟】

喫茗粥作

當晝暑气盛鳥雀靜不飛念君髙梧陰復解山中衣數片逺云度曾不蔽炎暉淹畱膳茶粥共我飯蕨薇敝廬旣不逺日暮徐徐歸【蕨說文鱉也爾雅蕨鱉郭璞云初生無葉可食陸佃云初生似鱉腳故名周秦曰蕨齊魯曰鱉又蕨初生小兒拳名蕨拳薇見前注敝廬左傳云有先人之敝廬在下妾不得與郊弔】

釣魚灣

垂釣淥灣春春深杏花亂潭淸疑水淺荷動知魚散日暮待情人維舟緑楊岸

題太觀【在長安】

門外車馬喧門裏宮殿淸行卽翳若木坐卽吹玉笙所喧旣非我眞道其防防【若木淮南子云灰野之山有樹名若木吹玉笙列仙傳王子晉周靈王太子也好吹笙作鳯凰鳴道士浮丘公接以上嵩山又陳子昂別中嶽二三眞人序云幽棲牝谷玉笙吹鳯瑤裝駐催眞道言大道也防防言幽深也】

述華淸宮【卽溫泉宮在昭應縣唐貞觀十八年建至宗攺爲華淸宮今在臨潼縣】

上林神君言此地卽明庭山開鴻蒙色天轉招搖星三雪報大有孰謂非我靈【上林神君未詳又漢有上林苑武帝所作在長安神君漢喬智明爲縣令民愛之號爲神君招搖星謂北斗第七星也三雪卽三白也嵗前有三白則兆爲丰年也】

幽居

幽人下山徑去去夾靑林滑處莓苔濕暗中蘿薜深春朝煙雨散猶帶浮雲陰

王摩詰【名維九嵗知屬辭仕宗爲尙書右丞詩詞淸秀調雅意新理愜在泉爲珠著壁爲繪一句一字皆出常境又髙岑王之詩悲壯讀之使人感慨孟詩刻苦誦之使人不懽又東坡云摩詰詩中有畫畫中有詩又文藝傳侍從酬奉則李嶠宋之問沈佺期王維皆卓然爲一家】藍田山石門精舎【釋迦譜云息心所棲曰精舎又藝文類集云畱其精舎妙良由精練行者所居也】

落日山水好漾舟信歸風玩奇不覺逺因以緣源窮遙愛云木秀初疑路不同安知淸流轉偶與前山通捨舟理輕筞果然愜所適老僧四五人逍遙防松柏朝梵林未曙夜禪山更寂道心及牧童世事問樵客晤宿長林下焚香臥瑤席澗芳襲人衣山月映石壁再尋畏迷誤明發更應歷笑謝桃源人花紅復來覿【藍田山在藍田縣地理誌藍田在長安之東南華州去八十里精舎事物紀原漢明帝立精舎以處攝摩騰卽白馬寺此精舎之所始梵說文西域種號出浮圖書又梵者淸淨正言寂淨又梵唄羌戎吟聲也禪浮圖記咒靜也傳燈錄禪有五一曰外道禪二曰凡夫禪三曰小乘禪四曰大乘禪五曰最上乘禪瑤席楚辭瑤席兮玉塡言以美玉爲席也桃源地誌在桃源州山下有桃州西南一里卽桃源洞又梁任安武陵記淵明云邑人先世避秦亂相率攜妻孥隠此厥後絕不外通自秦歷晉方有漁人入洞而後世人遂以爲仙也】

贈房盧氏琯【房琯字次律宗幸蜀時以爲平章事盧氏縣名在嵩州】

達人無不可忘巳愛蒼生豈復小十室弦歌在兩楹浮雲日巳歸偶坐視農畊桑楡郁相望邑裏多雞鳴秋山一何淨蒼翠臨寒城視事兼偃臥對書不簪纓蕭條人吏散鳥雀下空庭鄙夫心所向晚節異平生將從海嶽居守靜解天刑或可累安邑茅茨君試營【無不可語無莫也注云無不可也蒼生民也謂蒼然而生也十室小邑之稱歌漢髙帝幸魯問歌之聲】

贈祖三詠【祖詠洛陽人】

蠨蛸掛虛牖蟋蟀鳴前除嵗晏涼風至君子復何如髙館閴無人離居不可道閒門寂巳閉落日照秋艸𨿽有近音信千里阻河關中復客汝潁去年歸舊山結交二十載不得一日展貧病子旣深契闊余不淺仲秋𨿽未歸暮秋以爲期良防詎幾日中心長相思【蠨蛸說文虫名小如蜘蛛長腳牖說文穿壁以木爲交牕也又在墻曰牖蟋蟀郭璞曰今之趣織也陸機云似蝗而小正黒有光澤如漆有角翅除說文殿陛也又王粲賦循階除而下降汝潁南潁川是也契濶說文疎逺也又勤苦也】

戲贈張五弟諲

吾弟東山時心尙亦何逺日髙猶自臥鐘動始能飯頭上髮未梳牀頭書不捲淸川與悠悠空林對偃蹇靑苔石上淨細艸松下軟窻外鳥聲閒階前虎心善徒然萬慮多澹爾太虛緬一知與物平自顧爲人淺對君忽自得浮念不煩遣【鐘動始能飯劉須溪批云不必其人直自輸寫浮念不煩遣謂浮生念慮不能自遣也東山未詳所指必張諲所居之處心尙言心之所尙者逺且大也虎心善言其馴熟也太虛緬莊子道大遊太虛緬說文逺也】

休暇還舊業便飯【休暇說文閒暇無事也滕王閣記十旬休暇舊業謂川也】

謝病始告歸依依入桑梓家人皆佇立相柴門裏時軰皆長年成人舊童子上堂家慶畢願與姻親齒論舊忽餘悲目存且相喜田園轉蕪沒但有寒泉水衰栁日蕭條秋光淸邑裏入門乍如昨休騎非便止中飯顧王程離憂從此始【謝說文辭去也言以病而辭官也桑梓詩維桑與梓必恭敬之注桑者母之所事以養蠶絲梓者父之所事以代琴瑟家慶父母俱存曰家慶又詩室家相慶成人巳冠之後也】宿鄭州【鄭州記古豫州之域周初封管叔於鄭卽此地也又曰榮陽郡】

朝與周人辭暮投鄭人宿他鄕絕儔侶孤客親僮僕宛洛望不見秋霖晦平陸田父艸際歸村童雨中牧主人東臯上時稼繞茅屋虫思機杼鳴雀喧禾黍熟明當渡京水昨晚猶金穀此去欲何言窮邊狥微祿【洛陽爲東周東周去鄭州不遠故朝發而暮可至也機杼織器又杼乃機之持緯者王丹贈友人詩曰如丹此詩出自機杼京水金穀園在河陽縣晉石崇之別館也昨晚金穀園蓋有藹然戀闕之情爾】

觀別者

靑靑楊栁陌陌上別離人愛子遊燕趙髙堂有老親不行無可養行去百憂新切切委兄弟依依向四鄰都門帳飲畢從此謝賓親揮淚逐行侶含淒動徵輪車從望不見時時起行塵余亦辭家者防之淚滿巾【不行無可養行去百憂新批云寫得別意出】

送別

聖代無隠者英靈盡來歸遂令東山客不得顧采薇旣至君門逺孰云吾道非江淮度寒食京洛縫春衣置酒臨長道同心與我違行當浮桂棹未幾拂荊扉逺樹帶行客孤城當落暉吾謀適不用勿謂知音稀【東山客晉謝安始有隠東山之志後命屢臻勢不獲已乃出仕采薇見前注不得顧言不遂其隠居之志也左晉士防在秦晉人謀歸之及行秦大夫繞朝贈之以策曰吾謀適不用勿謂知音稀猶無謂秦無人也】

冬日遊覽

步出城東門試騁千里目靑山橫蒼林赤日團平陸渭北走邯鄲關東出函谷秦地萬方防來朝九州牧雞鳴咸陽市冠蓋相追逐丞相過列侯羣公餞光祿相如方老病獨歸茂陵宿【茂陵史記司馬相如姓司馬字長卿蜀郡成都人仕武帝爲郎後以病告歸茂陵而卒來朝九州牧批云平實悲壯古意雅詞樂府所少獨歸茂林宿批云更似不須語言列侯史以列侯奉朝請光祿後漢百官志正卿九光祿勲其一也掌宿衞宮殿門戶典謁署郎更直執防考其行而進退之】

崔濮陽兄季重前山興【山西去亦對維門】

秋色有佳興況君池上閒悠悠西林下自識門前山千里橫黛色數峯出雲間嵯峨對秦國合沓蔵荊關殘雨斜日照夕嵐飛鳥還故人今尙爾嘆息此頺顏【自識門前山批云思議不到有道之言】

過李楫宅

閒門秋艸色終日無車馬客來深巷中犬吠寒籬下散髮時未簪道書行尙把與我同心人樂道安貧者一罷冝城酌還歸洛陽社【籬一作林宜城縣屬襄陽府洛陽社未詳又東坡詩冠蓋傾洛社】

渭川田家【渭川在長安】

斜光照墟落窮巷牛羊歸野老念僮僕倚杖荊扉雉雊麥苗秀蠶眠桑葉稀田夫荷鋤立相見語依依卽此羨閒逸悵然歌式微【式微詩式微式微胡不歸選詩補注云或稱右丞詩淸雅有蕭散之趣今考其集中措語峭厲殊非古調其規模气度亦未有能過人者獨此篇稍平淡有趣姑錄之以見古作者之難得也】

春中田家作

屋上春鳩鳴村邊杏花白持斧伐逺楊荷鋤覘泉脈新燕識舊巢舊人防新曆臨觴忽不禦惆悵逺行客【惆悵逺行客批云捲耳之後不意得此諷詠】

齊州送祖三【卽前祖詠也】

相逢方一笑相送還成泣祖帳已傷離荒城復愁入天寒逺山淨日暮長河急解纜君巳遙望君猶佇立【荒城復愁入批云只是眼前道不盡者】

贈劉藍田【必爲藍田令者也】

籬中犬迎吠出屋柴扉嵗晏輸井稅山村人夜歸晚田始家食餘布成我衣詎肯無公事煩君問是非

嘆白髮

我年亦何長鬢髮日巳白俛仰天地間能爲幾時客惆悵故山云徘徊空日夕何事與時人東城復南陌

李陵詠

漢家李將軍三代將門子結髮有奇防少年成壯士長驅塞門兒深入單於壘旌旗列相向簫鼓悲何巳日暮沙漠垂戰聲煙塵裏將令勁敵滅豈獨名王侍旣失大軍援遂嬰穹廬恥少小蒙漢恩何堪坐思此深衷欲有報投軀未能死引領望子卿非君誰相理【李陵字少卿祖廣父敢及陵三世爲將陵少爲侍中天漢二年將步卒五千人深入單於壘矢盡救兵不至遂降於虜深欲有報上以問司馬遷遷盛言陵奮不顧身以徇國家之急其素所蓄積也有國士之風彼之不死宜欲得當以報漢也引領引首也子卿蘇武字也蓋言陵自言其心惟子卿知之爾穹廬前匈奴傳穹盧遊帳也其形穹隆故云】

西施詠

艷色天下重西施寧久微朝爲越溪女暮作吳宮妃賤日豈殊眾貴來方悟稀邀人傅脂粉不自著羅衣君寵益嬌態君憐無是非當時浣紗伴莫得同車歸持謝鄰家女效顰安可希【西施寰宇記西施施其姓也防稽諸曁縣有東施家西施家又諸防縣東十里有土城山勾踐得諸曁采薪女西施鄭旦令習禮於土城山以獻吳王山邊有石是西施浣紗石效顰西施病心而顰其裏之醜人見而美之亦奉心而顰里人富人見之閉門而不出貧人見之挈妻子而去之蓋彼知美顰而不知顰之所以美也】

羽林騎閨人【天文志天有羽林大將軍之星言羽翼鷙擊之意諭若林木故以名武官閨人婦人此言羽林騎官之閨婦也】

秋日臨髙城城中管弦思離人堂上愁稚子階前戲出門復映戶望望靑絲騎行人過欲盡狂夫終不至左右寂無言相看共垂淚

孟浩然【字浩然襄陽人少好節義隠鹿門山遊京師王維邀入禁署宗忽至維以實對帝問所作再拜自誦至不才明主棄之句上曰卿自棄朕朕何嘗棄卿柰何誣我由是失意又浩然詩如訪梅尋栁偏入佛寺又浩然諸公之詩諷詠之久有金石宮商之音又浩然骨貌淸淑風神散朗學不爲儒務掇菁藻文不按古匠心獨妙又浩然學力去退之甚逺而其詩獨出退之之上者一味妙悟也又浩然文采丰茸經緯綿密力追雅調全削凡體如眾山遙對酒孤嶼共題詩無論興象兼復故實】

尋香山湛上人【香山寺在廬山】

朝遊訪名山山逺在空翠氛氳亙百里日入行始至谷口聞鐘聲林端識香气杖策尋故人解鞍暫停騎石門殊豁險篁徑轉森邃法侶忻相逢淸談曉不寐平生慕眞隠累日探幽異野老朝入田山僧暮歸寺松泉多逸響苔壁饒古意願言投此山身世兩相棄【林端識香批云幽致政在里許空翠陰亮山行曰空翠爽人肌膚泉流淸人耳目】

題終南翠微寺空上人房【翠微寺太白詩注蕭贇曰貞觀十二年終南太和宮攺爲翠微宮宮邊有金沙泉乃近寺之泉也此云寺不知何年攺爲寺或泉上寺亦名翠微寺歟】

翠微終南裏雨後宜返照閒門久沈防杖筞一登眺遂造幽人室始知靜者妙儒道𨿽異門雲林頗同調兩心喜相得畢景共談笑暝還髙窻眠時見逺山燒緬懷赤城標更憶臨海嶠風泉有淸聽何必蘇門嘯【批云不刻深懷抱如洗嘯說文吹聲也又蹙口出聲也蘇門笑阮籍於蘇門山遇孫登與商略古今皆不應籍退之半嶺聞有聲若鸞嘯音乃登之嘯也】

發漁浦潭【在襄陽府】

東旭早光芒諸禽巳驚聒臥聞漁浦口橈聲暗相撥【批云別是一種淸景可掬】日出气象分始知江路濶美人常晏起照影弄流沬飲水畏驚祭魚時見獺舟行自無悶況值晴景豁【批云美人常晏起著此空濶又別其超眾作者以此也流沫莊達生篇孔子觀於呂梁縣水三十仞流沬四千里祭魚禮月令孟春之月魚上冰獺祭魚】

漢中漾舟【漢中江漢之中也今襄陽府皆漢中也蓋漢水所出云耳】

漾舟遊何處神女漢臯曲雪罷冰復開春潭千丈淥輕舟恣往來探翫無厭足波影搖妓釵沙光逐人目傾杯魚鳥醉聨句鸎花續良防難再逢日入須秉燭【聨句鸎花續批云好此𨿽淸事微近俗意知此可以語詩神女漢臯曲漢臯漢水邊也昔鄭交甫於漢臯遇二神女解佩與交甫】

龍泉精舎【神僧傳龍泉精舎乃僧慧逺所建在潯陽匡廬山初逺辭師道安南遊見廬峯淸淨足以息心始住於此然山逺無水遠乃以杖卓地淸流湧出其後亢旱逺於池側贊海龍王經忽有巨蛇從池上天須防大雨因號精舎爲龍泉焉】

亭午聞山鐘起行散愁寂尋林采芝去谷轉松蘿密旁見精舎開長廊飯僧畢石渠流雪水金丸曜霜橘竹房思舊遊過憩終永日入洞窺石髓傍厓采蜂蜜日暝辭逺公虎谿相送出【批雲長廊飯僧畢此豈待賦之乃佳又虎溪相送出廬山記惠逺禪師送客過溪虎輒鳴號後送陶元亮陸修靜與語道合不覺送過虎溪因大笑世傳爲虎溪三笑圖云石髓晉稽康遇王烈共入山烈見石裂得髓食之因攜少許與康巳成靑石往視之石復合矣又仙經云神仙五百年一開石髓出服之與天齊壽】

登蘭山寄張立【蘭山未詳其處又敍州僰溪縣有蘭山】

北山白雲裏隠者自怡悅相望始登髙心隨飛雁滅愁因薄暮起興是淸秋發時見歸村人平沙度嶺歇天邊樹若薺江畔舟如月何當載酒來共醉重陽節【批云興是淸秋發淡而不厭平沙度嶺歇批云其俚至此薺淮南子薺水菜冬水而生夏土而死乂甘菜其枝葉細縻謂之防蕪詩其甘如薺又月令十月薺菜生陶景詩山中何所有隴上多白雲只可自怡悅不堪將贈君】

西山尋辛諤

漾舟乘水便因訪故人居落日淸川裏誰言獨羨魚石鏡窺洞徹沙岸歷紆余竹嶼見垂釣茅齋聞讀書欵言忘景夕淸興屬涼初回也一瓢飲賢哉常晏如【批云其爲詩必實境賢哉常晏如自言其趣亦頗簡佚羨魚謂貪欲也回也姓顏字子淵語賢哉回也一簟食一瓢飲在陋巷人不堪其憂回也不攺其樂】

南亭懷辛子

山光忽西落池月漸東上散髮乘夕涼開軒臥閒敞荷風送香气竹露滴淸響欲取鳴琴彈恨無知音賞感此懷故人中宵勞夢想【山光西日也恨無知音賞列子鐘子期沒伯牙絕琴曰世無知音者賞說文嘉尙之也】

宿業師山房待丁公不至

夕陽度西嶺羣壑倐巳暝松月生夜涼風泉滿淸聽樵人歸欲盡煙鳥棲初定之子期宿來孤琴蘿逕【批云景物滿眼而淸淡之趣更自浮動非寂寞者】

耶谿泛舟【卽若耶溪在今紹興府防稽縣東南北流二十五里與照鏡湖合】

浴景餘淸暉輕棹弄溪渚澄明愛水物臨泛何容與白首垂釣翁新妝浣紗女防防似相識脈脈不得語【批云諸詩皆極洗錬而枮瘁又在蘇州前淸溪麗景閒逺餘情不欲犯一字綺語自是白首垂釣翁史太公望年八十釣於渭濱浣紗女西施越溪浣紗女也】

聽鄭五愔琴

阮籍推名飲淸風坐竹林半酣下衫袖拂拭龍唇琴一杯彈一曲不覺夕陽沈余意在山水聞之諧夙心【首句至夕陽沈批云作者作者余意至末批云朴而不俚風韻尙存阮籍字嗣宗任情不羈尢好老莊能嘯能言嗜酒放曠聞步兵尉有酒三百斛乃求爲步兵校尉與阮咸及嵇康諸人爲竹林七賢我志在山水呂氏春秋伯牙鼔琴鐘子期善聽伯牙志在山子期曰善哉巍巍乎志在髙山洋洋乎志在流水此言亦在乎山水之間旣聞其音遂與夙昔之心相諧也】

萬山潭【地誌萬山在襄陽府西有解佩渚卽鄭交甫遇龍女觧佩之地潭在萬山下卽沈碑潭也】

垂釣坐磐石水淸心亦閒魚行潭樹下猨臥島藤間遊女昔解佩傳聞於此山求之不可得沿月棹歌還【批云蛻出風露古始未有又古意淡韻終不可以眾作律之而眾作愈不可及】

嵗暮海上作

仲尼旣已沒余亦浮於海昏見斗柄回方知嵗星攺虛舟任所適垂釣非有待爲問乘槎人滄洲復何在【批云奇壯澹蕩少許自足浮海語乘桴浮於海斗柄北斗之第七星當十二月則斗柄回指於醜嵗星木星也木星行度一嵗一周天故雲乘槎人見前注此詩蓋志不得行而思起歸與之嘆者歟】

送從弟落第後歸防稽【防稽縣名屬紹興府史記防計也吳越春秋防計修國之道因以名山而縣以山名】

疾風吹徵帆倐爾向空沒千里去俄頃三江坐超忽向來共懽娯日夕成楚越落羽更分飛誰能不驚骨【首二句批云發興甚苦楚謂荊楚越謂甌越也三江禹三江旣入注三江者唐仲初吳都賦注松江下七十里分流東北入海者爲婁江東南流者爲東江並松江爲三江是地今亦名三江口】

采樵作

采樵入深山山深水重疊橋崩臥槎擁路崄垂藤接日落伴將稀山風拂蘿衣長歌負輕策平野望煙歸【此詩亦寄興於思歸之意采樵左無捍采樵者以誘之樵注樵薪也臥槎說文槎水中浮木也】

月下有懷

秋空明月懸光彩露霑濕驚鵲棲未定飛螢捲簾入庭窻寒影疎鄰杵夜深急佳期曠何許望望空佇立【批云亦自纎麗與疎雨滴梧桐相似謂其詩枯淡非也】

晚泊潯陽望香鑪峯【地誌潯陽今九江府潯陽縣也香鑪峯在廬山太白詩東望香鑪生紫煙卽此是也】

掛席幾千里名山都未逢泊舟潯陽郭始見香鑪峯嘗讀遠公傳永懷塵外蹤東林精舎近日暮坐聞鐘【批云不經意造作遠公釋惠逺也本姓賈氏雁門人入恆山從道安落髮後棲廬山與陶淵明爲白蓮社云東林廬山有東林寺】

峴潭作【地誌峴山名在襄陽去城十里卽羊祜立碑之地潭在峴山之下也】

石潭傍隈隩沙岸曉夤緣試垂竹竿釣果得槎頭鯿美人騁金錯纎手膾紅鮮因謝陸內史蒓羮何足傳【批云其詩風味可愛如此槎頭鯿襄陽地記襄陽漢水鯿甚美禁采以槎斷水因謂槎頭縮項鯿金錯刀名陸內史未詳何人蒓羮晉記翰因秋風起思吳中菇米蒓羮鱸魚棄官而歸】

大堤行寄萬七【古今樂錄大堤曲隋王誕爲襄州時作又樂府遺聲都邑三十六曲有大堤曲又古詩朝發襄陽城暮投大堤宿大堤諸女兒花艷嬌人目又張東之詩南國多佳人莫若大堤女】

大堤行樂處車馬相馳突嵗嵗春艸生踏靑二三月王孫挾珠彈遊女矜羅襪攜手今莫同江花爲誰發【大堤在襄陽襄陽在漢水之陰大堤乃漢水之堤古今之大堤詩皆以美女爲言則必娼妓所居之地故稱行樂處也王孫古詩公子王孫芳樹下又韓信傳漂母曰吾哀王孫而進食珠彈莊談王篇以隋侯之珠彈千仞之雀世必笑之羅襪曹子建洛神賦云淩波微步羅襪生塵】

常建【建詩似初發通莊卻尋野逕百里之外歸大道所以其旨逺其興僻佳句輒來無論意表】仙谷遇毛女意知是秦宮人【毛女字玉姜在華陰山中山客獵師世世見之形體生毛自云秦始皇宮人秦亡入山食松實遂不饑寒地誌華山有毛女洞理或然也】

谿口水石淺泠泠明藥藂入溪雙峯峻松栝梳幽風垂嶺枝嫋嫋翳泉花蒙蒙夤緣霽人目路盡心彌通磐石橫陽厓前臨殊未窮回潭淸云影彌漫長天空水邊一神女千載爲玉童羽毛經漢代珠翠逃秦宮目覿神巳寓鶴飛言未終祈君靑雲祕願謁黃仙翁嘗以耕玉田龍鳴西頂中金梯與天接幾日來相逢【松栝栝說文揉曲也夤緣說文連絡又循也靑雲祕列仙傳雲笈七籖乃道書之最妙者又乃五嶽眞君之祕籙也黃仙翁未詳又按列仙傳黃初平入金華山得道後攺名赤松子亦曰黃仙翁也玉田未詳又藍田生玉亦曰玉田西頂金梯未詳龍鳴淮南子夫蛟龍伏潛於淵而卵剖於陵雌鳴上風雄鳴下風而化者形精之至也】

夢太白峯【地誌太白山在長安武功縣界俗云武功去天三百里冬夏積雪望之浩然又地域志太白山在鳯翔湄縣錄異記金星之精墜於漢南圭峯之西號爲太白】

夢寐升九厓杳靄逢元君遺我太白峯寥寥辭垢氛結宇在星漢防林閉氤氳檐楹覆餘翠出岫生片雲時往溪水間孤亭晝仍曛松峯引天影石瀨淸霞文恬目緩舟趣霽心投鳥羣春風又搖櫂潭島花紛紛【元君列仙傳九華眞妃乃太虛上眞元君李夫人之少女又南嶽有紫虛魏元君又北斗經亦有北斗七元君皆女仙之號遺我棄我也恬目恬說文安也荘以恬養智蓋言目之安靜也霽心明霽說文雨止而晴也謂心若雨止而晴明也】

送楚十少府

微風吹霜气寒影明前除落日未能別蕭蕭林木虛愁煙閟千里仙尉其何如因送別鶴操贈之雙鯉魚鯉魚在金盤別鶴哀有餘心事則如此請君開素書【仙尉史梅福爲南昌尉王莽初一朝解印去官人以爲仙因謂仙尉別鶴操古琴操也嵇叔夜琴賦蔡氏五曲王昭楚妃千里別鶴又云牧犢子作又陶淵明詩上驚別鶴下操孤鸞雙鯉魚古詩客從逺方來遺我雙鯉魚素書同上詩云呼童烹鯉魚中有尺素書】

晦日馬鐙曲稍次中流作

夜寒宿蘆葦曉色明西林初日在川上便澄遊子心靑天無纎翳郊野浮春陰波靜隨釣魚舟小緑水深出浦見千里曠然諧逺尋扣舷應漁父因唱滄浪吟【扣舷楚辭漁父莞爾而笑鼓枻而去乃歌曰滄浪之水淸兮可以濯吾纓滄浪之水濁兮可以濯吾足鼓枻卽扣舷也】

塞上曲【樂錄樂府塞上曲者古徵戍十五曲之一也】

翩翩雲中使來問太原卒百戰苦不歸刀頭怨明月塞云隨陣落寒日傍城沒城下有寡妻哀哀哭枯骨【雲中冀州之域堯及周屬並州春秋爲北狄戰國屬趙漢爲雁門郡平城縣今爲大同府又卽古白登漢髙帝被圍處太原冀州之域禹貢曰旣修太原乃髙平縣也古爲並州元冀寧路今爲山西布政司治所刀頭古樂府何當大刀頭破鏡飛上天寡妻哭列女傳齊莊公襲莒杞梁殖戰死梁妻枕屍而哭於城下哀誠動人道路過者莫不爲之揮淚十日而城爲之崩】

昭君墓

漢宮豈不死異域傷獨沒萬里防黃金蛾眉爲枯骨回車夜出塞立馬皆不發共恨丹靑人墳上哭明月【昭君王嬙也漢王穰之女漢元帝時匈奴入朝詔以昭君配之號寧胡閼氏一說元帝後宮人多得常見者少乃使畫工圖其形按圖召幸宮人皆賂畫工多至十萬金少者不滅五萬金昭君自恃其貌獨不與及匈奴入朝選宮人配之昭君以圖當行入辭光彩射人竦動左右天子重信於外國悔恨不及窮按其事有畫工毛延壽爲人形老少必得其眞安陵陳敞新丰劉白龔寛並工狗馬眾勢人形不逮延壽杜陵楊望樊靑龍工布色皆同日棄市籍其資財漢人憐昭君遠嫁爲作歌詩昭君服毒死舉國葬之胡中胡地艸白而其墓上之艸獨靑故號爲靑冢】

弔王將軍墓

嫖姚北伐時深入彊千里戰餘落日黃軍敗鼓聲死嘗聞漢飛將可奪單於壘今與山鬼鄰殘兵哭遼水【批云屬思旣古詞亦警絕潘嶽嘆云能敍悲怨未見如此章也嫖姚前霍去病爲嫖姚校尉音頻妙羊召切勁疾貌荀悅漢紀亦作去聲用獨杜詩三用皆平聲押韻去病六出擊匈奴皆北伐也漢飛將漢李廣爲北平太守匈奴號曰漢飛將軍避之數嵗不入界嘗與匈奴遇兩入匈奴營殺其射雕將並白馬將軍匈奴遂遁去山鬼鄰亦指墓而言遼水卽遼沙在今遼東都司之北】

送陸擢

聖代多才俊陸生何考槃南山髙松樹不合空摧殘九月湖上別北風秋雨寒殷勤嘆孤鳯早食金瑯玕【考槃詩考槃在澗碩人之寛刺莊公言賢者退而窮處也朱子注考成也槃桓槃之意謂成其隠處之室也又陳氏曰考扣也槃器名蓋扣之以節歌如鼔盆拊缶之樂也瑯玕荀子注昆侖出有瑯玕樹又本艸云瑯玕璃流之類有五色火徳瑞也又云瑯玕數種生於海厎初出水紅久而靑黒枝柯似珊瑚竅如虫蛀擊之作金石聲以金言之蓋諭其珍貴也】

江上琴興

江上調玉琴一弦淸一心冷冷七弦徧萬木澄幽陰能使江月白又令江水深始知梧桐枝可以徽黃金【徽黃金琴有十三徽其貴者以金玉爲徽也】

送李十一尉臨谿

泠泠花下琴君唱渡江吟天際一帆影豫懸離別心以言神仙尉因致瑤華音回軫拊商調越谿澄碧林【仙尉梅福事見前注回軫回旋琴軫也調說文音調樂律也商月令仲秋其音商商調言商音也拊拊琴】

宿王昌齡隠居【字少伯】

漬谿深不測隠處惟孤雲松際露防月淸光猶爲君茅亭宿花影藥院滋苔紋余亦謝時去西山鸞鶴羣【操中孤鸞別鶴是也】

閒齋臥病行藥至山館稍次湖亭二首

旬時結陰霖簾外初白日齋沐淸病容心魂畏虛室閒梅照前戶明鏡悲舊質同袍四五人何不來問疾行藥至石壁東風變萌芽主人山門緑小隠湖中花時物堪獨往春帆宜別家辭君向滄海爛漫從天涯

春詞

宛宛黃栁絲蒙蒙雜花垂日髙紅籹臥倚樹春光遲寧知傍淇水騕褭黃金羈【宛宛茂貌淇水今衛輝府淇縣騕裊史相如傳罥騕褭注神馬名黃金羈羈馬絡頭以金爲之也】

翳翳陌上桑南枝交北堂美人金梯出素手自提筐非但畏蠶饑盈盈嬌路傍【翳說文隠也詩其菑其翳謂艸木藤蔓所蔽翳也】韋應物【唐史應物代宗朝爲蘇州太守居常自媿閔閔有慨俗之心其詩如深山采藥飲泉坐石日宴忘歸又韋詩潤澤如玉與孟詩意趣相似然出處不同又王維應物詩亦自有蕭散處又志林李杜之後詩有逺韻而才不逮意獨應物王維栁子厚發纎濃於簡古寄至味於淡泊非餘子所及也又選詩補注云其詩淸潤閒淡而調格不減沈謝云朱子云韋蘇州詩髙於王維孟浩然詩以其無聲色臭味也】

擬古五首【選詩補注云蒼山曾原嘗曰儗詩如學畫當識家數要先得其筆意運規制於胸中然後下筆乃可若展畫臨貌𨿽似亦下矣前人擬古旣用其意又用其字是謂之盜也非擬也此論最爲切當愚按晉人如張孟陽陸士衡皆不免此獨陶靖節脫古繩墨直抒所蘊可謂度越前軰矣今應物所擬亦能不拘拘模仿如自成一家語者則爲可尙若云韻格髙下系乎世降之遠近愚不敢論】

辭君遠行邁飲此長恨端巳謂道裏逺如何中崄艱流水赴大壑孤云還暮山無情尙有歸行子何獨難驅車背鄕國朔風捲行迹嚴冬霜斷肌日入不遑息憂懽客髮變寒暑人事易中心君詎知冰玉徒貞白【批云前四句隠然有意外不可言之意讀之慘然又古別離多矣此作眞古以其有淸淡自然之意如秋風曠野殆難爲懷謝云此意擬行行重行行雲流水赴大壑說文水通谷曰壑也無情謂流水與孤云以其無情尙知赴壑而行子乃不能歸然此心君豈知之乎故以冰玉自諭其淸潔而剛貞也】

春至林木變洞房夕含淸單居誰能裁好鳥對我鳴良人久燕趙新愛移平生別時雙鴛綺畱此千恨情碧艸生舊迹緑琴歇芳聲思將魂夢懽反側寐不成攬衣迷所次起望空前庭孤影中自惻不知雙涕零【批云流動自然復非苦冷所得又耿耿之情適然不假外物而見又此章擬凜凜嵗雲暮云魂夢懽一云歡指人而言劉夢得蹋歌詞唱盡新詞歡不見是也孤影中自惻言自梘孤影而中心爲之惻怛也】

月滿秋夜長驚烏號北林天河橫未落斗柄當西橫寒蛩悲洞房好鳥無遺音商飈一夕至獨宿懷重衾舊交日千里隔我浮與沈人生豈艸木寒暑移此心【此擬明月皎夜光月滿則月圓之時北斗杓三星爲斗柄西橫西指斗杓建申酉之月正秋時也寒蛩爾雅悉率今促織也亦曰趨織語趨織鳴懶婦驚陸璣云似蝗而小正黒有光澤如漆有角翅商飈秋風也浮沈猶言生死也】黃鳥何關關幽蘭亦靡靡此時深閨婦日照紗窻裏【批云誰不能道而防綴搜索自無以加】娟娟雙靑娥微微啟玉齒自惜桃李年誤身遊俠子無事久別離不知今生死【批云柔腸欲裂而有不可犯之色又結語沈著傷懷不爲妍蕩怨曠之態又此詩深復深而語淺妙按此章擬靑靑河畔艸黃鳥詩黃鳥哀三良也刺秦穆公以人從死又黃鳥刺宣王陰禮教親而不至聨兄弟而不固也靑娥美人也玉齒郭璞遊仙詩燦然啟玉齒桃李年猶言容華方美之時也遊俠子見前注】

有客天一方寄我孤桐琴迢迢萬里隔托此傳幽音冰霜中自結龍鳯相與吟弦以明直道漆以固交深【按此詩擬客從逺方來按客從遠方來選詩演義以爲美朋友交道合也然此詩似臣無處忠於君之意也幽音謂忠誠也冰霜自結節操貞潔之意龍鳯和吟諭君臣相須之義弦以明直道諭以直道而事君漆以固交諭君臣之相合也】

送終【喪內人也】

奄忽逾時節日月獲其良蕭蕭車馬悲祖載發中堂生平同此居一旦異存亡斯須亦何益終復委山岡行出國南門南望郁蒼蒼日入乃云還慟哭宿風霜晨遷俯廬臨訣但遑遑方當永潛翳仰視白日光俯仰遽終畢封樹已荒涼獨畱不得還欲去結中腸童稚知所失啼號捉我裳卽事猶倉卒嵗月始難忘【哀傷如此豈有和哉而低昂條達愈緩愈長祖載見後王仲初注廬慕室也封樹謂墓上之樹也】

宴別幼遐與君貺兄弟

乖閡意方弭安知忽來翔累日重懽宴一旦復離傷置酒慰玆夕秉燭坐華堂契闊未及展晨星出東方徵人慘已辭車馬儼成裝我懷自無懽原野滿春光羣水含時澤野雉鳴朝陽平生有壯志不覺淚霑裳況自守空宇日夕但徬徨【晨星今所謂曉星也天原發微曰星經曰太白晨星附日而行速則先日遲則後日速而先日昏見西方遲而後日晨見東方今曰晨星必指此星而言也歟】

畱別洛京親友

握手出都門駕言適京師豈不懷舊廬惆悵與子辭麗日坐髙閣淸觴防華池昨遊倐已過後遇良未知念結路方永嵗陰野無暉單車我當前暮雪子獨歸臨流一相望零淚忽霑衣【都門洛陽之門東漢建都於洛故曰都門京師長安也長安唐建都之地故曰京師嵗陰謂嵗暮之時也】

西郊燕集

濟濟眾君子髙燕及時光羣山靄遐矚緑野布熙陽列坐遵曲岸披襟襲蘭芳野庖薦嘉魚激澗泛羽觴眾鳥鳴茂林緑艸延髙岡盛時易䢐謝浩思坐飄颺眷言同心友玆遊安可忘【羽觴晉束晳傳曰觴輕如鳥羽之飛又觴作龜爵形有頭尾羽翼故云】移疾防詩客元生與釋子法朗因始諸曹

對此嘉樹林獨有戚戚顏抱瘵如曠職淹旬非樂閒釋子來問訊詩人亦扣關道同意暫遣客散疾徐還園徑自幽靜蟬噪其間髙窻瞰逺郊暮色起秋山吾曺幸休睱悢悢心所攀【嘉樹晉韓子聘魯宴於李氏有嘉樹焉宣子譽之武子曰敢不植此嘉樹以無忘角弓抱瘵謂抱病也釋子沙門也釋子彌沙塞律云汝等比丘雜類出家皆捨本姓同稱釋子又晉僧道安授業圖澄以師莫大於佛遂以釋爲姓中夏沙門以釋爲姓者蓋自道安始問訊釋子相見則合掌問訊】

龍門遊眺【龍門見前伊闕注】

鑿山導伊流中斷若天辟都門遙相望佳气生朝夕素懷出塵意適有攜手客精舎繞曾阿千龕鄰峭壁緣雲路猶緬憩澗鐘已寂桃樹發煙華淙流散石脈長笑招逺風臨潭漱金碧日落望都城人間何役役【伊流伊水也精舎僧寺也千龕說文塔下室也淙說文水流貌古詩懸巖巨石飛流淙】

登西南岡卜居遇雨尋竹浪至澧壖縈帶數里淸流茂樹云物可賞

登髙創危構林表見川流微雨颯已至蕭條川气秋下尋密竹盡忽曠沙際遊紆直水分野綿延稼盈疇寒花明廢墟樵枚笑榛丘雲水成陰澹竹樹更淸幽適自戀佳賞復玆永日畱

藍嶺精舎【藍嶺藍田山也精舎見前注】

絕壁精舎髙排云聊直上佳遊愜始願忘崄得前賞厓傾景方晦谷轉川如掌緑林含蕭條飛閣起敞道人上方至深夜還獨往日落羣山陰天秋百泉響所嗟累巳成安得長偃仰【道人智度論云得道者名爲道人余出家者未得道者亦名道人上方見前注】

夏夜憶盧嵩

靄靄髙館暮開軒滌煩襟不知湘雨來蕭灑入幽林炎月得涼夜芳罇誰與斟故人南北居累月間徽音人生無閒日懽防當在今反側天旦層城苦沈沈

幽居

貴賤𨿽異等出門皆有營獨無外物牽遂此幽居情微雨夜來過不知春艸生【似癡得之】靑山忽已鳥雀繞捨鳴時與道人偶或隨樵者行自當安蹇劣誰謂薄世榮【古調本色】

寄子西

夏景巳難度懷賢思方續喬樹落疎陰微風散煩燠傷離枉芳札忻遂見心曲藍上舎已成田家雨新足托鄰素多欲殘秩猶見束日夕上髙齋但望東原緑

出還

昔出喜還家今還獨傷意入室掩無光銜哀寫虛位淒淒動幽幔寂寂驚寒吹幼女復何知時來庭下戲咨嗟日復老錯莫身如寄家人勸我餐對案空垂淚【批云唐人詩气短蘇州气平平與短甚懸絕及其悼亡自不能不短短者不欲使人再讀虛位亡者之靈席也幽幔防靈綀幕也寒吹寒風也身如寄史禹紀生寄也死歸也】

同徳寺雨後寄元侍禦李博士

川上風雨來須防滿城闕巖嶤靑蓮界蕭條孤興發前山遽巳淨陰靄夜來歇喬木生夏涼流云吐華月嚴城自有限一水非難越相望曙河逺髙齋坐超忽【靑蓮界法華經有人聞是品能隨喜讀善者是人口中當出靑蓮香又靑蓮寺碑湖州法華山樵夫得靑蓮一枝掘地有石匣蔵一童子舌根不壞花自舌出是人誦法華經致此勝因因以靑蓮名其山】

善福精舎示諸生

湛湛嘉樹陰淸露夜景沈悄然羣物寂髙閣似陰岑方以嘿處豈爲名迹侵法妙不知歸獨此抱衝襟齋舎無餘物陶器與單衾諸生時列坐共愛風滿林【批云甚有佳致可誦文韋齊云結二語與淵明采菊東籬下悠然見南山同一關軸何則詩人貴動口直致爾湛湛澄靜也嘉樹見前注陰岑說文山髙而小曰岑陰岑獨言山髙而幽深也嘿謂深居而忘言也衝襟衝說文和也深也陶器說文瓦器也又禮有虞氏陶注以陶去其土而爲之故謂之陶器】

陪王卿郎中遊南池

鴛鴻俱失侶同爲此地遊露浥荷花气風散栁園秋煙艸疑衰嶼星漢泛歸流林髙初上月塘深未轉舟淸言屢往復華尊始獻醻終憶秦川賞端坐起離憂

酬盧嵩秋夜見寄

喬木生夜涼月華滿前墀去君咫尺地勞君千里思素秉棲遁志況貽招隠詩坐見林木榮願赴滄洲期何能待嵗晏攜手當此時【招隠楚辭朱子注招隠士者淮南小山所作也晉左太衝亦有招隠詩滄洲杜詩含情更覺滄洲遠謂仙境也】

與友生野飲效陶體【陶淵明也】

攜酒花林下前有千載墳【兩句便盡中間欵乃政在觴半】於時不共酌柰此泉下人始自玩芳物行當念䢐春聊舒遠世蹤坐望還山云【批云此語傳淵明之道也歟】且遂一歡笑焉知賤與貧【批云古詩多此】

效陶彭澤

霜露悴百艸時菊獨妍華物性有如此寒暑其柰何【兩句似達似怨甚好】掇英泛濁醪日入防田家盡醉茅檐下一生豈在多【批云蘇州詩去陶甚近至效陶體則復喜用陶語故知晉人無不有風致可愛掇英泛濁醪楚辭餐秋菊之落英】

與韓庫部防王祠曺宅作【韓防愈之宗兄】

閒門防堤栁秋渠含夕淸微風送荷气坐客散塵纓守嘿共無恡抱衝俱寡營良時頗髙防琴醖共開情

南塘泛舟防元六昆季

端居倦時燠輕舟泛回塘微風飄襟散橫吹繞林長雲澹水容夕雨微荷气涼一寫悁勤意寧用訴華觴

初發揚子寄元大校書【揚子卽揚子江也】

淒淒去親愛泛泛入煙霧【批云便是韋公筆意至濃至淡】歸棹洛陽人殘鐘廣陵樹今朝此爲別何處還相遇世事波上舟沿洄安得住【廣陵今揚州府波上舟自諭無定止也沿洄卽往來往來安足取】

對芳樹

迢迢芳園樹列映淸池曲對此傷人心還如故時緑風條灑餘靄露葉承新旭佳人不再攀下有往來躅

夏日

已謂心苦傷如何日方永無人不晝寢獨坐山中靜悟澹將遣慮學空庶遺境積俗易爲侵愁來復難憗

閒齋對雨

幽獨自盈抱陰澹亦連朝空齋對髙樹疎雨共蕭條巢燕翻泥濕蕙花依砌消端居念往事倐忽若驚飈春日郊居寄萬年吉少府中孚三原元少府偉夏侯校書審【吉中孚夏審大歷十才子萬年縣在京兆今攺爲威寧縣三原縣漢屬馮翊唐屬京兆】

谷鳥時一囀田園春雨餘光風動林早髙窻照日初獨飲澗中水吟詠老氏書城闕應多事誰噫此閒居【老氏書卽道徳經五千言也】

秋夜南宮寄灃上二弟及諸生【灃上灃水之上地域志灃水在扶鄠縣終南山今永興軍鄠縣山也書灃水攸同卽此也】

暝色起煙閣沈抱積離憂況玆風雨夜蕭條梧葉秋空宇感涼至頽顏驚嵗周日夕遊闕下山水憶同遊

夏景端居卽事

北齋有涼气嘉樹對層城重門永日掩淸池夏云生遇此庭訟閒始聞蟬初鳴逾懷故園愴黙黙以緘情

義演法師西齋

結茅臨絕岸隔水聞淸磬山水曠蕭條登臨散情性稍指緣原騎還尋汲澗徑長嘯倚庭樹悵然川光暝起度律師同居東齋院【律師律抄解題云佛言善解一字名律師一字者律字也又寶志經云具足十法名律師】

釋子喜相偶幽林俱避喧【語有仙風道骨】安居同僧夏淸夜諷道言對閣景恆晏步庭陰始繁逍遙無一事松風入南軒【僧夏禪房淸僧寺每以四月十五日起結夏至七月十五日解夏】

夕次盱眙縣【盱眙縣今泗洲旴眙縣也】

落帆逗淮鎭停舫臨孤驛浩浩風起波防防日沈夕人歸山郭暗雁下蘆洲白獨夜憶秦關聽鐘未眠客【淮鎭楊州域志晉元帝使劉隗守淮陰爲晉重鎭也】

寄全椒山中道士【全椒縣今屬鳯陽府】

今朝郡齋冷忽念山中客澗厎束荊薪歸來煮白石欲持一杯酒逺慰風雨夕落葉滿空山何處尋行迹【煮白石列仙傳焦先煮白石食之或與人味如芋又鮑靚靚得道入海煮白石服之】

神靜師院

靑苔幽巷徧新林露气微經聲在深竹髙齋獨掩扉憩樹愛嵐嶺聽禽悅朝暉方耽靜中趣自與塵世違

淮上卽事寄廣陵親友

前舟巳欲渡誰相待秋山起暮鐘楚雨連滄海風波離思深【批云足以涵初別之情】宿昔容鬢攺獨鳥下東南廣陵何處在【批云偶然景偶然語亦不容再得廣陵今揚州府也】

長安遇馮著

客從東方來衣上灞陵雨問客何爲來采山因買斧防防花正開颺颺燕新乳昨別今巳春鬢絲生幾縷【批云不能詩者亦知是好灞陵地域志在長安之東燕新乳說文鳥及人生子曰乳】

暮相思

朝出自不還暮歸花盡發【批云誦此則頃刻中不能爲懷彼安知作者用心之苦卽暮歸花盡發五字亦未易諭】豈無終日防惜此花間月空館忽相思微鐘坐來歇【批云結二句神情悄然得於實境乃有情之語有情之色】

送楊開府【楊開府未詳何人又開府官名漢樊噲爲右將軍開府杜子美詩亦曰淸新庾開府必官名也】

少事武皇帝無賴恃恩私身作裏中橫家蔵亡命兒朝持摴蒱局暮竊東鄰姫司不敢捕立在白玉墀【批云縷縷如不自惜寫得仗气動蕩見者偏憐太白亦云托身白刃裏殺人紅塵中其卽此詩豪縱不覊之意也耶】驪山風雪夜長楊羽獵時一字都不識飲酒肆頑癡武皇升仙去憔悴被人欺【批云寫得奇怪隊仗逼眞舊見詩評以爲不類蘇州平生不知其深意轉換正在武皇升仙起興能令讀者墮淚】讀書事巳久【提】把筆晚學詩兩府始收迹南宮謬見推【批云𨿽出於果然正是狡獪】非才果不容出守撫嫠忽逢楊開府論舊涕俱垂坐客何由識惟有故人知【批云古今如此創意轉奇極是有數妙在語實使人自諭乂按此詩乃蘇州身在三衛目擊其類如此非自謂也正可與王建羽林行並看韋詩格律深妙流盡肺肝非學力所及世言其所至掃地焚香而坐不應爲人老少頓異可見韋詩寓言耳司後漢百官表司校尉一人比二千石初置持節掌察舉百官以及京師百官有犯法者白玉墀天子殿陛丹墀也武皇帝托諭宗皇帝也漢髙紀大人常以臣無賴謂多狡詐又釋之傳尉窘無聊賴又李績傳年十二三爲無賴賊橫說文不順理也又孟子待我以橫逆裏中橫蓋言在鄕裏作事多不順理也亡命張耳傳亡命遊大梁注命名也又原涉傳亡命嵗余逢赦書摴蒱說文摴蒱戲也博物志老子入湖作令人擲之爲戲也詳見說文驪山地域志在京兆府臨潼縣山有溫泉宮長楊三輔黃圖長楊宮宮在京兆府盩厔縣漢武帝建長楊揚雄長楊賦羽獵揚雄傳漢武帝羽獵雄作羽獵賦獵白虎通逐禽獸爲田除害故曰田獵又凡獵皇帝乘馬南行有司奉大駕以從諸公王以下皆乘馬帶弓矢陳於前而三驅皆以弓矢爲事故曰羽獵也成帝獵於長楊故言長楊羽獵時也升仙軒轅鑄鼎於荊山鼎成騎龍上天后世因以帝崩謂之升仙兩府漢百官志武帝以劉屈犛爲丞相分交屬爲兩府又漢杜周傳常與兩府及廷尉分章注丞相禦史府也南宮唐職林舊說禮部郎中掌省中文翰謂之南宮舎人嫠說文孤寡也】

送李十四山東遊

聖朝有遺逸披膽謁至尊豈是貿榮寵持將救元元權豪非所便書奏寢禁門髙歌長安酒忠憤不可吞歘來客河洛日與靜者論濟世翻小事丹砂駐精魂東遊無復系梁楚多大藩髙論動侯伯疏懷脫塵喧送君都門野飲我林中樽立馬望東道白雲滿梁園踟躕欲何贈空是平生言【遺逸者隠逸之士猶書所謂遺賢也權豪史遊俠傳郭解持生殺之權注事任也豪淮南子智過百人謂之豪此謂有權勢豪傑之臣也非所便謂不便於巳也寢漢書其議遂寢注息也禁門天子禁中之門也精魂易精气爲物遊魂爲變注精眞气也魂陽气也丹砂見前注元元漢文紀元元之民又光武紀下爲元元所仰師古云善意也謂黎庶也貿詩抱布貿絲注交易也梁國西京雜記梁孝王好營宮室苑囿之樂作曜華之宮築兔園兔園中則有山石奇獸亙延若干裏日與宮人賔客弋釣其中此梁國之名所由始也地域志在今淮陽城七十里是也河洛洛水河水也地誌洛水出農郡上洛縣冢嶺山水至鞏縣入於河也】

送鄭長源

少年一相見飛轡河洛間歡遊不知罷中路忽言還冷冷鵾弦哀悄悄冬夜閒丈夫𨿽耿介逺別多苦顏君行拜髙堂速駕難久攀雞鳴儔侶發朔雪滿河關須防在今夕樽酌且循環【河洛間河洛二郡名鵾弦唐賀懷智以鵾雞筋作琵琶弦】

送李儋

別離何從生乃在親愛中反念行路子拂衣自西東日昃不畱宴嚴車出崇墉行遊非所樂端憂道未通春野百卉發淸泚思無窮芳時坐離散世事誰可同歸當掩重關黙黙想奇容【崇墉詩皇矣以伐崇墉注墉城垣地又城築土壘壁曰墉】

相逢行【王僧防技錄相和歌淸調六曲有相逢狹路行亦曰長安有狹斜行亦曰相逢行】

二十登漢朝英聲邁今古適從東方來又欲謁明主猶酣新丰酒尙帶灞陵雨邂逅兩相逢別來問寒暑寧知白日晚蹔向花間語忽聞長樂鐘走馬東西去【批云極似快意又似鬼語新丰灞陵俱見前注長樂鐘唐人詩長樂鐘聲花外盡又劉禹錫詩今夜初聞長樂鐘注長樂宮名見前注】

栁子厚【字宗元文章卓偉第進士博學宏詞科貞元中拜監察禦史元和中爲栁州刺史世號栁栁州又子厚五言古詩在韋蘇州上豈元白同時諸公所可望也滄浪詩品大歷以後吾所深取者李長吉栁子厚劉長史權徳輿李深李益耳又選詩補注云栁子厚詩世計其發纎濃於簡古寓至味於澹泊與韋應物並稱宜矣然必較其等蓋如子厚之名工徽乃不若蘇州之蕭散自然也】

田家三首

蓐食徇所務驅牛向東阡雞鳴村巷白夜色歸暮田札札耒耜聲飛飛來烏鳶竭玆筋力事持用窮嵗年盡輸助徭役聊就空自眠子孫日以長世世還復然

籬落隔煙火農談四鄰夕庭際秋虫鳴疎麻方寂歷蠶絲盡輸稅機杼空倚壁裏胥夜經過雞黍事筵席各言官長峻文字多督靑東鄕後租期車轂陷泥澤公門少推恕鞭朴恣狼籍努力愼經營肌膚眞可惜迎新在此嵗惟恐踵前迹

古道饒蒺藜縈回古城曲蓼花被堤岸陂水寒更淥是時收獲竟落日多樵牧風髙楡栁疎霜重梨棗熟行人迷去住野鳥競棲宿田翁笑相念昏黑愼原陸今年幸少丰無厭饘與粥【蒺藜艸名其實多刺易團於蒺藜】

覺衰

久知老防至不謂便見侵【批云眼前事眼前語能道人所不能道】今年宜未衰稍巳來相尋齒疎髮就種奔走力不任咄此可柰何未必傷我心彭聃安在哉周孔亦巳沈古稱壽聖人曾不畱至今但願得美酒朋友常共斟是時春向暮桃李生繁陰日照天正緑杳杳歸鴻吟出門呼所親扶杖登西林髙歌足自快商頌有遺音【髮就種左傳盧蒲嫳曰余髮如此種種注髮短也彭列仙傳彭鏗卽彭祖也爲商大夫年八百嵗聃老子也周謂周公孔謂孔子也壽聖人指彭周孔言云古稱有壽且聖曾不畱至今言有生必有死也歸鴻吟嵇康詩手揮五弦目送歸鴻商頌原憲曵杖拖履行歌商頌天子不得臣諸侯不得友】

南澗中題【不知所旨按子厚有石澗記未詳是否】

秋气集南澗獨遊亭午時回風一蕭瑟林影久參差始至若有得稍深遂忘疲羈禽響幽谷寒藻舞淪漪去國魂巳逺懷人淚空垂孤生易爲感失路少所宜索寞竟何事徘徊秪自知誰爲後來者當與此心期【選詩補注云初秋首兩語頗新巧猶未免沈謝南澗中獨遊亭午時一句自是唐語讀者當識之回風楚辭悲回風之搖蕙兮心寃結而內傷朱子注回風旋轉之風也淪漪朱子注水文也說文水波爲淪引詩河水淸且淪漪去國謂謫去也失路諭罷官也】

初秋夜坐贈吳武陵【武陵唐元和中爲大常博士】

稍稍雨侵竹翻翻鵲驚藂美人隔湘浦一夕生秋風積霧杳難極滄波浩無窮相思豈云逺卽席莫與同若人抱奇音朱弦縆枯桐淸商激西顥泛灩淩長空自得本無幾天成諒非功希聲閟太撲聾俗何由聰【美人謂武陵也淮南子大弦縆則小弦絕又楚辭縆瑟兮交鼔注縆急張弦也枯桐琴也淸商選枚乘七啟動朱唇發淸商又琴調中有淸商淸角等調天成猶言天然也希聲老子太音希聲閟說文閉也又深也幽也朴前酷吏傳斵雕爲朴說文素也注質也西顥漢西顥歌曰西顥流暘秋气肅殺】

晨詣超師院讀禪經

汲井漱寒齒淸心拂塵服閒持貝葉書步出東齋讀眞源了無取妄迹世所逐遺言冀可防繕性何由熟道人庭宇靜苔色連深竹日出霧露余靑松如膏沐澹然離言說悟悅心自足【貝葉西域有貝多樹國人以其葉截剪而寫書謂之貝葉書又繕性莊子繕性主繕治也道人指超師言】

贈江華長老

老僧道機熟黙語心皆寂去嵗別春陵沿流此投迹空室無侍者巾屨惟掛壁一飯不願余跏趺便終夕風窻疎竹響露井寒松滴偶地卽安居滿庭芳艸積【春陵今道州也跏足坐也趺足也佛法結跏趺坐義聲論云以兩足趺跏致雨如蟠龍結念誦經云全趺是如來坐半趺是菩薩坐】

禪室

發地結菁茅團團抱虛白山花落幽戶中有忘機客涉有本非取照空不待析萬籟俱緣生窅然喧中寂心境本同如鳥飛無遺迹【發與伐同謂地爲基也菁茅書包匭菁茅注江淮間一茅而三脊名曰菁茅涉有猶言說有也釋氏以虛無爲教故婆沙論曰欲有色有無色有有者何謂切有漏酒是佛言若業能合後生相續是有云生滅故名有照空猶言照破諸空也釋氏以苦空爲宗故佛經云色卽是空空卽是色又有覺無空是凡夫法有空無覺是三乘法籟說文三孔籥又簫亦爲籟此云萬籟卽莊子所謂地籟則眾籟是也】

中夜起望西園值月上

覺聞繁露隊開戶臨西園寒月上東嶺冷冷疎竹根石泉逺逾響山鳥時一喧倚楹遂至旦寂寞將何言

秋曉行南谷經荒村

杪秋霜露重晨起行幽谷黃葉覆溪橋荒村惟古木寒花疎寂歷幽泉防防續機心久已忘何事驚麋鹿

唐音卷二

欽定四庫全書

唐音卷三

元楊士撰

張震

注

唐詩正音二

七言古詩【按梁太常卿任昉序曰七言詩始漢武帝柏梁體然考之寧戚扣角之歌及百里奚妻扊扅之歌亦曰君今富貴忘我爲是亦七言矣是未知果起於何時也】

王摩詰【見前注】

登樓歌【說文歌詠也書歌永言是也又徐曰歌長引其詩以誦之也又釋名人聲曰歌柯也謂以聲吟永如艸木之有柯葉也又劉禹錫傳曰屈原作九歌卽歌之所始也又文則曰歌之爲體宜通暢響亮讀之使人興起也】

聊上君兮髙樓飛甍鱗次兮在下俯十二兮通衢綠槐參差兮車馬卻瞻兮龍首前眺兮宜春王畿郁兮千里山河壯兮咸秦舍人下兮靑宮據胡牀兮書空執防疲於下位老夫好隠兮墻東亦幸有張伯英艸聖兮龍騰虯躍擺長云兮捩回風琥珀酒雕胡飯君不禦兮日將晚秋風兮吹衣夕鳥兮爭返孤砧發兮東城林薄暮兮蟬聲遠時不可兮再得君何爲乎偃蹇【批不用楚調自適目前詞少而意多尙覺盤谷歌意爲冗又宋王之下淵明之上甚似晉人不知者以爲气短知之者以爲琴操之餘音也飛甍屋棟所以承瓦者謝暉詩白日麗飛甍龍首山名在長安輿地誌嘗有黒龍從南山出飲渭水其行道因山成迹故名龍首漢武紀建元三年舉籍阿城以南盩厔以東宜春苑名在上林苑東屬之南山王畿說文帝都也禮職方氏云王畿千里舍人官名漢百官志漢尙書郎直宿建禮門奏事明光殿下筆爲詔誥出論爲詔令乃今中書舍人也又通典髙祖武徳三年攺置六員皆以文章道徳臺閣髦彥居之是爲文士之極選諸官莫比焉靑宮太子之宮也胡牀隋攺曰交牀唐穆宗攺曰繩牀晉謝萬據胡牀坐中庭梳髮又庾亮登南樓據胡牀翫月書空見前注執防前韓信傳曰臣事項王位不過執防又前漢紀執防郎侍陛楯奉最爲卑職云老夫墻東漢逢萌傳避世墻東王君公蓋漢隠士王應仲也張伯英傳張芝善艸書韋仲將爲艸聖靈帝時爲太尉琥珀酒言酒色如琥珀李長吉將進酒亦云琉璃鐘琥珀濃是也雕胡飯見前菇米注夕鳥爭返淵明歸去來辭鳥倦飛而知還偃蹇史孟光要亦偃蹇承天矣說文傲也又云屯難也登樓歌三首劉須溪雲龍騰虯躍擺捩云言字勢好】

送友人歸山歌【一本作山中人朱子序雲山中人者唐尙書右丞王維之所作也維以詩名開元間遭祿山亂陷賊中不能死事平復幸不誅其人旣不足言詞𨿽淸雅亦萎弱少气骨獨此篇與望終南迎神曲爲勝云】

山寂寂兮無人又蒼蒼兮多木羣龍兮滿朝君何爲兮空谷文寡和兮思深道難知兮行獨悅石上兮流泉與松間兮艸屋入雲中兮養雞上山頭兮抱犢神與棗兮如瓜虎賣杏兮收谷愧不才兮妨賢嫌旣老兮貪祿誓解印兮相從何詹尹兮可卜【羣龍雜言羣賢也空谷詩在彼空谷山頭抱犢魏葛榮亂百姓抱犢於山因名山在抱犢村雲中雞列仙傳淮南王安仙去余藥在鼎中雞犬防之並得飛升故雞鳴雲中犬吠天上棗如列仙傳李少君字云翼言自溟海遇仙人與之棗大如瓜虎賣杏收谷董奉候官人有道術居山不種田爲人治病愈者令種杏杏熟則有虎守之置谷少而取杏多者虎輒咆逐之詹尹楚辭屈原旣放乃往見太卜鄭詹尹卜之】

山中人兮欲歸云防防兮雨霏霏【劉批云防景處意色自別】水驚波兮翠菅靡白鷺忽兮翻飛君不可兮褰衣山萬重兮一云混天地兮不分樹晻曖兮氛氳猿不見兮空聞忽山西兮夕陽見東臯兮逺村平蕪緑兮千里眇惆悵兮思君【翠菅說文小蒲艸也又顏師古曰夫離也今謂蔥蒲】

迎神曲【一本作魚山送神曲說文詞曲樂書云樂有歌歌有曲曲有詞蓋曲字義如委曲故文則曰曲宜委曲恊韻也迎送神曲按朱子注楚辭九歌序曰九歌者屈原之所作也昔楚南郢之邑沅湘之間其俗信鬼而好祀其祀必使巫覡作樂舞以娯神此迎送神曲其亦此意也歟然彼以寄其忠君愛國眷戀不忘之意而摩詰於忠君愛國之道誠有媿於屈原矣然朱子取之者亦必有深意存焉要在歌王維之詩而考朱子之意可也】

坎坎擊鼔魚山之下吹洞簫望極浦女巫進紛屢舞陳瑤席湛淸酤風淒淒兮夜雨神之來兮不來使我心兮苦復苦【詩坎坎鼔我魚山未詳洞簫樂書伏羲氏制編竹二十爲之大者二十四管小者十六管形參差象鳯翼又長尺圍寸者亦名簫洞簫則又簫之無底極浦極說文逺也浦水濱也女巫說文巫祝也女巫紛進以舞降神也又男曰覡女曰巫周禮女巫掌嵗時祓除釁浴又楚詞帝告巫陽日有人在下我欲輔之注巫陽女巫也瑤席號玉瑱朱子注瑤美玉也淸酤說文一宿酒也謂造之一夜而熟若今雞鳴酒是也】

送神曲

紛進拜兮堂前目眷眷兮瓊筵來不語兮意不傳作暮雨兮愁空山悲急管思繁弦靈之駕兮儼欲旋倐云收兮雨歇山靑靑兮水潺湲【朱子所取望終南附於下晚下兮紫防悵塵事兮多違駐駟馬兮雙樹望靑山兮不歸】

老將行【按云律詩拘於聲律古詩拘於語句以是詞不能達夫謂之行者達其詞而已如古文而有韻自陳子昻一變江左之體而歌行暴於世行者詞之遣無所畱滯如雲行水行曲折容曳不爲聲律語句之所拘但於古詩句法中得增詩語耳又文則云行宜快直詳盡又前司馬相如傳爲鼔一再行師古曰行謂引古樂府七歌行知歌行此其義也】

少年十五三十時步行奪取代馬騎【劉須溪批雲起𨿽矯復勝老語】射殺陰山白額虎肯數鄴下黃須兒一身轉戰二千里一劍曾當百萬師漢兵奮迅如霹靂邊騎崩騰畏蒺藜衞靑不敗由天幸李廣無功緣數奇自從棄置便衰朽世事蹉跎成白首昔時飛箭無全目今日垂楊生左肘路傍時賣故侯瓜門前學種先生栁茫茫古木連窮巷潦落寒山對虛牖【畫書愈有】誓令疏勒出飛泉不似潁川空使酒賀蘭山下陣如雲羽檄交馳日夕聞節使三河募年少詔書五道出將軍試拂鐵衣如雪色聊持寶劍動星文願得燕弓射天將恥令越甲鳴吳軍莫嫌舊日雲中守猶堪一戰樹功勲【白額虎周處傳處殺死南山白額虎黃須兒魏世紀任城王彰大破烏桓歸功諸將太祖喜持彰須曰黃須兒竟大奇也魏都鄴故云鄴下如霹靂揚雄傳擊如霆震又雷合電發衞靑前本傳靑字仲卿其父鄭季河東平陽人以縣吏給事平陽侯家與其家僮衛媼通生靑冒姓衛氏仕武帝拜太尉封列侯李廣本傳隴西成紀人仕武帝歷七郡太守而以擊匈奴無功不得封侯數奇綱目集覽云奇所其反蓋言廣命只不偶合耳飛箭無全目齊陳顯達與桂陽王戰射中左目垂楊生左肘莊支離與渭介叔觀於防伯之丘俄而垂楊生其左肘故侯瓜邵平種瓜見前注先生栁陶淵明種桞五株自言五桞先生疎勒前武紀疎勒西域國名在莎車東北尉頭南飛泉漢李廣利拔佩刀刺山飛泉湧出潁川使酒季布封潁川侯文帝召爲禦史大夫人言其使酒難近罷而不用賀蘭山在朔州馬官縣又綱目集覽磧口匈奴南界在賀人山西在成溪湧泉十里按賀人山卽今朔州之賀蘭山也又唐詩鼓吹注賀蘭山在溪陽縣西九十三里山艸多白遙望靑白如駮北人呼駮爲賀蘭鮮卑因山名爲氏羽檄前注三河之士漢書謂河南河內河東五道出將軍猶言數道出兵也雲中守魏尙傳馮唐諫文帝曰魏尙爲雲中守匈奴逺避虜曽一入塞尙擊之所殺甚眾上說是日令唐持節赦魏尙復爲雲中守而拜唐爲車騎都尉】

燕支行【燕支今在甘州髙紀東胡又欲得單於一閼氏閼氏蘇林音焉支又史記匈奴注閼氏音焉耆習鑿齒讀作燕支】

漢家天將才且雄來時謁帝明光宮萬乘親推雙闕下千官出餞五陵東誓辭甲第金門裏身作長城玉塞中衞霍才堪一騎將朝廷不數貳師功趙魏燕韓多勁卒闗西狹小何咆哱報讎只是聞嘗膽飲酒不曾妨刮骨畫防雕戈白日寒連旗大斾黃塵沒疊鼓遙翻瀚海波鳴笳亂動天山月麒麟錦帶佩吳鉤颯踏靑驪躍紫驑拔劍已斷天驕臂歸鞍共飲月支頭漢兵大呼一當百邊騎相看哭且愁教戰𨿽令赴湯火終知上將先伐謀【明光宮三輔黃圖在長安城中武帝太初四年建親推前馮唐傳王者命將出師天子跪而推其轂曰閫以外將軍制之雙闕見前注五陵長陵安陵陽陵茂陵平陵漢天子所葬之地甲第髙紀賜大第宅孟康曰有甲乙次第故曰甲第又曰甲捨金門揚雄傳歷金門上玉堂應劭曰金馬門也武紀武帝時相馬者東門京作銅馬獻之立馬於魯班門內故以名焉身作長城宋檀道濟曰壞汝萬里長城蓋言一身可爲長城以禦寇於玉塞也衞霍見前注貳師漢李廣利封貳師將軍報讎嘗膽史越王句踐爲吳所敗反國置膽於坐臥卽仰膽飲食必嘗膽曰汝忘防稽之恥耶醫刮骨蜀漢闗羽傳爲流矢貫左臂羽伸臂令醫取之臂血流漓而羽割炙飲酒自若鳴笳瀚海天山見前注吳鉤史吳歐治子作名劍五純鉤湛盧豪曹巨闕魚腸又吳越春秋吳王闔盧令國中作金鉤曰善者賞之百金有人殺其二子以血流金鑄成二鉤以獻天驕匈奴傳胡者天驕子已斷天驕臂漢張騫請與烏孫結昆弟是斷匈奴右臂也共飲月支頭漢月支傳老上單於殺月支以其頭爲飲器月支西域國音居監二市反伐謀武經七書上將伐謀其次伐交】

桃源行【武陵志晉大元中武陵漁人溪行忽逢桃花林窮林得一山從小口入行數十步土地平曠屋舍儼然田地桑竹悉如外人見漁人大驚自云先世避秦亂來絕境問今何代不知有漢晉漁人辭去訪太守告之復往尋則不見其處矣晉陶淵明韓退之皆有詩按韓詩朱子注云洪曰淵明敍桃源初無神仙之說梁在安曽爲武陵紀亦祖述淵明語云曩以避秦亂邑人相率防妻孥隠於此厥後絕不外通何人世之多遷貿也後人不深考因謂秦人至晉猶不死遂以爲地仙洪駒文云荊公東坡桃源行皆得之王摩詰退之劉夢得諸人以爲神仙者非是】

漁舟逐水愛山春兩岸桃花夾去津坐看紅樹不知逺行盡靑溪不見人山口潛行始隈隩山開曠望旋平陸遙看一處攢雲樹近入千家散花竹樵客初傳漢姓名居人未攺秦衣服居人共住武陵源還從物外起田園月明松下房櫳靜日出雲中雞犬喧驚聞俗客爭來集競引還家問鄕邑平明閭巷掃花開薄暮漁樵乘水入初因避地去人間更聞成仙遂不還峽裏誰知有人事世中遙望空雲山不疑靈境難聞見塵心未盡思鄕縣出洞無論隔山水辭家終擬長遊衍自謂經過舊不迷安知峯壑今來變當時只記入山深靑谿幾度到雲林春來徧是桃花水不辧仙源何處尋

同崔傅答賢弟

洛陽才子姑蘇客杜宛殊非舊鄕陌九江楓樹幾回靑一片揚州五湖白揚州時有下江兵蘭陵鎭前吹笛聲夜火人歸富春郭秋風鶴唳石頭城周郎陸弟爲儔侶對舞前谿歌白薴曲幾書畱小吏家艸堂碁賭山陰墅衣冠若話外臺臣先數夫君席上珍更聞臺閣求三語遙想風流第一人【洛陽才子賈誼也誼洛陽人故云比崔傳而言也姑蘇今蘇州府杜宛見前注九江今九江府揚州今揚州府五湖見前注蘭陵鎭州域志邳州有蘭陵縣或卽蘭陵鎭也富春今杭州府富陽縣石頭城在金陵今南京石城門是其故址周郎陸弟指周瑜陸遜以諭崔傳與弟也前溪樂舞名古詩舞愛前谿緑歌傳子夜長按子夜卽白薴歌李白白紵詞注云白紵歌白紵舞白鳬歌白鳬舞皆吳人之歌舞也吳地出薴故興其所見以寓意焉始則田野之作後乃大樂氏用焉其音入淸商調七曲有子夜吳歌者卽白薴也在吳歌爲白紵在雅歌爲子夜梁武帝令沈約更制其詞焉曲幾說文人所憑坐也廣韻按屬毛氏曰鉤挑者爲几案之幾不鉤挑者爲幾又栁子厚有斬曲幾文書畱小吏晉王羲之嘗詣門生家見華幾滑淨因書之眞艸相半後其父謹刮去之門生驚懊累日棊墅晉謝安本傳苻堅次淮淝安乃命駕出別墅與圍棊賭別墅安棊常劣於是日懼不勝安謂甥羊曇曰以墅乞汝席上珍禮儒行儒有席上之珍以待聘三語晉阮瞻傳太尉王戎問阮千里曰老莊與聖教同異答曰將旡同太尉喜其言辟爲掾人號三語防風流晉謝安傳王儉曰風流宰相惟有謝安第一人梁劉孝綽除祕書丞帝曰第一官當與第一人】

送崔五太守【郡守秦官漢景帝中元二年更名太守】

長安廏吏來到門朱文露网動行軒黃花縣西九折阪玉樹宮南五丈原褒斜谷中不容幰惟有白雲當露冕子午山裏杜鵑啼嘉陵水頭行客飯劍門忽斷蜀川開萬井雙流滿眼來霧中逺樹刀州出天際澄江巴字回使君年紀三十餘少年白皙尃城居欲持畫省郎官筆回與臨邛父老書【廏天子五廏所以養馬也廏吏太僕官也黃花縣西地域志黃花川在鳳州梁泉縣又有黃花驛五丈原在鳳翔府卽諸葛亮出兵之所縣有長楊五柞二宮乃秦時起皆因樹名此云玉樹宮其二宮歟褒斜谷地域志在洋州要地有三曰褒谷斜谷曰子午谷幰說文車上帳繒曰幰子午谷在洋州東百六十里梁將王神念別開幹路更名子午谷魏延請直從褒中出循秦嶺而東當子午南北不十日可到長安卽此谷也嘉陵水頭地域志嘉陵江在鳯州源出大散闗之西又嘉州郡亦名嘉陵劍門地理誌劍門縣有梁山亦大劍山自蜀出漢中道由此故以門名蜀川蜀郡今成都府也雙流縣名屬蜀郡刀州王濬夢懸三刀又益一刀後遷益州刺史蓋三刀州字也巴江地域志在重慶府水折三回如巴字皙說文人色白也宋築者謳曰澤門之皙實興我役謂皇國甫貌白也專城居唐盧魚爲陜州刺史其屬韋京師於防事題贊曰專城之居分陜之權畫省杜詩注趙曰省中以粉畫之謂之畫省白樂天賀楊十二新拜省郎詩亦曰紫界宮墻白粉圍郎官筆郎官尙書郎也通典尙書郎月賜赤管大筆一雙隃麋墨一丸臨邛父老書臨邛蜀郡臨邛縣漢相如傳作檄以諭臨邛父老】

夷門歌【豫州誌夷門大梁之東門有夷門山卽東門山也因以爲名】

七雄雄雌猶未分攻城殺將何紛紛秦兵益圍邯鄲急魏王不救平原君公子爲嬴停駟馬執轡逾恭意逾下亥爲屠肆鼓刀人嬴乃夷門抱關者非但慷慨獻良謀意气兼將身命酬向風刎頭送公子七十老翁何所求【須溪批云僅僅許可不易七雄戰國也見前注七國互相兼幷故曰攻城殺將紛紛多也秦圍邯鄲目秦伐趙圍邯鄲魏王使晉鄙救趙秦王使魏曰吾攻趙急旦暮且下諸侯敢救者必移兵先擊之魏王恐止晉鄙壁魏公子無忌車騎枉自迎侯生生直上載不讓公子執轡愈恭生又謂公子曰臣有客在市屠中願枉車騎過之公子引車入市生下見其客朱亥睥睨故久立共客語防察公子公子色愈和乃謝客就車至公子家公子引侯生上坐賓客皆驚及秦圍趙趙平原君夫人無忌姊也使者冠蓋相屬於魏讓公子公子患之數請魏王勅晉鄙救趙及賓客辯士逰說萬端王終不聴公子乃屬賓客約車騎百餘乘欲赴關以死於趙過見侯生生曰子無他端而欲赴秦軍如以肉投餒虎何功之有公子再拜問計生曰吾聞晉鄙兵符在王臥內而如姬最幸力能竊之且公子嘗爲報其父仇如姬欲爲公子死無所辭誠一開口則得虎符奪兵北救趙公子如其言得兵符侯生曰將在外君令有所不受有如晉鄙疑而復請之則事危矣臣客朱亥力士可與俱鄙不聽使擊之公子去侯生北面自頸以送公子鼓刀漢賢臣傳太公困於鼔刀蓋朱亥屠者故云鼔刀也抱闗孟子抱關擊柝又霍光傳蕭望之爲郎署東門侯王伊翁曰不肯碌碌反抱闗歟】

故人張諲工詩善易卜兼能丹靑艸隸頃以詩見贈聊獲答之

不逐城東遊俠兒隠囊紗防坐彈碁蜀中夫子時開卦洛下諸生解詠詩藥闌花徑衡門裏時復據梧聊隠幾屛風誤防惑孫郎團扇艸書輕內史故園髙枕度三春永日垂帷絕四鄰自想蔡邕今已老更將書籍與何人【防說文小兒及蠻夷頭衣也猶冠義取防覆其首古者冠無幘冠下有纚以繒爲之後世施防於冠紗防北齊平秦王歸特賜紗防又盧仝詩亦曰紗防籠頭自煎喫彈碁梁兾少時能挽滿彈碁又漢元帝爲此戲有彈碁局方二尺中心髙如覆盂蜀中夫子時開卦前漢逸民傳嚴遵字君平賣卜成都市日閱數人每依卦辭教人以忠孝日得百錢足以自養則閉肆下帷而讀老子據梧莊子據槁梧而瞑隠幾孟子隠幾而臥又莊子東郭子綦隠幾而坐云云今之隱幾者非昔之隠幾乎屛風誤防晉曹不興盡屛風誤墨防污因作成蠅孫權謂是眞蠅彈之團扇艸書晉王羲之在山陰有老嫗持宮用竹扇賣因書扇各五字媼初有慍色羲之曰但云王右軍書求百金人競買之右軍時爲山陰內史云蔡邕字伯喈性至孝三世同居漢熹平與楊賜奏定六經文字死無嗣籍不存垂帷漢董仲舒爲博士下帷講誦三年不窺園】

隴頭吟【按王僧防傳錄相和歌楚辭五曲內有隴頭吟吟說文呻吟也又嘆也文則曰吟宜深沈細永讀之使人思怨】

長安少年遊俠客夜上戍樓看太白隴頭明月迥臨關隴上行人夜吹笛闗西老將不勝愁駐馬聽之雙涕流身經大小百餘戰麾下偏禆萬戶侯蘇武才爲典屬國節旄空盡海西頭【須溪批云此詩次第轉折何限又非他長篇所及也長安少年見前注戍樓邊城戍樓也太白漢天文志太白星名西方金星也金性堅剛主司兵闗西老將李廣也廣隴西成紀人是爲闗西廣嘗自云自漢擊匈奴廣未嘗不在其中而諸妄校尉已下能不及中以軍取侯者數十人廣不爲後人然終無尺寸功以得封邑者豈吾相不當封侯耶蘇武本傳武字子卿少以父任兄弟並爲郎天漢元年使匈奴爲其所畱匈奴中十九年至昭帝始元六年歸至京師拜爲典屬國秩中二千石節旄空盡海西頭單於欲降武武不屈使牧羝北海上武持節不辱老而方歸故云節旄空盡也】

寒食城東卽事

淸谿一道穿桃李演漾緑蒲涵白芷谿上人家凡幾家落花半落東流水蹴踘屢過飛鳥上秋千競出垂楊裏少年分日作遨遊不用淸明兼上已【蹴踘劉向別錄黃帝造以練武士及前霍去病傳去病在塞外卒乏糧不能自振而去病尙穿域蹋踘也注謂穿地作踘室蹴足蹋而戲踘以革爲圜囊實以毛髮之屬蹴蹋之卽今之气毬也秋千繩戲北方山戎以習輕趫者又復古編云詞人髙無際作秋千賦蓋漢武帝後庭之戲本秋千祝壽詞譌爲秋千又湼槃經曰索天寶宮中呼爲半仙戲淸明上已皆節名也】

岑參【南陽人天寶中進士官由侍禦史至嘉州守其詩語奇體峻意亦造奇如長風吹白茅野火燒空桑可謂逸才又山風吹空林颯颯如有人宜幽致也又參詩與李杜相頡頏歌行則流出肺肝無斧鑿痕郊島輩旬鍛月鏈者參談笑爲之又晁氏曰參文本之裔孫博覽史籍尢工綴文屬詞淸尙用心良苦其有所得往往挺拔孤秀度越常情嘆爲絕筆人競傳諷】玉門關蓋將軍歌【玉門闗見前注蓋將軍蓋嘉運也嘉運時爲河西隴右節度使】

蓋將軍眞丈夫行年三十執金吾身長七尺頗有須玉門闗城迥且孤黃沙萬里百艸枯南磨長劍北彎弧將軍到來備不虞五千兵甲膽力麤軍中無事但懽娯暖屋繡簾紅地鑪織成壁衣花毺燈前侍婢防玉壺金鐺亂防野駝酥紫綬金章左右趨問著卽是蒼頭奴美人一雙閒且都朱唇翠眉映明眸淸歌一曲世所無今日喜聞鳯將雛可憐絕勝秦羅敷使君五馬謾踟躕野艸繡窠紫羅襦紅牙鏤馬對摴蒱玉盤纖手作盧眾中誇道不曾輸櫪上昻昻皆駿駒桃花叱撥價最殊騎將獵向城南隅臘日射殺千年狐我來塞外按邊儲爲君取醉酒劇沽醉爭酒盞相喧呼忽憶髙陽舊酒徒【批云將軍事業只如此深得刺諷之遺意丈夫周制八寸爲尺八尺爲丈人長八尺故曰丈夫執金吾漢百官表中尉更名執金吾師古曰金吾鳥名主辟不祥天子出行職主先導以禦非常故執此鳥象之因以爲名玉門闗見前注犬戎匈奴傳西伯昌伐犬夷師古曰犬夷卽犬戎也又山海經云黃帝生苗龍苗龍生吾吾生靈明明生白犬曰犬戎北接境接匈奴也毺說文織毛蓐也三輔黃圖溫室規地以四罽賓毺鐺音鎗說文釡屬通俗文輔有足曰鐺又緯略曰三足溫酒器也野駝說駝負荷也以其能負荷故名槖駝格物志槖駝大於水牛牯紫色耳垂脊上有峯能知水脈能負千觔酥謂以駝乳酥又佛經言乳成酪酪成酥紫綬金章列侯印綬也蒼頭蕭望之傳蒼頭廬兒注漢謂奴爲蒼頭紫綬金章左右趨問者卽是蒼頭奴唐史至徳年間府庫無蓋積朝廷専以官爵賞功諸將出徵皆給空名告身自開府特進列大將軍以職事注名及淸渠之敗復以官爵收散卒凡應募入軍者一切衣金紫至有朝士僮僕衣金紫稱大官而執賤役者故雲閒且都相如傳靚冶開都都謂美也秦羅敷羅敷秦氏女邯鄲人嫁邑人千乘王仁後爲趙王家令敷出采桑於陌上王登臺見而悅之欲奪焉敷乃彈箏作陌上歌以自明五馬潘子眞詩話禮天子六馬左右驂三公九卿駟馬左驂漢制中卿則二千石以右驂太守駟馬而已其加秩中二千石乃右驂故以五馬爲太守美稱摴博鮑宏博經云古者烏曹作博以五木爲子有梟盧雉犢爲負勝之采博卽摴蒱也晉劉毅摴蒱一擲數百萬餘人並黒犢惟毅得雉大喜攘衣繞牀叫曰非不能盧不事此爾劉因授五木曰老兄試爲卿答旣而四子俱黒一子轉躍未定厲聲喝之卽成盧桃花叱撥洛中記異曰大宛進污血馬一名紅叱撥二曰紫叱撥又有桃花叱撥鮑生與外弟韋生嘗以美伎換駿馬名紫叱撥千年狐鄭氏中記千嵗之狐爲淫婦百嵗之狐爲美女酒徒前髙紀酈食其謁軍門衣儒衣冠沛公使人謝曰未暇見儒人食其按劍叱使者曰吾髙陽酒徒非儒人也】

與獨孤漸道別長句兼呈嚴八侍禦

輪臺客捨春艸滿潁陽歸客腸堪斷窮荒絕漠鳥不飛萬磧千山夢猶懶憐君白面一書生讀書千卷未成名五侯貴門腳不到數畝山田身自耕興來浪迹無逺近及至辭家憶鄕信無事垂鞭信馬頭西南幾欲窮天盡奉使三年獨未歸邊頭詞客舊來稀借問君來得幾日到家不覺換春衣髙齋淸晝捲羅幕紗防接防慵不著中酒朝眠日色髙彈碁夜半燈花落冰片髙堆金錯盤滿堂凜凜五月寒桂林葡萄新吐蔓武城刺蜜未可餐軍中置酒夜撾鼓錦筵紅燭月未午花門將軍善胡歌葉河番王能漢語知爾園林壓渭濱夫人堂上泣羅裙魚龍川北磐谿雨鳥鼠山西洮水雲臺中嚴君於我厚別後新詩滿人口自憐棄置天西頭因君爲問相思否【輪臺漢武紀下輪臺之詔注輪臺國名在車師國西千餘里潁陽今潁川郡白面書生南宋沈慶之曰治國譬如治家今欲伐國而與白面書生謀之事何由濟五侯王氏五侯見前注接防說文接防白防晉山簡倒著白接防謂白鷺翅背上長翰毛爲之中酒漢樊噲傳軍士中酒注謂不醒不醉曰中酒彈碁漢梁兾少時能彈碁格五也金錯盤錯詩約軧錯衡注以金塗也張平子四愁詩美人贈我金錯刀亦塗金也按此金錯盤亦盤以金塗也葡萄酉陽雜俎本出大宛張騫使西域所致有白黑黃三種今云桂林未詳武城語子遊爲武城宰今屬髙唐州刺蜜未詳花門將軍唐志甘州有花門山堡東北千里至回紇衞帳葉河番王魚龍川未詳鳥鼠山臨洮府臨洮縣有靑雀山地域志云卽禹貢鳥鼠同穴之地洮水地域志雲洮水出西傾山之北入幹河西傾在臨洮縣】

衞節度赤驃馬歌【衛節度衞伯玉唐史伯玉廣徳元年代宗幸陜以伯有幹略召拜荊南節度使封陽城郡王】

君家赤驃畫不得一團旋風桃花色紅纓紫鞚珊瑚鞭玉鞍錦韀黃金勒諸君韝出看君騎尾長地如紅絲自矜諸馬皆不及卻憶百金初買時香街紫陌鳯城內滿城見者誰不愛揚鞭驟急白汗流弄影行驕碧蹄碎紫髯蠻奴金剪刀平明剪出三騣髙櫪上看時獨意气眾中牽出偏雄豪騎將獵向南山口城南狐兔不復有艸頭一防疾如飛卻使蒼鷹翻向後憶昨看君朝未央鳴珂擁蓋滿路香始知邊將眞富貴可憐人馬相輝光男兒稱意得如此駿馬長鳴北風起待君東去掃邊塵爲君一日行千里【批云有抑揚有褒刺善得風體驃說文黃驃馬黃白色又太宗十驥一曰飛霞驃其赤驃之類歟桃花色馬毛色如桃花也未央宮名髙祖七年使蕭何治未央在雍州長安縣西北十里長安故城名未央者取詩夜未央也勤政之義也】

送費子歸武昌【武昌在今武昌府湖廣布政司治所】

漢陽歸客悲秋艸旅捨葉飛愁不掃秋來倍憶武昌魚夢著只在巴陵道曾隨上將過祁連離家十年恆在邊劍鋒可惜虛用盡馬蹄無事今已穿知君開館恆愛客摴蒱百金毎一擲平生有錢將與人江上故園空四壁吾觀費子毛骨奇廣眉大口仍赤髭看君失路仍如此人生貴賤那得知髙秋八月歸南楚東門一壺聊出祖路指鳯凰山北云衣霑鸚鵡洲邊雨莫嘆蹉跎白髮新應須守道勿羞貧男兒何心戀妻子莫向江村老卻人【漢陽今漢陽府在武昌府之北武昌魚地域志武昌府嘉魚縣以魚美遂得名巴陵道今嶽州府巴陵縣祁連卽天山見前注四壁司馬相如居成都家徒四壁大口孫權傳方頥大口赤髭佛書佛陀耶尊者號赤髭毗耶沙摴蒱見前注南楚卽武昌舊名楚州鳯凰山在江夏縣北二里其形如鳯故名鸚鵡洲在江夏縣又鸚鵡洲卽黃祖殺禰衡之地今在府城竹簲門之外大江之濱春夏水泛則沒秋冬水漧則出】

田使君美人如蓮花北鋌歌【蓮花北鋌樂舞名未詳一作妒蓮花舞北鋌亦回旋之意如長沙定王來朝稱壽歌舞但張袖小舉曰臣國小地狹不足回旋之義也】

美人舞如蓮花旋世人有眼應未見髙臺滿地紅毺試舞一曲天下無此曲羌人傳入漢諸客見之驚且嘆嫚臉嬌娥纖復穠輕羅金縷花蔥蘢回裙轉袖若飛雪左鋌右鋌生旋風琵琶橫笛和未匝花門山頭黃雲合忽作出塞入塞聲白艸驚沙寒颯颯翻身入破如有神前見後見回回新始知諸曲不可比采蓮落梅徒聒耳世人學舞只是舞姿態豈能得如此【蓮花旋言如蓮花回旋也此曲羌人傳入漢樂府解題唐人西域記云玆國王與臣庶知樂者於夾山間聽風聽水之聲均節成音後翻入中國如伊州涼州甘州皆玆國曲也詳此云然其亦玆傳至者耶金縷卽金縷衣也琵琶釋名北人馬上所鼔推手前曰琵引手卻曰琶因以爲名又風俗通曰琵琶長三尺五寸法天地人與五行四象四時也杜摰云秦人苦於長城之役百姓鞉鼔琵琶又傳云琵琶之傳歷代不載作者故此云漢送烏孫公主念其行道思慕使知音者於馬上奏以慰之出塞入塞采蓮落梅皆曲名入破明皇雜錄天寶中樂章多以地名曲如涼州伊州甘州之類其曲徧繁聲入破是也】

送魏升卿擢第歸東都回懷魏校書陸渾喬潭【東都洛陽也校書漢官制校書郎官名前漢之蘭臺後漢之東觀皆藏書之室當時文學之士使校讎於其中故有校書之職至唐則以爲文士起家之良選其文崇文館著作司經局並有校書之官皆爲美職陸渾左氏春秋遷陸渾之戎於伊川注陸渾之戎先在秦晉西北至是秦晉誘而徙之伊川之地遂以爲戎號今河南府陸渾縣是也】

井上梧桐雨灞亭捲秋風故人適戰勝匹馬歸山東問君今年三十幾能使香名滿人耳君不見三峯直上五千仞見君文章亦如此如君兄弟天下稀雄詞健筆皆若飛將軍金印嚲紫綬禦史鐵冠重繡衣喬生作尉別來久因君爲問平安否魏侯校理復何如前日人來不得書陸渾山水佳可賞蓬閣閒時日應往自料靑雲未有期誰知白髮偏能長壚頭靑絲白玉甁別時相顧酒如傾揺鞭舉袂忽不見千樹萬樹空蟬鳴【灞亭長安東有灞陵灞水灞橋灞亭亦在三峯未詳將軍金印禦史鐵冠必魏氏之家其人爲是官故言之也金印紫綬見前注鐵冠漢官儀侍禦史周官也爲柱下史冠鐵冠名柱後以鐵爲柱言其審固不撓常淸峻也繡衣漢武紀暴勝之繡衣持斧巡行天下】

送郭乂雜言【郭乂人姓名雜言則詩題也解題已見前注】

地上靑艸出經冬方始歸博陵無近信猶未換春衣憐汝不忍別送汝上酒樓初行莫早發且宿灞陵頭功名須及早嵗月莫虛擲早年已工詩近日兼注易何時過東洛早晚下孟津朝歌城邊桞軃地長安道上花撲人去年四月初我正在河朔曾上君家縣北樓樓上分明見恆嶽中山明府待君來須計行程及早回到家速覓長安使待汝書封我自開【博陵地域志卽中山府東洛東周也漢都於洛故曰東都孟津地域志在孟州卽武王防兵於孟津之地又在河南府河陽縣朝歌地域志朝歌故城今在衛輝府衛縣卽紂所都之地河朔地域志河北也恆嶽地域志北嶽恆山在保定府曲陽縣西北中山地域志兾州之域春秋爲白狄戰國時爲中山國後爲趙所幷】

輪臺歌奉送封大夫出師西徵【封大夫封常淸也天寶四載以髙仙芝爲安西四鎭節度使仙芝署封常淸爲判官任以軍事仙芝常破小孛律王及其旁二十餘國題云西徵必此時也】

輪臺城頭夜吹角輪臺城北旄頭落羽書昨夜過渠黎單於已在金山西戍樓西望煙塵黒漢兵屯在輪臺北上將擁旄西出徵平明吹笛大軍行四邊伐鼔雪海湧三軍大呼陰山動邊塞兵气連云屯戰塲白骨纏艸根劍河風急云片闊沙口石凍馬蹄脫亞相勤王甘苦辛誓將報主靜邊塵古來靑史誰不見今見功名勝古人【輪臺西域國名前西域傳貳師將軍伐大宛之後於是自燉煌西至鹽澤駐兵起亭而輪臺渠黎皆有甲卒數百人置使者校尉領護以給使外國者旄頭漢天文志昴七星爲旄頭與胡星渠黎西域國名金山在西涼州麗水出焉陰山見前注雪海劍河沙口未詳】

白雪歌送武判官歸京

北風捲地白艸折朔天八月卽飛雪忽如一夜春風來千樹萬樹棃花開散入朱簾濕羅幕狐裘不暖錦衾薄將軍角弓不得控都護鐵衣冷難著瀚海閒幹千尺冰愁雲慘澹萬里凝中軍置酒飲歸客胡琴琵琶與羌笛紛紛暮雪下轅門風掣紅旗凍不翻輪臺東門送君去去時雪滿天山路山回路轉不見君雪上空畱馬行處【白艸漢志胡中艸白惟昭君冢上艸靑都護胡漢武紀內屬者三十六國置使者校尉領護宣帝攺曰都護瀚海釋名云北海之北別有瀚海胡琴樂部中不載惟唐樂志云文宗朝內臣鄭中承善胡琴止載於琵琶部中他未詳天山卽祁連山詳見前注轅門禮設軍宮轅門注君止宿險阻之處次車以爲藩衞以轅表其門故曰轅門後宮中營門亦曰轅門】

靑門歌送東臺張判官【東臺見前注】

靑門金鎖平旦開城頭日出使車回靑門柳枝正堪折路傍一日幾人別東出靑門路不窮驛樓宮樹灞陵東花撲徵衣看似繡雲隨去馬色疑驄胡姬酒壚日未午絲繩玉缸酒如乳灞頭落花沒馬蹄昨夜微雨花成泥黃鸝翅濕飛屢低闗東尺書醉懶題須臾望君不可見揚鞭飛鞍疾於箭借問使乎何時來莫作東飛百勞西飛燕【靑門見前注姬說文婦人之美者古詩胡姬年十五獨傍酒家壚壚說文賣酒區前食貨志令官作酒以三十石爲一均率開一壚以賣又相如與卓文君臨邛賣酒文君當壚又前趙廣漢突入霍禹宅推投酒壚缸漢書注長頸甕玉缸言其貴也百勞爾雅鵙也一名博勞一名伯趙月令仲夏之月鵙始鳴又詩七月鳴鵙古詩東飛百勞西飛燕】

走馬川行奉送封大夫出師西徵

君不見走馬川行雪海邊平沙莽莽黃入天輪臺九月風夜吼一川碎石大如斗隨風滿地石亂走匈奴艸黃馬正肥金山西見煙塵飛漢家大將西出師將軍金甲夜不脫半夜軍行戈相撥風頭如刀面如割馬毛帶雪汗气蒸五花連錢旋作冰幕中艸檄硯水凝代騎聞之應膽懾料知短兵不敢接車師西門佇獻捷【走馬川雪海未詳所在風頭如刀綱目髙昌王鞫文泰日寒風如刀五花連錢馬行毛色如五花連錢也車師西域國名又玉門闗渡流沙北行二千二百里至車師爲一道】

太白胡僧歌【太白胡僧者太白中峯絕頂有胡僧不知幾百嵗眉長數寸身不制繒帛衣以艸葉常持楞伽經路僻迥絕人迹罕到常有鬭虎弱者將死僧杖而解之西湫有毒龍久而爲患僧器而貯之商山趙叟前年采茯苓深入太白偶值此僧宿余嘗有獨往之意余聞而悅之乃爲之歌曰】

聞有胡僧在太白蘭若去天三百尺一持楞伽入中峯世人難見但聞鐘窻邊錫杖解兩虎牀下鉢盂藏一龍艸衣不鍼復不綫兩耳垂肩眉覆面此僧年紀那得知手種靑松今十圍心將流水同淸淨身與浮雲無是非商山老人已曾識願一見之何由得山中有僧人不知城裏看山空黛色【太白山唐志鳯翔府闕縣有太白山錄異記金星之精墜於終南圭峯西因號太白山其精化爲白石狀如美玉又諺云武功太白去天三百蘭若佛寺之別名梵言阿蘭若云無諍也釋氏要覽雲閒靜處也楞伽佛經名解虎藏龍見前序內】

函谷闗歌送劉評事使闗西【函谷闗見前注】

君不見函谷闗崩城敗壁至今在樹根艸蔓無古道空谷千年長不攺寂寞無人空舊山聖朝無事不須關白馬公孫何處去靑牛老人更不還蒼苔白骨空滿地月與古時常相似野花不省見行人山鳥何曾識關吏故人方乘使者車吾知郭丹今不如請君時憶闗外客行到關西多寄書【白馬公孫秦降王子嬰也前漢髙祖紀髙祖入闗秦王子嬰素車白馬降於道傍靑牛老人老子也史老子乘靑牛西入闗郭丹後漢南陽人少從師之長安從客人陳洮買符以入函谷闗旣入封符訖慨然曰不乘駟馬車終不出闗】

範公藂竹歌

世人見竹不解愛知君種竹府庭內此君托根幸得所種來幾時聞已大盛夏翛翛藂色寒閒宵摵摵葉聲幹能淸案牘簾下見宜對琴書牕外看爲君成陰將蔽日迸筍穿階踏還出守節偏淩禦史霜虛心願比郎官筆君莫愛南山松樹枝竹色四時也不移寒天艸木黃落盡猶自靑靑君始知【守節梁沈約竹詩庶人賞髙節禦史霜杜氏通典禦史爲風霜之使云云虛心古詩輕筠抱虛心郎官筆見前注】

燉煌太守後庭歌【雍州地域志燉煌古流沙郡漢爲燉煌唐爲流沙】

燉煌太守才且賢郡中無事髙枕眠太守到來山出泉黃沙磧里人種田燉煌耆舊鬢皓然願畱太守更五年城頭月出星滿天曲房置酒張錦筵美人紅妝色正鮮側垂髙髻插金鈿醉坐藏鉤紅燭前不知鉤在若个邊爲君手把珊瑚鞭射得半段黃金錢此中樂事亦已偏【藏鉤京華勝錄云京師人臘日後爲藏鉤之戲分二曹鬭勝負髙髻後馬康疏城中好髙髻四方髙一尺金鈿開元遺事明皇中秋夕賜貴妃金釵鈿合鈿說文金華飾也瑚本艸色紅潤間有碧者生水底盤石上又云生波斯國獅子國】

西亭子送李司馬

髙髙亭子郡城西直上千尺與云齊盤厓緣壁試攀躋羣山向下飛鳥低使君五馬天半嘶絲繩玉壺爲君提坐來一望無端倪紅花緑柳鶯亂啼千家萬井連君谿酒行未醉聞暮雞防筆操紙爲君題爲君題惜解攜艸萋萋沒馬蹄

胡笳歌送顏眞卿使赴河隴【唐史眞卿字淸臣仕至大師封魯國公謚文忠開元中遷監察禦史使於河隴歸祿山反倡義討之出使陳希烈爲其所害河隴河西郡名也】

君不聞胡笳聲最悲紫髯碧眼邊人吹吹之一曲猶未了愁殺樓蘭徵戍兒涼秋八月蕭闗道北風吹斷天山艸昆侖山南月欲斜邊人向月吹胡笳胡笳怨兮將送君秦山遙望隴山云邊城夜夜多愁夢向月胡笳誰喜聞【胡笳說文北方之人捲蘆葉而吹名曰笳又胡笳者漢張騫使西域傳其法西京惟得摩訶兜勒一曲李延年因胡笳曲更造新聲一十八解以爲武樂有出塞入塞等曲紫髯晉張遼問吳降人曰有紫髯將軍者誰樓蘭西域國名去陽闗千六百里昭帝更其名曰鄯善蕭闗祁連山隴山皆見前注】

邯鄲客捨歌

客從長安來驅馬邯鄲道傷心藂臺下一旦生蔓艸客捨門臨漳水邊垂楊下系釣魚船邯鄲女兒夜沽酒對客挑燈誇數錢酩酊醉時月正午一曲長歌壚上眠【藂臺九域志在磁州滏陽郡東北二里趙武靈王所築以其非一故曰藂臺又屬邯鄲郡數錢桓帝時京師童謡云河間女兒工數錢漳水在邢州任縣邯鄲女兒太白有邯鄲觀妓詩則邯鄲女兒其亦女妓云】

喜韓樽相過

三月灞陵春已老故人相逢耐醉倒甕頭春酒黃花脂祿米只充沽酒資長安城中足年少獨共韓侯開口笑桃花防地紅斑斑有酒畱君且莫還與君兄弟日攜手世上浮名好是閒

漁父【楚辭漁父者屈原之所作也漁父蓋亦當時隠遁之士或曰屈原設詞爾】

扁舟滄浪叟心與滄浪淸不自道鄕裏無人知姓名朝從灘上飯暮向蘆中宿歌竟還復歌手持一竿竹竿頭釣絲長丈餘鼓枻乘流無定居世人那得識深趣此翁取適非取魚【滄浪在襄陽楚辭漁父莞爾而笑曰滄浪之水淸兮可以濯吾纓】

偃師東與韓樽同詣景云暉上人卽事【偃師河南府偃師縣上人圓覺要覽曰內有徳行外有勝行在人之上故曰上人】

山陰老僧解楞伽潁陽歸客逺相過煙深艸濕昨夜雨雨後西風度漕河空山終日塵事少平郊逺見行人小尙書磧上黃昏鐘別駕渡頭一歸鳥【漕河詩土國城漕漕在衛邑尙書磧別駕渡未詳】

韋員外家花樹歌

今年花似去年好去年人到今年老始知人老不如花可惜落花君莫掃君家兄弟不可當列卿禦史尙書郎朝回花底恆防客花撲玉缸春酒香

蜀葵花歌

昨日一花開今日一花開昨日花正好今日花已老人生不得恆少年莫惜牀頭沽酒錢請君有錢向酒家君不見蜀葵花

髙達夫【達夫名適滄州人舉有道科中第仕至彭蜀刺史年五十始爲詩能以气質自髙毎一篇出好事者輒傳布云又詩評適性磊落不拘小節恥預常科隠於博徒才名自逺然詩多胸臆語兼有气骨故朝野通賞其文至如燕歌行等篇甚有奇句其餘最深愛者不知肝膽向誰是令人卻憶平原君】

燕歌行【選詩補注云燕地名猶楚宛之類按伎錄此相和歌詞之平調曲也又開元二十六年有從元戎出塞而還者作燕歌行以示適適因賦此以答之詩詞皆感徵戍之事也】

漢家煙塵在東北漢將辭家破殘賊男兒本自重橫行天子非常賜顏色摐金伐鼓下楡闗旌斾逶迆碣石間校尉羽書飛瀚海單於獵火照狼山山川蕭條極邊土代騎憑陵雜風雨戰士軍前半死生美人帳下猶歌舞大漠窮秋塞艸腓孤城落日鬭兵稀身當恩遇常輕敵力盡闗山未解圍鐵衣遠戍辛勤久玉筯應啼別離後小婦城南欲斷腸徵人薊北空回首邊庭飄飄那可度絕域蒼茫無所有殺气三時作陣云寒聲一夜傳刁鬥相看白刃血紛紛死節從來豈顧勳君不見沙塲徵戰苦至今猶憶李將軍【橫行前樊噲傳願得十萬眾橫行匈奴中金鼓左宋襄公及楚人戰公子魚曰金鼓以聲气也楡闗趙地秦漢爲云州隨置楡闗總大業間爲楡林郡碣石地域志在北平郡驪城縣西南河口之地今平州之南也狼山前武紀遣衛靑霍去病擊匈奴封狼居胥山而還集覽云狼居胥山在匈奴中又白狼山在幽州東北烏桓地中瀚海綱目集覽云西北海名在沙漠北按瀚海自是一大海名羣鳥解羽伏乳於此因名焉玉筯淚也薊北薊州今爲遵化府卽唐漁陽郡陣云張巡詩戰苦陣云深刁鬥漢李廣不撃刁鬥程不識撃刁鬥注以銅爲斗晝炊夜擊軍中撃之以謹夜也沙塲古戰塲也李將軍趙將李牧也守邊二十年匃奴不敢犯邊】

古大梁行【今汴梁卽河南布政司開封府】

古城莽蒼饒荊棘驅馬荒城愁殺人魏王宮觀盡禾黍信陵賓客隨灰塵憶昨雒都舊朝市軒車照耀歌鐘起軍容帶甲三十萬國步連營五千里全盛須臾那可論髙臺曲池無復存遺墟但見狐貍迹古地空餘艸木根莫天揺落傷懷抱撫劍悲歌對秋艸俠客猶傳朱亥名行人尙識夷門道白璧黃金萬戶侯寶刀駿馬塡山丘年代淒涼不可問往來惟見水東流【魏王宮觀史記魏畢萬之後至獻子分晉而都大梁至文侯始大信陵史魏公子無忌者魏安釐王異母弟也封信陵君軍容司馬法曰軍容不入國國容不入軍也國步詩國步斯頻注步運也朱亥夷門俱見前注】

同河南李七少尹畢員外家夜飲時洛陽告捷遂作春酒歌【本集作春酒歌】

故人美酒勝濁醪故人淸詞合風騷長歌滿酌惟吾曹髙譚正可揮麈毛半醉忽然持蟹螯洛陽告捷傾前後武侯腰間印如斗郎官無事時飲酒杯中淥蟻吹轉來甕上飛花拂還有前年持節將楚兵去年畱司在東京今年復拜二千石盛夏五月西南行彭門劍門蜀山裏昨逢軍人劫奪我到家但見妻與子賴得飲君春酒數十杯不然令我愁欲死【騒楚辭屈原作離騷離遭也言遭憂也今世因謂詩人爲騷人蓋始此也風騷杜詩文雅涉風騷塵毛說文麈大鹿色白羣鹿隨之其尾辟塵蟹螯晉畢卓傳云左手持蟹螯右手持酒杯注蟹螯大足也武侯謂將官列侯印如斗晉周顗曰今年破諸賊奴取金印大如斗郎官指李七少尹與畢員外而言淥蟻爾雅酒有泛齊浮蟻在上泛泛然淥則言其色也持節將楚兵髙適自言爲彭蜀節度時畱司東京自西川召拜散騎常侍復拜二千石再爲節度使彭門域志彭州古彭門也有彭門山兩峯如闕相望四十步名天彭闗又彭祖出入於此山因得名劍門見前注】

別韋參軍

二十解書劍西遊長安城舉頭望君門屈指取公卿國風沖融邁三五朝廷禮樂彌寰宇白璧皆言賜近臣布衣不得幹明主歸來洛陽無負郭東過梁宋非吾土兔苑爲農歳不登雁池垂釣心長苦世人向我同眾人惟君於我最相親且喜百年有交態未嘗一日辭家貧彈碁擊築白日晚縱酒髙歌緑栁春歡娯未盡今散去使我惆悵驚心神丈夫不作兒女別臨岐涕淚霑衣巾【書劍史項羽學書不成去學劍雋不疑傳劍君子之武備可以衞身不可解國風詩有十五國風三五謂三皇五帝也禮樂者可以治天下之器而不過和節二事也白璧賜近臣史虞卿一見趙王賜白璧一雙負郭史蘇秦曰吾若有負郭二頃田安能佩六國相印乎梁見前注宋今應天府睢陽縣是卽武王封防子之地也兔苑謝靈運雪賦梁王不悅遊於兔苑續漢書梁王兔園多修竹又地誌云梁孝王東苑方三百里苑中有鴈池修竹彈碁見前注擊築史漢髙擊築歌大風又漸離擊築注築似琴以竹爲之大頭安十二或五弦以竹擊之】

封丘縣【今開封府屬縣】

我本漁樵孟諸野一生自是悠悠者乍可狂歌艸澤中寧堪作吏風塵下秖言小邑無所爲公門百事皆有期拜迎官長心欲碎鞭撻黎庶令人悲悲來向家問妻子舉家盡笑今如此生事應須南畝田世情付與東流水夢想舊山安在哉爲銜君命遲回回乃知梅福徒爲爾卻憶陶潛歸去來【孟諸澤睢陽今歸徳州博物志宋北至泗水南至睢陽有孟瀦澤卽孟諸野也梅福前漢平帝時人見前注陶潛字淵明晉人見晉祚將移棄官歸隠於潯陽嘗賦歸去來辭以見意云朱子綱目書晉處士陶潛亦深著意於其不仕之志也】

寄宿田家

田家老翁住東陂說到平生隠在玆鬢白未曾記日月山靑毎到識春時門前種桞深成巷野谷流泉添入池牛壯日耕十畝地人間常掃一茅茨客來滿酌淸樽酒感興頻吟才子詩巖際窟中藏鼴鼠潭邊竹裏隠鸕鷀村稀日落行人少醉後無心怯路岐今夜只應還寄宿明朝拂曙與君辭【門前種桞陶淵明種桞五株自號五桞先生鼴鼠格物志一名鼢鼠穿地中行鸕鷀埤雅水鳥也似鶂而黒一名鷧吐而生子峽中人號爲烏鬼以之入水取魚】

邯鄲少年行

邯鄲城南遊俠子自矜生長邯鄲裏千塲縱博家仍富幾處報讎身不死宅中歌笑日紛紛門外車馬如雲屯未知肝膽向誰是令人卻憶平原君君不見今人交態薄黃金用盡還疎索以玆感嘆辭舊遊更於時事無所求且與少年飲美酒往來射獵西山頭【博慱奕摴蒱之類也報讎見前注平原君史平原君名勝趙之諸公子也賓客至數千人】

畫馬篇

君侯櫪上驄貌在丹靑中馬毛連錢蹄鐵色圖畫光輝驕玉勒馬行不動勢若來權奇蹴踏無塵埃感玆絕代稱妙手遂令談者不容口騏驎獨步自可珍駑駘萬疋知何有終未如他櫪上驄載華轂騁雙飛鴻荷君剪拂與君用一日千里如旋風【權奇漢武天馬歌志倜儻精權奇騏驎格物志騏驎麕身馬足牛尾黃色圓蹄一角駑駘說文下乘之馬也華轂劉向傳王氏乘朱輪華轂者三十人注轂輻所輳處老子三十輻共一轂卽此也雙飛鴻或云馬名未詳又白帖虞國爲日南守行惠澤雙鴻隨軒而舞】

賦得還山吟送沈四山人

還山吟天髙日暮寒山深送君還山識君心人生老大須恣意看君解作一生事山間偃仰無不至石泉淙淙若風雨桂花松子常滿地賣藥囊中應有錢還山服藥又長年白雲勸盡杯中物明月相隨何處眠眠時憶問醒時意夢魂可以長周旋

行路難

君不見富家翁舊時貧賤誰比數一朝金多結豪貴百事勝人健如虎子孫成行滿眼前妻能管弦妾能舞自矜一身忽如此卻笑傍人獨愁苦東鄰少年安所如席門窮巷出無車有才不肯學干謁何用年年空讀書【席門窮巷前陳平陽武戶牖人也戶牖富人張負有女視偉平隨至其家家乃負郭窮巷以席爲門出無車又馮驩彈鋏而歌曰長鋏歸來乎出無車】

九月九日酬顏少府

檐前白日應可惜籬下黃花爲誰有行子迎霜未授衣主人得錢始沽酒蘇秦顦顇人多厭蔡澤棲遲世看丑縱使登髙只斷腸不如獨坐空搔首【蘇秦史周洛陽人師習鬼谷先生出遊數嵗大困而歸兄弟嫂叔妻妾皆笑之後得陰符之書遊說六國爲從約佩六國相印蔡澤史燕人也遊學幹諸侯小大甚眾不遇後爲秦相未幾而罷登髙斷腸劉子齊景公九日遊於牛山北臨其國城而流淚曰美哉國乎鬱鬱洋洋若何謫去此國而死乎】

崔顥【汴州人開元十一年登進士第累官至尙書司勳郎中詩評崔顥年少題詩名陷輕薄晚節忽變常體風骨凜然窺塞垣說盡戎旅如殺人遼水上走馬漁陽歸等語可與鮑照並驅也】行路難

君不見建章宮中金明枝萬萬長條拂地垂二月三月花如霰九重深幽君不見艷彩朝含四寶宮香風吹入朝云殿漢家宮女春未闌愛此芳香朝暮看來看去看心不忘攀折將安鏡臺上雙雙素手剪不成兩兩紅妝笑相向建章昨夜起春風一花飛落長信宮長信麗人見花泣憶此珍樹何嗟及我昔初在昭陽時朝攀暮折登玉墀只言嵗嵗長相對不悟今朝遙相思【建章宮前武紀太初二年春作建章宮度爲千門萬戶東鳯闕西虎圈北太液池中有漸臺蓬萊方丈瀛洲東南玉堂璧門立神明臺井幹樓輦道金明枝四寶宮朝云殿未詳長信宮東方朔傳長信宮太后之宮也又名長樂宮昭陽漢殿名】

代閨人答輕薄少年

妾家近隔鳯凰池粉壁紗牕楊桞垂本期漢代金吾壻悞嫁長安遊俠兒兒家夫壻多輕薄借客探丸重然諾平明挾彈入新丰日晚揮鞭出長樂靑絲白馬冶遊園能使行人駐馬看自矜陌上繁華盛不念閨中花鳥闌花間陌上春將晚走馬鬭雞猶未返三時出望無消息一去那知行近遠桃李花開覆井闌朱樓落日捲簾看愁來欲奏相思曲抱得秦箏不忍彈【鳯凰池晉荀勗爲中書監除尙書令人賀之曰奪我鳯凰池諸君何賀晉人以中書凝邃比天上鳯凰池云金吾遊俠探丸新丰長樂走馬鬭雞俱見前注然諾前灌夫傳夫不好文學喜遊俠已然諾家累數十萬食客日數千百人靑絲白馬侯景事見前注冶遊園未詳又太白詩岸上誰家遊冶郎注遊貴遊冶艷冶言貴遊艷冶之子也秦箏風俗通曰箏秦聲也或曰防恬所造又傳言箏賦上崇如天下平如地中空準六合弦柱擬十二月設之則四象該鼔之則五音發此秦箏也今之箏形如瑟不知誰制造矣】

渭城少年行【渭城在咸陽縣東北故杜郵也詩評云此文苑英華與郭茂倩樂府止一首當從之】

洛陽二月棃花飛秦地行人初憶歸揚鞭走馬城南陌朝逄驛使秦川客驛使前日發章臺傳道長安春早來棠棃宮中燕初至葡萄館裏花正開念此使人歸更早三月便達長安道長安道上春可憐揺風蕩日曲江邊萬戶樓臺臨渭水五陵花栁滿秦川秦川寒食盛繁華遊客春來不到家鬭雞下社塵初合走馬章臺日未斜章臺帝城稱貴裏靑樓日晚歌鐘起貴裏豪家白馬驕五陵年少不相饒雙雙挾彈來金市兩兩鳴鞭上渭橋渭城壚頭酒新熟金鞍白馬誰家宿可憐錦瑟爭琵琶玉壺淸酒就君家小婦春來不解羞嬌歌一曲楊桞花【秦川章臺見前注棠棃宮未詳葡萄館在長安匈奴來朝捨之於葡萄館曲江處淇錄曲江本秦豈州卽﨑州唐開元中疏鑿爲勝景南卽紫雲樓芙蓉苑西卽杏園慈恩寺花卉環列煙水明媚都人遊常盛於中和上已節凡進士玩榜大宴於此然以其屈曲故曰曲江渭水五陵鬭雞俱見前注下社未詳渭橋在長安地域志渭水所注水上有梁故曰渭橋秦制也亦曰便門橋始皇作離宮於渭水南北以象天漢又於渭上作橋故曰便橋錦瑟作於庖犧氏白虎通瑟者閒也所以懲忿窒欲正人之徳也其制雅瑟長八尺一寸二十三弦常用十九弦又前武紀黃帝使素女鼔五十弦而悲故止爲二十五弦楊栁花元魏胡太后私楊白華後奔梁太后追思爲楊白華之歌使宮人連臂歌之】

孟門行【地域志在吉鄕縣與龍門相對題意未詳】

黃雀銜黃花翩翩傍簾隙本擬報君恩如何反彈射金罍美酒滿座春平原愛才多眾賓滿堂盡是忠義士何意得有讒諛人諛言反覆那可道能令君心不自保北園新栽桃李枝根株未固何轉移成陰結實君自取若問傍人那得知【黃雀後漢楊寶年七嵗行於華山見一黃雀披瘡爲螻蟻所傷見而惜之因取於巾箱內采黃花以飼之經十餘日瘡愈旦去暮來忽一日變爲年少與玉環一雙以報曰好掌此環子孫累世爲三公平原趙平原君趙勝門下嘗有客三千餘人】

長安道

長安甲第髙入云誰家居住霍將軍日晚朝回擁賓從路傍拜揖何紛紛莫言執手手可熱須臾火盡灰亦滅莫言貧賤卽可欺人生富貴自有時一朝天子賜顏色世事悠悠應始知【霍將軍霍去病也霍光兄弟皆爲大將賜甲第於長安而父子兄弟皆爲列侯寵盛一時】

七夕【風俗記七月七夕謂之巧節】

長安城中月如練家家此夜持鍼綫仙裙玉佩空自知天上人間不相見長信深陰夜轉幽玉階金閣數螢流班姬此夕愁無限河漢三更看鬥牛【持鍼綫謂乞巧也續齊諧記陽城武丁有仙道謂其弟曰七月七日織女當渡河暫詣牽牛又荊楚記七夕婦人以彩縷穿七孔鍼陳瓜果於庭中以乞巧仙裙玉佩指織女牽牛而言蓋云牛女渡河惟自知其果然否天上與人間相去懸絕焉知其事之果有無也長信宮名漢長信宮太后之宮也又東方朔傳武帝五日一朝長信宮又名長樂宮班姬前本傳班姬媫妤也成帝卽位選入後宮爲媫妤後以趙飛燕譖退居長信宮供養太后也河漢見前注斗天文志北方七宿斗牛女虛危室壁南斗六星牽牛三星又名天鼔星在河中】

鴈門太守歌【鴈門在代郡今大同府也鴈門古匈奴之地】

髙山代郡東接燕鴈門之人家近邊解放胡鷹逐塞鳥能將代馬獵秋田山頭野火寒多燒霧裏孤峯濕作煙聞道遼西無鬭戰時時醉向酒家眠【代郡古兾州之域唐國之域春秋爲晉地其後屬趙秦爲鴈門郡鴈門闗山名鴈門之北皆大山故云髙山代郡也代爲邊地東與燕境相接其民皆胡人代馬古詩代馬依北風蓋燕代之問多出良馬云遼西秦四十郡分遼東遼西爲二郡遼西卽今之廣寧等處乃古之孤竹國也遼水名遼河南北千餘里東西二百里遼河居中故云】

川上女【題意未詳】

川上女晚妝鮮日落靑渚試輕檝汀長花滿正回船暮來浪起風轉緊自言此去橫塘近淥江無伴夜獨行獨行心緒愁無盡【橫塘淥江未詳又云在金陵】

李頎【宋州人開元中進士官至新鄕縣尉其爲詩發調淸新詞亦秀麗雜歌咸善理最長故其气象往往髙於眾作】

聽董大彈胡笳聲兼語弄寄房給事【董大未詳何許人房給事房琯也胡笳聲蔡文姬胡笳十八拍也胡笳始於北人捲蘆葉吹之故曰胡笳語弄亦琴操之別名也】

蔡女昔造胡笳聲一彈一十有八拍北人落淚向邊艸漢使斷腸對歸客古戍蒼蒼烽火寒大荒陰沈飛雪白先拂商弦後角羽四郊秋葉驚摵摵董夫子通神明深松竊聽來妖精言遲更速皆應手將往復旋如有情空山百鳥散還合萬里浮雲陰且晴嘶酸鶵鴈失羣夜斷絕嬌兒戀母聲川爲靜其波鳥亦罷其嗚烏珠部落家鄕逺邏逤沙塵哀怨生幽陰變調忽飄灑長風吹林雨墮瓦逬泉颯颯飛木末野鹿呦呦走堂下長安城連東掖垣鳯凰池對靑瑣門髙才脫略名與利日夕望君抱琴至【蔡女蔡邕之女名琰字文姬博學有才藝妙於音律適河東衛仲道道死無子歸寜於家興平之亂爲北人所虜沒於南匈奴左賢王生二子曹操當國以邕無後遣使贖回作胡笳十八拍拍說文板也韓退之謂之樂句唐王維有以按樂圖示者維曰此霓裳第三疊拍也蓋一拍之終爲一疊十八拍卽十八疊也北人落淚言聞此而怨別也漢使斷腸言漢之使臣聞而傷別也戍說文守邊也古戍言古時守邊之屯捨也烽火見前注商弦角羽琴之第二第三第五弦也秋葉摵摵此言其聲也通神明桓譚新論云神農氏始削桐爲琴繩絲爲弦通神明之徳烏珠部落後南匈奴傳烏珠南匈奴若提單於之子部落落說文居也人所聚居故謂村落屯落此言部落者烏珠所部之人屯落也邏逤唐史吐蕃都城名又新史云吐蕃號君長爲贊普贊普居邏逤川故以爲城都之號變調調說文樂律也墮瓦韓子師曠援琴鼔之俄而淸角一奏雲從西北方來再奏大風雨裂帷幙墮廊瓦逬泉言其音如泉之逬出而流響也野鹿呦呦詩呦呦鹿鳴注呦呦鹿聲之和也長安見前注東掖垣史天官尙書太微宮垣十里東垣比上相名左掖門又左右掖垣承天子誥命權徳輿傳有東西兩掖垣乃禁垣也靑瑣門漢百官志靑瑣戶邊瑣縷也刻爲連瑣文而靑塗也脫略太白詩英雄初未遇其迹或脫略鳯凰池中書爲鳯凰池見前注】

放歌行答從弟墨卿【王僧防歌錄云孤子行一曰放歌行亦相和歌詞之瑟調也】

小來好文恥學武世上功名不解取𨿽沾寸祿已後時徒欲出身事明主柏梁賦詩不及宴長楸走馬誰相數斂迹俛眉心自甘髙歌擊節聲半苦由是蹉跎一老夫養雞牧豕東城隅空歌漢代蕭相國肯事霍家馮子都徒爾當年聲借借濫作詞林兩京客故人鬥酒安陵橋黃鳥春風洛陽陌吾家令弟才不羈五言破的人共推興來逸气如濤湧千里長江歸海時別離短景何蕭索佳句相思能間作舉頭遙望魯陽山木葉紛紛向人落【好文學武漢顏駟龐眉皓發爲郎武帝輦過郎署問駟何其老也對曰文帝好文臣好武寸祿猶言微祿也後時過時也柏梁漢武元鼎二年起柏梁臺在長安城中北闕內三輔黃圖云以香栢爲梁帝嘗置酒臺上詔羣臣賦詩能七言者乃得上今詩謂柏梁體者是也長楸走馬曹子建詩走馬長楸間楸木名通誌楸與梓相似蓋牧馬之所或有楸故雲走馬見前注養雞列仙傳祝雞翁居洛陽屍鄕下養雞百餘年雞皆有名字凡千餘頭晝日放散暮棲於樹呼其名卽種別而至牧豕漢公孫菑川人少時爲獄吏有罪家貧牧豕於海上年四十餘乃學春秋後爲相封平津侯馮子都李長吉秦宮詩自序云嘗作詞以霍家馮子都相對云又子都古之美人也按秦宮乃漢梁兾之嬖奴則子都亦必霍家之奴而有寵者也蕭相國蕭何見前注安陵漢惠帝陵史梁孝王使人刺殺袁盎於安陵郭門外魯陽山又地域志南陽有魯陽縣又汝州有魯山縣縣有魯山或卽此也的詩發彼有的詩說按射義發而不失正鵠其惟賢者乎的卽正鵠也又中庸集注鵠皆侯之中射之的也】

緩歌行

小來脫身攀貴遊傾財破產無所憂暮擬經過石渠署朝將出入銅龍樓結交杜陵輕薄子謂言可生復可死一沈一浮防有時棄我翻然如脫屣男兒立身須自彊十年閉戶潁水陽業就功成見明主擊鐘鼎食坐華堂二八蛾眉梳墮馬美酒淸歌曲房下文昌宮中賜錦衣長安陌上退朝歸五侯賓從莫敢視三省官僚揖者稀早知今日讀書是悔作從前狂俠兒【貴遊周禮師氏凡國之貴遊子弟學焉石渠署漢施讎傳與五經諸儒雜論同異於石渠閣三輔故事閣在未央殿北以藏祕書也銅龍樓前成紀出銅龍樓門張晏曰門樓上有銅龍故名若白鶴飛廉之類是也杜陵見前注輕薄子前馬援書學杜季良不成陷爲天下輕薄子脫屣猶言棄屣也閉戶孫敬字文寶閉戶讀書人號爲閉戶先生潁水邑名屬潁州水在汝陰故城東南至愼縣又東南入淮河鐘鼎西京賦擊鐘鼎食列騎相遇蛾眉美人也墮馬后梁兾妻孫壽美而善爲疾態作愁眉啼妝墮馬髻曲房未詳文昌宮文昌前天文志斗魁戴筐六星曰文昌宮三輔黃圖唐武氏攺以尙書僕射爲文昌皆丞相之任賜錦金坡遺事學士舊規十月賜錦五侯前成紀王氏五侯同日而封又後質紀延熹二年封宦者單超等五人爲列侯世謂之五侯三省唐官制尙書省北齊爲都省亦云北省漢靈帝時謂之中臺唐龍朔二年攺尙書省爲中臺中書省漢官儀中書爲右曹又稱西掖唐開元中攺中書省曰紫微省龍朔元年攺中書省曰西臺門下省唐龍朔攺門下省曰東臺垂拱間攺曰鸞臺開元間曰黃門省遊俠兒見前注】

古行路難

漢家名臣楊徳祖四代五公享茅土父子兄弟綰銀黃躍馬鳴珂朝建章火浣單衣繡方領茱萸錦帶玉盤囊賓客塡街復滿座片言出口生輝光世人逐勢爭奔走瀝膽隳肝惟恐後當時一顧登靑雲自謂生死長隨君一朝謝病還鄕裏窮巷蒼苔絕知己秋風落葉閉重門昨日論交竟誰是薄俗嗟嗟難重陳深山麋鹿可爲鄰魯連所以蹈東海古往今來稱達人【楊徳祖名修曹操主簿後爲操所殺修父彪彪父賜賜父秉秉父震自震至彪四世爲太尉震五子長子牧當陽守牧孫奇桓帝時爲侍中故云父子兄弟也太尉漢三公之職故曰四世五公也又綱目劉備曰公路四世五公海內所歸銀黃前楊僕懷銀黃垂三組注銀印金印也修四世爲三公其品第一齊職儀曰三師品第一金章紫綬進賢三梁冠絳朝服故云綰銀黃也火浣單衣有火浣布出外國漢梁兾嘗防客佯爭酒失杯而污之僞怒爭燒之布得火然如灰垢盡火滅瑩然潔白茱萸錦帶謂錦文如茱萸也盤囊晉鄧攸夢水邊見一女有猛獸自後斷其盤囊片言謂一言也瀝膽隳肝蒯通傳披腹心墮肝膽魯連魯仲連齊人也好奇偉俶儻之防而不肯仕宦時新垣衍說趙帝秦仲連往見之曰云彼卽肆然而爲帝則連有蹈東海而死耳吾不忍爲秦之民也】

送陳章甫

四月南風大麥黃棗花未落桐葉長靑山朝別暮還見嘶馬出門思舊鄕陳侯立身何坦蕩虯須虎眉仍大顙腹中貯書一萬卷不肯低頭在艸莽東門沽酒飲我曹心輕萬事如鴻毛醉臥不知白日暮有時空望孤云髙長河浪頭連天黒津吏停舟渡不得鄭國遊人未及家洛陽行子空嘆息聞道故林相識多罷官昨日今如何【坦蕩論語君子坦蕩蕩虯須唐史太宗虯須可以掛弓又郭知運虯須虎眉大顙未詳貯書萬卷唐李邕閱祕閣萬卷書未幾辭去又宋朱昻篤於學有朱遵度者時號萬卷目昻爲小萬卷艸莽左委君貺於艸莽又孟艸莽之臣杜預云艸莽者艸生廣野莽莽然故曰艸莽輕如鴻毛史記死有重於泰山或輕於鴻毛津吏左趙簡子南擊楚津吏醉不能渡按此則津卽守渡之吏也鄭國今鄭州也洛陽今河南府洛陽縣見前注】

送劉十

三十不官亦不娶時人焉識道髙下房中惟有老氏書櫪上空餘少遊馬往來嵩華與咸秦放歌一曲前山春西林獨鶴引閒步南澗飛泉淸角巾前年上書不得意歸臥東牕兀然醉諸兄相繼掌靑史第五之名齊驃騎烹葵摘果告我行落日夏云縱復橫聞道謝安掩口笑知君不免爲蒼生【三十不官不娶內則曰二十而冠三十而有室四十始仕老氏書老氏老子也本傳老子名耳字伯陽皇甫謐曰周守藏之吏也見周衰遂去至闗闗令尹喜請爲著書於是著書上下篇言道徳五千餘言而去少遊馬后馬援傳少遊援從弟也嘗謂援曰士生一世但取衣食裁足乘下澤車禦欵段馬鄕裏稱善人可也嵩華嵩山華山咸陽秦京也角巾後郭林宗遇雨巾一角墊時人故折巾一角爲林宗巾乂羊祐曰旣定邊事當角中東洛歸臥東山謝安字安石髙松戲之曰束山髙臥安石不出將如蒼生何驃騎漢霍去病封驃騎將軍靑史古者以靑簡書事故曰靑史諸兄第五之名未詳所止】

送康洽入京進樂府詩

識子十年何不遇只愛懽遊兩京路朝吟左氏嬌女篇夜誦相如美人賦長安春物舊相宜小苑葡萄花滿枝桞色偏濃九華殿鶯聲醉殺五陵兒曳裾此夜從何所中貴由來盡相許白袂春衫仙吏贈烏皮隠幾郎官與新詩樂府唱堪愁禦妓應傳鳷鵲樓西上𨿽因長公主終須一曲武陵侯【兩京西京東京也左氏嬌女篇相如美人賦未詳葡萄苑漢有葡萄苑見前注九華殿曹魏洛陽宮殿傳魏有太極芙蓉九龍九華承光等殿俱在洛陽五陵見前注曳裾鄒陽上書曰臣飾愚陋則何王之門不可曳長裾乎】

古從軍行

白首登山望烽火黃昏飲馬傍交河行人刁鬥風沙暗公主琵琶幽怨多野雲萬里無城郭雨雪紛紛連大漠胡鴈哀鳴夜夜飛胡兒眼淚雙雙落聞道玉門猶被遮應將性命逐輕車年年戰骨埋荒外空見葡萄入漢家【烽火見前注交河唐志貞觀十四年平髙昌以其地置四州交河郡中都督府以其河水分流繞城下因名交河刁鬥見前注公主琵琶漢武帝以江都王女嫁鳥孫王昆莫爲右夫人念其行道使知音者馬上奏琵琶以慰之琵琶玉門俱見前注輕車漢官後髙祖命天下選能引闗蹶張材力威猛者用以爲輕車騎士葡萄見前注】

愛敬寺古藤歌【寺在今京師鐘爲其間梁髙祖天監元年造】

古藤池水盤樹根左攫右拏龍虎蹲橫空直上相淩突丰茸離纚若無骨風雷霹靂連黒枝人言其下藏妖魑空庭落葉乍開合十月苦寒常倒垂憶昨花飛滿空殿宻葉吹香飯僧徧南階雙桐一百尺相與年年老霜霰鮫人歌【博物志鮫人水居出人間賣綃後臨去從主人索器泣而出珠與主人】

鮫人潛織水底居側身上下隨遊魚輕綃文采不可識夜夜澄波連月色有時寄宿來城市海島靑防無極已泣珠報恩君莫辭今年相見明年期始知萬族無不有百尺深泉架戶牖鳥沒空山誰復望一望雲濤堪白首

送郝判官

楚城木葉落夏口靑山轉鴻鴈向南時君乘使者傳楓林帶水驛夜火明山縣千里送行人蔡州如眼見江連淸漢東逶迆遙望荊云相蔽虧應問襄陽舊風俗爲余騎馬習家池【夏口在武昌縣東靑山在江東防今靑山頭是也蔡州今汝寧府古蔡州也襄陽今襄陽府也習家池晉書襄陽習郁家有大池最爲奇勝故以習家名之也】

古意

男兒事長徵少小幽燕客賭勝馬蹄下由來輕七尺殺人莫敢前鬢如蝟毛磔黃雲隴底白雪飛未得報恩不得歸遼東小婦年十五慣彈琵琶解歌舞令爲羌笛出塞聲使我三軍淚如雨【幽燕幽州也幽皆燕地故曰幽燕七尺身長七尺也蝟說文其虫似毫豬經云可治胃病故以蝟名又炙轂子云蝟似鼠性獰鈍物少犯近則毛棘攢起如矢遼東古肅愼氏地也在唐時爲粟末靺鞨二種東夷中爲最彊國今懿州開原咸平蓋翕復東寜廣寜皆其地也琵琶見前注出塞入塞曲名羌笛羌人所吹之笛】

送劉昱

八月寒葦花秋江浪頭白北風吹五兩誰是潯陽客鸕鷀山頭宿雨晴揚州郭裏暮潮生行人夜宿金陵渚試聽沙邊有鴈聲【五兩淮南子曰若綄之候風也許愼曰綄風扇也楚人謂之五兩又郭璞江賦視五兩之動靜善注謂以雞羽爲之重八兩系於檣尾以候風也潯陽今九江府潯陽縣也鸕鷀水鳥也埤雅云似鶂而黒一名鷧吐而生子峽中呼之爲烏鬼楊州今揚州府也金陵渚金陵沙渚也渚爾雅小洲曰渚乂渚遮也能遮水使回也】

王季友【河南人詩評云季友愛奇務險遠出常情之外然而白首短褐良可悲夫】酬李十六岐

鏈丹文武火未成賣藥販屨俱逃名出谷迷行洛陽道乘流醉臥滑臺城城下故人久離怨一懽適我兩家願朝飲杖懸沽酒錢暮餐囊有松花飯於何車馬日憧憧李膺門館爭登龍千賓揖對若流水五經發難如扣鐘下筆新詩行滿壁立談古人坐在席問我艸堂有臥云知我山儲無儋石自耕自刈食爲天如鹿如麋飲野泉亦知世上公卿貴且養丘中艸木年【鏈丹仙家修養之術然鏈丹之說以烹鏈金石爲外丹吐故納新爲內丹大隠丹經曰有大小還丹言展轉循環也文武火丹法曰奮迅精神袪除雜念爲武火専气柔光黙黙溫溫不絕綿綿若存爲文火賣藥後韓康字伯休霸陵人采藥名山賣於長安市中口不貳價三十餘年時有女子從康買藥康守價不移女子怒曰公是韓伯休耶乃不貳價乎康笑曰本欲避名今小女子皆知有我何用藥爲遂逃入山中不知所終販屨未詳又陳仲子適楚王欲以爲相妻曰子織屨以爲食恬然無爲樂在其中乃謝使者洛陽道見前注滑臺城今滑州州有滑臺乃古之測景臺也又綱目集覽滑臺春秋本鄭之屬邑也至後魏置東郡又攺滑州云杖懸沽酒錢晉阮宣常以百錢掛杖頭至酒店便獨酣暢家無儋石晏如也松花以松花作飯也李膺字元禮後漢人性簡亢無所交接仕桓帝爲司校尉獨持風采以聲名自髙有被其容接者名爲登龍門五經發難謂發五經明滯義也扣鐘記善待問者如扣鐘扣之大者大鳴扣之小者小鳴儋石南史劉毅家無儋石之儲注齊人名小甕爲甔受二斗二升云石者斗石也儋者人所負儋也】

代賀枝令譽贈沈千運

相逢問姓名亦存別時無子今有孫山上雙松長不攺百家惟有三家村村南村西車馬道一宿通舟水浩浩澗中磊磊十里石河上游泥種桑麥平坡冢墓皆我親滿田主人是舊客舉聲酸鼻問同年十人七人歸下泉分手如何更此地回頭不去淚潸然

觀於舍人壁畫山水

野人宿在山家少朝見此山謂山曉半壁仍棲嶺上雲開簾欲放湖中鳥獨坐長松是阿誰再三招手起來遲於公大笑向余說小弟丹靑能爾爲

儲光羲

同張侍禦宴北樓

今之太守古諸侯出入雙旗垂七旒朝覽干戈時聽訟暮延賓客復登樓西山漠漠崦嵫色北渚沈沈江漢流良宵淸淨方髙防繡服光輝聨皂蓋魚龍怳惚階墀下雲霧杳防牕戶外水靈慷慨行泣珠遊女飄颻思解佩蒼蒼低月半遙城落落疎星滿太淸不分開襟悲楚奏願言吹笛退邊兵軒後靑丘埋猰防周王白羽掃攙搶期君武節朝龍闕予亦翺翔歸帝京【太守秦官也秦滅諸侯以其地爲郡罷侯置守秩二千石至漢景帝中元二年更名太守故曰古諸侯也雙旗記室新書曰太守之車五馬雙旌又劉禹錫送李楚州詩云緹騎朱旗入楚城七旒說文垂玉也謂冠上之覆垂以玉也周禮侯伯七旒繅玉七就繡服漢官志禦史服繡衣直指主討姦猾注衣以繡者尊寵之也皂蓋續漢志二千石皆皂蓋朱轓泣珠解佩見前注楚奏前漢兵圍籍垓下四面楚歌奏詩蒙叟奏公注謂樂一更端爲一奏吹笛退邊兵晉劉琨爲幷州刺史嘗爲邊騎所圍琨乘月登樓吹胡笳賊皆流淚歔欷有懷土之思遂棄圍而去軒後黃帝也古者君皆稱後說文繼體君也象人之形施命以告四方故從一口也靑丘謂山東靑州古曰靑社故曰靑丘猰防說文獸名出南海外虎文龍爪食人又山海經猰防害人黃帝囚之疏屬之山又楚詞以之比暴人也攙搶爾雅謂彗星也周王未詳所指白羽龍闕玉京俱見前注】

薔薇【大食國花名其花紅色其露著衣香久不散又名牛勒牛利刺紅謝眺有薔薇花詩】

裊裊長數尋靑靑不作林一莖獨秀當庭心數枝分作滿庭陰春日遲遲欲將半庭影離離正堪玩枝上嬌鶯不畏人葉底飛蛾自相亂秦家女兒愛芳菲畫眉相伴采葳蕤髙處紅須欲就手低邊緑刺已牽衣葡萄架上朝光滿楊桞園中暝鳥飛連袂踏歌從此去風吹香气逐人歸【秦家女兒未詳畫眉葳蕤葡萄俱見前注踏歌續仙傳藍采和有踏踏歌又南陽雜俎元初士人見古屏上婦人悉於牀頭踏歌又魏太后逼幸楊白華華奔梁太后思之作楊白華歌使宮人連臂踏踏歌之】

新丰主人【新丰見前注】

新丰主人新酒熟舊客還堂客滿酌香含北砌花盈樽色泛南軒竹雲散天髙秋月明東家少女解秦箏醉來忘卻巴陵道夢中疑似洛陽城【秦箏說文樂器鼓弦竹身乂古以竹爲之秦樂也因之以爲名或云蒙恬所造故曰防箏乂風俗通箏之制上圓象天下平象地中空準六合弦律十二擬十二月乃仁智之器也今幷涼二箏形如瑟不知誰攺也巴陵今嶽州府已見前注洛陽洛陽縣也】

孟浩然

髙陽池送朱二【卽習家池在襄陽】

昔當襄陽全盛時山公常醉習家池池邊釣女日相隨妝成照水競來窺紅波澹澹芙蓉發緑岸毿毿楊桞垂一朝物變人亦非四面荒涼人住稀意气豪華何處在空餘艸露濕人衣此地朝來餞行者翻向此中牧徵馬徵馬分飛日漸斜見此空爲人所嗟殷勤爲訪桃源客余亦歸來松子家【襄陽地域志又名谷城古谷伯國也山公晉山簡也簡鎭襄陽惟酒是耽諸習有佳園池簡出遊多之池上置酒輒醉名之曰髙陽池桃源客松子家俱見前注】

送王七尉松滋【松滋縣名今屬荊州府】

君不見巫山神女作行雲霏紅沓翠曉氛氳嬋娟流入襄王夢倐忽還隨零雨分空中飛去復飛來朝朝暮暮下陽臺愁君此去爲仙尉便逐行雲去不回【巫山神女行雲見前注嬋娟美好貌襄王夢見前注零雨詩靈雨旣零注時雨也陽臺仙尉俱見前注】

夜歸鹿門歌

山寺鳴鐘晝已昏漁梁渡頭爭渡喧人隨沙岸向江村余亦乘舟歸鹿門鹿門月照開煙樹忽到龎公棲隠處巖扉松徑長寂寥惟有幽人自來去【龎徳公居峴山之南平生不入城府漢建安中攜妻子入鹿門山采藥不返】

張正言【名謂河南人天寶二年進士官至禮部侍郎詩評云正言代北老翁答及湖中對酒之作在物情之外但眾人未嘗說耳亦何必歷追遐探然後爲防搜云】

湖中對酒作

夜坐不厭湖上月晝行不厭湖上山眼前一尊又長滿心中萬事如等閒主人有黍百餘石濁醪數斗應不惜卽今相對不盡懽別後相思復何益茱萸灣頭歸路賖願君且宿黃翁家風光若此人不醉參差孤負東園花【茱萸灣未詳黃翁家世說王戎爲尙書令過黃公壚曰吾昔與嵇叔夜阮嗣宗酣暢此壚自嵇阮亡便爲時所羇絏今視此壚𨿽近邈若河山矣】

贈喬林

去年上策不見收今年寄食仍淹畱羨君有酒能便醉羨君無錢能不憂如今五侯不待客羨君不問五侯宅如今七貴方自尊羨君不過七貴門丈夫防應有知已世上悠悠何足論【五侯見前注七貴潘嶽西徵賦窺七貴於漢庭注七貴謂呂霍上官趙丁傳王七家也知已韓詩外傳鮑叔有疾仲不食不內漿曰士爲知已者用馬爲知已者良鮑子死天下莫我知安用漿𨿽爲之死亦何傷哉悠悠說文行貌古詩終是悠悠行路心】

常建

張公子行

日出乘釣舟嫋嫋垂釣竿涉淇傍荷花驄馬閒金鞍使君白雲中腰間懸轆轤出門事嫖姚爲君西擊胡胡兵漢騎相馳逐轉戰孤軍海西北百尺旌竿沈黑雲邊笳落日不堪聞【淇水名出河內共北山東至黎陽入河一曰出隆慮通誌一名淸水卽洚水也轆轤劍名晉灼曰古劍首以玉刻轆轤故名前霍去病爲嫖姚校尉注謂勁貌】

古意

井底玉冰洞地明琥珀轆轤靑絲縈仙人騎鳯披采霞挽上銀瓶照天閣黃金作身雙飛龍口銜明月噴芙蓉一時渡海望不見曉上靑樓十二重【琥珀本艸出賓國陶隠居雲松脂入地千年而化轆轤說文井上汲水圓轉木也雙飛龍衘明月山海經鐘山之神名燭陰身長千里人面蛇身赤色又名燭龍天不足西北無陰陽消息故有龍銜火精以照天門也靑樓十二重十洲記昆侖山有閬風苑苑中有十二玉樓】

劉文房【字長卿河間人開元中進士爲監察禦史終徐州刺史】

聽笛歌

舊遊憐我長沙謫載酒沙頭送遷客天涯望月自霑衣江上何人復吹笛橫笛能令孤客愁淥波淡淡如不流商聲寥亮羽聲苦江天寂歷江楓秋靜聽闗山聞一叫三湘月色悲猿嘯又吹楊栁激繁音千里春色傷人心隨風飄向何處落惟見曲盡平湖深明發與君離別後馬上一聲堪白首【舊遊謂平昔交遊也長沙禹貢荊州之域三苗之境秦置長沙郡晉攺湘州隋攺潭州今復爲長沙府長卿常以罪謫長沙故云遷客遷客謂遷逐之客也商聲荀子王制篇詩商歌注商哀思之音羽聲說文羽北方水音也闗山楊栁皆曲名三湘卽長沙又寰宇記湘潭湘鄕湘源爲三湘皆屬長沙】

望龍山懷道士許法稜【九域志太平府有龍山桓溫嘗遊其處也】

心惆悵望龍山云之際鳥獨還懸厓絕壁幾千丈緑蘿嫋嫋不可攀龍山髙誰能踐靈原中蒼翠晚嵐煙瀑水如向人終日迢迢空在眼中有一人披霓裳誦經山頂餐瓊漿空林閒坐獨焚香眞官列侍儼成行朝入靑霄禮玉堂夜掃白雲眠石牀桃花洞裏居人滿桂樹山中住日長龍山髙髙遙相望【霓裳楚辭九歌靑雲衣兮白霓裳瓊漿見前注玉堂殿名漢武帝造桃花洞見前注桂樹山中楚辭桂樹叢生兮山之陽注淮南王劉安好道感八公共登山攀桂而賦有大小桂山因以爲號】

齊一和尙影堂

一公住世忘世紛暫來復去誰能分身寄虛空如過客心將生滅是浮雲蕭散浮雲往不還淒涼遺敎歿仍傳舊地愁看雙樹在空堂只是一燈懸一燈長照恆河沙雙樹猶落諸天花天花寂寂香深殿苔蘚蒼蒼閒虛院昔余精念訪禪扉常接微言淸道機今來寂寞無所得惟共門人淚滿衣【暫來復去釋氏之教貴於去來無礙故云暫來復去也去來猶言生死也身寄虛空佛陀難提尊者曰心同虛空界身等虛空法登得虛空法無是無非法生滅傳燈錄無住禪師云見境心不起名不生不生卽不滅旣無生滅卽不被前塵所縛當得解脫雙樹涅槃經云世尊於拘尼耶城雙樹間入滅一燈維摩經無盡燈者佛如一燈然百千燈防者皆明明終不滅恆河沙維摩經云取三千大千世界如陶家輪著右掌中擲過恆河沙世界之外諸天花玉皇經云諸天寶花零亂防落】

王昭君歌

自矜嬌艷色不顧丹靑人誰知粉繪能相負卻使容華翻誤身上馬辭君嫁驕主玉顏對人啼不語北風鴈急浮雲秋萬里獨見黃河流纖腰不復漢宮寵雙娥長向霜天愁琵琶弦中苦調多蕭蕭羌笛聲相和誰憐一曲傳樂府能使千秋傷綺羅【丹靑人後平帝宮人多令毛延壽圖其貌按圖召幸宮人多以金繒賂毛延壽祈美其貌以希進寵獨王嬙自矜其色不賂延壽延壽圖不以實少得進見及與匈奴和王嬙以圖當行明帝見之驚其絕色然以行不可遂止乃殺延壽纖腰雙娥琵琶羌笛俱見前注】

銅雀臺【獻帝建安十五年冬曹操作銅雀臺於鄴沈括曰今彰徳城東北角舊圮橋存】

嬌愛更何日髙臺空數層含啼暎雙袖不忍看西陵漳水東流無復來百花輦路爲蒼苔靑樓月夜長寂寞碧雲日暮空徘徊君不見鄴中萬事非昔時古人不在今人悲春風不逐君王去艸色年年舊宮路宮中歌舞已浮雲空指行人往來處【西陵曹操寢園所在見前注漳水在順徳府東北過鉅鹿縣鄴州古相州今河南彰徳府也魏都鄴中銅雀臺亦建於鄴故此云舊宮也浮雲語富貴於我如浮雲言飄忽不常也】

客捨喜鄭三見寄

客捨逢君未授衣閉門愁見桃花飛遙想故園今已爾家人應念行人歸寂寞垂楊暎深曲長安日暮靈臺宿窮巷無人鳥雀閒空庭新雨莓苔緑此中分與故交疎何幸仍回長者車十年未稱平生意好得辛勤漫讀書【授衣詩七月流火九月授衣靈臺見前注長者車漢陳平少貧以席爲門然門外多長者車】

韋應物

長安道

漢家宮殿含雲煙兩宮十里相連延晨霞出沒弄丹闕春雨依微自甘泉春雨依微春尙早長安貴遊愛芳艸寶馬橫來下建章香車卻轉避馳道貴遊誰最貴衞霍世難比何能防主恩幸遇邊塵起歸來甲第拱皇居朱門峩峩臨九衢中有流蘇合懽之寶帳一百二十鳯凰羅列含明珠下有錦鋪翠被之燦爛博山吐香五雲散麗人綺閣情飄飄頭上鴛鴦雙翠翹低鬟曳袖回春雪聚黛一聲愁碧霄山珍海錯棄籓籬烹犢炰羔如折葵旣請列侯封部曲還將金印授廬兒懽榮若此何所苦但苦白日西南馳【淩雲煙言其髙也兩宮十里言其近也丹闕以丹泥塗宮闕門故曰丹闕甘泉見前注寶馬言以其寶玉餙馬也建章香車馳道見前注貴遊見後注衞霍衞靑霍光二族也甲第漢胡建傳告建侵辱長公主射於甲捨門師古曰甲捨卽甲第猶言甲乙丙丁之次也皇居帝京也流蘇倦遊錄云帳四角所系槃綫繪繡之絿五色同心下垂也捨懽古詩裁成合懽扇蓋言兩兩相合也寶帳謂以珍寶飾其帳也一百二十鳯凰言四維周列鳯凰銜夜光之珠也以相照也錦鋪以錦鋪爲席也博山考古圖博山罏象海中博山下盤貯湯潤气蒸香象海之四環麗人美人也綺閣猶言繡閣也頭上鴛鴦言金玉刻爲鴛鴦首飾翠翹東坡詩剛助斜風濕翠翹山珍山中之珍味也禮羅八珍於前是也海錯書傳錯雜山海物非一種故曰錯棄藩籬猶言棄之也犢牛犢也羔羊羔也如折葵言其多也列侯髙紀通侯諸將張晏曰後攺爲列侯列者見序列也廬兒漢書鮑宣傳蒼頭廬兒部曲漢李廣行無部曲注大將營五部部有校尉一人部下有曲金印見前注】

聽鶯曲

東方欲曙花防防啼鶯相喚亦可聽乍去乍來時近逺才聞南陌又東城忽似上林翻下苑緜緜蠻蠻如有情欲轉不轉意自嬌羌兒弄笛曲未調前聲後聲不相及秦女學箏指猶須臾風暖朝日暾流音變作百鳥喧誰家懶婦驚殘夢何處愁人憶故園伯勞飛過聲局促戴勝下時桑田緑不及流鶯日日啼花間能使萬家春意閒有時斷續聽不了飛去花枝猶裊裊還棲碧樹鏁千門春漏方殘一聲曉【批云望而知爲本色人也上林下苑見前注絲蠻鳥啼聲羌兒西人也秦女學箏見前注自緜緜蠻蠻如有情至流音變作百鳥喧皆形容鶯啼之聲也誰家嬾婦至何處遊人二句形容鶯聲感人之深也百勞杜詩東飛百勞西飛燕百勞說文鳥名陰气動而鳴陽气動而止陰賊之鳥乂名鴂又曰博勞戴勝記月令戴勝降於桑注織絍之鳥頭上毛花成勝故名也】

燕銜泥

銜泥燕聲嘍嘍尾涎涎秋去何所歸春來復相見豈不解決絕髙飛碧雲裏何爲地上銜泥滓銜泥𨿽賤意有營畫梁朝日巢欲成不見百鳥畏人林野宿翻遭网羅俎其肉未若銜泥入華屋燕銜泥百鳥之智莫與齊【嘍嘍廣韻連嘍煩貌涎涎前五行志燕燕尾涎涎說文光澤貌又廣韻好美貌秋去春來燕以秋社前則去至春社則來此詩蓋有所諷而作也】

橫塘行【橫塘网目集覽卽橫江也又金陵覽古曰自江口治淮築隄謂之橫塘也】

妾家住橫塘夫壻郗家郎玉盤的歷矢白魚湘簟玲瓏透象牀象牀可寢魚可食不知郎意何南北岸上種蓮豈得生池中種槿豈得成丈夫一去花落樹妾獨長夜心未平【郗家未詳乂東晉時惟郗鑑家與王氏獨盛湘簟瀟湘多竹可作簟故云湘簟象牀八逸請談梁魚客性多靡以象齒檀沈造牀周匝用銀鏤金花寶鈿金蓮花又以琥珀負牀腳】

桞子厚

古東門行【按枝錄續相和歌詞之瑟調曲也又桞文注鮑明逺樂府有東門行此詩蓋諷盜殺武元衡事元衡爲相宅在京師靜安裏元和十年六月將朝出裏東陽有賊自暗中突出直刺之從者散走遂遇害於路又詩評云劉禹錫桞子厚與武元衡素不恊二人之貶元衡爲相之時也及盜殺元衡禹錫作靖共佳人怨以悼元衡之死其實快之子厚古東門行亦然又劉良曰長安城門卽東都門離別之地】

漢家三十六將軍東方雷動橫陣云雞鳴函谷客如霧貌同心異不可數赤丸夜語飛電光徼巡司眠如羊當街一叱百吏走馮敬胸中函七首凶徒側耳潛愜心悍臣破膽皆杜口魏王臥內藏兵符子西掩袂眞無辜氐夷轂下一朝起敵國舟中非所擬安陵誰辧削礪工韓國詎明深井裏絕胭斷骨那可補萬金寵贈不如土【三十六將軍漢景帝三年七國反周亞夫將三十六將住擊之此謂吳元濟反武元衡請發兵討之王承宗李師道請宥元濟白事中書元衡斥去遂謀殺元衡雞鳴函谷史記孟嘗君逃於秦夜半至函谷闗闗法雞鳴方出客乃作僞雞鳴出闗而去此謂承宗師道遣人入闗刺元衡也貌同心異言入闗客多而不可辧也赤丸前尹賞傳長安少年受賍報讎相與探丸爲彈得赤丸者所武吏黒丸者斫文吏徼巡司前漢中尉掌徼巡京師古曰徼謂遮繞也司掌察三輔謂盜殺元衡邏司傳噪莫知主名如方眠之羊不能禦暴也當街一叱謂賊乘暗呼曰滅燭元衡徒禦散走馮敬賈誼傳𨿽有悍如馮敬者適啟其口七首已陷其胸矣馮敬魏之騎將也七首漢鄒陽傳七首竊發師古曰七首短劍也其音類七便於用也凶徒謂王承宗李師道反側之徒側耳謂耳傾以聽也愜心謂快意也悍臣謂勇悍之臣杜口謂閉塞其口此言元衡旣死朝臣驚懼爭勸帝罷兵吏卒不敢窮捕凶人也魏王兵符史魏將晉鄙兵符在王臥內姬竊與公子無忌發晉鄙兵以救趙也子西掩袂左楚白公反殺子西於朝子西以袂掩面而死羌夷轂下司馬相如曰是夷越起於轂下而羌夷接軫也注羌西戎牧羊人也又後光記注羌有百五十四種散處三河夷說文北狄曰起敵國舟中夷吳起曰舟中之人皆敵國也削礪工史梁孝王使人刺袁盎安陵郭門外刺者置其劍屍旁視其新治問長安中削礪工曰梁王使人來治此劍以此知而發覺之深井裏刺客聶政刺殺韓相俠累因自披面抉眼屠出腸韓取屍暴於市莫知誰子其姊嫈哭之曰是軹縣深井裏聶政也絕胭謂絕項也蓋項謂咽喉也萬金寵贈謂元衡已死𨿽受榮贈竟何益哉】

行路難

飛雪斷道冰成梁侯家熾炭雕玉房蟠龍吐耀虎喙張熊蹲豹躑爭低昂攢巒藂崿射朱光丹霞翠霧飄奇香美人四座回鳴璫雪山冰谷晞太陽星躔奔走不得止倐忽雙燕棲虹梁風臺露榭生光飾死灰棄置參與商盛時一去貴反賤桃笙葵扇安可常【雕玉房謂以白玉雕飾之房也蟠龍虎喙熊蹲攢巒藂崿謂獸炭之形勢如此之盛也美人四座回鳴璫謂其富貴之家也雪山冰谷晞太陽謂一旦消滅而不存也星躔奔走謂炎涼之變須臾不久也燕棲虹梁謂昔時之富盛今日何在但見梁間之燕在爾風臺露榭言昔之玉房今日皆荒蕪也參商蘇武詩今爲參與辰注左閼伯實沈日尋干戈以相徵討後帝不遷閼伯於商丘主辰遷實沈於大夏主參注參參星也辰大火也二星常不相見故云桃笙以桃竹爲笙也桃竹出巴渝間吳人謂簟爲笙故曰桃笙葵扇晉謝安傳安鄕人有五萬蒲葵扇安取執之士庶競慕價增數倍】

漁翁

漁翁夜傍西巖宿曉汲淸湘然楚竹煙銷日出不見人欸乃一聲山水緑回看天際下中流巖上無心云相逐【苕溪漁隠曰元遺山集欸乃曲掉船歌聲也詩評云東坡刪去後二句以爲子厚復生亦必心服又云詩奇趣爲宗反常合道爲趣熟味此詩有奇趣然尾結二句不必亦可】

楊白花【北史楊白花楊大眼之子容貌瓌偉魏胡太后逼幸之白花懼禍南奔於梁太后追思不已爲作楊白花歌使宮人晝夜連臂踏踏歌云】

楊白花風吹渡江水坐令宮樹無顏色揺蕩春光千萬里茫茫曉日下長秋哀歌未斷城鴉起【長秋皇后宮名】

王仲初【名建潁川人大歷十年進士仕至祕書監丞侍禦史出爲陜州司馬以宮詞名家凡一百有四篇又詩評云大歷以後王建張籍樂府吾所深取】

北邙行

北邙山頭少閒土盡是洛陽人舊墓舊墓人家歸葬多堆著黃金無置處天涯悠悠葬日促岡阪﨑嶇不停轂髙張素幙繞銘旌夜唱挽歌山下宿洛陽城北復城東魂車祖馬長相逢車轍廣若長安路蒿艸多於松柏樹澗底磐陁石漸稀盡向墳前作羊虎誰家古碑文字滅後人重取書年月朝朝車馬送葬回還起大宅與髙臺【北邙山張景陽詩北邙何累累髙墳有四五借問誰家陵皆云漢世主又洛陽記北邙山在洛陽城北連亙四百餘里東洛九原之地也銘旌檀弓銘明旌也以死者爲不可別故以其旗識之挽歌杜氏通典漢髙帝時田橫死吏不敢哭但隨柩敍哀後代相承以爲挽歌至武帝時李延年分爲二曲薤露送王公貴人蒿裏送士大夫庶人亦曰挽歌又譙子法訓莊子曰紼謳以生必於斥苦注曰紼引柩索也斥疎緩也苦用力也引紼所以有謳歌者爲人用力不齊故從急之也又左魯哀公防吳伐齊其將公孫更命歌虞殯杜預曰虞殯送葬歌示必死也然則挽歌非起於田橫也羊虎墳前石羊石虎也祖馬白虎通祖載者始載於庭乘軸車辭祖禰故曰祖載古碑說文碑刻石紀功徳者又按古宗廟立碑以系牲耳後人因於上紀功徳此碑字從石秦以來制也今云古碑其亦墓前紀功徳之石若今之墓志銘是也】

涼州行【唐人西域記云玆國王與臣庶知音樂者於大山間聽風聽水之聲均節成音後翻入中國如伊州涼州甘州皆玆國樂也又雍州地域志涼州卽西戎地秦爲隴西北地郡漢初爲匈奴右地唐攺爲涼州今爲西涼府】

涼州四邊沙浩浩漢家無人開舊道邊頭州縣盡知兵將軍別築防秋城萬里徵人皆已沒年年旌節發西京多來中國收婦女一半生男爲漢語番人舊日不耕犂相學如今種禾黍驅羊亦著錦爲衣爲惜氊裘防鬭時養蠶繰繭成疋帛那將繞帳作旌旗城頭山雞鳴角角洛陽家家學畨樂【舊道史涼州皆西域之地至武帝張騫始開西域之迹其後擊破右地降渾邪休屠王遂空其地始築今居以西置酒泉等郡復置屯田校尉由是皆起亭障以爲防衛按此似言東漢時也蓋東漢都洛陽爲東京長安爲西京防秋邊人出沒以鴈爲候鴈至則秋深邊始出故曰防秋山雞爾雅名鵕防又名錦雞自愛其毛終口影水目則溺洛陽家家習邊樂蓋言涼州皆邊也今中原亦用此曲是學邊樂也】

溫泉宮行【辛氏三秦記云秦始皇至驪山與神女遊而忤其指神女唾之遂生瘡始皇祈謝神女爲出溫湯泉而洗滌後人因以爲宮云】

十月一日天子來靑繩禦路無塵埃宮前內裏湯各別毎个白玉芙蓉開朝元閣向山上起城繞靑山龍暖水夜開金殿看星河宮女知更月明裏武皇得仙王母去山雞晝啼宮中樹溫泉決決出宮流宮使年年修玉樓禁兵去盡無射獵日西麋鹿登城頭梨園弟子偸曲譜頭白人間教歌舞【十月一日天子來网目天寶六載冬十月帝如驪山溫泉名其宮曰華淸乂天寶十一載冬十月帝如華淸宮十四載冬十月如華淸宮按是則毎年十月一日幸華淸宮也靑繩禦路靑繩未詳禦路則天子所行之路卽所謂馳道也又或云禦路以靑石甃砌如繩之直故云乂蓮經金繩界道則又或以靑繩界道也宮前內裏各別宮前池則百官所浴之處內裏則宮中之池乃帝與貴妃所浴之池白玉芙蓉開芙蓉謂蓮花也明皇雜錄天寶六載更溫泉宮曰華淸宮治湯井爲池環山列宮室外築羅城又於上建老君殿左朝元閣右長生殿又上於華淸宮新廣一池制度宏麗祿山於範陽以玉龍魚鴈石梁石蓮花以獻雕防尢妙上大悅陳於湯中仍以石梁橫於其上而蓮花才出於水際上因幸解衣將入其魚龍鳬鴈皆奮鱗舉翼狀若飛動上恐卻之蓮花石至今在宮女知更謂以宮女掌更漏也武皇譬明宗王母譬貴妃言明宗巳升遐而貴妃已死自是無復遊幸山雞入宮而啼溫泉亦流出宮墻矣宮使謂看守溫泉之官禁兵謂守衞宮城之兵去盡謂徵調去盡麋鹿登城樓與麋鹿遊於姑蘇之意同梨園弟子明皇雜錄明皇雜受法曲選郡下好子弟三百教於梨園名梨園弟子】

鏡聽詞

重重摩挲嫁時鏡夫壻逺行憑鏡聽回身不遣別人知人意丁寧鏡神聖懷中收拾雙錦帶恐畏街頭見驚怪嗟嗟防防下堂階獨自竈前來跪拜出門願不聞悲哀身在任郎回未回月明地上人過盡好語多同皆道來捲帷上牀喜不定與郎裁衣失翻正可中三日得相見重繡鏡囊磨鏡面

秋千詞【見前注】

長長絲繩紫復碧嫋嫋橫枝髙百尺少年女兒重秋千蟠巾結帶分兩邊身輕裙薄易生力雙手向空如鳥翼下來立地重系衣復畏斜風髙不得傍人送上那足貴終賭鳴璫鬭自起回回若與髙樹齊頭上寶釵從墮地眼前爭勝難爲休足踏平地看始愁

寒食行【荊楚嵗時記淸明前一日謂之寒食以禁煙而名也】

寒食家家出古城老人看屋少年行丘隴年年無舊道車徒防行入衰艸牧童驅牛下冢頭畏有家人來灑掃逺人無墳水頭祭還引婦姑望鄕拜三日無火燒紙錢紙錢那得到黃泉但看隴上無新土此中白骨應無主【寒食家家出古城言寒食掃墓也唐開元勅寒食上墓禮經無文近代相傳寖以成俗宜許上墓同拜掃禮又桞宗元書近世禮重拜掃今已闕者四年矣毎遇寒食則北向長跪以首頓地三日無火以寒食禁煙而言黃泉古樂府潛寐黃泉下千載永不寤】

田家畱客

人客少能畱我屋客有新漿馬有粟逺行僮僕應苦饑新婦廚中炊欲熟不嫌田家破門戶蠶房新泥無風土行人但飯莫畏貧明府上來何辛苦丁寧回語屋中妻有客勿令兒夜啼雙冢直西有縣路我教丁男送君去【漿說文酢也列子吾食於十漿而五漿先饋明府唐人稱縣令曰明府丁男謂丁壯之男也唐志人生十六爲中二十一爲丁蓋取萬物成實之義也男說文丈夫也以田以力言用力於田畞也】

田家行

男聲欣欣女顏悅人家不怨言語別五月𨿽熱麥風淸檐頭索索繰車鳴野蠶作繭人不取葉間撲撲秋蛾生麥收上塲絹在軸的知輸得官家足不望入口復上身且免向城賣黃犢田家衣食無厚薄不見縣門身卽樂【繰說文繰繭爲絲繰車者繰絲之車也野蠶成繭出光武紀注非家飼之蠶也】

當牕織

嘆息復嘆息園中有棗行人食貧家女大富家織翁母隔墻不得力水寒手絲脆斷續來續去心腸爛艸虫促促機下鳴兩日催成一匹半輸官上頭有零落姑來得衣身不著當牕卻羨靑樓娼十指不動衣盈箱促刺行【題意未詳又貨殖傳因貧求富刺繡紋不如倚市門此言失業貧者之資也今詳詩意頗有相似然未敢必當再攷】

促刺復促刺水中無魚山無石少年𨿽嫁不將歸頭白猶著父母衣四邊田宅非所有我身不及逐雞飛出門若有歸死處猛虎當衢向前去百年不遣踏君門在家誰喚爲新婦豈不見他鄰家娘嫁來長在舅姑傍

行見月

月初生居人見月一月行月行一年十二月彊半馬上看圓缺百年懽樂能幾何在家見少行見多不緣衣食相驅遣此身誰願長奔波篋中有帛倉有粟豈向天涯走碌碌家人見月望我歸正是道上思家時

白紵歌【題意見注中】

天河漫漫北斗燦宮中烏啼知夜半新縫白紵舞衣成來遲邀得吳王迎低鬟轉面掩雙袖玉釵浮動春風生酒多夜長夜未曉月明燈光兩相照後庭歌聲更窈窕【白紵舞衣玉釵俱見前注】

館娃宮中春日暮荔枝木瓜花滿樹城頭烏棲休擊鼓靑娥彈瑟白紵舞夜天燑燑不見星宮中火照西江明美人醉起無次第墮釵遺佩滿中庭此時但願可君意回晝爲宵亦不寐年年奉君君莫棄【館娃宮謝元暉詩再逺館娃宮又吳郡誌靈巖山在平江府城西二十里吳王之別苑在焉有館娃宮琴臺響屧廊西施洞娃方言美女也荔枝白居易圖譜生巴蜀間樹形圓如帷蓋葉如冬靑華如橘春榮實如丹夏熟朶如葡萄核如枇杷殻如紅繒膜如紫綃瓤肉防白如冰雪漿液甘酸如醴酪乂蔡君謨荔枝之於天下惟閩粵南越巴蜀有之漢初南越王尉陀以之備方物始通中國木瓜詩投我以木瓜本艸木瓜其木狀如柰花開於春末而深紅色其實大者如瓜小者如拳靑娥未詳或云靑年之美人也白紵舞樂府有白紵舞白紵歌白鳬舞白鳬歌並吳人之歌舞吳地出紵又江鄕水國自多鳬鶩故興其所見以寓意焉始則田野之作後乃大樂氏用焉其音入淸商調故淸商之曲有子夜吳歌卽白紵也在吳歌爲白紵在雅歌爲子夜又梁武令沈約更制其詞焉曰子夜四時歌其實一也西江未詳無次第謂無行列先後之序也】

失釵怨

貧女銅釵惜於玉失卻來尋三日哭嫁時女伴與作妝頭戴此釵如鳯凰雙杯行酒六親喜我家新婦宜拜堂鏡中乍無失髻樣初起猶疑在牀上髙樓翠鈿飄舞塵明日從頭一徧新

精衞詞

精衞誰教爾塡海海邊石子靑磊磊但得海水作枯池海中魚龍何所爲口穿豈爲空銜石山中艸木無全枝朝在樹頭暮海裏飛多羽折時墮水髙山未盡海未平願我身死子還生【精衛山海經發鳩之山有鳥名曰精衛炎帝之女往遊於東海溺而不返化爲精衛常防西山之木石以塡東海】

射虎行

自去射虎得虎歸官差射虎得虎遲獨行以死當虎命兩人相疑終不定朝朝暮暮空手回山下緑苗已成徑逺立不教丁箭鏃聞死還來分虎肉惜畱猛虎著深山射殺恐畏終身閒

羽林行【漢志羽林府掌送從武帝太初元年初置名曰建章營騎後更名羽林騎又取從軍死事之子孫養於羽林官教以五兵號曰羽林孤兒又劉后村詩評云此詩可與蘇州逢楊開府詩同看】

長安惡少出名字樓下劫商樓上醉天明下直明光宮散入五陵松柏中百回殺人身合死赦書尙有收城功九衢一日消息定鄕吏籍中重攺姓出來依舊屬羽林立在殿前射飛禽【惡少退之詩昨晚長須來下狀隔墻惡少惡難似長安惡少謂長安凶惡少年也明光宮漢武帝太初四年秋起明光宮三輔黃圖雲宮在長安城中成都侯王商借明光宮避暑卽此地也五陵見前注收城功武帝元朔六年有司奏請置武功賞功以寵戰士考漢兵制期門羽林之兵不預徵伐順帝永和五年束羌冦三輔遣馬賢將左右羽林五校屯漢陽則羽林亦在調遣故云收城功也鄕吏籍中重攺姓武帝初置羽林卽九選六郡良家子補之羽林屬北軍而皆召募之兵故云𨿽犯死得赦乃有選補召募則復入籍以充羽林兵士也九衢見前注立在殿前兵制羽林天子禁從之兵故云耳】

短歌行

人初生日初出上山遲下山疾百年三萬六千朝夜裏分將彊半日有歌有舞聞早爲昨日健於今日時人家見生男女好不知男女催人老短歌行無樂聲

神樹詞

我家家西老棠樹須晴卽晴雨卽雨四時八節上杯盤願神不離神處所男不著丁女在捨事官上下無言語老身長健樹婆娑萬嵗千秋作神主

逺將歸

逺將歸勝未別離時在家相見熟新歸懽不足去願車輪遲回思馬蹄速但令在家相對貧莫向天涯金繞身望夫石【地域志望夫石在太平府當塗縣采石江北有石如人立於山頂】

望夫處江悠悠化爲石不回頭山頭日日風和雨行人歸來石應語【陳后山詩評望夫石詩如劉夢得終日望夫夫不歸化作孤石若相思望來已是幾千嵗只似當年初望時語𨿽拙而意工黃魯直以顧況此詩爲第一且語意皆工然卽此詩也魯直以爲顧況詩此以爲仲初詩未知孰是】

張文昌【名籍和州人貞元十五年封孟伸榜及第詩評云文昌爲詩長於樂府多有警句選詩補注獨取其離怨一詩云張籍工爲樂府詞昌黎稱其學古淡者詩也然唐人古詩於此焉止耳或言張籍樂府昌黎旣許其古淡則其可取者必多愚謂古人制作自有體格或因時髙下其气韻亦不相逺此難以言語形容在識者自能心領意防也今觀籍所作詞𨿽古淡音調則唐而已獨此離怨一篇庶幾近之餘皆似是而實非大抵貞元以後學古者類皆如此夫唐以詩名者不下三百餘家然欲求其純全合乎風雅之音響者何其不易得也嗚呼世降風移一至於此離怨詩並附於下切切重切切秋風桂花折人當少年嫁我當少年別念君非徵役年年長逺途妾身甘獨沒髙堂有舅姑山川豈悠逺行人不自反】

楚宮詞

【闕】

寄衣曲

纖素裁衣獨苦辛逺因回使寄徵人官家亦自寄衣去貴從妾手著君身髙堂姑老無侍子不得自到邊城裏殷勤爲看初著時徵夫身上宜不宜

徵婦怨

九月匈奴殺邊將漢軍全沒遼水上萬里無人收白骨家家城下招魂葬婦人依倚子與夫同居貧賤心亦舒夫死戰塲子在腹妾身𨿽存如晝燭【遼水卽遼河在遼陽路瀕河南北幹余裏東西二百里遼河居中招魂楚辭宋玉哀屈原魂魄散佚作招魂欲以復其精神也】

唐音卷三

欽定四庫全書

唐音卷四

元楊士編

張震

注

唐詩正音三

五言律詩【臨川吳氏曰律𨿽始於唐然深逺瀟散不離於古爲得非但句工語工字工而可也】陳伯玉

暉上人獨坐亭【上人摩訶般若經佛言若菩薩一心行阿耨多羅三藐三菩提心不散亂是名上人增一經云有過攺者名上人人律瓶沙王呼佛弟子爲上人又古師云內有知徳外有勝行在人之上名曰上人】

鐘梵經行處香牀坐入禪巖亭交雜樹石瀨瀉鳴泉水月心方寂雲霞思獨寧知人代裏疲病得攀緣【梵浮圖書云淸淨此言寂靜又云西域種號禪說文浮圖說靜也又禪有五禪若煩悟自心本來淸淨元無煩惱無漏智性本自具足此心卽佛依此而修者是爲最上乘禪石瀨說文急流也水月禪定有小定日定故云】

春日登九華觀【未詳其處】

白玉仙臺古丹丘別望遙山川亂雲日樓榭入煙霄鶴舞千年樹虹飛百尺橋還逢赤松子天路坐相邀【仙臺長安志在長安西漢文帝作丹丘楚辭仍羽人於丹丘十洲記丹丘之山夜常明乃仙者所居之地虹橋或石橋名虹舒電施蓋謂橋如虹也又幽怪錄載開元中正月望日葉仙駕虹橋與宗往廣陵觀燈赤松子見前注】晚次樂鄕縣【樂鄕綱目吳以陸抗都督諸軍治樂鄕按抗嘗守荊州到樂鄕或荊州屬又晉伐吳周方等卒兵八百度江襲樂鄕是亦江陵之地也】

故鄕杳無際日暮且孤徵川原迷舊國道路入邊城野戍荒煙斷深山古木平如何此時恨噭噭夜猨鳴

春夜別友人

銀燭吐靑煙金樽對綺筵離堂思琴瑟別路繞山川明月隠髙樹長河沒曉天悠悠落陽去此防在何年度荊門望楚【荊域志荊門州楚地郡有山峯巒對峙如門故名之荊門記曰郡西沂江六十里南岸有山名荊門北岸有山名虎牙三山相對楚之西塞】

遙遙去巫峽望望下章臺巴國山川盡荊門煙霧開城分蒼野外樹斷白雲隈今日狂歌客誰知入楚來【巫峽荊州誌在夷陵其首尾百六十里章防卽章華臺見前注巴國三巴之地到此而盡荊門卽荊州也狂歌論語楚狂接輿歌而過孔子曰鳳兮鳳兮何徳之衰入楚古荊州爲南楚】

杜必簡【必簡字審言襄州人仕武氏爲著作佐郎入爲國子監主簿修文館學士少與李嶠崔融蘇味道爲文章四友】

和韋承慶過義陽公王山池【承慶韋思經之子武氏代父爲天官侍郎】

逕轉孤峯逼橋危缺岸妨玉泉移酒味石髓換粳香綰霧靑絲弱牽風紫蔓長猶言宴樂少別向後池塘【靑絲子美詩天棘蔓靑絲注謂天棘今天門冬是也石髓見前】

秋夜宴臨津鄭明府宅

行止皆無地招尋獨有君酒中堪累月身外卽浮雲霜白宵鐘徹風淸曉漏聞坐攜餘興往還似未離羣【浮雲論語富貴於我如浮雲霜白霄鐘徹今仙樂也喬潭霜鐘賦南陽�山有九鐘霜降則鳴】

送崔融

君王行出將書記逺從徵祖帳連河闕軍麾動洛城旌旃朝朔气笳吹夜邊聲坐覺煙塵掃秋風古北平【書記翰苑新書魏有太祖以陳琳爲司空軍謀祭酒管書記室掌朝覲防門慰勞祭祀祈祝之文與號令升絀之事祖帳祖別記張帳幔於途以飲別也河闕洛城河水所經而山有伊闕之名故云河闕也洛城今洛陽縣屬河南府古北平地域志幽州爲北平又遵化爲古北平】

早春逰望【復齋漫錄以爲韋蘇州和陸丞逸詩云轉作照古作苦】

獨有宦防人偏驚物新雲霞出海曙梅栁度江春淑气催黃鳥晴光轉綠蘋忽聞歌古調歸思欲霑巾【宦防王吉曰長卿久宦防不遂所用雲霞出海曙一聯集云和晉陵丞早春防望此二句蓋晉陵防望之景黃鳥一名倉庚齊人謂之搏黍爾雅云蘋萍之大者也本艸云謂之芣菜沾巾漢王莽逐王閎閎泣元後以手巾拭之】

沈云卿【名佺期相州內黃人上元二年鄭益榜進士】

逰少林寺【在洛陽嵩嶽傳燈錄達摩禪師集止嵩山少林面壁九年】

長歌防寶地徙倚對珠林鴈塔風霜古龍池歳月深紺園澄夕霽碧殿下秋陰歸路煙霞晚山蟬處處吟【寶地珠林佛經黃金七寶爲地摩尼珠爲林徙倚楚詞徙倚而遙思注曰遷移倚之也鴈塔佛在西域有比丘見羣鴈飛乃曰此鴈可充我食鴈卽墮地佛曰此鴈王也不可食乃爲之瘞鴈建塔又長安城東恩寺亦有鴈塔毎進士及第俱於此題名以爲盛事龍池見前注紺園謂園中樹葉紺碧夕陽照之如水色之澄霽碧殿縹瓦爲屑】

早發平昌島【山在海中故曰島平昌未詳所在】

解防春風後鳴榔曉漲前陽烏出海樹云鴈下江煙積气沖長島浮光溢大川不能懷魏闕心賞獨泠然【鳴榔說榔船板也陽烏日也日中有金烏故云魏闕禮正月之吉始和懸治象之法於象魏今闕也又左宮門雙闕懸法象其狀巍然髙大故曰魏闕】

夜宿七盤嶺【七盤嶺在達州永陸縣】

獨防千里外髙臥七盤西山月臨近天河入戶低芳春平仲緑淸夜子規啼浮客空畱聴褒城聞曙雞【平仲艸名褒城見前注】

被試出塞

十年通大漠萬里出長平寒日生戈劍陰雲拂斾旌饑烏啼舊壘疲馬戀空城辛苦臯蘭北邊塵損漢兵【長平括地誌在上黨氏縣卽秦坑趙卒四十萬之地臯蘭括地誌古西羌地秦置隴西郡漢屬金城郡臯蘭山名郡因山得名戈防兵仗之名說文云戈平頭防也徐謂防小枝上向則爲防平之則爲戈一曰防偏距爲戈旌說文析羽注旌首也所以精進士卒也又析羽謂之析鳥羽爲之其竿頭則綴以旄牛尾斾說文繼旐之旗沛然而垂】

王摩詰【詩評律詩如王維韋應物輩亦自有蕭散气】

從岐王過楊氏別業【岐王名範宗之弟也開元二年出刺濟北】

揚子談經處淮王載酒過興防啼鳥緩坐久落花多徑轉逥銀燭林開散玉珂嚴城時未啟前路擁笙歌【揚子指揚雄也雄家貧嗜酒好事者載灑從逰然揚雄非楊子恐別有所指及淮王皆未詳或云淮王指岐王而言玉珂今說文石次玉者又云瑪瑙又螺屬生海中又爾雅翼云其大者珂黃黑色其骨可以飾馬勒故云玉珂】

同崔員外秋宵寓直【禁中有宿也】

建禮髙秋夜承明曉過九門寒漏徹萬井曙鐘多月防藏珠斗云消出絳河更慚衰朽質南陌共鳴珂【建禮門名漠官典職曰尙書郎晝夜更直五日於建禮門外承明廬名漢嚴助傳君厭承明之廬張晏曰承明廬在石渠門外直宿所止故曰廬也九門關門逺郊門近郊門國門臯門又曰中門雉門應門又曰南門亦曰正門路門又曰畢門又曰虎門】

早朝

柳暗百花明春深五鳳城城鴉睥睨曉宮井轆轤聲方朔金門侍班姫玉輦迎仍聞遣方士東海訪蓬瀛【五鳳城太白詩天上白玉京十二樓五城五鳳城者猶言五鳳樓之類也睥睨杜詩睥睨登哀柝注女墻闕前眼處博雅作埤堄轆轤見前注方翔東方翔也本傳字曼倩平原厭次人武帝初卽位徴天下賢良文學材力之士朔上書自陳上偉之今待詔金馬門金門楊雄傳歷金門上王堂注今班門後更魯班門爲金馬門班姬班媫妤也孝成紀帝初卽位選入後宮爲媫妤帝逰後庭欲與同輦載媫妤辭不就載上善其言而止輦者步車也司馬法曰夏曰余車殷曰胡奴車周曰輕車言玉輦則以玉飾而言其貴也遣方士漢武元狩二年帝始祀竈遣方士求神仙人始皇二十八年遣徐市入海求神仙方士嬴皆見前注】

晚春嚴少尹諸公見過

松菊荒三徑圖書共五車烹葵邀上客看竹到貧家雀乳先春艸鸎啼過落花自憐黃髮暮一倍惜年華【三徑三輔決錄蔣詡於竹下閒三徑惟與羊仲求仲遊又陶靖莭歸去來辭三逕就荒松菊猶存五車荘子云恵施多方其書五車人漢髙祖紀云何入秦丞相府取文籍圖書蔵之葵爾雅承露也大前小葉華紫黃色詩七月烹葵及菽看竹晉王徽之字子猷吳中一士大夫家有好竹欲看之便出坐輿造竹下諷嘯良久主人灑掃請坐不願而去雀乳烏獸孳尾注乳化曰孳人說文人及鳥獸生子曰乳黃髮詩詢玆黃髮又黃髮臺背注老也】

送東川李使君

萬壑樹參天千山響杜鵑山中一夜雨樹杪百重泉漢女輸賨布巴人訟芋田文翁翻教授不敢倚先賢【漢女潼州漢爲廣漢郡故曰漢女賨說文南蠻賦也賨者率其所有不切責之也後漢南蠻傳咸令大人輸布一疋小口二丈謂之賨布又廣安府古爲賨成風俗通曰賨人剽勇賨人春秋時屬巴郡故曰巴人訟芋田訟其種芋之田也文翁本傳爲蜀郡太守始興學校以化蜀民也】

送楊長史赴果州【果州春秋戰國爲巴子國秦滅之立巴郡唐曰果州今紹慶府】

褒斜不容幰之子去何之鳥道一千里猨聲十二時官橋祭酒客山木女郎祠別後同明月君應聴子規【褒斜二谷名見前注幰集韻云車上張繒曰幰史梁鮑泉爲通直郎常乘髙幰繖蓋不容幰謂谷險窄不能容車也之子指揚長史也鳥道太白詩西當太白有鳥道注謂道徑防窄止可容鳥過而已又南中八志曰鳥道四百里以其險絕獸猶無蹊特上有飛鳥之道耳祭灑客漢法上客曰祭酒女郎祠者果州誌州有金泉山山中有觀乃仙女謝自然上升之處鄕人祠之】

送友人南歸

萬里春應盡三江鴈亦稀連天漢水廣孤客郢城歸郎國稻苗秀楚人菇米肥懸知倚門望遙識老萊衣【三江唐仲初吳都賦注松江下七十里分流東北入海者爲婁江東南流者爲東江並松江爲三江其地今亦名三江口吳越春秋範蠡乘舟出三江口者是也郎國地名說文魯亭也春秋桓公及齊人戰於郎人荘公築臺於郎漢水見前注郢城今郢州古荊楚也春秋爲郊郢北魏立郢州菇米見前注倚門望左傳齊人淖齒弒王王孫賈失王處及歸其母曰汝朝去晚來吾以倚門而望老萊衣楚老萊子年七十著五色斑斕衣戱於親前以娛其親】送丘爲下第歸江東【金陵古云江左又云江東蓋大江之東也】

憐君不得意況復柳條春爲客黃金盡還家白髮新五湖三畝宅萬里一歸人知爾不能薦羞稱獻納臣【黃金盡古詩黃金然桂盡五湖見前注丘爲吳人故云知爾謂相知不能薦也一作知禰謂漢孔融薦禰衡事獻納臣漢班固傳注云朝夕論思口月獻納出入諷諌蓋諌官之職貴在獻納】

終南別業

中嵗頗好道晚家南山陲興來毎獨往勝事空自知行到水窮處坐看雲起時偶然值林叟談笑滯還期【批云其資如此故自難及○南山陲終南山之址也李肇國史補曰王維好佛得宋之問輞川別業山水絕勝今南山淸涼寺是其地也】

歸嵩山作【初學記嵩髙山者五嶽之中嶽也其山三十六峯東有太室西有少室嵩其總名也】

淸川帯長薄車馬去閒閒流水如有意暮禽相與還荒城臨古渡落日滿秋山迢遞嵩髙下歸來且閉闗【薄說文林薄也又香材艸曰薄閒閒詩桑者閒閒兮注閒閒安閒之意也嵩髙下白虎通中央之嶽獨加髙字者何中央居四方之中而髙故曰嵩髙山】

終南山【雍錄終南山長安之南山也橫亙中南面西起秦隴束徹藍田凡八百里】

太乙近天都連山到海隅白雲回望合靑靄入看無分野中峯變陰晴眾壑殊欲投人處宿隔水問樵夫【太乙南山中山名人分野天文志天有十二次日月之所躔也地有十二辰王侯之所國周保章氏以星土辧九州所封之域皆有分星以觀妖祥故有分野之說也】

漢江臨泛【漢陽府漢口卽漢江所出之水書江漢朝宗於海蓋漢水自此出與江合】

楚塞三湘接荊門九派通江流天地外山色有無中郡邑浮前浦波瀾動逺空襄陽好風日畱醉與山翁【三湘寰宇記湘潭湘鄕湘源謂之三湘卽今之長沙府也九派通洞庭古之九江所合處故九派通也襄陽仙翁俱見前注】

送張道士歸山

先生何處去王屋訪茅君別帝畱丹訣驅雞入白雲人間苦難住天上復離羣當作遼城鶴仙歌使爾聞【王屋述異記十大洞天之一洞周回一萬里名小有淸虛之天在洛京茅君列仙傳茅蒙字初成隠華山修道始皇時龍駕白日升天子三人曰盈曰固曰震得道於金陵句曲山卽今之茅山也城鶴仙傳丁令威鶴駕也化爲白鶴集東華表柱上歌曰有鳥有鳥丁今威去家千嵗今來歸】

送李判官赴江東【判官別駕之職太守之佐也】

聞道皇華使方隨皂蓋臣封章通左語冠冕化文身樹色分揚子潮聲滿富春遙知辧璧吏恩到泣珠人【皇華詩皇皇者華注佐也皇皇猶煌煌也華艸木之華也此遣使臣之詩也皂蓋臣太守也太守之車朱轓皂蓋故云封章謂封事也左語未詳或謂江束爲江左故曰左語文身史記關也吳太伯奔荊蠻文身斷髮示不用耳揚子揚子江也富春今杭州府富春縣也辧璧吏未詳泣珠人見前注】

送嚴秀才還蜀

寧親爲令子似舅卽賢甥別路經花縣還鄕入錦城山臨靑塞斷江向白雲平獻賦何時至明君憶長卿【寧親詩害澣害否歸寧父母注歸寜問安也似舅宋桓聞軍起曰何無忌劉牢之之外甥酷似其舅共舉大事何謂無成花縣晉潘嶽字安仁出爲河陽令滿縣種桃李花人謂之花縣錦城蜀郡號錦城獻賦前武紀司馬相如字長卿獻子虛賦帝讀而善之曰朕獨不得與此人同時哉時楊意爲狗監侍上因薦之得召見】

送平淡然判官

不識陽闗路新從定逺侯黃雲斷春色畫角起邊愁瀚海經年別交河出塞流須令外國使知飲月支頭【陽闗在雍州城古流沙地又卽玉門闗名定逺侯漢班超封定逺侯畫角車服儀制云角前世事書所未載或云北方吹以驚中國之馬也又黃帝內傳女請制角二十四以警眾又通禮儀纂蚩尢帥魑魅與黃帝戰始命吹角作龍鳴以禦之軍中置以司昏曉故角爲軍容也瀚海交河見前注月支頭大月氏國治藍氏城冒頓單於攻破之而老上單於殺月氏以其頭爲飲器】

送岐州源長史歸

握手一相送心悲安可論秋風正蕭索客散孟嘗門【批云曲盡別時悲惋之情】故騎通槐里長亭下槿原徵西舊旌節從此向河源【孟嘗門史孟嘗君齊相田文也封孟嘗門下常有客三千人槐裏在長安長安志渭水自桓州郡縣界束過槐裏縣南槿原未詳按此詩維與源同在崔常侍幕作贈時常侍巳死故云按崔常侍嘗爲河西節度使此云崔常侍毌乃希逸歟】

山居卽事

寂寞掩柴扉蒼茫對夕暉鶴巢松樹徧人訪蓽門稀嫩竹含新粉紅蓮落故衣渡頭燈火起處處采菱歸【批云自是維詩】

冬夜書懷

獨坐悲雙鬢空堂欲二更雨中山果落燈下艸虫鳴白髮終難變黃金不可成欲知除老病惟有學無生【白髮難變度人經云髮白皮黑不能變災危之至天資終不可黑也黃金不成前武紀李少君以祠竈卻老方見上尊之少君匿其年言祠竈則致物丹砂可化爲黃金違萊仙者可見因之以封禪則不死學無生見前注】

觀獵

風勁角弓鳴【批雲气防】將軍獵渭城艸枯鷹眼疾雪盡馬蹄輕忽過新丰市還歸細柳營回看射雕處千里暮云平【新丰市渭城俱見前注細柳漢文紀曰地名在長安西三輔黃圖曰細柳倉在渭水北方古徼西張揖曰在昆明池南今柳市是索隠曰在城門外阿房宮西北維括地誌云細柳倉在雍州咸陽縣西南卽周亞夫次細柳文帝不得入棘門之地也】

賈防鄰【名至擢明經第杜子美詩注云至先世掌絲綸又至父曾嘗於開元間掌制誥至從宗幸蜀爲中書舍人帝傳位肅宗嘗譔冊旣進槀帝曰昔先帝誥命乃父爲之辭今玆命冊人爾爲之兩朝盛典出卿家父子可謂繼美矣仕至禮部侍郎】

南州有贈二首【今廣西桂林府也謝靈運詩南州實炎徳桂樹淩寒山】

極浦三春艸髙樓萬里心楚山晴靄碧湘水暮流深忽與朝中舊同爲澤畔吟停杯試北望還欲淚霑襟【楚山湘水見前注澤畔吟楚辭行吟澤畔】

越井人南去湘川水北流江邊數杯酒海內一孤舟嶺嶠同仙客京華卽舊逰春心將別恨萬里共悠悠孫逖【博州武水人開元元年舉哲人奇士隠倫屠釣第一人嘗爲中書舍人典詔誥爲代言言辭最爲精宻張九齡視其艸欲易一字卒不能也】

宿雲門寺閣【雲門寺在今紹興府防稽縣南三十一里今名雍熈爲州之偉觀王子敬居此有五色祥雲因建寺謂之雲門】

香閣東山下煙花象外幽懸燈千嶂夕捲幔五湖秋畫壁余鴻鴈紗宿鬥牛更疑天路近夢與白雲逰【東山在上虞縣西南四十五里卽謝安隠處】

祖詠【開元十一年杜綰榜進士】

顯韓少府水亭

梅福幽棲處佳期不忘還鳥啼當戶竹花繞傍池山水气侵階冷藤陰覆坐閒寧知武陵趣宛在市朝間【梅福列仙傳字子眞九江人補南昌尉王莽専政一朝棄妻子去變姓名爲吳市門卒人傳以爲仙去又瑞州圖經載子眞故宅在髙安之丰安鄕旁有尉山及梅仙觀武陵桃源事見前注此云梅福幽樓處者蓋唐縣尉皆稱少府故以擬梅福也】

蘇氏別業

別業居幽處到來生隠心南山當戶牖灃水暎園林竹覆經冬雪庭昏未夕陰寥寥人境外閒坐聴春禽【南山卽終南山灃水雍州地域志出鄠縣距陰山南入於防】

畱別盧象

朝來已握手宿別更傷心灞水行人渡商山驛路深故情君且足謫宦我難任直道皆如此誰能淚滿襟【灞水古曰滋水雍州地域志秦穆公霸世更名以顯霸功水出藍田縣防滻水滻水北入於渭商山在上洛縣西南四皓隠處】

江南旅情

楚山不可極歸路但蕭條海色晴看雨江聲夜聴潮劍畱南斗近書寄北風遙爲報空潭橘無媒寄洛橋【劍畱南斗近晉張華傳丰城縣獄有劍其气常射鬥牛】

儲光羲

漢陽卽事【荊州誌春秋時鄭子國今爲漢陽府】

楚國千里逺孰知方寸違春逰懽有客夕寢賦無衣江水帯冰泮桃花隨雨飛九歌有深意捐佩乃言歸【有客詩有客有客亦白其馬注此宋公來朝將去而王燕餞之詩也無衣詩三體詩注詩豈曰無衣與子同仇九歌楚辭屈子有九歌朱子序曰九歌者屈原之所作也屈原旣逐因楚人祀神之歌而更定之寄其忠君愛國眷戀不忘之意也捐佩九歌湘夫人捐余玦兮江中遺余佩兮澧浦】

題陸山人樓

暮聲雜初鴈夜色涵早秋獨見海中月照君池上樓山云拂髙棟天漢入云流不惜朝光滿其如千里防

臨江亭

古木嘯寒禽層城帯夕陰梁園多絳樹楚岸盡楓林山際豈爲險江流長自深平生何以恨天地本無心【梁園見前注天地無心朱子四書天何言哉注雲天地無心而成化也】

詠山泉

山中有流水借問不知名暎地爲天色飛空作雨聲轉來深澗滿分出小池平恬澹人無見年年長自淸

孟浩然

與諸子登峴山【峴山寰宇記在襄陽府漢上去襄陽十里】

人事有代謝【批只此一句便見感慨】往來成古今江山畱勝迹我輩復登臨水落魚梁淺天寒夢澤深羊公碑尙在讀罷一霑襟【批不必苦思自然好苦思復不能及○代謝髙誘曰代更謝敍也漁染夢澤見前注羊公碑晉羊祜出鎭南夏甚得民心後卒百姓爲建碑於峴山望者莫不墮涙杜預名墮涙碑詩評云此詩起得髙古略無粉色而情境俱肖悲慨勝於形容眞峴山詩後有能言者亦在下風】

臨洞庭【洞庭湖在巴陵縣西北吞赤沙南連靑艸橫亙七八百里乂風士記鼎澧沅湘合諸蠻黔南之水匯於洞庭至巴陵與荊江合】

八月湖水平涵虛混太淸气蒸云夢澤波撼嶽陽城【批云吳楚東南坼乾坤日夜浮非不佳但不知後聫能作麼生道否此是自然髙處】欲濟無舟楫端居恥聖明坐觀垂釣者徒有羨魚情【批云托興可傷詩評雲起得渾然稱題烝撼偶然不是下字而气槪橫絕朴不可易端居感興深厚味之言有盡而意無窮】

歸終南山【批云亦其最得意之詩最失意之日故首爲明皇誦之】

北闕休上書南山歸敝廬不才明主棄多病故人疏白髮催年老靑陽逼嵗除永懷愁不寐松月夜虛【批云但人有此起無此結毎見短气】

宿武陽川

川暗夕陽盡孤舟泊岸初嶺猿相叫嘯潭影似空虛就枕滅明燭扣舷聞夜漁雞鳴問何處人物似秦餘【批云隨意唱出便無俗意○秦餘晉人入桃源見有人家皆云先世避秦入此今不知爲何時也】

宿桐廬江【桐廬縣名今屬嚴州】

山暝聴猨愁滄江急夜流風鳴兩岸葉月照一孤舟建徳非吾土維揚憶舊逰還將兩行淚遙寄海西頭【批云一孤似病天趣自得○建徳地域志揚州之境漢立新定等縣後攺新安郡隨置睦州攺遂安郡唐析桐廬爲嚴州宋攺建徳軍今仍嚴州建徳乃帶管縣維揚揚州也禹貢九州之一春秋屬吳越漢爲荊王吳王國景帝更爲江都國東漢爲廣陵郡唐爲揚州也】

夜渡湘川

客行貪利渉夜裏渡湘川露气聞芳杜歌聲識采蓮榜人投岸火漁子宿潭煙行旅時相問涔陽何處邊【批云淸潤自喜○湘川地域志自長沙以南皆爲湘水此云湘川不知所指涔陽荊州之域屬楚地今州地卽漢武之零陽縣也吳立天門郡晉置南平郡陳廢郡置松州尋攺澧明州在水之北故名唐攺澧陽郡後爲澧州今因之芳杜杜若香艸也見前注采蓮曲歌名】

武陵泛舟

武陵川路狹前棹入花林莫測幽源裏仙家信防深水回靑嶂合云度緑溪陰坐聴猨閒嘯彌淸塵外心【武陵荊州之域殷國爲蠻蜑所居戰國屬楚漢爲武陵郡隋攺辰州唐爲朗州宋攺鼎州後升常徳府今因之仙家指桃源言】

永嘉浦逢子容【永嘉縣名今屬溫州府浦其在縣之浦也】

逆旅相逢處江村日暮時眾山遙對酒孤嶼共題詩廨宇鄰鮫室人煙接島夷鄕園萬餘里失路一相悲【批云眾山孤嶼且不犯時景句而淘洗欲盡孤嶼鮫室見前注島夷書島夷卉服】

秦中寄逺上人

一丘常欲臥三徑苦無資北上非吾願東林懷我師黃金然桂盡壯志逐年衰日夕涼風至聞蟬但益悲【三徑蔣詡三徑見前注東林寺名晉慧逺所造廬山記謝靈運卽東林譯槃經然桂戰國防蘇秦曰楚國之食貴於玉薪貴於桂謁者難見如鬼王難得見如天地今臣食玉灼桂因鬼見帝】

晚春

二月湖水淸家家春鳥鳴林花掃更落徑艸踏還生酒伴來相命開尊共解酲當杯已入手歌妓莫停聲【批云亦自豪宕家家春鳥鳴又別諸語情屬不淺】

赴京途中遇雪

迢逓秦京道蒼茫嵗暮天窮陰連晦朔積雪徧山川【決不爲小兒語求工者】落雁迷寒渚饑烏噪野田客愁空竚立不見有人煙

嵗除有懷【月令是月日窮於次月窮於紀星回於天嵗且更始故曰除夕】

迢遞三巴路羇危萬里身亂山殘雪夜孤燭異鄕人漸與骨肉逺轉於僮僕親那堪正漂泊來日嵗華新【批云一年將盡夜萬里未歸人非不美後聫餒矣又平生客中除夕誦此不復更作上十字尢和合下十字痛快能言人眾妙集中以爲崔塗詩未知孰是但孤獨攺孤燭似是也】

裵司士見尋

府僚能枉駕家釀復新開落日池上酌淸風松下來廚人具雞黍稚子摘楊梅誰道山翁醉猶能騎馬回【批云大巧若拙楊梅果名異物志楊梅大如彈丸五月熟其味酸甜有紅紫白三種紫者最勝山翁卽山簡見前注】

梅道士水亭

傲叟非凡叟名流卽道流隠居不可見髙論莫能酬水接仙源近山藏鬼谷幽再來迷處所花下問漁舟【批好又得語不凡得語故異鬼谷在荊州仙源縣桃源桃源與荊州亦相近故云事見前注】

過故人荘

故人具雞黍邀我至田家緑樹村邊合靑山郭外斜開筵面塲圃把酒話桑麻待到重陽日還來就菊花【批毎以自在陵厲者極是雞黍漢書範式與友張元伯別薯秋爲期元伯九月十五日殺雞爲黍待之果至話桑麻陶詩但道桑麻長重陽九月九日也陶淵明嘗於九日無酒出宅已采菊盈把頃之白衣人送酒至】

髙達夫

送劉評事充朔方判官賦得徵馬嘶【評事六典宣帝初於廷尉置左右平後光武省左平惟有左平掌平決詔獄魏晉直謂之廷尉評隨置大理評事唐置評事十員掌書移推覆徵馬嘶樂府名】

徵馬向邊州蕭蕭嘶未休思深應帯別聲斷爲兼秋岐路風將逺闗山月共愁贈君從此去何日大刀頭【闗山月古曲名大刀頭古詩何當大刀頭謂刀頭有環也】

贈杜二拾遺【杜二卽子美達時爲西川節度故贈拾遺唐武氏置左右拾遺二官以掌供奉諷諫開元以來尢爲淸選左屬門下省右屬中書省卽古司諫之官】

傳道招提客詩書自討論佛香時入院僧飯屢過門聴法還應難尋經剰欲翻艸今已畢此外復何言【招提釋書招提菩薩皆古佛名故寺謂之招提或名伽藍或名道塲其實一也艸漢揚雄字子云蜀郡成都人世以農桑爲業至雄少好學其意欲求文章成名於世以爲經莫大於易故作太】

岑參

滻水東店送唐子歸嵩陽【滻水在長安出灞陵縣入於灞水嵩陽嵩州也】

野店臨官路重城壓禦堤山開灞水北雨過杜陵西歸夢秋能作鄕書醉懶題橋回忽不見徵馬尙聞嘶送張子尉南海【南海揚州之域百粵之地趙佗自立爲南海王至漢武帝始定爲南海郡今廣州府是也】

不擇南州尉髙堂有老親樓臺重蜃气邑裏雜鮫人海暗三山雨花明五嶺春此鄕多寶玉愼莫厭淸貧【蜃气說文大蛤也蚌屬月令雀入大水化爲蜃乂史天官書蛇爲蜃似蛟無足乂海旁蜃气似樓臺三山番山禺山堯山乂羅浮山三山之總名五嶺州學記五嶺峙其北謂大庾始安臨賀桂陽揭揚也多寶玉謂廣州所產有珠香犀象玳瑁之屬也比詩謂不以官小任逺而爲之者蓋在求祿以養親也】

送張都尉東歸【漢趙過爲搜粟都尉】

白羽緑弓年年只在邊還家劍鋒盡出塞馬蹄穿逐邊西逾海平胡北到天封侯應不逺燕頷豈徒然【西逾海或西域有西海也到天言北地天山也燕頷漢班超虎頭燕頷飛而食肉此萬里侯相也後以功封定逺侯】送揚州王司馬【隋攺治中別駕爲長史司馬卽漢郡丞之職掌兵馬】

君家舊淮水水上到揚州海樹靑官舍江云黑郡樓東南隨去鳥人吏待行舟爲報吾兄道如今已白頭送王七錄事赴虢州【錄事漢郡主簿也晉爲督郵掌總錄諸曹文簿舉彈善惡其後刺史有軍而開府者並置之虢州禹貢豫州之域唐攺爲陜州置錄事】

早嵗卽相知嗟君最後時靑雲仍未達白髮欲成絲小店闗門道長河華嶽祠農民吏待莫遣馬行遲【靑雲須賈曰不意君致身靑雲之上關門函谷關也長河水經曰歷華山潼關過而曲行華嶽華山乃西嶽嶽在華陰縣五千仞上有西嶽祠字農地域志虢州靈寶縣古農故地也】

送懷州吳別駕【懷州兾州之域杜預注云在晉山之南河之北天寶中攺爲河內郡乾元中復爲懷州柳枝古人折柳送別王仁裕開元遺事曰長安東有灞陵橋於此送別】

灞上柳枝黃壚頭酒正香春流飲去馬暮雨濕行裝驛路通函谷州城接太行覃懷人總喜別駕得王祥【灞上長安霸水上壚說文賣酒區也前食貨志令官作酒以三千石爲一均率開一壚以賣函谷關有二自陜州至靈寶縣南十里秦函谷也自靈寶三萬餘里至河南府新安縣東一里漢函谷也武帝爲楊僕移於此太行山名地域志在河內郡北趨於濟源邑界起懷州河內縣北至幽州凡綿亙十州覃懷書覃懷底繢注覃懷地名地誌河內懷郡有懷縣今懷州也又曽氏曰潭懷平地當在孟津之東太行之西王祥字休微晉呂防有佩刀相者以爲必登三公防語別駕王祥曰卿有公輔之量以相與】

趙少尹南亭送鄭侍禦

江亭酒甕香白面繡衣郎砌冷虫喧坐簾疏月到牀鐘催離思急弦逐醉歌長闗樹應皆落隨君滿路霜【繡衣郎禦史也漢武帝謂徐復齊武王演傳注繡衣尊寵之也滿路霜通典禦史爲風霜之任故云】

虢宮送河丞市馬

闗樹晚蒼蒼長安近夕陽回風醒別酒細雨濕行裝習戰邊塵黒防秋塞艸黃知君市駿馬不是學燕王【防秋匈奴傳伺人出每以鴈爲故邊上戍兵每以秋爲防守備燕王史燕昭王卽位卑身厚幣以招賢者問郭隗曰古之人君有以千金使防人求千里馬者馬已死買其骨五百金而返君怒防人曰死馬且買之況於生者乎馬今至矣不期年而千里馬至者三也】

髙宮谷招鄭鄠

谷口來相訪空齋不見君澗花然暮雨潭樹暖春雲門徑稀人迹檐峯下鹿羣衣裳與枕席山靄碧氛氳【鄭子眞隠谷口此借以比鄭鄠】

晚發五谿【蜀先主於五谿立黔安郡今肇慶府也五谿者酉谿辰谿巫溪武溪元溪】

客厭巴南地鄕鄰劍北天江村片雨外野寺夕陽邊芋葉藏山徑蘆花間渚田舟行未可住乘月且須牽【肇慶府又名黔南且有巴江其曰巴南者或以此得名也劍北古之創州郡漢廣漢郡梓潼縣也後攺曰劍州人謂劍陽廣元縣曰劍外五溪必與相連故曰劍北云】

武威春暮聞宇文判官西使還已到晉昌【武威古雍州域卽西戎地漢初爲匈奴右地後爲武威郡唐攺涼州今爲西涼府】

片雨過城頭黃鸝上戍樓塞花飄客淚邊柳掛鄕愁白髮悲明鏡靑春換敝裘君從萬里去聞已到州【州雍州之域亦古西戎地戰國時爲鳥縣月支居之漢爲晉昌郡隋立爲州】

殷遙【潤州人開元中爲參軍】

友人山亭

故人從薄宦往往渉淸谿鑿牖對山月褰裳拂澗霓逰魚逆水上宿鳥向風棲一見桃花發能令秦漢迷

王灣【開元二年常無名榜進士】

江南意【三體詩作次北固山下】

客路靑山外行舟淥水前潮平兩岸闊風正一防懸海日生殘夜江春入舊年鄕書何處達歸鴈洛陽邊

常建

逰破山寺【寺在蘇州府常熟縣】

淸晨入古寺初日照髙林竹徑通幽處禪房花木深山光恱鳥性潭影空人心萬籟此俱寂惟聞鐘磬音【米子語錄曰歐陽永叔最喜一人送行詩兩句云晚日都門道微涼艸樹夭又喜常建詩曰竹徑通幽處禪房花木深公自言平生要道此語不得今人都不識這意思只要鬭事使難字便謂之好】

泊舟盱眙【揚州域西漢時盱眙縣東晉盱眙郡唐西楚州宋昭信軍今屬泗州】

泊舟淮水次霜降夕流淸夜久潮侵岸天寒月近城平沙依鴈宿館聴雞鳴鄕國雲霄外誰堪羇旅情【淮水繞城下過魏晉以來壽陽旴眙爲淮南之本原】

皇甫茂政【名冉丹陽人皇甫曽之兄天寶間進士仕至右補闕】

送韓司直【後魏有大理司直位在正監上不署曹事惟覆理禦史撿校事置六人掌承制出使推覆若寺有疑獄則參議之】

逰吳還適越來往住風波復送王孫去其如芳艸何岸明殘雪在潮滿夕陽多季子畱遺廟停舟試一過【王孫蓋言古王者之孫如公孫之類也詳見前注季子季札皇覧冢墓記季子墓在毗陵縣曁陽至今吏氏祠之】

途中送權曙二兄【三體詩以爲皇甫曽詩】

淮海風濤起江闗幽思長同悲鵲繞樹獨作鴈隨陽山晚云和雪汀寒月暎霜由來濯纓處漁父愛滄浪【淮海揚州郡古名淮海鵲繞樹曹操詩雲月明星稀鳥雀南飛繞樹三匝無枝可依應隨陽尙書注云隨陽之鳥鴻鴈之屬滄浪楚詞漁父歌曰滄浪之水淸兮可以濯我纓】

皇甫孝常【名曾丹陽人天寶十載成進士】

送李中丞歸本道

上將宜分閫雙旌復出秦關河三晉路賔從五原人孤戍云通海平沙雪度春酬恩看玉劍何處有煙塵【分閫漢文紀閫以內寡人制之閫以外將軍制之又陸贄奏議云選將而往分之以閫雙旌唐淮西用兵劉沔夜行有以雙燭導曰君當大貴後果至大將常有雙燭在雙旌上五原郡名見前注三晉春秋韓趙魏晉之三卿後防晉分其地故云三晉也五原雍州之域春秋戎狄之地秦爲上郡之北境漢屬五原郡人五原本秦九原郡地在楡林漢元初二年更名五原】

晚至華陰

臘盡促歸心行人及華陰雲霞仙掌出松栢古祠深野渡冰生岸寒川燒隔林溫泉看漸近宮樹晚煙沈【華陰邑名在華州東六十里仙掌王涯太華仙掌注云西嶽太華之首峯有五崖自下逺望偶爲掌形古祠宗太華銘云壇埸殿宇無代不修一嵗三祠無嵗而缺溫泉卽華淸宮見前注】

嚴正文

酬劉員外見寄【員外劉長卿也】

蘇耽佐郡時近出白雲司藥補淸羸疾吟絕妙辭柳塘春水漫花塢夕陽遲欲識懷君意朝朝訪楫師【蘇眈神仙傳蘇仙公也得修眞之術隠於郴州髙秀之峯後乘鶴仙去以比劉長卿白雲司黃帝時秋官爲白雲司也淸羸疾晉廣樂有凊嬴疾絕妙詞魏曹操與楊修觀曹娥碑曰黃絹防婦外孫虀臼修解曰黃絹色絲也防婦少女也外孫女子也虀臼受辛也蓋絕妙好辭四字也楫師吳都賦曰篙公檝師言舟也】

李從一【名嘉佑趙州人天寶七年進士仕至臺袁二州刺史善爲詩綺靡婉麗有齊梁之風時以比吳均何遜云】

仲夏江陰官舍寄裵明府【江陰古延陵邑之地梁置江陰郡今爲江陰縣屬常州嘉祐常爲江陰令故有寄】

萬室邊江次孤城對海安朝霞晴作雨濕气晚生寒苔色侵衣桁潮痕上井欄題詩招茂宰思爾欲辭官【朝霞說文云與日气相薄也又河圖昆侖山有五色水赤水之气上蒸爲霞苔色非眞謂巖苔之色也謂梅气蒸爲苔色也衣桁衣架也一日曬衣竿也杜詩翡翠鳴衣桁茂宰謝暉詩茂宰深遐脊漢卓茂爲密令有聲故詩用以比宰邑者也】

送王牧往吉州謁使君叔【吉州禹貢荊揚二州之域東漢置廬陵吳置安城唐爲吉州】

細艸緑汀洲王孫耐薄逰年華初冠帶文采舊弓裘野渡花爭發春塘水亂流使君憐小阮應念倚門愁【弓裘禮記良弓之子先學爲箕良冶之子先學爲裘小阮阮咸字仲容與叔阮籍爲竹林之遊倚門史王孫賈事齊閔王王出走失王之處其母曰汝朝出而晚來則吾倚門而望汝暮出而不歸則吾倚閭而望】

至七里灘作【在嚴州府桐廬縣與嚴陵瀨相接諺云有風七里無風七十里】

遷客投於越臨江淚滿衣獨隨流水逺轉覺故人稀萬木迎秋序千峯駐晚暉行舟猶未已惆悵暮潮歸

劉文房

送李中丞【周官小宰之職掌建邦之宮刑凡宮之紀禁卽禦史中丞之任也漢百官表禦史大夫有兩丞一曰禦史丞一曰中丞亦謂中丞爲中執法以其居殿中故曰中丞】

流落徵南將曽驅十萬師罷歸無舊業老去戀明時獨立三邊靜輕生一劍知茫茫漢江上日暮欲河之【三邊漢班固曰武帝廣開三邊注曰三垂也渭東南西三方也人羽獵賦序割其三邊說文垂逺邊也】

雨中過袁稷巴陵山居【巴陵今嶽州府】

憐君洞庭上白髮向人垂積雨悲幽獨長江對別離牛羊歸故道鳥雀聚寒枝明發遙相望雲山不可知【洞庭湖名在巴陵見前注】

喜皇甫侍禦相訪

荒村帶晚照落葉亂紛紛古路無行客空山獨見君野橋經雨斷澗水向田分不爲憐同病何人到白雲穆陵闕北逢人歸漁陽【穆陵益都有穆陵縣漁陽今檀州是】

逢君穆陵路疋馬向桑幹楚國蒼山古幽州白日寒城池百戰後耆舊防家殘處處蓬蒿徧歸人掩淚看【故桑幹縣在今朔州有桑幹沙人桑幹水晉慕容儁所都在薊縣幽州唐漁陽郡】

新年作

鄕心新嵗切天畔獨潸然老至居人下春歸在客先嶺猨同旦暮江栁共風煙已似長沙傅從今又防年【老至居人下時景新書董勛云正旦飲酒先飲小者以小者得嵗故先飲酒賀之老者失時故後飲乂初學紀載四民月令云正旦進酒次第當從小起長沙傅賈誼也本傳洛陽人河南守吳公薦之召爲博士絳灌之徒毀之乃以爲長沙王傅】

尋南溪常道士

一路經行處莓苔見履痕白雲依靜渚芳艸閉閒門過

雨看松色隨山到水源谿花與禪意相對亦忘言

松江獨宿【松江水自華亭流入松江江在吳江縣今爲松江府】

洞庭初下葉孤客不勝愁明月天涯夜靑山江上秋一官成白首萬里寄滄洲久被浮名系能無愧海鷗【洞庭在蘇州府非嶽州洞庭也】

余幹旅捨【余幹邑名今屬饒州府】

揺落暮天迥靑楓霜葉稀孤城向水閉獨鳥背人飛渡口月初上鄰家漁未歸鄕心正欲絕何處寒衣

漂母墓

昔賢懷一飯玆事巳千秋古墓樵人識前朝楚水流渚蘋行客薦山木杜鵑愁春艸茫茫緑王孫舊此逰【史韓信傳信家貧漂母飯之信後爲楚王賜母千金古墓東西二冡俱在淮陰縣北八里荘束冡信母墓西冡漂母墓王孫漢韓信傳吾哀王孫而進食蓋韓信王者之子孫故言王孫又春艸年年緑王孫歸不歸古詞】

韋應物

奉送從兄宰晉陵

東郊芳艸歇千里夏云生立馬愁將夕看山獨送行依微吳苑樹迢遞晉陵城慰此斷行別邑人多頌聲【吳苑卽長洲苑在蘇州府吳江縣晉陵縣名屬常州府】

送汾城王主簿

少年初帶印汾上又經過芳艸歸時徧情人故郡多【批雲閒情婉約可愛】禁鐘春雨細宮樹野煙和相望東橋別微風起夕波【汾上汾水上在汾州宮樹西河縣有臨汾宮隋大業十四年建】

送楡次林明府【楡次縣名屬太原府】

無嗟千里逺亦是宰王畿策馬雨中去【此等語亦味外味也】逢人關外稀邑傳楡石在路繞晉山微別思方蕭索新秋一葉飛【批云無一句不合路繞晉山微尢極淸潤學者可仰王畿地域云懷孟路殷時爲畿內周時爲畿屬衛地衛遷河南杜預注云在晉山之南河之北以河北考之則太行山亦在河內縣之北則太行山其亦名晉山歟楡石未詳】

賦得暮雨送李冑

楚江微雨裏建業暮鐘時漠漠帆來重防防鳥去遲海門深不見浦樹逺含滋相送情無限沾襟比散絲【楚江卽楊子江也建業今南京秦爲金陵晉攺秣陵後又分秣陵爲建業海門江由此入海故名海門云】

耿湋【河東人寶應二十年洪原榜進士至大歷七年張式榜仕至左拾遺】

早朝

鐘鼓餘聲裏千官向紫微冒寒人語少乘月燭來稀淸漏聞馳道輕霞暎闈猶看嘶馬處未啟掖垣扉【紫微晉天文志紫微天帝之座也馳道闈掖坦俱見前注】

酬暢當【當河東人】

同防漆沮後已是十年餘防度曽相夢何時定得書月髙城影盡霜重柳條疏且對尊中酒千般想未如【輿地廣記曰漆沮二水名其在不一惟雍州冨平縣名川河乃禹貢漆沮】

贈張將軍

寥落軍城暮重行反照間鼓鼙經雨暗士馬過秋閒慣守臨邊郡曽營海上山關西舊業在夜夜夢中還

韓君平【名翃天寶十三年揚紞榜及第】

題薦福寺衡嶽禪師房【薦福寺在饒州府又京兆府亦有薦福寺】

春城乞食還髙論此中閒僧臘階前樹禪心江上山疏簾看雪捲深戶暎花關晚送門人去鐘聲查靄間【乞食佛經次第乞食已禪心達摩曰內傳心印以契證人禪學要覽達摩不立文字直指人心見性成佛臘釋法嵗也凡學長防間夏臘多者爲長令釋氏以四月十六日前安居入制至七月十五日爲受臘之日若俗嵗除日也階前樹釋氏通鑑曰逸士劉軒入黃山石巖見髙僧問其年以手指桂樹曰毫髮我植今環人體矣】題慈恩寺振上人房【慈恩寺在長安貞觀二十四年唐髙宗爲太子時爲文徳皇后創】

披衣聞客至關鏁此時開鳴磬夕陽盡捲簾秋色來名香連竹徑淸梵出花臺身在心無住他方到防回錢仲文【名起吳興人天寶十年李巨卿榜進士授祕書郎大歷中爲翰林學士詩名與郎士元齊名時人語曰前有沈宋後有錢郎初錢少時寓驛舍聞人吟二句曰曲終人不見江上數峯靑後十年就進士試湘靈鼔瑟詩成結句未得遂以二語結之試官李暐批曰神句也遂中首選】同梁鍠文宴

客到衡門下林香蕙艸時好風能自至明月不須期秋水翻荷影淸霜脆柳枝微官是何物許可廢言詩【三體詩注衡門謂以橫木爲門蕙艸本艸云蕙艸生下濕地麻葉方莖赤花黒實如防蕪陳藏器云卽零陵香爾雅翼蕙似蘭花亦春開蘭先而蕙繼之蘭一葉一花蕙一葉五花山林中十蕙而一蘭漢揚雄傳發蘭蕙與芎防翻荷影謂荷葉倒水中惟見葉背故曰翻】

題鄰居齊六司倉

沈防眾所遺咫尺絕佳期始覺衡門下翛然太古時雞聲共林巷燭影隔茅茨坐惜牛羊徑芳蓀白露滋【沈防謝靈運詩沈防空別理芳蓀說文香艸也陶隠居云蓀生溪側名溪蓀者極似菖蒲而葉無脊爾雅翼云楚辭言香艸皆以臣諭惟言蓀者諭君蓋蓀於藥性爲君故也】

送僧自吳逰蜀

隨緣忽西去何日返東林世路無期別空門不住心人煙一飯少山雪獨行深天外猨聲夜惟聞淸梵音【東林見前注空門釋氏之教以空虛寂滅爲宗故曰空門不住心】

送僧歸日東【日東日本國也在大海之東日出之地故云日束】

上國隨緣住來途若夢行浮天滄海逺去世法舟輕水月通禪觀魚龍聴梵聲誰憐一燈影萬里眼中明【水月通禪觀圭峯禪師序曰念佛求生淨土亦須修十六禪觀十六觀中有水觀月觀也不住心禪經曰應無住而生其心一燈影佛經云佛祖相傳以法故云傳燈一燈卽云一僧也】

司空文明【名曙廣平人貞元年仕至水部員外郎與盧綸韓翃錢起李端吉中孚雀峒耿湋夏侯審苗發齊名號大歷十才子云】

喜外弟盧綸見宿

靜夜四無鄰荒居舊業貧雨中黃葉樹燈下白頭人以我獨沈久愧君相見頻平生自有分況是霍家親【霍家似指霍光而言】

云陽館與韓紳宿別【云陽秦屬巴郡今爲云安縣】

故人江海別防度隔山川乍見翻疑夢相悲各問年孤燈寒照雨深竹暗浮煙更有明朝恨離杯惜共傳

經廢寶慶寺【寶慶一作寶炎一作寶光】

黃葉前朝寺無僧寒殿開池晴出曝松暝鶴飛回古砌碑橫艸陰廊畫雜苔禪宮亦銷歇塵世轉堪哀郎君冑【名士元中山人天寶中進士仕至郢州刺史詩法云士元晚唐人佳句甚多與錢起齊名時人柟爲錢郎】

送彭將軍

雙旌漢飛將萬里獨橫戈春色臨關盡黃雲出塞多鼔鼙悲絕漠烽戍隔長河想到陰山路天驕已請和【飛將李廣也陰山天驕俱見前注】

送韋湛判官

髙閣晴江上重陽古戍間聊因送歸客更此望鄕關惜別心能醉經秋鬢自斑臨流興不盡惆悵水雲閒

送別錢起

暮蟬不可聴落葉豈堪聞共是悲秋客那知此路分荒城背流水逺鴈入寒云陶令門前菊餘花可贈君【陶令名元亮在晉名淵明在宋名潛私諡靖節先生侃曽孫也爲彭澤令見晉室將亂棄官歸隠於潯陽之柴桑宅邊多種菊毎擕酒吟詠其間采菊東籬下秋菊有佳色其詩也】

送張南史

雨餘深巷靜獨酌送殘春車馬𨿽嫌僻鸎花不棄貧虫聲粘戶网鼠迹印牀塵借問山陽防如今有防人【山陽晉向秀字子期好老荘之學與嵇康善毎與呂安灌園於山陽康被害秀入洛聞笛聲思與康逰宴之好感音而作思舊賦】

李端【趙州人大歷五年李搏榜進士端與盧綸等號大歷十子人唐人宴集賦詩必推一人擅塲郭曖尙升平公主盛集賦詩李端壇塲】

茂陵山行陪金部【金部漢戶部有金部置尙書郎主財帛委輸】

宿雨朝來歇空山天气淸盤云雙鶴下隔水一蟬鳴古道黃花落平蕪赤艸生茂陵𨿽有病猶得伴君行【茂陵武帝陵名司馬相如嘗臥病茂陵故云𨿽有病也】

竇遺直【字叔向扶風平陵人】

春日早朝應制【承詔賦詩曰應制】

紫殿俯千官春松應合懽禦鑪香焰暖馳道玉聲寒乳燕翻珠綴祥烏集露盤宮花一萬樹不敢舉頭看【漢武帝行幸甘泉郊泰畤神光降集紫殿合懽花樹名玉聲寒言佩聲也珠綴說文旒綴也露盤三輔故事建章宮中承露盤髙二十丈七圍以銅爲之】

戴幼公【名叔倫潤州金壇人貞元進士爲撫州刺史遷容管經略使】

除夜宿石頭驛【石頭城在金陵人今嶽州府有石頭古馹】

旅館誰相問寒燈獨可親一年將盡夜萬里未歸人寥落悲前事支離笑此身愁顏與衰鬢明日又逢春【支離荘子支離防者有役則以病不受功上與病者粟則受三鐘支離其形猶可全其天年況支離其徳者乎】

別友人【三體詩作汝南別董校書】

擾擾倦行役相逢陳蔡間如何百年內不見一人閒對酒惜余景問程愁亂山秋風萬里道又出穆陵關【陳庖犧氏所都禹貢爲豫州之域周初爲陳國秦攺潁川郡漢爲淮陽郡今爲陳州蔡亦豫州之域武王封叔度於蔡卽此也秦爲三川郡漢爲汝南郡南宋爲蔡州今爲汝寧府穆陵闗防海圖穆陵在淄川西山間所謂南至於穆陵者也】

早行寄朱山人放

山曉旅人去天髙秋气悲明河川上沒芳艸露中衰此別又萬里少年能防時心知剡谿路聊且寄前期【剡谿王子猷雪夜訪戴之所在紹興府防稽縣】

江上別張駕

年年五湖上厭見五湖春長醉非關酒多愁不爲貧山川迷道路伊洛暗風塵今日扁舟別俱爲滄海人【五湖見前注伊水名在河南陸渾山入河洛卽洛陽也】

戎昱【荊南人仕爲節度使詩評戎昱盛唐人而詩絕似晚唐】

聞笛

入夜思歸切笛聲淸更哀愁人不願聽自到枕邊來風起塞云斷夜深關月開平明獨惆悵落盡一庭梅【笛曲中有關山月落梅花曲故云】

王仲初

送人逰塞

初晴天墮絲晚色上春枝城上路分處邊頭人去時停車數行日勸酒問回期亦是茫茫客還從此別離【批云眼前語話得好】

邊上送故人

百戰一身在相逢白髮生何時得家信毎日算歸程走馬登寒隴驅羊入廢城羌歌三兩曲人醉海西營【羌歌羌人之歌也羌西戎牧羊人也後漢光武紀羌有百五十四種散處三河之地海西西域志蔥嶺以西海西以東爲一域皆西域之地也人武紀李廣利封海西侯】

汴路水驛【汴古豫州之域卽仲丁遷於囂是也宋爲開封府今仍舊】

晚泊水邊驛柳塘初起風蛙鳴蒲葉下魚入稻花中去捨已云逺問程猶向東近來多怨別不與少年同【驛古之待捨也】

汴路卽事

千里河煙直靑楓夾岸長天涯同此路人語各殊方艸市迎江貨津橋稅海商回看故宮柳憔悴不成行【故宮漢時梁孝王都於汴】

醉後憶山中人

花開艸復秋雲水自悠悠因醉暫無事在生難免愁遇晴須看月聞健且登樓暗想山中伴如今盡白頭

南中

天南多鳥聲州縣半蕪城野市依蠻姓山村逐水名瘴煙沙上起陰火雨中生獨有求珠客年年入海行【蕪城謂荒蕪也陰火鬼火也人海賦陰火潛然注凡水有硫黃其泉則溫故云陰火杜詩陰房鬼火靑是也求珠客見前注】

張文昌

薊北旅思【薊北兾州之域秦漢爲漁陽古北平二郡地唐開元分立薊州今爲遵化府】

久客望鄕國空歌白薴詞長因送人處憶得別家時失意還獨語多愁秪自知客亭門外柳折盡向南枝【白薴詞見前注】

春日畱別

逰人欲別離醉後對花枝看卻春又晚莫輕年少時臨行記分處回首是相思各向天涯去重來未有期

望行人

秋風下起旅鴈向南飛日日出門望家家行客歸無因見邊使空待寄寒衣獨倚靑樓暮煙深鳥雀稀

薊北春懷

渺渺水雲外別來音信稀因逢過江使卻寄在家衣問路更愁逺逢人空說歸今朝薊城北又見塞鴻飛【薊城古薊州今爲遵化府】

酬韓庶子【周太子之官有庶子掌其戒令與其教治庶子猶諸子也周禮諸子之政司馬之屬也秦漢有中庶子唐因之】

西街幽僻處正與懶相宜尋寺獨行逺借書常送遲家貧無易事身病是閒時寂寞誰相問秪應君自知

宿江店

野店臨江浦門前有橘花停燈待賈客賣酒與漁家夜靜江水白路回山月斜閒尋泊船處潮落見平沙

夜到漁家

漁家在江口潮水入柴扉行客欲投宿主人猶未歸竹深村路逺月出釣船稀遙見尋沙岸春風動艸衣【批云二詩皆夜次之作自然冩得意出】

送仁弟戴往蘇州

楊桞閶門路悠悠水岸斜乘舟向山寺著屐到漁家夜月紅柑樹秋風白藕花江天詩景好回日莫令賖【閶門孫權記曰吳西郭門夫差作以天門通閶闔故名之後春申君攺爲昌門】

山中贈日南僧

獨向雙峯老松門閉兩涯翻經上蕉葉掛衲落藤花甃石新開井穿林自種茶時逢海南客蠻語問誰家【雙峯寺名四祖常居此寺又鎭江府海門有雙峯】

五言排律附

沈云卿

酬蘇員外味道夏晚寓直省中見贈【省中尙書省也省有郎中員外】

並命登仙閣通宵直禮闈大官供宿膳侍史護朝衣捲幔天河入開月露微小池殘暑退髙樹早涼歸冠劍無時釋軒車待漏飛明朝題漢柱三署有光輝【禮闈說文宮中門也大官光祿寺有大官署掌飲膳題漢柱漢司馬相如往京師過蜀郡升仙橋題其柱曰不乘駟馬車不復過此橋三署官制初秦置郎中令其屬官有三署謂五官中郎將左中郎右中郎也人漢官儀云尙書郎初從三署郎選】

同韋舍人早朝

閶闔連雲起巖廊拂霧開玉珂龍影度珠履鴈行來長樂宵鐘盡明光曉奏催一經傳舊徳五字擢英才儼若神仙去紛從霄漢回千春奉休歷分禁喜趨陪【閶闔洛陽十二門其西曰閶闔門巖廊漢董仲舒傳防於巖廊之上晉灼曰堂邊廡巖廊謂巖峻之廊也玉珂龍影度言馬如龍也珠履鴈行來言百辟趨班也長樂明光見前注休歷謂美歷也】

宗【朱子云唐明資稟英邁只看他做詩出來是甚麼气魄今唐百家詩首載明皇早度蒲津關多少飄逸气防便冇帝王气質越州冇石刻唐朝臣送賀知章詩亦只有明皇一首好有曰豈不惜賢達其如髙尙何】

早度蒲關【蒲津關在同州馮翊縣】

鐘鼓嚴更曙山河野望通鳴鑾下蒲阪飛斾入秦中地崄關逾壯天平鎭尙雄春來津樹合月落戍樓空馬色分朝景雞聲逐曉風所希常道泰非復繻同【鳴鑾說文人君乘車駟馬鑣八鑾鈴象鸞鳥和聲人曰馬口銜鑣曰鑾又在車曰鑾在式曰和蒲阪蒲津關之山阪也斾說文旐垂兒言旐以全帛爲之續旐末爲燕尾者斾也繻說文繒采又帛邊漢以爲關門之符信也】

王摩詰

逰感化寺

翡翠香煙合璢璃寶殿平龍宮連棟宇虎穴傍檐楹谷靜惟松響山深無鳥聲瓊峯當戶折金澗透林鳴郢路云端迥秦川雨外晴鴈王銜果獻鹿女踏花行抖擻辭貧裏歸依宿化城繞籬生野蕨空館發山櫻香飯靑菇米嘉蔬緑芋羹誓陪淸梵末端坐學無生【翡翠銅香鑪也凡古銅噐上必冇朱砂翡翠等色故云琉璃說文石出大秦國爲噐者以自然治之近世銷冶石汁加以藥火成者光澤不滅魏太祖爲琉璃行殿容百人鴈王西域記昔有比丘見羣鴈飛翔因思而曰若得此鴈可充飲食作是思惟忽有一鴈投下自殞佛謂比丘曰此鴈王也不可食之乃瘞而立塔於是名曰鴈塔鹿女報恩經云佛告阿難鹿女夫人以其一食淸華覆上施辟支佛五百世中尊榮豪貴蓮花垂足化城釋經梵宮雞田化城紀殿皆寺之異名也野蕨說文鼈也爾雅初生無葉時可食陸佃初生似鼈腳故雲山櫻爾雅櫻桃果名一名含桃人鬼穀子云一名崖蜜本艸一名朱桃菇芋無生俱見前注】

奉和聖制幸玉霄公主山荘因題石壁十韻之作應制【公主网日睿宗卽位之十二月以西成隆昌二公主爲女官後攺爲金仙王眞今云玉霄未詳】

碧落風煙外瑤臺道路賖如何連帝苑別自有仙家此地回鸞駕緣溪轉翠華洞中開日月裏發雲霞庭養衝天鶴谿畱上漢查種田生白玉泥竈化丹砂谷靜泉逾響山深日易斜禦羹和石髓香飯進胡麻大道今無外長生詎有涯還瞻九霄上來往五云車【碧落度人經碧空歌大浮黎土卽天而言也瑤臺翠華旗名上漢查俱見前注石髄列仙傳印防者國封史也能行義錬形煮石髓而服之胡麻晉魏夫人字道服胡麻散大道道徳經云大道無名彊名曰道今無外中庸其大無外其小無內長生延年不死也種玉搜神記陽公雍伯置義漿給行人三年有一人飲訖懷中出石子一升與之曰種此生好玉並得好婦數嵗北平徐氏有女公求之曰得白璧一雙當與婚公至種玉所得白璧五雙以聘遂妻以女因名其地曰玉田泥竈丹砂漢武元光二年李少君以祠卻老方見言祠則致物而丹砂可化爲黃金蓬萊仙者可見見之以封禪得不死】

奉和聖制上己於望春樓觀禊飲應制【上巳周禮女巫掌嵗時以祓除疾病禊者潔也故於水上潔之也又應劭風俗通曰已者祉也邪疾已去祈介祉也人沈約宋書魏以後但用三月三日不復用已日矣】

長樂靑門外宜春小苑東樓開萬戶上輦過百花中畫鷁移仙妓金貂列上公淸歌邀落日妙舞向春風渭水明秦甸黃山入漢宮君王來祓禊灞滻亦朝宗【長樂靑門宜春小苑見前注盡鷁相如賦浮文鷁防舟也亦曰畫鷁金貂晉阮孚以金貂換酒注貂鼠屬北方寒以貂皮暖額因爲侍中冠飾亦取內勁悍外溫潤之意黃山見七言律注內灞滻二水名亦在長安朝宗書江漢朝宗於海注春見曰朝夏見曰宗上公見前注】

曉行巴峽

際曉投巴峽餘春憶帝京晴江一女浣朝日眾雞鳴水國舟中市山橋樹杪行登髙萬井出眺迥二流明人作殊方語鸎爲故國聲賴諳山水趣稍解別離情【巴峽雍州地域志夔州卽巴峽之地夔州郡名三巴乂三峽之所在故名】

送祕書晁監歸日本

積水不可極安知滄海東九州何處逺萬里若乘空向國惟看日歸帆但信風鼇身暎天黑魚眼射波紅鄕樹扶桑外主人孤島中別離方異域音信若爲通【日本國名在大海之東日出之地故曰日本祕書漢桓帝置祕書監一人掌典圖書古今文字考合異同唐攺蘭臺又曰麟閣鼇說文海中大鼇也以背負山周回十里扶桑搜神記碧海中有樹長數千丈兩幹同根更相依倚故曰扶桑也】

孟浩然

登總持寺塔【在長安唐貞觀十二年釋智實於寺辭眾而逝後三原信士方三十餘里爲立塔】

半空躋寶塔晴望盡京華竹繞渭川徧山連上苑斜四門開帝宅阡陌俯人家累劫從初地爲童憶聚沙坐覺諸天近空香送落花【盛選髙曠佛地幻語不具又太白子美皆有登塔詩合而觀之方見妙處○躋登也盡徧也渭川上苑俱見前注劫梵書以一世爲一刼又楞嚴經度百千刧猶如彈指人度人經惟有元始浩刼之初蓋儒爲世釋爲刧道爲塵初地大乘寶王經云有證初地二地乃至有證十地菩薩摩訶薩位者聚沙法華經云乃至童子戱聚沙爲佛塔】

李頎

宿香山寺石樓【寺在廬山人白樂天亦嘗於香山構石樓】

夜宿翠微半髙樓聞暗泉漁舟帶逺火山磬發孤煙衣拂雲松外門淸河漢邊峯巒依枕席世界接人天藹藹花出霧輝輝星暎川東林曙鸎滿惆悵欲言旋【東林寺名在廬山晉恵逺所建】

唐音卷四

欽定四庫全書

唐音卷五

元楊士撰

張震

注

唐詩正音四

七言律詩

蘇廷碩【名頲雍州人仕爲中書舍人宗時拜相封許國公李嶠曰蘇舍人思若湧泉吾所不及與張說同以文章顯時稱燕許大手筆又與李載對掌文誥號蘇李】

奉和春日幸望春宮應制

東望望春春可憐更逢晴日栁含煙宮中下見南山盡城上平臨北斗懸細艸偏承回輦處飛花故落舞觴前宸遊對此懽無極鳥防歌聲雜管弦【憐愛也城上平臨比斗懸西京雜記長安城上鶴北斗故曰城形雲南山終南山也宸帝居宸遊言天子逰幸也】

王摩詰

和賈舍人早朝大明宮【卽蓬萊宮唐髙宗攺名大明宮】

絳幘雞人送曉籌尙衣方進翠云裘九天閶闔開宮殿萬國衣冠拜冕旒日色才臨仙掌動香煙欲傍衮龍浮朝罷須裁五色詔佩聲歸到鳳池頭【漢宮儀宮中不畜雞汝南出長鳴雞衛士候於朱雀門外著絳幘一傳雞唱時籌漢魏故事軍中傳箭以直更曉籌謂宮中五更初之籌也尙衣唐制宮中官有尙衣百官志掌供天子之冕服者翠云裘宋玉風賦曰主人之女監承日之華被翠云之裘九天三體詩注曰九天九天數也數起於一應於五日成於七處於九故天去地九萬里又三體詩注雞跖曰九天名一中天二蒼天三昊天四旻天五睟天六廓天七咸天八沈天九成天閶闔門漢書道閶闔觀又薛注曰紫微宮門日閶闔萬國左傳禹防諸侯於塗山執玉帛者萬國冕旒蔡邕獨斷曰漢明帝采尙書臯陶謨及周官禮記以定晨制天子冕六寸長一尺二寸系白珠於其端十三旒仙掌漢武紀建章宮作仙人掌承露盤又華嶽仙掌見前注唐都長安東望華嶽卽日出之處也衮龍天子之服五色詔北史鄴中石虎詔以五色采著鳳口衘書鳳池荀朂爲中書監除尙書令朂曰奪我鳳凰池】

奉和聖制從蓬萊向興慶閣道中畱春望之作【蓬萊宮見前注興慶亦宮名長安志宗開元二年作時宋玉成器榮請廓興慶坊宅爲宮故名興慶宮云閣道霍光傳名內樂人輦道如浮曰輦道閣道也】

渭水自縈秦塞曲黃山舊繞漢宮斜鑾輿迥出千門桞閣道回看上苑花雲裏帝城雙鳳闕雨中春樹萬人家爲乘陽气行時令不是宸防重物華【渭水長安鳳翔華州幹州鞏昌皆有故云縈秦塞曲也鑾輿天子之大駕上苑鳳闕俱見前注黃山宮名在右扶風卽史所謂帝微行而至黃山者也】勑借岐王九成宮避暑【岐王名範宗之兄也九成宮在鳳翔府麟防縣西闕五里卽隋之仁壽宮也】

帝子遠辭丹鳳闕天書遙借翠微宮隔窓雲霧生衣上卷幔山泉入鏡中林下水聲喧語笑巖前樹色隠房櫳仙家未必能勝此何處吹簫向碧空【帝子言岐王也丹鳳宮門名翠微宮爾雅釋文曰山未及上曰翠微又鄴中記曰山气靑緑色爲翠微又明皇幸翠微官復爲王求勝地創第又長安城南山中亦有翠微宮太宗嘗避暑防宴於此房櫳班媫妤賦曰房櫳虛兮風冷冷師古曰房櫳疏檻也】和太常韋主簿五郎寓目【唐詩鼔吹作溫五郎溫泉寓目大常百官志大常寺唐虞之秩宗典樂大常之任也周曰宗伯秦曰奉常漢攺大常唐因之大常者王之旌也有大事刖建以行禮禮官主捧持之主簿漢魏皆有之唐置二人】

漢主離宮接露臺秦川一半夕陽開靑山盡是朱旂繞碧澗翻從玉殿來新丰樹裏行人度小苑城邊獵騎回聞道甘泉能獻賦懸知獨有子云才【露臺長安志臨潼縣有驪山山東南三十里秦始皇墓之前有露臺祠無齋誠往者輙風雨迷失道離宮天子行幸所居之宮也離宮去路臺不逺故曰接驪山中有夕陽樓故曰夕陽開新丰見前注小苑宜春苑也史前蕭望之以不附霍光署小苑東門侯士王翁仲曰不肯碌碌反抱關爲望之曰名從其志小苑在長安東甘泉賦揚子云作子云名雄武帝祠甘泉秦時雄獻甘泉賦以諷】

積雨輞川莊上

積雨空林煙火遲蒸藜炊黍餉東菑漠漠水田飛白鷺陰陰夏木囀黃鸝山中習靜觀朝槿松下淸齋折露葵野老與人爭席罷海鷗何事更相疑【藜李周翰曰藜野菜耳朝槿古詩小人槿花心朝在夕不存說文槿花名有黃白者一名曰及詩言舜華葵見前注露葵王褒賢臣頌曰霜蓋露葵爭席烈子黃帝篇其返也捨者與之爭席海鷗說文鷗水鶚也色白數十爲羣常存漲海中隨潮上下常以三月風至乃還州嶼相疑列子海上之人好鷗者毎旦從鷗鳥逰鷗鳥至者數百父命取而玩之明日之海上鷗鳥舞而不下又按詩評李肇曰水田飛白鷺夏木囀黃鸝李嘉祐詩維但增漠漠陰陰二字而已】酬郭給事【給事秦官掌左右顧問唐因隋職攺曰東臺又攺爲鸞臺開元爲黃門省掌駁正違失詔勑不便者】

洞門髙閣靄餘輝桃李陰陰桞絮飛禁裏疏鐘官舍曉省中啼鳥吏人稀晨揺玉佩趨金殿夕奉天書拜闈彊欲從君無郍老將因臥病解朝衣

送楊少府貶栁州【栁州古百粵之地漢爲欝林郡之潭中縣地梁爲龍州唐爲南昆州又攺栁州】

明到衡山與洞庭若爲秋月聽猿聲愁看北渚三湘逺惡說南風五兩輕靑艸瘴時過夏口白頭浪裏見湓城長沙不久畱才子賈誼何須弔屈平【衡山南嶽也一名嶁洞庭五兩三湘俱見前注北渚楚辭帝子降兮北渚靑艸瘴廣州記夏謂之靑艸瘴夏口勝覧一名魯口似指夏水之口何尙之云夏口在荊江之中正對沔口浦章懷太子注亦謂夏口戍注今鄂州故唐史皆指鄂州爲夏口湓城在徳化縣西一里郡國志有人於此洗銅盆墮水取之見一龍而出故名荊揚之境古三苖國漢爲淮南國晉攺江州又攺潯陽隋理湓城長沙荊州之域三苖之境秦始爲長沙郡才子卽賈誼以諭楊也屈平字原與楚同姓仕於懷王爲三閭大夫同列上官大夫謵毀之乃作楚辭以伸其志自投淚羅江而死賈誼嘗爲長沙王傳作賦以弔之云】

酌酒與裴迪

酌酒與君君自寛人情翻覆似波瀾白首相知猶按劍朱門先逹笑彈冠艸色全經細雨濕花枝欲動春風寒世事浮雲何足問不如髙臥且加餐【波瀾晉陸機君子行曰天道夷且濶人道險且難休咎相乘除番復似波瀾白首按劍漢鄒陽上梁王書曰有白頭如新傾蓋如故何則知與不知也按劍月上日明月之珠夜光之璧以暗投人於道路人無不按劍相顧盻者何則無人爲臣前也彈冠漢書王陽爲益州刺史貢禹彈其冠待薦果名爲大夫浮雲見前注髙臥晉謝安桓溫請爲司馬髙臥東山不就所辟加飡古詩上言加飡飯下言長相憶】

春日與裴迪過新昌裏訪呂逸人不遇【裏在長安】

桃源面面少風塵桞市南頭訪隠淪到門不敢題凡鳥看竹何須問主人城外靑山如屋裏東家流水入西鄰閉戶著書多嵗月種松皆作老龍鱗【桃源見前注此以比呂逸人隠處也桞市漢書萬章子夏長安熾甚街閭各有豪俠章在城西桞市號曰桞市萬子夏隠淪文選謝靈運詩旣在隠淪者亦棲肥遁賔凡鳥晉稽康與呂安善安嘗詣康値康不在稽喜出迎不入於門題一鳳字而出蓋言其爲凡鳥也看竹王子猷事見前注閉戶著書前揚雄閉門艸大又王符著書名潛夫論】

賈防鄰

早朝大明宮【長安志卽隋蓬萊宮在長安城西北隅唐髙宗名大明】

銀燭朝天紫陌長禁城春色曉蒼蒼千條弱桞垂靑百囀流鶯繞建章劍佩聲隨玉墀步衣冠身惹禦鑪香共沐恩波鳳池裏朝朝染翰侍君王【鳳池唐中書省號鳳池又曰鳳閣舍人染翰中書舍人下筆爲詔誥出語爲誥令故曰染翰也侍君王唐史中書爲內朝乃天子之禁職故曰侍君王也】

孟浩然

登安陽城樓【安陽必縣名未詳何地然以詩語考之或襄陽屬是古今沿革不同不可詳考又集覽今中州楚丘縣西北四十里有安陽故城在隋爲已氏縣】

縣城南面漢江流江嶂開成南雍州才子乘春來騁望羣公暇日坐消憂樓臺晚暎靑山郭羅綺晴驕淥水洲向夕波揺明月動更疑神女弄珠防【批云老成素淨但江嶂山水晚夕珠綺各不免重疊云漢江二水名見前注南雍州未詳又劉禹錫詩玉節前臨南雍州卽襄陽也神女弄珠交甫解佩之所今襄陽府萬山潭卽其處詳見前注】

崔顥

黃鶴樓【樓在武昌府子城東北角齊志昔有仙人子安乘黃鶴過此因以爲名也又聞伯理記州城西南隅有黃鶴樓者圖經云費褘登仙駕黃鶴返憇於此故名又云因山得名】

昔人已乘白雲去此地空餘黃鶴樓黃鶴一去不復返白雲千載空悠悠晴川歷歷漢陽樹芳艸萋萋鸚鵡洲日暮鄕關何處是煙波江上使人愁【批云古人多能善若大白題黃鶴樓有眼前有景道不得崔顥題詩在上頭之句後題鳳凰臺有詩然亦不免蹈襲又此詩當與太白鳳凰臺詩同看則眞敵手也漢陽今漢陽府在江北與樓相對鸚鵡洲在江中與樓相近卽黃祖殺禰衡處】

行經華陰【華陰縣名今屬華州】

岧嶤太華俯咸亰天外三峯削不成武帝祠前云欲散仙人掌上雨初晴河山北枕秦關險驛路西連漢畤平借問路傍名利客無如此處學長生【太華西嶽也太華在長安東咸京在今西安府卽長安也峯髙七千丈洞周回三十里天外三峯未詳所指或云太華峯雲臺峯落鴈峯未詳是否武帝祠在華陰】

崔曙

九日登仙臺呈劉明府

漢文皇帝有髙臺此日登臨曙色開三晉雲山皆北向二陵風雨自東來關門令尹誰能識河上仙翁去不回且欲近尋彭澤宰陶然共醉菊花杯【髙臺神仙傳河上公授文帝老子而去失所在帝於西山築臺望之曰仙臺三晉見前注二陵左傳秦伐鄭蹇叔曰肴有二陵焉其北陵文王以避風雨也南陵夏后臯之墓也輿地廣記曰肴山在河南府永寧縣北二十里關門令尹神仙傳老子去周入函谷關令尹喜知之見老子老子授以長生之術河上仙翁神仙傳河上翁文帝時結艸廬於河上帝讀老子有不解遣問之公曰道尊徳貴非可遙問帝幸其庵問曰普天之下莫非王臣不能自屈無乃髙乎公卽坐躍舟舟在空去地數丈曰今上不至天中不至人下不至地何臣民之有帝乃下車頓首公授素書一卷遂失所在彭澤陶淵明嘗爲彭澤令棄官歸隠於潯陽九日坐束籬對菊花適王送酒至遂醉而歸】

髙逹夫

送王李二少府貶潭峽【潭峽二州名】

嗟君此別意何如駐馬銜杯問謫居巫峽啼猿數行淚衡陽歸鴈幾封書靑楓江上秋天逺白帝城邊古木疏聖代只今多雨露暫時分手莫躊躇【啼猿荊州記右歌曰巴東三峽巫峽長猿鳴三聲淚沾裳衡陽歸鴈衡陽志衡陽之南有回鴈峯鴈至此卽北歸又蘇武傳天子上林射鴈得帛書系鴈足靑楓江上楚辭江水湛湛兮上有楓又唐詩鼔吹注雲長沙有靑楓江白帝城在峽中卽公孫述所築古夔子國也後先主攺爲永安】

送前衛縣李宷少府【衛縣今衛輝府卽紂所都朝歌之地】

黃鳥翩翩楊桞垂春風送客使人悲怨別自驚千里外論交卻憶十年時雲開汶水孤帆逺路繞梁山疋馬遲此地從來可乘興畱君不住益淒其【汶水兗州誌東平州有汶水縣又雍州有汶水梁山在東平州壽張縣淒其詩緑衣淒其以風】

岑參

和賈至早朝大明宮

雞鳴紫陌曙光寒鶯囀皇州春色闌金闕曉鐘開萬戶玉階仙防擁千官花迎劍佩星初落桞拂旌旂露未幹獨有鳳凰池上客陽春一曲和皆難【萬戶漢建章宮千門萬戶仙防見前注陽春曲襄陽耆舊傳云宋玉曰楚有善歌者始而曰下裏巴人國中唱而和之數萬人而曰陽阿采菱國中唱而和之者數百人旣而曰陽春白雪朝日魚離國人和之者不過數人其唱彌髙其和彌寡矣】和祠部王員外雪後早朝卽事【唐職林祠部屬禮部東晉而下才置】

長安雪後似春歸積素凝華連曙輝色借玉珂迷曉騎光添銀燭晃朝衣西山落月臨天仗北闕晴雲棒禁闈聞道仙郎歌白雪由來此曲和人稀【白雪見上注】

使君席夜送嚴河南赴長水【長水屬縣名嵩州】

嬌歌急管雜靑絲銀燭金杯暎翠眉使君地主能相送河尹天明坐莫辭春城月出人皆醉野戍花深馬去遲寄聲報爾山翁道今日河南勝昔時【靑絲琴瑟之屬翠眉美人歌妓也】暮春號州東亭送李司馬歸扶風別廬【古號國今陜州扶風京兆三輔左扶風今有扶風縣屬鳳翔府】

桞嚲鶯嬌花復殷紅亭緑酒送君還到來函谷愁中月歸去磻溪夢裏山簾前春色應須惜世上浮名好是閒西望鄕園膓欲斷對君衫袖淚痕斑【磻溪在咸陽渭水上卽太公遇文王之地函谷見前注】

赴嘉州過城固縣尋永安超禪師房【嘉州梁州域今重慶府嘉定州固城縣防州號固陵永安卽防州也】

滿寺枇杷冬著花老僧相見具袈裟漢王城北雪初霽韓信壇西日欲斜門外不須催五馬林中且聽演三車豈料巴川多勝事爲君書此報亰華【枇杷果名廣州誌冬花實黃大如雞子小者如杏味甘酸袈裟釋氏要覽云袈裟者蓋從色彰狝也梵音具云迦羅沙曵此云不正色四分律云一切上色衣不得蓄當懷作迦沙色至葛演撰字沙下方添衣言道服也又集經云離垢服又名忍辱鎧衣有三品自九條至十一條名下品衣十五條至十九條名中品衣二十一條至三十五條爲上品衣三車法華云牛車羊車鹿車】

李頎

寄司勲廬員外【周官有司勲上士至後周唐屬吏部有郎中有員外】

流澌臘月下河陽艸色新年發建章秦地立春傳太史漢宮題柱憶仙郎歸鴻欲度千門雪侍女新添五夜香早晚薦雄文似者故人今已賦長楊【流澌說文流水也又冰解而流也河陽建章見前注漢宮題柱司馬相如事薦雄俱見前注立春傳太史月令先立春三日太史謁之天子曰某日立春天子乃迎春於東郊】

送魏萬之亰【太白亦有送王屋山人魏萬詩】

朝聞逰子唱離歌昨夜微霜初度河鴻鴈不堪愁裏聽雲山況是客中過闗城曙色催寒近禦苑砧聲向晚多莫是長安行樂處空令嵗月易蹉跎

題濬公山池【桞子厚亦有送濬上歸淮南序未審卽此濬公否】

逺公遁迹廬山岑開山幽居祗樹林片石孤峯窺色相淸池白日照禪心指揮如意天花落坐臥閒房春艸深此外俗塵都不染惟餘度得相尋【釋氏通鑑晉逺公名慧逺廬山東林寺僧祗樹林開山始創東林寺故曰開山祗樹祗陀太子所施之園樹也色相菩薩本經佛者有大神力身紫金色三十二相前智無窮無極淸池白石淸池以諭禪心指揮晉王惇嘗歌以鐵如意擊玉唾壺盡缺又髙僧手常持如意麈尾以資談興又維摩經者有一天女見諸天人所說法便見其身卽以天花散著菩薩大弟子其花至諸菩薩皆落至弟子便著不墮度姓許名詢字度晉髙士與沙門支遁道林相友善】

宿瑩公禪房聞梵

花宮仙梵逺微微月隠髙城鐘漏稀夜動霜林驚落葉曉聞天籟發淸機蕭條已入寒空靜颯沓仍隨秋雨飛始覺浮生無住著頓令心地欲歸依【天籟莊齊物篇汝聞地籟而未聞天籟地籟則衣竅是已天籟則人心之自動是已又杜詩陰壑生靈籟注風聲爲天籟水聲爲地籟笙歌爲人籟】

皇甫茂政

秋日東郊

閒看秋水心無事坐對寒松手自栽廬嶽髙僧畱偈別茅山道士寄書來燕知社日辭巢去菊爲重陽冒雨開淺薄將何稱獻納臨岐終日獨徘回【廬嶽廬山記國俗周威王時人生如神靈廬於此山故山取名焉偈凡釋氏所作頌文皆日偈茅山在句容縣南五十里三茅眞君得道於此燕每以春社至秋社則去獻納西都賦曰日月獻納又唐官制武后初置匭以授四方之書誥理使宗攺爲獻納使】

同溫丹徒登髙萬嵗樓【丹徒揚州之域春秋時屬吳秦置丹徒晉置南徐州隋攺置潤州宋爲鎭江府丹徒爲帶管縣溫必爲丹徒令先比唐詩鼔吹亦作皇甫再詩】

髙樓獨上思依依極浦遙山合翠微江客不堪頻北望塞鴻何事復南飛丹陽古渡寒煙積步空洲逺樹稀聞道二師猶轉戰誰能談笑解重圍【步揚州誌州揚州古渡其狀如故謂之步眞州亦有渉山談笑解重圍文選左大衝詩吾慕魯仲連談笑卻秦軍丹陽古渡丹陽亦屬縣名又有丹陽山古渡在丹陽縣江口】

皇甫孝常

早朝日寄所知

長安雪後見歸鴻紫禁朝天拜舞同曙色漸分雙闕下漏聲遙在百花中罏煙乍起開仙仗玉佩成行引上公共荷發生同雨露不應黃葉久從風【雙闕宮門雙闕鄭眾云象魏闕也劉熙釋名玉闕在門兩旁中央闕然爲道也魏闕一物而三名也以門之相對爲雙故曰雙闕注闕觀也登上可編觀故名又人臣至此而書其所闕故又曰闕上公西漢未師保之官崇爲上公同雨露謂同承雨露之恩官於一時而獨飄零如黃葉之從風也】

秋夕寄懷契上人

已見槿花朝委露獨悲孤鶴在人羣眞僧出世心無事靜夜名香手自焚臨絕澗同流水客至孤峯掃白雲更想淸晨誦經處獨看松上雪紛紛【槿花朝生而暮落見前注孤鶴晉書稽康紹在稠人中如野鶴之在雞羣】

嚴正文

送薛居士和州讀書【和州揚州域晉立歷陽和郡唐攺和州】

孤云獨鶴共悠悠萬卷經書一葉舟楚地巢城民捨少煙村社樹鷺湖秋蒿萊織妾晨炊黍隅地耕童夕放牛年少不應辭苦節諸生喜遇一封侯【巢城巢縣屬無爲州又有巢湖郡誌有謂縣老姆曰縣門口石口赤則當防爲湖姥往觀之縣人以朱塗其口姥見而走縣過防爲湖故曰巢湖鷺湖未詳】

李從一

蘇臺至望亭驛人家盡空悵然有作寄從弟紆【蘇州誌州有姑蘇臺故謂之姑蘇】

南浦菇蒲覆白蘋東吳黎庻逐黃巾野棠自發空流水江鷰初歸不見人逺樹依依如送客平田渺獨傷春那堪回首長洲苑烽火年年報塞塵【蘇州古東吳之地黃巾後靈帝中平元年鉅鹿人張角自稱黃天其部有二十六萬皆首黃巾同日反叛長州苑吳王所築在平江府嘉祐肅二宗時人此詩蓋作於劉展張景起亂浙西平盧軍大掠之後】

早秋亰口贈張侍禦【京口鎭江府吳孫權自吳渉丹徒謂京城亦曰京口城】

移家避冦逐行舟厭見南徐江水流吳地徵徭非舊日秣陵凋敝不宜秋千家閉戶無砧杵七夕何人望鬥牛祗有同時馬客偏題尺牘問窮愁【南徐鎭江府也秣陵金陵也七夕望鬥牛齊諧記武陽城有仙道忽謂其弟曰七月七日織女當渡河暫誼牽牛織女二星名牛星在河東女星在河西馬客後桓典爲禦史乘馬都人諺曰行行且止避馬前廣武君日奉咫尺之書注曰簡牘長咫尺者】

與從弟兵曹宴集

竹幽戶有佳期美酒香茶慰所思嗣輔外甥還解易惠連羣從總能詩檐前花落春深後谷口鶯啼日暮時去路歸家仍待月垂鞭不控馬行遲【嗣輔晉王弼字也善易外甥未詳所指惠連南宋人謝恵連與兄靈運俱有詩名】

暮春宜陽郡齋愁坐忽聞枉劉七侍禦詩因以酬答【宜陽袁州也漢爲宜春縣晉攺爲宜陽嘉祐嘗爲袁州刺史】

子規夜夜啼櫧葉逺道逢春半是愁芳艸伴人還易老落花隨水亦東流山當睥睨常多雨地接瀟湘畏及秋惟羨君爲周柱史手持黃紙到滄洲【子規杜鵑也見前注山當睥睨睥睨城上女堵袁多山故云地接瀟湘袁州地境與長境相接水亦自陸口出與瀟湘二水相合故云周柱史老聃周時爲柱下史秦攺柱史爲禦史故以諭劉侍禦也黃紙又古詔皆用黃麻故詔書皆謂之黃麻故曰黃紙】

劉文房

獻南平王【未詳何人又唐史髙崇文以討劉闕有功封南平郡王南平郡今四川重慶府】

建牙吹角不聞喧亂世登壇眾所尊家散萬金酬士死身持一劍答君恩漁陽老將多回席楚國諸生半在門白馬翩翩春艸細邵陵西去獵平原【建牙文選髙牙乃建又續世說軍前以號令又集覽牙門旗名也古者軍行以建立牙於軍門尊者所在後人因以所治爲牙云則至牙旗之下吹角見前注登壇漢髙築壇拜韓信爲大將散金酬士死一劍答君恩漢陽老將楚國諸生皆未詳所指邵陵今重慶府漢爲郡陵郡吳立邵陵郡晉曰邵陽唐置南梁州宋爲重慶】

送陸澧倉曹西上

長安此去欲何依先逹誰當薦陸機日下鳳翔雙闕迥雪中人去二陵稀舟從故里難移棹家在寒塘獨掩扉臨水自傷流落久贈君空有淚沾衣【陸機字士衡晉人與弟陸云俱有大名傳贊云宂碎二龍巢傾雨風雲云望其翔躍可乎雙闕二陵見前注】

謫官後臥病官舍蕳賀蘭侍禦【賀蘭侍禦賀蘭進明也】

靑春衣繡共稱宜白首垂絲恨不違江上幾回今夜月鏡中無復少年時生還北闕誰將引老向南方眾所悲嵗嵗任他芳艸緑長沙未有定歸期【衣繡見前注北闕髙紀蕭何治未央宮立東闕北闕上書奏事謁見之徒皆詣北闕芳艸緑見前注長沙未有定歸期六房嘗說長沙故云】

送皇甫曾赴工部

東逰久與故人違西去荒涼舊路微秋艸不生三徑處行人獨向五陵歸離心日逺如流水向首川長共落暉楚客豈勞傷此別滄江欲暮自沾衣【三徑五陵俱見前注】

別嚴士元

春風倚棹闔閭城水國春寒陰復晴細雨濕衣看不見閒花落地聽無聲日斜江上孤帆影艸緑湖南萬里情東道若逄相識問靑袍今已誤儒生【闔閭城越絕書云吳王闔閭使子胥相士嘗臨水築爲大城開八門以表八風靑袍杜詩春艸隨靑袍子朱注錄今之朝服乃戎服因隨焬帝數出幸令百官以戎服從一品紫次朱次靑卽靑袍也】

三月李明府後庭泛舟【此詩鼔吹以爲皇甫冉詩】

江南風景【鼔吹作煙景】復如何聞道新亭更欲過處處紉蘭【鼔吹作執蘭】春浦緑萋萋借艸逺山多壺觴須就陶彭澤時俗【鼔吹作風俗】猶傳晉永和更待持橈隨轉去微風落日水增波【新亭晉永嘉五年諸名士逰宴新亭卽此也亭在江寧縣十里俯近江渚紉蘭離騷紉秋蘭以爲佩兮注紉箴補綴借艸孫綽天臺山賦借萋萋之纎艸說文借薦也陶彭澤陶淵明爲彭澤縣令永和晉帝年號晉王羲之永和九年三月三日修褉事於蘭亭此亦以三月宴後庭故言也增坡文選招隠雲山嶄巖兮水增波】

賦得【寓意也】

鶯啼燕語報新年馬色龍飛路幾千家住層城臨漢苑心隨明月到霜天機中錦字論長恨樓上花枝笑獨眠爲問元戎竇車騎何時反斾勒燕然【馬色龍飛謂馬若龍之飛騰也漢苑胡天見前注機中錦字符秦竇滔妻蘇氏字若蘭因織錦爲回文五防相宣瑩心輝目縱橫反覆皆爲文章名旋機圖以贈滔竇車騎漢竇憲字如度漢永元初拜車騎將軍出塞擊北單於戰於稽落山大破之登燕然山勒石紀功而還元戎詩元戎十乘謂大將也】

送桞使君赴袁州

宜陽出守新恩至亰口因家始願違五桞閉門髙士去三苖按節逺人歸月明江路聞猿斷花暗山城見吏稀惟有郡齋裏岫朝朝長對謝暉【宜陽京口俱見前注五桞陶淵明門前種桞五株自號五桞先生三苖今長沙九江皆是其地謝暉名眺晉人文章淸麗嘗爲宣城太守有郡齊在焉此云郡齋或嘗爲表守未詳】

送李錄事兄歸襄陽

十年多難與君同幾處移家逐轉蓬白首相逢徵戰後靑春已過亂離中行人杳杳看西月歸馬蕭蕭向北風漢水楚云千萬里天涯此別恨無窮【轉蓬蓬艸也隨風吹轉漢水在襄陽】

送馬秀才落茅歸江南

南客懷歸鄕夢頻東風悵別桞條新殷勤鬥酒城陰暮蕩漾孤舟楚水春湘竹舊斑思帝子江蘺初緑怨騷人憐君此去未得意陌上愁看淚滿巾【湘竹博物志舜南巡不返葬於蒼梧之野堯二女娥皇女英追之不及至洞庭之山淚下染竹卽斑今斑竹是也江蘺楚離騷又況揭車與江蘺注香艸也又三體詩注蘼蕪也郭璞曰似水防騷人屈平也平作離騷故曰騷人】

次安陸寄友人【安陸春秋鄖子國唐爲州又攺安陸郡宋升徳安府又安陸州古郢州也】

新年艸色逺萋萋久客將歸失路蹊莫雨不知涢口處春風只到穆陵西孤城盡日空花落三戶無人但鳥啼君在江南相憶否門前五桞幾枝低【萋萋文選春艸萋萋注艸盛貌涢口徳安志西枕涢水在安陸西北繞城西南隅入云夢涢口在云夢下五十里涢水所出穆陵不詳所指又穆陵在益都淄川三戶項籍傳楚𨿽三戶亡秦必楚又三戶集覽左傳以畀楚師於三戶注今毌水縣北三戶亭是也人云在湘州滏陽縣界項羽破鄲邯三戶津遂以亡秦五桞見前注】

靑谿口送人歸嶽州【靑谿在荊州府鬼谷首居之處詳見前注】

洞庭何處鴈南飛江菼蒼蒼客去稀帆帶夕陽斜度鳥天連秋水一人歸黃花裛露開江岸白鳥銜魚上釣磯岐路相逢無可贈老來空有淚沾衣【洞庭見前注江菼說文荻初生曰菼】

自夏口至鸚鵡洲望嶽陽寄阮中丞

汀洲無浪復無煙楚客相思益然漢口夕陽斜度鳥洞庭秋水逺連天孤城背嶺寒吹角獨戍臨江夜泊船賈誼上書憂漢室長沙謫去古今憐【漢口洞庭見前注賈誼漢文記賈誼上防陳政事名治安防後絳灌等讚之以爲洛陽年少專欲檀權乃以爲長沙王太傅】

登余幹城【余幹縣名屬饒州府】

孤城上與白雲齊萬古蕭條楚水西官舍已空秋艸沒女墻猶在夜烏啼平沙渺迷人逺落日亭亭向客低飛鳥不知陵谷變朝來莫去弋陽溪【批云傷今弔古之情藹然見於言意之表女墻注城上小墻亦名睥睨言於城上窺人陵谷變詩髙岸爲谷深谷爲陵弋陽縣名屬廣信府縣東有弋溪】

過賈誼宅【賈誼廣卽賈誼故宅在長沙南六里有井上圓下方有局腳石牀猶存】

三年謫宦此棲遲萬里惟畱楚客悲秋艸獨尋人去後寒林空見日斜時漢文有道恩猶薄湘水無情弔豈知寂寂江山揺落處憐君何事到天涯【長卿嘗謫長沙故云漢文文帝也文帝嘗謫賈誼爲長沙王太傅蓋云文帝爲有道之君而不能用賈誼以之自諭也屈平溺於湘水賈誼謫長沙時作賦弔之】

盧允言【名綸河中人舉進士不第大歷初元戴薦之累遷檢校戶部郎中監察禦史稱疾去官又嘗朝京時韋渠牟得幸徳宗表其才召見禁中帝有所作輙使賡和與吉中孚韓翊錢起司空曙苗發崔峒耿湋夏侯審李端皆詩齊名號大歷十才子】

長安春望

東風吹雨過靑山卻望千門艸色間家在夢中何日到春來江上幾人還川原繚繞浮雲外宮闕參差落照間誰念爲儒逢世難獨將衰鬢客秦關【千門漢武作建章度爲千門石戶至唐建章宮已廢故云艸色閒】

長安秋夜卽事

九重深鎖禁城秋月過南宮漸暎樓紫陌夜深槐露滴碧空云盡火星流淸風刻漏傳三殿甲第歌鐘樂五侯楚客病來鄕思苦寂寥燈下不勝愁【九重天子所居之地禁城天子之城曰禁城也火星晉天文志心大星曰火星至秋則心星西下故曰流三殿南部新書大明宮中有麟徳殿其殿三面故以三殿爲名甲第五侯見前注楚客允言何中人其曰楚客者天寶亂時允言嘗客寓於番易故云】晚次鄂州【鄂州卽今武昌縣也孫權攺爲武昌郡至隋以江夏爲鄂州武昌以曉屬焉】

雲開逺見漢陽城猶是孤帆一日程估客晝眠知浪靜舟人夜語覺潮生三湘愁鬢逢秋色萬里歸心對月明舊業已隨徵戰盡更堪江上鼔鼙聲【漢陽城在武昌江北卽今之漢陽府也覺潮生潮海潮也海潮上不至潯陽今云潮者鼔吹注以爲江水漲也夜語謂江漲時舟人皆起緩其系舟之索而話也舊案徵職盡本集題下自注云至徳中作綸河中人時安史方亂三河淪陷於賊鼔鼙說文騎鼔也呂氏春秋帝嚳令人作鼙鼔之禁禮月令修鞞鼔注鼓廊也張羊皮冒之鞞禆也助鼔節也鞞鼙通】

酬李端野寺病居寄

野寺昏鐘山气陰亂藤髙竹水聲深農夫就餉還依艸野雉驚飛不過休齋沐暫思同靜室淸羸已覺助禪心寂寞日長誰問疾料君惟取古方尋【問疾維摩居士疾佛勑文殊問疾古方古人之藥方也】

酬暢當尋嵩嶽麻道士

聞逐樵夫閒著棋忽速人世是秦時開云種玉嫌山淺渡海傳書怪鶴遲陰洞石幢微有字古壇松樹半無枝煩君逺示靑囊錄願得相從一問師【看棋述黒記信安郡石室中晉時樵者王質逹二童子棋與質一物如棗核食之不饑置斧於坐下而觀童子曰汝斧祠爛矣質歸鄕閩無復時人矣逆人是秦時桃源事見前注種玉見前注石幢字河南志俊魏時甫樵夫劉會入洛陽石能洞得石上有字靑囊錄晉郭瑾傳郭公以靑囊中書九卷與璞役門人竊嚢未及讀爲火所焚】

早春歸厔舊居寄耿湋【厔縣名在長安】

野日初晴麥隴分竹園村巷鹿成羣萬家廢井生秋艸一樹繁花對古墳引水忽驚冰滿澗向田空見石和云可憐荒嵗靑山下惟有松枝可贈君

韓君平

同題仙防觀【觀未詳何處以詩句考之必在京師】

仙臺初見五城樓風物淒淒宿雨收山色遙連秦樹晚砧聲近報漢宮秋疏松影落空壇靜細艸春香小洞幽何用別尋方外去人間亦自有丹丘【長安志仙臺在長安西山漢文帝作五城樓十洲記云昆侖山有五城十二樓丹丘楚詞仍羽人於丹丘注丹丘晝夜常明歡必在長安故云連秦樹過漢宮也】

送長沙李少府入蜀

行行獨出故關遲南望千山無盡期見舞巴童應暫笑聞歌蜀道又堪悲孤城晚閉淸江上疋馬寒嘶白露時別後此心君自見山中何事不相思【歌蜀道太白有蜀道難詩】

送客歸江洲【今九江府也】

東歸復得采眞逰江水迎君日夜流客捨不離靑雀舫人家多住白鷗洲風吹山帶遙知雨露濕荷裳已報秋聞道泉明居止近籃輿相訪可淹畱【采眞琴操有采眞撫靑雀舫滕王閣記靑雀黃龍之軸泉明未詳或云卽淵明蓋唐人諱淵字云籃輿囦明詩向承籃輿亦足自適】

耿湋

送友人逰江南

逺別悠悠白髮新江潭何處是通津潮聲偏懼初來客海味惟甘久住人漠漠煙光漁浦晚靑靑艸色定山春汀洲更有南回鴈亂起聯翩北向秦【潮聲叢語曰海潮來皆有漸惟淛江潮來如山嶽震如雷霆可畏漁浦吳郡記富眷東三十里有漁浦定山杭州郡記定山在錢塘南四十七里潮至此抑過此復怒】

錢仲文

和李員外扈幸溫泉宮【扈幸扈幸扈從天子行幸溫泉宮見前注】

未央月曉度疏鐘鳳輦時巡出九重雪霽山門迎瑞日雲開水殿飛龍輕寒不入宮中樹佳气常浮仗外峯遙羨枚臯扈仙蹕偏承霄漢渥恩濃【未央宮名見前注九重離騷君之門九重言其穆穆深逺又云天有九重君亦天也故言九重山門山中之門也水殿唐詩鼔吹注宮中有水殿天子納涼處也飛龍易飛龍在天枚臯漢武紀臯字少孺武帝時上書北闕拜爲郎扈仙蹕蹕說文禁行人也周禮宮正掌邦之事蹕張釋之傳犯蹕罰金言天子出則出警入蹕此云仙蹕者貴之也渥恩渥說文潤澤也又云厚也言厚恩也】

贈闕下裴舍人

二月黃鸝飛上林春城紫禁晚陰陰長樂鐘聲花外盡龍池桞色雨中深陽和不散窮途恨霄漢常懸捧日心獻賦十年猶未遇休將短髮載華簪【上林苑名在長安長樂宮名見前注紫禁希逸貴妃誅曰狀華紫禁李善注宮象紫微故名紫禁捧曰北史魏崔昱少時夢登泰山以手奉曰譬言奉君之心也獻賦相如揚雄事龍池窮途阮籍事俱見前注】

山中詶補闕見過

日暖風恬種藥時紅泉翠壁薜蘿垂幽谿鹿過苔還靜深樹云來鳥不知靑艸同心多逸興春山載酒逺相隨卻慚身外牽纓冕未免杯前倒接防【紅泉謝靈運詩石磴防紅泉接防見前注】

幽居春暮書懷

自笑鄙夫多野興貧居數畝半臨湍谿雲雜雨來茅屋山鳥將雛傍藥欄仙籙滿牀閒不厭陰符在篋老羞看更憐童子宜春服花裏尋師到杏壇【仙籙綱目元魏王壽時嵩山道士冦謙之修張道陵之術自言嘗遇老子之孫譜文授以圖籙眞經集覽注謂圖籙眞經道家仙籍之書也陰符蘇秦受太公陰符經於鬼穀子宜春服語莫春者春服旣成冠者五六人童子六七人風乎舞雩詠而歸杏壇孔子出魯東門過故杏壇曰玆臧文仲盟誓之壇也睹物思人命琴而歌又莊孔子休乎杏壇之上弟子讀書夫子鼔琴奏曲藥欄資服集云園亭中之藥欄藥卽欄欄卽藥非花藥之欄也又按蘇林曰以竹連綿爲棠藥使人不得往來】

郎君冑

寄韋司直【司直官名見前注】

聞君感嘆二毛初舊友相依萬里餘烽戍有時驚暫定甲兵無處可安居客來吳地星霜久家在平陵音信疏昨夜東風還入戶登山臨水復何如【二毛毛髮黑且白也烽火甲兵吳地俱見前注星霜杜詩三霜楚戶砧注居楚三易星霜矣平陵君冑中山人中山古博陵郡】

贈王季友秋夜宿露臺見寄

石林精舍虎谿中夜扣禪扉憶逺公月在上方諸品淨心持半法萬緣空蒼苔古道行應徧落木寒聲聽不窮更憶雙峯最髙頂此心期與故人同【石林精舍在廬山逺公道塲逺公晉僧惠逺也居廬三十餘年影不出山迹不入俗送客過虎谿虎輙嗚號上方見前注又唐貞觀間奘法師入王令城止巴都寺從上方戒賢論師窮探大防祕奧雙峯四祖嘗居雙峯寺】

司空文明

酬張芬赦後見寄

紫鳳朝啣五色書陽春忽布网羅除已將心變寒灰後豈料光生腐艸余建水風煙收客淚杜陵花竹夢郊居勞君故有詩相贈欲報瓊瑤愧不如【五色書後趙石虎詔書用五色紙啣於木鳳之口而頒行之寒灰莊子心固可使爲死灰光生腐艸艸化爲螢建水未詳又羅昭鏈詩春難建水狂注今建寧府杜陵見前注瓊瑤詩贈我以木桃報之以瓊瑤】

酬李端見贈

緑槐垂穂乳烏飛忽憶山中獨未歸靑鏡流年看髮變白雲芳艸與心違乍逢酒客春防慣又別林僧夜坐稀昨日聞君到城郭莫將簪弁勝荷衣【荷衣楚辭制芰荷以爲衣兮集芙蓉以爲裳】

南原望漢宮【南原長安南之原也】

荒原空有漢宮名衰艸茫茫雉堞平連鴈下時秋水在行人過盡莫煙生西陵歌吹何年絕南陌登臨此日情故事悠悠不可問寒禽野水自縱橫【雉堞杜詩雉堞粉如雲注城上女垣曰雉堞選金城萬雉城方丈爲堵三文爲雉西陵曹操墓所】

李端

夜投丰徳寺謁海上人

半夜中峯有磬聲偶尋樵者問山名上方月曉聞僧語下界林疏見客行野鶴巢邊松最老毒龍潛處水偏淸願得逺公知姓字焚香洗鉢過餘生【上方見前注下界願況五原決云下界功滿方超上界逺公晉僧慧逺也居廬山東林寺】

宿淮浦寄司空曙

愁心一倍長離憂夜思千重戀舊逰秦地故人成逺夢楚天雨在孤舟諸谿近海潮皆應獨樹邊淮葉盡流別恨轉深何處寫前程惟有一登樓

竇遺直

夏夜宿表兄宅話舊

夜合花間香滿庭夜深微雨醉初醒逺書珍重何曾逹舊事淒涼不可聽去日兒童皆老大昔年親友半凋零明朝又是孤舟別愁見河橋酒幔靑【夜合花格物論夜合一名合歡亦名合昏人家多種植於庭除枝甚柔弱葉似皂莢細而宻其枝至莫而合五月花發紅白色】

桞子厚

登桞州城樓寄漳汀封連四州【唐史永貞元年子厚與韓泰韓曅劉禹錫陳謙淩凖程異韋執誼皆以附王叔文貶凖執誼皆卒於貶所程異先召用元和十年子厚等五人例召至京師又皆出爲刺史子厚桞州泰漳州曅汀州謙封州禹錫連州】

城上髙樓接大荒海天愁思正茫茫驚風亂颭芙蓉水宻雨斜侵薜荔墻嶺樹重遮千里目江流曲似九回膓共來百越文身地猶自音書滯一鄕【大荒左思吳都賦云出乎大荒之中行乎東海之外爾雅曰大荒海外疏曠無所不連海天桞州近海故云薜荔離騷云貫薜荔之落葉注云薜荔香艸緣樹而生九回膓司馬遷曰膓一日而九回百越史楚大貶越殺王無疆諸侯子爭立或爲君或爲王故爲百越又綱目秦王翦遂定江面降百越置防稽郡文身見前注】

別捨弟宗一

零落殘魂倍黯然雙垂別淚越江邊一身去國六千里萬死投荒十二年桂嶺瘴來云似墨洞庭春盡水如天欲知此後相思夢長在荊門郢樹煙【桂嶺卽桂山在靜江府臨桂縣荊門荊門州屬荊州府郢樹郢中之樹卽今安陸州】

王仲初

早春五門西望

百官朝下五門西塵起春風滿禦堤黃帕蓋鞍呈了馬紅羅纒項鬭回雞館松枝重墻頭出渠桞條長水面齊惟有教坊南艸色古城陰處泠萋萋【五門三輔黃圖天子五門臯門庫門雉門應門路門鬭雞民間之戱明皇愛之始置坊教習教坊元宗開元初於蓬萊宮側立教坊置使領之】

周家谿亭

少年因病離天仗乞得歸來自養身買斷竹谿無別主散分泉石與新鄰山頭鹿下長驚犬池面魚防不怕人鄕使到門常欵語還聞世上有功臣

張文昌

寒食內宴

城闕沈沈向曉寒恩當冷節賜余懽瑞煙入處開三殿香雨微時引百官寶樹樓前分繡幕緩花廊下暎華欄官筵戱樂年年別已得三回對禦看【三殿見前注】

送楊少府赴鳳翔【鳳翔雍州之域漢之右扶風唐攺鳳翔府】

詩名往日動長安首首人家捲裏看西學已行秦博士南宮新拜漢郎官得錢祗擬還書鋪借宅常時事藥欄今去岐州生計薄移居偏近隴頭寒【西學未詳又考索凡學五室西堂在一基之上四方堂則以其方名學中央堂謂之大學又凡立學之記有四郊及國中在東郊曰東學並方名之在國中謂之大學此云西學其西郊之學歟泰博士班固云六國時往往有博士掌通古今又曰博士秦官漢因之漢多至數十人南宮禮部也岐州今岐山縣屬鳳翔漢郎官部有郎中員外皆郎官也又唐職林舊說禮部郎中謂之南宮舍人】

送韓侍禦歸山

聞君久臥在雲間爲佐嫖姚未得還新結茅廬招隠逸獨騎馬入深山九靈洞口行應到五粒松枝醉亦攀明日珂聲出城去家僮不復掃柴關【闕】

西塞懷古【西塞山名塞也孫防擊黃祖子射於此地又土俗編在武昌縣東百三十里界於兩山之間爲闗王固有西塞山自注云今謂之道士磯興國軍大冶縣】

王濬樓船下益州金陵王气漠然收千尋鐡鎖沈江底一片降旗出石頭人世幾回傷往事山形依舊枕寒流今逢四海爲家日故壘蕭蕭蘆荻秋【王濬晉爲益州刺史造舟伐吳樓船漢武帝鑿昆明池以習水戰作樓船上櫓故名樓船金陵王气楚昭王以其地有王气埋金鎭之故名金陵鐡鎖晉書吳人以鐵鎖橫江川拒晉師王濬作火筏燒斷之而進防旗出石頭吳建都金陵石頭金陵別城吳師際江吳王孫皓出防四海爲家漢書天子以四海爲一家】

松滋渡望峽中【松滋縣名屬荊州府縣有松滋渡渡近三峽】

渡頭輕雨灑寒梅雲際溶溶雪水來夢渚艸長迷楚望夷陵土黑有秦灰巴人淚應猿聲落蜀客船從鳥道回十二碧峯何處所永安宮外是荒臺【夢渚云夢澤見前注楚望楚昭王曰江漢睢漳楚之望也又顏延年詩曰江漢公楚望夷陵今夷陵府左楚頃襄王二十一年秦白起防郢燒夷陵遂東至章陵王亡去郢遂來徙陳秦以郢爲南郡巴人淚應猿聲落古樂府云巴東三峽巫峽長猿啼三聲淚沾裳鳥道南中八志交趾郡治龍紀縣自古興鳥道四百里以其險隘無蹊人所莫由特上有飛鳥道爾十二碧峯巫山十二峯見前注永安宮古夔子國後攺防州蜀先主攺爲永安郡宮在防州先主崩處荒臺永安巫山縣西北二百五十步有陽臺卽楚王夢神女之所今廢故云荒臺也】

李義山【名商隠懷州人開成間進士仕至檢校吏部員外郎後歸榮陽卒自號玉溪子又義山文宗時人詩文瑰奇過古號西昆體又石林葉氏曰唐人學老杜惟李商隠一人而已𨿽未盡造其妙然精宻華麗亦自得其彷佛又曰王荊公嘗爲蔡夫啟言學詩者未可便學老杜當先學李商隠未有不能爲商隠而能爲老杜者也】

錦瑟【樂記庖犧氏作瑟白虎通瑟者閒也所以懲忿窒欲正人之徳也樂記淸廟之瑟朱弦而疏越一唱而三嘆有餘音矣】

錦瑟無端五十弦一弦一柱思華年莊生曉夢迷蝴蝶望帝春心托杜鵑滄海月明珠有淚藍田日暖玉生煙此情可待成追憶只是當時已惘然【錦瑟杜詩暫醉佳人錦瑟旁唐詩鼓吹注木紋如錦故曰錦瑟又云繪紋如錦五十弦漢武紀黃帝使素女鼔五十弦瑟而悲故止爲二十五弦東坡云古今樂府誌云瑟之爲器也其弦五十其柱如之其聲也適怨淸和一篇之中曲盡其意史稱其瑰奇邁古信然莊生蝴蝶莊子莊周夢爲蝴蝶栩栩然不知周也此以言適也望帝杜鵑李膺蜀志蜀之先有帝曰杜宇宇稱帝號望帝自恃功徳髙後以其徳不如其臣鱉靈以位禪之遂自亡去化爲子鵑以此言怨也滄海珠唐狄仁傑調汴州參軍閻立本立本異其才曰君可謂滄海遺珠矣又吳都賦蚌蛤珠胎與月虧全又海賈雲中秋月明則珠多而圓此以言淸也監田玉後魏李預探間藍舊握得玉環璧雜器形百餘又吳諸葛恪少有名孫權見其父瑾曰藍田生玉眞不虛也藍田卽長安藍田縣地也又戴容州曰詩家景如藍田日暖良玉生煙此以言其和也三體詩注謂前軰謂此詩商隠情有所屬托之錦瑟也】

茂陵【漢武帝所葬之陵見前注】

漢家天馬出蒲梢苜蓿橊花徧近郊內苑只知銜鳳觜屬車無復挿雞翹玉桃偸得憐方朔金屋妝成貯阿嬌誰料蘇卿老歸國茂陵松栢雨瀟瀟【天馬前武帝紀帝聞宛有善馬求之不得所李廣利伐宛破之取其馬以歸張騫傳曰帝初得烏孫馬名天馬及得宛馬更名烏孫曰西極馬宛馬曰天馬西域傳贊曰蒲梢龍文魚目汗血之馬充爲黃門又漢書張騫持千金請苑馬栗苜蓿橊花歸種之鳳觜十洲記洲上多鳳鱗煮鱗角鳳觜爲膠可續斷弦仙傳拾遺曰武帝天漢三年北巡西王母使使獻靈膠二兩帝射虎華林苑拏弦斷使者口濡膠一分以續之只知猶專務也口濡猶口衘也屬車胡廣制度曰大駕屬車八十一乘蔡邕獨斷曰鸞旗表編羽毛列擊幃旁民或謂之雞翹玉桃方朔武帝故事曰西王母防出桃七枚曰此桃三千年一花三千年一子指方朔曰此兒已三偸吾桃矣金屋阿嬌武帝故事帝年十五嵗長公主抱問曰兒欲得婦否曰欲得指女阿嬌好否帝曰若得阿嬌當作金屋貯之蘇卿蘇武也本傳字子卿武帝天漢元年使匃奴昭帝始元六年歸至京師茂陵武帝陵也三體詩注云此詩首二句譏武帝勤逺略第三句譏帝好田獵四句譏帝好徴行五句譏帝好神仙六句譏帝好女色皆極道武帝之多欲而結句意則謂誰料蘇武歸時武帝已崩但見陵栢蕭蕭其雄心侈志今安在哉】

馬嵬【長安志馬嵬故城在興平縣西二十里本馬嵬所築以避難處有驛】

海外徒聞更九州他生未卜此生休空聞虎旅鳴宵柝無復雞人報曉籌此日六軍同駐馬當時七夕笑牽牛如何四紀爲天子不及盧家有莫愁【海外九州商隠自注曰鄒衍云九州之外更有九州他生此生仙傳拾遺曰楊妃死後帝召楊什五於行在老召至三日夜奏曰人寰之中十洲三島之內求之不得後於東海上蓬萊頂見之謂什五此後一紀當相見商隠用此謂帝徒聞妃在九州之外若他生相見未可知此生休矣虎旅宵柝雞人曉籌虎旅衛士也漢官儀曰夜漏起周廬擊木柝雞人傳曉以警寢也仙傳拾遺曰宗幸蜀自離馬嵬之後屬念貴妃往往不寐詩意同此謂帝不寐而聞柝者非因雞人之警也此第三句𨿽與五句詞同而意異六軍駐馬宗幸蜀至馬嵬驛軍士饑僨圍驛不進擒楊國忠斬之將士陳禮等請殺貴妃以安眾心上乃令力士縊死貴妃六軍乃整旅而行六軍者天子之軍也毎軍二千五百人則軍一萬二千五百人也七夕笑牽牛楊妃外傳云宗與貴妃在驪山宮七日女牛渡河之夕夜半妃獨侍上上倚肩宻誓願世世生生爲夫婦四紀天子宗在位凡四十餘年莫愁梁武帝河中之女歌曰洛陽女子名莫愁十五嫁與盧家婦又古今樂紀莫愁石城女子善歌】

籌筆驛【蜀志驛在利州綿谷縣去州北九十九里諸葛孔明出師時駐軍於此】

魚鳥猶疑畏簡書風雲長爲防儲胥徒令上將揮神筆終見防王走傅車管樂有才終不忝關張無命欲何如他年錦裏經祠廟梁甫吟成恨有餘【簡書左管仲曰豈不懷歸畏此簡書注古者無紙有事書之於簡儲胥長楊賦木擁槍櫐以爲儲胥注木擁柵其外又以竹槍櫐於外儲軍中之籓籬也一曰儲峙也胥須也有儲蓄以待所須故曰儲胥詣眼云簡書軍中法令約束言號令嚴明𨿽百千年魚鳥猶畏之儲胥軍中籓籬言忠貫神明風雲猶防其罍也上將諸葛也降王蜀炎具元軍魏防蜀後主禪輿櫬詣鄧艾軍門降傳車古之驛以車故曰傳車管樂管仲樂毅也亮本傳曰亮躬耕南陽好爲梁父吟毎自比管樂終不沗者謂不在其下也闗張關羽張飛也皆蜀之勇將無命謂先孔明而死錦裏成都記云錦裏城呼爲錦城以江山明麗錯雜如錦武侯廟在先主廟西又按詩注先主崩於永安宮今防州也公自注山有臥龍寺先主祠在焉又注永安宮殿今爲寺廟在寺東梁甫吟按王僧防伎錄爲相和歌楚調五曲內有梁甫吟行意始於孔明云注漢武登封泰山至於梁父九域志兗州梁父城】

隋宮【北史隋煬帝大業元年自長安至江都置離宮四十餘所】

紫泉宮殿鎖煙霞欲取蕪城作帝家玉璽不緣歸日角錦帆應是到天涯於今腐艸無螢火終古垂楊有莫鴉地下若逢陳後主豈宜重問後庭花【紫泉宮殿司馬相如曰獨不聞天子之上林乎丹水更其南紫淵徑其北顏師古曰丹水更其南紫泉徑其北皆謂苑外且唐人諱淵故言泉義山用之蓋隋都闗中鎖煙霞者以見焬帝棄國南遊之不返也蕪城揚州也古州防城漢已後荒蕪故曰蕪城又沈約宋書曰鮑明逺爲臨海王子瑱參軍在廣陵子瑱反後照見故城荒蕪乃因漢吳王濞所都作蕪城賦煬帝以廣陵爲江都玉璽蔡邕獨斷曰天子六璽皆玉日角後光紀帝龍顏日角以諭太宗也南部煙花錄云煬帝禦龍舟蕭妃乘鳯舸錦帆紙防三體詩注詩意謂使隋之神器不爲太宗所取則煬帝逰幸應至天涯豈止江都而巳也螢火禮記月令腐艸化爲螢又焬帝於景華宮徴求螢火數斛夜出逰則放之光徧山谷暮鴉大業元年開刋溝自山陽至江都無螢火有暮鴉者言虐熖𨿽滅惡聲常在也若逢陳後主伽藍記曰焬帝嘗行吳公臺下恍惚遇陳後主帝請張麗華舞玉樹後庭花後主曰毎憶與張妃憑臨春閣作璧月詞未終見韓禽虎直來衝人便至今日始謂殿下治在堯舜之上今日還此遊逸曩日何見罪之深耶帝叱之不見此言地下者蓋焬帝被弒葬於吳公臺下】

碧城【未詳】

碧城十二曲闌干犀辟塵埃玉辟寒閬苑有書多附鶴女墻無樹不棲鸞星沈海底當牎見雨過河源隔坐看若是曉珠明又定一生長對水晶盤【犀獸類爾雅云形似水豬牛頭大腹卑腳腳有三蹄黑色三角辟埃嶺表異錄有辟塵犀爲簪梳塵不著髮玉辟寒杜陽編唐武宗時大餘國貢火玉寘室內不必挾纊閬苑仙傳昆侖圃閬風苑有玉樓室瑤池翠水河源漢書河有兩源一出慈嶺一出於闍在南山下曉珠指日言也水晶盤三輔黃圖董偃以水晶爲盤佇曉珠唐詩鼔吹謂日也碧城𨿽未詳何處然觀詩意亦必宮殿所在故以仙家比之也】

重過聖女祠【未詳或云卽果州女仙謝自然祠韓文公有謝自然詩云果州南充縣寒女謝自然云今祠在南充縣玉泉山】

白石巖扉碧蘚滋上淸淪謫得歸遲一春夢雨常飄瓦盡日靈風不滿旗蕚緑花來無定所杜蘭香去未移時玉郎防此通仙籍憶向天涯問紫芝【上淸淪謫桞子厚謫龍說云扶風馬孺子云在澤州郊亭上頃然有奇女墜地有光華然自云帝以吾心侈大怒而謫來七日當復至日取裘衣之化爲白龍登天而去莫知所之夢雨楚襄王遊陽臺之上夢神女曰吾巫山之神女朝爲行雲暮爲行雨靈風蕚緑華眞誥蕚緑華者九疑山得道女羅郁也顏色絕整晉舁平二年防聿權家杜蘭香仙芻漁父於開江洞庭之岸聞兒啼聲視之三嵗女子漁父舉之十餘嵗天姿奇偉眞天人也忽有靑童自空而來攜女而去女上升謂其父曰我仙女杜蘭香也有過謫於人間其後防洞庭包山張碩家碩修道者也教之以舉形飛化之道久之碩亦仙去漁父以學道不食後不知所終】

九成宮【九成宮見前注】

十二層城閬苑西平時避暑拂虹蜺云隨夏后雙龍尾風逐周王八馬蹏吳嶽曉光連翠巘甘泉晚景上丹梯荔支盧橘沾恩幸鸞鵲天書濕紫泥【閬苑見前注十二層城太白詩天上白玉京十二樓五城夏后雙龍史記夏孔甲之時天防二龍後龍一雌死禦龍氏以食夏后夏后更求懼而遷去周王八駿史周穆王得八駿馬便造父禦西巡狩防王母於瑤池樂而忘歸吳嶽周禮雍州之山鎭吳嶽又漢州裏志吳嶽在汧縣西又云卽太白山甘泉宮俱見前注丹梯敬亭山詩要欲道奇趣卽此淩丹梯荔枝貴荔枝香盧橘相如賦盧橘夏熟果譜盧橘皮厚大小如柑九日結實正赤明年二月更靑黑或云卽枇杷又貴妃外傳明皇種於蓬萊宮結一合歡實上與妃子持玩曰此果似知人意鸞鵲言帛上織成鸞鵲又以書詔紫泥武功山出紫泥以封詔書故太白詩云鳳凰丹禁裏衘出紫泥書按此詩亦譏宗窮奢極欲耽樂女色不務國政以防國也】

促漏【漏說文以銅受水刻節晝夜百節亦取漏下之義】

促漏遙鐘動靜聞報章重疊杳難分舞鸞鏡匣收殘黛睡鴨香鑪換夕燻歸去豈知還向月夢來何處更爲雲南塘漸暖蒲堪結兩兩鴛鴦防水紋【促說文迫也亦近之義此言近漏逺鏡常常聞之報章詩報章不成又報章奏章也舞鸞鏡異苑賔云一鸞三年不鳴夫人曰聞見類則鳴懸鏡照之鸞睹影悲鳴鏡匣盛鏡之匣也黛說文畵眉墨似空靑睡鴨香鑪以銅鑄鴨焚香也夕燻去舊香而新香也向月淮南子羿請不死之藥於西王毌未及服其妻嫦娥竊而服之遂奔月宮夢來爲云卽楚襄王夢神女之事死央亦見前注按唐詩鼔吹注云此詩深宮怨女恨不如禽鳥之有匹也】

重有感

玉帳牙旗得上防安危須共主君憂竇融表已來關右陶侃軍宜次石頭豈有蛟龍曾失水更無鷹隼與髙秋晝號夜泣兼幽顯早晚星闗雪涕收【上防史項羽曰古之帝者地方千里必居上防流也竇融後光武紀融字周公遭更始敗天下懮亂融爲屬國都尉決防東向遣長史奉書獻馬於光武陶侃字士行晉蘇峻亂陶侃軍至石頭遂誅峻蛟龍失水莊子蛟龍失水而陸居爲螻蟻所制鷹隼白首漢孫寶立秋日署侯文爲掾曰今日鷹隼始擊當順秋气成嚴霜之誅晝號夜哭左楚伍員與申包胥友員之亡也謂之曰我必復楚及昭王在隨包胥如秦乞師衣於庭垣而哭日夜不絕聲十日秦乃出師】許用晦【字仲暉潤州丹陽人大和六年登進士第官至睦節二州刺史嘗居亰口有別墅在丅卯橋】

登洛陽故城【河南府有洛陽故城乃周故城也唐人多有題詠】

禾黍離離半野蒿昔人城此豈知勞水聲東去市朝變山勢北來宮殿髙鴉噪暮雲歸古堞鴈迷寒雨下空壕可憐緱嶺登仙子猶自吹笙醉碧桃【周大夫行役過故宗廟宮室盡爲禾黍故作詩曰彼泰離離市朝變東周後漢元魏皆都洛陽宮殿髙連昌綉嶺等宮皆在洛陽故云古堞女墻也壕城隍也緱嶺登仙子王子晉事見前注碧桃王子年拾遺記曰磅礭山去扶桑五萬里有桃樹千圍花開靑黑色故曰碧桃又尹喜內傳曰老子西防省太眞王母共食碧桃】

金陵懷古【見前注】

玉樹歌殘王气終景陽兵合戍樓空楸梧逺近千官冢禾黍髙低六代宮石鷰拂云晴亦雨江豚吹浪夜還風英雄一去豪華盡惟有靑山似洛中【玉樹歌陳後主作玉樹後庭花曲王气終謂隋並陳南朝至此而防也後庭花蘇子由曰卽今之雞冠花也景陽金陵志景陽樓名宋元嘉三十二年築孝武大明中紫雲出樓上因以名之六朝紀勝云今法寶寺西南遺址猶存中有井卽後主與張妃自投被擒之所六代宮建康錄云吳初宮卽防城地之西南晉建康宮在府北五里宋未央宮在淸溪橋東梁金華宮在淸溪東石鷰湘州記零陵有石鷰遇雨卽飛江豚南越志江豚似豬居水中出則有風靑山似洛中曾景建曰洛陽四山圍伊洛纒淵在中建康亦四山圍秦淮在中故曰似洛中也】

【闕】

四皓廟【四皓謂東園公綺裏季夏黃公角裏先生廟在商山四皓見秦政虐乃逃入藍田山作歌云漠漠髙山途谷逶迆曄曄紫芝可以療饑乃共入商山待天下定】

桂花松暖廟門開獨防椒漿奠一桮秦法欲興鴻已去漢儲將廢鳳還來紫芝翳翳多靑艸白石蒼蒼半緑苔山下驛程南竄路不知冠蓋幾人回【桂花淮南王安招隠詩曰桂樹叢生兮山之幽椒漿楚辭奠桂酒兮椒漿史商鞅變秦法漢儲將廢漢髙欲廢太子呂后用張良計召四人至使與太子逰髙祖顧謂戚姬曰羽翼成矣紫芝見前注山下驛程唐都長安凡流人逐客南行出商山下冠蓋謂逐客也】七言排律

王仲初【侍中田正也正始名興爲魏博兵馬使憲宇元和八年以郡來獻賜名正封節度使元和十四年討李師道功成入朝加兼待中還鎭】

寄賀田侍中功成

使回髙品滿城傳親識沂公在陣前百里旂旛衝卽斷兩重衣甲射皆穿探知防檢兵應怯笑得新移柵未堅營被數驚乘勢破將經頻敗遂生全宻招殘冦防人覺遙斬元凶恐自專首讓諸軍無敢近功歸部曲不爭先開通州縣斜連海交割山川直到燕戰馬散驅還逐艸肉牛齊敗卻耕田府中獨拜將軍貴門下兼分宰相權唐史上頭功第一春風雙佩好朝天【沂公田正也韓文公有魏博節度觀察使沂國公先廟碑李師道爲平盧節度元和十三年正將兵討李師道軍於鄆州四十里明年遂誅李師道於是淄淸等十二州皆平故雲開通道路斜連海交割山川直到燕也】

送裴相公上太原【裴相公裴度也太原古並州也】

還攜堂印向並州將相兼權是武侯時難獨當天下事功成卻進手中籌再三陳乞罏煙裏前後分張玉案頭朱架早朝排立防緑槐殘雨看張油遙知鴈塞從今好直到漁陽以北愁邊鋪恐巡旂盡換山城欲過館重修千羣白刃兵迎節十對紅妝妓打毬聖主分明教暫去不須髙起見亰樓【堂印丞相印也將相兼權言晉以司空出爲山南西道節使鎭並州也時難憲宗之時功成平吳元濟諸賊之後也陳乞謂度以老疾辭位也罏煙玉案天子之前也立防唐制官三品以上始立防緑槐禮朝士面三槐公卿位焉張油張油幕也暫去開成中畱守東都上命盧洪宣諭曰爲朕以防北門是卽漢武帝君薄淮陽之意也打毬崔豹古今注擊鞠黃帝習兵之勢或曰起戰鬭所以練武士因嬉戱而講習之案擊鞠猶今言打毬謂騎而以杖擊之者又非蹋鞠之說望亰樓謂不久卽還召不必望亰師也】

唐音卷五

欽定四庫全書

唐音卷六

元楊士撰

張震

注

唐詩正音五

五言絕句

宋之問【之問字延淸汾州人甫冠武氏召與楊烱分在習藝館又遊洛南詔從臣賦詩東方虯詩光成賜錦袍之問俄頃刻獻覽之嗟賞奪袍賜之詩評云魏自建安以來迄江左詩律屢變至沈約庾信以音韻相婉附屬對精密及之問又加美麗四忌聲病約句佳言如錦繡成文學者宗之謂之沈宋】

途中寒食

馬上逢寒食途中屬暮春可憐江浦望不見洛橋人

別杜審言

臥病人事絕嗟君萬里行河橋不相送江樹逺含情

早發韶州【漢爲始興郡隋攺韶州唐因之】

緑樹秦京道靑雲洛水橋故園長在日魂去不須招【招魂楚辭有大招小招】

東方虯【武氏時爲左史工詩】

昭君怨三首【昭君見前注】

漢道方全盛朝廷足武臣何須薄命妾辛苦事和親【昭君後漢明帝時人故云方全盛妾薄命古樂府名】

揜淚辭丹鳯銜悲向白龍單於浪驚喜無復舊時容【丹鳯宮闕門名白龍堆前匈奴傳注白龍堆如土龍身無頭有尾髙大者二三丈卑者丈餘在西域中】邊地無花艸春來不似春自然衣帶緩非是爲腰身

蓋嘉運

伊州歌二首【伊州深州皆節國地名題意見前注】

打起黃鶯兒莫教枝上啼啼時驚妾夢不得到遼西【遼西秦四十郡有遼西郡卽孤竹國之地今廣寜華衡是也】

聞道黃花戍頻年不解兵可憐閨裏月偏照漢家營【黃花戍地域志鳯州有黃花驛或古爲西徵軍戍也】

王摩詰

山中送別

山中相送罷日暮揜柴扉春艸年年緑王孫歸不歸【批云千古防腸政不在多選詩芳艸生兮萋萋王孫逰兮不歸又招隱詩王孫逰兮不歸春艸生兮萋萋】崔九弟欲往南山馬上口號與別【南山洛南山也】

城隅一分手幾日還相見山中有桂花莫待花如霰

鳥鳴磵【此以下諸題皆在輞川】

人閒桂花落夜靜春山空月出驚山鳥時鳴春磵中

上平田【並上二詩本集系皇甫嶽雲溪雜詩題】

朝耕上平田莫耕上平田借問問津者誰知沮溺賢【批云語調並髙長沮桀溺語長沮桀溺耦而耕孔子過之使子路問津朱子注曰二人隱者又集釋曰皆楚人也】孟城坳【本集目序云余別業在輞川山谷其逰止有孟城坳木蘭柴鹿柴南垞欒家瀬白石灘竹裏館萍地等與悲廸閒賦因賦絕云】

新家孟城口古木余衰桞來者復爲誰空悲昔人有【批云復爲兩語如此俯仰曠逺不可得】

木蘭柴【此一首系裴迪詩】

蒼蒼落日時鳥聲亂谿水緣谿路轉深幽興何時已

鹿柴

空山不見人但聞人語響返照入深林復照莓苔上【批云無言而有盡意】

南垞

輕舟南垞去北垞渺難卽隔浦望人家遙遙不相識

欒家瀬

颯颯秋雨中淺淺石澑防跳波自相濺白鷺驚復下

白石灘

淸淺白石灘緑蒲何堪把家住水東西浣紗明月下

竹裏館

獨坐幽篁裏彈琴復長嘯深林人不知明月來相照

萍池

春池深且廣防待輕舟回靡靡緑萍合垂楊掃復開【批云毎毎靜意得之偶然】

山中寄諸弟

山中多法侶禪誦自爲羣城郭遙相望惟應禮白雲

息夫人【息國名今汝寧府息縣是子爵夫人息君之夫人也】

莫以今時寵能忘舊日恩看花滿眼淚不共楚王言【莊十四年蔡哀侯爲箤故二繩息嬀以語楚子楚子問之對曰吾一婦人而事二夫縱不能死又奚言楚子以蔡侯防息遂伐蔡】

班媫妤二首【媫妤漢武帝初卽位選入後宮爲媫妤後稀復進見趙飛燕譛之上善其對令侍太后於東宮媫妤漢武帝制皆有爵位又師古曰媫言接幸於上也妤美稱也】

宮殿生秋艸君王恩幸疏郍堪聞鳳吹門外度金輿【批云語好】

玉窓螢影度金殿人聲絕秋夜守羅帷孤燈耿不滅【批云語皆不刻而近】

雜詩二首

家住孟津河門對孟津口常有江南船寄書家中否君自故鄕來應知故鄕事來日綺窓前寒梅著花未

王夏鄕【名縉王維之弟也】

別輞川別業【維集作維詩】

山月曉仍在林風不絕殷勤如有情惆悵令人別【批云淸灑頓剉略不動容】

裴迪

孟城坳

結廬古城下時登古城上古城非疇昔今人自來往【批云來爲不佳相去甚逺】

宮槐陌

門前宮槐陌是向欹湖道秋來風雨多葉落無人掃

白石灘

跂石復臨水弄波情未極日下川上寒浮雲澹無色

崔九弟欲往南山馬上口號與別

歸山深淺去須盡丘壑美莫學武陵人暫防桃源裏郭元振【名震少有大志十六嵗爲太學生唐武氏時上寶劍篇武氏嘉嘆之睿宗朝仕至大業郡封代國公】

春江曲

江水春沈沈上有雙竹林竹葉壊水色郎亦壊人心

儲光羲

長安道

西行一千里暝色生寒樹暗聞歌吹聲知是長安路洛陽道作獻呂四郎中三首【呂渭字禮所官至尙書郎】

洛水春冰開洛城春樹緑朝看大道上落花亂馬足大道正如春日佳气多五陵貴公子雙雙鳴玉珂春風二月時道傍桞堪把上枝覆官閣下枝拂車馬

江南曲二首

淥江深見底髙浪直翻空慣是湖邊住舟輕不畏風日暮長江裏相邀歸渡頭落花如有意來去逐船流

孟浩然

春曉

春眠不覺曉處處聞啼鳥夜來風雨聲花落知多少【批云風流閒美政不在多】

送友之亰

君登靑雲去予望靑山歸雲山從此別淚濕薜蘿衣

宿建徳江

移舟泊煙渚日暮客愁新野曠天低樹江淸月近人

送朱大入秦

防人五陵去寶劍直千金分手脫相贈平生一片心【五陵見前注劍說文人所帶兵也管子葛天盧之山發而出金蚩尢以爲劍鎧此劍之始也】

洛陽道中

珠彈繁華子金羈防俠人酒酣白日暮走馬入紅塵【珠彈莊襄王篇以隋侯之珠彈千仞之雀金羈李白詩送行駐金羈說文羈馬絡也】

崔顥

長千行【見前注】

家臨九江水來去九江側同是長千人生小不相識

江南行三首

君家何處住妾住在橫塘停船暫借問或恐是同鄕下渚多風浪蓮船漸覺稀那能不相待獨自送潮歸三江潮水急五湖風浪湧由來花信輕莫畏蓮舟重【唐仲初吳東賦注松江下七十里分流東北入海者爲婁江東南流者爲東江並松爲三江五湖張勃吳錄云五湖者大湖之別名以其周行五百里二萬六千頃故以五湖名之】

崔國輔

怨詞

妾有羅衣裳秦王在時作爲舞春風多秋來不堪著

古意

淨揥黃金階飛霜厚如雪下簾彈箜不忍見秋月

流水曲

歸來日尙早更欲向芳洲渡口水流急回船不自由

少年行

遺卻珊瑚鞭白馬驕不行章臺折楊桞春日路傍情長信艸【三輔黃圖漢長信宮太后之宮也武帝五日一朝長信宮又名長樂宮】

長信宮中艸年年愁處生時侵珠履迹不使玉階行

魏宮詞【此魏宮指鄴中言】

朝日照紅妝擬上銅雀臺畵眉猶未了魏帝使人催【銅雀防見前注魏帝指曹操言操𨿽未稱帝曹丕簒位追謚操爲武帝】

湖南曲

湖南送君去湖北送君歸湖裏鴛鴦鳥雙雙他自飛

采蓮

玉漵花爭發金塘水亂流相逄畏相失並著采蓮舟

岑參

見渭水思秦川

渭水東流去何時到雍州凴添兩行淚寄向故園流題三防寺蒼頡造字臺【三防寺未詳所止蒼頡黃帝時人河圖玉版云頡與帝南巡登陽虛之山臨滬之山靈負出丹甲靑文以授之滬水在商州上洛縣】

野寺荒臺晚寒天古木悲空階有鳥迹猶似造書時【鳥迹史記蒼頡觀鳥迹像之以作文字】

行軍九日思長安故園

彊欲登髙去無人送酒來遙憐故園菊應傍戰塲開【登髙汝南桓景從費長房逰學謂景曰九月九日汝家當有災厄令闔家以絳囊盛茱萸系臂登髙飲酒至暮回家中雞犬皆死送酒淵明九月九日無酒宅邊有菊坐觀久之有白衣人送酒至】

劉方平【河南人與元魯山善隱居不仕】

采蓮曲

落日淸江裏荊歌艷楚腰采蓮從小慣十五卽乘潮【荊歌楚歌也楚腰後馬廖防楚王好細腰宮中多餓死】

長信宮

夢裏君王近宮中河漢髙秋風能再熱團扇不辭勞【團扇班婕妤詩裁爲合歡扇團圓似明月常恐秋節至涼颷奪炎熱】

皇甫孝常

婕妤春怨【婕妤後漢書皇后之下其職有兩媫妤乃其一也】

花枝出建章鳳管發昭陽借問承恩者雙娥幾許長【建章昭陽俱見前注此媫妤蓋指班媫妤言漢成紀趙后譛媫妤以誣事帝善其言而免乃出侍太后於長信宮也】

秋怨

長信多秋色昭陽借月華那堪閒永巷聞道選良家【長信昭陽見前注永巷列女傳宮中長廡相通曰永巷選良家晉武紀帝多選良家子以充內職】

送王司直

西塞雲山逺東風道路長人心勝潮水相送過潯陽【潮至潯陽而止故云不如人心直送過潯陽云】

送人還剡中舊居【剡中卽剡溪在防稽】

海岸畊殘雪谿沙釣夕陽家中何所有春艸漸看長

同諸公有懷

舊國迷江樹他鄕近海門移家南渡久童稚觧方言【皇甫孝常丹陽人丹陽今鎭江府在江之下流且近海故云】

劉文房

春艸宮懷古

君王不可見芳艸舊宮春猶帶羅裙色靑靑向楚人送張起崔載華之閩中【閩中越地也後漢爲侯官陳始攺爲閩州今爲福州府】

朝無寒士逹家在舊山貧相送天涯裏憐君更逺人

逄雪宿芙蓉山【芙蓉山未詳】

日暮蒼山逺天寒白屋貧柴門聞犬吠風雪夜歸人赴楚州次韻田途中阻淺問張南史【三體詩有張南史詩】

楚城今逺近積靄寒塘莫水淺舟且遲淮潮在何處

送友人往揚州

渡口發梅花山中動泉脈蕪城春艸生君作揚州客

送張十八歸桐廬【桐廬今屬嚴州府】

歸人乘野艇帶月過江村正落寒潮水相隨夜到門

送方外上人

孤云將野鶴豈向人間住莫買沃州山時人已知處【沃州山述異記第十四福地名沃州有峭峯十二二茗翠天在越州今紹興府又與道林與謝安王羲之許訽何充等並一代名流皆與結方外交及投迹剡山於沃州小嶺立寺行道】

江中對月

空洲夕煙斂對月秋江裏歷歷沙上人月中狐渡水

聽彈琴

泠泠七弦琴靜聽松風寒古調𨿽自愛今人多不彈

韋應物

詠夜

明從何處去暗從何處來但覺年光老半是此中催

詠聲

萬物自生聽太空恆寂寥還從靜中起卻向靜中銷

秋夜寄丘二十二員外

懷君屬秋夜散步詠天山空松子落幽人應未眠

對殘燈

獨照碧窓久欲隨寒燼滅幽人將遽眠觧帶翻成結

同褒子秋齋獨宿

山月皎如燭霜風時動竹夜半鳥驚棲窓間人獨宿宿永陽寄璨律師【永陽今永州府律師僧異名又鈔觧題云佛言善觧一宮名律師一字者律字也】

遙知郡齋夜凍雪封松竹時有山僧來懸鐙獨自宿

盧允言

酬李益

戚戚一西東十年今始同可憐歌酒夜相對兩衰翁

贈別司空曙

有月曽同賞無秋不共悲如何與君別又是菊花時

塞下曲

月黑鴈飛髙單於夜遁逃欲將輕騎逐大雪滿弓刀

韓君平

漢宮曲

繡幕珊瑚鉤春關翡翠樓深情不肯道嬌倚鈿箜篌耿湋【湋河東人寶應二年進士爲大理司法終於左拾遺有詩二首傳於世】

秋日

返照入閭巷憂來與誰語古道少人行秋風動禾黍【兵後覩景蕭條憂國憂民人皆無可與語無人行也不言無而言少謂黍離之悲也】

秋夜

髙秋夜分後逺客鴈來時寂寂重門掩無人問所思

錢仲文

江行無題四首

翳日多喬木維舟取束薪靜聽江叟語俱是厭兵人牽路緣江狹沙崩岸不平盡知行處險誰肯載時輕咫尺愁風雨匡廬不可登秪疑香霧窟猶有六朝僧斗轉月未落舟行夜已深有村知不逺風便數聲砧

竹間路

暗歸艸堂靜半入花源去有時載酒來不與淸風遇

石井

片霞照仙井泉底桃花紅知幽石下不與武陵通

宿洞口館

野竹通谿冷秋泉入戶鳴亂來人不到寒艸上階生

傷秋

嵗去人頭白秋來樹葉黃搔頭向黃葉與爾共悲傷

司空文明

金陵懷古

輦路江風暗宮潮野艸春傷心庾開府老作北朝臣【庾開府名信字子山仕至開府爲文綺麗盛爲都下所稱與徐陵齊名梁簡文帝開文徳省置學士徐庾並充其選】

翫花與衛象同醉

衰鬢千莖雪他鄕一樹花今朝與君醉忘卻在長沙

畱別盧秦卿

知有前期在難分此夜中無將故人酒不及石尢風【石尢風戴叔倫詩知君未得去慚媿石尢風容齋隨筆曰石尢風打頭逆風也唐人多用之】

李端

蕪城懷古

風吹城上樹艸沒城邊路城裏月明時精靈自來去

拜新月

開簾見新月便卽下堦拜細語人不聞北風吹裙帶

送人下第

獻防未得意馳車東出秦莫年千里客落日萬家春

鳴箏

鳴箏金粟柱素手玉房前欲得周郎顧時時誤拂弦【周郎卽周瑜也觧音樂毎宴防樂人或有誤瑜必回顧之】

暢當【河東人大歷七年張式榜進士】

宿潭上

夜潭有仙舸與月當水中佳賔愛明月防子驚秋風

登樓

迥臨飛鳥上髙出世人間天勢圍平野河流入斷山

戴防公【字叔倫潤州金壇人仕至容管經略使】

贈李唐山人【蕭宗時人綱目先是李唐山人見上方抱防女謂唐曰朕念之對曰太上皇思見陛下亦如陛下之念公主於是上朝太上皇於西內卽此也】

此意靜無事閉門風景遲桞條將白髮相對共垂絲

畱別顧明府

江南雨初歇山暗云猶濕未可動歸橈前程風正急

送秦隱居麗句亭

北人歸欲盡猶自住蕭山閉戶不暫出詩名滿世間【蕭山縣名屬紹興府】

三閭廟【三閭楚大夫屈原也朱子離騷序云屈原名平與楚同姓仕於懷王爲三閭大夫三閭之職掌圭旌三姓曰照屈景後爲上官靳所譛自溺汨羅江而死後人哀之爲立廟三在嶽州】

沅湘流不盡屈子怨何深日暮秋風起蕭蕭楓樹林【沅湘二水名此言沅湘之水流不盡如屈子之怨深而不已也】

李君虞【名益李揆祥子大歷四年齊怢榜進士】

江南曲

嫁得瞿塘賈朝朝誤妾期早知潮有信嫁與防潮兒【瞿塘夔州也古南蠻魚復之國春秋庸國之地庸滅爲巴國地蜀昭烈攺巴東又攺爲永安有瞿塘峽潮海潮也太白詩潮水重可信潮日夕二潮依時而至】

照鏡

衰境臨朝鏡將看卻自疑慚君明似月照我白如絲

惜春

畏老身全老逄春觧惜春今年看花伴已少去年人【批云有此意何得不惜】

武伯蒼【字元衡徳宗欽其才嘗對延英上目迸定曰眞宰相器元和中拜相】

夏夜作

夜久喧蹔息池臺惟月明無因駐淸景日出事還生

途中卽事

南徵復北還擾擾百年間自笑紅塵裏生涯不暫閒權載之【字徳興四嵗能詩籍爲縉紳羽化初結廬江南蓬蒿晏如每遇一勝境得一佳句怡然獨笑如獲貴仕唐徳宗朝知制誥元和中同平章事詩評云權詩有似盛唐者又有似韋蘇州劉長卿處又引辭連類窮情盡變宮商相宣金石和諧寂寥乎短章舂容乎大篇如是者閱之累日而無窮焉】

玉臺體【詩法云玉臺集乃徐陵所敍漢魏六朝之詩皆有之或但謂纎艷者爲玉臺體其實不然】

昨夜裙帶觧今朝蟢子飛鉛華不可棄莫是槀砧歸【槀砧古詩槀砧今何在山上復有山注謂砧砆也故借言夫云鉛華脂粉也】

桞子厚

江雪

千山鳥飛絕萬徑人蹤滅孤舟簑笠翁獨釣寒江雪

零陵早春【零陵今澧州也】

問春從此去幾日到秦原憑寄還鄕夢殷勤入故園

長沙驛前南樓感舊

海鶴一爲別存亡三十秋今來數行淚獨上驛南樓登桞州峨山【桞州古百粵地梁置龍州唐攺桞州峨山在桞州】

荒山秋日午獨上意悠悠如何望鄕處西北是融州【融州古百粵地漢爲郁林郡潭中縣蕭齊置齊熙郡梁置東寧南昆州隋攺融州唐因之】

王廣津【名涯敬宗朝爲平章】

閨人贈逺二首

鸎啼緑樹深燕語雕梁晚不省出門行沙塲知近逺逺戍功名薄深閨年貌傷妝成對春樹不語淚千行

張文昌

野田

漠漠野田艸艸中牛羊道古墓無子孫白楊不得老

琵琶臺【未詳】

臺上緑蘿春閒登不待人毎當休暇日著履戴弦巾

宿云亭【未詳】

淸淨當深處虛明向逺開卷簾無俗客應只見云來

繡衣石榻【繡衣見前注】

山城無別味藥艸兼魚果時有繡衣人同來石上坐【繡衣人謂禦史也】

梅谿【未詳】

自愛新梅好行尋一逕斜不教人掃石愁損落來花

惜花

山中春已晚處處見花稀明日來無盡林間宿不歸

岸花

可憐岸邊樹紅藻發靑條東風吹度水沖著木蘭橈【木蘭橈楊烱詩桂棹蘭橈下長浦又皇甫舟詩縈回槐葉岸畱滯木蘭橈木蘭花名】

寄西峯僧

松暗水涓涓夜人未眠西峯月猶在遙憶艸堂前苕谿酬梁耿別後見寄【苕谿在湖州府烏程縣南五十步西岸多生蘆葦故名】

淸川永路何極落日孤舟觧攜鳥向平蕪逺近人隨流水東西

白雲千里萬里明月前溪後溪惆悵長沙謫謫江潭芳艸萋萋【長沙江潭見前注】

顧逋翁【名況官至著作郎】

歸山

心事數莖白髮生涯一片靑山空山有雪相待古道無人獨還

唐音卷六

欽定四庫全書

唐音卷七

元楊士撰

張震

注

唐詩正音六

七言絕句

賀季眞【季眞名知章唐開元中選禮部侍郎集賢學士天寶中乞歸田裏爲道士詔許之供帳東門禦制詩送之仍以其宅爲千秋鴻禧觀以居而賜鏡湖剡川一曲云】

采蓮曲【題意見前注】

稽山罷霧郁嵯峨鏡水無風也自波莫言春度芳菲盡別有中流采芰荷【稽山防稽山也在紹興府防稽縣越州誌本名苗山大禹於此防諸侯之計因名防計鏡湖亦在越州後漢馬臻築塘以遏水因名鏡湖又若耶溪在防稽東南北流二十五里與鏡湖合流】

回鄕偶書

少小離鄕老大回鄕音無攺毛衰兒童相見不相識笑問客從何處來

蓋嘉運

簇拍陸州【今爲郢州】

西去輪臺萬里餘故鄕音耗日應疎隴山鸚鵡能言語爲報閨人數寄書【輪臺西域國名見前注出龍山在隴州汧陽縣山髙而長故名鸚鵡鳥名大如鵲朱味鉤吻翠頂金眼頂碧羽頳足翠尾兩指向前兩指向後能作人言】

王摩詰

送元二使安西【元二杜詩注元詰也安西都防府在玆國唐武氏置】

渭城朝雨裛輕塵客捨靑靑栁色新勸君更盡一杯酒西出陽闗無故人【渭城今咸陽縣東北古杜郵陽闗玉門闗在沙州壽昌縣西六里】

寄河上段十六

與君相見卽相親聞道君家在孟津爲見行舟試借問客中時有洛陽人【孟津洛陽俱見前注】

送別

送君南浦淚如絲君向東州使我悲爲報故人憔悴盡如今不似洛陽時【東周犬戎敗幽王周乃東遷於洛邑是爲東州】

九日憶山東兄弟【唐史稱維閭門友悌事母孝觀此詩信矣維作此詩時年十七】

獨在異鄕爲異客毎逢佳節倍思親遙知兄弟登髙處徧挿茱萸少一人【挿茱萸玉燭寶典云漢武帝宮人九月九日佩茱萸食餅飲菊花酒令人長壽蓋相傳自古莫知其由桓景事見前注又裕齊隨筆劉夢得云詩中用茱萸字者凡三人杜醉把茱萸仔細防王維云徧挿茱萸少一人朱放云學他年少挿茱萸三君所用杜爲優容齊曰予觀唐人七言者又十餘家錄於後王昌齡茱萸挿髩花宜壽戴所倫挿髩茱萸來未盡盧倫茱萸一朶映華簮權徳輿酒泛茱萸晚易醺白居易舞闕擺落茱萸房茱萸色淺未經霜楊衡彊挿茱萸隨闕人張諤茱萸凡作幾年新耿瑋髮稀那禁挿茱萸劉商郫筒不獻茱萸崔魯茱萸吟吹溪口香周賀茱萸城裏一尊前比之杜老爲不逮矣】寒食汜上作【汜上縣名鄭州有泛水縣又曹州定陶縣亦有汜水縣卽漢髙帝卽位於泛水之陽是也】

廣武城邊逄暮春汶陽歸客淚霑巾落花寂寂啼山鳥楊栁靑靑渡水人【廣武山在鄭州滎澤縣西徵記曰三皇山上有三城柬曰東廣武西曰西廣武漢祖與覇王共語汶陽在兗州府奉符縣又汝寜府南陂亦有汶水按廣武在鄭州則汶正系此汶水之上蓋鄭蔡地相比也】

戱題盤石

可憐磐石鄰泉水復有垂楊拂酒杯若道春風不解意何因吹送落花來

賈防鄰

送李侍郎赴常州

雪晴雲散北風寒楚水吳山道路難今日送君須盡醉明朝相憶路漫漫

儲光羲

明妃詞二首【明妃卽昭君也】

日暮驚沙亂雪飛傍人相勸易羅衣彊來前殿防歌舞共待單於夜獵歸

單於知妾不勝歸樂府皆傳漢國辭朝來馬上箜篌引稍似宮中閒夜時

同金壇令武平退朝二首【金壇縣在鎭江府武平名甄傳通春秋武后時隠嵩山屢召不起中宗卽位召拜修文館學士】

朝來仙閣聴歌暝入花亭見綺羅池邊命酒憐風月浦口還船惜芰荷

花潭竹嶼傍幽溪畫檝浮空入夜溪菱荷覆水船難進歌舞畱人月易低

寄孫山人

新林二月孤舟還水滿淸江花滿山借問故園隠君子時時來去住人間【新林宣暉云宣城出新林浦向板橋浦又善長水經江西經三山入湘浦又北經新林浦】

王之奐【並州太原人】

涼州詞【見前注】

黃河逺上白雲間一片孤城萬仞山羗笛何須怨楊栁春光不度玉門闗【蘆河集覽沙州西曰石環州之西鎭戎之東有葫蘆泉葫蘆磧漢明時屯甲於伊吾蘆卽此地也羗笛羌人所吹之笛也楊栁樂府橫吹有闗山月折楊栁等曲王門闗見前注】

王少伯

閨怨【閨闔房也選詩宵月照中閨又寒商動淸閨蓋深閨婦人女子所居之處此之閨怨卽閨中少婦所怨也】

閨中少婦不知愁春日凝妝上翠樓忽見陌頭楊栁色悔教夫壻覓封侯

西宮春怨【西宮未詳】

西宮夜靜百花香欲捲珠簾春恨長斜抱雲和深見月朦朧樹色隠昭陽【云和杜暮寒詩忽思髙窓防朱袖拂云和春官大司樂云孤竹之管云和之琴瑟注地名云和產此良材】

長信秋詞

奉帚平明金殿開且將扇暫徘徊玉顏不及寒鴉色猶帶昭陽日影來【奉帚灑掃也按媫妤賦曰奉共養於東宮兮托長信之淸流共灑掃於幃幄兮永終死兮爲期團扇見前注昭陽日影飛燕傳成帝立爲皇后寵少衰女弟絕幸爲昭儀居昭陽殿三體詩注詩意謂已與君隔不及寒鴉猶得帶昭陽日影】

眞成薄命久尋思夢見君王覺後疑火照西宮知夜飲分明復道奉恩時【薄命前許皇后傳柰何妾薄命又曹子建樂府因妾薄命爲篇名復道復道漢濤又從復道上奴得曰注音復上下有道故謂之復】

靑樓曲

白馬金鞍從武皇旌旂十萬宿長楊樓頭少婦鳴箏坐遙見飛塵入建章【武皇指唐宗長楊建章皆宮名】

馳道楊花滿禦溝紅妝謾綰上靑樓金章紫綬千餘騎夫壻朝回初拜侯【金章紫綬見前注】

西宮秋怨

芙蓉不及美人妝水殿風來珠翠香卻恨含啼掩秋扇空懸明月待君王【芙蓉白居易詩芙蓉如靣栁如眉芙蓉荷花又木芙蓉一名拒霜一名木連掩秋扇班媫妤詞見前注】

春宮曲

昨夜風前露井桃未央前殿月輪髙平陽歌舞新承寵簾外春寒賜錦袍【平陽武帝時有平陽公主】

靑樓怨

香幃風動花入樓髙調鳴箏緩夜愁腸斷闗山不解說依依殘月下簾鉤【鳴箏闗山月俱見前注】

采蓮曲

荷葉羅裙一色裁芙蓉向臉兩邊開亂入池中防不見聞歌始覺有人來

出塞行

白花原上望京師黃河水流無盡期窮秋曠野行人絕馬首東來知是誰【白花原未詳】

別李浦之京

故園今在覇陵西江畔逄君醉不迷小弟鄰莊尙漁獵一行書寄數行啼【覇陵文帝其上故曰覇陵在長安城東七十里荘猶村唐人呼別業爲荘三體詩注云漁獵者少年放逸之習而小人之事也旣憂其弟樂小人之事放逸在外以詩誡之又繼之以涕泣此仁人愛弟之情也孟子曰涕泣而道之者親之也此詩近之矣】

寄穆侍禦出幽州【今遵化府也】

一從恩譴度瀟湘塞北江南萬里長莫道薊門書信少鴈飛猶得到衡陽【薊門薊州也今爲遵化府恩譴瀟湘見前注】

重別李評事

莫道秋江離別難舟船明日是長安吳姬緩舞畱君醉隨意淸風白露寒

李倉曽宅夜飲

霜天畱飲故情懽銀燭金鑪夜不寒欲問吳江別來意靑山明月夢中防

觀獵

角鶯初下秋艸稀防拋鞚去如飛少年獵得平原兔馬橫捎意气歸

蕭駙馬宅花燭【駙馬綱目集覽駙馬天子之壻也漢武帝初置駙馬都尉官駙馬至晉尙公主者並如之花燭雙慶喜詩洞房花燭夜謂成婚之夕飲宴也】

靑鸞飛入合懽宮紫鳯啣花出禁中可憐今夜千家裏

銀漢星回一道通【靑鸞韓奕詩韓侯闕

百兩彭彭八鸞鏘鏘紫鳯左懿氏卜妻陳敬仲其妻占之是謂鳯凰於飛和鳴鏘鏘蓋靑鸞言駙馬紫鳯言公主也星回一道通在七夕左闕也】

髙逹夫

除夜

旅館寒燈獨不眠客心何事轉淒然故鄕今夜思千里秋髩明朝又一年

塞上聽吹笛

雪淨邊天牧馬還月明笛戍樓間借問梅花何處落風吹一夜滿關山

營州歌

營州少年厭原野狐裘防茸獵城下魯酒千鐘不醉人健兒十歲能騎馬【營州河北道栁城卽本遼西地也狐裘以狐皮爲裘也防茸毛萇曰防茸亂貌】

岑參

獻封大夫破播仙凱歌四章【封大夫封常淸也按綱目天寶六載以髙仙芝爲安西使鎭節度四仙芝署常淸爲刑官大破吐蕃勃律王及離二十餘國此詩其破勃律時作歟播仙未詳凱歌禮春官司樂王師大獻奏凱樂又凱風天地之怒气獻奏凱樂人之怒气已焉】

漢將承恩西破戎防書先奏未央宮天子豫開麟閣待祗今誰數貮師功【漢將指封大夫言也麟閣漢武紀畫功臣於麒麟閣張晏曰武帝獲麒麟時作此閣因以爲名貳師是貮師將軍貮師蕃國名也李曁勑封貮師將軍】

官軍西出過樓蘭營幙傍臨月窟寒蒲海曉霜凝馬尾蔥山夜雪撲旌竿【樓蘭西域國名卽鄯善國也漢武紀初欲通大宛使者相望於道樓蘭姑師苦辱漢使後遺從驃侯趙破匈奴樓蘭王破姑師樓蘭國最在東陲近漢當白龍堆蒲海蔥嶺西域傳孝武時始通本三十六國後稍分至五十餘皆在匈奴之西馬縣之南南北有大山山中失有河東則接洋阨以玉門陽關西則限以蔥嶺其南山東出拿城與漢南山屬焉其河有兩源一出蔥嶺山一出於闐其北流與蔥嶺沙合東注蒲昌海是也】

鳴笳疊鼓擁回軍破國平蕃昔未聞丈夫鵲印揺邊月大將龍旂掣海云【鵲印後漢張顥爲梁相後見一鵲墮地化爲圓石顥推破之得金印曰忠孝侯印後爲太尉龍旗杜詩旌旗日暖龍蛇動謂旗上畫爲龍文詳見前注】

日落轅門鼓角鳴千羣靣縛出蕃城洗兵魚海云迎陣秣馬龍堆月照營【魚海未詳龍堆見前注轅門張晏曰軍行以車爲陣轅相向爲門故曰轅門禮天官掌防曰設宮車轅門又見前注】

玉闗寄長安主簿【玉闗卽玉門闗】

東去長安萬里餘故人那惜一行書玉闗西望堪腸斷況復明朝是嵗除

苜蓿峯寄家人

苜蓿峯邊逄立春葫蘆河上淚霑巾閨中只是空相憶不見沙塲愁殺人【苜蓿艸名苜蓿峯葫蘆河皆西蕃諸國地名不詳所止沙塲古戰塲也】

逄入京使

故園東望路漫漫雙袖龍鐘淚不幹馬上相逄無紙筆憑君傳語報平安【批云也是常語其意自好】

送人

西原驛路掛城頭客散江亭雨未休君去試防汾上水白雲猶是漢時秋【批云傷今感古多少不盡之意又詩法云結語善謂古今相送從此去者今後何在惟有汾水之上白雲仍似漢時其傷感之情至矣所謂哀而不傷者此歟西原長安之西原上也汾水在汾州古西河郡也】

春夢

洞房昨夜春風起遙憶美人湘江水枕上片時春夢中行盡江南數千里

酒泉太守席上醉後作

酒泉太守能劍舞髙臺置酒夜擊鼓胡笳一曲斷人腸座上相防淚如雨【灑泉郡雍州地域志漢爲廿州劍舞漢祖紀髙祖見羽於覇上項莊請以劍舞胡笳見前注】

張正言

題張主人壁

世人結交須黃金黃金不多交不深縦今然諾暫相許終是悠悠行路心

皇甫茂政

送魏十六還蘇州

秋夜沈沈此送君陰虫切切不堪聞孤舟明日毘陵道回首姑蘇是白雲【毗陵今常州府姑蘇今蘇州府】

酧張繼

悵望南徐登北固迢迢西塞望東關落日臨川問音信寒潮惟帶夕陽還【南徐卽鎭江府北固山名在北一里上有北固樓西塞山在湖州府】

張懿孫

楓橋夜泊【楓橋蘇州府有三百九十橋楓橋其一也】

月落烏啼霜滿天江楓漁火對愁眠姑蘇城外寒山寺夜半鐘聲到客船【三體詩注霜夜客中愁絕故怨鐘聲之太早也蓋言夜半者狀其太早而甚怨之辭說者不觧詩人活語乃以爲實半夜故多曲說殊不知首句月落烏啼霜滿天乃欲曙之後矣豈眞半夜乎孟子曰周餘黎民靡有孑遺信斯言也是周無遺民也故說詩者不以文害詞不以詞害志斯可以言詩也】

閶門卽事

耕夫占募逐樓船春艸靑靑萬頃田試上吳門看郡郭淸明幾處有新煙【占募召募以從軍也樓船漢武置以楊僕爲樓船將軍伐百粵也吳門蘇州府郡名也】

劉文房

昭陽曲【昭陽宮名見前注】

昨夜承恩宿未央羅衣猶帶禦鑪香芙蓉悵小云屏暗楊栁風多水殿涼【夫容帳長恨歌夫容帳暖度春宵水殿古詩雲間水殿飛龍】

送裵郎中貶吉州【吉州今吉安府古盧陵郡也】

猿啼客散暮江頭人自傷心水自流同作逐臣君更逺靑山萬里一孤舟【詩評云送別之詩只此足矣逐臣謂貶逐之臣也時文房貶長沙吉去長沙更逺二千里故云君更逺也】

新息道中作【新息卽今汝寕府息縣也縣有古息城故分今古言之】

蕭條獨向汝南行客路多逄漢騎營古木蒼蒼離亂後防家同住一孤城【汝南豫州之城周武王封叔度於蔡春秋爲沈蔡二國之地秦爲三川郡漢攺汝南郡宋爲蔡州今爲汝寜府漢騎營髙祖與項相持於滎陽卽鄭地此與滎陽比境則必漢軍屯駐之地也】

贈崔九

憐君一見一悲歌歲嵗無如老去何白屋漸防秋艸沒靑雲莫道故人多【白屋蕭望之傳恐非國公致白屋之意注曰白屋謂白蓋之屋以茅覆之賤人所居】

過鄭山人所居

寂寂孤鶯啼杏園寥寥一犬吠桃源落花芳艸無尋處萬壑千峯獨閉門【杏園桃源倛見前注】

寄別朱拾遺

天書遠召滄浪客幾度臨岐病未能江海茫茫春欲徧行人一騎發金陵【滄浪客謂逐臣也楚辭滄浪之水淸兮可以濯吾纓滄浪水在常徳府龍陽縣二十里浪水與滄水合故號滄浪寰宇記在武陵縣西乃漁父濯纓之處臨岐謂被徴將行後以病不能去也金陵見前注】

尋盛襌師蘭若

秋艸黃花覆古阡隔林遙見起人煙山僧獨在山中老惟有寒松見少年【秋艸黃花傳燈錄迷人不知此身無象應物現形遂喚靑靑翠莭道法身欝欝黃花旡非般若黃花若是般若般若卽同無情翠竹若是法身法身卽同艸木】

韋應物

滁州西澗【滁州梁立南譙卅又攺北譙隋攺爲滁州】

獨憐幽艸澗邊生上有黃鸝深樹鳴春潮帯雨晚來急野渡無人舟自橫【劉禹錫云白二十云夢得石頭城詩起二句我自知不及韋十九西澗起二語又評云野渡無人舟自橫此語自好但韋公體出數字旣新又別故貴知言也然此詩先得後半起更難得故知作者用心】

寒食寄京師諸弟【寒食荊楚歳時記去冬至一百五日卽有疾風甚雨謂之寒食】

雨中禁火空齋冷江上流鸚獨坐聽把酒防花想諸弟杜陵寒食艸靑靑【批云情是景景是情不待安排故以爲美○禁火初學記周書司烜氏仲春以木鐸徇火禁於國中爲歲中春將出火也今歷食準節气是仲春之末淸明是三月之初然到禁火並周制也又琴操晉文公與介子綏俱亡子綏割腓股以啖文公文公復國子綏獨無所得作龍蛇之歌而隠文公求之不肯出乃燔左右木子綏抱木而死文公哀之令人五月五日不得舉火及周舉移書魏武明罰令陸翽鄴中記並云寒食斷火起於子推琴操所云子綏卽推也又云五月五日與今有異皆因流俗所傳按左傳及史記並無介子推被焚之事杜陵見前注應物家於杜陵故云】

九日

今朝把酒復惆悵憶在杜陵田舍時明年此日知何處世難還家未有期【批云可悲隔世與予患同亦同予苦杜陵俱見前注】

休暇日訪王侍禦不遇

九日驅馳一日閒尋君不遇又空還怪來詩思淸人骨門對寒流雪滿山

登寶意寺上方舊遊【寺在西安府武功縣】

翠香防出半天萬家煙樹滿晴川諸僧近住不相識坐聼防鐘記往年【批云凡語言旡趣皆實歷無趣者有味亦短】

登樓寄王卿

踏閣攀林恨不同楚云滄海思無窮數家砧杵秋山下一郡荊榛寒雨中【批云髙規城邑眞復如比開益野興甚濃此是絕意復增兩聫卽情味不復如此】

酬柳郎中春日歸楊州南郭見別之作

廣陵三月花正開花裏逄君醉一回南北相過殊不逺暮潮從去早潮來【廣陵楊州也】

子規啼

髙林滴露夏夜淸南山子規啼一聲鄰家孀婦抱兒泣我獨展轉何時明

盧允言

山店

登登山路何時盡決決谿流到處聞風動葉聲山犬吠幾家松火隔秋云

村南逄病叟

雙膝過頥頂在肩四鄰知姓不知年臥駈鳥雀惜禾黍猶恐諸孫無社錢

韓君平

寒食

春城無處不飛花寒食東風禦柳斜日暮漢宮傳蠟燭靑煙散入五侯家【唐史徳宗擇知誥批曰與韓翊時有兩韓翊遂具奏復批曰春城無處不飛花云云與此韓翊傳蠟燭今所傳火也元稹所謂特勅宮中許然燭是也唐輦下歲時記淸明日取椒柳之火以賜近臣也漢宮五侯五侯後宦者傳桓帝單超徐瑛其瑗左悺唐衡五人同日爲侯世謂五侯自是權歸宦者朝政日亂唐自肅宗以來宦者日盛政之就衰亂侔漢賢此詩蓋刺也又漢成紀王氏五侯同日而封亦云五侯】

江南曲

長樂花枝雨防斜江城日莫好相邀春樓不閉葳蕤鎖淥水回通宛轉橋【長樂宮名葳防俱見前注】

錢仲文

歸鴈

瀟湘何事等閒回水碧沙明兩岸苔二十五彈夜月不勝淸怨卻飛來【瀟湘見前注衡陽有回鴈峯鴈至此卽回不南去二十五瑟也漢書黃帝使素女鼔五十瑟聲悲帝禁不勝鼓瑟爲二十五不勝淸怨三體詩注云瑟中有歸鴈操詩意謂瀟湘佳境水碧沙明何事卽回豈我瑟夜彈方怨卻飛來乎又一說云以二十五彈夜月爲瀟湘妃鼓瑟詩意謂瀟湘佳境鴈不應回乃湘瑟之怨不可替耳此詩人發興之言其說亦通】

郎君冑

聽鄰家吹笙

鳯吹聲如隔采霞不知壖外是誰家重門深鎖無尋處疑有碧桃千樹花

栢林寺南望

谿上遙聞精舍鐘泊舟防徑度深松靑山霽後云猶在盡在西南三四峯

司空文明

峽口送友人【峽口綱目集覧春秋鄧國西陵卽夷陵也又曰峽口今峽州是也】

峽口花飛欲盡春天涯去住各霑巾來時萬里同爲客今日翻成送故人

江村卽事

罷釣歸來不系船江村月落正堪眠縱然一夜風吹去只在蘆花淺水邊

崔峒【博陵人大歷才子官至右補闕】

題蘭若

絕頂茅庵老此生寒云孤木伴經行世人那得知幽逕遙向靑峯禮磬聲

李端

長信宮【見前注】

金壺漏盡禁門開飛燕昭陽侍寢回隨分獨眠秋殿裏遙聞笑語自天來【飛燕趙飛燕昭陽宮名俱見前注】

衛象

古詞

鵲血調兮濕未幹鸊鵜新淬劍光寒遼東老將鬂成雪猶向旄頭夜夜防【鵲血調兮未詳鸊鵜李賀詩鸊鵜花淬白雕尾鸊鵜鳥名以其脂膏磨劍則瑩發光芒旄頭晉天文志昻星旄頭星也其星明有邊兵起】

戴防公

湘南卽事

盧橘花開楓葉衰出門何處望京師沅湘日夜東流去不爲愁人住少時

對月答元明府

山下孤城月上遲相畱一醉本無期明年此夕逰何處縦有淸光知對誰

送呂少府

共醉流光獨歸去故園髙士曰相親深山古路無楊栁折取桐花寄逺人【楊栁古樂府有折楊栁曲言別離之意】

戎昱

旅次寄湖南張郎中

寒江近戶慢流聲竹影當牕亂月明歸夢不知湖水濶夜來還到洛陽城

移家別湖上亭

好是春風湖上亭栁條藤蔓系離情黃鸝久住渾相識欲別頻啼四五聲【故事拾遺韓滉鎭淮西戎昱爲部內刺史有官妓善歌色亦閒好昱情屬至厚韓聞其名召至籍中昱爲詞以案之云好是春風湖上亭云云妓至歌此曲滉聞之卽持以歸昱云】

顧逋翁

題葉道士山房

水邊楊栁赤欄橋洞裏神仙碧玉簫近得麻姑書信否潯陽江上不通潮【麻姑顏魯公麻姑壇記王方平過蔡經家與麻姑相聞有頃麻姑至乃是年十八九女子不通潮乃論潮至潯陽而回三體詩注謂詩意道路不通音問莫致故借麻姑與潮爲諭也然按是詩𨿽云寄道士亦是自嘆不遇若麻姑之與方平五百年方一防及別去又不得一通音問也】

宿昭應

武帝祈靈太乙壇新丰樹色統千官知今夜長生殿獨閉空山月影寒【太乙壇見前注此武帝指宗言新丰在驪山之下古驪戎之國秦曰驪邑漢祖徙丰民居之命曰新丰宗分置防縣尋攺曰昭應長生殿王建詩云武帝自知身不死防修玉殿號長生此詩蓋亦諷宗求仙之事而竟無益前日之盛事有今日之荒涼也】

李君虞

夜上受降城聞笛【輿地誌受降城有三一在雲中卽楡林縣東北八里一在秦九原郡後更名五原一在丰州西北八十里】

回樂峯前沙似雪受降城外月如霜不知何處吹蘆管一夜徵人盡望鄕【回樂峯在楡林縣南蘆管笳也北人合蘆管吹之也】

聴角角

邊霜昨夜墮闗楡吹角江城片月孤無限塞鴻飛不度西風吹入小單於【小單於大單於皆曲名】

早發破訥沙

破訥沙頭鴈正飛鸊鵜泉上戰初歸平明日出東南地滿磧寒光生防衣【破訥沙鸊鵜未詳】

送客還幽州【幽州禹貢分燕以北爲幽州今北京】

惆悵秦城送獨歸薊門煙樹繞依依秋來莫射南來防縦遣乘春更北飛【薊門古薊州今爲遵化州】

宮怨

露濕晴花春殿香月明歌吹在昭陽似將海水添宮漏共滳長門一夜長【長門宮漢武陳皇后別在長門宮愁思相如爲賦以寤上意】秦公緒【名系防稽人天寶之亂客居泉州之九日山與劉長卿善以詩相贈答權得輿曰長卿自以爲五言長城系以偏師攻之年老益壯】

題明惠上人房

檐前朝暮雨添花八十吳僧飯熟麻入定幾時還出不知巢燕污袈裟【出定入定謂僧坐襌出入定大藏經云有九次禪定飯熟麻乃謂胡麻也】

武伯蒼

汴州聞角【汴州豫州之域殷仲丁遷於囂卽其地今爲開封府】

何處金笳月裏悲悠悠邊客夢先知單於城上闗山月今日中原總觧吹【闗山月曲名見前注】

楊巨源【字景文蒲中人】

和練師索秀才楊柳

水邊楊柳綠煙絲立馬煩君折一枝惟有東風最相惜殷勤更向手中吹

柳子厚

柳州二月榕葉盡落偶題【榕木名初如葛藟緣木後乃成柎生於南方】

宦情羈思共淒淒春半如秋意轉迷山城過雨百花盡榕葉滿庭鸚亂啼

酬曺侍禦過象縣見寄

破額山前碧玉流騷人遙駐木蘭舟春風無限瀟湘意欲采蘋花不自由【破額山未詳木蘭舟述異記桂陽中多木蘭又木蘭本艸木髙數丈葉似茵桂皮如板桂有縦橫之文七里舟中有魯般刻木蘭爲舟至今在洲中騷人言曹侍禦也采蘋花者諭自獻也左蘋蘩荇藻可羞扵王公蓋曹在湖湘暫過栁州象縣三體詩注詩意謂栁自獻於曹懷意無限而拘於罪謫不自由也】

銅魚使赴都寄親友

行盡闗山萬里餘到時閭井是荒墟附庸惟有銅魚使此後無因寄逺書【銅魚使唐髙祖頒銀兔符後攺銅魚符以起軍旅易守長嶺南支郡無綱官考典悵典等悉因都府至京故此亦云又宗時折衝府皆有相契銅魚朝廷徵發下勑書契魚都督府余驄皆合然後遺之】

與浩初上人同防山寄京華親故【栁子厚送浩初上人序稱其閒其性安其情日通易論詮意浩初長沙龍安寺如海禪師弟子也】

海畔尖山似劍鋩秋來處處割愁腸若爲化得身千億散上峯頭望故鄕【身千億佛經釋伽佛千百億化身】

夏晝偶作

南州溽暑醉如酒隠幾熟眠開北牖曰午獨覺無餘聲山童隔竹敲茶臼【溽暑說文濕熱也南方謂栁州卽子厚之貶所也】

陳羽【江東人貞元八年陸贄榜及弟二人登科歷官至東宮尉韓公有落葉迸陳羽詩】伏翼西洞送人【伏翼洞未詳】

洞裏春情花正開防花出洞防時回殷勤好去武陵客莫引世人相逐來【武陵客桃源事見前注】

竇冑卿【名庠官至東都判官】

上陽宮【在東都洛城外唐張柬之舉兵討武氏之亂立之中宗酈武氏於上陽宮卽此也】

愁雲漠漠艸離離太乙勾陳處處疑日暮毀垣春雨裏殘花猶發萬年枝【勾陳四都賦曰周以勾陳之位注曰勾陳王者法之以行宮隨勾陳天文志勾陳六星在紫宮中故天子殿前亦有勾陳太液漢武紀帝於建昌宮北浚大池曰太液上陽宮未應有太液然未央宮有漸防而魯靈光亦有漸防則上陽宜亦或有太液也毀垣西徵賦毀垣兮延佇注垣墻也萬年枝方勺治宅編曰宋徽宗興畫學嘗試試生以萬年枝上太平雀爲題無中程者或宻扣中貴答曰冬靑樹也太平雀頻伽鳥也】

竇友封【名鞏元和間進士官至武昌副使】

南防感興

傷心欲問前朝事惟見江流去不回日暮東風春艸綠鷓鴣飛上越王防【鷓鴣說文鳥名出南越又嶺表異錄臆前有白圓防背上間紫赤毛其大如小野雞多對啼惟翔必東南然開翅之始必先南自呼鉤輈格榮越王防在廣州府城北漢南越王趙佗所築也】

王仲初

宮中詞【宴詞凡百首天下傳誦效此體者𨿽有數家然建爲之祖】

魚藻宮中鎖翠娥先皇行處不曽過如今池底休鋪錦菱角雞頭積漸多【魚藻宮未詳又憲宗元和十五年八月浚魚藻池或於池上作宮遂以爲名云池底鋪錦徳宗奢靡毎於宮中引流泉先於池底鋪錦】

金吾除夜進儺名畫袴朱衣四隊行院院燒燈如白日沈香火裏坐吹笙【三體詩注此詩皆隋宮事隋用齊制季冬晦選樂人二百四十人爲儺赤幘褠衣赤布袴以逐惡鬼於禁中其日戍夜三唱雞上水一刻皇帝禦殿儺入春秋冬皆儺冬八隊春秋四隊燒燈如白日南郡新書除夜儺入前殿然燭熒煌如畫沈香火續世說太宗問蕭后隋主何如後曰每除夜前殿設火山數十每一山焚沈香數車防起數丈用沈香百餘車太宗刺其奢心服其盛沈香本艸書南海諸國其木類椿梓多節葉似橘花白子似防榔又似桑根】

避暑昭陽不擲盧井邊含水噴鴉雛內中數日無呼喚榻得滕王蛺蝶圖【昭陽擲盧見前注滕王名嬰湛然善畫峽蝶】

樹頭樹尾覓殘紅一片西飛一片東自是桃花貪結子錯教人恨五更風【三體詩注云此詩蓋比而興也殘紅色衰也東西分飛君與己初背也貪慕也結子有寵有成也五更風君心之飄忽也詩意謂使我不貪結子而入宮則安得今日之愁不可恨君也色衰罷去矣然惟自咎其初心不以怨君蓋亦厚之至也荊公最愛此詩云】

金殿當頭紫閣重仙人掌上玉夫容太平天子朝元日五色云車駕六龍【玉芙蓉玉杯也漢武故事曰上作盛露盤仙人掌擎玉杯以取云表之露和玉屑服之求不死三輔黃啚謂仙掌在甘泉宮通天防上按古人把注之器多作芙蓉如華淸池中玉芙蓉是也太平天子見前注雲中本集作云車者是今從本集五色云車畫雲气五色於車也郊祀志文成言上欲與神通宮室被服非家神今不至乃作畫雲气車甲丙戊庚壬日各以其色駕之六龍易時乘六龍以禦天又甘泉賦曰於乘輿乃登鳯凰兮翳華之駟蒼螭兮六素虯注曰六馬也三體詩注曰此篇乃全用甘泉宮事以刺世主違禮而好怪禮奇器不入宮君不乘奇車況作非禮之器爲服食以求不死禦鬼神之車服以滛祀乎辭惟序事而譏自見此杜元凱所謂因文見意者也多以宮詞爲情者非也按建宮詞百萹有情者有事者有怨者有刺者指不一也而或者槪以情怨說宮詞誤矣】

唐昌觀玉蘂花【唐昌觀未詳玉蘂花后土祠中玉蘂花也名橘蕋詩昆山采瓊蕋可以鏈魂其花未詳】

一樹蘢防玉刻成飄廊防地色輕輕女冠夜覓香來處惟見階前碎月明【女冠女道士也若唐之金仙玉眞二公主之類是也詳唐昌觀亦女冠修道之觀若玉眞公主修道處賜名延眞觀者是也】

綺繡宮【在東都永寕縣西五里顯慶三年置】

玉樓傾側粉墻空重疊靑山繞故宮武帝去來紅袖盡野花黃蝶領春風【三體詩注云武帝謂宗也天子崩謚曰某有功徳上廣號曰某宗以爲不遷之廟至漢猶然然則某宗者非謚也及唐則不論功徳廟號皆曰某宗蓋臣稱其主猶或以尊號中最下一字曰某皇帝如則天稱太宗爲文皇帝詩人稱宗爲武皇帝是也至宋則直稱曰某宗無稱某皇帝者矣紅袖姬羙人也此言宗已前復逰幸宮中羙人已盡惟野花黃蝶而已也】

江陵使至汝州【江陵荊州屬縣也汝州吉戎蠻子之邑漢爲梁縣今亦爲汝州也】

回看巴路在雲間寒食離家麥熟還日莫數峯靑似染商人說是汝州山

華淸宮

酒幔髙樓一百家宮前楊柳寺前花內園分得溫湯水二月中旬已進【三體詩注云寺風俗通曰尙書禦史所止皆曰寺天寶四載置百司於闕湯所故有寺溫湯見前注二月進唐置溫湯監監丞種蔬隨時貢奉夏方熟二月而進蓋譏明皇違時及物求口腹奇巧之奉以悅婦人杜牧華淸云一騎紅塵妃子笑無人知是荔枝來亦譏其以口腹勞人也或問子說嘉矣柰二月非時答曰惟驪山溫湯地暖闕力爲之按衛宏古文奇字曰秦始皇令人種驪山硎谷中實成使人上書曰冬有實乃詔諸生往眎因坑之然則溫湯方冬已矣何待二月也】

張文昌

送蜀客

蜀客南行聼碧雞木綿花發錦江西山頭日晚行人少時見猩猩樹上啼【碧雞集覧金馬碧雞之神金形似馬碧形如雞其神祠在益州金馬坊也書島夷卉服注卉艸也葛越木綿之屬木綿樹髙不滿五尺葉如楓五月有花花落爲桃八九月間桃開吐綿如綿故曰木綿猩猩錦江俱見前注木綿花】

逄賈島

僧房逄著款冬花出寺行吟日已斜十二街中春雪徧馬蹄今去入誰家【本艸欵冬花根紫色莖靑紫葉開黃花靑紫蕚出雍州南山及華州出寺吟行島初爲僧號無本此詩有僧房出寺之語當是島未加衣冠時作十二街鮑昭詩京城十二街】

與賈島閒防

水北原南艸色新雪消風暖不生塵城中車馬應無數能觧閒行有幾人【三體詩注按張衡子四愁詩序云效楚詞以香艸比君子以雪霏水深比小人此詩用其體以欵冬花耐寒寂比島以春雪比小人以斜日比時昏而傷已與島未知所托也宿誰家杜云風濤暮不穏捨棹宿誰家全用杜意】

寄李渤【渤字濬之隠廬山後徙居少室山元和中召拜右拾遺不就號白鹿先生云】

五度谿頭躑躅紅嵩陽寺裏講時鐘春山處處行應好一月看花到幾峯【五度谿在嵩山常建云仙人得道處蓋渤隠嵩山少室躑躅本艸卽杜鵑花羊食則死見之躑躅以此得名看花到幾峯嵩陽有三十六峯故云】

秋思

洛陽城裏見秋風欲作家書意萬重復恐匆匆說不盡行人臨發又開封【批云常言常語冩得思盡】

感春

遠客悠悠任病身誰家池上又逄春明年各自東西去此地看花是別人

蠻中

瘴水蠻中入洞流人家多住竹棚頭一山海上無城郭惟見松牌記象州【蠻中本集作蠻江瘴番禺雜編嶺外二三月爲靑艸瘴六七月爲新木瘴八九月爲黃茅瘴又醫書曰山嵐瘴气蓋熱病也凡百粵之地皆爲蠻中孫覿象州詩云瘴云如海蹴天浮柳子厚詩亦曰瘴江南下水如湯蓋嶺表之地多熱故瘴气亦多也象州古象郡也今爲馴象衛古無城郭惟以松牌記其州名於山頭耳然亦因郡有象山象防得名】

閒行

老身不計人間事野寺秋晴毎獨過病眼較來猶斷酒卻嫌行處菊花多

春別曲

長江春水綠堪染荷葉出水大如錢江頭橋樹君自種不長系木蘭船【木蘭船見前注】

成都曲【古梁州之域漢攺益州今作成都府題意未詳】

錦江近西春水緑新雨山頭荔支熟萬里橋邊多酒家遊人愛向誰家宿【萬里橋在成都縣秦曰成都也】

寒塘曲

寒塘沈沈栁葉疏水暗人語驚棲鳬舟中少年醉不起持燭照水射防魚【鳬格物論野鴨也】

山禽

山禽毛如白練帶棲我庭前栗樹枝獼猴夜半來取栗一雙中林向月飛【白練帶鳥名尾上有白毛三五根長二三尺如白練帶故名】涼州詞【西域記玆國王與臣庶知樂者於天山間聴風聴水之聲均節成音後翻入中國如伊州涼州甘州皆玆之境也】

邊城莫雨鴈飛低蘆筍初生漸欲齊無數鈴聲遙過磧應防白練到安西

鳯林闗裏水東流白葦黃楡六十秋邊將皆承主恩澤無人解道取梁州

劉夢得

自朗州至京戱贈防花諸君子【朗州漢武陵郡今常州府夢得常爲刺史】

紫陌紅塵拂靣來無人不道防花回都觀裏桃千樹盡是劉郎去後栽【陌史南北爲阡東西爲陌又三輔黃啚長安九陌八街】

再遊都觀【杜題本尊師松樹障子歌下注都長安子午谷有都塘又防要云京師朱雀街有都觀】

百畆庭中半是苔桃花淨盡菜花開種桃道士歸何處前度劉郎又獨來【詩評云夢得逐淩又爲主客郎中復作都觀看花二詩言始謫十年還京師道士種桃甚盛若霞又十四年過之無復一存惟兔葵燕麥動揺春風耳蓋以諷權近也又云大歷淩夢得之絕句吾所深取一作又獨來】

烏衣巷【在金陵近朱雀橋】

朱雀橋邊野艸花烏衣巷口夕陽斜舊時王謝堂前燕飛入尋常百姓家【朱雀橋晉孝武所建上有兩銅雀故以此名去烏衣巷不遠或謂今京師武定橋卽舊朱雀橋烏衣巷在秦淮南今織錦坊是也王謝王導謝安皆江左大臣中興勲貴也按此詩亦有刺風非偶然之作也】

石頭城【在金陵今京師石城門是其地輿地誌云石頭城六朝形勝所必爭之地也】

山圍故國周遭在潮打空城寂寞回淮水東邊舊時月夜深還過女墻來【故國指吳晉宋齊梁陳六朝也淮水今京師秦淮橋水也批雲山在朝在月在惟六國不在而空城耳是亦傷古興懷之作云耳】

聼舊宮人穆氏歌

曽隨織女度天河記得雲間第一歌休唱貞元供奉曲當時朝士已無多【織女見前注此亦借言有所指也貞元徳宗年號夢得貞元時入仕元和初謫二十四年方歸故有是語天河見前注】

與歌者何勘【何勘盧氏雜錄歌曲之妙元和中有朱嘉榮何勘】

二十餘年別帝京重聞天樂不勝情舊人惟有何勘在更與殷勤唱渭城【天樂史秦穆公夢至帝所觀鈞天廣樂又史扁鵲傳趙簡子曰我之帝所與百神逰於廣樂九奏萬舞渭城王維詩見本注】

蹋歌詞【蹋歌未詳】

春江月出大隄平隄上女郎連袂行唱盡竹枝懽不見紅霞映樹鷓鴣鳴【大隄見前注歡不見指所懷人而言】

竹枝詞【杜詩竹枝歌公自注云巴渝之遺音惟峽人善唱又本集中引曰余來建平裏中聯歌竹枝吹笛擊鼓以赴節含思宛轉有淇澳之致作竹枝歌】

山桃紅花滿上頭蜀江春水拍山流花紅易衰似郎意水流無限似儂愁

瞿塘嘈嘈十二灘此中道路古來難長恨人心不如水等間平地起波瀾【瞿塘峽名在防州東一里舊名西陵峽乃三川之門】

山上層層桃李花雲間煙火是人家銀釧金釵來負水長刀短笠去燒畬

楊柳靑靑江水平聞郎江上唱歌聲東邊日出西邊雨道是無情還有情【批云自是竹枝】

楊柳枝詞

花蕚樓前初種時羙人樓上鬭腰枝如今拋擲長街裏露葉如啼欲恨誰【花蕚樓唐元宗於興慶宮西南置樓西曰花蕚相輝之樓腰肢以柳枝如細腰也】

焬帝行宮汴水濵數株殘柳不勝春晚來風起花如雪飛入宮墻不見人【焬帝隋君也行宮卽離宮也汴水見前注】

阿嬌怨【漢武帝生數歲長公主抱問兒欲得婦否曰欲得主指女曰阿嬌好否笑曰若得阿嬌當以金屋貯之】

望見葳防舉翠華試開金屋掃庭花須防宮女傳來信言幸平陽公主家【平陽公主家武帝時平陽公主言延年有女弟則公主似武帝公主也】元和甲午歲詔書盡徴江湘逐客余自武陵赴京宿於都亭有懷續來諸君子【禹鍚以永貞元年二月貶至元和甲子詔還武陵今常徳府桃源縣也古荊州之域殷周時蠻�所居單漢爲武陵郡隋攺辰州唐攺朗州禹鍚謫居朗州十五年都亭未詳所指又相如傳傳捨都亭】

雷雨江湘起臥龍武陵樵客躡仙蹤十年楚水楓林下今夜初聞長樂鐘【雷而言詔書臥龍諸葛孔明事此蓋以自諭諸被逐者若龍之臥困未伸時也武陵樵客自諭也楚水楓林楚辭湛湛江水以上有楓林又阮嗣宗詩湛湛長江水上有楓樹林長樂苑在長安之東也】

杜牧之【本傳名牧有奇節不爲齪齪小謹詩情豪邁人號爲小杜以別杜甫大和初崔郾試進士牧作阿房宮賦甚有警防吳武公袖獻崔請以第一處之防昌遷中書舍人詩評云言詩則李賀杜牧李商隠皆卓然以所長爲一世冠其可尙已】

登樂逰原【在杜陵西北宣帝神雀三年建】

長空澹澹孤鳥沒萬古銷沈向此中防取漢家何似業五陵無樹起秋風【五陵見前注】

漢江【見前注】

溶溶漾漾白鷗飛淥淨春深好染衣南去北來人自老夕陽長送釣船歸

泊秦淮【秦淮水在建康秦望气者言東南有天子气故鑿斷地脈方山是其斷處水爲秦淮今在京師城中有秦淮橋】

煙籠寒水月籠沙夜泊秦淮近酒家商女不知亡國恨隔江猶唱後庭花【後庭花見前注商女商客之女也】

赤壁【三體詩注鄂州蒲圻縣西北岸烏林與赤壁相對卽周瑜敗曹操處又按方輿勝覧黃州府亦有赤壁水經載赤鼻治周瑜破曹處及東坡赤壁賦亦指黃州者是及按烏林與赤壁相去二百餘里蓋赤壁初戰時操軍不利引次江北而後有烏林之敗今其上有東坡雪堂及臨臯亭】

折防沈沙防未銷自將磨洗認前朝東風不與周郎便銅雀春深鎖二喬【周郎吳周瑜也本傳瑜年二十四吳中呼爲周郎孫防攻皖城得喬公二女皆有國色防納大喬瑜納小喬又瑜與曹遇於赤壁曹在北岸瑜在南岸瑜將黃蓋以船載薪燒北船時東南風急曹公敗走又曹公於鄴作銅雀臺置妓於上詩意謂非東風助順則瑜不勝家必爲曹公所虜矣】

秋夕

銀燭秋光冷畫屛輕羅小扇撲流螢天階夜色涼如水臥看牽牛織女星【牽牛織女二星名見前注】

宮怨

監宮引入蹔開門隨例𨿽朝不是恩銀鑰卻收金鎖合月明花落又黃昏【批云哀而不傷】

寄揚州韓綽判官

靑山隱隱水迢迢秋盡江南艸木凋二十四橋明月夜玉人何處教吹簫【二十四橋輿地誌歐公自揚州移汝西詩曰都將二十四橋月換作西湖十頃秋】

送隱者

無媒徑路艸蕭蕭自古雲林遠市朝公道世間惟白髮貴人頭上不曽饒

將赴吳興登樂遊原【吳興統紀歸命侯寶鼎元年分吳郡立吳興郡今湖州是也此必牧之出守吳興時作】

淸時有味是無能閒愛孤云靜愛僧欲把一麾江海去樂遊原上望昭陵【一麾顏延年詩屢薦不入官一麾乃出守麾斥也昭陵唐太宗陵在醴泉縣西樂遊原西京雜記太平公主於樂遊原上置亭四望舊史云牧自負才略兄悰隆盛於時而牧居下位心常不樂望昭陵者不得志於時而思明君之世蓋怨也首言淸時反辭也】

江南春

千里鸚啼綠暎紅水邨山郭酒旗風南朝四百八十寺多少樓臺煙雨中【杭州府唐盛時有四百八十寺云】

懷吳中馮秀才【吳中蘇州府郡名】

長洲花外艸蕭蕭卻算逰程歳月遙惟有別時今不忘暮煙秋雨過楓橋【批云寫得別懷盡長洲苑寰宇記蘇州長洲縣吳長洲苑也啚經曰在西南七十里孟康曰以水州爲苑也楓橋寺在吳縣西十里】

退宮人

閒吹玉殿昭華管醉折黎園縹蒂花十年一夢歸人世絳縷猶封系臂紗【昭華笛名縹蔕綠靑白色絳縷系臂晉武帝選士女庶子有姿色者以絳防系其臂】

齊安郡後池【齊州今黃州府也古黃子國楚滅之南齊攺爲齊安隋攺爲黃州煬帝攺永安郡今爲黃州府】

菱透浮萍綠錦池夏鶯千囀防薔薇盡日無人看防雨鴛鴦相對浴紅衣

題城樓

嗚軋江樓角一聲防陽防防落寒汀不用憑欄苦回首故鄕七十五長亭【長亭一亭十里也】

李義山

龍池【池在興慶宮明皇逰翫之地也池本平乘拱材因雨水流漂成小池至景龍中彌亙數頃深至數丈常有雲气因見黃龍故名】

龍池賜酒敞云屛羯鼓聲髙眾樂停夜半燕歸宮漏永薛王沈醉壽王醒【批云如何不怨羯鼔羯鼓錄明皇嘗聼琴未終遽止之曰速令花奴持羯鼓來爲我觧穢蓋羯鼔乃明皇所制樂名薛王明皇之兄也壽王明皇之子也貴妃壽王之妃天寶四載或言壽王妃楊氏之羙上見而悅之乃令妃自乞爲女宮號太貞別爲壽王冊妃韋氏故云】

瑤池

瑤池阿母綺開黃竹歌聲動地哀八駿日行三萬里穆王何事不重來【阿母王母也黃竹歌聲周穆王逰黃防之丘獵於蘋澤大寒雪凍乃作黃竹詩三章八駿見前注】

艸下陰虫葉上霜朱防迢逓壓湖光兔寒蟾冷桂花白此夜嫦娥應斷腸【兔寒張衡靈憲日月中之精積而成獸象兔兔陰類也蟾冷羿請不死藥於西王母姮娥竊之奔月宮托身於月是爲蟾儲又戰國防月魄象蟾兔爾雅蟾似蝦蟆三足居陸地又抱朴子蟾儲壽三千歲者頭有角頷下丹書八字桂花天寶遺事云宗遊月宮見素娥十餘人乘白鸞舞於桂樹下又酉陽雜爼月中有桂樹髙五百丈又吳剛月中斫桂事見前注】

偶題

水亭閒眠防醉消小橊海栢枝相交冰弦簟上琥珀枕傍有墮釵防翠翹【簟篾席也琥珀枕太白詩且畱琥珀枕又按曹操時有獻琥珀枕者】

唐音卷七

欽定四庫全書

唐音卷八

元楊士撰

張震

注

唐音遺響一

王無功【名績絳州人隋大業中舉孝亷還鄕種黍蒔藥釀酒自供以周易老子置牀頭自號東臯子唐武徳初待詔門下省官給酒一斗自著五斗先生傳及醉鄕記】

過酒家

此日長昏飲非闗養性靈眼防人盡醉何忍獨爲醒【靈說文善也神也此云養性靈者卽老子治心養性養神之謂也盡醉獨醒楚辭漁父屈原曰眾人皆醉我獨醒】章懷太子【太子唐髙宗長子賢字明允初封雍王上元二年武氏酖殺太子立之爲太子永隆元年亦爲武氏廢爲庶人立英王哲爲太子嗣聖元年武氏令丘神績殺之】黃臺瓜辭【黃臺未詳】

種瓜黃臺下瓜熟子離離一摘使瓜好再摘令瓜稀三摘尙云可四摘抱蔓歸【按此詩章懷傷武氏旣殺太子忠又殺太子而至己爲太子恐亦不免於禍故作是詩以諷武氏未防太子亦爲武氏所殺良亦慘防】

王適【幽州人韓文王適懷奇負气聞金吾將軍李惟簡喜士造門造曰天下奇男子王適願見將軍白事一見論合薦爲軍遷監察禦史】

詠江濱梅

忽見寒梅色開花漢水濱不知春色早疑是防珠人【防珠人交甫事見前注】

李義甫【唐太宗召見詠鳥詩云上林無限樹不得一枝棲太宗曰當全枝借汝髙宗朝拜參政險狡忌克人謂笑中有刀柔而割物號曰李貓後以貶死】

詠烏

日裏颺朝彩琴中半夜啼上林如許樹不借一枝棲【日裏颺光張衡靈憲曰日中烏有三足又廣雅曰日一名陽烏故有日中烏之說云琴中夜啼琴操有烏夜啼曲】張說之【名說字道濟又字說之洛陽人永昌中武氏防賢良方正開元中爲中書令封燕國公與蘇頲皆以文章著名時號燕許大筆云】

蜀道後期

客心爭日月來往預期程秋風不相待先至洛陽城【詩評云說旣謫嶽州而詩亦淒惋人謂得江山助云】

喬知之【仕武氏官至右同郎中武承嗣所譛之爲武氏族殺】

折楊栁【題意注見前】

可憐濯濯春楊柳攀折將來就纎手妾容與此同盛衰何必君恩獨能久【濯濯詩濯濯厥靈注光澤貌何必謂何可必能也】

張子壽【字九齡韶州曲江人七歳知屬十三以書幹王方慶慶嘆曰是必致遠擢進士次道侔伊呂科防封第宗時官至中書侍郎封曲江公謚文獻】

魚遊樂深池鳥棲欲髙枝嗟爾蜉蝣羽薨薨聚何爲有生豈不化所感奚若斯神理日防防吾心安得知浩蕩楊朱子徒然泣路岐【選詩補注云曲江所爲詩多雅淡而魚遊樂深池與漢上有遊女尢得古風人之音格耳又云子壽魚遊樂深池之詩可見世道之難進取所志莫伸感嘆而作是詩語蓋意含蓄似有不可得而盡者蜉蝣楊朱泣路岐俱見前注】

孤鴻海上來池潢不敢顧側見雙翠鳥巢在三珠樹矯矯珍木巓得無金丸懼羙服患人指髙眀逼神惡今我遊防弋者何所慕【翠鳥巢珠樹俱見前注珍木珍奇之木金丸彈也亦見前注防防保黙之完弋者語弋不射宿弋謂以生絲系矢而射也按此詩之意保欲自晦以避禍患豈九齡罷相而李林甫作相時詩耶蓋林甫陰忌九齡常欲中傷之九齡旣作海燕詩以見意及帝賜白羽扇則獻賦以自諭云茍效用之得所𨿽殺身而何忌又曰縱秋气之移奪終感恩於篋中則公之忠節豈林甫中傷之是懼哉然則小人進而君子退且不自保者如此良可悲哉】

齊洗心【名澣交州人宗時官至中書侍郎出爲平陽太守】

長門怨【長門見前注】

防防孤思逼寂寂長門掖妾妬亦知非君恩那不惜擕琴就玉階詞悲聲未諧將心托明月流影入君懷

吳貞節【名筠華州華陰人隱居嵩山不仕】

步虛詞【異苑錄神仙聲淸逺遒亮道士效作步虛聲備言眾仙縹緲輕舉之事】

扶桑誕初景羽蓋淩晨霞倐歘造西域嬉遊金母家碧津湛洪源灼爍敷荷花煌煌靑琳宮璨璨列玉華眞气溢絳府自然思無邪俯矜區中士夭濁良可嗟【扶桑見前注初景日初出時也羽蓋人王母卽西王母俱見前注琳宮道觀也玉華眞詰鹿皮公吞玉華絳府眞浩心宮也眞气北斗經曰五方降眞气蓋眞气者本身自然之心气也思無邪語曰一言以蔽之曰思無邪程子曰思無邪

者誠也闕

中也夭濁夭年壽短濁昏濁也】

瓊防卻爲仭孤暎大羅表常有三素云凝光自飛繞羽童泛明霞升降何縹緲鸞鳯嘯雅音棲翔絳林標玉虛無晝夜靈景何皎皎一覩太上京方知眾天小【刼仭度人經緲緲刼仭大羅天也上帝所居之處玉虛大闕亦無晝夜仙經丹丘無晝夜靈景日月也太上京天帝之京也三素云眞祕言立春淸明日北望闕】

二气播萬有化機無停輪而我操其端乃能出陶鈞寥寥大漠上所遇皆淸眞澄瑩含元和气同自相親絳樹結丹實紫霞流碧津以玆保童嬰水用超形神【二气陰陽二气也萬有萬物也化機天地二气運行妙用也大漠天也淸眞眞闕也元和气也】

張巡【鄧州南陽人身長七尺餘須髯若神讀書不過三徧終身不忘爲文章操筆立書未嘗起槁守睢陽賊屢破之及城防守節不屈而死】

夜聞笛

岧嶤試一臨虜騎俯城陰不辧風塵色安知天地心門開邊月近苦戰陣云深旦夕更樓上遙聞橫笛音【朱子注韓文張中丞傳後序曰巡開元二十四年進士劉夢得嘉話載其謝加金吾表云主辱臣死當臣致命之時惡稔罪盈是賊防亡之日激厲將士賦詩有云褁瘡猶出陣飲血更登陴又夜笛聲有云營開星月近戰苦陣云深余觀此則巡之文章可見矣巡守睢陽詩全章云接戰春來苦孤城日漸危合圍侔月暈分守效魚麗毎厭黃塵起時將白羽麾褁瘡猶出陣飲血更登陴忠信因難敵堅貞自不移無人報天子心計欲可施按傳闕節上貫日月固不侍文章以爲身顯闕

士之气聞之尙使人興起而感慕之不闕

文章乎故於此並附此詩以爲讀書者勸云】

盧緯卿【名象汜水人詩評云盧象詩雅而不素有大體得國士之風】

鄕賦後自鞏還田家因謝鄰友見過之作【鄕賦謂輸鄕之賦稅畢而還也鞏縣闕屬河南府】

雞鳴出東邑馬倦登南蠻落日見桑柘翳然丘中寒鄰家多舊識投暝來相看且問春稅苦兼陳行路難園塲近陰壑艸木易凋殘峯暗雪猶積澗深冰已團浮名知何用歲晏不成懽置酒共君飲當歌聊自寛

陶翰【潤州人詩評云唐代詞人詩筆雙羙者鮮矣翰實眼之旣多興象復滿風骨三百年闕前方可論其體裁也】

古塞下曲

進軍飛狐北窮防勢將變日落塵沙昏背河更一戰騂馬黃金勒雕弓白羽箭射殺左賢王歸奏未央殿欲言塞下事天子不召見東出咸陽門哀哀淚如霰【飛狐道在蔚州飛狐縣北入嬀州懷成縣卽漢酈食其所謂塞飛狐之口者是也敗落之眾故曰窮防騂馬赤馬也左賢王匃奴中有左賢王未央殿卽未央宮也咸陽門咸陽城門也】

燕歌行【題意見前】

請君畱楚調聼我吟燕歌家在遼水頭邊風意气多出身爲漢將正值戎未和雪中淩天山冰上度交河大小百餘戰封侯竟蹉跎歸來霸陵下故舊無相過雄劍委塵匣空門惟雀羅玉篸還趙姝瑤琴付齊娥昔日不爲樂時哉今柰何【雄劍鮑詩雙劍將別離先在匣中鳴雌沈吳江裏雄飛入楚城】

劉眘虛【江東人詩評云眘虛情幽興遠思苦語奇忽有所得便驚眾聼頃東南髙唱者數人然聲律宛態無出其右惟气骨不逮諸公自永明已還可傑立江表至若松色空照水經聲時有人等句並方外之語惜其不永石碎國寶】

暮秋揚子江寄孟浩然

木葉紛紛下東南日煙霜林山相晚暮天海空靑蒼暝色空復久秋聲亦何長孤舟兼防月獨夜仍越鄕寒笛對京口故人在防陽詠思勞今夕漢江遙相望【京口見前注又啚經其城因山爲壘緣江爲境爾雅丘絕髙曰京故名防陽漢江見前注】

江南曲

羙人何蕩漾湖上風日長玉手欲有贈徘徊雙明璫歌聲隨淥水怨色起靑陽日暮還家望云波橫洞房薛據【荊南人爲人骨鯁有志其爲文亦自蕩不違因防古興詩云投珠志自疑抱玉但垂泣怨情頗深良可悲也按杜子美有聞薛三據法司議未審卽據否】

出靑門往南山別業

舊居在南山夙駕自城闕榛莾相蔽虧去爾漸超忽散余雪晴蒼茫季冬月寒風吹長林白日原上沒懷抱曠莫伸相知阻吳越弱年好棲隠鏈藥在嚴窟及此離垢氛興來亦因物末路期赤松斯言庶不伐

賀蘭進眀【綱目至徳五載江賀蘭進明爲可止目使詩評稱其博雅好古經籍滿腹其著述百餘篇頗究天人之際爲古詩八十首大體符於阮公又阮詩憂國將亡述詩寄懷進明鎭臨淮擁兵不救睢陽之急當此之時天人之際安在而體阮之詩亦不過美於甘辭耳】古意

崇蘭生澗底香气滿幽林采采欲爲贈何人是同心日暮徒盈抱徊徊幽思深慨然紉雜佩重奏丘中琴

行路難

君不見門前栁榮耀防時蕭索久君不見陌上花狂風吹去落誰家鄰家思婦見之嘆蓬首不梳心歷亂盛年夫壻長別離歲暮相逄色凋換

又

君不見芳樹枝春花落盡蜂不窺君不見梁上泥秋風始髙燕不棲蕩子從軍事徵戰蛾眉嬋娟守空閨獨宿自然堪下淚況復時聞烏夜啼

沈如筠【潤州句容人】

寄張徴古

寂歷逺山意防暝半空碧綠蘿無冬春彩煙竟朝夕張子海內奇耐爲巖中客聖君勞夢想安得老松石

閨怨

鴈盡書難寄愁多夢不成願隨孤月影流照伏波營【後漢馬援字文淵光武建武中拜伏波將軍擊交趾】

李嶷

少年行【樂府遺聲逰俠三十一曲有少年行又陸士衡有結客少年場行】

十八羽林郎戎衣侍漢王臂鷹金殿側挾彈玉輿傍馳道春風起陪遊出建章【羽林郎前百官表羽林有郎有騎士有羽林孤兒漢皇武帝也馳道建章見前注】

侍獵長楊下承恩更射飛塵生馬影防箭落鴈行稀薄霧隨天仗聨翩入鎖闈【長楊宮名以其地有長楊因以爲名天仗鎖闈俱見前注】玉劍膝邊橫金杯馬上傾朝遊茂陵道夜宿鳯凰城豪吏多猜忌毋勞問姓名

丁僊之【閏州曲阿人】

江南曲

長幹斜路北近浦是兒家有意來相訪明朝出浣紗發向橫塘口船開值急流知郎舊時意且請攏船頭昨暝繞南陵風聲波浪阻入浦不逄人歸家誰信汝未暝已成妝乘潮去茫茫因從京口渡使報邵陵王始下夫容樓言發瑯琊岸急爲打船開惡許傍人見【長幹京口浣紗西施事橫塘集覧卽橫江也又金陵覧闕曰自江口沿淮築塘謂之橫塘闕子闕有南闕有陵縣萬寧國府邵陵王名綸梁武帝子侯景亂奔魏封梁王后爲魏所闕夫容樓未詳瑯琊郡名益都沂闕破城邑本漢地誌云今兗州沂州察州皆古瑯琊地又今除州有瑯琊山此言瑯琊岸蓋除州瑯琊山也】

吳象之

陽春歌【歌錄陽春歌楚曲也卽時十五曲之一又陽春白雪】

簾低曉露濕簾捲鶯聲急欲起抱箜篌如疑彩澁孤眠愁不轉防淚聲相及淨掃階上花風來更吹入

張潮【潤州阿人】

防陽行【樂府正聲淸啇曲有防陽闕不闕王誕闕爲防陽守夜聞諸女歌謡因爲之辭焉又宋劉道彥爲雍州有惠政百姓歌之謂之防陽非此地】

玉盤轉明珠君心無定凖昨見防陽客剰說防陽好無盡防漢水峴山垂漢水東流風北吹只言一世長嬌寵那悟今朝見別離君渡淸渚知人獨不語君見木棲林憶君相思深莫作雲間鴻離聲顧儔侶尙如匣中劍分形防同處是君婦識君情怨君恨君爲此行下牀一宿不可保況乃萬里防陽城防陽傳近大堤北君到防陽莫廽惑大堤諸女児憐錢不憐徳【峴山漢水匣中劍大堤女俱見前注淸渚未詳】

江南行

茨菇葉爛別西灣蓮子花開猶未還妾夢不離江水上人傳郎在鳯凰山【茨菇書無所載今所在池塘有之葉長上尖小大作人字分四五六月間白花四瓣根下有子如圓眼大可食】

孟云卿【平陽人按杜詩注陶峴闕城子孫也開元間完昆山丰田疇遊江湖制三舟一自載二賔客三飲饌與進士孟彥深樊口進士孟云卿布衣焦遂人置僕妾女樂一部奏淸商曲遊於江湖中時號水仙及按公集有觧悶詩云孟子論文更不疑自注云孟子授校書郎孟云卿是也又有湖城遇孟云卿詩】

古別離【樂錄古別離十九曲之一也】

朝日上髙防離人怨秋艸但見萬里天不見萬里道君行本遙遠苦樂良難保宿昔夢同衾憂心夢傾倒含酸欲誰訴展轉傷懷抱結髮年已遲徵行去何早寒暄有時謝顦顇難再好人皆【闕】

唐音卷八

欽定四庫全書

唐音卷九

元楊士撰

張震

注

唐音遺響二

沈云卿

擬古離別

白水東悠悠中有西行舟舟行有返棹水去無還流柰何生別者戚戚懷逺遊逺遊誰當惜所悲會難收自君閴芳屣靑陽四五遒皓月掩蘭室光風虛蕙樓相思無明晦長嘆累冬秋離居人遲暮髙駕何淹畱【靑陽春陽也芳屣履也】

長門怨

月皎風泠泠長門次掖庭玉階聞墜葉羅幌見飛螢淸露凝珠綴流塵下翠屏妾心君未察愁嘆處繁星【長門掖庭玉階羅幌俱見前注】

銅雀臺【在鄴中今彰徳府魏志建安十二年作】

昔年分鼎地今日望陵臺一旦雄圖盡千秋遺令開綺羅君不見歌舞妾空來恩共漳河水東流無重回【分鼎謂魏蜀吳三國鼎立於三方遺令陸機弔魏武文序曰曹操臨終遺令世子丕曰吾歿後媫妤妓女終夢防上施六尺牀張繐帳朝晡設節旌之屬月朝十五日輙向帳作妓女等樂時令登吾銅雀臺以望吾西陵墓田漳河水見前注】

古歌

落葉流風向玉臺夜寒秋思洞房開水精簾外金波下雲母牕前銀漢回王階陰陰苔蘚色君玉履綦難再得璇閨窈窕秋夜長繡戶徘徊秋月光燕姬防帳夫容色秦子金鑪蘭麝香北斗七星橫夜半淸歌一曲斷君腸【玉臺禮樂志防閶闔觀玉臺水晶杜詩水晶之盤行素鱗又董偃有盤謂水石也又貨原雲水晶琉璃之屬入火不焚或云千嵗水爲之化雲母本艸石也生土石間作片成層可拆明滑光白其大而瑩潔者今人或以餙燈籠亦古屏扇之遺事也金波前漢天文志曰月穆穆以金波注月光如金波之流履綦班媫妤賦思君兮履綦注履迹也燕姬左齊伐北燕人歸燕姬又舞鶴賦燕姬沮色巴童心恥秦子秦之公子也麝香說文獸如小麋臍冇香冬食栢夜食諸虫爲人所廹逐卽自投髙崖舉爪剔出其香就縶自死猶拱四足保其臍防帳夫容容色白詩夫容帳暖度春宵北斗見前注】

王少伯【名昌齡江寧人太白冇闕王昌齡左遷龍標詩他意未詳闕詩須宻而思精時謂王江寧昌齡以還四百年內曹劉陸謝風骨頓淸湏有太原王昌令魯國儲光羲頗從厥逰且兩賢气同體別而王闕聲峻】

長歌行

曠野饒悲風颼颼多蒿艸系馬倚白楊誰知我懷抱所是同袍者相逄盡衰老況登漢家陵南望長安道上有枯樹根下有石防窠髙皇子孫盡千載無人過寶玉頻發掘精靈其柰何人生須信命有酒且長歌【批云逹者白楊古詩白楊多悲風白楊木名古者墳上多種此木漢家陵前漢帝陵俱在長安西興平縣石防石中之防也髙皇子孫漢髙帝之子孫也寶玉陵中之寶玉也精靈道書三魂亦名哀靈二名胎光一名幽精又言人死則有精靈】

齋心【顏子心齋見前注】

女蘿覆石壁谿水幽蒙朧紫蔓黃花娟娟寒露中朝飲花上露夜臥松下風雲英化爲水光彩與我同日月蕩精魄寥寥天府空【女蘿詩頍弁蔦與女蘿注在木爲女蘿在艸爲兔絲雲英本艸雲母闕一名雲英抱朴子服五云之法以桂闕水玉他之以爲水闕而服之三年老公反成童子】

少年行

西陵俠少年客過短長亭靑槐夾兩路白馬如流星聞道羽書急單於防井陘气髙輕赴難誰顧燕山銘【短長亭六帖十里一長亭五里一短亭白馬羽書俱見前注井陘史井陘縣韓信勝趙處燕山銘後竇憲降單於兵三十萬登燕然山刻石紀功而還】

塞上曲

蟬鳴空山林八月蕭闗道出塞入塞云處處黃蘆艸從來幽並客皆向沙塲老莫學逰俠兒矜誇紫驑好【空桑綱目云蕭瑀不生於空桑而遵無父之教又列子空桑山名伊尹生處在兾州又前郊祀志空桑琴瑟注地名出善木可爲琴瑟蕭闗道見前注幽並客幽州並州沙場古戰場也逰俠兒紫驑俱見前注】

和振上人秋夜懷士防

白露傷艸木山風吹下寒遙林夢親友髙興發幽巒郭外秋聲急城邊月色殘瑤琴多幽思更爲客中彈

采蓮

越女作桂舟還將桂爲檝湖上水渺漫淸江初可渉摘取夫容花莫摘夫容葉將歸問夫壻顏色何如妾【越女杜詩越女天下白又風俗記天下之女白不如越溪之女白肌晳桂檝元帝鳥棲曲沙棠作舡桂爲檝】

城傍曲

秋風鳴桑條艸白狐兔驕邯鄲飯來酒未消城北原平掣皂雕射殺空營兩騰虎廻身卻月佩弓弰【邯鄲見前注皂雕詩皂雕寒始急又有皂雕賦說文大鷙鳥也弓弰說文弓袋也】

初日

初日淨金閨先照牀前暖斜光入羅幕稍稍親絲管云髮不能梳楊花更吹滿【杜詩旣通金閨籍又謝眺金閨之諸彥注金閨卽金馬門也又閨通作圭記畢門圭戶又特立小戶曰閨選宵月照中閨蓋女子未出適所處之戶皆曰閨若東坡詩所謂還訪仙姝欵碧閨是也】

崔顥

贈王威古

三十羽林將出身常事邊春風吹淺艸獵騎何翩翩挿羽兩相顧鳴弓新上射麋入深谷飲馬投荒泉馬上共傾酒野中聊割鮮相看未及飲代馬防幽燕烽火去不息陰山髙際天長駈捄東北戰觧城亦全報國行赴難古來皆共然【事俱見前注】

贈輕車【輕車見前注】

悠悠逺行歸經春渉長道幽冀桑始靑洛陽蠶欲老憶昨戎馬地別時心艸艸烽火從北來邊城閉常早平生少相遇未得展懷抱今日杯酒間見君交情好

遼西【見前注】

燕郊芳歲晚殘雪凍邊城四月靑艸合遼陽春水生邊人正牧馬漢將日徴兵露重寶刀濕沙虛金鼓鳴寒衣著已盡春服誰爲成寄語洛陽使爲傳邊塞情【燕國名太公所封之地今幽州之域與遼西接境】

相逄行

妾年初二八家住洛橋頭玉戶臨馳道朱門近禦溝使君何暇問夫壻大長秋女弟新承寵諸兄近拜侯春生百子殿花發五城樓出入千門裏年年樂未休【大長秋前百官志景帝更將行爲大長秋將行秦官名秋者收成之時長者常久之義皇后之卿也掌宣宮命者百子殿未詳五城樓太白詩五城十二樓千門建章宮中有千門萬戶俱見前注】

長門怨【武帝陳皇後事見前注】

君王寵初歇棄妾長門宮紫殿靑苔滿髙堂明月空夜愁生枕席春意罷簾籠泣盡無人問容華落鏡中

王家少婦【未詳】

十五嫁王昌盈盈入畵堂自矜年最少復倚壻爲郎舞愛前溪淥歌憐子夜長閒來闘百艸度日不成妝【王昌襄陽耆舊傳王昌字公伯爲東平相散騎常侍早卒婦任城王曹子文女前溪淥子夜長俱曲名鬭百艸歳時紀端午日四民鬭百艸故今人亦有鬭百艸之戱】

薊門行【古薊州郡名今爲遵化府】

邊城十一月雨雪亂霏霏元戎號令嚴人馬亦輕肥羗氐無盡日徵戰幾時歸【元戎大將也羗胡俱見前注】

幽州多騎射結髮重橫行一朝事將軍出入有聲名紛紛獵秋艸相向角弓鳴【事俱見前注】

崔國輔【又名崔十二天寶中爲集賢院學士詩評云其詩婉戀淸楚深於諷味其樂府數章古人不及也】

香風詞

洛陽棃花落如霰河陽桃葉生復齊坐怨玉樓春欲盡紅綿粉絮鳥收啼

崔曙

山下晚晴

寥寥遠天淨溪路何空蒙斜光照疏雨秋气生白虹云盡山色暝蕭條西北風故林歸宿處一葉下梧桐【一葉下淮南子梧桐一葉落則天下知秋白虹事見前注】

古意

綠筍總成竹紅花亦成子能當此時好獨自幽閨裏夜夜苦更長愁來劇如死

劉方平

春怨

紗窗日落漸黃昏金屋無人見淚痕寂寞空庭春欲【一作又】晚梨花滿地不開門【批云只一又字寫出春怨要識得他愁思】

唐音卷九

欽定四庫全書

唐音卷十

元楊士撰

張震

注

唐詩遺響三

桞中庸【名談亰兆人】

江行

繁陰乍隱洲落葉初飛浦蕭蕭楚客防莫入寒江雨

州曲【題意見前注】

關山萬里逺徵人一望關山淚滿巾靑海城頭空有月黃沙磧裏本無春【批云空本二字無限哀怨之情靑海城在甘州張掖河南至靑海黃沙磧說文水渚有石處又沙漠曰磧】

丘丹【蘇州臨平人】

答韋蘇州【蘇州有秋夜寄丘二十二貟外故此有詩答之】

露滴梧葉鳴秋風桂花發中有學仙侶吹簫弄山月

宋濟

東鄰美女歌

花暖江城斜日陰鶯啼繡戶曉云深春風不道珠簾隔傳得歌聲與客心

劉商【彭城人後居長安大歷中爲檢校禮部郎中】

合溪送王永歸東郭

君去春山誰共逰鳥啼花落水空流如今送別臨溪水他日相思來水頭

醉後口號

春艸秋風老此身一瓢長醉任家貧醒來還愛浮萍艸漂寄官河不屬人

元使君自楚移越

露冕行春向若耶野人懷惠欲移家東風二月淮陰道惟見棠梨一樹花【露冕後漢郭賀爲荊州刺史帝賜三公之服使去防惟露冕令百姓見之以彰其徳同上鄭宏爲臨淮太守春行有白鹿夾轂而行若耶溪在防稽見前注淮陰卽臨淮府今爲淮安府棠梨陸機艸木防曰棠梨梨也昔召公所訟於甘棠樹下民思其徳不伐其樹此乃以召比元也】羊士諤【泰山人貞元元年鄭全濟榜進士憲宗以其與呂溫善貶資州刺史】

郡中卽事

紅衣落盡暗香殘葉上秋光白露寒越女含情已無限莫教長袖倚蘭幹【紅衣謂蓮花也長袖言美人舞袖也】

雍裕之

五雜爼【儗古三言樂府】

五雜爼刺繡窠往復還織錦梭不得已成交河

自君之出矣【儗後漢徐幹樂府】

自君之出矣寶鏡爲誰明思君如隴水長聞嗚咽聲

江邊桞

嫋嫋古堤邊靑靑一樹煙若爲絲不斷畱取系郎船宮人斜【西京雜記咸陽舊墻內曰內人斜卽宮人斜蓋古宮人之處也】

幾多紅粉委黃泥野鳥如歌又似啼應有春魂化爲燕年年飛入未央棲【未央宮名髙祖七年蕭何造】

長孫佐輔【朔方人】

尋山家

獨訪山家歇還渉茅屋斜連隔松葉主人聞語未開門繞籬野菜飛黃蝶

令狐殻士【令狐姓殻士字名楚燉煌人元和中知制誥其爲文於箋奏制令尢善毎一篇成人皆傳誦後爲中書侍郎】

從軍行

孤心眠夜雪滿眼是秋沙萬里猶防塞三年不見家【防塞防秋也謂守塞上防邊人邊人毎以秋至故曰防秋】

卻望冰河闊前登雪嶺髙徵人幾多在又擬戰臨洮【臨洮戰國西羗地秦爲臨洮縣屬隴西郡惠帝分置狄道郡魏置狄道郡又禹貢西傾之地】

邊風千里驚漢月五更明縱有還家夢猶聞出塞聲

宮中樂

月上宮花靜煙含苑樹深銀臺門已閉仙漏夜沈沈【銀臺門太白詩承恩初入銀臺門注銀臺門與左右掖及升龍門】

九重靑闥百尺碧雲樓明月秋風起珠簾上玉鉤【首句見前注珠簾漢武故事以珠爲簾箔玳瑁壓之也】

思君恩

小苑鶯歌歇長門蝶舞多眼看春又去翠輦不曽過紫禁香如霧靑天月似霜云韶何處奏秪是在昭陽【云韶韶樂也書簫韶九成昭陽趙飛燕所居之殿見前注】

長相思【樂錄曰樂府怨思二十五曲其一曰長相思云】

幾度春眠覺紗窓曉望迷朦朧殘夢裏獨自在遼西

遊春詞

閶闔春風起蓬萊雪水消相將折楊桞爭取最長條【閶闔門蓬萊殿折楊桞俱見前注】

少年行

少小邊州慣放狂驏騎蕃馬射黃羊如今年老無筯力獨倚營門數鴈行【黃羊後陰方以黃羊祀竈】

楊中師【名衡吳興人】

盧十五竹亭送侄儞歸山

落葉寒擁壁淸霜夜霑石正是憶山時復送歸山客殷勤一樽酒曉月當窓白

白紵詞

玉纓翠佩雜輕羅香汗微漬朱顏酡爲君起唱白紵歌淸聲裊云思繁多凝笳哀瑟時相和金壺半傾芳夜促梁塵霏霏暗紅燭令君安坐聽終曲墜葉飄花難再復【玉纓左瓊弁玉纓白紵歌見前注】

躡珠履步瓊筵起身輕舞紅燭前芳恣艷態妖且妍回眸轉袖暗催弦涼風蕭蕭漏水急月華泛艷紅蓮濕牽裙攬帶翻成泣【躡珠履史記趙平原君使人於春申君欲誇楚勾劍室以珠玉春申君客三千餘人上客皆躡珠履以見之趙使大慙坐瓊筵太白詩開瓊筵以坐花】

張仲素【字繪之】

春防曲

煙桞飛輕絮風楡落小錢蒙蒙百花裏羅綺竸秋千騁望登香閣爭髙下砌臺林間踏靑去席上意錢來行樂三春節林林百和香當年重意气先占鬭雞塲

宮中樂

江果瑤池實金盤露井冰甘泉將避暑臺殿曉光凝

春江曲

揺漾越江春相將采白蘋歸時不覺夜出浦月隨人

春怨曲

裊裊邊城桞靑靑陌上桑提籠忘采葉昨夜夢漁陽

塞下曲【士贇曰樂府遺聲五曲中有塞下曲】

三伐漁陽再渡遼騂弓在臂劍橫腰匃奴似欲知名姓休傍陰山更射雕

陰磧茫茫塞艸腓桔橰烽上暮煙飛交河北望天連海蘇武曽將漢節歸

天馬辭

天馬初從渥水來歌曽唱得濯龍媒不知玉塞沙中路苜蓿花殘幾處開【前武帝紀元狩三年得神馬於渥窪水中注渥窪在燉煌郡是嵗上方造樂府造爲詩賦弦次以合八音之調及得神馬次以爲歌龍媒前禮樂志龍媒駿馬也濯龍媒亦必天馬歌之一也又濯龍媒集覧濯龍門上注濯龍殿名苜蓿見前注此詩意謂窮兵黷武以開外國而求天馬至今玉塞之路尙莊而苜蓿常開更無人取馬矣謂之殘花者以爲張騫昔求其種歸種爲中國今其開者皆其餘者也】蹀躞宛駒齒未齊樅金噴玉向風嘶來時行盡金河道獵獵輕風在碧蹄【蹀躞說文行兒宛駒大北國出善馬此言宛國馬駒也馬二嵗曰駒齒未齊長未齊也樅金未詳噴玉周穆王傳穆天子東防黃澤謡曰黃之駝其馬歕沙黃之澤其馬歕玉金河漢雲中郡隋攺金河郡】

漢苑行

春風淡淡影悠悠鶯囀髙枝燕入樓千步廊回聞鳳吹珠簾處處上銀鉤【回廊阿房宮賦五步一樓十步一閣廊腰縵回檐牙髙啄注廊廡也又顏師古曰堂下門廡也】

秋閨思

碧窓斜月藹深輝愁聽寒螿淚濕衣夢裏分明見關塞不知何路向金微【寒螿爾雅蟬屬金微通典覊闕州有金微屬招武軍武軍漢雲中郡也隋攺關唐仍雲中郡今爲大同府】

唐音卷十

欽定四庫全書

唐音卷十一

元楊士撰

張震

注

唐詩遺響四

郎士元

塞下曲

寶刀塞下兒輕身百戰曾百勝壯心竟未嫖姚知白艸山頭日初沒黃沙戍下悲歌發蕭條盡夜邊風吹獨倚營門望秋月【嫖姚見前注】

戴防公

去婦怨

出戶不敢啼風悲日淒淒心知恩義絕誰忍分明別下阪車轔轔畏逄鄕裏親空持牀前防卻寄家中人忽辭王吉去爲是秋胡死若此今日情煩寃不相似【王吉字子陽漢宣帝時爲博士諫議大夫妻取東家棗啖食吉乃去婦秋胡魯秋胡子納妻五日而官於陳后歸未至家見路傍有美婦人采桑秋胡悅之下車顧托桑陰下婦人采桑不顧胡曰力田不如逄年力桑不如見郎今吾有金願與夫人婦人不受胡乃歸母呼其婦乃向采桑者乃數胡之罪而自投於河詩意其亦去國懷君之辭也】

女耕田行

乳燕入巢筍成竹誰家二女種新谷無人無牛不及犂持刀斫地翻作泥自言家貧母年老長兄從軍未娶嫂去年災疫牛囤空截絹買刀都市中頭巾掩面畏人識以刀代牛誰與同姊妹相擕心正苦不見路人惟見土防通畦隴妨亂田整頓溝塍待時雨日正南崗下餉歸可憐朝雉擾驚飛東鄰西捨花發盡共惜餘芳淚滿衣【朝飛雉吳兢樂府觧題云齊宣王時牧犢子七十無妻出薪於野見雉雌雄相隨意動心怨乃援琴而歌曰雉朝飛兮鳴相和後因以雉朝飛爲琴操云】

桞花歌送客往桂陽【桂陽隋爲郴州唐攺桂陽】

滄浪渡頭桞花發斷續因風飛不絕揺煙拂水積翠間綴雪含霜誰忍攀夾岸紛紛送君去鳴棹孤尋到何處移家深入桂水源種桞新成色更繁定知別後消散盡卻憶今朝傷旅魂【滄浪渡常州府龍陽縣二水相合謂之滄浪水卽漁父濯纓處按桂陽地與桂林相接水亦自桂林而發也故云】

戎昱

苦哉行

妾家淸河邊七葉承貂蟬身爲最小女偏得渾家憐親戚不相識幽閨十五年有時最逺出秪到中門前前年邊騎來懼死翻生全今秋官軍至豈意遭戈鋋匈奴爲先鋒長鼻黃髮拳彎弓獵生人百步牛羊氊脫身落虎口不及歸黃泉苦哉難重陳暗哭蒼蒼天【淸河縣名今屬淮安府七葉貂蟬左大衝詩金借舊業七葉珥貂蟬前張安世傳宣帝立以定防功拜大司馬自宣元以來金張之家七葉皆侍中百官志侍中皆有貂蟬故云貂防屬北方寒以貂皮暖額因爲侍中冠餙亦取其內勁悍外溫潤蟬崔貂古今注齊後怨王而死亦爲蟬以其飾冠取其淸髙飲露云】

采蓮曲

𨿽聽采蓮曲誰識采蓮心漾檝愛花逺回船愁浪深煙生極浦色日落半江陰同似憐波靜看妝墮玉簪涔陽女兒花滿頭同泛木蘭舟秋風日暮南湖裏爭唱菱歌不肯休【涔陽澧州見前注木蘭舟見前注菱歌有采菱曲】

塞上曲

慘慘寒日沒北風捲蓬根將軍領疲兵卻入古塞門回首指陰山殺气成黃雲【蓬根說文蒿也又陸佃云艸之不理者葉散生遇風輙防根旋轉不定陰山見前注】

樓上畵角哀卽知兵心苦試問左右人無言淚如雨何意休明時終言事鼙鼓

長安秋夜

八月更漏長愁人起常早閉門寂無事滿院生秋艸昨宵西窓夢夢入荊南道逺客歸去來在家貧亦好

客堂秋夕

隔窓螢影防復流北風微雨虛堂秋虫聲竟夜引鄕淚蟋蟀何知人自愁四時不得一日樂以此方悲客防惡寂寂江城無所聞梧桐葉上偏蕭索

顧逋翁

日晚歌【朱子楚辭序曰日晚歌者唐著作顧況之所作也況詩有集然皆不及其見於韋應物詩集者之勝歸來錄其楚語三章以爲可與王維相上下予讀之信然然其朝上淸者有曰和爲舟兮露爲馬因乘之觴於瑤池之上兮三光羅列而在下則意非維所能及然他語殊不近故不得取而獨采此篇以爲气𨿽短淺而意若差健云】

日窅窅兮下山望佳人兮不還花落兮屋上艸生兮階間日日兮春風芳菲兮欲歇老不可兮更少君胡爲兮輕別

短歌行

城邊路今人犂田昔人墓岸上沙昔時江水今人家今人昔人共長嘆四序相催節回換明月皎皎入華池白雲離離度淸漢【文苑中無此詩】

古意

新系靑絲百尺繩心在君家轆轤上我心皎潔君不知轆轤一轉一惆悵【靑絲繩汲井索也轆轤井上汲水轉木也詳見前注】

陳羽

公子行

金覊白馬郎何處踏靑來馬驕郎半醉蹀望樓臺似見樓上人玲瓏窓戶開隔花聞一笑落日不知回

楊巨源

大堤詞【太白詩注云大堤曲隨王證爲襄陽時作又樂府遺聲都邑三十四曲有大堤曲按郡記襄陽城乃大堤城也】

二八嬋姢大堤女開壚枂對依江渚侍客登樓向水看邀捲防臨花語細雨蒙蒙濕芰荷巴東商旅駐帆多自傳芳酒翻紅袖誰調妍妝回翠娥珍簟華鐙夕陽後當壚理瑟矜纎手月落星微五鼔聲春風揺蕩窓前桞嵗嵗逄迎沙岸間背人多整緑雲鬟無端嫁與五陵少離別煙波傷玉顏【大堤女震之大堤曲曰南國多佳人莫若大堤女又古辭云朝發襄陽城暮至大堤宿大堤女兒花艷驚郎目餘事俱見前注巴東今歸州也】

王廣津

宮詞

白雪猧兒拂地行慣眠紅毯不曽驚深宮更有何人到只向金堦吠曉螢【白雪猧兒說文犬名紅毯晉張軌傳紅布三萬匹毛席織五絲又白樂天有錦毯歌乂唐人別離詩云只因一著親情卻不得紅絲毯一眠】

劉夢得

淮陰行二首

船頭大銅鐶摩挲光陣陣早晚使風來沙頭一眼認何物令儂羨羨郎船尾鷰衘泥趂檣竿宿食長相見

武昌老人說笛歌

武昌老人七十餘手把瘦令相問書自言少小學吹笛早事曹王曽賞激往來徵鎭戍蘄州楚山蕭蕭笛竹秋當時買材恣搜索典卻身上烏貂裘古苔蒼蒼封老節石上孤生飽風雪商聲五音隨指發水中龍應云行絕曽將黃鶴樓上吹一聲占盡秋江月如今老去語猶遲音韻髙低耳不知气力已無心尙在時時一曲夢中吹【武昌老人瘦令未詳曹王名臯唐史徳宗興元十四年除衡州刺史建中四年敗李希烈兵防黃蘄州漢蘄春縣也蘄皆楚地故云楚山蘄州多美竹烏貂裘見前注商聲五音水中龍應聲玉笛賦曰近出雙筍從羗起羗人移竹未及而龍鳴水中不見色云云故本四孔後以一君明所加孔後出是謂商聲五音畢行雲絕列子薛譚學謳於秦淸未窮技而辭歸淸餞於郊無節悲歌聲遏行雲黃鶴樓在武昌城頭黃鶴樓上吹未詳或云仙人呂洞賓常於樓上吹鐵笛樓側至今有鐵笛亭鐵笛管其大如椽人莫敢吹】

平蔡州【唐憲宗元和闕年吳元濟反於蔡州十二年李愬入蔡州擒元濟蔡州平】

汝南晨雞喔喔鳴城頭鼔角音和平路傍老人憶舊事相與感激皆涙零老人收淚前致詞官軍入城人不知忽驚元和十二載重見天寶承平時【汝南今汝南府卽古蔡州也官軍入城人不知元和十二年冬十月夜大風雪夜半雪愈甚行七十里至蔡州城四鼓愬至無一人知者雞鳴雪止愬入居元濟外宅執元濟送京師斬之及迎裴度入城先是吳元濟父少陽父子阻兵禁人偶語燃燭有以酒食相過從者罪死度除其禁蔡人始知有王民之樂故曰元和十二載重見天寶承平時也】

堤上行三首

酒旗相望大堤頭堤下連檣堤上樓日暮行人爭渡急槳聲幽軋滿中流

江南江北望煙波入夜行人相應歌桃葉傳情竹枝怨水流無限月明多【桃葉古今樂錄王獻之二妾名桃葉桃根獻之作桃葉歌竹枝怨竹枝詞見本注】

長堤繚繞水裵徊酒捨旗亭次第開日晚上簾招賈客軻峩大艑落帆來

洛中逄韓七中丞之吳興口號【吳興今潮州也】

昔年意气結羣英幾度朝回一字行海北天南零落盡兩人相見洛陽城

和令狐相公別牡丹【令狐相公名楚】

平章宅裏一欄花臨到開時不在家莫道兩亰非逺別春明門外卽天涯【平章卽令狐楚也元和十四年皇甫鏄與楚同年進士至是鏄引以爲相同平章事春明門長安門也】

瀟湘曲

斑竹枝斑竹枝淚防防防寄相思楚客欲聽瑤瑟怨瀟湘深夜月明時【俱見前注】

唐音卷十一

欽定四庫全書

唐音卷十二

元楊士撰

張震

注

唐詩遺響五

李長吉【長吉名賀系出鄭王后七嵗能辭章仕至協律郎辭尙奇詭所得皆驚邁絕去翰墨畦逕當時無能效者樂府數十篇云韶諸工合之弦管又玉川之怪長吉之詭天地之間自欠此體不得又大歷以後吾所深取者李長吉桞子厚劉言史權徳輿李渉李益杜牧之使賀未死少加以理奴僕命騷可也又雞跖集李賀文體如崇巖峭壁萬物崛起人多效之又陸魯望云吾聞滛畋漁者謂之暴殄天物天物旣不可暴又可決摘刻削露其情狀乎使自萌卵至於槁死不得隱伏天能不致罰耶長吉夭東野窮玉川之官不掛朝借而死正坐是哉又李賀能探前事今古未曾經道者又杜牧之序云元和中韓吏部亦頗取其歌詩云云蓋騷之苗裔理不及詞實過之朱子云李賀較怪得些子不如太白自在又曰賀詩巧】

感諷

合浦無明珠龍洲無木奴足知造化力不給使君須越婦未織作吳蠶始蠕蠕縣官騎馬來獰色虯紫須懷中一方板板上數行書不因使君怒焉得詣爾廬越婦拜縣官桑牙今尙小防待春日晏絲車方擲掉越婦通言語小姑具黃粱縣官飡去簿吏復登堂【合浦縣名屬亷州郡誌縣海曲有珠池出美珠木奴橘也李衡種樹千頭於龍陽洲謂其子曰吾有千頭木奴嵗可收絹千匹明珠出於合浦木奴生於龍洲今謂無者蓋反其詞以致刺諷之意也白帖李衡種千樹橘號千頭木奴吳蠶吳都賦鄕貢八蠶之絲注吳地多蠶故云蠕蠕動貌荀蠕蠕之虫注虯須魏闕琰對客虯須直指方板卽方冊之謂也蓋以木作方板以記事爾絲車繅絲之車也黃粱米具膳也粱米名似粟而大赤黃靑白皆有之簿吏掌簿書之吏也】

申胡子觱栗歌【觱栗北人所吹葭管也】

顏熱感君酒含嚼蘆中聲花娘篸綏妥休睡夫容屏誰截太平管列防排空星直貫開花風天上驅云行今夕嵗華落令人惜平生心事如波濤中坐時時驚朔客騎白馬劍弝懸蘭纓俊健如生猱肯拾蓬中螢【蘆中聲卽吹葭也夫容屏見前注生猱獼猴老者】

蜀國弦

楓香晚花靜錦水南山影驚石墜猨哀竹雲愁半嶺涼月生秋浦玉沙粼粼光誰家紅淚客不忍過瞿塘【楓香今云楓香脂乃楓樹汁結成者本艸云白膠香卽是也錦水瞿塘俱見前注】

仙人

彈琴石壁上翻翻一仙人手持白鸞尾夜掃南山云鹿飲寒澗下魚歸淸海濵當時漢武帝書報桃花春【白鸞尾天寶遺事明皇逰於月宮見素娥十餘人乘白鸞舞於桂樹下武帝書報桃花春未詳】

馬詩

寶玦誰家子長聞俠骨香堆金買駮骨將送楚襄王【寶玦說文玉佩也白虎通月子能斷佩玦金買駿骨燕闕云楚襄王未詳又楚莊王有愛馬衣以文闕置華屋下席以露牀啖以棗脯馬死欲以大夫禮之】

香襆赭羅新盤龍蹙鐙鱗回防南陌上誰道不逄春【赭羅闕羅也龍盤蹙鐙謂龍盤馬鐙也】

污血到王家隨鸞感玉珂少君騎毎上人見是靑騾【杜詩闕畱作駒已汗血注漢大宛國多善馬汗血言其先天馬子也李少君云隨鸞卽鑾也蓋云隨鑾和而行且揺感玉珂也】

塘上行【選詩補注云乃相如歌詞之瑟調也按鄴都故事魏文帝甄皇后爲郭后所譛賜死臨終詩蒲生我池中卽此曲也】

藕花露濕花缺藕根澁飛下雌鴛鴦塘水聲溘溘

秦宮詩【自序云】

漢秦宮將軍梁冀之嬖奴也秦宮得寵內捨故以驕名大噪於人予舊作長詞辭以馮子都之事相對望又云昔有之詩

越羅衫袂被春風玉羽騏驎腰帶紅樓頭曲宴仙人語帳裏吹笙香霧濃人間酒暖春茫茫花枝入簾白日長飛窓復道傳籌飲午夜朦朧膩燭黃禿衿小袖調鸚鵡紫繡麻霞踏哮虎斫桂燒金待曉筵白鹿靑蘇夜半煮桐英永巷騎新馬內屋深屏生色畵開門爛用水衡錢捲起黃河內身寫皇天厄運猶繒制秦宮一生花底活鸞箆�得不還人醉睡氍毹滿堂月【批云秦宮似秦宮又云闕

可見作者妙闕谷闕虎奴態人所不能盡諭也梁冀本傳字伯闕梁商之子體質帝專權自恣天子恭已百僚側自帝目之闕扈將軍後闕立闕與中郎侍單超等誅之馮子都霍光家闕

以諭秦宮也又集闕目梁冀愛監奴秦闕

壽所刺史二千石皆謁辭之麒麟闕身馬足牛尾一角角端肉髙丈二五蹄牝曰麒牡曰麒王刻以闕刻其粦爲腰帶也鸚鵡見前注水衡食武帝置水衡都尉掌上闕苑一曰主平稅紫綉麻霞燒金未詳斫桂見前注白鹿明皇闕一白鹿王闕人識之曰漢闕也靑蘇詩山有扶闕

林闕未詳永巷見前注生色畵謂以五色闕生動活鸞箆未詳氍毹見前注】

金銅仙人辭漢歌

魏明帝靑龍元年八月詔宮官牽車西取漢孝武捧露盤仙人欲立置前殿宮官旣拆盤仙人臨載澘然淚下唐諸王孫李長吉遂作金銅仙人辭漢歌

茂陵劉郎秋風客夜聞馬嘶曉無迹畵欄桂樹懸秋香三十六宮土花碧魏官牽車指千里東關酸風射眸子空將漢月出宮門憶君淸淚如鉛水衰蘭送客咸陽道天若有情天亦老擕盤獨出月荒渭城已逺波聲小【茂陵劉郎漢武帝也茂陵武帝處故云方八月取盤故云桂香蓋八月桂花方發也土花碧言宮中無人靑苔方長也魏官牽車言魏主遣官取盤也綱目魏王靑龍四年徙長安鐘簴槖駝銅人承露盤於洛陽盤折聲聞數十里銅人重不可致大發銅鑄銅人二於司馬門外咸陽渭城見前注】

浩歌

南風吹山作平地帝遣天吳移海水王母桃花千徧紅彭祖巫咸幾回死靑毛騘馬參差錢嬌春楊桞含細煙箏人勸我金屈巵神血未凝身問誰不須浪飲丁都防世上英雄本無主買絲綉作平原君有酒惟澆趙州土漏催水咽玉蟾蜍衛娘髮薄不勝梳看見秋眉換新緑二十男兒那刺促【天吳杜詩天吳及紫鳯顚倒在短褐注水神山海經雲天吳水獸二首八足尾背靑黃彭祖列仙傳祖名鏗帝頊孫至殷之末世年七百餘嵗而不衰少好恬靜惟以養神治事爲事巫咸莊子鄭有神巫曰季減知人之死生人見之皆棄而走列子見之而闕王母桃花漢武外傳王母謂武帝曰此桃三千年一開花三千年一結實金屈巵夢華錄禦宴酒盂皆金屈巵如蔡碗而有手把子神血未詳丁都防古今樂錄丁都防歌者彭城內史徐逹爲魯軌所殺髙祖使都防丁眸收殯之逹妻髙祖長女也呼眸至閣下自問斂送之事母問輙嘆息曰丁都防其聲哀切後人因其聲廣其曲焉平原君見前注趙州古趙國所都之地今屬眞定府衛娘未詳刺促見前刺足行注】

李憑箜篌【箜篌見前注】

吳絲蜀桐張髙秋空山凝雲頽不流江娥啼竹素女愁李憑中國彈箜篌昆山玉碎鳳凰叫夫容泣露香蘭笑十二門前融冷光二十三絲動紫皇女蝸鏈石補天處石破天驚逗秋雨夢入神山教神嫗老龍跳波瘦蛟舞吳質不眠倚桂樹露腳斜飛濕塞兔【吳絲蜀桐言箜篌乃蜀桐所置弦則用吳蠶之絲爲之也江娥啼竹湘妃事素女彈瑟事凝雲不梳秦靑歌遏行雲事俱見前注昆山玉昆岡三注云在荊山其地產玉山之脊曰岡晉郤詵所謂昆山片玉蓋本者此又楚人卞和善別玉於荊山昆岡得一玉璞將進楚文王工者以爲石而刖和足及武王時又獻之又爲所刖和遂抱玉泣於荊山之下泣盡繼之以血至成王和又進之使人琢之果得美玉乃號爲連城玉鳯凰見前注玉碎鳳叫皆以諭其聲十二門長安城門也二十三絲箜篌之弦也紫皇言天子也女蝸鏈石補天三注列陽問篇云昔者女蝸氏鏈五色石以補天神山神嫗未詳老龍跳波瘦蛟舞亦諭箜篌之音也吳質酉陽雜爼月中有桂髙五百丈下有一人常斫之樹創隨合其人姓吳名質西河人學道有過謫其伐桂也】

天上謡

天河夜轉漂回星銀浦流雲學水聲玉宮桂樹花未落仙妾采香垂佩瓔秦妃捲簾北窓曉窓前植桐靑鳳小王子吹笙鵝管長呼龍耕煙種瑤艸粉霞紅綬藕絲裙靑洲步拾蘭苕春東指羲和能走馬海塵新生石山下【天河物理論天者元气之流行之精也气發而天精華上浮宛轉隨流名曰天河一曰云漢眾星出焉夜轉言隨天之運轉也銀浦亦天河也玉宮桂樹言月中仙桂也秦妃未詳王子吹笙王子晉吹笙見前注羲和書咨爾羲和蓋羲氏和氏二官名主歷數授時之官也又廣雅日名耀靈日禦曰羲和氏羲和氏主日海塵神仙傳麻姑曰見東海三變爲桑田矣云云東海行復揚塵乎石山下言蓬萊三神山也】

春坊正字劍子歌【春坊史漢宮有九子坊太子坊曰春坊正字官名】

先軰匣中三尺水曾入吳潭斬龍子隙月斜明刮露寒練帶平鋪吹不起蛟胎皮老蒺藜刺鸊鵜淬花白鷴尾直是荊軻一片心莫教照見春坊字桵絲團金懸防神光欲截藍田玉是出西方白帝驚嗷嗷鬼母秋郊哭【匣謂藏劍匣也郭元振古劍歌云琉璃寶匣吐蓮花三尺漢髙紀提三尺取天下又杜詩三尺獻龍泉吳潭斬龍未詳又吳潭斬龍子晉周處字隱吳人常於長橋下斬蛟隙月練帶皆以諭劍蛟胎皮老蒺黎刺皆未詳鸊鵜爾雅水鳥似鳬而小匣中瑩刀白鷴鳥名說文羽族之闕介者形類雞白質黑章尾長四五尺休備闕距八純白鷴尾亦以諭劍之瑩潔者荊軻衛人燕太子丹使之亟匕首刺秦王切藍田玉列子周穆王得昆吾赤刀寶劍切玉如泥西方白帝劍金精也金屬西方金故云爾鬼母佛經昔老佛降鬼子母】

李夫人【史漢武帝宮人也李延年之妹夫人本以娼進初夫人兄延知音善歌舞武帝愛之毎爲新聲常侍上前舞曰北方有佳人絕世而獨立云云上嘆息曰蓋世豈有此人乎平陽主因言延年有女弟乃召見實妙麗善舞由是得幸夫人少而早卒上憐矜圖畵其形於甘泉宮方士齊人少君言能致其神夜張燈設帷幄陳酒肉而令上於他帳遙望見好女如夫人之貌上愈相思悲感作詩令樂府諸音家弦歌之】

紫皇宮殿重重開夫人飛入瓊瑤臺緑香繡帳何時歇靑雲無光宮水咽翩聯桂花墜秋月孤鸞驚啼商絲髮紅壁闌懸佩璫歌臺小妓遙相望玉蟾滴水雞人唱露華蘭葉參差光【紫皇以天帝居紫極故言紫皇也瑤臺王母玉蟾俱見前注此云玉蟾滴水蓋以宮漏言也又云玉蟾月也天將曙則露下如月之時升華故云露華蘭葉參差光也】

鴈門太守行【鴈門見前注本傳云賀初謁退之投以文卷首篇鴈門太守行愈時防旋方罷倦甚門吏以捲呈觧帶旋讀方至首二句遽束帶邀入喜甚】

黑雲壓城城欲摧甲光向月金鱗開角聲滿天秋色裏塞土胭脂凝夜紫半捲紅旗臨易水霜重鼔聲寒不起報君黃金臺上意提擕玉龍爲君死【易水在今維縣水東逕容城縣故城南又東逕易城南黃金臺見前注玉龍劍名】

貴主徵行樂

奚騎黃銅連鎖甲羅旗香榦金畫葉中軍畱醉河陽城驕嘶紫燕踏花行春云騎將如紅玉走馬捎鞭上空緑女垣素月角咿咿牙帳未開分錦衣【奚通作防女也禮奚八人古者從坐男女沒入縣官爲奴其小才知以爲奚今之侍史官婢也奚騎則奚奴之車馬也鎖甲以黃銅爲鎖甲也中軍中軍帳也河陽見前注紫燕馬名】

神弦別曲

巫山小女隔云別春風松花山上發緑蓋獨穿芳逕歸白馬花竿前孑孑蜀江風淡水如羅墮蘭誰泛相經過南山桂樹爲君死云衫淺污紅脂花【巫山神女見前注】

江南弄

江中緑霧起涼波天上疊巘紅嵯峨水風浦云生老竹渚暝蒲帆如一幅鱸魚千頭酒百斛酒中倒臥南山緑吳歈越吟未終曲江上團團帖寒玉【吳歈說文歌也渝水之人善歌舞漢髙帝伐秦巴人從軍歌舞防陣髙祖來其聲後人因加此字一曰六歌一曰歈】

少年樂

方艸落花如錦地二十長逰醉鄕裏紅纓不重白馬驕垂桞金絲香拂水吳娥未笑花不開緑髩聳墮蘭雲起陸郎倚醉牽羅袂奪得寶釵金翡翠【醉鄕王績事見前注陸郎未詳又陸象先娶賀梅女相者曰陸郎位極人臣】

夢天

老兔寒蟾泣天色雲樓半開璧斜白玉輪軋露濕團光鸞佩相逄桂香陌黃塵淸水三山下更變千年如走馬遙望齊州九防煙一海水杯中防【兔蟾月也黃塵見前注璧玉輪皆以諭月齊州謂天下九州之大正如九防煙四海之廣如一之水防傾也】

胡蝶舞【題意未詳】

楊花撲帳春云熱甲屏風醉眼纈東家胡蝶西家飛白騎少年今日歸【批云好質而不俚麗而不浮以司體以合曲不厭其碎胡蝶語最妙也甲謂玳瑁也玳瑁生南海大者如籧篨身似首尾如鸚鵡裏有文章可作器醉眼纈東坡詩亦云卻比初闕生眼纈說文纈防纈也又曽韻曰文繒也】

昌谷北園新筍

斫取靑光寫楚辭膩香春粉黑離離無情有恨何人見露壓煙啼千萬枝【靑光古人無紙惟取竹作防而書之故云】

盧仝【號玉川子唐詩人如月蝕詩茶歌皆世所稱道又仝居東都愈爲河南令愛其詩厚禮之嘗爲月蝕詩以譏切元和逆黨愈稱其工又詩評云盧仝月蝕詩韓愈進學觧莫不拔地倚天向今欲活讀之如赤手捕長蛇不施控勒騎生馬急不得下莫可捉搦朱子云詩須是平淡不費句法混成如唐人玉川子軰句語𨿽險怪意思亦自有混成气象】

新月

仙宮云箔捲露出玉簾鉤淸光無所贈相憶鳳凰樓【云箔今簾箔也】

有所思

當時我醉美人家美人顏色嬌如花今日美人棄我去靑樓朱箔天之涯娟娟嫦娥月三五二八盈又缺翠眉蟬鬢生別離一望不見心斷絕心斷絕幾千里夢中醉臥巫山云覺來淚滴湘江水湘江兩岸花木深美人不見愁人心含愁更奏緑綺琴調髙弦絕無知音美人兮美人不知爲暮雨兮爲朝云相思一夜梅花發忽到窓前疑是君【美人以儗君上也美人家朝廷也姮娥靑樓朱箔翠眉巫山云湘江水緑綺琴暮雨朝雲蟬鬢俱見前注】

樓上女兒曲

誰家女兒樓上頭指揮婢子掛簾鉤林花撩亂心之愁捲卻羅袖彈箜篌箜篌歷亂五六弦羅袖掩面啼向天相思向天情不斷落花紛紛心欲穿心欲穿憑闌干相憶桞條緑相思錦帳寒直緣感君恩愛一回顧使我雙淚長珊珊我有嬌靨待君笑我有嬌娥待君掃鶯花爛漫君不來及至君來花已老心腸寸斷誰得知玉階羃歷生靑艸

思君吟

我思君兮河之壖我爲河中之泉君爲河中之靑天天靑靑泉泠泠泉含靑天天隔泉我思君兮心亦然此心復在天之側我心爲風兮淅淅君身爲云兮羃羃此風引此云兮云不來風兮云兮何悠哉與我身心雙徘徊【壖說文江河之邊也按此及以上三章詩意皆君思致身不遇之詞也】

寄蕭三十三赴歙州昏期僕客揚州早春書寄一絕【歙州今歙縣屬防州府】

淮上客情殊冷落蠻方春早客何如相思莫道無來使回鴈岑前好寄書【回鴈峯在今衡州府城南】

逄鄭三逰山

相逄之處花茸茸峭壁攢千萬重他日期君何處好寒流石上一株松

孟東野【名郊湖州武康人年五十得進士第性介少諧仕至溧陽尉郊爲詩有理致最爲愈所稱然思苦奇澁李觀亦論其詩曰髙處在古無上平處下顧二謝云又東野喫了飽飯思量到人不到處聯句中被他牽得亦著如此做又劌目鉢心物迎縷觧鉤章棘句搯擢胃腎言得句之難也又唐人工於詩而陋於聞道郊詩有云食薺腸亦苦彊歌聲無歡出門卽有礙誰謂天地寛郊耿介之士𨿽天地之大無以容其身起居飲食有戚戚之憂是以卒窮至死又孟郊之詩憔悴枯槁其气局促不伸退之之許如此何耶詩道本正大郊自爲艱阻耳又韓能古文孟郊長於五言詩時號爲孟韓唐之晚年詩人類多窮士如孟賈之徒皆以刻琢窮苦之言爲上或謂郊島孰貧曰島爲甚也曰何以知之以其詩知之郊曰種稻耕白水負薪斫靑山賈曰市中有樵山客捨寒無煙耕底有甘泉釡中常苦幹孟氏薪米自足而賈家俱無以是知之耳然及其至也淸絕髙逺殆非常人可到唐之詩稱此兩人爲最至於奇警之句往往有之如雞聲茅店月人迹板橋霜則覊窮愁想之在目桞塘春水澷花塢夕陽遲則春物融怡人心和暢有言不能盡之意亦未可以爲小道無取也張文潛集】

與韓愈李翺張籍別【李翺韓公門人】

朱弦奏離別華燈少光輝物色豈有異人心顧將違客情殊未巳嵗華忽然微秋桐故葉下寒露新鴈飛逺逰起重恨送人念先歸夜集類覊鳥晨光失相依馬迹繞川水鴈書還閨闈常恐親朋阻獨行知慮非

古薄命

不惜十指弦爲君千萬彈常恐新聲至坐使故聲殘棄置今日悲卽是昨日懽將新變故易持故爲新難靑山有靡蕪淚葉長不幹空令後代人來掇幽思攢

古樂府雜怨

貧女鏡不明寒花日少容暗蛬有虛織短綫無長縫浪水不可照狂夫不可從浪水多散影狂夫多異蹤持此一生薄空成萬恨濃

怨別

一別一回走志士白髮早在富易爲容居貧難自好沈憂損性靈服藥亦枯槁秋風逰子衣落日行逺道君問去何之賤身難自保

逰終南

南山塞天地日月石上生髙峯夜畱景深谷晝未明山中人自正路險心亦平長風驅松栢聲拂萬壑淸到此悔讀書朝朝近浮名

送淡公

銅斗飲紅酒醉拍銅鬥歌儂是柏浪兒飲則拜浪婆腳踏小船頭獨速舞短蓑笑伊漁陽操空持文章多閒倚靑竹竿白日柰我何【銅斗東坡注史趙襄子使廚人操銅斗擊殺代王未詳漁陽操琴曲名】

短蓑不怕雨白鷺相爭飛短檝畫菇蒲鬭作豪橫歸笑伊水健兒浪戰無光輝不如竹枝兮射鴨無是非【東坡注云溧陽有射鴨堂孟郊爲尉時造】

逰子吟【逰子將有行役母爲縫衣慈者仁愛也故謂之慈母】

慈母手中綫逰子身上衣臨行宻宻縫意恐遲遲歸難將寸艸心報得三春暉【和气也所以發育艸木故比慈母】

塘下行

塘邊日欲斜年少早還家徒將白羽扇調妾木蘭花不是城頭樹那棲來去鴉

徵婦怨

君淚濡羅巾妾淚滴露塵羅巾去在手今得隨妾身路塵如得風得上君車輪

漁陽千里道近如中門限中門有時逾漁陽長在眼生在緑羅下不識漁陽道良人自戍來夜夜夢中到

古別

欲別牽郎衣問郎逰何處不恨歸日遲莫向臨卭去【臨卭卓文君事】

古怨

試妾與君淚兩處滴池水看取芙蓉花今年爲誰死

樂府戱贈陸大夫十二丈

蓮葉未時苦心終日捲春水徒蕩漾荷花未開展

閨怨

妾恨比斑竹下蟠煩寃根有筍未出土中已含淚防【斑竹湘妃事見前行】

出門行

長河悠悠去無極百齡同此可嘆息秋風白露沾人衣壯心凋落奪顏色少年出門將訴誰川無梁兮路無岐一聞陌上苦寒奏使我佇立驚且悲君今得意厭粱肉豈復念我貧賤時

海風瀟瀟天雨霜窮愁獨坐夜何長驅車忽憶太行險始知逰子悲故鄕美人相思隔天濶長望云端不可越手持瑯玕欲有贈愛而不見心斷絕南山峩峩白石爛碧海之中波浩漫參辰出沒不相待我欲橫天無羽翰【太行險瑯玕見前注南山白石寗戚扣牛角而歌曰南山嶸白石爛長夜漫漫何時旦參辰見前注】

【闕】

劉阮山【劉晨阮肇剡溪人漢永平中入天臺山采藥見溪口桃花流出遂尋源而入遇二女與爲壻忽思歸二女送之出洞重尋無路矣】

芙蓉脂肉緑雲鬟罨畫樓臺靑黛山千樹桃花萬年藥不知何事憶人間

聞樂天左降江州

殘鐙無焰影幢幢此夕聞君謫九江垂死病中驚起坐暗風吹雨入寒【白自云使他人誦尙不堪況僕自誦之乎】

重贈商玲瓏兼寄樂天

休遣玲瓏唱我辭我辭多是寄君詩明朝又向江頭別月落潮平是去時【脞說云商玲瓏杭州歌者樂天作郡曰作歌與之元防之在越厚幣邀至月餘使盡唱歌所唱之曲作詩送行之詩兼寄樂天】

憶事

夜深閒到防門邊桞繞行廊又獨眠明月滿庭池水淥桐花垂在翠簾前【防門見前注】

白樂天【名居易其先太原人徙居下邽弱冠以詩謁顧況讀至野艸詩曰野火燒不盡東風吹又生況曰吾謂斯文遂絕今復得子矣至元中擢進士防萃仕至禮部尙書又居易文章精切然最工詩初頗以規諷得失及其多下偶俗好至數千篇初與元稹酬詠故曰元白與劉禹錫齊名又號劉白又居易在元和長慶與元稹俱有名最長於詩他文未能稱是唐以來所未有也又平園周氏曰香山詩語平易文體淸駛闕若信手而成者問觀遺槁則竄定甚多】新辭

霽色鮮金殿秋聲脆管弦聖明千載樂嵗嵗似今年

池上

小娃撐小艇偸采白蓮回不解藏蹤迹浮萍一道開

尋郭道士不遇

郡中乞假來相訪洞裏朝元去不逄防院祗畱雙白鶴入門惟見一靑松藥鑪有火丹應伏云碓無人水自舂欲問參同契中事未知何日得相從【朝元道經云三花聚項五气朝元闕老君之所蓋太上老君有金闕元之闕故云朝元藥鑪有火見前注參同契漢魏伯陽作參同契】後宮辭

淚盡羅巾夢不成夜深前殿按歌聲紅顏未老恩先斷斜倚燻籠坐到明【燻籠以竹爲之所以焚香燻衣者也】

【闕】

期不至

紅燭靑樽久延佇出門入門天欲曙星稀月落君不來煙桞籠籠飛去

竹枝詞【題意見前】

瞿塘峽口冷煙低白帝城頭月向西唱到竹枝聲咽處寒猨晴鳥一時啼

巴東船舫上巴西波面風生雨腳齊水蓼冷花紅簇簇江籬濕葉碧萋萋【巴東今重慶府巴西今順慶府】

唐音卷十二

欽定四庫全書

唐音卷十三

元楊士編

張震

注

唐詩遺響六

賈浪仙【名島初爲僧名無本後還俗赴舉京師一日於驢上得句云鳥宿池邊樹僧敲月下門始欲著推字又欲著敲字鏈之未定於驢上吟哦引手作敲推之勢時退之權京尹騎方出賈不覺行至第三節

尙爲手勢未巳左右擁至尹前島具對所以且云神遊象外不知回避退之立馬久之謂島曰敲字佳遂並轡而歸共論詩畱連累日因爲布衣交有詩贈之云云又摭言云元和中元白尙於淺島獨變格入僻以矯艷𨿽行坐寢食吟詠不輟常跨驢張蓋橫絕天衢時秋風正厲黃葉可掃島忽吟曰落葉滿長安求作一聨杳不可得不知身之所從也因之唐突京尹劉棲楚被系一夕而釋】

旅遊

此心非一事書札若爲傳舊國別多日故人無少年空巢霜葉落疎牖水螢穿畱得林僧宿中宵坐嘿然【嘿與黙通漢成帝臨朝淵黙說文靜也又不說也】

山中道士

頭髮梳千下休糧帶痩容養雛成大鶴種子得喬松白石通宵煮寒泉盡日舂不曽離隠處那得世人逢【休糧謂辟穀也白石列仙傳焦先煮白石食之或與人食味如芋又言鮑靚得道入海遇風饑甚煮白石食之】

題李嶷幽居

閒居少鄰並艸徑入荒園鳥宿池邊樹僧敲月下門過橋分野色移石動云根暫去還來此幽期不負言【移石動云根張協詩云根起人極又元命苞云之爲言運也觸石而起膚寸而生故云移石動云根也】

送朱可久歸越中【朱可久卽朱慶余越中今紹興府】

石頭城下泊北固瞑鐘初汀鷺衝潮起船窻過月虛吳山侵越眾隨栁入唐疏日欲供調膳辟來何府書【石頭城北固俱見前注供調膳謂奉親也辟來何府書唐制凡曹官皆得自辟用】

壯士吟

壯士不曽悲去卽無回期如何易水上未歌淚先垂【易水上荊軻事已見前注】

宿村家亭子

牀頭枕是谿中石井底泉通竹下池宿客未眼過夜半獨聞山雨到來時

渡桑幹【在薊縣燕慕容雋常都於此又燕地理誌桑幹縣名屬代郡又曰桑幹河】

客舎並州巳十霜歸心日夜憶咸陽無端更渡桑幹水卻望並州是故鄕【並州今山西太原府也】

三月晦日

三月正當三十日風光別我苦唫身共君今夜不須睡未到曉鐘猶是春

溫飛卿【名庭筠並州人仕至國子助教少敏悟工詩與李商隠齊名號溫李韋莊奏其有奇才宜加封贈又庭筠作賦不起艸但籠袖憑幾每一韻一吟而巳故場中謂之溫八吟】西州詞【今漢陽府也石頭東北築五城以遏敵勢以鉄騎八百陳於西州之西】

悠悠復悠悠昨日下西州西州風色好遙見武昌樓武昌何鬱鬱儂家定無匹小婦被流黃登樓撫瑤瑟朱弦繁複輕素手眞淒淸一彈三四解掩抑似含情南樓登且望西江廣復平艇子揺兩槳催過石頭城門前烏桕樹慘澹天將曙鸂防飛復還郎隨早帆去回頭語同伴定復負情儂去帆不安幅作抵使西風他日相尋索莫作西州客西州人不歸春艸年年碧【武昌見前注流黃衣色如硫黃也朱弦琴瑟也三四解漢李延年有樂府新聲十解南樓武昌卽庾亮之事見前注烏桕樹南方謂之夜光樹其子可以作油鸂防石頭城俱見前注又石城在竟陵出唐禮樂志】

湘宮人歌【湘宮宋王彧常爲湘東王及卽位以故第名湘宮寺未審是此否宋冇湘東王彧後爲宋王齊有湘東王寶晊湘宮未詳又或梁有湘東王繹又湘東王�爲湘州刺史或其所建之宮又今南京有湘宮寺或言湘宮】

池塘芳意濕夜半東風起生緑畫羅屏金壺貯春水黃粉楚宮人芳花玉刻麟娟娟照棊燭不語兩含嚬【黃粉未詳又黃山谷詩楚宮嬌額半塗黃】

碧澗驛曉思

香燈伴殘夢楚國在天涯月落子規歇滿庭山杏花郭處士擊甌歌【甌說文小盆也又漢成帝欲立飛燕謝後歌歸風送逺之曲以文犀筯系玉甌】

佶栗金虯石潭古勺陂瀲灩幽修語湘君寶馬上神云碎佩藂鈴滿煙雨吾聞三十六宮花離離軟風吹春星斗稀玉晨泠磬破昏夢天露未幹香著衣蘭釵委墜垂云髮小響丁當逐回雪晴碧煙滋重疊山羅裙半掩桃花月太平天子駐云車龍鑪勃郁雙蟠拏宮中近臣抱扇立侍女低鬟落翠花亂珠觸續正跳蕩傾頭不覺金烏斜我亦爲君長嘆息緘情逺寄愁無色莫沾香夢緑楊絲千里春風正無力【佶栗金虯勺陂玉晨泠磬俱未詳湘君寶馬太平天子云車俱見前注又勺陂杜氏通典後王景爲廬江太守郡部安丰有孫叔敖所起芍陂佶栗言其聲也金虯甌上制作之形也石潭以甌諭也又勺陂蓋云一勺之水也皆以諭擊甌之音聲感動也】

張靜婉采蓮曲

蘭膏膩發紅玉春燕釵拖頸拋盤云城西楊栁向嬌晚門前溝水波粼粼麒麟公子朝天客珂馬堂堂度春陌掌中無力舞衣輕剪防鮫綃破春碧抱月飄煙一尺腰麝臍龍髓憐嬌嬈秋羅拂水碎光動露重花多香不銷鸂防交交塘水滿緑芒如粟蓮莖短一夜西風送雨來粉痕零落愁紅淺船頭折藕絲暗牽藕根蓮子相畱連郎心似月月易缺十五十六淸光圓【燕釵洞眞記漢起招靈閣有神女畱一燕釵帝以賜趙媫妤至昭帝時宮人謀欲碎之明日視釵匣惟見白燕升天宮人因作玉燕釵曲麒麟公子杜徐卿二子歌並是天上麒麟兒宋徐陵母夢五色鳳集左肩遂生陵年數嵗沙門寶志摩其頂曰天上石麒麟也掌中舞衣趙飛燕能作掌中舞言身輕也抱月飄煙言腰細而身輕也】

舞衣曲

藕腸纎縷抽輕春煙機漠漠嬌蛾嚬金梭淅瀝透空薄剪落交刀吹斷雲張家公子聴秋雨夜向蘭堂思楚舞蟬衫麟帶壓愁香偸得鸎簧鎖金縷管含蘭气嬌語悲胡槽雪腕鴛鴦絲芙蓉力弱應難定楊栁風多不自持回嚬笑語西窻客星斗寥寥波脈脈不逐秦王捲象牀滿樓明月棃花白【藕腸言藕也纎縷抽輕春藕中之絲也此以諭舞衣輕細也煙機言絲淨而細如煙之在機而漠漠然也嬌娥言美女之擲金梭而成此舞衣也張家公子未詳蟬衫言其輕薄也麟帶言帶上繡成麒麟也鸎黃鎖金管謂笙也胡槽琵琶也開元中賀懷智防琵琶以石爲槽鴛鴦絲言雙弦如鴛鴦也芙蓉力弱楊栁風多言美人貌如芙蓉腰如楊栁也秦王捲象牀未詳】

湖陰詞【晉永昌元年王惇反移鎭姑孰進屯於湖湖陰漢丹陽郡地晉分丹陽郡置於縣湖陰必其屯軍之地也】

祖龍黃須珊瑚鞭鐵驄金面靑連錢虎髯抜劍欲成夢日壓賊營如血鮮海旗風急驚眠起甲重光揺照湖水蒼黃追騎塵外歸森索妖星陣前飛五陵愁碧春萋萋灞川玉馬空中嘶羽書如電入靑瑣雪腕如槌催畫鞞白虯天子金煌鋩髙臨帝座回龍章吳波不動楚山晚花壓闌干春晝長【祖龍始皇三十六年使者從闗東夜過華陰平舒道有人持璧遮使者曰爲吾遺髙池君明年祖龍死此諭晉明帝也虎髯諭王惇也日壓賊營世說晉王惇作逆明帝騎巴眞馬賫一金鞭至湖陰察軍形惇晝夢日繞其城忽然驚覺曰營中有黃須鮮卑奴來何不縛取命騎追之不及矣未幾而惇死妖星若旄頭之類是也灞川玉馬未詳】

懊惱曲【晉隆安有懊惱歌俗間訛謡之曲】

藕絲作綫難勝鍼蘂粉染黃那得深玉白蘭芳不相顧靑樓一笑輕千金莫言自古皆如此健劍刜鐘鉛繞指三秋庭緑盡迎霜惟有荷花守紅死廬江小吏朱斑輪栁縷吐芽香玉春兩股金釵巳相許不令獨作空成塵悠悠楚水流如馬恨紫愁紅滿平野野土千年怨不平至今燒作鴛鴦瓦【鉛繞指古詩昔爲百鏈鋼今爲繞指柔廬江小吏晉賈後荒淫放恣洛南尉部小吏端麗美容止行逢一媼以簏箱納之車上載入宮中與賈後共寢數夕而去朱斑輪後輿服志天子二金根輪朱斑皇太子皇子皆安車朱斑輪又諸使車皆朱斑輪四輻赤衡軛云鴛鴦瓦銅雀臺上瓦皆鴛鴦形】

晚歸曲

格格水禽飛帶波孤光斜起夕陽多湖西山淺似相笑麥刺惹衣攢黛蛾靑絲系船向江水蘭芽出土吳江曲水極晴揺泛艷紅艸平春染連綿緑玉鞭騎馬楊叛兒刺金作鳳光參差丁丁暖漏滴花影催入景陽人不知彎堤弱栁遙相矚雀扇團團掩香玉蓮塘艇子歸不歸栁暗桑穠聞布谷【楊叛兒樂錄楊叛兒亦曰西曲楊叛兒本童謠也齊隆昌時女巫之子曰楊旻隨母入內及長爲太后所寵愛童謡云楊婆兒共戱來語訛轉婆爲叛也景陽陳後主投景陽井中見前注布谷鳥名】

曉仙謡

玉妃喚月歸海宮月色澹白涵春空銀河欲轉星靨靨雪浪疊山埋早紅宮花有露如新涙小苑茸茸入寒翠綺閣空傳唱漏聲网軒未辧淩雲字遙遙珠帳連湘煙鶴扇如霜金骨仙碧簫曲盡防霞動下視九州皆悄然秦王女騎紅尾鳳乘空回首晨雞防霧蓋狂塵億兆家世人猶作牽情夢【淩雲字魏明帝立淩雲觀誤先釘榜以籠盛韋仲將書扁轆轤引之去地二十五丈旣下須鬢皓白綺開陳後主作臨春結綺等三閣秦王女見前注】

春愁曲

紅絲穿露珠簾冷百尺啞啞下纎綆逺翠愁山入臥屏兩重雲母空烘影涼簪墜發春眠重玉熅氤栁如夢錦疊空牀委墜紅颸颸掃尾雙金鳳蜂喧蝶駐俱悠揚栁拂赤防纖艸長覺後梨花委平緑春風和雨吹池塘【紅絲穿露形容珠簾也逺翠愁山形容愁眉也雲母言屏也玉言月也委墜紅言錦疊空牀如委棄也雙金鳳言錦上之紋也梨花委平緑自恨之辭也】

湘東宴曲【未詳題意今長沙府及荼陵州衡州府古爲湘州又曰臨湘皆在湘水之東故爲湘東郡也】

湘東夜宴金貂人楚女含情嬌翠嚬玉管將吹插鈿帶錦囊斜拂雙麒麟重城漏防孤帆去惟恐瓊籖報天曙萬戶沈沈碧樹圓雲飛雨散知何處欲上香車俱脈脈淸歌響防銀屏隔堤外紅塵蠟炬稀樓前澹月連江白【湘東齊梁皆有湘東王此云湘東未詳所指金貂人晉阮孚金貂換酒唐百官制散騎常侍中書官皆冠貂蟬爲八貂楚女必湘宮妃女湘楚地故云楚女也鈿帶以鈿飾帶文鈿今襄陽出玉石碧色黒文謂之碧鈿婦人女子多取之以飾首飾也玉管前律曆志黃帝作律以玉爲管又玉管簫笛也錦囊錦鞶囊麒麟帶上綉飾也俱見前注瓊簽報天曙禮雞人司漏傳更籖又陳文帝勤儉每宮人伺漏傳簽殿中者令投於石上鎗然有聲令驚覺也璚簽言以玉石爲之也雲飛雨散言朝雲暮雨之事也香車銀屏俱見前注】

錦城曲【錦城古蜀郡益州今之成都府是也】

蜀山攢黛畱晴雪簝筍蕨芽縈九折江風吹巧剪霞綃花上千枝杜防血杜防飛入巖下藂夜叫思歸山月中巴水漾情情不盡文君織得春機紅怨魄求歸芳艸死江頭學種相思子樹成寄與望鄕人白帝荒城五千里【簝筍蕨芽縈九折諭山水之形勢崄峻也巧剪霞綃諭山花之美麗也杜防血紅也亦以諭花也夜叫思歸杜防叫聲不如歸故雲杜防卽怨魄巴水文君見前注相思子蜀中有相思樹其木色如胭脂子如大豆亦與木同色今人皆云相思子白帝城夔州府是漢公孫僣號以白帝自號故人以白帝稱其城云】

蘭塘辭【未詳題意】

塘水汪汪鳬唼喋憶上江南木蘭檝繡頸金絲蕩倒光團圓皺緑雞頭葉露凝荷捲珠淨圓紫菱剌短浮根鮮小姑歸晚紅妝淺鏡裏芙蓉映水妍東溝潏潏勞回首欲寄一杯瓊液酒知道無郎卻有情長教月照相思栁【繡頸金絲鴛鴦也雞頭芡也似荷葉浮水葉文皆皺起子如雞頭剝開中有子故名雞頭蓮芙蓉荷花也】

織錦辭

丁東細漏侵瓊瑟影轉髙梧月初出簇蔌金梭萬縷紅鴛鴦艷錦初成匹錦中百結皆同心蘂亂雲盤相間深此意欲傳傳不得玫瑰作柱朱弦琴爲君裁破合懽被星斗迢迢共千里象齒燻鑪未覺秋碧池巳有新蓮子【玫瑰相如傳注火齊珠赤色卽南方出火珠又璚瑰石之次玉者象齒象牙也燻鑪見前注】

塞寒行

燕弓勁霜封瓦檏防寒雕睇平野一防黃塵起鴈喧白龍堆下千蹄馬河源怒觸風如刀剪斷朝雲天更髙晚出楡闗逐徵北驚沙飛近衝貂袍心許淩煙名不防年年錦字傷離別彩亳一畫竟何榮空使靑樓淚成血【白龍堆河源楡闗淩煙俱見前注彩毫畫筆也謂以防筆畫像於淩煙閣也】

春洲曲

韶光染色如蛾翠緑濕紅鮮水容媚蘇小慵多蘭渚閒融融浦日防防寐紫驑蹀躞金銜嘶岸上揚鞭煙艸迷門外平橋連栁堤歸來晚樹黃鸎啼【蘇小白樂天詩栁色春藏蘇小家注蘇小錢塘樂妓女子也古樂府有錢塘蘇小小歌防防說文似鳬腳髙有毛冠能辟火災】

陽春曲

雲母空窻曉寒薄香昏龍气凝暉閣霏霏霧雨杏花天簾外春威著羅幙曲欄伏檻金麒麟沙苑芳郊連翠茵廐馬何能嚙芳艸路人不敢隨流塵

春曉曲

家臨長信往來道乳燕雙雙掠煙艸油壁車輕金犢肥流蘇帳曉春雞早籠中嬌鳥暖猶睡簾外落花閒不掃衰桃一樹近前池似惜紅顏鏡中老【長信宮見前注油壁車未詳流蘇帳前所垂同心結帶也】

蓮浦謡

鳴橈軋軋谿溶溶潑緑平煙吳苑東水淸蓮媚兩相向鏡裏見愁愁更紅白馬金鞭大堤上西江日日多風浪荷心有靈似驪珠不是眞圓亦揺蕩

經陳琳墓【陳琳字孔璋爲曹操記室嘗艸檄呈操方頭風疾臥起讀曰此愈我疾建安八子琳其一也墓在下邳今淮安府】

曾於靑史見遺文今曰飄蓬過古墳詞客有靈應識我霸才無主始憐君石麟埋沒惟春艸銅雀荒涼有暮云莫怪臨風倍惆悵欲將書劍學從軍【靑史劉向別錄曰治靑竹作簡曰靑史王洙曰史臣以記事者霸才無主琳初爲何進主簿諫不納進敗依袁紹紹敗歸曹操故云石麟杜詩髙冢臥麒麟西京雜記五柞宮西靑雲觀柏樹下有石麒麟二枚各刋其額爲文字是始皇墓上物也頭髙一丈五尺又富貴之家冡前有石麒麟銅雀見前注】

瑤瑟怨

冰簟銀牀夢不成碧天如水夜雲輕鴈聲逺過瀟湘去十二樓中月自明【瀟湘十二樓俱見前注】

車駕西遊因而有作

宣曲長楊瑞气凝上林狐待秋鷹誰將詞賦陪雕輦寂寞相如臥茂陵【長楊上林相如茂陵俱見前注】

贈彈箏者

天寶年中事上皇曽將新曲教寧王鈿蟬金鴈皆零落一曲伊州淚萬行【天寶宗年號上皇言宗也寜王宗兄開元四年封也鈿蟬金鴈劉禹錫云河南房處士得善箏人而夭作傷妹行曰玫瑰寶柱秋鴈行又溫庭筠鈿箏弦絕鴈行稀蓋鈿蟬者箏之飾金鴈者箏之柱也伊州類要雲天寶中西京節度孟嘉運進北庭伊州摴蒱三曲】

經故袁學士居

劍逐驚波玉委塵謝安門下更何人西州城外花千樹盡是羊曇醉後春【劍逐驚波雷煥事謝安見前注羊曇謝安之甥也安與侄睹墅顧謂曇曰以墅乞汝安墅在西州城外安歿後曇嘗醉至西墅所輒慟哭而回】

李涉【李渤之兄洛陽人太和中爲博士號蒲溪子】

六嘆【題意未詳】

綺羅香風翡翠車晴明獨傍芙蓉渠上有雲鬟洞仙女乘羅掩縠煙中語風月頻驚桃李時滄波久別鴛鴦侶欲傳一札孤飛翼山長水逺無消息卻鎖重門一院深半夜空庭明月色

深院梧桐夾金井上有轆轤靑絲索美人淸晝汲寒泉寒泉欲上銀瓶落迢迢碧甃千餘尺竟日倚防空嘆息惆悵不來照明鏡卻掩洞房花寂寂【二詩事俱見前注】

牧童詞

朝牧牛牧牛下江曲夜牧牛牧牛村口谷荷蓑出林山雨細蘆管臥吹沙艸緑亂插蓬蒿箭滿腰不怕猛虎欺黃犢

過襄陽寄上於司空【司空於頔也頔字允元憲宗時拜司空平章鎭襄陽頔爲政酷暴故涉以此諷之】

方城漢水舊城池陵谷依然世自移歇馬獨來尋故事逢人惟說峴山碑【方城房州竹山縣有方城山有城十餘里漢水在嶓冢是水有四名曰漾曰沔曰漢曰滄浪陵谷見前注峴山碑晉羊祐鎭襄陽旣死民爲建碑於峴山望其碑者爲之下淚杜預名爲墮淚碑】

從秦城回再題武闗【武關卽秦執懷王之地又漢祖自武關入伐秦之處綱目集覽云在南陽冠軍縣西今商州商洛縣峣闗又在武闗西峣闗卽藍田闗也秦城長安】

逺別秦城萬里遊亂山髙下入商州闗門不鎖寒谿水一夜潺湲送客愁【商州有七盤十二繞其地險隘屬京兆府】

題鶴林寺僧室【鶴林寺在鎭江府黃鶴山舊名仰鶴山】

終日昏昏醉夢間忽聞春盡彊登山因過竹院逢僧話又得浮生半日閒

春晚遊鶴林寺寄使府諸公

野寺尋花春巳遲背巖惟有兩三枝明朝酒猶堪賞爲報春風且莫吹

開元寺【宗開元二十六年詔天下州郡各建一大寺以紀年爲號曰開元寺】

宿雨初收艸木濃羣鴉飛散下堂鐘長廊無事僧歸院盡日門前獨看松

竹枝詞

十二峯頭月欲低空澪灘上子規啼孤舟一夜東歸客泣向東風憶建谿【十二峯在巴州臨江縣卽巫山十二峯也空澪灘在歸州建溪在建寧府出武夷山涉嘗謫武陵故有是作】

張承吉【名祐南陽人爲處士居蘇州令狐楚嘗薦之白樂天守杭州江東進士多於杭取解時張祐自負詩名以冠爲己任徐凝後至同防郡中祐曰僕爲解元宜矣凝曰君冇佳句祐曰甘露寺詩曰日月光先到山河勢盡來金山寺詩曰樹影中流見鐘聲兩岸聞凝曰善則善矣柰何野人有句云千尺長如白練飛一條界破靑山色祐愕然凝果爲首選】

穆防砂【未詳】

玉管朝朝防淸歌日日新折花當驛路寄與隴頭人【折花範曄詩折梅逢驛使寄與隴頭人】

思歸樂

萬里春歸盡三江鴈亦稀連天漢水廣孤客未言歸

金殿樂

入夜秋砧動千聲起四鄰不緣樓上月應爲隴頭人

墻頭花

蟋蟀鳴洞房梧桐落金井爲君裁舞衣天寒剪刀冷

讀曲歌

不見心相許徒忘腳謾勤摘荷空摘葉是底采蓮人

昭君怨

萬里邊城逺千山行路難舉頭惟見日何處是長安【見日晉元帝問太子曰日與長安孰近對曰舉頭見日不見長安】

車遙遙

東方曨曨車軋軋地色不分新去轍閨門半掩牀半空斑斑枕花殘淚紅君心若車千萬轉妾身如轍遺漸逺碧川淒淒山宛宛馬蹄在耳輪在眼桑間女兒情不淺莫道野蠶能作繭

題金山寺【金山寺在鎭江揚子江中去城七里唐李錡鎭潤州表石因裴頭陀開山得金故名宋眞宗夢遊此寺後攺名龍遊寺今仍舊也】

一宿金山寺微茫水國分僧歸夜船月龍出曉堂雲樹影中流見鐘聲兩岸聞自悲在城市終日醉醺醺【詩評云唐人題西山寺詩終古礙新月半江無夕陽人謂冠絕古今以其盡得西山景趣也金山寺畱題亦多而絕少佳句惟寺影中流見鐘聲兩岸聞又天多剰得月缺】

衝夜行

夜行無月時古路多荒榛山鬼遙把火自照不照人【鬼火杜詩陰房鬼火靑淮南子人血爲燐許愼注兵死之血爲鬼火燐者鬼火之名】

幼女詞

幼女才六歲未知巧與拙向夜在堂前學人拜新月

效古興

金雀無舊釵緗綺無舊裾惟有一寸心長貯萬里夫南軒夜虫織巳促北牖飛蛾繞殘燭只言眾口鑠黃金誰信獨愁銷片玉不知嵗晚歸不歸又將啼眼縫徵衣【金雀釵頭作金雀形緗綺說文云淺黃色鄒陽傳眾口鑠金積毀銷骨】

李文山【字羣玉澧州人太和中文館校書】

傷思

八月白露濃夫容抱香死紅枯金粉墮寥落寒塘水西風團葉下疊縠參差起不見棹歌人空垂緑房子【白露八月半爲白露節芙蓉荷花也八月荷花巳開盡矣故云抱香死縠說文縐紗也此雲疊水紋如紗之縐起也】

古詞

一合相思淚臨江灑素秋碧波如防意卻與向西流

雨夜呈長官

逺客坐長夜雨聲孤寺秋請量東海水看取淺深秋

火鑪前坐

孤燈照不寐風雨滿西林多少闗心事書灰到夜深黃陵廟【卽湘妃廟在湘陰縣八十里韓愈作廟碑云湘江有廟曰黃陵自前古立以祀舜之二妃庭有二碑晉太康九年立】

小姑洲北浦云邊二女明妝共儼然野廟向江春寂寂古碑無字艸芊芊東風近墓吹芳芷落日深山哭杜鵑猶似含嚬望巡狩九疑如黛隔湘川【二女娥皇女英也見前注巡狩書五載一巡狩注雲天子巡狩者巡其所守也九疑山名在道州寧縣亦名蒼梧山九峯相似望而疑之故云湘川今衡州府也又綱目集覽九疑一文明二石城三石樓四娥皇五舜源六女英七簫韶八桂林九梓林太史公曰舜南巡狩死於蒼梧之野而歸葬於江南之九疑峯也】

又

黃陵廟前莎艸春黃陵女兒茜裙新輕舟短棹唱歌去水逺山長愁殺人【莎艸名爾雅翼云葉似三稜根周匝多毛謂之香附子一名雀頭香茜艸名可以染紅】

南莊春晚

艸暖沙長望去舟微茫煙浪向巴丘沅湘寂寂春歸盡水緑蘋香人自愁【巴丘沅湘俱見前注】

鮑徳源【名溶元和中進士】

采蓮曲

弄舟朅來南塘水蓮葉暎身摘蓮子暑衣鮮淨鴛鴦喜作浪舞花驚不起殷勤防惜纖纖指水菱初熟多新刺

襄陽懷古

襄陽太守沈碑意身後身前幾年事襄江千嵗未爲陵水底魚龍應識字【襄陽太守晉杜預也預宇元凱平吳封當陽侯還鎭襄陽立碑二道以紀平吳功一在峴山一沈萬山潭以爲陵谷變遷則不泯墜】

贈楊煉師【唐六典云道士修行其徳髙思精謂之煉師魏李順興嘗著道士冠時人號爲煉師此煉師之所始也】

道士夜誦蕋珠經白鶴下繞香煙聴夜深經盡人上鶴天風吹入秋防防【蕋珠經卽黃庭經也經雲閒居蕋珠位上元是也大白請開珠蕋宮】紫煙衣上繡春云淸隠仙書小篆文明月在天將鳳管夜深吹向玉宸君【紫衣唐代宗時李泌乞爲道士賜紫衣道士衣紫自此始淸隠書太洞玉經云淸隠書在九華宮中道書云碧篆之文紫庭之誥鳳管見前注玉宸君黃庭經曰太上大道玉宸君誥曰太上者卽玉宸大道君也】

陸魯望【名龜防舉進士不中居松江甫裏少髙放通六經大義號江湖散人甫裏先生又號天隨子】

古意

逺心莫淡薄妾意方棲托願得雙車輪一夜生四角

江南曲

魚戱蓮葉間參差隠葉扇防防鳿窺瀲灔無因見【屬玉相如賦駕鵞屬玉注似鴨而大掌頸赤目紫紺色】

雙吹管

長短裁浮筠參差作飛鳳髙樓明月夜吹出江南防

東飛鳬

裁得尺錦書欲寄東飛鳬翅短頸亦短雌雄戀菇蒲

鄴宮【魏所建石氏慕容氏髙氏皆居之此詩用石氏事】

花飛蝶駭不愁人水殿云廊別置春曉日靚妝千騎女白櫻桃下紫綸巾【靚妝張楫謂粉白黛黒也白櫻桃有實白者有花白者花白如於武陵所賦是也實白如郭義恭所賦是也又廣志曰櫻桃有三種有白色多子者是也宮中多植櫻桃如洛陽宮殿簿曰顯陽殿前櫻桃六株是也千騎鄴中記曰石季龍常以女騎千人爲鹵簿著紫色綸巾熟錦袴詩意謂花飛春去不足愁別有春在白櫻桃下千騎女是也】

杜牧之

九日齊山登髙【齊山在池州府貴池縣南山有十餘峯相等故名牧之常官於此故有作焉】

江涵秋影鴈初飛與客擕壺上翠微塵世難逢開口笑菊花須插滿頭歸但將酩酊酬佳節不用登臨怨落暉古往今來只如此牛山何必淚霑衣【翠微卽齊山開口笑莊子人生上壽百嵗中壽八十下壽六十除病死防憂患其中開口而笑者一月之中不過三四日而巳牛山列子齊景公遊於牛山北望其國而流涕曰美哉國乎郁鬰洋洋若何謫去此國而死乎使古而無死者寡人將去斯而何之史孔梁丘據從之泣晏子獨笑於旁曰吾君方將披簔衣立於畎畝之中不之卹何暇念死乎景公慙】寄題甘露寺北軒【唐李徳裕所建有甘露降因以爲名在鎭江府城東角土山上臨大江】

曽上蓬萊宮裏行北軒防檻最畱情孤髙堪防桓伊笛縹緲宜聞子晉笙天接海門秋水色煙籠隋苑暮鐘聲他年防著荷衣去不向山僧道姓名【桓伊笛桓伊字叔夏小字野王善音樂江左第一初與王子猷不相識偶相遇對之據胡牀三防笛而去晉大元中官封永縣侯子晉王子晉見前注海門隋苑荷衣俱見前】

獨酌

窻外正風雪擁鑪開酒缸何如釣船雨篷底睡秋江

歸家

稚子牽衣問歸來何太遲共誰爭嵗月贏得鬢成絲

齊安郡中偶題【齊安黃州府也】

兩竿落日谿橋上半縷輕煙栁影中多少緑荷相倚恨一時回首背西風

過華淸宮

長安回望繡成堆山頂千門次第開一騎紅塵妃子笑無人知是荔枝來【事見前注】

息夫人廟【見前注】

細腰宮裏露桃新脈脈無言幾度春至竟息亡緣底事可憐金穀墜樓人【細腰後漢書云楚王好細腰宮中多餓死細腰美人也金穀墜樓人晉石崇財富不貲別館在洛陽金穀有愛妾名緑珠孫秀欲奪之緑珠墜樓而死】

念昔遊

李白題詩水西寺古木回巗樓閣風半醒半醉遊三日紅白花開煙雨中【水西寺在寧國府涇縣】

山行

逺上寒山石徑斜白雲生處有人家停車坐愛楓林晚霜葉紅於二月花

宣州開元寺

松寺曽同一鶴棲夜深臺殿月髙低何人爲倚東樓柱正是千山雪漲谿【三體詩注一鶴棲沈傳師爲宣州辟牧從事後又爲宣州判官此詩蓋再至時作故曰曽同一鶴棲爲倚猶言共倚也千山雪三體詩注或謂月色髙低如千山之雪者非也此詩乃雪夜月霽登樓孤賞思昔日之歡遊而嘆今夕之無侶詳味詞意情思殊甚首句所謂同鶴棲者或是與婦人同宿托名鶴耳唐人多如此退之庭花巷栁商隠錦瑟韓翃章臺栁皆此類也】

許用晦

塞下

夜戰桑幹北秦兵半不歸朝來有鄕信猶自寄徵衣【桑幹河名見前注】

緱山廟【王子晉廟見前注】

王子求仙月滿臺玉簫淸轉鶴徘徊曲終飛去不知處山下碧桃春自開【王子王子晉也玉簫碧桃具見前注】

送宋處士【處士者謂出處有道故云】

賣藥修琴歸去遲山風吹盡桂花時世間甲子須臾事逢著仙人莫看棊【桂花枝詠隠者多言桂蓋本招隠所謂桂樹叢生兮山之幽也甲子一甲子六十日絳縣老人曰臣生正月甲子二百四十五甲子矣看棊事見前注】

客有卜居不遂薄遊汧隴者【汧隴今汧州與隴西郡也】

海燕西飛白日斜天門遙望五侯家樓臺深鎖無人到落盡春風第一花【五侯家見前注】

謝亭送客

勞歌一曲解行舟紅樹靑山水急流日暮酒醒人巳逺滿天風雨下西樓

秋思

琪樹西風枕簟秋楚雲湘水憶同遊髙歌一曲掩明鏡昨日少年今白頭【呂延濟曰琪樹玉樹也然經云建康府寶林寺有琪樹則謂樹色緑如玉昨日少年今白頭三體詩注謂詩意以爲思少年之時如昨日而今日頭白矣不可便作昨日少年而今日白頭要在讀之不以辭害意也】

李義山

無題

八嵗偸照鏡長眉巳能畫十嵗去踏靑芙蓉作裙衩十二學彈箏銀甲不曽卸十四藏六親懸知猶未嫁十五泣春風背面秋千下【銀甲杜詩銀甲彈箏用謂以銀代作指甲也踏靑畫眉俱見前注】

西谿

悵望西谿水潺湲柰爾何不驚春物少只覺夕陽多色染妖嬈栁光含窈窕蘿人間從到海天上莫爲河鳳女彈瑤瑟龍孫撼玉珂京華他夜夢好好寄云波【鳳女謂帝重素女好作如鳳之裙也龍孫杜詩先帝子孫盡龍準龍種自與常人殊此言帝王之子孫故以龍鳳比之也】

樂遊原

向晚意不適驅車登古原夕陽無限好只是近黃昏悼傷後赴東蜀辟至散闗遇雪【散關在鳳州梁泉縣系極邊秦蜀要路諸葛亮出散闗圉陳倉卽此地也】

劍外從軍逺無家與寄衣防闗三尺雪回夢舊鴛機【劍外鴛機俱見前注】

巴江栁

巴江可惜栁栁色緑侵江好向金鑾殿移陰入綺窻【巴江金鑾殿俱見前注】

早起

風露澹淸晨簾間獨起人鸎花啼又笑畢竟是誰春

微雨

初隨林靄動稍共夜涼分窗過侵燈冷庭虛近水聞

絕句

滯雨長安夜殘燈獨客愁故鄕雲水地歸夢不宜秋

栁枝

木是丁香樹春條結始生欲作彈碁局中心亦不平【丁香杜詩丁香體柔弱亂結枝相樛又其樹類桂髙數丈秋冬不雕花細圓白色或紫色一云盛冬生花子至次年春開彈碁見前注】

畫屏繡步障物物自成雙如何湖上望只是見鴛鴦【步障王愷作緑絲步障四十里又王凝之弟獻之常與賓客談論辭理將屈嫂道韞遣婢白獻之欲與小郎解圍乃施靑綾步障自蔽申前議客不能屈又石崇作錦步障五十里鴛鴦見前注】

燕臺詩【秋】

月浪衝天天宇濕涼蟾落盡疎星入云屏不動掩孤頻西樓一夜風箏急欲織相思花寄逺終日相思卻相怨但聞北斗聲回環不見長河水淸淺金魚鎖斷紅桂春古時塵滿鴛鴦茵堪悲小苑作長道玉樹未憐亡國人瑤瑟愔愔藏楚防越羅冷薄金泥重簾鉤鸚鵡夜驚霜喚起南云繞云夢雙璫丁丁聨尺素內記湘川相識處歌唇一世銜雨看可惜馨香手中故【月浪月光也天宇韓詩天宇浮修眉天地四方曰宇涼蟾月也秋月故曰涼云屏見前注風箏箏聲也連昌宮詞鳥啄風箏碎珠玉又太白詩四角吹風箏注檐鈴也金魚金鎖也茵說文車重席也鴛鴦茵言織文爲鴛鴦也小苑漢有宜春小苑玉樹陳後主曲名玉樹後庭花亡國人俱見前注南云未詳尺素見前注湘川相識處銜雨看未詳】

湖中曲

閶門日中吳歌逺陂路緑菱香滿滿後谿暗起鯉魚風船旂閃斷芙蓉榦輕身奉君畏身輕雙橈兩槳尊酒淸莫因風雨罷團扇此曲斷膓惟此聲低樓小逕城南道猶是金鞍對芳艸【閭門蘇州府有閶門鯉魚風李賀詩鯉魚風起芙蓉老注九月風也身輕明妃外傳明皇謂貴妃曰漢成帝獲飛燕身輕不禁風又石季倫所愛婢數十人常屑沈香末布象牀上使所愛者踐之無迹則賜珠有迹則節其飲食使體輕團扇漢班媫妤事見前注】

寫意

燕鴈迢迢隔上林髙秋望斷正長吟人間路有潼江險天上山惟玉壘深日向花間畱返照雲從城上結層陰三年巳制思鄕淚更入新年恐不禁【上林漢有上林苑見前注潼江潼川水也潼川古廣漢郡今潼川地誌左帶涪水右挾中江居水陸之衝窮又樟潼水出劍州故云險也玉壘山名在蜀中】

代贈

楊栁路盡處芙蓉湖上頭𨿽同錦障步獨映鈿箜鴛鴦可羨頭俱白飛去飛來煙雨秋【錦步障鈿箜鴛鴦俱見前注】

寄令狐郎中

嵩云秦樹久離居雙鯉迢迢一紙書休問梁園舊賓客茂陵秋雨病相如【嵩云嵩山之云也秦樹秦地之樹也雙鯉古詩客從逺方來遺我雙鯉魚呼童烹鯉魚中有尺素書梁園茂陵相如事俱見前注】

寄成都髙苗貳從事

家近紅蕖曲水濱全家羅襪起秋塵莫將越客千絲网网得西施別贈人【羅襪曹子建洛神賦陵波微步羅襪生塵注諭體輕也越客千絲网未詳西施見前注】

送王三十校書分司

多少分曹掌祕文洛陽花雪夢隨君定知何遜緣聨句每到城東憶範云【分曹漢書食貨志乃分遣禦史廷尉正監分曹注曰曹輩也分輩而出爲使也唐有祕書監故書曰祕文何遜字仲言梁天監中作揚州法曹與陰鏗齊名世號陰何又與何長瑜羊璿之等爲文章四友亦號羊何範云字彥龍善屬文如流風回雪仕於齊歸梁爲吏部尙書】

李衛公【唐史李靖字藥公貞觀中出將入相封衛國公圗形淩煙閣又李徳裕亦封衛公此衛公未知何指】

絳紗弟子音塵絕鸞鏡佳人舊防稀今日致身歌舞地木綿花發鷓鴣飛【絳紗晉韋逞母宋氏傳父之業得周官義防立講堂書生百餘人隔絳紗帳幔授業焉又後漢馬融施絳紗帳教授生徒鸞鏡見前注】

唐音卷十三

欽定四庫全書

唐音卷十四

元楊士編

張震

注

唐詩遺響七

姚合【姚崇之孫元和十一年鄭解榜進士工詩仕至監察禦史選唐詩二十三家爲極集】架水藤

蒙蒙紫花藤下覆淸谿水若遣隨波流不如風飄起風飄或近人隨波千萬里

春日早朝寄劉起居【起居周官左右史也漢武帝乃爲起居注唐因之】

九衢寒霧斂雙闕曙光分防仗迎春日香煙接瑞云佩聲淸漏間天語侍臣聞莫笑馮唐老還來謁聖君【九衢雙闕見前注防仗夢筆錄立春前造土牛於門外是日有司祭先農以防仗鞭之迎春日後郊祀志立春日迎春於郊外馮唐漢文紀唐白首爲郎文帝過郎署爲論將帥拜爲車騎都尉】

任翻【江東人】

題天臺寺壁【天臺寺在臺州府天臺山】

絕頂新秋生夜涼鶴翻松露滴衣裳前峯月照半江水僧在翠防開竹房【翠防見前注】

孫艸

訪羊尊師

松下問童子言師采藥去只在此山中云深不知處【童子言師入山采藥白雲深處無縱尋覓】

朱慶余【名可久以字行寶歷二年裴球榜進士】

宮詞

寂寂花時閉院門羙人相並立瓊軒含情欲說宮中事鸚鵡前頭不敢言【鸚鵡見前注】

趙承祐【名嘏山陽人防昌三年鄭言榜進士爲渭南尉摭言曰杜紫防讀趙嘏早秋詩曰殘星數防鴈橫塞長笛一聲人倚樓吟味不巳因目嘏爲趙倚樓】

宮烏棲【題意未詳】

宮烏棲處玉樓深防月生檐夜夜心香輦不回花自發春來空帶辟寒金【玉樓李太白詩玉樓巢翡翠又述異記昆侖山有玉樓十二又李賀夢人持版曰天帝白玉樓成請君爲記辟寒金拾遺記漢明帝時昆明國貢嗽金鳥常吐金屑宮人以金飾釵謂之辟寒相嘲曰不得辟寒金那得聖人心香輦天子之車也不回必帝崩之後空宮之詞也】

宛陵館冬靑樹【宛陵今寧國府冬靑樹又名萬年樹見前注】

碧樹如煙覆晚波淸秋欲盡客重過故園亦有如煙樹鴻鴈不來風雨多

經汾陽舊宅【郭子儀封汾陽王長安有郭汾陽宅在親仁裏居其裏四分之二通永巷】

門前不攺舊山河破虜曽輕馬伏波今日獨經歌舞地古槐疏冷夕陽多【舊山河漢書封功臣之誓曰使黃河如帶太山若礪國以永存延及苖裔馬伏波後漢馬援爲伏波將軍言子儀平安史士畨之亂再造唐室伏波未足比也古槐張籍法雄寺東樓詩云汾陽舊宅今爲寺猶有當時歌舞樓四十年來車馬路古槐深碧暮蟬愁三體詩注按此詩則汾陽宅已爲寺矣然史謂郭氏子孫富貴封爵至開成後猶不絕則其宅不應在貞元元和中已爲寺也郭子儀傳云盧秉政多論奪郭氏田宅徳宗稍聞乃詔曰子儀有大勲常誓山河琢金石自今有司無得受按此詔𨿽禁有司論奪未嘗以已奪者還之豈宅爲寺在此時乎夫以子儀之勲肉未寒而不保其室徳宗功臣何薄待至此故詩第二句深致意焉】

靈巖寺【按孫覿記梁天監中以吳館娃宮爲靈巖寺在吳縣西南三十里一名秀峯】

館娃宮畔千年寺水闊云多客到稀聞說春來倍惆悵百花深處一僧歸【館娃宮在峴石上以西施得名詳見前注】

江樓書感

獨上江樓思然月光如水水如天同來望月人何處風景依稀似去年

雍陶【字國鈞成都人太和八年進士官至簡州守陶馮道明謁之呵曰與公素昧平生馮曰誦員外詩仰員外徳遂吟曰行門客到常疑雨滿院花開未是貧陶迎上坐歡狎如平生】公子

公子風流輕錦繡新裁白薴作春衣金鞭畱當誰家酒拂栁穿花信馬蹄【白薴金鞭見前注】

城西訪友人別墅

灃水橋邊小路斜日髙猶未到君家村園門巷多相似處處春風枳殻花【灃水郭璞曰出南陽枳殻藥名本艸云生商州木如橘而小髙亦五七尺葉如橙多刺春生白花至秋成羙】

韋處士郊居

滿庭詩景飄紅葉繞砌琴聲滴暗泉門外晚晴秋色老萬條寒玉一谿煙

過南鄰花園

莫怪頻過有酒家多情長是惜年華春風堪賞還堪恨才見開花又落花

宿嘉陵驛【在和州今嘉定州嘉陵古郡名卽漢犍爲郡也】

離思茫茫正值秋毎因風景卻生愁今宵難作刀州夢月色江聲共一樓【刀州夢晉王濬夢懸三刀於驛須臾又益一刀李毅曰三刀爲州又益一刀者明府其臨益州乎果遷益州】

天津橋春望【橋在洛陽】

津頭春水浸紅霞煙栁風絲拂岸斜翠輦不來金殿閉宮鶯銜出上陽花【翠輦金殿上陽俱見前注】

和孫明府懷舊山

五栁先生本在山偶然爲客落人間秋來見月多歸思自起開籠放白鷴【五栁先生見前注以比縣令白鷴三體詩注曰蕭頴士賦曰白鷴羽族之奇處於雕籠致以馹騎將集長楊遊太液子旅東陽適偕至傳捨感而賦之其略曰越水淸兮鏡色吳山逺兮天碧與心賞兮睽違念歸飛其何極詩意正類此謂巳有山林之志拘而不遂猶白鷴困於籠故因巳思歸起而縱之蓋穎因物而感已此詩推巳及物異而同者也】

貧居春怨

貧居盡日冷風煙獨向檐牀看雨眠寂寞春風花落盡滿庭楡莢似秋天

孟遲之【名遲平昌人防昌五年進士】

懷鄭洎

風蘭舞幽香雨葉墮寒滴羙人來不來前山看向夕

長信宮【見前注】

君恩已盡欲何歸猶有殘香在舞衣自恨身輕不如燕春來還繞禦簾飛

閨情

山上有山歸未得湘江暮雨鷓鴣飛蘼蕪亦是王孫艸莫送春香入客衣【山上有山古樂府槁砧今何在山上復有山謂出也蘼蕪本艸云芎葉名蘼蕪招隠曰王孫遊兮不歸春艸生兮萋萋】

韓成封【名琮宣宗中元十二年湖南軍亂逐觀察使韓琮未知果此人否】

暮春滻水送別【滻水在灞陵縣】

緑暗紅稀出鳯城暮雲宮闕古今情行人莫聴宮前水流盡年光是此聲

楊枝詞

枝鬭纎腰葉鬭眉春來無處不成絲灞陵原上多離別少有長條拂地垂【枝腰白樂天詩櫻桃樊素口楊栁小蠻腰蓋言腰細如栁枝也葉鬭眉渡頭楊栁艶明眉灞陵見前注蓋古人贈別多折栁以寄意灞陵原上乃古別離之地故楊栁無長條也】薛陶臣【名逢蒲州人防昌元年進士調萬年尉崔鉉入相薦直文館歷侍禦史有薦逢知制誥逼劉琭當國忌之出爲巴州刺史稍遷祕監卒】

涼州詞

千里東歸客無心憶舊遊掛防遊白水髙枕到靑州【白水未詳又同州有白水縣其水在同州一百二十里又防陽有白水鄕卽白沙靑州山東有靑州府古益都路也】君住孤山下煙深夜徑長轅門渡緑水遊苑繞垂楊【轅門禮君止宿險阻之處大車以爲藩衛車以其轅表門】

樹發花如錦鸎啼栁若絲更遊懽宴地愁見別離時

薛大拙【名能防昌六年狄愼思榜及第仕至徐州莭度使】

銅雀臺

魏帝當時銅雀臺黃花深映棘藂開人生富貴須回首此地豈無歌舞來【魏帝曹操也操築臺時未曽稱帝此云帝者曹丕篡位乃追謚操爲武帝故云】

宮詞【三體詩作吳姬】

自是三千苐一名內家藂裏獨分眀芙蓉殿上中元日水拍銀盤弄化生【三千者宮女之數三體詩注自此以下皆述其昔日才寵如此內家崔令欽教坊記曰妓女入宜春院謂之內人亦曰前頭人其家在教坊謂之內人家芙蓉殿在曲江見前泩化生唐歳時紀事曰七夕俗以蠟作嬰兒形浮水中以爲婦人宜子之祥謂之化生本出西域謂之摩防羅今富貴家猶有此巳上皆自述昔日才寵如此詩鑿說者不一多失作者之意余觀薛能吳姬詞凢八首皆以女自諭古詩多有此體如妾薄命之類是也蓋能早負才名自謂當作文字宮及爲將常怏怏不平因賦詩以見意此詩乃矜其少日才望盛而其不平之意隠然見於言外】

老圃堂【老圃論語吾不如老圃】

邵平地接吾廬谷雨幹時偶自鋤昨日春風欺不在就牀吹落讀殘書【邵平東陵侯也見前注谷雨三月節候也】

歸鴈

瀟湘何事等閒回水碧沙明兩岸苔二十五弦彈夜月不勝淸怨卻飛來【此詩錢起所作已載前】

邵謁【韶州翁原人】

古樂府

對酒彈古琴弦中發新音新音不可辧十指幽怨深妾顏不自保四時如車輪不知今夜月曽照幾時人露滴芙蓉香香銷心亦死良時無可畱殘紅謝池水

苦別離

十五爲君婚二十入君門自從入戶後見君長出門朝看相送人暮看相送人若遣折楊栁此地樹無根願爲陌上土得作馬蹄塵願爲曲木枝得作雙車輪安得太行山移來君馬前【太行山見前注】

覧鏡

一照一回悲再照顏色衰日月自流水不知身老時昨日照紅顏今朝照白絲白絲與紅顏相去咫尺間

漢宮井

轆轤聲絕離宮靜斑斑幾度照金井梧桐老去殘花開猶似當時羙人影

方雄飛【名於桐廬人咸通中進士不第隠防稽之鏡湖任情漁釣吟詩有警句孫洽稱之云其秀也仙蘂於常華其鳴也靈鼉於眾響以唇缺有司不與科名晚年遇醫補之號爲補唇先生元和間韋莊奏賜及第】

君不來

逺路東西欲問誰寒來無處寄寒衣去時初種庭前樹樹巳勝巢人未歸

於武陵【杜曲人又唐詩紀事云防昌人或云卽於鄴】

長信宮

簟涼秋气初長信恨何如拂黛月生指解鬟云滿梳一從悲畫扇幾度泣前魚坐聴南宮樂淸風揺翠裾【長信見前注以黛畫眉故曰月生指鬟說文屈髮爲髻也云滿梳阿房宮賦緑云繞繞梳曉鬟也畫扇江淹詩紈扇如圓月出自機中素畫作秦王女乘鸞向煙霧前魚龍陽君釣十餘魚而泣下楚王問之曰臣始得魚甚喜後得益多而遂欲棄前所得也今臣得拂枕席四海之內羙人甚多聞臣得幸褰裳趍者眾矣則臣亦猶所得之魚且將棄矣南宮未詳翠裾李賀詩華裾織翠靑如蔥】

一失輦前恩羅衣生暗塵惟應淸夜月獨伴向愁人長信翠娥老昭陽紅粉新君心似秋節不使艸長春【長信翠娥老言美人色衰昭陽紅粉新言後人方以色進君心似秋節至霜露降百艸衰不復得如春日之榮茂也詩意亦謂君恩旣去寵愛日衰亦不復如前時之承恩幸也】

勸酒

勸君金屈巵滿酌不須辭花發多風雨人生足別離

髙樓

逺天明月出照此誰家樓上有羅衣裳涼風吹不休

陳嵩伯【名陶洪州丰城人結廬西山吟詠自適殊有佳語】

閒居雜興

一願成周力有餘白雲閒釣五谿魚中原莫道無麟鳯自是皇家結网疏【首句引呂望事以自諭也五溪武陵辰溪也中原天下之廣也詩意謂天下豈非無賢士但朝庭用之不能使如堯舜之時野無遺賢也】

曹鄴之【名鄴桂林人唐詩人嘗作四怨三愁五情詩舍人韋慤薦之】

金井怨

西風吹急景羙人照金井不見面上花卻恨井中影【急景日景也】

情詩

東西是長江南北是官道牛羊不戀山只戀山中艸蛺蝶空中飛夭桃庭中春見他夫婦好有女初嫁人

庭艸

庭艸根自淺造化無遺功低回一寸心不敢怨春風【造化見前注】

劉司南【名駕江東人】

醒後

醉臥芳艸間酒醒日落後壺觴半傾覆客去應已久不記折花時何得花在手

築臺詞

前杵與後杵築城聲不住我願築更髙得見秦皇墓【秦皇墓秦始皇墓在驪山】

秦娥

秦娥十四五面白於指爪羞人夜采桑驚起戴勝鳥【戴勝烏名禮戴勝降於桑注織紝之鳥頭上毛花成勝故名】

牧童

牧童見客拜山果懷中落晝日驅牛歸前谿風雨惡

於子漪【名濆寓居堯山之南】

山村曉思

開門省禾黍鄰翁水頭住今朝南澗波夜來西山雨牧童披短蓑腰笛期煙渚不管水邊人騎牛望山去

靑樓曲

靑樓臨大道一上一回老所思終不來極目傷春艸

司馬札

古思

春華惜妾態秋艸念妾心始知井邊桐不如堂上琴月落卻羨鏡花飛猶委苔門前長江水一去終不回

宮怨

桞色參差掩畫樓曉鸎歸送滿宮愁年年花落無人見空逐春泉出禦溝

聶坦之【名夷中河東人擢進士有名於時其傷田家詩孫元憲以其有三百篇之防】長安道

此地無駐馬夜中猶走輪所以路傍艸少於衣上塵

曹堯賓【名唐桂州人爲道士太和中進士及第】

小遊仙

方士飛軒駐碧霞酒香風冷月初斜不知誰唱歸春曲落盡谿頭白玉花【方士見前注飛軒拾遺集王謝至燕子國命取飛霞軒送歸白玉花未詳】芝蕓花爛漫春瑞香煙露濕衣巾玉童私地誇書信偸冩云謡暗贈人【玉童太白詩兩兩白玉童雙雙紫鸞笙】

裴交泰

長門宮

自閉長門經幾秋羅衣濕盡淚還流一種蛾眉明月夜南宮歌管北宮愁

李暇

楚調曲

何處期郎遊小苑花臺間相憶不可見且復乘月還髙千里【名駢幽州人髙嵩文孫初爲府司馬后官至淮南節度使平章事封南平節王】步虛詞【見前注又吳苑曰陳思王遊魚山忽聞巖裏有誦經聲淸逺寥亮使解音者冩之爲神仙之聲道士效之作步虛聲此其始也】

靑谿道士人不識上天下天鶴一隻洞房深鎖碧寒滳露研朱防周易【淸溪庾仲雍荊州記睢縣有淸溪山山東有泉泉側有道士捨郭景純仙遊詩曰淸谿千餘仞中有一道士卽此也洞門董賢傳注洞門謂門之相當也又此詩氏族大全以爲明皇賜葉法善詩法善處州人今處州有防易亭】

山亭夏日

緑樹陰濃夏日長樓臺倒影入池塘水晶簾動防風起滿架薔薇一院香【水晶簾薔薇俱見前注】

髙蟾【累舉不第後李昭制舉方及第有詩集傳於世】

漁家

野水千年在閒花一夕空近來浮世狹何似釣船中

春

明月斷防淸靄靄平蕪歸思緑人生莫遣頭如雪縱得春風亦不消

旅夕

風散古陂驚宿鴈月臨荒戍起啼鴉不堪吟斷無人見時復寒燈落一花

下第後上髙侍郎

天上碧桃和露種日邊紅杏倚云栽芙蓉生在秋江上不向春風怨未開

鄭守愚【名谷袁州宜春人光啟三年進士官至都官郎中時人號鄭都官退居仰山書院卒】淮上與友人別

揚子江頭楊桞春楊花愁殺渡江人數聲風笛離亭晚君向瀟湘我向秦

唐彥謙【字茂業並州人咸通末年進士歷晉絳二州刺史號鹿門先生防有奇才司空圖見而奇之因拊其背曰當爲一代風騷主人僧齊巳常攜早梅詩訪之谷爲攺數枝作一枝齊已不覺下拜以爲一字師有鷓鴣詩極佳人謂之鄭鷓鴣】

曲江春望【曲江西京雜記京城龍華寺南有流水屈曲謂之曲江秦時爲宜春苑漢爲樂遊苑唐開元中宗鑿池引水植花木爲勝賞之地又長安志曰在城東南升道坊三輔黃圗爲宜春苑也】

杏艶桃嬌集晚霞樂遊無廟有年華漢朝冠蓋皆陵墓十里宜春下苑花【樂遊廟闗中記宣帝立廟曲江北名曰樂遊廟蓋亦因苑而名也】

小院

小院無人夜煙斜月轉明淸宵易惆悵不必有離情

崔道融【荊州人】

班婕好

寵極辭同輦恩深棄後宮自題秋扇後不敢怨春風

春閨

寒食月明雨落花香滿泥佳人持錦字無鴈寄遼西【錦字見前注】

欲剪宜春字春寒入剪刀遼陽在何處莫望寄徵袍【宜春字荊楚歳時記立春日剪防爲燕子戴之貼宜春字於上遼陽今遼東也】

長門怨

長門花泣一枝春爭柰君恩別處新錯把黃金買詞賦相如自是薄情人【黃金買詞賦見前注相如薄情相如晚年欲買妾文君以白頭吟寄之相如乃止不買故云薄情人也】

楚懷王【名槐周赧王十六年與秦盟於武闗被執死於秦後人追謚爲懷王】

宮花一朶掌中開緩頰翻爲敵國媒六里靑山天下笑張儀容易去還來【宮花未詳緩頰史魏王豹叛酈生緩頰往說之張晏曰徐言引譬諭也張儀魏人嘗與蘇秦俱事鬼谷先生學術嘗相秦秦欲伐齊齊楚從親於是張儀行相楚說楚王曰大王誠能閉闗絕齊臣請獻商於之地六百里使秦人得爲大王箕箒妾楚王說而許之乃以相印授儀因閉闗絕約於齊使一將軍隨儀至秦儀乃謂楚使者曰臣有奉邑六里願以獻大王楚王大怒發兵攻秦秦要楚欲得黔中地而以武闗對易之楚王不願易也願得張儀秦王欲遣之而忍言儀乃請行曰秦彊楚弱臣友靳尙得事楚夫人鄭袖袖所言皆從遂使楚楚欲殺之鄭袖日夜言於王王遂赦儀厚禮之】

杜常【三體詩注謂新舊史及唐諸家小說並無杜常姓名惟公孫談圃以杜常爲宋人西淸詩話亦曰世有才藻標名而詞不逮者有不以文藝稱而語驚人者如近傳華淸宮一絕乃杜常武昌阻風乃方澤也按三說則杜常方澤皆宋人伯弼詩學傳家列之於唐必有所防更俟傳聞者是之】

華淸宮

行盡江南數十程曉風殘月入華淸朝元閣上西風急都入長楊作雨聲【驪山溫泉宮太宗所建天寶六載宗攺名華淸宮又於其間建老君殿左朝元閣右長生殿曉風殘月入華淸云自祿山亂後空宮旡復巡幸故其景如此朝元閣又名降聖閣也長楊在盭厔縣東南三十里三體詩注云風作雨聲皆空宮淒涼之象也此詩蓋譏宗或於神仙之事與秦皇漢武同遺迹荒涼俱爲後人感慨之具長楊華淸宮相去道裏遼逺況秦漢舊宮至唐而未央尙在長楊巳不存乃詩人寓言以托諷爾王建亦云武帝自知身不死看修玉殿號長生其譏諷之意亦同但不如此詩蓄情景渾融耳】

崔魯【大中年間進士有無機集三百篇】

晦日送別【月三十日爲晦日】

野酌亂無巡送君兼送春明年春色至莫作未歸人

華淸宮

艸遮回磴絕鳴鑾雲樹深深碧殿寒明月自來還自去更無人倚玉防幹【倚玉防幹明皇與貴妃夜倚玉防私誓曰生生世世爲夫婦事見前注】門橫金鎖悄無人落日秋聲渭水濱紅葉下山寒寂寂濕云如夢雨如塵【云如夢雨如塵卽巫山神女事】

王駕【字大用河中人大順元年楊贊禹榜及第】

古意

夫戍蕭闗妾在吳西風吹妾妾憂夫一行書信千行淚寒到君邊衣到無【蕭闗見前注】

社日【三體詩作張演詩】

鵝湖山下稻粱肥豚柵雞塒半掩扉桑柘影斜春社散家家扶得醉人歸【鵝湖在信州山縣西南十五里昔有龔氏居山旁畜鵝成羣故名防荘子防子食於其死母說文與豚通小豕也柵說文編木爲寨也雞塒毛公曰鑿墻而棲雞曰塒】

雨晴

雨前不見花間葉雨後全無葉底花蜂蝶飛來過墻去卻疑春色在鄰家

羅鄴【余杭人詩中虎也咸通中舉進士不第與羅隠羅虯齊名人號三羅唐光化中韋莊奏詞人才士時有遺賢不沾一命於聖朝徒作千年之恨骨如李賀陸龜防羅鄴方幹賈島溫庭筠劉得仁皆有奇才伏望追賜進士及第贈補闕拾遺】

賞春

芳艸和煙暖更靑閒門要路一時生年年防檢人間事惟有東風不世情

韓致堯【名偓京兆人龍紀元年擢進士第昭宗時爲中書舍人從幸鳳翔進詩朱全忠惡之後召爲翰林學士不敢入朝挈家南依王審知而卒號玉山樵者髙秀實云韓偓香奩集麗而無骨李端叔酷愛之誦其序云咀五色之靈芝香生九竅咽三危之瑞露羙動七情】效崔國輔體

澹月照中庭海棠花自落獨立俯閒階風動秋千索雨後碧苔院霜來紅葉樓閒階上斜日鸚鵡伴人愁羅幕生春寒繡愁未眠南湖夜來雨應濕采蓮船

寄鄰荘道侶

聞說經旬不啟闗藥誰伴醉開顏夜來雪壓前谿竹剰見谿南幾尺山

襄漢旅道軍後有感

水自潺湲日自斜盡無雞犬有鳴鴉千村萬落如寒食不見人煙空見花【萬落說文村落也注落居也人所聚居故謂村落】

野塘

侵曉乘涼偶獨來不因魚躍見萍開卷荷忽被防風觸防下淸香露一杯

吳子華【名融山陰人富辭調龍紀元年進士累官至翰林學士中書舍人後爲翰林承防卒】秋色

染不成幹畫未銷霏霏拂拂又迢迢曽從建業城邊過蔓艸寒煙鎖六朝【六朝建業見前注】

涼思

松間小檻接波平月澹煙沈暑气淸半夜水禽棲不定緑荷風動露珠傾

王貞白【字有道信州人乾元二年張貽憲榜進士】

折楊栁宮詞【題意見前】

枝枝交影鎖長門嫩色曽霑雨露恩鳯輦不來春欲暮空畱鸎語到黃昏【長門鳳輦見前注】

水殿年年占早芳柔條偏惹禦鑪香而今萬乘多巡狩輦路無陰緑艸長【水殿萬乘見前注】

嫩葉初齊不耐寒和風時拂玉防幹君王去日曽攀折泣雨傷春翠黛殘【玉防幹翠黛見前注】

張泌【江南人南唐內史舍人】

寄人

別夢依依到謝家小廊廻合曲欄斜多情只有春庭月猶爲離人照落花

酷憐風月爲多情還到春時別恨生倚樹尋思倍惆悵一塲春夢不分明

春曉謡

雨微微煙霏霏小庭半拆紅薔薇細箏斜倚畫屏曲零落幾行金鴈飛蕭闗夢斷無尋處萬疊春波起南浦淩亂楊花擈繡簾晚時有流鸎語【事見前注】

春江雨

雨防防風泠泠老松瘦竹臨煙汀空江冷落野雲重雲中孤燭微如星夜驚谿上漁人起滴蓬聲滿愁耳子防叫斷獨未眠罨岸春濤打船尾

李才江【名洞】

繡嶺宮

春艸萋萋春水緑野棠開盡飄香玉繡嶺宮前鶴髮翁猶唱開元太平曲【繡嶺宮在峽州峽石縣顯慶三年置宗開元中嘗遊幸於此故云又異聞實錄云防昌中許孝防路由甘棠館逢白衣叟乘馬吟此詩許異其詩遂問之忽入林中不見】韋莊【字端已京兆人幹寧元年進士仕至起居郎後仕僞蜀王建爲相】

臺城【在金陵】

江雨霏霏江艸齊六朝如夢鳥空啼無情最是臺城栁依舊煙籠十里堤

衢州江上別李秀才

千山紅樹萬山云把酒相看日又曛一曲離歌兩行淚不知何地更逢君

揺落

揺落秋天酒易醒淒淒長似別離情黃昏倚柱不歸去膓斷緑荷風雨聲

吳商浩

秋塘曉望

鐘盡疏桐散鴉故山煙樹隔天涯西風一夜秋塘晚零落幾多紅藕花

僧靈澈【名澄涇寺僧又靈防源徳宗時僧居越州雲門寺又云廬山東林寺僧也】答韋丹【丹字文明孝寛六世孫憲宗朝擢明經爲容州刺史教民畊興學校徙江西觀察使徳被八州治行第一】

年老心閒無外事麻衣艸坐亦容身相逢盡道休官去林下何曽見一人【雲溪友議云丹鎭江西嘗以詩寄靈徹云王事紛紛無暇日浮生冉冉只如雲巳爲平子歸休計五老峯前必共君徹答此詩蓋譏其內懷祿外能言耳後丹竟失位待辧憂死】

歸湖南

山邊水邊待月明暫向人間借路行如今還向山邊去只有湖水無行路

僧無本

行次漢上

習家池沼艸萋萋嵐樹光中信馬蹄漢主廟前湘水碧一聲風角夕陽低【習家池在襄陽漢上俱見前注漢主廟未詳所在又襄陽有光武舊宅廟或在焉然湘水不經襄陽未必可也湘水見前注】

薛奇童

楚調

禁苑春風起流鸎繞合歡玉通日气珠箔捲輕寒楊葉垂陰砌梨花入井欄君王好長袖新作舞衣寛【禁苑玉珠箔合歡長袖俱見前注】

南海女子

送兄【唐宋遺史云如意中有女子七歳能詩則天武后召試之令賦此詩】

別路云初起離亭葉正飛所嗟人異鴈不作一行歸

郎大家宋氏

擬古神女宛轉歌

風已淸月廊琴復鳴掩抑非千態殷勤是一聲歌宛轉宛轉和且長願爲雙黃鵠比翼共翺翔日已暮長檐鳥應度望君君不來思君君不顧歌宛轉宛轉能異棲宿願爲形與影出入恆相逐

劉采春【越州借奴元稹極春愛之】

羅嗊曲

不喜秦淮水生憎江上船載兒夫壻去經歳又經年莫作商人歸金當錢朝朝江口望錯認幾人船年離別日只道往桐廬桐廬人不見今得廣州書

吉中孚妻

拜新月

拜新月拜月出堂前暗魄初籠桂虛弓未引拜新月拜月妝樓上鸞鏡始安臺蛾眉巳相向拜月不勝情庭花風露淸月臨人自老人望月長生東家阿母亦拜月一拜一悲聲斷絕昔年拜月騁容輝如今拜月雙淚垂回看眾女拜新月卻憶紅閨年少時【事見前注】

張文姬

谿上云

溶溶谿口云才向谿中吐不復歸谿中還作谿頭雨薛濤【名洪度成都樂妓有姿色工詩元防之詩云錦江膩滑娥眉秀化出文君與薜濤卽此妓也】送友人

水國蒹葭夜有霜月寒山色共蒼蒼誰言千里自今夕離夢杳如闗塞長

題竹郎廟【廟在卭州初邑人於水邊得大竹三節破之得三兒因以爲姓後卒郡人立廟祀之因名竹郎廟又榮州有竹王祠云昔有女浣沙有大竹流觸之有孕生子因以竹爲姓土人祀之】

竹郎廟前多古木夕陽沈沈山更緑何處江村有笛聲笛聲盡是迎郎曲

劉瑤

暗別離

槐花結子桐葉焦單飛越鳥啼靑霄翠軒轉雲輕遙遙燕脂淚送紅綫條瑤艸歇芳心耿耿玉佩無聲畫屏冷朱弦暗斷不見人風動花枝月中影靑鸞脈脈西飛去海闊天髙不知處【事俱見前注】

古意曲

梧桐階下月團團洞房如水秋夜防吳刀剪破機頭錦茱莄花墜相思枕緑窗寂寞背燈時暗數寒更不成寢君山父老【又曰湘中老人甞有洞庭客呂云鄕遇一老人於君山側索酒數行歌此曲東

坡云唐末有人誦此詩殆是李謫仙軰老人眞遁世者也】

閒呤

湘中老人讀黃老手援紫藟坐碧艸春至不知湖水深日暮忘卻巴陵道【黃老者黃帝老子之道皆神仙飛錬之術也余見前注】

太上隠者

答人

偶來松樹下髙枕石頭眠山中無歷日寒盡不知年

山中客

別酒主人

酒盡君莫沽壺幹我當發城市多囂塵還山弄明月

無名氏

琵琶

粉胸繡臆誰家女香撥星星共春語七盤嶺上走鸞鈴十二峯頭弄雲雨千悲萬恨四五弦弦中甲馬聲駢闐山僧擈破琉璃鉢壯士擊折珊瑚鞭珊瑚鞭折聲交戞玉盤傾防眞珠滑海神驅趂夜濤回江娥蹙踏春冰裂滿座紅妝盡淚垂望鄕之客不勝悲曲終調絕忽飛去洞庭月落孤雲歸

胡笳曲

月明星稀霜滿野氊車夜宿陰山下漢家自失李將軍單於公然來牧馬

唐音卷十四

