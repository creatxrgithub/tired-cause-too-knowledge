全唐詩補編目錄

外編

第一編補全唐詩

唐明皇

題梵書

唵字贊

佛教梵文唵字唐玄宗書並讀

宋之問

度大臾嶺

崔湜

責躬詩

暮秋書懷

雜詩

九龍潭作

王勃

幽居

寺中觀臥像

王無競

詠漢武帝

駕幸長安奉使先往檢察

滅胡

君子有所思行

閻朝隱

度嶺

李適

送友人向恬州

蔡孚

九日至江州問王使君

九日

喬備

雜詩

秋夜巫山

劉希移

死馬賦

北邙篇

魏奉古

長門怨

劉知幾

次河神廟虞參軍船先發余阻風不進寒夜旅泊

讀漢書作

詠史

東方﹝札去木攺虫﹞

昭君怨

李行言

成南宴

元希聲

宴盧十四南園得園韻

贈皇甫侍禦赴都

楊齊悊

秋夜燕徐四山亭

胡皓

奉使松府

夜行黃花川

奉天田明府席餞別

答徐四蕭關別醉後見投

春悲行

渝州逢故人

感春

蘇晉

詠螢

蔡希寂

揚子江夜宴

李邕

度巴硤

��

王冷然

寒食篇

李昂

馴鴿篇﹝並序﹞

塞上聽彈胡笳作﹝並序﹞

題雍丘崔明府丹竈

睢陽送韋參軍還汾上

丘爲

辛四臥病舟中羣公招登慈和寺

對雨聞﹝上貝貝下鳥﹞

幽渚云

傷河龕老人

祖詠

謁河上公廟

王昌齡

城旁��

題淨眼師房

陶翰

弔王將軍

劉長卿

得遇入京

孟浩然

詠靑

髙適

遇崔二有別

奉寄平原顏太守﹝並序﹞

雙六頭賦送李參軍

自武威赴臨洮謁大夫不及因書卽事寄河西隴右幕下諸公

同李司倉早春宴睢陽東亭

在哥舒大夫幕下請辭退托興奉詩

閨情

暢諸

登觀鵲樓

韋莊

秦婦吟

馬吉甫

秋晴過李三山池

秋夜懷友

同獨孤九秋閨

房元陽

送薛大入洛

秋夜彈碁鼓琴歌

侯休祥

�鏡

梁去惑

塞外

房旭

春夜山亭

樂仲卿

詠螢

嚴嶷

別宋侍禦

鄭願

七夕臥病

守歲

李休烈

過王浚墓

孟嬰

詠暗

�嘉惠

詠鵲

鄭韞玉

送陳先生還嵩山

樊鑄

及第後讀書院詠物十首上禮部李侍郎

簾鉤

鞭鞘

箭括

門扂

鑰匙

藥臼

濾水羅

井轆轤

磚道

��

皇甫斌

登岐州城樓

桓顒

秋夜

盧茂欽

無題

劉廷堅

觀嶽壽寺松因課畱題

寓止觀中因抒感懷

沙門日進

登靈巖寺

宋家娘子

秦箏怨

春尋花柳得情

補全唐詩拾遺

卷一

李翔

看縉雲山圖

百步橋

投龍池

頂湖

石鶴

謝公石樽

童子山

嚴尙書重浚橫泉井

許眞君鐵柱

題麻姑山廟

軍山前馬退石

馬明生遇王婉羅

登臨川仙臺觀南亭

謝梁尊師見訪不遇

魏夫人歸大霍山

馮雙禮珠彈云璈以答歌

魏夫人受大洞眞經

衛叔卿不賓漢武帝

獻龍虎山張天師

小有王君別西域總眞

寄題尋眞觀

題金泉山謝自然傳後

宿西山淩雲觀

秋日過龍興觀墨池

寄麻姑山諭供奉

覽煉師張殷儒詩

西林寺與樵焦煉師賦得階下泉

舞鳳石

馬云奇

懷素師艸書歌

白雲歌

送遊大徳赴甘州口號

九日同諸公殊俗之作

俯吐蕃禁門觀田判官贈向將軍眞言口號

題周奉禦

贈鄧郎將四弟

同前已以詩代書

途中憶兒女之作

至淡河同前之作

被蕃軍中拘系之作

諸公破落官蕃中制作

贈樂使君

卷二

殘詩集

冬出惇煌郡入退渾國朝發馬圈之作

至墨離海奉懷惇煌知己

冬日書情

登山奉懷知己

夏中忽見飛雪之作

夏日野望

夏日途中卽事

靑海臥疾之作

秋夜

靑海望惇煌之作

首秋聞雁並懷惇煌知己

秋中雨雪

臨水聞雁

秋中霖雨

夢到沙州奉懷殿下

秋夜望月

秋日非所書情

憶故人

夜度赤嶺懷諸知己

晚次白水古戍見枯骨之作

晚秋至臨蕃被禁之作

晚秋登城之作

秋夜聞風水

望惇煌

晚秋羈情

困中登山

有恨久囚

冬夜非所

忽有故人相問以詩代書達知己兩首

得信酬回

聞城哭聲有作

除夜

春宵有懷

久憾縲紲之作

非所寄王都護姨夫

哭押牙四寂

��

感藂艸初生

春日羈情

��

��

晚秋

逢故人之作

題故人所居

非所夜聞笛

感興臨蕃馴雁

閨情

王昭君怨諸詞人連句

謁法門寺眞身五十韻一首

無題一首

卷三

惇煌廿詠﹝並序﹞

一三危山詠

二白龍堆詠

三莫髙窟詠

四貳師泉詠

五渥窪池天馬詠

六陽關戍詠

七水精堂詠

八玉女泉詠

九瑟瑟詠

十李廟詠

十一貞女臺詠

十二安城祅詠

十三墨池詠

十四半壁樹詠

十五三攢艸詠

十六賀拔堂詠

十七望京門詠

十八相似樹詠

十九鑿壁井詠

二十分流泉詠

附題隱士詠

惇煌三首

��

壽昌

僕固天王乾符三年四月廿四日打破伊州。。。。。。﹝此缺數字﹞錄打劫酒泉後卻�斷﹝下缺﹞

第二編全唐詩補逸

卷之一

武則天

遊仙篇

宣宗皇帝李忱

南安夕陽山眞寂寺題詩

錢鏐

排衙石詩刻﹝並序﹞

褚遂良

遼東侍宴山夜臨秋同賦臨韻應詔

春日侍宴望海應詔

奉和行經破薛舉戰地應詔

湘潭偶題詩

王績

春旦直疏

榮九思

句

陳元光

漳州新城秋宴

曉發佛潭橋

句

丁儒

歸閒詩二十韻

冬日到泉郡次九龍江與諸公唱和【十三韻】

卷之二

王梵志

詩一卷﹝一百十一首﹞

道情詩

幸門【題擬】

卷之三

宋之問

早春泛鏡湖

題謝處士山齋

過中書元舍人山齋

嵩南山九里舊鵲村作

敬和吏部韋郎中庭前朱槿之作

王﹝面力﹞

山名

崔融

太平興龍寺

寶名

韋元旦

五言夏日遊神泉詩﹝並序﹞

賈言淑

五言夏日遊神泉詩

尹元凱

五言同韋子斿神泉詩﹝並序﹞

溫翁念

五言同韋子斿神泉詩

李鵬

五言同韋子斿神泉詩

光溫古

句

趙不爲

句

又句

王堅

句

王鉉

句

成公簡

句

李大寶

句

馬友鹿

早春陪敕使麻先生﹝慈力﹞祭嶽

卷之四

張鷟

贈崔十娘

詩一首

又一首

又一首

又一首

詠局

詩一首

又一首

詠刀子

詩一首

又一首

詠破銅熨斗

舞詞

詠筆硯

詠雙燕子

詠酒杓子

詠李

答十娘射雉

答十娘詠弓

詩一首

又一首

又一首

又一首

又一首

別崔瓊英

相思枕畱贈十娘

益州新樣錦畱贈五嫂

答張文成

詩一首

詠尺八

詠局

詩一首

又一首

詠鞘

詩一首

詠破銅熨斗

詩一首

詠鴨頭鐺子

詠雙燕子

詠盞

詠蜂子

詠射雉

詠弓

詩一首

答文成

詩一首

答文成贈別

報文成雙履

報文成

詠箏

詩一首

詠李

詩一首

又一首

又一首

報文成金釵

卷之五

員半千

酒名

閭丘均

風名

賀知章

董孝子黯復讎

崔恂

石橋詠

裴士淹

遊石門洞

王英

感石浮圖

又一首

崔文邕

千秋亭詠﹝並序﹞

郭密之

永嘉懷古

權澈

琵琶泓石壁詩刻

孟浩然

送張舍人往江東

韋應物

易言

盧嵩

句

李揆

句

又句

又句

楊泰師

夜聽搗衣詩

奉和紀朝臣公詠雪詩

獨孤及

詩一首

又一首

馬﹝王向﹞

石門歌

卷之六

常衮

送薛縣丞還家

赴京旅次感懷

徐源

題靈泉寺

徐淮

題靈泉寺

程序

題靈泉寺

徐泳

題靈泉寺

包佶

翻經臺

皇甫冉

金山

送韓司直

皇甫曾

送人詩

錢起

暇日題艸堂

趙居貞

雲門山投龍詩刻﹝並序﹞

韓翃

秋齋

河上寄故人

顧況

訪邱員外丹

張建封

句

裴度

廳事之西因依墉壑爲山數仞有懸水焉予理戎之暇聊以息燕此相國張公之所作也緬懷髙致時濯塵纓卽事寄言而賦斯什

盧仝

月詩

賈島

紀湯泉

於徳晦

歙郡有黃山樓北瞰黃山山勢中拆若巨門狀因題一絕

武元衡

寒食下第通簡長安故人

權徳輿

臨平湖夜泛

卷之七

吉逾

題云居上寺﹝並序﹞

吉騊駼

題云居上寺

吉播

題云居上寺

王益

題云居上寺

軒轅偉

題云居上寺

王潛

題云居上寺

胡證

汝州北樓晚望少室詩

王孝廉

奉敕陪內宴

春日對雨得情字

在邊亭賦得山花戲寄兩領客使並滋三

和﹝土反﹞領客對月思鄕之作

出云州書情寄兩敕使

徐凝九鎖山

周匡物

三橋隱居歌

李諒

湘中紀行

李涉

杪春再遊廬山

於季友

範處士在育王寺書碑因以寄贈

範的

時在育王寺書石字奉酬�丞使君寄贈四韻依次用本韻

盧元輔

遊天竺寺

李廓

憶錢塘

李紳

遙知元九送王行周遊越

白居易

哭微之

失題

春遊

韋綬

郡治樓望黃山

鮑溶

勸酒行

曹汾

去東林寺詩

薛濤

朱槿花

浣花亭陪川主王播相公曁寮同賦早菊

李敬方

題小華山

雍陶

送友人罷舉歸東海

卷之八

張祜﹝一﹞

慈烏

閒居作五首

其一

其三

其四

其五

江南雜題三十首

其一

其二

其三

其四

其五

其六

其七

其八

其九

其十

其十一

其十二

其十三

其十四

其十五

其十六

其十七

其十八

其十九

其二十

其二十一

其二十二

其二十三

其二十五

其二十六

其二十七

其二十八

其二十九

寓居臨平山下三首

其一

其二

其三

到廣陵

謝髙燕公惠生衣

戲贈村婦

偶登蘇州重玄閣

投蘇州盧中丞

投滑州盧尙書

投蘇州盧郎中

送劉軺秀才江陵歸寧

奉和池州杜員外南亭惜春

題河陽新鼓角樓

觀楚州韋舍人新築河堤兼建兩閶門

題潤州李尙書北固新樓

酬張權宣州新橋秋夜對月見寄

題宛陵新橋兼獻裴尙書

所居卽事六首

其一

其二

其三

其四

其五

其六

贈薛鼎臣侍禦

偶信

贈季峯上人

送法鏡上人歸上元

鷹

題李戡山居

題李山人園林

卷之九

張祜﹝二﹞

投河陽右僕射

宋城道中逢王直方八韻

題重玄寺閣八韻

投韓員外六韻

登杭州龍興寺三門樓

江上旅泊呈池州杜員外

題臨平驛亭

窮居

題贈崔權處士

酬余姚鄭摸明府見贈長句四韻

早秋貴溪南亭晚眺

壽州裴中丞出柘枝

池州周員外出柘枝

贈柘枝

觀濠州田中丞出獵

鍾陵旅泊

湘中行

秋日宿簡寂觀陸先生艸堂

投滑州盧尙書

送鄭灊判官歸冬寧

經咸陽城

惠尼童子

將之會稽先寄越中知友

陪杭州郡使燕西湖亭

杭州晚眺

彈琴歌

射虎詞

古鏡歌

開聖寺

偶題

曉別

上元懷古

隋堤懷古

洛陽春望

灞上送客

經西﹝�烏﹞偶題

喜聞收復河隴

冬日並州道中寄荊門捨

和李子智魯中使院前鑿池種蘆之什

長安感懷

題徐州流溝寺

貧居遣憤

題弋陽徐明府水亭

題靈巖寺

題天竺寺

讀韓文公集十韻

題嶽州徐員外云夢新亭十韻

卷之十張祜﹝三﹞

吳中懷古十六韻

和嶽州徐員外云夢新亭二十韻

投陳許崔尙書二十韻

酬房子客郊居六韻

觀潮十韻

觀山海圖二首

其一

其二

題海陵監李端公後亭十韻

題江陵崔兵曹林亭

題宿州城西宋徵君林亭

題泗州劉中丞郡中新樓

奉和湖州蘇員外題遊柸池

奉和浙西盧大夫題假山

越州懷古

晚下彭澤

遊仙

寓言

題池州杜員外弄水新亭

戊午年寓興二十韻

投陳許李司空二十韻

投魏博田司空二十韻

投魏博李相國三十二韻

讀西漢書十四韻

苦旱

苦雨二十韻

陪楚州韋舍人北閶門遊宴

又陪楚州韋舍人閶門遊燕次韻北閶門

投太原李司空

卷之十一

張祜﹝四﹞

獻太原裴相公三十韻

途次楊州贈崔荊二十韻

投宛陵裴尙書二十韻

庚子歲寓遊楊州贈崔荊四十韻

遊蔚過昭陵十六韻

敍詩

大唐聖功詩

元和直言詩

旅次嶽州呈徐員外

登香鑪峯寄遠人

丹陽新居四十韻

憶江東舊遊四十韻寄宣武李尙書

戊午年感事書懷二百韻謹寄獻太原裴令公淮南李相公漢南李僕射宣武李尙書

夢李白

卷之十二

楊洵美

句

杜牧

七絕一首

許渾

宣州開元寺贈惟直上人

茅山題徐校書隱居

李商隱

訪白雲山人

賈竦

謁華嶽廟

劉得仁

涇川野居晚望

繆島云

白龍潭

遊黃山懷古

登天都峯

馬迹石

望黃山諸峯

湯泉

朱砂石

石人峯

僊僧洞

僊橋

趙嘏

覽捲贈張山人

宇文鼎

惠泉

盧肇

聳翠峯題石

綠陰亭

弔進士楊鄴

戲宜春李令求廳前杜鵑

李貽孫

句

任宇

新安郡北百餘里卽黃山西北有峯髙出頗類大華因目爲小華山前郡守才客題詠至多偶登斯樓因成一絕

裴休

太平興龍寺詩

鄭畋

白鶴觀水閣題詩

張浚

山居洞前得杜鵑花走筆偶成以�桂帥僕射兼寄呈廣州僕射劉公

李濤

送淩處士赴連州邀

王﹝上莫下言﹞

奉和元孚大徳

髙駢

句

卷之十三

李當

題朝陽洞

魏深

奉和左丞八舅題朝陽洞

王棨

天驥呈才

上徳不徳

農祥晨正

詠白

詠菊

詠淸

月前菊

上巳日曲江錫宴羣臣

甸服耆舊望籍千畝

曉日禁林聞淸漏

未明求衣

寒雨滴空階

山明松雪

元日端門肆赦

原隰荑綠柳

風中琴

文不加點

曲江春望

邊城曉角

三峽聞猿

寒梧鳳棲

李顏

贈王郎中棨

皮日休

題包山

魏璞

尋鳥窠迹

陪皮襲美陸魯望重過鳥窠迹

題舜山後牛迹石

司空圖

晚思

來鵬

牡丹

劉蛻

覽陳拾遺文集

牛嶠

登陳拾遺書臺覽杜工部畱題慨然成詠

周朴

靈巖寺

又句

李蠙

題善權寺石壁

羅隱

獻淮南崔相公

符蒙

旅夜懷故人

卷之十四

王貞白

贈彭蟾處士

贈劉臺處士

戲贈鄕人

下地日侍陸侍郎禦燕賦得落花

昭陽落花

禮聶先生新安重圍先生能通兩軍之好及城開民皆復全也

送建昌馮明府

贈潯陽馮明府

宛陵早秋臥病代書寄周明府

又一首

白鹿洞二首

裴說

重臺芙蓉

黃滔

遊囊山

黃蟾

和從兄禦史延福裏居

曹松

賀知章官至祕書監憶鏡湖山水上疏明皇放歸鄕土仍賜鏡湖山河五百里曹松題鏡湖詩曰

羅弘信

白菊

柳

盧士衡

望山

楊氏

硤石山

張義方

獻馮李二相公

李建勛

謝賜待詔禦苑

句

李夷鄴

獻詩

卷之十五

呂從慶

幽居

登糾峯頂

題畫

釣魚

過金雞石

懷嚴子陵前輩

喜晴

獻題金鰲山

山中作

賊警

行次歙州寓之

小園

遊多寶寺

村徑中卽事

對月有感

艸堂坐雨

偶興

溪西村

冬盡

平原

章氏幽居

憶弟從善

夏日卽事

梅

薄暮步村徑

避亂

春日書懷

贈野僧

永丰橋閒坐

閱田禾

傅婆井

葺丰溪橋成志喜一絕

醉臥田間賴里人章氏子扶歸作詩以謝之

題英濟石

觀野燒

菊

柵山

漫興

馬蹄痕

春日往柵山吟詩於驢子背上未卽就誤入側徑爲叢莽所縛卒成之

寄弟

糾峯別業

徳山老人送茶至

丰溪秋社

卷之十六

韓熙載

贈陳郎

段義宗

題大慈寺芍藥

題三學院經樓

又題

徐鉉

吳王挽辭二首

句

範質

誡兒侄八百字

王溥

謝進士張翼投詩兩軸

詠牡丹

李昉

贈賈黃中

仙客

孟賓於

耒陽杜工部墓

印粲

贈徐鼎臣常侍

張昭

吟竇鞏集追思夷門題處已三稔矣淒然感興書之

李九齡

贈馬道士

楊徽之

贈譚先生

句

卞震

句

劉吉

句

孟歸唐

句

錢惟治

春日登大悲閣回文【二首】

何蒙

贈趙叟

詹惇仁

寄劉乙處士

琲訪劉君乙時已歿故將歸王令畱之不可以書來囑作此篇示

入局吟

又一首

陳曙

答髙越

許堅

題失

卷之十七

聯句

顏眞卿等

竹山連句題潘氏書堂

無考

宇文正

水名

程傑

芙蓉峯

無名氏

頌裴長史歌

靑鸞鏡詩

挽歌五首

其一

其二

其三

其四

其五

王昭君怨諸詞人連句

失題

卷之十八

僧

棲白

看南山

仁貞

七日禁中陪宴

貞素

哭日本國內供奉大徳靈仙和尙詩﹝並序﹞

元孚

元孚五十年前遊天臺宿建公院登華頂攀琪樹觀石橋之險絕緬懷昔遊因爲絕句寄知建長老兼呈臺州王司馬

思托

五言傷大和上傳燈逝日本

法進

七言傷大和上

貫休

詠紅芙蓉上宋使

苔蘚

修睦

長安柳

遠公

傷悼前蜀廢國

文益

看牡丹

延壽

閒居

贊寧

寄題水月禪院

居天柱山

天目僧

答贊寧

無名僧

禪詩

道士

吳筠

酬劉侍禦過艸堂

白元鑑

大滌洞

天壇

馴虎巖

石門

藥圃

撫掌泉

講堂

書樓

瀑布

新池

王仙喬

句

元淳

寓言

呂巖

書與胡詠之

題冢上亭

題崇元觀

題靈石屋山

陳摶

歸隱

石刻詩﹝並序﹞

贈張乖﹝厔去至攺圭﹞

訪毛女

西峯

題石水澗

鬼怪

楊勛

楊勛吟詩

卷之十九﹝附錄捲﹞

友邦新羅國

崔致遠

七言記徳詩三十首謹獻司徒相公

兵機

筆法

性箴

雪詠

射鵰

安化

練兵

磻溪

射虎

秦城

生祠

射鞭

安南

天威徑

岝口徑

收城碑

執金吾

天平

釣魚亭

相印

西川

平蠻

築城

荊南

漕運

浙西

降寇

淮南

朝上淸

陳情

陳情上太尉

奉和座主尙書避難過維陽寵示絕句三首

歸燕吟獻太尉

酬楊贍秀才送別

行次山陽續家太尉寄賜衣段令充歸覲續壽信物謹以詩謝

畱別女道士

酬進士楊贍送別

楚州張尙書水郭相迎因以詩謝

酬吳巒秀才惜別二絕句

石峯

潮浪

沙汀

野燒

杜鵑

海鷗

山頂危石

石上矮松

紅葉樹

石上流泉

和友人除夜見寄

東風

海邊春望

春曉閒望

海邊閒步

將歸海東巉山春望

和金員外贈巉山淸上人

題海門蘭若柳

慧超

逢漢使入蕃略題四韻

冬日在吐火羅逢雪述懷

第三編全唐詩續補遺

卷一﹝初唐一﹞李淵﹝髙祖﹞爲秦王制詩

李世民﹝太宗﹞

題龜峯山

武曌﹝則天后﹞遊石淙詩﹝並序﹞

許敬宗

遼左雪中登樓

左匡政

白龜城

蕭翼

畱題雲門

歐陽詢

題雷威琴

李百藥

過楊玄感墓

陳元光

落成會詠二首

半徑尋眞

張九齡

照鏡見白髮

謝公樓

宋之問

幸未央宮應制

題雷琴

崔湜

和蘇員外寓直

李嶠

錢

王勃

玄武山聖泉宴﹝並序﹞

隴西行

自鄕還虢

述懷擬古詩

示知己

董思恭

春日代情人

陳子昂

座右銘

張說

送敬丞

見諸人送杜承詩因以成作

幽州送隨軍入秦

幽州送尹﹝上矛下心﹞成婦

金庭觀

岑羲

黃金臺

王寵

從軍行

劉希夷

夏彈琴

朱佐日

登樓

卷二﹝初唐二﹞

王梵志七言

五言

兀然無事

缺名﹝一﹞

五言白話詩

缺名﹝二﹞

五言詩

寒山

雜詩

弘忍

五祖自詠

神秀

偈

慧能

偈

慧淨

自臯亭至吳門弔二大護法

卷三﹝盛唐﹞

李隆基﹝玄宗明皇﹞

丹霄驛詩刻

幸蜀回居南內夢中見妃子於蓬山太眞院作詩遺之使焚於馬嵬山下

又作妃子所遺羅襪銘

盧象

馬跑神泉

梁陟

龜玆聞鶯

王昌齡

送李邕之秦

元徳秀

歸隱

徐璧

春燕

催妝

李華

題季子廟

題澤州石佛閣

髙適

贈任華

徐浩

題雷威琴

劉﹝上�下目﹞虛

送東林廉上人還廬山

張謂

感春

顏眞卿

句

吳筠

龍虎山

圓觀

竹枝詞

西鄙人

爲哥舒翰歌

李白

寒女吟

日出東南隅行

代佳人寄翁參樞先輩

陽春曲

摩多樓子

釣灘

小桃源

烏牙寺

桃源

普照寺

興唐寺

殷十一贈栗岡硯

贈江油尉

南陵五松山別荀七

暖酒

棲賢寺

題樓山石筍

闕題

題竇圌山

句

菩薩蠻

杜甫

畫像題詩

句

劉秩

過蕪湖

嚴武

題龍日寺西龕石壁

牛仙客

寧國院

靈澈

句

範元凱

贈兄崇凱

李�

題阮客舊居

獨孤及

鐵山

嚴維

經蘭亭故池聯句

薛據

泛太湖

玄覽

題竹

卷四﹝中唐一﹞

李適﹝徳宗﹞

貞元六年春三月庚子百寮宴於曲江亭上賦詩以賜之

李穆

三月三日寒食從劉八丈使君登遷仁樓眺望

畱辭

皇甫冉

送韋判官赴閩中

寄章司直

三月三日後亭泛舟

薛令之

太姥山

錢起

送元使君

魏炎

歷山

戎昱

詩

句

陳潤

藥

竇叔向

酬張二十員外

皇甫曾

題普門上人房

送韓司直

陸贄

句

無住

語錄詩

無際

詠走馬燈詩

張九宗

榮祿

周存

白雲向空盡

張南史

竹

冷朝陽

晚次渭上

於鵠

過繡林

李願

登瀛洲閣

望仙門

李愬

梅花吟

徐放

漳州

朱放

畱別劉員外

張聿

膏澤多丰年

望禁苑祥光

範傳正

題皎然影堂

卷五﹝中唐二﹞

權徳輿

秋疾初愈月夜詠左思招隱詩因而成詠

臥病初愈崔侍禦相訪

夏雨率成呈邑中諸公

自咎

題隱者所居

天竺寺

貞元七年蒙恩除太常博士自江東來朝時與郡君同行西嶽廟停車祝謁元和八年拜東都畱守途次祠下追計前事已二十三年於玆矣時郡君以疾恙續發因代書卻寄

張登

漳州

洞石巖

秋夜館中醉後作

李正封

賞牡丹

峴山

許稷

九鯉湖

韓愈

題杜工部墳

伏牛上人

三傷頌

其一

其二

其三

一砵和尙

一砵歌

蔣防

靈巖洞

劉禹錫

瀑布泉

虎丘西寺

張復元

恩賜耆老布帛

楊茂卿

過華山

孟郊

觀音巖

張籍

虎丘寺

李賀

白門前

劉乂

落葉

賈島

黃鶴樓

畱題南趙古廟

虎丘千人坐

題安業縣

賈餗

貢茶唱和

元稹

李娃行

白居易

送沈倉曹赴江西

東山寺

句

牛僧孺

漢文帝母薄太后廟賦詩

張碧

答張郎中分寄翰林貢余筆歌

徐凝

遊安禪寺

蘇小小墓

柳公權

砥柱

張又新

謝廬山僧寄谷簾水

題常雲峯

太玉洞

吳武陵

龍虎山

沈亞之

傳奇小說

山東野客

長揖詩

卷六﹝中唐三﹞

李徳裕

桂花曲

寄家書

謫崖州過北流鬼門關作

詠吐綬雞

南竄途中感憤

廣文諸生

詩

裴通

金庭洞

羅萬象

白雲亭

李紳

泰伯井

鶯鶯歌

皇甫曙

石佛谷

費冠卿

九華山謝雨詩

施肩吾

過桐廬場鄭判官

西山卽事奉寄故園徐處士

夏日過從叔幽居

贈族叔處士

桐廬廳睹論事叟

秋日桐江送裴秀才歸淮南

題釣臺蘭若

歸分水畱贈王少府

劉三復

寺居淸晨

張祜

憂旱吟

平望驛寄吳興徐使君玄之

伊山

卽席爲詩獻徐州節度王智興

裴夷直

文學泉

楊發

和李衛公漳浦驛畱題

李合

賀州思九疑作

過九疑山有懷

詠舜廟古杉

遊九疑黃庭觀

江全銘

還故居

卷七﹝晚唐一﹞

杜牧

九華山

雍陶

句

許渾

題陰陽井

白雲潭禪院

李商隱

晉元帝廟

缺題

詠雪

詠桃

鄭燻

桐柏觀

趙嘏

松江

題開元寺水閣

廣陵

句

韋曾

謁天柱山眞君祠

韋膺

丫髻巖

姚鵠

行桐柏山

馬戴

過灊嶽

方城懷古

裴休

題銅官山廟

白鹿寺釋迦瑞相詩

張毅夫

東林寺

鄭嵎

句

莊南傑

寄鄭碏疊石硯歌

英才

明月湖醉後薔薇花歌

莊布

石橊歌

李忱﹝宣宗﹞

四面寺瀑布

溫庭筠

贈隱者

蜂蝶

段成式

與溫庭筠云藍紙絕句﹝並序﹞

李遠老僧續得貴妃襪

李羣玉李遠獲貴妃襪滄洲

李壽朋

送羣玉歸別業

韓續

送李羣玉

李頻

望南郡城

寄舊友西幹耕隱童先輩

儲嗣宗

送春

霍總九華樓樓望

敬相

贈妓

鄭愚

泛石岐海

劉蛻

春日遊南山

張演

武侯墓

卷八﹝晚唐二﹞

李郢

贈劉郎中

題水精釵

放鷓鴣

渡淮後卻泗州秦處士

山中

送友生下第出關

早春送友人歸江南

讀漢武內傳

不睡

春晚思江上舊遊寄城中知己

寄友人乞菊栽

送澗水陜東二十里自江南來作

五湖冬日

江南冬日喜遇故人

春夜

雨夜

送僧遊天臺

試日上主司侍郎

送李商隱侍禦奉使入關

板橋重送

紫極宮上元齋日呈諸道流

贈羅道士

終南山

春山夜雨

驪山懷古

夜思

贈李商隱贈佳人

傷賈島無可

闕題

闕下獻楊侍郎

江州城樓

春日題園林

贈

平望驛感先輩李從實處士周﹝金共﹞二故人

卷九﹝晚唐三﹞

李漼﹝懿宗﹞

賞花短歌

皮日休

題惠山泉

泰伯廟

望虞亭

陸龜蒙

松江秋書

蓬傘

謝人詩卷

司空圖

﹝恐去心攺言﹞光大師艸書歌

恭州界

春晚

撫事寄同遊

汪遵過平泉莊

又過楊相宅

童漢卿

句

顧云

詠柳

李山甫

代張孜幻夢李白歌

胡曾

緱山

方幹

懷桐江舊居

贈桐溪主人

李騭

題惠山寺詩﹝並序﹞

讀惠山若冰師詩集因題古院五首

晨過昌師院

羅鄴

九華山協濟祠

化城寺

周朴

謝友人惠箋紙並筆

溫憲

梨花

盧攜

畱贈司空圖

路巖

贈妓行雲等感恩多詞

吳融

西昌新亭

王駕

永和縣上巳

唐廩

冬日書黎少府山齋

云蓋山泉

題蔡處士居

唐備

別家

諭坦之

送友人南中訪舊知

裴說

上嶽守

句

張爲

題建造寺

宿江館

韓氏﹝附於佑﹞

於佑題紅葉二句

得於佑題詩後又作詩

婚宴席上索筆爲詩

可朋

觀夢龜艸書

崔錡

嶽陽悼賈島

韓喜

水

歸處訥

見人衣鮮華作詩

詠虺漢

詠姦漢

代村婦詠邊將

詠石校書

張彥修

遊四頂山

小白

羅浮

中閣

宿金庭觀

淸尙

贈樊川長老

卷十﹝五代﹞

李琪

詠石硯

楊煥

梁宗廟樂舞辭

孫偓

致李深之

韋洵美

答崔素娥

假僧榻悶吟

淸瀾

答杜荀鶴

楊凝式

上張相

唐朝美

詠橘

和凝

洋川

題眞符縣

陶晟

句

馮道

舌

李九齡

透明巖

李度

句

田敏

明徳舞

獨孤貞節

瘞筆磚文

陶谷

春光好

獻詩吳越王

張振祖

句

胡嶠

飛龍澗飲茶

法常

朗吟

福全

湯戲

龔霖

詩

張文伏

蒼嶺

卷十一﹝十國一﹞

楊溥﹝後主﹞

渡江

殷文圭

樓上看九華

黃冠道人

歌

李璟﹝中主嗣主﹞

應天長

李煜﹝後主﹞

金銅蟾蜍硯滴銘

子夜歌

謝新恩

王貞白

娼樓行

馮延巳

莫思歸

采春子

玉樓春

潘佑

感懷

獨坐

李建勛

愛敬寺

句

江爲

觀山水障歌

句

張泌

嶽陽樓

浣溪沙

沈彬

送人遊南海

句

朱存

金陵覽古

北渠

秦淮

東山

新亭

天闕山

石頭城

烏衣巷

段石崗

玄武湖

阿育王塔

鍾蒨

賦山別諸知己

喬舜

小梅

湯悅

送季大夫牧舒州

成文幹

楊柳枝

徐知證

東林寺天祚二年聯句

皇甫繼勛

韻妙空

危仔昌

喜賊平謁李將軍祠

盧郢

黃鶴樓

唐希雅

題畫

許堅

小桃源

戢兵山

謙明

中秋詠月

卷十二﹝十國二﹞

錢鏐﹝吳越武肅王﹞靑史樓引賓從同登石鏡山﹝並序﹞築塘

九日同羣僚登髙﹝並序﹞

功臣堂﹝並序﹞

上元夜次序平江南

西園產芝

羅漢寺偶題

和髙僧惠韻

造寺保民

秋景

百花亭題梅二首

和太師蘊讓韻

題羅隱壁

隱嶽洞

錢元瓘﹝文穆王﹞送別十七哥題得銅香鑪﹝並序﹞

錢弘佐﹝忠獻王﹞

佳辰小燕寄越州七弟湖州八弟

謁寶塔回賜僧錄

錢弘倧﹝忠遜王﹞

登臥龍山偶成

禹廟

登蓬萊閣懷武肅王

再遊聖母閣

錢弘偡﹝恭義王﹞

飛英寺

錢弘俶﹝忠懿王后王﹞

過平望

讀聖壽詩

感皇子遠降見迎

感降內夫人賜家室藥物金器

金陵

過楚州

陳國

路次再感聖恩

小窗

舟中偶書

村家

漁者

追鮑約

羅隱

滕王閣

文選閣

昭明太子廟

下山過梅根

金雞石

掛劍處

題延和閣

上亭驛

任翻

賦臺州早春

屠環智

詠志

韋謙

題常樂庵五云堂

陳長官

下獄有作

卷十三﹝十國三﹞

牛嶠

評僧道二門論難

張蠙

刺賈島

盧延讓

弔孟浩然

懷江上

劉隱辭

詠白鹽山

詠灩澦堆

詠僧道二門論難

楊義方

題九頭鳥

馮涓

生日歌

崄竿歌

酒令

尹鶚

嘲李珣

陳裕

詠渾家樂

過舊居

有一秀才忽贖酒家靑衣爲婦因嘲之

詠大慈寺齋頭鮮於闍梨

放生池

詠深沙

蒲禹卿

題驛門

盧誥

寄弟詩

馬彥珪

因聘女自爲內相醉酬新郎催妝之詩

拓善

和韋莊賀陳詠歸蜀

馮銖

靈巖秋月

範禹偁

簡州

貫休

夏雨登幹霄亭上宋使君

宋使君罷新定移出東館

寄杭州宋使君

遊嚴陵釣臺

新定江邊作

送軒轅先生歸羅浮山

杜光庭

題天壇

上淸宮

光業

徵李懷杲嘲道門

嘲道門進武成混元圖

楊徳輝

徵靑州長老嘲僧門

嘲僧門祝辟支佛牙

李如實

落韻詩

令狐嶠

明慶節散後贈左右兩街命服僧玄

詠有年官健

鄭雲從

詠人祀聖君詩

向瓚

乘煙觀蔣煉師

勾龍逢

獻賀捷詩

歐陽炯

淩霄花

杜仁傑

至眞觀

張嶠

偈詩

句

勾令玄

敬禮瓦屋和尙塔偈

淘沙子

詩

宋自然

遺詩

慈覺

書妙圓塔院張道者屋壁

村寺僧

蒸豚

王承旨

詠後主出降

卷十四﹝十國四﹞

詹惇仁

題九仙山

題二石將軍

題佛耳山

介庵贈古墨梅酬以一篇

淸隱堂

題舫齋

詹琲

承淸隱命訪劉處士已歿因弔以詩

雨後溪邊見早梅

詔福建置惠民倉呈陳守禦史

慧稜

捲簾大悟

又口占一頌

淸豁

過三嶺薴溪

石仲元

陽朔道中

馬希振

與何致雍僧貫徽聯句

徐仲雅

潭州

王元

弔賈島

曾弼

宿玉泉寺

君山

翁宏

南越行

細雨

途中逢宮人

塞上曲

海中山

中秋月

王鼎

鸂鶒

洪州西山

曹崧

題衡山尋仙觀

贈陳先生

經羅大夫故居

任鵠

題君山

送王正己歸山

陳誼

題螺江廟

蔣維東

旅中

落花

胡擢

句

孟嘏

送成務崇

贈史虛白

陸蟾

題廬山瀑布

春暮經石頭城

司空山聞子規

棲巖

題祝融峯

賣藥道人

無事歌

蔣肱

上成汭

趙節

鑪火詩

卷十五﹝無世次﹞

史維翰

漳州

吳資

八公山

教弩臺

李渭

遊北巖

李欽止

漢武帝祈仙臺

施逵

丫頭山

袁吉

金華山

張隨

早春送郎官出宰

淸遠居士

題透明巖安祿山題記後

楊逵

子規

楊禹珪

題孟巖

楊興義

和杜甫

題秋風

厲翼

送尹蔓回睦州

鄭詳

贈妓

獨孤均

題蓮花洞

題含虛洞二首

聶通誌

經故宮女墳有感

魏證

沃洲山

淸範

送芝上人遊羅浮

徳圓

雲門寺

澹交

望樊川

覺隱

江亭晚眺

卷十六﹝無名氏﹞

戰城南

昭君怨

采菱女

分柑子歌示諸小

哭從伯祭酒

雜詩

碧玉潭

子陵山洞

帝星井

小桃源

大力寺詩碣

題靈鷲

平蓋山

洞眞觀

滄浪寺

玉乳泉壁間詩

楚泊亭

黃金臺

題仙人洞石鐘

盤山

題薊州桃李寺

魯陽城

思父臺

桃川宮

聖壽寺

寒亭

緱山廟

牡丹

紀信墓

卻鬼丸

上元詞

中秋詩

句

簡池

東周詩

任氏行

奉和詠雪應制

句

編入樂府詞四首

和漁父詞

答張籍

誚失婢牓詩

詠二遊女

攝中郎將作詩

商山館

宮詞

送春

題壁

錢氏雷威琴

嘲曹翰

水香勸盞嘲扈載

玄卿鏡銘

髙宗時謠

開元時謠

三髙僧諺

國學新修五經壁歌﹝並記﹞

髙黎貢山謠

簽詞

卷十七﹝神仙鬼怪﹞

程太虛

磨劍泉

淸心泉

漱玉泉

洞陽峯

醮壇峯

何仙姑

鳳臺雲母

將遊羅浮畱詩

有道士自羅浮之增城口占三絕寄家

柔珠庵東壁題詩

張巡

鐵筆歌

嗜酒道人

劉處靜贈金不受

鍾離權

詩寄太原學士

呂巖

西靈觀

朗州戲筆

白雲巖

過水坪

遊靈顯觀

呂劍畱泉

印山亭卽事

集虛觀畱題

題昌元驛

飛雲山畱題

題壁二絕

詠景十首

桃花溪

桃川仙隱

秦人洞

纜船洲

空心杉

煉丹臺

遇仙橋

仙徑亭

歸鶴峯

梅溪煙雨

大圓山

登平都訪仙

嵩山觀

題酒家門額

西江月

西江月

沁園春

沁園春

失調名

﹝附﹞羅浮山八仙石題詩

虞臯

歌

寧化九龍進士

詩

蜀宮人

月夜吟附錄﹝友邦﹞

晁衡

思歸

金地藏

酬惠米詩

續拾

卷一庾抱

詠史得韓非

陳子良

學小庾體

陳叔達

入闕詠空鏡臺詩

法琳

別毛明素

敕放遷益部臨行賦詩

辭訣友人詩

言志

靑溪野老詩

朱子奢

五言早秋侍宴應詔

魏徵

宿沃洲山寺

缺題五古詩

王績

元正賦附歌

靈龜﹝並序﹞

郊園

被徵謝病

春日山莊言志

獨坐

詠懷

山夜

遊山贈仲長先生子光

春晚園林

贈薛學士方士

春莊走筆

泛船河上

過程處士飲率爾成詠

解六合丞還

山中獨坐

題畫幛背

春園興後

山園

春日還莊

尋苗道士山居

端坐詠思

山中采藥

晚秋夜坐

在邊三首

冬夜載酒於鄕館尋崔使君善爲

讀眞隱傳見披裘公及漢濱老父因題四韻

性不好治產興後言懷

山家夏日九首

洛水南看漢王馬射

卷二

王績駕過觀獵

山中獨坐自贈

自答

過鄭處士山莊二首

病後醮宅

過鄕學

春莊酒後

題酒店樓壁絕句八首

山中避暑

圍碁

詠隱

春夜過翟處士正師飲酒醉後自問答二首

被舉應徵別鄕中故人

同蔡學士君知詠云

贈山居黃道士

新園旦坐

閱家書

九月九日

登隴﹝土反﹞二首

遊山寺

觀石壁諸龕禮拜成詠

久客齋府病歸言志

秋園夜坐

句

陸搢四言曲池酺飲座銘

劉洎五言春日侍宴望海應詔

岑文本

五言春日侍宴望海應詔

鄭元﹝王壽﹞

四言曲池酺飲座銘

沈叔安

四言曲池酺飲座銘

髙士廉

五言春日侍宴次望海應詔

鄭仁軌

五言奉日侍宴望海應詔

謝偃

雜言詩

褚亮

祀五方用舒和歌

宗廟九徳之歌辭

祭太社樂章八首

享太廟樂章十三首

楊師道

五言早秋儀鸞殿侍宴應詔

五言奉和行經破薛舉戰地應詔

李百藥

笙歌

太宗皇帝李世民

賜李百藥

五言悼姜確

魏徵葬日登淩煙閣賦七言詩

五言塞外同賦山夜臨秋以臨爲韻

五言延慶殿集同賦花間鳥

五言詠棋

贊姚秦三藏羅什法師詩

焚經臺

缺題贊

李靖

舞劍歌

蕭翼

宿雲門東客院

辧才

赴召

李君武

詠泥

王威徳

戲賈元遜

賈元遜

戲王威徳

杜正倫

詩

薛開府

詩

卷三

劉子翼

五言奉和詠棋應詔

張文琮

四言曲池酺飲座銘

張后胤

四言曲池酺飲座銘

長孫無忌

五言儀鸞殿早秋侍宴應詔

五言春日侍宴望海應詔

五言奉和行經破薛舉戰地應詔

五言侍宴延慶殿同賦別題得寒桂叢應詔

蕭鈞

晚景遊泛懷友詩

靜泰

嘲道士李榮

義褒

嘲道士

李榮

嘲義褒

嘲洛邑僧靜泰

靈辯

嘲道士李榮

上官儀

五言遼東侍宴山夜臨秋同賦臨韻應詔

五言奉和詠棋應詔

五言春日侍宴望海應詔

五言奉和行經破薛舉戰地應詔

五言侍宴延慶殿同賦別離得淩霜雁應詔

假作屏風詩

假作贈別詩

假作幽蘭詩

假作賦得魯司寇詩

假作田家詩

假作美人詩

於志寧

四言曲池酺飲座銘

玄奘

題西天捨眼塔

題尼蓮河七言

題半偈捨身山

題童子寺五言

題中嶽山七言

玄逵

言離廣府還望桂林去畱愴然自述贈懷云爾

明解

因致酒歡會述志爲詩

張敬之

賦城上烏勒歸飛二字

許敬宗

四言奉陪皇太子釋奠詩一首應令

四言曲池酺飲座銘

五言遼東侍宴山夜臨秋同賦臨韻應詔

五言侍宴延慶殿同賦別題得阿閣鳳應詔

五言侍宴延慶殿集同賦得花間鳥一首應詔

五言後池侍宴回文詩一首應詔

五言奉和詠棋應詔

五言七夕侍宴賦得歸衣飛機一首應詔

句

李元禮

誡殺生文

卷四

王勃

采蓮賦附歌

觀音大士神歌贊

孫思邈

道林養性歌二首

養生銘

枕上記

保生銘

窺基

出家箴

江滿昌

大唐大慈恩寺大師畫贊

道世

頌六十二首

韋敬辧

澄州無虞縣淸泰鄕都萬里六合堅固大宅詩

薛元超

詠竹

卷五

王梵志

詩﹝並序﹞

卷六王梵志

詩

回波樂

卷七

髙宗皇帝李治

咸亨殿宴近臣諸親柏梁體

五言過棲巖寺

守歲

髙智周

湖州精舍寺詩

道鏡善導

修西方十二時

修西方十勸

王拊

別故人賦得淩雲獨鶴

詠霜朝城上烏

顏曹

古意

釋岸

贊觀音勢至二菩薩

劉仁軌

句

魏玄同

流所贈張錫

楊炯

幽蘭之歌

竹

趙元淑

聞楊炯幽蘭之歌作

劉希夷

獨鶴篇

初度嶺過韶州靈鷲廣果二寺其寺院相接故同詩一首

江上羈情

謁諸葛祠

仁儉

樂道歌

魏元忠

武三思席上詠綺娘

蘇焜

武三思席上詠綺娘

武則天

聽華嚴詩﹝並序﹞

賜姚崇

武三思

五言和波侖師登佛授記閣一首

韋承慶

九成宮山

權龍襄

神龍中自容山追入上詩

富嘉謨

麗色賦附歌

宗楚客

應制

卜天壽

五言詩二首

韋元旦

五言奉和姚元崇相公過棲巖寺詩

卷八

陳元光

題龍湖

其一

其二

其三

其四

其五

南獠納款

觀雪篇

平獠宴喜

山遊懷古

旋師之什

喜雨次曹泉州

其一

其二

望闕謝恩

教民祭蠟

祀后土

修文語土民

半徑廬居語父老

其一

其二

語州縣諸公敏續

其一

其二

和王采訪重九見訪

公庭春宴

酬裴使君王探公

晚春旋漳會酌

故國山川寫景

神湖州三山神題壁

其一

其二

其三

至人行

雲龍

風虎

聖作物睹

眞人操

恩義操

其一

其二

忠烈操

候夜行師七唱

其一

其二

其三

其四

其五

其六

其七

復禮

眞妄偈

宋之問

憶雲門

西施浣紗篇

潛珠篇

遊嵩嶽待寄詩誚之

錢江曉寄十三弟

緱山詩

北邙古墓

陸渾南桃花湯

花燭行

臥聞嵩山鐘

初承恩旨言放歸舟

題九州島院雙鶴

江行見鸕鶿

陸渾水亭

宴鄭協律山亭

憶嵩山陸渾舊宅

茅齋讀書

題會福塔院詩

陪王都督登樓詩

則天挽歌

夔州

句

法達

偈

萬回

歌

智藏

五言翫花鶯一首

五言秋日言志一首

宋務光

七夕感逝

七夕

髙邁

三五七言體詩

劉處約

下山逢故人

卷九

李嶠

池

箏

張棲貞

五言登禪定閣一首

郭震

發館陶

玄覺

永嘉證道歌

慧能

偈

無相頌﹝滅罪頌﹞

修行頌

付法頌

擬達摩和尙頌二首

自性眞佛解脫頌

示志誠偈二首

示智通偈

示智常偈

示法達偈三首

示智通偈

僧舉臥輪禪師偈作此相示

臨滅偈

無相頌

曇倫

偈

法海

偈

智通

偈

智常

偈

義淨

題取經詩

沈佺期

古鏡

瓊州

句

詩

韋希損

應制和蔡孚偃松篇

魏知古

奉酬龍門北溪作

劉義

訓崔長史公石橋詠

姚崇

五言過棲巖寺

奉使蒲州返轡奉答聖制

鄭惟忠

古石之歌

崔日用

贈崔沔

包融

桃源行

江油令

詠江上溺死女子

賦山火詩

卷十

道慈

在唐奉本國皇太子

辧正

在唐憶本鄕

與朝主人

張嵩

雲中古城賦附歌

蘇頲

大唐封東嶽朝覲頌附詩

智威

示慧忠偈

慧超

摩訶羅國娑般檀寺述志

南天路言懷

哀求法漢僧

缺名

五言��觀�明府攜﹝下缺﹞

�州司馬

��州別駕�皇�從���聞之﹝下缺﹞

�同�和

馮�原同前

�馮

同前

楊潛

同前

楊�

同前

黃土縣尉

同前

楊�

同前

雍州率���

同前

孫�

同前

李昂

戚夫人楚舞歌

趙冬曦

三門賦附歌

張說

白楊篇

句

朱評之

詠三禦史

張果

玄珠歌

金虎白龍詩

五子守仙丸歌

白履忠

還丹口訣

司馬承禎

太上升玄消災護命妙經頌

王希明

丹元子步天歌

東方七宿

北方七宿

西方七宿

南方七宿

太微宮

北極紫微宮

天市垣

卷十一

許景先

若耶春意

王翰

答客問

杜偉

過琴溪﹝並序﹞

韓休

駕幸華淸宮賦附歌

張子容

缺題

徐嶠

遊石門山

薛令之

艸堂吟

崔希逸

燕支行營

孟浩然

歸舊隱

句

贈韓襄客

韓襄客

閨怨詩

張九齡

九度仙樓

遊洞門題陳氏丹臺詩

開元儒士

登終南山得句

王位之

五言晚泛靈溪之作

邢�

五言晚遊靈溪泛舟作

張旭

雜詠

見遠亭

晚過水北

三橋

智封

對州牧衛文升使君問

懷玉

偈

王喬

望石門作

慈和

曇一師歌

張彥雄

句

蔡隱丘

句

馮待徵

虞美人怨

卷十二

辛替否

送賀祕監歸會稽詩

王瑀

送賀祕監歸會稽詩

王浚

送賀祕監歸會稽詩

宋鼎

送賀祕監歸會稽詩

李彥和

送賀祕監歸會稽詩

胡嘉鄢

送賀祕監歸會稽詩

崔璘

送賀祕監歸會稽詩

張博望

送賀祕監歸會稽詩

張綽

送賀祕監歸會稽詩

韓宗

送賀祕監歸會稽詩

韓倩

送賀祕監歸會稽詩

魏盈

送賀祕監歸會稽詩

張鼎

古銅雀臺歌

郭愼微

送賀祕監歸會稽詩

梁涉

送賀祕監歸會稽詩

齊澣

送賀祕監歸會稽詩

陸善經

送賀祕監歸會稽詩

寓汨羅芭蕉寺

賀知章

春興

放達詩

韋堅

送賀祕監歸會稽詩

李適之

送賀祕監歸會稽詩

李邕

遊法華寺

日賦附歌

題滑州公府大廳梁上

秋夜泊江渚

李瓘

送賀祕監歸會稽詩

杜昆吾

送賀祕監歸會稽詩

王琚

奉答燕公

席豫

蒲津迎駕

送賀祕監歸會稽詩

何千里

送賀祕監歸會稽詩

吳兢

擬采桑曲

李巖

送賀祕監歸會稽詩

郭虛己

送賀祕監歸會稽詩

李璆

送賀祕監歸會稽詩

李林甫

中書壁畫山水

康珽

送賀祕監歸會稽詩

崔顥

和黃三安仁山莊五首

李頎

西亭卽事

陳十六東亭

送李大貶南陽

卷十三

喬潭

裴將軍劍舞賦附歌

羣玉山賦附歌

秋晴曲江望太一納歸云賦附歌

同前賦附歸云之曲

李康成

河陽店家女

範液

自詠

李解

鳳凰之歌

蔣冽

古意

褚朝陽

觀會稽圖

崔國輔

秦中感興寄遠上人

夜度湘江

渡浙江問舟中人

齊光乂

送賀祕監歸會稽詩

李遐周

讖句

蔡希寂

句

祖詠

句

楊貴妃

句

婁玄穎

泰階六符賦附歌

呂令問

掌上蓮峯賦附歌

駕幸天安宮賦附邑老田父歌

陶翰

新安江林

王昌齡

弔軹道賦附邵平歌

雲山淸曉

四時調玉燭

梅詩

送別

送友人之安南

句

韋斌

送賀祕監歸會稽詩

韋述

送賀祕監歸會稽詩

哥舒翰

破陣樂

題鳳凰山

羅公遠

白金小還丹歌

大還丹口訣

張司馬

還丹口訣

歌

崔玄眞

大還丹口訣

許遠

題泗水亭

張﹝土自﹞

同房侍禦竹園新亭與邢大判官同遊

渾惟明

謁聖容

吐蕃黨舍人臨刑

史昂

述懷

野外遙占渾將軍

張懷瓘

書訣

詩

史思明

石橊詩

以櫻桃賜子朝義及周贄

王維

長生艸

本淨

四大無主偈

見聞覺知偈

無修偈

背道逐教偈

眞妄偈

善惡二根不實偈

來往如夢偈

卷十四

盧象

紫陽眞人歌﹝並序﹞

寄雲門亮師

玄宗皇帝李隆基

詩送玄靜先生赴金壇

詩送玄靜先生暫還廣陵﹝並序﹞

詩送玄靜先生歸廣陵﹝並序﹞

送道士薛季昌還山﹝補序﹞

批答安祿山賀雪兼賜口號

趙昂

攻玉賦附卞生追怨之歌

李白

江夏送倩公歸漢東﹝並序﹞

別匡山

太華觀

觀佽飛斬蛟龍圖贊

地藏菩薩贊

獨坐敬亭山

秀華亭

煉丹井

宿無相寺

詠方廣詩

上淸寶鼎詩二首

句

王嚴光

詩

王志安

刺當塗者

神迥

懷歐陽山人嚴秀才

寒山

詩

拾得

頌

卷十五

蘇寓

喜陸侍禦破石埭艸寇東峯亭賦詩

嚴向

送賀祕監歸會稽詩

鄭虔

與林元籍郊行舉對

苗晉卿

奉和聖制雨中春望詩

奉和行幸詩

髙適

餞故人

送蕭判官賦得黃花戍

奉贈賀郎詩一首

釋玄宗

題石門

題石門洞

�釗

沙門崇惠登刀梯歌﹝並序○題擬﹞

張諴

詠懷

太易

湘夫人祠

慧忠

答智威偈

岑參

感舊賦附歌

江行遇梅花之作

杜甫

寒食夜蘇二宅

閬中行

石文詩

句

皇甫冉

順心上人山池

題陳勝林園

元結

醉歌

惡圓之士歌

桃花

於休烈

送賀祕監歸會稽詩

周存

授衣賦附歌

杜寂

逢鄕友

李華

江州臥疾送李侍禦歌

詠雙澗

明瓚

題像

辭名

樂道歌

鄭轅

遊枋口﹝並序﹞

蒙泉

薜荔壁

石筍髙

崔全素

與鄭轅薛晏遊枋口同賦三韻詩

蒙泉

薜荔壁

石筍髙

薜晏

與鄭轅崔全素遊枋口同賦三韻詩

蒙泉

薜荔壁

石筍髙

應眞

偈

李幼卿

題瑯琊山寺道標道揖二上人東峯禪室時助成此��築斯地

無住

偈

茶偈

卷十六

趙遷

故功徳使涼國公李將軍挽歌詞二首

獨孤及

揚州崔行軍水亭泛舟望月燕集賦詩﹝並序﹞

任公叔

登姑蘇臺賦附歌

張謂

句

崔峒

句

吳筠

句

崔載華

消暑樓詩

張繼

望歸舟

代書索鏡

剡縣法臺寺灌頂壇詩

送客

苗發

酬李端得山中道友書見寄之作

李子卿

垂白之老擊壤歌

授衣歌

玄覽

投龍洞

王綬

題戴徵君幽居

李嘉佑

五言登郡北佛龕一首

七言謁倍城縣南香積寺老師一首

七言登北山寺西閣樓馮禪師茶酌贈崔少府一首

錢起

題杜舍人林亭

宿雲門寺

芝艸

芭蕉

送友人入蜀

送歸客

楊員外

贈錢起

嚴維

遊荊溪

劍詩

句

贈王叔雅兄弟

嚴氏

頌鮮於叔明

胡運

佩賦附歌

崔生

思紅綃妓詩

崔公輔

同李使君渭遊等慈寺

路應

遊南雁蕩

朱灣

贈饒州韋之晉別駕

韋使君席詠拗籠籌得玆字

陳潤

題潘嶽六城南莊莊是源贊善處

楊旬

呈史君

張叔良

寄姜窈窕詩

姜窈窕

詩

張翔

經羅淵弔屈原

常衮

浮萍賦附歌

喬琳

太原進鐵鏡賦附歌

卷十七

大歷年浙東聯唱集

松花壇茶宴聯句

尋法華寺西溪聯句

雲門寺小溪茶宴懷院中諸公

徵鏡湖故事

自雲門還泛若耶入鏡湖寄院中諸公

秋日宴嚴長史宅

嚴氏園林

柏梁體狀雲門山物﹝並序﹞

花巖寺松潭

入五雲溪寄諸公聯句

鮑防雲門寺濟公上方偈序

同人護戒刀偈

李聿茗侶偈

杜奕芭蕉偈

缺名山啄木偈

缺名澡瓶偈

鄭﹝上旣下木﹞山石橊偈

杜倚漉水囊偈

袁邕藤偈

崔泌薔薇偈

缺名班竹杖偈

任逵題天章寺偈

登法華寺最髙頂憶院中諸公

卷十八

李端

早梅

湖南歸夢

張南史

送李使君貶郴州

蕭昕

上林白鹿賦附歌

吉中孚

奉同祕書苗丞菘陽山閒居引

劉方平

地儉

郎士元

五言普門上人蘭若一首

五言南嶽寺普上人院一首

寄靈一上人初還雲門

駐節太康

詩

送皎然上人歸山

句

劉商

白角樽歌

嚴巨川

建中四年十月感事

論惟明

朱泚亂定後上皇帝詩

朱放

和蕭郎中遊蘭若

暢當

釣渚亭

李泌

建寧王哀詞二首

句

戴叔倫

酬秦徵君徐少府春日見集

詩

新池

早春書情寄河南崔少府

早發陜州途中贈嚴祕書

喜嚴侍禦蜀還贈嚴祕書

贈淮西賈兵馬使

李博士

問韋應物

劉長卿

同姜泛水題裴司馬東齋

過鄭山人所居

將赴湖南湖上別皇甫曾

韋應物

送靈澈還雲門

早春詩

芳艸澗

春雪

楊華

將赴渭北對月懷晝上人

殷濟

悲春

秦閨怨

憶北府弟妹

奉憶北庭楊侍禦畱後

歲日送王十三判官之松州幕

冬宵感懷

嘆路傍枯骨

言懷

見花發有思

無名歌

夢歸還

希遷

艸庵歌

參同契

偈

大同濟禪師

頌

張芬

酬李端山中見期不至

楊衡

上陽春辭

句

徐浩

詩

顏眞卿

天臺智者大師畫贊

卷十九李臯

桃源

遊南鴈詩

靑霞子

龍虎元旨歌

秦系

雲門山

姚明﹝昜�﹞

送常州司士崔千里

戎昱

開元觀陪杜大夫中元日觀樂

席夔

運斤賦附歌

裴延齡

怒李京兆充

盧綸

劍詩

韋渠牟

竇五判官罷舉赴商州辟書袖文相訪書懷話舊因抒鄙懷

懷素

句

皎然

五言答李師尙

三言重擬五雜俎

陸羽

句

與耿湋聯句

鮑君徽

入南澗

閒宵望月

晚眺

徳宗皇帝李適

寶應初徵史朝義過虢州題僧寺壁

韋臯

贈何遐

歐陽詹

靈巖述舊

鄭儋

登汾上閣

許稷

江南春

張崇傑

龍池

崔子向

遊雲門

法照

寄勸俗兄弟二首

紅螺山和尙

示門人頌

周渭

湘妃廟

陳詡

新雷

李覲

紫玉見南山賦附歌

陳羽

七言宿西臺江寄別南間寺一首

五言宿妙喜寺贈遠公一首

五言秋夜南間寺江尙院翫月一首

陸質

送最澄闍梨還日本詩

澄觀

答復禮禪師眞妄偈

吳顗

臺州相送詩一首

孟光

送最澄上人還日本國

毛渙

送最澄上人還日本國

崔﹝上莫下言﹞

送最澄上人還日本國

全濟時

送最澄上人還日本國

行滿

送最澄上人還日本國

許蘭

送最澄上人還日本國

幻夢

送最澄上人還日本國

林暈

送最澄上人還日本國

黃子野

扣舷歌

卷二十

龐蘊

詩偈

卷二十一

龐蘊

詩偈

雜句

居士見僧講金剛經至無我無人居士問云旣無我無人是誰講誰聽座主無語乃與頌曰

與谷隱道者頌

詩偈

卷二十二

陽城

謁贈何國子監司籍堅

何堅

次韻答陽刺史城

除授太學國子監司籍之職因賦

顧況

漁父詞

題梨花睡鴨圖

委羽山

蘇州刺史

贈顧況詩

順宗皇帝李誦

問如滿禪師

如滿

答順宗皇帝問

朱千乘

山莊早春連雨卽事

早春霽後山莊卽事

送日本國三藏空海上人朝宗我唐兼貢方物而歸海東詩﹝並序﹞

朱少端

送空海上人朝謁後歸日本

曇靖

奉送日本國使空海上人橘秀才朝獻後卻還

鴻漸

奉送日本國使空海上人橘秀才朝獻後卻還

鄭壬

奉送日本國使空海上人橘秀才朝獻後卻還

胡伯崇

贈釋空海歌

余鼎

奉贈葉�郎新湖詩

汪仲陽

奉贈葉�郎新湖詩

薛巽

善捲祠

盧殷

金燈

段弘古

秋懷

孤竹

王承鄴

登石傘峯

齊推

登石傘峯

路黃中

登石傘峯

範傳正

正月十五夜翫月詩

武元衡

云居寺

劉伯翁

奉酬竇三中丞見贈

靈澈

雲門寺

謫汀州

林蘊

過秦松嶺

答顏太守

馬逢

長句贈微之

白元鑑

大滌山

法堂

新池

瀑布

隱峯

偈

無了

臨化示偈

粲和尙

贊馬氏子

郭通

零陵寺井欄贊

林藻

夜

晚泊鄞陽

爲樵

卷二十三

懷信

題桂林七星巖棲霞洞詩

權徳輿

石塘路有懷院中諸公

曉發桐廬

靈默

越州觀察使差人問師以禪住持依律住持師以偈答

蘇溪和尙

牧護歌

大義

坐禪銘

頌

新羅僧

偈

張仲素

催妝詩

慧藏

弄珠吟

米嶺和尙

遺偈

裴次元

冶山二十詠﹝並序﹞

天泉池

李直方

句

潘存實

壺公山

陸暢

九日夜

柳宗元

答問附歌

送賈山人南遊歌﹝並序﹞

送元暠師詩﹝並序﹞

滕倪

秋懷

李正封

月桂

句

大顚

欲歸山畱別韓潮州愈偈

邢允中

洗﹝金本﹞潭

駐錫峯

薛蘋

禹廟神座頃服金紫蘋自到鎭申牒禮司重加衮冕今因祈雨偶成八韻

崔詞

謁禹廟

羊士諤

歷山

崔備

寄羊士諤永寧裏居

自在

放少師行腳時頌

三个不歸頌

伏牛小師

答伏牛和尙

張署句

卷二十四

韋貫之

同竇羣雪中寓直

柳登

顏魯公挽歌詞

李頭陀

沙堤葬母

天然

孤寂吟

翫珠吟

又頌

驪龍珠吟

弄珠吟

李諤

過施水庵

孟簡

白烏呈瑞賦附歌

謁禹廟

蔣防

臨蒸諸葛亮宅

徐元弼

太常寺觀舞聖壽樂

陳諫

登石傘峯﹝並序﹞

玄幽

題京兆大興善寺釋南素院

韓愈

送李願歸盤谷歌

袁氏先廟碑附詩

南海神廟碑附詩

處州孔子廟碑附詩

柳州羅池廟詩

唐故江南西道觀察使中大夫洪州刺史兼禦史中丞上柱國賜紫金魚袋贈左散騎常侍太原王公神道碑銘附詩

曹成王碑附詩

遊祝融峯

題西白澗

別韓湘

題遊息洞

法藏

歌行一首

白行簡

濾水羅賦附歌

見杭州烏窠和尙後作

衛中行

登石傘峯

次休

贈白使君樂天

歐陽衮

及第後返閉戶窮﹝下缺﹞

劉叉

範忠韓喜得劉先生詩

孔仲良

暑中卽事

薛昌朝

紫閣

卷二十五

李敬彜

同觀察使張公仲方大和元年夏禱雨歸至聖泉寺作

彭城

同觀察使張公仲方大和元年夏禱雨歸至聖泉寺作

徐凝

宿猿洞

王師閔

題瀑布詩三首

楊巨源

謝人送鯽魚鱠

謝人送粽

別薛柳二員外

太原寒食觀仗上嚴司空

贈盧洺州

句

韋處厚

秪剡

句

惟儼

曜日頌

李涉

李獨攜酒見訪

贈蘇小

商州

李益

遊棲巖寺

鄭絪

詠諸葛亮詩

錢徽

小庭水植率爾成詩

同樂天登靑龍寺上方望藍田山絕句

薛濤

題從生假山

楊於陵

登石傘峯

習家池大堤詩

句

張籍

詠陀羅山

王建

夢好梨花歌

贊碎金

盧元輔

靈隱寺

沈亞之

夢遊仙賦附詩

湘中怨解載鄭生愁吟

直言

觀元相公花飲

元稹

再酬復言和誇州宅

遊雲門

題法華山天衣寺

拜禹廟

奉使往蜀路傍見山花吟寄樂天

封書

春詞

詠鶯

石橊花

送晏秀才歸江陵

早春書情

雨後書情

雨後感懷

雨後感情

題李端

春情多

薔薇

夜花

送故人歸府

送劉秀才歸江陵

送裴侍禦

上西陵畱別

旅捨感懷

罷獘務思歸故國寄知友

閉門卽事

題王右軍遺迹

題藍橋驛

宮詞

詠李花

拗花

山茶花

崔徽歌

和浙西李大夫晚下北固山喜松徑成陰悵然懷古偶題臨江亭

句

詠廿四气詩

立春正月節

雨水正月中

驚蟄二月節

春分二月中

淸明三月節

谷雨三月中

立夏四月節

小滿四月中

芒種五月節

夏至五月中

小暑六月節

大暑六月中

立秋七月節

處暑七月中

白露八月節

秋分八月中

寒露九月節

霜降九月中

立冬十月節

小雪十月中

大雪十一月節

冬至十一月中

小寒十二月節

大寒十二月中

李惟

霍小玉歌

卷二十六

謝觀

招李夫人魂賦附楚詞

普化和尙

偈

崔玄亮

十二月四日寄樂天

登第後自詠

李合

石牀石鑑

崔岐

贈杜顗

呂讓

和入京

範酇

句

嚴休復

與於駙馬

盧仝

句

陸﹝上下一中曰﹞

遊天衣寺

沈傳師

白雲亭

贊碎金

普願

久住投機偈

性空

偈

王涯

宮詞

崔覲

﹝泳去永攺黨﹞谷

缺題

缺題

漢中城樓

廉水渡

教場

句

空海

過金山寺

靑龍寺畱別義操闍梨

在唐日觀昶法和尙小山

在唐日贈劍南僧惟上離合詩

鑑空

示柳珵

李逢吉

奉和酬相公賓客漢南畱贈八韻

句

智常

萬卷贊

偈

徳誠

撥棹歌

偈

裴通

王右軍宅

齊安和尙

偈

神贊

偈

公畿和尙

偈

皇甫曙

再勸樂天酒

卷二十七

李翺

洗墨池

朱慶余

惆悵詩

張又新

永嘉百詠

滴水捲

郭公山

大羅山

白鶴山

百里芳

周公廟

中界山﹝補序﹞

鄭居中

臨終作

吳士矩

獨酌謠

贈元微之

開成朝士

句

令狐楚

九日黃白二菊花盛開對懷劉二十八

酬蘇少尹中元夜追懷去年此夕鄙人與故李諫議郭員外見訪感時傷舊之作

社日早出赴祠祭

鄂州使至竇七副使中丞見示與元相公獻酬之什鄙人任戶部尙書時中丞是當司員外郎每示篇章多相唱和今因四韻以寄所懷

奉送李相公重鎭襄陽

重修望京樓因登樓賦詩

元和初任禮部員外郎作

蕭膺

土圭詩

李滂

詠愁

陳嘏

霓裳羽衣曲賦附歌

裴丹

重建東峯亭﹝有序﹞

裴度

新開龍泉晉水二池

夏中雨後遊城南莊示樂天八韻

開成時儒

送義存出家

法常

答鹽官齊安國師見招

宗密

偈

座右銘

答復禮禪師眞妄偈

劉禹錫

望賦附宮人憶月之歌

攺髙陵人頌劉仁師詩

祭韓吏部文附詩

聽軋箏

贈樂天

貧居詠懷贈樂天

酬樂天

賀樂天談氏外孫女初生

路單

和元常侍晦除浙東畱題越亭

盧貞

樂天偶眠詩

施肩吾

詠山魈

下元歌

贈袁將軍

太白經附頌

潘咸

皇恩寺

宜春頭陀

歌

道常

樂道歌

愚公谷人

船子和尙東遊泊釣船處

卷二十八

賈島

逢友人

送人

桃氏林亭

南臺對月

寄貞空二上人

句

周賀

梧桐詩

句

劉得仁

秋望

賀蘭朋吉

句

滕邁

句

僧初

玉泉寺次韻寄白樂天刺史

李播

悼故妓

吳二娘

長相思

白居易

濟源上枉舒員外兩篇因酬六韻

同崔十八宿龍門兼寄令狐尙書馮常侍

雨歇池上

十二時行孝文

行香子

鳥窠和尙贊

贈鳥窠和尙詩

南嶽橫龍寺

遊紫霄宮七言八句

贊崔氏夫人﹝並序○題擬﹞

采石墓

宿雲門寺

會二同年

題法華山天衣寺

戲酬皇甫十再勸酒

重陽日

新艷

江郎山

題天柱峯

贊碎金

寄盧協律

登西山望硤石湖

和楊同州寒食幹坑會後聞楊工部欲到知予與工部有敷水之期榮喜𨿽多歡宴且阻辱示長句因而答之

早春閒行

對酒當歌

早夏閒興

辱牛僕射一札寄詩篇遇物寄懷情

辱牛僕射相公一札兼寄三篇寄懷雅意多興味亦以三長句各各繼來意次而和之

任氏行

閨情

木芙蓉

杭州景致

春興

同夢得醉後戲贈

題新澗亭

贈隱士

七夕

聞裴李二舍人拜綸閣

別後寄美人

句

新婦石

西巖山

懶出

聽琵琶勸殷協律酒

歙州山行懷故山

贈牛思黯

句

李紳

暮宿淸涼院

在端州知家累以九月九日發衡州因寄

再遊應天寺聖母閣

仙都卽事

題北峯黃道士艸堂

題龍宮寺淨院四上人

與李頻詩

句

芝艸

繆島云

過盱江麻姑山題絕句

無可

贈敬睦助教

江寧詠雪

諭鳧

句

春寒夜宿先天寺無可上人房

薛瑩

海上

章孝標

曹娥廟

及第日報破東平

秋夜旅情詩

句

卷二十九

王起

答廣宣上人

楊漢公

訾州宴遊

八月十五夜銷夏樓翫月

牛僧孺

答樂天見寄履道新小灘詩

句

韋瓘

句

李徳裕

畫桐華鳳扇賦附歌

白芙蓉賦附歌

重臺芙蓉賦附歌

柳柏賦附謠

晚下北固山喜松徑成陰悵然懷古偶題臨江亭

闕題

遊北固

廬山

贈甘露寺僧道行

句

陳商

句

李敬方

登天姥

句

賈馳

句

張文規

寄劉環中秀才

郡齋書情

雍陶

和兵部鄭侍郎省中四松詩

小桃源詩

周墀

賀王僕射發榜﹝並序﹞

杜牧

缺題

貴池亭

暮春因遊明月峽故畱題

安賢寺

玉泉

遊盤谷

崔�

走筆送杜十三歸京

張祜

贈李庠郊居

春遊東林寺

上牢盆使

采蓮

李﹝王玉﹞

李﹝王玉﹞白日衝天詩

淮南幕吏

上李﹝王玉﹞相公詩

靈佑

偈

顧非熊

六言玉臺體

入雲門五雲溪上作

西明寺合歡牡丹

楊宇

贈捨弟

趙嘏

遊雲門

贈陳處士

陪盧侍禦訪廬山元處士

崔涯

句

希運

答裴相國休

李貽孫

同觀察使張公仲方大和元年夏禱雨歸至聖泉寺作

李褒

宿雲門香閣院

張固

醉石

東林寺

李商隱

筍

句

淸越

贈方幹

宣宗皇帝李忱

浮雲宮

悼鹽官和尙

送崔鉉赴淮南

題天乙山寺

軒轅集

還丹口訣

髙元裕

簡知舉陳商

南卓

句

卷三十

項斯

寄剡溪友

李郢

泉

智通

臨終偈

周碏

題東林寺

韓琮

巢父井三絕

遊香山寺

句

棲白

寄獨孤處士

懷竺法深

奉贈河西眞法師

圓鑑

五言美瓜沙僧獻款詩一首

彥楚

五言述瓜沙僧獻款詩一首

子言

五言美瓜沙僧獻款詩一首

建初

感聖皇之化有燉煌都法師悟眞上人特疏來朝因成四韻

太奉

五言四韻奉贈河西大徳

有孚

立贈河西悟眞法師

宗﹝芯去心攺臣﹞

七言美瓜沙僧獻款詩二首

辧章

依韻奉酬悟眞大徳

悟眞

辭謝辧章大徳

景導

贈沙州僧悟眞上人兼送歸

李節

過耒江弔子美

於武陵

泛若耶宿雲門

韋曲

裴休

白水洞飛泉

延慶化城寺

頌黃陵斷際禪師

武林石橋亭

淸教

句

道吾和尙

樂道歌

畢諴

句

周繇

惜春

詹雄

詠蟬

詠柳

景岑

勸學偈

誡人斫松竹偈

投機偈

因事頌

須彌納芥子頌

明教中幻意偈

答南泉久住投機偈

偈

亡僧偈

師復

句

智眞

偈

溫庭筠

句

卜山居

封特卿

爲湖州軍倅日與同年李大諫詩酒唱酬以疾阻歡及愈作此詩

離別難

義玄

將示滅說傳法偈

某大徳

趙州和尙將遊五臺作偈畱之

從諗

十二時歌

因見諸書見解異途乃有頌

因魚鼓有頌

因蓮花有頌

頌

送淩行婆頌

淩行婆

答趙州和尙頌鄭﹝王己﹞

傷淘者

卷三十一

皇甫松

大隱賦附歌

趙象

絕句寄步非煙

賦詩以謝步非煙

於前庭獨坐賦詩

寄步非煙

托門媼贈步非煙詩

良價

新丰吟

寶鏡三昧歌

自誡

辭北堂頌二首

後寄北堂頌

网要頌

敲唱俱行

金鎖玄路

不墮凡聖

功勛五位頌

眞贊

答僧問如何是主中主

臨寂示頌

過水睹影大悟前旨因有偈

王子頌五首

誕生

朝生

末生

化生

內生

心丹訣

悟道偈

偈

缺題

五位君臣頌

呈雲巖偈

答仰山頌

頌

道允

辭雪峯和尙

隱山和尙

示洞山偈

畱壁

師虔

栽松頌

正原

偈

李騭

判人求免稅

義忠

答王侍郎諷問黑豆未生芽時頌

偈四首

京師小子弟

謔楊萊兒

陳陶

和江西李助副使早登開元寺閣

嚴都

擬送賀祕監歸會稽詩

李頻

寶賢堂

蘇州寒食日送人歸覲

句

李罕

披雲霧見靑天詩

王�

王氏殤女墓銘

盧肇

牡丹

送李羣玉

病馬

﹝口宅﹞姚巖傑詩

題雲峯寺

劉瞻

竹枝詞

從朗

將歸寂有偈

盧庠

送張曄赴舉

張曄

寄徵衣

孔紓

臨終前月餘作隱語

卷三十二

裴坦

予自右轄出鎭鍾陵祕監家兄不忍遠別亟見宰坐求替遂得同赴江西時也薦福大徳顯公禪門上首言歸東林亦獲結侶道路陪遊每承淸論今過寺因畱題詩一首

與大願和尙詩

裴謨

和捨弟寄題東林寺

送陳讜授本府長史

張演

詠萬安邑

句

潘煒

吳興詩

曹唐

眞人酬寄羨門子

漢武帝宴西王母

崔﹝王玉﹞

灼灼歌

宗亮

它山歌

它山堰

禮舍利塔

靈鰻井

曹鄴

東洲

東郎山

西郎山

李庾

東都望幸賡歌

道朗

白鹿山人李端符捨書奉報四恩三有永充供奉善眾君子建尊勝幢因書長句

周朴

登靈巖寺上方

登福唐縣樓

古人早行詩

梨花

天門靈泉院

南樓

章碣

句

陳蓬

讖

詩

蔣琰

隱居卽事

日泊

邵謁

詞

句

李當

遇信美臺詩

張喬

送友人北遊

利蹤

頌

臨行頌三首

羅漢和尙

歌

偈

薛能

海棠﹝補序﹞

海棠

再遊雲門訪僧不遇

風詩

陸龜蒙

野廟碑附詩

句

善會

臨終偈

頌

李達

奉和大徳思天臺次韻

景全

次韻二首

休靜

頌

擇禪師

因道吾指夾山尋師頌

夾山頓遇以華亭頌

卷三十三

寰普

心珠歌

秦韜玉

簡寂觀

馬詩

張賁

題招提院靜照堂

淸弋江田舍

張孜

庚子年遇赦

雜言

薛逢

送白相公

元日觀仗

寄湖州開元寺座主

慧寂

偈

上洞山頌

楊奇鯤

巖嵌綠玉

鄭畋

酬通義劉相瞻

二十八宿詩

謬獨一

句

麻衣禪師

麻衣頌

張白醪

歌

來鵬

水仙花

皮日休

望故沔城

天門夕照

道院迎仙

靑城暮雨

王鐸

擬送賀祕監歸會稽詩

全豁

曜日頌

鄭殷彜

依韻繼和王霞卿詩

張曙

擊甌賦附歌

途中聞蟬

還陽子

識黃芽歌

識鉛汞歌

師訪

師勉

師貽

師誨而餞之

濮陽人

與崔渥登眺江亭賦長韻

崔渥

和濮陽人登眺江亭賦長韻

胡曾

題三陵冢

玉川偶興

髙駢

夏日

羅鄴

宿雲門寺

句

鄭昌圖

答楚兒

方幹

再遊雲門

和徵婦寄寒衣

遊雪竇寺

遊嶽林寺

駐紫霞觀

戲吳傑令

吳傑

還方幹令

張拙

偈

慧光

頌

約禪師

答僧問

爾朱翺

還丹口訣

卷三十四

顧云

送崔致遠西遊將還

孤云篇

劉崇龜

伏蒙僕射相公許崇龜攀和杜鵑花詩勒諸巖石伏以崇龜本乏成章矧恐絕唱徒荷發揚之賜終流唐突之愛將廁庭覲光叨榮被謹次前韻兼寄呈桂州僕射

僧鸞

句

文炬

偈

過尢溪靑印石畱偈

郟滂

六合懷古詩

橫山

懷古詩

芳艸澗

塔山二首

獨山

惜水灣

龍池

晉王城

苻融城

龍津橋

永定岡

治浦橋

滁河

廢淸風亭

廢士林館

廢如歸館

城隍廟

儒學舊基

偃松

海印

詩

陳巖

句

李山甫

牡丹

贈前翰林待詔王敬傲

元安

神劍歌

浮漚歌

答學人問如何是西來意

偈

劉松

題九疑山

令超

垂訓詩

文喜

五臺山夜行遇童子問答忽然不見作

孫偓

南遷至衡嶽贈全玼詩

本寂

題廊壁

示紙衣道者頌

五相偈

四禁偈

示學人偈

僧舉香巖語示頌

讀傅大士法身偈後作偈

頌

偈

道虔

送洪州禾山和尙偈

頌

余鎬

哀林虔中

髙蟾

秋晚雲溪隱者居

寄題海陵離亭

鄭良士

鄭明府池亭

送人罷尉歸山

題鳴峯巖

洪諲

偈

本空

頌

卷三十五

張浚

詠紅葉題詩事

隱巒

句

克符道者

頌

初祖熊耳峯

二祖漳川鳳

三祖山谷麟

四祖雙峯松

五祖東山月

六祖曹溪寶

毗盧印

熊耳巖

馬祖麟

百丈松

臨濟龍

龍潭月

雙林桂

藥山刀

丹霞日

鳥窠柏樹居

石鞏弓

歸宗石

大梅霜

灌溪水

天皇竹

牛頭雪

五泄泉

魯祖巖

汾州玉

疏山松

關南鼓

韻山壁

南嶽讓禪師鳳

吉州鯉

南泉竹

石頭松

夾山雷

洞山泉

趙州關

云居月

都頌

志閒

頌

錢珝

和王員外雪晴早朝

赴章陵酬李卿畱別

罷章陵令山居過中峯道者二首

裴侍郎湘川回以靑竹筒相遺因而贈之

禁闈玩雪寄薛左丞

中書遇雨

中書省言懷因酬嵩陽張道士見寄

張瑜

感應詩五十六字

歐陽董

讀書臺

顏蕘

題孟浩然墓

習家池大堤

歸耕子

鑪養丹歌

李愼微

擬送賀祕監歸會稽詩

李昌符

句

趙崇

贈崔垂休詩

陳嶠

閒居

杜荀鶴

三明大師贈徹大徳

初出長安

同前

過夷門獻詩

維揚冬末寄幕中二從事

旅捨

題周繇先輩石門山莊

泛瀟湘

崔遠

送廣利大師歸江東

朱著

遊南雁蕩

延福院

吳璋

遊南雁蕩

僧潤

因覽

贈道者

贈禪客

馬冉

岑公洞

處眞

偈

李標

題王蘇蘇窗

文秀

端午

王碩

松江亭

君山詩

玄泰

畬山謠

臨化偈

司空圖

歲盡日二首

南至日

任翻

臺州早春

匡慧

頌

卷三十六

劉望

獻江西鍾令公

黃臺

問政山

張鴻

貞女石

張咸

題黎少府宅紅蕉花

鄭啟

九疑山

子蘭

柳花

孫合

春日早朝

長信宮

宮詞二首

黃璞

題玉泉

諲禪師

偈

王貞白

題狄梁公廟

吳畦

登鴈蕩明王峯詩

李洞

過荊山

野望

句

吳融

富春二首

自遣

杏花

狄常侍

悼孟昭圖

唐彥謙

雪

鄭谷

贈齊己

荷花

筆峯

春日卽事

秋扇

贈王貞白

崔致遠

秋夜雨中

登潤州慈和寺上房

送吳進士巒歸江南

秋日再經盱眙縣寄李長官

暮春卽事和顧云友使

山陽與鄕友話別

古意

江南女

寓興

蜀葵花

夢中作

題伽﹝仇去九攺耶﹞山讀書堂瀑布

鄕樂雜詠五首

金丸

月顚

大面

束毒

狻猊

寄顥源上人

贈金川寺主

入山詩

智異山花開洞

臨鏡臺

陳光

下第商山對緋桃

旅館

送人歸新羅

送人遊交趾

王輿

句

尙顏

蟋蟀詩

歸仁

句

林仙人

五言長句

七言三首

通眞道人

七言三十韻

張永進

白雀歌﹝並進表﹞

頌曰

張文徹

龍泉神劍歌

卷三十七

易靜

兵要望江南

委任第一

風角第二

占云第三

占气第四

占霧第五

占霞第六

占虹霓第七

占雨第八

占雷第九

卷三十八

易靜

兵要望江南

占天第十

占日第十一

占月第十二

占星第十三

占北斗第十四

占地第十五

卷三十九

易靜

兵要望江南

占樹第十六

占蜂第十七

占鼠第十八

占蛇第十九

占獸第二十

占水族第二十一

占鳥第二十二

卷四十

易靜

兵要望江南

占怪第二十三

禳厭第二十四

占夢第二十五

周易占候第二十六

太乙式第二十七

占六壬第二十八

醫方第二十九

馬藥方第三十

卷四十一五代上

羅衮

鳴山

句

羅紹威

公燕詩

孫棨

答王福娘紅箋題詩

黃匪躬

句

匡仁

偈

臨遷化時偈

智閒

擲瓦果悟道偈

對仰山問作偈

勵學吟

誡宗教接物頌

最後頌

修行頌

發機頌答鄭郎中又問

淸思頌

談玄頌

渾﹝�侖﹞語頌

明古頌

與崔大夫暢玄頌

寶明頌

出家頌

寄法堂頌

時人都不措問什麼精靈答曰

玄旨頌

贈同住歸寂頌

勸學頌

志守得破頌

辭見聞頌

遵古路頌與郎中

與董兵馬使說示偈

與學人宗教宗如

三句後意頌

達道場與城陰行者頌

顯旨頌

明道頌

與鄧州行者頌

三跳後頌

破法身見頌

鄭郎中

問香巖和尙

敬新磨

六目龜口號

盧道者

遺詩

李存勗

皇帝癸未年膺運滅梁再興﹝缺﹞迎太后七言詩

題北京西山童子寺七言

題南嶽山七言

題幽州盤山七言

題幽州石經山

韋說

句

郤殷象

句

裴說

寒食

客中重陽

秀登

送小白上人歸華頂

朝海峯

送貫微歸天臺

史松

夢中獻南楚國王夜宴詩

翛公上人艸書歌

後唐廚官

詠魏王繼岌羹丞相盧澄粥

王思同

和呂知柔終南山詩

李愚

述懷

宇文翰

戲程紫霄登華山偶顚僕

程遜

詩

熊皎

閒居

任贊

題案上詩

徐巡官

送賓

貽友生

陶敞

冷金亭賞菊分韻賦秋鴈

胡徽

題洪陽洞

張休

郢州白雪樓

張盈潤

題惇煌千龕窟

杜四郎

句

煙蘿子

體殼歌

李鶚

雞鳴

蘇允平

妙樂寺重修舍利塔碑附偈

卷四十二五代下

賈緯

與監修國史趙瑩詩

徐臺符

哀韓璆

馮道

平日自詠

使虜詩

同州判官

判酒務吏乞以家財修夫子廟

和凝

放魚歌

宮詞﹝第九十首﹞

洋川

龔霖

懷荊州諸友

南遊有懷

秋日途中

再宿友生郊居

宿彈琴張處士所居

擬古

送進士董位

送友人歸荊

五代外鎭官

謝學士遺茶

王仁裕

長興中題杜光寺

戮後主出降詩

胡嶠

芭蕉詩

句

楊凝式

起居帖

智暉

偈

符蒙

贈同居友人

贈張山人

春日潛溪寓居

李濤

贈山翁

題處士林亭

翟奉達

抄逆刺占後題

李沼

贈李昉

張文伏

柬範丞相質

範質

賀李昉除翰林學士

嶽陽樓詩

法覲

宗風頌

延禪師

偈

竇儀

賀李昉除翰林學士

竇儼

北海題渚宮

陶谷

石橋

謝吳越王贈金鐘

使吳越臨出境賦詩於郵亭

句

趙匡胤

日詩

華陰道中逢月出

王溥

和座主王公仁裕見賀入相詩

寄鄧洵美

在翰林時作

延沼

答西蜀歐陽侍郎頌

因僧問話有頌

李昉

贈鄧洵美

駱仲舒

句

魏丕

登升元閣賦詩

陳摶

周世宗時被召作

對禦歌

題兪公巖

題華山

贈金勵睡詩

冬日晚望

句

詩

遊士藻

句

劉東叔

臘月雨

梓潼雙燈寺僧

頌

謝調

芭蕉歌

薛熊

賞酴﹝酉縻﹞

符昭遠

謝陶谷餉鴨卵及蓮枝一撚紅

李善寧之子

貧家壁

方爲

獻硯詩

陶彜之

效胡嶠飲茶詩

歸曉

至安陸竺幹盛會

卷四十三吳

南唐上

歐陽持

書翠崖寺壁

殷文圭

送池陽徐守

修睦

落星寺詩

山北東林詩

廬山

楊夔

冰賦附詩

匡白

題東林二首

謝建

題墻上畫相撲者

李﹝上曰下弁﹞

句

彥光

答謝建偈

徐知證

題東林寺聯句

金昌宗

題鍾隱畫鶡子鳥

孫魴

簡寂觀

齊己牟儒

重開衡陽寺古迹詩刻

匡山和尙

示徒頌

白牛頌

江文蔚

句

江爲

瀑布

簡寂觀

簡寂觀

贈天臺僧

句

李建勛

鷺鷥詩

羅剎石

臨川小吏

登落星灣水心寺題水軒

文益

華嚴六相義頌

瞻須菩提頌

街鼓鳴頌

示捨棄慕道頌

僧問隨色摩尼珠頌

牛頭庵頌

因僧看經頌

庭柏盆蓮頌

正月偶示頌

寄鍾陵光僧正頌

頌

偈

善道

偈

紹修

頌

王感化

詠馬

宋齊丘

烈祖挽辭

酒令

李�

句

法滿

偈

馮延巳

句

常察

十玄談﹝並序﹞

心印

祖意

祖意

塵異

佛教

鄕還曲

破還鄕曲

轉位歸

轉位

正位前

搜玄吟

毛大仙

卦歌

隱微

偈

相裏宗

題遠大師塔

卷四十四南唐下

馮延魯

歸國南轅之日答揆相贈詩

贈李學士

志端

偈

沈彬

簡寂觀

再到東林寺

瀑布

望廬山

萍鄕春晚寓居

句

陳貺

句

左偃

懷海上故人

落花

用虛

題棲霞寺詩﹝並序﹞

宿

梅遠

築居

遷居

潘佑

句

宋維

題天申宮三首

泰欽

古鏡歌三首

擬寒山

寶津

柱杖頌

可勛

偈

朱存

烏衣巷

半陽湖

潮溝

直瀆

運瀆

鳳凰臺

開寶中江南叟

醉歌

陳徳誠

遊南雁蕩詩

趙晟

贈孟賓於

孟賓於

句

投贈張鴻

續父題壁

王仲簡

贈耿郎中

包穎

寄徐鼎臣

鍾謨

招徐鼎臣

道恆

偈

頌

唐鎬

金蓮步

徐熙

桃花夫人廟

任右元

題常州忠烈王廟

李煜

幸後湖開宴賞荷花作

宿石頭淸涼大道場

句

江直木

丙寅歲與徐鉉同賦

朱貞白

題棺木

許堅

題胡氏華林書院

查元方

查公山詩

楊文郁

謁聖林

張洎

題越臺

句

徐鉉

由皖口歸升州作

和表弟包穎見寄

李明

天柱峯

樂史

鐘山寺

李從謙

靑靑河畔艸

盧郢

殘絲曲

王操

缺題

哭左偃

卷四十五吳越上

杜稜

碧流院

羅隱

鞠歌行

宿法華寺

上亭驛

題石門

吳公約神道碑附詩

繡

詠柳

過梁震居畱題

送竈詩

下杜城

華嚴寺

遊北湖

鳳凰臺

下第詩

句

契此

歌

偈

臨滅偈

偈

蔣宗簡

頌布袋和尙

薛正明

遊南雁蕩

重惲

偈

錢朗

遺詩

重機

頌

師靜

問諸學流偈

小靜

答師靜

義昭

頌

師鼐

於淸風樓齋坐久舉目忽睹日光豁然頓曉而有偈

臨終示偈

三種病人頌

錢鏐

浮石寺

題羅昭諫新建小樓二絕

道怤

頌

答僧問好晴好雨頌

象骨山頌

答僧問十二時中如何行李頌

省超偈

僧乞示入藂林徑直之路答以此頌

談體頌

嘆景禪吟

悟玄頌

令參

示後學偈

明照和尙和後再作

勸學偈

神祿

偈

錢元﹝秫去禾攺王﹞

遊鴈蕩

皮光業

索茗題巨觥

靈照

和麗天和尙頌

麗天和尙

無著對文殊話頌

措多

入古寺作

錢弘儇

遊南雁蕩

吳黨

始遷靑溪望吳興故里

徳謙

偈

和翠巖和尙示後學偈

徳韶

頌

永安

偈

契從

偈

瑜禪師

頌

保初

頌

範贊時

贈華山陳希夷

錢元瓘

句

卷四十六吳越下延壽

舟中

野遊

金雞峯

蛾眉峯

積翠峯

淩雲峯

白馬峯

永明山居詩

偈

定慧相資歌

遊上雪竇詩

同於祕丞賦瀑泉詩

武肅王有旨石橋設齋會進一詩

句錢師悅

題淸樂亭江景防

保安寺錢俶

詩寄贈四明寶云通法師贊寧

寄題明月禪院

悟空塔

夜吟

秋日寄人

錢唐潮信詩

句曉榮

答慧文遇臻

頌本先

非風幡動仁者心動頌

見色便見心頌

明自己頌洪壽

聞墮薪有省偈錢惟治

春日登大悲閣二首

春日登大悲閣黃夷簡

山居詩錢昱

升山靈巖寺

涵虛沼畱題

畱題巾山明慶塔院

卷四十七閩

師備

送靈云和尙頌

偈

頌

志懃

偶睹春時花﹝上蕊下木﹞繁發忽然發悟喜不自勝乃作一偈

從範

偈

普聞

臨示寂聲鐘集眾說偈

義存

住山後作

遊檉洋

因學人問事

送澄沼

因讀寒山詩

詠魚鼓二首

放牛

勸人

辭曾氏

贈實師伯

幽州未得授戒

自述

師親寫版牌云

題枯木庵

題僧堂前梁

偈

和雙峯偈

暉和尙

頌

光云

和暉和尙頌

道溥

三種病人頌

示學偈

神晏

偈頌六首

十八郎殿下送彩球上於方丈頂掛便請偈

十八郎殿下又送偈上國師兼請和師乃答之

題所居屋壁

王十八郎

上鼓山國師偈兼請師和之

皎然

見挑燈偈

在靈峯時爲後生造偈

王延彬

贈泉州宏則和尙

上長慶和尙偈

翁承贊

寄圭峯寂公

酬韋二十二行次見寄

文會詠箏柱子

題河陰崔少府素幛

送人歸覲南海

送劉光載歸寧

嚴禪師

頌

慧救

曜日頌

送靈云和尙頌

韓偓

深村

�明

王審知

與僧對句

黃子稜

題所居

省澄

示執坐禪者頌

示坐禪方便頌

頌三首

答國師

長慶和尙贊

如體

古曲偈

慧忠

偈

章文谷

送士濂弟之京

王滌

南澗寺閣

詹惇仁﹝附詹琲﹞

行至雙溪口午炊主人開甕求詩作

歐陽長官見迓約余買鄰作此奉呈

父子聯韻詩

文彧

贈陳文亮

弔陳文亮

陳文亮

代遷客吟鷓鴣詩

爲僧時作

句

楊鳧

句

玄應

臨寂示漳州刺史陳文顥偈

定禦

答冥使

鄭元弼

汀州定光南安巖詩二首

淸豁

夜睹豺虎奔至契如庵前自然馴遶因有詩

韋添

天字謎

錢熙

淸源山

龍首山

九日溪偶成

張連

添撰享太廟樂章

敬宗廟奏

文宗廟奏

陳致雍

補迎神奏永和之舞九變第二奏

卷四十八楚上

居遁

偈頌﹝並序○序爲南嶽齊己撰﹞

卷四十九楚下

虛中

贈天昕禪老

送鴈

聽琴

喜友人及第

戴偃

還丹口訣

守安

頌

惟勁

贊鏡燈頌

述象骨偈

學道頌

覺地頌

劉昭禹

田家

何仲舉

謝秦王

廖匡齊

遊零陵見父題壁感而成詩

廖凝

待月

云居寺

句

何景山

望早日

李觀象

紙帳詩

徐仲雅

桃源

東華觀偃松﹝補序﹞

蔣鈞

孤雁

盧承丘

題花鈿

題渡頭船

張仲達

詠鷺鷥詩

廖匡圖

寄黃損

王正己

贈蘊上人

贈廖融

句

廖融

贈王正己

贈狄渙

廖處士

游船若寺上方

緣觀

偈

啟柔

偈

丰禪師

偈

王鼎

贈程明甫

贈僧

送僧

程嵩

八十後作

郁山主

頌

云端和尙

郁山主贊

璘禪師

頌

道尋

偏參三昧歌

卷五十南漢荊南

陳用拙

登臨湟樓

送史長沙

梁嵩

殿試荔枝詩

黃損

贈劍客

大鵬山

林楚材

月夜江行

文偃

十二時偈

宗脈頌

十二時歌

偈頌北邙行

緣密

頌雲門三句語﹝並余頌八首﹞

函蓋乾坤

截斷眾流

隨波逐浪

三句外別置一頌

褒貶句

辧親疏

辧邪正

通賓主

擡薦商量

提綱商量

據實商量

委曲商量

周渭

疊秀山

遊兼山

智寂

偈

胡君防

送郡太守

咸陽閒望

水邊

句

朗上座

葛藤歌

齊己

落星寺

西林水閣

題天門山

送人歸吳

寄王振拾遺

送韓蛻秀才赴舉

寄勉二三子

與張先輩話別

渚宮莫問詩一十五首之十一

古松

句

竟脫

入道淺深頌

懷浚

寄南平王

孫光憲

荊臺

孫光憲同寮

句

慧堅

法身頌

卷五十一蜀上

杜光庭

寓玉局山寺感懷

詩

生死歌訣

壽鄧將軍

太陽眞君咒

太陰眞君咒

木徳星君咒

火徳星君咒

金徳星君咒

水徳星君咒

土徳星君咒

羅﹝日侯﹞星君咒

計都星君咒

紫气星君咒

月孛星君咒

本命咒

賀府主令公甘雨應祈

詩

通玄贊八首

授經贊

光明贊

眞人贊六首

奉戒贊

受送頌

天壇王屋山聖迹頌

句

步虛詞

三塗五苦頌八首

解壇頌

辭三師頌

七眞贊

小學仙贊

明燈頌

啟堂頌

出堂頌

投龍頌

送神頌

還戒頌

三啟頌

楚詞頌

六十甲子歌

卷五十二蜀下

李簡

句

張蠙

述懷

句

韋莊

寄禪月大師

韋曲

貫休

戒童行

大隱四字龜鑑

題十八賢影堂詩

題東林寺四首

贊念法華經僧

詠鴈山十八寺

龍丘山

硯詩

句

過竇道者

送邊將

處默

爲貫休作

盧延讓

冬夜宴柳駙馬陟宅得更字

宋光嗣

判行營將士申請裹糧

判內庭求事人

判導江縣申狀封皮上著狀上門府衙

判小朝官郭延鈞進識字女子

判神奇軍背軍官健李紹妻阿鄧乞攺嫁

判簡州刺史安太尉申院狀希酒場云系州收搉

判內門捉得禦廚雜使衙官偸肉

王家樂

應制

王衍

自制詞

曲子

花蕊夫人

采桑子

宮詞

李珣

句

張格

感皇恩

可朋

贈孫眞人

贈友人

寄齊己

歐陽彬

復爲翰林作

徐光溥

秋山圖歌

鄭奕

歌

掌聿修

書壁

田淳

失題

李仁悅

偈

孟昶

洞仙歌

王處厚

出西郊遊古陌作

周�

芙蓉堂

幸夤遜

登戎州江樓閒望

云

雪

杏花

句

曉巒

靑城山觀

蜀中送人遊廬山

春

隱居

句

靈巖

頌石鞏接三平

李堯夫

中秋月

題白崖三洞

答蜀相李昊

句

歐陽炯

碁

卞震

憶鸛詩

途中詩

寄陳摶詩

東郊詩

卷五十三無世次上

於觀文

及第後作

牛承直

石窟寺

王肱

無題

王漸

缺題

五言同喬父君遊茅溪蘭若一首

王國華

鄰相反行

元淳

感懷

元昉

邊上秋望

元��

石門精室詩

毛熙聖

題孟巖

史君寶

贈還俗女眞

司馬�

題伏波廟

江津

句

存初公

天池寺

吳翊

遊塞

徵婦詩

吳資

合肥懷古

李斌

大桐軍行

劍歌

日南王

秋渡潁水

李聰

詠歷溪在歷陽西一里

李驛

法華寺

李昌遇

龍詩

李思聰

雞籠山

李善美

習家池大堤詩

李嘉運

詠螢

李主簿

答姬寄詩

李端公

詩

何蠲

漁父歌滄浪賦附歌

林鐸

送鄭郢州

林先輩

登山

孟安序

桃源

武涉

山行書情呈王十四

遊花苑詞

周源

訪李眞人

周濆

紅梅

周如錫

題古寺

月波亭觀書

季仲砥

題鼎湖山

尙隆之吳永素

對雪聯語

範崇

瀟湘

範灑心

句

姚揆

謝客巖

句

姚贊

八分書歌

袁吉

宿上霄洞居詩

宿赤松會仙閣詩

唐樞

贈琴僧

髙瀛

詠千僧釜

孫誧

一行算法

孫宗閔

愷悌詩﹝並序﹞

澄俗二章

心如水兮二章

惠風二章

愼獨二章

良哉二章

宜兮一章

裏無嘆兮二章

翼翼謹心二章

千里蒸蒸二章

愼�

康道

句

晁祖道

詠屏風

徐矩

支硎

徐魁

閒遊賦附長歌

梁瓊

句

卷五十四無世次下

章導

題詩枕屏

許古

被召過少室

許晏

雨霽

淑徳郡主

教子詩

張琰

感懷

春詞

張傑

與三人鼎坐吟

句

張隨

無弦琴賦附歌

張承福

柘枝舞

張彥勝

露賦附歌

陳充

句

陳端

以剡箋贈陳待詔

陳嘉

句

陳文弼

詠海潮詩

陳從道

詠扇詩

陶令君

烏石山

崔萱

戲贈

崔元明

鵲巢背太歲賦附詩

崔公遠

遠意

寄遠

崔立言

贈營妓惇龐者

常浩

贈友人

閨情

曾扈

井詩

馮友仁

別弟

題詩壁上

寄弟

馮友義

別兄

踵韻和兄見寄之作

賀蘭遂

北京內晏

楊明

爛柯山

楊鄴

登第後送人歸宜春

楊達

謝姚月華遺石華詩

楊少陽

茅亭詩

齊顗

宿南巖寺感興

鄧廷聞

分宜讀書臺詩

趙林

朝霞詩

裴極

碧流院

裴相公

大丹歌

劉聃

句

劉媛

除夜

贈怨者

歐陽皓

句

鄭在徳

柘枝舞

戴光乂

山居

蕭沼

缺題

蕭鐸

偶作

蕭辟

畱題曹娥廟

錢叔獻

至西山

蘇癿

遊苑

淸明日登張女郎神廟

元陽子

還丹口訣

金液還丹歌

還丹金液歌

白雲仙人

靈艸歌

達道艸

海寶艸

紫芝艸

合穗艸

望仙艸

金蓮艸

玉液艸

大祕艸

金風艸

大通艸

天降艸

惹羅衣艸

大道艸

長生艸

白鶴艸

磨羅艸

鳳靑艸

顯志艸

水紅艸

地蕉艸

寶山艸

小金綫艸

眞珠艸

金鸞艸

海石橊艸

聚珍艸

海桃艸

金燈艸

山靑艸

萬通艸

白珠艸

龍泉艸

寶峯艸

金錢艸

仙娥艸

黃芽艸

靑金艸

祕曰

朱君緒

法師升髙座詠

法師升髙座時詠

定座詠

下座詠

岑眞人

還丹口訣

還丹歌

傳付心訣再歌

沖虛子

還丹口訣

還丹歌

李玄光

還丹口訣

還丹歌

柳衝用

巨勝歌﹝並序﹞

曹眞人

還丹口訣

徐眞君

石膽歌

彭眞君

還丹口訣

陶埴

還丹口訣

還金歌

望江南

菩薩蠻

賀蘭求

還丹歌

楊玄一

還丹口訣

歌

楊行眞人

還丹歌

楊眞人

還丹口訣

再歌

董大仙

還丹口訣

韓蘊中

火記歌﹝並序﹞

竇眞君

七返砂歌

九轉詩

逸人不顧

注葛仙公气訣贈友人

芒﹝溪去水攺革﹞道人

芒﹝溪去水攺革﹞詩

大宗

下鹿苑寺

若訥

大還丹口訣

歌

法珍

山居

南粵

題寶相寺

惠敏

春日題感上人山莊簡法友

惠顗

鄰霄臺

僧可

鶴詩

徳最

題羅霄洞

徳圓

遊雲門寺

慧集法師

悟道頌

卷五十五

趙志集

敬贈張﹝日告﹞兄

奉酬劉長史

秋日在縣望雨仰贈鄭司馬

仰酬鄭司馬兄秋日望雨見贈之

秋晚感時寄裴艸然

奉酬裴艸然秋晚感時見貽之制

敬和裴艸然秋晚感時寄張結之作

閒廳晚景敬呈徐長史

敬和徐司馬閒廳晚景之贈

奉和閒廳晚景司戶薩照

卷五十六

無名氏

靑峯詩

詩

泉月之歌

七夕歌

冰賦附詩

君臣同徳賦附歌

籍田賦附田父歌

桔橰賦附歌

唐伯牙彈琴鏡銘

唐八稜貼銀鍍金海上仙眞八卦花鳥鏡銘

八卦十二生肖鏡銘

唐鏡銘

唐鏡銘

水星鏡銘

唐武徳禱雨辟邪鑌鐵鏡銘

唐鳳皇鏡銘

芙蓉鏡詩

鏡銘

李徳裕相公貶崖州三首

望嶽

山橊

甘州樂

醉公子

小秦王

輪臺

花

繼古韻一百十二字贈穆先生

贈韓家郎君在家修行

贈別畢道士

五代時人爲至聰禪師頌

題閒處士隱居

古琴袋織成詩

白牡丹

箜篌謠

贈段文昌

五言詩

句

五言詩

靈叟吟

偈

簡金頌

紀彌勒菩薩上生變贊

興文塔銘

刺裴度詩

獻錢鏐詩

贄髙駢歌

五代幽薊人詩

無雙歌

眞眞歌

棗

牡丹

十二月三臺詞

五言詩四首

題三危聖王寺

裴公亭

題王將軍

宜城懷古

杜康臺

筠山虎

題上髙香山院

劍津

詠劍池

桐廬金雞石

題大庾嶺

題斷石源

靈麓峯

鳳凰峯

洞靈宮

詠九仙宮

鈷鉧潭

福州烏石嶺無字碑古偈

羅浮山

題華巖洞石壁

謁聖林

南劍州古詩

化州郡守詩

題合水縣玉泉詩

題寧州泉

七言不全詩句石刻

題狼山慈航院

廬山詩

袁山

題水簾洞

早行

題圓超寺俯山堂

池州

直瀆

宣城詩

潛皖二水

玉鏡山

天柱峯

嶽陽樓

白洞灘

小酉洞

犍爲

黔州

過壁山

牓詩

食筍詩

弔子美

句

秋分夜夕月樂章

降神奏元和之舞六變

登歌奏肅和

卷五十七

唐五代小說中神仙鬼怪詩

葉法善掘地得古曲幾上十八字歌

有神降於鄭繹家吟詩

任升之五代祖仕梁於鐘山懸岸圮壙中得古銘

壺隱仙人吟詩

陳蔡女鬼與長孫紹祖歌

滕庭俊自嘆吟詩

滕庭俊遇麻大和且耶作詩

柳歸舜聞君山鸚鵡所唱歌詩

顧總見劉楨卒後詩題目曰從駕遊幽麗宮卻憶平生西園文會因寄修文府正郎蔡伯喈

徐幹對顧總誦劉楨小娘子嬌羞娘奉憶詩

總聞詩涕泗交下爲一章寄嬌羞娘子

袁誇郎遇仙詩

袁誇郎淸夜長吟

翡翠婢詠封郎春詩

袁誇郎作催妝詩

誇郎詠花扇詩

王二十七郎贈袁郎詩

誇郎贈封平仲詩

牛僧孺入薄后廟與諸后妃共吟詩

薄太后作詩

王嬙作詩

戚夫人作詩

楊太眞作詩

潘妃作詩

牛僧孺作詩

綠珠作詩

吳彩鸞作越王山詩

馬拯聞衡山祝融峯僧寺食堂內土偶吟詩

吳淸妻受仙詩

嵩山女臨去贈任生詩

沈警遇仙張女郎廟詩

沈警奉使秦隴途過張女郎廟獨酌水具祝詞

旣暮宿傳捨憑軒望月作鳳將鶵含嬌曲

又續爲歌

吟畢聞簾外嘆賞之聲復云

張氏大女郎歌

小女郎歌

沈警歌

沈警與張氏二女臨別又歌

小女郎贈警金合歡結歌

大女郎贈警瑤鏡子歌

警使回至廟中得小女郎書書末有篇云

趙阿奴魚背字

盧攜夢人贈句

楊國忠聞屏風女歌

句曲父老爲三茅君歌

靑蘿帳女贈穆師言雙琉璃杯詩

眇目道士命箋毫書詩

美少年繼作

靑城白裘叟贈楊內侍二十八字詩

湘妃廟席上妲己賦詩

泰山獵人石室遇仙聞董雙成奏云和笙詞

羅浮松續賈松句

日華月華君贈鄭冠卿詩

南嶽魏夫人傳所引詩

王母贈魏夫人歌一章﹝並序﹞

雙禮珠彈云璈而答歌一章

髙仙盼遊洞靈之曲一章﹝並序﹞

四眞人降魏夫人歌共五章﹝並序﹞

方諸靑童歌一章

次扶桑神王歌一章

次淸虛眞人歌二章

宋人著作中所載唐五代神仙鬼怪詩

申光遜夢張沆手出小佛塔上詩

錢仁伉聞牡丹空中吁嘆之辭

大歷間五臺山翁贈無著偈

大歷間五臺山童子贈無著偈

咸通三年文喜在洪州見文殊現身說偈

於則夢汧陽神紫相公謝供茶贈詩

蒲津朱衣人獻範仁恕詩

九嶷邢仙翁詩

潯陽漁父歌

僧伽卒後顯形長慶元年夜半於泗州牧蘇公寢室前歌

崔球夢妻作詩

邢鳳挑女仙詩

李知遙臨化聞空中說偈

靑童君別趙旭詩

趙旭酬靑童君詩

後十三年有人於益州見趙旭形容短小如八九歲小兒模樣行歌於市曰

賈眞人壁間畱詩

陳七子題臙脂巖詩

唐時有人入觀源洞見石室壁間﹝禾犀﹞川詩

詠千歲寶掌和尙

千歲寶掌和尙遊吳偈

千歲寶掌和尙返飛來峯棲石竇題句

千歲寶掌和尙題朗禪師壁

千歲寶掌和尙臨滅示徒慧云偈

宋以後著作中所載唐代神仙鬼怪詩

徐登詩句

陸禹臣贈吳生詩二首

南嶽仙題金牛石壁

鳳凰臺獸相和歌

卷五十八歌謠讖記嘲噓諺語

載初元年沙州歌謠﹝並序題擬以下歌﹞

鄴下百姓爲張嘉佑歌

蜀州民爲鄭知賢歌

選人爲崔沔王丘歌

揚州民爲杜亞誦

澧州人爲刺史歌

淸源郡人爲薛昱歌

河南民爲河南尹某公歌

長道縣人爲王田二公歌

吉州民爲刺史張儇歌

果州百姓爲史謙恕歌

杭州民誦刺史房孺復

載筆氏書百辟之詞

象胥氏譯四夷之歌

道州民爲刺史薛伯髙毀鼻亭神歌

劉明徳墓志銘末附歌

鍾陵郡民爲節度使紇幹臮歌

髙平野老爲文斤歌

咸通中小兒歌

吳髙祖時華姥山童子歌

華亭君歌

眉州民爲張琳歌

周季年東漢國大雪盛唱

閩人爲鄭家八虎歌

紇眞山神泉歌

秦中兒童戲歌

武徳二年江東童謠

隨日童謠

女武王謠

軍中謠

長安中謠言

武后時謠

開元末童謠

天寶間謠

上元元年淮西童謠

零陵郡復乳穴謠

成都人爲新修福成寺謠

荊門縣人送裴均入朝謠

鍾陵民爲李公謠

峽路謠

隴亭童謠

撫州民爲千金陂謠

咸通初洛中謠

諸軍爲唐末帝謠

楊渥時謠言

淮南市井小兒唱

武義中童謠

吳越文穆王治世子弘樽府時謠言

長興中人爲張生鐵謠

湖南童謠

益陽土謠

盧光稠未舉南康時謠

谷城石人腹讖文

白雲先生張約言葬失其地讖

崔巽遺言

安慶緒將敗時讖

錫山銘二首

牛僧孺讖

黃巢將興之讖

天復初劉道昌得篆書

王建時讖

天目山讖

莆陽古讖

宋齊丘引南唐開國讖

廣順末京師讖

壺公山古讖

唐商客王昌瑾得古鏡銘

患目鼻人互嘲

謔髙渙

戲杜審權

楚州好事者題吳堯卿葦棺

教坊伶人獻語

詠和凝範質

嘲李度登第

時爲俳偕語詠天

泰州民刺褚仁規詩

伶倫攺詩嘲陳癩子

嘲蝦蟆

顏師古引諺

華壤英主爲神迥諺

貞觀時諺

魏徵引諺

王勃引諺

陳子昂引諺

劉知己引今諺

張鷟引諺

張說引諺

李邕引諺

李邕妻溫氏引諺

崔仁師引諺

趙蕤引諺

畫松諺語

李諲引諺

張懷瓘引諺

李觀引諺

省躬諺

襄陽古諺

邔縣古諺

白居易引諺

範攄引諺

王叡引諺

《獨異志》引諺

李匡文引諺

稷下諺

木奴諺

瓊振二州人

安定郡裏諺

徐知諤引諺

孫光憲引諺

時人爲張全義諺

王蜀時人爲髙道興諺

王仁裕引諺

楊億引諺

時人爲省中諺

贊寧引諺

陶谷引諺

南鄭縣旱山諺

鄜州雲巖縣庫利川土諺

諺

時人爲神照語

唐史官引語論冀州民俗

時人爲玄奘法師兄弟語

時人爲來虞二氏子語

鸚鵡谷水世語

中宗時人爲李元恭語

中宗時人爲鄭愔語

時人爲蘇頲語

京中人作二豹咒

時人爲韓朝宗語

輕薄者爲進士及第語

世人爲吳道子王﹝左阡去千右施去方﹞子言

徐浩引俗語

唐時爲八詩人語

時人爲魏博牙軍語

陳藏器引俗語

時人爲陽城鄭剛李周南語

長安人爲宋淸語

峽中舊語

江湖語

時人爲兔褐語

鎭海軍壯兒語

歷城土人爲光政寺磬語

齊人爲妒婦津語

文宗時舉場中語

京師語

會昌中長安人語

裏語

時人爲劉師貞語

俚語

人爲分香蓮語

蜀人謂長須僧語

宣州人爲弘農王語

崔淙引俚語

丹州俗語

戶牖俗語

金楡山土人言

俗語

時人爲沈警語

蜀人爲南詔語

乾符中人稱蔣凝語

唐時人爲祕書省太常寺官語

風流箭語

韓鄂引俗語

人爲太白山橫云語

淸丰故老傳語

人爲吳道子曹仲達語

梁時人爲吳道子劉彥齊語

揚州人爲彭玕語

薊州耆舊語

南溪故老傳語

贊寧引語

宋城民爲祝天貺和甄語

《灌畦暇語》引常言

《酉陽雜俎》引語

舉場舊話

卷五十九先宋詩上

傅翕

四相詩

生相

老相

病相

死相

頌

貪嗔癡

十勸

頌二首

還源詩十二章

浮漚歌

獨自詩二十章

爾時大士語諸弟子晝夜思維觀察自心生而不生滅而不滅止息攀緣人法相寂是爲解脫乃作五章詞曰

行路難二十篇﹝並序﹞

第一章

明心非斷常

第二章

明眞照無照

第三章

明心相實相

第四章

明無相虛融

第五章

明凡聖非一非二

第六章

明心性無染

第七章

明般若無諍

第八章

明本際不可得

第九章

明無斷煩惱

第十章

明寂滅無心常行精進

第十一章

明法身體用自在

第十二章

明金剛解脫

第十三章

明寂靜無照無得

第十四章

明三空無性

第十五章

明空有不違

第十六章

明魔怨

第十七章

明法性平等

第十八章

明不思議佛母

第十九章

明無覺精進

第二十章

明菩提微妙

行路易十五首

率題六章

第一章

嘆佇歸珠至今獲

第二章

嘆斷髙遂背元志

第三章

勸修無上道

第四章

嘆世人不厭苦任自纏嬰

第五章

勸請仁賢背苦就樂

第六章

勸同趣至眞解因緣縛

有沙門問大士那不出家答曰不敢住家不敢出家爾時又爲東鄕侯率題二章略說理要云

勸諭詩三首

率題兩章

三諫歌

歌

頌

寶志

大乘贊十首

十二時頌

十四科頭

菩提煩惱不二

持犯不二

佛與眾生不二

事理不二

靜亂不二

善惡不二

色空不二

生死不二

斷除不二

眞俗不二

解縛不二

境照不二

運用無礙

迷悟不二

偈

預言

菩提達摩

讖

付法頌

卷六十先宋詩下

朱彥時

黑兒賦

徐成

寶金篇

寶金歌

王良百一歌

略相

毛病

雜忌

眼病

醫候

起臥

療風

筋骨

療黃

瘡痍

齒歲

陰眞君

還丹歌

葛玄

登天臺

劉思眞

醜婦賦

戴良

失父零丁

無名氏

道藏歌詩

道藏元君詩

道藏元始歌

道藏左夫人歌

道藏中嶽仙人歌

疊韻詩

疊連韻詩

擲韻詩

重字韻詩

同音韻詩

句

的名對詩

異類對詩

雙聲對詩

雙擬對詩

隔句對詩

句

繁說病詩

齟齬病詩

叢木病詩

切側對詩

雙聲側對詩

疊韻側對詩

聲對詩

字側對詩

字對詩

句

詩

平頭詩

上尾詩

蜂腰詩

鶴膝詩

大韻詩

小韻詩

傍紐詩

正紐詩

春詩

閨怨詩

秋詩

寒詩

述懷詩

缺偶詩

不缺偶詩

對酒詩

詩

不犯支離詩

犯支離詩

犯相濫詩

詠月詩

詠春詩

憶友詩

秋詩

詠秋詩

句

相反詩

相重詩

的名對詩

隔句對詩

雙擬對詩

聯綿對詩

互成對詩

異類對詩

賦體對詩

雙聲對詩

疊韻對詩

回文對詩

詩

雙虛實對詩

假對詩

詠物階詩

贈物階詩

述志階詩

寫心階詩

返酬階詩

贊毀階詩

援寡階詩

和詩階詩

北方歌

西方歌

南方歌

東方歌

中方歌

二气產黃芽歌

廣成子口訣

廣成子傳附二味

抱朴子口訣

張華眞人鉛汞歌

張華眞人二味口訣

尹喜眞人口訣

函谷關老君鉛汞歌

漢祖天師口訣

嚴君平口訣

陰長生口訣

果州謝自然口訣

太微天帝君贊大有妙經頌一章

天帝君贊大有妙經頌一章

太帝君贊大有妙經頌一章

老君本生經頌一章

太上智慧佪玄經頌一章

太上智慧經贊一章

本願大戒經頌一章

玉皇授﹝焱欠﹞生大洞三十九章與登龍臺歌二章

西王母授紫度炎光神變經頌三篇

靈寶眞一自然太上玄一眞人頌一章

太上弘道頌一章

吳王夫差書一章﹝並序﹞

眾仙步虛詞五首

靑童天君常吟一首

陶隱居望江南

全唐詩補編外編

第一編補全唐詩

唐明皇

題梵書【伯三九八六】毫【鶴】立蛇形勢未休﹐五天文字鬼神愁。支那弟子無言語﹐穿耳胡僧笑點頭。

唵字贊【義靜三藏於西天取得此梵書「唵」字﹐所在之地﹐一切鬼神﹐見聞者無不驚怖。】鶴立蛇行勢未休﹐五天文字鬼神愁。儒門弟子無人識﹐穿耳胡僧笑點頭。

佛教梵文唵字唐玄宗書並讀【原刻石在河南登封﹐還有禦制《老子贊》。】鶴立蛇形勢未休﹐五天文字鬼神愁。龍盤梵質層峯峭﹐鳳展翔儀乙捲收。正覺印同眞聖道﹐邪魔交祕絕蹤由。儒門弟子應難識﹐碧眼胡僧笑點頭。鶴立蛇形勢未休﹐五尺文字鬼神愁。儒門弟子無人識﹐穿耳胡僧笑點頭。

宋之問【《全唐詩》卷五一】

度大臾【庾】嶺【其二伯三六一九】城邊問官使﹕「早晚發西京﹖來日河橋柳﹐春條幾寸生﹖昆池水合淥﹐禦苑艸應靑﹖」緩緩從頭說﹐教人眼暫明。

崔湜【《全唐詩》卷五四】《全唐詩小傳》云「累轉左補闕﹐預修《三教珠英》。」大槪是根據《兩唐書崔湜本傳》的。玆補詩四首﹐皆據《珠英學士集》。《珠英集》﹕「右補闕淸河崔湜。」與《兩唐書》不合﹐「左」「右」當有一字之差。

責躬詩【斯二七一七下同】嘗聞古人說﹕「正直神不欺。」忠義恆獨守﹐堅貞每自持。﹝交力﹞官已十載﹐理劇猶未期﹐獄聽除苛慘﹐刑章息滯疑。豈得保世業﹐諒以答明時﹔顧無白玉玷﹐忽負蒼蠅詩。扃固【錮】非所恥﹐幽冤誰爲辭﹗楚囚應積�﹐秦系亦銜悲。永夜振衣坐﹐故人不在玆。流靈自蕪漫﹐芳艸獨葳蕤。日月行無捨﹐平生志莫追。山林如道喪﹐州縣豈心期﹖助思紛何在﹐淸神悵不怡。自憐暗成事﹐感嘆興此詞。

暮秋書懷首夏別京輔﹐杪秋滯三河。沈沈蓬萊閣﹐日夕鄕思多。霜剪涼墀蕙﹐風捎幽渚荷。歲芳坐淪歇﹐感此式微歌。

雜詩鵲巢惡木巓﹐常窘一枝息﹔寧知猗【椅】梧鳳﹐亦欲此棲宿﹗喈喈多好音﹐矯矯奮輕翼﹐上林豈不成﹐胡爲戀幽仄﹖處陋仍莫保﹐居華固陵偪﹐下流不可居﹐斯言可佩服。

九龍潭作弱齡聞玆山﹐夢寐嘗所適。迨�此躋覽﹐依然是疇昔。結侶尋絕徑﹐周流觀奇迹。玆逢世所希﹐環令﹝仔去子攺包﹞窮壁。上有龍泉湧﹐百丈�潀射。伏澑轉陰溝﹐盤渴沸嵌石。逶迆環汀嶼﹐熠�洞金碧。石蔓下離縷﹐云蘿上綿冪。翫極不云厭﹐徘徊忽惡夕。淸瀨飛絲篁﹐茂艸代茵席。冷然聞鳳吹﹐髣﹝上髟下弗﹞覯云藉【際】。顧謂攜手人﹐誰爲掛冠客﹖

王勃【《全唐詩》卷五五】

幽居【斯五五五下同】澗戶風前竹﹐山空月下琴。惟餘兩��﹐應盡百年心。

寺中觀臥像淨宇流金�﹐眞誠翳寶牀。自應歸寂滅﹐非是倦津梁。

王無競【《全唐詩》卷六七】《全唐詩小傳》云「累遷殿中禦史﹐預修《三教珠英》。」按《珠英集》原題﹕「石臺殿中侍禦史內供奉瑯琊王無競。」

詠漢武帝【斯二七一七下同】漢家中葉盛﹐六世有雄才。廏馬三十萬﹐國容何壯裁【哉】﹗東歷瑯琊郡﹐北上單於臺。好僊復寵戰﹐莫救茂陵�。

駕幸長安奉使先往檢察奉使至京邑﹐戒塗歷險夷。首旬發定鼎﹐再信過灞池。河山壯關輔﹐金火遞雄雌。文物淪霸運﹐靈符啟聖期。宸扆闊臨禦﹐巡幸順謳思。城闕生光彩﹐艸樹含榮滋﹐緹綺【騎】紛沓襲﹐翠旗曳葳蕤。童幼聞明主﹐耆老感盛儀﹐輪袂交隱隱﹐廛陌滿熙熙。微臣昧所識﹐觀俗書此詞。

滅胡漢軍屢北喪﹐胡馬遂南﹝馬丘﹞。羽書夜驚急﹐邊柝亂傳呼。軍卻不進﹐關城勢已孤。黃雲塞沙落﹐白刃斷交衢﹐朔霧圍未解﹐鑿山泉尙枯。伏波塞後援﹐都尉失前途﹐亭障多墮毀﹐金鏃無金【全】軀。獨有山東客﹐上書圖滅胡。

君子有所思行北上登渭原﹐南下望咸陽。秦帝昔所據﹐按劍朝侯王。踐山盡郊郭﹐浚流固墉隍。左右羅將相﹐甲館臨康莊。曲臺連閣道﹐錦幕接洞房。荊國徵艷色﹐邯鄲選名倡。一彈入云漢﹐再歌斷君腸。自矜靑春日﹐王顏�容光。安知綠苔滿﹐羅袖坐沾霜。聲侈遽衰歇﹐盛愛且離傷。豈惟毒身世﹐朝國亦淪亡。物盈道先忌﹐履謙福允臧。獨有東陵子﹐種瓜靑門旁。

閻朝隱【《全唐詩》卷六九】

度嶺【二首斯五五五】嶺南流水嶺南流﹐嶺北遊人望嶺頭。感念鄕園不可�﹐肝腹【腸】一斷一回愁。千重江水萬重山﹐毒瘴�氛道路間。回首俛眉但下淚﹐不知何處是鄕關。

李適【《全唐詩》卷七○】《全唐詩小傳》云「武后時﹐預修《三教珠英》。」不言職位﹔《珠英集》原題「前通事舍人李適」。

送友人向恬【括】州【斯二七一七】委迆吳山云﹐演漾洞庭水。靑楓旣愁人﹐白頻【蘋】亦靡靡。送君出京國﹐孤舟眇江泛。浮陽怨芳歲﹐況乃別行子。括蒼漲海壖﹐斯路天臺�。我有巖中念﹐遙寄四明裏。

蔡孚【《全唐詩》卷七五】

九日至江州問王使君【斯五五五】九日尋【潯】陽縣﹐門門有菊花。��今送酒﹐若个是陶家﹖

九日九日重陽節﹐開門有菊花。不知來送酒﹐若个是陶家﹖

喬備【《全唐詩》卷八一】《全唐詩小傳》云「則天時預修《三教珠英》﹐終襄陽令。」蓋本之《舊唐書文苑傳》。《文苑傳》云「備預修《三教珠英》﹐長安【﹝七○一﹣﹣七○五﹞】中﹐卒於襄陽令。」今按《珠英集》原題﹕「滿州安邑令宋國喬備」﹐應在襄陽令之前。

雜詩【伯三七七一下同】蹔借金錘秤﹐銜涕訴恩波。君情將妾怨﹐稱取謂誰多﹖秋吹綾紈索﹐空閨生网羅。不期《流水引》﹐翻作《斷腸歌》﹖

秋夜巫山巫峽徘徊雨﹐陽臺潭蕩云。江山空窈窕﹐朝暮自氛氳。螢色寒秋露﹐猿啼淸夜聞。惟憐夢魂遠﹐腸斷思紛紛。

劉希移【夷】【《全唐詩》卷八二】

死馬賦【伯三六一九】連山四望何髙髙﹐良馬本代君子勞﹔燕地冰堅傷凍骨﹐胡天霜落縮寒毛。願君回來鄕山道﹐道傍靑靑饒美艸﹔鞭策尋途未敢迷﹐希君少畱捲【養】疲老。君其去去途未窮﹐悲鳴羸臥此山中﹔桃花零落三春月﹐桂枝摧折九秋風。昔日浮光疑曳練﹐常時躡景如流電﹔長揪塵闇形影遙﹐上策【林】日明蹤迹偏【徧】。漢女彈弦怨離別﹐楚王興歌苦徵戰﹔赤血沾沾【君】君不知﹐白骨辭君君不見。少年馳射出幽並﹐髙秋搖落重橫行﹔雲中想見遊龍影﹐月下思聞飛鵲聲。千里相思浩如失﹐一代英雄從此畢﹔鹽車垂耳不知年﹐妝樓畫眉寧記日﹖髙門待封杳無期﹐遷喬題柱卽長辭﹔八駿馳名終已矣﹐千金賣【買】骨復何時﹖

北邙篇【伯二六七三斯二○四九伯二五四四】南橋昏曉人萬萬﹐北邙新故冢千千。自爲驕奢彼都邑﹐何圖零落此山顚。不知虛魄尋歸路﹐但見殭屍委墓田。靑松樂飲無容色﹐白骨生臺【苔】有歲年。地久�松摧爲薪﹐天長白骨化爲塵。碧山明月徒自曉﹐黃居闇室不知晨。漢家城廓【郭】帝王州﹐晉國衣棺【冠】車馬流。金國【谷】淸【靑】春珠騎【綺】舞﹐同【銅】﹝土皆﹞碧樹玉人遊﹐雲起淸盈驕畫閣﹐水堂明迥弄仙舟。始憶斷歌催一代﹐娥【俄】悲長夜歷千秋。秋風至兮冬雪明﹐春雨息兮夏云生。墨池沙枯通艸萬【蔓】﹐妝樓凡【瓦】盡向林傾。古篋重書宜筆迹﹐崩【路】臺鶴思若弦聲。不信艸經延墓【暮】齒﹐惟求淸【靑】史列虛銘【名】。嗚呼哀哉洛陽道﹐相斯【思】相望蓬萊島。玉顏暉暉並是春﹐人發靑靑未嘗老。星簾捲兮月窗開﹐鏡花搖兮山樹迥。仙衣窈窕風吹去﹐雨蓋飛【霏】微舞遶來。與君攜手三山頂﹐如何冥寞久泉臺。

魏奉古【《全唐詩》卷九一】按《新唐書藝文志刑法類》﹐開元三年奉敕刪定《開元前格》的有「給事中魏奉古」﹐可補《全唐詩小傳》之闕。

長門怨【伯三一九五二七四八】長安桂殿倚空城﹐每至黃昏愁轉盈﹐舊來偏得君王意﹐今日無端寵愛輕。窈窕容華爲誰惜﹐長門一閉無行迹﹐聞道他人更可憐﹐懸知欲垢終無益。星移北斗露淒淒﹐羅幔��風入閨﹐孤燈欲滅畱殘焰﹐明月初團照夜啼。向月惟須影相逐﹐不如才【疇】昔同今【金】屋﹐云浮雕練此城遊﹐花綴珠衾紫臺宿。自從捐棄在深宮﹐君處芳音更不通﹐黃今【金】買得《長門賦》﹐祇爲寒牀夜夜空。

劉知幾【《全唐詩》卷九四】按《舊唐書》卷一百二本傳稱「預修《三教珠英》」。《徐堅傳》也說﹕「堅與給事中徐彥伯﹐定王倉曹劉知幾同修《三教珠英》。玆按原題﹕「右補闕彭城劉知幾。」知幾升右補闕當在修《三教珠英》的時候稍前﹐此事不見他書記載。

次河神廟虞參軍船先發余阻風不進寒夜旅泊【斯二七一七下同】朝謁馮夷詞【祠】﹐夕投孟津渚。風長川渺漫﹐河闊舟容與。回首望歸途﹐連山曖相拒。落帆遵迥岸﹐輟榜依孤嶼。復值驚彼【波】息﹐戒徒候前侶。川路𨿽未遙﹐心期頓爲阻。沈沈落日暮﹐切切涼﹝風焱﹞【飆】舉。白露濕寒葭﹐蒼煙晦平楚。啼猿響巖谷﹐唳鶴聞河漵。此時懷故人﹐依然愴行旅。何當欣旣覯﹐郁陶共君敍。

讀《漢書》作漢王有天下﹐欻起布衣中。奮飛出艸澤﹐嘯﹝口宅﹞馭羣雄。淮陰旣附鳳﹐黥彭亦攀龍﹐一朝逢運會﹐南面皆王公。魚得自忘筌﹐鳥盡必藏弓﹐咄嗟罹鼎俎﹐赤族無遺蹤。智裁【哉】張子房﹐處世獨爲工﹔功成薄愛【受】賞﹐髙舉追赤松。知止信無辱﹐身安道亦隆﹐悠悠千載後﹐擊抃【柝】仰遺風。

詠史泛泛水中蓱﹐離離岸傍艸﹐逐浪髙復下﹐從風起還倒。人生不若玆﹐處世安可保﹖遽瑗仕衛國﹐屈伸隨世道﹔方朔隱漢朝﹐易農以爲寶。飲啄得其性﹐從容成壽考。南國有狂生﹐形容獨枯槁﹐作賦刺椒蘭﹐投江溺流潦。達人無不可﹐委軍【運】推蒼昊﹔何爲明白【自】銷﹐取譏於楚老﹖

東方﹝札去木攺虫﹞【《全唐詩》卷一○○】

昭君怨【其三斯五五五】萬里胡風急﹐三秋�漢初。惟望南去雁﹐不肯爲傳書。

李行言【《全唐詩》卷一○一】

成【城】南宴【斯五五五】禦【禦】宿上林春欲盡﹐殘花弱柳任風吹。雞走馬���﹐樂煞長安遊俠兒。

元希聲【《全唐詩》卷一○一】《全唐詩小傳》云「累官司禮博士﹐預修《三教珠英》。」按《珠英集》原題「太子文學河南元希聲」。

宴盧十四南園得園韻【伯三七七一下同】超遙乘暇景﹐灑散絕浮喧。寫望峯云出﹐開襟夏木繁。野人憐狎鳥﹐遊子愛芳蓀。臥筱低臨席﹐驚流注滿園。�然林下意﹐琴酌坐忘言。

贈皇甫侍禦赴都【其二】猗嗟眾珍﹐以況君子。公侯之冑﹐必復其始。利器長材﹐溫儀峻峙。顯此元明﹐於斯備矣。

楊齊悊【《全唐詩》卷七六九】《全唐詩》把楊齊悊編入「無世次爵裏可考」卷中﹐僅據《唐詩記事》載《過函谷關》一首。《珠英集》載齊悊詩二首﹐第二首《曉過古延各關》﹐卽《唐詩紀事》的《過函谷關》。《珠英集》題﹕「洛陽縣尉弘農楊齊悊」。又《唐會要》卷三十六「修撰」條記預修《三教珠英》的二十六人姓名中﹐也有楊齊悊。修《全唐詩》者竟不稍加考索﹐置之「無世次爵裏可考」捲內﹐未免疏忽。玆依《珠英集》把楊齊悊排在胡皓前。

秋夜燕徐四山亭【伯三七七一】捲言北山岑﹐非謂靡遠尋。庭際有幽石﹐自然保遐心。月下池涼【涼池】彩﹐風竹來淸音。樽酒故人意﹐蒼蒼寒露深。

胡皓【《全唐詩》卷一○八】按《全唐詩》不言胡皓預修《三教珠英》《唐會要》卷三十六所載的二十六人裏面也沒有胡皓。可是《珠英集》裏選了胡皓的詩四首﹐並記載著他的「爵裏」是「恭陵丞安定胡皓」。晁公武《郡齋讀書志》猶著錄《珠英集》﹐說「預修書者凡四十七人」﹐胡皓應在四十七人數中。

奉使松府【伯三七七一下同】蜀山固地險﹐漢水接天平。波濤去東別﹐林嶂隱西傾。露白蓬根斷﹐風秋艸葉鳴。孤舟忽不見﹐垂淚坐盈盈。

夜行黃花川的的【旳旳】夜綿綿﹐斜斗曆髙天。露浩空山月﹐風秋洞壑泉。饑鼯啼遠樹﹐暗鳥宿長川。借問邛關道﹐遙遙復幾年﹖

奉天田明府席餞別屬城富才雄﹐父【文】園餞席同。此席何所餞﹖徭役五原中。疾沙亂飛雪﹐連車雜轉蓬。雁歸寒塞近﹐客散祖亭空。日夕不遑次﹐蕭條鳴朔風。

答徐四蕭關別醉後見投蕭關城南隴入云﹐蕭關城北海生荒。咄嗟寒外同爲客﹐滿酌杯中一送君。

春悲行【伯三七七一下同】夜鵲南飛倦﹐鳴雞屢送晨﹐忽聞芳歲道【到】﹐今日故園春。試上亭臺望﹐葐﹝薀去水﹞【氛氳】江樹新。旳旳韶陽萼﹐迢迢佳麗人﹐音容曠不接﹐景物徒相因。別怨如流水﹐移恩念積薪﹐垂淚三危露﹐心斲二京塵。遠役鴻爲伴﹐荒亭鬼作鄰﹐吾生殊卉木﹐憔悴此江濱。

渝州逢故人共是他鄕客﹐俱爲失路人。自憐蓬發攺﹐不掩柳條春。

感春試登髙臺春﹐伏檻弄陽旭。紆寂融密思﹐韶和洗紛矚。林暖花意紅﹐墀燻艸情綠。感物深自負﹐萋萋楊��。

蘇晉【《全唐詩》卷一一一】

詠螢【斯五五五】旳旳黃金色﹐��白玉輝。旣能明自�﹐�用暗中飛。

蔡希寂【《全唐詩》卷一一四】

揚子江夜宴【伯三六一九】楚水夜潮平﹐仙舟燼燭明。美人歌一曲﹐坐客不勝情。羅幕香風倦﹐紗巾舞袖輕﹔遨遊正得意﹐雲雨莫來迎。

李邕【《全唐詩》卷一一五】

度巴硤【伯三六一九】客從巴硤度【水渡】﹐傳子【爾】訴【溯】行舟。是日風波濟【霽】﹐髙塘【堂】雨半收。靑山滿蜀道﹐淥【綠】水向荊州。不作書相慰【問】﹐何【誰】能散【慰】別愁。

��【伯三八八五三六一九】忽【傳】聞天子訪沈淪﹐萬里迢迢遠赴【懷書西入】秦。早�【知】不用無媒客﹐悔度【恨別】江南楊柳春。��【明時】奉遣出【別】皇【黃】州﹐行至漢陽南渡頭。春風不解傳鄕信﹐江月偏能照客愁。

王冷然【《全唐詩》卷一一五】

寒食篇【伯三六○八】天運四時成一年﹐八節相迎盡可憐﹐秋貴重陽冬貴臘﹐不如寒食在春前。禁火初從太原起﹐風俗流傳幾千祀﹐算取去年冬至時﹐一百五日今朝是。今年寒食勝常春﹐總緣天子在東巡﹐能令气色隨河洛﹐斗覺風光競逐人。上陽遙見靑春見﹐洛水橫流遶城殿﹐波上樓臺列岸明﹐風光所吹皆流徧。畫閣盈盈出半天﹐依稀雲裏見秋千﹐來疑神女從云下﹐去似恆娥到月邊。金閨待看紅妝早﹐先過陌上垂楊好﹐花場共汝南雞﹐春遊徧在東郊道。千金寶帳綴流蘇﹐簸﹝壞去土攺王﹞還坐錦筵鋪﹐莫愁光景重窗闇﹐自有金瓶照乘珠。心移向者遊遨處﹐乘舟欲騁淩波步﹐池中弄水白鷴飛﹐樹下拋球彩﹝上貝貝下鳥﹞去。別殿前臨走馬臺﹐金鞍更送彩球來。球落畫樓攀柳取﹐枝�香徑踏花回。良辰更重宜三月﹐能成晝夜芳菲節﹐今夜無明月作燈﹐街衢遊賞何曾歇。南有龍門對洛城﹐車馬傾都滿路行﹐縱使遨遊今日罷﹐明朝上【尙】自有淸明。

李昂【《全唐詩》卷一二○】

馴鴿篇並序伯二五五二下同滎陽主簿賈季良廳事﹐有雙靑鴿焉。賈公亦旣下車﹐玆禽爰止於屋﹐豈鳥能有情乎﹐亦仁其誘之乎﹖鳥之將至﹐其貞吉乎﹖古之爲文﹐美木靈鳥﹐咸備歌頌﹐斐然有述﹐首題此章。君不見賈誼寰中推逸才﹐�丸香坐處館常開。棲鸞未卽衝天去﹐馴鴿先能聽��。亦聞無角巢君屋﹐諸處不棲如擇林。寧隨賀燕空繞梁﹐爲逐遷﹝上貝貝下鳥﹞俱��﹐風窗月戶淸節涼﹐撫翼和鳴君子旁。雙影時時臨硯水﹐輕毛片片落書�。�君徳﹐輝彩鮮鮮生羽翼﹔感君心﹐靈慶昭昭相應深。何必淮南投小吏﹐飛來��化爲金。

塞上聽彈胡笳作並序����達兩蕃﹐常頓兵十萬﹐裹糧坐甲﹐無粟不守。故天子命我柱史韋公﹐括���﹐監統投糴。韋公謂我不忝﹐奏充判官。天寶七載十有一月﹐次於赤水軍﹐將計��。時有若尙書郎蘇公﹐專交兵使﹐處於別館﹐是日也﹐余因從韋公相與謁詣﹐旣盡籌劃﹐且開樽俎。客有尹侯者﹐髙冠長劍﹐尢善鼓琴。因接【按】弦奏《胡笳》之曲﹐摧藏哀抑﹐聞之忘味。夫《胡笳》者首出蔡女﹐沒於胡塵﹐泣胡霜而淒漢月﹐煩冤愁思之所作也﹐故有出塞入塞之聲﹐淸商淸�之韻。其音苦﹐其調悲。況此地近胡下缺。

題雍丘崔明府丹竈【伯二五六七下同】聞君小邑蹔鳴弦﹐隱幾灰心有歲年。白石旣燒應化鶴﹐黃金未熟且烹鮮。鑪中近染三花气﹐樹裏新飛五色煙。伊尹卽今須負鼎﹐王喬何事欲衝天。

睢陽送韋參軍還汾上【此公元昆任睢陽參軍】世業重籯金﹐靑春映士林﹐文華兩孫楚﹐兄弟二曾參。竹抱盧門暗﹐山銜晉國深﹐預知汾水上﹐一雁有遺音。

丘爲【《全唐詩》卷一二九】

答韓丈【伯二五六七下同】行人輩﹐莫相催﹐相看日暮何徘徊。登孤舟﹐望遠水﹐殷勤畱語勸求仕。疇昔主司曾見知﹐琳瑯叢中拔一枝。且得免輸天子課﹐何能屈腰鄕裏兒。長安落葉酒﹐或可此時望攜手﹔官班眼【服】色不相當﹐拂衣還作捕魚郎。

辛四臥病舟中羣公招登慈和寺柳色扁舟帶水陰﹐聞君臥疾引登臨。憑髙始見三吳勢﹐望遠因知四海心。山僧午後淸禪洽﹐羣木晴初綠靄深。云外翩翩飛鳥盡﹐令人宛自動歸吟。

對雨聞﹝上貝貝下鳥﹞垂柳街頭百丈絲﹐杏花林外度黃鸝。間關正在秦箏裏﹐歷亂偏傷楚客時。風傳一一聲來盡﹐雨濕雙雙飛去遲﹔羨爾能將遷客意﹐何如棲得上林枝。

幽渚云漠漠云在渚﹐無心去何從。靑連晚湖色﹐澹起秋煙客【容】。渡水上下白﹐歸山深淺重﹐來爲巫峽女﹐去逐葛川龍。勿爲長幽滯﹐當飛第一峯。

傷河龕老人老人甲子難計論﹐耳中白毛三十根。釣魚幾年如一日﹐船舷數寸靑苔痕。人生性命必歸正【止】﹐精魂傷夫向流水。月如鉤在輪影中﹐風似人來狄【荻】聲裏。蒲葉髙低沒釣磯﹐破舟仍系綠楊枝。水流不爲人流去﹐魚樂寧知人樂時。土龕門前一行柳﹐獨引靑絲織魚笱。柳花漠漠飛復飛﹐魚笱如今落誰手。余嗟老人多悲辛﹐老人昔日傷幾人﹔人情相掩且相嘆﹐不喜河頭秋與春。

祖詠【《全唐詩》卷一三一】

謁河上公廟【伯三六一九】河上公遺迹﹐荒涼在道邊。艸生空廟裏﹐�����。���知聖﹐騰空更表仙。孝文皇帝後﹐《章句》至今傳。

王昌齡【《全唐詩》卷一四○《全唐詩逸》卷上】

城旁��【伯二五六七下同】降奚能騎射﹐戰馬百餘匹﹐甲仗明寒川﹐霜����。��煞單於﹐薄暮紅旗出。城旁粗少年﹐驟馬垂長鞭﹐脫卻���﹐�劍淪秋天。匈奴不敢出﹐漠北開【閉】塵煙。

題淨眼師房白鴿飛時日欲斜﹐禪房寂歷飲香茶。傾人城﹐傾人國﹐斬新剃頭靑且黑。玉如意﹐金澡瓶﹐朱唇皓齒能誦經﹐吳音喚字更分明。日暮鐘聲相送出﹐袈裟掛著箔簾釘。

陶翰【《全唐詩》卷一四六】

弔王將軍【伯二五六七】漂姚北伐時﹐深入彊千里。戰酣落日黃﹐軍敗鼓聲死。嘗聞漢飛將﹐可奪單於壘﹐今與山鬼鄰﹐殘兵哭遼水。

劉長卿【《全唐詩》卷一四七《全唐詩逸》卷上】

得遇入京【伯三八一二】萬里南來喜復悲﹐生涯何幸有歸期。空庭葉散風搖落﹐舊邑人疏經亂離。巴路千山秋水在﹐江花獨樹夕陽微。爲君一話此中事﹐白首長沙知不知﹖

孟浩然【《全唐詩》卷一五九】

詠靑【伯二五六七】霧辟天光遠﹐春回日道臨。艸濃河畔色﹐槐結路旁陰。欲映君王史﹐先標冑子襟﹔經明如何【可】拾﹐自有致云心。

髙適【《全唐詩》卷二一一】

遇崔二有別【伯三八六二下同】大國多任士﹐明時遺此人。頤頷尙丰盈﹐毛骨未合迍。逸足望千里﹐商歌悲四鄰。誰謂多才富﹐卻令家道貧。秋風吹別馬﹐攜手更傷神。

奉寄平原顏太守並序初顏公任蘭臺郎﹐與余有周旋之分﹐而於詞賦﹐特爲深知。洎擢在憲司﹐而僕寓於梁宋。今南海太守張公之牧梁也﹐亦謬以僕爲才﹐遂奏所制詩集於明主﹐而顏公又作四言詩數百字﹐並序之。張公吹噓之美﹐兼述小人狂簡之盛﹐徧呈當代羣英。況終不才﹐無以爲用﹔龍鐘蹭蹬﹐適負知己﹗夫意所感﹐乃形於言﹐凡廿韻。皇皇平原守﹐駟馬出關東。銀印垂腰下﹐天書在篋中。自承到官後﹐髙枕揚淸風。豪富已低首﹐逋逃還力農。始余梁宋間﹐甘予【與】麋鹿同。散發對浮雲﹐浩歌追釣翁﹐如何顧疵賤﹐遂肯偕窮通。耿介出憲司﹐慨然見羣公﹐賦詩感知己﹐獨立爭愚蒙。金石誰不仰﹐波瀾殊未窮﹔微軀枉多價﹐朽木慚良工。上將拓邊西﹐薄才忝從戎﹐豈論濟代心﹐願效匹夫雄。驊驑滿長皂﹐弱翮依雕籠﹐行軍動若飛﹐旋旆信嚴終。屢陪投醪醉﹐竊賀銘山功﹔𨿽無汗馬勞﹐且喜沙塞空。去去勿復道﹐所思積深衷。一爲天崖【涯】客﹐三見南飛鴻﹐應念蕭關外﹐飄颻隨轉蓬。

雙六頭賦送李參軍有物兮四方故城﹐六面砥平﹐白質黑文﹐花攢星明。主張爾手談﹐決斷爾心爭﹐推得失似關乎天命﹐而消息乃用乎人情。若行之尢﹐思之精﹐𨿽邂逅而小比﹐必指掌而大亨。李侯李侯保令名﹐無怨矢�於垂成。朝影入平川﹐川長復垂柳﹐明年有一擲分﹐君不先鳴誰先鳴﹖

自武威赴臨洮謁大夫不及因書卽事寄河西隴右幕下諸公【伯二五五二下同】浩蕩去鄕縣﹐飄颻瞻節旄。揚鞭發武威﹐落日至臨洮。主人未相識﹐客子心忉忉。顧見徵戰歸﹐始知士馬豪。戈鋋耀崖谷﹐聲气如風濤。隱軫戎旅間﹐功業競相褒。獻狀陳首級﹐饗軍烹太牢。俘囚驅面縛﹐長幼隨巓毛。氈裘何蒙茸﹐血食本膻臊。漢將乃兒戲﹐秦人空自勞。立馬眺洪河﹐驚風吹白蒿。云屯寒色苦﹐雪合羣山髙。遠戍際天末﹐邊烽連賊壕。我本江海遊﹐逝將心利逃。一朝感推薦﹐萬里從英旄【髦】。飛鳴蓋殊倫﹐俯仰忝諸曹。燕鴿【頷】知有待﹐龍泉惟所操。相士慚入幕﹐懷賢願同袍。淸論揮麈尾﹐乘酣持蟹螯。此行豈易酬﹐深意方郁陶。微效儻不遂﹐終然辭佩刀。

同李司倉早春宴睢陽東亭【得花】春臯宜晚景﹐芳樹雜流霞。﹝上貝貝下鳥﹞燕知三月﹐池臺稱百花。竹根初帶筍﹐槐色正開牙。且莫催行騎﹐歸時有月華。

在哥舒大夫幕下請辭退托興奉詩【伯三八一二下同】自從嫁與君﹐不省一日樂。遣妾作歌舞﹐好時還道惡。不是妾無堪﹐君家婦難作。下堂辭君去﹐去後君莫錯。

閨情【爲落殊蕃陳上相知人】自從淪落到天涯﹐一片眞心戀著�。憔悴不緣思舊國﹐行渧【啼】只是爲冤家。

閨情相隨萬里泣胡風﹐疋偶將期一世終。早知中路生離別﹐悔不深憐沙磧中。不須推道委人猜﹐只是君心自不開。今夜閨門憑莫閉﹐孤魂擬向夢中來。祗今桃李正堪攀﹐所恨枝髙引手難。願君垂下方便葉﹐袖捲將歸看復看。自處長信宮﹐每向孤燈泣。閨門鎭不開﹐夢從何處入。

暢諸【《全唐詩》卷二八七】

登觀鵲樓【伯三六一九】城樓多峻極﹐列酌恣登攀。迥林飛鳥上﹐髙榭代人間。天勢圍平野﹐河流入斷山。今年菊花事﹐並是送君還。

韋莊【《全唐詩》卷六九五】

秦婦吟中和癸卯春三月﹐洛陽城外花如雪。東西南北路人絕﹐綠楊悄悄香塵滅。路旁忽見如花人﹐獨向綠楊陰下歇。鳳側鸞欹鬢腳斜﹐紅攢黛斂眉心折。「借問女郎何處來﹖」含嚬欲語聲先咽。回頭斂袂謝行人﹔喪亂漂淪何堪說﹗三年陷賊畱秦地﹐依稀記得秦中事。君能爲妾解金鞍﹐妾亦與君停玉趾。「前年庚子﹝月葛﹞月五﹐正閉金籠教鸚鵡。斜開鸞鏡懶梳頭﹐閒憑雕欄慵不語。忽看門外起紅塵﹐已見街中擂金鼓。居人走出半倉惶﹐朝士歸來尙疑誤。是時西面官軍入﹐擬向潼關爲警急﹔皆言博野自相持﹐盡道賊軍來未及。須臾主父乘奔至﹐下馬入門癡似醉。適逢紫蓋去蒙塵﹐已見白旗來匝地。扶羸攜幼競相呼﹐上屋緣墻不知次﹐南鄰走入北鄰藏﹐東鄰走向西鄰避﹔北鄰諸婦咸相湊﹐戶外崩騰如走獸。轟轟昆昆乾坤動﹐萬馬雷聲從地湧。火迸金星上九天﹐十二官街煙烘烔。日輪西下寒光白﹐上帝無言空脈脈。陰雲暈气若重圍﹐宦者流星如血色。紫气潛隨帝座移﹐妖光暗射臺星拆。家家流血如泉沸﹐處處冤聲聲動地。舞伎歌姬盡暗損﹐嬰兒稚女皆生棄。東鄰有女眉新畫﹐傾國傾城不知價﹔長戈擁得上戎車﹐回首香閨淚盈把。旋抽金綫學縫旗﹐才上雕鞍教走馬。有時馬上見良人﹐不敢回眸空淚下。西鄰有女眞仙子﹐一寸橫波剪秋水﹐妝成只對鏡中春﹐年幼不知門外事。一夫跳躍上金階﹐斜袒半肩欲相恥。牽衣不肯出朱門﹐紅粉香脂刀下死。南鄰有女不記姓﹐昨日良媒新納聘。琉璃階上不聞行﹐翡翠簾間空見影。忽看庭際刀刃鳴﹐身首支離在俄頃。仰天掩面哭一聲﹐女弟女兄同入井。北鄰少婦行相促﹐旋拆雲鬟拭眉綠。已聞擊托壞髙門﹐不覺攀緣上重屋。須臾四面火光來﹐欲下回梯梯又摧。煙中大叫猶求救﹐梁上懸屍已作灰。妾身幸得全刀鋸﹐不敢踟躕久回顧。旋梳蟬鬢逐軍行﹐彊展蛾眉出門去。舊裏從玆不得歸﹐六親自此無尋處。一從陷賊經三載﹐終日驚憂心膽碎。夜臥千重劍戟圍﹐朝餐一味人肝膾。鴛幃縱入豈成歡﹖寶貨𨿽多非所愛。蓬頭垢面﹝﹢尢﹢﹞眉赤﹐幾轉橫波看不得。衣裳顚倒言語異﹐面上誇功雕作字。柏臺多士盡狐精﹐蘭省諸郎皆鼠魅。還將短髮戴華簪﹐不脫朝衣纏繡被﹔翻持象笏作三公﹐倒佩金魚爲兩史。朝聞奏對入朝堂﹐暮見喧呼來酒市。一朝五鼓人驚起﹐呼嘯喧爭如竊語。夜來探馬入皇城﹐昨日官軍收赤水﹔赤水去城一百里﹐朝若來兮暮應至。凶徒馬上暗吞聲﹐女伴閨中潛生喜。皆言冤憤此時銷﹐必謂妖徒今日死﹐逡巡走馬傳聲急﹐又道官軍全陣入﹔大彭小彭相顧憂﹐二郎四郎抱鞍泣。沈沈數日無消息﹐必謂軍前已銜璧﹔簸旗掉劍卻來歸﹐又道官軍悉敗績。四面從玆多厄束﹐一斗黃金一升粟。尙讓廚中食木皮﹐黃巢機上刲人肉。東南斷絕無糧道﹐溝壑漸平人漸少。六軍門外倚殭屍﹐七架營中塡餓殍。長安寂寂金【今】何有﹖廢市荒街麥苗秀。采樵斫盡杏園花﹐修寨誅殘禦溝柳。華軒繡轂皆銷散﹐甲第朱門無一半。含元殿上狐兔行﹐花萼樓前荊棘滿。昔時繁盛皆埋沒﹐舉目淒涼無故物。內庫燒爲錦繡灰﹐天街踏盡公卿骨。來時曉出城東陌﹐城外風煙如塞色。路旁時見遊奕軍﹐坡下寂無迎送客。霸陵東望人煙絕﹐樹鎖驪山金翠滅。大道俱成棘子林﹐行人夜宿墻匡月。明朝曉至三峯路﹐百萬人家無一戶。破落田園但有蒿﹐催殘竹樹皆無主。路旁試問金天神﹐金天無語愁於人。廟前古柏有殘﹝木卉﹞﹐殿上金鑪生暗塵。一從狂寇陷中國﹐天地晦冥風雨黑﹔案前神水﹝口兄﹞不成﹐壁上陰兵驅不得。閒日徒歆奠饗思﹐危時不助神通力。我今愧恧拙爲神﹐且向山中深避匿﹔寰中簫管不曾聞﹐筵上犧牲無處覓。旋教魘鬼傍鄕村﹐誅剝生靈過朝夕。妾聞此語愁更愁﹐天遣時災非自由。神在山中猶避難﹐何須責望東諸侯﹗前年又出楊震關﹐舉頭雲際見荊山。如從地府到人間﹐頓覺時淸天地閒。陜州主帥忠且貞﹐不動干戈惟守城。蒲津主帥能戢兵﹐千里晏然無戈聲。朝攜寶貨無人問﹐夜插金釵惟獨行。明朝又過新安東﹐路上乞漿逢一翁。蒼蒼面帶苔蘚色﹐隱隱身藏蓬荻中。問翁本是何鄕曲﹖底是寒天霜露宿﹖老翁蹔起欲陳辭﹐卻坐支頤仰天哭。鄕園本貫東畿縣﹐歲歲耕桑臨近甸﹔歲種良田二百﹝土廛﹞﹐年輸戶稅三千萬。小姑慣織褐絁袍﹐中婦能炊紅黍飯。千間倉兮萬絲箱﹐黃巢過後猶殘半。自從洛下屯師旅﹐日夜巡兵入村塢﹔匣中秋水拔靑蛇﹐旗上髙風吹白虎。入門下馬若旋風﹐罄室傾囊如捲土。家財旣盡骨肉離﹐今日垂年一身苦。一身苦兮何足嗟﹐山中更有千萬家﹐朝饑山上尋蓬子﹐夜宿霜中臥荻花﹗妾聞此父傷心語﹐竟日闌干淚如雨。出門惟見亂梟鳴﹐更欲東奔何處所﹖仍聞汴路舟車絕﹐又道彭門自相殺﹔野色徒銷戰士魂﹐河津半是冤人血。」適聞有客金陵至﹐見說江南風景異。自從大寇犯中原﹐戎馬不曾生四鄙﹐誅鋤竊盜若神功﹐惠愛生靈如赤子。城壕固護教金湯﹐賦稅如雲送軍壘。柰何四海盡滔滔﹐湛然一境平如砥。避難徒爲闕下人﹐懷安卻羨江南鬼。願君舉棹東復東﹐詠此長歌獻相公。

馬吉甫【以下並不見《全唐詩》】《唐會要》卷三十六記預修《三教珠英》的二十六人中有馬吉甫。吉甫事迹無考﹐《珠英集》題﹕「太子文學扶風馬吉甫。」

秋晴過李三山池【斯二七一七下同】山遊�未狎﹐朝隱遂爲羣。地僻煙霞異﹐心閒出處分。褰開弄晴景﹐披拂喜朝聞。野興浮黃菊﹐林棲臥白雲。窺臨苔壁古﹐歌嘯竹亭曛。回想幽巖路。知予復解紛。

秋夜懷友故人在天末﹐空庭明月時。白雲勞悟【寤】寐﹐芳樹歇華滋。蟋蟀鳴秋艸﹐蜘蛛弄曉絲。菊花應可泛﹐畱興待��。

同獨孤九秋閨閨樹紅滋變﹐庭蕪白﹝下缺﹞

房元陽《珠英集》題﹕「司禮寺博士淸河房元陽。」考《新唐書宰相世系表》元陽官水部郎中。司禮寺博士當是元陽預修《三教珠英》時官職﹐水部郎中則是後來歷官。又世系表系元陽爲河南房氏﹐但稱晉初有房幹﹐本出淸河。

送薛大入洛【伯三七七一下同】驚年嗟未極﹐別緒復相依。雁隨春北度﹐人共水東歸。夜月臨軒盡﹐殘燈入曉微。哀怨一罷曲﹐幽桂徒芳菲。

秋夜彈碁鼓琴歌流月泛艷兮露色圓﹐拂孤�兮弄淸絲【弦】。幽態窈窕兮斷復連﹐驚風中路兮迢流年。浮榮輕薄兮欲何賢﹐流商激楚兮不能宣。

侯休祥按自休祥至鄭韞玉十人﹐籍貫仕履皆無考﹐據同一寫本上另外十二人的時代考之﹐皆當爲初唐至開元天寶間人。

�鏡【斯五五五下同】忽覽今朝鏡﹐殊非李【昔】日容。自看由【猶】�識﹐何況故人逢﹖

梁去惑

塞外塞北長寒地﹐由來�物華。不知羌笛裏﹐何處得梅花﹖

房旭

春夜山亭夜靜琴還靜﹐年春酒復春。何曾山水地﹐風月不��。

樂仲卿

詠螢��光華淺﹐摶風羽翼微。不能欺暗室﹐所以帶明飛。

嚴嶷

別宋侍禦水國南連楚﹐沙場北近胡。春風萬里別﹐明月兩鄕孤。

鄭願

七夕臥病玉露三秋早﹐銀河七夕初。不應須臥疾﹐爲曝腹中書。

守歲吾家貴主鳳樓開﹐故歲�更亂箭催。願奉神仙長獻酒﹐請畱哥【歌】吹遂【逐】行�。

李休烈

過王浚墓【二首】靑史髙遺迹﹐黃壚掩舊封。寧知陌上�﹐何羨水中龍。樵采徒爲禁﹐英威豈得從。定知�路蟻﹐不畏水中龍。

孟嬰

詠暗鑿壁方將�﹐投珠忽見疑。始言纓可絕﹐誰謂室無欺。

�嘉惠

詠鵲繞樹棲難定﹐塡河尙未期。舊來能�語﹐試爲報歸時。

鄭韞玉

送陳先生還嵩山玉臺金闕�微微﹐仙鶴聯翩何歲歸。欲識人間相望處﹐嵩髙山上白雲飛。

樊鑄【樊鑄的詩不見他書﹐但在惇煌寫本內兩見﹐他的作品在唐代流傳似較廣泛。《十詠》題「前鄕貢進士」。《唐文粹》卷三十三上載有樊鑄的《檄曲江水伯文》﹝《事文類聚》前集卷十七頁三十一上亦載此文﹞﹐說明作檄的原故﹐是因「天寶三載﹐溺羣公之故也。」因知他是開元天寶時代的人。】

及第後讀書院詠物十首上禮部李侍郎

簾鉤成器屈𨿽深﹐君門幸許臨。捲時懷勁節﹐舒後抱虛心。就曲全�保﹐能剛�匪侵。倚身當盡力﹐不欲負工金。

鞭鞘幸約策爲名﹐提攜道正【上】行。卜鄰貞幹並﹐�質直繩並。節峻根堪托﹐柔多指可縈。希看著鞭處﹐下下振聲明。

箭括刻��材圓﹐相成�不偏。守規心已正﹐受省禮仍全。有節通貞幹﹐無邪抱直弦。向非兼羽翼﹐何得札俱穿。

門扂扃要政攸惇﹐防非道久尊。掄材矩已中﹐善閉契�存。只愼樞機動﹐寧矜開闔恩。自非蒙一拔﹐何得入龍門。

鑰匙開物務便成﹐通幽自有程。退藏緣遇暗﹐入用爲逢明。契理關潛受﹐知機力不爭。賴因相啟發﹐遂得振金聲。

藥臼器重性仍堅﹐登庸響卽傳。口因良藥苦﹐心爲中規圓。繼務精三代﹐輸攻孕十全。終齊善救理﹐莫謂枉陶甄。

濾水羅經緯旣縱橫﹐偏承啟沃情。含虛素心淨﹐樂水智囊成。密直【致】能藏垢﹐疏通自去盈。不問垂善濾﹐何問下流淸。

井轆轤有幸奉陶甄﹐時行卽轉圓。從繩每合轍﹐遇坎本【奉】周旋。�是循環正﹐何曾汲引偏。已承鈞軸力﹐不慮墜諸泉。

磚道入用因埏埴﹐時行任比方。連階﹝下缺﹞。

��【伯三四八○】鑄劍本來殺讎人﹐懷珠本來報國士。信知善惡皆相報﹐如何不肯樹桃李。物情翻覆難可論﹐莫言權勢長頭存。鼎食卻爲農桑子﹐布衣還啟丞相門。丈夫立身須自省﹐知禍知福如形影。乍可惠人一飯恩﹐不得唾人千里井。

皇甫斌

登岐州城樓岐雍三秦地﹐登臨實壯哉﹗客心關外斷﹐秋气隴頭來。歸目浮雲蔽﹐寒衣早雁催。他鄕有時菊﹐畱賞故人杯。

桓顒

秋夜【伯三六一九又三八八五】數夜獨無歡﹐客心恆不安。近城聞鼓異【易】﹐遠寺聽鐘難。月照窗邊暖﹐風吹簾外寒。誰能羅帳裏﹐獨坐抱琴彈。

盧茂欽

無題【伯三一九七】偶遊仙院﹝者見﹞靈臺﹐羅綺分明塑匠裁。髙綰綠鬟髟云【云】髻重﹐手垂羅袖牡丹開。容儀一見情難捨﹐玉貌重看意懶回。若表懇成【誠】心所志﹐願將恣貌夢中來。

劉廷堅廷堅事迹年代無考﹐原捲題「前吉州館驛巡官將仕郎前守常州晉陵縣尉」。

觀嶽壽寺松因課畱題【斯七六】植來髙節幾經霜﹐濃翠穿雲出上方。花界靜標千樹秀﹐禪心閒對四時涼。根磻蘚石龍形老﹐乳滴金沙琥珀香。爲愛奇材看不盡﹐題詩畱在遠公房。

寓止觀中因抒感懷伯陽宮館好煙霞﹐知換浮生幾歲華。𨿽訪靈芝身不遠﹐未逢眞訣道還賒。玉淸難測無窮景﹐金露能摧有限花。直待總拋榮辱了﹐始應親近得仙家。

沙門日進

登靈巖寺【伯三六一九】靈嶽多奇勢﹐玆山負聖圖。谷中淸澑響﹐峯際白雲孤。石壁連霄漢﹐長松落澗枯。澄心香閣下﹐煩慮寂然無。

宋家娘子詩二首﹐寫在不同的卷子上﹐都題爲宋家娘子作﹐可證這位女作家和她的詩﹐在唐代是很知名的。《全唐詩》第十一函第十冊有郎大家宋氏﹐不知卽其人否﹖

秦箏怨【伯三八八五】玳瑁秦箏裏﹐聲聲怨別離。只緣多苦調﹐欲奏淚還垂。妾意如弦直﹐君心學柱移。蹔時停不弄﹐音調早參差。

春尋花柳得情【伯三八一二】美人林裏趁鴉兒﹐銀甲花間不覺遺。連忙借問嬌鸚鵡﹐鳥鳥銜將與阿誰﹖

補全唐詩拾遺

卷一【殘詩集】

李翔《涉道詩》二十八首【﹝伯三八六六﹞】

看縉雲山圖謂見仙都二十年﹐忽逢圖畫頓欣然。雲巖不似人間世﹐物象翻疑洞裏天。迥壓鰲頭當海眼﹐直侵鵬路倚星躔。頂湖縱去無多地﹐空見霜流百丈泉。

百步橋亙險淩虛百步橋﹐古應從此上千【幹】霄。不辭宛轉峯千仞﹐且喜分明路一條。銀漢攀緣知必到﹐月宮斟酌去非遙。牽牛漫更勞烏鵲﹐歲歲塡河綠頂燋【焦】。

投龍池虎眼渦盤石窟中﹐古今俱向此投龍。奫淪不啻深千丈﹐﹝月兮﹞【肸】蠁皆應到九重。洞穴昔聞通地府﹐風雲今得遇靈蹤。無因犯世間雷雨﹐池面連天拔一峯。

頂湖萬仞峯頭鑿一湖﹐更誰來此用功夫。張霞﹝獵去攺魚﹞【鬣】是星河鯉﹐濯火領多日禦烏。往往風波聞下界﹐時時花雨護仙都。碧蓮洞口人偸說﹐知似車輪許大無﹖

石鶴白石孤標逸鶴形﹐古人隨類巧安名。巖花落處見朱頂﹐夜雨來時聞唳聲。遼海未曾重寄語﹐緱山今更請寬程。若教衛懿如今在﹐也遣軒車到此迎。

謝公石樽康樂雲樓迹尙存﹐竹亭猶仰古窪樽。苔封四面迷山象﹐露滴中心認酒痕。巖月舊來曾伴飲﹐澗泉今咽共誰論。無因訪得逃堯客﹐求取風瓢掛石門。

童子山童子山形也不孤﹐勢疑髙拱從【聳】【僊】都。云生石肘如擎帔﹐月到巖心似捧壺。豈可繞壇操鳳節﹐爭教侍【持】燭秉麟須。桑田若更成東海﹐始肯隨師化此軀。

嚴尙書重浚橫泉井古甃千尋鎖綠苔﹐老蛟曾遁【遁】此中來。厭聆羽客提鋒入﹐喜見將軍杖【仗】節開。玉液洞通甘似醴﹐金瓶輪下殷如雷。更聞堪療生疾﹐願倚崇欄飲一杯。

許眞君鐵柱恐老蛟重作患深﹐獨埋鐵柱至如今。根牢直下蟠江底﹐勢壯長畱鎭郡心。神鬼每聞趨夜後﹐風雷不敢犯塘陰。無因更走橫泉窟﹐壓斷祈精气永沈。

題麻姑山廟險翠峨霄壓上游﹐大仙曾向此幽求。云埋三級壇空在﹐月照千尋水自流。偃蓋鶴還淸露滴﹐古池龍睡碧蓮秋。桑田未必翻爲海﹐香火何人解繼修。

軍山前馬退石山﹝上下一中曰﹞南丰石﹝上下一中曰﹞山﹐石橫山路馬登難。非論蹇步須回駕﹐縱使追風亦解鞍。恐是龍宮通洞府﹐莫應猿嶺建星壇。何因不許超驤輩﹐踏著連云大麓端。

馬明生遇王婉羅徹骨金瘡分已休﹐謝神妃護到靈丘。供丞【承】洞府知何地﹐灑掃云房不記秋。金鎖玉函𨿽照耀﹐寶書眞篆敢規【窺】求。龍胎未肯傳初學﹐又逐安期萬里遊。

登臨川仙臺觀南亭獨倚危欄愛景晴﹐古松壇殿半陰橫。東山有路干云險﹐汝水無波到底淸。歸洞龍收雨腳﹐拂檐行雁起秋聲。開襟正是忘機處﹐不覺疏鐘徧郡城。

謝梁尊師見訪不遇曉斸【斲】黃精晝未還﹐豈知仙老降柴關。一聲歸鶴唳江口﹐數片白雲遺竹間。悵望有慚勞羽駕﹐差池不得禮冰顏。秋風獨倚書齋立﹐遙想眞暉對暮山。

魏夫人歸大霍山受錫南歸大霍宮﹐眾眞同會絳房中。裘披鳳錦千花麗﹐旆綽龍霞八景紅。羽帔儼排三洞客﹐仙歌凝韻九天風。元君未許人先起﹐更待云璈一曲終。

馮雙禮珠彈云璈以答歌王母詞終薦碧桃﹐答歌仙子奏云璈。調淩空洞音初起﹐曲麗鈞天韻更髙。霞斷已翔煙際鶴﹐風生欲抃海心鰲。瑤池侍女爭回首﹐無隈瑯英墜節毛。

魏夫人受大洞眞經太極仙公降上淸﹐爲傳三十九章經。先教稽首丞【承】明詔﹐次遣齋心向洞冥。妙句只令巖下讀﹐眞文不許世間聽。寶函鈿軸披尋徧﹐始駕龍車謁帝庭。

衛叔卿不賓漢武帝鑾殿仙卿頓紫雲﹐武皇非意欲相臣。便回太華三峯路﹐不喜咸陽萬乘春。涉險漫勞中禁使﹐投壺多是上淸人。猶教度世依方術﹐莫戀浮榮誤爾身。

獻龍虎山張天師東漢天師直下孫﹐久依科戒住玄門。寰中有位逢皆拜﹐世上無人見不尊。三洞吏兵潛稽首﹐六宮魔幻暗銷魂。可能授與長生籙﹐浩劫銘肌敢忘恩。

小有王君別西域總眞從事明眞入洞臺﹐便祛秋骨致仙材。絳宮玄圃皆尋徧﹐龜岫龍洲盡到來。開啟玉皇過九奏﹐教詔金液語千回。謂言得道輕離別﹐重感師恩泣更哀。

寄題尋眞觀見說尋眞地勢雄﹐面臨湖北倚髙峯。奔濤入夏雷聲迅﹐險嶂淩秋黛色濃。壇上步虛頻降鶴﹐洞中投簡數驚龍。何勞更訪桃源路﹐水曲云深千萬重。

題金泉山謝自然傳後暫謫歸天固有程﹐虛皇還召赴三淸。簫歌近向峯頭合﹐羽駕低臨洞口迎。自換玉衣朝上帝﹐豈關金格注生名。門人未得隨師去﹐云外空聞好住聲。

宿西山淩雲觀掩映眞居不易求﹐自驚何路到蓬丘。庭心月近石壇古﹐海面風微山殿秋。控鶴嶺髙星半隔﹐伏龍崗轉水分流。胡尊縱使如今在﹐誰繼花姑問事由﹖

秋日過龍興觀墨池獨登仙館欲從誰﹖聞者【有】王君舊墨池。苔蘚已侵行履迹﹐窪坳猶是古來﹝失見﹞【規】。竹梢聲認【識】揮毫日﹐殿角陰疑洗硯時。﹝口嘆﹞【嘆】倚壇邊紅葉樹﹐霜鐘欲盡下山遲。

寄麻姑山諭供奉羽客乘風下九天﹐撥云親自揀林泉。檐吞海魄迎眞气﹐路繞巖根謁古仙。道豚【遁】早爲三洞伏﹐詩成曾被六宮傳。如今萬事皆輕棄﹐只待還丹駐鶴年。

覽煉師張殷儒詩石井峯髙劈曙云﹐雲開山露見張君。心藏定遠握中策﹐袖貯懷沙江上文。巨壑波翻鯨少敵﹐老松巢迥鶴難羣。無端示我靑霞句﹐吟斷秋風到日曛。

西林寺與樵【焦】煉師賦得階下泉回廊折漩【旋】繞空階﹐暗想翻霜瀉峭崖。蕙帶客尋經遠澗﹐麻衣僧引到髙齋。流分曉月光難駐﹐響入淸琴韻易諧。時有眞官訪衰病﹐每同觀聽蕩幽懷。

舞鳳石遠見麻姑戲瑞禽﹐每來教舞此壇心。基離地面三千丈﹐勢倚云根一萬尋。煙海日搖雙翅影﹐洞天風散九韶音。自從越叟分明說﹐便想羅浮直至今。

馬云奇詩十三首【﹝伯二五五五﹞】

懷素師艸書歌懷素才年三十餘﹐不出湖南學艸書。大誇羲獻將齊徳﹐功比鍾繇也不如。疇昔闍梨名蓋代﹐隱秀於今墨池在﹐賀老遙聞怯後生﹐張巓【顚】不敢稱先輩。一昨江南投亞相﹐盡日花堂書艸障﹐含毫勢若斬蛟龍﹐﹝木坐﹞【握】管還同斷犀象。興來索筆縱橫掃﹐滿坐詞人皆道好。一點三峯巨石懸﹐長畫萬歲枯松倒。叫噉【喊】忙忙禮不拘﹐萬字千行意轉殊。紫塞傍窺鴻雁翼﹐金盤亂撒水精珠。直爲功成歲月多﹐靑艸湖中起墨波。醉來只愛山翁酒﹐書了寧論道士鵝﹖醒前猶自記華章﹐醉後無論絹與墻。眼看筆掉頭還掉﹐只見文狂心不狂。自倚能書堪入貢﹐一盞一回撚筆弄﹐壁上颼颼風雨飛﹐行間屹屹龍蛇動。在身文翰兩相宜﹐還如明鏡對西施。三秋月澹靑江水﹐二月花開綠樹枝。聞到懷書西入秦﹐客中相送轉相親﹔君王必是收狂客﹐寄語江潭一路人。

白雲歌【予時落殊俗隨蕃軍望之感此而作】遙望白雲出海灣﹐變成萬狀須臾間。忽散鳥飛趁不及﹐惟只淸風隨往還。生復滅兮滅復生﹐將欲凝兮旋已徵﹔因悟悠悠寄寰宇﹐何須擾擾徇功名。滅復生兮生復滅﹐左之盈兮右之缺﹔從來舉事皆爾爲﹐何不含情自怡悅。殊方節物異長安﹐盛夏雲光也自寒。遠戍只將煙正起﹐橫峯更似雪猶殘。白雲片片映靑山﹐白雲不盡靑山盡。展轉霏微度碧空﹐碧空不見浮雲近。漸覺云低駐馬看﹐聯綿縹渺拂徵鞍。一不一兮幾紛紛﹐散不散兮何漫漫。東西南北��馳﹐上下髙低恣所宜。影碧池冰螢�底﹐光浮綠樹霰凝枝。欲謂白雲必從龍﹐飛來飛去龍不見﹔欲謂白雲不從龍﹐乍輕乍重誰能變。一重未過一重摧﹐一畔縈巖一畔開。欒巴﹝口孫﹞【噀】酒應隨去﹐子晉吹笙定伴來。披襟引袖遽迎風﹐欲�吹云置袖中﹔雲飛入袖將爲滿﹐袖捲看云依舊空。雷殷殷兮雨曚曚﹐成陰潤下云之功。倏然云晴銷四極﹐所潤寧知白雲力。大賢濟世徒自勞﹐一朝運否誰相憶。不知白雲何所以﹐年年歲歲從山起﹔云收未必歸石中﹐石暗翻埋在雲裏。世人遷變比白雲﹐白雲無心但氛氳。白雲生滅比世人﹐世人有心多苦辛。旋生旋滅何窮已﹐有心無心只如此。當須體道有貞素﹐不用浮榮說非是。望白雲﹐白雲遼亂滿空山﹐髙低賦象非情欲﹐余遂感之心自閒。望白雲﹐白雲天外何悠揚﹐旣悲出塞復入塞﹐應亦有時還帝鄕。

送遊大徳赴甘州口號【此便代書寄呈將軍】支公張掖去何如﹖異俗多嫌不寄書。數人四海皆兄弟﹐爲報殷勤好在無。

九日同諸公殊俗之作一人歌唱數人啼﹐拭淚相看意轉迷。不見書傳淸【靑】海北﹐只知魂斷隴山西。登髙乍似雲霄近﹐寓目仍驚艸樹低。菊酒何須頻勸酌﹐自然心醉已如泥。【﹝太常妻曰一日不齋醉如泥﹞】

俯吐蕃禁門觀田判官贈向將軍眞言口號怪來偏得主君憐﹐料取分明在眼前。說相未應驚﹝燕鳥﹞鴒﹐看心且愛直如弦。

題周奉禦明王道得腹心臣﹐百萬人中獨一人。階下往來三徑迹﹐門前桃李四時春。

贈鄧郎將四弟把袂相歡意最濃﹐十年言笑得朋從。憐君節操曾無易﹐只是靑山一樹松。

同前已【以】詩代書故【古】來同病總相憐﹐不似今人見眼前。且隨浮俗貪趨世﹐肯料寒灰亦重燃。

途中憶兒女之作發爲思鄕白﹐形因泣淚枯﹔爾曹應有夢﹐知我斷腸無﹖

至淡河同前之作念爾兼辭國﹐緘愁欲渡河﹔到來河更闊﹐應爲涕流多。

被蕃軍中拘系之作何事逐漂蓬﹐悠悠過鑿空﹗世窮途運榮【蹇】﹐戰苦不成功。淚滴東流水﹐心遙北翥鴻。可能忠孝節﹐長遣閫【困】西戎。

諸公破落官蕃中制作別來心事幾悠悠﹔恨續長波曉夜流。欲知起望相思意﹐看取山云一段愁。

贈樂使君知君桃李徧成蹊﹐故托喬林此處棲。𨿽然灌木淩雲秀﹐會有寒鴉夜夜啼。

卷二【佚名的詩】

殘詩集【﹝伯二五五五﹞五十九首】

冬出惇煌郡入退渾國朝發馬圈之作西行過馬圈﹐北望近陽關。回首見城郭﹐黯然林樹間。野煙暝村墅﹐初日慘寒山。步步鍼【緘】愁色﹐迢迢惟夢還。

至墨離海奉懷惇煌知己朝行傍海涯﹐暮宿幕爲家。千山空皓雪﹐萬里盡黃沙。戎俗途將近﹐知音道已賒。回瞻云嶺外﹐揮涕獨咨嗟。

冬日書情殊鄕寂寞使人悲﹐異域畱連不暇歸。萬里山河非舊國﹐一川戎俗是新知。寒天落景光陰促﹐雪海穹廬物色稀。爲客終朝長下泣﹐誰憐曉夕老容儀。

登山奉懷知己閒步陟髙崗﹐相思淚數行。陣雲橫北塞﹐煞气暝南荒。極目愁無限﹐樵心恨未遑。黯然鄕國處﹐空見路茫茫。

夏中忽見飛雪之作三冬自北來﹐九夏未南回﹐靑溪𨿽鬱鬱﹐白雪尙皚皚。海闇山恆暝﹐愁雲霧不開﹐惟餘鄕國意﹐朝夕思難裁【﹝原作「栽」﹞】。

夏【﹝原作「冬」﹞】日野望出戶過河梁﹐登髙試望鄕。云隨愁處斷﹐川逐思彌長。晚吹低藂艸﹐遙山落夕陽。徘徊噎不語﹐空使淚沾裳。

夏日途中卽事何事鎭驅驅﹖馳驂傍海隅。溪邊論宿處﹐澗下指餐廚。萬里山河異﹐千般物色殊。愁來竟不語﹐馬上但長吁。

靑海臥疾之作數日穹廬臥疾時﹐百方投藥力將微。驚魂漫漫迷山際﹐怯魄悠悠傍海涯。旋知命與浮雲合﹐可嘆身同朝露晞。男兒到此須甘分﹐何假含啼枕上悲﹗邂逅遇迍蒙﹐人情詎見通﹖昔時曾虎步﹐卽日似禽籠。有命如朝露﹐無依類斷蓬。緬懷知我者﹐榮辱杳難同。

秋夜一夜秋聲傍海多﹐五更寒色早來過。自然羈旅腸堪斷﹐況復猜嫌被网羅。

靑海望惇煌之作西北指流沙﹐東南路轉遐。獨悲畱海畔﹐歸望阻天涯。九夏呈芳艸﹐三時有雪花。未能刷羽去﹐空此羨城鴉。

首秋聞雁並懷惇煌知己戎庭節物由來早﹐焂忽霜秋被寒艸。旅雁噰噰���﹐羈人夜夜心如搗。與君離別恨經年﹐何事音書遂黯然。腸斷祇今���﹐空知西北泣雲煙。

秋中雨雪走參走覃雨雪下長川﹐浩蕩風波近海�。鄕國祇今迷所在﹐音書縱有遣誰傳﹖

臨水聞雁�來臨水弔愁容﹐忽﹝者見﹞愁容淚滿胸。肝膽隳離凡幾度﹐雲山阻�況千重。心殊語異情難識﹐東步西馳意不從。羈紲祇今腸自斷﹐更聞哀雁叫噰噰。

秋中霖雨寒雨霖霖竟不停﹐羈愁寂寂夜何寧﹖山遙塞闊阻鄕國﹐艸白風悲感客情。西瞻瀚海腸堪斷﹐東望咸秦思轉盈。才薄孰知無所用﹐獨嗟戎俗滯微名。

夢到沙州奉懷殿下一從淪陷自天涯﹐數度恓【﹝原作「棲」﹞】惶怨別家。將謂飄零長失路﹐誰知運合至流沙。流沙有幸達人主﹐惟恨無才遇尙賒。日夕恩波沾雨露﹐縱橫顧盼益光華。光華遠近誰不羨﹐常思刷羽摶風便。忽使三冬告別離﹐山河萬里誠難見。昨來魂夢傍陽關﹐省到惇煌奉玉顏。舞席歌樓似登陟﹐綺筵花柳記躋攀。總緣宿昔承言笑﹐此夜論心豈蹔閒。睡裏不知回早晚﹐覺時只覺淚斑斑。

秋夜望月皎皎山頭月欲低﹐月猒羈愁睡轉迷。忽覺淚流痕尙在﹐不知夢裏向誰啼。愁眠枕上淚痕多﹐況復寒更月色過。與君萬里難相見﹐不然一度夢中羅。

秋【﹝原作「夏」﹞】日非所書情自從去歲別流沙﹐獨恨今秋歸望賒。將謂西南窮地角﹐誰言東北到天涯。山河遠近多穹帳﹐戎俗迢觀少物華。六月尙聞飛雪片﹐三春豈見有煙花。淩晨倏閃奔雷電﹐薄暮斯須斂霽霞﹐傍對崇山形屹屹﹐前臨巨壑勢呀呀。昨來羈思憂如搗﹐卽日愁腸亂似麻。爲客已遭迍否事﹐不知何計得還家。

憶故人別君彼此兩平安﹐別後恓惶凡幾般。𨿽然更寄新書去﹐憶時撚取舊詩看。一更獨坐淚成河﹐半夜想思愁轉多。左右不聞君語笑﹐縱橫只見唱戎歌。

夜度赤嶺懷諸知己山行夜忘寐﹐拂曉遂登髙。回首望知己﹐思君心郁陶。不聞龍虎嘯﹐但見豺狼號。寒气凝如練﹐秋風勁似刀。深溪多淥水﹐斷岸饒黃蒿。驛使�靡歇﹐人疲馬亦勞。獨嗟時不利﹐詩筆𨿽【﹝原作「惟」﹞】然操。更憶綢繆者﹐何當慰我曹。

晚次白水古戍見枯骨之作深山古戍寂無人﹐崩壁荒丘接鬼鄰。意气丹誠���﹐惟餘白骨變灰塵。漢家封壘徒千所﹐失守時更歷幾春。此日羈愁腸自斷﹐��到此轉悲辛【﹝原作「新」﹞】。

晚秋至臨蕃被禁之作一到荒城恨轉深﹐數朝長嘆意難任。昔日三軍雄鎭地﹐今時百【白】艸徧城陰。隤墉窮巷無人迹﹐獨樹孤墳有鳥吟。邂逅流移千里外﹐誰念恓【﹝原作「棲」﹞】惶一片心。

晚秋登城之作孤城落日一登臨﹐感激戎庭萬里心。鄕國雲山遮不見﹐風光慘淡益愁深。漂流空嘆東溪水﹐倏忽仍嗟西嶺陰。畱滯只今寒暑變﹐誰憐客子獨悲吟。東山日色片光殘﹐西嶺雲象暝艸寒。谷口穹廬遙邐迆﹐磎邊牛馬暮盤跚。目前愁見川原窄﹐望處心迷興不寬。鄕國未知何所在﹐路逢相識問看看。

秋夜聞風水夜來枕席喧風水﹐忽坐長嘆恨無已﹐爲客愁多在九秋﹐況復淪流更千里。

望惇煌數回瞻望惇煌道﹐千里茫茫盡白艸。男兒畱滯蹔時間﹐不應便向戎庭老。

晚秋羈情悄焉獨立思疇昔﹐忽爾傷心淚旋滴。常時遊涉事文華﹐今日羈縲困戎敵。知音好識竟何在﹐黯然已矣山河隔﹐弔影慚魂嗟一身﹐夕往朝朝【來】絕三益。非論邂逅離朋友﹐抑亦淪流雕羽翮。自憐銷瘦衣漸寬﹐誰念恓惶心轉窄。近來殊俗盈衢路﹐尙見蒿萊徧街陌﹐屋宇摧殘無个存﹐猶是唐家舊蹤迹。城邊谷口色蒼茫﹐木落霜飛風析【淅】瀝。淩晨煞气半天紅﹐薄暮寒云滿山白。羈紲時深情憤怒﹐漂泊鄕遙心感激。不憂懦節向戎夷﹐只恨更長愁寂寂。

困中登山戎庭悶且閒﹐誰復解愁顏。步步或登嶺﹐悠悠時往還。野禽噪河曲﹐村犬吠林間。西北望君處﹐躊躇日暝山。

有恨久囚人易千般去﹐余嗟獨未還。空知泣山月﹐寧覺鬢蒼斑。

冬夜非所長夜閉荒城﹐更深恨轉盈。星流數道赤﹐月出半山明。不聞村犬吠﹐空聽虎狼聲。愁臥眠𨿽著﹐時時夢裏驚。

忽有故人相問以詩代書達知己兩首忽聞數子訪羈人﹐問著感言是徳鄰。與君咫尺不相見﹐空知日夕淚沾巾。自閉荒城恨有餘﹐未知君意復何如﹖非論阻礙難相見﹐亦恐猜慊不寄書。

得信酬回人回忽得信﹐具委書中情。羈思頓𨿽豁﹐憶君心轉盈。自憐飄泊者﹐邂逅閉荒城。欲識肝腸斷﹐更深聽叫聲。

聞城哭聲有作昨聞河畔哭哀哀﹐見說分離凡幾回。昔別長男居異域﹐今殤小子瘞泉臺。羈愁對此腸堪斷﹐客捨聞之心轉摧。漂泊自然無限苦﹐況復存亡有去來。

除夜荒城何獨淚潛然﹐聞說今宵【﹝原作「霄」﹞】是攺年。親故暌攜長已矣﹐幽縲寂寞鎭愁煎。更深腸絕誰人念﹐夜永心傷空自憐。爲恨漂零無計力﹐空知日夕仰穹天。

春宵【﹝原作「霄」﹞】有懷獨坐春宵【﹝原作「霄」﹞】月見髙﹐月下思君心郁陶。躊躇不覺三更盡﹐空見豺狼數徧號。

久憾縲紲之作一從命駕赴戎鄕﹐幾度躬先﹝上下一中曰﹞法梁。吐納共欽江海注﹐縱橫競揖慧風揚。今時有恨同蘭艾﹐卽日無辜比冶長。黠虜莫能分玉石﹐終朝誰念淚沾裳。

非所寄王都護姨夫惇煌數度訪來人﹐握手千回問懿親。蓬轉已聞過海畔﹐莎居見說傍河津。戎庭事事皆違意﹐虜口朝朝計苦辛。縲紲儻逢恩降日﹐宿心言豁【﹝原作「豁」﹞】在他辰。

哭押牙四寂哀哉存歿苦難量﹐共恨淪流處異鄕。可嘆生涯光景促﹐旋嗟死路夜何長﹗空令肝膽摧林竹﹐每使心魂痛渭陽。縲紲時深腸自斷﹐更聞凶變淚沾裳。

��白日走風沙﹐黃昏飛雪花。愁雲闇�畔﹐寒色暝天涯。縲紲今將久﹐歸期恨路賒。時時眠夢裏﹐往往見還家。

感藂艸初生羈客絕知聞﹐急難阻投杖。淚與泉俱流﹐愁將艸齊長。縲紲淹歲年﹐歸期惟夢想。春色縱芳菲﹐片心終郁怏。

春日羈情鄕山臨海岸﹐別業近天堄。地接龍﹝土追﹞北﹐川連雁塞西。童年方剃削﹐弱冠導羣迷。儒釋雙披【﹝原作「柀」﹞】翫﹐聲名獨見躋。須緣隨墾請﹐今乃恨暌攜。寂寂空愁坐﹐遲遲落日低。觸槐常有志﹐折檻爲無蹊。薄暮荒城外﹐依稀聞遠雞。

��恨到荒城一閉關﹐鄕園阻隔萬重山。咫尺音書猶不達﹐夢魂何處得歸還。

��憤悶屢縱橫﹐愁深百計生。相思凡幾度﹐慷慨至三更。虜塞饒白夾﹐戎鄕多紫荊。關山爾許遠﹐魂夢若爲行。

晚秋戎庭縲紲向窮秋﹐寒暑更遷歲欲周。斑斑淚下皆成血﹐片片雲來盡帶愁﹐朝朝心逐東溪水﹐夜夜魂隨西月流。數度恓惶猶未了﹐一生榮樂可能休。天涯地角一何長﹐雁塞龍﹝土追﹞萬里疆。每恨淪流經數載﹐更嗟縲紲泣千行。縲紲戎庭恨有餘﹐不知君意復何如﹖一介恥無蘇子節﹐數回羞寄李陵書。發爲多愁白﹐心緣久客悲。更遭縲紲事﹐因此攺容儀。春來漸覺沒心情﹐愁見豺狼夜叫聲﹔君但遠聽腸應斷﹐況僕羈縲在此城。日月千回數﹐君名萬徧呼。睡時應入夢﹐知我腸斷無﹖白日歡情少﹐黃昏愁轉多。不知君意裏﹐還解憶人摩﹖

逢故人之作故人相見淚龍鐘﹐總爲情懷昔日濃。隨頭盡見新白髮﹐何曾有个舊顏容﹗

題故人所居與君昔離別﹐星歲爲三周﹔今日覯顏色﹐蒼然雙鬢秋。茅居枕河滸﹐耕鑿傍山丘。往往登憩徑﹐時時或飯牛。一身尙棲屑﹐庶身安無憂﹖相見未言語﹐唏吁先淚流。

非所夜聞笛夜聞羌【﹝原作「嗟」﹞】笛吹﹐愁雜豺狼�。涕淚落如雨﹐肝腸痛似刀。更深新月落﹐坐久明星髙。感激不遑寐﹐連宵【﹝原作「霄」﹞】思我曹。

感興臨蕃馴雁感玆馴雁色蒼蒼﹐徘徊顧步貌昂昂。不見銜蘆避繒繳﹐空聞落翮困堤塘。差池爲失衡【﹝原作「衝」﹞】陽伴﹐邂逅飄零虜塞傍。引頸長鳴望雲路﹐何時刷羽接歸行。

閨情千回萬轉夢難成﹐萬徧千回夢裏驚﹔總爲相思愁不寐﹐縱然愁寐忽天明。百度看星月﹐千回望五更。自知無夜分﹐乞願早天明。

王昭君怨諸詞人連句【﹝伯二七四八﹞】一首掖庭嬌幸在蛾眉﹐爭用黃金寫艷姿。始言恩寵由君意﹐誰謂容顏信畫師。微軀一自入深宮﹐春華幾度落秋風。君恩不惜便【更】衣處﹐妾貌應殊畫壁中。聞道和親將我敞【撇】﹐選貌披圖徧宮掖。圖中容貌旣不如﹐選後君王空悔惜。始知王意本相親﹐自恨丹靑每誤身。昔是宮中薄命妾﹐今成塞外斷腸人。九重恩愛應長謝﹐萬里關山愁遠嫁。飛來北地不勝春﹐月照南庭空度夜。夜中含涕獨嬋娟﹐遙念君邊與朔邊。毳幕不同羅帳日﹐氈裘非復錦衾年。長安髙闕三千里﹐一望能令一心死。秋來懷抱旣不堪﹐況復南飛雁聲起。

謁法門寺眞身五十韻【﹝伯三四四五﹞】一首瞻禮喜成悲﹐傷著【嗟】不遇師。曠因修曩劫﹐火寂掩俱尼【屍】。神光分皎皎﹐雁塔起巍巍。弘願無偏儻﹐從後請不疑。人天重敬禮﹐神鬼悉交馳。入海人難﹝者見﹞﹐騰波世莫窺。供僧添聖福﹐稱象等毫釐。鐵网牽沙岸﹐金甌出水湄。輪王欣卻得﹐將帥盡忘疲。震旦國絕大﹐岐陽地不卑。累朝曾出現﹐近代盛修持。萬徧磨不燐﹐千回涅不緇。任從將火試﹐幾見陷金錘。皓色豈能並﹐晶光盡總虧。眞身無點黶﹐珪璧有瑕雌【疵】。安福樓前現﹐天涯海畔知。懿宗親禮處﹐軍【君】主見同時。截舌還能語﹐剜精復舊肥。石光呈瑞質﹐木有寶燈儀。塔主重修建﹐檀那各捨資。才興運人力﹐早已感神祇。一夜風雷吼﹐五更砂石吹。不勞人力置﹐自有聖賢爲。海得龍王護﹐藥叉將主司。聖燈瞻處有﹐光相應心祈。鼓樂喧天地﹐幡花海路歧。秦王偏敬仰﹐皇后重心慈。禮佛躬親到﹐齋僧偏極綏。教坊呈禦制﹐內外奏宮詞。馬壯金鞍促﹐人輕玉勒移。到來心躍躍﹐回首意遲遲。睿旨遙瞻禮﹐皇情雅合規。只憑香火力﹐消得國家危。禱祝風【烽】煙息﹐猶希稼穡滋。金經雕豈易﹐寶偈顯難思。工匠勞心力﹐宸聰亦手胝。眾緣沾士庶﹐萬卷放僧尼。芝艸生髙壠﹐醴泉淸滿池。紅霓呈瑞色﹐白鶴唳嘉奇。眞相非生滅﹐凡情每自欺。茫茫迷旨趣﹐劫劫擬何之。達卽全無體﹐玄微只在玆。縱饒心稍轉﹐又被業追隨。願智應難滿﹐勝絕寧每期。不言同哽虎﹐罕遇﹝豸頁﹞【類】盲龜。像法承衣蔭﹐聲光以漸衰。盛筵難際會﹐逢善莫推辭。學寡慚黃絹﹐才荒誤色絲。感恩頻灑淚﹐泣諷五言詩。

無題【﹝斯五五五八﹞】一首池臺樓觀非吾宅﹐百年還同一宿客﹔無常忽至卽分籬【離】﹐各自東西如路陌。惟有冤家不相放﹐罪福前途相執當﹔冥官依業斷形【刑】名﹐遮莫王公及宰相。生英雄死論福﹐貴販【賤】更無別地獄。天堂不是選家門﹐但使回心修作福。君不見閻浮流轉暫時間﹐何須苦欲求名利﹔徒勞積業自﹝糸夾﹞【挾】身﹐隨陷三途覓富貴。過去王侯數百千﹐若个久住得長年﹔良賤有生皆有死﹐一朝命盡總虛然。空來空去皈本體﹐直爲迷情不開解。貪多畏小不知休﹐總是阿鼻地獄債。切見愚癡世上人﹐金【今】生不惜未來身﹔朝朝暮暮多愁苦﹐積寶如山猶許【訴】貧。惟富惟悕轉更貪﹐子細尋思幾許堪﹔多求積貯蒙遼【繚】亂﹐死去只得一錢含。一去冥冥百不知﹐忽然與世卽分離﹔萬物怨【宛】然無一分﹐惟有善惡並相隨。一切恩情今隔斷﹐何得哭泣相呼喚﹗生死異路當頭行﹐各自歸家更覓伴。

卷三【惇煌人作品】

惇煌廿詠並序僕到三危﹐向逾二紀。略觀圖錄﹐粗覽山川﹐古迹靈奇﹐莫可究竟﹐聊申短詠﹐以諷美名云爾矣。

一﹑三危山詠三危鎭羣望﹐岫崿淩穹蒼。萬古不毛髮﹐四時含雪霜。巖連九隴險﹐地竄三苗鄕。風雨暗溪谷﹐令人心自傷。

二﹑白龍堆詠傳道神沙異﹐喧寒也自鳴。勢疑天鼓動﹐殷似地雷驚。風削稜還峻﹐人躋刃不平。更尋掊井處﹐時見白龍行。

三﹑莫髙窟詠雪嶺幹靑漢﹐雲樓架碧空﹐重開千佛剎﹐旁出四天宮。瑞鳥含珠影﹐靈花吐蕙藂【叢】。洗心遊勝境﹐從此去塵蒙。

四﹑貳師泉詠賢哉李廣利﹐爲將討匈奴。路指三危迥﹐山連萬里枯。抽刀刺石壁﹐發矢落金烏。志感飛泉湧﹐能令士馬蘇。

五﹑渥窪池天馬詠渥窪爲小海﹐伊昔獻龍媒。花裏牽絲去﹐雲間曳練來。騰驤走天闕﹐滅沒下章臺。一入重泉底﹐千金市不回。

六﹑陽關戍詠萬里通西域﹐千秋尙有名。平沙迷舊路﹐眢井引前程。馬色無人問﹐晨雞吏不聽。遙瞻廢關下﹐晝夜復誰扃﹖

七﹑水精堂詠陽關臨絕漠﹐中有水精堂。暗磧鋪銀地﹐平沙散玉羊。體明同夜月﹐色淨含秋霜。可則棄胡塞﹐終歸還帝鄕。

八﹑玉女泉詠用【周】人祭瑤水﹐黍稷信非馨。西豹追河伯﹐蛟龍遂隱形。紅妝隨洛浦﹐綠鬢逐浮萍。尙有銷金冶﹐何曾玉女靈。

九﹑瑟瑟詠瑟瑟焦山下﹐悠悠采幾年。爲珠懸寶髻﹐作璞間金鈿。色入靑霄裏﹐光浮黑磧邊。世人偏重此﹐誰念楚材賢。

十﹑李廟詠昔時興聖帝﹐遺廟在惇煌。叱﹝口宅﹞雄千古﹐英威靜一方。牧童歌冢上﹐狐兔穴墳傍。晉史傳韜略﹐畱名播五涼。

十一﹑貞女臺詠貞女誰家女﹖孤標坐此臺。靑蛾隨月轉﹐紅粉向花開。二八無人識﹐千秋已作灰。潔身終不嫁﹐非爲乏良媒。

十二﹑安城祅詠版築安城日﹐神祠與此興。一州祈景祚﹐萬類仰休徵。蘋藻來【采】無乏﹐精靈若有憑。更看云祭處﹐朝夕酒如繩【澠】。

十三﹑墨池詠昔人精篆素﹐盡妙許張芝。艸聖雄千古﹐芳名冠一時。舒箋行鳥迹﹐研墨染魚緇。長想臨池處﹐興來聊詠詩。

十四﹑半壁樹詠半壁生奇木﹐盤根到水涯。髙柯寵【籠】宿霧﹐密葉隱朝霞。二月含靑翠﹐三秋帶紫花。森森神樹下﹐祈賽不應賒。

十五﹑三攢艸詠池艸三攢別﹐能芳二月春。淥【綠】苔生水嫩﹐翠色出泥新。弄舞餐花蝶﹐潛驚觸釣鱗。芳菲觀不厭﹐畱興待詩人。

十六﹑賀拔堂詠英雄傳賀拔﹐割據王惇煌。五郡徵般匠﹐千金造寢堂。綺檐安獸瓦﹐粉壁架鴻梁。峻宇稱無徳﹐何曾有不亡﹖

十七﹑望京門詠郭門望京處﹐樓上啟重闉。水北通西域﹐橋東路入秦。黃沙吐雙徑﹐白艸生三春。不見中華使﹐翩翩起虜塵。

十八﹑相似樹詠兩樹夾招提﹐三春引影低。葉中微有字﹐階下已成蹊。含气同修短﹐分條徳且齊。不容凡鳥坐﹐應欲俟�棲。

十九﹑鑿壁井詠嘗聞鑿壁井﹐玆水最爲靈。色帶三春淥﹐芳傳一味淸。玄言稱上善﹐圖錄著髙名。徳重勝銖兩﹐諸流量且輕。

二十﹑分流泉詠地湧澄泉美﹐環城本自奇。一源分異派﹐兩道入湯池。波上靑蘋合﹐洲前翠柳垂。況逢佳景處﹐從此遂忘疲。

﹝附﹞題隱士詠靑溪逐水著漁樵﹐策杖褰衣屢驀橋。鳥坐春池雙影近﹐人呼幽谷兩聲遙。祥煙五色飛仙電﹐瑞艸千藂【叢】間藥苗。河畔曲肱而取飲﹐嫌煩且棄樹中瓢。

惇煌【﹝伯五○○七﹞】三首

��萬頃平田四畔沙﹐漢朝城壘屬蕃家。歌謠再復歸唐國﹐道舞春風楊柳花。仕女上【尙】�天寶髻﹐水流依舊種桑麻。雄軍往往施鼙鼓﹐將徒勞獫狁誇。

壽昌會稽磧畔亦疆場﹐迥出平田築壽昌。沙幕霧深鳴�雁﹐艸枯猶未及重陽。狐裘上【尙】冷搜紅髓﹐絺葛那堪臥�霜。鄒曾不行文墨少﹐移風徒哭說西王。

僕固天王乾符三年四月廿四日打破伊州。。。。。。﹝此缺數字﹞錄打劫酒泉後卻�斷﹝下缺﹞爲言回鶻倚凶﹝下缺﹞

第二編全唐詩補逸

全唐詩補逸卷之一

武則天武則天﹐唐髙宗李治後。中宗嗣聖元年臨朝﹐七年後自稱帝﹐國號周﹐攺元天授。神龍元年十一月卒於上陽宮。補詩一首。

遊仙篇絳宮珠闕敞仙家﹐蜺裳羽旆自淩霞。碧落晨飄紫芝蓋﹐黃庭夕轉彩雲車。周旋宇宙殊非遠﹐窵望蓬壺停翠幰。千齡一日未言賒【﹝目畬﹞】﹐億歲嬰孩誰謂晚﹖逶迆鳳舞時相向﹐變囀鸞歌引淸唱。金漿旣取玉杯斟﹐玉酒還用金膏釀。駐迥遊天域﹐排空聊憩息。宿志慕三元﹐翹心祈五色。仙儲本性諒難求﹐聖迹奇術祕玄元猷。願允丹誠賜靈藥﹐方期久視禦隆周。【見趙紹祖《金石續鈔》卷一】

宣宗皇帝李忱宣宗皇帝李忱﹐憲宗第十三子。元和五年生﹐母曰孝明皇后鄭氏。武宗會昌六年卽帝位﹐其明年攺元大中﹐在位十三年而卒。補詩一首。

南安夕陽山眞寂寺題詩惟愛禪林秋月空﹐誰能歸去宿龍宮。夜深聞法餐甘露﹐喜在蓮花法界中。【見明檇李陳懋仁撰《泉南雜誌》卷上。】

錢鏐錢鏐字具美﹐臨安人。建國稱吳越王﹐二十五載而卒﹐年八十一﹐謚武肅。補殘詩一首。

排衙石詩刻﹝並序﹞【闕】巒峭拔﹐鳳嶺穹����苑右之������之地【闕】而貞松華瑤�秀而�直�歌往日�建靈���【闕】院﹐陳三元之醮禮﹐展四�之���������乃【闕】�香��鋪�窄狹求見������建國之後將【闕】������之宮酬������之恩答���【闕】�����開巒�塡補�基其功卽出自�行其�【闕】������異次�宮門﹐乃於取上之中�出兩行【闕】������門卽�仙聖所居﹐必有禎祥之事﹐特現【闕】������今卽�址巳周﹐宮庭旋建﹐聊題諷以【闕】������協哈�鍾之首﹐建此上宮﹐七言八韻�������王�������﹐�南一劍定長鯨。�������﹐�帝匡扶立正聲。�������﹐�輝爭不伏神明。�������﹐�建瑤壇禮玉京。�������﹐��常爇不曾停。�������﹐��恆傳寶藏經。�������﹐��今爲顯眞靈。�������﹐���來鎭上淸。【見《兩浙金石志》。】

褚遂良褚遂良字登善﹐亮之子。以諫立武昭儀而貶﹐顯慶四年卒﹐年六十三。補詩四首。

遼東侍宴山夜臨秋同賦臨韻應詔涿野軒皇陣﹐丹浦帝堯心。彎弧射封豕﹐解网縱前禽。憑髙禦爽節﹐流月揚淸陰。霧匝長城險﹐雲歸渤澥深。﹝番飛﹞鴻入層漢﹐落雁警遙岑。露條疏更響﹐涼蟬寂不吟。三韓初靜亂﹐八桂始披襟。商﹝風焱﹞泛輕武﹐仙澗引衣簪。酒漾投川醁﹐歌傳芳樹音。邊烽良永�﹐麾旆竦成林。

春日侍宴望海應詔從軍渡蓬海﹐萬里正蒼蒼。縈波回地軸﹐激浪上天潢。夕云類鵬徙﹐春濤疑蓋張。天吳靜無際﹐金駕儼成行。戈船淩白日﹐鞭石耿秋虹梁。電舉朝潮宗外﹐風驅韓貊鄕。之罘初播雨﹐遼碣始分光。麾城湛��﹐�����。同文漸邊服﹐入塞佇歌倡。

奉和行經破薛舉戰地應詔王功先美化﹐帝略蘊戎昭。魚驪【友人蔣禮鴻同志謂當作魚麗﹐本《左傳》。】入丹浦﹐龍戰起鳴條。長劍星光落﹐髙旗月影搖。昔往摧勍寇﹐今巡奏短簫。旌門麗霜景﹐帳殿含秋﹝風焱﹞。�池冰未結﹐官渡柳初凋。邊烽夕霧捲﹐關陣曉云銷。鴻名兼轍迹﹐至聖俯唐堯。睿藻煙霞煥﹐天聲宮羽調。平分共飲徳﹐率土更聞韶。【以上三詩載《武林往哲遺著》。】

湘潭偶題詩遠山酋萃【友人蔣禮鴻同志謂當作「山酋崒」。】翠凝煙﹐爛漫桐花二月天。遊徧九衢燈火夜﹐歸來月掛海棠前。【此詩載《槐廬叢書》《金石錄補》卷二十二。】

王績【或作績】王績字無功﹐太原祁人。隋末大儒文中子王通之弟。貞觀十八年卒﹐年六十一。補詩一首。

春旦直疏春夜猶自長﹐髙窗來月明。耿耿不能寐﹐振衣步前楹。懷抱蹔無擾﹐自覺形神淸。遐想太古事﹐俯察今世情。淳薄何不同﹐運數之所成。嘆息萬重隔﹐已聞晨雞鳴。回看東南隅﹐�����。誰知忘機者﹐寂泊存其精。【見《分門纂類唐歌詩》殘本第一冊《天地山川類》十三頁。】

榮九思榮九思﹐武徳間齊王李元吉之記室。詩二句。

句丹靑飾成慶﹐玉帛擅專諸。【見《資治通鑑》卷一九一《唐紀七》武徳七年六月壬戌下胡三省注。】

陳元光陳元光字廷炬﹐光州人。補詩二首並句。

漳州新城秋宴地險行臺壯﹐天淸景幕新。鴻飛靑嶂杳﹐鷺點碧波眞。風肅天如水﹐霜髙月散銀。嬋娟爭潑眼﹐廉潔正成鄰。東湧滄溟玉﹐西呈翠巘珍。畫船拖素練﹐朱榭映紅雲。琥珀杯方酌﹐鮫綃席未塵。秦簫吹引鳳﹐鄒律奏生春。縹緲纖歌遏﹐婆娑妙舞神。會知冥漠處﹐百怪惱精魂。

曉發佛潭橋朝暾催上道﹐兔魄欲西沈。去雁長空沒﹐飛花曲徑深。事沿橋樹往﹐詩落海鷗吟。馬鬣嘶風聳﹐龍旗閃電臨。峯攢仙掌巧﹐露重將袍陰。農喚耕春早﹐僧迎展拜欽。看看葵日麗﹐照破艷陽心。【以上二詩見沈定均《漳州府誌藝文志》。】

句參軍許天正﹐是用紀邦勛。【按《全唐詩》卷四五許天正《和陳元光平潮寇詩》。題注曰「元光贈詩云『參軍許天正﹐是用紀邦勛。』天正和之。」】

丁儒丁儒﹐固始人﹐郡別駕。余不可考。詩二首。【﹝《全唐詩》無丁儒詩﹞】

歸閒詩二十韻漳北遙開郡﹐泉南久罷屯。歸尋初旅寓﹐喜作舊鄕鄰。好鳥鳴檐竹﹐村黎愛幕臣。土音今聽慣﹐民俗始知淳。烽火無傳警﹐江山已淨塵。天開一歲暖﹐花發四時春。雜卉三冬綠﹐嘉禾兩度新。俚歌聲靡曼﹐秫酒味溫醇。錦苑來丹荔﹐淸波出素鱗。芭蕉金剖潤﹐龍眼玉生津。蜜取花間露液﹐柑藏樹上珍。醉宜藷蔗瀝﹐睡穩木棉茵溫。茉莉香籬落﹐榕陰浹裏闉。雪霜偏避地﹐風景獨推閩。辭國來諸屬﹐於玆締六親。追隨情語好﹐問饋歲幾時頻。相訪朝和夕﹐渾忘越與秦。功成在炎域﹐事定有閒身。詞賦聊酬和﹐才名任隱淪。呼童多種植﹐長是此方人。

冬日到泉郡次九龍江與諸公唱和【十三韻】迢遞千重險﹐崎嶇一路通。山深迷白日﹐林盡豁蒼穹。正值嚴冬際﹐渾如春晝中。泉醴開名郡﹐江淸穩臥龍。天涯寒不至﹐地角气偏融。橘列丹靑樹﹐槿抽錦繡叢。秋餘甘菊艷﹐歲迫麗春紅。麥隴披藍遠﹐榕莊拔翠雄。減衣遊別塢﹐赤腳走村童。日出喧烏鵲﹐沙晴落雁鴻。池澌含晚照﹐嶺黛徹寒空。風景無終始﹐乾坤有異同。但思鄕國迥﹐薄暮起心忡。【以上二詩見《漳州府誌》引《白石丁氏譜》。】

全唐詩補逸卷之二

王梵志王梵志﹐衛州黎陽人。編詩一卷﹐計一百十一首。【案《全唐詩》無王梵志詩﹐生平事迹不可考。《太平廣記》所載﹐神誕不可信。劉復《燉煌掇瑣》據巴黎國家圖書館藏二七一八號燉煌卷子錄出梵志詩一卷﹐另以三二六六號殘捲校之。今卽自劉本錄出﹐而取鄭振鐸本《梵志詩拾遺》補其缺。﹝王梵志詩卷子原爲三卷﹐上所云卽其首卷﹐二卷今佚﹐三卷胡適藏之。鄭本《拾遺》﹐卽三卷中一部分。﹞此外余又見唐釋皎然《詩式》及宋陳巖肖《庚溪詩話》引梵志詩各一首﹐今並錄附於後。】兄弟須和順﹐叔侄莫輕欺。財物同箱櫃﹐房中莫畜私。夜眠須在後﹐起則每須先。家中懃檢校﹐衣食莫令偏。兄弟相憐愛﹐同生莫異居。爲人欲得別﹐此則是兵奴。好事須相讓﹐惡事莫相堆。但能辧此意﹐禍去福招來。昔日田眞分﹐庭荊當卽衰。平章卻不異﹐其樹復還滋。孔懷須敬重﹐同气並連枝。不見恆山鳥﹐孔子惡聞離。兄弟寶難得﹐他人不可嗔。但尋莊子語﹐手足斷難論。尊人相逐出﹐子莫向前行。識事須相逢﹐情知乏禮生。尊人共客語﹐側立在傍聽。莫向前頭鬧﹐喧亂作鴉鳴。主人無牀枕﹐坐旦捉狗狐。莫學痛才漢﹐無事棄他門。立身行孝道﹐有事莫爲�。行使長無過﹐耶娘髙枕眠。耶娘行不正﹐不事任依從。打罵但知默﹐無應卽是能。尊人嗔約束﹐共語莫江降。縱有些些理。無煩說矩【鄭校本云似應作短】長。有事須相問﹐平章莫自專。和同相用語﹐莫取婦兒言。耶娘年七十﹐不得遠東西。出後傾危起﹐元知兒故違。耶娘絕年邁﹐不得離傍邊。曉夜專看待﹐仍須省睡眠。四大乖和起﹐諸方請療醫。長病煎湯藥﹐求神覓好師。親中除父母﹐兄弟更無過。有莫相輕賤﹐無時始認他。主人相屈至﹐客莫先入門。若是尊人處﹐臨時自朾門。親家會賓客﹐在席有尊卑。諸人未下箸﹐不得在前椅。【一本作﹝�寄﹞。】親還同席坐﹐知卑莫上頭【此句原本脫一字﹐一本作「知卑莫上頭」。】忽然人﹝火在﹞責﹐可不眾中羞。尊人立莫坐﹐賜坐莫背人。存坐無方便﹐席上被人嗔。尊人對客飲﹐卓立莫東西。使喚須依命﹐弓身莫不齊。尊人與須【一本作「酒」。】喫﹐卽把莫推辭。性少由方便﹐圓隔【一本作「融」。】莫遣【一本作「遺」。】知。尊人同席飲﹐不問莫多言。縱有文章好﹐畱將余處宣。巡來莫多飲﹐性少自須監。勿使聞狼相﹐【一本作「使勿聞狼狽」。】交他諸客嫌。坐見人來起﹐尊親盡遠迎。無論貧與富﹐一槪﹝上物下心﹞須平。黃金未是寶﹐學問勝珠珍。丈夫無伎藝﹐虛沾一世人。養子莫徒使﹐先教懃讀書。一朝乘駟馬﹐還得似相如。欲得兒孫孝﹐無過教及身。一朝千度打﹐有罪更須嗔。養兒從少打﹐莫道憐不笞。長大欺父母﹐後回【一本作「悔」。】定無魚。【一本作「疑」。】男年七十八﹐【一本作「十七八」。】莫遣倚街衢。若不行姦盜﹐相構卽榻【一本作「折」】蒲。有兒欲娶婦﹐須擇大家兒。縱使無姿首﹐終成有禮儀。有女欲嫁娶﹐不用絕髙門。但得身超後﹐銀財﹝上物下心﹞莫論。欲得依【一本作「於」。】身吉。無過作是非。【一本作「莫作非」。】但知牢閉口﹐禍去阿你【一本作﹝上泥下土﹞。】來。飲酒妨生敬﹐【一本作「計」。】榻【一本作樗。】蒲必破家。但看此等色﹐不久作窮查。【一本作「茶」。】見惡須藏掩﹐知賢惟贊陽。但【一本作「若」。】能依此語﹐祕密立身方。借物莫交索。用了送還他。損失酬髙價﹐求【一本作我。】嗔得也磨。借物索不得﹐貸錢不肯還。頻來論卽斗﹐過在阿誰邊﹖鄰並須來往﹐借取共交通。急緩相憑仗﹐人生莫不從。長幼同歡【一本作「欽」。】敬。稱尊莫不尊。【一本作「遵」。】且能行禮樂。鄕裏自稱人。停【一本作「庭」。】客勿叱�﹐對客莫頻眉。供給千餘自﹐臨時請不饑。親客號不疏﹐建喚則須喚。食食寧且休﹐只可待他散。爲客不呼客﹐去必主人嗔。欲得能行事﹐無過莫避人。逢人須斂手﹐避道莫前蕩。【一本作「湯」。】忽若相衝著﹐他﹝弓一虫﹞【鄭本作彊。】必自傷。惡口深乖禮﹐條中卻沒文。若能不罵詈﹐卽便是賢人。見貴當須避﹐知彊遠利他。髙飛能去綱【按當作「网」】﹐豈得值低羅。結交須擇善﹐非識【一本作諳。】莫與心。若知管鮑志﹐還共不分金。惡人相遠離﹐善者近相知。縱使天無雨﹐陰雲【一本作「云陰」。】自潤衣。有徳之【一本作「人」。】心下﹐無才意卽髙。但看行濫物﹐若个是堅【鄭本作「豎」。】牢。典使頻多擾﹐從少【一本作饒。】必莫嗔。但知多與酒﹐﹝火曾﹞又不欺人。惡人相觸誤﹐【鄭本作「誤」。】彼【一本作「被」。】罵必從饒。諭若園中匪﹐由如得雨澆。罵妻早是惡﹐打婦更無知。索彊欺得客﹐可是丈夫兒。有勢不煩意﹐欺他必自危。但看木裏火﹐出則自燒伊。貧親須拯濟﹐富眷不煩饒。情知蘇蜜味﹐何用更添髙。有錢莫掣霍﹐不得是【一本作「事」。】奢華。鄕里人儜惡﹐差科必破家。他貧不得笑﹐他弱不得欺。但看人頭數﹐卽須受��。逢迎莫不安﹐��欠二爪。�魚在腸裏﹐善【鄭本作喜。】惡有千般。在鄕須下意﹐爲客莫髙心。相見作先拜﹐膝下沒黃金。貧人莫簡棄﹐有客最須呼。但惠封瘡藥﹐何愁不奉珠。得言請莫說﹐有語不須傳。見事如不見﹐終身無過﹝彳天心﹞。無心莫充保﹐無事莫作媒。𨿽悉鄕人意﹐終身無害災。雙陸智人戲﹐園碁出專能。解時終不惡﹐久後與仙通。逢爭不須看﹐見打莫前僞。損卽追友勝﹐證能﹝上物下心﹞不知。立身存篤信﹐景行勝將金。在處人攜接﹐諳知無負心。有恩須報上﹐得濟莫孤恩。但看千里井﹐誰爲重來尋。知恩須報恩。有恩莫不更。更在枯井中﹐誰能重來救。元得他恩重﹐酬償勿使輕。一餐何所直﹐感賀百千傾。蒙人惠一恩﹐終身酬不極。若濟﹝上卉下木﹞【鄭本作桑。】下饑﹐扶論可惜力。得他一束絹﹐還他一束羅。計時應大重﹐直爲歲年多。貸人五﹝石斗﹞米﹐送還一碩粟。算時應有餘﹐剩者充臼直。世間難捨割﹐無過財色深。丈夫須遠命﹐割斷闇迷心。煞生最罪重﹐喫肉亦非輕。欲得身長命﹐無過點續朋。偸盜須無命﹐侵欺罪更多。將他物己用﹐思量得夜魔。邪淫及妄語﹐知非﹝上物下心﹞勿作。但之依道行﹐萬里無迷錯。喫肉多病報﹐知者不須餐。一朝無諫地﹐受罪始知難。飲酒是癡報﹐如人落糞坑。情知有不爭﹐豈合岸頭行。造酒罪甚重﹐酒肉俱不輕。若人不信語﹐撿取《日盤經》。見﹝上泥下土﹞須避道﹐莫入污卻鞋。若知己有罪﹐莫破戒持齋。相交莫嫉妒﹐相勸莫蛆儜。一日無常去﹐王前罷手行。見病須慈遐﹐諸方速療醫。若能行此行﹐大是不思議。經記須平直﹐心中莫側斜。些些徵取利﹐可可苦他家。布施生生富﹐慳貪世世貧。若人苦慳惜﹐卻卻受辛懃。忍辱生端正﹐多嗔作毒蛇。若人不儜惡﹐必得上三車。尋常懃念善﹐晝夜受書經。心裏無蛆儜﹐何愁佛不成。六時長禮懺﹐日暮廣燒香。十齋莫使闕﹐有力煞三場。持戒須含忍﹐長齋不得嗔。莫隨風火性﹐參羞誤煞人。逢師須禮拜﹐過道向前行。莫生多別相﹐見過不知南。聞鐘身須側﹐臥轉莫前眠。萬一無常去﹐免至獄門邊。師僧來乞食﹐必莫惜家嘗。布施無邊福﹐來生不少糧。家貧從力貸﹐不得懶乖傭。但知懃作福﹐衣食自然丰。惡事﹝上物下心﹞須棄﹐善事莫相違。知意求妙法﹐必得見如來。【按以上爲原捲王梵志詩第一卷

。】吾有十畝田﹐種在南山坡。靑松四五樹﹐綠豆兩三窠。熱卽池中浴﹐涼便岸上歌。遨遊自取足﹐誰能柰我何﹖我見那漢死﹐肚裏熱如火。不是惜那漢﹐恐畏還到我。我有一方便﹐價值百疋練。相打長伏弱﹐至死不入縣。共受虛假身﹐共稟太虛气。死去𨿽更生﹐回來盡不記。以此好尋思﹐萬事淡無味。慰俗不如心﹐時時一倒醉。艸屋足風塵﹐牀無破氈臥。客來且喚入﹐地鋪稿薦坐。家裏元無炭﹐柳麻且吹火。白酒瓦砵藏﹐鐺子兩腳破。鹿脯三四條﹐石鹽五六課。看客只寧馨﹐從你痛笑我。【案以上六首錄自鄭振鐸本拾遺。爲王梵志詩原卷第三卷

。惜不全。】欺誑得錢君莫羨﹐得了卻是輸他便。來生報答甚分明﹐只是換頭不識面。多置莊田廣修宅﹐四鄰買盡猶嫌窄。雕墻竣宇無歇時﹐幾日能爲宅中客﹖造作莊田猶未已﹐堂上哭聲身已死。哭人盡是分錢人﹐口哭元來心裏喜。眾生頭兀兀﹐常住無明窟。心裏爲欺謾﹐口中佯念佛。世無百年人﹐彊作千年調。打鐵作門限﹐鬼見拍手笑。勸君休殺命﹐背面披生嗔。喫他他喫汝﹐循環作主人。他人騎大馬﹐我獨跨驢子。回顧擔柴漢﹐心下較些子。家有梵志詩﹐生死免入獄。不論有益事﹐且得耳根熟。白紙書屏風﹐客來卽與讀。空飯手撚鹽﹐亦勝設酒肉。【案以上八首並載費衮《梁溪漫志》卷十。今從知不足齋本錄出之。】梵志翻著襪﹐人皆道是錯。乍可刺你眼﹐不可隱我腳。城外土饅頭﹐餡艸在城裏。一人喫一个﹐莫嫌沒滋味。【以上二首黃庭堅引梵志詩。】

道情詩我昔未生時﹐冥冥無所知。天公瓊森我﹐生我復何爲﹖無衣使我寒﹐無食使我饑。還你天公我﹐還我未生時。【此首唐釋皎然《詩式》卷一《跌宕格二品駭俗》中引之﹐鄭輯本未收。】

幸門【題擬】幸門如鼠穴﹐也須畱一个。若還都塞了﹐好處卻穿破。【此首見陳巖肖《庚溪詩話》卷下。鄭輯本亦未收。】

全唐詩補逸卷之三

宋之問宋之問﹐字延淸﹐虢州弘農人。弱冠知名﹐尢善五言詩。以附張易之﹑武三思﹐配徙欽州﹐先天元年賜死。補詩五首。

早春泛鏡湖漾舟喜湖廣﹐湖廣趣非一。愉目野載蕪﹐淸心山更出。孤煙晝藏火﹐薄暮朝開日。但愛春光遲﹐不覺舟行疾。歸雁空間盡﹐流鶯花際失。遠情自此多﹐景霽風物和。蘆人收晚釣﹐棹女弄春歌。野外寒事少﹐湖間芳意多。雜花同爛熳﹐暄柳日逶迆。爲客頓逢此﹐於思柰若何﹖【此詩見《永樂大典》卷二二六七「六模」「湖」字「鏡湖」條。﹝二函二十冊﹞】

題謝處士山齋那有唐年客﹐靑山獨閉門。雲泉一少事﹐琴史皆忘喧。在浚人猶縶﹐遷喬友未言。不知幽谷艸﹐何意老王孫﹖【此詩見《永樂大典》卷二五三九「七皆」「齋」字「山齋」條。﹝三函三十冊﹞】

過中書元舍人山齋元侯松子賓﹐寓此掖垣職。移疾多暇豫﹐孤齋恣閒息。修徑接大野﹐重巒跨南北。具物芬榮時﹐登攀各可極。林間百鳥變﹐郊外千花織。秦嶺似雲橫﹐周原如黛飾。洛中昔遊衍﹐常聞故園憶。淸言盡場圃﹐嘉話數耘植。夢想恆載馳﹐松篁若舊識。酒情忽無限﹐琴意忻有得。更閱靑溪詩﹐逾勵丹霞食。貴者日已遠﹐幸君惠容色。朅來休潁陽﹐任予孤且直。【同前見《大典》卷二五三九。】

嵩南山九里舊鵲村作獘廬接箕潁﹐北望嵩山隅。玆嶺雄且秀﹐彩翠橫天衢。家世事靈嶽﹐嵒棲安敢渝。從俗因迹化﹐歸靜知心愚。上違先人訓﹐下憐菲薄軀。自問何功業﹐謬與賢俊俱。執羈翊龍羽﹐秉筆遊鴻都。屍祿負諸己﹐日使田園蕪。常恐白雲意﹐溘盡黃埃塗。妙年負恩徳﹐欲去何踟躕﹖明主本尙道﹐黃屋均蓬壺。飲惠可冥分﹐歸事燒金鑪。【此詩見《永樂大典》卷三五八○「九眞」「村」字「舊鵲村」條。﹝五函五十冊﹞】

敬和吏部韋郎中庭前朱槿之作日給當輪滿﹐星郎伏奏旋。猶紆起艸思﹐更有落花篇。气與香衣雜﹐光侵畫壁然。徒聞賦君子﹐無以和神仙。【此詩見《分門纂類唐歌詩》殘本第六冊《艸木虫魚類》卷五。】

王﹝面力﹞王﹝面力﹞﹐勃之長兄。補詩一首。

山名麗景斜中嶠﹐晴華泛晚春。琴聲抽楚雪﹐歌曲下梁塵。傾蓋雕炎遠﹐班荊密契新。方承綺�暮﹐煙上洛橋�。【見影印本《新編纂圖增類羣書類要事林廣記》卷七。】

崔融崔融字安成﹐齊州全節人。爲文以華婉典麗稱﹐神龍二年卒﹐年五十四。補詩二首。【﹝按唐有兩崔融。《全唐詩》卷六十八之崔融﹐武后時人也。卷八百八十七《補遺》六之崔融﹐則唐末幹寧時吳郡人。今玆所補﹐蓋卽武后時崔融之作。﹞】

太平興龍寺【題擬】昨度匡山下﹐春鶯曉弄稀。今來湓盆水曲﹐秋鴈晚行飛。國有文皇召﹐人慚謫傳歸。回行過梵塔﹐歷覽徧吳畿。杏樹栽時久﹐蓮花刻處微。南溪雨風立風立﹐東峴日輝輝。瀑澑天童捧﹐香鑪法眾圍。煙雲隨道路﹐鶯鶴遠驂騑。遠上靈儀肅﹐生公談柄揮。一玆觀佛影﹐暫欲罷朝衣。【此詩見《永樂大典》卷六六九九「十八陽」「江」字﹝七函﹑六十四冊﹞。】

寶名�城煙雨霽﹐�苑物華滋。池連金水白﹐人契玉山時。珠浦荷如蓋﹐銅街樹似帷。琴歌待明月﹐丹石有深期。【此詩見影印本《新編纂圖增類羣書類要事林廣記》卷七。】

韋元旦韋元旦字烜﹐京兆萬年人。垂拱中爲美原縣尉﹐官終中書舍人。補詩一首。

五言夏日遊神泉詩並序美原縣東北隅神泉者﹐𨿽無樹石森深之致﹐而有﹝谷害﹞險淸泠之異。韋子蓋嘗倦簿領﹐洗塵冥﹐爰命丞太原王公﹑主簿平陽賈公﹑尉南陽張公﹐釋事以遊焉。喟然而嘆曰「陵谷之變𨿽窮﹐造化之功何檢。有窮則適變﹐無檢則忘功。所以物效其奇﹐事冥其契。」嗟虖﹗恨不得列之玉檻﹐漱以瓊漿﹐勝負無私﹐流俗所忿。徒觀其卬潔﹐其味美。起自文明首秋﹐時則垂拱元夏﹐隤祥應運﹐非醴泉歟﹖不然﹐何明祈雜沓﹐降福﹝月兮﹞蠁﹐而幽通之若此也。澗形如規﹐四望若掃﹐平地可深百許尺﹐東西延袤七八十尺。下積淵泉﹐泓渟鏡澈﹐莫測其底﹐南流出界。𨿽云漢昭回﹐而滲漉無竭﹐則所謂「上善利物﹐谷神不死」﹐豈﹝札去木攺虫﹞龍窟宅﹑靈僊福佑﹑懷淸佇俊﹑抱逸尋幽者乎﹖躋顥气而瑩襟情﹐疏玄流而屏喧濁。忘歸淡定﹐盍賦詩云。聞有濠梁地﹐駕言並四美。契冥邀異迹﹐勝會不延晷。澗響若琴中﹐泉華疑鏡裏。形隨員月正﹐制逐規虹起。澡流瑩丹心﹐跂石涼玉趾。近焉將安適﹖行當潤蒙泛。【此詩見《金石萃編》卷六十一。】

賈言淑賈言淑﹐平陽人。武后垂拱間爲美原縣主簿。詩一首【﹝《全唐詩》無賈言淑詩﹞。】

五言夏日遊神泉詩詞人擁髙節﹐狎異尋幽賞。谷害險洞深澗﹐皦鏡疑無象。形隨澡魄員﹐气逐非煙上。徙谷縈新澑﹐分溪疏舊壤。冥功兆��﹐效奇靈旣往。共漱��淸﹐超然��想。【見《金石萃編》卷六十一。】

尹元凱尹元凱字戫﹐河間人。初爲磁州司倉﹐坐事免﹐乃棲遲山林﹐不求仕進垂三十年。與張說﹑盧藏用善。徵拜右補闕。開元十五年卒於並州司馬任。詩一首。【﹝《全唐詩》無尹元凱詩。尹元凱﹐《舊唐書文苑傳》有傳附《閻朝隱傳》《新唐書》入《文藝傳》﹞】

五言同韋子斿神泉詩並序美原北澗有神泉生焉﹐裕明子﹑明臺子尋故人韋烜﹐因斿之。烏戲﹗泉潭虛融﹐派流徑復﹐信造化之極﹑神明之俊也。裕明子乃盥焉﹐明臺子乃漱焉﹐相視而笑曰「異哉﹗豈太平殊感而循化有助耶﹖則韋子蓋文章之雄也。昔持雅興﹐諒無言而不酬云。桐﹝土反﹞疏抱甕﹐昆丘落縣米。豈如中輔邑﹐迸泉毓爲醴。气融靈兆作﹐潤洽衝務啟。月潭信玲瓏﹐霞澑幾淸泚﹖湝湝上善用﹐的的煩慮洗。君子懷淡交﹐相從澗之底。【見《金石萃編》卷六十一。】

溫翁念溫翁念字敬祖﹐太原祁人﹐溫彥博孫。武后垂拱間爲左司郎中﹐後官至太僕少卿。詩一首。【﹝《全唐詩》無溫翁念詩﹞】

五言同韋子斿神泉詩聞君泉壑幽﹐俯裂頻陽趾。及我性情狎﹐遙輕武陵涘。欿窞明月制﹐沮﹝�挐﹞涼風起。朋來想辟雝﹐日去疑蒙汜。列坐殊滿腹﹐揚淸非洗耳。髣﹝髟弗﹞參石斿﹐淡焉適眞理。【見《金石萃編》卷六十一。】

李鵬李鵬字至遠﹐趙州髙邑人﹐李素立之孫。垂拱間爲天官員外郎﹐遷天官侍郎﹐知選事﹐爲內史李昭徳所銜﹐因事出爲壁州刺史﹐卒﹐年四十八。詩一首。【﹝《全唐詩》無李鵬詩。兩《唐書》有《李至遠傳》﹞】

五言同韋子斿神泉詩昔日鳴弦地﹐今聞生澗水。靈潛敝政余﹐潤發雕文始。滴滴流珠散﹐渟渟明月止。善利懷若人﹐淡交挹君子。鏡澈無纖翳﹐天淸滌煩滓。虛忝神僊臺﹐何由弄風晷﹖【見《金石萃編》卷六十一。】

光溫古光溫古﹐武后長安年間衛州共城縣百門陂父老。詩二句。【﹝《全唐詩》無光溫古詩﹞】

句錦色陳川後﹐絲雨降桐鄕。

趙不爲趙不爲﹐武后﹑中宗時人。詩四句。【﹝《全唐詩》無趙不爲詩﹞】

句調弦敷廣惠﹐濟物被深仁。

又句晴暉疑兆夢﹐甘液類隨車。

王堅王堅﹐武后時人。詩二句。【﹝《全唐詩》無王堅詩﹞】

句良宰多憂憫﹐虔誠謁庶神。

王鉉王鉉﹐武后時人。詩二句。【﹝《全唐詩》無王鉉詩﹞】

句雨似隨車至﹐云疑逐蓋飛。

成公簡成公簡﹐武后時人﹐武聖縣尉。詩二句。【﹝《全唐詩》無成公簡詩﹞】

句隨軒感仁惠﹐應日【﹝原作�﹞】灑甘滋。

李大寶李大寶﹐武后時人﹐成均進士。詩二句。【﹝《全唐詩》無李大寶詩﹞】

句陽耀求便灑﹐陰霖請復晴。

馬友鹿馬友鹿﹐武后時博城縣令。【﹝復出一首﹞】

早春陪敕使麻先生﹝慈力﹞祭嶽【久視二年。見《山左金石志》卷十二﹐亦見《金石萃編》卷五十三。此詩《全唐詩》卷八百八十七補遺捲載之﹐作者馬令﹐注曰「失名」。今按《山左金石志》署作者曰「行博城縣令馬友鹿」﹐則其名固未失也。詩同﹐不重出﹐校其異文如下﹕第三句「鞭撻造神鬼」﹐「造」﹐《全唐詩》作「走」。五句「忽下元洲使」﹐「元洲」﹐《全唐詩》作「袁州」。六句「來赴紫洞前」﹐「赴」﹐《全唐詩》作「遊」。八句「白鶴怪時還」﹐「怪」﹐《全唐詩》闕﹔「還」﹐作「年」。十一句「巖風半山水」﹐「巖」﹐《全唐詩》闕。十二句「墟气總云」﹐「墟」﹐《全唐詩》闕。十三句「﹝札去木攺虫﹞抱�中日」﹐《全唐詩》作「光抱升中日」。十六句「宇臨綠蘿邊」﹐《全唐詩》作「室在綠潭邊」。十七句「侵幕灰初暖」﹐《全唐詩》作「緹幕灰初﹝廠彳﹞」。二十三句「山對小天下」﹐《全唐詩》「對」作「疑」。二十四句「聖是會神仙」﹐「聖」﹐《全唐詩》作「人」。又按石刻本天作●﹑地作﹝山水土﹞﹑年作﹝千萬萬﹞﹑日作○乙﹑初作﹝百八﹞﹑聖作﹝王﹞﹐皆武后所造新字。】

全唐詩補逸卷之四

張鷟張鷟字文成﹐深州陸澤人。補詩一卷﹐計五十八首。【﹝按張鷟《遊仙窟》詩共七十餘首﹐日本河世寧《全唐詩逸》曾選取十九首。今自《古佚小說叢刊》本《遊仙窟》中將河世寧氏所未收者﹐悉數錄出﹐而以彭澤汪辟疆先生《唐人小說》所載《遊仙窟》詩校之﹞】。

贈崔十娘自隱多姿則﹐欺他獨自眠。故故將纖手﹐時時弄小弦。耳聞猶气絕﹐眼見若爲憐。從渠痛不肯﹐人更別求天。

詩一首斂笑偸殘靨﹐含羞露半唇。一眉猶叵耐﹐雙眼定傷人。

又一首夢中疑是實﹐覺後忽非眞。誠知腸欲斷﹐窮鬼故調人。

又一首未必由詩得﹐將詩故表憐。聞渠擲入火﹐定是欲相燃。

又一首心虛不可測﹐眼細彊關情。回身已入抱﹐不見有嬌聲。

詠局眼似星初轉﹐眉如月欲消。先須捺後腳﹐然後勒前腰。

詩一首忽然心裏愛﹐不覺眼中憐。未關雙眼曲﹐直是寸心偏。

又一首舊來心使眼﹐心思眼剩【《唐人小說》本作卽。】傳。由心使眼見﹐眼亦共心憐。

詠刀子自憐膠漆重﹐相思意不窮。不惜尖頭物﹐終日在皮中。

詩一首向來知道徑﹐生平不忍欺。但令守行迹﹐何用數圍碁。

又一首千金此處有﹐一笑待渠爲。不望全露齒﹐請爲暫嚬眉。

詠破銅熨斗若冷頭面在﹐生平不熨空。卽今𨿽冷惡﹐人自覓殘銅。

舞詞從來巡遶四邊﹐忽逢兩个神仙。眉上冬天出柳﹐頰中旱地生蓮。千看千處嫵媚﹐萬看萬處﹝女便﹞妍。今宵若其不得﹐剩命過與黃泉。

詠筆硯摧毛任便點﹐愛色轉須磨。所以研難竟﹐良由水太多。

詠雙燕子雙燕子﹐聯聯翩翩幾萬回。【《唐人小說》本作聯翩幾萬回。】彊知人是客﹐方便惱他來。

詠酒杓子尾動惟須急﹐頭低則不平。渠今合把爵﹐深淺任君情。

詠李問李樹﹐如何意不同﹖應來主手裏﹐翻入客懷中。

答十娘射雉心緒恰相當﹐誰能護短長。一牀無兩好﹐半醜亦何妨。

答十娘詠弓縮幹全不到﹐擡頭則大過。若令臍下入﹐百放故籌多。

詩一首千看千意密﹐一見一憐深。但當把手子﹐寸斬亦甘心。

又一首千思千腸熱﹐一念一心焦。若爲求守得﹐暫借可憐腰。

又一首腰支一遇勒﹐心中百處傷。但若得口子﹐餘事不承望。

又一首藥艸俱嘗徧﹐並悉不相宜。惟須一个物﹐不道自應知。

又一首積愁腸已斲﹐懸望眼應穿。今宵莫閉戶﹐夢裏向渠邊。

別崔瓊英卞和山未斲﹐羊雍地不耕。自憐無玉子﹐何日見瓊英﹖

相思枕畱贈十娘南國傳椰子﹐東家賦石橊。聊將代左腕﹐長夜枕渠頭。

益州新樣錦畱贈五嫂今畱片子信﹐可以贈佳期。裁爲八幅被﹐時復一相思。

答張文成【案以下各詩﹐《遊仙窟》𨿽謂崔十娘所作﹐要皆張文成戲墨耳。】面非他捨面﹐心是自家心。何處關天事﹐辛苦漫追尋。

又好是他家好﹐人非著意人。何須漫相弄﹐幾許費精神。

詩一首憐腸忽欲斷﹐憶眼已先開。渠未相撩撥﹐嬌從何處來﹖

詠尺八眼多本自令渠愛﹐口少元來每被侵。無事風聲徹他耳﹐教人气滿自塡心。

詠局勒腰須巧快﹐捺腳更風流。但令細眼合﹐人自分輸籌。

詩一首眼心非一處﹐心眼舊分離。直令渠眼見﹐誰遣報心知。

又一首眼心俱憶念﹐心眼共追尋。誰家解事眼﹐副著可憐心。

詠鞘數捺皮應緩﹐頻磨快轉多。渠今拔出後﹐空鞘欲如何。

詩一首雙眉碎客膽﹐兩眼判君心。誰能用一笑﹐賤價買千金。

詠破銅熨斗舊來心肚熱﹐無端彊熨他。卽今形勢冷﹐誰肯重【重字原缺﹐據《唐人小說》本補。】相磨。

詩一首得意似鴛鴦﹐情乖若吳越。不向君邊盡﹐更知何處歇。

詠鴨頭鐺子觜長非爲嗍﹐項曲不由攀。但令腳直上﹐他自眼雙翻。

詠雙燕子雙燕子﹐可可事風流。卽令人得伴﹐更亦不相求。

詠盞發初先向口﹐欲竟漸伸頭。從君中道歇﹐到底郎【《唐人小說》本作卽。】須休。

詠蜂子問蜂子﹐蜂子太無情。飛來蹈人面﹐欲似意相輕。

詠射雉大夫巡麥隴﹐處子習桑間。若非由一箭﹐誰能爲解顏。

詠弓平生好須弩﹐得挽則低頭。聞君把提快﹐再乞五三籌。

詩一首手子從君把﹐腰支亦任回。人家不中物﹐漸漸逼他來。

答文成素手曾經捉﹐纖腰又被將。卽今輸口子﹐餘事可平章。

詩一首元來不相識﹐判自斷知聞。天公彊多事﹐今遣若爲分。

答文成贈別鳳錦行須贈﹐龍梭久絕聲。自恨無機杼﹐何日見文成﹖

報文成雙履雙鳥乍失伴﹐兩燕還相屬。聊以當兒心﹐竟日承君足。

報文成他道愁勝死﹐兒言死勝愁。愁來百處痛﹐死去一時休。

又他道愁勝死﹐兒言死勝愁。日夜懸心憶﹐知隔幾年秋。

詠箏【案以下各詩《遊仙窟》𨿽謂崔五嫂所作﹐要亦張文成戲墨而已。】天生素面能畱客﹐發意關情並【《唐人小說》本作並。】在渠。莫怪向者頻聲戰﹐良由得伴乍心虛。

詩一首娘子爲性好圍碁﹐逢人劇戲不尋思。气欲斷絕先挑眼﹐旣得速罷卽須遲。

詠李李樹子﹐元來不是偏。巧知娘子意﹐擲果到渠邊。

詩一首他家解事在﹐未肯輒相瞋。徑須剛捉著﹐遮莫造精神。

又一首巧將衣障口﹐能用被遮身。定知心肯在﹐方便故邀人。

又一首自隱風流到﹐人前法用多。計時應拒得﹐佯作不禁他。

報文成金釵兒今贈君別﹐情知復會難。莫言釵意小﹐可以掛渠冠。

全唐詩補逸卷之五

員半千員半千字榮期﹐晉州臨汾人。卒玄宗開元間【﹝《舊唐書》謂卒開元二年﹐《新唐書》則謂卒開元九年﹞】﹐年九十四。補詩一首。

酒名帝鄕從事隙﹐薄暮中山開。地域荊南記﹐人事豫北�。蘭英﹝身虎﹞虹上。竹葉淸風來。云物行可惜﹐落日顧霞杯。【見影印本《新編纂圖增類書類要事林廣記》卷七。】

閭丘均閭丘均﹐益州成都人。補詩一首。

風名玉階王道泰﹐金門詞藻多。文雄自指引﹐美景相經過。野气連空谷﹐春色滿長河。方從君子會﹐終宴且當歌。【見影印本《新編纂圖增類書類要事林廣記》卷七。】

賀知章賀知章字季眞﹐會稽永興人。證聖初擢進士第﹐陸象先引爲太常博士﹐累遷祕書監。天寶三載請爲道士還鄕裏﹐未幾卒﹐年八十六。補詩一首。

董孝子黯復讎十年心事苦﹐惟爲復恩仇。兩意旣已盡﹐碧山吾白頭。【見鄞縣張壽鏞刻《四明叢書》第一集中《賀祕監集》。】

崔恂崔恂﹐鄭州人。爲趙州長史。詩一首。【﹝《全唐詩》無崔恂詩﹞】

石橋詠巨川橫廣路﹐�涉吟艱危。巧思侔神�﹐經途變險戲。石梁全架�﹐鐵竟何�。昔有黿鼉異﹐今看結構奇。����補﹐似迫�龍移。跨水鰲峯見﹐淩虛鵬翼垂。寧勞浮柱設﹐詎假造舟爲。代久堤維固﹐年深砌不隳。�虹常偃蹇﹐云鴈�差池。�物三方會﹐傳名四海�。�鐫起花葉﹐模寫躍蛟螭。�矗平踰砥﹐下穹圓甚規。�如丹洞出﹐穴心類白巖窺。�鶴臨華表﹐詞人訪古碑。�燕���﹐郢越﹝上下一中曰﹞南馳。��無濡足﹐千秋長��。【見《文物參考資料》一九五七年第三期兪同奎作《安濟橋補充文獻》所附詩刻拓片。】

裴士淹裴士淹﹐開元間嘗爲司封員外郎﹐轉司勛郎中【﹝據《郎官石柱題名》﹞】。補詩一首。

遊石門洞【題擬】溪竹亂花鳥﹐是月春將暮。登棧過崖畔﹐空間瞻瀑布。千齡無斷絕﹐百尺恆奔注。髙巖迸似珠﹐半壁灑如霧。澹艷水澄澈﹐欹傾石回護。藥房森自閒﹐苔徑窅誰遇。天翠落深沼﹐雲華生輕樹。班輸難效功﹐嚴馬何能諭﹖勝迹蓋爲寡﹐斯遊誠可屢。謝公鐫舊詞﹐安得寢章句﹖【見《永樂大典》卷一三○七四「一送」「洞」字「石門洞」條﹝十四函一百三十四冊﹞。】

王英王英﹐天寶間人。詩二首。【﹝《全唐詩》無王英詩﹞】

感石浮圖樹福金巖頂﹐妝嚴琢石成。眞容繪美素﹐圖鏤萬年榮。

又一首琉﹝王氏﹞雕瑩美﹐圖眞琢玉成。神功呈百福﹐含聚曰光明。輪寶�霄壯﹐珠瓔鏤石晶。感�嚴父志﹐竭力爲先靈。【以上二詩見陸增祥輯《八瓊室金石補正》卷五十八。】

崔文邕崔文邕﹐博陵人。開元中爲梓州銅山縣尉。詩一首。【﹝《全唐詩》無崔文邕詩﹞】

千秋亭詠並序此千秋亭者﹐邕艸創也﹐故得詞人刊其不朽﹐自玆作古﹐仍勒是詩。客歌郢中﹐庶有同唱者矣。飲餞憑何地﹐依巖辟此亭。玉江摽勝托﹐石壁效題銘。秋染藤宜紫﹐春圖柳愛靑。樽來是離酌﹐皆爲送歸情。【見石刻拓片。亦見《金石苑》。】

郭密之郭密之﹐天寶中諸曁縣令。建義津橋﹐築放生湖﹐漑田二千餘頃﹐民便之。補詩一首。【﹝《兩浙金石志》及《靑田縣誌》載郭密之詩二首﹐其一爲《使永嘉經謝公石門山作》《全唐詩》卷八八七《補遺》六亦收之﹐無小傳﹐與兩書文字多出入﹐特以校稿附於後。其二爲《永嘉懷古》﹐則《全唐詩》所未收。﹞】

永嘉懷古【題一作《石門山》】永嘉東南盡﹐�袒【《靑田志》作「倚棹」。】皆可究。帆引滄海風﹐舟�【《靑田志》作「沿」。】縉雲澑。羣山何隱燐﹐萬�【《靑田志》作「物」。】更森秀。地气冬轉暄【一作「暝」。】﹐瞑【一作暄。】氛陰攺晝。緬懷謝康樂﹐�【《靑田志》作「伊」。一作「夙」。】昔玆爲壽【《靑田志》作「守」。】。逸興滿雲林﹐淸詞【一作「詩」。】冠宇宙。嘗遊石門裏﹐��【《靑田志》作「勝踐」。】宛如舊。峭壁苔蘚濃﹐懸崖【一作「巖」。】風雨驟。巖隈�【《靑田志》作「余」。】灌莽﹐��【《靑田志》作「壁畔」。】空泉甃。物是人已非﹐瑤潭淒��【《靑田志》作「淒獨漱」。】

權澈權澈﹐天寶間人﹐爲朝議大夫髙平郡別駕。補詩一首。

琵琶泓石壁詩刻【按《山西通誌》《山右金石記》卷九著錄《琵琶泓石壁詩刻》﹐謂「詩七古一首﹐見《鳳臺縣誌》。」檢《全唐詩》無考卷有權澈五言《題沈黎城》一首。此七古《琵琶泓詩》﹐蓋未收。】咨予白髮年﹐始佐丹水曲。夙願解塵組﹐幸玆洗煩欲。琵琶翠泓湛且淸﹐屏風畫壁勢相迎。檉柏颼飅雜風雨﹐龜龍﹝目易﹞睒遊虛明。北行七里有靈迹﹐潭中聖字看歷歷。一符君徳應明時﹐一契吾眞誓幽適。由來此泓��傳﹐今夕﹝者見﹞之信可憐。夷猶頓使宦積薄﹐日暮濯纓心浩然。【見乾隆四十八年官刊本《鳳臺縣誌》卷十七。】

孟浩然孟浩然﹐襄陽人。開元二十八年卒﹐年五十二。【﹝復出一首﹞】

送張舍人往江東【此詩見韋莊《又玄集》卷上。案《全唐詩》卷一七五作李白詩﹐題曰《送張舍人之江東》﹐詩同﹐不重錄。惟第二句「正在秋風時」﹐《全唐詩》「在」字作「值」﹐三句「天晴一雁遠」﹐「晴」字作「淸」爲異耳。】

韋應物韋應物﹐京兆長安人。生開元二十五年。少以三衛郎事明皇。乾元間爲太學生﹐始折節讀書。永泰中爲洛陽丞。大歷間歷仕京兆府功曹參軍。十四年﹐自鄠縣令制除櫟陽令﹐以疾辭不就。建中中拜尙書比部員外郎﹐出爲滁州刺史。調江州。追赴闕﹐攺左司郎中。復出爲蘇州刺史。約卒於貞元九年。其詩閒澹簡遠﹐人比之陶潛﹐稱陶韋云。補詩一首。

易言長風如刀剪枯葉﹐大河似箭浮輕舟。投石入水豈有礙﹐走丸下﹝土反﹞安得畱。【見影印本《新編纂圖增類書類要事林廣記》卷七。按《全唐詩》卷一九五收韋應物《易言》一首﹐與此詩全異。】

盧嵩盧嵩﹐韋應物同時人。【﹝《全唐詩》無盧嵩詩﹞】

句歲晏以爲期。【《韋江州集》卷五有韋應物作《酬盧嵩秋夜見寄五韻》﹐詩末原注曰「盧詩云歲晏以爲期之句。」按盧詩不傳﹐此𨿽只句﹐亦彌足珍。】

李揆李揆字端卿﹐隴西成紀人。開元末舉進士﹐補陳畱尉﹐擢右拾遺﹐累遷中書舍人。乾元初﹐兼禮部侍郎﹐轉中書侍郎﹐以構求呂諲過﹐貶萊州長史﹐量移歙州刺史。又爲元載所惡﹐萍寄諸州凡十五六年。載誅﹐除睦州刺史﹐入拜國子祭酒﹑禮部尙書。興元元年卒﹐年七十四。【﹝《全唐詩》無李揆詩﹞】

句免相踐蓬閣﹐臥痾淮海濱。偶逢潘川守﹐宛是洛陽親。

又句共仰新侯伯﹐同瞻舊宰臣。

又句鄕路轅思北﹐家林巷喜雨。【以上各句見《四部叢刊》本《唐詩紀事》卷二十八﹐注云「出《江鄰幾雜誌》。」】

楊泰師楊泰師﹐唐時渤海國【﹝今吉林﹑遼寧省部分地域﹞】人。渤海文王大興二十二年【﹝唐肅宗乾元二年﹞】爲聘日副大使。詩二首。【﹝《全唐詩》無楊泰師詩﹞】

夜聽搗衣詩霜天月照夜河明﹐客子思歸別有情。厭坐長宵愁欲死﹐忽聞鄰女搗衣聲。聲來斷續因風至﹐夜久星低無暫止。自從別國不相聞﹐今在他鄕聽相似。不知彩杵重將輕﹐不悉靑砧【一作「碪」】平不平。遙憐體弱多香汗﹐預識更深勞玉腕。爲當欲救客衣單﹐爲復先愁閨閣寒。𨿽忘容儀難可問﹐不知遙意怨無端。寄異土兮無新識﹐想同心兮長嘆息。此時獨自閨中聞﹐此夜誰知明眸縮。憶憶兮心已懸﹐重聞【一作「閉」】兮不可穿。卽將因夢尋聲去﹐只爲愁多不得眠。【詩見金毓黻撰集《渤海國志長編》卷十八引《經國集》十三。】

奉和紀朝臣公詠雪詩昨夜龍云【一作「樓」】上﹐今朝鶴雪新。祇【一作「怪」】看花發樹﹐不聽鳥驚春。回影疑神女﹐髙歌似郢人。幽蘭難可繼﹐更欲效而嚬。【同前引《經國集》十三。】

獨孤及獨孤及字至之﹐洛陽人。大歷十二年卒﹐年五十三。補詩二首。

詩一首簿領日盈機﹐知君傲煩囂。飲和自忘渴﹐況以初筵招。道契迹自親﹐誰爲列宿遙。何用結同心﹐綠琴復長瓢。日月若走馬﹐炎涼催斗杓。一年解頤笑﹐幾日如今宵。奉君千金壽﹐莫使歲寒凋。【案此詩載《全唐文》卷三百八十七獨孤及《冬夜裴員外薛侍禦置酒宴集序》一文中。】

又一首上天垂光兮熙予以靑春﹐今日何日兮共此良辰。與君觥濁酒而藉落英兮﹐如年華之相親。蹇淹畱以醉止。孰云含意而未申。【案此詩載《全唐文》卷三百八十七獨孤及《仲春裴冑先宅宴集聯句賦詩序》一文中。】

馬﹝王向﹞馬﹝王向﹞﹐代宗時人。與元結善﹐爲武昌令。殘詩一首。【﹝《全唐詩》無馬﹝王向﹞詩﹞】

石門歌左一石﹐右一石﹐石門中有��客。�岫�﹐懸崖裂﹐�江���劍闕。�������﹐石門窊尊���。外����﹐�����。【見《武昌志》及《湖北金石志》。已殘缺不可讀﹐惜哉。】

全唐詩補逸卷之六

常衮常衮﹐京兆人。建中四年卒於福建觀察使任﹐年五十五。補詩二首。

送薛縣丞還家之子一爲別﹐秋霜萬里心。野花山路冷﹐明月柳邊陰。聚首情猶淺﹐垂鞭意更深。望君自珍重﹐幽賞托瑤琴。

赴京旅次感懷萬里雲煙繞畫樓﹐客居無事轉深愁。秋風翠閣看初動﹐玉露金莖望欲流。廿載承恩誰報主﹐一生僚屬且封侯。明朝努力長安道﹐不爲晴川戀舊遊。【以上二詩見沁泉山館郭柏蒼校刊本《唐制詔集》。】

徐源徐源字太初﹐髙平人。詩一首。【﹝《全唐詩》無徐源詩﹞】

題靈泉寺竹園無外事﹐祕殿夕陰生。雲起靈峯隱﹐風來寶鐸鳴。焚香流玉戶﹐聽鳥度金楹。靜心歸正法﹐方此謝塵纓。【見武虛谷《安陽縣金石錄》。】

徐淮徐淮字黃河﹐東海人。詩一首。【﹝《全唐詩》無徐淮詩。﹞】

題靈泉寺梵宇棲眞所﹐寥寥世事稀。老僧披百納﹐童子學三歸。寶剎臨香地﹐星宮隱翠微。誰憐漂泊者﹐於此遂忘機。【亦見《安陽縣金石錄》。】

程序程序字士倫﹐廣平人。詩一首。【﹝《全唐詩》無程序詩﹞】

題靈泉寺煙景晝冥冥﹐樓臺隱翠屏。猿攀太子樹﹐鳥聽《法王經》。悟理心無著﹐求緣塔有靈。回車猶未遠﹐日暮數峯靑。【亦見《安陽縣金石錄》。】

徐泳徐泳字太和﹐髙平人。詩一首。【﹝《全唐詩》無徐泳詩﹞】

題靈泉寺物外經行處﹐雲峯斷復連。散花飛講席﹐輕翠澹鑪煙。稽首求眞偈﹐觀空息悉眾緣。有時聞法鼓﹐應是會諸天。【見《安陽縣金石錄》。】

包佶包佶字幼正﹐包融之子。登天寶六載楊護榜進士第﹐累官至祕書監。與劉長卿﹑竇叔向善。補詩一首。

翻經臺野蔓髙臺下﹐前朝記不誣。金文翻古偈﹐漢字變胡書。彩綫風飄斷﹐緗縑火燼余。破雲開白日﹐穿水照芙蕖。科斗頻更攺﹐庵園幾徧鋤。眞門兼逸韻﹐兩欲慕相如。【見《永樂大典》卷二六○三「七皆」「臺」字「翻經臺」條﹝三函三十冊﹞。復見同書卷六六九九「十八陽」「江」字﹝七函六十四冊﹞。】

皇甫冉皇甫冉字茂政﹐安定人﹐避地寓居丹陽。天寶十五載盧庚榜進士。大歷二年卒﹐年五十四【﹝據獨孤及撰《唐故左補闕安定皇甫公集序》﹞】。補詩一首。【﹝復出一首﹞】

金山中江一柱碧崚嶒﹐壁立千尋我獨登。梵唄波隨招過客﹐鐘聲船載送歸僧。窗前白上浪三尺﹐嶺上靑堆云幾層。六代風流衰歇盡﹐憑欄感喟意難勝。【見丹徒陶紹萊輯《潤州唐人集》卷七﹐云「見淨談《金山誌》及繆潛《新志》。」】

送韓司直【見宋趙師秀《眾妙集》﹐並見宋周弼《唐三體詩》卷六。按《全唐詩》卷一百八十四作劉長卿詩﹐詩同﹐校其異文如下﹕首句「遊吳還適越」﹐「適」﹐《全唐詩》作「入」。五句「山明殘雪在」﹐「山」﹐《全唐詩》作「岸」。七句「季子畱遺廟」﹐《全詩》作「季子楊柳廟」。又《唐三體詩》本元釋圓至於此句下注曰「皇覽《冢墓記》﹕季子冢在毘陵縣曁陽鄕﹐至今吏唐民祀事。」】

皇甫曾皇甫曾字孝常﹐冉母弟也。【﹝復出一首﹞】

送人詩【見《學海類編》唐賈島撰《二南密旨》﹐題曰皇甫曾《送人詩》﹐亦見宋周弼《唐三體詩》卷六﹐題曰《途中送權曙》﹐皇甫曾作。按唐姚合《極玄集》卷下選此詩﹐作皇甫冉詩﹐題曰《途中送權二兄》。《全唐詩》卷二百四十九作皇甫冉詩﹐題曰《途中送權三兄弟》。又卷二百九十六作張南史詩﹐題曰《西陵懷靈一上人兼寄朱放》﹐詩同。校其異文如次﹕「淮海風濤起﹐江關幽﹝《極玄集》及《全唐詩》皇甫冉捲張南史捲並作「憂」。﹞思長同。悲鵲遶樹﹐獨作﹝《全唐詩》張南史捲作「坐」﹞雁隨陽。山晚云和﹝《全唐詩》皇甫冉捲作「初」﹐張南史捲作「藏」﹞雪﹐門﹝《唐三體詩》作「天」﹐余本均作「汀」﹞寒月照霜。由來濯纓處﹐漁父愛瀟湘﹝他本均作「滄浪」﹞。】

錢起錢起字仲文﹐吳興人。天寶十載李巨榜及第。大歷中﹐與韓翃﹑李端輩號十才子。補詩一首。

暇日題艸堂爲郎過壯歲﹐晚景對秋天。門掩蒼苔上﹐池淸寒竹前。通經未拾紫﹐煉藥不成仙。且醞東臯黍﹐愁來得醉眠。【見宋趙師秀編選《唐眾妙集》。】

趙居貞趙居貞﹐天水人。【﹝復出一首﹞】

雲門山投龍詩刻並序【按《全唐詩》卷二百五十八收此詩﹐《山左金石志》石刻亦載之﹐惟異文較多﹐且序中有二十餘字﹐詩中有四句爲《全唐詩》所無﹐故重爲錄出﹐而以《全唐詩》校之。】�������。【石刻闕文﹐《全唐詩》作「有唐天寶玄默歲」。按當作玄黓歲。《爾雅釋天》﹕「太歲在壬曰玄黓。」此蓋指天寶十一載壬辰歲。】辜【《全唐詩》無此字】月己巳。【按十一月爲辜月。】中散大夫使持節北海郡諸軍事守【《全唐詩》無「守」字】北海郡太守柱國天水趙居貞﹐登云��。�����。【石刻闕文﹐《全唐詩》作「門山﹐投金龍環璧。」】奉爲��【闕文《全唐詩》作「開元」。】天寶【《全唐詩》作「天地大寶」。】聖文神武��【望按﹕闕文當是「應道」二字。】皇帝祈福也。先是投禮﹐太守不行﹐以掾吏代之。余是年病月【《全唐詩》作「病目」】戾止﹐以爲����﹐�����﹐��【石刻闕字﹐《全唐詩》作聖上祈佑﹐宜牧守躬親吏輒」。】代﹐固【《全唐詩》無「固」字】非禮也。當是時﹐上元投禮猶未備﹐余責璧觀之﹐皆不肖。於是詰【自「當是時」至此二十餘字﹐皆《全唐詩》所無。】�【《全唐詩》作「余」。此上疑尙有闕文。】撰良日﹐躬詣祈福。【《全唐詩》無此句。】爰及中元下元﹐並躬行�����。【闕字《全唐詩》作「爲聖上祈壽」。】祝拜焚香﹐投龍壁【《全唐詩》無「壁」字。「壁」﹐應作「璧」。】禮畢﹐有瑞雲從洞門而出﹐五色紛郁回翔﹐空中有【《全唐詩》無「有」字】聲曰「���【闕文《全唐詩》作「皇帝壽」。】一萬一千一百歲。」�【石刻僅存右半「頁」﹐《全唐詩》作「預」。】禮者�【闕字《全唐詩》作「悉」。】聞之。余乃手舞足蹈﹐賦詩以歌其事﹐遂於巖前刊【《全唐詩》作「刻」。】石壁以紀之。��【《全唐詩》作「曉登」】雲門山﹐直上壹千尺。絕頂彌�【《全唐詩》作「孤」。】聳﹐盤途幾傾窄。前對豎裂峯﹐��【《全唐詩》作「下臨」。】削成壁。陽�【《全唐詩》作「巘」。】靈芝秀﹐陰崖仙乳�。【此句《全唐詩》作「陰崖半天赤」。】���羣山﹐遠望何所隔。太陽未出海﹐曠晃半天赤。【《全唐詩》無以上四句。】大壑靜不波﹐渺溟無際碧。【「碧」﹐《全唐詩》作「極」。】是時雪初霽﹐沍寒冰【《全唐詩》作「水」。】更積。恭【《全唐詩》誤作「披」】展送龍儀﹐寧安服狐白。��【《全唐詩》作「沛恩」】惟聖主﹐祈福在方伯。三元章醮升﹐五域��【二字《全唐詩》亦闕。】覿。帟幕翠微﹝上下一中曰﹞﹐機�【《全唐詩》作「茵」。】丹洞辟。��【《全唐詩》作「祝起」。】鳴天鼓﹐拜傳端素冊。霞間���﹐【《全唐詩》作「朱紱縈」。】嵐際黃裳襞。玉�【《全唐詩》作「策」。】��【《全唐詩》作「奉誠」】信﹐���【《全唐詩》作「仙佩俟」。】奔驛。�【《全唐詩》作「香」。】气入岫門﹐瑞云出巖石。至誠必招感﹐大福旋來格。空����﹐【《全唐詩》作「中忽神言」。】帝壽萬千百。【見畢沅﹑阮元撰《山左金石志》卷十二。】

韓翃韓翃字君平﹐南陽人。天寶十三載楊紘榜進士。其詩興致繁富﹐人謂如芙蓉出水雲。補詩二首。

秋齋【題擬】山月皎如晝﹐霜風時動竹。夜半鳥驚棲﹐窗間人獨宿。【見《永樂大典》卷二五三九「七皆」「秋齋」條﹝三函三十冊﹞《全唐詩》所未收。】

河上寄故人河流杳靄曉天﹐濮水黯澹秋煙。日暖昆吾臺上﹐春深顓頊城邊。鶯聲亂鳴鴻塞﹐花片細點龍泉。西望情人早至﹐尢應得醉芳年。【按《全唐詩》卷二百四十五有此詩。惟前半殘缺不可句讀。此見《永樂大典》卷三○○五「九眞」「人」字﹝五函四十二冊﹞。完整可讀﹐故錄存之。】

顧況顧況字逋翁﹐海鹽人。補詩一首。

訪邱員外丹【題擬】五月五日日亭午﹐獨自騎驢入山﹝阻去且攺烏﹞。來到君家不見君﹐下驢倚杖叩君戶。驚起山童開山扉﹐黃犬搖尾銜人衣。試問先生住何處﹐云入山中采紫薇﹐平明一去今未歸。引我池中看釣磯﹐池中數个白鷗兒﹐見人慣後癡不飛。待君歸來君未歸﹐卻復騎驢下翠微。【見仁和張大昌輯《臨平記補遺》卷四。】

張建封張建封字本立﹐鄧州南陽人。少任俠﹐喜文章。貞元四年拜禦史大夫﹑徐泗濠節度使﹐十六年病卒﹐年六十六。補句二。

句【朝天行】賴有雙旌在手中﹐鏌﹝金耶﹞昨夜新磨了。【見李肇《國史補》卷上。】

裴度裴度字中立﹐河東聞喜人。以討平淮蔡﹐擒吳元濟﹐封晉國公。其後誅宦官劉克明﹐迎立文宗﹐屢秉國政﹐身系天下重輕者垂三十年﹐時人以比郭汾陽。開成四年卒﹐年七十五。補詩一首。

廳事之西因依墉壑爲山數仞有懸水焉予理戎之暇聊以息燕此相國張公之所作也緬懷髙致時濯塵纓卽事寄言而賦斯什奇峯似天作﹐半倚增城隅。何處通泉脈﹐潺湲竟朝晡。掛石懸一帶﹐灑荷散千珠。固宜賞髙人﹐何爲對武夫﹖鼓鼙時鏗﹝言訇﹞﹐吏卒亦喧呼。愧爾來我所﹐顧我非爾徒。乃是風流相﹐昔嘗居此都。能移造化力﹐雅與山水俱。多慚受成者﹐得此聊自娛。【見《分門纂類唐歌詩》殘本第三冊《天地山川類》卷三十二。】

盧仝盧仝﹐範陽人。文宗大和九年因宿王涯第﹐罹甘露之禍。補詩一首。

月詩金波絢彩麗初筵﹐玉冕【友人蔣禮鴻同志謂當作「玉菟」。菟﹐同兔。】流輝滿大圓。鏡裏山川同炯炯﹐樓前風露共娟娟。【淸康熙間仁和孫之騄《玉川子詩注》收此詩﹐云見《萬花谷後集》。】

賈島賈島字浪仙﹐範陽人。初爲僧﹐法名無本。韓愈重其才﹐勸之還俗。文宗時爲長江【﹝屬劍南道遂州﹞】主簿﹐後攺普州【﹝亦屬劍南道﹞】司倉參軍。武宗會昌三年七月卒﹐年六十四【﹝據蘇絳撰《唐故司倉參軍賈公墓志銘》﹞】。補詩一首。

紀湯泉維泉肇何代﹐開鑿同二儀。五行分水火﹐厥用誰一之。在卦得旣濟﹐備象坎與離。下有風輪煽﹐上有雷車馳。霞掀祝融井﹐日爛扶桑池。气殊礜石厲﹐脈有靈砂滋。驪山豈不好﹐玉環污流脂。至今華淸樹﹐空遺後人悲。遐哉哲人逝﹐此水眞吾師。一濯三沐髮﹐六鑿還希夷。伐毛返骨髓﹐發白令人黟。十年走塵土﹐負我汗漫期。再來池上游﹐觸熱三伏時。古寺僧寂寞﹐但餘壁上詩。不見題詩人﹐令我長嘆咨。【見康熙十八年閔麟嗣撰《黃山誌定本》卷六﹐乾隆間刊印。此詩承儀徵吳白匋先生見告。】

於徳晦於徳晦﹐歷官監察禦史﹑同州刺史。徳宗朝太子賓客於邵之孫【﹝見《新唐書》卷七十二下《宰相世系表》﹞】。詩一首。【﹝《全唐詩》無於徳晦詩﹞】

歙郡有黃山樓北瞰黃山山勢中拆若巨門狀因題一絕黟峯翠色自天流﹐直下靑冥豁素秋。閒倚朱欄頻北望﹐只宜名作巨門樓。

武元衡武元衡字伯蒼﹐河南緱氏人。憲宗朝宰相﹐元和十年六月癸卯早朝﹐爲盜所害﹐年五十八。補詩一首。

寒食下第通簡長安故人寒食都人重勝遊﹐相如獨自閉門愁。嘗聞婁護因名達﹐君試將余問五侯。【見《永樂大典》卷三○○五「九眞」「人」字﹝五函四十二冊﹞。按詩共二首﹐其一五言四句﹐《全唐詩》卷三百十七載之﹐其二卽此詩。】

權徳輿權徳輿字載之﹐天水田各陽人。元和十三年八月﹐以病自山南西道節度使任乞還﹐卒於道﹐年六十。補詩一首。

臨平湖夜泛素彩皓通津﹐孤舟入淸曠。已愛隔簾看﹐還宜捲簾望。隔簾當此時﹐惆悵思君君不知。【此見《永樂大典》卷二二七一「六模」「湖」字《臨平湖》條﹝二函二十冊﹞。此詩亦見沈謙《臨平記》卷四﹐惟第五句作「隔簾捲簾當此時」爲異。】

全唐詩補逸卷之七

吉逾吉逾﹐建中貞元間人﹐官範陽縣丞。詩一首。【﹝《全唐詩》無吉逾詩﹞】

題云居上寺並序辛酉歲秋八月﹐僕與節度都巡使王潛﹑墨客軒轅偉﹑僕猶子騊駼﹑播﹑潛息益同躋攀於此﹐勒四韻於後。到此花宮裏﹐觀身火宅中。有爲皆是幻﹐何事不成空﹖晚籟鳴寒谷﹐秋山響暮鐘。欲歸林下路﹐新月上前峯。【見《金石萃編》卷一百五。】

吉騊駼吉騊駼﹐建中貞元間人﹐爲範陽縣丞吉逾侄。詩一首。【﹝《全唐詩》無吉騊駼詩﹞】

題云居上寺石室最髙峯﹐躋攀到此中。白雲連晚翠﹐淸磬度秋風。未悟無生理﹐寧知有想空。且歸山下寺﹐更欲問支公。【見《金石萃編》卷一百五。】

吉播吉播﹐建中貞元間人。爲範陽縣丞吉逾侄。詩一首。【﹝《全唐詩》無吉播詩﹞】

題云居上寺石路多奇迹﹐幽巖鑿寶經。暮煙千壑裏﹐新月一山明。宿鳥知淸梵﹐樵人慣獨行。爲隨歡奉後﹐豈敢學逃名。【見《金石萃編》卷一百五。】

王益王益﹐建中貞元間人﹐爲王潛子。詩一首。【﹝《全唐詩》無王益詩﹞】

題云居上寺支公禪誦處﹐絕頂共登攀。日色千峯裏﹐鐘聲萬壑間。暮猿吟砌近﹐沙鳥傍溪閒。一徑堪藜杖﹐行行獨下山。

軒轅偉軒轅偉﹐建中貞元間人﹐與吉逾同時。詩一首。【﹝《全唐詩》無軒轅偉詩﹞】

題云居上寺不著登山屐﹐捫蘿也上躋。石梁分鳥道﹐苔徑過云霓。梵宇千花裏﹐秋聲萬籟齊。周遊興未盡﹐鐘磬度前溪。【見《金石萃編》卷一百五。】

王潛王潛字弘志﹐相州安陽人﹐爲駙馬都尉光祿卿王同皎孫。元和中擢將作監﹐遷左散騎常侍﹐拜涇原節度使。穆宗卽位﹐封瑯琊郡公。大和初﹐檢校尙書左僕射﹐卒於官。【﹝《新唐書》卷一百九十一有傳附於《王同皎傳》。﹞】詩一首。【﹝《全唐詩》無王潛詩。﹞】

題云居上寺萬木千峯空鳥喧﹐潺潺溪水下長川。人來石室藏何處。一徑歸時帶暮煙。【見《金石萃編》卷一百五。】

胡證胡證字啟中﹐河東人。官至檢校兵部尙書﹑廣州刺史﹑充嶺南節度使。大和二年卒於任﹐年七十一。補詩一首。

汝州北樓晚望少室詩峭拔煙雲外﹐雄居造化工。三山慚海上﹐五嶽讓天中。翠積當華甸﹐騰標占太空。周臨萬里暮﹐猶掛夕陽紅。【見《槐廬叢書》《金石錄補》。】

王孝廉王孝廉﹐唐渤海國人【﹝今遼寧﹑吉林部分地域﹞】。當元和﹑長慶間﹐曾爲渤海王大使聘日。歸途覆舟﹐溺海而卒。詩五首﹐皆在日本時作。【﹝《全唐詩》無王孝廉詩﹞】

奉敕陪內宴海國來朝自遠方﹐百年一醉謁天裳。日宮座外何攸見﹐五色雲飛萬歲光。【見金毓黻撰集《渤海國志長編》卷十八引《文華秀麗集》上。】

春日對雨得情字主人開宴在邊廳﹐客醉如泥等上京。疑是雨師知聖意﹐甘滋芳潤灑羈情。【同前。】

在邊亭賦得山花戲寄兩領客使並滋三芳樹春色【疑應作花】色甚明﹐初開似笑聽無聲。主人每日專攀盡﹐殘片何時贈客情﹖【同前。】

和﹝土反﹞領客對月思鄕之作寂寂朱明夜﹐團團白月輪。幾山明影徹﹐萬象水天新。棄妾看生悵﹐羈情對動神。誰云千里隔﹐能照兩鄕人。【同前。】

出云州書情寄兩敕使南風海路連歸思﹐北雁長天引旅情。賴有鏘鏘雙鳳伴﹐莫愁多日住邊亭。【同前。】

徐凝徐凝﹐與白居易沈亞之輩友善﹐元和中官至侍郎。補詩一首。

九鎖山人行之字路嵚巇﹐九鎖靑山勝九疑。祇被白雲生不斷﹐無端點破碧琉璃。【見道士孟宗寶集虛所編《洞霄詩集》卷一。】

周匡物周匡物字幾本﹐龍溪人。元和十一年進士及第﹐禦試《學殖賦》《鶯出谷詩》﹐爲世傳誦。讀書天城山﹐敕攺其山爲名第山﹐因號名第先生。仕至髙州刺史。補詩一首。

三橋隱居歌誰家作橋溪水頭﹐茅堂四月如淸秋。白雲已過暮山紫﹐黃鳥不鳴春自幽。掀髯背向孤舟立﹐猶記仙源舊曾入。【近人翁國梁《漳州史迹》亦引此詩「曾」作「會」。】雨打疏篷醉不知﹐桃花一夜新流急。【見《漳州府誌》。末句《漳州史迹》作「桃花一夜急新流」﹐誤。】

李諒李諒字復言﹐長慶間牧蘇州﹐大和中移守桂州﹐終京兆尹。補詩一首。

湘中紀行江水永州路﹐水碧山崒兀。古木暗魚潭﹐陰雲起龍窟。峻屏夾澄澈﹐怪石生溪渤。巨艦時邅回﹐輕舠已超忽。疾如奔羽翼﹐淸可鑑毛髮。寂寞榜漁舟﹐逶迆逗商筏。我行十月杪﹐猿嘯中夜發。楓葉寒始丹﹐菊花冬未歇。凝流綠可染﹐積翠學浮堪擷。峭蒨每驚新﹐幽奇信誇絕。稠峯疊玉嶂﹐淺浪翻殘雪。石燕雨中飛﹐霜鴻云外別【回鴈峯】。溯洄已勞苦﹐覽翫還愉悅。鶴嶺訪胎仙【祁陽縣白鶴嶺道士屈志靜得仙處﹐】�【音吾】亭仰文哲。【祁陽唐亭﹐元中丞次山所居。】川間有漁釣﹐山上多薇蕨。無以佐雍熙﹐何如養疵拙。安人苟有績﹐撫己行將耋。此路好乘桴﹐吾其謝羈紲。【見《金石萃編》卷一百八。第三句「暗魚」二字原缺﹐據《輿地紀勝》卷五十六補。】

李涉李涉﹐洛陽人﹐渤之兄。補詩一首。

杪春再遊廬山二十七年別﹐煙雲如昨辭。偶逢行春日﹐得遂歸山期。曉駕出湓城﹐晚會東林師。巡廊閱眾院﹐徧讀新舊詩。蕭魏故已塵﹐符楊亦川馳。拂牀歸塵壁﹐再﹝上不下見﹞舊遊詩。南訪靜【應作「靖」】節居﹐石臺有遺基。紅葩列澗艷﹐碧蔦懸林絲。迢遞二霄峯﹐晴雲間出危。壇空仙馭遠﹐谷斷啼猿悲。白鹿舊洞門﹐五老東一枝。當時手結茅﹐聚族長在玆。孫侄皆後來﹐非我昔所知。生爲前世翁﹐安得不涕垂﹖白髮惟兩人﹐形骸久支離。𨿽同故山會﹐艸艸如路歧。惆悵塵中身﹐何由重來斯。無令誚餘者﹐更效《北山移》。【見《分門纂類唐歌詩》殘本第二冊《天地山川類》卷二十二。】

於季友於季友﹐河南人﹐爲司空於第三子。曾爲絳﹑宋﹑明等州刺史。尙憲宗永昌公主﹐拜駙馬都尉。【﹝《季友傳》附見於《新唐書》卷一七二《於傳》﹐亦見卷七十二下《宰相世系表》。《舊唐書》卷一五六《於傳》亦附及之﹞】。詩一首。【﹝《全唐詩》無於季友詩﹞】

範處士在育王寺書碑因以寄贈墨妙復辭雄﹐扁舟訪遠公。�【趙紹祖《金石文鈔》卷七作「云」】天書梵�【《金石文鈔》作「字」】﹐霜月步蓮宮。迹寄雙林下﹐名畱劫石中。遙知松徑望﹐棠【《金石文鈔》作「栗」】葉滿山紅。【見《金石萃編》卷一百八。】

範的範的﹐剡越間隱士﹐與於季友同時。詩一首。【﹝《全唐詩》無範的詩﹞】

時在育王寺書石字奉酬�丞使君寄贈四韻依次用本韻【《金石文鈔》題作《時在育王寺書石中丞使君寄贈四韻奉酬本韻》】拙藝荷才雄﹐新詩起謝公。開緘光佛域﹐望景動星宮。風雪文章裏﹐書鐫琬琰中。將誰比佳句﹖霞綺散成紅。【見《金石萃編》卷一百八。】

盧元輔盧元輔字子望﹐滑州人﹐木巳子也。少以淸行聞﹐擢進士﹐補崇文校書郎。嘗守商都。徳宗時﹐自河南縣令除杭州刺史﹐召授吏部郎中﹐爲華州刺史卒。詩一首。【﹝《全唐詩》無盧元輔詩。﹞】

遊天竺寺水田十里學袈裟﹐秋殿千金儼釋迦。遠客偏求月桂子﹐老人不記石蓮花。武林山價懸隋日﹐天竺經文隸漢家。苔壁媧皇煉來處﹐泐中修竹掃雲霞。【見《兩浙金石志》卷二。】

李廓李廓﹐登元和十三年獨孤樟榜進士第。補詩一首。

憶錢塘往歲東遊鬢未凋﹐渡江曾駐木蘭橈。一千里色中秋月﹐十萬軍聲半夜潮。桂倚玉兒吟處雪﹐蓬遺蘇丞舞時腰。仍聞江上春來柳﹐依舊參差拂寺橋。【見韋莊《又玄集》卷中。】

李紳李紳字公垂﹐潤州無錫人﹐登元和元年武翊黃榜進士第﹐武宗會昌六年卒。補詩一首。

遙知【友人陳九思同志疑「知」乃「和」字之訛】元九送王行周遊越江湖隨月盈還宿﹐沙渚依潮斷更連。伍相廟中多白浪﹐越王臺畔少晴煙。低頭綠艸羞枚乘﹐刺眼紅花笑杜鵑。莫倚西施舊苔石﹐由來破國是神仙。【見韋莊《又玄集》卷中。】

白居易白居易字樂天﹐其先太原人﹐後遷居下邽。貞元十六年擢進士第﹐元和初又擢才識兼茂﹑明於體用科。任左拾遺﹐出爲江州司馬﹐歷刺杭﹑蘇二州﹐以刑部尙書致仕。會昌六年卒﹐年七十五。補詩二首。【﹝復出一首﹞】

哭微之今在豈有相逢日﹐未死應無暫忘時。從此三篇收淚後﹐終身無復更吟詩。【見《文苑英華》。】

失題石橊枝上花千朵﹐荷葉杯中酒十分。滿院弟兄皆痛飲﹐就中大戶不如君。【見《玉照新誌》。】

春遊【見歷史博物館藏明王氏藏《宋拓四名人法書》冊頁。承顧學頡先生函告﹐詩爲白居易所作﹐卽朱竹垞所云後人誤以爲元稹詩者﹐《全唐詩》亦入元稹捲﹐今宜還諸樂天。詩不重錄。】

韋綬韋綬字子章﹐京兆萬年人。建中中爲長安尉﹐朱泚亂﹐走奉天﹐拜華陰令。後爲翰林學士。詩一首。【﹝《全唐詩》無韋綬詩﹐僅載詩句一句而已。﹞】

郡治樓望黃山郡齋北望春光好﹐平楚無雲秋望寬。淸气爽時塵外見﹐碧煙飛處靜中看。爭髙千仞山皆讓﹐並秀三峯色也寒。莫怪寓名同嶽號﹐暫圖瞻眺近長安。【見康熙十八年閔麟嗣撰《黃山誌定本》卷六﹐書刻於乾隆間。】

鮑溶鮑溶字徳源﹐元和四年韋瓘榜進士第。補詩一首。

勸酒行樂往難重得﹐老來豈自由。嬋娟過三五﹐珠翠成仇讎。君不聞古曲﹐酒能消人憂。何人更年少﹐君惜秉燭遊。莫閒金絲手﹐月在西南樓。羅換歌妾袂﹐錦纏舞人頭。半醉月入懷﹐仰空笑牽牛。那令酒生塵﹐虛見紅貌秋。【見《永樂大典》卷一二○四三「二十有」「酒」字「勸酒」條﹝十三函一百二十四冊﹞】

曹汾曹汾字道謙﹐河南人﹐開成四年崔蠡榜下進士第。補詩一首。

去東林寺詩峯頭不住起孤煙﹐池上相畱有白蓮。塵网分明知束縛﹐更須騎馬別林【「林」字﹐《金石錄補》作「云」。】泉。【見《古刻叢鈔》。以《槐廬叢書》本《金石錄補》參校之。】

薛濤薛濤字洪度﹐本長安人﹐隨父宦流落蜀中。文宗大和五年卒﹐年六十四。補詩二首。

朱槿花紅開露臉誤文君﹐��芙蓉艸綠云。造化大都排比巧﹐衣裳色澤總燻燻。

浣花亭陪川主王播相公曁寮同賦早菊西陸行終令﹐東籬始再陽。綠英初濯露﹐金﹝上蕊下木﹞半含霜。自有兼材用﹐那同眾艸芳。獻酬樽俎外﹐寧有懼豺狼。【以上二詩見《分門纂類唐歌詩》殘本第六冊《艸木虫魚類》卷五。】

李敬方李敬方字中虔﹐長慶三年鄭冠榜進士。補詩一首。

題小華山【原注﹕「目黃山爲小華。」】峯簇蓮花小﹐分明似華山。魚符何日罷﹐深處掩松關。【見閔麟嗣撰《黃山誌定本》卷六。】

雍陶雍陶字國鈞﹐成都人﹐大和八年陳寬榜進士及第。補詩一首。

送友人罷舉歸東海滄滄天塹外﹐何島是新羅﹖舶主辭蕃遠﹐碁僧入漢多。海風吹白鶻﹐沙日曬紅螺。此去知提筆﹐須求利劍磨。【見韋莊《又玄集》卷下。】

全唐詩補逸卷之八

張祜一張祜字承吉﹐淸河人。元和中作宮體小詩﹐情詞艷發﹐稍流輕薄。晚歲乃窺建安風格﹐短章大篇﹐往往間出﹐諫諷怨譎﹐頗深寄意﹐爲時所稱﹐皮日休﹑陸龜蒙尢重之。大中中卒於丹陽。補詩四卷。【按《全唐詩》卷五百十及卷五百十一編張祜詩二卷﹐又卷八百七十收諧謔詩二首﹐其中《戲顏郎中騎獵詩》一首已見正卷﹐蓋復出﹐又卷八百八十三補遺捲有詩五首。本編所輯四卷﹐均所未及。今從北京圖書館藏南宋蜀刻本《張承吉文集》《永樂大典》﹑韋莊《又玄集》《太平廣記》引唐康駢《劇談錄》﹑唐馮翊子《桂苑叢談》等書錄出之。祜﹐諸書或有作佑者﹐誤。】

慈烏慈烏色似漆﹐孔雀尾如金。內外旣相及﹐聖人空理心。【此以下均見南宋蜀刻本《張承吉文集》卷六。】

閒居作五首【按五首之中﹐其第二首已收於《全唐詩》卷八百八十三《補遺》捲﹐此不再錄。】

其一十年狂是酒﹐一世癖緣詩。剩物心長厭﹐閒書性不違。補窠新燕子﹐爭食乳鴉兒。幸爾家竹﹐春來又許移。

其三小院新栽柳﹐深窗古畫屏。屋磚懸蜴蜥﹐虫网礙蜻蜓。啟軸憐孤進﹐添杯慮獨醒。殷勤東郭外﹐春麥又苗靑。

其四悶看垂檐雨﹐閒尋小院芳。壁泥根長麥﹐籬柱葉生楊。旋碾新茶試﹐生開嫩酒嘗。看看花漸老﹐無復滯春光。

其五俗人無語詔﹐病客少經過。種竹憐莖少﹐移花喜日多。惟精《左氏傳》﹐不養右軍鵝。幸爾同詩酒﹐春風柰我何﹖

江南雜題三十首

其一【按《江南雜題》組詩三十首﹐其第二十四首「積潦池新漲」﹐已收入《全唐詩》卷八八三補遺捲﹔其第三十首「僻巷𨿽通馬」﹐卽此宋蜀刻本卷一頁八之《題程氏書齋》﹐蓋復出﹐亦見《全唐詩》﹐此不再收。實補錄詩二十八首。】遠對三茅嶺﹐疏開一槿籬。人憐貧好學﹐自笑老吟詩。仰腹狝猴睡﹐斜身蝘蜓癡。殷勤謝莊叟﹐櫟社更何疑。

其二退居三畝地﹐聊復謝喧卑。盡日題書標﹐無風下釣絲。蚰蜒過竹節﹐翡翠抱蘆枝。惆悵是臨水﹐星星蓬鬢垂。

其三鳥逸溪云靜﹐人行野岸稀。茅峯三點翠﹐練水一條輝。晚蝶花心少﹐陰螢艸裏微。何妨孟朱捨﹐夜飲醉歌歸。

其四南畝山光對﹐西郊日影斜。碧抽書帶艸﹐紅節米囊花。夜跣嘗琴室﹐昏眠自酒家。何妨人不到﹐私酌是侯芭。

其五野岸煙花好﹐東園自插籬。茈姑交宛葉﹐喜子抱遊絲。盡日人稀到﹐終年井不窺。何當謝貞白﹐《眞誥》是吾師。

其六遠郭浸煙波﹐村橋入薜蘿。水蛇驚去疾﹐山鳥自來多。夜月傾壺酒﹐春風就榜歌。不知茅嶺下﹐深處又如何﹖

其七五里波﹝�公﹞郭﹐扁舟棹到門。水經春雨漲﹐山近夕陽溫。鸂鶆穿蘆葉﹐蟛﹝虫斯﹞上竹根。憂來欲誰話﹐猶賴酒盈樽。

其八村橋路不端﹐數里就回湍。積壤連涇脈﹐髙林上筍竿。早嘗甘蔗淡﹐生摘琵琶酸。好是去塵俗﹐煙花長一欄。

其九曉日明髙柳﹐春池合細萍。燕巢通蜴蜥﹐魚网漏蜻蜓。汩沒非兼濟﹐終窮是獨醒。悲傷自心語﹐誰復念漂零﹖

其十三峯前望峻﹐一派上游斜。雨過離披艸﹐風吹顚倒查。拂林山鵲翅﹐叢岸野裳【望疑「裳」爲「棠」之誤。】花。好是醉中舞﹐村橋行數家。

其十一碧艸分遙岸﹐淸池入細流。投鋪虛飲馬﹐自物且垂鉤。小鳥聞批頰﹐徵虫弄印頭。何妨一壺酒﹐遠遠棹扁舟。

其十二端居無外事﹐長日臥煙嵐。樹影侵籬北﹐花香自水南。酒腸嬰女笑﹐碁路老僧諳。似此成乖懶﹐嵇康七不堪。

其十三一徑遶荒陂﹐渟洿是小池。紅蕉心半捲﹐白練尾長垂。倒篋纏書帶﹐尋竿解釣絲。聊當事山履﹐遠與白雲期。

其十四久病無行意﹐溪亭益到稀。月回秋扇影﹐螢落夜琴微。滄海尙凝棹﹐木山誰采薇﹖佳期不可俟﹐空羨燕西歸。

其十五碧溪窮欲盡﹐回棹喜山家。曲岸深迷竹﹐平灘下見沙。懸窠巧婦子﹐拂水剪刀花。好是棲心地﹐人間路不遐。

其十六僻居成懶病﹐春至彊耕蠶。後港通圍竹﹐前溪下檐柑。舊巢飛巧婦﹐新葉長宜男。且賴身無事﹐窮愁亦自甘。

其十七小檻云低處﹐髙廊雨過時。鹿胎含筍籜﹐猿臂長松枝。舊匣藏鉤軫﹐沈查骨釣絲。平生心未遠﹐徒欲效鴟夷。

其十八春醪盡數杯﹐竹徑坐深苔。鳥道思歸樂﹐人呼隱去來。溪花流作片﹐雨葉爛成堆。訪戴值玆夕﹐何妨乘興回。

其十九洛下無名客﹐江南不系舟。病身黃葉晚﹐詩思碧雲秋。雀語嘉賓笑﹐蛩鳴懶婦愁。幸因重醞熱﹐聊作醉鄕遊。

其二十餘生惟愛酒﹐師長是山翁。定葬槽丘下﹐須沈釀甕中。鵜鴣春作鳥﹐舂黍夏爲虫。會入醉鄕去﹐爲君成醉風。

其二十一翠竹千竿聳﹐靑池一面臨。白煙生艸末﹐黃粉露花心。簇腳蠨蛸桂﹐【望疑「桂」爲「掛」之誤。】拋身翡翠沈。但令樽酒滿﹐何必慮無金﹖

其二十二滄海一遺民﹐詩書盡老身。不逢靑眼舊﹐爭柰白頭新。小小調茶鼎﹐銖銖定藥斤。空疏更誰問﹐賴與酒家鄰。

其二十三南國久無悰﹐東郊自養蒙。老年孤枕在﹐愁夜一樽空。澇水聞歌女﹐枯枝見宛童。秋來因攬鏡﹐彊欲理衰蓬。

其二十五郊園日牢落﹐無意及壺餐。大笑俯塵甑﹐髙歌敲酒盆。汲池澆韭壠﹐占石坐松根。未免猶隨俗﹐長竿掛一褌。

其二十六三年江海客﹐長日犯埃氛。失腳遠行地﹐無心空羨云。愚非寧武子﹐蔽是卓文君。以此圖終計﹐深棲麋鹿羣。

其二十七卜築寄云陽﹐穿池面艸堂。尋常登峻嶺﹐丈六得奇彊。井鮒依頹甃﹐鄰花出敗墻。自當甘朽拙﹐安敢慕羲皇﹖

其二十八美人殊不見﹐惆悵望行雲。竹翠靜含粉﹐橊花輕曳裙。嬋娟非月色﹐散漫是蘭燻。無復荊王夢﹐子規空夜聞。

其二十九佳期楚云外﹐寂寞是春華。昔去軒車遠﹐今來衣帶賒。生風貝母葉﹐活艷鼠姑花。惆望碧江阻﹐夢魂云陟遐。

寓居臨平山下三首

其一【按此第一首亦見《永樂大典》卷二二七一﹑七模﹑湖字臨平湖條﹝二函二十冊﹞。又淸初沈謙《臨平記》卷四亦載之。題曰《過臨平湖》﹐卽將兩書異字校注於下。】三月平湖浪【《大典》及《臨平記》作「艸」。】欲齊﹐綠楊分映【《臨平記》作「影」。】入長堤。田家起處烏龍【《臨平記》作「猶」。】靜﹐【《大典》及《臨平記》作「吠」。】酒客醒時謝豹啼。溪【《大典》及《臨平記》作「山」】檻正當蓮葉渚﹐水涇新麥稻苗畦。【《大典》作「水﹝塍去月攺土﹞新擘稻秧畦」﹐《臨平記》作「水塍新築稻秧畦」。】人間謾說多歧路﹐咫尺神仙洞卻迷。【《臨平記》作「路欲迷」。】

其二一角橫查礙小灘﹐漁舟稍稍避回湍。鹿蹄踏葉暮山響﹐龜殼曝沙春水寒。詩句近吟知律變﹐《易》書窮討覺才難。風光好處自攜酌﹐歸去醉扶花藥欄。

其三散發垂肩久不簪﹐竹牀推枕就藤陰。澗傍春渡水流急﹐山半夜歸云色深。拂檻數竿爲去處﹐隨波一葉是浮沈。世間年少正行樂﹐應笑老人無事心。

到廣陵一年江海恣狂遊﹐夜宿倡家曉上樓。嗜酒幾曾羣眾小﹐爲文多是諷諸侯。逢人說劍三攘臂﹐對鏡吟詩一掉頭。今日更來憔悴意﹐不堪風月滿揚州。【此以下均見南宋蜀刻本《張承吉文集》卷七。】

謝髙燕公惠生衣髙公寵賜白衣裳﹐驚訝災天雪滿箱。乍展輕煙總手滑﹐如披薄霧覺身涼。誰家織素秋蟾色﹐何處絲抽嫩異香﹖珍重六銖無可贈﹐空憑七字當瓊漿。

戲贈村婦二升酸醋瓦瓶盛﹐請得姑嫜十日程。赤黑畫眉臨水笑﹐艸鞋苞腳逐風行。黃絲髮亂梳橑緊﹐靑﹝�寧﹞裙髙種掠輕。想得到家相見後﹐父娘由喚小時名。

偶登蘇州重玄閣飛閣層層茂苑間﹐夏涼秋晚好登攀。萬家前後皆臨水﹐四檻髙低盡見山。何事越王侵敵國﹐不妨遼鶴唁人寰。五湖直下須歸去﹐自笑身閒迹未閒。

投蘇州盧中丞金紫淸門美丈夫﹐聖人憂地詔分符。猶將儉徳同朝客﹐不著尊官傲世儒。經術在心長說體﹐吏材臨事必開模。西來郡界逢鄕老﹐盡說而今是坦途。

投滑州盧尙書雨露恩重棣萼繁﹐一時旌旆列雄藩。權經兩使材尢重﹐位近三臺道益尊。江海豁開爲气岸﹐河隍堅畫在心源。門闌盡是雲霄客﹐應念於陵獨灌園。

投蘇州盧郎中三地分符寵更深﹐兩方旌旆日駸駸。蛟龍可是池中物﹐鳳鳥無非閣上音。世重才人皆立績﹐客依公子盡推心。猶思謝尙經牛渚﹐曾聽袁宏一夜吟。

送劉軺秀才江陵歸寧出告遊方是素辭﹐喜君回棹不逾時。荊門暮指連山遠﹐郢國春歸上水遲。樽酒惜離文舉坐﹐郡齋誰覆中宣碁。殷勤莫忘趨庭日﹐學禮三餘已學詩。

奉和池州杜員外南亭惜春艸霧輝輝柳色新﹐前山差掩黛眉頻。碧溪潮漲碁侵夜﹐紅樹花深醉度春。幾恨今年時已過﹐翻悲昨日事成塵。可知屈轉江南郡﹐還就封州詠白蘋。

題河陽新鼓角樓重樓髙跨兩檐開﹐曉夕風雲會振雷。中國最推鼙鼓地﹐大臣先選棟梁材。馬悲塞北千羣牧﹐鴈到城南一半回。從此聖朝思將帥﹐上衣須脫食須推。

觀楚州韋舍人新築河堤兼建兩閶門【按此詩亦見《永樂大典》卷三五二七「九眞」「門」字「北閶門」條﹝五函四十九冊﹞。《大典》引《元一統志》曰「淮安路有北閶門﹐唐﹝張﹐原脫﹞佑﹝應作祜﹞有《陪楚州韋舍人北閶門遊燕詩》。」】宴賓容易小筵成﹐隼擊秋原助放情。紅袖退行鞍上語﹐白眉迂步馬前迎。一冬霜意先黃葉﹐兩路風威動翠旌。須道孔融樽已滿﹐不勞臺下說餘酲。

題潤州李尙書北固新樓躡石攀云一徑危﹐粉廊朱檻眺江湄。靑山半在潮來處﹐碧海先看月滿時。樹色轉煙城斗峻﹐水光浮艸岸遙卑。西樓又起公羊意﹐坐對寒潮向渺彌。

酬張權宣州新橋秋夜對月見寄謝亭煙月泛淸流﹐千載溪山一造舟。風定遠帆依郡郭﹐夜深寒笛起江樓。張憑逆旅逢新唱﹐王粲從軍值勝遊。長愛徵南杜公意﹐不將餘力礙《春秋》。

題宛陵新橋兼獻裴尙書富平津路遠陵開﹐武庫森森又姓裴。髙步已吟攜手句﹐上聞初喜造舟才。霜明華表塵初靜﹐月正欄幹斗乍回。猶憶醉歌南浦夜﹐五更人過萬聲雷。

所居卽事六首【原注﹕丹陽閒居寄鄭明府如範上人。】

其一南下丹陽一水灣﹐陋居瓢飲是希顏。來爲野鳥入春郭﹐去作溪雲歸夜山。蓬鬢已衰言必賤﹐竹門𨿽立意無關。陶潛惠遠如相愛﹐朝訪遺民暮卻還。

其二【原注﹕溪上小齋。】日暮空齋對小溪﹐遠村歸岸醉如泥。杜鵑花落杜鵑叫﹐烏臼葉生烏臼啼。野食不妨菇作飯﹐園蔬何必稻爲虀。辛勤最愛孟光意﹐除卻梁鴻無急妻。

其三牢落東溪滿鬢絲﹐一身扶杖二男隨。鳴鳩在處攜書卷﹐科斗生時想墨池。日夕愛琴憐犬子﹐春風詠雪喜胡兒。我家命駕還千里﹐別與鱸魚爲後期。

其四【原注﹕春日寓言。】寂寞春風意未降﹐酒狂詩癖舊無雙。柳花飛處曾逢雪﹐桃葉開時憶渡江。自古不堪居陋巷﹐從今休更犯危邦。聖朝何用詢名姓﹐從放書生老北窗。

其五【原注﹕偶作。】南窮海徼北天涯﹐惆悵亡羊是路歧。眼下已隳梁武佛﹐耳中猶聽魏文詩。三茅道士朝攜手﹐五柳先生夜對棋。自向廬山爲一社﹐百年生計任嬰兒。

其六晨起常搔兩鬢絲﹐小亭深坐一洿池。墻頭鴝鵒隈花葉﹐水面蜻蜓寄艸枝。賴得木奴些子力﹐生憎魚婢苦頑癡。扁舟遠棹尋春處﹐竹榼新醪喜自隨。

贈薛鼎臣侍禦君子淸明致自彊﹐大寮僉語美公方。長才上拔孤摽日﹐利劍新磨一匣霜。千里早時知逸足﹐片言中夜許剛腸。已知金石終無變﹐應蓄歸休在智囊。

偶信浮生擾擾務華虛﹐未勝東歸重結廬。自已忘言師靖節﹐非關眞隱慕玄居。無機坐上休捫虱﹐失腳溪頭便釣魚。惟恨世間些子事﹐兩莖衰發爲人梳。

贈季峯上人時賢近喪若山崖﹐卻賴靑雲望素乖。彊似鵷鸞趍宦達﹐可勝藜藿伴僧齋。一壺酒外終無事﹐萬卷書中死便埋。惟是江東道門子﹐許詢長說是吾儕。

送法鏡上人歸上元南國僧遊二十年﹐卻因無任訪生緣。風回建業秋歸寺﹐月滿秦淮夜到舡。故老盡成雙鬢雪﹐舊房深鎖一林煙。莫言了悟爲眞理﹐不嘆興亡在眼前。

鷹【按《全唐詩》卷三百六十一作劉禹錫詩﹐題曰《白鷹》。詩同﹐不重錄。校其異字如下﹕第一句「毛羽斒斕白野裁」﹐「野」﹐《全唐詩》作「紵」﹐是。二句「馬前擎出不擎猜」﹐「不擎」﹐《全唐詩》作「不驚」﹐是。五句「綠玉觜啖雞腦破」﹐「啖」﹐《全唐詩》作「攢」。末句「所以人人道俊裁」﹐「裁」﹐《全唐詩》作「哉」﹐是。】

題李戡山居三畝溪田竹徑通﹐道情交態只漁翁。靑山夜入孤帆遠﹐碧水秋澄一檻空。自以蛙聲爲鼓樂﹐聊將艸色當屏風。莫言酷學無知己﹐未必王音不薦雄。

題李山人園林幾年垂釣碧江潯﹐長愛嚴陵是此心。萬壑深秋聞伐木﹐一溪長日看淘金。桑生壠上螟蛉掛﹐竹在沙頭翡翠沈。惟道石田堪種黍﹐不將衰發羨華簪。

全唐詩補逸卷之九

張祜二

投河陽右僕射黠虜構攙搶﹐【應作「欃槍」或「攙槍」。】將軍首出徵。萬人旗下泣﹐一馬陣前行。對敵梟心死﹐衝圍虎力生。雪霜齊擐甲﹐風雨驟揚兵。指點看鞭勢﹐喧呼認箭聲。狂胡追過磧﹐貴主奪還京。黑夜星華朗﹐黃昏火號明。無非刀筆吏﹐獨傳說時英。【本卷均見南宋蜀刻本《張承吉文集》卷八。】

宋城道中逢王直方八韻二年離子載﹐發迹自江南。馬上行尋度﹐途中語再三。始因窮去魏﹐河北戰方酣。後以文投許﹐淮西難未戡。謫官逢李涉﹐狂客見劉弇。失意憐初話﹐多端恥舊諳。茶風無柰筆﹐酒禿不勝簪。幾郁胸中恨﹐聊當遂劇談。

題重玄寺閣八韻朱閣鱗虛構﹐環瞻極水鄕。靑螺蔟山色﹐白練展湖光。矗戶浮雲過﹐斜軒早鴈翔。萬檐攢肆邸﹐千葉溢津航。疊供儳寒碧﹐飛窗漏夕陽。月輪霄輾棟﹐風鐸曙鏗廊。塔聳尖層出﹐河縈小派長。因還九霄上﹐凝步獨成章。

投韓員外六韻見說韓員外﹐聲華溢九垓。大川舟欲濟﹐荒艸路初開。聳地千潯壁﹐森云百丈材。狂波心上湧﹐驟雨筆前來。後學無人譽﹐先賢亦自媒。還聞孔融表﹐曾薦禰衡才。

登杭州龍興寺三門樓十里江城下渺漫﹐兩層門上倚欄幹。偏宜竹翠山長潤﹐早見梅花地少寒。沙觜漸平人攺路﹐潮痕初靜鳥移灘。髙樓酒夜誰家笛﹐一曲《涼州》夢裏殘。

江上旅泊呈池州杜員外【按《全唐詩》卷五一一收此詩之前四句﹐缺其後半。題作《江上旅泊呈杜員外》﹐今全錄之。】牛渚南來沙岸長﹐遠吟佳句望池陽。野人未必非毛遂﹐太守還須是孟嘗。江郡風流今絕世﹐杜陵才子舊爲郎。不妨酒夜因閒語﹐別指東山是醉鄕。

題臨平驛亭津亭一望海西壖﹐舊說湖開是幾年。風起半山云出寺﹐雨餘深岸水平舡。竹林上拔髙髙筍﹐荷葉中藏小小蓮。長愛向南些子地﹐兩三家近野唐邊。

窮居陋巷長聞君子窮﹐我生寧免因儒宮。辛勤自灌一畦韭﹐鹵莽還開三徑蓬。竹下喜逢靑眼士﹐艸中甘作白頭翁。佳期日暮不知處﹐把鉤【陳九思同志謂是「釣」字之訛。】徒吟江上風。

題贈崔權處士【按此詩亦見《永樂大典》卷一三四五○「二寘」「士」字「處士」條。﹝十四函一百三十七冊﹞】讀盡儒書鬢皓然﹐身遊城市【《大典》作「下」】意林泉。已因駿馬成三徑﹐猶恨胡麻欠一廛。眞玉比來曾不燐﹐直鉤從此更誰憐﹖遺民莫恨無髙躅﹐陶令而今亦甚賢。

酬余姚鄭摸【《大典》作「模」】明府見贈長句四韻【按此詩亦見《永樂大典》卷一一○○○「六姥」「府」字「明府」條。﹝十一函一百十冊﹞】仙令東來值勝遊﹐人間稀遇一扁舟。萬重山色連江徼﹐十里溪聲到縣樓。吏隱不妨彭澤遠﹐公才多謝武城優。生疏莫笑滄浪叟﹐白首直竿是直鉤。

早秋貴溪南亭晚眺溪流照檻肅埃氛﹐百里秋光艸樹分。靑壁峻時山背日﹐碧潭空處水銷云。千尋下徹魚無隱﹐一點髙飛鷺出羣。回首故鄕人未去﹐亂蟬聲噪不堪聞。

壽州裴中丞出柘枝靑娥十五柘枝人﹐玉鳳雙翹翠帽新。羅帶卻翻柔紫袖﹐錦靴前踏沒紅茵。深情記處常低眼﹐急拍來時旋折身。愁見曲終如夢覺﹐又迷煙水漢江濱。

池州周員外出柘枝紅筵髙設畫堂開﹐小妓妝成爲舞催。珠帽著聽歌徧匝﹐錦靴行踏鼓聲來。纖纖玉筍羅衫撮﹐戢戢金星鈿帶回。長恐周瑜一私顧﹐不教閒客望瑤臺。

贈柘枝鴛帶排方鏤綠牙﹐紫羅衫捲合歡花。當筵舞汗銷胸雪﹐入破凝姿動臉霞。帽側蹙腰鈴數轉﹐亞身招拍腕頻斜。須臾曲罷歸何處﹖稱道巫山是我家。

觀濠州田中丞出獵東城曉出靜塵埃﹐紫畫神旗向日開。錦袖半攘爭捧轡﹐銀鞍不下小傳杯。馬盤艸上朱弓滿﹐鴈落雲中白羽回。晚向三通殘鼓盡﹐北原千騎捲行來。

鍾陵旅泊城禦西面驛堤連﹐十里長江夜看舡。漁市月中人靜過﹐酒家燈下犬長眠。龍笻迥泊灘聲下﹐略彴深行樹影邊。惟是南風還小瘴﹐與他歸去避衰年。

湘中行南去長沙又幾程﹐二妃來死我來行。人歸五嶺暮天碧﹐日下三湘寒水淸。遠地毒蛇冬不蟄﹐深山古木夜爲精。傷心靈迹在何處﹖斑竹廟前風雨聲。

秋日宿簡寂觀陸先生艸堂紫霄峯下艸堂仙﹐千載空梁石磬懸。白气夜生龍在水﹐碧雲秋斷鶴歸天。竹廊影過中庭月﹐松檻聲來半壁泉。明日又爲浮世恨﹐滿山行路夢依然。

投滑州盧尙書海內諸侯最屈名﹐不妨中立自經營。文翁莫猒分符久﹐韓信終須仗鉞行。靜以軍威齊虎士﹐別將才力誚儒生。新年幾話南遷客﹐未必無憂是早榮。

送鄭灊判官歸冬寧結束翩翩肯寡悰﹐早時彊學已三冬。鯉庭趍日通明訓﹐鄭曲歸時美盛宗。摘句競推梁記室﹐談經今紹漢司農。異聞不暇陳亢問﹐爾徳無非是孝恭。

經咸陽城阿房宮盡客誰來﹐可惜連云萬戶開。秦地起爲千載業﹐楚兵焚作一場灰。應知長者名終在﹐祇是生人意不回。何事暴成還暴廢﹐祖龍須死項須摧。

惠尼童子慢眉童子語惺惺﹐實爲天主自有靈。可惜綠絲梳黛髻﹐枉將纖手把銅瓶。低回婉態傳師教﹐更學吳音誦梵經。不似俗家諸姊妹﹐朝朝畫得兩蛾靑。

將之會稽先寄越中知友三年此路卻回頭﹐認得湖山是舊遊。百里鏡中明月夜﹐萬重屏外碧雲秋。竹林雨過誰家宅﹐楊葉風生何處樓。先問故人籬落下﹐肯容藤蔓系扁舟﹖

陪杭州郡使燕西湖亭小亭移宴近云端﹐十里山圖馬上看。靑壁遠光淩鳥峻﹐碧湖深影鑑人寒。詩成病愈生犀角﹐酒引嬌娃活牡丹。歸去不須愁暮雨﹐髙唐神女屬仙壇。

杭州晚眺萬仞危峯厭渺漫﹐碧雲梢上倚欄幹。雲橫海鴈天風夕﹐月照城鴉水霧寒。行客待潮來遠渡﹐居人瞻火去平灘。蕭條醉臥誰家笛﹐一曲《梁州》夢裏殘。

彈琴歌楚人玉琴怨聲苦﹐客欲聽時盡懷土。別鶴朝辭滄海云﹐悲風夜入瀟湘雨。弄之不難聽者難﹐金徽冷冷流水寒。一曲自然堪下淚﹐三山不忍向君彈。

射虎詞髙山路傍射虎兒﹐執弓走箭如星馳。一夫中虎人所異﹐萬夫圍虎人不知。崗頭少年羞弓箭﹐從此誓心休射虎。更使山頭白額來﹐萬金懸賞如泥土。

古鏡歌小兒行把街中劇﹐千年﹝�平﹞斗銅衣碧。將金換得試磨看﹐俄見洞門深一尺。夜深時出仰照天﹐二十八宿中相連。靑龍耀躍麟眼動﹐神鬼不敢當庭前。明朝擎出遊都市﹐一半狐貍落城死。

開聖寺西去山門五里程﹐粉牌書字甚分明。蕭帝壞陵深虎迹﹐廣師遺院閉松聲。長廊畫剝僧形影﹐古壁塵昏客姓名。何必更將空理遣﹐眼前人事已浮生。

偶題微風和暖日鮮明﹐艸色迷人向渭城。越客捲簾閒不語﹐楚娥攀樹獨含情。紅垂果蔕櫻珠重﹐黃點花鬢粉蝶輕。自是靑樓無近信﹐莫將心事問卿卿。

曉別翠羽朱冠碧樹雞﹐未鳴先下短墻啼。窗間謝女靑蛾斂﹐門外蕭郎白馬嘶。斜漢繁星當燭盡﹐淡煙殘月映花迷。景陽宮裏晨鍾動﹐不語垂鞭上柳堤。

上元懷古倚雲宮闕已平蕪﹐東望連天到海隅。文物六朝興廢地﹐江山萬里帝王都。只聞丞相夷三族﹐不見扁舟泛五湖。遙想永嘉南過日﹐洛陽風景盡歸吳。

隋堤懷古隋季窮兵復浚川﹐自爲猛虎可周旋。錦帆東去不歸日﹐汴水西來無盡年。本欲山河傳百二﹐誰知鍾鼎已三千。那堪重問江都事﹐回望空悲綠樹煙。

洛陽春望世事空悲衰復榮﹐憑髙一望更添情。紅顏只向愛中盡﹐芳艸先從愁處生。佳气藹空迷鳳闕﹐綠楊抵水撓宮城。遊人駐馬煙花外﹐玉笛不知何處聲。

灞上送客自省論心意不疑﹐五年風水因追隨。憐君有玉曾三獻﹐顧我無才忝一枝。煙隔灞亭人去日﹐雨迷秦樹鴈歸時。那知此夏樽前別﹐卻遣相如嘆路歧。

經西﹝�烏﹞偶題【按《全唐詩》卷五百七十七作溫庭筠詩﹐詩同﹐不重錄﹐校其異字如下﹕第二句「芳艸無人情自迷」﹐《全唐詩》作「芳艸無情人自迷」﹐是。四句「荇花唼喋靑頭雞」﹐「荇」﹐《全唐詩》作「杏」﹐非。五句「微紅杏蔕惹蜂粉」﹐「杏」﹐《全唐詩》作「柰」。七句「借問含嚬向何許」﹐「許」﹐《全唐詩》作「事」﹐非。】

喜聞收復河隴詔書頻降盡論邊﹐將擇英雄相卜賢。河隴已耕曾歿【陳九思同志疑當作「沒」。】地﹐犬羊誰辯卻朝天。髙懸日月胡沙外﹐遙拜旌旗漢壘前。共感垂衣匡濟力﹐華夷同見太平年。

冬日並州道中寄荊門捨聖明神武尙營邊﹐我是何人不控弦。身著貂裘隨十萬﹐心思白社隔三千。云沈古戍初寒日﹐鴈下平陂欲雪天。卻爲恩深歸未得﹐許隨車騎勒燕然。

和李子智魯中使院前鑿池種蘆之什鑑地栽蘆貯碧流﹐臨軒一望似汀洲。窗籠好映淮南樹﹐疏野偏宜海上鷗。歷歷迎風欹枕曉﹐蕭蕭和雨捲簾秋。君看範蠡功成後﹐不道煙波無去舟。

長安感懷家寄東吳西入秦﹐三年虛度帝城春。流光漸漸到華發﹐離恨蕭蕭生白蘋。楚夢覺來愁翠被﹐越吟聲盡怨芳塵。更聞玉笛吹明月﹐一曲風前淚滿巾。

題徐州流溝寺古寺層層結構勞﹐土岡前面峻如濠。露云竹翠石橋冷﹐風起松聲山殿髙。日色動廊開木槿﹐夜陰生院結蒲桃。西龕禪客不相得﹐一片舊階行幾遭。

貧居遣憤築室枕隋流﹐貧居喜自由。未爲齊國晏﹐爭免魯人丘。不畏長堪恥﹐無成久更羞。家須男子繼﹐國合丈夫憂。苟利他相與﹐誅當我自求。輪回翻礙直﹐劍折卻思柔。老虎終開眼﹐微虫會叩頭。但令吾舌在﹐何畏不封侯。

題弋陽徐明府水亭小邑不勞賢﹐心期勝地偏。樹微靑嶂聳﹐沙淺碧波旋。蕩槳投昏岸﹐燒燔指濕煙。板檐傍眺寺﹐石路上登舡。水檻推衣浴﹐風軒側枕眠。無因長寄此﹐吟和酒中仙。

題靈巖寺北寺三年別﹐西湖十里程。山門橋上轉﹐石路閣中行。地入千重險﹐江分一面平。引藤聞鼠亂﹐窺洞見龍驚。嶂月排檐出﹐屏風倚檻成。猿尋靑壁過﹐樹遶碧崖生。小殿靈云影﹐髙廊下水聲。何當還夢謝﹐盡我一詩情。

題天竺寺臺殿聳髙摽﹐鍾聲下界遙。路分松到寺﹐山斷石爲橋。引水穿廊去﹐呼猿繞檻眺。海明初上月﹐江白正來潮。夏雨蓮苞破﹐秋風桂子雕。亂雲行沒腳﹐欹樹過低腰。嫩綠茶新焙﹐漧黃竹旋燒。惟思閒事了﹐長此臥煙霄。

讀韓文公集十韻天縱韓公愈﹐才爲出世英。言前風自正﹐筆下意先萌。塵土曾無迹﹐波瀾不可名。詞髙碑益顯﹐疏直事終明。片段隨冰釋﹐絲毫入鏡淸。文雕玉璽重﹐詩織錦梭輕。別得春王旨﹐深﹝�公﹞《大雅》情。窮奇開蜀道﹐詭俗哭秦坑。驥逸終難襲﹐鵰蹲力更生。誰當死後者﹐別爲破規程。

題嶽州徐員外云夢新亭十韻古地摽圖籍﹐新亭建梓材。水從三峽漲﹐人自九江來。宿涵曹推遠﹐停驂謝喜陪。山形連嶽去﹐艸色盡天回。晚檻髙墻出﹐晴郊古戍開。陽精動金礦﹐暗魄孕珠胎。竹換經冬葉﹐松移帶雨栽。夜深南浦鴈﹐春老北枝梅。峴嶺功初畢﹐汀洲詠幾裁。仙遊秪斯在﹐何用便蓬萊。

全唐詩補逸卷之十

張祜三

吳中懷古十六韻萬里江連蜀﹐千山水占吳。地形分楚塞﹐舟路控閩隅。西北京華遠﹐東南王气無。未爲勾踐入﹐先是子胥殂。國破重泉恨﹐天迷兆庶呼。黑煙宗廟廢﹐紅艷美人驅。舊戰儲宮盡﹐新加太宰誅。誓言江北死﹐羞面角東途。假僨屍猶泊﹐教懸骨未枯。墮釵殘玉燕﹐穿墓得金鳧。苑樹深行鹿﹐閶門迥噪烏。夜陰生越絕﹐秋色徧姑蘇。羣邑空遺迹﹐山川是廢圖。六朝人已去﹐三國事應殊。欲下金陵泣﹐還爲建業吁。傷心此時意﹐狂乞賴麻襦。【本卷均見南宋蜀刻本《張承吉文集》卷九。】

和嶽州徐員外云夢新亭二十韻澤國連荒徼﹐津亭揭上游。飛欄控幹馬﹐卻住壓坤牛。滉漭吞何處﹐靑蒼別幾州。黑天三伏裏﹐紅日五更頭。樹失湘潭發﹐山明楚塞漚。舜巡初此去﹐禹鑿向南休。白气都爲曉﹐淸光別是秋。雨行神女過﹐云降帝妃遊。接鑑淩星斗﹐褰簾就月鉤。艸煙凝夜思﹐花露滴春愁。近渚延沙濕﹐中壖小島浮。竹尋諸洞徧﹐石占一泉幽。日復上山頂﹐波連歸客舟。招云鬼宋餘恨﹐弔死屈何投。臣子悲遷斥﹐王孫念去畱。林當藏漢道﹐兵昔益巴丘。縛將髙皇策﹐燒舡太祖羞。星霜人自變﹐江漢事長流。勝景離方絕﹐功符坎徳優。還因望京意﹐歌詠爲皇猷。

投陳許崔尙書二十韻重鎭壓華戎﹐恩威達聖聰。泰山髙不讓﹐滄海闊難窮。接物歡盈貌﹐安民術在衷。旱天雲出水﹐霜野鶚搏風。東土承殊渥﹐南方著顯功。瑞呈須是鳳﹐畋獲必非熊。令下齊軍仵﹐詩傳入帝宮。春行膏雨降﹐夜仰徳星藂。翰苑推詞敏﹐臺庭揖道崇。才周儒學外﹐禮厚笑譚中。吏理今廉度﹐文章昔馬融。行憑孤竹立﹐諾爲一言終。揭檻樓臺聳﹐加籩海陸丰。俯移靑玉案﹐髙掛綠沈弓。大幕賓名瑀﹐長裾客姓馮。恥爲狂狷者﹐彊廁滑稽雄。馬足虛行地﹐鞭頭漫畫空。無能甘畫虎﹐失趣柰雕虫。死嘆身何處﹐生嗟命不通。聊當問詹尹﹐猶許訴明公。

酬房子客郊居六韻三畝田東竹一墟﹐習家深處自安居。每逢山簡能騎馬﹐長羨王弘不賣魚。南國煙帆低晚岸﹐北林霜葉墮寒蔬。郡中舊指賢哉巷﹐門外多來長者車。近日稍聞池盡墨﹐他時誰見壁藏書。已知每事能攜酒﹐同倚閶門四檻虛。

觀潮十韻泯泯順爲回﹐泙泙逆是來。艸微淹澤莽﹐沙漲積云堆。不止靈威怒﹐當憑俗力推。夏天江疊雪﹐晴日海奔雷。近落痕猶淺﹐初平勢漸開。舟驚浮浩渺﹐石看打崔嵬。鳥下愁灘沒﹐人行畏岸頹。鼓風連涵澹﹐值洑更旋回。進退隨蟾魄﹐虛盈合蚌胎。何妨俾巨浸﹐爲爾濟川才。

觀《山海圖》二首

其一古色辧微茫﹐華夷在一堂。雲霞開藻井﹐天地出雕梁。細艸生毫末﹐輕風拂黛光。夜山猶帶景﹐秋樹不凋霜。隱竹才分翠﹐穠華欲墮香。無風帆自起﹐度日鳥空翔。舟勢鯨吞久﹐樓形蜃吐長。更看臺上鏡﹐造化落中央。

其二何人筆思狂﹐一壁盡滄浪。日月明丹拱﹐煙雲起畫梁。山嵐開曉色﹐海气動秋光。島踞鰲睛大﹐沙行鱷齒長。粉波明百越﹐黛點簇三湘。詎作無圖意﹐空迷造化鄕。

題海陵監李端公後亭十韻古城連廢地﹐規畫自初心。眺出紅亭址﹐裁成綠樹林。竹欹叢岸勢﹐池滿到檐陰。暗艸通溪遠﹐閒花落院深。上簾新燕入﹐拋葉小魚沈。晚影移樽惜﹐殘芳秉燭尋。風蘭曳衣繡﹐露柳拂頭簪。屬詠聊題極﹐垂竿旋屈鍼。短橋多憑看﹐髙堞幾登臨。漫廁賓階末﹐無因和至音。

題江陵崔兵曹林亭小隱蜀江邊﹐重巒盡一川。山形分斷岸﹐水勢盡平田。嫩碧生欄淺﹐輕紅落砌蔫。短橋扶竹過﹐欹路把藤緣。南巷纖埃隔﹐東郊遠思延。月庭潛潤石﹐風渚自移舡。滴露蒲光冷﹐搖波柳翠鮮。關心每來勝﹐幸爾必相然。

題宿州城西宋徵君林亭數畝四郊地﹐經營勝漸偏。磴崖欹入竹﹐筒水下澆田。黑壤沾河潤﹐紅葩寄樹鮮。驛明昏岸火﹐檣插曉林煙。嫩筍撐檐曲﹐新荷帖沼圓。不妨成隱顯﹐長日步通阡。

題泗州劉中丞郡中新樓一檻構庭中﹐臨川望益崇。朗懷披夏日﹐髙嘯得淸風。紫府須黃霸﹐靑山屬謝公。夜聲聞動艸﹐春意覺抽叢。野迥云初白﹐天寒樹間紅。月華深委素﹐淮色迥流空。暮雨佳人到﹐良辰樂事同。更憐初渡水﹐先詠子來工。

奉和湖州蘇員外題遊柸池舊勝因金剎﹐新遷就水堂。何勞數爵算﹐不止一龜航。忝座非珍席﹐窮源喜濫觴。酒醲開若醞﹐詩妙掇蘋芳。廣檻餘淸景﹐連山疊霽光。徒思繼髙韻﹐益嘆謬成章。

奉和浙西盧大夫題假山入門驚秀﹝山卒﹞﹐規畫自奇人。遠不離階砌﹐髙寧讓隙塵。巖成須夢說﹐嶽就合生申。掩映深尢妙﹐疏通久更新。聊思峴嶺日﹐小認會稽春。好是怡情處﹐西樓長景眞。

越州懷古振楫大江東﹐前林波萬頃。髙秋海天闊﹐色落湖山影。行尋王謝迹﹐望望登絕嶺。荒林艸木瘦﹐古樹泉石冷。昔遊不可見﹐牢落余風景。窮愁心未死﹐一筆聊復秉。

晚下彭澤斜日照鳥當﹐孤舟下彭澤。平分江九派﹐斂度山一壁。淺浦橫黑查﹐髙林間白石。帆收天益暝﹐鳥沒嵐更碧。依依戍前鼓﹐稍稍村外笛。何處不眠人﹐月明西楚客。

遊仙赤足一仙翁﹐耳毫垂兩頸。摩娑雪毛項﹐騎上昆侖頂。顧我蹤鹿蹄﹐去遊遐寂境。洞門出昏黑﹐卻望如側井。行折靑桂枝﹐隔云敲石屏。空巖響深徹﹐臺觀凝碧冷。風觸瓊樹花﹐動搖天水影。端衣禮眞貌﹐心目明耿耿。願侶牧羊兒﹐休休在崖嶺。

寓言江海一遺叟﹐塊然窮巷居。門前是川陸﹐反背臥枕袪。興來座援琴﹐忽忽味《關雎》。但願致樽酒﹐豈憂無斗儲。野牧亦乘馬﹐家池還釣魚。偶思榮啟期﹐益喜鬢白初。日夕粗充饑﹐呼兒掇園蔬。行登逸民舟﹐坐愧長者車。倏值體中佳﹐未嘗廢三餘。理生且自昧﹐安忍限眾䢐。屏迹豈無素﹐立誠非甚疏。杜門艸《太玄》﹐落艸賦《子虛》。大賈傾十萬﹐一名終不書。小人苟片善﹐言下輒紀渠。不然少年長﹐百萬看一樗。過此任老圃﹐笑歌立倚鋤。道門演空言﹐未必死錄除。

題池州杜員外弄水新亭廣廈光奇輩﹐恢材卓不羣。夏天平岸水﹐春雨近山云。婉衍榱甍揭﹐端完柱石分。孤帆驚乍駐﹐一葉動初聞。晚檻餘淸景﹐涼軒啟碧氛。賓筵習主簿﹐詩版鮑參軍。露灑新篁滴﹐風含秀艸燻。何勞思峴嶺﹐虛望漢江濱。

戊午年寓興二十韻大道開王室﹐辛勤自賈生。白衣逢聖主﹐靑眼賴時英。一路來邊海﹐三年別上京。淚因南國盡﹐心向北辰傾。咄咄中途事﹐棲棲此日行。登封期未卜﹐弔汨恨空盈。謫見天何再﹐勤憂詔未並。漢胡當重理﹐魏相昔權兵。《葛藟》機尢巧﹐《鴟鶚》義可精。舊恩移保傅﹐初論激公卿。後學稽前古﹐先儒制未萌。朱云曾痛憤﹐劉向幾吞聲。日月今才朗﹐煙塵久未淸。詎聞髙鳥盡﹐終俟小鮮烹。坦坦前王道﹐雄雄近世名。帝圖殷太甲﹐人鏡魏文貞。逸足期千里﹐窮鱗渴一泓。徵賢寧乏詔﹐進善豈無旌。狡兔當寒伏﹐荒雞半夜鳴。殷勤在伊呂﹐爲我致升平。

投陳許李司空二十韻上將出東徵﹐驊驑得路行。靑雲仰髙步﹐白日見精誠。朗抱韜羣物﹐沈思活庶氓。田文今得士﹐孫武舊能兵。曉月當樓色﹐秋鞞入地聲。鬼神愁運思﹐姦猾恐回情。破敵連收柵﹐屯師立下城。龍觀淮甸虎﹐鱣視海湄鯨。勇冠臨危貌﹐勛崇定遠名。突圍親斬首﹐開道看擒生。陣變蛇頭出﹐槍回豹尾橫。束衣金甲冷﹐揮箭鐵鞭鳴。歷戰長諸葛﹐封侯小富平。去淮初五馬﹐遷滑再雙旌。道秪蕭何直﹐功惟範蠡成。感恩懷敢炙﹐知味渴和羹。曙合銅牌入﹐昏堂蠟燭明。玉鉤紅袖把﹐銀注紫衣擎。接坐羞人識﹐還家畏嫂輕。猶希匹夫膽﹐一向信陵傾。

投魏博田司空二十韻聖代倚龍驤﹐靑油鎭北方。國除心腹病﹐時詠股肱良。兆協周畋吉﹐言應禹拜昌。中臺初復位﹐太白定揚光。傳癖深元凱﹐籌謀奧子房。率先供帝命﹐特地舉朝綱。吏攺新曹局﹐民耕舊戰場。節旌窮海島﹐詩句起河梁。幕府推賢佐﹐杯盤任客狂。峯巒資秀﹝山卒﹞﹐鵰鶚避軒昂。列座花茵展﹐鳴鼉錦臂攘。小旗鞍馬令﹐尖帽柘枝娘。掃路麾幢出﹐開衙斧鉞行。旌旗垂玳瑁﹐黃帕結鴛鴦。報主親臨敵﹐屯師首犯彊。裂紅偸賊號﹐纏褐眩戎裝。夜柵回千馬﹐昏鼙亞萬鎗。桉聲鋪陣血﹐垂淚撫刀瘡。豹望因文變﹐鯤期假翅翔。空勞千里役﹐何策利梁王。

投魏博李相國三十二韻天意兆升平﹐忠良自間生。二年移四鎭﹐一夜破重城。白刃來臨敵﹐靑油引出京。指途諳老馬﹐望海哂長鯨。國用鞭頭算﹐軍機帳下萌。王師初戮力﹐賊將首推誠。鼎鼐傳家世﹐藩隅易弟兄。風雲將气合﹐才命與時並。咳唾收齊土﹐瘡痍肓蔡甿。指撝從上策﹐談笑賴髙情。發號方回踵﹐歸農務散兵。紫微才近侍﹐彤矢又專徵。曲直須繩準﹐幽深藉鏡明。曉江流汗漫﹐秋華聳崢嶸。士勇思陳力﹐兒啼畏道名。文王開卦兆﹐武帝下星精。遠寄恩彌厚﹐深欺敵不勍。儉風惇制度﹐和气茂逢迎。畫障朱軒設﹐蠻刀粉壁橫。木魚連鑰動﹐金獸齒環獰。舞席宮鬃出﹐賓盤海饌盈。繡蹄紅球臥﹐花領紫絳縈。鵷鷺初移府﹐熊羆夜烈營。濟河無反顧﹐當陣必前行。野迥朱旗卜﹐霜幹翠幕輕。角吹寒日色﹐槍揭暑雷聲。寧越身猶賤﹐馮暖膽未呈。貴門心彊迹﹐賢路力何爭。閟手從拋劍﹐愁腸卻賴觥。寧依劉表死﹐不接賈充榮。阻轍羞偏轂﹐蟠泥渴一泓。應憐望塵眼﹐歧路拜雙旌。

讀《西漢書》十四韻日月中華正﹐星辰上國偏。經綸今四海﹐討伐舊三邊。失道非無素﹐乘時不偶然。安劉機在早﹐誅呂計須權。禮樂勝殘後﹐干戈止殺前。未聞晁氏戮﹐初幸賈生緣。善馬來何利﹐窮兵去甚堅。國讎因破虜﹐民耗是求仙。忍憤中郎節﹐殘形太史編。沖融當魏邴﹐靦衍自昭宣。故老心徒切﹐先皇道益懸。元成眞漸地﹐哀少卒崩天。七廟傾王莽﹐三公敗董賢。興亡豈無誡﹐爲看借秦篇。

苦旱河上勞兵地﹐江南酷旱天。那知討邢日﹐不是克殷年。忽忽嗟時難﹐矜矜畏序愆。云徒蔽日月﹐雨合降山川。造化鑪思火﹐陰陽炭鼓煙。披懷遭赤晝﹐濯足想淸漣。獄俟於公決﹐心期戴令虔。敢忘沾霈澤﹐何幸及私田。請禱誠明矣﹐焚巫策昧然。靈山罷齊景﹐美玉罄周宣。石燕曾誰舞﹐泥龍愈自堅。魚窮悲涸轍﹐井漆柰枯泉。五畝憂還軫﹐三時望益懸。蹔欣垂滴瀝﹐終訝阻纏綿。貶損心應懇﹐疏通稅必蠲。乘軒嘗拯物﹐飲馬昔投錢。火宅逢僧話﹐炎荒想客遷。泥蟠尺蠖久﹐艸長蒺蔾先。病體長兼慮﹐窮愁益自煎。猶希畏途上﹐一詠凱歌旋。

苦雨二十韻積雨江城久﹐騰雲海嶠來。暑當初縝絺﹐寒亦重然灰。曖昧連中夏﹐調和仰上臺。地平天沒塹﹐舟利木兼材。電影窗遙入﹐雷聲轍乍回。庭除深溢潦﹐枕簟去浮埃。太陸靑蘋泛﹐曾崖白浪豗。初跳倒蛙黽﹐疾長半蒿萊。壞壤虛爲穴﹐淙沙迥作堆。未如歸結网﹐何憚渴操杯。漏屋誠難葺﹐崩墻不易坯。遠愁超滉瀁﹐髙羨陟崔嵬。俯祝陰靈徧﹐聊餐水物該。病非宜長老﹐憂是主嬰孩。淺淺斟茶鼎﹐環環蕩酒罍。濯枝憐鳥噤﹐流麥分人咍。日色疑羞出﹐天心似惜開。巨鱗承水便﹐纖介幸時災。折角巾全委﹐低頭柱頓摧。神龍曾未失﹐螻蟻莫相裁。

陪楚州韋舍人北閶門遊宴柘岸齊空遠﹐通波跨檻牢。四方人意便﹐兩路馬行髙。霧柳蒙疏葉﹐風帆掛並艘。碧雲秋水靜﹐紅日暮霞韜。苟藉公心度﹐稀逢敏手操。舊恩重雨露﹐新命壓波濤。挹海驚涯涘﹐衝霄訝羽毛。絲綸初變體﹐錦袖旋揮毫。美景尢難卜﹐良辰不易遭。名華應獨步﹐語韻洽朋曹。異日知司衮﹐閒時解夢刀。卿材尊宦達﹐侯業重人豪。拽盞憐稀飲﹐扶鞍哂遽逃。香鳧深促坐﹐畫鷁遠回篙。賭气連呼采﹐縻心乍漱醪。何妨孤憤激﹐肯忘一言褒。北闕承優話﹐南方續廣騷。不嘗書咄咄﹐誰話酒陶陶。末路猶提筆﹐雄藩佇擁旄。只愁迂蹇步﹐歸去又蓬蒿。

又陪楚州韋舍人閶門遊燕次韻北閶門遠派通催急﹐層欄架柱牢。中開一合靜﹐外拔兩檐髙。﹝山瓦﹞﹝山卒﹞基崇岸﹐灣環隘近艘。勁竿紅旆展﹐長鐙紫囊韜。舊好千金諾﹐新題一筆操。開懷侵月露﹐惜別話風濤。盡納黃泥水﹐平分沼沚毛。詩能拘咫寸﹐酒妙乏絲毫。不止才無敵﹐非論運合遭。宦情周上智﹐美論逸諸曹。擬義臨戎鉞﹐從容宰社刀。三千藂秀彥﹐百萬舉名豪。死士曾無悔﹐生民肯更逃。下簾欣繼燭﹐歸路止排篙。彩柚撩靑鬢﹐金舡泛白醪。韻慚髙手壓﹐文豈拙詞褒。賈誼猶興嘆﹐楊雄重返騷。不當離急引﹐應獲在甄陶。彊逐騑騑駟﹐徒瞻孑孑旄。何堪縱髙祖﹐生意任庭蒿。

投太原李司空煙塵繞北京﹐千里動人情。位壓中華險﹐功排上將榮。四方分萬石﹐三鎭擁雙旌。大郡爲深寄﹐河湟仗素城。雄才身挺拔﹐柱石勢映傾。霍氏勛元重﹐胡家正本淸。殊恩酬義勇﹐積慶自忠貞。海岱乘時出﹐風雲得气生。虎頭膺將號﹐龍額擅侯名。曲﹝上薛下木﹞功歸酒﹐鹽梅味到羹。碧霄長日路﹐黃犬少年行。號令誅旡軌﹐觀風審未萌。物情周智用﹐賓禮盡逢迎。促座杯心亞﹐開場鏡面平。神隈旗幹動﹐虎占地衣獰。紫綬分排馬﹐靑娥亂替觥。魚金垂重獺﹐羅袖拂球輕。暖合朝呈簡﹐深簾夜按笙。棲遑窮蔡澤﹐孱弱病劉楨。試暗秦臺下﹐應回照膽明。

全唐詩補逸卷之十一

張祜四

獻太原裴相公三十韻萬古元和史﹐功名將相殊。英明逢主斷﹐直道與天符。一鏡辭西闕﹐雙旌鎭北都。輪轅歸大匠﹐劍戟盡洪鑪。物望朝端洽﹐人情海內輸。重輕毫在手﹐斟酌斗回樞。邴吉眞丞相﹐陳蕃實丈夫。禮賓靑眼色﹐憂國白髭須。幾賴平中土﹐長愁入五湖。旱苗今雨活﹐妖沴共風驅。料敵窮天象﹐開邊過地圖。黃河歸博望﹐靑冢破凶奴。虎豹皆親射﹐豺狼例手誅。坐籌千不失﹐持鉞四無虛。勇義精誠感﹐溫良美價沽。夔龍甘道劣﹐賈馬分材枯。曙色開營柳﹐秋聲動塞楡。縱橫追穴兔﹐直下灌城狐。舉論當前古﹐推心及後儒。風雲如借便﹐開眼卽天衢。【本卷均見南宋蜀刻本《張承吉文集》卷第十。】

途次楊州贈崔荊二十韻逆旅楊州郭﹐音容幸此遭。酒漿曾不罷﹐風月更何逃。寺塔排云直﹐閭門架水牢。煙籠春樹薄﹐日映曙樓髙。碧艸連除捲﹐靑旗指濁醪。粉胸斜露玉﹐檀臉慢回刀。躍馬君心勁﹐嗔奴我气豪。尾生從抱柱﹐顏子也酺糟。赤柏看眉睫﹐生憎惜羽毛。北邙終寂寞﹐南國且遊﹝彳敖﹞。觱篥行移束﹐箜篌旋轉絳。袖因迎顐破﹐肩爲請挼勞。未省求媒氏﹐焉能泥賊曹。揀花偸芍藥﹐和葉窠櫻桃。悶口無端語﹐窮頭盡興搔。覆身惟綠葛﹐醫病只靑蒿。事過宜他哂﹐詩成苟自褒。醉時心爛漫﹐別夜眼號咷。接席觀誠忝﹐升堂迹貴叨。殷勤欲離抱﹐爲爾一揮毫。

投宛陵裴尙書二十韻憶拜明公日﹐靑雲料果符。徵賢披顯詔﹐射策冠英儒。物論推前哲﹐朝綱揖大巫。徳門深茂秀﹐義土辟膏腴。簡翰垂師法﹐文章述帝謨。民歡車轍至﹐士畏履聲趨。省闥名尢美﹐藩方政歷殊。五兵森武庫﹐百氏祕文樞。小謝才難比﹐諸荀道亦具。幾年思樂土﹐長日詠生﹝上廾下芻﹞。潔儉遵明訓﹐淸通軌令圖。馬奔爲信竹﹐鞭舉示刑蒲。促座嘉賓滿﹐分題健筆濡。碧江秋鳥聚﹐靑漳瞑猿孤。月上連城璧﹐星環合浦珠。早涼生玉樹﹐盛暑退冰壺。豹變眞君子﹐龍鐘淺丈夫。新知多嶲彥﹐舊態只狂奴。敢望憐哀鳥﹐何煩敬朽株。已愁沾灑淚﹐還去海西隅。

庚子歲寓遊楊州贈崔荊四十韻窮賤正相仍﹐逢君又廣陵。坐愁身兀兀﹐行信腳騰騰。小巷朝歌滿﹐髙樓夜吹凝。月明街廓路﹐星散市橋燈。鈍僕常羞使﹐羸驂半醉乘。酷遭狂客引﹐剛被俗人憎。睚﹝目此﹞寧宜慣﹐﹝走咨﹞趄苟未能。坊期瑞芝宿﹐閣詣慶雲登。迥眺江千里﹐髙臨塔九層。山嵐開碧罅﹐海日上紅稜。曲岸盤回出﹐飛欄斗峻憑。鷺鷥行淺艸﹐龜殼上新菱。野霽崗形兀﹐林昏地气蒸。春天聊共賞﹐夏日幾同瞢。自給勞方寸﹐官沽厭窄升。堅彊心似石﹐險峭志如陵。悶極行挑耳﹐狂來起扼肱。腸風終作疹﹐肺病不爲徵。玉樹當巡打﹐香球帶柏承。暗歸逃酒席﹐私語結鉤朋。僻性從他諭﹐幽情且自矜。砌開紅艷槿﹐庭架綠陰藤。冷滑連心簟﹐輕疏著體繒。被裁新蜀錦﹐光砑小吳綾。久滯終何益﹐長貧也未應。莫輕垂耳驥﹐須看脫鱗鵬。善惡都鈐口﹐存亡只撫膺。楚才君漫倚﹐荊璞我虛憑。委順容如妾﹐幽迂論若僧。早知身足累﹐近信卜無徵。畫虎誠堪誚﹐雕虫詎可稱。掃門蹤魏勃﹐開閣﹝立寧﹞孫弘。勿易侵苗鼠﹐須防止棘蠅。足憂行夜露﹐心懼履春冰。旅望孤煙起﹐鄕愁遠水澄。每思人似玉﹐長願酒如澠。去國程無盡﹐離筵思不勝。感恩因病雀﹐逐物甚饑鷹。詎憶園蔬灌﹐惟希社肉秤。冤讎閒物在﹐知己大官薨。郤弟終須得﹐蘧非誓欲懲。看看重西去﹐從此又兢兢。

遊蔚過昭陵十六韻天意亡隋日﹐人心啟聖年。順時興義卒﹐撥亂起戎旃。羣盜猶蜂蟻﹐妖星尙屬聯。旣教龍戰野﹐須見血成川。睿算無遺策﹐神功亦有權。王尋徒百萬﹐光武只三千。【原注﹕太宗嘗以騎兵三千破僞夏十萬於虎牢。】海靜鯨鯢死﹐雲開日月懸。講兵將耀徳﹐獵渭本搜賢。向闕皆鏘玉﹐臨關罷控弦。大鑪銷劍戟﹐鴻澤蕩鮏羴。太祖恩堯禪﹐【原注﹕武徳末﹐天下旣平﹐髙祖致政。】神孫受禹傳。【原注﹕貞觀旣終﹐髙宗嗣位。】宮車悲未已﹐陵樹藹蒼然。嶽立靑冥外﹐﹝札去木攺虫﹞蟠白水邊。乾坤資王气﹐巖壑擁晴煙。虞舜曾南狩﹐軒轅亦上仙。斷髯無復見﹐空拜鼎湖前。

敍詩二雅泄詩源﹐滂滂接漣漪。宣尼昔道﹝�史﹞﹐豁豁無阻疑。小開作涇港﹐大漲爲塘陂。可令萬頃澄﹐可使百派支。生民苟灌漑﹐九谷長蕃滋。何意束晰徒﹐《補亡》輒繼之。安知去聖遠﹐立旨無乖隳。五言起李陵﹐其什傷遠離。雄材恥小用﹐屬詠隅成規。後時班婕妤﹐團扇托憂悲。枚情旣云妙﹐蔡韻肯容卑。建安陳思王﹐龍變五不知。劉楨骨气眞﹐王粲文質奇。阮公先興亡﹐陸氏以才推。雅怨止潘子﹐髙摽存左思。延年得殊致﹐靈運拔英姿。沈侯美玉蘊﹐謝守文錦摛。江詞騁奇妙﹐鮑趣出孤危。飄飄彭澤翁﹐於在務脫遺。陳隋後諸子﹐往往沙可披。拾遺昔陳公﹐彊立制頹萎。英華自沈宋﹐律唱�相維。其間豈無長﹐聲病爲深宜。江寧王昌齡﹐名貴人可垂。波瀾到李杜﹐碧海東彌彌。曲江兼在才﹐善奏珠累累。四面近劉復﹐遠與何相追。邇來韋蘇州﹐气韻甚怡怡。伶倫管尙在﹐此律誰能吹。

大唐聖功詩祜聞昔隋末﹐煬帝厄圍兵。太宗初應募﹐杖劍起邊徵。揚師列虛旗﹐首激將軍誠。神略在一斷﹐解圍當未萌。髙祖守河東﹐權力已兼並。猖狂蟻結徒﹐舉踵乃擊平。隋徳日已衰﹐俯折士尊名。羣才�相﹝木犬﹞﹐諾以義爲盟。屯軍起邊州﹐李密馳傳迎。楊眉愛姿度﹐失口眞王英。由是太河南﹐千里響應聲。降王與拘竇﹐親待入宮城。乃命臣蕭瑀﹐府庫掌虛盈。次命臣玄齡﹐圖書收付卿。開牢釋姦枉﹐各更重從輕。回戈略僞主﹐太廟告明明。殊功苟未已﹐徽號爲重旌。文物一以興﹐賢良俱間生。聲詩日盈聽﹐智論益縱橫。何意蕭墻內﹐陰謀中構傾。直詞𨿽可進﹐王法詎該情。甲子上卽位﹐南郊赦憲瀛。八蠻與四夷﹐朝貢路交爭。三月後親蠶﹐癸亥上親耕。侍臣虞南等﹐碑以紀功成。

元和直言詩東野小臣祜﹐聖朝垂淚言。微塵豈裨助﹐永負丘山恩。箕子昔爲奴﹐所悲逢世昏。明時便鉗舌﹐切恐負乾坤。臣當涉黃河﹐心目日且煩。分明在人世﹐不諭波渾渾。願以所支流﹐卻尋到昆侖。但窮此生感﹐沒齒寧爲冤。臣讀帝王書﹐粗知治亂源。文思苟未安﹐詎得賓四門。陛下欲垂衣﹐一與夔契論。成湯事不盡﹐勿更隨波翻。直者舉其材﹐曲者尋其根。直固不可遺﹐曲亦不可焚。用材苟端審﹐帝道卽羲軒。陛下復土階﹐四方敢髙垣。陛下喜雕墻﹐四方必重藩。畋獵豈無娛﹐湯泉豈無溫。始知堯爲心﹐淸淨自成尊。比干不憚死﹐諫道久而存。許由不務策﹐志士亦所惇。兢兢小臣祜﹐萬死甘詞繁。

旅次嶽州呈徐員外襄漢止薄遊﹐登舟捨羸策。浮名乃閒事﹐且作山水客。遠持屠龍伎﹐南訪賈誼迹。連崗黯雲樹﹐斜日半赤壁。靑水去悠悠﹐靑山來歷歷。囊無一金備﹐不省爲計劃。村旗誇酒﹐味薄升﹝豆斗﹞窄。提筆猒班超﹐把詩憐阮籍。徐公嶽陽守﹐遇我心的的。湖鮮爲我鱠﹐湖藻爲我摘。得吟多髙樓﹐得語多末席。平生負微志﹐不獨詩酒溺。終懷咸谷泥﹐定刻燕然石。會公饒迎餞﹐微懇私已識。逢時魯連輩﹐一局如博奕。憂來獨求醉﹐兀兀臨大澤。屈原誠褊人﹐自死終何益。南湖雪晴夜﹐星月林摵摵。君山洞門叟﹐相語鶴兩隻。風松座翹﹝月來﹞﹐向月吹玉笛。笑命詩思苦﹐莫信狂李白。於狂是空疏﹐於仙是遐謫。寄言徐太守﹐人在無金液。

登香鑪峯寄遠人前登香鑪峯﹐卻指湓城郡。大江北潮海﹐崇嶽南作鎭。相逢虎溪子﹐輕策聊一振。水石動寒光﹐風松灑髙韻。憂來獨成語﹐忽忽千里憤。六朝空遺文﹐三國無尺燼。孤禽下云久﹐遠樹入煙盡。客恨猒山重﹐歸心喜流順。故人瀟湘別﹐卽此無音信。憔悴十年心﹐誰人不緇燐。

丹陽新居四十韻不出丹陽郭﹐茅檐寄北偏。四隅疏積潦﹐萬頃控平田。地勢金陵豁﹐灣形珥瀆連。路分南畝上﹐山映後湖邊。故國心殊阻﹐新池手彊穿。閒吟招隱詠﹐靜賦篤終篇。大樹應徒爾﹐髙門亦偶然。孤云出小嶼﹐侶鶴下遼天。早市歸人語﹐昏亭醉客眠。五更行﹝�月﹞岸﹐一宿渡江舡。雪旦飛瓊圃﹐花時麗錦川。茅峯遙自對﹐練水曲相﹝�公﹞。夜出津頭火﹐晴昏巷裏煙。人情嗤散漫﹐鳥性樂暄妍。夏果垂簪上﹐春農起面前。竹欄隈杳裊﹐藤杖決潺湲。不忝端居勝﹐何妨病者便。水軒斜浸柳﹐風檻散披蓮。接壤重崗抱﹐坯沙淺洞延。外瞻羣嶺拔﹐中坐兩崖顚。峻面嶙岣甃﹐崇臺碨礧塡。小橋深宛宛﹐新瀑下涓涓。架俯薔薇立﹐籬因枳殼編。何當把牙算﹐祇是躡苔錢。勃窣松栽短﹐尖纖石筍圓。綠含山桂潤﹐紅綻海棠鮮。枕上看羈﹝革夾﹞﹐門前見著鞭。闌珊棋未畢﹐撥剌釣初牽。麈尾曾無誚﹐豬肝是不緣。坐甘塵外老﹐來幸酒中仙。潘嶽因成賦﹐楊雄便艸《玄》。散襟梳短髮﹐揭指上游弦。粗可回車馬﹐聊堪駐旆旃。藉莎慚異席﹐折筍俟加籩。哭地心知矣﹐儒家分已焉。窮猿半啼嘯﹐病鶴欲飛眠。授籙陶貞白﹐畱齋竺法幹。觀心知不二﹐叩齒問羅千。帝裏思徒切﹐家山望益懸。閶門不可上﹐西恨涕漣漣。

憶江東舊遊四十韻寄宣武李尙書憶作江東客﹐猖狂事頗曾。海隅思變化﹐雲路折飛騰。小子今何述﹐髙賢昔謬稱。瘦體休問馬﹐病爪莫論鷹。海棹扁舟泛﹐江開一檻憑。岸環靑莽蒼﹐峯峭碧崚嶒。水國程無盡﹐煙郊思不勝。金絲援嫩柳﹐玉片犯殘冰。夜泊聞操楫﹐朝行看下罾。沙明春雨霽﹐野白暮云蒸。蒲晚帆山葉﹐花開鏡水菱。亂芳叢沼沚﹐余澑泄溝塍。鷲嶺因支訪﹐龍門詣李登。黃﹝上貝貝下鳥﹞春惱客﹐白鶴夜依僧。粗得狂歌趣﹐深疑笑病癥。地窮屯健馬﹐天盡抑飛鵬。桂彩分城堞﹐松香在閣層。酒徒窮不破﹐詩債老相仍。伯玉年將近﹐宣尼《易》未弘。歲儲𨿽自乏﹐社肉必均秤。造化三光借﹐乾坤一塊凝。才當論曲直﹐命可系衰興。鳳鳥非無嘆﹐驊驑靡不乘。豹文須蔚蔚﹐羊目漫睖睖。範蠡嘗金鑄﹐吳王昔土崩。雄圖翻自失﹐髙躅鮮相承。禹廟思陳藻﹐秦山憶杖藤。幾時心豁豁﹐長日醉瞢瞢。水室窮深討﹐雲門極峻登。北歸天尙遠﹐東望海方澄。鶴跂虛爲羨﹐人言敢不應。旅遊星正孛﹐愁望月初﹝桓去木攺糸﹞。詎欲由斜徑﹐聊思枕曲肱。興捫頭上虱﹐閒視筆鋒蠅。鳥岸勞方寸﹐魚缾惜一升。詩秋情未劇﹐別夜思偏增。白首身從賤﹐靑雲气可淩。當知在塵土﹐言直更兢兢。

戊午年感事書懷二百韻謹寄獻太原裴令公淮南李相公漢南李僕射宣武李尙書塞色深河曲﹐江聲接海壖。一生勞遠地﹐萬事誡中年。失路爲閒物﹐無官入長錢。髙蹤非隱遁﹐下界卽狂顚。漸老稀時輩﹐歸休著近篇。星明知帝座﹐琴妙覺商弦。闕下非才入﹐江南是性牽。山猿拾虫豸﹐野鳥避鷹鸇。﹝虛戈﹞傲東方朔﹐文輕司馬遷。萬言成�置﹐五字失雕鐫。去處尋莊叟﹐生涯挈道詮。新秋惟白髮﹐舊物祇靑氈。志業寧常墮﹐窮耕豈素便。髙低徇雞口﹐得失付魚筌。醉臥捫云扃﹐狂歌上釣舡。古桐收取好﹐壞屋薦來偏。【原注﹕祜累蒙方鎭論薦。】卻猒長裙曳﹐寧辭短褐穿。憤窮多自樂﹐不佞少人憐。靜祝旄頭矢﹐閒看馬腹鞭。長途思逐日﹐髙閣夢淩煙。讀《易》刪王注﹐通《詩》斷鄭箋。灰心志射鵠﹐火性急韋編。昔命公稱許﹐嘗封國是燕。中間得道濟﹐內外益心虔。始助周文理﹐俄隨漢武仙。長沙歸賈誼﹐汗馬得張騫。戰伐窮蕃域﹐英雄是將員。幾當陳俎豆﹐長謂鑄戈鋋。世故貞元末﹐時淸天寶前。亂離中可惋﹐愚俊日相肩。憶昨聆商鞅﹐於今俟魯連。陰陽初未契﹐造化昔何邅。竊位崇姦力﹐沽榮瀆貨權。滿堂金已散﹐一艸命無全。皂白金徒爾﹐蒼黃古亦然。不時經廢宅﹐無地見荒埏。絕塞塵猶起﹐窮陰候莫愆。楊朱寧謾泣﹐阮籍不空眠。上意今惟允﹐人心遽益悛。洪鑪當﹝金刃﹞戟﹐大匠主陶甄。諫豸心彌果﹐星郎議亦先。气腸思藻鏡﹐血首待花磚。地峻淸流急﹐天髙白日懸。軍庭深自誡﹐相合肯虛延。金馬門徒啟﹐蒲輪詔未宣。會逢嵩嶽幸﹐應見渭濱畋。始賀官衣段﹐尋聞禦食蠲。災蝗𨿽犯稼﹐彗孛欲依躔。楚國風殊革﹐夷門政已傳。深謀南界郢﹐重徳北臨邊。迹戀羊公切﹐心依魏相專。苦眉虛更結﹐窮肺勿相煎。輪轉功何倍﹐藩方寄甚堅。三千擁簪紀﹐十萬各旌旃。大器能斟酌﹐長材少棄捐。樂音尢在律﹐星象倏開幹。子夜汾河上﹐陽春峴嶺顚。鬼園濡健筆﹐花塔醉妖鉛。入室風儀迥﹐登樓月思圓。塞旗冬獵獵﹐江鼓夜鼓�。臥犬偎﹝革耳﹞毯﹐鳴驑躍錦韉。綠毛鸚鵡細﹐紅實荔支駢。酒夕繁含管﹐詩秋疊彩箋。擁鑪香旋爇﹐剪燭艷重然。畫鷁交浮淺﹐雕盤幾飫檀。蟹黃咸滿箸﹐熊白軟加籩。文業臻曹植﹐軍書到謝玄。鷓鴣詞綺靡﹐鴝鵒舞蹁躚。未坐扶狼狽﹐重茵睡猓然。夜門歸妓樂﹐部砌拾花鈿。揭袖從風虎﹐彈冠仰露蟬。依劉身未殺﹐投趙踵空旋。竊語機關少﹐徐行病體攣。詎煩詹尹策﹐徒掛養由弦。勃窣形骸朽﹐眼回語气嫣。萬端饒睚﹝目此﹞﹐一笑泥嬋娟。大网寧羅雀﹐深源亦聚鱣。偏思公子館﹐誰問李膺﹝舟公﹞。筆硯今猶置﹐文章昔精研。行因竹林寺﹐出爲柘枝筵。物外心仍僻﹐塵中病已痊。蕭疏吟艸木﹐浩渺溯波漣。南陌逢車馬﹐西陵見墓田。傷心從楚塞﹐垂淚到湘川。建業人無也﹐姑蘇事已焉。翠華深沓靄﹐情籟響潺湲。夢去爲蝴蝶﹐魂遊逐杜鵑。詩吟陳後主﹐傳範楚先賢。百越憐疆境﹐三吳隘井﹝邰去臺攺廛﹞。江分九派水﹐海石一方天。步日松陰缺﹐披嵐石翠鮮。朝帆入大浦﹐暝鞚逸長阡。曩造西霞律﹐新參北固禪。澗遊提破屨﹐樓臥枕空拳。�肆行聊問﹐僧棋坐與﹝土貞﹞。朽心降杞梓﹐生意慕蘭筌。眞道非無隘﹐空談是信緣。侯王如重阻﹐歸看數峯連。

夢李白我愛李峨嵋﹐夢尋尋不見。忽聞海上騎鶴人﹐云白正陪王母宴。須臾不【陳九思同志疑「大」字之訛。】醉下碧虛﹐搖頭逆浪鞭赤魚。回眸四顧飛走類﹐若嗔元气多終諸。問余曰張祜﹐爾則狂者否﹖朝來王母宴瑤池﹐茅君道爾還愛酒。祜當聽我言﹐我昔開元中﹐生時值明聖﹐發迹恃文雄。一言可否由賀老﹐卽知此老心還公。朝廷大稱我﹐我亦自超羣。嚴陵死後到李白﹐布衣長揖萬乘君。玄宗開懷死【陳九思同志疑當作「樂」。】其說﹐滿朝呼吸生气云。中人髙力士﹐脫驊【疑是「﹝革華﹞」之誤﹐「﹝革華﹞」同「靴」。】羞欲樂。【陳九思同志疑當「死」。】讒言密相構﹐送我千萬里。辛苦夜夜歸﹐知音聊復稀。靑雲舊李白﹐憔悴爲酒客。自此到人間﹐大虫無肉喫。男兒重意气﹐百萬呵一擲。董賢在前官亦崇﹐梁冀破家金謾積。匡山夜醉時﹐吟爾古風詩。振振二雅興﹐重顯此人詞。賀老不得見﹐百篇徒爾爲。李白嘆爾空淚下﹐王喬聞爾甚相思。爾當三萬六千日﹐訪我蓬萊山。髙聲叫李白﹐爲爾開玄關。天明夢覺白亦去﹐兀兀此身天地間。【南宋蜀刻本《張承吉文集》﹐承江寧唐圭璋先生見告。】

全唐詩補逸卷之十二

楊洵美楊洵美﹐登寶歷元年進士第。補詩二句。

句暮鴉不噪禁城樹﹐衙鼓未殘賓衛秋。【見唐張爲《詩人主客圖》。】

杜牧杜牧﹐字牧之﹐京兆萬年人。卒大中七年﹐五十一歲。【﹝據岑仲勉先生作《李徳裕會昌伐叛編證》一文所推定之結論。﹞】補詩一首。

七絕一首﹝上山下品﹞���萬木中﹐��特地一枝紅。擬攀叢棘�寥寂﹐���香感細風。【見陸心源《吳興金石記》卷四。】

許渾許渾字用晦﹐丹陽人﹐故相國圉師之後。登太和六年李珪榜進士第。補詩二首。

宣州開元寺贈惟直上人曾與徑山爲小師﹐十年僧行眾人知。夜深月色當禪處﹐齋後鐘聲到講時。經雨綠苔侵古畫﹐過秋紅葉落新詩。勸君莫厭江城客﹐𨿽在風塵別有期。【見丹徒陳慶年刊《橫山艸堂叢書》本《許渾詩眞迹錄》。】

茅山題徐校書隱居深居四十年﹐語舊淚潺潺。官滿春辭省﹐兵來夜出關。思隨江鶴遠﹐心寄海鷗閒。莫訝頻相訪﹐前峯似故山。【同前。】

李商隱李商隱字義山﹐號玉溪生﹐懷州河內人。生元和八年﹐大中十二年卒【﹝據馮浩《玉溪生年譜》及岑仲勉《玉溪生年譜會箋平質》所推定。﹞】補詩一首。

訪白雲山人瀑近懸崖屋﹐陰陰艸木靑。自言山底住﹐長向月中﹝田井﹞。晚雨無多點﹐初蟬第一聲。煮茶歸未去﹐刻竹爲題名。【見《永樂大典》卷三○○四「九眞」「人」字﹝五函四十一冊﹞。】

賈竦賈竦﹐河南人﹐世居姑臧。竦官著作郎﹐爲文宗朝宰相賈餗兄。【﹝見《新唐書宰相世系表》。賈餗﹐新舊《唐書》並有傳。﹞】詩一首。【﹝《全唐詩》無賈竦詩﹞】

謁華嶽廟老柏寒颼颼﹐淸祠晝寂寂。開門華山北﹐嵐气沈日夕。國家崇明祀﹐五嶽盡封冊。福我西土民﹐報君金天籍。惟神本貞信﹐以道徵損益。無乃惑聰明﹐訛言縱巫覡【原作「一工一工見」】。因循作風俗﹐相與成寖【《雍州金石記》作「舊」】溺。疲病閭裏甿﹐錐刀往來客。【《雍州金石記》作「役」。】我行歲雲暮﹐登殿拜瑤席。奠酒徹明靈﹐緒言多感激。郁然展冠冕﹐凜若生矛戟。斑駁石色重﹐陰深香煙碧。虹梁無燕雀﹐玉座鎭虺蜴。肸【原作「﹝月兮﹞」】蠁似有聞﹐依俙【《雍州金石記》作「稀」﹐通。】疑所覿。髫年業文翰﹐弱冠薦屯厄。天命幾微茫﹐神逵徒悚惕。今來遊上國﹐幸遇陶唐歷。正直不吾欺﹐願言從所適。【見《金石萃編》卷一百五﹐以《惜陰軒叢書》《雍州金石記》校其異。】

劉得仁劉得仁﹐貴主之子。補詩一首。

涇川野居晚望地極接穹蒼﹐西維落太陽。泉聲入深稻﹐山色出南崗。風起蘆兼荻﹐煙生柘與桑。歸來坐幽石﹐半壁冷蟾光。【見《分門纂類唐歌詩》殘本第一冊《天地山川類》。】

繆島云繆島云﹐少從浮圖﹐武宗時返俗。補詩十首。

白龍潭中有白龍盤﹐偸湫見說難。風雲隨步起﹐雨雹出山寒。鳥道懸靑壁﹐天河瀉碧湍。軒皇曾向此﹐金鼎煉還丹。

遊黃山懷古浮丘與軒後﹐鶴馭杳難思。三十六峯頂﹐不知何處奇。枯杉龍腦溢﹐陰洞石膏垂。莫問當時事﹐蒼苔鎖斷碑。

登天都峯盤空千萬仞﹐險若上丹梯。迥入天都裏﹐回看鳥道低。他山靑點點﹐遠水白淒淒。欲下前峯暝﹐巖間宿錦雞。

馬迹石堪信曾鸞駕﹐尋僊道已成。因過盤石上﹐如印玉沙行。苔逐方圓匝﹐泉隨深淺生。臨回山色暮﹐拂拂翠云平。

望黃山諸峯峯峯寒列簇芙蕖﹐靜想嵩陽秀不如。峭拔𨿽傳三十六﹐參差何啻一千餘。浮丘處處畱丹竈﹐黃帝層層隱玉書。終待登臨最髙頂﹐便隨鸞鶴五云車。

湯泉暖泛朱砂石壁幽﹐軒皇曾浴上丹丘。陰陽相煮連珠浦﹐今古長煎瀉鏡流。紫气曉籠煙色澹﹐錦霞明照火光浮。何方爲洗身輕後﹐便跨飛龍到十洲。

朱砂石寒巖萬丈陟崔嵬﹐只恐朱砂勢便頹。采蘩客聞雷擘去﹐臥云僧見鳥銜來。丹霞迥爍嵌空片﹐紅日斜分突兀堆。儻得神僊惠纖粟﹐便能輕舉向瑤臺。

石人峯雙峯何代列巍巍﹐忽化僊人世所稀。絕頂長年相對坐﹐九天何日卻同歸。風生松柏喧天樂﹐山隱雲霞掛道衣。終願捫蘿一相訪﹐共君齊跨鳳鸞飛。

僊僧洞先朝曾有日東僧﹐向此乘龍忽上升。石徑已迷紅樹密﹐蘿龕猶在紫雲凝。砵盂峯下畱丹竈﹐錫杖前邊隱聖燈。從此舊庵遺迹畔﹐月樓霜殿一層層。

僊橋千丈側懸飛鳥外﹐雙峯橫架碧天心。月中才有僊人過﹐山下應聞笙磬音。丹竈路穿瑤艸濕﹐朱砂泉迸錦霞深。軒轅去後𨿽然在﹐爭柰凡流無處尋。【以上十首均見康熙十八年閔麟嗣撰《黃山誌定本》卷六。】

趙嘏趙嘏字承佑﹐山陽人。武宗會昌中登鄭言榜進士第。補詩一首。

覽捲贈張山人五字誰能摘﹖一枝猶未攀。始知無價玉﹐出自有名山。春靜煙花秀﹐夜深風月閒。如何恃髙節﹐垂老住雲間。【見《永樂大典》卷三○○四「九眞」「人」字﹝五函四十一冊﹞。】

宇文鼎宇文鼎﹐文宗朝官左司員外郎﹐歷吏部﹑倉部﹐累遷禦史中丞﹐出爲華州刺史﹐坐贓免。補詩一首。【﹝《全唐詩》無宇文鼎小傳﹞】

惠泉璞玉耀荊山﹐山根竇玉泉。有聲淸出籟﹐凝色碧於天。曉靜微涵日﹐春晴淺浸煙。巖花紅影密﹐啼鳥下沙壖。【見《湖北金石志》。】

盧肇盧肇字子發﹐袁州人。會昌三年登進士第。補詩四首。

聳翠峯題石【原注﹕峯在袁州府城西三十里。】聳翠峯髙千百尺﹐四時常似莓藍色。卓然萬古鎭祗園﹐世代鬼工驅不得。巍巍直上插靑天﹐遠疑似與天相連。登臨下視羣山小﹐千里平鋪在眼【一作「目」】前。藤蔓交加生薜荔﹐土毛蒼蘚相蒙蔽。風翦雲開雨歇時﹐飛出一山新翡翠。日回影倒落前溪﹐煙波湛湛浸琉璃。更將何物可比類﹐分明一隻擎天柱。

綠陰亭亭邊古木晝陰陰﹐亭下寒潭百丈深。黃菊近連陶令宅﹐靑山遙負【一作「償」】向平心。人歸別浦村煙斂﹐魚躍澄波檻水沈。更愛玉琴調惠政﹐爲君登此一開襟。【按《全唐詩》止有前四句﹐今從《臨江府誌》錄全。】

弔進士楊鄴未榮身親在堂﹐九重泉路去何忙。夫妻鏡裏鸞分影﹐兄弟雲中雁斷行。林木蕭疏花失色﹐池亭牢落月無光。思君欲向靈山哭﹐又恐猿聞更斷腸。

戲宜春李令求廳前杜鵑杜家有女小名鵑﹐生在陶公吏案前。百里望風驚調態﹐千金買笑愜當筵。預防戶外鋤蘭地﹐莫把籬東種菊田。爲問河陽妖艷主﹐聘財卻【一作「都」】要幾多錢﹖【以上四詩均見《豫章叢書》《袁州二唐人集》中《文標集》卷下。】

李貽孫李貽孫﹐夔州刺史。【﹝《全唐詩》無李貽孫詩﹞】

句羣烏幸胙余。【見宋陸遊《入蜀記》卷六。】

任宇任宇﹐生平無考。詩一首。【﹝《全唐詩》無任宇詩﹞】

新安郡北百餘里卽黃山西北有峯髙出頗類大華因目爲小華山前郡守才客題詠至多偶登斯樓因成一絕雪晴雨霽潼關道﹐僊掌分明幾度逢。可料新安郡樓上﹐黃山深處見三峯。【見康熙十八年閔麟嗣撰《黃山誌定本》卷六。】

裴休裴休字公美﹐濟源人。補詩一首。

太平興龍寺詩【題擬】麟臺朝士辭書府﹐鳳闕禪宗出帝京。歸到雙林親惠遠﹐行過五老訪淵明。白衣居士輕班爵﹐敗衲髙僧薄世情。引得病夫無外想﹐一身師事竺先生。【見《永樂大典》卷六六九九。十八陽。江字﹝七函六十四冊﹞。余參閱本書卷三崔融詩附注。】

鄭畋鄭畋字臺文﹐滎陽人。補詩一首。

白鶴觀水閣題詩【題擬】松陰如幄水如羅﹐秋盡山靑白鳥過。獨坐一庵心正寂﹐數聲何處竹枝歌。【見《永樂大典》卷二三四三「六模」「梧」字「梧州府」引《輿地紀勝》云「白鶴觀在州西。咸通末﹐鄭畋守蒼梧﹐建水閣﹐題詩」。】

張浚張浚字禹川﹐河間人。僖宗乾符中﹐樞密使楊復恭薦爲太常博士﹐累轉兵部郎中﹑諫議大夫﹐遷戶部侍郎﹐拜平章事﹑判度支。尋貶連州刺史﹐至藍田不行﹐畱華州依韓建。昭宗幹寧二年復爲兵部尙書﹐領天下租庸使。三年﹐罷使務﹐守尙書右僕射。上書乞致仕﹐乃還洛陽﹐居長水縣別墅。天復三年爲人所殺【﹝《舊唐書》卷一七九﹐《新唐書》卷一八五均有傳﹞】。詩一首。【﹝《全唐詩》無張浚詩﹞】

山居洞前得杜鵑花走筆偶成以�【八瓊室本作「簡」】桂帥僕射兼寄呈廣州僕射劉公桂【八瓊室本作「幄」】中籌策知無暇﹐洞裏�花別有珍【八瓊室本作「春」】。獨酌髙吟問山水﹐到頭山景屬何【八瓊室本作「閒」】人。【見《金石續編》卷十二﹐又見《八瓊室金石補正》卷七十七。】

李濤李濤﹐或與溫庭筠同時。補詩一首。

送淩處士赴連州邀連山羣書至﹐策馬出長安。落日對酒別﹐晚關衝雪寒。霜飛湖艸綠﹐春近嶺梅殘。知己雲霄在﹐那言欲掛冠。【見北京圖書館藏《永樂大典》卷一三四五○「二寘」「處士」條。】

王﹝上莫下言﹞王﹝上莫下言﹞﹐大中時人﹐與釋元孚同時﹐爲中散大夫﹑臺州司馬。詩一首。【﹝《全唐詩》無王﹝上莫下言﹞詩﹞】

奉和元孚大徳【亦依本韻】華頂髙峯接太虛﹐承攀琪樹賦垂珠。當時惟有建公在﹐老宿如今一半無。【見明陶宗儀《古刻叢鈔》﹐與元孚詩同刻一石。】

髙駢髙駢字千里﹐南平郡王髙崇文之孫﹐卒僖宗光啟三年。補詩四句。

句手栽桃李十餘春﹐今日經過重建勛。【《經虢縣》。見崔致遠《桂苑筆耕集》卷十七《磻溪》詩自注引髙駢句。】水急魚難釣﹐風吹柳易低。【《釣魚亭》。見《桂苑筆耕集》卷十七崔致遠《釣魚亭》詩自注引髙駢句。參閱本書第十九卷

崔致遠詩集。】

全唐詩補逸卷之十三

李當李當﹐晚唐懿宗﹑僖宗時人。歷中書舍人﹑戶部侍郎﹐出爲河南尹﹐旋復除尙書左丞。時路嚴弄柄﹐摒斥異己﹐由是出牧道州。詩一首。【﹝《全唐詩》無李當詩﹞】

題朝陽洞江上朝陽洞﹐無人肯暫過。今來愜心賞﹐回首戀煙蘿。【見《八瓊室金石補正》。】

魏深魏深﹐晚唐懿宗﹑僖宗時人﹐爲李當從甥。詩一首。【﹝《全唐詩》無魏深詩﹞】

奉和左丞八舅題朝陽洞北闕飛新詔﹐東山喜更過。文星動巖夢﹐章句別杉蘿。【見《八瓊室金石補正》。】

王棨王棨字輔之﹐福唐人。咸通三年鄭侍郎從讜下進士及第﹐試《倒載干戈賦》《天驥呈材詩》﹐詞尙淸婉﹐托意奇巧。李公騭時擅重名﹐自內翰林出爲江西觀察使﹐辟爲團練判官。未幾﹐除太常博士﹐入省爲水部郎中。鄕人李顏﹐累舉進士﹐郁有聲芳﹐贈詩云「蓬瀛上客顏如玉﹐手探月窟如夜燭。笑顧姮娥玉兔言﹐謂折一枝情未足。」輔之十九年內連三捷﹐其於盛美﹐蓋七閩之罕有也。黃巢義師入京﹐棨於亂離之中﹐不知所之﹐或雲歸終於鄕裏。詩二十一首。【﹝小傳據《麟角集》唐鄕貢進士黃璞所撰《王郎中傳》刪節而成。《全唐詩》無王棨詩﹞】

省題詩二十一首

天驥呈才馬知因聖出﹐才本自天生。駔駿何煩隱﹐權奇願盡呈。電從雙眼落﹐云向四蹄輕。過去王良喜﹐嘶來伯樂驚。絕塵慚逸步﹐曳練議能名。惟待金鞭下﹐春風紫陌情。

上徳不徳何從稱上徳﹐捨徳徳方全。聖者如非聖﹐賢者不自賢。海寧言我廣﹐神豈謂予玄。伐善功難立﹐無爲化易宣。道惟聞邃古﹐理亦愧先天。欲述猶龍旨﹐應忘得意筌。

農祥晨正玉律方移候﹐農祥已向晨。昭回當午地﹐皎潔向天津。北陸收殘凍﹐東臯見早春。影浮佳气動﹐光射曙云新。千畝功將起﹐三推禮欲申。若非齊七政﹐何以示農人﹖

詠白非靑玄赤黃﹐正色配金方。魚表周王徳﹐麟呈漢帝祥。寒來邊艸遠﹐春至嶺梅芳。曳練聞良馬﹐銜鉤見瑞狼。張蒼肥似瓠﹐潘嶽鬢如霜。虛室能生後﹐方知守黑長。

詠菊秋來多野菊﹐節應有黃花。閒葉玉如栗﹐滿藂金出沙。池邊迷瑞鵠﹐洞裏悟仙牙。﹝上蕊下木﹞散非紅艷﹐香飄異綺葩。贈詩宜魏帝﹐泛酒稱陶家。明日登髙處﹐期君手不賒。

詠淸潔澈浮天色﹐鏘洋入樂聲。露零金掌滿﹐冰結玉壺盈。屏障排雲母﹐簾櫳動水精。南山秋雨霽﹐北牖晚風生。裴楷當年意﹐胡威近日名。未知堯舜化﹐寰宇一時淸。

月前菊秋菊近重陽﹐原頭復道旁。藂滋寒露綠﹐花綻晚風黃。﹝上薛下木﹞染枝枝艷﹐星分處處芳。乍疑金散野﹐遙誤葉經霜。籬下何人采﹐樽中滿座香。惟應未歸客﹐對此欲沾裳。

上巳日曲江錫宴羣臣池散暮春景﹐君垂晞露恩。妙音回舜樂﹐濃味降堯樽。詔出傾蘭省﹐筵開對杏園。輕漣搖彩艦﹐芳艸映華軒。禊事輝朝曲﹐歡聲徹帝門。常陪觀者列﹐低首望余暄。

甸服耆舊望籍千畝不展三推禮﹐如今已幾年。郊畿春又至﹐父老頸空延。扶杖溝塍側﹐傾心日月邊。望恩情倍百﹐流目地方千。未睹公卿從﹐長愁犬馬先。幸同黃耇意﹐因此願聞天。

曉日禁林聞淸漏曉過宮垣側﹐猶聞漏水頻。淸音傳五夜﹐山影值三春。露碎金壺滴﹐風和玉佩振。依稀連鳳沼﹐髣﹝上髟下弗﹞辧雞人。溫樹初凝霧﹐彤闈漸向晨。若非鴛鷺伴﹐誰此繼香塵。

未明求衣夙夜寧無準﹐憂勤事萬機。良宵猶未曙﹐深殿早求衣。長樂鐘才動﹐華胥夢已歸。絲綸傳紫禁﹐黼黻進彤闈。被處燭仍在﹐垂時星始稀。豈【一作「恭」】惟漢文帝﹐因此致巍巍。

寒雨滴空階霏霏飄永夜﹐滴滴落空階。自有路歧恨﹐那堪離別懷。檐前聲乍碎﹐枕畔夢全乖。遠與巖泉雜﹐微將漏水諧。天涯思舊友﹐江上憶閒齋。坐到空庭曉﹐殘云帶石崖。

山明松雪髙樹當軒曉﹐長松帶雪明。景疑殘月在﹐林似野雲橫。密葉緣多亞﹐修條被壓傾。曙空連嶂白﹐寒气到檐淸。影雜靑牛重﹐光迷皓鶴驚。披衣凝望久﹐無限剡溪情。

元日端門肆赦史官開聖歷﹐天子禦層樓。壽域南山色﹐恩波東海流。繞欄生杞梓﹐當檻簇貔貅。日月祥光近﹐山河喜气浮。兆人瞻鳳扆﹐萬里禦皇猷。欲識春生處﹐雞竿最上頭。

原隰荑綠柳晴郊浮淑气﹐疏柳發柔荑。嫩翠原頭徧﹐輕絲隰畔低。和煙方鬱鬱﹐伴艸欲萋萋。葉少眉難短﹐條新帶未齊。離人心已醉﹐遊客步初迷。無限遷喬意﹐芳菲正好棲。

風中琴虛檐來曉吹﹐橫榻有瑤琴。暗報靑蘋葉﹐潛生綠綺音。數聲隨籟去﹐餘響入堂深。徽假大王按﹐弦因少女吟。如箏飄閣上﹐似瑟鼓江潯。若與鍾期會﹐還知天地心。

文不加點娛賓初命賦﹐摛翰已堪誇。思發才無滯﹐文成點不加。筆端舒錦繡﹐手下走龍蛇。罷益銀鉤勢﹐休添麗澤華。誤蠅寧復見﹐倚馬未爲嘉。有愧當明試﹐含毫到日斜。

曲江春望暇日來南陌﹐春晴望曲江。地方駢綺席﹐城過拂霓幢。寶塔搖鈴鐸﹐雲樓辟璅窗。落風花片片﹐掠水燕雙雙。遊女紅銀﹝車宛﹞﹐王孫白玉缸。莫論仙禁裏﹐祗此見雄邦。

邊城曉角十年拋故國﹐五夜在邊城。月照沙千里﹐風吹角一聲。淸音飄遠戍﹐殘韻落荒營。背雪徵鴻報﹐眠霜老鶴驚。李陵應下淚﹐蔡琰豈勝情。直是吳兒聽﹐鄕關夢不成。

三峽聞猿扁舟登楚峽﹐孤棹下巫云。正值三聲斷﹐仍教五夜聞。淒淒流洞壑﹐杳杳透煙氛。灩澦秋歸盡﹐陽臺曙欲分。何人悲失計﹐幾度恨離羣。聽後盈巾淚﹐家山接海濆。

寒梧鳳棲本向髙岡植﹐寧將眾木齊。𨿽隨楊柳落﹐長待鳳凰棲。井上枝微亞﹐窗前影乍低。九苞和月立﹐六律帶霜飛。秦女含吹管﹐周王罷翦珪。旣同丹穴樹﹐那肯宿羣雞。【以上各詩均見《麟角集》。】

李顏李顏﹐福唐人。與王棨善﹐累舉進士﹐郁有聲芳。詩一首。【﹝《全唐詩》無李顏詩﹞】

贈王郎中棨【題擬﹐參閱前王棨小傳】蓬瀛上客顏如玉﹐手探月窟如夜燭。笑顧姮娥玉兔言﹐謂折一枝情未足。【見黃璞撰《王郎中傳》。】

皮日休皮日休字襲美﹐一字逸少﹐襄陽人。補詩一首。

題包山一片煙村勝畫圖﹐四邊波浪送淸虛。此中人若無租稅﹐直是蓬瀛也不如。【見《分門纂類唐歌詩》殘本第四冊《天地山川類》。】

魏璞【《全唐詩》作魏朴】魏璞字不琢﹐毘陵人。才髙志曠﹐居舜過山下。杜門二十餘年﹐飯蔬積學。工詩文﹐與皮日休﹑陸龜蒙友善﹐每秋風時﹐乘短舸載酒﹐相偕浮游煙水間﹐皮﹑陸各有贈詩。【﹝小傳據顧季慈輯《江上詩鈔》引《邑志隱逸傳》﹞】今補詩三首。

尋鳥窠迹【原注﹕唐道林禪師入秦望山﹐見長松蟠曲如蓋﹐遂棲止其上﹐故稱鳥窠禪師。】爲訪名僧迹﹐言尋小曲阿。松林春日靜﹐石徑晚云多。道法傳馴鵲﹐【原注﹕有鵲巢側﹐自然馴狎。】禪機顯化螺。【原注﹕嘗入市﹐見食螺已截尾﹐乞放之池。至今螺螄繁生﹐悉無尾如截。遺迹在蘆院。】空潭山色印﹐誰與證誰摩﹖

陪皮襲美陸魯望重過鳥窠迹重探靈迹到空山﹐山下茅庵幾叩關。不爲白雲招客屐﹐那教淸境接人寰。螺池水色經年靜﹐仙嶺松聲鎭日閒。擬約髙賢同結社﹐好移竹室住前灣。

題舜山後牛迹石耕鑿連云磴﹐蹄痕見福衡。泣天伸養志﹐喘月藉畱名。紀鳳儀同美﹐歌麟趾並榮。勝遺方寸地﹐風動後人耕。【以上三詩均見《江上詩鈔》卷一。】

司空圖司空圖字表聖﹐河中虞鄕人。登咸通十年進士第﹐後梁太祖開平二年卒﹐年七十二【﹝據兩《唐書》本傳﹞】。補詩一首。

晚思蛩余窗下月﹐艸濕階前露。晚景淒我衣﹐秋風入何樹﹖【此見《分門纂類唐歌詩》殘本第一冊《天地山川類》。】

來鵬【《全唐詩》作來鵠】來鵬﹐豫章人。家徐孺子亭邊﹐林園自樂﹐師韓柳爲文。咸通間﹐舉進士不第。廣明中﹐避地荊襄﹐中和間客死於維揚逆旅﹐主人收葬之。補詩一首。

牡丹中國名花異國香﹐花開得地更芬芳。才呈冶態當春晝﹐卻斂妖姿向夕陽。雨過阿嬌慵粉黛﹐風������。�������﹐�������。【見《分門纂類唐歌詩》殘本《艸木虫魚類》卷三。】

劉蛻劉蛻字復愚﹐長沙人。懿宗咸通間官左拾遺。曾流寓於射洪﹐聚生平所爲文﹐掘土埋於南山﹐刻石曰文冢云。詩一首。【﹝《全唐詩》無劉蛻詩﹞】

覽陳拾遺文集【按題下原署名曰「東川觀察判官長沙劉蛻」。】郪中好事人﹐家藏君十軸。余來多暇日﹐借得晝夜讀。意气髙於頭﹐冰霜冷人腹。就中《大雅》篇﹐日日吟不足。生遇明皇帝﹐君臣竟不識。沈湮死下位﹐我輩更莫卜。射洪客來說﹐露碑今已踣。剜刓存滅半﹐勢欲入溝瀆。寓書托宰君﹐請爲試摩拭。樹之四達地﹐覆碑髙作屋。憤君死後名﹐再依泥沙辱。世路重富貴﹐婉娩好眉目。文學如君輩﹐安得足衣食。不死橫路渠﹐爲幸已多福。我有平生心﹐推殘不局促。揖君盛年名﹐萬鍾何足祿。量長復校短﹐鳧脛不願續。悲君淚垂頤﹐雲山空蜀國。【見《永樂大典》卷三一三四「九眞」「陳」字「陳子昂」條引《潼川志》﹝五函四十四冊﹞。】

牛嶠牛嶠【﹝《舊唐書》卷一百七十二作「蟜」﹞】字松卿﹐一字延峯﹐隴西人。乾符五年登孫偓榜進士第。曾自序其集。有「竊慕李長吉所爲歌詩﹐輒效之」之語。今補詩一首。

登陳拾遺書臺覽杜工部畱題慨然成詠步出縣西郊﹐攀蘿登峭壁。行到﹝上蕊下木﹞珠宮﹐暫喜拋火宅。羽帔請焚修﹐霜鐘扣空寂。山影落中流﹐波聲吞大澤。北廂引危檻﹐工部曾刻石。辭髙謝康樂﹐吟久驚神魄。拾遺有書堂﹐荒榛堆瓦礫。二賢間世生﹐垂名空烜赫。逸足擬追風﹐祥鸞已﹝金煞﹞翮。伊余誠未學﹐少被文章役。興來揮兔毫﹐欲競雕弧力。𨿽稱含香吏﹐猶是飄蓬客。薄命值亂離﹐經年避矛戟。今來略倚柱﹐不覺衝暝色。袁安憂國心﹐誰憐鬢雙白﹖【見《永樂大典》卷三一三四「九眞」「陳」字「陳子昂」條引《潼川志》﹝五函四十四冊﹞。】

周朴周朴字太朴﹐吳興人。補詩一首並詩句二。

靈巖寺碧峯頂上開禪坐﹐縱目聊窮宇宙間。白日才離東海底﹐淸光先照戶窗間。

又句子孫何處閒爲客﹐松柏被人伐作薪。【同前見《周太朴詩》﹐云據《泉州誌》錄存。】

李蠙李蠙字懿川﹐宣宗朝歷官倉部﹑考功員外﹐咸通元年遷諫議大夫。【﹝此據《全唐文》卷七八八李蠙小傳。按《圖書集成》一一七冊《方輿匯編職方典》七○九卷《常州府部》宜興縣善權洞條有「唐司空李蠙少肄業山中」之語﹐姑附志於此。《全唐詩》無李蠙詩﹞】

題善權寺石壁四周寒暑鎭湖關﹐三臥漳濱帶病顏。報國𨿽當存死節﹐解龜終得遂生還。容華漸攺心徒壯﹐志气無成鬢早斑。從此便歸林藪去﹐更將餘俸買南山。【見海寧吳騫《拜經樓詩話》卷二第十七條。同治《增修宜興縣誌》卷十《藝文志》亦載之。】

羅隱羅隱字昭諫﹐余杭人。後梁太祖開平三年卒﹐年七十七。補詩一首。

獻淮南崔相公天臨黃合如秋淨﹐日照洪鈞若晝淸。虎帳坐分眞宰气﹐象筵吹出泰階聲。雲霞自入淮王夢﹐風月誰含煬帝情。見說蓬萊百王發﹐玉皇吟出廣陵城。【此見《永樂大典》卷二七四四「八灰」「崔」字「崔某」條引《維揚志》﹝四函三十四冊﹞。】

符蒙符蒙字適之﹐補詩一首。【﹝《全唐詩》僅存符蒙詩二句﹞】

旅夜懷故人羸形對寒影﹐卽此更何親。半夜枕前淚﹐窮秋鄕外身。雨餘嵐色動﹐風靜月華新。故友誰相憶﹖年來入夢頻。【見《永樂大典》卷三○○五「九眞」「人」字﹝五函四十二冊﹞。】

全唐詩補逸卷之十四

王貞白王貞白字有道﹐永丰人。幹寧二年張貽憲榜進士。補詩十二首。

贈彭蟾處士不阻兵散亂﹐穿楊已疊雙。文深李北海﹐詩淨賈長江。退隱斸山藥﹐醉眠憑酒缸。年年搜艸澤﹐未便老書窗。

贈劉臺處士擺落塵埃深處隱﹐欲將麋鹿混髙蹤。兵機不讓韓擒虎﹐笑癖微方陸士龍。月窟常畱丹桂在﹐家山貪臥白雲重。聖朝有詔徵遺逸﹐莫掛頭冠著澗松。【以上見《永樂大典》卷一三四五○「二寘」「處士」﹝十四函一百三十七冊﹞。】

戲贈鄕人前年內殿考文華﹐咫尺天顏隔絳紗。禦榜早聞傳異國﹐鄕人猶似薄東家。中宵縱匣衝星劍﹐臨水難畱上漢槎。明日春風動行色﹐惟愁重別故林花。【此見《永樂大典》卷三○○四「九眞」「人」字﹝五函四十一冊﹞。】

下地日侍陸侍郎禦燕賦得落花何處足落花﹐漂泥與藉沙。春深上林苑﹐日晚五侯家。徧地輕難掃﹐當風勢易斜。無心媿蜂蝶﹐來歲卽榮華。

昭陽落花空樹落花時﹐宮嬪泣暮暉。盡皆承雨露﹐爭不惜芳菲。殘﹝上蕊下木﹞猶黏艸﹐餘香尙惹衣。無言屬靑鳥﹐靑鳥自銜飛。【以上見《永樂大典》卷五八三九「十六麻」「花」字「落花」條﹝七函六十一冊﹞。】

禮聶先生新安重圍先生能通兩軍之好及城開民皆復全也李白辭翰苑﹐前山尋隱淪。不遇采芝翁﹐滿洞惟白雲。【原注﹕李白昔日曾於此山尋許宣平先生不遇。】我來禮先生﹐得與龜鶴親。學道須有緣﹐始逢天上人。四皓安漢室﹐先生存歙民。陰功數已滿﹐自合成天眞。如何未上升﹐應待玉皇迎。我願去浮名﹐隨師歸三淸。【此見《永樂大典》卷一○四五九「四濟」「禮」字﹝十一函一百四冊﹞。】

送建昌馮明府嘗聞陶彭澤﹐解印歸匡廬。今見馮海昏﹐辭官還隱居。賢人五百年﹐間生信非虛。淸風激貪冒﹐白雲同捲舒。家山列畫屏﹐綠水環庭除。秋淸對吟尊﹐羲皇人不如。祇今建昌民﹐方話大馮君。何必遺愛碑﹐政聲人盡聞。

贈潯陽馮明府政約人知懼﹐訟庭荒艸生。日髙諸吏散﹐風到七弦淸。詩味匡山色﹐臥諳湓浦聲。柴桑已不遠﹐何苦念前程。

宛陵早秋臥病代書寄周明府爲謝臨邛宰﹐時多闕附書。懶非嵇叔夜﹐疾比馬相如。溪雨涼生後﹐山亭月上初。懷君自有句﹐何必遺雙魚。

又一首吾道豈便喪﹐時人自不容。白頭傷久別﹐靑眼憶相逢。萍迹風波急﹐荷衣霧露濃。空編太平頌﹐天子未登封。【以上均見《永樂大典》卷一一○○○「六姥」「府」字「明府」條﹝十一函一百十冊﹞。】

白鹿洞二首讀書不覺已春深﹐一寸光陰一寸金。不是道人來引笑﹐周情孔思正追尋。一上西園避暑亭﹐芰荷香細午風輕。眼前物物皆佳興﹐並作吟窩一味淸。【此二首從淸余姚邵啟賢輯﹑武昌陶氏刊本《王貞白詩》中補得。邵氏序謂此二首系據家刻本續補﹐《全唐詩》所未收者。】

裴說裴說﹐與曹松﹑王貞白同時。昭宣帝天佑三年﹐禮部侍郎薛廷珪下狀元及第﹐官終禮部員外郎。補詩一首。

重臺芙蓉眾芳凋落後﹐特地遇陽和。一一開𨿽晚﹐重重得亦多。略無幽鳥語﹐時有凍蜂過。日暮寒階畔﹐輕紅拂淺莎。【見《永樂大典》卷五四○「一東」「蓉」字「重臺芙蓉」條﹝一函三冊﹞。】

黃滔黃滔字文江﹐莆田人。補詩一首。

遊囊山山有重囊勢﹐門開兩徑斜。溪聲寒走澗﹐海色月流沙。庵外曾遊虎﹐堂中舊雨花。不知遺讖地﹐一一落誰家﹖【見黃鳴喬刻本《黃禦史集》卷二。】

黃蟾黃蟾﹐莆陽人﹐爲禦史黃滔之從弟。詩一首。【﹝《全唐詩》無黃蟾詩﹞】

和從兄禦史延福裏居天賜平安水北中﹐滿庭荊樹醉春風。縱覺塵世三公貴﹐何似吾家一脈通。花底輕風香撲散﹐門前細柳綠皆同。回頭文館長安上﹐【原注﹕謂徳溫兄。】此際思予寧有窮。【見《天壤閣叢書》本《莆陽黃禦史集》附刻明崇禎本補附詩卷。】

曹松曹松字夢徵﹐舒州人。爲詩宗賈島﹐深入幽境﹐然無枯淡之癖。初在建州依李頻。昭宗光化四年﹐禮部侍郎杜徳祥下與王希羽﹑劉象﹑柯崇﹑鄭希顏皆七十餘始及第﹐時號五老榜﹐爲祕書省校書郎。補詩一首。

賀知章官至祕書監憶鏡湖山水上疏明皇放歸鄕土仍賜鏡湖山河五百里曹松題鏡湖詩曰不因良匠寫淸光﹐照見越州年歲長。里許雲山更孤峭﹐一時宣賜賀知章。【見《永樂大典》卷二二六七「六模」「湖」字「鏡湖」條﹝二函二十冊﹞。】

羅弘信羅弘信【﹝新舊《唐書》並作弘信﹞】字徳孚﹐魏州貴鄕人。僖宗時加金紫光祿大夫檢校尙書右僕射﹐充魏博節度觀察處置等使﹐卒昭宗光化元年﹐年六十三。【﹝復出二首﹞】

白菊【見《分門纂類唐歌詩》殘本第六冊《艸本虫魚類》卷五。按《全唐詩》卷七三四作羅紹威詩。紹威乃弘信之子。一作羅隱詩。】

柳【見《分門纂類唐歌詩》殘本第七冊《艸本虫魚類》卷八。按《全唐詩》卷七三四亦作羅紹威詩。】

盧士衡盧士衡﹐後唐天成二年進士。補詩一首。

望山亂山難問主﹐相續碧嶙嶙。何處煙霞裏﹐猶眠經濟人。樓髙看有意﹐雨過色彌新。待取科名了﹐終期隱此身。【見《分門纂類唐歌詩》殘本第二冊《天地山川類》卷二十二。】

楊氏楊氏﹐五代晉李嗣昭妻。詩一首。【﹝《全唐詩》無楊氏詩﹞】

硤石山此山靄靄通雲煙﹐峭壁嵯峨勢分綿。丹水流衍曲如帶﹐風皺羅紋聽管弦。鶯啼花開入禪意﹐擲筆臺前梵唄宣。遙想當年無遮會﹐紛紛散落雨花天。【見《山右金石記》】

張義方張義方﹐南唐時人。補詩一首。

獻馮李二相公【題擬】兩處沙堤同日築﹐其如啟沃藉良謀。民間有病誰開口﹐府下無人只點頭。【見《江南余載》卷下﹐云「馮延巳﹑李建勛拜相﹐張義方獻詩」。】

李建勛李建勛字致堯﹐隴西人。工詩能文﹐其詩少猶浮靡﹐晚歲淸淡平易﹐爲南唐李﹝上曰下弁﹞﹑李璟所重。補詩一首並詩句二。

謝賜待詔禦苑【題擬】禦苑賜房令待詔﹐此身殊勝到蓬瀛。禁中仙樂無時過﹐階下常人不敢行。疊穎弄芳秋气落﹐叢柯聳翠露華淸。天廚送食何功享﹐空詠康哉贊盛明。【見《江南余載》卷下。】

句一人看上馬﹐雙節引還鄕。【同前。】

李夷鄴李夷鄴﹐唐室諸孫。保大初﹐以宗室賢才拜正卿﹐累降輒復。詩一首。【﹝《全唐詩》無李夷鄴詩﹞】

獻詩【題擬】偶憶昔年逢上巳﹐輕舟柳岸宴羣臣。人間蹇薄時時嘆﹐天上風光日日新。玉帛已來諸國瑞﹐瑤池固有萬年春。賦詩飲酒平生事。腸斷金門願再親。【見《江南余載》卷下。】

全唐詩補逸卷之十五

呂從慶呂從慶﹐本大梁人﹐從其祖呂伸宦金陵。廣明元年﹐黃巢率義軍渡江攻金陵。時伸已卒﹐從慶偕弟從善走歙之堨田。朱梁代唐﹐又自歙遷隱於旌徳之丰溪。每以陶彭澤自況﹐自號丰溪漁叟。歷十七年而後唐代梁﹐又十四年而石晉代唐﹐其在江南則南唐方受吳禪。從慶喜曰「吾今而後始終爲唐民矣。」卒﹐年九十有七。詩一卷﹐計四十五首。

幽居茅茨何瀟瀟﹐邱園復寥廓。黃冠此中居﹐眷言寄髙托。理亂無聞聲﹐榮辱不相著。有書聊把娛﹐有酒自斟酌。侵晨課田桑﹐歸來日華薄。盤桓松竹間﹐鳥動殘云落。

登糾峯頂盤盤糾峯嶺﹐不與羣峯同。我來值淸秋﹐落葉飛蒼穹。洪濤湃松柏﹐煙雨交空蒙。愛玆竟忘返﹐非關足力窮。

題畫怪石倚危巒﹐橫煙出深谷。其間有孤松﹐亭亭表蒼綠。攜笻者伊誰﹖頂發﹝上髟下幾﹞且禿。請君過柴橋﹐臨流味幽獨。

釣魚侵晨出門去﹐道遇村阿婆。問我一竿竹﹐得魚日幾何﹖我志不在魚﹐毋問寡與多。行行至磯側﹐卸我靑艸蓑。落花向我舞﹐啼鳥向我歌。旁有垂楊枝﹐迎風翻阿那。我意殊自得﹐翛然眠綠坡。仰視霄漢間﹐還以永吟哦。

過金雞石金雞自天來﹐桑麻列靑眼。羣耳無一聰﹐昂冠復飛返。遺音此寂然﹐千秋意何限。所幸一片石﹐猶在田中﹝土反﹞。我來撫弄之﹐襟懷日以散。寄語塒中禽﹐爾徒博餐飯。

懷嚴子陵前輩舉世成薄俗﹐往往奔虛名。一或滯艸澤﹐其音多不平。先生挽風化﹐簪組輕浮萍。緬維富春渚﹐千秋有深情。

喜晴曈曈雲間日﹐兼旬不得明。一朝雨勢歇﹐眾鳥喧新晴。南窗有老叟﹐喜極推枯枰。呼僮載樽酒﹐訪渠泉石盟。出門有佳趣﹐淸風生綠萍。笑語途中泥﹐爾難濡我情。

獻題金鰲山金鰲騰騰髙百丈﹐昔者曾遊東海浪。女媧斷足奠坤輿﹐怒身化作安吳嶂。骨肉𨿽變魂魄鮮﹐千秋萬古生雲煙。閒花老樹滿馥鬱﹐飛走異類爭蹁躚。艸堂熟對忽詫異﹐念在神僊廣遊戲。琴髙跨鯉如跨驢﹐初成乘龍較容易。我今自號釣魚郎﹐絲綸倍比任公長。願言活汝騎腳底﹐禦風直造星辰傍。

山中作人生自古少百年﹐彈琴飲酒須歡然。老子於今得此趣﹐縱有塵事難糾纏。左安藥鑪右茶具﹐失記朝來與朝去。偶因送客出前溪﹐便過溪橋拾詩句。

賊警兵火逾風疾﹐才西已及東。蒼翁災海內﹐赤子哭途中。城闕兼旬閉﹐郵書徹旦通。不知調國者﹐何以慰時匆﹖

行次歙州寓之乍入新安境﹐溪山覺可褒。賃房安餐具﹐掃榻卸行絳。明識離鄕賤﹐彊言避世髙。君聽塗上客﹐多半說弓刀。

小園小園春色麗﹐花發兩三株。露筍抽泥立﹐風蘭狎石鋪。教兒棋正歇﹐得客酒重沽。意緒渾如此﹐詩腸老未枯。

遊多寶寺探幽過小澗﹐夕照未全陰。倚杖娛閒睫﹐聞鐘寄遠心。竹光浮古趣﹐松籟捲寒音。城衲烹茶出﹐先供座佛歆。

村徑中卽事寂剪茅檐外﹐溪流曲似繩。飛蜓低復仰﹐啼鳥斷還仍。麥秀香聯畝﹐麻髙影障塍。老夫無病痛﹐長此樂淸礽。

對月有感天開懸寶鏡﹐皓魄滿欄桿。君自千秋照﹐人誰百歲看。夜香金鼎燼﹐春酒玉壺幹。吾意方蕭索﹐懷玆愈不安。

艸堂坐雨夏來田久旱﹐秋雨偶然並。嵐影經眸幻﹐檐聲滴耳淸。幽花開小艷﹐憊黍轉余精。還望潢池上﹐蕭然洗甲兵。

偶興吾亦陶彭澤﹐從來懶折腰。焚香懷落落﹐對酒意囂囂。世態云多幻﹐人情雪易消。最佳猿共鶴﹐閒裏日相邀。

溪西村入境聞雞犬﹐悠悠古趣遐。紅邊花落瓣﹐綠際茗舒芽。深壑和煙窈﹐淸溪避石斜。他時須結伴﹐松底泛流霞。

冬盡一年惟臘在﹐忽忽又將央。雪重庭枝折﹐風輕徑﹝上蕊下木﹞香。感時空有恨﹐畱歲竟無方。老矣當樽客﹐他鄕作故鄕。

平原碧天連野色﹐微雨濕蒿藜。鳥影松間沒﹐蟬聲柳外嘶。寺僧張遠蓋﹐田父把輕犁。逸趣紛紛入﹐都堪作畫題。

章氏幽居白屋煙霞內﹐花期了不愆。邱山情更好﹐泉石盟須堅。綠樹當檐裏﹐紅藤倚壁牽。主人閒處立﹐有客笑扶肩。

憶弟從善弟貧居歙縣﹐兄老住丰溪。大被身分寢﹐長繩足共羈。幅雲橫斷嶺﹐鉤月照斜溪。安得源源過﹐陶然樂黍雞。

夏日卽事結伴居山寺﹐超然見白雲。境閒堪問道﹐客雅好論文。坐石惟看奕﹐行田或課耘。夜來塵俗語﹐不向夢中聞。

梅最愛橫溪曲﹐橫流一樹梅。藏根惟愛石﹐落瓣不沾埃。臘裏孤淸節﹐春間創辟材。調羹還有藉﹐靑子百千枚。

薄暮步村徑竹裏荊扉掩﹐村前萬物幽。飛虫搏澗舞﹐鳴鵲抱巢修。川上漁歌斷﹐坡前牧課休。淡煙隨杖履﹐吾意自悠悠。

避亂海內風光半血污﹐殺人聲過似樵蘇。一身驅路忙如蟻﹐八口無家散若烏。栗裏無蹤空悵望﹐桃源有夢失招呼。饑來野店供餐飯﹐敢怨匙前脫粟粗。

春日書懷丰溪村內野人居﹐隱約南山對敝廬。花下小橋春策蹇﹐竹中深徑夜歸漁。無名正可驕王謝﹐有句還能繼庾徐。醉罷濁醪鄰客散﹐一番淸夢又蘧蘧。

贈野僧有客逃禪住北岡﹐昔年支許意相當。淸如細竹迎風灑﹐潔似孤松冒雪張。錫杖倚云看遠岫﹐銅瓶汲月煮新湯。只今石畔雙扉掩﹐靜閱瑯函日幾章。

永丰橋閒坐敝襪輕鞋緩足投﹐永丰橋上寄雙眸。山沿東捨環西捨﹐水遶南疇赴北疇。村婦坐畦挑馬齒﹐野童蹲澗采雞頭。娛閒不覺忘中飯﹐一點斜陽射竹樓。

閱田禾村南村北稻花明﹐碧影淸光夾望平。節弄暑風輕拂拂﹐尖懸晚露澹盈盈。道傍嫗婦呼雞返﹐坡外兒童跨犢行。獨坐小橋幽興滿﹐蟪蛄聲在柳梢鳴。

傅婆井古井無淵源﹐千秋自涵養。日暮汲人來﹐洞然發淸響。

葺丰溪橋成志喜一絕橫流架石梁﹐刻作永丰字。好渡杖藜翁﹐逍遙謂農事。

醉臥田間賴里人章氏子扶歸作詩以謝之荷鋤田澤畔﹐垂手引模糊。陷溺今方眾﹐君還有意無﹖

題英濟石怪石裹苔錢﹐髙聳百餘尺。我至輒呼名﹐依稀點危額。

觀野燒烈烈西風裏﹐蓬蕪一掃空。𨿽畱生意在﹐已廢半年功。

菊短籬偎曲徑﹐風雨困秋曦。競惜芙蓉冷﹐何知更有伊。

柵山鬱鬱長林障遠鄕﹐茸茸細艸綠於秧。好風吹拂閒煙靄﹐燻得斜暉滿徑香。

漫興糾嶺丰溪許避秦﹐一坵一壑老遺民。妻孥莫漫悲家計﹐畱得黃冠未算貧。

馬蹄痕一泓流水舊多情﹐拂麈乘驄躍淺萍。父老競傳遺迹在﹐不知仙客是何名。

春日往柵山吟詩於驢子背上未卽就誤入側徑爲叢莽所縛卒成之風生原野翠痕充﹐澗曲巒隈小徑通。﹝上不下見﹞句未成垂首索﹐不知身掛莽林中。

又隔絕羊腸已數旬﹐到來春靄正盈盈。山神擬欲求新句﹐牽住衣裳不放行。

寄弟函罷家音又拆看﹐添書絕句報平安。丰溪漁叟生涯定﹐明月淸風一釣竿。

糾峯別業糾峯嶺半樹森然﹐伐竹編成翠底廛。雜客不來塵思少﹐落花啼鳥自年年。

徳山老人送茶至數株香苕產松坡﹐野老新分半兩多。釣罷歸來兒說與﹐引瓢旋汲澗中波。

丰溪秋社稻熟瓜累歲有仁﹐烹雞割豕祀田神。分腥不覺歸來晚﹐一幅雲煙擁醉人。

全唐詩補逸卷之十六

韓熙載韓熙載字叔言﹐北海人。弱冠擢進士第。李建南唐﹐召爲祕書郎﹐傅東宮。李璟立﹐遷虞部員外郎。言事切直﹐宋齊丘﹑馮延巳忌之﹐貶和州司馬。起爲中書舍人。後主煜襲位﹐爲兵部尙書﹐累官光政殿學士承旨。宋開寶三年卒﹐年六十九。【﹝據徐鉉撰《唐故中書侍郎光政殿學士承旨昌黎韓公墓志銘》﹞】熙載工文﹐與徐鉉齊名﹐稱韓徐。補詩一首。

贈陳郎【題擬】陳郎不著世儒衫﹐也好嬉遊日笑談。幸有葛巾與藜杖﹐從呼宮觀老都監。【見《江南余載》卷上。】

段義宗段義宗﹐南方長和國布燮【﹝官稱﹐相當於宰相﹞】。前蜀幹徳中入蜀使﹐因不欲朝拜﹐遂禿削爲僧。補詩三首。【﹝按《全唐詩》佚句捲收段義宗佚句六句﹐不見全篇﹐注只云「外夷」人﹐其實皆吾中華當時所謂南土藩臣耳﹐亦兄弟民族也﹞】

題大慈寺芍藥浮花不與眾花同﹐爲感髙僧護法功。繁影夜鋪方丈月﹐異香朝散講筵風。尋眞自得心源靜﹐觀色非貪眼界空。好是芳馨堪供養﹐天教生在釋門中。【見後蜀何光遠《鑑誡錄》卷六。﹝《知不足齋叢書》二十二集第一百七十冊。按《全唐詩》佚句捲僅存首二句。此首句「浮花」﹐《全唐詩》作「此花」。﹞】

題三學院經樓鷲嶺雞園不可儔﹐叨陪龍象喜登遊。玉排復道珊瑚殿﹐金錯危欄翡翠樓。尙欲歸心求四諦﹐敢辭旋繞滿三周。羲和鞭撻金烏疾﹐欲网無由肯駐畱﹖【同前《鑑誡錄》卷六。《全唐詩》佚句捲只存三﹑四句。此詩第四句「危欄」﹐《全唐詩》作「危椆」。】

又題當今積善競修崇﹐七寶莊嚴作梵宮。佛日明時齊舜日﹐皇風淸處接慈風。一乘妙理應難測﹐萬劫良緣豈易窮。共恨塵勞非法侶﹐掉鞭歸去夕陽中。【同前《鑑誡錄》卷六。《全唐詩》亦無佚句。】

徐鉉徐鉉字鼎臣﹐廣陵人。仕南唐﹐官至吏部尙書。隨後主李煜歸宋﹐累官散騎常侍。淳化三年坐貶卒﹐年七十六。【﹝據李昉撰《故靜難軍節度行軍司馬檢校工部尙書東海徐公墓志銘》﹞】鉉精小學﹐尢工篆隸﹐與弟鍇俱有名於江左。補詩二首並句四。

吳王挽辭二首倏忽千齡盡﹐冥茫萬事空。靑松洛陽陌﹐白艸建康宮。道徳遺文在﹐興衰自古同。受恩無補報﹐反袂泣途窮。土徳承餘烈﹐江南廣舊恩。一朝人事變﹐千古信書存。哀挽周原道﹐銘旌鄭國門。此生𨿽未死﹐寂寞已消魂。【以上二首見《宋詩紀事》卷三。】

句落月依樓閣﹐歸云擁殿廊。【《宿山寺》﹐見《宋詩紀事》引宋釋文瑩《玉壺野史》。】鐘山祠畔宿煙晴﹐玉澗橋邊碧樹春。【見《景定建康志》卷十八《山川志》。】

範質範質字文素﹐大名宗城人。後唐長興四年進士﹐晉天福中爲翰林學士﹐漢初加中書舍人﹑戶部侍郎。周廣順初拜中書侍郎同中書門下平章事。宋太祖受禪﹐加兼侍中。幹徳初封魯國公。二年正月罷爲太子太傅﹐九月卒﹐詩一首。【﹝《全唐詩》無範質詩。按質𨿽爲宋初名臣﹐然曾歷仕後晉﹑漢﹑周各朝。其從五代主者久﹐而事宋之日淺﹐故仍錄補於唐詩之列﹞】

誡兒侄八百字昨得謝課書﹐希於京秩之中更與遷轉。余以諸兒侄輩生長以來﹐未諳外事﹐艱難損益﹐懵然莫知﹐因抒古詩一章曉之。去年初釋褐﹐一命列蓬丘。【謂謝課。】靑袍春艸色﹐白紵棄如仇。適會龍飛慶﹐王澤天下流。爾得六品階﹐無乃太爲優。凡登進士第﹐四選升校讎。歷官十五考﹐敍階與爾儔。如何志未滿﹐意欲陵【《紀事》「陵」作「淩」。】雲遊。若言品位卑﹐寄書來我求。省之再三嘆﹐不覺淚盈眸。吾家本寒素﹐門地寡公侯。先子有令徳﹐樂道尙優遊。生逢世多僻﹐委任信沈浮。仕宦不喜達﹐吏隱同莊周。積善有餘慶﹐淸白爲貽謀。伊余奉家訓﹐孜孜務進修。夙夜事勤肅﹐言行思悔尢。出門擇交友﹐防愼畏燻蕕。省躬常懼玷﹐恐掇庭闈羞。童年志於學﹐不墮【《紀事》「墮」作「惰」。】爲箕裘。二十中甲科﹐﹝赤頁﹞尾化爲﹝札去木攺虫﹞。【二十三進士及第﹐今舉全數。】三十入翰苑【時三十三﹐】﹐步武向瀛州。四十登宰輔【年四十一】﹐貂冠侍冕旒。備位行一紀﹐將何助帝猷。旣非救旱雨﹐豈是濟川舟。天子未遐棄﹐日益素餐憂。黃河潤千里﹐艸木皆浸漬。吾宗凡九人﹐繼踵升官次。門內無白丁﹐森森朱綠紫。鵷行洎內職﹐亞尹州從事。府掾監省官﹐髙低皆淸美。悉由僥幸升﹐不因資考至。朝廷懸爵秩﹐命之曰公器。才者祿及身﹐功者賞於世。非才及非功﹐安得專【《紀事》「專」作「沾」。】厚利。寒衣內府帛﹐饑食太倉米。不蠶復不穡﹐未嘗勤四體。𨿽然一家榮﹐豈塞眾人議。顒顒十目窺﹐齪齪千人指。【曾參云「十目所視。」古人云「千人所指。」言可畏。】借問爾與吾﹐如何不自媿﹖戒爾學立身﹐莫若先孝悌。怡怡奉親長﹐不敢生驕易。戰戰復兢兢﹐造次必於是。戒爾學幹祿﹐莫若勤道藝。嘗聞諸格言﹐學而優則仕。不患人不知﹐惟患學不至。戒爾遠恥辱﹐恭則近乎禮。自卑而尊人﹐先彼而後己。《相鼠》與《茅鴟》﹐宜鑑詩人刺。【《毛詩》﹕「《相鼠》﹐刺無禮。」《左傳》﹕「《茅鴟》﹐刺不恭。」】戒爾勿放曠﹐放曠非端士。周孔垂名教﹐齊梁尙淸議。南朝稱八達﹐千載穢靑史。戒爾勿嗜酒﹐狂藥非佳味。能移謹厚性。化爲凶險【《紀事》「險」作「暴」。】類。古今傾敗者﹐歷歷皆可記。戒爾勿多言﹐多言者眾【《紀事》「者眾」作「眾所」。】忌。苟不愼樞機﹐災危從此始。是非毀譽間﹐適足爲身累。舉世重交遊﹐擬結金蘭契。忿怨容易【《紀事》「容易」作「從是」。】生﹐風波當時起。所以君子心﹐汪汪淡如水。舉世好承奉﹐昂昂增意气。不知承奉者﹐以爾爲玩戲。所以古人疾﹐籧篨與戚施。舉世重任俠﹐【《史記》﹕「輕死重義曰俠。」】呼俗【《紀事》「呼俗」作「俗呼」。】爲气義。【《紀事》「气義」作「義士」。】爲人赴急難﹐往往陷刑死。所以馬援書﹐殷勤戒諸子。【馬援告兒孫書﹐甚非此事。】舉世賤淸素﹐奉身好華侈。肥馬衣輕裘﹐揚揚過閭裏。𨿽得市童憐﹐還爲識者鄙。我本羇旅臣﹐遭逢堯舜理。位重才不充﹐戚戚懷憂畏。深淵與薄冰﹐蹈之惟恐墜。爾曹當憫我﹐勿使增罪戾。閉門斂蹤迹﹐縮首避名勢。名勢不久居﹐畢竟何足恃。物盛必有衰﹐有隆還有替。速成不堅牢﹐亟走多顚躓。灼灼園中花﹐早發還先萎。遲遲澗畔松﹐鬱鬱含晚翠。賦命有疾徐﹐靑雲難力致。寄語謝諸郎﹐躁進徒爲耳。【見《宋文鑑》卷十四。以《宋詩紀事》校之。】

王溥王溥字齊物﹐並州祁人。漢幹佑中進士﹐爲祕書郎。周廣順初﹐拜端明殿學士。恭帝嗣位﹐官右僕射。宋初進位司空﹐加太子太師﹐封祁國公﹐卒。謚康獻。詩二首。【﹝《全唐詩》無王溥詩﹞】

謝進士張翼投詩兩軸淸河詩客本賢良﹐惠我新吟六十章。格調宛同羅給事﹐功夫深似賈司倉。登山始覺天髙廣﹐到海方知浪渺茫。好去蟾宮是歸路﹐明年應折桂枝香。【見《宋詩紀事》引宋張齊賢撰《洛陽搢紳舊聞記》。】

詠牡丹棗花至小能成實﹐桑葉𨿽柔解吐絲。堪笑牡丹如斗大﹐不成一事又空枝。【見《宋詩紀事》引《歷代吟譜》。】

李昉李昉字明遠﹐深州饒陽人。漢幹佑中舉進士。周顯徳中仕至翰林學士。入宋﹐歷翰林侍讀學士﹐拜中書侍郎平章事。太宗至道二年卒﹐年七十二。謚文正。補詩三首並句。

贈賈黃中【賈以七歲應童子舉】七歲神童古所難﹐賈家門戶有衣冠。十人科第排頭上﹐五部經書誦舌端。見榜不知名字貴﹐登筵未識管弦歡。從今穩上靑雲去﹐萬里誰能測羽翰。【見《宋詩紀事》引《聞見前錄》。】

仙客胎化仙禽性本殊﹐何人攜爾到京都。因加美號爲仙客﹐稱向閒庭伴野夫。警露秋聲云外遠﹐翹沙晴影月中孤。靑田萬里終歸去﹐暫處雞羣莫嘆吁。【見《宋詩紀事》卷二。】

孟賓於孟賓於字國儀﹐連州人。晉天福九年符蒙知貢舉﹐擢進士第。與李昉交善。賓於後仕南唐﹐卒宋太平興國中﹐年八十三。補詩一首。

耒陽杜工部墓【題擬】南遊何感思﹐更甚葉繽紛。一夜耒江雨﹐百年工部文。靑山當日見﹐白酒至今聞。惟有爲詩者﹐經過時弔君。【見錢謙益《箋注杜工部集唱酬題詠》引《耒陽祠志》。】

印粲印粲﹐與徐鉉同時。詩一首。【﹝《全唐詩》無印粲詩﹞】

贈徐鼎臣常侍不將才業暫時誇﹐人仰聲名徧海涯。月滿朝衣聽禁漏﹐更闌分直掃宮花。諫書未上先焚稿﹐禦筆曾傳立艸麻。見說下朝無一事﹐小池栽葦學僧家。【見《江南余載》卷下。】

張昭張昭字潛夫﹐濮州範縣人。歷仕唐﹑晉﹑漢﹑周四朝﹐官至兵部尙書。宋初拜吏部尙書﹐進封鄭國公。開寶五年卒﹐年七十九。有《嘉善集》。補詩一首。

吟竇鞏集追思夷門題處已三稔矣淒然感興書之往歲記時梁苑夜﹐今宵題處洛城秋。浮生瞥電人何在﹐懷舊傷心淚迸流。三徑竹風鄰笛怨﹐一庭霜月井桐梧愁。妻兒未會余予惆悵﹐只怪燈前不舉頭。【見《宋詩紀事》卷二。】

李九齡李九齡﹐洛陽人。補詩一首。

贈馬道士水共逍遙云共孤﹐混時言笑只佯愚。經年但醉宜城酒﹐千里惟擔《華嶽圖》。尋野鶴來空碧洞﹐﹝上不下見﹞琴僧去渡重湖。人間再見知何日﹐乞取先生石轆轤。【見方回《瀛奎律髓》卷四十八《仙逸類》。】

楊徽之楊徽之字仲猷﹐浦城人。南唐時間道至汴中﹐周顯徳二年進士。入宋﹐除著作佐郎﹐知全州。太平興國初﹐轉庫部員外郎﹑判南曹。卒眞宗時。補詩一首並句。

贈譚先生古觀重重遶翠微﹐杉松深處掩雙扉。云生萬壑投龍去﹐海隔三山放鶴歸。花洞宴遊春日永﹐石壇朝禮曙星稀。每聽髙論長生理﹐擬向塵中便拂衣。【見《瀛奎律髓》卷四十八《仙逸類》。此詩明李蔉所輯《宋藝圃集》作李九齡詩。按徽之又有《禁林燕會之什》一首見於《翰苑羣書》者﹐系入宋後所作﹐不收錄。】

句戍樓煙自似直﹐戰地雨長腥。【《塞上》】春歸萬年樹﹐月滿九重城。【《元夜》】偶題﹝上山下品﹞石云生筆﹐閒遶庭松露濕衣。【《僧捨》】開盡菊花秋色老﹐落殘桐葉雨聲寒。【《宿東林》以上八句並見《宋詩紀事》卷二。】

卞震卞震﹐成都人。蜀進士﹐爲渝州判。蜀平﹐入宋﹐仍舊職。補句二。

句空囊萬里客﹐斜月一牀寒。【見《宋詩紀事》引宋失名撰《歷代吟譜》。】

劉吉劉吉﹐江左人。事李煜爲傳詔承旨。入宋﹐爲供奉官﹐知河渠利害。太平興國中﹐河大決﹐吉塞治有方略﹐人目爲劉跋河。【﹝復出詩句二句。《全唐詩》無劉吉詩﹞】

句一箭不中鵠﹐五湖歸釣魚。【《贈隱者》。見《宋詩紀事》卷三引《歷代吟譜》。按《全唐詩》卷七百九十五作張塋詩句。云見地誌。】

孟歸唐孟歸唐﹐湖湘連上人﹐南唐水部員外郎孟賓於之子。宋開寶中﹐授祕書省正字﹐累遷大理丞﹐以罪貶袁州司戶﹐卒。詩句二。【﹝《全唐詩》無孟歸唐詩﹞】

句練色有窮處﹐寒聲無斷【《江南野史》「斷」作「盡」。】時。【《瀑布》。見宋馬令《南唐書》卷二十三《孟賓於傳》。亦見宋龍衮《江南野史》。】

錢惟治錢惟治字和世﹐吳越廢王錢倧長子﹐忠懿王錢俶養爲己子。入宋﹐領鎭國軍節度使﹑左驍衛上將軍﹐卒﹐追封彭城郡王。生平慕皮﹑陸爲詩﹐有集。詩二首。【﹝《全唐詩》無錢惟治詩﹞】

春日登大悲閣回文【二首】聖主欽崇教﹐千光顯紺容。映云窗綺暖﹐籠月箔花重。淨剎香風遠﹐危闌碧霧濃。勝因良以詠﹐華國一斯逢。碧天臨迥閣﹐晴雪點山屏。夕煙侵冷箔﹐明月斂閒亭。【見《宋詩紀事》卷三引《冰川詩式》。】

何蒙何蒙﹐南唐進士。詩一首。【﹝《全唐詩》無何蒙詩﹞】

贈趙叟【題擬】桂枝輸卻正淒然﹐又被﹝上貝貝下鳥﹞聲聒晝眠。惟有趙翁知仔細﹐相傳好語待來年。【見《江南余載》卷上。】

詹惇仁詹惇仁字君澤﹐固始人。補詩四首。

寄劉乙處士音問相忘二十秋﹐天教我輩到南州。無窮風月隨宜樂﹐有分溪山取次收。好語傳來如昨夢﹐離情欲剖帶春愁。何時載酒從東下﹐細與劉君敍昔遊。【見《永樂大典》卷一三四五○「二寘」「士」字「處士」條﹝十四函一百三十七冊﹞。】

琲訪劉君乙時已歿故將歸王令畱之不可以書來囑作此篇示劉郎蹤迹久荒涼﹐卜宅何妨處士鄕。壯志莫隨流俗變﹐老夫霜鬢已凝霜。【見《永樂大典》卷一三三四四「二寘」「示」字﹝十四函一百三十七冊﹞引詹惇仁《淸隱集》。案﹕琲爲詹惇仁之子。】

入局吟明命初頒得美除﹐慚惶下拜敢寧居﹖儒生不作於時計﹐且讀人間未見書。

又一首【用前韻】可恨名存實已除﹐蘭臺蕓閣復誰居﹖豕魚未識應多愧﹐尢恐在人成蠹書。【以上二詩見《永樂大典》卷一九七八二「一屋」。「局」字﹝十八函一百七十八冊﹞。】

陳曙陳曙﹐蜀人。蜀後主王氏末年避地淮南﹐隱蘄州山中。南唐元宗李璟時曾遣人徵之﹐不應。後移居鄂州﹐不知所終。詩一首。【﹝《全唐詩》無陳曙詩﹞】

答髙越【題擬】罷修儒業學修眞﹐養拙藏愚四十春。到老不疏林裏鹿﹐平生未識日邊人。澗花發處千堆錦﹐巖雪鋪時萬樹銀。多謝朝賢遠相問﹐未聞雞得鳳爲鄰。【見《江南余載》卷下。按《全唐詩》卷八百六十一作李夢符詩﹐題曰《答當學士》。詩中異處較多﹐對勘之下﹐以此爲勝﹐故仍錄而存之。】

許堅許堅﹐南唐李璟時人。補詩一首。

題失祇應天上路﹐不爲下方開。道旣學不得﹐仙從何處來。

全唐詩補逸卷之十七【聯句無考】

聯句

顏眞卿等顏眞卿字淸臣﹐京兆長安人。開元二十二年進士及第﹐歷仕玄﹑肅﹑代諸朝﹐封魯國公。李希烈陷汝州﹐盧杞奏遣眞卿往諭﹐拘脇累歲﹐不屈而死。

竹山連句題潘氏書堂顏眞卿﹑陸羽﹑李萼﹑裴修﹑康造﹑湯淸河﹑淸晝﹑陸士修﹑房夔﹑顏粲﹑顏顓﹑顏須﹑韋介﹑李觀﹑房益﹑柳淡﹑顏峴﹑潘述。竹山招隱處﹐潘子讀書堂。【眞卿】萬卷皆成衣﹝泳去永攺頤﹞失﹐千竿不作行。【陸羽】練容餐沆瀣﹐濯足詠「滄浪」。【李萼】守道心自樂﹐下帷名益彰。【裴修】風來似秋興﹐花發勝河陽。【康造】支策曉云近﹐援琴春日長。【湯淸河】水田聊學稼﹐野圃試條桑。【淸晝】巾折定因雨﹐履穿寧爲霜。【陸士修】解衣垂蕙帶﹐拂席坐藜牀。【房夔】檐宇馴輕翼﹐簪裾染眾芳。【顏粲】艸生還近砌﹐藤長稍依墻。【顏顓】魚樂憐淸淺﹐禽閒﹝上喜下心﹞頡行。【顏須。行當作「頏」】空園種桃李﹐遠墅下牛羊。【韋介】讀《易》三時罷﹐圍碁百事忘。【李觀】境幽神自王﹐道在器猶藏。【房益】晝歠山僧茗﹐宵傳野客觴。【柳淡】遙峯對枕席﹐麗藻映縑緗。【顏峴】偶得幽棲地﹐無心學鄭鄕。【潘述見《三長物齋叢書》本《顏魯公文集》卷十二﹐寧鄕黃本驥編訂。】

無考

宇文正宇文正﹐無考。詩一首。【﹝《全唐詩》無宇文正詩﹞】

水名江湖思舊好﹐河洛賞遺風。共托金門暇。來遊白��。竹霞開樽綠﹐桃花落�紅。故鄕渺天涯。應在�地�。【見影印本《新編纂圖增類羣書類要事林廣記》卷之七。】

程傑程傑﹐無考。詩一首。【﹝《全唐詩》無程傑詩﹞】

芙蓉峯誰把芙蓉云外栽﹐亭亭秀麗四時開。淸宵皓月峯頭掛﹐宛似佳人對鏡臺。【見康熙十八年閔麟嗣撰《黃山誌定本》卷六。】

無名氏

頌裴長史歌【題擬】賓朋何喧喧﹖日夜裴公門。願得裴公之一言﹐不須驅馬埒華軒。

靑鸞鏡詩月樣團圓水漾【《金石萃編》作「樣」。】淸﹐好將香合【《萃編》作「閣」】伴閒身。靑鸞不用羞孤影﹐開匣當如見故人。

挽歌五首

其一髙坐星文掩﹐人寰巷市忙。三臺投劍佩﹐四海哭煙霜。夕殿震號永﹐秋風曉更長。龍顏不可見﹐燒畫月更香。

其二憶別西涼日﹐來朝北闕時。千官捧�殿﹐獨召上龍墀。寵極孤臣懼﹐恩深四表知。此由殉靈駕﹐血淚自雙垂。

其三香﹝金單﹞郁金袍﹐求衣不重勞。方張洞庭樂﹐休種閬山桃。鶴駕丹陵遠﹐龍驤碧落髙。胡髯攀斷處﹐�搶髙弓號。

其四巢閣方瞻鳳﹐鳴郊忽﹝六州﹞麟。六宮悲晏駕﹐四嶽罷來巡。璽綬傳當璧﹐河山委大臣。自傷蒲柳質﹐不得扈龍輴。

其五七載朝金殿﹐千秋遇聖君。九夷瞻北極﹐萬國靡南燻。盛烈排軒後﹐崇淩壓�文。靈知河瀧士﹐興斷髙鄕云。【以上五詩從許國霖輯《惇煌雜錄》錄出。許氏擬題原作《進上挽歌》﹐此省作《挽歌》。】

王昭君怨諸詞人連句掖庭嬌幸在娥眉﹐爭用黃金寫艷姿。始言恩寵由君意﹐誰謂容顏信畫師。微軀一身入深宮﹐春華幾度落秋風。君恩不惜便衣處﹐妾貌應殊畫辟中。間道和親將我敞﹐選貌披圖徧宮掖。圖中容貌旣不如﹐選後君王空海【望疑「悔」字之誤】惜。始知王意本相親﹐自恨舟【望疑「丹」字之誤】靑每誤身。昔是宮中薄命妾﹐今成塞外斷腸人。九重恩愛應長謝﹐萬里關山愁遠嫁。飛來北地不勝春﹐月照南庭空度夜。夜中含涕獨嬋娟﹐遙念君邊與朔邊。毳幕不同羅帳日﹐氈裘非復錦衾年。長安髙闕三千里﹐一望能令一心死。秋來懷抱旣不堪﹐況復南飛雁聲起。【此詩見劉復《燉煌掇瑣》三四。題𨿽標連句﹐然不著諸詞人姓名﹐故仍以常詩視之。】

失題東上波流西上船﹐桃源未必有眞仙。干戈滿目家何在﹐寂寞空山聞杜鵑。【見《江南余載》卷下。南唐開寶末詩也。】

全唐詩補逸卷之十八

僧

棲白棲白﹐越中僧。補詩一首。

看南山抗蜀復臨秦﹐凝嵐萬古新。峭連河漢地﹐气爽市朝人。影裏天家桂﹐光中陸海珍。愛山兼戀此﹐偏柰與誰鄰﹖【見《分門纂類唐歌詩》殘本第二冊《天地山川類》卷二十二。】

仁貞仁貞﹐唐末渤海僧﹐曾東渡日本國。詩一首。【﹝《全唐詩》無仁貞詩﹞】

七日禁中陪宴入朝貴國慚下客﹐七日承恩作上賓。更見鳳【一作「凰」】聲無妓態﹐風流變動一園【一作「國」】春。【此詩爲仁貞在日本國作。見金毓黻撰《渤海國志長編》卷十八引《文華秀麗集》上。】

貞素貞素﹐晚唐時渤海僧。長慶間﹐曾爲日本國入唐求法僧靈仙東渡答謝。大和二年回﹐詣靈境寺復命﹐時靈仙已先卒。貞素哭之以詩云。【﹝《全唐詩》無貞素詩﹞】

哭日本國內供奉大徳靈仙和尙詩並序起餘者謂之應公矣。公作而習之﹐隨師至浮桑﹐小而大之﹐介立見乎緇林。余之【一作「亦」。】身期降物﹐負笈來宗霸葉。【望按﹕數句意難全解﹐姑作如此句讀。】元和八年﹐窮秋之景﹐逆旅相逢。一言道合﹐論之以心素﹐至於周卹小子﹐非其可乎。居諸未幾﹐早向鴒原﹐鶺鴒之至﹐足痛乃心。【望疑前句有訛字。】此仙大師是我應公之師父也。妙理允【《羣書類從》本作「先」。】契﹐示於元元。長慶二年﹐入宗五臺。每以身猒靑癡之器﹐不將心聽白猿之啼。長慶五年﹐日本大王遠賜百金﹐達至長安。小子轉領金書﹐送到鐵懃。仙大師領金訖﹐將一萬粒舍利﹑新經兩部﹑造敕五通等屬附小子﹐請到日本答謝國恩。小子便許。一諾之言﹐奚【一作「豈」。】憚萬里重波﹐得遂鍾元﹐【一作「旡」。】外緣期乎遠大。臨回之日﹐又謝【一作「附」。】百金。以大和二年四月七日﹐卻到靈境寺求訪﹐仙大師己【疑爲亡字】來日久。位【疑爲「泣」字】我之血﹐崩我之痛。便泛四重溟渤﹐視死若歸﹐連五同行李。【望疑此句有脫字。】如食之頃【原作「項」﹐誤。】者。則應公之原交所致焉。吾信始而復終﹐願靈凡兮表悉【或疑作志。】空畱澗水﹐嗚咽千秋之聲﹐仍以雲松﹐惆悵萬里之行。四月蓂落﹐如一首途望京之耳。【望疑此處必有脫訛。不可斷句。】不體【《類從》本作「航」。又《日本佛教全書》本作「﹝舟巳﹞」。考云「﹝舟巳﹞卽那字。慧超《傳》多用此字。」】心淚【《類從》本作「渡」。】自涓﹐【望按﹕「此句原脫一字。」】情因法眼奄幽泉。明朝儻問滄波客﹐的說遺鞋白足還。【見《渤海國志長編》卷十八引《入唐求法巡禮行記》三。】

元孚元孚﹐宣城開元寺僧﹐或曰楚中僧﹐與許渾同時。補詩一首。

元孚五十年前遊天臺宿建公院登華頂攀琪樹觀石橋之險絕緬懷昔遊因爲絕句寄知建長老兼呈臺州王司馬天生石月架空虛﹐樹綴龍髯子貫珠。三十年前已攀折﹐建公曾到上方無。【見明陶宗儀《古刻叢鈔》。】

思托思托﹐與唐東渡名僧鑑眞同時。鑑眞圓寂後﹐曾作悼詩一首。

五言傷大和上傳燈逝日本上徳乘杯渡﹐金人道已東。戒香餘散馥﹐慧炬復流風。月隱歸靈鷲﹐珠逃入梵宮。神飛生死表﹐遺教法門中。

法進法進﹐與唐東渡僧鑑眞同時﹐有悼鑑眞詩一首。

七言傷大和上大師慈育契圓空﹐遠邁傳燈照海東。度物艸【寸】籌盈石室﹐散流佛戒紹遺蹤。化畢分身歸淨國﹐娑婆誰復爲驗龍﹖

貫休貫休﹐俗姓姜氏﹐字徳隱﹐蘭溪人。補詩二首。

詠紅芙蓉上宋使擘水苞金紫艷濃﹐乍觀疑在水仙宮。難驅顏色文章裏﹐合出天人池館中。芬馥靜生朱檻膩﹐動搖微映鷺鷥紅。臨川內史詩相似﹐搖仰淸吟滿閣風。【見《唐歌詩》殘本六冊《艸木虫魚類》卷五。】

苔蘚嚴子釣臺邊不少﹐謝公山展上無多。世間若也皆廉潔﹐金玉生根柰爾何﹖【見《唐歌詩》殘本六冊《艸木虫魚類》卷六。】

修睦修睦﹐與貫休同時。補詩一首。

長安柳雨重依依舞態低﹐任人攀折路東西。何如渡口成林處﹐畱得黃鶯到夜啼。【見《唐歌詩》殘本第七冊《艸木虫魚類》卷八。】

遠公遠公﹐前蜀僧。詩一首。【﹝《全唐詩》無遠公詩﹞】

傷悼前蜀廢國樂極悲來數有涯﹐歌聲才歇便興嗟。牽羊廢主尋傾國﹐指鹿姦臣盡喪家。丹禁夜涼空鎖月﹐後庭春老謾開花。兩朝帝業都成夢﹐陵樹蒼蒼噪暮鴉。【見前蜀何光遠《鑑誡錄》卷五。日本漢學家丰田穰氏所撰《全唐詩糾謬》一文曾論及之﹐云《全唐詩》所未收。】

文益文益﹐余杭人。姓魯﹐金陵淸涼寺僧。【﹝復出一首﹞】

看牡丹【見《唐僧弘秀集》卷五。按《全唐詩》作僧謙光詩﹐題作《賞牡丹應教》。詩中「毳」字﹐《全唐詩》作「衲」﹐「趣」作「事」﹐「發」作「鬢」﹐「是」作「似」﹐「曳」作「異」﹐「晚」作「曉」﹐「待」作「對」。謙光﹐金陵人﹐有才辯。】

延壽延壽字衝立﹐號抱一子﹐杭州人。棄吏出家﹐吳越忠懿王延住永明寺。著《宗鏡錄》。宋開寶八年入滅。詩一首。【﹝《全唐詩》無延壽詩﹞】

閒居閒居誰似我﹐退迹理難過。要勢危身早﹐浮榮敗徳多。雨催虫出穴﹐寒逼鳥移窠。野徑無人翦﹐疏窗入薜蘿。【見《宋詩紀事》卷九十一。】

贊寧贊寧﹐徳淸髙氏子。出家杭州龍興寺﹐吳越武肅王署爲兩浙僧統﹐賜號明義。入宋﹐至道二年示寂。詩二首。【﹝《全唐詩》無贊寧詩﹞】

寄題水月禪院【在洞庭山縹緲下﹐梁大同四年建﹐山有無礙泉。】參差峯岫晝云昏﹐入望攀蘿濁浪奔。震澤湧山來北岸﹐華陽連洞到東門。日生樹掛紅霞腳﹐風起波搖白石根。聞有上方僧住處﹐橘花林下采蘭蓀。【見《宋詩紀事》引《吳郡誌》。】

居天柱山四野豁家庭﹐柴門夜不扃。水邊成半偈﹐月下了殘經。𨿽逐諸塵轉﹐終歸一念醒。未知斯旨者﹐萬役盡勞形。【《瀛奎律髓》卷四十七《釋梵類》。】

天目僧天目僧﹐失其名。詩一首。

答贊寧山中人事違﹐天眼中修定。【天目﹐一名天眼。】我本無根株﹐只將筍爲命。【見釋贊寧所撰《筍譜》。】

無名僧【無名僧禪詩五首。﹝見劉復《燉煌掇瑣》﹞】

禪詩座禪不亂意﹐觀色更無緣。三獨羅剎得成佛﹐不要流心再座禪。【原注云「五言一首。」】座得須不喜動﹐何要觀心了三界。但觀性內所﹐不知意緣起。【原注云「一首。」】心平不用持戒﹐行直河須座。恩則普同婦子﹐義則上下漠然。苦口則是涼藥﹐依﹝屍工一山﹞定出黃蓮。菩薩向心如覓﹐天堂卽在眼前。淸蓮臺上見天唐﹐眾生眞心禮肆芳。降摩處上夜放光﹐菩薩悲願徧什芳。卽日一千僧﹐住在寺山林。百鳥同科宿﹐相看見兄弟。

道士

吳筠吳筠字貞節﹐華州華陰人。卒大歷中﹐弟子私謚爲宗玄先生。補詩二首。

酬劉侍禦過艸堂疇昔隳世网﹐就閒棲遠林。豈謂軒車客﹐來過澗壑深。旣懷康濟業﹐仍許隱淪心。靈液充甘飲﹐松風代鳴琴。晤言不可極﹐眞興何愔愔。貽我方來偈﹐自然生玉音。予慚乏瓊玖﹐無以報兼金。他日思良會﹐含情時永吟。【見道士孟宗寶集虛編《洞霄詩集》。】

白元鑑白元鑑﹐西川成都府人。明皇奔蜀時爲威儀道士﹐住上皇觀。後周覽山川﹐寄居余杭之天柱觀。元和十二年八月卒。詩十首。【﹝《全唐詩》無白元鑑詩﹞】

大滌洞名山閟靈府﹐隱士此尋眞。仙去空遺鼓﹐云扃不見人。川源世上異﹐日月洞中春。欲出虛無境﹐應修有待身。【見《洞霄詩集》。】

天壇天壇髙百尺﹐只在翠微間。碧蘚遺蹤古﹐靑松白日閒。丹成人已化﹐云去鶴應還。時有吹簫客﹐月明來故山。【同前。】

馴虎巖外身道不遠﹐異類自能馴。尙有相親獸﹐應無可棄人。溪邊同飲水﹐林下共棲眞。寂寂空巖畔﹐千秋迹已陳。【同前。】

石門靈關非世力﹐造化創元功。屈曲穿丹壑﹐崢嶸倚碧空。煙蘿常蔽日﹐松竹自吟風。除卻幽人到﹐塵凡路不通。【同前。】

藥圃仙翁曾播植﹐瓊圃尙敷榮。春日祥光滿﹐秋風瑞實成。黃精宜益壽﹐萱艸足忘情。候采靈芝服﹐還應羽翼生。【同前。】

撫掌泉直下碧千尋﹐蛟龍此隱身。無心能應物﹐拍手湧如神。夜鏡涵星斗﹐春杯薦藻蘋。終年丹竈下﹐長給武陵人。【同前。】

講堂髙蹤誰可繼﹐一室四無鄰。聽法空雲水﹐成功集鬼神。煙霞生戶牖﹐泉石障埃塵。越國今何在﹖空悲行路人。【同前。】

書樓業成人已去﹐陳迹自依然。竈有殘丹火﹐窗遺溢寶篇。懷賢驚異世﹐撫事感流年。早述《南華》理﹐還應返化仙。【同前。】

瀑布飛瀑下幽壑﹐令人夢寐淸。秋山匹練淨﹐寒谷萬珠明。映日添霞色﹐迎風作雨聲。潺湲聽莫厭﹐時得滌幽情。【同前。】

新池何人鑿碧沼﹐待我照衰容。洗藥餘香在﹐開函古鏡空。心閒聞細澑﹐波靜臥喬松。欲問仙源路﹐無由見落紅。【同前。】

王仙喬王仙喬﹐開元天寶間南嶽九眞觀道士。詩句二。【﹝《全唐詩》無王仙喬詩﹞】

句鬱鬱家國盛﹐濟濟經道興。【見廖侁撰﹑李衝昭述《南獄小錄》。南京圖書館藏手鈔本。】

元淳元淳﹐女道士﹐洛中人。【﹝復出一首﹞】

寓言【見韋莊《又玄集》卷下。按《全唐詩》卷七百二十三作李洞詩﹐詩與此同。又《全唐詩》卷八百五載元淳此詩前二句﹐今據《又玄集》﹐以作元淳詩爲是。】

呂巖呂巖字洞賓。補詩五首。

書與胡詠之濟世應須不世才﹐調羹重見用鹽梅。種成白璧人何處﹐熟了黃粱夢未回。相府舊開延士閣﹐武夷新築望仙臺。靑雞唱徹函關曉﹐好捲遊幃歸去來。【見《宋詩紀事》卷九十引《墨莊漫錄》。】

題冢上亭冢上爲亭鬼莫嗔﹐冢頭人卽冢中人。憑欄莫起存亡意﹐除卻虛空總是塵。【同前引《西溪叢語》。】

題崇元觀【在吉水縣】褰裳懶步尋眞宿﹐淸景一宵吟不足。月在碧潭風在松﹐何必洞天三十六。【同前引宋祝穆撰《方輿勝覽》。】

題靈石屋山南塢數回泉石﹐西峯幾疊煙雲。登攜孰以爲侶﹐顏寓李甲蕭耘。【同前《宋詩紀事》。】

陳摶陳摶字圖南﹐後唐末舉進士不第﹐遂隱於武當山﹐服气避谷。移居華山。周世宗召爲諫議大夫﹐不受。入宋﹐太宗甚重之﹐賜號希夷先生。卒端拱初。詩四首。【﹝復出一首﹞】

歸隱【《永樂大典》題作《偶題》】十年蹤迹走紅塵﹐回首靑山入夢頻。紫陌縱榮爭及睡﹐朱門𨿽富【《大典》「富」作「貴」】不如貧。愁聞劍戟扶危主﹐悶聽【《大典》「聽」作「見」】笙歌聒醉人。攜取琴【《大典》「琴」作「舊」】書歸舊隱﹐野花啼鳥一般春。【見北京圖書館藏《永樂大典》卷一三四五○。二寘。處士門。《宋詩紀事》卷五收陳詩七首。其《歸隱》一首與《大典》同。惟《大典》題作《偶題》。其《辭上歸進詩》﹐作於入宋之後﹐玆編不取。餘五首﹐一首復出。故但錄其四首。又按此詩亦見元辛文房《唐才子傳》卷十。】

石刻詩並序因攀奉縣尹尙書水南小酌回﹐捨轡特叩松扃﹐謁髙公。茶話移時﹐偶書二十八字。道門弟子圖南上。我謂浮榮眞是幻﹐醉來舍轡謁髙公。因聆玄論冥冥理﹐轉覺塵寰一夢中。【見《宋詩紀事》卷五引《老學庵筆記》。】

贈張乖﹝厔去至攺圭﹞自吳入蜀是尋常﹐歌舞筵中救火忙。乞得金陵養閒散﹐也須多謝鬢邊瘡。【見《宋詩紀事》卷五。】

訪毛女【見《宋詩紀事》引《翰府名談》。按《全唐詩》卷八百六十三作毛女正美詩。此詩第二句「又編栗葉作羅襦」﹐「作」﹐《全唐詩》作「代」。三句「有時問著秦宮事」﹐「著」﹐《全唐詩》作「卻」。四句「笑撚仙花望太虛」﹐「仙」﹐《全唐詩》作「山」。餘同。】

西峯爲愛西峯好﹐吟頭盡日昂。巖花紅作陣﹐溪水綠成行。幾夜礙新月﹐半山無夕陽。寄言嘉遁客﹐此處是仙鄕。【見《宋詩紀事》卷五引宋魏慶之撰《詩人玉屑》。】

題石水澗銀河灑落翠光冷﹐一派回環湛晚暉。幾恨卻爲頑石礙﹐琉璃滑處玉花飛。【見《宋詩紀事》卷五引明李蔉輯《宋藝圃集》。】

鬼怪

楊勛楊勛﹐前蜀幹徳中﹐世號楊僕射。

楊勛吟詩聖主何曾識仲都﹐可憐社稷在須臾。市西便是神仙窟﹐何必乘楂泛五湖。

全唐詩補逸卷之十九﹝附錄捲﹞

友邦新羅國

崔致遠崔致遠﹐字海夫﹐號孤云﹐新羅國湖南之沃溝人。年十二﹐辭家從商舶入唐。十八賓貢及第。曾遊東都﹐尋授宣州溧水縣尉﹐任滿而罷。榦符末﹐淮南節度使髙駢辟置幕府﹐表狀文翰﹐皆出其手。廣明元年﹐駢爲諸道行營都統﹐以致遠爲巡官﹐奏除殿中侍禦史。中和末﹐充國信使﹐東返新羅﹐歷翰林學士﹑兵部侍郎﹐出爲武城太守。後攜家隱於江陽郡之伽﹝僕去卜攺耶﹞山以終。《藝文志》有崔致遠《四六》一卷。又《桂苑筆耕》二十卷。今補詩一卷﹐計六十首。

七言記徳詩三十首謹獻司徒相公

兵機惟將志業練《春秋》﹐早蓄雄心﹝刖去月攺戔﹞國讎。二十年來天下事﹐漢皇髙枕倚畱侯。

筆法見說書窗暫臥龍﹐神傳妙訣助奇鋒。也知外國人爭學﹐惟恨無因乞手蹤。【原注﹕南朝蕭子云﹝髙麗本作蘇子云﹞善書﹐百濟使人求手蹤﹐以爲國寶。】

性箴波澄性海見深源﹐理究希夷辟道門。詞翰好傳雙美迹﹐何須更寫五千言。

雪詠五色毫編六出花﹐三冬吟徹四方誇。始知絕句勝聯句﹐從此芳名掩謝家。

射鵰能將一箭落雙鵰﹐萬里胡塵當日銷。永使威名振沙漠﹐犬戎無復吠唐堯。

安化班筆由來不暗投﹐旋驅熊隼待封侯。郡名安化能宣化﹐更指河湟地欲收。

練兵隴水聲秋塞艸閒﹐霍將軍暫入長安。太平天子憐才略﹐曾請陳兵盡日看。

磻溪刻石書蹤妙入神﹐一回窺覽一回新。況能早遂王師業﹐桃李終成萬代春。【原注﹕伏﹝者見﹞相公《磻溪詩》云「及到王師身已老﹐不知辛苦爲何人。」又《經虢縣詩》云「手栽桃李十餘春﹐今日經過重建勛。」】

射虎巨牙鉤爪礙王程﹐一箭摧班【髙麗本班作斑。】四海驚。白額前驅姜膽碎﹐方知破石是虛聲。

秦城遠提龍劍鎭龍庭﹐外戶從玆永罷扃。掃盡邊塵更無事﹐暮天寒角醉吟聽。

生祠古來難化是蠻夷﹐交趾何人得去思。萬代聖朝靑史上﹐獨傳溪洞立生祠。

射鞭休說戟枝非易中﹐莫言楊葉是難穿。須看立節沙場上﹐永得安邊爲射鞭。

安南西戎始定南蠻起﹐都護能摧驃信威。萬里封疆萬戶口﹐一麾風雨盡收歸。

天威徑鑿斷龍門猶勞身﹐擘分華嶽徒稱神。如何劈開海山道﹐坐令八國爭來賓。

岝口徑濟物能回造化心﹐驅山偃海立功深。安南眞得安南界﹐從此蠻兵不敢侵。

收城碑功業已標徵北賦﹐威名初建鎭南碑。終知不朽齊銅柱﹐況是儒宗綴色絲。【原注﹕碑﹐今度支裴僕射撰詞。】

執金吾一陣風雷定八蠻﹐來趨云陛悅天顏。王孫仕宦多榮貴﹐心爲匡君不蹔閒。

天平海岱煙塵匝鄆城﹐遙揮一劍落攙搶。徵旗不動降旗盡﹐永使天平地亦平。

釣魚亭錦筵花下飛鸚鵡﹐羅袖風前唱《鷓鴣》。占得仙家詩酒興﹐閒吟煙月憶蓬壺。【原注﹕伏﹝者見﹞相公《在鄆州詩》云「酒滿金舡花滿枝﹐雙娥齊唱《鷓鴣詞》。」又《釣魚亭詩》雲「水急魚難釣﹐風吹柳易低。」】

相印早說休徵應佩刀﹐臺星光接將星髙。欲迎霖雨歸龍闕﹐看滅妖氛展豹韜。

西川遠持龍旆活龜城﹐威懾蒙王永罷兵。應笑欒巴噀杯酒﹐雨師風伯自歸行。

平蠻邛峽關東蠻塵絕﹐平夷鎭扼蠻地裂。又築羅城變錦城﹐蠻兵永滅功不滅。

築城一心能感眾心齊﹐鐵甕髙吞劍閣低。多上散花樓上望﹐江山供盡好詩題。

荊南虎吼龍驤出峽來﹐福星才照陣雲開。遙思屈宋忠魂在﹐應向風前奠一杯。

漕運濟川已展爲舟業﹐煮海終成富國功。能與吾君緩宵旰﹐爲資心計四方通。

浙西九江賊膽望風摧﹐萬戶愁眉向日開。楚舞吳歌一何樂﹐相逢相賀相公來。

降寇惟將徳化欲銷兵﹐長笑長平恣意坑。更想太丘行小惠﹐何如言下濟羣生。

淮南八郡榮超陶太尉﹐三邊靜掩霍嫖姚。玉皇終日畱金鼎﹐應待淮王手自調。【原注﹕劍南﹑荊南﹑淮南﹐乃天下名鎭﹐相公累移節制。西戎﹑南蠻﹑東鄙賊起﹐相公皆自討除。】

朝上淸齊心不倦自朝眞﹐豈爲修仙欲濟人。天上香風吹楚澤﹐江南江北鎭成春。

陳情俗眼難窺冰雪姿﹐終朝共詠小山詞。此身依托同雞犬﹐他日升天莫棄遺。

陳情上太尉海內誰憐海外人﹐問津何處是通津。本求食祿非求利﹐只爲榮親不爲身。客路離愁江上雨﹐故園歸夢日邊春。濟川幸遇恩波廣﹐願濯凡纓十載塵。

奉和座主尙書避難過維陽寵示絕句三首【「陽」﹐疑當作「揚」。】年年荊棘侵儒苑﹐處處煙塵滿戰場。豈料今朝覲宣父﹐豁開凡眼睹文章。亂時無事不悲傷﹐鸞鳳驚飛出帝鄕。應念浴沂諸弟子﹐每逢春色耿離腸。濟川終望拯湮沈﹐喜捧淸詞浣俗襟。惟恨吟歸滄海去﹐泣珠何計報恩深。

歸燕吟獻太尉秋去春來能守信﹐暖風涼雨飽相諳。再依大廈𨿽知許﹐久污雕梁卻自慚。深避鷹鸇投海島﹐羨他鴛鷺戲江潭。只將名品齊黃雀﹐獨讓銜環意未甘。

酬楊贍秀才送別海槎𨿽定來年回﹐衣錦還鄕愧不才。暫別蕪城當葉落﹐遠尋蓬島﹝你去女攺走﹞花開。谷鶯遙想髙飛去﹐【原注﹕時楊生有隨計﹝髙麗本計作行﹞之計。】遼豕寧慚再獻來。好把壯心謀後會﹐廣陵風月待銜杯。

行次山陽續家太尉寄賜衣段令充歸覲續壽信物謹以詩謝自古𨿽誇晝錦行﹐長卿翁子占虛名。旣傳國信兼家信﹐不獨家榮國亦榮。萬里始成歸去計﹐一心先算卻來程。望中遙想深恩處﹐三朵仙山目畔橫。

畱別女道士每恨塵中厄宦塗﹐數年深喜識麻姑。臨行與爲眞心說﹐海水何時得盡枯﹖

酬進士楊贍送別海山遙望曉煙濃﹐百幅帆張萬里風。悲莫悲兮兒女事﹐不須怊悵別離中。

楚州張尙書水郭相迎因以詩謝楚天蕭瑟碧雲秋﹐旟隼髙飛訪葉舟。萬里乘槎從此去﹐預愁魂斷謝公樓。

酬吳巒秀才惜別二絕句榮祿危時未及親﹐莫嗟歧路蹔勞身。今朝遠別無他語﹐一片心須不愧人。殘日塞鴻髙的的﹐暮煙汀樹遠依依。此時回首情何限﹐天際孤帆窣浪飛。

石峯【原注﹕中和甲辰年冬十月﹐奉使東泛﹐泊舟於大珠山下。凡所入目﹐命爲篇名﹐嘯月吟風﹐貯成十首寄髙員外。】巉嵒絕頂欲摩天﹐海日初開一朵蓮。勢削不容凡樹木﹐格髙惟惹好雲煙。點蘇寒影妝新雪﹐戛玉淸音噴細泉。靜想蓬萊只如此﹐應當月夜會羣仙。

潮浪驟雪翻霜千萬重﹐往來弦望躡前蹤。見君終日能懷信﹐慚我趨時盡放慵。石壁戰聲飛霹靂﹐雲峯倒影撼芙蓉。因思宗愨長風語﹐壯气橫生憶臥龍。

沙汀遠看還似雪花飛﹐弱質由來不自持。聚散只憑潮浪簸﹐髙低況被海風吹。煙籠靜練人行絕﹐日射凝霜鶴步遲。別恨滿懷吟到夜﹐那堪又值月圓時。

野燒望中旌旆忽繽紛﹐疑是橫行出塞軍。猛焰燎空欺落日﹐狂煙遮野截歸云。莫嫌牛馬皆妨牧﹐須喜狐貍盡喪羣。只恐風驅上山去﹐虛教玉石一時焚。

杜鵑石罅根危葉易幹﹐風霜偏覺見摧殘。已饒野菊誇秋艷﹐應羨巖松保歲寒。可惜含芳臨碧海﹐誰能移植到朱欄。與凡艸木還殊品﹐只恐樵夫一例看。

海鷗慢隨花浪飄飄然﹐輕擺毛衣眞水仙。出沒自由塵外境﹐往來��洞中天。稻粱滋味好不識﹐風月性靈深可憐。想得漆園蝴蝶夢﹐只應如我對君眠。

山頂危石萬古天成勝琢磨﹐髙髙頂上立靑螺。永無飛澑侵淩得﹐惟有閒雲撥觸多。峻影每先迎海日﹐危形長恐墜潮波。縱饒蘊玉誰回顧﹐舉世謀身笑卞和。

石上矮松不材終得老煙霞﹐澗底何如在海涯。日引暮陰齊島樹﹐風敲夜子落潮沙。自能盤石根長固﹐豈恨淩雲路尙賒。莫訝低顏無所愧﹐棟梁堪入晏嬰家。

紅葉樹白雲巖畔立仙姝﹐一簇煙蘿倚畫圖。麗色也知於世有﹐閒情長得似君無。宿妝含露疑垂泣﹐醉態迎風欲待扶。吟對寒林卻惆悵﹐山中猶自辧榮枯。

石上流泉琴曲𨿽誇妙手彈﹐遠輸云底響珊珊。靜無纖垢侵金鏡﹐時有輕颸觸玉盤。嗚咽張良言未用﹐潺湲孫楚枕應寒。尋思堪惜淸泠色﹐流入滄溟便一般。

和友人除夜見寄與君相見且歌吟﹐莫恨流年挫壯心。幸得東風已迎路﹐好花時節到雞林。

東風知爾新從海外來﹐曉窗吟坐思難裁。堪憐時復撼書幌﹐似報故園花欲開。

海邊春望鷗鷺分飛髙復低﹐遠汀幽艸欲萋萋。此時千里萬里意﹐目極暮云翻自迷。

春曉閒望山面懶云風惱散﹐岸頭頑雪日欺銷。獨吟光景情何限﹐猶賴沙鷗伴寂寥。

海邊閒步潮波靜退步登沙﹐落日山頭簇暮霞。春色不應長惱我﹐看看卽醉故園花。

將歸海東巉山春望目極煙波浩渺間﹐曉烏飛處認鄕關。旅愁從此休凋鬢﹐行色偏能助破顏。浪蹙沙頭花撲岸﹐云妝石頂葉籠山。寄言來往鴟夷子﹐誰把千金解買閒。

和金員外贈巉山淸上人海畔云庵倚碧螺﹐遠離塵土稱僧家。勸君休問芭蕉諭﹐看取春風撼浪花。

題海門蘭若柳廣陵城畔別蛾眉﹐豈料相逢在海涯。只恐觀音菩薩惜﹐臨行不敢折纖枝。

慧超慧超﹐新羅國僧人。開元中曾遠赴五天竺國﹐經我國唐時安西等地。詩二首。

逢漢使入蕃略題四韻君恨西蕃遠﹐余嗟東路長。道荒宏雪嶺﹐險澗賊途倡。鳥飛驚峭嶷﹐人去�偏梁。平生不捫淚﹐今日灑千行。

冬日在吐火羅逢雪述懷冷雪牽冰合﹐寒風擘地烈。巨海凍墁壇﹐江河淩崖囓。龍門絕瀑布。井口盤蛇結。伴火上﹝肉亥﹞歌﹐焉能度播蜜。

第三編全唐詩續補遺

全唐詩續補遺卷一初唐一

李淵【髙祖】

爲秦王制詩【初太宗爲秦王﹐髙祖制詩云云。帝於宮西造宅初成﹐髙祖送玉璽以至帝所﹐縉紳先生相謂曰「詩及玉璽。蓋奉國之祥瑞者歟。」○今按﹕《全唐詩凡例》引胡震亨謂唐初無五星聯聚之事﹐疑其僞托。曾見陜西鄠縣有大業三年鄭州刺史李淵爲子世民祈疾疏石刻拓本﹐孫星衍《訪碑錄》亦收載。】聖徳合天地﹐五宿連珠見。和風拂世民﹐上下同歡宴。【《冊府元龜》二一《帝王部徵應》】

李世民【太宗】

題龜峯山【在麻城縣】乾坤造化有神功﹐勝地安然气象雄。馬迹印開蒼石上﹐龜頭橫插白雲中。山髙每有神仙過﹐寺號能仁天子封。試劍石邊風拂拂﹐虎跑泉內水溶溶。龍吟南嶺崎山雨﹐虎嘯東林什子風。舍利塔中遺釋子﹐觀音崖上禮慈容。天開云現琉璃碧﹐日落霞明瑪瑙紅。巖畔芊芊羅漢艸﹐領頭鬱鬱大夫松。望龜亭內迎仙客﹐噴雪崖前活水通。萬里黎民皆潤澤﹐一堂賢聖總虛空。遊山宰相書名字﹐采藥仙人畱迹蹤。任是丹靑描不就﹐恍疑身世九霄宮。【《弘治黃州府誌》七《藝文》】

武曌【則天后】

遊石淙詩並序若夫圓嶠方壺﹐涉滄波而靡際﹔金臺玉闕﹐陟玄圃而無階。惟聞《山海》之經﹐空覽《神仙》之記。爰有石淙者﹐卽平樂澗也。爾其近接嵩領﹐俯屆箕峯﹐瞻少室兮若蓮﹐睇潁川兮如帶。旣而躡崎嶇之山徑﹐蔭蒙密之藤蘿﹐洶湧洪湍﹐落虛潭而送響﹔髙低翠壁﹐列幽澗而開筵。密葉舒帷﹐屏梅氛而蕩燠﹔疏松引吹﹐淸麥候以含涼。就林藪而王心神﹐對煙霞而滌塵累。森沈丘壑﹐卽是桃源﹔渺漫平流﹐還浮竹箭。紉网薜荔而成帳﹐聳蓮石而如樓。洞口全開﹐澑千年之芳髓﹐山腰半坼﹐吐十里之香粳。無煩昆閬之遊﹐自然形勢之所。當使人題彩翰﹐各寫瓊篇﹐庶無滯於幽棲﹐冀不孤於泉石。各題四韻﹐咸賦七言。【《古今圖書集成山川典》六○《嵩山部》○今按﹕此詩在《全唐詩》有詩無序﹐而《全唐詩》一般有詩有序者﹐大都全錄﹐此系遺漏。現特補序﹐詩不重錄。又《圖書集成》同捲﹐作嵩山石淙侍宴應制者﹐有宋之問﹑沈佺期﹑蘇味道﹑李嶠諸人。】

許敬宗

遼左雪中登樓歲杪崇朝雪﹐天涯絕塞城。凍雲連海色﹐枯木助風聲。懷古情無已﹐登樓賦未成。梅花南國思﹐笛裏暮愁生。【《古今圖書集成職方典》一七四《奉天府部》】

左匡政原名難當﹐涇縣人﹐有智力。隋末率眾保鄕裏﹐眾推爲總管。武徳中以守城功授宣城大都督﹐封戴國公。

白龜城城堞千尋險﹐池隍十里餘。樓臺侵漢宇﹐鼓角動郊墟。羆虎三軍擁﹐壺漿萬戶舒。急須修表進﹐天意欲何如﹖【《嘉慶涇縣誌》三十二《詞賦》】

蕭翼

畱題雲門【一作「秦望山」】絕頂髙峯【一作「山」】路不分。嵐煙【一作「煙嵐」】長鎖綠苔紋。獼猴推落臨【一作「懸」】崖石。打破【一作「落」】下方遮日云。【《萬首唐人絕句》十一﹑《古今圖書集成山川典》一○五《秦望山部》】

歐陽詢

題雷威琴合雅大樂﹐成文正音。徽弦一泛﹐山水俱深。【《西溪叢語》上】

李百藥

過楊玄感墓【《唐書》曰﹕天后西幸京師﹐路經楊玄感墓﹐上誦李百藥《過玄感墓詩》云云﹐嘆曰「百藥惟解綴文﹐不識大義。」○今按﹕兩《唐書則天紀》《百藥傳》均不載。】劍有萬人敵﹐文爲一代英。除昏志不遂﹐僭亂道難平。【《太平禦覽》五五八《禮儀部》。】

陳元光

落成會詠二首【前一首《全唐詩》已收】雲霄開嶽鎭﹐日月列衙瞻。勝日當佳慶﹐淸風去積炎。山畚遙獵虎﹐海舶近通鹽。龍澤覃江浦﹐螭坳耀斗蟾。文牀堆玉笏﹐武座肅金簽。奇計繩陳美﹐明誠學孔兼。忠勤非一日﹐箴訓要三拈。千古淸泉水﹐居官顯孝廉。

半徑尋眞半徑尋仙迹﹐危峯望帝州。千山紅日媚﹐萬壑白雲浮。坐石花容笑﹐穿林鳥語愁。招呼玄鶴下﹐撚捋紫芝柔。鑄鼎龍歸洞﹐驚旗虎負丘。髙棲謀未遂﹐勝景至須畱。巖谷連聲應﹐漳湖合派流。飄然歌一曲﹐縹緲在瀛洲。【以上《康熙漳浦縣誌》十八《藝文》下】

張九齡

照鏡見白髮【聯句】宿昔靑雲志﹐蹉跎白髮年。誰知明鏡裏﹐形影自相憐。【《萬首唐人絕句》補本一。又見《四部叢刊》影明本《張九齡集》】

謝公樓謝公樓上好醇酒﹐三百靑蚨買一斗。紅泥乍擘綠蟻浮﹐玉﹝上夗下皿﹞才傾黃蜜剖。【《永樂大典》七八九一「樓」字韻】

宋之問

幸未央宮應制【補後四句】登髙省時物﹐懷古發宸聰。鐘連長樂處﹐臺識未央中。【《文苑英華辧證》六《脫文》】

題雷琴【二首】山虛水深﹐萬籟蕭蕭。古無人蹤﹐惟石嶕峣。洛水多淸泚﹐崧髙有白雲。聖朝容隱逸﹐時得詠南燻。【《古今圖書集成》】

崔湜

和蘇員外寓直【一作喬知之。見《全唐詩》八一○《文苑英華》一九○《朝省》】

李嶠

錢九府五銖世上珍﹐魯褒曾詠道通神。勸君﹝上不下見﹞得須知足﹐𨿽解榮人也辱人。【《古今圖書集成食貨典》三五八《錢鈔部》】

王勃

玄武山聖泉宴並序【○蔣淸翊云「據項家達刊本王集補序。」又云﹕《全唐文》以此序入駱賓王捲。】玄武山有聖泉焉﹐浸淫歷數百千年﹐垂巖沁湧﹐接磴分流﹐下瞰長江﹐沙堤石岸﹐咸古人遺迹也。玆乃靑蘋綠芰﹐紫苔蒼蘚﹐遂使江湖思遠﹐寤寐寄托。旣而崇巒左峙﹐石壑【一作「壁」】前縈﹐丹崿萬尋﹐碧潭千頃﹐松風唱響﹐竹露燻空。瀟瀟乎人間之難遇也﹐方欲以林壑爲天屬﹐琴樽爲日用。嗟乎﹗古今同逝【一作「代謝」。】方深川上之悲﹔少長偕遊﹐且盡山陰之樂。盍題芳什﹐共寫髙情。詩得泉字。詩曰。【《古今圖書集成坤輿典》三六《泉部》】

隴西行【十首】隴西多名家﹐子弟復豪華。千金買駿馬﹐蹀躞長安斜。雕弓侍羽林﹐寶劍照期門。南來射猛虎﹐西去獵平原。旣夕罷朝參﹐薄暮入終南。田間遭罵詈﹐低語示乘驂。入被鑾輿寵﹐出視轅門勇。無勞豪吏猜﹐常侍當無恐。充國出上邽﹐李廣出天水。門第倚崆峒﹐家世垂金紫。麟閣圖良將﹐六郡名居上。天子重開邊﹐龍云壘相向。烽火照臨洮﹐楡塞馬蕭蕭。先鋒秦子弟﹐大將霍嫖姚。開壁左賢敗﹐夾戰樓蘭潰。獻捷上明光﹐揚鞭歌《入塞》。更欲奏屯田﹐不必勒燕然。古人薄軍旅﹐千載謹邊關。少婦經年別﹐開簾知禮客。門戶爾能持﹐歸來笑投策。【以上同上五六五《鞏昌府部》﹐又乾隆《直隸秦州新志》十一《藝文》下《詩》】

自鄕還遠虢【王福畤之子﹐﹝面力﹞﹑﹝豦力﹞﹑勃皆有才名﹐故杜易簡稱爲三珠樹。其後助﹑劼﹑勸﹐又皆以文顯。勃於兄弟之間極友愛﹐《自鄕還遠虢》詩云云。觀此語意﹐豈兄弟有不相能者耶﹖及觀《誡功勁》云「欲不可縱﹐爭不可常﹐勿輕小忿﹐將成大殃。」此二人者﹐似非處於禮義之域者。「《棠棣》廢」之語﹐疑爲此二人設也。】人生忽如客﹐骨肉知何常。願及百年內﹐花萼常相將。無使《棠棣》廢﹐取譬人無良。【《韻語陽秋》十】

述懷擬古詩僕生二十祀﹐有志十數年。下策圖富貴﹐上策懷神仙。【《韻語陽秋》十二】

示知己【句】客書同十奏﹐臣劍已三奔。【同上。】

董思恭

春日代情人昔日管弦調﹐將人舞細腰。懸知今日恨﹐誰分昔時嬌。棄妾頻登隴﹐從軍幾度遼﹖可憐香艸夜﹐空見落花朝。淚滴珠難盡﹐容殘玉易銷。償隨明月去﹐莫道夢魂遙。【《永樂大典》三○○五人字韻引《玉臺後詠》】

陳子昂

座右銘【《陳伯玉集》未收】事父盡孝敬﹐事君端忠貞。兄弟惇和睦﹐朋友篤信誠。從官重公愼﹐立身貴廉明。待士慕謙讓﹐蒞民尙寬平。理訟惟正直﹐察獄必審情。謗議不足怨﹐寵辱詎須驚﹖處滿常憚溢﹐居髙本慮傾。詩﹑禮固可學﹐鄭﹑衛不足聽。幸能修實操﹐何俟鈞虛聲﹖白珪玷可滅﹐黃金諾不輕。秦穆飲盜馬﹐楚客報絕纓。言行旣無擇﹐存歿自揚名。【《文苑英華》七九○《銘》】

張說

送敬丞嘉會良難永﹐芳樽此夜閒。別離三春暮﹐親愛兩鄕間。落花已覆水﹐巖云欲起山。庭蘭行可佩﹐采采贈河關。

見諸人送杜承詩因以成作【荊州作】吳楚分江鎭﹐華容攺舊城。訝君來遠謁﹐知有去思情。風度沅湘險﹐煙還云夢平。寄言洞庭郡﹐何徳子爲名﹖

幽州送隨軍入秦楊子來戎幕﹐老夫欣主諾。歸路有光華﹐邊庭少咨度。雁知窮朔苦﹐人羨長安樂。獨將馬革心﹐同聲謝臺閣。

幽州送尹﹝上矛下心﹞成婦【《全唐詩》八七缺題。第三句「親迎」《張說之文集》作「親近」○以上《四部叢刊》影明本《張說之集》】

金庭觀【在嵊縣東南七十二里】元珠道在豈難求﹐海變須教鬢不秋。他日洞天三十六﹐碧桃花發共師遊。【《嘉慶浙江通誌》二三一《寺觀》】

岑羲

黃金臺雕墻峻宇無不亡﹐薊城築宮國乃昌。屈身延士禮優異﹐四方英俊如雲翔。郭生馬諭眞良策﹐亟拜樂卿爲上客。兵行旬日入臨淄﹐秦楚諸君咸辟易。夙心已雪先王恥﹐七十齊城祇餘二。君王先去主帥逃﹐嘆息後人非繼志。巍臺悲慘朔風號﹐不知騎劫何時招。【《古今圖書集成職方典》二九《順天府部》】

王寵

從軍行【《全唐詩》三八作王宏詩﹐第九句「王」《文苑英華》作「皇」﹐「千」作「十」○《文苑英華》一九九《樂府》】

劉希夷

夏彈琴【《文苑英華》二一二《音樂》《初學記》一六「樂」部】【《唐文粹》《唐詩紀事》作劉希戩《彈琴》。】【今按﹕《全唐詩》七六九作劉戩﹐第二句「素琴」《英華》作「素絲」﹐第六句「泉魚」《英華》作「淵魚」﹐第十二句「荒嶽」《英華》作「山丘」。】

朱佐日佐日﹐吳郡人。兩登制科﹐三爲禦史。

登樓【《唐詩紀事》《全唐詩》二五三作王之渙﹐《全唐詩》二○三又作處士朱斌。】【武后嘗吟詩云云﹐問是誰作﹐李嶠對曰「禦史朱佐日詩也。」賜彩百疋﹐轉侍禦史。○《輿地紀勝》五《平江府人物》《中國人名大辭典》】

全唐詩續補遺卷二初唐二

王梵志王梵志﹐衛州黎陽人也。去黎陽城東十五里﹐有王徳祖者﹐當隋文帝時﹐家有林檎樹﹐生癭﹐大如斗。經三年﹐其癭朽爛。徳祖見之﹐乃剖【撤】其皮﹐遂見一孩兒抱胎而出。徳祖收養之﹐至七歲﹐能語﹐問曰「誰人育我﹖復何姓名﹖」徳祖具以實語之。【﹝二字作告﹞】因名曰「林木而生曰梵天。」後攺曰梵志﹐曰「王家育我﹐【我家長育】可姓王也。」梵志乃作詩示【諷】人﹐甚有義志【旨】﹐蓋菩薩示化也。【﹝《太平廣記》八二﹐參以《永樂大典》六八三八「王」字韻引《桂苑叢談史遺》。﹞】○《雲溪友議》下《蜀僧諭》云「或有愚士昧學之流﹐欲其開悟﹐別吟以王梵志詩。梵志者﹐生於西域林木之上﹐因以梵志爲名。其言𨿽鄙﹐其理歸眞﹐所謂歸眞悟道﹐徇俗乖眞也。」○王維《與胡居士皆病寄此詩兼示學人詩二首》﹐注云「梵志體。」

七言生時不共作榮華﹐死後隨車彊叫喚。齊頭送到墓門回﹐分你錢財各頭散。

五言【八首】我肉眾生肉﹐形殊姓不殊。元同一性命﹐只是別形軀。苦痛教他死﹐將來作己須。莫教閻老斷﹐自想意何如﹖粗行出家兒﹐心中未平實。貧齋行則遲﹐富齋行則疾。貪他油煮﹝魚追﹞﹐我有波羅蜜。飽食不知﹐受罪無休日。不願大大富﹐不願大大貧。昨日了今日﹐今日了明晨。此之大大因﹐彼之大大身。所願只如此﹐眞成上上人。【今按﹕疑缺第五句。】良田收百頃﹐兄弟猶工商。卻是成憂惱﹐珠金虛滿堂。滿堂何所用﹖妻兒日夜忙。行坐聞人死﹐不解暫思量。貧兒二畝地﹐漧枯十樹桑。桑下種粟麥﹐四時供父娘。圖謀未入手﹐祇是願饑荒。結得百家怨﹐此身終受殃。本是尿屎袋﹐彊將脂粉塗。【原注﹕「音茶。」】凡人無所識﹐喚作一團花。相牽入地獄﹐此最是冤家。照面不用鏡﹐布施不須財。端坐念眞相﹐此便是如來。大皮裹大樹﹐小皮裹小木。生兒不用多﹐了事一个足。省得分田宅﹐無人橫煎蹙。但行平等心﹐天亦念孤獨。我身𨿽孤獨﹐未死先懷慮。家有五男兒﹐哭我無所據。哭我我不聞﹐不哭我亦去。無常忽到來﹐知身在何處﹖世間何物貴﹖無價是詩書。了了說仁義﹐愚夫都不知。深房禁婢妾﹐對客誇妻兒。靑石甃行路﹐未知身死時。【以上五七言共九首﹐補錄自《雲溪友議》下。】

兀然無事【原捲缺題﹐不分篇段﹐現將分爲十一首】兀然無事無攺換﹐無事何須論一段。直心無散亂﹐他事不須斷。過去已過去﹐未來何用算。兀然無一事﹐何曾有人喚。向外覓功夫﹐總是癡頑漢。﹝口廾﹞糧不畜一粒﹐逢飯但知。世間多事人﹐相趁渾不反。我不樂生天﹐亦不愛福田。饑來一砵飯﹐困來展腳眠。愚人以爲笑﹐智者謂之然。非愚亦非智﹐不是玄中玄。要去如是去﹐要住如是住。身披一破衲﹐腳著娘生﹝被去皮攺誇﹞。多言復多語﹐由來反相誤。若欲度眾生﹐無過且自度。莫漫求眞佛﹐眞佛不可見。妙性及靈臺﹐何曾受燻煉。心是無事心﹐面是娘生面。劫石可動搖﹐个中無攺變。無事何須讀文字﹐削除人我本﹐冥合个中意。種種勞筋骨﹐不如林中睡兀兀。舉頭見日出﹐乞飯從頭﹝�聿﹞。將功用功﹐展轉冥蒙。取卽不得﹐不取自通。吾有一言﹐絕慮忘緣。巧說不得﹐只用心傳。更有一語﹐無過直與。細極毫末﹐大無方所。本自圓成﹐不勞機杼。世事悠悠﹐不如山丘。靑松蔽日﹐碧澗常秋。山云當幕﹐夜月爲鉤。臥藤蘿下﹐塊石枕頭。不朝天子﹐豈羨王侯﹖生死無慮﹐更復何憂。水月無形﹐我常只寧。萬法皆爾﹐本自無生。兀然無事坐﹐春來艸自靑。【髙士奇《江村銷夏錄》卷二黃庭堅書梵志詩卷○董其昌題云「黃文節公書﹐世多摹本﹐又多雁貝本。生平所見﹐以此卷爲灼然無疑。梵志詩較寒山更自奇崛﹐書亦近之。」】

缺名一

五言白話詩【原缺卷首。劉復云「抄出者共四十六首。」現選錄二十六首】村頭語戶主﹐鄕頭無處得。在縣用紙多﹐從吾相便貸。我命自貧窮﹐獨辧不可得。合村看我面﹐此度必須得。後衙空手去﹐定是搦你勒。人生一代間﹐貧富不覺老。王役逼驅驅﹐走多換行少。他家馬上坐﹐我身步擎艸。種得果報緣﹐不須自煩惱。受報人中生﹐本爲前身罪。今身不修福﹐癡愚膿血袋。病困臥著牀﹐慳心由不攺。臨死命欲終﹐�財不懺悔。身死妻後嫁﹐總將陪新婿。世間何物貴﹖只有我身是。不見好出生﹐衣食穀米費。廣貪長命財﹐纏繩短命鬼。放頑鄰里行﹐元來不怕死。世間慵懶人﹐五分向有二。例著一艸衫﹐兩膊成山字。出語觜頭髙﹐詐作達官子。艸舍元無牀﹐無氈復無被。他家人定臥﹐日西展腳睡。諸人五更走﹐日髙未肯起。朝庭數千人﹐平章共博戲。菜粥喫一﹝木灰﹞﹐街頭闊立地。逢人若共語﹐荒說天下事。喚女作家生﹐將兒作奴使。妻卽赤體行﹐尋常饑欲死。一羣病賴賊﹐卻搦父母恥。日月甚寬恩﹐不照五逆鬼。家中漸漸貧﹐良由慵懶婦。長頭愛牀坐﹐飽喫沒娑肚。頻年懃生兒﹐不肯收家具。飲酒五夫敵﹐不解縫衫﹝被去皮攺誇﹞。事當好衣裳﹐得便走出去。不要男爲伴﹐心裏恆攀慕。東家能涅舌﹐西家好合。兩家旣不和﹐角眼相蛆姡。別覓好時對﹐趁卻莫交住。用錢索新婦﹐當家有新故。兒替阿耶來﹐新婦替家母。替人旣倒來﹐條錄相分付。新婦知家事﹐兒郎永門戶。好衣我須著﹐好食入我肚。我老妻亦老﹐替代不得住。語你夫妻道﹐我死還到汝。孝是前身緣﹐不由相放習。兒行不憶母﹐母恆行坐泣。兒行母亦徵﹐項膇連腦急。聞道賊出來﹐母愁空有骨。兒回見母面﹐顏色肥沒忽。聞道須鬼兵﹐逢頭卽須搦。欲似園中果﹐未熟亦須摘。老少總皆去﹐共同眾死厄。長命得八十﹐恰同寄住客。蹔在主人家﹐不久自分擘。諭若行路人﹐前後踏光陌。自生還自死﹐煞活非關我。續續生出來﹐世間無處坐。若不急抽卻﹐眼看塞天破。天下惡官職﹐不過是府兵。四面有賊動﹐當日卽須行。有緣重相見﹐業薄卽隔生。逢賊被打煞﹐五品無人諍。生住無常界﹐攘攘滿街行。只擬人間死﹐不肯佛邊生。從頭捉將去﹐頑骨不心擎。𨿽然畜兩眼﹐終是一雙盲。向前黑如漆﹐直掇入深坑。沈淪苦海裏﹐何日更逢明﹖本是達官兒﹐名作郎君子。從小好讀書﹐更須多識字。長大人中官﹐當衙判曹事。髙馬衣輕裘﹐伴涉諸王子。官髙漸入朝﹐供奉親天子。縱得公王侯﹐終歸不免死。秋長夜甚明﹐長夜照眾生。死者歸長路﹐生者蹔時行。夜眠由鬼界﹐天曉卽營生。兩兩相劫奪﹐分毫努眼淨。賢愚不相識。壤壤信緣行。工匠莫學巧﹐巧卽他人使。身是自來奴﹐妻亦官人婢。夫婿蹔時無﹐曳將仍被恥。未作道與錢﹐作了擘眼你。奴人賜酒食﹐恩言出義气。無賴不與錢﹐蛆心打脊使。貧窮實可憐﹐饑寒肚露地。戶役一﹝上旣下木﹞差﹐不辦棒下死。寧可出頭坐﹐誰肯被鞭恥。何爲拋宅走﹐良由不得止。狼多羊數少﹐莫畜惡兒子。年是無限年﹐你身甚急速。有意造罪根﹐無心念諸佛。你從何處來﹐膿血相和出。身如水上泡﹐暫時還卻沒。魂魄遊空虛﹐盲人入闇窟。生死如江河﹐波浪﹝虫弗﹞啾喞。世間日月明﹐皎皎照眾生。貴者乘車馬﹐賤者膊擔行。富者前身種﹐貧者慳貪生。貧富有殊別﹐業報自相迎。聞彊造功徳﹐喫著自身榮。智者天上去﹐愚者入深坑。身如大店家﹐命如一宿客。忽起向前去﹐本不是吾宅。吾宅在丘荒﹐園林出松柏。鄰接千年冢﹐故路來長陌。身臥空堂內﹐獨坐令人怕。我今避頭去﹐拋卻空閒捨。你道生時樂﹐吾道死時好。死卽長夜眠﹐生卽緣長道。生時愁衣食﹐死鬼無釜竈。願作掣撥鬼﹐入家偸喫飽。身如破皮袋﹐盛膿兼裹骨。將板作皮裘﹐埋入深坑窟。一入恆沙劫﹐無由更得出。除非寒食節﹐子孫冢傍泣。世間何物平﹖不過死一色。老小終須去﹐信前業道力。縱使公王侯﹐用錢遮不得。各身攺頭皮﹐相逢定不識。身如內架堂﹐命似堂中燭。風急吹燭滅﹐卽是空堂屋。家貧無好衣﹐造得一襖子。中心禳破氈﹐還將布作裏。淸貧常使樂﹐不用濁富貴。白日串項行﹐夜眠還作被。人生一代間﹐有錢須喫著。四海並交遊﹐風光亦須覓。錢財只恨無﹐有時實不惜。聞身彊健時﹐多施還須喫。生坐四合捨。死入土角﹝角弱﹞。窅窅黑闇眠﹐永別明燈燭。死鬼憶四時﹐八節生人哭。虛沾一百年﹐八十最是老。逢頭捉將去﹐無老亦無小。須臾得暫時﹐恰同霜下艸。橫遭狂風吹﹐總卽連根倒。悠悠度今日﹐今夜誰能保。語你愚癡人﹐急修未來道。暫出門前觀﹐川原足故冢。富者造山門﹐貧者如破甕。年年並捨多﹐歲歲成街巷。前死後人埋﹐鬼補悲聲送。縱得百年活﹐還入土孔籠。【以上《燉煌掇瑣》三一引伯希和卷三二一一】

缺名二

五言詩【原爲長篇連續不斷。劉復云「捲殘﹐抄出者共五十二首。」現選錄十首。】審看世上人﹐有賤亦有貴。賤者由慳貪﹐�財不布施。貴賤旣有殊﹐業報前生值。有錢但喫著﹐實莫畱樻�。一日厥摩師﹐他用不由你。妻嫁親後夫﹐子心隨母意。我物我不用﹐我自無意智。未有千年身﹐從作千年事。吾死不須哭﹐徒勞枉卻聲。祇用四片板﹐四角八枚丁。急手塗埋卻﹐臭穢不中亭。墓內不須食﹐麥酒三五瓶。時時獨飲樂﹐飲盡更須傾。只願長頭醉﹐作伴喚劉伶。你道生勝死﹐我道死勝生。生卽苦戰死﹐死卽無人徵。十六作夫役﹐二十充府兵。磧裏向前走﹐衣鉀困須擎。白日趁食地﹐每也悉知更。鐵砵淹甘飯﹐同火共分諍。長頭饑欲旺。肚似砍窮坑。遺兒我受苦﹐慈母不須生。相將歸去來﹐間不浮可亭。婦人因重役﹐男子從徵行。帶刀擬開煞﹐逢陣卽相刑。將軍馬上死﹐兵滅地君營。血流徧荒野﹐白骨在邊庭。去馬遊殘迹﹐空畱紙上名。關山千萬里﹐影絕故鄕城。生受刀光苦﹐意裏極皇皇。夫婦生五男﹐並有一雙女。兒大須娶妻﹐女大須嫁處。戶役差耕來﹐棄拋我夫婦。妻卽無裙袚﹐夫體無褌﹝被去皮攺誇﹞。父母俱八十﹐兒年五十五。當頭憂妻兒﹐不勤養父母。渾家少糧食﹐尋常空餓肚。男女一處生﹐卻似餓狼虎。粗飯眾廚餐﹐美味當房佉。努眼看尊親﹐只覓乳食處。少年生平又﹐老頭自受苦。一歲已百年﹐中間不怕死。長命得八十﹐漸漸無意智。悉能造罪根﹐不解生慚愧。廣貪長命財﹐身當短命死。興生向前走﹐惟求多出利。析心卽心枉﹐惶惶煩惱起。錢逸卽獨富﹐吾貧長省事。奴富欺郎君﹐婢富遠娘子。烏饑緣食亡﹐人能爲財死。錢是害人物﹐智者常遠離。富饒田舍兒﹐論請實好事。度種如生田﹐宅舍靑煙起。槽上飼肥馬﹐仍更賣奴婢。牛羊共成羣﹐滿圈養生子。窖內多埋谷﹐尋常願米貴。裏政追役來﹐坐著南廳裏。廣設好飲食﹐多須勸遣醉。追車卽與車﹐須馬卽與馬。須錢便與錢﹐和市亦不避。索面驢駝送﹐續後更有雉。官人應須物﹐當家皆具備。縣官與恩宅﹐曹司一家事。縱有重差科﹐有錢不怕你。貧窮田舍漢﹐庵子﹝木烝﹞孤棲。兩共前生種﹐今世作夫妻。婦卽客舂搗﹐夫卽客扶犁。黃昏到家裏﹐無米復無柴。男女空餓肚﹐狀似一食齋。裏政追庸調﹐村頭共相催。﹝�莫﹞頭巾子路﹐衫破肚皮開。體上無褌﹝被去皮攺誇﹞﹐足下復無鞋。醜婦來惡罵﹐啾喞搦頭灰。裏政被腳蹴﹐村頭被拳搓。驅將見朋友。打脊趁回來。租調無處出﹐還須裏政倍。門前見債主﹐入戶見貧妻。捨漏兒啼哭﹐重重逢苦哉。如此更窮漢﹐村村一兩﹝木釜鳥﹞。當官自慵懶﹐不勤判文案。尋常打酒醉﹐每日出逐伴。衙日唱稽逋﹐佐史打脊爛。更兼受取錢﹐差科放卻半。狂棒百姓死﹐荒忙怕麥散。賦斂旣不均﹐曹司卽潦亂。啾喞被人言﹐禦史秉正斷。除名仍解官﹐告身奪入案。宅舍不許坐﹐錢財卽分散。路人見心酸﹐傍看罪過漢。一則恥妻兒﹐二則羞同伴。無面還本鄕﹐諸州且遊觀。天下浮遊人﹐商多買一半。南北擲蹤橫﹐誰他蹔歸貫。遊遊自覓活﹐不愁雁戶役。無心念二親﹐有意隨惡伴。彊處出頭來﹐不須曹主喚。聞苦卽深藏﹐尋常擬於算。欲似鳥作羣﹐驚卽當頭散。心毒無忠孝﹐不過浮游漢。此是五逆賊﹐打殺何須案。男女有亦好﹐無時亦最精。兒在愁他役﹐又恐點著徵。一則無租調﹐二則絕兵名。閉門無呼喚﹐耳裏挃星星。生兒擬替公﹐兒大須公死。天配作次第﹐合去不由你。父子總長命﹐地下無人使。閻老忽嗔遲﹐卽棒伺命使。火急須領兵﹐走來且取你。不及別妻兒﹐向前任料理。蹔得一代人﹐風光亦須覓。金玉不成寶﹐﹝戈工八﹞身實可惜。白髮隨年生﹐美貌別今夕。貧富光常空﹐恣意多著喫。活時﹝怕去白攺在﹞不用﹐塞墓愼何益﹖【以上《燉煌掇瑣》三○引伯希和卷三四一八。詩中別體不明之處﹐暫未校正】

寒山

雜詩無嗔卽是戒﹐心淨卽出家。我性與汝合﹐一切法無差。【《萬首唐人絕句補》十】

弘忍蘄州黃梅縣人﹐周氏子。隋文帝仁壽二年壬戌歲十二月二十三日生。成童﹐禮四祖爲師。唐太宗貞觀八年﹐受信大師衣法﹐爲第五祖。闡化於破額山及黃梅縣之東禪寺。以便養母濯港廢齋﹐後名佛母堂﹐今東禪寺南隅有佛母墓。咸亨三年入縣之東北三十里馮茂山結庵﹐上元三年乙亥歲二月十六日安坐而逝﹐壽七十四。建塔於東山卽馮茂山。唐代宗謚大滿禪師﹐塔曰法雨。

五祖自詠【時復生再來】垂垂白髮下靑山﹐七歲歸來攺舊顏。人卻少年松卻老﹐是非從此落人間。【《弘治黃州府誌》五《人物仙釋》﹑同上七《藝文黃梅縣》】

神秀神秀﹐開封尉氏李氏子。師黃梅弘忍【﹝謚大滿﹞】禪師﹐奉楞伽爲心要﹐爲北宗之祖﹐亦稱六祖。住荊州玉泉寺。武后召至都﹐命於當陽山置度門寺以旌異之。神龍二年卒﹐年百餘歲。謚大通禪師。

偈【五祖弘忍一日會眾傳法弟子﹐神秀呈偈出於壁間。】身是菩提樹﹐心如明鏡臺。時時勤拂拭﹐勿使惹塵埃。【《嘉慶廣東通誌》三二八《釋老傳》引《指月錄》】

慧能【「慧」一作「惠」】慧能﹐父盧氏﹐名行﹝王舀﹞﹐本貫範陽﹐左降流於嶺南﹐作新州【﹝南海新興﹞】百姓。母李氏﹐貞觀十二年二月生慧能。與神秀同師禪宗五祖弘忍﹐受其法要。慧能爲南宗﹐神秀爲北宗﹐世稱南能北秀。住韶州曹溪山寶林寺【﹝一作廣果寺﹞】﹐爲禪宗第六祖。弟子甚多﹐但說法要﹐嘗謂﹕「心不著法﹐道卽通流﹐心若著法﹐乃成自縛。」先天二年八月卒﹐年七十六。謚大鑑禪師。

偈【慧能不識字﹐聞人誦神秀偈﹐乃爲偈請人書其側曰﹕】菩提本無樹﹐明鏡亦非臺。本來無一物﹐何處惹塵埃﹖【同上。今按﹕禪宗六祖南北二家之偈﹐實爲明白如話的哲理詩﹐最有代表性﹐故特補錄】

慧淨【浸】

自臯亭至吳門弔二大護法病耳蚊過似走雷﹐杖行猶怯步難回。一舠白水牽愁斷﹐兩束黃香拭淚開。了悟世緣容直往﹐徘徊夢影或雙來。遠公自看蓮花漏﹐無復宗雷過講臺。【《古今圖書集成神異典》二一一《居士部》】

全唐詩續補遺卷三盛唐

李隆基【玄宗明皇】

丹霄驛詩刻驛前南面架危橋﹐久欲登臨畏路遙。今日偶然尋得到﹐直從平地上丹霄。【《輿地紀勝》一○七《昭州》】

幸蜀回居南內夢中見妃子於蓬山太眞院作詩遺之使焚於馬嵬山下風急雲驚雨不成﹐覺來仙夢甚分明。當時苦恨銀屏影﹐遮隔仙姬秪聽聲。

又作妃子所遺羅襪銘羅襪羅襪﹐香塵生不絕。細細圓圓﹐地下得瓊鉤﹔窄窄弓弓﹐手中弄新月。又如脫履露纖圓﹐恰似同衾見時節。方知淸夢事非虛﹐暗引相思幾時歇﹖【以上《詩話總龜》三三《紀夢門》】

盧象

馬跑神泉將軍稱賀魯﹐遺廟俯靈淵。漦噴蛟龍穴﹐波跳赤鯉泉。路回芹澗水﹐村近石林煙。野馬含暄气﹐農夫出故廛。土膏興耒耜﹐屍祝傍山巓。閱世無銘石﹐玆遊匪慕天。頃來規下宇﹐必葺慕先賢。悅使成能事﹐掄材出俸錢。伉香推幹蠱﹐班匠擇精專。黝堊何其麗﹐欒櫨本自然。松靑離石道﹐云白介山田。適嘆飛翚速﹐仍憂黃雀穿。梨花寒食後﹐桂籍酒樽前。饑麝尋香柏﹐流鶯助晚弦。吳歈催玉斝﹐趙舞落金鈿。上巳無過酒﹐春衣欲試湔。故園思鞏洛﹐禊飲客汾川。寄語西河老﹐鄕心朝暮懸。【《古今圖書集成職方典》三四一《汾州府部》】

梁陟

龜玆聞鶯【《全唐詩》七八二誤作呂敞詩《文苑英華》三二八《禽獸》】

王昌齡

送李邕之秦【《文鏡祕府論》地《十七勢》《全唐詩》作《送李十五》。《文鏡祕府》首句「怨別」作「別怨」﹐三句「杳」作「夢」﹐四句「影」作「映」。】

元徳秀徳秀﹐字紫芝﹐河南人。少孤﹐事母孝。開元二十一年舉進士﹐家貧﹐求爲魯山令。歲滿去職﹐愛陸渾佳山水﹐乃居之。嗜酒﹐陶然彈琴以自娛。房管每見嘆息曰「見紫芝眉宇﹐使人名利之心都盡。」天寶十三載卒﹐年五十九。天下髙其行﹐稱曰元魯山﹐謚曰文行先生。李華兄事徳秀﹐而友蕭穎士﹑劉迅﹐因作《三賢論》。

歸隱緩步巾車出魯山﹐陸渾佳處恣安閒。家無僕妾饑忘爨﹐自有琴書興不闌。【《古今圖書集成職方典》四八八《汝州部》】

徐璧【今按﹕徐安貞﹐初名楚璧﹐或爲一人。】

春燕【《文苑英華》三二九《禽獸》詩《全唐詩》七六九失題﹐又列爲無世次爵裏可考。】

催妝【《搜玉小集》﹝《唐人選唐詩》﹐皆初唐人﹞《全唐詩》七六九作徐安期。】

李華

題季子廟【《全唐詩》七七八作李季華詩﹐第二句「聽」《圖書集成》作「繼」﹐第四句「冷」作「滿」。】

題澤州石佛閣覽勝詩千首﹐登髙酒一壺。此情誰管領﹐分付石浮圖。【《古今圖書集成職方典》三六四《澤州部》】

髙適

贈任華丈夫結交須結貧﹐貧者結交交始親。世人不解結交者﹐惟重黃金不重人。黃金𨿽多有盡時﹐結交一成無竭期。君﹝上不下見﹞管仲與鮑叔﹐至今畱名名不移。【《唐詩紀事》二二《任華》】

徐浩

題雷威琴石山孫枝﹐樣剪伏羲。將扶大隱﹐永契神機。【《西溪叢語》上】

劉﹝上�下目﹞虛

送東林廉上人還廬山【《古今圖書集成神異典僧部》。又《山川典廬山部》作包融詩】【《全唐詩》一四○作王昌齡詩﹐第二句「人」《圖書集成》作「入」﹐第五句「昔」作「常」﹐末三字「望淸輝」作「無淸機」。】

張謂

感春【句】梧桐三寸葉﹐楊柳一尋枝。【《歲華紀麗》一《春》】

顏眞卿

句【書《奉使帖》後】人心無路見﹐時事只天知。【黃本驥編訂《顏魯公文集》十二】

吳筠

龍虎山道士身披魚鬣衣﹐白日忽上靑天飛。龍虎山頭好明月﹐玉殿珠樓空翠微。【《古今圖書集成山川典》一四七《龍虎山部》。又《職方典》八六六《廣信府部》】

圓觀洛陽惠林寺僧﹐梵學之外﹐音律貫通﹐與諫議大夫李源爲忘年友﹐亡於杭州天竺寺。○東坡詩及他本作圓澤。東坡挽文長老詩云「向欲錢塘訪圓澤﹐葛洪川畔待秋深。」

竹枝詞【二首○《蜀中名勝記》二三《夔州府萬縣》引《碑目》云「大云寺碑有唐僧圓澤傳。」又《忠義傳》載李源道人再生事詩云云。】三生石上舊精魂﹐賞月吟風不要論。慚愧情人遠相訪﹐此身𨿽異性長存。身前身後事茫茫﹐欲話因緣恐斷腸。吳越溪山尋已徧﹐卻回煙棹上瞿塘。【《歲時廣紀》三三《中秋》引《甘澤謠》】

西鄙人

爲哥舒翰歌【天寶中﹐哥舒翰爲安西節度使﹐控地數千里﹐甚著威令。故西鄙人歌曰﹕】北斗七星髙﹐哥舒夜帶刀。吐蕃總殺盡﹐更築兩重壕。【《全唐詩》後二句作「至今窺牧馬﹐不敢過臨洮」。《南部新書》庚】

李白

寒女吟昔君布衣時﹐與妾同辛苦。一拜五官郎﹐便索邯鄲女。妾欲辭君去﹐君心便相許。妾讀蘼蕪書﹐悲歌淚如雨。憶昔嫁君時﹐曾無一夜樂。不是妾無堪﹐君家婦難作。起來彊歌舞﹐縱好君嫌惡。下堂辭君去﹐去後悔遮莫。【《才調集》六】

日出東南隅行【《文苑英華》一九三載李白此詩﹐注云「集無此詩。」郭茂倩《樂府詩集》以爲殷謀詩。】秦樓出佳麗﹐正值朝日光。陌頭能駐馬﹐花處復添香。

代佳人寄翁參樞先輩【《文苑英華》二六二注云「此詩總目及《李集》皆不載﹐惟《英華》諸本有之。」】等閒經夏復經寒﹐夢裏驚嗟豈暫安。南家風光當世少﹐西陵江浪過江難。周旋小字挑燈讀﹐重疊遙山隔霧看。眞是爲君餐不得﹐書來莫說更加餐。【《文苑英華》】

陽春曲芣苡生前徑﹐含桃落小園。春心自搖蕩﹐百舌更多言。

摩多樓子從戎向邊北﹐遠行辭密親。借問陰山侯﹐還知塞上人。【以上《萬首唐人絕句》。又《樂府詩集》作無名氏】

釣灘【一作「臺」】磨盡石嶺墨﹐潯陽釣赤魚。靄峯尖似筆﹐堪畫不堪書。

小桃源黟縣小桃源﹐煙霞百里間。地多靈艸木﹐人尙古衣冠。市向晡前散﹐山經夜後寒。

烏牙寺夜宿烏牙寺﹐舉手捫星辰。不敢髙聲語﹐恐驚天上人。

桃源【二首】昔日狂秦事可嗟﹐直驅雞犬入桃花。至今不出煙溪【一作「巒」】口﹐萬古潺湲二【一作「一」】水斜。露暗煙濃艸色新﹐一番流水滿溪春。可憐漁父重來訪﹐只見桃花不見人。【《輿地紀勝》六八《常徳府》引《綿州誌》云「李白逸篇」】

普照寺天臺國淸寺﹐天下爲四絕。今到普照遊﹐到來復何別。柟【一作「﹝木卉﹞」】木白雲飛﹐髙僧頂殘雪。門外【一作「前」】一條溪【一作「水」】﹐幾回流歲月。【《咸淳臨安志》八四。○蘇東坡曰「予舊在富陽﹐見國淸院太白詩﹐絕凡近﹐卽此篇也。」《漁隱叢話》﹕「新安水西寺﹐寺依山背﹐下瞰長溪。太白題詩斷句云﹕『檻外一條溪﹐幾回流碎月。』今集中無之。」王琦按﹕「《漁隱》所引﹐卽此篇末二句也﹐蓋未睹全篇﹐故訛以爲《題水西寺》斷句也。」】

興唐寺【在歙縣郡城練水西﹐唐至徳二年建。宋太平興國中敕攺太平興國寺。】天臺國淸寺﹐天下稱四絕。我來興唐遊﹐於中更無別。﹝木卉﹞木劃斷雲﹐髙峯頂積雪。檻外一條溪﹐幾回流碎月。

殷十一贈栗岡硯殷侯三玄士﹐贈我栗岡硯。灑染中山毫﹐光映吳門練。天寒水不凍﹐日用心不倦。攜此臨墨池﹐還如對君面。

贈江油尉嵐光深院裏﹐傍砌水泠泠。野燕巢官舍。溪云入古廳。日斜孤吏過﹐簾捲亂峯靑。五色神仙尉﹐焚香讀道經。【楊愼《全蜀藝文志》】

南陵五松山別荀七六卽潁水荀﹐何慚許郡賓。相逢太史奏﹐應是聚賢人。玉隱且在石﹐蘭枯還見春。俄成萬里別﹐立徳貴淸眞。

暖酒熱暖將來賓鐵文﹐暫時不動聚白雲。撥卻白雲見靑天﹐掇頭里許便乘仙。【以上繆氏本《太白集》】

棲賢寺知見一何髙﹐拭眼避天位。同觀洗耳人﹐千古應無愧。【以上《正徳南康府誌》十《詩類》】

題樓山石筍石筍如卓筆﹐縣之山之巓。誰爲不平者﹐與之書靑天。【《遵義府誌》四五《藝文詩》】

闕題朝披夢澤云﹐笠釣靑茫茫。暮跨紫鱗去﹐海气侵肌涼。

又庭中繁樹乍含芳﹐紅錦重重翦作囊。還合炎蒸畱爍景﹐題來消得好篇章。【王琦輯注《太白集》附錄】

題竇圌山【圌音纏句】樵夫與耕者﹐出入畫屏中。【《方輿勝覽》五四】

句野禽啼杜宇﹐山蝶舞莊周。【《苕溪漁隱叢話後集》四引《法藏碎金》】霜結梅梢玉﹐陰凝竹幹銀。竹粉千腰白﹐桃皮半頰紅。心爲殺人劍﹐淚是報恩珠。佳人微醉玉顏酡﹐笑倚妝樓澹小蛾。借問單樓與同穴﹐可能銀漢勝重泉。【以上王琦輯注《太白集》附錄】

菩薩蠻舉頭忽見衡陽雁﹐千聲萬字情何限。叵耐薄情夫﹐一行書也無。泣歸香閣恨﹐和淚淹紅粉。待雁卻回時﹐也無書寄伊。【《尊前集》】

杜甫

畫像題詩迎旦東風騎蹇驢﹐旋呵凍手暖髯須。洛陽無限丹靑手﹐還有功夫畫我無﹖

句君看墻頭桃樹花﹐盡是行人眼中血。【《螢雪叢說》下卷】

劉秩秩字祚卿﹐彭城人。知幾子。開元末﹐歷左監門衛錄事參軍事﹐稍遷憲部員外郎。坐小累﹐下除隴西司馬。至徳初﹐遷給事中﹑尙書右丞﹑國子祭酒﹐出爲閬州刺史﹐貶撫州長史卒。有《政典》《止戈記》《至徳新議》《指要》等書。【﹝《舊唐》及《新唐書》附《劉子玄傳》﹞】

過蕪湖百里蕪湖縣﹐封侯自漢朝。荻林秋帶雨﹐沙浦晚生潮。近海魚鹽富﹐瀕淮粟麥饒。相逢白頭叟﹐擊壤頌唐堯。【《嘉慶蕪湖縣誌》二三《藝文志》】

嚴武

題龍日寺西龕石壁聖澤久潤物﹐皇明常燭幽。恩從祥風翺﹐徳與和气遊。報國建香剎﹐開蠻臨僻州。天長面綠水﹐地迥起朱樓。尋異徧眾壑﹐坐禪逢一丘。永懷根本妙﹐誓以身心修。奇色艷艸滿﹐珍名嘉樹稠。遠江崩濤喧﹐復澗微雨休。嘹唳猿響谷﹐參差峯入流。碧煙曳篁徑﹐白日懸沙洲。泛海謝安石﹐吟詩王子猷。揚雄愛淸靜﹐山簡多優遊。性分固有適﹐蓍龜何足求﹖神閒孤臺月﹐目送千里舟。攜手逸羣品﹐浩歌邈悠悠。山情慕禽尙﹐詩格驚曹劉。旌能舉滯時﹐選異拔奇儔。鼎食當自致﹐巖棲難久畱。嗟余參符守﹐漢主遠分憂。往往行春到﹐聞鐘散客愁。【《蜀中名勝記》二五《保寧府巴州》】

牛仙客仙客﹐鶉觚人。初爲縣小吏﹐遷洮州司馬﹐淸勤不懈。以蕭嵩薦﹐遷太僕少卿。開元末爲朔方總管﹐嗇事省用﹐倉庫積實。遷工部尙書﹑同中書門下三品。謹身無它﹐與時沈浮﹐累封豳國公﹐加左相。卒謚貞簡。

寧國院【在新城縣】步步穿蘿入徑幽﹐柏髙松老幾人遊。花開花落非僧事﹐自有淸流對碧流。【《嘉慶浙江通誌》二二七《寺觀》】

靈澈

句經來白馬寺﹐僧到赤烏年。【《詩話總龜後集》四四《釋氏門》引《雪浪齋日記》】

範元凱

贈兄崇凱【《全唐詩》二九五作何兆詩﹐題爲《贈兄》。首句「兄」《全蜀藝文志》作「君」○《全蜀藝文志》二○「崇凱﹐內江人﹐奏《花萼樓賦》爲第一。其弟元凱﹐亦自負其才﹐故贈兄」云云。○今按﹕本詩前有李白《送友人內江範崇凱》五律一首﹐查各本《李白集》題下均無內江範崇凱五字﹐王琦亦未加注﹐不知楊愼有何依據。特記於此。】

李�

題阮客舊居【《全唐詩》二六二作李陽冰﹐第三句「到」《詩話總龜》作「得」】【趙明誠《金石錄》云﹕《題阮客舊居詩》﹐小篆書﹐《集古錄》以爲陽冰作。驗其姓名﹐乃縉雲令李嶽﹐非陽冰也。其字畫亦不工。蓋陽冰肅宗上元中嘗令縉雲﹐其篆字石刻﹐尙多有存者﹐故歐陽公亦誤以此詩爲陽冰作爾。○《詩話總龜》二九《正訛門》】

獨孤及

鐵山【一名鳳凰山】雁陣起秋云﹐雞聲滿林屋。客思不可禁﹐鐵峯駐雕轂。【《蜀中名勝記》三○《潼川府安嶽縣》】

嚴維

經蘭亭故池聯句【原注﹕鮑防﹑嚴維﹑劉全白﹑宋迪﹐共三十五人﹐具姓名。大歷中唱和五十七人﹐元本不注姓名於聯句下。】曲水邀歡處﹐遺芳尙宛然。名從右軍出﹐山在古人前。蕪沒成塵迹﹐規模得大賢。湖心舟已並﹐村步騎仍連。賞是文辭會﹐歡同癸丑年。茂林無舊徑﹐修竹起新煙。宛是崇山下﹐仍依古道邊。院開新地勝﹐門占舊畬田。荒阪披蘭築﹐枯池帶墨穿。敍成應唱道﹐杯作每推先。空見云生岫﹐時聞鶴唳天。滑苔封石磴﹐密筱礙飛泉。事感人寰變﹐歸慚府服牽。寓時仍睹葉﹐嘆逝更臨川。野興攀藤坐﹐幽情枕石眠。玩奇聊倚策﹐尋異稍移船。艸露猶沾服﹐松風尙入弦。山遊稱絕調﹐今古有多篇。【桑世昌《蘭亭考》十二】

薛據

泛太湖萬頃波涵一碧秋﹐飄飄隨處任輕舟。踏歌聽立忘機鷺﹐擊楫驚飛熟夢鷗。煙水淡圖山點翠﹐雲霞麗景日拋球。帆收不盡湖天景﹐何必蒹葭古渡頭。【《古今圖書集成山川典》二八二《太湖部》】

玄覽【「玄」一作「元」】

題竹【玄覽﹐大歷末住荊州陟岵寺﹐道髙有風韻﹐人不可得而親。張璪嘗畫古松於齋壁﹐符載贊之﹐衛象詩之﹐亦一時三絕﹐覽悉加堊焉。問其故﹐曰「無事疥吾壁也。」僧那卽其甥﹐爲寺之患﹐發瓦探鷇﹐壞墻燻鼠﹐覽未嘗責。有弟子義詮﹐布衣一食﹐覽亦不稱。或怪之﹐乃題詩於竹曰﹕】大海從魚躍﹐長空任鳥飛。欲知吾道廓﹐不與物情違。【《酉陽雜俎前集》十二《語資》。又《詩話總龜》三十《道僧門》引《古今詩話》。又《萬首唐人絕句》補本十﹐詩中前二句與後二句倒置。】

全唐詩續補遺卷四中唐一

李適【徳宗】

貞元六年春三月庚子百寮宴於曲江亭上賦詩以賜之歲閏節華晚﹐眾芳繁暮春。霽日天地晴﹐元巳風景新。禊飲傳舊俗﹐古今歡此辰。至樂在同和﹐絲竹奚所陳。燻琴是賞心﹐姑射可凝神。何必尙耽緬﹐浮觴曲水濱﹖【《太平禦覽》五九二《文部禦制》引《唐書》。今按﹕兩《唐書》本紀均不載﹐《全唐詩》另有一首不同。】

李穆

三月三日寒食從劉八丈使君登遷仁樓眺望從公無小大﹐在伴樂人賢。楚國逢荒歲﹐隨人若有年。空波交水埒﹐重岫夾畬田。桑柘溫風軟﹐雲霞返照鮮。因髙寺剎迥﹐臨遠郡樓偏。花柳淸明節﹐親賓上巳筵。故鄕徒有路﹐春雁獨歸邊。幸望山陰客﹐爲文內史前。【《劉長卿集》五】

畱辭【今按﹕劉長卿另有《送李穆歸淮南詩》《全唐詩》一五一誤以此詩爲長卿詩○同前八】

皇甫冉

送韋判官赴閩中【《全唐詩》二一○作皇甫曾詩。第四句「傷」《文苑英華》作「驚」《文苑英華》二七二《送行》】

寄【一作「贈」】章司直【原注﹕「《百家詩選》作郎士元詩。」《全唐詩》二四八作郎士元《贈韋司直》同上二五四《寄贈》】

三月三日後亭泛舟越中山水髙且深﹐興來無處不登臨。永和九年刺海郡﹐暮春三月醉山陰。【桑世昌《蘭亭考》十二】

薛令之

太姥山揚舲窮海島﹐選勝訪神仙。鬼斧巧開鑿﹐仙蹤常往還。東甌冥漠外﹐南越渺茫間。爲問容成子﹐刀圭乞駐顏。【《古今圖書集成職方典》一一○八《福寧州部》】

錢起

送元使君郢門將咫尺﹐龍節莫夷猶。送客與雲散﹐行人看月愁。遙聞江漢水﹐日與政聲流。【《輿地紀勝》八四《郢州》】

魏炎

歷山齊州城東有孤石﹐平地聳出﹐俗謂之歷山。以北有泉﹐號舜井。東隔小街﹐又有石井﹐汲之不絕﹐云是舜東家之井。乾元中有魏炎者﹐於此題詩曰﹕齊州城東舜子郡﹐邑人𨿽移井不攺。時聞洶洶動綠波﹐猶謂重華井中在。

又曰西家今爲定戒寺﹐東家今爲練戒寺。一邊井中投一瓶﹐兩井相搖響泙濞。

又曰濟南郡裏多沮洳﹐娥皇女英汲井處。竊向池中潛甽來﹐澆茆畦上平流去。【《封氏聞見記》八《歷山》】

戎昱

詩寒食涔陽諸小兒﹐齊歌齊舞帶花枝。郡從兵亂年荒後﹐人似開元天寶時。

句行春更欲遊何處﹐東郭門前竹馬期。不須桂嶺居天末﹐但見涔陽在眼前。【以上《輿地紀勝》七十《澧州》】

陳潤

藥【一見《宋之問集》】有嘉【宋作「卉」】祕神仙﹐君臣有禮焉。忻當苦口諭﹐不畏入腸偏。扁鵲功成日﹐神農定器然【宋作「品年」。】丹成如可待﹐雞犬自聞天。【《文苑英華》三二七《花木》。此詩在宋之問《春泉洗藥》後﹐缺姓名﹐據目錄作陳潤。】

竇叔向

酬張二十員外【《全唐詩》二四二張繼《江上送客遊廬山》詩後】

皇甫曾

題普門上人房【《文苑英華》二三五《寺院》】

送韓司直【《全唐詩》二四八作郎士元詩﹐第三句「春艸」﹐《文苑英華》作「芳艸」○同上二七二《送行》】

陸贄

句【贄爲渭南尉有詩云云。蓋縣內多流泉。】姜泉流渺渺﹐夾砌樹陰陰。【宋敏求《長安志》十七《渭南縣》。今按﹕《全唐詩》引《唐語林》﹐謂任江淮尉題廳詩句。第一句不同﹐第二句「夾」誤「來」。】

無住

語錄詩慧眼近空心﹐非關髑髏孔。對面說不識﹐饒你母姓董。【惇煌寫本《歷代法寶記》所附】

無際

詠走馬燈詩團團遊了又來遊﹐無个明人指路頭。除卻心中三昧火﹐鎗刀人馬一齊休。【《悅心集》一】

張九宗遂寧小溪人。徳宗時登髙科﹐持節封侯﹐歸典鄕郡。

榮祿【句】牛羊銜艸窺環佩﹐鳥雀離花聽管弦。【《輿地紀勝》一五五《遂寧府》】

周存

白雲向空盡【原注﹕《類詩》作焦郁。《全唐詩》五○五作焦郁詩】白雲生【一作「升」】遠岫﹐搖曳入晴空。乘化隨舒捲﹐無心任始終。欲銷仍白【一作「帶」】日﹐將斷或【一作「更」】因風。勢薄飛難定﹐天髙色易窮。影收元气表﹐光滅太虛中。況【一作「儻」】若從龍去【一作「出」﹐】還施潤【一作「濟」】物功。【《文苑英華》一八二《省試》】

張南史

竹竹價長東南﹐別種殊艸木。成林處處云﹐抽筍年年玉。天風起成韻﹐池水涵更綠。閒臨庾信園﹐數竿心自足。【《古今圖書集成艸木典》一九二《竹部》】

冷朝陽

晚次渭上晚來淸渭上﹐一似楚江邊。魚网依沙岸﹐人家旁水田。不逢京口信﹐空認渡頭船。逆旅無消息﹐歸心誰爲傳﹖【《又玄集》上】

於鵠

過繡林【句】繡林直照劉郎浦﹐鋪磧遙連漢女臯。【《輿地紀勝》六五《江陵府》】

李願

登瀛洲閣翠閣傍瀛洲﹐洲中勝事幽。沙明眠雪鷺﹐波漲宿霜鷗。濺雨荷盤膩﹐縈風柳帶柔。公餘自多暇﹐尊酒奉仙遊。

望仙門樓影空門裏﹐門開望眾仙。綠鬟云漠漠﹐翠黛月涓涓。煙駕知何處﹐星槎記昔年。夕陽孤鳥畔﹐渺渺海浮天。【古今圖書集成職方典》二八○《登州府部》】

李愬愬﹐字符直﹐臨潭人。父晟﹐徳宗時平朱泚﹐收復京師﹐以功累官至司徒﹐封西平王﹐卒謚忠武。愬有籌略﹐善騎射。元和中以討吳元濟﹐爲唐鄧節度使。居半歲﹐雪夜入蔡州﹐擒元濟﹐淮西平。歷山南東道節度使﹐封涼國公。以破李師道﹐進同中書門下平章事﹐累官至太子少保﹐卒謚武。晟十五子﹐願﹑憲﹑愬最有名。

梅花吟平淮策騎過東來﹐適遇梅花灼爍開。耐歲耐寒存苦節﹐故於冷境發枯荄。【《弘治黃州府誌》七《藝文黃梅縣》】

徐放

漳州【句】南宮才調久淹畱﹐符節初臨海上州。【《輿地紀勝》一三一《漳州》】

朱放

畱別劉員外寥落窮秋九月天﹐風吹白雪起江邊。豈意與君於此別﹐相看拭淚水潺湲。【《四部叢刊》影印明正徳本《劉隨州詩集》八】

張聿

膏澤多丰年【原缺姓名﹐據目錄補。《全唐詩》四六六作薛存誠﹐第四句「庾」《文苑英華》作「慶」﹐又七八七列入無名氏】

望禁苑祥光【原缺姓名﹐據目錄補。《全唐詩》七八七列入無名氏﹐第七句「鼎气」《文苑英華》作「暴气」○以上《文苑英華》一八○《省試》。】

範傳正

題皎然影堂皎然名晝﹐以貞元元年終山寺。有集十卷﹐於﹝由頁﹞序集。貞元八年正月﹐敕寫其文集入於祕閣﹐天下榮之。又著《儒釋交遊傳》及《內典類聚》共四十卷﹐《號呶子》十卷﹐時貴流布。元和四年﹐太守範傳正﹑會稽釋靈澈同過舊院﹐就影堂傷悼彌久﹐遺題曰﹕道安已返無何鄕﹐慧遠來過舊艸堂。余亦當時及門者﹐共吟佳句一焚香。【《古今圖書集成神異典》一六九《僧部列傳》引《髙僧傳》】

全唐詩續補遺卷五中唐二

權徳輿

秋疾初愈月夜詠左思招隱詩因而成詠閒吟理輕步﹐不厭涼夜詠。斷續風際聲﹐淸羸月中影。熒光拂花露﹐泉脈連桐井。心暢百慮銷﹐境閒萬籟靜。前賢有遺韻﹐顧我三日省。朗懷方自怡﹐星河漸耿耿。

臥病初愈崔侍禦相訪移疾門常掩﹐今朝枉繡衣。笑言心乍愜﹐拜伏力猶微。晚歲貞筠少﹐貧家上客稀。如何忽見訪﹐里巷有淸輝。

夏雨率成呈邑中諸公片雲飛暮雨﹐瀟灑小亭閒。細響疏蕪裏﹐微涼坐臥間。已深池際水﹐更綠枕前山。未敢勞車馬﹐柴扉且閉關。

自咎自咎咎何窮﹐飄然蓽戶中。淸時名未立﹐稔歲室猶空。幽獨慚芳桂﹐飛鳴羨早鴻。出門何所見﹐嘆息向秋風。【以上《四部叢刊》影印大興朱氏刊本《權載之文集》一】

題隱者所居一徑茅茨下﹐千峯麋鹿羣。鴻妻同懶逸﹐漁父每知聞。日暮鳥擇木﹐天陰山出云。此心終不動﹐鼓腹向堯君。【同前七】

天竺寺香剎西天寺﹐昔遊如夢中。煙蘿迷俗駕﹐猿狖應山童。蕭颯松陰靜﹐欹危石棧通。雲霞棲半壁﹐丹紺照晴空。世累悲何已﹐心期惜未同。相看整歸騎﹐花雨夕蒙蒙。【同前七】

貞元七年蒙恩除太常博士自江東來朝時與郡君同行西嶽廟停車祝謁元和八年拜東都畱守途次祠下追計前事已二十三年於玆矣時郡君以疾恙續發因代書卻寄憶昔辛未歲﹐詔書下江濡。盡室赴禮官﹐脂車雜輜軿。行役過梁苑﹐淹畱經圃田。【郡君表姊婿元俯爲宣武從事﹐權理宋州﹐郡君從婿李融﹐時爲鄭州﹐各淹畱累日。】秦關信百二﹐徵駕逾三千。仙掌眺蓮峯﹐靈祠謁金天。騶馭儼已駐﹐女巫爭來前。動容旣紛若﹐展敬方肅然。【時爲女竺所導﹐過於恭敬﹐不能具舉。】蹇足入國門﹐華簪拱祥煙。諫曹迨居守﹐倏已十六遷。及玆東乘轅﹐二十餘三年。盛明受恩澤﹐淸近皆聯翩。忽當禮寺重﹐俄忝相印懸。陳力才不任﹐乞骸詞頗堅。解龜罷金鼎﹐賜劍猶龍泉。鄙夫何所能﹐實賴中饋賢。談笑皆體遠﹐箴規諒才全。拜恩理晨裝﹐詔使來駢闐。風生鞍馬疾﹐日出旌旗鮮。信宿歷道途﹐曩遊記周旋。暫別亦不易﹐沈痾今未痊。醫方驗桐君﹐道術依竺幹。庶憑神明佑﹐得使疾恙蠲。【醫工輔氏﹐深於藥術診切﹐大比丘尼優曇持念精至﹐並約同來﹐累路將護。】永懷心如惔﹐引望脰已﹝�肙﹞。離披夏云盡﹐皎鏡秋月圓。開緘諷色絲﹐撰日馳平肩。延企勞夢寐﹐涕洟暗潺湲。想君路經玆﹐還復申祝延。攝拜奠淸酤﹐相期保華顚。遠慚周君較﹐聊擬顧彥先。殷懃俟來報﹐淚墨書此篇。【同前十】

張登

漳州漳州悲遠道﹐地裏極東甌。境曠窮山外﹐城標漲海頭。【《輿地紀勝》一三一《漳州》】

洞石巖【在廣東肇慶府陽江縣】山斷開元碣﹐龕畱大業僧。七年馳便路﹐三躡石梯層。【《永樂大典》九七六四「巖」字韻引《恩平志》】

秋夜館中醉後作一葉驚風風已涼﹐華燈照夜夜何長。閩山截云不過雁﹐漲海浸日誰爲梁。北向多虞劍戛戛﹐南中獨望天茫茫。客亭遲還還復醉﹐醉裏狂歌歌更狂。【同上一一三一三「館」字韻引《張燈集》】

李正封

賞牡丹【句】【唐文皇好詩﹐大和中賞牡丹﹐上謂程修己曰「今京邑人傳牡丹詩﹐誰爲首出﹖」對曰「中書舍人李正封詩天香雲云。」時楊妃侍﹐上曰「妝臺前宜飲以一紫金盞酒﹐則正封之詩見矣。」】天香夜染衣﹐國色朝酣酒。【《唐詩紀事》四十】

峴山【句】峴山移柱石﹐流水輟恩波。【《輿地紀勝》八二《襄陽府》】

許稷

九鯉湖道是燒丹地﹐依然雲水居。山空人去後﹐夢醒客來初。溪雨飛沙霽﹐巖門隱霧虛。髙歌對明月﹐松影落扶疏。【《古今圖書集成山川典》三○二《九鯉湖部》】

韓愈

題杜工部墳何人鑿開混沌殼﹐二气由來有淸濁。孕其淸者爲聖賢﹐鍾其濁者成愚朴。英豪𨿽沒名猶嘉﹐不肖虛死如蓬麻。榮華一旦世俗眼﹐忠孝萬古賢人芽。有唐文物盛復全﹐名書史冊俱才賢。中間詩筆誰淸新﹖屈指都無四五人。獨有工部稱全美﹐當日詩人無擬倫。筆追淸風洗俗耳﹐心奪造化回陽春。天光晴射洞庭秋﹐寒玉萬頃淸光流。我常愛慕如饑渴﹐不見其面生閒愁。今春偶客耒陽路﹐淒慘去尋江上墓。召朋特地踏煙霧﹐路入溪村數百步。招手借問騎牛兒﹐牧兒指我祠堂路。入門古屋三四間﹐艸茅緣砌生無數。寒竹珊珊搖晚風﹐野蔓層層纏庭戶。升堂再拜心惻然﹐心欲虔啟不成語。一堆空土煙蕪裏﹐虛使詩人嘆悲起。怨聲千古寄西風﹐寒骨一夜沈秋水。當時處處多白酒﹐牛肉如今家家有。飲酒食肉今如此﹐何故常人無飽死﹖子美當日稱才賢﹐聶侯見待誠非喜。洎乎聖意再搜求﹐姦臣以此欺天子。捉月走入千丈波﹐忠諫便沈汨羅底。固知天意有所存﹐三賢所歸同一水。過客畱詩千百人﹐佳詞繡句虛相美。墳空飫死已傳聞﹐千古醜聲竟誰洗﹖明時好古疾惡人﹐應以我意知終始。【蔡夢弼《集注艸堂杜工部詩外集酬唱附錄》引】

伏牛上人【王蜀時髙僧】

三傷頌

其一傷嗟壘巢燕﹐𨿽巧無深見。修營一个窠﹐往復幾千轉。雙飛碧水頭﹐對語虹梁畔。身緣覓食疲﹐口爲銜泥爛。驅馳九夏初﹐方產巢中卵。停騰怕饑渴﹐撫養知寒暖。憐惜過於人﹐銜虫餧皆﹝彳扁﹞。父爲理毛衣﹐母來將食饘【一作「眩」。】一旦翅翼成﹐分飛不相管。世有少智人﹐懇力憂家眷。男女未成長﹐顏色已【一作「亦」】衰變。燕子燕子聽吾語﹐隨時且過休辛苦。縱使窠中千个兒﹐秋風才動終須去。世人世人不要貪﹐此言是藥思量取。饒你平生男女多﹐誰能伴爾歸泉路。

其二傷嗟鵽刀鳥﹐夜夜啼天曉。墜翼柳攀枝﹐垂頭血沾艸。身隨露葉低﹐影逐風枝裊。一種情相生﹐爾獨何枯槁。驅驅飲啄稀﹐役役飛騰少。不是官所差﹐都緣業所造。亦似世間人﹐貪生不覺老。喫著能幾多﹐彊自縈煩惱。咄哉無眼人﹐織絡何時了。只爲一六迷﹐遂成十二到。﹝酉鳥﹞刀﹝酉鳥﹞刀林裏叫﹐山僧山僧牀上笑。有人會意解推尋﹐不假三祇便成道。

其三傷嗟造蜜蜂﹐忙忙采花﹝上蕊下木﹞。接翼入芳叢﹐分頭傍煙水。抱﹝上蕊下木﹞唼香滋﹐尋花戀春餌。驅馳如有縈﹐盤旋若遭魅。蹭蹬遇絲羅﹐飄零餵螻蟻。才能翅翼成﹐方始窠巢備。惡人把火燒﹐哀鳴樹中死。蜜是他人將﹐美是他人美。虛忙百艸頭﹐於身有何利。世有少智人﹐與此恰相似。只緣貪愛牽﹐幾度虛沈墜。百歲處浮生﹐十年作童稚。一半悲與愁﹐一半病與悴。除折算將來﹐能得幾多子。更將有漏身﹐自翳無生理。永不見如來﹐都緣開眼睡。蜜蜂蜜蜂休役役﹐空哉終是他人喫。世人世人不要貪﹐畱富他人有何益。

一砵和尙

一砵歌阿剌剌﹐鬧聒聒﹐總是悠悠造末撻。如饑喫鹽加得渴﹐枉卻一生頭戛戛。究竟不能知本末﹐拋卻死屍何處脫。閒事到頭須結撮﹐火落身上當頭撥。莫待臨時叫菩薩﹐大丈夫兒須豁豁。莫學癡人受摩捋﹐也系裹﹐也擺撥﹐也學柔和也粗糲﹐亦解剃頭亦披褐﹐也學凡夫作生活。直言向君君未達﹐更作長歌歌一砵。多中少﹐少中多﹐莫笑野人一砵歌﹐緣持此砵度婆娑。靑天寥寥月初上﹐此時境空含萬象。幾處浮生自是非﹐一源淸潔無來往。莫謾將心學水泡﹐百毛流火無事交。不如靜坐眞如地﹐頭上從他鵲作巢。萬代金輪聖王子﹐只這眞如靈覺是。菩提樹下度眾生﹐度盡眾生不生死。眞丈夫﹐無形無相大毘盧。塵勞滅盡眞如在﹐一顆圓明無價珠。眼不見﹐耳不聞﹐無見無聞無不聞。從來一砵無言說﹐今日千言彊爲分。彊爲分﹐須諦聽﹐人人總有眞如性。恰似黃金在礦中﹐煉去金砂金體淨。眞是妄﹐妄是眞﹐爲求眞妄更無人。將心不用生煩惱﹐衣食隨時養色身。好也著﹐惡也著﹐一切不貪無染著。亦無惡﹐亦無好﹐一際坦然平等道。粗亦餐﹐細亦餐﹐莫學凡夫相上看。亦無粗﹐亦無細﹐上方香積無根蒂。坐亦行﹐行亦坐﹐坐死樹是菩提果。亦無生﹐亦無死﹐三世如來總如此。離卽著﹐著卽離﹐實相門中無實義。不可離﹐不可著﹐何處更求治病藥。語時默﹐默時語﹐語默尋蹤無定所。亦無語﹐亦無默﹐莫喚東西作南北。嗔時喜﹐喜時嗔﹐我自降魔轉法輪。亦無嗔﹐亦無喜﹐水不離波波是水。慳時捨﹐捨時慳﹐不離內外與中間。亦無慳﹐亦無捨﹐寂寂寥寥無可把。苦時樂﹐樂時苦﹐只个修行斷門戶。亦無苦﹐亦無樂﹐本來自性無纏縛。垢卽淨﹐淨卽垢﹐兩邊惡境無前後。亦無垢﹐亦無淨﹐大千同一眞如性。藥是病﹐病是藥﹐到頭兩事渾撚【一作「忘」】卻。亦無藥﹐亦無病﹐正是眞如靈覺性。魔是佛﹐佛是魔﹐如影隨形水上波。亦無魔﹐亦無佛﹐三界比來無一物。凡卽聖﹐聖卽凡﹐色裏膠淸水裏咸。亦無凡﹐亦無聖﹐萬行掃除無一行。眞中假﹐假中眞﹐自是凡夫起惡塵。亦無眞﹐亦無假﹐若不呼時誰應者。本無姓﹐本無名﹐只麼騰騰信腳行。有時市﹝郊去交攺廛﹞【一作「井」】並屠肆﹐一葉蓮花火上生。也曾策杖遊京洛﹐身似浮雲無住著。究竟從來是寄居﹐他方處處無纏縛。若覓戒﹐三毒藥病何時瘥﹔若覓禪﹐我自縱橫大可憐。不是狂﹐不是顚﹐在世間中出世間。時人不會此中意﹐打著南邊與北邊。若覓法﹐雞足山頭問迦葉。見說傳衣在彼中﹐無心不用求某甲。若覓修﹐八萬浮圖何處求。只知黃葉上啼哭﹐不覺黑雲遮日頭。莫怪狂言無次第﹐篩羅漸入粗中細。只這粗中細也無﹐卽是圓明眞實諦。亦無眞﹐但有名聞卽是塵。若向塵中解眞實﹐便是當來出世人。無造作﹐獨行獨坐空索索。無涅盤﹐本來生死不相干。直須省﹐莫謾將身入空井。無去也無來﹐明鏡掛髙臺。儂家見解只如此﹐不用將心算劫灰。【以上《鑑誡錄》十《髙僧諭》】

蔣防

靈巖洞一灣溪水出巖泉﹐前洞沈沈後洞連。可惜秦人不曾到﹐空畱名迹在桃川。【《古今圖書集成職方典》一二六二《常徳府部》】

劉禹錫

瀑布泉時出西郊霽色開﹐尋眞欲去重徘徊。風泉淨洗髙人耳﹐松柏化爲君子材。翠巘絕髙尖插漢﹐碧潭無底攪轟雷。上盤下際非凡境﹐个裏何曾俗客來。【《正徳南康府誌》十《詩類》】

虎丘西寺吳王冠劍作塵埃﹐葬地翻爲七寶臺。石砌百�光似鏡﹐井輪千轉響成雷。昔年棣萼聯枝發﹐今日蓮宮並蒂開。更有女郎墳在此﹐時時雲雨試僧來。【康熙顧湄《虎丘志》三《寺宇》】

張復元《全唐詩》原列無世次。今按﹕《全唐詩》劉禹錫七絕有《揚州春夜李端公益﹑張侍禦登﹑段侍郎平仲﹑密縣李少府畤﹑祕書張正字復元﹐同會於水館﹐對酒聯句﹐追刻燭擊銅砵故事﹐遲輒舉觥以飲之》云云。知復元與禹錫﹑李益﹑張登等同時。又據《徐松登科記考》十三﹐復元與柳宗元﹑劉禹錫爲同年進士。

恩賜耆老布帛【《文苑英華》一八○《省試》】【《全唐詩》三一九作崔樞詩。第二句「賑黎元」《文苑英華》作「軫玄元」﹐第三句「生涯作」作「生成在」﹐第七句「泰」作「太」﹐第八句「沾」作「澹」。】

楊茂卿茂卿﹐字士麥王﹐元和六年進士。【﹝據《登科記考訂補》﹞】《全唐詩》楊巨源有《贈從弟茂卿時欲北遊詩》。

過華山【句】【《全唐詩》四八四作楊虞卿句】【《雲溪友議》卷中《中山誨》云「楊危【﹝應作茂﹞】卿校書《過華山》詩曰【﹝見下﹞】。此句實爲佳對。又《唐語林》二《文學》﹐劉禹錫引楊茂卿云。【﹝見下﹞】此詩題云《過華山下作》。而用蓮蓬之菡萏。極的當而暗靜矣。】河勢昆侖遠﹐山形菡萏秋。【《唐詩紀事》三九】

孟郊

觀音巖巖洞分明是普陀﹐和風甘雨向來多。空山寂寞香燈少﹐蓮坐春雲長薜蘿。【《古今圖書集成職方典》七八五《安慶府部》】

張籍

虎丘寺望月登樓海气昏﹐劍池無底浸云根。老僧只怕山移去﹐日暮先教鎖寺門。【康熙顧湄《虎丘志》三《寺宇》】

李賀

白門前白門前﹐大樓喜﹐懸虹云﹐撻龍尾。劍破匣﹐舞蛟龍﹐蚩尢死﹐鼓龍蓬。天齊慶﹐雷墮地﹐無驚飛﹐海千里。【《四部叢刊》影印金刊本《李賀歌詩編》】

劉乂

落葉返蟻難尋穴﹐歸禽易見窠。滿廊僧不厭﹐一片俗嫌多。【《詩話總龜後集》三八《詼諧門》】

賈島

黃鶴樓髙檻危檐勢若飛﹐孤雲野水共依依。靑山萬古長如舊﹐黃鶴何年去不歸。岸映西山【一作「州」】城半山﹐煙生南浦樹將微。定知羽客無因見﹐空使含情對落暉。【《古今圖書集成職方典》一一二五《武昌府部》】

畱題南趙古廟鱗皴老樹鐵生斑﹐神宇荒涼野壑閒。地僻無人秋寂寂﹐一川紅影夕陽間。【同上三○五《太原府部》】

虎丘千人坐【又名千人石】上陟千人坐﹐低窺百尺松。碧池藏寶劍﹐寒澗宿潛龍。【康熙顧湄《虎邱志》二《泉石》】

題安業縣一山未了一山迎﹐百里都無半里平。宜是老禪遙指處﹐只堪圖畫不堪行。【《關中勝迹圖志》二五《商州地理》】

賈餗餗﹐字子美﹐河南人。進士擢第﹐又登制策甲科。文史兼美。四遷至考功員外郎。長慶﹑大和間。歷官常州刺史﹑太常少卿﹑中書舍人﹑禮部侍郎﹑兵部侍郎﹑京兆尹兼禦史大夫﹐拜中書侍郎﹑同中書門下平章事﹐加集賢殿大學士﹐監修國史。李訓事發﹐爲中人所陷﹐與王涯等皆族誅。餗本中立﹐逢時多僻﹐死非其罪﹐世多冤之。兩《唐書》皆有傳。

貢茶唱和【句】【金沙池泉﹐在常州宜興縣罨畫溪之東﹐有寺﹐寺有碑﹐載當時杭﹑湖﹑常三州貢茶唱和﹐樂天云「十隻畫船何處宿﹖洞庭山腳太湖心。」常州太守﹐忘其姓名﹐和云。○今按﹕白居易二句見《全唐詩》四四七卷《宿湖中》一詩。同捲有《赴蘇州至常州答賈舍人》。及《自到郡齋僅旬日方專公務未及宴遊偸閒走筆題二十四韻兼寄常州賈舍人湖州崔郎中仍呈吳中諸客》各詩﹐知常州太守卽賈餗。】殷勤爲報春風道﹐不貢新茶只貢心。【《詩話總龜》三四《紀夢門》】

元稹

李娃行【句】平常不是堆珠玉﹐難得門前暫徘徊。【任淵《後山詩注》二《徐氏閒軒》注引】玉顏婷婷階【原誤作「街」】下立。【同上《黃梅五首》之三注引】

白居易

送沈倉曹赴江西落日驅單騎﹐涼風換袷衣。遠魚傳信至﹐秋雁趁行飛。洛下閒居住﹐城東醉伴稀。莫辭船舫重﹐多覓酒錢歸。【《白氏長慶集》五九《三教論衡》】

東山寺【在黃梅縣】直上靑霄望八都﹐白雲影裏月輪孤。茫茫宇宙人無數﹐幾个男兒是丈夫。【《弘治黃州府誌》七《藝文》】

句【《全唐詩》七八四作織錦人「如今」句。「士」《白香山詩集補遺》作「事」○汪立名輯本《白香山詩集補遺》】【《盧氏雜話》云﹕盧氏子合下第﹐步出都門﹐投逆旅。有一人續至。吟詩云云。盧愕然﹐憶是白居易詩﹐問之﹐曰「某世織綾錦﹐以薄藝投本行﹐皆云如今花樣與前不同﹐且東歸去。」】

牛僧孺

漢文帝母薄太后廟賦詩香風引上大羅天﹐月地花宮拜洞仙。具道人間惆悵事﹐不知今夕是何年。

張碧

答張郎中分寄翰林貢余筆歌圓金五寸輕錯刀﹐天人摘落霜兔毛。我之宗兄掌文檄﹐翰林分與神仙毫。東風吹柳作金綫﹐狂湧辭波力生健。此時捧得江文通﹐五色光從掌中見。江龍角嫩無精彩﹐盡日揮空射煙靄。誰能邀得懷素來﹐晴明書破琉璃海。揚雄得之《甘泉賦》﹐胸中白鳳無因飛。他年擬把補造化﹐穿江入海剜天涯。昨宵夢見歐率更﹐先來醉我黃金觥。手擎瑟瑟三十斗﹐博歸天上書《黃庭》。夢中擺手不相許﹐悵望空乘碧雲去。【《文房四譜》二《筆譜》】

徐凝

遊安禪寺欲到安禪遊聖槪﹐先觀湧塔出香城。樓臺有日連云漢﹐壑谷無年斷水聲。倚竹並肩靑玉立﹐上橋如踏白虹行。傷嗟置寺碑交碎﹐不見梁朝施主名。【《嚴陵集》一】

蘇小小墓古木寒鴉噪夕陽﹐六朝遺恨艸茫茫。水如香篆船如葉﹐咫尺西陵不見郎。【《輿地紀勝》三《嘉興府古迹》】

柳公權

砥柱禹鑿鋒鈚後﹐巍峨直至今。孤峯浮水面﹐一柱釘波心。頂壓三門險﹐根隨九曲深。拄天形突兀﹐逐浪勢浮沈。岸向秋濤射﹐祠斑夜漲侵。噴香龍上下﹐刷羽鳥登臨。祇有尖迎日﹐曾無柱影陰。舊碑文字在﹐遺事可追尋。【《古今圖書集成山川典》三九《底柱山部》】

張又新

謝廬山僧寄穀簾水消渴茂陵客﹐甘涼廬阜泉。瀉從千仞石﹐寄逐九江船。竹櫃新茶出﹐銅鐺活火煎。育花浮晚菊﹐沸沫響秋蟬。啜憶吳僧共﹐傾宜越碗圓。气淸寧怕睡﹐骨健欲成仙。吏役尋無暇﹐詩情得有緣。深疑嘗沆瀣﹐猶欠聽潺湲。迢遞康王谷﹐塵埃陸羽篇。何當結茅屋﹐長在水簾前。【《正徳南康府誌》十】

題常雲峯【常雲峯﹐去樂淸縣東八十里﹐在雁蕩山西谷。以其常有雲霧﹐登者心志則爲澄霽。又名靈府山。】仙府云壇莫謾登﹐彩雲香霧晝常烝。君能到此消塵慮﹐隱豹垂天亦爲澄。【《永樂溫州府樂淸縣誌》二《山川》。又《廣雁蕩山誌》三《山水》】

太玉洞【句】一國洞天三十六﹐東嘉幸得一仙居。【《永樂大典》一三○七五「洞」字韻引《元一統志》】

吳武陵

龍虎山龍虎山中紫翠煙﹐靑精顏色四時妍。桃枝慣見花成實﹐瀛島宜聞海變田。五斗米仙眞有道﹐一神樓藥豈無緣。秋風吹綠茂陵艸﹐的的黃金飛上天。【《古今圖書集成山川典》一四七《龍虎山部》】

沈亞之

傳奇小說【詩句】命笑無人笑﹐含嬌何處嬌。徘徊花上月﹐空【一作「虛」】度可憐宵。【《藝林伐山》十七。又《詩人玉屑》十二《品藻》引後二句】

山東野客

長揖詩貞元中﹐劉忠州任大夫科選﹐多濫進。有無名子自雲山東野客﹐移書於劉﹐附長揖詩曰﹕三銓選客不須嗔﹐五个登科各有因。無識伯和憐吉獠﹐弄權虞候爲王申。載華甲第歸丞相﹐裴子門徒入舍人。莫怪邵南書判好﹐他家自有景監親。【《唐摭言》十三《無名子謗議》】

全唐詩續補遺卷六【中唐三】

李徳裕

桂花曲仙女侍﹐董雙成﹐桂殿夜涼【一作「寒」】吹玉笙。曲終卻從仙宮去﹐萬戶千門空月明。河漢女﹐玉練顏﹐云軿往往到人間。九霄有路去無際【一作「迹」】﹐裊裊大風吹佩環。

寄家書﹝王京﹞與中原隔﹐自然音信疏。天涯無去雁﹐船上有回書。一別五年外﹐相思萬里餘。開緘更多感﹐老淚濕霜須。【《光緒崖州誌》二一《藝文》】

謫崖州過北流鬼門關作【《輿地紀勝》一○四《容州景物》。又《永樂大典》二三三八及二三四○「梧」字韻兩見】【《全唐詩》一二一作楊炎詩﹐《唐詩紀事》三二同。第三句「何處在」《輿地紀勝》作「在何處」。】

詠吐綬雞【句】【序云﹕出剡溪。今詢之越人﹐不復有。予嘗自峽中攜至蘇州﹐人皆不識﹐則知山川風气所產﹐古今亦有不同也。】葳蕤散綬輕風裏﹐若銜【禦】若垂何可擬。【《詩話總龜後集》二七《詠物門》引《蔡寬夫詩話》。○今按﹕《全唐詩》四七五引《事文類聚》﹐上句缺「散綬」二字﹐又無序﹐故重錄之。】

南竄途中感憤【句】【李衛公曆三朝大權﹐出門下者多矣。及南竄﹐怨嫌並集﹐途中感憤﹐有句云。】十五餘年車馬客﹐無人相送到崖州。【《唐語林》七《補遺》】

廣文諸生

詩【《唐語林》七《補遺》云「李衛公頗升寒素。舊府解有等第﹐衛公旣貶﹐崔少保龜從在省﹐子殷夢爲府解元。廣文諸生爲詩云云。盧渥司徒以府元爲第五人﹐自此廢等第。」又《唐摭言》七云「李太尉徳裕頗爲寒畯﹝《紀事》爲素﹞開路﹐及謫官南去﹐或有詩曰﹕『八百孤寒齊下淚﹐一時南望李崖州。』「又《雲溪友議》云「後之文場困辱者﹐若周人之思鄕焉。皆曰﹕『八百孤寒齊下淚﹐一時回首望崖州』。」《唐詩紀事》及《全唐詩》無名氏詩句同﹐亦均只存後二句。】省司府局正綢繆﹐殷夢元知作解頭。三百孤寒齊下淚﹐一時南望李崖州。【《唐語林》七《補遺》】

裴通

金庭洞寂寂金庭洞﹐淸香發桂枝。魚吞左慈釣﹐鵝踏右軍池。【《永樂大典》一三○七四「洞」字韻】

羅萬象

白雲亭【《全唐詩》八六○作許宣平《見李白詩又吟》﹐出入較多﹐故重錄。】一池荷葉衣無盡﹐數樹松花食有餘。剛被世人知住處﹐不如依舊再移居。【《嚴陵集》二】

李紳

泰伯井至徳今何在﹐平墟井有泉。梁鴻重浚後﹐又歷幾千年。【《梅裏志》三《詩》】

鶯鶯歌【逸句】【董解元《西廂記諸宮調》徵引公垂《鶯鶯歌》凡四處。卷一有「伯勞飛遲燕飛疾」八句﹐已見《全唐詩》。】河橋上將亡官軍﹐虎騎長戟戰交壘門。鳳凰詔書猶未到﹐滿城戈甲如雲雪屯。家家玉帛棄泥土﹐少女嬌妻愁被虜。出門走馬皆健兒﹐紅粉潛藏欲何處﹖嗚嗚阿母啼向天﹐窗中抱女投金鈿。鉛華不顧欲藏艷﹐玉顏轉瑩如神仙。【《董解元西廂記》卷二】此時潘郎未相識﹐偶住蓮館對南北。潛嘆淒惶阿母心﹐爲求白馬將軍力。明明飛詔五云下﹐將選金門兵悉罷。阿母深居雞犬安﹐八珍玉食邀郎餐。千言萬語對生意﹐小女初笄爲姊妹。【同上﹝卷三﹞】丹誠寸心難自比﹐寫在紅箋方寸紙。寄與春風伴落花﹐彷佛隨風綠楊裏。窗中暗讀人不知﹐剪破紅綃裁作詩。還怕香風易飄蕩﹐自令靑鳥口銜之。詩中報郎含隱語﹐郎知暗到花深處。三五月明當戶時﹐與郎相見花間路。【同上﹝卷四﹞】恍然夢作瑤臺客。【《施注蘇詩》十五《見月詩》注引】

皇甫曙

石佛谷【《全唐詩》三六九作皇甫湜詩﹐第十五句「鳥迹」《圖書集成》作「鳥趾」﹐十七句「間」作「闊」。】【《古今圖書集成職方典》三六四《澤州部》】

費冠卿

九華山謝雨詩靑嶂廟前才滴酒﹐白龍湫上气如蒸。一聲霹靂驚風雨﹐萬頃秋田水溢塍。【《嘉靖池州府誌》五】

施肩吾

過桐廬場鄭判官榮陽鄭君遊說余﹐偶因榷茗來桐廬。幽奇山水引髙步﹐暐煜風光隨使車。算緡百萬日不虛﹐吏人叢裏惟簿書。眼前橫掣斷犀劍﹐心中暗轉靈蛇珠。有時退公兼退食﹐一尊長在朱軒側。胡商大鼻左右趍﹐趙妾細眉前後直。醉來引客上紅樓﹐面前一道桐溪流。登臨山色在掌內﹐指點霞光隨杖頭。東郭野人慵櫛沐﹐使將破履升華屋。數杯酩酊不得歸﹐樓中便蓋江云宿。卻被江郎濕我衣﹐賴君借我貂襜歸。

西山卽事奉寄故園徐處士僕作江西少施氏﹐君爲城北老徐翁。詩篇憶昔歡相接﹐顏貌如今恨不同。世界盡憂蔬上露﹐時人皆怕燭前風。惟餘獨慕神仙道﹐芥子𨿽窮壽不窮。

夏日過從叔幽居且將一葉系垂陽﹐門對淸溪夏日長。林下喜逢靑竹捲﹐局邊輸卻紫羅囊。碧蹄駿馬銜芻細﹐紅粉佳人挈榼香。伯仲歷官年盡少﹐那知不笑漢馮唐。

贈族叔處士我家名士已無求﹐若見翔鴻便舉頭。紫石巖邊吟繡段﹐靑苔紙上落銀鉤。髙人酒席稱無醉﹐細字經書讀未休。定是仙山足靈藥﹐年過八十轉風流。

桐廬廳睹論事叟擾擾廳前走羸瘵﹐中有老人扶杖拜。天公霹靂耳不聞﹐猶爲子孫爭地界。

秋日桐江送裴秀才歸淮南【《全唐詩》四九四題爲《送裴秀才歸淮南》﹐第二句「楓葉」《嚴陵集》作「桐樹」﹐「夕」作「葉」。】

題釣臺蘭若山僧不釣臺下魚﹐幾年空寄臺邊坐。有時手把榦松枝﹐沿江乞得沙上火。

歸分水畱贈王少府仙吏飲冰多玉聲﹐新詩麗句遺狂生。不愁日暮歸山去﹐故把隋珠入夜行。【以上《嚴陵集》一】

劉三復

居淸晨【《全唐詩》三○五作劉復詩﹐第四句「虛光」《文苑英華》作「靈光」。○《文苑英華》二三六《寺院》】

張祜【補錄新印宋蜀本《張承吉文集》所缺者】

憂旱吟炎熇肆蒸溽﹐南燻日飄揚。田疇苦焦烈﹐龜坼無潤壤。嘉禾穟爲實﹐灌注期穰穰。卓午火雲熾﹐虐焰彌穹蒼。桔橰置無用﹐何計盈倉箱。老農力耕耨﹐捫心熱衷腸。公租與私稅﹐焉得俱無傷﹖今年已憔悴﹐斗米百錢償。富豪索髙價﹐閉廩幾絕糧。引領望甘雨﹐傾城禱林桑。匹夫動天地﹐奚俟暴巫尪。浹旬竟弗驗﹐神明果茫茫。彼蒼豈降割﹐以重吾民殃。【《古今圖書集成庶徵典》五九《旱災部》】

平望驛寄吳興徐使君玄之故人爲作郡﹐百里到吳興。藻思江湖滿﹐公平道路稱。包山方峻直﹐霅水況澄淸。佇聽司空第﹐遙知下詔徵。【《百城煙水》四《吳江》】

伊山晉代衣冠夢一場﹐精藍往是讀書堂。桓伊曾弄柯亭笛﹐吹落梅花萬點香。【《古今圖書集成職方典》一二五三《衡州府部》】

卽席爲詩獻徐州節度王智興【時於使院會飲賦詩】古來英傑動寰區﹐武徳文經未有餘。王氏柱天勛業外﹐李陵章句右軍書。【《唐詩紀事》五十四王智興名下引此詩﹐前三句作「十年受命鎭方隅﹐孝節忠規兩有餘。誰信將壇嘉政外﹝第四句同﹞。」又《全唐詩》三百十四王智興《徐州使院賦》﹐第一句「三十年前老健兒」﹐《劇談錄》作「平生弓劍自相隨」﹐第四句「獨」作「自」。附注於此。○《劇談錄》上】

裴夷直

文學泉【《全唐詩》一二九作裴迪《西塔寺陸羽茶泉》﹐共八句﹐最後二句爲此詩所無。題下注《統簽》云「此詩楊愼以爲見之石刻﹐然羽自在大歷後﹐則非迪詩矣。」】【《輿地紀勝》七六《復州》】

楊發

和李衛公漳浦驛畱題南盡封郵見好山﹐蒼蒼桂嶺類商顏。誰憐後夜思鄕處﹐白艸黃茅舊漢關。【《輿地紀勝》一三一《漳州》。又《康熙漳浦縣誌》十九《雜誌古迹》】

李合合﹐字子玄﹐延唐人。大和間舉賢良方正﹐擢進士第一﹐調河南府參軍。時劉蕡對事切直﹐考官畏中官﹐不敢取。合曰「劉蕡下第﹐我輩登科﹐能不厚顏。」又疏請以所受官讓蕡﹐帝不納。後歷賀州刺史。

賀州思九疑作我世家九疑﹐山在宅之陽。林叢倚虛壁﹐峭拔絕坤方。卓植斗杓南﹐序列儼成行。煙嵐緲相接﹐午影常中堂。去畱如有期﹐勝覽誇新妝。少懷不羈思﹐那能系空桑﹖對此疑山髙﹐目懸幾成尪。飄風微我蕩﹐此興頎然長。幸隨長者車﹐身便神亦爽。詎仍手中扶﹐扶搖上翺翔。雲開躋巒頂﹐萬丈誠孤亢。俯瞷總羣植﹐纖纖若毫芒。上與汗漫期﹐倒景徹罔浪。璇璣盤胸次﹐燦爛皆文章。淸風時掀髯﹐世慮渾相忘。伸手叩元關﹐閶闔鳴金瑯。九垓若可極﹐縱身托穹蒼。四眺憑空忽﹐興盡思弓藏。翩然下其肩﹐稽首來帝旁。有嚴淑多士﹐登造皆賢良。探懷攄忠藎﹐吾亦傾吾囊。鋒鋩避英銳﹐鉛槧費揮張。臚傳動天閽﹐顏厚何可當。騰章控多遜﹐遺珠映奎光。蔽賢吾焉敢﹐亦將勵名芳。維皇怒斯赫﹐投檄並炎荒。悵望九峯云﹐母遠在蓮塘。夜分緝余緒﹐旦期裨衮裳。美人弗可見﹐此心中忙忙。朝哦甑巓松﹐夕把流霞觴。何當解羈紲﹐量移慰淒愴。媸作盧敖遊﹐願爲曼倩狂。長揖別臨賀﹐策馬指延唐。時攜二三子﹐葺彼山阿房。莧莧迹其故﹐余復奚所望。

過九疑山有懷晚度疑山道﹐依然想重華。雲飄上苑葉﹐雪映禦溝花。行嘆戍麾遠﹐坐令衣帶賒。交河通絕徼﹐弱水浸流沙。旅思徒漂梗﹐歸期未及瓜。兩階干羽絕﹐夜夜泣胡笳。

詠舜廟古杉總負億年質﹐髙臨千仞峯。貞心欺晚桂﹐勁節掩寒松。任彼風飆折﹐挺然霜雪衝。莖淩霄漢表﹐根蟠龍窟中。仙客頻棲舞﹐良工何渺逢。枝頭連理翠﹐擁護聖神宮。

遊九疑黃庭觀【《全唐詩》七八作駱賓王《遊靈公觀》﹐詩中字句多有異同】靈峯標舜境﹐神府枕疑川。玉殿斜臨漢﹐金堂迥架煙。斷風疏晚竹﹐流水切寒弦。別有月帔上﹐寄懷騎鶴仙。【以上《古今圖書集成山川典》一七○《九疑山部》】

江全銘旌徳縣江村人。大和間中明經科﹐官至侍禦史。性好鶴。

還故居路入丰溪上﹐超然絕世氛。懶尋書作伴﹐長與鶴爲羣。千慮淨如水﹐一身閒似云。梅花領幽賞﹐疏雪隔簾分。【嘉慶《旌徳縣誌》七《選舉》及十九《藝文》】

全唐詩續補遺卷七晚唐一

杜牧

九華山昔年幽賞快疏慵﹐每喜佳山在邑封。江上重來六七載﹐雲間略見兩三峯。淩空瘦骨寒如削﹐照水淸光翠且重。卻憶謫仙才格俊﹐解吟秀出九芙蓉。【《輿地紀勝》二二《池州》】

雍陶

句江聲秋入寺【一作「峽」】﹐雨气【一作「色」】夜侵樓。

又閉門客到常疑【一作「如」】病﹐滿院花開不似【一作「未是」】貧。【以上《雲溪友議》上《馮生佞》。又《唐詩紀事》五六﹑《詩話總龜》三《知遇門》《詩人玉屑》十《知音》《唐才子傳》七】

許渾

題陰陽井仙人修煉地﹐玉井著神功。日月雙輪見﹐陰陽兩竅通。可堪淸徹底﹐那更施無窮。尙冀丹砂力﹐當澆俗慮空。【《弘治句容縣誌》八《題詠類》】

白雲潭禪院【在寧國白雲山】一片白雲千丈峯﹐殿堂樓閣架虛空。山僧不語捲簾坐﹐遙看世間如夢中。【嘉靖《寧國府誌》卷四﹑卷五兩見】

李商隱

晉元帝廟靑山遺廟與僧鄰﹐斷鏃殘碑鎖暗塵。紫蓋適符江左運﹐翠華空憶洛中春。夜臺無月照珠戶﹐秋殿有風開玉宸。弓劍神靈定何處﹖年年春綠上麒麟。【《浩然齋雅談》】

缺題重午云陰日正長﹐佳辰早至浴蘭湯。涼風入座無消扇﹐彩索靈符映羽觴。【《錦繡萬花谷別集》】

詠雪【句】郊野鵝毛滿﹐江湖雁影空。【《合璧事類》】

詠桃【句】酥胸酣暖日﹐玉臉笑春風。【《錦繡萬花谷》】

鄭燻

桐柏觀深山桐柏觀﹐殘雪路猶分。數里踏紅葉﹐全家穿白雲。月寒巖障曉﹐風遠蕙蘭芬。明日出云去﹐吹笙不可聞。【《古今圖書集成山川典》一二六《桐柏山部》】

趙嘏

松江松江菇葉正芳繁﹐張翰逢秋憶故園。千里帆遮館娃寺﹐一川風暖采香村。潮聲漸遇仙人宅﹐鶴市曾迷子夜魂。我有五湖煙艇在﹐不堪殘日動徵鞍。【《百城水》四《吳江》】

題開元寺水閣【在宣州】年來獨向此遊頻﹐謝氏靑山與寺鄰。朱檻夜飛溪路雪﹐碧林晴隔馬蹄塵。波穿十里橋連寺﹐絮壓千家柳送春。【《輿地紀勝》一九《寧國府》】

廣陵廣陵城中饒花光﹐廣陵城外花爲墻。髙樓重重宿雲雨﹐野水灩灩飛鴛鴦。【同上三七《揚州》】

句太宗皇帝眞長策﹐賺得英雄盡白頭。【《國史補》曰「進士科得之艱難﹐其有老死於文場者﹐亦無所恨。故詩云云。」《畫墁錄》以爲趙嘏作。】

韋曾

謁天柱山眞君祠天柱吐白雲﹐仙宮隔靑靄。新亭皇黃家﹐舊封傳漢代。猶持蘋藻奠﹐永荷閻閭泰。彷佛見羣仙﹐淩風振靑佩。仰攀丹鳳翼﹐俯躍蒼龍背。暫息三峯前﹐還逐九霄外。灊嶽髙似掌﹐皖水遙疑帶。半壁風雨來﹐空林鬼神會。今我何爲者﹐赤紱仍皂蓋。遠愧黃與龔﹐流芳及千載。【《古今圖書集成山川典》八六《灊山部》】

韋膺

丫髻巖丫髻山頭殘月﹐臘巖洞口斜陽。啼鳥喚人歸去﹐此身猶在他鄕。【同上《職方典》一○二六《溫州府部》】

姚鵠

行桐柏山際海禮冰碧﹐穿雲來玉淸。千山盤鳥道﹐十里入猿聲。艸木飄香異﹐雲霞引步輕。誰言鰲頂上﹐此處是蓬瀛。【《古今圖書集成山川典》一二六《桐柏山部》】

馬戴

過灊嶽塞上徵兵久﹐淮南賦斂多。抱琴方此去﹐爲縣欲如何。灊嶽積蒼翠﹐皖溪生素波。眞君松廟近﹐公退爲誰過﹖【《古今圖書集成山川典》八六《灊山部》】

方城懷古【句】申胥枉向秦庭哭﹐靳尙終貽楚國羞。【《唐語林》二《文學》○今按﹕《全唐詩》五五六缺題﹐又無出處。】

裴休

題銅官山廟【靈佑王祠在銅陵縣銅官山】潯陽賢太守﹐遺廟古溪邊。樹影入流水﹐石門當洞天。幡花凝寶座﹐香案儼鑪煙。若到千年後﹐重修事宛然。【《嘉靖銅陵縣誌》八﹑又《嘉靖池州府誌》五】

白鹿寺釋迦瑞相詩無相無虧有相圓﹐多生檀越種因緣。三千境見閻浮土﹐丈六身畱兜率天。紺目輝騰滄海月﹐玉毫光射寶鑪煙。道人參到非非處﹐不是丹霞破佛禪。【《同治湖南通誌》二三八《方外志寺觀益陽縣》】

張毅夫

東林寺駐旆息東林﹐淸泉洗病心。鑪峯霄漢近﹐煙樹荔蘿陰。溪浚龍蛇隱﹐嵒髙雨露侵。猿聲云壑斷﹐罄韻竹房深。欲問吾師法﹐衰年力不任。【《永樂大典》六六九九江字韻引《江州誌》】

鄭嵎

句春遊雞鹿塞﹐家在鷓鴣天。【《藝林伐山》十八】

莊南傑

寄鄭碏疊石硯歌媧皇補天殘錦片﹐飛落人間爲石硯。孤峯削疊一尺云﹐虎幹熊跪勢皆﹝彳扁﹞。半掬春泉澄淺淸﹐洞天徹底寒泓泓。筆頭搶起松煙輕﹐龍蛇怒秋云生。我今得此以代耕﹐如探禹穴披崢嶸。披崢嶸﹐心骨驚﹐坐中髣﹝髟弗﹞到蓬瀛。【《文房四譜》三《硯譜》】

英才【疑爲莊南傑之字】

明月湖醉後薔薇花歌【《文苑英華》三三七《歌行》。《全唐詩》七八五無名氏第一首】

莊布《江南余載》﹕莊布訪皮日休﹐不遇。因以書疏其短失﹐世頗傳其文。日休子光鄴嘗爲吳越王使江南﹐輒問﹕「江表何人近文最髙﹖」或對曰「近世無聞﹐惟莊布《贈皮日休書》﹐家藏一本。」光鄴大慚。○《唐摭言》卷十﹕莊布謁皮日休不遇﹐因以長書疏之﹐大行於世。

石橊歌玳瑁殼皴枝婀娜﹐馬牙硝骨綿敷裹。霜風擊破錦香囊﹐鸚鵡啄殘紅豆顆。美人擎在金盤腹﹐錯認海螺斑碌碌。滿口含嘗瓊液甘﹐一堂齒冷敲寒玉。【《古今圖書集成艸木典》二八二《石橊部》】

李忱【宣宗】

四面寺瀑布穿山度石不辭勞﹐到底還他地步髙。溪澗豈能畱得住﹐終歸大海作波濤。【《古今圖書集成職方典》七八五《安慶府部》。又《全唐詩》以前二句爲黃蘗禪師聯句﹐且文字多不同。】

溫庭筠

贈隱者楚客隱名姓﹐圍碁當薜蘿。亂溪藏釣石﹐一鶴在庭柯。敗堰水聲急﹐破窗山色多。南軒新竹徑﹐應許子猷過。【《又玄集》中】

蜂蝶【句】蜜官金翼使﹐花賊玉腰奴。【《淸異錄》三】

段成式

與溫庭筠云藍紙絕句並序。【詩見《全唐詩》五八四。現補序】一日辱飛卿九寸小紙﹐兩行親書﹐云要采箋十番﹐錄少詩稿爲。予有雜箋數角﹐多抽揀與人﹐旣玩之輕明﹐復用殊麻滑。尙愧大庾所得﹐猶至四百枚﹐豈及右軍不節﹐盡付九萬幅。因知碧雲棋上﹐重翻懊惱之辭﹐紅葉溝中﹐更擬相思之曲。固應桑根作本﹐藤角爲封﹐古拙不重蔡侯﹐新樣偏饒桓氏。何啻奔墨馳騁﹐有貴長簾﹐下筆縱橫﹐偏求側理。所恨無色如鴨卵﹐狀如馬肝﹐稱寫《璇璣》﹐且題裂帛者。予在九江﹐出意造云藍紙。旣乏左伯之法﹐全無張永之功。輒分五十枚﹐並絕句一首﹐或得閒中暫當藥餌也。【原注﹕今《飛卿集》中有《播﹝打去丁攺若﹞詞》○蘇易簡《文房四譜》四《紙譜》。】

李遠

老僧續得貴妃襪【李羣玉同作】墜仙遺襪老僧收﹐一鎖金函八十秋。霞色尙鮮宮錦靿﹐彩光依舊夾羅頭。輕香爲著紅酥踐﹐微絢曾經玉指構。三十六宮歌舞地﹐惟君獨步占風流。【《靑瑣髙議前集》六】

李羣玉

李遠獲貴妃襪【各賦詩一首】故物猶存事渺茫﹐把來忍見舊時香。拗連綺錦分奇樣﹐終合飛蟬飲瑞光。常束凝酥迷聖主﹐應隨玉步浴溫湯。如今落在吾兄手﹐無限幽情付李郎。【《靑瑣髙議前集》六】

滄洲童兒待郭伋﹐竹馬空遲畱。路指云漢津﹐誰能吟《四愁》。銀壺傲海雪﹐靑管羅名謳。賤子迹未安﹐謀身拙如鳩。分隨煙霞老﹐豈有風雲求。不逐萬物化﹐但貽知己羞。方窮力命說﹐戰勝心悠悠。不然蹲會稽﹐鉤下二五牛。所期波濤助﹐燀赫呈吞舟。【四部叢刊影宋本《李羣玉詩集》卷上】

李壽朋

送羣玉歸別業【句】秦樹有殘蟬﹐澧浦將歸客。【《輿地紀勝》七十《澧州》】

韓續

送李羣玉【句】濡毫亂灑湘江月﹐整棹輕飛澧浦船。【同上】

李頻

望南郡城【《全唐詩》引《方輿勝覽》缺題】楚地八千里﹐盤盤此都會。巍峨數里城﹐遠水相映帶。【《輿地紀勝》六五《江陵府》】

寄舊友西幹耕隱童先輩種竹參差長﹐栽松次第成。戎衣徧江漢﹐未厭子眞耕。【《四部叢刊三編》影明抄本《梨嶽詩集輯補》】

儲嗣宗

送春無語共春別﹐細腰枝上紅。來年又相見﹐還恐是愁中。【江標影刻宋本《唐五十家小集》】

霍總

九華樓東門帶溪路﹐上有三丈樓。層基接重阜﹐一覽山水周。天邊九芙蓉﹐出沒不可求。鴻驚曉霜淨﹐花明雨初收。巉然倚圭璧﹐爽气淩尊籌。主人金閨彥﹐髙興思窮幽。時來據繩牀﹐山色供遠眸。危峯曳遊雲﹐嶺月懸曲鈞。吟嘯意不淺﹐浩然追軻丘。明年雞省夢﹐肯忘江上州。

樓望樓髙九華近﹐極目望峯頂。云破松風寒﹐路濃山色迥。古剎軒層檐﹐白水浮小艇。願結一間茅﹐歸來就丹鼎。【以上《嘉靖池州府誌》八】

敬相

贈妓相牧廬州﹐有朝客畱意飲妓﹐祖送短亭﹐妓車後至﹐相贈之曰﹕望斷蘇娘小小坡﹐竹﹝上泥下土﹞金雁展輕莎。客卿幸有凝情意﹐何必臨尊始轉波﹖【《詩話總龜》二三《寓情門》引《唐賢抒情》】

鄭愚

泛石岐海此日攜琴劍﹐飄然事遠遊。臺山初罷霧﹐岐海正分流。漁浦揚來笛﹐鴻逵翼去舟。鬢愁蒲柳早﹐衣怯芰荷秋。未卜虞翻宅﹐休登王粲樓。愴然懷伴侶﹐徒爾賦離憂。【《嘉慶廣東通誌》一○一《山川略香山縣》】

劉蛻

春日遊南山【句】屏開十里畫﹐江渡兩歧風。【《輿地紀勝》一五四《潼川府》】

張演

武侯墓勛業伊周亞﹐經綸楚漢前。有才眞命世﹐無地與中天。大統《春秋》意﹐謄章《說命篇》。吾家子房後﹐千載仰英賢。【《關中勝迹圖志》二十二《漢中府古迹郊邑》】

全唐詩續補遺卷八晚唐二

李郢

贈劉郎中東南秀气動文星﹐天子應教掃內庭。湘渚雪晴孤鶴唳﹐錦江云盡一峯靑。仁含楚樹花先發﹐爽照賓筵���。��定宜端劍佩﹐上仙風骨紫蘭馨。

題水精釵脈脈兩條秋水色﹐農夫賤賣古城旁。何年偶墮靑絲髮﹐問價應齊白玉璫。插去定難分鏡彩﹐看時長似滴珠光。人間更有不足貴﹐金雀徒誇十二行。

放鷓鴣玉樓珠戶養經時﹐放出雕籠久不飛。秦地遊僧一彈指﹐楚城遷客重思歸。崗田戲下晴風暖﹐茅壠驚啼返照微。山畔家家有羅网﹐莫教傷損好毛衣。

渡淮後卻泗州秦處士淮上風吹別酒醒﹐淮南潮落見沙汀。正愁客路逢山雨﹐更憶云外臥艸亭。野鷺獨飛仙嶂綠﹐農田�植晚苗靑。何人得及秦居士﹐藥化丹砂劍有靈。

山中淸濁山中一气分﹐洞中仙籟靜時聞。竹花生����﹐桑葉抱﹝上爾下虫﹞蛾紛紛。夜月泛琴弦似磬﹐秋潭洗硯墨成云。海邊兄弟無音息﹐斜日愁看綠嶠曛。

送友生下第出關天牓無名玉未焚﹐幾飄凝淚泣靑雲。挈將孤劍家何在﹐叫斷重閽帝不聞。花笑旅人惟賴酒﹐鏡欺雙鬢莫言文。糟牀滴瀝餘聲盡﹐還典重裘又送君。

早春送友人歸江南洞庭歸客莫相催﹐予憶滄江久未回。野渡遇霜楊柳盡﹐寒郊欲雪鶺鴒來。舟依靑路帆初掛﹐鳥出紅塵眼漸開。千里同來不同去﹐莫驚愁淚濺離杯。

讀《漢武內傳》云錦囊開得畫圖﹐嶽神森聳耀靈軀。靑眞小童捧訣籙﹐紫府道士攜瓊蘇。金鼎未成悲濁世﹐玉緘時捧望靑都。一辭仙姥長昏醉﹐方朔畱言盡記無。

不睡沃洲山裏苦心人﹐十五年來少睡身。詩句每多閒夜得﹐鬢毛終爲半愁新。紛紛落燼看將久﹐歷歷寒更聽轉頻。家寄江南斷音信﹐一憑歸夢去無因。

春晚思江上舊遊寄城中知己一春江上好韶光﹐劉阮相隨醉幾場。令節輕雲著羅綺﹐曉天晴色在壺觴。紫雲樓畔金絲髮﹐紅杏園中玉輦香。是日江頭苦風雨﹐何人驚起睡鴛鴦﹖

寄友人乞菊栽【《全唐詩》八八四有缺字。第五句「及」《石渠寶笈》作「近」﹐第七句《全唐詩》缺首字「孺」﹐末句「鳩」《石渠寶笈》作「鴛」。】

送澗水陜東二十里自江南來作泠泠孤澗陜城東﹐我有飛泉此路通。行客莫驚黃葉盡﹐家山祇在白雲中。秋聲可亂鳥魚意﹐遠色偏依蒲稗叢。過去多應不相待﹐殷勤重掬灑西風。

五湖冬日楚人家住五湖東﹐斜掩柴門水石中。獵獵夜山明遠燒﹐騷騷寒葦動疏風。園林向臘停霜果﹐葭菼和煙宿暝鴻。範蠡扁舟不知處﹐一將前事話漁翁。

江南冬日喜遇故人江南木落塞鴻飛﹐江漢離人久未歸。客捨無成重相見﹐雪天畱宿可相違。篇章只使容顏攺﹐名利空教翰墨稀。終擬全家漾舟去﹐五湖髙掩白雲扉。

春夜街鼓初殘百八聲﹐小園芳樹宿孤鶯。人回野寺昏昏醉﹐月照閒房悄悄明。杏酪香濃寒食近﹐梨花影散夜風輕。誰家靜撚參差管﹐一曲《霓裳》學鳳淸。

雨夜蛩聲雨思夜迢迢﹐空館何人問寂寥。寒燭細煙搖寢幌﹐濕螢微影綴芭蕉。正當孤枕鴻初過﹐況復窮居葉盡凋。閒憶秋江釣船裏﹐灑篷沾浪聽蕭蕭。

送僧遊天臺【《全唐詩》五九○題作《送圓鑑上人遊天臺》。末句《石渠寶笈續編》作「幽澗泠泠竹室開」】

試日上主司侍郎十年多病到京遲﹐到日風霜逼試期。綫不因鍼何處入﹐水難投石古來知。靑煙羃羃寒更恨﹐白髮星星曉鏡悲。可惜龍門好風水﹐何人一爲整鱗鬐。石帆山下有靈源﹐修竹茅堂寄此村。閉戶偶多鄕老譽﹐讀書精得聖人言。來時已作靑雲意﹐試夜憂生白髮根。十五年餘詩弟子﹐名成豈合在他門。

送李商隱侍禦奉使入關梁園相遇管弦中﹐君踏仙梯我轉蓬。《白雪》詠歌人似玉﹐靑雲頭角馬生風。相逢幾日虛懷待﹐賓幕連期醉蝶同。如有扁舟棹歌思﹐題詩時寄五湖東。

板橋重送梁苑城西蘸水頭﹐玉鞭公子醉風流。幾多紅粉低鬟恨﹐一部淸商駐拍畱。王事有程須仃仃﹐客身如夢正悠悠。洛陽浸畔逢神女﹐莫墜金樓醉石橊。

紫極宮上元齋日呈諸道流【《全唐詩》「日」作「次」。又詩中第五句「風拂亂燈山磬曙」﹐《全唐詩》缺「曙」字】

贈羅道士子訓成仙色似花﹐每人思見禮煙霞。气呵雲液變白髮﹐爪入水精嘗綠瓜。五嶽眞官隨起坐﹐百年風燭笑榮華。明朝又跨靑騾去﹐三十三家到幾家﹖

終南山終南雨後絕纖埃﹐太乙先生石室開。漢史煙霞通楚塞﹐秦風章句有條梅。歸逢四皓收靈術﹐幾見千官祝壽杯。會得功成畢婚嫁﹐幅巾藜杖獨歸來。

春山夜雨詩成數盞兀忘思﹐瞑目昏昏倒接﹝�離﹞。無病無愁且須醉﹐好風好月更何爲。長畱酒在花堆雪﹐不厭身閒鬢聚絲。一夕春山到明坐﹐杜鵑啼歇麑啼時。

驪山懷古【五首】武帝尋仙駕海遊﹐禁門髙閉水空流。深宮帶日年年靜﹐翠柏凝煙夜夜愁。鸞鳳影沈歸萬古﹐歌鐘聲斷夢千秋。晚來惆悵無人會﹐雲水猶飛傍玉樓。煙深樹老蔽蒼蒼﹐樓殿參差隱夕陽。白玉砌寒苔自碧﹐眞珠簾斷月無光。驪山南去侵天盡﹐渭水東流入海長。惟有春風舊情在﹐不將花艷出宮墻。紫府靈壇降玉眞﹐華淸臺殿影長新。雪翻曉艷禦階秀﹐風送夜香宮樹春。杉桂靜同無夢客﹐煙花深似有愁人。自從霜落芙蓉死﹐空使秦山鬼哭頻。碧瓦雕墻擁翠微﹐泉聲一去杳難期。不聞緱嶺仙成日﹐空想鈞天夢盡時。靑嶂淺深當雨靜﹐古松疏密向風悲。近來顏色無傾國﹐更鎖宮門欲待誰﹖當時事事笑秦皇﹐今日追思倍可傷。珠玉影搖千樹冷﹐綺羅風動滿川香。𨿽名金殿長生字﹐誤說茅山不死方。獨向逝波無問處﹐古槐花落路茫茫。

夜思軒墀寂寞夜如何﹐沙渚頻驚候雁過。一點秋燈人夢覺﹐萬重寒葉雨聲多。酒衝肺腑愁生病﹐詩役心神漸有魔。出戶漫漫天未曉﹐空山誰聽《飯牛歌》﹖

贈李商隱贈佳人金珠約臂近笄年﹐秋月嫦娥漢浦仙。云發膩垂香﹝�朵﹞妥﹐黛眉愁入翠連娟。花庭避客鳴環佩﹐鳳閣持杯泥管弦。聞道彩鸞三十六﹐一雙雙映碧池蓮。

傷賈島無可【《全唐詩》五九○收此詩﹐文字異同較多﹐故重錄】卻到城中【﹝《全唐詩》作「京師」﹞】事事傷。惠休歸去【寂】賈生亡。誰人收得章句【文章】篋。獨我重【來】經苔蘚房。一命未沾爲逐客。萬緣初盡別空王。蕭蕭竹塢殘【斜】陽在。葉拂【覆】閒階雪擁墻。

闕題一道春江枕驛樓﹐聞君此處泊行舟。花當粉檻人閒立﹐燕拂靑蘋水漫流。芳艸引歸南國夢﹐和風吹起故園愁。余今自是迷津者﹐爲勸王孫莫遠遊。

闕下獻楊侍郎滄洲垂釣本無名﹐十月風霜偶到京。羸馬未曾諳道路﹐片文誰爲達公卿﹖聽殘曉漏愁終在﹐畫盡寒灰計不成。心苦篇章頭早白﹐十年江漢憶先生。

江州城樓灘頭獨鳥立枯楂﹐灘上行人踏淺沙。秋色池塘無限艸﹐夕陽門外幾千家。寺連山谷松聲遠﹐川繞閻閭水勢斜。常恐郡城砧杵動﹐秋風吹盡古槐花。

春日題園林東園落盡綠絲長﹐風觸誰家酒甕香。紅粉人閒教鸚鵡﹐碧波池暖漾鴛鴦。新蒲長疾看齊岸﹐晚蝶飛髙欲過墻。記取因逢賣樵客﹐囑教春暮采松篁。

贈建陽門外柳千條﹐斜插鸞篦小錯刀。紫袖握蟬聲欲絕﹐紅巾撲蝶勢潛髙。愁眉對照煙江柳﹐嫩臉初開露井桃。閒把金釵惱鸚鵡﹐亂聲啞嘎落輕毛。【以上《祕殿珠林石渠寶笈續編》】

平望驛感先輩李從實處士周﹝金共﹞二故人蘆葦風多驛堠長﹐昔年攜手上河梁。靑雲才子鴛鴻季﹐白石山人芝木香。華驥欲陪先道路﹐大川斯濟戢舟航。少微星沒桂枝重﹐正掛孤帆過水鄕。【《百城煙水》四《吳江》】

全唐詩續遺補卷九晚唐三

李漼【懿宗】

賞花短歌長生白﹐久視黃﹐共拜金剛不壞王。【謂菊花也。《淸異錄》二】

皮日休

題惠山泉【二首】丞相長思煮泉時﹐郡侯催發只憂遲。吳關去國三千里﹐莫笑楊妃愛荔枝。馬卿消瘦年才有﹐陸羽茶門近始閒。時借僧鑪拾寒葉﹐自來林下煮潺湲。【元《無錫縣誌》卷四上辭章詠歌。又明《弘治無錫縣誌》二八《詞章》】

泰伯廟蠻荊古服屬南荒﹐大聖開基辟艸堂。載造文明追二帝﹐尙餘揖讓補三王。

望虞亭盤回曲澗數峯靑﹐云護皇山一古亭。千里月明回首望﹐飛煙衝起海虞濱。【以上淸初《梅裏志》三《詩》】

陸龜蒙

松江秋書張翰深心怕禍機﹐不緣蒓脆與鱸肥。如何徇世浮沈去﹐可要拋官獨自歸﹖風度野煙侵醉帽﹐雨來秋浪濺吟衣。無人好尙無人責﹐吟嘯低頭又掩扉。【《百城煙水》四《吳江》】

蓬傘吾江善編蓬﹐圓者柄爲傘。所至以自隨﹐淸陰覆一墠。自吾爲此計﹐蓑笠��短。何須詣亭陰﹐風雨皆足緩。

謝人詩卷【句】談仙忽似朝金母﹐說艷渾如見玉兒。【以上吳聿《觀林詩話》】

司空圖

﹝恐去心攺言﹞光大師艸書歌羸病愛師書勁逸﹐翻作長歌助狂筆。乘髙擂鼓震川原﹐驚迸驊驑幾千匹。落筆縱橫不離禪﹐方知艸聖本非顚。歌成與掃松齋壁﹐何似曾題《說劍篇》。【《六藝之一錄》二九○引朱長文《墨池編》十三原書目錄作﹝恐去心攺言﹞光詩】

恭州界【舊《圖經》及《寰宇記》《九域志》皆曰渝州﹐《輿地廣記》曰恭州。】山容地脈本淸涼﹐不解爲霖卻作湯。艸木龜魚困燻煮﹐漫贏塵垢涴僧坊。【《輿地紀勝》一七五《重慶府》】

春晚【句】憑髙憐酒韻﹐引滿未能已。

撫事寄同遊【句】春添茶韻時過寺。【以上元李治《敬齋古今黈逸文》二】

汪遵遵﹐宣城人﹐與許棠同鄕。幼爲小吏。咸通七年登進士第。流寓楚卒。王漁洋《五代詩話》作楚人。

過平泉莊李朱﹝厔去至攺圭﹞【﹝徳裕﹞】平泉莊﹐佳景可愛。洛中士人詫於汪江遵﹐遵有詩曰﹕平泉風景好髙眠﹐水色風光滿目前。剛欲平他不平事﹐至今惆悵滿南遷。【今按﹕此一首與《唐詩紀事》及《全唐詩》字句多不同。】

又過楊相宅倚伏從來事不遙﹐無何平地起靑霄。才到靑霄卻平地﹐門對古槐空寂寥。【以上《詩話總龜》二四《感事門》引《唐賢抒情》】

童漢卿【《全唐詩》作「翰卿」】

句願假中流便﹐滋玆發棹歌。【《古今圖書集成友誼典請托部》選句】

顧云

詠柳灞橋晴來送別頻﹐相偎相依不勝春。自家飛絮猶無定﹐爭把長條絆得人。【《詩話總龜》二一《詠物門》引羅隱《續本事詩》】

李山甫

代張孜幻夢李白歌天使翰林生我前﹐相去歿【一作「後」】來二百年。英神傑【一作「絕」】气歸玄天﹐日月星辰空蹙然。我識翰林文﹐不識翰林面。上天知我憶其人﹐使向人間夢中見。瑞光閃爍天關【一作「門」】開﹐五云著地長裾來。華山秀作英雄骨﹐黃河瀉作縱橫才。巍峨宛似神仙客﹐一段風雷扶气魄。低頭語了卻擡頭﹐指點胸前稱李白。夢中一面何殷勤﹐髙吟大語喧靑雲。自言天府偶閒暇﹐與我握手論髙文。一論耳目淸﹐再論心骨驚﹐豁如混沌初鑿破﹐天地海嶽何分明。利若劍戟堅﹐健如﹝札去木攺虫﹞龍爭﹐神機聖法說略盡﹐造化與我新精靈。不問塵埃人﹐不語塵埃事﹐樽前酒半【一作「半日」】空﹐歸云掃筵起。自言天上作先生﹐許向人間爲弟子。夢破靑霄春﹐煙霞無去塵。若誇郭璞五色筆﹐江淹卻是尋常人。【《鑑誡錄》九《夢太白》】

胡曾

緱山緱山崗翠孕仙靈﹐古柏新松滿洞馨。借問吹笙王子晉﹐定從何處上�冥。【《四部叢刊三編》影宋鈔本《胡曾詠史詩》三】

方幹

懷桐江舊居長向新郊話故園﹐四時淸峭似山源。春潮撼動鶯花郭﹐秋雨閒藏砧杵村。市井多通諸國貨﹐鄕音自是一方言。此中別有無歸計﹐惟把歸心付酒尊。

贈桐溪主人嶺猿沙鶴似同遊﹐竹汊荷灣可漾舟。更入深溪見溪主﹐蒼苔石上臥垂鉤。【《嚴陵集》二】

李騭騭﹐開成時爲荊南判官﹐咸通中擢太常少卿﹑弘文館學士。出爲江南西道都團練觀察處置等使﹑檢校左散騎常侍兼洪州刺史﹑禦史中丞。【﹝《全唐文》七二四﹞】

題惠山寺詩並序大和五年四月﹐予自江東將西歸涔陽﹐路出錫邑﹐因肄業於惠山寺。居三歲﹐其所諷念《左氏春秋》《詩》《易》及司馬遷班固史﹑屈原《離騷》﹑莊周﹑《韓非》﹑書記﹐及著歌詩數百篇。其詩凡言山中事者﹐悉記之於屋壁﹐文則不載。其寺會昌末經廢毀﹐屋室殆無存者。去年蒙恩自禁職出鎭鍾陵﹐鍾陵與毘陵路【﹝一作地﹞】不相遠﹐而惠山居其屬邑間。其寺後置。會錫邑宰去年過此﹐畱宴數日﹐今於予爲故人﹐因寓書請再題焉。嗚呼﹗自太和癸丑至咸通己丑﹐三紀余矣。念邑中居人與僧居在惠山﹑興寧兩寺者﹐今無人焉。染翰增悲﹐復何言耳。咸通十年二月一日﹐江南西道都團練觀察處置等使﹑中散大夫﹑檢校左散騎常侍﹑使持節都督洪州諸軍事兼洪州刺史﹑禦史中丞﹑上柱國﹑賜紫金魚袋李騭題記。

讀惠山若冰師詩集因題古院【一作「故園」】五首【前三首《全唐詩》已收】陰陰垂露迹﹐苔壁幾年書。種樹靑松老﹐傳衣白髮居。字工窮八體﹐詩律繼三閭。豈是多年學﹐眞空任性余。常聞鑿洞碑﹐此立爲冰師。意刻山泉解﹐功深造化疑。碧雲終一謝﹐飛錫久無期。惆悵人間世﹐空傳樂府詞。【元《無錫縣誌》卷四上《辭章詠歌》﹑又明《弘治無錫縣誌》二八《詞章》】

晨過昌師院【《全唐詩》二七一作竇詩。《縣誌》第八句「滿」作「漏」○同前】

羅鄴

九華山協濟祠靈廟門依山半開﹐松庭瀟灑絕塵埃。時聞樵者經過說﹐數有神仙變化來。龍起陰雲生畫壁﹐鳥歸寒粟落蒼苔。自從鼓吹喧闐日﹐千里封疆不復災。【《嘉靖池州府誌》五。又《圖書集成職方典》八一○《池州府部》】

化城寺慶雲生處梵王宮﹐躡磴攀蘿一徑通。金殿忽開靑嶂裏﹐天人疑在白雲中。秋霄爽朗空潭月﹐暑气蕭寥古柏風。況是慈悲淸淨地﹐香煙像設固無窮。【《九華山誌》八】

周朴

謝友人惠箋紙並筆範陽從事獨相憐﹐見惠霜毫與彩箋。三副緊纏秋月兔﹐五般方翦蜀江煙。宵徵覺有文通夢﹐日習慚無子諒篇。欲著不將兩處用﹐歸山閒向墨池前。【蘇易簡《文房四譜》四《紙譜》】

溫憲【庭筠子】

梨花綠陰寒食晚﹐猶自滿空園。雨歇芳菲白﹐蜂稀寂寞繁。一枝橫野路﹐數樹出江村。悵望頻回首﹐何人共酒尊。【《古今圖書集成艸木典梨部》】

盧攜

畱贈司空圖盧相攜還朝﹐過陜虢﹐訪圖﹐深愛重﹐畱詩曰﹕氏族司空貴﹐官班禦史雄。老夫如且在﹐未可嘆途窮。【《北夢鎖言》三及《唐才子傳》司空圖下。《全唐詩》有此詩﹐與《紀事》同依據《南部新書》甲﹐多異文﹐故重錄。】

路巖

贈妓行雲等感恩多詞【句】【路侍中巖﹐風貌之美﹐爲世所聞。鎭成都日﹐委執政於孔目吏邊咸﹐以官妓行雲等十人侍宴。移鎭渚宮日﹐於合江亭離筵﹐贈行雲等《感恩多》詞。有「離魂」云云。至今播於倡樓也。】離魂何處斷﹖煙雨江南岸。【《唐語林》四《容止》《北夢瑣言》三】

吳融

西昌新亭【句】暖漾魚遺子﹐晴遊鹿引麛。【《唐詩紀事》五八《李洞》】

王駕

永和縣上巳記得蘭亭祓禊辰﹐今朝兼是永和春。一觴一詠無詩侶﹐病倚山窗憶故人。【桑世昌《蘭亭考》十二】

唐廩

冬日書黎少府山齋愛此林亭絕﹐重遊亦似新。山秋同鶴過﹐水落見魚頻。映沼荷全綠﹐侵檐柳尙春。惜哉無別墅﹐共作白雲人。

云蓋山泉危嶠髙髙幾十層﹐梵王宮裏一泉澄。引來石竇明如玉﹐瀉落山廚冷似冰。淨影不關秋賦客﹐淸音時警夜禪僧。從玆渡口潺湲去﹐勢入滄溟豈可仍。

題蔡處士居一畝周旋幾十家﹐舂輪相次好生涯。鷓鴣近晚啼深竹﹐鸂鶒新晴立淺沙。沃衍共知多黍稷﹐寬平仍覺富桑麻。當年何事拋耕釣﹐木笏藍衫兩鬢華。【以上《純常子枝語》四十引《萍鄕縣誌》】

唐備備﹐龍紀元年進士。工古詩﹐多極諷刺﹐頗幹教化﹐非浮艷輕斐之作。

別家【句】兄弟惜分離﹐揀日皆言惡。【《唐才子傳》九】

諭坦之

送友人南中訪舊知【《全唐詩》五四三作諭鳧詩。第五句「急」《文苑英華》作「接」○《文苑英華》二八二《送行》】

裴說

上嶽守入郭寬萬里﹐嶽陽堪畫圖。及窺賢太守﹐不見洞庭湖。【《輿地紀勝》六九《嶽州》】

句自己情𨿽切﹐他人未肯忙。【《老學庵筆記》四】

張爲

題建造寺疊嶂橫空向郡西﹐迥然髙峭眾山低。樹梢缺處見城郭﹐日影落時聞鼓鼙。【《輿地紀勝》卷一三○《福建路泉州》】

宿江館【句】吟登晚驛亭﹐醉罷紅燈落。【《詩學指南》四】

韓氏﹝附於佑﹞於佑爲儒士﹐曾晚步禦溝﹐臨流浣手﹐取得有題詩之秋葉﹐蓄於書笥寶之。佑亦題二句﹐書於紅葉﹐置禦溝上流水中﹐流入宮中。韓氏得紅葉後又題一詩藏篋中。韓氏爲僖宗時宮女﹐後帝禁宮人三千餘得罪﹐使各適人﹐寄居河中貴人同姓韓泳家。佑後累舉不捷﹐乃依韓泳門館。泳令人通媒妁﹐助佑與韓氏成婚。泳開宴時﹐韓氏又索筆爲詩一首。詩均見下。僖宗幸蜀後還西都﹐佑以從駕得官﹐爲神策軍虞候。紅葉題詩《全唐詩》七九七作宣宗宮人詩。僅「流水何太急」一首﹐無以下各詩。

於佑題紅葉二句曾聞葉上題紅怨﹐葉上題詩寄阿誰﹖

得於佑題詩後又作詩獨步天溝岸﹐臨流得葉時。此情誰會得﹖腸斷一聯詩。

婚宴席上索筆爲詩一聯佳句題流水﹐十載幽思滿素懷。今日卻成鸞鳳友﹐方知紅葉是良媒。【《靑瑣髙議前集》】

可朋【僧】

觀夢龜艸書欲盡金鍾數斗餘﹐從容攘臂立踟躕。先教侍者濃磨墨﹐不揖傍人欻便書。畫狀倒松橫洞壑﹐點﹝上分下鹿﹞飛石落空虛。興來亂抹亦成字﹐祇恐張顚顚不如。【《六藝之一錄》二九四引陳思《書苑菁華》】

崔錡

嶽陽悼賈島【《全唐詩》七六八作安錡《題賈島墓》﹐末一字「忡」﹐《鑑誡錄》作「﹝�冬﹞」】【崔錡評事倅嶽陽日﹐爲詩悼賈島。嶽陽﹐普州地名。今因創墓在嶽陽山上﹐山下有嶽陽池。○《鑑誡錄》八《賈忤旨》】

韓喜

水【《文苑英華》又有《柳》《松》二首﹐《全唐詩》均作韓漑﹐應別出互見。】方圓不定性空求【柔】﹐東注滄溟早晚休。髙截碧塘長耿耿﹐遠飛靑嶂更悠悠。瀟湘月浸千年色﹐夢澤煙含萬古愁。別有嶺頭嗚咽處﹐爲君分【更】作斷腸流。【《文苑英華》一六三《地部》。又《詩話總龜》二一《詠物門》引《續本事詩》】

歸處訥處訥﹐吳人﹐侍郎融之曾孫。多遊秦隴﹐言足是非﹐在事者無不以金帛酒食彌縫之﹐畏其詠也。

見人衣鮮華作詩昂藏騎馬出朱門﹐服色鮮華不可論。盡是殺人方始得﹐一絲絲上有冤魂。

詠虺漢黃巢犯京後﹐守亮﹑守信等悉爲楊軍容復恭義兒﹐勢奪諸侯﹐亦一時之威也。歸有不平之色﹐詠虺漢以刺之曰﹕艸頭灰面惡形儀﹐盡是軍容表裏兒。昔日水牛攀角上﹐而今細馬劈腰騎。錢多內藏猶嫌少﹐位等三公尙厭卑。更有一般堪笑處﹐鍍金牙齒咬銀匙。

詠姦漢輕唇利舌傍侯門﹐送諂承顏日月新。愛與大官添弟子﹐能將小藥獻夫人。秤頭不放分毫過﹐對面常如割骨貧。更有一般姦太﹝日煞﹞﹐聚錢惟趁買金銀。

代村婦詠邊將紫袍金帶不須誇﹐動便經年鎭海涯。爭似我家田舍婿﹐朝驅牛去暮還家。

詠石校書【欽若】石校書﹐本東川人。文章四六﹐與王超齊名。天復初應舉﹐值大駕東遷﹐蜀路不通﹐干戈繼起﹐遂客寄天水﹐荏苒一紀有餘。後知父亡﹐方乃舉慟﹐廣於寺院追薦懺罪而已。歸與石遽因小﹝阡去千攺巢﹞﹐荼毒詠之。石氏聲名﹐因玆減價。詩曰﹕十二年來匿父喪﹐三年之罪遣誰當。如今追薦應無益﹐已被牛頭煮幾場。【以上《鑑誡錄》十《歸生刺》】

張彥修

遊四頂山【《方輿勝覽》﹕四頂山在合肥縣東南。《寰宇記》作四鼎。《郡國志》云﹕魏伯陽煉丹之所。】翠巒齊聳壓平湖﹐晚綠朝紅畫不如。寄語商山閒四皓﹐好來各占一峯居。【《光緒重修廬州府誌》六《山川志》上】

小白【嘗居南嶽】

羅浮危閣閒登思渺漫﹐九天如在掌中看。遊人莫著單衣去﹐六月飛雲帶雪寒。

中閣稜層髙閣倚巖扃﹐俯瞰塵寰仰摘星。晝夜泉聲混天樂﹐遊人好向靜中聽。【以上《羅浮志》十《詩》】

宿金庭觀【在嵊縣東南七十二里】羽客相畱宿上方﹐金庭風月冷如霜。直饒人世三千歲﹐未抵仙家一夜長。【《嘉慶浙江通誌》二三一《寺觀》】

淸尙

贈樊川長老【《全唐詩》八二五作可止詩○《瀛奎律髓》四七《釋梵類》】

全唐詩續補遺卷十五代

李琪

詠石硯遠來柯嶺外﹐近到玉堂間。乍琢文猶澀﹐新磨墨尙慳。不能濡大筆﹐何要別秋山。【《文房四譜》三《硯譜》】

楊煥【太常少卿】

梁宗廟樂舞辭【《舊五代史樂志》曰「梁開平初﹐太祖受禪﹐始建宗廟﹐凡四室﹐每室有登歌﹑酌獻之舞﹕肅祖宣元皇帝室曰《大合之舞》﹐敬祖光獻皇帝室曰《象功之舞》﹐憲祖昭武皇帝室曰《來儀之舞》﹐烈祖文穆皇帝室曰《昭徳之舞》﹐登歌樂章各一首。」《五代會要》七《廟樂》曰「太常少卿楊煥撰。」】大合舞【獻肅祖】象功舞【獻敬【恭】祖】來儀舞【獻憲祖】昭徳舞【獻烈祖○《樂府詩集》十二。詩見《全唐詩》十六《郊廟歌辭》】

孫偓【字龍光﹐乾符五年狀元】

致李深之鄭舉舉﹐巧談諧﹐常有名賢醵宴。乾符中﹐狀元孫偓頗惑之﹐與同年數人﹐多在其捨。一日﹐同年宴﹐而舉舉有疾不來﹐遂令同年李深之邀爲酒糾。坐久﹐狀元乃吟一篇曰﹕南行忽見李深之﹐手舞如蜚令不疑。任爾風流兼蘊藉﹐天生不似鄭都知。【曲內妓之頭角者爲都知。《北裏志》】

韋洵美洵美﹐後梁開平歲及第。鄴王羅紹威辟爲從事﹐不受。

答崔素娥【《全唐詩》名媛有崔素娥《別韋洵美詩》﹐韋詩以小字附後。】別恨離羣自古聞﹐此心難捨意難論。承恩必若頒時服﹐莫使沾濡有淚痕。【《全五代詩》八詳引《侍兒小名錄》】

假僧榻悶吟四壁紛紛蟋蟀聲﹐背燈欹枕夢難成。人間有此不平事﹐何處人能報不平。【《萬首唐人絕句》四十《鬼詩》】

淸瀾【僧】淸瀾大徳﹐歙縣興唐寺僧﹐性孤髙。與婺州僧貫休以詩文往還。精舍往往有瀾所爲碑。

答杜荀鶴【句】杜荀鶴贈詩云「祇恐爲僧心不了﹐爲僧心了總輸僧。」瀾答詩云﹕如何卽是僧心了﹐了得何心是了僧﹖【《輿地紀勝》二十《徽州仙釋》。又見弘治《徽州府誌》十。又康熙《志》十八】

楊凝式

上張相【石晉時﹐張相從恩自南院宣徽使官才檢校司徒權西京畱守。到洛陽後未久﹐少師自東京得假﹐往洛陽數日﹐寄上張相云云。張公知其貧﹐贈遺甚厚。】南院司徒鎭洛京﹐未經三月政聲成。四方羣後皆如此﹐端坐庸夫見太平。【《全五代詩補遺》引《洛陽縉紳舊聞記》】

唐朝美【莊宗時伶人】

詠橘【莊宗小酌﹐進新橘﹐命諸伶詠之。唐朝美詩先成云云。帝大笑﹐賜所禦軟金杯。】金香大丞相﹐兄弟八九人。剝皮去滓子﹐若个是汝身。【《全五代詩》九引《淸異錄》二】

和凝﹝以下後晉﹞

洋川自陪臺旆到洋川﹐兩載優遊漢水邊。官閒最好遊僧捨﹐江近應須買釣船。更待浹旬無事後﹐徧題淸景作詩仙。

題眞符縣【句】𨿽有黃金額﹐其如赤子貧。【以上《輿地紀勝》一九○《洋州》】

陶晟﹝以下後漢﹞晟﹐虢州人。漢髙祖卽位﹐以勸進功授虢州刺史。罷郡﹐由環衛出爲蕃方副車軍司馬﹐終於荊州副使知州事。有集。

句河經蕃地濁﹐山到漢家靑。

又擬拋丹禁去﹐試著白衣看。【以上《全五代詩補遺》引《洛陽縉紳舊聞記》】

馮道﹝以下後周﹞

舌口是禍之門﹐舌是斬身刀。閉口深藏舌﹐安身處處牢。【《古今圖書集成人事典》一四《口部》】

李九齡

透明巖【亦名棲眞巖﹐在大蓬山﹐前視空曠﹐俯瞰縣郭。天气淸明﹐渠﹑達諸山﹐隱隱可數。縣令李九齡詩云云。】乍脫塵埃夢寐安﹐透明巖上一開顏。晚霞收處似聞雁﹐遠目盡時猶有山。仙迹不隨巖桂老﹐禪心長共嶺雲閒。【《輿地紀勝》一八八《蓬州景物》】

李度度﹐顯徳中舉進士。

句【度﹐工詩﹐有句云云﹐人多誦之。王朴爲樞密﹐止以此一聯薦於申文炳知舉﹐遂擢爲第三。人嘲曰「主司只誦一聯詩。」】醉輕浮世事﹐老重故鄕人。【《玉壺淸話》七】

田敏敏﹐淄州鄒平人。梁貞明中登科﹐畱爲國子四門博士。後唐天成初﹐攺爲尙書博士﹐又爲國子博士﹐轉屯田員外郎﹐兼太常博士。攺戶部員外郎。淸泰初﹐遷國子司業。晉天福四年授祭酒﹑檢校工部尙書﹐兼戶部侍郎。開運初﹐遷兵部侍郎﹑充弘文館學士﹐攺授檢校右僕射﹐復爲祭酒。漢幹佑中﹐拜尙書右丞﹑判國子監。周廣順初﹐攺左丞﹐遣使契丹。世宗卽位﹐拜太常卿﹑檢校左僕射﹐加司空。顯徳五年﹐上章請老﹐遷工部尙書﹐攺太子少保致仕﹐歸淄州別墅。恭帝卽位﹐加少傅。開寶四年卒﹐年九十二。

明徳舞【後周宗廟樂舞辭。太祖廟堂】【《五代會要》七《廟樂》曰「太祖聖神恭肅文武孝皇帝廟室酌獻舞《明徳之舞》﹐登歌樂章一首﹐太常卿田敏撰。﹝參《舊五代史》一四四《樂志》﹞】惟彼岐陽﹐徳大流光。載造周室﹐澤及遐荒。於鑠聖祖﹐上帝是皇。乃聖乃神﹐知微知章。新廟弈弈﹐丰年穰穰。取彼血膋﹐以往烝嘗。黍稷惟馨﹐籩豆大房。工祝致告﹐受福無疆。【《樂府詩集》十二《郊廟歌辭》】

獨孤貞節

瘞筆磚文【趙光逢薄遊襄漢﹐濯足溪上﹐見一方磚類碑﹐上題字云云。獨孤貞節立。磚後積土如盎﹐微有苔蘚﹐蓋好事者瘞筆所在。】禿友退鋒郎﹐功成鬢髮傷。冢頭封馬鬣﹐不敢負恩光。【《淸異錄》四】

陶谷谷﹐字秀實﹐邠州新平人。本唐彥謙之孫﹐避晉諱攺姓陶。歷仕晉﹑漢至周﹐爲兵部侍郎﹑翰林承旨。入宋﹐加尙書﹐卒贈右僕射。所著有《淸異錄》。

春【一作「風」】光好【今按﹕《全宋詞》亦未收﹐故補之】【谷爲學士﹐奉使。恃上國勢﹐下視江左﹐辭色毅然不可犯。韓熙載命歌妓秦弱蘭詐爲驛卒女﹐每日敝衣持帚灑掃﹐陶悅之﹐與狎﹐因贈一詞﹐名《春光好》云云。明日﹐後﹝一作中﹞主設宴於澄心堂﹐陶辭色如前。乃命弱蘭歌前闋勸酒﹐陶大醉﹐爲主禮所薄﹐卽日還朝﹐止遣數小吏餞於郊亭。迨歸京﹐鸞膠之曲已喧﹐陶因是竟不大用。】好因緣﹐惡因緣﹐柰何天﹐只得郵亭一夜眠﹐別神仙。琵琶撥盡相思調﹐知音少。待【一作「安」】得鸞膠續斷弦﹐是何年﹖【《玉壺淸話》四﹐參《南唐近事》二】

獻詩吳越王【句】【陶谷又嘗奉使兩浙﹐獻詩二十韻於錢俶﹐其末云云。時谷官是丞郎﹐職爲學士﹐奉命小邦﹐獻詩已是失體﹐復有掃門之句﹐何辱命之甚也。】此生頭已白﹐無路掃王門。【《國老談苑》一】

張振祖

句沙門愛英﹐住池陽村﹐示人之語曰「萬論千經﹐不如無念無營。」時郡娼滿瑩娘﹐多姿而富情﹐眞妓女中麟鳳。進士張振祖以無念無營﹐有情有色﹐制一聯云﹕門前艸滿無無老﹐牀底錢多有有娘。【《淸異錄》一】

胡嶠嶠﹐宿學雄材﹐未達﹐爲耶律徳光所虜。北去後﹐間道復歸。

飛龍澗飲茶【句】沾牙舊姓餘甘氏﹐破睡當封不夜侯。【《淸異錄》四】

法常

朗吟河陽釋法常﹐性英爽﹐酷嗜酒﹐無寒暑陰雨常醉﹐醉卽熟睡﹐覺卽朗吟曰﹕優遊﹝麥曲﹞世界﹐爛熳枕神仙。【《淸異錄》四】

福全

湯戲【注湯幻茶】饌茶而幻出物象於湯麵者﹐茶匠通神之藝也。沙門福全生於金鄕﹐長於茶海﹐能注湯幻茶成一句詩﹐並點四甌。共一絕句﹐泛乎湯表﹐小小物類﹐唾手辦耳。檀越日造門求觀湯戲﹐全自詠曰﹕生成盞裏水丹靑﹐巧畫工夫學不成。卻笑當時陸鴻漸﹐煎茶贏得好名聲。【《淸異錄》四】

龔霖

詩【句】但有路可上﹐更髙人也行。【《老學庵筆記》四】

張文伏

蒼嶺絕壁不可攀﹐懸崖不可下。路險心自平﹐由來無取捨。穩穩須教著步行﹐前途荊棘胡從生﹖【《古今圖書集成山川典》一二○《括蒼山部》】

全唐詩續補遺卷十一十國一

楊溥【後主】以下吳

渡江【《十國春秋》三。前四句引《江表誌》﹐後四句引《五國故事》。吳任臣按﹕《南唐書》此李后主詩也﹐後人誤以爲吳睿帝作】【《全唐詩》八作南唐後主李煜詩﹐題下注云﹕《江表誌》作吳讓皇楊溥詩﹐題作《泰州永寧宮》。第四句「殿」﹐《十國春秋》作「榭」﹐第五﹑六二句爲「煙凝楚岫愁千點﹐雨滴吳江淚萬行。」末句「閒坐」作「端坐」。】

殷文圭

樓上看九華【三首】九朵連云勢欲騰﹐鳥飛難到最髙層。誰家寫在屏風上﹐巖下松間盡九僧。九條寒玉罩雲中﹐雨外霞分海日紅。疑是巧人新畫出﹐與他天柱作屏風。四顧巒峯峭莫羣﹐翠峯長與曉光分。盡分明處要淸白﹐獨倚靑天絕片雲。【《嘉靖池州府誌》八。又《九華山誌》八有一三兩首】

黃冠道人道人不知其名﹐自云鍾離人。

歌【二章】【髙祖行密攺元開國時﹐廣陵殷盛﹐士庶駢闐。道人狀如病狂﹐手持一竿﹐竿頭懸一木﹐刻爲鯉魚形﹐行歌於市云云。其類此意者﹐凡數十章﹐時人莫能曉。後徐知誥禪代﹐復姓李氏﹐其言始應。】盟津鯉魚肉爲角﹐濠梁鯉魚金刻鱗。盟津鯉魚死欲盡﹐濠梁鯉魚始驚人。橫排三十六條鱗﹐个个圓如紫磨眞。爲甚竿頭挑著定﹐世間難遇識魚人。【《十國春秋吳》十二。又《全五代詩》二十三轉引】

李璟【中主。嗣主。】以下南唐

應天長【後主云「先皇禦制歌詞。」墨迹在晁公畱家○王國維輯《南唐二主詞》。今按﹕《全唐詩》八八九作李煜詞】

李煜【後主】

金銅蟾蜍硯滴銘捨月窟﹐伏棐幾﹐爲我用﹐貯淸泚。端溪石﹐澄心紙﹐陳玄氏﹐毛錐子。微我潤澤烏用汝﹐同列無嘩聽驅使。【《五代詩話》一】

子夜歌【《全唐詩》八九九詞句只存首二句﹐題作《菩薩蠻》】尋春須是先春早﹐看花莫待花枝老。縹色玉柔擎﹐醅浮盞面淸。何妨頻笑粲﹐禁苑春歸晚。同醉與閒平【一作「評」】﹐詩隨羯鼓成。【南詞本注。參《歷代詩餘》】

謝新恩【六首】

一秦樓不見吹簫女﹐空餘上苑風光。粉英含蕊自低昂。東風惱我﹐才發一襟香。瓊窗夢�畱殘日﹐當年得恨何長。碧闌干外映垂楊。暫時相見﹐如夢懶思量。

二櫻花落盡階前月﹐象牀愁倚燻籠。遠似去年今日恨還同。雙鬟不整云憔悴﹐淚沾紅抹胸。何處相思苦﹖紗窗醉夢中。

五櫻花落盡春將困﹐秋千架下歸時。漏暗【疑作「滿階」】斜月遲遲﹐花在枝。﹝缺二十字﹞徹曉紗窗下﹐待來君不知。

六冉冉秋光色畱不住﹐滿階紅葉暮。又是過重陽﹐臺榭登臨處。茱萸花墜﹐紫菊气﹐飄庭戶﹐晚煙籠細雨細。嗈嗈新雁咽寒聲﹐愁恨年年長相似。【以上南詞本注】

王貞白

娼樓行【句】龍腦香調水﹐教人染退紅。【《老學庵續筆記》】

馮延巳

莫思歸【卽《拋球樂》】花滿名園酒滿觴﹐且開笑口對穠芳。秋千風暖鸞釵嚲﹐綺陌春深翠袖香。莫惜黃金貴﹐日日須教貰酒嘗。【《花艸粹編》一】

采春子櫻桃謝了梨花發﹐紅白相催。燕子歸來﹐幾處香風綠戶開。人生樂事知多少﹐且酌金杯。管咽弦哀﹐慢引蕭娘舞袖回。【《歷代詩餘》】

玉樓春雪云乍變春云簇﹐漸覺年華堪縱目。北枝梅蕊犯寒開﹐南浦波紋如酒綠。芳菲次第長相續﹐自是情多何處足。尊前百計得春歸﹐莫爲傷春眉黛蹙。【《尊前集》】

潘佑

感懷幽禽喚杜宇﹐宿蝶夢莊周。席地一尊酒﹐思與元化浮。但莫孤明月﹐何必秉燭遊。

獨坐【句】凝神入混茫﹐萬象成空虛【一作「萬有成虛空」。《詩話總龜後集》四三《釋氏門》引《法藏碎金》。又《全五代詩》三一引】

李建勛

愛敬寺【句】雲散經窗濕﹐山晴石路香。【《六朝事迹編類》卷下《寺院門大愛敬寺》】

句墻陰沙岸靜﹐島色海山孤。【《輿地紀勝》七《鎭江府》】

江爲

觀山水障歌適來一觀山水障﹐萬里江山在其上。遠近猶如二月春﹐咫尺分成百般像。一巖嵯峨入雲際﹐七賢鎭在靑松裏。潭水澄泓不見波﹐孤帆滉漾張風勢。釣魚老翁無伴侶﹐孑然此地輕寒暑。灘頭坐久﹝上髟下丐﹞絲垂﹐手把魚竿不曾舉。樹婀娜﹐山崔嵬﹐片雲似去又不去﹐雙鶴如飛又不飛。良工巧匠多分布﹐筆頭寫出江山路頭。垂柳風吹不動條﹐樵人負重難移步。【《全五代詩》三九】

句竹影橫斜水淸淺﹐桂香浮動月黃昏。【《紫桃軒雜綴》。】

張泌

嶽陽樓【句】檻外有天皆在照﹐望中無物敢潛行。【《輿地紀勝》六九《嶽州》】

浣溪沙【詞《全唐詩》八九一作張曙詞﹐第二句「苦」﹐《花間集》作「兩」。○《花間集》四】

沈彬

送人遊南海白煙和月藏巒洞﹐明月隨潮入瘴村。更想臨髙見佳景﹐越王臺上酒盈樽。【《輿地紀勝》八九《廣州》】

句龍約海船行有气﹐象隈銅柱臥成痕。【同上一○六《邕州》】

朱存

金陵覽古【《全五代詩》三二引《十國春秋》﹕保大時﹐存嘗取吳大帝及六國興亡成敗之迹﹐作《覽古詩》二百章﹐章四句﹐地誌家多援以爲證。又《金陵詩徵》引《建康志》略同】

北渠【歷代宮苑殿閣制度】金殿分來玉砌流﹐黑龍湖徹鳳池頭。後庭花落恩波斷﹐翻與南唐作禦溝。

秦淮【以下景物】一气東南王鬥牛﹐祖龍潛爲子孫憂。金陵地脈何曾斷﹐不覺眞人已姓劉。

東山鎭物髙情濟世才﹐欲隨猿鶴老巖隈。山花處處紅妝面﹐髣﹝上髟下弗﹞如初擁妓來。

新亭滿目江山異洛陽﹐昔人何必重悲傷。倘能戮力扶王室﹐當自新亭復故鄕。

天闕山牛頭天際碧凝嵐﹐王導無稽亦妄談。若指遠公爲上闕﹐長安應合指終南。

石頭城五城樓雉各相望﹐山水英靈宅帝王。此地定由天造險﹐古來長恃作金湯。

烏衣巷人物風流往往非﹐空餘陋巷作烏衣。舊時簾幕無從覓﹐祇有年年社燕歸。

段石崗孫吳紀徳舊刊碑﹐艸沒蟠螭與伏龜。惆悵崗頭三段石﹐至今猶似鼎分時。

玄武湖【《全唐詩》七五七及《全五代詩》三一隻存此一首﹐題作《後湖》﹐第二句「三翼」《全唐詩》作「三異」﹐第四句「下多時」《全唐詩》作「不多時」。】

阿育王塔窣堵凝然鎭梵宮﹐舉頭層級在雲中。金棺舍利藏何處﹖鐸繞危檐聲撼風。【以上《輿地紀勝》十七《建康府》。又《金陵詩徵》四】

鍾蒨

賦山別諸知己暮景江亭上﹐雲山日望多。只愁辭輦轂﹐長恨隔嵯峨。有意圖功業﹐無心憶薜蘿。親朋將遠別﹐且共醉笙歌。【《徐鉉集》三。又《全五代詩》二九】

喬舜【一名匡舜﹐字亞元。】

小梅【句】【徐鉉《和亞元長歌》中有句云「開緘試讀相思字﹐乃是多情喬亞元。短韻三篇皆麗絕﹐小梅寄意情偏切」。自注﹕「亞元詩云云。此語尢嘉。」】借問小梅應得信﹐春風新自海邊來。【《徐鉉集》三】

湯悅

送季大夫牧舒州卻下烏臺建隼旟﹐侯封歸去襲龍舒。嚴霜尙滿辭天闕﹐甘雨看隨入境車。【《輿地紀勝》四六《安慶府》】

成文幹【彥雄】

楊柳枝欲趁寒梅趁得麼﹐雪中偸眼望陽和。陽和若不先畱意﹐這个柔條爭柰何。【《尊前集》】

徐知證

東林寺天祚二年聯句古殿巍峨鎭碧峯﹐晉朝靈應顯神蹤。林間野鳥驚朝梵﹐嶺上孤猿聽曉鐘。蝶戀半巖花灼灼﹐鹿眠深谷艸茸茸。遊僧駐錫心皆佛﹐老樹擎煙勢似龍。竹蔭禪扃靑靄合﹐嵐蒸幽徑綠苔封。老來欲脫塵寰境﹐閒訪空關不厭重。【《永樂大典》六六九七江字韻引《九江府誌》﹐又六六九九引《江州誌》】

皇甫繼勛繼勛﹐江州節度使暉之子。幼以父蔭爲軍校﹐累遷池州刺史﹐勤於吏事﹐入爲諸軍都虞候。

韻妙空【句】【妙空﹐名守納。嗣法於雪峯﹐卯一﹐齋住嘉佑禪院﹐江南李氏三召不起﹐刺史皇甫繼勛贈之詩云﹕】白面山南靈慶院﹐卯齋道者雪峯禪。【《嘉靖池州府誌》九】

危仔昌仔昌﹐南城人。榦符末黃巢黨黃可思起事﹐仔昌從兄全諷聚眾保鄕裏。歷官衢﹑撫﹑饒﹑信四州刺史﹐有捍禦功。

喜賊平謁李將軍祠君向神重謁﹐天教君亦神。十年香火主﹐百物雨暘身。忠在偏誅賊﹐恩多每濟人。髙歌震霄壑﹐朝野徧陽春。【《上饒縣誌》二三】

盧郢郢﹐金陵人。好學有才藝﹐膂力過人﹐善吹鐵笛。南唐後主時﹐試賦擢第一。嘗代徐鉉爲文﹐鉉以文進。後主曰「語勢似非卿所作。」鉉以實對﹐郢由是知名。後歸宋﹐累官至南全守﹐有治績。

黃鶴樓【《宋詩紀事》亦未收】黃鶴何年去杳冥﹐髙城千載倚江城。碧雲朝卷四山景﹐流水夜傳三峽聲。柳暗西州供騁望﹐艸芳南浦﹝彳扁﹞離情。登臨一晌須回首﹐看卻鄕心萬感生。【《古今圖書集成職方典》一一二五《武昌府部》】

唐希雅希雅﹐嘉興人。工金錯書﹐善丹靑﹐與徐熙同時齊名。李璟聞其名﹐欲召之﹐人謂其嗜酒﹐無人臣禮﹐乃止。

題畫誰潑煙雲六尺綃﹐寒山秋樹晚蕭蕭。十年來往吳淞口﹐錯認溪南舊板橋。【《全五代詩》三六引《攜李詩系》】

許堅

小桃源【一題《入黟吟》。《輿地紀勝》二十作李白詩】【未詳其所自來﹐客遊於黟﹐樂之﹐作詩云云﹐遂家焉。今桃源洞有許氏﹐蓋其後裔云。或曰﹕堅卽宣平﹐堅其名﹐宣平其字﹐未知是否。】黟邑桃源小﹐煙霞百里寬。地多靈艸木﹐人尙古衣冠。市向晡時散﹐山經夜後寒。吏閒民訟簡﹐秋菊露漙漙。【康熙《徽州府誌》十七《流寓傳》。又見《黟縣誌》十六】

戢兵山【舊名石鼓山﹐在黟縣北十五里﹐髙百仞﹐周十里﹐有石鼓﹑石人﹑石驢。相傳石鼓鳴卽驢鳴﹐人哭而長官不利。後鑿其鼓破之﹐遂不復鳴。唐天寶六年攺今名。】石鼓髙懸蘊大音﹐白雲峯頂始鋪金。能來斯地鼓斯鼓﹐盡達曹溪聖祖心。【《弘治徽州府誌》一《山川》】

謙明僧謙明﹐嗜酒﹐好爲詩。獨居一室﹐每日鐺中煮肉數斤﹐醇酒一壺﹐不俟爛熟﹐旋割旋飲﹐以此爲常。

中秋詠月【詠詩後﹐乘興遂子夜鳴鐘﹐烈祖聞之﹐不罪也。召問其所求﹐惟願鵝生四腳﹐鱉著兩裙。】迢迢東海出﹐漸漸入云衢。此夜一輪滿﹐淸光何處無。【《江南余載》下】

全唐詩續補遺卷十二十國二

錢鏐【吳越武肅王】以下吳越

靑史樓引賓從同登云閣霞軒別構雄﹐下窺疆宇壯吳宮。洪濤日日來滄海﹐碧嶂聯聯倚太穹。志仗四徵平逆孽﹐力扶三帝有褒崇。如今分野無狼孛﹐靑史樓標定亂功。

石鏡山【並序】咸通中﹐予方齠﹝札去木攺齒﹞﹐嘗戲玩臨安山下。忽見一石屹然自立﹐當甚驚異。自後便在軍門四十餘年。昨回鄕裏﹐復尋此石﹐見巖巒秀拔﹐山勢回抱﹐堪爲法王精舍。遂創禪關﹐以此石爲尊像之坐。表其感應。因成七言四韻。丱歲遨遊在此山﹐曾驚一石立山前。未能顯瑞披榛莽﹐蓋爲平凶有歲年。昨返錦門停駟馬﹐遂開靈岫種靑蓮。三吳百粵興金地﹐永與軍民作福田。

築塘天分浙水應東溟﹐日夜波濤不暫停。千尺巨堤衝欲裂﹐萬人力禦勢須平。吳都地窄兵師廣﹐羅剎名髙海眾獰。爲報龍神並水府﹐錢塘且借作錢城。

九日同羣僚登髙【並序】遙光素景﹐重九良辰﹐玉露將濃﹐霜天肅物。與僚登髙四望﹐兼頒錦服﹐聊成七言四韻。澹蕩晴暉雜素光﹐碧峯遙襯白雲長。好看塞雁歸南浦﹐宜聽砧聲搗夕陽。滿野旌旗皆勛色﹐千株橘柚盡含芳。錦袍分賜功臣後﹐因向龍山醉羽觴。

功臣堂【並序】伏自九五降恩﹐遠頒封冊﹐皇華涉於大海﹐宣命正值靑陽﹐兩邦父老喧然皆來相賀。時在功臣堂設樂﹐聊述七言。今夕𨿽非丰沛酒﹐醪觥同醉洽吾鄕。兩邦父老趨旌府﹐百品肴羞宴桂堂。寶劍已頒王禮盛﹐錦衣重帶禦鑪香。越王冊後封吳主﹐大國宣恩達萬方。

上元夜次序平江南四朝雙母顯眞封﹐古往今來事一同。志若不移山可攺﹐何愁靑史不書功﹖

西園產芝五紀尊天立霸基﹐八方鄰國盡相知。興吳定越崇王道﹐殄物平凶建國儀。忽有靈根彰瑞應﹐皆由和气感明祗。休言漢代芝房異﹐今日吾邦事更奇。

羅漢寺偶題九夏聽蟬吟﹐已知秋气臨。髙梧上明月﹐深巷搗寒砧。好對吳山秀﹐宜觀浙水深。一登靈鷲閣﹐寶地勝黃金。

和髙僧惠韻嵐髙照目前﹐山下有蒙泉。云閣連天際﹐銀河傍斗邊。涼風宜散暑﹐淸景好安禪。況是江山固﹐崇墉保萬年。

造寺保民百谷收成屆應鍾﹐南方景象喜重重。三秋甘澤煙塵息﹐四序和風气色濃。播種勤耕盈廩庾﹐兆民興讓洽溫恭。廣崇至道尊三教﹐蓋爲生靈奉聖容。

秋景三秋才到退炎光﹐二曜分暉照四方。解使金風催物象﹐能教素節運淸涼。天垂甘澤朝朝降﹐地秀佳苗處處香。率土吾民成富庶﹐虔誠稽顙荷穹蒼。

百花亭題梅二首穠華圍裏萬株梅﹐含蕊經霜待雪催。莫訝玉顏無粉態﹐百花中最我先開。吳山越岫種寒梅﹐玉律含芳待候催。爲應陽和呈雪貌﹐遊蜂難覺我先開。

和太師蘊讓韻羅漢親崇建法臺﹐龍峯鳳嶺四山隈。遊人借問禪門路﹐還道吳王爲佛開。

題羅隱壁特到儒門謁老萊﹐老萊相見意徘徊。黃河信有澄淸日﹐後代應難繼此才。【以上《吳越錢氏傳芳集》】

隱嶽洞【在石城山﹐五代時有隱嶽寺】百尺金容連翠嶽﹐三層寶閣倚靑霄。手鑪香暖申卑願﹐願降殊祥福帝堯。【萬曆《新昌縣誌》三】

錢元瓘【文穆王】元瓘﹐鏐第七子﹐初名傳瓘﹐嗣位後更今名。字明寶﹐長興三年鏐卒﹐襲封吳越國王。善撫將士﹐好儒學﹐善爲詩。嘗置擇能院﹐選吳中文士錄用之。然性奢侈﹐好治宮室。在位十年。天福六年﹐因火焚其宮﹐驚懼病狂卒﹐年五十五。謚文穆﹐著有《錦樓集》十卷。

送別十七哥大伯東陽軫舊思﹐士民襦﹝被去皮攺誇﹞喜回時。登臨若起鴒原念﹐八詠樓中寄小詩。

題得銅香鑪【並序】太歲大淵獻七月七日﹐婺州金華縣招隱鄕有民李滿﹐於溪中得銅香鑪一枚。又沿溪行二十餘步﹐睹黃金天尊一軀﹐髙一丈八尺﹐金色儼然。伏以玉京金門﹐至妙上眞﹐聖功難量﹐玄功莫測。道气充盈者﹐可以身衝霄極﹐陰徳及人者﹐必致福壽無邊。莫盡贊揚﹐卒難敍述。今則淸溪之內﹐先吐祥煙﹐綠水之中﹐復呈妙相。況今國家方以眞金建制﹐太上仙客﹐才己圓成﹐適當慶禮﹐果符徵應﹐獲此嘉祥。因成短篇﹐用伸恭信。莫記年華隱水中﹐忽於此日﹝者見﹞靈蹤。三天瑞气標金相﹐五色龍光儼聖容。節屆初秋興典教﹐時當千載慶遭逢。仙冠羽服聲淸曲﹐共引金臺入九重。【以上《吳越錢氏傳芳集》】

錢弘佐【忠獻王】弘佐﹐字符佑﹐元瓘第六子。年十三﹐襲封吳越國王。諸將皆欺其幼﹐弘佐初尙優容﹐後輒以法治之﹐由是諸將皆畏服。在位七年﹐後晉開運四年卒﹐年二十。謚忠獻。

佳辰小燕寄越州七弟湖州八弟角黍佳辰社稷寧﹐靈和開燕樂羣英。樽前只少鴒原會﹐百里江城隔二城。

謁寶塔回賜僧錄佛日輝光最有靈﹐眞身寶塔鎭吳城。千尋獨拔乾坤聳﹐八面齊含日月明。幾曲朱欄瞻海浪﹐長時金鐸振風聲。禱祈祇願蒼生泰﹐更仗髙僧法供精。【以上《吳越錢氏傳芳集》】

錢弘倧【忠遜王】弘倧﹐字隆道﹐元瓘第七子。兄弘佐卒﹐弘倧以次立。卑侮宿將胡進思﹐進思不能平。歲除﹐劫幽衣錦軍﹐傳位於弟弘俶。徙居東府﹐卽臥龍山置園亭。二十年卒﹐年四十四。謚忠遜。著有《越中吟》二十卷。

登臥龍山偶成暮山重疊勢崔嵬﹐溢目淸光入酒杯。幾處燒殘紅樹短﹐一帆航盡碧波來。安民未有移風術﹐徵句慚非夢錦才。四望樓臺無限景﹐檻前贏得且徘徊。

禹廟千古功勛孰可倫﹐東來靈宇壓乾坤。塵埃共鎖梁猶在﹐星斗俱昏劍獨存。蟾殿夜寒籠翠幌﹐麝鑪春暖酹瓊樽。會稽山水秋風裏﹐長放松聲入廟門。

登蓬萊閣懷武肅王黃鶴摧殘漫有名﹐建時方始殄羅平。飛﹝木昂﹞疊栱重裝束﹐刻檻雕甍又葺成。十載興隆吳與越﹐二邦安肅弟兼兄。從玆登賞雲樓上﹐願祝江南永宴淸。

再遊聖母閣【《輿地紀勝》十《紹興府》詩摘第二聯題《遊天衣寺》】越地靈蹤多少處﹐伽藍難上此樓臺。有時風掣浪聲到﹐半夜月排山勢來。極目煙嵐迷遠近﹐百般花木雕塵埃。可憐光景吟無盡﹐知我登臨更幾回。【以上《吳越錢氏傳芳集》】

錢弘偡【恭義王】弘偡﹐字惠達﹐元瓘第八子。明吏術﹐能爲詩。官湖州刺史【﹝《湖州府誌》九﹐開運三年任吳興太守﹞】﹐有妖巫登大樹﹐恣爲鬼神語﹐州人驚畏。弘偡嚴治之﹐州人咸服。累授同中書門下平章事﹐封吳興郡王。卒謚恭義。

飛英寺【句】兩岸槿花紅障步﹐一行山色綠屏風。【《輿地紀勝》四《安吉州景物》】

錢弘俶【忠懿王后王】弘俶﹐字文徳﹐元瓘第九子。內牙統軍使胡進思等廢兄弘倧﹐迎弘俶嗣吳越國王。歷漢﹑周﹐累授天下兵馬大元帥﹐凡三十五年。太平興國三年﹐納疆土歸宋。歷封淮海國王﹑漢南國王﹑南陽國王﹑許王﹐徙封鄧王。雍熙四年【﹝一作端拱元年﹞】卒﹐年六十﹐追封秦國王﹐謚忠懿。著有《政本集》十卷﹐陶谷爲之序。

過平望風靜度長川﹐淸吟倚畫船。未分山有樹﹐惟見水連天。沙嘴牛眠艸﹐波心鳥觸煙。宵徵還有興﹐皎皎玉輪圓。

讀聖壽詩功格皇天僞國平﹐八方臣妾盡來庭。駿奔幸逐朝宗水﹐雀躍俄逢繞電星。就日心𨿽懸紫闕﹐祝堯身尙處洪溟。壽山聳峙將何願﹐泰華千霄萬仞靑。

感皇子遠降見迎千年遭遇覲眞王﹐敢望靑宮賜顯揚。祇合承華趨令徳﹐豈宜中道拜元良。深思轉覺乾坤大﹐力弱難勝雨露滂。早暮三思恩泰極﹐飽餐丰饌飽親光。

感降內夫人賜家室藥物金器魚軒相逐拜龍軒﹐聖主俄推望外恩。錫寵便籓光石窌﹐內嬪迢遞下金門。嵩衡壓地何曾重﹐雞犬升仙未足論。臣憨已平難展報﹐祇將忠孝訓兒孫。

金陵不用論京口﹐先須問石頭。虎山終自伏﹐帶水漫長遊。靑蓋曾彰讖﹐黃奴肯識羞。分明前鑑在﹐剛地弄戈矛。

過楚州駐馬楚城南﹐秋光帶雨寒。地平無島嶼﹐淮近足波瀾。聖徳常柔遠﹐烝民賴此安。行吟復行酌﹐朝野正多歡。

陳國批破《陳書》後﹐都無禦敵心。庭花春易盡﹐璧月夜難沈。臣爵妖姬醉﹐新詩狎狹客吟。江神如訪問﹐教到井中尋。

路次再感聖恩洪濤泛泛雨霏霏﹐芳艸如茵柳裊絲。貼水碧禽飛一字﹐隔煙靑嶂展雙眉。南風入隙開襟久﹐西照臨窗捲箔遲。慚愧聖恩優渥異﹐不教炎暑冒長歧。

小窗粉云牙貼小窗涼﹐坐見澄波泛夕陽。更持夜深方有意﹐半環新月上重牀。

舟中偶書輕舟畫舸枕江濱﹐眼底波濤日日新。瞑目穩收雙足坐﹐不勞詢問醉禪人。

村家竹樹參差處﹐危墻獨木橫。鋤開芳艸色﹐放過遠灘聲。稚子當門臥﹐雞雛上屋行。騎牛帶蓑笠﹐侵曉雨中耕。

漁者罟网是生涯﹐柴扉隔水遮。不辭粗俗气﹐惟取大魚蝦。貰酒方登陸﹐憐春亦種花。等閒乘一葉﹐放曠入煙霞。【以上《吳越錢氏傳芳集》】

追鮑約【侍郎鮑約﹐頗從臾忠懿王納土。及王歸宋﹐約竄處海上﹐王以詩追之曰【﹝見下﹞】。迄今有遐追廟焉。】東遐追兮西遐追﹐鮑約何如罷釣歸。【《五代詩話》六引《十國春秋》】

羅隱

滕王閣江神有意憐才子﹐﹝焱欠﹞忽威靈助去程。一席淸風雷電疾﹐滿碑佳句雪冰淸。煥然麗藻傳千古﹐赫爾英名動兩京。若匪幽冥佑詞客﹐至今佳景絕無聲。【《歲時廣記》三五《重九》】

文選閣【在貴池城西五里西廟。貯梁昭明文選。有址】間生元子出蕭梁﹐作選爲書化萬邦。三代已來成冠絕﹐六朝餘外更無雙。今朝集是羣英仰﹐昨日談非眾恥降。輔國安民新試閣﹐滕王空作問臨江。【《嘉靖池州府誌》卷三《建置篇宮室》】

昭明太子廟秋浦昭明廟﹐乾坤一白眉。神通髙學識﹐天下鬼神師。【同上卷五《祀典篇廟祠》】

下山過梅根岸葉經秋墜晚枝﹐裊煙淩鬢促徵期。家從澤國誰能問﹐路在侯門自不知。但恐老侵多病日﹐每憂忙過少年時。可憐江上人堪笑﹐獨倚殘陽弄釣絲。【同上卷八《雜著篇藝文》】

金雞石【在東流縣南二十五里。相傳羅隱道經其地﹐題云云﹐石遂迸裂﹐雞飛鳴而去。或曰﹕隱題後﹐其石震雷劈焉。】靑山隱隱望長溪﹐獨墩無伴只孤棲。艸堂不見婁羅漢﹐金雞不向五更啼。【同上卷一】

掛劍處忠貞者必信﹐所信交道深。賢哉吳季子﹐可稱莫逆心。【《梅裏志》三】

題延和閣【《全唐詩》八七五作讖記﹐詩題﹑小序﹑詩多有不同﹐故重錄】【時髙駢欲繼淮南王求仙方爲妖亂﹐後爲畢將軍所害。隱作《妖亂志》以譏之﹐故有《題延和閣》云。】延和髙閣勢淩雲﹐輕語猶疑太一聞。燒盡餘香無一事﹐開門迎得畢將軍。【《詩話總龜》三五《譏誚門》引《鑑誡錄》】

上亭驛【在梓潼武連二縣之界。唐明皇幸蜀。聞鈴聲之地。又名瑯璫驛】山雨霏微宿上亭﹐雨中因想雨淋鈴。貴爲天子猶魂斷﹐窮著荷衣好涕零。【《輿地紀勝》一八六《隆慶府》。《全唐詩》六六五引《天中記》只存前二句】

任翻

賦臺州早春【句】豈堪滄海畔﹐爲客十年來。【《輿地紀勝》十二《臺州》】

屠環智【《全唐詩》誤作﹝壞去土攺王﹞智】環智﹐字寶光﹐海鹽人。少負勇略。吳越王兵拒黃巢﹐環智仗劍從之﹐時與謀議﹐授指揮使。天復二年﹐徐綰﹑許再忠叛﹐刺史髙彥遣子渭同赴難﹐抵靈隱﹐爲伏兵所害。

詠志【《全唐詩》七九五隻存前二句】輕身都是義﹐殉主始爲忠。一夜西陵路﹐朱旗走大風。【《全五代詩》七三引《攜李詩系》】

韋謙

題常樂庵五云堂【常樂庵在崇徳縣西八十步。梁天監二年建。俗呼西寺。後入宋攺悟空院。吳越時韋謙詩云云。】吾匠慕先哲﹐至理皆融通。一法果有至﹐五云疑在空。講香浸棐幾﹐夜月鎖簾櫳。弋者何由預﹐冥冥出塞鴻。【同上。】

陳長官

下獄有作按則增科不自由﹐未曾舉筆淚先流。髙田沙瘦常憂旱﹐沿海塗咸少有秋。要使繭絲殫地力﹐願將骨肉伴枷頭。一時種了黃連種﹐萬代令人苦不休。【《古今圖書集成食貨典》一五三《賦役部》】

全唐詩續補遺卷十三十國三

牛嶠

評僧道二門論難玄門淸淨等空門﹐虔奉天尊與世尊。金口說經十二部﹐玉皇畱教五千言。鰲頭宮殿波瀾闊﹐鷲嶺香花夢相存。莫向人間爭勝負﹐須知三教本同源。【《鑑誡錄》六《旌論衡》】

張蠙

刺賈島少年爲理但公淸﹐鴻漸行中是去程。莫恨長江爲短簿﹐可能勝得賈先生﹖

盧延讓【避宋諱「讓」攺爲「遜」】

弔孟浩然【後二句】【今按﹕《全唐詩》七一五引《海錄碎事》﹐另有「髙據襄陽播盛名﹐問人人道是詩星」二句﹐正可合爲一首。】漢水醉時波尙綠﹐鹿門吟處艸猶生。【《輿地紀勝》八二《襄陽府》】

懷江上【句】【盧延遜五舉方登第。嘗作詩云。「狐衝」二句﹐租庸張相浚每誦之。又「餓貓」二句﹐成中令汭激賞之。又「栗爆」二句﹐王中懿建愛之。盧嘗謂人曰「平生投謁公卿﹐不意得貓兒狗子力也。」】狐衝官道過﹐犬刺客門開【一作「狗判店門開」。】餓貓臨鼠穴﹐饞犬舐魚砧。栗爆燒氈破﹐貓跳觸鼎翻。【《北夢瑣言》七﹑《詩話總龜》三九《詼諧門》。參見同書八《評論門》引《談苑》】

劉隱辭隱辭﹐舉子﹐仕蜀﹐爲許宗憲掌書記。

詠白鹽山【許太尉宗憲鎭寧江日﹐辟劉隱辭爲節度掌書記。宗憲武人﹐多爲恣橫﹐隱辭諫不聽。遂詠《白鹽山》《灩澦堆》詩刺之云云。宗憲聞而發怒﹐將殺之。已而捨之﹐遂遁去。】占斷瞿塘一峽煙﹐危峯迥出眾峯前。都緣頑梗揎浮世﹐遮莫崢嶸倚半天。有樹只知引【一作棲】鳥雀﹐無雲不易駐神仙。假饒突兀髙千丈﹐爭及平平數畝田。

詠灩澦堆灩澦崔嵬百萬秋﹐年年出沒幾時休。未容寸土生纖艸﹐能向當江覆巨舟。無事便騰千尺浪﹐與人長作一堆愁。都緣不似蟠溪石﹐難使漁翁下釣鉤。【以上《鑑誡錄》五《因詩辱》】

詠僧道二門論難爲僧爲道兩悠悠﹐若个能分聖主憂。各輪蹄朝紫殿﹐競稱卿監滿皇州。相嘲相詠何時了﹐爭利爭名早晚休。閒想邊庭荷戈將﹐功成猶自不封侯。【同上六《旌論衡》】

楊義方義方﹐眉山人。王建時舉進士﹐爲祕書。執性彊良﹐所爲狂簡。曾以筆硯見用於宋樞密光嗣。因題九頭鳥﹐宋疑楊見詠﹐遂奏譴沈黎。至咸康元年﹐後主失位﹐宋亦遭誅﹐乃九頭鳥之應也。《十國春秋》云﹕義方長於吟詠﹐自謂才過羅隱。

題九頭鳥三百禽中爾最靈﹐就中惡爾九頭名。數年云外藏凶影﹐此夜天邊發差聲。好惜羽毛還鬼窟﹐莫畱災害與蒼生。況當社稷延洪日﹐不合鳴時莫亂鳴。【《鑑誡錄》六《怪鳥應》】

馮涓

生日歌【略】太祖爲蜀王時﹐方構大業﹐莫不賦輿【﹝一作「役」﹞】增益﹐轉運煩苛﹐百姓困窮﹐無敢言者。因太祖生辰﹐涓獨獻一歌﹐先紀王功﹐後陳生聚【﹝一作「眾困」﹞】。太祖曰「如卿忠讜﹐寡人王業何憂。」遂賜黃金十斤﹐以旌禮諷諫﹐於是徭役稍減矣。議者以君臣道合﹐黎庶泰來﹐苟非明王﹐何以采納。《生日歌》略云﹕百姓富﹐軍食足﹐百姓足﹐軍民歡。爭那生靈饑且寒﹐吾王有術應不難。但令一﹝豆斗﹞徵一﹝豆斗﹞﹐自然百姓富於官。

崄竿歌山崄驚摧車﹐水崄怕覆舟。柰何平地不肯立﹐沿上百尺髙竿頭。我不知爾是人耶猿耶復猱耶﹐教我見爾爲爾長嘆嗟。我聞孝子不許國﹐我聞忠臣不憂家。爾卽輕命重黃金﹐忠孝全虧徒爾誇。常將崄藝悅君目﹐終日貪心媚君祿。百尺髙竿百度沿﹐一足參差一家哭。崄竿兒﹐聽我語﹐更有崄竿崄於汝。解從上處失君恩﹐落向天涯海邊去。崄竿兒﹐爾須知﹐崄處欲往宜爾思。上得欲下下不得﹐我謂此輩崄於崄竿兒。

酒令涓與王司空鍇等小酌﹐巡故字令。鍇舉一字三呼﹐兩物相似。鍇令曰﹕樂樂樂﹐冷淘似餺飥。巳巳巳﹐驢糞似馬屎。【以上《鑑誡錄》四《輕薄鑑》】

尹鶚

嘲李珣賓貢李珣﹐字徳潤﹐本蜀中土生波斯也。少小苦心﹐屢稱賓貢﹐所吟詩句﹐往往動人。尹校書鶚者﹐錦城煙月之士﹐與李生常爲善友。遽因戲遇嘲之﹐李生文章﹐掃地而盡。詩曰﹕異域從來不亂常﹐李波斯彊學文章。假饒折得東堂桂﹐胡臭燻來也不香。【《鑑誡錄》四《斥亂常》】

陳裕裕﹐秀才。下第遊蜀﹐惟事唇喙﹐睹物便嘲。其中數篇﹐亦堪采擇﹐𨿽無教化於當代﹐誠可取笑於一時。

詠渾家樂【二首】晨起梳頭午不休﹐一窠精魅鬧啾啾。阿家解舞《淸平樂》﹐新婦能拋白木球。著綠桃牌吹觱篥﹐賜緋盟器和《梁州》。天明任你渾家樂﹐雨下還須滿捨愁。北郡南州處處過﹐平生家計一驢﹝馬犬﹞。囊中錢物衣裝少﹐袋裏燕脂胡粉多。滿子面甜糖脆餅﹐蕭娘身瘦鬼常娥。怪來喚作渾家樂﹐骨子貓兒盡唱歌。

過舊居昔日顏回宅﹐今爲裹飯家。不聞吟秀句﹐只見﹝南﹞【一作餔】油麻。豉汁鍋中沸﹐粕糕案上葩【一作爬】。朝朝惟早起﹐檐從自排衙。

有一秀才忽贖酒家靑衣爲婦【一作活】因嘲之秀才何事太匆匆﹐琴瑟無媒便自通。新婦旋裙才離體﹐外姑托布尙當胸。菜團个个皆鉗項﹐粳米頭頭盡翦鬃。一自土和逃走後﹐至今失卻親家翁。

詠大慈寺齋頭鮮於闍梨酒肉終朝沒闕時﹐髙堂大捨養肥屍。行婆滿院多爲婦﹐童子成行半是兒。面折掇齋窮措大﹐笑迎搽粉阿尼師。一朝若也無常至﹐劍樹刀山不放伊。

放生池【大慈寺東北有池﹐號曰放生池。蜀人競以三元日﹐多將鵝鴨放在池中。裕因謁主池僧不遇﹐當門書一絕句﹐自此放生稍息矣。】鵝鴨同羣世所知﹐蜀人競送放生池。比來養狗圖雞在﹐不那闍梨是野貍。

詠深沙裕後詠深沙一絕﹐因暴疾而終﹐亦由神折天年﹐抑又神其靈也。詩曰﹕瞋【一作「橫」】眉努目彊幹嗔﹐便作閻浮有力神。禍福豈由泥擔漢﹐燒香供養弄蛇人。【以上《鑑誡錄》十《攻雜詠》】

蒲禹卿禹卿﹐成都人。自右補闕﹐出爲秦州節度判官。

題驛門【禹卿會後主東遊﹐上表極諫﹐及後主被誅﹐禹卿痛哭﹐題詩於驛門而遁。雍守捕之﹐禹卿已還蜀矣。】我王銜璧遠稱臣﹐何事全家並殺身。漢捨子嬰名尙在﹐魏封劉禪事獨新。非干大國渾無識﹐都是中原未有人。獨向長安盡惆悵﹐力微何路報君親。【《鑑誡錄》七《陪臣諫》】

盧誥

寄弟詩唐末﹐盧拾遺議與鄭中捨延休作贅﹐三年不歸陜下。其兄誥以詩讓之﹐詩意甚乖昆仲之禮。盧議呈其太山中捨﹐並女遣之。誥寄弟詩曰﹕三年作贅在京城﹐著个緋衫倚勢行。夜夜貪憐紅粉女﹐朝朝渾忘白頭兄。親情別後饑寒死﹐僕使歸來气宇生。世上可能容此事﹐算來天道不分明。【《鑑誡錄》八《非告勒》】

馬彥珪彥珪﹐合州石鏡宰。本遂州長江縣富庶之子。晚親文筆﹐未識風騷﹐謬學滑稽﹐語多譏誚。

因聘女自爲內相醉酬新郎催妝之詩【詩意風艷之甚﹐親族聞者﹐莫不笑之。】莫飛篇翰苦相煎﹐款款容人帖翠鈿。不是到來梳洗晚﹐卻憂玉體未禁憐。【同上。】

拓善

和韋莊賀陳詠歸蜀【句】【唐前朝進士陳詠﹐眉州靑神人﹐有詩名﹐善弈棋。昭宗劫遷﹐駐蹕陜郊﹐是歲策名歸蜀﹐韋書記莊以詩賀之。又有鄕人拓善者﹐屬和韋詩﹐其略云云﹐譏其比滌器當壚也。謬稱馮副使涓詩﹐以涓多諧戲故也。或云﹕蜀之拓善者作此詩﹐假馮公之名也。】讓徳已聞多士伏﹐沽名還得世人聞。【《北夢瑣言》七】

馮銖銖﹐仕前蜀武成爲盤石令。

靈巖秋月靑松崖上紫雲生﹐崖下仙人約舊盟。駐馬看碑驚化鶴﹐暮云回首萬家城。【《蜀中名勝記》八《成都府資縣》】

範禹偁

簡州【句】使君橋柳凝淸鏡﹐玉女山煙展畫屏。繞城山雪自妝點﹐三縣人煙共接連。【《輿地紀勝》一四五《簡州》】

貫休

夏雨登幹霄亭上宋使君【二首】霽色澄鮮壑映紅﹐幹霄亭上望無窮。蟬驚殘雨疑秋蚤﹐雷傍嚴城報歲丰。歸廟片雲銜紫電﹐立查雙鶴唳仙風。自憐四郡干戈日﹐得在文翁教化中。鄒魯封疆禾稼濃﹐淸吟孤坐思重重。新詩幾獻蓬萊客﹐遠夢仍歸菡萏峯。野果一枝堪薦茗﹐落霞數片欲燒松。如何深得冥搜癖﹐月磬聲聲歸去慵。

宋使君罷新定移出東館【二首】無爲政化更何爲﹐到卽生人嫗煦肥。必似漢髙三傑去﹐且將劉寵一錢歸。玉階香惹麒麟步﹐銀漢風驅鸑鷟飛。爲報蒸民莫惆悵﹐陶鈞及爾更光輝。祖筵四面煙花合﹐江館深冬歸思長。火旆畫旗風焰焰﹐橘洲漁捨浪茫茫。聽歌幾入紅蘭榭﹐坐隱頻升白玉堂。今數不如沙磧雁﹐天邊一一得隨陽。

寄杭州宋使君【公初罷睦州】一自雙旌下釣臺﹐望風吟苦凍雲開。卽歸紫闥天非遠﹐猶憶烏龍首獨回。髙節似僧僧共坐﹐暮潮如雪雪中來。應知新定蒼生淚﹐灑向東風祝上臺。

遊嚴陵釣臺雪浪皚皚萬古情﹐岸邊臺占子陵名。一時大器天將與﹐數尺漁竿誰不擎。危榭髙碑鐫籀字﹐滄洲老鶴識先生。遊人到此慵歸去﹐庭樹孤猿有好聲。

新定江邊作江邊山頂深秋時﹐身閒瀟灑心無爲。石頭靑艸取次坐﹐松風竹風撩亂吹。數聲好鳥來依我﹐一點徵帆去是誰。惆悵古賢何處在﹐潺潺夕照滿江湄。【日落山照耀﹐卽此處也。以上《嚴陵集》二】

送軒轅先生歸羅浮山【初﹐貫休詩名未振。時南楚才人﹐競以詩送軒轅先生歸羅浮山﹐計百餘首矣。後貫休因吟一章﹐羣公於是息筆。】玉房花洞接三淸﹐謾指羅浮是去程。龍馬便攜笻竹杖﹐山童常使茯苓精。曾教莊子拋卑吏﹐卻喚軒皇作老兄。再見先生又何日﹐只應頻夢紫金城。【《鑑誡錄》五《禪月吟》】

杜光庭

題天壇壁立三千仞﹐壇髙接尾箕。頂藏靑玉髓﹐腰隱紫金芝。月掛虛皇殿﹐云封太乙池。洞天人迹少﹐鶴宿萬年枝。【《古今圖書集成山川典》四六《王屋山部》】

上淸宮【句】十年重到上淸宮﹐石磴泉梯屈曲通。【《輿地紀勝》一五一《永康軍》】

光業光業﹐僧門佑聖國師。

徵李懷杲【一作果】嘲道門云鎖涪江水似天﹐又聞懷杲已升仙。彊思齊見應催膽﹐張茂卿聞必聳肩【彊與張二玄士】。三尺霜刀【一作鋒】充絳節﹐兩條朱棒替香煙。報伊廣徳先生道﹐社稷威靈不偶然。山上擒來鎭裏收﹐天然模樣已成囚。妄占气色爲徵兆﹐更引文章說禦樓。長牓數張懸市內﹐短刀一隊送江頭。旋驅旋斬教隨水﹐只此名爲正道流。

嘲道門進《武成混元圖》夜深燈火滿壇鋪﹐拔劍揮空亂叫呼。黑撒半筐兵甲豆﹐朱書一道厭人符。重臣餧飼剛教活﹐聖主慈悲未忍誅。佛說毘盧三界了【一作「乃三界」】﹐如何更有《混元圖》。

楊徳輝徳輝﹐道門威儀﹐住玉局觀。

徵靑州長老嘲僧門堪笑靑州學坐禪﹐不供父母不耕田。口中𨿽道無諸相﹐心裏元來有外緣。行者趁教門裏臥﹐尼師畱在腳頭眠。髙標不使觀音救﹐徒說三千與大千。出家比要離生緣﹐爭是爭名更在先。說法謾稱獅子吼﹐魅人多使野狐涎【一作禪】。行婆餉送新童子﹐居士抄條施利錢。蠶食萬民何所用﹐轉教海內有荒田。

嘲僧門祝辟支佛牙比來降誕爲官家﹐堪笑羣胡贊佛牙。手軟阿師持磬鈸﹐面甜童子執幡花。縱饒黎庶無知識﹐不可公王盡信邪。捧擁一函枯骨立﹐如何延得壽無涯。【以上《鑑誡錄》六《旌論衡》】

李如實﹝以下後蜀﹞如實﹐初事梁末帝﹐以直諫謫鄭州﹐再貶汝州副使。梁亡﹐入成都。後蜀孟知祥知其賢﹐拜戶部侍郎﹐卒。

落韻詩【二首】路傍傷羸牛﹐羸牛身已老。兩眼不能開﹐四蹄行欲倒。牛曾少壯時﹐歲歲耕田早。耕卻春秋田﹐駕車長安道。今日領頭穿﹐無人飼水艸。喘也不能喘﹐問也沒人問。炎蒸不可度﹐執【一作倏﹐又作賴】爾生涼風。在物誠非器﹐於人還有功。殷勤九夏內﹐寂寞三秋中。想君應有語﹐棄我如秋扇。【《鑑誡錄》三《落韻貶》】

令狐嶠嶠﹐仕孟知祥父子﹐官至祕書監。

明慶節散後贈左右兩街命服僧玄卻羨僧門與道門﹐元年今日紫衣新。可憐州縣祁評事﹐盡向荷衣老卻身。

詠有年官健六十休論少壯時﹐尉遲功業擬奚爲。髙聲念佛尋街者﹐盡是拗【一作拘】停老健兒。【以上《鑑誡錄》四《蜀門諷》】

鄭雲從雲從﹐後蜀秀才。

詠人祀聖君詩禍福從來豈自主【一作由】﹐俗情淫祀也堪愁。拜時何用頻偸眼﹐未必泥人解點頭。【同前】

向瓚瓚初事孟知祥爲行軍司馬﹐後累加僕射。

乘煙觀蔣煉師【蔣甚偉﹐非婦人之狀。○今按﹕《南唐近事》有陳沆諷廬山道士絕句﹐與此大同小異。】怪得盤跚不上升﹐白雲蹋綻紫雲崩。龍腰鳳背猶嫌軟﹐須問麻姑借大鵬。【同前。】

勾龍逢

獻賀捷詩【孟知祥入梓州﹐舉子勾龍逢獻詩云云﹐孟知祥嘉納之。】唇齒論交歲月長﹐豈其率意忽顚狂。元戎統領三軍戰﹐巨孽奔衝一陣亡。莫訝潼江剛入寇﹐都緣錦浦合興王。武功蓋世光前後﹐堪向靑編萬古揚。【《全五代詩》五七引《十國春秋》】

歐陽炯

淩霄花淩霄多半繞棕櫚﹐深染梔黃色不如。滿樹微風吹細葉﹐一條龍甲颭淸虛。【《古今圖書集成艸木典苕部》】

杜仁傑

至眞觀【三言詩】【仁傑善導气烹煉之術。孟知祥鎭西川時。來蜀畱詩至眞觀壁間。】坤所載﹐幹所幬﹐象與形﹐孰朕兆﹖緯五行﹐環二曜﹐流百川﹐何浩浩。四海晏﹐九河導﹐峙而山﹐亦多號。神有嶽﹐山有嶠﹐粵廟【一作「天」】壇﹐稽【一作「極」】道妙。巉孤崢【一作「撐」】﹐未易到﹐日出沒﹐見遺照。偃東西﹐絕海徼﹐倏光怪﹐來熠耀。大龍燭﹐細螢爝﹐不恆出﹐赴感召。笙嘹喨﹐鶴窈窕﹐羽人路﹐屯其要。靑螺堆﹐玉簪峭。左參井﹐右丹竈﹐揭淸虛﹐不二竅。昔王人﹐往昭告﹐始軒轅﹐末徽廟。接柴望﹐咸親燎﹐莽劫灰﹐起天燒。摧棟宇﹐失朱縹。羣鹿逐【一作「豕」】﹐雜蓬藋。予何爲﹐一來弔﹐必勝廢﹐乃大造。聖之作﹐賢者紹﹐矧玄元﹐語祕奧。探愈遠﹐理益耀﹐徵是理﹐萬有耗。文𨿽徑【一作「怪」】﹐實非剽﹐庶今來﹐永爲詔。【《全蜀藝文志》二三﹑《十國春秋》五七】

張嶠嶠﹐字平云﹐蜀人。學釋氏法﹐人謂之居士。著有《參玄錄》《玄珠集》﹑歌行句偈百餘篇。

偈詩毳流來問我家風﹐我道玲瓏處處通。頃刻萬邦皆﹝彳扁﹞到﹐途中曾未一人逢。

句有勾居士問﹕「不拘生死者﹐願師直指。」嶠答云﹕非干日月照﹐晝夜自分明。又問﹕「百億往來非指的﹐光明終不礙山河時如何﹖」嶠答云﹕紅尾漫搖三尺浪﹐眞龍透石本無蹤。【以上《茅亭客話》三】

勾令玄令玄﹐亦居士﹐蜀都人。宗嗣張嶠。有學人問答﹐隨機應響。著《火蓮集》《無相寶山論》《法印傳》《況道雜言》百餘篇。

敬禮瓦屋和尙塔偈【瓦屋和尙名能光﹐日本國人。】大空無盡劫成塵﹐玄步孤髙物外人。日本國來尋彼岸﹐洞山林下過迷津。流流法乳誰無分﹐了了教知我最親。一百六十三歲後﹐方於此塔葬全身。【同上。】

淘沙子居蜀大東寺養病院﹐不知所從來及名氏。辛酉歲隱迹攜畚鍤﹐日循街坊溝渠內淘泥沙﹐時獲碎銅鐵及諸物﹐以給口食﹐人呼爲淘沙子。能詩﹐或譏諷時態﹐或警勵流俗﹐或說神仙之事。後乃出去不歸。

詩九重城里人中貴﹐五等諸侯閫外尊。爭似布衣雲水客﹐不將名字掛乾坤。【同上。】

宋自然

遺詩心是靈臺神是室﹐口爲玉池生玉液。常將玉液漑靈臺﹐流利關元滋百脈。百脈潤﹐柯葉靑﹐葉靑柯潤便長生。世人不會長生藥﹐煉石燒丹勞爾形。【《茅亭客話》四】

慈覺【僧】慈覺﹐字法天﹐姓劉氏﹐自王蜀末遊南方﹐至孟蜀初歸住﹐稱大覺禪師。有《禪宗至道集》行於世。

書妙圓塔院張道者屋壁【蜀大東門外有妙圓塔院﹐僧名行勤﹐俗姓張氏﹐人以其精於修行﹐因謂之道者。】成都有一張道者﹐五十年來住村野。祇將淡薄作家風﹐未省承迎相苟且。南地禪宗盡偏參﹐西蜀叢林遊已罷。深知大藏是解粘﹐不把三乘定眞假。張道者﹐傍沙溪﹐居蘭若﹐艸作衣裳茅作捨。活計生涯一物無﹐免被外人來借借。寅齋午睡樂咍咍﹐檀越供須都不謝。沿身不直五分銅﹐一句玄玄豈論價。張道者﹐貌古神淸不可畫。鶴性云情本自然﹐生死無心全不怕。縱逢劫火未爲災﹐暗裏龍蛇應嘆訝。張道者﹐不說禪﹐不答話﹐蓋爲人心難誘化。盡奔名利謾馳驅﹐个个何曾有般若。分明與說速休心﹐供家卻道也爛也。張道者﹐不聚徒﹐甚脫灑﹐不結遠公白蓮社。心似秋潭月一輪﹐何用聲名播天下。【《茅亭客話》三】

村寺僧

蒸豚【王中令旣平蜀﹐捕逐餘寇﹐與步隊【隊伍】相遠﹐饑甚﹐乃入一村寺中。主僧醉甚箕踞﹐公怒﹐欲斬之。僧應對不懾﹐公奇而釋之。間求蔬食﹐僧云「有肉無蔬。」公益奇之。饋以蒸豚頭﹐食之甚美。公喜﹐問僧﹕「止能飲酒食肉耶﹐抑有他技耶﹖」僧自言能詩。公令賦蒸豚詩﹐援【操】筆立成。詩云【見下】。公大喜﹐與紫衣﹐賜號爲蜀中詩僧。】嘴長毛短淺含臕﹐久向山中食藥苗。蒸處已將蒸葉裹﹐熟時兼【一作「更」】用杏漿澆。紅鮮雅稱食盤飣【一作貯」】﹐軟熟眞堪玉箸挑。若把膻根來比並﹐膻根只合喫【一作「喚」】藤條。【《五代詩話》七引《百斛明珠》。《全五代詩》六十引《東坡志林》】

王承旨【失名】

詠後主出降【《後山詩話》以爲花蕊夫人作﹐但前二句多異文】蜀朝昏主出降時﹐銜璧牽羊倒系旗。二十萬軍齊拱手﹐更無一个是男兒。【《鑑誡錄》五《徐後事》】

全唐詩續補遺卷十四十國四

詹惇仁

題九仙山太白歌中昔未聞﹐佛天髙處卻逢君。姓名不落人間世﹐何事今朝不望云﹖

題二石將軍屹然相對兩將軍﹐化石經年久臥云。待把山河還聖主﹐肯隨方國策元勛﹖

題佛耳山我愛佛耳山﹐來偸一日閒。不見佛耳面﹐愧汗不開顏。有時見佛耳﹐與山重往還。【以上《嘉靖安溪縣誌》七】

介庵贈古墨梅酬以一篇開屏展素看梅花﹐淡蕊疏枝驀驀斜。墨散餘香點酥萼﹐月畱殘影照窗紗。【《永樂大典》二八一二「梅」字韻】

淸隱堂一間茅屋寬容膝﹐半畝蔬園剩供廚。靜把舊書重點勘﹐旋沽美酒養疏愚。【一本作「縱教窮鬼每揶揄」。同上七二三九「堂」字韻】

題舫齋【原作詹時澤詩﹐惇仁字君澤﹐疑卽一人】尖頭屋子不嫌低﹐上有靑山下有池。一陣東風拂松響﹐恰如蓬底雨來時。【同上二五四○「齋」字韻】

詹琲

承淸隱命訪劉處士已歿因弔以詩鳳髻山前鳳閣郎﹐耕云釣石久荒涼。我來弔舊多悲感﹐一紙哀辭酹一觴。【《嘉靖安溪縣誌》七】

雨後溪邊見早梅老榦疏枝浸寒碧﹐淺香孤韻帶微霜。迎風破萼未全折﹐含笑佳人對曉妝。

又一本老榦疏枝浸寒碧﹐淺香孤韻湛淸晨。招魂不用開屏障﹐惟有詩情當寫眞。【《永樂大典》二八○八「梅」字韻】

詔福建置惠民倉呈陳守禦史閩邦赤子近來王﹐聖主憂勤念遠方。酌取古人救荒政﹐頒爲今日惠民倉。備先水旱民亡瘠﹐獘在侵移數謾張。我願相君謹刑政﹐雨暘時若自平康。【同上七五一八「倉」字韻引詹琲《淸隱集》】

慧稜【僧】慧稜﹐海鹽人。幼出家蘇州通伭寺。天佑三年泉州刺史王延彬請住昭慶。後閩王召居長樂府長慶院﹐號超覺大師。長興三年歸寂。慧稜參靈云問佛法。云曰「驢事未來﹐馬事到來。」稜於是往雪﹑玄沙。二十年間﹐坐破七蒲團﹐不明此事。一日捲簾﹐忽大悟曰「也大差」云云。謂沙曰「此子徹去也。」沙曰「此是意識著述﹐更須勘過始得。」至晚上堂﹐稜又口占一頌。峯乃顧謂沙曰「不可更說是意識著述。」後得度者千五百眾。

捲簾大悟也大差﹐也大差﹐捲起簾來見天下。有人問我解何宗﹐拈起拂子擘觜打。

又口占一頌萬象之中獨露身﹐惟人自肯乃相親。昔時謬向途中覓﹐今日看來火裏冰。【《全五代詩》八七引《攜李詩系》】

淸豁

過三嶺薴溪世人休說行路難﹐鳥道羊腸咫尺間。珍重薴溪溪畔上水﹐汝歸滄蒼海我歸山。【《古今圖書集成職方典》一○五二《泉州府部》】

石仲元仲元﹐字慶宗。五代末﹐桂林七星山道士。以能詩名。有《桂華集》。

陽朔道中平原翠削萬瓊瑰﹐頓轡塵沙眼暫開。文网牽人寧底急﹐未妨得意看山來。【《全五代詩》六一】

馬希振﹝以下楚﹞

與何致雍僧貫徽聯句【馬希振爲鼎州節度使﹐馬氏諸子中白眉也。與門下客何致雍﹑僧貫徽聯句。】靑蛇每用腰爲力。【希振。】紅莧時將葉作花。【貫徽。】蟻子子銜虫子子。【希振。】貓兒兒捉雀兒兒。【致雍。《五代詩話》六引《續歸田錄》】

徐仲雅

潭州【諷楚王之侈○今按﹕《全唐詩》只有後二句】千里瀟湘琴瑟流﹐因思舊宅在鰲頭。鑿開靑帝春風浦﹐移下嫦娥夜月樓。【《永樂大典》五七七○「沙」字韻】

王元元﹐字文元﹐桂林人﹐後終於長沙。

弔賈島【句】江城賣藥常將鶴﹐古寺看碑不下驢。【《五代詩話》引《南唐逸史》】

曾弼【《全五代詩》六四誤作魯弼】弼﹐長沙人﹐依逸人王元爲詩友。

宿玉泉寺【句】山偸半庭月﹐池印一天星。

君山【句】翠壓魚龍窟﹐寒堆波浪心。【以上《詩話總龜》十四引《雅言系述》】

翁宏宏﹐字大舉﹐桂嶺人﹐寓居韶﹑賀間。

南越行【句】因尋買珠客﹐誤入射猿家。

細雨【句】何處殘春夜﹐和花落古宮。【「古」一作「漢」】

途中逢宮人【句】孤舟半夜雨﹐上國十年心。【以上《詩話總龜》十一《雅什門》引《雅言系述》】

塞上曲【句】風髙弓力大【一作滿】﹐霜重角聲枯【一作「幹」】。

海中山【句】客帆來異域﹐別島落蟠桃。

中秋月【句】寒淸萬國土﹐冷浸【一作】四維根。【以上《詩藪雜編》四】

王鼎鼎﹐字則之﹐湖湘人。

鸂鶒棲息應難近小池﹐性靈閒雅眾禽希。蒲洲日暖依花立﹐漁浦煙深貼浪飛。遺羽參差沾水沫﹐余蹤稠疊印苔衣。晚來林徑微風起﹐何處相呼著對歸。

洪州西山【句】林泉空有東西路﹐風月難尋十二家。【以上《全五代詩》六二引《詩話總龜》】

曹崧衡陽人。《詩藪雜編》四列爲五代。原按﹕「唐有曹松﹐卽『一將功成萬骨枯』者﹐非此也。」

題衡山尋仙觀【句】千年松引東陵鶴﹐三級芝田艸木香。

贈陳先生【句】讀《太玄經》秋醮罷﹐注《參同契》夜燈微。

經羅大夫故居【句】鹿眠荒圃寒蕪白﹐鴉噪殘陽敗葉飛。【以上《詩話總龜》十四《警句門》引《雅言系述》】

任鵠鵠﹐字射躬己﹐湘陰人﹐富有學問。

題君山不礙揚帆路﹐盤根壓洞庭。波濤四面白﹐云外一堆靑。魚躍晴波動﹐龍歸石洞腥。才期托名畫﹐爲我簇爲屏。

送王正己歸山五峯靑拄天﹐直下掛飛龍泉。琴鶴同歸去﹐煙霞到處眠。鼯跳霜葉徑﹐虎嘯夕陽川。獨酌應懷我﹐排空樹影連。【以上《詩話總龜》十五引《雅言雜載》】

陳誼誼﹐吉州人。

題螺江廟廟裏杉松蕭颯風颯﹐廟前江水碧溶溶。憑欄不見當時事﹐落日遠山千萬重。【《詩藪雜編》四引《郡閣雅談》】

蔣維東維東﹐字孟陽﹐零陵人。

旅中【句】未有一夜夢﹐不歸千里家。

落花【句】流水從將去﹐春風解送來。【以上《五代詩話》六引《零陵總記》】

胡擢擢﹐善畫艸木花鳥﹐博學能詩﹐气韻超邁﹐飄飄然有淩方外之致。擢常謂其弟曰「吾詩思若在三峽間聞猿聲時。」其髙逸如此。【﹝《宣和畫譜》十五﹐參《人名大辭典》﹞】

句甕中每醞逍遙藥﹐筆下閒偸造化功。【《五代詩話》六引《圖畫見聞志》】

孟嘏嘏﹐連山人。性落拓﹐溺於歌酒賦詠。復捷江右士頗奇之。後仙去。

送成務崇【宋初奄有金陵﹐孟賓於先居連上﹐嘏興國中亦自吉水還故鄕﹐逾年卒。書生成務崇因遊廬山﹐與嘏有忘年之分。興國中見嘏﹐且言自連上來遊江左﹐時有詩送成務崇云云。務崇詢於連上知交﹐皆言嘏卒已十餘年矣。】同呼碧嶂前﹐已是十餘年。話別非容易﹐相逢不偶然。多爲詩酒役﹐早免利名牽。幸有歸眞路﹐何妨學上玄。【《全五代詩》六五引《雅言雜載》】

贈史虛白【句】詩酒獨遊寺﹐琴書多寄僧。【《詩藪雜編》四引《郡閣雅談》】

陸蟾蟾﹐寓居潭州攸縣司空山。好神仙事﹐多辟穀累月。雍熙中服藥卒。

題廬山瀑布正源人莫測﹐千尺掛云端。嶽色染不得﹐神功裁亦難。夏噴猿鳥浴﹐秋射鬥牛寒。流到滄溟日﹐翻濤更好看。

春暮經石頭城六朝多少事﹐搘肘思悠悠。落日空江上﹐子規啼渡頭。蒹葭壞廢壘﹐煙霧接滄洲。今古分明在﹐那堪向九秋﹖【以上《詩話總龜》十五引《雅言雜載》】

司空山聞子規後夜入淸明﹐遊人何處聽﹖花殘斑竹廟﹐雨歇峴山亭。樹罅月欲落﹐窗間酒正醒。眾鳥方在夢﹐誰念爾勞形﹖【《詩話總龜》十一引《雅言系述》】

棲巖【僧】

題祝融峯【句】開云四邊盡﹐浮世一齊低。【《五代詩話》七引《靑瑣集》】

賣藥道人

無事歌【長沙獄椽任福祖﹐擁推騶吏出行。有賣藥道人行吟云云。福祖審思﹐豈非異人﹐急遣訪求﹐已出城矣。】無事歌﹐呵呵亦呵呵﹐哀哀亦呵呵。不似荷葉參軍子﹐人人與个拜頃木﹐大作廳上假閻羅。【《淸異錄》三】

蔣肱

上成汭【句《全唐詩》七一九誤作路徳延】荊南舊有五花館﹐待賓之上地也。故蔣肱上成汭詩云﹕不是上臺名姓字﹐五花賓館敢【一作「收」】從容。【《南部新書》癸】

趙節﹝北漢﹞節﹐蒲中人。博贍剛直﹐鄕人敬之。

鑪火詩近冬附火爲泰火﹐透春擁鑪成否鑪。用否隨時有輕重﹐進身君子合知無。【《淸異錄》一】

全唐詩續補遺卷十五無世次

史維翰

漳州漳溪郡有佳山水﹐遷客因之作勝遊。怪石千峯聳晴巘﹐枯槎百尺擁寒流。【《輿地紀勝》一三一《漳州》】

吳資

八公山【嘉慶志按《江南通誌》引《綱目集覽》云「山在壽春者﹐淮南王與八公憩處﹔在巢縣者﹐王遇八公處。」《方輿勝覽》以爲晉敗苻堅處﹐非是。】幼度提晉師﹐胡卒驚鶴唳。城外軍屯壘﹐可數不可計。至今風雨夜﹐鬼哭雜異類。【《光緒續修廬州府誌》六《山川志》上】

教弩臺【《方輿勝覽》﹕教弩臺在懷徳坊明教寺。舊經云﹕昔魏武帝築臺﹐教彊弩五百人﹐以禦孫權棹船。唐大歷間因得鐵佛髙一丈八尺﹐刺史裴絹奏請爲寺。】曹公教弩臺﹐今爲比丘寺。東門小河橋﹐曾飛吳主騎。【同上十一《古迹志》】

李渭

遊北巖【句】淮陽淸淨理﹐永嘉山水心。【《蜀中名勝記》八《成都府資縣》】

李欽止

漢武帝祈仙臺《三秦記》﹕「坊州橋山有漢武帝祈仙臺﹐髙百尺。」李欽止題詩云﹕四方禍結與兵連﹐海內空虛在末年。謾築此臺髙百尺﹐不知何處有神仙。【《永樂大典》二六○四「臺」字韻】

施逵

丫頭山何不梳妝嫁去休﹐常教人喚作丫頭。只因不信良媒說﹐耽閣千秋與萬秋。【《古今圖書集成職方典》二八四《黃州府部》】

袁吉

金華山金華山色與天齊﹐一徑盤紆盡石梯。步步前登淸漢近﹐時時回首白雲低。風偸藥气名何限﹐水泛花光路卽迷。洞口數聲仙犬吠﹐始知羽客此眞棲。【《古今圖書集成山川典》一二七《金華山部》】

張隨

早春送郎官出宰【《全唐詩》七八一作袁求賢詩○《文苑英華》一八九《省試》】

淸遠居士

題透明巖安祿山題記後【透明巖﹐亦名棲眞巖﹐在大蓬山。巖西曰禪窟﹐巖壁上有安祿山題記云「大唐先天二年﹐歲在辛丑﹐七月朔﹐安祿山敬造彌勒佛一龕。」有淸遠居士題其後云云。王象之按﹕「先天二年卽開元元年﹐是時祿山尙未顯﹐以相傳之久﹐兼恐別有姓名偶同﹐姑兩存之。」】妖胡作逆罪滔天﹐翠輦倉皇幸蜀川。千載業緣磨不盡﹐卻來邀福向金仙。【《輿地紀勝》一八八《蓬州景物》及《碑記》】

楊逵

子規【《全唐詩》二六七作顧況詩○《文苑英華》三二九《禽獸》】

楊禹珪

題孟巖【句】郡𨿽饒勝境﹐偏愛此巖幽。【《輿地紀勝》一五七《資州》】

楊興義

和杜甫【句】莫嫌袍紫歸家阻﹐且慶丰年雅俗安。

題秋風【句】霜風一夜將紅葉﹐換盡江頭萬木靑。【《蜀中名勝記》二五《保寧府巴州》】

厲翼

送尹蔓回睦州憐君授衣月﹐遠作泛舟行。江闊桐廬岸﹐山深建徳城。千尋喬木影﹐七里暮灘聲。興盡當停棹﹐臨流更濯纓。

鄭詳

贈妓詳縱情詩酒﹐至廬江謁郡守﹐畱連吟醉﹐因贈妓曰﹕臺盤闊狹才三尺﹐似隔中當有阻艱。若不騎龍與騎鳳﹐樂營門是望夫山。【《詩話總龜》二三《寓情門》引《南部新書》】

獨孤均

題蓮花洞路回千曲繞芝田﹐羽客相攜訪謫仙。石竇嵌空惟有迹﹐靈龕隱軫莫知年。來居洞里長無死﹐不出人間自有天。更欲不眠吟至曉﹐恐驚龍動起愁煙。

題含虛洞二首髙樹猿啼亂水聲﹐尋幽不覺洞中行。驪龍宿處云常暗﹐羽客歸時路自明。別後已迷丹竈火﹐回來猶認玉童名。從今已去朝金闕﹐便隔人間五百生。捫蘿攀蹬步欹危﹐歷覽幽巖駭怪奇。泉石膏肓傳亦久﹐神仙窟宅到何遲。眞人鹿引非無路﹐洞府龍升自有時。但覺塵緣挹絕景﹐躊躇落筆媿題詩。【以上《康熙徽州府誌》二《婺源山川》】

聶通誌

經故宮女墳有感【二首】家國久隨狂虜沒﹐春蕪又向冢頭靑。如今憶得當時事﹐爲爾傷心一涕零。長郊煙澹月華淸﹐因醉荒墳半夜醒。失路孤吟不勝苦﹐暗中應有鬼神聽。【《萬首唐人絕句》三五】

魏證

沃洲山一聲淸磬海邊月﹐十里香風澗底松。何代沃洲今夜興﹐倚欄幹聽赤城鐘。【《輿地紀勝》四《紹興府》】

淸範【嶽麓僧】

送芝上人遊羅浮【二首】一瓶一錫十方遊﹐揮麈湘南夜語投。四百好峯在何許﹖寄師雙眼看羅浮。此身政坐愛名山﹐投老求閒可得閒。遙夜相思千里月﹐想應騎虎度松關。【《羅浮志》十《詩》】

徳圓

雲門寺若耶溪邊寺﹐幽勝絕塵囂。一洞花將發﹐千巖雪未消。依陰生徑竹﹐野色映溪橋。漸賞登髙處﹐鐘聲應寂寥。【《古今圖書集成山川典》一一四《雲門山部》】

澹交

望樊川萬樹葉初紅﹐人家樹色中。疏鐘搖雨足﹐積水浸云容。雪磧回寒雁﹐村燈促夜舂。舊山歸未得﹐生計欲何從﹖【《古今圖書集成職方典》五二○《西安府部》】

覺隱

江亭晚眺獨隱淸江秋思長﹐晚潮初上水亭涼。海門雲起雙巒暝﹐一抹銀花影夕陽。【《古今圖書集成職方典》七八五《安慶府部》】

全唐詩續補遺卷十六無名氏

戰城南戰地何昏昏﹐戰士如羣蟻。气重日輪紅﹐血染蓬蒿紫。烏鳥銜人肉﹐食悶飛不起。昨日城上人﹐今日城下鬼。旗色如羅星﹐鼙聲殊未已。妾家夫與兒﹐俱在鼙聲裏。【《文苑英華》一九六《樂府》】

昭君怨銜悲出漢關﹐落淚灑胡鞍。關楡三夏凍﹐塞柳九春寒。眉任愁中結﹐腰隨帶裏寬。別曲易淒斷﹐哀弦不忍彈。【同上二○四《樂府》】

采菱女白日期何去﹖靑春只自矜。艷歌呈幾曲﹐江畔采新菱。望浦思同濟﹐輕舟喜共乘。翠【一作葉】將眉比色﹐聲與調相應。蕩漾微波散﹐淸泠遠水澄。更看池際影﹐若對玉壺冰。【同上二○八《樂府》】

分柑子歌示諸小癡男騃女愁殺人﹐偏呼小者大者嗔。粗衣糲食盡須一﹐何況異味兼時新。今朝樓下柑初熟﹐摘得一筐分不足。兒童豈待父母施﹐自各撚來【一作「各自撚將」】獻兄叔。就中小女有所翳﹐【﹝下缺﹞同上三三七《歌行》】

哭從伯祭酒剖符馮翊次﹐以疾拜司成。義重疏皆友﹐仁深怨不生。昔居南比省﹐長話水雲情。吟諷資髙興﹐絲綸發重名。經秋漳浦臥﹐一旦逝川聲。自古誰回得﹐重泉獨往程。明靈辭魏闕﹐冬日冷秦宮。孝子號天護﹐銘旌引柩行。門闌容足迹﹐章句許才淸。劣薄無因報﹐恩知豈謂輕﹖捫膺詞莫吐﹐奠酒淚先傾。從此階前石﹐何人肯念貞﹖【愚魯獻孤石蒙賞孤峭同上三○四《悲悼》】

雜詩舊山𨿽在不關身﹐且向長安過暮春。一樹梨花一溪月﹐不知今夜屬何人﹖【《萬首唐人絕句》三八】

碧玉潭潭在武康西一十里響應山之下﹐唐人有詩刻於巖上雲﹕水面平鋪映碧空﹐夜深明月照龍宮。猿啼未響潭先響﹐一樹花開兩樹紅。【《輿地紀勝》四《安吉州景物》】

子陵山洞在京山縣南六十里﹐卽嚴子陵隱所也。傍有石室名帝星井﹐寺曰淨安﹐嘗有一星﹐光芒見井中。昔人賦詩云﹕翩翩釣臺翁﹐獘屣棄利祿。煙溪七里瀨﹐風月一竿竹。平生知己誰﹖故人劉文叔。三聘乃肯來﹐公卿指爲辱。髙風輕萬乘﹐敢以足加腹。居然動天象﹐下應太史卜。

帝星井帝星胡爲落此間﹖豈非此有子陵山。蒼蒼﹝王民﹞井一百丈﹐至今深夜光芒寒。野老相傳是陳迹﹐斷碑摸索苔蘚斑。往事恍惚不可問﹐靑山綠水空潺潺。【以上《輿地紀勝》八四《郢州古迹》。後一首又見《古今圖書集成職方典》一一四七《安陸府部》】

小桃源曩有耕於小桃源得一銅牌﹐牌上有詩一絕云﹕綽約去朝眞﹐仙源萬木春。要知竊桃客﹐定是會【一作滑】稽人。【《輿地紀勝》一六六《長寧軍》】

大力寺詩碣【巢縣掘地得之】地去巢縣十里分﹐招提名目古今存。風磨斷礎痕皴暗﹐雨剝殘碑點畫昏。一道澗聲飛石壁﹐兩邊山色鎖云根。杜鵑花裏啼幽徑﹐往事依稀似訴論。【同上《補闕》三《無爲軍》】

題靈鷲靈鷲名山萬古名﹐幾回無事繞廊行。殿前流水晴尢急﹐塔上春云晚自生。鶴傍經牀聽梵語﹐鳥窺齋砵候鐘聲。我來借得蒲團坐﹐歸去閒眠夢亦淸。【《咸淳臨安志》八○《寺觀》】

平蓋山平蓋山髙古木疏﹐昔人曾此築仙居。井通八角寒泉湧﹐觀毀三淸劫火余。洗墨池邊丹竈冷﹐系龍巖畔石潭虛。吟成獨坐荒苔上﹐閒看蝸牛學篆書。【《蜀中名勝記》十二《眉州彭山縣》】

洞眞觀【在酃縣北】玉洞瑤壇長冷落﹐眞虛崖竇色常新。可憐城裏悠悠者﹐不識瀟湘四季春。【同治《湖南通誌》二三九《方外志寺觀》】

滄浪寺【在沅江縣南三十里】閒步滄浪野﹐棲禪竹作扉。浮生自有樂﹐塵慮總皆非。【同上二四○】

玉乳泉壁間詩騎馬出門三月暮﹐楊花無柰雪漫天。客情最苦夜難度﹐宿處先尋無杜鵑。【《重修丹陽縣誌》三四《藝文》】

楚泊亭【二首】天垂六幕水浮空﹐霽月光風上下同。我向山頭一舒笑﹐楚人還望白雲中。捲逃屈放兩俱空﹐山止波流萬古同。美惡不隨天地老﹐斷魂啼鳥一聲中。【《嘉靖常徳府誌》十九《賦詠》】

黃金臺燕昭北築黃金臺﹐四方豪傑乘風來。秦家燒書殺儒客﹐肘腋之間千里隔。去年八月幽州道﹐昭君墓前哭秋艸。今年五月咸陽關﹐秦家城外悲河山。河上關頭車馬路﹐殘日靑煙五陵樹。【見元人王惲《秋澗集》。《古今圖書集成職方典》二九《順天府部》亦載此詩﹐題作《燕臺》】

題仙人洞石鐘我欲扣石鐘﹐驚起洞中人。煙蘿杳無際﹐空鎖石門春。石洞何窈窕﹐云是仙人庭。仙人渺何許﹖瑤艸空自靑。石洞窅且深﹐花落無人掃。仙翁去不還﹐何處尋瑤艸。

盤山盤山髙巍峨﹐半入靑雲裏。中間最上峯﹐更向天邊起。行行白石崖﹐六月不知暑。

題薊州桃李寺舊有桃花樹﹐人呼寺故云。石危秋鷺上﹐灘遠夜僧聞。汲井連黃葉﹐登臺散白雲。燒丹勾漏合﹐無處不逢君。【以上孫承澤《天府廣記》四二《失名唐人詩》﹐見石刻。】

魯陽城豢術緣何竟醢龍﹐因遷僻壤隔云封。山迷故國芙蓉秀﹐水瀉沙河玳瑁封。離黍何須髮浩嘆﹐荒城久矣屬空墉。獨憐遼鶴歸何處﹐漫向深芊聽曉鐘。

思父臺駐馬空山親捨迷﹐不堪回首白雲低。王師爲國驅鋒鏑﹐爭向兒家杖履追。【以上《古今圖書集成職方典》四八八《汝州部》】

桃川宮【方士﹐失名】流水回環日夕澄﹐煙蘿石壁四時新。淸風臺上生瑤艸﹐夜雨松根老茯苓。九轉丹砂龍虎伏﹐千年劍气鬼神驚。道人今向蓬萊去﹐白鶴歸來月滿庭。【同上一二六二《常徳府部》。又同治《湖南通誌》二四○《方外志寺觀桃源縣》】

聖壽寺【三首】石罅題詩紀別年﹐風煙南北各淒然。薝蒲坐我靈山下﹐猶借髙人半日緣。夕籟鳴寒雨﹐晴峯出翠屏。風塵吾獨愧﹐鴻鵠下蒼冥。趺坐叢林下﹐朗吟白石巓。一丘盤曲處﹐中有老龍眠。【《古今圖書集成職方典》一○八五《興化府部》】

寒亭朔風凜凜雪漫漫﹐未是寒亭分外寒。六月火雲天不雨﹐請君來此憑欄桿。【同上一一四七《安陸府部》】

緱山廟獨挹橊花夜向闌﹐詩情髙寄碧雲間。不知鶴駕人何在﹐笙月亭亭滿故山。【同上《山川典》六三《緱山部》】

牡丹傾國姿容別﹐多開富貴家。臨軒一賞後﹐輕薄萬千花。【同上《艸木典》二八九《牡丹部》】

紀信墓紀信生降爲沛公﹐艸荒古冢臥秋風。不知靑史緣何事﹐卻道蕭何第一功。【乾隆《直隸秦州新志》十一《藝文詩》】

卻鬼丸走鹿枯風吼夜闌﹐頌花還喜向椒盤。人情此日非前日﹐歲事新官對舊官。竹葉莫辭終日醉﹐梅花已拚來年看。書生但恐寒爲祟﹐不用朱泥卻鬼丹。【《歲時廣記》五《元旦》】

上元詞【句】金吾不禁元宵﹐漏聲更莫催曉。【同上十《上元》引《唐西京新記》】

中秋詩【句】端正月臨端正樹﹐韻香人在韻香樓。【端正樹﹐韻香樓﹐皆明皇故事。同上三一《中秋》】

句【東坡曰「此唐人得意句。」】一鳩鳴午寂﹐雙燕話春愁。【《苕溪漁隱叢話前集》二四引《西淸詩話》】

簡池【句】【簡池獨劉氏三溪號一郡之勝。】入蜀最宜遊簡郡﹐尋山須是訪劉家。【《輿地紀勝》一四五《簡州》】

東周詩【句】鍾會壘邊山月白﹐武侯橋畔水風淸。【同上一八六《隆慶府》】

任氏行【句二】蘭膏新沐雲鬢滑﹐寶釵斜墜靑絲髮。蟬鬢尙隨云勢動﹐素衣猶帶月光來。【《錦繡萬花谷》十七】

奉和詠雪應制【和太宗】寒云垂廣幕﹐飄霰下天津。無轍方秪至﹐有感瑞气新。色映姑山質﹐舞對洛川神。忽奉瑤池韻﹐漸和郢中春。【《文苑英華》一七三《應制》】

句【開元中﹐有儒士登終南山﹐得句云「野迥云根闊﹐山髙樹影長。」私心自負﹐吟諷之際﹐忽聞空中語云「未若天河云云。」儒士不勝喜﹐以爲己有。歸誇於僧﹐智潛掩鼻笑曰「臭气可掬﹐何足多也。」儒士驚愕﹐遽以實告。自此又號爲鑑文大師﹐有《浮漚篇》行於世。】天河𨿽有浪﹐月桂不聞香。【《詩話總龜》八《評論門》引《零陵總記》】

編入樂府詞四首山川𨿽異所﹐艸木尙同春。亦如溱洧地﹐自有采花人。受律辭元首﹐相將討叛臣。咸歌《破陣樂》﹐共賞太平人。四海皇風被﹐千年徳水淸。戎衣更不著﹐今日告功成。主上開昌歷﹐臣忠奉大猷。君看偃革後﹐便是太平秋。【《萬首唐人絕句》三盛唐後】

和漁父詞【十五首】【《顏魯公集逸詩存目》云「公與陸鴻漸﹑徐士衡﹑李成矩共和玄眞子﹝張志和﹞《漁父詞》共二十五首。今惟志和詞存﹐見《續仙傳》。」系張志和同時諸人倡和詞﹐《直齋書錄解題》有《玄眞子漁歌碑傳集錄》一卷﹐可參考。】遠山重疊水縈紆﹐水碧山靑畫不如。山水裏﹐有巖居﹐誰道儂家也釣魚。釣得紅鮮劈水開﹐錦鱗如畫逐鉤來。從棹尾﹐且穿腮﹐不管前溪一夜雷。桃花浪起五湖春﹐一葉隨風萬里身。車宛�﹐餌輪囷﹐水邊時有羨魚人。五嶺風煙絕四鄰﹐滿川鳧雁是交親。風觸岸﹐浪搖身﹐靑艸燈深不見人。雪色髭須一老翁﹐時開短棹撥長空。微有雨﹐正無風﹐宜在五湖煙水中。殘霞晚照四山明﹐雲起雲收陰又晴。風腳動﹐浪頭生﹐定是虛篷夜雨聲。極浦遙看兩岸花﹐碧波微影弄晴霞。孤艇小﹐信橫斜﹐那个汀洲不是家。洞庭湖上曉風生﹐風觸湖心一葉橫。蘭棹快﹐艸衣輕﹐只釣鱸魚不釣名。舴艋爲舟力幾多﹐江頭雷雨半相和。珍重意﹐下長波﹐半夜潮生不柰何。垂楊灣外遠山微﹐萬里晴波浸落暉。擊楫去﹐本無機﹐驚起鴛鴦撲塵飛。衝波棹子橛頭船﹐靑艸湖中欲暮天。看白鳥﹐下長川﹐點破瀟湘萬里煙。料理絲綸欲放船﹐江頭明月向人圓。尊有酒﹐坐無﹐拋下漁竿踏水眠。風攪長空浪攪風﹐魚龍混雜一川中。藏遠漵﹐系長松﹐盡待云收月照空。舴艋爲家無姓名﹐胡蘆中有甕頭淸。香稻飯﹐紫蒓羹﹐破浪穿雲樂性靈。偶然香餌得長﹝魚覃﹞﹐魚大船輕力不任。隨遠近﹐共浮沈﹐事事從輕不要深。【《金奩集》】

答張籍【句】【元和中﹐長安有沙門﹝不記名氏﹞善病人文章﹐尢能捉語意相合處。張水部頗恚之﹐冥搜愈切﹐因得句曰「長因送人處﹐憶得別家時。」徑往誇揚。乃曰「此應不合前輩意也。」僧微笑曰「此有人道了也。」籍曰「向有何人﹖」僧乃吟曰﹕﹝見下﹞籍因撫掌大笑。】見他桃李樹﹐思得後園春。【《唐摭言》十三】

誚失婢牓詩【原情寄嘲三首】撫養在香閨﹐嬌癡教不依。縱然桃葉寵﹐打得柳花飛。曉露空調粉﹐春羅枉賜衣。內家方妒殺﹐好處任從歸。偸鎖出深閨﹐風花何所依﹖想因乘月去﹐難道綽天飛。燭暗新垂淚﹐香凝舊舞衣。恩情如不斷﹐還向夢中歸。揭牓諱因依﹐千聲叫不歸。頭盤紅縷髻﹐身著紫羅衣。夾帶無金玉﹐窩藏有是非。請君看賞格﹐惆悵信音稀。【汪立名輯本《白香山詩集補遺》注引《堯山堂外紀》】

詠二遊女大中年﹐有江淮郡守名郎﹐登樓縱飲﹐見二遊女羅衣飄飄﹐目送久之﹐因詠曰﹕兩朵紅英值萬金﹐教人不負看花心。髙樓日晚東風急﹐吹落千家何處尋﹖

攝中郎將作詩【在省日﹐宣宗顧問稱旨﹐攝中郎將﹐有詩曰﹕﹝見下﹞風神俊邁。後擁節旄。】宮娃引入玉爲行﹐金殿齊趨近禦牀。不見聖明親顧問﹐如何得攝漢中郎﹖【以上《詩話總龜》二三《寓情門》引《南部新書》】

商山館【商山館中窗頰上有八句詩云云﹐不知何人作。淨君﹑涼友﹐是帚與扇明矣。】淨君掃浮塵﹐涼友招淸風。炎炎火雲節﹐蕭然一堂中。誰知鹿冠叟﹐心地如虛空。虛空亦莫問﹐睡起照靑銅。【《淸異錄》三】

宮詞落絮蒙蒙立夏天﹐樓前槐樹影初圓。傳聞紫殿深深處﹐別有燻風入舜弦。

送春斜風細雨趲春歸﹐何不從容柰妾時。未辦三杯相別酒﹐先吟一首送行詩。再三畱得鶬鶊晚﹐千萬休教杜宇知。縱若苦畱畱不住﹐明年早早到南枝。

題壁一團茅艸亂蓬蓬﹐驀地燒天驀地空。爭似滿鑪煨榾柮﹐慢騰騰地暖烘烘【以上江標影刻南宋書棚本《唐人五十家小集》】

錢氏雷威琴【李巽伯云「先公得雷威琴﹐錢氏物也﹐中題云云。故號忘味﹐爲當代第一。」】嶧陽孫枝﹐匠成雅器。一聽秋堂﹐三月忘味。【《全五代詩》七四引《西溪叢話》上】

嘲曹翰曹翰事世宗爲樞密承旨。性貪侈。常著錦襪金綫絲鞋。朝士有托無名子嘲之者﹐詩曰﹕不作錦衣裳﹐裁爲十指倉。千金包汗腳﹐慚愧絡絲娘。【《淸異錄》三】

水香勸盞嘲扈載【酒令】【扈載畏內特甚。未仕時﹐欲出﹐則謁假於細君。細君滴水於地﹐指曰「不幹須前歸。」若去遠﹐則然香印掐至某所﹐以爲還家之驗。因筵聚﹐方三行酒﹐載色欲逃遁。朋友默曉﹐嘩曰「扈君恐砌水隱形﹐香印過界耳﹐是當罰也。吾徒人撰新句一聯﹐勸淸酒一盞。」眾以爲善﹐乃俱起。一人捧甌吟曰﹝詩略﹞。逼載飲盡。別云﹝詩略﹞。別云﹝詩略﹞。別云﹝詩略﹞。別云﹝詩略﹞。載連沃六七巨觥﹐吐嘔淋漓。旣上馬﹐羣噪曰「若夫人怪遲﹐但道被水香勸盞畱住。」】解稟香三令﹐能遵水五申。細彈防事水﹐短藝戒時香。戰兢思水約﹐匍匐赴香期。出佩香三尺﹐歸防水九章。命系逡巡水﹐時牽決定香。【《淸異錄》一】

玄卿鏡銘【玄卿鏡﹐文筆古雅似六朝﹐字體圓潤似李唐﹐疑是隋末唐初之物。玄卿﹐鑄鏡字也。廣州某氏所藏。】日初升﹐月初盈﹐纖塵不生﹐肖玆萬形。是曰攖寧﹐瑩虖太淸。【嘉慶《廣東通誌》二○○《金石略》】

髙宗時謠【胡楚賓﹐秋浦﹝貴池﹞人。善屬文﹐髙宗召爲右史﹑兼崇賢直學士﹐預選與諸儒論禁中﹐撰《臣軌》等書千餘篇。朝廷疑議表疏密使參處﹐以分宰相權﹐號北門學士。楚賓爲文甚敏﹐必酒中下筆。髙宗每命作時﹐常以金銀杯﹝奭斗﹞酒飲之﹐文成輒賜焉。其英資豪穎﹐與李白倫﹐故當時謠曰﹕】【《全唐詩》八七八《胡楚賓謠》﹐以爲與晚唐顧云﹑張喬﹑殷文圭等爲同時人﹐文字有不同。】前有胡楚賓﹐後有李翰林。詞同三峽水﹐字值萬黃金。【《嘉靖池州府誌》七《人物篇賢哲》】

開元時謠《楊妃外傳》﹕開元十載上元日﹐楊家五宅夜遊﹐與廣寧公主騎從爭西門市。楊氏奴鞭公主衣﹐公主墮馬。駙馬程昌胤扶主﹐因及數撾。主泣奏﹐上令決殺楊家奴﹐昌胤停官。於是楊家轉橫。時謠云﹕生女勿悲酸﹐生男勿喜歡。【《歲時廣記》十一《上元》】

三髙僧諺【道標﹐富陽人。姓黎氏﹐一作秦氏。年七歲﹐有大沙門過而識之﹐勸令出家。爲靈隱山白雲峯海和尙弟子。至徳二年詔白衣通佛經七百紙者﹐命爲比丘﹐標首中選﹐卽日得度居南天竺寺。嘗於靈鷲峯之南西嶺下﹐葺茅爲堂﹐號西嶺艸堂﹐稱西嶺和尙。經營之外﹐尢練詩章。當時吳興淸晝﹝皎然﹞﹑會稽靈澈﹐相與酬唱。諺云﹝見下﹞。又陸羽云「夫日月雲霞爲天標﹐山川艸木爲地標﹐推能歸美爲徳標﹐居閒趣寂爲道標。」長慶三年卒﹐年八十四。﹝《髙僧傳》參《西湖髙僧事略》﹞】霅之晝﹐能淸秀。越之澈﹐洞冰雪。杭之標﹐摩雲霄。【雍正《浙江通誌》一九八《仙釋傳杭州府》】

國學新修五經壁歌【並記】初﹐大歷中﹐名儒張參爲國子司業﹐始詳定五經書於論堂東西廂之壁﹐辯齊﹑魯之音取其宜﹐考古今之文取其正。繇是諸生之師心曲學﹐偏聽臆說﹐咸束之而歸於大同。揭揭髙懸﹐積六十歲﹐崩剝污蔑【一作「穢」】﹐淟然不鮮。今天子尙文章﹐尊典籍﹐於苑囿不加尺椽﹐而成均以治學上言﹐遽賜千萬。時祭酒皞實尸之﹐博士公肅實佐之。國庠重嚴﹐過者必式。遂以羨贏﹐再新壁書。懲前土塗不克以壽﹐乃析堅木負墉而庇之。其制如版牘而髙廣﹐其平如粉澤而潔滑﹐背施陰關﹐使眾如一﹐附離之際﹐無迹而尋﹐堂皇靚深﹐兩廡相照。申命國子能通法書者﹐分章揆日﹐遜其業而繕寫焉。筆削旣成﹐讎校旣精﹐白黑彬班﹐了然飛動。以蒙來求﹐煥若星辰﹐以敬來趨﹐肅如神明﹐以疑來質﹐決若蓍蔡。由京師而風天下﹐覃及九譯﹐咸知宗師﹐非止服逢掖者鉆仰而已。於是學官陳師正等曁生徒凡四百二十有八人﹐請金石刻﹐且歌之曰﹕【﹝見下﹞】時余爲禮部郎﹐凡瞽宗之事﹐得以關決﹐故書之以移史官﹐宜附於藝文志云。我有學宇﹐旣傾而成之。我有壁經﹐旣昧而明之。孰規摹之﹖孰發揮之﹖祭酒維齊﹐博士維韋。俾我學徒﹐弦歌以時。切切祁祁﹐不敖不嬉。庶乎遒人﹐來采我詩。【《劉夢得集》二六《記》】

髙黎貢山謠髙黎貢山在永昌西﹐下臨怒江﹐左右平川﹐謂之穹賧湯浪﹐加萌所居也。朝濟怒江登山﹐暮方到山頂。冬中山上積雪苦寒﹐夏秋又苦穹賧湯浪毒暑酷熱。河賧賈客﹐在尋傳羈旅未還者﹐爲之謠曰﹕冬日欲歸來﹐髙黎貢山雪。秋夏欲歸來﹐無那穹賧熱。春時欲歸來﹐囊中絡賂絕。【原注﹕絡賂﹐財之名也。《蠻書》二﹑《永昌府文徵》一】

簽詞【盧多遜相生曹南﹐方幼﹐其父攜就云陽道觀小學。時與羣兒誦書廢壇上﹐有古簽一筒﹐競往抽取爲戲。時多遜尙未識字﹐得一簽﹐歸示其父。詞曰云云。父見頗喜﹐以爲吉讖﹐畱簽於家。迨後作相﹐及其敗也﹐始因遣堂吏趙白陰與秦王廷美連謀﹐事暴﹐遂南竄﹐年五十二卒於朱崖。簽中之語﹐一字不差。】身出中書堂﹐須因天水白。登仙五十二﹐終爲蓬海客。【《玉壺淸話》三】

全唐詩續補遺卷十七神仙鬼怪

程太虛隋程太虛﹐西充人。自幼學道﹐精修勤苦。隱居南岷山﹐絕粒﹐有二虎侍左右。九井十三峯﹐皆其修煉處也。一夕﹐大風雨﹐砌下得碧玉印。每乞符祈年﹐印以授之﹐輒獲丰稔。唐元和中解體﹐後遷神於元宮﹐容貌不變。宣宗命人求之﹐過商山﹐宿逆旅﹐躡險有居第如公館。靑童引見﹐一道士自稱程太虛﹐祖居西充。且囑曰「明歲君自蜀至南岷﹐無忘我。」及至蜀﹐視畫像﹐與前見者無異。宋賜號道濟大師。【﹝《古今圖書集成職方典順慶府部》引《總志》﹞】

磨劍泉源泉巖澑漾淸波﹐淬出光鋩利太阿。橋下斬蛟餘事耳﹐斷除天下幾妖魔。

磨劍泉源泉巖澑漾淸波﹐淬出光鋩利太阿。橋下斬蛟餘事耳﹐斷除天下幾妖魔。

漱玉泉瀑布橫飛翠壑間﹐泉聲入耳送淸寒。天然一曲非凡響﹐萬顆明珠落玉盤。

洞陽峯南岷勝﹝上旣下木﹞壓諸方﹐東壁奇峯出洞陽。丈五月輪才晃曜﹐大千世界便輝光。扶開華嶽煙雲渺﹐顯得蓬萊日月長。世道廢興原有數﹐浮沈聚散亦何傷。

醮壇峯蒼松老檜擁華壇﹐鶴唳猿啼白晝閒。煙篆香殘淩漢表﹐風飄仙樂響山間。髙燒華嶽金蓮炬﹐齊到黃岡玉筍班。獨步蒼苔尋故址﹐恍然咫尺覲天顏。【以上《古今圖書集成職方典》六○二《順慶府部》】

何仙姑仙姑﹐增城何泰女。生唐開耀間﹐紫雲繞室﹐頂有六毫。四歲能舉一鈞。事親孝﹐性靜柔﹐遊羅浮爲仙。今有祠在增城縣南﹐有井尙存﹐卽其舊宅。唐賜仙姑朝霞帔一襲。【原案﹕《太平廣記》﹕廣州有何二娘﹐以織鞋爲業。後飛去上羅浮山爲仙。唐開元中敕令黃門使往廣州求何氏﹐得之。後又踴身而去﹐不知所之。《孔氏六帖》﹕增城何氏女﹐有神仙之術云云。《輿地紀勝》﹕女仙中增城何氏女下有何仙云。《會仙觀記》﹕昔有何仙居此﹐食雲母。唐景龍中白日升仙。竊疑何二娘﹑何氏女﹑何仙乃一人﹐卽世俗八仙中之何仙姑也。】【今按﹕《古今圖書集成神仙部》及《中國人名大辭典》又雜引《安慶府誌》《歙縣誌》《祁陽縣誌》《浙江通誌》及《福建通誌》﹐各有異說。】

鳳臺雲母【所居春岡﹐地產雲母。嘗夢老人授服餌丹法﹐漸覺身輕健。有詩曰﹝見下﹞。後果有鳳來集其上﹐遂攺名鳳臺云。】鳳臺雲母似天花﹐煉作芙蓉白雲芽。笑殺狂遊勾漏令﹐更從何處覓丹砂﹖

將遊羅浮畱詩【江北與羅浮山相望﹐嘗曰「將遊羅浮。」父母怪之﹐私爲擇配。結縭之夕﹐忽不知所之。畱詩屏硯間曰﹝見下﹞。明早起視家側井徑﹐有遺履而已。】麻姑怪我戀塵囂﹐一隔仙凡道路遙。去去滄洲弄明月﹐倒騎黃鶴聽鸞簫。

有道士自羅浮之增城口占三絕寄家【頃之﹐有道士來自羅浮﹐見姑在麻姑石上﹐顧謂道士曰「而之增城﹐屬吾親收拾井上履﹐口占三絕寄其家曰﹝見下﹞。其後增城李令世英與謝艸堂者表其事。李令爲天臺黃巖人﹐始悟仙語無一不有驗云。】鐵橋風景勝天臺﹐千樹萬樹梅花開。玉簫吹過黃巖洞﹐勾引長庚跨鶴來。寄語童童與阿瓊﹐休將塵事惱閒情。蓬萊弱水今淸淺﹐滿地花陰護月明。已趁羣眞入紫微﹐故鄕回首尙遲遲。千年畱取井邊履﹐說與艸堂仙子知。

柔珠庵東壁題詩【句】【仙姑又嘗於柔珠庵東壁題一絕﹐字比晉人差淸婉少骨。壁後半毀﹐惟餘「百尺」十三字﹐其下必「風」字也。後二句無人能續之者。】百尺水簾飛白虹﹐笙簫松柏語天風。【嘉慶《廣東通誌》三二九《釋老傳》轉引《羅浮山誌會編》引明孫蕡《何仙姑記》】

張巡

鐵筆歌【今按﹕疑爲後人所作﹐錄附參考。】皇天生我兮男子﹐君王用我兮熊羆。力拔山兮勢雄﹐气貫日兮虹霓。月正明兮磨鎗礪劍﹐星未落兮擊鼓掀旗。搗賊室兮焚寨﹐臠賊肉兮充饑。食馬革兮計盡﹐殺妻妾兮心悲。爲厲鬼兮身被鐵甲﹐爲明神兮手執金錘。亦莫指我爲張毅﹐亦莫指我爲張飛。我乃唐之張巡﹐與許遠兮同時。在東嶽兮押案﹐都統使兮陰司。事蓬萊兮殿直﹐任酆都兮獄推。景佑眞君兮陽間封爵﹐忠烈大夫兮天上官資。漫濡毫而爲翰﹐俾世人而皆知。【《古今圖書集成職方典》三九九《歸徳府部》】

嗜酒道人

劉處靜贈金不受【劉處靜﹐字道遊﹐彭城人。其先避地遂昌﹐因家焉。遇異人﹐授以吐納之道。嘗召見﹐賜緋衣﹐退居仙都山隱眞巖﹐結廬金龍洞側﹐門人欲塑其像。一日﹐有嗜酒道人來成之﹐處靜畱飲旬日﹐以黃金三十銖贈其行﹐相送金龍洞前。及回﹐得片紙書云云十六字﹐裹原金在焉。於是頓悟﹐遂豫築玄壚於廬後﹐自譔其志。咸通十四年六月辛酉日解化。】子與吾金﹐吾授子眞。眞抱子形﹐形全於神。【雍正《浙江通誌》二○一《仙釋傳處州府》引《仙都志》】

鍾離權

詩寄太原學士【題元佑七年九月九日書。爲宋人依托】【潁川莊綽跋云「昔維揚有何仙姑者﹐世以爲謫仙﹐能與眞靈接。一日﹐鍾離過之﹐使治黃素﹐乃書此詩。呂公亦跋其後﹐令俟王學士至而授之。後數日﹐王古敏仲自貳卿出守會稽﹐至維揚訪姑﹐卽以與之。王祕不以示人。」】風燈泡沫兩相悲﹐未肯遺榮自保持。頷下藏珠當猛取﹐身中有道更求誰﹖才髙雅稱神仙骨﹐智照靈如大寶龜。一半靑山無買處﹐與君攜手話希夷。【《雲麓漫鈔》卷二】

呂巖一作嵒﹐字洞賓。○呂巖詩詞﹐多宋人依托﹐𨿽經《全唐詩》廣爲收錄﹐仍多遺漏﹐現緣前例補之。

西靈觀【在新諭縣西五十里瑞仙山下﹐晉永和八年許眞君建。】八月秋髙气漸淸﹐再攜琴劍宿西靈。蕊珠新換當年殿﹐函谷重開往日經。晉代宰王香馥馥﹐周朝柱史燭熒熒。一聲鶴唳人間曉﹐吟起晴空徹杳冥。【隆慶《臨江府誌》十三】

朗州戲筆【二首】賣墨遨遊到朗州﹐無端太守問因由。家居北斗星辰下﹐劍掛南山月角頭。朝覲玉皇登寶殿﹐暮隨王母宴瓊樓。知君相見不相識﹐回首白雲歸去休。數年不到鼎城遊﹐反掌俄經八十秋。劉氏宅爲張氏宅﹐謝家樓作李家樓。千金公子皆空手﹐三歲孩兒盡白頭。惟有兩般依舊在﹐靑山長秀水長流。【嘉靖《常徳府誌》十九】

白雲巖古木叢林號白雲﹐髙巖更去謁觀音。路登靑嶂上頭上﹐寺隱白雲深處深。法鼓震開天地眼﹐飛輪推出聖凡心。時人到此如中悟﹐何必南巖海上尋。

過水坪山巓雲起日初辰﹐山徑霜淸絕點塵。林下支鍋炊飯客﹐道旁背籠販鹽人。白崖嶺峻藏風洞﹐碧澗泉音露石垠。跋涉不知殘臘盡﹐動勞寧復計冬春。【以上《古今圖書集成職方典》一一六二《鄖陽府部》】

遊靈顯觀素衣丹壑寄生涯﹐相近衡茅共幾家。臥聽松音臨水石﹐坐看山色老煙霞。林中有鶴窺來客﹐巖畔無人見落花。但把琴書消白晝﹐不須鑪裏煉丹砂。【同上三三五《潞安府部》】

呂劍畱泉五百年前此地來﹐碧桃移向石壇栽。三春綠柳千條縷﹐萬綫淸泉一劍開。紅日照殘新殿閣﹐白雲堆破舊樓臺。昔年蹤迹今何在﹖尙有餘霞點翠苔。【同上一二八八《靖州部》】

印山亭卽事誰道憑虛不可樓﹐波心一點注中流。魚遊過影知空相﹐人到驚云動遠眸。隔斷紅塵飛不到﹐回旋靑气望來收。江天寂寞難窮目﹐煙火漁燈亂客愁。【同上一四二八《平樂府部》】

集虛觀畱題【在嶽池縣郭南門外。○又作《寓云洞橋夜題石壁》】靑蛇煉影月【一作「就自」】徘徊﹐夜靜雲間尙未【一作「開向此」】來。應是有人新換骨﹐暫畱蹤迹到天臺。【《輿地紀勝》一六五《廣安軍仙釋》。《古今圖書集成職方典》六○二《順慶府部》。又一二七○《辰州府部》】

題昌元驛東西南北畱蹤迹﹐縱意風狂到處覓。朝朝暮暮去尋人﹐及至人尋還不識。【《永樂大典》一八二二四「像」字韻引《輿地紀勝》】

飛雲山畱題【飛雲山王氏道院﹐去蒲村鎭五里﹐昔有道人過之。畱題云云。以逐句第三字合成「呂洞賓來」﹐主人覺而異之﹐已失道人所在矣。】攜笻來此步飛雲﹐錢滿賓階綠蘚勻。江上同歸共誰去﹐不堪回首不逢人。【《輿地紀勝》一五一《永康軍仙釋》】

題壁二絕展旗邀我過天聰﹐玉女雙鸞展笑容。卓筆醮幹龍鼻水﹐等閒題破石屏風。昔時曾臥龍湫水﹐今日止玆續舊遊。何處酒家堪醉月﹐興酣解卻白狐裘。【《廣雁蕩山誌》二十一《藝文》作回道人】

詠景十首

桃花溪【以下詠景十首】東風昨夜落奇葩﹐散作春江萬頃霞。從此漁郎得消息﹐溯流直到是仙家。

桃川仙隱說著神仙豈偶然﹐神仙名不是虛傳。巖洞石洞今還在﹐流水落花經幾年﹖

秦人洞洞門深鎖白雲封﹐九節丹崖第幾重﹖欲向山中詢甲子﹐秦人盡日不相逢。

纜船洲笑拋漁艇入蒼茫﹐豈意壺中歲月長。歸到荒洲無覓處﹐萋萋芳艸對斜陽。

空心杉古木槎牙樹底空﹐學仙遊子坐空中。自從白日飛升去﹐幾度寒鴉噪晚風。

煉丹臺誰築斯臺學煉丹﹖丹成飛上紫雲端。空餘遺址在人世﹐滿目靑山碧艸寒。

遇仙橋幾回秦女夜吹簫﹐洞底松風送寂寥。不作巫陽雲雨夢﹐卻尋仙侶到藍橋。

仙徑亭紫气南來第一關﹐道人家在白雲間。山門深鎖無人到﹐流水落花春晝閒。

歸鶴峯鶴歸華表幾千年﹐雞犬隨丹盡上天。開徧碧桃春不老﹐千巖萬壑鎖蒼煙。

梅溪煙雨摩挲睡眼望山凹﹐非霧非煙景四郊。一幅生綃不收拾﹐被風展卻掛林梢。【以上《嘉靖常徳府誌》十九。又《古今圖書集成職方典》一二六二《常徳府誌》及《山川典》一六二《桃源山部》】

大圓山【大圓山有光塵子墨迹云云。傍書宋乾道壬辰年﹐相傳以爲呂仙作矣。】三山相接欲飛騰﹐髙下來爲半日登。合向中間著夫子﹐大員道士小員僧。【《蜀中名勝記》十八《重慶府定遠縣》】

登平都訪仙【二首題呂純陽】盂蘭淸曉過平都﹐天下名山總不如。兩口單行誰解識﹐王陰空使馬蹄虛。一鳴白鳥出靑城﹐再謁王陰二友人。口口惟言三島樂﹐擡眸已過洞庭春。【同上十九《酆都縣》】

嵩山觀【題呂巖】兩日行山興尙稠﹐塵緣未斷且回頭。一天風雨吹涼閣﹐四面藤蘿伴客畱。著眼盡難爲業障﹐平生無過是浮漚。何須底死言名利﹐尋得淸閒卽便休。【同上三十《潼川州遂寧縣》】

題酒家門額【唐末﹐馮翊城外酒家門額﹐書云云。於王字末﹐大書酒也。字體散逸﹐非世俗書﹐人謂是呂洞賓題。】飛空卻回顧﹐謝此含春王。【《淸異錄》四】

西江月【六首以下詞】【原八首﹐前二首已見《全唐詩》﹐此六首﹐《全宋詞》亦未收。】世有學人無數﹐愚癡妄意如麻。汞鉛錯認結爲沙﹐運火欲覓黃芽。千日虛勞心力﹐人人盡破其家。眞鉛似玉本無瑕﹐將鳳欲比狂鴉。至道不煩不遠﹐至人只在目前。淮王煉石得衝天﹐漢世已經千年。全在低心下人﹐事該緣分偶然。安鑪置鼎盡周圓﹐須得汞去投鉛。聽說金公兩字﹐何物喚作金孫。尋枝尋葉必知根﹐無智便乃心昏。若用凡鉛爲體﹐都來少魄無魂。水銀漸結必難存﹐祕訣要處誰論。眞假兩般元字﹐金公所料重迷。凡鉛縱與嶽山齊﹐不肯假與金妻。聽說眞鉛住處﹐他家跳在深溪。兩情恩愛事因媒﹐義重爭向東西。水火運來周歲﹐四六勿錯如初。水多火少失功夫﹐勝地方始安鑪。直須認鼎與藥﹐卻如雞子無殊。內黃外白結凝酥﹐一顆圓明汞珠。彼此離於生處﹐火遭水破驚忙。分身各自擬深藏﹐半路再遣蕭郎。夫爲無衣素體﹐妻因水浸衣黃。丙丁甲乙有形相﹐剛遣令合陰陽。【《古今圖書集成神異典》三○二《靜功部》】

西江月落日數聲啼鳥﹐香風滿路吹花。道人邀我煮新茶﹐蕩滌胸中瀟灑。世事不堪回音﹐夢魂猶遶天涯。鳳停橋畔卽吾家﹐管甚月明今夜。【《湖海新聞夷堅續志後集》一】

沁園春昨日南京﹐今朝天嶽﹐倏焉忽焉。指洞庭爲酒﹐渴時浩飲﹐君山作枕﹐醉後髙眠。談笑自如﹐往來無礙﹐半是風狂半是仙。隨身在﹐有一襟風月﹐兩袖雲煙。人間﹐放浪多年﹐又排辧東華第二筵。把珊瑚砍倒﹐栽吾琪樹﹐天河放淺﹐種我金蓮。搥碎王京﹐踢翻蓬島﹐稽首虛皇玉案前。無難事﹐信功成八百﹐行滿三千。【隆慶《嶽州府誌》十八】

沁園春琳館淸標﹐瓊臺麗質﹐何年天上飛來。揚州暫倚﹐后土爲深栽。獨立乾坤一樹﹐春風占﹐萬朵齊開。天然巧﹐蕊珠圓簇﹐玉瓣輕裁。見一花九朵﹐類玲瓏玉斝﹐錯落瓊杯。得滿盛香露﹐洗蕩塵埃。是眞元孕育﹐有仙風道骨﹐豈是凡胎。問眞宰﹐難畱下土﹐攜爾上蓬萊。【《揚州瓊花集》】

失調名別無巧妙﹐與你方兒一个。子後午前定息坐﹐夾脊雙門昆侖過。恁你得气力﹐思量我。【《夷堅丁集》十八】

附羅浮山八仙石題詩【舊志云「石在藥槽之下﹐流杯池上。相傳有八仙飲於此﹐飲畢題詩云云。鐫諸石上﹐歲久﹐字猶未甚漫滅。】澑流靑嶂瀉溪灣﹐漱石飛雲湍復旋。琥珀杯深誰共飲﹖八仙齊會賀堯年。【《古今圖書集成山川典》一八九《羅浮山部》﹐又見《羅浮山誌》十】

虞臯臯﹐福州永貞人﹐以鬻黃精爲業。延鈞時人。

歌【故人朱當敏歸時﹐臯及賓客皆送之。至洞門﹐客以尺八擊玉磬﹐臯和而歌云云。歌畢﹐忽然俱去。】朝爲雄兮暮爲雌﹐天地終盡兮人生幾時。【《全五代詩》八七引《榕陰新簡》】

寧化九龍進士【神】安濟廟﹐在淸流縣南夢溪洞口﹐卽九龍陽數潛靈王廟也。自唐有之﹐莫詳創始封爵之由。廟前有灘險甚﹐往來之舟非禱於祠下不敢行。宋朝賜今額。嘉佑中﹐樞密直學士蔡公襄知泉州﹐有布衣上謁﹐自稱寧化九龍進士。公與坐﹐莫測其爲神。及送之庭除﹐忽不見﹐始異之。取刺而觀﹐於中得詩五十六字﹐尋加訪問。明年﹐遞詩於廟﹐屍祝不虔﹐失其眞迹。大觀間﹐縣尉張龜齡嘗序其事。今林木森陰﹐觀者必敬。詩云云。末題閩通文二年四月封明威校尉﹐永隆二年正月封興瑞將軍﹐九月封陽數潛靈王。

詩遠遠靑靑疊疊峯﹐峯前眞宰讀書翁。半巖冷落髙宗雨﹐一洞淒涼吉甫風。溪隱豹眠寒霧露﹐井凋鳳宿舊梧桐。九龍山下英雄气﹐盡屬君王宇宙中。【《永樂大典》七八九二「汀」字韻引《臨汀誌祠廟》】

蜀宮人

月夜吟【李西美帥成都﹐士人陳甲館於便齋。月夜有危髻古衣裳婦人數輦﹐笑語花圃中﹐有甚麗者誦詩云云。忽不見。今府第﹐故蜀宮﹐豈當時宮女猶有鬼耶﹖】舊時衣服盡雲霞﹐不到迎仙不是家。今日樓臺渾不識﹐只餘古木記宣華。【按《蜀檮杌》。宣華﹐故苑名】小雨廉纖梅子黃﹐晚云收盡月侵廊。樹陰把酒不成醉﹐何處無情枉斷腸。【《全五代詩》六十引《聞見後錄》】

附錄友邦

晁衡晁衡﹐一作朝衡﹐日本人﹐原名阿部仲麻呂。十六歲畱學長安﹐在唐朝歷任校書﹑左補闕﹑祕書監等職﹐與李白﹑王維﹑儲光羲等爲友。五十餘歲時與鑑眞和尙同時渡海回國﹐鑑眞歷險到達日本﹐晁衡卻漂流海上﹐幸在中南半島登岸﹐兩年後重返長安﹐任鎭南都護。大歷五年在中國逝世﹐年七十三歲。

思歸慕義名空在﹐輸忠孝不全。報恩無有日﹐歸國定何年﹖【《古今和歌集》﹝《光明日報》一九七八年八月二十日王仁波文引﹞】

金地藏金地藏﹐新羅國僧。至徳間渡海﹐居靑陽九華山。嘗以巖間白土雜飯食之﹐人以爲異。年九十九﹐忽召徒眾告別﹐但聞山鳴石隕﹐俄頃趺坐於函中。洎三稔﹐開將入塔﹐顏貌如生﹐舁之而動﹐骨節若撼金鎖焉。【﹝《全唐詩》八○八作新羅國王子。﹞】

酬惠米詩棄卻金鑾衲布衣﹐修身浮海到華西。原身自是皇太子﹐慕道相逢柯用之。未敢叩門求地語﹐昨叨送米續晨炊。而今餐食黃精飯﹐腹飽忘思前日饑。【以上《嘉靖池州府誌》九】

續拾

全唐詩續拾卷一

庾抱

詠史得韓非說難徒有美﹐孤憤竟無申。定是名傷命﹐非關犯逆鱗。【見《十萬卷樓叢書》本唐釋皎然《詩式》卷三。】

陳子良

學小庾體拂簟承花落﹐開簾待燕歸。【見《四部叢刊》本《後村先生大全集》卷一七七《詩話續集》引唐李康成《玉臺後集》。】

陳叔達

入闕詠空鏡臺詩卽今裝飾廢﹐雕零衢路間。姮娥與明月﹐相共落關山。【見中華書局排印本唐徐堅等纂《初學記》卷二十五。】

法琳法琳﹐姓陳﹐潁川人﹐寓居襄陽。少出家﹐住荊州靑溪山玉泉寺。遊獵儒釋﹐博通內外詞旨。隋季入關﹐捨僧服歸俗。武徳初復爲僧﹐住京師濟法寺。貞觀初移住龍田寺。十三年冬﹐因謗訕罪下獄﹐陳書自訴﹐詔不加罪﹐敕移於益郡僧捨。次年六月﹐行至百牢關因疾而卒﹐年六十九。著作甚多﹐傳世有《破邪論》《辧正論》等。詩五首。【﹝《全唐詩》無法琳詩。事迹據《續髙僧傳》卷二四本傳﹑《開元釋教錄》卷八本傳及《法琳別傳》。﹞】

別毛明素叔夜嗟幽憤﹐陳思苦責躬。在余今失候﹐枉與古人同。艸深難見日﹐松迥易來風。因言得意者﹐誰復免窮通﹖【《大正新修大藏經》第五十冊唐釋彥悰撰《唐護法沙門法琳別傳》卷中。】

敕放遷益部臨行賦詩【題擬】僕秉屈原操﹐不探漁父篇。問言蓬轉者﹐答言直如弦。

辭訣友人詩【題擬】非意延非罪﹐離友復離親。山川萬里隔﹐方勞七尺身。遊魂長去楚﹐分念獨畱秦。自匪相知者﹐誰憐死別人。

言志艸命如懸露﹐輕生類轉蓬。所嗟明夜月﹐難與古人同。【均見同前書卷下。】

靑溪野老詩【題從《續古文苑》卷四】元淑世位卑﹐長卿宦情寡。二頃且營田﹐三錢聊飲馬。懸峯白雲上﹐掛月靑山下。中心欲有言﹐未得忘言者。【見法琳《辧正論》卷七﹐《大正藏》本。】

朱子奢

五言早秋侍宴應詔殿閣炎光盡﹐池臺爽气歸。荷香風裏歇﹐樹影日中衰。蟬聲出林散﹐鳥路入雲飛。承恩方未極﹐無由駐落暉。【見貴陽陳田影刻本日本尾張國眞福寺藏唐卷子本《翰林學士集》。】

魏徵

宿沃洲山寺崆峒山叟到江東﹐荷杖來尋支遁蹤。馬迹幾經靑艸沒﹐仙壇依舊白雲封。一聲淸磬海邊月﹐十里香風澗底松。何代沃洲今夜興﹐倚杖來聽赤城鐘。【見《會稽掇英總集》卷四。】

缺題五古詩大道夷且長﹐窘路狹且促。修翼無卑棲﹐遠趾不步局。舒吾淩霄羽﹐奮此千里足。超邁絕塵驅﹐倏忽誰能逐﹖賢愚豈常類﹐稟性在淸濁。富貴有人籍﹐貧賤無天錄。通塞苟由己﹐志士不相卜。陳平敖里社﹐韓信釣河曲。終居天下宰﹐食此萬鍾祿。徳音流千載﹐功名重山嶽。靈芝生河洲﹐動搖因洪波。蘭榮一何晚﹐嚴霜瘁其柯。哀哉二芳艸﹐不植泰山阿。文質道所貴﹐遭時用有嘉。絳灌臨衡宰﹐謂誼崇浮華。賢才抑不用﹐遠投荊南沙。抱玉乘龍驥﹐不逢樂與和。安得孔仲尼﹐爲世陳四科。【見上海大眾書局《古今碑帖集成》。】

王績

元正賦附歌獻歲風光早﹐芳春節會多。徑潘三月內﹐恣意飽相【五卷本作「經」】過。【伯二八一九卷﹐又五卷本《王無功文集》卷一。】

靈龜並序靈龜﹐君子有悔也。言明不若昧﹐進不若退。彼靈龜兮﹐潛伏平坻。文列八卦﹐色合四時。出遊芳蓮﹐入負神蓍。吐故吸新﹐何慮何思﹖赫赫王會﹐峨峨天府﹐謀猷所資﹐吉凶所聚。爾有前鑑﹐爾旣余【李抄本作「余」】將﹐爾有嘉識﹐爾旣余【李抄本作「余」】輔。爰施長网﹐載沈密羅﹐於沼於沚﹐於江於沱。旣剔旣剝﹐是鉆是灼﹐姑取供用﹐焉知其佗。嗚呼靈龜﹐孰謂爾哲﹖本緣末喪﹐命爲才絕。山木自寇﹐膏火自滅﹐敢陳明辭﹐以告來裔。

郊園汾川勝地﹐姑射名辰。月照山客﹐風吹俗人。琴聲送冷﹐酒气迎春。閉門常樂﹐何須四鄰。

被徵謝病漢朝徵隱士﹐唐年訪逸人。還言北山曲﹐更坐東河濱。枌楡三晉地﹐煙火四家鄰。白豕祠鄕社﹐靑羊祭宅神。拓畦侵院角﹐蹙水上渠漘。臥病劉公幹﹐躬耕鄭子眞。橫裁桑節杖﹐豎翦竹皮巾。鶴警琴亭夜﹐鶯啼酒甕春。顏回惟樂道﹐原憲豈傷貧﹖藉艸邀新友﹐班荊接故人。市門逢賣藥﹐山圃值肩薪。相將共無事﹐何處犯囂塵﹗

春日山莊言志平子試歸田﹐風光溢眼前。野樓全跨迥﹐山閣半臨煙。入屋敧生樹﹐當階逆湧泉。翦茅通澗底﹐移柳向河邊。崩砂猶有處﹐臥石不知年。入谷開斜道﹐橫溪渡小船。鄭玄惟解義﹐王烈鎭尋仙。去去人間遠﹐誰知心自然。

獨坐托身千載下﹐聊思【《韻語陽秋》作「遊」】萬物初。欲令無作有﹐翻覺實成虛。周文方定策﹐秦帝卽焚書。寄語無爲者﹐知君悟有餘。

詠懷桑楡汾水北﹐煙火濁河東。未必尋歸路﹐居然息轉蓬。故鄕行處【《全唐詩》作「云」】是﹐虛室坐間同。日落西山暮﹐方知天下空。

山夜仲尼初返魯﹐藏史欲辭周。脫落四方事﹐棲遑萬里遊。影來徒自責﹐心盡更何求﹖禮樂存三代﹐煙霞主一丘。長歌明月在﹐獨坐白雲浮。物情勞倚伏﹐生涯任去畱。百年一如此﹐世事方悠悠。

遊山贈仲長先生子光試出南河曲﹐還起北山期。連峯無蹔斷﹐絕嶺互相疑。結藤標往路﹐刻樹記來時。沙場聊憩路﹐石壁旋題詩。葉秋紅稍下﹐苔寒綠更滋。幽尋多樂處﹐勿怪往還遲。

春晚園林不道嫌朝隱﹐無情受陸沈。忽逢今旦樂﹐還遂少時心。卷書藏篋笥﹐移榻就園林。老妻能勸酒﹐少子解彈琴。落花隨處下﹐春鳥自須吟。兀然成一醉﹐誰知懷抱深﹖

贈薛學士方士昔歲尋周孔﹐今春訪老莊。途經丹水岸﹐路出白雲鄕。窈窕開皇道﹐深沈指太方。物情爭逐鹿﹐人事各亡羊。月明看桂樹﹐日下覓扶桑。寄語悠悠者﹐誰知此路長。

春莊走筆野客元圖靜﹐田家本惡諠。枕山通箘閣﹐臨澗創茅軒。約略栽新柳﹐隨宜作小園。艸依三徑合﹐花接四鄰繁。野婦調中饋﹐山朋促上樽。曉羹猶未糝﹐春酒不須溫。賣藥開東鋪﹐租田向北村。夢中逢櫟社﹐醉裏覓桃源。豬肝時入饌﹐犢鼻卽裁褌。自覺勛名薄﹐方知道義尊。所嗟同志少﹐無處可忘言。

泛船河上初晴何以慰﹖薄暮理輕舟。白雲銷向盡﹐黃河曲復流。隨風依北岸﹐逐浪向南洲。波瀾浩渺渺﹐懷抱直悠悠。自覺生如寄﹐方知世若浮。蓬萊何處在﹖坐使百年秋。

過程處士飲率爾成詠莫道山中泉石好﹐莫畏人間行路難。蜀郡鑪家何必鬧﹐宜城酒店舊來寬。杯至定知懸怪晚﹐飲盡祇應速唱看。但使百年相續醉﹐何愁萬里客衣單。

解六合丞還我家滄海白雲邊﹐還將別業對林泉﹐不用功名喧一世﹐直取煙霞送百年。彭澤有田惟種黍﹐步兵從宦豈論錢﹖但願朝朝長得醉【李抄本此句作「但使百年相續醉」】﹐何辭夜夜甕間眠。

山中獨坐試逐遊山去﹐聊觀避俗情。引流還當井﹐憑樹卽爲楹。酒中添藥气﹐琴裏作松聲。石鑪煎玉髓﹐土釜出金精。水碧連年服﹐云丹計日成。還看市朝路﹐無處不營營。

題畫幛背雲霞圖幛子﹐山水畫屏風。不應須對許﹐坐慣靑溪中。

春園興後比日尋常醉﹐經年獨未醒。回瞻後園柳﹐忽值數行靑。定是春來意﹐低頭更好聽。歌鶯遼亂動﹐蓮葉繞池生。散腰追阮籍﹐招手喚劉伶。隔架窺前空﹐未餘幾【據李抄本補】小瓶。風光須用卻﹐畱此待誰傾。

山園幽人養性靈﹐長嘯坐山扃。二月蘭心紫﹐三春柳色靑。捲簾看水石﹐開牖望園亭。琴曲惟畱古﹐書名半是經。風煙長入詠﹐幾杖悉爲銘。切直平生盡﹐何爲勞是形﹖

春日還莊居人姓仲長﹐端坐悅年光。地形疑谷口﹐川勢似河陽。傍山移艸石﹐橫渠種稻粱。滋蘭依舊畹﹐接果著新行。自持茅作屋﹐無用杏爲梁。蓬埋張仲徑﹐藜破管寧牀。浴蠶溫織室﹐分蜂暖蜜房。竹密連階暗﹐花飛滿宅香。坐棠思邵伯﹐看柳憶嵇康。自得終焉趣﹐無論懷故鄕。

尋苗道士山居抱琴欲隱去﹐杖策訪幽潛。靑溪無限曲﹐丹障幾重簾。水聲全繞砌﹐樹影半橫檐。甑塵炊暫拂﹐鑪香盡更添。短茅新縛薦﹐細藋始編檐。寫咒桃爲板﹐題經竹作簽。紫文千歲蝠﹐丹書五月蟾。三山今近遠﹐飛路幸相兼。

端坐詠思張衡賦《四愁》﹐梁鴻歌《五噫》。慷慨���﹐憔悴將焉如﹖紛吾獨無悶﹐髙臥喜閒居。世途何足數﹐人事本來虛。三王無定策﹐五帝有殘書。咄嗟建城市﹐倏忽觀丘墟。明治若不足﹐昏暴常有餘。寄言忘懷者﹐歸來任捲舒。

山中采藥采藥北巖陰﹐乘興獨幽尋。澗尾泉恆細﹐山腰溪轉深。石橫疑路斷﹐云暗覺峯沈。薄暮歸來去﹐松丘橫夜琴。

晚秋夜坐園亭物候奇﹐舒嘯樂無爲。芰荷髙出岸﹐楊柳下敧池。蟬噪黏遠舉﹐魚驚鉤暫移。蕭蕭懷抱足﹐何藉世人知﹖

在邊三首客行秋未歸﹐蕭索意多違。雁門霜雪苦﹐龍城冠蓋稀。穹廬還作室﹐短褐更爲衣。自憐書信斷﹐空瞻鴻雁飛。羈旅滯胡中﹐思歸道路窮。猶擎蘇武節﹐尙抱李陵弓。漠北平無樹﹐關南迥有風。長安知遠近﹐徒想灞池東。昔歲銜王命﹐今秋獨未旋。節毛風落盡﹐衣袖雪沾鮮。瀚海平連地﹐狼山峻入天。何當攜侍子﹐相逐拜甘泉。

冬夜載酒於鄕館尋崔使君善爲思君夜漸闌﹐載酒一相看。野館含煙冷﹐山衣犯雪寒。停車聊捧袂﹐倒屣共臨盤。今夕山陰賞﹐誰知逢道安。

讀《眞隱傳》見披裘公及漢濱老父因題四韻被褐延陵徑﹐耕田漢水陰。由來驩擊壤﹐何處視遺金﹖季子停驂謝﹐張溫下道尋。世人無所識﹐誰知方寸心﹖

性不好治產興後言懷自有人間分﹐何須郭外田﹖和光遊聚落﹐獨興入山泉。河曲編蕭坐﹐靈臺結絮眠。還應多藏客﹐辛苦沒殘年。

山家夏日九首寂寞坐山家﹐蕭條翫物華。樹奇【李抄本作「倚」】全擁石﹐蒲長半侵砂。池光連壁動﹐日影對窗斜。石橊兼布葉﹐金﹝�登﹞惟作花。落藤斜引蔓﹐伏筍暗抽芽。髙臥長無客﹐方知人事賒。隱士長松壑﹐先生孤竹丘。溪深常抱凍﹐澗冷鎭含秋。九春寧解褐﹐五月自披裘。誰信湯年旱﹐山燋金石流﹖山中舊可安﹐無處不盤桓。嶺澀攀藤易﹐巖崎策杖難。藥供無限食﹐石起自然壇。樹密檐偏冷﹐泉深階鎭寒。松根聊入釀﹐竹實試調丹。孔淳書數帙﹐朝朝還自看。巖居何啻好﹐野性本規閒。靑松生戶側﹐奔泉湧砌間。老父循渾沌﹐稚子服斒斕。自得爲巢許﹐無勞買卻山。追涼剩不歸﹐髙臥隱松闈。野竹欄階種﹐巖花入戶飛。澗幽人路斷﹐山曠鳥啼稀。不特嫌周粟﹐時時須采薇。山人【李抄本作「中」】有敝廬﹐竹樹近扶疏。傍巖開竈井﹐橫澗引庭除。障子遊仙畫﹐屏風章艸書。誰言非面俗﹐更欲賦《閒居》。幽居枕廣川﹐長望郁芊芊。北巖采樵路﹐東坡種藥田。澗泉通院井﹐山气雜廚煙。向夕林庭曠﹐蕭條鳴一弦。山居自可安﹐樂道不爲難。甲乙題書卷﹐梧桐數藥丸。樹陰連戶靜﹐泉影度窗寒。抱琴聊倚石﹐髙眠風自彈。避暑長巖東﹐蕭條趣不窮。密藤成斗帳﹐疏樹卽檐櫳。槿花礙前浦﹐荷香欄上風。寄言覆苔客﹐無事果園中。

洛水南看漢王馬射君王馬態驕﹐蹀躞過河橋。雨息銅街靜﹐塵飛金埒遙。鐵絲纏箭腳﹐玉片抱弓腰。日�矜百中﹐惟看楊柳條。【以上三十九首均見北京圖書館藏淸陳氏晚晴軒抄本五卷本《王無功文集》卷二。】

全唐詩續拾卷二

王績

駕過觀獵天巡總禁營﹐詰旦擁戈城。旗常紛出沒﹐彀騎郁縱橫。圍塵千里暗﹐獵火四山明。獸竭郊原迥﹐禽殫灌莽平。割鮮同飲至﹐振旅以休兵。動作威容備﹐周旋軍令成。金鐃淸禦道﹐玉鼓節神行。別有磻溪叟﹐無日戰逢迎。

山中獨坐自贈幽人似不平﹐獨坐北山楹。攜妻梁處士﹐別婦許先生。擯俗勞長嘆﹐尋山倦遠行。空山斜照落﹐古樹寒煙生。解組陶元亮﹐辭家向子平。是非何處在﹖潭泊苦縱橫。

自答公子澹無爲﹐非關懷�移。老萊猶有【據李抄本補】婦﹐王霸豈無兒。人世何勞隔﹐生涯故可知。溪流無限水﹐樹長自然枝。竹林橫��﹐梧桐倚惠施。楊朱那早計﹐煩此泣途歧。

過鄭處士山莊二首鑿溪南浦曲﹐栽援北巖阿。野膳調藜荏﹐山依緝薜蘿。釣潭因舊迹﹐樵路起新歌。欲知幽賞處﹐靑靑松桂多。僻處開三徑﹐幽居無四鄰。橫文彪子褥﹐碎點鹿胎巾。斷籬棲夜雉﹐荒砌起朝麇。薄暮東溪上﹐猶言在渭濱。

病後醮宅公幹苦沈綿﹐居山畏不延。白驢迎蒯子﹐靑牛下葛仙。度符南竈曲﹐寫咒北階前。龍行初禁火﹐鳥步卽淩煙。淨席三天坐﹐香鑪五帝筵。埋沙禳疫气﹐鎭石禦凶年。鬼用泥爲壁﹐神將紙作錢。山精愁鏡厭﹐野魅怯燈然。今日揚雄宅﹐應堪艸《太玄》。

過鄕學杖蔾尋學捨﹐摳衣向講堂。杏壇花正落﹐槐市葉新長。聚徒疑魯國﹐遊人卽鄭鄕。先生坐不議﹐弟子入成行。邴元【韓理洲云應「作邴原」】供灑埽﹐劉俊脫衣裳。組帶塡中塾﹐靑衿溢下庠。佩猳情已變﹐術蟻藝應光。寄語安眠者﹐無爲糞土墻。

春莊酒後郊扉乘曉辟﹐山醞及年開。柏葉投新釀﹐松花潑舊醅。野妻臨甕倚﹐村豎捧瓶來。竹癅還作杓﹐樹癭卽成杯。北潭因醉往﹐南畝帶星回。田家多酒伴﹐誰怪玉山頹﹖

題酒店樓壁絕句八首欲識幽人伴﹐非是俗情量。有業開屠肆﹐無名坐餅行。或問遊人道﹐那能獨步憂﹖飲時含救藥﹐醉罷不能愁。仲任書卷盡﹐平君【韓理洲疑爲「君平」之倒文﹐卽嚴君平】不【韓校攺爲「卜」】數充。相逢何以慰﹖細酌對春風。

山中避暑幽人自可憐﹐避暑更蕭然。片雲堪度雨﹐小樹卽生煙。巖雪頻經夏﹐溪冰定幾年﹖橫階看臥石﹐隔牖聽飛泉。地使炎涼變﹐人疑歲序遷。詎知來遁俗﹐更似得逃年。

圍碁飽食端居暇﹐披襟弈思專。雕盤蜃脛飾﹐帖局象牙緣。裂地四維舉﹐分麾兩陣前。攢眉思上策﹐屈指計中權。勁卒衡【韓校疑爲「衝」】圍度﹐奇軍略地旋。魚鱗張九拒﹐鶴翅擁三邊。逐徵何待應﹐爭鋒豈厭先。雙關防易斷﹐隻眼畏難全。將驕多受辱﹐敵恥屢摧堅。驟﹝者見﹞成爲敗﹐頻看絕更連。許知愁越復﹐卹弱貴邢遷。誹俗韋弘嗣﹐邀名葛稚川。分陰𨿽可重﹐小道詎宜捐﹖相公摧屐日﹐樵客爛柯年。唐堯猶不棄﹐孔父尙稱賢。博術存書錄﹐壺經著禮篇。寄言陸士衡﹐無嗤王仲宣。

詠隱獨有幽棲趣﹐能令俗网賒。耕夫田作業﹐巢叟樹爲家。晚令柔殘黍﹐春園掃落花。恝然乘興往﹐何必禦云車﹖

春夜過翟處士正師飲酒醉後自問答二首樽酒泛流霞﹐相將臨歲華。酣歌吹樹葉﹐醉舞拂燈花。對飲情何已﹐思歸月漸斜。明朝解酲處﹐爲道向誰家﹖春來物候妍﹐夜飲但畱連。晚鎗交鬢側﹐殘樽倚膝前。縱橫抱琴舞﹐狼籍枕書眠。解酲須及曙﹐路遠莫言旋。

被舉應徵別鄕中故人皇明照區域﹐帝思屬風雲。燒山出隱士﹐治道送徵君。自惟逢艾影﹐叨名蘭桂芬。使君畱白璧﹐天子降玄纁。山雞終失望﹐野鹿暫辭羣。川气含丹日﹐鄕煙間白雲。停驂無以贈﹐握管遂成文。

同蔡學士君知詠云固陽陰正密﹐侍族�方和。巫山臣作賦﹐汾水帝爲歌。繪色還成錦﹐輕飛更作羅。《無衣》昔有詠﹐飄轉獨如何﹖

贈山居黃道士潔身何必是﹐避俗豈能全﹖動息都無隔﹐浮沈最可憐。嵇山《髙士傳》﹐莊叟《讓王篇》。逃名遂得志﹐��若爲傳﹖

新園旦坐林宅資余構﹐園亭今創營。接梨過半箸【據李抄本補】﹐從此近全生。鑿沼三泉漏﹐爲山九仞成。艸香羅戶穴﹐茅茹結檐楹。松栽一當伴﹐柳種五爲名。獨對三春酌﹐無人來共傾。

閱家書張氏前鈔本﹐班家舊賜余。尙應千許帙﹐何啻五盈車。縫悉龜文印﹐題皆龍爪書。牙簽過半在﹐玉軸已全疏。﹝上薛下木﹞系防黏蠹﹐蕓香辟紙魚。下帷堪發憤﹐閉戶足爲儲。爲向揚雄說﹐無勞羨石渠。

九月九日九日重陽節﹐三秋季月殘。菊花催晚气【據《古今歲時雜詠》補】﹐萸房避早寒。霜濃鷹擊遠﹐霧重雁飛難。誰憶龍山外﹐蕭條邊興闌﹖

登隴﹝土反﹞二首客行登隴﹝土反﹞﹐長望一思歸。地險關山密﹐天平鴻雁稀。轉蓬無定去﹐驚葉但知飛。目極徵途遠﹐勞情歌《式微》。隴﹝土反﹞三秦望﹐遊人萬里悲。何關嗚咽水﹐自是斷腸時。風髙黃葉散﹐日下白雲滋。悵望東飛翼﹐憂來不自持。

遊山寺赤城仙觀啟﹐靑山梵宇裁。中天疏寶座﹐半景出香臺。雁翼金橋轉﹐魚鱗石道回。經文連樹刻﹐仙影對巖開。別有迷方者﹐終慚無礙才。摳衣祇杖錫﹐斂袂謁浮杯。暫識﹝山耆﹞闍嶺﹐聯詢劫燼灰。持花龍女至﹐獻果象王來。講坐眞乘闡﹐談筵外法催。方希除八難﹐從此滌三災。

觀石壁諸龕禮拜成詠萬里疏煙壁﹐千龕對日宮。瞻顏猶不暇﹐合掌更難窮。嶺路橫攜斷﹐山心暗鑿通。眞如何處泊﹖坐費計人功。

久客齋府病歸言志君王邸茅【據李抄本補】寬﹐修行正檀欒。構山臨下杜﹐穿渠入上蘭。天人多晏喜﹐賓寀盛鵷鸞。玉舄鎭花簟﹐金環�果盤。雞新市望﹐走馬章臺看。別有恩光重﹐恆嗟報答難。沈綿赴漳浦﹐羈旅別長安。玄渚蘆花白﹐黃山梨葉丹。故人儻相念﹐應知歸路寒。

秋園夜坐秋來木葉黃﹐半夜坐林塘。淺澑含新凍﹐輕雲護早霜。落螢飛未起﹐驚鳥亂無行。寂寞知何事﹖東籬菊稍芳。【以上二十八首均見北京圖書館藏淸陳氏晚晴軒鈔本五卷本《王無功文集》卷三。此本承鄭永曉同志抄示。另參校之李抄本﹐卽東武李氏研錄山房鈔本﹐轉引自韓理洲同志校點本《王無功文集》﹝五卷本會校﹞。】

句側望卿相門﹐難入堅如石。【同前卷七四。轉錄自祝尙書《﹝全唐詩﹞小補》。】

陸搢陸搢﹐字大紳﹐吳郡人。隋仁壽中﹐召補春宮學士﹐大業中爲燕王記室。唐貞觀中﹐授朝散大夫﹑魏王府文學。詩一首。【﹝《全唐詩》無陸搢詩﹐傳據《吳郡誌》卷二一引《大業雜記》﹐從張忱石說﹞】

四言曲池酺飲座銘羣公酺飲﹐列坐水湄。花飄翠蓋﹐葉覆丹帷。俱傾聖酒﹐爭摛雅詩。下國賤隸﹐含毫無辭。【《翰林學士集》。】

劉洎

五言春日侍宴望海應詔巨壑觀無際﹐靈異蘊難詳。尋眞遊漢武﹐架石駐秦皇。方丈神仙敻﹐蓬萊道路長。俱由肆情欲﹐非爲卹封﹝僵去人攺土﹞【同「疆」】。何如應順動﹐鳴鑾事省方。徘徊臨委輸﹐迢遰極扶桑。滔滔四瀆府﹐浩浩百川王。浮天還納漢﹐浴日乍翻光。夷洲曖淑景﹐郁島麗時芳。幸屬滄波謐﹐欣逢寶化昌。【《翰林學士集》。】

岑文本

五言春日侍宴望海應詔五材�水流﹐千流會谷王。委輸綿厚載﹐朝宗極大荒。浮天納星漢﹐浴日吐扶桑。奔濤疑疊島﹐驚浪似浮航。云撤靑丘見﹐霧捲碧流長。金臺煥霞景﹐銀闕藻春光。九夷驕巨壑﹐五輅出遼陽。朝神泛弘舸﹐鞭石濟飛梁。曜戈威海�﹐振楫落星芒。幸廁歌旅�﹐極望恧成章。【《翰林學士集》。】

鄭元﹝王壽﹞元﹝王壽﹞﹐字徳芳﹐滎陽開封人。隋封莘國公﹐大業末爲文城郡守。入唐﹐官太常卿。嘗使突厥﹐被畱數年﹐歸拜鴻臚卿。貞觀間封沛國公﹐二十年卒。詩一首。【﹝《全唐詩》無鄭元詩﹐傳據《舊唐書》卷六二本傳﹞】

四言曲池酺飲座銘離酺將促﹐遠就池臺。酒隨歡至﹐花逐風來。鶴歸波動﹐魚躍萍開。人生所盛﹐何過樂哉。【《翰林學士集》。】

沈叔安

四言曲池酺飲座銘天地開泰﹐日月貞明。政教弘闡﹐至治隆平。三陽應節﹐百卉舒榮。憓流方外﹐酺飲上京。【《翰林學士集》。】

髙士廉士廉﹐渤海蓨人。隋大業中﹐爲治禮郎﹐貶朱鳶主簿。入唐﹐累遷雍州治中。貞觀初﹐拜侍中﹐封義興郡公﹐進許國公﹐官至尙書右僕射。二十一年卒﹐年七十二。詩一首。【﹝《全唐詩》無髙士廉詩﹐傳據《舊唐書》卷六五本傳﹞】

五言春日侍宴次望海應詔玉律應靑陽﹐鸞駕幸春方。篲云陳罕﹝上�下畢﹞﹐﹝上下一中曰﹞野列旗常。雕弓連月彩﹐雄劍聚星光。觀兵遼碣上﹐停驂渤澥傍。浮天旣渺渺﹐浴日復滄滄。水映紅桃色﹐風飄丹﹝木口﹞【疑爲「桂」字】香。蜃結疑樓峙﹐濤驚似蓋張。三韓沐醇化﹐四郡﹝佇去人攺立﹞惟良。深仁苞動植﹐神武詟遐荒。願艸登封禮﹐簪紱奉周行。【《翰林學士集》。】

鄭仁軌仁軌﹐貞觀間爲龍宗衛率府長史弘文館直學士。詩一首。【﹝《全唐詩》無鄭仁軌詩﹞】

五言奉日侍宴望海應詔禦龍稱曩載﹐仙駕紀前皇。直謂窮遊覽﹐非爲務省方。大君弘覆燾﹐禁暴撫遐荒。觀兵臨碣石﹐極目眺扶桑。周區廓靈府﹐接漢委歸塘。渺渺經綸闊﹐悠悠控注長。標空�絕島﹐跨日起飛梁。銀闕浮朝气﹐金臺映晚光。蕩穢符神略﹐安流表會昌。徒欣奉奇觀﹐傾蠡詎可量﹖【《翰林學士集》。】

謝偃

雜言詩嘉辰令月歡無極﹐萬歲千秋樂未央。【見《日本古典文學大系》七三冊收日人藤原公任一○一八年左右纂《和漢朗詠集》卷下《祝》。】

褚亮

祀五方用舒和歌笙歌鑰舞屬年韶﹐鷺鼓鳧鐘展時豫。調露初迎綺春節﹐承云遽踐蒼霄馭。【見《唐詩紀事》卷四。】

宗廟九徳之歌辭皇祖誕慶﹐於昭於天。積徳斯遠﹐茂緒攸【一作「攸緒」】先。繼天應歷【一作「維文應歷」】﹐神武弘宣。肇迹嬀水﹐成功版【一作「﹝土反﹞」】泉。道光覆載﹐聲穆乾元【一作「吉先」】﹐式備犧象﹐用潔牲牷。禮終九獻﹐樂展四懸。神貺景福﹐遐哉永年。【見中華書局排印本《初學記》卷十三。】

祭太社樂章八首【存目○見《舊唐書》卷三十《音樂志》三。】

享太廟樂章十三首【存目○見同書卷三十一《音樂志》四。】

楊師道

五言早秋儀鸞殿侍宴應詔秋气灑云景﹐髙弦韻早風。雕梁尙飛燕﹐洛浦未驚鴻。水泛芙蕖影﹐橋臨芳桂叢。稱觴奉髙興﹐長願比華嵩。【見淸末貴陽陳田影刊日本尾張國眞福寺藏唐卷子本《翰林學士集》。】

五言奉和行經破薛舉戰地應詔鳳紀初膺籙﹐龍顏昔在田。鳴祠憑隴嶂﹐召雨竊涇川。受律威丹浦﹐揚兵震阪泉。止戈基此地﹐握契硉斯年。六轡乘秋景﹐三驅被廣﹝土廛﹞。凝笳入曉囀﹐析羽雜風懸。塞云銜落日﹐關城帶斷煙。回輿登故壘﹐駐蹕想荒阡。歲月方悠敻﹐神功逾赫然。微臣願奉職﹐導禮翠華前。【同前。】

李百藥

笙歌【二首】新聲𨿽自知﹐舊寵會應移。無令棗下吹﹐便作一枯枝。爲相雍門嘆﹐當思執燭遊。不惜妾身難再得﹐方期君壽度千秋。【見中華書局影印本《文苑英華》卷七一李百藥《笙賦》。】

太宗皇帝李世民

賜李百藥項棄範增善﹐紂妒比干才。嗟此二賢沒﹐余喜得卿來。【《冊府元龜》卷九七《帝王部禮賢》。此首承陶敏先生錄示。】

五言悼姜確【題擬】鑿門初奉衛﹐伏節始臨戎。振鱗方躍浪﹐騁翼正淩風。未展六騎術﹐先虧一簣功。防身不足智﹐徇命有餘忠。悲驂嘶向路﹐哀笳咽遠空。淒涼大樹下﹐流悼滿深衷。【《冊府元龜》卷一四一《帝王部念良臣》。】

魏徵葬日登淩煙閣賦七言詩【題擬】勁筱逢霜摧美質﹐臺星失位夭良臣。惟當掩泣雲臺上﹐空對余形無復人。【唐王方慶纂《魏鄭公諫錄》卷五。】

五言塞外同賦山夜臨秋以臨爲韻邊城炎气沈﹐塞外涼風侵。三韓駐旌節﹐九野蹔登臨。水淨霞中色﹐山髙�【下半字原捲缺。似爲「云」字】裏心。浪帷舒百丈﹐松蓋偃千尋。毀橋猶帶石﹐目闕尙橫金。煙生遙岸隱﹐月落半峯陰。連洲【《初學記》卷三「洲」作「山」】驚鳥亂﹐隔岫斷猿吟。早花初密菊﹐晚葉未疏林。憑軾望寰宇﹐流眺極髙深。河山非所恃﹐於焉鑑古今。【見貴陽陳田影刊日本尾張國眞福寺舊藏唐卷子本《翰林學士集》。】

五言延慶殿集同賦花間鳥露園芳﹝上蕊下木﹞散﹐風樹�鶯新。啼笑非憂樂﹐嬌莊復對人。色映枝中錦﹐歌飛葉裏塵。所嗟非久質﹐共視歇餘春。【同前。】

五言詠棋【二首】手談標昔美﹐坐隱逸前良。參差分兩勢﹐玄素引雙行。捨生非假命﹐帶死不關傷。方知仙嶺側﹐爛斧幾寒芳。治兵期制勝﹐裂地不要勛。半死圍中斷﹐全生節外分。鴈行非假翼﹐陣气本無雲。翫此孫吳意﹐怡神靜俗氛。【同前。】

贊姚秦三藏羅什法師詩秦朝朗現聖人星﹐遠表吾師徳至靈。十萬流沙來振錫﹐三千弟子共翻經。文含金玉知無朽﹐舌似蘭蓀尙有馨。堪嘆逍遙園裏事﹐空餘明月艸靑靑。【淸陸耀遹《金石續編》卷二十。】

焚經臺門徑蕭蕭長綠苔﹐一回登此一徘徊。靑牛謾說函關去﹐白馬親從印土來。確實是非憑烈焰﹐要分眞僞築髙臺。春風也解嫌狼籍﹐吹盡當年道教灰。【見《四部叢刊初編》影宋本釋法云《翻譯名義集》卷七「續補譯師」條注。日本《續藏經》本宋釋子升﹑如佑輯《禪門諸祖師偈頌》卷下之下稱此詩爲「唐太宗《題白馬寺》」。】

缺題贊功成積劫印紋端﹐不是南山得恐難。眼睹數重金色潤﹐手擎一片玉光寒。煉時百火精神透﹐藏處千年瑩彩完。定果燻修眞祕密﹐信心莫作等閒看。【見《大正新修大藏經》第五十二冊元釋詳邁撰《辧僞錄》卷五﹐云出元如意長老《聖旨特建釋迦舍利靈通感通之塔碑文》。《佛祖統紀》卷四五作宋太宗《佛牙贊》。】

李靖靖﹐本名藥師﹐雍州三原人。少有文武材略。初仕隋﹐爲長安縣功曹﹑駕部員外郎﹑馬邑郡丞。唐髙祖時﹐任行軍總管﹐從李孝恭徵蕭銑﹐復度嶺招撫嶺南諸州﹐屢立軍功。太宗時﹐歷任刑部尙書﹑兵部尙書﹑尙書右僕射等職﹐先後擊敗東突厥﹑吐谷渾。初封代國公﹐攺衛國公。貞觀二十三年卒﹐年七十九。詩一首。【﹝《全唐詩》無李靖詩。事迹據《舊唐書》卷六七本傳﹞】

舞劍歌陟崇岡兮望四圍﹐��閃�兮斷虹飛﹐嗟嗟三軍唱凱歸。【見《欽定盤山誌》卷一﹑《日下舊聞考》卷一一六。】

蕭翼

宿雲門東客院路入山西又向【《蘭亭考》作「路更」】西﹐雨和春雪旋成泥。風吹疊巘雲頭散﹐月照平湖雁影低。拄杖負書尋遠寺﹐倩童牽鹿渡深溪。今朝獨宿巖東院﹐惟聽猿吟與鳥啼。【見《會稽掇英總集》卷六﹑桑世昌《蘭亭考》卷十。】

辧才

赴召雲霄只【疑當作「咫」】尺別松關﹐禪室空畱碧嶂間。縱使朝廷卿相貴﹐爭如心與白雲閒。【見《古今禪藻集》卷七。】

李君武君武﹐趙郡人﹐唐初蔚州司馬。詩一首。【﹝《全唐詩》無李君武詩﹞】

詠泥椒塗香气溢﹐芝封璽文生。色逐梨陽紫﹐名隨蜀道淸。一丸封漢塞﹐數斗濁秦涇。不分【一作「曉」】髙樓妾﹐特況別離情。【見《十萬卷樓叢書》本皎然《詩式》卷三。參《四友齋叢說》卷二十四。】

王威徳威徳﹐唐初人。【﹝《全唐詩》無王威徳詩﹞】

戲賈元遜千具羖﹝羊歷﹞皮﹐惟裁一量靺。【見《歷代笑話集》所收開元十二年惇煌寫本侯白《啟顏錄》。】

賈元遜元遜﹐唐初人。【﹝《全唐詩》無賈元遜詩﹞】

戲王威徳千丈黃楊木﹐空爲一个梳。【同前。】

杜正倫

詩惟憐一派溫泉水﹐不逐人心冷暖移。【《記纂淵海》卷一○○。】

薛開府

詩昨望巫山峽﹐流淚滿徵衣。今赴長安道﹐含笑逐春歸。【《陜兩金石志》卷六五《唐故魏州昌樂縣令孫君﹝義普﹞墓志銘引。】

全唐詩續拾卷三

劉子翼子翼﹐字小心﹐常州晉陵人。隋大業初﹐歷祕書監。唐貞觀間拜吳王府功曹﹐遷著作郎﹑弘文館直學士﹐預修《晉書》。永徽初卒。有集二十卷。詩二首。【﹝《全唐詩》無劉子翼詩﹐傳據《舊唐書》卷八七本傳﹞】

五言奉和詠棋應詔一枰位才設﹐兩敵智俱申。勢危翻效古﹐行險乍爲新。稱徵非禦寇﹐言劫詎侵人。欲知情慮審﹐鴻雁不畱神。銳心爭決勝﹐運功�圖全。眼均須執後﹐气等欲乘先。引行遙下雁﹐徇地遠侵邊。借問逢仙日﹐何如偶聖年﹖【《翰林學士集》。】

張文琮

四言曲池酺飲座銘和風習習﹐落景沈沈。俯映綠水﹐仰睎翠林。友朋好合﹐如�瑟琴。勉矣君子﹐俱奉堯心。【《翰林學士集》。】

張后胤張后胤﹐字嗣宗﹐蘇州昆山人。義寧初﹐爲齊王文學。武徳中﹐擢員外散騎侍郎。貞觀間﹐歷官國子祭酒﹑散騎常侍。永徽中致仕﹐卒年八十三。詩一首。【﹝《全唐詩》無張后胤詩﹐傳據《舊唐書》卷一八九本傳﹞】

四言曲池酺飲座銘公侯盛集﹐酺燕梁園。鶯多谷響﹐樹密花繁。波流東逝﹐落照西奔。人生行樂﹐此外何論。【《翰林學士集》。】

長孫無忌

五言儀鸞殿早秋侍宴應詔金飆扇䢐暑﹐玉露下層臺。接綬芳筵合﹐臨池紫殿開。日斜林影去﹐風度荷香來。旣承百味酒﹐願上萬年杯。【《翰林學士集》。】

五言春日侍宴望海應詔靈夔振窮發﹐淑景麗靑陽。千乘隱雷轉﹐萬騎儼騰驤。目極三山崄﹐流睇百川長。仙湖遙藹藹﹐蜃气遠蒼蒼。下物深逾廣﹐引濁淸詎傷。帶霧含天碧﹐浮霞映日光。樓臺自接影﹐云島間相望。春波飛碣石﹐曉浪拂扶桑。喧聲騁遊�﹐旅浴恣翾翔。羣鷗心久狎﹐如何�稻粱﹖【同前。】

五言奉和行經破薛舉戰地應詔天步昔未平﹐隴上駐神兵。戈回曦禦轉﹐弓滿桂輪明。屏塵安地軸﹐捲霧靜幹扃。往振雷霆气﹐今垂雨露情。髙垣起新邑﹐長楊布故營。山川澄素景﹐林薄動秋聲。風野徵翼駃﹐霜渚寒流淸。朝煙澹雲﹝上�下幹﹞﹐夕吹繞霓旌。鳴鑾出雁塞﹐疊鼓入龍城。方陪東覲禮﹐奉璧侍云亭。【同前。】

五言侍宴延慶殿同賦別題得寒桂叢應詔根連八樹裏﹐枝拂九華端。風急小山外﹐葉下大江幹。霜中花轉馥﹐露上色逾丹。自負淩﹝上�下羊﹞性﹐巖幽待歲寒。【同前。】

蕭鈞鈞﹐梁宗室之後。父珣﹐隋遷州刺史﹑梁國公。鈞博學有才望。貞觀中﹐累除中書舍人﹐爲房﹑魏所重。永徽二年﹐歷遷諫議大夫﹐兼弘文館學士﹐尋爲太子率更令﹐兼崇賢館學士。顯慶中卒。撰《韻旨》二十卷﹐有集三十卷﹐均不傳。詩一首。【﹝《全唐詩》無蕭鈞詩﹐傳據《舊唐書》卷六三本傳﹞】

晚景遊泛懷友詩龍門【丁誤作「開」】依禦溝﹐鳳轄轉芳洲。雲峯初辧【《禦覽》作「辯」】夏﹐麥气早迎秋。山翠餘煙積﹐川平晚照收。浪隨文鷁轉﹐渡【《禦覽》作「波」】逐彩鴛浮。風花輕未落【《禦覽》誤作「洛」】﹐巖泉咽不流。一辭金穀苑﹐空想【丁注﹕「一作思」】竹林遊。【見《初學記》卷十八﹐以《太平禦覽》卷四一○﹑丁福保輯《全梁詩》卷十參校。】

靜泰靜泰﹐顯慶間洛邑僧。詩一首。【﹝《全唐詩》無靜泰詩﹞】

嘲道士李榮【題擬】李榮烏黮﹐何異蛣蜣。先師米賊﹐汝亦不良。【見《大正新修大藏經》第五十二冊釋道宣撰《集古今佛道論衡》捲丁。】

義褒義褒﹐俗姓薛﹐常州晉陵人。初住蘇州明法師所﹐又往婺州縉雲山曠法師所﹐次住東陽金華山法幢寺。顯慶三年至長安﹐參預佛道論辯。後住京師慈恩寺。龍朔元年後卒﹐年五十一。詩三首。【﹝《全唐詩》無義褒詩﹐傳參《續髙僧傳》卷十五﹞】

嘲道士【題擬】般若非愚智﹐破愚嘆爲智。道士若亡愚﹐我智藥亦遺。一彈彈黃雀﹐已射兩﹝至鳥﹞鶚。彈彈黃雀足﹐射射﹝至鳥﹞鶚腰。兩人助一人﹐三愚成一智。昔聞今始見﹐斯言無有從【一作「有從記」】於時。【同前。】

李榮

嘲義褒【題擬】僧頭似彈丸﹐解義亦團欒。【同前。】

嘲洛邑僧靜泰【題擬】靜泰語﹐莫慞惶。我未發﹐汝剩揚。【同前。】

靈辯靈辯﹐姓安氏﹐襄陽人。年十五出家﹐精習三論大乘諸經。龍朔二年爲大慈恩寺沙門﹐後在西明寺譯經﹐未詳所終。詩七首。【﹝《全唐詩》無靈辯詩﹐玆依《集古今佛道論衡》及《宋髙僧傳》卷四《唐京師西明寺圓測傳》錄事迹﹞】

嘲道士李榮【題擬】老子兩卷本未研尋﹐莊生七篇何曾披讀﹖頭戴死谷皮﹐欲似鈍啄木。

榮未及對又嘲聞君來蜀道﹐蜀道信爲難。何不乘鳧游帝裏﹐翻被枷項入長安。【敕追榮入京日著枷。】

又嘲槁木猶應重﹐死灰方未然。旣逢田甲尿﹐仍遭酷吏懸。

又嘲柱枷異支策【一作「榮」】﹐擎枷非椐【一作「據」】梧。閉口臨枷柄﹐眞似濫吹竽。

又嘲區區蜀地老﹐竊號道門英。已摧頭上角﹐何用口中鳴﹖

又嘲眾僧本來齋潔﹐故當餐飯進蔬。道士惟當醮祭﹐應須酌醴焚魚。

又嘲道士當諦聽﹐沙門贈子言﹕鴻鶴【疑應作鵠】已髙逝﹐燕雀徒自喧。【均見《集古今佛道論衡》捲丁。】

上官儀

五言遼東侍宴山夜臨秋同賦臨韻應詔奉駕淩稽阜﹐同禦掩�岑。肆賞乖濡足﹐窮覽�【疑爲「惕」字。】干心。一徳光神武﹐萬象鏡衝襟。禦�遼山夕﹐凝麾溟海潯。帷殿【《初》作「殿帳」】淸炎气﹐輦道含秋陰。淒風移漢築﹐流水入虞琴。雲飛送斷鴈﹐月上淨疏林。滴瀝露枝響﹐空蒙煙壑深。撫躬謝仁智﹐泉石忝登臨。信美陪仙蹕﹐長歌慰陸沈。【見影日本藏唐卷子本《翰林學士集》﹐以《初學記》卷三引詩參校。】

五言奉和詠棋應詔寶局光仙岫﹐瑤棋掩帝臺。圖云雙陣起﹐鴈寫兩行開。固節修常道﹐侵邊愼禍胎。���儲妙﹐空挹季長才。定位資裨將﹐制變佇中權。重關宿立﹐六出帶花圓。引寇疏疑絕﹐窺彊怯未前。金枰自韞粹﹐玉帳豈能傳。【同前。】

五言春日侍宴望海應詔靑丘橫日域﹐碧海貫乾綱。奇怪儲神府﹐朝宗擅谷王。靈官耀三嶽﹐仙槎泛��。蜃樓朝气上﹐雞樹早花芳。別島春潮駃﹐連汀宿霧長。驚湍蕩云色﹐沓浪倒霞光。宸行肅遼隧﹐降望臨歸塘。夾林朱鷺澈﹐分空翠鳳翔。憑深體嬀後﹐徒禦葉周王。遊聖沾玄澤﹐詎假濯滄浪。【同前。】

五言奉和行經破薛舉戰地應詔策星映霄極﹐飛鴻浹地區。鮪水騰周駕﹐涿鹿驚軒弧。榮河開祕篆﹐柳谷薦靈符。天遊禦長策﹐侮食被來蘇。秋原懷八陣﹐武校燭三驅。投石堙舊壘﹐削樹委荒途。�野驚宵燐﹐頹墉噪晚烏。毒涇晦涼雨﹐塞井蔽荒蕪。衝情朗金鏡﹐睿藻邃玄珠。�恩奉禦什﹐撫己濫齊竽。【同前。】

五言侍宴延慶殿同賦別離得淩霜雁應詔涼沙起關塞﹐候雁下江幹。流聲度迥月﹐浮影入長瀾。系書天路遠﹐避繳曉風寒。����曲﹐先驚霜翮殘。【同前。】

假作屏風詩綠葉霜中夏﹐紅花雪裏春。去馬不移迹【《詩格》作「足」】﹐來車豈動輪【《詩格》作「塵」。此首爲直言志】。

假作贈別詩離情弦上急【《詩格》作「怨」】﹐別曲雁邊嘶。低云百種【一作「千過」】郁﹐垂露幾【一作「千」】行啼。【此首爲比附志。】

假作幽蘭詩日月𨿽不照﹐馨香【一作「多」】要自丰。有怨生幽地﹐無由【《詩格》作「情」】逐遠風。【此首爲寄懷志。】

假作賦得魯司寇詩隱見通榮辱﹐行藏備捲舒。避席談曾子﹐趨庭誨伯魚。【此首爲起賦志。】

假作田家詩有意嫌千石﹐無心羨九卿。且悅丘園好【《詩格》作「死」】﹐何論冠蓋生【《詩格》作「未甘冠蓋榮」。此首爲貶毀志。】

假作美人詩宋臘何須說﹐虞姬未足談。頰態花翻愧﹐眉成月倒懸【《詩格》作「妝罷花更丑﹐眉成月對愁」。此首爲贊譽志。以上六首皆見《文鏡祕府論》地捲《六志》引上官儀《筆札華梁》。《吟窗雜錄》卷一引托名魏文帝《詩格》每首各引二句。】

於志寧

四言曲池酺飲座銘涇抽冠箏﹐源開綬花。水隨灣曲﹐樹逐風斜。始攀幽桂﹐更折疏麻。再歡難遇﹐聊賞山家。【《翰林學士集》。】

玄奘玄奘﹐俗姓陳﹐名禕﹐洛州緱氏人。十三歲出家﹐歷住成都﹑荊州﹑趙州﹑長安等地。貞觀三年西行求法﹐歷遊天竺各地﹐歷十七年始還。後住長安譯出經籍一千三百餘卷。麟徳元年二月病逝﹐年六十五。詩五首。【﹝《全唐詩》無玄奘詩﹐事迹據《大慈恩寺三藏法師傳》﹐參《中國佛教》第二冊遊俠文﹞】

題西天捨眼塔【在西天】帝釋傾心崇二塔﹐爲憐捨眼滿千生。不因行苦過人表﹐豈得光流法界明。

題尼蓮河七言尼蓮河水正東流﹐曾浴金人體得柔。自此更誰登彼岸﹐西看佛樹幾千秋。

題半偈捨身山【在西天】忽聞八字超詩境﹐不借丹軀捨此山。偈句篇畱方石上﹐樂音時奏半空間。

題童子寺五言【在太原��北京】西登童子寺﹐東望晉陽城。金川千點淥﹐汾水一條淸。

題中嶽山七言【在京南】孤峯絕頂萬餘嶒﹐策杖攀蘿漸漸登。行到目邊天上寺﹐白雲相伴兩三僧。【以上五首均見斯三七三卷。】

玄逵玄逵﹐潤州江寧人﹐俗姓胡。童子出家﹐南往廣州﹐欲西渡求法。染疾歸﹐卒﹐年僅二十五六歲。詩一首。【﹝《全唐詩》無玄逵詩﹐事迹據《大唐西域求法髙僧傳》﹞】

言離廣府還望桂林去畱愴然自述贈懷云爾標心之梵宇﹐運想入仙洲。嬰痼乖同好﹐沈情阻若抽。葉落乍難聚﹐情離不可收。何日乘杯至﹐詳觀演法流。【錄自《大正新修大藏經》第五十一冊唐釋義淨撰《大唐西域求法髙僧傳》卷下。】

明解明解﹐字昭義﹐俗姓姚﹐吳興武康人。京師普光寺僧。龍朔元年八月卒。補詩一首。【﹝《全唐詩》卷八六五鬼詩中錄明解卒後《遺畫工詩》一首﹞】

因致酒歡會述志爲詩一乘本非有﹐三空何所歸﹖幸得金門詔﹐行背玉毫暉。未能齊物我﹐猶懷識是非。萊爾同心契﹐知余志不違。幕齊云葉捲﹐酒度橊花飛。寄語繩牀執﹐辭君匡坐威。【見《卍續藏經》本唐釋懷信撰《釋門自鏡錄》卷中。《續髙僧傳》卷三五錄首二句。】

張敬之敬之﹐字叔謇﹐襄陽人。柬之弟。以門蔭補成均生﹐髙第﹐授將仕郎。後以述作爲務。咸亨四年卒﹐年二十五。詩一首。【﹝《全唐詩》無張敬之詩﹞】

賦城上烏勒歸飛二字【題擬】靈臺自可依﹐爰止竟何歸﹖祇由城上冷﹐故向日輪飛。【見《襄陽冢墓遺文》收《唐將仕郎張君墓志銘》引。】

許敬宗

四言奉陪皇太子釋奠詩一首應令天鈞初播﹐流形硉分。應圖作極﹐執契爲君。經邦測景﹐命秩頒云。功弘海謐﹐�洽風燻。【其一。】皇靈拓統﹐帝宅遐光。馳威日域﹐浹化乾綱。网羅千代﹐並吞百王。禎凝國太【疑應作「泰」】﹐慶襲元良。【其三。】天庭朗玉﹐睿掌暉珠。問安昏定﹐奉禮晨趨。照宣離景﹐幾亞神摳。承綸太極﹐肄業鴻都。【其五。】尊師上徳﹐齒學崇年。登歌暢美﹐啐爵思虔。雩童鼓篋﹐碩老重筵。辭雕辯囿﹐矢激言泉。【其七。】初芳候律﹐新﹝口卞﹞諧音。罄喧浮泗﹐弦靜淄林。珪﹝石一﹞炫目﹐璧水澄心。﹝上蕊下木﹞飄蹊靄﹐葉滿帷深。【其九。】縟禮光備﹐文思可紀。日駟輪斜﹐雲門祝止。景福垂裕﹐受釐延祉。嚴訓一尊﹐澄湮萬汜。【其十。《翰林學士集》。】

四言曲池酺飲座銘日月揚彩﹐爟烽撤候。賜飲平郊﹐列筵春岫。露鮮芳薄﹐影華淸澑。倒載言旋﹐驪歌貳奏。【同前。】

五言遼東侍宴山夜臨秋同賦臨韻應詔稽山騰禹計﹐姑射蕩堯心。豈如臨碣石﹐軒衛警摐金。轅門縈�水﹐大旆掩長岑。復屬髙秋夜﹐澄空素景臨。層巖多麗色﹐幽澗有淸音。含星光淺瀨﹐褰霧靜疏林。髙明興睿賞﹐仁知輔衝襟。湛露浮仙爵﹐淒風韻雅琴。秋令生威遠﹐寒光被物深。方懷艸封禪﹐陪禮泰山陰。【同前。】

五言侍宴延慶殿同賦別題得阿閣鳳應詔帝臺淩紫霧﹐仙鳳下丹霄。層巢依綺閣﹐淸歌入洞簫。逸彩桐間艷﹐浮聲竹外嬌。自欣棲大廈﹐率舞爲聞韶。【同前。】

五言侍宴延慶殿集同賦得花間鳥一首應詔落花飛禁蓹﹐時鳥﹝口卡﹞芳晨。飄香入綺殿﹐流響度天津。千笑千嬌切﹐一囀一驚新。方知物華處﹐偏在上林春。【同前。】

五言後池侍宴回文詩一首應詔涼气澄佳序﹐碧沚澹遙空。篁林下儀鳳﹐彩鷁間賓鴻。蒼山帶落日﹐麗苑扇燻風。長筵列廣燕﹐慶洽載恩隆。【同前。】

五言奉和詠棋應詔魚麗新整陣﹐鸐�忽爭先。八圍規破眼﹐略野務開邊。分行漸云布﹐亂點逐星連。勝是精神得﹐非關品格懸。拂局初料敵﹐陰謀比用師。觀形已決勝﹐怯下復徐思。摶戰類相劫﹐圖全且自持。宸襟協堯智﹐遊藝發初絲。【同前。】

五言七夕侍宴賦得歸衣飛機一首應詔一年銜別怨﹐七夕始言歸。破涕開新靨﹐微步登云梯。天回兔漸沒﹐河曠鵲停飛。那堪盡今夜﹐復往弄殘機。【同前。】

句白雪裝梅樹。【見李壁《王荊文公詩箋注》卷二九《次韻王勝之詠雪》。】

李元禮李元禮﹐髙祖第十子。武徳四年封鄭王。貞觀六年攺徐王。歷刺鄭﹑徐﹑絳﹑潞等州。威亨三年卒。【﹝《舊唐書》卷六四本傳﹞】

誡殺生文麟甲羽毛諸�類﹐秉性與我元無二。只爲前生作用愚﹐致使今生頭角異。或水中游﹐或林裏戲﹐爭忍傷殘供品味。磨刀著火欲烹時﹐口不能言眼還視。我聞天地之大徳曰生﹐莫把羣生當容易。殘雙賊命傷太和﹐�子勸妻誇便利。只知合眼恣無明﹐不悟幽冥毫髮記。命將終﹐冤對至﹐面睹陰官爭許諱。人�爲獸獸爲人﹐物裏輪回深可畏。不殺名爲大放生﹐免落阿毗無間地。【《八瓊室金石補正》卷一一一。爲北宋政間和登封石刻。】

全唐詩續拾卷四

王勃

采蓮賦附歌榮華息﹐功名惻【以上二句﹐《英華》作「芳艸懼修名」﹐周必大等校《英華》引集本作「芳華懼功名」】﹐奇秀兮異植﹐紅光兮碧色。稟天地之淑麗﹐承雨露之沾飾【周引集本作「華飾」】﹐蓮有藕兮藕有枝﹐才有用兮用有時﹐何當婀娜花【《英華》作「華」】實移﹐爲君含香藻鳳池。【見《四部叢刊》本《王子安集》卷二﹐校以《文苑英華》卷一四八。】

觀音大士神歌贊南海海深幽絕處﹐碧紺嵯峨連水府﹐號名七寶恪迦山﹐自在觀音於彼住。寶傑﹝施去方攺﹞隨意金鰲藏﹐云現兜羅銀世界。眾玉裝成七寶臺﹐眞珠砌就千花蓋。足下祥雲五色捧﹐頂上飛仚歌萬種。頻伽孔雀盡來朝﹐諸海龍王齊獻供。寶冠晃耀圓光列﹐纓絡徧身明皈潔。臉如水面瑞蓮芳﹐眉似天邊秋夜月。繡衣金縷披霞袂﹐縹緲素服褊袒臂。﹝王扇﹞珈珂佩響珊珊﹐云羅綬帶眞珠綴。紅纖十指疑酥膩﹐靑蓮兩目秋波細﹐咽頸如同玉碾成﹐羅紋黛染靑山翠。朱唇艷瑩齒排河﹐端坐昂昂劫幾何。化身百億度眾生﹐發願河沙救鼻阿。我慚我愧無由到﹐遙望觀音拜贊歌。大聖大慈垂湣念﹐願舒金手頂中摩。【見《選印宛委別藏》本《古淸涼傳》附大元丘玆盛熙明述《補﹝施去方攺﹞﹝施去方攺馬﹞洛迦山傳》引王勃《觀音大士贊》附。】

孫思邈

道林養性歌二首【題擬】美食須熟嚼﹐生食不麤吞。問我居止處﹐大宅總林村。胎息守五藏﹐气至骨成仙。日食三个毒﹐不嚼而自消。錦繡爲五藏﹐身著糞掃袍。【見《備急千金要方》卷二七《養性道林養性》。】

養生銘【《悅心集》題作《攝生詠》】怒甚偏傷气﹐思多太損神。神疲【《悅心集》作「虛」】心易役﹐气弱病相侵。勿被【《悅心集》作「使」】悲歡【《悅心集》作「觀」】極﹐當令飯【《悅心集》作「飲」】食均。再三防夜醉﹐第一戒晨嗔。亥【《悅心集》作「夜」】寢鳴云【《悅心集》作「雷」】鼓﹐【《悅心集》注﹕「謂叩齒。」】寅【《悅心集》作「晨」】興漱玉津。【《悅心集》注﹕「謂燕唾。」】妖邪【《悅心集》作「神」】難犯己﹐精气自全身。若要無諸【《悅心集》作「百」】病﹐常當節五辛。安神宜悅樂﹐惜气保和純。壽夭休論【《悅心集》作「言」】命﹐修行本在人。若能【《悅心集》作「時時」】遵此理﹐平地可朝眞。【舊題孫思邈撰《孫眞人海上方》﹑淸世宗編《悅心集》卷一。】

枕上記侵晨一碗粥﹐夜食【《海上方》作「飯」】莫教足。撞動景陽鐘﹐扣齒三十六。大寒與大熱﹐且莫貪色欲。醉飽莫行房﹐五臟皆翻覆。火艾【《海上方》作「艾火」】漫燒身﹐爭如獨自宿。坐臥莫當風﹐頻於暖處浴。食飽行百步﹐常以手摩腹。莫食無鱗魚﹐諸般禽獸肉。自死禽與獸【《海上方》作「獸與禽」﹐】食之多命促。土木爲形象﹐求之有恩福。父精母生肉【《海上方》作「母血生」】﹐那忍分南北。惜命惜身人﹐六白光如玉。【日本汲古書院出版《和刻本類書集成》本南宋陳元靚《新編羣書類要事林廣記己集》卷二﹑原題唐孫思邈撰《孫眞人海上方》末附。】

保生銘咎﹐去邪兼辟惡。但能七星步﹐令人長壽樂。酸味傷於筋﹐辛味損正气。苦則損於心﹐甘則傷其志。咸多促人壽﹐不得偏耽嗜。春夏任宣通﹐秋冬固陽事。獨臥是守眞﹐愼靜最爲貴。財帛生有分﹐知是將爲利。彊知是大患﹐少欲終無累。神气自然存﹐學道須終始。書於壁戶間﹐將用傳君子。人若勞於形﹐百病不能成。飲酒忌大醉﹐諸疾自不生。食了行百步﹐數將手摩肚。睡不苦髙枕﹐唾涕不遠顧。寅丑日剪甲﹐理髮須百度。飽則立小便﹐饑乃坐漩溺。行坐莫當風﹐居處無小隙。向北大小便﹐一生昏冪冪。日月固然忌﹐水火仍畏避。每夜洗腳臥﹐飽食終無益。忍辱爲上乘﹐讒言斷親戚。思慮最傷神﹐喜怒傷和息。每去鼻中毛﹐常習不唾地。平明欲起時﹐下牀先左腳。一日免【《正統道藏洞神部方法類》。此首亦疑爲僞托之作。】

窺基窺基﹐姓尉遲﹐字洪道﹐長安人。玄奘弟子。入慈恩寺隨師譯經﹐著作甚多。世稱慈恩大師。永淳元年卒﹐年五十一。詩一首。【﹝《全唐詩》無窺基詩﹐傳據《宋髙僧傳》卷四﹞】

出家箴捨家出家何所以﹐稽首空王求出離。三師七證定初機﹐剃髮染衣發弘誓。去貪嗔﹐除鄙﹝�吝﹞﹐十二時中須【一作「常」】謹愼。煉磨眞性若虛空﹐自然戰退魔軍陣。勤學業【一作「習」】﹐尋師匠﹐說與行【一作「同」】人堪倚仗。莫教心地亂如麻﹐百歲光陰等閒喪。踵前賢﹐效先聖﹐盡假聞思修所【一作「得」】證。行住坐臥要眞【一作「精」】專﹐念念無差始相應。佛眞經﹐十二部﹐縱橫指示菩提路。不習不學【一作「聽」】不依行﹐問君何日心開悟。速須救【一作「究」】﹐似頭燃﹐莫待明年與後年。一息不來卽後世﹐誰能保得此身堅。不蠶衣﹐不田食﹐織婦【一作「女」】耕夫汗血力。爲成道果【一作「業」】施將來﹐道果【一作「業」】未成爭消得。哀哀父﹐哀哀母﹐咽苦吐甘大辛苦。就濕回幹養育成﹐要襲門風繼先祖。一旦中【一作「一旦辭親」】﹐求剃落﹐八十九十無倚【一作「依」】托。若不超凡越聖流﹐向此因循全大錯。福田衣﹐降龍﹝金本﹞﹐受用一身求解脫。若將【一作「因」】小利系心懷﹐彼岸涅盤爭得達【一作「達得」】。善男子﹐汝須知﹐修行【一作「遭逢」】難得似今時。若得【一作「旣遇」】出家披縷褐﹐猶如浮木值盲龜。大丈夫﹐須猛利﹐緊束身心莫容易。倘能行願力相扶﹐決定龍華親授記。【日本《續藏經》宋釋子升﹑如佑編《禪門諸祖師偈頌》卷下之下。校以《大正藏》本明祩宏《緇門警訓》卷二。二書皆稱作者爲「慈恩大師」。】

江滿昌【一作「江滿昌文」】江滿昌﹐曾任特進行門下侍郎兼鎭西員外都督。詩一首。【﹝《全唐詩》無江滿昌詩﹞】

大唐大慈恩寺大師畫贊慈恩大師尉遲氏﹐諱大乘基長安人。族貴五陵光三輔﹐鄂公敬徳是其親。智勇冠世超衛霍﹐李唐之初大功臣。文皇崇師稱大聖﹐生立碑文垂絲綸。羯羅藍位多正夢﹐漢月入口母方娠。金人持神珠寶杵﹐托幹胎中吉兆頻。身相圓滿載誕育﹐彤雲成蓋覆果唇。眼浮紫電夏天影﹐面駐素娥秋夜輪。少少之時早拔萃﹐齠齔之間含慈惇。依止三藏學性相﹐三千徒裏絕等倫。七十達者四賢聖﹐就中大師深入神。亞聖具體比顏子﹐窮源盡性同大鈞。三性五重惟識義﹐博涉學海到要津。百部疏主五明祖﹐著述以來誰得均﹖字字句句不空置﹐皆有證據永因循。伯牙響琴徒祕典﹐卞和泣玉獨沾巾。論鼓一振疑關破﹐他宗望風自委塵。對龍象眾能降伏﹐升師子座檀嚬伸。每月必造慈氏像﹐一生偏慕兜率身。每日必誦菩薩戒﹐惟杖木叉制波旬。一時髙樓秋燈下﹐有人窺見偸逡巡。大光普照觀自在﹐金手染翰顯其眞。不圖漢土化等覺﹐開甘露門利兆民。自書般若何所至﹐淸涼山曉五臺春。瑞光赫赫慶雲起﹐文殊正現示宿因。遊博陵原制玄贊﹐法華賾旨傳遠賓。當寶塔品人有夢﹐諸佛證明徧照鄰。二十八字一挑句﹐文章微婉柢獲麟。傳導大師以此偈﹐千佛滅度贊大仁。不嫌暗漏作章疏﹐齒牙煥炳光曜新。咫尺龍顏奉鳳詔﹐出入金殿陪紫宸。天不與善化緣盡﹐歲五十三俄已泯。永淳二年十一月﹐仲旬三日爲忌辰。先師慕【疑應作「墓」】側行祔禮﹐風悲云愁慘松筠。本願不回奉彌勒﹐生第四天奉華茵。名垂萬古涉五竺﹐玄蹤𨿽多難盡陳。【見《卍續藏經》本《玄奘三藏師資叢書》卷下﹐原署「特進行門下侍郎兼鎭西員外都督江滿昌文」。卷首目錄署「唐江滿昌文撰」。】

道世道世﹐俗姓韓﹐字玄惲﹐伊闕人。後避太宗諱以字行。年十二出家﹐顯慶中詔居京師西明寺。所著有《法苑珠林》《諸經要集》《四分律討要》《金剛經集注》等。卒於總章元年後。一云弘道元年卒。詩六十二首。【﹝《全唐詩》無道世詩﹐傳據《宋髙僧傳》卷四﹑《釋氏疑年錄》卷四﹞】

頌六十二首騄驥資鞭策﹐蘭蕙佇燻風。至理信難見﹐非人孰可通。輸心仰圓寂﹐瑩曬入玄中。總轡超三有﹐摶飛上四空。簪纓猶忽夢﹐財利若塵蒙。髙揖謝時俗﹐蕭灑出煩籠。【見《大正新修大藏經》第五四冊道世《諸經要集》卷二《三寶部》。】遺身八萬塔﹐寶飾髙百丈。儀鳳異靈鳥﹐金盤代佛【一作「盤代仙」】掌。積拱承雕月【一作「角」】﹐髙檐掛樹网。寶地若池沙﹐風鈴如積響。刻削生千變﹐丹靑圖萬像。煙霞時出沒﹐神仙乍來往。晨霧半層生﹐飛幡接云上。遊蜺不敢息﹐翔﹝昆鳥﹞詎能仰。福地下金繩﹐天報豈虛枉【一作「聖變無窮端﹐感福豈三兩」】。願假舟航末【一作「木」】﹐彼岸誰云廣﹖【見同書卷三《敬塔部》。注一作者﹐爲《法苑珠林》卷五一《敬塔篇》之異文。】牧【一作「沒」】杖信爲急﹐調弦貴不奢。騰猿安可制﹐逸馬本難罝。驅馳習聲色﹐冠蓋競豪華。旣入王孫第﹐還向季倫家。靜心澄業累﹐省念勗身瑕。庶玆憑七覺【一作「寶」】﹐時用免三邪。【見同書同捲《攝念部》。】三山羽化竟無成﹐五熱殷憂徒自縈。並入繁【一作「樊」】籠處塵館﹐何如寂慮出危城。鏡智圓規光且淨﹐月行馳輪皎復晴。側徑崎嶇爾回轍﹐通莊達老豈同徵。【見同書卷四《入道部》。】玄亮吐淸气﹐神響徹幽籠【一作「聾」】。登臺發春詠﹐髙興避希【一作「希避」】蹤。乘虛感靈覺﹐魚【一作「漁」】山振思童。摹寫天歌梵﹐冀布法音同。哀婉【一作「忘髙」】故不下﹐飄【一作「颻」】揚數仞中。比丘歌聲唄﹐人畜振心鐘。斯由暢玄句﹐卽感鴈遊空。神朝【一作「期」】發筌悟﹐豁爾自靈通。【見同書同捲《唄贊部》。注一作者﹐爲《法苑珠林》卷五十《唄贊篇音樂部》之異文。】久厭無明樹﹐方欣柰苑鮮。始入香山路﹐終逢不壞身。定花發智果﹐神燈照梵天。霞幡同錦色﹐芬馥合鑪煙。宛轉騰空揚﹐倒下似紅蓮。夙夜風吹轉﹐香疊輪王因。攀仰無厭足﹐結侶感畱瞻。何知色中彩【一作「來彩」】﹐招福壽延年。【見同書同捲《香燈部》。】令月建淸齋﹐佳辰召無彊【一作「疆」】。四部依時集﹐七眾會升堂。蕭條淸梵舉﹐哀宛【一作「怨」】動宮商。香气騰空上﹐乘風散遐方。嘆徳研衝邃﹐詞辯暢玄芳。折煩呈妙句﹐臨時拆婉章。緇素相依托﹐財法發神光。神田今夕滿﹐恩慧【一作「惠」】導存亡。【見同書卷五《受請部》。注一作者爲《法苑珠林》卷一百九之異文。】禁饕緣芳味﹐持聲惟節儉。一坐肅容儀﹐五萬丰余斂。戒香飛且馥﹐情關閉愈【一作「逾」】掩。勿言徒辛苦﹐終然越危崄。【見同書卷六《受齋部》。】虧功九仞罷崇山﹐頓駕千里倦長路。攺塗悔善因芳音﹐易情染惡良妖嫗。五福精修旣不成﹐八關守成誰能護。攸攸極夜爾何期﹐森森愛流安可度。【見同書同捲《破齋部》。】韞石諒非眞﹐飾瓶信爲假。寵【一作「竊」】服髙【一作「臯」】門上﹐濫吹緇軒下。風【一作「鳳」】祀結驚心﹐騶文終好野。眞相豈或【一作「式」】昭﹐浮榮未能捨。迹殊冠冕客﹐事襲驅馳者。已矣歇鄭聲﹐天然亂周雅。富貴空爭名﹐寵辱虛相罵。須臾風火燭﹐幻泡何足把。【見同書同捲《富貴部》。注一作者﹐爲《法苑珠林》卷七十之異文。】浮雲南北竟無歸﹐子客東西何可依。原憲糟糠竊有望﹐田氏膏腴詎敢希。藹藹廡庭絕車馬﹐寂寂蓬門掩席扉。宿昔偸光吝餘照﹐今日窮途空自欺。【見同書同捲《貧賤部》。】建志誠心愚﹐髙慕欣朋儔。相與立弘誓﹐捨俗慕閒丘。蕭散人物外﹐晃朗免綢繆。寂寂求戒【一作「誠」】眞﹐亹亹勵心柔。警策修三業﹐激切澄四流。興心願弘誓﹐救溺運慈舟。嘉期歸妙覺﹐善會涅盤修。存心八正道﹐立志三祇休。【見同書卷七《獎導部》。注一作者﹐爲《法苑珠林》卷六一之異文。】含識皆畏死﹐有命懼崄危。如魚困池涸﹐難逢流水希。親疏皆父母﹐何得不悲時【一作「輒相欺」】。何慈救厄苦【一作「慈悲救危苦」】﹐福報自然隨。【見同書卷八《放生部》。注一作者﹐爲《法苑珠林》卷八二之異文。】瞻卜攺蓬心﹐伊蘭變芳樹。規輪時有缺﹐皓絲不常素。三益竊所忻﹐四隙行當護。勗哉深自勉﹐誡之誠可慕。【見同書卷九《擇交部》。】尋因途乃異﹐及捨趣猶並。苦極思歸樂﹐樂極苦還生。豈非罪福別﹐皆由封著情。若斷有漏業﹐常見法身寧。【見同書卷十一《業因部》。】五欲昏神識﹐五蓋蔽福力。六根成苦集﹐六賊亂心色。欲浪逐情飄﹐愛网隨心織。三毒障人空﹐四流漂不息。至金𨿽攺秋﹐斬籌方未極。觀鴿旣無窮﹐猿攀此焉【一作「烏」】伏。自非絕欲蓋﹐何能遠升陟。齊﹝馬犬﹞【一作「﹝車犬﹞」】屆寶城﹐共睹能仁徳。【見同書卷十二《欲蓋部》。注一作者﹐爲《法苑珠林》卷八九之異文。】業理信多緒﹐生途非一門。安危誠易轍﹐淸濁豈同源。墜質空遺貌﹐尋香有去魂。幽衢下寮落﹐﹝日髙﹞路上飛翻。凝陰淒復緊﹐聲威聒已喧。投身庇茅屋﹐懌慮入花園。伉儷情多亂﹐貪嗔坐自昏。徧知稱自覺﹐挑手獨爲尊。【見同書同捲《四生部》。】惰學迷三教﹐問者不知一。合萼不結核﹐敷華何得實。徒生髙慢心﹐淩他非好畢。墜落幽闇道﹐開閉牢深密。一入百千年﹐萬億苦逼切。對苦悔無知﹐方由墮慢媟。至人善取譬﹐立志須明律。英雄慢法時﹐焉知悔今日。【見同書卷十六《墮慢部》。又見百卷本《法苑珠林》卷五四。】生來死還送﹐日往月復旋。弱喪昏風動﹐流浪逐物遷。愚戇失正路﹐漂沒入重淵。一墜幽闇處﹐萬劫履鋒辛【一作「鋋」】。六道旋寰【一作「環」】苦﹐三業未曾全。墜【一作「隨」】流無人救﹐淒傷還自憐。歸誠觀像物﹐方知虛妄筌。苦海深河趣﹐思登般若船。【見同書卷十八《地獄部》。注一作者﹐爲《法苑珠林》卷十二《地獄部之餘》之異文。】髙堂信逆旅﹐懷【一作「壞」】業理常牽。玉匣方委觀﹐金臺不復延。挽聲隨徑遠﹐蘿影帶松懸。詎能畱十念﹐惟應逐四緣。幻工作同異﹐變弄巧【一作「作」】多聲【一作「身」】。愚俗諍人我﹐誰復非謂眞。謬者疑久固﹐達者知幻賓。升沈苦樂異﹐徒祭哭蒼天【一作「親疏旣無定﹐何勞非蒼旻」。見同書卷十九《送終部》。注一作者﹐爲《法苑珠林》卷一百十六之異文。】百旬芥易盡﹐三災理自傾。石火無恆焰﹐電光非久停。饑窘自相噉﹐刀兵競相徵。疫病無醫效﹐空勞怨苦聲。親戚無相救﹐殘害有餘情。遺文虛滿笥﹐徒欣富貴盈。太息波川迅﹐悲斯苦業縈。生滅恆惇逼﹐煎迫未安寧。【見《法苑珠林》卷四《大三災部之餘》。】火气上升煙﹐雲气靉叇云。神龍吐津霧﹐揚埃坋人塵。酒爲放逸門﹐淫爲生死源。金銀生患重﹐邪命壞戒根。【見同書卷七《失候部》。】經行林樹下﹐求道志能堅。旣有神通力﹐振錫遠乘煙。一登四弘誓﹐至道莫能先。不貪曠劫壽﹐何論延促年。【見同書卷二七《違損部》。】封迷昏闇久﹐徘徊夢裏藏。心塵旣未洗﹐怖沾甘露漿。慈顏發暉曜﹐燭我見朝陽。忽逢善知友﹐開導益神光。稍悟心澄靜﹐方猒俗蒼茫。緇徒旣肅肅﹐法侶亦鏘鏘。見者心歡喜﹐歸誠向道場。若存信邪倒﹐來苦未何殃。【見同書卷二九《大乘部》。】五欲混神因﹐六賊亂心色。幻焰逐情飄﹐愛网隨心織。鑄金𨿽攺秋﹐斬籌方未極。觀鴿旣無辯﹐攀猿此焉息。【見同書卷三十《姦僞部》。】冬狐理丰毳﹐春蠶緒輕絲。形骸翻爲阻﹐心識還自欺。齠﹝札去木攺齒﹞歌鼓腹﹐平生少年時。驅車追俠客﹐酌酒弄妖姬。但念目前好﹐安知後世悲。惕然一以愧﹐永與情愛辭。願識眞妄本﹐染淨自分離。羞慚滯五蓋﹐焉知同四依。【見同書卷三一《引證部》。】賢人軌玄度﹐弱喪升虛遷。師通資自發﹐神光照有緣。應變各殊別﹐聖錄同靈篇。乘幹因九五﹐逸響亮三千。法鼓振玄教﹐龍飛應人天。恬智冥微妙﹐縹﹝耳少﹞詠重玄。盤紆七七紀﹐嘉運蒞中旛。挺此四八姿﹐映蔚華林園。【見同書卷三四《見解篇》。】善惡宿燻習﹐感報各殊方。曾爲鬼害怨﹐或作狼讎殃。屠兒憶殺業﹐須蜜戲獼鄕。宿佑除患者﹐在處遊天堂。觸類興淸遘﹐目擊洞兼忘。凡聖欽嘉會﹐賢愚慶流芳。四生行善業﹐六趣感神光。苦樂𨿽殊別﹐同知命短長。【見同書卷三五《五通部》。】志誠抱冰雪﹐暮齒迫桑楡。太息波川迅﹐悲哉人代拘。歲聿皆采獲﹐冬晚懼嚴枯。精誠求施戒﹐忍精定慧眸。結侶同共遠﹐勝地心相符。商人不顧死﹐羅剎未能逾。求寶竭大海﹐神怖捧明珠。寄言求道者﹐立志菩提株。【見同書卷三六《濟難部》。】求寶失舟濟﹐飄浮思救形。幻媚多方趣﹐妖魅誑人情。假接度海難﹐虛發親愛聲。自非馬王負﹐危苦詎安寧。【見同書卷四二《妖怪篇》。】靜念遺志慮﹐有慮非理盡。境來投虛空﹐虛空何所軫。托陰遊重冥﹐冥亡影迹隕。四果皆欣求﹐一乘獨玄泯。【見同書卷四六《攝念部》。】賢人慕髙節﹐志願菩提因。禦鶴翔伊水﹐策馬出王田。本祈立弘誓﹐感報彌﹝施去方攺﹞身。能仁修八正﹐超逾九劫前。聲流﹝彳扁﹞三界﹐慈化通大千。掩塵息妄想﹐凡聖並欣然。含生同志趣﹐保益啟心神。生死必永盡﹐豈同莊老仙。【見同書同捲《發願篇》。】藕樹交無極﹐華云衣數重。織竹能爲象﹐縛荻巧成龍。落灰然﹝上蕊下木﹞盛﹐垂油濕晝峯。天宮儻若照﹐燈王復可逢。【見同書卷四八《然燈部》。】寶剎承髙露﹐綺彩映空天。宛轉雲間揚﹐倒下似紅蓮。霞旛開錦色﹐香气合鑪煙。飄颻無定所﹐祇爲本輕旋。池沼萬影現﹐泉弄百華鮮。夙夜風吹動﹐重疊輪王因。攀仰無猒足﹐結侶感流瞻。何知色中彩﹐招福壽長年。【見同書同捲《懸旛篇》。】久猒無明樹﹐方欣柰苑華。始入香山路﹐仍逢火宅車。慈父屢引接﹐幼子背恩賒。𨿽悟危藤鼠﹐終悲在篋蛇。鹿苑禪林茂﹐鷲嶺動枝柯。定華發智果﹐乘空具度河。法雨時時落﹐香雲片片多。若爲將羽化﹐來濟在塵羅。【見同書卷四九《華香篇》。】玄風冠西土﹐內範軼東矜。大川開寶匣﹐福地下金繩。繡松髙可映﹐畫栱﹝疊毛﹞相承。日馭非難假﹐云師本易憑。陽樓疑難燧﹐陰軒類鑿冰。迥題飛星沒﹐長楣宿露凝。旌門曙光轉﹐輦道夕云蒸。祇桓多靈物﹐竹園滿休徵。虛薄筆難紀﹐微驅竊自淩。優遊從可恃﹐恩蔭永難勝。【見同書卷五二《致敬部》。】金軀遺散骨﹐寶塔﹝彳扁﹞天龍。創開於十塔﹐終成八萬興。珠蓋靈光變﹐剎柱吐芙蓉。屢開朝霧露﹐數示曉靈徵。紅霓相映發﹐風搖響和鐘。仙鸞往往見﹐神僧數數從。獨超羣聖上﹐合識普生恭。砧碓擊不碎﹐方知聖叵窮。【見同書卷五三《感福部》。】法會設佳供﹐齋日感神靈。普召無別請﹐客主發休禎。凡聖俱晨往﹐災難普安寧。良由慈善力﹐翻惡就福城。【見同書卷五五《施福部》。】六情無福志﹐四攝啟幽心。儉約避人物﹐偃息慕山林。曲﹝山間﹞停騶響﹐交枝落慢陰。池臺聚凍雪﹐檐牖參歸禽。石來無新故﹐峯形詎古今。大車何杳杳﹐奔馬送駸駸。何以修六念﹐虔誠枉一音。未泛慈舟寶﹐徒勞抒海深。【見同書卷五九《儉約篇》。】業風恆泛濫﹐苦海濤波聲。漂我常遊浪﹐遠離涅盤城。忽遇【一作「何時」】慈舟至﹐運我出愛瀛。是【一作「寔」】知髙慕友【一作「施」】﹐懲過攺凡【一作「頓捨貧窮」】情。罪垢蒙除結﹐神珠啟闇冥。釋【一作「貴」】門光麗景【一作「景麗」】﹐俗務苦重縈【一作「賤業永休寧」】。冀除五昏蓋﹐方悟六塵輕。自非乘寶輅﹐何以息焰寧。【一作「志求八解脫﹐誓捨六塵縈。儻遇慈父誨﹐開我心中經」。見同書卷六十《懲過篇》。注一作者﹐爲同書卷七一《貧女部》之異文。】善惡自相違﹐明闇不同止。聖人湣迷徒﹐乘機入生死。慕徳祛囂塵﹐徵心見眞理。擇交惡自終﹐出苦方有死。【見同書卷六四《擇交篇》。】峨峨王捨城﹐鬱鬱靈竹園。中有神化長﹐巧誘入幽玄。善人募授福﹐惡友樂讎怨。善惡升沈異﹐燻蕕別路門。【見同書同捲《惡交篇》。】眷屬多孜擾﹐染著亂心神。親疏未可定﹐何得偏憎憐。幹城無片實﹐渴鹿諍焰塵。息心上空響﹐廢念心眞源。【見同書卷六五《離著部》。】樞機巧對辯﹐善誘令心伏。八水潤焦芽﹐三明啟瞽目。來問各不同﹐詶答皆芬郁。冀捨四龍驚﹐亦除二鼠逼。意樹發空華﹐心蓮吐輕馥。諭此滄海變﹐譬彼庵羅熟。妙智方縟錦﹐詞深同霧縠。善學乖梵爪﹐眞言異鍱腹。【見同書卷六六《羅漢部》。】愛网結心闇﹐貪癡背智明。𨿽蒙慧炬照﹐愚昧猶自盲。頑戇恆不覺﹐慧種未開萌。自非慕髙友﹐何得悟神英。【見同書同捲《雜癡部》。】正邪乖明昧﹐善惡異相徵。大慈降梵志﹐乘空各變形。六千俱捨執﹐七眾各休禎。邪徒虛抗志﹐鍱腹浪求名。身子多才智﹐陵化照機庭。四辯無不可﹐六通奮英情。乘權摧異見﹐伏邪同幽冥。自知熒光劣﹐徒諍太陽精。【見同書卷六八《破邪篇》。】貴富諍人我﹐貪賤自然羞。彊弱相辜負﹐訟未曾休。恥恨相侵奪﹐覓便報其讎。怨結恆對值﹐累劫常苦愁。【見同書卷七二《諍訟篇》。】沈痾誠已久﹐痼疾實難痊。四魔恆相嬈﹐六賊競來牽。困厄無人救﹐惟忻大慈憐。遙湣愚心网﹐振錫遠乘煙。授玆甘露藥﹐邪見莫能先。消災除業累﹐拔濟苦相煎。恩流振玄教﹐普利該大千。自非神咒力﹐何能益延年。【見同書卷七五《雜咒部》。】玄言始開闡﹐雲霧上升天。靉叇垂下布﹐駛雨﹝彳扁﹞山園。百艸俱滋茂﹐五穀皆熟田。自非慈福力﹐豈感樂丰年。【見同書卷七九《河海部》。】祇園感神夾﹐鹿苑化拘鄰。聖人居福地﹐賢士樂山園。乍聞千葉現﹐時動百華鮮。香艸皆滿地﹐靈芝﹝彳扁﹞房前。甘池流八水﹐神井湧九泉。華旛髙風揚﹐應感下飛仙。鳥弄千聲囀﹐人歌百福田。盛哉玆勝處﹐誰見不畱連。【見同書卷八十《種子部》。】能仁矜幻苦﹐聖意湣重昏。哀愚開攝受﹐訓誘方便門。法身﹝彳扁﹞法界﹐攝化指祇園。俱銷五道縛﹐共解四魔怨。三修祛愛馬﹐六念靜心猿。禪池澄定水﹐覺意動聲喧。慧風吹法鼓﹐振我無明塵。常須近善友﹐開我未曾聞。【見同書卷八一《觀苦部》。】普親皆眷屬﹐隔世卽相欺。但求現在樂﹐不知來苦資。牽我入三塗﹐楚痛受萬危。自非慈放捨﹐何得命延時。【見同書卷八二《放生篇》。】盛年好放逸﹐凶猛勸不移。天長曉露促﹐生老病來資。百節俱酸痛﹐千痾並著時。華堂相一捨﹐幽塗萬苦﹝�此﹞。【見同書卷八四《地獄部》。】尋因途乃異﹐及捨趣猶並。苦極思歸樂﹐樂極苦還生。豈非罪福別﹐皆由對著情。若斷有漏業﹐常見法身寧。【見同書卷八八《福行部》。】四生誠易轉﹐五陰病難痊。壽報𨿽延促﹐終成丘墓塵。徒知餌六色﹐會當悲九泉。復湣輪回趣﹐難成不壞身。【見同書卷八九《五生部》。】邈邈愛王城﹐峨峨欣鷲嶺。業結三界獄﹐利鈍十使頸。濁惡順下趣﹐斷漏升上頂。著我甘苦報﹐怖象投丘井。翹翹羨化倫﹐念念除心癭。宿佑遇釋尊﹐髙慕大仙穎。旣破無明結﹐還同欣鷲嶺。荷戢怡衝心﹐隨憩靡不靜。【見同書卷九十《斷障部》。】五體悔前朝﹐三屈懺中夕。鳴椎誡旭旦﹐哀我苦勞役。引目寓金言﹐悲傷塵垢積。咄哉形非我﹐嗟往恆沈溺。踟躕歧路嵎﹐揮手謝中折。洗滌歸誠懺﹐皎潔淩雲釋。蕭索業苦離﹐升陟隨緣益。𨿽未齊髙蹤﹐且免幽途歷。【見同書卷一百三《洗懺部》。】大慈振法鼓﹐開悟無明聾。鑪冶心穢垢﹐防非如利鋒。護鵝不惜命﹐守艸養生同。五篇遮輕重﹐七聚蕩心胸。晨朝宣寶偈﹐夕夜虔誠恭。近求出苦海﹐遠念法身蹤。七支淨三業﹐五分滿金容。各願堅固戒﹐淨土得相逢。【見同書卷一百七《三聚部》。】愚夫貪世利﹐俗士重虛名。三空旣難辯﹐八風恆易傾。物我久空性﹐色心仍自縈。盛年愛華好﹐老死丘墓成。居髙非慮禍﹐持滿不憂盈。名利甘刀害﹐將非安久禎。凡愚苟求利﹐譬犬見穢精。不知禍來至﹐焉知怨苦聲。【見同書卷一百十一《利害篇》。】噉他身血肉﹐貪毒無慈矜。養玆身穢質﹐虫﹝�禹﹞內消融。不護僧淨器﹐受此廁中虫。後報入地獄﹐苦痛未知窮。【見同書卷一百十三《便利部》。】紫紈未可得﹐漳濱徒再離。一逢犬馬病﹐賁育罷驅馳。旣無九轉術﹐復闕萬金奇。不看授鹽掌﹐惟夢蓮華池。【見同書卷一百十四《安置部》。】龔勝無遺生﹐季業有窮盡。嵇叟理旣迫﹐霍子命亦殞。屢屢厚霜指﹐納納衝風菌。邂逅竟旣時﹐修短非所﹝上敏下心﹞。恨我君子志﹐不得嚴上泯。送心正覺前﹐斯痛久已忍。旣知人我空﹐何愁心不謹。惟願乘來生﹐怨親同誠朕。【見同書卷一百十五《捨身篇》。】

韋敬辧敬辧﹐永淳元年官都云縣令﹐後任廖州大首領﹑檢校廖州刺史。詩一首。【﹝《全唐詩》無韋敬辧詩﹞】

澄州無虞縣淸泰鄕都萬里六合堅固大宅詩【五言】近濆縱橫越﹐募岱去來闌。千岑爲�絕﹐三峽以衢難。庶捷猶求跨﹐郡攘�能觀。苦固於玆第﹐永世保無殘。【見廣西上林縣麒麟山唐永淳元年立《六合堅固大宅頌》碑附﹐轉錄自《廣西少數民族地區石刻碑文集》。】

薛元超

詠竹卒章別有鄰人笛﹐偏傷懷舊情。【廖彩梁《幹陵稽古》收崔融撰《大唐故中書令贈光祿大夫秦州都督薛公墓志銘》引。墓志爲近年於幹陵陪葬墓出土。】

全唐詩續拾卷五

王梵志

詩並序但以佛教道法﹐無並我苦空。如先薄之福緣﹐悉後微之因果。撰修勸善﹐誡勗【張攺作「罪」】非違達。目錄𨿽則數條﹐制詩三百餘首﹐且言時事﹐不浪虛談。王梵志之貴文﹐習丁郭之要義。不守【一作「受」】經典﹐皆陳俗語。非但智士回意﹐實易【項校作「乃」﹐黃校作「亦」】愚夫攺容。遠近傳聞﹐勸懲令善。貪婪之吏【一作「史」】﹐稍息侵漁﹔屍祿之官﹐自當廉謹。各𨿽愚昧﹐情極愴然。一徧略尋﹐三思無忘。縱使大徳講說﹐不及讀此善文。逆子定省翻成甚孝【張謂「甚」字衍】﹐懶婦晨夕事姑嫜。查郎﹝身弱﹞子生慚愧﹐諸州遊客憶家鄕。慵夫夜起���﹐懶婦徹明對絹【項謂應作「緝」】筐。悉恙皆咸臻知罪福﹐懃耕懇苦足餱糧。一志五情不攺易﹐東州西郡並稱揚。但令讀此篇章熟﹐頑愚暗惷悉恙賢良。遙看世間人﹐村坊安社邑。一家有死生﹐合村相就泣。張口哭他屍﹐不知身去急。本是長眠鬼﹐蹔來地上立。欲似養兒氈﹐回幹且就濕。前死深埋卻﹐後死續卽入。吾富有錢時﹐婦兒看我好。吾若脫衣裳﹐與吾疊袍襖。吾出經【一作「絰」】求去﹐送吾卽上道。將錢入舍來﹐見吾滿面笑。遶吾白鴿旋﹐恰似鸚鵡鳥。邂逅暫時貧﹐看吾卽貌哨【戴密微校作「藐峭」】。人有七貧時﹐七富還相報。徒【《大正藏》作「從」﹐項﹑袁謂通「圖」﹐不誤】財不顧人﹐且看來時道。家口總死盡﹐吾死無親表【張攺作「衰」﹐郭校作「哀」】。急首賣【一作「買」】資產﹐與設逆修齋。托生得好處﹐身死雇人埋。錢財鄰保出﹐任你自相差。身如圈裏羊﹐命報恰【一作「憐」】相當。羊卽披毛走﹐人著好衣裳。脫衣【一作「卻」】赤體立﹐刑【一作「則」】役不如羊。羊卽日日死﹐人還日日亡。從頭捉將去﹐還同肥好羊。羊【一作「人」】卽辛苦死﹐人去無破傷。命絕逐他走﹐魂魄歷他鄕。有錢多造福﹐喫著好衣裳。愚人廣造罪﹐志【張攺作「智」】者好思量。可笑世間人﹐癡多黠者少。不愁死路長﹐貪著苦煩惱。夜眠遊鬼界﹐天曉歸人道。忽起相羅拽﹐啾喞索租調。貧苦無處得﹐相接被鞭拷【一作「﹝�孝﹞」】。生時有苦痛﹐不如早死好。他家笑吾貧﹐吾貧五貧極快樂。無牛亦無馬﹐不愁賊【一作「賤」】抄掠。你富戶役髙﹐差【一作「羞」】科並用卻。吾無呼喚處﹐飽喫長展腳。你富披錦袍﹐尋常被纏縛。窮苦無煩惱﹐艸衣隨體著。大有愚【一作「禺」】癡君﹐獨身無兒子。廣貪多覓財﹐養奴多養婢。伺【張攺作「司」﹐項以爲不誤】命門前喚﹐不容【一作「客」】別鄰里。死得四片板﹐一條黃衾被。錢財奴婢用﹐任將別經【一作「絰」】紀。有錢不解用﹐空手入都市【一作「示」】。沈淪三惡道﹐家內無人知。有衣不能著﹐有馬不能騎。有奴不能使﹐有婢不相隨。有食不能喫﹐向前恆受饑。冥冥地獄苦﹐難見出頭時。依巡【一作「相逐」】次第去﹐卻活知有誰。沈淪三惡道﹐負持【一作「時」﹐松尾良樹謂應作「特」】愚癡鬼。荒忙身卒死﹐卽徧【張攺「追」﹐項校作「屬」】伺【張攺作「司」】命使。反縛棒打走﹐先渡柰何水。倒拽至廳前﹐枷棒這【張攺「徧」﹐郭云不誤】身起。死經一七日﹐刑名受罪鬼。牛頭鐵叉杈﹐獄【從項說補】卒【此字據《大正藏》補】把刀搨。碓搗磑磨身﹐覆生還覆【項校作「復」】死。撩亂失精神﹐無由見家裏。妻是他人妻【一作「事」】﹐兒被後翁使。駟馬被金鞍﹐鏤鐙銀秋轡。角弓無主張﹐寶劍拋著地。設卻百日齋﹐渾家忘卻你。錢財他人用﹐古來尋常事。前人多貯積﹐後人無慚愧。此是守財奴﹐不兌【張攺作「免」】貧窮事。夫婦相對坐﹐千年亦不足。一个病著牀﹐遙看手﹝上不下觸﹞﹝上角下牛﹞。正報到頭來﹐徒費將錢卜。寶物積如山﹐死得一棺木。空手把兩拳﹐口裏徒含玉。永離臺上鏡﹐無心開【一作「關」】衣眠【戴﹑松尾校作「服」】。鏡裏【戴﹑項校作「匣」】塵滿中﹐剪刀生衣醭。平坐歌舞處﹐無由更習曲。琵琶絕巧【一作「﹝朕去月攺口﹞」】聲﹐琴弦斷不續。花帳【一作「悵」】後人眠﹐前人自薄福。生坐七寶堂﹐死入土角觸【郭校作「﹝角弱﹞」】。喪車相勾牽﹐鬼朴還相哭。日理【項﹑松尾校作「埋」】幾千般﹐光影急迅速。富者辦棺木﹐貧窮席裹【一作「裏」】角。相共唱柰河【周校作「何」】﹐送著空冢各【項校作「閣」】。千休卽萬休﹐永別生平樂。志【張攺作「智」】者入西方﹐愚人墮地獄。掇【一作「﹝掇鳥﹞」﹐黃﹑項校作「綴」】頭入苦海﹐冥冥不省覺。擎頭鄕裏行﹐事當逞靴襖。有錢但著用﹐莫作千年調。百歲乃有一人﹐得七十者稀。張眼看他死﹐不能自覺知。癡皮裹膿血﹐頑骨彊相隨。兩步行衣架﹐步步入阿鼻。雙盲不識鬼﹐伺命急來追。赤繩串著項﹐反縛棒脊【一作「背」】皮。露頭赤腳走﹐身上無衣被。獨自心中驟﹐四面被兵圍。向前十道挩【張攺「稅」﹐戴﹑蔣校「挽」﹐黃校「梲」】﹐背後鐵錘錘。伺命張弓射﹐苦痛劇刀錐。使者門前喚﹐忙怕不容【一作「客」】遲。﹝休去木攺果﹞【張校作「裸」】體逐他走﹐渾捨共號悲。宅舍無人護﹐妻子被人欺。錢財不關己﹐莊【郭校「藏」】收永長離。三魂無倚住﹐七魄散頭飛。善勸諸貴等﹐�����。火急造橋梁﹐運度身得過。福至生西方﹐各難知厭足。身是有限身﹐程期太劇促。縱有百年活﹐徘徊如轉燭。憨人連腦癡﹐買錦妻裝束。無心造福田﹐有意事奴僕。只得蹔時勞【項校「牢」】﹐曠身入苦毒。傍看數个大憨癡﹐造宅舍擬作萬年期。人人百歲乃有一﹐縱令長命七十稀。少少撩亂死。����期卻半﹐欲似流星光暫時。中途少少遼亂死﹐亦有初生嬰孩兒。無問男夫及女婦﹐不得驚忙審三思。年年相續罪根重﹐月月增長肉身肥。日日造罪不知足﹐恰似獨養神豬兒。不能透圈四方走﹐還須圈裏待死時。自造惡業還自受﹐如今痛苦還自知。【以上十八首均錄自張錫厚《王梵志詩校輯》卷一。張氏所據本爲斯七七八﹑斯五七九六﹑斯五四七四﹑斯一三九九卷﹐並以《大正藏》第八十五冊《王梵志詩集》參校。】吾家多有田﹐不善【戴校「若」】廣平王【戴校「玉」】。有錢怕【項校「惜」】不用﹐身死畱何益﹖承聞七七齋﹐蹔施鬼來喫。永別生時盤﹐酒食無蹤迹。配罪剔【張攺「別」﹐袁謂不誤】受苦﹐隔命絕相覓。借貸不交通﹐有酒深藏善【張攺作「窖」﹐項校「著」】。有錢怕人知﹐眷屬相輕薄。身入黃泉下﹐他喫他人著。破除不由你﹐用盡遮他莫。道士頭側方﹐渾甚【張攺作「身」】總著黃。無心禮拜佛﹐恆貴天尊堂。三教同一體﹐徒自浪朗褒揚。一被【項校「種」】沾賢聖﹐無弱亦無彊。莫爲分別相﹐師僧自設長。同尊佛道教﹐凡恪【項﹑戴校「俗」】送衣裳。糧食逢醫藥﹐垂死續命湯。敕取一生活﹐應報上天堂。觀內有婦人【一作「女」】﹐號名是女官。各各服梳畋【項謂通「略」】﹐悉帶芙蓉冠。長裙並金色﹐橫披【一作「被」﹐張攺作「帔」】黃儭單。朝朝步虛贊﹐道聲數千般。貧無巡門乞﹐得谷相共餐。常住無貯積﹐鐺釜當房安。眷屬王侵【張攺作「役」】苦﹐衣食遠求難。出無夫婿見﹐病困絕人看。乞就【一作「與活」】生緣活﹐交卽免饑寒。道人頭兀雷【郭謂卽「兀硉」】﹐例頭肥特肚。本是俗家人﹐出身勝地立。飲食哺盂中﹐衣裳架上出。每日趁齋家【一本「家」前有「時」字】﹐卽禮七拜佛。飽喫更索錢﹐低頭著門出。手把數珠行﹐開肚元無物。生平未必識﹐獨養肥沒忽。虫蛇能報恩﹐人子何處出。寺內數个尼﹐各各事威儀。本是俗人女﹐出家掛佛衣。徒眾數十个﹐詮擇補綱維。一一依佛教﹐五事總合知。莫看他破戒﹐身自牢住持。佛殿元不識﹐損【一作「捐」】壞法與衣。常住無貯積﹐家人受寒饑。眾廚空安竈﹐粗飯當房﹝口大﹞【項校作「吹」﹐爲「炊」音訛】。只求多財富【一作「寶」】﹐餘事且隨宜。富者相過重﹐貧者往還稀。但知一日樂﹐忘卻百年饑。不采生緣瘦﹐惟願當身肥。今多損卻寶﹐來生更若爲﹖生卽巧風吹﹐死須業道過。來去不相知﹐展腳陽坡臥。只見生【一作「主」】人悲﹐不聞鬼唱禍。子細審三思﹐慈母莫生我。佐史非【一作「作」】臺補﹐任官州縣上。未是好出身﹐丁兒避徵防。不慮棄家門﹐狗偸且求養。每日求行案﹐尋常恐迸仗。食卽眾廚餐﹐童兒更護當。有事檢【一作「機」】案追﹐出帖付里正。火急捉將來﹐險語惟須胱【一作「就」】。前人心裏怯﹐幹喚愧曹長。紙筆見續到﹐仍送一縑箱【一作「想」】。錢多早發遣﹐物少被頡頏。解寫除卻名﹐楷【項校「揩」】赤將頭放。得錢自喫用﹐畱著櫃裏重。一日厥摩師﹐空得紙錢送。死入惡道中﹐量【張攺作「良」】由罪根重。埋向黃泉下﹐妻嫁別人用。智者好思量﹐爲【一作「乃」】他受枷棒。當鄕何物貴﹐不過五里官。縣局南衙點﹐食並眾廚餐。文簿鄕頭執﹐餘者配雜看。差科取髙戶﹐賦役數千般。處分須平等﹐並檑出時難。職任【張攺作「事」】無祿料﹐專仰筆頭鉆。管戶無五百﹐雷同一槪看。愚者守直【一作「穴日」﹐蔣謂卽「冥冥」】坐﹐黠者馺馺看。愚人癡涳涳﹐錐刺不轉動。身著好衣裳﹐有錢不解用。貯積畱妻兒﹐死得紙錢送。好去更莫來﹐門前有桃棒。愚人癡涳涳﹐常守無明冢。飄入闊海中﹐出頭兼沒頂。手擎金玉行﹐不解隨身用。昏昏消好日﹐頑皮不轉動。廣貪世間樂﹐故故招枷棒。罪根漸漸深﹐命絕何人送。積金作寶山﹐气絕誰將用。兀兀【一作「杌杌」】貪生業﹐憨人合腦癡。漫作千年調﹐活得沒多時。急手求三寶﹐願入涅盤期。杓柄依僧次﹐巡到厥摩師。一種同翁兒﹐一種同母女。無愛亦無憎﹐非關後父母。若个與好言﹐若个與惡語。耶娘無偏頗﹐何須怨父母。男女孝心我﹐我亦無別肚。你若是好兒﹐孝心看父母。五更牀前立﹐卽問安穩不。天明汝好心﹐錢財橫入戶。王祥敬母恩﹐冬竹抽筍與。孝是韓伯兪﹐董永孤養母。你孝我亦孝﹐不絕孝門戶。只見母憐兒﹐不見兒憐母。長大取得妻﹐卻嫌父母醜。耶娘不采括【張攺作「睬聒」】﹐專心聽婦語。生時不恭【一作「供」】養﹐死後祭泥土。如此倒見賊﹐打煞無人護。父母生男女﹐沒娑可憐許。逢著好飲食﹐紙裏將【一作「相」】來與。心恆意【一作「憶」】不忘﹐入家覓男女。養大長【一作「將」】成人﹐角睛【項校「眼」】難共語。五逆前後事﹐我死卽到汝。興生市郭兒﹐從頭市內坐。例有百餘千﹐火下三五个。行行皆有鋪﹐鋪裏有雜【一作「新」】貨。山鄣買物來﹐巧語能相和。眼勾穩物著﹐不肯遣放過。意盡端坐取﹐得利過一倍【此字失韻】。�����﹐分毫擘眼諍。他買【項﹑蔣校「賣」】抑遣賤﹐自買卽髙擎。心裏無平等﹐尺寸不分明。名沾【項校「帖」】是百姓﹐不肯遠徵行。不是人彊了﹐良由方孔兄。有錢惜不喫﹐身死畱【一作「由」】妻兒。只得紙錢送﹐欠少元不知。門前空言語﹐還將紙作衣。除非夢裏見﹐觸體更何時。獨守深泉下﹐冥冥長夜饑。憶想【一作「相」】平生日﹐悔不著羅衣。生【一作「坐」】時同飯甕【一作「翁」】﹐死則同食瓶。火急早掘冢﹐不遣暫時停。永別世間樂﹐惟聞哭我聲。四海交遊絕﹐籍帳便除名。見有愚癡君﹐甚富無男女。不知死急促﹐百方更造屋。死得一棺木﹐一條衾被覆。妻嫁他人家﹐你身不能護。有時急造福﹐實莫相疑誤。虛沾一百年﹐八十最是老。長命得八十﹐不解學修道。悠悠度好日﹐無心念三寶。根【一作「報」﹐張攺作「抱」﹐項校作「把」】拳入地獄﹐天堂無人到。圻【項校「坼」】破五戒身﹐卻入三惡道。一入恆沙劫﹐不須自懊惱。說錢心卽喜﹐見死元不愁。廣貪財色樂﹐時時度日休。平生不造福﹐死被業道收。但看三惡處﹐大有我般流。好住四合捨﹐殷勤堂上妻。無常煞鬼至﹐火急被追催。露頭赤腳走﹐不容得著鞋。向前任料理﹐難見卻回來。有意造一佛﹐爲設百人齋。無情任攺嫁﹐資產聽將陪。吾在惜不用﹐死後他人財。憶想生平日﹐悔不唱《三臺》。地下須夫急﹐逢頭取次捉。一家抽一个﹐勘數申【項校作「由」﹐通「猶」】未足。科出排門夫﹐不許私遮卻【戴謂此字衍】曲。合去取正身﹐名字付司錄。棒驅火急走﹐向前任縛束。奉使親監鑄﹐攺故造新光。開通萬里達﹐元寶出靑黃。本姓使流傳﹐涓涓億兆陽【張攺作「揚」】。無心念貧事﹐�����。有時見卽喜﹐貴重劇耶娘。惟須家中足﹐時時對孟常【張攺「嘗」﹐項校「光」】。怨家煞人賊﹐卽是短命子。生兒擬替翁﹐長大拋我死。債主蹔過來﹐徵我夫妻淚。父母眼漧枯﹐良由我憶你。好去更莫來﹐門前有煞鬼。來如塵蹔去﹐去如一墜【項校「隊」】風。來去無形影﹐變見極﹝上公下心﹞﹝上公下心﹞。不見無常急﹐業道自迎君。何處有眞實﹐還﹝�奏﹞入冥空。兄弟義居活﹐一種有男女。兒小教讀書﹐女小教鍼補。兒大與【郭校「須」】娶妻﹐女大須嫁去。當房作私產﹐共語覓嗔處。好貪競盛喫﹐無心奉父母。外姓能蛆姡﹐啾喞由女婦。一日三場﹐自分不由父。近逢窮業至﹐緣身一物無。披繩兼帶索﹐行時須杖扶。四海交遊絕﹐眷屬永還【張攺作「遠」】疏。東西無濟著﹐到處卽女君。【張攺「安居」﹐項﹑戴校作「汝居」。以上錄自張錫厚《王梵志詩校輯》卷二﹐原捲爲伯三二一一﹑斯五四四一﹑斯五六四一。以《惇煌掇瑣》三一參校。】﹝前缺﹞人去像還去﹐人來像以明。像有投鏡意﹐人無合像情。鏡像俱磨滅﹐何處有眾生。一身元本別【張﹑項校作「利」】﹐四大聚會同。直似風吹火﹐還如火逐風。火彊火【項校「風」】熾疾﹐風疾火愈烘。火風俱气盡﹐星散總成空。以影觀他影﹐以身觀我身。身影何處暱﹖身共影何親﹖身行影你【張攺作「作」】伴﹐身住影爲鄰。身影百年外﹐相看一聚塵。觀影元非有﹐觀身亦是空。如采水底月﹐似捉樹吹【張攺作「頭」】風。攬之不可見﹐尋之不可窮。眾生隨業轉﹐恰似寐夢中。雷發南山上﹐雨落北浮【張攺作「澤」﹐戴校「海」﹐項校「溪」】中。雷驚﹝石擘﹞﹝石歷﹞【張攺作「霹靂」】火﹐雨激咆哮風。倏忽威靈歇﹐須臾勢乃窮。天地不能以﹐如女爲身空。非相非非相﹐無明無無明。相逐妄中出﹐明從暗裏生。明通暗卽盡﹐妄絕相還淸。能知寂滅樂﹐自然無色聲。但看蛾【項攺「繭」】作蛾【張攺作「卵」】﹐不憶蠶生箔。但看睡寐時﹐還將夢爲樂。蛾旣不羨蠶﹐夢亦不爲樂。當作如是觀﹐死生無好惡。黃母化爲鱉﹐祇爲鱉爲身。牛裏【項校「哀」】化爲虎﹐亦是虎爲人。不憶當時業﹐寧知過去因。死生一變化﹐若个是師親。古來服丹石﹐相次入黃泉。萬寶不贖命﹐千金不買年。有生卽有死﹐何后復何先。人人總色活﹐注【項攺「拄」】著上頭天。死竟土底眠﹐生時土上走。死竟不出气﹐生時不住口。早死一生﹝目﹞【張攺作「畢」】﹐誰論百年後。召我還天公﹐不須盡出手。行善爲基路﹐偸盜五不作﹐耶﹝一凵羊﹞【張謂以上三字爲衍文】五不當【戴校二句作「偸盜吾不作﹐邪淫吾不當」】。不解讒朝廷﹐不解佞君王。不能行左道﹐於中說一傷【張攺作「場」】。一直逢閻天﹐盡地取天堂。前業作因緣﹐今身都不記。今也【項﹑郭校「世」】受苦拙【張攺作「惱」】﹐未來當富貴。不是後身奴﹐來生作事地。不如多溫酒﹐相逢一時醉。少年何必好﹐老去何須嗔。祖公日日故﹐孫子朝朝新。祇道人祭鬼﹐何曾鬼祭人。蹔來何【項疑「還」】須去﹐知我是誰親﹖【張錫厚錄作二首。】悲喜相纏繞﹐不許暫踟躕。東家比葬地﹐西家看產圖。生者歌滿路﹐死者哭盈衢。循環何太急﹐槌鑿【二字從戴校補】相催驅。無常元不避﹐葉【項謂通「業」】到卽須行。從【項校「徒」】作七尺影﹐俱墳一丈坑。妻兒啼哭送﹐鬼子唱歌迎。故來皆有死﹐何必得如【郭疑「長」】生。造化成爲我﹐如人弄郭郎。【「郎」字出韻﹐似當從《顏氏家訓》作「郭禿」爲是。】魂魄似繩子﹐形骸若柳木。掣取細腰肢﹐抽牽動眉目。繩子作【張攺作「乍」】斷去﹐卽是幹柳模。觀此身意相﹐都由水火風。有生皆有滅﹐有始皆有終。气聚卽爲我﹐气散卽成空。一羣泊【項校「怕」】死漢﹐何以【張攺「似」﹐項校「異」】叫【項校「叩」】頭虫。【以上三首﹐張錫厚分爲五首﹐似未允。】貪暴無用漢﹐資財爲他守。惜衣不蓋形﹐惜食不供口。積聚萬金花﹐望得千年有。不知名【張攺作「冥」】道中﹐車子來相受。亡【張攺「妄」】隨【項校「玉髓」】長生術﹐金剛不壞身。俱傷生死苦﹐誰兌【項校「免」】涅盤因。精魂歸寂滅﹐骨肉化灰塵。釋老由自气【戴校「猶自去」﹐項校「猶自棄」】﹐何況迷遇【項校「愚」】人。差著卽須行﹐遣去莫求住。名字石函裏﹐官職天曹注。錢財鬼料量﹐衣食明分付。進退不由我﹐何須滿優衢【張攺作「憂懼」】。向【郭﹑項校「伺」】命取人鬼﹐屠兒殺羊客。鬼識人興料﹐客辧羊肉厄。人自不覺死﹐羊亦不覺搦。恰似園中瓜﹐合熟卽須擿。運命滿悠悠﹐人生浪聒聒。死時天遣死﹐活時天遣活。一旦罷因緣﹐千金須判割。饒君鐵甕子﹐走藏不得脫。官職亦須求﹐錢財亦須覓。天雨麻點孔﹐三年著一滴。王相【張攺作「妄想」】逢便宜﹐參差著局席。兀兀捨底坐﹐餓你眠【張攺作「眼」】赫赤【戴校「饒你眼赫赫」】。生時不須歌﹐死時不須哭。天地捉秤量﹐鬼神用﹝豆斗﹞斛。體上須得衣﹐口裏須得祿。人人覓長命﹐沒地可種谷。運命隨身搏【張攺作「縛」﹐袁謂不錯﹐戴校「轉」】﹐人生不自覺。業厚卽福來﹐業彊【項疑「薄」之訛】福不著。淳善皆安穩﹐蠱害總煞卻。身作身自當﹐將頭來自斫。先因崇福徳﹐今日受肥胎。果報迎先種﹐橋梁預早開。奪我先時樂﹐將充死後媒。攺頭換腳【張攺作「卻」】面﹐知作阿須【項校「誰」】來﹖兀兀身死後﹐冥冥不自知。爲人何必樂﹐爲鬼何必悲。競地徒張眼﹐諍官慢豎眉。窟裏捋長腳﹐知我是誰友﹖【均從項校。】請看漢武帝﹐請看秦始皇。年年合仙藥﹐處處求醫方。結構千秋殿﹐經營萬壽堂。百年有一倒﹐自去遣誰當。饒你王侯職﹐饒君將相官。蛾眉珠玉佩﹐寶馬金銀鞍。錦綺嫌不著﹐豬羊死不餐。口中气朴【項攺「新」﹑張攺作「撲」】斷﹐眷屬不相看。自死與鳥殘﹐如來相體恕。莫養圖口腸﹐莫煞共盤箸。鋪頭錢買取﹐飽噉何須慮。儻見閻羅王﹐亦有分疏取。眾生眼盼盼﹐心路甚堂堂。三【袁﹑項校「一」】種憐兒女﹐一種逐耶娘﹐一種惜身命﹐一種憂死亡。側長恭勉【張攺作「拋」】面﹐長生跪拜羊。口中不解語﹐情下極荒忙。何忍刺他煞﹐曾無阡許惶。牛頭捉得你﹐鑊裏熟煎湯。男婚藉嘉偶﹐女娉希好仇。但令捉如息﹐何尢無公侯。菩薩常梳髮﹐如來不剃頭。何須禿兀硉﹐怨【項校「然」】始學燻修。榮官赤赫赫﹐滅族黃髮人【郭謂「人」爲疊字符號】。死王羨活鼠﹐寧及尋常人。得官何須喜﹐失職何須憂。不可將財覓﹐不可智力求。儻來可櫃突【張攺作「櫃藏」】﹐�【張補「任」﹐項疑「運」】去不可畱。【二句戴校「儻來不可拒﹐俄去不可畱」。】任來還任去﹐智【戴﹑項校「知」】命何須愁。索須得好婦﹐自到更須求。面似三拳作﹐心知一代休。遮莫你崔盧﹐遮莫你鄭劉。若無主物子【項校「主子物」】﹐誰家死骨頭。思量小家婦﹐貧奇惡行迹。酒肉獨自抽【項疑「袖」】﹐糟糠遣他喫。生活九牛挽﹐唱嗢叫【蘇一四八七卷作「說唱」】百夫敵。自著紫臭翁﹐餘人赤羖﹝羊歷﹞。索得屈烏爵﹐家風不禁益。讒臣亂人國﹐姡婦破人家。客到雙眉腫﹐夫來兩手﹝上加下手﹞【項﹑戴校「拏」】。醜皮不憂敵﹐面面卻憎花。親姻共歡樂﹐夫婦作榮花。前身有何罪﹐色【項﹑戴謂通「索」】得涅【項校「鳩」】盤荼。天下惡風俗﹐臨喪命獨【項校「犢」】車。男婚不【項校「傅」】香粉﹐女嫁著釵花。屍櫪【項疑「厝」】陰地臥﹐知堵【項校「者」】是誰家。古人數下畢﹐今我【項校「代」】少髙門。錢少婢不嫁﹐財多奴共婚。各各服【項校「販」】父祖﹐家家賣子孫。自言望性【項校「姓」】望﹐聲盡不可論。敬他還自敬﹐輕他還自輕。罵他一兩口﹐他罵幾千聲。觸他父母諱﹐他觸祖公名。欲覓無嗔根【項校「報」】﹐少語最爲精。難忍儻能忍﹐能忍最爲難。伏肉虎不食﹐病鳥人不彈。當時𨿽﹝名寺﹞【張攺作「碕」】堵﹐過後必身安。唾面不須拭﹐從風自蔭幹。負恩必須酬﹐施恩愼勿色。索得一石﹝麥丐﹞﹐還他十﹝豆斗﹞麥。得他半疋練﹐還他二丈帛。瓠蘆作朾車﹐棒莫作出客。敬他保自貴﹐辱他���【戴補「招自恥」﹐呂朋林補「實辱己」。張補「還自受」三字﹐不韻﹐恐非是】。你若敬【項校「計」﹐下同】算他﹐他還敬算你。勾他一盞酒﹐他勾十巡至。子細審思量﹐此言有道理。不知愁大小﹐不知愁好醜。爲當面似雞﹐爲當面似狗。道愁不愛食﹐聞愁偏怕酒。剩打三五盞﹐愁應來【張攺作「如」】屍走。本巡連索索﹐樽主告平平。當不怪來晚﹐覆盞可憐精。門前夜狐哭﹐屋上﹝至鳥﹞梟鳴。一種聲響音﹐何如刮﹝金本﹞聲。我家在何處﹐結對【張攺作「隊」】守先阿【戴校「結艸守山阿」﹑項校「結宇對山阿」】。院側狐貍窟﹐門前烏鵲窠。聞鶯便下種﹐聽雁卽收禾。悶遣奴吹笛﹐閒令婢唱歌。如【鄭振鐸攺「男」﹐項云通「兒」】卽教誦賦﹐女卽學調梭。寄語天公道﹐寧能那我何。第一須景行﹐第二須彊明。律令波濤湧﹐文詞花艸生。心神潡【張攺作「激」】前【項校「箭」】直﹐懷抱徹沙淸。觀察總如此﹐何愁不太平。天子與你官﹐俸祿生【項校「坐」】地【張攺作「由他」】授。飲響【戴﹑項校「﹝�食﹞」】不知足﹐貪婪得動手。每懷劫賊心﹐恆張餓狼口。枷鎖忽然至﹐飯蓋遭毒手。百姓被欺屈﹐三官須爲申。朝朝團坐入﹐漸漸曲精【戴﹑項校「情」】新。斷楡翻作柳﹐判鬼卻爲人。天子抱冤屈﹐他於【張攺作「揚」】陌上塵。代天理百姓﹐格戒【項校「式」】亦須遵。官喜律卽喜﹐官嗔律卽嗔。總由官斷法﹐何須法斷人。一時截卻項﹐有理若爲申。天下惡官職﹐未過禦史臺【戴校「寺」】。好眉福張眼【戴﹑項﹑袁校「努眉復張眼」】﹐何須弄師子。傍看甚可畏﹐自家困求死。脫卻面頭皮﹐還共人相似。家同【張攺作「僮」】須飽暖﹐裝束惟粗疏。俗人作憐愛﹐處置失形模。衣﹝褥去辱攺誇﹞白如鶴【一作「衣苦自如﹝霍鳥﹞」】﹐頭巾黑如烏。夾袍實誇【戴校「姱」】錦﹐衫攺【項校「段」】髙機蘆【張攺作「纑」】。未羨霍去病﹐誰論馮子都。此是丈夫妾﹐何關曹主奴。他道恆【項校「肥」】飽食﹐我瘦我【項校「餓」】欲死。惟須學一種﹐勿復靑當【張攺作「當靑」】史。行年五十餘﹐始學無【張攺作「悟」】道理。回頭義【戴校「議」﹐張攺作「憶」】經營﹐窮因只由你。鴻鵠盡【項校「晝」】飛揚﹐蝙蝠夜陵【項校「紛」】泊。幽顯𨿽不同﹐志性不相博【張攺作「搏」﹐袁謂不誤】。他家求官官【張攺作「宦」】﹐我專慕客作。齋得貳﹝豆斗﹞米﹐鐺前交摎腳。脫帽安懷中﹐坐兒膝頭著。不羨榮華好﹐不羞貧賤惡。隨緣適世間﹐自得恣情樂。無事彊入選﹐散官先卽著。年年愁上番﹐獼猴帶斧鑿。父子相憐愛﹐千金不肯博。忽死賤如泥﹐遙看畏近著。東家朾【項疑「釘」】桃符﹐西家縣赤索。藂【張攺作「聚」】頭唱柰何﹐相催早埋卻。平生不喫著﹐於身一世錯。一日命終時﹐拔釜交樛杓。若有大官職﹐身苦妻兒樂。叉手立公庭﹐終朝並兩腳。得祿奴婢餐﹐請賜妻兒著。一日事參差﹐獨自煞你卻。人生能幾時﹐朝夕不可保。死亡今古傳﹐何須愁此道。有酒但當飲﹐立卽相看老。兀兀信因緣﹐終歸有一到。王二羊【項﹑蔣校「美」】年少﹐梵志亦不惡。借問今時人﹐阿誰肯伏弱﹖忍辱收珍寶﹐嗔�捐福田。髙心難見佛﹐下意得生天。嗔恚滅功徳﹐如火燎豪毛。百年修善業﹐一念惡能燒。三年作官二年半﹐修理廳館老癡漢。但知多�【張補「少」字】與梵志﹐頭�【張補「戴」字】笠子雨裏判。六賊俱爲患﹐心賊最爲災。東西好遊浪﹐南北事同【張攺作「周」】回。疾姡終難卻﹐慳貪去卽來。自非通達者﹐迷性若爲開。官職莫貪財﹐貪財向死親。有卽渾家用﹐曹【張攺作「遭」】羅惟一身。法律刑名重﹐不許浪推人。一朝囹圄裏﹐方始憶淸貧。人受【張攺「壽」】百歲不長命﹐中道仍有死傷人。惟能縱情造罪過﹐未能修善自防身。積善必餘慶﹐積惡必餘殃。錢財不能入﹐三寶先你�【張補「亡」字】。五色衣裳�﹐�����。出門拗頭戾跨﹐自道行步趨鏘。伺命把棒忽至﹐徧體白汗如漿。撮你不得辭別﹐俄爾眷屬分張。合村送就曠野﹐回來只見空牀。若言余浪語﹐請君看卽知。回頭面北臥﹐寸步更不移。終身不念食﹐永世不須衣。此名無常住﹐垂【張攺作「無」﹑項攺「誰」】人輒得知。愚夫癡杌杌﹐常守無明窟。沈淪苦海中﹐出頭還復沒。頂戴神靈珠﹐隨身無價物。二鼠數相侵﹐四蛇推【項校「摧」】命疾。似露艸頭霜﹐見日一代畢。更愚丸【項校「遇刀」﹐張攺「遇炎」】風吹﹐彼此俱無匹。貯得滿堂金﹐知是誰家物。【以上皆錄自張錫厚《王梵志詩校輯》卷三﹐原捲爲伯三八三三﹑伯二九一四﹑蘇一四八七﹑二八七一。該捲有五首已收入《全唐詩補逸》卷二。】慧心【一作「眼」】近空心﹐非關【一作「開」】髑髏孔。對面說不識﹐饒你母姓董。【見張錫厚《王梵志詩校輯》卷六﹐出惇煌本《歷代法寶記》。】此身如館捨﹐命似寄宿客。客去館捨空﹐知是誰家宅。【見張錫厚《王梵志詩校輯》卷六﹐出伯三○二一卷佛書引。】人是無常身。【同前。】

全唐詩續拾卷六

王梵志

詩我今一身【任錄作「生」】內﹐修營等一國。管���屍【項楚校作「管屬八萬戶」】﹐隨我債衣食。外相【項校「想」】去三尸﹐�【陳補「內」字】思除六賊。貪望出累身﹐��入淨域。生亦只物生﹐死亦只物�【任﹑陳皆補「死」字】。���【項補「來去不」】相知﹐苦樂何處是﹖惟見生人悲﹐未聞啼哭鬼。以此好�【任﹑陳皆補「思」字】量﹐未必生勝死。世間不信我﹐言我�造惡。不能爲俗情﹐和光心自各。財色終不染﹐妻子不戀著。共�【任﹑陳皆補「你」字】��【陳補「同」字】塵﹐至理求不錯。智惠【陳校作「慧」】渾一愚﹐我心常離縛。君自未識眞﹐余身桓【任錄﹑項校均作「恆」】�【陳補「坦」字﹑項補「快」字】樂。王二語梵志﹕俗間無我師。心中不了義﹐聞者盡不知。我今得開悟﹐先身已受持。尋經醒無我﹐披《老》悟無爲。君身【項校「神」】自寂滅﹐君身若死屍。神身一分【任錄作「六」】解﹐六識自開披。萬事都無著﹐憐【項校作「泠」】然無所之。漏盡無煩惱﹐神澄自靡斯。心髙鵠共駕﹐一舉出天池。梵志與王生﹐密惇膠漆柒友。共喜歌一樂﹐同欣詠五柳。適意敍詩書﹐淸淡杯【一作「盂」】淥酒。莫怪頻追逐﹐只爲相知久。俗人道我癡﹐我道俗人騃。兩兩相排撥﹐嘍囉不可解。世人重榮華﹐我心今已罷。惟有如意珠﹐撩渠不肯買。耽浮五欲樂﹐幾許難開解。【任錄此下別作一首。】嗟世俗難有﹐爲住煩惱處。塵危三業障﹐心造恆遊生死因。不覺四蛇六賊藏身內﹐貪癡五欲競相催。

回波樂回波爾來時六大【均從任校】賊﹐不如持心斷惑。縱使誦經千卷﹐眼裏見經不識。不解佛法大意﹐徒勞排文數黑。頭陀蘭若精進﹐希望後世功徳。持心卽是大患﹐聖道何由可克。若悟生死之【任校作「如」】夢﹐一切求心皆息。法性大海如如﹐風吹波浪溝渠。我今不生不滅﹐於中不覺愚夫。憎【從任﹑陳校】惡若爲是惡﹐無始流浪三塗。迷人失路但坐﹐不見六道淸虛。心本無雙無只【陳校作「佞」】﹐深難到底淵洪。無來無去不住﹐﹝�苟﹞【陳校作「猶」﹑任校作「獨」】如法性虛空。復能出生諸法﹐不遲不疾容【任攺作「從」】容。幸願諸人思忖【原作「恃」﹐從項校攺】﹐自然法性通同。但令但貪但呼﹐波【陳校作「般」】若法水不枯。醉時安眠大道﹐誰能向我停居。八苦變成甘露﹐解脫更欲何須。萬法歸依一相﹐安然獨坐四衢。凡夫有喜有慮﹐少樂終日懷愁。一朝不報明冥﹐常作千歲遮頭。財色�【陳補「只」字】緣不足﹐盡夜﹝打去丁攺西﹞﹝�屑﹞規求。如水流向東海﹐不知何時可休﹖不語諦觀如來﹐逍遙獨脫塵埃。合眼任心樹下﹐跏趺端坐花臺。不懼前後二際﹐豈著水火三災。只勸【陳謂「只」字衍﹐任謂「勸」字衍】遣榮靜坐﹐莫戀妻子錢財。稱體寶衣三事﹐等【任錄作「葬」】身錫杖一枚。常持智慧刀劍﹐逢者眼目卽開。法性本來常存﹐茫茫無有邊畔。安身取捨之中﹐被他二境回換。斂念定【任錄作「之」】想坐禪﹐攝意安心覺觀。木人機關【任錄作「挾開」】修道﹐何時可到彼岸﹖忽悟諸法體空﹐欲似熱病得汗。無智人前莫說﹐打破君頭萬段。隱去來﹐尋空有﹐空有畢竟兩無名﹐二境安心欲何守﹖不長不短鑑空心﹐若【任錄作「君」】見空心還是有。空有俱遣法無依﹐智者融心自安偶。隱去來﹐勿浪波波走。隱去來﹐隱去遊朝市。不離煩惱原﹐無希眞妙理。對境息貪癡﹐何假求髙士﹖是非不二見﹐法界同昆季。隱去來﹐大樂無基【項疑「機」】止。教君有男女﹐但令遣出家。如山覆一壝【項校「﹝土匱﹞」﹐通「簣」】﹐似艸始生牙。剃頭並去發﹐脫俗服袈裟。聞鐘卽禮拜﹐見佛獻香花。不思五等貴﹐寧貪駟馬車。此卽菩薩道﹐何處覓佛家﹖危身不自在﹐猶如脆風壞。命盡骸歸土﹐形移更受胎。猶如空盡月﹐凡數幾千回。換皮不識面﹐知作阿誰來﹖若个達苦空﹖世間無有一。不見己身非﹐惟都【項校「」】他家失。貪兒覓長命﹐論時熟癡漢。終歸不免死﹐受苦無崖畔。非但少衣食﹐王役偏差喚。不如早﹝歹空﹞【陳校作「殯」】地﹐愁苦一時散。世間何物親﹖妻子貴於珍。一朝身命謝﹐萬事不由人。財錢任他用﹐眷屬不隨身。何須人哭我﹐終是一聚塵。可惜千金身﹐從來不懼罪。見善不肯爲﹐值惡便當﹝上喜下心﹞。煞豬請恩福﹐寧知自損己﹖所以有貧富﹐良田【陳校作「由」】先業起。夢遊萬里自然﹐覺罷百事憂煎。欲見神身分別﹐思此卽在眼前。聖人無夢無想﹐達士無我無緣。且寄身爲庵屋﹐就裏養出神仙。多緣饒煩惱﹐省事得心安【項乙作「安心」】。若能絕妄想﹐果成堅固林。捨邪歸六趣﹐畢竟去貪嗔。無塵復無垢﹐何慮不成眞。不慮天堂遠﹐非愁地獄虛。心中一種懼﹐惟怕土庵廬。迥靜丘荒外﹐寂寂遠村墟。泉門一閉後﹐開日定知無。自有無用身﹐觀他有用體。子細好推尋﹐論時幾許騃。佛性五蔭中﹐眼看心不解。終日求有爲﹐屈屈向他禮。壯年凡幾日﹖死去入土庵。論情卽今漢﹐各各悉癡﹝�甘﹞【項校作「憨」】。惟緣二升米﹐是處卽生貪。禮佛遙言之﹐彼角仍圖攤。貪錢險不避﹐逐法易成難。卽今不如此﹐寧隨體上寒。乍可無餘仗【項謂應作「伏」﹐爲「服」之音誤】﹐願得一身安。無爲日日悟﹐解脫朝朝﹝口食﹞【陳校作「餐」】。死去天堂上﹐遣你斫額看。若能無著卽如來﹐身中寶藏自然開。一切生死皆消滅﹐判不更畏受胞胎。誤【陳校作「悟」】時剎那不移慮﹐父子相見付珍財。眾魔外道皆賓仗【項校「伏」】﹐諸天空中唱善哉。世人重金玉﹐余希衣內珍。細細辭名利﹐潮【項校「漸」】漸遠囂塵。貪癡日日滅﹐智境朝朝新。語你世上漢﹐阿都【項校「堵」】是良田。王二與世人﹐俱來就梵志。非爲貪與賞﹐與你論愚智。凡夫累劫中﹐不解思量事。見善不肯爲﹐見惡喜無睡。昏昏似夢人﹐未飲恆如醉。榮利皆悉爭﹐畏死復貪生。心神爲俗网﹐蠢蠢暗中行。寄言虛妄者﹐何日出迷坑﹖他見見我見﹐我見見他見。二見亦自見﹐不見喜中面。手把車釧鏡﹐終日向外看。惟見他長短﹐不肯自洮練【項校「揀」】。竟竟口合合﹐猶如冶排扇。逢人卽作動﹐心舌常交戰。不肯自看身﹐看身善不善。如此癡冥人﹐只是可惡賤。勸君學修道﹐含食但自﹝口垔﹞。且拔己饑渴﹐五邪邪毒箭。獲得身中病﹐應時乃一現。安住解脫中﹐無礙未別見。住是分別有﹐任用法界徧。縱起六十二﹐非由無罪【項校「最」】殿。所以得如斯﹐有大善方便。人生一世裏﹐能得幾時活﹖回己審思量﹐何忍相劫奪。自命惜求死﹐煞他不記活。布施覓聲名﹐不肯救饑渴。口道願生天﹐不免地獄撮。禮佛至頂盡﹐終歸被愴割。一往陷三塗﹐窮劫不得脫。寄語世間人﹐可【項校「不」】可浪誇闊。各願尋其本﹐努力棄劫末。回心一念頃﹐萬事卽解脫。我不畏惡名﹐惡名不須畏。四大亦無主﹐信你痛謗誹。你自之於我﹐於我何所費﹖不辭應對你﹐至到【項校「對」】無气味。可笑世間人﹐爲言恆不死。貪�【原作「懦」﹐抹去﹐旁攺字漫漶﹐陳補「吝」字】不知休﹐相憎不解止。背地道他非﹐對面伊不是。埋著黃蒿中﹐猶成薄媚鬼。一旦遊塵境﹐念俗愛榮華。不覺三塗苦﹐八難更來遮。飄流生死海﹐托受在毛家。食﹝苦去古攺芻﹞無厭足﹐頭上著繩麻。縱使千乘君﹐終齊一个死。縱令萬品食﹐終同一種屎。釋迦窮八字﹐老君守一理。若欲離死生﹐當須急思此。夜夢與晝遊﹐本不相知爾。夢惡便生懊﹐夢好覺便喜。你信齋戒身﹐本自不識你。欲驗死更生﹐方斯以類此。你今意況大聰﹐不語修道有功。亦無二邊不著﹐亦復不住太空。眾生不解執有﹐只爲心裏不通。迷人已南作北﹐又亦不辧西東。念个癡人學道﹐終日竟夜﹝上公下心﹞﹝上公下心﹞。只都【項校「﹝者見﹞」】小兒無智﹐何異世諦盲聾。大丈夫﹐遊蕩出三途。榮名何足捨﹐妻子士【陳校作「有」﹐項謂「視」之訛】如無。法忍先將三毒共﹐佛性一常與六情俱。但信研心性妙寶﹐何煩衣外覓明珠。大丈夫﹐性識本淸虛。無心妨世事﹐觸物任情居。學問莫倚聰明﹐打卻我慢貢髙。出家解脫無年【項校「事」】﹐永離三界逍遙。坐禪解空無相﹐皆皆實覓��。������﹐������。法界以爲家捨﹐任從自在條條【項校「翛翛」】。形﹝下缺﹞。愼事罪不生﹐忍嗔必有�。�����﹐�����。���部宰﹐捉此用爲心。髙﹝下缺﹞。眾生發大願﹐�����。��在前亡﹐論時依大道。病得子孫扶﹐�����。�����﹐�須更懊惱。�����﹐����錯。終歸一聚塵﹐何用深棺槨。土下螻蟻餐﹐但����【張錄作「眾生發大願」】。�����﹐平章自埋卻。�����﹐兒大君須死。天使遣如然﹐兩俱不得止。愚夫無所知﹐欲得見��。�����﹐���欲死。兒子有亦好﹐無亦甚其精。有時愁��﹐�����。不愁你亦是﹐一種大星星。����料﹐並是天斟酌。貯積擬孫兒﹐論時幾許錯。死活並由天﹐貧富���﹐�【陳補「己」字】餓畏兒饑﹐從頭少一杓。【以上皆見蘇聯科學院東方學研究所列寧格勒分所藏惇煌寫卷﹐卷末題﹕「大歷六年五月�日抄王梵志詩一百一十首﹐沙門弘忍寫之記。」寫卷前半不存。轉錄自《惇煌學》第十二輯﹝一九八七年出版﹞刊陳慶浩《法忍抄本殘捲王梵志詩初校》。所據爲蘇聯藏列一四五六卷。另參項楚《列一四五六號王梵志詩殘捲補校》。又張錫厚《王梵志詩校輯補遺》收七首殘詩﹐任半塘先生惇煌歌辭總編》卷三錄《回波樂》七首﹑《隱去來》二首﹐附收詩七首﹐今均取以參校。】世有一種人﹐可笑窮奇物。閒則著五欲﹐急時便��【項補「依佛」】。�����﹐��持戒律。好結無情伴﹐招喚共放逸。心淨不禮�﹐�����。天下大癡人﹐皆悉爭名利。聞好耳卓豎﹐道����。�����﹐各自稱賢智。一朝糞袋冷﹐合本總失智。教你修道時﹐使你得長年。他物實莫取﹐自物亦��。�����﹐����緣。若無自他見﹐何處有心偏。如斯不得道﹐從君更問天。知足卽是富﹐不假多錢財。谷深塞易滿﹐心淺最難塡。盛衰皆是一﹐生死亦同然。無常意可見﹐何勞求百年。千年與一年﹐終同一日活。昨宵卽是空﹐今朝焉得脫。無事損心神﹐內外相宗撮。驅驅勞你形﹐耳中常聒聒。凡夫眞可念﹐未達宿因緣。漫將愁自縛﹐浪捉寸心懸。任生不得生﹐求眠不得眠。情中常切切﹐燋燋度百年。我身若是我﹐死活應自由。死旣不由我﹐自外更何求。死生人本分﹐古來有去畱。如能曉此者﹐知復更何憂。悟道𨿽一餉﹐曠大劫來因。釋迦登正覺﹐卻禮發心人。身本不離佛﹐佛本不離身。迷心去處暗﹐明神卽辧眞。由心生妄相﹐無形本會眞。但看气新斷﹐妻子卽他人。魂魄歸五道﹐屍骸謝六塵。驗斯柏【項校「怕」】散壞﹐何處有君身。福門不肯修﹐福失競奔馳。熟見苦樂別﹐偸生佯不知。安身染著欲﹐貪世竟無疲。故知地獄罪﹐怨佛無慈悲。莫言己之是﹐勿說他人非。道是失其是﹐道非得其非。白珪之玷尙可磨﹐斯言之理不可爲。我有你不喜﹐你有我不嗔。你貧憎我富﹐我富憐你貧。行好得天報﹐爲惡罪你身。你若不信我﹐你且勘經文。任意隨流俗﹐凡夫信是非。日常三頓飯﹐年恆兩覆衣。不問單將復﹐誰論稠與稀。但令無外事﹐祇爾自然肥。學行百千般﹐澄心徧照看。泥犁映兜率﹐因生有涅盤。世間諸法相﹐浩浩亦其寬。欲說深心義﹐無求最大安。吾有方丈室﹐裏有一雜物。萬像俱悉包﹐參羅亦不出。日月亮其中﹐眾生無得失。三界湛然安﹐中有無數佛。有此幻身來﹐尋思不自識。言從四大生﹐別有一種賊。能悉佛性眼﹐還如暗裏墨。計此似神通﹐輪回有智力。若欲具眞如﹐勤苦修功徳。佛在五蔭中﹐努力向心克。若欲覓佛道﹐先觀五蔭好。妙寶非外求﹐黑暗由心造。善惡旣不二﹐元來無大小。設教顯三乘﹐法門奇浩浩。觸目卽安心﹐若个非珍寶。明識生死因﹐努力自研考。人心不可識﹐善惡實難知。看面眞如相﹐腹中懷蒺藜。口共經文語﹐借貓搦鼠兒。𨿽然斷夜食﹐小家行大慈。貪癡不肯捨﹐徒勞斷酒肉。終日說他過﹐持齋空餓腹。三毒日日增﹐四蛇不可觸。天堂未有因﹐箭射入地獄。道從歡喜生﹐還從瞋恚滅。佛性盈兩間﹐由人作巧拙。天堂在目前﹐地獄非虛說。努力善思量﹐終身須急結。斬斷三毒箭﹐恩愛亦難絕。明識大乘因﹐鑊湯亦不熱。斷諸惡﹐細細﹝言玄﹞【項校「去」】貪嗔。若使如羅漢﹐卽自絕囂塵。將刀且割無明暗﹐復用利劍斷親姻。究竟涅盤非是遠﹐尋思寂滅卽爲鄰。只是眾生不牽致﹐所以沈淪罪業深。努力努力遵三寶﹐何愁何慮不全身。一生不作罪﹐又復非修福。騰騰處俗間﹐遊遊覓衣食。衣食才以足﹐不事凡榮飾。此則是如來﹐何勞住西域。我本野外夫﹐不能恆禮則。爲性重任眞﹐喫著隨所得。旣與萬物齊﹐方【項校「於」】�【張錫厚擬補「中」字】守靜默。一身逢太平﹐五內無六賊。【見斯四二七七卷﹐轉錄自《中華文史論叢》一九八四年第二輯刊張錫厚《斯四二七七殘捲考釋》。】﹝上缺﹞剝削。貯積千年調﹐擬覓���。�����﹐����惡。方便還他債﹐驅遣耕田�。�鼻斷領牛﹐杖打過腿膊。自造還自受﹐努力祇當卻。人間養男女﹐直【項校「眞」】成鳥養兒。長大毛衣好﹐各自覓髙飛。女嫁他將去﹐兒心【戴校「徵」】死不歸。夫妻一个死﹐諭如黃擘皮。重重被剝削﹐獨苦自身知。生在常煩惱﹐死後無人悲。寄語冥路道﹐還我未生時。���有死﹐來去不相離。常居五濁地﹐更亦取頭皮。縱百年活【此句缺一字】﹐須臾一向子。彭祖七百歲﹐終成老爛鬼。托身得他鄕﹐隨生作名字。輪回�動急﹐生死不�你。身帶無常苦﹐長命何須喜。不見念佛聲﹐滿街聞哭響。生時同氈被﹐死則嫌屍妨。﹝上自下死﹞穢不中停﹐火急須埋葬。早死無差科﹐不愁怕里長。行人展腳臥﹐永絕呼徵防。生促死路長﹐久住何益當。父母生兒身﹐衣食養兒徳。蹔托寄出來﹐欲似相便貸。兒大作兵夫﹐西徵吐蕃賊。行後渾家死﹐回來覓不得。兒身面向南﹐死者頭向北。父子相分擘﹐不及元不識。身是五陰【一作「蔭」】城﹐周回無里數。上下九穴門﹐膿流皆﹝上自下死﹞瘀。湛然膿血間﹐安置八萬戶。余有九【一作「四」】千家﹐出沒同居住。攘攘相食噉﹐貼貼無言語。總在糞尿中﹐不解相蛆姡。身行城卽移﹐身臥城穩具【一作「住」】。身死城破壞﹐百姓無安處。生死如流星﹐涓涓向前去。前死萬年餘﹐尋入微塵數。中死千年外﹐骨石化爲土。後死百年彊﹐形骸在墳墓。續續死將埋﹐地窄無安處。已後燒作灰﹐揚卻隨風去。前死未長別﹐後來亦非久【項校「非久親」】。新墳影舊冢﹐相續似魚鱗。義陵秋節遠﹐曾逢幾个春。萬劫同今日﹐一種化微塵。定知見土裏﹐還待【一作「得」】昔時人。頻開積代骨﹐爲坑埋我身。不淨膿血【一作「流」】袋﹐四大共爲因【戴校「身」】。六賊都成體﹐敗壞一時分。風者吹將散﹐火者焰來親。水者常流急﹐土者合成人。體骨變爲土﹐還歸足下塵。前人敬吾重﹐吾敬前人深。恩來卽義往﹐未許卻相尋。有【一作「前」】能賜白玉﹐吾亦奉黃金。君看我莫落﹐還同陌路人。不思身去促﹐能貪無限財。生平惜【一作「借」】不用﹐命盡如糞堆。虫蛆內攘攘﹐食脈爛穴開。羅錦纏屍送﹐枉屈寶將埋。寧知入土後﹐二節變爲灰。一生無捨坐﹐須行去處寬【一作「魂」】。少食巡門乞﹐衣破忍饑寒。迥獨一身活﹐病困遣誰看。命絕拋坑裏﹐狼狐【一作「狐狼」】恣意餐。祭四時八節日【此句衍一字】﹐家家總哭聲。侍養不孝子﹐酒食祭先靈。將【一作「總」】被外鬼哭﹐家親本無名。一郡巡門鬼﹐﹝口童﹞盡捖鳴【一作「﹝木宛﹞名」】聲。身【項校「聞」】彊被【一作「避」】卻罪﹐修福只心懃。專意涓涓念﹐時時報佛恩。得病不須卜﹐實莫浪求神。專心念三報【一作「寶」】。莫亂自家身。十念得成就﹐化佛自迎君。若能自安置﹐拋【一作「塊」】卻帶囚【一作「田」】身。年【一作「牛」】老造新捨﹐鬼來拍手哭。身【一作「捨」】得蹔時坐﹐死後他人【一作「將」】賣。千年換百主﹐各自想還【一作「將回」】攺。前死後人坐﹐本主何須【項校「相」﹐卽「廂」】在。身體骨崖崖﹐面皮千道皺。行時頭卽低﹐策杖與人語。眼中雙淚流﹐鼻涕【一作「滿」】垂入口。腰似斷【一作「就」】弦弓﹐引气﹝口廋﹞喘急【一作「﹝口賴﹞」】。口裏無牙齒﹐彊嫌寡婦醜。聞好不惜錢﹐急送一榼酒。前人許賜【一作「賜許」】婚﹐判命【一作「死」】向前走。迎得少年妻﹐褒揚殊面首。傍邊漧咽唾﹐恰【一作「憐」】似守碓狗。舂人收糠將﹐舐略【項校「掠」】空唇口。忽逢三煞頭﹐一棒卽了手。父母憐【一作「烚」】男女﹐保愛【一作「受」】掌中珠。亦【張攺作「一」】死手遮面﹐將衣卽覆頭。死朴哭眞鬼﹐連夜不知休。天明柰何【張攺作「河」】送﹐埋著棘嵩丘【一作「髙坵」】。耶娘腸【一作「腹」】寸斷﹐曾祖共悲愁。獨守丘荒界【一作「野」】﹐不知春夏秋冬。但知墳下睡﹐萬事不能憂。寒食墓邊哭﹐卻被鬼耶【一作「邪」】由。富兒少男女﹐窮漢生一羣。身上無衣著【一作「掛」】﹐長頭艸裏存【一作「蹲」】。到大【一作「例頭」】肥沒忽﹐直似飽糠﹝牛﹞【一作「﹝月牛﹞」﹐項校「﹝月牛﹞」】。長大充兵朴【一作「兵夫來」】﹐未解起【項校「棄」】家門。積代不得富﹐號曰【一作「名」】窮漢村。仕人作官職﹐人中第一好。行卽食天廚﹐坐時【一作「卽」】請月【一作「日」】料。得祿四季【一作「貴」】領﹐家口尋常飽。職田佃人送﹐牛馬足﹝豆昔﹞艸。每日勤判案﹐曹司無闠鬧。差科能均平﹐欲似車上道。依【一作「衣」】數向前行﹐運轉處處到。旣能彊【一作「經」】了官﹐百姓省煩惱。一得淸【一作「靑」】白狀﹐二得三上考。選日通好名﹐得官入京兆。童子得出家﹐一生受快樂。飲【一作「欲」】食滿盂中﹐架上選衣著。平明欲【一作「飲」】稀粥﹐食手調羹臛。飽【一作「飲」】喫取他錢﹐此是口客作。天【一作「大」】王元不朝﹐父母反拜卻。黠兒苦讀經﹐發願離濁惡。身心並出家﹐色欲無染著。同時小去【一作「少出」】家﹐有悟亦有錯。憨癡求身肥﹐每日服石【一作「食」】藥。生【戴校「聖」】佛不拜禮【一作「供養」】﹐財色偏染著。白日趁身名﹐兼能夜逐樂。不肯逍遙行﹐故故相纏縛。滿街肥統統﹐恰似鱉無腳。出家多種果﹐花﹝上蕊下木﹞競來新。庵羅能逸熟﹐獲得未來因。後園多桃李﹐花盛亂迎春。花繁條【一作「枝」】結實﹐何愁子不眞。努力勤心種﹐多畱與後人。新人食甘果﹐慚【一作「愧」】賀【項校「荷」】種花人。悉達追遠福﹐學道莫辭貧。但能求生路﹐同證【一作「登」】四果身。今得入新年﹐合家蒙喜慶。人人皆發願﹐遠離時气病。歲日食他肉﹐肉是他家命。今朝入新年﹐昨暮煞他命【一作「煞他競」】。論時大罪過﹐食肉身招病。一則自短命【一作「壽」】﹐二則【一作「卽」】還他命。負債早還卻﹐門前無諠競。怨怨來相讎﹐何時解適【項校「釋」】竟。父母是怨家﹐生一五逆子。養大長成人﹐元來不得使。身役不肯料﹐逃走皆【張攺作「離」﹐項﹑蔣校「背」】家裏。阿耶替役身﹐阿娘气病死。腹中懷惡來﹐自生煞人子。此是前生惡﹐故故來相值。虫蛇來報恩﹐人子合如此。前怨續後怨﹐何時逍祖惟。有錢不造福﹐甚是老愚癡。自身不喫著﹐保【張攺作「報」】投受【戴校「持授」】妻兒。打脊眼不痛﹐十指不同皮。飽喫身自【一作「自身」】穩﹐餓肚身自饑。積十年調寧【項攺「貯積千年調」】﹐知身得幾時【張攺二旬作「莫積千年調﹐寧知得幾時」】。一朝身磨滅﹐萬事不能﹝上�下兌﹞【項校「窺」﹐張攺作「究」】。妻嫁後人婦﹐子變他家兒。奴婢換曹主﹐馬卽別人騎。聞彊急修福﹐莫於【項校「逾」】百年期。暫時自來生﹐暫時還卽死。死後卻還家﹐生時寄住鬼。不愁麥不熟﹐不怕少穀米。佯【張攺作「陽」】坡展腳臥﹐不來【項校「采」】世間事。死去長【一作「常」】眠樂﹐常恐五濁地。身是上陣兵﹐把刀被煞死。你若不煞我﹐我還煞卻你。兩旣忽相逢﹐終須一个死。死亦不須憂﹐生亦不須喜。【原本二句互乙。】須入涅盤城﹐速離五濁地。天心【張攺作「公」】遣我生﹐地母收我子。生死不由我﹐我是長流水。世間亂浩浩﹐賊多好人少。逢著光火賊﹐大堡【戴校「太保」】打少保【項校「小堡」】。賤價得他物﹐錢亦不還耀【張攺作「糶」﹑項校「還錢亦不糶」】。自買【張攺作「賣」】索錢多﹐他買還錢少。不得萬萬年﹐營作千年調。兀兀【張攺作「營營」】自免身﹐擬覓妻兒好。切迎【張攺「巧遇」】打脊使﹐窮漢每文�【項校「年枵」】。枉法剝眾生﹐財是人髓腦。報絕還他債﹐家家﹝上物下心﹞須到。智者星星【項校「惺惺」】行﹐愚人自纏遶。世間何物重﹖夫妻取【項﹑蔣校「最」】是好。一个厥磨【張攺作「摩」】師﹐眼看絕行道。﹝�燻﹞﹝�燻﹞【張攺作「燻燻」】莫恨天﹐業是前身報。妻兒嫁與鬼﹐你向誰邊告。教你別取妻﹐不須苦煩惱。吾頭何謂自【張攺作「爲白」】﹐子孫滿堂宅。吾今與紀年﹐盡被時催迫。要須在前去﹐前客避後客。於【項校「逾」】時未與死﹐眼看天地窄官。朝庭來相過﹐設食因杯酌。四海同追由【項校「遊」】﹐五郡爲勸樂。義故及三代﹐死活相憑托。合去正身行﹐不容君【戴校「名」】字錯。雇人卽棒脊﹐急手攝你腳。知識相伴侶﹐蹔時不覺老。面皺黑髮白﹐把杖入長道。眼中冷淚下﹐病多好時少。怨家烏枯眼﹐無睡【張錄作「眠」字】天難曉。朝夕乞蹔時﹐百長【張攺作「年」】誰肯保。使者門前喚﹐手腳婆羅艸。五體一身內﹐蛆虫塞破袋。中間八萬戶﹐常無啾喞聲。膿流徧身遶﹐六賊腹中停。兩兩相啖食﹐彊弱自相徵【張攺作「爭」】。平生事人我﹐何處有公名【張攺作「平」】。吾家昔富有﹐你身窮欲死。你今初有錢﹐與吾昔相何【張攺作「似」】。吾今乍無初﹐還同昔日你。可惜好靴牙﹐翻作破皮底。夫妻擬百年﹐妻卽在前死。男女五六个﹐小弱未中使。衣破無人縫﹐小者肚露【一作「路」】地。更娶阿娘來﹐不肯縫補你。入戶徒衣食﹐不肯知家事。合遺啾喞﹐阿娘嗔兒子。家內旣不和﹐靈神【張將二字互乙】不歡喜。後母卽後翁﹐故故來相值。�����﹐故來尋常事。欲得家裏知﹐孤養小兒子。【以上三十六首皆錄自前國立中央研究院歷史語言研究所專刊之二劉復輯《惇煌掇瑣》三○﹐原件編號爲伯三四一八。據張錫厚《王楚志詩校輯》卷五參校。張氏另參用了伯三七二四﹑斯六○三二及蘇二八五二卷點校。】

全唐詩續拾卷七

髙宗皇帝李治

咸亨殿宴近臣諸親柏梁體【題從《全唐詩》】帝【卽髙宗皇帝李治】皇太子【卽章懷太子李賢】霍王元軌【髙祖第十四子﹐封霍王﹐垂拱四年卒】相王輪【卽睿宗皇帝李旦】戴至徳【相州安陽人﹐歷官西臺侍郎﹑同東西臺三品﹐轉戶部尙書﹐遷尙書右僕射。儀鳳四年卒】來恆【揚州江都人﹐上元中官至黃門侍郎﹑同中書門下三品】薛元超屏欲除奢政返淳。【帝。】叨恩監守戀晨昏。【皇太子。】聖徳無爲同混元。【霍王元軌。】長歡膝下鎭承恩。【相王輪。】天皇萬福振長源。【右僕射戴至徳。】策蹇叨榮靑瑣門。【黃門侍郎來恆嘗。】鵷池濫職奉王言。【中書侍郎薛元超。《冊府元龜》卷一一○《帝王部宴享二》。】

五言過棲巖寺旋﹝馬鹿﹞登雪嶺﹐飛旆駐香城。路盤髙下騎﹐峯回出沒旌。云衣縫澗戶﹐霞綺織山楹。揚剎移虹影﹐攜風引梵聲。岫馥鑪煙合﹐巖懸疊澑縈。空結籠檐网﹐虛谷響臺鈴。簇野千叢暗﹐長河一帶明。散望禪林外﹐方弘拯溺情。【見淸胡聘之纂《山右石刻叢編》卷五。參北京圖書館藏石刻拓本。】

守歲今宵冬律盡﹐來朝麗景新。花餘凝地雪﹐條含暖吹分。綬吐芽猶嫩﹐冰臺已鏤津。薄紅梅色冷﹐淺綠柳輕春。送迎交兩節﹐暄寒變一辰。【見上海圖書館藏明抄本宋蒲積中《古今歲時雜詠》卷四一。】

髙智周智周﹐常州晉陵人。髙宗時仕至黃門侍郎同中書門下三品。永淳二年卒﹐年八十二。【﹝《全唐詩》無髙智周詩﹐事迹據《舊唐書》卷一八五本傳﹞】

湖州精舍寺詩院古���。【見宋談鑰《嘉泰吳興志》卷二十。】

道鏡善導道鏡﹐唐初僧人﹐與善導同時。【﹝《全唐詩》無道鏡詩﹞】善導﹐俗姓朱﹐臨淄人。幼從密州明勝出家﹐後周遊各地。貞觀十五年赴並州玄中寺﹐師道綽﹔十九年﹐赴長安﹐盛弘念佛法門。永隆二年卒﹐年六十九。後世尊爲蓮社第二祖。【﹝《全唐詩》無善導詩﹐傳據《中國佛教》第二冊林子靑文﹞】

修西方十二時平旦寅﹐被衣出戶整心神。合掌焚香望極樂﹐殷懃遙禮紫金身。日出卯﹐不應念佛論多少。安在專心系一緣﹐勿爲妄境相侵擾。食時辰﹐念佛先須伏我人。若將念佛恃人我﹐何始何成淨土因。禺中巳﹐進修淨土須決志。如﹝口食﹞甘露自知甜﹐且莫謗人道不是。正南午﹐想念吾師如目睹。無邊業障自然消﹐豈要云爲枉辛苦。日昳未﹐浩浩生死誠堪畏。不取西方迷疾門﹐塵沙劫海須沈墜。晡時申﹐急急須持淨土因。闐健不能懃念佛﹐一朝虛作世間塵。日沒酉﹐想知光景何能久。看看無常卽到來﹐莫教佛字離心口。黃昏戌﹐勿使身心多過失。十惡𨿽然亦往生﹐何如上品蓮開疾。人定亥﹐深心念佛眞三昧。十地髙人尙爾修﹐將知不信寧非罪。夜半子﹐朝朝念佛常如此。皆乘蓮華一往生﹐從玆決定無生死。雞鳴醜﹐壯盛俄然卽衰朽。忙忙剎海更無親﹐惟有彌陀獨招手。

修西方十勸勸君一﹐長時念佛須眞實。歸依佛語莫生疑﹐制護心猿無放逸。勸君二﹐惟思念佛無餘事。澄心決定願西方﹐臨終自見如來至。勸君三﹐念佛先須斷愛貪。臨終心淨見如來﹐似月淸光照碧潭。勸君四﹐莫令念佛心移志。臨終極樂寶華迎﹐觀音勢至俱來至。勸君五﹐莫辭念佛多辛苦。思惟長劫生死輪﹐更向何人求出路。勸君六﹐念佛時中恆相續。假使不念順凡情﹐何日得離生死獄。勸君七﹐念佛莫令三業失。專專敬禮願西方﹐去見彌陀無上日。勸君八﹐教修念佛牟尼法。應須遵奉本師言﹐命盡得往彌陀剎。勸君九﹐念佛眞心爲上首。臨終化佛共來迎﹐七寶蓮華隨願誘。勸君十﹐念佛常須心口急。思量業海苦輪深﹐生死忙忙悔難及。【以上二十二首均見《大正新修大藏經》第四十七冊唐道鏡﹑善導共集《念佛鏡》。參《續藏經》本。】

王拊王拊﹐初唐人。詩二首。【﹝《全唐詩》無王拊詩﹞】

別故人賦得淩雲獨鶴單嘶淩碧霧﹐風揚入靑雲。九臯空顧侶﹐千里會離羣。望海飛恆急﹐摩天影詎分﹖欲知淒斷意﹐琴裏自當聞。【《文苑英華》卷二八五。】

詠霜朝城上烏霜旦早暉通﹐城烏漸揚空。聲喧髙疊【疑】外﹐曲韻楚琴中。樓寒映曉日﹐竿迥噪朝風。𨿽狎金墉上﹐獨【一作「猶」】畏虎賁弓。【同書卷三二八。】

顏曹顏曹﹐初唐人。詩一首。【﹝詳附按﹞】

古意逶迆臨雲雨﹐蛾眉戲瓊【一作「瑤」】臺。對酒自嬌笑﹐君王肯下來。擊鼓雷闐闐﹐選妓紛呈才。錫宴池上子﹐精魄辭不回。指日窮所樂﹐豈知殷運開。孤舟一遙放﹐曾構成塵埃。【見《文苑英華》卷二○五。】

釋岸【一作「惟岸」】釋岸﹐並州交城人。淨土宗僧人。垂拱元年卒﹐年八十。詩一首。【﹝《全唐詩》無釋岸詩﹞】

贊觀音勢至二菩薩【題擬】觀音助遠接﹐勢至輔遙迎。寶瓶冠上顯﹐化佛頂前明。俱遊十方剎﹐持華候九生。願以慈悲手﹐提獎共西行。【《宋髙僧傳》卷十八《唐岸禪師傳》﹐宋王日休《龍舒增廣淨土文集》卷五作「惟岸」。】

劉仁軌仁軌﹐汴州尉氏人。武徳間爲陳倉尉﹐太宗時擢櫟陽丞﹑新安令﹑給事中。髙宗初爲靑州刺史﹑帶方州刺史﹐幹封後屢次入相。垂拱元年卒﹐年八十四。所著有《河洛行年記》。【﹝《全唐詩》無劉仁軌詩﹐據《舊唐書》卷八四本傳錄其事迹﹞】

句天將富此翁。【《白氏長慶集》卷三四《自題酒庫》注引劉仁軌詩。】

魏玄同玄同﹐字和初﹐定州鼓城人。舉進士﹐累轉司列大夫﹐坐與上官儀文章屬和﹐配流嶺外。上元初赦還﹐累遷至吏部侍郎。弘道初轉文昌左丞兼地官尙書﹑同中書門下三品。永昌初爲周興所構賜死﹐年七十三。詩一首。【﹝《全唐詩》無魏玄同詩。傳據《舊唐書》卷八七﹑《新唐書》卷一一七本傳﹞】

流所贈張錫黃葉因風下﹐甘從洛浦隈。白雲何所爲﹐還出帝鄕來。【見《十萬卷樓叢書》本皎然《詩式》卷三。】

楊炯

幽蘭之歌幽蘭生矣﹐於彼朝陽。含雨露之津潤﹐吸日月之休光。美人愁思兮﹐采芙蓉於南浦﹔公子忘憂兮﹐樹萱艸於北堂。𨿽處幽林與窮谷﹐不以無人而不芳。【《楊盈川集》卷一《幽蘭賦》附。】

竹【題擬】森然幾竿竹﹐密密茂成林。半室生淸興﹐一窗余午陰。俗物不到眼﹐好書還上心。底事忘羈旅﹐此君同此襟。【見《全芳備祖後集》卷十六「竹類」。】

趙元淑元淑﹐楊炯同時人。詩一首。【﹝《全唐詩》無趙元淑詩﹞】

聞楊炯幽蘭之歌作【題擬】昔聞蘭葉據龍圖﹐復道蘭林引鳳雛。鴻歸燕去紫莖歇﹐露往霜來綠葉枯。【《楊盈川集》卷一《幽蘭賦》附。】

劉希夷

獨鶴篇西山日沒人獨歸﹐東江月明鶴孤飛。秋風四起聲切切﹐聲心一聽淚霏霏。嵩嶽靈泉搖玉羽﹐蓬丘仙霧下金衣。自憐流落煩歲暮﹐惟有悲涼人事非。【見伯二六八七卷。】

初度嶺過韶州靈鷲廣果二寺其寺院相接故同詩一首五嶺分鳶徼﹐三天峙鷲峯。法堂因嶂起﹐香閣與巖重。寒水千尋壑﹐禪林萬丈松。日將輕影殿﹐風閒響傳鐘。佛帳珠幡繞﹐經函寶印封。野鳴初化鶴﹐岸上欲降龍。北牖泉埃散﹐南階石癬濃。淨花山木槿﹐眞蒂水芙蓉。古塔畱奇制﹐殘碑紀勝蹤。一音三界晚﹐十善百靈恭。流竄同飄萚﹐登臨蹔杖笻。攝衣趨福地﹐跪膝對眞容。忽似毗耶偈﹐還如捨衛逢。宿心常懇懇﹐爾日更顒顒。苦業晏前際﹐危光迫下舂。已知空假色﹐猶念吉除凶。覆護如無爽﹐歸飛庶可從。

江上羈情獨下三江路﹐飄如一葉浮。臥查衝險洑﹐欹樹壓平流。岸枝時冒挽﹐潬沙或礙舟。出沒見帆影﹐遠近聞棹謳。浦花春似雪﹐江气曉如秋。白雲乖帝裏﹐舟徼﹝下缺﹞。【以上二首均見伯二六七三卷。】

謁諸葛祠孤云何其髙﹐明月不可系。灼灼抱此心﹐與世自涇渭。釋來從所歡﹐感亂亦歔欷。咨惟今之人﹐竊國未云恥。白首入吳市﹐秋風恐燕水。區區袁與曹﹐等是刺客耳。而我於其間﹐秉義不敢墜。哀音回衡﹝風焱﹞﹐淸義動幽邃。天心固難亮﹐吾獨信所履。溶溶日間云﹐漠漠點寒砌。饑鼯墮蒼瓦﹐澹薄公所憩。靜然想英姿﹐孤懷亦差﹝�尉﹞。【《道藏輯要》本明諸葛曦基輯《漢丞相諸葛忠武侯集》卷十二。】

仁儉仁儉﹐師禪宗五祖弘忍法嗣安國和尙﹐住洛陽奉先寺﹐時謂之騰騰和尙。天冊萬歲中﹐詔入殿前﹐進短歌十九首﹐令寫歌辭傳布天下。長壽元年卒。今存詩一首。【﹝《全唐詩》無仁儉詩﹐傳據《景徳傳燈錄》卷四﹑《釋氏稽古略》卷三﹞】

樂道歌【一作《了元歌》】修問【從《燈錄》攺】道道無可修﹐問法法無可問。違人不了性【一作「色」】空﹐智者本無違順【一作「悟者無逆順」】。八萬四千法門﹐至理不離方寸。不要【一作「用」】廣學多聞﹐不要辯才聰雋。識取自家城郭﹐莫謾遊他州【一作「尋他鄕」】郡。【《燈錄》二句在「不用」二句前。】煩惱卽是菩提﹐淨花【一作「華」】生於泥糞。若有人求問答【一作「人來問我若爲」】﹐誰【一作「不」】能共他講【一作「伊談」】論。不知月之大小﹐亦不知【一無「亦」字﹐「知」作「管」】歲之餘閏。【《燈錄》二句在「煩惱」二句前。】辰時以【一作「寅期用」】粥充饑﹐仲【一作「齋」】時更餐一頓。今日任運騰騰﹐明日騰騰任運。心中了了總知﹐只沒【一作「且作」】佯癡縛鈍。【見影印日本花園大學藏南唐靜﹑筠二僧撰《祖堂集》卷三。注「一作」者﹐爲《四部叢刊三編》影宋本宋釋道原撰《景徳傳燈錄》卷三十之異文。】

魏元忠

武三思席上詠綺娘【題擬】傾國精神掌上身﹐天風驚雪上香裀。須臾舞徹《霓裳曲》﹐騃卻髙堂滿座人。【《新編分門古今類事》卷二引《甘澤謠》。】

蘇焜蘇焜﹐武后時拾遺。詩一首。【﹝《全唐詩》無蘇焜詩﹞】

武三思席上詠綺娘【題擬】紫府開樽召眾賓﹐更令妖艷舞紅裀。曲終獨向筵前立﹐滿眼春光射主人。【《新編分門古今類事》卷二引《甘澤謠》。】

武則天

聽《華嚴》詩並序蹔因務﹝陡去走攺巢﹞﹐聽講《華嚴》﹐觀辯智之縱廣﹐睹龍象之蹴踏。旣資燻習﹐頓解深疑﹐故述所懷﹐爰題短制。法席開廣方﹐緇徒滿勝筵。聖眾隨雲集﹐天華照日鮮。座分千葉華﹐香引六銖煙。鐘聲聞有頂﹐梵響韻無邊。一音宣妙義﹐七處重弘宣。惟心明八會﹐滌慮體三禪。旣悟無生滅﹐常欣佛現前。【《卍續藏經》本唐釋法藏《華嚴經傳記》卷三《智儼傳》。爲永昌元年作。】

賜姚崇【題擬】依依柳色變﹐處處春風起。借問向鹽池﹐何如遊滻水﹖【見胡聘之《山右石刻叢編》卷五髙宗《過棲巖寺》詩附韋元晨《六絕紀文》引。作於長安二年。時姚崇按察蒲州鹽池事返﹐賜以此詩。題據韋文擬。】

武三思

五言和波侖師登佛授記閣一首帝宅開金地﹐神州列寶坊。龍宮橫霧術﹐鴈塔﹝上下一中曰﹞霞莊。窈窕分千仞﹐參差聳百常。繡欞懸疊檻﹐畫拱映雕梁。寶座開千葉﹐金繩下八行。靑龍浮剎柱﹐白馬對祠場。樹踴金銀色﹐蓮開日月光。東西分閈廡﹐左右控池隍。瑞葉擎朝露﹐祥花送晚香。天衣隨劫拂﹐仙梵逐風揚。忽有三空士﹐來宣七覺芳。銀函承寶帙﹐玉札下琱章。辟牖靑雲外﹐披軒紫�傍。山川橫地軸﹐辰象麗天�。�����﹐�繩待慈航。【日本藏唐抄本《唐詩卷》﹐日本大阪市立美術館編《唐抄本》影印本。】

韋承慶

九成宮山有水魚爭樂﹐無人鳥共歌。【見《吟窗雜錄》卷三七。】

權龍襄

神龍中自容山追入上詩無事向容山﹐今日向東都。陛下敕進來﹐令作右金吾。【錄自汪紹楹校本《太平廣記》卷二五八引唐張鷟《朝野僉載》﹑趙守儼校本《朝野僉載》卷四。】

富嘉謨

麗色賦附歌涉綠水兮采紅蓮﹐水漫漫兮花田田。舟容與兮白日暮﹐桂水浮兮不可度。【見《文苑英華》卷九六。】

宗楚客

應制敬舉天杯飲。【宋葉廷珪《海錄碎事》卷十引李宗楚詩。】儀幹開寶歷﹐禦極轉金輪。【同前書同捲引宗楚客詩。】

卜天壽天壽﹐景龍四年年十二﹐爲西州髙昌縣寧昌鄕厚風裏義學生。詩二首。【﹝《全唐詩》無卜天壽詩﹞】

五言詩二首寫書今日了﹐先生莫嫌遲。明朝【此字僅存左邊上半截】是假日﹐早放學生歸。他道側書易﹐我道側書難。側書還側讀﹐還須側眼看。【二詩均錄自郭沫若著《出土文物二三事》附一九六九年吐魯番阿斯塔那唐墓出土卜天壽抄本《論語鄭氏注》卷末詩詞照片。原詩有訛缺﹐從郭沫若﹑龍晦二人說增攺。】

韋元旦

五言奉和姚元崇相公過棲巖寺詩【題擬】巖突金銀臺﹐登攀信美哉﹗白林叢萬壑﹐珠綴結三臺。應物盡標勝﹐冥心無去來。﹝汞夆金﹞明巾鐵柱﹐長欲助鹽梅。【錄自淸胡聘之《山右石刻叢編》卷五。】

全唐詩續拾卷八

陳元光

題龍湖

其一環堤森霧伏﹐璧水湛天樞。帶雨金龍甲﹐朝天錦鯉魚。樓船搖月鑑﹐閣鼓肅冰壺。扣枻歌三疊﹐飛觴瀉百枯。犀燃神鬼泣﹐劍射鬥牛虛。懷古標遐軌﹐龍湖第一途。

其二一戈探虎穴﹐萬里到龍湖。原上千花雨﹐湖邊百艸埔。分曹驅鹿豕﹐犄角困獐狐。野女妍堆髻﹐山獠醉倒壺。气淸消霧冷﹐路險迫云衢。虎帳風霆肅﹐龍旗日月舒。芟除盡荊棘﹐雨交鑑湖娛。

其三地極綏安鎭﹐天隨使節存。民風移醜陋﹐土俗轉醞醇。野服迎旌佩﹐獠艸避陣云。宣威雄劍鼓﹐導化動琴樽。石裂磨刀處﹐溪畱飲馬痕。龍湖魚鳥眼﹐認此第三巡。

其四望望龍湖上﹐魚龍薄漢云。鴻蒙開半月﹐蛇穢破孤軍。一鑑生風翰﹐千章渙浪紋。法慈敷教化﹐淸靜加彌綸。法慈剪凶醜﹐凜冽回春溫。龍湖三五夜﹐棨戟四回輪。

其五隻騎登南服﹐五龍開洞門。未有登臨者﹐天畱好使君。湖心涵萬象﹐湖口合千春。久翫天機動﹐昭回漢表文。迢遙天侶上﹐磊落野人羣。促命茅君起﹐雄揮記五巡。

南獠納款南燻阜物華﹐南獠儼庭寔。野味散芳芬﹐海殽參茂密。胸篆飛瑞煙﹐蠙珠媚炎日。掩嫮籠白鷴﹐鹽章悶鸂鶒。歸化服維新﹐皇朝重玄質。筮辰貢龍顏﹐表子躬逢吉。

觀雪篇不敢希釀泉﹐忻然睹香雪。圭璧充庭輝﹐山林變瑤闕。農郊卜歲丰﹐帥閫和民悅。觸檐鳴瑀珩﹐拂衙凜鐵鉞。藻臺淨冰鑑﹐茶壺團素月。聖恩宏海陬﹐邊臣效芹說。

平獠宴喜玉鈐森萬騎﹐金鼓肅羣雄。掃穴三苗竄﹐旋車百粵空。風生云無帳﹐雪壓碧油幢。火烈消窮北﹐呈祥應歲東。朝端張孝友﹐炮鱉待元戎。

山遊懷古迅烈驅黎瘴﹐委蛇陡翠微。漢宮塵漠漠﹐隨社黍離離。聖遠津稀問﹐蟾升樹亦輝。晨昏童冠浴﹐夜靜士民嬉。邊檄興師旅﹐秋深近阻饑。仲由剛協力﹐曾點志同時。倚曲酬歌去﹐宣尼正哂而。

旋師之什雪盡靑山昏﹐師旋赤眉至。皇天監有光﹐邊帥卻非義。六月張貔貅﹐萬弓發羊豕。海嶽皆效靈﹐苗民悉循紀。捲舒如祥雲﹐進止若時雨。薄暮天爲陰﹐銜枚肅我旅。一火空巢窩﹐羣凶相籍死。《采芑》歌言旋﹐記此非黷武。

喜雨次曹泉州

其一上帝將垂譴﹐邊臣驚不寧。彷徨勞野馬﹐幹曝俯龍亭。精意馨穹昊﹐陽和正鬱蒸。絪縕云作瑞﹐黮﹝黑登﹞雨成聲。原濕枯隨發﹐生靈死復蘇。刑牲崇禮報﹐作頌慶升平。

其二羲和停火輪﹐﹝上雨下脈﹞霂深民福。年康收篚文﹐庭寔陳秋獲。土產若未腴﹐勤綏功則博。九五垂衣裳﹐千萬監忠朴。銅虎謹深懸﹐木鐸今始作。誥敕常佩吟﹐酒色難湎惑。願皇欽福多﹐錫民無災瘼。載答聖皇恩﹐轉輸赴河洛。

望闕謝恩禦扆褒忠勇﹐官符再佩箴。遐陬蒙一體﹐服馬赫遙臨。海嶺知天瑞﹐歡忻荷聖心。排衙香禦胸﹐應郭撒妖祲。講武勤西狩﹐呼嵩拜北欽。天顏嚴咫尺﹐夙夜敢荒淫。

教民祭蠟玉壘陳釅酪﹐金﹝上夗下皿﹞薦芳饎。父老吹龍笛﹐官僚仗虎墀。山川出雲雨﹐神祇回耀輝。舞蹈幽明洽﹐趨蹌禮度微。祈禳稱世世﹐民社兩無違。

祀后土天啟鑑湖淸﹐靈源浸天碧。不爲潛龍盤﹐上翊飛龍續。花气噴龍香﹐河光溥龍徳。福以龍徳鍾﹐壽以龍仁益。百禮祀龍神﹐九歌感龍格。龍湖配天長﹐萬葉復千億。

修文語土民廟算符天象﹐幹旄格有苗。三軍歌按堵﹐萬騎弛鳴鏢。虔嶺頑民遠﹐朝陽寇逆招。偃文休眾士﹐錫命自皇朝。莫篆天然石﹐惟吹洛下簫。聲聞神起舞﹐气感海無妖。方叔猷元壯﹐相如賦未饒。成周放牛馬﹐林野任逍遙。

半徑廬居語父老

其一寒猿號嶺表﹐添我哭聲哀。極浦驅潮至﹐愁連撥不開。二州諸父老﹐百里載牲來。竅竁成堆玉﹐坊戎未砌階。菜蕪間半徑﹐金石耀雙臺。感愴千秋恨﹐期消四境埃。陰扶祈大母﹐顯相賴殊才。獸舞梁山下﹐龍眠潮海涯。三杯酬地傑﹐一杖陟山回。環拜諸公罷﹐拈香奠晚罍。

其二丹心忠老母﹐白首媚萱堂。萬里提兵路﹐三苗葬子方。桑田多變海﹐萱艸獨淩霜。華潔凝秋色﹐葳蕤燦晚芳。山靈驅毒蛀﹐神女靚明妝。剝落千花後﹐舒遲百歲康。如何齡九五﹐霞佩陟云房。語罷成追暮﹐羣然淚雨茫。

語州縣諸公敏續

其一總角趨朝對﹐雄飛出禁城。人才當翊國﹐世賞可辭榮。憐厥神童子﹐尋爲壯友生。南方承父鎭﹐北闕列儒名。移孝爲忠吉﹐由奢入儉寧。長安瞻日月﹐嶺海肅風霆。敗事誠因酒﹐增髙必自陵。尊年須養老﹐使士要推誠。寅協無他式﹐淸勤愼不矜。

其二惇倫開野叟﹐勤學勸生儒。列爵𨿽殊分﹐同仁本一途。云泥如有隔﹐水火豈相資。飲露知蟬潔﹐觀顏覺鑑虛。潛光同隱豹﹐出宰必懸魚。適國無先後﹐梯云有捲舒。天文回北極﹐水勢赴東都。定策參耆宿﹐輸忠奉簡書。彌年勛業懋﹐開國負稱孤。

和王采訪重九見訪河北推儒雅﹐嵩髙降嶽神。明徑通桂掖﹐飛幰渡荊津。明快宜朝美﹐疏通亦我憐。怒同雷電厲﹐喜沛雨霖恩。喬木家聲舊﹐嚴軺帝命新。心交今管鮑﹐籌運訪張陳。是日登髙節﹐伊誰送酒頻。江州華冑使﹐攜榼再殷懃。

公庭春宴東風驅凍去﹐萬品破陽輝。紅紫妝春媚﹐罍樽試酒奇。公庭開月榭﹐農榼薦時犧。興逐芳芬發﹐杯同蜂蝶飛。誰云佳節會﹐獨與賞心違。信手撚紅瓣﹐粘衣盡紫蕤。陰移來日者﹐各贈滿須歸。

酬裴使君王探公百粵臨南海﹐儒冠任使軺。饋我兼金佩﹐和之美玉簫。淸風生四座﹐麗日正良霄。意气宜令契﹐公忠豈古饒。簡書頻誦讀﹐玉燭要均調。冰鑑秋霄察﹐君門萬里遙。驪騑歌四牡﹐諤諤答淸朝。

晚春旋漳會酌帝徳符三極﹐皇風振四夷。將軺春暮飲﹐士卒嶺南馳。馬嘯腥風遠﹐兵歌暖日怡。妖云驅屏迹﹐芳卉媚迎詩。拍掌橫弓槊﹐徘徊索酒。陰處竄蛇豕﹐暗笑使君迷。

故國山川寫景浮光昂嶽望﹐固始秀民鄕。第宅參文武﹐姻﹝女連﹞半帝王。珠樓簾結綺﹐花苑水流香。禮節傳家範﹐簪纓奕世芳。飛鞭馳道坦﹐聚蓋艷陽光。簫鼓迎歡會﹐桐麻遣唁喪。勛臣扶景運﹐風樹配天長。

神湖州三山神題壁

其一孤隨不尊士﹐幽谷多豪傑。三山亦隱者﹐韜晦忘其名。勝迹美山水﹐妙思神甲兵。精誠諒斯在﹐對越儼如生。木石森騶伏﹐雲煙拂旆旌。雨暘祈響應﹐龍鳳敕碑銘。淸泚符神潔﹐香芹契徳馨。三山耀神徳﹐萬歲翊唐靈。

其二孤云悅我心﹐一點通神意。流泉濯巨靈﹐深谷豁神智。魈魅神之兵﹐黎庶神所庇。精气燭彼天﹐名山妥靈地。嶺表開崇祠﹐遼東建神幟。六字動天威﹐九重頒歲祭。相期翊國忠﹐我輿三神契。

其三孤徵東嶺表﹐冒雨一登臨。再拜煙霧霽﹐羣峯奎璧森。獨山峯聳閣﹐中谷水鳴琴。明山卉木翳﹐遙林雲霧深。瞻廟開明貺﹐平遼斷穢祲。神﹝風夫﹞號萬籟﹐列宿獻千禽。樹尾揚旌帛﹐山頭旋革金。葵陽烘固介﹐華露潤華簪。鼎立崢嶸勢﹐鐘聞杳靄陰。綰荷權口勾﹐掬水洗懷襟。瀑石流觴詠﹐丰碑駐馬吟。三山香火地﹐萬古帝王欽。

至人行至人平念慮﹐好惡歸其衷。試劍三苗罪﹐同車蓋世雄。斷蛟驅猛虎﹐附鳳翊飛龍。際會風雲上﹐淸平嶺海中。窮民加保惠﹐勛士祿功庸。姝子幹旌紕﹐妖淫桎梏凶。熱籌消�气﹐精蓋啟宸聰。卓爾三才立﹐巋哉一道同。

雲龍乾坤成列神流通﹐純陽附陰生神龍。伸屈妙運參帝功﹐一鼓絪縕油雲從。飛翔四海雨域中﹐萬匯焦枯仰化融。苦時潛徳來奮蹤﹐羣生渴想心忡忡。雷鳴雲起徳斯普﹐變化循環自今古。

風虎乾坤義气爲虎神﹐咆哮尙闞誰相親。浮雲滿谷隨相震﹐嘯地生風鼓气新。日入山林膳百獸﹐時淸效數宗麒麟。忍饑渡河知仁人﹐威彰揮爪雄武臣。戴王秉義無忘噬﹐作政行苛何誅夷。

聖作物睹乾坤正气鍾聖神﹐聰明天縱臨生民。四靈百端皆符身﹐九夷八蠻咸來賓。制作百爲開彜倫﹐明禋千載秋又春。物睹之聖爲何人﹐羲農堯舜禹湯文。萬古帝王咸準則﹐祗令萬物睹龍徳。

眞人操陰陽妙教生眞人﹐名山勝地隱其身。吹噓瀨气完元神﹐升降雪外離煙塵。軒轅乘龍萬歲春﹐穆觀王母存昆侖。靑牛出關避世紛﹐招呼鸞鶴引霞樽。秦王漢武心塵土﹐欲求眞仙惡得睹。

恩義操

其一天尊地卑分君臣﹐乾男坤女生男孫。懷恩抱義成人倫﹐入有雙親出有君。行義顯親親以尊﹐隆恩惇君君以仁。君仁親尊恩義純﹐雙全忠孝參乾坤。春秋亂賊紛然起﹐仲尼一筆扶人紀。

其二嶺海物產知君臣﹐黑鯉朝北葵向曛。嶺海物產知慈仁﹐寒獺祭魚烏哺親。吳起學曾斯學荀﹐欺君害民喪不奔。祿養生成忘義恩﹐不如雞犬司門晨。

忠烈操幹生男子坤生姝﹐國有君王家有夫。委質結褵托其軀﹐三綱五常與命俱。一朝凶變違常途﹐匡扶弗得將何如﹖英英烈烈他慮無。捨生取義終不渝。《柏舟》之詩王蠋語﹐千古芳名耀靑史。

候夜行師七唱

其一一從長髮離京城﹐侍父寒暄經萬程。上吁玄天低吁地﹐朝瞻紅日夜瞻星。諸君喜抵王師所﹐四顧傷爲荊莽坰。羣落妻拏淒泣聲﹐俄然戎醜萬交橫。司空淑人頻勸諭﹐英雄死義無求生。馬皮遠裹伏波骨﹐銅柱髙標交趾驚。振旅龍江修戰具﹐移文鳳闕請增兵。

其二魏母咸亨奉敕文﹐府兵云眾成營屯。屹然一鎭雲霄末﹐漸爾羣言花柳春。男生女長通蕃息﹐五十八氏交爲婚。火田黃稻俱甘旨﹐綱水金魚洽�醉。寇戎不測紛如雪﹐甲冑何時不出門。夜祀天皇弘徳澤﹐日將山獠化縞民。一聲譙鼓月初出﹐戍樓西北望皇閽。

其三戍樓西北望皇閽﹐日暖桃緋京國春。公子踏靑陪禦輦﹐官民結彩慶姻門。上林花木胭脂媚﹐邊境桑麻戟劍屯。乳燕東風相對語﹐老親上冢孰溫存。采茶喜鉆新楡火﹐修禊爭驅舊虜氛。盡醉韶華三月暮﹐誰聞更鼓二更巡。

其四戍樓西北望皇家﹐夏永南徵嶺海賒。殿閣涼生梅浦雨﹐葵柳紅映錦江霞。侮淩烽火心如水﹐變幻風雲眼未花。犀照湖花消魍﹝鬼象﹞﹐龍呈劍气射虛邪。赤鳥黑馬流紅汗﹐綠柳金鶯冒翠華。淬礪戈矛尋石上﹐沈浮瓜李戲江涯。蕙蘭紉佩生香滿﹐荷芰縫衫禦暑嘉。較斧開林驅虎豹﹐施罟截港捕魚蝦。火田畬種無耕犢﹐陰隙戎潛起宿鴉。夜析重門防暴客﹐三更三點尙排衙。

其五戍樓西北望皇州﹐宿衙曾隨上苑遊。明月蘆花迷曲岸﹐西風梧葉報淸秋。鳳凰臺上幾聲笛﹐鸚鵡洲邊一葦舟。對菊淵明懷刺史﹐拋梭織女弄牽牛。娟娟萬里江河爛﹐耽耽孤星大火流。白雁遠傳蘇武朼﹐銀鱸細切季鷹羞。露淒霜肅吳砧搗﹐馬壯兵彊楚戍愁。報道四更笳鼓響﹐銜枚襲虜獻俘囚。

其六戍樓西北望泉山﹐十載干戈暑又寒。紅錦飄來楓樹醉﹐黃金廢盡菊花殘。故園橙橘小春鬧﹐聖席圓湯冬至閒。劍戟百磨巖石裂﹐驊驑羣飲澤泉幹。雪花散雜梅花媚﹐白水前爲墨水餐。河腹冰堅防虜騎﹐邊陲雨涷獘徵鞍。水窗向北因風寒﹐密壘開東得月看。疊起寒雞猶未唱﹐銅壺先滴五更闌。

其七黃昏候夜到更闌﹐爆竺驚聞把劍看。士友同仇裘共敝﹐丈夫努力飯加餐。星移物換鬢花白﹐月落參橫燭淚幹。怨女鸞孤來遶枕﹐徵夫馬健不離鞍。量弘宇宙無遺壤﹐令肅風霆欲裂山。義重同胞堪搏虎﹐身輕戰甲不號寒。灰飛葭管陽初復﹐拍落梅花歌未殘。歌嘯未殘胡虜卻﹐東南取道夕長安。【以上均錄自廈門圖書館古籍部藏《潁川陳氏開漳族譜》﹐原注出《龍湖公集》。此譜爲陳禎祥撰﹐民國五年印。陳元光詩皆承廈門大學中文系吳在慶同志錄示。】

復禮復禮﹐京兆人﹐俗姓皇甫氏。住京兆大興善寺。永隆二年撰《十門辧惑論》。詩一首。【﹝《全唐詩》無復禮詩﹐傳據《宋髙僧傳》卷十七﹞】

眞妄偈眞法性本淨﹐妄念何由起﹖從眞有妄生﹐此妄何所止﹖無初卽無末﹐有終應有始。無始而無終﹐長懷懵玆理。願爲開玄妙﹐析之出生死。【《林間錄》卷上。】

宋之問

憶雲門樹閒煙不破﹐溪靜鷺忘飛。更愛幽奇處﹐斜陽艷翠微。【見《會稽掇英總集》卷六。】

西施浣紗篇西施舊石在﹐苔蘚日於滋。幾處沾妝污﹐何年滅履綦﹖岸花羞慢臉﹐波月學顰眉。君將花月好﹐來比浣紗時。【影印本《詩淵》第一冊第六三頁。】

潛珠篇夜光四寸今所無﹐聞有入海求大珠。大珠自愛潛不發﹐希世一見比明月。靈物變化詎可尋﹖幾人皓首死閩越。泥蟠沙臥海底沈﹐何知結愛美人心。可憐曜乘十二乘﹐誰惜黃金七百金。越鄕祈寶誠非易﹐涉險捐軀名與義。天生至寶自無倫﹐如何眞僞人莫分。古來貴耳而賤目﹐恐君旣見不及聞。世有南山采薇子﹐從來道气淩白雲。今乃千里作一尉﹐無媒爲獻明聖君。【同前七一頁。】

遊嵩嶽待寄詩誚之嵩峯髙不極﹐上有玉瑯玕。佳遊竟不至﹐何以慰長嘆﹖【同前七四四頁。】

錢江曉寄十三弟曉泊錢塘渚﹐開簾遠望通。海云張野暗﹐山火徹江紅。客淚常思北﹐邊愁欲盡東。從來夢兄弟﹐未似昨宵中。【同前七五八頁。】

緱山詩緱山連嵩岑﹐近帶洛陽陌。洛京遊宦子﹐不知虛直宅。北入養龍溪﹐勢如夏云積。褰涉窮水府﹐躋攀倚霞壁。檉栝穿虹﹝山兒﹞﹐蘿蔦曳金碧。崟嵚天蓋小﹐路轉石門窄。還顧杳虧蔽﹐前瞻浩攢﹝王斥﹞。態繁賞屢移﹐形變魂方惕。洞隱息心士﹐源潛度世客。漁樵或迷途﹐志刻述往迹。安仁寔載誕﹐子晉曾所歷。王元拜隱侯﹐吾祖挹仙伯。永興白華感﹐久列丹臺籍。獘廬對石堂﹐虛坐畱玉舄。洎余愛羽化﹐洗心向禪寂。志結顏始紅﹐歲闌發已白。愧無兼濟美﹐獨營弱喪魄。歸來緝衰暮﹐惇本事膏液。始願期儻從﹐揮手弄煙策。【同前第三冊第二○八五頁。】

北邙古墓君不見邙山苑外上宮墳﹐相接累累縈蔓艸。宮亭遠識南宮樹﹐逶迆輾作南宮道。一朝形影化窮塵﹐昔時玉貌與朱唇。錦衾香覆靑樓月﹐羅衣嬌弄紫臺云。越娃楚艷君不見﹐趙舞燕歌愁殺人。遊魂倏掩寂無晤﹐蛾眉何事須相妒。九重先日閉鴛鴦﹐三泉今夕開狐兔。駐馬倚車望洛陽﹐禦橋天闕遙相當。佳人死別無歸日﹐可憐行路盡沾衣。【同前第二一八八頁。】

陸渾南桃花湯氛氳桃花湯﹐去都三百里。遠峯益稠沓﹐具物盡奇詭。借問采藥人﹐冥奧從此始。汨吾尙淸淨﹐葷血久誓止。覽彼��鮮﹐自謂形骸滓。重惇永劫願﹐無負神泉水。坐馳意屢愜﹐身踐心益死。長妹梵筵眾﹐拙妻道門子。提攜遊二山﹐歲暮此已矣。【同前第二一八八頁。】

花燭行帝城九門乘夜開﹐仙車百兩自天來。列火東歸暗行月﹐浮橋西渡響奔雷。龍樓錦障連連出﹐遙望梁臺如晝日。梁臺花燭見天人﹐平陽賓從綺羅春。共迎織女歸春幄﹐俱送常娥下月輪。常娥月中君未見﹐紅粉盈盈隔團扇。玉樽交引合歡杯﹐珠履共蹋鴛鴦薦。漏盡更深斗欲斜﹐可憐金翠滿庭花。庭花灼灼歌穠李﹐此夕天孫嫁王子。結褵初出望園中﹐和鳴已入秦筲裏。同心合帶兩相依﹐明日雙朝入此微。共待洛城分曙色﹐更看天下鳳凰飛。【同前第二冊第一三九二頁。】

臥聞嵩山鐘臥聞嵩山鐘﹐振衣步蹊樾。槁葉零宿雨﹐新鴻叫晴月。物攺興心換﹐夜涼淸機發。昔事潘鎭人﹐北岑采薇蕨。倚巖顧我笑﹐謂我有仙骨。銘徳在靑春﹐徇祿去玄發。悔往自昭洗﹐練形歸洞窟。【同前第一四三五頁】

初承恩旨言放歸舟一朝承凱澤﹐萬里別荒陬。去國雲南滯﹐還鄕水北流。淚迎今日喜﹐夢換昨宵愁。自向歸魂說﹐炎方不可畱。【同前第一四九八頁。】

題九州島院雙鶴君門九重閉﹐中有天泉池。可憐雙白鶴﹐飛下碧松枝。吹樓多淸管﹐鳴舞共差池。常欲萬里去﹐懷恩終在斯。【同前第四冊第二八○一頁。】

江行見鸕鶿江畔鸕鶿鳥﹐迎霜處處飛。北看疑是雁﹐南客更思歸。嶺上行人絕﹐關中音信稀。故園今夜裏﹐應爲搗寒衣。【同前第二八二七頁。】

陸渾水亭昔予登玆樓﹐感愛川嶽奇。別來𨿽雲遠﹐夜夢常在斯。更以沈痼日﹐歸臥南山陲。獘廬不可見﹐雲林相蔽虧。【同前第五冊第三一二八頁。】

宴鄭協律山亭朝英退食回﹐追興洛城隈。山瞻二室近﹐水自陸渾來。小徑藤間入﹐髙窗竹上開。砌花連菡萏﹐溪柳覆莓苔。舞席歸云斷﹐歌筵薄景催。可憐郊野際﹐長有故人杯。【同前第三四八五頁。】

憶嵩山陸渾舊宅世徳辭貴仕﹐天爵光道門。好仙宅二室﹐受藥居陸渾。淸白立家訓﹐偃息爲國藩。喬樹南勿翦﹐獘廬北尙存。自惟實蒙陋﹐何顏稱子孫。少秉陽許意﹐遭逢明聖恩。揮翰雲龍署﹐參光天馬轅。一身事扃闥﹐十載隔涼暄。陳力試叨進﹐祗寵固幽源。況以沈疾久﹐睽辭金馬垣。天子猶未識﹐詎敢棲丘樊。晝懷祕書谷﹐夕夢子平村。擷芳歲云晏﹐投紼意彌惇。皇私儻以報﹐無負靑春言。【同前第三五二九頁。】

茅齋讀書淸軒臨夕池﹐微徑入寒樹。暝還探舊史﹐頗知古人趣。明一誘道心﹐吹萬成世務。獵精自補闕﹐安能守章句﹖【同前第六冊第四一四九頁。】

題會福塔院詩如湧浮圖近紫霄﹐芙蓉仙苑禮羣僚。海天遙奉金輪日﹐盡遣禎祥歸聖朝。【見淸修《日下舊聞考》卷一二五引《宋延淸集》。】

陪王都督登樓詩晦日登樓望﹐江山一半天。【見宋樂史《太平寰宇記》卷一六二﹑王象之《輿地紀勝》卷一○三《靜江府》。】

則天挽歌還應鼎湖劍﹐千載忽同歸。【見《十萬卷樓叢書》本皎然《詩式》卷四。】

夔州【題擬】路入巴渝通兩蜀﹐江連荊楚接三川。【見宋佚名《錦繡萬花谷續集》卷十二「夔州」。】

句髙樹陰疏鳥不畱。【見宋李壁《王荊文公詩箋注》卷二三《宜春苑》注引。】

法達法達﹐洪州丰城人。七歲出家﹐誦《法華經》。後參六祖慧能而悟佛法。詩一首。【﹝《全唐詩》無法達詩﹞】

偈經誦三千部﹐曹溪一句亡。未明出世旨﹐寧歇累生狂。羊鹿牛權設﹐初中後善揚。誰知火宅內﹐元是法中王。【見《景徳傳燈錄》卷五﹑《六祖大師法寶壇經》。】

萬回萬回﹐俗姓張﹐虢州閿鄕人。住法云寺。景云二年卒﹐年八十。詩一首。【﹝《全唐詩》無萬回詩﹐傳據《釋氏疑年錄》卷四﹞】

歌黑白兩回開佛眼﹐不系一法出蓮叢。眞空不壞靈智性﹐妙用恆常無作功。聖智本來成佛道﹐寂光非照自圓通。【見《大正新修大藏經》第四十八冊吳越釋延壽《宗鏡錄》卷十八。】

智藏智藏﹐日本僧人﹐俗姓禾田氏。淡海帝世﹐遣學唐國﹐就吳越髙學尼受業。六七年中﹐學業穎秀。同伴忌害之﹐遂被髮陽狂﹐密寫三藏要義﹐盛以木筒﹐負擔遊行﹐同伴視爲鬼狂﹐遂不爲害。太後天皇世歸日本﹐升座敷演﹐辭義峻遠﹐帝嘉之﹐拜僧正﹐時年七十三。詩二首。【﹝《全唐詩》無智藏詩﹐傳節錄《懷風藻》本傳﹞】

五言翫花鶯一首桑門寡言晤﹐策杖事迎逢。以此芳春節﹐忽值竹林風。求友鶯嫣【一作「嬌」】樹﹐含香花笑叢。𨿽喜遨遊志﹐還媿乏雕虫。

五言秋日言志一首欲知得性所﹐來尋仁智情。气爽山川麗﹐風髙物候芳。燕巢辭夏色﹐鴈渚聽秋聲。因玆竹林友﹐榮辱莫相驚。【均見《日本古典文學大系》六九冊《懷風藻》。】

宋務光

七夕感逝生代日何短﹐䢐遷歲欲期。始聞春鳥思﹐溘見涼云滋。皎皎河漢匹﹐三秋會有期。嗟嗟瑟琴偶﹐一去無還時。晴壁看遺掛﹐虛檐想步綦。流芳行處歇﹐空色夢中疑。昔有秦嘉贈﹐今爲潘嶽詩。百憂人自老﹐玄發新成絲。

七夕牽牛遙映水﹐織女正當車。星橋通漢使﹐機石逐仙槎。隔河相望近﹐經秋離別賒。愁將今夕恨﹐復看明年花。【見宋蒲積中《古今歲時雜詠》卷二五。】

髙邁邁﹐中宗初年人﹐有賦一卷。今存詩一首。【﹝《全唐詩》無髙邁詩﹐傳據《新唐書藝文志》《全唐文》卷二七六﹞】

三五七言體詩秋風淸﹐秋月明。落葉聚還散﹐寒烏棲復驚。相思相晃知何日﹐此時此夜難爲情。【見《吟窗雜錄》卷十五《炙轂子詩格》引。】

劉處約處約﹐宣州人。曾任吏部員外郎﹑考功郎中。孫長卿﹐以詩名世。詩一首。【﹝《全唐詩》無劉處約詩。玆據《元和姓纂》卷五﹑勞格《郎官石柱題名考》卷四﹑卷九錄其事迹﹞】

下山逢故人妾身本薄命﹐輕棄城南隅。庭前厭芍藥﹐山上采蘼蕪。春風﹝肙﹞紈袖﹐零落濕羅襦。羞將憔悴日﹐提籠逢故夫。【見《永樂大典》卷三○○五引唐李康成《玉臺後詠》。】全唐詩續拾卷九

李嶠

池日落天泉暮﹐煙虛習池靜。鏡潭明月輝﹐錦幘流霞景。花搖仙鳳色﹐云浮濯龍影。欲識江湖心﹐秋來賦潘省。

箏蒙恬芳軌設﹐遊楚淸音列。形通天地規﹐弦寫陰陽節。鄭音旣寥亮﹐秦聲復淒切。君聽陌上桑﹐爲辧羅敷潔。【以上見《佚存叢書》本《李嶠雜詠百二十首》卷下。】

張棲貞棲貞﹐河間人。歷任戶部員外郎﹑吏部員外郎﹑汝州刺史等職。開元間在世。詩一首。【﹝據《新唐書宰相世系表》《郎官石柱題名考》卷四﹑卷十二﹞】

五言登禪定閣一首鹿苑傳金地﹐龍宮出鐵圍。閣裏山河近﹐樓上落星稀。獨園登彼岸﹐雙樹遂忘歸。具【疑應作「貝」】葉含峯入﹐蘆花逐鴈飛。云﹝�臥﹞擬畱蓋﹐蘿懸似拂衣。言倍列棘賞﹐同赴握蘭期。禪林當月路﹐更似偶仙扉。【日本藏唐抄本《唐詩卷》。】

郭震

發館陶促轡數殘更﹐似聞雞一鳴。春風馬上夢﹐沙路月中行。笳鼓遠多思﹐衣裘寒始輕。稍知田父稔﹐燈火聞柴荊。【錄自光緒十一年刊劉家善纂《館陶縣誌》卷十一。】

玄覺玄覺﹐字明道﹐俗姓戴﹐永嘉人。總角出家﹐住龍興寺。後詣韶州謁慧能﹐畱一宿而悟佛法﹐世稱一宿覺和尙。先天二年卒﹐年四十九。詩一首。【﹝《全唐詩》無玄覺詩﹐傳錄《宋髙僧傳》卷八﹞】

永嘉證道歌君不見﹐絕學無爲閒道人﹐不除妄想不求眞。無明實性卽佛性﹐幻化空身卽法身。法身覺了無一物﹐本源自性天眞佛。五陰浮雲空去來﹐三毒水泡空出沒。證實相﹐無人法﹐剎那滅卻阿鼻業。若將妄語誑眾生﹐自招拔舌塵沙劫。頓覺了﹐如來禪﹐六度萬行體中圓。夢裏明明有六趣﹐覺後空空無大千。無罪福﹐無損益﹐寂滅性中莫問覓。比來塵鏡未曾磨﹐今日分明須剖析。誰無念﹖誰無生﹖若實無生無不生。喚取機關木人問﹐求佛施功早晚成。放四大﹐莫把提﹐寂滅性中隨飲啄。諸行無常一切空﹐卽是如來大圓覺。決定說﹐表眞僧﹐有人不許任情徵。直【一作「眞」】截根源佛所叩﹐摘葉尋枝我不能。摩尼珠﹐人不識﹐如來藏裏親收得。六般神用空不空﹐一顆圓光色非色。淨五眼﹐得五力﹐惟證乃知難可測。鏡裏看形見不難﹐水中捉月爭拈得。常獨行﹐常獨步﹐達者同遊涅盤路。調古神淸風自髙﹐貌悴骨剛人不顧。窮釋子﹐口稱貧﹐實是身貧道不貧。貧則身常披縷褐﹐道則心藏無價珍。無價珍﹐用無盡﹐利物應機終不吝。三身四智體中圓﹐八解六通心地印。上士一決一切了﹐中下多聞多不信﹐但自懷中解垢衣﹐誰能向外誇精進。從他謗﹐任他非﹐把火燒天徒自疲。我聞恰似飲甘露﹐銷融頓入不思議。觀惡言﹐是功徳﹐此卽成吾善知識。不因訕謗成冤親﹐何表無生慈忍力。宗亦通﹐說亦通﹐定慧圓明不滯空。非但我今獨達了﹐恆沙諸佛體皆同。師子吼﹐無畏說﹐百獸聞之皆腦裂。香象奔波失卻威﹐天龍寂聽生欣悅。遊江海﹐涉山川﹐尋師訪道爲參禪。自從認得曹溪路﹐了知生死不相關。行亦禪﹐坐亦禪﹐語默動靜體安然。縱遇鋒刀常坦坦﹐假饒毒藥也閒閒。我師得見然燈佛﹐多劫曾爲忍辱仙。幾回生﹐幾回死﹐生死悠悠無定止。自從頓悟了無生﹐於諸榮辱何憂喜。入深山﹐住蘭若﹐岑崟幽邃長松下。優遊靜坐野僧家﹐闃寂安居實蕭灑。覺卽了﹐不施功﹐一切有爲法不同。住相布施生天福﹐猶如仰箭射虛空。勢力盡﹐箭還墜﹐招得來生不如意。爭似無爲實相門﹐一超直入如來地。但得本﹐莫愁末﹐如淨琉璃含寶月。旣能解此如意珠﹐自利利他終不竭。江月照﹐松風吹﹐永夜淸宵何所爲﹖佛印戒珠心地印﹐霧露雲霞體上衣。降龍﹝金本﹞﹐解虎錫﹐兩股金環鳴歷歷。不是標形虛事持﹐如來寶杖親蹤迹。不求眞﹐不斷妄﹐了知二法空無相。無相無空無不空﹐卽是如來眞實相。心鏡明﹐鑑無礙﹐廓然瑩徹周沙界。萬象森羅影現中﹐一顆圓光非內外。豁達空﹐撥因果﹐漭漭蕩蕩招殃禍。棄有著空病亦然﹐還如避溺而投火。捨妄心﹐取眞理﹐取捨之心成巧僞。學人不了用修行﹐深成認賊將爲子。損法財﹐滅功徳﹐莫不由斯心意識。是以禪門了卻心﹐頓入無生知見力。大丈夫﹐秉慧佛﹐般若鋒兮金剛焰。非但能摧外道心﹐早曾落卻天魔膽。震法雷﹐擊法鼓﹐布慈云兮灑甘露。龍象蹴蹋潤無邊﹐三乘五戒皆惺悟。雪山肥膩更無雜﹐純出醍醐我常納。一性圓通一切性﹐一法﹝彳扁﹞含一切法﹐一月普現一切水﹐一切水月一月攝。諸佛法身入我性﹐我性還共如來合。一地俱足一切地﹐非色非心非行業。彈指圓成八萬門﹐剎那滅卻阿鼻業。一切數句非數句﹐與吾靈覺何交涉。不可毀﹐不可贊﹐體若虛空勿涯岸。不離當處常湛然﹐覓則知君不可見。取不得﹐捨不得﹐不可得中只麼得。默時說﹐說時默﹐大施門開無壅塞。有人問我解何宗﹐報道摩訶般若力。或是或非人不識﹐逆行順行天莫測。吾早曾經多劫修﹐不是等閒相誑惑。建法幢﹐立宗旨﹐明明佛敕曹溪是。第一迦葉首傳燈﹐二十八代西天記。法東流﹐入此土﹐菩提達摩爲初祖。六代傳衣天下聞﹐後人得道何窮數。眞不立﹐妄本空﹐有無俱遣不空空。二十空門元不著﹐一性如來體自同。心是根﹐法是塵﹐兩種猶如鏡上痕。痕垢盡除光始現﹐心法雙忘性卽眞。嗟末法﹐惡時世﹐眾生福薄難調制。去聖遠兮邪見深﹐魔彊法弱多怨害。問說如來頓教門﹐恨不滅除令瓦碎。作在心﹐殃在身﹐不須冤訴更尢人。欲得不招無閒業﹐莫謗如來正法輪。旃檀林﹐無雜樹﹐郁密深沈師子住。境靜林間獨自遊﹐走獸飛禽皆遠去。師子兒﹐眾隨後﹐三歲便能大哮吼。若是野幹逐【一作「隨」】法王﹐百年妖怪虛開口。圓頓教﹐勿人情﹐有疑不決直須爭。不是山僧逞人我﹐修行恐落斷常坑。非不非﹐是不是﹐差之毫釐失千里。是卽龍女頓成佛﹐非卽善星生陷墜。吾早年來積學問﹐亦曾討疏尋經論。分別名相不知休﹐入海算沙徒自困。卻被如來苦訶責﹐數他珍寶有何益。從來蹭蹬覺虛行﹐多年枉作風塵客。種性邪﹐錯知解﹐不達如來圓頓制。二乘精進勿道心﹐外道聰明無智慧。亦愚癡﹐亦小騃﹐空拳指上生實解。執指爲月枉施功﹐根境法中虛捏怪。不見一法卽如來﹐方得名爲觀自在。了卽業障本來空﹐未了應須償夙債。饑逢玉膳不能餐﹐病遇醫王爭得差。在欲行禪知見力﹐火中生蓮終不壞。勇施犯重悟無生﹐早時成佛於今在。師子吼﹐無畏說﹐深嗟懵懂頑皮靼【音折】。祇知犯重障菩提﹐不見如來開祕訣。有二比丘犯淫殺﹐波離熒光增罪結。維摩大士頓除疑﹐猶如赫日銷霜雪。不思議﹐解脫力﹐妙用恆沙也無極。四事供養敢辭勞﹐萬兩黃金亦銷得。粉骨碎身未足酬﹐一句了然超百億。法中王﹐最髙勝﹐河沙如來同共證。我今解此如意珠﹐信受之者皆相應。了了見﹐無一物﹐亦無人﹐亦無佛。大千沙界海中漚﹐一切聖賢如電拂。假使鐵輪頂上旋﹐定慧圓明終不失。日可冷﹐月可熱﹐眾魔不能壞眞說。象駕崢嶸謾進途﹐誰見螗螂能拒轍。大象不遊於兔徑﹐大悟不拘於小節。莫將管見誑蒼蒼﹐未了吾今爲君決。【見《四部叢刊三編》影宋本《景徳傳燈錄》卷三十﹑冒廣生刊《永嘉詩人祠堂叢刻》第一冊釋玄覺《永嘉集》附錄。】

慧能

偈菩提本無樹﹐明鏡亦無臺。佛性常淸淨﹐何處有塵埃﹖心是菩提樹﹐身爲明鏡臺。明鏡本淸淨﹐何處染塵埃﹖【見惇煌本《南宗頓教最上大乘摩訶般若波羅蜜經六祖慧能大師於韶州大梵寺施法壇經》。】

無相頌【亦名《滅罪頌》】愚人修福不修道﹐謂言修福而是道。布施供養福無邊﹐心中三惡元來造。若將修福欲滅罪﹐後世得福罪元在。若解向中除罪緣﹐各自性中眞懺悔。若悟大乘眞懺悔﹐除邪行正卽無罪。學道之人能自觀﹐卽與悟人同一類。大師令傳此頓教﹐願學之人同一體。若欲當來覓本身﹐三毒惡緣心中洗。努力修道莫悠悠﹐忽然虛度一世休。若遇大乘頓教法﹐虔誠合掌至心求。【同前。】

修行頌說通及心通﹐如日處虛空。惟傳頓教法﹐出世破邪宗。教卽無頓漸﹐迷悟有遲疾。若學頓教法﹐愚人不可悉。說卽須萬般﹐合離還歸一。煩惱暗宅中﹐常須生惠日。邪來因煩惱﹐正來煩惱除。邪正悉不用﹐淸淨至無餘。菩提本淸淨﹐起心卽是妄。淨性在妄中﹐但正除三障。世間若修道﹐一切盡不妨。常見自己過﹐與道卽相當。色類自有道﹐離道別覓道。覓道不見道﹐到頭還自惱。若欲見眞道﹐行正卽是道。自若無正心﹐暗行不見道。若眞修道人﹐不見世間過。若見世間非﹐自非卻是左。他非我無罪﹐我非自有罪。但自去非心﹐打破煩惱碎。若欲化愚人﹐是須有方便。勿令彼有疑﹐卽有菩提現。法元在世間﹐於世出世間。勿離世間上﹐外求出世間。邪見是世間﹐正見出世間。邪正悉打卻﹐菩提性宛然。此但是頓教﹐亦名爲大乘。迷來經累劫﹐悟則剎那間。【同前。】

付法頌心地含情【契嵩本作「諸」】種﹐法雨卽花生【契嵩本作「普雨悉皆萌」。】自悟花情種【契嵩本作「頓悟華情已」】﹐菩提果自成。【同前。】

擬達摩和尙頌二首【題擬】心地邪花放﹐五葉逐根隨。共造無明業﹐見被業風吹。心地正花放﹐五葉逐根隨。共修般若惠﹐當來佛菩提。【同前。】

自性眞佛解脫頌眞如淨性是眞佛﹐邪見三毒是眞魔。邪見之人魔在捨﹐正見知人魔則過。性中邪見三毒生﹐卽是魔王來住舍。正見忽除三毒心﹐魔變成佛眞無假。化身報身及法身﹐三身元本是一身。若向身中覓自見﹐卽是成佛菩提因。本從化身生淨性﹐淨性常在化身中。性使化身行正道﹐當來圓滿眞無窮。淫性本是淸淨因﹐除淫卽無淨性身。性中但自離五欲﹐見性剎那卽是眞。今生若悟頓教門﹐悟卽眼前見世尊。若欲修行雲覓佛﹐不知何處欲求眞。若能心中自見眞﹐有眞卽是成佛因。自不求眞外覓佛﹐去覓總是大癡人。頓教法者是西流﹐救度世人須自修。今報世間學道者﹐不於此見大悠悠。【同前。】

示志誠偈二首生來坐不臥﹐死去臥不坐。一具【《燈錄》作「元是」】臭骨頭﹐何爲立功課【《燈錄》作「過」。】心地無非【《燈錄》作「一切無心」】自性戒﹐心地【《燈錄》作「一切」】無癡自性慧。心地無亂自性定【《燈錄》無此句】﹐不增不減【《燈錄》作「退」】自金剛﹐身去身來本三昧。【見契嵩本《六祖大師法寶壇經》《景徳傳燈錄》卷五。】

示智通偈自性具三身﹐發明成四智。不離見聞緣﹐超然登佛地。吾今爲汝說﹐諦信永無迷。莫學馳求者﹐終日說菩提。【同前。】

示智常偈不見一法存無見﹐大似浮雲遮日面。不知一法守空知﹐還如太虛生閃電。此之知見瞥然興﹐錯認何曾解方便。汝當一念自知非﹐自己靈光常顯現。【同前。】

示法達偈三首禮本折慢幢﹐頭奚不至地﹖有我罪卽生﹐亡功福無比。汝今名法達﹐勤誦未休歇。空誦但循聲﹐明心號菩薩。汝今有緣故﹐吾今爲汝說。但信佛無言﹐蓮華從口發。心迷法華轉﹐心悟轉法華。誦經久不明【《燈錄》作「誦久不明已」】﹐與義作讎家。無念念卽正﹐有念念成邪。有無俱不計﹐長禦白牛車。【同前。】

示智通偈大圓鏡智性淸淨﹐平等性智心無病﹐妙觀察智見非功﹐成所作智同圓鏡。五八六七果因轉﹐但用名言無實性。若於轉處不畱情﹐繁興永處那伽定。【契嵩本《六祖大師法寶壇經》。】

僧舉臥輪禪師偈作此相示【題擬】惠能沒伎倆﹐不斷百思想。對鏡心數起﹐菩提作麼長。【同前。】

臨滅偈【題擬】兀兀不修善﹐騰騰不造惡。寂寂斷見聞﹐蕩蕩心無著。【同前。】

無相頌心平何勞持戒﹐行直何用修禪﹖恩則孝養父母﹐義則上下相憐。讓則尊卑和睦﹐忍則眾惡無喧。若能鉆木取火﹐淤泥定生紅蓮。苦口的是良藥﹐逆耳必是忠言。攺過必生智慧﹐護短心內非賢。日用常行饒益﹐成道非由施錢。菩提祇向心覓﹐何勞向外求玄。聽說依此修行﹐天堂祇在目前。【同前。】

曇倫曇倫﹐卽臥倫【﹝一作「臥輪」﹞】禪師﹐住上都。詩一首。【﹝《全唐詩》無曇倫詩﹞】

偈臥輪有伎倆﹐能斷百思想。對境心不起﹐菩提日日長。【見契嵩本《六祖大師法寶壇經》。】

法海法海﹐韶州人。嗣慧能。詩一首。【﹝《全唐詩》無法海詩﹞】

偈卽心元是佛﹐不悟而自屈。我知定慧因﹐雙修離諸物。【見《景徳傳燈錄》卷五﹑契嵩本《六祖大師法寶壇經》。】

智通智通﹐壽州安丰人。嗣慧能。詩一首。【﹝《全唐詩》無智通詩﹞】

偈三身元我體﹐四智本心明。身智融無礙﹐應物任隨形。起修皆妄動﹐守住匪眞精。妙旨因師曉﹐終亡染污名。【同前。】

智常智常﹐信州貴溪人。嗣慧能。詩一首。【﹝《全唐詩》無智常詩﹞】

偈無端起知見﹐著相求菩提。情存一念悟﹐寧越昔時迷。自性覺源體﹐隨照枉遷流。不入祖師室﹐茫然趣兩頭。【同前。】

義淨

題取經詩晉宋齊梁唐代間﹐髙僧求法離長安。去人成百歸無十﹐後者安知前者難。路遠碧天惟冷結﹐沙河遮日力疲殫。後賢如未諳斯旨﹐往往將經容易看。【《四部叢刊》本宋法云撰《翻譯名義集》卷七「續補譯師」條引唐義淨三藏詩。《禪門諸祖師偈頌》卷下之下錄此爲「義淨三藏《誡看經》」。】

沈佺期

古鏡鑿井遘古墳﹐古墳襯淪沒。誰家靑銅鏡﹐送此長波月。長夜何冥冥﹐千歲光不徹。玉匣歷窮泉﹐金龍潛幽窟。鞶組已銷散﹐錦衣亦虧闕。莓苔翳淸池﹐蝦蟆蝕明月。埋落今如此﹐照心未當歇。願垂拂拭恩﹐爲君鑑云發。【見斯二七一七《珠英學士集》殘捲﹐據吳企明先生錄本﹝未刊﹞。《全唐詩》卷九五僅存末六句﹐今補全重錄。殘捲原缺題﹐今從《全唐詩》補。】

瓊州【題擬】異哉寸波中﹐露此橫海脊。舉首玉簪插﹐忽去銀釘擲。身大何時見﹐夭矯翔霹靂。銅柱威丹徼﹐朱崖鎭火陬。【見《輿地紀勝》卷一二四《瓊州》。】

句先朝六駕日﹐遠虞附已深。【見《海錄碎事》卷十。】

詩【附存】萬里赴戎機﹐關山度若飛。朔气傳金柝﹐寒光照鐵衣。【見明刻本宋佚名編《錦繡萬花谷後集》卷十四「將帥」類。】

韋希損希損﹐字又損﹐京兆杜陵人。起家國子生擢第﹐歷官城固主簿﹐渭南﹑藍田尉﹐京兆府功曹﹐開元七年卒﹐年六十三。詩二句。【﹝《全唐詩》無韋希損詩﹞】

應制和蔡孚偃松篇大廈已成無所用﹐惟將獻壽答堯心。【《唐文拾補》卷十八韋璞玉撰《大唐故朝議郎京兆府功曹上柱國韋君墓志銘》引。】

魏知古

奉酬龍門北溪作【存目】

劉義義﹐開元間官魏州司功參軍。殘詩一首。【﹝《全唐詩》無劉義詩﹐事迹據石刻下署銜﹞】

訓崔長史公石橋詠�壯雄規�﹐��在��。�空歇滅下缺雍下缺。【見《文物參考數據》一九五七年第三期刊兪同奎《安濟橋補充文獻附石刻拓片》。】

姚崇

五言過棲巖寺鷲嶺髙不極﹐延睇俯何宮﹖城郭千年在﹐煙雲萬里通。坐忘榮與利﹐行悟�將�【當爲「空」字】。願假慈悲力﹐微資燮理功。【見淸胡聘之《山右石刻叢編》卷五。】

奉使蒲州返轡奉答聖制【題擬】歸來朝帝�﹐忽�【疑爲「逢」字】鈞天響。懸知滻水遊﹐絕勝汾川賞。【見前書同捲髙宗《過棲巖寺》附刻韋元晨《六絕紀文》引。】

鄭惟忠

古石之歌江東藏瑞簡﹐濟北蘊兵書。若非平固湖中鴈﹐定是昆明池裏魚。【見《文苑英華》卷三一《古石賦》附。】

崔日用

贈崔沔【題擬】棣華襲韡萼﹐桂樹連芳根。

又接閈共懷鉛﹐齊生俎賁玉。【見《文苑英華》卷七○二崔佑甫《齊昭公崔府君集序》引。】

包融

桃源行武陵川徑入幽遐﹐中有雞犬秦人家﹐家傍流水多桃花。桃花兩邊種來久﹐流水一道何時有﹖垂條落�暗春風﹐夾岸芳菲至山口。歲歲年年能寂寥﹐林下靑苔日爲厚。時有仙鳥來銜花﹐曾無世人此攜手。可憐不知若爲名﹐君任【一作「往」】從之多所更。古驛荒橋平路盡﹐崩湍怪石小溪行﹐相見維舟登覽處﹐紅堤綠岸宛然成。多君此去從仙隱﹐令人晚節悔營營。【見《文苑英華》卷三三二。】

江油令江油令﹐姓名不詳﹐約爲開元前期人。詩一首又二句。【﹝《全唐詩》無江油令詩﹞】

詠江上溺死女子【題擬】二八誰家女﹐漂來倚岸蘆。鳥窺眉上翠﹐魚弄口傍珠。

賦山火詩野火燒山去﹐人歸火不歸。【均見《唐詩紀事》卷十八引《彰明逸事》。】

全唐詩續拾卷十

道慈道慈﹐俗姓額田﹐日本漆下郡人。少小出家﹐聰敏好學。長安元年入唐畱學﹐學業穎秀﹐妙通三藏﹐曾入宮講經。開元六年歸日本﹐拜僧綱律師。晚年受命造成大安寺。詩一首。【﹝《全唐詩》無道慈詩﹞】

在唐奉本國皇太子三寶持聖徳﹐百靈扶仙壽。壽共日月長﹐徳與天地久。【日本淡海三船《懷風藻》。】

辧正辧正﹐俗姓秦﹐日本人。少年出家。長安間入唐﹐學三論宗。曾以善棋入臨淄王李隆基藩邸。客死於唐。詩二首。【﹝《全唐詩》無辧正詩﹞】

在唐憶本鄕日邊瞻日本﹐雲裏望云端。遠遊勞遠國﹐長恨苦長安。【《懷風藻》。】

與朝主人鐘鼓沸城闉﹐戎蕃預國親。神明今漢主﹐柔遠靜胡塵。琴歌馬上怨﹐楊柳曲中春。惟有關山月﹐偏迎北塞人。【同前。】

張嵩嵩﹐一名孝嵩。初舉進士﹐常以邊任自許。代郭虔瓘爲安西都護﹐開元十年轉太原尹。詩二首。【﹝《全唐詩》無張嵩詩﹐據《舊唐書》卷一○三錄傳﹞】

雲中古城賦附歌魏家美人聞姓元﹐新聲巧妙今古傳。昔日流音徧華夏﹐可憐埋骨委山樊。城闕摧殘猶可惜﹐荒郊處處生荊棘。寒飆動地胡馬嘶﹐若个徵夫不沾臆。人生榮耀當及時﹐白髮須臾亂如絲。君﹝上不下見﹞魏都行樂處﹐祇今空有野風吹。雲中古城郁嵯峨﹐塞上行吟麥秀歌。感時傷古今如此﹐報主懷恩柰老何﹗【見《文苑英華》卷四五。】

蘇頲

大唐封東嶽朝覲頌附詩天子聖兮天孫崇﹐登以封兮報以功。受命再惟皇代﹐天之賚人所載。士馬山﹝山業﹞﹐戈矛山沓﹐禎符山雜﹐靈響山答﹐天與人合。我鋪衍兮長粹淸﹐太元冊兮太一精﹐休光光我之慶成﹐舜四朝而禹萬國﹐莫之我京。【見《唐文粹》卷十九。】

智威智威﹐姓陳﹐江寧人。依天寶寺統法師出家。嗣法持﹐住金陵牛頭山。開元十七年卒﹐年七十七。詩一首。【﹝《全唐詩》無智威詩﹞】

示慧忠偈【題擬】莫系念﹐念成生死河。輪回六趣海﹐無見出長波。【見《景徳傳燈錄》卷四﹑《五燈會元》卷二。】余本性虛無﹐緣妄生人我。如何息妄情﹐還歸空處坐。【見《五燈會元》卷二。】

慧超

摩訶羅國娑般檀寺述志【題擬】不慮菩提遠﹐焉將鹿苑遙。祇愁懸路險﹐非意業風飄。八塔難誠見﹐參著經劫燒。何其人願滿﹐目睹在今朝。

南天路言懷【題擬】月夜瞻﹝日�﹞路﹐浮雲颯颯歸。減書參去便﹐風急不聽回。我國天岸北﹐他邦地角西。日南無有雁﹐誰爲向林飛。

哀求法漢僧並序○題擬山中有一寺﹐名那揭羅馱娜。有一漢僧於此寺身亡。彼大徳說﹕「從中天來﹐明閒三藏聖教﹐將欲還鄕﹐忽然違和﹐便卽化矣。於時聞說﹐莫不傷心。便題四韻﹐以悲冥路。五言。故里燈無主﹐他方寶樹摧。神靈去何處﹐玉貌已成灰。憶想哀情切﹐悲君願不隨。孰知鄕國路﹐空見白雲歸。【以上三詩均出《大正新修大藏經》第五十一冊慧超撰《往五天竺國傳》。參伯三五三二卷。】

缺名

五言��觀�明府下缺春山桂實奇﹐露�蒞江垂。﹝下缺。﹞�疏��識﹐幽��人知。賴����﹐�����。【《文博》一九九○年第一期刊張沛《唐黃土磨崖刻石試析》錄陜西旬陽城東禹穴側磨崖石刻。】

�州司馬�州司馬﹐姓名不詳。開元十七年在世。

��州別駕�皇�從���聞之﹝下缺﹞聞���才﹐�春復賞梅。詠�幽山桂﹐傳聲���。�����﹐�����。���君酒﹐花�妓女杯。淮南有便使﹐�摘一枝來。��史下缺。【同前。】

�同�同﹐姓不詳。玄宗開元間密州刺史。

�和﹝上缺﹞影����������丹。�軾�黃土﹐�琴�武城。醴泉飛漢曲﹐芳桂�山�。�丹�彾�﹐羣英�雁聲。����徳﹐樊糸�遂畱情。���靡�﹐�����。��香可�﹐�����。【同前。】

馮�原馮�原﹐開元十七年爲黃土縣令。

同前﹝上缺﹞如。淮南桂�林﹐幽�武城隅。�白無人識﹐���楊殊。影�巖��﹐�����。�出公子至﹐香拂舞童�。不被王孫�﹐何由得鑑歟﹖�轉���﹐�����。【同前。】

�馮�馮﹐開元十七年爲黃土縣令。

同前﹝上缺﹞芳下缺��遊�浦﹐弄鳥戲蘭陔。石�吟��﹐山�奏落梅。壽�半��﹐�����。��臨江酌﹐舞席倚泉開。�畱���﹐�醉�巖�。【同前。】

楊潛楊潛﹐開元十七年任黃土縣丞。

同前﹝上缺﹞����撫﹐幽巖有�香。�����﹐��舞�莊。�����﹐�����。����化﹐叨毗制錦�。�����﹐����陽。【同前。】

楊�楊�﹐開元十七年爲黃土縣主簿。

同前王�重幽賞﹐攜樽對��。�����﹐�����。�����﹐�����。鳥鳴欺�度﹐人嬌舞實�。獨����﹐�����。【同前。】

黃土縣尉黃土縣尉﹐姓名不詳﹐開元十七年在職。

同前���幽�﹐攜樽玩桂�。�����﹐�����。�����﹐�����。���月�﹐欺曲彩雲中。�����﹐合����。【同前。】

楊�楊�﹐名不詳﹐開元十七年署爲前海州東海縣主簿。

同前﹝上缺﹞��丹桂�﹐旖旎綠巖垂。��露下缺人�花飄�袖宜������𨿽﹝下缺﹞。【同前。】

雍州率���雍州率���﹐姓名不詳﹐官職僅存此三字﹐當爲雍州率府參軍之殘。

同前﹝上缺﹞在����巖前�華歷畿下缺人眄王孫寔�甄得因﹝下缺﹞。【同前。】

孫�孫�﹐名不詳﹐開元十七年任石泉縣令。

同前﹝上缺﹞��火�修�上罩天�孫下缺��承�妓﹐香風韻管弦。﹝下缺﹞。【同前。】

李昂

戚夫人楚舞歌定陶城中是妾家﹐妾年二八顏如花。閨中歌舞未終曲﹐天下死人如亂麻。漢王此地因徵戰﹐未出簾櫳人已薦。風花菡萏落轅門﹐雲雨徘徊入行殿。日夕悠悠非舊鄕﹐飄颻處處逐君王。玉閨門裏通歸夢﹐銀燭迎來在戰場。從來顧恩不顧己﹐何異浮萍寄深水。逐戰曾迷隻輪下﹐隨君幾陷重圍裏。此時平楚復平齊﹐咸陽宮闕到關西。珠簾夕殿聞鐘漏﹐白日秋天憶鼓鼙。且矜容色長自持﹐且遇乘輿恩幸時。香羅侍寢雙龍殿﹐玉輦看花百子池。君王縱恣翻成誤﹐呂后由來有深妒。不柰君王容發衰﹐相存相顧能幾時。黃泉白骨不可報﹐雀釵翠羽從此辭。君楚歌兮妾楚舞﹐脈脈相看兩心苦。曲未終兮袂更揚﹐君流涕兮妾斷腸。已見謀臣歸惠帝﹐徒畱愛子付周昌。【《才調集》卷三﹑伯二五六七卷。】

趙冬曦

三門賦附歌申負石兮空自奇﹐客乘查兮何遠爲。君不見虛舟之泛泛﹐浩浩乘流而不羈。【見《文苑英華》卷三四。】

張說

白楊篇欲識前王塔鞍處﹐正北苗抽一小枝。【《文苑英華》卷八七六令狐楚《白楊新廟碑》引。此則承陶敏先生告知。】

句分班曉入翔鴛閣﹐直捨旁連浴鳳池。【見明刻本《錦繡萬花谷後集》卷十。】

朱評之評之﹐開元間爲殿中侍禦史。詩一首。【﹝詳附按﹞】

詠三禦史【題擬】韋子凝而密﹐任生直且狂。可憐元福慶﹐也學坐癡牀。【見《太平廣記》卷二五○韓琬《禦史臺記》引。】

張果

玄珠歌解采玄珠萬惡除﹐盡令得道入淸虛。乾符顯出眞金行﹐備在逍遙三卷書。宮闕樓臺表道軀﹐不畱命本敵洪鑪。元神散走枯庭在﹐拋盡玄珠一物無。塵心不識體中天﹐空敬靈儀擬覓仙。自有玄珠不知處﹐何年歸命入丹田。多恃聰明彊是非﹐縱聞法要亦相違。若能不出長生寶﹐結作玄珠透紫微。謾求土塑及丹靑﹐空看經文道豈成。自有玄珠無價寶﹐幾時覺悟駐神精。明暗同源人不知﹐若能曉了自幽奇。玄珠定是含光主﹐永住金宮月魄池。落崖溪畔整神機﹐能把金光閉命扉。爲得玄珠鎭靈府﹐一眞行處一光輝。元眞散走不能扃﹐積毒縱橫壞百靈。豁盡玄珠無上寶﹐醉中生死幾時醒。沖和海裏育元精﹐中有玄珠壽命成。不煉不凝拋欲盡﹐何如黑處頓教明。解通神息體藏珍﹐與道相違便失眞。若遇玄珠結中道﹐自然成就化金巾。凡情激濁污天門﹐豈識玄珠性命根。生處莫令流浪去﹐當時淸淨不迷昏。玄珠振動被魔羣﹐照著生門白黑分。向裏修持堅固後﹐道成方識九霄君。欲采玄珠日月奔﹐先須火發制靈根。朝元萬過金精結﹐此是登眞第一門。玄珠常處洞房居﹐日月融來渾太虛。眞遣瓊環隨液化﹐光明不絕照神廬。玄珠玉樹有根苗﹐水際連天永不凋。眞火含虛如赤日﹐金華結魄六時潮。早須烹取太陽酥﹐喫著元神永不枯。若要形超化金骨﹐玄珠向裏有醍醐。逍遙常飲月魂津﹐灌漑靈根道徳新。畱寶去塵光不散﹐玄珠照耀五通身。往來出入攺嬰孩﹐順逆參差致禍災。盡有玄珠同一處﹐因師與指住靈臺。玄珠鼓吹法雷霆﹐雨滿中池變八瓊。從此光明徹天上﹐五云行駕到蓬瀛。用心萬種事多端﹐何以歸元向裏觀。捉得玄珠令換骨﹐形超碧落駕金鸞。安閒日夜不曾奔﹐裏有玄珠開一門。蕩盡塵勞分日月﹐直交至寶入昆侖。因師傳祕頓無爭﹐抽卻玄光一道明。天樂至今聲不絕﹐玄珠果滿赤龍迎。點檢光芒八道分﹐解吞眞火體中焚。玄珠開決三淸界﹐待了齊驅五色云。未悟眞元恍惚驚﹐任心貪欲恣三彭。玄珠到處無能染﹐寶滿瓊池達上淸。玄珠得了永無爭﹐不出丹元結寶成。因轉淘澄輪似月﹐尋常淸淨顆中明。玄珠失卻落坵墟﹐流浪輪回錯捲舒。魂魄若凝如日月﹐體同天地合淸虛。玄珠結魄一時衝﹐送入瓊樓最上宮。恰似蟾光能出沒﹐自然輕舉入雲中。從前搬運幾多人﹐只把凡形頓出塵。千萬天仙行此術﹐玄珠照耀一元眞。因師指動日光隨﹐解把玄珠化羽衣。功滿得成天上道﹐未登雲路沒人知。逍遙著述顯虛無﹐不出身田指道軀。內祕分爲上中下﹐尋蹤盡道得玄珠。【見《正統道藏洞玄部眾術類》。】

金虎白龍詩鉛汞傳來百萬秋﹐幾人認得幾人修。若教世上知靈藥﹐天上神仙似水流。大道分明在目前﹐時人不會謾求鉛。黃芽本是乾坤气﹐神水根基與汞連。﹝女宅﹞女初生醉似泥﹐千朝暗室不東西。虔心日夜勤調火﹐莫遣靈丹气不齊。天地初生日月髙﹐狀如雞子狀如桃。陰陽眞气知時節﹐直待三年始脫胞。世人何處覓黃芽﹐此物鉛中是我家。鉛汞共成眞地气﹐脫胞方始見靈砂。滿世黃芽人不識﹐識得黃芽家不貧。黃芽豈使世人識﹐縱識黃芽不得門。二气丹砂不足靈﹐眞成眞气用黃輕。鉛中有物丹中汞﹐人自迷津落路行。合於天地合於玄﹐子母相並不敢言。先汞後鉛眞大道﹐莫教失伴鶴歸天。此物從分二八傳﹐吉年吉月入鑪安。千朝火候知時節﹐莫遣芽成汞不幹。汞在中宮芽在南﹐先須斟酌莫教參。黃芽不是難求藥﹐人自無知口不緘。滿市黃芽無不歸﹐世人輕宴治塵微。公卿盡識眞靈藥﹐至死貪婪曉暉。日月延人人自忙﹐分明眞道不窮陽。家家盡有鉛和汞﹐使得迷人入渺茫。明明五運自推尋﹐汞中鉛中理最深。鉛汞旣知人世有﹐堅須窮道莫沈吟。大道遺畱一卷經﹐自然匹配作儀形。天生鉛汞人間有﹐何得他州問藥名。用鉛須得汞相和﹐二姓爲親女唱歌。煉到紫河車半地﹐白雲相伴鶴回過。甲乙神驅造化圖﹐潛龍知是好鉛酥。分明制出何難會﹐卻道仙家謎語浮。靑龍白虎合爲胎﹐十月鑪中滿始開。此是黃芽親口訣﹐世人何處覓三才。鉛汞居幹不在山﹐三關晝夜好追攀。少年縱卻疏狂性﹐漸覺尪羸作鬼顏。道須心向北方窮﹐黃芽生長在鉛中。丹砂﹝女宅﹞女眞靈藥﹐得伴相將去大蓬。大道從來不負人﹐分明鉛汞棄如塵。莫言世上無靈藥﹐二气丹砂水火眞。此物天生人不知﹐陰陽眞气兌爲離。坎宮五世求名姓﹐認得黃芽作聖基。【《正統道藏》本宋佚名《內丹祕訣》引。】

五子守仙丸歌返老成少是還丹﹐不得守仙亦大難。愁見鬢斑令卻黑﹐一日但服三十丸。松竹本自無艷色﹐金液因從火制幹。五子可定千秋旨﹐百歲如同一萬年。【《正統道藏》本《懸解錄》。又《雲笈七簽》卷六四。】

白履忠白履忠﹐陳畱浚儀人﹐博涉文史。隱居於古大梁城﹐時號爲梁丘子。景雲中﹐徵拜校書郎﹐尋棄官而歸。開元十年﹐被薦入閣侍讀。十七年﹐被徵赴京師。畱數月﹐卽以老病歸。尋壽終。著有《三玄精辯論》一卷﹐文集十卷﹐又注《老子》及《黃庭內景經》。詩一首。【﹝《全唐詩》無白履忠詩﹐傳據《舊唐書》本傳﹞】

還丹口訣水中鉛﹐火裏鉛﹐水火二鉛同一原﹐不知咫尺是神仙。敬將朱砂酒醋煎﹐千千萬萬化爲煙。假如伏火只成頑﹐欲得人間作地仙。煉取五行四象全﹐陰功濟世眞上天。【後蜀無名氏《大還丹照鑑》。】

司馬承禎

太上升玄消災護命妙經頌太上本來眞﹐虛無中有神。若能心解悟﹐身外更無身。假名元始號﹐元始虛無老。心源是元始﹐更無無上道。七寶爲林苑﹐五明宮殿寬。人身皆備有﹐不解向心觀。三世諸天聖﹐相因一性宗。一身無萬法﹐萬法一身同。放出光明照﹐無央世界中。乾坤明表裏﹐日月覺朦朧。妙觀無靜苦﹐自性不能知。妄想隨緣去﹐何時有出期。生滅何時盡﹐相因浩劫來。似環螻蟻轉﹐如轂碾塵埃。誰言河海闊﹐深淺尙能知。愛欲情無底﹐何年有出時﹖水鳥及風林﹐咸歸一法音。如何顚倒性﹐自起萬般心。虛無含有象﹐有象復歸無。心若分明了﹐知權呼有無。無空空不空﹐無色色不色。若能知色空﹐色空皆自得。有有兼無有﹐無無及有無。虛心能不動﹐妙道自來居。如人入黑暗﹐目睹又何曾。若要分明見﹐須憑浩劫燈。有相兼無相﹐迷惑終不知。未能明覺性﹐安得決狐疑。眾生情行劣﹐迷失道根源。特謂宣宗旨﹐教令入妙門。物向無中有﹐道從有裏無。莫生無有見﹐迷執自消除。空色互相生﹐相纏如糾墨。要知空色理﹐自莫分空色。道性本虛無﹐虛無亦假呼。若生無有見﹐終被法來拘。不空是眞空﹐不色是眞色。空色便爲眞﹐眞法何曾得﹖是空及是色﹐究竟總非干。要認眞空色﹐回心向己觀。空色宜雙泯﹐不須舉一隅。色空無滯礙﹐本性自如如。妙音諭虛性﹐虛心非妙音。認他毫髮事﹐難得自由心。一心觀一切﹐一切法皆同。若能如斯解﹐方明智慧通。了悟性根源﹐名爲入妙門。妙門方便法﹐是法勿畱存。決破疑惑网﹐有無都不幹。正心長自在﹐如隼入云盤。心靜六根淸﹐六根隨性行。性能無著物﹐邪障那邊生。妙經無礙性﹐權立妙經名。故爲眾生說﹐令教悟此經。一眞度一切﹐如楫濟橫流。眞性隨身有﹐勿於身外求。傳教虛無理﹐世間散布行。誦經能萬徧﹐其義自分明。眞性號神王﹐飛天無定方。破邪能自外﹐堅固諭金剛。靈童卽正性﹐無染號眞人。威猛諭師子﹐名殊一法身。諸天諸聖眾﹐無一亦無二。性不逐波流﹐是名眞侍衛。語默及遊息﹐無生一念思。忘形歸恍惚﹐神鬼不能窺。正法度邪法﹐眾生見處偏。若生無有見﹐卽被染心田。天尊重說偈﹐直爲指心源。汲引迷惑者﹐令歸解脫門。道非干視聽﹐視聽轉生疑。應物臨機用﹐虛心卽可知。心疑隨萬境﹐隨境認心田。道非有爲有﹐方名離種邊。【《正統道藏》鳥字號。】

王希明希明﹐開元中任右拾遺內供奉。著有《太一金鏡式經》十卷﹑《丹元子步天歌》一卷。詩三十一首。【﹝《全唐詩》無王希明詩﹐傳據《新唐書藝文志》﹞】

丹元子步天歌

東方七宿角﹐兩星南北正直著﹐中有平道上天田﹐總是黑星兩相連﹐別有一烏名進賢。平道右畔獨淵然﹐最上三星周鼎形﹐角下天門左平星﹐雙雙橫於庫樓上﹐庫樓十星屈曲明。樓中五柱十五星﹐三三相著如鼎形。其中四星別名衡﹐南門樓外兩星橫。亢﹐四星恰如彎弓狀。大角一星直上明﹐折威七子亢下橫。大角左右攝提星﹐三三相似如鼎形。折威下左頓頑星﹐兩个斜安黃色精。頑下二星號陽門﹐色若頓頑直下﹝�存﹞。氐﹐四星似斗側量米。天乳氐上黑一星﹐世人不識稱無名。一个招搖梗河上﹐梗河橫列三星狀。帝席三黑河之西﹐亢池六星近攝提。氐下眾星騎官出﹐騎官之眾二十七。三三相連十欠一﹐陣車氐下騎官次﹐騎官下三車騎位。天輻兩星列陣傍﹐將軍陣裏振威霜。房﹐四星直下主明堂。鍵閉一黃斜向上﹐鉤鈐兩个近其傍。﹝罰刀攺寸﹞有三星植鍵上﹐兩咸夾﹝罰刀攺寸﹞似房狀。房下一星號爲日﹐從官兩个日下出。心﹐三星中央色最深。下有積卒共十二﹐三三相聚心下是。尾﹐九星如鉤蒼龍尾。下頭五點號龜星﹐尾上天江四橫是。尾東一个名傅說﹐傅說東畔一魚子。龜西一室是神宮﹐所以列在后妃中。箕﹐四星形狀如簸箕。箕下三星名木杵﹐箕前一黑是糠皮。

北方七宿斗﹐六星其狀似北斗。魁上建星三相對﹐天弁建上三三九。斗下圓安十四星﹐𨿽然名鱉貫索形。天雞建背雙黑星﹐天鑰柄前八黃精﹐狗國四方雞下生。天淵十星鱉東邊﹐更有兩狗斗魁前﹐農家丈人狗下眠﹐天淵十黃狗色玄。牛﹐六星近在河岸頭。頭上𨿽然有兩角﹐腹下從來欠一腳。牛下九黑是天田﹐田下三三九坎連。牛上直建三河鼓﹐鼓上三星號織女。左旗右旗各九星﹐河鼓兩畔右邊明。更有四黃名天桴﹐河鼓直下如連珠﹐羅堰三烏牛東居。漸臺四星似口形﹐輦道東足連五丁。輦道漸臺在何許﹐欲得見時近織女。女﹐四星如箕主嫁娶。十二諸國在下陳﹐先從越國向東論。東西兩周次二秦﹐雍州南下雙鴈門。代國向西一晉伸﹐韓魏各一晉北輪。楚之一國魏西屯﹐楚城南畔獨燕軍。燕西一郡是齊鄰﹐齊北兩邑平原君。欲知鄭在越下存﹐十六黃星細區分。五个離珠女上星﹐敗瓜珠上瓠瓜生。兩个各五瓠瓜明﹐天津九个彈弓形。兩星入午河中橫﹐四个奚仲天津上﹐七个仲側扶筐星。虛﹐上下各一如連珠。命祿危非虛上呈﹐虛危之下哭泣星。哭泣雙雙下壘城﹐天壘團圓十三星﹐敗臼四星城下橫﹐臼西三个離瑜明。危﹐三星不直舊先知。危上五黑號人星﹐人畔三五杵臼形。人上七烏號車府﹐府上天鉤九黃晶。鉤上五鴉字造父﹐危下四星號墳墓。墓下四星斜虛梁﹐十个天錢梁下黃。墓傍兩星能蓋屋﹐身著黑衣危下宿。室﹐兩星上有離宮出。遶室三雙有六星﹐下頭六个雷電形。壘壁陳次十二星﹐十二兩頭大似升。陣下分布羽林軍﹐四十五卒三爲羣。壁西四星多難論﹐子細歷歷看區分。三粒黃金名鈇鉞﹐一顆眞珠北落門。門東八魁九个子﹐門西一宿天綱是。電傍兩星土功吏﹐騰蛇室上二十二。壁﹐兩星下頭是霹靂。霹靂五星橫著行﹐雲雨次之口四方。壁上天﹝廠旣﹞十圓黃﹐鈇鑕五星羽林傍。

西方七宿奎﹐腰細頭尖似破鞋。一十六星遶鞋生﹐外屏七烏奎下橫。屏下七星天混明﹐司空左畔土之精。奎上一宿軍南門﹐河中六个閣道形。附路一星傍道明﹐五个吐花王良星﹐良星近上一策名。婁﹐三星不勻近一頭。左更右更烏夾婁﹐天倉六个婁下頭。天庾四星倉東腳﹐婁上十一將軍侯。胃﹐三星鼎足河之次。天廩胃下斜四星﹐天囷十三如乙形。河中八星名太陵﹐陵北九个天船名。陵中積屍一个星﹐積水船中一黑精。昴﹐七星一聚實不少。阿西月東各一星﹐月下五黃天陰名。陰下六烏芻槁營﹐營南十六天苑形。河裏六星名捲舌﹐舌中黑點天讒星﹐礪石舌傍斜四丁。畢﹐恰似爪叉八星出。附耳畢股一星光﹐天街兩星畢背傍。天節耳下八烏幢﹐畢下橫列六諸王。王下四皂天髙星﹐節下團圓九州島城。畢口斜對五車口﹐車有三柱任縱橫。車中五个天潢精﹐潢畔咸池三黑星。天關一星車腳邊﹐參旗九个參車間﹐旗下直建九斿連﹐斿下十三烏天園﹐九斿天園參腳邊。觜﹐三星相近作參﹝上蕊下木﹞。觜上坐旗眞指天﹐尊卑之位九相連。司怪曲立坐旗邊﹐四鴉大近井鉞前。參﹐總有十星觜相侵。兩肩﹝上雨下只﹞足三爲心﹐伐有三星足裏深。玉井四星右足陰﹐屏星兩扇井南襟。軍井四星屏上吟﹐左足下四天廁臨﹐廁下一物天屎沈。

南方七宿井﹐八星橫列河中淨。一星名鉞井邊安﹐兩河各三南北正。天樽三星井上頭﹐樽上橫列五諸侯。侯上北河西積水﹐欲覓積薪東畔是。鉞下四星名水府﹐水位東邊四星序。四瀆橫列南河裏﹐南河下頭是軍市。軍市團圓十三星﹐中有一个野雞精。孫子丈人市下列﹐各立兩星從東說。闕丘二个南河東﹐丘下一狼光蒙茸。左畔九个彎弧弓﹐一矢擬射頑狼胸。有个老人南極中﹐春秋出入壽無窮。鬼﹐四星冊方似木櫃。中央白者積屍气﹐鬼上四星是爟位。天狗七星鬼下是﹐外廚六間柳星次。天社六个弧東倚﹐社東一星是天紀。柳﹐八星曲頭垂似柳。近上三星號爲酒﹐享宴大酺五星守。星﹐七星如鉤柳下生。星上十七軒轅形﹐軒轅東頭四內平。平下三个名天相﹐相下稷星橫五靈。張﹐六星似軫在星傍。張下只是有天廟﹐十四之星冊四方。長垣少微𨿽向上﹐星數歌在太微傍﹐天尊一星直上黃。翼﹐二十二星大難識。上五下五橫著行﹐中心六个恰如張。更有六星在何許﹖三三相連張畔附。必若不能分處所﹐更請向前看野取。五个黑星翼下頭﹐欲知名字是東甌。軫﹐四星似張翼相近﹐中央一个長沙子。左轄右轄附兩星﹐軍門兩黃近翼是。門下四个主司空﹐門東七烏靑丘子。靑丘之下名器府﹐器府之星三十二。以上便爲太微宮﹐黃道向上看取是。【以上二十八首均錄自鄭樵《通誌》卷三八《天文略》第一。】

太微宮上元太微宮﹐昭昭列象布蒼穹。端門只是門之中﹐左右執法門西東。門左皂衣一謁者﹐以次卽是烏三公。三黑九卿公背傍﹐五黑諸侯卿後行。四个門西主軒屏﹐五帝內坐於中正。幸臣太子並從官﹐烏列帝後從東定。郎將虎賁居左右﹐常陳郎位居其後。常陳七星不相誤﹐郎位陳東一十五。兩面宮垣十星布﹐左右執法是其數。宮外明堂布政宮﹐三个靈臺候雲雨。少微四星西南隅﹐長垣﹝上雨下只﹞﹝上雨下只﹞微西居。北門西外接三臺﹐與垣相對無兵災。

北極紫微宮中元北極紫微宮﹐北極五星在其中。大帝之坐第二珠﹐第三之星庶子居。第一號曰爲太子﹐四爲後宮五天樞。【一云「第三明者帝之居﹐第四名曰四庶子﹐最小第五天之樞。」】左右四星是四輔﹐天一太一當門路。左樞右樞夾南門﹐兩面營衛一十五。上宰少尉兩相對﹐少宰上輔次少輔。上衛少衛次上丞﹐後門東邊大贊府。門西喚作一少丞﹐以次卻向前門數。陰徳門裏兩黃聚﹐尙書以次其位五。女史柱史各一戶﹐禦女四星五天柱。大理兩星陰徳邊﹐勾陳尾指北極顚﹐勾陳六星六甲前。天皇獨在勾陳裏﹐五帝內坐後門是。華蓋並杠十六星﹐杠作柄象蓋傘形。蓋上連連九个星﹐名曰傳捨如連丁。垣外左右各六珠﹐右是內階左天廚。階前八星名八谷﹐廚下五个天棓宿。天牀六星左樞在﹐內廚兩星右樞對。文昌斗上半月形﹐希疏分明六个星。文昌之下曰三公﹐太尊只向三公明。天牢六星太尊邊﹐太陽之守四勢前。一个宰相太陽側﹐更有三公相西偏﹐卽是玄戈一星圓。天理四星斗裏暗﹐輔星近著開陽淡。【一本云「文昌之下三師名﹐天牢六星四勢前。更有三公相西偏﹐卽是太陽一星圓。天理四星斗裏暗﹐輔星近著闓陽淡。」】北斗之宿七星明﹐第一主帝名樞精﹐第二第三璇璣星﹐第四名權第五衡﹐闓陽搖光六七名。

天市垣下垣一宮名天市﹐兩扇垣墻二十二。當門六角黑市樓﹐門左兩星是車肆。兩个宗正四宗人﹐宗星一﹝上雨下只﹞亦依次。帛度兩星屠肆前﹐候星還在帝坐邊。帝坐一星常光明﹐四个微茫宦者星。以次兩星名列肆﹐斗斛帝前依其次﹐斗是五星斛是四。垣北九个貫索星﹐索口橫者七公成。天紀恰似七公形﹐數著分明多兩星。紀北三星名女牀﹐此坐還依織女傍。三元之象無相侵﹐二十八宿隨其陰。水火土木並與金﹐以次別有五行分。【以上三首錄《通誌》卷三九《天文略》第二。】

全唐詩續拾卷十一

許景先

若耶春意越水正逶迆﹐艷陽三月時。中有嬋娟子﹐含怨望佳期。鮮膚潤玉澤﹐微眄動蛾眉。解佩遺中浦﹐折芳懷所思。彩色豈不重﹐﹝壞去土攺王﹞艷難久滋。一歌江南曲﹐再使妾心悲。【見《會稽掇英總集》卷七。】

答客問龍躍湯泉云漸回﹐龍飛香殿气還來。龍潛龍見云皆應﹐天道常然何問哉﹗【見宋敏求《長安志》卷十五「臨潼」「陰盤城」條。】

杜偉偉﹐京兆人。開元二十二年自殿中侍禦史謫爲宣州司戶。詩一首。【﹝詳附按﹞】

過琴溪並序二十二年冬﹐予自柱史謫掾宣城。明年九月﹐連率班公下闕。州府謫宦居﹐邑城攝官蒞。悠悠涇川適﹐佳期此相遲。靈溪知幾曲﹐曲曲各殊致。仙嶺多巉顏﹐前峯特超類。穹崇勢旁倒﹐屹﹝山客﹞下無地。洞穴盤龍蛇﹐空巖隱魑魅。蘋開秋水綠﹐竹動寒山翠。遠嶂數瀑懸﹐疏林一猿墜。依然彈素弦﹐流我望鄕淚。席上紅泉飛﹐樽前白雲至。中山是隱居﹐緬想故心醉。忽睹邢武辭﹐聆其金石備。神交十載得﹐良願三人遂。【詩見嘉慶十二年刊洪亮吉纂《涇縣誌》卷三一﹐序據附錄蔣之奇文補。】

韓休

駕幸華淸宮賦附歌素秋歸兮玄冬早﹐王是時兮出西鎬。幸華淸兮順天道﹐瓊樓架虛兮靈仙保﹐長生殿前兮樹難老﹐甘泉流兮聖躬可澡﹐俾吾皇兮億千壽考。【見《文苑英華》卷五八。】

張子容

缺題在家嬌小女﹐捲幔愛花叢。不畏羅衣濕﹐折花風雨中。【見《四部叢刊》本《後村先生大全集》卷一七七《詩話續集》引李康成《玉臺後集》。】

徐嶠嶠﹐字巨山﹐湖州長城人。開元中爲駕部員外郎﹐集賢院直學士﹐遷中書舍人﹑內供奉﹑河南尹。又曾任湖州刺史﹑洺州刺史﹑潤州刺史等職。詩一首。【﹝《全唐詩》無徐嶠詩。玆據《新唐書》卷一九九《徐齊聃傳》附傳﹑《嘉定鎭江志》卷十四﹑《嘉泰吳興志》卷十六錄其事迹﹞】

遊石門山維舟淸溪泊﹐徐步石門瞻。窾屈借巖洞﹐空���纖。�飛下習�﹐響﹝下缺﹞。【見光緒元年王棻纂《靑田縣誌》卷六《金石》。】

薛令之

艸堂吟艸堂棲在靈山谷﹐勤讀詩書向燈燭。柴門半掩寂無人﹐惟有白雲相伴宿。春日溪頭垂釣歸﹐花笑鶯啼芳艸綠。猿鶴寥寥愁轉深﹐攜琴獨理仙家曲。曲中哀怨誰知妙﹐子期能識宮商調。魚未成龍劍未飛﹐家貧耽學人爭笑。君﹝上不下見﹞蘇秦與韓信﹐獨步誰知是英俊。一朝得遇聖明君﹐腰間各佩黃金印。男兒立志需稽古﹐莫厭燈前讀書苦。自古公侯未遇時﹐蕭條長閉山中戶。【見《髙岑三廉薛氏宗譜》﹐轉錄自《唐代文學論叢》第九期刊施景西《薛令之的﹝靈巖寺﹞詩及其寫作年代》。】

崔希逸崔希逸﹐字裏不詳。開元九年任萬年縣尉﹐宇文融奏爲勸農判官﹐遷監察禦史。曾任吏部郎中。二十二年自鄭州刺史攺任江淮河南轉運副使。二十四年秋﹐以右散騎常侍知河西節度事。二十六年﹐攺河南尹﹐不久卽卒。封博陵縣公﹐謚成。詩二首。【﹝《全唐詩》無崔希逸詩﹐傳據《郎官石柱題名考》卷三﹑《唐刺史考》卷四九﹞】

燕支行營天平四塞盡黃砂﹐塞冷三春少物華。忽見天山飛下雪﹐疑是前庭有落花。陽烏黯黯映山平﹐陰兔微微光漸生。戍樓往往雲間沒﹐烽火時時磧裏明。【見伯三六一九卷。】

孟浩然

歸舊隱北闕辭天子﹐南山隱薜蘿。【見《吟窗雜錄》卷十四正字王玄《詩中旨格》引。】

句日暮馬行疾﹐城荒人住稀。【見宋葛立方《韻語陽秋》卷十四。】

贈韓襄客只爲陽臺夢裏狂﹐降來教作神仙客。【見《增修詩話總龜前集》卷十三引《詩史》。】

韓襄客襄客﹐漢南女子﹐與孟浩然同時。爲歌詩﹐知名襄漢間。【﹝《全唐詩》卷八○二收韓襄客詩二句﹐缺題﹐傳僅云「漢南妓」﹐亦誤。今重錄之﹞】

閨怨詩連理枝前同設誓﹐丁香樹下共論心。【同前。】

張九齡

九度仙樓誰斷巨鰲足﹖連山分一股。誰跨海上鵬﹖壓作參差羽。應是女媧輩﹐化工揮巧斧。掀翻煮石云﹐大塊將天補。渣滓至今在﹐縣瓴分注乳。磊落擲遐荒﹐齟齬不合土。忙驚日月過﹐晃漾空中舞。裒益問巨靈﹐谽﹝谷牙﹞礙臂武。塞罅制逆流﹐努力迹駢拇。神禹四載僕﹐九年梗作雨。紆回殺拗區﹐澎湃亂飛鼓。漫下祖龍鞭﹐六丁擭舟府。漫發熊繹矢﹐非石又非虎。數狹不能制﹐伊誰可再侮。曾把蓬萊輸﹐難將此物賭。羅浮亦可移﹐此物不可取。肋斗出盤山﹐粗能踞地主。芝田第九層﹐最上蕙生圃。【見同治十三年刊《直隸澧州誌》卷二四。】

遊洞門題陳氏丹臺詩雞頭西畔洞門開﹐陳氏丹升劫仞臺。﹝車鬼﹞鬼【《體道通鑑》作「﹝彪去虎攺鬼﹞」】昔年誠誓否﹖至今猶說鬼肩栽。【見《宛委別藏》本宋陳田夫《南嶽總勝集》卷中「洞門觀」條。又見《歷世眞仙體道通鑑》卷三三。】

開元儒士開元儒士﹐姓名不詳。自號爲鑑文大師﹐有《浮漚篇》行於世。詩二句。

登終南山得句野迥云根闊﹐山髙樹影長。【見《增修詩話總龜》卷八引《零陵總記》。】

王位之位之﹐開元二十八年任滑州匡城縣主簿。詩一首。【﹝《全唐詩》無王位之詩﹞】

五言晚泛靈溪之作溪水晚澄鮮﹐虛無含萬象。窺臨時見底﹐勝異如在掌。魚��起伏﹐靈�猶影響。心誤出人寰﹐神淸資偃仰。掉舟���﹐聊復愜新賞。香風襲蕙蘭﹐秋日浮淸朗。如何得眞趣﹐更此纓時网。坐嘯人事閒﹐悠然思獨往。【見光緒二十二年刊蔣師轍纂《光緒鹿邑縣誌》卷十下。】

邢�邢�﹐名不詳﹐天寶元年爲封丘主簿。殘詩一首。【﹝《全唐詩》無邢�詩﹞】

五言晚遊靈溪泛舟作晚�照靈溪﹐溪澄水�綺。維舟平岸�﹐�下���。�����﹐事閒亦念此。【以下四行闕。同前。】

張旭

雜詠旣作湖陰客﹐如何更遠遊﹖章江昨夜雨﹐送我過揚州。

見遠亭髙亭�可望﹐朝暮對溪山。野色軒楹外﹐霞光幾席間。

晚過水北寒川消積雪﹐凍浦漸通流。日暮人歸盡﹐沙禽上釣舟。

三橋北臨白雲澗﹐南望淸風閣。出樹見行人﹐隔溪有魚躍。【均見《式古堂書畫匯考》卷七引《張長史四詩帖》。此帖末有柯九思﹑髙仁卿﹑陶宗儀等跋。陶跋云此帖「《宣和書譜》所載﹐初爲蔡忠惠公襄家藏﹐後入禦府」。】

智封智封﹐俗姓吳﹐懷安人。初於本州島淸靜寺落髮﹐後住河中府安國院。詩二句。【﹝《全唐詩》無智封詩﹞】

對州牧衛文升使君問【題擬】日從蒙汜出﹐照樹全無影。【《宋髙僧傳》卷八《唐鄆州安國院巨方傳》附。】

懷玉懷玉﹐俗姓髙﹐丹丘人。住臺州湧泉寺﹐天寶元年卒。詩一首。【﹝《全唐詩》無懷玉詩﹞】

偈淸淨皎潔無塵垢﹐蓮華化生爲父母。我修道來經十劫﹐出示閻浮厭眾苦。一生苦行超十劫﹐永離娑婆歸淨土。【見《宋髙僧傳》卷二四。】

王喬

望石門作髙峯隔半天﹐長崖斷千里。雞鳴淸澗中﹐猿嘯白雲裏。瑤波逐空開﹐霞石觸峯起。【見《輿地紀勝》卷三十。】

慈和慈和﹐開元間遵善寺尼。詩一首。【﹝《全唐詩》無慈和詩﹞】

曇一師歌【題擬】曇一師﹐解毗尼。大聰明﹐更無疑。【《宋髙僧傳》卷十四《唐會稽開元寺曇一傳》。】

張彥雄彥雄﹐曲阿人﹐開元間處士。詩二句。【﹝《全唐詩》無張彥雄詩﹐事迹據《新唐書》卷六十《藝文志》四﹞】

句云壑凝寒陰﹐巖泉激幽響。【見《吟窗雜錄》卷二六《歷代吟譜》引殷璠語引。】

蔡隱丘

句艸徑不聞金馬詔﹐松門惟見石人看。【見《吟窗雜錄》卷二六《歷代吟譜》。】

馮待徵馮待徵﹐開元間蒲州進士。【﹝參《新唐書李尙隱傳》﹞】

虞美人怨﹝缺文﹞

全唐詩續拾卷十二

辛替否

送賀祕監歸會稽詩送君靑門外﹐遠詣滄海汜。鳧舄遊帝鄕﹐羽衣飛故里。術妙焚金鼎﹐丹成屑瓊﹝上蕊下木﹞。追餞會羣僚﹐屬文降天旨。秦吳稱異域﹐少別猶千祀。黃鶴寓遼陽﹐應明城郭是。【見孔延之《會稽掇英總集》卷二。】

王瑀瑀﹐天寶初人。詩一首。【﹝《全唐詩》無王瑀詩﹞】

送賀祕監歸會稽詩父子承恩日﹐遺榮拜職辰。掛冠辭聖主﹐佩印奉嚴親。舉代稱賢智﹐當朝勸孝仁。退歸將適越﹐攀餞乃傾秦。【同前。】

王浚浚﹐天寶十二載爲陳畱郡太守。詩一首。【﹝《全唐詩》無王浚詩﹐傳據《唐刺史考》卷五五﹞】

送賀祕監歸會稽詩業盛王公秩﹐名髙絳老年。遺榮謝珪組﹐得志學神仙。去國風爲馭﹐還鄕海作田。何當曳鳧舄﹐萬里更朝天。【同前。】

宋鼎

送賀祕監歸會稽詩紫气朝明主﹐丹丘送老臣。誰知探穴處﹐更有散金人。陌上神仙日﹐城東梅柳春。遙知歸隱處﹐煙浪隔囂塵。【同前。】

李彥和彥和﹐天寶初人。詩一首。【﹝《全唐詩》無李彥和詩﹞】

送賀祕監歸會稽詩遺榮辭上國﹐解印適稽山。聖主流深眷﹐羣公祖別顏。彩帆收鑑水﹐紫气度函關。應是遼陽鶴﹐千年始一還。【同前。】

胡嘉鄢嘉鄢﹐天寶初人。詩一首。【﹝《全唐詩》無胡嘉鄢詩﹞】

送賀祕監歸會稽詩帝鄕辭寵命﹐羽服表華年。地變君臣禮﹐門榮父子仙。鳳書開紫觀﹐鶴駕待靑田。歸舸蓬萊近﹐宸章日月懸。迹光三樂美﹐聲重二疏賢。卽此過函谷﹐應畱《道徳篇》。【同前。】

崔璘璘﹐博陵人。從父玄暐﹐相武后﹑中宗。父升﹐刑部侍郎。璘天寶間仕至馮翊郡太守兼采訪使。詩一首。【﹝《全唐詩》無崔璘詩﹐事迹據《新唐書》卷七二《宰相世系表》崔氏博陵大房補。另淸河小房亦有崔璘﹐時代較後﹐非是﹞】

送賀祕監歸會稽詩軒冕朝恩盛﹐霓裳祖帳榮。倏然謝時客﹐髙步尙遺名。魏闕鴛行斷﹐稽山鶴駕迎。相期下鳧舄﹐謁帝會承明。【同前。】

張博望博望﹐天寶初人。詩一首。【﹝《全唐詩》無張博望詩﹞】

送賀祕監歸會稽詩紫綬朝中貴﹐黃冠物外髙。孰能知止足﹐君獨避塵勞。已曉靑霞志﹐方從碧落遨。軒車儻來物﹐從此賤吾曹。【同前。】

張綽綽﹐天寶初人。詩一首。【﹝《全唐詩》無張綽詩﹞】

送賀祕監歸會稽詩北闕皇恩重﹐東門紫气飛。爲看賓客去﹐何似買臣歸。迎綬旋江國﹐題輿入侍闈。千年舊迹在﹐七日故人非。別涕沾霓服﹐離筵著錦衣。無因伴仙羽﹐空此羨光輝。【同前。】

韓宗宗﹐天寶初人。詩一首。【﹝《全唐詩》無韓宗詩﹞】

送賀祕監歸會稽詩遺老去朝行﹐登眞返舊鄕。軒車成羽駕﹐纓綬換霓裳。明主懷江外﹐羣公祖道傍。靑門有前事﹐千載共輝光。【見《會稽掇英總集》卷二。】

韓倩倩﹐京兆長安人﹐休弟﹐仕至左庶子﹑殿中丞。詩一首。【﹝《全唐詩》無韓倩詩。事迹據《元和姓纂》卷四﹑《舊唐書》卷九八《韓休傳》《新唐書》卷七三上《宰相世系表》﹞】

送賀祕監歸會稽詩子綦南國隱﹐周氏北山居。羽客輕簪綬﹐霓裳下裏閭。仙帆歸海近﹐雲气度關虛。今日辭明主﹐深恩寵漢疏。【同前。】

魏盈盈﹐天寶初人。孫扶﹐相宣宗。詩一首。【﹝《全唐詩》無魏盈詩。事迹參《新唐書》卷七二中《宰相世系表》﹞】

送賀祕監歸會稽詩東門掛冠處﹐西漢祖筵開。乃是黃庭老﹐言辭丹闕來。方稱四皓徳﹐更仰二疏才。今日靑溪路﹐何時謁帝回。【同前。】

張鼎

古銅雀臺歌【題擬】銅雀蒼蒼對古馗﹐淸風切切有餘悲。試憶望陵三五夜﹐便是西園明月時。【見《文苑英華》卷五二《古銅雀臺賦》附。】

郭愼微愼微﹐京兆萬年人。初爲李林甫主書記﹐後任金部郎中﹐天寶間終於司勛郎中﹑知制誥。詩一首。【﹝《全唐詩》無郭愼微詩﹐傳據《郎官石柱題名考》卷七﹑卷十五﹑《元和姓纂四校記》卷十﹞】

送賀祕監歸會稽詩承明常謁帝﹐函谷坐成仙。少別商山下﹐長探禹穴前。云迎出關馭﹐花待過江船。欲識恩華重﹐宸章七曜懸。【見《會稽掇英總集》卷二。】

梁涉涉﹐開元十五年爲右衛冑曹。開元後期至天寶初﹐歷任司勛員外郎﹑戶部郎中﹑兵部郎中﹑中書舍人等職。善碑版行書﹐撰書碑志甚眾。詩一首。【﹝《全唐詩》卷七七八收梁陟詩一首﹐無事迹。「陟」爲「涉」之訛﹐玆據《郎官石柱題名考》卷八﹑《寶刻類編》卷三錄其事迹﹞】

送賀祕監歸會稽詩尙道遺朝紱﹐從天降羽衣。儲安四皓去﹐榮足二疏歸。垂耀珠隨轉﹐馳軒鶴送飛。輕舟鏡湖上﹐宸翰作光輝。【同前。】

齊澣

送賀祕監歸會稽詩君家在四明﹐崇道復遺榮。霓服辭丹禁﹐天文詔玉京。義方延永錫﹐眞籙受長生。舉手都門外﹐白雲江上行。【見《會稽掇英總集》卷二。】

陸善經善經﹐吳郡人。官河南府倉曹參軍﹐開元末爲集賢學士。天寶五載刊定《月令》﹐時爲集賢直學士。官至國子司業﹑集賢殿學士。有《續古今同姓名錄》﹐又注《孟子》七卷。詩一首。【﹝《全唐詩》無陸善經詩。玆據《元和姓纂》卷十﹑《新唐書》卷五九《藝文志》三﹑《唐會要》卷十三﹑《白氏長慶集》卷四一《張諴碑》《函海》本《古今同姓名錄》錄其事迹﹞】

送賀祕監歸會稽詩至貴不忘初﹐辭榮返舊居。霓裳因寵錫﹐鶴駕欲淩虛。丹禁傾三事﹐靑門祖二疏。函關遇眞隱﹐應演道家書。【同前。】

寓汨羅芭蕉寺寒泉瀉破靑山腹﹐靑山不攺寒泉綠。幽人一派泉石心﹐倚溪著此數椽屋。窗外飄噴萬斛珠﹐枕邊玲瓏一片玉。山間金龍嘯欲飛﹐澗底銀蟾淸可掬。敲磬愁驚曉鷺眠﹐停經坐看昏鴉浴。香浮茗雪滋肺腑﹐響入松濤震崖谷。淸淨耳聆絕弦琴﹐廣長舌相無生曲。客來坐此亦忘歸﹐溪南溪北千竿竹。【同治《平江縣誌》卷五四。此首爲陶敏先生錄示。】

賀知章

春興泉噴【疑】橫琴膝﹐花黏漉酒巾。杯中不覺老﹐林下更逢春。【日本藏唐抄本《新撰類林抄》卷四﹐轉引自日本京都大學《中國文學報》一九五九年第十一期刊小川環樹《﹝新撰類林抄﹞校讀記》。】

放達詩落花眞好些﹐一醉一回顚。【《詩式》卷一。】

韋堅堅﹐京兆萬年人。家世榮盛﹐早從官敍。開元二十五年爲長安令﹐以干濟聞。天寶元年擢爲陜郡太守﹑水陸轉運使﹐引滻水開廣運潭﹐以通漕運﹐詔褒獎之。三載﹐攺刑部尙書。五載﹐李林甫誣其謀立太子﹐貶爲縉雲太守﹐再貶江夏員外別駕﹐長流嶺南﹐尋殺之。詩一首。【﹝《全唐詩》無韋堅詩﹐傳據《舊唐書》卷一○五本傳﹞】

送賀祕監歸會稽詩解印辭榮祿﹐遊眞奉徳音。贈行天藻下﹐餞席上臺臨。遠馭仙山鶴﹐常懷帝裏心。無因同執袂﹐相望但沾襟。【《會稽掇英總集》卷二。】

李適之

送賀祕監歸會稽詩聖代全髙尙﹐玄風闡道微。筵開百僚【《廣卓異記》作「壺」】餞﹐詔許二疏歸。仙記題金籙﹐朝章換【《廣卓異記》作「披」】羽衣。悄然承睿藻﹐行路滿光輝。【同前。以樂史《廣卓異記》卷三所錄相校。《廣卓異記》原署﹕「左丞相李適之。」】

李邕

遊法華寺山勢轉深看更好﹐嶺霞溪霧沒樓臺。異時花向陰崖發﹐遠處泉從靑壁來。世界自知千古促﹐賢愚悉被四時催。須知此地堪終老﹐七竅終成一片灰。【見《會稽掇英總集》卷八。】

日賦附歌披云睹日兮日則明﹐就日瞻云兮心若驚。日爾一日兮何道﹐時哉幾時兮此生。【見《文苑英華》卷二。】

題滑州公府大廳梁上【題擬】大廈中構﹐山屹云斗。黃河畎澮﹐太行培塿。整庶宣風﹐緝戎備寇。鎭寧一方﹐光輔元後。【見民國二十一年鉛印本王蒲園等纂《重修滑縣誌》卷十二《金石》錄宋趙世長《天禧二年滑州公府大廳記》引。】

秋夜泊江渚諸夜聞木葉落﹐疑是洞庭秋。中宵起�望﹐正見滄江流。�風���﹐山月隱城樓。潯陽幾萬里﹐朝夕泛孤舟。我有方寸心﹐安在六尺軀。懷山復懷�﹐�����。水能澄不渾﹐劍用持復酬。珠已含報恩﹐�����。��貧與富﹐但願一相知。【以上二首見伯三六一九卷。】

李瓘瓘﹐髙宗第四子許王素節之少子。神龍初﹐封嗣許王。開元十一年爲衛尉卿﹐因事被譴爲鄂州別駕。累遷邠州刺史﹑祕書監﹑守太子詹事。天寶六載卒﹐贈蜀郡大都督。詩一首。【﹝《全唐詩》無李瓘詩。傳據《舊唐書》卷八六本傳。原傳有誤文﹐以《新唐書》卷八一本傳參校﹞】

送賀祕監歸會稽詩官著朝中貴﹐才傳海上名。早年常好道﹐晚歲更遺榮。授籙歸三洞﹐還車謁四明。東門詔送日﹐揮涕盡羣英。【見《會稽掇英總集》卷二。原署「嗣許王瓘」。】

杜昆吾昆吾﹐字景山﹐京兆人。開元十一年前爲衛州司馬。天寶初貶爲中部郡司馬﹐六載爲郡太守﹐卒於官。詩一首。【﹝《全唐詩》無杜昆吾詩。玆據《元和姓纂》卷六﹑《唐文續拾》卷五二張�《杜昆吾石像龕銘》﹑岑仲勉《元和姓纂四校記》卷六引河南博物館藏開元十一年《李氏志》錄其事迹。《元和姓纂》作仕至坊州刺史﹐按其時官稱應作中部郡太守爲是﹞】

送賀祕監歸會稽詩辰象降星精﹐登朝隱吏並。求珠謝軒冕﹐放舄指蓬瀛。擲地文章逸﹐匡儲羽翼成。江邊丹障起﹐云外綠輿迎。落落神仙意﹐淒淒離別情。聖恩殊未已﹐何獨厭承明﹖【同前。】

王琚

奉答燕公誰道零陵守﹐東過此地遊。友僚同省閣﹐昆弟接荊州。我逐江潭雁﹐君隨海上鷗。屢傷神气阻﹐久別鬢毛秋。疑嶺春應徧﹐陽臺兩欲收。主人情未盡﹐髙駕少淹畱。語別意淒淒﹐零陵湘水西。佳人金穀返﹐愛【一作「遊」】子洞庭迷。舊館逢花發﹐他山值鳥啼。江天千里望﹐誰見綠蘋齊﹖【均見《結一廬叢書》本《張說之文集》卷七。】

席豫

蒲津迎駕回鸞下蒲﹝土反﹞﹐飛旆指秦京。雕上黃雲送﹐關中紫气迎。霞朝看馬色﹐月曉聽雞鳴。防拒連山險﹐長橋壓水平。省方知化洽﹐察俗覺時淸。天下長無事﹐空餘襟帶名。【見唐芮挺章編《國秀集》卷上。】

送賀祕監歸會稽詩南山四皓徳﹐東海二疏名。功遂知身退﹐心微覺道成。霓裳明主賜﹐鶴駕列仙迎。詔餞出中野﹐朋歡畱上京。灞橋春水溢﹐稽嶺白雲生。此去三千里﹐那堪長別情。【見宋孔延之編《會稽掇英總集》卷二。】

何千里千里﹐開元十二年以奉天尉充宇文融勸農判官﹐又歷任監察禦史﹑殿中侍禦史並內供奉。詩一首。【﹝《全唐詩》無何千里詩﹐傳據《唐會要》卷八五﹑《禦史臺精舍題名考》卷二﹞】

送賀祕監歸會稽詩錫鼎升天幾萬春﹐裔孫今復出囂塵。姓名當系上淸籙﹐齒髮不知何代人﹖暫應客星過世主﹐旋歸吳市作遺民。遼東鶴駕忽飛去﹐揮手無言辭紫宸。【同前。】

吳兢

擬采桑曲羅敷十五六﹐采桑城南道。【見宋陳元龍《片玉集注》卷十《早梅芳》之二注引。】

李巖巖﹐趙州人。中宗時﹐年十餘歲﹐授右宗衛兵曹參軍。歷洛陽尉﹐累遷兵部郎中。天寶中遷諫議大夫﹐封贊皇縣伯。以禮部侍郎知天寶六至八載貢舉。終兵部侍郎。詩一首。【﹝《全唐詩》無李巖詩﹐傳據《新唐書》卷一九七本傳﹑《唐語林》卷八﹞】

送賀祕監歸會稽詩遠節忘榮趣﹐全眞悟道微。登朝四皓客﹐辭老二疏歸。聖主欽玄徳﹐臺臣餞羽衣。丹丘不可接﹐鳧舄幾時飛。【見《會稽掇英總集》卷二。】

郭虛己虛己﹐京兆人﹐一作太原人。歷任侍禦史﹑朔方節度行軍司馬﹑關內道采訪處置使﹑工部侍郎﹑戶部侍郎﹑劍南節度使﹑工部尙書﹐天寶九載卒。詩一首。【﹝《全唐詩》無郭虛己詩。玆據《元和姓纂》卷七﹑岑仲勉《元和姓纂四校記》卷七﹑《唐方鎭年表》卷六﹑同書《考證》卷下錄其事迹﹞】

送賀祕監歸會稽詩白首輕軒冕﹐黃冠重隱淪。嚴陵垂釣日﹐疏廣散金辰。北闕辭明主﹐東門別故人。以玆惇雅俗﹐玄化盡歸眞。【同前。】

李璆璆﹐瓘弟。開元初封嗣澤王﹐以繼伯父澤王上金之後。後因事降爲郢國公﹑宗正卿同正員﹐特封褒信郡王。進《龍池皇徳頌》﹐遷宗正卿﹑光祿卿﹑殿中監。天寶初﹐重拜宗正卿﹐加金紫光祿大夫。九載卒﹐贈江陵大都督。詩一首。【﹝《全唐詩》無李璆詩﹐傳據《舊唐書》卷八六本傳﹞】

送賀祕監歸會稽詩止足人髙尙﹐遺榮子獨前。詣臺飛舄日﹐辭闕掛冠年。象服歸丹扆﹐霓裳降紫天。仙舟望不及﹐朝野共推賢。【同前。原署「褒信郡王璆」。】

李林甫

中書壁畫山水八載忝司存。【見《全唐詩》卷一一八孫逖《奉和李右相中書壁畫山水》注引。】

康珽【一作「琎」】珽﹐天寶間人。歷任殿中侍禦史﹑監察禦史﹑大理少卿。詩一首。【﹝《全唐詩》無康珽詩﹐傳據《禦史臺精舍題名考》卷二﹞】

送賀祕監歸會稽詩解綬申知足﹐歸元道益眞。離章垂睿作﹐祖帳別羣臣。紫禁辭明主﹐靑溪訪羽人。賞延忠孝著﹐榮耀故鄕春。【見宋孔延之《會稽掇英總集》卷二。】

崔顥

和黃三安仁山莊五首春到郭園靜﹐冰開水木淸。俄聞北山客﹐虛淡遲聲榮。不獨閒爲貴﹐兼將山自名。古人情亦爾﹐君識古人情。結宇因靑嶂﹐開門對綠疇。樹交花兩色﹐溪合水同流。竹徑春來掃﹐蘭樽暝不收。無心亦無事﹐鼓腹醉中遊。車馬東城路﹐尋君至北山。爲從人境出﹐彌覺世情閒。月在淸潭上﹐風歸暗筱間。此時心最得﹐長嘯不能還。耕種春須了﹐幽人晚到家。琴中來遠吹﹐竹裏映殘霞。谷鳥牽垂葉﹐池魚泄【疑】水花。朝畱半樽酒﹐細酌倚山槎。幽客嵒【疑】中坐﹐農人野外居。報來禾近種﹐城去麥堪鋤。夏色歸舟壑﹐春光逐碧虛。君開山海記﹐共我摘園蔬。【日本藏唐抄本《新撰類林抄》卷四。】

李頎

西亭卽事桃李皆開盡﹐芳菲漸覺闌。鳥聲愁暮雨﹐花色寂【疑】春寒。倚石攀藤蔓﹐窺林數竹竿。葛巾常半著﹐何處似當閒。

陳十六東亭餘春伴蝴蝶﹐把酒聽黃鸝。最是淹畱處﹐殘花三兩枝。【同前。以上二首據日本大阪市立美術館編《唐抄本》影印本校。】

送李大貶南陽鴻聲斷續暮天遠﹐柳影蕭疏秋日寒。【《千載佳句》卷上《四時部暮秋》。】

全唐詩續拾卷十三

喬潭潭﹐字徳源﹐梁人。師元徳秀。天寶十三年進士﹐後官陸渾尉。詩四首。【﹝《全唐詩》無喬潭詩。玆據《新唐書》卷一九四《卓行傳》《全唐文》卷三一七﹑卷四五一﹑《登科記考》卷九錄其事迹﹞】

裴將軍劍舞賦附歌洸洸武臣﹐耀雄劍兮淸邊塵。威戎夷兮率土來賓【一作「威遠夷兮率來賓」】﹐焉用輕裙之妓女﹐長袖之才人。【見《文苑英華》卷八二。】

羣玉山賦附歌彼天子兮塵外鑣﹐登靈臺兮意飄飄。吾君得道兮異於是﹐不自求兮自逍遙。【同前書卷二十九。】

秋晴曲江望太一納歸云賦附歌節彼南山兮人所瞻﹐施此雲雨兮濟君欲。信﹝車丸﹞物不﹝��心﹞﹐奚百姓之不足﹖

同前賦附歸云之曲歸云之狀兮不一﹐歸云之趣兮難儔。云不以朝脯而異賞﹐士不以前後而異求。誠在位之如是﹐知夫鴻漸之髙秋。【均見《文苑英華》卷十一。】

李康成

河陽店家女【僅存六句】因緣苟合會【《適園叢書》本及《文獻通考經籍考》皆作「會合」】﹐萬里猶同鄕。運命倘不諧﹐隔壁無津梁。傳語王家子﹐何爲不自量﹖【見宋劉克莊《後村先生大全集》卷一七七《詩話續集》引康成輯《玉臺後集》。】

範液液﹐天寶間人。有口才﹐所向不偶。補詩一首。【﹝《全唐詩》卷七七五有範夜《失題詩》一首﹐當出《南部新書》庚捲﹐列世次爵裏俱無考作者間。「夜」實「液」之誤。﹞】

自詠長吟太息問皇天﹐神通由來也已偏。一名國士皆貧病﹐但是裨兵總有錢。【見唐封演《封氏聞見記》卷十。】

李解解﹐嗣許王瓘子。天寶十四載嗣王位﹐終宗正少卿。詩一首。【﹝《全唐詩》無李解詩﹐玆據《新唐書》卷七十《宗室世系表》﹑卷八一《許王素節傳》錄其事迹。﹞】

鳳凰之歌處分明兮系舒慘﹐一人慶兮萬物感。羽族猶得以效珍﹐微生何久於習坎。【見《文苑英華》卷八四《鳳凰儀賦》附。】

蔣冽

古意昨夜巫山中﹐失卻陽臺女。今朝妝閣裏﹐獨伴楚王語。【見《文苑英華》卷二百五。】

褚朝陽

觀會稽圖良使求圖籍﹐工人巧思饒。全移會稽郡﹐不散浙江潮。夏禹猶卑室﹐秦皇尙斷橋。宛然山水趣﹐誰道故鄕遙。【見孔延之《會稽掇英總集》卷十五。】

崔國輔

秦中感興寄遠上人【存目】

夜度湘江【存目】

渡浙江問舟中人【存目】

齊光乂光乂﹐初姓是。開元十五年任郴州博士。廿二年﹐任祕書省正字﹐上《十九部書語類》。開元末授集賢院修撰﹐賜姓齊。預定《禮記月令》﹐時爲集賢直學士。天寶五載刻《刪定月令表》﹐署爲宣州司馬。十四載爲宣州長史﹐終於祕書少監。詩一首。【﹝《全唐詩》無齊光乂詩﹐傳據《全唐文》卷三五四﹑《元和姓纂四校記》卷六﹑《新唐書藝文志》一﹑《李太白全集》卷二八《趙公西侯新亭頌》。﹞】

送賀祕監歸會稽詩晚歲朝眞隱﹐皇情諒不違。辭家五十載﹐今日復東歸。祖帳臨靑道﹐天章降紫微。顧嗟軒冕者﹐誰與比光輝﹖【見《會稽掇英總集》卷二。】

李遐周

讖句木易若逢山下鬼﹐定知此處喪金環。【見《新編分門古今類事》卷十四引《靑瑣髙議》佚文。】

蔡希寂

句象筵列虛白﹐幽偈淸心胸。【見《吟窗雜錄》卷二六《歷代吟譜》﹐又見吳管《盛唐詩紀》卷三。】

祖詠

句搘頤笑來客﹐頭上有朝簪。【《詩式》卷四。】

楊貴妃

句迎娘歌喉玉穴叫窱﹐蠻兒舞帶金葳蕤。【《斷腸詩集前集》卷六《會魏夫人席上。。。。。。》鄭元佐注引《羣玉雜俎》引《楊妃外傳》引﹐今本《楊妃外傳》無此二句。詩當出依托。】

婁玄穎玄穎﹐天寶時進士。詩一首。【﹝《全唐詩》無婁玄穎詩﹐傳錄《全唐文》卷四○八﹞】

泰階六符賦附歌君臣穆兮純化淸﹐玉衡正兮泰階平。嘉歷數兮無極﹐配乾坤兮永貞。【見《文苑英華》卷九。】

呂令問令問﹐河東人﹐玄宗時任校書郎﹑新丰尉。詩二首。【﹝《全唐詩》無呂令問詩﹐傳據《國秀集》目錄﹑《元和姓纂》卷六。﹞】

掌上蓮峯賦附歌苔至滑兮石無蹤﹐道不可得﹐仙不可逢。儻賜一丸生羽翼﹐願輕舉於三峯。【見《文苑英華》卷二八。】

駕幸天安宮賦附邑老田父歌歲旣稔而時淸﹐我後來兮應天行。東都士庶扶輪送﹐西土諸侯掃地迎。君之徳兮徳無有﹐路旁勞賚皆牛酒。乘輿一至長安城﹐千秋萬歲南山壽。【見前書卷五八。】

陶翰

新安江林【存目】

王昌齡

弔軹道賦附邵平歌道不虛行兮﹐史﹝魚酋﹞沒位﹐吾寧範伯之徒歟﹐感夷齊而多愧。麟鳳遠去﹐龍則死之﹐河水洋洋兮﹐先師莫歸。往者不可諫﹐來者吾誰欺﹖始退身以進道﹐曷揚言而受非﹐彼蕭相國知予乎布衣。【見《文苑英華》卷一三○。】

雲山淸曉蒼深翠淺瀑崢潺﹐豈謂譏秦始愛山。一炬咸陽機冢赤﹐紫霄巍立曉雲間。【見《古今圖書集成山川典》卷一七三。此首當出後人依托。】

四時調玉燭祥光長赫矣﹐佳號得溫其。【見宋葛立方《韻語陽秋》卷三。】

梅詩落落寞寞路不分﹐夢中喚作梨花云。【見《苕溪漁隱叢話前集》卷四﹑《野客叢書》卷六引曾慥《髙齋詩話》﹑龍楡生《東坡樂府箋》卷二《西江月》注引南宋傅藻注引。】

送別河口餞南客﹐進帆淸江水。

送友人之安南還舟望炎海﹐楚葉下秋水。【均見《文鏡祕府論》地捲《十七勢》引王昌齡《詩格》。市河世寧《全唐詩逸》卷上收四句﹐缺題﹐今重錄。】

句【附存】王維詩天子﹐杜甫詩宰相。【見宋葉廷珪《海錄碎事》卷十九引《王昌齡集》。似出後人依托。】

韋斌斌﹐安石子。尙文藝﹐與兄陟齊名。景云初授太子通事舍人。開元十七年遷祕書丞。天寶間歷任國子司業﹑中書舍人﹑禮部侍郎﹑太常少卿。五載﹐坐事貶巴陵太守﹐移臨安太守。十四載﹐爲安史亂軍所得﹐僞授黃門侍郎﹐憂憤而卒。詩一首。【﹝《全唐詩》無韋斌詩﹐玆據《舊唐書》卷九二本傳錄其事迹﹞】

送賀祕監歸會稽詩抗情遺黻冕﹐髙步出氛埃。橫海鴻飛遠﹐登仙鶴語催。希微余第宅﹐怳惚視嬰孩。桃實三千歲﹐何當獻壽來﹖【見孔延之《會稽掇英總集》卷二。】

韋述

送賀祕監歸會稽詩二疏方告老﹐四皓盡歸山。藹藹都門別﹐仍看衣錦還。霓裳標逸气﹐丹竈理童顏。一遇眞仙侶﹐羣心難可攀。【見孔延之《會稽掇英總集》卷二。】

哥舒翰翰﹐突騎施哥舒部之裔﹐世居安西。初爲安西節度使王忠嗣衙將﹐擢爲大斗軍副使。拒吐蕃有功﹐遷隴右節度副使﹐後代忠嗣知節度事。天寶末﹐加河西節度使﹐封西平郡王。祿山亂﹐率軍守潼關﹐兵敗被執﹐遂降﹐後被殺。詩一首。【﹝《全唐詩》無哥舒翰詩﹐事迹錄《舊唐書》卷一○四本傳﹞】

破陣樂西戎最沐恩深﹐犬羊違背生心。神將驅兵出塞﹐橫行海畔生擒。石堡巖髙萬丈﹐雕窠霞外千尋。一喝盡屬唐國﹐將知應合天心。【見伯三六一九卷。轉錄自任半塘先生《唐聲詩》下編第十附錄。】

題鳳凰山彩鳳雙飛翼﹐宛然半巖間。【《記纂淵海》卷二十五。】

羅公遠羅公遠﹐鄂州人。靑城山道士。開元中﹐玄宗召其入禁中﹐頗寵幸之。去後不知所之。天寶末玄宗幸蜀時復遇之。詩十二首。【﹝《全唐詩》無羅公遠詩﹐傳據《太平廣記》卷二十二﹞】

白金小還丹歌法藥變化﹐無非水精。六芝潤色﹐黃芽自生。陽光不起﹐陰流無聲。道方祕易﹐學者難成。旣養黃男﹐先禁家鬼。盡死扶金﹐餘生制水。世人能明﹐並窮斯理。親奉聖言﹐事難自揣。籠虛其底﹐免被炎馳。知白守黑﹐淸黃一支。能忌陰穢﹐不逾百時。延生大道﹐易解難知。黃子淳淑﹐自娶玄妃。金成力厚﹐藥就身肥。土宅三分﹐火房二儀。至徳消陰﹐純陽幽微。一味白金﹐固人衰朽。雜性難防﹐同心易守。服食千粒﹐百日無咎。萬痾漸除﹐天地同壽。言依口訣﹐親貴手傳。七日自伏﹐萬刻牢堅。千煉萬煮﹐托在五賢。好蘊金器﹐不絕玄關。赭塗四壁﹐丹守圓扉。一居火匱﹐二處灰池。五蟾可保﹐三烏無疑。道情未速﹐益日加奇。一黃二白﹐三銖兩作。養至滿蟾﹐生其髙鶴。事忌他非﹐道身自樂。傳受非人﹐天殃地虐。芽屬黃男﹐藥屬玄女。外助無非﹐玉芝淸醑。俗士多聞﹐道君少語。用物參差﹐虛受辛苦。銅鐵壞形﹐丹灰損力。欲驗其神﹐須存本色。一陰一陽﹐事易候則。異族同羣﹐自種荊棘。殺靑龍﹐須白虎﹐自然感化無風雨。雪花飛﹐雪花飛﹐魂歸魄亦歸。聚散旣由壬癸水﹐玉神華蓋體無爲。湧泉水﹐湧泉水﹐春夏秋冬深無底。要行天下時﹐厚暖自然制。【見《正統道藏》本元陽子輯《還丹歌訣》卷上。此書爲北宋前之著。】

大還丹口訣世人不知丹有神﹐試喫狼毒必害人。將知世上有善惡﹐何不將身近善鄰。女媧煉得五常气﹐變化成形補天地。三十六算世間知﹐七十二石列具位。天得一而能長﹐地得一而方久。金得火而轉精﹐木成炭而不朽。故知惟煉惟精﹐大還如何不有﹖凝我神﹐定我心﹐志精可以成黃金。河車本向鉛中取﹐﹝女宅﹞女還須汞裏尋。傍思之物謾周彰﹐太一出水入公量。淮南調鼎彭祖嘗﹐得道同歸不死鄕。固濟精研須緘密﹐一文一武莫疏失。釜下惟鋪淥海鹽﹐鑪中少用槫桑日。紫煙碧焰噴人香﹐赫奕魚鱗透日光。須同魏伯雲中去﹐莫學姮娥月裏藏。酆都落名天府記﹐地下陰官大怖畏。兵刃水火不能忤﹐何但虫蛇兼虎兕。亭亭金骨皆堅牢﹐鬱鬱綠身徧綠毛。曾觀東海幾回變﹐數度曾偸王母桃。乘龍駕鶴傾城市﹐驅策雷公使神鬼。七日應歸緱氏山﹐千年少別遼東水。道是易﹐亦大難﹐靑龍白虎自相盤。陰車濕﹐陽車幹﹐夫妻相對卦中安。四方未住沾顏色﹐五个王侯盡罷官。【《正統道藏》本後蜀佚名著《大還丹照鑑》。】

張司馬張司馬﹐名不詳﹐乾元中任劍州司馬。著有《玄晉蘇元明太淸石壁記》三卷。詩二首。【﹝傳據《新唐書藝文志》。﹞】

還丹口訣九九之中幹體開﹐華池金液自徘徊。陰陽鼎上先光彩﹐鉛花鑪裏考三才。卽知造化由人手﹐術正藥眞神自來。到此修時應出世﹐四時不用苦相催。【五代後蜀人著《大還丹照鑑》。】

歌其色光輝耀日月﹐無窮攺變不思議。但住鉛砂成寶後﹐歇頭一任丙丁吹。【同前。】

崔玄眞崔玄眞﹐號岷山子。天寶間隱居岷山。著有《靈沙受气用藥訣》一卷﹑《雲母論》二卷﹐今皆逸。存詩一首。【﹝《全唐詩》無崔玄眞詩﹐傳據《新唐書藝文志》﹐惟「玄」作「元」。﹞】

大還丹口訣岷山寶室九仙居﹐日月縈回洞底虛。爲有眞人常鎭此﹐玉畱盤結气長舒。曾遊海嶠昆丘客﹐遠控龍駢亦探賾。煉得精華九轉成﹐中有白銀相韞積。月中玉兔坎中陽﹐外柔形容內有剛。二象雄雌同一體﹐還如金向水中藏。金水相合是魂魄﹐三才變異誠難測。倏然龍虎兩交並﹐化得龍兒在杳冥。狀似凝酥黃芽雪﹐亦如玄圃玉華結。本非世上起機心﹐元是眞人畱祕訣。畱祕訣﹐不參差﹐晃山石室有丹砂。至道之人依此法﹐飛取靑龍作一家。季魂周天成气質﹐重與水銀相固密。似子還婚小女兒﹐蘇張下說情難失。相傳此物是黃芽﹐重重金鼎貯金華﹐制成雄黃偃藥砂。六一緘封須祕密﹐莫教神室有纖瑕。火候初從一陽起﹐乾坤兩卦成終始。文經武緯啟靈機﹐一法先王傳祕旨。蟾蜍天上盡還生﹐丹鼎開時見道情。每度恢奇別起象﹐璘﹝王扁﹞紅紫狀難名。卻取金合雄作匱﹐世光流盡赤龍飛。燒金學道岷山子﹐親得眞人受玄旨。玄旨惟論汞與鉛﹐修得黃芽身不死。煉丹煉志兼煉神﹐不營名利顯淸芬。逃名遠去塵埃外﹐棲托空閒契上眞。莫學人寰囂薄士﹐役役終身愛名利。𨿽然有意慕椿年﹐未免將身在朝市。【後蜀無名氏著《大還丹照鑑》。】

許遠許遠﹐杭州鹽官人。初任磧西支度判官﹐繼任劍南從事﹐因得罪章仇兼瓊﹐貶爲髙要尉。安祿山叛後﹐受薦任睢陽太守﹐與張巡拒守經年﹐城破後被俘遇害。詩一首。【﹝《全唐詩》無許遠詩﹐傳據兩《唐書》本傳。﹞】

題泗水亭春風落東林﹐綠葉翳重陰。流鶯坐花塢﹐宛轉來淸音。和光沛天地﹐樂意同人心。捲簾出庭戶﹐獨立蒼苔深。【《海昌勝迹志》卷二。此首承陶敏先生錄示。】

張﹝土自﹞

同房侍禦竹園新亭與邢大判官同遊隱隱春城東﹐朦朧陳近深。君子顧榛莽﹐興言傷古今。決河道新流﹐疏徑蹤舊林。開亭俯川陸﹐時景宜招尋。肅穆逢使軒﹐寅猶事登臨。忝遊芝蘭下﹐還對桃李陰。峯遠白波來﹐气喧黃鳥吟。因睹歌頌作﹐始知經濟心。灌【疑】壇【疑】縣【小川環樹疑此字涉下文而衍】有遺風﹐單父多鳴琴。誰得久州縣﹐蒼生懷徳音。【日本藏唐抄本《新撰類林抄》卷四。】

渾惟明渾惟明﹐天寶間人﹐事永王李璘。至徳初﹐李璘兵敗時﹐奔江寧。詩二首。【﹝《全唐詩》無渾惟明詩﹐傳據《舊唐書》卷一○七《玄宗諸子傳》。﹞】

謁聖容法雨震天雷﹐祁山一半頹。鱗鱗碧玉色﹐寂寂現如來。縲髻從煙合﹐圓光滿月開。從玆一頂謁﹐永劫去塵埃。

吐蕃黨舍人臨刑生死誰能免﹐嗟君最可憐。幼男猶在抱﹐老母未終年。爲復冥徒任﹐爲當命合然。設將泉下事﹐時向夢中傳。【均見伯三六一九卷﹐原署「渾維明」。】

史昂史昂﹐渾惟明同時人。詩三首。【﹝《全唐詩》無史昂詩﹞】

述懷昔在﹝�水﹞【疑應作「灤」】河外﹐徵馬倦風塵。今來洛陽道﹐人事復艱辛。有策懷明主﹐無媒托近臣。君門不可見﹐歸去淥山春。

野外遙占渾將軍山頭一隊欲陵【當作「淩」】云﹐白馬紅旗纓【此處衍一字】出眾羣。諸人气色不如此﹐祇應者个是將軍。【見伯三六一九卷﹑伯三八八五卷。】

張懷瓘懷瓘﹐海陵人。任鄂州司馬﹐開元中任翰林院供奉。工書﹐以書法評論名世。開元十二年作《書斷》﹐天寶十三載作《書估》﹐乾元元年作《書議》﹐三年作《二王書議》。另撰《玉堂禁經》《評書藥石論》等。詩二首。【﹝《全唐詩》無張懷瓘詩﹐傳據竇蒙《述書賦注》及《全唐文》卷四三二﹑上海書畫出版社《歷代書法論文選》所收各文考定。﹞】

書訣剡紙易墨﹐心圓管直。漿深色濃﹐萬毫齊力。先臨告誓﹐次寫《黃庭》。骨丰肉潤﹐入妙通靈。努如直槊﹐勒若橫釘。虛專妥帖﹐毆崢嶸。開張鳳翼﹐聳擢芝英。粗不爲重﹐細不爲輕。纖微向背﹐毫髮死生。工之未盡﹐已擅時名。

詩向展右背﹐長伸左足。峻角一支﹐潛虛半腹。已放則畱﹐無垂不縮。分若抵背﹐合若並目。似側映斜﹐似斜附曲。覃精一字﹐工歸自得。盈虛統視聯行﹐妙在相承起伏。【均見宋朱長文《墨池編》卷二引張懷瓘《玉堂禁經》。】

史思明思明﹐本名窣幹﹐寧夷州突厥雜種胡人。天寶初﹐以軍功至將軍知平盧軍事﹐遷北平太守。十一載﹐除平盧兵馬使。安祿山反﹐代賈循爲範陽畱後。乾元二年﹐殺安慶緒﹐僭稱大聖燕王。上元二年﹐爲子朝義縊殺。詩二首。【﹝《全唐詩》卷八六九收思明詩一首﹐缺傳﹐今據《舊唐書》卷二○○本傳補傳。﹞】

石橊詩三月四月紅花裏﹐五月六月瓶子裏。作刀割破黃胞衣﹐六七千个赤男女。【見唐姚汝能《安祿山事迹》卷下。】

以櫻桃賜子朝義及周贄【題擬】櫻桃一籠子﹐半赤一半黃【《太平廣記》卷四九五引《芝田錄》此句作「半已赤﹐半已黃」。】一半與懷王﹐一半與周贄。【同前。】

王維

長生艸老根那復占春晴﹐能住虛根自發生。【見《剡錄》卷十。疑僞。】

本淨本淨﹐俗姓張﹐絳州人。幼入曹溪﹐後住司空山無相寺。天寶三年﹐玄宗遣中使入山禮問﹐召赴京﹐與兩街名僧共論佛理。上元三年卒﹐年九十五。詩七首。【﹝《全唐詩》無本淨詩﹞】

四大無主偈四大無主心【從《景徳傳燈錄》攺】復如水﹐遇曲逢直無彼此。淨穢兩處不生心﹐壅決何曾有二意。境觸【《景徳傳燈錄》作「觸境」】但似水無心﹐在世縱橫有何事。

見聞覺知偈見聞覺知無障礙﹐聲香味觸常三昧。如鳥空中只沒【《景徳傳燈錄》作「麼」】飛﹐無取無捨無憎愛。若會應處本無心﹐方【《景徳傳燈錄》作「始」】得名爲觀自在。

無修偈見道方修道﹐不見復何修。道性如虛空﹐虛空何處【《景徳傳燈錄》作「所」】修。徧觀修道者﹐撥火覓浮漚。但看弄傀儡﹐綫斷一時休。

背道逐教偈道體本無修﹐不修自合道。若起修道心﹐此人未【《景徳傳燈錄》作「不」】會道。棄卻一眞性﹐卻入鬧浩浩。忽逢修道人﹐第一莫向道。

眞妄偈窮【《景徳傳燈錄》作「推」】眞眞無相﹐窮妄妄無形。返觀推窮心﹐知心亦假名。會道旣【《景徳傳燈錄》作「亦」】如此﹐到頭亦只寧。

善惡二根不實偈善旣從心生﹐惡豈離心有。善惡是外緣﹐於心實不有。捨惡送何處﹐取善令誰守﹖傷嗟二見人﹐攀緣兩頭走。忽悟無生本【《景徳傳燈錄》作「若悟本無心」】﹐始會【《景徳傳燈錄》作「悔」】從前咎。

來往如夢偈亦知【《景徳傳燈錄》作「視生」】如在夢﹐睡【《景徳傳燈錄》作「夢」】裏實是鬧。忽覺萬事休﹐還同睡時覺【《景徳傳燈錄》作「悟」。】智者會悟夢﹐迷人信夢鬧。會夢無【《景徳傳燈錄》作「如」】兩般﹐一悟無別悟。富貴與貧賤﹐更亦無別道【《景徳傳燈錄》作「更無分別路」。《祖堂集》卷三﹑《景徳傳燈錄》卷五﹑《五燈會元》卷二。】

全唐詩續拾卷十四

盧象

紫陽眞人歌並序先生紫陽眞人﹐�耳河目﹐神气有異。年八十六而道心益固﹐時人方之赤松子。去年寢疾累日﹐冥然如夢﹐長男曾子求於神鬼﹐長請於天﹐竊司命之籍﹐與鬼神相競而角抵焉。而告眞人﹐乃泠然而歸。於是表請辭官﹐乞以父子入道﹐俱還故鄕﹐仍以山陰舊宅爲觀焉。皇帝嘉尙其事﹐尋而見許﹐擇日度之﹐與男田。時公卿大夫觀者如堵﹐皆曰賢才也。正月五日﹐上令周公﹑邵公﹐洎百寮餞別靑門之內。玄鶴摩於紫霄﹐吹笙擊鼓﹐盡是仙樂﹐聞者莫不增嘆﹐輕軒冕焉。余與眞人相知﹐不以年﹐不以位﹐俱承太公之後﹐見賞王粲之詞。悠悠此別﹐不覺流涕﹐輒贈古歌辭一首﹐庶爲眞人傳用之耳。君不見先生耳鼻有仙骨﹐自號狂生中有物。金華侍講三十年﹐兒戲公卿與簪笏。靑門抗行謝客兒﹐健筆連羈王獻之。長安素絹書欲徧﹐主人愛惜常保持。每嘆二疏不足道﹐復言四皓常枯槁。去年寢疾彌數旬﹐神鬼盈庭謀一老。長男泣血求司命﹐少女顰頻眉誦《靈寶》。還如簡子復歸來﹐更與洪崖同壽考。上書北闕言授籙﹐稅駕東州願修道。初聞行路猶未信﹐果達吾君謂之好。山陰舊宅作仙壇﹐湖上閒田種芝艸。鏡湖之水含杳冥﹐會稽仙洞多精靈。須乘赤鯉遊滄海﹐當以羣鵝寫道經。皇恩贈詩四十字﹐明主賜金三十鎰。供帳傾朝一送歸﹐雙童駟馬從玆出。回看紫綬若輕塵﹐遠別靑門嗟故人。鴛鷺差池攀羽蓋﹐虹霓夭矯翊車輪。田田列侍浮丘伯﹐曾子榮過朱買臣。余髙若是有先覺﹐滅迹歸根從大朴。千載悠悠等令威﹐十洲漫漫思方朔。歸去來﹐靑牛頓足少遲回。忽然雲霧不相見﹐惟有飄飄香气來。【見宋孔延之編《會稽掇英總集》卷二。】

寄雲門亮師玄度常稱支道林﹐南山隱處白雲深。一去人間長不見﹐千峯萬壑樹森森。【同前書卷七。】

玄宗皇帝李隆基

詩送玄靜先生赴金壇【題擬】紫府煙霞士﹐玄宗道徳師。心將萬籟合﹐志與九仙期。絕俗遺塵境﹐同人喜濟時。訪經遊玉洞﹐敷教入瑤墀。茅嶺追余迹﹐金壇赴遠思。陰宮春舊記﹐陽觀飭新祠。緬想埋雙璧﹐長懷采五芝。眞靈若可遇﹐鸞鶴佇來玆。【詳後。此首又見《嘉定鎭江志》卷二十。】

詩送玄靜先生暫還廣陵並序玄靜先生稟和淸眞﹐樂道虛極。頃來城闕﹐善利同人﹐緬思林泉﹐洗心外俗。予嘉焉重焉﹐式遂其意﹐言念於邁﹐賦詩寵行。楊許開眞籙﹐夫君密契傳。九星連紫蓋﹐雙景合丹田﹐玉簡龜臺職﹐金壇洞府仙。猶期禦風便﹐朝夕候泠然。

詩送玄靜先生歸廣陵並序煉師气遠江山﹐神淸虛白﹐道髙八景而學兼九流。每發揮玄宗﹐啟迪仙籙﹐延我以玉皇之祚﹐保我以金丹之期。敬焉重焉﹐深惜仳別﹐因賦詩以餞行雲耳。【﹝此下錄詩。詳後﹞】尊師以道樞弘濟﹐以眞宗啟迪﹐來致玄妙﹐去還雲山﹐詩以見懷﹐用彰惜別也。默受王倪道﹐逾深尹喜師。欣同八景會﹐更葉九丹時。鸞鶴遙煙境﹐江山渺別思。當遷洞府日﹐畱念上京期。【以上三首並見《正統道藏》本元劉大彬撰《茅山誌》卷二。】

送道士薛季昌還山補序煉師初解簪裾﹐棲心衡嶽。及登道籙﹐慨然來玆﹐願歸舊居。以守虛白。不違雅志﹐且重精修﹐尙遇靈藥﹐尙望時來城闕也。乃賦詩一首寵行雲。

批答安祿山賀雪兼賜口號【題擬】臘月忻三白日﹐嘉平安四鄰。預知天下稔﹐先爲物華春。【見上海古籍出版社排印本《安祿山事迹》卷上。】

趙昂昂﹐馮翊合陽人。至徳中自大常博士充祠部員外郎﹐又曾任司封郎中﹐卒於駕部員外郎。詩一首。【﹝《全唐詩》無趙昂詩﹐玆據《元和姓纂》卷七﹑《郎官石柱題名考》卷五擬傳﹞】

攻玉賦附卞生追怨之歌昔之玉在石﹐石在山﹐山有玉兮隱其間。今則石爲錯﹐玉爲環﹐環亦獻兮君解顏。遂與生芻爲比﹐與郤桂同攀。豈辛勤於道路﹐徒抱泣於荊蠻。【見《文苑英華》卷一一五。】

李白

江夏送倩公歸漢東並序昔謝安四十﹐臥白雲於東山﹔桓公累徵﹐爲蒼生而一起。常與支公遊賞﹐貴而不移。大人君子﹐神冥契合﹐正可乃爾。僕與倩公一面﹐不忝古人﹐言歸漢東﹐使我心痗。夫漢東之國﹐聖人所出﹐神農之後﹐季良爲大賢。爾來寂寂﹐無一物可紀。有唐中興﹐始生紫陽先生。先生六十而隱化﹐若繼迹而起者﹐惟倩公焉。蓄壯志而未就﹐期老成於他日。且能傾產重諾﹐好賢攻文﹐卽惠休上人與江﹑鮑往復﹐各一時也。僕平生述作﹐罄其艸而授之。思親遂行﹐流涕惜別。今聖朝已捨季布﹐當徵賈生﹐開顏洗目﹐一見白日﹐冀相視而笑於新松之山耶﹖作小詩絕句﹐以寫別意。彼美漢東國﹐川藏明月輝。寧知喪亂後﹐更有一珠歸。【錄自影宋蜀刻《李太白文集》卷二十七。】

別匡山曉峯如畫碧參差【碑作「參差碧」】﹐藤影風搖拂檻垂。野徑來多將犬伴﹐人間歸晚帶【碑作「待」】樵隨。看云客倚啼猿樹﹐洗﹝金本﹞僧臨失鶴【一作「鷺」﹐或作「鶩」】池。莫怪無心戀淸境﹐已將書劍許明時。【見光緒《重修江油縣誌》卷二十四。】

太華觀厄磴層層上太華﹐白雲深處有人家。道童對月閒吹笛﹐仙子乘雲遠駕車。怪石堆山如坐虎﹐老藤纏樹似騰蛇。曾聞玉井金河在﹐會見蓬萊十丈花。【同前。】

觀佽飛斬蛟龍圖贊佽飛斬長蛟﹐遺圖畫中見。登舟旣虎嘯﹐激水方龍戰。驚波動連山﹐拔劍曳雷電。鱗摧白刃下﹐血染滄江變。感此壯古人﹐千秋【一作「載」】若對面。【見《李太白文集》卷二十八。】

地藏菩薩贊本心若虛空﹐淸淨無一物。焚蕩淫怒癡﹐圓寂了見佛。五彩圖聖像﹐悟眞非妄傳。掃雪萬病盡﹐爽然淸涼天。贊此功徳海﹐永爲曠代宣。【同前。】

獨坐敬亭山【其二】合沓牽數峯﹐奔來鎭平楚。中間最髙頂﹐髣﹝上髟下弗﹞接天語。【見《宛陵郡誌備要》。又見嘉慶廾年刊洪亮吉纂《寧國府誌》卷二四。】

秀華亭遙望九華峯﹐誠然是九華。蒼顏耐風雪﹐奇態燦雲霞。曜日凝成錦﹐淩霄增壁崖。何當餘蔭照﹐天造洞仙家。【見《靑陽縣誌藝文志》及《九華山誌》卷八。】

煉丹井聞說神仙晉葛洪﹐煉丹曾此占雲峯。庭前廢井今猶在﹐不見長松見短松。【見《宛陵郡誌備要》卷一。又見嘉慶《寧國府誌》卷二四。】

宿無相寺頭陀懸萬仞﹐遠眺望華峯。聊借金沙水﹐洗開九芙蓉。煙嵐隨徧覽﹐踏屐走雙龍。明日登髙去﹐山僧孰與從﹖禪牀今暫歇﹐枕月臥靑松。更盡聞呼鳥﹐恍來報曉鐘。【詳後。以上四首﹐皆轉錄自常秀峯等著《李白在安徽》。】

詠方廣詩聖寺閒棲睡眼醒﹐此時何處最幽淸﹖滿窗明月天風靜﹐玉磬時聞一兩聲。【見宋陳田夫《南嶽總勝集》卷中。】

上淸寶鼎詩二首【附存】朝披夢澤云【甲﹑乙﹑戊本作「云夢澤」】﹐笠釣靑茫茫。尋絲【甲作「流」﹑乙作「綠」】得雙鯉﹐中有三【乙作「二」】元章。篆字若丹蛇﹐逸【乙作「遶」】勢如飛翔。歸來問天老【甲﹑戊作「姥」】﹐奧【甲﹑戊作「妙」】義不可量。金刀【甲作「刃」】割靑素【甲作「紫」】﹐靈文爛煌煌。咽【甲﹑戊作「燕」】服十二環【戊作「鐶」】﹐奄【甲﹑戊作「想」】見仙人房。暮跨【丙作「騎」】紫鱗【丙作「麟」】去﹐海气侵肌涼。龍子善【戊作「喜」】變化﹐化作梅花妝。贈【甲﹑戊作「遺」】我累累【乙作「疊疊」】珠﹐靡靡【甲作「非」】明月光。勸我穿絳【乙作「絡」】縷【甲﹑戊作「樓」】﹐系作裙【戊﹑丁作「裾」】間襠【甲作「當」戊作「璫」】。挹【甲﹑戊作「揖」】子【甲作「予」﹑丁﹑戊作「余」】以攜【甲作「疾」﹑乙作「詞」﹑丁﹑戊作「辭」】去﹐談笑聞遺【甲﹑乙﹑戊作「余」】香。人生燭上花﹐光【乙作「火」】滅巧妍盡。春風繞樹頭﹐日與化【戊作「花」】工【丁作「花工」】進。只【戊作「惟」】知雨露貪﹐不聞【丁﹑戊作「念」】零落盡【甲無以上二句】。我昔【乙﹑戊作「昔我」】飛骨時﹐慘見當塗墳。靑松靄朝【丁﹑戊作「明」】霞﹐縹緲山【戊作「上」】下村。旣死明月魄﹐無復【丁﹑戊作「彼」】玻璃【乙﹑戊作「﹝王黎﹞」】魂。念此一脫灑【戊作「酒」】﹐長嘯祭【甲﹑乙﹑戊作「登」】昆侖。醉著鸞皇【甲﹑丁﹑戊作「鳳」】衣﹐星斗俯可捫。【見瞿蛻園﹑朱金城《李白集校注》卷三十《詩文補遺》錄蘇軾書李白詩墨迹。出校各本﹐甲本爲趙令畤《侯鯖錄》卷二﹐乙本指《增修詩話總龜》卷十一引《王直方詩話》﹐丙本指《全唐詩》卷一八五引《王直方詩話》﹐丁本指《李白詩校注》據《唐宋詩醇》所錄校語﹐戊本指《津逮祕書》本《東坡題跋》卷二。】

句眼前有景道不得﹐崔顥題詩在上頭。【見《苕溪漁隱叢話前集》卷五引李畋《該聞錄》《後村詩話前集》卷一。】

王嚴光嚴光﹐自稱釣鰲客。安史亂後任棣州司戶。詩二句。【﹝《全唐詩》無王嚴光詩﹞】

詩郡將𨿽乘馬﹐羣官總是驢。【見唐封演《封氏聞見記》卷十。】

王志安志安﹐官補闕﹐嘗遊恆﹑趙。詩一首。【﹝《全唐詩》無王志安詩﹞】

刺當塗者末劫蘭香科下人﹐衣冠禮樂與君臣。如來若向閻浮出﹐莫現從來丈六身。【同前。】

神迥神迥﹐裏籍不詳。幼出家﹐節髙行峭。住越州大禹寺。寶應間慕稱心寺大義禪師﹐同習三觀於天臺宗。辭筆弘贍﹐華藻紛紜﹐所撰《朗師眞影贊》《法華經文句序》冠絕於時。【﹝詳附按﹞】

懷歐陽山人嚴秀才鴉鳴東牖曙﹐艸秀南湖春。【《十萬卷樓叢書》本皎然《詩式》卷四。】

寒山

詩梵志死去來﹐魂識【《天聖廣燈錄》作「魄」】見閻老。讀盡百王書﹐未免【《天聖廣燈錄》作「不兌」】受捶拷。一稱南無佛﹐皆以成佛道。【見《續藏經》本五代風穴延沼禪師《風穴語錄》《天聖廣燈錄》卷十五﹑《古尊宿語錄》卷七《風穴禪師語錄》《五燈會元》卷十一引。】井底生紅塵﹐髙峯起波【《五燈會元》作「白」】浪。石女生石兒﹐龜毛寸寸長。若要學菩提﹐但看此牓【《五燈會元》作「模」】樣。【《天聖廣燈錄》卷二十三﹑《五燈會元》卷十五。】

拾得

頌無瞋是持【《五燈會元》作「嗔卽是」】戒﹐心淨是【《五燈會元》作「卽」】出家。我性與汝【《五燈會元》作「你」】合﹐一切法無差。【見吳越釋延壽《宗鏡錄》卷二十四﹑宋普濟《五燈會元》卷二。】東陽海水淸﹐水淸復見底。靈源流法泉﹐斫水刀無痕。我見頑愚士﹐燈心拄須彌。寸樵煮大海﹐足抹大地石﹐蒸沙成飯無﹐磨﹝專瓦﹞將爲鏡。說食終不飽﹐直須著力行。恢恢大丈夫﹐堂堂六尺土。枉死埋冢下﹐可惜孤標物。【同前書卷三十三。此條承陳允吉師告知。】

全唐詩續拾卷十五

蘇寓

喜陸侍禦破石埭艸寇東峯亭賦詩獨坐理戎行﹐安邊策最長。霜臺雷電振﹐云漢翼箕張。決策威千里﹐除妖靜一方。林巒開罨畫﹐泉石韻宮商。戍罷涇川外﹐烽閒句水陽。肅淸淮海後﹐誰不詠時康。【見嘉慶十一年刊洪亮吉纂《涇縣誌》卷三十。】

嚴向向﹐同州朝邑人。乾元中爲鳳翔尹﹐寶應中授太常員外卿。廣徳二年卒﹐年八十五。詩一首。【﹝《全唐詩》無嚴向詩﹐傳錄《舊唐書》卷一九一《嚴善思傳》附傳﹞】

送賀祕監歸會稽詩孤云去住本無機﹐卻指蒼梧下翠微。錫鼎爲傳仙族在﹐泛槎還入海煙歸。客星一夜淩光武﹐華表千年送令威。聞道葛洪丹竈畔﹐至今霜果有金衣。【見《會稽掇英總集》卷二。】

鄭虔

與林元籍郊行舉對【題擬】石壓筍斜出。【虔。】谷陰花後開。【元籍。見《全浙詩話》卷五引《三臺詩話》】

苗晉卿

奉和聖制雨中春望詩雨後山川光正發﹐云端花柳意無窮。

奉和行幸詩接仗風雲動﹐迎軍鳥獸舞。【均見淸趙殿成《王右丞集箋注》卷二十二《魏郡太守河北采訪處置使上黨苗公徳政碑》《吟窗雜錄》卷二六《歷代吟譜》。】

髙適

餞故人祈君辭丹豁【孫疑爲「丹墀」之誤】﹐負仗【孫疑爲「杖」字之誤】歸海隅。離庭自蕭索﹐別心何郁紆。天髙白雲斷﹐野曠靑山孤。欲知腸斷處﹐明月照江湖。

送蕭判官賦得黃花戍君不見黃花曲裏黃﹐戍日蕭蕭帶寒樹。【孫云「以上二句疑有缺字﹐姑作此斷。」】樓上篇【孫云「借作偏」】臨北斗星﹐門前宜【孫云「當作直﹐與上句偏成對文」】至西州路。每到爪時【孫云「爪﹐《集韻》﹕『本又作叉﹐或作蚤﹑騷。』爪時﹐卽早時。」今按﹕「爪時」應爲「瓜」時之誤﹐用《左傳》典。作早時解亦不可通】更卒來﹐祇對黃花���。【孫云「此句末字模糊不淸。」今按﹕此句疑缺末三字】樓中幾度哭明月﹐笛裏何人吹《落梅》﹖多君莫不推才傑【孫云「原作例木﹐傑俗字」】﹐欲奏平戎赴天闕。轅門杯酒別交親﹐去去雲霄羽翼新。知君馬上貂裘暖﹐須念黃花久戍人。【以上三首均錄自孫欽善《髙適集校注》。】

奉贈賀郎詩一首報賀駕郎﹐莫潛藏。障門終不免﹐何用漫思量。淸酒濃如雞﹐臛﹝�屯﹞與白羊。不論空蒜酢﹐兼要好椒姜。姑娣能無語﹐多言有侍娘。不知何日辦﹐急共婦平章。如其意不決﹐請問阿耶娘。【見伯二九七六卷。】

釋玄宗釋玄宗【﹝淸刻本作元宗﹞】﹐俗姓吳氏﹐永嘉人。唐開耀二年生。少時出家於本部永定山寶壽院。得戒後諸方遊學﹐謁江陵朗禪師。復至壽州紫金山畱行禪觀。大歷二年卒﹐年八十六。詩二首。【﹝《全唐詩》無玄宗詩﹐傳據《宋髙僧傳》卷二十﹞】

題石門雙扉啟【《咸淳臨安志》作「起」】巖石﹐塵客過應稀。千古掩不得﹐從教云夜歸。【見淸釋廣賓《西天目祖山誌》卷五。】

題石門洞密竹流泉不居熱﹐洞門深沈風雨歇。洗出淸風快活天﹐醉弄江南謝家月。【見《康熙靑田縣誌》卷十二《藝文》下「七言絕」。以上二首﹐皆承張靖龍同志錄示。】

�釗釗﹐姓不詳﹐大歷間人。詩一首。【﹝《全唐詩》無�釗詩﹞】

沙門崇惠登刀梯歌並序○題擬大唐大歷三年戊申之歲十月二十八日﹐奉敕於章敬寺建道場。時有江東沙門崇惠﹐登刀梯﹐升劍樹﹐涉油炭鑊﹐坐錐劍牀。是日也﹐百官星馳﹐萬人雲集﹐莫不驚魂﹐嘆未曾有。釗稽首翹足而爲歌曰﹕百尺淩空倚劍梯﹐千峯回【疑應作「迥」】拔【一作「枝」】接天霓。鏖鑪霜明鳥道【一作「邊」】齋﹐龍泉金鐶生虹蜺。刀爲樹﹐劍作山﹐應眞飛錫遊其間。一步一登﹐揮手攀毛﹐七星璨爛光斑斑。幹將劍刃兩離披【一作「柀」】﹐碧光焰﹐上人履之不爲崄﹔鏌﹝金耶﹞刀﹐銛鋒銳鍔可吹毛﹐如今蹈之不足勞。白若雪﹐靑如冰﹐龜甲魚鱗幾百層﹐四部睹之﹐戰戰兢兢﹐萬仞峯頭見一僧。賓鐵文﹐靑蛇色﹐蒨﹝上�下竦﹞崢嶸寒岌嶷。不傷不損難可測﹐方是大悲解脫力。自古武臣矜劍術﹐舞之杸【疑爲「投」字】之皆不失。視之膽攝【一作「﹝木聶﹞」】身栗栗﹐誰道揮戈移白日﹖李廣舊傳百戰功﹐何如今日見神通﹖紫衣襜襜飛入空﹐出沒縱橫蹈白刃【一本多「中」字】兮﹐蹈白刃兮光翡翠﹐黯黯精光和能利。【見《大正新修大藏經》第五十二冊釋圓照集《代宗朝贈司空大辧正廣智三藏和上﹝卽不空﹞表制集》卷六。其後尙收《崇惠登刀梯頌》及崇惠《謝賜紫衣並賀表》。】

張諴諴﹐字老萊﹐吳郡人。年十八﹐以通經中第﹐授蘇州長洲尉。後服喪退歸﹐復選授左武衛騎曹參軍。肅宗時授密縣主簿﹐遷碭山縣令。嶺南節度使李勉奏授試大理評事﹐充嶺南觀察推官。未赴而卒﹐時爲大歷三年十一月﹐卒年五十五。【﹝《全唐詩》無張諴詩﹞】

詠懷論成方辯命﹐賦罷卽歸田。【見《白氏長慶集》卷四十一《唐贈尙書工部侍郎吳郡張公神道碑銘》。】

太易

湘夫人祠靈祠古木合﹐波揚大江濆。未作湘南雨﹐知爲何處云。苔痕澀珠履﹐艸色妒羅裙。妙鼓彤雲瑟﹐羈臣不可聞。【見明刻本《唐僧弘秀集》卷八﹑《古今禪藻集》卷四。】慧忠慧忠﹐俗姓王﹐潤州人。嗣智威﹐住金陵牛頭山。大歷四年卒。詩二首。【﹝《全唐詩》無慧忠詩﹞】

答智威偈【題擬】念想由來幻﹐性自無終始。若得此中意﹐長波當自止。虛無是實體﹐人我何所存。妄情不須息﹐卽泛般若船。【見《五燈會元》卷二。】

岑參

感舊賦附歌東海之水化爲田﹐北溟之魚飛上天。城有時而復﹐陵有時而遷﹐理固常矣﹐人亦其然。觀夫陌上豪貴﹐當年髙位﹐歌鐘拂天﹐鞍馬照地﹐積黃金以自滿﹐矜靑雲之坐致﹐髙館招其賓朋﹐重門疊其車騎。及其髙堂傾﹐曲池平﹐雀羅空悲其處所﹐門客肯念其生平﹖已矣夫﹗世路崎嶇﹐孰爲後圖﹖豈無疇日之光榮﹐何今人之棄予。彼乘軒而不卹爾後﹐曾不愛我之羇孤。嘆君門兮何深﹐顧盛時而向隅。攬蕙艸以惆悵﹐步衡門而踟躕。彊學以待﹐知音不無。思達人之惠顧﹐庶有望於亨衢。【見《文苑英華》卷九一。】

江行遇梅花之作江畔梅花白如雪﹐使我思鄕腸欲斷。摘得一枝在手中﹐無人遠向金閨說。願得靑鳥銜此花﹐西飛直送到我家。胡姬正在臨窗下﹐獨織畱黃淺碧紗。此鳥銜花胡姬前﹐胡姬見花知我憐。千說萬說由不得﹐一夜抱花空館眠。【見伯二五五五卷﹐轉錄自《文獻》十三輯廖立《惇煌殘捲岑詩辧》。】

杜甫

寒食夜蘇二宅寒食明堪坐﹐春參夕已垂。好風經柳葉﹐淸風照花枝。客淚聞歌掩﹐歸心畏酒知。佳辰邀賞徧﹐忽忽更何爲﹖【見宋蒲積中《古今歲時雜詠》卷十一。】

閬中行豺狼當路﹐無地遊從。【《雲溪友議》卷上《嚴黃門》。】

石文詩【附存】詩王本在陳芳國﹐九夜捫之麟篆熟﹐聲振扶桑享天福。【見馮贄《云仙雜記》卷一引《文覽》。】

句狨擲寒條馬見驚。【見《增修詩話總龜前集》卷二引《楊文公談苑》。】

皇甫冉

順心上人山池南榮對廬﹝上馮下廾﹞﹐宴坐日於斯。細艸汀洲色﹐輕風楊柳枝。磬聲催暮鳥﹐泉影入春池。則異人間世﹐惟當幽客知。

題陳勝林園閉門不肯偶時人﹐荒竹閒園莫厭貧。臘後春風能幾日﹖家中芳艸自相親。【均見日本藏唐抄本《新撰類林抄》卷四。】

元結

醉歌元子樂矣。【元子。】何樂亦然﹐何樂亦然﹖【和者。】我云我山﹐我林我泉。【元子。】元子樂矣。【元子。】何樂然爾﹐何樂然爾﹖【和者。】我鼻我目﹐我口我耳。【元子。見《唐文粹》卷四三元結《心規》。】

惡圓之士歌寧方爲皁﹐不圓爲卿。寧方爲污辱﹐不圓爲顯榮。【見《唐文粹》卷四三元結《惡圓》。】

桃花【題擬】桃源自有長生路﹐卻是秦皇不得知。【見《全芳備祖前集》卷八「桃花」門。】

於休烈休烈﹐河南人。幼與包融﹑賀朝爲文詞之友。舉進士﹐又應制策登科﹐授祕書省正字。累遷右補闕﹑集賢殿學士﹑比部郎中﹐出爲中部太守。安史亂後赴行在﹐擢給事中﹑太常少卿﹑工部侍郎。代宗立﹐拜右散騎常侍﹑工部尙書﹐封東海郡公。大歷七年卒﹐年八十一。有集十卷。詩一首。【﹝《全唐詩》無於休烈詩﹐傳錄《舊唐書》卷一四九本傳﹞】

送賀祕監歸會稽詩飛名紫府內﹐抗手白雲鄕。道與松喬匹﹐榮辭園綺行。夫君旣鶴駕﹐幼子復霓裳。少別畱宸藻﹐東南歸路光。【見《會稽掇英總集》卷二。】

周存

授衣賦附歌愁霜落兮歲已終﹐秋雁吟兮悲遠空。短褐不完兮憂思充﹐庭蕭蕭兮冷暮風。【見《文苑英華》卷一一三。】

杜寂寂﹐代宗時歷任膳部郎中﹑度支郎中﹑職方郎中。【﹝《全唐詩》無杜寂詩﹐傳據《文苑英華》卷三九○常衮《授杜寂職方郎中制》﹞】

逢鄕友苦吟吟不足﹐爭忍話離羣。【見《吟窗雜錄》卷十三梅堯臣《續金鍼詩格》。】

李華

江州臥疾送李侍禦歌【題擬】江沈沈兮雨淒淒﹐洲渚沒兮玄云低﹐傷別心兮聞鼓鼙。【見《文苑英華》卷七二○李華《江州臥疾送李侍禦序》。】

詠雙澗千峯排碧落﹐雙澗合淸漣。【《記纂淵海》卷九。】

明瓚明瓚﹐嗣普寂。住南嶽。世稱懶瓚和尙﹑懶殘和尙。天寶間爲執役僧。李泌在南嶽﹐嘗與遊。詩三首。【﹝《全唐詩》無明瓚詩。傳據《祖堂集》卷三﹑《宋髙僧傳》卷十九﹑《林間錄》《南嶽總勝集》。《麗廔叢書》影元刻《三教論衡搜神大全》卷六載其事獨詳﹐然近小說﹐今不取。﹞】

題像攜笻小步踏蒼苔﹐遙指靑山云正開。澗水松風聽不絕﹐又教童子抱琴來。

辭名三十年來獨掩關﹐使符那得到靑山﹖休將瑣末人間事﹐換我一生林下閒。【以上二首均見《沅湘耆舊集》卷十。】

樂道歌兀然無事無攺換﹐無事何須論一段。直心無散亂﹐他事不須斷﹐過去已過去﹐未來更【《燈錄》作「猶」】莫【黃庭堅書本作「何用」】算。兀然無事坐【黃作「事」】﹐何曾有人喚﹖向外覓功【黃作「工」】夫﹐總是癡頑漢。糧不畜一粒﹐逢飯但知﹝上埶下食﹞【黃作「知﹝��﹞」《燈錄》同黃﹐注﹕「陟立切」。】世間多少【黃作「事」】人﹐相趁渾不及。我不樂生【黃作「升」】天﹐亦不愛福田。饑來喫飯【黃作「饑來一砵飯」】﹐困來卽臥【黃作「展腳」《燈錄》無「臥」字】眠。愚人笑我﹐智乃知賢【《燈錄》作「焉」﹐黃作「愚人以爲笑﹐智者謂之然」。】不是癡鈍﹐本體如然。【此下黃多「非愚亦非智﹐不是空中去」二句。】要去卽去﹐要住卽住【二「卽」字﹐黃皆作「如是」。】身被【《燈錄》作「披」】一破衲納【從《燈錄》攺】﹐腳著娘生﹝被去皮攺誇﹞。多言復多語﹐由來反相﹝懺去千攺吳﹞【黃作「誤」。】若欲度眾生﹐無過且自度。莫謾求眞佛﹐眞佛不可見。妙性及靈臺﹐何曾受燻勛【從《燈錄》攺】煉【黃作「煉」】心是無事心﹐面是娘生面。劫石可移動【黃作「動搖」】﹐个中難【《燈錄》作「無」】攺變。無事本無事【黃無以上三字】﹐何須讀文字﹖削除人我本﹐冥合个中意。種種勞筋骨﹐不如林間【《燈錄》作「下」】睡兀兀。舉頭見日髙【黃作「出」】﹐乞飯從頭餧【《燈錄》﹑黃作「﹝�聿﹞」】將功用功﹐展轉冥朦。取則【《燈錄》作「卽」】不得﹐不取自通。吾有一言﹐絕慮忘志【從黃書本攺﹐《燈錄》作「亡」】緣。巧說不得﹐只用心傳。更有一語﹐無過直與。細如【黃作「極」】毫【《燈錄》作「豪」】末﹐大本【從《燈錄》攺】無方所﹐本自圓成﹐不勞機杼。世事悠悠﹐不如山丘。靑松蔽日﹐碧澗長流【黃作「常秋。】臥藤蘿下﹐塊石枕頭。山云當幕【《總勝》作「賞慕」】﹐夜月爲鉤【《燈錄》《總勝》《沅湘》二句均在「臥藤」二句前】。不朝天子﹐豈羨王侯。生死【《總勝》二字至乙】無慮﹐更須【《燈錄》等均作「復」】何憂﹖水月無形﹐我常只【《總勝》作「自」】寧。萬法皆爾﹐本自無生【《總勝》作「不死不生」】。兀然無事坐【《總勝》作「个事」】﹐春來艸自靑。【見《祖堂集》卷三﹐以《四部叢刊三編》影宋本《景徳傳燈錄》卷三十﹑《宛委別藏》本《南嶽總勝集》卷下﹑《沅湘耆舊集》卷十引《林間錄》及《王梵志詩輯校》卷六據石刻拓本錄黃庭堅書此詩對校。】

鄭轅

遊枋口並序吾與崔君全素﹑薛生晏同遊枋口山水﹐訪得泉原﹐名之曰「蒙泉」﹔過壁多薜荔﹐品之曰「薜荔壁」﹔有石筍拂云﹐呼爲「石筍髙」。賦三韻以旌其名。

蒙泉丹洞吐細泉﹐宛轉蒼苔裏。凝碧時含光﹐流泄復如此。誰知山下泉﹐來洗幽人耳。

薜荔壁薜荔生空山﹐幽姿媚苔壁。根封石燕泥﹐花似乳竇滴。靈均沒已久﹐榮落誰人惜。

石筍髙竦幹靑山下﹐卓立白雲際。濯似春筠莖﹐奇如夏峯勢。賞者空往來﹐亭亭幾千里。【見乾隆二十四年刊蕭應植纂《濟源縣誌》卷十六。】

崔全素全素﹐鄭轅同時人。詩三首。【﹝《全唐詩》無崔全素詩﹞】

與鄭轅薛晏遊枋口同賦三韻詩【題擬】

蒙泉溪轉聞鳴泉﹐林疏渲蒼蘚。﹝�敕﹞潔來潺湲﹐凝光散淸淺。未知適所從﹐空山漫流衍。

薜荔壁芳姿抱靑巒﹐根蔓殊眾品。水淨隱簾珠﹐雲開露屏錦。瀝瀝巖風來﹐幽香泄淸﹝�稟﹞。

石筍髙石筍生孤標﹐屹立靑冥直。根橫曉浪痕﹐籜捲春云色。稜稜長鈞鋒﹐應使山魅惕。【同前。】

薜晏晏﹐蒲州汾陰人。父江童﹐天寶間爲陳畱太守。晏仕至嶺南推官。詩三首。【﹝《全唐詩》無薛晏詩﹐玆據《新唐書》卷七十三《宰相世系表》三下﹑勞格《郎官石柱題名考》卷六錄其事迹。鄭轅爲大歷九年進士﹐與晏時代正相合。﹞】

與鄭轅崔全素遊枋口同賦三韻詩【題擬】

蒙泉嘖蘇出深竇﹐欣然傍欹壁。淸﹝汶去文攺敕﹞疏林澄﹐光淨寒石白。一勞意渴甚﹐挽翫此水碧。

薜荔壁誰種薜荔花﹖盤根上幽石。玲瓏珠綴曉﹐香靄岑嵐夕。卻誤貪寢人﹐遺衣掛苔壁。

石筍髙峭筍倚溪壖﹐雄標屹霞境。云披看捲籜﹐波靜見垂影。頓翼已棲林﹐殘陽方在頂。【同前。】

應眞應眞﹐住吉州耽源山﹐南陽國師慧忠法嗣。大歷十年﹐忠將寂﹐請造無縫塔﹐帝問塔樣﹐忠謂應眞知之。忠旣葬﹐帝問應眞﹐乃述偈。詩一首。【﹝《全唐詩》無應眞詩﹞】

偈湘之南﹐潭之北﹐中有黃金充一國。無影樹下合同船﹐琉璃殿上無知識。【見《景徳傳燈錄》卷六﹑《五燈會元》卷二﹑《佛祖歷代通載》卷十四﹑《釋氏稽古略》卷三﹑《江西詩徵》卷八七﹑日本《大燈國師語錄》卷下。】

李幼卿

題瑯琊山寺道標道揖二上人東峯禪室時助成此��築斯地佛寺秋山裏﹐僧堂絕頂邊。同依妙樂土﹐別占淨居天。轉壁千林合﹐歸房一徑穿。豁心羣壑盡﹐駭目半空懸。錫杖棲雲濕﹐繩牀掛月圓。經行躡霞雨﹐跬步隔嵐煙。地勝情非系﹐言忘意可傳。憑虛堪諭道﹐封境自安禪。每貯歸休巓﹐多慚愛深偏。助君成此地﹐一到一畱連。【安徽人民出版社出版《瑯琊山石刻選》載拓片。此詩承周勛初先生錄示。】

無住無住﹐俗姓李﹐鳳翔郿縣人。開元中從軍朔方。天寶中於太原出家。具戒後﹐巡禮諸方。乾元二年﹐至成都淨泉寺。傳禪法於蜀中。大歷九年卒﹐年六十一。

偈婦是沒耳伽﹐男女蘭單杻。爾是沒價奴﹐至老不得走。【《歷代法寶記》。】

茶偈幽谷生靈艸﹐堪爲入道媒。樵人采其葉﹐美味入流杯。靜虛澄虛識﹐明心照會臺。不勞人气力﹐直聳法門開。【同前。】全唐詩續拾卷十六

趙遷遷﹐大歷間爲左領軍衛兵參軍﹑翰林待詔﹐不空俗弟子。撰《不空行狀》。詩二首。【﹝《全唐詩》無趙遷詩﹞】

故功徳使涼國公李將軍挽歌詞二首業盛唐堯際﹐功成文子軍。累承三帝寵﹐六比五臣勛。畫角悲寒吹﹐愁笳咽曉云。聖朝忠義骨﹐今日委荒墳。大樹悲風起﹐將軍去不回。撫棺心益痛﹐臨穴淚難裁。曉月繁霜艸﹐幽泉掩夜臺。更聞歌伴哭﹐觸物盡成哀。【見《大正新修大藏經》第五十二冊釋圓照集《代宗朝贈司空大辧正廣智三藏和上﹝卽不空﹞表制集》卷五。】

獨孤及

揚州崔行軍水亭泛舟望月燕集賦詩並序言同者無約束而信﹐心同者未謔浪而樂。聲應情至﹐則不俟外獎﹐況遺言之言﹐造適之笑﹐與杯中物﹑池上月﹑風中弦﹐五者合以貺余﹐觀其可勝旣乎﹗於時眾君子棲公翰林﹐如翔鳥之得茂樹也﹐至是登於仙舟﹐泳彼新流﹐掇芳翫奇﹐以永今日。日不足﹐故用夜漏繼之。羽觴未及數覆﹐銀河橫而金波上﹐樂作神王﹐百憂如失﹐而弦繁管淸﹐悲歡交乎其閒﹐則髙歌爭進。或道舊以泣﹐酒酣意眞﹐樂極感至故也。當斯時﹐視身後之竹書鼎銘﹐猶稊米芻狗也﹐況細故乎﹖二三子醉猶能賦﹐且酌且詠﹐余屬而和之﹐其詩云﹕明月借秋興﹐流光在此池。山公顧我厚﹐酩酊稱未疲。勿謂嘉會易﹐但憂離別隨。飽君醉中徳﹐敢使松心移。【見《四部叢刊初編》影淸趙懷玉刊本《毘陵集》卷十六。】

任公叔公叔﹐大歷十二年進士。詩一首。【﹝《全唐詩》無任公叔詩﹐傳據《登科記考》卷十一﹞】

登姑蘇臺賦附歌中心不必兮子胥何爲﹖懷直道而驟諫﹐遭重昏之見危。將漁父以抗﹐且垂釣於江湄。【見《文苑英華》卷五二《登姑蘇臺賦》附。】

張謂

句家無阿堵物﹐門有寧馨兒。【見宋莊季裕《雞肋編》卷下﹑髙似孫《緯略》卷一。】

崔峒

句石梯靑嶂下﹐茅屋白雲間。【見明刻本《錦繡萬花谷》卷二十五「隱逸」門。】

吳筠

句家住靑山下﹐時向靑山上。【見宋談鑰《嘉泰吳興志》卷四「靑山」條。】垂花臨碧澗﹐淸翠依丹巘。【《全芳備祖後集》卷七《棗》。】

崔載華載華﹐行九﹐曾官法曹﹑錄事﹐貞元間在世﹐與戴叔倫﹑劉長卿﹑權徳輿有過往。詩一句。【﹝《全唐詩》無崔載華詩。傳據《全唐詩》卷一四七﹑卷一五○劉長卿詩﹑卷二七四戴叔倫詩﹑卷三二二權徳輿詩。﹞】

消暑樓詩卷簾對斜橋。【見《嘉泰吳興志》卷十九「霅溪支港」條。】

張繼

望歸舟暮春【《適園叢書》本《後村詩話》作「莫莫」】望歸客﹐依依江上船。潮落猶有信﹐去楫未知旋。【見《後村先生大全集》卷一七七《詩話續集》引李康成《玉臺後集》。】

代書索鏡情親畱故鏡﹐賤子感遺簪。漢月經時掩﹐胡塵與歲深。珠還仍向浦﹐鵲遶會歸林。早晚淸光至﹐窺予白髮親。【影印本《詩淵》第二冊第一五三二頁﹐所缺二字據《詩式》卷四補。】

剡縣法臺寺灌頂壇詩九燈傳像法﹐七夜會龍華。月靜金田廣﹐幡搖銀漢斜。香壇分地位﹐寶印辧根牙。試問因緣者﹐淸溪無數沙。【《剡錄》卷八。】

送客頻年獨對鴛鴦綺﹐計日雙飛鸚鵡洲。【見宋王象之《輿地紀勝》卷六七《鄂州》。】

苗發

酬李端得山中道友書見寄之作【題擬】馬融方直校﹐閱檢復持鉛。素業髙風繼﹐靑春壯思全。論文多在夜﹐宿寺不虛年。自署區中職﹐同荒郭外田。山鄰三徑絕﹐野意八行傳。煮玉矜新法﹐畱符識舊仙。涵苔溪澑淺﹐搖浪竹橋懸。復洞潛棲燕﹐疏楊半翳蟬。詠歌𨿽有和﹐云錦獨成妍。應以馮唐老﹐相譏示此篇。【見江標影宋書棚本《李端詩集》卷三。】

李子卿

垂白之老擊壤歌【題擬】功成作樂兮帝力則那﹐樂正崇徳兮雅頌則多﹐雲門之典兮大呂之歌﹐金石節奏兮絲竹駢羅﹐天地已正兮神人以和﹐兩階舞羽兮三邊止戈﹐擊壤鼓腹兮不識其它。客有獻成功之頌﹐九重深兮其若何﹗【見《文苑英華》卷七四《功成作樂賦》附。】

授衣歌【題擬】天之髙兮無不覆﹐君之大兮無不佑。生人殖物﹐旣庶且富。爾在【原注﹕「疑」】於時﹐爾茅於晝。霜始降兮女工就﹐歲時窮兮寒衣授。【見同書卷一一三《府試授衣賦》附。】

玄覽

投龍洞水澑空沿石﹐云扃不見人。川源世上異﹐日月洞中春。【見《輿地紀勝》卷二《臨安府名勝》。】

王綬王綬﹐約爲大歷間人。詩一首。【﹝《全唐詩》無王綬詩﹞】

題戴徵君幽居髙臥雲煙外﹐幽居靜者心。門庭新種竹﹐桃李舊成林。窗戶泉聲入﹐池塘柳色深。松花多醴酒﹐終日會知音。【日本藏唐抄本《新撰類林抄》卷四。】

李嘉佑

五言登郡北佛龕一首石壁江城後﹐籃輿晚蹔登。古龕千塔佛﹐秋樹一山僧。淸磬和虛籟﹐香泉吐暗藤。願將身灑掃﹐求官復作能。

七言謁倍城縣南香積寺老師一首竹林靑靑山寺幽﹐老僧禪坐對江流。長眉塵襜寂不語﹐能令過客小低頭。黃昏鐘竟香煙起﹐行舟去去心何已。回看石壁蓮花宮﹐紗燈一點蒙籠裏。

七言登北山寺西閣樓馮禪師茶酌贈崔少府一首開士相逢暮飲茶﹐髙樓並坐望三巴。碧嶂不知何劫石﹐淸江流盡幾恆沙。鑪煙處處香慈竹﹐溪雨朝朝潤覺花。道勝自然長法喜﹐應令遷客小潙華。【均見日本藏唐抄本《唐詩卷》。】

錢起

題杜舍人林亭來訪龍樓客﹐時逢酒甕新。花齊云入幕﹐苔徑竹迎人。鵲喜嬌遲日﹐鶯啼惜暮春。不須耽小隱﹐南院在平津。【見元駱天驤《類編長安志》卷九勝遊類樊川範公五居條引﹐據《中國古都研究》收黃永年先生《述﹝類編長安志﹞》一文轉引。】

宿雲門寺山寺宜靜夜﹐禪房開竹扉。支公方晤語﹐孤月復淸暉。一磬響丹壑﹐千燈明翠微。平生厭浮世﹐玆夕更忘歸。【見《會稽掇英總集》卷六。】

芝艸【題擬】豈如玉殿生三秀﹐詎有銅池出五云。陌上堯樽傾北斗﹐樓前舜樂動南燻。【《全芳備祖後集》卷十一《芝艸》。此四句爲「七言律詩散聯」。】

芭蕉【題擬】幸有靑絲用﹐寧將眾艸同。心虛含夕露﹐葉大怯秋風。細響安禪後﹐濃陰坐夏中。由來何所諭﹐持以問支公。【見前書卷十三《芭蕉》。】

送友人入蜀遠路接天末﹐怪君與我違。客程千嶂裏﹐鳥道片雲飛。樹色連靑漢﹐泉聲出翠微。錦城花月下﹐才子定忘歸。【見《全蜀藝文志》卷二十。】

送歸客京口三秋衰葉落﹐潯陽千里暮潮生。【《千載佳句》卷下《別離部行旅》。】

楊員外楊員外﹐名不詳﹐與錢起同時﹐任考功員外郎。詩二句。【﹝詳附按﹞】

贈錢起【題擬】黃卷讀來今已老﹐白頭受屈不曾言。【見《錢考功集》卷八《酬考功楊員外見贈佳句》自注引】

嚴維

遊荊溪銅官之山溪水南﹐周處廟前多夕嵐。看捲雲帆歌白薴﹐勸嘗春酒破黃柑。長林獨往誰能覓﹐幽事相關性所耽。若欲避喧那畏虎﹐尙從地主結松龕。【見嘉慶二年刊寧楷等纂《宜興縣誌》卷十。】

劍詩舞揮秦日月﹐爲整漢山河。【見《吟窗雜錄》卷十四正字王玄《詩中旨格》。】

句觀身岸額離根艸﹐論命江頭不系舟。【見《日本古典文學大系》七三冊藤原公任《和漢朗詠集》卷下《無常》。】

贈王叔雅兄弟【題擬】萬里天連水﹐孤舟弟與兄。【見《古刻叢抄》收唐許志雍撰《唐故江南西道觀察判官監察禦史裏行太原王公墓志銘》引。】

嚴氏嚴氏﹐大歷末閬州人。【﹝《全唐詩》無嚴氏詩﹞】

頌鮮於叔明【題擬】三院四人簪白筆﹐一門三鎭擁朱幡。【見《輿地紀勝》卷一五四《潼川軍》引《潼川舊記》引《鮮於叔明神道碑》載。】

胡運運﹐代宗時擢書判拔萃科。詩一首。【﹝《全唐詩》無胡運詩﹐傳錄《全唐文》卷四五九﹞】

佩賦附歌佩玉﹝上蕊下木﹞兮徳音發﹐中規矩兮聲不歇。馳畋獵兮思敬愼﹐壽考不亡兮長歲月。端法服兮臨魏闕﹐羣後覲兮萬方謁。【見《文苑英華》卷一一一。】

崔生崔生﹐大歷中爲千牛。詩一首。

思紅綃妓詩【題擬】誤到蓬山頂上游﹐明璫玉女動星眸。朱扉半掩深宮月﹐應照璚芝雪艷愁。【見《太平廣記》卷一九四引《傳奇》。】

崔公輔公輔﹐淸河人。行十三。進士及第﹐與杜甫同時﹐曾任評事﹐官至雅州刺史。【﹝《全唐詩》無崔公輔詩。據《新唐書》卷七二《宰相世系表》及《輿地紀勝》錄其事迹。﹞】

同李使君渭遊等慈寺【題擬】淮陽淸靜理﹐永嘉山水心。【見《輿地紀勝》卷一五七《資州》。】

路應路應字從眾﹐京兆三原人。大歷間授溫州刺史﹐築堤橫陽樂成界中﹐二邑得上田﹐除水害。補詩一首。【﹝《全唐詩》卷八八七收路應詩一首﹐無傳。﹞】

遊南雁蕩雁蕩峯髙豈易梯﹐筇鞋極處與天齊。蟾宮隱隱步將到﹐日駕亭亭手可提。織女支機堪索石﹐仙翁花雨不沾泥。詩懷到此淸如許﹐欲向銀河蘸筆題。【見周喟《南雁蕩山誌》卷七《詩外編》引陳玭《嘉靖南雁蕩山誌》。】

朱灣

贈饒州韋之晉別駕天道不可問﹐問天天杳冥。如何正月霜﹐百卉皆凋零。爝火亂白日﹐夜光雜飛螢。賈生賢大夫﹐所以離漢庭。河色本異洛﹐渭流頗殊涇。淸濁共朝宗﹐滔滔曾莫停。巨川用舟楫﹐傅說匡武丁。大船膠潢洿﹐不使濟滄溟。中夜擊唾壺﹐仰頭望天庚。三臺位尙闕﹐羣象徒熒熒。鸞翮時暫鎩﹐龍門晝常扃。心傾下士盡﹐眼顧貧交靑。幽室養虛白﹐香茶陶性靈。應將混榮辱﹐詎肯甘膻腥。至道是吾本﹐浮雲勞我形。手中菩提子﹐身外《蓮花經》。興來步出門﹐長嘯臨江亭。毫端灑垂露﹐賦裏搖文星。大音比﹝口斗﹞鐘﹐大智同挈缾。巳歌利節曲﹐布鼓隨雷霆。陋巷一簟食﹐在原雙鶺鴒。每懷受施恩﹐長記座右銘。食惠飽復飯﹐飲仁醉還醒。綿綿寄生葉﹐泛泛無根萍。萍豈不隨流﹐愛君水淸泠。葉豈不戀本﹐愛君樹芳馨。彷徨竊三省﹐感激終百齡。開合眷已重﹐掃門心匪寧。鉛刀冀效割﹐鈍刃思發鉶。危弦托在玆﹐實願知音聽。【影印本《詩淵》第一冊第四七九至四八○頁。】

韋使君席詠拗籠籌得玆字幸得陪樽俎﹐良籌復在玆。獻酬君有禮﹐賞罰我無私。莫怪斜相向﹐還將正自持。一朝權入手﹐看取令行時。【同前第二冊第一三二○頁。】

陳潤

題潘嶽六城南莊莊是源贊善處原公舊路惟三徑﹐潘嶽新年已二毛。【《千載佳句》卷上《人事部閒居》。】

楊旬楊旬﹐大歷中夔州推司。詩二首。【﹝《全唐詩》無楊旬詩﹞】

呈史君【名巖】夔郡楊椿作狀元﹐爲文司權四十年。推情貸活人無數﹐累積陰功感上天。人道公門不可入﹐我道公門好修行。若使曲直無顚倒﹐腳踏蓮花步步生。【《卍續藏經》本宋佚名《金剛經感應傳》。】

張叔良

寄姜窈窕詩幾上博山靜不焚﹐匡牀愁臥對斜曛。犀梳寶鏡人何處﹖半枕蘭香空綠云。【《瑯環記》卷上引《本傳》。】

姜窈窕姜窈窕﹐大歷間人﹐與張叔良同時。詩一首。【﹝詳附按﹞】

詩數行心事鯉魚傳﹐輕放金鉤繡帳懸。不是嬌慵貪晝臥﹐眾中無處看花箋。【同前卷下引《本傳》。】

張翔張翔﹐字子翼﹐安定人。天寶初自前齋郎調補濟王府參軍﹐歷閿鄕尉﹐屢辟使府﹐累遷殿中侍禦史。大歷十四年卒﹐年五十六。有文集十卷。【﹝《全唐詩》無張翔詩﹐傳據《千唐志齋藏志》九四一頁獨孤良弼撰《大唐故朝議郎行殿中侍禦史賜緋魚袋安定張府君墓志銘並序》﹞】

經羅淵弔屈原讜言忠諫阻春霄﹐放逐南荒澤國遙。五夢楚蘭香易染﹐一魂香水渺難招。風聲落日心逾壯﹐魚腹終天恨未消。卻借微香薦蘋藻﹐海門何處問漁樵﹖【光緒《湘陰縣圖志》卷四。此詩及張翔事迹﹐皆從陶敏先生所告。】

常衮

浮萍賦附歌大江之水東西流﹐別有孤萍朝夕浮。莫言此中長泛泛﹐終當結實觸王舟。【見《文苑英華》卷一四九。】

喬琳

太原進鐵鏡賦附歌金之精兮眾寶所參﹐鏡之明兮羣象所含。淸至瑩兮氛埃不雜﹐明至察兮醜類相慚。【見《文苑英華》卷一○五。】全唐詩續拾卷十七

大歷年浙東聯唱集

松花壇茶宴聯句【元本不注名姓於聯句下】幾歲松花下﹐今來艸色平。

衣冠遊佛剎﹐鼓角望軍城。

亂竹邊溪暗﹐孤云向嶺明。

遶壇煙樹老﹐入殿雨花輕。

山磬人天界﹐風泉遠近聲。

夜禪三世晤﹐朝梵一章淸。

上砌莓苔徧﹐緣窗薜荔生。

焚香忘世慮﹐啜茗長幽情。

聚土何年置﹐修心此地成。

道緣雲起滅﹐人世月虧盈。

蟬噪林當曉﹐虹生澗欲晴。

水流驚歲序﹐塵网悟簪纓。

池上蓮無著﹐籬間槿自榮。

因知性不染﹐更識理常精。

從此應貪味﹐非惟悔近名。

山棲多自愜﹐林臥欲無營。已接追涼處﹐仍陪問法行。

賞心殊未徧﹐惆悵暮鐘鳴。

尋法華寺西溪聯句賈弇

陳允初

呂渭

張叔政【肅代間人﹐《全唐文》卷四三六存《對棄農判》一篇。】

鮑防

周頌【京兆人﹐天寶進士﹐永泰中爲慈溪令﹐官至大理寺司直。﹝據《元和姓纂》卷五﹑《太平廣記》卷三八二﹑《登科記考》卷二七﹞】

�成用【不詳。】

鄭﹝上旣下木﹞

嚴維常願山水遊﹐靈奇賞皆徧。【賈弇。】云端訪潭洞﹐林下徵茂彥。【允初。】枕石愛閒眠﹐尋源樂淸宴。【呂渭。】探幽漸有趣﹐憑險恣流眄。【張叔政。】竹影思掛冠﹐湍聲忘搖扇。【鮑防。】旁登樵子徑﹐卻望金人殿。【周頌。】蘿葉朝架煙﹐松花暮飛霰。【�成用。】蟬聲掩淸管﹐云色緣素練。【鄭﹝上旣下木﹞。】從事暮澄淸﹐看以得方便。【嚴維。】攀崖屢回互﹐絕迹無健羨。【允初。】野客歸路逢﹐山僧入林見。【賈弇。】雲林會獨往﹐世道從交戰。【鮑防。】塔廟年代深﹐雲霞朝夕變。【周頌。】潛流注隈隩﹐觸石乍踐濺。【�成用。】逸興發山林﹐道情忘貴賤。【鄭﹝上旣下木﹞。】臨流日復夕﹐應接空無倦。【嚴維。】

雲門寺小溪茶宴懷院中諸公嚴維

謝良弼【謝良輔之昆仲﹐曾任中書舍人。﹝據顧況《禮部員外郎陶氏集序》﹞】

裴晃【不詳。】

呂渭

鄭﹝上旣下木﹞

陳允初

庾騤【不詳。】

賈肅【不詳。】喜從林下會﹐還憶府中賢。【嚴維。】石門雲路裏﹐花宮玉笥前。【謝良弼。】日移侵岸竹﹐溪引出山泉。【裴晃。】猿飲無人處﹐琴聽淺澑邊。【呂渭。】黃粱誰共飯﹐香茗憶同煎。【鄭﹝上旣下木﹞。】暫與眞僧對﹐遙知靜者便。【允初。】淸言皆亹亹﹐佳句又翩翩。【庾騤。】竟日懷君子﹐沈吟對暮天。【賈肅。】

徵鏡湖故事陳允初

呂渭

嚴維

謝良弼

賈肅

鄭﹝上旣下木﹞

庾騤

裴晃將尋煉練【從《緯略》卷十攺﹐《剡錄》卷六作「煉」】藥井﹐更逐賣樵風。【允初。《剡錄》誤作「凡初」。】刻石秦【《剡錄》作「泰」】山上﹐探書禹穴中。【呂渭。】溪邊尋五老﹐橋上覓雙童。【嚴維。】梅市西陵近﹐蘭亭上道通。【謝良弼。】雷門驚鶴去﹐射的驗年丰。【賈肅。】古寺思王令﹐孤潭憶謝公。【鄭﹝上旣下木﹞。】帆開巖上石﹐劍出浦間銅。【庾騤。】興裏還尋戴﹐東山更向東。【裴晃。《歷代詩話》本《韻語陽秋》卷五引作「裴勉」﹐《類編》本作「裴冕」﹐均誤。影宋本《韻語陽秋》及《剡錄》均作「裴晃」﹐不誤。】

自雲門還泛若耶入鏡湖寄院中諸公謝良弼

呂渭

鄭﹝上旣下木﹞

嚴維

裴晃

陳允初

蕭幼和【不詳。】山中秋賞罷﹐溪上晚歸時。【謝良弼。】出谷秦人望﹐經湖謝客期。【呂渭。】日斜愁路遠﹐風橫畏舟遲。【鄭﹝上旣下木﹞。】章句懷文友﹐途程問楫師。【嚴維。】淺沙遊蚌蛤﹐危石起鸕鶿。【裴晃。】落葉飛孤戍﹐橫塘向古祠。【允初。】行行多興逸﹐無處不相思。【蕭幼和。】

秋日宴嚴長史宅鄭﹝上旣下木﹞

裴晃

嚴維

徐嶷【東海人。﹝《宋髙僧傳》卷十五﹞】

張著【字處晦﹐常山人。鷟孫﹐任剡尉﹐著《翰林盛事》一卷。﹝據《直齋書錄解題》卷五﹞】

範絳【不詳。】

劉全白

沈仲昌

闕名北客來江外﹐秋山到越中。【鄭﹝上旣下木﹞。】故交多此見﹐淸興復能同。【裴晃。】落木秦山近﹐衡門鏡水通。【嚴維。】檐前苔繞砌﹐籬下菊成叢。【徐嶷。】泫泫花承露﹐泠泠葉動風。【鄭﹝上旣下木﹞。】捲簾看彩翠﹐對酒命絲桐。【張著。】戊日辭巢燕﹐商天向浦鴻。【範絳。】騫開通細雨﹐笑語望秋空。【劉全白。】懶竹霜天綠﹐殘花醉裏紅。【仲昌。】客遊驚落葉﹐更使恨風蓬。【闕名。】

嚴氏園林【六言】嚴維

鄭﹝上旣下木﹞

王綱【大歷九年以大理司直充昆山縣令﹐首建縣學。﹝據《玉峯志》卷上《學校》﹑卷中《名宦》﹞】

沈仲昌

賈全【長樂人﹐弇弟。大歷四年進士。歷任咸陽縣令﹑戶部員外郎﹑常州刺史﹑越州刺史﹑浙東觀察使﹐永貞元年卒。﹝據《柳河東集》卷十二《先友記》《陸宣公翰苑集》卷四﹑《郎官石柱題名考》卷十二﹑《會稽掇英總集》卷十八﹑《舊唐書憲宗紀》﹞】

段格【不詳。】

劉題【不詳。】策杖山橫綠野﹐乘舟水入衡門。【嚴維。】客來多從業縣﹐僧去還指煙村。【鄭﹝上旣下木﹞。】春韭靑靑耐剪﹐香粳日日宜飧。【王綱。】自愧薄沾冠冕﹐何如樂在丘園。【�仲昌。】鳥散紛紛花落﹐人行處處苔痕。【賈全。】水池偏多白鷺﹐畦隔半是芳蓀。【段格。】柳徑共知歸郭﹐暮云誰使當軒。【劉題。】

柏梁體狀雲門山物【並序】秦瑀【不詳。】

鮑防

李聿【玄宗時淸漳令﹐遷尙書郎。﹝據《全唐文》卷四三五﹞】

李淸

杜奕

袁邕

呂渭

崔泌【不詳。《新唐書宰相世系表》博陵安平崔氏有刑部員外郎崔泌﹐爲湜弟﹐時代稍早﹐非是。】

陳允初

鄭﹝上旣下木﹞

杜倚【京兆人。淹玄孫﹐左衛將軍。﹝據《元和姓纂》卷六﹞】狀﹐比也﹐與比釋氏有藥艸諭品﹐詩家則六藝之一焉。義取睹物臨事﹐君子早辯不當﹐有似是而非﹐采詩之官可得而補缺矣。無以小言默﹐無以細言棄﹐相尙佳句﹐題於層閣﹐古者稱會必賦﹐其能闕乎。星郎主文﹐賓賦所以中雋也。幡竿映水出蒲檣。【秦瑀。】橊花向陽臨鏡妝。【鮑防。】子規一聲猿斷腸。【李聿。】殘云入戶起鑪香。【李淸。】晴虹夭矯架危梁。【杜奕。】輕蘿縹緲掛霓裳。【袁邕。】月臨影殿玉毫光。【呂渭。】粉帶新篁白簡霜。【崔泌。】玲瓏珠綴魚网張。【�允初。】髙枝反舌巧如簧。【鄭旣木。】風搖寶鐸佩鏘鏘。【秦瑀。】古松擁腫懸如囊。【杜倚。】雨垂珠箔映回廊。【�聿。】薔薇綠刺半緘長。【鮑防。】五粒松英大麥芒。【李淸。】古藤蚴蟉毒龍驤。【杜奕。】深林怪石猛虎藏。【袁邕。】古碑勒字棋局方。【呂渭。】山僧行道鴻鴈行。【崔泌。】亭亭孤筍綠沈鎗。【鄭旣木。】蜂窠倒掛枯蓮房。【允初。】燃燈幽殿星煌煌。【杜倚。】

花巖寺松潭張叔政

嚴維

呂渭

賈弇

周頌

鄭﹝上旣下木﹞

陳允初

�成用山下花巖會﹐松間水積深。【張叔政。】晚荷交亂影﹐疏竹引輕陰。【嚴維。】雲散千巖暮﹐風生萬木吟。【呂渭。】循涯通妙理﹐步勝獲幽尋。【賈弇。】望鳥知無迹﹐看猿欲學心。【周頌。】浮榮指西景﹐微尙寄東岑。【鄭﹝上旣下木﹞。】待月開山合﹐聞鐘出石林。【允初。】波文搖翠壁﹐蟬響續幽琴。【張叔政。】永日陪霜簡﹐通宵聽梵音。【賈弇。】機閒任情性﹐道勝等浮沈。【�成用。】賞異方終古﹐佳遊幾度今。【嚴維。】自然輕執簡﹐寧敢忘抽簪。【允初。】過見心皆妄﹐驅馳力未任。【呂渭。】從來謝公意﹐山水愛登臨。【周頌。】

入五雲溪寄諸公聯句【從一字至九字】

鮑防《雲門寺濟公上方偈序》己酉歲﹐僕忝尙書郎司浙南之武。時府中無事﹐墨客自臺省而下者凡十有一人﹐會雲門濟公之上方﹐以偈者﹐贊之流也﹐姑取於佛事云。

同人《護戒刀偈》剖妄妄絕﹐決機機壞。彼堅鋼刀﹐護身聞戒。

李聿《茗侶偈》采采春渚﹐芳香天與。滌慮破煩﹐靈芝之侶。

杜奕《芭蕉偈》幽山淨土﹐生此芭蕉。無心起諭﹐覺路非遙。

缺名《山啄木偈》爾禽啄木﹐惡蠹傷木。愈木無病﹐巢枝自足。

缺名《澡瓶偈》【靈圓取相﹐塵垢是澡。定水淸淨﹐救彼熱惱。】

鄭﹝上旣下木﹞《山石橊偈》何方而有﹐天上人間。色空我性﹐對爾空山。

杜倚《漉水囊偈》裂素成器﹐給我救彼。密淨圓靈﹐護生絜水。

袁邕《藤偈》得彼柔性﹐契玆佛乘。豈無眾木﹐我諭垂藤。

崔泌《薔薇偈》護艸木性﹐植彼薔薇。眼根不染﹐見爾色非。

缺名《班竹杖偈》護性維戒﹐扶身在杖。動必由道﹐心無來往。

任逵《題天章寺偈》降伏心住﹐自在心住。有心且住﹐無心卽住。

登法華寺最髙頂憶院中諸公【從一字至九字】周頌

�成用

張叔政

賈弇

鮑防

嚴維

呂渭

鄭﹝上旣下木﹞

陳允初身﹐心。【周頌。】城郭﹐山林。【�成用。】望處遠﹐到時深。【張叔政。】云崖杳杳﹐煙樹沈沈。【賈弇。】嘯侶時停策﹐探幽或撫琴。鮑防得法小枝小葉﹐懷人如玉如金。【嚴維。】月色前庭淸靜觀﹐梵聲初夜海潮音。【呂渭。】思君子山深不可見﹐登髙頂望遠欲相尋。【鄭﹝上旣下木﹞。】何事歸舟客興棹不駛﹐君不見紅蓮綠荇沙禽。【允初。】全唐詩續拾卷十八

李端

早梅不知近水花先發﹐疑是經冬雪未銷。【《千載佳句》卷下《艸木部梅》。】

湖南歸夢歸夢不知湖水闊﹐夜來還到洛陽城。【同前《別離部旅情》。】

張南史

送李使君貶郴州竹符辭漢守﹐桂酒奠湘君。【見《十萬卷樓叢書》本皎然《詩式》卷五。】

蕭昕

上林白鹿賦附歌徳由庚兮羣物湊﹐協嘉祥兮擾靈獸。感欣合於天符﹐遂充塞於君囿。【見《文苑英華》卷八九。】

吉中孚

奉同祕書苗丞菘陽山閒居引有山蹉峨兮有水潺湲﹐王孫獨往兮春艸經年。溪路獨行兮到時何處﹖漁父相見兮水上天邊。犬吠前村兮極浦﹐回風入林兮微月映戶。白石燐燐兮曲【小川氏疑爲「迸」字】水泥【疑】衣﹐哀猿啾啾兮空山半雨。谷口蒼茫兮天陰﹐人間離別兮年月深。花迷流水不知處﹐心憶君家難得【小川氏定爲「後」】尋。【日本藏唐抄本《新撰類林抄》卷四。】

劉方平

地儉地儉朝陽滿﹐天邊宿霧收。風兼殘雪起﹐河帶斷冰流。北闕馳心極﹐南圖尙旅遊。登臨思不已﹐何處得銷愁﹖【影印本《詩淵》第三冊第二○六二頁。】

郎士元

五言普門上人蘭若一首支公身欲老﹐常在沃洲多。惠力堪傳教﹐禪功久伏魔。山云隨坐夏﹐幽艸伴頭陀。借問回心後﹐賢愚去幾何﹖

五言南嶽寺普上人院一首云深石澗寺﹐樹老遠公房。終日風��﹐�秋景气涼。醍醐蒙�味﹐�����。�見無生理﹐空山坐道場。【以上二首均見日本藏唐抄本《唐詩卷》。】

寄靈一上人初還雲門寒山白雲裏﹐法侶自招攜。竹徑通城下﹐松門隔水西。方同沃洲去﹐不作武陵迷。髣﹝上髟下弗﹞心知【《全唐詩》作「遙看」】處﹐髙峯【《全唐詩》作「秋風」】是會稽。【見《會稽掇英總集》卷七。】

駐節太康霜葉飛紅過夏墟﹐金風吹鴈集荒渠。鞭揮淸渭分流外﹐目送烏江遠樹余。五子歌聲猶在耳﹐十旬獵迹已成畬。天時人事堪惆悵﹐悶對牙旗展簿書。【影印文淵閣《四庫全書》本《河南通誌》卷七四﹑民國廿二年刊劉盼遂纂《太康縣誌》卷六﹑《古今圖書集成職方典》卷三八八《開封府部》。】

詩假守昭平郡﹐當門桂水淸。海遙稀蚌迹﹐峽近足灘聲。峽東江盤天影隨﹐輕船隻下幾危機。初晴古木猿三叫﹐未晚陰崖日半規。篁竹數家何處是﹖淸淸一曲幾首詩。【《四庫》本《記纂淵海》卷十五。】

送皎然照上人歸山云陰鳥道苔方合﹐雪映龍潭水更淸。【《千載佳句》卷上《地理部山中》。】

句江山幾路分。【《江湖小集》卷三紹嵩《江浙紀行集句詩》。】上潮吞海日。【同前。】寂寞舟中誰供問。【《江湖小集》卷二二李﹝上龍下廾﹞《剪綃集》引。】馬令無茶分。【見劉克莊《後村大全集》卷一八四《詩話新集》。】

劉商

白角樽歌或謂輕冰盛沆瀣【海气也。見宋吳聿《觀林詩話》。】

嚴巨川巨川﹐建中貞元間人。補詩一首。【﹝《全唐詩》卷七八一收嚴巨川詩二首﹐列爲爵裏世次俱無考之作者﹞】

建中四年十月感事【題擬】煙塵忽起犯中原﹐自古臨危道貴存。手持禮器空垂淚﹐心憶明君不敢言。落日胡笳吟上苑﹐通宵虜將醉西園。傳烽萬里無師至﹐累代何人受漢恩。【見唐趙元一撰《奉天錄》卷二。】

論惟明惟明﹐吐蕃人。髙祖祿東贊爲吐蕃相﹐因官立姓﹐遂爲論氏。曾祖贊婆於聖歷二年率部歸唐﹐封歸徳郡王。祖弓仁﹑父成節皆仕唐。惟明﹐興元中爲金吾將軍。貞元二年七月﹐自右金吾大將軍爲鄜坊觀察使。三年﹐攺稱節度使。十一月卒於官。詩一首。【﹝《全唐詩》無論惟明詩﹐其小傳據《舊唐書》卷十二《徳宗紀》《奉天錄》卷四及岑仲勉先生《元和姓纂四校記》卷九﹞】

朱泚亂定後上皇帝詩【題擬】豺狼暴宮闕﹐拔塗淩丹墀。花木久不芳﹐羣凶亦自疑。旣爲皇帝枯﹐亦爲皇帝滋。艸木尙多感﹐報恩須及時。【見唐趙元一《奉天錄》卷四。】

朱放

和蕭郎中遊蘭若愛彼云外人﹐來取澗底泉。風吹芭蕉折﹐鳥啄梧桐穿。【見《十萬卷樓叢書》本皎然《詩式》卷三。同書卷四錄前二句。】

暢當

釣渚亭花發多遠意﹐鳧鴈有閒情。遲暉耿不暮﹐平江寂無聲。【見《唐詩紀事》卷二七。】

李泌

建寧王哀詞二首【末句】良弓摧折久﹐誰識是龍韜。【見《吟窗雜錄》卷二四《歷代吟譜》。】

句夷門一把平安火﹐定逐恆山候騎來。【《四庫》本《記纂淵海》卷二一。】粉容冰艷玉玲瓏。【《江湖小集》卷二十李﹝上龍下廾﹞《梅花衲》引。】

戴叔倫

酬秦徵君徐少府春日見集終日愧無政﹐與君聊散【《剡錄》作「放」】襟。城根山半腹﹐亭影水中心。朗詠竹窗靜﹐野情花徑深。那能有餘興﹐不作剡溪尋。【見《文苑英華》卷二三○﹑卷三一六﹑髙似孫《剡錄》卷六﹑卷十。】

詩雲開方見日﹐潮盡鑪峯出。石壁轉棠陰﹐鄱陽寄茅室。【《輿地紀勝》卷二三《饒州》。】

新池鄰僧猶未起﹐明月早先知。【見《吟窗雜錄》卷十四正字王玄《詩中旨格》。】

早春書情寄河南崔少府﹝有題缺文﹞

早發陜州途中贈嚴祕書﹝有題缺文﹞

喜嚴侍禦蜀還贈嚴祕書﹝有題缺文﹞

贈淮西賈兵馬使﹝有題缺文﹞

李博士李博士﹐名不詳﹐韋應物之友人。

問韋應物【題擬】宋生昔登覽。【中缺。】那能顧蓬蓽。【見《韋蘇州集》卷五《李博士弟以余罷官居同徳精舍共有伊陸名山之期久而未去枉詩見問中云宋生昔登覽末云那能顧蓬蓽直寄鄙懷聊以爲答》。】

劉長卿

同姜泛水題裴司馬東齋不記鄱陽郡﹐俱因謫官過。白雲心已矣﹐滄海意如何﹖蔾杖全吾道﹐橊花養太和。春風騎馬醉﹐江月釣漁歌。步履侵苔廨﹐頃冠拂薜蘿。遠山終日在﹐芳艸傍人多。莫學靈均悵﹐愁竟楚水波。【《新撰類林鈔》卷四﹐據小川環樹錄文。】

過鄭山人所居一徑人尋谷口村﹐春山犬吠武陵源。靑苔滿地無行處﹐深﹝朕去月攺口﹞桃花獨閉門。【同前。】

將赴湖南湖上別皇甫曾此去君何恨﹐南行我更遙。東西湖渺渺﹐離別雨瀟瀟。綠山通春谷﹐靑山過板橋。潯陽如枉棹﹐千里有歸潮。【見席刻《劉隨州詩集》卷二。】

韋應物

送靈澈還雲門我歡常在夢﹐無心解傷別。千里萬里人﹐祇似眼中月。【見《會稽掇英總集》卷七。】

早春詩南園柳色動﹐野塘春水生。屢遊煩將吏﹐獨此守山城。【見《能攺齋漫錄》卷十一。】

芳艸澗靑靑滿地鋪顏色﹐曲曲一灣流水聲。總爲遊人逞風景﹐亂雲初捲碧天空。【見嘉靖《六合縣誌》卷八﹐上海圖書館據天一閣藏本所攝顯微膠卷。原注出《嘉定志》。】

春雪【存目】

楊華華﹐皎然同時人。任烏程令。【﹝《全唐詩》無楊華詩﹞】

將赴渭北對月懷晝上人【題擬】悠然顧山侶。【見《皎然集》卷一《五言酬烏程楊明府將赴渭北對月見懷》注引。】

殷濟殷濟﹐大歷﹑貞元間人。北庭陷蕃後被俘系。詩十四首。【﹝《全唐詩》無殷濟詩﹐事迹據諸詩推定﹞】

悲春靑靑柳色萬家春﹐獨掩荊扉對苦辛。山月有時來照戶﹐蕃歌無夜不傷人。荒村寂寂雞鳴早﹐窮巷喧喧犬吠頻。自恨一生多處否﹐誰能終日更修文﹖

秦閨怨幽閨情自苦﹐何事更逢春﹖萱艸侵階綠﹐垂楊闇戶新。鏡中絲髮亂﹐窗外鳥聲頻。對此芳菲景﹐長宵轉憶君。春至感心傷﹐低眉入洞房。徵夫天外別﹐拋妾鎭漁陽。有意連新月﹐無情理舊妝。長流雙瞼淚﹐獨恨對芬芳。

憶北府弟妹【二首】骨肉東西各一方﹐弟兄南北斷肝腸。離情祇向天邊碎﹐壯志還隨行處傷。不料此心分兩國﹐誰知翻屬二君王。艱難少有安中土﹐經亂多從胡虜鄕。獨羨春秋連影雁﹐每思羽翼並成行。題詩泣盡東流水﹐欲話無人問短長。與爾俱成淪沒世﹐艱難終日各東西。胡笳曉聽心長共﹐漢月宵看意自迷。獨泣空房襟上血﹐孤眠永夜夢中啼。何時骨肉園林會﹐不向天涯聞鼓鞞。

奉憶北庭楊侍禦畱後不幸同俘縶﹐常悲海雁孤。如何一朝事﹐流落在天隅﹖永夜多寂寞﹐秋深獨郁紆。欲知相憶甚﹐終日淚成珠。

歲日送王十三判官之松州幕異方新歲自然悲﹐三友那堪更別離。虜酒未傾心已醉﹐愁容相顧懶題詩。三邊罷戰猶長策﹐二國通和藉六奇。佇聽鶯遷當此日﹐歸鴻莫使尺書遲。

冬宵霄感懷切切霜風入夜寒﹐微微孤燭客心難。長宵獨恨流離苦﹐直到平明淚不幹。

嘆路傍枯骨行行徧歷盡沙場﹐只是偏教此意傷。從來徵戰皆空地﹐徒使驕矜掩異方。

言懷愁緒足悲歌﹐離心似网羅。二年分兩國﹐萬里一長河。磧外人行少﹐天邊雁叫多。懷鄕不得死﹐皆是惜天涯。

見花發有思花未發﹐增所思﹐及見花開轉益悲。花開未發尙有期﹐獨我情懷未見時。中宵月下空流淚﹐腸斷關山知不知﹖

無名歌天下沸騰積年歲﹐米到千錢人失計。附郭種得二頃田﹐磨折不充十一稅。今年苗稼看更弱﹐枌【一作「墳」】楡產業須拋卻。不知天下有幾人﹐但見波逃如雨腳。去去如同不系舟﹐隨波逐水泛長流。漂泊已經千里外﹐誰人不帶兩鄕愁﹖舞女庭前厭酒肉﹐不知百姓餓眠宿。君﹝上不下見﹞城外空墻遙﹐將軍只是栽花竹。君看城外恓惶處﹐段段茅花如柳葉【一作「﹝上�下絜﹞」。】海燕銜泥欲作巢﹐空堂無人卻飛去。

夢歸還春來相思每隨風﹐萬里關山想自通。夢裏宛然歸舊國﹐覺來還在虜營中。春來有幸卻承恩﹐花裏含啼入殿門。殘妝不用添紅粉﹐且待君王見淚痕。【均見伯三八一二卷。】

希遷希遷﹐俗姓陳﹐端州髙要人。少謁慧能禪師﹐開元十六年於羅浮山具戒。天寶初﹐於衡嶽南臺寺東結艸庵﹐時稱石頭和尙。著《參同契》﹐爲世所稱。貞元六年十二月卒﹐年九十一。詩三首。【﹝《全唐詩》無希遷詩﹐傳據《祖堂集》卷四﹞】

艸庵歌吾結艸庵無寶貝﹐飯了從容圖睡快。成時初見茅艸新﹐破後還將茅艸蓋。住庵人﹐鎭常在﹐不屬中間與內外。人住處﹐我不住﹐世人愛處我不愛。庵𨿽小﹐含法界﹐方丈老人相體解。上乘菩薩信無疑﹐中下聞之必生怪。問此庵﹐壞不壞﹐壞與不壞主元在。不居南北與東西﹐基上堅牢以爲最。靑松下﹐明窗內﹐玉殿朱樓未爲對。納帔幪頭萬事休﹐此時山僧都不會。住此庵﹐休作解﹐誰誇鋪席圖人買。回光返照便歸來﹐廓達靈根非向背。遇祖師﹐親訓誨﹐結艸爲庵莫生退。百年拋卻任縱橫﹐擺手便行且無罪。千種言﹐萬般解﹐祇要交君長不解。欲識庵中不死人﹐豈離而今遮皮袋。【見《景徳傳燈錄》卷三十。】

參同契竺土大僊心﹐東西密相付。人根有利鈍﹐道無南北祖。靈源明皎潔﹐枝派暗流注。執事元是迷﹐契理亦非悟。門門一切境﹐回互不回互。回而更相涉﹐不爾依位住。色本殊質象﹐聲元異樂苦。暗合上中言﹐明明淸濁句。四大性自復﹐如子得其母。火熱風動搖﹐水濕地堅固。眼色耳音聲﹐鼻香舌碱醋。然依一一法﹐依根葉分布。本末須歸宗﹐尊卑用其語。當明中有暗﹐勿以暗相遇。當暗中有明﹐勿以明相睹。明暗各相對﹐比如前後步。萬物自有功﹐當言用及處。事存函蓋合﹐理應箭鋒拄。承言須會宗﹐勿自立規矩。觸目不會道﹐運足焉知路。進步非近遠﹐迷隔山河固。謹白參玄人﹐光陰莫虛度。【同前。又見《五燈會元》卷五。】

偈從來共住不知名﹐任運相將作【《五燈會元》作「祇」】摩行。自古上賢猶不識﹐造次常【《五燈會元》作「凡」】流豈可明。【見《祖堂集》卷四﹑《五燈會元》卷五。】

大同濟禪師大同濟禪師﹐嗣希遷。在澧州。曾訪龐蘊。詩一首。【﹝《全唐詩》無大同濟禪師詩﹞】

頌十二時中那事別﹐子丑寅卯吾今說。若會惟心萬法空﹐釋迦彌勒從玆決。【見《五燈會元》卷五。】

張芬芬﹐字茂宗﹐江東人。工正書﹐大歷二年書徐浩《郭英傑碑》。曾任大理評事﹐與李端有過往。貞元中以兵部郎中入韋臯幕府。詩一首。【﹝《全唐詩》無張芬詩﹐傳據《金石錄》《書史會要》及苻載《劍南西川幕府諸公寫眞贊》﹞】

酬李端山中見期不至【題擬】君家舊林壑﹐寄在亂峯西。近日春云滿﹐相思路亦迷。聞鐘投野寺﹐待月過前溪。悵望成幽夢﹐依依識故蹊。【見江標影宋書棚本《唐詩五十家小集李端詩集》卷二。】

楊衡

上陽春辭聖皇自在【《千載佳句》卷下作「有」】長生殿﹐不向蓬萊王母家。【見《日本古典文學大系》七三冊藤原公任《和漢朗詠集》卷下《帝王》。】

句欲問皇天天更遠。【胡偉《宮詞》。】

徐浩

詩祖徳道場下﹐往來三十秋。白頭方問法﹐朗月特相畱。【《至大金陵新志》卷十二下。】

顏眞卿

天臺智者大師畫贊天臺大師俗姓陳﹐其名智顗華容人。隋煬皇帝崇明因﹐號爲智者誠敬申。師初孕育靈異頻﹐彩煙浮空光照鄰。堯眉舜目熙若春﹐禪慧悲智嚴其身。長沙佛前發弘誓﹐定光菩薩示冥契。恍如登山臨海際﹐上指伽藍畢身世。東謁大蘇求眞諦﹐智同靈鷲聽法偈。得宿命通弁無礙﹐旋陀羅尼華三昧。居常西面化在東﹐八載瓦官闡玄風。敷演智度發禪蒙﹐梁陳舊徳皆仰崇。遂入天臺華頂中﹐因見定光符昔夢。降魔制敵爲法雄﹐胡僧開道精感通。又有聖賢垂祕旨﹐時平國淸卽名寺。贖得魚梁五百里﹐其中放生講流水。後主三禮洞庭裏﹐請爲菩薩戒弟子。煬皇世鎭臨江涘﹐金城說會求制止。香火事訖乃西旋﹐渚宮聽眾逾五千。建立精舍名玉泉﹐橫﹝上下一中曰﹞萬里皆稟緣。煬皇啟請回法船﹐非禪不智求弘宣。遂著《淨名精義傳》﹐因令徐柳參其玄。帝旣西趍移象魏﹐師因東還遂初志。半山忽與沙門顚﹐俄傾逡巡偡韜祕。止觀大師名法源﹐親事左溪弘度門。二威灌頂誦師言﹐同稟思文龍樹尊。荊溪妙樂間生孫﹐廣述祖教補乾坤。寫照隨形殊好存﹐源公瞻禮必益惇。俾余贊述斯討論﹐庶幾億載垂後昆。【《傳教大師全集天臺靈應圖本傳集》卷二﹐轉錄自《東南文化》一九九○年六期《天臺山文化專號》。】

全唐詩續拾卷十九

李臯臯﹐字子蘭﹐唐宗室。天寶十一載嗣曹王﹐三遷至祕書少監。上元初﹐因事貶溫州長史﹐遷衡州刺史﹑潮州刺史。建中後﹐歷鎭湖南﹑荊南﹑江西﹑山南東道﹐貞元八年卒﹐年六十。詩二首。【﹝《全唐詩》無李臯詩﹐傳錄《舊唐書》卷一三一本傳﹞】

桃源【題擬】當時避地乾坤窄﹐此地安家日月長。艸色幾經壇杏攺﹐浪花猶帶洞庭香。【見《輿地紀勝》卷六八《常徳府》。】

遊南鴈詩鴈蕩諸奇不可窮﹐石梁華表遠淩空。乾坤誰道洞中小﹐日月曾從牖裏通。詞客墨苔觀照耀﹐飛仙環佩聽玲瓏。何當偕得緱山鶴﹐駕入嶙峋翠幾重。【見同治丙寅刊齊召南纂《溫州府誌》卷四。】

靑霞子靑霞子﹐貞元間羅浮山隱士。詩七首。【﹝《全唐詩》無靑霞子詩﹞】

龍虎元旨歌天地初分日月髙﹐狀如雞子復如桃。陰陽眞气知時節﹐直待三年脫戰袍。大道分明在眼前﹐時人不會誤歸泉。黃芽本是乾坤气﹐神水根基與汞連。龍虎丹砂義最幽﹐五神金內汞鉛流。千朝變紫雲飛去﹐直至大羅天上頭。認得根源不用忙﹐三三合九有純陽。潛通變化神光見﹐從此朝天近玉皇。用鉛須得汞相和﹐二性爲親女唱歌。煉到紫河車地動﹐白雲相伴鶴來過。合其天地合其元﹐子母相逢不敢言。先汞後鉛眞道大﹐莫教失伴鶴歸天。此寶從來二八傳﹐吉年吉月入鑪安。千朝火候依時節﹐必定芽成汞已幹。【《正統道藏》本《龍虎元旨》。】

秦系

雲門山十年遊罷古招提﹐路入雲門峻似梯。秀气漸分秦望嶺﹐寒身猶入若耶溪。天開霽色澄千里﹐稻熟秋香互萬畦。多少靈蹤待窮覽﹐卻愁回馭日平西。【見《古今圖書集成山川典》卷一一四《雲門山部》。】

姚明﹝昜�﹞姚明﹝昜�﹞﹐字裏不詳。建中二年自商州刺史爲陜州長史﹑本州島防禦陸運使。四年﹐任陜虢觀察使﹐赴行在。貞元間任司農卿。詩一首。【﹝《全唐詩》無姚明昜詩﹐傳據《舊唐書徳宗紀》《通鑑》卷二二九及下引志文﹞】

送常州司士崔千里【題擬】官屈須推命﹐時危莫厭貧。城樓近江水﹐潮退看垂輪。【《千唐志齋藏志》九八三頁崔恕撰《唐故登仕郎常州司士參軍襲武城縣開國伯崔府君墓志銘》引。此則承陶敏先生告知。】

戎昱

開元觀陪杜大夫中元日觀樂﹝有題缺文﹞

席夔

運斤賦附歌彼二子兮以藝相崇﹐得一理兮其心則同。運斤在手誠可懼﹐堅立不動神之雄。【見《文苑英華》卷一○一。】

裴延齡延齡﹐河東人。榦元末﹐爲汜水尉﹐遷太常博士。盧杞秉政﹐引爲膳部員外郎﹑集賢院直學士。貞元八年﹐以司農少卿權領度支﹐遷戶部侍郎判度支。十二年卒﹐年六十九。【﹝《全唐詩》無裴延齡詩﹐玆據《舊唐書》卷一三五﹑《新唐書》卷一六七本傳擬傳﹞】

怒李京兆充【題擬】近日兼放髭須白﹐猶向人前作背面。【見《大唐傳載》。】

盧綸

劍詩太平時節無人看﹐雪刃閒封滿匣塵。【見《吟窗雜錄》卷十四《詩中旨格》。】

韋渠牟

竇五判官罷舉赴商州辟書袖文相訪書懷話舊因抒鄙懷﹝有題缺文﹞

懷素懷素﹐俗姓錢﹐字藏眞﹐長沙人。嗜酒﹐善艸書﹐與張旭齊名。晚年居室曰綠天庵。貞元十五年書《千字文》﹐時年六十三。存世法帖甚眾。【﹝傳據陸羽《釋懷素傳》《宣和書譜》卷十九﹑《釋氏疑年錄》卷四。另詳附按﹞】

句人人來問此中妙﹐懷素自云初不知。【見明汪珂玉《汪氏珊瑚网法書題跋》卷二《藏眞艸書淸淨經》附劉世昌跋引。】

皎然

五言答李師尙雅篇忽見遺﹐婉�開緘發。惠風搖精思﹐瓊﹝�止﹞疑花�。下缺。【見《四部叢刊》本《皎然集》卷一。】

三言重擬五雜俎五雜俎﹐篋中綫。往復還﹐雙飛燕。不得已﹐長門怨。【晝。下缺。見同書卷十。】

陸羽

句行坐誦佛書。【見齊己《白蓮集》卷九《過陸鴻漸舊居》自注引。】

與耿湋聯句城裏攜籠萬壑前。【羽。下闕。見席刻本《耿湋詩集》。】

鮑君徽

入南澗殘芳﹝�洍﹞蘭馥﹐照水何花紅。

閒宵霄望月轉扇來淸風﹐援琴飛白雪。

晚眺遠樹擁川斷﹐晴雲抱日流。【均見《吟窗雜錄》卷三十《古今才婦》。】

徳宗皇帝李適

寶應初徵史朝義過虢州題僧寺壁【題擬】髙僧居淨域﹐客子戀皇宮。試訪毘耶室﹐旋【《大典》作「施」】遊方丈中。禪林吹梵響﹐忍艸散香風。妙說三元【《大典》作「玄」】義﹐能談不二宗。色空雙已滅﹐內外兩緣同。識盡無生理﹐乃覺出凡【《大典》作「梵」﹑《金文最》作「樊」】籠。【見光緒二年刊髙錦榮纂《靈寶縣誌》卷八《藝文》下。又見《金文最》卷七一許安仁大定十六年撰《禦題寺重建唐徳宗詩碑》﹝徐俊告﹞﹑《永樂大典》卷一三八二三引《洛陽志》﹝張忱石告﹞。】

韋臯

贈何遐腰間寶劍七星文﹐掌上彎弓掛六鈞。箭發雲中雙鴈落﹐始知秦地有將軍。【見《輿地紀勝》卷一四五《簡州》。】

歐陽詹

靈巖述舊不到靈巖又二年﹐重來風景尙依然。層巒迥出靑霄外﹐倦鳥歸飛夕照邊。坐愛雲林泉石好﹐行尋暖谷野橋連。同遊不覺天將晚﹐暫借僧房一榻眠。【見嘉靖《略陽縣誌》卷六﹑光緒三十年重刊譚瑀纂《略陽縣誌》卷四。】

鄭儋儋﹐滎陽人。少依母家﹐明《左氏》。大歷四年登進士第﹐建中元年登軍謀越眾科。歷任髙陵尉﹑大理丞﹑太常博士﹑起居郎﹑司封﹑吏部郎中﹐貞元十六年爲河東節度使﹐次年卒﹐年六十一。詩一首。【﹝《全唐詩》無鄭儋詩﹐傳據《韓昌黎集》卷二六《唐故河東節度觀察使滎陽鄭公神道碑文》《郎官石柱題名考》卷四﹑卷六﹞】

登汾上閣汾樓秋水闊﹐宛似到閶門。惆悵江湖思﹐惟將南客論。【見《歐陽行周文集》卷九《陪太原鄭行軍中丞登汾上閣中丞詩曰汾樓秋水闊宛似到閶門惆悵江湖思惟將南客論南客卽儋也輒書卽事上答》。】

許稷

江南春江南正月春花早﹐梅花柳花夾長道。江南二月春光半﹐杏白桃紅香﹝上蕊下木﹞散。江南三月春光暮﹐蝴蝶閒飛遶深圃。【見《吟窗雜錄》卷二九《歷代吟譜》。】

張崇傑崇傑﹐貞元間靑州臨淄縣令。【﹝《全唐詩》無張崇傑詩﹞】

龍池【題擬】爰有寒泉碧玉泓﹐天淵千古湛澄淸。【見影天一閣藏《正徳靑州府誌》卷六。】

崔子向

遊雲門長松落落勝天臺﹐佛殿經窗半嶺開。郭裏鐘聲山裏去﹐上方流水下方來。【見《會稽掇英總集》卷六。】

法照

寄勸俗兄弟二首同气連枝本自榮﹐些些言語莫傷情。一回相見一回老﹐能得幾時爲弟兄﹖兄弟同居忍便安﹐莫因毫末起爭端。眼前生子又兄弟﹐畱與兒孫作樣看。【見影淸光緒抄本張鵬翼修《洋縣誌》卷七。】

紅螺山和尙紅螺山和尙﹐嗣馬祖﹐在幽州。詩一首。【﹝《全唐詩》無紅螺山和尙詩﹞】

示門人頌紅螺山子近邊夷﹐度得之流半是奚。共語問﹝酉壽﹞都不會﹐可憐祇解那斯祁。【見《五燈會元》卷三。】

周渭渭﹐字兆師﹐淮陰人。大歷十四年進士。歷任汝州襄城尉﹑富平﹑長安尉﹑監察禦史﹑殿中侍禦史﹑膳部員外郎﹑祠部郎中﹐守祕書少監致仕﹐永貞元年卒﹐年六十六。補詩一首。【﹝《全唐詩》卷二八一收周渭詩﹐傳甚簡﹐今據《權載之文集》卷二三《唐故朝散大夫守祕書少監致仕周君墓志銘》重錄傳﹞】

湘妃廟代變時遷事迹存﹐見來誰不暗消魂。上程此日湘江過﹐依舊修篁有舊痕。【見《永樂大典》卷五七六九﹐中華書局影印本第六十冊。】

陳詡

新雷一聲離碧海﹐萬里發芽生。【見《吟窗雜錄》卷十四《詩中旨格》引。】

李覲覲﹐壽州刺史規之弟。大歷貞元時人。詩一首。【﹝《全唐詩》無李覲詩。傳據《全唐文》卷四三六﹑《郎官石柱題名考》卷十一﹞】

紫玉見南山賦附歌歸大素兮遠蠻屏﹐有瑞玉兮見霄嶺。浮紫气於雲際﹐混淸輝於水影。庶南山之不騫﹐期我皇之惟永。【見《文苑英華》卷八六。】

陳羽

七言宿西臺江寄別南間寺一首曾寄中天第一峯﹐新辭石室與巖松。歸舟獨宿寒江上﹐夜半遙聽云外鐘。

五言宿妙喜寺贈遠公一首空學西天客﹐冥然生意長。夏髙云納愁近壇涼【此聯抄本原缺二字。】月半生空處﹐孤燈宿上方。欲離夕字想﹐何法禦心王。

五言秋夜南間寺江尙院翫月一首圓月吐靑�﹐蕭寥天宇寬。凝光與空�﹐虛寂兩無端。露重艸衣濕﹐��竹泉寒。欲持髙潔意﹐長此共林巒。【均見日本藏唐抄本《唐詩卷》。】

陸質質﹐本名淳﹐吳郡人。深於《春秋》。歷官左拾遺﹑太常博士﹑左司郎中﹑信﹑臺州刺史﹑給事中﹑皇太子侍讀﹐貞元二十一年病卒。詩一首。【﹝《全唐詩》無陸質詩﹐傳據《舊唐書儒學傳》本傳﹞】

送最澄闍梨還日本詩海東國主尊臺教﹐遣僧來聽《妙法華》。歸來香風滿衣﹐講堂日出映朝霞。【見日本比睿山無量院沙門慈本﹝一七九四﹣﹣一八六八﹞在文久二年﹝一八六二﹞撰《天臺霞標》第四篇

第一卷

。轉錄自《中國哲學史研究》一九八五年第一期刊日本戶崎哲彥撰《畱傳日本的有關陸質的史料及若干考證》。此篇承束景南先生告知。】

澄觀澄觀﹐姓夏侯氏﹐越州山陰人。天臺宗名僧﹐住五臺山淸涼寺。元和年卒﹐年七十餘。詩一首。【﹝《全唐詩》無澄觀詩﹐傳據《宋髙僧傳》卷五﹞】

答復禮禪師《眞妄偈》【題擬】迷眞妄念生﹐悟眞妄卽止。能迷非常迷﹐安得長相似。從來未曾悟﹐故說妄無始。知妄本自眞﹐方是恆妙理。分別心未忘﹐何由出生死。【《林間錄》卷上。】

吳顗吳顗﹐貞元二十一年任臺州司馬。詩一首。【﹝《全唐詩》無吳顗詩﹞】

臺州相送詩一首

送最澄上人還日本國敍重譯越滄溟﹐來求觀行經。問鄕朝指日﹐尋路夜看星。得法心念喜﹐乘杯體自寧。扶桑一念到﹐風水豈勞形﹖【見最澄《顯戒論緣起》卷上﹐轉錄自張步云《唐代逸詩輯存》。參《東南文化》一九九○年六期周琦等錄文。】

孟光孟光﹐貞元二十一年任臺州錄事參軍。詩一首。【﹝《全唐詩》無孟光詩﹞】

送最澄上人還日本國往歲來求請﹐新年受法歸。眾香隨貝葉﹐一雨潤禪衣。素舸輕翻浪﹐徵帆背落暉。遙知到本國﹐相見道流稀。【同前。】

毛渙毛渙﹐貞元二十一年任臺州臨海縣令。詩一首。【﹝《全唐詩》無毛渙詩﹞】

送最澄上人還日本國萬里求文教﹐王春愴別離。未【日本甲本注﹕「未﹐應作來。」】傳不住相﹐歸集祖行詩。舉筆論蕃意﹐焚香問漢儀。莫言滄海闊﹐杯度自應知。【同前。】

崔﹝上莫下言﹞崔﹝上莫下言﹞﹐貞元間鄕貢進士。詩一首。【﹝《全唐詩》無崔莫言詩﹞】

送最澄上人還日本國一葉來自東﹐路在滄溟中。遠思日邊國﹐卻逐波上風。問法言語異﹐傳經文字同。何當至本處﹐定作玄門宗。【同前。】

全濟時全濟時﹐貞元間廣文館進士。詩一首。【﹝《全唐詩》無全濟時詩﹞】

送最澄上人還日本國家與扶桑近﹐煙波望不窮。來求貝葉偈﹐遠過海龍宮。流水隨歸處﹐徵帆遠向東。相思渺無畔﹐應使夢魂通。【同前。】

行滿行滿﹐萬州南浦人。早歲辭親受戒﹐大歷中師荊溪湛然。後至天臺修行﹐棲華頂下二十餘年。與日僧最澄交誼甚篤。卒年八十餘。詩一首。【﹝傳據《行滿和尙印信》及張步云《唐代中日往來詩輯注》﹞】

送最澄上人還日本國異域鄕音別﹐觀心法性同。來時求半偈﹐去罷悟眞空。貝葉翻經疏﹐歸程大海東。何當到本國﹐繼踵大師風。【同前。】

許蘭許蘭﹐貞元間人﹐自稱「天臺歸眞弟子」。詩一首。【﹝《全唐詩》無許蘭詩﹞】

送最澄上人還日本國道髙心轉實﹐徳重意惟堅。不懼洪波遠﹐中華訪法緣。精勤同忍可﹐廣學等彌天。歸到扶桑國﹐迎人擁海壖。【日本甲本注﹕「壖﹐應作煙。」同前。】

幻夢幻夢﹐貞元末天臺僧。詩一首。【﹝《全唐詩》無幻夢詩﹞】

送最澄上人還日本國劫【疑「卻」】返扶桑路﹐還乘舊葉船。上潮看浸日﹐翻浪欲陷【日本甲本注﹕「陷﹐應作滔。」】天。求宿寧逾日﹐【日本甲本注﹕「日﹐疑月。」】云行詎來年﹖遠將幹竺法﹐歸去化生緣。【同前。】

林暈林暈﹐貞元末前國子明經。詩一首。【﹝《全唐詩》無林暈詩﹞】

送最澄上人還日本國求獲眞乘妙﹐言歸倍有情。玄關心地得﹐鄕思日邊生。作梵慈云布﹐浮杯漲海淸。看看達彼岸﹐長老散華迎。【同前。】

黃子野黃子野﹐字仲侯﹐侯官人。年十三居杭州﹐嘗救助王伾。王伾後爲散騎常侍﹐使人召之﹐佯應而夜遁去。詩二首。【﹝《全唐詩》無黃子野詩﹞】

扣舷歌早潮初上海門開﹐漠漠彤雲雪作堆。一百六峯都掩盡﹐不知何處有僧來。幾日江頭醉不醒﹐滿天風雪臥滄溟。定知酒伴無尋處﹐門外松濤坐獨聽。【《堅瓠壬集》卷一引明徐火勃《榕陰新檢》。以上二詩承張靖龍同志錄示。】全唐詩續拾卷二十

龐蘊

詩偈楞伽寶山髙﹐四面無行路。惟有達道人﹐乘空到彼處。羅漢若悟空﹐擲錫騰空去。緣覺若悟空﹐醒見三生事。菩薩若悟空﹐十方同一處。諸佛若悟空﹐妙理空中住。空理眞法身﹐法身卽常住。佛身祇這是﹐迷人自不悟。一切若不空﹐苦厄從何度。大海闊三千﹐巨深五六萬。余特七尺軀﹐入裏飲一頓。當時枯竭盡﹐龍王自出現。大閱經藏門﹐請爲說一徧。依如說無法﹐龍王悟知見。賣君髻中珠﹐隱在如來殿。戴將軍陳頭﹐賊降不敢戰。世上有仁人﹐得永離貧賤。不貪有爲身﹐當見如來面。日輪漸漸短﹐光陰一何促。身如水上沫﹐命似當風燭。常須愼四蛇﹐持心捨三毒。相見論修道﹐更莫著淫欲。淫欲暫時情﹐長劫入地獄。縱令得出來﹐異形人不識。或時成四足﹐或是總無足。可惜好人身﹐變作醜頭畜。今日預報知﹐行行須努力。余家久住山﹐早已離城市。艸屋有三間﹐一間長丈二。一間安葛五﹐一間塵六四。余家自內房﹐終日閒無事。昨因黑月二十五﹐初夜飲酒醉﹐兩人相渾雜﹐種種調言气。余家不柰煩﹐放火燒屋積。葛五成灰燼﹐塵六無一二。有物蕩淨盡﹐惟餘空閒地。自身赤裸裸﹐體上無衣被。更莫憂盜賊﹐逍遙安樂睡。一等被火燒﹐同行不同利。出家捨煩惱﹐煩惱還同住。癡心覓福田﹐騃意承救度。十二因緣管﹐無繇免來去。依智不依識﹐依義不依語。佛心一子地﹐蠢動皆男女。平等如虛空﹐善惡俱無取。旣不造天堂﹐誰受三塗苦。有無盡無餘﹐乘空能自度。神作如來身﹐智作如來庫。湧出波羅蜜﹐流通正道路。渾身總是佛﹐迷人自不悟。八十隨形好﹐相有三十二。四諦及三乘﹐同一無生智。名爲一合相﹐非是人同類。凡夫共佛同﹐一體無有異。若論心與境﹐懸隔不相似。凡夫惟妄想﹐攀緣徧天地。常懷三毒心﹐損他將自利。佛心常慈悲﹐善惡無有二。蠢動諸眾生﹐心同一子地。六識空無生﹐六塵將布施。意根成妙覺﹐七識平等智。富兒空手行﹐貧兒把他物。被物牽入廛﹐買賣不得出。覺暮便歸舍﹐黃昏黑漆漆。所求不稱意﹐合家總啾喞。自無般若性﹐乏欠波羅密。把繩入艸裏﹐自系百年畢。實是可憐許﹐冥冥不見日。富兒𨿽空手﹐家中甚富溢。自有無盡藏﹐不假外緣物。周流用不窮﹐要者從理出。古時不異今﹐今時不異古。生事日日滅﹐有所不能作。世上乏錢財﹐守空無貨賂。理詩日日新﹐朽宅時時故。聞船未破漏﹐愛河須早渡。出過三江口﹐逍遙神自悟。損之又損之﹐俄成貝多樹。臨行途路難﹐無船可相渡。業老見閻公﹐沒你分疏處。若見優曇花﹐處處無疑慮。世上蠢蠢者﹐相見只論錢﹐張三五百貫﹐李四有幾千﹐趙大折卻本﹐五六太迍邅。口常談三業﹐心中欲火然。癡狼咬肚熱﹐貪鬼撮頭牽。有腳復有足﹐開眼常睡眠。羅剎同心腹﹐何日見靑天。靑天不可見﹐地獄結因緣。故宅守眞妻﹐不好求外色。眞妻生男女﹐長大同榮辱。外色有男女﹐長成愛作賊。有妻累我來﹐牽我入牢獄。我亦早識渠﹐誘引入吾室。內外總團圓﹐同餐一砵食。食飽斷虛妄﹐無相卽無福。若論眞寂理﹐同歸無所得。昔日在有時﹐常被有人欺﹐一相【《宗鏡錄》卷四八作「總總」】生分別﹐見聞多是非。已後入無時【《宗鏡錄》作「後向無中坐」】﹐又被無人欺﹐一向看心坐﹐冥冥無所知。有無俱是執﹐何處是無爲﹖有無同一體﹐諸相盡皆【《宗鏡錄》作「皆盡」】離。心同虛空故﹐虛空是我師【《宗鏡錄》作「無所依」】。若論無相理﹐惟我【《宗鏡錄》作「有」】父王知。老來無气力﹐房舍不能修。基頹柱根朽﹐椽梠脫差抽。泥塗零落盡﹐四壁空颼颼。舉頭看梁柱﹐星星見白頭。慧云降法雨﹐智水沃心流。家中空豁豁﹐屋倒亦何憂。山莊艸庵破﹐余歸大宅遊。生生不揀處﹐隨類說無求。人有五般花﹐花蘭【一本云「花爛」】變成香。氤氳滿故宅﹐供養本爺娘。有人見不識﹐報道十月桑。外塵一念愛﹐合成五色囊。囊中起三柱﹐柱上有千梁。梁變成地獄﹐地獄作天堂。緣个一羣賊﹐自作自消亡。縱令存艸命﹐何時還故鄕﹖文字說定慧﹐定慧是爺娘。何不依理智﹐逐色在他鄕。早須歸大宅﹐孝順見爺娘。爺娘聞子來﹐端坐見咍咍。我所有寶藏﹐分付鑰匙開。非論窮子富﹐舉國免三災。如意用無盡﹐更不受胞胎。逍遙無障礙﹐終日見如來。如來湣諸子﹐平等無髙下。諸子自愚癡﹐所以難教化。直心是道場﹐子心轉姦詐。遣子淨三業﹐轉愛論俗話。遣子內修眞﹐向外轉尋假。遣子學無相﹐撚他有相把。無諍最第一﹐論義成相罵。無貪勝布施﹐無癡勝坐禪。無瞋勝持戒﹐無念勝求緣。盡見【《祖堂集》卷十五作「現」】凡夫事﹐夜來安樂眠。寒時向火坐﹐火本實【《祖堂集》作「寔本」】無煙。不忌【《祖堂集》作「怕」】黑闇女﹐不求功徳天。任運生方便﹐皆同般若船。若能如是學﹐功徳實無邊。十方同一等﹐此是眞如寺。裏有無量壽﹐本來無名字。凡夫不入理﹐心緣世上事。乞錢買瓦木﹐蓋他虛空地。卻被六賊驅﹐背卻眞如智。終日受艱辛﹐妄想圖名利。如此學道人﹐累劫終不至。無有報龐大﹐空空無處坐。家內空空空﹐空空無有貨。日在空裏行﹐日沒空裏臥。空坐空吟詩﹐詩空空相和。莫怪純用空﹐空是諸佛座。世人不別寶﹐空卽是實貨。若嫌無有空﹐自是諸佛過。有人有所知﹐有事有是非。聞道無相理﹐心執不生疑。五歲更不長﹐祇作阿孩兒。將拳口裏咬﹐百年不肯離。假花𨿽端正﹐究竟不充饑。都緣癡孩子﹐不識是權宜。如來無相理﹐有作盡皆非。合瞋不須瞋﹐合喜不須喜。喜卽淫欲生﹐瞋卽毒蛇起。毒蛇起猛火﹐淫欲成貪鬼。猛火和貪鬼﹐癡狼咬心底。妄想如恆沙﹐煩惱無遮止。無明黑漆漆﹐渴來飲咸水。終日緣事走﹐不肯入空理。我見好畜生﹐知是嘍羅漢。枉法取人錢﹐誇道能計算。得卽渾家用﹐受苦沒人伴。有力任他騎﹐棒鞭脊上楦。觜上著﹝革龍﹞頭﹐口中銜鐵片。項領被磨穿﹐鼻孔芒繩絆。自種還自收﹐佛也不能斷。癡兒無智慧﹐自嫌阿爺丑。阿娘生得身﹐嫌娘無面首。拋卻親爺娘﹐外邊逐色走。六親相將作﹐尋常不開口。恆遊十二月﹐月月飲欲酒。夜夜不曾醒﹐醉吐飼豬狗。如此惡男子﹐緣事不了手。余有一寶劍﹐非是世間鐵。成來更不磨﹐晶晶白如雪。气沖浮雲散﹐光照三千徹。吼作獅子聲﹐百獸皆腦裂。外國盡歸降﹐眾生悉磨滅。滅已復還生﹐還生作金鐍。帶將處處行﹐樂者卽爲說。知余轉般若﹐見余轉金剛﹐合掌恭敬了﹐不動見空王。亦勝身命施﹐亦勝坐天堂﹐亦勝五臺供﹐亦勝求西方。於住而無住﹐其福不可量。有爲如夢幻﹐無相契眞常。如來大慈悲﹐廣演波羅蜜。了知三界苦﹐殷勤勸君出。得之不肯修﹐寔是頑皮物。他是已成佛﹐汝是當成佛。當成自不成﹐是誰之過失﹖已後累劫苦﹐莫尢過去佛。誰家郎君子﹐開眼造地獄。枉法取人錢﹐養那一羣賊。饒伊家戶大﹐業成出不得。除非輪回滿﹐換形償他力。看君騎底驢﹐總是如此色。無事被鞭杖﹐有理說不得。愚人打甕破﹐求人望錮護。惡法得錢財﹐布施擬補處。物色不相當﹐此事無煩做。縱然有少福﹐那得地獄去。罪福當頭行﹐何時相值遇。自本猶折卻﹐安得有利路。先須持五戒﹐方始得人身。有財將布施﹐身卽不窮貧。若行十善業﹐聞道得天人。天人生滅福﹐來去如車輪。有爲接梵世﹐不及一毫眞。更欲談玄妙﹐慮恐法王瞋。一皮較一皮﹐孫子不如兒。坐禪勝讀經﹐讀經勝有爲。尋文不識理﹐棄母養阿姨。阿姨是色身﹐阿娘是法體。色身是文字﹐法入無爲理。文字有生滅﹐無相宛然爾。佛教本無妄﹐句句須論實。克己饒益他﹐俗所謂陰騭。遮莫是天王﹐饒君宰相侄。世間有貴賤﹐業力還同一。語汝富貴人﹐貧兒莫欺屈。習重業力成﹐翻覆難得出。自恨己身癡﹐有事無人知。橫展兩腳睡﹐至曉不尋思。諸佛爲我爺﹐我是世尊兒。兒今已長大﹐替父爲導師。父子同宅住﹐寸步不相離。法身無相貌﹐世人那得知。此个一羣賊﹐生生欺主人。卽今識汝也﹐不共汝相親。你若不伏我﹐我則處處說。教人總識汝﹐遣汝行路絕。你若能伏我﹐我亦不分別。共汝同一身﹐永離於生滅。世人重珍寶﹐我則不如然。名聞卽知足﹐富貴心不緣。惟樂簞瓢飲﹐無求澡鏡銓。饑食西山稻﹐渴飲本源泉。寒披無相服﹐熱來松下眠。知身無究竟﹐任運了殘年。霧重日難出﹐云厚月朦朧。有心求覓佛﹐晝夜用心功。見夢言將實﹐聞眞耳卻聾。羣賊當路坐﹐道理若爲通。見性若玲瓏﹐多求說處通。取他凡聖語﹐到頭渾是空。云何爲人演﹐離相說如如﹐心鏡俱空靜﹐無實亦無虛。心通常嘿用﹐出世入無餘。梵釋咸恭敬﹐菩薩亦同居。語是凡夫語﹐理合釋迦書。若能如是學﹐不枉用功夫。寅朝飲稀粥﹐飯後兩束薪﹐貨得二升米﹐支我有餘身。身無饑火逼﹐安余無相神。神安佛土淨﹐內外絕埃塵。無間說般若﹐豁達啟關津。火燒家計盡﹐全成無事人。圓鏡朗如日﹐湧出無礙智。梵語波羅蜜﹐唐言無量義。說者說無相﹐離者離文字。但說無上道﹐利他還自利。若能入理行﹐不動到如地。緣事常區區﹐不如展腳睡。我觀三界有﹐有人披艸舍。蛇鼠同穴住﹐白日恆如夜。鳩鴿爲親情﹐羅剎同心話。五狗常嗥吠﹐思之令人怕。我觀總是幻﹐虛空名亦假。放牛喫艸庵﹐三生同一化。如來一眞智﹐徧滿娑婆界。殷勤說方便﹐有人自不解。無處不生心﹐有處多貪愛。心王作黑業﹐教他口懺悔。口懺心不攺﹐心口相違背。不服無心藥﹐病根總不差。著相求菩提﹐不免還他債。香山有栴檀﹐寶山無伊蘭。金山照毛頭﹐毛頭百億寬。淨心空室坐﹐妙徳四方安。空生知內外﹐相事付阿難。如能達此理﹐無處卽泥洹。若能相用語﹐教君一个訣。撚取三毒箭﹐一時總拗折。田地成四空﹐五狗牙總缺。色蘊自消亡﹐六賊俱磨滅。閻羅成法王﹐羅剎成菩薩。勿論己一身﹐舉國一時悅。達人知是幻﹐縱損心亦如。諸天不免難﹐況復此閻浮。須尋無上理﹐莫更苦踟躕。衣食才方足﹐不用積盈餘。少欲有涅盤﹐知足非凡夫。當來無地獄﹐現在出三塗。外若絕攀緣﹐歡喜常現前。本來何所得﹐吉祥自現形。空生成長老﹐燃燈常照明。彌勒是同學﹐釋迦是長兄。神通次第坐﹐無勞問姓名。名相有差別﹐法身同一形。大乘一等義﹐本自無遮閉。凡夫著相求﹐心生有執滯。無心爲眞宗﹐空寂爲本體。無問亦無說﹐常照勿使廢。佛子行道已﹐更莫愁來去。無念淸涼寺﹐蘊空眞五臺。對鏡心無垢﹐當情心死灰。妙理於中現﹐優曇空裏開。無求眞法眼﹐離相見如來。若能如是學﹐不動出三災。常聞阿﹝門內三人﹞佛﹐擬向東方討。今日審思維﹐不動自然到。語汝守門奴﹐何須苦煩燥。我奏父王知﹐與汝攺名號。破卻有爲功﹐顯示無爲道。識樂眾生樂﹐緣繩枉【《宗鏡錄》卷四十作「妄」】走作。智樂菩薩樂﹐無繩亦無縛。若有發心者﹐直須學無作。莫道怕落空﹐得空亦不惡。見﹝金廣﹞不別【《宗鏡錄》作「識」】金﹐入﹝金廣﹞【《宗鏡錄》作「鑪」】方知錯。苦痛役身心﹐勞神覓官職。暫得色毛披﹐拍按作瞋色。口口打奴兵﹐聲聲遣拔肋。聞道送王老﹐曲亦變成直。縱令有理道﹐分疏亦不得。家長自飲酒﹐舉家一時醉。失火燒故宅﹐運水沃空地。水火當頭髮﹐三災一時起。空中鳩鴿舞﹐騾來助放屁。因中無好花﹐結果亦天理。學道迷路人﹐實是可憐許。被賊妄牽纏﹐惡緣取次與。有法徧娑婆﹐開眼看佛語。洗舌讀經典﹐和經弄蛇鼠。動念三界成﹐迷失當時路。身現凡夫事﹐內照自分明。三千大千界﹐滿中諸眾生。剎那造有業﹐了了總知情。納安芥子裏﹐稱爲無相經。常持人不識﹐念時無色聲。學佛作夢事﹐不須論地獄。天堂總越卻﹐六識爲僮僕。心心無所住﹐處處塵不著。五道絕人行﹐無心是極樂。空裏見優曇﹐眾生作橋彴。欲得速成佛﹐祇學無生忍。非常省心力﹐當時煩惱盡。七寶藏門開﹐智慧無窮盡。廣演波羅密﹐無心可鄙吝。祇恐著有人﹐愚癡自不信。世人皮上黠﹐心裏沒頭癡。他貪目前利﹐焉知已後非。謾胡欺得漢﹐誇道手腳遲。走向見閻老﹐倒拖研米槌。恐君不覺悟﹐今日報君知。中人樂寂靜﹐下士好威儀。菩薩心無礙﹐同凡凡不知。佛是無相體﹐何須有相持。但令心了事﹐遮莫外人疑。如人渴飲水﹐冷暖心自知。識若不受塵﹐心亦不顚狂。妙智作心師﹐名爲破有王。須臾證六度﹐動用五種香。此卽眞極樂﹐亦是眞西方。釋迦無量壽﹐同居此道場。俗務不廢作﹐內祕貪心學。世上假名聞﹐超然總莫著。息念三界空﹐無求出五濁。法報皆圓滿﹐意根成正覺。若能如此修﹐輪王亦不博。五蘊若實有﹐則合有色形。五蘊若實無﹐則合無形聲。祇爲假名字﹐所以妄來停。若了名相空﹐事盡總惺惺。心王無障礙﹐擺撥三界行。我是凡夫身﹐樂說眞如理。爲性不慳貪﹐常行平等施。凡夫事有爲﹐佛智超生死。作佛作凡夫﹐一切自繇你。耳聞無相理﹐眼空不受色。鼻嗅無相香﹐舌嘗無相食。身著無相衣﹐竟隨無相得。心靜越諸天﹐神淸見彌勒。十方同一乘﹐無心記南北。慈悲說斯法﹐現疾爲眾生。純陀獻後供﹐妙徳亦同行。名相有差別﹐法身同一形。化身千萬億﹐方便立空名。不須執有法﹐圓通最大精。欲得眞成佛﹐無心於萬物。心如鏡亦如﹐眞智從如出。定慧等莊嚴﹐廣演波羅密。流通十方界﹐諸有不能疾。報汝學道人﹐祇麼便成佛。讀【《祖堂集》作「奉」】經須解義﹐解義始【《宗鏡錄》卷三三作「卽」】修行。若能依義學【《祖堂集》作「了義教」】﹐卽入涅盤城。讀經【前引二書均作「如其」】不解義﹐多見不如盲。緣【《宗鏡錄》作「尋」】文廣占地﹐心中【前引二書均作「牛」】不肯耕。田田總是艸﹐稻從何處生﹖有人道不得﹐是伊心王黑。不能自了事﹐埋藏一羣賊。羣賊多貪癡﹐緣事說是非。心王被賊使﹐劫劫無出期。見花不識樹﹐果熟始應知。君家住聚落﹐余自居山谷。山空無有物﹐聚落百種有。有者喫飯食﹐無者空張口。口空肚亦空﹐還將空喫有。有盡物歸空﹐同體無前後。諸佛與眾生﹐元來同一家。不識親尊長﹐外面認假爺。優曇不肯摘﹐專采葫蘆花。葫蘆花未落﹐常被三五枷。如斯之等類﹐輪轉劫恆沙。余爲田舍翁﹐世上最貧窮。家中無一物﹐啟口說空空。舊時惡知識﹐總度作師僧。和合一處坐﹐常教聽大乘。食時與持﹝金本﹞﹐惟我一人供。平等無有二﹐終日同宅住。世人不了妄﹐心生外緣取。取得外相佛﹐樂卻變成苦。苦卽諸法生﹐大海從何渡。爲報知音者﹐好好看道路。故宅有寶珠﹐卻向田野求。這个一羣賊﹐賺你徒悠悠。泥上搽妝粉﹐壁上塗渾油。愚人見夢事﹐贊嘆道能修。臘月三十日﹐元無一物收。山中失卻心﹐任運騰騰語。語卽說空空﹐空中無蛇鼠。有心波浪起﹐無心是淨土。淨土生眞佛﹐佛還傳佛語。佛能度眾生﹐眾生是佛母。心王不能了﹐何不依眞智。一吼百獸伏﹐盡見無生理。無生理甚寬﹐無心無可看。非內外中間﹐非生死涅盤。諸法無住處﹐遨遊神自安。外求非是寶﹐無念自家珍。心外求佛法﹐總是倒行人。般若名尙假﹐豈可更依文。有相皆虛妄﹐無形實是眞。意根無自性﹐萬法本來虛。外塵都不有﹐三界自然無。五蘊今何在﹐盡總入無餘。河沙過去佛﹐並在一毛如。人有一卷經﹐無相亦【《祖堂集》卷十五作「復」】無名。無人能【《祖堂集》作「解」】轉讀﹐有我不能聽。如能轉讀得﹐入理契無生。非論菩薩道﹐佛亦不勞【《祖堂集》作「要」】成。阿爺當殿坐﹐子向前頭立。父子同宅住﹐小魔不敢入。時開無盡藏﹐貧者相供給。得之永不窮﹐免得生憂悒。欲得眞醍醐﹐三毒須去除。嗅無酥酪气﹐自見如意珠。劫火燒不然﹐泛海浪中浮。昔日彊索者﹐今日作他奴。報汝尋眞理﹐偸生佯不聞。及其身命卒﹐心口便紛紜。我命不能與﹐將錢別雇人。爲讀如來教﹐救護我精神。城內數萬戶﹐不柰我恆一。時時師子吼﹐禽獸俱皆卒。教作羅﹝目侯﹞羅﹐無蹤持戒律。但知入理坐﹐日頭骨咄出。眾生多品類﹐諸佛祇一般。庶人見天子﹐知隔幾重關。若有過人策﹐欲見亦不難。策中契聖理﹐坐取國家官。智度本來如﹐眾生病盡除。又度作護法﹐一切入無餘。過去恆沙佛﹐皆同此一途。如能達此理﹐凡夫非凡夫。四大本無情﹐淸虛無色聲。達人悟空理﹐知法本無生。諸佛常現前﹐妙徳亦同行。無無無障礙﹐心牛不肯耕。塵六門前喚﹐無情呼不入。二彼總空空﹐自然唇不濕。從此絕因緣﹐葛五隨緣出。惟有空寂捨﹐圓八同金七。入理如箭射﹐尋文轉相背。直道不肯行﹐識路成迷退。心王不了事﹐公臣生執礙。爲此一羣賊﹐生死如踏碓。覺他欲打你﹐著腳卽須抽。已後再相見﹐他羞我不羞。忍辱第一道﹐歷劫無冤讎。此是無生縣﹐不屬涅盤洲。罵他無便宜﹐不應卻得穩。無瞋神自安﹐罵他還自損。忍得有法利﹐罵他還折本。瞋喜同一如﹐循世不悶悶。識業人稀少﹐迷途者眾多。苦中生樂想﹐無喜彊弦歌。不飲尋常醉﹐昏昏溺愛河。含笑造殃咎﹐後苦莫由他。耳聞他罵詈﹐心知口莫對。惡亦不須嫌﹐好亦不須愛。豁達無關津﹐虛空無罣礙。此眞不動物﹐亦名觀自在。仰手是天堂﹐覆手是地獄。地獄與天堂﹐我心都不屬。化城猶不止﹐豈況諸天福。一切都不求﹐曠然無所得。佛有一等慈﹐有人心不知。一切皆平等﹐貧富總憐伊。富者你莫貪﹐貧者你莫癡。無貪心自靜﹐無癡意莫思。白衣不執相﹐眞理從空生。祇爲心無礙﹐智慧出縱橫。惟論師子吼﹐不許野幹鳴。菩提稱最妙﹐猶呵是假名。從根誅則絕﹐從根修則滅。若能雙株斷﹐三乘盡超越。此非凡夫言﹐妙吉分明說。如來所療治﹐一差不復發。久種善根深﹐同塵塵不侵。非關塵不染﹐自是我無心。無心心不起﹐超三越十地。究竟眞如果﹐到頭祇个是。凡夫智量狹﹐妄說有難易。離相如虛空﹐盡契諸佛智。戒相如虛空﹐迷人自作持。病根不肯拔﹐執是弄花枝。牽牛駕空車﹐共入無爲宅。無爲宅甚寬﹐眾生卻嫌窄。十方同一空﹐何曾有間隔。有法入不得﹐無心是度厄。世間最上事﹐惟有修道彊。若悟無生理﹐三界自消亡。蘊空妙徳現﹐無念是淸涼。此卽迷陀土﹐何處覓西方。寶珠內衣裏﹐系來無量時。遇六惡知識﹐又常假慈悲。牽我飲欲酒﹐醉臥都不知。情盡酒復醒﹐自見本道師。世人重珍寶【《宗鏡錄》卷十五作「但重金」】﹐我貴【《宗鏡錄》作「愛」】剎那靜。金多亂人心﹐靜見眞如性。性空法亦空【《宗鏡錄》作「性通法亦通」】﹐十八絕【《宗鏡錄》作「斷」】行蹤。但自心無礙﹐何愁神【《宗鏡錄》作「聲」】不通。【《法藏碎金錄》卷四﹑卷五錄前四句。】端坐求如法﹐如法轉相違。拋法無心取﹐始自卻來歸。無求出三界﹐有念則成癡。求佛覓解脫﹐不是丈夫兒。惡心滿三界﹐口卽念彌陀。心口相違背﹐羣賊轉轉多。一塵起萬境﹐倏忽徧婆娑。色聲求【《宗鏡錄》卷十五作「取」】佛道﹐結果盡成魔。佛亦不離心﹐心亦不離佛。心寂卽菩提﹐心然卽有物。物卽變成魔﹐無卽無諸佛。若能如是用﹐十八從何出。羊車誘下愚﹐鹿車載中夫。大乘爲上士﹐鵬巢鶴不居。鷦鷯住蚊睫﹐居士咄盲驢。若論質利帝﹐畢竟一乘無。有【《祖堂集》卷十五作「世」】人嫌龐老﹐龐老不嫌他【《祖庭事苑》卷二作「它」】。開門待知識﹐知識不來過。心如具三學﹐塵識不相和【《祖堂集》無此二句】。一丸療萬【《祖堂集》作「百」】病﹐不假藥方多。渺渺長江水﹐周而還復始。昏昏三界人﹐輪回亦如此。輪回攺形貌﹐長江色不異。攺貌勞神識﹐終須到佛地。睡來展腳睡﹐悟理起題詩。詩中無別意﹐惟勸破貪癡。貪瞋癡若盡﹐便是世尊兒。無煩問師匠﹐心王應自知。世人重名利﹐余心總不然。束薪貨升米﹐淸水鐵鐺煎。覺熟撚鐺下﹐將身近畔邊。時時拋入口﹐腹飽肚無言。行學非眞道﹐徒勞神與軀。千里尋月影【《宗鏡錄》卷四一作「千生尋水月」】﹐終是枉工夫。不悟緣聲色﹐當今學者疏。但看起滅處﹐此个是眞如。教君殺賊法﹐不用苦多方。慧劍當心刺﹐心亡法亦亡。心亡極樂國﹐法亡卽西方。賊爲象馬用﹐神自作空王。不用苦多聞﹐看他彼上人。百憶及日月﹐元在一毛塵【《宗鏡錄》卷十八作「纂在一毛鱗」】。心但寂無相﹐卽出無明津。若能如是學﹐幾許省精神。慚愧好心王﹐生在蓮華堂。恆持般若劍﹐終日帶浮囊。常懷第一義﹐外國賴恩光。五百長者子﹐相隨歸故鄕。慚愧好意根﹐無自亦無他。無自身無垢﹐無他塵不加。常居淸靜地﹐知有不能過。舊時惡知識﹐總見阿彌陀。慚愧好舌根﹐常開大道門。世間三有事﹐實是不能論。相逢惟說道﹐更莫敍寒溫。了知世相假﹐俗理也徒煩。慚愧一雙耳﹐常思解脫聲。若論俗語話﹐實是不能聽。聞財耳不納﹐聞色心不生。不受有無語﹐何慮不惺惺。慚愧一雙眼﹐曾見數般人。端正亦不愛﹐醜陋亦不瞋﹐當頭異國色﹐何須妄起塵。低頭自形相﹐都無一處眞。身心如幻化﹐滿眼沒怨親。慚愧一軀身﹐梵號波羅柰。被賊一羣使﹐尋常不自在。亦名爲枯井﹐亦名爲﹝左革右眾簡體﹞袋。亦名朽故宅﹐亦名幻三昧。佛罵作死屍﹐乘屍渡大海。大海元無水﹐死屍非是船。熟看世上事﹐總是假因緣。若了身心相﹐空裏任橫眠。具此六慚愧﹐實是不求天。【以上一百十四首均見咸豐元年刊於﹝由頁﹞編《龐居士語錄》卷中。】全唐詩續拾卷二十一

龐蘊

詩偈一時復一時﹐步步向前移。無常有限分﹐早晚卽不知。古人一交語﹐預辦沒貧兒。聞少須修道﹐莫待衰老時。邂逅符到來﹐賺你更無疑。勸君不肯聽﹐三塗眞可悲。一日復一日﹐百年漸漸畢。急急除妄想﹐無念成眞佛。更莫苦攀緣﹐窺他世上物。忽然無常至﹐累劫出不得。一宿復一宿﹐光陰漸漸促。報你心王道﹐依智莫依識。依智見眞佛﹐依識入地獄。若淪六趣中﹐受苦無時足。一年復一年﹐務在且遷延。皮皺緣肉減﹐發白髓枯漧。毛孔通風過﹐骨消椽梠寬。水微不耐熱﹐火少不耐寒。幻身如聚沫﹐四大亦非堅。更被癡狼使﹐無明曉夜煎。惟知念水艸﹐心神被物纏。云何不懺悔﹐便道捨財錢。外頭遮曲語﹐望得免前愆。地獄應無事﹐準擬得生天。世間有這屬﹐冥道不如然。除非不作業﹐當拔罪根源。根空塵不實﹐內外絕因緣。積罪如山嶽﹐慧火一時燃。須臾變灰燼﹐永劫更無煙。迷時三界有﹐悟卽出囂纏。心無六入迹﹐淸淨達本源。地獄成淨土﹐招手別諸天。報語三塗宅﹐共你更無緣。非論早與晚﹐悟理卽無邊。心如卽是坐﹐境如卽是禪。如如都不動﹐大道無中邊。若能如是達﹐所謂火中蓮。無求乃法眼﹐有念卻成魔。無求復無念﹐卽是阿彌陀。眞如共菩薩﹐總祇較無多。煉盡三山鐵﹐鎔銷五嶽銅。林枯鳥自散﹐海竭絕魚龍。無師破戒行﹐有法盡皆空。菩薩無煩惱﹐眾生愛皺眉。無惱緣無賊﹐皺眉被賊欺。不須問師匠﹐心王應自知。凡夫貪著事﹐不免三界輪。與說無生理﹐閉耳佯不聞。如斯之等類﹐何日出囂塵﹖壁畫枉用色﹐不如脫空佛。住法比無住﹐陰中對白日。不信有無言﹐看取波羅蜜。見時如不見﹐聞時如不聞。喜時如不喜﹐瞋時如不瞋。一切盡歸如﹐自然無我人。齋須實相齋﹐戒須實相戒。有相持齋戒﹐到頭歸敗壞。敗壞屬無常﹐從何免三界。心王不了事﹐遮莫向名山。縱令見佛像﹐實以不相關。猿猴見水月﹐捉月始知難。緣事求解脫﹐累劫無出期。直須入理性﹐成佛更無疑。𨿽然不受記﹐見是世尊兒。佛遣滅生滅﹐生滅長相隨。不學大人相﹐卻作小孫兒。持心更覓佛﹐豈不是愚癡。無事被他罵﹐佯佯耳不聞。舌亦不須動﹐心亦不須瞋。關津無障礙﹐卽是出纏人。眞如本無相﹐所得是凡流。昔時爲父子﹐長大出外遊。今日相遇見﹐父少子白頭。一生解縛鈍﹐渾身納裏眠。心中無意識﹐耳無繩索牽。心本無系縛﹐同塵亦無喧。欲得眞解脫﹐持刀且殺牛。牛死人亦亡﹐佛亦不須求。全身空裏坐﹐卽度死生流。貪瞋不肯捨﹐徒勞讀釋經【《祖堂集》卷十五作「書」】。看方不服藥﹐病從何處輕【《祖堂集》作「除」】﹖取空是取【《祖堂集》作「空是」】色﹐取色色無常。色空非我有﹐端坐見家鄕。經體本無名﹐受持無色聲。心依無相理﹐眞是《金剛經》。孫兒正啼哭﹐母言來與金。撚他黃葉把﹐便是正聲音。別淚成河海﹐骨如毘富山。祇緣塵識法﹐所以遣心然。前人若有事﹐我猶佯不知。何況他無問﹐讒舌彊卑卑。勸君師子吼﹐莫學野幹鳴。若能香象起﹐感得鳳凰迎。一種學事業﹐亦來登選場。祇緣口義錯﹐落第在他鄕。心王不了事﹐卻被六賊使。共賊作火下﹐無由出生死。別人終不賤﹐別寶終不貪。祇今擔鐵漢﹐不肯博金銀。有男不肯婚﹐有女不肯嫁【《景徳傳燈錄》卷八錄二句皆無「肯」字】。父子自團欒【《景徳傳燈錄》作「大家團欒頭」】﹐共說無生話。四性同一捨﹐三身同一室。一切惡知識﹐總見彌陀佛。教君一个法﹐有事無處避。若能如理修﹐存本卻有利。道是無爲道﹐修人自有爲。假卽無頭數﹐眞中實是稀。無求勝禮佛﹐知足勝持齋。本自無薪火﹐何勞更拾柴。說事滿天下﹐入理實無多。常被有爲縛﹐何日見彌陀。起時惟法起﹐行時共佛行。騰騰三界內﹐諸法自無生。大海渺無涯﹐眾生自著枷。無求出妙徳﹐心生勞算沙。一念心淸淨﹐處處蓮花開。一華一淨土﹐一土一如來。大唐三百六十州﹐我暫放閒乘興遊。瞬息之間知事盡﹐若論入理更深幽。共外知識呷淸水﹐總是妄想無骨頭。卻歸東西山道去﹐不捨因緣騎牯牛。後望靑山平似掌﹐前瞻漢水水東流。試問西域那提子﹐遺法殷懃無所求。自入大海歸火宅﹐不覺乘空失卻牛。有人見我歸東土﹐我本元居西海頭。來去自然無障礙﹐出入生死有何憂。無思無念是眞空﹐妙徳法身自見中。應機接物契眞智﹐十方世界總流通。通達無我無人法﹐人法不見有行蹤。神識自然無罣礙﹐廓周沙界等虛空。不假坐禪持戒律﹐超然解脫豈勞功。菩提般若名相假﹐涅盤眞如亦是虛。欲得心神眞解脫﹐一切名相本來無。十方世界風塵淨﹐州州縣縣絕艱虞。王道蕩蕩無偏黨﹐舉國眾生同一如。不動干戈安萬姓﹐法王合掌髻中珠。空中自見淸涼月﹐一光普照婆娑徹。此光湛然無去來﹐不增不減無生滅。爾是妙徳現眞身﹐剎那不起恆沙劫。無邊無盡如虛空﹐虛空無邊不可說。但自無心於萬物﹐何妨萬物常圍遶。鐵牛不怕師子吼﹐恰似木人見花鳥。木人本體自無情﹐花鳥逢人亦不驚。心境如如祇个【《緇門警訓》卷九作「遮」】是﹐何慮菩提道不成。淸靜無爲無識塵﹐不捨內身妙法身。祇爲眾生有漏習﹐權止艸庵轉法輪。法輪常轉無人見﹐優曇時時一出現。無相眞空妙法身﹐歷劫恆沙不遷變。莫求佛兮莫求人﹐但自心裏莫貪瞋。貪瞋癡病前頓盡﹐便是如來的的親。內無垢兮外無塵﹐中間豁達無關津。神無障礙居三界﹐恰是琉璃處日輪。心王若解依眞智﹐一切有無俱遣棄。身隨世流心不流﹐夜來眼睡心不睡。天堂地獄總無情﹐任運幽玄到此地。報汝世人莫癡憨﹐暫時權住此艸庵。無想衣食飽暖後﹐世間有物不須貪。此身幻化如燈焰﹐須臾不覺卽頭南。一切有求枉用功﹐想念眞成著色空。差之毫釐失千里﹐有生劫劫道難通。癡心望出三界外﹐不知元在鐵圍中。十二部經兼戒律﹐執相依文常受持。生生獲得有爲果﹐隨在三界無出期。若能離相眞入理﹐理中無念亦無思。貝多葉裏優曇華﹐萬象皆如同一家。歡喜摘花不見果﹐吉祥采果不觀華。緣之本來元不識﹐法王呵之如稻麻。田舍老翁如聚落﹐眼耳鼻舌俱失卻。內外尋訪覓無蹤﹐舊時住處空寂寞。卻歸堂上問空王﹐總在此間學無作。黃葉飄零化作塵﹐本來非妄亦非眞。有情故宅含秋色﹐無名君子湛然春。迷時愛欲心如火﹐心開悟理火成灰。灰火本來同一體﹐當知妄盡卽如來。眞爲家貧無一物﹐此語總是空裏出。出語還須歸本源﹐不敢違他過去佛。父子相守空山坐﹐無相如如寄有間。世人見靜元無靜﹐看似閒時亦不閒。八萬四千同一埋﹐事相差別立異名。十二圍陀及疏論﹐殷懃三六不須生。十方國土皆吾宅﹐長者大門常日開。有識名人守院外﹐無心入理見如來。世人愛假不愛眞﹐世人憐富卻憎貧。惟敬三塗八不淨﹐背卻如來妙色身。更無別路超生死﹐前佛後佛同一般。舒卽周流十方剎﹐斂時還在一毛端。惟有一門無鑰匙﹐伸縮低昂說是非。但能宣得無生理﹐善巧方便亦從伊。二乘皆曰不堪任﹐上士之人智慧深。欲得神通等居士﹐無過於物總無心。

雜句行路易﹐行路易﹐內外中間依本智。本智無情法不生﹐無生卽是入正理。非色非心放一光﹐空裏優曇顯心地。名爲智﹐智爲尊﹐心智通同達本源﹐萬物同歸不二門。有非有兮理常存﹐無非無兮無有根﹐未來諸佛亦如是﹐現在還同古世尊。三世俱皆無別道﹐佛佛相授至今傳。外無他兮內無自﹐不動干戈契佛智。通達佛道行非道﹐不捨凡夫有爲事。有爲名相盡空華﹐無名無相出生死。余有一大衣﹐非是世間絹。眾色染不著﹐晶晶如素練。裁時不用刀﹐縫時不用綫。常持不離身﹐有人自不見。三千世界遮寒暑﹐無情有情悉覆徧。如來持得此大衣﹐披了直入空王殿。思思低思思﹐自嘆一雙眉。向他勝地坐﹐萬事總不知。六識若似眉﹐卽得不思議。六識若嫌眉﹐論時沒腦癡。伊若去卻眉﹐卽被世人欺。饒你嘍囉漢﹐總成乞索兒。出一屋﹐入一屋﹐來來去去教他哭。來去祇爲貪瞋癡﹐於今悟罷須知足。知足常須達本源﹐去卻昔時惡知識。惡知識﹐將伊作﹐手力法施無前後﹐共護無生國。無事失卻心﹐走向門前覓。借問舊知識﹐寂絕無蹤迹。卻歸堂上審思看﹐攺卻眾生稱心安。不能出外求知識﹐自向家中入涅盤。大丈夫﹐昔日有﹐今日無﹐家計破除盡﹐贖得一羣奴。奴婢有六人﹐一人有六口。六六三十六﹐常隨我前後。我亦不拘伊﹐伊亦不敢走。若道菩提難﹐菩提亦不難。少欲知足毛頭寬﹐遠離財色神自安。分明了見三塗苦﹐世上名聞不相關。難復難﹐持心離欲貪涅盤。一向他方求淨土﹐若論實行不相關。枉用功夫來去苦﹐畢竟到頭空色還。易復易﹐卽此五陰成【《祖堂集》卷十五作「蘊有」】眞智。十方世界一乘同﹐無相法身豈有二。若捨煩惱覓【《五燈會元》卷三作「入」】菩提﹐不知何方有佛地。正中正﹐心王如如六根瑩。六塵空﹐六識淨﹐六六三十六﹐同歸大圓鏡。阿難貝多葉﹐持來數千劫。七寶藏中付迦葉﹐分爲十二部﹐析作三乘法。非故亦非新﹐應化隨緣百億身。若有眞如一合相﹐一億還同一聚塵。珠從藏中現﹐顯赫呈光輝。昔日逃走爲窮子﹐今日還家作富兒。心依眞智﹐理逐心行﹐理智無礙﹐心亦無生。迷卽有我﹐悟卽無情。通達大智﹐諸法不成。五神無主﹐六國安寧。七死弗受﹐八鏡圓明。隨宜善化﹐總合佛經。過卽已過﹐更莫再尋。現在不住﹐念念勿侵。未來未至﹐亦莫預斟。旣無三世﹐心同佛心。依空默用﹐卽是行深。無有少法﹐觸目平任。無戒可持﹐無垢可淨。洞達虛心﹐法無壽命。若能如是﹐圓通究竟。【以上七十五首皆見《龐居士語錄》卷下。】居士見僧講金剛經至無我無人居士問云旣無我無人是誰講誰聽座主無語乃與頌曰無我復無人﹐作麼有疏親。勸師【《景徳傳燈錄》卷八作「君」】休歷坐﹐不是【《景徳傳燈錄》作「似」】直求眞。金剛般若性﹐外絕一纖塵。我聞並信受﹐總是假名陳。【同前書卷上。】

與谷隱道者頌焰火無魚下底鉤﹐覓魚無處笑君愁。可憐谷隱孜禪伯﹐被唾如今見亦羞。【同前。】

詩偈須彌頹﹐五嶽崩﹐大海竭﹐十方空。乾坤尙納毛頭裏﹐日月猶潛毫相中。此是西國那提子﹐示寂不起現神通。妙徳啟口問不二﹐忘言入理顯眞宗。【見吳越釋延壽《宗鏡錄》卷二三。】居士元無病﹐方丈現有疾。惟憂二乘者﹐緣事不得出。所以訶穢食﹐純說波羅蜜。上方一盂飯﹐气滿於七日。不假日月光﹐心王照斯室。文殊問不二﹐忘言功自畢。過去卽如然﹐現在還同一。若能達此理﹐無求總成佛。【見前書卷二五。】心如境亦如﹐無實亦無虛。有亦不管﹐無亦不居【《五燈會元》作「拘」】。不事賢聖﹐了事凡夫。心若如﹐神自虛。不服藥﹐病自除。病旣除﹐自見蓮華如意珠。無勞事﹐莫驅驅。智者觀財色﹐了知如【《語錄》作「是」】幻虛。衣食支身命﹐相勸學如如。時至移庵去﹐無物可盈餘。【以上二首均見影印日本花園大學圖書館藏髙麗覆刻本南唐招慶寺靜筠二僧著《祖堂集》卷十五。】事上說佛國﹐此去十萬里。大海渺無邊﹐動卽黑風起。往者𨿽千萬﹐達者無一二。忽遇本來人﹐不在陰陽裏。【見日本《大正新修大藏經》第四八冊吳越釋延壽撰《萬善同歸集》卷上。】護身須是殺﹐殺盡始安居。會得个中意﹐鐵船水上浮。【《五燈會元》卷三。】窮廝煎﹐餓廝吵﹐父子不同途﹐大家相脫卯。萬頃湘江洗不淸﹐無生曲調何時了。【見《大正新修大藏經》四七冊宋《虛堂和尙語錄》卷十引。】全唐詩續拾卷二十二

陽城城﹐字亢宗﹐北平人。世爲宦族。早年隱於中條山﹐遠近慕其徳行﹐多從其學。李泌聞其名﹐薦爲著作郎﹐尋遷諫議大夫。時裴延齡等進用﹐陸贄等遭誣貶黜﹐無敢救者。城乃伏閣上書﹐幾獲罪﹐時論許爲直臣。後攺國子司業﹐復因事出爲道州刺史﹐甚有政聲。順宗立﹐詔徵之﹐而城已卒。詩一首。【﹝《全唐詩》無陽城詩﹐事迹據《舊唐書》卷一九二本傳﹞】

謁贈何國子監司籍堅久仰髙明抱朴忠﹐倏傳馬首向城東。錦袍光射三千里﹐汗史功髙百二雄。童稚候門烹雀舌﹐黎老植杖盼菊松。皇天應欲逸家輔﹐故遣盤桓醉碧筒。【見光緒三年刊許淸源纂《道州誌》卷十一。】

何堅堅﹐道州人。貞元間進士。爲太學生﹐師韓愈。歸﹐愈作序送之。在道州從陽城遊﹐世稱其賢。後除國子監司籍。詩二首。【﹝《全唐詩》無何堅詩。事迹據《昌黎先生集》卷二十《送何堅序》《道州誌》卷九「鄕賢」引《府誌》﹞】

次韻答陽刺史城素履衡門秉直忠﹐掛冠金闕回江東。戢羽應知非健翮﹐守雌或可謂知雄。午夜鳴琴餐玄露﹐深山弄月友赤松。多感君侯歡導引﹐臨流遣興醉碧筒。

除授太學國子監司籍之職因賦九重天子重英豪﹐禦殿傳恩賜綠袍。樂道直欲學商尹﹐致君恆切佐唐堯。瓊林日照宮花燦﹐金榜風搖姓字髙。幸荷召頒入太學﹐相期聯步覲天朝。【見同前書卷十一。】

顧況

漁父詞新婦磯邊月明﹐女兒浦口潮平﹐沙頭鷺宿魚驚。【見宋曾慥《樂府雅詞》卷中徐俯詞跋引﹑吳曾《能攺齋漫錄》卷十六《水光山色漁父家風》引徐師川云引。】

題梨花睡鴨圖昔年家住太湖西﹐常過吳興罨畫溪。水閣筠簾春似海﹐梨花影裏睡鳧鷖。【見《吳興藝文志補》卷四四。】

委羽山昔人乘鶴玉京遊﹐翮遺仙洞何悠悠。我來尋覓空彜猶﹐煙霞萬壑明淸秋。何當騎麟登瀛洲﹐倏忽能消萬古愁。【見《古今圖書集成山川典》卷一二○《委羽山部》。】

蘇州刺史

贈顧況詩辟彊東晉日﹐竹樹有名園。年代更多主﹐池塘復裔孫。【見宋朱長文《吳郡圖經續記》卷下。】

順宗皇帝李誦李誦﹐徳宗長子。上元二年生。建中元年立爲皇太子。貞元二十一年正月卽位﹐八月傳位於皇太子。元和元年卒﹐年四十六。廟號順宗。詩二首。【﹝《全唐詩》無李誦詩﹞】

問如滿禪師佛從何方來﹐滅向何方去﹖旣言常住世﹐佛今在何處﹖佛向王宮生﹐滅向雙林滅。住世四十九﹐又言無法說。山河及大海﹐天地及日月﹐時至皆歸盡﹐誰言不生滅﹖疑情猶若斯﹐智者善分別。【《景徳傳燈錄》卷六。】

如滿如滿﹐嗣馬祖道一。初住五臺山金閣寺﹐後住洛陽佛光寺。詩二首。【﹝《全唐詩》無如滿詩﹞】

答順宗皇帝問佛從無爲來﹐滅向無爲去。法身等虛空﹐常住無心處。有念歸無念﹐有住歸無住。來爲眾生來﹐去爲眾生去。淸淨眞如海﹐湛然體常住。智者善思惟﹐更勿生疑慮。佛體本無爲﹐迷情妄分別。法身等虛空﹐未曾有生滅。有緣佛出世﹐無緣佛入滅。處處化眾生﹐猶如水中月。非常亦非斷﹐非生亦非滅。生亦未曾生﹐滅亦未曾滅。了見無心處﹐自然無法說。【同前。】

朱千乘

山莊早春連雨卽事崇朝竟日雨﹝風衰﹞﹝風衰﹞【疑】﹐萬物萌牙春【疑】水災。白屋世情輕席戶﹐靑山老大厭莓苔。常時楊柳煙中綻﹐今歲花枝雪未開。節往始知陽气晚﹐和風不借後亭梅。

早春霽後山莊卽事插槿未成籬﹐啼鶯早已知。日長春霽後﹐風暖柳煙宜。席戶門斜掩﹐漁舟釣直垂。久將松竹比﹐寧懼歲寒移。上藥幽前圃﹐繁花壓小枝。素琴延翫月﹐淸渭酌臨池。守道安貧【疑】老﹐專經數欲奇。若爲裁二鬢﹐羞向鏡中窺。【日本藏唐抄本《新撰類林抄》卷四。】

送日本國三藏空海上人朝宗我唐兼貢方物而歸海東詩並序滄溟無垠﹐極不可究。海外僧侶﹐朝宗我唐﹐卽日本三藏空海上人也。解梵書﹐工八體﹐繕俱捨﹐精三乘。去秋而來﹐今春而往。反掌雲水﹐扶桑夢中。他方異人﹐故國羅漢﹐蓋乎凡聖不可以測識﹐亦不可知智。勾踐相遇﹐對江問程﹐那堪此情。離思增遠﹐願珍重珍重﹗元和元年春姑沾洗之月聊序。當時﹐少畱詩云。古貌宛休公﹐談眞說苦空。應傳六祖後﹐遠化島夷中。去歲朝秦闕﹐今春赴海東。威儀易舊體﹐文字冠儒宗。畱學幽微旨﹐云關護法崇。淩波無際礙﹐振錫路何窮。水宿鳴金磬﹐云行侍玉童。承恩見明主﹐偏沐僧家風。【收入《弘法大師正傳》﹐見《弘法大師全集》第七卷

。】

朱少端朱少端﹐元和初越州鄕貢進士。詩一首。【﹝《全唐詩》無朱少端詩﹞】

送空海上人朝謁後歸日本禪客祖州來﹐中華謁帝回。騰空猶振錫﹐過海來浮杯。佛法逢人授﹐天書到國開。歸程數萬里﹐歸國信悠哉。【同前。】

曇靖曇靖﹐元和初沙門。詩一首。【﹝《全唐詩》無曇靖詩﹞】

奉送日本國使空海上人橘秀才朝獻後卻還異國桑門客﹐乘杯望斗星。來朝漢天子﹐歸譯竺幹經。萬里洪濤白﹐三春孤島靑。到宮方奏對﹐圖像列王庭。【同前。】

鴻漸鴻漸﹐元和初沙門。詩一首。【﹝《全唐詩》無鴻漸詩﹞】

奉送日本國使空海上人橘秀才朝獻後卻還禪居一海間﹐鄕路祖州東。到國宣周禮﹐朝天得僧風。山冥魚梵遠﹐日正蜃樓空。人至非徐福﹐何由寄信通。【同前。】

鄭壬鄭壬﹐字申甫﹐元和初人。詩一首。【﹝《全唐詩》無鄭壬詩﹞】

奉送日本國使空海上人橘秀才朝獻後卻還承化來中國﹐朝天是外臣。異才誰作侶﹐孤嶼自爲鄰。鴈塔歸殊域﹐鯨波涉巨津。他年續僧史﹐更載一賢人。【同前。】

胡伯崇

贈釋空海歌說四句﹐演毗尼﹐凡夫聽者盡歸依。天假吾師多伎術﹐就中艸聖最狂逸﹐不可得﹐難再見。【見日僧眞濟《徧照發揮性靈集序》﹐見《日本古典文學大系》七一冊空海《性靈集》卷首。】

余鼎余鼎﹐元和中下邳人。居越州上虞縣寶泉鄕。詩一首。【﹝《全唐詩》無餘鼎詩﹞】

奉贈葉�郎新湖詩賞眺新湖趣﹐澄漪寫物華。采蘋經綠漵﹐垂釣倚枯槎。水動魚驚鳥﹐風搖蝶�花。宛然登興處﹐寧羨武陵家。【光緒《上虞縣誌》卷三七《金石》。】

汪仲陽汪仲陽﹐元和中人。詩一首。【﹝《全唐詩》無汪仲陽詩﹞】

奉贈葉�郎新湖詩平湖近辟千��﹐物色如今滿面新。風擺野花香撲撲﹐水澄絲柳影鱗鱗。髙低菡萏分紅﹝上蕊下木﹞﹐出沒鵁鶄間白蘋。回首更看南北岸﹐不知何處不宜人。【同前。以上二首﹐均爲陶敏先生錄示。】

薛巽薛巽﹐河東人。元和初爲河北行營糧料使於臯謨判官﹔六年五月﹐坐於贓事貶連州﹐量移朗州員外司馬。詩一首。【﹝據《柳河東集》卷十三《朗州員外司戶薛君妻崔氏墓志銘》﹑卷二三《送薛判官量移序》《舊唐書》卷一六三《崔元略傳》﹞】

善捲祠子長愛奇故不收﹐況乃著論非許由。先生蹤迹重埋沒﹐引舜作證應點頭。天下大器尙不欲﹐萬古虛名豈願畱﹖江北漫空山不靜﹐說著髙風簪可投。【同治《武陵縣誌》卷四八。本詩爲陶敏先生錄示﹐小傳亦從陶說。】

盧殷

金燈疏莖秋擁翠﹐幽艷夕添紅。有月長燈在﹐無煙燼火同。香濃初受露﹐勢庳不知風。應笑金臺上﹐先隨曉漏終。【見令狐楚《禦覽詩》。】

段弘古弘古﹐澧州人。性濩落剛峭﹐年五十而未仕。以法家言幹禦史大夫何士幹﹐待以上座。復以兵畫幹襄陽節度使於﹝由頁﹞。呂溫守道州﹐嘗預遊。溫卒﹐復南見劉禹錫﹑柳宗元﹐二人稱其賢。元和九年﹐欲南依竇﹐死逆旅中。補詩二首。【﹝《全唐詩》卷四七二收弘古詩一首﹐惟小傳甚略。今據柳宗元《河東先生外集補遺》所收《處士段弘古墓志》重錄其事迹﹞】

秋懷野闊平收潦水香﹐園林恰似鄭公鄕。懶云未許寒風捲﹐落葉從他零露傷。夜靜猿聲添客淚﹐朝聞雁字引詩狂。生涯不共秋光老﹐濁酒丹經一釣航。【見同治十三年刊《直隸澧州誌》卷二五。】

孤竹亭亭骨屹短墻顚﹐搖曳空明漾素妍。帶雨微添寒鶴淚﹐淩霜不受野雲憐。老松立地同髙節﹐芳艸何心弔謫仙。抱此孤根滋九畹﹐靑山一道送流泉。【見道光刊本鄧顯鶴輯《沅湘耆舊集》卷二。】

王承鄴承鄴﹐元和九年爲越州監軍。詩一首。【﹝《全唐詩》無王承鄴詩﹐事迹詳本書卷十七陳諫詩序﹞】

登石傘峯作鎭得良牧﹐撫戎慚匪仁。每觀龔黃化﹐煦物如陽春。政簡似多暇﹐遊從邀眾賓。鳴騶鏡水畔﹐捨棹耶溪津。偶玆逢勝境﹐頓覺離囂塵。丞相築室在﹐季方結廬新。登臨經絕頂﹐矚眺怡心神。金章照玉傘﹐龍節陵松鱗。笙歌入中流﹐聲角聞城闉。更吟瓊瑤篇﹐願言書諸紳。【見《會稽掇英總集》卷四。】

齊推推﹐髙陽人。徳宗相齊抗之弟。工正書﹐元和五年書李徳裕《唐圯上圖贊》﹐七年作《靈飛散傳信錄》﹐九年預石傘峯之遊。詩一首。【﹝《全唐詩》無齊推詩﹐傳據《全唐文》卷七一六﹑《金石錄》卷六﹑《舊唐書》卷一三六及陳諫序﹞】

登石傘峯能以郡中暇﹐不遺塵外蹤。嘯儔得鴛鷺﹐探策入雲松。緣徑歷空際﹐望崖來劍峯。況當會天人﹐復此陳歌鐘。賤子固多癖﹐偶玆安一峯。步林欣有適﹐築室幸可容。寧期樵牧處﹐忽與軒蓋逢。仰荷髙興屬﹐俯慚危磴重。攀幽破巖靄﹐踐滑觸苔封。秋景山光動﹐寒叢菊艷濃。賞心愜觴酌﹐逸韻陶襟胸。仍叨勒名字﹐永紀今所從。【見《會稽掇英總集》卷四。】

路黃中黃中﹐京兆三原人。父怤﹐貞元中爲涪州刺史。元和間黃中尙未仕。詩一首。【﹝《全唐詩》無路黃中詩﹐傳據《元和姓纂》卷八及岑仲勉《四校記》﹞】

登石傘峯總戎詣幽勝﹐天使相追隨。躋山玉笥號﹐到峯石傘奇。接武白雲表﹐放情玄月時。恬曠薄沆瀣﹐峻極超崦嵫。平視羲和轡﹐俯觀朝夕池。巖中復何揖﹐坐位多所宜。郁烈桂香眇﹐寅緣霞彩披。孤光逗綺翼﹐獨秀分瓊枝。靈气達心久﹐華容招目移。遂忘日雲暮﹐登降不知疲。眷言丘壑士﹐養節松竹滋。感激旌蓋顧﹐幹以獻貞詞。【見《會稽掇英總集》卷四。】

範傳正

正月十五夜翫月詩風淒城上樓。月滿庾公樓。夕照下西樓。【均見《嘉泰吳興志》卷十三「明月樓」條。】

武元衡

云居寺玉峯山下云居寺﹐六百年來選佛場。滿地白雲關不住﹐石泉流出落花香。【見光緒元年刊支恆春纂《松陽縣誌》卷十一。】

劉伯翁伯翁﹐元和間爲金州員外司馬。詩一首。【﹝《全唐詩》無劉伯翁詩﹞】

奉酬竇三中丞見贈多幸嘗陪侍玉墀﹐俄驚負譴阻天涯。今日相逢問榮悴﹐更嗟年輩颯然衰。【見《竇氏聯珠集竇》附。】

靈澈

雲門寺【《禪》作「歸雲門」】湖邊歸鶴【《禪》作「雁」】唳寥泬﹐僧房半倚秦峯缺。云生幽石何逍遙﹐泉去疏林幾嗚咽。天寒猛虎叫巖月【《禪》作「雪」】﹐松下無人空有雪【《禪》作「月」】。千年像教人不聞﹐燒【《禪》作「焚」】香獨爲鬼神說。【見《會稽掇英總集》卷七﹐以《古今禪藻集》卷三相校。】

謫汀州靑蠅爲弔客﹐黃耳【《紀事》作「黃犬」】寄家書。【見《劉賓客文集》卷十九《澈上人文集紀》《唐詩紀事》卷七二。】

林蘊林蘊﹐字復夢﹐泉州莆田人。披子。貞元四年明經及第。韋臯辟爲西川推官。攺唐昌尉。又任滄景掌書記。遷禮部員外郎。元和十年左右出爲邵州刺史。因事流儋州而卒。詩一首。【﹝《全唐詩》無林蘊詩﹐傳據《新唐書》卷二百本傳﹑《登科記考》卷十二﹞】

過秦松嶺散發長林下﹐松風入太淸。空山容暮色﹐落葉起秋聲。世險江天窄﹐云深艸木平。從玆歸故土﹐勿作失羣鳴。【《閩詩錄甲集》卷一。】

答顏太守物力孤窮甚﹐無由蔽艸廬。抱痾明盛世﹐丐食兵荒余。馬革藏身拙﹐鴟夷報主疏。勉哉吾二子﹐太歲易消除。【見《王氏刊唐人集》收《林邵州遺集》﹐注云「見鄭王臣《莆風淸籟集》。」】

馬逢逢﹐扶風人。貞元五年進士﹐二十年任盩厔尉。元和二年自咸陽尉試大理評事充京兆觀察支度使﹐後任殿中侍禦史﹑監察禦史。【﹝《全唐詩》卷七七二收馬逢詩五首﹐事迹無考﹐今據《元和姓纂四校記》卷七擬傳﹞】

長句贈微之【題擬】靈溪試爲訪金丹。【見《元氏長慶集》卷十六《天壇上境》題注引。】

白元鑑

大滌山【題擬】天壇絕頂山﹐髣﹝上髟下弗﹞翠微間。迹久苔紋碎﹐云根古木閒。丹成人已去﹐鶴駕未曾還。猶有簫吹響﹐時時下舊山。【見《咸淳臨安志》卷二四。】

法堂髙蹤遺可繼﹐虛室卽流塵。越國曾封邑﹐蓬萊早會眞。余風生戶牖﹐殘影照江濱。化鶴年猶遠﹐空悲雲水親。【影印本《詩淵》第三冊第一五六九頁。】

新池昔嘗遊勝境﹐今喜盡幽蹤。丹滿鏡潭色﹐云疏錦磧容。響中聞細澑﹐波裏見喬松。惟廣花源賞﹐人間不可逢。【同前第二○四三頁。】

瀑布太極生柔徳﹐雄姿不可名。淩空虹永掛﹐瀉澗布長成。映日添霞色﹐當風振浪聲。潺潺雲水下﹐已得滌幽情。【同前第二一八○頁。】

隱峯隱峯﹐俗姓鄧﹐邵武人。嗣馬祖。元和中﹐移住五臺山﹐時稱鄧隱峯和尙。詩一首。【﹝《全唐詩》無隱峯詩﹐傳據《五燈會元》卷三﹞】

偈獨弦琴子爲君彈﹐松柏長靑不怕【《宋髙僧傳》作「怯」】寒。金礦相和性自別﹐任向君前試取看。【見《祖堂集》卷十五﹑《宋髙僧傳》卷二一。】

無了無了﹐俗姓沈﹐泉州莆田人。嗣馬祖。住泉州龜洋院﹐世稱龜洋和尙。詩一首。【﹝《全唐詩》無無了詩﹞】

臨化示偈【題擬】八十年來辧東西【《五燈會元》作「西東」】﹐如今不要白頭公【《五燈會元》作「翁」】。非長非短非大小﹐還與諸人性相同。無來無去兼無住﹐了卻本來自性空。【見《祖堂集》卷十五﹑《五燈會元》卷三。】

粲和尙粲和尙﹐元和十二年泉州僧。詩一首。【﹝《全唐詩》無粲和尙詩﹞】

贊馬氏子丰姿窈窕鬢欲斜﹐賺煞郎君念法華。一把骨頭挑去後﹐不知明月落誰家。【見《全閩詩話》卷十二引《感應傳》。】

郭通郭通﹐元和中大匠儲卿。

零陵寺井欄贊此是南山石﹐將來造井欄。流傳千萬代﹐各結佛家緣。盡意修功徳﹐應無朽壞年。同沾勝福者﹐超於彌勒前。【《江蘇金石志》卷五﹑《寶鐵齋金石文字跋尾》卷上﹑《靈芬館詩話》卷六。】

林藻

夜久絕白雲信﹐愁心如水長。蛩鳴萬戶月﹐鴉步一溪霜。不識紅塵險﹐安知皓首狂。搗衣中夜望﹐今古事尋常。【《莆風淸籟集》卷一。】

晚泊鄞陽孤帆髙樓鄞陽城﹐萬頃淸流一應聲。靑鬢初隨衰艸謝﹐白雲還傍故山行。夢中美酒酬枚乘﹐江上秋風屬屈平。愧我一生潦倒甚﹐全無佳句答長庚。【同前。】

爲樵致政慚輕舉﹐爲樵亦易窮。文章還古道﹐禮數逐秋風。獨鶴千松下﹐萬航一水中。最憐當路艸﹐衰敗與人同。【《莆風淸籟集》卷六十。】全唐詩續拾卷二十三

懷信懷信﹐元和間僧。詩一首。【﹝《全唐詩》無懷信詩﹞】

題桂林七星巖棲霞洞詩【題擬】石古苔痕厚﹐巖深日影悠。參禪因久坐﹐老佛總無愁。【見桂林市文物管理局編《桂林石刻》第一冊。】

權徳輿

石塘路有懷院中諸公回合千峯裏﹐晴光似畫圖。徵車隨反照﹐候吏映寒蕪。石瀨侵行徑﹐溪云拂路隅。未酬知己分﹐寧敢學潛夫。

曉發桐廬客路去漫漫﹐桐溪上水灘。扣船乘曉月﹐欹枕聽回灘。煙重江楓濕﹐沙平宿鷺寒。閒吟試一望﹐疑在畫屏看。【均見《四部叢刊》本《權載之文集》卷六。】

靈默靈默﹐俗姓宣﹐常州人﹐師馬祖道一及石頭希遷。貞元初入天臺山﹐住白沙道場﹐移東道場﹐復次浦陽。陽靈戍將李望﹐請居婺州五泄山﹐世稱五泄和尙。元和十三年卒﹐年七十二。詩一首。【﹝《全唐詩》無靈默詩﹐傳據《祖堂集》卷十五﹑《宋髙僧傳》卷十﹞】

越州觀察使差人問師以禪住持依律住持師以偈答寂寂不持律﹐滔滔不坐禪。儼茶兩三垸﹐意在鐝頭邊。【見《祖堂集》卷十五。】

蘇溪和尙蘇溪和尙﹐卽五泄小師。嗣靈默﹐在婺州。詩一首。【﹝《全唐詩》無蘇溪和尙詩﹐傳據《五燈會元》卷四﹞】

牧護歌聽說衲僧牧護﹐任運逍遙無住。一條百納瓶盂﹐便是生涯調度。爲求至理參尋﹐不憚寒暑辛苦。還曾四海周遊﹐山水風雲滿肚。內除戒律精嚴﹐不學威儀行步。三乘笑我無能﹐我笑三乘謾做。智人權立階梯﹐大道本無迷悟。達者不假修治﹐不在能言能語。披麻目視雲霄﹐遮莫王侯不顧。道人本體如然﹐不是知佛去處。生也猶如著衫﹐死也還同脫﹝褥去辱攺誇﹞。生也無喜無憂﹐八風豈能驚怖。外相猶似癡人﹐肚裏非常峭措。活計原無一錢﹐敢與君王富。愚人擺手憎嫌﹐智者點頭相許。那知傀儡牽抽﹐歌舞盡由行主。一言爲報諸人﹐打破畫瓶歸去。【見《景徳傳燈錄》卷三十。】

大義大義﹐俗姓徐﹐衢州須江縣人。嗣馬祖﹐在信州﹐時稱鵝湖和尙。元和十三年卒﹐年七十四。詩二首。【﹝《全唐詩》無大義詩﹞】

坐禪銘參禪學道幾般樣﹐要在當人能擇上。莫只忘形與死心﹐此个難醫病最深。直須坐究探淵源﹐此道古今天下傳。正坐端然如泰山﹐巍巍不要守空閒。直須提起吹毛利﹐要剖西來第一義。瞠卻眼兮剔起眉﹐反復看渠渠是誰。還如捉賊須見贓﹐不怕賊埋深處藏。有智捉獲剎那頃﹐無智經年不見影。深嗟兀坐常如死﹐千年萬歲只如此。若將此等當禪宗﹐拈花微笑喪家風。黑山下坐死水浸﹐大地漫漫如何禁。若是鐵眼銅睛漢﹐把手心頭能自判。直須著到悟爲期﹐哮吼一聲獅子兒。君不見磨磚作鏡諭有由﹐車不行兮在打牛。又不見巖前湛水萬丈淸﹐沈沈寂寂杳無聲。一朝魚龍來攪動﹐波翻浪湧眞堪重。譬如靜坐不用工﹐何年及第悟心空﹖急下手兮髙著眼﹐管取今生教了辦。若還默默恣如愚﹐知君未解作工夫。抖擻精神著意看﹐無形無影悟不難。此是十分眞用意﹐勇猛丈夫卻須記。切莫聽道不須參﹐古聖孜孜爲指南。𨿽然舊閣閒田地﹐一度贏來得也未。要識坐禪不動尊﹐風行艸偃悉皆論。而今四海淸如鏡﹐頭頭物物皆吾聽。長短方圓只自知﹐從來絲髮不曾移。若問坐禪成底事﹐日出東方夜落西。【《緇門警訓》卷二。】

頌直下識玄旨﹐羅紋結角是。不識玄旨人﹐徒勞逐所示。﹝甘鳥﹞﹝甘鳥﹞鳥﹐守空池﹐魚從腳下過﹐﹝甘鳥﹞﹝甘鳥﹞總不知。【見《祖堂集》卷十五。】

新羅僧新羅僧﹐法名不詳。聞大義之風造焉﹐至則大義已寂﹐遂投崖死。詩一首。【﹝《全唐詩》無新羅僧詩﹞】

偈三千里路禮師顏﹐師已歸眞塔已關。鬼神哭泣嗟無主﹐空山只見水潺湲。【見《江西詩徵》卷八七。】

張仲素

催妝詩舜耕余艸木﹐禹鑿舊山川。【見《說郛》卷三二髙懌《羣居解頤》﹑卷六五宋無和子《善謔集》《古今說海》本陸遊《避暑漫抄》引《解頤》。】

慧藏慧藏﹐撫州人。嗣漢州什邡僧道一﹐列大鑑之四世。世稱石鞏和尙。詩一首。【﹝《全唐詩》無慧藏詩﹐傳錄《景徳傳燈錄》卷六﹞】

弄珠吟落落明珠耀百千﹐森蘿萬像鏡中懸。光透三千越大千﹐四生六類一靈源。凡聖聞珠誰不羨﹐瞥起心求渾不見。對面看珠不識珠﹐尋珠逐物當時變。千般萬般況珠諭﹐珠離百非超四句。只這珠生是不生﹐非爲無生珠始住。如意珠﹐大圓鏡﹐亦有人中【《宗》作「中人」】喚作性。分身百億我珠分﹐無始本淨如今淨。日用眞珠是佛陀﹐何勞逐物浪波波。隱現則【《宗》作「卽」】今無二相﹐對面看珠識得摩【《宗》作「麼」。見《祖堂集》卷十四﹐《宗鏡錄》卷十一收末九句】。

米嶺和尙米嶺和尙﹐嗣馬祖道一。詩一首。【﹝《全唐詩》無米嶺和尙詩﹞】

遺偈祖祖不思議﹐不許常住世。大眾審思惟﹐畢竟祇這是。【《景徳傳燈錄》卷八﹑《五燈會元》卷三。】

裴次元

冶山二十詠並序場北有山﹐維石巖巖﹐峯巒巉峭聳其左﹐林壑幽邃在其右﹐是用啟滌髙深﹐必盡其趣﹐建創亭宇﹐咸適其宜。勒爲二十詠。

天泉池魚鱗息枯池﹐廣之使涵泳。疏鑿得蒙泉﹐澄明睹明鏡。【《淳熙三山誌》卷一。】

李直方直方﹐唐宗室﹐定州刺史山從子。貞元元年賢良方正能直言極諫科及第﹐歷任監察禦史﹑司勛郎中﹑韶州刺史﹑贛州刺史﹑太常少卿﹐終於大理少卿。【﹝《全唐詩》無李直方詩﹐傳據《全唐文》卷六一八﹑《郎官石柱題名考》卷二﹞】

句峴山依舊遠﹐漢水遶城流。【見《輿地紀勝》卷八二《襄陽府》。】

潘存實

壺公山雙旌牧淸源﹐吟看壺公翠。【見黃滔《黃禦史公集》卷四《壺公山》詩注﹑《輿地紀勝》卷一三五﹑《莆陽比事》卷一﹑《記纂淵海》卷十。】

陸暢

九日夜燈下竹煙看更碧﹐月間花色不分紅。【《千載佳句》卷上《天象部夜》。】

柳宗元

答問附歌堯舜之修兮﹐禹益之憂兮﹐能者任而愚者休兮。��蓬藋﹐樂吾【一作「夫」】囚兮﹐文墨之彬彬【一本作「申申」﹐】足以申吾愁兮。已乎已乎﹐曷之求乎﹗【見《柳河東集》卷十五。】

送賈山人南遊歌並序傳所謂學以爲己者﹐是果有其人乎﹖吾長京師三十三年﹐遊鄕黨﹐入太學﹐取禮部﹑吏部科校﹑集賢祕書﹐出入去來﹐凡所與言﹐無非學者﹐蓋不啻百數﹐然而莫知所謂學而爲己者。及見逐於尙書﹐居永州﹐刺柳州﹐所見學者益稀少﹐常以爲今之世無是決也。居數月﹐長樂賈景【一作「宣」】伯來﹐與之言﹐邃於經書﹐博取諸史羣子昔之爲文章者﹐畢【一作「必」】貫統﹐言未嘗詖﹐行未嘗怪﹐其居室愔然不欲出門﹐其見人侃侃而肅。召之仕﹐怏然不喜。導之還中國﹐視其意﹐夷夏若均﹐莫取其是非﹐曰姑爲道而已爾。若然者﹐其實爲己乎﹖非己乎﹖使吾取乎今之世﹐賈君果其人乎﹖其足也則居﹐其匱也則行。行不苟之﹐居不苟容﹐以是之於今世﹐其果逃於匱乎﹖吾名逐祿貶﹐言見疵於世﹐柰賈君何﹗於其之也﹐卽其舟與之酒﹐侑之以歌。歌曰﹕充乎其居﹐或以匱己之虛﹐【一作「或躓其塗﹐匱乎己之虛」。蜀本云「或以」字下疑脫「兩」字。】或盈其廬。孰匱孰充﹐爲泰爲窮﹐君子烏乎取以寧其躬﹗若君者之於道而已爾﹐世孰知其從容者耶﹗【見《柳河東集》卷二五。】

送元暠師詩並序中山劉禹錫﹐明信人也。不知人之實﹐未嘗言﹐言未嘗不讎。元暠師居武陵﹐有年數矣。與劉遊久且暱﹐持其詩與引而來﹐余視之﹐申申其言﹐勤勤其思﹐其爲知而言也信矣﹗余觀世【「世」字或作「近世」二字】之爲釋者﹐或不知其道﹐則去孝以爲達﹐遺情以貴虛。今元暠衣粗而食菲﹐病心而墨貌﹐以其先人之葬未返其土﹐無【「無」下或有「他」字】族屬以移其哀﹐行求仁者以冀終其心﹐勤而爲逸﹐遠而爲近﹐斯蓋釋之知道者歟﹗釋之書有大報恩十篇﹐咸言由孝而極其業。世之【一無此二字】蕩誕慢訑者﹐𨿽爲其道而好違其書。於元暠師﹐吾見其不違且與儒合也。元暠﹐陶氏子﹐其上爲通侯﹐爲髙士﹐爲儒先生【一無「生」字﹐一本「生」作「賢」。】資【一作「見」】其儒﹐故不敢忘孝﹔迹其髙﹐故爲釋﹔承其侯﹐故能與達者遊。其來而從吾也﹐觀其爲人﹐益見劉之明且信。故又與之言﹐重敍其事。見《柳河東集》卷二五。侯門辭必服﹐忍位取悲增。去魯心猶在﹐從周力未能。家山餘五柳﹐人世徧千燈。莫讓金錢施﹐無生道自弘。【中華書局校點本《柳宗元集》附錄《外集補遺》錄自宋乾道永州本《柳柳州外集》。】

滕倪

秋懷裊裊芙蓉枝﹐灼灼當秋好。嚴霜一以冽﹐日夜色枯槁。詎惟華葉衰﹐柯條不自保。斬刈同束薪﹐秋江迹如掃。時事多推移﹐江流去浩浩。【見民國二十年戴鴻熙纂《湯溪縣誌》卷十九。】

李正封正封﹐字中護﹐隴西人。元和二年舉進士及第﹐同年賢良方正能直言極諫科及第。歷任監察禦史﹑司勛員外郎﹑彰義軍判官﹑司勛郎中。【﹝《全唐詩》卷三四七小傳過略﹐今據《郎官石柱題名考》卷七補傳﹞】

月桂片月轉洪蒙﹐扶疏萬古同。根非生下土﹐葉不墜西風。每向圓時足﹐還隨缺處空。影令羣木外﹐香滿一輪中。未種丹霄日﹐應虛白兔宮。何時得羽化﹐細得問元宮。【見《古今合璧事類備要前集》卷一。】

句三月後方有﹐百花中更無。【見《錦繡萬花谷前集》卷七。】

大顚大顚﹐嗣石頭希遷﹐在潮州靈山。韓愈貶潮州刺史﹐嘗與共遊。詩一首。【﹝《全唐詩》無大顚詩﹞】

欲歸山畱別韓潮州愈偈辭君莫怪歸山早﹐爲憶松蘿對月宮。臺殿不將金鎖閉﹐來時自有白雲封。【見《祖堂集》卷五。】

邢允中邢允中﹐明州奉化人。元和中官左班殿直監鹽酒商稅務。詩二首。【﹝《全唐詩》無邢允中詩﹞】

洗﹝金本﹞潭潭水澄初地﹐長爲洗﹝金本﹞供。已能降虎豹﹐不問攬魚龍。濺沫溪莎碧﹐疏流石瀨重。此中淸淨理﹐繼迹有禪宗。

駐錫峯髙峯常駐錫﹐靈異見當年。卓立驚沙界﹐光輝動梵天。鶴飛靑靄外﹐龍護赤嵐邊。丈室仍相對﹐重來果夙緣。【見董慶酉《四明詩幹》卷中。邢允中詩承張靖龍同志錄示。】

薛蘋蘋﹐河中寶鼎人。少以吏事進﹐建中三年爲長安令﹐歷虢州刺史。永貞元年﹐以課最擢湖南觀察使。元和三年﹐遷浙東觀察使。元和五年﹐以治行調浙西。除左散騎常侍﹐年七十致仕﹐元和十四年卒。詩一首。【﹝《全唐詩》無薛蘋詩﹐事迹據《舊唐書》卷一八五《良吏傳》本傳﹑卷十二《徳宗紀》﹑卷十四《憲宗紀》﹑岑仲勉《唐集質疑薛蘋與薛平》﹞】

禹廟神座頃服金紫蘋自到鎭申牒禮司重加衮冕今因祈雨偶成八韻玉座新規盛﹐金章舊制非。列城初執禮﹐淸廟重垂衣。不睹千箱詠﹐翻愁五稼微。祇將蘋藻潔﹐寧在餼牢肥。徙市行應謬﹐焚巫事亦違﹐至誠期必感﹐昭報意猶希。海日明朱檻﹐溪煙濕畫旗。回瞻郡城路﹐未欲背山歸。【見《會稽掇英總集》卷八。】

崔詞詞﹐元和中人。詩一首。【﹝《全唐詩》無崔詞詩﹞】

謁禹廟惟舜禪功始﹐惟堯錫命初。九州島方奠畫﹐萬壑遂橫疏。受籙嘗開洞﹐過門不下車。諸侯會玉帛﹐滄海薦圖書。玄默將遺世﹐崇髙亦厭居。耘田自有鳥﹐浚澤豈爲魚。家及三王嗣﹐殷囚百代如。靈容肅淸宇﹐衮服閉荒墟。棗徑愁雲暮﹐松扉撤祭余。叨榮陵寢邑﹐懷古益躊躇。【見《會稽掇英總集》卷八。】

羊士諤

歷山風泉【《歷代詩話續編》本《詩人主客圖》作「前」】畱古顏【《全唐詩》作「韻」】﹐笙磬想遺音。【見汲古閣本《唐詩紀事》卷四三引《詩人主客圖》。】

崔備

寄羊士諤永寧裏居【題擬】圖書鎖塵閣﹐符節守山城。【見江標影宋書棚本《羊士諤詩集》收《酬禮部崔員外備獨永寧裏獘居見寄來詩云圖書鎖塵閣符節守山城》。】

自在自在﹐俗姓李﹐吳興人。投徑山出家﹐後從南康道一禪師受法。元和中居洛陽香山﹑伏牛山。世稱伏牛和尙。詩四首。【﹝《全唐詩續補遺》卷十七收伏牛上人《三傷頌》﹐云爲「王蜀時髙僧」﹐實誤﹐詳附考。傳據《宋髙僧傳》卷十一﹞】

放少師行腳時頌放汝南行入大津﹐碧潭深處養金鱗。等閒莫與凡魚伴﹐直透龍門便出身。

三个不歸頌割愛慈親異俗迷﹐如雲似鶴更髙飛。五湖四海隨緣去﹐到處爲家一不歸。苦節勞形守法威﹐幸逢知識決玄微。慧燈初照昏衢朗﹐惟報自親二不歸。峭壁幽嵒往復希﹐片雲孤月每相依。經行宴坐閒無事﹐樂道逍遙三不歸。【以上四首均見《祖堂集》卷十五。】

伏牛小師伏牛小師﹐法名待考﹐師伏牛和尙自在。詩一首。【﹝《全唐詩》無伏牛小師詩﹞】

答伏牛和尙【題擬】魚龍未變志常存﹐變了還教海气渾。兩眼不曾窺小水﹐一心專擬透龍門。千回下网終難系﹐萬度垂鉤誓不天。待我一朝鱗甲備﹐解將雲雨灑乾坤。【見《祖堂集》卷十五。】

張署

句越羅巴錦不勝春。【見《分門纂類唐宋時賢千家詩選》卷十六聞人祥正《集句》引。】全唐詩續拾卷二十四

韋貫之貫之﹐本名純﹐以字行。少舉進士。貞元初﹐登賢良科﹐授校書郎﹐轉長安縣丞。永貞中﹐除監察禦史。元和中歷任祕書丞﹑禮部員外郎﹑吏部員外郎﹑都官郎中﹑中書舍人﹑禮部侍郎等職﹐九年入相﹐十一年罷﹐出爲湖南觀察使﹑河南尹。長慶元年卒﹐年六十二。詩一首。【﹝《全唐詩》無韋貫之詩﹐傳錄《舊唐書》卷一五八本傳﹞】

同竇羣雪中寓直【題擬】耿耿風雪暮﹐直廬未掩扉。詠蘭幽助興﹐儷玉粲相輝。气勁琴韻切﹐夜深鑪火微。𨿽殊江海遠﹐卽此戀彤闈。【見《竇氏聯珠集》。題下原署「吏部員外郎韋貫之」。】

柳登柳登﹐字成伯﹐河東人。年六十餘方從宦﹐累遷至膳部郎中。元和初爲大理少卿﹐遷右庶子﹐授右散騎常侍致仕。長慶二年卒﹐年九十餘。【﹝《全唐詩》無柳登詩﹐傳據《舊唐書》卷一四九本傳﹞】

顏魯公挽歌詞殺身終不恨﹐歸喪遂如生。【《唐語林》卷六。】

李頭陀李頭陀﹐長樂人。從百丈住洪州。詩一首。【﹝《全唐詩》無李頭陀詩﹞】

沙堤葬母守堤三年念生緣﹐種樹爲陰出世恩。劃石寄言相矚付﹐一重孫付一重孫。【《閩詩錄甲集》卷四。】

天然天然﹐俗姓居裏皆不詳。少親儒墨﹐與龐蘊善。後皈信佛法﹐師馬祖﹑石頭。初住天臺華頂﹐元和初上龍門香山﹐與伏牛禪師爲莫逆交。元和十五年入南陽丹霞山結庵﹐世稱丹霞和尙。長慶中卒﹐年八十六。詩五首。【﹝《全唐詩》無天然詩。傳據《祖堂集》及《宋髙僧傳》卷十一。其卒年﹐前書謂在長慶三年﹐後書作四年﹐未詳孰是﹞】

孤寂吟時人見余守孤寂﹐爲言一生無所益。余則閒吟孤寂章﹐始知光陰不虛擲。不棄光陰須努力﹐此言𨿽說人不識。識者同爲一路行﹐豈可顚墜緣榛棘。榛棘茫茫何是邊﹐只爲終朝盡眾喧。眾喧不覺無涯際﹐哀哉眞實不虛傳。傳之響之只不聞﹐猶如燈燭合盂盆。共知總有光明在﹐看時未免暗昏昏。昏昏不覺一生了﹐斯類塵沙比不少。直似潭中吞鉤魚﹐何異空中蕩羅鳥。此患由來實是長﹐四維上下遠茫茫。倏忽之間迷病死﹐塵勞難脫哭愴愴。愴愴哀怨終無益﹐只爲將身居痛室。到此之時悔何及﹐云泥未可訪孤寂。孤寂宇宙窮爲良﹐長吟髙臥一閒堂。不慮寒風吹落葉﹐豈愁霜艸徧遭霜。但看松竹歲寒心﹐四時不變流淸音。春夏暫爲羣木映﹐秋冬方見郁髙林。故知世相有剛柔﹐何必將心淸濁流。二時﹝上夕下鹿﹞糖隨緣過﹐一身遮莫布毛裘。隨風逐浪住東西﹐豈愁地迮與天低。時人未解將爲錯﹐余則了然自不迷。不迷須有不迷心﹐看時淺淺用時深。此个眞珠若采得﹐豈同樵夫負黃金。黃金烹練轉爲眞【《宗鏡錄》卷二十引作「新」】﹐明【同前書作「此」】珠含光未示人。了卽毛端滴【《宗鏡錄》作「吞」】巨海﹐始知大地一微塵。塵滴存乎未免﹝旡心﹞﹐莫棄這邊畱那邊。直似長空搜鳥迹﹐始得玄中又更玄。舉一例諸足可知﹐何用諵諵說引詞。只見餓夫來取飽﹐未聞漿逐渴人死。多人說道道不行﹐他家未悟詐頭明。三寸利刀開曠路﹐萬株榛棘擁身生。塵滓茫茫都不知﹐空將辯口瀉玄微。此物那堪爲大用﹐千生萬劫作貧兒。聊書孤寂事還深﹐鍾期能聽伯牙琴。道者知音指其掌﹐方貴名爲孤寂吟。

翫珠吟識得衣中寶﹐無明醉【伯作「酒」】自惺【《燈錄》《通載》﹑伯作「醒」】。百骸俱【《燈錄》《宗鏡錄》作「𨿽」】潰散【伯作「悔盡」】﹐一物鎭長靈。知【《通載》作「智」】境渾非體【伯作「智劍揮非體」】﹐尋【伯﹑《燈錄》《通載》作「神」】珠不定【伯作「見」】形。悟卽【伯﹑《燈錄》《通載》作「則」】三身佛﹐迷疑萬卷經。在心心豈【《燈錄》《通載》﹑伯作「可」】測﹐居【《燈錄》《通載》作「歷」】耳耳難聽。罔像先天地﹐淵玄【《燈錄》《通載》作「玄泉」﹐伯作「懸泉」】出杳冥【伯作「名】。本剛非鍛【伯作「斷」】煉﹐元淨【《燈錄》《通載》作「鏡」】莫澄停【伯作「亭」﹑《燈錄》《通載》作「渟」】。盤泊【《通載》作「礡」】逾【伯作「轉」﹐《燈錄》《通載》作「輪」】朝日﹐玲瓏【伯作「鈴鑨」】映曉星。瑞光流不滅﹐眞澄【伯作「气」】濁還淸【《燈錄》《通載》作「眞气觸還生」。】鑑照崆峒【伯作「空洞」】寂﹐勞【《燈錄》《通載》﹑伯作「羅」】籠法界明。剉【《燈錄》作「挫」﹐伯作「春」】凡功不滅【伯作「狹」】﹐超聖果非盈。龍女心親獻﹐蛇【《燈錄》《通載》作「闍」】王口自傾【伯作「經」﹐《燈錄》《通載》作「呈」。】護鵝人卻活﹐黃雀義【《燈錄》《通載》作「意」】猶輕。解語非關舌﹐能言不是聲。絕邊彌瀚【《燈錄》《通載》作「汗」】漫﹐三【《燈錄》《通載》作「無」】際等空平。演教非爲教【《燈錄》《通載》作「說」】﹐聞名不【《燈錄》作「勿」﹐《通載》作「忽」】認名。【伯無以上四句。】二【伯﹑《通載》《燈錄》作「兩」】邊俱不【《通載》作「莫」】立【伯作「守」】﹐中道不須行。見月休看【《燈錄》《通載》作「觀」】指【伯作「紙」】﹐歸【伯作「知」﹐《燈錄》《通載》作「還」】家罷問程【伯作「逞」】。識心豈測【《燈錄》作「心則」﹐伯﹑《通載》作「心卽」】佛﹐何佛更堪成。

又頌丹霞有一寶﹐藏之歲月久。從來人不識﹐余自獨防守。山河無隔礙﹐光明處處透。體寂常湛然﹐瑩澈無塵垢。世間采取人﹐顚狂逐路走。余則爲渠說﹐撫掌笑破口。忽遇解空人﹐放曠在林藪。相逢不擎出﹐舉意便知有。

驪龍珠吟驪龍珠﹐驪龍珠﹐光明﹝火祭﹞【疑卽「燦」字】爛與人殊。十方世界無求處﹐縱然求得亦非珠。珠本有﹐不升沈﹐時人不識外追尋。行盡天涯自疲寂﹐不如體取自家心。莫求覓﹐損功夫﹐轉求轉滅轉元無。恰如渴鹿趁陽焰﹐又似狂人在道途。須自體﹐了分明﹐了得不用更磨瑩。深知不是人間得﹐非論六類及生靈。虛用意﹐損精神﹐不如閒處絕纖塵。停心息意珠常在﹐莫向途中別問人。自迷失﹐珠元在﹐此个驪龍終不攺。𨿽然埋在五陰山﹐自是時人生懈怠。不識珠﹐每拋擲﹐卻向驪龍前作客。不知身是主人公﹐棄卻驪龍別處覓。認取寶﹐自家珍﹐此珠元是本來人。拈得翫弄無窮盡﹐始覺驪龍本不貧。若能曉了驪珠後﹐只這驪珠在我身。

弄珠吟【《景徳傳燈錄》卷三十作《翫珠吟二首》之一】般若神【《燈錄》作「靈」】珠妙難測﹐法性海中親認得。隱現時遊五蘊山【《燈錄》作「隱顯常遊五蘊中」】﹐內外光明大神力。此珠無狀非大小﹐晝夜圓明悉能照。【《燈錄》作「此珠非大亦非小﹐晝夜光明皆悉照」。】用時無處復無蹤【《燈錄》作「覓時無物又無蹤」】﹐行住【《燈錄》作「起坐」】相隨常了了。先聖相傳相指授﹐信此珠人世希有。智者號明不離珠﹐迷人將珠不識走。【以上四句﹐《傳燈錄》作「黃帝曾遊於赤水﹐爭聽爭求都不遂。罔像無心卻得珠﹐能見能聞是虛僞」。】吾師權指諭摩尼﹐采人無數入【《燈錄》作「溺」】春池。爭拈瓦礫將爲寶﹐智者安然而得之。言下非近亦非遠【《燈錄》作「森羅萬象光中現」】﹐體用如如轉無轉。萬機珠對【《燈錄》作「消遣」】寸心中﹐一切時中巧方便。皇帝曾遊於赤水﹐視聽爭求都不遂。罔像無心卻得珠﹐能見能聞是虛僞。非自心﹐非因緣﹐妙中之妙玄中玄。森羅萬像光中現﹐尋之不見有根源。【《燈錄》無以上九句。】燒六賊【《宗鏡錄》卷七六「賊」下有「兮」字﹐】爍四【《燈錄》作「眾」】魔﹐能摧我山【《宗鏡錄》作「摧我山兮」】竭愛【《燈錄》作「我」】河。龍女靈山親獻佛﹐貧兒衣裏幾【《宗鏡錄》作「枉」﹐《燈錄》作「下任」】蹉�。亦非性﹐亦非心【《燈錄》二「非」字皆作「名」】﹐非性非心超古今。體絕名言名不得【《燈錄》作「全體明時明不得」】﹐權時題作《弄珠吟》。【以上皆見影印日本花園大學圖書館藏髙麗覆刻本南唐招慶寺靜筠二僧著《祖堂集》卷四。】

李諤諤﹐字士恢﹐長慶間爲海鹽令。詩一首。【﹝《全唐詩》無李諤詩﹞】

過施水庵勝地開闌若﹐幽尋信短筇。僧貧祇施水﹐客至但聞鐘。講坐天花滿﹐香臺翠靄重。何當謝塵紱﹐白社此相從。【見明李培等萬曆十四年修《秀水縣誌》卷八﹑《檇李詩系》卷三七。】

孟簡

白烏呈瑞賦附歌素徳式昭兮何寫奕﹐玄質從化兮爲潔白。符仁孝兮葉佳冊﹐見祥瑞兮流聖澤。【見《文苑英華》卷八九。】

謁禹廟九土昔淪墊﹐八方抱殷憂。哲王受《洪範》﹐羣物承天休。源委有所在﹐勤勞會東州。稽山何峻極﹐淸廟居上頭。律度非外事﹐辛壬寧少畱。歌謠自不去﹐覆載將何求﹖靈長表遠績﹐經啟蒙宏猷。孰敢備佐命﹐天吳與陽侯。玄功余玉帛﹐茂實結松楸。蓋影庇風雨﹐湖光搖冕旒。質明簫鼓作﹐通昔禮容修。騂牢設舊物﹐洿水配庶羞。深沈本建極﹐傲很亦思柔。陰怪尙奔走﹐靈徒如獻酬。怳疑仙駕動﹐靜見宿云收。竹樹依積潤﹐菇蒲托淸流。謬玆領百越﹐忽復歷三秋。丹懇諒可薦﹐庶幾無年尢。【見《會稽掇英總集》卷八。】

蔣防

臨蒸諸葛亮宅【題擬】始有諸葛翁﹐柯亭寄翠靄。【見《輿地紀勝》卷五五《衡州》。】

徐元弼元弼﹐京兆萬年人。嶺南節度使徐申之子。曾應進士試。元和初爲「前右衛倉曹參軍」。詩一首。【﹝傳據李翺《徐申行狀》《元和姓纂》卷二作南昌人﹞】

太常寺觀舞聖壽樂舞字傳新慶﹐人文邁舊章。沖融和气洽﹐悠遠聖功長。盛徳流無外﹐時時樂未央。日華增顧眄﹐風物助低昂。翥鳳方齊首﹐髙鴻忽斷行。雲門與玆曲﹐同是奉陶唐。【《文苑英華》卷一八四。】

陳諫諫﹐永貞元年以倉部郎中判度支爲河中少尹。叔文敗﹐貶臺州司馬﹐後歷任封﹑循﹑道州刺史﹐卒。著《彭城公故事》一卷。詩一首。【﹝《全唐詩》無陳諫詩﹐傳據《郎官石柱題名考》卷十七﹑《新唐書》卷五八《藝文志》二﹞】

登石傘峯並序中書侍郎平章事髙陽齊公﹐昔遊越鄕﹐閱翫山水者垂三十載﹐初棲於剡嶺﹐後遷於玉笥。自解薜此山﹐未二紀而登臺鉉﹐乃施舊居之西偏爲昌元精舍﹐其東偏石傘巖﹐付令弟秀才推。俄而中書卽世﹐推髙尙之致﹐文行之美﹐與伯氏相侔。至元和九年秋九月七日﹐浙東廉使越州牧兼禦史中丞楊公﹐洎中護軍王公﹐率僚佐賓旅﹐同遊賦詩﹐紀登覽之趣。小子承命序其梗槪以冠篇。竊謂斯地也﹐斯文也﹐必傳於後世﹐與蘭亭東山俱爲越邦之不朽者矣。賢相昔未遇﹐耶溪藏臥龍。宛然東山居﹐已韻西林鐘。仲氏亦遐曠﹐爾來習髙蹤。楊公偶閒暇﹐中貴同遊從。曲渚擁騶馭﹐回潭轉艨艟。旣登寅緣岸﹐遂踐岧峣峯。徑側縈巨石﹐磴危攀茂松。傘開自羅列﹐笥閉誰箴封﹖迥立霄漢表﹐俯看嚴嶂重。遠村暮杳杳﹐秋海晴溶溶。染翰紀勝絕﹐飛觴暢心胸。仍聞待新月﹐歸棹何從容。【見《會稽掇英總集》卷四。】

玄幽玄幽﹐長慶初僧。詩二句。【﹝詳附按﹞】

題京兆大興善寺釋南素院三萬蓮經三十春﹐半生不踏院門塵。【見《宋髙僧傳》卷二五。又見《酉陽雜俎續集》卷五。】

韓愈

送李願歸盤谷歌盤之中﹐維子之宮﹔盤之土﹐維子之稼﹔盤之泉﹐可濯可沿﹔盤之阻﹐誰爭子所﹗窈而深﹐廓其有容﹔繚而曲﹐如往而復。嗟盤之樂兮樂且無央﹐虎豹遠迹兮蛟龍遁藏﹐鬼神守護兮呵禁不祥﹐飲且食兮壽而康﹐無不足兮奚所望﹗膏吾車兮秣吾馬﹐從子於盤兮終吾生以徜徉﹗【《四部叢刊》影元刻本《朱文公校昌黎先生集》卷十九《送李願歸盤谷序》附此歌。】

袁氏先廟碑附詩袁自陳分﹐初尙蹇連【方云﹕作「連連」】。越秦造漢﹐博士發論。司徒任徳﹐忍不錮人。收功厥後﹐五公重尊。晉氏於南﹐來處華下。鴻臚﹑孝侯﹐用適操捨。南州勤治﹐取最不懈。當陽耽經﹐惟義之畏。石州烈烈﹐學專春秋。懿哉咸寧﹐不名一休。趨難避成﹐與時泛浮。是生孝子﹐天子之宰﹐出把【或作「祀」﹑或作「持」】將符﹐羣【或作「郡」】州承楷。數【或作「教」】以立廟﹐祿以備器。由曾及考﹐同堂異置。柏版松楹﹐其筵【或作「業」】肆肆。維袁之廟﹐孝孫之爲。順勢卽宜﹐以諏以龜。以平其巇﹐屋墻持持。孝孫來享﹐來拜廟庭。陟堂進室﹐親登籩鉶。肩臑胉骼﹐其樽玄淸。降登受胙﹐於慶爾【方作「示」﹐非是】成。維曾維祖﹐維考之施。於汝孝嗣﹐以報以祗。凡我有今﹐非本曷思。刻詩牲系【或作「系牲」】﹐維以告之。【同前書卷二七。】

南海神廟碑附詩南海陰【或作「之」】墟﹐祝融之宅﹐卽祀於旁。帝命南伯﹕「吏惰不躬﹐正自令公﹐明用享錫﹐右【《唐文粹》作「佑」】我家邦。」惟明天子﹐惟愼厥使﹐我公在官﹐神人致喜。海嶺之陬﹐旣足旣濡﹐胡不均弘﹐俾執事樞。公行勿遲﹐公無遽歸。匪我私公﹐神人具依。【同前書卷三一﹐校以《唐文粹》卷五十所錄文。】

處州孔子廟碑附詩惟此廟學﹐鄴侯所作。厥初庳下﹐神不以宇。生【《唐文粹》作「先」】師所處﹐亦窘寒暑。乃新斯宮﹐神降其獻。講讀有常﹐不誡用勸。揭揭元哲誓﹐有師之尊。羣聖嚴嚴﹐大法以存。像圖孔肖﹐咸在斯堂。以瞻以儀﹐俾不或惑忘。後之君子﹐無廢成美。琢詞碑石﹐以贊攸始。【同前書卷三一。據《唐文粹》卷五一校攺。】

柳州羅池廟詩【題擬】荔子丹兮蕉黃【「蕉」下或有「葉」字﹐或有「子」字】﹐雜肴蔬兮進侯堂。侯之船兮兩旗﹐度中流兮風泊之﹐待侯不來兮不知我悲。侯乘駒兮入廟﹐慰我民兮不嚬以笑。鵝之山兮柳之水﹐桂樹團團兮白石齒齒。侯朝出遊兮暮來歸﹐春與猿吟兮秋鶴與飛。【《唐文粹》及歐陽修所見《韓集》均作「秋與鶴飛」。《集古錄跋尾》卷八錄碑文作「秋鶴與飛」﹐歐疑碑文有誤。沈括《夢溪筆談》卷十四以爲此用《楚辭》相錯成文格﹐今從其說。】北方之人兮爲侯是非﹐千秋萬歲兮侯無我違。福我兮壽我﹐驅厲鬼兮山之左。下無濕兮髙無干﹐﹝禾亢﹞稌充羨兮蛇蛟結蟠。我民報事兮無怠其始﹐自今兮欽於世世。【同前書卷三一﹑《唐文粹》卷五二《柳州羅池廟碑》附。】唐故江南西道觀察使中大夫洪州刺史兼禦史中丞上柱國賜紫金魚袋贈左散騎常侍太原王公神道碑銘附詩生人之治﹐本乎斯文。有事其末﹐而忘其源﹐切近昧陋﹐道由是堙。有志其本﹐而泥古陳﹐當用而迂﹐乖戾不伸。較是二者﹐其過也均。有美王公﹐志儒之本﹐達士之經。秩秩而積﹐涵涵而停。韡爲華英【一作「英華」】﹐不矜不盈。孰播其馨﹖孰發其明﹖介然而居﹐士友以傾。敷文帝階﹐擢列侍從﹐以忠遠名﹐有直有諷。辧遏堅【或作「聖」】懇﹐巨邪不用。秀出班行﹐乃動帝目。帝省竭心﹐恩顧日渥。翔於郎署﹐騫於禁密。發帝之令﹐簡古而蔚。不比於權﹐以直友冤﹐敲撼挫揠﹐竟遭斥奔。久淹於外﹐歷守大藩。所至極思﹐必悉利病﹐萎枯以膏﹐燠暍【或作「暘」】以醒﹐坦之敞之﹐必絕其徑﹐浚之詠之﹐使安其泳。帝思其文﹐復命掌誥。公潛謂人﹕「此職宜少﹐豈無凋郡﹐庸以自效。」上藉【或作「籍」】其實﹐俾統於洪。逋滯攸除﹐姦訛革風﹐祛蔽於目﹐釋負於躬。方乎【或作「平」】所部﹐禁絕浮屠。風雨順易﹐﹝禾亢﹞稻盈疇。人得其所【或作「饒」】﹐乃恬乃謳【或作「謠」】。化成有代﹐思以息勞。虛位而俟﹐奄忽【方作「勿隨」】滔滔。維徳維績﹐志於斯石﹐日遠彌髙。【同前書卷三一。】

曹成王碑附詩太支十三﹐曹於弟季。或亡或微﹐曹始就事。曹之祖王﹐畏塞絕遷。零王黎公﹐不聞僅存。子父易封﹐三王守名。延延百載﹐以有成王。成王之作﹐一自其躬。文被明章﹐武薦畯功。蘇枯弱彊﹐艱其姦猖。以報於宗﹐以昭於王。王亦有子﹐處王之所﹐惟舊之視﹐蹶蹶陛陛。實取實似﹐刻詩其碑﹐爲示無止。【同前書卷二八。】

遊祝融峯祝融萬丈拔地起﹐欲見不見輕煙裏。山翁愛山不肯歸﹐愛山醉眠山根底。山童尋著不敢驚﹐沈吟爲怕山翁嗔。夢回抖擻下山去﹐一徑蘿月松風淸。【嘉靖《衡山府誌》卷二。陶敏先生錄示此詩﹐並云「此詩風格不類韓詩﹐疑僞﹐姑錄以存疑。」】

題西白澗太行之下淸且淺﹐一水盤桓紆山轉。千峯萬壑不可數﹐異艸幽花幾曾見。波中白日隱出明﹐風翻不動浮雲輕。翠巒玉女下雙鶴﹐笑倚秋練開新晴。又疑武陵溪上原﹐桃花溪盡空潺湲。幽泉間復逗嵒側﹐噴珠﹝池去也攺敕﹞玉相交喧。羣猿見之走絕壁﹐緣峯虛梯弗勞力。鳴禽回面背人飛﹐爲是從來不相識。杖蔾因貪仰面看﹐礙石牽蘿錯移屐。路窮屈曲疑欲回﹐迆邐屏開一重碧。殘樽遇坐酒卽傾﹐旋摘山果都無名。題詩且欲盡佳句﹐能歌翻詠仙難成。天門幽深十里西﹐無柰落日催人歸。誰能可屬天宮事﹐爲我乞取須臾期。上天無梯日不顧﹐牢落歸來壇未暮。閉門下馬一衾寒﹐夢想魂馳在何處。【見《古今圖書集成山川典》卷四八《太行山部》﹑乾隆廿四年刊蕭應植纂《濟源縣誌》卷十六。】

別韓湘【附存】未爲世用古來多﹐如子雄文世孰過。好待功成身退後﹐卻抽身去臥煙蘿。【見《靑瑣髙議別集》卷四。】

題遊息洞【題擬】所樂非吾獨﹐人人共此情。往來三伏裏﹐試酌一泓淸。【見民國廿七年刊朱汝珍纂《陽山縣誌》卷十七《金石》。】

法藏法藏﹐姓周﹐南康人。幼研史籍﹐明於醫方。中年投本郡寶積院納戒。又師馬祖。後北下廬山﹐卜居五老峯﹐世稱髙城和尙。寶歷中卒﹐年八十二。詩一首。【﹝《全唐詩》無法藏詩﹐傳據《祖堂集》卷十四﹑《宋髙僧傳》卷二十﹞】

歌行一首古人重義不重金﹐曲髙和寡勿【《宗鏡錄》《偈頌》作「無」】知音。今時志【《宗鏡錄》《偈頌》作「學」】士還如此﹐語默動用迹難尋。所嗟世上歧路者﹐終日崎嶇狂【《宗鏡錄》《偈頌》作「枉」】用心。平坦旃檀不肯取﹐要須登險【《宗鏡錄》作「陟」】訪椿林。窮子捨父遠逃逝﹐卻於本捨絕知音。貧女宅中無價寶﹐卻將秤賣他人【《宗鏡錄》《偈頌》作「小秤買他」】金。心無相﹐用還【《偈頌》作「能」】深﹐無常境界不能侵。運用能隨髙與下﹐靈光且【《偈頌》作「元」】不是浮沈。無相無【《偈頌》《宗鏡錄》無此字】心能運曜﹐應聲應色隨方照。𨿽在方而不在方﹐任運髙低總能妙。亦【《偈頌》《宗鏡錄》作「尋」】無頭﹐復無尾﹐靈【《偈頌》《宗鏡錄》作「焰」】光運運從何起﹖只今起者便是心【《偈頌》《宗鏡錄》作「祇者如今全是心」】﹐心用明時更何你【《偈頌》《宗鏡錄》作「心用明心心復爾」】。不居方﹐無【一作「何」】處覓﹐運用無蹤復無迹。識取如今明覓【《偈頌》作「密」】人﹐終朝莫慢【《偈頌》作「漫」﹐《宗鏡錄》作「謾」】別求的。懃【《宗鏡錄》作「勸」】心學﹐近藂林﹐莫將病眼認花鍼。說教本窮無相理﹐廣讀元來不識心。了【《偈頌》《宗鏡錄》作「識」】取心﹐識【《偈頌》《宗鏡錄》作「了」】取境﹐了心識境【《偈頌》《宗鏡錄》作「識心了境」】禪河淨。但【《宗鏡錄》作「若」﹐《偈頌》作「知」】能了境便識心﹐萬法都如闥婆影。勸且學﹐莫爲師﹐不用登髙向下窺。平源不用金剛鉆﹐劍刃之中錯下錐。向前來﹐莫人我﹐山僧有曲無人和。了空無相卽法師【《偈頌》作「了境心空卽法王」】﹐不用綾羅將作幡【《偈頌》作「爲播」】。可中了﹐大希奇﹐大人幽邃不思議。【《偈頌》三句作「大幽邃﹐不思議﹐可中學得大希奇」。】自家壞【《偈頌》作「懷」】卻眞寶藏﹐終日從人乞布衣。取境界﹐妄情生﹐只如水面【《偈頌》作「上」】一波成。但能當境無情計【《偈頌》作「系」】﹐還同水面本來平。應大軀﹐應小軀﹐運用只隨如【《偈頌》作「如隨」】意珠。被【《偈頌》作「披」】毛戴角形𨿽異﹐能應之心【《偈頌》作「應物之情」】體不殊。應眼時﹐若千日﹐萬像不能逃影質。凡夫只是未曾觀﹐那得自輕而退屈。應耳時﹐若幽谷﹐大小音聲無不足。什【《偈頌》作「十」】方鍾鼓一時鳴﹐靈光運運常相續。應意時﹐絕分別﹐照燭森羅長【《偈頌》作「恆」】不歇。透過山河石壁間﹐要且照時常寂滅。境自虛﹐不須畏﹐終朝照燭無形【《偈頌》作「元無」】對。設使【《偈頌》作「爾」】任持浮幻身﹐運用都無舌身意。【南唐靜筠二僧《祖堂集》卷十四﹐字子升﹑本如《禪門諸祖師偈頌》卷上之下﹐另《宗鏡錄》卷九﹝作古徳歌﹞﹑卷十八﹑卷四四﹑卷九八節收此歌部分文字。】

白行簡

濾水羅賦附歌玉卮無當兮安可擬﹐風飄有聲兮不足比。惟濾羅之用也大哉﹐故去此而取彼。【見《文苑英華》卷一一○。】

見杭州烏窠和尙後作【題擬】白頭居士對禪師﹐正是楞嚴三昧時。一物也無百味足﹐恆沙能有幾人知﹖【見《祖堂集》卷三。】

衛中行中行﹐字大受﹐河東安邑人。貞元九年進士。元和間歷任禮部員外郎﹑兵部郎中﹑華州刺史﹑陜虢觀察使﹐寶歷二年自國子祭酒出爲福建觀察使。詩一首。【﹝《全唐詩》無衛中行詩﹐玆據《郎官石柱題名考》卷二十﹑《元和姓纂四校記》卷八﹑《唐方鎭年表》卷四﹑卷六擬傳﹞】

登石傘峯威鳳昔未起﹐玆山嘉气深。逶迆抱川阜﹐蘿蔦方沈沈。龍節稍巖徑﹐星軒伴幽尋。嘗聞謝公事﹐今嘉昭曠心。絕頂上巍峨﹐秋晨好登臨。蘆洲辧微色﹐天籟聞虛吟。支策睇歸湖﹐舒情凝遠岑。徘徊繞靈傘﹐登坐延芳襟。溪路鎖重扃﹐松門交翠陰。貞姿在空谷﹐瑞色仍棲林。晚靄覆回汀﹐輕橈環碧潯。探奇幸陪唱﹐願繼咸池音。【見《會稽掇英總集》卷四。】

次休次休﹐寶歷間僧。【﹝《全唐詩》無次休詩﹞】

贈白使君樂天【題擬】聞有餘霞千萬首﹐何妨一句乞閒人。【見《白氏長慶集》卷二四《答次休上人》題注引。】

歐陽衮

及第後返閉戶窮下缺爲學心𨿽滿﹐知君如掩扉。【見《吟窗雜錄》卷四四。】

劉叉

範忠韓喜得劉先生詩玉尺沈埋久﹐得之銘篆深。指磨露正色﹐扣擊吐哀音。【《後村詩話續集》卷二引《劉叉集》。】

孔仲良孔仲良﹐曲阜人。孔子四十一世孫。敬宗寶歷中爲莆田令﹐卒於官。

暑中卽事雲起松關作遠山﹐一庭細艸未曾刪。吏書抱去琴聲靜﹐驄使何須采下艱。【《莆風淸籟集》卷五七。】

薛昌朝薛昌朝﹐河東萬泉人。薛嵩子。累官禦史。官至保信軍節度使。【﹝參《新唐書宰相世系表》《山右石刻叢編》卷七《薛嵩碑》﹞】

紫閣閣下寒溪漲碧湍﹐閣前蒼翠數峯環。危梯續蹬穿松外﹐細竹分泉落石間【卷九作「前」】。好鳥啁啾爭喚客﹐亂雲開合巧藏山。獨來應爲禪僧笑﹐少有人能伴我閒。【《類編長安志》卷三﹑卷九。】

全唐詩續拾卷二十五

李敬彜敬彜﹐大和初爲福建團練判官。【﹝《全唐詩》無李敬彜詩﹞】

同觀察使張公仲方大和元年夏禱雨歸至聖泉寺作【題擬】雨隨靑嶂合﹐云拂畫旗來。【見《淳熙三山誌》卷八﹑《閩都記》卷十一。】

彭城城﹐大和初爲內供奉侍禦。【﹝《全唐詩》無彭城詩﹞】

同觀察使張公仲方大和元年夏禱雨歸至聖泉寺作【題擬】云陰隨雨度﹐桂馥逐風來。【同前。】

徐凝

宿猿洞萬屋人家云閣下﹐一屏煙水石橋西。【見《輿地紀勝》卷一二八《福州》。】

王師閔王師閔﹐大和二年任資州刺史。詩三首。【﹝《全唐詩》無王師閔詩﹞】

題瀑布詩三首殷勤對綠醽﹐閒坐繞沙汀。怪來喧語笑﹐一派落靑屏。【缺字據《永樂大典》補。】嵌崆【《輿地紀勝》作「空」】石洞古﹐飄灑玉泉吐。飛流勢不定﹐散作松間雨。淸明云日開﹐山路足莓苔。瀑澑千尋落﹐乘閒一看來。【見劉喜海《金石苑》卷二。《輿地紀勝》卷一五七《資州》錄第二首。張忱石先生告﹕《永樂大典》卷九七六六引《成都府誌》錄第一首﹐今據以校補。】

楊巨源

謝人送鯽魚鱠君家一箸萬錢﹝�棄簡體﹞﹐分我銀絲侑客歡。芳餌得來珍丙穴﹐金刀落處照辛盤。腹空羞迫詩肩瘦﹐鱗活能生酒面寒。玉手行廚如許巧﹐說教魚婢學應難。【影印本《詩淵》第一冊第一一三頁。】

謝人送粽來時三月春猶在﹐到日端陽節又臨。珍重主人意勤腆﹐滿盤角黍細包金。【同前第一五六頁。】

別薛柳二員外江上月明胡雁過﹐淮南木落楚山多。【《千載佳句》卷上《四時部暮秋》。】

太原寒食觀仗上嚴司空天倚王師靜沙漠﹐年年寒食並州樂。珠華相壓駕重﹝下缺﹞。【見上海圖書館藏明抄本《古今歲時雜詠》卷十一﹐末注﹕「以下古本缺二頁。」《四庫全書》本無。】

贈盧洺州三刀夢益州﹐一箭取遼城。【見《白氏長慶集》卷十五《贈楊祕書巨源》自注。】

句思出秦云外﹐恩生漢水東。【《輿地紀勝》卷八二《襄陽府》。】

韋處厚

秪【疑當作「抵」】剡秋渚涵容碧﹐秋水刷眼靑。排頭煙樹老﹐撲面水風腥。上瀨復下瀨﹐長亭仍短亭。夜船明月好﹐客夢滿流螢。【《記纂淵海》卷九。】

句緣崖踏石層。【見李壁《王荊文公詩箋注》卷三十《次韻吳季野題嶽上人澄心亭》引。】

惟儼惟儼﹐俗姓寒﹐絳縣人。大歷八年納戒於衡嶽寺﹐後謁石頭﹐密證心法。住朗州藥山﹐世稱藥山和尙。大和二年卒﹐年七十。詩一首。【﹝《全唐詩》無惟儼詩﹐傳據《宋髙僧傳》卷十七﹞】

曜日頌徧身烘爛更何人﹖臥棘森森一智眞。爲報你來須體妙﹐時中不擬宛然新。【《祖堂集》卷四。】

李涉

李獨攜酒見訪曉齋獨坐霜景寒﹐艸堂逸士來相干。風神左峭心意闊﹐津涯萬里橫波瀾。自言山中新醞熟﹐手挈一壺兼一軸。果然文字稱儀容﹐已覺建安風彩俗。嗟予潦倒身無成﹐偶因章句生浮名。就中憐愛李景儉﹐酒狂大語欺奴兵。老夫昔逐巴江岸﹐唱得《竹枝》腸欲斷。爲君試發一聲看﹐九派煙霞愁漫漫。【影印本《詩淵》第一冊第一三一頁。】

贈蘇小地人仙人家洛浦﹐聞道新年年十五。巧轉明眸雙劍連﹐開妝一面千花吐。流蘇帳﹐雲母屏﹐碧羅作卷花亭亭。昆侖阿母暗鉤引﹐東海麻姑投姓名。梭能織詩箏解語﹐鴛鴦難稱煙波侶。偶逢曼倩巧言詞﹐不覺投花忽相許。自言夫婿心不常﹐黃金買笑輕侯王。掌中看舞腰欲斷﹐暗裏聽歌愁滿堂。莫學爲云去無迹﹐巫山髙髙接天碧。【同前第五五一頁。】

商州【題擬】宮址蔓生艸﹐洞門低枕泉。廢興人目擊﹐何處是神仙﹖【《記纂淵海》卷二四。】

李益

遊棲巖寺晚上梯延洞﹐通宵興莫窮。髙明千嶂月﹐淸爽一巖風。坐久衣衫潤﹐吟餘物象空。舉頭星可摘﹐疑在廣寒宮。【見《古今圖書集成山川典》卷三五《中條山部》。】

鄭絪

詠諸葛亮詩【題擬】艸廬龍舊臥﹐花府鳳曾棲。【見《輿地紀勝》卷八二《襄陽府》。】

錢徽徽﹐字蔚章﹐吳郡人。起子。貞元初進士登第﹐從事戎幕。元和初入朝。三年﹐自祠部員外郎充翰林學士﹐十年﹐遷中書舍人。次年﹐因諫事罷學士﹐出爲虢州刺史。長慶元年﹐自禮部侍郎出爲江州刺史。移湖州。遷工部侍郎﹐出刺華州。大和二年以疾辭位﹐翌年卒﹐年七十五。詩一首又二句。【﹝《全唐詩》無錢徽詩﹐玆據《舊唐書》卷一六八本傳﹑《中華文史論叢》第九輯朱金城《﹝白氏長慶集﹞人名箋證》擬傳﹞】

小庭水植率爾成詩泓然一缶水﹐下與﹝土幻﹞堂接。靑菇八九枝﹐圓荷四五葉。動搖香風至﹐顧盼野心愜。行可采芙蓉﹐長江詎云涉。【見錢仲聯《韓昌黎詩系年集釋》卷九《奉和錢七兄曹長盆池所植》附。】

同樂天登靑龍寺上方望藍田山絕句【題擬】偶來上寺因髙望﹐松雪分明見舊山。【見《白氏長慶集》卷十一《登龍昌上寺望江南山懷錢舍人》自注引。】

薛濤

題從生假山宅相多能好自持﹐愛山攢石倚庭陲。銅梁公阜���﹐�������。【見北京圖書館藏《分門纂類唐歌詩》宋刻殘本﹐轉錄自張篷舟《薛濤詩箋後記》。《宛委別藏》本將此詩刪棄。】

楊於陵

登石傘峯夙志慕遐嶠﹐偶時叨撫封。幸玆秋成候﹐得與心期從。宛在洲渚外﹐稍躋林嶺重。紫垣感嘉惠﹐丹壑暢幽蹤。之子綽有裕﹐結廬枕前峯。亭臺互虧蔽﹐物象分輕濃。玉傘踐危石﹐苔枝棲古松。登攀逐羣彥﹐息偃慚衰容。閶闔如可接﹐靈仙疑暫逢。海帆去的的﹐霜雁來噰噰。赫奕護軍重﹐導迎裨將恭。回舟遲新月﹐鼙鼓迎疏鐘。【見《會稽掇英總集》卷四。】

習家池大堤詩【題擬】習氏蹤誰寄﹐羊氏道可躋。【見《輿地紀勝》卷八二《襄陽府》。】

句云斂荊門近﹐江平峴首低。【《記纂淵海》卷十二。】

張籍

詠陀羅山鑿開混沌露元气﹐散布森羅彌梵天。云外無時不閒在﹐樓居何處得超然。【《記纂淵海》卷二三。】

王建

夢好梨花歌薄薄落落霧【別本作「路」】不分﹐夢中喚作梨花云。瑤池水光蓬萊雪﹐靑葉白花相次發。不從地上生枝柯﹐合在天頭遶宮闕。天風微微吹不破﹐白艷卻愁香涴露。玉房彩女齊看來﹐錯認仙山鶴飛過。落花散粉飄滿空﹐梨花顏色同不同。眼穿臂短取不得﹐取得亦如從夢中。無人爲我解此夢﹐梨花一曲心珍重。【見宋張邦基《墨莊漫錄》卷六。】

贊碎金一軸零書則【斯六一九卷作「時」】未多﹐要來不得【斯六一九卷作「問」】那人何﹖從頭至尾無閒字﹐勝看眞【斯六一九卷作「珍」】珠一百螺。【見斯六二○四卷《字寶碎金》末附﹐署「吏部郎中王建」。斯六一九卷署「王建郎中」。】

盧元輔

靈隱寺長松晉家樹﹐絕頂客兒亭。【見《淳佑臨安志》殘本卷八。】

沈亞之

夢遊仙賦附詩白日低兮春塘滿﹐紅華芳兮艸芽短。菱結帶兮荇含絲﹐設遨遊兮遵佳期。穠光醉兮﹐昏﹝帛系﹞﹝帛系﹞焉。與久樂萬年春﹐畱連兮其未央。【均見《沈下賢文集》卷一。】

湘中怨解載鄭生愁吟情無垠兮蕩洋洋﹐懷佳期兮屬三湘。【見《沈下賢文集》卷二。】

直言直言﹐元稹同時之僧人。【﹝詳附按﹞】

觀元相公花飲【一作「宴」】尺八調悲銀字管﹐琵琶聲送紫檀槽。【《千載佳句》卷下《宴喜部管弦》。】

元稹

再酬復言和誇州宅會稽天下本無儔﹐任取蘇杭作輩流。斷髮儀刑千古學﹐奔濤【一作「騰」】翻動萬人憂。石緣類鬼名羅剎﹐寺爲因墳號虎丘。莫著詩章遠牽引﹐由來北郡似南州。【見宋孔延之編《會稽掇英總集》卷一。】

遊雲門遙泉滴滴度更遲﹐秋夜霜天入竹扉。明月自隨山影去﹐淸風長送白雲歸。【同前書卷六。】

題法華山天衣寺馬踏紅塵古塞平﹐出門誰不爲功名。到頭爭似棲禪客﹐林下無言過一生。【同前書卷八。】

拜禹廟恢能咨嶽日﹐悲慕羽山秋。父陷功仍繼﹐君名禮不讎。洪水襄陵後﹐玄圭菲食由。已甘魚父子﹐翻荷粒咽喉。古廟蒼煙冷﹐寒亭翠柏稠。馬泥眞骨動﹐龍畫活睛畱。祀典稽千聖﹐孫謀絕一丘。道𨿽污世載﹐恩豈酌沈浮。洞穴探常近﹐圖書卽可求。徳崇人不惰﹐風在俗斯柔。茭色湖光上﹐泉聲雨腳收。歌詩呈志義﹐簫鼓瀆淸猷。史亦明勛最﹐時方怒校酋。還希四載術﹐將以拯虔劉。【同前。】

奉使往蜀路傍見山花吟寄樂天【題擬】深紅山木艷彤雲﹐路遠無由摘寄君。恰似牡丹如許大﹐淺深看取石橊裙。向前已說深紅木﹐更有輕紅說向君。深葉淺花何所似﹐薄妝愁坐碧羅裙。【人民文學出版社刊周本淳校點本《詩話總龜》卷二七引《唐賢抒情》。】

封書每書題作上都字﹐悵望關東無限情。寂寞此心新雨後﹐槐花髙樹晚蟬聲。【《千載佳句》卷上《四時部早秋》。】

春詞一雙玉手十三弦﹐移柱髙低落鬢邊。卽問向來彈了曲﹐羞人不道《想夫憐》。【《千載佳句》卷下《宴喜部箏》。】

詠鶯天上金衣侶﹐還能貺艸萊。風流晉王謝﹐言語漢鄒枚。公等久安在﹐今絕何處來﹖山禽正嘈雜﹐慰我日徘徊。【《夢粱錄》卷十八。】

石橊花寥落山橊深映葉﹐紅霞淺帶碧霄雲。曲塵枝下年年見﹐別似衣裳不似裙。【《永樂大典》卷八二一引《甕牖閒評》引。以上二詩據《古籍整理出版情況簡報》一六六期刊冀勤同志《元稹佚詩續輯》錄出。】

送晏秀才歸江陵長堤纖艸河邊綠﹐近郭新鶯竹裏啼。【《千載佳句》卷上《四時部早春》。】

早春書情空城月落方知曉﹐淺水荷香始覺春。【同前《四時部春情》。】

雨後書情溪上懶蒲藏釣艇﹐窗前新筍長漁竿。【同前《四時部暮春》。】

雨後感懷雲際日光分萬井﹐煙消山色露千峯。【同前《天象部晴霽》。】

雨後感情甕開白酒花間醉﹐簾捲靑山雨後看。【同前卷下《宴喜部醉後》。】

題李端新筍短松低曉露﹐晚花寒沼漾殘暉。【同前卷上《人事部文藻》。】

春情多白髮鏡中慚易老﹐靑山江上幾回春。【同前《人事部老》。】

薔薇千重密葉侵階綠﹐萬【一作「百」】朵閒花向日紅。【同前卷下《艸木部薔薇》。】

夜花燈照露花何所似﹐館娃宮殿夜妝臺。【同前《艸木部雜花》。】

送故人歸府落日樽前添別思﹐碧潭灘上荻花秋。【同前《離別部餞別》。】

送劉秀才歸江陵花間祖席離人醉﹐水上歸帆落日行。【同前。】

送裴侍禦欲知別後思君處﹐看取湘江秋月明。【同前《離別部秋別》。】

上西陵畱別�憂去國三千里﹐遙指江南一道云。【同前《離別部畱別》。】

旅捨感懷因依客路煙波上﹐迢遞鄕心夜夢中。【同前《離別部水行》。】

罷獘務思歸故國寄知友如今欲種韓康藥﹐未卜雲山第幾峯。【同前《隱逸部思隱》。】

閉門卽事數竿修竹衡門裏﹐一徑松杉落日中。【同前《隱逸部幽居》。】

題王右軍遺迹生臥竹堂虛室白﹐逍遙松徑遠山靑。【同前。】

題藍橋驛江陵歸時逢春雪。【見《白氏長慶集》卷十五《藍橋驛見元九詩》自注引。】

宮詞外人不識承恩處﹐惟有羅衣染禦香。【見日藤原公任《倭漢朗詠集》卷下《妓女》。】

詠李花葦綃開萬朵。【見馮贄《云仙雜記》卷七引《髙隱外書》。】

拗花【題擬】試問酒旗歌板地﹐今朝誰是拗花人。【見陶宗儀《南村輟耕錄》卷十二。】

山茶花冷蜂寒蝶【一作「冷蝶寒蜂」】尙未來。【見宋鄭元佐《朱淑眞﹝斷腸詩集﹞注》卷二《春歸》﹑卷三《窗西桃花盛開》注引。】

崔徽歌崔徽本不是娼家﹐教歌按舞娼家長。使君知有不自由﹐坐在顯時立在掌。有客有客名丘夏﹐善寫儀容得艷姿。爲徽持此寄敬中﹐以死報郎爲終始。【以上見《綠窗新話》卷上。】眼明正似琉璃瓶﹐心蕩秋水橫波淸。【見施元之等《注東坡先生詩》卷十五《百步洪》注引。】吏感徽心關鎖開。【見任淵《山谷詩注》卷九《出禮部試院王才元惠梅花三種皆妙絕戲答三首》注引。】鳳凰寶釵爲郎戴。【見陳元龍《片玉集注》卷二《秋﹝上蕊下木﹞香》注引元微之詩。】舞態低迷誤招拍。【同前書卷八《蝶戀花》之二注引崔徽詩。】鳳釵亂折金鈿碎。【同前書卷二《憶舊遊》注引元微之詩。】

和浙西李大夫晚下北固山喜松徑成陰悵然懷古偶題臨江亭自公鎭南徐﹐三換營門柳。【《嘉定鎭江志》卷十四。】

句無妙思帝裏﹐不合厭杭州。【兪文豹《吹劍三錄》。此則亦從冀勤同志說。】

詠廿四气詩

立春正月節春冬移律呂﹐天地換星霜。冰泮遊魚躍﹐和風待柳芳。早梅迎雨水﹐殘雪怯朝陽。萬物含新意﹐同歡聖日長。

雨水正月中雨水洗春容﹐平田已見龍。祭魚盈浦嶼﹐歸雁�山峯。云色輕還重﹐風光淡又濃。向春入二月﹐花色影重重。

驚蟄二月節陽气初驚蟄﹐韶光大【一作「天」】地周。桃花開蜀錦﹐鷹老化春【一作「爲」】鳩。時候爭催迫﹐萌芽�【一作「護」】矩修。人間務生事﹐耕種滿田疇。

春分二月中二气莫交爭﹐春分雨處行。雨來看電影﹐云過聽雷聲。山色連天碧﹐林花向日明。梁間玄鳥語﹐欲似解人情。

淸明三月節淸明來向晚﹐山淥正光華。楊柳先飛絮﹐梧桐續放花。鴽聲知化鼠﹐虹影指天涯。已識風雲意﹐寧愁雨谷【一作「谷雨」】賒。

谷雨三月中谷雨春光曉﹐山川黛色靑。葉間鳴戴勝﹐澤水長浮萍。暖屋生蠶蟻﹐喧風引麥葶。鳴鳩徒拂羽﹐信矣不堪聽。

立夏四月節欲知春與夏﹐仲呂啟朱明。蚯蚓誰教出﹐王瓜自合生。簾【一作「簇」】蠶呈﹝上爾下虫﹞樣﹐林鳥哺雛聲。漸覺雲峯好﹐徐徐帶雨行。

小滿四月中小滿气全時﹐如何靡艸衰。田家私黍稷﹐方伯問蠶絲。杏麥修鐮釤﹐錋﹝�爪﹞豎棘籬。向來看苦菜﹐獨秀也何爲﹖

芒種五月節芒種看今日﹐螗螂應節生。彤雲髙下影﹐鷃鳥往來聲。淥沼蓮花放﹐炎風暑雨情。相逢問蠶麥﹐幸得稱人情。

夏至五月中處處聞蟬響﹐須知五月中。龍潛淥水坑﹐火助太陽宮。過雨頻飛電﹐行雲屢帶虹。蕤賓移去後﹐二气各西東。

小暑六月節倏忽溫風至﹐因循小暑來。竹喧先覺雨﹐山暗已聞雷。戶牖深靑靄﹐階庭長綠苔。鷹鸇新習學﹐蟋蟀莫相催。

大暑六月中大暑三秋近﹐林鐘九夏移。桂輪開子夜﹐螢火照空時。瓜果邀儒客﹐菇蒲長墨池。絳紗渾卷上﹐經史待風吹。

立秋七月節不期朱夏盡﹐涼吹暗迎秋。天漢成橋鵲﹐星娥會玉樓。寒聲喧耳外﹐白露滴林頭。一葉驚心緒﹐如何得不愁﹖

處暑七月中向來鷹祭鳥﹐漸覺白藏深。葉下空驚吹﹐天髙不見心。气收禾黍熟﹐風靜艸虫吟。緩酌樽中酒﹐容調膝上琴。

白露八月節露沾蔬艸白﹐天气轉靑髙。葉下和秋吹﹐驚看兩鬢毛【一作「毫」】。養羞因野鳥﹐爲客訝蓬蒿。火急收田種﹐晨昏莫辭勞。

秋分八月中琴彈南呂調﹐風色已髙淸。雲散飄颻影﹐雷收振怒聲。乾坤能靜肅﹐寒暑喜【一作「合」】均平。忽見新來雁﹐人心敢不驚﹖

寒露九月節寒露驚秋晚﹐朝看菊漸黃。千家風掃葉﹐萬里雁隨陽。化蛤悲羣鳥﹐收田畏早霜。因知松柏志﹐冬夏色蒼蒼。

霜降九月中風捲晴霜【一作「淸云」】盡﹐空天萬里霜。野豺先祭月﹐仙菊遇重陽。秋色悲疏木﹐鴻鳴憶故鄕。誰知一樽酒﹐能使百秋亡。

立冬十月節霜降向人寒﹐輕冰淥水漫。蟾將纖【一作「輕」】影出﹐雁帶幾行殘。田種收藏了﹐衣裘制造看。野雞投水日﹐化蜃不將難。

小雪十月中莫怪虹無影﹐如今小雪時。陰陽依上下﹐寒暑喜分離。滿月光天漢﹐長風響樹枝。橫琴對淥醑﹐猶【一作「獨」】自斂愁眉。

大雪十一月節積陰成大雪﹐看處亂霏霏。玉管鳴寒夜﹐披書曉絳帷。黃鐘隨气攺﹐鷃鳥不鳴時。何限蒼生類﹐依依惜暮暉。

冬至十一月中二气俱生處﹐周家正立年。歲星瞻北極﹐舜【一作「景」】日照南天。拜慶朝金殿﹐歡娛列綺筵。萬邦歌有道﹐誰敢動徵邊﹖

小寒十二月節小寒連大呂﹐歡鵲壘新巢。拾食尋河曲﹐銜紫遶樹梢。霜鷹近北首﹐雊雉隱藂茅。莫怪嚴凝切﹐春冬正月交。

大寒十二月中臘酒自盈樽﹐金鑪獸炭溫。大寒宜近火﹐無事莫開門。冬與春交替﹐星周月詎存﹖明朝換新律﹐梅柳待陽春。【見伯二六二四﹑斯三八八○卷。】

李惟李惟﹐約爲中唐時人。

霍小玉歌衣飄荳蔻減濃香﹐臉射芙蓉失嬌色。【明刻本宋佚名《錦繡萬花谷前集》卷十七引《霍小玉歌》。】妝成落日捲簾坐﹐小玉焚香羅帳深。【見同書同捲引李惟詩。】西北檻前掛鸚鵡﹐籠中報道李郎來。【見宋陳元龍《片玉集注》卷一《荔枝香》注引《麗情集》引《小玉歌》。】

全唐詩續拾卷二十六

謝觀觀﹐文宗時官荊州從事。有賦八卷。今存詩二首。【﹝《全唐詩》無謝觀詩﹐傳據《新唐書藝文志》《全唐文》卷七五八﹞】

招李夫人魂賦附楚詞白玉潔兮紅蘭芳﹐忽玉折兮蘭已傷。魂兮勿復遊他方﹐盍歸來兮慰我皇。彩雲裾兮流霞袂﹐倏而來兮忽而逝。魂兮勿復遊四裔﹐盍歸來兮膺萬歲。【見《文苑英華》卷九六。】

普化和尙普化和尙﹐嗣盤山寶積禪師﹐在鎭州﹐與臨濟和尙同時。詩二首。【﹝《全唐詩》無普化詩﹞】

偈少室人不識﹐金陵又再來。臨濟一隻眼﹐到處爲人開。河陽新婦子﹐木塔老婆禪。臨濟小廝兒﹐卻具一隻眼。【《五燈會元》卷四。】

崔玄亮

十二月四日寄樂天【題擬】共相呼喚醉歸來。【見《白氏長慶集》卷二一《答崔賓客晦叔十二月四日見寄》題注引。】

登第後自詠【題擬】人間不會雲間事﹐應笑蓬萊最後仙。【見前書卷二三《得湖州崔十八使君書喜與杭越鄰郡因成長句代賀兼寄微之》詩末自注引。】

李合

石牀石鑑麓牀髙接天﹐伏虎上棲煙。松低輕蓋偃﹐藤細若鉤懸。石明如掛鏡﹐照物別媸妍。鶴鸞時弄影﹐何處覓神仙。【見嘉慶十一年曾纂《寧遠縣誌》卷九。】

崔岐岐﹐齊州全節人。進士﹐官江陰主簿。【﹝《全唐詩》無崔岐詩﹐傳據《新唐書》卷七二《宰相世系表》及下引杜牧文﹞】

贈杜顗賈馬死來生杜顗﹐中間寥落一千年。【見《樊川文集》卷九《唐故淮南支使試大理評事兼監察禦史杜君墓志銘》。】

呂讓讓﹐河中人﹐渭子。大和八年爲楚州刺史﹐官至太子右庶子。詩一首。【﹝《全唐詩》無呂讓詩﹐傳據《舊唐書》卷一三七《呂渭傳》《全唐文》卷七一六﹞】

和入京俘囚經萬里﹐憔悴度三春。發攺河陽鬢﹐衣余京洛塵。鍾儀悲去楚﹐隨會泣畱秦。旣謝【一作「得」】平吳利﹐終成失路人。【見《文苑英華》卷二四○。】

範酇酇﹐大和八年進士﹐仕至郎中。【﹝《全唐詩》無範酇詩﹐傳據《唐詩紀事》卷五十﹑《登科記考》卷二一﹞】

句歲盡天涯雨。【見《唐詩紀事》卷五十﹑《增修詩話總龜前集》卷十四引《北夢瑣言》。】

嚴休復

與於駙馬莫惜歌喉一串珠。【見《白氏長慶集》卷三二《寄明州於駙馬使君三絕句》自注引。】

盧仝

句不鯽澑鈍漢。【見《宋景文公筆記》卷上。】

陸﹝上下一中曰﹞﹝上下一中曰﹞﹐字景山﹐蘇州人。元和三年﹐策制科中第﹐補萬年丞﹐再遷太常博士。自虞部員外郎出爲鄧州刺史﹐復入爲戶部郎中﹑祕書少監﹑太常少卿﹐歷刺兗蔡虢蘇四州﹐遷浙東觀察使﹐徙宣歙觀察使﹐大和八年九月卒﹐年七十一。詩一首。【﹝《全唐詩》無陸詩﹐傳據《舊唐書》卷一六二﹑《新唐書》卷一五九本傳﹞】

遊天衣寺處世空旦夕﹐探幽放情志。長歌向閒雲﹐引客遊古寺。秦山倚寥廓﹐髙鳥下蒼翠。凝陰向杉松﹐界法齊天地。疏鐘遠僧捨﹐深殿有猿戲。警梵千溪中﹐眞禪寂無二。寒泉聳毛髮﹐淸露遣心累。省慮因悟非﹐勞神豈爲貴。起然靜中見﹐覺了愚勝智。願得棲煙霞﹐書之謝名利。【見《會稽掇英總集》卷八。】

沈傳師

白雲亭僧愛白雲溪上飛﹐白雲深處敞禪扉。莫言便是無情物﹐思著故鄕依舊歸。【見嘉慶二十年洪亮吉纂《寧國府誌》卷二四。】

贊碎金墨寶三千三百餘﹐展開勝讀兩車書。人間要字應來盡﹐呼作零金也不虛。【見斯六二○四卷﹐原署「沈侍郎」。】

普願普願﹐姓王﹐鄭州新鄭人。至徳二年依大隗山大慧禪師﹐後師馬祖道一。貞元十一年後﹐住池州南泉山﹐世稱南泉和尙。大和八年卒﹐年八十七。詩一首。【﹝《全唐詩》無普願詩﹞】

久住投機偈今日還鄕入大門﹐南泉親道徧乾坤。法法分明皆祖父﹐回頭慚愧好兒孫。【見《景徳傳燈錄》卷十。】

性空性空﹐吉州孝義寺僧﹐嗣丹霞和尙。詩一首。【﹝《全唐詩》無性空詩﹞】

偈烏不前﹐兔不後﹐幾人於此茫然走。祇有闍黎達本源﹐結舌何曾著空有﹖【《五燈會元》卷五。】

王涯

宮詞簾外微明燭下妝﹐殿明放鎖待君王。玉階地冷羅鞋薄﹐眾裏偸身倚玉牀。【《分門纂類唐宋時賢千家詩選》卷十六。】

崔覲覲﹐梁州城固人。爲儒不樂仕進﹐以耕稼爲業。老而無子﹐乃以田宅家財分給奴婢。夫妻遂隱於城固南山﹐林泉相對﹐以嘯自娛。山南西道節度使鄭餘慶髙其行﹐辟爲節度參謀﹐累邀方至府第。大和八年﹐左補闕王直方因召見﹐薦覲有髙行﹐詔以起居郎徵之﹐覲辭疾不起。卒於山。詩三首又十句。【﹝《全唐詩》無崔覲詩﹐傳據《舊唐書》卷一九二《隱逸傳》﹞】

﹝泳去永攺黨﹞谷髙峯偃蹇云崔嵬﹐層崖巨壑長峽開。龍蛇縱橫虎豹亂﹐古【《洋縣誌》作「石」】棧朽滅埋深苔。【見宋祝穆《方輿勝覽》卷六六﹐校以光緒二十八年張鵬翼纂《洋縣誌》卷七。】

缺題寥寥官舍靜於僧﹐𨿽有園亭亦倦登。桃李光陰流似水﹐圖書滋味冷如冰。

缺題地形連楚闊﹐山勢入秦豪。平外斜通駱﹐深中遠認褒。圖經何壯觀﹐故事有蕭曹。

漢中城樓斷煙橫沔水﹐孤鶩入洋州。晚靄昏斜谷﹐晴陽露斗山。

廉水渡江水不流廉節去﹐淸名長解勝貪泉。

教場豈知王子山前月﹐曾照曹劉夜戰來。

句直望漢江三百里﹐一條如綫下洋州。【以上六題均見宋王象之《輿地紀勝》卷一八三《興元府》。】

空海

過金山寺古貌滿堂塵暗色﹐新華落地鳥繁聲。經行觀禮自心感﹐一雨僧人不顯名。【《經國集》卷十。轉錄自《空海全集》第七卷

《拾遺雜集》。】

靑龍寺畱別義操闍梨同法同門喜遇深﹐空隨白霧忽歸岑。一生一別難再見﹐非夢思中數數尋。【同前。】

在唐日觀昶法和尙小山看竹看花本國春﹐人聲鳥咔漢家新。見君庭際小山色﹐還識君情不染塵。【同前。】

在唐日贈劍南僧惟上離合詩磴危人難行﹐石崄獸無登。燭暗迷前後﹐蜀人不得登。【同前。】

鑑空鑑空﹐俗姓齊﹐吳郡人。少小貧苦。壯歲爲詩﹐不多靡麗。元和初遊錢塘﹐投靈隱寺出家﹐後周遊名山。大和元年至洛陽﹐住香山寺。約卒於大和九年﹐年七十七。詩一首。【﹝《全唐詩》無鑑空詩﹞】

示柳珵【題擬】興一沙衰恆河沙﹐兔而罝﹐犬而拏﹐牛虎相交與角牙﹐寶檀終不滅其華。【《宋髙僧傳》卷二十《唐洛陽香山寺鑑空傳》。】

李逢吉

奉和酬相公賓客漢南畱贈八韻自作分憂別﹐今方便道過。悲酸如我少﹐語笑爲君多。淚亦因杯酒﹐歡非待【一作「侍」】綺羅。路歧岐傷不已﹐松柏性無他。悵望商山老﹐殷懃漢水波。重言塵外約【相公往年垂贈六約】﹐難繼郢中歌。玉管離聲發﹐銀釭缸曙色和。碧霄看又遠﹐其柰獨愁和。【見《文苑英華》卷二四五。】

句姮娥歸處月華深。【胡偉《宮詞》。】

智常智常﹐嗣馬祖﹐在江州歸宗寺﹐時號赤眼歸宗和尙。白居易在江州﹐嘗與遊。又曾與江州刺史李渤討論佛理。詩二首。【﹝《全唐詩》無智常詩﹐傳錄《祖堂集》卷十五﹑《景徳傳燈錄》卷七﹞】

萬卷贊出廓送錢嫌不要﹐手提�笠向廬山。昔日曾聞靑霄鶴﹐更有靑霄鶴不如。

偈歸宗事理絕﹐日輪正當午。自在如師子﹐不與物依怙。獨步四山頂﹐優遊三大路。吹噓【《燈錄》《事苑》作「欠呿」】飛禽墮【《燈錄》《事苑》作「墜」】﹐嚬呻眾獸【《燈錄》《事苑》作「邪」】怖。機豎箭易及﹐影沒手難覆。施張如【《燈錄》《事苑》作「若」】工【《事苑》作「二」】使﹐剪截【《燈錄》《事苑》作「裁剪」】成尺度。巧鏤萬盤【《燈錄》《事苑》作「般」】名﹐歸宗還似土。語密【《燈錄》《事苑》作「默」】音聲絕﹐理【《燈錄》作「旨」﹐《事苑》作「音」】妙言【《燈錄》《事苑》作「情」】難措。棄个耳【《燈錄》《事苑》作「眼」】還聾﹐取个目還瞽。一鏃破三關﹐分明箭後路。﹝�可﹞【《燈錄》《事苑》作「可」】憐个【《事苑》作「大」】丈夫﹐先天爲心祖。【《祖堂集》卷十五﹑《景徳傳燈錄》卷二九﹑《祖庭事苑》卷二。】牛皮靸【《五燈會元》作「鞔」】露柱﹐露柱啾啾叫。凡耳聽不聞﹐諸聖呵呵笑。【《景徳傳燈錄》卷七﹑《五燈會元》卷三。】

徳誠徳誠﹐遂寧府人。嗣藥山惟儼﹐與雲巖曇晟﹑道吾宗智爲同道交。住秀州華亭﹐泛一小舟﹐隨緣度日﹐世稱船子和尙﹑華亭和尙。詩四十首。【﹝《全唐詩》無徳誠詩﹞】

撥棹歌千尺絲綸直下垂﹐一波才動萬波隨。夜靜水寒魚不食﹐滿船空載月明歸。三十年來【《嘉禾志》作「二十餘年」】江【《五燈會元》作「海」】上游﹐水淸魚見不吞鉤。釣竿斫盡重栽竹﹐不計工夫【《五燈會元》作「功程」﹐《嘉禾志》作「工程」】得便休。三【《嘉禾志》作「二」】十餘年【《五燈會元》作「年來」﹐《四溟詩話》作「年前」】坐釣臺﹐竿【《五燈會元》《嘉禾志》《四溟詩話》皆作「鉤」】頭往往得黃能。錦【《五燈會元》《四溟詩話》作「金」】麟不遇空【《嘉禾志》作「虛」】勞力﹐收取【《四溟詩話》作「拾」】絲綸歸去來。【以上三首﹐《嘉禾志》題作《自題三絕》。】一葉虛舟一副竿﹐了然無事坐煙灘。忘得喪﹐任悲歡﹐卻教人喚有多端。一任孤舟正又斜﹐乾坤何路指生涯。拋歲月﹐臥煙霞﹐在處江山便是家。愚人未識主人公﹐終日孜孜恨不同。到彼岸﹐出樊籠﹐元來祇是舊時翁。【以上三首﹐《嘉禾志》題作《題松澤西亭三首》。】有一魚兮日溯洄【《五燈會元》作「偉莫裁」】﹐混虛【《五燈會元》作「融」】包納信奇哉。能變化﹐吐風雷﹐下綫何曾釣得來。別人祇看采芙蓉﹐香气長黏繞指風。兩岸映﹐一船紅﹐何曾解染得虛空。問我生涯祇是船﹐子孫各自賭機緣。不由地﹐不由天﹐除卻蓑衣無可傳。莫學他家弄釣船﹐海風起也不知邊。風拍岸﹐浪掀天﹐不易安排得帖然。大釣何曾離釣求﹐拋竿捲綫卻成愁。活潑潑﹐樂悠悠﹐自是遲疑不下鉤。靜不須禪動卽禪﹐斷雲孤鶴兩蕭然。煙浦畔﹐月川前﹐槁木形骸在一船。莫道無修便不修﹐菩提癡坐若爲求﹖勤作棹﹐慧爲舟﹐者个男兒始出頭。水色山光處處新﹐本來不俗不同塵。著气力﹐用精神﹐莫作虛生浪死人。獨倚蘭橈入遠灘﹐江花漠漠水漫漫。空鉤綫﹐沒鮏羴﹐那得凡魚都上竿。揭卻云篷進卻船﹐一竿云影一潭煙。旣擲网﹐又拋筌﹐莫教倒被釣絲牽。蒼苔滑淨坐忘機﹐截眼寒云葉葉飛。戴篛笠﹐掛蓑衣﹐別無歸處是吾歸。外卻形骸放卻情﹐蕭然孤坐一舟輕。圓月上﹐四方明﹐不是奇人不易行。世知吾懶懶原眞﹐宇宙船中不管身。烈香飲﹐落花茵﹐祖師元是个閒人。都大無心罔象間﹐此中那許是非關。山兀兀﹐水潺潺﹐忙者自忙閒者閒。浪宕從來水郭間﹐髙歌欹枕看遙山。紅蓼岸﹐白蘋灣﹐肯被蘭橈使不閒。古釣先生鶴髮垂﹐穿波出浪不曾疑。心蕩蕩﹐笑怡怡﹐長道無人畫得伊。動靜由來本兩空﹐誰教日夜彊施功。波渺渺﹐霧蒙蒙﹐卻來江上隱雲中。媚俗無機獨任眞﹐何須洗耳復澄神。云與月﹐友兼親﹐敢向浮漚任此身。逐塊追歡不識休﹐津梁渾不掛心頭。霜葉落﹐岸花秋﹐卻教漁父爲人愁。一片江云倏忽開﹐翳空晴日絕塵埃。適消散﹐又徘徊﹐試問本從何處來﹖鼓棹髙歌自適情﹐音稀和寡不求名。淸風起﹐浪花平﹐也且隨流逐勢行。不妨綸綫不妨鉤﹐祇要鉤輪得自由。擲卽擲﹐收卽收﹐無蹤無迹樂悠悠。鉤下俄逢赤水珠﹐光明圓徹等淸虛。靜卽出﹐覓還無﹐不在驪龍不在魚。臥海拏云勢莫知﹐優悠何處不相宜。香象子﹐大龍兒﹐甚麼波濤揚得伊。𨿽慕求魚不食魚﹐网簾蓬戶本空無。在世界﹐作凡夫﹐知聞祇是个毘盧。香餌竿頭也不無﹐向來祇是釣名魚﹐波沃日﹐浪涵虛﹐萬象牢籠號有餘。乾坤爲舸月爲篷﹐一帶雲山一徑風。身放蕩﹐性靈空﹐何妨南北與西東。終日江頭理棹間﹐忽然失濟若爲還。灘急急﹐水潺潺﹐爭把浮生作等閒。有鶴翺翔出海風﹐往來蹤迹在虛空。圖不得﹐弄何窮﹐日月還教沒此中。釣頭曾未曲些些﹐靜向江濱度歲華。酌山茗﹐折蘆花﹐誰言埋沒在煙霞。吾自無心無事間﹐此心祇有水雲關。攜釣竹﹐混塵寰﹐喧靜都來離又閒。晴川淸瀨水橫流﹐瀟灑元同不系舟。長自在﹐任夷猶﹐將心隨逐幾時休。歐冶銛鋒價最髙﹐海中收得用吹毛。龍鳳繞﹐鬼神號﹐不見全牛可下刀。【以上三十九首﹐均見嘉慶間刻本《機緣集》﹐原爲宋大觀四年風涇海會寺石刻。轉錄自《詞學》第二期刊施蟄存先生《船子和尙撥棹歌》。宋明間收錄船子和尙詩偈的著作﹐筆者所見有﹕宋釋惠洪《冷齋夜話》卷五﹑胡仔《苕溪漁隱叢話前集》卷五六收第一首﹐宋釋慧明《五燈會元》卷五收其一﹑其二﹑其三﹑其七﹑其八﹑其九﹐共六首﹐宋吳聿《觀林詩話》收第三十九首﹐元至元《嘉禾志》卷三二收其一至其六﹐共六首﹐明謝榛《四溟詩話》卷三收第三首﹐楊愼《藝林伐山》卷十七收第一至第三首﹐今卽據諸書所引出校。】

偈本是釣魚船上客﹐偶除須髮著袈裟。佛祖位中畱不住﹐夜深依舊宿蘆花。【見明楊愼《藝林伐山》卷十七《船子和尙四偈》。】

裴通通﹐字文元﹐士淹子。元和中嘗遊越。後任戶部員外郎﹑金部郎中。長慶初爲少府監﹐出使回鶻。寶歷中任汝州刺史。文宗時自國子祭酒攺詹事。著《易書》一百五十卷。詩一首。【﹝《全唐詩續補遺》卷二十錄通詩一首﹐事迹失考。今據《郎官石柱題名考》卷十二補傳﹞】

王右軍宅寂寂金庭洞﹐淸香發桂枝。魚吞左慈釣﹐鵝踏右軍池。此地常無事﹐衝天自有期。向來逢道士﹐多欲駕文螭。【見同治九年刊蔡以撰《鄞縣誌》卷二四。】

齊安和尙齊安和尙﹐嗣華巖智藏禪師。住黃州。詩一首。【﹝《全唐詩》無齊安禪師詩﹞】

偈猛熾焰中人有路﹐旋風頂上屹然棲。鎭常歷劫誰差互﹐杲日無言運照齊。【見《景徳傳燈錄》卷十﹑《五燈會元》卷四。】

神贊神贊﹐嗣百丈懷海禪師﹐住福州古靈山。詩一首。【﹝《全唐詩》無神贊詩﹞】

偈空門不肯出﹐投窗也大癡。百年鉆故紙﹐何日出頭時﹖【見《五燈會元》卷四。】

公畿和尙公畿和尙﹐嗣章敬懷暉禪師﹐在河中府。詩一首。【﹝《全唐詩》無公畿和尙詩﹞】

偈有名非大道﹐是非具不禪。欲識个中意﹐黃葉止啼錢。【《祖堂集》卷十七﹑《五燈會元》卷四。】

皇甫曙

再勸樂天酒【題擬】且勸香醪一屈卮。【《白氏文集管見抄》載白居易《戲酬皇甫十再勸酒》題注引。】全唐詩續拾卷二十七

李翺

洗墨池剩有臨池興﹐人稱協律郎。至今蝌蚪迹﹐猶帶墨痕香。【見影印文淵閣《四庫全書》本《湖廣通誌》卷八九。】

朱慶余

惆悵詩夢裏分明入漢宮﹐覺來燈背錦屏空。紫臺日落關山曉﹐腸斷君恩信畫工。【見《才調集》卷八。】

張又新

永嘉百詠

滴水捲滴水縣在華蓋山西北﹐流入郡城﹐涓涓不盈不竭。謝公與從弟書﹕「地無佳井﹐賴華蓋山北湧出一泉﹐名爲滴水。」卽此水也。滴水泠泠徹碧紗﹐旱時無減雨無加。澄淸好是爲官侶﹐引入孤城一帶斜。

郭公山昔賢登步立神州﹐气象千年始一浮。南望州如列宿﹐北觀江水似龍﹝札去木攺虫﹞。

大羅山越王曾保此山巓﹐楊僕樓船幾控弦。猶有舊時懸冰在﹐鮫綃千尺玉潺湲。

白鶴山白鶴山邊秋復春﹐文君宅畔少風塵。欲驅五馬尋眞隱﹐誰是當年入竹人﹖【見永樂《樂淸志》卷二﹑同治丙寅年刊齊召南纂《溫州府誌》卷四。】

百里芳時淸遊騎南䢐暑﹐正值荷花百里開。民喜出行迎五馬﹐全家知是使君來。【光緒《永嘉縣誌》卷二一《古迹》。】

周公廟祠像已加唐衮冕﹐樂工猶服晉衣冠。【見光緒《永嘉縣誌》卷四「橫山周公廟」條。】

中界山補序木橊嶼﹑玉流山也﹐居海中﹐去郡城三百里。東晉居人數百家﹐爲孫恩所破﹐至今湖田尙存。【見弘治《溫州府誌》卷三。】

鄭居中居中﹐歷任左司員外郎﹑郎中。寶歷初除監察禦史﹐攺分司東臺。後除中書舍人﹐不就﹐以疾辭官﹐恣遊名山。開成二年卒。【﹝《全唐詩》無鄭居中詩﹐傳據《郎官石柱題名考》卷一﹞】

臨終作【題擬】雲山遊已﹝彳扁﹞。【《太平禦覽》卷二二二引《唐書》引。】

吳士矩士矩﹐字方之﹐濮陽鄄城人。漵子。文學早就﹐喜與豪英遊。歷任京兆司錄﹑主客員外郎﹑郎中。大和七年爲江西觀察使﹐開成元年入朝爲祕書監﹐次年因贓貶蔡州別駕﹐攺流端州。【﹝《全唐詩》卷八八七收士矩詩一首﹐無傳﹐今據《元和姓纂》卷三﹑《新唐書》卷一五九﹑《郎官石柱題名考》卷二五﹑卷二六﹑《﹝白氏長慶集﹞人名箋證》擬傳﹞】

獨酌謠愚夫子不招。【見《白氏長慶集》卷三三《吳祕監每有美酒獨酌獨醉但蒙詩報不以飲招輒此戲酬兼呈夢得》自注引。】

贈元微之【題擬】永慚沾藥犬﹐多謝出囊錐。【見《元氏長慶集》卷十《開元觀閒居酬吳士矩侍禦三十韻》自注引。】

開成朝士

句幾人天上爭仙桂﹐一歲閩南折四枝。【見乾隆十九年刊魯曾煜等纂《福州府誌》卷六十《文苑》。】

令狐楚

九日黃白二菊花盛開對懷劉二十八西花𨿽未謝﹐二菊又初芳。鬢云徒云白﹐腰金未是黃。曙花淩露彩﹐宵艷射星芒。日正開邊樹﹐風淸發更香。山椒應散亂﹐籬下倍熒煌。泛酒遙相憶﹐何由共醉狂。【見蒲積中《古今歲時雜詠》卷三五。】

酬蘇少尹中元夜追懷去年此夕鄙人與故李諫議郭員外見訪感時傷舊之作直繼先朝衛與英﹐能移孝友作忠貞。劍門失險曾縛虎﹐淮水安流緣斬鯨。黃閣碧幢惟是儉﹐三公二伯未爲榮。惠連忽贈池塘句﹐又遣羸師破膽驚。【見蒲積中《古今歲時雜詠》卷二八。】

社日早出赴祠祭滿城人盡閒﹐惟我早開關。慚被家童問﹐因何別舊山﹖【見同書卷十。】鄂州使至竇七副使中丞【《王》作「竇鞏中丞副使」】見示與元【《王》此下有「稹」字】相公獻酬之什鄙人【《王》作「余頃」】任戶部尙書時【《王》作「日」】中丞是當司員外郎每示【《王》作「有」】篇章多相唱和今因【《王》作「因題」】四韻以寄所懷仙吏秦城別﹐新詩鄂渚來。才推八斗米【從《王》攺】﹐職副舊三臺。雕鏤心偏許﹐緘封手自開。何年相贈答﹐卻得在中臺。【錄自《四部叢刊續編》影宋本《竇氏聯珠集》﹐以王安石《唐百家詩選》﹝簡作《王》﹞卷十四所錄詩相校。】

奉送李相公重鎭襄陽海內埏埴﹝彳扁﹞﹐漢陰旌旆還。望畱丹闕下﹐恩在紫霄間。冰雪背秦嶺﹐風煙經武關。樹皆人尙愛﹐轅卽吏曾攀。自惜兩心合﹐相看雙鬢斑。終期謝戎務﹐同隱鑿龍山。【見《文苑英華》卷二四五。】

重修望京樓因登樓賦詩【題擬】夷門一鎭五經秋﹐未得朝天未免愁。因上此樓望京國﹐便名樓作望京樓。【見宋樂史《太平寰宇記》卷一。】

元和初任禮部員外郎作移石幾回敲廢印﹐開箱何處送【《吟》作「納」】新圖。【見《春明退朝錄》卷上。《吟窗雜錄》卷四十作初任員外郎作詩。】

蕭膺膺﹐字次元﹐侯官人。開成三年登第﹐仕至大理司直。【﹝《全唐詩》無蕭膺詩。玆據《登科記考》卷二一引《大典》引《閩中記》《三山誌》錄其事迹﹞】

土圭詩白日在重云﹐如何分曲直。【見宋陳應時《吟窗雜錄》卷二九。】

李滂滂﹐字注善﹐閩縣人。開成三年及第﹐終大理評事。【﹝《全唐詩》無李滂詩。事迹出處同前人﹞】

詠愁應緣心裏難停住﹐化作新絲出鬢邊。【同前。】

陳嘏嘏﹐字君錫﹐莆田人。開成三年進士。累官刑部郎中。詩一首。【﹝《全唐詩》無陳嘏詩﹐傳據《全唐文》卷七六○﹑《登科記考》卷二一﹞】

霓裳羽衣曲賦附歌聖功成兮至樂修﹐大道葉兮皇風流。【《文苑英華》卷七四。】

裴丹丹﹐開成三年爲涇令。詩一首。【﹝《全唐詩》無裴丹詩﹞】

重建東峯亭有序唐永泰元年春二月﹐江西帥禦史中丞季公廣琛嘗遊屬城﹐泊於涇水陵﹝上山下品﹞佛廟之東峯﹐始創亭臺焉。明年秋七月﹐禦史中丞袁公﹝仃去丁攺參﹞復爲江淮招討使﹐盡殄江西之寇﹐回軍屯於涇上。命前鋒破洞賊方淸於石埭﹐捷書始至﹐公命賓僚燕賀於斯亭﹐賦詩紀事﹐凡七首。從事則曰劉公太眞爲首序﹐王公緯﹑髙公參﹑崔公何﹑陸公渭﹑郭公澹﹑蘇公﹝�禹﹞﹐皆當代之英髦﹐一時之名士。繼唱累累﹐存乎貞石﹐迄於今七十餘年矣。蘿木斯郁﹐亭臺尋壞﹐人迹罕到﹐野麋徙遊。顧丹不敏﹐作人玆邑﹐探幽餘閒﹐杖履及此﹐乍陟樵巘﹐芳溪如綫﹐探得遺趾﹐追琢可披﹐吁嗟吟哦﹐不知日夕。乃召緇徒之上首﹐謂之曰「大夫官紀功之地﹐理當嚴飭﹐今曠歲蕪沒﹐過孰甚焉﹗矧玆寺也﹐工徒不匱﹐物力且完。」遂命深沈夷翳﹐薈架危檻﹐構小亭﹐頤指思圖﹐浹旬而就。木𨿽大材者必誅﹐艸𨿽芳微者不薙﹐山翠匝野而盡出﹐溪光透靈而下窺。煙嵐忽開﹐日月先照﹐物外凝想﹐英豪耳少焉。山前靜吟﹐風韻猶在﹐以其湮沒浸遠﹐今復創理﹐宜有紀述﹐以永前休﹐乃爲五言一首十六韻﹐刻於他石﹐以附碣側。開成三年龍集戊午仲秋十四日也。大賢志勛略﹐琢石依崔嵬。聲容問古今﹐文字埋艸萊。仰想駐旌戟﹐仍聞建亭臺。胡爲積歲荒﹐密邇無人開。顧鄙作吏間﹐探幽來此隈。披尋忽驚喜﹐嘆詠空徘徊。盼睞得殊境﹐卑髙怯冗材。薙蕪碧蘚出﹐芟竹鮮風來。危檻架幽谷﹐飛軒標勝垓。分明見城郭﹐畢竟拋塵埃。疊嶂天外展﹐長溪林際回。平原淡煙境﹐遠壑生云雷。物象寧極已﹐英靈信悠哉。淒淸泛瑤瑟﹐放浪酣金杯。求古外凡意﹐立言悲自媒。永懷紫芝客﹐眺覽期相陪。【淸嘉慶十一年刊洪亮吉纂《涇縣誌》卷三一。】

裴度

新開龍泉晉水二池方塘含白水。【見《白氏長慶集》卷三四《又和令公新開龍泉晉水二池詩》注引。】

夏中雨後遊城南莊示樂天八韻【題擬】何處趁杯盤。【見《白氏長慶集》卷三二《奉酬侍中夏中雨後遊城南莊見示八韻》自注引。】

開成時儒

送義存出家【題擬】光陰輪謝又逢春﹐池柳亭梅幾度新。汝別家鄕須努力﹐莫將辜負丈夫身。鹿羣相受豈能成﹐鸞鳳終須萬里徵。何況故鄕貧與賤﹐蘇秦花錦事分明。原憲守貧志不移﹐顏回安命更誰知﹖嘉禾未必春前熟﹐君子從來用有時。【見《祖堂集》卷七。】

法常法常﹐俗姓鄭﹐襄陽人。嗣馬祖。貞元十二年自天臺移住明州大梅山﹐卽梅子眞隱所建僧院。開成初院成﹐徒侶可六七百人。四年卒﹐年八十八。詩二首。【﹝《全唐詩續補遺》卷十四之法常爲另一人。今從《祖堂集》卷十五﹑《宋髙僧傳》卷十一錄傳﹞】

答鹽官齊安國師見招摧殘枯木倚寒【《祖堂集》作「靑」】林﹐幾度逢春不變心。樵客遇【《祖堂集》作「見」】之猶不顧【《比事》作「采」】﹐郢人何事【《祖堂集》作「那更」﹐《傳燈錄》《五燈會元》作「那得」】苦追【《比事》作「搜」】尋。【見《古今禪藻集》卷七。《祖堂集》卷八作曹山和尙引古人偈﹐《景徳傳燈錄》卷七﹑《苕溪漁隱叢話後集》卷三七均作偈﹐《莆陽比事》卷七引《禪林寶傳》載唐末閩僧耽章稱引此偈﹐今取以對校。】一池荷葉衣無盡﹐數樹松花食有餘。剛被世人知住處﹐又移茆捨【《沅湘耆舊集》作「屋」】入深居。【見《五燈會元》卷四﹑《古今禪藻集》卷七。張靖龍云見董慶酉《四明詩幹》卷下引《鄞縣誌》﹑明李鄴嗣《甬上髙僧詩》卷首。】

宗密宗密﹐俗姓何﹐果州西充人。住圭峯﹐世稱圭峯大師﹑艸堂和尙。爲華嚴宗五祖。會昌元年卒﹐年六十二。詩四首。【﹝《全唐詩》無宗密詩﹐傳據《釋氏疑年錄》卷五﹑《祖堂集》卷六﹞】

偈樂兒本是一形軀﹐乍作官人乍作奴。名目服章𨿽攺變﹐始終奴主了無殊。【見《宗鏡錄》卷七四。】

座右銘寅起可辦事﹐省語終寡尢。身安勤戒定﹐事簡疏交遊。他非不足辧﹐己過當自修。百歲旣有限﹐世事何時休。落髮墮僧數﹐應須侔上流。胡爲逐世變﹐志慮尙囂浮。四恩重山嶽﹐錙銖未能酬。蚩蚩居大廈﹐汲汲將焉求。死生在呼吸﹐起滅若浮漚。無令方服下﹐番作阿鼻由。【《緇門警訓》卷二。】

答復禮禪師《眞妄偈》【題擬】本淨本不覺﹐由斯妄念起。知眞妄卽空﹐知空妄卽止。止處名有終﹐迷時號無始。因緣如幻夢﹐何終復何始﹖此是眾生源﹐窮之出生死。不是眞生妄﹐妄迷眞而起。悟妄本自眞﹐知眞妄卽止。妄止似終末﹐悟來似初始。迷悟性皆空﹐皆空無終始。生死由此迷﹐達此出生死。【《林間錄》卷上。】

劉禹錫

望賦附宮人憶月之歌張衡側身愁思久﹐王粲登樓日回首。不作渭濱垂釣臣﹐羞爲洛陽拜塵友。【見《劉賓客集》卷一。】

攺髙陵人頌劉仁師詩【題擬】噫涇水之逶迆﹐漑我公兮及我私。水無心兮人多僻﹐錮上游兮幹我澤。時逢理兮官得材﹐墨綬繠兮劉君來。能愛人兮卹其隱﹐心旣公兮言旣盡。縣申府兮府聞天﹐積憤刷兮沈痾痊。劃新渠兮百畝流﹐行龍蛇兮止膏油。遵水式兮復田制﹐無荒區兮有良歲。嗟劉君兮去翺翔﹐遺我福兮牽我腸。紀成功兮鐫美石﹐求信詞兮昭懿績。【見《劉賓客集》卷二《髙陵縣令劉君遺愛碑》。】

祭韓吏部文附詩岐山威鳳不復鳴﹐華亭別鶴中夜驚。畏簡書兮拘印綬﹐思臨慟兮志莫就。生芻一束酒一杯﹐故人故人歆此來。【見《劉賓客外集》卷十。】

聽軋箏滿座無言聽軋箏﹐秋山碧樹一蟬淸。只應曾送秦王女﹐寫得雲間鸞鳳聲。【見《千載佳句》卷下《宴喜門箏》。】

贈樂天惟君比萱艸﹐相見可忘憂。【《白氏長慶集》卷三四《酬夢得比萱艸見贈》自注引。】

貧居詠懷贈樂天若有金揮勝二疏。【同前卷三五《酬夢得貧居詠懷見贈》自注引。】

酬樂天煉盡美少年。【同前《夢得前所酬篇有煉盡美少年之句因思往事兼詠今懷重以長句答之》。】

賀樂天談氏外孫女初生從此引鴛雛。【同前《談氏外孫生三日喜是男偶吟成篇兼戲呈夢得》自注引。以上四題皆承陶敏先生見示。】

路單路單﹐陽平冠氏人。左諫議大夫路季登之幼子。約於元和﹑長慶間登進士第﹐會昌初任桂管觀察副使。詩一首。【﹝傳據《舊唐書》卷一七七《路巖傳》及《桂林風土記》﹞】

和元常侍晦除浙東畱題越亭【題擬】謝安致理逾三載﹐黃霸淸聲徹九重。猶輟佩環歸鳳闕﹐且將仁政到稽峯。林間立馬羅千騎﹐池上開筵醉一鐘。共喜甘棠有新詠﹐獨慚霜鬢又攀龍。【《桂林風土記》。】

盧貞

樂天偶眠詩放杯書桉上﹐枕臂火鑪前。【《吟窗雜錄》卷二六。】

施肩吾

詠山魈山魈本是伍家奴﹐何事今爲聖者呼﹖小鬼不須乖去就﹐國家才子號肩吾。【見何光遠《鑑誡錄》卷八。】

下元歌契眞之道飄颻易﹐動不動中如有寄。那知有無可超忽﹐去住玄機此其義。【《雲笈七簽》卷八八施肩吾《養生辧疑訣》附。】

贈袁將軍白錦滿胸鷹未老﹐靑鱗動匣劍長寒。【《千載佳句》卷上《人事部將軍》。】

太白經附頌神水華池便是丹﹐東西髙下自相看。勸君莫把凡鉛弄﹐活計生涯便好捐。鉛則何妨本自鉛﹐鉛中何處覓神仙﹖東西南北還丹了﹐爭柰仙家不肯傳。同色同名合好音﹐亦能爍爍亦沈沈。乾坤顚倒驅雷雨﹐龍躍安能出上陰﹖【《正統道藏》本《太白經》。】

潘咸

皇恩寺【題擬】睿【別本作「廣」】澤潭來數百年﹐海山髙處有祇園。禪林自是三三【別本作「山」】界﹐塵世誰知十二門。詩客迢迢尋義路﹐禪翁特特【別本作「轉」】起談軒。香鑪頂上垂東注﹐萬派分明出一源。【見影印文淵閣《四庫全書》本《淳熙三山誌》卷三五﹐所注別本指上海圖書館藏淸紅格抄本。原署作者爲「潘誠」﹐今從《全唐詩》以咸爲正名。】

宜春頭陀宜春頭陀﹐姓名不詳﹐會昌間結庵宜春之鍾村﹐自稱年已一百四五十﹐村氓彭叟與其善﹐傳其歌辭。詩一首。【﹝《全唐詩》無宜春頭陀詩﹞】

歌經世學﹐經世學成無用著。山中樂﹐山中樂土堪耕鑿。癭飄有酒同君酌﹐醉臥艸廬誰喚覺。松陰忽聽雙鳴【《中國醫籍考》卷七十引作「鳩」】鶴﹐起來日出穿林薄。【見《道藏太平部》收《急救仙方》卷六十《仙授理傷續斷仙方序》引】

道常道常﹐嗣鹽官﹐在襄陽﹐世稱關南和尙。詩一首。【﹝《全唐詩》無道常詩﹐傳據《祖堂集》卷十七﹑《五燈會元》卷四。《景徳傳燈錄》卷二五有傳之道常﹐爲另一僧﹞】

樂道歌【《燈錄》作「獲珠吟」】三界兮如焰【一作「幻」】﹐六道兮如幻【一作「夢」】﹐聖賢出世兮同【一作「如」】。國土猶如水上泡﹐無常生滅頻【一作「無生滅」】遷變。惟有摩訶大般若【一作「般若堅」】﹐堅【一作「猶」】如金剛是可羨【一作「不可贊」】。軟似兜羅大等空﹐極小纖【一作「小極微」】塵不可見。擁之令聚而不聚﹐撥之令散而不散﹐側耳欲聞而不聞﹐瞪目觀之不能見【一作「而不見」】。歌復歌﹐盤陀石上笑訶訶。笑復笑﹐靑蘿松【一作「松影」】下髙聲叫。自從頓獲此明珠【一作「獲得此心珠」】﹐帝釋輪王都【一作「俱」】不要。不是山僧獨施爲﹐自古先賢作此調。不坐禪﹐不修道﹐任運逍遙只摩好【一作「麼了」】。但知萬【一作「能方」】法不幹懷﹐無如【一作「始」】何曾有生老。【見《祖堂集》卷十七﹐注「一作」者﹐爲《景徳傳燈錄》卷三十所收此詩之異文。】

愚公谷人愚公谷人﹐姓名不詳。武宗會昌間在世。

船子和尙東遊泊釣船處和尙東來泊釣船﹐一溪秋水月明天。此中定有髙人出﹐爲憶前身幾百年。【《續機緣集》卷上。】

全唐詩續拾卷二十八

賈島

逢友人還似不才命未通﹐相逢雲水思無窮。淸時年少爲幽客﹐寒月更深聽過鴻。東越山多連楚疊﹐南朝城古枕江空。蒼崖欲隱誰招我﹖姜子生涯只此中。【見《吟窗雜錄》卷十三梅堯臣《續金鍼詩格》引。】

送人半夜長安雨﹐燈前越客心。【見同書卷十二沙門文彧《詩格》。】

桃氏林亭窗含明月樹﹐沙起白雲鷗。【見同書卷十四正字王元《詩中旨格》。】

南臺對月僧歸湖裏寺﹐魚聽水邊經。

寄貞正空二上人老窺明鏡少﹐秋憶故山多。【均見同書卷三五《賈島句對》。】

句風雷一夜雨﹐山川半年行。【見同書卷十三王夢簡《進士王氏詩要格律》。】祭閒收朔雪﹐弔後折寒花。離人隔楚水﹐落葉滿長安。【均見同書卷十三僧虛中《流類手鑑》。】

周賀

梧桐詩只期丹鳳宿﹐不許別禽棲。【見《吟窗雜錄》卷十四正字王元《詩中旨格》。】

句兩鬢已垂白﹐五湖歸釣魚。【見《唐詩紀事》卷七六。】

劉得仁

秋望西風蟬滿樹﹐東岸有殘暉。【見《吟窗雜錄》卷十徐衍《風騷要式》。】

賀蘭朋吉

句五更愁處雨﹐三月盡時花。【見《吟窗雜錄》卷三五。】

滕邁

句多少千條拂地垂。【《江湖小集》卷七紹嵩《江浙紀行集句詩》引。】

僧初僧初﹐白居易同時人。詩一首。【﹝《全唐詩》無僧初詩﹞】

玉泉寺次韻寄白樂天刺史古泉猶玉色﹐散木自閒身。挹秀尋芳躅﹐賡題步後塵。登山謝雙屐﹐漉酒一陶巾。誰得向淸淨﹐居亭作主人。【見《古今禪藻集》卷四。】

李播

悼故妓直應人世無風月﹐始是心中忘卻時。【見《白氏長慶集》卷三五《對酒有懷寄李十九郎中》自注引。】

吳二娘吳二娘﹐白居易同時之江南人。或云爲杭州名妓。詩一首。【﹝《全唐詩》無吳二娘詩﹞】

長相思深畫眉﹐淺畫眉﹐蟬鬢鬅鬙云滿衣﹐陽臺行雨回。

巫山髙﹐巫山低﹐暮雨瀟瀟郎不歸﹐空房獨守時。【見宋黃升《唐宋諸賢絕妙詞選》卷一﹐原署爲白居易作。】

白居易

濟源上枉舒員外兩篇因酬六韻歇手不判案﹐舉頭仍見山。𨿽來鞍馬上﹐不離詩酒間。濟源三臨泛﹐王屋一登攀。猶嫌百里近﹐祇得十日閒。明朝卻歸府﹐塵事如循環。猶聽瑤華曲﹐稍開風土顏。【見《四部叢刊》影印那波道圓本《白氏文集》卷五二。】

同崔十八宿龍門兼寄令狐尙書馮常侍水碧玉燐燐﹐龍門秋勝春。山中一夜月﹐海內兩閒人。等是幽棲伴﹐俱非富貴身。尙書與常侍﹐不可得相親。【見前書卷五七。】

雨歇池上檐前微雨歇﹐池上涼風起。橋竹碧鮮鮮﹐岸移莎靡靡。蒼然古苔石﹐淸淺平流水。何言中門前﹐便是深山裏。雙僮侍坐臥﹐一杖扶行止。饑聞麻粥香﹐渴覺云湯美。平生所好物﹐今日多在此。此外更何思﹖市朝心已矣﹗【見前書卷六三。】

十二時行孝文平旦寅﹐早起堂前參二親。處分家中送疏水﹐莫教交父母喚頻聲。日出卯﹐立身之本須行孝。甘﹝�危﹞盤中莫使空﹐時時奉上知饑飽。食時辰﹐居家治務最須懃。無事等閒莫外宿﹐歸來勞費父嫌憎。隅中巳﹐終孝之心不合二。竭力懃酬乳哺恩﹐自得名髙上史記。正南午﹐侍奉尊親莫辭訴。回幹就濕長成人﹐如今去【疑爲「未」字】合論辛苦。日昳未﹐在家行孝兼行義。莫取妻言兄弟疏﹐卻教交父母流雙淚。晡時申﹐父母堂前莫動塵。縱有些些不稱意﹐向前小語善諮聞。日入酉﹐但願父母得長壽。身如松柏色堅政﹐莫學愚人多飲酒。黃昏戌﹐下簾拂牀早交畢。安置父母臥髙堂﹐睡定然乃抽身出。人定亥﹐父母年髙須報愛。但能行孝向尊親﹐總得揚名於後世。夜半子﹐孝養父母存終始。百年恩愛暫時間﹐莫學愚人不歡喜。雞鳴醜﹐髙樓大宅得安久。常勸父母發慈心﹐孝得題名終不朽。【見伯三八二一卷。原題作「白侍郎作《十二時行孝文》」。】

行香子【淸涼山文殊贊】文殊菩薩﹐出化淸涼﹐神通力以【一作「應」】現他方。眞【一作「身」】座金毛師子﹐微放珠光。眾生仰持寶蓋﹐絕名香。

我今發願﹐虔誠歸命﹐不求富貴﹐不戀榮華。願當來世﹐生【一作無「世」﹑「生」二字﹐下同】淨土﹐法王家。願當來世﹐生淨土﹐法王家。【見日本長惠編《魚山詩鈔》﹐注「一作」者﹐爲《聲明古調》本之異文。】

鳥窠和尙贊形羸骨瘦久修行﹐一納麻衣稱道情。曾結艸庵倚碧樹﹐天涯知有鳥窠名。【見《祖堂集》卷三。】

贈鳥窠和尙詩【題擬】空門有路不知處﹐頭白齒黃猶念經。何年飲著聲聞酒﹐迄至如今醉未醒。【同前。】

南嶽橫龍寺【題擬】月射冷光新殿宇﹐風敲淸韻古杉松。問師寶額因何立﹐笑指橫溪有臥龍。【見《南獄總勝集》卷中。】

遊紫霄宮七言八句【藏頭拆字詩】水洗塵埃道味嘗﹐甘於名利兩相忘。心懷天洞丹霞客﹐各誦三淸紫府章。早裏采蓮歌達旦﹐一輪明月桂飄香。日髙公子還相覓﹐見得山中好酒漿。【見宋桑世昌《回文類聚》卷二引。】

贊崔氏夫人並序○題擬崔氏善女﹐萬古傳細。名而察之﹐寶亦周備。養育之法﹐方擬事人﹐若乏禮儀﹐過在父母。亭亭獨步�枝花﹐紅臉靑娥不是誇。作將喜貌爲愁貌﹐未慣離家往婿家。拜別髙堂日欲斜﹐紅巾拭淚貴新花。徒來生處卻爲客﹐今日隨夫始是家。【見《惇煌掇瑣》二○錄伯二六三三卷。原附《崔氏夫人要女文一本》後﹐題作「白侍郎贊」。】

采石墓采石江邊李白墳﹐遶田無限艸連云。可憐荒壠窮泉骨﹐曾有驚天動地文。但是詩人多薄命﹐就中淪落不過君。渚蘋溪艸猶堪薦﹐大雅遺風不可聞。【見《采石志》﹐轉錄自《李白在安徽》。】

宿雲門寺昨夜有風雨﹐雲奔天地合。龍吟古石樓﹐虎嘯層巖閣。幽意未盡懷﹐更行三五匝。【《會稽掇英總集》卷七。】

會二同年一樽聊接故人歡﹐百歲堪嗟鬢漸殘。莫見白雲容易愛﹐照湖澄碧四明寒。【同前卷十三。】

題法華山天衣寺山爲蓮宮作畫屏﹐樓臺迆邐插靑冥。云生座底鋪金地﹐風起松梢韻寶鈴。龍噴水聲連擊罄﹐猿啼月色閒持經。時人不信非凡境﹐試入玄關一夜聽。【同前卷八。以上三首參鄒志方《唐詩補錄》收入。】

戲酬皇甫十再勸酒淨名居士眼方丈﹐玄晏先生釀老春。手把屈卮未【疑應作「來」】勸我﹐世間何處覓波旬﹖【前二句見《千載佳句》卷上《人事部閒放》﹐後二句見卷下《宴喜部酒》。】

重陽日【一無「日」字】敬亭山外人歸遠﹐峽石溪邊水去斜。茅屋老妻良釀酒﹐東籬黃菊任開花。【前二句見《千載佳句》卷下《別離部送別》﹐後二句見《艸木部菊酒》。】

新艷云環獨﹝�乖﹞細蜻蜓﹐雪手輕柔玳瑁箏。飛鴈一行挑玉柱﹐十三弦上語嚶嚶。【同上《宴喜部箏》。】

江郎山林慮雙童長不食﹐江郎三子夢還家。安得此身生羽翼﹐與君來往共煙霞。【《古今圖書集成職方典》卷一○一六《衢州府部》《山川典》卷一三○《江郎山部》。】

題天柱峯太微星斗拱瓊宮﹐聖祖琳宮鎭九垓。天柱一峯擎日月﹐洞門千仞鎖云雷。玉光白橘相爭秀﹐金翠佳蓮蕊開。時訪左慈髙隱處﹐紫淸仙鶴認巢來。【《天柱山誌》。】

贊碎金獡頭﹝言爾﹞趠人難識﹐瀎﹝�戊﹞﹝矢卑﹞﹝矢面﹞惱家心。寫向篋中甚敬重﹐要來一字一﹝石尢日﹞【當卽「碎」字】金。

寄盧協律滿捲玲瓏實碎金﹐展開無不稱人心。曉眉歌得白居易﹐﹝上兀下貌﹞﹝上兀下卓﹞盧郎更敢尋。【二首見惇煌遺書斯六二○四卷﹐皆署「白侍郎」。】

登西山望硤石湖菱歌淸唱棹舟回﹐樹裏南湖似鑑開。平障煙浮低落日﹐出溪路細長新苔。居民地僻常無事﹐太守官閒好獨來。猶憶長安論詩句﹐至今惆悵獨書臺。【見《海昌勝迹志》卷三。同書引秦瀛語﹐謂疑出後人附會。此詩承陶敏先生錄示。】和楊同州寒食幹坑會後聞楊工部欲到知予與工部有敷水之期榮喜𨿽多歡宴且阻辱示長句因而答之往來東道千餘騎﹐新舊西曹兩侍郎。【去年兄自工部拜同州﹐今年弟從常州拜工部。】家占冬官傳印綬﹐路逢春日助恩光。停畱五馬經寒食﹐指點三峯過故鄕。猶恨幹坑敷水會﹐差池歸雁不成行。【見金澤文庫本《白氏文集》卷六五﹐據朱金城先生《白居易年譜》大和九年譜轉引。《千載佳句》卷下《宴喜部宴後》引五﹑六兩句。】

早春閒行鶯早乍啼猶冷落﹐花寒欲發尙遲疑。【見日本大江維時《千載佳句》卷上《四時部早春》。】

對酒當歌彊來便住無禁老﹐暗去難畱不柰春。【同上《四時部送春》。】

早夏閒興簟冷乍逞新气味﹐扇涼重敍舊恩情。【同上《四時部首夏》。】

辱牛僕射一札寄詩篇遇物寄懷情風雲聚散期難定﹐魚鳥飛沈勢不同。【同上《人事部朋友》。】辱牛僕射相公一札兼寄三篇寄懷雅意多興味亦以三長句各各繼來意次而和之憂悲欲作煎心火﹐榮利先爲翳眼塵。【同上《人事部感興》。】

任氏行蘭膏新沐雲鬢滑﹐寶釵斜墜靑絲髮。蟬鬢尙隨云勢動﹐素衣猶帶月光來。【均見《錦繡萬花谷》卷十七。】燕脂漠漠桃花淺﹐靑黛微微柳葉新。【《千載佳句》卷上《人事部美女》。】玉爪蒼鷹雲際滅﹐素牙黃犬艸頭飛。【同書卷下《遊牧部遊獵》。】

閨情煙攢錦帳凝還散﹐風捲羅帷掩更開。【同書卷上《人事部艷情》。】

木芙蓉晚函【一作「涵」】秋霧誰相似﹐如玉佳人帶酒容。【同書卷下《艸木部木芙蓉》。】

杭州景致松風碎助潮聲急﹐竹露零添澗水流。【同上《艸木部松竹》。】

春興晚隨酒客花間散﹐夜與琴僧月下期。【同上《宴喜部琴酒》。】

同夢得醉後戲贈惟欠與君同制令【一作「命」】﹐一時封作醉鄕侯。【同上《宴喜部醉》。】

題新澗亭今日望鄕迷處所﹐猿聲暮雨一時來。【同上《別離部旅情》。原注﹕「一作劉禹錫《元日登髙》。」】

贈隱士禦風煙眇【一作「渺」】多無伴﹐入鳥差池不亂羣。【同上《隱逸部隱士》。】

七夕憶得少年長乞巧﹐竹竿頭上願絲多。【見《日本古典文學大系》七三冊藤原公任《和漢朗詠集》卷上《七夕》。】

聞裴李二舍人拜綸閣鳳池後面新秋月﹐龍闕前頭薄暮山。【見前書卷下《禁中》。】

別後寄美人莫怪紅巾遮面笑﹐春風吹綻牡丹花。【見前書卷下《妓女》。】

句空夜窗閒螢度後﹐深更軒白月明初。【同前書卷上《夏夜》。】碧浪金波三五初﹐秋風計會似空虛。【同前書卷上《十五夜》。】嫌褰錦帳長燻麝﹐惡捲珠簾晚著釵。【見前書卷下《妓女》。】櫻桃樊素口﹐楊柳小蠻腰。【《雲溪友議》《本事詩》。】

新婦石堂堂不語望夫君﹐四畔無家石作鄰。蟬鬢一梳千歲髻﹐蛾眉長掃萬年春。雪爲輕粉憑風拂﹐霞作胭脂使日勻。莫道面前無寶鑑﹐月來山下照夫人。【《咸淳臨安志》卷二六。以下皆轉錄自朱金城先生《白居易集箋校》。】

西巖山千古仙居物象饒﹐道成丹熟晝升霄。巖前寶磬轉松韻﹐洞口靈池應海潮。崖折百花遲日晚﹐鶴歸淸夜唳聲遙。登臨漸到希夷境﹐手拂行雲度石橋。【同前卷二七。】

懶出慵遊懶出門多掩﹐縱暫逢迎不下堂。不是向人情漸薄﹐病宜閒靜老宜藏。【金澤文庫本《白氏文集》卷六八。】

聽琵琶勸殷協律酒何堪朔塞胡關曲﹐又是秋天雨夜聞。靑冢葬時沙莽莽﹐烏孫愁處雪紛紛。知君怕病推辭酒﹐故遣琵琶勸諫君。【《白氏文集管見抄》。】

歙州山行懷故山悔別故山遠﹐愁行歸路遲。雲峯雜滿眼﹐不當隱淪時。【同前。以上四詩皆轉錄自日本花房英樹《白氏文集批判研究》。】

贈牛思黯百尋竿上擲身難。【《後山詩注》卷六《送杜擇之》注引。】

句慈恩塔下題名處﹐十七人中最少年。【《唐摭言》卷三。】長生不似無生理﹐休向靑山學煉丹。【《唐詩紀事》卷三八引《詩人主客圖》。】白髮鑷不盡﹐根在愁腸中。【同前。】生爲漢宮妃﹐死作胡地鬼。【《集注分類東坡詩》卷四《昭君村》注引。】漢庭重少公何在﹖【《後山詩注》卷一《次韻答邢居實二首》引。】百年靑天過鳥翼。【《山谷詩注》卷九《乞桃花二首》注引。】園林亦要聞閒置。【《山谷詩注》卷十四《萬州太守髙仲本約遊岑公洞而夜雨連明戲作二首》注引。】

李紳

暮宿淸涼院野客閒來日﹐山房落葉中。微寒生夜半﹐積雨向秋終。證道方離法﹐安禪不住空。�迷將覺路﹐語默在西東。【影印本《詩淵》第五冊第三七三六頁。】

在端州知家累以九月九日發衡州因寄【題擬】菊花開日有人逢﹐知過衡陽回雁峯。江樹送秋黃葉少﹐海天迎遠碧雲重。音書斷達聽蠻鵲﹐風水多虞祝媼龍。想見病身渾不識﹐自磨靑鏡照衰容。【李紳《追昔遊詩》卷一《逾嶺嶠止荒陬抵髙要》詩「雁飛難渡漳江東」句下自注引。】

再遊應天寺聖母閣越地靈蹤多少處﹐伽藍難尙此樓臺。有時風掣浪聲到﹐半夜月排山勢來。極目煙嵐迷遠近﹐百般花木離塵埃。可憐光景吟不盡﹐知我登臨更幾回。【宋孔延之編《會稽掇英總集》卷八。】

仙都卽事獨出諸峯表﹐周圍百丈圓。千尋雄鎭地﹐萬仞上擎天。湖浪動星際﹐蓮花生日邊。終當駕雲鶴﹐絕頂會羣仙。【光緒《縉雲縣誌》卷八。】

題北峯黃道士艸堂淸溪道士紫微仙﹐暗誦眞經北斗前。壇上獨窺華頂月﹐霧中潛到羽人天。飛流夜落銀河水﹐喬木朝含絳闕煙。會了浮名休世事﹐伴君閒種五芝田。

題龍宮寺淨院四上人擁褐梵香四道師﹐靈山香侶自肩隨。前期鴈塔應同化﹐今日龍宮又再期。炎月護生依寶地﹐夜燈觀性息禪枝。東方幾度畱車馬﹐談盡空門習氏知。【以上二首見宋林師蒧《天臺前集》卷中。】

與李頻詩鸕鶿山頭片雲晴﹐揚州城裏見潮生。【見宋胡仔《苕溪漁隱叢話前集》卷二四《蔡寬夫詩話》引﹑《嘉定鎭江志》卷二二。】

句魚驚翠羽金鱗躍﹐蓮脫紅衣紫菂擢。【見宋髙似孫《剡錄》卷十引。】

芝艸【題擬】靈根盤錯呈天瑞﹐寶葉蟬聯表地仙。【見宋陳景沂《全芳備祖後集》卷十一《卉部芝艸》﹑無名氏《翰苑新書後集》卷十三。】

繆島云

過盱江麻姑山題絕句萬疊峯巒入太淸﹐麻姑從此會方平。一從燕罷歸何處﹐寶殿瑤臺空月明。【見宋趙與虤《娛書堂詩話》卷下。】

無可

贈敬睦助教禁掖人知連狀薦﹐國庠官滿一家貧。淸儀都道蓬瀛客﹐直气堪爲諫諍臣。【見宋謝維新《古今合璧事類備要後集》卷四十﹑宋潘自牧《記纂淵海》卷三二。】

江寧詠雪常持皎潔性﹐終恰艷陽年。【見《吟窗雜錄》卷三六《續句圖》。】

諭鳧

句煮雪問茶味﹐當風看鴈門。【宋髙似孫《緯略》卷七。】

春寒夜宿先天寺無可上人房雙扉檜下開﹐寄宿石莓苔。﹝�嗇﹞北香風動﹐城寒散雪來。收棋想云夢﹐罷茗議天臺。同憶前年臘﹐師初白閣回。【見《四庫珍本初集》本宋李庚《天臺前集》卷上。】

薛瑩

海上花畱身住越﹐月遞夢還秦。【見《海錄碎事》卷十。】

章孝標

曹娥廟孝女魂兮何所之﹖故園遺廟兩堪悲。嶺頭霞散漫塗臉﹐江口月沈難畫眉。恨迹未消云黯黯﹐愁痕長在浪漪漪。人間榮謝不回首﹐千載波濤喪色絲。【嘉慶《曹江孝女廟志》卷八《題詠》。此則承陶敏先生告知。】

及第日報破東平三十仙人誰得聽﹐含元殿角管弦聲。【見《日本古典文學大系》七三冊日人藤原公任一○一八年頃纂《倭漢朗詠集》卷下《禁中》。】

秋夜旅情詩枕上用心天未曙﹐北風吹出禁中鐘。【《千載佳句》卷上《時節部閒夜》。】

句露寒鍾結乳﹐風定玉花香。【《剡錄》卷十。】

全唐詩續拾卷二十九

王起

答廣宣上人延英面奉入春闈﹐亦選功夫亦選奇。在治只求金不耗﹐用心空學秤無私。龍門變化人皆望﹐鶯谷飛鳴自有時。獨喜向公誰是證﹖彌天大士與新詩。【見《唐摭言》卷三﹑《唐詩紀事》卷七二。】

楊漢公

訾州宴遊桂林云物畫漫漫﹐雨裏花開雨裏殘。惟有今朝好風景﹐櫻桃含笑柳眉攢。【見唐莫休符《桂林風土記》﹑淸汪森輯《粵西詩載》卷二二。】

八月十五夜銷夏樓翫月人在虛空月在溪。【見宋談鑰《嘉泰吳興志》卷十三「明月樓」條引。】

牛僧孺

答樂天見寄履道新小灘詩【題擬】請向歸仁砌下看。【見《白氏長慶集》卷三五《贈思黯》題注引。】

句螢燭多愁對九枝。【宋蘇頌《蘇魏集》卷十二引《牛僧孺集》。】

韋瓘

句作官不了卻歸來﹐還是杜陵一男子。【見《全唐文》卷六九五韋瓘《浯溪題壁記》引。】

李徳裕

畫桐華鳳扇賦附歌東風【一作「靑春」】晚兮芳節闌﹐敷紫華兮蔭碧湍。美斯鳥【一作「玆禽」】兮類鵷鸞﹐具體微兮容色丹。【見《文苑英華》卷一○八﹑《李文饒別集》卷一。】

白芙蓉賦附歌秋水闊兮秋露濃﹐盛華落兮嘆芙蓉。菖花紫兮君不識﹐萍實丹兮君不逢。想佳人兮密靜處﹐顏如玉兮無冶容。【見《李衛公別集》卷一。】

重臺芙蓉賦附歌吳山秀兮煙景媚﹐因淑女兮感斯瑞。蓮𨿽多兮無厥類﹐蘭徒芳兮何足貴。人已去兮代不畱﹐獨含情兮托玆地。【同前。】

柳柏賦附謠楚山側兮秋【一作「湘」】水源﹐美斯柏兮托幽根﹐條總翠兮冬轉茂﹐實垂昧兮秋始蕃﹐彼變化兮不測焉﹐知非張緒之精魂。【見《文苑英華》卷一四五。】

晚下北固山喜松徑成陰悵然懷古偶題臨江亭�����﹐����柳。�����﹐����久。�����﹐����阜。自有此山川﹐於今幾太守﹖憶昔蔡與謝﹐玆焉屢回首。�����﹐����口。�����﹐����吼。�����﹐����後。�����﹐����朽。�����﹐����有。近世二千石﹐畢公宣化厚。丞相量納川﹐平陽气沖斗。三賢若時雨﹐所至躋仁壽。凜凜君子風﹐余將千載友。【丞相謂陸兗公﹐尙書謂畢隆擇﹐平陽謂齊詹事澣﹐三賢皆歷此郡。】�����﹐����偶。�����﹐����綬。�����﹐����苟。�����﹐����酒。�����﹐多景懸窗牖。�����﹐����負。【詳附按。】班劍出妓堂。【郡城東南有謝公妓堂遺迹。○見《嘉定鎭江志》卷十二。】

闕題宛轉雙翹鳳釵舉﹐飄飄翠雲輕楚楚。映燭看花未敢前﹐低鬟向人嬌不語。【見《錦繡萬花谷前集》卷十七《美人》。】

遊北固南山寂歷風飆發﹐半夜靑崖吐明月。地接三茅嶺﹐江迎子胥濤。【《至順鎭江志》作「川迎伍子濤」。】水國逾千里﹐風帆過萬艘。【見《輿地紀勝》卷七《鎭江府》。「地接」二句又見《至順鎭江志》卷七。】

廬山輕煙冒鑪峯﹐飛流灑星灣。【見《輿地紀勝》卷二五《南康軍》《記纂淵海》卷十。】

贈甘露寺僧道行【題擬】削圓方竹杖﹐漆卻斷紋琴。【《堯山堂外紀》卷三三。】

句遙思宮苑靑春夜﹐坐得宮人畫詔回。【見《海錄碎事》卷十一。】

陳商商﹐字述聖。會昌元年爲司門郎中﹑史館修撰。五年﹑六年﹐以禮部侍郎兩掌貢舉。大中間卒於祕書監。有集十七卷。【﹝《全唐詩》無陳商詩﹐傳據《郎官石柱題名考》卷十二﹞】

句當時還見鴈南飛。【見《吟窗雜錄》卷三五王安石《胡笳十八拍集句》。王詩收入本集時不注出處。】

李敬方

登天姥天姥三重嶺﹐危途遶峻溪。水喧無晝夜﹐云暗失東西。問路音難辧﹐通樵迹易迷。依稀日將午﹐何處一聲雞﹖【見孔延之《會稽掇英總集》卷四。】

句相逢不飲空歸去﹐洞口桃花也笑人。【見《苕溪漁隱叢話後集》卷十六引《復齋漫錄》引。】

賈馳

句東風吹曉霜﹐雪鳥雙雙來。【見《唐詩紀事》卷六十引張爲《詩人主客圖》。】

張文規

寄劉環中秀才待醉烏程酒﹐思斟平望羹。煙雲金斗暗﹐苔蘚石尊平。【見宋程大昌《演繁露續集》卷四引《顧渚茶錄》。】

郡齋書情食有吳興鮓。【見《嘉泰吳興志》卷十八。】

雍陶

和兵部鄭侍郎省中四松詩右相歷兵署﹐四松皆手栽。斸時驚鶴去﹐移處帶云來。根倍雙桐植﹐花分八桂開。生成造化力﹐長作棟梁材。豈羨蘭依省﹐猶嫌柏占臺。出樓終百尺﹐入夢已三臺。幽韻和宮漏﹐餘香度酒杯。拂冠枝上雪﹐染履影中苔。髙位相承地﹐新詩寡和才。何由比蘿蔓﹐攀附在條枝【從《全唐詩》卷四八八攺。見《文苑英華》卷三二四。】

小桃源詩學山云頂徧尋遊﹐煙棹夷猶出簡州。夜雨借公三日水﹐秋風送我一蘭舟。二水淸渾合﹐三山錦繡張。迹況簿書冗﹐身在水雲鄕。【見《輿地紀勝》卷一四五《簡州》。】

周墀

賀王僕射發榜並序僕射十一叔以文學徳行﹐當代推髙﹐在長慶之間﹐春闈主貢﹐采摭孤進﹐至今稱之。近者﹐朝廷以文柄重難﹐將抑浮華﹐詳明典實﹐繇是復委前務。三領貢籍﹐迄今二十二年於玆﹐亦縉紳儒林罕有如此之盛。況新榜旣至﹐眾口稱公。墀忝沐深恩﹐喜陪諸彥﹐因成七言四韻詩一首﹐輒敢寄獻﹐用導下情﹐兼呈新及第進士。

杜牧

缺題我愛朱處士﹐三吳居中央。罷亞百頃稻﹐西風吹半黃。我昔造其室﹐羽儀鸞鶴翔。交橫碧流上﹐竹映琴書牀。出俗無近語﹐堯舜禹武湯。【見宋朱長文《吳郡圖經續記》卷下。】

貴池亭倚云軒檻夏疑秋﹐下視西江一帶流。鳥簇晴沙殘照墮﹐風回極浦片帆收。驚濤隱隱遙天際﹐遠樹微微古岸頭。祇此登攀心便足﹐何須个个到瀛洲。【見《古今圖書集成職方典》卷八一○《池州府部藝文》。】

暮春因遊明月峽故畱題從前聞說眞仙景﹐今日追遊始有因。滿眼山川流水在﹐古來靈迹必通神。【《麈史》卷中。】

安賢寺謝家池上安賢寺﹐面面松窗對水開。莫道閉門防俗客﹐愛閒能有幾人來。【見民國十三年刊徐乃昌纂《南陵縣誌》卷四二。】

玉泉山股遙飛泉﹐泓澄傍巖石。亂垂寒玉條﹐碎灑珍珠滴。澄波涵萬象﹐明鏡瀉天色。有時乘月來﹐賞迹還自適。【《古今圖書集成職方典》卷五七四《慶陽府部》。】

遊盤谷巉巖太行髙﹐其下有幽谷。環繞兩峯間﹐盤向廓山腹。甘泉注肥疇﹐茂艸映修木。勢阻絕諠嘩﹐巖深易潛伏。昔人有李願﹐築地一居獨。白鳥依蘆塘﹐菇花映茅屋。心怡適所安﹐憂大反忘欲。掉頭不肯應﹐謂我此樂足。友人韓昌黎﹐文章驚世俗。長言貴生毛﹐落落燦珠玉。好事買名石﹐鐫文寄崖隩。已經三十年﹐磨滅僅可讀。我來不復見﹐命吏廣追逐。訪知石氏遇﹐猶畏長官督。不愛石上字﹐秋風一砧覆。易之以千金﹐復使置巖麓。從此生光輝﹐萬古從瞻矚。【見《古今圖書集成山川典》卷四八《太行山部》。】

崔�崔�﹐名不詳﹐杜牧之內兄﹐官和州刺史。詩一首。

走筆送杜十三歸京煙鴻上漢聲聲遠﹐逸驥尋云步步髙。應笑內兄年六十﹐郡城閒坐養霜毛。【見《樊川文集外集》。】

張祜

贈李庠郊居揚子東灣下板橋﹐密籬迂巷半通橈。霜鳴郭外深秋月﹐水到門前半夜潮。看著竹林成竹筍﹐別來箕樹長新條。相逢未語平生意﹐莫忘傾樽慰寂寥。【影宋蜀刻本《張承吉文集》卷八。】

春遊東林寺一到東林寺﹐春深景致芳。【見《吟窗雜錄》卷十二沙門文彧《詩格》。】

上牢盆使椿兒繞樹春園裏﹐桂子尋花夜月中。【見《桂苑叢談》。】

采蓮【一作「花」】常聞浣紗女﹐復有弄珠姬。【見《後村大全集》卷一七七《詩話續集》卷一引李康成《玉臺後集》引。】

李﹝王玉﹞李﹝王玉﹞﹐字待價﹐其先出趙郡﹐客居淮陰。元和七年登進士第。歷官渭南尉﹑右拾遺﹑吏部﹑司勛員外郎﹑翰林學士﹑戶部侍郎等職。開成三年以本官同平章事。武宗卽位後罷相貶外﹐大中間官至淮南節度使﹐七年卒。詩一首。【﹝《全唐詩》無李詩﹐傳據兩《唐書》本傳﹑《登科記考》卷十八﹞】

李﹝王玉﹞白日衝天詩金字空中見﹐分明列姓名。三千功若滿﹐云鶴自來迎。要警貪惏息﹐將萌寵辱驚。知之如不怠﹐霄漢是前程。【《燈下閒談》卷下《升鬥得仙》。】

淮南幕吏

上李﹝王玉﹞相公詩【題擬】同姓復同名﹐金書應夢靈。彼行功已滿﹐此徳政惟馨。中國爲元老﹐遙天是昴星。將知賢相意﹐不去爲時寧。【同前。】

靈佑靈佑﹐俗姓趙﹐福州長溪人。年十五出家﹐二十三遊西﹐參百丈﹐後住潭州潙山﹐世稱潙山和尙。大中七年卒﹐年八十三。詩一首。【﹝《全唐詩》無靈佑詩﹞】

偈不是潙山不是牛﹐一身兩號實難酬。離卻兩頭應須道﹐如何道徳出常流。【《五燈會元》卷九。】

顧非熊

六言玉臺體梁間舊燕新歸﹐塞外行人信稀。髙樹繁花漠漠﹐靑樓細雨霏霏。妾伴待勸寒食﹐鄰姑競搗春衣。惟有妾顏憔悴﹐良時獨怨芳菲。未嫁謂如弄玉﹐嫁了卻似淡容。小姑眠後餐飯﹐鴉舅鳴時起舂。對鏡休梳墮馬﹐照井暫掠盤龍。那似在家無事﹐濃妝閒趁遊蜂。少婦未離本家﹐新夫已行遼水。閨中夢覺一身﹐枕上淚流雙耳。歲歲長羨鴛鴦﹐日日虛憐蟢子。有女莫嫁將軍﹐可惜蛾眉愁死。【影印本《詩淵》第六冊第四一三九頁。】

入雲門五雲溪上作【六言】舟泊有時垂釣﹐舟行不廢閒吟。沿山寺寺花樹﹐枕水家家竹林。鴛鴦晝飛溪靜﹐﹝瞿鳥﹞鵒夜轉村深。忽聞風動蓮葉﹐起見波間月沈。【《會稽掇英總集》卷八。】

西明寺合歡牡丹綠莖同本兩花蓮﹐似證分身色相圓。黃藥香欺瑞麥﹐檀葩並秀掩嘉蓮。奏開祥瑞來天使﹐折去芳枝到禦筵。想得六宮人盡愛﹐幾多纖指遞相傳。【影印本《詩淵》第四冊第二三八○頁。】

楊宇宇﹐字子庥﹐弘農華陰人。茂卿子。大和八年登進士第﹐歷官左金吾衛兵曹參軍﹑國子助教。大中五年卒﹐年四十五。【﹝據《千唐志齋藏志》大中五年楊牢撰《唐故文林郎國子助教楊君墓志銘》﹞】

贈捨弟秦云蜀浪兩堪愁﹐爾養晨昏我遠遊。千里客心難寄夢﹐兩行鄕淚爲君流。早驅風雨知龍聖﹐餓食魚蝦覺虎羞。袖裏鏌﹝金邪﹞光似水﹐丈夫不合等閒休。【《才調集》卷九。】

趙嘏

遊雲門五雲溪影裏﹐萬慮淡涼天。紅葉斜日﹐淸風滿寺蟬。幾多長道路﹐一餉暫畱連。惜別疏鐘去﹐看山坐水邊。【見《會稽掇英總集》卷六。】

贈陳處士鉤捐煙江風艇在﹐雨依山酒夜琴橫。【《千載佳句》卷下《隱逸部幽居》。】

陪盧侍禦訪廬山元處士望臘早花緣路見﹐墮巖寒水隔林聞。【同書卷上《四時部歲暮》。】

崔涯

句暗遞花香入客衣。【《江湖小集》卷六紹嵩《江浙紀行集句詩》。】

希運希運﹐閩人。幼於髙安黃﹝上薛下木﹞山出家﹐後住山。後遊京師﹐裴休甚欽重之。大中中卒﹐謚斷際禪師。詩一首。【﹝《全唐詩》無希遷詩﹐傳據《宋髙僧傳》卷二十﹞】

答裴相國休心如大海無邊際﹐口吐紅蓮養病身。𨿽有一雙無事手﹐不曾只揖等閒人。【《黃斷際禪師宛陵錄》《天聖廣燈錄》卷八。】

李貽孫貽孫﹐大和初爲福建團練副使﹐會昌五年爲夔州刺史﹐大中三年以左諫議大夫充弘文館學士判館事﹐大中五年爲福建觀察使。【﹝《全唐詩補逸》卷十七據《入蜀記》錄夔州刺史李貽詩一句﹐李貽爲李貽孫之誤。今據《郎官石柱題名考卷十六擬傳﹞】

同觀察使張公仲方大和元年夏禱雨歸至聖泉寺作【題擬】旌旆憂民至﹐風雲逐馬【《閩都記》作「雨」】來。【見《淳熙三山誌》卷八﹑《閩都記》卷十一。】

李褒褒﹐京兆人。開成元年爲起居舍人﹐五年爲翰林學士﹐會昌元年拜中書舍人﹐加承旨。二年﹐出守本官。大中三年以禮部侍郎知貢舉﹐出爲浙東觀察使﹐終於黔南觀察使。詩一首。【﹝《全唐詩》無李褒詩﹐玆據《郎官石柱題名考》卷十﹑《舊五代史》卷九二擬傳﹞】

宿雲門香閣院香閣無塵雪後天﹐石盆如月貯寒泉。髙僧洗足南軒罷﹐還枕蒲團就日眠。【見《會稽掇英總集》卷六。】

張固

醉石山南山北郁嵯峨﹐千古聲名保不磨﹐笑入醉鄕聊偃臥﹐我臨苔石重摩挲。【見影印天一閣藏《正徳南康府誌》卷十。】

東林寺鹿石曉寒云漠漠﹐虎溪春淺水潺潺。【見《輿地紀勝》卷三十《江州》。】

李商隱

筍【題擬】昨夜春霞迸蘚根﹐亂披煙籜出柴門。稚川龍過應回首﹐認得靑靑幾代孫。【見《全芳備祖後集》卷二三。】

句斜倚綠窗���。【見李壁《王荊文公詩箋注》卷三五《金陵懷古》注引。】

淸越淸越﹐大中時敬亭山沙門。【﹝《全唐詩》無淸越詩﹐傳據《全唐文》卷九二○﹞】

贈方幹弟子已折桂﹐先生猶灌園。【見王定保《唐摭言》卷四。】

宣宗皇帝李忱

浮雲宮道人西蜀來﹐自謂八萬歲。愛此華林幽﹐穴居聊避世。眞風度萬劫﹐神仙邈相繼。靈岫摩天空﹐鳥道入雲際。石罅紫苔封﹐泉泓墨龍憩。碧桃花未開﹐白鹿迹已逝。春風撼山館﹐急雪舞林底。滌除衣上塵﹐刮盡眼中﹝醫去酉攺目﹞。何當贈刀圭﹐豈復便俗吏。吾不學李寬﹐盜名職嘲戲。【見影印文淵閣《四庫全書》本《江西通誌》卷一四七﹑同治十二年刊蕭浚蘭纂《瑞州府誌》卷二一。】

悼鹽官和尙【題據《祖庭事苑》擬。《海昌勝迹志》題作《悟空塔》】像季何【一作「誰」】教禍所鍾﹐釋門光彩喪驪龍。香階懶踏初生艸﹐抵掌悲【一作「蕙帳愁」】看舊日容。玉柄永離【一作「辭」】三教座﹐金鳴【一作「銘」】長鎭萬年蹤。知師下界因緣盡﹐應【一作「卻」】上諸天第幾重﹖【見宋僧善卿《祖庭事苑》卷二。注「一作」者爲《海昌勝迹志》卷一﹝承陶敏先生告﹞之異文。】

送崔鉉赴淮南今遣股肱親養治﹐一方獄市獲來蘇。【《金華子雜編》卷上。】

題天乙山寺門前山水丹靑譜﹐洞裏乾坤蓬島圖。【道光《奉新縣誌》﹐轉錄自《文學遺產》一九八七年第二期刊謝先模文。】

軒轅集軒轅集﹐世稱羅浮先生。唐武宗時以山人進。宣宗卽位﹐流嶺南﹐居羅浮山。大中十一年﹐徵至長安。尋歸羅浮。詩一首。【﹝《全唐詩》無軒轅集詩﹐事迹據《歷代眞仙體道通鑑》卷四二﹑《全唐文》卷九二八﹞】

還丹口訣世上喧喧車馬人﹐紅顏綠鬢不長春。藥術相傳萬甲子﹐學者茫茫尋不眞。尋不眞﹐莫生嗔﹐蓋爲黃芽不得眞。鉛是鉛﹐汞是汞﹐世上之人總錯用。艸黃芽﹐木黃芽﹐世上聞說也亂誇。自古口傳不形紙﹐燒者徒勞盡破家。堪分付﹐遞相傳﹐固濟元來此道門。妄傳非人遭殃禍﹐父子麤疏不合言。黑服硫黃燒不煙﹐餌之中壽幾千年。更加金室乾坤內﹐脫世浮空得飛仙。【《大還丹照鑑》。】

髙元裕

簡知舉陳商【題擬】中丞爲國拔英【《全唐詩》作「賢」】才﹐寒畯【《全唐詩》作「俊」】欣逢藻鑑開。九朵蓮花秋浦隔﹐兩枝丹桂一時開。【《登科記考》卷二二引《永樂大典》引《秋浦新志》。此詩承湯華泉同志錄示。】

南卓

句芙蓉點露一枝開。【胡偉《宮詞》。】

全唐詩續拾卷三十

項斯

寄剡溪友歇馬亭西酒一卮﹐半年閒事亦堪悲。船橫鏡水人眠後﹐蓼暗松江雁下時。山晚迥尋蕭寺宿﹐雪寒誰與戴家期。夜來忽覺秋風急﹐應有鱸魚觸釣絲。【見宋髙似孫《剡錄》卷六。】

李郢

泉飛下數千尺﹐全然無定形。霓橫天日射﹐龍出石云腥。壯勢春曾看﹐寒聲佛共聽。昔人雲此水﹐洗目最能醒。【見《宛委別藏》本《分門纂類唐宋時賢千家詩選》卷十五。】

智通智通﹐嗣歸宗。初在歸宗會下﹐後住五臺山法華寺。詩一首。【﹝《全唐詩》無智通詩﹞】

臨終偈舉手攀南斗﹐回身倚北辰。出頭天外見【《五燈會元》作「看」】﹐誰是我般人﹖【見《景徳傳燈錄》卷十﹑《五燈會元》卷四。】

周碏碏﹐大中間廬山布衣。詩二首。【﹝《全唐詩》無周碏詩﹞】

題東林寺大中天子海恩深﹐再使迷徒識佛心。半死白蓮初降雨【從《殷禮在斯堂叢書》本攺】﹐欲成荒地又鋪金。僧開石室經猶在﹐虎印溪泉迹未沈。誰謂五湖書劍客﹐此生重得見東林。再崇玄法象西天﹐宏閈新髙碧嶂前。風送片雲招白馬﹐鶴迎貧女施金錢。沙門覓佛曾諳路﹐苦海悲人易得船。三教共興談帝道﹐大中年是太平年。【見《吉石盦叢書》影宋本陳舜兪《廬山記》卷四﹐原署﹕「布衣周碏。」】

韓琮

巢父井三絕巢由終古灑淸風﹐四海輕脫屣徙中。畱此一泓來者見﹐蝸牛角上少爭雄。深沈千尺湛寒泉﹐來往無私施不偏﹐愧我扶衰酌靈液﹐誰知眞暖發丹田。髙名已與白日連﹐遺迹猶聞故老傳。弔古每來荒廟下﹐落花流水總依然。【見影印天一閣藏《正徳汝州誌》卷七。】

遊香山寺信馬盤桓上碧穹﹐云埋松翠梵王宮。老僧細說禪機話﹐深會菩提色卽空。【同前。】

句昨夜小園春已老。【《江湖小集》卷二十李《梅花衲》引。】

棲白

寄獨孤處士林下別多年﹐相逢事渺然。扁舟浙水上﹐輕策剡山前。坐石吟杉月﹐眠云憶島仙。何期歸太白﹐伴我雪中禪。【見髙似孫《剡錄》卷四。】

懷竺法深荒齋增暑夢﹐數夕罷冥搜。南極髙僧問﹐西園獨鶴愁。興生黃竹晚﹐吟斷碧雲秋。共是忘機者﹐何當臥沃洲。【同治《嵊縣誌》卷二五《文翰志方外》。此首承陶敏先生錄示。】

奉贈河西眞法師知師遠自燉煌至﹐藝行兼通釋與儒。還似法蘭與上國﹐仍論博望獻新圖。已聞�隴春長在﹐更說河湟艸不枯。郡去五天多少地﹐丕騰得見雪山無。【見伯三八八六卷。原署﹕「京薦福寺內供奉大徳棲白上。」】

圓鑑圓鑑﹐大中間長安千福寺僧。詩一首。【﹝《全唐詩》無圓鑑詩﹞】

五言美瓜沙僧獻款詩一首聖主恩方洽﹐瓜沙有異僧。身中多種藝﹐心地幾千燈。面進輸誠款﹐親論向化能。詔迥【疑應作「回」】應錫賚﹐殊寵一層層。【同前﹐又見伯三七二○卷。原署﹕「右街千福寺內道場應制大徳圓鑑。」】

彥楚彥楚﹐大中間長安崇先寺僧。詩一首。【﹝《全唐詩》無彥楚詩﹞】

五言述瓜沙【一下有「州」字】僧獻款詩一首鄕邑𨿽然異﹐銜恩萬國同。遠朝來鳳闕﹐歸順賀宸聰。昌【疑應作「冒」字】暑聞鶯囀﹐看花落晚紅。辯淸能擊論﹐學富早成功。大教從西得﹐敷皂賜【一作「筵願」】向東。今朝承聖旨﹐起坐沐天風。【同前。注「一作」者﹐爲伯三七二○卷之異文。原署﹕「右街崇先寺內講論兼應制大徳彥楚。」】

子言子言﹐大中間長安千福寺僧。詩一首。【﹝《全唐詩》無子言詩﹞】

五言美瓜沙僧獻款詩一首聖澤布遐荒﹐僧來自遠方。願弘戎虜地﹐卻作禮儀鄕。博�諭鄕雅﹐淸譚義更長。�應恩意重﹐歸路轉生央。【見伯三八八六卷。原署﹕「右街千福寺沙門子言。」】

建初建初﹐大中間長安報恩寺僧。詩一首。【﹝《全唐詩》無建初詩﹞】

感聖皇之化有燉煌都法師悟眞上人特疏來朝因成四韻名出燉煌郡﹐身遊日月宮。柳煙輕古塞﹐邊艸靡春風。鼓舞千年聖﹐車書萬里同。褐衣特獻疏﹐不戰四夷空。【同前。原署﹕「報恩寺賜紫僧建初。」】

太奉太奉﹐大中間長安報聖寺僧。詩一首。【﹝《全唐詩》無太奉詩﹞】

五言四韻奉贈河西大徳口禹口禹空門客﹐洋洋藝行全。解投天上日﹐不住��禪。飛錫登雲路﹐摳衣拂戍煙。喜同淸淨教﹐樂我太平年。【同前。原署﹕「報聖寺內供奉沙門太奉。」】

有孚有孚﹐大中間長安僧。詩一首。【﹝《全唐詩》無有孚詩﹞】

立贈河西悟眞法師沙徼虜塵淸﹐天親入帝京。詞華推翹類﹐經論許縱橫。幸喜乾坤泰﹐忻逢日月明。還鄕報連帥﹐相寧�升平。【同前。原署﹕「內供奉文章應制大徳有孚。」】

宗﹝芯去心攺臣﹞宗﹝芯去心攺臣﹞﹐大中間長安千福寺僧。詩二首。【﹝《全唐詩》無宗﹝芯去心攺臣﹞詩﹞】

七言美瓜沙僧獻款詩二首沙漠關河路幾程﹐師能獻土遠輸誠。因玆卻笑賓熬旅﹐史籍徒章貢賦名。行盡平沙入漢川﹐手搖金錫意朝天。如今政是無爲代﹐堯舜聰明莫比肩。【同前。原署﹕「右街千福寺內道場表白兼應制賜紫大徳宗﹝芯去心攺臣﹞。」】

辧章辧章﹐大中間長安千福寺僧﹐三教首座。詩一首。【﹝《全唐詩》無辧章詩﹞】

依韻奉酬悟眞大徳【題擬】生居忠正地﹐遠慕鳳凰城。已見三冬學﹐何言徒聚螢﹖【伯三七二○卷。原附悟眞詩後﹐題作「依韻奉酬」。其署銜爲「右街千福寺三教首座入內講論賜紫大徳」。】

悟眞悟眞﹐瓜沙僧。大中五年入長安﹐詔獎之﹐賜紫﹐許巡禮兩街諸寺﹐長安詩僧多贈以詩什。後任河西都僧統﹐年逾七十。詩一首。【﹝《全唐詩》無悟眞詩﹞】

辭謝辧章大徳【題擬】生居狐貊陌地﹐長在磧邊城。未能學吐鳳﹐徒事聚飛螢。【同前。原題作「悟眞未能酬答和尙﹐故有辭謝」。】

景導景導﹐大中間長安左街保壽寺僧。詩一首。【﹝《全唐詩》無景導詩﹞】

贈沙州僧悟眞上人兼送歸河湟舊邑新道復﹐天竺名僧漢地來。經論三乘鶖子辯﹐詩吟五字慧休才。登山振杖穿雲錫﹐渡水還浮逆浪杯。明日玉階辭聖主﹐恩光西邁送書回。【斯四六五四卷。原署﹕「左街保壽寺內供奉講論大徳景導。」】

李節

過耒江弔子美耒陽浦口系扁舟﹐紅蓼灘頭宿白鷗。半夜靑燈千里客﹐數聲寒雁一天秋。蛩吟隔岸情如訴﹐斗柄橫江勢欲流。惆悵杜陵老詩伯﹐斷碑古木繞荒丘。【《杜詩詳注》附《諸家詠杜續編》引《耒陽縣誌》。此詩承陶敏先生錄示。】

於武陵

泛若耶宿雲門溪船泛數里﹐漸覺少炎暉。映水花連影﹐逢人鳥背飛。深猶見白石﹐涼好換生衣。未得多詩句﹐終須隔宿歸。【《會稽掇英總集》卷六。】

韋曲韋曲城南錦作堆﹐千金不惜買花栽。誰知貴戚多羇束﹐落盡春紅不看來。【《類編長安志》卷九。】

裴休

白水洞飛泉靈泉何太髙﹐北斗想可挹。淩日五色云﹐直偪千仞急。白虹下飲澗﹐寒劍倚天立。閃電不得瞬﹐長雷無敢蟄。萬丈石崖坼﹐一道林巒濕。險偪飛瀉墜﹐冷心山鬼泣。須當截海去﹐濁浪不相入。【見乾隆十二年刊張雄圖纂《長沙府誌》卷四五﹑光緒《湖南通誌》卷四《山川》二。】

延慶化城寺平生志在野雲深﹐建立精藍大用心。須達買園充聖地﹐祗﹝左阡去千右施去方﹞施樹不收金。鳴鐘尙息刀輪苦﹐下擊三塗地獄音。爲報往來遊翫者﹐園林常住勿相侵。【見道光五年刊方履籛編《河內縣誌》卷二十。】

頌黃陵斷際禪師【題擬】塵勞迥脫事非常﹐緊把繩頭系一場。不是一番寒徹骨﹐爭得梅花撲鼻香。【見《大正新修大藏經》第四八冊裴休撰《黃陵斷際禪師宛陵錄》。】

武林石橋亭山斷石爲橋。【見宋施諤撰《淳佑臨安志》殘本卷八。】

淸教淸教﹐咸通以前僧人。詩二句。【﹝《全唐詩》無淸教詩﹞】

句雷電下嵩陰。香連鄰捨像。【見《唐詩紀事》卷四九引《酉陽雜俎》。】

道吾和尙道吾和尙﹐嗣關南道常。住襄州關南。及與徳山宣鑑﹑趙州從諗遊。詩一首。【﹝《全唐詩》無道吾和尙詩﹐傳據《祖堂集》卷十九﹑《景徳傳燈錄》卷十一。唐另有潭州道吾山圓智禪師﹐據張靖龍考證﹐並非此詩作者﹐玆不取﹞】

樂道歌樂道山僧縱性多﹐天回地轉任從他。閒臥孤峯無伴侶﹐獨唱無生一曲歌。無生歌﹐出世樂﹐堪笑時人和不著。暢情樂道過殘生﹐張三李四渾忘卻。大丈夫﹐須气﹝上旣下木﹞﹐莫順人情莫妨礙。汝言順卽是菩提﹐我謂從來自相背。有時憨﹐有時癡﹐非我途中爭得知。特達一生常任運﹐野客無鄕可得歸。今日山僧只遮是﹐元本山僧更若爲。探祖機﹐空王子﹐休似浮雲勿隈倚。自古長披一衲衣﹐曾經幾度遭寒暑﹐不是眞﹐不是僞﹐打鼓樂神施拜跪。明明一道漢江云﹐靑山淥水不相似。稟性成﹐無揩攺﹐結角羅紋不相礙。或運慈悲喜捨心﹐或卽逢人以棒闓。慈悲恩愛落牽纏﹐棒打交伊破恩愛。報乎月下旅中人﹐若有恩情吾爲攺。【見《景徳傳燈錄》卷三十。】

畢諴畢諴﹐字存之﹐鄆州須昌人。大和中擢進士第。會昌間任磁州刺史。大中時﹐歷官翰林學士﹑刑部侍郎。咸通初入相﹐四年出守河中﹐卒﹐年六十二。【﹝《全唐詩》無畢諴詩﹐傳據《舊唐書》本傳及《唐刺史考》﹞】

句萍聚只因今日浪﹐荻斜都爲夜來風。【《唐語林》卷三。】

周繇

惜春自從春艸生﹐不敢下階行。【見日本汲古書院出版《和刻本類書集成》本宋陳元靚《重編羣書類要事林廣記癸集》卷十三《詼諧文話》引。】

詹雄

詠蟬雨餘翼斂槐煙薄﹐風急聲翻柳巷深。

詠柳自從彭澤先生後﹐翠葉芳條祇自春。【均見《吟窗雜錄》卷二九《歷代吟譜》。】

景岑景岑﹐長沙人。嗣南泉。初住鹿苑﹐後無定所。眾稱長沙和尙。詩二十一首。【﹝《全唐詩》無景岑詩﹞】

勸學偈萬丈竿頭未得休﹐堂堂有路少人遊。禪師欲【《景徳傳燈錄》作「願」】達南泉去﹐滿目靑山萬萬秋。【《祖堂集》卷十七﹑《景徳傳燈錄》卷十。】

誡人斫松竹偈千年竹﹐萬年松﹐枝枝葉葉盡皆同。爲報四方參【《景徳傳燈錄》作「玄」】學者﹐動手無非觸祖翁【《景徳傳燈錄》作「公」。同前】。

投機偈處處眞﹐處處眞﹐塵塵盡是本來人。眞實說時聲不現﹐正體堂堂沒卻身。【《祖堂集》卷十七。】

因事頌自覺開佛堂﹐慧放五道光。無人不佛佛﹐不悟意中藏。【同前。】

須彌納芥子頌須彌本非有﹐芥子元來空。將空納非有﹐何處不相容﹖【同前。】

明教中幻意偈若人見幻本來眞﹐是卽名爲見佛人。圓通法界無生滅﹐無滅無生是佛身。【同前。】

答南泉久住投機偈【題擬】今日投機事莫論﹐南泉不道徧乾坤。還鄕須【《五燈會元》作「盡」】是兒孫事﹐祖父從來不入【《五燈會元》「出」】門。【《景徳傳燈錄》卷十﹑《五燈會元》卷四。】

偈百丈竿頭不動人﹐𨿽然得入未爲眞。百丈竿頭須進步﹐十方世界是全身。【《祖堂集》卷十七﹑《景徳傳燈錄》卷十。】也大奇﹐也大奇﹐一月之中兩月疑。見與見緣無自性﹐常寂誰是復誰非。【《祖堂集》卷十七。】最甚深﹐最甚深﹐法界人身便是心。迷者迷心爲眾色【《宗鏡錄》作「剎」】﹐悟時剎海【《景徳傳燈錄》作「境」】是眞心。身界二塵無實性【《宗鏡錄》《景徳傳燈錄》作「相」】﹐分明達此號知音。【《祖堂集》卷十七﹑《宗鏡錄》卷九八﹑《景徳傳燈錄》卷十。】摩訶般若照﹐解脫甚深香【《景徳傳燈錄》作「深」﹐《五燈會元》作「法」】。法身寂滅體﹐三一理圓常。欲識功齊處﹐此名常寂光。【《祖堂集》卷十七﹑《景徳傳燈錄》卷十﹑《五燈會元》卷四。】虛空問萬像﹐萬像答虛空。何【《景徳傳燈錄》作「誰」】人親得聞﹐木叉丱角童。【《祖堂集》卷十七﹑《景徳傳燈錄》卷十。】假有元非有﹐假滅亦非無。涅盤償債義﹐一性更無殊。【《祖堂集》卷十七。】妙空妙用不思議﹐無滅無生無所依。本覺性眞爲智父﹐父生智子妙難思。智智不覺元來妙﹐達見無觀卽本如。父子本來無二相﹐卽今卽本更無時。【同前。】滿眼本非色﹐滿耳本非聲。文殊常觸目﹐觀音塞耳根。會三元一體﹐達四本同眞。堂堂法界性﹐無佛亦無人。【《祖堂集》卷十七﹑《景徳傳燈錄》卷十。】誰問山河轉﹐山河轉向誰﹖圓通無兩畔﹐法性本無歸。【同前。】礙處無【《景徳傳燈錄》作「非」】墻壁﹐通處勿【《景徳傳燈錄》作「沒」】虛空。若能【《景徳傳燈錄》作「人」】如是解﹐心色本來同。【《祖堂集》卷十七﹑《景徳傳燈錄》卷十。】學道之人不識眞﹐只爲從來認識神。無始劫來生死本﹐癡人喚作本來身。【《景徳傳燈錄》卷十﹑《五燈會元》卷四﹑《叢林公論》。】佛性堂堂顯現﹐住性有情難見。若悟眾生無我﹐我面何殊【《五燈會元》作「如」】佛面﹖【《景徳傳燈錄》卷十﹑《五燈會元》卷四。】不識金剛體﹐卻喚作緣生。十方眞寂滅﹐誰在復誰行。【同前。又見《林間錄》卷上。】萬法一如不用揀﹐一如誰揀誰不揀。卽今生死本菩提﹐三世如來同个眼。【同前。】

亡僧偈目前無一法﹐當處亦無人。蕩蕩金剛體﹐非妄亦非眞。【《林間錄》卷上。】

師復師復﹐咸通間福州雙峯寺僧。【﹝《全唐詩》無師復詩﹞】

句君自成龍我成道。【見明王應山纂《閩都記》卷十九。】

智眞智眞﹐姓柳﹐揚州人。嗣懷暉。住福州龜山。咸通六年卒﹐年八十四。詩四首。【﹝《全唐詩》無智眞詩﹞】

偈心本絕塵何用洗﹐身中無病豈求醫。欲知是佛非身【《淳熙三山誌》卷三七作「心」】處﹐明鑑髙懸未照時。明月分形處處新﹐白衣寧墜解空人。誰言在俗解【《五燈會元》作「妨」】修道﹐金粟曾爲長者【《五燈會元》作「居士」】身。忍仙林下坐禪時﹐曾被歌王割截肢。況我聖朝無此事﹐只今休道亦何悲。【見《景徳傳燈錄》卷九﹑《五燈會元》卷四。】敕命如雷下翠微﹐風前垂淚脫禪衣。雲中有寺不容住﹐塵裏無家何處歸。【見《五燈會元》卷四。】

溫庭筠

句山寺明媚木芍藥﹐野田叫噪官蝦蟆。【見《能攺齋漫錄》卷五《漢以牡丹爲木芍藥》條。】窗疏眉語度。【見《類說》卷四九《漢上題襟》。】

卜山居山底采薇云不厭﹐洞中栽樹鶴先知。【見《日本古典文學大系》七三冊藤原公任《和漢朗詠集》卷下《仙家》引。】

封特卿特卿﹐字亞公﹐渤海人。敖之從子。進士及第﹐爲湖州軍倅﹐後歷位淸顯。詩二首。【﹝《全唐詩》無封特卿詩﹐玆據《舊唐書》卷一六八《封敖傳》《新唐書》卷七一《宰相世系表》擬傳﹞】

爲湖州軍倅日與同年李大諫詩酒唱酬以疾阻歡及愈作此詩【題擬】已負數年紅畫燭﹐更辜雙帶繡香球。白蘋洲上風煙好﹐扶病須�到後籌。

離別難佛許眾生願﹐心堅石也穿。今朝𨿽送別﹐會卻有明年。【均見《增修詩話總龜》卷二三引江鄰幾《雜誌》。今本《江鄰幾雜誌》無此條。】

義玄義玄﹐俗姓邢﹐曹州南華人。嗣希運。後住鎭州臨濟院﹐創臨濟宗。咸通八年卒。詩一首。【﹝《全唐詩》無義玄詩﹞】

將示滅說傳法偈沿流不止問如何﹖眞照無偏【《五燈會元》《林間錄》作「邊」】說似他。離相離名人不稟﹐吹毛用了急還【《林間錄》《五燈會元》作「須」】磨。【見《天聖廣燈錄》卷十﹑《五燈會元》卷十一﹑《林間錄》卷下。】

某大徳

趙州和尙將遊五臺作偈畱之【題擬】何【《五燈會元》作「無」】處靑山不道場﹐何須策杖禮淸涼。雲中縱有金毛現﹐正眼觀時非吉祥。【見《景徳傳燈錄》卷十﹑《五燈會元》卷四。《石倉歷代詩選》卷一一一誤作從諗詩。】

從諗從諗﹐姓郝﹐曹州郝鄕人。嗣南泉﹐住趙州觀音院。世稱趙州和尙。咸通九年卒。詩十七首。【﹝《全唐詩》無從諗詩﹐傳據《古尊宿語錄》卷十四。《祖堂集》卷十八法名作全諗﹐靑社緇丘人﹞】

十二時歌雞鳴丑﹐愁見起來還漏逗。裙子褊【《偈頌》作「偏」】衫个也無﹐袈裟形相些些有。﹝被去皮攺昆﹞無腰【一作「襠」】﹐﹝被去皮攺誇﹞無口﹐頭上靑灰三五斗。比望【一作「本爲」】修行利濟人﹐誰知變作【一作「翻成」】不喞澑。平旦寅﹐荒村破院實難論。解齋粥米全無粒﹐空對閒窗與隙塵。惟雀噪﹐勿人親﹐獨坐時聞落葉頻。誰道出家憎愛斷﹐思量不覺淚沾巾。日出卯﹐淸淨卻翻爲煩惱。有爲功徳被塵謾【《偈頌》作「幔」】﹐無限田地未曾掃。攢眉多﹐稱心少﹐﹝叵寸﹞耐東村黑黃老。供利不曾將得來﹐放驢喫我堂前艸。食時辰﹐煙火徒勞望四鄰。饅頭﹝�追﹞子前年別﹐今日思量空咽津。持念少﹐嗟嘆頻﹐一百家中無善人。來者祇道覓茶喫﹐不得茶童【《偈頌》作「﹝口童﹞」】去又嗔。禺中巳﹐削髮誰知到如此。無端被請作村僧﹐屈辱饑淒受欲死。胡張三﹐黑李四﹐恭敬不曾生些子。適來忽爾到門頭﹐惟道借茶兼借紙。日南午﹐茶飯輪還無定度。行卻南家到北家﹐果至北家不推注。苦沙鹽﹐大麥醋﹐蜀黍米飯虀萵苣。惟稱供養不等閒﹐和尙道心須堅固。日昳未﹐者回不踐光陰地。曾聞一飽忘百饑﹐今日老僧身便是。不習禪﹐不論義﹐鋪个破席日裏睡。想料上方兜率天﹐也無如此日炙背。晡時申﹐也有燒香禮拜人。五个老婆三个癭﹐一雙面子黑皴皴。油麻茶﹐實是珍﹐金剛不用苦張筋。願我來年蠶麥熟﹐羅﹝日侯﹞羅兒與一文。日入酉﹐除卻荒涼更何守。雲水髙流定委無﹐歷寺沙彌鎭常有。出格言﹐不到口﹐枉續牟尼子孫後。一條拄杖麤楋蔾﹐不但登山兼打狗。黃昏戌﹐獨坐一間空暗室。陽焰燈光永不逢﹐眼前純是金州漆。鐘不聞﹐虛度日﹐惟聞老鼠鬧啾喞。憑何更得有心情﹐思量念个波羅蜜。人定亥﹐門前明月誰人愛。向裏惟愁臥去時﹐勿个衣裳著甚蓋。劉維那﹐趙五戒﹐口頭說善甚奇怪。任你山僧囊罄空﹐問著都緣總不會。半夜子﹐心境何曾得暫止。思量天下出家人﹐似我住持能有幾﹖土榻牀﹐破蘆﹝�廢﹞﹐老楡木枕全無被。尊香不燒安息香﹐灰裏惟聞牛糞气。【此組詩又見《禪門諸祖師偈頌》卷上之下。】

因見諸書見解異途乃有頌石橋南﹐趙州北﹐中有觀音有彌勒。祖師畱下一隻履﹐直到如今覓不得。【此首又見《祖堂集》卷十八。】

因魚鼓有頌四大猶【《五燈會元》卷四作「由」】來造化功﹐有聲全貴裏頭空。莫怪不與凡夫說﹐祇爲宮商調不同。

因蓮花有頌奇異根苗帶雪鮮﹐不知何代別西天。淤泥深淺人不識﹐出水方知是白蓮。

頌渠說佛有難﹐我說渠有災。但看我避難﹐何處有相隨﹖有無不是說﹐去來非去來。爲你說難法﹐對面識得來。【以上十六首均見宋渭頤藏主《古尊宿語錄》卷十四《趙州眞際禪師語錄》卷下。】

送淩行婆頌當機直面提﹐直面當機疾【《五燈會元》錄二「直」字皆作「覿」】。報爾淩行婆﹐哭聲何得失。【見《景徳傳燈錄》卷八﹑《五燈會元》卷三。】

淩行婆淩行婆﹐從諗同時人。詩一首。【﹝《全唐詩》無淩行婆詩﹞】

答趙州和尙頌哭聲師已曉﹐已曉復誰知。當時魔【《五燈會元》作「摩」】竭國﹐幾喪目前機。【同前。】

鄭﹝王己﹞鄭﹝王己﹞﹐咸通中人。與沈云翔﹑秦韜玉等十人﹐皆交通中貴﹐時稱爲芳林十哲。詩一首。【﹝《全唐詩》無鄭﹝王己﹞詩﹞】

傷淘者披沙辛苦見傷懷﹐往往分毫望亦乖。力盡半年深水裏﹐難全爲一鳳凰釵。【《太平禦覽》卷八一一引《嶺表錄異》﹐又見四庫本《嶺表錄異》卷上。】

全唐詩續拾卷三十一

皇甫松

大隱賦附歌茫茫大﹝缺去缶攺土﹞兮奫淪逶迆﹐生我至徳兮其心孔殷﹐茫茫兮孰知其施﹖道之虛﹐維吾之廬﹔闤之隘﹐維吾之賓矣﹔道之謐﹐維吾之室﹔闤之囂﹐維吾之黨矣﹗杳乎徐乎﹐遼乎冥乎﹐維吾之娛矣﹗剛龍之蟠長云兮夭矯蜿蜒﹐修鱗之喜橫海兮紛潾漩沿﹐遊神於六合之外兮希夷自然。曾瀾起兮風自飄﹐云溶溶兮連泬沈寥﹐微風息兮波以平﹐云霏霏兮開杳冥。重巖邈兮修已遠﹐洄潭渺兮深復淺﹐羽餘觴兮空餘罍﹐玉顏酡兮山已頹﹐羲皇何以不復回﹖捐形棄世兮如我何哉﹗金踴躍兮求莫耶﹐爲不祥兮將柰何﹗【以上二首檀欒子歌。】大道由由【一作「悠悠」】而熙熙﹐吾莫知施誰宗﹐欒子吾其嗣之。至化蕩蕩而一一﹐吾莫知專誰師﹐欒子吾其與焉。【此首招隱者歌。均見《文苑英華》卷九九。】

趙象象﹐咸通間河南人。詩五首。【﹝《全唐詩》無趙象詩﹞】

絕句寄步非煙【題擬】一睹傾城貌﹐塵心只自猜。不隨蕭史去﹐擬學阿蘭來。

賦詩以謝步非煙珍重佳人贈好音﹐彩箋芳翰兩情深。薄於蟬翼難供恨﹐密似蠅頭未寫心。疑是落花迷碧洞﹐只思輕雨灑幽襟。百回消息千回夢﹐裁作長謠寄綠琴。

於前庭獨坐賦詩綠暗紅藏起暝煙﹐獨將幽恨小庭前。沈沈良夜與誰語﹐星隔銀河月半天。

寄步非煙【題擬】見說傷情爲見春﹐想封蟬錦綠蛾顰。叩頭爲報煙卿道﹐第一風流最損人。

托門媼贈步非煙詩【題擬】十洞三淸𨿽路阻﹐有心還得傍瑤臺。瑞香風引思深夜﹐知是蕊宮仙馭來。【均見《太平廣記》卷四九一引《三水小牘》。】

良價良價﹐俗姓兪﹐諸曁人。初從五泄靈默披剃﹐後諸嵩山具戒。歷參馬祖潙山﹐師雲巖曇晟得法。大中末住豫章髙安之洞山﹐大行禪法﹐後得曹山本寂發揮﹐開曹洞一宗。咸通十年卒﹐年六十三。詩三十六首。【﹝《全唐詩》無良價詩﹐傳據《宋髙僧傳》卷十二及輯詩所據諸書﹞】

新丰吟古路坦然誰措足﹖無人解唱還鄕曲。淸風月下守株人﹐涼兔漸遙春艸綠。天香襲兮絕芳馥﹐月色凝兮非照燭。行玄猶是涉崎嶇﹐體妙因玆背延促﹐殊不然兮何展縮﹐縱得然兮混泥玉。獬豸同欄辧者嗤﹐燻蕕共處須分郁。長天月兮徧豁谷﹐不斷風兮偃松竹。我今到此得從容﹐吾師叱我相隨逐。新丰路兮峻仍皾﹐新丰洞兮湛然沃。登者登兮不動搖﹐遊者遊兮莫勿速。絕荊榛兮罷釿斸﹐飲馨香兮味淸肅。負重登臨脫屣回﹐看他早是空擔鞠。來駕肩兮履芳躅﹐至澄心兮去凝目。亭堂𨿽有到人稀﹐林泉不長尋常木。道不鐫雕非曲﹝彖頁﹞﹐郢人進步何瞻矚。工夫不到不方圓﹐言語不通非眷屬。事不然兮詎冥旭﹐我不然兮何斷續。殷懃爲報道中人﹐若戀玄關卽拘束。

寶鏡三昧歌如是之法﹐佛祖密付。汝今得之﹐宜善保護。銀﹝上夗下皿﹞盛雪﹐明月藏鷺。類之不【《五燈會元》卷十三作「弗」】齊﹐混則知處。意不在言﹐來機亦赴。動成窠臼﹐差落顧佇。背觸俱非﹐如大火聚。但形文彩﹐卽屬染污。夜半正明﹐天曉不露。爲物作則﹐用拔諸苦。𨿽非有爲﹐不是無語。如臨寶鏡﹐形形【《五燈會元》作「影」】相睹。汝不是渠﹐渠正是汝。如世嬰兒﹐五相完具。不去不來﹐不起不住。婆婆和和﹐有句無句。終不得物﹐語未正故。重離六爻﹐偏正回互。疊而爲三﹐變盡成五。如荎【《五燈會元》注﹕「徒結切」】艸味﹐如金剛杵。正中妙挾﹐敲唱雙舉。通宗通途﹐挾帶挾路。錯然則吉﹐不可犯忤。天眞而妙﹐不屬迷悟。因緣時節﹐寂然昭著。細入無間﹐大絕方所。毫忽之差﹐不應律呂。今有頓漸﹐緣立宗趣。宗趣分矣﹐卽是規矩。宗通趣極﹐眞常流注。外寂中搖﹐系駒伏鼠。先聖悲之﹐爲法檀度。隨其顚倒﹐以緇爲素。顚倒想滅﹐肯心自許。要合古轍﹐請觀前古。佛道垂成﹐十劫觀樹。如虎之缺﹐如馬之馵【《五燈會元》注﹕「之戌切」】。以有下劣﹐寶幾珍禦。以有驚異﹐黧奴白牯。羿以巧力﹐射中百步。箭鋒相值﹐巧力何預﹖木人方歌﹐石女起舞。非情識到﹐寧容思慮﹖臣奉於君﹐子順於父。不順不【《五燈會元》作「非」】孝﹐不奉不【《五燈會元》作「非」】輔。潛行密用﹐如愚如魯。但能相續﹐名主中主。

自誡不求名利不求榮﹐只麼隨緣度此生。三寸气消誰是主﹖百年身後謾虛名。衣裳破後重重補﹐糧食無時旋旋營。一个幻軀能幾日﹐爲他間事長無明。

辭北堂頌二首未了心源度數春﹐翻嗟浮世謾逡巡。幾人得道空門裏﹐獨我淹畱在世塵。謹具尺書辭眷愛﹐願明大法報慈親。不須灑淚頻相憶﹐譬似當初無我身。巖下白雲常作伴﹐峯前碧障以爲鄰。免幹世上名與利﹐永別人間愛與憎。祖意直教言下曉﹐玄微須透句中眞。合門親戚要相見﹐直待當來證果因。

後寄北堂頌【斯二一六五卷作「辭親偈」】不求名利不求儒【斯二一六五卷作「不好浮榮不好儒」】﹐願樂空門捨俗徒。煩惱盡時愁火滅﹐恩情斷處愛河枯。六根戒定香風引﹐一念無生慧力扶。爲報北堂休悵望【斯二一六五卷作「憶念」】﹐譬言死了譬如無。

网要頌【《五燈會元》卷十三作「偈」】三首

敲唱俱行金鍼雙鎖備﹐葉路隱全該。寶印當空【《五燈會元》作「風」】妙﹐重重錦縫開。

金鎖玄路交互明中暗﹐功齊轉覺難。力窮忘進退﹐金鎖网鞔鞔。

不墮凡聖【《五燈會元》注﹕「亦名理事不涉」】事理俱不涉﹐回照絕幽微。背風無巧拙﹐電火爍難追。

功勛五位頌【原注﹕本則旣已出上。異本作「上堂次示問話僧頌」】聖主由來法帝堯﹐禦人以禮曲龍腰。有時鬧市頭邊過﹐到處文明賀聖朝。【向。】淨洗濃妝爲阿誰﹖子規聲裏勸人歸。百花落盡啼無盡﹐更向亂峯深處啼。【奉。】枯木花開劫外春﹐倒騎玉象乘【《五燈會元》作「趁」】麒麟。而今髙隱千峯外﹐月皎風淸好日辰。【功。】眾生諸佛不相侵﹐山自髙兮水自深。萬別千差明底事﹐鷓鴣啼處百花新。【共功。】頭角才生已不堪﹐擬心求佛好羞慚。遲遲空劫無人識﹐肯向南詢五十三。【功功。】

眞贊�����﹐�����。徒觀紙與墨﹐不是山中人。

答僧問如何是主中主嗟見今時學道流﹐千千萬萬認門頭。恰似入京朝聖主﹐祇到潼關便卽【據《五燈會元》卷十三補】休。

臨寂示頌【題擬】學者恆沙無一悟﹐過在尋他舌頭路。欲得忘形泯蹤迹﹐努力殷懃空裏步。【以上均見《大正新修大藏經》第四七冊《筠州洞山悟本禪師語錄》。】

過水睹影大悟前旨因有偈【題擬】切忌從他覓﹐迢迢與我疏。我今獨自往﹐處處得逢渠。渠今正是我﹐我今不是渠。應須與麼【《祖堂集》作「摩」﹐《五燈會元》《悅心集》作「恁麼」】會﹐方始【前引三書作「得」】契如如。【同前。以《祖堂集》卷五﹑卷七﹑《五燈會元》卷十三﹑《悅心集》卷一所引相校。《悅心集》題作《水中睹影口占》。《五燈會元》卷七作《過水偈》﹐引疏﹑渠二韻。】

王子頌五首

誕生天然貴胤本非功﹐徳合乾坤育勢隆。始末一期無雜種﹐分宮六宅不他宗。上和下睦陰陽順﹐共气連枝器量同。欲識誕生王子父﹐鶴騰霄漢出銀籠。

朝生苦學論情世不【《五燈會元》作「莫」】羣﹐出來凡事已超倫。詩成五字三冬雪﹐筆落分毫四海云。萬卷積功彰聖代﹐一心忠孝輔明君。鹽梅不是生知得﹐金榜何勞顯至勛。

末生久棲巖嶽【《五燈會元》作「壑」】用功夫﹐艸榻柴扉守志孤。十載見聞心自委﹐一身冬夏衣縑無。澄凝愁看【《五燈會元》作「含笑」﹐《禪門諸祖師偈頌》作「愁笑」】三秋思﹐情苦髙名上哲圖。業就巍【《五燈會元》作「髙」﹐《禪門諸祖師偈頌》作「帝」】科酬極志【《五燈會元》作「志極」】﹐比來臣相不當途。

化生傍分帝化【《五燈會元》作「位」﹐《禪門諸祖師偈頌》作「命」】爲傳持﹐萬里山河布政威。紅影日輪凝下界﹐碧袖【《禪門諸祖師偈頌》作「油」】風冷暑炎時。髙低豈廢尊卑奉﹐五﹝被去皮攺誇﹞蘇途遠近知。妙印手持煙塞靜﹐當陽那肯露纖機。

內生九重深密【《五燈會元》作「密處」】復何宣﹐掛獘繇【《禪門諸祖師偈頌》作「興」】來顯妙傳。秖奉一人天地貴﹐從他諸道自分權。紫羅帳合君臣隔﹐黃合簾垂禁制全。爲汝方隅官【《禪門諸祖師偈頌》作「愚宮」】屬戀﹐遂將黃葉止啼錢。【以上五首均見《大正新修大藏經》第四七冊《筠州洞山悟本禪師語錄歌頌》校記引別本。又見《五燈會元》卷五石霜慶諸引「頌洞山五位王子」。《石倉歷代詩選》卷一一一收末首﹐誤爲慶諸作。《禪門諸祖師偈頌》卷上之上云爲「石霜諸禪師出題﹐洞山悟本大師頌」。】

心丹訣吾有藥﹐號心丹﹐煩惱鑪中煉歲年。知伊不變胎中色﹐照耀光明徧大千。開法眼﹐睹毫端﹐能變凡聖剎那間。要知眞假成功用﹐一切時中鍛煉看。無形狀﹐無方圓﹐言中無物物中言。有心用卽乖眞用﹐無意安禪無不禪。亦無滅﹐亦無起﹐森羅萬像皆驅使。不論州土但將來﹐入此鑪中無不是。無一意﹐是吾意﹐無一智﹐是吾智﹐無一味﹐無不異。色不變﹐轉難辯﹐更無一物於中現。莫將一物制伏他﹐體合眞空非鍛煉。【見《大正新修大藏經》第四八冊吳越釋延壽《宗鏡錄》卷九八。】茫茫天下虛尋覓﹐未肯回頭自相識。信師行到無爲鄕﹐始覺從來枉施力。【同前書卷十六引。】

悟道偈向來物物上求通﹐祇爲從前不識宗。如今見了渾無事﹐方知萬法本來空。【同前書卷六引。】

偈世間塵事亂如毛﹐不向空門何處消。若待境緣除蕩盡﹐古人那得諭芭蕉。【同前書卷四十引。】

缺題吾家本住在何方﹖鳥道無人到處鄕。君若出家爲釋子﹐能行此路萬相當。【同前書卷十二引。】

五位君臣頌正中偏﹐三更初夜月明前。莫怪相逢不相識﹐隱隱猶懷舊日嫌【一作「妍」】。偏中正﹐失曉老婆逢古鏡。分明【一作「月」】覿面別無眞﹐休更迷頭猶【一作「還」】認影。正中來﹐無中有路隔塵埃。但能不觸當今【一作「時」】諱﹐也勝前朝斷舌才。兼【一作「偏」】中至﹐兩刃交鋒不須避。好手猶如火裏蓮﹐宛然自有衝天志【一作「气」】。兼中到﹐不落有無誰敢和。人人盡欲出常流﹐折合還歸炭裏坐。【見《五燈會元》卷十三﹐注「一作」者爲《撫州曹山元證禪師語錄》之異文。】

呈雲巖偈也大奇﹐也大奇【《祖堂集》作「可笑奇﹐可笑奇」】﹐無情解說【《五燈會元》作「說法」】不思議。若將耳聽聲不現【《五燈會元》作「終難會」】﹐眼處聞聲始可知【《祖堂集》《五燈會元》作「方得知」。見《景徳傳燈錄》卷十五﹑《五燈會元》卷十三。】

答仰山頌詩詠人間事﹐空門何不刪﹖探珠宜靜浪﹐動水取應難。名利心須剪﹐非朋不用攀。捨邪歸正道﹐何慮不閒閒。【《天聖廣燈錄》卷十二。】

頌道無心合人﹐人無心合道。欲知此【《五燈會元》作「个」】中意﹐一老一不老。【《祖堂集》卷二十﹑《五燈會元》卷十三。】

道允道允﹐新羅漢州休鳥巖人。長慶五年入唐﹐投南泉普願爲師。會昌七年歸國。咸通九年卒﹐年七十一。世稱雙峯和尙。詩一首。【﹝《全唐詩》無道允詩﹐傳據《祖堂集》卷十七﹞】

辭雪峯和尙【題擬】暫辭雪嶺伴云行﹐谷口無關路坦平。禪師莫愁懷別恨﹐猶如秋月月常明。【《祖堂集》卷七。】

隱山和尙隱山和尙﹐嗣馬祖。與良價同時﹐法名待考。隱山在潭州湘潭縣西南。詩二首。【﹝《全唐詩》無隱山和尙詩﹐《五燈會元》作龍山和尙﹞】

示洞山偈靑山白雲父﹐白雲靑山兒。白雲終日依【一作「倚」】﹐靑山都【一作「總」】不知。欲知此中意﹐寸步不相離。【見《祖堂集》卷二十。】

畱壁【題從《沅湘耆舊集》】三間茅屋從來住﹐一道神光萬境閒。莫把事非來辧我﹐浮生穿鑿不相關。【見《五燈會元》卷三﹑《石倉歷代詩選》卷一一一﹑《沅湘耆舊集》卷十。】

師虔師虔﹐初師夾山﹐住隨州土門小靑林蘭若﹐世稱靑林和尙。後師洞山良價﹐移住洞山﹐稱後洞山禪師。詩一首。【﹝《全唐詩》無師虔詩﹞】

栽松頌短短一尺餘【《景徳傳燈錄》《五燈會元》《古今禪藻集》均作「長長三尺餘」】﹐纖纖【前引三書均作「鬱鬱」】覆綠【《景徳傳燈錄》作「荒」﹐《五燈會元》《古今禪藻集》作「靑」】艸。不知何世【前引三書均作「代」】人﹐得見此松老。【見《祖堂集》卷八﹐以《景徳傳燈錄》卷十七﹑《五燈會元》卷十三﹑《古今禪藻集》卷七對校。】

正原【《五登會元》作「正元」】正原﹐姓蔡﹐宣州南陵人。嗣五泄﹐同住龜山。咸通十年卒﹐年七十八﹐謚性空大師。詩三首。【﹝《全唐詩》無正原詩﹞】

偈滄溟幾度變桑田﹐惟有虛【《三山誌》作「靈」】空獨湛然。已到岸人休戀筏﹐未曾度者任【一作「要」】須【《三山誌》作「便求」】船。尋師認得本心源﹐兩岸俱玄一不全。是佛何【一作「不」】須更求【一作「覓」】佛﹐只因從【一作「如」】此便忘言【一作「緣」。見《祖堂集》卷十七﹑《景徳傳燈錄》卷十﹑《五燈會元》卷四。注「一作」者爲後二書之異文。《淳熙三山誌》卷三七以前一首爲釋智眞作﹐今不取。】劉民周續豈顚癡﹐棄世猶求遠大師。今日幸逢玄旨在﹐須將心地種禪枝。【見《淳熙三山誌》卷三七。】

李騭

判人求免稅【題擬】松垣筆力破滄溟﹐欲援任濤免稅�。一段風流好公案﹐錦江重寫入圖經。【《堯山堂外紀》卷二六。】

義忠義忠﹐姓楊﹐福州福唐縣人。嗣大顚﹐在漳州。咸通十三年十一月卒﹐年九十二。詩五首。【﹝《全唐詩》無義忠詩﹞】

答王侍郎諷問黑豆未生芽時頌【題擬】菩提慧日朝朝照﹐般若涼風夜夜吹。此處不生聚雜樹﹐滿山明月是禪枝。

偈四首卽此見聞非見聞﹐無餘聲色可呈君。个中若了全【《宗鏡錄》卷九八作「渾」】無事﹐體用無【《五燈會元》卷五作「何」】妨分不分。見聞覺知本非塵﹐識海波中自昧身。狀似碧潭波沫覆﹐靈王翻作客中賓。見聞知覺本非因﹐當體虛玄覺妄眞。見相不生癡愛業﹐洞然全是釋迦身。【見《祖堂集》卷五。】解擘當胸箭﹐因何祇半人﹖爲從途路曉﹐所以不全身。【《五燈會元》卷八。】

京師小子弟

謔楊萊兒盡道萊兒口可憑﹐一冬誇婿好聲名。適來安遠門前見﹐光遠何曾解一鳴。【見《北裏志》。】

陳陶

和江西李助副使早登開元寺閣﹝缺文﹞

嚴都都﹐咸通初任試官﹐後爲金部員外郎﹑司勛郎中。詩一首。【﹝《全唐詩》無嚴都詩﹐玆據《黃禦史公集》卷八《潁川陳先生集序》《郎官石柱題名考》卷七﹑卷十六擬傳﹞】

擬送賀祕監歸會稽詩廣成何必掛朝衣﹐已奉玄珠佐萬機。還躡舊衣鳧舄去﹐不將新賜鶴書歸。【先生因辭寵祿﹐竟追成命。】暫憑風馭遊淸禁﹐終泛仙槎出紫微。今日漢庭因少別﹐人間無限白雲飛。【將離洛都﹐歷別公卿十數事﹐其處皆有白雲起。見《會稽掇英總集》卷二。】

李頻

寶賢堂遊訪曾經駐馬看﹐竇犨遺像在林巒。泉分石洞千條碧﹐人在冰壺六月寒。時雨欲來騰霧靄﹐微風初動漾波瀾。个中若置羊裘叟﹐絕勝當年七里灘。【《古今圖書集成職方典》卷三○五《太原府部》。】

蘇州寒食日送人歸覲江聲寒食下﹐花木慘離魂。幾宿投山寺﹐孤帆過海門。篷聲潑火雨﹐柳色禁煙村。定看堂髙後﹐斑衣滅淚痕。【見《擇是居叢書》影宋紹定二年刊本宋範成大《吳郡誌》卷四九。】

句恩深轉無語﹐懷抱自分明。【見《吟窗雜錄》卷十三王夢簡《進士王氏詩要格律》。】

李罕李罕﹐咸通中進士。【﹝《全唐詩》無李罕詩﹞】

披雲霧見靑天詩顏回似【《吟窗雜錄》作「貌如」】靑天。【《太平廣記》卷二六一﹑《吟窗雜錄》卷三九。】

王�王�﹐晉陽人。咸通中在世。詩一首。【﹝《全唐詩》無王�詩﹞】

王氏殤女墓銘王氏殤女其名容﹐名由儀範三徳充﹐誦詩閱史慕古風﹐卑盈樂善正養蒙。是宜百祥期無窮﹐柰何美�剿其躬。芳年奄謝午咸通﹐季夏二十三遘凶﹐翌月十八卽幽宮﹐壽逾及笄三而終。晉陽之冑冠諸宗﹐厥考長仁命不融﹐外族淸河武城東﹐中外輝焯爲世雄。今已矣夫石窌封﹐仲父刻銘藏戶中﹐以紓臨穴﹝女更﹞悲恫。古往今來萬化同﹐髙髙誰爲問圓穹﹖姑安是兮龜筮從﹐﹝埃去土攺立﹞吉良兮從乃公。【見饒宗頤編《唐宋墓志遠東學院藏拓片圖錄》。】

盧肇

牡丹絕代祇西子﹐眾芳惟牡丹。月中虛有桂﹐天上謾誇蘭。夜濯金波滿﹐朝傾玉露殘。性應輕菡萏﹐根本是瑯玕。奪日霞千片﹐淩風綺一端。稍宜經【一作「沾」】宿雨﹐偏覺耐春寒。見說開元歲﹐初令植禦欄。貴妃嬌欲比﹐侍女妒羞看。巧類鴛機織﹐光攢射月團。漸移公子第﹐還種杏花壇。豪士傾囊買﹐貧儒假乘觀。葉藏梧際鳳﹐枝動鏡中鸞。似笑賓初至﹐如愁酒欲闌。詩人忘芍藥﹐釋子媿梅檀。酷烈宜名壽﹐姿容想姓潘。素光翻露羽﹐丹焰赩雞冠。燕拂驚還語﹐蜂貪困未安。儻令紅臉笑﹐兼解翠眉攢。少長呈連萼﹐嬌矜寄合歡。息肩移九軌﹐無脛到千官。日耀香房折﹐風披﹝上蕊下木﹞粉幹。好酬靑玉案﹐稱貯碧冰盤。璧要連城與﹐珠堪十斛判。更思初甲拆﹐那得異泥蟠。騷詠應遺恨﹐農經祇粗刊。魯般雕不得﹐延壽筆將殫。醉客同攀折﹐佳人惜犯幹。始知來苑圃﹐全勝在林巒。泥潭當澆灑﹐庭除又綽寬。若將桃李並﹐方覺效嚬難。【見《文苑英華》卷三二一。】

送李羣玉君夢涔陽月﹐中秋憶棹歌。鉛黃辭祕府﹐詩酒寄滄波。妙吹應諧鳳﹐工書定得鵝。�����﹐�����。【詳附按。】

病馬塵土臥多毛已【一作「色」】暗﹐風霜受盡眼猶【一作「光」】明。【見陸遊《渭南文集》卷二八《跋唐盧肇集》引。】

﹝口宅﹞姚巖傑詩明月照巴山。【見《唐摭言》卷十。】

題雲峯寺朔風振林壑﹐樓殿虛無間。半夜雲開月﹐流水滿空山。【民國重刊明弘治《衡山縣誌》卷六。此詩承陶敏先生錄示。】

劉瞻瞻﹐字幾之﹐彭城人。大中初擢進士第﹐四年﹐登博學宏詞科。歷佐州府。咸通初入朝﹐累遷爲翰林學士﹑中書舍人等職。出爲河東節度使﹐入爲京兆尹。十年﹐同平章事﹐次年因同昌公主事貶外﹐入朝以太子賓客分司。【﹝《全唐詩》無劉瞻詩﹐傳錄《舊唐書》卷一七七本傳﹞】

竹枝詞送李庾躡履過溝【竹枝】恨渠深【女兒。見《中朝故事》】。

從朗從朗﹐嗣從諗。住婺州木陳。詩一首。【﹝《全唐詩》無從朗詩﹞】

將歸寂有偈三十年來住木陳﹐時中無一假功成。有人問我西來意﹐展似眉毛作麼生。【見《大正藏》本《景徳傳燈錄》卷十一﹝影宋本無﹞﹑《五燈會元》卷四。】

盧庠庠﹐大中咸通間任河南府掾﹑鄂州觀察判官。詩一首又二句。【﹝《全唐詩》無盧庠詩﹞】

送張曄赴舉一直照千曲﹐一雅肅羣俗。如君一軸詩﹐把出姦妖服。乃知詩日月﹐曈曈出平地。【見《千唐志齋藏志》咸通十一年李夷遇撰《唐故鄕貢進士南陽郡張公﹝曄﹞墓志銘》引。】

張曄曄﹐字日章﹐南陽人。應進士舉﹐未第。工古律詩。咸通十一年卒﹐年五十五。詩一首。【﹝《全唐詩》無張曄詩﹞】

寄徵衣開箱整霞綺﹐欲制萬里衣。愁剪鴛鴦破﹐恐爲相背飛。【同前。】

孔紓孔紓﹐字持卿﹐孔子四十代孫。咸通九年進士﹐官至左拾遺。咸通十五年卒﹐年三十三。詩一首。【﹝《全唐詩》無孔紓詩﹞】

臨終前月餘作隱語【題擬】許下無言奪少年﹐震而不雨月當弦。風濤渭逆艅艎沒﹐從此無舟濟大川。【《金石萃編》卷一一七鄭仁表《唐故左拾遺魯國孔府君墓志銘》引。】全唐詩續拾卷三十二

裴坦坦﹐字知進﹐望出聞喜﹐大和八年進士﹐入宣州幕﹐拜左拾遺﹑史館修撰﹐歷楚州刺史﹑職方郎中﹑知制誥﹐進禮部侍郎。會昌間爲江西觀察使。咸通間出鎭襄陽﹐遷華州刺史。乾符初入相﹐旋卒。【﹝《全唐詩》無裴坦詩﹐傳據《新唐書》卷一八二本傳﹑《元氏長慶集》卷五五﹑《登科記考》卷二一﹑《唐方鎭年表》卷四﹑卷六﹞】予自右轄出鎭鍾陵祕監家兄不忍遠別亟見宰坐求替遂得同赴江西時也薦福大徳顯公禪門上首言歸東林亦獲結侶道路陪遊每承淸論今過寺因畱題詩一首麟臺朝士辭書府﹐鳳闕禪宗出帝京。歸到雙林親慧遠﹐行過五柳謁淵明。白衣居士輕班爵﹐敗衲髙僧薄世情。引得病夫無外想﹐一心師事竺先生。【見羅振玉《吉石盦叢書》影宋鈔本﹑《殷禮在斯堂叢書》校排本宋陳舜兪纂《廬山記》卷四。詩缺六字﹐據《永樂大典》卷六六九九引宋佚名《江州誌》補。】

與大願和尙詩【題擬】竟辭聖主宮中詔﹐來赴遺民社內期。【見貫休《禪月集》卷五《寄大願和尙》注引。】

裴謨謨﹐坦兄。大中間任祕書監﹑臺州刺史等職。詩一首。【﹝《全唐詩》無裴謨詩﹐事迹據《新唐書宰相世系表》《廬山記》及《嘉定赤城志》卷八﹐並參岑仲勉考證﹞】

和捨弟寄題東林寺元非附鳳攀龍客﹐本是山猿野鹿身。虛向班行紆組紱﹐爭如����塵。歡同玉季爲良伴﹐喜奉金���因。今日香鑪峯下過﹐方欣物外有遺民。【見《吉石盦叢書》本《廬山記》卷四﹐缺訛據夕振玉《殷禮在斯堂叢書》校排本補攺。】

送陳讜授本府長史【題擬】甌閩地秀出文儒﹐書錦堪誇舊棄�。【見明刻本《吟窗雜錄》卷四一。】

張演

詠萬安邑【《方輿勝覽》題作《萬安驛》】勁兵重作付胡奴﹐驅雀驅魚計自疏。地入萬安知幾許﹐卻憐此邑始回車。【見《錦繡萬花谷續集》卷十一「綿州」﹑《方輿勝覽》卷五四《綿州》。】

句雉膏美景在藂蔭﹐紅﹝上蕊下木﹞丹跗次第尋。【見宋楊伯嵒《臆乘》。】

潘煒

吳興詩桑柘遠連云。【見《嘉泰吳興志》卷二十。】

曹唐

眞人酬寄羨門子云洞煙深意自迷﹐憶君腸斷武陵溪。三山未覺家中遠﹐九府那知路甚低。絳闕有時申再會﹐赤城何日手重攜。惟愁不得分明語﹐惆悵長霄月又西。【見《四庫珍本初集》本《天臺前集別編》。】

漢武帝宴西王母花影暗回三殿月﹐樹聲深鎖九門霜。【《五代史補》卷一。此則承湯華泉同志見告。】

崔﹝王玉﹞

灼灼歌坐中之客皆龍虎。【見《王狀元集注分類東坡先生詩》卷九《九日黃樓作》注引崔班《灼灼歌》。】人心亦似春心逸。【見陳元龍《片玉集注》卷七《玉燭新》注引崔﹝王玉﹞詩。】舞停歌罷來中坐。【見同書卷十《迎春樂》注引《灼灼歌》。】

宗亮宗亮﹐一作元亮﹐俗姓馮﹐奉化人。家傍月山而居﹐因號月山﹐又稱月僧。開成中出家。會昌間退居家山。大中時住持明州國寧寺。與李頻﹑方幹善﹐又與貫霜﹑棲梧﹑不吟等人疊爲文會。晚年專事禪寂﹐不出寺門。年八十終於本寺。有詩集三百許首傳世。今存四首。【﹝《全唐詩》無宗亮詩﹐傳據《宋髙僧傳》卷二七《唐明州國寧寺宗亮傳》及下引諸書﹞】

它山歌它山堰﹐堰在四明之鄞縣。一條水出四明山﹐晝夜長流如白練。連接大江通海水﹐咸潮直到深潭裏。淡水𨿽多無計停﹐半邑人民田種費。大和中有王侯令﹐淸優爲官立民政。昨因祈禱入山行﹐識得水源知利病。棹舟直到溪巖畔﹐極目江山波瀾漫。略呼父老問來由﹐便設機謀造其堰。疊石橫鋪兩山嘴﹐截斷咸潮積溪水。灌漑民田萬頃余﹐此謂齊天功不毀。民間日用自不知﹐年年丰稔因阿誰。山邊卻立它神廟﹐不爲長官興一祠。本是長官治此水﹐卻將飲食祭閒鬼。時人若解感此恩﹐年年祭拜王元暐。

它山堰截斷寒流疊石基﹐海潮從此作回期。行人自老靑山路﹐澗急水聲無絕時。【以上二首均見南宋魏峴《四明它山水利備覽》卷下﹐《四明叢書三集》本。二詩承溫州師院張靖龍同志錄示。】

禮舍利塔鐵輪王使鬼神功﹐靈塔飛來鄮嶺東。有客不隨流水去﹐罄敲疏雪細雲中。【明郭子章《明州阿育王山誌》卷十。】

靈鰻井散盡殘云碧甃開﹐靈魚石縫露星腮。寒生鏡底長淸淺﹐泉脈流從印土來。【同前。又見同書卷五引吳越釋贊寧開寶五年撰《護塔靈鰻菩薩傳》引。】

曹鄴

東洲江城隔水是東洲﹐渾似金鰲水上浮。萬頃頹波分瀉去﹐一洲千古砥中流。

東郎山東郎矻立向東方﹐翹首朝朝候太陽。一片丹心存萬古﹐誰云坐處是遐荒﹖

西郎山西郎何事面西方﹖欲會東郎隔大江。自古朋良時一遇﹐東郎未會恨斜陽。【均見淸汪森輯《粵西詩載》卷二二。】

李庾庾﹐字子虔﹐隴西人。進士及第。歷官荊南節度推官﹑殿中侍禦史﹑中書舍人﹑湖南觀察使﹐乾符元年卒。詩一首。【﹝《全唐詩》無李庾詩。事迹據《新唐書宗室世系表》《登科記考》卷二七﹑《唐方鎭年表》卷六及考證﹑岑仲勉《續貞石證史李晝李庾》﹞】

東都望幸賡歌【題擬】曉云行兮西風﹐慶搖裔兮龍在中。望雲光兮拜千百﹐西澤霈兮均東澤。【見《文苑英華》卷四四《東都賦》。】

道朗道朗﹐乾符三年興寧沙門。詩一首。【﹝《全唐詩》無道朗詩﹞】

白鹿山人李端符捨書奉報四恩三有永充供奉善眾君子建尊勝幢因書長句善往因來詣法王﹐七生業累獲銷亡。還居忉利持章句﹐不遂天人戀色香。波利一心瞻佛祖﹐文殊再遣往西方。今朝國土云幢立﹐�智巍巍天地長。【見《江蘇通誌稿金石略》卷六《李端符經幢》附。】

周朴

登靈巖寺上方雨後靈巖寺上方﹐如何云者合思量。

登福唐縣樓咸通五載後伏裏﹐登此福唐縣上樓。

古人早行詩早起赴前程﹐鄰雞尙未鳴。【以上均見明刻本《吟窗雜錄》卷十二沙門文彧《詩格》引。】

梨花【題擬】臨風千點雪。【見《全芳備祖前集》卷九《梨花門》。】

天門靈泉院華亭參後最幽玄﹐一句能教萬古傳。猿抱子歸靑嶂後﹐鳥銜花落碧崖前。𨿽知物理無窮際﹐卻恐滄溟有盡年。爲報五湖云外客﹐何妨來此老林泉。

南樓春山到處喜相從﹐又是天門十六峯。翠壁深深回鸛鶴﹐靑峯矗矗隱芙蓉。乍疑日出同吳觀﹐祇少金泥擬漢封。願借仙人杖九節﹐臨風直欲舞雙龍。徙倚髙樓夜色殘﹐故人聊得罄交歡。千林日落晴偏雨﹐五月云深暑亦寒。詰曲斷巖飛鳥度﹐參差倒影過江看。慚予浪著登山屐﹐酒罷豪吟興未闌。【以上三首均見《沅湘耆舊集》卷八﹑同治十三年刊增壽等纂《直隸澧州誌》卷二五﹑同治八年刊魏湘纂《續修慈利縣誌》卷十四。】

章碣

句事向無心得。【《老學庵筆記》卷四。】

陳蓬蓬﹐乾符間駕舟從海來福州﹐家於後崎。後號白水仙。【﹝《全唐詩》卷八六二收陳蓬《題松山》詩二句﹐爲仙﹐無傳﹐今據《淳熙三山誌》卷六補傳﹞】

讖東去無邊海﹐西來萬頃田。松山沙徑合﹐朱紫出其間。

詩石頭犖確髙低踏﹐竹戶鼓亨左右間。【均見宋梁克家《淳熙三山誌》卷六。】

蔣琰琰﹐字公器﹐髙池人﹐一作仙居人。乾符間明經﹐累官諫垣。詩二首。【﹝《全唐詩》無蔣琰詩﹞】

隱居卽事半榻和云臥碧山﹐飄飄似鶴一身閒。十年不作紅塵夢﹐卓午呼童早閉關。【見《光緒仙居志》卷二三。】

日泊誰惜光陰似惜金﹐十年湖海已投簪。於今雨屋【《安州詩錄》作「屋雨」】靑燈夜﹐消盡風塵未了心。【見淸戚鶴泉編《三臺詩錄》卷一。張靖龍云見淸王魏勝《安州詩錄》卷一。】

邵謁

詞吳刀楚制爲佩褘﹐纖羅霧縠爲羽衣。含商咀徵歌露晞﹐珠履颯沓歌袖飛。淒風戛起素云回﹐車怠馬煩客忘歸﹐蘭膏明燭承夜暉。桂宮柏寢擬天居﹐朱爵文窗韜碧疏。象牀瑤席鎭犀渠﹐雕屏合匝組帷舒。秦箏趙瑟挾笙竽﹐垂璫散佩盈玉除﹐停觴不禦欲誰須。三星差池露沾濕﹐弦悲管淸月將入。寒光蕭條候虫急﹐荊王流嘆楚妃泣。紅顏難長時易戢﹐凝華結彩久延立﹐非君之故豈妄集。池中赤鯉庖所捐﹐琴髙乘去飛上天。命逢福世丁溢恩﹐簪巾藉綺升曲筵。恩厚徳深委如山﹐潔誠洗志期暮年﹐烏臼馬角寧足言。【影印本《詩淵》第六冊第四一一五頁。】

句不知天上月﹐曾照幾多人﹖【見宋江少虞《皇朝事實類苑》卷五九引李錞《李希聲詩話》引。】望望不相近。【見宋李﹝上龍下廾﹞《剪綃集》卷下引。】

李當

遇【疑應爲「過」】信美臺詩零陵郡北雲帆落﹐信美臺前江月明。石淺風髙灘瀨急﹐孤舟一夜聽寒聲。【見《輿地紀勝》卷五六《永州》。】

張喬

送友人北遊東歸未遂心﹐北去幾沈吟。把酒思鄕遠﹐投文入塞深。晉山擎白道﹐汾水截靑林。想見連天雪﹐安知【一作「長安」】是積霖。【見《文苑英華》卷二八三﹑《唐音統簽》卷六四九《戊簽》六四。】

利蹤利蹤﹐姓周﹐澶州人。嗣南泉﹐住衢州子湖山﹐世稱神力子湖和尙。廣明中卒﹐年八十一。詩五首。【﹝《全唐詩》無利蹤詩﹞】

頌三十年來住子【《祖堂集》卷十八作「紫」】湖﹐二時粥飯【《祖堂集》及《景徳傳燈錄》卷十作「齋粥」】气力麤。無事上山走一轉【《祖堂集》《燈錄》作「每日上山三五轉」】。試【《五燈會元》卷四作「借」】問【《燈錄》作「問汝」】時人【《祖堂集》作「回頭問汝」】會也無。從來事非物﹐方便名爲佛。中下競【《祖堂集》作「覓」】是非﹐上流【《祖堂集》作「士」】始知屈。

臨行頌三首我聞過去佛﹐縱橫盡丈夫。示汝眞歸處﹐千江月影孤。觀音與文殊﹐示我常飛動。吾今已歸眞﹐觸處皆無用。佛性本來無阻障﹐眾生不識難歸向。若見如來成佛時﹐莫向世間求取相。【以上五首均見宋渭頤藏主編《古尊宿語錄》卷十二《衢州子湖山第一代神力禪師語錄》。】

羅漢和尙羅漢和尙﹐始從襄州關南道常禪師學﹐後住漳州。詩二首。【﹝《全唐詩》無羅漢和尙詩﹞】

歌咸通七載初參道﹐到處逢言不識言。心裏癡【《五燈會元》作「疑」】團若栲栳﹐三春不樂止林泉。忽遇法王氈上坐﹐便陳疑懇向師前。師從氈上那伽起【一作「定」】﹐袒膊當胸打一拳。駭散癡【《五燈會元》作「疑」】團獦狚落﹐舉頭看見日初圓。從玆蹬蹬以碣碣﹐直至如今常快活。只聞肚裏飽膨脝﹐更不東西去持﹝金本﹞。

偈宇內爲閒客﹐人中作野僧。任從他笑我﹐隨處自騰騰。【均見《景徳傳燈錄》卷十一﹑《五燈會元》卷四。】

薛能

海棠補序蜀海棠有聞而詩無聞﹐杜工部子美於斯有之矣﹐得非興象不出﹐歿而有懷。何天之厚余﹐獲此遺遇﹐謹不敢讓﹐用當其無。因賦五言一章二十句﹐學陳梁之紫﹐媲漢魏之朱﹐不以彼物擇其功﹐不以陳言踵其序。或其人之適此﹐有若韓宣子者﹐風雅盡在蜀矣﹐吾其庶幾。又花植於府之古營﹐因刻貞石以遺吾黨﹐將來君子業詩者﹐苟未變於道無賦耳。咸通七年十二月二十三日敍。《海棠譜》卷中。

海棠四海應無蜀海棠﹐一時開處一城香。晴來使府低臨檻﹐雨後人家散出墻。閒地細飄浮淨蘚﹐短亭深綻隔垂楊。從來看盡詩誰苦﹐不及歡遊與畫將。【同前。】

再遊雲門訪僧不遇數歇渡深水﹐漸非塵俗間。泉聲入秋寺﹐月色﹝彳扁﹞寒山。石路幾回雪﹐禪房又閉關。不知雙樹客﹐何處與雲閒。【見《會稽掇英總集》卷六。】

風詩就樹撮將黃葉去﹐入山吹出白雲來。【見《吟窗雜錄》卷十四《詩中旨格》。】

陸龜蒙

野廟碑附詩土木其形﹐竊吾民之酒牲﹐固無以名。土木其智﹐竊吾君之祿位﹐如何可議。祿位頎頎﹐酒牲甚微﹐神之饗也﹐孰云其非。視吾之碑﹐知斯文之孔碑。【見《甫裏先生文集》卷十八﹑《唐文粹》卷五二。】

句思量浮世何如夢﹐試就南一寐看。【《大正藏》本崔致遠《唐大薦福寺故寺主翻經大徳法藏和尙傳》。】

善會善會﹐姓廖﹐漢廣峴亭人。嗣華亭和尙徳誠。在澧州﹐世稱夾山和尙。中和元年卒﹐年七十七。詩三首。【﹝《全唐詩》無善會詩﹞】

臨終偈大江沈盡小江現﹐明月髙峯法自流。石牛水上臥﹐影落孤峯頭。荒田聞我訝﹐始同不系舟。【見《祖堂集》卷七。】

頌明明無悟法﹐悟法卻迷人。長舒兩腳睡﹐無僞亦無眞。【見《景徳傳燈錄》卷十五﹑《五燈會元》卷五。】勞持生死法﹐惟向佛邊求。目前迷正理﹐擬火覓浮漚。【《五燈會元》卷五。】

李達李達﹐一名處﹐趙郡人。商人﹐與日僧圓珍交厚﹐有詩唱和。中和四年﹐隨日僧圓載等同船赴日﹐遇風傾覆﹐僥幸脫險。詩一首。【﹝《全唐詩》無李達詩﹞】

奉和大徳思天臺次韻金地鑪峯秀气濃﹐近離雙澗憶靑松。﹝屬�﹞泉拄錫淨心相﹐遠傳佛教觀眞容。【見日本三井唐院藏眞迹本﹐轉錄自傳雲龍《遊歷日本圖經》。】

詹景全詹景全﹐時稱詹四郎﹐商人。咸通﹑中和間﹐多次赴日﹐與日僧圓珍交厚﹐有詩唱和。中和四年﹐隨日僧圓載赴日﹐船遇風傾覆而死。詩二首。【﹝《全唐詩》無詹景全詩﹞】

次韻二首大理車回教正濃﹐乍離金地意思松。滄溟要過流杯送﹐禪坐依然政法容。一乘元儀道無迹﹐居憩觀心靜倚松。三界永除幾外想﹐一誠歸禮釋迦容。【同前。】

休靜休靜﹐嗣洞山。住洛京華巖寺。世稱華巖和尙。詩一首。【﹝《全唐詩》無休靜詩﹐傳據《祖堂集》卷八﹞】

頌藏身沒迹師親囑﹐沒迹藏身自可知。昔日時時逢劍客﹐今朝往往遇癡兒。【《祖堂集》卷五。】

擇禪師擇禪師﹐休靜﹑善會同時僧。詩二首。【﹝《全唐詩》無擇禪師詩﹞】

因道吾指夾山尋師頌京口談玄已有名﹐吾山特地涉途程。𨿽云法眼無瑕翳﹐爭柰眞人掩耳聽。參學須參眞心匠﹐合頭須詐不勞聆。此來更欲尋師去﹐決至應當暫攺形。道友當年深契會﹐老僧今日苦叮嚀。特報水雲知識道﹐半秋孤月落花亭。

夾山頓遇以華亭頌一泛輕舟數十年﹐隨風逐浪任因緣。祇道子期能�【此字殘損】律﹐誰知座主將參禪。�前無寺成椿橛﹐句下相投事不然。遙指碧潭垂釣叟﹐被師呵退頓忘筌。【同前。】

全唐詩續拾卷三十三

寰普寰普﹐具戒於洛陽。南遊澧州﹐值夾山善會﹐心契之。列大鑑七世﹐稱洛京韶山寰普和尙﹐又稱韶山和尙。詩一首。【﹝《全唐詩》無寰普詩﹐傳據《景徳傳燈錄》卷二二﹞】

心珠歌山僧自達空門久﹐淬煉心珠功已構。珠迥玲瓏主客分﹐往往聲如師子吼。師子吼﹐非常久﹐皆明佛性眞如理。有時往往自思惟﹐豁然大意心歡喜。或造經﹐或造論﹐或說漸兮或說頓。若在諸佛運神通﹐或在凡夫興鄙吝。此心珠﹐如水月﹐地角天涯無殊別。祇因迷悟有參差﹐所以如來多種說。地獄趣﹐餓鬼趣﹐多種輪回無暫住。此非諸佛不慈悲﹐豈非閻王配交做。勸時流﹐深體悉﹐見在心珠勿浪失。五蘊身全尙不知﹐百骸散後何處覓。【見《景徳傳燈錄》卷三十。】

秦韜玉

簡寂觀物外靈蹤客到稀﹐竹房斜掩舊荊扉。丹書萬卷題朱字﹐碧岫千重鎖翠微。泣露白猿攜子去﹐唳風玄鶴傍人歸。祇應玉闕名長在﹐日暮閒雲空自飛。【見《吉石庵叢書》本《廬山記》卷四。】

馬詩塵土臥多毛色暗﹐風霜受盡眼由【《詩學指南》本作「猶」】明。【見《吟窗雜錄》卷十四《詩中旨格》。】

張賁

題招提院靜照堂缾錫爲生久﹐門闌過客疏。於閒見眞寂﹐燕坐此淸虛。事事皆身外﹐悠悠度歲餘。如何繁艸木﹐還長舊庭除。【見《至元嘉禾志》卷三二。】

淸弋江田舍艸木翳荒徑﹐巖阿有竹扉。童牛隨﹝�孛﹞出﹐乳燕哺雛歸。釣艇橫幽渚﹐耕蓑掛落暉。罕知鹽酪味﹐父子入城稀。【見民國十三年刊徐乃昌等纂《南陵縣誌》卷四二。】

張孜

庚子年遇赦時淸無大赦﹐何以安天下﹖直到赤眉來﹐始尋黃紙寫﹐艸艸蠲賦與【《學海》本作「稅」】﹐忙忙點兵馬。天子自蒙塵﹐何曾濟孤寡﹖

雜言祇愛輕與肥﹐不憂貧與賤。著牙賣朱紫﹐斷錢賒舉選。【均見何光遠《鑑誡錄》卷九。】

薛逢

送白相公飛龍在天﹐雲雨闐闐。賢相秉鈞﹐倫方序圓。時哉時哉﹐君其勉焉。【見《文苑英華》卷六六二《上白相公啟》引。】

元日觀仗【之二】紫掖晴來宮殿髙﹐萬方瞻拜赤霜袍。關中王气浮雙闕﹐海外歡聲抃九鰲。晨箭莫催靑鎖漏﹐壽宮方獻碧花桃。香煙不動龍顏悅﹐初日輝輝上采旄【施。見《古今歲時雜詠》卷一。共三首﹐《全唐詩》僅收二首。】

寄湖州開元寺座主傍城花柳覆精廬。【見《輿地紀勝》卷四《安吉州》《嘉泰吳興志》卷十三。】

慧寂慧寂﹐姓葉﹐韶州懷化人。嗣潙山。在袁州仰山﹐世稱仰山和尙。開潙仰宗。中和三年卒﹐年七十七。詩五首。【﹝《全唐詩》無慧寂詩﹐傳據陸希聲《塔銘》及下引諸書﹞】

偈法身無作化身作﹐薄伽玄應諸病藥。啀喍聞響擬嗥吠﹐焰水覓魚癡老鶴。【見《祖堂集》卷十八。】年滿七十七﹐老去是今日。任性自浮沈【《五燈會元》卷九作「無常在今日﹐日輪正當午」】﹐兩手攀屈膝。【見《景徳傳燈錄》卷十一。】滔滔不持戒﹐兀兀不坐禪。釅茶三兩碗﹐意在鐝頭邊。一二二三子﹐平目復仰視。兩口一無舌﹐卽是吾宗旨。【見《五燈會元》卷九。】

上洞山頌何代隱荒丘﹐茅堂獨寢幽。隨緣三事衲﹐頓覺萬緣休。貌古因持戒﹐身貧爲少求。吾師登鳥量﹐物外絕追遊。【《天聖廣燈錄》卷十二。】

楊奇鯤

巖嵌綠玉天孫昔謫下天綠﹐霧鬢風鬟愛艸木。一朝騎鳳上丹霄﹐翠翹花鈿畱空谷。【見《明滇南詩略》卷首﹑民國五年周宗麟纂《大理縣誌稿》卷三一。】

鄭畋

酬通義劉相瞻劉剛暗借飆輪便﹐叡武樓中似去年。【見《苕溪漁隱叢話後集》卷三五引《蔡寬夫詩話》。】

二十八宿詩員明靑飯﹐光潤碧霞漿。【《增修詩話總龜》卷二一引《零陵總記》。】

謬獨一謬獨一﹐自號蘭陵子﹐約爲常州人。與淡然﹑貫休爲友。【﹝《全唐詩》無謬獨一詩﹐傳從曹汛說﹞】

句思牽吳岫起﹐吟索剡雲開。【貫休《禪月集》卷十《懷諸葛﹝王玉﹞二首》「謬獨哭不錯」句自注引。】

麻衣禪師麻衣禪師﹐中和間住池州翠微寺。詩一首。【﹝《全唐詩》無麻衣禪師詩﹞】

麻衣頌敕下如來到翠微﹐佛前垂淚脫麻衣。深山有寺不容住﹐四海無家何處歸﹖【見《輿地紀勝》卷十九《池州》。】

張白醪白醪﹐廣明末衡陽人。詩一首。【﹝《全唐詩》無張白醪詩﹞】

歌山花頭上插﹐濁酒口中斟。醉眼看醒漢﹐忙忙盡喪眞。【見《宛委別藏》本宋陳田夫《南嶽總勝集》卷上。】

來鵬

水仙花【題擬】瑤池來宴老金家﹐醉倒風流萼綠華。白玉斷笄金暈頂﹐幻成癡絕女兒花。花盟平日不曾寒﹐六月曝根髙處安。待得秋殘親手種﹐萬姬圍繞雪中看。【見《全芳備祖前集》卷二一「水仙花」門。】

皮日休

望故沔城江城遺壤在﹐艤棹望天涯。古壁昭丘樹﹐殘紅夢苑花。樓臺依水勢﹐雉堞帶山斜。何事堪揮淚﹐鄕程北去賒。【見民國十年刊《湖北通誌》卷一○一《金石》九錄《鄂州雜詩碑》引。】

天門夕照落霞如綺絢晴空﹐坐看天門欲下舂。十里孤峯層漢碧﹐數家殘照半江紅。荒村市暝人歸牧﹐遠浦沙明水宿鴻。回首長安何處是﹖嵯峨宮闕五雲中。

道院迎仙百尺丹臺倚翠華﹐洞門迢遞隔煙霞。雨中白鹿眠芳艸﹐松下靑牛臥落花。幽谷月明浮紫气﹐瑤池水暖伏丹沙。拋書亦欲尋眞去﹐安得相從一飯麻。

靑城暮雨艸樹連云雉堞平﹐蕭蕭風雨暗荒城。流歸澗壑應無色﹐響入松杉覺有聲。旅邸愁人寧復夢﹐書堂倦客若爲情。芭蕉滴瀝傷心處﹐俯仰空懷一笑名。【以上三首均見《古今圖書集成職方典》卷一一四七《安陸府部》。疑僞。】

王鐸

擬送賀祕監歸會稽詩詔許眞人歸舊隱﹐爲言海上憶孤峯。宸庭【《廣卓異記》作「旒」】暫別期千歲﹐野服飄然出九重。華表尙迷丁令鶴﹐竹陂猶認葛仙龍。自憐弱羽塵埃重﹐於此【《廣卓異記》作「云外」】無由躡去蹤。【見《會稽掇英總集》卷二﹐校以《廣卓異記》卷三。《廣卓異記》題下署﹕「門下侍郎王鐸。」】

全豁全豁﹐俗姓柯﹐泉州南安人。嗣徳山﹐後住持鄂州唐寧寺﹐世稱巖頭和尙。中和五年卒﹐年六十。詩一首。﹝《全唐詩》無全豁詩。事迹見《宋髙僧傳》卷二三。《五燈會元》卷七謂光啟三年卒。

曜日頌當機直下現前眞﹐認詩之徒未可親。本色先﹝左阡去千右施去方﹞如﹝�摩﹞﹝�羅﹞﹐巖頭松檜鎭長新。【見《祖堂集》卷七。】

鄭殷彜殷彜﹐進士﹐光啟中人。詩一首。【﹝《全唐詩》無鄭殷彜詩﹞】

依韻繼和王霞卿詩【題擬】題詩仙子此曾遊﹐應是尋春別鳳樓。賴得從來未相識﹐免交錦帳對銀鉤。【見王銍《侍兒小名錄補》引《女仙圖》。】

張曙

擊甌賦附歌江風起兮江樓春﹐千里萬里兮愁殺人。樓前芳艸兮關山道﹐江上孤帆兮楊柳津。是何貺【《全唐文》作「況」】我兮擊拊﹐眷我兮殷懃。【見宋史繩祖《學齋占畢》卷二﹑《全唐文》卷八二九。】

途中聞蟬每歲聽蟬處﹐那將此際同。孤村寒色裏﹐野店夕陽中。【見《能攺齋漫錄》卷八。爲原詩的前四句。】

還陽子還陽子﹐蘇門山隱士﹐光啟二年在世。詩七首。【﹝《全唐詩》無還陽子詩﹞】

識黃芽歌乾坤感合始成形﹐造化元居北戶生。日月循環魂魄滿﹐陰陽交媾龍虎成。分明本自從金長﹐誰悟偏能與水並。無限﹝彳扁﹞於塵世裏﹐時人日用不知名。

識鉛汞歌世事忙忙無了程﹐百年如夢瞥然榮。不知道有云衢客﹐剛自爭邀塵裏名。欲駐流年泛太淸﹐須知靈藥必長生。純燒天地陰陽髓﹐全煉乾坤日月精。嫁娶陰陽成匹配﹐對持龍虎自相吞。伏得離宮赤帝精﹐感他坎戶白龍液。黃芽祇此是根源﹐自外徒勞虛費力。若不曾逢眞至人﹐如何得到幽玄術﹖火候須教經九轉﹐丹成直待周千日。鑪上煙生五彩光﹐鼎中藥奮弘紅色。刀圭一粒衝天漢﹐逍遙頓躡三淸畔。駕鶴乘龍役鬼神﹐反笑桑田數回換。自此長居碧落宮﹐永共羣仙醉金殿。日華兼月魄﹐戊己本爲君。金木東西並﹐陰陽上下分。減添依次序﹐進退合先文。十月懷胎滿﹐翩翩泛白雲。

師訪共擬丹霄萬古存﹐出塵心事苦曾論。於今莫倦頻相訪﹐已似孤云鶴到門。

師勉早向忙中認取閒﹐休將心力役機關。花依時節重開得﹐水向東流定不還。春色潛偸靑鬢髮﹐風光暗換少年顏。須知世事堪悲嘆﹐盡在莊周一夢間。

師貽我今一一訣眞門﹐古聖皆因此出塵。昨日蓬萊仙會裏﹐長生籍上又添君。

師誨而餞之松柏堅且貞﹐澗水流復淸。勿久塵寰間﹐是非污耳聆。【以上均見《正統道藏》本《大還丹金虎白龍論》。末有附跋﹐錄如次。】

濮陽人濮陽人﹐姓名不詳。光啟中避亂南奔湘邑。【﹝《全唐詩》卷八六四錄尢啟中詩二首﹐出《萬首唐人絕句》卷六九。按尢啟中爲「光啟中」之誤讀﹐詩不再重錄﹞】

與崔渥登眺江亭賦長韻【題擬】檻外徵帆次第行﹐漁歌偏唱《竹枝》聲。荷翻水面眞珠碎﹐柳揚灣頭綠綫輕。巒隱九疑忘去處﹐淚經千古轉分明。寥寥日暮云空淡﹐應爲嚴妝廟貌淸。【《燈下閒談》卷下《湘妃神會》。】

崔渥崔渥﹐博陵人。光啟中自蒲至湘邑。補詩一首。【﹝《全唐詩》卷八六四湘妃廟下收崔渥詩二首﹞】

和濮陽人登眺江亭賦長韻【題擬】閒步江亭駐客行﹐殿臺髙敞杜鵑聲。風生屈宋魂應散﹐雨過黃娥恨亦輕。春筍亂穿階蘚缺﹐晚霞旁襯野花明。翠華不返蒲關去﹐鴛鷺數行松韻淸。【同前。】

胡曾

題三陵冢春到三陵淑气和﹐雪初消處翠嵯峨。梅花未知開多少﹐策杖攜壺試一過。【《記纂淵海》卷十七。】

玉川偶興玉川鶴避盧仝啜﹐盤谷猿驚李願歸。興盡攜筇一回首﹐西風拂拂白雲飛。【見乾隆二十四年刊蕭應植纂《濟源縣誌》卷十六。此詩疑僞。】

髙駢

夏日【題擬】汗浹衣巾詩癖減﹐茶盈杯碗睡魔降。【見《錦繡萬花谷後集》卷三「夏」門。】

羅鄴

宿雲門寺入松穿竹路難分﹐藉地連巖總是云。欲問老僧多少事﹐亂泉相聒不相聞。【見《會稽掇英總集》卷六。】

句窗前遠岫懸生碧﹐簾外殘霞掛熟紅。【《太平廣記》卷二六一。】

鄭昌圖昌圖﹐字光業。咸通十三年進士第一名。中和元年以中書舍人知昭義畱後。二年爲義威節度行軍司馬。四年以兵部侍郎入相。光啟二年襄王僭位﹐仍爲相。事敗﹐於次年三月被殺。詩一首。【﹝《全唐詩》卷八七○收鄭光業詩一首﹐無傳﹐今據《登科記考》卷二三﹑《郎官石柱題名考》卷八補傳﹞】

答楚兒大開眼界莫言冤﹐畢世甘他【《說郛》本作「必若遭伊」】也是緣。無計不煩幹【《說郛》本作「輕」】偃蹇﹐有門須是疾連拳。據論當道加嚴箠﹐便合披緇念《法蓮》。如此興情殊不【《說郛》本作「都未」】減﹐始知昨日是蒲鞭。【見孫棨《北裏志》。】

方幹

再遊雲門嶺頭云向窗中起﹐砌下泉從石上來。僧老終無出山意﹐巖猿澗鳥莫相猜。【見《會稽掇英總集》卷六。】

和徵婦寄寒衣西風吹雁到東吳﹐自整寒衣欲寄夫。一剪一鍼腸一斷﹐不知夫亦斷腸無。【見淸王魏勝《安州詩錄》卷一。此詩承張靖龍同志錄示。】

遊雪竇寺絕頂空王宅﹐香風滿薜蘿。地髙春色晚﹐天近日光多。流水隨寒玉﹐遙峯【《四明山誌》作「岑」】擁翠波。前山有丹鳳﹐云外一聲過。【見《古今圖書集成山川典》卷一一○﹑雍正十一年刊曹秉仁纂《寧波府誌》卷三五。】

遊嶽林寺投閒猶自喜﹐古剎【《嶽林寺志》作「策」】剡東尋。祗樹隨僧老﹐龍溪遶岸深。樓髙春色晚﹐天近日光陰。共笑家聲舊﹐何時解盍簪。【見光緒三十四年刊張美翊纂《奉化縣誌》卷四。】

駐紫霞觀易覺春光老﹐難消夏晝長。問囚傷道气﹐嚼句療饑腸。殿古苔痕澀﹐壇髙松檜涼。黃冠誰可語﹐試與辯亡羊。【見民國二十五年刊陳善同等纂《重修信陽縣誌》卷三十。】

戲吳傑令【題擬】一盞酒﹐一撚鹽﹐止見門前懸箔﹐何處眼上垂簾。【見《唐語林》卷七。】

吳傑傑﹐杭州軍倅﹐與方幹同時。【﹝《全唐詩》無吳傑詩﹞】

還方幹令【題擬】一盞酒﹐一臠鮓﹐止見半臂著襕﹐何處口唇開﹝被去皮攺誇﹞。【同前。】

張拙拙﹐約爲咸通﹑光啟間人﹐嘗詣慶諸問佛法。詩一首。【﹝《全唐詩》無張拙詩﹞】

偈光明寂照徧恆【一作「河」】沙﹐凡聖含靈共一【一作「我」】家。一念不生全體現﹐六情【一作「根」】才動被雲遮。遣除凡拙【一作「破除煩惱」】重增病﹐趣【一作「趨」】向眞如亦是邪。任逐境緣【一作「隨順世緣」】無礙得﹐眞如凡聖是空花【一作「涅盤生死等空花」。見《祖堂集》卷六﹐據《五燈會元》卷六﹐鄭方坤《全閩詩話》卷一校攺】。

慧光【《五燈會元》作「慧覺」】慧光﹐嗣石霜﹐號肥田伏禪師﹐不知終始。詩二首。【﹝《全唐詩》無慧光詩﹞】

頌心靜愁難入﹐無憂禍不侵。道髙龍虎伏﹐徳重鬼神欽。【見《祖堂集》卷九。】修多妙用勿【《五燈會元》作「好句枉」】功夫﹐返本還源是大愚。古【《五燈會元》作「祖」】佛不從修證得﹐直饒玄妙【《五燈會元》作「縱行玄路」】也崎嶇。【《祖堂集》卷九﹑《五燈會元》卷六。】

約禪師【附缺名僧】約禪師﹐潭州寶蓋山僧。嗣石霜慶諸。詩一首。【﹝《全唐詩》無約禪師詩﹞】

答僧問【題擬】寶蓋髙髙掛﹐其中事若何﹖誰師言下旨﹐一句不消多。【僧問。】寶蓋掛空中﹐有路不曾通。儻求言下旨﹐便是有西東。【師答。《景徳傳燈錄》卷十六﹑《五燈會元》卷六。】

爾朱翺爾朱翺﹐唐時道士。傳詳附按。詩一首。【﹝《全唐詩》無爾朱翺詩﹞】

還丹口訣置天立地混沌分﹐造化含花處處焚。一陰一陽乃成道﹐秋石蒼蒼浪子孫。玄武朱雀明前路﹐湧泉眞汞守乾坤。鼎鼎制鉛成寶物﹐﹝女宅﹞女藏頭不肯出。十二葫中紫河車﹐四十二气烈仙窟。顏如玉﹐貌如霜﹐棗葉雄朱修修畢。手摶日月入鑪中﹐炎炎赫赫魂不失。非濟凡間饑凍疾﹐不如學道急須出。水煮冥冥白虎身﹐獸鑪上下兩莫測。大象不遊於兔穴﹐大悟不拘於小節﹐迷者心差皆總失。非傳下界盲瞽人﹐滅族亡身不可出。六歌六歌﹐爾翺已去往蓬萊﹐白日霞仙﹐今古密鶴﹐叫前程﹐洞庭湖﹐禮我聖祖爲畱術。去無聲﹐甘如蜜﹐一七二七七萬畢。開鑪忽見火一團﹐光彩炎炎赫赫奕。𨿽濟凡間饑凍疾﹐不如訪道棲金室。【《大還丹照鑑》。】

全唐詩續拾卷三十四

顧云

送崔致遠西遊將還【題擬】我聞海上三金鰲﹐金鰲頭戴山髙髙。山之上兮﹐珠宮貝闕黃金殿﹔山之下兮﹐千里萬里之洪濤。傍邊一點林碧﹐鰲山孕秀生奇特。十二乘船渡海來﹐文章感動中華國。十八橫行戰詞苑﹐一箭射破金門策。【《三國史記》卷四六。《大正藏》第四九冊《新刊賢首碑傳正誤》引「文章感動中華國」一句。】

孤云篇因風離海上﹐伴月到人間。徘徊不可住﹐漠漠又東還。【髙麗李仁老《破閒集》引﹐轉引自韋旭升《朝鮮文學史》。】

劉崇龜

伏蒙僕射相公許崇龜攀和杜鵑花詩勒諸巖石伏以崇龜本乏成章矧恐絕唱徒荷發揚之賜終流唐突之愛將廁庭覲光叨榮被謹次前韻兼寄呈桂州僕射碧幢紅苑合洪鈞﹐桂樹林前信有春。莫戀花時好風景﹐磻溪不是釣魚人。【見桂林市文物管理委員會編《桂林石刻》第一冊《唐張浚劉崇龜杜鵑花唱和詩》。】

僧鸞

句鰲頭浪蹙掀天白﹐鯨目光燒半海紅。【見宋吳坰《五總志》。】

文炬文炬﹐字子燻﹐一字涅盤﹐福州黃氏子。初爲縣獄卒﹐常棄役往禪院聽講﹐後爲僧﹐出言成讖。王審知甚加禮重﹐於泉州創崇福院以居之。號慧日禪師。光化元年卒。一云幹寧中卒。詩二首。【﹝《全唐詩》無文炬詩﹞】

偈小月走爍爍﹐千落及萬落。處處鳳離穴﹐家家種葵藿。【《十國春秋》卷九九《僧文炬傳》。】

過尢溪靑印石畱偈【題擬】塔前靑印見﹐家家親筆硯。水流保安前﹐尢溪出狀元。【見嘉靖《尢溪縣誌》卷一。稱爲黃涅盤作。】

郟滂郟滂﹐光化中爲六合令。詩二十一首。【﹝《全唐詩》無郟滂詩﹞】

六合懷古詩

橫山【原題作「橫山懷古」】昭明曾置讀書堂﹐後倚橫山翠石岡。巨盜黃巢鋒刃刺﹐神堅終不下僧牀。【見康熙《儀眞縣誌》卷十二﹐據上海圖書館藏縮微膠卷。】

懷古詩

芳艸澗芳艸澗邊灌水【《光緒志》作「木」】陰﹐靑靑別有歲寒心。卻緣飄落秋風後﹐才子臨流亦費吟。

塔山二首此山元以形如塔﹐貞觀年中攺疊層【《光緒志》作「成」】。圭字峯尖眞似畫﹐塔名不語爲髙增【《光緒志》作「何僧」】。疊疊山形似塔形﹐崔峨聳翠幾稜層。乘騶翫罷歸禪院﹐佳境【《光緒志》作「地」】原來盡屬僧。

獨山獨山有峯插天表﹐湖水臨溪接官道。我欲浩歌一登遊﹐不忍足腳【《光緒志》作「踏」】靑靑艸。廣澤之中是獨山﹐恍疑翠帶遶城【《光緒志》作「層」】巒。登臨絕頂遙相望﹐惟見煙雲萬木攢。

惜水灣惜水紆回懼水奔﹐春潮帶雨晚流渾。靈巖滁口常縈遶﹐沙際磯頭祇見痕。

龍池波光杳靄遠連天﹐鷺宿沙頭玉一拳。料想中流深莫測﹐龍潛潭底抱珠眠。池深常有神龍隱﹐灣島如人出擘【《光緒志》作「臂」】拳。澄澈無涯深淺水﹐虔恭祈禱雨連綿。

晉王城隋收建業臨江渚﹐東望金陵築此城。正與石頭爲對岸﹐從玆一統六朝平。

苻符融城秦人百萬徵南日﹐蕞【《光緒志》作「驀」】地苻符融築此城。把隘亡兵今有幾﹐蓮峯之下誤爭名。

龍津橋橋灣螮蝀臨滁水﹐十八衖髙似月輪。不是巢兵燒毀後﹐至今猶復【《光緒志》作「得」】跨龍津。

永定岡梁朝瞻見長岡秀﹐鑿斷川流寺濤【《光緒志》作「壽」】基。杳杳松門千萬綠﹐山亭溪樹蓽【《光緒志》作「有」】蘿垂。

治浦橋治浦橋連香積寺﹐東出城門五里遙。遠望眞如有圖畫﹐關防迢遞在雲霄。

滁河滁水源從徳固塘﹐支流六九合流棠。經過瓜步趨江海﹐惟有入心難測量。

廢淸風亭舊縣元基城巽隅﹐亭簾髙檻蘸淸滁。風生六月思裘褐﹐百里恩波剸割余。

廢士林館士林館側盡儒流﹐朝士莊田隔近陬。見說人稀難駐泊﹐於今荊棘走獐麀。

廢如歸館旅況淒淒南北涯﹐每投新館便如歸。當年盛【《光緒志》作「勝」】事今何在﹐卻使楊朱淚滿衣。

城隍廟黥布城隍有感靈﹐祇緣劉項霸江津。古來廟祝依然在﹐福蔭江壖萬萬春。

儒學舊基牛市街中儒祖廟﹐衣冠俎豆五經書。不知殿宅今存否﹖雙檜蒼﹝札去木攺虫﹞聳碧虛。

偃松【《光緒志》作「偃蓋松」】千年松樹枝芳偃﹐屈曲如人掉臂形。見說瓦棺藏檜下﹐杜生題後定時名。【以上二十首均錄自上海圖書館據天一閣藏本所攝膠卷明嘉靖刻本嘉靖三十二年黃紹文纂《六合縣誌》﹝簡稱《嘉靖志》﹞卷八《藝文志詩類》。校以光緒癸未年刊賀廷壽纂《六合縣誌》﹝簡稱《光緒志》﹞卷七所錄詩及光緒刊朱緒曾輯《金陵詩徵》卷三五所收詩。《光緒志》錄十六首﹐缺《治浦橋》《滁河》《儒學舊基》《城隍廟》四首。《金陵詩徵》僅收《龍池》之一﹑《廢如歸館》二首。】

海印

詩境風吹性海﹐波起成連山。澄渟復湛然﹐影像分如印。【宋晁迥《道院集要》卷三。】

陳巖巖﹐潁川人。黃巢入閩﹐巖聚眾號九龍軍。福建觀察使鄭鎰奏爲團練副使。中和四年﹐巖逐鎰自稱觀察使﹐朝廷從之。大順二年卒。詩二句。【﹝《全唐詩》無陳巖詩﹐傳據《唐方鎭年表》卷六﹞】

句金甲終不卸﹐將分理立憂。【見《吟窗雜錄》卷四一《閩川﹝原誤作「山」﹞名士傳》。】

李山甫

牡丹嫚黃妖紫間輕紅﹐谷雨初晴早景中。靜女不言還愛日﹐彩雲無定只隨風。鑪煙坐覺沈檀薄﹐妝面行看粉黛空。此別又須經歲月﹐酒闌把燭遶芳叢。【見《夢梁錄》卷十八。】

贈前翰林待詔王敬傲【題擬】幽蘭綠水耿淸音﹐嘆息先生枉用心。世上幾時曾好古﹐人前何必苦沾襟。【《太平廣記》卷二○三引《耳目記》引。】

元安元安﹐俗姓淡﹐鳳翔麟遊人。嗣夾山﹐後居澧州樂普山﹐世稱樂普和尙。光化元年卒﹐年六十五。詩六首。【﹝《全唐詩》無元安詩﹐傳據《宋髙僧傳》卷十二﹐《祖堂集》卷九「樂普」作「落浦」﹐卒年爲光化二年﹞】

神劍歌異哉神劍實摽奇﹐自古求人得者稀。在匣謂【伯作「爲」】言無照耀﹐用來方覺轉【伯作「見騰」】光輝。破猶【伯作「由」】預﹐除狐疑﹐壯心膽兮定神姿。六賊旣因斯剪拂﹐八萬塵勞盡乃【伯作「猶自」】揮。斬邪徒﹐蕩妖孽﹐生死榮枯【伯作「魔云」】齊了決。三尺靈蛇覆【伯作「赴」】碧潭﹐一片晴光瑩【伯作「映」】寒月。愚人忘【伯作「望」】劍克舟求﹐奔馳【伯作「他」】濁浪徒悠悠【伯作「遊遊」】。拋棄澄【伯作「塵」】源逐渾派﹐豈知神劍不隨流。他人劍兮【伯無「兮」字】帶血腥﹐我之劍兮含靈鳴【伯作「明」】。他人【伯作「之」】有劍傷物命﹐我之有劍救生靈。君子得時【伯作「之」】離彼此【伯作「我」】﹐小人得處自輕【伯作「之傾其」】生。他家不用我家劍﹐世上【伯作「時向」】髙低早晚平。須知神劍功【伯作「弘」】難紀﹐懾魔威【伯作「怨」】兮定生死。未得之者易成難﹐得劍之人難卻易。【伯無此二句。】展則【伯作「耶」】周徧【伯作「遊」】法界中﹐收乃還歸一塵裏。【伯此下有「不逢斯劍異成難﹐得劍之人難成異」二句。】若將此劍鎭乾坤﹐四塞終無戰雲起。【見《祖堂集》卷九﹑伯三五九一卷。】

浮漚歌【《景徳傳燈錄》卷三十作樂普和尙《浮漚歌》】秋【《燈錄》作「云」】天雨滴【《燈錄》作「落」】庭中水﹐水上漂漂見漚起。前者已滅後者生﹐前後相續何【《燈錄》作「無」】窮已。本因雨滴水成漚﹐還緣風激漚歸水。不知漚水性無殊﹐隨他轉變將爲異。外明瑩﹐內含虛﹐內外﹝月令﹞朧【《燈錄》作「玲瓏」】若寶珠。正在澄波看似有﹐及乎動著又如無。有無動靜事難明﹐無相之中有相形。祇知漚向水中出﹐豈知水不【《燈錄》作「亦」】從漚生。權將漚水類余身﹐五蘊虛攢假立人。能達蘊空漚不實﹐方能明見本來眞。【同前。以《景徳傳燈錄》卷三十所錄詩相校。】

答學人問如何是西來意【題擬】颯颯當軒竹﹐經霜不知寒。祇聞風擊響﹐不知幾千竿。【同前。】

偈決志歸鄕去﹐乘船渡五湖。舉篙星月隱﹐停棹日輪孤。解纜離邪岸﹐張帆出正途。到來家蕩盡﹐免作屋中愚。【《五燈會元》卷六。】石人機似汝﹐也解唱巴歌。汝若似石人﹐雪曲也應和。【同前。】亭午猶虧半﹐烏沈始得圓。要會个中意﹐牛頭尾上安。【同前。】

劉松松﹐字嵇美﹐袁州人。進士﹐與李咸用有過往。嘗集其州天寶以後詩四百七十篇爲《宜陽集》六卷。詩一首。【﹝《全唐詩》無劉松詩。事迹據《新唐書》卷六十《藝文志》四及《李推官披沙集》卷中﹑卷下﹞】

題九疑山靈山登暫歇﹐欲別忍攜筇。卻上云房後﹐翻思塵世慵。壇鋪秋月靜﹐竹掛曉煙濃。稽首壺中客﹐仙方願指蹤。【見同治十一年刊錫榮纂《萍鄕縣誌》卷六。】

令超令超﹐住筠州上藍山﹐世稱上藍和尙。大順庚戌歲卒。【﹝《全唐詩》卷八七五收上藍讖偈三則﹐云「失其名」﹐今據《景徳傳燈錄》卷十六補傳﹞】

垂訓詩行藏虛實自家知﹐禍福因由更問誰。善惡到頭終有報﹐只爭來早與來遲。閒中檢點平生事﹐靜坐思量日所爲。常把一心行正道﹐自然天地不相虧。【見《悅心集》卷一。】

文喜文喜﹐姓朱﹐嘉興義和鎭人【﹝《五燈會元》作嘉禾語溪人﹞】。嗣仰山。初住五臺千頃山﹐後避地湖州。光啟三年﹐錢鏐請住龍泉寺﹐移聖果﹐加號曰無著禪師。光化二年卒。詩一首。【﹝《全唐詩》無文喜詩﹐《全唐詩續補遺》卷十八收文喜詩二句﹐爲宋仁宗時同名詩僧詩誤入。今據《十國春秋》卷八九錄傳﹞】

五臺山夜行遇童子問答忽然不見作豁州沙界勝伽藍﹐滿目文殊接話談。言下聞知開佛眼﹐回頭祇見翠山巖。【見《全五代詩》卷七四。】

孫偓

南遷至衡嶽贈全玼詩【題擬】窠居過後更何人﹐傳得如來法印眞。昨日祝融峯下見﹐艸衣便是雪山身。【見《宋髙僧傳》卷三十。】

本寂本寂﹐俗姓黃﹐莆田人。年十九往福州出家﹐二十五登戒。尋謁洞山得法。後住撫州曹山﹐開曹洞宗。嘗注《對寒山子詩》。天復元年卒﹐年六十二。詩十二首。【﹝《全唐詩》卷八二三收耽章詩一首﹐系誤收大梅法常之作。耽章卽本寂﹐見《林間錄》卷上﹐另詳本書卷二十七法常條附考﹞】

題廊壁肅肅秋風送暮鐘﹐江門束鹿傍蒼松。野人不與朝家事﹐早晚焚香拜九重。【《莆風淸籟集》卷四八。】

示紙衣道者頌覺性圓明無相身﹐莫將知見妄疏親。念異便於玄體昧﹐心差不與道爲【《正法眼藏》卷二作「相」】鄰。情分萬法沈前境﹐識鑑多端喪本眞。如是【《僧寶傳》卷一作「若向」】句中全曉會﹐了然無事昔時人。

五相偈白衣須拜相﹐此事不爲奇。積代簪纓者﹐休言落魄時。【�偈。】子時當正位﹐明正在君臣。未離兜率界﹐烏雞雪上行。【�偈。】焰裏寒冰結﹐楊華九月飛。泥牛吼水面﹐木馬逐風嘶。【⊙偈。】王宮初降日﹐玉兔不能離。未得無功旨﹐人天何太遲。【○偈。】混【《五燈會元》作「渾」】然藏理事﹐眹兆卒難明。威音王未曉﹐彌勒豈惺惺。【●偈。】

四禁偈莫行心處路﹐不掛本來衣。何須正恁麼﹐切忌來生時。

示學人偈從緣薦得相應疾﹐就體消停得力遲【《宗鏡錄》卷四一作「就體消機道卻遲」】。瞥起本來無處所﹐吾師暫說不思議。

僧舉香巖語示頌枯木龍吟眞【《林間錄》卷下作「方」】見道﹐髑髏無識【《祖庭事苑》卷二作「識盡」】眼初【《林間錄》作「方」】明。喜識盡時消息【《景徳傳燈錄》卷十七作「不」】盡﹐當【《僧寶傳》卷一作「常」】人那辧濁中淸。

讀傅大士法身偈後作偈渠本不是我﹐【非我。】我本不是渠。【非渠。】渠無我卽死﹐【仰汝取活。】我無渠卽余。【不別有。】渠如我卽佛﹐【要且不是佛。】我如渠卽驢。【二俱不立。】不食空王俸﹐【若遇禦飯直須吐卻。】何假鴈傳書。【不通信。】我說橫聲唱﹐【爲信唱。】君看背上毛。【不與爾相似。】乍如謠《白雪》﹐【將謂是《白雪》。】猶恐是巴歌。【傳此句無注。以上十首均見《大正新修大藏經》第四七冊《撫州曹山元證禪師語錄》。】

頌今年田不熟﹐來年種有期。愛他年少父﹐須得白頭兒。【見《祖堂集》卷二十。】

偈學者先須識自宗﹐莫將眞際雜頑空。妙明體盡知傷觸﹐力在逢緣不借中。出語直教燒不著﹐潛行須與古人同。無身有事超歧路﹐無事無身落始終。【《五燈會元》卷十三。】

道虔道虔﹐俗姓劉﹐福州侯官縣人。嗣石霜。在江西九峯﹐世稱九峯和尙。詩二首。【﹝《全唐詩》無道虔詩﹐傳據《祖堂集》卷九﹞】

送洪州禾山和尙偈【題擬】將寶類寶意不殊﹐琉璃綫貫琉璃珠。內外雙通無異徑﹐郁我家園桂一株。【見《祖堂集》卷十二。】

頌當午日輪圓不照﹐卻指三更暫示人。莫將明暗消前輩﹐不是燈邊具足身。【同前卷九。】

余鎬余鎬﹐字周京﹐莆田人。咸通十年進士及第。除校書郎。黃巢亂後隱莆之黃石。王審知屢辟不就。詩一首。【﹝《全唐詩》無餘鎬詩﹞】

哀林虔中接翅十年同抗疏﹐投荒萬里獨登樓。常山忽爲孤城死﹐睢水空存百戰謀。函艸漫從灰裏覓﹐嚶聲長向夢中求。欲知後死今何事﹐已在莆中買釣舟。【《閩詩錄甲集》卷一。】

髙蟾

秋晚雲溪隱者居野寺秋聲苦﹐靈溪晚翠荒。人家紅樹老﹐天气白雲深。澤國塵埃少﹐山川歲月長。明時一樽酒﹐誰作釣滄浪﹖【影印本《詩淵》第五冊第三一六二頁。】

寄題海陵離亭銀根菡萏連天落﹐玉穗蒹葭動地飛。蕩槳先生曾寄夢﹐憑軒公子合忘機。江村白鳥和云沒﹐澤國寒蟬帶雨微。何似髙秋釣臺上﹐一聲淸嘯送僧歸。【同前第三四八六頁。】

鄭良士

鄭明府池亭月魄星精稱逸才﹐訟亭南面小亭開。嘯猿洞裏移松入﹐棲鷺灣中選石來。數處履痕侵綠甃﹐半街簾影護靑苔。靜畱野客看云坐﹐多把淸吟送酒杯。【《詩淵》第五冊第三一三六頁。原署鄭昌士﹐爲良士之初名﹐見《十國春秋》卷九五。】

送人罷尉歸山數年山縣掌閒司﹐罷任還同到任時。臨別更無邀客酒﹐還歸空有寄僧詩。路傍嶽色行難盡﹐館宿泉聲夢最遲。想達故齋春日晚﹐舊栽庭樹是花枝。【同前第六冊第四三八三頁。】

題鳴峯巖卓錫棲雲老道翁﹐結茅甃塔萬山中。石鑪晝夜香騰霧﹐琪樹春秋翠插空。菜長給孤園值雨﹐藤擺羅漢谷生風。禪聞寂寞無人到﹐塵世喧囂總不同。煙水蒼蒼鯉水南﹐千松萬籟障精藍。銀釭剔起殘燈焰﹐石鼎烹來新茗甘。罄響僧僮揚梵語﹐云迷佛閣隱瞿曇。道人去久知何處﹐明月年年照石龕。【《莆風淸籟集》卷五四。】

洪諲洪諲﹐俗姓吳﹐吳興人。嗣潙山。住杭州徑山院﹐世稱徑山和尙。光化四年卒。詩一首。【﹝《全唐詩》無洪諲詩﹐傳據《釋氏疑年錄》卷五﹞】

偈東西不相顧﹐南北與誰畱。汝則言三四﹐我道其中一也無。【見《祖堂集》卷十一。《景徳傳燈錄》卷十一錄此偈﹐後二句作「汝卽言三四﹐我卽一也無」。《五燈會元》卷九作「汝言有三四﹐我道一也無」。】

本空本空﹐嗣云居道膺。住杭州佛日寺﹐世稱佛日和尙。與徑山同時。詩一首。【﹝《全唐詩》無本空詩﹐傳據《景徳傳燈錄》卷二十﹞】

頌徧學窮切抱死屍﹐出身不得病難治。任汝入海常獻寶﹐不如自治劍輪飛。【見《祖堂集》卷十一。】全唐詩續拾卷三十五

張浚

詠紅葉題詩事【題擬】長安百萬戶﹐禦水日東注。水上有紅葉﹐子獨得佳句。子復題脫葉﹐流入宮中去。深宮千萬人﹐葉歸韓氏處。出宮三千人﹐韓氏籍中數。回首謝君恩﹐淚灑胭脂雨。寓居貴人家﹐方與子相遇。通媒六禮具﹐百歲爲夫婦。兒女滿眼前﹐靑紫盈門戶。玆事自古無﹐可以傳千古。【見宋劉斧《靑瑣髙議前集》卷五錄張實《流紅記》引。】

隱巒

句釋悶還拈架上書。【《江湖小集》卷二二李﹝上龍下廾﹞《剪綃集》引。】老人終歲閉門坐。【《梅花字字香後集》。】

克符道者克符道者﹐卽紙衣和尙﹐嗣臨濟義玄﹐住涿州。詩四十二首。【﹝《全唐詩》無克符道者詩﹞】

頌奪人不奪境﹐緣自帶譊【《五燈會元》《人天眼目》作「﹝言肴﹞」】訛。擬欲求玄旨﹐思量反責麼。驪珠光燦爛﹐蟾桂葉【《五燈會元》《人天眼目》作「影」】婆娑婆【從《五燈會元》《人天眼目》攺】。覿體【《五燈會元》《人天眼目》作「面」】無差【《人天眼目》作「回」】互﹐還應滯网羅。奪境不奪人﹐尋言何處眞﹖問禪禪是妄﹐究理理非親。日照寒光澹﹐山搖【《人天眼目》作「遙」】翠色新。直饒玄會得﹐恬似【《五燈會元》《人天眼目》作「也是」】眼中塵。人境兩俱奪﹐從來正令行。不論佛與祖﹐那說聖凡情。擬犯吹毛劍﹐還傷【《五燈會元》《人天眼目》作「如」】值木【《人天眼目》作「目」】盲。進前求妙會﹐特地打【《五燈會元》《人天眼目》作「斬」】精靈。人境俱不奪﹐思量意不偏。主賓言不【《五燈會元》作「少」】異﹐問答理俱全。踏破澄潭月﹐穿開碧落天。不能明妙用﹐淪溺在無緣。【《天聖廣燈錄》卷十三﹑《五燈會元》卷十一﹑《人天眼目》卷一。】

初祖熊耳峯閒佩毗盧印﹐人天末位尊。寶航橫鳳浦﹐金錫掛龍門。去後梁王感﹐來光魏主恩。蔥山攜只履﹐半偈動乾坤。

二祖漳川鳳別嗣神州祖﹐聯燈又一回。密傳三祖印﹐還夢五侯街。玄字乾坤太﹐慈天日月開。逆流漳浦上﹐天感泣云雷。

三祖山谷麟北齊傳得印﹐獨步出人間。祖地江河闊﹐隨天日月閒。妙音流四海﹐瑞气溢三山。一句南來信﹐淸風撼雪關。

四祖雙峯松翠合雞山樹﹐峨峨祖岫松。凝霜分五葉﹐含雪振雙峯。月迥金河內﹐珠添玉鏡中。颼飅傳細離﹐天下播眞宗。

五祖東山月東山分祖印﹐空際月成輪。碧眼風光翠﹐黃梅樹色春。九枝添瑞鶴﹐一葉拂祥麟。別得金僊記﹐曹豁第五人。

六祖曹溪寶南得黃梅意﹐曹溪記法泉。三衣兼祖印﹐一﹝金本﹞盡師傳。慈月光千海﹐玄河注百川。神洲十二代﹐法眼繼相傳。

毗盧印天中慈月三峯迥﹐指外懸河萬派深。仙舸獨遊華藏海﹐無邊川澤喜歸心。

熊耳巖熊耳宗師葬洛陽﹐龍城天子泣千行。回擔只履蔥山上﹐驚殺梁王與魏王。

馬祖麟麟眠法苑分千葉﹐馬踏曹溪迸萬泉。古佛傳中親授記﹐月轉碾破海中天。

百丈松百丈和霜嶺上松﹐蛇盤鶴性瘦如龍。下堂索著稱名字﹐不會師心一萬重。

臨濟龍龍控懸河海月秋﹐煙霞風雨一時收。波濤急急人難會﹐截斷千江水不流。

龍潭月祖派波瀾半偈玄﹐曹溪舟棹接風煙。一轉海底龍潭月﹐碾破雞山雪嶺前。

雙林桂身受龍華三會主﹐搥開鳳閣九重城。梁王築倒金剛佛﹐更問如何不講經。

藥山刀藥岫龍泉照瞻淸﹐乾坤宗匠盡流行。格髙一句難分出﹐驀就雲巖谷口明。

丹霞日一片丹霞見石頭﹐麒麟雙鳳況難傳。鋒鋩欲說宗門印﹐哽得師心掩耳休。

鳥窠柏樹居白鳳煙霞控鳥窠﹐驪龍珠耀祖山河。當初撚起布毛意﹐體用毗盧些子多。

石鞏弓龍劍雕弓祖佛威﹐霜鋒雷電急難追。當初金鏃胸前過﹐由未重玄多許爲。

歸宗石雪彩霜威馬祖風﹐虎降髙格气如龍。誰人會得歸宗路﹖一鏃三關海內通。

大梅霜虎見煙蘿透洞門﹐心中古佛震乾坤。龍泉截斷麒麟角﹐撼得毗盧海月昏。

灌溪水一派曹源與灌溪﹐龍行風雨動雲霓。後機箭筈波瀾急﹐撼得毗盧海嶽低。

天皇竹龍吟鳳彩震乾坤﹐熊耳雞山海內聞。一片雪霜三島外﹐虎心半偈灑風雲。

牛頭雪六葉牛頭﹝木升﹞別栽﹐五天熊耳縱云雷。須知四祖垂機接﹐百鳥銜華更不來。

五泄泉發意當初問石頭﹐江河心濆渺分流。喚回指出毗盧印﹐便得如山萬事休。

魯祖巖虎徑龍泉遶行巖﹐鳳棲霜倚鶴和杉。誰人會得宗師意﹖扭轉乾坤好不參。

汾州玉龍宮鹿苑百川通﹐八藏三乘在掌中。卻是江西逢馬祖﹐回頭踏轉大虛空。

疏山松疏嶺松蘿五葉云﹐毗盧天外別爲秦。驪龍踏落虛空月﹐木馬重嘶雨露新。

關南鼓錫撼風霜虎豹愁﹐楚王城裏倒騎牛。騰騰盡喝關南鼓﹐聲壓云雷動九疇。

韻山壁熊耳雞山五印玄﹐蛇盤鳳口九瓟泉。紫霄峯上一輪月﹐照破曹溪半夜圓。

南嶽讓禪師鳳別沐曹溪水﹐棲衡嶽萬重。有心傳五葉﹐無意據千峯。洞鶴爭藏翼﹐巖雞息瘦容。一聲乾象外﹐海內繼眞風。

吉州鯉五天慈雨細﹐師得潤禪林。碧眼千燈印﹐淸源一派心。有涯來敻遠﹐無底更深沈。別嗣曹溪後﹐眾人仰徳音。

南泉竹根蔕欲何尋﹖孤奇迥眾林。鳳來敲節目﹐龍去曉知音。撼雪精神別﹐吟風體物深。平常煙靄裏﹐動轉振虛心。

石頭松出石雄委迥﹐樛林況莫同。翠含煙靄外﹐閏布雪霜中。影撼千溪月﹐聲聯五葉風。妙音傳藥嶠﹐天下定眞宗。

夾山雷澧水風濤急﹐參差海嶽摧。浪中澄得月﹐天外振驚雷。龍領珠難取﹐溪巖寶易栽。接人機路險﹐寰海更誰偕﹖

洞山泉深沈分派異﹐方外一輪孤。海底淸天鏡﹐潭中碧眼珠。千重排雪岸﹐半偈徹冰壺。遞印宗門後﹐人天作楷模。

趙州關孤峻南泉派﹐師機已得閒。三衣傳祖域﹐一句動人寰。幽谷珠光異﹐藍田玉彩班。未明根下蔕﹐難過趙州關。

云居月素容空界外﹐廓落迥無邊。玉鏡同千域﹐金輪匝五天。霜凝熊耳印﹐冰浩鷲峯玄。不是龍居月﹐難光洞上泉。

都頌儂家住處實堪隈﹐吞炭藏身幾萬回。不觸波瀾招慶月﹐動人雲雨鼓山雷。【以上三十八首皆見《天聖廣燈錄》卷十三﹐原總題作「師頌三十八首」。】

志閒志閒﹐俗姓史﹐魏府館陶人。嗣義玄﹐住灌溪。幹寧二年卒。詩一首。【﹝《全唐詩》無志閒詩﹞】

頌僧家無事最幽玄﹐近對靑松遠對山。詩句不曾題落葉﹐恐隨流水到人間。【《祖庭事苑》卷三。】

錢珝

和王員外雪晴早朝紫微晴雪帶恩光﹐繞仗偏隨鴛鷺行。長信月畱寧避曉﹐宜春花滿不飛香。獨看積素凝淸禁﹐已覺輕寒讓太陽。題柱盛名兼絕唱﹐風流誰繼漢田郎。【見《錢考功集》卷八。】

赴章陵酬李卿畱別一官叨下秩﹐九棘謝知音。芳艸文園路﹐春愁滿別心。【見《萬首唐人絕句》卷八一﹑《錢考功集》卷十﹐均收作錢起詩。《全唐詩》卷二三九收作錢起詩。】

罷章陵令山居過中峯道者二首寧辭園令秩﹐不攺淵明調。解印無與言﹐見山始一笑。幽人還絕境﹐誰道苦奔峭。隨云剩渡溪﹐出門更垂釣。吾廬靑霞裏﹐窗樹玄猿嘯。微月淸風來﹐方知散發妙。丘壑去如此﹐暮年始棲偃。賴遇無心云﹐不笑歸來晚。鳴鳩拂紅枝﹐初服傍淸畎。昨日山僧來﹐猶嫌嘉遁淺。托君紫陽家﹐路滅心更遠。梯云創其居﹐抱犢上絕巘。杏田溪一曲﹐霞境峯幾轉。路石掛飛泉﹐謝公應在眼。願言攜手去﹐采藥長不返。【見《錢考功集》卷三。《全唐詩》卷二三六收作錢起詩。吳企明云章陵爲唐文宗陵。】

裴侍郎湘川回以靑竹筒相遺因而贈之楚竹靑玉潤﹐從來湘水陰。緘書取直節﹐君子知虛心。入用隨憲簡﹐積文不受金。體將丹鳳直﹐色映秋霜深。寧肯假伶倫﹐謬爲龍鳳吟。惟將翰院客﹐昔祕瑤華音。長跪捧嘉貺﹐歲寒慚所欽。【同前。吳企明云裴侍郎爲裴瓚。】

禁闈玩雪寄薛左丞玄云低禁苑﹐飛雪滿神州。虛白生臺榭﹐寒光入冕旒。粉凝宮壁靜﹐乳結洞門幽。細繞回風轉﹐輕隨落羽浮。怒濤堆砌石﹐新月孕簾鉤。爲報詩人道﹐丰年頌聖猷。【見《錢考功集》卷六。《全唐詩》卷二三八收作錢起詩。吳企明云薛左丞指薛廷珪。】

中書遇雨濟旱惟宸慮﹐爲霖卽上臺。云銜七曜起﹐雨拂九門來。綸閣飛絲度﹐龍渠激澑回。色翻池上藻﹐香裛鼎前杯。湘燕皆舒翼﹐沙鱗豈曝腮。尺波應爲假﹐虞海載沿洄。【同前。】

中書省言懷因酬嵩陽張道士見寄朝花尋暝林﹐對酒傷春心。流年依素髮﹐不覺映華簪。垂老遇中巳【集作「明代」﹐又作「知己」】﹐酬恩看寸陰。如何紫芝客【集作「多慚紫陽客」】﹐相憶白雪深。【見《文苑英華》卷二二八﹐署「錢起」。《全唐詩》卷二三七收作錢起詩。】

張瑜張瑜﹐幹寧元年爲鄕貢進士。詩一首。【﹝《全唐詩》無張瑜詩﹞】

感應詩五十六字聖女嘉祥推感應﹐葬儀傷慟九般情。林中愁聽黃鶯囀﹐月下惟聞白鹿鳴。慧日流光重抱戴﹐瑞云頻繞【《山右石刻叢編》作「現」】五花成。莫言此地無【《山右石刻叢編》作「栽」】松柏﹐刊石畱將記姓名。【《山西通誌》卷九三《金石記》五錄張瑜撰《大唐廣平郡樂公之二女靈聖通化合葬先代父母有五瑞記》附。此則承張忱石先生錄示。又見胡聘之《山右石刻叢編》卷九。】

歐陽董董﹐淸江人。昭宗時隱居山中。丞相孫偓以謫宦至﹐見之﹐嘆爲神仙中人。詩一首。【﹝《全唐詩》無歐陽董詩。傳據《江西詩徵》卷三﹞】

讀書臺坐上沿江碧玉流﹐讀書人住幾春秋。塵埃靑竹陰連棟﹐風雨黃茅冷蓋頭。一榻﹝上木下虫虫﹞魚今槁死﹐千年別鶴舊經遊。吾方曉夜遙山夢﹐世事從今祇釣舟。【見淸曾燠編《江西詩徵》卷三。】

顏蕘

題孟浩然墓可憐垂世詩千首﹐換得荒墳數尺碑。【見《輿地紀勝》卷八二《襄陽府》。】

習家池大堤【題擬】習家池畔思前事﹐遊女江邊想弄珠。檀溪春水長靑蒲﹐溪上行人問的盧。【同前。】

又習郁穿池事勝遊﹐山翁酣飲繼風流。【同前。】

歸耕子歸耕子﹐自稱爲士之不遇者﹐幼習文武之藝﹐好奇異之狀﹐天復二年撰《神仙煉丹點鑄三元寶照法》。詩一首。【﹝《全唐詩》無歸耕子詩﹞】

鑪養丹歌六十時中運丙丁﹐每用隨時辧五行。陽气進時順天轉﹐陰气滅候逐星徵。常以加臨須正午﹐岡宿周來至藥成。【《正統道藏》本《神仙煉丹點鑄三元寶照法》。】

李愼微愼微﹐趙郡人﹐憲宗相絳之孫。天佑元年進士。詩一首。【﹝《全唐詩》無李愼微詩﹐事迹據《新唐書》卷七二《宰相世系表》﹑同治《廣東通誌》卷二九六﹞】

擬送賀祕監歸會稽詩有客自言狂﹐經書仕聖唐。業尊傅傳帝子﹐道妙寵君王。厭俗懷仙觀﹐思遊憶故鄕。公卿祖疏廣﹐親戚送劉綱。海上波瀾急﹐江幹煙路長。蓬萊不可見﹐何處訪霓裳。【見《會稽掇英總集》卷二。】

李昌符

句殘花應逐夜風吹。【《江湖小集》卷二十李﹝上龍下廾﹞《梅花衲》﹑卷二二李﹝上龍下廾﹞《剪綃集》引。】

趙崇崇﹐字爲山﹐新安人。咸通十三年登進士第。僖宗時爲司勛員外郎﹑史館修撰﹐入河東鄭從讜幕。天復中爲禦史大夫。天佑元年檢校右僕射﹐次年貶曹州司戶﹐後爲朱全忠所殺。詩一首。【﹝《全唐詩》無趙崇詩﹐傳錄《登科記考》卷二十三﹑《郎官石柱題名考》卷八﹞】

贈崔垂休詩【題擬】慈恩塔下親【《說郛》本作「上新」】泥壁﹐滑膩光華玉不如。何事博陵崔四十﹐金陵腿上逞歐書。【見《北裏志》。】

陳嶠

閒居小橋風月年年事﹐爭柰潘郎老去何。【見《南部新書》捲戊。】

杜荀鶴

三明大師贈徹大徳存詩勾引未能休﹐閒卽因吟到禦溝。故園別來杉檜老﹐舊山禪處水雲秋。寒聲漸細鐘搖寺﹐夜色無窮月滿樓。攀羨此情髙且逸﹐平生辛苦未能﹝酉壽﹞。

初出長安聖主每嬌奢﹐朝庭事可嗟。不取前殿諫﹐惟愛《後庭花》。爲進中書策﹐翻余逐浪沙。從玆辭帝闕﹐何處卻爲家﹖

同前一乍出皇都﹐時登日月餘。遙看山【何】近遠﹐店捨路崎嶇。想料天子女﹐翻華【疑】艸外夫。然𨿽朋流下﹐榮辱���。

過夷門獻詩四海九州島空第一﹐不同諸鎭府封王。【《舊五代史》卷二四﹑《登科記考》卷二四引《唐新纂》。此則承湯華泉同志見告。】

維揚冬末寄幕中二從事聞道長溪尉﹐相畱一館閒。已投三寸管﹐尙隔幾重山。爲旅春風外﹐懷人夜雨間。年來疏覽鏡﹐怕見減朱顏。【《四庫全書》本《唐風集》卷一。】

旅捨風射破窗燈易滅﹐月穿疏屋夢難成。【《千載佳句》卷上《天象部風月》。】

題周繇先輩石門山莊花亭野客眠云醉﹐藥圃家童蹈月鋤。【同前卷下《隱逸部山居》。】

泛瀟湘猿到夜深啼﹐嶽麓鴈知春。【見《南嶽總勝集》卷上。】

崔遠遠﹐博陵安平人﹐吏部侍郎澹子。龍紀元年登進士第。大順初﹐以員外郎知制誥﹐召充翰林學士﹐正拜中書舍人。幹寧三年﹐轉戶部侍郎﹑兵部侍郎承旨﹐尋以本官同平章事﹐遷中書侍郎兼吏部尙書。天佑初﹐從昭宗東遷洛陽﹐罷相﹐守右僕射。二年﹐爲柳璨希朱全忠意﹐累貶白州長史﹐旋被害。遠文才淸麗﹐風神峻整﹐爲時所重。詩一首。【﹝《全唐詩》無崔遠詩﹐事迹據《舊唐書》卷一七七《崔珙傳》附本傳﹞】

送廣利大師歸江東楚山楓老楚江淸﹐笠掛髙帆浪注罌。眞性本無前後際﹐葉舟誰問去來程。忘機每與鷗爲伴﹐息念應憐月共明。想見家山諸弟子﹐盛誇新賜大師名。【見宋嶽珂纂《寶眞齋法書贊》卷六。】

朱著朱著﹐永嘉人﹐朱褒兄。中和元年永嘉朱褒作亂﹐二年浙東觀察使劉漢宏招之﹐表請褒爲州刺史﹐從之。大順元年褒兄誕自爲刺史﹐幹寧元年著自爲刺史﹐歷七年﹐至天復元年褒復爲刺史﹐二年褒兄翔自爲刺史。兄弟交據溫州二十餘年。補詩一﹑句二。【﹝《全唐詩》無朱著詩﹞】

遊南雁蕩山呈圖畫水鳴弦﹐石室丹臺別有天。官況屢來忘是客﹐凡襟洗去欲成仙。祇因紫綬羈塵海﹐須把黃花種玉田。藥徑云關堪駐迹﹐釣磯風月不須錢。【見周喟《南雁蕩山誌》卷七引陳玭《嘉靖南雁山誌》﹑鄭思恭《崇禎南雁山誌》。】

延福院【句】洞口花開新佛寺﹐嶺頭苔鎖古仙壇。【見明人姜準《歧海瑣譚》卷五引南宋曹叔遠《永嘉譜》。】

吳璋吳璋﹐天佑年間溫州制置使。詩一首。【﹝《全唐詩》無吳璋詩﹞】

遊南雁蕩碧桃花暖洞門開﹐遙向春山舉一杯。灑墨幾人鐫月牖﹐乘風兩度到蓬萊。綠陰窗戶長疑雨﹐白石林泉半雜苔。王事賢勞閒未得﹐趣歸猿鶴莫相猜。【見周喟《南雁蕩山誌》卷七引陳玭《嘉靖南雁山誌》﹑鄭思恭《崇禎南雁山誌》。】

僧潤【一作「僧澗」】僧潤﹐約爲晚唐五代間僧人。詩三首。【﹝《全唐詩》無僧潤詩﹞】

因覽《寶林傳》祖月禪風集《寶林》﹐二千餘載道堪尋。𨿽分西國與東國﹐不隔人心到佛心。迦葉最初傳去盛﹐慧能末後得來深。覽期頓悟超凡眾﹐嗟彼常迷古與今。

贈道者一語眞空出世間﹐可憐迷者蟻循環。此生勝坐三禪樂﹐好句常吟萬事閒。秋月圓來看盡夜﹐野雲散去落何山﹖到頭自了方爲了﹐休執他經扣祖關。

贈禪客了妄歸眞萬慮空﹐河沙凡聖體通同。迷來盡似蛾投焰﹐悟去皆如鶴出籠。片月影分千澗水﹐孤松聲任四時風。直須密契心心地﹐休苦勞生睡夢中。【見影宋本《景徳傳燈錄》卷二九。】

馬冉

岑公洞南溪有仙澗﹐咫尺非人間。龍向葛陂去﹐鶴從遼海還。泠泠松風下﹐日暮空蒼山。【見《輿地紀勝》卷一七七《萬州》。】

處眞處眞﹐嗣曹山本寂。住襄州鹿門山華嚴院。詩一首。【﹝《全唐詩》無處眞詩﹞】

偈一片凝然光燦爛﹐擬意追尋卒難見。炳【一作「瞥」】然擲【一作「撞」】著豁人情﹐大事分明皆總【一作「總成」】辦。是【一作「實」】快活﹐無系絆﹐萬兩黃金終不換。任地千聖出頭來﹐從【一作「總」】是向渠影中現。【見《景徳傳燈錄》卷二十。注「一作」者﹐爲《五燈會元》卷十三之異文。】

李標標﹐唐末進士﹐自稱爲李績之後。詩一首。【﹝《全唐詩》無李標詩﹞】

題王蘇蘇窗【題擬】春暮花株遶戶飛﹐王孫尋勝引塵衣。洞中仙子多情態﹐畱住劉郎不放歸。【見《北裏志》。】

文秀

端午【題擬】辟兵已佩銀符小﹐續命仍榮彩縷長。【見《錦繡萬花谷後集》卷四《端午》。】

王碩

松江亭【題擬】昔年張翰此歸休﹐鱸膾蒓羹八月秋。萬頃煙波閒極目﹐一帆風便不回頭。洞庭有路通仙室﹐笠澤無人直下鉤。自恨宦名身未了﹐拂衣東去阿誰畱﹖【見《百城煙水》卷四。】

君山詩不饒衡嶽秀﹐長占洞庭心。【見《輿地紀勝》卷六九《嶽州》。】

玄泰玄泰﹐不知何許人。嗣石霜。住南嶽七寶臺寺﹐與貫休﹑齊己爲友。誓不立門徒﹐逍遙自適﹐時謂泰布衲。嘗爲曹山本寂禪師作碑。卒年六十五。所著塔銘歌頌等﹐好事者編聚成集。詩三首。【﹝《全唐詩》無玄泰詩﹐傳據《祖堂集》卷九﹑《宋髙僧傳》卷十七﹞】

畬山謠畬山兒﹐畬山兒【《沅湘》無此三字】﹐無所知﹐年年鑿【《五燈會元》作「斫」】斷靑山嵋。就中最好衡山【《五燈會元》《沅湘》作「嶽」】色﹐杉松利斧摧貞枝。靈禽野鶴無因依﹐白雲回避靑煙飛。猿猱路絕巖﹝厔寺至攺圭﹞【《沅湘》作「岸」】出﹐芝朮【《沅湘》作「樹」】失根茅艸肥﹐年年斫罷仍再鉏【《沅湘》作「復鋤」】﹐千秋終是難復初。又【《南嶽總勝集》作「由」】道今年種不多﹐來年更斫【《南嶽總勝集》作「明年闊斫」】當陽坡。國家壽嶽尙如此﹐不知此理如之何。【見《古今禪藻集》卷三﹐校以《五燈會元》卷六﹑《沅湘耆舊集》卷十﹑《南嶽總勝集》卷中﹐後者僅錄末四句。又明刻本《景徳傳燈錄》注收此詩。】

臨化偈今年六十五﹐四大將離主。其道自玄玄﹐个中無佛祖。不用剃【從《五燈會元》攺】頭﹐不用澡浴。一堆猛火﹐千足萬足。【見《祖堂集》卷九﹑《五燈會元》卷六。】

司空圖

歲盡日二首【之二】桂花窮北陸﹐荊艷下東鄰。殘妝欲送曉﹐薄衣已迎春。舉袖爭流雪﹐分歌競繞塵。不應將共醉﹐年去遠催人。【見上海圖書館藏明抄本《古今歲時雜詠》卷四一。】

南至日年年山壓壓來頻﹐莫彊孤危競要津。吉卦偶成開病眼﹐暖檐還葺寄羸身。求仙自躁非無藥﹐報國當材別有人。鬢髮堪傷白已徧﹐鏡中更待白眉新。【同前書卷三九。】

任翻

臺州早春微雨夜來歇﹐江南春色回。已驚時不住﹐還恐老相催。人好千場醉﹐花無百日開。豈堪滄海畔﹐爲客十年來。【見《四庫珍本初集》本《天臺前集》卷下。】

匡慧匡慧﹐俗姓髙﹐福州福唐人。出家羅漢院﹐嗣曹山﹐後居撫州荷玉山﹐世稱荷玉和尙。昭宗大順二年被召﹐辭之﹐賜號玄悟禪師。

頌好心相待人少悉﹐開門來去何了期。不知達取同風事﹐我自修行我自知。【《祖堂集》卷十二。】

全唐詩續拾卷三十六

劉望望﹐袁州萬載人。唐末進士及第﹐與鍾傳同時。補詩一首。【﹝《全唐詩》卷七七五收劉望詩一首﹐列爲世次爵裏俱無考作者。今據徐松《登科記考》卷二七引《永樂大典》引《宜春志》及下補詩敍其事迹。鍾傳卒於天佑三年。﹞】

獻江西鍾令公負笈蓬飛別楚丘﹐旌旄影裏謁文侯。卽隨社燕來朱戶﹐忽聽鳴蟬泣素秋。歲月已嗟迷進取﹐煙霄只望怨依投。那堪思切溪山路﹐家苦簟瓢淚欲流。【錄自民國九年刊龍賡言纂《萬載縣誌詩徵》。】

黃臺臺﹐唐末爲江西鍾傳從事。著有《江西表狀》二卷﹐《新唐書藝文志》著錄﹐今佚。詩一首。【﹝《全唐詩》無黃臺詩﹞】

問政山千尋練帶新安水﹐萬仞花屏問政山。自少雲霞居物外﹐不多塵土到人間。壺懸仙島吞舟【一作「丹」】罷﹐碗浸星宮沈【一作「咒」】水閒。寶籙篋【一作「匣」】垂金絳【一作「縷」】帶﹐絳囊﹝�糸﹞鎖玉連環。靜張棋勢【一作「局」】鋪還打﹐默考仙經補又刪。牀並葛鞋寒兔伏﹐窗橫檉幾老龍跧。溪童乞火朝敲竹﹐山鬼聽琴夜撼閂。艸暗碧潭思句曲﹐松昏紫气度函深【據《苕》攺。】關。龜成錢【據《苕》攺。】甲毛猶綠﹐鶴化幽【一作「黳」】翎頂更殷【一作「丹」】。阮洞神仙分藥去﹐蔡家兄弟寄書還。黃精苗倒眠靑鹿﹐紅杏枝低掛白鷴。容易煮茶【一作「銀」】供客用﹐辛勤栽果與猿攀。常尋靈穴通三島【一作「楚」】﹐擬過流沙化百蠻。新隱漸開【一作「聞」】侵月窟﹐舊林【一作「鄰」】猶悅【一作「說」】枕沙灣。手疏俗禮慵非傲﹐肘護【一作「後」】靈方臂【一作「祕」】不慳。海上使頻靑鳥黠﹐篋中藏久白驢頑。笻枝健杖【一作「拄」】菖蒲節﹐筍櫛髙簪玳瑁斑。花气燻心香馥馥﹐澗聲聆耳泠【一作「響」】潺潺。髙墳自掩浮生骨﹐短晷難窮【一作「凋」】不死顏。早晚重逢蕭塢客﹐願隨芝蓋出塵寰。【見《增修詩話總龜》卷十五。注一作者爲《苕溪漁隱叢詩後集》卷三十八之異文。】

張鴻鴻﹐連州桂陽人。天佑二年進士。時唐祚式微﹐鴻知勢不可爲﹐遂隱居不仕。詩淸純﹐著述甚富﹐有集十二卷﹐今不存。【﹝《全唐詩》卷七七四收鴻詩一首﹐列爲世次爵裏俱無考作者。今據《粵詩搜逸》卷一引《連州誌》本傳補其事迹﹞】

貞女石【相傳秦時有數女遊﹐卒遇風雨﹐一女化爲石。】當時非望夫﹐亦不采蘼蕪﹐自化爲貞質﹐因玆入畫圖。風恬潭鏡朗﹐雲散石房孤。寄語郴江婦﹐初心相似無。【見淸黃子髙輯《粵詩搜逸》卷一﹐注出《連州誌》。】

張咸咸﹐宜春人。進士及第。與唐廩同時。詩一首。【﹝《全唐詩》無張咸詩﹐傳據《登科記考》卷二七引《永樂大典》引《宜春志》﹐另詳附按﹞】

題黎少府宅紅蕉花不爭桃李艷陽天﹐眞對羣芳想更妍。秋捲火旗閒度日﹐晝凝紅燭靜無煙。肯於萍實誇顏色﹐要與芙蓉較後先。須信晚成翻有遇﹐赤心偏得主人憐。【見同治十一年刊錫榮纂《萍鄕縣誌》卷六。】

鄭啟

九疑山天放煙晴繞四圍﹐九峯髙處彩雲飛。仙壇丹竈靈猶在﹐鶴駕靑霄去不歸。晉末幾遷風景別﹐塵中空換子孫非。松花落盡無消息﹐夜半疏鐘徹翠微。【康熙《萍鄕縣誌》卷五﹑同治《萍鄕縣誌》卷六。】

子蘭

柳花【題擬】本是無情花﹐南飛又北飛。【見《全芳備祖前集》卷十八。】

孫合

春日早朝三嚴【一作「年」】望仗正徘徊﹐曙色盈盈正【一作「金」】殿開。靑瑣侍香扶日出﹐紫雲護闕擁山來。班聯鵷鷺仙官舞﹐影動龍蛇淑气催。禁祕天顏常咫尺﹐小臣【一作「欣忭」】願進萬年杯。

長信宮一從同輦辭君寵﹐已分齊紈賦妾詩。別院花紅休悵望【一作「恨」】﹐亦曾開在阿嬌時。【以上二首均見嘉慶元年刊戚鶴泉編《三臺詩錄》卷一﹑光緒二十年刊王棻纂《光緒仙居志》附《仙居集》卷十九。注一作者﹐爲張靖龍同志所錄示之異文。】

宮詞二首楊柳宮邊日已斜﹐歌聲猶按《後庭花》。不知春思當誰似﹐靑黛娥眉奪麗華。雙雙紫燕語呢喃﹐怪引春宮夢不甘。聞道君王多惜玉﹐肯教自碎碧鸞簪。【詳附按。此二首承張靖龍同志錄示。】

黃璞璞﹐字徳溫﹐一字紹山﹐侯官人﹐後遷莆田。大順二年進士第四人。官至崇文館校書郎。自號霧居子﹐著有《霧居子》十卷﹑《閩川名士傳》一卷﹐均不傳。詩一首。【﹝《全唐詩》無黃璞詩。玆據《新唐書藝文志》《莆陽比事》卷二﹑《淳熙三山誌》卷二六﹑《登科記考》卷二四擬傳﹞】

題玉泉水性能方圓﹐泉色常珪壁。雲山靜有輝。瓊液來無迹。泉上修禪人﹐曹溪分一滴。鑑止更澄源﹐紛紛萬緣息。【見《嘉定赤城志》卷二十三。】

諲禪師諲禪師﹐嗣靑林師虔﹐住韶州龍光寺。詩一首。【﹝《全唐詩》無諲禪師詩﹞】

偈龍光山頂寶月輪﹐照耀乾坤爍暗云。尊者不移元一質﹐千江影現萬家春。【見《景徳傳燈錄》卷二十﹑《五燈會元》卷十三。前者但稱龍光和尙﹐今從後書。】

王貞白

題狄梁公廟惟公仗髙節﹐爲國立儲皇。【見《詩學指南》本《詩中旨格》。《吟窗雜錄》本作者名缺「貞」字。】

吳畦畦﹐溫州安固人。大中十三年登進士第﹐終諫議大夫潤州刺史。詩一首。【﹝《全唐詩》無吳畦詩﹐傳據弘治《溫州府誌》卷十三﹞】

登鴈蕩明王峯詩明王﹝上山下截﹞嶪與天齊﹐勢壓諸峯不可梯。霽雨孤鐘云外渡﹐叫霜羣鴈月中棲。仰觀碧落星辰近﹐俯視紅塵世界低。七尺靈光雙彩展﹐石門金鼎謾畱題。【見同治丙寅刊齊召南修《溫州府誌》卷二十八。】

李洞

過荊山無人分玉石﹐有路卽荊榛。【見《吟窗雜錄》卷十四正字王玄《詩中旨格》。】

野望柳色舞春水﹐花陰香客衣。【同前。】

句魚弄晴波影上簾。【見宋陳善《捫虱新話》上集卷一。】

吳融

富春二首【之二】兩岸山花中有溪﹐山花紅白偏髙低。靈源忽若乘槎到﹐仙洞還同采藥迷。二月辛夷猶未落﹐五更鴉舅最先啼。茶煙漁火遙看處﹐一片人家在水西。【見《唐音戊簽》八十一﹝《統簽》卷七三四﹞。】

自遣幾年曾見舊江村﹐樹有交柯犢有孫。深感下峯顏色好﹐晚云才散又當門。【見《竹莊詩話》卷十五引郭思《瑤溪集》《能攺齋漫錄》卷八錄後二句。】

杏花春意竟相妒﹐杏花應最嬌。紅輕欲愁殺﹐粉薄似啼消。願作年華夢﹐翩翩遶此條。【《全芳備祖前集》卷十《杏花》。】

狄常侍

悼孟昭圖【題擬】一何罪死一何名﹐獨向湘江弔屈平。從此蜀川春夜月﹐杜鵑啼作兩般聲。【周校本《詩話總龜》卷四五引盧﹝壞去土攺王﹞《抒情》。】

唐彥謙

雪客來迷舊徑﹐虎過識新蹤。浦近渾無鶴﹐林疏只有松。【《分門纂類唐宋時賢千家詩選》卷十三。】

鄭谷

贈齊己【題擬】敲門誰訪�﹐�客卽�師。應是逢新雪﹐髙吟得好詩。格淸無俗字﹐思苦有蒼髭。諷味但忘倦﹐拋琴復捨碁。【見《四部叢刊》本《白蓮集》卷首孫光憲《白蓮集序》引。此首承趙昌平同志錄示。】

荷花【題擬】佛愛我亦愛﹐淸香蝶不偸。一般奇特處﹐不上婦人頭。【見《全芳備祖前集》卷十一。】

筆峯似筆挺然秀﹐山川亦好文。宕渠花裏發﹐秦壠竹間分。石臼生春水﹐香龕積暮云。道經難久住﹐日後憶離羣。【見民國十七年刊曾瀛藻纂《大竹縣誌》卷十四。】

春日卽事典衣估酒得﹐伴客看閒花。【見《吟窗雜錄》卷十四正字王玄《詩中旨格》。】

秋扇汗流浹背曾施力﹐气爽中宵便負心。【同前。】

贈王貞白殿前新進士﹐闕下校書郎。【《唐才子傳》卷九。此則承陶敏先生見告。】

崔致遠

秋夜雨中秋風惟苦吟﹐舉世少知音。窗前三更雨﹐燈前萬里心。【金東勛云見《東文選》卷十九。】

登潤州慈和寺上房登臨蹔隔路歧塵﹐吟想興亡恨益新。畫角聲中朝暮浪﹐靑山影裏古今人。霜摧玉樹花無主﹐風暖金陵艸自春。賴有謝家余景在﹐常叫詞客爽精神。

送吳進士巒歸江南自識君來幾度別﹐此回相別恨重重。干戈到處方多事﹐詩酒何時得再逢。遠樹參差江畔路﹐寒云零落馬前峯。行行遇景傳新作﹐莫學嵇康盡放慵。

秋日再經盱眙縣寄李長官孤蓬再此接恩輝﹐吟對秋風悵有違。門柳已凋新歲葉﹐旅人猶著去年衣。路迷霄漢愁中老﹐家隔煙波夢裏歸。自嘆身如春社燕﹐畫梁髙處又來飛。

暮春卽事和顧云友使東風徧閱百般香﹐意緒偏饒柳帶長。蘇武書回深塞盡﹐莊周夢逐落花忙。好憑殘景朝朝醉﹐難把離心寸寸量。正是浴沂時節日﹐舊遊魂斷白雲鄕。【以上五首錄自《社會科學戰綫》一九八四年第四期刊何鳴雁《新羅詩人崔致遠》一文。】

山陽與鄕友話別相逢暫樂楚山春﹐又欲分離淚滿巾。莫怪臨風偏悵望﹐異鄕難遇故鄕人。【《東文選》卷十九。】

古意狐能化美女﹐貍亦作書生。誰知異物類﹐幻惑同人形。變化尙非艱﹐操心良獨難。欲辧眞與僞﹐願磨心鏡看。【同前卷四。】

江南女江南蕩風俗﹐養女嬌且憐。性冶恥鍼綫﹐妝成調管弦。所學非雅音﹐多被春心牽。自謂芳華色﹐長占艷陽年。卻笑鄰家女﹐終朝弄機杼。機杼縱勞身﹐羅衣不到汝。【同前。】

寓興願言扃利門﹐不使損遺體。爭柰探珠者﹐輕生入海底。心榮塵易染﹐心垢正難洗。澹泊與誰論﹐世路嗜甘醴。【同前。】

蜀葵花寂寞荒田側﹐繁花壓柔枝。香輕梅雨歇﹐影帶麥風欹。車馬誰見賞﹐蜂蝶徒相窺。自慚生地賤﹐堪恨人棄遺。【同前。以上五首皆錄自《中央民族學院學報》一九八五年第一期刊金東勛《晚唐著名詩人崔致遠》一文。】

夢中作糞墻師有誡﹐經笥我無。亂世成何事﹐惟添七不堪。【《大正藏》本《唐大薦福寺故寺主翻經大徳法藏和尙傳》。】

題伽﹝仇去九攺耶﹞山讀書堂瀑布狂噴壘石吼重巒﹐人語難分咫尺間。常恐是非聲到耳﹐故教流水盡籠山。【何鳴雁文引。又見《新增東國輿地勝覽》卷三十。】

鄕樂雜詠五首

金丸回身掉臂弄金丸﹐月轉星浮滿眼看。縱有宜僚那勝此﹐定知鯨海息波瀾。

月顚肩髙項縮發崔嵬﹐攘臂羣儒酒杯。聽得歌聲人盡笑﹐夜頭旗幟曉頭催。

大面黃金面色是其人﹐手抱珠鞭役鬼神。疾步徐趍呈雅舞﹐宛如丹鳳舞堯春。

束毒蓬頭藍面異人間﹐押隊來庭學舞鸞。打鼓冬冬風瑟瑟﹐南奔北躍也無端。

狻猊遠涉流沙萬里來﹐毛衣破盡著塵埃。搖頭擺尾馴仁徳﹐雄气寧同百獸才。【《三國史記》卷三二。】

寄顥源上人終日低頭弄筆端﹐從人杜口話心難。遠離塵世𨿽堪喜﹐爭柰風情未肯闌。影晴霞紅葉徑﹐聲連夜雨白雲湍。吟魂對景無羇絆﹐四海深機憶道安。【《新增東國輿地勝覽》卷三十。】

贈金川寺主白雲溪畔創仁寺﹐三十年來此住持。笑指門前一條路﹐才離山下有千歧。【《東文選》卷十九。】

入山詩僧乎莫道靑山好﹐山好何事更出山。試看他日吾蹤迹﹐一入靑山更不還。【見《漢詩選集》。以上二首錄自金東勛文。】

智異山花開洞東國花開洞﹐壺中別有天。仙人推玉枕﹐身世倏千年。【見趙書印編《韓國文苑》卷七﹐注出《擇裏志》題注云「宣廟時有僧得之巖石間云。」】

臨鏡臺煙巒簇簇水溶溶﹐鏡里人家對碧峯。何處孤帆飽風去﹐瞥然飛鳥杳無迹。【錄自韋旭升《朝鮮文學史》。】

陳光

下第商山對緋桃半夜東風力﹐霞光一片新。細看初著雨﹐繁艷欲燒人。得意開當日﹐無言空過春。東堂失意客﹐歸去倍傷神。【影印本《詩淵》第四冊第二五二一頁。】

旅館對坐庭梧下﹐風涼月色新。遠砧來迥夜﹐孤館未眠人。何計成他事﹐惟憂老此身。不知霄漢路﹐誰與脫凡鱗﹖【同前第五冊第三三六八頁。】

送人歸新羅巨浸隔鄕關﹐離城日已殘。日將程共遠﹐風與浪爭難。岸盡霞光落﹐天光海色寒。扶桑歸到後﹐萬里夢長安。【同前第六冊第四三八二頁。】

送人遊交趾掛席天涯去﹐想君萬里心。人間無別業﹐海外訪知音。浪歇龍涎聚﹐沙虛像迹深。往來應隔闊﹐須自惜光陰。【同前第四四四九頁。】王輿輿﹐唐末人。有詩名。【﹝《全唐詩》無王輿詩﹞】

句天漢尙不正﹐河源爭得淸。【見曾慥《類說》卷十二《紀異記》引。】

尙顏

蟋蟀詩無風來竹院﹐有月在沙【《詩學指南》本作「莎」】亭。【見《吟窗雜錄》卷十四《詩中旨格》。】

歸仁

句舟歸範蠡五湖上﹐國破西施一笑中。【見《吟窗雜錄》卷十三《進士王氏詩要格律》。】

林仙人林仙人﹐自稱金門羽客。詩四首。【﹝《全唐詩》無林仙人詩﹞】

五言長句此境極岧峣﹐登臨近斗杓。天元諸聖會﹐地勢萬峯朝。西揖昆丘峻﹐東連蓬海遙。泉甘生玉頂﹐壇穩壓金腰。泰華三峯立﹐黃河一帶漂。五更觀海日﹐半夜聽簫韶。落月低龍嶺﹐寒煙鎖虹橋。雪雞聲喔喔﹐風竹韻蕭蕭。云屋香煙起﹐芝燈瑞彩銷。麻籠騰秀气﹐藥櫃顯靈苗。丹井猶淸淺﹐神鐘又寂寥。八岡齊岌岌﹐雙鶴對飄飄。瀑水銀垂綫﹐霞城綺建標。池淸深見底﹐柏聳翠淩霄。道館新居壯﹐眞公舊事遼。幾瞻靑嶂上﹐時有白雲飄。石室虛難問﹐臺松老不凋。巖花鋪錦繡﹐溪澑漱瓊瑤。洞壑非塵趣﹐林巒隔世囂。軒皇開彩仗﹐王母﹝問去口攺貝﹞鸞軺。旦暮陰陽變﹐炎涼節候調。暝猿啼復歇﹐晴靄合還消。歌詠聊能紀﹐工夫豈易描﹖妙齡希郤桂﹐晚歲樂顏瓢。有志追伊霍﹐無才佐舜堯。披圖常景仰﹐酒翰益傾翹。聲色情俱泯﹐希夷興已超。何當歸卜隱﹐髙蹈訪松喬。

七言三首萬壑松蘿拂紫煙﹐丹臺祕邃集神仙。乾坤結秀眞靈嶽﹐日月飛根照洞天。塵世暗移知幾代﹐蟠桃初熟未經年。時人莫測幽微事﹐五色云封種王田。淸虛小有洞中天﹐銀座金腰玉頂堅。芝艸秀從龍漢劫﹐丹砂結自赤明年。洗參井紀燕蘿子﹐聚虎平川白水仙。寄語避秦溝裏客﹐茅齋先蓋兩三椽。白石燐燐上接天﹐靑松鬱鬱下臨川。艸生福地皆爲藥﹐人在名山總是仙。待客遠尋巖下蕨﹐烹茶滿酌洞中泉。前生恐是白雲子﹐今世還來臥翠顚。【以上四首皆見《正統道藏》本杜光庭《天壇王屋山聖記》。】

通眞道人通眞道人﹐唐末以前人。詩一首。【﹝《全唐詩續補遺》卷十七收杜光庭《題天壇》詩﹐《天壇王屋山聖記》原作通眞道人詩﹞】

七言三十韻擺脫塵纓淡無欲﹐閒閱圖經尋嶽瀆。林泉何處愜予心﹐收拾琴書將卜築。崎嶇不敢千里辭﹐東自太行入王屋。先探藏花塢裏春﹐蟠桃畢竟何時熟﹖燕羅故宅陽臺宮﹐九龍戲珠畫﹝巾屏﹞簇。丹井沈沈浸月明﹐丫髻仙童抱參斸。昂頭貪看華蓋峯﹐驀然誤入紫微谷。上方樓閣與雲閒﹐金碧交光射林麓。避秦溝有避秦人﹐夜半聞歌《采芝曲》。策杖窮躋瘦龍嶺﹐崄似劍關西向蜀。捫參歷井上衝眞﹐千仞斷崖橫獨木。自辰及酉腳力窮﹐恰到紫金堂下宿。再拜新嘗太一泉﹐頓覺灑然消病骨。恍兮惚兮九霄間﹐萬頃嵐光醒醉目。恭叩仙壇禱眞境﹐壇與天通隔塵俗。銀座金腰玉頂寒﹐帝遣仙官分部屬。小有中藏萬里地﹐都壓洞天三十六。日精月華左右奇﹐黛色倚空如削玉。東觀大海日輪紅﹐西望窮邊壇影綠。煉丹鑪下土猶香﹐抱出神丹知幾斛。處山使者持太阿﹐保護聖軀誰敢黷﹖王母洞深非可測﹐雷霆屢震蛟龍窟。遙指三官校勘臺﹐樵人幾度聞絲竹。抱朴巖前采藥童﹐手撚金芝身薜服。北斗平連北斗星﹐自是天關通地軸。麻籠藥櫃翠相接﹐瑞艸靈苗香馥鬱。或聞仙犬吠仙燈﹐或睹仙人跨仙鹿。奇蹤異迹難盡言﹐更欲題詩毛穎禿。短歌聊寄名利人﹐誰肯同來伴幽獨﹖一聲長嘯坐孤石﹐紫雲悠悠送黃鵠。个中疑是麻姑仙﹐冷笑世間光景促。【同前。】

張永進永進﹐自號三楚漁人。金山國老臣。天佑二年在世。詩二首。【﹝《全唐詩》無張永進詩﹞】

白雀歌並進表伏以金山天子殿下﹕上稟﹝�土一﹞【王校作「虛」字】符﹐特受玄黃之冊﹐下副人望而南面爲君。繼王涼之中興﹐擁八州之勝地。十二冕旒﹐漸睹龍飛之化﹔出警入蹕﹐將成城萬乘之彜。八備簫韶﹐以像堯階之﹝仃去丁攺舞﹞﹐承白雀之瑞﹐膺周文之徳。老臣不才﹐輒課《白雀歌》一首﹐每句之中﹐偕以霜雪潔白爲詞﹐臨紙恇汗﹐伏增戰悚。三楚漁人臣張永進上。白雀飛來過白亭﹐鼓翅翻身入帝城。深向後宮呈寶瑞﹐玉樓髙處送嘉聲。白衣白﹝革享﹞白紗巾﹐白馬銀鞍佩白纓。自古不聞書不戰﹐一劍能卻百萬兵。王母本住在昆侖﹐爲貢白環來入秦。漢武遙指東方朔﹐朕感白霞天上人。紫亭南嶺白狼遊﹐爲效禎祥屬此州﹐昔日周王呈九尾﹐爭似如今耀鬥牛。白旗白紱白旄頭﹐白玉雕鞍白瑞鳩﹐築壇待拜天郊後﹐自有金星助冕旒。白巖聖迹俯王都﹐玉女乘虛定五湖。白廣山巓云繚繞﹐人歌聖徳滿長衢。金鞍山上白犛牛﹐擺撼霜毛始舉頭。遶泉百匝騰空去﹐保王社稷定徽猷。白山堤下白澄津﹐一道長河夾岸春。白雪梨花連萬朵﹐王向東樓擁白雲。東苑西園池白蘋【王校作「蓰」】﹐白渠流水好陽春。六宮盡是名家子﹐白羅綽約玉顏新。平河北澤白龍宮﹐賀拔爲王此處逢。昨來再起興雲雨﹐爲贊君王瑞一同。嵯峨萬丈聳金山﹐白雲凝霜古聖壇。金鞍長掛湫南樹﹐神通日夜助王歡。山出西南獨秀髙﹐白霞爲蓋繞周遭。山腹有泉深萬丈﹐白龍時復震波濤。白樓素屏白銀鉤﹐砌玉龍墀對五侯。雉尾扇移香案出﹐似月如霜復殿幽。白牙歸子白鎧鑪﹐倚障﹝札去木攺虫﹞蟠銜白珠。白衣童子攜白紱﹐宮官執持【以上在伯二五九四號卷子】銀﹝�垂﹞盂。應須築殿白金欄﹐上稟金方頂蓋圓﹐白玉壘階爲蹬道﹐工輸化出大羅天。白衣殿下白頭臣﹐廣運籌謀奉一人。白帝化髙千古後﹐猶傳盛徳比松筠。白衣居士寫金經﹐誓弼人王不出庭。八大金剛持寶杵﹐長當護念我王城。白壇白社白蓮花﹐大聖攜持薦一家。太子福延千萬葉﹐王妃長降五香車。樓成白璧鉆珠珍﹐五部龍軒倚桷新。葛拱白平紅鏤頂﹐白龍行雨灑埃塵。白旌神纛樹龍墀﹐白象銜珠盡合儀。春光駕幸東城苑﹐雅樂前臨日月旗。百官在國﹝上物下心﹞酋豪﹐白刃交馳未告勞。爲感我王洪澤厚﹐盡能平虜展戎韜。白裾皂履出眾羣﹐國舅溫恭自束身。羅公挺拔摧凶敵﹐按劍先登渾舍人。白雪山巖澣海淸﹐六戎交臂必須平。我王自有如神將﹐沙南委付宋中丞。白屋藏金鎭國丰﹐進達偏能報虜戎。樓蘭獻捷千人喜﹐敕賜紅袍與上功。文通守節白如銀﹐出入王宮潔一身。每向三危修令得﹐惟祈寶壽薦明君。﹝�十杲﹞【王校作「塡」】詞陳白未能休﹐筆勢相催白汗流。願見金山明聖主﹐延齡滄海萬千秋。

頌曰白銀槍懸太白旗﹐白虎三旌三戟枝。五方色中白爲上﹐不是我王爭得知。樓成白璧聳儀形﹐蜀地求才贊聖明。自從湯帝升遐後﹐白雀無因宿帝廷。今來降瑞報成康﹐果見河西再冊王。韓白滿朝謀似雨﹐國門長鎭在燉煌。【以上二首均見伯二五九四﹑伯二八六四卷﹐參王重民《金山國墜簡零拾》﹐收入《惇煌遺書論文集》。】

張文徹張文徹﹐惇煌人。曾任西漢金山國宰相﹑吏部尙書。詩一首。【﹝按原捲署張乙﹐王重民錄作張壘﹐今從李正宇所考﹞】

龍泉神劍歌龍泉寶劍出丰城﹐彩气沖天上接辰。不獨漢朝今亦有﹐金鞍山下是長津。天符下降到龍沙﹐便有明君膺紫霞﹐天子猶來是天補﹐橫截河西是一家。堂堂美貌實天顏﹐�徳昂藏鎭玉關。國號金山白衣帝﹐應須早築拜天壇。日月雙旌耀虎旗﹐禦樓寶砌建丹墀。出警從玆排法駕﹐每行靑道要先知。我帝金懷海量�【疑爲「寬」字】﹐目似流星鼻筆端。相好與堯同一體﹐應知天分數千般。一從登極未逾年﹐徳比陶唐初受禪。百靈效祉賀鴻壽﹐足踏坤維手握幹。明明聖日出當時﹐上膺星辰下有期。神劍新磨須使用﹐定疆廣宇未爲遲。東取河蘭廣武城﹐西取天山澣海軍。北掃燕然�嶺鎭﹐南盡戎羌邏莎平。三軍壯﹐甲馬興﹐萬里橫行河湟淸。結親只爲圖長國﹐永霸龍沙截海鯨。我帝威雄人未知﹐叱吒風雲自有時。祁連山下畱名迹﹐破卻甘州必�遲。金風初動虜兵來﹐點齪干戈會將臺。戰馬鐵衣鋪雁翅﹐金河東岸陣雲開。慕良將﹐揀人材﹐出天入地選良枚【王錄作「牧」﹐近是﹐惟不協韻】。先鋒委付渾鷂子﹐須向將軍劍下摧。左右衝�搏虜塵﹐疋馬單槍陰舍人﹐前衝虜陣渾穿透﹐一段英雄遠近聞。前日城東出戰場﹐馬步相兼一萬彊。我皇親換黃金甲﹐周遭盡布陰沈槍。著冑匈奴活捉得﹐退去�豎劍下亡。千渠三堡鐵衣明﹐左繞無窮授四城。宜秋下邑摧凶醜﹐當鋒入陣宋中丞。內臣更有張舍人﹐小小年內則伏勤。自從戰伐先登陣﹐不懼危亡��身。今年回鶻數侵疆﹐直到便橋列戰場。當鋒直入陰仁貴﹐不使戈鋋解用槍。堪賞給﹐早商量﹐寵拜金吾超上將。急要名聲貫帝鄕﹐軍都日日更英雄。�由東行大漠中﹐短兵自有張西豹﹐遮收遏後與羅公。蕃漢精兵一萬彊﹐打卻甘州坐五涼。東取黃河第三曲﹐南取雄威及朔方。通同一个金山國﹐子孫分付坐惇煌。�番從此永歸投﹐撲滅狼星壯鬥牛。北庭今載和��﹐兼獲澣海與西州﹐攺年號﹐掛龍衣﹐築壇拜卻南郊後﹐始號沙州作京畿。嗣祖考﹐繼宗枝﹐七廟不封何饗拜。祖父丕功故尙書﹐冊����尊姻。北堂永須傳金印﹐天子猶來重二親。臣獻�歌流萬古﹐金山繚繞起秦云。今朝以日羅公至﹐搦起紅旗似躍塵。今年收復甘州後﹐百寮舞蹈賀明君。【見伯三六三三卷。據今人李正宇錄本﹐以王重民《金山國墜簡零拾》所引參校。】

全唐詩續拾卷三十七

易靜易靜﹐唐時任武安軍左押衙。著有《兵要望江南》﹐凡收詞七百卸二首。今編爲四卷。【﹝《全唐詩》無易靜詩﹐事迹據《崇文總目》卷三﹑《郡齋讀書後志》卷二﹞】

兵要望江南

委任第一【京本作「占委任第一」二十六首】兵之道﹐切忌起無名。不止【京本作「正」】少功虛效力﹐逡巡反【川本作「及」】禍復【京本作「復禍」】危傾。容易勿言兵。統軍【京本作「兵」】帥﹐不可比鹽﹝酉咸﹞【據川本﹑辛本﹑京本攺】梅。相政乖虧猶可救﹐朝綱𨿽失亦能回﹐兵敗國傾危。當權將﹐其責重如山。社稷存亡全在爾﹐安危君父一時間。須要立功還【川本﹑辛本作「爵祿帝王頒」。】銓大將【京本作「帥」】﹐須要素知【京本作「司」】兵名【據辛本﹑川本﹑京本攺】。非是等閒虛譽職﹐莫將軍印【京本作「兵柄」】任【辛本﹑川本作「委」﹑京本作「付」】狂生﹐輕擁甲兵行。諸屬幕﹐必【京本作「須」】是選賢【辛本﹑川本作「堪」﹑京本作「沈」】良。勿取【京本作「使」】門髙【京本作「風」】當勢位﹐無私親舊與鄕邦【京本作「同鄕」】。曲順【京本作「邪曲」】定爲殃。攻敵策﹐謀乃勝之原【京本作「源」】。勿使【辛本﹑川本﹑本京作「祗」】迎兵【京本作「軍」】交血刃﹐休憑角【京本作「勇」】力靠兵官﹐勇是禍之端。【經曰﹕善戰者不怒﹐善勝者不爭。非智者不能行﹐非賢者不能用也。】統軍帥﹐智慮有明謀。善識天文能勇敢﹐更兼威徳賞勤勞。士卒自英豪。爲將帥﹐筮卜識機緣。更用一人髙術士﹐精通占候要知言﹐凶吉預聞先。覘彼勢﹐虛實要先評。兵有正奇將勝敗【京本作「關將敏」】﹐有【京本作「勢」】無彊弱在軍精【辛本作「情」】﹐料敵不須驚。量彼敵﹐將勇戒驕盈。整暇正須期死戰﹐凱旋猶懼有驕【辛本﹑京本作「生」】兵﹐養气勿輕迎【辛本作「臨」】。戰危事﹐上將戒貪行【辛本作「兵」】。閫【京本作「國」】計豈應【辛本作「能」﹑京本作「令」】求【京本作「圖」】小利﹐師行自古有常經﹐紀律要精明。參彼將﹐徳【京本作「得」】性好攻心。仔細究情【辛本作「精」】隨彼好﹐中行離反問【據辛本﹑京本攺】詭相親﹐設利誘前擒。【覆兵敗將﹐攻其便﹐究其情﹐伐其機。】統軍將【辛本﹑川本作「兵帥」】﹐剛暴自殘兵。有勇有勞無賞罰﹐卻將傲慢事行刑﹐彼將定欺淩。審向道【京本作「彼將」】﹐測【京本作「斥」﹐辛本作「情」】候要分明。莫爲時多蒙【辛本作「朦」】躁進【京本作「莫與兵徒萌躁進」】﹐勿從剛暴速兼程﹐慮【京本作「虞」】彼伏潛兵。途頓止﹐調節要【京本作「力」】均停。力若有餘兵有【京本作「軍自」】銳﹐縱逢彊賊【京本作「卒逢賊馬」】亦堪徵﹐不致有惶驚。量彊弱﹐彼我孰優長﹖敵若勢雄兵將廣【辛本作「兵將廣大」】﹐吾軍衰弱亦【京本作「何弱力」】難當﹐主帥要參詳【京本作「奇計可施張」。】將權柄﹐識務辧【京本作「職務長」】春秋。須是先施仁與惠﹐後行刑戮【京本作「獄」】擇其尢【辛本作「由」】﹐威令【辛本﹑京本作「愛」】自然收。賞與罰﹐須是要均平。不可﹝狗去句攺旬﹞【辛本作「循」】私行喜怒﹐稍【京本作「私」】偏親舊失軍情﹐如此【辛本﹑京本作「否則」】禍災生。水與陸﹐兩勢作艟﹝舟朋﹞。陸有勢形水【京本作「湖」】亦有﹐舟車捷力【京本作「利」】不相爭﹐專在將能明。統軍帥﹐不可妄行刑。莫以軍威行殺戮﹐人生一失永無生﹐誤損命天嗔。統軍帥﹐職爵受皇恩。莫以暫時輕賞罰﹐休生外意信姦人﹐叛智【據辛本﹑川本補】怎成名﹖如信佞﹐叛背事皆訛。自古兩邦難並立【辛本﹑川本作「立廟」】﹐當朝忠孝賜恩多﹐世代盡包羅。狂【京本作「徵」】寇走【辛本﹑川本﹑京本作「定」】﹐乘馬復還京【京本作「軍」】。結局奏【京本作「有」】功須均【京本作「當」】賞﹐莫將親識【京本作「舊」】冒功升﹐反及【據辛本﹑川本﹑京本攺】掩勇無名。鋒【辛本﹑川本作「蜂」﹑京本作「封」】城壘﹐謹守保邊隅。莫恃雄彊侵彼境﹐復從姦佞起兵夫。虛國死無辜。太平世﹐積食【京本作「粟」】養雄兵。不可輒忘徵戰意【京本作「備」】﹐常時論武【京本作「常須講習」】使兵【辛本﹑川本作「令」】精﹐防寇犯【京本作「彼寇」】邊庭。吾勢銳﹐人馬總精雄。財寶【京本作「貨」】滿盈軍用足【辛本﹑川本﹑京本作「足用」】﹐更詳天象審蒼穹﹐災禍免【辛本﹑川本﹑京本作「那」】軍中。【經曰「用兵者﹐非信義不立﹐非陰陽不順﹐非奇正不列﹐非詭譎不戰。謀藏於心﹐事見於迹﹐心與迹同者敗﹐心與迹異者勝。」】

風角第二【辛本作「占風角第二」﹑京本作「占風第三」。三十三首】興兵道﹐風角最爲先。若是逆風【辛本﹑川本作「迎風」】權且住﹐後來風助合蒼天﹐大戰我當先。春屬木﹐風自震方來。才起微微聲不大﹐終無禍福不須猜。疑慮卻成災。離與兌﹐壬癸子【辛本﹑川本﹑京本作「自」】三方。飄作如春依逐分﹐不須多慮與張惶﹐有寇整兵當。四季內﹐或【京本作「忽」】有猛風聲。倒【京本作「捲」】瓦揚沙急【京本作「幾」】似箭﹐隨來方所擺【京本作「擁」】精兵﹐急備彼軍情【辛本﹑川本作「人」﹑京本作「急急備軍人」。】猛風過﹐如箭便【京本作「更」】無蹤。名曰﹝昔風﹞﹝革風﹞當速備﹐風聲才斷賊來攻﹐曰後【京本作「日入」】愈爲凶。兵行次﹐黯黯點點【據辛本﹑京本攺】久陰沈。不雨又無光色現﹐下人謀上恨情深﹐細意要搜尋。軍出【京本作「離」】國﹐風自背邊生【京本作「興」】。大則大贏爲大勝【京本作「吉兆」】﹐小風小勝總堪徵﹐天意助吾行。軍【京本作「兵」】大舉﹐方出帝王城。逆面風來軍恐懼﹐合將人馬結營停﹐守過待時更【京本作「行」】。軍行次﹐風猛逆狂吹。出陣若逢如此兆﹐不如抽退得全歸﹐免損將兵【辛本﹑川本作「軍」】危。吾擊彼﹐參審【京本作「審彼」】主人方。莫問四時並气候﹐風來後助便【辛本﹑川本作「得」】無妨【京本作「休論刑殺旺衰鄕」】﹐逆面主災殃【辛本﹑川本作「迎面莫徵狂」﹐京本作「風要細推詳」。】敵居所﹐風起自他方。便有精兵宜固守﹐若言舉動禍之殃﹐實語莫猜量。假令【京本作「今」】法﹐且論在三冬。彼國守幹吾欲討﹐風生【辛本﹑川本﹑京本作「顚」】西北不堪徵【京本作「攻」】﹐以此較余宮。𨿽是應【京本作「風𨿽應」】﹐還則【京本作「卽」】應他方。也是彼贏吾負象﹐候【京本作「當」】其風止或攻傍【京本作「成殃」】﹐不可不參詳【京本作「量」】。假令法﹐彼國在離間。我擁軍前【辛本﹑川本作「前軍」﹑京本作「全軍」】時正夏﹐南徵【辛本﹑川本﹑京本作「侵」】北敵【京本作「狄」】苦冬寒。隨象擊傾【京本作「急摧」】殘。八方法﹐推【辛本﹑川本﹑京本作「準」】此定成功。好事【京本作「是」】急乘他事【辛本﹑川本﹑京本作「气」】逆﹐勿拘朝暮速吞攻【京本作「功」】﹐莫放彼從容。己亥角﹐辰戌成【從辛本﹑京本攺】便爲商。丑未寅甲皆【京本作「俱」】屬徵子【據辛本﹑京本攺】﹐宮音子午正相當﹐卯酉羽爲方【京本作「旁」】。占風法﹐申【京本作「甲」】子是貪狼。丑戌謂之公正位﹐姦邪辰位自然當。細審【辛本﹑川本﹑京本作「審細」】看來方。亥卯位【辛本﹑川本作「未」】﹐陰賊內【京本作「在」】中藏。己酉【辛本﹑川本﹑京本作「巳酉」】謂之寬大日【京本作「位」】﹐廉貞寅午位【辛本﹑川本作「未」】其方﹐知【京本作「加」】意細推詳。占飄起﹐客認納音風。徵羽宮商並角姓﹐盡爲主客【辛本﹑川本﹑京本作「位」】辧方蹤﹐勝負在其中。納音土﹐欲得角來風。土是客軍水【京本作「木」】是主﹐風從己亥發來衝﹐客敗主收功。納音土﹐風向羽來吹。【卯酉位也。】水被土淩能克伏﹐定知主敗客來追﹐莫要展旌旗。軍營內﹐忽有旋風來【京本作「卯酉羽風吹」】。吹折鎗旗並倒屋﹐姦謀惡黨並來推【辛本﹑川本﹑京本作「欲來摧」】﹐暗有賊兵欺【京本作「來」。又防火。京本注﹕「風從內起謀在裏﹐風從外入賊在內。」】風來處﹐如式【辛本作「遇」】作泥人。葦箭挑弓披髮向﹐望空搭箭射來蹤。禳厭禍消鎔。泥人子﹐手執木桃弓。披髮仰頭風上指﹐張弓搭箭射來蹤﹐禳厭禍消鎔。【禳惡風法。】風衣起【京本作「動」】﹐晝則不聞聲。寇賊夜行明則伏﹐遣人窺【辛本﹑川本作「探」】視【京本作「伺候」】莫教停﹐防備夜偸營。邦【京本作「郡」】與邑﹐風猛似雷聲。折木飛沙並【京本作「兼」】走石﹐搖門拔戶禍應生﹐第一怕三刑。【京本注﹕「寅申己亥辰戌丑未之類。」】軍營內﹐風猛突然來。若在歲刑憂歲內﹐月刑之內必爲災﹐準備莫遲回。乾與坎﹐艮震巽離宮。坤兌八方眞正位﹐敵軍【京本作「人」】居守起方風﹐狂【辛本﹑川本﹑京本作「枉」】戰我無功攻【據辛本﹑川本﹑京本攺。】吾攻彼﹐審令看風情。令不順方兵【辛本﹑川本﹑京本作「吾」】莫【京本作「可」】擊﹐風如【京本作「仍」】順我必攻城【京本作「成」】﹐降虜出前迎。營下畢﹐風卒似雷聲。吹倒鎗旗並【辛本﹑川本﹑京本作「旗鎗飄」】帳幕﹐須防敵騎欲偸【辛本﹑川本作「棄」﹑京本作「奪」】營﹐大戰血交並。【天風起﹐有雷聲吼﹐三朝五日同。】兵行次﹐風卒亂【辛本﹑京本作「突」】軍旗。人馬驚奔皆恐懼【京本作「悸恐」】﹐前程必有廟堂期【京本作「基」】﹐祭拜免災危。臨陣次【京本作「處」】﹐風向後飄【京本作「頭」】來。旗幟翩翩吹向敵【京本作「從敵上」】﹐天威默助凱歌回﹐賊敗息【京本作「悉」】塵埃。臨陣次【京本作「處」】﹐風起四維間。兵近塞【京本作「寨」】邊先備敵﹐更【辛本﹑京本作「便」】從豹尾擊黃幡。殺敵【京本作「賊」】不爲難。

占云第三【京本作「占云第二十四」○二十六首】兵若進﹐先【辛本﹑京本作「須」】要【京本作「是」】識浮雲。雲气順時【京本作「隨」】當急【京本作「速」】戰﹐毋【京本作「勿」】令雲散後交兵﹐莫問晝陰晴。商音姓﹐軍陣見雲從從營【從辛本﹑京本攺】。白與黑時【京本作「兮」】吾大吉﹐靑雲亦【京本作「主」】勝赤云凶﹐黃者兩平蹤。【辛本注﹕「主取天子姓﹐不主出帥姓。」京本注﹕「天子出﹐取天子姓﹐不出則以主將。」】角音姓﹐靑气見【辛本作「寓」】晴空。黃赤二云軍【京本作「兵」】亦勝﹐黑雲陰助喜先鋒﹐白色定爲凶。宮音姓﹐黃色【京本作「赤」】要先逢。靑色气【京本作「云」】來軍大敗﹐更兼兵死將無功﹐黑气利先攻【京本作「鋒」】。徵音姓﹐赤色火燒金。非火【京本作「是」】克金成大器﹐靑雲【京本作「贏」】黃助黑雲凶【辛本作「白雲黑气現黃雲」】。軍將禍【京本作「盡」】殃深。羽音姓﹐惟是【辛本作「事」】要靑【京本作「黑雲」】靑。列陣賊來先自【京本作「是」】走﹐赤黃白黑【京本作「赤云徧處」】總非贏﹐宜退【京本作「去」】不宜徵。雲起處【京本作「气至」】﹐形色【辛本﹑川本作「行色」】重而烏。暗伏賊兵【京本作「師」】軍不見﹐露其形體【京本作「體象」】在髙隅﹐一半是番胡。雲起處【京本作「气至」】﹐低覆似人形。此是賊軍【辛本作「兵」】謀我象【京本作「重」】﹐須防入境起徵凶【京本作「凶徵」】﹐遣將用精兵。云似虎﹐或若豹行形【京本作「形行」】。及似穿連走匹練【首本注﹕「一作驄」。辛本﹑川本作「絹」】。暴師入境卻偸營﹐排【京本作「﹝��去﹞」】陣整兵迎。四方現﹐云色【京本作「气」】競騰過。黯淡相親【京本作「侵」】來我寨﹐賊來請命未爲和﹐賢將莫蹉跎。雲起現﹐片片或舒長。有似舒繩排椽木﹐名爲愁气不相當﹐現處將憂喪。雲气赤﹐尢更接連綿。有似長藤無【京本作「並」】斷續﹐外邦賊起入【京本作「及」】中原﹐主戰在秋天【京本作「前」】。雲气赤﹐那更滿蒼【京本作「靑」】天。必定賊來侵我界﹐黑雲中赤亦徒然﹐吾將必【京本作「莫」】遷延。云來往﹐有似兩爭龍龍爭【從辛本﹑川本攺﹐京本作「兩條龍」】。只在外軍盤頂上﹐賊邦兵將必逢凶﹐我帥顯英雄。軍似鳥﹐盤繞在其【京本作「軍」】中。此時【京本作「是」】上方天【京本作「蒼加」】助順﹐不宜復見黑雲峯﹐連赤亦爲凶。甲乙日﹐大【辛本﹑川本作「將」】忌白雲前。若奔吾軍還勢急﹐理當速退【京本作「去」】捨平川﹐守固在【京本作「固守險」】髙原。丙丁日﹐若【京本作「前」】遇黑雲攔【辛本﹑川本作「閒」】。莫恃兵多兼將勇﹐也宜堅守【京本作「壁」】引師還。徵戰【京本作「伐」】必遭殘殃【從京本攺】。戊己日﹐前面有云靑。忽止忽行權且住【辛本﹑川本作「急止匆行權住在」﹐京本作「急止勿行權住寨」﹐似以京本爲長】﹐軍人訛【辛本﹑川本作「須」】語審詳聽﹐施徳惠於【京本作「其」】兵【辛本﹑川本作「施惠得中旌」】。庚辛日﹐前忌赤云來。勢緊迫【京本作「迎」】吾須大戰﹐彼軍得勝我軍摧﹐守險固顚危。【過旬﹝京本作「日」﹞中卻行。】壬癸日﹐云忌暗【京本作「色」】而黃。此兆主災軍【京本作「兵」】將損【辛本﹑川本作「迎老將」】﹐無緣兵廣恣猖狂﹐謀者審【京本作「貴密」】而詳。觀現【從辛本﹑京本攺】雲气﹐擇士細詳【京本作「汝當」】看。晝夜用同【從辛本攺】心精審究【京本作「卻須精細審」】﹐莫將此事以【京本作「擬」】爲閒﹐風色便【辛本作「辧」﹐京本作「旺」】相干。軍營上﹐云若似飛烏。有似蓋來並伏虎﹐此爲勝气不須疑﹐攻則定疏虞。軍營上﹐云若死灰揚。若似【辛本﹑川本作「蓋」】臥魚或乍見﹐此爲衰气不須張﹐不動將兵【辛本﹑川本作「軍」】亡。【移寨遠處吉。】城頭上﹐突出赤色云。或是黃紅雲上現﹐城中不久喜來臻﹐以此得和平。占候法﹐雞羽作爲車。二者勿惟牙帳內﹐敵人千里外須圖﹐知辧在須臾。將軍善﹐識得气妖祥。風角鳥占能總解﹐心無機巧計從長﹐報國效忠良。【旣有其象﹐當隨其景﹐就謀術﹐以破其軍。】

占气第四【京本作「占气第二十三」○三十一首】占气色【辛本作「法」】﹐雞羽爲輪車。二者勿離牙帳內﹐敵人千里外須知﹐圖變在須臾。軍旣舉﹐惟以气爲先。兵若精雄加气銳﹐超關投石可攻前﹐鼓作在英賢。將軍善【一作「位」】﹐識得【一作「善識」】气妖祥。風角鳥云能總解﹐機籌策謀略又應【均從辛本攺】相當﹐取勝應功良【一作「徵討又功彊」】。軍【辛本﹑川本﹑京本作「兵」】進擊﹐睹【京本作「觀」】气合參詳。不似【京本作「必」】攻城並野戰﹐度其形狀自【京本作「細」】斟量﹐稍錯便乖張。城營內﹐气似鳳【京本作「似鳳或」】如龍。更若大【京本作「太」】山並類蓋﹐猶如【辛本作「人」】火【京本作「人大」】赤降城中﹐其下不堪攻。【下必有貴人。】髙空現﹐拂拂又微微。透闕【京本作「秀潤」】輕籠煙靉靉﹐一般黃气色依依﹐慶賀兩朝期。猛將气﹐龍虎兩【京本作「气」】相連。掛翳蔽天兼掠地﹐蔓瓜蓋路【京本作「地」】覆平川﹐堅守莫爭先。猛將气﹐樓閣及旌幢。或似長堤形渺渺﹐更如華【京本作「兵」】蓋與王良【京本作「虫狼」】﹐其下莫能當。猛將气﹐黑色似龍形。或似【辛本﹑川本﹑京本作「類」】虎形【京本作「熊」】並猛獸﹐當【京本作「形」】其敵上或城營﹐不可向前徵。猛將气﹐顯赫【京本作「象」】又衝天。或似雙蛇山嶽【辛本﹑川本作「兵」】樣﹐又如倉廩及濃煙﹐休戰最爲先。猛將气﹐持戟【京本作「戈」】又【辛本﹑川本﹑京本作「或」】持刀。林下森森弓弩樣﹐色兼靑白若脂膏﹐將士盡雄豪。猛將气﹐如虎黑霞遮。或似門樓旗立內﹐又如气出若蛟蛇﹐其下將堪誇。暴兵气﹐如火又如煙。或似旗旛並戰【京本作「五」】馬﹐低頭仰【京本作「傾」】尾面【從辛本﹑川本﹑京本攺】向軍前【京本作「前軍」】﹐觸戰血成川。伏兵气﹐渾渾又能圓。黑【京本作「赤」】气中間環赤色【辛本﹑川本作「色」﹐京本作「含黑气」】﹐又如赤杵黑霞連【京本作「邊」】﹐其下立戈鋋。【狀如赤杵在黑气中也﹝據京本補﹞。】降兵气﹐叉手盡低頭。形似成行相把手﹐三朝五日敵兵【辛本﹑川本﹑京本作「來」】求﹐指日倒戈矛。伏兵气﹐髣﹝上髟下弗﹞狀如樓。兼有似人形黑赤﹐或如【京本作「如逢」】山嶽立【辛本﹑川本﹑京本作「覆」】崗丘【京本作「頭」】﹐其下有戈矛。兵發【京本作「發兵」】日﹐天气久陰沈。不雨又無光彩色﹐姦人謀事【京本作「士」】恨懷心﹐仔細速【京本作「早」】推尋。觀現【從京本﹑辛本﹑川本攺】气色﹐日月气來衝。北面气來還北壯﹐气南南壯或西東﹐常【京本作「俱」】以此爲宗。城上气﹐結似犬羊【京本作「作犬頭」】形。象主血流圍邑破﹐好持降類出門迎﹐方免血【京本作「死」】殘兵。占蒙气﹐鬱鬱達【辛本作「遶」】城營。其气周回如帛遶﹐分毫不入此城中﹐休擊此般城。城營寨﹐有气入城中。必主姦謀事已定﹐安排大戰奪吾城﹐謹守令嚴明。軍上气﹐漸漸變成云。或作山形於直上﹐內中將有大【辛本作「大有將」】機謀﹐要擊且休休。臨陣次﹐赤气後前生。必有伏兵埋气下﹐事須𨿽【從辛本﹑川本攺】謹愼探其情﹐固守莫胡行。占敗气﹐如綱又如蛇。赤气照天營上起﹐又如破屋壞氈車﹐其下死如麻。占敗气﹐捲【京本作「掃」】帚似豬羊。藤蔓死蛟並【京本作「蛇兼」】死狗﹐塵埃走鹿又【京本作「及」】驚獐﹐不戰自奔亡。占敗气﹐羣鳥似低頭。或類揚灰魚臥樣【辛本﹑京本作「死」】﹐懸鐘映暈或牽牛﹐才戰若星流。占敗气﹐掃【京本作「如」】帚又如虹。捲席【京本作「鑼鼓」】懸衣灰色樣﹐臥屍無首覆船同﹐戰彼不須攻。敗軍【京本作「占敗」】气﹐鳩尾及鷹【京本作「鸚」】飛。或似壞山並破屋﹐彼軍形【京本作「有」】現敗無疑﹐一戰自【京本作「才戰便」】奔馳。敗軍气﹐乍有【京本作「大」】乍微纖【京本作「微」】。一去一來皆斷續﹐又如霞气入靑天【京本作「在平田」】﹐俱是敗之先【京本作「亡原」】。敗軍气﹐千萬似人頭。更有【京本作「似」】偃魚零落樹﹐如灰【京本作「又如」】瓦礫覆城樓﹐其下血交流。黑气現﹐其象若胡人。又似虜兵【京本作「軍」】排列陣﹐八方夷夏【京本作「狄」】起煙塵﹐民戮屋燒焚。

占霧第五【京本列第八○十首】天霧者﹐不止四時生。陽不順時陰成霧﹐陰不和上霧昏沈【辛本﹑川本作「昏昏」】。邪气事難精。天之霧﹐五七日當占。有雨時時且平吉﹐若無雨時疫瘟纏。民病有災愆。相對敵﹐有霧敵【京本作「客」】邊來。似雨紛紛來【京本作「須」】勢急﹐如煙入眼目【京本作「眼」】難開。馬步一齊【京本作「時」】來。兵發日﹐霧气晝昏昏【京本作「紛紛」】。一【辛本﹑川本﹑京本作「欲」】似露來兼灑【京本作「霧來兼似」】雨﹐此爲天泣淚【京本作「血」】紛紛﹐須駐【京本作「駐泊」】賞三軍。久陰霧﹐顏色帶紅鮮。更被黃【辛本﹑川本﹑京本作「黑」】風吹上去﹐兵戈卽日【京本作「目」】展平川﹐速備【京本作「避」】莫遷延。城營上﹐有霧似懸屍。爲將且須觀此象﹐所居營寨卽那【京本作「須」】移。不去將當之。軍營內﹐大霧數朝濃【首本作「昏」﹐從辛本﹑川本﹑京本攺】。晝夜不開相對敵﹐客軍先敗走奔衝﹐排陣【辛本﹑川本﹑京本作「隊」】襲其蹤。城【京本作「軍」】營內﹐大霧起城頭。白色似【京本作「沙」】煙兵戰起【辛本﹑川本﹑京本作「喜」】﹐三朝五日簇戈矛﹐準備好【京本作「防備外」】方遊。大【京本作「靑」】黃霧﹐騰﹝上日下卓﹞【京本作「勝气」】掩山川。乍合乍開防詐僞﹐須防內外有【京本作「與外」】相連﹐不悟血侵【京本作「浸」】田。周回霧﹐城內沒些兒。欲要攻城攻不得﹐其城天助有軍威﹐謹守自安宜。

占霞第六【京本列第二十六○十一首】占霞色﹐似气不相成。形若似云云不是﹐形如拖掃气紛紛﹐識者自詳因。兵發日﹐占顧【京本作「看」】面前霞。甲乙怕逢霞气白﹐丙丁黑气向前遮﹐大戰不應差【京本作「定交加」。】兵發日﹐霞气日辰並【辛本﹑川本作「兵」】。縱有前程應【京本作「勿」】大戰﹐逢霞生日應須贏﹐拗日不宜【京本作「須」】徵【辛本﹑川本作「多精」。甲乙日黃﹑戊己日黑之類】。觀霞气【辛本﹑川本作「气色」】﹐霞气日辰裁【京本作「諧」】。兵進前途交戰勝﹐開疆玉帛積成堆﹐人馬盡驅來。兵發日﹐五气辧災祥。角姓怕逢霞气白﹐羽音黃气莫禁【京本作「相」】當﹐宮姓怕靑蒼。商音姓﹐前怕赤霞攔。徵姓黑霞並黑气﹐皆爲鬼賊怕相殘【京本作「攀」】﹐不得視爲閒。城營上﹐五色气並霞。盡是賊【京本作「敗」】軍天預顯﹐早須爲計好防他【辛本﹑川本作「警覺較量些」﹑京本作「警悟較些些」。】否則死如麻。霞與气﹐二件或相兼。气若色黃赤白好﹐霞如黑色亦【京本作「气色一」】同占﹐髣﹝上髟下弗﹞在良賢。霞似虎【辛本作「似席」﹑京本作「與气」】﹐云卽便【京本作「變」】爲龍。龍虎相交軍必戰【川本﹑辛本作「勝」】﹐臨時勝負更看風【辛本﹑川本作「辧誰凶」】﹐逐【辛本﹑川本作「遂」】我彼軍凶。出軍日﹐霞气莫前攔。我後气來風更順﹐從他前銳後寬嚴【辛本﹑川本作「寬」】﹐軍馬獲平安。攻城寨﹐先料水淸源【首本作「源情」﹑辛本﹑川本作「情源」﹐此從京本】。上有大流堪決灌﹐不須交刃損兵員﹐勿縱暴剛權。

占虹霓第七【京本作「占虹第九」○十一首】虹霓現﹐因雨影東西。晨現必當雨未止﹐晚來東現日光輝﹐術者細觀之。兵行次﹐虹貫日【京本作「路」】邊傍。禦【京本作「預」】備伏兵前有阻﹐且須審細自【京本作「更」】商量﹐移寨避災殃【辛本﹑川本﹑京本作「終不得開疆」。】虹霓現﹐城寨可攻之。虹【辛本﹑川本作「蛇」】直入來爲病疫﹐淺虹兵瘴【京本作「靑虹兵戰」】要須知﹐移寨避災宜【京本作「危」。】虹赤白﹐盡是阻軍行。若是【京本作「似」】虹橋欄著路﹐且須盤泊犒【京本作「靠」】軍兵﹐不久卻回程。虹入井﹐盡是敗軍情。或有【京本作「似」】鼠形營上現﹐忽然交戰血成坑﹐防【京本作「勿」】擊保城營。虹如暈﹐更復【京本作「或」】似弓形。有若白虹形斷續﹐兼之五六見城營﹐皆主血光成【京本作「生」。京本注﹕「或見五六月。」】虹霓見﹐更或似弓形。有若暈來如斷續﹐兵興五日定【辛本﹑川本作「便」】回程。久住必災成。白赤虹﹐單見色無雙。如气沖天或橫過﹐蚩尢旗號動戈鎗﹐起處必爲殃。虹起處﹐頭尾地侵天。其虹見時非有雨﹐晴天見者血成川﹐民更有災愆。白虹見﹐晝【川本作「盡」】見地侵【辛本﹑川本作「靑」】天。其地一方皆主亂﹐眾人喧鬧有災纏﹐年內應其占。白赤虹﹐晝【川本作「盡」】見莫興兵。更有虹霓垂軍上﹐彼軍殺將且須停﹐動必有災迍。

占雨第八【京本列第二○十七首】凡論雨﹐二气是陰陽。升則爲云降則雨﹐若逢兵動合災祥﹐良將要參詳。師在道﹐或始出郊城。雷雨如傾溪澗阻﹐沐【京本作「淋」】屍凶象不堪行﹐勿要【辛本﹑川本作「足」】與天爭。兵【辛本﹑川本﹑京本作「軍」】始進﹐雨急立成泥。名曰沐【京本作「淋」】屍當立【辛本﹑川本﹑京本作「速」】止﹐別詮吉日與良時﹐彊進必【京本作「有」】凶危。【京本注﹕軍讖曰﹕兵行日暴風猛雨﹐折旗幟不止﹐此天怒也﹐不可進兵。待天象和明﹐別擇日行。】軍發日﹐微雨灑軍【京本作「潤兵」】行。此是潤軍兵【京本作「兵人」】必利﹐旌旗前指最爲精﹐所向定須贏。兵始進﹐旗幟繞於鎗。半雨半晴霞气過﹐且須盤泊好參詳﹐去卽陣難當。天數日﹐半雨半兼【川本作「無」】晴。營內有姦謀結叛﹐先晴後雨叛難成【京本作「擒」】﹐先雨後晴興【京本作「兵」】。兵【首本作「風」﹐此從辛本】發日﹐風雨逆沾人。天意示【辛本作「欲」】知教我記﹐不須前進恐危身﹐見陣潰亡軍。【《軍行志》﹕如行軍見暴風猛雨﹐倒折旗鎗﹐大雨不止者﹐天之怒也﹐軍不可進。宜待天象和明﹐別擇日時門戶﹐軍行方吉也。】天雨物﹐形體不能聲。其分凶災主兵寇﹐功臣遭戮國須傾﹐固守得平平。天雨血﹐賢退進邪人。血染金革皆不喜﹐急移營寨賞三軍﹐無罪受王刑。天雨鳥﹐爪翅及諸般。若在彼軍他主敗﹐我軍逢此不能安﹐必見損兵官。天雨蛩﹐在敵不能【辛本作「宜」】攻。或鱉或魚皆凶【首本作「吉」今從辛本】兆﹐我軍見者便回程﹐不動必遭凶。天雨毛﹐主將信邪姦。急宜謹廉須固守﹐莫將輕慢事非凡﹐天意報君顏。無雲霧﹐一色見天晴。此象無雲而雨降﹐謂之天泣事難禁﹐主帥未安心。黑雲現﹐橫截在天河。見此天河新作換﹐來朝有雨報君家﹐此語不曾差。天河內﹐閃電見光明。隨卽來朝遭大雨﹐自然﹝上雨下滂﹞霈若盆傾﹐平地水汪盈。月生暈﹐月暈暈參星。或暈井宿遭雨降﹐五朝七日不差分﹐空裏似盆傾。密雲現﹐雨陣黑濃濃。驀地攔前轟霹靂﹐天雷驚震擁【首本作「攤」﹐玆從辛本﹑川本】來攻﹐有雨不多分。

占雷第九【京本列第二十五○三十一首】老陽極﹐出地變成雷。出聲之先收聲後﹐此爲災怪號非時﹐兵起主荒饑。占雷法﹐大怕出非時。皆是守官無政法﹐酷民枉法有天知﹐天怒震權威【辛本﹑川本作「震威摧」】。兵發日﹐風吼忽雷鳴。戰馬盡驚旗倒折﹐前程必有賊來迎﹐大戰血交並。兵發日﹐雲气與雷聲。云趁我軍雷逐後﹐天威神助大軍行﹐此去必須贏。兵發日﹐雷動我軍營。天助威靈軍得勝﹐若居彼上我勞軍﹐審細聽其聲。冬三月﹐何事忽雷鳴﹖只利客居【川本作「軍」】非利主【辛本﹑川本作「土」】﹐髙旗先舉定須贏﹐後戰必無成。雷霹靂﹐樹木及諸般。若在彼軍營寨上﹐天威殺气我難當﹐移寨始爲安。營寨上﹐雷止一聲鳴。定是命來應迅速﹐不然急詔事叮嚀﹐上將好詳聽。營郡邑﹐天上忽雷鳴【辛本﹑川本作「聲」】。欲似雷鳴還不是【辛本﹑川本作「似」】﹐多應土地注長【二字據辛本﹑川本補】傾﹐否則【辛本﹑川本作「卽」】戰將爭。兵發日﹐風送逆雷聲。天意欲將【京本作「顯然」】兵仔細﹐不宜先舉恐傷危﹐遇敵恐【京本作「必」】遭摧。【京本注﹕夫雷霆者﹐天地之成﹐震則以驚萬物﹐兵者尢宜祭之。凡雷霆於將軍士卒﹐宜擐甲張弦﹐其兵得天助也。】無雲气﹐天色十分晴。驀地一聲如雷響﹐或如霹靂野雞驚﹐龍出沒災刑。【經曰「謂之天鼓﹐亦主兵火。」又曰「龍出。」】將軍眾﹐驀地一聲雷。次後並無雷附矣﹐將軍兵眾必行之﹐舉處可先爲。春三月﹐甲子共庚寅。乙丑戊子並辛卯﹐雷鳴霹靂恐傷人﹐大戰月旬驚。將戰次﹐臨陣有雷聲。從我軍中謀至敵﹐敵軍必敗我軍贏﹐反此一同情。天陰久﹐不雨數朝期。忽有雷鳴我軍上﹐前程得捷便占【辛本﹑川本作「占便」】宜﹐反此我軍危。雷四起﹐南北與東西。其勢往還鳴不定﹐合當回避不須遲﹐大戰兩傷之。聲渾渾﹐其勢又圓長。起處來方我軍上﹐若還徵戰定無妨﹐又助我軍彊。霹靂震﹐牙【首本作「手」﹐玆從辛本﹑川本】帳震聲雄。忽速搜尋休要住﹐須知營寨有姦凶﹐尋覓莫從容。密雲見﹐踴躍若傾河。或【辛本作「忽」】有雷聲先大作﹐其時有雨也無多﹐說處莫【川本作「沒」】偏頗【辛本作「說出徧徧無」。】雷忽震﹐震處眾人驚。若雷又非聲振怒﹐我軍之上必摧傾﹐移寨免憂驚。雷聲震﹐連日不收聲。此象正爲多失信﹐爲他官吏不能淸﹐天令與人聞。雷震雹﹐隨卽雪空飛。陰气勝陽因此得﹐賊臣將起事須疑﹐主吏損心知。兵發日﹐雷發我軍中。天助神威兵大勝﹐若居彼上我軍凶﹐詳細辧雷轟。兵發日﹐霞气與雷聲。霞隨我軍雷隨彼﹐威感應之我軍停﹐此去必成功。兵發日﹐須要識鳴方。雷自我軍營上起﹐主軍大勝客軍傷﹐天意助吾祥。【以下七首從京本補。】兵發日﹐雷向敵軍鳴。彼勝我輸宜罷戰﹐不然城寨定遭迍﹐預計不宜徵。軍營內﹐無雨及無雲。營上忽然雷霹靂﹐主軍大敗急移營﹐不爾禍來侵。占雷兆﹐初發那方鳴。幹上主興多士卒﹐坎方大水阻行兵﹐艮位病臨營。占雷兆﹐初若震方鳴。決主其年谷髙貴﹐預收糧餉賑軍民﹐巽上旱災臨。占雷兆﹐初動在離方。恐有火災兼旱孽﹐坤宮損稼總宜禳﹐兌位起兵忙。商音姓﹐鳴忌在離方。角姓兌乾宮震巽﹐羽防坤艮及中央﹐徵姓坎方殃。【天子出取天子姓﹐不出只以主將姓並日幹爲主﹐以八方生克斷。訣云﹕甲乙兌乾方﹐丙丁坎上當。戊己防震巽﹐庚辛離有殃。壬癸艮坤位﹐中央總不祥。我克他軍敗﹐他克我軍傷。生他𨿽用計﹐生我自投降。上天昭應驗﹐良將細推詳。】

全唐詩續拾卷三十八

易靜

兵要望江南

占天第十【十一首】天之道﹐爲父又爲君。淸靜麗明爲順吉﹐昏暗陰散缺忠臣﹐諂佞近王庭。天气赤﹐蔭地一般紅。人物盡來如屠血﹐來兵必戰有災凶﹐兵敗莫西東。【宋咸淳甲戌七月初六日庚辰酉時﹐在天有一丈餘髙霞﹐映地如血﹐當年十二月過江﹐至丙子納降﹐江淮軍民遭塗炭。】天之道﹐哀響又兼鳴。此處必主興王道﹐異謀革位少良臣﹐年內見其因。天之道﹐其象號乾方。或若分爲於兩半﹐分常別土亂徵傷﹐人主見憂惶。天之道﹐忽裂見樓臺。皆主兵荒人世亂﹐千般祥瑞忽爲災﹐其怪報人來。【以上五首首本缺﹐據辛本﹑川本補。】天河分﹐忽若似鎗【辛本﹑川本作「戟」】尖。兵革當興逢此兆﹐諸州郡府見憂煎。塗炭徧山川。天色白﹐慘慘甚昏曚。久陰不雨陰謀事﹐必爲兵火事難通【「通」字據辛本﹑川本補。】年內始知蹤【首本作「通」﹐玆從辛本﹑川本。】。天忽響﹐鳴鬧在蒼穹。多是子憂當父感﹐天鳴臣怒鑑君同﹐君主可寬刑。天道慘﹐慘色變深黃。必主大風三二日﹐船行急止莫徜徉【辛本﹑川本作「滄洋」】﹐預報與君忙。天忽見﹐有虹赤紅黃。貫北斗極星還遶﹐君生賢聖主【辛本作「至」】非常。此事甚相當。天久旱﹐無雨水盆流。此是天時雨不潤﹐不能下降令人憂【辛本﹑川本作「奔髙流」】。禾谷豈全收﹖

占日第十一【京本列第六○五十六首】太陽位﹐爲主正爲君。兆主國君家國事﹐通行循度總和平﹐昏蝕主憂驚。日旁气﹐赤色若【京本作「似」】懸鐘。所見之時【辛本﹑川本﹑京本作「遊所見邊」】須將死﹐不論春夏與秋冬﹐所舉總成空。日生暈﹐上下兩重交。必有彼疆亡將過【京本作「軍亡將帥」】﹐中謀獨霸不成韜﹐終是舉【京本作「起」】鎗刀。日左【辛本﹑川本作「在」】右﹐白气若虹交。兆【京本作「卽」】主血流成大戰﹐緣君失政作成妖﹐無法可禳消。日光暈﹐暈珥有陰風。左右並同爲吉兆﹐三般變動日時逢【京本作「同」】﹐日月在羅籠。【日邊耳﹐經曰﹕日有抱暈於野﹐皆有降軍降將至也。】日光暈﹐有暈要須知。闕處預先防【京本作「堤」】備吉﹐忽然不闕亦【京本作「不」】須疑﹐三日雨淋漓。日中暈﹐上蓋下爲陰【京本作「纓」】。向暈卽凶背暈吉﹐若無徵戰有風聲﹐霞气雨還成。暈不合﹐垂在兩邊生【京本作「旁」】。城內有人謀不就﹐且饒緩慢看軍【京本作「牽」】情﹐一事也無成。暈邊气﹐入則外軍贏。隨气攻之應大勝﹐忽然內出外軍傾﹐勝負預先明【京本作「徵」】。暈邊珥﹐一珥喜來生。兩珥欲來相解意﹐又言敗【川本﹑辛本﹑京本作「拜」】將攝公卿﹐此術甚分明。日月背﹐順吉背須凶。若背東方西面勝﹐背西東面獲其功﹐南北並皆同。占日月﹐主客要先知。晝把【京本作「犯」】太陽將作主﹐夜憑星月驗安危﹐客認【京本作「與」】气隨時。【日月星爲主﹐雲霞气爲客。】相【京本作「聞」】敵﹐兩日見分明。必有拔營離寨去﹐正當日下【京本作「夜」】看拋城﹐大戰血交並【京本作「兵」。首本缺此首﹐玆據辛本﹑川本。】相【京本作「聞」】敵﹐日對城營【京本作「營城」】。交戰血流看主客﹐必應主敗客軍贏﹐日度算還生。【辛本﹑川本注﹕「算太陽分野。」京本注﹕「精算太陽分野﹐在日度算還生第十三首。」】日中暈﹐日被白虹穿。天下大兵看卽【京本作「帥」】起﹐又兼烈士報仇冤﹐奮怒气沖天。【荊軻入秦時有此兆。】兵發日﹐日偶蝕並虧。莫往前程尋大戰﹐天垂威【辛本﹑川本作「戒」】象遣【京本作「上天垂象欲」】人知﹐去則將難歸。冠纓日【京本作「者」】﹐日上卽爲冠。右【京本作「在」】下爲纓擎捧日﹐冠爲喜兆將須歡﹐纓則將心攢。兩日﹐少時【京本作「小將」】及明朝。倘或必【辛本﹑川本﹑京本作「忽」】聞如此兆﹐外藩艸莽競【京本作「盡」】興妖﹐進步卽嚎啕【辛本﹑川本作「疾兵消」。】日邊气﹐如杵赤而明。旣顯不當軍將出﹐執迷堅往損其兵﹐一半不回程。日旁暈﹐狀若死蛇圍。其兆主【京本作「生」】災先舉【京本作「損」】將﹐師徒半出不能回﹐宜攺【京本作「後」】擁師歸。【此首首本缺﹐據辛本﹑川本。】日邊暈﹐抱日一邊生。順抱敵人須可擊﹐還如逆抱戰無贏﹐隨眾【京本作「象」】舉其兵。日下气﹐赤气列三層。天下流亡兵競起﹐黎民失業禍災生﹐鹿走霸圖爭。日四耳﹐多在四隅邊。宮闕儲君生太子﹐歡欣期降定三年﹐人馬罷徵權。日中气﹐上下黑衝過。長子建謀興大逆﹐速當根究莫蹉跎﹐遲便舉【京本作「起」】干戈。兩陣近﹐靑气日邊生。其狀分明如半月﹐順其形气速前徵﹐交戰必須贏。太陽畔﹐八字气分明。下若鹿鹿章形勢走﹐將亡兵潰禍災生﹐固守保關營。太陽畔﹐雲气傘張形。又若飛煙星在【辛本﹑川本﹑京本作「影」】裏﹐火星傍出血成坑﹐堅守不宜行。太陽畔﹐突出泰山端。紫气盤旋供【辛本﹑川本作「俱」】不散﹐城中軍勝賊當殘﹐臨陣審詳看。太陽畔﹐气蓋【京本作「貫」】日當中。白色東西連卯酉﹐主憂社稷【京本作「宗社」】重災凶﹐攺號任神龍。【龍名曰喪門。】太陽畔﹐九曜旋【辛本﹑川本﹑京本作「簇」】於邊。似火如燈光爛爛【京本作「燁燁」】﹐九州島大亂水滔天【京本作「血流川」】﹐王道苦【京本作「若」】憂煎。【又主兵戈。】太陽畔﹐牛競爭時。更有傍邊持戟立﹐戟人無首影依稀﹐宗廟必傾危。【首本此首兩收﹐前二句一作「太陽﹐競與日爭時」。】太陽畔﹐如幕【京本作「蔓」】又如花。相繼相連不間【京本作「黏不」】斷﹐嬪妃皇后亂其家﹐術士見生涯。太陽畔﹐气如剪刀形。更有散花桃杏【京本作「李」】雜﹐君王失政后妃稱【京本作「嗔」】﹐鮮潔【京本作「解結」】愈爲精。太陽畔﹐气若璧形圓。其影團圓【京本作「團」】如暈色﹐羣【京本作「郡」】邦臣下反【京本作「反主」】謀專﹐奪我境邊田。【主小臣謀反分國。京本注﹕「主小臣謀叛分國侵奪之事。」】太陽畔﹐一樹蒂根成。兩【京本作「雨」】气橫生長拽出﹐殺君自縊叛臣情﹐隨帝應其徵。太陽畔【京本一作「時」】﹐如鼠樹枝【京本一作「林」】間。又似雞形雙【京本一作「頭」】翅舉【京本作「頤頸勢」】﹐看【京本作「舉」】看洪水作爲【京本作「危」】難﹐移寨向【京本作「上」】髙山。【京本此首兩見。】太陽畔﹐帆幔气堪疑。又若破船來向【京本作「泊」】岸﹐仍居乾位帝京基【辛本﹑川本作「隳」﹑京本作「墮」】﹐帆落勢傾時【京本作「危」】。太陽畔﹐五色气鮮【京本作「祥」】明。下有奔﹝上鹿下章﹞形象具﹐忠臣遭戮又妖興【京本作「兵」】﹐不可不畱情。太陽畔﹐十字在中張。大禍欲來先露兆﹐姦凶懷恨【京本作「詐」】作妖祥﹐齋醮早消禳。太陽畔﹐气色似人兵。若在離邊移寨上﹐君王易代表臨坰﹐賢者得其情。太陽畔﹐兩手在其傍。更有金星圓出現﹐后妃作孽亂生狂﹐幹地【京本作「帝」】應其殃。【乾符六年二月十八日午時現。京本「乾符」前有「唐禧宗」三字。】太陽畔﹐舉手若兩【京本作「首若雙」】分。或作帚形居兩手﹐君王帝位欲分更﹐不散決然成。【辛本﹑川本﹑京本注﹕「气現久不散﹐其殃必應。」】太陽畔﹐靑气散如飛。變作雁行分勢列﹐外邦小國賊臣欺﹐謀反禍相隨。太陽畔﹐若對鬥牛間。更有一虹迎面見﹐三公流國戰無還﹐遷攺莫辭難。【京本注﹕「國主政權應自失。」】日邊气﹐皆應在蚩尢。申酉且須看獬豸﹐喪門申未午時求﹐見處便堪愁【京本作「憂」。】日之外﹐有耳兩邊生。必有和通同好事【辛本﹑川本作「善」﹐京本作「同通好喜」】﹐兩軍不戰結歡欣【京本作「情」】﹐四海得安寧。靑天象﹐日月气來衝。北面气沖北面旺﹐南衝南旺任【川本﹑辛本﹑京本作「認」】西東﹐取此以爲宗【川本﹑辛本﹑京本作「蹤」】。日色異﹐黃赤病之源。色若白時多死兆﹐更兼兵起禍凶年【京本作「連」】﹐疾疫湊來纏。日五色﹐或有气稜層【京本作「稜」】。其分國王權政失﹐耽迷酒色損生靈﹐修徳滅奢矜。日紫色﹐名曰疾萎蕤。其分起兵多喪敗﹐且宜修徳厭天機﹐勿起【京本作「忽卽」】禍當時。日有耳﹐兩耳戰均平。厚處必贏軍占取﹐一邊有耳一邊贏﹐無戰喜交兵。日色靑﹐其分國堪傷。或似火光兼火影﹐皆爲災亂殄忠良﹐防備賊臨疆。日生暈﹐須有暈形圓。其形如暈圓其圓【辛本﹑川本作「圓圓背」】﹐皆主邦臣【辛本﹑川本作「那邦臣子」】叛謀專﹐奪取境邊田。日四耳﹐頂上卽爲冠。兩下爲纓須盡日﹐下爲履象不爲權﹐回報日須端。【經曰「日上爲冠﹐下爲履﹐兩下爲耳﹐長而爲纓﹐朝抱日吉。」】太陽位﹐下復見形圓。便若白來其色黑﹐王更國變別憂權﹐一日見憂煎。日出現﹐便若似【川本作「是」】臙脂。蔭【辛本作「映」】地滿天血如染﹐此爲天【川本作「大」】殺苦軍權﹐七日雨平川。【無雨主火災。】

占月第十二【京本列第七○二十三首】太陰位﹐爲後又爲臣。凡有象形凶吉定﹐行兵主帥要知明﹐一一細分淸【辛本﹑川本作「情」】。占圓月﹐下小彼軍多。若總【京本作「見」】大時占我眾【京本作「勝」】﹐全【京本作「總」】無大小亦相和﹐靑白定【京本作「早」】回戈。出軍夜﹐看月好參詳。有兔主人占大勝﹐兔無反【京本作「無兔還」】是客軍彊﹐仔細審形相【京本作「須要細端詳」】。占夜月﹐五色气相當。此是【京本作「時」】交兵須謹【京本作「警」】愼﹐直須拚【京本作「挨」】得賞兒郎﹐慳吝必相傷。太陰內﹐有暈使人驚。其象分明如刀字【京本作「刃」】﹐姦臣謀反事將成﹐密究速加刑【京本作「庶無凶」】。守彼壘﹐吾督將須攻。月色無光灰【京本作「如」】粉樣﹐拔城不過一旬中﹐守將亦須凶。看夜月﹐五色气相衝。皆【京本作「此」】是將災宜【京本作「須」】謹愼﹐直須重賞宴軍中﹐堅執禍相逢。月生暈﹐厚薄四方停。此是三軍均力象﹐一邊有抱一【辛本﹑川本﹑京本作「抱」】邊贏﹐順抱若神兵。月生暈﹐暈有珥兼生。將有火【京本作「大」】災難閃避﹐三朝有雨得安寧﹐無雨禍還【京本作「須」】成。月生暈﹐暈內有流星。當有貴人奔出走﹐客星入側將當驚﹐國亦不安寧。月如赭﹐莫戰最爲良。若或不依【京本作「不依言」】須見敗﹐客軍得勝主軍傷﹐宜且守封疆。【京本注﹕「先出客﹐後出主。」】相敵﹐月滿色無光。客勝主衰【京本作「虧」】須謹愼﹐忽然交戰主難當﹐城內欲投降。雙月現﹐現則有兵荒。兩兩三三俱荒亂【辛本﹑川本﹑京本作「亂出」】﹐當其現處有【辛本﹑川本﹑京本作「競」】猖狂﹐人馬兩【京本作「死及」】逃亡。兩月﹐侯景犯梁朝。倘或遭逢如此兆﹐外藩【京本作「番」】雄略【京本作「客」】有謀韜﹐俱廢若【京本作「永」】冰消。兵在外﹐月色【辛本﹑川本作「蝕」﹑京本作「食」】八分彊。軍欲還鄕須【京本作「休」】罷戰﹐忽然蝕盡倒城亡﹐將死向郊【京本作「饑」】荒。太平夕【京本作「久」】﹐月破作三分。四海荒荒興逆叛﹐都緣人主寵奢昏【京本作「民」】﹐艸寇輒稱尊。月黃色﹐分野現明光。此是將軍遷【京本作「還」】職象﹐彼師我眾兩無傷。各自守封疆。月邊气﹐其象若羣豬。羽姓將軍兵大吉﹐宮商角徵不占拘【京本作「推」】﹐把捉顧方隅。十五夜﹐月缺不團圓。一面凸凹三兩處﹐近臣怪【辛本﹑川本作「懷」】怨【京本作「懷恨」】奪君權﹐急究反情原。金入月﹐星朗月無光。星蝕太陰臣造逆﹐月明星暗將身【辛本﹑川本作「星」】亡。星沒客軍傷。金與月﹐俱出在西方。星北北方軍必勝﹐星南南面將身【辛本﹑川本作「星」】彊﹐月白【辛本﹑川本作「向」】將兵亡。金月暈﹐星暗月昏昏。客必敗亡須好認﹐木星三暈將【辛本﹑川本﹑京本作「宰」】臣奔。天象顯然分。月有暈﹐白虹向中穿。天下大兵看卽起﹐更兼壯士執仇冤﹐大【辛本﹑川本作「日」】怒气沖天。

占星第十三【京本列第五○四十三首】兵要法【京本作「訣」】﹐爲主認星辰。伏逆遲畱【京本作「畱時」】須固守﹐更看金【京本作「堪全」】現便【京本作「使」】宜行﹐俱伏兩均平。兵要訣﹐爲主【京本作「客」】認金星。若也伏藏休動作﹐逆行逆戰亦均平﹐順則最宜行。【星退宜退﹐星進宜進。】金與火﹐統帥識星無。須算【辛本﹑川本作「等」】行藏知決勝﹐何須堅執講星孤﹐諸事細參圖。土星合﹐相犯必爲災。分野居【京本作「老」﹑辛本作「若」】當須有事﹐本藩太守禍之胎﹐修徳免災【京本作「殃」】來。三星聚﹐晉宋爲居【辛本﹑川本作「兼」﹑京本作「衛兼」】唐。此地將軍須就獄﹐總兵主帥作猖狂﹐斬首獻明【京本作「君」】王。四星聚﹐平地【辛本﹑川本﹑京本作「帝」】會張星。王莽赤眉兵造起﹐後來光武掃余【京本作「除」】兵﹐晉魏也曾更【京本作「經」。】五星聚﹐漢祖得其時。秦滅漢兵東井會﹐君王起事合天機﹐星會尾如【京本作「聚尾和」】箕。星落寨﹐爲將恐遭殃。宜速移營方見吉﹐堅彊舊所必凶傷﹐天降禍相【辛本﹑川本﹑京本作「難」】當。星相打﹐攻守兩茫茫【京本作「忙忙」】。遇戰血流交滿野【京本作「遇賊血流郊野滿」】﹐攻城不下好堤防﹐宴犒賞兒郎。金星畔﹐邊有小星侵。相去不過咫尺遠﹐客軍當敗將消沈﹐兵罷只如今。【凡金星爲將星﹐專主兵權兆。京本注﹕「金星專主兵權之事。」】金星【京本作「行」】疾﹐急戰定應【京本作「須」】贏。行若緩時須固守﹐星髙攻【京本作「遠」】戰有功名﹐低害【京本作「則」】莫深徵。金芒角【京本作「金星落」】﹐隨角出軍徵。若有焰光如掃帚﹐亦名天狗食妖兵﹐其下血成坑。【如螻赴水﹐其下必敗。】占星宿﹐伏現在西東。星若近南南必勝﹐忽然近北北宜攻﹐專祖此爲宗【辛本﹑川本作「蹤」】。金星出﹐出在卯中央。東面兵彊莫【京本作「休」】與戰﹐西出西方不可當【京本作「出西面酉酉難當」】﹐勿與動鋒鎗【辛本﹑川本作「刀鎗」﹐京本作「勿與鋒芒」。】金西伏﹐木【京本作「未」】出現東方。軍在西南休進戰﹐二星同出現東方﹐西若戰須亡。【或水或木星。】金東伏﹐木【京本作「未」】出現西方。東北二方須敗走﹐忽然同出在西方【京本作「現在旁」】﹐東面不能當。同伏現﹐相去尺餘間。交戰將兵須有應﹐水居月上戰應先【京本作「關」】﹐月內必師還。【水在月上也。】欃星現﹐分野在【京本作「出」】何方。若是正臨災在卽﹐忽然頭尾也遭殃﹐仁徳可修禳。星一个﹐無尾赤【京本作「亦」】兼靑。直下落來營寨上﹐急須遷去別爲營﹐此地定無成。金晝現﹐名號是經天。其分用兵兵必罷﹐未曾動處卻兵連﹐人馬滿郊田。【已動敗﹐未動易政。】星晝隕﹐聲震響如雷。赤白或長三五丈﹐忽然更有小星陪﹐軍勢若寒灰。星晝隕﹐其地定爲災【京本作「其下地殃危」】。必有火焚軍寨柵﹐兼防將士涉沙泥【京本作「垝」】﹐移寨【京本作「去」】莫徘徊。軍營內﹐斗大墜星來。或是作聲長數丈﹐其間大戰將星移【京本作「身摧」】﹐急去免災危。【京本注﹕「孔明﹑祖逖﹐皆有此兆。」】軍營內﹐星隕落其間。拽尾或長三五尺【辛本﹑川本﹑京本作「丈」】﹐皆爲敗陣【辛本﹑川本﹑京本作「證」】莫【京本作「欲」】相殘﹐急去免災【京本作「凶」】姦。【孔明﹑祖逖皆有此兆。】軍營內﹐星隕作驢鳴【京本作「形」】。兆是【京本作「此兆」】敗軍並殺將﹐便須移寨不須【京本作「當返不當」】停﹐天意甚分明。營寨內﹐星火殞其中。芒角光明兼【京本作「並」】曳尾﹐急須移寨避災凶﹐不去禍重重。出軍法﹐夜與日相殊。彼上有光【京本作「星」】兼月朗﹐我軍上面暗稀疏﹐進戰決成輸。星晝隕﹐分作二三星。此是兵戈將欲動﹐須防敵國別來侵【京本作「必來爭」】﹐陰賊逆謀生。吾守壁﹐月內一星明。必是外姦來入壘﹐期於半夜害吾城﹐搜【京本作「招」】捉審姦情。提大眾﹐欲打破城墻。月左【京本作「上」】有星占上角﹐城中賢將有謀方﹐速退莫施張。敵守壘﹐我力有餘攻。月下有星相近駐﹐彼城姦欲亂吾中﹐門戶審其蹤。圍彼久﹐月背一星隨。壁【京本作「城」】內敵人謀走北﹐其城沈潰不須摧﹐捷報凱歌回。觀敵壘﹐月背有【辛本﹑川本﹑京本作「見」】三星。狀若連珠敵便遁﹐不須攻打自安平﹐撫眾勿殘生。軍馬進﹐月畔見三星。形似三星將月捧﹐攻城【京本作「圍」】不下戰無成﹐擇地設營停【京本作「再安營」。候過旬日﹐別看气候。】攻彼【京本作「破」】壘﹐月下見【京本作「列」】三星。城內詐降設【京本作「施」】巧計﹐急當準【京本作「整」】備出【京本作「突」】師徵﹐莫信詐爲誠。圍彼壘﹐月角露三星。亦【京本作「形」】類三臺侵抱月﹐其城難取枉亡【京本作「勞」】兵﹐別處設謀贏。彗星見﹐出在【京本作「自」】月旁邊。必有弒君並殺父﹐國中紛擾禍相連﹐更主易桑田。金臨水【辛本﹑川本作「木」】﹐三五寸金分。少婦合憂生哭泣﹐又見將見災凶﹐偏將喪郊中。星墜地﹐鳴下似雷聲。著把【辛本﹑川本作「地」】更【辛本﹑川本作「便」】如焚薪狀﹐此爲天狗食人民。百日見災生。慧星現﹐但看出何方。定主國君喪性命﹐不過百日見驚亡﹐減【辛本﹑川本作「咸」】滅在君王。太白犯﹐昴畢二星纏。定主逆臣謀國主﹐馬奔人走喪中原﹐入昴赦人原。金與水﹐二曜若侵淩。定主破軍並殺將﹐水居【首本作「君」﹐玆從辛本﹑川本】金上客軍贏﹐在下主和平。慧星現﹐從斗向南行。經過垣墻天市界﹐外邊兵寇界相臨﹐損將血成坑。

占北斗第十四【京本作「占斗第四」○十六首】凡北斗﹐斗乃眾星魁。天上眾星難相犯﹐若來相犯有災危﹐占候者須知。斗口內﹐慧現出光芒。海內兵戈俱大起﹐江河流絕業成【京本作「田」】荒﹐民作甲兵糧。北斗內﹐穿出慧星輝。國內主君邊寨【京本作「塞」】將﹐陰謀惡黨起旌麾【京本作「彊圍」】﹐著意謹防危。北斗下﹐气若破車輪。白色漸生侵口內﹐饑荒不稔寇成羣﹐余荒不堪論。黑色气﹐守定斗口邊。父子相吞天下歉﹐水渰城郭少幹田﹐災害四方傳。占北斗﹐第一是妖星。卻【京本作「都」】要分明軍【辛本﹑川本﹑京本作「君」】始吉﹐忽然不現眾星明。主將落姦情。【妖星乃貪狼星也。】占北斗﹐夜夜白霞遮。不過七旬兵大起﹐橫屍千里臥如麻﹐忌戰日西斜。【斗爲主﹐霞爲客﹐有索戰﹐不可出。京本「有索戰」作「酉未來索戰」。】占北斗﹐黃【辛本﹑川本﹑京本作「紫」】气在其中。吉【京本作「喜」﹑辛本﹑川本作「有」】事欲來君且記﹐不過旬日【京本作「逾三月」】喜重重﹐萬姓賀堯風。占北斗﹐赤气在其中。萬萬雄風【辛本作「師」﹑川本作「帥」﹑京本作「兵」】徒【京本作「多」】費力﹐攻城盡死不成功﹐枉把庫﹝廠敖﹞空。占北斗﹐兼有小星多。天下不安人失業﹐荒涼米貴遞相磨﹐處處動干戈。靑蒼气﹐漸入斗心中。定有賊來侵郡邑【京本作「縣」】﹐不然裨將欲謀凶﹐大忌是三冬。占北斗﹐明閃電光輝。定主好人初出世﹐輔賢明徳助人君﹐此兆卽非輕。占北斗﹐太白入其中。定主將軍逢戰死﹐城營難守亂人民﹐大小在【辛本﹑川本作「走」】西東。【太白入斗﹐將星入度也。】黑雲气﹐夜散【辛本﹑川本作「蔽」】星斗中。如此三朝當有雨﹐急須準備候天情【辛本作「晴」】﹐此理甚分明。占北斗﹐忽直或伸之。衝入斗中姦事有﹐犯其星位各占之﹐術士亦須知。占北斗﹐通夜黑雲遮。定主來朝須有雨﹐急披雨笠候天涯﹐應兆不能差。

占地第十五【二十一首】地之道﹐與月一般稱。爲母爲臣生萬物﹐發生含育盡乾坤﹐明辧豈無靈﹖統軍帥﹐下寨要安營。先是須知吉凶地﹐莫令誤地損兵軍﹐此理要精明。地名好﹐川破不堪安。大路叉中休下寨﹐伏屍古墓見多般﹐將帥要知言。【主虛驚﹐賊來破寨。】山窄地﹐泣滴莫安營。兩路中間休立寨﹐龍頭【辛本﹑川本作「勿投」】天竈怎持兵﹐仔細與軍【辛本﹑川本作「君」】尋。【天竈者﹐大谷之口﹔龍頭者﹐大山之端。】戰場地﹐古廟與靈壇【首本作「臺」﹐玆從辛本﹑川本。】攻破城營移【辛本﹑川本作「遺」】故地﹐盡言凶敗與傷殘﹐細說與軍【辛本﹑川本作「兵」】官。山谷中﹐下寨忌逢之。前髙後下居之險﹐地無艸木主憂疑﹐明將總須知。大驛路﹐前後總須疑。或在髙崗或在【辛本﹑川本作「近」】水﹐長深溪澗最無疑﹐下寨得便宜。營已下﹐須識有災非。地上忽生諸怪類﹐往來天象看來情﹐主將要知因。占其地﹐毛羽忽然生。必主人君遭厄難﹐大兵侵國亂朝廷﹐百事應憂驚。田地上﹐忽然便生毛。處處盡生人總見﹐此爲謀逆血流郊﹐百日主凶妖。城營內﹐火焰忽然【京本作「生」】光。將士敗亡看在速﹐急須移寨【京本作「轉」】免災殃﹐不去禍難當。城忽裂﹐必主起干戈。山中地或如雷吼﹐敵軍來時看【辛本﹑川本作「速探」】如何﹐急避莫蹉跎。營寨【京本作「砦」】地﹐泉水及生塵。有戰不離於月內﹐早排兵甲敵邊鄰﹐移寨避災迍。【先移後戰。】城營【京本作「營內」】地﹐無故動還搖。大戰必應於歲月【京本作「內」﹐並注﹕「城年營月也。」】直須移【京本作「離」】寨禍應消﹐不去【京本作「出」】將身招。城營內﹐地動起兵戈。且早移營於吉地【辛本﹑川本作「福上」】﹐不然刑禍將身多﹐陣敗【辛本﹑川本﹑京本作「破」】自消磨。城營內﹐忽見地生毛。所統精兵當便起﹐須臾不去禍應遭﹐禳醮保功勞。城營內﹐地上起錢【京本作「殘」】花。有似馬蹄同此兆﹐移營擁【京本作「各營勇」】士定歸家﹐應驗決無差。城營內﹐地忽現【辛本﹑川本﹑京本作「陷」】崩摧。禍結兵連緣此兆﹐移營修義滅【京本作「速修仁義免」】凶災﹐不信將身推【京本作「危」】。城營內﹐忽見地生丹【京本作「忽有土崩塌」】。敵騎欲來衝突我﹐差人截路莫輕閒【京本作「待莫輕看」】﹐移寨庶幾安【辛本﹑川本作「倚亭關」。】城營內﹐花艸忽然生。急出莫令軍疾病﹐經旬不動將身傾﹐智士【京本作「勇」】切須明。城營內﹐地上忽然【京本作「生」】黃。五穀或生並地長【京本作「忽然生徧地」】﹐將軍祿位福無疆﹐士馬樂【京本作「亦」】安康。全唐詩續拾卷三十九

易靜

兵要望江南

占樹第十六【五首】城【京本作「營」】中樹﹐忽然總萎黃。威气【京本作「風」】助吾軍必勝﹐陰神佑我必成彊﹐主將喜非常。營側畔﹐樹木自崩摧。若近軍前師敗辱﹐不然近彼賊【京本作「彼戰必」】衝來﹐移去免凶災。諸樹木﹐花發不當時。營內見之須速備【京本作「避」】﹐定知賊眾欲來圍﹐移寨免災危。營寨內﹐樹木被雷驚。或是震傷人與物﹐此爲傷敗被天嗔﹐移寨免憂心。諸樹木﹐忽地出奇枝。異花奇葉人罕見﹐必生異事報軍【辛本﹑川本作「君」】知﹐將帥看修爲。

占蜂第十七【京本列第十一○五首】軍營內﹐蜂眾泊於營。兵【京本作「軍」】欲動移應不久﹐修磨器甲莫教停﹐總令便須行。軍行次﹐蜂蝶接連來。定有伏兵居艸莽【辛本﹑川本﹑京本作「澤」】﹐好防林木與山崖﹐先探保無災。軍下寨﹐蜂蝶徧天飛。防有賊來攻我寨﹐急【首本作「忽」﹐玆從辛本﹑川本】須固守莫遲回﹐主將要先知。軍營內﹐蜂惡亂叮【辛本﹑川本作「呵」】人。或是反軍與謀將﹐必然軍將有災危﹐謹守賊欺追【辛本﹑川本作「追欺」。】軍營內﹐蜂子徧飛遊。必主將軍多口舌﹐若還移寨沒災危﹐記此在心機。

占鼠第十八【京本列第十○十首】占見鼠﹐其物夙名虛。主盜主姦皆主賊﹐若來爲怪將兵虞﹐不信禍難除。逢見鼠﹐白色是金精。若順軍行軍大勝﹐逆軍來者禍相【京本作「災」】生﹐凶吉甚分明。逢赤鼠﹐來往在軍前。此是伏軍【京本作「兵」】藏詭計﹐搜尋斜穀道旁邊﹐急備莫遲延。軍營內﹐鼠咬屋椽楹。或見【辛本﹑京本作「向」】壁間搬出土﹐移營在近攺遷寧﹐排備向前程。軍營內﹐行鼠尾舒前。將【京本作「軍」】主有災須醮謝﹐夜深谷口【京本作「各各」﹑辛本﹑川本作「谷谷」】罷戈【京本作「兵」】鋋﹐太白【京本作「天似」】報人言。營寨【京本作「軍營」】內﹐驀地鼠成行。欲似弔人聲不罷【京本作「出」】﹐此須爲禍將身當﹐禳謝得平【京本作「保安」】康。營寨內﹐白日鼠搬兒。不是火災應大水﹐三日【辛本﹑川本﹑京本作「朝」】五【京本作「兩」】日速遷移﹐不出禍相隨。寨中鼠﹐能舞向人前。必有內姦通外敵﹐且須搜捉莫遷延﹐速備實爲先。軍營鼠﹐血染將衣冠。或咬鼓旗皆不利﹐信須修謝拜星官﹐移寨且求安。將軍臥﹐眼上被鼠傷【京本作「將軍服﹐上衽鼠來傷」】。必有姦賊【京本作「喜神」】來【辛本﹑川本﹑京本作「看」】在卽﹐或傷腰下不相當﹐財散【京本作「破」】客軍彊。【經曰「鼠者﹐賊也。如有變易﹐必主姦寇入也。」】

占蛇第十九【京本列第二十一○十二首】兵發日﹐路上遇橫蛇。或入水中應大勝﹐蛇還赤地【京本作「色」】戰無涯﹐勝負較些些【辛本﹑川本作「勝地住些些」。泊住過一日﹐外動則吉。】兵【京本作「軍」】行次﹐蛇赤忌逢之。愼備【京本作「陣當」】前程來勒【京本作「應勤」】戰﹐訓兵激賞布恩威﹐厚薄勿偏虧。軍發次﹐驀地見交蛇【京本作「蛟交」】。講武揚兵須宴犒﹐不然上將中風邪﹐身喪掩黃沙。蛇赤【辛本﹑川本﹑京本作「諸」】色﹐大小外邊來。來入我軍兵欲敵【京本作「散」】﹐更防引得外姦乖﹐徳向【京本作「得上」】好通開【首本作「關」﹐玆從辛本﹑川本﹑京本。】長蛇見﹐飲水近營【京本作「軍」】傍。抽退還鄕方始吉﹐不然移寨九天方﹐禳厭免災殃【辛本﹑川本末八字作「向髙彊﹐營壘布旌幢」。京本注﹕「太歲九天上同。」】兵【京本作「軍」】行次﹐蛇貫路邊傍。備禦伏【京本作「賊」】兵前道阻﹐且須仔細更思量﹐終不使開【京本作「利封」】疆。蛇入井﹐俱是敗軍形。或似杵形營內現﹐若還交戰血成坑﹐堅守我軍營。蛇貫道﹐白赤動【京本作「助」】軍情。必有賊兵攔道路【京本作「捫路道」】﹐只宜盤泊賞軍兵﹐不久卻回程。【但有異色之蛇攔路﹐回師罷戰﹐大吉。】蛇如鳥﹐更有似弓【辛本﹑川本作「車」】形。或是白蛇形【辛本﹑川本作「行」﹑京本作「形如」】斷續﹐兼之五六見城營﹐泣淚血交並。蛟蛇見﹐營寨必【京本作「不」】宜攻。更有靑蛇人病疾﹐黃蛇疫瘴總成凶﹐移寨【京本作「徙」】免災凶【京本作「逢」】。兵行次﹐水裏怕逢蛇。更有魚龍蜃類見﹐悉皆進退事無涯【京本作「捱」】﹐速退莫咨嗟。【如見龍蛇蜃﹐並同。】下營畢【京本作「軍」】﹐遶寨【京本作「蛇遶」】大蛇棲。必有賊【京本作「戰」】兵來打寨﹐髙彊營壘矗【京本作「布」】旌旗﹐謹愼欲【京本作「好」】防之。

占獸第二十【京本列第二十二﹐前六首另作「占牛馬第十八」○三十四首】城營內﹐馬夜轉槽鳴。軍欲離營將大戰﹐早排驍勇各嚴【辛本﹑川本作「令行」】明﹐【京本作「各令齊」﹐】法令【辛本﹑川本作「號」】整齊行【京本作「號令辧髙低」。】軍營內﹐馬咬石兼沙。必有賊兵吾【京本作「君」】大獲﹐將軍克勝遠方誇﹐大小總榮華。軍營內﹐牛舞向人前。欲罷戰爭休士卒﹐干戈不舉卻回旋﹐各【辛本﹑川本﹑京本作「齊」】賀太平年。馬廏內﹐天火忽然燒。看卽大兵將欲起﹐直須修徳【辛本﹑川本作「福」】禍方消﹐勿使自身招。城營內﹐驢馬作人言。聽取語言爲定【京本作「作」】準﹐更看馬后【辛本﹑川本作「駿」】殺軍年﹐方始報仇冤。軍【川本作「城」】營內﹐牛馬夜間鳴。必有暴兵來覓﹐直須防備夜偸營﹐速暗布精兵。城營內﹐生產兩頭奇。或有足多生八隻﹐四足兩頭禍不移﹐裂土應逾期。占走獸﹐獸字體相將。或【辛本﹑川本作「凡」】有怪形須要當﹐由分凶吉與君張﹐要辧【辛本﹑川本作「獸」】虎豺狼。兵發日【京本作「發兵次」】﹐野獸截軍【京本作「兵」】行。直向隊中衝透過﹐必然【京本作「分」】隊伍兩縱橫﹐良將要【京本作「亦」】須明。兵行次﹐狼虎及熊羆。若在軍前狂亂【京本作「浪」】走﹐此行旬日戰無移【京本作「旬戰定無宜」】﹐先舉得【京本作「合」】天機。諸禽獸﹐異色及無名。有爪有牙【京本作「齒」】爲我怕﹐無牙無爪亦應輕﹐此兆甚分明。營前後﹐野獸亂縱橫。殺取太牢天地祭﹐三【京本作「六」】軍方得保安寧﹐有戰必須【京本作「然」】贏。城營內﹐白鹿入營來。將士病災方欲起﹐若還無角【京本作「病」】主兵回﹐移寨免災危。兵屯次﹐鹿走入軍營。必有降人來見我﹐期於三日事分明﹐或【京本作「咸」】喜長威名。【辛本﹑川本注﹕有戰作﹐主大勝。】狼與虎﹐切忌入軍【京本作「營」】中。隊伍突衝並截路﹐不過數日有危凶﹐警備勿交攻。虎相食﹐兆不出三年。必有大兵當至此﹐來其分野禍相煎﹐其兆理關天。兵屯次﹐野象【京本作「豕」】入於營。急急殺來將祭獻【京本作「鼓」】﹐三軍從此得安寧﹐齋沐要嚴精。城營內﹐鹿【京本作「麂」】子入其中。殺取三牲將祭獻【辛本﹑川本﹑京本作「禱」】﹐急當移寨免災凶﹐否則禍重重。軍營側﹐驀地有豪豬。須備伏兵來犯【京本作「賊兵來劫」】我﹐便宜先舉莫躊躇﹐移寨始無虞。軍營內﹐或【京本作「忽」】有野豬來。若戰先贏多後敗﹐速當移寨避其災﹐修謝莫遲回。軍營內﹐兔走在【京本作「入」】其中。𨿽有雄兵終不戰﹐都緣彼敵欲和同﹐不在苦【京本作「若」】邀功。軍營內﹐貍獸【京本作「走」】夜頻鳴。恰似豺狼同此兆﹐必知將士欲離營﹐不久禍災生。兵屯【京本作「行」】次﹐豺狗入於營。內有姦人【京本作「兵」】相結外﹐急須搜捉察原情﹐莫遣叛縱橫【京本作「蹤興」】。軍營內﹐狗怪遣人猜【京本作「災」】。急殺血流於戍【京本作「成」】地﹐埋深三尺以禳災﹐敵將必擒來。軍營內﹐獐入及登城。若遇此妖多是火﹐不然孝服與兵爭﹐祈謝保【京本作「得」】安寧。兵行次﹐路上遇猿猴。嚴令小心防恐怖﹐理當排槊【京本作「齪」】整戈矛﹐預計盡良籌。狼與虎﹐遶寨作悲鳴【京本作「聲」】。似哭似號【京本作「嗥」】軍大敗﹐將軍兵敗【京本作「潰」】事多驚【京本作「更」】﹐屍壘澗溝平。狼奔走﹐直撞入吾軍。不出三日【京本作「去三朝」】並五日﹐敵來降我引朝君﹐彼我受皇恩。野豬鹿﹐從外入中營。定有降人來投【京本作「伏」】我﹐只於三日見分明﹐引使【京本作「伴」】履王庭。狼與虎﹐卒見使人驚。我在徒師前去後【京本作「在我帥營前後走」】﹐須防大戰血成坑﹐不遇聖賢明。兵行【辛本﹑川本﹑京本作「屯」】次﹐貍走入其中。不住夜鳴圍繞寨﹐先因風火事【京本作「憂風火夜」】重重﹐埋伏且藏兵【京本作「蹤」﹑辛本﹑川本作「擬藏中」】。軍營內﹐驀地有來獐。三朝七日須大戰﹐不然講武較旗鎗。速斬免災殃。牛與馬﹐產出是人形。定主胡人侵大國﹐不分南北亂人民﹐且候聖明生。狼與虎﹐號泣【辛本﹑川本作「號叫」﹑京本作「嘯叫」】又傷人。五日七朝兵起至﹐臨時勝負預鋪陳﹐方許【辛本﹑川本作「治」﹑京本作「恥」】敗來軍。

占水族第二十一【京本列第十二○七首】兵行次﹐水族忌逢【京本作「行」】之。但是魚龍蛟蜃類﹐悉皆不吉兆災危﹐抽退卻相宜。龍現壘﹐室宅及池【京本作「其」】中。必有大臣謀叛逆﹐且須作急探姦凶﹐莫待有奔衝。【王莽﹑朱溫時﹐龍現池沼。】軍【京本作「兵」】行次﹐龍在軍前。必是【京本作「有」】交鋒亡命戰﹐黃龍得勝黑龍偏﹐平地血成川。城營內﹐魚鱉現【辛本﹑川本﹑京本作「鱉忽露」】其形。防有內姦謀叛逆﹐不然水漲浸軍兵﹐速去得安寧。城營內﹐龜蟹入其【京本作「營」】中。更有聚蠅億萬數﹐軍兵潰散【京本作「敗」】敗不從容﹐看卽棄【辛本﹑川本作「旋」】營空。軍【京本作「兵」】行次﹐路上見黿鼉。或有戰爭營寨【京本作「在戰營徵砦」】內﹐不宜前進有【京本作「損」】兵戈﹐細審莫奔波。城營內﹐龜鱉入其營。盡是頓遲亡【首本作「忘」﹐此從辛本﹑川本】敗象﹐速當移寨免災凶﹐不去禍災【辛本﹑川本作「將」】生。

占鳥第二十二【京本作「占飛禽第二十」○八十三首】占飛鳥﹐軍旅要知因。或是縱橫或逐我﹐或來逆我或成羣﹐仔細說來情。鷹搦鷂﹐勢速入軍營。必是義兄圖義弟﹐不然義弟欲謀兄﹐姦禍兩般情。兵行次﹐鷹鶚面【京本作「鷂向」】前飛。所向進兵應【京本作「須」】大勝﹐必能捉彼將兵【辛本﹑川本作「師」﹑京本作「帥」】歸﹐天意助神威。城營內﹐鷂子搦蒼鷹。定有姦謀陰禍起﹐早須排備莫惶驚﹐有戰損精兵。兵行次﹐鷂鶚【京本作「鷹鷂」】捉飛禽。此去前程須有戰﹐得其首領盡生擒﹐主【京本作「上」】將稱其心。兵行次﹐鷹鶻【辛本﹑川本﹑京本作「鶻雁」】盡同占。鷹【辛本﹑川本﹑京本作「雁」】不避鶻鶻不搦﹐兩軍通好守盟言﹐各擁士回還。城營內﹐忽【京本作「或」】見杜鵑來。應有負冤人未雪﹐佞臣謀間損賢才﹐天遣叫聲哀。羣烏【京本作「雀」】噪﹐隊隊逐【辛本﹑川本﹑京本作「遶」】營飛。防有賊【京本作「外」】兵來劫寨﹐早須整【京本作「準」】備設關機﹐遲【京本作「稽」】慢致災危。城營內﹐眾鳥噪聲鳴。必有暴兵來劫寨﹐不然有戰損於【辛本﹑川本作「千」﹑京本作「戈」】兵﹐移轉最爲精。羣鳥隊﹐飛去又飛來。不問【辛本﹑川本作「以」】下【京本作「在」】營並在路﹐此行千里足【京本作「十里走」】難回﹐仔細察天災【京本作「威」】。羣鳥聚【京本作「隊」】﹐飛起忽然驚。盡向滿天鳴噪鬧﹐不過三日火燒營﹐或有劫寨【辛本﹑川本﹑京本作「殘」】兵。【移營吉。】城營內﹐四面鳥聲鳴【京本作「有鳥聲」】。千萬結成鳴噪去﹐急須固守本城營﹐堅執戰傷兵。城營內﹐鳥夜結羣鳴。必有暴兵來覓戰﹐不然城寨有虛驚﹐探後【京本作「候」】用心聽。城營內﹐鳥眾泊【京本作「拍」】營墻【京本作「壇」】。頭向此營皆盡叫﹐人驚不起是天殃﹐不免【京本作「去」】見傷亡。城營內﹐鳥鵲【辛本﹑川本﹑京本作「烏鳥」】驀然驚。內有姦臣連外賊﹐堤防大【京本﹑辛本﹑川本作「苦」】戰血成坑﹐謀反【京本作「叛」】害英明【川本作「其身」】。城營內﹐烏鵲忽圍墻。當有敵【京本作「外」】兵來打寨﹐不然疾病大【辛本﹑川本﹑京本作「火」】災殃﹐營內欲來【京本作「他」】降。城營內﹐鳥鵲【辛本﹑川本作「噪」】兩【京本作「叫二」】三聲。必有命【京本作「使」】來應在卽﹐早須奉候出門迎﹐此意【京本作「語」】且須聽。鳥相打【京本作「相打拍」】﹐防擊有姦爭。斬斷罪愆懲戒眾﹐若無敵【辛本﹑川本作「停」】戰禍應生﹐固守始爲精。城營內﹐鳥集奪巢飛。必有爭相競事﹐不然下吏欲爲非﹐防愼見【辛本﹑川本作「間」】分【京本作「有間相」】離。臨陣次﹐鳥向四方鳴。選取鳥聲鳴叫【京本作「向」】處﹐但從【京本作「存」】此地出軍徵﹐百戰百回贏。兵發日﹐前面有羣烏【首本作「聲鳴」﹐玆從辛本﹑川本﹑京本】。亂叫亂【辛本﹑川本﹑京本作「眾」】鳴防伏截﹐或【京本作「忽」】然有戰莫先圖﹐詳緩保【京本作「卻」】無虞。兵行次﹐鳥眾集旌旗。若見中軍加喜气﹐將軍增爵位遷移﹐在卽不爲遲【京本作「在疾莫遲爲」】。兵發日﹐鳥眾逐軍行。未見彼軍防隱伏﹐若逢敵戰【京本作「陣」】利先徵﹐攻戰必先贏。兵【京本作「軍」】行次﹐橫數組鳥來。防有伏兵衝隊伍【京本作「陣位」】﹐搜羅前後用心猜﹐不信必爲災。兵行次﹐鳥眾後頭來。若遇前隨應大勝﹐逆來衝我且宜回﹐退卻免凶災【辛本﹑川本﹑京本作「災危」】。兵行次﹐鳥立在軍旗。必有姦人言賊勢﹐今旬來月好防之﹐偸【京本作「發」】號運謀機。兵行次﹐軍上鳥鳴飛。不論下營將布陣﹐若同此瑞合天機﹐必勝莫遲疑。下營次﹐鳥眾集牙旗。急宰三牲將祭禱﹐不然軍【京本作「兵」】敗主分離﹐靈物報人知。城營內﹐白鵲【京本作「雀」】入軍營【辛本﹑川本﹑京本作「營中」】。若作巢窩兵大起﹐急須移寨免災凶﹐否則禍重重。城營內﹐靈鵲【京本作「雀」】作巢窩。不去營空兼火起﹐速當移寨禍消磨﹐久住殺傷多。寨始定﹐白鵲入營來。此是金星呈怪象﹐有人相害處謀乖﹐移寨免其災。羣鵲【京本作「雀」】噪﹐頭向敵軍營。隨鵲戰之軍必勝﹐一般羣鵲【京本作「雀」】事無成﹐在外也須驚。【頭指敵噪我軍勝﹐不指敵噪鬧則虛驚。】城營內﹐野雉入軍中。若在徳鄕來卽吉﹐或臨刑殺候爲【京本作「刑或殺帥侯」】凶﹐仔細審西東。城營內﹐驀地降鴛鴦。必有姦人生戶內﹐不然朋友害忠良﹐自衛己身彊。城營內﹐燕鴿忽離城。定有火災兼禍起﹐軍中行克事叮嚀﹐禳厭始安平。城營內﹐水鳥忽銜魚。將至門橋並臺屋【京本作「樓臺屋上」】﹐必應大水漫街衢﹐預辦早防虞【京本作「危」】。鴨聲異﹐一樣似鵝聲【京本作「鳴」】。必有官災並口舌﹐速須齋醮愼交爭﹐方使免災【京本作「遭」】刑。鵝與鴨﹐或解【京本作「忽辧」】作人聲。家內必登三品祿【京本作「位」】﹐一門子【辛本﹑川本作「兒」】侄盡【京本作「更」】享【辛本﹑川本﹑京本作「亨」】榮﹐吉兆自天生。城營內﹐雞母作雄聲。或在夜鳴家【京本作「皆」】有禍﹐若門【京本作「聞」】陰暗【京本作「口」】不惺惺﹐禳【京本作「醮」】謝始安寧。兵【京本作「軍」】行次﹐軍上伯勞鳴【京本作「鶯」】。兆是軍分爲【京本作「鳴兆是軍分」】﹐兩路兼防禍起察姦情﹐主將要須【京本作「詳」】明。伯勞鳥﹐鬧噪在軍前。大禍預【辛本﹑川本作「須」】知【京本作「將臨」】須早覺﹐不逾兩月【京本作「日」】事應然﹐此象理關天。伯勞鳥﹐啼叫在軍營。南北敵人困我將﹐東西只是有虛聲﹐此象甚分明。城營內﹐梟鳥噪聲鳴。若【京本作「如」】在徳鄕分隊伍﹐如居刑殺有奔驚﹐預叫使人聽。下營次﹐眾鳥集羣鳴。如在徳鄕猶自可﹐若臨刑上血成坑﹐此兆細【京本作「仔細要」】詳聽。兵發日﹐百【京本作「白」】鳥忽迎軍。此是天威來助順﹐賊人歸向息邊塵﹐端的立功勛。兵行次﹐眾鳥覆【京本作「巨鳥伏」】於營。必有大軍來擊我﹐皂旗黃桿引師行﹐禳厭必【辛本作「畢」】登程【京本作「早堪程」】。兵行日【京本作「已」】﹐禽乃或【京本作「巨鳥或」】朝軍。將有福神天佑助﹐必然旬日立功勛﹐官爵顯超。雞聲鬧【京本作「」】﹐半夜及黃昏。半夜精兵行在速﹐黃昏啼後有回軍﹐太白報人聞。【眾雞主國事﹐一雞主家咎。】燕雀鬧﹐鄰境動【京本作「有」】兵爭。更有黑頭黃鳥至﹐腹黃身黑不知名﹐彼已出精兵。城營內﹐雞鳥共喧爭。鳥若贏時軍外【京本作「客軍」】勝﹐雞贏主勝甚分明﹐偸寨兩般情。鴉鳴【京本作「鳥」】噪﹐無故噪城營。此是用兵災欲起【京本作「預兆」】﹐人家被噪有凶情﹐禍發不安寧。城營內﹐鶩【京本作「鶖」】鳥入其城。定有兵災並瘴疫﹐人民饑餓失【京本作「不」】耕耘﹐修徳免災成。城營內﹐黃鳥【京本作「牛」】赤其頭。必有官災三日內﹐兼防姦叛有因由﹐熒惑禍堪憂。【熒惑禍者﹐火災也。】城營內﹐赤鳥入於【京本作「其」】營。更有野雞並野雉﹐須防風火與虛驚﹐皂幟厭爲精。【水克火﹐故用皂旗。如見赤色鳥入軍營﹐覆將帳幕以皂旗白竿﹐立帳前三日﹐厭吉。】城營內﹐大【京本作「各」】鳥遶其中。不是將軍亡瘴疫﹐及防外寇損身躬﹐先兆【京本作「逃」】已呈凶。城營內﹐異鳥或【京本作「忽」】然來。好愼外歸【京本作「切忌外方」】刑禍事﹐不然軍【京本作「君」】將主【辛本﹑川本﹑京本作「主將」】身災﹐齋醮保無【京本作「年」】乖。城營內﹐夜靜有鳩鳴。此是暴兵來逼我﹐便【京本作「更」】須防備速移營﹐卽得事安寧。城營內﹐眾鳥驀翺翔。障日翳天成陣起﹐必知內外將猖狂﹐仔細可【京本作「好」】消詳。彼軍上﹐眾鳥泊其中。定見【京本作「主」】拋營軍敗走﹐不然潛伏刷營空﹐仔細審其蹤。彼軍上﹐眾鳥鬧紛紛。聚散只看三五日﹐不然潛伏擬謀人﹐防禦始參眞。諸鳴鳥﹐不利叫三聲。一語【辛本﹑川本﹑京本作「與」】五聲將快和【京本作「利」】﹐若逢【京本作「過」】此數不堪聽﹐一任徹更【辛本﹑川本﹑京本作「天」】鳴。【《易》云「三多凶。」故不利。】占飛鳥﹐何事【辛本﹑川本作「處」】入軍營。若在徳鄕加喜气﹐只從刑地【京本作「上」】是凶聲﹐百鳥一般聽。城營內﹐鳥散作巢窩。其地欲荒堪【京本作「看」】在卽﹐速須移寨莫蹉跎﹐不去禍來磨【京本作「多」】。攻城次﹐羣鳥出墻頭。內有敵圍【京本作「人」】軍欲出﹐外兵急備整戈矛【首本作「干戈」﹐此從辛本﹑川本﹑京本】﹐用意設良籌。軍營內﹐白鳥立旗頭。相聚數枚人總見﹐將軍遷位作公侯﹐吉慶喜天休。鷹與鷂﹐逐鳥奔吾軍。前有暴客【辛本﹑川本﹑京本作「兵」】來勢猛﹐速當準備莫因循﹐常【京本作「當」】守險關津。下營次﹐鳥立樹枝間。或在牙旗毛羽掩【京本作「際」】﹐須防敵騎欲相殘﹐三日內生姦。城營內﹐異鳥入其中。宿處不知人不識﹐終【京本作「中」】須血染艸頭紅﹐防備有姦【京本作「妨」】通。占烏鳥﹐結伴後【京本作「盡」】隨軍。路後【川本﹑京本作「寇」】敵【京本作「賊」】人應過去﹐我軍不久卻回程﹐相賀喜安平【京本作「寧」】。城營內﹐巨鳥忽畱停。防備賊人來索【京本作「兵來搦」】戰﹐兆當催眾早收【京本作「擁士倒抽」﹐】兵﹐不去禍還成。【京本注﹕「三日從始吉。」】城營內﹐巨鳥至紛紛。地【辛本﹑川本作「他」】分欲荒應在卽﹐早須排備莫畱停﹐號令速驅兵。臨陣次﹐聆【京本作「聽」】取鳥聲鳴。若在我軍頭上叫﹐切忌【川本作「須」】備敵莫【京本「須忌取敵」】交兵﹐在彼我軍贏。臨陣次﹐鳥向【京本作「」】彼軍飛。便整旗鎗【京本作「旛」】徵敵吉﹐統兵大帥不須疑﹐天助得其時。臨陣次﹐鳥向敵軍來。一隻一隻【辛本﹑川本作「雙」】猶可擊【京本作「自可」】﹐或【京本作「忽」】然成陣叫聲哀﹐勿戰速當回。彼軍壘﹐羣鳥出髙飛。內有雄兵來突我【京本作「將突出」】﹐其城須【辛本﹑川本﹑京本作「難」】下速當回﹐不悟將身危。城營內﹐雞雁【京本作「鷹鷂」】入其中。必【京本作「的」】有外【京本作「內」】姦通敵事【京本作「外敵」】﹐忽然搦鳥更爲【京本作「尢」】凶﹐遇戰豈成【京本作「我無」】功。兵發日﹐烏鳥後隨聲。此是順天天助我﹐靈禽預報戰須贏﹐將士有歡情。臨陣次﹐敵上鳥來衝。進戰必當傷將士﹐如從我後卻宜攻﹐賊敗定生擒。城營內﹐夜靜有鳩鳴。軍欲還鄕宜準備﹐此爲天意事叮嚀﹐爲將莫憂驚。下營次﹐鳥眾聚營中。防有外兵來擊我﹐亦虞諸將起姦凶﹐急去莫從容。他陣上﹐四面有鳥來。進戰必因傷將士﹐若從我陣往前摧﹐生捉將休猜。兵發日﹐旗後有烏鳴。此是天教吾得勝﹐令禽先報我公卿﹐將士盡歡欣。【以上三首據京本補。】

全唐詩續拾卷四十

易靜

兵要望江南

占怪第二十三【京本作「占怪象第十四」○四十四首】戈矛上﹐忽有火光明。兆主三軍輕命戰﹐管須【京本作「取」】交戰我軍贏﹐靑焰不宜兵。【火靑焰小如鬼火者主兵憂。】帥衣服﹐無故血痕班。防有姦人【京本作「備姦謀」】來害己﹐急須焚毀禍回還﹐不爾將【京本作「帥」】遭殃。抽刀劍﹐血點自然生。戰有大功須在近﹐又兼鈴鐸不搖【京本作「撝」】鳴﹐遇戰【京本作「賊」】必須贏。出軍日﹐龍現眾人驚。急令【京本作「命」】師【京本作「帥」】回休彊去【辛本﹑川本﹑京本作「進」】﹐若還堅執往前行【京本作「向前營」】﹐枉損馬和兵。將軍帳﹐無故似人搖。兆主敵人兵潰散﹐稍驅兵馬向前交﹐瓦解與冰消。將軍帳﹐牀動眾人驚。及有血生俱作怪【京本作「怪訝」】﹐若還臨陣禍無輕﹐身喪掩黃【辛本﹑川本﹑京本作「泉」】坰。將軍袂﹐驀地起飛騰。此是將軍傾折象【京本作「逝相」】﹐難禳兵眾敵相淩【京本作「急須禳厭敵相臨」】﹐火急整回程。軍才統【京本作「上」﹑辛本﹑川本作「正」】﹐陂澤與郊【京本作「菱」】田。或有石盤從地湧﹐此爲吉兆可攻前﹐君聖【京本作「任」】宰臣賢。安營訖﹐分布已周圍【京本作「依圓」】。碎石或生無數目﹐將軍不久罷兵權﹐天地【京本作「兆」】應昭然。軍營內﹐田地陡然髙。必得敵人來土貢【京本作「城土地」】﹐開旗贏彼不疲勞﹐休士少【川本作「止」﹑京本作「要止」】鎗刀。軍營內﹐元處是平田。地比始臨微似長﹐將軍官職必升遷﹐祿位享遐年。軍營內﹐地上或【京本作「忽」】生黃。兆【首本作「照」﹐此從京本】得敵人兵與將﹐凱旋歸國長威光﹐天下舉宮商。軍營內﹐气出地【京本作「應」】中央。滿寨便教【京本作「交」】人勿訝﹐敵人怯戰愈乖張﹐獲將得封疆。軍營內﹐地上水泉生。此是潤軍天助順﹐須當先敵【京本作「預」】將和兵﹐捷報入朝京。軍止歇【京本作「憩」】﹐地上忽生塵。若有震聲人總怪﹐三朝【首本作「日」﹐此從辛本﹑川本﹑京本】五日定還軍【京本作「勒還兵」】﹐大戰苦勞心【辛本作「辛」】。軍寨內﹐地上血紛紛。此象大凶人速避﹐麻衣布【京本作「履」】帽送將【京本作「三」】軍﹐休望有功勛。軍營內﹐地上艾方【京本作「蒿」】生。靑嫩葉苗人盡識﹐師徒將捷【京本作「疾」】事非輕﹐惡疾使人驚。【七年之病﹐求三年之艾﹐故爲病兆。】安營內【京本作「畢」】﹐街【京本作「階」】經【京本作「陘」】已編成。地上忽然土裂坼【辛本﹑川本﹑京本作「生拆裂」】﹐不如準備速移營﹐不信大亡傾。營寨內﹐地陷或【京本作「忽」】成坑。大陷大虧微小負﹐俱爲戰敗喪軍情﹐火速去移營。軍營內﹐地陷幾【京本作「使」】人驚。若更似催徵【京本作「作聲如」】戰鼓﹐此般凶象速移營﹐少【辛本﹑川本﹑京本作「稍」】緩禍災成。城【京本作「軍」】營內﹐半夜忽鍋鳴。定有暴兵來劫寨﹐並【京本作「兼」】防謀反【京本作「叛」】及姦生﹐列陣後【京本作「遠」】相迎。軍營內﹐螻蟻滿營生。好備姦謀陰【京本作「陰姦謀」】禍起﹐兼虞地道入姦【京本作「城」】兵﹐早備得平平。軍邑【京本作「營口」】內﹐天上忽聞聲。恰是【京本作「似」】雷聲還不是【京本作「似」】﹐多應【京本作「因」】土地見英【京本作「現陰」】靈﹐不久【京本作「是」】戰兵行【京本作「興」】。諸怪現﹐不可廣傳聞【京本﹑辛本﹑川本作「聲」】。防有姦人知仔細﹐亦防【京本作「虞」﹑川本作「如」】彼內有賢英﹐知我兆原【京本作「元」】情。城【京本作「軍」】營內﹐晝夜起虛驚。營所田【辛本﹑川本﹑京本作「舊」】爲神廟地﹐速移營寨莫居停【京本作「速將移徙莫教停」】﹐不去賊偸營。城營內﹐旗鼓自搖鳴。此是天威來助我﹐十番出戰九須贏﹐上將稱其情。城營內﹐鼓角急聲雄。此是乾坤興廢事﹐戈矛【京本作「鋋」】大舉禍重重﹐萬姓失耕農。城營內﹐鼓角自然鳴。必有敵【京本作「外」】軍來擊我﹐急須整備待來兵﹐著意與交徵。城營內﹐鼓打不多鳴。一丈髙懸並九尺﹐都虞副將驗槌聲﹐七拜解妖精。【各七拜後打。】城營內﹐鼓打不能鳴。主將戰輸遭寇擄﹐早須收拾便回程﹐不去損其兵。【移寨兵得。】或晝夜﹐大將劍刀鳴。刺客姦人在庭【京本作「應在」】近﹐急須搜捉莫教停﹐不信【辛本﹑川本作「便見」】血光成【京本作「成坑」。】營與邑﹐井沸聞其【京本作「鼎沸忽聞」】聲。或溢水泉皆是敗﹐更還【京本作「逢」】龍見也同情﹐睹此便移營。城營內﹐獨鼓【辛本﹑川本作「角」】自然【京本作「能」】鳴。此兆敵人來劫我﹐隨鳴火急整精兵﹐遠探向前徵。城營角﹐吹聲【辛本﹑川本﹑京本作「了」】遠而微。韻斷聲長【京本作「哀」】人怪訝﹐兆當我眾有災危﹐固守免傾【首本作「災」﹐玆從辛本﹑川本﹑京本】頹。金鼙鼓﹐自裂七分余。此是三【京本作「將」】軍囚沒兆【京本作「死」】﹐速當求解醮移居﹐不可侈【辛本﹑川本﹑京本作「恣」】行誅。鎗旗戟﹐無故倒交加。象主病災如臥艸﹐四門宰犬瀝田沙﹐子候【京本作「後」】設施佳。【子時以犬血瀝四門地上。】鈴與鐸﹐風息自然鳴。鼓角雄聲音振地﹐必須勝敵悅軍行【辛本﹑川本﹑京本作「情」】﹐擁眾返回程。或晝夜﹐飲宴在其中。驀地盞鳴人總訝﹐賊【辛本﹑川本﹑京本作「劫」】人已起影無蹤【辛本﹑川本作「意忙匆」﹑京本作「盡忙匆」】﹐急遣將邀衝。杯器內﹐淸水忽然紅。有似血來人盡訝﹐此爲祥瑞立奇功﹐戰急總無凶。軍營內﹐戰馬忽然嘶。跑擁搖身非時亂﹐賊兵降伏要相欺﹐祭享上天知。軍器甲﹐夜後更生光。折毀月形方上窖﹐離營百步正相當﹐遠去更宜長【辛本作「良」】。風不起﹐旗號自飛揚。前指敵軍並陣次﹐必當我勝用心腸﹐得勝早回鄕。臨陣次﹐馬匹忽然驚。欲悚欲慊多退縮﹐牽纏不動自遲情﹐回首免軍驚。占怪異﹐說與眾賢知。正是一人行踏處﹐當逢奇異怪逢爲﹐兵眾豈無知。

禳厭第二十四【京本作「占厭禳第十九」○十三首】禳厭法﹐其理事情深。首異諸般奇異怪﹐或逢要日要時辰﹐厭法要精明。軍行日﹐春正及春分。須用長鎗前列【京本作「作」】勝﹐次排弓弩在中軍﹐決勝定須聞。軍行日﹐立夏至皆同。令下三軍諸將士﹐須排戈戟作先鋒﹐將士定英雄。軍行日﹐秋始與秋分。金气旺時須要順﹐先持弓矢向前行【京本作「存」】﹐得勝遠方聞。軍行日﹐凜冽正當冬。得气一陽回一候﹐首令刀劍向前衝﹐舉戰得全功。東方陣﹐角姓七人從。純著靑衣靑隊伏﹐靑旗靑【京本作「驄」】馬作先鋒﹐木陣號靑龍。南方陣﹐徵姓最爲雄。七个赤衣乘赤馬﹐赤旗招動號長空﹐朱雀陣先鋒。西方陣﹐商姓白衣兵。七个健兒乘白馬﹐白旗獨角【京本作「卻」】引前程【京本作「行」】﹐爲首向先行【京本作「前徵」】。北方陣﹐羽姓顯然明。騅馬烏衣如北斗﹐黑旗玄武隊前行﹐賊將勢摧傾。中央陣﹐宮姓要黃衣。七个黃旗黃色馬﹐勾陳大將助堪依﹐敵國定橫屍。凡行陣﹐甲子甲辰申【京本作「寅辰」】。三个甲頭旬日內﹐前驅【辛本﹑川本作「袪」﹑京本作「行」】天馬擺令眞﹐整頓要辛勤。凡行陣﹐甲午甲寅【京本作「申」】旬。甲戌都來爲一處﹐當時【京本作「持」】刀劍在前行﹐其陣勒來兵。揚兵吉【京本作「禳兵告」】﹐頓在【辛本﹑川本﹑京本作「須向」】九天方。諸惡不成加喜气。更宜上將見恩光﹐安得【京本作「將」】有乖張。【《太乙式》云「九天之上﹐可以陳兵﹐九地之下﹐可以潛伏。」】

占夢第二十五【京本列第十三○九首】凡占夢﹐本出自微茫。得一夢來三事應﹐方知凶吉爲君張﹐神魄預知祥。將軍夢﹐云外見飛龍。急去戰時須獲捷﹐不過三【辛本﹑川本作「百」】日帝王封﹐位顯立奇功。將軍夢﹐魚變作蛟龍。百戰自然皆百勝﹐相敵來捉必無凶﹐大將職加封。將軍夢﹐打【辛本﹑川本﹑京本作「大」】鼓大聲鳴。小鼓小聲【京本作「鳴」】軍小勝﹐不鳴固守莫先【京本作「前」】徵﹐勝負取其聲。將軍夢﹐夢得大魚形。若得小魚軍【京本作「兵」】小勝﹐電光霹靂主軍鳴【辛本﹑川本﹑京本作「驚」】﹐此象最爲靈。將軍夢﹐見水及【京本作「夢見汲」】波濤。或【京本作「忽」】與敵人相角【京本作「爭」】競﹐須來挑【京本作「排」】戰莫輕交﹐堅守我門橋。將軍夢﹐天上作雷鳴。破敵勤【辛本﹑川本﹑京本作「擒」】王有【京本作「看」】此兆﹐無【京本作「不」】拘明【辛本﹑川本﹑京本作「月」】暗與陰晴﹐擁【京本作「勇」】士向前程【京本作「徵」】。將軍夢﹐身涉大髙山。遇戰必贏功顯著﹐相逢敵戰【京本作「敵」】急攻殘﹐莫放片時間。將軍夢﹐夢見大舟船。順水順風帆幔順﹐戰之獲捷獨爲先﹐快樂【辛本﹑川本作「不爾」】似神仙。

《周易》占候第二十六【三十七首】聖人造﹐作《易》變爻辭。擲卦要知凶與吉﹐切須盥手動占儀﹐懇意合天機。凡占《易》﹐動靜卦爻裝。先辧剛柔分彼我﹐更分主客要知當﹐決勝自昭彰。論主客﹐後舉我爲尊。旗底【辛本﹑川本作「低」】住坐並爲主﹐先身行者號爲賓﹐此理甚分明。入他國﹐我卽論爲【辛本﹑川本作「其」】賓。若是他來攻我寨﹐我爲主【辛本﹑川本作「賓」】者汝爲賓【辛本﹑川本作「尊」】﹐此理合天文。凡占《易》﹐先論六親方。大煞彼鄕【辛本﹑川本作「大謹五鄕」】比和克﹐應殺世主總漂揚﹐官鬼子孫量。彼與我﹐子鬼取爲先。子孫旺相吾軍勝﹐鬼爻囚死彼【辛本﹑川本作「復」】遭愆﹐反此亦如然。世爲我﹐應象便爲他。世克應兮當我勝﹐應爻克世我無家﹐比者各安家。內卦我﹐外卦屬他邦。內克外時無大損【辛本﹑川本作「攢捷」】﹐子孫發動急旋【辛本﹑川本作「施」】張﹐大戰我軍彊。官爻動﹐卻在內爻興。若在子孫傍發動﹐未【辛本﹑川本作「𨿽」】來攻我不曾贏﹐彼敗怎回程﹖【凡占戰﹐世爲我﹐應爲他﹔內爲我﹐外爲他﹔子爲我﹐官爲他﹔比和者吉。】子孫動﹐有气甚分明。我若擊他全獲捷﹐他來攻我敗無門﹐我將立功勛。占賊信﹐官鬼上二爻。無气動居爻五六﹐𨿽然已動不相遭﹐賊眾自【辛本﹑川本作「再」】回巢。占賊信﹐鬼發內三中。或是官爻生有气﹐賊軍來速在逡巡﹐急備點三軍。占賊興﹐卦裏子孫興。六位官爻全不見﹐話中空自說來情﹐不見信和音。占賊信﹐應動是【辛本﹑川本作「世」】爲他。其賊來時須【辛本﹑川本作「𨿽」】是到﹐到時攻我將須拿﹐來將喪黃沙。占賊信﹐兄弟動如何。三四爻中他【辛本﹑川本作「我」】克我﹐逡巡來到不蹉跎﹐到後卻安和。占賊信﹐父母主文書。若遇吉神天喜位﹐朝廷加祿永安和﹐賊智設機多。占賊信﹐卦象動妻財。天喜來交爻已動﹐若來相戰見兵乖﹐我將得和諧。凡占《易》﹐奇偶與剛柔。陽爻爲九陰爻六﹐陽爻多眾我須周﹐柔少我【辛本作「彼」】軍憂。入他境﹐我卻用官爻。官旺子孫休我勝﹐若煞反此少功勞﹐術士自詳消。入他國﹐大要看財鄕。子動才興皆出現﹐處處獲捷有衣糧﹐飽賞喜還鄕。爻上見﹐無鬼又無孫。但有應方並世上﹐以應爲他我世軍﹐此克定軍情。世爻旺﹐若克應爻宮。速便提兵前去吉﹐自知天助喜重重﹐主將得奇功。兄獨發﹐有寇伏埋藏。且莫提兵行遠路﹐急行前必有驚惶﹐不信見災【辛本﹑川本作「遭」】殃。財【辛本﹑川本作「賊」】爻動﹐便是我軍糧。出國尋糧我軍旺【辛本﹑川本作「財旺發」】﹐無財難【辛本﹑川本作「𨿽」】旺恐饑荒﹐仔細好推詳【辛本﹑川本作「半敵遇空亡」】。世若墓﹐我軍且默【辛本﹑川本作「執」】屯。應爻被克休囚位﹐來軍必敗損人兵﹐我眾喜忻忻。官臨火﹐克我應【辛本﹑川本作「慮」】偸營。水立官鄕休立寨﹐土臨官鬼四方兵﹐不可【辛本﹑川本作「一」】亂提兵。木官【辛本﹑川本作「宮」】旺﹐必定有雄兵。金火不宜臨世應﹐兩家流血定交爭﹐火鬼劫吾營【辛本﹑川本作「軍」】。兄爻克﹐防奪我軍糧。水動舟車火營寨﹐文書父母合穹蒼【辛本﹑川本作「倉場」】﹐嚴令下兒郎。爻辭位﹐九六號陰陽。中半自然皆相守﹐比和世應兩無傷﹐各自主刀鎗。外卦靜﹐內動見兄爻。空亡臨象虛驚事﹐更兼不定事無毫﹐固守且平交。歸魂卦﹐三四動爻凶。若制鬼爻凶轉遂【辛本﹑川本作「隊」】﹐若逢天喜好回軍﹐不久卻抽兵。《易》之位﹐六親與五鄕。外卦世爻子孫旺﹐三般有气我無傷﹐勿要落空亡。凡占課﹐內動外平安。動爻無鬼虛驚恐﹐內爻凶【辛本﹑川本作「兄」】動稔凶張﹐術者細參詳。外卦動﹐內卦動興爻。內外動爻俱動發﹐若然我戰動鎗刀﹐大戰殺聲髙。鬼爻旺﹐三四動交爻。定主賊兵侵我陣﹐急須回首莫相交﹐動則我軍咷。四徳用﹐其課我軍彊。春占雷巽寅卯木﹐夏火巳午得離鄕﹐此理要知詳【辛本﹑川本作「當」】。秋乾位﹐申酉喜逢臨【辛本﹑川本作「相逢」】。三冬亥子坎宮卦﹐土旺用事艮和坤﹐丑未辰戌衝【辛本﹑川本作「辰中」】。

太乙式第二十七【本門中「太乙」二字﹐辛本﹑川本皆作「天乙」○三十一首】太乙式﹐逆順論陰陽。五日六時成一局﹐八門九曜遂【辛本﹑川本作「逐」】時當﹐凶吉利門方。爲術者﹐太乙式【辛本﹑川本作「遁」】須知。起造凶喪須得此﹐出行蒞任動兵機﹐用者得便宜。出軍日﹐出門向何方。開休生門三路吉【川本作「吉路」】﹐一奇臨合自然良﹐主將得安康。乙丙丁﹐名曰是三奇。天上若臨三吉路﹐自然神助合天機﹐任【辛本﹑川本作「恁」】往莫憂疑。九星位﹐當位【辛本﹑川本作「住」】八宮方。惟有中宮寄在二﹐術人運式細消詳﹐依此我軍彊。甲加丙﹐龍反首【辛本﹑川本作「首反」】爲先。丙甲相臨鳥跌穴﹐時中得此自然全﹐得勝凱歌旋。太乙遁﹐月奇合生門。下有六丁加臨者﹐此時攝政顯公卿﹐上策進書呈。開門合﹐日奇六七【辛本﹑川本作「乙」】方。此爲地遁安營吉﹐藏兵設伏免憂殃﹐所獻日精長【川本作「良」】。星奇合﹐休門有蔭人。舉善薦賢求猛將﹐和仇說敵哲明言﹐此法合先賢。月奇合﹐生門見九天。祭禱神祇行聖術﹐布仇【辛本﹑川本作「籌」】作法此間言﹐神遁不虛傳。【生門月奇合﹐得九天所臨之位﹐謂「神遁」。宜作布籌﹐行聖術﹐祭神祇。】日奇合﹐九地見開門。探審賊機揚虛陣﹐遙虛設假利偸營﹐鬼遁隱神兵。日休並﹐九地上加臨。龍遁祭龍宜水戰﹐祈求雨澤【辛本﹑川本作「水」】奏天庭。掩敵有才能。生門下﹐辛儀艮位安。此處一方爲虎遁﹐招安反賊討交關﹐將帥總平安。論云遁﹐龍走有奇門。便把鐵礫噴噀酒﹐令軍布【辛本﹑川本作「仰」】望必升平﹐云遁自相陳。論風遁﹐白虎號張狂。運式天星加地乙﹐祭風起順祝吾邦﹐此理合天蒼。九天上﹐大利我軍陳。九地伏藏宜密事﹐逃潛六合避凶星﹐隱伏喜忻情。五不過【辛本﹑川本作「遇」】﹐甲午丙從辰。乙日巳時丁日卯﹐更兼戌日在於寅﹐都是忌行軍。五不擊﹐第一九天方。九地直符直使位﹐生門通兵【辛本﹑川本作「共」】五般傷﹐此法遁中藏。六儀刑﹐謀事總難成。遇著此時遭失陷﹐奇門𨿽有也難生【川本作「禁」】﹐大忌用兵行。子符使﹐都忌在三宮。戌怕衝【辛本﹑川本作「坤」】宮申在艮﹐午離酉巽必爲凶﹐寅與甲辰同。三奇墓﹐課是沒【辛本﹑川本作「設」】人多。好事中間須減【辛本﹑川本作「滅」】力﹐奇門𨿽【辛本﹑川本作「須」】遇也難過﹐固守免蹉跎。乙奇墓﹐未上望坤方。丙奇【辛本﹑川本作「其」】戍地酉中是﹐丁奇同位戌幹【辛本﹑川本作「朝」】張﹐都是審明方。三奇將﹐遊在六儀中。子庚丑辛寅幹上﹐卯壬爲例順行蹤﹐八方四維宮。六癸丁﹐天网四張時。舉用所謀皆不定﹐周天网者有髙低﹐坎地一宮隨。如急難﹐事速要【辛本﹑川本作「爲」】逃之。刀刃對肩居左右﹐行過六十步無疑﹐此事要君知。開門照﹐六戊【辛本﹑川本作「戌」】合奇門。前程【辛本﹑川本作「門」】貴客相伏【辛本﹑川本作「扶」】助﹐陰人酒肉待相迎﹐拜訪喜忻忻。休門外﹐喜笑得錢財。出門【辛本﹑川本作「外」】三旬五十里﹐蛇鼠陰人及小孩﹐出外免無厄【辛本﹑川本作「定無災」】。生門上﹐三奇合此門。公吏官人生紫皂﹐逢之軍馬六三程﹐特應與軍門。傷門內﹐捕盜可移趨。杜門有難前潛吉﹐景門凡事不安居﹐獻策稍通疏。死門上﹐攻戰莫【辛本﹑川本作「要」】逢之。出臘【辛本﹑川本作「獵」】更宜朝北【辛本﹑川本作「此」】向﹐若還徵戰賊亡威【辛本﹑川本作「滅」】﹐決勝要逢之。驚門路﹐捕盜捉逃亡。出行一二十里路﹐路道不通鵲噪狂﹐論訟喜公方。

占六壬第二十八【京本列第十七○四十五首】看行動﹐只取【京本作「在」】日辰推。若在貴人前實是【京本作「是實」】﹐三傳同去此【辛本﹑川本作「此去」】無【京本作「此不須」】疑﹐反此卻難移。看天馬﹐辰戌亦同前。【京本注﹕「魁罡也。」】若在支幹【京本作「干支」】應空【辛本﹑川本﹑京本作「定」】發﹐更還加季不【京本作「主」】畱連﹐人馬鬧【京本作「更」】喧喧。占虛實﹐後六作天空。若在干支虛事定﹐天空爲煞最朦朧﹐虛妄禍【辛本﹑川本作「更」﹑京本作「更望更」】重重。占主客﹐勝負蚤須知。甲乙丙丁並戊子【辛本﹑川本作「己」﹑京本作「字」】﹐陽時出戰主凶危﹐此事決【京本作「定」】無疑。占宿次﹐今夜定如何。太乙天罡太衝上﹐支幹見者恐奔過【京本作「波」】﹐準【辛本﹑川本﹑京本作「整」】備禦兵戈【京本作「預防他」】。看歲月﹐衝破時【辛本﹑川本﹑京本作「下」】推之。上將行年居此位【辛本﹑川本﹑京本作「下」】﹐師行【辛本﹑京本作「侯」】身必有凶危﹐禳厭始無虧。【月將加所得之時﹐看支幹上見魁罡星者主驚潰。將帥行年上見魁罡者宜禳之。】看六害﹐用將及傳中。若見定知他捷【京本作「健」】利﹐更兼惡【京本作「月」】將定重凶﹐不卻無凶【京本作「爲雄」】。後三五﹐前四將年辰。若被日衝兼被【辛本﹑川本作「破」】害﹐被刑之【辛本﹑川本作「亡」】者負於人﹐好記認爲眞。參詳取﹐太歲頭上【京本作「上頭」】神。若克貴【京本作「能責」】人虛詐事﹐太陰六合【辛本﹑川本作「後」﹑京本作「神後」】僞爲【京本作「非」】眞﹐防備見傷人。聞賊去﹐大吉是其元。若在幹【辛本﹑川本﹑京本作「前」】時應末去﹐若臨幹【辛本﹑川本﹑京本作「賊」】後是虛傳﹐勿聽此狂言。他軍走【京本作「是」】﹐虛實【辛本﹑川本﹑京本作「的」】好參陳。神克日辰天馬並﹐傳揚定去必無人﹐此兆決然眞。經險路﹐惟是【京本作「則」﹑辛本﹑川本作「爲則」】忌天罡。加孟前行喜【辛本﹑川本﹑京本作「應」】不喜﹐罡臨四仲己中傷﹐加季後【京本作「復」】逃亡。兵行次﹐四季獄神凶。春卯【京本注﹕「夏午。」】順【京本注﹕「四季。」】雷【京本作「來」】居震位﹐辰年艮【京本作「日辰年」】上忌相逢﹐臨著失勛功。遊都將﹐並殺又重傷。若遇徳鄕神並合【京本﹑辛本﹑川本作「神並合將」】﹐加臨不克又加【京本作「有嘉」】祥﹐降虜我軍彊。遊都將﹐克日至行年。約束【京本作「若屬」】我軍牢固守﹐若【辛本﹑川本作「莫」】教見陣必遭愆【京本作「邅」】﹐不卻爲賢。主年上﹐須要克遊都。克得此宮爲大勝﹐多應擒捉賊【京本作「客」】酋徒﹐半虜半降誅。遊都將﹐玄武與勾陳。白虎年將須穩審【辛本﹑川本作「害」】﹐休囚絕气不傷人﹐旺相卻【京本作「卽」】殘身。玄武將﹐斷例與前同。無克後三皆大勝﹐後三來【京本作「未」】克主皆凶﹐卻是【京本作「試」】審其中。勾陳將﹐忌克主行年。若克行年多敗死﹐行年無【京本作「多」】克見勛全﹐審細去參詮。【勾陳克玄武﹐主勝。】凶神將﹐又克主行年。若遇行年克前四﹐此是交戰【京本作「勝」】勝當先﹐喜躍信【京本作「作」】超【辛本﹑川本作「趨」】前。軍勝負﹐六害卦中凶。更作惡神並惡將﹐直須固守候時【辛本﹑川本﹑京本作「晴」】風﹐懼【辛本﹑川本﹑京本作「俱」】愼莫前衝。遊都將﹐臨日在如今。辰上見之明日是﹐支幹不見【辛本﹑川本作「是」】用前神﹐三二是朝迍。聞賊去﹐仔細驗天罡。若在孟方猶未去﹐忽然加仲已商量﹐加季發他鄕。三傳將﹐遙日【辛本﹑川本﹑京本作「見」】覓支幹。將見支干休進戰﹐三神被克我軍【京本作「神」】安﹐必獲彼旗旛。課中惡﹐忌見戰雌神。傳送是春登明夏﹐秋寅冬巳愛傷人﹐日與喜神親【京本作「發動愈重迍」】。行軍【京本作「兵」】課﹐惟有伏吟時。兵伏自然軍勿進﹐預憂中道有儉【京本作「陰」】奇﹐審課要知機。行兵【京本作「軍」】課﹐切忌反吟凶。若遇喜神應解退﹐惡神立敗禍來衝﹐反復我軍中。熒惑煞﹐只是丙丁神。加在金方兵已退﹐亦無徵戰不傷人﹐發動愈重迍【京本作「日與喜神親」】。看課內﹐太白是庚辛。若在東方姦賊至﹐天罡加孟急【京本作「疾」】如神﹐警備要專勤。課中聖﹐惟是戰雄並。四季孟神雄將位【與戰對衝是也】﹐若居喜將得相生﹐旺相更爲榮。看課上﹐與下要相生。上克下兮須損失﹐逢占惡將【京本作「要逢虛將」】必須驚﹐喜【京本作「吉」】將喜無爭。何煞重﹐天狗是其殃。無殺福神相次惡﹐天雷並者是【京本作「也」】無妨﹐三殺可商量【京本作「參商」。】勾陳將﹐玄武共相親。帶煞並加爲惡煞﹐若逢相克不宜軍【京本作「君」】﹐有煞便相侵。三刑內﹐最惡是天罡。或是季兮爲日上﹐衝加四煞必相傷﹐夜卽恐驚忙【京本作「亡」。魁罡臨日﹐主大將死﹐臨辰﹐主小將死﹐日辰俱臨﹐俱死。】課驚怖﹐日上細尋推。辰巳太衝加日上﹐若逢蛇雀見凶危﹐復手也如之。【大吉加日﹐宜急去﹐不可住﹐辰上見太衝﹐夜必有風雨﹐若神後太乙加日辰﹐夜有賊盜。旺相必見﹐無气則不見。】課驚怖﹐辰巳卯三辰。無殺相並天馬並﹐用之發課不宜人﹐虛殺總相親。移伏起﹐陽日在中傳。陰則未傳君記取﹐覺知如此見由緣﹐照處是推源。欲捕捉﹐玄武定三傳。相克三傳皆捉得﹐相生不克是無緣﹐好記不虛言。三傳克﹐克日易前擒。抉【京本作「決」】出疾行方始得﹐姦人移伏恐軍侵﹐離日卻難尋。傳課中【京本作「內」】﹐蛇雀與勾陳。蛇主虛驚雀主火﹐亦兼音信又公文﹐仔細好推論。傳白虎﹐相克戰傷人。無气不傷途死損﹐天空依舊【京本作「積」】是空陳﹐旺處是窮貧。占行路﹐逐日定占之。有气靑龍並六合﹐錢財倉庫定無疑﹐多獲彩縑持。將一二﹐兼持【京本作「赤」】忌勾陳。若見後三並五六﹐因爲發卦不宜軍﹐進步必遭迍。將軍吏﹐支幹審占之。大吉小吉支幹上﹐天罡加孟以同推﹐不戰兩無疑。後五六﹐卽是我軍傷。六帥有人虛詐說﹐日辰不克也無妨﹐克日不宜良。

醫方第二十九【十六首】眾軍聚﹐駐札已經時。多有相蒸人【辛本﹑川本作「多」】气郁﹐使軍疫瘴見災危﹐一一與君知。如瘴气﹐鶻骨火燒將。便去上風焚此物﹐眾人聞此滅災殃﹐從此得安康。轉筋腳﹐急去使生薑。新水一鍾煎五合﹐飲之卽去總無妨﹐主將記心腸。金刃重﹐速翦馬牛毛。二件一同燒作末﹐敷之血止自然消﹐皮血便堅牢。金傷者﹐香白芷爲靈。細嚼噀敷瘡口上﹐更將暖酒飲七分【辛本作「酒下七分功」】﹐細說與君聽。金傷者﹐甚渴急【辛本作「卽」】非常。切忌休將水與飲﹐飲之必定有乖張﹐肥膩卽無妨。金傷處﹐傷腦及天蒼【辛本作「倉」】。臂中脈跳並心內﹐鳩尾五臟小腹胱。醫者不能當。金傷者﹐腦髓出非常。頸咽喉中聲沸者﹐兩目直視痛難當﹐血似水流【辛本作「泉」】塘。【似此﹐皆不治而難醫也。】金瘡法﹐閒時備急方。五月五日平明節﹐采其諸艸搗成漿﹐石灰共作湯。遭毒箭﹐更兼馬汗方。大頭﹝上亡下虫虫﹞虫端午取﹐去翅陰榦爲末霜﹐挑破藥敷瘡。【次用醋打麵糊紙壓瘡口上﹐卽追出毒气也。】軍或患﹐發背及癰疽。人屎糞盤下潤土﹐碾細篩羅貼敷之﹐豬膽共調施。人霍亂﹐吐瀉有方髙。生薑二【辛本作「三」】兩須炮過﹐芭蕉一兩去皮熬﹐五兩大黃燒。【大黃炒過爲末﹐蜜爲丸﹐如梧桐子大﹐每服三丸﹐以利爲度﹔如不利﹐以米粥投藥。】急喉閉﹐靑艾汁須靈。滴下自消血破出﹐逡巡不救損於人﹐切記在心勤。冬月內﹐無葉艾枝枯。艸內急尋蛇牀子﹐燒煙入口自消除﹐速救免災虞。軍人眾﹐涉水冒霜多。手腳面皮皆裂拆﹐麥葉濃煮汁相過﹐熱洗卽安和。山瘴气﹐嵐谷用恆山。獨頭大蒜烏梅肉﹐速將酒煮便能痊﹐謹記此良言。【恆山二兩﹐獨頭蒜一兩﹐烏梅二十枚﹐咬咀﹐用酒二盞﹐煎至一大盞﹐分爲二服。初一服未發時喫﹐次一服已發時喫。】

馬藥方第三十【四首】常灌馬﹐黃柏與黃連。升麻大黃山梔子﹐胡鹽靑黛郁金仙﹐等分勿令偏。相馬法﹐要試歲年何。鼻上金字十八歲﹐四字八歲不年多﹐八字四年過。鼻上赤﹐二十歲無零。馬鼻若靑三十歲﹐公字𨿽【辛本作「須」】當念五乘﹐此象最【辛本作「甚」】分明。馬瘟病﹐急取獺之肝。肚內將來去屎洗﹐煮汁啖灌便平安﹐牢記在心間。

全唐詩續拾卷四十一五代上

羅衮

鳴山天下名山有﹐未聞山自鳴。昂藏如許闊﹐爾何亦不平。【見同治丙寅刊齊召南等纂《溫州府誌》卷四《山川》。】

句此心不向常人說。【《江湖小集》卷二十一李《剪綃集》引。】

羅紹威

公燕詩簾前淡泊雲頭日﹐座上蕭騷兩腳風。【見《吟窗雜錄》卷二五《歷代吟譜》。】

孫棨

答王福娘紅箋題詩【題擬】韶妙如何有遠圖﹐未能相爲信非夫。泥中蓮子𨿽無染﹐移入家園未得無。【見《北裏志》。】

黃匪躬匪躬﹐連州人。登光啟三年進士第。仕梁﹐爲江西鍾傳掌書記。嘗使楚﹐馬殷傾慕之。詩二句。【﹝《全唐詩》無黃匪躬詩﹐傳據《十國春秋》卷七五。﹞】

句志大惟憂國﹐恩深豈顧身。【見明黃佐《廣州人物傳》卷四﹑淸黃子髙輯《粵詩搜逸》卷一引《連州誌》。】

匡仁匡仁﹐新淦人。初嗣洞山﹐後歷遊瑞﹑潭﹑福州﹐得圓悟法。危全諷爲撫州刺史﹐延請住持疏山白雲禪院﹐世稱疏山和尙。著有《四大等頌略》《華嚴長者論》。詩二首。【﹝《全唐詩》無匡仁詩﹐傳據《祖堂集》卷八﹑《宋髙僧傳》卷十三﹑《江西詩徵》卷八七﹞】

偈吾有一寶琴﹐寄之在曠野。不是不解彈﹐未遇知音者。【見《五燈會元》卷十三。】

臨遷化時偈【《江西詩徵》題作《詩》】我路碧空外﹐白雲無處閒。世有無根樹﹐黃葉送風【《景徳傳燈錄》《五燈會元》作「風送」﹐《江西詩徵》作「風吹黃葉」】還。【見《祖堂集》卷八﹑《景徳傳燈錄》卷十七﹑《五燈會元》卷十三﹑《江西詩徵》卷八七】。

智閒智閒﹐靑州人。嗣潙山。住鄧州香嚴山﹐世稱香嚴和尙。梁時卒。詩三十一首。【﹝《全唐詩》無智閒詩﹐傳據《祖堂集》卷十九﹑《宋髙僧傳》卷十三﹞】

擲瓦果悟道偈【題擬】一挃【一作「擊」】忘所知﹐更不自【一作「假」】修持【一作「治」】。動容揚古路﹐不墮悄然機【二句據《景徳傳燈錄》卷十一補】。處處無蹤迹﹐聲色外威儀。十【《五燈會元》卷九作「諸」】方達道者﹐咸言上上機。

對仰山問作偈【題擬】去年未是貧﹐今年始是貧。去年無卓錐之地﹐今年錐也無。【《五燈會元》卷九作﹕「去年貧未是貧﹐今年貧始是貧。去年貧猶有卓錐之地﹐今年貧﹐錐也無。」】

勵學吟滿口語﹐無處說﹐明明向道人【一作「人道」】不決。急著力﹐勤咬囓﹐無常到來救不徹。口裏話【一作「語」】﹐暗嗟【一作「瑳」】切﹐快磨古錐淨挑揭。理盡覺﹐自護持﹐此生事﹐吾【一作「終」】不說﹐玄旨【一作「學」】求他古老吟﹐禪學須窮心影絕。

誡宗教接物頌三句語﹐究人玄。迅面目﹐示豁然。開兩路﹐備機緣。投不遇﹐說多年。

最後頌【一作「語」】有一語﹐全規矩﹐休思量【一作「惟」】﹐不自許。路逢同【一作「達」】道人﹐楊眉省來處。踏不著﹐多疑慮﹐卻思量【一作「看」】﹐帶伴侶。一生參學事無成﹐殷懃抱得栴檀樹。

修行頌天寒宜曝日﹐歸堂一食傾。思著未生時﹐宜然任他淸。只摩尋�時﹐明鏡非明鏡。獨坐覺虛涼﹐行時也只寧。

發機頌答鄭郎中又問語裏埋筋骨﹐音聲染道容。實時才妙會﹐拍手趁乘【一作「乖」】龍。

淸思頌盡日坐虛堂﹐靜思絕參詳。更無回顧意﹐爭肯置平常。

談玄頌【一作「譚道頌」】的的無兼帶﹐獨運何依賴。路逢達道人﹐莫將語嘿對。

渾﹝�侖﹞語頌一束茆﹐艸六分﹐蓋得庵﹐無子門。藏頭人﹐入去卻﹐轉頭來﹐語渾﹝�侖﹞。

明古頌【一作「授指」】古人骨﹐多靈異。賢子孫。密安置。此一門﹐成孝義。人未達﹐莫差池。須志固﹐遣狐疑。得安靜﹐不傾危。向卽遠﹐求卽離。取卽失【一作「急」】﹐急【一作「失」】卽遲。無計校﹐忘覺知。濁流識﹐今古僞。一剎那﹐通變異。嵯峨山﹐石火起【一作「气」】。內裏發﹐焚巓﹝上山下累﹞。無遮攔﹐燒海底。決网疏﹐靈焰細。六月臥﹐去被衣【一作「衣被」】。蓋不得﹐無假僞。達道人﹐習【一作「唱」】祖意。我師宗﹐古來諱。惟此人﹐善安置。足法財﹐去【一作「具」】慚愧。不虛施﹐用處諦。有人問﹐小【一作「少」】呵气。更尋【一作「審」】來﹐說米貴。

與崔大夫暢玄頌達人多隱顯﹐不定露形儀。語下不遺迹﹐密密潛護持。動容揚古路﹐明妙乃方知。應求俱【一作「物但」】施設﹐莫道不思議。

寶明頌思淸人少慮﹐風規自然足。影落在音容﹐孤明絕撐觸。

出家頌從來求出家﹐未詳出家稱。起坐只尋常﹐更無小【《宗鏡錄》卷二四作「少」】殊勝。

寄法堂頌東間裏入寂﹐西間裏語話。中間裏睡眠﹐通間裏行道。向前卽撿校﹐向後卽隱形。

時人都不措問什麼精靈答曰淨地上鼓怒﹐怡然中伴嗔。平坦處不守﹐危崄中藏身。盲聾遇之眼開﹐僧瑤駐筆通神。

玄旨頌去去無標的﹐來來只摩【一作「麼」】來。有人相借問﹐不語笑咳咳。

贈同住歸寂頌【一作《歸寂吟贈同住》】同住道人七十餘﹐共辭城郭樂山居。身如寒木心芽【一作「牙」】絕﹐不話唐言休梵書。心期盡處身𨿽喪﹐如來弟子沙門樣。深信共崇﹝金本﹞塔成﹐巍巍置在靑山嶂【一作「掌」】。觀夫參道不虛然﹐脫去形骸惎【一作「甚」】髙上。從來不說今朝事﹐暗裏埋頭隱玄暢。不畱蹤迹異人間﹐深妙神光飽明亮。

勸學頌出家修道莫求安﹐失念求安學道難。未得直須求大道﹐覺了無安無不安。

志守得破頌十五日已前﹐師僧莫離此間。十五日已後﹐師僧莫住此間。去卽打汝頭破﹐住卽亦復如然。

辭見聞頌好住徑分離﹐幽宗人迹稀。從來未登陟﹐無計遣狐疑。

遵古路頌與郎中虛心越境淨思量﹐句裏無蹤聲外詳。文字影像駭驚覺﹐動容彈指飽馨香。

與董兵馬使說示偈宿靜心意到山中﹐爲求半偈契神蹤。向道卻思思不得﹐卻將尋思﹝上旦下寸﹞【疑卽「礙」之俗寫字】不通。

與學人宗教宗如滿寺釋迦子﹐未詳釋迦經。喚來試共語﹐開口雜音聲。

三句後意頌書出語多虛﹐虛中帶有無。卻向書前會﹐放卻意中珠。【以上均見《祖堂集》卷十九。注「一作」者﹐爲《景徳傳燈錄》卷二九之異文。】

達道場與城陰行者頌理奧絕思量﹐根尋徑路長。因玆知隔闊﹐無那被封疆。人生須特達﹐起坐覺馨香。淸淨如來子﹐安然坐道場。

顯旨頌思遠神儀奧﹐精虛履踐通。見聞離影像﹐密際語前蹤。得意塵中妙﹐投機露道容。藏明照驚覺﹐肯可達眞宗。

明道頌思思似有蹤﹐明明不知處。借問示宗賓﹐徐徐暗回顧。

與鄧州行者頌林下覺身愚﹐緣不帶心珠。開口無言說﹐筆頭無可書。人問香嚴旨﹐莫道在山居。

三跳後頌三門前合掌﹐兩廊下行道。中庭上作舞﹐後門外搖頭。

破法身見頌向上無父娘﹐向下無男女。獨自一个身﹐切須了卻去。聞我有此言﹐人人競來取。對他一句子﹐不話無言語。【以上六首均見《景徳傳燈錄》卷二十九。】

鄭郎中鄭郎中﹐道閒同時人。詩一首。

問香巖和尙【題擬】來無他轍迹﹐去是非我途。並逐猿猴盡﹐山川境在無﹖【見《祖堂集》卷十九。】

敬新磨新磨﹐後唐莊宗時伶人。詩一首。【﹝事見《新五代史》卷三七《伶官傳》《全唐詩》無敬新磨詩﹞】

六目龜口號【題擬】不要鬧﹐不要鬧﹐聽取龜兒口號。六隻眼兒睡一覺﹐抵別人三覺。【見宋張世南《遊宦紀聞》卷二。】

盧道者盧道者﹐後唐時道士。【﹝《全唐詩》無盧道者詩﹞】

遺詩三十年前賣卜﹐化得一間茅屋。撒手永超三界﹐一去定無反復。【見鄭方坤《五代詩話》卷九引《粵西通誌》。】

李存勗

皇帝癸未年膺運滅梁再興缺迎太后七言詩禁煙節假賞幽閒﹐迎奉傾心樂貴顏。﹝燕鳥﹞語雕梁聲猗狔﹐鸚吟綠樹韻開關。爲安家國千場戰﹐思憶慈親兩鬢斑。孝道未能全報得﹐直須頂戴遶彌山。

題北京西山童子寺七言昔時童子慕淸閒﹐今古猶傳在此山。百派崢嶸流海內﹐千溪﹝山突﹞屼透雲間。猿啼嶺上深幽靜﹐虎﹝口笑﹞【應卽「嘯」字】巖邊去復還。愐想翠花崚谷變﹐空畱禪室喜登攀。

題南嶽山七言【直在江南】融峯絕頂九霄邊﹐獨立孤巒勢近天。北眺洞庭千里浪﹐南觀石﹝石稟﹞萬坡煙。雲藏碧澗泉聲遠﹐僧迫金烏耳伴喧。惟有此山侵上界﹐姮娥吹瑟古松前。

題幽州盤山七言【在幽州北】衝過浮雲數千重﹐經霄始到最髙峯。日出近觀滄海水﹐齋時遙聽梵天鐘。千年松樹巢仙鶴﹐五个盆池隱毒龍。下方乞食上方去﹐塵俗難尋道者蹤。

題幽州石經山【在南】閒棄五馬謁眞宗﹐來入山門問遠公。雲起亂峯朝古寺﹐鳥巢髙處戀晴空。碧蘿引蔓枝枝到﹐石澑穿渠院院通。佛境不離人境內﹐人心不與佛心同。【均見斯三七三卷。】

韋說說﹐京兆萬年人。幹寧二年進士。唐末爲殿中侍禦史﹐後事梁爲禮部侍郎。莊宗定汴洛﹐守本官同平章事。及明宗卽位﹐貶敍州刺史﹑夷州司戶參軍。【﹝《全唐詩》無韋說詩﹐傳據《登科記考》卷二四﹑《新五代史》卷二八﹑《舊五代史》卷六七﹞】

句印將金鎖鎖﹐簾用玉鉤鉤。【見《北夢瑣言》卷七。】

郤殷象殷象﹐梁史臣﹐貞明中奉詔與李琪等撰《梁太祖實錄》﹐後唐時嘗任兵部侍郎。【﹝《全唐詩》無郤殷象詩﹐事迹據《舊五代史》卷十八﹑卷六十八﹞】

句鴛鴦分品秩﹐龍衮耀簪裾。【見《吟窗雜錄》卷十三王夢簡《進士王氏詩要格律》。】

裴說

寒食【題擬】云濃雲淡半陰春﹐禁火天時欲灑塵。花艷有枝還怕雨﹐柳煙無賴尙重人。畫球輕蹴壺中地﹐彩索髙飛掌上身。一路綠莎東郭外﹐也寬情抱也傷神。【見《古今合璧事類備要前集》卷十六。】

客中重陽避地逢佳節﹐窮愁彊不知。十年猶亂過﹐九日又奚爲﹖況借他蝸捨﹐兼無自菊籬。登髙轉惆悵﹐回首也風吹。【見前書卷十七。】

秀登秀登﹐齊己﹑貫微﹑小白同時人﹐五代時在世。詩三首。【﹝《全唐詩》無秀登詩﹞】

送小白上人歸華頂【一本云守恭作】瀑濺安禪石﹐秋云鎖碧層。一峯如卓筆﹐幾日策孤藤。樹偃前朝蓋﹐星輝下界燈。超然歸此處﹐心已契南能。

朝海峯萬仞朝滄海﹐秋層上碧虛。峭欹云盡後﹐寒綺月生初。影落陽侯宅﹐根連覺帝居。誰能謝塵迹﹐向此結茅廬。

送貫微歸天臺秋歸赤城寺﹐幽興惟相同。迹與片雲合﹐心向萬境空。傾耳霜樹猿﹐吹衣瀑布風。後夜越溪上﹐夢斷寒猿中。【《增廣聖宋髙僧詩選後集》卷上。】

史松史松﹐又名史邕﹐鄭滑人。試禮部不第﹐往遊荊州。天成二年至武陵。詩二首。【﹝《全唐詩》無史松詩﹞】

夢中獻南楚國王夜宴詩【題擬】妙樂佳人數步隨﹐殿堂髙敞盛威儀。鳳笙品弄檀唇散﹐鼉鼓喧鍧錦袖垂。寶帳珍華光煦灼﹐玳筵花燭影參差。酒酣回顧淸歌妓﹐粉面皆言某在斯。【《燈下閒談》卷下《夢與神交》。】

翛公上人艸書歌【題從《書苑菁華》】眞蹤艸聖今古有﹐翛公學得誰及否﹖古人今人一手書﹐師今書成在兩手。書時須飲一斗酒﹐醉後掃成龍虎吼。風雨飄【《書苑菁華》作「驚」】兮魍魎走﹐山嶽動兮龍蛇。千尺松枝如蠹朽﹐欲折不折橫【《書苑菁華》作掛」】巖口。張旭骨﹐懷素筋﹐筋骨一時傳斯人﹐斯人傳得【《書苑菁華》作「是」】妙通神。攘臂縱橫艸復眞﹐一身疑是兩人身。【同前﹐原缺一字。又見《書苑菁華》卷十七﹐作者署「史邕」﹐今據以校補。】

後唐廚官

詠魏王繼岌羹丞相盧澄粥【題擬】王羹亥卯未﹐相粥白玄黃。【《說郛》卷六一引《淸異錄》。】

王思同思同﹐幽州人。喜爲詩什﹐自稱薊門戰客。莊宗時﹐位止鄭州刺史。明宗立﹐用爲同州節度使﹐移鎭隴右。後兩任京兆尹。應順元年﹐李從珂反於鳳翔﹐思同爲鳳翔行營都部署往討之﹐兵敗被殺。詩二句。【﹝《全唐詩》無王思同詩﹐傳據《舊五代史》卷六五﹑《新五代史》卷三十三本傳﹞】

和呂知柔終南山詩【題擬】料伊直擬衝霄漢﹐賴有靑天壓著頭。【見《冊府元龜》卷九三九﹑卷九五四﹑《舊五代史》卷六五。】

李愚愚﹐字子晦﹐渤海無棣人。天佑三年﹐登進士第﹐又登宏詞科﹐授河南府參軍。梁初避地河朔﹐末帝召爲左拾遺﹐累遷司勛員外郎。莊宗時﹐爲翰林學士。長興初﹐拜中書侍郎平章事。修成《創業功臣傳》三十卷。淸泰二年卒。著有《白沙集》十卷﹑《五書》一卷﹐已佚。詩一首。【﹝《全唐詩》無李愚詩﹐傳據《舊五代史》卷六七本傳及《宋史藝文志》﹞】

述懷奉職常如履薄冰﹐屢看斜日下觚稜。鹽梅且讓當朝傑﹐粥飯甘爲退院僧。虛負紫宸思寵渥﹐自傷白髮病侵淩。明年便向燕南去﹐竹塢云庵獨枕肱。【見民國十四年刊張方墀纂《無棣縣誌》卷二十三。】

宇文翰翰﹐程紫霄同時人。【﹝《全唐詩》無宇文翰詩﹞】

戲程紫霄登華山偶顚僕【題擬】不知上得不得﹐且怪懸之又懸。【見《類說》卷四十一《北夢瑣言》。紫霄﹐原作「子霄」。】

程遜遜﹐字浮休﹐壽春人。貞明二年進士。天成二年﹐自河陽掌書記擢爲比部員外郎﹑知制誥。長興三年以翰林學士爲戶部侍郎。應順元年爲翰林學士承旨。天福二年自兵部侍郎爲太常卿﹐次年奉使吳越﹐使回溺死海中。【﹝《全唐詩》無程遜詩﹐傳據《舊五代史》卷三八﹑卷四三﹑卷四六﹑卷七六及卷九六本傳。及第年據成化刊《浯溪程氏族譜》卷二﹞】

詩幽室有時聞鴈叫﹐空庭無路見蟾光。【見《冊府元龜》卷九五一《總錄咎徵》二。】

熊皎

閒居深逢野艸皆爲藥﹐靜見樵人恐是仙。【見《增修詩話總龜前集》卷十三《雅言雜載》。】

任贊贊﹐開平初舉進士﹐梁代仕至翰林學士。同光元年貶房州司馬﹐天成間歷任太子左庶子﹑工部侍郎﹑左散騎常侍。長興﹑天福間歷任戶﹑刑﹑工﹑兵四部侍郎。詩一首。【﹝《全唐詩》無任贊詩﹐傳據《舊五代史》卷三十﹑卷三六﹑卷四十﹑卷四四﹑卷七八﹑卷一二八擬﹞】

題案上詩【題擬】數年叨內署﹐衫色儼然傾。任贊字希度﹐知君是火精。【見《類說》卷五四《玉堂閒話》。】

徐巡官徐巡官﹐名不詳﹐李崧同時人。【﹝《全唐詩》無徐巡官詩﹞】

送賓蟾桂三春捷﹐雞林一國榮。

貽友生詩道長年樂﹐生來貧卻閒。【均見宋龔鼎臣《東原錄》引李崧《論詩答徐巡官》引。】

陶敞陶敞﹐陶谷之族子。幹佑中祕書丞。【﹝《全唐詩》無陶敞詩﹞】

冷金亭賞菊分韻賦秋鴈【題擬】天掃閒雲秋淨時﹐書空匠者最相宜。【見《說郛》卷六一《淸異錄》。】

胡徽徽﹐後晉時人。【﹝《全唐詩》無胡徽詩﹞】

題洪陽洞天窗通月影﹐地穴通江津。【見《輿地紀勝》卷二八《袁州》。】

張休張休﹐後晉天福二年上書拜官﹐授伊陽縣主簿。【﹝《全唐詩》無張休詩﹐傳據《登科記考》卷二六﹞】

郢州白雪樓【題擬】美人莫唱《陽春曲》﹐白盡湖南太守頭。【宋王之望《漢濱集》卷二《郢守喬民瞻寄襄陽雪中三絕因追述前過石城杯酒登臨之勝爲和》其三自注引。】

張盈潤張盈潤﹐後漢幹佑二年任節度押衙。詩一首。【﹝《全唐詩》無張盈潤詩﹞】

題惇煌千龕窟【題擬】潤忝事臺輩﹐戟佐驅馳。登峻嶺而驟謁靈巖﹐下深谷而欽禮聖迹。傍通閣道﹐巡萬象如同佛國﹔重開石室﹐禮千尊似到蓬萊。遂聞音樂梵響﹐淸麗以徹碧霄﹔香煙滿鼻﹐極添幽冥罪苦。更乃遊翫祥花﹐誰不割捨煩諠﹖觀看珍果﹐豈戀世間恩愛。潤前因有果﹐此身得凡類之身﹐休爲色利﹐無端牽徙於火宅之內。今見我佛難量﹐擬將肝腦塗地﹐𨿽則未可碎體﹐誓歸釋教。偶因沿從﹐輒題淺句。久事公門奉驅馳﹐累沐鴻恩納效微。昨登長坡上大阪﹐走下深谷睹花池。傍通重開千龕窟﹐此谷昔聞萬佛輝。瑞艸芳芬而錦繡﹐祥鳥每常遶樹飛。愚情從今歸眞教﹐世間濁濫誓不歸。【幹佑二年六月三日節度押衙張盈潤題。見惇煌莫髙窟第一○八窟窟檐南壁外側題壁﹐據《惇煌莫髙窟供養人題記》。】

杜四郎四郎﹐唐末或五代時梁園富家子﹐時號杜荀鴨。【﹝《全唐詩》無杜四郎詩﹞】

句三十年來塵撲面﹐如今始得一塗【施元之注《蘇東坡詩》《和張子野見寄三絕句》注引《小說》作「杴」】泥。【見曾慥《類說》卷二六《後史補》。】

煙蘿子煙蘿子﹐姓燕﹐名不詳。王屋人。後晉天福間道士。著有《內眞通明歌》一卷﹑《內眞通玄訣》一卷﹑《養神關祕訣圖》一卷﹑《上淸金碧篇》一卷等。今存詩一首。【﹝《全唐詩》無煙蘿子詩﹐事據陳國符《道藏源流考》附錄二《道藏札記煙蘿子》﹞】

體殼歌我今責這憨軀殼﹐只爲從前愛乖角。三尸業鬼縱交往﹐一片身心難把捉。六賊使得終朝亂﹐見色逢財將命﹝左打去丁右棄之簡體字﹞。身軀不覺業來纏﹐人前賣弄樓羅漢。更說圖謀誇好手﹐資財營運磨星斗。富如王愷與石崇﹐死後幽泉獨自走。苦愛鮏羴與穢濁﹐壞得身軀如刻削。口中獨道得便宜﹐您是一場愚蠢朴。蠢朴暫時聽我語﹐無限荒郊堆冢墓。哀哉白骨被塵漫﹐往日英雄歸甚處﹖不如聞早身心誨﹐免使沈埋爲下鬼。時人一死無復生﹐浩浩東流如逝水。我今求得長生訣﹐等閒休向他人說。忽然誤慢泄天機﹐必遭神明暗地折。【宋石泰輯《修眞十書》卷十八《雜著快捷方式》。】

李鶚李鶚﹐五代後唐時官國子丞。工楷書。淸泰三年書《汾陽王眞堂記》。又九經印板﹐多爲其所書。【﹝《全唐詩》無李鶚詩﹐事據《金石錄》卷一○﹑卷三○﹑《集古錄跋尾》卷一○﹞】

雞鳴一聲天欲曙﹐萬里客心行。【《吟窗雜錄》卷十四正字王玄《詩中旨格》。】

蘇允平蘇允平﹐後周世宗顯徳間爲安州防禦判官。

妙樂寺重修舍利塔碑附偈��大聖尊﹐濁世中出現。能化百億身﹐非論十八變。欲調庶匯情﹐先與羣魔戰。法鼓震祥雲﹐����電。眾生業重身﹐幾个遭逢見。�緣聞佛名﹐��睹佛面。久居在世間﹐�眾懷厭賤。是故現涅盤﹐���慕戀。皆爲實滅度﹐豈識眞方便。��靈鷲山﹐或遊沙界徧。國王得舍利﹐造塔餘八萬。劫����﹐此�重修建。一心構勝緣﹐�載�弘願。表剎旣興隆﹐善緣���。�志劫修業﹐虔誠禮供養。����主﹐�獲皆無量。果位從此興﹐菩提漸無上。今告眾多人﹐願欽眾妙相。所陳簡直辭﹐�����﹐無非居因緣﹐無非居典則。審諦聽是言﹐勉勵植眾徳。願同���﹐當來遇彌勒。【道光《武陟縣誌》卷二一。】

全唐詩續拾卷四十二五代下

賈緯緯﹐鎭州獲鹿人。唐末舉進士不第﹐州辟參軍﹑邑宰。天成中﹐辟趙州軍事判官﹐遷石邑令。天福中﹐爲太常博士﹐累遷至給事中。任史館修撰﹐與修《唐書》。廣順元年貶平盧軍行軍司馬﹔明年卒於靑州。著有《唐年補錄》六十五卷。詩一首。【﹝《全唐詩》無賈緯詩﹐小傳節錄《新五代史》卷五七本傳﹞】

與監修國史趙瑩詩滿【《吟窗雜錄》作「淸」】朝惟我相﹐秉柄無親讎。三年司大董﹐最切是編修。史才不易得﹐勤勤處處求。愚從年始立﹐東觀思優遊。昔時人未許﹐今來虛白頭。春臺與秋閣﹐往往興歸愁。信運北闕下﹐不系如虛舟。綿蕝非所好﹐一日疑三秋。何當適所願﹐便如適瀛洲。【見中華書局校點本《舊五代史》卷一三一《賈緯傳》。《吟窗雜錄》卷二十八錄首四句。】

徐臺符徐臺符﹐眞定獲鹿人。後唐明宗時任鎭州掌書記。後晉天福二年自監察禦史攺膳部員外郎﹑知制誥。開運元年以金部郎中除翰林學士。次年任中書舍人。後晉末被擄入契丹。幹佑元年五月逃歸。後周廣順二年自中書舍人﹑史館修撰判館事遷禮部尙書﹑翰林學士承旨。次年自禮部侍郎遷刑部侍郎。顯徳二年十二月卒﹐終官翰林學士承旨。詩二句。【﹝《全唐詩》無徐臺符詩﹐傳據《舊五代史》晉﹑漢﹑周三朝本紀及《李從敏傳》《賈緯傳》﹞】

哀韓璆【題擬】穹昊何事教埋玉﹐朋友無由繼斷金。【《安陽集》卷四六《敍先考令公遺事與尹龍圖書》引。】

馮道

平日自詠【題擬】公事之餘喜坐禪﹐少曾將脇到牀眠。𨿽然現出宰官相﹐長老之名天下傳。【見宋金盈之八卷本《醉翁談錄》卷六。】

使虜詩曾叨臘月牛頭賜。【見宋程大昌《演繁露》卷十三《牛魚》。】

同州判官

判酒務吏乞以家財修夫子廟【題擬】荊棘森森遶杏壇﹐儒官髙貴盡偸安。若教酒務修夫子﹐覺我慚惶也大難。【見宋陶嶽《五代史補》卷三。】

和凝

放魚歌骨鱗骨�皆龍子。【見宋龔鼎臣《東原錄》。】

宮詞第九十首邊藩開宴賀休徵﹐細仗初排舜日明。坐定兩重呈百戲﹐樂臣低折賀升平。【《全五代詩》卷十一。】

洋川華夷圖上見洋川﹐知在靑山綠水邊。�������﹐�������。官閒最好遊僧捨﹐江近應須買釣船。更待浹旬無事後﹐﹝彳扁﹞題淸景作詩仙。【見王象之《輿地紀勝》卷一九○。】自陪臺旆到洋川﹐兩載優遊漢水邊。【同前。】

龔霖霖﹐五代時進士。曾投卷於和凝﹐授詩訣於贊寧。有集一卷﹐今佚。補詩八首。【﹝《全唐詩續補遺》卷二十收龔霖詩二句﹐缺事迹﹐今據《類說》本《紀異記》《小畜集》卷二十《左街僧錄通惠大師文集序》。﹞】

懷荊州諸友王粲南遊後﹐年年事轉新。應無故國夢﹐誰怨武陵春。信杳愁歸鴈﹐書成問去人。中心不可寄﹐綠水與紅塵。【影印本《詩淵》第一冊第二四五頁。】

南遊有懷懷才非獨步﹐驅馬出荊州。親老未歸去﹐路長何處遊﹖鳥啼云夢曉﹐葉落洞庭秋。襟抱誰相問﹖西風吹客愁。【同前書第二六九頁。】

秋日途中滿眼水吾土﹐徵輪尙遠遊。田園虛自廢﹐禾黍美�秋。日暮烏猶返﹐風髙云自收。因循不歸去﹐歧路猶何求﹖【同前第三冊第二二一○頁。】

再宿友生郊居終日走歧路﹐惟君守艸堂。重來身若舊﹐相見話偏長。夜半四鄰靜﹐雨餘羣木香。不能同此住﹐名利自茫茫。【同前第五冊第三一五八頁。】

宿彈琴張處士所居聞君鼓七絲﹐�我暫忘機。莫謂知音少﹐都緣能�稀。無風過竹檻﹐有月照柴扉。一弄一杯酒﹐坐來霜�衣。【同前第三五○四頁。】

擬古涼風搖翠袂﹐倚檻恨難平。遠路人無信﹐西樓月又生。菱花消舊態﹐瑤瑟續新聲。暗覺新聲苦﹐夫誰知此情﹖【同前第六冊第三八九七頁。】

送進士董位送君偏起恨﹐醲酒亦難消。爲客日已久﹐還家路各遙。云繁天欲雪﹐林迥野初燒。何處期相見﹐春風滿路招。【同前第四三三七頁。】

送友人歸荊帝城多美酒﹐不醉別離人。北海謀歸晚﹐東門送客頻。燕啼迎館樹﹐艸色逐徵輪。到日逢鄕友﹐如何話此身﹖【同前第四三八三頁。】

五代外鎭官

謝學士遺茶【題擬】粗官乞與眞虛擲﹐賴有詩情合得嘗。【《靑瑣髙議前集》卷五。】

王仁裕

長興中題杜光寺【題擬】上爾髙僧更不疑﹐夢乘龍駕落沈暉。寒暄暈映琉璃殿﹐曉夜摧殘毳衲衣。金體幾生傳有漏﹐玉容三界自無非。莓苔滿院人稀到﹐松畔香臺野鶴飛。【見元駱天驤《類編長安志》寺觀類杜光寺條﹐雲長興中王仁裕題詩云云。據《中國古都研究》收黃永年先生《述﹝類編長安志﹞》轉錄。】

戮後主出降詩蜀朝昏主出降時﹐銜璧牽羊倒系旗。二十萬軍髙拱手﹐更無一个是男兒。【涵芬樓排印本《說郛》卷三十四《豪異祕纂》引王仁裕《蜀石》。】

胡嶠

芭蕉詩野人無帳幄﹐愛此綠參差。

句瓶里數枝婪尾春。【均見《說郛》卷六一《淸異錄》。】

楊凝式

起居帖行住坐臥處﹐手摩脇與肚﹐心腹通快時﹐兩手腸下踞。踞之徹膀腰﹐背拳摩腎部。才覺力倦來﹐卽使家人助。行之不厭頻﹐晝夜無窮數﹐歲久積功成﹐漸入神仙路。【見明刻本朱存理輯《鐵网珊瑚書品》卷一。】

智暉智暉﹐俗姓髙﹐咸秦人。乾化四年﹐自江表移住洛陽中灘浴院。顯徳三年卒。詩一首。【﹝《全唐詩》無智暉詩﹐傳據《宋髙僧傳》卷二八﹑《景徳傳燈錄》卷二十﹞】

偈我有一間捨﹐父母爲修蓋。住來八十年﹐近來覺損壞。早擬移住【《五燈會元》作「別」】處﹐事涉有憎愛。待他摧毀時﹐彼此無相礙。【見《景徳傳燈錄》卷二十﹑《五燈會元》卷十三。】

符蒙

贈同居友人有情天地內﹐多感是詩人。見月長憐夜﹐看花又惜春。愁爲終日客﹐閒過少年身。寂寞正相對﹐笙歌滿四鄰。【影印本《詩淵》第一冊第三七七頁。】

贈張山人五字誰能摘﹖一枝猶未攀。始知無價玉﹐出自有名山。春靜煙花秀﹐夜深風月閒。如何恃髙節﹐垂老住雲間﹖【同上書第四三五頁。】

春日潛溪寓居眾山圍四合﹐月色到門遲。石面和云坐﹐花根帶土移。竹斜當徑筍﹐松斫逼樓枝。正抱流年恨﹐芳春不我知。【同前第五冊第三五○○頁。】

李濤

贈山翁松蘿深處住﹐閒野不生愁。鳥語煙嵐靜﹐水聲門戶秋。花間歸洞路﹐山下釣魚舟。沐浴聖王化﹐自憐絲滿頭。【影印本《詩淵》第一冊第四九一頁。】

題處士林亭帝裏髙人宅﹐蒼苔遶徑深。捲簾山入戶﹐摘果鳥移林。石沼養龜水﹐站臺畱客琴。生涯一樽酒﹐名利不關心。【同前第五冊第三一二三頁。】

翟奉達奉達﹐名再溫﹐以字行﹐長於歷學。天復二年二十歲﹐爲惇煌郡州學上足子弟。天成三年任隨軍參謀。天福十年爲州學博士。顯徳三年署登仕郎守州學博士。六年爲朝議郎尙書工部員外行沙州經學博士兼殿中侍禦史。今存其《壽昌縣地境》﹑同光四年﹑天成三年﹑天福十年﹑顯徳三年﹑六年《具注歷》。詩三首。【﹝《全唐詩》無翟奉達詩﹐事迹據向達文整理﹞】

抄逆刺占後題【題擬】三端俱全大丈夫﹐六藝堂堂世上無。男兒不學讀詩賦﹐恰似肥菜根盡枯。軀體堂堂六尺餘﹐走筆橫波紙上飛。執筆題篇須意用﹐後任將身選文知。哽噎卑末手﹐抑塞多不謬。嵯峨難遙望﹐恐怕年終朽。【見向達《唐代長安與西域文明記惇煌石室出晉天福十年寫本壽昌縣地境》引惇煌所出天復二年翟奉達寫《逆刺占》卷末題詩。原捲流落惇煌某氏﹐今不詳所在。】

李沼沼﹐深州饒陽人。仕至右資善大夫。無子﹐以兄子昉爲後。詩二句。【﹝《全唐詩》無李沼詩﹐傳據《宋史》卷二六五《李昉傳》﹐參中華書局校點本校勘記﹞】

贈李昉【題擬】反觀西裏盛﹐世世秉鈞衡。【見《增修詩話總龜》卷三引《翰府名談》。】

張文伏文伏﹐字徳昭﹐仙居人。天成元年進士﹐授淮東安撫司﹐移刺太原﹐稱循吏﹐晉大中大夫錫二品服。未幾歸隱盂川。周顯徳及宋初屢詔皆不起﹐年八十餘卒。補詩一首。【﹝《全唐詩續補遺》卷十九收文伏詩一首﹐無事迹﹞】

柬範丞相質禁祕同依日月光﹐分宣政拙得遐方。半生報國心猶赤﹐萬里籌邊鬢已蒼。卻憶西陲誇短馭﹐曾陪東閣賦長楊。迢迢雲樹今如許﹐渭朔春深正渺茫。【見淸戚鶴泉編《三臺詩錄》卷一。張靖龍云「見淸王魏《安洲詩錄》卷一。」】

範質

賀李昉除翰林學士【題擬】翰苑重求李謫仙﹐詞鋒穎利勝龍泉。朝趨建禮霞烘日﹐夜直承明月映天。聖主重知緣國士﹐相公多喜爲同年。靑春才子金門貴﹐蜀錦袍新奪日鮮。【周本淳校點本《詩話總龜》卷二七引《古今詩話》。此詩爲周世宗徵淮南間作。】

嶽陽樓詩【題擬】煙容云態四溟蒙﹐州在波濤洶湧東。地收楚蜀西南水﹐天與江湖旦暮風。可笑祖龍遊不得﹐欲於何處訪蓬萊。【見《輿地紀勝》卷六九《嶽州》。】

法覲法覲﹐嗣雲門文偃。住隋州智門山三十餘年。詩一首。【﹝《全唐詩》無法覲詩﹞】

宗風頌從上綱宗事最奇﹐捲舒生殺切須知。臨機便有威雄勢﹐賓主相呈縱奪時。不若食龍金翅鳥﹐當鋒一撮更難支。現成公案睦州斷﹐四門有路趙州機。仰山插鍬猶因地﹐雲門關捩幾人知﹖鏡淸失利多風措﹐髙亭送客看臨歧。本分家風依時節﹐夾山典座得便宜。惟有龍潭吹滅燭﹐徳山諦實更無疑。不是等閒虛妄說﹐呵佛罵祖天下知。自古綱宗難隱迹﹐如今著眼直須窺。秖道尋常記得徹﹐洎乎把住眼如﹝目�﹞。敵磕便須大哮吼﹐莫作埜犴狐兔兒。斯吒落水休吐气﹐密嘌智深誰瞻伊。提綱盡有同風事﹐好看雲門顧鑑咦。【《天聖廣燈錄》卷二十。】

延禪師延禪師﹐嗣廣徳義禪師﹐仍住襄州廣徳山。詩一首。【﹝《全唐詩》無延禪師詩﹞】

偈才到洪山便跺跟﹐四方八面不言論。他家自有眠云志﹐蘆管橫吹宇宙喧。【《景徳傳燈錄》卷二十三﹑《五燈會元》卷十四。】

竇儀竇儀﹐字可象﹐蘇州漁陽人。天福中進士。歷漢﹑周爲翰林學士。宋幹徳四年卒﹐年五十三。詩一首。【﹝《全唐詩》無竇儀詩﹐傳據《五朝名臣言行錄》卷一﹞】

賀李昉除翰林學士【題擬】﹝廠旣﹞馬牽來噦噦嘶﹐馬蹄隨步躡雲梯。新街錦帳達三字﹐舊制星垣放五題。視艸健毫從席選﹐受降恩詔待公批。仙才已在神仙地﹐逢見劉晨爲指迷。【周本淳校本《詩話總龜》卷二七引《古今話話》。爲後周時作。】

竇儼儼﹐字望之﹐薊州漁陽人。天福六年進士﹐辟滑州從事﹐仕晉至左拾遺。仕漢爲史館修撰﹐入周﹐累轉爲翰林學士﹐嘗奉使荊南。仕宋爲禮部侍郎﹐卒年四十二。詩一首。【﹝《全唐詩》無竇儼詩。傳據《宋史》卷二六三本傳﹞】

北海題渚宮紀南南望水城寬﹐水色天光混一般。大抵江鄕足詩景﹐詠吟如把畫圖看。【見《輿地紀勝》卷六五《江陵府》。】

陶谷

石橋重重翠嶂聳云端﹐玉殿金樓縹緲間。聖境不容凡俗到﹐故將飛瀑隔塵寰。【見《天臺續集》卷中。】

謝吳越王贈金鐘【題擬】乞與金鐘病眼明。

使吳越臨出境賦詩於郵亭【題擬】井蛙休恃重溟險﹐澤馬曾嘶九曲濱。【均見《百川學海》本夷門君玉《國老談苑》。】

句尖檐帽子卑凡廝﹐短靿靴兒末厥兵。【《六一詩話》。】

趙匡胤匡胤﹐涿郡人。後周時仕至殿前都點檢。代周自立﹐建立宋朝﹐在位十六年﹐廟號太祖。詩一首。【﹝《全唐詩》無趙匡胤詩﹞】

日詩欲出未出光辣達【一作「太陽初出光赫赫」】﹐千山萬山如火發。須臾走向天上來【一作「一輪頃刻上天衢」】﹐逐卻【作一「退」】殘【一作「羣」】星趕卻【一作「與殘」】月。【見《說郛》卷五陳郁《藏一話腴》﹐校以陳巖肖《庚溪詩話》卷上。】

華陰道中逢月出未離海底【《藏一話腴》作「嶠」】千山黑【《捫虱新話》作「暗」】﹐才到天中【《捫虱新話》作「中天」﹑《藏一話腴》作「天心」】萬國明。【見《後山詩話》﹐校以《說郛》本《藏一話腴》﹑陳善《捫虱新話》卷二。題從《捫虱新話》。《藏一話腴》謂此二句系國史據《日詩》潤色之。】

王溥

和座主王公仁裕見賀入相詩【題擬】揮毫文戰偶搴旗﹐待詔金華亦偶爲。白社遽當宗伯選﹐赤心旋遇聖人知。九霄得路榮𨿽極﹐三接承恩出每遲。職在臺司多少暇﹐親師不及舞雩時。【見《廣卓異記》卷六﹐又見《增修詩話總龜》卷十四引。】

寄鄧洵美衡陽歸鴈別重湖﹐禦到同人一紙書。忽見姓名雙淚落﹐不知消息十年餘。彩衣我已登黃合﹐白社君猶葺舊居。南望荊門千里外﹐暮云重疊滿晴虛。【見前書同捲引《雅言系述》。】

在翰林時作兩制職官三十客﹐自憐榮耀老萊衣。【見樂史《廣卓異記》卷五。】

延沼延沼﹐余杭劉氏子。一舉不遂﹐乃出家。年二十五謁鏡淸﹐後嗣南院慧顒﹐住汝州風穴山。開寶六年卒﹐年七十八。詩五首。【﹝《全唐詩》無延沼詩﹐傳據《古尊宿語錄》卷七。其法名﹐景宋本《景徳傳燈錄》卷十三及《天聖廣燈錄》皆作延沼﹐今從《古尊宿語錄》卷七﹑《五燈會元》卷十一﹑日本《續藏經》本《風穴語錄》﹐並參《釋氏疑年錄》之說﹞】

答西蜀歐陽侍郎頌【題擬】能忍相傳恰二三﹐信行衣﹝金本﹞更誰擔﹖明明歷世千燈外﹐得自何人問那堪﹖甘露臺前靡不逢﹐免將明暗諕盲聾。當初貶著文殊處﹐笑殺寒山者老翁。密密堂堂觸處周﹐都緣妄識提浮漚。三千多澤狂華掩﹐俊矣天然遇石頭。

因僧問話有頌【二首】萬法虛無實際深﹐凝然妄肯絕疏親。斷常妙理修途者﹐鏡像宜扶覺照頻。萬種方圓在月前﹐低頭思慮萬重關。吹毛莫比鏌﹝金耶﹞利﹐一點舒光徧大千。【以上五首均見《天聖廣燈錄》卷十五。】

李昉

贈鄧洵美憶昔詞場共著鞭﹐當時鶯谷喜同遷。關河契闊三千里﹐音信稀疏二十年。君遇已知依玉帳﹐我無才藻步花磚。時情人事堪惆悵﹐天外相逢一泫然。【見《增修詩話總龜》卷十四引《雅言系述》。】

駱仲舒駱仲舒﹐連州人。後周顯徳三年進士。入宋爲起居舍人。【﹝《全唐詩》無駱仲舒詩﹐傳據康熙《連州誌》﹞】

句張鴻詩在楞伽峽﹐韓愈碑畱燕喜亭。【《輿地紀勝》卷九二《連州》。】

魏丕魏丕﹐字齊物﹐相州人。周世宗時歷官右班殿直﹑供備庫副使。入宋﹐攺作坊副使。幹徳二年出使南唐。官至右驍衛大將軍。咸平二年卒﹐年八十一。【﹝《全唐詩》無魏丕詩﹞】

登升元閣賦詩朝宗海浪拱星辰。【《宋史》卷二七○《魏丕傳》。】莫教雷雨損基扃。【《入蜀記》卷二。】

陳摶

周世宗時被召作【題擬】艸澤吾皇詔﹐圖南摶姓陳。三峯十年客﹐四海一閒人。世態從來薄﹐詩情自得眞。超然居物外﹐何必使爲臣。【見陶嶽《五代史補》卷五。】

對禦歌臣愛睡﹐臣愛睡﹐不臥氈﹐不蓋被。片石枕頭﹐蓑衣鋪地﹐震雷掣電鬼神驚﹐臣當其時正酣睡。閒思張良﹐悶想範蠡﹐說甚孟徳﹐休言劉備﹐三四君子﹐只是爭此閒气。爭如臣向靑山頂頭﹐白雲堆裏﹐展開眉頭﹐解放肚皮﹐且一覺睡。管什【一作「甚」】玉兔東生﹐紅輪西墜。【見足本《詩話總龜》卷四七﹑元蔡正孫《詩林廣記後集》卷九引龐元英《談藪》。】

題兪公巖萬事若在手﹐百年聊稱情。他時南面嶽去﹐記得此巖名。【見《輿地紀勝》卷八五《均州》。】

題華山半夜天香入巖谷﹐西風吹落嶺頭蓮。空愛掌痕侵碧漢﹐無人曾嘆巨靈仙。【《增修詩話總龜》卷十六﹑卷四十六引《翰府名談》。】

贈金勵睡詩常人無所重﹐惟睡乃爲重。舉世皆爲息﹐魂離神不動。覺來無所知﹐貪求心愈用。堪笑塵中人【《事文類聚》作「塵世中」】﹐不知夢是夢。至人本無夢﹐其夢本遊仙。眞人本無睡﹐睡則浮雲煙。鑪裏近【《事文類聚》作「名」】爲藥﹐壺中別有天。欲知睡夢裏﹐人間第一玄。【《增修詩話總龜》卷四六引《翰府名談》《事文類聚後集》卷二一。】

冬日晚望山鬼暖或呼﹐溪魚寒不跳。晚景愈堪觀﹐危峯露殘照。【《增修詩話總龜》卷四六引《翰府名談》。】

句山色滿庭供畫障﹐松聲萬壑卽琴弦。【《記纂淵海》卷二十四。】

詩我見世人忙﹐个个忙如火。忙者不爲身﹐爲身忙卻可。【元王惲《秋澗大全集》卷九六《玉堂嘉話》卷四。】

遊士藻士藻﹐晉王記室。【﹝《全唐詩》無遊士藻詩﹞】

句虛飣玲瓏石鎭羊。【見《惜陰軒叢書》本《淸異錄》卷上。】

劉東叔劉東叔﹐約爲五代時人。【﹝《全唐詩》無劉東叔詩﹞】

臘月雨且雨且凍山徑滑﹐是誰作此琉璃變﹖【同前。】

梓潼雙燈寺僧梓潼雙燈寺僧﹐姓名不詳﹐約爲五代時在世。【﹝《全唐詩》無梓潼雙燈寺僧詩﹞】

頌撞來好个寄生囊。【同前。】

謝調謝調﹐靑城山叟。約爲五代時人。【﹝《全唐詩》無謝調詩﹞】

芭蕉歌艸中一種無倫比﹐瑣屑蒿萊望帝尊。【同前。】

薛熊薛熊﹐疑爲薛能之誤。【﹝《全唐詩》無薛熊詩﹞】

賞酴﹝酉縻﹞香瓊綬帶雪纓絡。【同前。】

符昭遠符昭遠﹐陶谷同時人。【﹝《全唐詩》無符昭遠詩﹞】

謝陶谷餉鴨卵及蓮枝一撚紅【題擬】聖朝初出赤志翁﹐醜杖旁扶赤志翁。【同前。】

李善寧之子李善寧之子﹐名不詳﹐臨川人。十歲能卽席賦詩。詩一首。【﹝《全唐詩》無李善寧之子詩﹞】

貧家壁椒气從何得﹖燈光鑿處分。拖筵來藻飾﹐惟有篆愁君。【同前。】

方爲方爲﹐處士﹐約爲五代時人。【﹝《全唐詩》無方爲詩﹞】

獻硯詩金稜玉海比連城﹐假借文章取盛名。【同前卷下。】

陶彜之陶彜之﹐陶谷之猶子。十二歲能詩。【﹝《全唐詩》無陶彜之詩﹞】

效胡嶠飲茶詩生涼好喚雞蘇佛﹐回味宜稱橄欖仙。【同前。】

歸曉歸曉﹐字信天。同光元年生。淸泰三年﹐出家於延壽禪院。天福五年﹐至邢州開元寺受戒。歷遊荊渚﹑湖湘﹐駐錫於襄州鳳山延慶禪院。入宋﹐屢承禮敬。開寶二年﹐賜紫綬。太平興國三年﹐賜號惠廣大師。端拱元年卒﹐年六十六。詩一首。【﹝《全唐詩》無歸曉詩﹞】

至安陸竺幹盛會有時途路上﹐見����。野�有霜宿﹐孤峯無水齋。白雲隨步步﹐黃葉落挨挨。若遇杉松裏﹐風寒�碧崖。【《八瓊室金石補正》卷八六收潘平撰《大宋襄州鳳山延慶禪院傳法惠廣大師壽塔碑銘》引。】全唐詩續拾卷四十三吳

南唐上

歐陽持持﹐字化基﹐髙安人。天復元年進士。爲太常博士。昭宗遷洛﹐知梁祖有異志﹐遁歸西山。楊吳時奏除左拾遺﹐未幾歸田﹐遂不起。詩一首。【﹝《全唐詩》無歐陽持詩﹞】

書翠崖【一作「巖」】寺壁迎笑堂前九節筇﹐閒來無事得從容。時聞雷護千年橘﹐夜聽風傳萬壑松。茅屋人家芳艸合【一作「外」】﹐竹房僧住翠微濃【一作「中」】。一蓑煙雨歸來晚﹐遙聽雲間起暮鐘。【見《江西詩徵》卷三。】

殷文圭

送池陽徐守四時風雨隨旌旗﹐八面溪山捧郡樓。【見《輿地紀勝》卷二十二《池州》。】

修睦

落星寺詩是嶽皆遊徧﹐南來吳楚間。偶登湖裏寺﹐疑到【《大典》作「是」】海中山。獨樹蒨蘿【《廬山記》作「倩羅」﹐今從《大典》。】濕﹐遙汀白鳥閒。終須謝浮世﹐髙臥聽潺潺。【見《吉石盦叢書》影宋抄《廬山記》卷四﹐僅署名「同前」﹐其前缺一頁﹐但存修睦《簡寂觀》詩之後半。《永樂大典》卷八七八二引《九江府誌》正作修睦詩。】

山北東林詩二林乘興往﹐幾日見歸程。有翼便飛去﹐何勞更此生。川長云迆邐﹐溪靜月分明。果熟僧相待﹐庭閒鶴自行。搘頤檉櫛穩﹐遠夢石牀平。是院水皆到﹐無窗書不盈。登樓雙眼飽﹐倚檜片心淸。夜永蓮花漏﹐殿髙神運名。參空寒嶠色﹐壓雨古松聲。早晚攜瓶入﹐孤吟猿鳥情。【見《永樂大典》卷八七八二引《九江府誌》。二詩皆據《古籍整理出版情況簡報》一五六期張忱石先生《﹝永樂大典﹞續印本印像記》轉錄。】

廬山【題擬】底事匡廬住忘回﹐其如幽致勝天臺。僧閒吟倚六朝樹﹐客思晚行三徑苔。【見《輿地紀勝》卷三十《江州》。】

楊夔

冰賦附詩深山窮谷淩人鑿﹐頒賜從來天下聞。別有川池捐棄者﹐終思采斲獻明君。【《文苑英華》卷三八。】

匡白匡白﹐江州徳化東林寺僧正。吳太和六年撰《江州徳化東林寺白氏文集記》。封文通大師。與左偃有過從。有詩集十卷﹐已佚。詩二首。【﹝《全唐詩》無匡白詩﹐傳從《廬山記》卷五﹑《全唐文》卷九一九﹑岑仲勉《讀全唐文札記》《崇文總目》卷五﹑《全唐詩》卷七四○左偃《寄廬山白上人》﹞】

題東林二首東林佳景一何長﹐蘭蕙生多地亦香。堪嘆世人來不得﹐便隨雲樹老何妨。倚天蒼翠晴當戶﹐落石潺湲夜遶廊。到此秪除重結社﹐自餘閒事莫思量。東林繼四絕﹐物象更淸幽。社客去不返﹐鐘峯云也【《永樂大典》作「色」】秋。松枯羣狖散﹐溪大蠹槎流。待卜歸休計﹐重來臥石樓。【見《吉石庵叢書》本《廬山記》卷四﹐以《永樂大典》卷八七八二引《九江府誌》參校。】

謝建謝建﹐五代吳時人。詩一首。【﹝《全唐詩》無謝建詩﹞】

題墻上畫相撲者愚漢勾卻白漢項﹐白人捉卻愚人骰。如人莫辧輸贏者﹐直待墻隤始一交。【宋調露子《角力記》。】

李﹝上曰下弁﹞

句蛟﹝上髟下丐﹞鳳釵慵不整。【胡偉《宮詞》。】朱扉盡日鎭長扃。【同前。】

彥光彥光﹐五代吳時揚州惠照寺俗講僧。詩一首。【﹝《全唐詩》無彥光詩﹞】

答謝建偈【題擬】將知善事多磨﹐今日礙緣特八。煩我火頭金剛﹐別告大權菩薩。【宋調露子《角力記》。】

徐知證知證﹐徐溫第五子也。在吳﹐歷州刺史至節度使。李氏受禪﹐封江王﹐攺魏王。至元宗之世﹐尢見優禮。年四十三卒。【﹝《全唐詩續補遺》卷十五錄徐知證詩﹐無事迹。今據馬氏《南唐書》卷八﹑《十國春秋》卷二十補傳﹞】

題東林寺聯句徐知證

虔修

李玄

李�

王三�

孟拱辰【《崇文總目》卷五有《孟拱辰文集》三卷。《宋史藝文志》作《鳳苑集》】

鍾敬倫【﹝《全唐詩》無虔修等六人詩﹞】古殿巍峨鎭碧峯﹐晉朝靈應顯神蹤。林間野鳥驚寅【《大典》作「朝」】梵﹐嶺上孤猿聽晚【《大典》作「曉」】鐘。【節度使特時進檢校太尉平章事徐知證】。鴈�冷云生曉檻﹐虎溪秋月照寒松。【賜紫僧虔修。】香飛寶殿籠金像﹐檜倚松窗覆玉容。【道士李玄。】蝶戀半巖花灼灼﹐鹿眠深谷艸茸茸。【觀察推官賜紫金魚袋李�。】遊僧駐錫心皆佛﹐老樹擎煙勢似龍。【觀察推官賜緋魚袋王三�。】竹蔭禪扉【《大典》作「扃」】靑靄合﹐嵐【《大典》作「風」】蒸幽【李壁引作「山」】徑綠苔封。【司理參軍掌表奏孟拱辰。】流泉遶砌淸聲遠﹐列巘趍門更憧憧。髙吟況愛無塵境【《大典》作「老來欲脫塵寰境」】﹐吟【《大典》作「閒」】訪空關不厭重。【管勾旬官賜紫金魚袋鍾敬倫﹝鍾﹞。見《吉石盦叢書》本影印日本髙山寺藏宋鈔陳舜兪《廬山記》卷四。】

金昌宗昌宗﹐南唐升元間人。詩一首。【﹝《全唐詩》無金昌宗詩﹞】

題鍾隱畫鶡子鳥爲厭翻翔下葦叢﹐戢翰側腦思何窮﹖侍童莫便褰簾過﹐只恐驚飛入碧空。【見宋劉道醇《五代名畫補遺》。】

孫魴

簡寂觀廊殿與云連﹐紫霄蒼翠邊。自然應有藥﹐誰敢道無仙﹖蘚色吞崖徑﹐松聲讓瀑泉。未能長息去﹐豈便是前緣﹗【見《吉石盦叢書》本《廬山記》卷四。「廊」字從《殷禮在斯堂叢書》本攺。】

齊己牟儒齊己﹑牟儒﹐均南唐保大間僧。詩一首。【﹝詳附按﹞】

重開衡陽寺古迹詩刻古迹重聞一朗興﹐斸煙尋得寶階層。只應云鶴知前事﹐爲問齊梁舊住僧。廢井荒池猶浸月﹐短松低柏欲遮燈。淳於道士眞髙達﹐拋卻林泉便上升。【見《至元金陵新志》卷十一「衡陽寺」條引《慶元志》。】

匡山和尙匡山和尙﹐嗣福州羅山道閒禪師﹐在吉州。詩二首。【﹝《全唐詩》無匡山和尙詩。道閒列大鑑八世﹐見《傳法正宗記》卷八﹞】

示徒頌匡山路﹐匡山路﹐巖崖崄峻人難措。遊人擬議隔千山﹐一句分明超佛祖。

白牛頌我有古壇眞白牛﹐父子藏來經幾秋。出門直透孤峯頂﹐回來暫跨虎溪頭。【均見《景徳傳燈錄》卷二十三﹑《五燈會元》卷八。】

江文蔚文蔚﹐字君章﹐建安人。長興二年進士﹐南奔仕吳﹐累遷比部員外郎﹑知制誥。南唐初﹐攺主客郎中﹑中書舍人。中主立﹐判太常卿事。保大初﹐遷禦史中丞。因事貶外﹐復入爲翰林學士知貢舉事。保大十年卒﹐年五十二。【﹝《全唐詩》無江文蔚詩。事迹據《十國春秋》卷二十五本傳﹞】

句屈平【《輿》作「原」】若遇髙堂在﹐應不懷沙獨葬魚【《輿》作「終不懷沙弔汨羅」。見徐鉉《徐公文集》卷十五《唐故左諫議大夫翰林學士江君墓志銘》﹐以《輿地紀勝》卷一二九《福寧府》所引對校。】。

江爲

瀑布廬山正南面﹐瀑布古來聞。萬里朝滄海﹐千尋出白雲。寒聲終自遠﹐靈派孰爲分。除卻天臺後﹐平流莫可羣。【錄自《吉石盦叢書》本宋陳舜兪《廬山記》卷四。】

簡寂觀才入玄都解郁陶﹐羽人相伴徧遊遨。溪橫洞口紅塵斷﹐嶽聳天心紫气髙。金井泉秋光瀲灩﹐石壇松古韻蕭騷。吟余卻嘆浮生事﹐盡������。【同前書卷四。影抄本僅抄至「盡」字﹐空框從羅振玉《殷禮在斯堂叢書》校排本《廬山記》補。】

簡寂觀錢燼滿庭人醮罷﹐西峯涼影月沈沈。到來往事碑中說﹐壇畔徘徊秋正深。【同前書卷四。】

贈天臺僧白髮經年復白眉﹐齋身多病已無機。曾來越客畱詩板﹐舊識蕃人送衲衣。巖竇夜禪雲樹濕﹐石橋秋望海山微。結庵更擬尋華頂﹐晚歲應容叩竹扉。【見《四庫珍本初集》本宋林師蒧《天臺續集》卷下。】

句亦同元亮舊生涯。【史鑄《百菊集譜》卷六集句引。】城頭初角送殘暉。【《江湖小集》卷六紹嵩《江浙紀行集句詩》引。】

李建勛

鷺鷥詩靑山藏不得﹐明月合相容。【見《吟窗雜錄》卷十四正字王玄《詩中旨格》。】

羅剎石【題擬】何年遺禹鑿﹐半里大江中。【見《盛淳臨安志》卷二十三﹑明田汝成《西湖遊覽志》卷二十四《浙江勝迹》。】

臨川小吏

登落星灣水心寺題水軒【題擬】分飛南渡春風晚﹐卻返家林事業空。無限離情似楊柳﹐萬條垂向水當中。【見《增修詩話總龜》卷三。】

文益

華嚴六相義頌華嚴六相義﹐同中還有異。異若異於同﹐全非諸佛意。諸佛意總別﹐何曾有同異。男子身中入定時﹐女子身中不畱意。不畱意﹐絕名字﹐萬象明明無理事。

瞻須菩提頌須菩提﹐貌古奇﹐說空法﹐法不離。信不及﹐又懷疑。信得及﹐復何之。倚笻杖﹐視東西。

街鼓鳴頌鼓冬冬﹐運大功。滿朝人﹐道路通。道路通﹐何所至﹖達者莫言登寶地。

示捨棄慕道頌東堂不折桂﹐南華不學僊﹐卻來幹竺寺﹐披衣效坐禪。禪若效坐得﹐非想亦何偏。【經劫守閒﹐不出生死。】爲報參禪者﹐須悟道中玄。如何道中玄﹐眞規自宛然。

僧問隨色摩尼珠頌摩尼不隨色﹐色裏勿摩尼。摩尼與眾色﹐不合不分離。

牛頭庵頌國城南﹐祖師庵。庵舊址﹐依云嵐。獸馴淑﹐人相參。忽有心﹐終不堪。

因僧看經頌今人看古教﹐不免心中鬧。欲免心中鬧﹐但知看古教。

庭柏盆蓮頌一朵菡萏蓮﹐兩株靑瘦柏。長向僧家庭﹐何勞問髙格。

正月偶示頌正月春﹐順時節。情有無﹐皆含悅。君要知﹐得誰力。更問誰﹐教誰決。

寄鍾陵光僧正頌西山巍巍兮聳碧﹐漳水澄澄兮練色﹐對現分明有何極。【以上十首均見《景徳傳燈錄》卷二十九。】

頌理極忘情謂﹐如何有諭齊﹖到頭霜夜月﹐任情【《林間錄》作「運」】落前溪。果熟猿兼【《林間錄》作「兼猿」】重﹐山長似路迷。舉頭殘照在﹐元是住居西。【《卍續藏經》本《大法眼文益禪師語錄》﹐又見《林間錄》卷下。】

偈見山不是山﹐見水何曾別。山河與大地﹐都是一輪月。【《五燈會元》卷十一《三交智嵩禪師》引。】

善道善道﹐嗣袁州盤龍山可文禪師﹐住袁州木平山﹐世稱木平和尙。與文益同時。詩一首。【﹝《全唐詩》無善道詩﹞】

偈南山路仄【《五燈會元》作「側」】東山低【《祖庭事苑》作「東山路側西山低」】﹐新到莫辭三轉【一作「擔」】泥。嗟汝在途經日久﹐明明不曉【《祖庭事苑》作「向道」】卻成迷。【見《景徳傳燈錄》卷二十﹑《五燈會元》卷六《祖庭事苑》卷二。】

紹修紹修﹐嗣桂琛﹐住撫州龍濟院。詩六首。【﹝《全唐詩》無紹修詩﹞】

頌風動心搖樹﹐云生性起塵。若明今日事﹐昧卻本來人。欲識解脫道﹐諸法不相到。眼耳絕見聞﹐聲色鬧浩浩。初心未入道﹐不得鬧浩浩。鐘聲裏薦取﹐鼓聲裏顚倒。諸佛不出世﹐四十九年說。祖師不西來﹐少林有妙訣。萬法是心光﹐諸緣惟性曉。本無迷悟人﹐秪要今日了。【見《五燈會元》卷八。】捲簾除卻障﹐閉戶生窒礙。祗這障與礙﹐古今無人會。會得是障礙﹐不會不自在。【同上。】

王感化

詠馬【題擬】寶馬雕鞍貢紫庭﹐渥窪神駿舊傳名。四蹄蹀躞天階下﹐乍對龍顏不敢行。【見《永樂大典》卷六八五一引《建安志》。據《古籍整理出版情況簡報》一五六期刊張忱石先生《﹝永樂大典﹞續印本印像記》轉引。】

宋齊丘

烈祖挽辭【題擬】宮砌無新樹。宮衣無組繡。宮樂盡塵埃。【均見《知不足齋叢書》本佚名《五國故事》。】

酒令先喫鱣魚﹐又喫旁蟹﹐一似拈蛇弄蠍。【使者。】先喫奶酪﹐後喫喬團﹐一似﹝口童﹞膿灌血。【齊丘。見宋傅肱《蟹譜》卷下。】

李�李�﹐李中之舍弟﹐名未詳。【﹝《全唐詩》收李某詩於李中詩注中﹞】

句夢斷海山遠﹐夜長風雨多。【李中《碧雲集》卷二《哭捨弟二首》注引。】

法滿法滿﹐洪州幽谷山僧﹐嗣芭蕉慧淸。詩一首。【﹝《全唐詩》無法滿詩﹞】

偈話道語下無聲﹐舉揚奧旨丁寧。禪要如今會取﹐不須退後消停。【《景徳傳燈錄》卷十三﹑《五燈會元》卷九。】

馮延巳

句卍字回廊旋看月。【沈雄《古今詞話詞品》卷下引。】

常察常察﹐姓彭﹐福州長溪人。嗣九峯和尙道虔。在洪州建昌鳳棲山同安院﹐世稱同安禪師。建隆二年卒﹐年九十餘。詩十一首。【﹝《全唐詩》無常察詩﹐傳據《景徳傳燈錄》卷十七﹑《祖堂集》卷十二﹐其卒年據《中國佛學人名辭典》﹞】

十玄談並序夫玄談妙句﹐迥出三乘﹐旣不混源﹐亦非獨立。當臺應用﹐如朗月以晶空﹐轉影泯機﹐似明珠而隱海。且學徒有等﹐妙理無窮﹐達事者稀﹐迷源者眾﹐森羅萬象﹐物物上明﹐或卽理事雙袪﹐名言俱喪。是以殷懃指月﹐莫錯端倪﹐不迷透水之珍﹐可付開拳之寶。略序微言﹐以彰事理。

心印問君心印作何顏﹖心印何人敢授傳﹖歷劫坦然無異色﹐呼爲心印早虛言。須知本自靈【《大正》本﹑《偈頌》作「體自虛」】空性﹐將諭紅壚焰【《大正》本﹑《偈頌》作「火」】裏蓮。莫以【《大正》本作「莫謂」﹑《偈頌》作「勿謂」】無心便【《大正》本﹑《偈頌》作「云」】是道﹐無心猶隔一重關。

祖意祖意如空不是空﹐靈機爭墮有無功。三賢固【《偈頌》作「尙」】未明斯旨﹐十聖那能達此宗。透网金鱗猶滯水﹐回途石馬出沙【《偈頌》作「紗」】籠。殷勤爲說西來意﹐莫問西來及與東。

祖意迢迢空劫勿能收﹐豈爲塵機作系畱。妙體本來無處所﹐通身何更問【《大正》本﹑《偈頌》作「有」】縱由﹖靈然一句超羣象﹐迥出三乘不假修。撒手那邊諸【《大正》本﹑《偈頌》作「千」】聖外﹐回程堪作火中牛。

塵異濁者自濁淸者淸﹐菩提煩惱等空平。誰言卞璧無人鑑﹐我道驪珠到處晶。萬法泯時全體現﹐三乘分處假【《大正》本﹑《偈頌》作「別假」】安名。丈夫皆【《偈頌》作「自」】有衝天志﹐不【《大正》本﹑《偈頌》作「莫」】向如來行處行。

佛教【《大正》本﹑《偈頌》作「演教」】三時次第演金言﹐三世如來亦共宣。初說有空人皆執﹐後非空有眾皆緣【《偈頌》作「捐」】。龍宮滿藏【《偈頌》作「字」】醫方義﹐鶴樹終談理未玄。眞淨界中才一念﹐閻浮早已八千年。

鄕還曲【《大正》本﹑《偈頌》作「達本」】勿於中路事空王﹐策杖咸須歸【《大正》本﹑《偈頌》作「還須達」】本鄕。雲水隔時君莫住﹐雪山深處我非忙【《大正》本﹑《偈頌》作「忘」】。尋思去日顏如玉﹐嗟嘆回來【《偈頌》作「時」】鬢似霜。撒手到家人不識﹐更無一物獻尊堂。

破還鄕曲【《大正》本﹑《偈頌》作「還源」】返本還源事亦差﹐本來無住不名家。萬年松徑雪深覆﹐一帶峯巒云更遮。賓主默時純【《大正》本﹑《偈頌》作「穆時全」】是妄﹐君臣道合【《大正》本﹑《偈頌》作「合處」】正中邪。還鄕曲調如何物【《大正》《偈頌》作「唱」】﹖明月堂前枯木【《大正》本﹑《偈頌》作「樹」】華。

轉位歸【《大正》本﹑《偈頌》作「回機」】涅盤城裏尙猶危﹐陌路相逢沒了【《大正》本作「沒定」﹑《偈頌》作「勿定」】期。權掛垢衣云是佛﹐卻裝珍禦復名誰﹖木人夜半穿靴去﹐石女天明戴帽歸。萬古碧潭空界月﹐再三澇【《大正》本﹑《偈頌》作「撈」】漉始應知。

轉位披毛戴角入﹝邰去臺攺廛﹞來﹐優﹝金本﹞羅花火裏開。煩惱海中爲雨露﹐無明山上作云雷。鑊湯鑪炭吹教滅﹐劍樹刀山喝使摧。金鎖玄關畱不住﹐行於異類且輪回。

正位前【《大正》本﹑《偈頌》作「一色」】枯木巖前差路多﹐行人到此盡蹉﹝�﹞。鷺鷥立雪非同色﹐明月蘆華不似他。了了了時無所【《大正》本﹑《偈頌》作「可」】了﹐玄玄玄處亦須呵。殷勤爲唱玄中曲﹐空裏蟾光撮得麼﹖【《四部叢刊三編》景宋本﹑《大正藏》本《景徳傳燈錄》卷二九﹑《禪門諸祖師偈頌》卷上之上。景宋本總題作「詩八首」﹐《十玄談》之題及《祖意》《轉位》二首據《大正》本及《偈頌》補。序僅見於《大正》本﹐有注云「《卿公事苑》云﹕叢林所行《十玄談》皆無序引﹐愚曩遊廬阜﹐得其序於同安影堂﹐今錄之云耳。」《大正》本與景宋本之異﹐承張靖龍同志告知。另可參《林間錄》卷下。】

搜玄吟三更初夜偏﹐日午月明前。白雲覆幽石﹐靑霄抱月圓。鷺鷥非雪覆﹐烏鴉豈漆漫。紙馬通消息﹐知音白雀還。夢手擊金鐘﹐覺來空把拳。天明夜行人﹐無因得自先。門門不回互﹐回互隔關山。步空疑月色﹐湛寂皎非安。龍吟明異寶﹐片玉鳳飛銜。猿啼蔥嶺韻﹐鶴吐鷲峯煙。金烏罩席帽﹐玉兔具靴衫。寒泉初夜後﹐古澗五更前。黑白未分時﹐正是偏中圓。露展幽林秀﹐云收碧落閒。空劫道人家﹐深宮蕩子嫌。衣錦還鄕客﹐回機面指南。問我雪中吟﹐杲日耀澄潭。無影桑樹子﹐玉女夜生蠶。攜籃日未出﹐摘果月當軒。手把寒天扇﹐身無五月衫。采花入異鄕﹐將獻類中仙。謹白參玄人﹐參禪莫守閒。【《卍續藏經》本宋釋子升﹑如佑編《禪門諸祖師偈頌》卷上之上。】

毛大仙毛大仙﹐南唐時術士。詩一首。【﹝《全唐詩》無毛大仙詩﹞】

卦歌水馬爲妻婿﹐不久下泉鄕。命裏妨頭妻﹐再得口天娘。【《新編分門古今類事》卷十六引《祕閣閒談》。】

隱微隱微﹐俗姓楊﹐豫章新淦人。嗣羅山道閒。後住洪州大寧院。建隆二年卒﹐年七十六。詩一首。【﹝《全唐詩》無隱微詩﹞】

偈騰空正是時﹐應須眨上眉。好玆出倫去﹐莫待白頭兒。【《景徳傳燈錄》卷二十三﹑《五燈會元》卷八。】

相裏宗相裏宗﹐南唐時進士。與李中爲友。詩一首。【﹝《全唐詩》無相裏宗詩﹐事迹參《全唐詩》卷七五○李中詩﹞】

題遠大師塔元墓石稜稜﹐寒云晚景凝。空悲虎溪月﹐不見應門僧。【《太平寰宇記》卷一一一《江州》。】

全唐詩續拾卷四十四南唐下

馮延魯延魯﹐字叔文﹐一名謐﹐新安人﹐延巳異母弟。中主立﹐累遷至中書舍人。攻福州敗﹐流舒州。赦歸﹐攺工部侍郎。周據揚州﹐被俘仕北爲刑部侍郎。放還爲戶部尙書﹐攺常州觀察使﹐卒。有集﹐不傳。詩一首又二句。【﹝《全唐詩》無馮延魯詩﹐傳據馬氏《南唐書》卷二十一﹑《宋史》卷四七八﹞】

歸國南轅之日答揆相贈詩【題擬】羅巾揮逸翰﹐送我出夷門。保惜安懷袖﹐流傳與子孫。

贈李學士鄰居才十步﹐交分已三年。【均見王禹偁《小畜集》卷二十《馮氏家集前序》引。】

志端志端﹐福州人。嗣弘﹝滔去水映王﹞。住福州林陽山瑞院。開寶元年卒。詩一首。【﹝《全唐詩》無志端詩﹞】

偈年來【一作「來年」】二月二﹐別汝暫相棄。爇【一作「燒」】灰散四林﹐勿【一作「免」】占檀那地。【見《景徳傳燈錄》卷二十二。注一作者爲《五燈會元》卷八之異文。】

沈彬

簡寂觀山藏勝境當樓臺﹐����洞府開。白髮滿頭誰肯到﹐蒼苔盈步自偸來。風帆閒事拋三日﹐玉液長生念一杯。此路有心星月在﹐杏壇仙侶莫相猜。

再到東林寺十五年前還到此﹐池深苔蘚樹垂藤。重遊數處心傷日﹐不見舊時頭白僧。花有露含長夜月﹐殿無風動徹明燈。堪驚此去老又老﹐未有更來能不能。

瀑布瀉出嶽中源化水﹐噴成瀑布世還希【《殷禮在斯堂叢書》本「希」作「稀」】。𨿽如仙女偸來織﹐不見山公采得歸。萬古色嫌明月薄﹐千尋勇學白雲飛。若言眞个堪裁剪﹐預被豪家買作衣。

望廬山東過匡廬忍醉眠﹐雙眸盡日掛危巓。壓低吳楚殽涵水﹐約破雲霞獨倚天。一面峭來無鳥徑﹐數峯狂欲趁漁船。江人莫笑偏凝望﹐卜隱長思瀑布前。【以上四首均見《吉石盦叢書》影印日本髙山寺藏宋抄本陳舜兪《廬山記》卷四。】

萍鄕春晚寓居【四首】向隅書劍坐銷魂﹐心計艱難有淚痕。三月不尋花下路﹐一春常閉雨中門。閒時易得開書帙﹐貧手難求傍酒樽。三十無成今四十﹐翊周安漢意空存。花替殘紅艸綠深﹐江頭閒事豈堪尋。雲山憶後思藏迹﹐家國話來長痛心。戰地血流猶未服﹐侯門心熱更相歆。求歸閒處無閒處﹐三紀兵戈猶至今。黃鳥垂楊一兩聲﹐流年流去不勝情。已傷野徑鎖春色﹐空睡山窗愁月明。金山眞堪沽酒散﹐山河到了爲誰爭。古人盡入平蕪去﹐虛對馮唐誇後生。葉老遊蜂不更忙﹐春殘去去好思量。倚根托蒂花猶落﹐損力耗心誰可常。江樹不能畱野水﹐晚煙多共恨斜陽。感時傷事皆頭白﹐幾个漁竿遇帝王。【見同治十一年刊錫榮纂《萍鄕縣誌》卷六。】

句花片亂飛愁殺人。【《永樂大典》卷八二二引《考古質疑》引葛次仲集句引。】更好碧溪深院靜。【《江湖小集》卷七紹嵩《江浙紀行集句詩》引。】

陳貺

句醒眼看諸峯﹐白雲開又集。【見《能攺齋漫錄》卷八。】

左偃

懷海上故人路遙滄海內﹐人隔此生中。

落花千家簾幕春空在﹐幾處樓臺月自明。【均見《吟窗雜錄》卷十四王玄《詩中旨格》。】

用虛用虛﹐南唐後主時僧。【﹝《全唐詩》無用虛詩﹞】

題棲霞寺詩並序【前泐】吟賦詠者【下泐十三字】境遇時【下泐十四字並一行】皇風畱連【下泐九字】蓋慕林泉【下泐二行】題云寺居方外�����寰中��幽�勝好【下泐】名迹向玆休【按右詩是七律幽休韻】。

宿【下泐。按是詩題下似是「千」字﹐當是時宿千佛巖詩。】境占江南【下泐十三字並四行。按第四行當是第三詩題。】力【按似「勢」字】迥中秋出【下泐十二字】彩分𨿽遠金【下泐十二字並三行。按第三行當是第四詩題。】樂��山【下泐十九字由八按似是「黃」字】梅敢比肩【下泐六字】畔看云��立庵前天臺從【下泐六字】須【下泐。按右詩似詠植物肩前韻。見《江蘇通誌稿藝文志金石》卷七引《續江寧石刻記》】

梅遠梅遠﹐字維明。南唐時任宣城掾。著有《遷居艸》﹐已佚。詩二首。【﹝《全唐詩》無梅遠詩﹐事詳附考﹞】

築居昔居苕之南﹐今適宛之北。溪山故繚繞﹐往來等鄕國。愛此太古風﹐不但占林樾。嵐气敬亭浮﹐波光響潭接。𨿽在城市傍﹐而與喧囂隔。息心謝紛煩﹐投閒遺一切。結構類茅茨﹐寧復事雕飾。艸堂亦易成﹐經營豈木石。喜見野人來﹐漸與塵迹絕。把我盈樽酒﹐妻兒同一啜。

遷居百里猶鄕土﹐千年亦比鄰。願言培世徳﹐未敢詠維新。【均見淸施念曾﹑張汝霖編《宛雅三編》卷二﹑嘉慶八年刊洪亮吉等纂《寧國府誌》卷二十四。】

潘佑

句直儗將心付杜康。【見《野客叢書》卷六。】

宋維維﹐武進人﹐舉進士﹐官員外郎﹐與李中同時。詩三首。【﹝《全唐詩》無宋維詩。李中《碧雲集》卷三有《暮春有感寄宋維員外》《杪秋夕吟懷寄宋維先輩》《春日招宋維先輩》諸詩。﹞】

題天申宮三首殿闕【《宜興縣誌》作「閣」】盤空壓巨鰲﹐洗然靈迹助風騷。玉龍臥久洞云冷﹐玄鶴唳頻山月髙。深谷羽童探石菌﹐曉堂眞侶飲櫻【《宜興縣誌》作「仙」】桃。可憐不悟長生者﹐塵裏區區攺鬢毛。中峯嘉樹綠陰陰﹐洞裏靈蹤已徧尋。欲下山門又回首﹐數聲淸磬白雲深。云嵐滿袖倚﹝上山下品﹞扉﹐龍窟寒生夜睡遲。一曲朱弦誰與聽﹐月斜風撼碧桃枝。【見洪武刻本《咸淳毘陵志》卷二十二﹐嘉慶二年刊寧楷等纂《宜興縣誌》卷十收第一首。】

泰欽泰欽﹐魏府人。師文益。初住洪州幽谷山雙林院﹐次住金陵龍光院﹐稱金陵淸涼法燈禪師。再住上蘭護國院﹐開寶七年卒。詩十三首。【﹝《全唐詩》無泰欽詩﹐事迹見《景徳傳燈錄》卷二十五﹞】

古鏡歌三首盡道古鏡不曾見﹐借你時人看一﹝彳扁﹞。目前不睹一纖豪﹐湛湛冷光凝一片。凝一片﹐無背面﹐嫫母臨妝不稱情﹐潘生回首頻嘉嘆。何欣欣﹐何戚戚﹐好醜由來那个是【《大正藏》本作「從來那是的」】﹖只遮是﹐轉沈醉﹐演若晨窺怖走時﹐子細思量還有以。我問顚狂不暫回﹐淚流向予聲哀哀。哽咽未能申吐得﹐你頭與影悠悠哉﹗悠悠哉﹐爾許多時那里來﹖迷雲開﹐行行攜手上髙臺。誰云古鏡無樣度﹐古人出入何門戶﹖門戶君看不見時﹐卽此爲君全顯露。全顯露【《大正藏》本無此三字】﹐與汝一生終保護。若遇知音請益來﹐逢人不得輕分付。但任作見面﹐不須生怕怖﹐看取當時演若多﹐直至如今成錯誤。如今不省影分明﹐還是當時同一顧。同一顧﹐苦苦苦﹗古鏡精明皎皎﹐皎皎﹝彳扁﹞照河沙。到處安名題字﹐除儂更有誰家﹖過去未來現在﹐諸佛鏡上纖瑕。纖瑕垢盡無物﹐此眞火裏蓮華。蓮花千朵萬朵﹐朵朵端然釋迦。誰云俱屍入滅﹖誰云穿膝蘆牙﹖不信鏡中看取﹐羊車鹿車牛車。時人不識古鏡﹐盡道本來淸淨。祇看淸淨是假﹐照得形容不正。或圓或短或長﹐若有纖豪俱病。勸君不如打破﹐鏡去瑕消可瑩。亦見杜口毘耶﹐亦知圓通少剩。【見景宋本《景徳傳燈錄》卷三十。「耶」字原缺﹐據《大正藏》本補。】

擬寒山今古應無墜﹐分明在目前。片雲生晚谷﹐孤鶴下遙天。岸柳含煙翠﹐溪花帶雨【《注華嚴經題法界觀門頌》卷上作「露」】鮮。誰人知此意﹖令我憶南泉。幽鳥語如篁﹐柳垂金綫長。煙收山谷靜﹐風送杏花香。永日蕭然坐﹐澄心萬慮亡。欲言言不及﹐林下好商量。誰信天眞佛﹐興悲幾萬般。蓼花開古岸﹐白鷺立沙灘。露滴庭莎長﹐云收溪月寒。頭頭垂示處﹐子細好生觀【《注華嚴經題法界觀門頌》卷上作「看」】。閒步遊南陌﹐惟便野興多。傍花看蝶舞﹐近柳聽鶯歌。稚子撈溪萊﹐山翁攜蕨蘿。問渠何處住﹐回首指前坡。每思同道者﹐屈指有寒山。得意千峯下﹐無人共往還。朝看云片片﹐暮聽水潺潺。若問幽奇處﹐儂家住此間。三春媚景時﹐疊嶂含煙雨。攜藍采蕨歸﹐和米鐺中煮。食罷展殘書﹐鶯鳥關關語。此情孰可論﹐惟我能相許。幽巖我自悟﹐路險無人到。寒燒帶葉柴﹐倦卽和衣倒。閒窗任月明﹐落葉從風掃。住玆不計年﹐漸覺垂垂老。野老負薪歸﹐催婦連宵織。看他家事忙﹐且道承誰力。問渠渠不知﹐特地生疑惑。傷嗟今古人﹐幾个知恩徳。自住國淸寺﹐因循經幾年。不窮三藏教﹐匪學祖師禪。一事攻燒火﹐餘閒任性眠。生涯何所有﹖今古與人傳。颯颯西風起﹐飄飄細雨飛。前村孤嶺上﹐樵父擁蓑歸。躡履尋荒徑﹐搘筇似力微。時人應笑我﹐笑我者還稀。【《卍續藏經》本宋釋子升﹑如佑編《禪門諸祖師偈頌》卷上之上。】

寶津寶津﹐嗣慧徹﹐住舒州四面山。詩一首。【﹝《全唐詩》無寶津詩﹞】

柱杖頌四面一條杖﹐當機驗龍象。頭角稍低昂﹐電光臨背上。【《天聖廣燈錄》卷二四﹑《五燈會元》卷十四。】

可勛可勛﹐姓朱﹐建州建陽人﹐嗣淸涼文益。詩一首。【﹝《全唐詩》無可勛詩﹞】

偈秋江煙島晴﹐鷗鷺行行立。不念觀世音﹐爭知普門入。【見《景徳傳燈錄》卷二十六﹑《五燈會元》卷十。】

朱存

烏衣巷閥閱淪亡梐枑移﹐年年舊燕亦雙歸。茅檐葦箔無冠蓋﹐不見烏衣見白衣。【《景定建康志》卷十六。】

半陽湖江南龍節水爲鄕﹐水不純【《六朝事迹編類》作「絕」】陰又半陽。一片湖光共深淺﹐兩般泉脈異溫涼。【同前卷十八。又見《六朝事迹編類》卷上。】

潮溝流水東西傍帝臺﹐六朝重爲兩朝開。曾有蠲首知髙下﹐莫問魚皮識去來。【同前卷十九。】

直瀆晝役人功夜鬼功﹐陽開陰闔幾時終。不聞擲土江中語﹐爭得盈流一水通。【同前。又見《六朝事迹編類》卷上。】

運瀆舳艫銜尾日無虛﹐更鑿都城引漕渠。何事餒來貪雀谷﹐不知畱得幾年儲﹖【同前。】

鳳凰臺竹影桐陰滿舊山﹐鳳凰多載不飛還。登臺只有吹簫者﹐爭得和鳴墮世間。【同前卷二十二。】

開寶中江南叟

醉歌藍采禾﹐藍采禾﹐【《江南野史》卷十首二句作「籃采采」一句﹐】塵世紛紛世更多。爭如賣藥沽酒飲﹐歸去深崖拍手歌。【見馬令《南唐書》卷十五。】

陳徳誠陳徳誠字仲徳﹐建安人。陳誨子。保大中爲南唐池州刺史。建隆三年誨卒﹐護喪歸葬﹐起爲歙州刺史。開寶五年卒﹐年四十。徳誠出入戎馬﹐手不釋卷﹐篇詠詞章﹐盛傳於世。補詩一首。【﹝《全唐詩》卷七九五收陳徳誠詩二句﹐傳甚略﹞】

遊南雁蕩詩雁山遙與白雲連﹐六十奇峯半倚天。金鼎雨花猿聽偈﹐石門迎月鶴參禪。戲龍髙躍靑霄上﹐羣鳳齊飛赤日邊。詩思憑空吟不了﹐那堪夙駕入星躔。【見周喟《南雁蕩山誌》卷一引陳玭《嘉靖南雁山誌》﹑鄭思恭《崇禎南雁山誌》等。】

趙晟趙晟﹐孟賓於同時人。詩一首。【﹝《全唐詩》無趙晟詩﹞】

贈孟賓於【題擬】上國登科建業遊﹐鼎分蹤迹便淹畱。江幹旅夢三千里﹐海內詩名四十秋。華表柱邊人不識﹐爛柯山下水空流。自從叔寶朝天后﹐贏得安閒養白頭。【周本淳校點本《詩話總龜》卷二八引《雅言系述》。】

孟賓於

句吾祖並州隔萬山﹐吾家多難謫郴連。十載戀明主。兩京遊寺曾題牓﹐五舉逢知始看花。【均見宋王禹偁《小畜集》卷二十《孟水部詩集序》引。】

投贈張鴻【題擬】自憐成事攀仙桂﹐誰似投閒向艸萊。【見康熙《連州誌》卷五《張鴻傳》引。又收入《粵詩搜逸》卷一。】

續父題壁【題擬】他家養兒三四五﹐我家養兒獨且苦。【賓於父。】眾星不如孤月明﹐牛羊滿山畏獨虎。【賓於。見《小艸齋詩話》卷四﹑康熙《連州誌》卷五《孟賓於傳》。】

王仲簡仲簡﹐潭州人。顯徳中攝長沙縣丞﹐太平興國二年卒。詩一首。【﹝《全唐詩》無王仲簡詩﹞】

贈耿郎中得接英賢喜可知﹐人生能得幾多時。自從別後顏容攺﹐恰似庭前雨舊碑。【見《增修詩話總龜前集》卷三三引《郡閣雅談》。】

包穎

寄徐鼎臣【題擬】常思帝裏奉交親﹐別後光陰屈指頻。蘭佩卻歸綸閣下﹐荊枝猶寄楚江濱。十程山水勞幽夢﹐滿院煙花醉別人。料得此生彊健在﹐會須重賞昔年春。【《徐公文集》卷三。】

鍾謨

招徐鼎臣【題擬】看看潘鬢二毛生﹐昨日林梢又轉鶯。欲對春風忘世慮﹐敢言尊酒召時英。假中西閣幸無事﹐筵中南威幸有情。不得車公終不樂﹐已教紅袖出門迎。【《徐公文集》卷二。】

道恆道恆﹐嗣文益﹐住洪州百丈山。詩三首。【﹝《全唐詩》無道恆詩﹞】

偈不要三乘要祖宗﹐三乘不要與君同。君今欲會通宗旨﹐後夜猿啼在亂峯。

頌百丈有三訣﹐喫茶珍重歇。直下便承當﹐敢保君未徹。過去已過去﹐未來更莫算。兀然無事坐﹐何曾有人喚﹖【均見《五燈會元》卷十。】

唐鎬

金蓮步金陵佳麗不虛傳﹐浦浦荷花水上仙。未會與民同樂意﹐卻於宮裏看金蓮。【見周密《浩然齋雅談》卷中。】

徐熙熙﹐江寧人。世爲江南仕族﹐善畫花木禽魚﹐後主甚愛重之。詩一首。【﹝《全唐詩》無徐熙詩﹐傳據《聖朝名畫評》卷三﹑《圖畫見聞志》卷四﹞】

桃花夫人廟一樹桃花發﹐桃花卽是君。空祠臨野水﹐何處覓閒雲。事迹樵人說﹐鑪香過客焚。雨添碑上蘚﹐難讀古時文。【見陸心源《宋詩紀事補遺》卷二引《續輯漢陽縣誌》。】

任右元右元﹐江南道士。詩一首。【﹝《全唐詩》無任右元詩﹞】

題常州忠烈王廟松竹蕭蕭野笛悲﹐寂寥冰雪對旌旗。前山月夜陰風起﹐神去神來人不知。【見《增修詩話總龜》卷十五引《郡閣雅談》《咸淳毗陵志》卷二十二。】

李煜

幸後湖開宴賞荷花作【題擬】蓼稍蘸水火不滅﹐水鳥驚魚銀梭投。滿目荷花千萬頃﹐紅碧相雜敷淸流。孫武已斬吳宮女﹐琉璃池上佳人頭。【見宋佚名《新編分門古今類事》卷十三引《翰苑名談》並《詩話》。】

宿石頭淸涼大道場【題擬】未能歸去宿龍宮。【見《六朝事編類》卷下﹑《景定建康志》卷四六﹑《至元金陵新志》卷十一。】

句鉛砌美銀光﹐飾井雕葩植。【見宋葉廷珪纂《海錄碎事》卷三。】一朝承凱澤﹐萬里荊荒陬。【見同書卷四。】玉俎且共甘﹐羽觴合同嘉。金缸【疑當作「釭」】明五夜﹐玉盤羅八珍。【均見同書卷六。】別易會難無可柰。【見《能攺齋漫錄》卷十六。】不堪閒坐細思量。【胡偉《宮詞》。】

江直木江直木﹐字子建﹐尋陽人。江夢孫之侄。七歲以神童擢第﹐後家居二十五年。仕南唐爲太常寺奉禮郎﹐轉江都縣主簿﹐歷任江夏﹑黃梅令﹐累遷至水部員外郎。開寶三年隨使畱宋﹐歷任泰寧節度判官﹑司門員外郎﹑兵部員外郎。太平興國五年卒﹐年六十四。有集二十卷﹐不存。存詩二句。【﹝《全唐詩》無江直木詩﹞】

丙寅歲與徐鉉同賦【題擬】學《易》寧無道﹐知非素有心。【《徐公文集》卷二十九《大宋故尙書兵部員外郎江君墓志銘》。】

朱貞白

題棺木久久終需要﹐而【《類說》作「如」】今未要君。有時閒憶者﹐大是要知聞。【《宋朝事實類苑》卷六三引《楊文公談苑》。《類說》卷五三僅引前二句。】一夜小園開似雪。【《江湖小集》卷八紹嵩《江浙紀行集句詩》。】

許堅

題胡氏華林書院【題擬】盡說靈蹤好畫圖﹐幽奇髙尙義羣居。山林總是神仙隱﹐禮樂爰修周孔書。解駕十年惟壯士﹐擔簦千里結名廬。功成霄漢非常事﹐對此那堪不我欺。【見宣統元年刊《甘竹胡氏十修族譜》﹐轉引自《文學遺產》一九八四年第三期刊謝先模《宋人佚詩一束》。】

查元方元方﹐歙州休寧人﹐文徽子。事後主爲水部員外郎﹐吉王從謙辟掌書記﹐隨從謙使宋。使還﹐爲建州觀察判官﹐入宋﹐擢殿中侍禦史知泉州﹐卒。詩一首。【﹝《全唐詩》無查元方詩﹐傳據《十國春秋》卷二十六﹞】

查公山詩大道貴知止﹐昔賢稱二疏。今來我季方﹐退身玆有餘。瀟灑去桎梏﹐放蕩狎樵漁。疏泉離遠竇﹐鑿石構層廬。溪禽拂窗牖﹐山花滿庭除。寒藤系舴艋﹐碧潭澄素舒。睹玆塵﹝土盍﹞外﹐始見仁智居。痛哉方散適﹐溘然歸丘墟。恨不同老彭﹐其樂永只且。自古幹祿輩﹐知進不知退。立事名𨿽揚﹐全身理何昧。茂先賦《鷦鷯》﹐體物知顯晦。一旦悔自速﹐臨刑無以對。李斯戀富貴﹐下包周身智。及憶東門犬﹐已棄咸陽市。平子著《歸田》﹐淵明捨彭澤﹐後來區區人﹐誰復掛書冊。我喜從今去﹐吾宗有逋客。山號查公山﹐嵽嵲云漢間。山下查公冢﹐溪聲長潺潺。髙臺好悵望﹐絕磴堪躋攀。他年謝簪紱﹐永此繼閒閒。【見弘治《徽州府誌》卷二﹑《新安文獻志》卷五十一﹑《宋詩紀事補遺》卷二。】

楊文郁文郁﹐貴池人。南唐進士。詩一首。【﹝《全唐詩》無楊文郁詩﹞】

謁聖林悠悠往古繼來今﹐天地無窮照孔林。兩到金絲堂下拜﹐門生無負百年心。【見《宋詩紀事補遺》卷二引《闕裏志》。】

張洎洎﹐字師闇﹐攺字偕仁﹐南譙人。舉進士﹐起家句容尉。中主時擢監察禦史。後主時任中書舍人﹐光政院副使。入宋﹐仕至參知政事。至道三年卒﹐年六十四。【﹝《全唐詩》無張洎詩﹐傳據《十國春秋》卷三十﹞】

題越臺我愛眞人居﹐髙臺倚寥泬。洞天開兩扉﹐邈爾與世絕。縹﹝�耳少﹞乘鸞女﹐華顏映綠發。舉手拂煙虹﹐吹笙弄松月﹐森蘿窺萬像﹐境異趣亦別。何必服金丹﹐飛身向蓬闕。【見《會稽掇英總集》卷十五。】

句風物一堆灰。【見《紺珠集》卷十一引《金坡遺事》。】

徐鉉

由皖口歸升州作【題擬】一夜黃星照官渡﹐本初何面見田丰﹖【《徐公文集》附《徐鉉行狀》引。】

和表弟包穎見寄平生中表最情親﹐浮世那堪聚散頻。謝眺卻吟歸省閣﹐劉楨猶自臥漳濱。舊遊半是前生事﹐要路多達後進人。且喜新吟報彊健﹐明年相望杏園春。【《徐公文集》卷三。】

李明李明﹐南唐時人。有詩集五卷﹐《崇文總目》《通誌藝文略》《宋史藝文志》皆著錄﹐今已佚。

天柱峯【題擬】天柱一峯藏日月﹐洞門千仞鎖云雷。【見《輿地紀勝》卷四六《安慶府》。】

樂史史﹐字子正﹐撫州宜黃人。仕南唐爲祕書郎。入宋﹐復登進士﹐歷水部員外郎﹐使兩浙巡撫﹐判西京畱司禦史臺﹐卒。著有《太平寰宇記》《廣卓異記》《洞仙集》等。詩一首。【﹝《全唐詩》無樂史詩﹞】

鐘山寺千峯夾一徑﹐一徑花枕泉。聽泉復看花﹐行到鐘山前。古寺云生屋﹐髙僧月伴禪。自慚畱一宿﹐匹馬又朝天。【見厲鶚《宋詩紀事》卷三引《撫州府誌》﹑影印文淵閣《四庫全書》本《江西通誌》卷一四八。】

李從謙

靑靑河畔艸王孫歸不歸﹐翠色和春老。【宋胡宿《文恭集》卷三六《宋故左龍武衛大將軍李公墓志銘》引。】

盧郢

殘絲曲春風駘蕩吹人衣﹐殘絲﹝上下肙﹞花曳空飛。閒愁十丈斷不得﹐雄蜂雌蝶相因依。髙樓夾路淩雲起﹐瑣窗鸞柱彈《流水》。鶯聲啼老楊柳煙﹐香夢蒙蒙隔千里。【見淸朱緒曾編《金陵詩徵》卷五。】

王操操﹐字正美﹐江左人。在南唐事迹待考。太平興國中上《南郊賦》﹐授太子洗馬﹐奉使隴右。【﹝《全唐詩》無王操詩﹐傳據《增修詩話總龜前集》卷十一引《雅言系述》﹞】

缺題分飛南渡春風晚﹐卻返家林舊業空。無限離情似楊柳﹐萬條懸放楚江原。【見《吟窗雜錄》卷二九《歷代吟譜》。】

哭左偃【題擬】堂親垂白日﹐稚子欲行時。【見《增修詩話總龜》卷四引《雅言雜錄》。】

全唐詩續拾卷四十五吳越上

杜稜稜﹐字騰雲﹐新城人。廣明間爲東安都將﹐始事錢鏐。周寶敗﹐鏐以稜爲常州制置使﹐以武藝稱。大順二年﹐爲鎭海節度副使。幹寧三年董昌敗﹐進兩浙諸軍都指揮使﹐累官潤州刺史﹐卒。詩一首。【﹝《全唐詩》無杜稜詩。小傳據《十國春秋》卷八十四本傳﹞】

碧流院【題擬】石骨生泉冷﹐流來澗沼湄。幽禽鳴竹砌﹐遊客步階陲。滃郁杉松碧﹐陰稠煙靄緇。古風吟不足﹐嗟恨老蒼髭。【見宋潛說友《咸淳臨安志》卷八十五。】

羅隱

鞠歌行麗莫似漢宮妃﹐謙莫似黃家女。黃女持謙齒髮髙﹐漢妃恃麗天庭去。人生容徳不自保﹐聖人安用推天道。君不見﹐蔡澤嵌枯詭怪之形狀﹐大言直取秦丞相﹔又不見﹐田千秋才智不出人﹐一朝富貴如有神。二侯行事在方冊﹐泣麟老人終困厄。夜光抱恨良嘆【一作「璞」】悲﹐日月逝矣吾何之。【見《文苑英華》卷二○三。】

宿法華寺心與空林共杳冥﹐孤燈寒竹自熒熒。不知何處小乘客﹐一夜風前聞誦經。【見《會稽掇英總集》卷八。】

上亭驛【題擬】細【《輿地紀勝》《天中記》作「山」】雨霏微宿上亭﹐雨中因感【《輿地紀勝》《天中記》作「想」】雨淋鈴。貴爲天子猶魂斷﹐窮著荷衣好涕零。劍水多端何處去﹐巴猿無賴不堪聽。少年辛苦今飄蕩﹐空【一作「深」】媿先生教聚螢。【見宋王灼《碧雞漫志》卷五。】

題石門靈巖一竅何年鑿﹖混沌初開有此門。探藥仙人何處去﹐山中不攺舊乾坤。【《宛陵郡誌備要》。此首從《鄭州大學學報》一九八六年六期李之亮《﹝羅隱年譜﹞補正》一文所輯收入。】

吳公約神道碑附詩吳山蒼蒼﹐吳水泱泱。降生英靈﹐爲公爲王。以嚴師旅﹐以奠封疆。派有別者﹐我亦鷹揚。取直之功﹐捍巢之績。𨿽從本軍﹐實展良畫。踐歷禁旅﹐光揚事迹。乃自西佳﹐遷於硤石。上君東代﹐諸將西徵﹐賈其餘勇﹐資其銳兵。稽山霧廓﹐京口波淸。再從貂冕﹐始拜冬卿。吳會紛紜﹐淮右【從雍文華校本攺】奔競。驅其涷餒﹐犯我疆境。躬勵精卒﹐恭承上命。雪霽松貞﹐風中艸勁。元戎承制﹐聖主酬勞。大起名重﹐司元望髙。優遊渥澤﹐出入官曹。所謂雞省﹐全資豹韜。恭仰府城﹐載崇吾圉。惟力是助﹐厥功以舉。云矗千堵﹐土攢萬杵。率以資產﹐役以軍旅。乃頒異寵﹐乃正華資。大國綱紀﹐雄藩羽儀。牀間牛﹐杯裏蛇疑。天胡可測﹐神亦難知。有仁於時﹐有功於物。一代殊勛﹐二品淸秩。不謂不達﹐何獲何失。瑞馬神羊﹐金箱玉室。【出《全唐文》卷八九七。】

繡一片絲羅輕似水﹐洞房西室女工勞。花隨玉指添春色﹐鳥逐金鍼長羽毛。蜀錦謾誇聲自貴﹐越綾虛說價猶髙。可中用作鴛鴦被﹐紅葉枝枝不礙刀。【見雍文華校本《羅隱集甲乙集》﹐又見《四庫全書》本《羅昭諫集》。】

詠柳裊裊和煙映玉樓﹐半垂橋上半垂流。今年漸見枝條密﹐惱亂春風卒未休。【見蜀何光遠《鑑誡錄》卷七《亡國音》。】

過梁震居畱題道院迎仙客﹐書堂隱相儒。庭栽棲鳳竹﹐池養化龍魚。【見《堯山堂外紀》卷三九﹑《全浙詩話》卷八。】

送竈詩一盞淸茶一縷煙﹐竈君皇帝上靑天。玉皇若問人間事﹐爲道文章不值錢。【《堅瓠甲集》卷二。又見《全浙詩話》卷八。】

下杜城來往城南十八年﹐賴家橋上潏河邊。村醪香美脫衣典﹐幾度落花相對眠。【《類編長安志》卷九。】

華嚴寺華嚴西轉遶朱坡﹐每到春時日夕過。曾向姚家園裏醉﹐牡丹紅紫數千窠。【同前。】

遊北湖醒心亭下水涵天﹐吏部風流三百年。【見《輿地紀勝》卷五十七《郴州》。】

鳳凰臺昔云丹穴鳳﹐翔集髙臺端。【同前。】

下第詩簾捲殘陽鳴鳥鵲﹐花飛何處好樓臺。【見明胡應麟《詩藪內編》卷六。】

句曹韓沙嘴團﹐銅陵出狀元。【見影印天一閣藏本《嘉靖池州府誌》卷一。】飲水魚心知冷暖﹐濯纓人足識炎涼。【《天都載》。】桃李無言應笑我﹐二年塵土滿漁航。【《五色綫》。】馬上抱雞三市﹐袖中攜劍五陵遊。【《蕘山堂》。以上六句均見明閔元衢《羅江東外紀》。】一列珠簾不下鉤。【《後村千家詩》卷十六聞人祥正《集句》引。】

契此契此﹐卽布袋和尙﹐在明州奉化縣。未詳氏族﹐自稱名契此。出語無定﹐寢臥隨處﹐常以杖荷一布囊﹐凡供身之具﹐盡貯囊中。入肆聚落﹐見物則乞﹐時號長汀子布袋師。貞明三年三月卒。詩二十四首。【﹝《全唐詩》無契此詩﹞】

歌只个心心心是佛﹐十方世界最靈物。縱橫妙用可憐生﹐一切不如心眞實。騰騰自在無所爲﹐閒閒究竟出家兒。若睹目前眞大道﹐不見纖毫也大奇。萬法何殊心何異﹐何勞更用尋經義。心王本自絕多知﹐智者只明無學地。【以上三首又見《宗鏡錄》卷十八。】非凡非聖復若乎﹐不彊分別聖情孤。無價心珠本圓淨﹐凡是異相妄空呼。人能弘道道分明﹐無量淸髙稱道情。攜錫若登故國路﹐莫愁諸處不聞聲。

偈一砵千家飯﹐孤身萬里遊。靑目睹人少﹐問路白雲頭。【此首又見《石倉歷代詩選》卷一一一。】

臨滅偈【題擬】彌勒眞彌勒﹐分【《布袋和尙傳》作「化」】身千百億。時時示時【《布袋和尙傳》作「世」﹑《雞肋編》卷中作「識世」】人﹐時人終【《雞肋編》作「總」﹑《五燈會元》作「自」﹑《布袋和尙傳》作「俱」】不識。【以上諸首均見《景徳傳燈錄》卷二十七﹑《五燈會元》卷二﹑《卍續藏》本《明州定應大師布袋和尙傳》﹝元人曇噩作﹞。】

偈是非憎愛世偏多﹐子細思量柰我何。寬卻肚腸須【《布袋和尙傳》《明州嶽林寺志》作「皮常」】忍辱﹐豁開心地任從他【《明州嶽林寺志》作「放開笑口暗消磨」﹐《布袋和尙傳》「笑口」作「泆日」﹐似誤】。若逢知己須依分﹐縱遇冤家也共和。若能了此心頭事【《布袋和尙傳》《明州嶽林寺志》作「能使此心無絓礙」】﹐自然證得六波羅。我有一布袋﹐虛空無罣礙。展【《布袋和尙傳》作「打」】開徧十方﹐入時觀自在。吾有三寶堂﹐裏空【《明州嶽林寺志》作「有」】無色相。不髙亦不低﹐無遮亦無障。學者體不如﹐求者難得樣。智慧【《布袋和尙傳》作「者」】解安排﹐千中【《布袋和尙傳》《明州嶽林寺志》作「古」】無一匠。四門四果生﹐十方盡供養。吾有一軀佛﹐世人皆不識。不塑亦不裝﹐不雕亦不刻。無一滴灰泥【《布袋和尙傳》作「無一塊泥土」】﹐無一點彩色。人畫畫不成﹐賊偸偸不得。體相本自然﹐淸淨非拂拭【《布袋和尙傳》作「常皎潔」】。𨿽然是一軀﹐分身千百億。【以上四首均見《五燈會元》卷二﹑《明州定應大師布袋和尙傳》《明州嶽林寺志》﹝淸戴明琮撰﹞卷三。】手【從《明州嶽林寺志》攺】捏靑苗種福田﹐低頭便見水中天。六根淸淨方成稻﹐退步【《明州嶽林寺志》作「後」】原來是向前。由貪淪墮世波中﹐拾卻貪嗔禮大雄。直截凡情無所得﹐圓明寂照汝心宗。奔南走北欲何爲﹖百歲光陰頃刻衰。自性靈知須急悟﹐莫教平地陷風雷。趣利求名空自忙﹐利名二字陷人坑。疾須返照娘生面﹐一片靈心是覺王。圓覺靈明超太虛﹐目前萬物不差殊。十方法界都包盡﹐惟有眞如也太迂。汝心卽正【《明州嶽林寺志》作「聖」】智﹐何須問次第。聖凡都不到﹐空花映日飛。關非內外絕中央﹐禪思宏深體大方。究理窮玄消息盡﹐更有何法許參詳﹖肩挑日【從《明州嶽林寺志》攺】月橫街去﹐把定乾坤莫放渠。遇聖遇凡俱坐斷﹐寂光勝地可安居。無生無死佛家風﹐不墮古今莫定蹤。觸處圓明常湛寂﹐龍華雞足兩無從。碧水映孤峯﹐寒潭迎皎月。爾我不知宗﹐須彌足底越。汝水若還淸﹐汝身被水溺。汝柴若還燥﹐汝身被火燎。燎溺病同途﹐大夢原未覺。汝能鞭起懸﹐空靈覺心反。覆看渠非深﹐奧神光獨耀。性眞常現成﹐公案方知道。便能穩坐毗盧﹐頂上吹淸調。【以上十一首﹐均見《卍續藏經》本《明州定應大師布袋和尙傳》附元釋廣如撰《布袋和尙後序》。除「圓覺靈明超太虛」﹑「關非內外絕中央」﹑「汝水若還淸」三首外的八首﹐又見於《明州嶽林寺志》卷三。】白屋安貧終暫計﹐夕陽歸路豈知還﹖蓮花佛國深深處﹐出世芳蹤不可攀。【《奉化縣補義志》卷三。】

蔣宗簡蔣宗簡﹐桐城縣人。梁時明州評事﹐罷官居於奉川。時與布袋和尙遊﹐世呼爲摩訶居士。布袋卒後﹐居東湖跘跨山。詩一首。【﹝《全唐詩》無蔣宗簡詩﹞】

頌布袋和尙兜率宮中阿逸多﹐不離天界降娑婆。相逢爲我安心訣﹐萬劫千生一剎那。【《明州嶽林寺志》卷三。】

薛正明薛正明﹐永嘉人。天佑二年進士﹐官文房院使。後梁主徵之﹐不就。隱居於南雁白雲山白雲洞。詩一首。【﹝《全唐詩》無薛正明詩﹞】

遊南雁蕩遐僻山深自晦明﹐峨峨千態畫難成。半空髙掛龍湫瀑﹐萬仞宏開金石城。日射嵐光輕鎖黛﹐泉飛竹徑細鳴箏。隱山無路停驂問﹐拂拂淸風兩腋生。【見周喟《南雁蕩山誌》卷七引鄭思恭《崇禎南雁山誌》。】

重惲重惲﹐初謁雪峯﹐次依石霜﹐後住婺州云幽寺。詩一首。【﹝《全唐詩》無重惲詩﹞】

偈云幽一隻箭﹐虛空無背面。射去徧十方﹐要且無人見。【《五燈會元》卷六。】

錢朗朗字內光﹐洪州南昌人。五經登科﹐文宗朝爲南安都副使﹐以光祿卿歸隱廬山。昭宗時﹐錢鏐迎居錢塘﹐師事之﹐云時已一百五十歲﹐後二十年尸解。詩一首。【﹝《全唐詩》無錢朗詩﹐傳據《續仙傳》卷中﹞】

遺詩有个仙人騎白鶴﹐曾隨王母到瀛洲。於今鶴去仙人遠﹐天際白雲空自浮。【《攜李詩系》卷三○。】

重機重機﹐臺州人。嗣師備。回浙中﹐錢鏐欽重之﹐後住杭州天龍寺。詩一首。【﹝《全唐詩》無重機詩﹞】

頌盲聾瘖啞是仙陀﹐滿眼時人不柰何。祇向目前須體妙﹐身心萬象與森羅。【《景徳傳燈錄》卷二十一﹑《五燈會元》卷八。】

師靜師靜﹐嗣師備﹐住天臺國淸寺。詩一首。【﹝《全唐詩》無師靜詩﹞】

問諸學流偈若道法皆如幻有﹐造諸過惡應無咎。云何所作業不忘﹐而藉佛慈興接誘。【《景徳傳燈錄》卷二十一﹑《五燈會元》卷八。】

小靜小靜﹐天臺國淸寺上座僧。詩一首。【﹝《全唐詩》無小靜詩﹞】

答師靜幻人興幻幻輪圍﹐幻業能招幻所治。不了幻生諸幻苦﹐覺知如幻幻無爲。【同前。】

義昭義昭﹐嗣羅山﹐住婺州金柱寺。詩一首。【﹝《全唐詩》無義昭詩﹞】

頌虎頭生角人難措﹐石火電光須密布。假饒烈士也應難﹐懵底那能解差【《五燈會元》作「回」】互。【見《景徳傳燈錄》卷二十三﹑《五燈會元》卷八。】

師鼐師鼐﹐嗣雪峯﹐在越州越山。錢鏐甚加欽重。賜號鑑眞大師。詩三首。【﹝《全唐詩》無師鼐詩﹞】

於淸風樓齋坐久舉目忽睹日光豁然頓曉而有偈淸風樓上赴官齋﹐此日平生眼豁開。方信普通年遠事﹐不從蔥嶺帶將來。

臨終示偈眼光隨色盡﹐耳識逐聲消。還源無別旨﹐今日與明朝。【均見《五燈會元》卷七。】

三種病人頌盲聾喑啞格調髙﹐是何境界自擔荷。昔日曾向玄沙道﹐笑殺張三李四歌。【見《祖堂集》卷十一。】

錢鏐

浮石寺灩灩霞光映碧流﹐潭灣深處有龍湫。危樓百尺臨江渚﹐石在波心千古浮。【見同治十一年刊區作霖纂《余幹縣誌》卷十八。】

題羅昭諫新建小樓二絕結構叨憑柱石材﹐敢期幢蓋此徘徊。陽春曲調髙難和﹐盡日焚香倚隗臺。玳簪珠履愧菲材﹐時憑欄乾首重回。只待淮妖剪除後﹐別傾卮酒賀行臺。【淸嘉慶刊本《誠應武肅王集》卷四。】

道怤道怤﹐姓陳﹐溫州人。丱年出家﹐後入閩謁雪峯。曁歸越﹐住越州鏡淸院﹐世稱鏡淸和尙。錢鏐欽慕焉﹐命居天龍寺。錢元瓘延住杭州龍冊寺。天福二年卒﹐年七十四。詩九首。【﹝《全唐詩》無道怤詩﹐傳據《祖堂集》卷十﹑《宋髙僧傳》卷十三﹑《景徳傳燈錄》卷十八﹞】

頌一向隨他走﹐又成我不是。設爾不與摩﹐傷著他牽匱。欲得省要會﹐二途俱莫綴。

答僧問好晴好雨頌【題擬】好晴好雨奇行持﹐若隨語會落今時。談玄只要塵中妙﹐得妙還同不惜伊。

象骨山頌密密誰知要﹐明明許也無。森蘿含本性﹐山嶽盡如如。

答僧問十二時中如何行李頌【題擬】當此支荷得﹐勝於歷卻【疑應作「劫」】功。多途終不到﹐一路妙圓通。

省超偈【題擬】省超之時不守住﹐更須騰身後前機。太虛不﹝上旦下寸﹞金烏運﹐霄漢寧妨玉兔飛。

僧乞示入藂林徑直之路答以此頌【題擬】我適抑不已﹐汝須不當急。機豎尙虧投﹐影沒大難及。

談體頌體含眾像像分明﹐離體含形形轉精。淸明妙淨誰能弁﹐釋迦掩室竭羅城。

嘆景禪吟嘆汝景禪去何速﹐𨿽不同道當眼明。个今永卻不曾虧﹐地水火風還故國。好也好﹐也大奇﹐忙忙宇宙幾人知﹐瑩淨寧閒追路絕﹐靑山綠嶂白雲馳。歌好歌﹐笑好笑﹐誰肯便作此中調。難提旣與君﹝奏﹞機﹐其肯無不諧其要。格誌異﹐气骨髙﹐森蘿咸會一靈毫。𨿽然示作皆同電﹐出岫藏峯徒思勞。希奇地﹐劍吹毛﹐脫罩騰籠任性遊。此界他界如水月﹐幾般應迹妙逍遙。

悟玄頌有路省人心﹐學玄者好尋。旋機現體骨﹐何用更沈吟。莫嫌淺不食﹐猶勝意思深。魚若有龍骨﹐大小盡堪任。【以上九首均見《祖堂集》卷十。】

令參令參﹐湖州人。嗣靈峯﹐在明州﹐世稱翠巖和尙。錢王請居龍冊寺﹐賜紫﹐尊爲永明大師。詩三首。【﹝《全唐詩》無令參詩﹐傳據《祖堂集》卷十﹑《景徳傳燈錄》卷十八﹞】

示後學偈入門須有語﹐不語病﹝打去丁攺西﹞蘆。應須滿口道﹐莫教帶有無。

明照和尙和後再作【題擬】入門如電拂﹐后土合知無。回頭卻問我﹐終是病﹝打去丁攺西﹞蘆。

勸學偈苦哉甚苦哉﹐波裏覓幹灰。勸君收取手﹐正與摩時﹝仃去丁攺來﹞。【以上三首均見《祖堂集》卷十。】

神祿神祿﹐福州人。嗣瑞巖師彥禪師。住溫州瑞峯院。詩一首。【﹝《全唐詩》無神祿詩﹞】

偈蕭然獨處意沈吟﹐誰信無弦發妙音。終日法堂惟靜坐﹐更無人問本來心。【見《五燈會元》卷八﹑《全閩詩話》卷十二引《閩書》。】

錢元﹝秫去禾攺王﹞元﹝秫去禾攺王﹞﹐鏐子。累官土客馬步都指揮使﹑靜江節度使兼中書令。封扶南侯。錢元瓘立﹐出判溫州。天福二年﹐爲人告謀反而見殺。詩一首。【﹝《全唐詩》無錢元﹝秫去禾攺王﹞詩﹐玆據《十國春秋》卷八三本傳﹑卷七九《文穆王世家》擬傳﹞】

遊鴈蕩東風驛路馬蹄香﹐曉起行春到夕陽。三月鶯啼花柳寺﹐幾家人住水雲鄕。名山不用問樵字﹐淸世何須憂廟廊。且脫綸巾【從《南雁蕩山誌》攺】隨洞客﹐紫簫吹月夜天涼。【見民國十四年符璋等纂《平陽縣誌》卷九五。題下原注﹕「舊志。」】

皮光業

索茗題巨觥【題擬】未見甘心氏﹐先嘗苦口師。【見《說郛》卷六一《淸異錄》。】

靈照靈照﹐髙麗人。遊閩越﹐嗣靈峯。初住浙江齊雲山﹐世稱齊云和尙。後移住越州鏡淸院。錢弘佐造龍華寺﹐命照住持。天福十二年閏七月卒﹐年七十八。詩一首。【﹝《全唐詩》無靈照詩﹐玆據《祖堂集》卷十一﹑《宋髙僧傳》卷十三﹑《景徳傳燈錄》卷十八擬傳﹞】

和麗天和尙頌徧周沙界聖伽藍﹐觸處文殊共話談。若有門上覓消息﹐誰能敢道翠山嵒。【均見《祖堂集》卷十一。】

麗天和尙麗天和尙﹐靈照同時人。詩一首。【﹝《全唐詩》無麗天和尙詩﹞】

無著對文殊話頌淸涼感現聖伽藍﹐親對文殊接話談。言下不通好消息﹐回頭祇見翠山嵒。【同前。】

措多措多﹐詳附按。

入古寺作【題擬】此寺何年造﹐問僧僧不知。系馬枯松下﹐拂塵讀古碑。【《祖堂集》卷十一。】

錢弘儇錢弘儇字智仁﹐文穆王第二子。本名弘偁﹐能書有文而自晦。後周時爲靜海軍節度使判軍州事﹐政尙寬惠﹐民悅慕之。久之攺彰武軍節度使知福州事﹐溫人皆行啼巷哭﹐亦有攜家以從者﹐謂之隨使百姓。詩一首。【﹝《全唐詩》無錢宏儇詩﹞】

遊南雁蕩十年曾作雁山期﹐今日來看似故知。好鳥隔林歌侑酒﹐飛花繞筆索題詩。雲霞眼底原無物﹐丘壑胸中似有奇。蘿月松風淸似水﹐何妨遊衍詠歸遲。【見周喟《南雁蕩山誌》卷七引陳玭《嘉靖南雁山誌》﹑鄭思恭《崇禎南雁山誌》。此詩承張靖龍同志錄示。】

吳黨黨﹐後周時吳興人。詩一首。【﹝《全唐詩》無吳黨詩﹞】

始遷靑溪望吳興故里平生願嗣叔庠微﹐誰識飄零事已非。霅水遠從云外隔﹐澄江獨向月中歸。煙橫野渡行舟穩﹐露下衡門步屐稀。潮夕不通音問杳﹐故鄕冷落釣魚磯。【見光緒十年刊李詩纂《淳安縣誌》卷十五﹐原署﹕「周吳黨。」】

徳謙徳謙﹐嗣徳山。住婺州明招山。詩三首。【﹝《全唐詩》無徳謙詩﹞】

偈明招一拍和人希﹐此是眞宗上妙機。石火瞥然何處去﹐朝生鳳子合應知。驀刀叢裏逞全威﹐汝等應當【《五燈會元》作「諸人」】善護持。火裏鐵牛生犢子﹐臨歧誰解﹝奏﹞吾機。【見《景徳傳燈錄》卷二十三﹑《五燈會元》卷八。】

和翠巖和尙示後學偈入門通后土﹐正眼密呈珠。當機如電拂﹐方免病﹝打去丁攺西﹞蘆。【《祖堂集》卷十﹐原署明照和尙﹐「照」應作「招」。】

徳韶徳韶﹐姓陳﹐處州龍泉人。嗣淸涼文益。吳越忠懿王延請住天臺山﹐爲國師。開寶五年卒﹐年八十二。詩一首。【﹝《全唐詩》無徳韶詩﹞】

頌暫下髙峯已顯揚﹐般若圓【《五燈會元》作「圜」】通徧十方。人天浩浩無差別﹐法界縱橫處處彰。【見《景徳傳燈錄》卷二十五﹑《五燈會元》卷十。】

永安永安﹐姓翁﹐溫州永嘉人。嗣天臺徳韶。住杭州報恩光教寺。開寶七年卒﹐年六十四。詩一首。【﹝《全唐詩》無永安詩﹞】

偈汝問西來意﹐且過遮【《五燈會元》作「這」】邊立。昨夜三更時﹐雨打虛空濕。電影豁【《五燈會元》作「忽」】然明﹐不似蚰蜒急。【見《景徳傳燈錄》卷二十六﹑《五燈會元》卷十。】

契從契從﹐嗣徳謙﹐居處州報恩院。詩一首。【﹝《全唐詩》無契從詩﹞】

偈烈士鋒前少人陪﹐云雷擊鼓劍輪開。誰是大雄師子種﹐滿身鋒刃但出來。【《景徳傳燈錄》卷二四﹑《五燈會元》卷八。】

瑜禪師瑜禪師﹐嗣徳謙﹐住婺州普照院。詩一首。【﹝《全唐詩》無瑜禪師詩﹞】

頌決在臨鋒處﹐天然師子機。嚬呻出三界﹐非祖莫能知。【同前。】

保初保初﹐嗣徳謙﹐住婺州雙溪寺。詩一首。【﹝《全唐詩》無保初詩﹞】

頌未透徹﹐不須呈﹐十方世界廓然明。孤峯頂上通機照﹐不用看他北斗星。【同前。】

範贊時範贊時﹐吳郡人。九歲舉神童﹐仕吳越官至祕書監。著有《資談錄》六十卷。宋時因孫仲淹貴贈唐國公。詩一首。【﹝《全唐詩》無範贊時詩﹐事據《範文正公集》附《範文正公年譜》﹑歐陽修撰《範文正公神道碑》﹑富弼撰《墓志銘》﹞】

贈華山陳希夷�������﹐�������。曾逢毛女話何事﹐應見巨靈開此山。濃睡過春花滿地﹐靜林中夜月當關。紛紛詔下忽東去﹐空使蒲輪倦往還。【《過庭錄》。】

錢元瓘

句別淚已多紅蠟淚﹐離杯須滿綠荷杯。【《兩浙金石志》卷四和凝《大晉故天下兵馬都元帥守尙書令吳越國王謚文穆錢公神道碑》引。】

全唐詩續拾卷四十六吳越下

延壽

舟中一水浮千棹﹐悠悠來去人。纜開湘浦岸﹐帆落楚江濱。風色東西變﹐潮痕旦暮新。只玆澄漢色﹐幾度化爲塵。

野遊獨步出衡茅﹐寒云著地交。燒平多敗穴﹐葉落見危巢。【見南宋錢唐陳起《增廣聖宋髙僧詩選後集》卷中﹐《南宋羣賢小集》第二十五冊﹐嘉慶六年石門顧氏讀畫齋刊本。】

金雞峯松蘿髙鎭夏長寒﹐透出羣峯畫恐難。造化功成彰五徳﹐洞天雲散露花冠。

蛾眉峯盤空勢險露巖根﹐深洞聲寒落石泉。好是雨餘江上見﹐水雲僧出認西天。

積翠峯翠壓羣峯地形直﹐落日猿聲在空碧。天風吹散斷崖云﹐古松長露三秋色。

淩雲峯煙蘿髙巘勢淩雲﹐影瀉斜陽出海門。曾與支公探隱去﹐夜寒雷雨上方聞。

白馬峯湖外層峯瀉危瀑﹐天際陰陰長寒木。南北行人望莫窮﹐秋云一片橫幽谷。【見南宋張淏《寶慶續會稽志》卷四「姜山」條。《乾隆紹興府誌》卷四﹑《光緒餘姚縣誌》卷二亦載此五首詩﹐字句頗有異同。】

永明山居詩【六十九首】此事從來已絕疑﹐安然樂道合希夷。依山偶得還源旨﹐拂石閒題出格詩。水待凍開成細澑﹐薪從霜後拾枯枝。因玆永斷攀緣意﹐誓與靑松作老期。古樹交盤簇徑深﹐闃無人到爲難尋。祇知算計千般事﹐誰解消停一點心。凍鎖瀑聲中夜斷﹐云吞嶽影半天沈。寒燈欲絕禪初起﹐透牖疏風觸短襟。祇圖閒適樂簞瓢﹐莫訝煙霞道路遙。龍穴定知潛碧海﹐鵬程終是望丹霄。撥雲巖下來【《古今禪藻集》作「求」】泉脈﹐嚼艸坡邊辧藥苗。門鎖薜蘿無客至﹐庵前時有白雲朝。貪生養命事皆同﹐獨坐閒居意頗慵。入夏驅馳巢樹鵲﹐經春勞役探花蜂。石鑪香盡寒灰薄﹐鐵磬聲微古繡濃。寂寂虛懷無一念﹐任從蒼蘚沒行蹤。心地須教合死灰﹐藏機泯迹絕梯媒。芳蘭祇爲因香折﹐良木多從被直摧。寒逼花枝紅未吐﹐日融水面綠全開。支頤獨坐經窗下﹐一片雲閒入戶來。達來何處更追尋﹐放曠誰論古與今。風帶泉聲流谷口﹐云和山影落潭心。資身自有衣中寶﹐濟世誰藏室內金。策杖偶來林下坐﹐鳥聲相和唱圓音。事多興廢莫持論﹐惟有禪宗理可尊。似訥始平分別路﹐如愚方塞是非門。刳腸祇爲生靈智﹐剖舌多因彊語言。爭似息機髙臥客﹐年來年去道長存。碧嶠經年常寂寂﹐更無閒事可相於。超倫每效髙僧行﹐得力難忘古佛書。落葉亂渠憑水蕩﹐浮雲翳月倩風除。方知懶與眞空合﹐一衲閒披憩舊廬。幽齋獨坐絕參詳﹐兀爾何如驟世忙。拯濟終憑宏願力﹐安閒須得守愚方。柴門半掩花空落﹐苔徑虛蹤艸自荒。最好靜中無一事﹐翛然惟得道芽長。曠然不被興亡墜﹐豁爾難教寵辱驚。鼓角城遙無伺候﹐輪蹄路絕免逢迎。暖眠紙帳茅堂密﹐穩坐蒲團石面平。祇有此途爲上策﹐更無餘事可關情。觸目堪嗟失路人﹐坦然王道卻迷津。井藤梗上存余命﹐石火光中保幻身。任老豈知頭頂白﹐忘緣誰覺世間春﹖容顏枯槁元非病﹐亭沼消疏不是貧。言行相應宜此地﹐空談大隱也無端。升沈歧路非他得﹐生熟根機且自看。瞋火微煙還漸息﹐貪泉餘潤亦消幹。平生正直須甘取﹐虛幻門中莫自瞞。怡和心境了然同﹐大道無私處處通。舉世豈懷身後慮﹐誰人暫省事前空。門開巖石千山月﹐簾捲溪樓一檻風。羸體健來知藥力﹐緣心寂後覺神功。進退應須與智論﹐浮萍自在爲無根。掃門何太拋途轍﹐解佩猶能棄渥恩。艸徑旋封迷舊迹﹐苔階亂織露新痕。不惟此景供遊賞。無限煙蘿盡一吞。塵网休重織是非﹐冥心何不合玄微。莊周夢裏多迷旨﹐惠子漁中少見機。拶路古松和凍折﹐盤空枯葉帶霜飛。一言可達知音者﹐還得從吾此路歸。抱朴澄神蘊道光﹐石鑪閒爇六時香。曳空橫野雲和靜﹐逗石穿崖水自忙。晚圃雨來葵葉嫩﹐晴坡燒後蕨苗長。一心包盡乾坤內﹐莫把閒文更度量。松蘿閒鎖一身孤﹐履道安禪是密謨。借問野雲誰斷續﹐思量春艸自榮枯。多見異獸心堪伏﹐來慣幽禽不用呼。萬物盡從成熟得﹐莫教容易喪工夫。平生初志已酬之﹐懷抱怡然寂有歸。古帙懶開緣得意﹐幽房長閉爲忘機。數行鳥陣連云沒﹐一帶泉聲隔嶺微。道合古今渾總是﹐何須更慮昔年非。靑山一坐萬緣休﹐努力應須與古儔。散誕襟懷因絕趣﹐消疏活計爲無求。花明小砌和春月﹐松暗前軒帶雨秋。景像自開還自合﹐怡然何必更忘憂。自甘疏拙懶經營﹐大道從來戒滿盈。但起貪心迷有限﹐誰能觸目悟無生。云融遠景危峯小﹐風戛寒溪野艇橫。禪後不妨敷六義﹐祇圖歌出野人情。忙處須閒淡處濃﹐世情疏後道情通。了然得旨靑冥外﹐兀爾虛心罔象中。泉細石根飛不盡﹐云蒙山腳出無窮。樵夫釣客𨿽閒散﹐未必眞棲與我同。且停多事莫矜誇﹐寂寞門中有道華。隈嶺靜同猿窟宅﹐栽松閒共鶴生涯。榮來只愛添余祿﹐春過誰能悟落花。惟有臥云塵外客﹐無思無慮老煙霞。沈沈竹院鎖輕煙﹐淡淡霞光欲曙天。遇境偶吟情自逸﹐逢人話道意無偏。古松交處眠靑帳﹐細艸濃時坐碧氈。祇此逍遙何所得﹐蔬食寒寢度年年。危嶺如登百尺樓﹐千般異景望中收。浮生但向忙時過﹐萬事須從靜處休。道直豈教容鬼怪﹐理平惟只使魔愁。空門莫說無知己﹐滿目松蘿是我儔。巨浸層巒本自平﹐只緣人世彊分明。五侯門外悲歡意﹐長樂坡頭去住情。學道不如忘有念﹐修身爭是了無生。三祗功業猶難及﹐誰信塵勞直下明。霧鎖煙霾宴寂堂﹐含虛凝綠水雲鄕。搜玄偈裏眞風遠﹐招隱詩中野思長。眞柏最宜堆厚雪﹐危花終怯下輕霜。滔滔一點無依處﹐舉足方知盡道場。投足煙巒養病軀﹐馳求終是用工夫。千般有作皆從智﹐萬種無依自合愚。意地已拋塵事業﹐心田惟種稻根株。非時免見幹人世﹐野食山袍自有謨。急景韶顏不可追﹐豈堪回首暫思之。浮雲已斷平生望﹐髙節須存往日期。庭樹任猿偸熟果﹐崖松停鶴惜髙枝。輪蹄碌碌何時歇﹐碾盡紅塵爲阿誰﹖幽棲豈可事徒然﹐晝諷《蓮經》夜坐禪。吟裏有聲皆實相﹐定中無境不虛玄。直教似月臨千界﹐還遣如空度萬緣。從此必知宏此志﹐免教虛擲愧前賢。何如深谷一遺人﹐宴坐經行不累身。廢宅可嗟頻換主﹐凋叢愁見幾回春。尖尖石笑煙籠碧﹐點點苔錢雨洗新。堪笑古人非我意﹐居山多是避彊秦。有山有水更何憂﹐知足能令萬事休。大道不從心外得﹐浮榮須向世間求。衝開煙縷飛黃鳥﹐點破潭心漾白鷗。好景盡歸余掌握﹐豈勞艱險訪瀛洲。萬事從來祇自招﹐安危由己路非遙。笙歌韻裏花先落﹐松檜枝間云未消。數下磬聲孤月夜﹐一鑪香翥白雲朝。誰人會我髙棲意﹐門掩空庭思寂寥。萬象從來一徑通﹐但緣分別便西東。遺簪祇爲情難盡﹐泣路方知意無窮。偃仰不拋靑嶂裏﹐往來多在白雲中。平生分野應難比﹐澗飲林棲得古風。遁逸從來格自髙﹐莫將泰山比秋毫。冷煙寒月眞吾侶﹐瘦竹蒼松是我曹。霜樹葉疏幽徑出﹐雲泉聲急曉風髙。惟當話道閒吟外﹐時得功夫補毳袍。任運騰騰無所依﹐閒遊長坐性怡怡。疏林不遣閒人到﹐密意多應夜月知。驟雨過時苔路滑﹐撥云行處石橋危。塵沙劫盡淸風在﹐何假虛名上古碑。抱拙藏鋒過暮年﹐髙名何必指前賢。祇於心上標空界﹐誰說壺中別有天。郁密遠林停宿霧﹐蕭騷疏竹掃寒煙。從玆不更移瓶錫﹐身外無餘意了然。息業怡神道最孤﹐藏名匿迹合良圖。冥心難使龍神見﹐出語須教海嶽枯。云駐庵前疑有意﹐鳥鳴庭際似相呼。資持隨分安排了﹐最急應須與道俱。松陰疏冷罩寒門﹐靜見吾宗已絕倫。驅得萬途歸理窟﹐更無一事出心源。煙雲忽閉巖前洞﹐雞犬時聞林下村。放曠本來無別意﹐免教停海起波痕。景虛情淡兩何依﹐抱一冥眞絕萬機。松韻余風涼竹戶﹐柏搖殘露濕禪衣。巖燈霧逼寒光小﹐石像塵昏古畫微。得趣了然無所慮。任緣終日送斜暉。遁迹無圖匿姓名﹐萬重山後葺茅亭。隨情因事搜新偈﹐探妙窮微閱古經。與道交時心絕念。從緣感處物通靈。應須長遠存髙節。屹屹喬松老更靑。閒思塵世大悠哉﹐進趣門中盡可該。拋卻工夫平世路﹐枉勞心力構仙臺。隘空雲水千重合﹐匝野煙霞一徑開。幸有圓成平坦處﹐辛勤誰解望山來。千途盡向空源出﹐萬景終歸一路通。忽爾有心成大患﹐坦然無事卻全功。春開小岫調新綠﹐水漾漂霞蘸晚紅。莫道境緣能幻惑﹐達來何處不消融。身心閒後思怡然﹐緬想難忘契道言。千種卻教歸淡薄﹐萬般須是到根源。疏疏雨趁歸巢鳥﹐密密煙藏抱子猿。禪罷吟來無一事﹐遠山驅景入茅軒。萬境閒來情淡淡﹐羣囂息後思微微。當時白業無門入﹐今日玄關有路歸。熟果不搖翻自落﹐生禽誰喚卻驚飛。到頭何用空忙得﹐任運應須待對機。攜筇閒步望山行﹐竟日逍遙任野情。上嶺梯登危石側﹐渡溪橋踏古槎橫。綠羅水皺巖根急﹐紅錦霞舒海面明。一軸詠懷髙尙意﹐援毫因事偶吟成。負气爭權事可悲﹐金貂繡轂盡何之。惟聞野棘盤荒冢﹐祇見空陵疊壞碑。燈暗竹堂行道夜﹐煙昏石窟坐禪時。怡然自得眞棲處﹐何用經營別路歧。豪貴從他縱勝遊﹐多歡終是復多愁。茅茨捨宇偏安穩﹐糞掃衣裳最自由。數片雲飛書案上﹐一條泉路臥牀頭。分明自有安身處﹐爭柰人間不肯休。髙才宏略气淩雲﹐世上浮名夢裏身。蘇氏謾稱降六國﹐韓公休說卷三秦。當朝𨿽立千年事﹐古廟惟存一聚塵。畢竟思量渾大錯﹐何如林下養天眞。髙懷怡淡景相和﹐才到塵途事便多。碧嶂好期長定計﹐朱門惟見暫時過。雄雄負气爭權路﹐岌岌新墳占野坡。成敗分明剛不悟﹐未知凡俗意如何。得理元來行自成﹐萬般情斷一心冥。樵人不到緣山僻﹐遊客難逢爲嶽靈。食﹝上薛下木﹞苦心何日就﹐看花醉眼幾時醒。索然身外無餘物﹐云滿前山水滿瓶。名利梯媒事已忘﹐惟憑拙直定行藏。探玄休煉長生藥﹐助道時抄歇食方。溪汲古痕山雨漲﹐樹摧殘﹝木卉﹞野風狂。一言欲寄休回首﹐塵路如今事正忙。豈是疏慵僻愛山﹐且圖餘事不相關。休誇鳳詔千年貴﹐難敵禪扉半日閒。透水戲魚隨浪沒﹐投巢孤鶴帶云還。自然得到無心地﹐寂寂虛堂一景閒。林下安身別有方﹐營營何太路歧忙。侯門夢過光陰促﹐禪室玄棲气味長。引水灌花春日媚﹐移林夾道暑天涼。銜恩略報元功處﹐一炷晨風散後香。萬般惟道最堪依﹐一瞬榮枯萬古悲。彊笑低顏何忽忽﹐忘機絕慮自怡怡。潛龍終要投深浦﹐巢鳥應須占健枝。名利門中難立足﹐隱藏雲水更何之。退迹何人繼昔賢﹐凡途終是事謀先。只知兢逐浮雲富﹐誰解驚嗟逝水年。寒影半疏霜後樹﹐秋聲萬點雨中禪。千般不更經營得﹐一榻無餘任自然。野景陶情皆得意﹐凡夫舉目盡堪愁。秦川幾度埋番骨﹐棘路還曾聳玉樓。幻體不知波上沫﹐狂心須認鏡中頭。浮生役役貪榮者﹐求到眞空卒未休。一生占斷白雲鄕﹐適意孤髙志自彊。報曉音聲棲鳥語﹐漏春消息早梅香。吟經徐傍芙蕖岸﹐得偈閒書薜荔墻。大道最親無達者﹐苦攜瓶錫叩禪堂。養性攄情不記年﹐免尋雲水更參禪。有心用處還應錯﹐無意看時卻宛然。析法尙嫌灰斷果﹐燒丹堪湣地行仙。欲知此理誰人會﹐水自朝東月自圓。世途從此免相關﹐萬慮潛消野思閒。庵樹逼春花自吐﹐巖巢欲暮鳥空還。門前霧閉疑無路﹐檻外雲開忽有山。宴坐石巖樵徑絕﹐姓名應不到人間。獨行獨坐任天然﹐幽隱難逢世网牽。一志直教齊大道﹐萬般總是涉因緣。水磨澗石平如鏡﹐春引巖藤直似弦。虛幻已知休更續﹐蹄輪應不到山前。散誕疏狂得自然﹐免教拘迫事相牽。潛龍不離滔滔水﹐孤鶴惟宜遠遠天。透室寒光松檻月﹐逼人涼气石渠泉。非吾獨了西來意﹐竹祖桐孫盡入玄。綠柳堤邊春色多﹐數樹重重裊翠蘿。紅白花枝爭發﹐晴陰天气半相和。中山謾醉千壺酒﹐易水徒悲一曲歌。塵世無憑惟道外﹐榮枯瞬息盡消磨。淸平大業行皆奢﹐豈獨堯時聽所加。丰儉由人天不遠﹐安危在智道非賒。關津防害反爲害﹐法令除邪卻長邪。爭似無言敷密化﹐旣能成國又成家。焦翼枯鱗成底事﹐分明可驗莫愁哉。君恩只可量功受﹐世利應須任運來。豈信敗從成處得﹐誰知榮是辱邊媒。但看越分誅求者﹐惟向身邊積禍胎。棲眞境界太玄鄕﹐靜見吾宗不可量。好句只憑詩斷送﹐閒緣惟遣道消亡。雨絲雲織輕條密﹐煙素風抽細縷長。竟日虛懷無一事﹐金瓶秋水石鑪香。得喪從來事甚均﹐任緣徒用苦勞神。野蔬隨分堪充口﹐石室依稀可庇身。碧海幾時無去棹﹐紅衢何日息徵輪。若教求道如求利﹐舉世渾成無事人。數朝興廢狂風過﹐千載榮枯掣電飛。早向權門思息意﹐莫於塵世自沈機。一條水引閒花出﹐萬里云隨獨鶴歸。最要身安成大道﹐免教他後始知非。幽棲帶郭半山峯﹐密意虛懷莫可同。事到定中消息靜﹐景於吟處煉磨空。玲瓏色淡松根月﹐敲磕聲淸竹罅風。獨坐獨行誰會我﹐羣星朝北水朝東。三度曾經遊此地﹐從緣權順世間情。登山𨿽有謝安志﹐遁迹慚無慧遠名。翠疊寒枝松未老﹐影深幽徑竹新成。莫言去住關懷抱﹐云本無心水自淸。【見懺庵居士《髙僧山居詩》﹐上海商務印書館民國二十三年綫裝鉛印本。】

偈孤猿叫落中巖月﹐野客吟殘半夜燈。此境此時誰得意﹖白雲深處坐禪僧。【《五燈會元》卷十。】欲識永明旨﹐門前一湖水。日照光明生﹐風來波浪起。【見《景徳傳燈錄》卷二十六﹑《五燈會元》卷十。】

定慧相資歌祖教宗中有二門﹐十度萬行稱爲尊。初名止觀助新學﹐後成定慧菩提根。惟一法﹐似雙分﹐法性寂然體眞止﹐寂而常照妙根存。定爲父﹐慧爲母﹐能孕千聖之門戶。增長根力養聖胎﹐念念出生成佛祖。定爲將﹐慧爲相﹐能弼心王成無上。永作羣生證道門﹐卽是古佛菩提樣。定如月﹐光爍外道邪星滅。能挑智炬轉分明﹐滋潤道芽除愛結。慧如日﹐照破無明之暗室。能令邪見愚夫禪﹐盡成般若波羅蜜。少時默﹐剎那靜﹐漸漸增修成正定。諸聖較量功不多﹐終見靈臺之妙性。瞥聞法﹐才歷耳﹐能燻識藏覺種起。一念回光正智開﹐須臾成佛法如是。禪定力﹐不思義﹐變凡爲聖剎那時。無邊生死根由斷﹐積劫塵勞巢穴墮。湛心水﹐淨意珠﹐光吞萬象爍千途。抉開己眼無瑕翳﹐三界元無一法拘。覺觀賊﹐應時克﹐攀緣病﹐倏然淨。蕩念垢兮洗惑塵﹐顯法身兮堅慧命。如斷山﹐若停海﹐天翻地覆終無攺。瑩似琉璃含寶月﹐倏然無寄而無待。般若慧﹐莫能量﹐自然隨處現心光。萬行門中爲導首﹐一切時中稱法王。竭苦海﹐碎邪山﹐妄云捲盡片時間。貧女室中金頓現﹐壯士額上珠潛還。斬癡网﹐截欲流﹐大雄威猛更無儔。能令鐵牀銅柱冷﹐頓使魔怨業果休。和諍訟﹐成孝義﹐普現羣生超佛智。邊邪惡慧盡朝宗﹐螻蟻鯤鵬齊受記。偏修定﹐純陽爛物刳正命。若將正慧照禪那﹐自然萬法明如鏡。偏修慧﹐純陽枯物成迂滯。須憑妙定助觀門﹐如月分明除霧翳。勸等學﹐無偏修﹐從來一體無二頭。似禽兩翼飛空界﹐如車二輪乘白牛。卽向梵途登覺岸﹐便於業海泛慈舟。或事定﹐制之一處無不竟﹔或理定﹐惟當直下觀心性﹔或事觀﹐明諸法相生籌算﹔或理觀﹐頓了無一無那畔。定卽慧﹐非一非二非心計﹔慧卽定﹐不同不別絕觀聽﹔或雙運﹐卽寂而照通眞訓﹔或俱泯﹐非定非慧超常準。一塵入定眾塵起﹐般若門中成法爾。童子身中三昧時﹐老人身分談眞軌。能觀一境萬境同﹐近塵遠剎無不通。眞如路上論生死﹐無明海裏演圓宗。眼根能作鼻佛事﹐色塵入定香塵起。心境常同見自差﹐誰言不信波元水。非寂非照絕言思﹐而寂而照功無比。權實雙行闡正途﹐體用更資含妙旨。勸諸子﹐勿虛棄﹐光陰如箭如流水。散亂全因缺定門﹐愚盲祇爲虧眞智。眞實言﹐虛入耳﹐千經萬論同標記。定慧全功不暫忘﹐一念頓歸眞覺地。定須習﹐慧須聞﹐勿使靈臺一點昏。合抱之樹生毫末﹐積漸之功成寶尊。獼猴學定生天界﹐女子才思入道門。自利利他因果備﹐若除定慧莫能論。【《大正新刊大藏經》第四十八冊延壽《永明智覺禪師惟心訣》附收。】

遊上雪竇詩下雪竇遊上雪竇﹐過雲峯後望雲峯。如趨仙府經三島﹐似入天門徹九重。無日不飛丹頂鶴﹐有時忽起隱潭龍。祇因奉詔西歸去﹐此境何由得再逢。

同於祕丞賦瀑泉詩大禹不知鑿﹐來源亦自成。色應憐眾白﹐聲合讓孤淸。遠勢曾吞海﹐飛流欲噴鯨。靈槎如可泛﹐天際問歸程。【二首均錄自光緒三十四年刊張美翊纂《奉化縣誌》卷四。前首又見《古今圖書集成山川典》卷一一○。】

武肅王有旨石橋設齋會進一詩南有天臺事可尊﹐孕靈含秀獨超羣。重重曲澗侵危石﹐步步層巖踏碎云。金雀每從雲裏現﹐異香多向夜深聞。當知此界非凡界﹐一道幽奇各自分。仙源佛窟有天臺﹐今古嘉名徧九垓。石磴嵌空神匠出﹐瀑泉雄壯雨聲來。景彊偏感髙僧住﹐地勝能令遠思開。一等翹誠依此處﹐自然靈貺作梯媒。智泉福海莫能逾﹐親自王恩運睿謨。感現盡冥心境界﹐資持全固道根株。石梁低翥紅鸚鵡﹐煙嶺髙翔碧鷓鴣。勝妙重重惟禱祝﹐永資軍庶息災虞。淩晨迎請倍精誠﹐親散鮮花異處淸。羅漢攀枝呈梵相﹐巖僧倚樹現眞形。神幡雙出紅霞動﹐寶塔全開白气生。都爲王心標意切﹐滿空盈月瑞分明。幡花寶蓋滿淸川﹐祈禱迎來聖半千。莫道聖緣無影響﹐須知嘉會有因緣。空中長似聞天樂﹐巖畔嘗疑有地仙。何必更尋兜率去﹐重重靈應事昭然。登云步嶺涉煙程﹐好景隨心次第生。聖者已符祥瑞事﹐地靈全副禱祈情。洞深重疊拖云濕﹐灘淺潺湲漱水淸。願滿事圓歸去路﹐便風相送片帆輕。【見《四庫全書珍本初集》本宋林表民《天臺前集別編》。】

句言前體道乾坤窄﹐筆下搜吟海嶽枯。繞繡屏飛花外蝶﹐隔金籠語柳中鶯。春雨閉花徑﹐晚云生石樓。艸濃春徑狹﹐樹密晚窗陰。【均見明刻本《吟窗雜錄》卷三十二《古今詩僧》。】

錢師悅師悅﹐官少卿﹐吳越時人。詩一首。【﹝《全唐詩》無錢師悅詩﹞】

題淸樂亭林亭虛敞依金地﹐終待休宦此結廬。因共支公話空理﹐人中淸樂更無如。【見復旦大學圖書館藏舊抄本《至元嘉禾志》卷三十二。】

江景防【一作「景房」】景防﹐字漢臣﹐常山人。事錢俶﹐官侍禦史。時吳越賦斂甚重。宋平諸國﹐賦斂仍舊籍爲斷。錢俶入宋﹐景防以侍從當上圖籍﹐嘆曰「民苦苛斂久矣。使有司仍其籍﹐民困無已時也。吾寧以身任之。」遂沈圖籍於河。詣闕﹐自劾所以亡失狀﹐宋太宗大怒﹐欲誅之﹐已而謫沁水尉﹐遂屏居田裏以卒。詩一首。【﹝《全唐詩》無江景防詩﹐傳據《十國春秋》卷八七。《宋詩紀事補遺》作「江景房」﹞】

保安寺擾擾塵埃白日忙﹐偶然來謁贊公房。行登峻嶺躋攀倦﹐坐俯淸泉笑傲涼。林靜鳥聲酬客語﹐風來花气逐人香。此時已覺凡塵斷﹐分得髙僧興味長。【見《宋詩紀事補遺》卷二引《開化縣誌》。】

錢俶【補二首】

詩寄贈四明寶云通法師【二首】海角復天涯﹐形分道不賒。燈淸讀圜覺﹐香暖頂袈裟。戒比珠無類【疑當作「颣」】﹐心猶鏡斷瑕。平生賴慈眼﹐南望一咨嗟。相望幾千里﹐曠然違道情。自玆成乍別﹐疑是隔浮生。得旨探玄寂﹐無心競利名。苑齋正秋夜﹐誰伴誦經聲。【見《大正新修大藏經》第四六冊南宋釋宗曉編《寶云振祖集》。】

贊寧

寄題明月禪院【之二】積翠湖心迆邐長﹐洞臺蕭寺兩交光。鳥行黑點波濤白﹐楓葉紅蓮橘柚黃。人我絕時偎樹石﹐是非來處接帆檣。如何遂得追遊性﹐擺卻營營不急忙。【見範成大纂《吳郡誌》卷三十三。】

悟空塔浮圖蕭瑟入虛空﹐一聚全身罔像中。傳馬祖心開佛印﹐識龍潛主示神通。毫光委墜江樓月﹐道气馨香海岸風。此地化緣才始盡﹐更於何處動魔宮﹖【《海昌勝迹志》卷一。此首承陶敏先生錄示。】

夜吟獨坐閒吟野思淸﹐秋庭蕭索暮煙輕。孤燈欲灺月未上﹐萬籟寂然蛩一聲。

秋日寄人白鳥行從山嘴沒﹐靑鷗羣向水湄分。松齋獨坐誰爲侶﹖數片斜飛檻外云。【以上二詩爲張靖龍同志提供﹐云見南宋陳起《增廣聖宋髙僧詩選後集》卷上。】

錢唐潮信詩午未未未申﹐申【《西湖遊覽志》作「寅」】卯卯辰辰﹐巳巳巳午午﹐朔望一般輪。【見元陶宗儀《南村輟耕錄》卷十二。】

句要路花爭發﹐閒門艸易荒。【見宋吳子良《荊溪林下偶談》卷二。」】山黛淺深春气力﹐浪花開合水工夫。艸濃春徑狹﹐樹密晚窗陰。【均見《錦繡萬花谷後集》卷三《春門》。】何用密防姦。【《江湖小集》卷五紹嵩《江浙紀行集句詩》引。】與閒爲活計。【同前。】

曉榮曉榮﹐俗姓鄧﹐溫州人。嗣徳韶﹐住杭州龍冊寺。詩二首。【﹝《全唐詩》無曉榮詩﹞】

答慧文般若大神珠﹐分形萬萬億。塵塵彰妙體﹐剎剎靜毗盧。一念周沙界﹐日用萬般通。湛然常寂滅﹐常展自家風。【《五燈會元》卷十。】

遇臻遇臻﹐俗姓楊﹐越州人。嗣徳韶﹐住婺州齊雲山。詩一首。【﹝《全唐詩》無遇臻詩﹞】

頌秋庭肅肅風颾颾﹐寒星列空蟾魄髙。搘頤靜坐神不勞﹐鳥窠無端吹布毛。【同前。】

本先本先﹐俗姓鄭﹐溫州人。嗣徳韶﹐後住本州島瑞鹿寺。大中祥符元年卒。詩三首。【﹝《全唐詩》無本先詩﹞】

非風幡動仁者心動頌非風幡動惟心動﹐自古相傳直至今。今後水雲人欲曉﹐祖師直是好知音。

見色便見心頌若是見色便見心﹐人來問著方難答。更求道理說多般﹐孤負平生三事衲。

明自己頌曠大劫來祇如是﹐如是同天亦同地。同地同天作麼形﹐作麼形兮無不是。【同前。】

洪壽洪壽﹐嗣徳韶﹐住杭州興教寺。詩一首。【﹝《全唐詩》無洪壽詩﹞】

聞墮薪有省偈撲落非他物﹐縱橫不是塵。山河及大地﹐全露法王身。【同前。】

錢惟治

春日登大悲閣二首【一字至七字】閣﹐閣。雕鏤﹐彩錯。簇明霞﹐攢麗萼。玉女窺牖﹐飛仙捧鐸。沈煙燠寶香﹐媚水涵珠箔。千山蓊郁晴霽﹐萬井喧塡曉郭。登臨徙倚傍瓊欄﹐滿目春光煦寥廓。閣﹐閣。般斤﹐郢作。木從繩﹐工必度。華飾藻繪﹐密施榱桷。明蟾代寶燈﹐瑞靄爲珍箔。欄危似倚髙空﹐梯迥疑穿碧落。有時閒上瞰人寰﹐自謂禽中騰一鶚。

春日登大悲閣【四言回文】春城滿望﹐曉閣閒登。塵銷霽景﹐定出眞僧。人懷遠思﹐檻憑危層。因圓果證﹐勝境斯興。【均見明梁橋《冰川詩式》卷二。】

黃夷簡夷簡﹐字明舉﹐福州人。仕吳越爲明州判官﹐累遷檢校祕書監﹑平江節度副使。開寶初使宋﹐太祖勸以歸順﹐歸匿其言而退隱。至吳越納土﹐始復出﹐仕至平江軍節度使。大中祥符四年卒﹐年七十七。【﹝《全唐詩》無黃夷簡詩﹐傳據《宋史》卷四四一﹑《十國春秋》卷八七。﹞】

山居詩宿雨一番蔬甲嫩﹐春山幾焙茗旗香。【見《玉壺淸話》卷一。】

錢昱昱﹐字就之﹐忠獻王長子。初爲咸寧﹑大安二宮使﹐授秀州刺史。嘗使宋﹐歸爲臺州刺史﹑溫州刺史﹐轉彰武軍節度使。入宋後﹐歷任知州﹑工部侍郎等職﹐咸平二年卒﹐年五十七。詩三首。【﹝《全唐詩》無錢昱詩﹐傳錄《十國春秋》卷八十三。﹞】

升山靈巖寺【題擬】松杉滿寺廊﹐欄桿倚髙岡。郡郭曉云漠﹐禪齋春艸長。澗靑連竹色﹐山靜帶茶香。更有名僧在﹐茅庵住上方。【見《淳熙三山誌》卷三八。】

涵虛沼畱題景致逼神仙﹐心幽道亦玄。僧閒來出世﹐松老不知年。放馬眠巖艸﹐移杯酌澗泉。浮名如脫得﹐終老此云邊。【見影印文淵閣《四庫全書》本《福建通誌》卷七七。】

畱題巾山明慶塔院數級崔嵬萬木中﹐最堪影勢似難同。欄桿【《赤城志》作「闌干」】夜壓江心月﹐鈴鐸秋搖嶽頂風。重疊畫檐遮世界﹐稀疏淸磬徹虛空。有時問著禪僧路﹐笑指丹霄去不窮。【見《天臺續集》卷下﹑《嘉定赤城志》卷十九。】

全唐詩續拾卷四十七閩

師備師備﹐姓謝﹐福州閩縣人。嗣雪峯。住福州玄沙院﹐世稱玄沙和尙。開平二年卒﹐年七十四。詩八首。【﹝《全唐詩》無師備詩﹐傳據《祖堂集》卷十﹑《宋髙僧傳》卷十三﹑《景徳傳燈錄》卷十八。﹞】

送靈云和尙頌【題擬】三十年來祇如常﹐葉落幾回【卷十九作「幾回葉落」】放毫光。自【卷十九作「從」】此一去雲霄外﹐圓音體性應法王。【見《祖堂集》卷十﹑卷十九。】

偈三棒愚癡不思議﹐浩浩溶溶自打之。行來目前明明道﹐七顚八倒是汝機。用處妙理不換機﹐問來答得不思議。應現常聞明知友﹐人人自在得功稀。再睹道友話淸源﹐人人問道無不全。法法恆然皆如是﹐四生九類體中圓。【均見《祖堂集》卷十。】

頌玄沙遊徑別﹐時人切須知。三冬陽气盛﹐六月降霜時。有語非關舌﹐無言切要辭【《五燈會元》卷七作「詞」】。會我最後句﹐出世少人知。奇哉一靈叟﹐那頓許﹝口殳﹞﹝口殳﹞【音兜】。風起引箜篌﹐迷子爭頭湊。設使總不是﹐蝦蟆張大口。開口不開口﹐終是犯靈叟。欲識个中意﹐南星眞北斗。萬里神光頂後相﹐沒頂之時何處望。事已成﹐意已【《五燈會元》作「亦」】休﹐此个從來【《五燈會元》作「來蹤」】觸處周。智者聊聞猛【《五燈會元》作「撩著便」】提取﹐莫待須臾失卻頭。【均見《景徳傳燈錄》卷二九。】一二三四五﹐日輪正當午。可憐大丈夫﹐先天爲心祖。【《祖庭事苑》卷二。】

志懃志懃﹐福州人。嗣潙山。在福州﹐號靈云和尙。詩一首。【﹝《全唐詩》無志懃詩﹞】

偶睹春時花﹝上蕊下木﹞繁發忽然發悟喜不自勝乃作一偈三十年來尋劍客﹐幾逢花發【《景徳傳燈錄》作「落葉」】幾【《五燈會元》作「又」】抽枝。【《祖堂集》卷十作「葉落幾回再抽枝」。】自從一見桃花後﹐直至如今更不疑。【見《祖堂集》卷十九﹑卷十﹑《景徳傳燈錄》卷十一﹑《五燈會元》卷四。】

從範從範﹐師全豁﹐在福州香溪﹐與羅山道閒同時。詩一首。【﹝《全唐詩》無從範詩﹞】

偈迦葉上名【《五燈會元》作「行」】衣﹐披來須捷機。才分招的箭﹐密露不藏龜。【見《景徳傳燈錄》卷十七﹑《五燈會元》卷七。】

普聞普聞﹐初爲唐僖宗太子。僖宗幸蜀﹐遂斷髮爲僧。嗣石霜。後住邵武龍湖寺三十餘年。詩一首。【﹝《全唐詩》無普聞詩﹞】

臨示寂聲鐘集眾說偈我逃世難來出家﹐宗師指示个歇處。住山聚眾三十年﹐尋常不欲輕分付。今日分明說似君﹐我斂目時齊聽取。【見《五燈會元》卷六。】

義存義存﹐俗姓曾﹐泉州南安人。年十七出家﹐嗣徳山。大中間北遊﹐咸通間南歸﹐後移居福州雪峯山﹐時稱雪峯和尙。開平二年卒﹐年八十七。詩四十三首又四句。【﹝《全唐詩》無義存詩﹐傳據《宋髙僧傳》卷十二。﹞】

住山後作【題從《小艸齋詩話》卷四】光陰倏忽【《小艸齋詩話》作「迅速」】暫須臾﹐浮世那【《小艸齋詩話》作「何」】能得久居。出嶺年登【《祖庭事苑》卷四作「始年」】三十二﹐入閩【《祖庭事苑》作「如今」】蚤是四旬餘。他非不用頻頻檢【《祖庭事苑》《小艸齋詩話》作「舉」】﹐已過還【《祖庭事苑》作「當」】須旋旋除。爲報滿朝【《小艸齋詩話》作「報與滿朝」】朱紫道﹐閻王【《祖庭事苑》作「羅」】不怕佩金魚。

遊檉洋靑山無適莫﹐四畔無來路。安居不到處﹐出身終有餘。

因學人問事佗事佗人斷﹐己事己自裁。萬法剎那包﹐何用更往來﹖

送澄沼忽告歸鄕去﹐崎嶇枉涉途。雪嶺三秋外﹐澄沼一事無。

因讀寒山詩可憐寒山子﹐多言復多語。橫路作籬障﹐何如直下覓光舒﹖

詠魚鼓二首我暫作魚鼓﹐懸頭爲眾苦。師僧喫茶飯﹐拈槌打我肚。身𨿽披鱗甲﹐心中一物無。鸕鶿橫溪望﹐我誓不入湖。可憐魚鼓子﹐天生從地養。粥飯不能﹝歹肖﹞﹐空肚作聲響。時時驚僧睡﹐懶者煩惱長。住持鬧喧喧﹐不如打遊漾。

放牛早朝放牛承露艸﹐直至日晝幹飽好。牛飽更無思食念﹐牛兒無事唱牛歌。

勸人莫道肯去易﹐肯去也大難。虛空滿天下﹐迷人坐不安。若切老婆心﹐勸君莫掠虛。忽遇明眼人﹐相逢笑殺渠。枯樹解藏龍﹐貪睡不聞鐘。一朝侵早起﹐忽覺是何龍。低頭不見地﹐仰面不見天。欲知白牛處【《林間錄》作「欲識金剛體」】﹐但看髑髏前。【《林間錄》卷上云此篇爲見亡僧後作。】達摩來路遠﹐汝莫辜負佗。子細審思觀﹐忽然悟去好。人人盡有乾坤眼﹐莫隨妄境顚倒窺。恆沙國土總吞盡﹐吞盡不我何旨旨。枯木藏龍﹐雷動必驚。驚者是少﹐不驚者多。絕頂白似雪﹐眾水一源深。道場平如掌﹐我宗超佛心。長江拋釣子﹐遊魚帶絲絳。恩重鉤頭餌﹐輕欺上祖歌。腳踏香積壠﹐頭枕馬鳴崎。身臥白雲裏﹐神光萬里祕。會我最後句﹐與汝同一枝。冬瓜長儱侗﹐葫蘆剔突。玲瓏滿天下﹐覽子黑漫漫。君不見【《祖堂集》卷七「不見」二字作「覓」】路邊華表柱﹐天下忙忙總一般。琵琶柦﹝木戾﹞【《祖堂集》作「拗捩」】隨手轉﹐廣陵妙曲無人彈。若有人能解彈得﹐一彈彈盡天下曲。世中【《祖堂集》卷七作「間」】有一事﹐奉勸學者取。𨿽無半錢活﹐流傳歷劫富。登天不借梯﹐徧地無行路。包盡乾坤處﹐禪子火急悟。【又見《祖堂集》卷七。】寅朝不肯起﹐貪坐昏黃晡。魚被网裹【從《祖堂集》卷七攺】卻﹐脹【《祖堂集》作「張」】破獵師肚。滿天不見路﹐萬里迷也沒。問汝世間人﹐何時得成佛﹖磨磚不成鏡﹐虛空終有月。火急自提取﹐莫受多生屑。髙拋不至天﹐低擲豈著地﹖日輪隱山去﹐回頭更覓鼻。我今勸汝道﹐汝休念文字。兼勸采樵人﹐努力莫相欺。多生不出家﹐萬劫受辛苦。今日捨恩愛﹐誓願莫回顧。春霜滿天寒﹐覽子黑漫漫。白牛常在髑髏前﹐勸君審細看。報汝等知乎﹐眞性不在途。色身祇要閒﹐何用苦區區。須知不從人處得﹐何勞晝夜苦求人。己珠迥然越三界﹐不是聖人非色塵。天色晴明綠嶂分﹐萬里虛空絕點云。可惜時人何不悟﹐肯者同遊此法門。【此首又見《石倉歷代詩選》卷一一一。】萬里無寸艸﹐迥迥絕煙霞。歷劫長【《祖堂集》卷七作「常」】如是﹐何須【《祖堂集》作「煩」】更出家﹖

辭曾氏昔年曾許郁多羅﹐直至如今未動梭。此日且隨雲水去﹐誰能待得鴨成鵝。

贈實師伯善哉道者﹐頓息大機。堂堂密密﹐將何顯伊﹖千山絕頂﹐萬重綠衣。風雲抱合﹐我終不知。以此浮幻﹐隨處徉癡。嚴霜欲至﹐放發齊眉。僧俗不辯﹐懷量任疑。曉我微功﹐雨勢雲飛。

幽州未得授戒一十出家未是時﹐二十出家正是時。今遇官壇緣未合﹐躘踵且作老沙彌。

自述思量未到雪峯時﹐愛把浮生取次疑。及至法門非法法﹐到頭無我亦無師。【此首又見《石倉歷代詩選》卷一一一。】

師親寫版牌云妄身臨鏡照影﹐影與妄身不殊。若欲去影畱身﹐不知身影常虛。身影從來不異﹐不得一有一無。若擬憎凡愛聖﹐生死海裏常浮。欲得不招無間業﹐莫謗如來正法輪。有物密救人﹐爭柰人不知。

題枯木庵【題擬】庵前永日無狼子﹐磨下終年絕雀兒。

題僧堂前梁今朝不保明朝﹐常作千載遮頭。【以上均見《卍續藏經》本《雪峯眞覺禪師語錄》卷下。是書附北宋王隨﹑孫覺等人序。】

偈心鏡明﹐鑑無礙﹐廓然瑩徹周沙界。萬像森羅影現中﹐一性圓光非內外。【見《宗鏡錄》卷十。】

和雙峯偈非但拋僧去﹐云嶺不相關。虛空無隔礙﹐放曠任縱橫。神光迥物外﹐豈非秋月明。禪子出身處﹐雷罷不停聲。【同前卷七。】

暉和尙暉和尙﹐義存同時人。詩一首。【﹝《全唐詩》無暉和尙詩﹞】

頌雪山養得一條蛇﹐寄著南山意如何﹖不是尋常毒惡物﹐參玄須得會先﹝左阿去可右施去方﹞。【見《祖堂集》卷七。】

光雲光云﹐莆田人。嗣長慶慧稜。閩主請住福州報慈院﹐世稱報慈和尙。【﹝《祖堂集》卷一二﹞】

和暉和尙頌勸君崄處好看蛇﹐衝著臨時爭柰何。欲得安身覓負物﹐向南看北正先﹝左阿去可右施去方﹞。【同前。】

道溥道溥﹐姓鄭﹐福唐縣人。嗣雪峯。在泉州﹐時稱睡龍和尙。詩二首。【﹝《全唐詩》無道溥詩﹞】

三種病人頌奇哉大師惡盲聾﹐善能方便唱眞宗。爲報知音須帶會﹐莫將意句競來通。

示學偈瞎眼善解通﹐聾耳卻獲功。一體歸無性﹐六處本來同。我今齊舉唱﹐方便示汝濃【疑應作「儂」】。相傳佛祖印﹐繼續老胡宗。【均見《祖堂集》卷十一。】

神晏神晏﹐姓李﹐汴州人。嗣雪峯。住福州鼓山寺﹐世稱鼓山和尙。天福中卒﹐年七十七。詩九首。【﹝《全唐詩》無神晏詩﹞】

偈頌六首直下猶難會﹐尋言轉更賒。擬【《景徳傳燈錄》卷十八及《五燈會元》卷七作「若」】論佛與祖﹐特地隔天涯。【見《祖堂集》卷十。】有曲無弦索﹐宮商調不同。若人才和得﹐拍拍盡爲龍。彩筆除裝色更濃﹐鍼挑瘡患理難同。維摩昔日稱何事﹐迷從西土卻還東。何事最堪依﹐巖中獨坐時。路險人難到﹐巒髙鳥不飛。白雲長滿洞﹐論劫未曾虧。不話曹溪旨﹐焉乾道者機。石室周圓慶已多﹐有人不到復如何﹖待封此樣呈諸友﹐開時祇好笑呵呵。

十八郎殿下送彩球上於方丈頂掛便請偈眾彩裁成已﹐工多妙最殊。收歸方丈裏﹐長翫一明珠。

十八郎殿下又送偈上國師兼請和師乃答之建化開遮假立名﹐無名之說亦難停。其中薦得非關識﹐朗月當空不自明。北京秀長稱爲澤﹐南派傳宗祖諱能。黃卷暫詮呼作性﹐教外須參有別行。【以上八首均見《古尊宿語錄》卷三七《鼓山先興聖國師和尙法堂玄要廣集》。】

題所居屋壁【題擬】白道從玆速攺張﹐休來顯現作妖祥。定祛邪行歸眞見﹐必得超凡入聖鄕。【見《五燈會元》卷七。】

王十八郎十八郎﹐閩王王氏子。詩一首。【﹝疑此人卽王延彬﹐惜無確證﹐姑另列目俟考詳。﹞】

上鼓山國師偈兼請師和之【題擬】無形無本亦無名﹐日用驅驅不暫停。對面向人多不識﹐縱橫自在轉分明。權時來寄君家宅﹐萬種千般是事能。認取當來眞本性﹐一時拋棄事皆行。【同前。】

皎然皎然﹐福州人。嗣靈峯。住福州長生山﹐世稱長生和尙。詩二首。【﹝《全唐詩》卷八一五所收皎然爲貞元間僧﹐此爲另一人﹞】

見挑燈偈【題擬】一靈孤燈當門懸﹐擬欲挑來歷劫昏。山聲朴直人難見﹐此中會得處處全。

在靈峯時爲後生造偈【題擬】素面相呈猶不識﹐更添脂粉競看。這里若論玄與實﹐與吾如隔萬重山。【均見《祖堂集》卷十。】

王延彬

贈泉州宏則和尙【題擬】莫怪我來偏禮足﹐蕭宮無个似吾師。【見鄭方坤《五代詩話》卷一﹑《全閩詩話》卷一引《閩書》。】

上長慶和尙偈【題擬】世人悟道非從耳﹐耳患𨿽加道亦分。靈鷲一機迦葉會﹐吾師傳得豈關聞。【《祖堂集》卷十。】

翁承贊

寄圭峯寂公屈指閒思癸丑年﹐共師曾聽翠微泉。髙梧疏冷月才上﹐古屋荒涼人未眠。別後靑雲𨿽寄迹﹐亂餘白髮欲垂肩。無端貧病蓮峯下﹐一半鄕心屬暮蟬。【影印本《詩淵》第一冊第七三六頁。】

酬韋二十二行次見寄風觸離腸雪滿襟﹐晚來惆悵兩難任。早知上馬同千里﹐且合撾觴更一斟。曩眷已堅金石志﹐新詩重壯歲寒心。他時掛壁塵冠在﹐不爲閒人取次尋。【影印本《詩淵》第二冊第八七三頁。】

文會詠箏柱子散木今何幸﹐良工不棄捐。力微慚一柱﹐林薄仰羣弦。且願聲相應﹐寧辭迹屢遷。知音如見賞﹐雅調爲君傳。【同前第一三○九頁。】

題河陰崔少府素幛眞玉不顯文﹐至人不逞迹。君見華堂幛﹐轉覺虛室白。曠然絕氛滓﹐潤色惟粉澤。皎若朗月升﹐皓如繁霜積。淸晨捲簾望﹐秋天橫半壁。晝景當戶窺﹐晴雲拂瑤席。非無丹靑妙﹐點污吾所惜。世事巧亂眞﹐我將世情隔。自持純素質﹐可悅神仙客。何必玩畫屏﹐畱連假泉石。【同前第一三八九頁。】

送人歸覲南海迢迢南越路﹐送子意難分。雁背三湘月﹐家遙五嶺雲。舶經秋海見﹐角向晚城聞。想得問安後﹐新詩獨不羣。【同前第六冊第四三八八頁。】

送劉光載歸寧少年才子喜還家﹐滿袖新詩敵綺霞。襟袖涼生歸馬病﹐關河秋曉早鴻斜。趨庭𨿽未擎丹桂﹐問絹何妨賦《白華》。莫爲時危翻自滯﹐回頭一步是星槎。【同前。】

嚴禪師嚴禪師﹐嗣全豁﹐住福州聖壽院。詩一首。【﹝《全唐詩》無嚴禪師詩﹞】

頌山僧一衲衣﹐展似眾人見。雲水淸兩條【《五燈會元》作「兩條分」】﹐莫教露鍼綫。【《景徳傳燈錄》卷十七﹑《五燈會元》卷七。】

慧救慧救﹐泉州莆田人。出家於龜洋山﹐後嗣師備。世稱中塔和尙。閩王欽敬﹐奏賜紫衣。詩二首。【﹝《全唐詩》無慧救詩﹞】

曜日頌見物明明絕見塵﹐聞聲浩浩亦非因。宗師眞示無聞見﹐未曉徒勞見月新。【《祖堂集》卷十一。】

送靈云和尙頌【題擬】諦當恆然直古今﹐未徹見聞實甚深。現現運轉三十載﹐春盡萎花示君心。【《祖堂集》卷十九。】

韓偓

深村甘向深村固不材﹐猶勝摧折傍塵埃。淸宵玩月惟紅葉﹐永日關門但綠苔。幽院菊荒同寂寞﹐野橋僧去獨裴回。隔籬農叟遙相賀﹐佇看芳田膏雨來。【《四庫全書》本《韓內翰別集》。】

�明迢迢恩義吹區分。【《斷腸詩集前集》卷五《秋日雜書二首》鄭元佐注引。】

王審知審知﹐字信通﹐光州固始人。唐季﹐從兄潮起兵﹐入據福建。潮卒﹐繼任威武軍節度使﹐奄有閩地。開平三年﹐封閩王。同光三年卒﹐年六十四。【﹝《全唐詩》無王審知詩﹐玆據《十國春秋》卷九十擬傳﹞】

與僧對句【題擬】鉤偸荳蔻花。【審知。】日動瓏﹝王蔥﹞髻。【僧。見《吟窗雜錄》卷三十八。】

黃子稜子稜﹐字威元﹐洛陽人。隨父入閩﹐事王審知﹐累官至侍禦史。退居建陽﹐築亭望父墓﹐名曰望考亭。詩一首。【﹝《全唐詩》無黃子稜詩﹐傳據《十國春秋》卷九五及《閩小紀》﹞】

題所居靑山木笏尙初官﹐未老金魚是等閒。世上幾多名將相﹐門前誰有此溪山。市樓晚日紅髙下﹐客艇春波綠往還。人過小橋頻指點﹐全家都在畫圖間。【見《嘉靖建陽縣誌》卷七﹑周亮工《閩小紀》卷二。】

省澄省澄﹐俗姓阮﹐泉州仙遊縣人。嗣保福﹐在泉州﹐世稱福先招慶和尙。閩王欽重﹐賜號淨修禪師。詩七首。【﹝《全唐詩》無省澄詩﹐傳據《祖堂集》卷十三﹑《景徳傳燈錄》卷二十二。《五燈會元》卷八作「省﹝仃去丁攺登﹞」。﹞】

示執坐禪者頌大道分明絕點塵﹐何須長坐始相親。遇緣儻解無非是﹐處憒那能有故新。散誕肯齊支遁侶﹐逍遙曷與慧休鄰。或遊泉石或闤闠﹐可謂煙霞物外人。

示坐禪方便頌四威儀內坐爲先﹐澄慮身心漸坦然。瞥爾有緣隨濁界﹐當須莫續是天年。修持只話【《五燈會元》作「秪學」】從功路﹐至理寧論在那邊。一切時中常管帶﹐因緣相湊豁通玄。【以上二首均見《景徳傳燈錄》卷二九﹑《五燈會元》卷八】

頌三首佛日衝天閒霧開﹐覺城東際象王回。善財五眾承當得﹐鶖子𨿽逢似不來。大士梁天請講開﹐始登蓮座躡梯回。皇情未曉志公說﹐大士《金剛》已講來。吳﹝土反﹞當年塔未開﹐宋云蔥嶺見師回。手攜只履分明个﹐後代如何密薦來。【見《祖堂集》卷十三。】

答國師仰山嚙鏃話﹐擬議都難會。指擬益後來﹐言損這邊在。【《祖堂集》卷十八。】

長慶和尙贊緇黃深鄭重﹐格峻實難當。盡機相見處﹐立下閉僧堂。【同前卷十。】

如體如體﹐嗣義存﹐住福州芙蓉山。詩一首。【﹝《全唐詩》無如體詩﹞】

古曲偈【《祖堂集》卷十一作《雄頌》】古曲發聲雄﹐今古唱還同【《五燈會元》作「今時韻亦同」】。若論第一拍【《五燈會元》作「指」】﹐祖佛盡迷蹤。【見《祖堂集》卷十﹑卷十一﹑《五燈會元》卷七。】

慧忠慧忠﹐俗姓陳﹐泉州人。嗣艸庵法義禪師。詩三首。【﹝《全唐詩》無慧忠詩﹞】

偈雪後始知松柏操﹐云收方見濟淮【《五燈會元》作「河」】分。不因世主令【《五燈會元》作「教」】還俗﹐那辧雞羣與鶴羣。多年塵土【《五燈會元》作「事」】謾騰騰﹐𨿽著伽黎【《五燈會元》作「方袍」】未是僧。今日歸來酬本志﹐不妨畱髮候然燈。【《五燈會元》作「今日休行依善慧﹐滿頭畱髮候然燈」。】形容【《五燈會元》作「儀」】𨿽變道常存﹐混俗心源亦不昏。試讀善財巡禮偈﹐當時豈例是【《五燈會元》作「作」】沙門。【見《禪林僧寶傳》卷十﹑《五燈會元》卷十四。】

章文谷文谷﹐京山邑人。詩一首。【﹝《全唐詩》無章文谷詩﹞】

送士濂弟之京行色翩翩入帝都﹐壯懷此去莫躊躇。昔曾故國登髙第﹐今向新朝再上書。汝負才猷堪濟世﹐我慚衰朽合閒居。鴒鴿原今常相望﹐衣錦還鄕常有餘。【見光緒廾六年刊翁昭泰纂《浦城縣誌》卷三九引《章氏會譜》。】

王滌

南澗寺閣上閣便見海﹐入門方是山。塔髙端似筆﹐城轉曲如環。【見《輿地紀勝》卷一二八《福州》。】

詹惇仁附詹琲

行至雙溪口午炊主人開甕求詩作地僻雙溪合﹐村深邸捨稀。主人如舊識﹐稚子覓新詩。洗杓開春醞﹐淘粳作午炊。春風吹酒醒﹐琴劍又追隨。

歐陽長官見迓約余買鄰作此奉呈一識荊州面﹐令人意气舒。知心眞我輩﹐遂性卽吾廬。佛耳云堪掃﹐湖山水可漁。明朝整琴劍﹐踏雪醉騎驢。

父子聯韻詩

詹惇仁

詹琲夜靜月華明﹐【仁。】秋深露气淸。【琲。】園林消溽暑﹐【仁。】山水送寒聲。【琲。】菊富陶無酒﹐【仁。】蒓肥翰可羹。【琲。】人生貴自適﹐【仁。】世利不須營。【琲。】漫舞衣饒冷﹐【仁。】狂歌酒易傾。【琲。】歡酬兒與父﹐【仁。】今古夢還醒。【琲。】笑眼看毛鳳﹐【仁。】長懷念鶺鴒。【琲。】干戈時已定﹐【仁。】款款話平生。【琲。均見《閩詩錄乙集》卷四。】

文彧文彧﹐五代閩僧。有《詩格》一卷﹐收入《吟窗雜錄》。《宋史藝文志》有「僧文彧詩一卷﹐今不存。詩一首又二句。【﹝《全唐詩》無文彧詩﹞】

贈陳文亮【題擬】聞學湯休長鬢髭﹐罷修禪頌不披緇。龍盂虎錫安何處﹐象簡銀魚得幾時。宗炳社拋云一榻﹐李膺門醉酒千卮。莫言誰管你閒事﹐今日塵中復是誰﹖【周本淳校點本《詩話總龜》卷三九引《雅言系述》。】

弔陳文亮【題擬】不知冥漠下﹐今似鷓鴣無﹖【同前。】

陳文亮陳文亮﹐閩人。少爲浮屠﹐後入王氏幕下﹐終遇害。詩一首又四句。【﹝《全唐詩》無陳文亮詩﹞】

代遷客吟鷓鴣詩毛羽錦生光﹐江南是你鄕。四山聲欲合﹐遷客路猶長。相應隈叢竹﹐低飛近夕陽。就中汨羅岸﹐非細斷人腸。【同前。】

爲僧時作【題擬】誰管你閒事﹐塵中自有人。【同前。】

句艸鋪春�闊﹐兵偃塞垣操。【《增修詩話總龜》卷十六引《古今詩話》。】

楊鳧

句島山斷雲垂極浦。【《江湖小集》卷六紹嵩《江浙紀行集句詩》引。】

玄應玄應﹐俗姓吳﹐泉州晉江人。嗣白龍道希﹐漳州報劬院。開寶八年卒﹐年六十六。詩一首。【﹝《全唐詩》無玄應詩﹞】

臨寂示漳州刺史陳文顥偈【題擬】今年六十六﹐世壽有延促。無生火熾然﹐有爲薪不續。出谷與歸源﹐一時俱備足。【《景徳傳燈錄》卷二十四﹑《五燈會元》卷八。】

定禦定禦﹐幹徳中居仙遊髙田院﹐六年卒。詩一首。【﹝《全唐詩》無定禦詩﹞】

答冥使【題擬】三年過了又三年﹐閱徧《華嚴》滿五千。功徳完時珍重去﹐何勞使者上髙田。【同治《仙遊縣誌》卷四十五。】

鄭元弼元弼﹐仙遊人﹐良士子。事王繼鵬爲禮部員外郎。通文時﹐嘗使晉。王延羲立﹐攺官諫議大夫﹐遷禮部尙書﹑判三司。天徳二年爲朱文進所殺。詩二首。【﹝《全唐詩》無鄭元弼詩﹐傳據《仙遊志》卷四﹑《十國春秋》卷九六﹞】

汀州定光南安巖詩二首【題擬】石聳靈巖接太虛﹐百千年稱定光居。未知天上何方有﹐應是人間別地無。香風影裏迎新魄﹐梵貝聲中見落暉。自幸勞生名利役﹐不能來此共忘機。路入雲山幾萬層﹐豁然巖宇勢崢嶸。地從物外囂塵斷﹐天到壺中日月明。【見《輿地紀勝》卷一三二《汀州》。】

淸豁

夜睹豺虎奔至契如庵前自然馴遶因有詩【題擬】行不等閒行﹐誰知去住情。一餐猶未飽﹐萬戶勿聊生。非道應難伏﹐空拳莫與爭。龍吟雲起處﹐閒嘯兩三聲。【見《五燈會元》卷八。】

韋添添﹐閩中書吏。【﹝《全唐詩》無韋添詩﹞】

天字謎露頭更一日﹐眞是艷陽根。【見《說郛》卷六一《淸異錄》。】

錢熙熙﹐字大雅﹐南安人。初爲泉州陳洪進巡官。入宋﹐於雍熙二年登進士第﹐歷任直史館﹑右司諫等職﹐威平三年卒﹐年四十八。詩三首。【﹝《全唐詩》無錢熙詩﹐傳據《宋史》卷四四○﹞】

淸源山【題擬】巍峨堆壓郡城陰﹐秀出天涯【《泉州府誌》作「崖」】幾萬尋。翠影倒時吞半郭﹐嵐光凝處滴疏林。【見《古今圖書集成山川典》卷一八五《泉山部》﹑同治庚午年刊黃任等纂《泉州府誌》卷六。】

龍首山殘年仍置閏﹐五日恰逢春。攜酒客不賞﹐敲門僧不嗔。雙松如拱立﹐萬井自橫陳。精舍故盤礡﹐元規塵上人。【同治《泉州府誌》卷六。】

九日溪偶成漁家深處住﹐鷗鷺泊柴扉。雨過山【《淸源文獻》作「莎」】迷徑﹐潮來風滿衣。岸幽分遠景﹐波冷漾淸【《淸源文獻》作「晴」】暉。卻憶曾遊賞﹐嚴陵有舊磯。【見同書卷七﹑《宋詩紀事》卷四引《淸源文獻》。】

張連張連﹐閩太常博士。

添撰享太廟樂章

敬宗廟奏大孝顯慶﹐景運應時。徳合天地﹐威戢蠻夷。神呈福祉﹐歲有經�。無私之禮﹐����。【《大唐郊祀錄》卷九。】

文宗廟奏赫爾昭代﹐顯應元亨。祥符史牒﹐徳振文明。風調雨順﹐海晏河淸。應延大寶﹐千秋化成。【同前。】

陳致雍陳致雍﹐莆田人。初仕閩爲太常卿。復入南唐﹐以通禮及第﹐除祕書監。未幾﹐致仕歸﹐陳洪進辟爲掌書記。撰《曲臺奏議》二十卷等。【﹝《十國春秋》卷九七本傳﹞】

補迎神奏永和之舞九變第二奏說祝於室﹐﹝火芮﹞蕭燃脂。幾筵斯設﹐妥以皇詩。云韶淸越﹐絳服離披。僾然如此﹐永感孝思。【《大唐郊祀錄》卷九。】全唐詩續拾卷四十八楚上

居遁居遁﹐俗姓郭﹐撫州南城人。嗣洞山﹐住潭州龍牙山妙濟寺﹐世稱龍牙和尙。龍徳三年卒。所作歌行偈頌﹐頗行於世。詩九十六首。【﹝《全唐詩》無居遁詩﹞】

偈頌並序○序爲南嶽齊己撰禪門所傳偈頌﹐自二十八祖止於六祖﹐已降則亡﹐厥後諸方老宿亦多爲之﹐蓋以吟暢玄旨也。非格外之學﹐莫將以名句擬議矣。洎咸通初﹐有新丰﹑白崖二大師所作﹐多流散於禪林﹐𨿽體同於詩﹐厥旨非詩也。迷者見之﹐而爲撫掌乎。近有升龍牙之門者﹐編集師集﹐乞余序之。龍牙之嗣新丰也﹐凡托像寄妙﹐必含大意﹐猶夫驪頷蚌胎﹐炟耀波底﹐試捧翫味﹐但覺神慮澄蕩﹐如遊寥廓﹐皆不若文字之狀矣。且曰﹕魯仲尼與溫伯雪子﹐揚眉瞬目﹐何妨言語哉﹗乃爲之序云耳。夫人學道莫貪求﹐萬事無心道合頭。無心體得【《景徳傳燈錄》卷二九作「始體」】無心道﹐體得無心道也【《景徳傳燈錄》作「亦」】休。學道先須且學貧﹐學貧貧後道方親。一朝體得成貧道﹐道用還如貧底人。學道蒙師指【斯二一六五卷作「止」】卻閒﹐無中有路隱人間。直饒【《景徳傳燈錄》卷二九作「饒君」】講得【《祖堂集》卷八作「時人盡講」﹑斯二一六五卷作「饒君會得」】千經論﹐一句臨機【《祖堂集》﹑斯二一六五卷作「時」】下口難。學道先須立自身﹐直教行處不生塵。僧眞不假居巖【《祖堂集》卷八作「俱言」】室﹐到處無心卽在人。學道先須有悟由﹐還如曾快龍舟。𨿽然舊閣閒【《傳燈錄》作「於」】田地﹐一度贏來方始休。【又見《僧寶傳》卷九。】學道先須息萬機﹐將機學道轉生疑。此門廣大無遮障﹐學者𨿽多達者稀。一得無心便道情【《景徳傳燈錄》卷二九作「心」】﹐六門休歇不勞形。有緣不是余朋友﹐無用雙眉卻弟兄。一得無心便豁空﹐祇因先聖祖門通。个中若向三乘學﹐萬劫無因得遇逢。自體如如任運常﹐因玆行歇在三湘。雙眉無用是毫相﹐說處無分舌廣長。自小從師學祖宗﹐閒華猶似纏人蜂。僧眞不假棲【《景徳傳燈錄》卷二九作「居」】云外﹐得後無心色亦空【《景徳傳燈錄》作「知無色自空」】。得聖超凡不作聲﹐臥龍長怖【斯二一六五卷作「布」】碧潭淸。人生若得長【斯捲作「常」】如此﹐大地那能畱一名。得道還同未得人【《景徳傳燈錄》卷二九作「悟了還同未悟人」】﹐心無勝負自安神。從前古徳稱貧道﹐向此門中能幾人﹖心空不及道空安﹐道與心空狀一般。參玄不是道空士﹐一乍相逢不易看。【又見《祖堂集》卷二十﹑《景徳傳燈錄》卷二九。】此生不息息何時﹐息在今生共要知。心息仙因【《景徳傳燈錄》卷二九作「只緣」】無妄想﹐妄空【《景徳傳燈錄》作「除」】心息是休時。劫火曾將無气吹﹐不勞心力當時萎。人天不見風塵起﹐怖息無招各自歸。人若無心稱道情﹐覷見【《祖堂集》卷八作「識得」】無明道已明。人能弘道道能顯﹐道在人中人自寧。何事朝愁與暮愁﹐少年不學老還羞。驪珠不是驪龍惜﹐自是時人不解求。了得心源處處安﹐何須終日對林巒。玉向火中燒轉潤﹐蓮華在水葉長幹。掃地煎茶及鍼把﹐更無餘事可畱心。山門有路人皆到【斯二一六五卷作「去」】﹐我戶無門那畔尋﹖或居城郭或居山﹐得道無心在處閒。實似小兒歸父母﹐身衣隨分補遮寒。道情六用如眉用﹐用處如眉始可觀。人見道時如寂寞﹐人情全是道情安。擬學論情實苦哉﹐疑心不斷妄難摧。未了攜囊須且去﹐得閒無事卻回來。四气吹成物不虛﹐可憐靑葉下垂珠。𨿽然種得無心寶﹐一任傍人恣意須。世人無心不能治﹐致禍愁生累及眉。一朝體得心無事﹐眉放毫光自不知。僧房﹝門貝﹞寂夏修持﹐閉戶疏人怪亦知。儂家自有同風事﹐千里無來卻肯伊。臨窗不覺寸陰移﹐火急修行早是遲。白日祇陪人事過﹐園林那得道成時。緣覺【《景徳傳燈錄》卷二九作「菩薩」】聲聞未盡空﹐人天來往訪眞宗。爭如【《景徳傳燈錄》作「知」】佛是無疑士﹐端坐無心祇麼通。頂相擬求終不見﹐應緣同谷不違方。此門別處無尋路﹐祇有休心更廝當。三事無憂樂道情﹐且陪雲水不求名。任渠更作千般解﹐體自無暇不染靑。將心除妄妄難忘﹐不體玄微事轉忙。未了祇言如來祕﹐覺後方知不覆藏。道者【《傳燈錄》作「學道」】無端學畫龍﹐元來未得筆頭蹤。一朝體得眞龍後﹐始覺平生【《傳燈錄》作「方覺從前」】枉用功。凡有含生共一塵﹐先聖精勤早出倫。彼旣丈夫我亦爾﹐誰遣他春我不春。毫釐有差千里隔﹐剎那一悟祖師齊。玄微須向玄中體﹐道用還教道者知。參玄道者莫因循【《祖堂集》卷八作「參尋玄道莫因修」】﹐學處須教皂白分。千聖從來無異路﹐妄緣機智有多門【《祖堂集》作「聞」】。向前吳氏學丹靑﹐不體僧繇事不精。畫馬不成驢亦失﹐時人盡笑枉平生。粉壁朱門事豈繁﹐髙墻扃戶住如山。莫言城郭無休士﹐人若無心在處閒。儉用貴圖延日月﹐補衣還免到人間。無心道者方如此﹐未得無心也大難。冷月霜天道者孤﹐一堂禪侶守寒鑪。衲衣穿處冰侵骨﹐夜坐更深炭也無。萬般施設不如常﹐又不驚人又久長。如常恰似秋風至﹐無意涼人人自涼。【又見《祖堂集》卷八。】膝﹝被去皮攺誇﹞斑闌火炙成﹐渾身破碎不能驚。山房獨坐觀極樂﹐豁然無事暢人情。一室一牀居物外﹐一瓶一﹝金本﹞寄生涯。門前縱有通村路﹐是我何曾識一家。昔生未了今須了﹐此生度取累生身。古佛未悟同今者﹐悟了今人卽古人。木食艸衣心似月﹐一生無念復無涯。時人若問居何處﹐淥水靑山是我家。朝看花開滿樹紅﹐暮觀花落樹還空。若將華比人間事﹐花與人間事一同。柳色含煙山花笑﹐鶯啼林下幾人知﹖後生正好尋玄路﹐莫棄光陰虛度時。志慕空門誓不休﹐莫將閒事掛心頭。白雲便是修行伴﹐從聽時光去不畱。知身是幻不求名﹐浮漚出沒幾時生。借問雲山學道者﹐此去修行早晚成。在夢那知夢是虛﹐覺來方覺夢中無。迷時恰似夢中士﹐悟後還同睡起夫。迷人未了勸盲聾﹐土上加泥更一重。了【《景徳傳燈錄》卷二九作「悟」】人有意如迷意﹐只在迷中迷不逢。人情濃厚道情微﹐道用人情世豈知。空有人情無道用﹐人情能得幾多時﹖【又見《景徳傳燈錄》卷二九。】成佛人稀念佛多﹐念來歲久卻成魔。君今欲得易【《傳燈錄》作「自」】成佛﹐無念之心【《傳燈錄》作「人」】不較多。家具摐摐一老翁﹐眉間長髮白﹝上匆下心﹞﹝上匆下心﹞。心休意息從何有﹐祇爲心頭萬事空。二時粥飯隨長短﹐三界休求也大精。世間大有多求者﹐直至無常不稱情。未了及【《祖堂燈》卷八作「之」】時親徧禮﹐不須【《祖堂集》作「應」】端坐守淸貧。直似羅﹝目侯﹞羅【《祖堂集》作「行」】密行﹐爭【《祖堂集》作「豈」】如迦葉不聞聞。若教求道似求名﹐世上無人道不成。心靜道場何曾到﹐世間塵路等閒行。杉松直拔映峯巒﹐一色長靑道者看。四气盛衰無變異﹐豈同凡木有多般。就中慈母感兒情﹐失便哀啼處處驚。門市人多非是母﹐𨿽然觀矚淚還盈。母來尋見兒還見﹐當下回顏不作聲。眉間豪相焰光身﹐事見爭如理見親。事有只因於理有﹐理慈【《景徳傳燈錄》卷二九作「權」】方便化天人。一朝大悟俱消卻﹐方得名爲無事人。沙門莫苦遠祇桓﹐身四威儀且自觀。蓬若出麻終不直﹐僧離淸眾太無端。從前上古諸先徳﹐盡向叢林裏獲安。人天須假像行持﹐無像無形世豈知﹖空生體得巖中坐﹐華雨由來責見遲。三乘欲學如斯事﹐直似空生方始知。一切名山到因腳﹐辛苦年深與襪著。如今年老不能行﹐手裏把个破木杓。破木杓﹐俵與眾生甘露藥。眾生喫了盡惺惺﹐一切昏迷皆失卻。無端遣向墨池邊﹐染得身衣黑似煙。卻去上流淸處洗﹐身心用盡亦如然。令教脫卻重披素﹐不免依前著淨緣。染淨二途俱不了﹐到頭須得自心玄。擬住城隍守不非﹐見云生處又思歸。三間茅舍喜猶在﹐九帶靑蘿尙遶圍。松柏近栽方始盛﹐槿花秋首未嘗萎。山云靉叇𨿽垂布﹐承攬不知誰復誰﹖自從知始覺無明﹐一衲隨緣祇麼行。被人罵辱無心諍﹐見說無爲上擬爭。祇合守愚居暗室﹐又緣緇素要分明。爲報往來參學者﹐得師無意始無生。微微細雨下多時﹐百卉抽枝長不知。正化叵興民自贍﹐叵興民贍亦如斯。天觀萬物如芻狗﹐有覆無心更望伊。不因無事在林在﹐爭覺王侯有此資。備米柴茶是事殷﹐茅茨蓬戶不驚人。晨朝有粥齋時飯﹐資我如常任運身。冬至息心隨分過﹐春來量力事須懃。支持若得今生度﹐來世還如無事人。學道如鉆火﹐逢煙且莫休。直待金星現﹐歸家始到頭。閻浮有大寶﹐見少得人稀。若人將獻我﹐成佛一餉時。悟則一餉時﹐能了萬劫疑。若人萬劫疑﹐不了一餉時。不了萬劫疑﹐古徳豈論之。爲報參玄士﹐須懷悔底時。尋牛須訪迹﹐學道訪無心。迹在牛還在﹐無心道易尋。惟念門前樹﹐能容鳥泊棲【《景徳傳燈錄》卷二九作「飛」】。來者無心喚﹐騰身不慕歸。若人心似樹﹐與道不相違。夜寒宜向火﹐護眾到天明。日出身溫暖﹐心惺思更惺。豈是無干意﹐多求失道情。我見多求者﹐年髙事不成。老似臨江樹﹐風搖枝必危。岸崩隨水去﹐入海勿人追。道死如枯木﹐波濤豈更違。時人𨿽不顧﹐能歇海盲龜。新創三間捨﹐多泥慮有風。門前無貴客﹐拙意懶迎逢。飯喫隨時食﹐心穿獨自縫。若人來問我﹐招手報伊聾。十月夜明深﹐山寒冷徹心。棄緣求大道﹐一衲更無衾。體得如來意﹐知無寒暑侵。悟無成佛者﹐一一盡無心。破布裹閒身﹐無言可示人。居山山得樂﹐住郭郭還欣。體得無生意﹐朝朝近古人。若也更不會﹐𨿽樂苦臨身。惟念深秋扇﹐臨冬轉就閒。銀裝將物裹﹐篾作插檐間。祇爲因無用﹐方能伴住山。不因無用後﹐伴我住應難。柱杖行低道﹐逢溪澡漱多。平田偏樂坐﹐人命可經過。守道身心息﹐資緣豈撓他。除非僧次外﹐歸寺補袈裟。覺倦燒鑪火﹐安鐺便煮茶。就中無一事﹐惟有野僧家。一念心淸淨﹐蓮華處處開。一華一淨土﹐一土一如來。頭戴朝生菌﹐身披補破衣。見貧人可可﹐同道乃方知。龍牙山裏龍﹐形非世間色。世上畫龍人﹐巧巧描不得。惟有識龍人﹐一見便心息。西來意未明﹐徒學諸知見。不識本眞性﹐契道卽懸遠。若能明實相﹐豈用陳知見。一念了自心﹐開佛諸知見。寄語諸仁者﹐復以何爲懷。達道見自性﹐自性卽如來。天眞元具足﹐修證轉差回。棄本卻逐末﹐祇守一場呆。【以上九十五首﹐均見《卍續藏經》本宋釋子升﹑如佑編《禪門諸祖師偈頌》卷上之上。】君若隨緣得似風﹐吹沙走石不勞功。但於事上通無事﹐見色聞聲不用聾。【《禪林僧寶傳》卷九《龍牙居遁禪師》。】

全唐詩續拾卷四十九楚下

虛中

贈天昕禪老翰苑營嘉致﹐到來山意深。會茶多野客﹐啼竹半沙禽。雪澑懸危石﹐棋燈射遠林。言詩素非苦﹐虛答侍臣心。【《詩淵》第一冊第三八四頁。】

送鴈云夢千午【從《詩學指南》本攺】行去﹐瀟湘一夜空。

聽琴古調俗不樂﹐正聲身【從《詩學指南》本攺】君自知。

喜友人及第碧霄章句絕離手﹐紫府神仙盡點頭。【均見《吟窗雜錄》卷十四正字王玄《詩中旨格》。】

戴偃

還丹口訣求仙覓黃芽﹐須得眞鉛花。並是自成者﹐乃可作金砂。重飛服一粒﹐騰空入碧霞。周遊天地外﹐處處是仙家。【《大還丹照鑑》。原署「玄黃子」。】

守安守安﹐嗣漳州桂琛禪師。初住江州悟空院﹐後住衡嶽南臺。詩一首。【﹝《全唐詩》無守安詩﹞】

頌南臺靜坐一鑪香﹐﹝上下一中曰﹞【一作「終」】日凝然萬事忘【一作「慮亡」】。不是息心除忘想﹐都緣無事可思量。【見《景徳傳燈錄》卷二十四﹐注一作者爲《五燈會元》卷八之異文。】

惟勁惟勁﹐福州永泰人。嗣靈峯﹐光化中入南嶽﹐住報慈東藏﹐遷般舟道場。開平中撰《續寶林傳》四卷及《南嶽髙僧傳》。馬殷迎入府中﹐賜號寶文大師。詩四首。【﹝《全唐詩》無惟勁詩﹐傳據《祖堂集》卷十一﹑《宋髙僧傳》卷十七﹑《景徳傳燈錄》卷十九。﹞】

贊鏡燈頌偉哉眞智士﹐能開方便津。一燈明一體﹐十鏡現十身。身身相暵涉﹐燈燈作�因。層層身土廣﹐重重理事﹝左汀去丁中朕去月右刖去月﹞。儼睹微塵佛﹐等逢毗目仙。海印從玆顯﹐帝綱義由詮。一塵說法界﹐一切塵亦然。五蘊十八界﹐寂用體俱全。圓光含鏡像﹐一異不可宣。達斯無旦寸境﹐無那法報圓。

述象骨偈象骨雄雄舉世尊﹐統盡乾坤是一門。詞鋒未接承當好﹐莫待言教句裏傳。擬議終成山海隔﹐擗面渾機直下全。更欲會他泥牛吼﹐審細須聽木馬嘶【末字疑誤】。

學道頌學道如攢火﹐逢煙且莫休。直得金星現﹐歸家始到頭。【以上三首均見《祖堂集》卷十一。】

覺地頌略明覺地名同異﹐起復初終互換生。性海首建增名號﹐妙覺還依性覺明。體覺俱含於明妙﹐明覺妙覺並雙行。妙覺覺妙元明體﹐全成無漏一眞精。明覺覺明明所了﹐或因了相失元明。明妙二覺宗體決﹐體覺性覺二同明。湛覺圓圓無增減﹐此中無佛與眾生。不覺始終非了了﹐不聞迷悟豈惺惺。是稱心地如來藏﹐亦無覺照及無生。非生非滅眞如海﹐湛然常住名無名。太虛未覺生霞點﹐豈聞微塵有漏聲。空漚匪離於覺海﹐動寂元是一眞明。覺明體爾含靈焰﹐覺明逐焰致虧盈。差之不返名無覺﹐會之復本始覺生。本覺由因始覺生﹐正覺還依合覺明。由地二種成差互﹐遂令渾作賴邪名。具含染淨雙歧路﹐覺明含處異途萌。性起無生不動智﹐不離覺體本圓成。性起轉覺翻生所﹐遂令有漏墮迷盲。無明因愛相滋潤﹐名色根本相次生。七識轉處蒙圓鏡﹐五六生時蔽覺明。觸受有取相依起﹐生老病死繼續行。業識茫茫沒苦海﹐徇流浩浩逐飄零。大聖慈悲興救濟﹐一聲用處出三聲。智身由從法身起﹐行身還約智身生。智行二身融無二﹐還歸一體本來平。萬有齊含眞海印﹐一心普現總圓明。湛光焰焰何依止﹐空性蕩蕩無所停。處處示生無生相﹐處處示滅無滅形。珠鏡頓印無來往﹐浮雲聚散勿常程。出沒任眞同水月﹐應緣如響化羣情。眾生性地元無染﹐只緣浮妄翳眞精。不了五陰如空聚﹐豈知四大若干城。我慢癡山髙屹屹﹐無明欲海杳溟溟。每逐旃﹝左阻去且右施去方﹞憍誑友﹐常隨猛獸作悲鳴。自性轉識翻爲幻﹐自心幻境自心驚。了此幻性同陽焰﹐空花識浪復圓成。太虛忽覺浮雲散﹐始覺虛空本自淸﹐今古湛然常皎瑩﹐不得古今凡聖名。【見《景徳傳燈錄》卷二十九。】

劉昭禹

田家髙原耕種罷﹐牽犢負薪歸。深夜一鑪火﹐渾家身上衣。【見《竹莊詩話》卷二十引《禁臠》。】

何仲舉

謝秦王三千里外拋漁艇﹐二十人前折桂枝。【見《增修詩話總龜》卷三六引《靑瑣集》。】

廖匡齊匡齊﹐虔州虔化人。父爽﹐永州刺史。匡齊以功署決勝指揮使﹐與溪州蠻戰死。詩一首。【﹝《全唐詩》無廖匡齊詩﹐傳據《十國春秋》卷七三。﹞】

遊零陵見父題壁感而成詩【題擬】下馬連聲叩竹門﹐主人何事感遺恩。回頭泣向兒童道﹐重見甘棠舊子孫。【見《增修詩話總龜前集》卷二十五引《靑瑣後集》。】

廖凝

待月一片月生海﹐幾家人上樓。【見《吟窗雜錄》卷十四正字王玄《詩中旨格》。】

云居寺【題擬】遠水微茫轉﹐前山次第卑。【見宋陳田夫《南嶽總勝集》卷中。】

句直待素秋霜色裏。【宋史鑄《百菊集譜》卷六集句引。】千山景象通。【《江湖小集》卷四紹嵩《江淅紀行集句詩》引。】春色徧空明。【同前。】

何景山景山﹐故唐進士﹐少有文名。入湖南﹐爲王逵掌書記。周行逢據有潭州﹐署益陽縣令﹐俄因事投之江。【﹝《全唐詩》無何景山詩﹐傳據《十國春秋》卷七十五。﹞】

望早日才分天地色﹐便禁虎狼心。【見《吟窗雜錄》卷十四正字王玄《詩中旨格》。】

李觀象觀象﹐桂林人。初事劉言爲掌書記﹐復事周行逢爲節度副使。行逢卒﹐勸其子歸宋。詩一首。【﹝《全唐詩》無李觀象詩﹐傳據《十國春秋》卷七五本傳﹞】

紙帳詩淸懸四面剡溪霜﹐髙臥梅花月半牀。花甕有天春不老﹐瑤臺無夜月生香。覺來虛白神光發﹐睡去淸閒好夢長。一枕總無塵土气﹐何妨畱我白雲鄕。【《堅瓠甲集》卷一。】

徐仲雅

桃源【題擬】鎖斷桃源一窟春﹐避秦日月無歸處。【見《輿地紀勝》卷六八《常徳府》。】

東華觀偃松補序搖一枝則萬枝動﹐看一面則八面同。白羊出其根﹐靑羊出其腹。漢髙祖琥珀枕﹐虛眞君茯苓人﹐疑其孕也。【見《增修詩話總龜前集》卷二十一引《零陵總記》。】

蔣鈞

孤雁葦岸風吹雨﹐沙汀月照霜。還同我兄弟﹐零落不成行。【見《能攺齋漫錄》卷八。全詩八句﹐此爲後四句。】

盧承丘承丘﹐長沙人﹐居芙蓉山﹐著文爲《芙蓉集》。年八十﹐卒。詩二首。【﹝《全唐詩》無盧承丘詩﹞】

題花鈿傅粉銷金翦翠霞﹐黛煙濃處添鉛華。也知曾伴姮娥笑﹐將來村裏賣誰家。

題渡頭船刳木功成濟往還﹐古溪殘照下前山。看看向晚人來少﹐猶自須來覓見錢。【見《增修詩話總龜前集》卷一引《雅言系述》。】

張仲達張仲達﹐永州人﹐張文寶從子。詩二句。【﹝《全唐詩》無張仲達詩﹞】

詠鷺鷥詩滄海獨深處﹐鱸魚銜得時。【見《類說》卷二十二《荊湖近事》。《澠水燕談錄》卷十作「滄浪最深處﹐鱸魚初得時。」】

廖匡圖

寄黃損莊周指我悟榮生﹐買得衡山十里靑。卻許野禽棲竹徑﹐不教凡客扣柴扃。橫琴獨坐泉圍石﹐倚棹長吟月滿汀。珍重零陵舊知己﹐菱花時把照星星。【周本淳校點本《詩話總龜》卷二八引《雅言系述》。《南嶽總勝集》卷中「兜率寺」條引「買得衡州十里靑」一句﹐謂廖處士作。】

王正己

贈蘊上人佛法詩名更誰繼﹐未聞隨分謁侯王。洗盂秋澗日華動﹐搗藥夜堂雲气香。苔蘚亂靑封疊石﹐杉松濃影過空墻。若非火嶽��地﹐那得吾師住久長。【周本淳校點本《詩話總龜》卷二八引《雅言系述》。】

贈廖融湖南𨿽不就卑官﹐髙臥深云道自安。病起坐當秋閣迥﹐酒醒吟對夜濤寒。鑪中藥熟分僧服﹐榻上琴閒借我彈。幸遇淸朝有良鑑﹐退身爭忍似方幹。【同前。】

句未可輕樗櫟﹐尢能濟雪霜。【同前卷二一引《零陵總記》﹐云爲王正詩﹐王正當卽王正己之誤。】

廖融

贈王正己【題擬】吟髙鄙俗流﹐傲逸訪巢由。古寺尋僧飯﹐寒巖衣鹿裘。園桃山鼠嚙﹐崖蜜獵人偸。遂這个淸性﹐浮生不苟求。【周本淳校本《詩話總龜》卷二八引《雅言系述》。】

贈狄渙髙臥白雲鄕﹐崖泉對閣涼。守貧無屬道﹐多病數求方。耕犢驚雷斃﹐寒蕪入圃荒。如何帝未夢﹐吟若頂鋪霜。【同前。】

廖處士

游船若寺上方榔粟步溪光﹐隨云到上方。經秋禪客病﹐積雨石樓荒。古蘚糜鹿迹﹐陰崖松檜香。平生豁所思﹐吟嘯倚蒼蒼。【見《吟窗雜錄》卷十三桂林淳大師《詩評》引。】

緣觀緣觀﹐嗣同安志禪師﹐住鼎州梁山。詩二首。【﹝《全唐詩》無緣觀詩﹞】

偈梁山一曲歌﹐格外人難和。十載訪知音﹐未嘗逢一个。紅焰藏吾身﹐何須塔廟新。有人相肯重﹐灰裏邈全眞。【《景徳傳燈錄》卷二四﹑《五燈會元》卷十四。】

啟柔啟柔﹐嗣文偃。後住南嶽般若寺。詩一首。【﹝《全唐詩》無啟柔詩﹞】

偈妙哉三下板﹐諸徳【《五燈會元》作「知識」】盡來參。旣善分時節﹐吾今不再三。【《景徳傳燈錄》卷二二﹑《五燈會元》卷十五。】

丰禪師丰禪師﹐嗣文偃﹐住潭州谷山。詩一首。【﹝《全唐詩》無丰禪師詩﹞】

偈駿馬機前異﹐遊人肘後懸。旣參云外客﹐試爲老僧看。【《景徳傳燈錄》卷二十三﹑《五燈會元》卷十五。】

王鼎

贈程明甫古縣枕前灘﹐官閒道自安。執杯山鳥唱﹐曬藥野猿看。石縫橫琴筆﹐槎根插釣竿。不知陶靖節﹐早晚入云端。

贈僧出齋猿獻果﹐烹茗鳥銜薪。

又題風落桂枝驚鶴去﹐水流山果向人來。

送僧孤雲蹤迹都無定﹐出个靑山入个山。【均見周校本《詩話總龜》卷四六引《雅言雜載》。】

程嵩程嵩﹐字明甫﹐延津人。初舉不第﹐遂不肯事場屋。年至八十餘。詩二句。【﹝《全唐詩》無程嵩詩﹞】

八十後作【題擬】𨿽無事業傳千古﹐卻得安閒過一生。【同前引《云齋廣錄》。】

郁山主郁山主﹐與泰欽同時。住茶陵。詩一首。【﹝《全唐詩》無郁山主詩﹞】

頌我有神珠一顆﹐久被塵勞關鎖。今朝塵盡光生﹐照破山河萬朵。【《五燈會元》卷六。】

云端和尙云端和尙﹐與泰欽﹑郁山主同時。詩一首。【﹝《全唐詩》無雲端和尙詩﹞】

郁山主贊百尺竿頭曾進步﹐溪橋一踏沒山河。從玆不出茶川上﹐吟嘯無非囉哩囉。【同前。】

璘禪師璘禪師﹐嗣文偃﹐住鼎州滄溪。詩一首。【﹝《全唐詩》無璘禪師詩﹞】

頌天地指前徑﹐時人莫彊移。个中生解會﹐眉上更安眉。【《景徳傳燈錄》卷二三﹑《五燈會元》卷十五。】

道尋道尋﹐五代時潭州龍會寺僧。詩一首。【﹝《全唐詩》無道尋詩﹞】

偏參三昧歌天崖海角參知識﹐徧恣惠我全提力。師乃呵余退步追﹐省躬廓爾從玆息。睹諸方﹐垂帶直﹐善財得處難藏匿。棒頭喝下露幽奇﹐縱去奪來看殊特。趙州關﹐雪嶺陟﹐築廅峯前驗虛實。據證靈由辟萬機﹐揮祖刃﹐開三域﹐捲舒重重孰可委﹖休呈識意謾猜揣﹐納子攢眉碧眼咦。黃河倒逆昆侖觜。潙山牛﹐道吾唱﹐馬師奮迅呈圓相。執水投鍼作後規﹐把鏡持幡看先匠。廣陵歌﹐誰繼唱﹖擬續宮商調難況。石人慍色下鞭撾﹐水馬奔嘶梵天上。麗水金﹐蘭田玉﹐祝融峯攢湘浪蹙。滿月澄溪松韻淸﹐云縱龍騰好觀矚。【見《景徳傳燈錄》卷三十。】全唐詩續拾卷五十南漢荊南

陳用拙用拙﹐本名拙﹐以字行﹐連州人。唐天佑元年進士﹐授著作郎。假使節南歸﹐依劉隱﹐爲其掌書記。乾化四年﹐奉使吳越。隱自立﹐擢吏部郎中﹑知制誥。久之﹐卒。有集八卷﹐著《大唐正聲琴籍》十卷﹐均不傳。【﹝《全唐詩》無陳用拙詩﹐傳據《十國春秋》卷六十二本傳。﹞】

登臨湟樓浮世自無閒日月﹐髙樓長有好山川。

送史長沙人說洞庭波浪險【《廣東通誌》《南漢書》作「惡」】﹐使君自有【《廣東通誌》《南漢書》作「身是」】濟川舟。【見《小艸齋詩話》卷四﹑《粵詩搜逸》卷一引《連州誌》﹑鄭方坤《五代詩話》卷二﹑同治《廣東通誌》卷三○三﹑梁廷柟《南漢書》卷十。】

梁嵩嵩﹐潯州平南人。白龍元年舉進士第一﹐仕至翰林學士。見時多虐政﹐遂乞歸。詩一首。【﹝《全唐詩》無梁嵩詩﹐傳據《十國春秋》卷六三本傳。﹞】

殿試荔枝詩露濕臙脂拂眼明﹐紅袍千裹畫難成。佳人勝盡盤中味﹐天意偏教嶺外生。橘柚遠慚登貢籍﹐鹽梅應合共和羹。金門若得栽培地﹐須占人間第一名。【見淸汪森輯《粵西詩載》卷十三。】

黃損

贈劍客杯酒會雲林﹐扶邦志亦深。晶瑩三尺劍﹐決烈一生心。見死尋常事﹐聞冤卽往尋。荊軻不了處﹐扼腕到如今。【周本淳校本《詩話總龜》卷二八引《雅言系述》。】

大鵬山【題擬】山淸神骨水澄心﹐到此方知勝二林。【見《輿地紀勝》卷九二《連州》。】

林楚材

月夜江行欹枕臥拋千嶂月﹐卸帆閒卻一溪風。【《輿地紀勝》卷一二三《賀州》。】

文偃文偃﹐姓張﹐蘇州嘉興人。嗣雪峯。住韶州雲門山光奉院。創雲門宗。幹和七年卒﹐年八十六。詩三十首。【﹝《全唐詩》無文偃詩﹐傳據《五燈會元》卷十五﹑《釋氏疑年錄》卷五﹞】

十二時偈半夜子﹐命似懸絲猶未許。因緣契會剎那間﹐了了分明一無气。雞鳴醜﹐一歲孫兒大哮吼。實相圓明不思議﹐三世法身藏北斗。平旦寅﹐三昧圓光證法身。大千世界掌中收﹐色透髑髏誰得親。日出卯﹐嘿說心傳道實教。心心相印息無心﹐玄妙之中無拙巧。食時辰﹐恆沙世界眼中人。萬法皆從一法生﹐一法靈光誰是鄰。禺中巳﹐分明歷歷不相似。靈源獨曜少人逢﹐達者方知無所慮。日中午﹐一部笙歌誰解舞。逍遙頓入達無生﹐晝夜法螺擊法鼓。日昳未﹐灌頂醍醐最上味。一切諸佛及菩提﹐惟佛知之貴中貴。晡時申﹐三壇等施�爲賓。無漏果圓一念修﹐六度同歸淨土因。日入酉﹐玄人莫向途中走。黃葉浮漚賺殺人﹐命盡慞惶是了手。黃昏戌﹐把火尋牛是底物。素體相呈卻道非﹐奴郎不弁誰受屈。人定亥﹐莫把三乘相疋配。要知此意現眞宗﹐密密心心超三昧。

宗脈頌如來一大事﹐出現於世間。五千方便教﹐流傳幾百年。四十九年說﹐未曾忤出言。如來滅度後﹐付囑迦葉邊。西天二十八﹐祖佛印相傳。達摩觀東土﹐五葉气相連。九年來面壁﹐惟有喫茶言。二祖爲上首﹐達摩回西天。六祖曹溪住﹐衣砵後不傳。派分三五六﹐各各達眞源。七八心忙亂﹐空花墜目前。苦哉�眼士﹐認得止啼錢。外道多毀謗﹐弟子得生天。昔在靈山上﹐今日獲安然。六門俱休歇﹐無心處處閒。如有玄中客﹐但除入我山。一味醍醐藥﹐萬病悉皆安。因緣契會者﹐無心便安禪。【以上十三首均見《祖堂集》卷十一。】

十二時歌夜半子﹐愚夫說相似。雞鳴醜﹐癡人捧龜首。平旦寅﹐曉何人。日出卯﹐韓情枯骨咬。食時辰﹐歷歷明機是悟【《古尊宿語錄》卷十五引作「誤」】眞。禺中巳﹐去來南北子。日南午﹐認向途中苦。日昳未﹐夏逢說寒气。晡時申﹐張三李四會言眞。日入酉﹐恆機何得守。黃昏戌﹐看見時光誰受屈。人定亥﹐直【一作「眞」】得分明沈苦海。【見《大正新修大藏經》第四十七冊宋僧守堅集《雲門匡眞禪師廣錄》卷上。此條承王小盾同志告知。】

偈頌雲門聳剔【《天聖廣燈錄》卷二十作「踢」﹑《五燈會元》卷十五作「峻」】白雲低﹐水急遊魚不敢棲。入戶已知來見解﹐何勞更【《天聖廣燈錄》《五燈會元》作「再」】舉轢中泥。藥病相治學路醫﹐扶籬摸壁小兒戲。幽谷不語誰人測﹐管解師承孰不知。康氏圓形滯不明﹐魔深虛喪擊寒冰。鳳羽展時超碧漢﹐晉鋒八博擬何憑。是機是對對機迷﹐辟機【一作「塵」】塵遠遠機【《僧寶傳》卷二作「塵」】棲。夕日日中誰有掛﹐因底底事隔情【《僧寶傳》作「塵」】迷。太陽溢目極玄微﹐誰人說道我渠非。句中有路人皆響﹐覿面難遭第一機。丱歲依山人事稀﹐松下相逢話道奇。鋒前一句超調禦﹐擬問如何歷劫違。翫古松髙云不齊﹐鴻鶬鶴抱幾年棲。剖﹝�卵殳﹞同時殊有異﹐羽張騰漢碧霄低。萬像森羅極細微﹐素話當人卻道非。相逢相見呵呵笑﹐顧佇停機復是誰。話盡途中事﹐言多何省機。貴人言是妙﹐上士見知虧。大道何曾討﹐無端入荒艸。捲來復捲去﹐不覺虛生老。喪時光﹐藤林荒。圖【《僧寶傳》作「徒」】人意﹐滯肌尪。舉不顧﹐卽差互。擬思量﹐何劫悟。咄咄咄﹐力韋【《僧寶傳》作「目」】希。禪子訝﹐中眉垂。【並同前。】不露鋒【《五燈會元》卷十五作「風」】骨句﹐未語先分付。進步口喃喃﹐知君大罔措。【見同前書卷下。】雲門顧鑑笑嘻嘻﹐擬議遭渠顧鑑咦。任是張良多智巧﹐到頭於是也難施。【《禪林僧寶傳》卷二。】

北邙行前山後山髙峨峨﹐喪車轔轔日日過。哀歌幽怨滿巖谷﹐聞者潛悲《薤露歌》。哀歌一聲千載別﹐孝子順孫徒泣血。世間何物得堅牢﹐大海須彌竟磨滅。人生還如露易晞﹐從來有會終別離。苦海哀傷不暫輟﹐況復百年驚夢馳。去人悠悠不復至﹐今人不會古人意。栽松起石駐墓門﹐欲爲死者長年計。魂魄悠揚形化土﹐五趣茫茫井輪度。今人還葬古人墳﹐今墳古墳無定主。洛陽城裏千萬人﹐終爲北邙山下塵。沈迷不計歸時路﹐爲君孤坐長悲辛。昔日送人哭長道﹐今爲孤墳臥芳艸。妖狐穿穴藏子孫﹐耕夫撥骨尋珠寶。老木蕭蕭生野風﹐東西壞冢連晴空。寒食已過誰享祀﹐冢畔餘花寂寞紅。日月相催若流矢﹐貧富賢愚盡如此。安得同遊常樂鄕﹐縱經劫火無生死。【見明焦竑《焦氏類林》卷八。】

緣密緣密﹐嗣文偃﹐後住朗州徳山。詩十一首。【﹝《全唐詩》無緣密詩﹐傳據《景徳傳燈錄》卷二十二﹞】

頌雲門三句語並余頌八首

函蓋乾坤乾坤並萬像﹐地獄及天堂﹐物物皆眞現﹐頭頭總【《天聖廣燈錄》作「用」】不傷。

截斷眾流堆山積嶽來﹐一一盡塵埃。更擬論玄妙﹐冰消瓦解摧。

隨波逐浪

三句外別置一頌【《古尊宿語錄》作「問」】當人如舉唱﹐三句豈能該。有問如何事﹐南嶽與天臺。辯口利舌問﹐髙低總不虧。還如應病藥﹐診候在臨時。

褒貶句金屑眼中翳﹐衣珠法上塵。已靈猶不重﹐佛祖爲何人﹖

辧親疏黑豆未生前﹐商量已成顚。更尋言語【《天聖廣燈錄》作「句」】會﹐特地隔西天。

辧邪正罔象談眞旨﹐都緣未辧明。守他山鬼窟﹐不免是精靈。

通賓主自遠趨風問﹐分明向道休。再三如不【《天聖廣燈錄》作「未」】曉﹐消得个非遙。【《天聖廣燈錄》作「更搖頭」。】

擡薦商量相見不揚眉﹐君東我亦西。紅霞穿碧海﹐白日繞【《天聖廣燈錄》作「照」】須彌。

提綱商量若欲正提綱﹐直須大地荒。欲來衝雪刃﹐不免露【《天聖廣燈錄》作「碎」】鋒鋩。

據實商量【《天聖廣燈錄》作「據實話會」】睡來合眼飯來餐﹐起坐終諸【《古尊宿語錄》作「須」】勿【《天聖廣燈錄》作「無」】兩般。同道盡知言不惑﹐十方剎土目前觀【《天聖廣燈錄》作「看」】。

委【《天聖廣燈錄》作「迂」】曲商量得用由來處處通﹐歸機施設認家風。揚眉瞬目同【《天聖廣燈錄》作「開」】一眼﹐豎拂敲牀爲耳聾。【以上十二首均見《大正藏》第四十七冊及《古尊宿語錄》卷十八收宋守堅輯《雲門匡眞禪師廣錄》卷下。《天聖廣燈錄》卷二十一以爲鼎州普安道禪師作﹐道禪師爲緣密之法嗣。】

周渭渭﹐字得臣﹐昭州恭城人。大寶時苦於繁賦﹐逾嶺北行﹐至汴京上書陳時務。後仕宋﹐歷任漕使。咸平二年卒﹐年七十七。詩二首。【﹝《全唐詩》卷二八一收周渭﹐爲大歷間人。此爲南漢宋初人﹐玆據《宋史》卷三○四﹑《十國春秋》卷六五錄傳﹞】

疊秀山平生賦性愛觀瀾﹐今日登臨疊秀山。天錫卦爻分象外﹐地將圭笏出人間。昭州本遶孤城小﹐五嶺山髙眾垤難。極且紫宸何處是﹐碧雲深處佩珊珊。【見《粵西詩載》卷十三。】

遊兼山插空峭壁白雲迷﹐獨上髙巓萬象低。一路接天連楚界﹐兩峯拔地鎭南夷。泉飛石澗遊魂冷﹐風捲松濤匹馬嘶。踏破層崖心未折﹐鳳凰山後鷓鴣啼。【見光緒十五年陸履中纂《恭城縣誌》卷四。】

智寂智寂﹐嗣雲門文偃。住韶州披云寺。詩一首。【﹝《全唐詩》無智寂詩﹞】

偈以字不是八不成﹐森羅萬像此中明。直饒巧說千般妙﹐不是謳阿【一作「漚和」】不是經。【見《景徳傳燈錄》卷二十二﹑《五燈會元》卷十五。】

胡君防君防﹐字朝宗﹐連州人。與黃匪躬﹑鄧恂美齊名﹐歌謠好效李長吉體﹐著有《﹝上薛下木﹞川詩集》。後入宋。【﹝《全唐詩》無胡君防詩﹞】

送郡太守桄榔雨醉江城夜﹐橄欖風吟野驛秋。

咸陽閒望樓臺舊地牛羊滿﹐宮殿遺址禾黍平。

水邊島日斜明僧寺閣﹐汀云低影客船窗。

句水邊閒詠處﹐云島月斜明。【均見《粵詩搜逸》卷一引《連州誌》本傳。】

朗上座朗上座﹐姓裏不詳。嗣雲門文偃﹐爲上座。南漢主三召﹐不赴。詩一首。【﹝《全唐詩》無朗上座詩﹞】

葛藤歌阿呵呵﹐是什麼﹐聽向精靈窟裏坐。朕兆生兮與未生﹐驀口摑弓無罪過。如今口使誰人摑﹐縱使摑弓復何責﹖除是知音同道流﹐未言已過新羅國。乾坤大地本來虛﹐靡用觀空作意除。作意除兮終不了﹐還似霜鉤釣火魚。恨餘數載勤勞苦﹐爲剖玄中一玄語。明明玄自不玄玄﹐更尙玄中求玄悟。無法迷人及悟人﹐忽於平地致難辛。丈夫須稟天生格﹐蹋破虛空莫問津。單刀秀句枉施設﹐剜肉成瘡向誰說﹖直鐃講得石點頭﹐終歸不離水中月。更言者个是如來﹐誑他自誑苦哀哉﹗若也不信葛藤語﹐一任靑天掣電雷。余家一任靑天笑﹐碧落浮雲徒浩浩。解說刀兮口不傷﹐今古豈無言語道。閒來把筆動毫鋩﹐不欲﹝眉頁﹞然佇寂鄕。無事瓊森多種解﹐爭如無事且尋常。且尋常﹐猶被虛眞笑一場。可憐好个究全子﹐喚作究全早壓良。默不是﹐語乖張﹐到此分明總是狂。爲報諸方毳侶道﹐最好波斯入大唐。【《天聖廣燈錄》卷二十。】

齊己

落星寺此星何事下穹蒼﹐獨爲僧居化渺茫。樓閣兩回靑嶂冷﹐軒窗風度白蘋香。經秋遠鴈橫髙漢﹐﹝風召﹞風寒濤響夜堂。盡日憑欄聊寫望﹐頓疑身忽在瀟湘。

西林水閣松楸連塔古﹐窗檻任閒開。水遶淸陰裏﹐人從熱處來。噪風蟬帶鶴﹐欹樹石兼苔。向曉東林下﹐遲遲捨此回。【以上二首均見《吉石庵叢書》本《廬山記》卷四。】

題天門山可憐宋玉多才思﹐不見天門十六峯。【見《輿地紀勝》卷七十《澧州》。】

送人歸吳比說歸耕釣﹐迢迢向海涯。春寒遊子路﹐村晚主人家。野岸紛垂柳﹐深山綠過茶。重尋舊鄰里﹐菱藕正開花。【影印文淵閣《四庫全書》本《白蓮集》卷一。】

寄王振拾遺折檻意何如﹖平安信不虛。近來焚諫艸﹐深去覓山居。志定榮枯外﹐身全寵辱余。分明知在處﹐難寄亂離書。【同前。】

送韓【劉據詩意及《白蓮集》卷九攺】蛻秀才赴舉百發百中技﹐長楊獻賦年。丹枝如技分﹐一箭的無偏。文物兵銷國﹐關河雪霽天。都人看春牓﹐韓字在誰前。【同前。】

寄勉二三子不見二三子﹐悠然吳楚間。盡應生白髮﹐幾个在靑山。暇日還宜愛﹐餘生莫放閒。君聞國風否﹖千載詠關關。【同前。】

與張先輩話別爲子同志者﹐各自話離心。及第還全蜀﹐遊方歸二林。巴江經峽漲﹐楚野入吳深。他日傳消息﹐東西不易尋。【同前卷二。】

渚宮莫問詩一十五首之十一莫問休貪戀﹐浮雲逐性情。人間髙此道﹐禪外剩他名。夏雨松邊坐﹐秋光水畔行。更無時忌諱﹐容易得題成。【同前卷五。】

古松雷電不敢伐﹐鱗皺勢萬端。蠹依枯節死﹐蛇入朽根盤。影浸僧禪濕﹐聲吹鶴夢寒。尋常風雨夜﹐應有鬼神看。【《分門纂類唐歌詩》殘本卷九五《艸木虫魚類》七。】

句翠樓春酒蝦蟆陵﹐長安少年皆共矜。【《升庵詩話》卷十三。以上二則承周介民同志告知。】相思坐溪石﹐微雨下山嵐。【見《吟窗雜錄》卷十五。】

竟脫竟脫﹐嗣文偃住郢州林溪。詩五首。【﹝《全唐詩》無竟脫和尙詩﹐傳據《景徳傳燈錄》卷二十二﹞】

入道淺深頌露柱聲聲喚﹐猢猻繩不斷。中下莫知由﹐上士方堪看。露柱不聲喚﹐猢猻繩子斷。上士笑呵呵﹐中流若爲見。猢猻與露柱﹐未免東西步。任唱太平歌﹐徒話超佛祖。我見匠者誇﹐語默玄妙句。不善本根源﹐巧布祗園事。少室與摩竭﹐第代稱揚許。我今問汝徒﹐誰作將來主。【見《景徳傳燈錄》卷二十九﹐原署「敬脫和尙」。】

懷浚

寄南平王馬頭漸入揚州路﹐親眷應須洗眼看。【見《太平廣記》卷九十八引《北夢瑣言》《宋髙僧傳》卷二十二《晉巴東懷浚傳》。】

孫光憲

荊臺【題擬】百尺荊臺艸徑荒﹐如何前日謂云陽﹖古今不盡遷移恨﹐依舊臺邊水渺茫。【見《輿地紀勝》卷六四《江陵府》。】

孫光憲同寮

句科松爲落花。【見《北夢瑣言》卷二。】

慧堅慧堅﹐嗣歸仁﹐住郢州大陽山。詩一首。【﹝《全唐詩》無慧堅詩﹞】

法身頌扶桑出日頭﹐黃河輥底流。六六三十六﹐陜府出【《五燈會元》作「灌」】鐵牛。【《天聖廣燈錄》卷二十四﹑《五燈會元》卷十四。】

全唐詩續拾卷五十一蜀上

杜光庭

寓玉局山寺感懷一年一度喜春光﹐及至秋來又感傷。白日似風畱不住﹐靑春如水去何忙。眼前有路同歸路﹐身在他鄕憶故鄕。若不傾心向眞宰﹐也應憔悴鬢成霜。【見民國五年刊周宗麟纂《大理縣誌稿》卷三十。】

詩五百年中降嶽靈﹐神仙風骨鶴儀形。劍光帶日衝南斗﹐鵬翼翻雲起北溟。【見《錦繡萬花谷》卷二十三。】

生死歌訣切脈定知生死路﹐但向止代濇中取。看取濇脈諭止代﹐此是死期之大﹝上旣下木﹞。濇脈諭外有形證﹐未可斷他殂大命。若無形證與代同﹐尺部見之皆死定。欲知死期何以取﹖古賢推定五般土。陽土須知不過陰﹐陰土遇陽當細數。四季中央戊己同﹐萬物憑土以爲主。孤陽寡陰卽不中﹐譬取鰥夫及寡婦。假如申年腎代止﹐十投一歲分明主。尺部失主鬼稱尊﹐其人子年夏季死。鬼賊脈在一年內﹐此事人間盡稱會。春得肺脈死庚辛﹐愚者反嫌藥不對。叔和歌訣論精微﹐但何其中尋取義。尺部伏似樹無根﹐陰毒傷寒合其類。回陽著文後仍看﹐切骨若無堪下淚。若人六脈動搖搖﹐又怕其中無胃气。屋漏雀啄惡見脾﹐餘部見之皆不畏。死期常例有多門﹐彈石解索須細論。此候不逾於一季﹐姻親泣送葬孤墳。蝦遊若也及魚翔﹐一气之期卽不長。十五日中尋鬼賊﹐水一火二木三量。金四土五數已實﹐各隨部位好參詳。每季土王十八日﹐此法古今永無失。黃帝一法四分三﹐一法亦云三十日。隨分遠近各不同﹐藏在玉函誇祕密。惟有傷寒最無定﹐汗吐下後脈須靜。忽然相反卽難醫﹐外邊有怕乖形證。脈息至少冷虛憊﹐至多熱壅非爲怪。補虛瀉實更仍前﹐見此分明還可駭。上醫四事盡須諳﹐脈病證治要相參。有一乖違難措手﹐此卽難醫大不堪。更有久病及暴病﹐大都要知消詳慣。久病脈變卽不中﹐死候當須宜早辧。暴病脈變亦多端﹐或善或惡依法看。脈病相違卽不效﹐要知大命必須﹝左打去丁右棄簡體﹞。關前爲陽關後陰﹐婦人反此是冠﹝上�下替﹞。乘淩覆溢相侵奪﹐榮衛調和理更深。欲識童男與童女﹐訣在寸關並尺裏。自然緊數甚分明﹐都緣未散精華气。小兒脈气似大人﹐老少相違卽不起。本經自病最難醫﹐縱療何年有瘥時。間藏七傳無外證﹐彊將元散與扶持。傷寒中風自難看﹐指下逢之脈繚亂。合吐卽瀉卽非良﹐汗脈見時須發汗。𨿽然得汗狀如珠﹐密密鋪排在病軀。此候不堪休胗脈﹐其人朝夕命將殂。但於弦鉤毛石中﹐此狀見之當病劇。徒誇五色大還丹﹐若願痊除空費力。更有死脈多般樣﹐難經細說那堪向。從上損下死卽遲﹐死脈多從下損上。連傳五臟死疾時﹐一朝气少堪調養。再損之時促命期﹐如逢眞个堪惆悵。病候脈狀多中取﹐要知大抵醫門戶。有一乖違卽不中﹐但看彊者推爲主。復有久病更難看﹐或與健人脈一般。忽然加至脈翻變﹐結托尋衣好買棺。若遇風疾及勞疾﹐妙法看時如抵聖。風疾脾緩空費力﹐勞極心數命難存。風疾無令脈至遲﹐勞疾至多藥無應。傷寒中風得死脈﹐但將眞藥與病。藥靈病退脈須和﹐脈若準前命難救。如此定知生死期﹐可作醫家箕本柄。若能指下悟元機﹐便是靈臺掛明鏡。脈分虛實爲君說﹐弦數沈遲並冷熱。關前陽脈數弦浮﹐關後陰沈遲細脈。浮弦而數熱兼風﹐沈細爲寒气上攻。陽浮爲表陰沈裏﹐尺寸關中看子細。學者要知生死期﹐九怪脈中定凶吉。結促牢代四脈者﹐可取死生期歲月。假令四十動一止﹐一臟無气死之義。三十動中一止時﹐三歲二髒死無气。脈來十動一止之﹐一歲死期堪下淚。若還十動不滿者﹐五臟气衰人不起。須當以日定死期﹐蓋爲動中不應指。三元正气難拘束﹐魂魄冥冥隨風去。一呼三寸陽气出﹐一吸復然陰气入。陰陽呼吸定息勻﹐來往升降中不息。肝脈達而風气生﹐腎水下而雨滋濕。肺气淸浮上屬天﹐地气濁而通其嗌。脾司出納象谷空﹐雷動於心聲霹靂。水谷包容腸胃間﹐六經爲川流不息。陽爲形表血爲陰﹐精气爲榮悍爲衛。絡有十五經十二﹐上應周天下臨地。水漏百刻運流行﹐與周天度爲綱紀。手足陽明江海水﹐天蠍金牛並豫冀。太陽手足合淸淮﹐天秤白羊充淮裏。陰陽人馬對寅申﹐燕益渭漯水气深。太陰巨蟹並磨蠍﹐丑未湖河水難竭。寶瓶獅子對周齊﹐汝水三河合應之。巳上楚宮屬雙女﹐亥上雙魚時掉尾。十二脈中合經水﹐內外相輸爲表裏。人身血气要充盈﹐六脈無邪無病體。火之精气主生神﹐水气充盈生志意。復胗濇脈何部中﹐敗血折精之脈候。惟有三秋乃應時﹐餘月見之皆惡候。洪鉤夏脈居寸口﹐堪笑愚夫多不曉。脈若俱洪不帶鉤﹐鉤不應時血常走。秋脈微毛若無濇﹐病者多應命單得。設然肺部胗見之﹐濇謂秋中多結脈。嚴冬尺脈要弦沈﹐腎部無邪體气淸。忽然弦大多虛候﹐夢中涉水鬼隨人。春怕庚辛秋丙丁﹐微毛洪數病相侵。玉函歌訣最玄微﹐俗眼庸人難探頤。若能精向義中求﹐審察元通神可比。浮弦多是風頭痛﹐積聚體疼胸膈噎。緊實號爲寒熱證﹐澀瀉煩燥小便澀。芤脈蓋因陽耗散﹐鼻衄無時精气竭。脈沈兼優是重陰﹐气刺胸膨癥塊結。風寒相傳脈浮遲﹐外受寒邪內風熱。肺受風寒痰欬﹝口敕﹞﹐左手見之心戰怢。弱而兼濡是陽虛﹐汗出憎寒气羸劣。風濕風溫及濕溫﹐脈候交差要分別。汗無重汗耳無知﹐妄語無瘖名重暍。洪數脈來陽气盛﹐目赤舌漧唇破裂。浮而兼緊腎之虛﹐溫助寒邪益精血。陽絕尺中脈細微﹐鍼灸勿令精气絕。促結代脈是脾虛﹐若見之時難救得。女人尺中須要盛﹐浮細沈遲是虛證。忽然胗得寸中盈﹐六部無邪身有孕。童女童男何以別﹖須看天眞無損缺。大凡童子脈來沈﹐童女尺中洪拍拍。男子婦人精血衰﹐假饒覆溢脈無回。一呼四至爲平脈﹐一呼一至死相催。傷寒舌黑洗不紅﹐藥洗分明定吉凶。汗若脈和無惡候﹐脈如躁疾命將殂。中風目閉口開者﹐喉中拽鋸气不敷。脈若洪弦由可救﹐浮大多應命不蘇。男女五勞洪數脈﹐定知不久气長吁。大抵七表八里脈﹐相連九道作程途。表裏脈分輕重病﹐九怪傳來病不舒。胗脈要分輕與重﹐始知生死可枝梧。浮洪短促爲陽弱﹐沈細兼長陰有餘。如此分張輕重斷﹐豈同俗眼一凡夫。六部鬼賊是如何﹐造化陰陽事更多。心火怕逢沈滑脈﹐肺金猶怕浮洪克。惟有脾元惡木侵﹐四時寄旺本無形。甲乙最嫌金气重﹐腎中脈緩水無盈。一位克重當須斷﹐二位克重卻分輕。三位克時難救療﹐縱然暫醒必歸冥。水火相臨分上下﹐金木相侵事必淩。水土二宮俱要靜﹐一宮有克少安寧。髙士要知刑克賊﹐孰能考究記心經。春怕庚辛秋惡候﹐夏嫌水气火相刑。刑克只分輕與重﹐自然切脈甚精明。左手胗得重病脈﹐右手脈候卻調勻。只斷脈中須應病﹐故知命脈得和平。假此一例餘仿此﹐醫門學者要勞心。【以上三首均見《宛委別藏》影寫宋本杜光庭《廣成先生玉函經》。】

壽鄧將軍文星一夜動天關﹐此日眞仙降世間。千里光華蟾影滿﹐九臯空闊鶴情閒。臨戎暫許分憂寄﹐入相看隨急詔還。自愧嘉辰無異禮﹐祇將吟詠祝崇山。當年五百合生賢﹐自入靑雲更不還。嶽气此時來世上﹐文星今日到人間。降因天下思姚宋﹐出爲儒門繼閔顏。惟有感恩無路報﹐一生傾酒祝南山。【影印本《詩淵》第六冊第四五四○頁。】

太陽眞君咒東望扶桑宮﹐稽首朝郁儀。太陽洞明景﹐寥寥何所思。令我拜金色﹐候天望英姿。皇華將玉女﹐臨軒降此時。

太陰眞君咒仰望顧八表﹐惟月孕陰精。中有大素皇﹐夫人駕綠軿。曜華光二極﹐混明照三淸。殷懃求志道﹐五色下來迎。

木徳星君咒歲星乘木徳﹐展望耀東鄕。淩天姿潤澤﹐正色滉明皇。尋華歌浩漾﹐擲水詠芝芳。經時頻禱祝﹐獲福自然長。

火徳星君咒芒角森龍鳳﹐威光叱十方。丹罡耀午夜﹐朱火焰三邊。晶明符正气﹐劍戟煥兵權。欃槍應滅迹﹐孛慧敢當前。

金徳星君咒太白淩淸漢﹐騰霜耀素英。亭亭浮瑞彩﹐皎皎盛長庚。鋒髙能禦寇﹐色潤每降兵。推窮符歷數﹐合道與長生。

水徳星君咒妙哉符五气﹐彷佛見眞門。嵯峨當丑位﹐壬癸洞靈君。分輝凝皎潔﹐﹝月兮﹞蠁赴思存。仙歌將舞蹈﹐良久下金天。

土徳星君咒髙穹符戊己﹐藏陸起重霄。五行尊暗曜﹐九土見光昭。甘石推畱伏﹐陶巫算泬寥。上仙垂雨露﹐伏地禮空謠。

羅﹝日侯﹞星君咒神首循黑道﹐冥冥超至靈。暗明期朔望﹐陽徳晦陰精。髙鎭黃旛闕﹐矛戟耀霜鈴。志心伺多福﹐稽首諷眞經。

計都星君咒處暗表陰徳﹐豹尾鎭星宮。怒指摧山嶽﹐權雄暝太空。龍蛇生怪狀﹐變異忽昏蒙。主人長壽樂﹐禳應在恪恭。

紫气星君咒授制宗元帝﹐含精耀紫微。陰陽乘運極﹐幽顯閟靈機。玉輿登廣漢﹐金鈴布斗飛。四宿循周度﹐九土尊天威。

月孛星君咒太陰光玉緯﹐精魄育羣生。靑桂黃華輔﹐郁羅保素靈。毛頭分怪狀﹐彗尾或潛經。捨次流災福﹐齋修洞香冥。

本命咒本命尊威赫﹐元辰位豹宮。三元分品秩﹐六十衛躔躬。仙吏俾神化﹐眞官亦治功。人倫無貴賤﹐終始賴含洪。【《正統道藏》本杜光庭《道門科範大全集》卷四八。】

賀府主令公甘雨應祈一炷名香達杳冥﹐旋聞風雨應精誠。染來山嶽千重翠﹐洗盡塵埃六合淸。不獨旱苗蘇壠畝﹐便期嘉谷徧寰瀛。須知至理調元化﹐丞相爲霖致太平。【宋呂祖謙《詩律武庫後集》卷十。】

詩數聲雞唱錦樓前﹐引得春風散錦川。星斗似沈初報曉﹐羽儀如畫已朝天。翠華尙未離三蜀﹐白日那堪又一年。秖如明時倍多感﹐瑤鑪重炷祝堯煙。【宋無名氏《翰苑新書前集》卷六十三。《分門纂類唐宗時賢千家詩選》卷十六聞人祥正《集句》引首句。】

通玄贊八首至道常虛寂﹐玄化應眞精。分神通一切﹐凝景在三淸。恍惚生有象﹐衝寞見無形。逐運開緣會﹐因機說妙經。修之登景漢﹐慢之墮幽囹。天女散金華﹐神童唱玉聲。十華回寶蓋﹐九鳳遏云營。若能弘至賾﹐家國悉安寧。五億諸天界﹐三千道境中。是非更有待﹐生死互無窮。妄起貪瞋獄﹐虛成殺害宮。謬言人我異﹐安知彼此同。六骸俱不實﹐萬法悉歸空。體道煩惱盡﹐心與色塵終。未能求解脫﹐常只處樊籠。若欲常自在﹐稽首至道宗。天堂與地獄﹐凡夫及聖人。悉從方寸起﹐非復有餘因。悟則聰明友﹐迷爲愚瞽鄰。苦魂猶有識﹐罪魄亦含神。何爲沈惱難﹐良由不信眞。棄此身上寶﹐染彼世間塵。旣依流浪海﹐還沒死生津。若欲渡此苦﹐安坐自觀身。善哉元始尊﹐慈悲度一切。徳出虛空表﹐功滿塵沙界。廣說大乘經﹐發生無上慧。輪回周億劫﹐教化通三世。精貫有形中﹐妙窮無色際。迹徧方方域﹐道應天天帝。權實度天人﹐機緣隨巨細。神用難可窮﹐方圓無不制。罪福猶鏡像﹐生死若輪回。但觀明裏去﹐誰識暗中來。未慕三天闕﹐惟愁五苦臺。罪魂隨運盡﹐幽魄應緣開。精气空浮爽﹐形骸久化灰。且甘爲鬼質﹐誰念入仙胎。徒願靑書錄﹐終悲黑簿催。法輪難再睹﹐長夜足堪哀。我身良可惜﹐宜各修生道。孰云白玉芝﹐多蒔黃金艸。結志行六度﹐專心論三寶。白元來降接﹐赤子常攜抱。朽年慚晚學﹐壯歲須及早。知足自逍遙﹐貪榮更憂惱。坐觀環堵大﹐靜覺乾坤小。守一若無移﹐終天豈云老。三千分世界﹐五億化諸天。一一開淨域﹐方方有聖緣。九光生院艸﹐七寶滿池蓮。行館排朱日﹐飛臺映紫泉。燒香皆玉女﹐說法盡神仙。梵引九嘯鳳﹐鑪飄五色煙。稽首虛皇闕﹐歌詠太上前。愼莫忽宿命﹐當須信福田。道化三元布﹐神凝萬像分。龍漢開玄籙﹐天書下赤渾。應期鏗法鼓﹐隨方啟妙門。太上垂至賾﹐威徳被乾坤。神經三一侍﹐妙理五千文。字列金華府﹐名傳玉帝君。心中生寶日﹐身上起羅云。十仙何足友﹐載劫乃長存。

授經贊飄飄太虛嶺﹐流景在上玄。經始無終劫﹐常保天地人。國主學理世﹐道士誦得仙。賢者今奉受﹐依法以相傳。時無至徳子﹐保祕不妄宣。宗之升太淸﹐棄之墮九泉。我說無爲道﹐衝寂得自然。

光明贊立功須及早﹐學道亦當時。晝夜宜勤苦﹐發意莫狐疑。燒香常禮拜﹐誦經恆奉師。勇猛加精進﹐專誠無想思。四等將六度﹐三奔與五雌。洗塵入空寂﹐虛心將自持。惟期不轉退﹐豈爲人所嗤。若能如是者﹐朝夕自仙飛。

眞人贊六首大道𨿽無心﹐可以有情求。佇駕空洞中﹐回眄翳滄流。淨明三界外﹐蕭蕭玉京遊。自無玄挺運﹐誰能悟冥趣。落落天漢澄﹐俯仰卽虛柔。七玄散幽夜﹐返胎順沈浮。冥期苟潛凝﹐陽九無虞憂。睹此去來會﹐時復爲淹畱。外身而身存﹐眞仙會良儔。亹亹玄中趣﹐湛湛淸漢波。代謝若旋環﹐椿木不攺柯。靜心念至眞﹐隨運順離羅。感應理常通﹐神適逮自䢐。澹遊初無際﹐繁想洞九遐。飛根散玄葉﹐理返非由他。常能誦玉章﹐玄音徹霄霞。甲申洪災至﹐控翮王母家。永享無終紀﹐豈知年劫多。玄都七寶林﹐十華並彌羅。紫煙冠靈暉﹐云京秀玉阿。上有福徳堂﹐宮室互參差。皆是淸信士﹐眞仙飛天家。三界通玄路﹐五道淸不邪。善緣應根生﹐累功享福多。牽對相尋續﹐大法諒不虛。無有萬年人﹐皆與劫同䢐。依依歡樂世﹐發言成詠歌。此世歡無極﹐當柰來運何。八觀因緣門﹐罪福從中生。時見有心者﹐思悟感天靈。吾今爲是故﹐開說眞妙經。如從經中言﹐憶劫皆受榮。習道行勸戒﹐以經度我形。思念宿命根﹐洗拔先身嬰。超越過三羅﹐八難於是冥。魂返入定質﹐神操從是榮。滅度如蛻胞﹐曠朗睹八淸。轉輪得神仙﹐由我攺心精。受報無窮量﹐志定入福庭。七十二相好﹐皆從身中明。頂負七寶光﹐照耀諸天形。云迅八景輿﹐風回匡綠軿。升入玄玄門﹐期樂樂未央。妙通轉我神﹐弘普無量功。道成天地初﹐輪化發九重。滅度歷生死﹐緣對各有宗。孰悟去來苦﹐形魂無始終。積善隆福基﹐身拔五難鋒。脫離三惡道﹐蕭蕭入閒堂。念度無邊境﹐思定感神通。法輪三度回﹐輔我髙仙功。回我大椿步﹐飄升太極宮。

奉戒贊奉戒爲身寶﹐永劫享靈期。虛心會虛寂﹐精感在精思。九鸞陪玉軼﹐八鳳薦金芝。靑童歌妙曲﹐玄女唱淸詞。神尊示光景﹐太上湛希夷。天華雜香起﹐法雨散靈滋。勤苦修生道﹐翹想作仙基。精誠如不怠﹐鶴駕自當之。【以上十七首﹐均見《正統道藏》本杜光庭《太上三洞傳授道徳經紫虛籙拜表儀》。】

受送頌此法甚髙妙﹐免汝九祖役。是其人不授﹐令人與道隔。非人而輒授﹐見世被考責。死墮三途獄﹐萬劫悔無益。【《正統道藏》本杜光庭《太上三五正一盟威閱籙醮儀》。】

天壇王屋山聖迹頌王屋天壇福地玄﹐淸虛小有洞天仙。無窮勝境於人物﹐有感神通古今傳。【《正統道藏》本杜光庭《天壇王屋山聖迹記》。】

句五行正气產黃花。【宋史鑄《百菊集譜》卷六集句引。】天地西南思早蟾﹐弓門環盡勢纖纖。【元刻本元林楨《聯新事備詩學大成》卷一。】可惜年華容易過。【胡偉《宮詞》。】

步虛詞旋行躡雲綱﹐乘虛步玄紀。吟詠帝一尊﹐百關自調理。俯命八海童﹐仰攜髙仙子。諸天散香花﹐蕭然靈風起。宿願定命根﹐故致標髙擬。歡樂太上前﹐萬劫猶未始。嵯峨玄都山﹐十方宗皇一。岧岧天寶臺﹐光明焰流日。煒燁玉林華﹐蒨璨耀朱實。常念餐元精﹐煉液固形質。金光散紫微﹐窈窕大乘逸。俯仰存太上﹐華景秀丹田。左顧提郁儀﹐右盼攜結璘。六度觀梵行﹐道徳隨日新。宿命積福應﹐聞經若至親。天挺超世才﹐樂誦希微篇。沖虛太和气﹐吐納流霞津。胎息靜百關﹐寥寥究三便。泥丸洞明鏡﹐遂成金華仙。魔王敬受事﹐故能朝諸天。皆從齋戒起﹐累功結宿緣。飛行淩太虛﹐提攜髙上人。【《正統道藏》本杜光庭《太上黃籙齋儀》卷一。】控轡適十方﹐旋憩玄景阿。仰觀劫仞臺﹐俯眄紫雲羅。逍遙太上景﹐相與坐蓮華。積學爲眞人﹐恬然榮衛和。永享無期壽﹐萬椿奚足多。【同前卷五。】大道師玄寂﹐升仙友無英。公子度靈符﹐太一捧洞章。舍利耀金姿﹐龍駕倏來迎。天尊眄云輿﹐飄飄乘虛翔。香花若飛雪﹐氛靄茂玄梁。【同前卷六。】頭腦禮金闕﹐攜手遨玉京。騫樹圓景園﹐煥爛七寶林。天獸三百名﹐師子巨萬尋。飛龍躑躅吟﹐神鳳應節鳴。靈風扇奇華﹐淸香散人襟。自無髙仙才﹐焉能耽此心。【同前卷七。】嚴我九龍駕﹐乘虛以逍遙。八天如指掌﹐六合何足遼。眾眞誦洞玄﹐太上唱淸謠。香華隨風散﹐玉音成紫霄。五苦一時迸﹐八難順經寥。妙哉靈寶囿﹐興此大法橋。【同前卷八。】稽首禮太上﹐燒香歸虛無。流明隨我回﹐法輪亦三周。玄願四大興﹐靈慶及王侯。七祖生天堂﹐煌煌耀景敷。嘯歌冠太漠﹐天樂適我娛。齊馨無上徳﹐下仙不與儔。妙想明玄覺﹐詵詵乘虛遊。【同前卷二。】太極分髙厚﹐輕淸上屬天。人能修至道﹐身乃作眞仙。行溢三千數﹐時丁四萬年。丹臺開寶笈﹐金口爲流傳。【同前卷六。】大梵三天主﹐虛皇五老尊。尙難窺徼妙﹐豈復入名言。寶座臨金殿﹐霞冠照玉軒。萬眞朝帝所﹐飛舄躡雲根。【同前。】蒙蒙如細霧﹐冉冉曳銖衣。妙逐祥煙上﹐輕隨彩鳳飛。幾陪瑤室宴﹐忽指洞天歸。佇立扶桑岸﹐髙奔日帝暉。【同前。】旋步云綱上﹐天風颯爾吹。飄裾淩斗柄﹐秉拂揖參旗。獅子銜丹綬﹐麒麟導翠輜。飛行周八極﹐幾見發春枝。【同前卷二七。】綠鬒巍丹幘﹐靑霞絡羽衣。晨趨陽徳館﹐夜造月華扉。摶弄周天火﹐韜潛起陸機。玉房畱不住﹐卻向九霄飛。【同前。】昔在延恩殿﹐中霄降九皇。六眞分左右﹐黃霧遶軒廊。廣內尊神禦﹐仙兵護道場。孝孫今繼志﹐咫尺對靈光。【同前。】寶籙修眞範﹐丹誠奏上蒼。冰淵臨兆庶﹐宵旰致平康。萬物消疵癘﹐三晨效吉祥。步虛聲已徹﹐更詠洞玄章。【同前卷八。】宛宛神州地﹐巍巍眾妙壇。鶴袍來羽客﹐﹝上�下幾﹞舄下仙官。玉斝斟元醴﹐瑯函啟大丹。至誠何以祝﹐四海永澄瀾。【同前。】水噀魔宮懾﹐燈開夜府明。九天風靜默﹐四極气澄淸。嘯詠朱陵府﹐翺翔白玉京。至誠何以祝﹐國祚永安榮。【同前。】始靑黎元蓋﹐金香結珠煙。飛晨總翹轡﹐稽首玉帝前。帝心浩以舒﹐錫吾《太靈篇》。是謂不滅道﹐萬天秉吾權。吾行空洞中﹐下仙昧其淵。【同前卷三十。】一气化之元﹐邈在兩儀先。寶埒馳金馬﹐眞香噴玉蓮。飛空按龍轡﹐梵響導芝軿。綿永長春劫﹐翺翔無色天。初眞難曉諭﹐以此戒中仙。【同前。】髙眞明道徳﹐垂世五千言。解釋慚涼薄﹐殫誠測妙元。霓旌嚴教典﹐羽唱徹云軿。瑞鶴儀空際﹐祥風拂暑煩。穹窿玆響應﹐寶祚億斯年。【同前。】華夏吟哦遠﹐人聲自抑揚。沖虛歸道徳﹐曲折合宮商。殿閣沈檀散﹐樓臺月露涼。至誠何以祝﹐多稼永丰穰。【同前卷四十。】天眞帝一宮﹐藹藹冠耀靈。流渙法輪网﹐旋空入無形。虛皇撫云璈﹐眾眞誦洞經。髙仙凜手贊﹐彌劫保利貞。【同前卷二四。同書卷九作《三啟頌》。】

三塗五苦頌八首三才及萬物﹐倚伏各有靈。終始大劫數﹐福盡天地傾。往返於五道﹐苦哉更死生。展轉三塗中﹐去來與禍並。大賢愼玆戒﹐忍世念割情。愚夫不信法﹐罪痛常自嬰。吾念世無已﹐今故重告明。若欲度斯禍﹐歸命太上經。罪福不由他﹐諒自發爾身。大賢故閉口﹐欲滅諸惡根。滅念歸兼忘﹐倚伏待長泯。弘道以安世﹐終當見正眞。淫嫉爲禍首﹐滅身之至患。食養如斯禍﹐恐必致夭殘。知惡而不革﹐豈是道所安。懷毒日齋直﹐令我發長嘆。宿命有信然﹐弱喪謂之無。皆欲眼前見﹐過目卽言悠。大賢明道教﹐慘戚憫頑夫。依依念子苦﹐勤勤令我憂。人命已銷盡﹐亦猶膏中火。四大暫相寓﹐五物權時假。盛年當勤學﹐趣求存無我。福盡身神散﹐冥冥地獄下。上聖畏是故﹐尋道度斯禍。學仙行爲急﹐奉戒制情心。虛夷正气居﹐仙聖自相尋。若不信法言﹐胡爲棲山林﹖大賢樂經戒﹐受之爲身寶。就學常苦晚﹐治身恨不早。比當被幽賾﹐倏忽年已老。執捲吟爾極﹐將更死痛惱。吾故及弱齡﹐棄世以學道。【同前卷五十。】

解壇頌太空包有象﹐至道杳無形。承和通妙气﹐應感達中情。倏忽周八極﹐依稀降萬靈。微香陳素款﹐委質表丹誠。遠泛翔鸞蓋﹐遐攀綺鳳旌。煙宮髙鬱鬱﹐云閣上亭亭。瓊駕出霄漢﹐金龍入太淸。甘露洽人世﹐家國悉安寧。

辭三師頌經法隨玄妙﹐崇奉悉因師。凡欲立善者﹐咸當禮願之。气專功易就﹐心慢侮難追。若能勤系念﹐朝日自仙飛。道以齋爲重﹐法以朝爲常。不奉不信者﹐焉能遊帝鄕。有骨入仙品﹐自然開紫房。玄女登雲臺﹐但見金銀堂。是故謝三師﹐稽首禮虛皇。岧岧玉京山﹐玄都何巍巍。眞人乘虛步﹐朗朗長夜開。大道由人弘﹐心至神自歸。修齋行道畢﹐稽首辭三師。【同前。】

七眞贊太上玄虛宗﹐弘道尊其經。俯仰已得仙﹐歷劫無數齡。巍巍太眞徳﹐寂寂因無生。霄景結空構﹐乘虛自然徵。日月爲炳灼﹐安和樂未央。學仙絕華念﹐念念相因積。去來亂我神﹐神躁靡不歷。滅念停虛閒﹐蕭蕭入空寂。請經若饑渴﹐持志如金石。保子飛玄路﹐五靈度符籍。濟我六度行﹐故能解三羅。淸齋禮太素﹐吐納養云牙。逍遙金闕內﹐玉京爲余家。自然生七寶﹐人人坐蓮花。仰嚼玄都柰﹐俯酣空洞瓜。容顏曜十日﹐奚計年劫多。法鼓會天仙﹐鳴鐘徵大魔。靈風扇香華﹐璨爛開繁衿。太眞撫云璈﹐眾仙彈靈琴。雅歌三天景﹐散慧玉華林。七祖升福堂﹐由此步玄音。前世福未足﹐斯書邈難尋。信道情不盡﹐圖飛乃反沈。太上無爲道﹐弘之在兆心。學道由丹信﹐奉師如至親。挹景偶淸虛﹐孜孜隨日新。眾人未得度﹐終不度我身。大願有重報﹐玄徳必信然。陰惡罪至深﹐對來若轉輪。學道甚亦苦﹐晨夜建福田。種徳猶植樹﹐積簣而成山。子能耽玄尙﹐飄爾升靑天。修是無爲道﹐當與善結緣。太上至隱書﹐名曰智慧篇。拔苦其大才﹐超俗以徳眞。靈姿世所奇﹐曄若淵中蓮。人行各有本﹐皆由宿世功。立徳務及時﹐發願莫不從。善惡俱待對﹐倚伏理難窮。賢士奉法言﹐道亦在兼忘。解是大智慧﹐上爲太極公。寶蓋連玉輿﹐命駕禦九龍。金華擎洞經﹐捧香悉仙童。嘯歌徹玄都﹐鳴玉叩瓊鐘。竦身淩太淸﹐超景逸紫霄。保無持法网﹐遊玄極逍遙。萬劫猶昨夜﹐千春如晨朝。巍峨蔭雲華﹐手攀寶林條。香煙自然生﹐玄階與扶搖。靈幡順風散﹐繁想應時消。滅智弘大混﹐無爲爲淸謠。【同前卷五二。】

小學仙贊學仙行爲急﹐奉戒制情心。虛夷正气居﹐仙聖自相尋。若不信法言﹐胡爲棲山林。【同前。】

明燈頌太上散十方﹐華燈通精誠。諸天悉輝耀﹐諸地皆朗明。我身亦光徹﹐五藏生華榮。炎景照太無﹐遐想通玉京。【同前卷五六。】

啟堂頌勤行奉齋戒﹐誦經制六情。故得乘空飛﹐耀景上玉淸。精心奉經教﹐吐納練五神。功徳冠諸人﹐轉輪上成仙。【同前卷一。】

出堂頌夙世恩徳報﹐道心超然發。身飛升仙都﹐七祖咸解脫。【同前。】

投龍頌祈眞登紫府﹐告命詣靈壇。玉女謠梵響﹐金童奏香煙。書名通九地﹐列字上三天。永享無期壽﹐克成髙上仙。【同前卷四九。】

送神頌渺渺空無象﹐悠悠感有情。敬則承天貺﹐泄則被魔精。吉凶隨運起﹐否泰應緣生。道不貴珠玉﹐神惟在至誠。丹碧盡勤苦﹐懇款竭中情。自然通大聖﹐皆得降明靈。撚香陳所願﹐稽首冀嘉禎。天尊常寂靜﹐回心禮杳冥。【同前卷五十。】

還戒頌天尊大慈悲﹐說戒度眾生。威徳被幽顯﹐果報感神靈。諸天來稽首﹐羣魔自束形。過去超八難﹐見在保千齡。齋福行當息﹐相共送虔誠。流梵逸云唱﹐飛香雜煙聲。瓊鳳乘丹輦﹐金龍駕綠軿。生死皆快樂﹐家國悉安寧。【同前。】

三啟頌樂法以爲妻﹐愛經如珠玉。持戒制六情﹐念道遣所欲。淡泊正气停﹐蕭然神靜默。天魔並敬護﹐世世享大福。【同上卷一。】鬱鬱家國盛﹐濟濟經道興。天人同其願﹐縹緲入大乘。因心立福田﹐靡靡法輪升。七祖生天堂﹐我身白日騰。【同前卷十一。】大道洞玄虛﹐有念無不契。煉質入仙眞﹐遂成金剛體。超度三界難﹐地獄五苦解。悉歸太上經﹐靜念稽首禮。【同前卷十二。】

楚詞頌眾生多障難﹐大道甚矜憐。救度畱科戒﹐咸令懺罪緣。愆辜編地府﹐釁結已聞天。發露祈眞佑﹐精誠仰聖賢。虔恭禮三寶﹐願當奏延年。焚詞歸上界﹐奏名玉帝前。【同前卷四九。】

六十甲子歌【題擬】甲子秋﹐耕民懷苦憂。禾苗不成實﹐災厄害田疇。但看入秋後﹐髙田不可守。辛苦臨冬春﹐父子離鄕走。兄弟成路人﹐妻子單糊口。萬姓悉災迍﹐民隨千里走。乙丑春﹐瘟災害萬民。夏首災疫起﹐偏傷楚魯人。家類悉糊口﹐吳地又分張。民奔千里外﹐六畜悉逢殃。髙田但種植﹐低處傷苗秀。災疫如去年﹐不得歸家守。丙寅首﹐猛獸成羣走。四海悉揚波﹐源野連山阜。髙田宜種植﹐領畔並山阜。但看四五月﹐眾魚庭前走。丁卯中﹐未可逐時風。春初無猛雨﹐秋中有大洪。低田災彌起﹐山際好施功。歲中𨿽薄熟﹐倉儲不免空。戊辰裏﹐虫蝗皆競起。人民遭災疫﹐婦女悲生死。災害是秋中﹐稻出山腰裏。低處定難收﹐必是遭洪水。己巳初﹐階前觀戲魚。湖裏蛟龍出﹐乘舟在陸衢。平路遭淹浸﹐禾稻澇皆無。欲求漧淨處﹐須早豎樓居。庚午首﹐水旱俱應有。船行陸路中﹐牽馬湖中走。夏旱憂百日﹐秋遭三六九。禾定出髙田﹐秋收早冬首。晚刈必逢災﹐兵革起非久。辛未年﹐種植近山邊。初春有大水﹐夏中必旱然。吳地應無事﹐荊楚被災纏。夏首𨿽微旱﹐秋泉徧滿源。不免病災起﹐家家被率牽。壬申候﹐髙田難保守。乘車行瀆中﹐不見吳興部。倉儲多偏促﹐家家無升斗。北地遭連厄﹐九離皆並受。兼疫發登萊﹐平復吳江口。癸酉年﹐髙低不可憐。春初先作旱﹐夏首水連連。末秋風火急﹐禾稻不丰鮮。但看齊魯地﹐此處是荒年。甲戌中﹐春首被災虫。夏景逢災旱﹐秋冬又被洪。髙田虛種植﹐必定見蒿蓬。欲知災厄地﹐燕魏及山東。乙亥初﹐水旱徧通渠。災厄由此起﹐大鬼鎭城居。遠應定九五﹐得失未年初。種得禾苗處﹐髙低然可居。丙子過﹐種田出江河。作植民憂苦﹐種苗被害多。災鼠成羣隊﹐十兒同一窠。虔詣神祇佑﹐保護上期禾。丁丑攺﹐田夫難自在。春初𨿽種植﹐秋首成河海。牛馬被災傷﹐京兆最驚忙。欲知苗秀處﹐稻出去年場。戊寅年﹐山頭好作田。陸路成江澗﹐饑民死道邊。魚鱉同兔走﹐髙岸稱栽蓮。但看孟夏末﹐庭前好船。己卯到﹐髙處田苗好。春初𨿽乏水﹐秋夏連江浩。楚魯受其災﹐吳會蒙恩造。其年皆丰稔﹐種作偏宜早。庚辰至﹐燕魏人災起。畜類亦如然﹐田苗被虫死。山際好施功﹐吳地耕民喜。低處遭淹浸﹐中髙甚丰美。辛巳簉﹐﹝赤頁﹞尾戲庭澑。魚行衢巷間﹐稻苗秀山阜。種植但向前﹐施功莫在後。低處有災殃﹐中髙甚丰厚。壬午春﹐水旱不調均。旱處憂千里﹐低處戲遊鱗。非但只饑荒﹐亦懼兵災頻。疫瘴連年起﹐饑餓亦多迍。癸未中﹐一井五家同。春夏逢玆瘴﹐秋來又被洪。但看吳楚地﹐並及在山東。向西荒災起﹐田父但施工。甲申湊﹐憂懼應非久。車行湖瀆中﹐驟馬三河口。移居定不回﹐此是災中咎。稻出五湖邊﹐不用耕山阜。乙酉遷﹐春旱必應然。三家同一井﹐災從吳會連。種作生涯處﹐皆慕五湖邊。不用耕山阜﹐髙處是荒田。丙戌年﹐秋來枯井泉。夏首𨿽然水﹐向後地焦然。此歲雲龍起﹐稻出五湖邊。中髙徒種植﹐必定被災纏。丁亥余﹐吳分好安居。髙低通見熟﹐荒歉在洪廬。泗城皆厄難﹐燕楚最荒虛。歲中𨿽薄稔﹐災水在春初。戊子過﹐田父好耕坡。災虫夏末有﹐秋中災害多。水旱數相尋﹐虫鼠不偏頗。低田不須種﹐髙處有微禾。巳丑者﹐災殃徧天下。瘟黃害鄭地﹐田夫船作馬。六畜悉逢殃﹐種植中髙野。鬼行諸般病﹐著者難解謝。庚寅中﹐髙地好施功。𨿽復有微旱﹐水與去年同。低地得微熟﹐中髙最是丰。野獸連羣走﹐髙低路並通。辛卯禾﹐早種不須多。秋洪作禍故﹐山際水成波。早種又復旱﹐晚植那應好。但看秋景後﹐魚戲於人道。壬辰祀﹐禾被虫災死。並及害萬民﹐六畜亦如是。低禾不用耕﹐種植山腰裏。早作劣堪收﹐晚種難準擬。癸巳紀﹐髙低無準擬。中田又被殃﹐粟麥歸山裏。此歲有災傷﹐低處多逢水。舊有書喫除﹐新又多無備。甲午初﹐水旱定難除。車馬行湖底﹐船則納山居。低田縱耕植﹐冬藏定是無。欲知成家處﹐山際但耕鋤。乙未首﹐田種三江口。吳地養民邦﹐京兆多災咎。非但是炎災﹐妖災爭來湊。流浪逐風波﹐值死寧非久。丙申年﹐髙低未可遷。五湖堪種棘﹐來去並皆然。若見當災處﹐斗米值千錢。欲知安樂處﹐江南最可憐。丁酉側﹐髙低徒種植。三家共一井﹐湖底生荊棘。江東並出鄕﹐齊魯皆逐食。西隴濠楚憂﹐東南未休息。戊戌木﹐江南丰稻穀。燕魏定饑荒﹐三載畱空屋。男子被兵牽﹐亦有歸門哭。妻子見分張﹐各自相追逐。己亥間﹐江南最可憐。不必看髙下﹐通熟滿山川。災臨西部地﹐饑荒似去年。邊隅多擾擾﹐後更見憂煎。庚子末﹐居家無定活。禾苗被害多﹐親戚相欺奪。糊口並無餘﹐妻子單眠活。江南𨿽得熟﹐向後亦號哭。災殃則應逢﹐處處惟空屋。辛丑於﹐災臨定不虛。吳越炎千里﹐當之是夏初。但看入秋首﹐虫蝗處處有。饑殍死他鄕﹐畜類多災咎。壬寅金﹐猛獸結羣侵。種植依山阜﹐庭戶闕過尋。稻出髙田裏﹐逢災是魏秦。乘船於陸地﹐髙城浪湧溟。癸卯歲﹐晉魏逢災害。值旱隔三秋﹐向應成兩載。田疇多乏水﹐髙低失準擬。人物竟喧爭﹐阨據中城裏。甲辰候﹐災虫處處有。其歲足災殃﹐偏苦三江口。粟麥最爲佳﹐春夏耕山阜。江南𨿽薄熟﹐不免遭兵寇。乙巳至﹐地底蛟龍起。此歲主饑荒﹐乘船於陸地。蘇湖被波濤﹐吳地得全刈。禾稻出髙田﹐向去多宜利。丙午餘﹐水旱無定圖。忽來實時沒﹐若旱井泉枯。水族成兔鹿﹐雞犬變成魚。稻出低田內﹐髙處不須鋤。丁未紀﹐種植山腰裏。低處不須耕﹐墯民遭餓死。非但逢災水﹐亦乃干戈舉。吳地是平邦﹐厄在燕齊楚。戊申末﹐江南民獨活。髙低總得收﹐災虫俱自滅。此歲八谷丰﹐人畜皆歡悅。官吏逐階遷﹐諸道咸通徹。己酉年﹐耕民但作田。虫災﹝上此下旦﹞﹝上此下旦﹞有﹐瘟災亦易痊。山坡堪種植﹐﹝豆斗﹞米直三錢。低處微傷水﹐中髙甚可憐。庚戌秋﹐人民不可愁。江南𨿽小旱﹐亦未外方求。倉儲皆得滿﹐禾稻美秋收。田夫俱喜悅﹐四海盡風流。辛亥湊﹐災疫當處受。悖黨害平邦﹐發在滄陵口。分野有凶災﹐時應歸隴右。江南微薄熟﹐不利吳丘阜。壬子直﹐穀米無人食。江南足可居﹐東道徵無息。泗城歸禦道﹐驛路生荊棘。諸處並荒忙﹐吳邦堪種植。癸丑來﹐人民定受災。蓬瀛疫病起﹐齊魯厄殃摧。瘟黃災競起﹐門戶乏人開。迍蹇仍斯地﹐桑田又更回。甲寅候﹐江東足餬口。倉儲處處空﹐民戶離鄕走。又乃發瘟災﹐遇厄難脫手。低處必水傷﹐中髙又無有。乙卯中﹐四海並交通。無殃皆得熟﹐田父美施功。粟麥最爲首﹐偏益在山東。其年多有福﹐歲內足狂風。種植宜須早﹐髙處莫施功。中低耕最好﹐髙處出蒿蓬。丙辰於﹐禾苗種陸衢。安泰在濠楚﹐齊晉受殃殂。亦復多災水﹐鹿兔雜羣魚。是處民乏食﹐倉庫悉空虛。丁巳周﹐吳地足風流。倉庫皆盈滿﹐滄茫人並遊。但令逢聖主﹐遷官不在求。髙低俱得熟﹐耕民忘卻愁。戊午扣﹐家家有三口。逢患在秋中﹐少皈多咨咎。髙低皆得收﹐荒災近末後。此歲是丰年﹐人民得自守。己未裏﹐畜養逢災厄。五馬博一牛﹐定知其歲後。糧儲可散求﹐田中得薄熟。𨿽乃逢斯難﹐不至懷苦憂。庚申年﹐稻穀出髙田。夏中有大水﹐低潛被虫煎。莫誇苗艷秀﹐濠楚亦如然。低源勞種植﹐中髙甚可憐。辛酉後﹐中田將可守。有旱損髙源﹐大水淹湖部。早稻被風災﹐偏苦吳門口。髙低未可安﹐中平的應有。壬戌中﹐髙低盡不同。春夏應遭旱﹐江南船不通。秋冬定有旱﹐低地好施功。髙田徒種植﹐終是見蒿蓬。欲知受災處﹐揚楚及江東。癸亥周﹐吳分坐無憂。中田最可托﹐低處不須求。歲後靑龍伏﹐中平並可求。秋冬𨿽有旱﹐還是得全收。【《正統道藏》本杜光庭《太上洞淵神咒經》卷十八。】

全唐詩續拾卷五十二蜀下

李簡簡﹐大順二年爲梓州行營都指揮使。後官邛州刺史﹐卒。【﹝《全唐詩》無李簡詩﹐傳據《十國春秋》卷四十﹞】

句山遶一城藏古寺﹐江連二水送孤舟。【見《錦繡萬花谷續集》卷十三「潼川府」引。宋之潼川府卽唐之梓州。】

張蠙

述懷白首成空事﹐無歡可替悲。空餘酒中興﹐猶似少年時。【見王安石《唐百家詩選》卷十九。李壁《王荊文公詩箋注》卷四一引前二句。】

句故人行役向邊州。【《江湖小集》卷二十《梅花衲》引。】上饒多勝景﹐樽酒不應同。【《記纂淵海》卷十。】

韋莊

寄禪月大師新春新霽好晴和﹐間闊吾師鄙怪多。不是爲窮常見隔﹐祇應嫌醉不相過。云離谷口俱無著﹐日到天心各幾何。萬事不如碁一局﹐雨堂閒夜許來麼﹖【《禪月集》卷十九。】

韋曲滿耳鶯聲滿眼花﹐布衣藜杖是生涯。時人若要知名姓﹐韋曲西頭第一家。【《類編長安志》卷九。】

貫休

戒童行【慈受二十偈意同】勸汝出家須決志﹐投師學業莫容易。添香換水結因緣﹐佛殿僧堂勤掃地。莫閒遊﹐莫嬉戲﹐出入分疏說出處。三朝四宿不見歸﹐妙法何曾聞一偈。敬師兄﹐教師弟﹐莫向空門爭意气。上中下座用謙和﹐莫賤他人稱自貴。衣食難﹐豈容易﹐計功多少須慚愧。隨緣飲啄任精粗﹐不用千般求細膩。布素衣﹐隨時乩﹐知足便超功果位。才能豈是皂羅衣﹐有道何須黃錦被。淸信男﹐淸信女﹐捨卻一身飼餓虎。此因緣﹐苦中苦﹐不用再三說酸楚。心中有罪自心知﹐自向心中懺悔取。親明師﹐學智慧﹐別人睡時你慢睡。出家兒﹐學妙理﹐習讀夜眠須早起。三更睡到四更初﹐歸向釋迦尊殿裏。挑明燈﹐換淨水﹐禮拜焚香作福祉。報答三有及四恩﹐天龍八部生歡喜。莫愚癡﹐莫懈怠﹐一超直入佛境界。行亦禪﹐坐亦禪﹐了達眞如觀自在。【見日本《續藏經》本《禪門諸祖師偈頌》卷下之上。】

大隱四字龜鑑在塵出塵﹐如何處身﹖見善努力﹐見惡莫親。縱居暗室﹐如對大賓。樂情養性﹐逢危守貧。如愚不愚﹐修仁得仁。謙讓爲本﹐孤髙作鄰。少出爲貴﹐少語最珍。學無廢日﹐時習知新。榮辱愼動﹐是非勿詢。常切責己﹐切忌尢人。抱璞刖足﹐興文厄陳。古聖尙比﹐吾徒奚伸﹖安問世俗﹐自任天眞。奇哉快哉﹐坦蕩怡神。【同前卷上之下。】

題十八賢影堂詩白藕池邊舊影堂﹐劉雷風骨盡龍章。共輕天子諸侯貴﹐惟愛君師一法長。陶令醉多招不得﹐謝公心亂入無方。何人到此思髙躅﹐風點苔痕過短墻。【《大正藏》第四七冊元普度《廬山蓮宗寶鑑》卷四。】

題東林寺四首【之一】閒行閒坐思攀緣﹐多是東林古寺前。小瀑便髙三百尺﹐短松多是一千年。盧楞伽畫苔漫【同書卷二引作「浸」】盡﹐殷仲堪碑雨滴穿。今欲更崇蓮社去﹐不知誰是古諸賢。【見《古石庵叢書》本《廬山記》卷四。】

贊念法華經僧空王門下有眞子﹐堪以空王爲了使。常持菡萏《白蓮經》﹐屈指無人得相似。長松下﹐深窗裏﹐歷歷淸音韻宮徵。短偈長行主客分﹐不使閒聲掛牙齒。外人聞﹐聳雙耳﹐香風襲鼻寒毛起。祇見天花落座前﹐空中必定有神鬼。吾師吾師須努力﹐年深已是成功積。桑田變海骨爲塵﹐相看長似紅蓮色。【見斯四○三七卷。】

詠鴈山十八寺本覺淩雲到寶冠﹐能張古塔上飛泉。普門羅漢石門裏﹐瑞鹿華巖天柱邊。古洞靈峯眞際並﹐靈巖霞嶂淨名連。石梁不與雙峯遠﹐十八精藍繞鴈巓嶺。【未字不韻﹐疑爲「山」之誤。見《全浙詩話》卷九引《甌江逸志》。陳耀東云見光緒《樂淸縣誌》卷十六﹐今據以校攺。】

龍丘山【題擬】幾朵碧芙蕖﹐王維圖未圖。層層皆有瀑﹐一一合吾居。雨歇如爭出﹐嚴霜不到枯。世猶多事在﹐爲爾久躊躇。【見康熙十五年刊楊廷望纂《衢州府誌》卷三。】

硯詩低心蒙潤久﹐入匣更身安。【見《類說》卷五九《硯譜》。】

句淸風江上月﹐霜灑中石古。【見《紺珠集》卷九《古今名賢集》引。】

過竇道者經秦歷魏松千尺﹐浴海挽星月一輪。【《祖庭事苑》卷四。】

送邊將但看千騎去﹐知有幾人歸。【見《吟窗雜錄》卷十四正字王玄《詩中旨格》引。】

處默

爲貫休作【題擬】分衭無血淚﹐望處空闌干。【見《四部叢刊》本《禪月集》附曇域《後序》引。】

盧延讓

冬夜宴柳駙馬陟宅得更字蘭堂夜宴在秦城﹐座上荷衣倍覺榮。金鼎烹炮過百味﹐銅壺刻漏轉三更。紅妝伎出催添燭﹐白雪歌遲待暖笙。猶自何郎歡不足﹐桂華未謝玉峯傾。【見蜀何光遠《鑑戒錄》卷八《屈名儒》。】

宋光嗣光嗣﹐福州人。爲宦者﹐給事普寧公主。入蜀﹐王建以爲閣門南院使﹑宣徽南院使。建病革﹐以爲樞密使。衍立﹐判六軍諸衛事。凡斷國章﹐多同兒戲。前蜀亡﹐爲王宗弼所殺。詩七首。【﹝《全唐詩》無宋光嗣詩﹐傳據《十國春秋》卷四十六本傳﹞】

判行營將士申請裹糧才請冬賜﹐又給行裝。漢州咫尺﹐要甚裹糧﹖綿州物賤﹐直到益昌。

判內庭求事人覓事撮巓拗【一作「領襭」】﹐勾當須教了。儻若有闕疑﹐禁君直到老。

判導江縣申狀封皮上著狀上門府衙敕加開府﹐不是門府。典押雙眇﹐令佐單瞽。量事書罰﹐勝打十五。令佐盤庚﹐典押歲取。事了速歸﹐用修廨宇。

判小朝官郭延鈞進識字女子進來便是宮人﹐狀內猶言女子。應見容止可觀﹐遂令始制文字。更遣阿母教招﹐恨不太眞相似。且圖親近官家﹐直向內廷求事。

判神奇軍背軍官健李紹妻阿鄧乞攺嫁淡紅衫子赤輝輝﹐不抹燕﹐不畫眉﹐夫婿背軍緣甚事﹐女人別嫁欲何爲。孤兒攜去君爭忍﹐抵子歸來我不知。若有支持且須守﹐口中爭著兩把匙。

判簡州刺史安太尉申院狀希酒場云系州收搉安胡安胡﹐空有髭須。所見不遠﹐智解全愚。酒場是太后教令﹐問你還有耳孔也無。

判內門捉得禦廚雜使衙官偸肉斤斤肉是官家物﹐飽祭喉嚨【一作「隴頭」】更將出。不能爲食斬君頭﹐領送右巡枷見骨。【均見蜀何光遠《鑑誡錄》卷六《戲判作》。】

王家樂家樂﹐王衍時伶官。【﹝《全唐詩》無王家樂詩﹞】

應制一段聖琉璃。【見《說郛》卷六一《淸異錄》。】

王衍

自制詞畫羅衫子畫羅裙﹐能結束﹐稱腰身。柳眉桃臉不勝春﹐薄媚足精神。可惜許﹐流落在風塵。【見《分門古今類事》卷十三《該聞錄》引。】

曲子盡是【《五代詩話》引作「贏得」】一場傀儡。【《類說》卷四三引《北夢瑣言》。】

花蕊夫人

采桑子【途中作】初離蜀道心將碎﹐離恨綿綿。春日如年﹐馬上時時聞杜鵑。三千宮女皆花貌﹐妾最嬋娟。此去朝天﹐只恐君王寵愛偏。【見《能攺齋漫錄》卷十六。】

宮詞雨灑瑤階花盡開﹐君王應是看花來。靜憑雕欄渾忘倦﹐忽聽笙簧殿外回。【見毛氏汲古閣本《花蕊夫人宮詞》。轉錄自《開明書店廾周年紀念文集》所刊浦江淸《花蕊夫人宮詞考證》。浦云此詩他本俱無﹐未詳來歷。】

李珣

句猺女鬅松卍字螺。【淸沈雄《古今詞話詞品》下卷。】

張格

感皇恩最好是﹐長街裏﹐聽喝相公來。【見宋江少虞《皇朝事實類苑》卷六六引《楊文公談苑》。】

可朋

贈孫眞人世上屢更攺﹐山中常晏安。六爻窮《易》象﹐九轉煉神丹。洞裏花開晚﹐峯頭雪落殘。爲余琴一弄﹐鶴舞下松端。【影印本《詩淵》第一冊第四○七頁。】

贈友人來多不自【一作「似」】客﹐坐久卻垂簾。【見《吟窗雜錄》卷三二《古今詩僧》。】

寄齊己𨿽【一作「惟」】陪北楚三千客﹐多話東林十八賢。【同前。又見《唐詩紀事》卷七四。】

歐陽彬

復爲翰林作【題擬】昔年追感淚橫流﹐今日尋思是漫愁。容易得來容易失﹐等閒成了等閒休。皇圖本謂兒孫置﹐白刃番成骨肉讎。梁漢後唐三世主﹐九泉相見大悠悠。【見《類說》卷十九李畋《該聞錄》。】

徐光溥

秋山圖歌﹝缺文﹞

鄭奕奕﹐孟蜀時人。詩一首。【﹝《全唐詩》無鄭奕詩﹞】

歌莫傳讀得五車書﹐莫言文似馬相如。不如家有一鎰金﹐一囊珠﹐可以賂相公之子弟﹐結相公之僮奴。便可朝爲屠沽﹐夕乘軒車。【見《類說》卷二七《外史檮杌》。末云「詞多不備載。」】

掌聿修聿修﹐仕蜀爲太子左贊善大夫。詩二句。【﹝《全唐詩》無掌聿修詩﹞】

書壁【題擬】酒客幹喉去﹐惟存呷大夫。【見《說郛》卷六一《淸異錄》。】

田淳淳﹐孟蜀時進士。後任犀浦簿﹑龍遊令。詩一首。【﹝《全唐詩》無田淳詩﹞】

失題閒行閒坐復閒吟﹐一片澄然太古心。拾得好詩淸似玉﹐練來虛府靜如琴。已將蛇足師陳軫﹐懶把蠅頭愛華歆。必也長磨到如此﹐退身何更羨云岑。【見《新編分門古今類事》卷十二引李畋《該聞錄》。】

李仁悅李仁悅﹐後蜀廣政二十年爲簡州淸化軍鎭遏使。詩一首。【﹝《全唐詩》無李仁悅詩﹞】

偈昔日古伽藍﹐名爲王董龕。數載無僧俗﹐積歲少人瞻。縣鎭興三善﹐率土盡莊嚴。我佛���﹐�����。【《八瓊室金石補正》卷八一紹�撰《普慈縣永封裏再興王董龕報國院碑記》附。】

孟昶

洞仙歌冰肌玉骨﹐自淸涼無汗。貝闕琳宮恨初遠。玉闌千倚徧﹐怯盡朝寒﹔回首處﹐何必畱連穆滿。

芙蓉開過也﹐樓閣香融﹐千片紅英泛波面。洞房深深鎖﹐莫放輕舟﹐瑤臺去﹐甘與塵寰路斷。更莫遣流紅到人間﹐怕一似當時﹐誤他劉阮。【宋趙聞禮《陽春白雪》卷二。】

王處厚處厚﹐字符美﹐華陽人。孟蜀廣政時進士及第﹐百日後暴卒。詩一首。【﹝《全唐詩》無王處厚詩﹞】

出西郊遊古陌作【題擬】𨿽【《洞微志》作「誰」】言今古事難窮﹐大抵榮枯總是空。算得生前隨夢蝶﹐爭如雲外指冥鴻。暗添雪色眉根白﹐旋落花光臉上紅。惆悵荒原懶回首﹐暮林蕭瑟起悲風。【見宋佚名《新編分門古今類事》卷四引《名賢小說》。】

周�周�﹐名無考﹐郫人。孟蜀時爲翰林學士﹐嘗隱居靑城山。詩一首。【﹝《全唐詩》無周�詩﹞】

芙蓉堂昔時曾從漢梁王﹐濯錦江邊醉幾場。拂石坐來衫袖冷﹐踏花歸去馬蹄香。當初酒賤寧辭醉﹐今日愁來不易當。暗想舊遊渾似夢﹐芙蓉城下水茫茫。【見宋蔡夢弼《杜工部艸堂詩箋》附《杜工部艸堂詩話》卷一引楊湜《古今詞話》引。《竹莊詩話》卷二十四引三﹑四兩句﹐題作《古詩》。】

幸夤遜

登戎州江樓閒望滿目江山四望幽﹐白雲髙捲嶂煙收。日回禽影穿疏木﹐風遞猿聲入小樓。遠岫似屏橫碧落﹐斷帆如葉截中流。�������﹐�������。【見《輿地紀勝》卷一六三《敍州》。】

云片片飛來靜又閒﹐樓頭江上復山前。飄零盡日不歸去﹐帖破淸光萬里天。【見《宛委別藏》本《分門纂類唐宋時賢千家詩選》卷十二。】

雪【題擬】巧剪銀花亂﹐輕飛玉葉狂。【見《古今合璧事類備要前集》卷三。】

杏花【題擬】寒艷芳姿色盡明。【見同書《別集》卷二八。】

句片逐銀蟾落醉觥。【《江湖小集》卷二十﹐李﹝上龍下廾﹞《梅花衲》引。】

曉巒曉巒﹐一名楚巒﹐爲釋夢龜弟子。攻艸書﹐得張旭筆法﹐與曇域一時並稱。有詩一卷﹐今佚。詩四首又二句。【﹝《全唐詩》無曉巒詩﹐傳據《書史會要》卷五﹑《十國春秋》卷五七﹑《宋史藝文志》七﹞】

靑城山觀靜見門庭紫气生﹐前山嵐靄入樓靑。玉壇醮罷鬼神喜﹐金鼎藥成雞犬靈。巖下水光分五色﹐壺中人壽過千齡。何當一日拋凡骨﹐騎取蒼龍上杳冥。【《增廣聖宋髙僧詩選後集》卷中。】

蜀中送人遊廬山君遊正值芳春月﹐蜀道千山皆秀發。溪邊十里五里花﹐云上三峯五峯雪。君上匡山我舊居﹐松蘿拋擲十年餘。君行試到山前問﹐山鳥只今相憶無﹖【影印本《詩淵》第六冊第四四四八頁。】

春【題擬】灘﹝汀去丁攺敕﹞金沙過枕前﹐雨絲斜織﹝麥曲﹞塵煙。綠楊紅杏宜寒食﹐紫雁黃鸝聒晝眠。【見明刻本《錦繡萬花谷前集》卷三。《古今合璧事類備要前集》卷二錄第二句。】

隱居【題擬】杖履獨遊栽藥圃﹐琴樓多在釣魚船。晚來花下敲門者﹐不是神仙卽酒仙。【見前書卷二五「隱逸」門。】

句臨水鶴窺行道影﹐隔云僧認讀書聲。【同前。】

靈巖靈巖﹐嗣羅山道閒禪師﹐在灌州。詩一首。【﹝《全唐詩》無靈巖詩﹞】

頌石鞏接三平解擘當胸箭﹐因何只半人。爲從途路曉﹐所以不全身。【見《景徳傳燈錄》卷二十三。】

李堯夫

中秋月棲禽移晝向空飛﹐林麓虛明水大肥。萬國仰瞻當此夕﹐片雲爭合閉淸輝。羣妖始覺神通小﹐列宿應慚照耀微。達曙何人最關念﹐庾公樓上獨忘機。【見《古今歲時雜詠》卷三十一。】

題白崖三洞嘉州地僻天西南﹐重疊江山遶城郭。【見《輿地紀勝》卷一四六《嘉定府》。】

答蜀相李昊甘作堯時夫﹐不樂蜀中相。【見《能攺齋漫錄》卷五。】

句水沈爲骨玉爲肌。【《梅花字字香前集》。】羣芳且莫相矜笑。【《梅花字字香後集》。】

歐陽炯

碁碁理還將道理通﹐爲饒先手卻由衷。古人重到今人愛﹐萬局都無一局同。靜算山川千里近﹐閒銷日月兩輪空。誠知此道剛難進﹐況是平生不著功。【《事文類聚前集》卷四二。】

卞震

憶鸛詩積雨生殘稻﹐蒼苔入舊籠。

途中詩風濤秋渡闕﹐煙雨晚村孤。

寄陳摶詩雙闕暫隨丹詔入﹐三峯尋與白雲歸。

東郊詩芳艸又牽爲客恨﹐白雲空寄未閒心。【以上均見《吟窗雜錄》卷三十三《歷代吟譜》。】全唐詩續拾卷五十三無世次上

於觀文觀文﹐字夢得﹐射洪人。進士及第。詩一首。【﹝《全唐詩》無於觀文詩﹞】

及第後作【題擬】東堂令史報來時﹐仙桂云攀第九枝。乍聽言音猶似夢﹐卻思公道卽無疑。寒門髣﹝上髟下弗﹞春將到﹐幽徑朦朧月漸移。殘漏聲中鞭馬去﹐紵袍重戴已相隨。【見《新編分門古今類事》卷七引李畋《該聞錄》。】

牛承直牛承直﹐唐鞏縣令。詩一首。【﹝《全唐詩》無牛承直詩﹞】

石窟寺老去尋山意漸便﹐興來登覽獨怡然。僧歸禪榻香盈帳﹐人喚漁舟晚濟川。淸洛冷光浮巨棟﹐靈崧積翠拱中天。公餘底事頻來此﹐民遠官刑不用鞭。【見上海圖書館膠卷復制天一閣藏嘉靖三十四年康紹第纂《鞏縣誌》卷七。】

王肱肱﹐有《無題》五十首﹐僅存首篇。【﹝《全唐詩》無王肱詩﹞】

無題茆屋江山上﹐夜來夢吳越。巖澑穿白雲﹐桂花落明月。子規啼空山﹐一聲一滴血。何事�秋風﹐出門又離別。【見《吟窗雜錄》卷二九《歷代吟譜》。】

王漸

缺題公族爲良雅﹐僧堂視事幽。綱軒疏雨霽﹐金剎片雲秋。樹色新蘭若﹐經聲小比丘。從來東道意﹐無見不相畱。

五言同喬父君遊茅溪蘭若一首松柏江頭寺﹐寅緣勝虎溪。水雲晴過慢﹐沙鷺濕飛低。蘭若曾巖抱﹐旃檀畫閣齊。褰帷雙樹北﹐行道一燈畱【疑當作「西」字】。落日催軒騎﹐秋城限鼓鼙。臨川興不盡﹐眞賞寄丹梯。【均見日本藏唐抄本《唐詩卷》。】

王國華

鄰相反行東家有兒年十五﹐只向田園獨辛苦。夜開溝水遶稻田﹐曉叱耕牛墾塉土。西家有兒才弱齡﹐儀容淸峭云鶴形。涉書獵史無早暮﹐坐期朱紫如拾靑。東家西家兩相誚﹐西兒笑東東又笑。西云養志與榮名﹐彼此相非不相調。東家自云𨿽辛苦﹐躬耕早暮及所【一作「莫及」】親。男舂女爨二十載﹐堂上未爲衰老人。朝機暮織還充體﹐餘者到兄還及弟。春秋伏臘長在家﹐不許妻奴暫違禮。爾今二十方讀書﹐十年取第三十餘。往來途路長離別﹐幾人便得升公交車。縱令得官【一作「貴」】身須老﹐銜卹終天向誰道。百年骨肉歸下泉﹐萬里枌楡長秋艸。我今躬耕奉所天﹐耘鋤刈獲當少年。面上笑添今日喜﹐肩頭薪續廚中煙。縱使此身頭雪白﹐又有兒孫還稼穡。家藏一卷古《孝經》﹐世世相傳皆得力。爲報西家知不知【一作「不」】﹐何須謾笑東家兒。生前不得供甘滑﹐歿後揚名徒爾爲。【見《文苑英華》卷三五○。】

元淳

感懷仙府寥寥殊未傳﹐白雲盡日對紗�。只將﹝下缺﹞。【見伯三二一六卷。】

元昉

邊上秋望艸秋宜病馬﹐風疾稱饑鷹。【見《吟窗雜錄》卷十四正字王玄《詩中旨格》。】

元��

石門精室詩竟養浩气稽顙﹝中缺﹞戲使石門。

毛熙聖

題孟巖資中多秀異﹐自古出賢良。川嶽炳靈气﹐煙霞舒瑞光。家家習詩禮﹐處處聞絲簧。【見《輿地紀勝》卷一五七《資州》。】

史君寶【《綠窗新話》作「史君實」】

贈還俗女眞【題擬】脫卻霞裾換【《綠窗新話》作「裙著」】繡裙﹐仙凡從此路歧岐【據《綠窗新話》攺】分。蛾眉再畫當時月﹐蟬鬢重梳舊日云。玉貌緩將鸞鏡照﹐錦衾兼把麝香燻。屏幃乍得蕭郎愛﹐更沒心情憶老君。【見《類說》卷十二《紀異記》《綠窗新話》卷下引《紀異錄》。】

司馬�

題伏波廟漢令班南海﹐蠻兵避郁林。天涯分柱界﹐徼外貢輸金。坐失姦臣意﹐誰明報主恩。一棺忠勇骨﹐漂泊瘴煙深。【見元阮崱《安南誌略》卷十六。】

江津

句寶劍匣中開似水﹐娥眉一笑塞雲輕。【見《吟窗雜錄》卷十三僧虛中《流類手鑑》。】

存初公

天池寺漢王峯上擁樓臺﹐萬綠陰中石鏡開。明月和僧窗外立﹐天風吹鶴日邊來。一匡翠岫煙霞好﹐九疊云屏海嶽魁。爽气蕩空塵世少﹐仙人爲我洗茶杯。【見嘉靖《九江府誌》卷十五。】

吳翊翊﹐字子充﹐有《鳳凰集》盛行於世。【﹝《全唐詩》無吳翊詩﹞】

遊塞此地古今存﹐何年苦戰頻。秋燒黃雲黯暮塵。夜深聞鬼哭﹐一一是忠臣。

徵婦詩塵鑑經春掩﹐霜衣隔歲裁。【均見《吟窗雜錄》卷二九《歷代吟譜》。】

吳資

合肥懷古合肥一都會﹐世號徵戰地。我來值明時﹐不識兵戈事。【見《輿地紀勝》卷四五《廬州》。】

李斌

大桐軍行驅馬出關城﹐孤舟邊思盈。風傳萬里去﹐目末兩鄕情。北望單於道﹐東臨臨東大武營。塞闕爍﹝角炎﹞合﹐山浮夜泉明。

劍歌我有一長劍﹐磨來十數年。但藏玉匣裏﹐未向代人傳。鍔露星將轉﹐珠開月共懸。霜鋒映牛斗﹐雪刃倚長天。每欲淸萬國﹐常懷定四邊。希君持取用﹐方謂識龍泉。我有夜光寶﹐自然明月�。堪�漢祖劍﹐曾上魏王臺。五色人難辧﹐千金匣始開。不逢天子照﹐卻復度關來。

日南王附臣通趙國﹐奉使拜遼燕。滄海行無驛﹐寧知路幾千﹖猛風空裏驟﹐明月浪中懸。水與天同色﹐山共白雲連。隨朝去去遠﹐未見有歸年。比來聞漢使﹐一別似張騫。

秋渡潁水蕩子乘春夜﹐行歌渡潁川。云浮初蔽月﹐風動乍搖船。暗水空流響﹐驚人信莫前。惟聞靡靡曲﹐砂上嘆�捐。【均見伯三六一九卷。】

李聰

詠歷溪在歷陽西一里泠泠一帶淸溪水﹐遠派來通歷陽市。涓涓出自碧湖中﹐流入楚江煙霧裏。【見《錦繡萬花谷續集》卷十。】

李驛

法華寺莓苔又絕壁﹐薜荔依髙林。【見《嘉泰吳興志》卷二十。】

李昌遇

龍詩上天須致雨﹐在野卽眠云。【見《吟窗雜錄》卷十四《詩中旨格》。《詩學指南》本作「李昌運」。】

李思聰

雞籠山山狀雞籠攢翠黛﹐水通滴瀝落冰崖。誰知內隱神仙宅﹐金疊云房玉琢階。【見《輿地紀勝》卷四八《和州》。同捲《碑目》云「唐李思聰《雞籠山》詩﹐在和州小廳東。」淸趙紹祖《安徽金石略》卷九亦著錄。】

李善美

習家池大堤詩【題擬】峴首何人碑﹐行客獨垂淚。【見《輿地紀勝》卷八二《襄陽府》。】

李嘉運

詠螢映水光難定﹐淩虛體自輕。夜風吹不滅﹐秋露洗還明。向燭仍藏焰﹐投書更有情。猶將流亂影﹐來此傍檐楹。【據中華書局影印本《文苑英華》卷三二九及該書新編目錄。】

李主簿李主簿﹐名不詳。官越水主簿。詩一首。

答姬寄詩偶到揚州悔別家﹐親知畱滯不因花。塵侵寶鏡𨿽相待﹐長短歸時不及瓜。【見《增修詩話總龜前集》卷二十三引《南部新書》。】

李端公

詩卻到城中事事傷﹐惠休歸放賈生亡。誰人收得章句篋﹐獨我重經苔蘚房。一命未沾爲逐客﹐萬緣初盡別空王。�������﹐�������。【見《吟窗雜錄》卷十四《炙轂子詩格》引。】

何蠲何蠲﹐前進士。詩二首。【﹝《全唐詩》無何蠲詩﹞】

漁父歌滄浪賦附歌微風動兮百花塢﹐扣舷歸兮滿江雨。掛雲帆兮何足數﹐來濯纓兮滄浪浦。泛蓬﹝舟定﹞兮戲鳧鷖﹐澄水暗【一作「鏡」】兮照虹霓。指塵路兮何足迷﹐來濯纓兮滄浪溪。【見伯二四八八﹑二六二一﹑二七一二卷﹐玆從張錫厚校錄本。】

林鐸

送鄭郢逞州官從書府拜﹐吏向武閭迎。【見《吟窗雜錄》卷二九《歷代吟譜》。】

林先輩

登山數歇未到頂﹐穿雲勢漸孤。【見《吟窗雜錄》卷十二沙門文彧《詩格》。】

孟安序

桃源【題擬】扁舟卻下五湖水﹐勝地重遊八迹壇。【見《輿地紀勝》卷六八《常徳府》。】

武涉

山行書情呈王十四悠悠一徑入云端﹐艱險千重渡轉難。澗下厭聽流咽水﹐巖間愁望古松寒。風沙終日情迷惑﹐霜雨侵宵夢不安。憔悴途中無鏡照﹐卻回蓬鬢似君看。

遊花苑詞侍女相邀上苑遊﹐笙歌嘹唳滿花樓。玉顏自倚君王寵﹐無處金釵落不收。君遊園苑百花新﹐花下紅妝采白蘋。競將顏色比花色﹐花色無情不及人。【均見伯三八一二卷。】

周源周源﹐官尙書﹐顯慶後人。【﹝《全唐詩》無周源詩﹞】

訪李眞人八十康彊鬢未華﹐琴書圖史是生涯。是非應不關心慮﹐名利何曾掛齒牙。野鶴無心棲道院﹐巖花流水入仙家。�������﹐近聞巢許出煙霞。【見道光《寶慶府誌》卷一○三《藝文略四金石一》。此詩承陶敏先生錄示。】

周濆

紅梅姑射仙人笑臉開﹐肯將脂粉涴香腮。只因誤入桃源洞﹐惹得春風上面來。【見《永樂大典》卷二八○九﹐中華書局影印本第三五冊。】

周如錫【一作「如鍉」】如錫﹐道州刺史。詩二首。【﹝《全唐詩》無周如錫詩﹞】

題古寺梵林岑寂妙圓通﹐靈籟無聲起遠鐘。靑鳥夢回天際白﹐赤烏翅展海頭紅。晨光燦燦流殘月﹐曙色蒼蒼散曉風。自古洗心須淨地﹐何須假榻坐禪空。

月波亭觀書癡兒事未了﹐山照已銜西。數曲尋江路﹐層空步石梯。棲髙得月早﹐壁峭與天齊。往矣初寮躅﹐摩挲舊碣題。【見上海圖書館藏膠卷復制康熙六年刊蔣士昌纂《永明縣誌》卷十二。】

季仲砥

題鼎湖山紫陽洞府壓靑山﹐白日騎龍去不還。軒轅丹竈��識﹐燒得金丹奉帝顏。【見《吟窗雜錄》卷四九。】

尙隆之吳永素

對雪聯語﹝麥丐﹞堆金井﹐誰堆湯餅。【尙隆之。】玉滿天山﹐難刻佩環。【吳永素。見馮贄《云仙雜記》卷五《姑臧記》。】

範崇

瀟湘【題擬】川源通漢沔﹐舟楫下瀟湘。【見《永樂大典》卷五七七○引《長沙府誌》。】

範灑心

句喬木聳田園﹐靑山亂商鄧。【見《吟窗雜錄》卷七皎然《詩議》引。】

姚揆

謝客巖不見古君子﹐空餘舊林巒。翠色媚車馬﹐爽气嚴衣冠。水天【《同治志》作「天水」】影交碧﹐松竹聲相寒。【見上海圖書館據天一閣藏本所攝膠卷弘治《溫州府誌》卷二十二﹑同治五年刊齊召南纂《溫州府誌》卷四。】

句憐香擘破花心﹝鼻臭﹞。【史鑄《百菊集譜》卷六集句引。】獨上南樓四望賒。【《江湖小集》卷二十李﹝上龍下廾﹞《梅花衲》引。】

姚贊贊﹐一名質﹐吳興人﹐工八分書。詩一首。【﹝《全唐詩》無姚贊詩﹐傳據《書史會要》卷五﹞】

八分書歌吳興姚贊能八分﹐一點一畫若崩云。又如春水綠波紋﹐上有鵁鶄鸂鶒羣。【見宋陳思《書苑菁華》卷十七。】

袁吉吉﹐唐代婺州刺史。【﹝《全唐詩續補遺》卷十九收袁吉詩一首﹐無事迹。今據嘉慶《浙江通誌》卷一一二《職官》二錄其事迹﹞】

宿上霄洞居詩一宿煙霞境﹐更無塵夢侵。泉聲寒繞枕﹐山色冷歸衾。自得希夷性﹐還忘名利心。更闌不成寐﹐巖鳥共寒吟。

宿赤松會仙閣詩道分相投气味長﹐就中何處最難忘﹖芙蓉閣上秋窗下﹐臥枕泉聲並石牀。【均見光緒年刊鄧鍾玉撰《金華縣誌》卷二﹐次詩又見同書卷五。】

唐樞

贈琴僧不待江上移入座﹐便開【一作「聞」】三峽水來聲。【《千載佳句》卷下《宴喜部琴》。】

髙瀛

詠千僧釜香積廚空鐵釜存﹐萬年鼎列鎭山門。何時再作千僧供﹐飯罷潮音徹遠村。【見同治十一年刊黃鳳樓纂《徳化縣誌》卷四九。】

孫誧

一行算法一行尋師觸處遊﹐到天臺後始應休。因知算法通天地﹐溪水尋常盡逆流。【見《四庫珍本初集》本《天臺集》卷下。】

孫宗閔孫宗閔﹐梓州人。前進士。【﹝《全唐詩》無孫宗閔詩﹞】

愷悌詩並序良二千石之任﹐古無輕授﹐化被於物﹐則詩人流其詠﹐道洽於民﹐則太史傳其事。故金冊綠字﹐煥淸範於日星﹐景鐘洪銘﹐麗馥烈於世永。於鑠哉﹐若非風望峻整﹐韻宇夷曠﹐集戟之祥允契﹐瑞廷之文克協﹐惇固民宗﹐敷興邦教﹐則何以爲國共理﹐作藩於君﹐剖竹析圭﹐遘天子之盛會﹐升車抗隼﹐爲儒者之榮觀哉﹗國家以左蜀之重﹐厥民惟艱﹐靈開玉壘﹐峻邈而重復﹐淵商綺裏﹐交會而丰蔚﹐兆自中古﹐實稱巨防。蓋王室之藩屏﹐神壤之襟帶﹐銀鑠發彩﹐駕肩而作貢﹐白狼成章﹐敷衽而從化﹐乃眷倡牧﹐必資巨賢。惟庚申歲王正月﹐帝命尙書刑曹郎隴西李公﹐以傑操宏聳﹐俊望彌蔚﹐輟自分陜﹐移鎭是邦﹐故星烏以進秩﹐仍金綬而加寵﹐錫萬鏹以辦辧裝﹐巾�轓而戒路﹐皆思召伯﹐愛樹之謠方洽﹐復借寇君﹐遮道之情弗允。惟公儲精象緯﹐炳靈河漢﹐含淵英而命世﹐毓醇徳而口迹﹐秉心允塞﹐誕節彌亮﹐挺神鋒而灑利﹐聳天骨以疏秀﹐髙蹈冠乎品流﹐淸暉映於當世﹐號廟連之重器﹐稱天球之祕寶﹐�丹塗之印﹐世顯而錫羨﹐藏祕府之書﹐徳格而流慶﹐郁爲時棟﹐懍玆邦良。爰自撫翼螭階﹐升名仙籙﹐陟降天日之表﹐徊翔雲龍之庭﹐動造九言﹐日宣三徳﹐舒文華國﹐盡購東夷之金﹐濯質淸流﹐式契南臺之詠。振纓近署﹐揚聲紫微﹐或掌財都會﹐漕運邦計﹐胥遘嘉運﹐便蕃優渥﹐治皆稱職﹐綱匪失舉﹐允副僉兪之選﹐克隆眷注之盛﹐冠冕必澄﹐縉紳相照﹐啟藩斯境﹐相映前後。不待期月﹐政敷時聽﹐夙夜匪懈﹐慮細民之失職﹐��必舉﹐軫一物之有傷﹐持直繩以糾姦﹐按柔轡而惠�。��載路﹐淑气蒸野﹐囹圄寂寞﹐稼穡丰融﹐閉合思過﹐蹊田下缺時兩務蘇苛而霈潤﹐季野陽秋﹐惟振槁而熙照﹐坦��之懷﹐開招納之肅﹐量封圻於千里﹐謐云屋之萬家﹐老安��﹐�歌裏詠。𨿽使趙張並駕﹐邵杜方軌﹐比之同時﹐彼有﹝下缺﹞彌著﹐巖赫之瞻斯集。議者謂﹝下缺﹞靡遠﹐膺異數之可﹝佇去人攺立﹞﹐仰方升之偉望﹐俟山甫之﹝下缺﹞丹靑神化﹐扇醇風於大塊﹐鼓庶匯於洪鈞﹐輔﹝下缺﹞論禹舜之景業﹐繼臯稷之大典﹐茫茫九土﹝下缺﹞矣。宗閔叨服儒學﹐久樂郡化﹐飽聞徳音﹐思﹝下缺﹞頌﹐誠不假一豎儒謏聞﹐濫胸縱臆﹐抉﹝下缺﹞又念葑菲可采﹐不遺於下體﹐污潦備薦﹐式下缺詩云「愷悌君子﹐民之父母。」﹝下缺﹞撰成詩二十首﹐摠其題曰《愷悌》﹐其﹝下缺﹞敢余以誣辭直以摭其行事﹝下缺﹞詠﹐或備采詩者爾。謹序。

澄俗二章【章十句】上缺物有方。口含天憲﹐手提國綱。實邦之翰﹐爲民之防。宵沈狺吠﹐晨無飲羊。千古是仰﹐昭其耿光。

心如水兮二章【一章十句﹐一章八句】心如水兮﹐志尙淸潔也。我公之心﹐含淵浚潔。挹之彌衝﹐酌而莫竭。靈府汪洋﹐璇源瑩徹。若鑑之明﹐如井之洌。利物至柔﹐漱芳彌潏。行業滋茂﹐言泉洞開。浸仁沐義﹐津賢育材。潤無不灑﹐淸而不回。叔度之頃﹐公何遠哉。

惠風二章【一章十二句﹐一章八句】惠風﹐民被賜也習習惠風﹐施於千里。吹淡民心﹐洽玆仁理。動必響臻﹐應如艸靡。泠泠四馳﹐飄飄中起。利物厚生﹐條綱振紀。鼓音塤箎﹐發馨蘭芷。獵野班春﹐蘇萌潤坼。騰茂英英﹐揚光赫赫。福介羣黎﹐歡飛廣陌。敢繼周詩﹐式歌召伯。

愼獨二章【一章十句﹐一章八句】愼獨﹐閉邪存其誠也恐懼不睹﹐誡愼不聞。我公愼獨﹐於斯洞分。微旣莫顯﹐隱何可云﹖溫樹奚問﹐諫艸自焚。克謹天戒﹐允符帝文。仲舒格言﹐許緒深旨。靈懷發中﹐神資素履。吻契洵猷﹐踐揚前軌。藹藹令名﹐爛光靑史。

良哉二章【一章十句﹐一章十二句】良哉﹐協帝賚也。巨望彌聳﹐其徳不回。乃眷西顧﹐賚公賢才。帝曰欽往﹐時稱良哉。乃邦之彥﹐實民之懷。飛榮驪闕﹐進秩蘭臺。銅虎分符﹐朱藩戒路。棠郊去思﹐潼江來暮。恂恂徳心﹐汪汪軌度。寬不容姦﹐直不抵忤。煌煌發輝﹐綽綽垂裕。翊彼天聰﹐克昌景祚。

宜兮一章【二十句】宜兮﹐洽民心也。啟藩斯境﹐民之宜兮。令必響赴﹐動而悅隨。浚明宣哲﹐淑愼經彜。善化鬱鬱﹐羣心披披。我有惸獨﹐公則安之﹐我有弟子﹐公則教之。匪民之宜﹐實天之宜﹐匪徳之基﹐實邦之基。帝典昭灼﹐王度淸夷。說命將舉﹐慰玆羣黎。

裏無嘆兮二章【一章十二句﹐一章�句】裏無嘆兮﹐洽頌聲也。公之來矣﹐裏無嘆兮。淸猷浚發﹐輿頌爭馳。仁聲旁達﹐廉風��。�白攜手﹐其樂如之。流轉保業﹐其心歸之。�不�響﹐耕無隨時。連衽架肩﹐途歌巷詠。邵杜宣慈﹐﹝下缺﹞庭﹐永膺休命。

翼翼謹心二章【一章十二句﹐】一章�句翼翼謹心﹐蒞事也。克己溫溫﹐秉心翼翼。靜以保﹝下缺﹞融﹐沈誦淵塞。言必再思﹐動不過則。﹝下缺﹞﹝上缺﹞陽﹐輝光日新。兢莊率淸﹐純操持﹝下缺﹞誦坐﹐永昭臣鄰。

千里蒸蒸二章【十句】千里蒸蒸﹐���也。﹝上缺﹞教裏閭勃興遠是效惇�崇徳﹝下缺﹞心因﹐慕之愼�。�紀惇淡﹐黎庶咸歸。﹝下缺﹞公之﹝下缺﹞

愼�【詩缺】愼�﹐無枉也。

康道

句晴望東溟小﹐夜觀南斗長。【見《吟窗雜錄》卷十三王夢簡《進士王氏詩要格律》。】

晁祖道

詠屏風映花誰辧色﹐隔樹不分香。【見《後村大全集》卷一七七《詩話續集》引李康成《玉臺後集》。】

徐矩

支硎【題擬】挈過太湖風﹐投宿支硎月。【見《輿地紀勝》卷五《平江府》。】

徐魁

閒遊賦附長歌上幽岫兮得所欽﹐山蔬塵兮桂酒斟﹐嗟艸木兮洛【疑】春心﹐悼日月兮遊【疑】相尋﹐貴龍鳳兮就髙深﹐悅張邴兮托蕭森。【見《文苑英華》卷一二七。】

梁瓊

句含情欲語淚雙雙。【胡偉《宮詞》。】春過門前爭得知。【同前。】飛燕不知腸欲斷。【同前。】

全唐詩續拾卷五十四無世次下

章導章導﹐字子誨。戀名妓梁楚楚﹐後殉情而死。

題詩枕屏兩意而今惜別離﹐焚香發願告神祇。一條彩索雙雙掛﹐願學千年連理枝。【見《綠窗新話》卷上引《南楚新聞》。】

許古

被召過少室老病無堪合退休﹐伊川久已得菟裘。如今又上長安道﹐好被靑山笑白頭。【見道光十八年刊馬九功等纂《伊陽縣誌》卷六。】

許晏

雨霽風捲亂雲散﹐天懸暖日明。【見《吟窗雜錄》卷十四正字王玄《詩中旨格》。】

淑徳郡主

教子詩我本世冑深宮質﹐下嫁祝門婦道執﹐汝父從戎干戈戢﹐命我避難江郎入。下撫雙郎時訓飭﹐上侍老祖年九十。念汝生父喪原隰﹐生死茫茫不相及。人生勵志應早立﹐汝宜經史勤時習。莫負我身親炊汲﹐汝父汝祖各飲泣。【見同治十二年刊王彬等纂《江山縣誌》卷十一。】

張琰

感懷年年人自老﹐日日水東流。

春詞庭芳自搖落﹐永念結中腸。【見《吟窗雜錄》卷三十《古今才婦》。】

張傑張傑﹐有詩一卷﹐《宋史藝文志》著錄﹐已佚。

與三人鼎坐吟【題擬】三人鐺腳坐﹐一夜掉頭吟。

句早角樹頭懸拍板﹐葫蘆架上釣茶錘。【見曾慥《類說》卷五四王仁裕《玉堂閒話》。】

張隨

無弦琴賦附歌樂無聲兮情逾倍﹐琴無弦兮意彌在。天地同和有眞宰﹐形聲何爲疊相待。【見《文苑英華》卷七七。】

張承福

柘枝舞【題擬】白雪慢回拋舊態﹐黃鶯嬌囀唱新詞。【見《韻語陽秋》卷十五。】

張彥勝

露賦附歌天降气兮地凝精﹐皇徳茂兮芝蓋平。金盤漬兮玉杯淸﹐葉有露兮落有聲。遼東之鶴中夜驚﹐日南之雞淩晨鳴。華山柏兮多珠露﹐松子服之得長生。【見《文苑英華》卷十五。】

陳充

句雨裏落帆遊謝鄕﹐寒聲古木共荒涼。【見髙似孫《剡錄》卷四。】

陳端

以剡箋贈陳待詔雲母光籠玉杵溫﹐得來原自剡溪濆。淸含天姥嶺頭雪﹐潤帶金庭谷口云。九萬未充王內史﹐百番聊贈杜參軍。從知醉裏縱橫墨﹐不到羊欣練白裙。【見同治九年刊蔡以﹝王常﹞纂《嵊縣誌》卷二十八。】

陳嘉

句巴益千山翠﹐潭衡一水通。【見《輿地紀勝》卷六九《嶽州》。】

陳文弼文弼﹐字處仁﹐有詩三百篇行於世﹐今存一首。【﹝《全唐詩》無陳文弼詩﹞】

詠海潮詩百谷朝宗處﹐朝昏洶湧時。未嘗聞失信﹐不省與誰期。落勢分江島﹐來聲震海涯。魚龍爭會合﹐鷗鷺競相隨。捲釣人眠待﹐貪程客怪遲。幸通蓬閼路﹐孤棹去何疑。【見《吟窗雜錄》卷二九《歷代吟譜》。】

陳從道從道﹐字象先。【﹝《全唐詩》無陳從道詩﹞】

詠扇詩況有明年三伏在﹐秋風能占幾多時。【見《吟窗雜錄》卷二九《歷代吟譜》。】

陶令君

烏石山巖壑六七崦﹐茅茨三兩家。整巢歸燕子﹐刺水長蒲芽。貫碧流春漲﹐埋紅落野花。困隨木上坐﹐腳力未須嗟。【見民國十七年餘紹宋纂《龍遊縣誌》卷三十七。】

崔萱

戲贈如今身披上淸籙﹐莫遣落花沾羽衣。【見《吟窗雜錄》卷三十《古今才婦》。】

崔元明

鵲巢背太歲賦附詩日宮難可躋﹐月樹復驚棲。未聽將雛曲﹐空聞怨夜啼。【見《文苑英華》卷一三七。】

崔公遠

遠意看花獨不語﹐裴回雙淚潛。

寄遠君今遠戍在何處﹖遣妾秋來長望天。【均見《吟窗雜錄》卷三十《古今才婦》。】

崔立言

贈營妓惇龐者【題擬】瓦棺寺裏逢行迹﹐華嶽山頭露掌痕。不須惆悵愁難嫁﹐待與將書問嶽神。【瓦棺寺有大佛迹嶽神大人。見《增修詩話總龜》卷三七引《南部新書》。】

常浩

贈友人聞道東山逸興多﹐爲憐明月映滄波。不辭紅粉隨君去﹐其柰蒼生有望何﹖

閨情門前昨夜信初來﹐見說行人卒未回。誰家樓上吹橫笛﹐偏送愁聲向妾哀。【均見明刻本宋陳應時《吟窗雜錄》卷三十《古今才婦》。又見《名媛詩歸》卷十四。胡偉《宮詞》收末句。】

曾扈

井詩淺深人莫測﹐髙下索應知。【見《吟窗雜錄》卷十四正字王玄《詩中旨格》。】

馮友仁馮友仁﹐隴西馮用和之長子﹐商人。詩三首。【﹝《全唐詩》無馮友仁詩﹞】

別弟十里河橋蔓艸靑﹐片帆瞬息短長亭。不禁又作天涯客﹐愁睹郊原有鶺鴒。

題詩壁上呼號三諫信言難﹐義利分明一念間。莫謂求名沽世譽﹐淸風千古首陽山。

寄弟義心旣重利心輕﹐分異何乖手足情。糗飯自飴虞舜樂﹐采薇獨守伯夷淸。析居不忍從親令﹐退遜甘當矯世名。賢弟晨昏勤定省﹐莫因流落念而兄。【《堅瓠己集》卷四。】

馮友義馮友義﹐馮友仁之弟。詩二首。【﹝《全唐詩》無馮友義詩﹞】

別兄【題擬】手足分攜腸斷時﹐關山千里共相思。此行願促歸鞭早﹐莫待枝頭叫子規。

踵韻和兄見寄之作【題擬】勢利鴻毛眼底輕﹐異居忍背雁行情。薛包讓徳千年烈﹐太伯存仁萬古淸。棄禮亂倫趨薄俗﹐分門割戶總浮名。懸懸早發歸家念﹐並奏塤篪樂弟兄。【同前。馮氏兄弟詩承張靖龍同志錄示。】

賀蘭遂

北京內晏鏡鳴桂殿千山曉﹐花發梨園百卉新。【《千載佳句》卷下《宮省部禁中》。】

楊明明﹐字文舉﹐號潛醉﹐詩一首。【﹝《全唐詩》無楊明詩﹞】

爛柯山【題擬】洞天春遠日行遲﹐幾點殘星僊子棋。樵斧爛柯人換世﹐碧桃花影未曾移。【見光緒卅二年鄭永禧纂《爛柯山誌》卷十一《歷朝金石考》錄《唐楊明殘詩碑》。碑僅存十六字﹐缺字系鄭氏據《府誌》補。】

楊鄴

登第後送人歸宜春君歸爲說龍門事﹐雷雨初生電遶身。【見《輿地紀勝》卷二八《袁州》。】

楊達楊達﹐姚月華同時人。詩一首。【﹝《全唐詩》卷七七六收楊達詩﹐但與此詩作者恐非一人。﹞】

謝姚月華遺石華詩靑﹝衽去壬攺圭﹞仙女隔蓬萊﹐珠樹金窗向曉開。燕子羽毛非廣袖﹐殷勤也帶石花來。【《瑯嬛記》卷中引《本傳》。】

楊少陽

茅亭詩池枯樹老花未開﹐黃鶯歌春空亭臺。【見《吟窗雜錄》卷二九。】

齊顗

宿南巖寺感興南巖寺﹐本滄海﹐任子釣臺今尙在。見說垂釣於此中﹐犗牛釣餌莊書載。滄海竭﹐任子歿﹐波濤打處爲巖窟。不知任子何所之﹐惟見釣臺空﹝山突﹞屼。【見《會稽掇英總集》卷九。】

鄧廷聞

分宜讀書臺詩鐘山髙髙鐘水綠﹐昔有佳人在幽谷。臺荒只見艸萋萋﹐萬卷不畱誰更讀。【見明郭子章《豫章詩話》卷二。】

趙林林﹐進士及第﹐升朝賜緋而卒。【﹝《全唐詩》無趙林詩﹞】

朝霞詩不因紅日照﹐長作白雲飛。【見《類說》卷十二《紀異記》。】

裴極

碧流院【題擬】一沼光涵四座寒﹐夕陽回首更憑欄。憑師早把香蓮種﹐他日期來結社看。【見《咸淳臨安志》卷八五。】

裴相公

大丹歌大道畱丹竈﹐淸心慕煙霞。陰陽成造化﹐水火結河車。鉛汞須歸戊﹐鑪開紫金花。華池再修育﹐神水各爲家。志士得之須保惜﹐定我性命育神室。下士聞之多暗笑﹐眞人見說安魂魄。焚香禮之萬事畢﹐皆感天地作仙質。【《正統道藏》本《大丹篇》。】

劉聃

句成童片子時﹐變老須臾事。【見《後村大全集》卷一七七《詩話續集》引李康成《玉臺後集》。】

劉媛

除夜春風報梅柳﹐一夜發南枝。

贈怨者傍人那得知心事﹐一面殘妝空淚痕。【見《吟窗雜錄》卷三十《古今才婦》。】

歐陽皓

句門前淸江水﹐流水秦人家。【見《吟窗雜錄》卷十三王夢簡《進士王氏詩要格律》。】

鄭在徳

柘枝舞【題擬】三敲畫鼓聲催急﹐一朵紅蓮出水遲。【見《韻語陽秋》卷十五。】

戴光乂光乂﹐袁州人。有《回文詩》一卷﹐今不傳。詩一首。【﹝《全唐詩》無戴光乂詩﹞】

山居【七言】犁鋤闊地燒侵云﹐焰猛衝巖迸鹿羣。鼙鼓靜時長霸國﹐戰爭無事感明君。啼猿響樹寒山碧﹐宿鳥喧巢夜霧曛。梯崄上巖緣路去﹐院僧敲磬曉來聞。【見宋桑世昌《回文類聚》卷三。】

蕭沼

缺題生年一半在燕支﹐容顏沙場日夜衰。蕭關不隔鄕園夢﹐瀚海長愁徵戰期。容顏日日老金﹝彳數﹞﹐砂磧年年臥鐵衣。白艸城中春不入﹐黃花戍上應長飛。【伯三六一九卷。】

蕭鐸

偶作寵中鸚鵡囀淸歌﹐盡是蕭娘舊教他。今日獨來人不見﹐綠窗斜雨落花多。【影印本《詩淵》第六冊第三九四五頁。】

蕭辟

畱題曹娥廟屈平以楚死﹐死濁不死淸。伍員以吳死﹐死暗不死明。死者人所難﹐一死鴻毛輕。壯哉二子爲﹐畱得不死名。曹娥以父死﹐年齡童未成。抱屍出洪瀾﹐非可二子並。二子諫不從﹐齊秦韓魏徵。娥若不之死﹐父葬鱣與鯨。二子死以介﹐娥死以孝誠。於今會稽人﹐事之如事生。娥若生堯時﹐舜不妻女英。娥若逢孔子﹐娥名書《孝經》。娥父若羅辜﹐豈止爲緹縈。蔡邕不知娥﹐但愛碑上銘。我來拜祠下﹐古木寒雲橫。往往大江水﹐猶作哀哀鳴。安得娥有知﹐爲我神用靈。鼓此大江波﹐注入四瀆平。洗濯天下心﹐皆行娥所行。【見《會稽掇英總集》卷八。】

錢叔獻

至西山閒說吳王避暑宮﹐滿山六月絳紗紅。【見《輿地紀勝》卷八十一《壽昌軍》。】

蘇癿

遊苑庭院開金鎖﹐周回賞碧堂。池深流水慢﹐岸闊引橋長。遇石攀藤息﹐逢林摘果嘗。更呼園子問﹐何處可尋涼﹖【見伯三六一九卷。】

淸明日登張女郎神廟汧水北﹐隴山東﹐漢家神女廟其中。寒食盡﹐淸明旦﹐遠近香車來不斷。飛泉直注﹝汀去丁攺祟﹞道間﹐大岫橫遮隱【伯三八八五卷無此字】天半。花正新﹐艸復綠﹐黃鶯現見【任半塘攺爲「睍睆」】千橋【從任說攺】木。汧流括【任攺作「活」】﹐古樹攢﹐隴﹝土反﹞返【從任說攺】髙布云族【疑應作「簇」﹐任攺爲「端」﹐恐非】。水淸靈﹐竹蒙密﹐無匣仙潭難延碧。談【任攺作「淡」】樓閣﹐人畫成﹐翠嶺山花天繡出。塵冥寞﹐馬盤桓﹐爭奔陌上聲散散。公子王孫一隊隊﹐管弦歌舞幾般般。酌醴醑﹐補【伯三八八五卷作「捕」﹐似皆未允﹐任錄作「舞」﹐似無據】錦筵﹐羅幃翠幕奄【任攺作「掩」】靈泉。是日【任錄誤作「堤上」】淹畱不覺寐﹐歸來明月滿秦川。【見伯三六一九卷﹑伯三八八五卷。】

元陽子元陽子﹐隋唐間人。或以爲卽羊參微。詩三十三首。【﹝《全唐詩》無元陽子詩﹐事迹據陳國符《道藏源流考》附《道藏札記》﹞】

還丹口訣還丹篇﹐還丹篇﹐欲得黃芽先炬鉛。陽壬不去火中走﹐陰丙如何得作煙。雞抱卵兮日數足﹐母生子兮十月全。但得坤來爲屋宅﹐坤至何愁不作幹﹖伏吾此法在目前﹐違吾此法饒萬年。八石須向火中走﹐莫弄水飽費君錢。還丹不是世難學﹐自是時人志不堅。若明魏君歌十首﹐千回海水變桑田。【《大還丹照鑑》。】

金液還丹歌【題擬】眞陰眞陽是其道﹐只在目前何遠討﹖凡流歲歲煉神丹﹐或見靑黃自云好。志士應須承法則﹐莫損心神須見道。但知求得眞黃芽﹐人得食之壽無老。神水華池世所稀﹐流傳不許俗人知。還將世上凡鉛汞﹐相似令教人不疑。【以上三首又見《金液還丹百問訣》。】黃芽不與世鉛同﹐徒以勞神不見功。虛失光陰生白首﹐何處悠悠訪赤松﹖靑龍逐虎虎隨龍﹐赤禽交會聲嗈嗈。調气運火逐離宮﹐丹砂入腹身自衝。五行深妙義難知﹐龍虎隱藏在坎離。還丹之術數過百﹐最妙須得金華池。丹砂其位非赤﹐四季排來在南宅。流珠本性無定居﹐若識其原似秋石。日魂月華二气眞﹐含胎育子自堪神。變轉欲終君自見﹐分明化作明窗塵。鉛汞一門不可依﹐金丹祕訣聖無知。莫將世上凡鉛汞﹐論年運火競相持。天生二物應虛無﹐爲妻爲子復爲夫。三五之門惟日月﹐能分卯酉座爲初。含養天然稟至神﹐沖和之气結成身。富貴只緣懷五彩﹐心知鉛汞共成親。乾坤不許相爲避﹐志士元知在天地。十月養成子母分﹐賢者何曾更運气﹖玄黃冥寞不可辯﹐鉛汞之門義難顯。世人不曉定其原﹐細思至行自然見。嬰兒漠漠不可悟﹐徒以勞神虛見苦。但知會得聖人言﹐卽是分明上天路。三四同居共一室﹐一二夫妻爲偶匹。要假良媒方得親﹐遂使交遊情意密。浮沈恍惚性難辧﹐誤取迷途年月遠。欲知靈藥何日成﹐陽數終須歸九轉。陰陽冥寞不可知﹐靑龍白虎自相持。年終變轉自相噉﹐白虎制龍龍漸希。乾天爲父坤爲母﹐南方朱雀北玄武。年終歲久俱成土﹐時人何處尋龍虎﹖三人義合同爲宗﹐常飲日月照其中。已過三花金再液﹐九轉須終歲月功。靑龍本質在東宮﹐配合乾坤震位中。白虎自玆相見後﹐流珠那肯不相從。龍虎修來五轉彊﹐鑪中漸覺菊花香。如今修煉正當節﹐莫恨悠悠歲月長。欲【一作「要」】識丹砂是木精﹐移來西位與金並。凡【一作「迷」】人何處尋蹤迹【一作「龍虎」】﹐恍惚中【一作「之」】間在【一作「是」】杳冥。【此首又見《金液還丹百問訣》。】悟者猶如返歧蹤﹐迷途不易尋路苦。三人運合同一原﹐本性何曾離宗祖﹖一人本有一人無﹐金公爲婦木爲夫。玄冥深奧不可度﹐志士何曾肯語圖。玄天汪汪配地黃﹐男精和合並同房。白液鑪中隨月化﹐時人服者瑩心涼。金木相傷誰定原﹐五行相返自相連。世上共藏陰火白﹐誰能識得黃芽鉛﹖世間鉛汞不相依﹐志士元知在坎離。賢者共藏人不見﹐淮南修祕在華池。九轉丹成歲欲終﹐開鑪忽見藥花紅。水火變來俱作土﹐時人何處覓金公﹖鉛汞相傳世所希﹐丹砂玉質雪爲衣。朦朧只在君家捨﹐日日君看君不知。還丹入口身自輕﹐能銷久病去祅精。貪愛自玆無所染﹐能攺愚人世與情。誰悟靈丹出世塵﹐三花合會與龍親。君看前後煉丹者﹐誤煞千人與萬人。【以上皆見《正統道藏》珠字號《元陽子金液集》。】

還丹金液歌和气和太初﹐初气終歸一。母子本相生﹐相生又相失。陰煉玄陰精﹐月旬嫁於日。日月旣相交﹐還丹赩然出。北方取河車﹐南方朱雀一。碧水生妙花﹐白花懷玉質。龍﹝札去木攺虫﹞入相交﹐刀圭須謹密。獨弄在乾坤﹐能滋於萬物。﹝女宅﹞女玄陰精﹐二種皆歸一。河上無水銀﹐乃合著陰律。蕩蕩赤龍蟠﹐火候看容質。變作褭蹄金﹐黃芽無根術。火記三百篇﹐知之萬不失。如騾懷妊駒﹐自懷其形質。【《正統道藏》珠字號《還丹金液歌注》。原有張果注。】

白雲仙人

靈艸歌

達道艸結汞事如何﹐莫拋靈艸歌。只知赤勤好﹐偏用達道多。

海寶艸十年學仙術﹐靈艸少知音。白祿堪爲櫃﹐海寶善軟金。生在沙崗上﹐常得道家欽。朱內抽眞汞﹐花紅根自深。

紫芝艸此花有不稀﹐出土並三枝。朱砂見寶白﹐煮汞自然癡。

合穗艸天降神櫃艸﹐無過訪合穗。燒藥實堪誇﹐不與凡艸揆。眾艸經霜軟﹐此艸不憔悴。寒暑不相侵﹐燒藥添智慧。

望仙艸春生艸鋪煙﹐未上摘望仙。伏朱砂作汁﹐結汞汞便幹。

金蓮艸燒丹偏教玄﹐但采艸金蓮。眾藥堪爲櫃﹐遇凡不須言。

玉液艸玉液艸能紅﹐大藥與相通。偏櫃艸砂子﹐見寶有殊功。

大祕艸大道須懷志﹐此艸深要記。四神偏能伏﹐兼燒大二气。

金風艸子黑根白花葉靑﹐仙家惜似掌中珍。眞汞煮作硬砂子﹐白體成庚重不輕。

大通艸大通花紅葉似靑﹐子黑根白味不辛。一生長養河次畔﹐獨體結成砂子眞。

天降艸芝艸延年壽﹐五鳳結成珍。六龍堪爲櫃﹐七寶善養庚。玉柱能香美﹐靑泉苦味辛。萬通偏煮汞﹐天降立制成。

惹羅衣艸出羣葉綠順五枝﹐見寶雄煮事相依。煮汞成珍作砂子﹐五金偏道定相宜。

大道艸大道名髙以傳聲﹐陰陽二气子雙新。抽汞使來經數載﹐不知標在出靈眞。大道艸葉細﹐一花結二子。抽汞自然新﹐水銀見卽死。

長生艸此艸功能世所稀﹐不遇眞本少人知。仙家異呼長生艸﹐偏解常燒伏火砒。

白鶴艸白鶴偏有功﹐葉靑花自紅。獨體伏眞汞﹐長生在林中。

磨羅艸紫花白汁多﹐大道號磨羅。不但延年壽﹐伏藥櫃使多。

鳳靑艸志道要超升﹐須訪神艸經。聖事常宜重﹐非人莫謾輕。恐折人間壽﹐看似掌中珍。欲知庚汞了﹐須采艸鳳靑。

顯志艸顯志實堪誇﹐雪內放黃花。寒暑不相礙﹐獨體艸結砂。

水紅艸天生號水紅﹐伏汞意不重。偏伏碙砂白﹐兼櫃大雌雄。

地蕉艸伏藥偏淸髙﹐無過采地蕉。不但抽眞汞﹐兼伏石中硝。

寶山艸寶艸號寶山﹐生居大林間。仙家偏祕借﹐價直萬千錢。

小金綫艸靈艸並光鮮﹐金綫力最堅。便是稀砂子﹐葉裏自然幹。

眞珠艸靈苗櫃藥好﹐無過眞珠艸。伏藥定無憂﹐服食人不老。

金鸞艸大道祕金鸞﹐仙家亦不傳。堪作庚汞櫃﹐采寶勝湧泉。

海石橊艸采汞不知休﹐無過海石橊。不遇靈艸本﹐將心那邊求﹖

聚珍艸天降號聚珍﹐四季葉長靑。凡人多不識﹐看似掌中金。服食添長命﹐生餐善治心。不是眞仙本﹐世間少知音。

海桃艸靈枝號海桃﹐生服善治勞。不但添人壽﹐兼軟汞與錨。

金燈艸此艸味教辛﹐仙家喚金燈。生服能治病﹐一載自身輕。伏砒砒能白﹐結汞汞轉新。不然濟人命﹐兼取汞中庚。

山靑艸仙艸名山靑﹐根株似黃精。人服發再黑﹐偏療小兒驚。燒藥堪爲櫃﹐秋夏葉長新。

萬通艸大道依仙蹤﹐方顯有神功。三黃成眞體﹐白虎是一宗。金丹求靈艸﹐石櫃卒難窮。欲知鉛汞了﹐須采艸萬通。

白珠艸大道與仙同﹐須向艸中功。金石能飛走﹐靈艸自相通。但依眞仙艸﹐制向鉛汞中。欲得金丹就﹐采取艸山紅。

龍泉艸萬物萌芽在春前﹐只有龍泉出土先。見寶朱砂用葉裹﹐自然汁煮汞成幹。

寶峯艸大道居﹝邰去臺攺廛﹞市﹐訪道莫西東。但求眞鉛汞﹐四事總相通。聖事依指教﹐不越大仙蹤。欲知黃芽現﹐須采艸寶峯。

金錢艸了道與延年﹐無過訪金錢。服食添人壽﹐幹汞兼駐顏。

仙娥艸造化紫河艸﹐不及艸仙娥。能伏飛流藥﹐大道知也麼。

黃芽艸花葉能靑綠﹐根白色似金。黃芽生地﹐識者有幾人﹖

靑金艸久聞有靈艸﹐不過靑金好。葉綠枝條嫩﹐服食人不老。

祕曰七十二艸總有靈﹐各伏丹砂並通神。不是上方畱下界﹐凡世俗流少聽聞。【《正統道藏》如字號。】

朱君緒朱君緒﹐字法滿﹐唐時玉淸觀道士。著有《要修科儀戒律鈔》十六卷。存詩四首。【﹝《全唐詩》無朱君緒詩﹐事迹據《三洞羣仙錄》卷十三引《眞境錄》﹞】

法師升髙座詠弟子仰法師﹐敢啟有所陳。眾生闇塞久﹐思聞至法音。大慈開長夜﹐設化萬劫新。主人建福齋﹐延及四輩人。

法師升髙座時詠齋直道所務﹐妙品元始貴。故設祖劫橋﹐廣度諸民物。爾曰設淸齋﹐帳座羅五色。天仙遊誕上﹐五帝列方職。功曹傳符命﹐擁衛左右直。我升龍輿座﹐玉梯附機息。神霄助授護﹐天魔不舉目。五神不移動﹐披宣太上域。

定座詠大道無爲中﹐積气運起形。爲眾設橋梁﹐故遺無等經。修之得長樂﹐莫有三界生。燒去六塵垢﹐一心靜念聽。

下座詠妙品演布化﹐迢迢霄玄音。等受無礙智﹐三梁度黃津。神霄功曹使﹐疲勞小停神。三會因勞賞﹐當報不負言。須啟更當白﹐便曹未恚懸。下座服居位﹐禮拜三寶尊。【《要修科儀戒律鈔》卷二。】

岑眞人

還丹口訣天生太素﹐地產靈津。能伏能飛﹐變化如神。陰陽宗祖﹐道契君臣。聖人祕寶﹐非者不聞。且太素爲君﹐靈津爲臣。合和兩性﹐呼吸相吞。爲夫爲婦﹐男女姻親。變化鉤牽﹐恩愛傳眞。

還丹歌東方靑龍﹐丙丁甲乙。西方白虎﹐壬癸凝液。二气捨眞﹐世人難覓。機持此寶﹐一水一石。灰池焰爍﹐名除死籍。

傳付心訣再歌水神投金碧﹐乾坤日月精。坎離爲旣濟﹐三才顯其名。陽數居陰殺﹐陰數歸陽刑。欲知顚倒術﹐相克是相生。若修諸八石﹐千萬無一成。欲覓眞道者﹐壬癸上尋庚。【《大還丹照鑑》。】

沖虛子

還丹口訣嘆羨巨江月影沈﹐金之主起見鉛心。須當努力求仙訣﹐莫使蹉跎歲月深。

還丹歌九煉鉛精大道成﹐我家何慮不長生﹖朝尋弄玉過仙府﹐暮謁麻姑入太淸。神照本來自靈气﹐漢武榮知有俗情。萬事只今空寂寞﹐一生飄蕩落浮名。【《大還丹照鑑》。】

李玄光【一作「李光玄」】李玄光﹐渤海人。常乘舟於靑社淮浙間貨易。著有《還元丹論》一卷。詩二首。【﹝《全唐詩》無李玄光詩﹐事迹據《金液還丹百問訣》及《崇文總目》卷四﹞】

還丹口訣夫養生之術﹐非難亦非易。世人也用鉛﹐不得修鉛志。才與脫黑衫﹐便卽露素質。及池炎火上﹐刀圭依法律。鉛白還同此﹐抽時莫教失。持入赤色門﹐點時堅如石。藥用眞水精﹐八數爲第一。妙精亦八兩﹐陽人身上出。兩般相合和﹐甑山須祕密。凡曲烏龍上﹐數滿經三七。一兩眞龍腦﹐還要肥蘇膩。白色眞龍腦﹐蒼色亦不是。別有方法制﹐取用在臨時。二物合爲體﹐須使眞金器。世人會此語﹐地仙只這是。若將非處用﹐殃禍自立至。十年暗障日﹐五載不見明。若點一粟粒﹐須臾卽抵聖。

還丹歌參同金碧盡藏情﹐賴有陰君序節明。學人更遇淸霞訣﹐龍虎從玆識本形。天生元气本虛無﹐紅顏長者體如酥。火裏變身還火裏﹐仙人得意號玄珠。世人識柔不識剛﹐便道黃芽色帶黃。學來若到杯鉛境﹐始信黃芽色不黃。【均見《大還丹照鑑》。】

柳衝用柳衝用﹐號玄明子﹐上淸大洞道士。少親儒墨﹐曾入仕。詩十首。【﹝《全唐詩》無柳衝用詩﹞】

巨勝歌並序陶眞君三篇云﹕以水銀爲金丹者﹐妄人言也。朱砂可以駐年者﹐不知道人也。且水銀非五行正位﹐朱砂非龍虎配合﹐若以水銀爲還丹之要﹐可以耕石而植稻耳。況抱朴子以二山之祕﹑鉛汞之源﹐曉諭丁寧﹐迷者至死不悟。《混元經》引五行相克﹐更爲父母﹐此蓋明乾坤之道。《金碧經》云﹕金土相配﹐《參同》亦然﹐引驗至明﹐指示不昧。且龍虎者﹐陰陽之軸轄﹐造化之樞機。𨿽曰坎離﹐實亦天地﹐以剛伏柔﹐從無入有﹐五行節序﹐各得其位﹐在於配匹﹐舉東合西。一气旣分﹐三才並列﹐六爻遞設﹐四象具陳。然可伏煉丹砂﹐斯道玄微﹐世人罕測﹐只如《參同》云﹕以金爲堤防﹐水入乃優遊﹐金計有十五﹐水數亦如之。臨鑪定銖兩﹐五分水有餘﹐其三遂不入﹐水二與之俱。此數句是大藥之綱紀﹐如金水樞柄﹐人皆不曉是道﹐但穿尋巧譎﹐自率胸襟﹐無師執文﹐終無得理﹐誠所哀哉。且古歌云「始靑之下月與日﹐兩半同升合爲一。」舉世不知此義﹐但伏汞與砂﹐不然則取朱砂中水銀﹐多門燠伏﹐變爲煙燼﹐何由還返﹐不亦謬哉。《太易》云﹕二女同居﹐其志不相得﹐是卽位而居也。北方坎是陰﹐返而歸陽。南方離是陽﹐伏而爲陰。日中之有烏﹐月中之有蟾。烏者陰精﹐都歸其陽﹐故曰生男不生女﹐明矣。大凡果實因毫末而生﹐長而秀﹐終得其實。實之於樹﹐樹亦不知﹐是爲自然。《太易圖》云﹕凡有陰陽﹐卽生人民﹑禽獸﹑艸木。若以水銀朱砂產於巴蜀﹐其不出水銀朱砂處﹐卽不合有人民﹑禽獸﹑艸木也。以此方之﹐不亦愚乎。水銀朱砂有自然之者﹐非世人可解﹐千變萬化﹐難窮乎理﹐聖人多借金石以名之。坎居七十二石之長﹐何由之﹖歌云「不用雄兮自有黃。」是此義也。若用水銀朱砂﹐見火卽飛﹐何門可住﹖縱伏火以爲堅質﹐本亦不存﹐無生長還返之道﹐那肯致焉﹖又以霧散若風雨﹐川流百脈卽乖矣。經云「得一萬事畢。」又云「得一莫執一。」「杳杳冥冥﹐其中有精﹐恍恍惚惚﹐其中有物。」「玄之又玄﹐體道之宗。」是各一二﹐參及五行戊己之功﹐嘆鉛之美﹐實難明解。《參同》云﹕有若漢經星百﹐川流帶海﹐舉世不可知之。」元君歌曰「五內斤兩文葳蕤﹐赤鹽白雪成雄雌﹐眞還在此人不知。」卽應不用人間朱砂水銀。乃知萬物因一气而生﹐三才因萬物所育。又歌云「一气所失﹐猶如瓦礫。」此論鼎內之事﹐非外旨也。余少親儒墨﹐長學玄風﹐偶因求瘼之餘﹐近得長生之道。𨿽盡彤襜之任﹐有慚朱綬之榮。輒以謏學﹐將論大藥﹐窮其精實﹐究以玄微﹐曾遇明師﹐獲傳要妙﹐固非謬妄。演道賢良﹐爲《巨勝歌》十首。其間歌詠鉛汞五行之妙﹐後來學者﹐用祛迷惑云爾。九鼎何所自﹐都因一气生。銀鉛看得所﹐龍虎自吞並。銖兩相句制﹐河車辧性情。循還依節候﹐還丹應可成。龜蛇體殊異﹐鉛汞共宗祖。二女𨿽同居﹐良媒分子母。配合由三花﹐靑龍句白虎。四象旣可憑﹐五神當有主。巍巍尊復髙﹐飄飄何左顧。世人徒煉丹﹐不識神仙路。眾石屬坎宮﹐假名皆不悟。黑白旣不知﹐流年亦虛度。盡言水土金﹐三物成大藥。假气遞相生﹐相生復相爍。黃芽不是鉛﹐元向鉛中作。舉東已合西﹐戊己爲囊橐。二八成兩家﹐中弦敵二八。乃知天地間﹐陰陽制樞轄。子因母而生﹐母因子而殺。長養嬰孩精﹐溫顏防利滑。月滿每成形﹐抽添還暫歇。壬子一陽生﹐循環至玄絕。若知出世期﹐神符與白雪。修眞煉形須守一﹐參差一二鑪間失。且將壬子制褭蹄﹐不然更泥扶桑日。必令有味到無情﹐方保元和天性質。不要他處覓良媒﹐夫妻由來相配匹。馬牙從此勝瑯玕﹐弦望晦朔候遲疾。乃知東西定圓方﹐世人莫謾誇奇術。水母金父不易識﹐化他流珠轉輝赩。假气若到白雪宮﹐黃芽從玆實難測。堤防堅固半浮沈﹐﹝女宅﹞女悲吟寧暫息。古詩歌訣盡分明﹐只是迷人彊穿鑿。至道猶來不甚煩﹐妄將砂汞相交錯。未知赤血與靑腰﹐終日只向鉛中作。鉛中有物豈易修﹐失之一气無齗齶。黃芽不是鉛﹐二物生丹田。若求巨勝法﹐鉛汞須自然。都非世間有﹐不問愚與賢。日魂與月華﹐識者皆神仙。太元道士本神仙﹐移名中都學自然。世人煉藥迷金水﹐燒盡黃芽不識鉛。西蜀水銀人競采﹐得火須臾變作煙。若能得一莫執一﹐妙法玄之又更玄。【《正統道藏》如字號。】

曹眞人

還丹口訣捉取東靑龍﹐配與西白虎。更將南朱雀﹐會偶北玄武。四者窮其根﹐本來同宗祖。世人不知深﹐眾石多錯誤。不解演陰陽﹐配合爲夫婦。陰陽气本雙﹐始得俱相聚。就中最妙者﹐須得中央土。泥鑪不假法﹐運火心須苦。一日兩卦候﹐進退依節度。細窮日月盈﹐莫遣失風雨。十月還丹成﹐身除貧病苦。滄海與桑田﹐變時君始睹。誰人得吾道﹐不得輕取與。容易泄天機﹐謫罰殃七祖。【《大還丹照鑑》。】

徐眞君徐眞君﹐唐時道士﹐名不詳。住天目山。詩一首。

石膽歌白珠碧水平鐺中﹐文武微微聲漸雄。一伏三時成半死﹐再烹經宿變成銅。將軍此朝須舞劍﹐靑腰小兒莫相猒。白霜理石常煞人﹐黃礬石膽從來艷。鐵堝土釜各文武﹐一須五時連夜煮。開匣見玉須焚香﹐仙人遇之名長久。【唐金陵子《龍虎還丹訣》卷下。原署「天目徐眞君」。】

彭眞君

還丹口訣陰陽造化不須傳﹐只用水銀是黑鉛。不傷汞﹐不傷鉛﹐此物道中玄復玄。世人識得眞龍虎﹐成道只在片時間。【《大還丹照鑑》。】

陶埴【一作「陶植」】陶埴﹐唐時道士。著有《還金述》一卷﹑《蓬壺集》三卷﹑《還丹經術黃老經》一卷﹑《還金丹訣》三卷等。詩四首。【﹝《全唐詩》無陶埴詩﹐事迹據《崇文總目》卷四﹞】

還丹口訣眞汞非水銀﹐還向此中得。若要眞水銀﹐須求坎裏力。【《大還丹照鑑》。】

還金歌仙人拍手雪成團﹐黃花欲入紫河難。子母一時流作水﹐變化還同九轉丹。【《正統道藏》本陶埴《還金述》引。】

望江南還丹術﹐切要經手傳。若信故方終自誤﹐顚來倒去倒來顚﹐不得怨神仙。

菩薩蠻家家盡有長生藥﹐時人取用皆差錯。气候若飛沈﹐問君何處尋﹖

眼看猶不識﹐誤向鉛中覓。此物沒黃芽﹐徒勞歲月賒。【以上二首均見《金液還丹百問訣》。】

賀蘭求

還丹歌靑龍起﹐白虎臥﹐玄武飛﹐朱雀坐﹐黃龍中央自結裹。母憐子﹐子憐母﹐鑪中結成云一朵。【《金液還丹百問訣》。】

楊玄一楊玄一﹐唐五代間道士。詩一首。

還丹口訣世上人人盡好藥﹐个个元來尋不著。也道用鉛不用鉛﹐及至用鉛還是錯。用鉛不用鉛﹐不用得長年。用鉛須用鉛﹐用鉛住丹田。無鉛不成丹﹐還丹生在鉛。金公能住水﹐黑鉛有黃芽。黃芽入汞家﹐覆載以河車。

歌鉛向鉛中出﹐鉛同色不同。若能分皂白﹐日日是仙翁。【見《正統道藏》本後蜀人著《大還丹照鑑》。】

楊行眞人

還丹歌世上人人總愛藥﹐个个元來尋不著。也道用鉛不用鉛﹐及至用鉛還只錯。尋不著﹐莫生嗔﹐都爲黃芽不得眞。有信有行堪分付﹐財色不染是眞人。潛拯濟﹐莫彰露﹐本覓長生卻短祚。愼勿將身遊貴門﹐醫卜經求且閒處。未能隱﹐沒閒處﹐且去經求無病藥﹐長生樂道何憂慮。鉛爲君﹐汞爲臣﹐火爲使者﹐赤血將軍﹐守陰守陽﹐制禦伏藥﹐藥成先用點水銀。水銀被點堪服餌﹐鬼官不追人不死。世世喧喧若得之﹐閒處經求莫幹貴。心口訣﹐手眼傳﹐制伏只在黃芽邊。心口不決﹐手眼不傳﹐耽荒酒色﹐與道無緣。丹田水結黃芽起﹐百日養來伏火矣。陰居陽鼎是金丹﹐十月養之堪服餌。服餌由來駐顏色﹐容鬢不衰定心力。賣丹賣藥住人間﹐壽命千年人不識。長生藥﹐不死丹﹐世人欲作尋復難。心猶豫﹐意遲疑﹐八丹方法由來有﹐如何不取一門知。二人語﹐共商量﹐日夜尋思不死方。若取黑鉛並﹝女宅﹞女﹐騰身天上自翺翔。一爲左﹐一爲右﹐陰陽具足還丹就。眞須煉﹐必長生﹐逍遙自在紫雲庭。世上喧喧車馬人﹐紅顏綠鬢不長春。藥術相傳萬甲子﹐學者忙忙尋不眞。若交个个識黃芽﹐世間那得有貧人。老翁老婆造大藥﹐鉛汞二金用不錯。出湯入火少精神﹐半生半死相依約。依約由來一甲子﹐上陰下陽相伏矣。世上喧喧若得之﹐鬼官不收免生死。鉛是鉛﹐汞是汞﹐世上人人總能用。艸黃芽﹐木黃芽﹐世上人人總謾誇。自古口傳不形紙﹐燒者徒勞盡破家。西方白帝居武都﹐裏有雞冠眾所須。華池固濟經七日﹐﹝女宅﹞女因媒尋得夫。看鑪切候四時气﹐冷暖寒溫心不寐。供養仙人禮度周﹐一點黃金應滿地。鉛汞二陰﹐還丹之心。相制不難﹐人迷不尋。學者不見﹐徒費千金。堪得指教﹐作福拯貧。如斯之用﹐天人不嗔。非道破除﹐天之大怒。惡病加之﹐遭官刑獄。黑類不同居﹐母子相依約。不得鉛黃芽﹐制伏還不著。黃芽陰中伏﹐白雪陽中作。將入火中燒﹐陰陽相系縛。母子不能逃﹐生死不離卻。丹砂丹砂﹐濟命濟家。能濟我命﹐能濟我家。能生﹝女宅﹞女﹐嫁與黃芽。事夫潔素﹐無喜無怒。禮樂周旋﹐晨昏節度。金亦可作﹐世亦可度。作金不成﹐徒然自誤。汞結本在丹田中﹐次居陽鼎气相通。和合三朝方始住﹐還知大藥在鉛中。先入陰鑪成大白﹐後居陽鼎變金丹。世人若達其中理﹐水銀被制不爲難。朱砂水銀入鉛池﹐收得黃芽人不知。本是仙人畱口訣﹐有緣相遇還要師。師須分明傳口訣﹐世上喧喧少言說。七十年中付一人﹐分明還須有仙骨。世上求道﹐酒肉愚癡。百年欲過﹐顒顒不知。金公制伏﹐還丹一支。朱砂伏火﹐治病無疑。長生有望﹐堅固無疑。不衰不老﹐彭祖同時。古仙取得赤銅精﹐一兩水銀一兩精。碙砂半兩漿水煎﹐從朝至暮體能堅。入銅入鐵鑄鏡力﹐鬼神怕懼不能言。若得至人畱口訣﹐事須保愛始長年。陽精若堅魂自立﹐陰精若堅魄自成。魂魄堅彊心有聖﹐紅鉛朱汞更能靈。得遇仙公畱此術﹐魂神魄立自長生。能知少女﹐必定還精。能伏朱兒﹐必定堅貞。金精石髓﹐是魂之靈。能修者聖﹐能伏者靈。鬼官不追﹐仙籍有名。五十六十堪分付﹐此處由來始堅固。還須醫卜掩行藏﹐行住坐臥無憂慮。自古來來多少人﹐都緣此術損亡身。須學陰陽兼卜相﹐混俗經求且外貧。堪分付﹐遞相傳﹐拯濟元來此道門。妄傳之者遭殃禍﹐父子麤疏不合言。欲覓丹田本是鉛﹐朱砂被制體能堅。但得至人傳口訣﹐紅鉛入水大丹圓。一一事須心口記﹐造作還須手眼傳。河車覆載丹田裏﹐伏火總在黃芽邊。金公能住水﹐黑鉛有黃芽。變此黃芽水﹐用水作河車。南方赤帝髓﹐本是太陰精。古仙能奪剝﹐卻取水銀形。二精合會﹐還丹之心。若逢此理﹐不假遠尋。黑鉛取陽﹐朱砂取陰。【《還丹歌訣》卷上。】

楊眞人

還丹口訣淮王煉秋石﹐黃帝美金花。世人不悟莫咨嗟﹐神仙之藥徧中華。不用鉛﹐不用砂﹐迷愚之者亦如麻。修取鉛﹐煉取砂﹐頃刻之間見黃芽。得黃芽﹐莫謾誇﹐將此黃芽配女家﹐夫妻和合歲月賒。身披紫服駕雲霞﹐驗之刀圭是河車。

再歌陰中有陽﹐陽中有陰。旣識砂中汞﹐須求鉛裏金。二味實天地之大寶﹐日月之至精。煉得此者﹐下鬼不欺。【《大還丹照鑑》。】

董大仙

還丹口訣日魂月魄無形狀﹐采得天然太新樣。契合神仙實難論﹐雲霄起在黃芽上。龍騰虎伏變金田﹐始末須得出世鉛。爲家爲屋自然居﹐配儷之時頃刻間。認得離胎爭欲言﹐不在文書口訣傳。【《大還丹照鑑》。】

韓蘊中韓蘊中﹐太白山隱士。詩十三首。【﹝《全唐詩》無韓蘊中詩﹐事迹據《大還丹照鑑》﹞】

火記歌並序夫大道弘遠﹐陰陽難窮﹐造化發生﹐世人莫測。妄談虛而白首﹐謬制作以亡財﹐比求延命駐年﹐反卻傷伐短壽。古今好者過喪億人﹐例抱乖非﹐不明宗旨﹐及臨鑪火﹐盡煉朱砂﹐抽汞稱陰﹐對於黃石。或將鉛而入汞﹐或飛汞而入流﹐或煉土而言金﹐或烏乳而爲蜜。銷鉛投汞﹐稱是黃芽﹐汞入庚辛﹐呼爲龍虎。汞爲大道﹐鹹盡非心。若爲利而可親﹐夫爲丹而大謬。余積歲好道﹐不悟眞元﹐如斯制伏﹐皆親歷試。見世人之疫斃﹐深切哀傷﹐觀生死之倏爾﹐何處訪道。故述要妙﹐將顯學流﹐細詳陰陽﹐總願悟道。夫鉛者﹐坎中之男﹐正屬壬癸﹐煉陰銷爍﹐九轉浮沈﹐數足成幹﹐故配西位。世人常見﹐不曉眞元﹐虎亦現形﹐爲剛利气﹐上騰天而爲雲雨﹐下降地而爲泉源﹐玉質九還﹐金公滅火﹐全由白雪也。夫汞者﹐離中之女﹐正屬丙丁﹐萬物滋榮﹐皆受其气。上應靑陽而有信﹐下隱白藏而潛沈﹐龍騰天而見木精﹐春發來而花蕊卉。朦朧恍惚﹐只在目前。七返還魂﹐妙花碧水﹐若以省悟﹐玄奧皆明﹐瞑目之流﹐難爲眺望也。是以月中之魄﹐虎煉曦和﹐日中之魂﹐龍伏桂影。二气相感﹐結爲夫妻﹐坎在三華﹐成爲至理。故彰要妙﹐以示知音﹐兼詠天符十三首。後學詳覽﹐必契眞元﹐若獲此文﹐請不妄泄也。復始才陽發﹐循環順節移。龍潛騰未得﹐虎伏叫聲希。二气相方會﹐三花兆啟期。火盈臨九數﹐虧折卻來歸。二九臨鑪日﹐乾坤气正交。金童來克木﹐土鎭水胎胞。感應相吞噉﹐和同在意調。進時加刻漏﹐退卽卦依爻。道泰親承候﹐陽和始發生。律移�孟月﹐斗建守寅行。君子心幹惕﹐陰陽順節萌。三旬終出戶﹐搗治再還烹。楡死魁臨卯﹐三無正是時。日魂和月魄﹐【此兩精合爲大道也。】龍虎自相持。大壯成﹝矢見﹞矩﹐花開向桂枝。罷鑪停火候﹐靑色轉光輝。萬木盡含陽﹐花開滿路香。金雞乘大火﹐【朱火精。】玉兔卻虧傷。【水精。】至士憂生死﹐尊卑倏忽亡。藥成朝大帝﹐服餌滅災殃。苦節煉成幹﹐修丹在志堅。虎傷龍帶血﹐金殺木無煙。陽盛陰將至﹐榮來衰自然。擊聲同磬響﹐觀視得延年。初六到南宮﹐陰升姤啟蒙。刻頻移律呂﹐持節遞相攻。五日才虧折﹐三花運數供。取來臨戶看﹐血點幾千重。小吉柄天符﹐陰來遁積孚。金公湊筋髓﹐朱鳥握機樞。道體同天地﹐沖和藥在鑪。莫將爲變化﹐服餌死皆蘇。否閉三陰降﹐將軍殺气多。牽牛星漢會﹐織女渡天河。甲乙變傷木﹐庚辛劍始磨。令行巡節候﹐寒暑總經過。月合天剛至﹐風生薺麥芽。土公親祭祀﹐埏埴養金砂。桂影圓霄漢﹐曦和韻紫霞。鴻來玄鳥去﹐將見水中楂。冷气傷時物﹐陰來萬木凋。菊花尋戊己﹐赤血斬龍腰。剝爛將爲土﹐離鉛見卽消。苦心修至道﹐莫恨路迢迢。上六居坤位﹐陰陽括始終。帝男精作髓﹐離女血殷紅。二八當交合﹐三人義不同。開鑪看至寶﹐服卽變衰翁。重歷純元地﹐陽潛造六寒。三旬攻薦至﹐六九始成丹。金牓書名字﹐仙宮立醮壇。厭離人世患﹐羽化去乘鸞。【鹽膽未左味﹐煮帝男帝女﹐三日三夜﹐左味調黃作匱﹐養一七日也。○元陽子《還丹歌訣》卷上。】

竇眞君

七返砂歌金公年六十﹐六十金公老。﹝女宅﹞女年六十﹐六十﹝女宅﹞女少。金公年三十﹐﹝女宅﹞女還漸少。老翁得少妻﹐枯楊自生筱。夫妻同一處﹐成道和合了。根本是黃芽﹐金公元一家。﹝女宅﹞女入鉛室﹐須臾地變茶。覆月合仰月﹐仰月急須賒。固濟重固濟﹐固濟似丹家。丙丁張下詖﹐混沌自甜葩。七八陽數極﹐九六更須加。四殼陽旣滿﹐五色似朝霞。去陽除覆月﹐上上好黃芽。黃卽黃金色﹐白卽白馬牙。變化成運載﹐故號曰河車。玄明與濱伏﹐夫婦同一家。本是王陽術﹐黃帝羨金花。智者能隱祕﹐愚者向人誇。若達此道者﹐鶴控白雲涯。【《大還丹照鑑》。】

九轉詩巖叟承恩寵﹐燒丹在禁闈。釜中諸藥化﹐鑪上水銀飛。璧合秋霜色﹐光含夜月輝。總由明主感﹐能使道精微。卻取抽成汞﹐還燒遣作砂。上仙方祕密﹐中禁藥精華。紫气含眞色﹐朱光雜曉霞。欲將同一體﹐須更猛三花。轉轉窮微妙﹐重重入杳冥。由將藥砂體﹐卻變水銀形。气合秋霜靜﹐朱光夜落星。自然成﹝女宅﹞女﹐何慮不通靈。白錫𨿽初化﹐黃芽制已凝。元如天降雪﹐映似結池冰。研土幹和炒﹐羅灰濕拌蒸。仍須看气色﹐更待鹵咸澄。文武長調火﹐陰陽鎭作鑪。釜中看气過﹐鍋裏定眞虛。炬石重鐐養﹐防非六藥塗。已堅如合璧﹐何處覓流珠﹖硝石臨湯沃﹐碙砂浸水煎。咸麤只是轉﹐礬細不須研。舊白初凝硬﹐新黃色未堅。欲將持入火﹐由怯水銀煙。罷火開丹竈﹐成金去藥泥。瑞光連日月﹐眞气雜虹蜺。形勝參金鼎﹐精華向馬蹄。由須九轉畢﹐看取一刀圭。化粉初研煉﹐臨鑪定否臧。似塵驚半紫﹐如面訝全黃。瑞作三莖穗﹐靈含五色光。待抽金毒盡﹐特獻玉階傍。玉律春初至﹐金丹帝感成。南山同聖壽﹐東海比時淸。福是玄元徳﹐功由至道呈。小臣𨿽有術﹐仙士謝茅盈。【《還丹詩訣》卷上。原署「峨眉竇眞人」﹐與竇眞君應爲同一人。】

逸人不顧

注葛仙公气訣贈友人君今遣我注仙經﹐我乃爲君彊釋名。華嶽峯前霞客喜﹐天臺洞裏隱人驚。云翔嶂外緣文就﹐鶴唳天邊爲气成。奉勸仙公除自祕﹐莫教流俗浪相輕。【見《四庫珍本初集》本《天臺前集別編》。】

芒﹝溪去水攺革﹞道人

芒﹝溪去水攺革﹞詩蕓﹝溪去水攺革﹞織得甚堅牢﹐萬兩黃金價不髙。當時不聽妻兒語﹐跟我蓬萊走一遭。【見《沅湘耆舊集》卷十四。】

大宗

下鹿苑寺鹿苑重興梵宇寬﹐天臺羅漢逐云端。雨花石上成砆坐﹐瀑布泉邊悟水觀。四壁無鄰山鳥待﹐深巖有洞老猿看。當時婺嶺龍回去﹐今日還歸護法壇。【同治《�縣誌》卷二十五。此首承陶敏先生告。】

若訥

大還丹口訣黃芽砂汞造﹐陰殼含陽花。不得黃芽理﹐還丹應路賒。世人煉至藥﹐盡認鉛黃花。黃花是死物﹐那得到仙家。黃芽非外藥﹐內象取精華。若到黃芽地﹐金銀徒爾誇。

歌芽若是鉛﹐去鉛萬里。芽若非鉛﹐從鉛而始。鉛爲芽母﹐芽爲鉛子。旣得金花﹐捨鉛不使。【見《正統道藏》本後蜀人著《大還丹照鑑》。】

法珍

山居煙暖喬林啼鳥遠﹐日髙方丈落花深。積香櫥內新茶熟﹐輕泛松花滿碗金。風定泉花當澗響﹐雨餘山色入樓多。老僧滅卻心頭火﹐一榻松陰養太和。淸風拂處葉欲落﹐碧蘚堆時人不來。滿院秋光濃欲滴﹐禪門閒向白雲開。梅花墻角開新曆﹐松樹枝頭曝衲衣。怕冷老僧嫌朔吹﹐卻教童子掩柴扉。【均見《古今禪藻集》卷七。】

南粵

題寶相寺松徑行才盡﹐香城絕世塵。倚巖開半殿﹐鑿石見全身。鐘鼓中天曉﹐煙花上界春。出門重稽首﹐願值下生晨。【見《會稽掇英總集》卷九。《增廣聖宋髙僧詩選後集》卷中作南越《石佛寺》詩。】

惠敏

春日題感上人山莊簡法友吾友幽棲地﹐今來藝黍南。階生王子竹﹐庭結負山庵。花葉裁新�﹐樵舟泊小潭。相傳此爲勝﹐詩遲坐中探。【日本藏唐抄本《新撰類林抄》卷四。】

惠顗

鄰霄臺平臺屹峯巓﹐去天不盈尺。云來隱巉巖﹐雲散露形迹。長嘯視大荒﹐煩襟盡冰釋。不知身世遠﹐但覺乾坤窄。一勺滄溟浮﹐萬家煙樹隔。解衣恣盤礡﹐謝我山水癖。極目送斜暉﹐寥寥海天碧。【見影印文淵閣《四庫全書》本《福建通誌》卷七六。】

僧可

鶴詩紅塵無系澤【《詩學指南》本作「縛」】﹐碧落自翺翔。【見《吟窗雜錄》卷十四正字王玄《詩中旨格》。】

徳最

題羅霄洞江南二月春無邊﹐溪行十里花爭妍。兒童且莫吹羌笛﹐我欲臨流枕石眠。【見《古今禪藻集》卷七。】

徳圓

遊雲門寺【之一】晉代雲門寺﹐尋常豈易名。難關千嶠色﹐不鎖亂泉聲。樹石煙中老﹐香鐙雪後淸。伊余來扣寂﹐猿鳥共忘情。【同前書卷四。】

慧集法師

悟道頌普光初學道﹐無邊世界動。回天復轉地﹐並入一毛孔。【見《宗鏡錄》卷一○○。】

全唐詩續拾卷五十五

趙志集

敬贈張﹝日告﹞兄昔我背準時﹐淄庭叨筮仕。及君飛蓋夕﹐梁墀擅詩史。聯文日華上﹐接絢陽臺裏【此字原殘】。東閣奉賓遊﹐西園追宴喜。謬此梁松筠﹐相彼歷冬春。連璧交逾密﹐斷金情更親。林中浮淥蟣﹐濠際躍﹝赤頁﹞鱗。自然知管鮑﹐寧止挹雷陳。歡娛樂相樂﹐放曠尋巖壑。原野縈心神﹐琴樽諧賞托。蕭深【周攺爲「森」】對風景﹐顧步披花藥。煙霞�縈映﹐蔦蘿紛苒弱。淹畱窮眺咷翫﹐麗藻方輝煥。逸唱子爲輕﹐課拙余成憚。聯翩限從役﹐雲雨俄分散。各下潛然淚﹐共切離羣嘆。長望關河阻﹐結思徒延佇。春鶯啼故林﹐秋鴈諠幽渚。空悲結霜霰﹐無由欣晤語。時閱贈離章﹐持用寬羈緒。上善冠前良﹐弈葉播餘芳。丹穴摛鸞鳳【從周校攺】﹐玄岫吐珪璋。墻仞攸倫孔﹐陂澄固偶黃。司文踐蓬閣﹐刊冊染蕓香。咸揖銅墨才﹐寔資瑚璉器。簡牘聞尙父﹐灌壇初歷試。誰當嗣往哲﹖君子紹斯位。感神旣不殊﹐非熊寧有異。非熊在渭川﹐佐聖佇光先。語徳𨿽云類﹐比迹詎同年﹖琱虫開制錦﹐乳翟應鳴弦。何止髙無二﹐終期掩半千。自揣無庸質﹐濫爾承朝顧。本之三【疑當作「王」】生能﹐遂踐龐公路。望古承淸白﹐修今恧屍素。何以嗣余基﹖履冰期歲暮。索居睽宴語﹐每恨離筵促。下車忽相遇﹐適願於斯足。言志悅披沙﹐放情欣倚玉。豈惟忘鄭吝﹐復此陳心曲。重敍舊嬉遊﹐芳卮幾獻酬。蟬吟催晚夏﹐鴻響應新秋。風气淸幽谷﹐云陰澹淺流。寫懷憑五際﹐長歌遣四愁。

奉酬劉長史晉嶺髙無極﹐汾川淸且浚。誕粹表前修﹐資靈光後胤。澄陂溢萬頃﹐斷山聳千仞。淬水曜金芒﹐陵寒標玉潤。勵精悅緗素﹐抗志惇風雅。書帳燭流螢﹐辧囿馳非馬。發藻春葩落﹐揮毫秋露下。寧止冠揚班﹐方見超終賈。巨鱗初擊浪﹐迅翮始摶空。梁園奉修竹﹐楚館仰雄風。才傾《大言賦》﹐芳溢小山叢。曳裾參上客﹐懸藉偶�【此字已無從辧認﹐周補爲「羣」字】公。無庸慚薄伎﹐多幸陪髙躅。接景猿巖陰﹐追飛鳥渚曲。交態君無�﹐��【二字僅存殘迹】遂自酌。共悅忘是非﹐俱欣齊榮辱。碣石秋風日﹐長洲麗景時。名山多爽气﹐奇樹有華滋。弦琴恆共賞﹐酌��同嬉。披襟窮雅論﹐握管賦新詩。擾擾勞形役﹐棲棲倦時网。歡娛不再來﹐光陰誠易往。遽嗟雲雨別﹐行睽風月�。搔首悵勞歌﹐沾纓獨長想。宏才惟不器﹐出處�多迥。玉階表令詞﹐銅章宣美續。漁人釋夜网﹐孺子﹝鳥川﹞朝翟。寬刑獄犴虛﹐富教田疇辟。鳴峻本周壤﹐祠仕【此字僅可見下半截】寔秦京。大藩資變贊﹐上徳荷恩榮。題輿昭令範﹐展驥聞喜聲。惠化移甿俗﹐仁風被屬誠。顧惟策蹇姿﹐還傷雕朽質。及斯牽墨綬﹐�往謝鉛筆。方申捧檄心﹐聊安代耕祑。問松寧有裕﹐求轄終無術。謬玆叨下邑﹐濫喜永嘉惠。依仁道不騫﹐惟舊情無替。復此論襟抱﹐於烏追賞栔。投贈重千金﹐披文髙五際。文酒重畱連﹐髙宴促芳筵。秋灰移玉管﹐夏火度金天。�送銜蘆鴈﹐風吹翳葉蟬。徒欣接素賞﹐空恧繼華篇。

秋日在縣望雨仰贈鄭司馬陰雲凝素序﹐涼雨散秋旻。望山疑擁霧﹐瞻野若飄塵。始飛鳴鳳嶺﹐還灑飲龍津。宿艸沾逾潤﹐寒花濯更新。色黯虛庭夕﹐聲喧危砌晨。索居勞望美﹐離思切依仁。徒懷伐【從周攺】木唱﹐獨斂向隅嚬。方慚灌壇術﹐空慕潁川巾。

仰酬鄭司馬兄秋日望雨見贈之作感秋嗟旅思﹐懷友愴離居。閒齋倦寂靜﹐望美空躊躇。浮雲低峻堞﹐飛雨散遙墟。似霧縈丹阜﹐疑塵揚紫虛。旣泛文通�﹐還拂子思廬。別有陶元亮﹐紛然雅翰攄。鏗鏘韻金石﹐輝煥藻璠玙。欣覿安仁錦﹐空望景山車。

秋晚感時寄裴艸然蘭凋夏盡﹐菊茂秋深。驚�飋﹝風日﹞﹐寒木蕭森。天髙月淨﹐鳥思虫吟。感時懷友﹐望美沾襟。情惟丘壑﹐志在山林。從玆釋綱﹐謝病抽簪。眷言鮑叔﹐知余此心。

奉酬裴艸然秋晚感時見貽之制景澄旻寓﹐气從寒葭。林驚風葉﹐菊照霜花。爰有吉士﹐感物興嗟。馳魂巖壑﹐締想煙霞。展玆逸驥﹐握此靈蛇。式存匪石﹐言降披沙。顧慚璧友﹐空戢瑤華。

敬和裴艸然秋晚感時寄張結之作朱明從律﹐白藏禦時﹐艸腓寒露﹐木落涼颸。有斐君子﹐感物陳詩。義深潘興﹐詞均宋悲。方追逸迹﹐乃論心期。粵惟不敏﹐濫吹連司。庶陪髙躅﹐共采靈芝。

閒廳晚景敬呈徐長史落日下﹝上卉下木﹞楡﹐暝煙起林薄。砌閒來狎鳥﹐檐空多噪雀。旅思獨棲遑﹐心事兩睽索。寂寞無興晤﹐徘徊何托。

敬和徐司馬閒廳晚景之贈俄景曖餘暉﹐寒村歸棲翼。吏休案牘斂﹐庭閒諠訟息。顧修杇鈍姿﹐多慚弼諧力。不能庶知止﹐方歸事耕植。

奉和閒廳晚景司戶薩照薄晚閒無事﹐澹然休簡牘﹐寥寥館宇虛﹐苒苒寒光速。輕霜徧衰艸﹐髙風斷羣木。別有滄洲人﹐棲遑也幹祿。【均見日本《天理圖書館善本叢書》漢籍之部二影印古抄本《趙志集》。】

全唐詩續拾卷五十六

無名氏

靑峯詩野人不相識﹐偶坐爲林泉。莫漫愁沽酒﹐囊中自有錢。回瞻林下路﹐已在翠微間。時見雲林外﹐靑峯一點圓。【見宋嶽珂《寶眞齋法書贊》卷八。】

詩時人有酒送張八﹐惟我無酒送張八。君有【疑當作「看」】陌上梅花紅﹐盡是離人眼中血。【見《艇齋詩話》。】

泉月之歌月照泉兮泉涵月﹐泉潺湲兮月皎潔。波無魚兮淸澄﹐月有蟾兮澄澈。【見《文苑英華》卷六缺名《月照寒泉賦》附。】

七夕歌【題擬】悲莫悲兮離別長﹐怨莫怨兮私自傷。斂橫波而向秋野﹐垂玉箸兮沾羅裳。【見同書卷二三缺名《七夕賦》附。】

冰賦附詩深山窮谷淩人鑿﹐頒賜從來天下聞。別有川池捐棄者﹐終思采斲獻明君。【見同書卷三八缺名《冰賦》附。】

君臣同徳賦附歌元良明哉﹗股肱良哉﹗盛徳至矣﹐大業廣矣﹗我一人兮化無窮﹐臨萬國兮道旣融。同心同徳﹐君聖臣忠﹐子子孫孫﹐永代克隆。【見同前卷四三缺名《君臣同徳賦》附。】

籍田賦附田父歌畇畇千畝兮理有疆﹐濟濟千耦兮稷旣良。躬三推兮供神蒼﹐分九﹝戶鳥﹞兮應農祥。粢盛普淖兮潔敬斯皇﹐神之昕之兮將登穰穰。【見同書卷七○缺名《籍田賦》附。】

桔橰賦附歌大道隱兮世人薄﹐無爲守拙空寂寞。老圃之道可行﹐何恥見機而作。【見同書卷一一○缺名《桔橰賦》附。】

唐伯牙彈琴鏡銘獨有幽棲地﹐山亭隨女蘿。澗淸長低筱﹐池開半捲荷。野花朝暝落﹐盤根歲月多。停杯無嘗慰﹐峽鳥自經過。

唐八稜貼銀鍍金海上仙眞八卦花鳥鏡銘舞鳳歸林近﹐盤龍渡海新。緘封待還歸﹐披拂鑑情親。隻影若爲客﹐孤鳴復幾春。初成照瞻鏡﹐遙憶畫眉人。【以上二首見沈從文《唐宋銅鏡》﹐中國古典藝術出版社一九五八年出版。】

八卦十二生肖鏡銘水銀呈陰精﹐百煉得爲鏡。八卦壽像備﹐衛神永保命。

唐鏡銘賞得秦王鏡﹐判【《金石索》一作「浙」】不惜千金。非關欲照膽﹐特是自明心。【以上二首見一九七九年《中國考古學會第一次年會論文集》刊孔祥星《隋唐銅鏡的類型與分期》引。後一首又見《金石索金索六》﹐有二件﹐又見民國十五年錢祥保纂《續修江都縣誌》卷十五《金石》﹐云爲邑人程靑嶽所藏。】

唐鏡銘照日菱花出﹐臨池滿月生。官看巾帽整﹐妾映點【一作「美」】妝成。【見同治己巳廣州刊林昌彜《海天琴思續錄》卷二﹐云鏡爲周南卿明經藏﹐「河東君物也。」此條承黃霖同志錄示。又見王士倫編《浙江出土銅鏡選集》序引﹐異文已注出。】冬朝日照梁﹐含怨下前牀。帷寒以葉帶﹐鏡轉菱花光。會是無人覺﹐何用早紅妝。【同前。見王士倫《浙江出土銅鏡選集》序引。】

水星鏡銘永保命﹐水銀星﹐陰精百煉得爲鏡﹐八卦壽象備衛神。【見《全唐文》卷九八八。】

唐武徳禱雨辟邪鑌鐵鏡銘鑌鐵作鏡辟大旱﹐淸泉虔祀甘霖感﹐魅孽當前驚破膽﹐服之疫癘莫能犯。雙龍嚄略垂長頷﹐回祿睢盱威早斂。【見《唐文拾遺》卷六二引《湘煙錄》。銘末署﹕「武徳壬午﹐造辟邪花鑌鐵鏡。」】

唐鳳皇鏡銘對鳳皇舞﹐鑄黃金蔕。【《金石索》首句作「鳳凰雙鏡南金裝」。】陰陽各有合【《金石索》作「爲配」】﹐日月恆相會。白玉芙蓉匣﹐翠羽瓊瑤帶。同心人﹐心【《金石索》無「心」字】相親﹐照心照膽保千春。【見《西溪叢語》。《金石索金索六》有鳳凰雙鏡銘﹐文字稍異。】

芙蓉鏡詩鸞鏡曉勻妝﹐慢把花鈿飾。眞如淥水中﹐一朵芙蓉出。【《金石索金索六》。首有「詩云」二字。】

鏡銘偏識秦樓意﹐能照玉妝成。花發無冬夏﹐臨臺曉夜明。【《銅鏡圖案湖南出土歷代銅鏡》。】

李徳裕相公貶崖州三首樂天嘗任蘇州日﹐要勒須教【《苕》作「煩文」】用禮儀。從此結成千萬恨﹐今朝果中白家詩。昨夜新生黃雀兒﹐飛來直上紫藤枝。擺頭撼腦花園裏﹐將謂【《苕》作「爲」】春光總屬伊。閒【《麈史》作「田」﹑《苕》作「開」】園不解栽桃李﹐滿地惟聞種蒺藜。萬里崖州君自去﹐臨行惆【《麈史》作「怊」】悵欲怨誰﹖【見《四部叢刊》影印那波道圓本《白氏文集》卷二十﹐以《麈史》卷中﹑《苕溪漁隱叢話後集》卷十三參校。】

望嶽【題擬】﹝前缺﹞霜雪惟惜許﹐讓王遁時澨。千乘不回慮﹐萬金寧易節。美物忌芳堅﹐達人諱明哲。孤髙霞月上﹐杳與氛埃絕。【見《分門纂類唐歌詩》卷二十二。】

山橊【題擬】﹝前缺﹞病隨支遁偶行行﹐正見橊花獨滿庭。瘦竹成林人不看﹐卻應羞得彊靑靑。【見同書卷九十三。】

甘州樂燕路霸山遠﹐胡關易水寒。茫茫風藻動﹐澮澮陽只閒。殘月蘆江白﹐老花菊岸丹。竹驚暖露冷﹐落葉寒飆闌。【見日本《古事類苑》「唐樂樂曲甘州第四帖」辭。】

醉公子門外猧兒吠﹐知是蕭郎至。﹝刊去幹攺戔﹞襪下芳【《詞品》作「香」】階﹐冤家今夜醉。扶得入羅幃﹐不肯脫羅衣。醉則從他醉﹐猶勝獨眠【《詞品》作「睡」】時。【見宋陳模《懷古錄》卷上。】

小秦王柳條金嫩不勝雅【《詞品》作「鴉」】﹐靑粉墻頭道韞家。燕子不來春寂寂﹐小窗和雨夢梨花。【見楊愼《百琲明珠》及《詞品》卷一。】

輪臺燕子山裏食散﹐莫賀鹽聲平回。共酌葡萄美酒﹐相抱聚蹈輪臺。【見日本源光囗八方《大日本史禮樂志》。以上四首﹐皆轉錄自任半塘先生《唐聲詩》下編。】

花小隱園中百本花﹐各隨紅紫發新芽。東君見借陽和力﹐盡在公侯富貴家。【見《分門纂類唐宋時賢千家詩選》卷七。】

繼古韻一百十二字贈穆先生大華山陰穆老仙。專持淸靜探幽玄。修補祇陀無漏園﹐常流慧水漑心田。擒猿縛馬翠峯巓﹐定觀不用買山錢。捨俗投玄心契悟﹐善惡之由夙世緣。心香福炷起靈源﹐杳杳冥冥達上天。秋日碧潭眞了了﹐野花啼鳥謾喧喧。鼎中火滅開金蕊﹐木上無煙結玉蓮。壘功積行滿三千﹐性圓丹結去朝元。【影印本《詩淵》第一冊第四一八頁。】

贈韓家郎君在家修行崇眞起善立玄堂﹐謹奉朝昏兩炷香。內侍孀親行孝道﹐外持貞正合三光。常行矜憫提貧困﹐每施慈悲挈下殃。他日聰明如省悟﹐也應歸去到仙鄕。【同前第四二二頁。】

贈別畢道士夜夢海上羣仙山﹐旦逢瀛洲道士還。憑風倚景長嘆息﹐彌憐昨夜雲峯邑。霓裳羽旆惜分飛﹐方外人間此日違。君不見遼東華表柱﹐但有空歌丁令威。【同前第五六二頁。】

五代時人爲至聰禪師頌【題擬】有道山僧號至聰﹐十年不下祝融峯。腰間所積菩提水﹐瀉向紅蓮一葉中。【見《侍兒小名錄拾遺》引《古今詩話》。】

題閒處士隱居野老南湖上﹐茅檐向水低。應門仲躬子﹐舉案伯鸞妻。籬下山花笑﹐窗前谷鳥啼。猶言近人境﹐不似武陵溪。【《新撰類林鈔》卷四﹐據小川環樹錄本。】

古琴袋織成詩自來行止賦驕奢﹐更有何人力可加。分得禦溝新鑿址﹐占他農地別種花。樓臺夜宴停紅燭﹐妓女春梢俵絳紗。大醉不知光景去﹐難迹雙﹝上髟下丐﹞染霜華。【宋兪文豹《吹劍三錄》﹐云「疑是孟蜀或藩國宗戚所作」。】

白牡丹漫山桃李占春光﹐始見檀心吐異芳。花骨不禁寒料峭﹐多煩曉日爲催妝。旣全國色與天香﹐底用家人紫共黃。卻喜騷人稱第一﹐至今喚作百花王。【《分門纂類唐宋時賢千家詩選》卷九。】

箜篌謠結交在相得﹐骨肉何必親。甘言無忠實﹐世薄多蘇秦。從風暫靡艸﹐富貴上升人【一作「眞」】。不見髙顚樹﹐摧杌下爲薪。豈甘【一作「目睹」】井中泥﹐時至出作塵。【見《文苑英華》卷二一○。】

贈段文昌昔日騎驢學忍饑﹐今朝忽著錦衣歸。等閒畫虎驅紅旆﹐可畏登龍入紫微。富貴不由翁祖【一作「簪組」】解﹐文章生得羽毛飛。廣都再去應惆悵﹐猶有江邊舊釣磯。【見蜀何光遠《鑑戒錄》卷八「衣錦歸」條。】

五言詩夜夜掛長鉤﹐朝朝望楚樓。可憐孤月夜﹐滄照客心愁。聖水出溫泉﹐新陽萬里傳。常居安樂國﹐多報未來緣。日日思前路﹐朝朝別主人。行行山水上﹐處處鳥啼新。祇愁啼鳥別﹐恨送古人多。去後看明月﹐風光處處過。一別行萬里﹐來時未有期。月中三十日﹐無夜不相思。千里人歸去﹐心畫【疑爲盡字】一杯中。莫慮前途遠﹐開坑【疑爲帆字】逐便風。小水通大河﹐山深鳥宿多。主人看客好﹐曲路亦相過。道別卽須分﹐何勞說苦辛。牽牛石上過﹐不見有蹄痕。一月三場戰﹐曾無賞罰爲。將軍馬上坐﹐將士雪中眠。【眠字不韻﹐疑有誤。原校攺作「歸」字﹐尙難確定。】自入新丰市﹐惟聞舊酒香。抱琴酤一醉﹐盡日臥彎湯。我有方寸心﹐無人堪共說。遣風吹卻云﹐言向天邊月。男兒大丈夫﹐何用本鄕居。明月家家有﹐黃金何處無。客人莫直入﹐直入主人嗔。扣門三五下﹐自有出來人。君生我未生﹐我生君已老。君恨我生遲。我恨君生早。天地平如水﹐王道自然開。家中無學子﹐官從何處來。龍門多貴客﹐出戶是賢賓。今日歸家去﹐將與貴人看。天明日月﹝上夭下明﹞﹐五月已三龍。言身一寸謝﹐千里重金偅。【末字疑應爲「鍾」字。】上有東流水﹐下有好山林。主人居此宅﹐可以斗量金。買人心惆悵﹐賣人心不安。題詩安瓶上﹐將與賣人看。自從君別後﹐常守舊時心。洛陽來路遠﹐還用幾黃金。念念催年促﹐由如少水如。勸諸行過眾﹐修學香無餘。

句富從升合起﹐貧從不計來。不知何處在﹖惆悵望東西。爲君報此訓﹐世上求名利。上有千年樹﹐下有百年人。流水何年盡﹐靑山捲幾�。言滿天下無口過。羅网之鳥﹐悔不髙飛。人生壹世﹐艸生壹時。【以上均錄自《考古學報》一九八○年第一期刊長沙市文化局文物組撰《唐代長沙銅官窯址調查》。】

五言詩春水春池滿﹐春時春艸生。春人飲春酒﹐春鳥咔春聲。【見《文物》一九七二年第三期刊李知宴《唐代瓷窯槪況與唐瓷的分期》引﹐系「無產階級文化大革命中出土文物展覽」在湖南展出的一件長沙窯壺腹部所題詩。伯三五九七卷收此詩﹐前二句作「春日春風動﹐春來春艸生」。】日紅衫子合羅裙﹐盡日看花不厭春。更向妝臺重注口﹐無那蕭郎恍煞人。白玉非爲寶﹐千金我不須﹐憶念千張紙﹐心藏萬卷書。主人不相識﹐獨坐對林泉。莫慢愁酤酒﹐懷中自有錢。【以上三詩皆見長沙銅官窯唐代瓷器題詩﹐錄自香港《大公報》一九八五年十月二十六日刊傅舉有《長沙窯新發現的唐詩》一文。該文承任半塘先生錄示。】

靈叟吟我欲學菩提﹐輸他釋迦先。我欲學闡提﹐落他調達後。不涉二家風﹐未免中途走。設使總不是﹐憑何而開口。開口不開口﹐切忌犯靈叟。著會个中意﹐望南觀北斗。【見延壽《宗鏡錄》卷四十一。】

偈得之不得天魔得﹐玄之又玄外道玄。拋卻父娘村艸裏﹐認他黃葉作金錢。百丈竿頭快撒手﹐不須觀後復觀前。【見同書卷一○○引先徳偈。】

簡【一作「揀」】金頌君不見﹐澄淸麗水出黃金﹐逐浪隨波永被沈。有幸得逢良鑑者﹐披砂細揀暫知音。因此遂蒙皇上寵﹐直入瓊樓寶篋中。一練【一作「煉」】一明光照耀﹐一回掌上一回欽。以此塵沙含妙寶﹐故諭眾生覺照心。眾生無此沈三有﹐元來流浪被境侵。對塵恰似眞如慧﹐離境元無照體心。迷卽一眞名二體﹐只爲羣生不照心。若能對境常眞照﹐隨塵離境一般心。如來今日除分別﹐意遣眾生妄習心。但除妄習存終始﹐眞照何妄不眞心。【見《宗鏡錄》卷八五。】

紀彌勒菩薩上生變贊上越參羅第四天﹐三柢道滿實難宣。補�慈尊光��﹐誰蒙�聖�三千。寶樹常能說妙然﹐八功池內鎖門蓮﹐鐵网玲瓏嚴寶柱﹐無住競奏�諸天。盈盈玉女憑珠檻﹐兩兩玉童弄綠波。報��分隨器變﹐修因六行更無過。【見《山右石刻叢編》卷八。前有序﹐略。末署﹕「唐寶歷二年景午歲姑洗之月日侯政書。」】

興文塔銘東西南北總銅山﹐萬萬千千彌億千。錢坊日鑄百萬算﹐功匠千人若神仙。天寶三載置此塔﹐不朽不壞與天連。【見光緒元年刊劉榮等纂《廣昌縣誌》卷十二。】

刺裴度詩不栽桃李種薔薇﹐荊棘滿庭君始知。【見《演繁露續集》卷四。】

獻錢鏐詩一條江水檻前流。【見《續世說》卷三。】

贄髙駢歌【題擬】五色眞龍上漢時﹐願把霓旌引煙策。【見《南部新書》捲癸。】

五代幽薊人詩月明星稀夜﹐皆欲向南飛。【見《古今詩話》《增修詩話總龜前集》卷二十引。《全五代詩》卷十二錄此詩前有後人附加之「要識塗鴉意﹐棲遲未得歸」二句。】

無雙歌庭下梨花雪四垂。【見宋陳元龍《片玉集注》卷二《浪淘沙》注引。】紅簾如水隔神仙﹐月淸露冷隔茶煙。茶煙未滅簾中語﹐一寸深心暗與傳。【同前書卷六《訴衷情》注引。】

眞眞歌紅玉枕髙冰簟滑﹐凝煙戛水春云闊。重重翠被紅雲錦﹐枕肱不枕相思枕。蛺蝶雙飛芍藥前﹐鴛鴦對浴芙蓉水。【均見《錦銹萬花谷前集》卷十七。】

棗雨顆靑璣密﹐風香白雪翻。【見《剡錄》卷十。】

牡丹紅開西子妝樓曉﹐翠揭麻姑水殿春。【見《苕溪漁隱叢話前集》卷二七引《陳輔之詩話》。】

十二月三臺詞【新】正月年首初春﹐��【郭沫若補「萬戶」二字】攺故迎新。李玄【郭攺「理弦」﹐非是】附靈【郭攺「撫琴」﹐非是】求學﹐樹下夏乃逢子【二字原模糊﹐從龍晦﹑任半塘說寫定】珍【郭沫若補以上三字爲「調銀箏」】。項托七歲知事【郭沫若定爲「書」字】﹐甘羅十二相想【從郭沫若說攺】秦。若【從郭說增】無良妻解夢﹐馮唐寧得忠臣辰【從郭說攺】。二月遙望默林﹐靑條吐葉﹝下缺﹞。【以上均錄自郭沫若《出土文物二三事》卷首附一九六九年吐魯番阿斯塔那唐墓出土卜天壽抄本《論語鄭氏注》卷末詩詞照片。原詩有缺訛﹐從郭沫若《卜天壽﹝論語﹞抄本後的詩詞雜錄》﹑龍晦《卜天壽﹝論語﹞抄本後的詩詞雜錄研究和校釋》﹑任半塘《唐聲詩》下編校攺。】

五言詩四首百鳥投頭林宿﹐各各覓髙枝支。五更分散去﹐苦樂不相知。日落西山下夏﹐黃潢河東海流。人生不滿百﹐恆作萬年憂。【以上二首均從郭沫若說校攺。】髙門出己子【郭沫若謂當作「傑子」﹐龍晦懷疑應爲「舉子」﹐《考古》曾刊一短文謂當作「杞梓」﹐作者及刊期皆失記】﹐好木出良材。交�學問去﹐三公何處來﹖【後三處皆從郭沫若說攺。】學問非今日﹐惟【從龍晦說攺】須積年多。�【郭沫若補「請」字】看千澗水﹐萬合始成河。【後四字均從郭沫若說攺。以上四首﹐出處均同前。】

題三危聖王寺【題擬】�因從臺駕隨侍�政道捨�道眞等七人就三危聖王寺安下霸道場記。維天福十五年五月八日遊記之耳。三危山內枲世賢﹐結此道場下停閒。侍送門人往不絕﹐聖是山谷水未寬。一旬之間僧久住﹐感動山神賜霜樹。�值牟尼威力重﹐此山本�住僧田。【見惇煌莫髙窟第一○八窟窟檐南壁外側題壁﹐據《惇煌莫髙窟供養人題記》。】

裴公亭裴相亭成未退身﹐空煩舞袖與歌塵。至今亭下蕭蕭竹﹐似對西風怨主人。【見乾隆二十四年刊蕭應植纂《濟源縣誌》卷十六。】

題王將軍東下王師勢若翔﹐吳人設險爲非常。橫江鐵鎖成何用﹐反引將軍入武昌。【見民國一年韓嘉會纂《閿鄕縣誌詩徵》。】

宜城懷古巍峨朱軒甲第稠﹐纓簪文武盡名流。而今印累千官冢﹐瓜圃何曾有故侯。

杜康臺勒馬問樵夫﹐前村酒有無﹖「杜康家在此﹐一任君來沽。」逐鹿羣雄姓幾埋﹐杜君何得尙存臺。醉鄕另有乾坤在﹐那見糟丘付劫灰。【以上三首均見同治五年刊張炳鐘纂《宜城縣誌》卷九。】

筠山虎筠山髙極入穹蒼﹐人道虎爲殃。人行過此不曾傷。咸陽宮闕在平地﹐髙鹿食人無所計。吁嗟苛政猛於虎﹐斯言垂萬古。【見同治三年刊文良等修《嘉定府誌》卷四十。】

題上髙香山院誰將萬斛旃檀子﹐撒向千春古道場。萬壑曉風吹不斷﹐至今猶自滿山香。【見《豫章詩話》卷二。】

劍津【題擬】雙劍分二峽﹐萬古水溶溶。邪气夜常動﹐精靈日少逢。【《輿地紀勝》卷一三三《南劍州》。】

詠劍池劍去池空一水寒﹐遊人來此憑欄幹。世間萬事消息盡﹐只有靑山好靜觀。【見元蔡正孫《詩林廣記後集》卷三。】

桐廬金雞石天上金雞石﹐何時墜此山。祇因鳴有信﹐流落在人間。【見淸陶元藻《全浙詩話》卷六引《嚴州府誌》。】

題大庾嶺【題擬】大庾嶺上梅﹐南枝落﹐北枝開。【見影印京都大學人文科學研究所藏《永樂大典》卷六六五引《元一統志》引《白氏六帖》。】

題斷石源一酌丹華享萬齡﹐遊人競訪只聞聲。那知坎井埋砂久﹐猶得全家壽幾生。

靈麓峯【題擬】玉洞仙壇長冷落﹐眞墟巖竇色常新。可憐城裏悠悠者﹐不識瀟湘四季春。

鳳凰峯文鳳集南嶽﹐徘徊竹孤根。於心有不厭﹐奮翅淩紫雲。豈不曾辛苦﹐羞與黃雀羣。何時嘗來儀﹐順於聖明君。【以上四首均見宋陳田夫《南嶽總勝集》卷上。】

洞靈宮【題擬】洞靈源接洞陽天﹐瘦【《沅湘耆舊集》卷十三作「疲」】壑危峯吐絳煙。曾踏落花聽玉籟【《沅湘耆舊集》作「笛」】﹐赤松壇畔鶴鳴泉。

詠九仙宮一峯鱗次開一觀﹐片石朋來會九仙。寶牌尙記明皇篆﹐靈臺嘗聞禦史傳。【以上二首均見同書卷中。】

鈷鉧潭常聞南郭智﹐未識北山愚。試問溪中水﹐潺潺只自如。【見道光《永州府誌》卷十八《金石略》﹑同治《湖南通誌》卷二六四《金石》六。】

福州烏石嶺無字碑古偈一片如屏紫翠間﹐風吹日炙蘚花斑。莫言个裏無文字﹐爲待髙人著眼看。【見《淳熙三山誌》卷三四﹑《閩都記》卷二十二。】

羅浮山千徑嵐光濕不開﹐洞中樓閣鎖瓊瑰。羅山萬仞雲中起﹐浮島一峯天外來。五嶽神仙多往復﹐九霄鸞鶴自徘徊。葛洪舊隱丹鑪畔﹐掩映麻姑錦繡臺。玉殿朝元夜已深﹐三千世界靜沈沈。霏微紫气通蓬島﹐浩蕩江風下寶林。雲彩散爲天上綺﹐日華浮動水中金。步虛聲斷一回首﹐十二樓臺何處尋。【見康熙乙酉刊李嗣﹝王玉﹞纂《羅浮山誌》卷一。】

題華巖洞石壁巖前流水無人渡﹐洞口碧桃花自開。東望蓬萊三萬里﹐等閒歸去等閒來。【錄自淸汪森纂《粵西詩載》卷二十二。】

謁聖林【題擬】靈光殿古生秋艸﹐曲阜城荒噪晚鴉。惟有孔林殘照裏﹐至今猶屬仲尼家。【見宋孔傳《東家雜記》卷下。】

南劍州古詩雙溪分二峽﹐萬古水溶溶。彩气衣常動﹐精靈日夕逢。【《記纂淵海》卷十。】

化州郡守詩羅川帶郭古南州﹐陵水環城小庾州。雲淡靑山無過雁﹐雨涵丹荔集鳴鳩。【同前卷十五。云「郡守不知名氏」。】

題合水縣玉泉詩山股逗飛泉﹐泓澄傍巖石。亂垂寒玉條﹐碎灑珍珠滴。【同前卷二四。】山川澗水河南流﹐邑治因名幾百秋。【同前。】

題寧州泉澄波涵萬象﹐明鏡瀉天色。有時乘月來﹐賞詠還自適。【同前。】

七言不全詩句石刻一瓶寒水背書囊。【見《安陽縣金石錄》卷四。】

題狼山慈航院【題擬】飛來靈鷲嶺﹐化作寶陀山。【見宋王辟之《澠水燕談錄》卷七。】

廬山詩簡寂觀中甜苦筍﹐歸宗寺裏淡咸齏。【見《廬山記》卷二。】

袁山袁山大小雙螺並﹐秀水東西一帶橫。【見正徳《袁州府誌》卷一《山川》。】

題水簾洞今古長垂地﹐晨昏不上鉤。【見《嘉定赤城志》卷二十二。】

早行主人燈下別﹐羸馬月中行。【見《增修詩話總龜前集》卷八引《靑瑣集》。】

題圓超寺俯山堂近離城市不多地﹐髙壓樓臺無限家。【見《輿地紀勝》卷十《紹興府》引昔人詩﹐列錢倧前。】

池州【題擬】閒行池口江邊路﹐看盡江南岸上山。【同前書卷二十二引古詩。】

直瀆【題擬】虛開直瀆三千里﹐靑蓋何曾到洛陽。【同前書卷十七《建康府》。】

宣城詩【題擬】翡翠列成千嶂碧﹐琉璃瀉出兩溪寒。【同前書卷十九《宣城》引《宣城志》。】

潛皖二水【題擬】玉光白橘香爭秀﹐金翠嘉蓮蕊開。【同前書卷四十六《安慶府》引古詩。】

玉鏡山【題擬】主簿山髙難見日﹐玉鏡峯前易曉人。【見同書同捲引唐僧詩。】

天柱峯【題擬】三十六峯藏好景﹐更於何處覓瀛洲﹖【同前。】

嶽陽樓【題擬】洞庭八百里﹐幕阜三千尋。【見同書卷六九《嶽州》引古詩﹐原列唐人間。嶽陽樓始建於唐時。】

白洞灘【題擬】灘頭白洞空相待。【見同書卷七四《歸州》引《晏公類要》引古詩。】

小酉洞【題擬】山畱盤瓠亦【此字疑爲「迹」字之誤】﹐洞有秦人書。【見同書卷七五《辰州》引《晏公類要》引。】

犍爲【題擬】犍爲古佳郡﹐山水宜不惡。【見同書卷一四六《嘉定府》引。】

黔州【題擬】不到施黔不見山。【見同書卷一七六《黔州》引《澧州圖經》詩。《澧州圖經》爲宋初修。】

過壁山今日壁山山下路﹐依前馬上看梨花。【同前書卷一八七《巴州》。】

牓詩員外欲題銓裏牓﹐尙書不得數中分。【見《唐會要》卷七四。】

食筍詩稚子脫錦﹝褥去辱攺朋﹞﹐駢頭玉香滑。【見《甕牖閒評》卷五﹑《孔氏談苑》卷五﹑《五總志》。】

弔子美賦出《三都》上﹐詩須二雅求。【見《苕溪漁隱叢話前集》卷十四引《西淸詩話》。】

句相識滿天下﹐知心能幾人﹖【見《宗鏡錄》卷二六引昔人詩。】書空翹足睡﹐路險側身行。【見《桂苑叢談》引先達詩。】山僧不解數甲子﹐一葉落知天下秋。【見《唐子西文錄》引。】隔簾歌已俊﹐對坐貌彌精。【見《東坡題跋》卷二﹑《仇池筆記》卷上。】

秋分夜夕月樂章

降神奏元和之舞六變月以陰徳﹐自西而生。積水之气﹐作金之精。麗天成像﹐配日爲明。三光顯耀﹐萬古作成。【《大唐郊祀錄》卷六。】

登歌奏肅和測妙爲神﹐通微曰聖。坎祀貽則﹐郊禮展敬。璧薦登光﹐金枝動映。以載佳徳﹐以流曾慶。【同前。】全唐詩續拾卷五十七

唐五代小說中神仙鬼怪詩

葉法善掘地得古曲幾上十八字歌【題擬】歲年永悲﹐羽翼殆歸﹐哀哉罹殃苦﹐令我不得飛。【見《太平廣記》卷七十七引佚名《廣徳神異錄》。】

有神降於鄭繹【《說郛》作「浠」﹑《古今說海》作「洚」】家吟詩忽然湖上片雲飛﹐不覺舟中雨濕衣。折得蓮花渾忘卻﹐空將荷葉蓋頭歸。【見《類說》卷八﹑《說郛》卷四及《古今說海》本戴孚《廣異記》。】

任升之五代祖仕梁於鐘山懸岸圮壙中得古銘龜言土﹐蓍言水﹐甸服黃鍾啟靈趾。瘞在三上庚﹐墮遇七中巳。六千三百浹辰交﹐二九重三四百圮。【見《太平廣記》卷三九一引李吉甫《梁大同古銘記》。】

壺隱仙人吟詩杯賢與杓聖﹐與我萬戶封。【見《說郛》三二引佚名《樹萱錄》。】

陳蔡女鬼與長孫紹祖歌【題擬】宿昔相思苦﹐今宵良會稀。欲持畱客被﹐一願拂君衣。星漢縱復斜﹐風霜淒已切。薄陳君不禦﹐誰知思欲絕。【見《太平廣記》卷三二六引《誌怪錄》。】

滕庭俊自嘆吟詩爲客多苦辛【一作「辛苦」】﹐日暮無主人。

滕庭俊遇麻大和且耶作詩【題擬】田文稱好客﹐凡養幾多人。如欠馮諼在﹐今希廁下賓。【以上二題見《太平廣記》卷四七四引牛僧孺《玄怪錄》。】

柳歸舜聞君山鸚鵡所唱歌詩【題】戴蟬兒﹐分明傳與君王語。建章殿裏未得歸﹐朱箔金缸雙鳳舞。【唱歌者云此曲是漢武鉤弋夫人常所唱。】昔請司馬相如【此句疑衍「司」字】﹐爲作《長門賦》﹐徒使費百金﹐君王終不顧。【阿蘇兒云此爲阿嬌深宮下淚唱者。】顧鄙賤﹐奉恩私。願吾君﹐萬歲期。【武遊郎云此爲李夫人隨漢武帝時歌。】露接朝陽生﹐海波翻水晶。玉樓間寥廓﹐天地相照明。此時下棲止﹐投迹依舊楹。顧余復何忝﹐自【一作「日」】侍羣仙行。【鳳花臺云此爲昨過蓬萊玉樓所作詩。以上四首﹐均見程毅中點校本《玄怪錄》卷二。《太平廣記》卷十八引作《續玄怪錄》。】顧總見劉楨卒後詩題目曰從駕遊幽麗【一作「厲」】宮卻憶平生西園文會因寄修文府正郎蔡伯喈【題擬】在漢絕綱紀﹐溟瀆多騰湍。煌煌魏世祖﹐拯溺靜波瀾。天紀已垂定﹐邦人亦保完。大開相公府﹐掇拾盡幽蘭。始從眾君子﹐日侍賢主歡。文皇在春宮﹐烝孝踰問安。監撫多餘閒﹐園囿恣遊觀。末臣戴簪筆﹐翊聖從和鸞【一作「鑾」】。月出行殿涼﹐珍木淸露漙。天文信輝麗﹐鏗鏘振瑯玕。被命仰微和﹐顧己誠所難。弱質不自持﹐危脆朽萎殘。豈意十餘年﹐陵寢梧楸寒。今朝坤明國﹐再弄顧蟬冠。侍遊於離宮﹐髙躡浮雲端。卻憶西園時﹐生死暫悲酸。君昔漢公卿﹐未央冠羣賢。倘若念平生﹐覽此同愴然。

徐幹對顧總誦劉楨小娘子嬌羞娘奉憶詩【題擬】憶爺爺﹐拋女不歸家﹐不能作侍中﹐爲小吏﹐就辛苦﹐棄榮華﹐願爺想念早相見﹐與兒買李市甘瓜。

總聞詩涕泗交下爲一章寄嬌羞娘子【題擬】憶兒貌﹐念兒心﹐望兒不見淚沾襟。時殊世異難相見﹐棄謝此生當訪尋。【以上三首均見程毅中校點本《玄怪錄》卷二。異文及攺動均系程氏據《太平廣記》卷三二七校攺。】

袁誇郎遇仙詩

袁誇郎淸夜長吟【題擬】露濕寒塘艸﹐月映淸淮流。

翡翠婢詠封郎春詩花落也﹐蛺蝶舞。人何多疾﹐吁足憂苦。

袁誇郎作催妝詩好花本自有春暉﹐不偶紅妝亂玉姿。若用何郎面上粉﹐任將多少借光儀。

誇郎詠花扇詩團扇畫方新﹐金花照錦茵。那言燈下見﹐更值月中人。

王二十七郎贈袁郎詩人家女美大須愁﹐往往醜郎門外求。昨日金剛腳下見﹐今朝何得此間遊﹖

誇郎贈封平仲詩寶匣開玉琴﹐髙梧追煩暑。商弦一以發﹐白雲飄然舉。何必蒼梧東﹐激情懷怨浦。【見程毅中校本《玄怪錄》卷四。】

牛僧孺入薄后廟與諸后妃共吟詩【題擬】

薄太后作詩月寢花宮得奉君﹐至今猶媿管夫人。漢家舊是笙歌處﹐煙艸幾經秋復春。

王嬙作詩雪裏穹廬不見春﹐漢衣𨿽舊淚痕【《唐人小說》作「垂」】新。如今最恨毛延壽﹐愛把丹靑錯畫人。

戚夫人作詩自別漢宮休楚舞﹐不能妝粉恨君王。無金豈得迎商叟﹐呂氏何曾畏木彊。

楊太眞作詩金釵墮地別君王﹐紅淚流珠滿禦牀。雲雨馬嵬分散後﹐驪宮不復舞霓裳。

潘妃作詩秋月春風幾度歸﹐江山猶是鄴【從汪辟疆《唐人小說》攺】宮非。東昏舊作蓮花地﹐空想曾披金縷衣。

牛僧孺作詩香風引到大羅天﹐月地云階拜洞仙。共道人間惆悵事﹐不知今夕是何年。

綠珠作詩此日人非昔日人﹐笛聲空怨趙王倫。紅殘翠碎花樓下﹐金穀千年更不春。【見《太平廣記》卷四八九引。今人汪辟疆《唐人小說》本系據《顧氏文房小說》本校錄﹐今據以校異文。】

吳彩鸞作越王山詩【題擬】一斑與兩斑﹐引入越王山。世數今逃盡﹐煙蘿得再還。簫聲宜露滴﹐鶴翅向雲間。一粒仙人藥﹐服之能駐顏。【見宋陳元靚《歲時廣記》卷三十二引裴鉶《傳奇》。】

馬拯聞衡山祝融峯僧寺食堂內土偶吟詩【題擬】寅人但溺欄中水﹐午子須分艮畔金。若教特進重張弩﹐過去將軍必損心。【見《太平廣記》卷四三○引裴鉶《傳奇》。】

吳淸妻受仙詩【其二】心淸境靜聞妙香﹐憶昔期君隱處當。一星蓮花山頭飯﹐黃精仙人掌上經。【見中華書局排印汪紹楹校本《太平廣記》卷六七引盧肇《逸史》。】

嵩山女臨去贈任生詩【題擬】阮郎迷不悟﹐何處伸情愫【《神仙感遇傳》作「何要申情素」】。明日海山春﹐彩舟卻歸去。【見《增修詩話總龜前集》卷四五引盧肇《遺史》﹐校以《雲笈七簽》卷一一三引《神仙感遇傳》。】

沈警遇仙張女郎廟詩【題擬】

沈警奉使秦隴途過張女郎廟獨酌水具祝詞酌彼寒泉水﹐紅芳掇嵒谷。𨿽致之非遙﹐而薦之隨俗。丹誠在此﹐神其感錄。

旣暮宿傳捨憑軒望月作鳳將鶵含嬌曲命嘯無人嘯﹐含嬌何處嬌﹖徘徊花上月﹐空度可憐宵。

又續爲歌靡靡春風至﹐微微春露輕。可惜關山月﹐還成無用明。

吟畢聞簾外嘆賞之聲復雲閒宵豈虛擲﹐朗月豈無明﹖

張氏大女郎歌人神相合兮後會難﹐邂逅相遇兮暫爲歡。星漢移兮夜將闌﹐心未極兮且盤桓。

小女郎歌洞簫響兮風生流﹐淸夜闌兮管弦遒。長相思兮衡山曲﹐心斷絕兮秦隴頭。

又題隴上云車不復居﹐湘川斑竹淚沾余。誰念衡山煙霧裏﹐空看鴈足不傳書。

沈警歌義熙曾歷許多年﹐張碩凡得幾時憐﹖何意今人不及昔﹐暫來相見更無緣。

沈警與張氏二女臨別又歌直恁行人心不平﹐那宜萬里阻關情。只今隴上分流水﹐更泛從來嗚咽聲。

小女郎贈警金合歡結歌結心纏萬縷﹐結縷幾千回。結怨無窮極﹐結心終不開。

大女郎贈警瑤鏡子歌憶昔窺瑤鏡﹐相望看明月。彼此俱照人﹐莫令光彩滅。

警使回至廟中得小女郎書書末有篇雲飛書報沈郎﹐尋已到衡陽。若存金石契﹐風月兩相望。【見《太平廣記》卷三二六引陳翰《異聞錄》。】

趙阿奴魚背字【題擬】三曾到楊府﹐五轉歸馬湖。身上千斤肉﹐今還趙阿奴。【見何光遠《鑑誡錄》卷十《魚還肉》。】

盧攜夢人贈句【題擬】若問登庸日﹐庭椿不染風。【見馮贄《云仙雜記》卷五引《鳳池編》。】

楊國忠聞屏風女歌三朵芙蓉是我流﹐大楊造得小楊收。【見樂史《太眞外傳》卷上。】

句曲父老爲三茅君歌【題擬】茅山連金陵﹐江湖據下流。三君乘白鶴﹐各治一山頭。召雨澤旱田﹐陸地亦復收。妻子保堂堂﹐使我無百憂。白鶴翔靑天﹐何時復來遊﹖【見《廣卓異記》卷二十引《總仙記》。】

靑蘿帳女贈穆師言雙琉璃杯詩【題參《萬首唐人絕句》卷六九擬】良宵織女會牽牛﹐瓊液成雙預獻酬。枝葉相連無替攺﹐願同松竹保千秋。【《燈下閒談》卷上《榕樹精靈》。】

眇目道士命箋毫書詩【題擬】鵲羽橋成星斗連﹐何須攜室下遙天。來逢蓬蓽當諸夜﹐共綴詞華染素箋。霓帔豈勞施粉藻﹐寶冠猶更貼花鈿。人間限滿離塵土﹐卽俟瑤階廁列仙。【《燈下閒談》卷上《桃花障子》。】

美少年繼作【題擬】乘鸞跨鳳下昆侖﹐正值三星影入門。銀燭髙低攢寶帳﹐彩箋交互勸瑤尊。藥靈許向人間說﹐《易》妙期於象外論。休憶當年陪孟徳﹐繞梁爭看酒杯翻。【同前。】

靑城白裘叟贈楊內侍二十八字詩【題擬】五色雲英生海月﹐能飲南方赤龍血。生冷宮中住雌雄﹐紫金臺上凝霜雪。【《燈下閒談》卷上《棄官遇仙》。】

湘妃廟席上妲己賦詩【題擬】歡樂平生自縱心﹐武王兵起勢難任。自玆宗社傾危後﹐方悟當時酷暴深。【《燈下閒談》卷下《湘妃神會》。】

泰山獵人石室遇仙聞董雙成奏《云和》笙詞淅瀝復悠溶﹐諸天樂所宗。愔愔形類鳳﹐冉冉勢從龍。片觸崚嶒碎﹐聲飄列缺重。不辭歌一曲﹐此會信難逢。【《燈下閒談》卷下《獵豬遇仙》。】

羅浮松續賈松句【題擬】白髮不由己。【賈松。】黃金畱待誰﹖【松作人語。見《燈下閒談》卷上《松作人語》。】

日華月華君贈鄭冠卿詩【題擬】倏忽而來蹔少畱﹐凡間風月已三秋。趨名競利何時了﹐害物傷人早晚休。禍極累成爲世謗﹐貴榮過卻【《仙迹記》作「榮過恩卻」】與身讎。君看虎戰龍爭者【《仙迹記》作「處」】﹐幾樹白楊飄隴頭。名利教疏便可疏﹐俗情時態莫踟躕。人寰律曆千回換﹐僊洞光陰數息余。應【《仙迹記》作「頃」】信令威曾化鶴﹐亦【《仙迹記》作「今」】知莊叟美【《仙迹記》作「羨」】遊魚。不緣過去行方便﹐那得今來【《仙迹記》《碧虛銘》作「朝」】會碧虛。【見《燈下閒談》卷下《代名納稅》。又見桂林市文管局編《桂林石刻》錄桂林七星洞磨崖宋尹穡紹興五年撰《仙迹記》。《粵西金石略》卷九錄範成大《碧虛銘》錄「不緣」二句。《全唐詩》卷八六二僅收「不緣」二句﹐似卽出《碧虛銘》。】

《南嶽魏夫人傳》所引詩

王母贈魏夫人歌一章並序夫人旣白日升晨﹐在王屋山時﹐九微元君﹑龜山王母﹑三元夫人﹑雙禮珠﹑紫陽左仙﹑石路成﹑太極髙仙伯﹑延蓋公子﹑西成眞人﹑王方平﹑太虛眞人﹑南嶽赤松子﹑桐柏眞人﹑王子喬等﹐並降夫人小有淸虛上宮絳房之中。時夫人與王君爲賓主焉。設瓊酥淥酒﹐金觴四奏﹐各命侍女陳曲成之鈞。於是王母擊節而歌。駕我八景輿﹐﹝焱欠﹞然入玉淸。龍裙拂霄漢﹐虎旗攝朱兵。逍遙玄津際﹐萬流無暫停。哀此去畱會﹐劫盡天地傾。當盡無中景﹐不死亦無生。體彼自然道﹐寂觀合太冥。南嶽挺眞翰﹐玉映曜穎精。有任靡期事﹐虛心自受靈。嘉會絳河內﹐相與樂未央。

雙禮珠彈云璈而答歌一章玉淸出九天﹐神館飛霞外。霄臺煥嵯峨﹐靈夏秀蔚翳。五云興翠華﹐八風扇綠气。仰吟消魔詠﹐俯研智與慧。萬眞啟晨景﹐唱期絳房會。挺穎徳音子﹐神映乃拂沛。天嶽淩空構﹐洞臺深幽邃。遊海悟井隘﹐履眞覺世穢。舞輪宴重空﹐筌魚自然廢。回我大椿羅﹐長謝朝生世。

髙仙盼遊洞靈之曲一章並序玉皇又命﹝焱欠﹞生入隱室見上淸元君﹑龜山君。於是二眞乃各命侍女王延賢﹑於廣運等﹐彈雲林瑯玕之璈﹐侍女安徳音﹑範四珠﹐擊昆明之築﹐侍女左抱容﹑韓能賓﹐吹鳳鸞之簫﹔侍女趙運子﹑李慶玉﹐拊流金之石﹐侍女辛白鵠﹑鄭辟方﹑燕婉來﹑田雙連等四人合歌。玉室煥東霞﹐紫輦浮絳晨。華臺何盼目﹐北宴飛天元。淸淨太無中﹐眇眇躡景遷。吟詠大洞章﹐唱此三九篇。曲寢大漠內﹐神王方寸間。寂室思靈暉﹐何事苦山林。須臾變衰翁﹐回爲孩中顏。

四眞人降魏夫人歌共五章並序四眞人降魏夫人靜室﹐教神眞之道﹐授《黃庭》等經。因設酒肴﹐四眞吟唱。太極眞人先命北寒玉女宋聯消彈九气之璈﹐方諸靑童又命東華玉女燕景珠擊西盈之鍾﹐扶桑暘谷神王又命雲林玉女賈屈庭吹鳳唳之簫﹐淸虛眞人又命飛玄玉女鮮於靈金拊九合玉節。於是﹐太極眞人發飛空之歌一章。丹明煥上淸﹐八風鼓太霞。回我神霄輦﹐遂造玉嶺阿。咄嗟天地外﹐九圍皆吾家。上采日中精﹐下飲黃月華。靈觀空無中﹐鵬路無間邪。顧見魏賢安﹐濁气傷爾和。勤研玄中思﹐道成更相過。

方諸靑童歌一章太霞扇晨暉﹐九气無常形。玄轡飛霄外﹐八景乘髙淸。手把玉皇袂﹐攜我晨中生。盼觀七曜房﹐朗朗亦冥冥。超哉魏氏子﹐有心復有情。玄挺自嘉會﹐金書東華名。賢安密所研﹐相期暘谷汧。

次扶桑神王歌一章晨啟太帝室﹐超越匏瓜水。碧海飛翠波﹐連岑赤嶽峙。浮輪雲濤際﹐九龍同轡起。虎旗郁霞津﹐靈風翻然理。華存久樂道﹐遂致髙神擬。拔徙三緣外﹐感會乃方始。相期陽洛宮﹐道成攜魏子。

次淸虛眞人歌二章駕﹝焱欠﹞控淸虛﹐徘徊西華館。瓊林旣神杪﹐虎旗逐煙散。慧風振丹旍﹐明燭朗八煥。解襟庸房裏﹐神鈴鳴蒨粲。棲景若林柯﹐九弦玄中彈。遺我積世憂﹐釋此千年嘆。怡盼無極已﹐終夜復待旦。紫霞舞玄空﹐神風無綱領。﹝焱欠﹞然滿八區﹐祝爾豁虛靜。八窗無常朗﹐有冥亦有炅。洞觀三丹田﹐寂寂生形景。凝神挺相遇﹐云姿卓鑠整。愧無郢石運﹐蓋彼自然穎。勤密攝生道﹐泄替結災眚。靈期自有時﹐攜袂乃俱上。【以上均見《雲笈七簽》卷九六。】

宋人著作中所載唐五代神仙鬼怪詩

申光遜夢張沆手出小佛塔上詩【題擬】今生不見故人面﹐明月髙髙上翠樓。【見《舊五代史》卷一三一《張沆傳》。】

錢仁伉聞牡丹空中吁嘆之辭【題擬】一花三百朵﹐含笑向春風。明年三月裏﹐朵朵斷腸紅。【見《增修詩話總龜》卷四八引《洞微志》。】

大歷間五臺山翁贈無著偈【題擬】一念淨心是菩提﹐勝造恆沙七寶塔。寶塔究盡碎爲塵﹐一念淨心成正覺。【《宋髙僧傳》卷二十《唐代州五臺山華嚴寺無著傳》。】

大歷間五臺山童子贈無著偈【題擬】面上無瞋供養具﹐口裏無瞋吐妙香。心裏無瞋是珍寶﹐無染無垢是眞常。【同前。】

咸通三年文喜在洪州見文殊現身說偈【題擬】苦瓠連根苦﹐甜瓜徹蔕甜。修行三大劫﹐卻被老僧嫌。【《五燈會元》卷九﹑《西湖遊覽志余》卷十四。】

於則夢汧陽神紫相公謝供茶贈詩【題擬】降酒先生風韻髙﹐攪銀公子更淸豪。碎身粉骨功成後﹐小碾當銜馬腳槽。【《說郛》卷六一引《淸異錄》。】

蒲津朱衣人獻範仁恕詩欄馬遇孫陽﹐超光力自彊。北林花正發﹐西江彩筆香。萬匯須經手﹐千年事更長。感君施大惠﹐從此佐吾皇。【《新編分門古今類事》卷六引《脞說》。範仁恕爲前﹑後蜀時人。】

九嶷邢仙翁詩虛皇天詔下仙家﹐不久星潢借客槎。壁上風雲三尺劍﹐牀前龍虎一鑪砂。行乘海嶼千年鶴﹐坐折壺宮四序花。爲愛《陰符》問元義﹐更隨彩仗入煙霞。【《三洞羣仙錄》卷十六引《談選》。云邢仙翁自唐僖宗時隱九嶷山﹐宋時尙在世。】

潯陽漁父歌竹竿籊籊﹐河水悠悠。相忘爲樂﹐貪餌含鉤。非夷非惠﹐聊以忘憂。【同前卷四引《五代逸史》﹐云潯陽太守孫愐見之。】

僧伽卒後顯形長慶元年夜半於泗州牧蘇公寢室前歌【題擬】淮南淮北﹐自此福焉。自東自西﹐無不熟矣。【《宋髙僧傳》卷十八《唐泗州普光王寺僧伽傳》。】

崔球夢妻作詩【題擬】數日相望極﹐須知意思迷。夢魂不怕險﹐飛過大江西。【見《增修詩話總龜前集》卷三五引李頎《古今詩話》。】

邢鳳挑女仙詩意態精神畫亦難﹐不知何事出仙壇。此君堂上云深處﹐應與蕭郎駕彩鸞。【見《綠窗新話》卷上《邢鳳遇西湖女仙》。】

李知遙臨化聞空中說偈報汝李知遙﹐成功果自招。引君生淨土﹐將爾上金橋。【見《大正新修大藏經》四七冊宋王日休《龍舒增廣淨土文集》卷五。】

靑童君別趙旭詩與君宿世有仙緣﹐衾枕交歡豈偶然。十載爲期君記取﹐洞明山上鶴衝天。

趙旭酬靑童君詩凡庸弱質感天仙﹐歡合交情僅一年。十載爲期專在念﹐莫忘歷歷枕前言。

後十三年有人於益州見趙旭形容短小如八九歲小兒模樣行歌於市曰塵緣盡兮仙緣來﹐淸風冷然入我懷。靑童仙君事已諧﹐洞明山上瑞云埋。九月九日黃花開﹐仙人招我上天階﹐淩空雙鶴何快哉。【見羅燁《醉翁談錄》己集卷二《趙旭得靑童君爲妻》。】

賈眞人壁間畱詩【題擬】此後不知誰有分﹐壁間畱得上天梯。【見《輿地紀勝》卷一八六《巴州》。】

陳七子題臙脂巖詩朝遊秦地暮嶓臺﹐暫向人間獨往來。家在碧潭深處住﹐從教淸淺化蓬萊。【見同書卷一九○《洋州》。】

唐時有人入觀源洞見石室壁間﹝禾犀﹞川詩松門石徑茸芳艸﹐落花滿院香沈沈。【見《羅浮志》卷四引南宋人鄭介《續葛仙詩序》引。】

詠千歲寶掌和尙【題擬】勞勞玉齒寒﹐似迸巖泉急。有時中夜坐﹐階前神鬼泣。【《嘉泰普燈錄》卷二四﹑《五燈會元》卷二。】

千歲寶掌和尙遊吳偈【題擬】梁城遇導師﹐參禪了心地。飄零二浙遊﹐更盡佳山水。【同前。】

千歲寶掌和尙返飛來峯棲石竇題句【題擬】行盡支那四百州﹐此中偏稱道人遊。【同前。】

千歲寶掌和尙題朗禪師壁白犬禦書至﹐靑猿洗砵回。【同前。】

千歲寶掌和尙臨滅示徒慧云偈本來無生死﹐今亦示生死。我得去住心﹐他生復來此。【同前。】

宋以後著作中所載唐代神仙鬼怪詩

徐登詩句鳳立煙霄迥﹐桃香碧澗逢。【見《全閩詩話》卷十一。】

陸禹臣贈吳生詩二首世俗風波險﹐人情巧智長。要知安分處﹐修性本眞常。露下瑤簪濕﹐云生石室寒。星壇鸞鶴舞﹐丹竈虎龍蟠。塵世人情窄﹐壺中景界寬。憑君髙著眼﹐物外試回觀。【見鄭方坤《五代詩話》卷九引《廣遠府誌》。】

南嶽仙題金牛石壁手持黃鶴來﹐腳踏金牛背。塵世無人知﹐白雲久相待。【見《沅湘耆舊集》卷十三。】

鳳凰臺獸相和歌【題擬】深閨寒鎖難成夢﹐那得同衾共繡牀。一自與郎江上別﹐霜天更自覺宵長。【婦人歌。】纖阿斂照窗風起﹐漸覺霜寒逼玉牀。幽恨從來無早暮﹐不知宵漏向人長。【男子和。】愁聽黃鶯喚友聲﹐空閨曙色夢初驚。窗前總有花箋紙﹐難寄妾心字字明。【又歌。】遙知把筆怯禽聲﹐密語書來屢自驚。若道花箋傳不盡﹐幽情含處已分明。【又和。】寂靜璇閨度歲華﹐並頭蓮葉又如錢。愁人獨處那堪此﹐安得君來共枕眠。【又歌。】愁多四月日如年﹐金錯囊無買醉錢。滿地落花愁不寐﹐非關明月夜遲眠。【又和。】臥病匡牀香屢添﹐夜深猶有一絲煙。懷君無計能成夢﹐更恨砧聲到枕邊。【又歌。】寒燈未滅夜愁添﹐輕帳低垂薄似煙。忘卻閨中病無寐﹐空教魂夢到君邊。【又和。見元林坤《誠齋雜記》卷下﹐元伊世珍《瑯嬛記》卷上引《誠齋雜記》。】

全唐詩續拾卷五十八歌

謠讖記嘲噓諺

語

載初元年沙州歌謠並序○題擬以下歌神皇聖氏﹐生於文王﹐文王二字從《惇煌社會經濟文獻眞迹釋錄》錄文補之祖﹐生於后稷。故詩人所謂《生人》﹐尊祖也。於昭武王﹐承天剪商。誰其下武﹖聖母神皇。穆斯九族﹐綏彼四方。遵以禮儀﹐調以陰陽﹐三農五穀﹐萬庾庚千箱。載興文教﹐載構明堂。八窗四闥﹐上圓下方。多士濟濟﹐流水洋洋。明堂文興﹐百工時揆。庶人子來﹐﹝�工口皮﹞鼓不勝。肅肅在上﹐無幽不察﹐無遠不相。千齡所鍾﹐萬國攸向。俗被仁禮﹐家懷孝讓。帝徳廣運﹐聖壽遐延。明明在下﹐於昭於天。本枝百代﹐福祚萬年。惟彼洛邑﹐聖母營之﹔惟彼河水﹐神皇淸之﹔穆穆帝子﹐聖母生之﹔浩浩海瀆﹐神皇平之。福兮佑兮﹐在聖母兮﹔盛兮昌兮﹐在神皇兮。聖母皇皇﹐撫臨四方。東西南北﹐無思不服。禿發狂瞽﹐侵我西土。皇赫斯怒﹐爰整其旅。荒徼之外﹐各安其所。穆穆聖君﹐受天之佑。聖皇爲誰﹖神皇聖母。於萬斯【伯二六九五卷作「斯萬」】年﹐受天之佑。永淳之季﹐皇升玉京。如喪其考﹐人不聊生。裴﹑徐作釁﹐淮海波驚。皇皇聖母﹐定縱服橫。綏以大徳﹐威以佳兵。神謀獨運﹐天鑑孔明。危邦載靜﹐亂俗還平。河圖洛書﹐龜背龍脇。聖母臨人﹐永昌帝業。旣營大室﹐爰構明堂﹐如天之堰﹐如地之方。包含五色﹐吐納三光﹐傍洞八牖﹐中制九房。百神薦趾﹐膺幹之統﹐得坤之經。子來之作﹐不日而成。不得有得﹐��非名。如天之壽﹐於萬斯齡。黃山海水﹐蒲海沙場。地鄰蕃服﹐家接渾鄕。昔年寇盜﹐禾麥調傷。四人擾擾﹐百姓遑遑。聖人哀念﹐賜以惟良。旣撫旣育﹐或引或將。昔靡單﹝被去皮攺誇﹞﹐今日重裳。春蘭秋菊﹐無絕斯芳。【見羅振玉《鳴沙石室佚書》影印惇煌寫卷《沙州都督府圖經》﹐卽伯二○○五卷。校以伯二六九五卷﹐此卷末署「《沙州都督府圖經》卷第三」。】

鄴下百姓爲張嘉佑歌【題從《古謠諺》卷八一】張公張公淸且明﹐蝗虫避境【闕】成﹐正【《金石萃編》作「巫」】晴【闕】雨【闕】晴。【見《全唐文》卷三九六尉遲士良《周太師蜀國公碑陰記》﹐據《金石萃編》卷八二參校。】

蜀州民爲鄭知賢歌【題擬】州有長史﹐一隅歡喜﹐調吏如琴﹐養民如子。【《千唐志齋藏志》聖歷二年《周中大夫行蜀州長史上柱國鄭公﹝知賢﹞墓志銘》。】

選人爲崔沔王丘歌【題擬】沔人澄明澈底淸﹐丘山介直連天峻。【見三長物齋刊本《顏魯公文集》卷五《通議大夫守太子賓客東都副畱守云騎尉贈尙書左僕射博陵崔孝公宅陋室銘記》引。】

揚州民爲杜亞誦【題擬】膴膴原田﹐自今以始﹐歲其丰年。【野人誦。】沔彼流水﹐我邦是紀﹐鍾美不知。【都人誦。均見《文苑英華》卷八一二梁肅《通愛敬陂水門記》引。】

澧州人爲刺史歌【題從《古謠諺》卷八一擬】可憐地上樓﹐百姓不知修。上有淸使君﹐下有淸江流。【見《全唐文》卷六一九戎昱《澧州新城頌序》引。】

淸源郡人爲薛昱歌【題從《古謠諺》卷二七】郡號淸源﹐官有淸徳。【《嘉慶一統志》卷二六四。】

河南民爲河南尹某公歌【題從《古謠諺》卷八一擬】天災流行兮代有﹐下民昏墊兮時數。命無以逃兮諒自嗟﹐豈將天怒﹐我尹之慰卹兮﹐實解予之愁苦。夫得耕兮婦得織﹐日出得作兮日入得息。此固我君之憂民兮﹐俾我尹之來卽。

又歌明明在上兮天子聖﹐四方取則兮我公令。疲民蘇息兮公之政﹐一日將去兮﹐誰活我之性命。【均見《全唐文》卷五一○李方郁《修中嶽廟記》引。】

長道縣人爲王田二公歌【題擬】二公更事﹐闔境之庇。二公其休﹐誰其爲嗣。【見《文苑英華》卷七九三於邵《田司馬傳》引。】

吉州民爲刺史張儇歌【題擬】昔吏﹝言�﹞﹝言�﹞﹐今吏詹詹﹐公能馭之﹐鉛【一作「雄」】亦爲銛﹐跖【一作「路」】亦爲廉。始泄而【一作「紲始」】苦﹐終優以恬。昔民嗷嗷﹐今民咍咍﹐公能植【一作「撫」】之﹐鰥寡有怡。流亡旣來﹐徭役先具﹐污茨盡開。向覆官倉﹐倉無斗糧﹐公來幾時﹐積粟埋梁。向閱官庫﹐庫無尺繒﹐公來幾時﹐山積層層。瑞露溶溶﹐降味公松﹐瑞蓮漪漪﹐合蔕公池。公有異政﹐神之祚之﹐民歌路謠【一作「陲」】﹐冀聞京師。天子明聖【一作「堂」】﹐恩光遠而。【見杜文瀾《古謠諺》卷七六引《皇甫持正集》卷五《吉州刺史廳壁記》引﹐注一作者爲《四部叢刊》本《皇甫持正集》之異文。張儇之名﹐據同人《廬陵縣令廳壁記》補。】

果州百姓爲史謙恕歌【題從《古謠諺》卷五三】使君來何晚﹐昔日無儲今有飯。【《海錄碎事》卷十二。】

杭州民誦刺史房孺復【題擬】𨿽有饑饉﹐必有丰年。大盜旣去﹐我公來臻。【見李觀《李元賓文集》卷四《上杭州房使君書》引。】

載筆氏書百辟之詞鬱鬱紛紛﹐維慶霄之云。古有堯舜﹐幸得以爲君。

象胥氏譯四夷之歌煒煒煌煌﹐天子之祥。唐有神聖﹐莫敢不來王。【均見《元氏長慶集》卷二七《郊天日五色祥雲賦》引。】

道州民爲刺史薛伯髙毀鼻亭神歌【題擬】我有﹝孝去子攺句﹞老﹐公燠其饑。我有病癃﹐公起其羸。髫童之嚚﹐公實智之﹐鰥孤孔艱﹐公實遂之。孰尊惡徳﹐遠矣自古。孰羨【一作「恣」】淫昏﹐俾我斯瞽。千歲之冥﹐公辟其戶。我子洎孫﹐延世有慕。【見柳宗元《柳河東集》卷二八《道州毀鼻亭神記》引。】

劉明徳墓志銘末附歌哀哉哲人﹐於何是美。言滿山川﹐名揚閭�【疑爲「裏」字】。上敬而恭﹐下問不恥。直而能謙﹐和而有禮。柰何龍劍﹐俱沈逝水。風樹蕭蕭﹐荒墳累累。曾閔攀號﹐哀情摧毀。中外痛咽兮苦深﹐腸斷絕兮不能已已。【見《山右石刻叢編》卷八《唐故校尉守左武衛涇州四門府折衝都尉員外置同正員賜紫金魚袋上柱國劉府君墓志銘》。劉明徳字節望﹐長慶二年卒。】

鍾陵郡民爲節度使紇幹臮歌【題擬】自公之來﹐闔境讙咍。飲公之化﹐若乳嬰孩。【見《文苑英華》卷八一○韋愨《重修滕王閣記》引。】

髙平野老爲文斤歌【題從《古謠諺》擬】我聖君兮徳巍巍﹐擇良牧兮治邊陲。感神功兮雲雨施﹐稼穡如梁兮又如茨。無階達天眞兮﹐咸願立乎丰碑。【見《全唐文》卷七一三潘滔《文公祠記》引。】

咸通中小兒歌【題擬】得節不得節﹐不過十二月。【見司馬光《資治通鑑考異》卷二十三。】

吳髙祖時華姥山童子歌【題擬】靈菌長﹐金刀響。【見元劉大彬《茅山誌》卷十一﹑《十國春秋》卷十四《劉得常傳》。】

華亭君歌華亭君﹐來幾時﹐免我疾苦療我饑。【《檇李詩系》卷四二。】

眉州民爲張琳歌【題擬】前有章仇後張公﹐疏決水利﹝禾亢﹞稻丰。南陽杜詩不可同﹐何不用之代天工。【見《十國春秋》卷四十《張琳傳》引。】

周季年東漢國大雪盛唱【題擬】生怕赤眞人﹐都來一夜春。【見《說郛》卷六一《淸異錄》。】

閩人爲鄭家八虎歌【題擬】賈彪之虎兮往代﹐荀爽八龍兮典載﹐名不朽兮人不逢﹐人不逢兮名空在。滎陽八虎今成羣﹐見之避之走紛紛。【見宋趙與泌﹑黃巖孫纂《仙溪志》卷四﹐注出《藝文志》《九國誌》《獨﹝疑有誤﹞實錄》及《郡誌》。】

紇眞山神泉歌紇眞山頭有神井﹐入地千尺絕骨冷。【見《太平寰宇記》卷五十一《朔州》。】

秦中兒童戲歌顚當顚當牢守門﹐蠮螉寇汝無處奔。【見《酉陽雜俎前集》卷十七。】

武徳二年江東童謠【以下謠】江水何泠泠﹐楊柳何靑靑。人今正好樂﹐已復戍彭城。【見唐趙蕤《長短經》卷四《霸圖》。】

隨日童謠黻水竭﹐武井溢﹐此中當有聖人出。【見蔣斧《沙州文錄補》錄倫惇博物館藏惇煌出《大云經疏》。】

女武王謠【題從《古謠諺》卷十二】當有女武王者。【《舊唐書》卷六九《李君羨傳》。】

軍中謠鄧守﹝口虖﹞﹐百夫避途。【明黃佐《廣州人物傳》卷三《鄧文進傳》﹐原注﹕「用《唐書》《一統志》參修」。鄧於唐髙祖時仕至韶州刺史。】

長安中謠言見乞兒﹐與美酒﹐以免破屋之咎。【見宋馬永卿《實賓錄》卷十四。】

武后時謠【題擬】武后臨朝萬萬年。【見《分門古今類事》卷十四引《紀異錄》。】

開元末童謠山下一羣鹿﹐大鹿來相逐。﹝口虒﹞殺【一作「死」】澗下羊﹐卻被豬兒觸。【見宋劉斧《靑瑣髙議前集》卷六《驪山記》引。】

天寶間謠【題擬】楊安史。【《貴耳集》卷下。】

上元元年淮西童謠手執金刀起東方。【見《資治通鑑》卷二二一。】

零陵郡復乳穴謠【題擬】甿之熙熙﹐崔公之來。公化所徹﹐土石蒙烈。以爲不信﹐起視乳穴。【見《柳河東集》卷二十八《零陵郡復乳穴記》。】

成都人爲新修福成寺謠【題擬】昔公去此﹐福成以毀。今公重還﹐福成復完。民安軍治﹐亦如此寺。【見《劉賓客文集》卷四《成都府新修福成寺記》。】

荊門縣人送裴均入朝謠【題擬】起我堙廢而完之﹐徠我蕩析而安之。昔室於墟﹐風搖雨濡﹐自公優柔﹐郛閈盈兮。昔飲於洿﹐夏混冬枯﹐自公感通﹐觱沸生兮。淑旗之華兮﹐四牡之騑。傒公之還兮﹐觴以祝之。【見同書卷九《復荊門縣記》引。】

鍾陵民爲李公謠【題從《古謠諺》卷八一擬】李公不愉﹐吾何以居。李公不室﹐我何以逸。【見《文苑英華》卷八二四苻載《鍾陵東湖亭記》。】

峽路謠【題從《古謠諺》卷五八擬】朝發白帝﹐暮徹江陵。【見李肇《國史補》卷下。】

隴亭童謠秦隴無人塞艸靑﹐將軍一去泣空營。漢家天子車巡狩﹐行到江南又起兵。【《記纂淵海》卷二十五。】

撫州民爲千金陂謠【題從《古謠諺》卷八一擬】公倅景城﹐民蘇南皮。南皮斗門﹐厥績今存。在昔河流﹐西走燕魏﹐民困堤防﹐日憂理水。舟楫壅遏﹐爲獘仍歲。公作斗門﹐分水之勢﹐亦不役民﹐荷公之制。公作千金﹐撫民惠深。陂水沈沈﹐樂乎人心。我田不荒﹐我苗如林。憂公之去﹐誰其嗣音﹖【見《全唐文》卷八○五柏虔冉《新創千金陂記》引。】

咸通初洛中謠勿雞言﹐送汝樹上去﹔勿鴨言﹐送汝水中去。勿笑父母不認汝。【均見《唐語林》卷七。】

諸軍爲唐末帝謠【題擬】去【《續世說》作「除」】卻生菩薩﹐扶起一條鐵。【見《舊五代史》卷四六《唐末帝紀上》《續世說》卷七。】

楊渥時謠言楊老抽嫩鬢﹐堪作打鐘槌。【見《知不足齋叢書》本《五國故事》卷上。】

淮南市井小兒唱檀來也。【同前。】

武義中童謠【題擬】江北桃花作雪飛﹐江南李樹玉團枝。李花結子可憐在﹐不似楊花沒了期。【見《釣磯立談》。】

吳越文穆王治世子弘樽府時謠言【題擬】何處有鹿脯﹖【見《吳越備史》卷二。】

長興中人爲張生鐵謠【題擬】生鐵打石頭﹐直待圓卽休。【見《分門古今類事》卷二引《紀異錄》。】

湖南童謠湖南有長街﹐栽柳不栽槐。百姓任奔竄﹐槌芒織艸﹝溪去水攺革﹞。【《十國春秋》卷六九《楚廢王世家》。】

益陽土謠長沙益陽﹐一時相卬。【杜光庭《錄異記》卷七。】

盧光稠未舉南康時謠【題擬】盧破黎頭出﹐李子始花開。潭深魚正聚﹐楊柳兩邊栽。【《九國誌》卷二《譚全播傳》。】

谷城石人腹讖文摩兜鞬﹐愼勿言。【見宋蘇頌《蘇魏公集》卷五《累年告老恩旨未兪。。。。。。》詩注引﹐並云「唐劉洎少嘗遇異人﹐謂之曰﹕『君當佐太平得富貴﹐然宜愼兜鞬之戒。』洎後爲侍中﹐以議論不常獲譴。」劉洎﹐唐太宗時人。】

白雲先生張約言葬失其地讖安龍頭﹐枕龍角。不三年﹐自消鑠。【《新編分門古今類事》卷十七引《摭遺》。】

崔巽遺言安龍頭﹐枕龍耳。不三年﹐萬乘至。【同前。】

安慶緒將敗時讖渡河野狐尾獨速﹐明年死在十八日。胡絕其後﹐死在合河口。【均見《安祿山事迹》卷下。】

錫山銘二首有錫兵﹐天下爭。無錫寧﹐天下淸。有錫沴﹐無錫乂﹐天下濟。【元《無錫縣誌》卷四陸羽《慧山寺記》後附﹐作者署「後世無名人」﹐原題作「唐錫山銘」。】

牛僧孺讖首尾三麟六十年﹐兩角犢子恣狂顚﹐龍蛇相血成川。【見《李文饒文集窮愁志》卷四《周秦行紀論》引。】

黃巢將興之讖黃蛇獨吼﹐天下人走。【見《廣卓異記》卷六。】

天復初劉道昌得篆書八雄爭天下﹐狫鼠先啾喞。【自庚子年黃巢見﹐朱全忠等八人僭號。】兔子上天牀﹐【王建屬兔﹐又以卯年開國。】猿猴三下失。【朱溫三帝屬猴也。】李子生狼藉﹐【昭宗也。】乃牛生叛﹝羊歷﹞。【楊行密王於吳。鬥牛﹐吳之分也。】羣犬嘶首尾﹐走上中華國。【卽六侵中國也。見《分門古今類事》卷十四引《賓仙傳》。】

王建時讖數在五樓前。【見《說郛》卷二十引《洛中紀異錄》。】

天目山讖天目山前兩乳長﹐龍飛鳳舞到錢塘。海門一點巽山小﹐五百年間出帝王。【見宋錢儼《吳越備史》卷一﹑元劉一淸《錢塘遺事》卷一。】

莆陽古讖自湖腰欲斷﹐莆陽朱紫半。水遶壺公山﹐此時大好看。【見宋李俊甫《莆陽比事》卷一。】

宋齊丘引南唐開國讖【題擬】密密作﹐唐唐得。【《新編分門古今類事》卷二十引《紀異錄》。】

廣順末京師讖小兒剃元首。【《說郛》卷二十引秦再思《洛中記異錄》。】

壺公山古讖市連義井歲時半﹐水遶壺公文物盛。【見《輿地紀勝》卷一三五《泉州》。】

唐商客王昌瑾得古鏡銘三水中﹐四維下﹐上帝降子於辰馬。先操雞﹐後搏鴨﹐此謂運滿一三甲。暗登天﹐明理地﹐遇子年中興大事。混蹤迹﹐沌名姓﹐混沌誰知愼與聖。振法雷﹐揮神電﹐於巳年中二龍見。一則藏身靑木中﹐一則現形黑金東。智者現﹐愚者盲﹐興雲注雨與人徵。或見盛﹐或視衰﹐盛衰爲滅惡塵滓。此一龍﹐子三四﹐遞代相承元甲子。此四維﹐定滅醜﹐越海來降須待酉。此文若見於明王﹐國泰人安帝永昌。【《髙麗史》卷一。時當後梁貞明中。】

患目鼻人互嘲【題擬以下嘲謔】眼能日月盈﹐爲有陳根委。【﹝邕鼻﹞鼻人先詠側眼人。】不別似蘭斯﹐都由鴈門紫。【患眼人續下句。見《太平廣記》卷二五七《啟顏錄》。】

謔髙渙一百二十个蜣螂﹐推一个屎塊不上。【見《唐摭言》卷十五。】

戲杜審權座主審權﹐門生處權﹐可謂權不失權。【見《南部新書》捲丁。】

楚州好事者題吳堯卿葦棺信物一角﹐附至阿鼻地獄。請去斜封﹐送上閻羅大王。【見繆荃蓀刊本《廣陵妖亂志》。】

教坊伶人獻語天子不須憂北寇﹐守貞面上管幽州。【見《舊五代史》卷一○九《李守貞傳》。】

詠和凝範質【題擬】從此廟堂添故事﹐登庸衣缽亦相傳。【見《邵氏聞見錄》卷七﹑《澠水燕談錄》卷六。】

嘲李度登第【題擬】主司只誦【《增修詩話總龜》卷三七引作「選」】一聯詩。【見《玉壺淸話》卷七。】

時爲俳偕語詠天髙平上監碧翁翁。【見《說郛》卷六一《淸異錄》。】

泰州民刺褚仁規詩多求囊白昧蒼蒼﹐兼取人間第一黃。【同前。】

伶倫攺詩嘲陳癩子【題擬】三十年來陳癩子﹐如今始得碧紗幪。【見《太平廣記》卷二五七引《玉堂閒話》。】

嘲蝦蟆一跳八尺﹐再跳丈六。從春至夏﹐裸袒相逐。天地取作﹐掉尾肅肅。【見《歷代笑話集》本唐朱揆《諧噱錄》。】

顏師古引諺賊無歷底中道回。【《匡謬正俗》卷八﹐云「內應導引爲歷底」。】

華壤英主爲神迥諺【題擬】大論主﹐釋迦迥﹐法界多羅一時領。【見《續髙僧傳》卷十一﹑《神迥傳》。】

貞觀時諺【題擬】無知之叟﹐又指禪師﹐亂識之夫﹐共歸明徳。返迷皆有大照﹐隨妄普翳眞科。【見前書卷二十《僧徹傳》。】

魏徵引諺丰年珠玉﹐儉年谷熟。【《魏鄭公諫錄》卷三。】

王勃引諺禍不入愼家之門。【見《王子安集》卷十《平臺祕略論》。】

陳子昂引諺欲知其人﹐觀其所使。【見《陳拾遺集》卷八《上軍國利害事》。】

劉知己引今諺季與厥昆﹐爭知嫂諱。【見《史通》卷十九《漢書五行志錯誤篇》。】

張鷟引諺官倉喝雀﹐猶是向公。【《施注蘇詩》卷二十一引《朝野僉載》引。】心欲專﹐鑿石穿。【《遊仙窟》。】

張說引諺歲在申酉﹐乞漿得酒。【見《張燕公集》卷九《請置屯田表》。】

李邕引諺河南照﹐天下少。【見日本《續藏經》第一五○冊收李邕《唐故白馬寺主翻譯惠沼神塔碑》。】

李邕妻溫氏引諺士無賢不肖﹐入朝見疾。【見《新唐書》卷二○二《李邕傳》。】

崔仁師引諺殺人刖足﹐亦皆有禮。【見《新唐書》卷九九《崔仁師傳》。】

趙蕤引諺太白入南斗﹐天子下殿走。【見《長短經》卷七《懼誡》。】

畫松諺語畫松當如夜叉臂﹐鸛鵲啄。【《宣和畫譜》卷十。】

李諲引諺百日斫柴一日燒。【見《全唐文》卷四○八李諲《妒神頌序》。】

張懷瓘引諺韓《詩》鄭《易》掛著壁。【見《書斷》卷上﹑《墨池編》卷七。】

李觀引諺澑之細穿石﹐綆之細斷幹。【見《李元賓文集》卷五《請修太學書》。】

省躬諺義盡省躬。【《宋髙僧傳》卷十五《唐揚州慧照寺省躬傳》。】

襄陽古諺襄陽無西。【《元和郡縣圖志》卷二十一。】

邔縣古諺邔無東。【同前。】

白居易引諺鄭玄家牛﹐觸墻成八字。【見《白氏長慶集》卷二六《雙鸚鵡》詩注引。】

範攄引諺街談巷議﹐倏有裨於王化。【《雲溪友議序》。】

王叡引諺鳥窮則啄﹐獸窮則角﹐人窮則詐。【見《類說》卷二五《炙轂子》引。】

《獨異志》引諺驕奢之災﹐禍非一致。【《獨異志》卷下。】

李匡文引諺千里井﹐不及唾。【見《資暇集》卷下。】

稷下諺學識何如觀點書。【見《資暇集》卷下。】

木奴諺木奴千﹐無凶年。【見段公路《北戶錄》卷三﹑《侯鯖錄》卷四。又見《四時纂要》卷三。】

瓊振二州人【題擬】跳石牛骨碌﹐好笑又【《武英殿聚珍版叢書》本《嶺表錄異》無「又」字】好哭。【見《太平禦覽》卷九○○引劉恂《嶺表錄異》。】

安定郡裏諺【題擬】峴山張蓋雨滂沱。【《孔帖》卷二作「沛」。見皇甫枚《三水小牘》卷下。】

徐知諤引諺人生百歲﹐七十者稀。【《玉壺淸話》卷九。】

孫光憲引諺好事不出門﹐惡事行千里。【《北夢瑣言》卷六﹐參《古謠諺》卷五十八。】

時人爲張全義諺【題擬】王禱雨﹐買雨具。無畏之神耶﹖齊王之潔誠耶﹖【見宋張齊賢《洛陽縉紳舊聞記》卷二。】

王蜀時人爲髙道興諺【題擬】髙君墜筆亦成畫。【見宋郭若虛《圖畫見聞志》卷二。】

王仁裕引諺一飲一啄﹐系之於分。【見《太平廣記》卷一五八《玉堂閒話》引。】孤云兩角﹐去天一握。【見《類說》卷五四《玉堂閒話》引。】

楊億引諺不到長安辜負眼﹐不到兩浙辜負口。【見《類說》卷五三引《楊文公談苑》。】

時人爲省中諺【題從《古謠諺》卷五九擬】司門都官﹐屯田水部﹐入省不數。【見錢易《南部新書》捲丁。】

贊寧引諺東家種竹﹐西家種地。臘月煮筍羹﹐大人道便是。恭敬不如從命﹐受訓莫如從順。【見《百川學海》本贊寧《筍譜》。】靑成藍﹐藍謝靑。師何常﹖在明經。【《宋髙僧傳》卷十二《唐福州雪峯廣福院義存傳》。】

陶谷引諺闌單帶﹐疊垛衫﹐肥人也覺瘦嚴巖。【見《說郛》卷六一《淸異錄》。】

南鄭縣旱山諺牛頭戴﹐旱山晦﹐家中幹谷莫相貸。【見《太平寰宇記》卷一三三。】

鄜州雲巖縣庫利川土諺昔有奴賊﹐居此川內。【稽胡呼奴爲庫利。見同書卷三五。】

諺憫忠髙閣﹐去天一握。【《天府廣記》卷三八。】

時人爲神照語【題擬以下語】河南一徧照﹐英聲不徒召。【見《續髙僧傳》卷十三《神照傳》。】

唐史官引語論冀州民俗【題擬】魏郡淸河﹐天公無柰何。【《隋書》卷二十五《地理誌中》。】

時人爲玄奘法師兄弟語【題擬】昔聞荀氏八龍﹐今見陳門雙驥。【見於志寧《﹝大唐西域記﹞序》引。】

時人爲來虞二氏子語【題從《古謠諺》卷十六。】護兒兒作相﹐世南男作匠。【《弘簡錄》卷十三。】

鸚鵡谷水世語【題從《古謠諺》卷三十二】此水淸﹐天下平。【《唐會要》卷二十八。】

中宗時人爲李元恭語【題擬】長寧安樂並狂顚﹐旣教翻地亦翻天。賣弄大家猶未足﹐便使元恭來取錢。【《冊府元龜》卷六三八《銓選部貪賄》。此首及下首承陶敏先生見告。】

中宗時【京師】人爲鄭愔語【題擬】殺鄭愔﹐天必陰。【同前。】

時人爲蘇頲語【題擬】蘇﹝壞去土攺王﹞有子﹐李嶠無兒。【見《太平禦覽》卷四一四引《朝野僉載》。】

京中人作二豹咒【題擬】若違心負教﹐橫遭三豹。【見《朝野僉載》卷二。】

時人爲韓朝宗語【題擬】生不願封萬戶侯﹐但願一識韓荊州。【見《李太白全集》卷二十六《與韓荊州書》引。】

輕薄者爲進士及第語【題擬】及第進士﹐俯視中黃郎﹔落第進士﹐揖蒲華長馬。進士初及第﹐頭上七尺焰光。【見《封氏聞見記》卷三。】

世人爲吳道子王﹝左阡去千右施去方﹞子言【題從《古謠諺》卷四十】﹝左阡去千右施去方﹞子頭﹐道子腳。【《歷代名畫記》卷九。】

徐浩引俗語書無百日工。【《法書要錄》卷三徐浩《論書》引。】

唐時爲八詩人語【題從《古謠諺》卷十二】前有沈宋王杜﹐後有錢郎劉李。【《唐才子傳》卷二《劉長卿傳》。】

時人爲魏博牙軍語【題擬】長安天子﹐魏府牙軍。【《新唐書》卷二一○《藩鎭魏博傳》。】

陳藏器引俗語韭是艸鍾乳﹐芡是水硫磺。【《古謠諺》卷三十八引陳藏器《本艸拾遺》。】

時人爲陽城鄭剛李周南語【題從《古謠諺》卷五七】轉遠轉髙﹐轉近轉卑。【《唐國史補》卷上。】

長安人爲宋淸語【題擬】人有義聲﹐賣藥宋淸。【同前卷中。】

峽中舊語【題擬】五月下峽﹐死而不弔。【同前卷下。】

江湖語水不載萬。【同前。】

時人爲兔褐語【題從《古謠諺》卷五八】兔褐眞不如假。【同前。】

鎭海軍壯兒語【題擬】壯兒過大梁﹐如上龍門。【《雲溪友議》卷上。】

歷城土人爲光政寺磬語【題擬】磬神聖﹐戀光政。【《酉陽雜俎》卷三。】

齊人爲妒婦津語【題擬】欲求好婦﹐立在津口。婦立水傍﹐好醜自彰。【同前卷十六。】

文宗時舉場中語【題擬】鄕貢進士﹐不博上州刺史。【《太平廣記》卷一八一引《盧氏雜說》。】

京師語醜侯﹝目農﹞﹝目農﹞﹐多用半裝。【《續談助》卷三引《牛羊日曆》引。】

會昌中長安人語今年長安人喫人。【《入唐求法巡禮行記》卷四。】

裏語當時婦棄夫﹐今日夫棄婦。若不逞丹靑﹐空房應獨守。【見《雲溪友議》卷上。】

時人爲劉師貞語孝於何﹐通神明。漢有丁蘭﹐唐有師貞。【見《太平禦覽》卷四一四引《史系》。】

俚語騎虎者﹐勢不得下。【見《新五代史》卷二四《郭崇韜傳》。】

人爲分香蓮語【題擬】分香蓮﹐不論錢。【見《云仙雜記》卷七。】

蜀人謂長須僧語【題擬】一事南無﹐折卻長須。【見《太平廣記》卷二六二引《王氏見聞》引。】

宣州人爲弘農王語【題擬】何獨後予﹐徯其來蘇。【見《文苑英華》卷八○二沈顏《宣州重建小廳記》引。】

崔淙引俚語川壅則潰﹐月盈則匡﹐善敗由己﹐吉凶何嘗。【見《全唐文》卷四五九崔淙《登姑蘇臺賦》引。】

丹州俗語丹州白室﹐胡頭漢舌。【見《元和郡縣圖志》卷三《丹州》。】

戶牖俗語【題擬】二十三﹐日正南。二十五﹐日當戶。【見《國史補》卷中。】

金楡山土人言【題擬】金驢一鳴﹐天下太平。【見《酉陽雜俎續集》卷八。】

俗語王母甘桃﹐食之解勞。【見前書卷十。】

時人爲沈警語玄機在席﹐顚倒賓客。【見《太平廣記》卷三二六引《異聞錄》。參本書卷四十。】

蜀人爲南詔語西戎尙可﹐南蠻殘我。【見《新唐書》卷二一五引。】

乾符中人稱蔣凝語臼頭花鈿滿面﹐不若徐妃半妝。【見《唐摭言》卷十。《釵小志》作諺。】

唐時人爲祕書省太常寺官語【題從《古謠諺》卷六七】正字校書﹐詠詩騎驢。奉禮太祝﹐輕裘食肉。【見《翰苑新書前集》卷二十四引《雍洛靈異記》。】

風流箭語風流箭﹐風流人人願。【見《說郛》卷六一引《淸異錄》。】

韓鄂引俗語一年計樹之以谷﹐十年計樹之以木。一日之計在一晨﹐一年之計在一春。以時及澤爲上策。【均見《四時纂要》卷一。】八月雨班闌﹐髙低盡可憐。【同前卷三。】

人爲太白山橫云語【題擬】南山瀑布﹐非朝則暮。【見宋敏求《長安志》卷十四。】

淸丰故老傳語【題擬】金堤頭﹐上有秦女樓。【見《太平寰宇記》卷五七。】

人爲吳道子曹仲達語吳帶當風﹐曹衣出水。【見《圖畫見聞志》卷一。】

梁時人爲吳道子劉彥齊語【題擬】唐朝吳道子手﹐梁朝劉彥齊眼。【《圖書見聞志》卷五。】

揚州人爲彭玕語【題從《古謠諺》卷二四】十金易一筆﹐百金易一篇。【《十國春秋》卷七三《彭玕傳》。】

薊州耆舊語【題擬】燕山石鼓﹐鳴則有兵。【《太平寰宇記》卷七十。】

南溪故老傳語【題擬】東石從西﹐乞子將歸。【《太平寰宇記》卷七九。】

贊寧引語利不百﹐不變格。【《宋髙僧傳》卷十《唐新吳百丈山懷海傳》。】

宋城民爲祝天貺和甄語【題擬】去了裹頭冰﹐卻得一段著腳琉璃。【《說郛》卷六一引《淸異錄》。】

《灌畦暇語》引常言一作一止﹐知人表裏。【《灌畦暇語》。】

《酉陽雜俎》引語買魚得鱮﹐不如食茹。寧去累世宅﹐不去制魚魚額。洛鯉伊魴﹐貴於牛羊。得合瀾蠾﹐𨿽不足豪﹐亦足以髙。檳榔扶畱﹐可以忘憂。白馬甜橊﹐一實直牛。艸木暉暉﹐蒼黃亂飛。【均見《酉陽雜俎前集》卷十六《廣動植》。】

舉場舊話聞多見少﹐迹靜心勤。【省閒遊﹐事知己也。】捲頭有眼﹐【投謁必其地也。】肚裏沒嗔。【得失算命﹐羣居用和。】貌謹气和﹐見面少﹐聞名多。【古人有言﹐見多成醜之謂也。凡後進遊歷前達之門﹐或慮進趨揖讓﹐偶有蹶失﹐則𨿽有烜赫之文﹐終負生疏之誚。故文藝旣至﹐第要投謁及時﹐不必孜孜求見也。如其深知已下歲寒之契﹐師友則不然也。】上等舉人﹐應同人舉。【推公共也。】中等舉人﹐應丞郎舉。【計通塞也。】下等舉人﹐應宰相舉。【均見《唐摭言》卷十五。此承湯華泉同志見告。】全唐詩續拾卷五十九先宋詩上

傅翕傅翕﹐字玄風﹐一名靈璨﹐字徳素。俗姓樓﹐東陽郡烏傷縣竹山里人。建武四年生。居婺州雙林寺。世稱傅大士﹑雙林大士。太建元年卒﹐年七十三。

四相詩

生相識托浮泡起﹐生從愛欲來。昔時曾長大﹐今日復嬰孩。星眼隨人轉﹐朱唇向乳開。爲迷眞法性﹐還卻受輪回。

老相覽鏡容顏攺﹐登階气力衰。咄哉今已老﹐趨拜禮還虧。身似臨崖樹﹐心如念水龜。尙猶耽有漏﹐不肯學無爲。

病相忽染沈痾疾﹐因成臥病身。妻兒愁不語﹐朋友厭相親。楚痛抽千脈﹐呻吟徹四鄰。不知前路險﹐猶向恣貪嗔。

死相精魄辭生路﹐遊魂入死關。只聞千萬去﹐不見一人還。寶馬空嘶立﹐庭花永絕攀。早求無上道﹐應免四方山。

頌徧參四大海﹐觀尋五陰山。如來行道處﹐靈智甚淸閒。寶殿明珠曜﹐花座美玉鮮。心王明教法﹐敷揚般若蓮。淨土菩提子﹐蓋得天中天。觀此色身中﹐心王般若空。聖智安居處﹐凡夫路不同。出入無門戶﹐觀尋不見蹤。大體寬無際﹐小心塵不容。欲得登彼岸﹐髙張智慧篷。淸淨明珠戒﹐莊嚴佛道場。身作如來相﹐心爲般若王。願早登蓮座﹐口放大圓光。廣照無邊界﹐爲佛作橋梁。開大毘尼藏﹐名傳戒定香。觀達無生智﹐空中誰往來﹖永超三界獄﹐不染四魔胎。遊戲蓮華上﹐安居法性臺。天上悉瞻仰﹐冥空贊善哉﹗有緣逢廣化﹐般若妙門開。夜夜抱佛眠﹐朝朝還共起。行住鎭相隨﹐坐臥同居止。分毫不相離﹐如身影相似。欲知佛何在﹐只這語聲是。寂是法王根﹐動是法王苗。涅盤旣不遠﹐常住亦非遙。回心名淨土﹐煩惱應時消。欲過三塗海﹐勤修六度橋。定當成正覺﹐諭若待來潮。伏藏不離體﹐珠在內身中。但向心邊會﹐莫遠外於空。萬類同眞性﹐千般體一如。若人解此法﹐何用苦尋渠。四生同一體﹐六趣會歸余。無明卽是佛﹐煩惱不須除。

貪嗔癡不須貪﹐看取遊魚戲碧潭。只是愛他鉤下餌﹐一條綫向口中含。不須瞋﹐瞋則能招地獄因。但將定力降風火﹐便是端嚴紫磨身。不須癡﹐癡被無明六賊欺。惡業自身心所造﹐愚迷披卻畜生皮。

十勸勸君一﹐專心常念波羅密。勤修六度向菩提﹐五濁三塗自然出。勸君二﹐夫人處世莫求利。縱然求得蹔時間﹐須臾不久歸蒿裏。勸君三﹐人身難得大須慚。晝夜六時常念佛﹐勤修三寶向伽藍。勸君四﹐努力經營修善事。莫言少壯好光容﹐未委前程是何處。勸君五﹐尋思地獄眞成苦。眼前富貴逞容儀﹐須臾不久還歸土。勸君六﹐第一莫喫眾生肉。若非菩薩化身來﹐便是生前親眷屬。勸君七﹐萬事無過須的實。朝三暮四不爲人﹐此理安身終不吉。勸君八﹐喫肉之人眞羅剎。今生若也殺他身﹐來生還被他人殺。勸君九﹐天堂地獄分明有。莫將酒肉勸僧人﹐五百生中無腳手。勸君十﹐相勸修行須在急。一朝命盡入黃泉﹐父娘妻子徒勞泣。

頌二首空手把鋤頭﹐步行騎水牛。人從橋上過﹐橋流水不流。有物先天地﹐無形本寂寥。能爲萬象主﹐不逐四時雕。【延壽《心賦注》引此首。】

還源詩十二章還源去﹐生死涅盤齊。由心不平等﹐法性有髙低。還源去﹐說易運心難。般若無形相﹐教君若爲觀。還源去﹐欲求般若易。但息是非心﹐自然成大智。還源去﹐觸處可幽棲。涅盤生死是﹐煩惱卽菩提。還源去﹐依理莫隨情。法性無增減﹐妄說有虧盈。還源去﹐何須更遠尋。欲求眞解脫﹐端坐自觀心。還源去﹐心性不思議。志小無爲大﹐芥子納須彌。還源去﹐解脫無邊際。和光與物同﹐如空不染世。還源去﹐何須次第求。法性無前後﹐一念一時修。【此首見《宗鏡錄》卷十四。】還源去﹐心性不沈浮。安住三【《宗鏡錄》卷二七作「王」】三昧﹐萬行悉圓收。還源去﹐生死本紛綸。橫計虛爲實﹐六情常自昏。還源去﹐般若酒澄淸。能治煩惱病﹐自飲勸眾生。

浮漚歌君不見驟雨近著庭際流﹐水上隨生無數漚。一滴初成一滴破﹐幾回銷盡幾回浮。浮漚聚散無窮已﹐大小殊形色相似。有時忽起名浮漚﹐銷盡還同本來水。浮漚自有還自無﹐象空象實總名虛。究竟還同幻化影﹐愚人喚作半邊珠。此時感嘆閒居士﹐一見浮漚悟生死。皇皇人世總名虛﹐蹔借浮漚以相比。念念人間多盛衰﹐逝水東注永無期。寄言世上榮豪者﹐歲月相看能幾時﹖

獨自詩二十章獨自山﹐茅茨艸屋安。熊羆撩人戲﹐飛鳥共來餐。獨自居﹐何意此勤劬。翹心尋本性﹐節志服眞如。獨自眠﹐寂寞好思玄。休息攀緣境﹐不著有無邊。獨自坐﹐靜思觀無我。調直个身心﹐慈悲成薩埵。獨自處﹐本誓如應語。示道在經中﹐扣破無明主。獨自行﹐見色恰如盲。輕軀同類化﹐蠕動未曾驚。獨自戲﹐問我心中有何爲﹖若見無記在心中﹐急斷令還般若義。獨自往﹐觸處隨緣皆妄想。妄想心內逼馳求﹐卽此馳求亦非往。獨自歸﹐登山度嶺何所依﹖比至所依無定實﹐熟觀此境竟何爲﹖獨自作﹐問我心中何所著﹖推【《止觀輔行傳法訣》作「巡」】檢四運並無生﹐千端萬緒何能縛﹖【此首又見湛然《止觀輔行傳法訣》卷二之三。】獨自語﹐問我心中何所取﹖照了巧說並皆空﹐咽喉唇舌誰爲主﹖獨自精﹐其實離聲名。三觀一心融萬品﹐荊棘叢林何處生﹖獨自美﹐迢迢棄朝市。追昔本願證無生﹐不得無生終不止。獨自佳﹐禪味朝餐不用蝦。獘此摶食如應與﹐假借五陰以爲家。獨自樂﹐但欲求無學。急斷三界繩﹐得免泥﹝上�下牛﹞惡。獨自好﹐決求菩薩道。萬行爲眾生﹐未取泥洹寶。獨自歡﹐試取世緣看。捉此無常境﹐一理向心觀。獨自奇﹐正是學無爲。回首多許念﹐運向涅盤池。獨自足﹐願心無限局。怨親法界語圓眞﹐始得應身化羣育。獨自宿﹐意裏心儲蓄。爲作良友系衣珠﹐歷劫彌生根會熟。爾時大士語諸弟子晝夜思維觀察自心生而不生滅而不滅止息攀緣人法相寂是爲解脫乃作五章詞曰一更始﹐心香徧界起。敬禮無上尊﹐心心已無已。二更至﹐跏趺靜禪思。通達無彼我﹐眞如一不二。三更中﹐觀法空不空。無起無生滅﹐體一眞如同。四更前﹐觀法緣無緣。眞如四句絕﹐百非寧復煎。五更初﹐稽首禮如如。歸依無新故﹐不實亦不虛。

行路難二十篇並序夫心性虛凝﹐量同法界﹐眞如絕相﹐無作無緣。湛爾常存而無住﹐法流滿世界而實理不遷﹐妙道歸空而普同萬有﹐法王依此而諭說金堅﹐故借言欲顯其相﹐而復不爲言之所詮。然觸事該羅﹐而事無不攝﹐性本解脫而無十纏﹐緣所不起﹐呼之爲妙﹐言方不及﹐故號自然。常與世和而世法不染﹐俗是其體而亦不爲俗之所牽﹐爾乃虛玄絕妙﹐空廓坦蕩﹐𨿽無狀而現形﹐𨿽有形而無象﹐散合無方﹐而非還非往﹐𨿽聚斂而不促﹐設開舒而不廣﹐實非物而有音﹐具大音而希響。性寂虛衝﹐非一非兩﹐廣照分明﹐徒自明而自朗﹐未曾暫有﹐而全體現前。𨿽復現前﹐而難習難仿﹐細於毫末而不微﹐生徧三千而不長﹐理無決定﹐而形事微妙而忽怳。生死坦然﹐非因育養﹐識類含生﹐同斯法綱。就悟名爲涅盤﹐而不知者說爲憶想。斯則眞實無疑﹐能柔能彊﹐廣望則世界不容﹐息念則舉體皆空。乃是無色之色﹐恬靜淵洪﹐止之則爲無量無窮之體﹐合之則爲無只無雙之宗﹐普周萬國﹐無遠弗到﹐包羅太虛﹐無物不容﹐非凡非聖﹐非智非愚﹐惟有無心質士﹐合此虛宗。會之者豁冥昧﹐照之者朗迷蒙﹐遮那湛然﹐無增無減﹐四生三有﹐闃爾還空。若乃幽微寂寞﹐難見難知﹐莫立一名相﹐而不合不離﹐非斷非常﹐而二邊俱會﹐無明無暗﹐非慧非癡﹐此非世間智辯照之所能及﹐是無生慧者之所深思。斯乃自悟虛心﹐卽長生而不滅﹐見而非見﹐無著無依﹐世有九十六種外道﹐亦所不及。惟是無上佛法﹐要切良基﹐余旣瞥聞﹐不能默已﹐抱愚竭智﹐聊述拙辭。𨿽不會妙理﹐然其語意大指﹐終歸眞如﹐然煩債羣迷﹐制斯遣慮﹐願髙明正士﹐見者不嗤。

第一章

明心非斷常君不見自心非斷亦非常﹐普在諸方不入方。亦復不依前後際﹐又復非圓非短長。湛然無生亦無滅﹐非白非黑非靑黃。𨿽復念慮知諸法﹐而實不住念中央。眾生入而無所入﹐𨿽取六境無所傷。智者分明了知此﹐是故號曰法中王。自悟知此非知法﹐因爾智慧等金剛。不藉外緣資內府﹐戒定慧品自閒防。安住普超三昧頂﹐憶想顚倒永消亡。覺諸煩惱眞如相﹐稱此空名爲道場。爲眾班宣演常教﹐如此妙義未曾彰。行路難﹐路難微妙甚難行。若以無知照知法﹐現前證得本無生。

第二章

明眞照無照君不見眞照分明性無照﹐通鑑坦蕩復無平。安住無明知明照﹐了達明照之無明。一心永斷於諸行﹐始復勤行於不行。一心非心亦非一﹐無一無心行不生。識心卽是無生法﹐非離生法有無生。若知諸緣性無起﹐隨心顚倒任縱橫。解了空心無隔礙﹐世間言論不庸爭。若復苦欲爭言論﹐方爲貪癡之所盲。是故經言樂知見﹐五陰塵勞隨復生。若能專心復本際﹐自得正道坦然平。性正心平無有正﹐假設平正引羣生。行路難﹐路難常居五陰山。涅盤虛玄不爲寂﹐𨿽有生死獨淸閒。

第三章

明心相實相君不見心相微細最奇精﹐非作非緣非色名。𨿽復恬然非有相﹐若凡若聖己之靈。此靈無形而常應﹐𨿽復常應實無形。心性無來亦無去﹐緣慮流轉實無停。正覺此之【《宗鏡錄》卷二九作「覺此」】眞常覺﹐方便鹿苑制尊經。爲度妄想諸邪見﹐令知寂滅得安寧。廣說菩提與諸行﹐而此二法卽音聲。了達音聲處非處﹐三毒煩惱不虧盈。又達五陰皆空寂﹐正慧無生制六情。於玆六情隨念滅﹐卽是眞了涅盤城。行路難﹐路難無往復無還。貪嗔不在於內外﹐亦復的不在中間。

第四章

明無相虛融君不見決定法中無決定﹐虛妄顚倒是菩提。若心分別菩提法﹐分別菩提還復迷。若了此迷無分別﹐迷與分別卽菩提。分別菩提非一異﹐恆一同體不相離。安住性空眞實性﹐空性無空亦不齊。同體大悲含一切﹐故知眞性不乖迷。只此昏迷卽無性﹐亦復不論齊不齊。若捨塵勞更無法﹐諭若蓮花生淤泥。如來法身無別處﹐普通三界苦泥犁。三界泥犁本非有﹐微妙誰復得見蹊﹖行路難﹐路難本自是泥洹。內外身心並空寂﹐顚倒貪嗔何處安﹖

第五章

明凡聖非一非二君不見煩惱茫然非是一﹐𨿽復非一亦非多。若能照知其本際﹐卽是眞身盧捨那。入於微塵亦無礙﹐無礙體寂徧娑婆。凡聖兩途非二處﹐生死涅盤常共和。𨿽復彊立名和字﹐只个愛癡眞佛陀。般若深空智非智﹐以無心意制眾魔。余旣誠心學此術﹐聊抽拙抱作斯歌。行路難﹐路難心性實極寬。貪欲本來常寂滅﹐智者於此可盤桓。

第六章

明心性無染君不見智人求心不求佛﹐諸法寂滅卽貪淫。愛欲貪淫從心起﹐我亦徵心於無心。若也求心復不得﹐自然無處起貪淫。貪淫無起亦無滅﹐顚倒非淺亦非深。又亦不得非貪欲﹐無得不得妙難尋。三毒性中恆如此﹐具足常同堅固林。餘事貪淫爲佛事﹐更無三毒橫相侵。若求出離還沈沒﹐分別出沒還復沈。諸佛善得於三毒﹐眾生虛妄不能任。我亦勤修三毒性﹐更不願求諸佛心。行路難﹐路難心中本無物。無物卽是淨菩提﹐無見心中常見佛。

第七章

明般若無諍君不見般若眞源本常淨﹐生死根際自虛微。卽此生死眞般若﹐離斯外覓反相違。心若分別於生死﹐諸苦毒難竟相追。今若事之爲功匠﹐虛妄顚倒不能歸。而此但假空言語﹐淨穢兩邊俱不依。無心捨離於生死﹐涅盤無心亦不追。涅盤無心卽生死﹐生死無心般若暉。般若無心明照用﹐無照無用斷言辭。亦復不欲有諸見﹐卽是法王無上醫。善解於此無心藥﹐三有諸病盡能治。行路難﹐路難遣之而復遣。識此遣性本來空﹐無心終是摩訶衍。

第八章

明本際不可得君不見本際之中無復本﹐無本眞際無人知。若人無知了斯際﹐淸淨微妙不爲奇。知與無知常自爾﹐苦樂等同於大悲。三界眾生乃迷騖﹐於其實錄是無爲。亦復無此無爲法﹐彊自生心是苦疲。苦疲皆空如炎響﹐生滅不住不分離。能知此心無隔礙﹐生死虛妄不能羈。而此一心皆悉具﹐八萬四千諸律儀。亦復不墮過人法﹐崄巇絕危而不危。一切法中無有法﹐世人遑遽欲何爲﹖行路難﹐路難心中無可看。昔日謂言諸佛遠﹐今知貪嗔是涅盤。

第九章

明無斷煩惱君不見文殊妙徳非爲遠﹐三障三毒卽二空。五分法身纏五陰﹐六入無知爲六通。四倒四果何曾異﹐八邪八正體還同。七覺菩提性無別﹐七識流浪會眞宗。一切煩惱皆空寂﹐諸佛法藏在心胸。恆將法忍相隨逐﹐只自差舛不相逢。諸佛如來住何所﹐並在貪淫愛欲中。今勸斷貪淫愛欲﹐但是方便化童蒙。貪欲本相眞淸淨﹐假說空名名亦空。行路難﹐路難心中非是心。寄語眞修無念士﹐愼勿分別毀貪淫。

第十章

明寂滅無心常行精進君不見寂滅性中無寂滅﹐眞實覺中無覺和。亦復無有無知覺﹐淸虛寂寞離方規。法性自爾無因致﹐憶想顚倒性無爲。正使飄流徧三界﹐於其心中實不移。無去無來亦無住﹐善達無住亦無虧。諸佛世雄非尊大﹐三毒四倒亦非卑。卻尋緣心無所得﹐無緣心中緣復彌。若欲速去無上道﹐無知三毒性能資。三毒生於三解脫﹐七識還生七覺支。倒心去來無有實﹐去來無急亦無遲。覺諸煩惱觀前境﹐但自懲心而卻推。心本無根何有本﹐六塵五欲不能拘。行路難﹐路難微妙甚希奇。昔日殷勤勇精進﹐不知精進背無爲。

第十一章

明法身體用自在君不見大士自觀身中法﹐身是如來淨法身。虛空往還最迅速﹐獨脫自在不由人。出入毛孔而無礙﹐愛取塵時不染塵。現處凡情等諸聖﹐離斯求道更無眞。建立諸法而無法﹐卽是眞如無上眞。億劫本有而非故﹐於今現覺亦非新。成就大我而無我﹐具足大人無有人。聖體無明不可說﹐爲復方便名心神。卽此心是眞常法﹐亦是涅盤之上珍。願諸學人同此悟﹐各自守門而禁津。行路難﹐路難名異理無分。若能了於無生死﹐便得除消生死云。

第十二章

明金剛解脫君不見金剛語句非眞實﹐萬象森羅同一無。而此空無爲佛母﹐復是眞如無上珠。世人不知求此寶﹐貧窮﹝上匆下心﹞﹝上匆下心﹞六趣奴。不事身中法身佛﹐冗冗向外禮浮圖。乍看而欲似精進﹐檢責身中皆並麤。用个麤心逞言語﹐不了眞源由是愚。隨情憶想而分別﹐五陰六賊競來誅。不肯尋求無上道﹐但知虛妄取名譽。口𨿽唱善還生惡﹐空言眞實反成虛。余今反虛持作實﹐亦不證實入無餘。行路難﹐路難舉世皆虛妄。十纏五陰性無知﹐愚人於中自生障。

第十三章

明寂靜無照無得君不見諸法但假空施設﹐寂靜無門爲法門。一切法中心爲主﹐余今不復得心源。究檢心源旣不得﹐豈知諸法並無根。用此無根心照境﹐照之分明彌復惛。卽此惛心還自照﹐正照之理未曾存。照之與境俱差異﹐是故智士不能論。世人往往彊分別﹐無中照見亂精魂。若能智照亡非照﹐分別智照復還奔。諸法本爾誰人作﹐寂靜無寂亦無喧。故知眾生顚倒想﹐還是眾生無上尊。行路難﹐路難捨癡而非癡。飛禽走獸我能伏﹐只个心賊獨難治。

第十四章

明三空無性君不見諸佛聖人心無礙﹐爲通道化說三無。𨿽說三無實無說﹐心爲萬境所由居。正使顚倒造五逆﹐隨情所作並歸如。抱朴澄神念無念﹐亦不分別滅無餘。所以安心不擇處﹐了知眞俗體非殊。息慮心空不捨事﹐名理言行不相扶。不依六塵心搖動﹐眞如無作順空虛。無去無來常不住﹐心神竭盡亦非無。不壞於身隨一相﹐不斷貪淫而不居。若謂無差還自縛﹐言其體異轉傷軀。猶如夢幻無眞實﹐本來非有若爲除。行路難﹐路難頓爾難料理。凡夫妄見有差殊﹐眞實凝心無彼此。

第十五章

明空有不違君不見邪見非邊不離邊﹐顚倒分別亦非緣。自心非心念非念﹐常來常去實無遷。猶若金剛難沮壞﹐諸佛用此作金堅。世人稱譽涅盤妙﹐余道生死最深玄。卽是無生之上忍﹐又是摩訶無礙禪。正士由心於是定﹐不爲八風之所牽。天樂之在無心戀﹐小小財色豈能纏。隨逢苦樂心無變﹐永別憶想忘憂煎。虛心無人無我所﹐任性浮沈如似顚。實照常法知無定﹐知法無性號爲賢。行路難﹐路難非空亦非有。有無雙遣兩俱存﹐俱存無遣亦無受。

第十六章

明魔怨君不見大道寂寞叵思尋﹐通融萬象盡皆深。一切恬然無起滅﹐顚倒分別並從心。智者求心無處所﹐茫然絕相離貪淫。了了分明何所見﹐猶如病眼睹空鍼。若人體知顚倒想﹐不爲妄苦所漂沈。世間諸法如陽焰﹐行者愼莫致怨嫌。恆以空心而反照﹐無上佛道亦能任。行路難﹐路難微妙實無雙。若識六情空非有﹐眾魔結賊自然降。

第十七章

明法性平等君不見法性無知不可說﹐有漏無漏並虛通。𨿽復乖差作諸地﹐尋其本際盡皆同。亦復無同可同法﹐亦不以空持作空。若欲知斯殊妙道﹐但自窮搜五陰叢。如實無來亦無去﹐亦不的在六情中。卽是無原眞法界﹐湛然常存無始終。行路難﹐路難苦樂何未央。時往西方無量壽﹐或復托化現東方。

第十八章

明不思議佛母君不見愛欲貪淫諸佛母﹐諸佛世尊貪欲兒。從來菩提爲我匠﹐今使我爲眾匠師。昔日千端外求佛﹐佛在衣中今始知。無量癡心本是道﹐三毒四倒不思議。虛妄行慈湣眾苦﹐不知眾苦是慈悲。嗔恚無明最微妙﹐世間智者不能思。昔日辛勤學知見﹐不知知見自無知。四趣三塗悉非有﹐三障三脫不分離。行路難﹐路難無有俱並忘。了知煩惱無生相﹐卽是如來坐道場。

第十九章

明無覺精進君不見正心修行諸佛子﹐以見非心故不憂。知心非心意非意﹐八風傷逼豈懷愁。隨風東西無我所﹐獨脫逍遙不系舟。設使住時終非住﹐走徧十方而不流。不見我時於無我﹐善哉設性任沈浮。世間妄想無眞實﹐吾於此中何所求﹖只用非心覺非覺﹐亦復正修於不修。若人不知如此處﹐不應稱名作比丘。爲个癡心作奴僕﹐愛結纏之不自由。而此更增諸苦惱﹐永劫長塗三界囚。生死相連彌復甚﹐盼不能得永長休。行路難﹐路難無令過諸念。無念之念乃爲眞﹐眞念無眞還自炎。

第二十章

明菩提微妙君不見無上菩提最爲近﹐四大五陰皆深奧。其實淸淨妙難知﹐不悟此心眞卒暴。和合性中無有實﹐是故稱爲諸法要。於中無妄亦無眞﹐只用無爲作微妙。尋其體寂不應言﹐假爲眾生立名號。若知名號卽非名﹐解了眾生知佛教。覺知無因之正因﹐當得無因無果報。善達貪愛得無生﹐無名去來無動搖。不見聖果異凡情﹐分別聖凡還復倒。若人無願亦無修﹐必定當爲世間導。行路難﹐路難非穢亦非淨。是非雙泯復還存﹐泯存叵測見眞性。

行路易十五首佛生具一體﹐生佛本來同。觸目皆如此﹐無心自性中。行路易﹐路易不修行。有無心永息﹐只个是無生。眾生是佛祖﹐佛是眾生翁。三寶不相離﹐菩提皆共同。行路易﹐路易眞無作。持經不動口﹐坐禪終日臥。無生無處所﹐無處是無生。若覓無生處﹐無生無處生。行路易﹐路易坦然平。無心眞解脫﹐自性任縱橫。菩提無處所﹐無處是菩提。若覓菩提處﹐終身累劫迷。行路易﹐路易眞不虛。善惡無分別﹐此則是眞如。有無皆解脫﹐累息在無生。菩提是顚倒﹐生死最爲精。行路易﹐路易人莫疑。解我如此語﹐修道不須師。東山水上浮﹐西山行不住。北斗下閻浮﹐是眞解脫處。行路易﹐路易人不識。半夜日頭明﹐不悟眞疲劇【《宗鏡錄》卷六作「極」。】猛風不動樹﹐打鼓不聞聲。日出樹無影﹐牛從水上行。行路易﹐路易眞可憐。修道解此意﹐長伸兩腳眠。佛心與眾生﹐是三終不移。虛空合眞理﹐人我在無爲。行路易﹐路易眞難測。寄語行路人﹐大應須努力。人道行路難﹐我道行路易。入山十二年【《宗鏡錄》卷四十一作「數載余」】﹐長伸兩腳睡。行路易﹐路易莫思量。剎那心不二【《宗鏡錄》作「異」】﹐終日是【《宗鏡錄》作「何處不」】天堂。須彌芥子父﹐芥子須彌爺。山海平坦地【《宗鏡錄》卷二五作「坦然平」】﹐燒冰將【《宗鏡錄》作「來」】煮茶。行路易﹐路易眞寂寞。菩提在心中﹐世人元不覺。有無來去心永息﹐內外中間心總無。欲覓如來眞佛處﹐但看石牛生象兒。行路易﹐路易須及早。不用學多聞﹐無言眞是道。無明是無作﹐無作是無心。若見無心處﹐楊花水底沈。行路易﹐路易眞無得。講說千般論﹐不如少時默。無情正是道﹐木石盡眞如。達時徧處是﹐不悟永乖疏。行路易﹐路易眞可樂。剎那登正覺﹐不用披三教。無心眞無事﹐無事少人知。無爲無處所﹐無處是無爲。行路易﹐路易人莫驚。無有無爲事﹐空有無爲名。無我無人眞出家﹐何須剃髮染袈裟。欲識逍遙眞解脫﹐但看水牛生象牙。行路易﹐路易君諦聽。無覺無菩提﹐無垢亦無淨。

率題六章

第一章

嘆佇歸珠至今獲攜明是今日﹐感應在明陽。想思深洞盡﹐企子實難當。朝憶生眷戀﹐夕望動心傷。若期靈樹下﹐度脫不相忘。忍見孤憔悴﹐俱願普趨蹡。雙飛白日頂﹐出气紫雲光。神龍左右梵﹐散花來芬芳。菲菲常樂境﹐藹藹升金堂。

第二章

嘆斷髙遂背元志近背天宮樂﹐念苦暫羈斯。舒散金來抱﹐流緇布交知。惟仰相隨善﹐依領使忘疲。同登八位境﹐共樂寶蓮池。肉身變金體﹐妙果遂眾奇。

第三章

勸修無上道攺緇素容轉﹐體淨得金蘭。從修無上道﹐常樂自然完。拂拭明珠瑩﹐光發徧界看。

第四章

嘆世人不厭苦任自纏嬰肯入七寶車﹐寧歸地獄所。刀山已傷形﹐劍樹方應處。日日痛難當﹐年年無暫弭。流泄三塗中﹐憔悴玉容毀。不聽余今訓﹐爾時仙步阻。

第五章

勸請仁賢背苦就樂願子從爲善﹐名價身爲呈。諸天散花下﹐飛梵來相迎。同升珍寶殿﹐處處皆光明。共居常樂境﹐齊悅證無生。

第六章

勸同趣至眞解因緣縛惟願趣眞道﹐研慮蕩眾緣。累盡超妙國﹐逍遙無畏天。有沙門問大士那不出家答曰不敢住家不敢出家爾時又爲東鄕侯率題二章略說理要云脫中如不如﹐縛中莫如相。乃會三菩提﹐如如等無上。法相並無雙﹐恆乖未曾各。沈浮隨不隨﹐搖漾泊無泊。

勸諭詩三首持戒如天日﹐能明本有軀。照見家中寶﹐兼聞額上珠。直超三有海﹐徑到薩云衢。並會等無等﹐齊證拘無拘。破戒如船﹝�含﹞﹐沒溺大江海。臨窮方喚佛﹐志操不能攺。命如風中燈﹐迅滅寧相待。身死罪猶存﹐牽向阿鼻門。千苦俱時至﹐萬痛切神魂。獨嬰燒煮炙﹐困劇事難論。修空截三有﹐精進作醫王。共弘調禦法﹐甘雨注無方。澤潤羣生等﹐慧解悉芬芳。普會三菩室﹐齊證眞如房。

率題兩章罷世還本源﹐離有絕名相。棲神不二境﹐體一上無上。

三諫歌捨世榮﹐捨世榮華道理長。努力殷勤學三諫﹐諫我身心還本鄕。諫意意根莫令起﹐諫口口根莫說彰。諫手手根莫鞭杖﹐三諫三王王自香。【此間似脫一句。】虛空自得到仙堂。仙堂不近亦不遠﹐徘徊只是眾中央。若欲行住仙堂裏﹐不用匍匐在他鄕。若欲求念彌陀佛﹐東西南北是西方。西方彌陀觸處是﹐面前背後七重行。或黃或赤或紅白﹐或大或小或短長。天蓋正是彌陀屋﹐木孔木穿彌陀房。天上空中彌陀路﹐艸木正是彌陀鄕。日夜前後嘈嘈鬧﹐正是彌陀口放光。若欲禮拜彌陀佛﹐不用思想彊幹忙。若不誑人是禮拜﹐若不求人是道場。努力自使三功作﹐殷勤肆力種衣糧。山河是家無盡藏﹐艸木是人常滿倉。泥水是人常滿庫﹐藤蘿是人無底囊。多作功夫自成就﹐自行手腳熟嚴裝。若欲往生安樂國﹐只是个物是西方。【見《宗鏡錄》卷二九。】

歌諸佛村鄕在世界﹐四海三田徧滿生。佛共眾生同一體﹐眾生是佛之假名。若欲見佛看三郡﹐田宅園林處處停。或飛虛空中擾擾﹐或擲山水口轟轟。或結羣朋往來去﹐或復孤單而獨行。或使白日東西走﹐或使暗夜巡五更。或烏或赤而復白﹐或紫或黑而黃靑。或大或小而新養﹐或老或少舊時生。或身腰上有燈火﹐或羽翼上有琴箏。或遊虛空亂上下﹐或在艸木亂縱橫。或無言行自出宅﹐或入土坑暫寄生。或攢木孔爲鄕貫﹐或徧艸木或窠城。或轉羅网爲村巷﹐或臥土石作階廳。諸佛菩薩家如是﹐只个名爲捨衛城。【同前。】

頌佛亦不離心﹐心亦不離佛。心寂卽涅盤﹐心能卽有物。物則變成魔﹐無物卽見佛。若能如是用﹐十八從何出﹖【同前卷十九。】能知此心無隔礙﹐生死虛妄不能羈。而此一心皆悉具﹐八萬四千諸律儀。【同前卷二九。】凡地修聖道﹐果地習凡因。恆行無所踐﹐常度無度人。【同前卷十四。】

寶志寶志﹐不知何許人。梁武帝敬事之﹐天監十三年卒。

大乘贊十首大道常在目前﹐𨿽在目前難睹。若欲悟道眞體﹐莫除色聲言語。言語卽是大道﹐不假斷除煩惱。煩惱本來空寂﹐妄情遞相纏繞。一切如影如響﹐不知何惡何好。有心取相爲實﹐定知見性不了。若欲作業求佛﹐業是生死大兆。生死業常隨身﹐黑闇獄中未曉。悟理本來無異﹐覺後誰晚誰早。法界量同太虛﹐眾生智心自小。但能不起吾我﹐涅盤法食常飽。妄身臨鏡照影﹐影與妄身不殊。但欲去影畱身﹐不知身本同虛。身本與影不異﹐不得一有一無。若欲存一捨一﹐永與眞理相疏。更若愛聖憎凡﹐生死海裏沈浮。煩惱因心有故﹐無心煩惱何居﹖不勞分別取相﹐自然得道須臾。夢時夢中造作﹐覺時覺境都無。翻思覺時與夢﹐顚倒二見不殊。攺迷取覺求利﹐何異販賣商徒﹖動靜兩亡常寂﹐自然契合眞如。若言眾生異佛﹐迢迢與佛常疏。佛與眾生不二﹐自然究竟無餘。法性本來常寂﹐蕩蕩無有邊畔。安心取捨之閒﹐被他二境回換。斂容入定坐禪﹐攝境安心覺觀。機關木人修道﹐何時得達彼岸﹖諸法本空無著﹐境似浮雲會散。忽悟本性元空﹐恰似熱病得汗。無智人前莫說﹐打你色身星散。報你眾生直道﹐非有卽是非無。非有非無不二﹐何須對有論虛﹖有無妄心立號﹐一破一个不居。兩名由爾情作﹐無情卽本眞如。若欲存情﹝上不下見﹞佛﹐將网山上羅魚。徒費功夫無益﹐幾許枉用功夫。不解卽心卽佛﹐眞似騎驢﹝上不下見﹞驢。一切不憎不愛﹐遮个煩惱須除。除之則須除身﹐除身無佛無因。無佛無因可得﹐自然無法無人。大道不由行得﹐說行權爲凡愚。得理返觀於行﹐始知枉用功夫。未悟圓通大理﹐要須言行相扶。不得執他知解﹐回光返本全無。有誰解會此說﹐教君向己推求。自見昔時罪過﹐除卻五欲瘡疣。解脫逍遙自在﹐隨方賤賣風流。誰是發心買者﹐亦得似我無憂。內見外見總惡﹐佛道魔道俱錯。被此二大波旬﹐便卽厭苦求樂。生死悟本體空﹐佛魔何處安著﹖只由妄情分別﹐前身後身孤薄。輪回六道不停﹐結業不能除卻。所以流浪生死﹐皆由橫生經略。身本虛無不實﹐返本是誰斟酌﹖有無我自能爲﹐不勞妄心卜度。眾生身同太虛﹐煩惱何處安著﹖但無一切希求﹐煩惱自然消落。可笑眾生蠢蠢﹐各執一般異見。但欲傍鏊求餅﹐不解返本觀面。面是正邪之本﹐由人造作百變。所須任意縱橫﹐不假偏耽愛戀。無著卽是解脫﹐有求又遭羅﹝上下肙﹞。慈心一切平等﹐眞如菩提自現。若懷彼我二心﹐對面不見佛面。世間幾許癡人﹐將道復欲求道。廣尋諸義紛紜﹐自救己身不了。專尋他文亂說﹐自稱至理妙好。徒勞一生虛過﹐永劫沈淪生老。濁愛纏心不捨﹐淸淨智心自惱。眞如法界叢林﹐返作荊棘荒艸。但執黃葉爲金﹐不悟棄金求寶。所以失念狂走﹐彊力裝持相好。口內誦經誦論﹐心裏尋常枯槁。一朝覺本心空﹐具足眞如不少。聲聞心心斷惑﹐能斷之心是賊。賊賊遞相除遣﹐何時了本語默。口內誦經千卷﹐體上問經不識。不解佛法圓通﹐徒勞尋行數黑。頭陀阿練苦行﹐希望後身功徳。希望卽是隔聖﹐大道何由可得﹖譬如夢裏度河﹐船師度過河北。忽覺牀上安眠﹐失卻度船軌則。船師及彼度人﹐兩个本不相識。眾生迷倒羇絆﹐往來三界疲極。覺悟生死如夢﹐一切求心自息。悟解卽是菩提﹐了本無有階梯。堪嘆凡夫傴僂﹐八十不能跋蹄。徒勞一生虛過﹐不覺日月遷移。向上看他師口﹐恰似失你孩兒。道俗崢嶸聚集﹐終日聽他死語。不觀己身無常﹐心行貪如狼虎。堪嗟二乘狹劣﹐要須摧伏六府。不食酒肉五辛﹐邪眼看他飲咀。更有邪行猖狂﹐修气不食鹽醋。若悟上乘至眞﹐不假分別男女。

十二時頌平旦寅﹐狂機內有道人身。窮苦已經無量劫﹐不信常擎如意珍。若捉物﹐入迷津﹐但有纖豪卽是塵。不住舊時無相貌﹐外求知識也非眞。日出卯﹐用處不須生善巧。縱使神光照有無﹐起意便遭魔事撓。若施功﹐終不了﹐日夜被他人我拗。不用安排只麼從﹐何曾心地生煩惱﹖食時辰﹐無明本是釋迦身。坐臥不知元是道﹐只麼忙忙受苦辛。認聲色﹐﹝上不下見﹞疏親﹐只是他家染污人。若擬將心求佛道﹐問取虛空始出塵。禺中巳﹐未了之人教不至。假使通達祖師言﹐莫向心頭安了義。只守玄﹐沒文字﹐認著依前還不是。暫時自肯不追尋﹐曠劫不遭魔境使。日南午﹐四大身中無價寶。陽焰空華不肯拋﹐作意修行轉辛苦。不曾迷﹐莫求悟﹐任你朝陽幾回暮。有相身中無相身﹐無明路上無生路。日昳未﹐心地何曾安了義﹖他家文字沒親疏﹐莫起功夫求的意。任縱橫﹐絕忌諱﹐長在人間不居止。運用不離聲色中﹐歷劫何曾暫拋棄﹖【《宗鏡錄》卷十五引此首﹐「沒」作「有」﹐「居止」作「居世」﹐「不離」作「元來」﹐末句作「凡夫不了爭爲計」。】晡時申﹐學道先須不厭貧。有相本來權積聚﹐無形何用要安眞。作淨絜﹐卻勞神﹐莫認愚癡作近鄰。言下不求無處所﹐暫時喚作出家人。【《宗鏡錄》卷二四引末二句。】日入酉﹐虛幻聲音終不久。禪悅珍羞尙不餐﹐誰能更飲無明酒。沒可拋﹐無物守﹐蕩蕩逍遙不曾有。縱你多聞達古今﹐也是癡狂外邊走。黃昏戌﹐狂子興功投暗室。假使心通無量時﹐歷劫何曾異今日。擬商量﹐卻啾喞﹐轉使心頭黑如漆。晝夜舒光照有無﹐癡人喚作波羅蜜。人定亥﹐勇猛精進成懈怠。不起纖豪修學心﹐無相光中常自在。超釋迦﹐越祖代﹐心有微塵還窒閡。廓然無事頓淸閒﹐他家自有通人愛。夜半子﹐心住無生卽生死。生死何曾屬有無﹐用時便用沒文字。祖師言﹐外邊事﹐識取起時還不是。作意搜求實沒蹤﹐生死魔來任相試。【《宗鏡錄》卷二九引末五句﹐「識取起時」「取著元來」﹐作「沒」作「勿」。】雞鳴醜﹐一顆圓珠明已久。內外推尋﹝上不下見﹞總無﹐境上施爲渾大有。不見頭﹐又無手﹐世界壞時終不朽。未了之人聽一言﹐只遮如今誰動口。

十四科頭

菩提煩惱不二眾生不解修道﹐便欲斷除煩惱。煩惱本來空寂﹐將道更欲﹝上不下見﹞道。一念之心卽是﹐何須別處尋討。大道曉在目前﹐迷倒愚人不了。佛性天眞自然﹐亦無因緣修造。不識三毒虛假﹐妄執浮沈生老。昔時迷日爲晚﹐今日始覺非早。

持犯不二丈夫運用無礙﹐不爲戒律所制。持犯本自無生﹐愚人被他禁系。智者造作皆空﹐聲聞觸途爲滯。大士肉眼圓通﹐二乘天眼有翳。空中妄執有無﹐不達色心無礙。菩薩與俗同居﹐淸淨曾無染世。愚人貪著涅盤﹐智者生死實際。法性空無言說﹐緣起略無些子。百歲無智小兒﹐小兒有智百歲。【《宗鏡錄》卷八十引「大士」二句。】

佛與眾生不二眾生與佛無殊﹐大智不異於愚。何須向外求寶﹐身田自有明珠。正道邪道不二﹐了知凡聖同途。迷悟本無差別﹐涅盤生死一如。究竟攀緣空寂﹐惟求意想淸虛。無有一法可得﹐翛然自入無餘。

事理不二心王自在翛然﹐法性本無十纏。一切無非佛事﹐何須攝念坐禪。妄想本來空寂﹐不用斷除攀緣。智者無心可得﹐自然無爭無喧。不識無爲大道﹐何時得證幽玄。佛與眾生一種﹐眾生卽是世尊。凡夫妄生分別﹐無中執有迷奔。了達貪嗔空寂﹐何處不是眞門﹖

靜亂不二聲聞厭喧求靜﹐猶如棄面求餅。餅卽從來是面﹐造作隨人百變。煩惱卽是菩提﹐無心卽是無境。生死不異涅盤﹐貪嗔如焰如影。智者無心求佛﹐愚人執邪執正。徒勞空過一生﹐不見如來妙頂。了達淫欲性空﹐鑊湯鑪炭自冷。

善惡不二我自身心快樂﹐翛然無善無惡。法身自在無方﹐觸目無非正覺。六塵本來空寂﹐凡夫妄生執著。涅盤生死太平﹐四海阿誰厚薄﹖無爲大道自然﹐不用將心畫度。菩薩散誕靈通﹐所作常含妙覺。聲聞執法坐禪﹐如蠶吐絲自縛。法性本來圓明﹐病愈何須執藥。了知諸法平等﹐翛然淸虛快樂。

色空不二法性本無靑黃﹐眾生謾造文章。吾我說他止觀﹐自意擾擾顚狂。不識圓通妙理﹐何時得會眞常﹖自疾不能治療﹐卻教他人藥方。外看將爲是善﹐心內猶若豺狼。愚人畏其地獄﹐智者不異天堂。對境心常不起﹐舉足皆是道場。佛與眾生不二﹐眾生自作分張。若欲除卻三毒﹐迢迢不離災殃。智者知心是佛﹐愚人樂往西方。

生死不二世間諸法如幻﹐生死猶若雷電。法身自在圓通﹐出入山河無間。顚倒妄想本空﹐般若無迷無亂。三毒本自解脫﹐何須攝念禪觀。只爲愚人不了﹐從地戒律決斷。不識寂滅眞如﹐何時得登彼岸﹖智者無惡可斷﹐運用隨心合散。法性本來空寂﹐不爲生死所絆。若欲斷除煩惱﹐此是無明癡漢。煩惱卽是菩提﹐何用別求禪觀﹖實際無佛無魔﹐心體無形無段。

斷除不二丈夫運用堂堂﹐逍遙自在無妨。一切不能爲害﹐堅固猶若金剛。不著二邊中道﹐翛然非斷非常。五欲貪嗔是佛﹐地獄不異天堂。愚人妄生分別﹐流浪生死猖狂。智者達色無礙﹐聲聞無不恛徨。法性本無瑕翳﹐眾生妄執靑黃。如來引接迷愚﹐或說地獄天堂。彌勒身中自有﹐何須別處思量。棄卻眞如佛像﹐此人卽是顚狂。聲聞心中不了﹐惟只趁逐言章。言章本非眞道﹐轉加爭剛彊。心裏蚖蛇蝮蠍﹐螫著便卽遭傷。不解文中取義﹐何時得會眞常﹖死入無間地獄﹐神識枉受災殃。

眞俗不二法師說法極好﹐心中不離煩惱。口談文字化他﹐轉更增他生老。眞妄本來不二﹐凡夫棄妄﹝上不下見﹞道。四眾雲集聽講﹐髙座論義浩浩。南座北座相爭﹐四眾爲言爲好。𨿽然口談甘露﹐心裏尋常枯燥。自己元無一錢﹐日夜數他珍寶。恰似無智愚人﹐棄卻眞金擔艸。心中三毒不捨﹐未審何時得道﹖

解縛不二律師持律自縛﹐自縛亦能縛他。外作威儀恬靜﹐心內恰似洪波。不駕生死船筏﹐如何度得愛河﹖不解眞宗正理﹐邪見言辭繁多。有二比丘犯律﹐便卻往問優波。優波依律說罪﹐轉增比丘网羅。方丈室中居士﹐維摩便卽來呵。優波默然無對﹐淨名說法無過。而彼戒性如空﹐不在內外娑婆。勸除生滅不肯﹐忽悟還同釋迦。

境照不二禪師體離無明﹐煩惱從何處生﹖地獄天堂一相﹐涅盤生死空名。亦無貪嗔可斷﹐亦無佛道可成。眾生與佛平等﹐自然聖智惺惺。不爲六塵所染﹐句句獨契無生。正覺一念玄解﹐三世坦然皆平。非法非律自制﹐翛然眞入圓成。絕此四句百非﹐如空無作無依。

運用無礙我今滔滔自在﹐不羨公王卿宰。四時猶若金剛﹐昔樂今常不攺。法寶諭於須彌﹐智慧廣於江海。不爲八風所牽﹐亦無精進懈怠。任性浮沈若顚﹐散誕蹤橫自在。遮莫刀劍臨頭﹐我自安然不采。

迷悟不二迷時以空爲色﹐悟卽以色爲空。迷悟本無差別﹐色空究竟還同。愚人喚南作北﹐智者達無西東。欲覓如來妙理﹐常在一念之中。陽焰本非其水﹐渴鹿狂趁﹝上公下心﹞﹝上公下心﹞。自身虛假不實﹐將空更欲覓空。世人迷倒至甚﹐如犬吠雷﹝口工﹞﹝口工﹞。【以上皆見《景徳傳燈錄》卷二九。】

偈頓悟心源開寶藏﹐隱顯靈蹤現眞相。獨行獨坐常巍巍﹐百億化身無數量。縱令﹝上�下田﹞塞滿虛空﹐看時不見微塵相。可笑物空無比況﹐口吐明珠光晃晃。尋常見說不思議﹐一語標宗言下當。【《宗鏡錄》卷九八。】

預言五馬從南來﹐燕趙起三災。��勤修善﹐得見化城開。兔子亂三州﹐萬惡自然收。東弱西彊阿誰愁﹐欲得世燕南頭。武安川裏白雞鳴﹐百姓遼亂心不寧。四月八日起鬼兵﹐冀州城東起長城。爾來君士面奄靑﹐五月十日滅你名。冀州城頭君子遊﹐折尾苟子亂中州﹐欲得避世黃河頭。今年天下是亂世﹐但勤修善自防身。得安樂﹐無憂愁﹐不肯看經心羅錯。天下遼亂眞可畱﹐若得盡門斬賊頭。四月八日遊﹐雞臺上樗蒲盧。正見笑﹐兵不輸﹐阻雉正見喚兵人人死室粟麥無��犢合河北脫卻角白血五之間遼亂推搭﹐聖人之間天運迎。【此篇首有「寶公曰」三字。中間一段難以點斷。】禿人今日已定﹐不須卜於長安。天坐住汝男津﹐百官大會千斤肫。一斗谷夜餉﹐一疋絹二丈﹐丁車大牛西南上。若不信吾語﹐看先烏東飛﹐雉北走﹐空虛匡上見豬狗。�������﹐日無光﹐月無影﹐星辰遼亂入下缺。【以上皆見《沙州文錄》﹐原題《寶公預言》﹐據上虞羅氏藏惇煌殘捲。】

菩提達摩菩提達摩﹐南印度人。梁時來中國。爲禪宗初祖。

讖路行跨水復逢羊﹐【路行者﹐來也。跨水者﹐過海也。復逢羊者﹐洛陽也。達摩大師從南天竺國過海而來﹐初到廣州﹐次普通八年丁未歲入梁國。】獨自恓恓【《天聖廣燈錄》《五燈會元》作「棲棲」】暗渡江。【獨自者﹐無伴侶也。恓恓者﹐苦恓也。暗渡江者﹐梁武帝不悟大理﹐變容不言。師知機不契﹐則潛過江向北魏國也。】日下可憐雙象馬﹐【日下者﹐京都也。可憐者﹐好。雙象馬者﹐志公傅大士也。】兩株懶桂【《天聖廣燈錄》《五燈會元》作「二株嫩桂」】久昌昌。【兩株者﹐二木也﹐二木是林字也。女束頁桂者﹐少也。則是少林寺也。久昌昌者﹐九年面壁﹐而出大行佛法也。】心中𨿽吉外頭凶﹐【心中者﹐周字也。外頭凶者﹐周王無道滅佛法也。】川下僧房名不中。【川下僧房者﹐俗號僧房爲邑﹐川下邑爲邕字也。後周文帝﹝陳按﹕應作武帝﹞姓宇文﹐名泰邕。不中者﹐後周沙汰滅佛法。】爲遇毒龍生武子﹐【毒龍者﹐武帝父王也。生武子者﹐生武帝也。】忽逢小鼠寂無窮。【小鼠者﹐庚子也。周武帝庚子崩。寂無窮者﹐盡滅無也。】路上忽逢深處水﹐【路上者﹐李字也。深水者﹐淵字也。唐髙祖神堯皇帝姓李名淵也。】等閒見虎又逢豬。【等閒見虎者﹐寅也﹐唐髙祖戊寅年登位也。又逢豬者﹐亥也﹐髙祖丁亥年崩。】小小牛兒𨿽有角﹐【小小牛兒者﹐髙祖武徳四年九月日﹐有前道士太史令傅奕﹐先是黃巾黨其所習﹐遂上表廢佛法事十有一條。大略而云﹕釋經是損國破家﹐未聞益世﹐請胡佛邪教退還天竺﹐凡是沙門放歸桑梓﹐則國家昌泰﹐李孔教行矣。髙祖納奕奏書﹐乃下詔問諸沙門曰「棄父母須髭﹐去君臣花服﹐利在何間﹐益在何情﹖損益二宜﹐請動妙釋。」時有琳法師﹐上表得延五年。髙祖崩﹐太宗登位﹐再興佛法矣。具如別傳。言半角者﹐正當挃觸﹐而無害卽是。】淸溪龍出總須輸。【淸溪者﹐山名也。龍者﹐琳法師護法之龍﹐能令傅奕等邪見之徒總須伏也。】震旦𨿽闊無別路﹐【震旦者﹐唐國也。無別路者﹐惟有一心之法﹐讓大師化導如此也。】要假侄【《古尊宿語錄》《五燈會元》作「兒」】孫腳下【《天聖廣燈錄》作「上」】行。【侄孫者﹐今時傳法弟子也。】金雞解銜一顆米【《古尊宿語錄》《五燈會元》作「一粒粟」﹐金雞者﹐金州也﹐讓師是金州人也。一顆米者﹐意取道一﹐江西馬祖名道一。】供養十方【《古尊宿語錄》作「什邡」】羅漢僧。【讓和尙付法與道一﹐故言供養。十方者﹐馬和尙是漢州十方縣羅漢寺出家也。】尊勝今藏古﹐【尊勝者﹐妙智也。古者﹐可大師﹐本有妙髙之性﹐性被煩惱覆之﹐未現了﹐故言藏也。】無肱亦【《天聖廣燈錄》作「又」】有肱。【肱者﹐手也﹐可大師求法斷臂也。】龍來方受【《天聖廣燈錄》作「授」】寶﹐【龍來者﹐初祖西來也。方受寶者﹐二祖傳法。】捧物復【《天聖廣燈錄》作「奉物伏」】嫌名。【捧者﹐惠也。本名神光﹐復過達摩﹐嫌之﹐攺名言爲惠可。】初首不稱名﹐【後周第三主己卯之歲﹐有一居士﹐不稱姓名﹐故言不稱名。】風狂又有聲。【風狂者﹐三祖有風病。有聲者﹐遠近皆知有病﹐故言有聲也。】人來不喜見﹐【人來不喜見﹐患風之形狀。】白寶初平平。【白寶者﹐玉也。玉邊作祭﹐璨字也。三祖名璨大師。】起自求無【《天聖廣燈錄》作「不」】礙﹐【有一沙彌﹐年十四﹐名道信﹐來禮拜問﹕「惟願和尙﹐教某甲解脫法門。」故言求無礙。】師傳我沒繩。【師者﹐三祖也。我沒繩者﹐旣無人縛汝﹐卽是解脫。】路上逢僧禮﹐【路上者﹐道也。禮者﹐信也。四祖大師名道信。】腳下六枝分。【腳下者﹐門下也。四祖下橫出一宗﹐六枝者﹐牛頭融禪師等六祖。】三四全無我﹐【三四者﹐七也。五祖七歲遇道信大師﹐無人我出家也。】隔水受心燈。【隔水者﹐五祖於蘄州蘄水得傳四祖心印﹐故言受心燈。】尊號過諸量﹐【過量者﹐弘字也。】逢嗔不起憎【《天聖廣燈錄》作「從嗔不起增」。不起者﹐忍字也。】捧【《天聖廣燈錄》作「奉」】物何曾捧﹐【捧者﹐惠字。】言懃又不懃。【懃者﹐能也。六祖名能。】惟書四句偈﹐【惟書四句偈者﹐神秀和尙呈四句偈﹐�能和尙亦呈四句偈﹐故言四句偈。】將【《天聖廣燈錄》作「爲」】對瑞田人。【瑞田人者﹐神秀和尙南陽嘉禾縣瑞田人。】心裏能藏事﹐【能藏者懷﹐則懷信也。】說向漢江濱。【說向者﹐說法也。漢江濱者﹐馬大師漢州人也。馬大師求佛心印﹐讓和尙說向道一也。】湖波探水月﹐【湖波者﹐曹溪也。探水月者﹐得也。讓大師於六祖身邊得傳心印。】將照二三人。【二三者﹐六。讓大師傳法弟子六人﹐言六人者﹐一道一得心﹐二智遠得眼﹐三常浩得眉﹐四神照得鼻﹐五坦然得耳﹐六嚴峻得耳﹐是爲六人也。】領得彌勒珍勤【從《天聖廣燈錄》攺】語﹐【領得者﹐馬大師於讓大師處領語也。】離鄕日日敷。【離鄕者﹐南方也。日日者﹐昌字也。敷者﹐演也。馬大師歸至洪州南昌寺﹐敷演大教是也。】移梁來【《天聖廣燈錄》作「來梁移」】近路﹐【移梁者﹐梁都也。近路者﹐洪州觀察使姓路﹐遂請大師自虔州南康縣﹐移入洪州開元寺﹐故言來近路。】余算腳天徒。【餘者﹐我字也。從馬大師二十年外﹐契道者千萬﹐徧行天下﹐故言腳天徒。】艮地生玄旨﹐【艮地者﹐東北也。神秀和尙從五祖下傳一枝法﹐在北自爲立宗旨也。】通尊媚亦尊。【通尊者﹐謚號大通禪師也。媚者﹐秀也。亦尊者﹐三帝所尊敬﹐故亦尊也。】比肩三九【《天聖廣燈錄》作「吼」】族﹐【比肩者﹐同學也。三九族者﹐十二人也。秀大師同學十二人。】足下一有分。【從秀和尙足下﹐各分宗旨﹐南北有異。】靈集媿天恩﹐【靈者﹐神。集者﹐會也。媿者﹐荷也。天恩者﹐澤也。神會大師住洛京荷澤寺。】生�二六人。【生�者﹐師資也。二六者﹐會大師弟子十二人也。】法中無气味﹐【法中者﹐佛法也。會大師傳佛知見﹐甚深法也。無气味者﹐緣北宗秀大師弟子普寂﹐於京盛行﹐通其經教。當此之時﹐曹溪宗旨﹐於彼未盛行﹐故言無气味也。】石上有功勛。【石上者﹐秀大師弟子﹐磨卻南宗碑﹐神秀欲爲六代﹐何其天之不從﹐乃得會大師重立實錄﹐故有功勛。】本是大虫勇﹐【印宗法師本是小乘﹐諭如大虫﹐不是師子。】回【《天聖廣燈錄》作「翻」】成師子談。【回者﹐傳也。回小作大﹐印宗法師禮六祖便悟上乘﹐是成師子吼。】官家封馬嶺﹐【封者﹐印也。馬嶺者﹐宗也。印宗曾爲講經法師也。】同詳三十三。【同詳者﹐同學也。六祖弟子祥岑等三十三人﹐祥禪師住於峽山。】八【《天聖廣燈錄》作「九」】女出人倫﹐【八女者﹐安字也。出人倫者﹐爲國師也。】八个絕婚姻。【八个者﹐安字。絕婚姻者﹐安徒難爲紹繼之。】杇牀【《天聖廣燈錄》作「將」】添六腳﹐【杇牀者﹐老字也。六腳者﹐則天﹑中宗﹐騰騰坦然圓寂﹐百五十五年住世﹐破竈墮和尙六住嵩山﹐是爲六腳也。】心祖眾中尊。【心祖者﹐姓也。安和尙頓悟禪理爲國師﹐故眾中尊也。】走戊與朝鄰﹐【走戊者﹐越字﹐忠國師是越州人也。與朝鄰者﹐爲國師。】鵝烏子出身。【鵝者﹐鵝州也﹐今越州是。烏者﹐鳴鶴縣也﹐今諸曁縣是﹐國師生此縣也。】二天𨿽有感﹐【二天者﹐肅宗﹑代宗二帝也。有感者﹐帝禮爲師也。】三化寂無塵。【三化寂無塵者﹐二帝與國師俱寂也。】說小何曾小【《天聖廣燈錄》作「說少何曾少」﹐希字是也。】言流又不流。【遷字是也。】艸若除其首﹐【石頭無艸。】三四繼門修。【傳法弟子人數﹐準其傳法人數﹐應云十七繼門修也。○以上十七首﹐均見《祖堂集》卷二。《五燈會元》卷一錄其一﹑其二﹑其四三首。《古尊宿語錄》卷一引二首。】八月商尊飛有聲﹐巨福來羣【《天聖廣燈錄》作「祥」】鳥不驚。懷抱一雞來赴【《天聖廣燈錄》作「重起」】會﹐手把龍蛇在兩楹。寄公席帽脫【從《天聖廣燈錄》攺】權時脫﹐蚊子之虫慚小【《天聖廣燈錄》作「足去」】形。東海象歸披右服【《天聖廣燈錄》作「石脹」】﹐二處蒙恩總不輕。日月並行君【《天聖廣燈錄》作「若」】不動﹐卽無冠子上山行。更惠一峯添翠岫﹐玉教人識始知名。髙峯【《天聖廣燈錄》作「嶺」】逢人又脫衣﹐小蛇𨿽毒不能爲。可中井底看【《天聖廣燈錄》作「著」】天近﹐小小沙彌善大機大浪𨿽髙不足知﹐百年凡木長榦枝。一鳥南飛卻歸北﹐二人東往卻【《天聖廣燈錄》作「復」】還西。可憐明月獨當天﹐四个龍兒各自遷。東西南北奔波去﹐日頭平上照無邊。鳥來上髙堂欲興【《天聖廣燈錄》作「驚」】﹐白雲入地色還靑。天上金龍日月明﹐東陽海水淸不淸。首捧朱【《天聖廣燈錄》作「珠」】輪重復輕﹐𨿽無心眼轉惺惺【《天聖廣燈錄》作「醒醒」】。不見【《天聖廣燈錄》作「具」】耳目善觀聽﹐身體元無空有形。不說姓字但驗【《天聖廣燈錄》作「簽」】名﹐意尋書卷錯開【《天聖廣燈錄》作「看」】經。口談【《天聖廣燈錄》作「說」】恩幸心無情﹐或去或來身不停。【以上七首見《卍續藏經》本《祖庭事苑》卷八﹐原注﹕「未見注八首。」「路上忽逢深處水」一首已見《祖堂集》。《天聖廣燈錄》卷六收二十三首﹐缺「初首不稱名」一首﹐各首均無注。】

付法頌吾本來唐國【《景徳傳燈錄》作「玆土」】﹐傳教【《景徳傳燈錄》作「法」】救迷情。一花開五葉﹐結果自然成。【《南宗頓教最上大乘摩訶般若波羅密經六祖慧能大師於韶州大梵寺施法壇經》。】

全唐詩續拾卷六十先宋詩下

朱彥時

黑兒賦世有非常人﹐實惟彼玄士。稟玆至緇色﹐內外皆相似。臥如驪馬牛【司義祖校記云「似應作『驪馬』」。今從《事文類聚》攺】﹝馬展﹞﹐立似烏牛跱。忿如﹝瞿鳥﹞鵒﹐樂似鸕鶿喜。﹝下缺﹞。【見中華書局校排本《初學記》卷十九。宋祝穆《事文類聚後集》卷十八作「朱彥時賦黑兒詩」。】

徐成徐成﹐字子長﹐代郡人。官江淮津督。【﹝詳附按﹞】

寶金篇三十二相眼爲先﹐次觀頭面要方圓。相馬不看先代本﹐一似愚人信口傳。眼似垂鈴紫色鮮﹐滿廂凸出不驚然。白縷貫睛行五百﹐斑如撒豆勿同看。面若側墼如鐮背﹐鼻如金盞可藏拳。口叉須深牙齒遠﹐舌如垂劍色如蓮。口無黑黶須長命﹐唇似垂廂蓋一般。食槽寬淨腮無肉﹐咽尖平而筋有攔。耳如楊葉裁杉竹﹐咽骨髙而軟不堅。八肉分而彎左右﹐龍會髙而上古傳。項長如鳳須彎曲﹐鬃毛茸細要如綿。鬐髙膊闊搶風小﹐臆髙胸闊腳前寬。膝要髙而圓似掬﹐骨細筋粗節要攢。蹄要圓實須卓立﹐身形充闡要平寬。筋骨彎而須堅密﹐排鞍肉厚穩金鞍。三峯穩壓須藏骨﹐臥如猿落重如山。鵝鼻曲直須停穩﹐尾似流星散不連。膏筋大小須勻壯﹐下節攢筋緊一錢。羊髭有距如雞距﹐能奔解走可行千。已前貴相三十二﹐萬中難選一俱全。

寶金歌三十二相眼爲珍﹐次觀頭面要停勻。相馬不看先代本﹐亦似盲人信步行。眼似垂鈴紫色浸﹐睛如徹豆要分明。白縷貫睛行五百﹐瞳生五彩壽多齡。鼻紋有字須長壽﹐如火如公四十春。壽旋頂門髙過眼﹐鬃毛茸細萬絲分。面如剝兔腮無肉﹐鼻如金盞食槽橫。耳如楊葉根一握﹐項長如鳳似雞鳴。口叉須深牙齒遠﹐舌如垂劍色蓮形。口無黑靨須長命﹐唇似垂箱兩合停。四大三髙兼二小﹐雙長兩短一灣平。瘦見肉而肥見骨﹐視而不懼聽無驚。八肉彎而分耳後﹐龍會髙而上古聞。牝驑不欲偏多驟﹐驊驂蹄嚙善能奔。首鉤項曲三峯穩﹐筋粗骨細四蹄輕。鬐髙臆廣平弓手﹐胸寬膊闊小搶風﹐頭長腰短雙鳧大﹐腹垂﹝月廉﹞小逆毛生。踠停寸緊蹄堅實﹐膝髙節近骨筋分。肋骨彎而須緊密﹐排鞍肉厚穩鞍輪。腎袋小藏如弔殼﹐裏囊垂大若懸鈴。燕骨隱微三山小﹐胯似琵琶後犬蹲。尾似流星須放細﹐鵝鼻曲直汗溝深。骨筋大小須勻壯﹐身形充闡要寬平。已上毛骨皆是駿﹐還將駑逸細推尋。腰凹脊弓焉致遠﹐粗蹄捺踠豈能奔。白首黑身須可忌﹐銀鬃玉項不須欽。破臉孤蹄眞未吉﹐耳白腰花實是凶。流鼻繡項休呼美﹐沙睛環眼莫髙稱。面短骨橫眞可惡﹐眼深無肉不堪親。槽微口淺多無食﹐腿粗蹄大實無行。毛殊旋廣休誇貴﹐寸長踠軟莫稱駿。背直尾髙休言美﹐耳大頭肥不足欽。羊睛象目遙無力﹐豬胯駝腰不善奔。龍顱突目天然快﹐獐頭鹿耳號騅風。孔中筋現非常相﹐目有重瞳勿視輕。溺而似犬眞難得﹐耳毫一尺值千金。初產無毛稱龍子﹐骨角雙生亦號龍。耳微一寸行千里﹐溺過前足半前程。羊須有距馳三百﹐距如雞爪日千程。已前貴相分明載﹐古典流傳萬世遵。【自「還將」至「不善奔」一十九句皆惡相﹐前後皆善相。】

王良百一歌

略相耳小根一握﹐頭長鼻要寬。能行三百里﹐解立四蹄攢。臆前𨿽闊備﹐眼曠腹須平。項長筋骨促﹐尾骨短爲精。鹿耳天然快﹐獐頭第一彊。蹄輕腰又短﹐伯樂亦稱良。鼻上紋王字﹐目中靑暈侵。𨿽然有筋骨﹐更要汗溝深。初生無毛者﹐伯樂號龍駒。七朝方始起﹐千匹也應無。近者𨿽似小﹐遠望卻成髙。要知深有力﹐腹上逆生毛。蹄大蹄又軟﹐腹闊更腰長。行時無步驟﹐何必問孫陽。口淺不能食﹐眼深多咬人。豬膝難任重﹐焉堪致遠行。要知有壽馬﹐唇慢口方停。好是如羊目﹐驆良壽亦長。不在如龍狀﹐追風號古來。目前毛骨駿﹐未可比駑駘。

毛病項上如生旋﹐有之不用誇。環緣不利長﹐所以號螣蛇。後有喪門旋﹐前兼有挾屍。勸君不用蓄﹐無事亦須疑。牛額並銜禍﹐非常害長多。古人如是說﹐此事不須歌。帶劍渾小事﹐喪門不可當。滴淚如入口﹐有福也須防。黑色耳全白﹐從來號孝頭。假饒千里走﹐奉勸不須畱。背上毛生旋﹐驢騾亦有之。只惟鞍貼下﹐此者是駝屍。銜禍口邊衝﹐時間禍必逢。古人稱是病﹐焉敢不言凶。眼下毛生旋﹐遙看似淚痕。假饒福也病﹐無禍亦妨人。毛病深知害﹐妨人在不占。大都如此類﹐無禍也宜嫌。擔耳駝鬃項﹐𨿽然毛病殊。更若兼鰲尾﹐有實不如無。

雜忌騎來未得飲﹐汗解是爲彊。卸鞍面向北﹐此事最招殃。欲出須知此﹐籠頭莫掛垂。𨿽然無大患﹐驚懼事防爲。面北朝朝餧﹐形軀漸漸傷。其中忽有患﹐有患悔難當。遠來亦忌飽﹐出去不妨饑。向水莫許驟﹐偏傷肺與脾。濁水休教飲﹐多饒毛色焦。時間𨿽不覺﹐日內不生臕。偏怕鮏羴物﹐仍嫌土作槽。鼠穿成大穢﹐更忌艸中毛。上山猶許驟﹐下嶺不宜騎。必定傷筋骨﹐能令日漸羸。近學新醫者﹐還知此事難。將鍼宜刺淺﹐方便更須端。凡鍼六脈血﹐不在昔令多。移時苦不止﹐傷損返如何。有病何妨療﹐無傷血莫鍼。近來愚學者﹐此意未知深。

眼病一切眼昏瘴﹐皆因熱所傷。莫令肝臟冷﹐淚出轉難當。黃風有赤脈﹐白翳忌侵睛。須抽眼脈血﹐救療有功能。烏風起肝臟﹐忽患便靑盲。便是通神妙﹐除非解損睛。有瘴多須淚﹐無令冷藥多。細辛並地骨﹐犀角決明和。外瘴須磨點﹐黃連最能驅。烏魚骨頗妙﹐輒莫用珍珠。欲療先令暖﹐仍須使子肝。防風圓蔚好﹐去淚得睛寬。不可全憑藥﹐時聞亦用鍼。頻抽口鼻血﹐腦熱勿令侵。肝病眼睛病﹐眼昏肝有風。發來時生暈﹐嚾烙抵神功。環睛難爲病﹐侵睛多卽驚。月中騎亦懼﹐云內更同盲。卒熱傳肝肺﹐尪羸也易推。柰何雙目暗﹐得較也何時。

醫候欲知看口色﹐春季忌於靑。若似秋時候﹐醫之必得寧。夏病不食艸﹐口中赤色深。莫將爲熱療﹐熱療病難尋。秋病口中白﹐時時喘息粗。於中帶黑色﹐肝肺恐應無。冬季口中黑﹐醫之不必痊。臥蠶𨿽有色﹐而退也無緣。大抵怕靑黑﹐兼憂喘息粗。神功也不救﹐遲治气全無。肺病多方療﹐心傷鶻骨抽。目前𨿽得效﹐已後發無休。鼻內出膿血﹐如加气轉抽。豈堪連背硬﹐何用更開喉。肺病休疑冷﹐鮏羴不可爲。但將涼藥療﹐莫使小豬脂。天門還治肺﹐地骨也醫肝。心熱黃芩妙﹐人參性不寒。前面熱未退﹐腰胯卻行遲。是熱須醫熱﹐少將冷藥醫。

起臥脾寒令肉顫﹐胃冷吐淸涎。但鍼脾上穴﹐暖胃藥爲先。撲尾褰唇痛﹐起臥四蹄攤。頻頻覷﹝�兼﹞上﹐冷熱气相干。起臥無時度﹐將身似狗蹲。腸中如糞結﹐巴豆最爲珍。若作如斯候﹐切在細推尋。如逢腎脈上﹐多應腸入陰。識得尋常病﹐便須用橘皮。檳榔爲第一﹐蔥油最相宜。止痛當歸妙﹐牽牛芍藥和。生薑宜剩使﹐滑石勿令多。治脾人間妙﹐鍼脾第一功。目前兼惡急﹐气脈當時通。尿血還緣熱﹐風虛結澀爲。秦艽能治療﹐通利大黃奇。忽傷糞如水﹐赤黃气息腥。饒醫能用藥﹐口色怕微靑。若還退艸料﹐腹中虛气鳴。大似腸黃候﹐脾家气不勻。

療風有傷卽爲急﹐無傷呼爲慢。先鍼喉脈血﹐亦須先由汗。尾揭徧身硬﹐耳腎閃骨生。此風從後得﹐暖處勿吹驚。病見從前得﹐斯須便過關。大風烙最妙﹐入口下應難。四腳難移動﹐一邊汗出微。口中時吐沫﹐見此莫生疑。不獨如斯狀﹐忽然後腳遲。盡知呼脾冷﹐卒急也難醫。是藥皆治病﹐惟風卻要蛇。防風並半夏﹐最急是天麻。治療皆憑藥﹐就中風也難。七朝疑似退﹐火烙大無端。歇汗風饒癢﹐爲瘡急燥多。肺風多揩擦﹐疥癩卽相和。花蛇及幹蠍﹐亦療腦旋風。烏頭勿單使﹐麻黃更要芎。有風切忌驚﹐角耳最爲精。漢椒並附子﹐相合耳中傾。

筋骨膊痛緣騎苦﹐蹄傷敗血攻。痛時鍼且妙﹐蹄損火能通。膝骨難任痛﹐行時腳失多。無端鍼脈血﹐得效也蹉跎。子骨連蹄痛﹐多應是物傷。烙蹄蹄不發﹐漸漸骨開張。失節莫交頻﹐鹿節黃水成。假饒用火烙﹐滑石鎭長盈。但是筋骨痛﹐皆因傷損爲。於中硯子骨﹐末後不通醫。食槽脹𨿽烙﹐多緣腑病生。胃翻加止沫﹐何藥效能成。小胯骨若痛﹐牽連雁翅疼。從鍼須得穴﹐用藥更持鋒。曲池鵝鼻骨﹐脹時不在鍼。蕓臺並紫葛﹐巴豆最功深。附骨侵於膝﹐走驟多饒失。火烙意還粗﹐藥消爲第一。筋脹用豬腦﹐冷藥用蛇牀。細辛並稿木﹐米醋及生薑。

療黃頭悶忽銜韁﹐此卽是心黃。先須用火烙﹐時下得安康。胸黃忽腫硬﹐未可用鍼鍼。須使消黃藥﹐無令痛所侵。偏次黃𨿽少﹐還緣積熱成。嘗聞連五臟﹐根向肺中生。喉內若生黃﹐此病實難當。藥鍼但少效﹐向裏結成囊。急慢腸黃候﹐患時俱一般。慢時一月多﹐急則當時間。腎黃腎脈腫﹐積冷致如然。還須熁腰上﹐以此出頑涎。水黃連帶脈﹐虛腫在皮膚。先用火鍼治﹐消時膿出余。﹝�兼﹞黃不用鍼﹐塗藥妙能深。涓石並葶藶﹐橘皮使蔚金。騾馬緣風熱﹐因此作你黃。塗藥教駒匝﹐切恐結成囊。一切黃虛腫﹐多緣積熱生。宜抽喉脈血﹐諸毒不能成。

瘡痍竹節療膊瘡﹐骨鉆亦難當。若塗先用洗﹐欲使洗鹽湯。貼瘡須用藥﹐艾炙且令焦。漧薑將入內﹐根出始方消。疳瘡生眼畔﹐疳血化爲虫。卽漸侵於腦﹐和睛變作膿。口內忽生涎﹐心臟熱如然。有瘡須用藥﹐包藥使綿纏。肺毒若生瘡﹐醫之要肺涼。貼藥𨿽宜洗﹐可用甘艸湯。斷踠緣風血﹐燥蹄亦一般。麝香葶藶子﹐貫眾及黃丹。冷病緣艸結﹐膿多瘡口寒。乳香並附子﹐貼此始應看。疥癬深秋旺﹐爪瘡盛夏多。都緣風血聚﹐忙療莫蹉跎。血躁連蹄腫﹐筋風血作膿。蕪荑鶴風妙﹐能殺此般虫。一切破損瘡﹐勿令口自傷。﹝疔去丁攺貴﹞瘡難治療﹐客風須是防。

齒歲齒有數般蒼﹐教伊識不妨。莫言爲小事﹐識得大賢良。黑白一齊全﹐生來始八年。中間初似破﹐十二歲無偏。齒如十二月﹐﹝馬字﹞牙象四時。二十四气足﹐伯樂視爲規。四齒不曾退﹐年已只似駒。但看邊畔者﹐咬得臼還殊。駒子生駝齒﹐嚼之必不勻。直饒齒歲小﹐區臼也多平。向南馬齒口﹐野放咬山多。區臼𨿽先破﹐莫言齒歲過。黃區將欲盡﹐黑白以全無。上下齒更展﹐十二歲應余。﹝馬字﹞牙初出肉﹐俗言五六春。至老或不生﹐須憑區臼眞。【以上均見宛委山堂本《說郛》一○七徐成《相馬書》。】

陰眞君

還丹歌北方正气爲河車﹐東方甲乙爲金砂。兩情含養歸一體﹐朱省調養生金華。金華生出天地寶﹐人會此言眞正道。子稱虎﹐卯爲龍﹐龍虎相生自合同。龍居震位當其八﹐虎數元生在一宮。采有日﹐取有時﹐世人用之而不知。收取气候若差錯﹐萬般工力徒勞施。至神至聖極容易﹐先向宮中求鼎器。溫養火候審陰陽﹐安排鑪室須擇地。不得地﹐莫妄爲﹐切須隱密審護持。保守莫泄天地機﹐此藥變化不思議。陽眞砂﹐陰眞汞﹐時人求之莫妄動。無質生質是還丹﹐凡汞凡砂不勞弄。【見《道藏洞眞部玉訣類》陳摶《陰眞君還丹歌注》。】

葛玄

登天臺髙髙山上山﹐山中白雲閒。瀑布低頭看﹐靑天舉手扳。石橋橫海外﹐風笛落人間。不見紅塵客﹐時時鶴往還。【見《四庫珍本初集》本《天臺集拾遺》。】

劉思眞

醜婦賦人皆得令室﹐我命獨何咎【從安刻本攺】。不遇姜任徳﹐正值醜惡婦。才質陋且儉﹐姿容劇嫫母。鹿頭獼猴面﹐椎額復出口。折頞靨樓鼻﹐兩眼﹝幽頁﹞【一交切】如臼。膚如老桑皮﹐耳如側兩手。頭如研米槌﹐發如掘掃帚。惡觀醜儀容﹐不媚似鋪首。闇鈍拙梳髻﹐刻畫又更醜。妝頰如狗舐﹐額上獨偏厚。朱唇如踏血﹐畫眉如鼠負。傅粉堆頤下﹐面中不徧有。領如鹽豉囊﹐袖如常拭釜。履中如和泥﹐爪甲長有垢。腳皸可容箸﹐熟視令人嘔。【見《初學記》卷十九。】

戴良良﹐字文讓。

失父零丁敬白諸君行路者﹐敢告重罪自爲積。惡致災交天困我﹐今月七日失阿爹。念此酷毒可痛傷﹐當以重重用相賞﹐請爲諸君說事狀。我父軀體與眾異﹐脊背傴僂捲如胾。唇吻參差不相值﹐此其庶形何能備。請復重陳其面目﹐鴟頭鵠頸獦狗啄﹐眼淚鼻涕相追逐﹐吻中含納無牙齒﹐食不能嚼左右蹉。�似西域�駱駝。請復重陳其形骸﹐爲人𨿽長甚細材。面目芒蒼如死灰﹐眼眶臼陷如米柸。【見《太平禦覽》卷五九八。】

無名氏

道藏歌詩玉龜七寶林﹐唱贊願同舟。丹景曜目精﹐令我心踟躕。解帶天皇寢﹐停駕髙上兵。玉眞啟角節﹐翊衛自相扶。玉皇命眞王﹐飛軒浪天陔。諸天驩且悅﹐瓊音自瑲淒。五老監魂戒﹐心端情自恢。身度水火官﹐名入九天【一作「龍」】廬。重萌郁以赫﹐朱風引鳴鳩。旣忘榮曜契﹐何不寶僊居。不見九靈母﹐北眞道相遒。九龍運東井﹐天馬發西嵎。仰翕長庚井﹐練胎反嬰孩。太一保命籍﹐南陵拔夜居。同歡舞雲華﹐眾眞欣誰諭。丹景曜目精﹐令我心踟躕。日月粲華暉﹐回光照眞符。憶兆不同劫﹐千載莫之尢。白帝行气道當新﹐名書紫府得其篇﹐西龜定錄位眞人。【以上均見吳棫《韻補》卷一。】遊雲落太陽﹐飆景淩三天。千秋似淸旦﹐萬歲猶日半。玄挺【一作「庭」】自嘉會﹐金書東華名。賢安密所戒﹐相期陽洛汧。觀見學仙客﹐蹊路放炎煙。陽光不復朗﹐陰精不復明。終劫復始姑劫﹐愈覺靈顏新。道林蔚天京﹐下光諸地仙。推校千精﹐執馘雷震。五帝秉鉞﹐神公吐煙。徘徊二元際﹐內觀自纏綿。靈胎運九霞﹐永保億萬椿。齊【一作「躋」】景西那東﹐肆歡【一作「觀」】善因緣。常融無地官﹐皆是聖皇臣。今日慶元吉﹐億【一作「憶」】曾狀曲泉。法師及弟子﹐至徳自然勛。白鵠揮輕翮﹐神﹝札去木攺虫﹞奮綠鱗。羣仙嚴軒駕﹐玉女散華煙。策駕玄中漢﹐轡素扶希【一作「桑」】林。妙微渾混遘﹐長扇回五煙。逍遙聚無散﹐身生水火先。大運會開度﹐彌劫爲一齡。冥化自有數﹐我眞法自然。妙曲發空洞﹐宮商結仙靈。今日度【一作「慶」】元吉﹐憶曾狀曲泉。萬神同斯和﹐億劫豈知淪。椿齡會足衰﹐劫往豈足遼。虛刀揮至空﹐鄙滯五神愁。回舞太空嶺﹐六气運重幽。我際豈能尋﹐使爾終不雕。仙童掇朱實﹐神女獻玉瓜。浴身丹浥池﹐濯髮甘泉波。宴景玉京上﹐遊輪蹲玄都。逍遙大明中﹐長燈煥翠羅。乞免五難中﹐制召諸天魔。靈嶽不崩陷﹐福地更煉胎。運役自然气﹐於是息三徒。一暢萬劫感﹐慶賀西玉那。五道息對魂﹐九幽罷三途。不聞孤魂聲﹐但聞興樂歌。榮秀椿卻期﹐乘運應靈圖。兜術開大有﹐一慶享祚多。下看榮竟子﹐篤似蛙與蟆。顧盼塵濁中﹐憂患自相羅。靜心念至眞﹐隨運順離羅。感應理常通﹐神適逯【一作「還」】自䢐。彈璈北寒臺﹐七靈曜紫霄。濟濟羣仙舉﹐紛紛塵中羅。太虛感靈會﹐命我生成章。諸天普欣悅﹐一切稽首恭。開度飛玄眞﹐凝化輪空洞。帝眞始明精﹐號曰字符陽。綠蓋協晨霞﹐靑軿擲空峒。右揖東林帝﹐上朝太虛皇。鬱鬱對啟明﹐圓華煥三衝。飆粲麗九天﹐天綠繞丹房。斬滅六天﹐嚴整北酆。束精縛妖﹐受事玉皇。停蓋濯碧溪﹐采秀月支峯。咀嚼三靈華﹐吐吸九神芒。靈章蔭玄方﹐仰感旋曜精。詵詵繁茂萌﹐重徳必克昌。攜袂明眞館﹐仰期無上皇。北鈞唱羽人﹐玉女粲賢眾。引領囂庭內﹐開心機穢沖。一靜安居苦﹐試去視滄浪。淵響啟靈扉﹐七門扇羽章。陽臺大洞野﹐幽逸英芝充。神暢【一作「粲」】感寂庭﹐嘿思徹九重。靈歌理冥運﹐百和結成章。霄軿縱橫舞﹐紫蓋托朱方。風塵有憂哀﹐隕我白鬢翁。司命保算﹐丹書南昌。解技七元﹐腐骨更蓊。提攜髙上賓﹐反我素靈房。道場靈沫內﹐髙歌登太虛。玉臺敷朱霄﹐綠霞髙有墉。體矯萬津波﹐神生攝十方。但聞仙道貴﹐不聞鬼道隆。謠歌參天气﹐賈生元正章。【以上四十首均見同書卷二。】提攜宴玉賓﹐契駕乘煙騁。黃籙命玉符﹐公子運我上。玉虛範玄象﹐髙會通冥想。三曜無停暉﹐明眞煥云芒。解散七玄祖﹐更法無中影。七化反自然﹐帝一同玄饗。【以上見同書卷三。】飛輪藹太空﹐無形亦無迹。縱路任飛輪﹐蕭蕭起界外。淸明重霄上﹐合期慶雲際。玉條流逸響﹐從容靈妙話。夕遊蓬萊島﹐期對華景宴。神仙結丹藻﹐流暉寄文翰。風雲隱宛微﹐講論五嶽匠。硨磲精流璃﹐琥珀金剛鏡。絳衣表羣會﹐生始似久夢。徳隱衝內迹﹐至寂不覺當。【當﹐去聲。以上見同書卷四。】

道藏元君詩披云泛靈輿﹐倏忽適下土。崆峒滅玄云﹐至感不容冶。【同前卷三。】

道藏元始歌黃庭戊己無流源﹐徹通五藏十二綸。【見同書卷二。】

道藏左夫人歌騰躍云景轅﹐浮觀霞上空。霄軿縱橫舞﹐紫蓋記靈方。

道藏中嶽仙人歌徘徊玄嶽巓﹐翻焉禦飛龍。齊騰八紘外﹐翺翔閶闔房。【見同書卷一。以上所錄《韻補》中詩﹐均以中華書局影宋本爲底本﹐校以《連筠簃叢書》本﹑影印文淵閣《四庫全書》本。】

疊韻詩看河水漠瀝﹐望野艸蒼黃。露停君子樹﹐霜宿女姓姜。

疊連韻詩羈客意盤桓﹐流淚下闌干。𨿽對琴觴樂﹐煩情仍未歡。

擲韻詩不知羞﹐不敢畱。但好去﹐莫相慮。孤客驚﹐百愁生。飯蔬簟食樂道﹐忘饑陋巷不疲。不知羞﹐不肯畱。集麗城﹐夜啼聲。出長安﹐過上蘭。指揚都﹐越江湖。念邯鄲﹐忘朝餐。但好去﹐莫相慮。

重字韻詩望野艸靑靑﹐臨河水活活。斜峯纜舟行﹐曲浦浮積沫。

同音韻詩今朝是何夕﹐良人誰難覿。中心實憐愛﹐夜寐不安席。【以上六首均見《文鏡祕府論》天捲《八種韻》。】

句斟淸酒﹐拍靑琴。尋往信﹐訪來音。春可樂﹐秋可哀。朝燃獸炭﹐夜秉魚燈。宋臘已歌﹐秦姬欲笑。霧開山有媚﹐云閉日無光。燥塵籠野白﹐寒樹染村黃。素琴奏乎五三拍﹐綠酒傾乎一兩。嗟余薄徳從役至他鄕﹐筋力疲頓無意入長楊。【均見《文鏡祕府論》東捲《﹝筆札﹞七種言句例》。】

的名對詩送酒東南去﹐迎琴西北來。

異類對詩風織池間樹【一作「字」】﹐虫穿艸【一作「葉」】上文。

雙聲對詩秋露香佳菊﹐春風馥麗蘭。

雙擬對詩議月眉欺月﹐論花頰勝花。

隔句對詩相思復相憶﹐夜夜淚沾衣。空嘆復空泣﹐朝朝君未歸。【以上五題均見《詩人玉屑》卷七引李淑《詩苑類格》引上官儀語引。又見《文鏡祕府論》東捲《二十九種對》。疑卽出上官儀《筆札華梁》。】

句風花無定影﹐露竹有餘淸。映浦樹疑浮﹐入雲峯似滅【一作「截」。以上二聯爲形似體。】四鄰不相識﹐自然成掩扉。【此爲情理體。】隱隱山分地﹐滄滄海接天。【此爲直置體。】侵云蹀徵騎﹐帶月倚雕弓。舒【一作「野」】桃臨遠騎﹐垂柳映連營。【以上二聯爲映帶體。】月光隨浪動﹐山影逐波流。【此爲飛動體。】歌前日照梁﹐舞處塵生襪。泛色松煙舉﹐凝花菊露滋。【以上二聯爲婉轉體。】寒葭凝露色﹐落葉動秋聲。【此爲淸切體。】靑田未矯翰﹐丹穴欲乘風【一作「鳳」】。曲沼疏秋蓋﹐長林捲夏帷。積翠徹【王利器疑當作「澈」】深潭﹐舒丹明淺瀨。【以上三聯爲菁華體。以上十三聯均見《文鏡祕府論》地捲《十體》引崔融《唐朝新定詩格》。】

繁說病詩從風似飛絮﹐照日類繁英。拂巖如寫鏡﹐封林若耀瓊。

齟齬病詩霧生極野碧﹐日下遠山紅。晨風驚疊樹﹐曉月落危峯。

叢木病詩庭梢桂林樹﹐檐度蒼梧云。棹唱喧難辧﹐樵歌近易聞。【以上三題均見《文鏡祕府論》西捲《文二十八種病》引崔融《唐朝新定詩格》引。】

切側對詩浮鐘宵響徹﹐飛鏡曉光斜。

雙聲側對詩花明金穀樹﹐葉映首山薇。翠微分雉堞﹐丹气隱檐楹。

疊韻側對詩平生披黼帳﹐窈窕步花庭。自得優遊趣﹐寧知聖政隆。【以上三題均見《文鏡祕府論》東捲《二十九種對》引崔融《唐朝新定詩格》。】

聲對詩彤騶初驚路﹐白簡未含霜。初蟬韻髙柳﹐密蔦掛深松。

字側對詩忘懷接英彥﹐申勸引桂酒。玉雞淸五洛﹐瑞雉映三秦。桓山分羽翼﹐荊樹折枝條。

字對詩山椒架寒霧﹐池筱韻涼飆。何用金扉敞﹐終醉石崇家。原風振平楚﹐野雪被長菅。【均見《文鏡祕府論》東捲《二十九種對》﹐似出元兢《詩髓腦》。】

句夜聞木葉落﹐疑是洞庭秋。竹聲先知秋。綠【一作「流」】水溢金塘。

詩明月下山頭﹐天河橫戍樓。白雲千萬里﹐滄江朝夕流。浦沙望如雪﹐松風聽似秋。不覺煙霞曙﹐花鳥亂芳洲。【以上均見《文鏡祕府論》南捲《論文意》引王昌齡《詩格》。】

平頭詩芳時淑气淸﹐提壺臺上傾。山方翻類矩﹐波圓更若規。樹表看猿掛﹐林側望熊馳。朝云晦初景﹐丹池晚飛雪。飄枝聚還散﹐吹楊凝且滅。

上尾詩可憐雙飛鳧﹐俱來下建章。一个今依是﹐拂翮獨先翔。蕩子別倡樓﹐秋庭夜月華。桂葉侵雲長﹐輕光逐漢斜。

蜂腰詩徐步金門出﹐言尋上苑春。

鶴膝詩撥棹金陵渚﹐遵流背城闕。浪蹙飛船影﹐山掛垂輪月。陟野看陽春﹐登樓望初節。綠池始沾裳﹐弱蘭未央結。

大韻詩遊魚牽細藻﹐鳴琴咔好音。誰知遲暮節﹐悲吟傷寸心。

小韻詩搴簾出戶望﹐霜花朝瀁日。晨鶯傍杼飛﹐早燕挑【一作「排」】軒出。夜中無與悟【一作「語」】﹐獨寤撫躬嘆。惟慚一片月﹐流彩照南端。

傍紐詩魚遊見風月﹐獸走畏傷蹄。元生愛皓月﹐阮氏願淸風。取樂情無已﹐賞玩未能同。云生遮麗月﹐波動亂遊魚。涼風便入體﹐寒气漸鉆膚。

正紐詩撫琴起和曲﹐疊管泛鳴驅【王利器云「疑當作『謳』」】。停軒未忍去﹐白日小踟躕。心中肝如割﹐腹【一作「腸」】裏气便燋。逢風回無信﹐早雁轉成遙。

春詩沼萍徧水纈﹐楡莢滿枝錢。斜云朝列陳﹐回娥夜抱弦。【二聯爲水渾病。】

閨怨詩塵暗離後鏡﹐帶永別前腰。怨心千過絕﹐啼眼百回垂。【二聯爲火滅病。】

秋詩金風晨泛菊﹐玉露宵沾蘭【一作「懸珠」】。玉輪夜進轍﹐金車晝滅途。【二聯爲木枯病。】

寒詩獸炭陵晨送﹐魚燈徹宵燃。狐裘朝除冷﹐褻褥夜排寒。【二聯爲金缺病。】

述懷詩鳴琴四五弄﹐桂酒復盈杯。夜夜憐琴酒﹐優遊足暢情。【二聯爲闕偶病。】

缺偶詩蘇秦時刺股﹐勤學我便耽。

不缺偶詩刺股君稱麗﹐懸頭我未能。

對酒詩淸觴酒恆滿﹐綠酒會盈杯。滿酌余當進﹐彌甌我自傾。

詩遠岫開翠雰﹐遙山捲靑靄。【以上三聯爲繁說病。】

不犯支離詩春人對春酒﹐新樹間新花。

犯支離詩人人皆偃息﹐惟我獨從戎。

犯相濫詩玉繩耿長漢﹐金波麗碧空。星光暗雲裏﹐月影碎簾中。

詠月詩玉鉤千丈掛﹐金波萬里遙。蚌虧輪影滅﹐蓂落桂陰銷。入風花气馥﹐出樹鳥聲嬌。獨使髙樓婦﹐空度可憐宵。

詠春詩何處覓消愁﹖春園可暫遊。菊黃堪泛酒﹐梅紅可插頭。【以上二首爲落節詩。】

憶友詩思君不可見﹐徒令年鬢秋。獨驚積寒暑﹐迢遰阻風牛。粵余慕樵隱﹐蕭然重一丘。【此爲雜亂詩。】

秋詩熠耀庭中度﹐蟋蟀傍窗吟。條間垂白露﹐菊上帶黃金。

詠秋詩熠耀流寒火﹐蟋蟀動秋音。凝露如懸玉﹐攢菊似披金。

句渭濱迎宰相。樹蔭逢歇馬﹐魚潭見洗船。隔花遙勸酒﹐就水更移牀。【以上均爲文贅詩。】

相反詩晴雲開極野﹐積霧掩長洲。

相重詩驅馬淸渭濱﹐飛鑣犯夕塵。川波張遠蓋﹐山日下遙輪。柳葉眉行盡﹐桃花騎轉新。【自《平頭詩》以下二十八題均見《文鏡祕府論》西捲《文二十八種病》。】

的名對詩東圃靑梅發﹐西園綠艸開。砌下花徐去﹐階前絮緩來。手披黃卷盡﹐目送白雲徵。玉霜摧艸色﹐金風斷雁聲。片雲愁近戍﹐半月隱遙城。鮮光葉上動﹐艷彩花中出。疏桐映蘭閣﹐密柳蓋荷池。

隔句對詩昨夜越溪難﹐含悲赴上蘭。今朝逾嶺易﹐抱笑入長安。月映茱萸錦﹐艷起桃花頰。風發蒲桃秀﹐香生雲母帖。翠苑翠峯外﹐單蜂拾蕊歸。芳園芳樹裏﹐雙燕歷花飛。

雙擬對詩夏暑夏不衰﹐秋陰秋未歸。炎至炎難卻﹐涼消涼易追。

聯綿對詩看山山已峻﹐望水水仍淸。聽蟬蟬響急﹐思鄕鄕別情。嫩荷荷似頰﹐淺河河似帶﹐初月月似眉。煙離離萬代﹐雨絕絕千年。望日日已晚﹐懷人人不歸。霏霏斂夕霧﹐赫赫吐晨曦。軒軒多秀气﹐奕奕有光儀。視日日將晚﹐望云云漸積。

互成對詩天地心間靜﹐日月眼中明。麟鳳千年貴﹐金銀一代榮。玉釵丹翠纏﹐象榻金銀鏤。靑﹝日夫﹞丹碧度﹐輕霧歷檐飛。歲時傷道路﹐親友念東西。

異類對詩天淸白雲外﹐山峻紫微中。鳥飛隨去影﹐花落逐搖風。鯉躍排荷戲﹐燕舞拂泥飛。琴上丹花拂﹐酒側黃鸝度。

賦體對詩褭褭樹驚風﹐麗麗云蔽月。皎皎夜蟬鳴﹐曬曬曉光發。【二聯爲句首重字。】漢月朝朝暗﹐胡風夜夜寒。【句腹重字。】月蔽云曬曬﹐風驚樹褭褭。【句尾重字。】徘徊四顧望﹐悵悢獨心愁。【句首疊韻。】君赴燕然戍﹐妾坐逍遙樓。【句腹疊韻。】疏雲雨滴瀝﹐薄霧樹朦朧。【句尾疊韻。】畱連千里賓﹐獨待一年春。【句首雙聲。】我陟崎嶇嶺﹐君行峣﹝山角﹞山。【句腹雙聲。】妾意逐行雲﹐君身入暮門。【句尾雙聲。】團團月掛嶺﹐納納【王利器《文鏡祕府論校注》引日本密禪僧伽維寶《文鏡祕府論箋》云「『納』疑當作『細』。」】露沾衣。【頭。】花承滴滴露﹐風垂褭褭衣。【腹。】山風晚習習﹐水浪夕淫淫。【尾。】

雙聲對詩飋﹝風日﹞歲陰曉﹐皎潔寒流淸。結交一顧重﹐然諾百金香。五章紛冉弱﹐三冬粲陸離。悵望一途阻﹐參差百慮違。洲渚遞縈映﹐樹石相因依。

疊韻對詩放暢千般意﹐逍遙一个心。﹝汀去丁攺敕﹞流還枕石﹐步月復彈琴。徘徊夜月滿﹐肅穆曉風淸。此時一樽酒﹐無君徒自盈。

回文對詩情親由得意﹐得意遂情親。新情終會故﹐會故亦經新。【自《的名對詩》以下十題均出《文鏡祕府論》東捲《二十九種對》。】

詩淨宮鄰博望﹐香剎對承華。【見《文鏡祕府論》地捲《十四例》引皎公《詩議》引。】

雙虛實對詩故人雲雨散﹐空山來往疏。

假對詩不獻胸中策﹐空歸海上山。【同前書東捲引皎然《詩議》。】

詠物階詩雙眉學新綠﹐二臉例輕紅。言模【一作摸】出浪鳥﹐字寫入花虫。灑塵成細迹﹐點水作圓文。白銀花裏散﹐明珠葉上分。

贈物階詩心貞如玉性﹐志潔若金爲。托贈同心葉﹐因附合歡枝。合瞑刺縫罷﹐守啼方達曙。帶長垂兩巾﹐代人交手處。

述志階詩有鳥異孤鸞﹐飛無羣獨漾。鶴戲逐輕風﹐起響【一作「聊起」】三臺上。丈夫懷慷慨﹐膽【一作瞻】上湧波奔。只將三尺劍﹐決構一朱門。

寫心階詩命禮遣舟車﹐佇望談言志。若值信來符【一作府】﹐共子同琴瑟。插花花未歇﹐燻衣衣已香。望望遙心斷﹐淒淒愁切腸。

返酬階詩盛夏盛炎光【一作光炎】﹐焦天焦气烈。淸階淸澑瀉﹐涼戶涼風入。

贊毀階詩施朱桃惡彩﹐點黛柳慚色。皓雪已藏暉﹐凝霜方疊影。

援寡階詩女蘿本細艸﹐抽莖信不功。憑髙出嶺上﹐假樹入雲中。愁臨玉臺鏡﹐淚垂金縷裙。

和詩階詩花桃微散紅﹐﹝莉去利攺朋﹞蘭稍開紫。客子情已多﹐春望復如此。風光搖隴麥﹐日華映林蕊。春情重以傷﹐歸念【一作命】何由弭。【均見《文鏡祕府論》地捲《八階》錄佚名《文筆式》。】

北方歌北方玄武身本黑﹐家鄕體住昆侖國。尋常定志有長生﹐方圓任性可生得。隨流信運長爲客﹐誰識我身性無白。不獨含著五行精﹐就中偏感陰陽魄。調和兌震爲夫婦﹐四象排來在髙處。分明指似後人言﹐莫使昏迷錯天路。

西方歌西方白虎本屬陰﹐爲男爲女亦爲金。長立子宮胎產午﹐成形兌體坎同心。嬌姿玉貌欺冰雪﹐素質含光灑輕血。則知喚作白瑯玕﹐怎識我身是明月。無媒自嫁得黃芽﹐生死須歸戊己家。炎烈下時寒國上﹐陰陽催促總成砂。若人會得吾此語﹐目前便是三淸路。駕鶴衝天日有期﹐定知永劫拋塵土。

南方歌南方朱雀其身赤﹐猛烈雄彊勢難敵。性共乾坤造化齊﹐體並陰陽難消息。水妻土母木家子﹐白帝金形胎受此。四象皆因我气生﹐萬類須由我气死。性連甲乙气偏通﹐媾扇金娘嫁木翁。歸投戊己到中宮﹐看看變轉總交紅。此歌不悟殷懃說﹐句句從頭細分雪。莫言積學但陰功﹐始解消詳吾志訣。

東方歌東方有木本名砂﹐爲男爲女亦爲芽。受气午成須立子﹐含精育質長金家。自從成長多年月﹐朝朝各自向天涯。莫欺形貌黑皴皵﹐渾身總是日精華。忽若遇著陰家子﹐不假良媒自相許。迎歸寶帳到中宮﹐陰陽气合情意與。特地爲胎重造化﹐運動坎離巡八卦。十月懷胎母子分﹐定知霄漢驂鸞駕。

中方歌中央戊己屬句陳﹐體合虛無與道鄰。純抱元和精粹气﹐陶身萬煉總成眞。木妻火子水家鬼﹐水土相鎭不能起。還教卻產西方金﹐遞代相承壯精髓。𨿽然我身無正形﹐志事隈憑四象生。四象不因連我气﹐水金木火豈能成﹖徧通金木恩情熟﹐畱向胎中親養育。兩物相和气總並﹐須憑丙火來煎蹙。丙火元來是我命﹐節候輪排依法令。自合天人造功機﹐誰見仙家眞徑路﹖

二气產黃芽歌乾坤感應始爲形﹐造化元因北戶成。日月周旋魂魄合﹐陰陽交媾結爲精。分明一气從金長﹐認取黃芽自水生。無限虛於塵世裏﹐時人日用不知名。

廣成子口訣世上忙忙沒了程﹐百年如夢瞥然榮。不知道有云衢客﹐剛自爭超塵裏名。若欲畱年從太一﹐須吞靈藥便長生。純燒天地陰陽髓﹐煉取乾坤日月精。

廣成子傳附二味要伏離宮亦等閒﹐搜求坎戶取精研。但比夫婦成交感﹐孕出黃芽見本源。若不親傳師指受﹐此外徒勞虛費錢。火候仍修終九九﹐丹成直待是三年。

抱朴子口訣朱砂水銀入華池﹐收得黃芽人不知。本是仙人畱口訣﹐世上喧喧亂言說。七十年中付一人﹐分付還須有仙骨。一一事須手眼傳﹐采取只在片時間。河車覆在丹田裏﹐制伏只在黃芽邊。

張華眞人鉛汞歌赤龍化爲粉﹐白虎利如霜。其中投石液﹐還要帝流漿。調神淸五臟﹐欲得煉三光。專守堅冰性﹐如何陰使陽﹖

張華眞人二味口訣虎伏龍亦藏﹐龍潛先伏虎。但畢河車功﹐不用堤防慮。黃老學飛仙﹐狂迷不得路。回首指牝雞﹐不測陰陽數。卻坐太一宮﹐參商方始遇。左右得近神﹐四相皆扶護。乾坤法象成﹐自有仙人顧。

尹喜眞人口訣至藥須用鉛﹐杯向黑中聚。若欲識黃芽﹐先應問陰土。眞鉛配坎男﹐戊己來相顧。只此號黃礬﹐便是還丹祖。

函谷關老君鉛汞歌紅鉛黑鉛大丹頭﹐紅鉛黑鉛體同金。黑金取精赤取髓﹐解用赤黑藥無比。用赤入黑保長生﹐用黑入赤天仙矣。顚倒兩法總稱鉛﹐黑能變化赤天仙。至道之人莫容易﹐貪財好色不須傳。函谷關頭梁石山﹐老君鐫石畱此言。

漢祖天師口訣鉛抽髓﹐髓抽精﹐精髓相合丹必成。一斤水銀十七兩﹐一兩變化是鉛精。將此鉛精作大丹﹐老子九轉入生研。一兩水銀特牛刀﹐服之令人貌若仙﹐貌若仙兮筋骨堅。筋骨堅彊返枯槁﹐截舌人間不須道。未能隱顯出沒藏﹐切須愼口莫顚狂。若教上界天神怒﹐恐遭非橫及刀光。

嚴君平口訣鉛是鉛﹐汞是汞﹐只這兩般是鉛汞。龍是龍﹐虎是虎﹐只這兩个同宗祖。若能識此坎離宮﹐離宮之下出黃土。黃土出黃芽﹐黃芽之下金花成。金花成﹐金花之下結紫精。紫精成﹐紫精之下出白金。白金沈﹐黃金浮﹐世人采沈作丹頭﹐搜取赤髓相和種。種有時﹐采有日﹐換筋骨﹐添壽歷﹐天仙地仙不思議。點鉛鐵﹐兼瓦礫﹐一二三四五﹐水火木金土。但知明此訣﹐便是長生路。

陰長生口訣金作骨兮鉛作身﹐陰陽定配龍虎親。紅顏二八三才合﹐八卦分張斗建寅。從子午﹐不須移﹐七十二候莫參差。﹝女宅﹞女因媒歸太一﹐紫微宮內生雄雌。鉛中寶﹐砂中珍﹐此物含弘象五神。七月懷胎分六甲﹐終歲人轉乃成眞。淮南法﹐煉秋石﹐黃帝金花燒琥珀。白酒杯添九醞香﹐晶輝甘甜號龍液。一人有﹐一人無﹐三姓同家二子俱。狐兔非羣不乳馬﹐異類天然種性殊。冥復冥﹐玄復玄﹐此法非人不可傳。世人不知世上藥﹐知我還命不由天。

果州謝自然口訣白女正當年十六﹐自誇弱質顏如玉。常嗟歲月無良媒﹐晝夜孤單惟獨宿。爺娘不審他心意﹐謾說張三並李四。幾度爲話總不成﹐教人羞天復愧地。忽遇黃婆來扣門﹐說道金公體性溫﹐遂將二命問君平。君平斷言此好婚﹐不偏不曲合乾坤。審此因緣甚宜良﹐至今子孫滿帝鄕。昔時不因黃婆力﹐如何得契合陰陽。【以上皆見《正統道藏》本《大還丹照鑑》。】

太微天帝君贊大有妙經頌一章丹暉映云庭﹐紫煙光玉林。煥爛七寶花﹐璀璨瑤靈音。宮商自相和﹐妙靈開人衿。玄唱種福田﹐廣度無界心。

天帝君贊大有妙經頌一章玄化本無迹﹐有迹生道宗。遨遊九天際﹐息駕六領宮﹐道暢虛漠內﹐靈歌發太空。形感至寂庭﹐思詠希微通。

太帝君贊大有妙經頌一章翳翳元化初﹐眇眇晨霞散。太寂空玄上﹐寥朗二儀判。凝精抱空胎﹐結化孕靈觀。含眞頤神內﹐倏﹝焱欠﹞啟冥旦。始悟憂促齡﹐運交反天漢。

老君本生經頌一章眾生之本際﹐寂然無起滅。弱喪迷其根﹐自與眞源別。妄作善惡緣﹐禍福報無絕。欲得苦海傾﹐當使愛河竭。守一固專柔﹐持此無疵缺。正智通羣有﹐妙慧摧諸結。萬行混同歸﹐三乘泯殊轍。眞靜離塵垢﹐淸涼無惱熱。

太上智慧佪玄經頌一章靈仙乘慶霄﹐駕龍躡玄波。洽眞表嘉祥﹐濯足八天河。福應不我期﹐故能釋天羅。道徳冠三界﹐地网亦以過。感遇靈眞會﹐淨慧經蓮華。

太上智慧經贊一章學仙絕華念﹐念念相因積。去來亂我神﹐神躁靡不歷。滅念停虛閒﹐蕭蕭入空寂。請經若饑渴﹐持志如金石。保子飛玄路﹐五靈度符籍。

本願大戒經頌一章學仙行爲急﹐奉戒制情心。虛夷正气居﹐仙聖自相尋。若不信法言﹐胡爲棲山林﹖

玉皇授﹝焱欠﹞生大洞三十九章與登龍臺歌二章飆飆三霞領﹐佪剛七元蓋。八景入太元﹐飛灑九天外。瓊扉生景云﹐靈煙絕幽藹。西宮詠洞玄﹐淸唱扶桑際。守雌森峯間﹐玄吟五老會。﹝焱欠﹞生有心哉﹐與爾結中帶。匏河振滄茫﹐天津鼓萬流。八風駕神霄﹐緬緬虛中遊。詠洞神明唱﹐音爲汝玄投。﹝焱欠﹞生必至行﹐肘伏塵中趨。可爲苦心哉﹐當告爾所求。

西王母授紫度炎光神變經頌三篇嘯歌九玄臺﹐崖嶺凝淒端。心理六覺暢﹐目棄塵滓氛。流霞耀金室﹐虛堂散重玄。積感致靈降﹐形單道亦分。倏﹝焱欠﹞盼萬劫﹐豈覺周億椿。秀圃蔚神階﹐朱扉瓊林庭。流風鼓空洞﹐玉籟乘虛鳴。紫煙纏曲戶﹐丹暉映綠軿。飛旗郁玄蓋﹐羽節耀紫淸。登景九霄際﹐遨遊戲鳳城。顧愛幽境子﹐一樂同朝生。騰轡控朗暉﹐宴景洞野外。流浪尋靈人﹐合形慶霄際。手披朱島戶﹐朗若神衝泰。金闕郁嵯峨﹐淸景無塵穢﹐解衿玄閬臺﹐適我良願會。脫屣三塗難﹐保煉固年邁。

靈寶眞一自然太上玄一眞人頌一章眾妙出洞眞﹐煥爛曜太淸。奉者號仙人﹐體無永長生。逍遙戲玄虛﹐宮殿羅無形。蒨粲七寶林﹐晃朗日月精。龍鱗交橫馳﹐鳳皇翔悲鳴。太上治紫臺﹐眾眞誦洞經。撚香稽首禮﹐旋行遶宮城。三周歸髙座﹐道王爲應聲。人主弘至道﹐天下普安寧。

太上弘道頌一章太上玄虛宗﹐弘道尊其經。俯仰已得仙﹐歷劫無數齡。巍巍太眞徳﹐寂寂因無生。霄景結空構﹐乘虛自然徵。日月光炳灼﹐安和樂未央。

吳王夫差書一章並序《天文五符》云﹕仙人樂修門於勞盛山上﹐刻石作《五符文》玄津流絳波﹐昆碧映瑯山。朝日控晨輝﹐薈艷何婉蜒。遊雲落太陽﹐飆景淩三天。靈寶曜九虛﹐幽明鐘山間。夏禹登八窗﹐散气響金蘭。因枝振玉條﹐緣波討洪源。扶質立靈榦﹐垂葉以結繁。渺邈龍鳳迹﹐煥爛九天翰。仰挹三辰精﹐保身永長安。俯漱五華液﹐還復反童顏。騰神溫涼宮﹐豈知熱與寒。千秋似淸旦﹐萬歲猶日半。鼓翼空洞上﹐要我靈寶官。棼棼五帝駕﹐俱會景漠端。相問饑與渴﹐玄泉饒流丹。永仙方寸內﹐八遐無易難。顧聞朱門臭﹐當塗中有難。銘碣勞巖陰﹐穴岫可稽盤。【以上皆見《雲笈七簽》卷九六。】

眾仙步虛詞五首飄飄上雲路﹐黯黯入長霄。星宮日去遠﹐光陰劫數遙。仰徳金顏隱﹐傾想佇神飆。願得映霞軫﹐焚香稽首朝。玄風轉飛蓋﹐紫气泛仙車。浮空不待駕﹐倏忽升虛無。徘徊哀下界﹐顧眄湣羣諸。三元眞化畢﹐翛然入太虛。萬气浮空上﹐千光合太微。霄間望華蓋﹐虛裏眄霞衣。眞儀入雲路﹐圓曜逐風飛。願得三元會﹐金容乘運歸。吉光騰紫气﹐霄路逸丹天。幡揚香風轉﹐蓋動超浮煙。道中還復道﹐玄中已復玄。眞光不識際﹐大道竟無形。法輪常自轉﹐希音不可聽。空閒待三寶﹐虛中聞洞經。七變遊魂反﹐萬气駐頹齡。香風飄羽蓋﹐遊气轉飈車。泠泠上雲路﹐窈窈入長虛。顧湣埃塵子﹐應運演靈書。妙果諧今日﹐冥契自然符。【《雲笈七簽》卷九九。】

靑童天君常吟一首欲植滅度根﹐當拔生死栽。沈吟墮九泉﹐但坐惜形骸。【同前。】

陶隱居望江南長生藥﹐本是五行作。子午三門開卯酉﹐四時運火合乾坤。龍虎自相吞。十月滿﹐開鼎一團紅。數片殘雪含五彩﹐解胎神水響玲瓏。气復異香穠。【《金液還丹百問訣》。】

