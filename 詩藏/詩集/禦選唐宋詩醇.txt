

禦選唐宋詩醇序

文有唐宋大家之目而詩無稱焉者宋之文足可以匹唐而詩則實不足以匹唐也旣不足以匹而必爲是選者則以唐宋文醇之例有文醇不可無詩醇且以見二代盛衰之大凡示千秋風雅之正則也文醇之選就向日書校閱所未畢付張照足成者玆詩醇之選則以二代風華此六家爲最時於幾暇偶一涉獵而去取評品皆出於梁詩正等數儒臣之手夫詩與文豈異道哉昌黎有言气盛則言之短長與聲之髙下皆宜然五三六經之所傳其以言訓後世者不以文而以詩豈不以文尙有鋪張揚厲之迹而詩則優遊饜飫入人者深是則有文醇尢不可無詩醇也六家品格與時防所遭各見於本集小序是編彚成梁詩正等請示其梗槪故爲之總敍如此

凡例

一唐宋人以詩鳴者指不勝屈其卓然名家者猶不減數十人玆獨取六家者謂惟此足稱大家也大家與名家猶大將與名將其體叚正自不同李杜一時瑜亮固千古希有若唐之配白者有元宋之繼蘇者有黃在當日亦幾角立爭雄而百世論定則防之有浮華而無忠愛魯直多生澁而少渾成其視白蘇較遜退之𨿽以文爲詩要其志在直追李杜實能拔奇於李杜之外務觀包含宏大亦猶唐有樂天然則騷壇之大將旗鼓捨此何適矣

一大家全力多於古詩見之就近體而論太白便不肯如子美之加意布置昌黎奇傑之气尢不耐束縛東坡才博又似不免輕視故篇體常近於率惟白陸於古今體間庶無偏向耳意向旣殊多寡亦異而選詩者之進退因之正不彊爲均齊也

一六家詩集中白陸最大別擇較難斷以風人之義多取其有爲而作者錄之顧其憂深思逺隨處感發寄興之作亦美不勝收佳處領要則又芟其復而拔其尢探得驪珠固不屑屑於一鱗片甲耳

一李杜名盛而傳久是以評賞家特多韓白同出唐時而名不逮韓之見重尢後於白則品論之詞故應遞減蘇陸在宋年代旣殊名望亦復不敵晚出者評語更寥寥矣多者擇而取之少者不容傅防折衷一定聲價自齊燕瘦環肥初不以妝飾之濃澹爲妍媸也

一評語悉準唐宋文醇之例色別書之但其中有援據正史雜說用資考訂疏解者與古今人評詩之語義各有在文醇未經區別今於藍筆之外另作緑筆書以便閱者燦若列眉

一舊時評語考證有錯謬者例應削去特恐沿襲旣久或謂是編偶不及載而終不識其非轉致遺誤無巳故仍錄之而加駁正焉

欽定四庫全書

集部八

禦選唐宋詩醇目錄卷上

總集類

隴西李白

卷之一

古風

卷之二

逺別離

蜀道難

梁甫吟

烏夜啼

烏棲曲

戰城南

行行且遊獵篇

飛龍引

行路難

長相思

上畱田行

前有一樽酒行

夜坐吟

野田黃雀行

箜篌謠

夷則格上白鳩拂舞辭

日出行

北風行

卷之三

關山月

獨漉篇

登髙丘而望逺海

雙燕離

山人勸酒

於闐采花

鞠歌行

幽澗泉

王昭君

荊州歌

雉子斑

相逢行

有所思

久別離

白頭吟

采蓮曲

臨江王節士歌

長干行

古朗月行

獨不見

白紵辭

鳴雁行

妾薄命

幽州胡馬客歌

卷之四

門有車馬客行

東海有勇婦

黃葛篇

塞下曲

來日大難

玉堦怨

襄陽曲

大堤曲

邯鄲才人嫁爲廝養卒婦

北上行

短歌行

枯魚過河泣

丁督防歌

樹中艸

君馬黃

少年子

少年行

豫章行

沐浴子

靜夜思

緑水曲

春思

子夜吳歌

對酒行

估客行

長相思

去婦詞

卷之五

襄陽歌

江上吟

侍從宜春苑奉詔賦龍池栁色初靑聽新鶯百囀歌

西嶽雲臺歌送丹丘子

梁園吟

鳴臯歌送岑徵君

橫江詞

白雲歌送劉十六歸山

秋浦歌

當塗趙炎少府粉圖山水歌

上皇西巡南京歌

峨眉山月歌

江夏行

淸溪行

贈孟浩然

見京兆韋參軍量移東陽

贈韋侍禦黃裳二首

贈裴十四

贈淸漳明府侄聿

贈新平少年

口號贈徵君鴻

秋日鏈藥院鑷白髮贈元六兄林宗

憶襄陽舊遊贈馬少府巨

對雪獻從兄虞城宰

贈升州王使君忠臣

贈別從甥髙五

醉後贈從甥髙鎭

贈秋浦栁少府

中丞宋公以吳兵三千赴河南軍次尋陽脫予之囚參謀幕府因贈之

流夜郎贈辛判官

贈常侍禦

贈易秀才

經亂離後天恩流夜郎憶舊遊書懷贈江夏韋太守良宰

贈漢陽輔錄事

贈盧司戶

贈從弟南平太守之遙

流夜郎半道承恩放還兼欣克復之美書懷示息秀才

宿淸溪主人

巴陵贈賈舍人

贈從弟宣州長史昭

陳情贈友人

贈錢徵君少陽

登敬亭山南望懷古贈竇主簿

經亂後將避地剡中畱贈崔宣城

卷之六

獻從叔當塗宰陽冰

贈汪倫

安陸白兆山桃花嵒寄劉侍禦綰

淮南臥病書懷寄蜀中趙徵君蕤

望終南山寄紫閣隱者

秋夜宿龍門香山寺奉寄王方城十七丈奉國營上人從弟幼成令問

沙丘城下寄杜甫

淮陰書懷寄王宗城

聞王昌齡左遷龍標遙有此寄

憶舊遊寄譙郡元參軍

月夜江行寄崔員外宗之

宿白鷺洲寄楊江寧

新林浦阻風寄友人

寄韋南陵冰余江上乘興訪之遇尋顏尙書笑有此贈

題情深樹寄象公

北山獨酌寄韋六

寄東魯二稚子

獨酌淸溪江石上寄權昭夷

禪房懷友人岑倫

廬山謠寄盧侍禦虛舟

春日歸山寄孟浩然

流夜郎至西塞驛寄裴隱

自漢陽病酒歸寄王明府

江夏寄漢陽輔錄事

早春寄王漢陽

江上寄元六林宗

涇溪南藍山下有落星潭可以卜築余泊舟石上寄何判官昌浩

早過漆林渡寄萬巨

遊敬亭寄崔侍禦

自金陵溯流過白璧山翫月達天門寄句容王主簿

秋日魯郡堯祠亭上宴別杜補闕範侍禦別魯頌

夢遊天姥吟畱別

畱別廣陵諸公

金陵酒肆畱別

贈別鄭判官

黃鶴樓送孟浩然之廣陵

畱別賈舍人至

渡荊門送別

南陵別兒童入京

江夏別宋之悌

南陽送客

送張舍人之江東

送王屋山人魏萬還王屋

送友人尋越中山水

魯郡堯祠送竇明府薄華還西京

金鄕送韋八之西京

魯郡東石門送杜二甫

灞陵行送別

送裴十八圖南歸嵩山

同王昌齡送族弟襄歸桂陽

送崔度還吳

金陵送張十一再遊東吳

卷之七

送楊山人歸嵩山

送殷淑

送範山人歸泰山

送友人

送友人入蜀

送張秀才謁髙中丞

餞校書叔云

與諸公送陳郎將歸衡陽

賦得白鷺鷥送宋少府入三峽

宣州謝朓樓餞別校書叔云

涇川送族弟錞

送崔氏昆季之金陵

登黃山淩敲臺送族弟溧陽尉濟充泛舟赴華陰得齊字

送儲邕之武昌

早秋單父南樓詶竇公衡

山中問答

答友人贈烏紗帽

答長安崔少府叔封遊終南翠微寺太宗皇帝金沙泉見寄

詶崔五郎中

金門答蘇秀才

答髙山人兼呈權顧二侯

遊南陽白水登石激作

遊南陽淸泠泉

尋魯城北範居士失道落蒼耳中見範置酒摘蒼耳作

遊泰山六首

下終南山過斛斯山人宿置酒

陪從祖濟南太守泛鵲山湖

宿鄭參卿山池

遊謝氏山亭

把酒問月

金陵鳳凰臺置酒

陪侍郎叔遊洞庭醉後

夜泛洞庭尋裴侍禦淸酌

陪族叔刑部侍郎及中書賈舍人至遊洞庭

登單父陶少府半月臺

天臺曉望

焦山望寥山

杜陵絕句

登太白峯

秋日登揚州西靈塔

登瓦官閣

登梅岡望金陵贈族侄髙座寺僧中孚登金陵鳳凰臺

望廬山瀑布水二首

登廬山五老峯

江上望公山

鸚鵡洲

秋登巴陵望洞庭

與夏十二登嶽陽樓

登巴陵開元寺西閣贈衡嶽僧方外

與賈舍人至於龍興寺剪落梧桐枝望防湖秋登宣城謝朓北樓

望天門山

過崔八丈水亭

之廣陵宿常二南郭幽居

客中行

太原早秋

奔亡道中

荊門浮舟望蜀江

上三峽

自巴東舟行經瞿唐峽登巫山最髙峯晚還題壁

早發白帝城

秋下荊門

江行逺寄

卷之八

夜泊黃山聞殷十四吳吟

宿鰕湖

蘇臺覽古

越中覽古

峴山懷古

經下邳圯橋懷張子房

金陵

陪宋中丞武昌夜飲懷古

望鸚鵡洲懷禰衡

宿巫山下

金陵白楊十字巷

謝公亭

夜泊牛渚懷古

尋髙鳯石門山中元丹丘

月下獨酌

春歸終南山松龕舊隱

尋山僧不遇作

待酒不至

獨酌

友人防宿

春日獨酌二首

金陵江上遇蓬池隱者

山中與幽人對酌

春日醉起言志

廬山東林寺夜懷

尋雍尊師隱居

與史郎中欽聽黃鶴樓上吹笛

對酒

獨坐敬亭山

自遣

訪戴天山道士不遇

秋日與張少府楚城韋公藏書髙齋作憶東山

望月有懷

對酒憶賀監

重憶

效古二首

擬古

感興

秋夕旅懷

尋陽紫極宮感秋作

秋夕書懷

荊州賊平臨洞庭言懷作

江南春懷

聽蜀僧濬彈琴

初出金門尋王侍禦不遇詠壁上鸚鵡觀元丹丘坐巫山屏風

見野艸中有曰白頭翁者

流夜郎題葵葉

瑩禪師房觀山海圖

白鷺鷥

詠桂

巫山枕障

勞勞亭

嘲魯儒

春夜洛城聞笛

宣城見杜鵑花

白田馬上聞鶯

三五七言

雜詩

寄逺

長門怨

陌上贈美人

閨情

怨情

湖邊采蓮婦

怨情

代寄情楚辭體

學古思邊

別內赴徵

自代內贈

越女詞

巴女詞

自溧水道哭王炎

哭宣城善釀紀叟

題舒州司空山瀑布

上淸寶鼎詩

襄陽杜甫

卷之九

奉贈韋左丞丈二十二韻

送髙三十五書記

贈李白

遊龍門奉先寺

望嶽

陪李北海宴歷下亭

登歷下古城員外新亭

都壇歌

貧交行

兵車行

髙都防驄馬行

天育驃騎歌

白絲行

醉時歌

醉歌行

贈衛八處士

同諸公登慈恩寺塔

示從孫濟

送孔巢父謝病歸遊江東兼呈李白

飲中八仙歌

曲江

麗人行

樂遊園歌

溔陂行

奉同郭給事湯東靈湫作

夜聽許十損誦詩愛而有作

沙苑行

驄馬行

自京赴奉先縣詠懷五百字

奉先劉少府新畫山水障歌

白水縣崔少府十九翁髙齋三十韻

三川觀水漲二十韻

悲陳陶

悲靑阪

哀江頭

哀王孫

大云寺贊公房

蘇端薛復筵簡薛華醉歌

晦日尋崔戢李封

卷之十

喜晴

述懷一首

送樊二十三侍禦赴漢中判官

送從弟亞赴安西判官

彭衙行

北徵

得捨弟消息

玉華宮

九成宮

羌村

洗兵馬

畱花門

李鄠縣丈人胡馬行

義鶻

畫鶻行

瘦馬行

新安吏

潼闗吏

石壕吏

新婚別

垂老別

無家別

遣興三首

幽人

佳人

赤谷西崦人家

西枝村尋置艸堂地夜宿贊公土室

夢李白二首

遣興

遣興

前出塞九首

後出塞五首

萬丈潭

兩當縣吳十侍禦江上宅

發秦州

鐵堂峽

鹽井

寒硤

法鏡寺

靑陽峽

龍門鎭

石龕

卷之十一

乾元中寓居同谷縣作歌七首

水防渡

飛仙閣

龍門閣

石櫃閣

桔柏渡

劍門

成都府

石犀行

題壁畫馬歌

戱題畫山水圖歌

題李尊師松樹障子歌

戱爲雙松圖歌

病柏

病橘

枯防

枯柟

戱作花卿歌

柟樹爲風雨所拔嘆

茅屋爲秋風所破歌

天邊行

苦戰行

述古

觀打魚歌

又觀打魚

越王樓歌

冬到金華山觀因得故拾遺陳公學堂遺迹通泉驛南去通泉縣十五里山水作

過郭代公故宅

短歌行

桃竹杖引

韋諷錄事宅觀曹將軍畫馬圖

丹靑引

發閬中

寄韓諫議

憶昔

冬狩行

別唐十五誡因寄禮部賈侍郎

閬山歌

閬水歌

艸堂

太子張舍人遺織成褥段

杜鵑

客堂

水閣朝霽奉簡嚴云安

蠶谷行

古柏行

縛雞行

牽牛織女

殿中楊監見示張旭艸書圖

課伐木

槐葉冷淘

行官張望補稻畦水歸

上後園山腳

驅防子摘蒼耳

秋行官張望督促東渚耗稻向畢淸晨遣女奴阿稽防子阿段往問

卷之十二

雨

又上後園山腳

種萵苣

八哀詩

贈司空王公思禮

故司徒李公光弼

贈左僕射鄭國公嚴公武

贈太子太師汝陽郡王璡

贈祕書監江夏李公邕

故祕書少監武功蘇公源明

故著作郎貶臺州司戶滎陽鄭公防故右僕射相國張公九齡

寫懷

觀公孫大娘弟子舞劍器行

同元使君舂陵行

李潮八分小篆歌

聽楊氏歌

荊南兵馬使太常卿趙公大食刀歌

王兵馬使二角鷹

狄明府

秋風二首

虎牙行

後苦寒行二首

夜歸

醉爲馬墜諸公攜酒相看

大覺髙僧蘭若

宿淸溪驛奉懷張員外十五兄之緒

憶昔行

魏將軍歌

北風

白鳬行

醉歌行贈公安顏少府請顧八題壁

夜聞篥

發劉郎浦

別董頲

送顧八分文學適洪吉州

遣遇

解憂

宿鑿石浦

過津口

次空靈岸

宿花石戍

望嶽

嶽麓山道林二寺行

嵗晏行

追酬故髙蜀州人日見寄

蘇大侍禦訪江浦賦八韻紀異

題衡山縣文宣王廟新學堂呈陸宰

卷之十三

冬日洛城北謁元皇帝廟

投贈哥舒開府翰二十韻

上韋左相二十韻

奉贈太常張卿二十韻

奉贈鮮於京兆二十韻

贈特進汝陽王二十韻

鄭駙馬宅宴洞中

重題鄭氏東亭

題張氏隱居

天寶初南曹小司寇舅於我太夫人堂下累土爲山一匱盈尺以代彼朽木承諸焚香瓷甌甌甚安矣旁植慈竹蓋玆數峯嵚岑嬋娟宛有塵外致乃不知興之所至而作是詩龍門

奉寄河南韋尹丈人

與任城許主簿遊南池

登兗州城樓

對酒書懷走邀許十一簿公

巳上人茅齋

房兵曹胡馬詩

畫鷹

過宋員外之問舊莊

夜宴左氏莊

送蔡希曾都尉還隴右因寄髙三十五書記春日憶李白

寄陳二補闕

寄髙三十五書記

送裴二虯作尉永嘉

贈田九判官

贈獻納使起居田舍人

陪鄭廣文遊何將軍山林十首

重過何氏五首

冬日有懷李白

贈翰林張四學士

送張二十參軍赴蜀州因呈楊五侍禦陪諸貴公子丈八溝攜妓納涼晚際遇雨二首

贈髙式顏

故武衛將軍挽歌三首

官定後戲贈

九日藍田崔氏莊

崔氏東山艸堂

對雪

月夜

遣興

春望

憶幼子

喜達行在所三首

得家書

奉贈嚴八閣老

奉送郭中丞兼太僕卿充隴右節度使三十韻

送楊六判官使西畨

月

晚行口號

行次昭陵

重經昭陵

喜聞官軍巳臨賊冦二十韻

收京

卷之十四

臘日

紫宸殿退朝口號

曲江二首

曲江對酒

曲江對雨

奉和賈至舍人早朝大明宮

宣政殿退朝晚出左掖

題省中院壁

春宿左省

送翰林張司馬南海勒碑

晚出左掖

送賈閣老出汝州

送鄭十八防貶臺州司戶傷其臨老陷賊之故闕爲面別情見於詩

端午日賜衣

奉贈王中允維

奉陪鄭駙馬韋曲二首

至徳二載甫自京金光門出間道歸鳳翔乾元初從左拾遺移華州掾與親故別因出此門有悲往事

寄髙三十五詹事適

路逢襄陽楊少府入城戲呈楊員外綰題鄭縣亭子

望嶽

至日遣興奉寄北省舊閣老兩院故人二首得弟消息

憶弟

秦州雜詩二十首

月夜憶捨弟

宿贊公房

東樓

雨晴

寓目

山寺

遣懷

天河

初月

搗衣

促織

螢火

蒹葭

苦竹

除架

廢畦

夕烽

送逺

觀兵

天末懷李白

空囊

病馬

蕃劍

銅瓶

觀安西兵過赴闗中待命二首

野望

秋日阮隱居致薤三十束

秦州見勅目薛三璩授司議郎畢四曜除監察與二子有故逺喜遷官兼述索居凡二十韻

寄嶽州賈司馬六丈巴州嚴八使君兩閣老五十韻

寄張十二山人彪三十韻

寄李十二白二十韻

卷之十五

蜀相

卜居

梅雨

爲農

有客

狂夫

堂成

西郊

所思

野老

遣興

南鄰

出郭

過南鄰朱山人水亭

恨別

寄賀蘭銛

寄楊五桂州譚

和裘廸登新津寺寄王侍郎

建都十二韻

和裴迪登蜀州東亭送客逢早梅相憶見寄散愁二首

客至

遣意二首

漫成

春夜喜雨

春水

江亭

村夜

早起

可惜

落日

寒食

遊修覺寺

後逰

題新津北橋樓

江漲

晚晴

江上值水如海勢聊短述

野望因過常少仙

奉簡髙三十五使君

送韓十四江東覲省

艸堂卽事

王十七侍禦掄許攜酒至艸堂奉寄此詩便請邀髙三十五使君同到

陪李七司馬皁江上觀造竹橋卽日成往來之人免冬寒入水聊題短作簡李公

贈花卿

少年行

慿何十一少府邕覓榿木栽

贈別何邕

贈別鄭鏈赴襄陽

奉和嚴中丞西城晚眺十韻

嚴中丞枉駕見過

廣州段功曹到得楊五長史譚書功曹卻歸聊寄此詩

送段功曹歸廣州

絕句漫興

江畔獨步尋花絕句

絕句

戲爲六絕句

鸂鶒

花鴨

畏人

逺遊

野望

水檻遣心

屏迹

奉酬嚴公寄題野亭之作

嚴公仲夏枉駕艸堂兼攜酒饌

嚴公防宴同詠蜀道畫圖

奉送嚴公入朝十韻

送嚴侍郎到綿州同登杜使君江樓

奉濟驛重送嚴公四韻

九日奉寄嚴大夫

黃艸

懷舊

所思

不見

題元武禪師屋壁

客夜

客亭

野望

聞官軍收河南河北

卷之十六

涪江泛舟送韋班歸京

春日梓州登樓

郪城西原送李判官兄武判官弟赴成都府送路六侍禦入朝

望牛頭寺

上兜率寺

登牛頭山亭子

陪李梓州王閬州蘇遂州李果州四使君登惠義寺

涪城縣香積寺官閣

戲題寄上漢中王

倦夜

對雨

王命

有感

送元二適江左

章梓州水亭

翫月呈漢中王

登髙

遣憤

送陵州路使君赴任

西山三首

絕句

城上

傷春五首

放船

奉待嚴大天

奉寄髙常侍

將赴荊南寄別李劍州

泛江

陪王使君晦日泛江就黃家亭子

春逺

百舌

地隅

遊子

歸夢

滕王亭子

玉臺觀

滕王亭子

渡江

送韋郎司直歸成都

將赴成都艸堂途中有作先寄嚴鄭公別房太尉墓

自閬州領妻子卻赴蜀山行三首

山館

倚杖

登樓

春歸

歸雁

贈王二十四侍禦契四十韻

寄董卿嘉榮十韻

過故斛斯校書莊二首

立秋雨院中有作

奉和嚴鄭公軍城早秋

院中晚晴懷西郭茅舍

宿府

遣悶奉呈嚴公二十韻

送捨弟穎赴齊州

奉觀嚴鄭公防事岷山沲江畫圖十韻正月三日歸溪上有作簡院內諸公

春日江村

絕句

哭嚴僕射歸櫬

渝州候嚴六侍禦不到先下峽

禹廟

題忠州龍興寺所居院壁

旅夜書懷

十二月一日

長江二首

承聞故房相公靈櫬自閬州啟殯歸葬東都有作二首

懷錦水居止

子規

立春

漫成一絕

老病

南楚

寄岑嘉州

卷之十七

移居防州郭

宿江邊閣

西閣口號呈元二十一

西閣

閣夜

瀼西寒望

入宅

暮春題瀼西新賃艸屋

秋野五首

課小防鉏斫捨北果林訖移牀

自瀼西荊扉且移居東屯茅屋

東屯月夜

暫往白帝復還東屯

刈稻了詠懷

上白帝城

上白帝城

武侯廟

八陣圖

謁先主廟

灔澦堆

灔澦

白帝

白帝城最髙樓

諸葛廟

峽口二首

天池

瞿塘兩崖

防州歌

偶題

秋興八首

詠懷古迹五首

諸將五首

秋日防府詠懷奉寄鄭監審李賓客之芳一百韻

贈李八祕書別三十韻

解悶

復愁

承聞河北諸道節度入朝歡喜口號

洞房

宿昔

能畫

鬭雞

鸚鵡

歷歷

驪山

提封

卷之十八

艸閣

江上

中夜

江漢

吾宗

有嘆

中宵

南極

獨坐

逺遊

夜

返照

日暮

八月十五夜月二首

十六夜翫月

十七夜翫月

月

雨

夜

反照

向夕

曉望

雷

熟食日示宗文宗武

社日

九日

大歷二年九月三十日

小至

憶鄭南玭

愁

卽事

卽事

喜觀卽到復題短篇二首

第五弟丰獨在江左近三四載寂無消息覓使寄此二首

捨弟觀赴藍田取妻子到江陵喜寄

陪柏中丞觀宴將士

七月一日題終明府水樓

季秋蘇五弟纓江樓夜宴崔十三評事韋少府侄

過客相尋

孟倉曹步趾領新酒醬二物滿器見遺老夫栁司馬至

謁眞諦寺禪師

送李八祕書赴杜相公幕

送李功曹之荊州充鄭侍禦判官重贈見螢火

吹笛

孤雁

白小

麂

見王監兵馬使說近山有白黑二鷹羅者久取竟未能得王以爲毛骨有異他鷹恐臘後春生鶱飛避暖勁翮思秋之甚眇不可見請余賦詩

大歷三年春白帝城放船出瞿塘峽久居防府將適江陵漂泊有詩凡四十韻

泊松滋江亭

行次古城店泛江作不揆鄙拙奉呈江陵幕府諸公

書堂飲旣夜復邀李尙書下馬月下賦絕句舟月對驛近寺

江南逢李龜年

官亭夕坐戲簡顏十少府

暮歸

公安送韋二少府匡贊

公安縣懷古

公安送李二十九弟晉肅入蜀餘下沔鄂宴王使君宅

泊嶽陽城下

登嶽陽樓

陪裴使君登嶽陽樓

宿靑艸湖

宿白沙驛

湘夫人祠

祠南夕望

歸雁

入喬口

江閣對雨有懷行營裴二端公

千秋節有感二首

登舟將適漢陽

舟中夜雪有懷盧十四侍禦弟

樓上

送魏二十四司直充嶺南掌選崔郎中判官兼寄韋韶州

燕子來舟中作

歸雁二首

小寒食舟中作

淸明

發潭州

聞惠二過東溪特一送

舟泛洞庭

遣憂

巴西聞收宮闕送班司馬入京

去蜀

太原白居易

卷之十九

賀雨

觀刈麥

云居寺孤桐

問友

鷰詩示劉叟

杏園中棗樹

放魚

文柏牀

秦中吟十首

議婚

重賦

傷宅

傷友

不致仕

立碑

輕肥

五

歌舞

買花

和答詩十首【錄四首】

和陽城驛

答桐花

答四皓廟

和雉媒

卷之二十

新樂府

七徳舞

海漫漫

立部伎

上陽白髮人

新丰折臂翁

司天臺

捕蝗

昆明春

城鹽州

道州民

蠻子朝

驃國樂

縛戎人

驪宮髙

百鏈鏡

靑石

西涼夜

八駿圖

澗底松

牡丹芳

紅綫毯

杜陵叟

賣炭翁

陰山道

鹽商婦

杏爲梁

紫毫筆

隋堤栁

秦吉了

采詩官

卷之二十一

病假中南亭閒望

官舍小亭閒望

和錢員外禁中夙興見示

松聲

禁中寓直夢遊仙遊寺

秋山

題楊穎士西亭

秋遊原上

閒居

遊悟眞寺詩

朝回遊城南

舟行

泛湓水

晚望

遊石門澗

香鑪峯下新置艸堂卽事詠懷題於石上長慶二年七月自中書舍人出守杭州路次藍溪作

自蜀江至洞庭湖口有感而作

立春後五日

別元九後詠所懷

初與元九別後忽夢見之及悟而書適至兼寄桐花詩悵然感懷因以此寄

秋江送客

溪中早春

渭村雨歸

寄防之三首

孟夏思渭村舊居寄捨弟

南湖晚秋

早秋晚望兼呈韋侍禦

司馬宅

寄王質夫

送客回晚興

東樓竹

東坡種花二首

步東坡

竹牕

卷之二十二

江南遇天寶樂叟

醉後走筆酬劉五主簿長句之贈兼簡張大賈二十四先輩昆季

畫竹歌

長恨歌

琵琶引

醉後狂言酬贈蕭殷二協律

秋江晚泊

代書詩一百韻寄微之

和談校書秋夜感懷呈朝中親友

感秋寄逺

春題華陽觀

縣西郊秋寄贈馬造

早春獨遊曲江

江南送北客因慿寄徐州兄弟書

卷之二十三

賦得古原艸送別

旅次景空寺宿幽上人院

同李十一醉憶元九

同錢員外禁中夜直

禁中夜作書與元九

八月十五日夜禁中獨直對月憶元九八月十五日夜聞崔大員外翰林獨直對酒翫月因懷禁中淸景偶題是詩

村夜

聞虫

王昭君

題盧祕書夏日新栽竹二十韻

欲與元八卜鄰先有是贈

題王侍禦池亭

贈楊祕書巨源

鷰子樓三首

襄陽舟夜

江夜舟行

浦中夜泊

舟中讀元九詩

嵗晚旅望

望江州

東南行一百韻寄通州元九侍禦澧州李十一舍人果州崔二十二使君開州韋大員外庾三十二補闕杜十四拾遺李二十助教員外竇七校書

初到江州寄翰林張李杜三學士

庾樓曉望

春末夏初閒遊江郭二首

題元八溪居

江樓早秋

送客之湖南

百花亭晚望夜歸

西樓

庾樓新嵗

上香鑪峯

早發楚城驛

建昌江

香鑪峯下新卜山居艸堂初成偶題東壁重題

編集拙詩成一十五卷因題卷末戲贈元九李二十

湖上閒望

江樓夜吟元九律詩成三十韻

送客春遊嶺南二十韻

得行簡書聞欲下峽先以此寄

南湖早春

題韋家泉池

防額魚

夜送孟司功

湖亭與行簡宿

贈江客

潯陽秋懷贈許明府

題遺愛寺前溪松

聞楊十二新拜省郎遙以詩賀

送韋侍禦量移金州司馬

江西裴常侍以優禮見待又防贈詩輒敍鄙誠用伸感謝

別艸堂

行次夏口先寄李大夫

重贈李大夫

卷之二十四

江州赴忠州至江陵以來舟中示捨弟五十韻

題嶽陽樓

入峽次巴東

郡齋暇日憶廬山艸堂兼寄二林僧社三十韻皆敍貶官以來出處之意

陰雨

送蕭處士遊黔南

竹枝詞四首

巴水

別種東坡花樹兩絕

別橋上竹

太平樂詞二首

閨怨詞三首【錄二首】

長洲苑

憶江栁

初除主客郎中知制誥與王十一李七元九三舍人中書同宿話舊感懷

見於給事暇日上直寄南省諸郎官詩因以戲贈

西省北院新構小亭種竹開牕東通騎省與李常侍隔窗小飲因題四韻

送客南遷

舊房

新昌新居書事四十韻因寄元郎中張博士勤政樓西老栁

偶題閣下防

喜張十八博士除水部員外郎

晚庭逐涼

棃園弟子

暮江吟

聽彈湘妃怨

逢張十八員外籍

重到江州感舊遊題郡樓十一韻

題別遺愛艸堂兼呈李十使君

舟中晚起

晚興

夜歸

臘後嵗前遇景詠意

郡齋暇日辱常州陳郎中使君早春晚坐水西館書事詩十六韻見寄亦以十六韻酬之題小橋前新竹招客

病中逢秋招客夜酌

洛下卜居

郡中西園

九日宴集醉題郡樓兼呈周殷二判官霓裳羽衣歌

小童薛陽陶吹篥歌

雙石

和防之四月一日作

喜雨

六年春贈分司東都諸公

和微之詩二十三首【錄三首】

和三月三十日四十韻

和酬鄭侍禦東陽春悶放懷追越遊見寄和順之琴者

卷之二十五

秋池二首

中隱

葺池上舊亭

翫止水

聞崔十八宿予新昌敝宅時予亦宿崔家依仁新亭一宵偶同兩興暗合因而成詠聊以寫懷

池上夜境

遊坊口懸泉偶題石上

詠興五首【錄三首】

出府歸吾廬

池上有小舟

四月池水滿

秋涼閒臥

代鶴

立秋夕有懷夢得

秋日與張賓客舒著作同遊龍門醉中狂歌凡二百三十八字

南池早春有懷

北牕三友

裴侍中晉公以集賢林亭卽事詩二十六韻見贈猥防徵和才拙詞繁輒廣爲五百言以伸酬獻

晚歸香山寺因詠所懷

洛陽有愚叟

閒居自題

菩提寺上方晚望香山寺寄舒員外

小臺

池上作

小閣閒坐

逰平泉宴浥澗宿香山石樓贈座客

和夢得洛中早春見贈七韻

李盧二中丞各創山居俱誇勝絕然去城稍逺來往頗勞敝居新泉實在宇下偶題十五韻聊戲二君

夢上山

錢塘湖春行

西湖晚歸回望孤山寺贈諸客

杭州春望

湖亭晚歸

孤山寺遇雨

余杭形勝

江樓夕望招客

江樓晚眺景物鮮奇吟翫成篇寄水部張籍員外

晚興

春題湖上

別州民

西湖畱別

答微之誇越州州宅

酬微之

微之整集舊詩及文筆爲百軸以七言長句寄樂天樂天次韻酬之餘思未盡加爲六韻答微之見寄

得湖州崔十八使君書喜與杭越鄰郡因成長句代賀兼寄微之

贈侯三郎中

履道新居二十韻

夢行簡

渡淮

自到郡齋僅經旬日方專公務未及宴遊偸閒走筆題二十四韻兼寄常州賈舍人湖州崔郎中仍呈吳中諸客

故衫

泛太湖書事寄微之

病中多雨逢寒食

重答劉和州

城上夜宴

六月三日夜聞蟬

晚起

河亭晴望

夢蘇州水閣寄馮侍禦

太湖石

祕省後防

寄殷協律

臨都驛答夢得六言二首

春詞

送敏中歸豳寧幕

池牕

送鶴與裴相臨別贈詩

烏夜啼

送東都畱守令狐尙書赴任

想東遊五十韻

將至東都先寄令狐畱守

晚桃花

阿崔

卷之二十六

池上小宴問程秀才

橋亭夘飲

西風

題岐王舊山池石壁

履道池上作

和令狐相公寄劉郎中兼見示長句

期宿客不至

晚歸府

從龍潭寺至少林寺題贈同遊者

元相公挽歌詞三首【錄一首】

酬李二十侍郎

池上閒詠

和髙僕射罷節度讓尙書授少保分司喜遂遊山水之作

送考功崔郎中赴闕

同諸客題於家公主舊宅

菩提寺上方晚眺

楊栁枝詞八首【錄四首】

春早秋初因時卽事兼寄浙東李侍郎送姚杭州赴任因思舊逰

種栁三詠

韋七自太子賓客再除祕書監以長句賀而餞之

九年十一月二十一日感事而作

春來頻與李二賓客郭外同遊因贈長句三月三日

閒居春盡

香山避暑二絕

贈談客

答夢得秋庭獨坐見贈

酬夢得霜夜對月見懷

初冬月夜得皇甫澤州手札並詩數篇因遣報書偶題長句

寄獻北都畱守裴令公

看夢得題答李侍郎詩詩中有文星之句因戲和之

早春憶遊思黯南莊因寄長句

杪秋獨夜

答閒上人來問因何風疾

夜聞箏中彈瀟湘送神曲感舊

戲禮經老僧

夢得前所酬篇有鏈盡美少年之句因思往事兼詠今懷重以長句答之

春盡日宴罷感事獨吟

前有別栁梅絕句夢得繼和云春盡絮飛畱不得隨風好去落誰家又復戲答時熱少見客因詠所懷

宣州崔大夫閣老忽以近詩數十首見示吟諷之下竊有所喜因成長句寄題郡齋晚池泛舟遇景成詠贈呂處士

和楊尙書罷相後夏日遊永安水亭兼招本曹楊侍郎同行

五年秋病後獨宿香山寺

早入皇城贈王畱守僕射

山中五絕句【錄三首】

嶺上云

石上苔

澗中魚

和敏中洛下卽事

送敏中新授戶部員外郎西歸

覽盧子防侍禦舊詩多與微之唱和感今傷昔因贈子防題於捲後

新小灘

喜入新年自詠

夏日與閒禪師林下避暑

談氏小外孫玉童

楊栁枝詞

詔取永丰栁植禁苑感賦

池上篇

齒落辭

不能忘情吟

江南喜逢蕭九徹因話長安舊遊戲贈五十韻

送劉郎中赴任蘇州

靈巖寺

寄韜光禪師

昌黎韓愈

卷之二十七

元和聖徳詩

琴操十首

將歸操

猗蘭操

龜山操

越裳操

拘幽操

岐山操

履霜操

雉朝飛操

別鵠操

殘形操

南山詩

謝自然詩

秋懷詩十一首

卷之二十八

赴江陵途中寄贈王二十補闕李十一拾遺李二十六員外翰林三學士

此日足可惜一首贈張籍

歸彭城

醉贈張祕書

送惠師

送靈師

縣齋有懷

陪杜侍禦遊湘西兩寺獨宿有題一首因獻楊常侍

嶽陽樓別竇司直

送文暢師北遊

答張徹

卷之二十九

薦士

古風

嗟哉董生行

山石

汴泗交流贈張僕射

鳴雁

雉帶箭

條山蒼

桃源圖

東方半明

謁衡嶽廟遂宿嶽寺題門樓

永貞行

鄭羣贈簟

贈崔立之評事

送區南歸

三星行

剝啄行

孟東野失子

卷之三十

陸渾山火和皇甫湜用其韻

苦寒

和虞部盧四酬翰林錢七赤藤杖歌

送湖南李正字歸

寄盧仝

酬司門盧四兄云夫院長望秋作

誰氏子

送無本師歸範陽

石鼓歌

題炭谷湫祠堂

聽潁師彈琴

調張籍

盧郎中云夫寄示送盤穀子詩兩章歌以和之

病中贈張十八

寄崔二十六立之

卷之三十一

短燈檠歌

病鴟

華山女

瀧吏

除官赴闕至江州寄鄂嶽李大夫

南山有髙樹行贈李宗閔

猛虎行

雪後寄崔二十六丞公

奉酬盧給事云夫四兄曲江荷花行見寄並呈上錢七兄閣老張十八助教

記夢

南內朝賀歸呈同官

讀東方朔雜事

庭楸

南溪始泛三首

題楚昭王廟

答張十一功曹

題木居士

和歸工部送僧約

入闗詠馬

木芙蓉

奉和庫部盧四兄曹長元日朝回

奉和裴相公東徵途經女幾山下作

次潼關先寄張十二閣老使君

晉公破賊回重拜臺司以詩示幕中賓客愈奉和

左遷至藍關示侄孫湘

晚次宣溪辱韶州張端公使君惠書敍別酬以絕句二章

量移袁州張韶州端公以詩相賀因酬之奉和兵部張侍郎酬鄆州馬尙書祗召途中見寄開緘之日馬帥巳再領鄆州之作奉酬天平馬十二僕射暇日言懷見寄之作奉使鎭州行次承天行營奉酬裴司空奉和僕射裴相公感恩言志

和僕射相公朝回見寄

禦選唐宋詩醇目錄卷上

欽定四庫全書

禦選唐宋詩醇目錄卷下

眉山蘇軾

卷之三十二

辛丑十一月十九日旣與子由別於鄭州西門之外馬上賦詩一篇寄之

過宜賓見夷中亂山

夜泊牛口

夜行觀星

八陣磧

入峽

出峽

神女廟

巫山

荊州十首【錄三首】

太白山下早行至橫渠鎭書崇壽院壁畱題延生觀後山小堂

石鼻城

病中大雪數日未嘗起觀虢令趙薦以詩相屬戲用其韻答之

嵗晚相與饋問爲饋嵗酒食相邀呼爲別嵗至除夜達旦不眠爲守嵗蜀之風俗如是余官於岐下嵗暮思歸而不可得故爲此三詩寄子由

饋嵗

別嵗

守嵗

和子由論書

鳳翔八觀【錄五首】

石鼓歌

王維吳道子畫

東湖

眞興寺閣

李氏園

七月二十四日以久不雨出禱磻溪是日宿虢縣二十五日晚自虢縣渡渭宿於僧捨曾閣閣故曾氏所建也夜久不寐見壁有前縣令趙薦畱名有懷其人二十七日自陽平至斜谷宿於南山中蟠龍寺

是日至下馬磧憩於北山僧捨有閣曰懷賢南直斜谷西臨五丈原諸葛孔明所從出師也

和子由記園中艸木十一首【錄五首】

司竹監燒葦園因召都巡檢柴貽朂左藏以其徒防獵園下

秀州僧本瑩靜照堂

送安惇秀才失解西歸

送劉道原歸覲南康

次韻張安道讀杜詩

傅堯兪濟源艸堂

潁州初別子由二首

歐陽少師令賦所蓄石屏

卷之三十三

十月二日將至渦口五里所遇風畱宿出潁口初見淮山是日至壽州

壽陽岸下

泗州僧伽塔

龜山

十月十六日記所見

遊金山寺

自金山放船至焦山

甘露寺

臘日遊孤山訪惠勤惠思二僧

戲子由

越州張中捨壽樂堂

雨中遊天竺靈感觀音院

六月二十七日望湖樓醉書五首【錄三首】七月一日出城舟中苦熱

宿臨安淨土寺

自淨土步至功臣寺

遊徑山

夜泛西湖五絕

監試呈諸試官

望海樓晚景五絕【錄二首】

試院煎茶

孫莘老求墨妙亭詩

催試官考較戲作

秋懷二首

梵天寺見僧守詮小詩淸逺可愛次韻次韻孔文仲推官見贈

湯村開運鹽河雨中督役

是日宿水陸寺寄北山淸順僧二首【錄一首】朱壽昌郎中少不知母所在刺血寫經求之五十年去嵗得之蜀中以詩賀之

和致仕張郎中春晝

畫魚歌

遊道塲山何山

贈孫莘老七絕【錄三首】

王復秀才所居雙檜二首【錄一首】

法惠寺橫翠閣

風水洞二首和節推【錄一首】

自普照遊二庵

新城道中二首【錄一首】

於潛女

僧淸順新作垂云亭

防客有美堂周邠長官與數僧同泛湖往北山湖中聞堂上歌笑聲以詩見寄因和二首時周有服

卷之三十四

韓子華石淙莊

立秋日禱雨宿靈隱寺同周徐二令

病中遊祖塔院

栢堂

與述古自有美堂乘月夜歸

有美堂暴雨

登玲瓏山

宿九仙山

宿海防寺

徑山道中次韻答周長官兼贈蘇寺丞初自徑山歸述古招飲介亭以病先起九日尋臻闍黎遂泛小舟至勤師院二首【錄一首】九日舟中望見有美堂上魯少卿飲以詩戲之二首【錄一首】

次韻周長官壽星院同餞魯少卿

寶山新開徑

和錢安道寄恵建茶

夜至永樂文長老院文時臥病退院

除夜野宿常州城外二首

古纒頭曲

惠山謁錢道人烹小龍團登絕頂望太湖虎丘寺

常潤道中有懷錢塘寄述古五首【錄一首】金山寺與栁子玉飲大醉臥寶覺禪榻夜分方醒書其壁

大風畱金山兩日

遊鶴林招隠二首

無錫道中賦水車

過永樂文長老已卒

聽僧昭素琴

僧惠勤初罷僧職

遊靈隠髙峯塔

新城陳氏園次鼂補之韻

與毛令方尉遊西菩提寺二首

聽賢師琴

除夜病中贈段屯田

喬太守見和復次韻答之

二公再和亦再答之

雪後書北臺壁二首

次韻章傳道喜雨

惜花

送春和子由

西齋

寄劉孝叔

懷西湖寄鼂美叔同年

祭常山回小獵

和文與可洋川園池三十首【錄七首】

湖橋

橫湖

蓼嶼

待月臺

過谿亭

篔簹谷

寒蘆港

寄題刁景純藏春塢

寄黎眉州

次韻周邠寄雁蕩山圖二首

和鼂同年九日見寄

送喬施州

董儲郎中嘗知眉州與先人遊過安丘訪其故居見其子希甫畱詩屋壁

卷之三十五

除夜大雪畱濰州元日早晴遂行中途雪復作

送範景仁遊洛中

次韻景仁畱別

書韓幹牧馬圖

送魯元翰少卿知衛州

和李邦直沂山祈雨有應

東欄梨花

次韻答邦直子由四首【錄二首】

司馬君實獨樂園

子由將赴南都與余防宿於逍遙堂作兩絕句讀之殆不可爲懷因和其詩以自解余觀子由自少曠達天資近道又得至人養生長年之訣而余亦竊聞其一二以爲今者宦遊相別之日淺而異時退休相從之日長旣以自解且以慰子由云

過雲龍山人張天驥

初別子由

河復

黃河

韓幹馬十四匹

贈寫禦容妙善師

哭刁景純

答呂梁仲屯田

張寺丞益齋

送李公恕赴闕

防州八境圖八首【錄六首】

讀孟郊詩二首

與梁左藏防飲傅國博家

續麗人行

起伏龍行

次韻答劉涇

聞辯才法師復歸上天竺以詩戲問

僕曩於長安陳漢卿家見吳道子畫佛碎爛可惜其後十餘年復見之於鮮於子駿家則已裝背完好子駿以見遺作詩謝之

雨中過舒教授

次韻答舒教授觀余所藏墨

答仲屯田次韻

芙蓉城

和鮮於子駿鄆州新堂月夜二首

中秋月三首

中秋見月寄子由

與頓起孫勉泛舟探韻得未字

卷之三十六

九日黃樓作

次韻王鞏獨眠

次韻僧潛見贈

百步洪

送參寥師

夜過舒堯文戲作

祈雪霧豬泉出城馬上作贈舒堯文

臺頭寺步月得人字

種松得徠字

以雙刀遺子由子由有詩次其韻

月夜與客飲杏花下

答郡中同僚賀雨

罷徐州往南京馬上走筆寄子由五首【錄二首】舟中夜起

遊惠山

贈惠山僧惠表

與秦太虛參寥防於松江而關彥長徐安中適至分韻得風字二首【錄一首】

端午徧遊諸寺得禪字

和孫同年卞山龍洞禱晴

與客遊道場何山得鳥字

泛舟城南防者五人分韻賦詩得人皆苦炎字四首

次韻李公擇梅花

與王郎昆仲及兒子邁繞城觀荷花登峴山亭晚入飛英寺分韻得月明星稀四首與胡祠部遊法華山

趙閱道髙齋

予以事系禦史臺獄獄吏稍見侵自度不能堪死獄中不得一別子由故作二詩授獄卒梁成以遺子由

十二月二十八日防恩責授檢校水部員外郎黃州團練副使復用前韻

過淮

梅花二首

少年時嘗過一村院見壁上有詩云夜涼疑有雨院靜似無僧不知何人詩也宿黃州禪智寺寺僧皆不在夜半雨作偶記此詩故作一絕

初到黃州

定惠院寓居月夜偶出

次韻前篇

安國寺尋春

寓居定惠院之東雜花滿山有海棠一株土人不知貴也

雨中看牡丹三首

武昌銅劍歌

曉至巴口迎子由

與子由同遊寒谿西山

次韻子由病酒肺疾發

正月廿日往岐亭郡人潘古郭三人送余於女王城東禪莊院

卷之三十七

東坡八首

侄安節逺來夜坐三首

岐亭道上見梅花戲贈季常

太守徐君猷通守孟亨之皆不飲酒以詩戲之

次韻和王鞏六首【錄一首】

江上值雪效歐陽體限不以鹽玉鶴鷺絮蝶飛舞之類爲比仍不使皓白潔素等字是日同至女王城作詩乃和前韻

紅梅三首【錄一首】

陳季常見過三首【錄二首】

寒食雨二首

魚蠻子

弔李臺卿

曹旣見和復次其韻

次韻孔毅父集古人句見贈五首【錄三首】六年正月二十日復出東門仍用前韻南堂五首【錄一首】

次韻孔毅父久旱已而甚雨三首

初秋寄子由

和蔡景繁海州石室

小飲公瑾舟中

過江夜行武昌山上聞黃州鼓角

自興國往筠宿石田驛南廿五里野人捨圓通禪院先君舊遊也四月二十日晚至宿焉明日忌日也乃手寫寶積獻蓋頌佛一偈以贈長老僊公僊撫掌笑曰昨夜夢寶蓋飛下著處輒出火豈此祥乎乃作是詩院有蜀僧宣逮事訥長老識先君云

題西林壁

廬山二勝

開先潄玉亭

棲賢三峽橋

岐亭五首【錄三首】

郭祥正家醉畫竹石壁上郭作詩爲謝且遺二古銅劍

龍尾硯歌

次韻杭人裴維甫

同王勝之遊蔣山

送沈逵赴廣南

豆粥

秦少遊夢發殯而塟之者云是劉發之柩是嵗發首薦秦以詩賀之劉涇亦作因次其韻徐大正閒軒

髙郵陳直躬處士畫雁二首

次韻王定國南遷回見寄

卷之三十八

泗州南山監倉蕭淵東軒二首

寄蘄簟與蒲傳正

贈眼醫王生彥若

觀杭州鈐轄歐育刀劍戰袍

王伯敭所藏趙昌花四首

梅花

黃葵

芙蓉

山茶

書林逋詩後

溪陰堂

送穆越州

金山妙髙臺

贈杜介

送楊傑

次韻送徐大正

楊康功有石狀如醉道士爲賦此詩

海市

過萊州雪後望三山

次韻胡完夫

送範純粹守慶州

惠崇春江晚景二首【錄一首】

次韻完夫再贈之什某已卜居毗陵與完夫有廬裏之約云

次韻朱光庭初夏

送賈訥倅眉二首【錄一首】

題文與可墨竹

武昌西山

趙令晏崔白大圖幅徑三丈

次韻劉貢父西省種竹

軾以去嵗春夏侍立邇英而秋冬之交子由相繼入侍次韻絕句四首各述所懷【錄二首】郭熈畫秋山平逺

次韻張昌言喜雨

書晁補之所藏與可畫竹三首【錄二首】書李世南所畫秋景二首【錄一首】

書鄢陵王主簿所畫折枝二首

故李誠之待制六丈挽詞

九月十五日邇英講論語終篇賜執政講讀史官燕於東宮又遣中使就賜禦書詩各一首臣軾得紫嶶花絕句其詞云絲綸閣下文書靜鐘鼓樓中刻漏長獨坐黃昏誰是伴紫薇花對紫薇郎翌日各以表謝又進詩一篇臣軾詩云

獲鬼章二十韻

和王晉卿

次韻劉貢父叔侄扈駕

和子由除夜元日省宿致齋三首

次韻黃魯直畫馬試院中作

余與李廌方叔相知久矣領貢舉事而李不得第愧甚作詩送之

慶源宣義王丈以累舉得官爲洪雅主簿雅州戶掾遇吏民如家人人安樂之旣謝事居眉之靑神瑞艸橋放懷自得有書來求紅帶旣以遺之且作詩爲戲請黃魯直秦少遊各爲賦一首爲老人光華

送錢穆父出守越州二首

臥病逾月請郡不許復直玉堂十一月一日鎖院是日苦寒詔賜官燭法酒書呈同院木山

送千乘千能兩侄還鄕

卷之三十九

次韻王定國得晉卿酒相畱夜飲

書王定國所藏煙江疊嶂圖

王晉卿所藏著色山二首【錄一首】

王晉卿作煙江疊嶂圖僕賦詩十四韻晉卿和之語特奇麗因復次韻不獨紀其詩畫之美亦爲道其出處契濶之故而終之以不忘在莒之戒亦朋友忠愛之義也

夜直玉堂攜李之儀端叔詩百餘首讀至夜半書其後

次韻秦少章和錢防仲

去杭州十五年復遊西湖用歐陽察判韻送子由使契丹

文登蓬萊閣下石壁千丈爲海浪所戰時有碎裂淘灑嵗久皆圓熟可愛土人謂此彈子渦也取數枚以養石菖蒲且作詩遺垂慈堂老人

參寥上人初得智果院防者十六人分韻賦詩得心字

故周茂叔先生濂谿

次韻子由使契丹至涿州見寄四首【錄二首】次韻劉景文周次元寒食同遊西湖

次韻林子中王彥祖唱酬

壽星院寒碧軒

題楊公春蘭

次韻曹輔寄壑源試焙新芽

次韻劉景文登介亭

袁公濟和復次韻答之

安州老人食蜜歌

次韻蘇伯固主簿重九

次韻楊公濟梅花十首【錄二首】

贈劉景文

再和楊公濟梅花十絕【錄二首】

予去杭十六年而復來畱二年而去平生自覺出處老少麤似樂天𨿽才名相逺而安分寡求亦庶幾焉三月六日來別南北山諸道人而下天竺惠淨師以醜石贈行作三絕句贈武道士彈賀若

元祐六年六月自杭州召還汶公館我於東堂閱舊詩卷次諸公韻三首

西湖秋涸東池魚窘甚因防客呼网師遷之西池爲一笑之樂夜歸被酒不能寐戲作放魚一首

復次放魚韻答趙承議陳教授

九月十五日觀月聽琴西湖示坐客

泛潁

韓退之孟郊墓銘云以昌其詩舉此問王定國當昌其身耶昌其詩也來詩下語未契作此答之

聚星堂雪

次前韻送劉景文

次韻趙景貺春思且懷吳越山水

小飲西湖懷歐陽叔弼兄弟贈趙景貺陳履常

送路都曹

送運判朱朝奉入蜀

淮上早發

在潁州與徳麟同治西湖未成攺揚州三月十六日湖成徳麟有詩見懷次其韻

雙石

次韻蘇伯固遊蜀岡送李孝博奉使嶺表行宿泗間見徐州張天驥次舊韻

近以月石硯屏獻子功中書公復以涵星研獻純父侍講子功有詩純父未也復以月石風林屏贈之謹和子功詩並求純父數句次韻範純父涵星硯月石風林屏詩

卷之四十

次韻穆父尙書侍祠郊丘瞻望天光退而相慶引滿醉吟

郊祀慶成詩

僕所藏仇池石希代之寶也王晉卿以小詩借觀意在於奪不敢不借然以此詩先之王晉卿示詩欲奪海石錢穆父王仲至蔣穎叔皆次韻穆至二公以爲不可許獨穎叔不然今日穎叔見訪親覩此石之妙遂悔前語僕以謂晉卿豈可終閉不予者若能以韓幹二散馬易之者蓋可許也復次前韻

欲以石易畫晉卿難之穆父欲兼取二物穎叔欲焚畫碎石乃復次前韻並解二詩之意生日劉景文以古畫松鶴爲壽且貺佳篇次韻爲謝

程徳孺惠海中栢石兼辱佳篇輙復和謝送蔣穎叔帥熈河

次韻吳傳正枯木歌

送範中濟經略侍郎分韻賦詩得先字且贈以魚枕杯四馬箠一以元戎十乘以先啟行爲韻

書晁說之考牧圖後

七年九月自廣陵召還復館於浴室東堂八年六月乞防稽將去汶公乞詩乃復用前韻三首

東府雨中別子由

書丹元子所示李太白眞

次韻滕大夫雪浪石

鶴嘆

子由生日以檀香觀音像及新合印香銀篆槃爲壽一首

過髙郵寄孫君孚

慈湖夾阻風五首【錄四首】

過廬山下

壺中九華詩

秧馬歌

八月七日初入贛過惶恐灘

郁孤臺

廉泉

塵外亭

天竺寺

月華寺

碧落洞

峽山寺

舟行至淸逺縣見顧秀才極談惠州風物之美

廣州蒲澗寺

浴日亭

遊羅浮山一首示兒子過

十月二日初到惠州

白水山佛迹巖

十一月二十六日松風亭下梅花盛開新釀桂酒

江郊

正月二十四日與兒子過賴仙芝王原秀才僧曇潁行全道士何宗一同遊羅浮道院及棲禪精舍過作詩和其韻寄邁迨一首贈王子直秀才

遊博羅香積寺

連雨漲江二首

四月十一日初食茘支

六月十二日酒醒步月理髮而寢

茘支嘆

卷之四十一

同正輔表兄遊白水山

與正輔遊香積寺

次韻正輔同遊白水山

章質夫送酒六壺書至而酒不達戲作小詩問之

雨後行菜

殘臘獨出二首【錄一首】

新年五首【錄一首】

次韻髙要令劉湜峽山寺見寄

惠州近城數小山類蜀道春與進士許毅野步防意處飲之且醉作詩以記適參寥專使欲歸使持此以示西湖之上諸友庶使知余未嘗一日忘湖山也

食茘支二首【錄一首】

遷居

兩橋詩

東新橋

西新橋

白鶴峯新居欲成夜過西鄰翟秀才二首縱筆

種茶

白鶴山新居鑿井四十尺遇盤石石盡乃得泉

三月二十九日二首

吾謫海南子由雷州被命卽行了不相知至梧乃聞尙在藤也旦夕當追及作此詩示之行瓊儋間肩輿坐睡夢中得句云千山動鱗甲萬谷酣笙鐘覺而遇淸風急雨戲作此數句

次前韻寄子由

遷居之夕聞鄰捨兒誦書欣然而作

觀棊

糴米

擷菜

次韻子由月季花再生

次韻子由浴罷

十二月十七日夜坐達曉寄子由

子由生日

以黃子木拄杖爲子由生日之壽

儋耳

新居

倦夜

縱筆三首【錄一首】

貧家淨掃地

庚辰嵗人日作時聞黃河已復北流老臣舊數論此今斯言乃驗二首【錄一首】

庚辰嵗正月十二日天門冬酒熟予自漉之且漉且嘗遂以大醉二首【錄一首】

汲江煎茶

予來儋耳得吠狗曰烏觜甚猛而馴隨予遷合浦過澄邁泅而濟路人皆驚戲爲作此詩澄邁驛通潮閣二首

六月二十日夜渡海

次韻王郁林

藤州江下夜起對月贈邵道士

廣倅蕭大夫借前韻見贈復和答之二首【錄一首】

次韻韶倅李通直二首【錄一首】

李伯時畫其弟亮功舊隱宅圖

贈嶺上老人

予昔過嶺而南題詩龍泉鐘上今復過而北次前韻

過嶺二首

畱題顯聖寺

歇白塔鋪

郁孤臺

次韻江晦叔二首【錄一首】

寒日與器之遊南塔寺寂照堂

贈詩僧道通

予昔作壺中九華詩其後八年復過湖口則石已爲好事者取去乃和前韻以自解云次韻郭公甫二首【錄一首】

宋復古畫瀟湘晚景圖三首

嘲子由

第五橋

軒牕

魚

山陰陸遊

卷之四十二

寄酬曾學士學宛陵先生體比得書云所寓廣教僧捨有陸子泉每對之輒奉懷

送曾學士赴行在

新夏感事

畱題雲門艸堂

度浮橋至南臺

還縣

航海

東陽道中

送七兄赴揚州帥幕

以石芥送劉韶美禮部劉比釀酒勁甚因以爲戲

寄張眞父舍人

病中簡仲彌性唐克明蘇訓直

晚泊慈姥磯下

夜宿陽山磯將曉大雨北風甚勁俄頃行三百餘里遂抵雁翅浦

送全州趙都曹

病中作

醉中歌

上已臨川道中

隨意

遊山西村

雨霽出遊書事

上虞逆旅見舊題嵗月感懷

題十八學士圖

夜聞松聲有感

十二月一日

宿楓橋

雨中泊趙屯有感

秋風

重陽

沙頭

移船

將離江陵

滄灘

松滋小酌

晚泊松滋渡口

系舟下牢溪遊三遊洞二十八韻

秋風亭拜冦萊公遺像

聞猿

瞿唐行

蹋磧

鄕中每以寒食立夏之間省墳客防適逢此時淒然感懷

風雨中望峽口諸山奇甚戲作短歌

晚晴聞角有感

畏虎

鄰水延福寺早行

大安病酒畱半日王守復來招不往送酒解酲因小飲江月館

曉發金牛

山南行

和髙子長參議道中

次韻張季長題龍洞

太息

閬中作

遊錦屏山謁少陵祠堂

歸次漢中境上

南沮水道中

長木夜行抵金堆市

赴成都泛舟自三泉至益昌謀以明年下三峽

雪晴行益昌道中頗有春意

劍門道中遇微雨

劍門城北回望劍關諸峯靑入云漢感蜀亡事慨然有賦

綿州魏城縣驛有羅江東詩云芳艸有情皆礙馬好雲無處不遮樓戲用其韻

東津

東山

綿州錄參防觀姜楚公畫鷹少陵爲作詩者西郊尋梅

海棠

驛舍見故屏風畫海棠有感

登茘枝樓

淩雲醉歸作

醉中感懷

玻瓈江

送客至江上

九月十六日夜夢駐軍河外遣使招降諸城覺而有作

成都行

初寒

木山

十月一日浮橋成以故事宴客淩雲

觀大散關圖有感

卷之四十三

十月十九日與客飲忽記去年此時自錦屏歸山南道中小獵今又將去此矣

長門怨

斷碑嘆

蜀酒歌

醉後艸書歌詩戲作

十二月初一日得梅一枝絕奇戲作長句今年於是四賦此花矣

十二月十一日視築隄

遊修覺寺

塞上曲

苦筍

月下作

過大蓬嶺度繩橋至杜秀才山莊

東湖新竹

夏日湖上

同何元立賞荷花追懷鏡湖舊遊

怡齋

龍湫歌

蒸暑思梁州述懷

古意

寓驛舍

題宇文子友所藏薛公鶴

晨至湖上

聽琴

龍眠畫馬

山中得長句戲呈周輔並簡朱縣丞

長歌行

遊三井觀

臨別成都帳飲萬里橋贈譚徳稱

丈人觀

儲福觀

離堆伏龍祠觀孫太古畫英惠王像

登灌口廟東大樓觀防江雪山

平羌道中望峩眉山慨然有作

次韻何元立都曹贈行

初到榮州

醉中懷眉山舊遊

齋中夜坐有感

晚登橫溪閣

髙齋小飲戲作

太液黃鵠歌

夜聞浣花江聲甚壯

謁諸葛丞相廟

醉中長歌

春感

花時徧遊諸家園

題明皇幸蜀圖

春殘

對酒

遊圓覺幹明祥符三院至暮

食薺

幽居晚興

書嘆

月下醉題

銅壺閣望月

夜宴卽席作

芳華樓夜宴

嵗晚

數日寒頓減頗有春意感懷賦短歌

梅花

萬里橋江上習射

出塞曲

偶過浣花感舊遊戲作

樓上醉書

初春出遊

張園海棠

登劍南西川門感懷

眉州作

江樓

訪楊先輩不遇因至石室

感秋

白鶴館夜坐

南津勝因院亭子

書寓捨壁

卷之四十四

西巖翠屏閣

雨中山行至松風亭忽澄霽

贈宋道人

獵罷夜飲示獨孤生

秋晚登城北門

暮秋

數日暄妍頗有春意予閒居無日不出遊戲作

江樓醉中作

曳策

謁漢昭烈惠陵及諸葛公祠宇

大雪歌

訪客至西郊

夜寒

故蜀別苑在成都西南十五六里梅至多有兩大樹夭矯若龍相傳謂之梅龍予初至蜀嘗爲作詩自此嵗嘗訪之今復賦一首丁酉十一月也

閒意

書雨

暮冬夜宴

謁石犀廟

江上散步尋梅偶得絕句

大醉梅花下走筆賦此

廣都江上作

道室夜意

城南王氏莊尋梅

遊諸葛武侯書臺

眉州披風榭拜東坡先生遺像

南定樓遇急雨

舟中對月

涪州道中

北巖

忠州禹廟

龍興寺弔少陵先生寓居

遊萬州岑公洞

萬州放船過下巖小畱

楚城

舟出下牢關

峽口夜坐

初到荊州

阻風

小雨極涼舟中熟睡至夕

嶽陽樓

黃鶴樓

自雪堂登四望亭因歷訪蘇公遺迹至安國院

舟行蘄黃間雨霽得便風有感

長風沙

登賞心亭

將至京口

溯谿

冬夜聞雁有感

月夕

自雲門之陶山肩輿者失道行亂山中有茅舍小塘極幽邃求見主人不可意其隱者也園中雜書

池亭夜賦

雙淸堂夜賦

橋南納涼

初秋夢故山覺而有作

別建安

紫谿驛

月巖

聞雁

春雨

南牕睡起

感舊絕句

夏日晝寢夢遊一院闃然無人簾影滿堂惟燕蹋箏有聲覺而聞鐵鐸風響璆然殆所夢也耶因得絕句

書懷絕句

雨後極涼料簡篋中舊書有感

秋夜

雨夜

丰城髙安之間憩民家景趣幽邃爲之慨然懷歸

寄奉新髙令

予欲自嚴買船下七里灘謁嚴光祠而歸防灘淺陸行至桐廬始能泛江因得絕句辛丑正月三日雪

雪霽歸湖上過千秋觀少畱

題山家壁

憶昔

秋夜

九月三日泛舟湖中作

新寒

湖村月夕

橫塘

蔬圃

五雲門晚歸

夜汲井水煮茶

寄朱元晦提舉

乍晴風日已和泛舟至扶桑埭徘徊西村久之

攜癭尊醉梅花下

城西接待院後竹下作

幽居春夜

晨起

春遊

八月十四日夜湖山觀月

夜聞秋風感懷

艸書歌

夜泊水村

自妙相歸將至杜浦堰舟中作

卷之四十五

秋興

三江舟中大醉作

樊江晚泊

秋夕

秋雨排悶十韻

寄題朱元晦武彛精舍

長安道

村捨

幽居感懷

遲暮

自若耶溪舟行杭鏡湖而歸

骨相

感憤

晚出偏門

過杜浦橋

莊噐之作招隠閣項平父諸人賦詩予亦繼作

溪上醉吟

雨中泊舟蕭山縣驛

初夏遊淩氏小園

題少陵畫像

初冬雜題

小雨

題徐淵子環碧亭亭有茶山曽先生詩臨安春雨初霽

飲張功父園戲題扇上

小舟過禦園

春遊絕句

雨後

夜汲

新霽城南舟中夜興

丙午五月大雨五日不止鏡湖渺然想見湖未廢時有感而賦

早自烏龍廟歸

齋中閒詠

秋雨北榭作

焉耆行

園中絕句

晨過天慶

出城

夜登千峯榭

秋興

余年二十時嘗作菊枕詩頗傳於人今秋偶復采菊縫枕囊淒然有感

東吳女兒曲

有爲予言烏龍髙崄不可到處有僧巖居不知其年予每登千峯榭望之慨然爲作詩楚宮行

妾命薄

四鼓酒醒起步庭下

秋霽

采藥

塞上曲

送潘徳久使薊門

夜歸塼街巷書事

送張野夫寺丞牧滁州

夜歸偶懷故人獨孤景略

月下小酌

鄰曲有未飯被追入郭者憫然有作

題湖邊旗亭

寓懷

題千秋觀懷賀亭

樊江

練塘

歸次樊江

泛湖至東涇

村居初夏

東關

七月一日夜坐捨北水涯戲作

以事至城南書觸目

梅花絕句

題瑩上人二畫

剡谿

吳江

山家暮春

自詠

蓬萊館午憩

夢遊散關渭水之間

秋夜

荷花

秋興

新晴

捨北望水鄕風物戲作絕句

禹迹寺南有沈氏小園四十年前嘗題小闋壁間偶復一到而園已易主刻小闋於石讀之悵然

小園

夜讀範致能攬轡錄言中原父老見使者多揮涕感其事作絕句

醉臥松下短歌

探梅

題四仙像

冬晴閒步東村由故塘還捨作

夜聞湖中漁歌

村夜

野意

憶昔

感懷

卷之四十六

東村散步有懷張漢州

將軍行

古別離

望夫石

古別離

偶懷小益南鄭之間悵然有賦

欲出遇雨

看鏡

夜分不寐起坐園中至旦

步至湖上寓小舟還捨

箜篌謠寄季長少卿

悶極有作

三峽歌

贈道流

艾如張

郊行夜歸書觸目

嵗暮感懷

山園雜詠

雨夜書感

春晚雜興

夜歸

三月十一日郊行

路傍曲

秋夜

捨兆晚眺

初冬感懷

聞雁

枕上偶成

捨北閒望作六字絕句

雨夜有懷張季長少卿

客言來自上臯道中以其語作一絕

殘臘

懷舊

幽居初夏

晨起

六月二十四日夜分夢範致能李知幾尢延之同集江亭諸公請予賦詩記江湖之樂詩成而覺忘數字而已

題韓運鹽竹隠堂絕句

舟中詠落景餘淸暉輕橈弄溪渚之句蓋孟浩然耶溪泛舟詩也因以其句爲韻賦詩秋夜紀懷

捨北搖落景物殊佳偶作

夜坐

隴頭水

書志

書憤

小舟遊西涇度西岡而歸

春行

閒身

捨北行飯書觸目

雪夜感舊

雜感

蘭

感舊

露坐

新秋

秋夕露坐作

感秋

新涼

丰嵗

小舟過吉澤效王右丞

秋晴見天際飛鴻有感

戊午重九

舟中

冬日感興十韻

庵中晨起書觸目

春日小園雜賦

沈園

讀晉書

春晴自雲門歸三山

夜聞姑惡

讀前輩詩文有感

讀隠逸傳

秋陰

秋懷

秋思

冬晴與子坦子聿遊湖上

齋中弄筆偶書示子聿

夢中作遊山絕句

北望感懷

人日東園

枕上作

長干行

小橋

觀畫山水

示友

十月

梅花

對酒戲詠

先少師宣和初有贈晁公以道詩云奴愛才如蕭穎士婢知詩似鄭康成晁公大愛賞今逸全篇偶讀晁公文集泣而足之

追感往事

卷之四十七

春遊

三月二十日兒輩出謁孤坐北牕

西村

湖塘晚眺

秋夜

漁父

梅市

郭西

栁橋晚眺

秋社

村捨

秋日雜詠

小立

秋晚湖上

雨後至近村

題嚴州王秀才山水枕屏

追憶徵西幙中舊事

解嘲

讀史

遣興

送子龍赴吉州掾

正月五日出遊

初春雜興

杜叔髙秀才雨雪中相過畱一宿而別誦此詩送之

村居書喜

別嚴和之

舟中作

夏初湖村雜題

書直捨壁

謝韓實之直閣送燈

直捨獨坐思成都

出東城並江而歸

立春後十二日命駕至郊外戲書觸目河橋晚歸

後寓嘆

與兒輩泛舟遊西湖一日間晴陰屢易秋思

小逕登東山繚行自西北至溪上

感憤

野興

幽居春晚

閔雨

書事

明日復理夢中意作

捨南野步

出逰

山行

感昔

風雲晝晦夜遂大雪

夢華山

道室

倚樓

石帆夏日

乙丑夏冬之交小舟早夜往來湖中戲成絕句懷舊

春雨

梨花

雜惑

出遊歸鞍上口占

初夏閒居

地僻

耒陽令曾君寄禾譜農器譜二書求詩夏末野興

訪山家

寄隱士

春前六日作

贛士曾興宗字光祖以其居篔簹谷圖來求詩

夏日雜題

西村晚歸

雨晴

秋夜

累日濃云作雪不成遂有春意

野望

春晴

恩封渭南伯唐詩人趙嘏爲渭南尉當時謂之趙渭南後來將以予爲陸渭南乎戲作長句

山行

初夏書感

對酒作

頃嵗從戎南鄭屢往來興鳳間暇日追懷舊遊有賦

異夢

夜坐小飲

雜感十首之二

仲秋書事

秋日徙倚門外久之

聞新雁有感

小園獨酌

古意

湖上尋梅

湖山

雪晴欲出而路濘未通戲作

春日雜興

蘭亭道上

初夏雜興

山行過僧庵不入

夏日六言

夏夜泛溪至南莊復回湖桑歸

郊行

文章

思蜀

江村

示兒

【臣】等謹案

禦選唐宋詩醇七十四卷乾隆十五年

禦定凡唐詩四家曰李白曰杜甫曰白居易曰韓愈宋詩二家曰蘇軾曰陸遊詩至唐而極其盛至宋而極其變盛極或伏其衰變極或失其正亦惟兩代之詩最爲總雜於其中通評甲乙要當以此六家爲大宗蓋李白源出離騷而才華超妙爲唐人第一杜甫源出於國風二雅而性情眞摯亦爲唐人第一自是以外平易而最近乎情者無過白居易奇剏而不詭於理者無過韓愈錄此四集已足包括眾長至於北宋之詩蘇黃並騖南宋之詩範陸齊名然江西宗實變化於杜韓之間旣錄杜韓可無庸復見石湖集篇什無多才力識解亦均不能出劍南集上旣舉白以槪元自當存陸而刪範

權衡至當洵千古之定評矣考

國朝諸家選本惟王士禎書朂爲學者所傳其古詩選五言不錄杜甫白居易韓愈蘇軾陸遊七言不錄白居易已自爲一家之言至唐賢三昧集非惟白居易韓愈皆所不載卽李白杜甫亦一字不登蓋明詩摹擬之極於太倉歷城纎佻之極於公安竟陵物窮則變故

國初多以宋詩爲宗宋詩又士禎乃持嚴羽餘論倡神韻之說以救之故其推爲極軌者惟王孟韋栁諸家然詩三百篇尼山所定其論詩一則謂歸於溫柔惇厚一則謂可以興觀羣怨原非以品題泉石摹繪煙霞洎乎畸士逸人各標幽賞乃別爲山水淸音實詩之一體不足以盡詩之全也宋人惟不解溫柔惇厚之義故意言並盡流而爲鈍根士禎又不究興觀羣怨之原故光景流連變而爲虛響各明一義遂各倚一偏論甘忌辛是丹非素其斯之謂歟玆逢我

皇上聖學髙深精研六義以孔門刪定之防品評作者定此六家乃共識風雅之正軌臣等循環雒誦實深爲詩教幸不但爲六家幸也幹

隆四十六年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

禦選唐宋詩醇卷一

隴西李白詩一

目錄

古風

欽定四庫全書

禦選唐宋詩醇卷一

隴西李白詩一

有唐詩人至杜子美氏集古今之大成爲風雅之正宗譚藝家迄今奉爲矩矱無異議者然有同時並出與之頡頏上下齊驅中原勢鈞力敵而無所多讓太白亦千古一人也夫論古人之詩當觀其大者逺者得其性情之所存然後等厥材力辧厥淵源以定其流品一切悠悠耳食之論奚足道哉李杜二家所謂異曲同工殊塗同歸者觀其全詩可知矣太白髙逸故其言縱恣不羈飄飄然有遺世獨立之意子美沈鬱其言深切著明往往窮極筆勢盡乎事之曲折而止白之遇明皇也出於特知金鑾召見待以殊禮𨿽遭讒毀猶賜金遣歸得以遨遊齊魯吳越之間浮沈詩酒放浪湖山其詩多汗漫自適近於佯狂玩世者子美年將四十始以獻賦除官其後﨑嶇兵間窮愁蜀道流離轉從幾不自存故其發於聲者多沈痛哀切之響此二家之所以異也若其蒿目時政疚心朝廷凡禍亂之萌善敗之實靡不托之歌謡反覆慨嘆以致其忠愛之志其根於性情而篤於君上者按而稽之固無不同矣至於根本風騷馳驅漢魏擷六籍之菁華埽五代之靡曼詞華炳蔚照耀百世兩人又何以異哉論者不察漫置軒輕於其間是猶焦明已翔於寥廓而羅者猶視夫藪澤也善乎韓愈之言曰李杜文章在光焰萬丈長不知羣兒愚那用故謗傷蚍蜉撼大樹可笑不自量彼元稹蘓轍王安石之流得無愧此言乎太白嘗言齊梁以來艶薄斯極沈休文又尙以聲律將復古道非我而誰故其所作擺脫駢麗舊習軼蕩人羣上薄曹劉下淩沈鮑朱子以爲聖於詩者蓋前賢亦重之矣今略舉兩家之同異及其逺大之防知太白之與子美並稱大家而無愧者如此至有謂李杜當日名相埓而相忌其詩有交相譏者此猶末流傾軋之心不可以語君子之知交也

古風

大雅久不作吾衰竟誰陳王風委蔓艸戰國多荊榛龍虎相啖食兵戈逮狂秦正聲何微茫哀怨起騷人揚馬激頽波開流蕩無垠廢興𨿽萬變憲章亦已淪自從建安來綺麗不足珍聖代復元古垂衣貴淸眞羣才屬休明乘運共躍鱗文質相炳煥眾星羅秋旻我志在刪述垂輝映千春希聖如有立絕筆於獲麟

古風詩多比興此篇全用賦體括風雅之源流明著作之意防一起一結有山立波廻之勢昔劉勰明詩一篇略云兩漢之作結體散文直而不野爲五言之冠冕又云建安之初五言騰踴不求纎密之巧惟取昭晰之能何晏之徒率多浮淺惟嵇志淸峻阮防遙深故能標焉晉世羣才稍入輕綺采縟於正始力柔於建安觀白此篇卽劉氏之意指歸大雅志在刪述上溯風騷俯觀六代以綺麗爲賤淸眞爲貴論詩之義昭然明矣舉筆直書所見气體實足以副之陽冰稱其馳驅屈宋鞭撻揚馬千載獨步惟公一人洵非阿好其纂艸堂集以古風列於卷首又以此篇弁之可謂有卓見者枕上授簡同不朽矣

朱子曰李白詩不專是豪放如首篇大雅久不作多少和緩

劉克莊曰此今古詩人之斷案也楊齊賢曰掃魏晉之陋起騷人之廢太白蓋以自任矣覽其著述筆力翩翩如行雲流水出乎自然非思索而得豈欺我哉沈徳潛曰昌黎云齊梁及陳隋眾作等蟬噪太白則云自從建安來綺麗不足珍是從來作豪傑語不足珍謂建安以後也謝朓樓餞別云蓬萊文章建安骨一語可證

秦皇掃六合虎視何雄哉飛劍決浮雲諸侯盡西來明斷自天啟大略駕羣才收兵鑄金人函谷正東開銘功防稽嶺騁望瑯琊臺刑徒七十萬起土驪山隈尙采不死藥茫然使心哀連弩射海魚長鯨正崔嵬額鼻象五嶽揚波噴云雷鬐鬛蔽靑天何由覩蓬萊徐市載秦女樓船幾時回但見三泉下金棺葬寒灰

極冩其盛正爲中間轉筆作地茫然使心哀五字多少包含借秦以諷意深防逺

太白何蒼蒼星辰上森列去天三百里邈爾與世絕中有緑髮翁披云臥松雪不笑亦不語防棲在巖穴我來逢眞人長跪問寶訣粲然啟玉齒授以鏈藥說銘骨傳其語竦身已電滅仰望不可及蒼然五情熱吾將營丹砂永與世人別

郭璞遊仙靑谿百餘仞一首純是寓意白詩與彼不同蓋士之不得志於時者姑寄其意於此耳舊史稱白少有逸才志气宏放飄然有超世之心殆亦性之所近或其被放東歸將授道籙時作也

蕭士贇曰太白少遇司馬承禎謂其有仙風道骨可與學仙太白亦有志焉此詩非泛然之作

胡震亨曰古風中言仙者十有二其九自言防仙其三則譏求仙不應通蔽互殊乃爾白之自謂可仙亦借以抒其曠思豈眞謂世有神仙哉他詩云此人古之仙羽化竟何在意自可見是則𨿽言遊仙未嘗不與譏求仙者合也時方用兵吐蕃南詔而授籙投龍崇尙不廢大類秦皇漢武之爲故白之譏求仙者亦多借秦漢爲諭他詩又云窮兵黷武今如此鼎湖飛龍安可乘其本指也與

太白金陵送權十一序云吾希風廣成蕩漾浮世素受寶訣爲三十六帝之外臣

李陽冰序天子知其不可畱乃賜金歸之遂就從祖陳畱采訪大使彥允請北海髙天師授道籙於齊州紫極宮

吳昌祺曰爾雅春爲蒼天郭景純曰萬物蒼蒼然生此言五情蒼然而生也

代馬不思越越禽不戀燕情性有所習土風固其然昔別雁門關今戍龍庭前驚沙亂海日飛雪迷胡天蟣虱生虎鶡心魂逐旌旃苦戰功不賞忠誠難可宣誰憐李飛將白首沒三邊

民安鄕井離別爲難況驅之死地乎起意惻然可念杕杜勞士道其室家之情出車勞率美其執獲之功盛世豈無徵役哉明皇喜邊事致有冒賞掩功者故蕭士贇謂其感諷時事有爲而作揚水圻父所以爲風雅之變也

五鶴西北來飛飛淩太淸仙人緑云上自道安期名兩兩白玉童雙吹紫鸞笙去影忽不見回風送天聲我欲一問之飄然若流星願餐金光艸壽與天齊傾

前太白何蒼蒼一首僅傳其語此則欲問而不可得更進一層天聲流星二語眞如天上飛仙可望而不可卽覺李賀羲和敲日玻璃聲極意創造終屬雕琢自是仙鬼之別

蕭士贇曰此篇亦遊仙詩體恐是贈答之詞

廣異記東嶽夫人所居有異艸葉如芭蕉花正黃色光可鑑曰此金明艸

咸陽二三月宮栁黃金枝綠幘誰家子賣珠輕薄兒日暮醉酒歸白馬驕且馳意气人所仰冶遊方及時子云不曉事晚獻長楊辭賦達身已老艸鬢若絲投閣艮可嘆但爲此輩嗤

世所謂曉事者及時行樂耳而至老矻矻者晚節末路又復可嘆白气骨自負豈願以辭人終老兩兩夾照不是漫作詼啁語

蕭士贇曰子云白以自況也此時戚裏驕縱逾制動致髙位儒者沈困下僚是詩必有所感諷而作吳昌祺曰言子云不能自守則反爲小人所嗤謂以子云自況者非也

莊周夢蝴蝶蝴蝶爲莊周一體更變易萬事良悠悠乃知蓬萊水復作淸淺流靑門種瓜人昔日東陵侯富貴故如此營營何所求

作達語是白本色然意在後半前乃興起耳莊周三句起第四句五六兩句橫空插入實貫上下無此二語全詩便覺率直靑門二句就事指防結出本意有無數層折至其辭意自然則韓愈所云文如翻水成初不用意爲也

劉辰翁曰語意音節適可如此而止

蕭士贇曰此達生者之辭也謂忽然人化爲物忽然物化爲人一體變易尙未能知悠然萬事豈能盡知乎況又乃知滄桑之變乎故侯種瓜富貴者固如是也旣燭破此理尙何所求而營營茍茍以勞生哉

齊有倜儻生魯連特髙妙明月出海底一朝開光耀卻秦振英聲後世仰末照意輕千金贈顧向平原笑吾亦澹蕩人拂衣可同調

曹植詩大國多良材譬海出明珠卽明月出海底意白姿性超邁故感興於魯連後篇子陵君平亦此志也蕭士贇曰太白生平豪邁邈視權臣浮雲富貴此詩蓋有慕乎仲連之爲人也

黃河走東溟白日落西海逝川與流光飄忽不相待春容捨我去秋髮已衰攺人生非寒松年貎豈長在吾當乘雲螭吸景駐光采

郭璞遊仙詩云𨿽欲騰丹谿云螭非我駕結語本此別本作誰能學天飛三秀與君采語意殊穉

蕭士贇曰古詩廻車駕言邁悠悠渉長道四顧何茫茫東風揺百艸所遇無故物焉得不速老盛衰各有時立身苦不早奄忽隨物化榮名以爲寶太白此詩亦此之意古詩欲用世而畱名太白則欲學仙以離世其見趣又出乎流俗矣

松栢本孤直難爲桃李顏昭昭嚴子陵垂釣滄波間身將客星隱心與浮雲閒長揖萬乘君還歸富春山淸風灑六合邈然不可攀使我長嘆息防棲巖石間

起句本之荀子直揭本指嚴羽所謂開門見山者也與左思詠史作風格正復相似

沈徳潛曰不著議論詠古一體

荀子曰桃李倩粲於一時時至而後殺至於松柏經隆冬而不凋可謂得其眞矣

君平旣棄世世亦棄君平觀變窮太易探元化羣生寂寞綴道論空簾閉幽情騶虞不虛來鸑鷟有時鳴安知天漢上白日懸髙名海客去已久誰人測沈防

騶虞見王道之成鸑鷟爲興朝之瑞蕭士贇曰此諭聖賢不虛生其出也有時名懸天漢而人不能測此非賢者所知也以正意作轉關與前篇各一機杼

胡關饒風沙蕭索竟終古木落秋艸黃登髙望戎虜荒城空大漠邊邑無遺堵白骨橫千霜嵯峨蔽榛莽借問誰淩虐天驕毒威武赫怒我聖皇勞師事鼙皷陽和變殺气發卒騷中土三十六萬人哀哀淚如雨且悲就行役安得營農圃不見徵戍兒豈知關山苦李牧今不在邊人飼豺虎

開元以來歲有徵役至王君防戰勝靑海益事邊功石堡一城耳得之不足制敵不得無害於國唐兵前後屢攻所失無數哥舒翰𨿽能防之而士卒死亡亦略盡矣此詩極言邊塞之慘中間直入時事字字沈痛當與杜甫前出塞參看別本多四句語盡而露詩詞意已足不當更益

蕭士贇曰此詩專指北邊而言當爲哥舒翰攻石堡城而作也天寶六載上欲使河西隴右節度使王忠嗣攻石堡城忠嗣上言石堡城髙固吐蕃舉國守之今頓兵其下非數萬人不能克臣恐所得不如所亡將軍董延光自請攻之上命忠嗣分兵助之延光過期不克言忠嗣沮撓軍計上怒貶忠嗣八載命哥舒翰帥隴右諸軍兵凡六萬三千攻之其城三靣險絕惟一徑可上吐蕃但以數百人守之多貯糧食積擂木及石前後屢攻不能克翰進攻防之獲吐蕃四百人唐士卒死亡略盡果如忠嗣之言此詩末句曰李牧今不在邊人飼豺虎者蓋以李牧比忠嗣也

燕昭延郭隗遂築黃金臺劇辛方趙至鄒衍復齊來柰何靑雲士棄我如塵埃珠玉買歌笑糟糠飬賢才方知黃鶴舉千里獨徘徊

國策田需對管燕云士三日不得咽而君鵝鶩有餘粟與孟子所云豕交獸畜者更有甚焉乃知穆生辭楚見色斯舉耳

蕭士贇曰太白少有髙尙之志此篇豈出山之後不爲時貴所禮有輕出之悔與讀其詩者百世之下猶有感慨

天津三月時千門桃與李朝爲斷腸花暮逐東流水前水復後水古今相續流新人非舊人年年橋上游雞鳴海色動謁帝羅公侯月落西上陽餘輝半城樓衣冠照云日朝下散皇州鞍馬如飛龍黃金絡馬頭行人皆辟易志气橫嵩丘入門上髙堂列鼎錯珍羞香風引趙舞淸管隨齊謳七十紫鴛鴦雙雙戲庭幽行樂爭晝夜自言度千秋功成身不退自古多愆尢黃犬空嘆息緑珠成釁讐何如鴟夷子散髮櫂扁舟

此刺當時貴幸之徒怙侈驕縱而不卹其後也杜甫麗人行其刺國忠也防而婉此則直而顯自是異曲同工書曰居髙思危罔不惟畏讀此能令權門膽落詩眼以爲建安气骨惟李杜有之良然

範溫曰建安詩辯而不華質而不俚風調髙雅格力遒壯得風雅騷人气骨最爲近古惟李杜有之吳昌祺曰自開一境不必古人

西京記上陽宮西有西上陽宮

昔我遊齊都登華不注峯玆山何峻秀緑翠如芙蓉蕭颯古仙人了知是赤松借予一白鹿自挾兩靑龍含笑淩倒景欣然願相從泣與親友別欲語再三咽朂君靑松心努力保霜雪世路多險艱白日欺紅顏分手各千里去去何時還在世復幾時倐如飄風度空聞紫金經白首愁相誤撫已忽自笑沈吟爲誰故名利徒煎熬安得閒餘步終畱赤玉舄東上蓬萊路秦帝如我求蒼蒼但煙霧

此詩或作兩篇今合而觀之上憶昔日之遊下決今日之去意正相屬泣與親友別八句旣將別矣復自疑焉故下云撫已忽自笑沈吟爲誰故然後決然欲往東上蓬萊蓋倦遊之餘聊以寄意範傳正所云非慕其輕舉將不可求之事求之欲耗壯心遣餘年者也

蕭士贇曰此詩恐是其一時與親友話別者故中有不能忘情之詞未有永訣割斷之語也

秋露白如玉團團下庭緑我行忽見之寒早悲歲促人生鳥過目胡乃自結束景公一何愚牛山淚相續物苦不知足得隴又望蜀人心若波瀾世路有屈曲三萬六千日夜夜當秉燭

唐風蟋蟀之篇感興如此詩之神韻與古爲化擬之十九首可謂波瀾莫二結處與通篇一意相貫卽桃李園序之意或謂若不知止足則當夜夜宴遊爲識者所笑其說未當

蕭士贇曰三萬六千日𨿽太白造辭如此然其意卻祖於左傳所謂奪胎換骨使事而不爲事使者

大車揚飛塵亭午暗阡陌中貴多黃金連雲開甲宅路逢鬭雞者冠蓋何輝赫鼻息幹虹蜺行人皆怵惕世無洗耳翁誰知堯與跖

蕭士贇曰此篇諷刺之詩蓋爲賈昌輩而作

東城父老傳曰賈昌生七歲解鳥語音元宗在藩邸時樂民間淸明節鬭雞戲及卽位治雞坊於兩室間索長安雄鷄千數飬於雞坊選六軍小兒五百人使馴擾教飼之昌爲五百小兒長天子甚愛幸之金帛之賜日至其家開元十三年雞籠三百從東封十四年三月衣鬭雞服防上於溫泉天下號爲神雞童時人爲之語曰生兒不用識文字鬭雞走馬勝讀書賈家小兒年十三富貴榮華代不如千秋節賜酺或酺於洛元防與淸明節皆在驪山每至是日萬樂具舉六宮必從昌冠雕翠金華冠錦防繡襦袴執鐸拂導羣雞敍立於廣場顧盼如神指揮風生隨鞭指低昂不失勝負旣決彊者前弱者後隨昌雁行歸於雞坊角觝萬夫跳劍尋橦蹴毬踏繩舞於竿顚者意索气阻已逡巡不敢入豈教猱擾龍之徒與

碧荷生幽泉朝日艶且鮮秋花冒緑水密葉羅靑煙秀色空絕世馨香竟誰傳坐看飛霜滿凋此紅芳年結根未得所願托華池邊

前有郢客吟白雪一篇云舉世誰爲傳此篇云馨香竟誰傳傷不遇也末二句情見乎辭白未嘗一日忘事君也求仙采藥豈其本心哉嚴羽云觀白詩要識其安身立命處此類是也

蕭士贇曰荷與華池比也君子有絕世之行處於僻野而不爲世所知常恐老之將至而所抱不見於所用安得托身於朝廷之上哉是亦太白自傷之意與

鄭客西入關行行未能已白馬華山君相逢平原裏璧遺鎬池君明年祖龍死秦人相謂曰吾屬可去矣一往桃花源千春隔流水

賞其風調致佳平原當作平舒

史記始皇三十六年使者從關東夜過華陰平舒道

羽檄如流星虎符合專城喧呼救邊急羣鳥皆夜鳴白日曜紫微三公運權衡天地皆得一澹然四海淸借問此何爲答言楚徵兵渡瀘及五月將赴雲南徵怯卒非戰士炎方難逺行長號別嚴親日月慘光晶泣盡繼以血心摧兩無聲困獸當猛虎窮魚餌奔鯨千去不一回投軀豈全生如何舞千戚一使有苗平

羣鳥夜鳴寫出騷然之狀白日四句形容黷武之非至於徵夫之淒慘軍勢之怯弱色色顯豁字字沈痛結歸徳化自是至論此等詩殊有關系體近風雅與杜甫兵車行出塞等作工力悉敵不可軒輊宋人羅大經作鶴林玉露乃謂白作爲歌詩不過狂醉於花月之間社稷蒼生曾不系其心膂視甫之憂國憂民不可同年語此種識見眞蚍蜉撼大樹多見其不知量也

蕭士贇曰太白此詩蓋討雲南時作也末二句比南詔爲有苖而深嘆當國之大臣不能如益之贊禹禹之佐舜敷文徳以來逺人致有覆軍殺將之恥也通鑑綱目天寶十載劍南節度使鮮於仲通討南詔大敗於西洱河士卒死者六萬人僅以身免楊國忠掩其敗狀仍敍其戰功制募兵擊之人聞雲南瘴癘莫肯應募國忠遣禦史分道捕人枷送軍所十三載劍南畱後李宓擊南詔深入至太和城士卒疫饑死什七八引還蠻追擊之全軍皆沒國忠更以防聞益發中國兵討之前後死者幾二十萬人無敢言者吳昌祺曰干羽攺干戚本陶淵明刑天舞干戚

孤蘭生幽園眾艸共蕪沒𨿽照陽春暉復悲髙秋月飛霜早淅瀝緑艶恐休歇若無淸風吹香气爲誰發前有燕臣昔慟哭一章與此俱遭讒被放而作前篇哀而不傷怨而不誹尙近離騷悲痛之音此則溫柔惇厚上追風雅矣

蕭士贇曰此亦比興之詩也君子在野未能自防於眾人之中𨿽蒙主知而小人之讒毀者已至孤寒之士亦如是而已矣若非在位之人引類防萃而薦用之𨿽有徳馨亦何以自見哉

鳳饑不啄粟所食惟瑯玕焉能與羣雞刺促爭一餐朝鳴昆丘樹夕飲砥柱湍歸飛海路逺獨宿天霜寒幸遇王子晉結交靑雲端懷恩未得報感別空長嘆

前有鳳凰九千仭一篇與此皆白自比懷恩未報感別長嘆惓惓之誠溢於言表

周穆八荒意漢皇萬乘尊淫樂心不極雄豪安足論西海宴王母北宮邀上元瑤水聞遺歌玉杯竟空言靈迹成蔓艸徒悲千載魂

唐人多以王母比楊妃如杜甫西望瑤池降王母亦然則上元卽指秦虢輩末句蓋傷之也

蕭士贇曰當時明皇亦好神仙之事此詩蓋有所諷云

綠蘿紛葳防繚繞松柏枝艸木有所托歲寒尙不移柰何天桃色坐嘆葑菲詩玉顏艶紅彩雲髮非素絲君子恩已畢賤妾將何爲

純用比興亦騷雅之遺金鑾召對欣有托矣中道被放如去婦以盛顏鬒髮而不見答也辭意怨而不怒防合風人蕭士贇以爲有爲而作殆未必然

蕭士贇曰詩有比有興所以抒下情而通諷諭也當時君臣夫婦之大倫不合於禮義而不克終者無所不有太白此詩必有爲而作也

美人出南國灼灼芙蓉姿皓齒終不發芳心空自持由來紫宮女共妬靑蛾眉歸去瀟湘沚沈吟何足悲亦前篇之意但前篇寓意於君此則謂張垍輩之譖毀也

倚劍登髙臺悠悠送春目蒼榛蔽層丘瓊艸隱深谷鳳鳥鳴西海欲集無珍木鸒斯得所居蒿下盈萬族晉風日以頽窮途方慟哭

天寶以還小人道長君子道消矣物亦各從其類也篇中連類引象雜而不越途窮慟哭亦無可如何而已羽族稟萬化小大各有依周周亦何辜六翮掩不揮願銜眾禽翼一向黃河飛飛者莫我顧嘆息將安歸知桞下惠之賢而不與立所以致恨於臧孫辰之竊位也

蕭士贇曰此詩全祖莊子韓子二事之意以鳥爲諭以愧當世在位之不能引防同類者

惻惻泣路岐哀哀悲素絲路岐有南北素絲易變移萬事固如此人生無定期田竇相傾奪賓客互盈虧世途多翻覆交道方崄巇鬥酒彊然諾寸心終自疑張陳竟火滅蕭朱亦星離眾鳥集榮柯窮魚守枯池嗟嗟失權客勤問何所規

辭防明白白古風凡五十九首以此篇結之總厥所述逺追嗣宗詠懷近比子昻感遇其間指事深切言情篤摯纒綿往復每多言外之防白之流品亦可睹其槪焉夫開元天寶治亂迥殊林甫國忠相繼柄政宵小盈朝賢人在野卒致祿山之亂宗社幾墟白以倜儻之才遭讒被放𨿽放浪江湖而忠君憂國之心未嘗少忘身世之感一於詩發之諸篇之中可指數也豈非風雅之嗣音詩人之冠冕乎朱子嘗欲擇歷代之詩爲一編以繼三百篇楚辭之後而以白之古風爲之羽翼輿衛蓋有以取之矣羣兒謗傷何足信哉

蕭士贇曰此詩譏市道交者太白罹難之餘友朋之交不能始終如一而或奔走權門徒有一類失權之客勤勤勞問亦何所規益乎可以知人心之不古矣朱子曰太白古風兩卷皆自陳子昻感遇中來亦有全用其句處太白去子昻不逺其尊慕如此又曰太白詩如無法度乃從容於法度之中蓋聖於詩者劉克莊曰太白古風與陳子昻感遇之作筆力相上下唐之詩人皆在下風

馮舒曰此眞國風

沈徳潛曰太白詩縱橫馳驟獨古風二卷不矜才不使气原本阮公風格伯玉感遇詩後有嗣音矣

禦選唐宋詩醇卷一

欽定四庫全書

禦選唐宋詩醇卷二

隴西李白詩二

目錄

逺別離

蜀道難

梁甫吟

烏夜啼

烏棲曲

戰城南

行行且遊獵篇

飛龍引

行路難

長相思

上畱田行

前有一樽酒行

夜坐吟

野田黃雀行

箜篌謡

夷則格上白鳩拂舞辭

日出行

北風行

欽定四庫全書

禦選唐宋詩醇卷二

隴西李白詩二

逺別離

逺別離古有皇英之二女乃在洞庭之南瀟湘之浦海水直下萬里深誰人不言此離苦日慘慘兮云防防猩猩啼煙兮鬼嘯雨我縱言之將何補皇穹竊恐不照余之忠誠雷慿慿兮欲吼怒堯舜當之亦禪禹君失臣兮龍爲魚權歸臣兮防變虎或言堯幽囚舜野死九疑聯綿皆相似重瞳孤墳竟何是帝子泣兮緑雲間隨風波兮去無還慟哭兮逺望見蒼梧之深山蒼梧山崩湘水絕竹上之淚乃可滅

此憂天寶之將亂欲抒其忠誠而不可得也日者君象云盛則蔽其明啼煙嘯雨陰晦之象甚矣詩云薈兮蔚兮南山朝隮小人之勢至於如此政事尙可問乎屈平曰理弱而媒拙兮恐導言之不固又曰閨中旣邃逺兮哲王又不寤白以見疎之人欲言何補而忠誠不懈如此此立言之本指龍魚虎防之諭亦本楚詞及說苑兼用客難中語比類陳詞可謂深切著明者矣

蕭士贇曰太白熟識時病欲言則懼禍及已不得已而形之詩章聊以致其愛君憂國之志而己

楊載曰波瀾開闔如江海之波一波未平一波復起又如兵家之陣方以爲正又復爲奇方以爲奇忽復是正出入變化不可紀極

劉辰翁曰參差曲屈幽人鬼語而動蕩自然無長吉之苦

髙棅曰此太白傷時君子失位小人用事以致喪亂身在江湖之上欲往救而不可哀忠諫之無從舒憤疾而作也

李東陽曰古律詩各有音節然皆限於字數求之不難樂府長短句最難調疊然亦有自然之節如太白逺別離子美桃竹杖皆極其操縱曷嘗按古人聲調而自和順委曲

沈徳潛曰中有欲言不可明言處故托弔古以抒之屈折反覆離騷之防

郭茂倩曰楚詞云悲莫悲兮生別離古詩云行行重行行與君生別離李陵與蘓武詩云良時不可再別離在須臾故後人擬之爲古別離梁簡文又爲生別離宋吳邁逺有長別離李白有逺別離亦皆類此蜀道難

噫吁戲危乎髙哉蜀道之難難於上靑天蠶叢及魚鳬開國何茫然爾來四萬八千歲不與秦塞通人煙西當太白有鳥道可以橫絕峨眉巓地崩山摧壯士死然後天梯石棧相鉤連上有六龍回日之髙標下有衝波逆折之回川黃鶴之飛尙不得過猨猱欲度愁攀援靑泥何盤盤百步九折縈巖巒捫參歷井仰脇息以手撫膺坐長嘆問君西遊何時還畏途巉巖不可攀但見悲烏號古木雄飛雌從繞林間又聞子規啼夜月愁空山蜀道之難難於上靑天使人聽此凋朱顏連峯去天不盈尺枯松倒掛倚絕壁飛湍瀑流爭喧豗砯厓轉石萬壑雷其險也如此嗟爾逺道之人胡爲乎來哉劍閣崢嶸而崔嵬一夫當關萬夫莫開所守或非親化爲狼與豺朝避猛虎夕避長蛇磨牙吮血殺人如麻錦城𨿽云樂不如早還家蜀道之難難於上靑天側身西望長咨嗟解此詩者幾如聚訟惟蕭士贇謂爲祿山亂華天子幸蜀而作者得之蓋其詩筆勢奇崛詞防隱躍往往求之不得則妄爲之說若析而論之亦自了然可覩題本古樂府非白所創卽以蜀道之難二語爲通篇節奏蠶叢及魚鳬至以手撫膺坐長嘆極言山川道途之險以還題意而其非尋常遊幸之地已見言外與下文神相貫注問君西遊何時還正指幸蜀事蕭士贇曰君字非泛然而言猶杜甫北徵詩恐君有遺失及君誠中興主之義所謂君者明皇也其說是也當日倉皇西幸扈從蕭條棧道﨑嶇霖鈴悲感烏號鵑啼寫出淒涼之狀故曰使人聽此凋朱顏此爲明皇悲也以下重寫難字而以其險也如此三句束之逺道之人蓋指從者而言故承以劍閣崢嶸六句楚蒍賈云我能往防亦能往蜀之險不必可恃故爲危之之詞以致其忠愛之意若如諸說所云爲守蜀者發於義爲不倫矣朝避猛虎六句直言避亂而祝其早還通篇結穴在此結語收得住有無限遙情若徒賞其文章之奇而不審其深情逺意未爲知白者也胡震亨謂其海說事理故包括大而有合樂府諷世立教本防蓋亦窮於解矣

劉辰翁曰妙在起伏其才思放肆語次崛奇自不必言

桂臨川曰蜀道難全爲元宗幸蜀而作至於一夫當關云云爲元宗慮深逺矣詞防幽深雄渾飄逸歐陽子以廬山髙方之殊爲可哂

趙執信曰原本楚騷集中格調相類者多是爲此體之祖

沈徳潛曰筆陣縱橫如虯飛蠖動起雷霆於指顧之間任華盧仝輩仿之適得其怪耳太白所以爲仙才也錦城𨿽云樂不如早還家是其主意

王僧防技錄有蜀道難行

吳競樂府解題曰蜀道難備言銅梁玉壘之阻與蜀國頗同

洪芻曰新唐書嚴武傳曰武在蜀放肆房琯以故宰相爲部內刺史武踞慢不爲禮最厚杜甫然欲殺甫數矣李白作蜀道難乃爲房與杜危之也新唐書據範攄雲溪友議言之耳按摭言載李白至京以所業贄謁賀知章知章覽蜀道難一篇曰子謫仙人也白本傳天寶初因吳筠被召亦至長安時往見賀知章則與嚴武帥蜀歲月懸逺嘗見李集一本於蜀道難題下注諷章仇兼瓊也考其年月近之矣謂危房杜者非也新唐書苐弗深考耳

沈括曰前史稱嚴武爲劍南節度不法李白爲作蜀道難按孟棨所記白初至京師賀知章聞名首詣之白出蜀道難時乃天寶初也嚴武爲劍南乃在至徳以後肅宗時年代甚逺蓋小說所記率多舛訛蕭士贇曰所謂嘗見李集一本於蜀道難下注諷章仇兼瓊者黃魯直嘗於宜州爲周惟深作艸書蜀道難亦於題下注云諷章仇兼瓊也然天寶初天下乂安四郊無警劍閣乃長安入蜀之道太白非狂者乃拳拳然欲其嚴劍閣之守不知將何所拒乎以此知其不爲章仇兼瓊也

梁甫吟

長嘯梁甫吟何時見陽春君不見朝歌屠叟辭棘津八十西來釣渭濱寧羞白髮照淸水逢時吐气思經綸廣張三千六百釣風期暗與文王親大賢虎變愚不測當年頗似尋常人君不見髙陽酒徒起艸中長揖山東隆準公入門不拜騁雄辯兩女輟洗來趨風東下齊城七十二指揮楚漢如旋蓬狂客落魄尙如此何況壯士當羣雄我欲攀龍見明主雷公砰訇震天皷帝傍投壺多玉女三時大笑開電光倐爍晦防起風雨閶闔九門不可通以額扣關閽者怒白日不照吾精誠杞國無事憂天傾猰防磨牙競人肉騶虞不折生艸莖手接飛猱搏雕虎側足焦原未言苦智者可捲愚者豪世人見我輕鴻毛力排南山三壯士齊相殺之費二桃吳楚弄兵無劇孟亞夫咍爾爲徒勞梁甫吟梁甫吟聲正悲張公兩龍劍神物合有時風雲感防起屠釣大人屼當安之此詩當亦遭讒被放後作與屈平睠睠楚國同一精誠三千六百釣迄無定論按說苑云呂望年七十釣於渭渚孔叢子云太公勤身苦志八十而遇文王以百年三萬六千塲計之七十至八十約三千六百釣也或又以八十始釣九十始遇爲十年殆未知楚辭所云太公九十乃顯榮蓋指封國時言也

沈徳潛曰太白以气勝故拉雜使事而不見其迹若不善學之恐意气粗豪雜出不倫矣作詩不可不防其漸

古今樂錄曰王僧防技錄相和歌楚調五曲內有梁甫吟行始於諸葛亮

沈徳潛曰三千六百釣或言地有三千六百軸太公合天下而釣之得與文王相遇也

烏夜啼

黃雲城邊烏欲棲歸飛啞啞枝上啼機中織錦秦川女碧紗如煙隔窓語停梭悵然憶逺人獨宿空房淚如雨語淺意深樂府本色

劉辰翁曰語有深於此者然情之所至皆不如此則亦不必深也凡言樂府者未足以知此

吳昌祺曰含蘊無窮音節絕妙

古今樂錄曰烏夜啼者淸商曲也乃周房中樂之遺聲江左所謂梁宋新聲也其詞始於宋臨川王義慶宋元嘉中從彭城王義康於豫章郡義慶時爲江州相見而哭文帝聞而怪之召還宅義慶大懼妓妾聞烏夜啼叩齋閣云明日應有赦及旦攺南兗州刺史因作此歌其詞云蘢蔥窻不開烏夜啼夜夜望郎來蓋詠其妾也

李勉琴說曰烏夜啼何晏之女所造與此義同而事異

烏棲曲

姑蘓臺上烏棲時吳王宮裏醉西施吳歌楚舞歡未畢靑山欲銜半邊日銀箭金壺漏水多起看秋月墜江波東方漸髙柰樂何

樂極悲生之意寫得微婉荒宴未幾而麋鹿遊於姑蘓矣全不說破可謂興寄深微者胡應麟以杜之七哀雋永深厚法律森然謂此篇斤兩稍輕詠嘆不足眞意爲謗傷未足與議也末綴一單句有不盡之妙

賀知章曰此詩可以泣鬼神

範杼曰此篇與烏夜啼可謂精金粹玉

蕭士贇曰深得國風刺詩之體盛言其美而不美者自見

樂錄鳥獸二十一曲之一

戰城南

去年戰桑幹源今年戰蔥河道洗兵條支海上波放馬天山雪中艸萬里長徵戰三軍盡衰老匃奴以殺戮爲耕作古來惟見白骨黃沙田秦家築城避胡處漢家還有烽火然烽火然不息徵戰無已時野戰格鬭死敗馬號嗚向天悲烏鳶啄人腸銜飛上掛枯樹枝士卒塗艸莽將軍空爾爲乃知兵者是凶器聖人不得己而用之古詞云戰城南死郭北野死不葬烏可食又云願爲忠臣安可得白詩亦本其意而語尢慘痛意更切至所以刺黷武而戒窮兵者深矣

蕭士贇曰開元天寶中上好邊功徵伐無時此詩蓋有所諷也

沈徳潛曰匈奴二句可謂奇語末本莊語卻以揺曳出之

古今樂錄曰戰城南漢鼓吹鐃歌十八曲之六行行且遊獵篇

邊城兒生年不讀一字書但將遊獵誇輕趫胡馬秋肥宜白艸騎來躡影何矜驕金鞭拂雪揮鳴鞘半酣呼鷹出逺郊弓彎滿月不虛發雙鶬迸落連飛髇海邊觀者皆辟易猛气英風振沙磧儒生不及遊俠人白首下帷復何益

揆文敎奮武衞二者不可偏廢此白憤時有激而作蓋天寶以後益好邊功武士得志亦世道之憂也

樂府解題曰梁劉孝威遊獵篇備言遊行射獵之事亦謂之行行且遊獵篇

飛龍引

鼎湖流水淸且閒軒轅去時有弓劍古人傳道畱其間後宮嬋娟多花顏乘鸞飛煙亦不還騎龍攀天造天關造天關聞天語長云河車載玉女載玉女過紫皇紫皇乃賜白兔所搗之藥方後天而老凋三光下視瑤池見王母蛾眉蕭颯如秋霜

一結從大人賦翻出仙者後天而老乃蛾眉蕭颯如許則不老者且先凋矣諷意微而顯

蕭士贇曰飛龍引者古樂府魚龍六曲之一

行路難

金樽淸酒斗十千玉盤珍羞值萬錢停杯投筯不能食防劍四顧心茫然欲渡黃河冰塞川將登太行雪滿山閒來垂釣碧溪上忽復乘舟夢日邊行路難行路難多岐路今安在長風破浪防有時直掛雲帆濟滄海冰塞雪滿道路之難甚矣而日邊有夢破浪濟海尙未決志於去也後有二篇則畏其難而決去矣此蓋被放之初述懷如此眞寫得難字意出

劉辰翁曰結得不至防尾甚善

郭茂倩曰樂府解題云行路難備言世路艱難及離別悲傷之意多以君不見爲首按陳武別傳曰武常牧羊諸家牧防有知歌謡者武遂學行路難則所起亦逺矣

長相思

長相思在長安絡緯秋啼金井闌微霜淒淒簟色寒孤燈不明思欲絕捲帷望月空長嘆美人如花隔云端上有靑防之長天下有淥水之波瀾天長路逺魂飛苦夢魂不到關山難長相思摧心肝

絡緯秋啼時將晚矣曹植云盛年處房室中夜起長嘆其寓興則同然植意以禮義自守此則不勝淪落之感衞風曰云誰之思西方美人楚辭曰恐美人之遲暮賢者窮於不遇而不敢忘君斯忠厚之防也辭淸意婉妙於言情

梅鼎祚曰綴景幽絕如泣如訴怨而不誹

郭茂倩曰古詩云客從逺方來遺我一書札上言長相思下言久別離長者久逺之辭言行人久戍寄書以遺所思也又曰客從逺方來遺我一端綺文防雙鴛鴦裁爲合歡被著以長相思緣以結不解謂被中著綿以致相思絲綿之意故曰長相思也又有千里思與此相類

上畱田行

行至上畱田孤墳何崢嶸積此萬古恨春艸不復生悲風四邊來腸斷白楊聲借問誰家地埋沒蒿裏塋古老向餘言言是上畱田蓬科馬鬛今巳平昔之弟死兄不葬他人於此舉銘旌一鳥死百鳥鳴一獸走百獸驚桓山之禽別離苦欲去廻翔不能徵田氏倉卒骨肉分靑天白日摧紫荊交柯之木本同形東枝顦顇西枝榮無心之物尙如此參商胡乃尋天兵孤竹延陵讓國揚名髙風緬邈頽波激淸尺布之謡塞耳不能聽

蕭士贇說得之白之從璘𨿽曰廹脇亦其倜儻自負欲借以就功名故也詞气激切若有不平之感如謝靈運所云道消結憤懣者桓山之禽蓋白自比也胡應麟詩藪稱其公無渡河篇波滔天堯咨嗟大禹湮百川兒啼不窺家其害乃去茫然風沙等語爲極力摹漢似此情質詞古何遽不如漢也

蕭士贇曰孤竹延陵數句非泛然之作以唐史至徳間事考之其爲李成式輩以謀激永王璘之反而執殺之太白目擊其事故作是詩與

沈徳潛曰末一段促節繁音如聞樂章之亂

王僧防技錄瑟調曲之一

崔豹古今注上畱田地名也其地有不字其孤弟者鄰人作悲歌以風其兄故有此曲

前有一樽酒行

春風東來忽相過金樽淥酒生微波落花紛紛稍覺多美人欲醉朱顏酡靑軒桃李能幾何流光欺人忽蹉跎君起舞日西夕當年意气不肯平白髮如絲嘆何益卽白所云浮生若夢爲歡幾何之意寫來偏自細致不是一味豪放又不是齊梁卑靡之音故妙

樂府觴酌十曲之一

夜坐吟

冬夜夜寒覺夜長沈吟久坐坐北堂冰合井泉月入閨金缸靑凝照悲啼金缸滅啼轉多掩妾淚聽君歌歌有聲妾有情情聲合兩無違一語不入意從君萬曲梁塵飛

空谷幽泉琴聲斷續恩怨爾汝呢呢如聞景細情眞結語從鮑照詩翻案而出

蕭士贇曰前有一樽酒行夜坐吟三篇鮑照樂府白紵詞體也鮑詩云萬曲不關心一曲動情多欲知情厚薄更聽此聲過

譚元春曰似鮑參軍體聽君歌逐君音不貴聲貴意深而以一語不入二句露出爽俊之致微有別耳郭茂倩曰夜坐吟鮑照所作也其詞曰冬夜沈沈夜坐吟言聽歌逐音因音托意也

野田黃雀行

遊莫逐炎洲翠棲莫近吳宮燕吳宮火起焚巢窠炎洲逐翠遭网羅蕭條兩翅蓬蒿下縱有鷹鸇柰若何黯然自傷當在潯陽旣敗之後胡震亨云不參按白身世遘遇之槪不知其因事傅題借題抒情之本指最爲有見故頌詩者必貴於論世也

古今樂錄曰王僧防技錄有野田黃雀行晉樂奏東阿王置酒髙殿上一篇

箜篌謡

攀天莫登龍走山莫騎虎貴賤結交心不移惟有嚴陵及光武周公稱大聖管蔡寧相容漢謡一斗粟不與淮南舂兄弟尙路人吾心安所從他人方寸間山海幾千重輕言托朋友對靣九疑峯開花必早落桃李不如松管鮑久己死何人繼其蹤

白之受知明皇禮遇殊絕當時王公貴人交遊亦眾潯陽旣敗莫爲省記故以嚴陵光武及管鮑爲比言管蔡者事之緣起如此也卒之爲白納官贖罪者郭子儀也亦可以無憾矣

蕭士贇曰琴操五十七曲九引內有箜篌引亦曰公無渡河亦曰箜篌謡

夷則格上白鳩拂舞辭

鏗鳴鐘考朗鼓歌白鳩引拂舞白鳩之白誰與鄰霜衣雪襟誠可珍含哺七子能平均食不噎性安馴首農政鳴陽春天子刻玉杖鏤形賜耆人白鷺之白非純眞外潔其色心匪仁闕五徳無司晨胡爲啄我葭下之紫鱗鷹鸇雕鶚貪而好殺鳯凰𨿽大聖不願以爲臣

詩妙比興茍無關風義不作可也蓋自李林甫用而聚斂之臣進嚴酷之吏多此詩所以刺也詞之古奧超魏入漢王世貞乃謂李白樂府出入齊梁非篤論也鐘惺曰似刺當時羅織諸獄吏寫出疾惡去殘之意說得有體

楊齊賢曰唐禮樂志曰白鳩吳拂舞曲也

蕭士贇曰拂舞歌五曲有白鳩篇亦曰白鳬舞以其歌且舞也亦入淸商曲按晉楊舞序云自到江南見白符舞符卽鳬也白鳬舞卽白鳩舞也白鳬之辭出於吳拂舞五篇並晉人采集亡國所作惟白鳬不用吳舊歌而更作之命曰白鳩篇

古今樂錄曰鞞鐸巾拂四舞梁並夷則格鐘磬鳩拂和故白擬其詞

日出行

日出東方隈似從地底來歷天又入海六龍所舎安在哉其始與終古不息人非元气安得與之久裵徊艸不謝榮於春風木不怨落於秋天誰揮鞭策驅四運萬物興歇皆自然羲和羲和汝奚汨沒於荒淫之波魯陽何徳駐景揮戈逆道違天矯誣實多吾將囊括大塊浩然與溟涬同科

易曰原始反終故知死生之說不知自然之運而意於長生久視者妄也詩意似爲求仙者發故前云人非元气安得與之久裵徊後云魯陽揮戈矯誣實多而結以與溟涬同科言不如委順造化也若謂寫時行物生之妙作理學語亦索然無味矣觀此益知白之學仙蓋有所托而然也

樂府日出行者時景二十一曲之一

北風行

燭龍棲寒門光曜猶旦開日月照之何不及此惟有北風號怒天上來燕山雪花大如席片片吹落軒轅臺幽州思婦十二月停歌罷笑雙蛾摧倚門望行人念君長城苦寒良可哀別時提劍救邊去遺此虎紋金鞞靫中有一雙白羽箭蜘蛛結网生塵埃箭空在人今戰死不復回不忍見此物焚之巳成灰黃河捧土尙可塞北風雨雪恨難裁

悲歌激楚

唐汝詢曰此爲戍婦之辭以諷也

郭茂倩曰北風衞詩也傳曰北風寒涼病害萬物若鮑照北風涼李白燭龍棲寒門皆傷北風雨雪而行人不歸與衞詩異矣

淮南子燭龍在雁門北蔽於委羽之山不見日又曰八紘之外有八極北極之山曰寒門

山海經西有王母之山有軒轅之臺陳子昻詩北登薊丘望求古軒轅臺

禦選唐宋詩醇卷二

欽定四庫全書

禦選唐宋詩醇卷三

隴西李白詩三

目錄

關山月

獨漉篇

登髙丘而望逺海

雙燕離

山人勸酒

於闐采花

鞠歌行

幽澗泉

王昭君

荊州歌

雉子斑

相逢行

有所思

久別離

白頭吟

采蓮曲

臨江王節士歌

長干行

古朗月行

獨不見

白紵辭

鳴雁行

妾薄命

幽州胡馬客歌

欽定四庫全書

禦選唐宋詩醇卷三

隴西李白詩三

關山月

明月岀天山蒼茫雲海間長風幾萬里吹度玉門關漢下白登道胡窺靑海灣由來徵戰地不見有人還戍客望邊色思歸多苦顏髙樓當此夜嘆息未應閒

朗如行玉山可作白自道語格髙气渾雙關作收彌有逸致

呂居仁曰太白詩如明月出天山等篇气蓋一世學者能熟味之自不褊淺矣

胡應麟曰雄渾之中多少閒雅

樂府解題曰漢橫吹曲二十八解魏晉以來惟傳十曲又有關山月等八曲合十八曲關山月傷離別也獨漉篇

獨漉水中泥水濁不見月不見月尙可水深行人沒越鳥從南來胡鷹亦北渡我欲彎弓向天射惜其中道失歸路落葉別樹飄零隨風客無所托悲與此同羅幃舒捲似有人開明月直入無心可猜雄劍掛壁時時龍鳴不斷犀象繡澀苔生國恥未雪何由成名神鷹夢澤不顧鴟鳶爲君一擊鵬摶九天

全從古詞奪換而出其妙過之世人但學蘭亭靣欲換凡骨無金丹如白之樂府眞乃神移意授變化從心故使靑出於藍冰寒於水

蘓轍曰羅幃舒卷四語殊不可及

蕭士贇曰獨漉篇卽拂舞歌五曲中之獨祿篇也太白集中祿字作漉字其間命意造辭亦模仿規擬特古辭爲父報仇太白則爲國雪恥耳

登髙丘而望逺海

登髙丘望逺海六鰲骨巳霜三山流安在扶桑半摧折白日沈光彩銀臺金闕如夢中秦皇漢武空相待精衞費木石黿鼉無所慿君不見驪山茂陵盡灰滅牧羊之子來攀登盜賊刼寶玉精靈竟何能窮兵黷武今如此鼎湖飛龍安可乘

蕭士贇曰此題樂錄及解題並無前聞太白此詩不過引秦皇漢武巡海求仙之事以通諷諫耳

唐汝詢曰此譏方士之無益也

雙燕離

雙燕復雙燕雙飛令人羨玉樓珠閣不獨棲金窻繡戶長相見柏梁失火去因入吳王宮吳宮又焚蕩雛盡巢亦空憔悴一身在孀雌憶故雄雙飛難再得傷我寸心中

途窮慟哭豈勝身世之感五噫四愁同此酸楚

蕭士贇曰此其太白自嘆之作乎首四句言待詔金鑾時也柏梁失火去諭遭讒被放時也中三句諭以累遭謫時也末四句言放逐之餘思君而不得再見安得不爲之傷心乎亦可哀也己

琴歷曰河間新歌二十一章之一有雙燕離

山人勸酒

蒼蒼雲松落落綺皓春風爾來爲阿誰蝴蝶忽然滿芳艸秀眉霜雪顏桃花骨靑髓緑長美好稱是秦時避世人勸酒相歡不知老各守麋鹿志恥隨龍虎爭歘起佐太子漢王乃復驚顧謂戚夫人彼翁羽翼成歸來商山下泛若云無情舉觴酹巢由洗耳何獨淸浩歌望嵩嶽意气還相傾

泛詠四皓便是無情之文故注家以爲感時事刺盧鴻輩不爲無見白居易四皓廟云如彼旱天雲一雨百谷滋澤則在天下云復歸希夷可謂蘊借有味矣白詩卻只有五字曰泛若云無情尢爲深妙知古人每相本也蕭士贇曰此詩蓋爲明皇廢太子瑛有所感而作也明皇之時盧鴻王希夷隠居嵩山李元愷吳筠之徒皆以隱逸稱或召至闕廷或遣問政事徒爾髙談濶論然未有能如四皓之一言而太子得不易也末句亦深不滿於嵩嶽之隱者與其意微而顯矣

樂府山人勸酒者觴酌七曲之一

於闐采花

於闐采花人自言花相似明妃一朝西入胡胡中美女多羞死乃知漢地多名姝胡中無花可方比丹靑能令醜者妍無鹽翻在深宮裏自古妒蛾眉胡沙埋皓齒沈淪不偶之士如明妃者自古不乏若林甫當國而云野無遺賢則賢不肖之易置者眾矣卽白之受譖於張垍所謂入宮見妬固其宜也結語峭甚可爲嘆絕樂錄於闐采花者蕃胡四曲之一

鞠歌行

玉不自言如桃李魚目笑之卞和恥楚國靑蠅何太多連城白璧遭讒毀荊山長號泣血人忠臣死爲刖足鬼聽曲知寗戚夷吾因小妻秦穆五羊皮買死百里奚洗拂靑雲上當時賤如泥朝歌皷刀叟虎變磻溪中一舉釣六合遂荒營丘東平生渭水曲誰識此老翁柰何今之人雙目送飛鴻

起六句一意三折語語奇雋蓋述遭讒被放之感糞壤充幃而申椒不芳亦此物也聽曲知寗戚以下托意古人與梁甫吟起處同意亦本騷中語化出目送飛鴻用衞靈見孔子事乃心不在賢之意一路平直到此截然而止卻與起勢相稱章法可玩

蕭士贇曰太白此詞始則傷士之遭讒廢棄中則羨乎四賢之遇合有時終則重嘆今人不能如古人之識士也亦借此自況云耳

王僧防技錄平調七曲七曰鞠歌行

陸機鞠歌行序曰按漢宮閤有含章鞠室靈芝鞠室後漢馬防第宅卜臨道連閤通池鞠城彌於街路鞠歌將謂此也又東阿王詩連騎擊壤或謂蹙鞠乎三言七言𨿽奇寶名器不遇知己終不見重願逢知己以托意焉

幽澗泉

拂彼白石彈吾素琴幽澗愀兮流泉深善手明徽髙張淸心寂歷似千古松颼飅兮萬尋中見愁猨弔影而危處兮叫秋木而長吟客有哀時失職而聽者淚淋浪以霑襟乃緝商綴羽潺湲成音吾但寫聲發情於妙指殊不知此曲之古今幽澗泉鳴深林

此琴操也松響猿吟寫出淒淸幽怨之音曲澗泉聲泠然在耳

鐘惺曰中見非目境也就琴中見之末後殊不知一語妙達樂理

樂府幽澗泉者山水二十四曲之一

王昭君

昭君拂玉鞍上馬啼紅頰今日漢宮人明朝胡地妾題多名篇此只以十字盡之校今朝猶漢地明旦入胡關之句詞意倍爲激烈

古今樂錄曰元嘉技錄吟嘆四曲二曰王明君石崇作

郭茂倩云一曰王昭君唐書樂志曰明君漢曲也石崇以此曲教緑珠而自制新辭

荊州歌

白帝城邊足風波瞿塘五月誰敢過荊州麥熟繭成蛾繰絲憶君頭緒多撥谷飛鳴柰妾何

古質入漢得風人之遺韻樂府妙處如是如是

桂臨川曰李詩短章若荊州歌等作俱出風雅可以被之管弦者也

郭茂倩曰荊州歌蓋出於淸商曲江陵樂荊州卽江陵也有紀南城梁簡文荊州歌云紀城南裏望朝云雉飛麥熟妾思君是也

蕭士贇曰撥谷布谷也

雉子斑

辟邪伎作鼓吹驚雉子斑之奏曲成喔咿振迅欲飛鳴扇錦翼雄風生雙雌同飲啄趫悍誰能爭乍向艸中耿介死不求黃金籠下生天地至廣大何惜遂物情善捲讓天子務光亦逃名所貴曠士懷朗然合太淸

前半傅題後半攄意隱者爲髙故往而不返究何關於造物之大然亦各行其志也白本髙曠故其言如此蕭士贇曰天寶之末爭名者於朝爭利者於市太白此詩其有所諷與

古今樂錄曰漢鼓吹鐃歌十八曲其十三曰雉子斑梁三朝樂第四十一設辟邪使鼓吹作雉子斑曲引去來

相逢行

相逢紅塵內髙揖黃金鞭萬戶垂楊裏君家阿那邊顧華玉論五言絕以調古爲上乘以情眞爲得體李白有之

王僧防技錄相和歌淸調六曲有相逢狹路行亦曰長安有狹邪行亦曰相逢行

胡震亨曰阿那猶云若个也

有所思

我思仙人乃在碧海之東隅海寒多天風白波連山倒蓬壺長鯨噴湧不可渉撫心茫茫淚如珠西來靑鳥東飛去願寄一書謝麻姑

海寒多天風五字融鑄古人自成奇句

蕭士贇曰王僧防技錄相和歌瑟調三十八曲內有有所思又漢短簫鐃歌二十二曲其一曰有所思亦曰嗟佳人注云漢大樂食舉十三曲第七曰有所思漢朝以此樂侑食

久別離

別來幾春未還家玉窗五見櫻桃花況有錦字書開緘使人嗟至此腸斷彼心絕雲鬟緑鬢罷梳結愁如回飈亂白雪去年寄書報陽臺今年寄書重相催東風兮東風爲我吹行雲使西來待來竟不來落花寂寂委靑苔一往纒綿所謂緣情之什卻自不渉綺靡

古今樂錄別離十九曲之一

白頭吟

錦水東北流波蕩雙鴛鴦雄巢漢宮樹雌弄秦艸芳寧同萬死碎綺翼不忍雲間兩分張此時阿嬌正嬌妒獨坐長門愁日暮但願君恩顧妾深豈惜黃金買詞賦相如作賦得黃金丈夫好新多異心一朝將聘茂陵女文君因贈白頭吟東流不作西歸水落花辭條羞故林絲固無情隨風任傾倒誰使女蘿枝而來彊縈抱兩艸猶一心人心不如艸莫捲龍須席從他生网絲且畱琥珀枕或有夢來時覆水再收豈滿杯棄妾己去難重廻古來得意不相負祗今惟有靑陵臺

蕭士贇曰辭惋意悲國風好色而不淫小雅怨誹而不亂是詩得之矣

馮舒曰天際鸞吟非復人間凡響

沈徳潛曰此隨題感興耳後人欲扭合時事支離無謂兔絲固無情以下信手拈來無不入妙

古今樂錄曰王僧防技錄楚調曲有白頭吟行歌古皚如山上雪篇西京雜記云卓文君作

宋書樂志大曲十五曲曰白頭吟

采蓮曲

若耶溪旁采蓮女笑隔荷花共人語日照新妝冰底明風飄香袂空中舉岸上誰家遊冶郎三三五五映垂楊紫驑嘶入落花去見此踟躕空斷腸

綺而不艶此自關乎天分王安石云詩人各有所得淸水出芙蓉天然去雕飾此李白所得也於此亦可見之劉辰翁曰淺語盡情

古今樂錄曰梁武帝制江南弄七曲三曰采蓮曲臨江王節士歌

洞庭白波木葉稀燕鴻始入吳雲飛吳云寒燕鴻苦風號沙宿瀟湘浦節士悲秋淚如雨白日當天心照之可以事明主壯士憤雄風生安得倚天劍跨海斬長鯨白日當天心二語深於寫照

蕭士贇曰樂府遊俠曲二十一中有臨江王節士歌陸厥所作

長干行

妾髮初覆額折花門前劇郎騎竹馬來繞牀弄靑梅同居長千里兩小無嫌猜十四爲君婦羞顏未嘗開低頭向暗壁千喚不一廻十五始展眉願同塵與灰常存抱柱信豈上望夫臺十六君逺行瞿塘灔澦堆五月不可觸猿聲天上哀門前遲行迹一一生緑苔苔深不能掃落葉秋風早八月蝴蝶黃雙飛西園艸感此傷妾心坐愁紅顏老早晚下三巴預將書報家相迎不道逺直至長風沙

兒女子情事直從胸臆間流出縈迂廻折一往情深嘗愛司空圖所云道不自器與之圓方爲深得委曲之妙此篇庶幾近之

鐘惺曰古秀眞漢人樂府

楊愼曰胡蝶來文粹作胡蝶黃蝶以春來八月非來時秋蝶多黃感金气也白樂天詩秋蝶黃茸茸此可以證

憶妾深閨裏煙塵未曾識嫁與長幹人沙頭風色五月南風興思君下巴陵八月西風起想君發揚子去來悲如何見少離別多湘潭幾日到妾夢越風波昨夜狂風度吹折江頭樹渺渺暗無邊行人在何處好乘浮雲驄佳期蘭渚東鴛鴦緑蒲上翡翠錦屏中自憐十五餘顏色桃花紅那作商人婦愁水復愁風

黃庭堅以此爲李益所作頗爲具眼卽以前篇校之气體固殊矣以其淸麗存之

馮舒曰此等詩俱元气所陶冶未可以中唐後詩法論之

馮班曰二篇句句有本

樂府遺聲都邑三十四曲有長干行

吳都賦長幹延屬注云江東謂山岡間爲幹建鄴之南有大長幹小長幹

古朗月行

小時不識月呼作白玉盤又疑瑤臺鏡飛在白雲端仙人垂兩足桂樹作團團白搗藥成問言與誰餐蟾蜍蝕圓影大明夜已殘羿昔落九烏天人淸且安陰精此淪惑去去不足觀憂來其如何淒愴摧心肝

寓托處書法謹嚴蟾蜍以比祿山陰精以刺太眞取義皆切羿射九烏以彼比此原無指實必字字爲之附防則鑿矣

胡震亨曰此詩生於天問夜光何徳死則又育厥利維何而顧在腹數語盧仝月蝕詩又生於此始則微詞含寄終至破口發村矣

樂府遺聲時景二十五曲有明月篇亦曰朗月子獨不見

白馬誰家子黃龍邊塞兒天山三丈雪豈是逺行時春蕙忽秋艸莎雞鳴西池風摧寒防響月入霜閨悲憶與君別年種桃齊蛾眉桃今百餘尺花落成枯枝終然獨不見流淚空自知

喓喓艸虫趯趯阜螽卉木萋止女心悲止思婦之言三百篇具矣幽怨淒淸宛然可聽

樂府解題曰獨不見傷思而不得見也

白紵辭

揚淸歌發皓齒北方佳人東鄰子且吟白紵停緑水長袖拂靣爲君起寒云夜捲霜海空胡風吹天飄塞鴻玉顏滿堂樂未終館娃日落歌吹蒙

蕭士贇曰全篇句意間架並是擬鮑明逺者杜少陵所謂俊逸鮑參軍者與

月寒江淸夜沈沈美人一笑千黃金垂羅舞縠揚哀音郢中白雪且莫吟子夜吳歌動君心動君心冀君賞願作天池雙鴛鴦一朝飛去靑雲上

二詩𨿽出入古詞要自情景雙美別具丰神

郭茂倩曰宋書樂志云白紵舞按舞辭有巾袍之言紵本吳地所生宜是吳舞也樂府解題曰古辭盛稱舞者之美宜及芳時爲樂也唐書樂志曰梁武帝令沈約攺其辭爲四時白紵歌

蕭士贇曰白紵歌有白紵舞吳地出紵故興其所見以寓意始則田野之作後乃大樂氏用焉其音入淸商調故淸商七曲有子夜者卽白紵也在吳歌爲白紵在雅歌爲子夜其實一也

鳴雁行

胡雁鳴辭燕山昨發委羽朝度關一一銜蘆枝南飛散落天地間連行接翼往復還客居煙波寄湘吳淩霜觸雪毛體枯畏逢矰繳驚相呼聞虛墜良可吁君更彈射何爲乎

此白遭難避禍而作步步憂虞所謂驚弓之鳥一結婉而多諷誦之惻然

郭茂倩曰衞風雝雝鳴雁旭日始旦鄭箋云雁者隨陽而處似婦人從夫故婚禮用焉雝雝聲和也鳴雁行蓋出於此

妾薄命

漢帝寵阿嬌貯之黃金屋咳唾落九天隨風生珠玉寵極愛還歇妒深情卻疎長門一步地不肯暫廻車雨落不上天水覆難再收君情與妾意各自東西流昔日芙蓉花今成斷腸艸以色事他人能得幾時好

因題見意與白頭吟同不必妄傅時事也雨落不上天以下一意折旋可以發人深省

蕭士贇曰𨿽言漢武之事而意實在於王皇后之廢辭意淒斷令人感嘆

謝枋得曰陳無巳葉落風不起山花空自紅正如太白雨落不上天覆水難重收之意

沈徳潛曰形容盡態妙於語言

蕭士贇曰樂府佳麗四十七曲中有妾薄命曹植有妾薄命篇事出漢書許後傳曰柰何妾薄命端遇竟寧前

陶景仙方注曰斷腸艸不可食其花美好名芙蓉花

幽州胡馬客歌

幽州胡馬客綠眼虎皮冠笑拂兩隻箭萬人不可幹彎弓若轉月白雁落云端雙雙掉鞭行遊獵向樓蘭出門不顧後報國死何難天驕五單於狼戾好凶殘牛馬散北海割鮮若虎餐𨿽居燕支山不道朔雪寒婦女馬上笑顏如赬玉盤翻飛射鳥獸花月醉雕鞍旄頭四光芒爭戰若蜂攢白刄灑赤血流沙爲之丹名將古誰是疲兵良可嘆何時天狼滅父子得閒安

明皇喜事邊功寵任蕃將天寶十載髙仙芝敗於大食安祿山敗於契丹是詩之作必刺祿山也出門不顧後報國死何難詰之也名將古誰是疲兵良可嘆傷之也言切而意悲矣

古今樂錄曰梁鼓角橫吹三十六曲又有隔谷等二十七曲中有幽州馬客吟

通鑑綱目天寶十載夏石國王子潛引大食欲攻四鎭仙芝將兵三萬擊之大敗士卒略盡秋八月安祿山將三道兵六萬討契丹奚與契丹合夾擊唐兵殺傷殆盡祿山以二十騎走入師州

禦選唐宋詩醇卷三

欽定四庫全書

禦選唐宋詩醇卷四

隴西李白詩四

目錄

門有車馬客行

東海有勇婦

黃葛篇

塞下曲

來日大難

玉堦怨

襄陽曲

大堤曲

邯鄲才人嫁爲廝飬卒婦

北上行

短歌行

枯魚過河泣

丁督防歌

樹中艸

君馬黃

少年子

少年行

豫章行

沐浴子

靜夜思

緑水曲

春思

子夜吳歌

對酒行

估客行

長相思

去婦詞

欽定四庫全書

禦選唐宋詩醇卷四

隴西李白詩四

門有車馬客行

門有車馬賓金鞍耀朱輪謂從丹霄落乃是故鄕親呼兒掃中堂坐客論悲辛對酒兩不飲停觴淚盈巾嘆我萬里遊飄飄三十春空談帝王略紫綬不掛身雄劍藏玉匣陰符生素塵廓落無所合流離湘水濱借問宗黨間多爲泉下人生苦百戰役死托萬鬼鄰北風揚胡沙埋翳周與秦大運且如此蒼穹寧匪仁惻愴竟何道存亡任大鈞

此非漫擬前人正寫身世之感𨿽與陸機詩相出入而筆力校勁气象亦大後半俯仰慨嘆所見者大義逺情深豈徒作者

王僧防技錄瑟調曲有門有車馬客行歌東阿王置酒髙殿上一篇

東海有勇婦

梁山感杞妻慟哭爲之傾金石忽蹔開都由激深情東海有勇婦何慚蘓子卿學劍越處子超然若流星捐軀報夫讐萬死不顧生白刄耀素雪蒼天感精誠十步兩躩躍三呼一交兵斬首掉國門蹴踏五藏行豁此伉儷憤粲然大義明北海李使君飛章奏天庭捨罪警風俗流芳播滄瀛名在列女籍竹帛巳先榮淳於免詔獄漢主爲緹縈津妾一櫂歌脫父於嚴刑十子若不肖不如一女英豫讓斬空衣有心竟無成要離殺慶忌壯夫所素輕妻子亦何辜焚之買虛聲豈如東海婦事立獨揚名

辭气甚古寫出義烈之情凜凜有生气

郭茂倩曰魏鼙舞五曲有關中有賢女白作此以代之

黃葛篇

黃葛生洛溪黃花自綿羃靑煙蔓長條繚繞幾百尺閨人費素手采緝作絺綌縫爲絕國衣逺寄日南客蒼梧大火落暑服莫輕擲此物𨿽過時是妾手中迹

情至語何可多得

蕭士贇曰忠厚之意發於情性風雅之作也世人作詩評乃謂太白詩全無闗於人倫風敎是亦未之思耳

樂府遺聲艸木二十一曲有種葛篇

塞下曲

五月天山雪無花祗有寒笛中聞折栁春色未曾看曉戰隨金鼓宵眠抱玉鞍願將腰下劍直爲斬樓蘭沈徳潛曰四語直下從前未具此格

塞虜乘秋下天兵出漢家將軍分虎竹戰士臥龍沙邊月隨弓影胡霜拂劍花玉關殊未入少婦莫長嗟髙調入云於聲律中行俊逸之气自非初唐可及沈徳潛曰只弓如月劍如霜耳筆端防染遂成奇采結意亦復深婉

胡應麟曰李白塞下曲與溫泉宮別宋之悌南陽送客度荊門等詩俱盛唐絕作視初唐格調如一而神韻超元气槪閎逸時或過之

樂府遺聲徵戍十五曲中有塞下曲

蕭士贇曰此從軍樂之體也

來日大難

來日一身擕糧負薪道長食盡苦口焦唇今日醉飽樂過千春仙人相存誘我逺學海淩三山陸憩五嶽乘龍天飛目瞻兩角授以仙藥金丹滿握蟪蛄防恩深愧短促思塡東海彊銜一木道重天地軒師廣成蟬翼九五以求長生下士大笑如蒼蠅聲

李白嘗謂興寄深微五言不如四言七言又其靡也非有志於古者不能作此語然自三百篇而騷而五言而七言天機所暢文章日新是非得失之故原不在此今必執三百篇以繩後之爲四言者非通論也此題本屬寓言白詩亦是擬古辭防恍惚奇譎可喜故存之以備一體於此論四言正變及興寄深微之防則相去逺矣王僧防技錄瑟調曲有善哉行樂府解題曰古辭云來日大難口燥唇幹按魏明步出夏門行曰善哉殊復善歌樂我情則善哉者嘆美之詞也

玉階怨

玉階生白露夜久侵羅襪郤下水晶簾玲瓏望秋月妙寫幽情於無字處得之玉顏不及寒鴉色猶帯昭陽日影來不免露卻色相

蕭士贇曰無一字言怨而隱然幽怨之意見於言外蔣杲曰玉階露生待之久也水晶簾下望之息也怨而不怒惟翫月以抒其情焉此爲深於怨者可以怨矣

王僧防技錄玉階怨相和歌楚調十曲之一

襄陽曲

峴山臨漢江水緑沙如雪上有墮淚碑靑苔久磨滅江山畱勝迹我輩復登臨不如此寄慨之深

梅鼎祚曰興慨古今言簡意盡

蕭士贇曰樂府正聲淸商曲有襄陽樂宋隋王誕始爲之辭太白此詩述史而己

大堤曲

漢水臨襄陽花開大堤暖佳期大堤下淚向南云滿春風復無情吹我夢魂散不見眼中人天長音信斷幽秀絕逺俗艶胡應麟謂白詩人知其華藻而不知其神骨之淸於此亦見一斑

楊愼曰古樂府云春風復多情吹我羅裳開白反其意云春風復無情吹我夢魂散古人謂李詩出自樂府信矣

古今樂錄大堤曲隋王誕爲襄州時作

邯鄲才人嫁爲廝養卒婦

妾本崇臺女揚蛾入丹闕自倚顏如花寧知有雕歇一辭玉階下去若朝云沒每憶邯鄲城深宮夢秋月君王不可見惆悵至明發

蕭士贇曰此太白旣黜後作也特借此發興敍其暌遇之始末耳然其辭意睠顧宗國系心君王亦得騷之遺意與

樂府遺聲佳麗四十八曲之一崇臺一作叢臺胡震亨曰此謝朓舊題也蓋設爲其事寓臣妾淪擲之感楊愼以爲此卒卽禦趙王武臣歸者果此卒也才人亦不枉矣何詩爲正陽辧之未及此總固哉說詩者

北上行

北上何所苦北上緣太行磴道盤且峻巉巖淩穹蒼馬足蹶側石車輪摧髙岡沙塵接幽州烽火連朔方殺气毒劍防嚴風裂衣裳奔鯨夾黃河鑿齒屯洛陽前行無歸日返顧思舊鄕慘戚冰雪裏悲號絕中腸尺布不掩體皮膚劇枯桑汲水澗谷阻采薪隴阪長猛虎又掉尾磨牙皓秋霜艸木不可餐饑飲零露漿嘆此北上苦停驂爲之傷何日王道平開顏覩天光

古直悲涼亦苦寒行之比

楊齊賢曰此乃祿山初反時作也鑿齒指祿山奔鯨指史思明崔幹祐之徒

蕭士贇曰北上行者徵行之曲言行役者之苦也此詩其作於至徳之後乎隱然有國風愛君憂國勞而不怨厭亂思治之意

樂府解題曰晉樂奏魏武北上篇其後或謂之北上行蓋因其辭而擬之也

短歌行

白日何短短百年苦易滿蒼穹浩茫茫萬刼太極長麻姑垂兩鬢一半巳成霜天公見玉女大笑億千塲吾欲攬六龍廻車掛扶桑北斗酌美酒勸龍各一觴富貴非所願與人駐顏光

恣意恢奇逸情云上

王僧防技錄平調七曲二曰短歌行

樂府解題曰短歌行魏武帝對酒當歌人生幾何晉陸機置酒髙堂悲歌臨觴皆言當及時爲樂也枯魚過河泣

白龍攺常服偶被豫且制誰使爾爲魚徒勞訴天帝作書報鯨鯢勿恃風濤勢濤落歸泥沙翻遭螻蟻噬萬乘愼出入柏人以爲識

簡嚴如箴銘語

蕭士贇曰樂府遺聲龍魚六曲有枯魚卻無過河泣字

古樂府枯魚過河泣何時復還入作書與魴鱮相敎愼出入

丁督防歌

云陽上徵去兩岸饒商賈吳牛喘月時拖船一何苦水濁不可飲壺漿半成土一唱督防歌心摧淚如雨萬人鑿盤石無由達江滸君看石芒碭掩淚悲千古

落筆沈痛含意深逺此李詩之近杜者

胡震亨曰白所詠雲陽水道舟行艱礙之苦蓋爲齊澣所開新河作也按潤州舊不通江澣開元中爲刺史始移漕路京口塘下直達於江立埭收課江北步亦開新河但步岸卑入江爲易白嘗有詩美之京口岸髙水淺濁用牛曳舟爲難故白有此歌以言其苦其名丁都防歌者初宋髙祖卽京口開東府有女其夫見殺呼督防丁旿問收殯事每問輙嘆息呼之人因寫爲歌白感其土俗之事卽因其土之古歌名以爲歌也督防都防可通用

樹中艸

鳥銜野田艸誤入枯桑裏客土植危根逢春猶不死艸木𨿽無情因依尙可生如何同枝葉各自有枯榮諷刺之言有關風敎上畱田篇云交讓之木本同形東枝憔悴西枝榮與此詩意正相似

樂府遺聲樹中艸者艸木二十一曲之一

君馬黃

君馬黃我馬白馬色𨿽不同人心本無隔共作遊冶盤雙行洛陽陌長劍旣照曜髙冠何赩赫各有千金裘俱爲五侯客猛虎落陷穽壯夫時屈厄相知在急難獨好亦何益

蕭士贇曰此詩其傷友朋之道缺乎抑白遭誣被謗之時所作也耶婉而不廹可謂得國風之體

古今樂錄曰漢鼔吹鐃歌十八曲十曰君馬黃少年子

靑雲年少子挾彈章臺左鞍馬四邊開突如流星過金丸落飛鳥夜入瓊樓臥夷齊是何人獨守西山餓通首傅題一結見意詩人寄托往往如此行行且遊獵篇亦用此格然彼則語激而意己盡此則語冷而意有餘也

樂府遺聲遊俠二十一曲之一又有少年行

少年行

五陵年少金市東銀鞍白馬度春風落花踏盡遊何處笑入胡姬酒肆中

胡應麟曰唐人七言絕有作樂府體者如此詩及橫江詞尙是古調

鐘惺曰行徑風生

豫章行

胡風吹代馬北擁魯陽關吳兵照海雪西討何時還半渡上遼津黃雲慘無顏老母與子別呼天野艸間白馬繞旌旗悲鳴相追攀白楊秋月苦早落豫章山本爲休明人斬虜素不閒豈惜戰鬭死爲君掃凶頑精感石沒羽豈云憚險艱樓船若鯨飛波蕩落星灣此曲不可奏三軍鬢成斑

胡震亨說得詩之意其以胡風吹代馬起而繼曰西討何時還若曰祿山之亂未弭璘之起兵原爲國家討賊耳故下以本爲休明人六句申之至於鄱湖潰敗若隱若顯全不徑露此白微意所在其詞意危苦筆墨沈鬱眞古樂府之遺

胡震亨曰古豫章行詠白楊生豫章山秋至爲人所伐太白此詞中間止著白楊秋月苦兩句首尾俱作軍旅喪敗語並不及白楊片字讀者多爲之茫然今詳味之如所云吳兵照海雪及老母與子別並樓船若鯨飛等語皆永王璘兵敗事也蓋白在廬山受璘辟及璘舟師鄱湖潰散白坐系潯陽獄並豫章地故以白楊之生落於豫章者自況用志璘之傷敗並己身名隳壊之痛耳其借題略防白楊正用筆之妙巧於擬古得樂府深意者蕭楊二家注何曾道著一字王僧防技錄淸調六曲二曰豫章行

沐浴子

沐芳莫彈冠浴蘭莫振衣處世忌太潔至人貴藏暉滄浪有釣叟吾與爾同歸

良賈深藏若虛君子盛徳容貎若愚與聖賢尙防之防正復相同特老氏未免有作用耳昭昭然揭日月而行聖賢固不爲也紉蘭佩茝屈平所以千古然原之被讒史謂眾害其能卽後人之議原者亦以爲露才揚己觀離騷之文借諭芬芳不一而足則其不自藏弢可知非明夷用晦之義故朱子亦謂其未嘗學於北方求周公仲尼之道白因漁父一篇反其意而用之蓋其渉世之久英气將斂故云然耳不然與世浮沈漫無介節胡廣中庸馮道長樂其可嗤又何如耶

蕭士贇曰此詩櫽括漁父詞之意他篇云含光混世貴無名何用孤髙比雲月亦此意也其太白渉難後之辭乎

樂府遺聲沐浴子者遊俠二十一曲之一

靜夜思

牀前明月光疑是地上霜舉頭望山月低頭思故鄕詩藪謂古今專門大家得三人焉陳思之古拾遺之律翰林之絕皆天授非人力也要是確論至所云唐五言絕多法齊梁體制自別此則气骨甚髙神韻甚穆過齊梁逺矣

劉辰翁曰自是古意不須言笑

範杼曰五言短古不可明白說盡含蓄則有餘味此篇是也

徐增曰因疑則望因望則思並無他念眞靜夜思也胡應麟曰古詩樂府後惟太白諸絕近之

緑水曲

淥水明秋月南湖采白蘋荷花嬌欲語愁殺蕩舟人逸調末句非有軼思特妒花之艶耳

琴集曰琴曲五弄遊春淥水幽居坐愁秋思並宮調蔡邕所作琴書曰邕入靑溪訪鬼谷先生所居山有五曲一曲制一弄南曲有澗冬夏常淥故作淥水郭茂倩云近世作者多因題命詞無復本意云

淮南子手防緑水之趣

春思

燕艸如碧絲秦桑低緑枝當君懷歸日是妾斷腸時春風不相識何事入羅幃

古意卻帯秀色體近齊梁不相識言不識人意也自有貞靜之意

蕭士贇曰燕艸如絲興徵夫懷歸秦桑低枝興思婦斷腸末意貞潔非外物所能動可謂得國風不滛之義笑

吳昌祺曰以風之來反襯夫之不來與祗恐多情月旋來照妾牀同意

子夜吳歌

秦地羅敷女采桑緑水邊素手靑條上紅妝白日鮮蠶饑妾欲去五馬莫流連

多少含蓄勝於陌上桑作

長安一片月萬戶搗衣聲秋風吹不盡總是玉關情何日平胡虜良人罷逺徵

一气渾成有刪末二句作絕句者不見此女貞心亮節何以風世厲俗

唐汝詢曰結句不言黷武而言未平深得風人之防吳昌祺曰萬戶砧聲風吹不盡而其情則同亦婉而深矣

明朝驛使發一夜絮徵袍素手抽鍼冷那堪把剪刀裁縫寄逺道幾日到臨洮

語逼淸商搗衣篇尙帯初唐綺習不及此之眞摯夏歌一首亦祗綺語故並不錄

古今樂錄曰吳聲十曲一曰子夜

唐書樂志曰子夜歌者晉曲也晉有女子名子夜造此聲

樂府解題曰後人更爲四時行樂之詞謂之子夜四時歌

晉書樂志曰吳歌雜曲並出江南東晉以來稍有增廣其始皆徒歌旣而被之管弦蓋自永嘉渡江下至梁陳咸都建業吳聲歌曲起於此也

對酒行

松子棲金華安期入蓬海此人古之仙羽化竟何在浮生速流電倐忽變光彩天地無雕換容顏有遷攺對酒不肯飲含情欲誰待

人非元气安得與之久徘徊白固非不達於理者豈復以沖舉爲可待耶蓬萊煙霧聊以寄興此詩乃似胸臆間語自然流出者耳

蕭士贇曰古詩浩浩陰陽移一篇太白亦祖其意樂府相和歌有對酒始於曹魏樂奏對酒歌太平一篇

估客行

海客乘天風將船逺行役譬如雲中鳥一去無蹤迹朴直得樂府體

古今樂錄曰估客樂者齊武帝所制唐書樂志曰梁攺其名爲商旅行

長相思

日色己盡花含煙月明欲素愁不眠趙瑟初停鳯凰柱蜀琴欲奏鴛鴦弦此曲有意無人傳願隨春風寄燕然憶君迢迢隔靑天昔日橫波目今成流淚泉不信妾腸斷歸來看取明鏡前

蕭士贇曰此亦戍婦詞也

馮舒曰廓古人而大之

美人在時花滿堂美人去後余空牀牀中繡被捲不寢至今三載聞餘香香亦竟不滅人亦竟不來相思黃葉落白露濕靑苔

幽艷之韻綴以淒涼悄然竟住意在言外姜防所謂詞盡意不盡有臨水送將歸之致彷佛似之

去婦詞

古來有棄婦棄婦有歸處今日妾辭君遣妾何處去本家零落盡慟哭來時路憶昔未嫁君聞君甚周旋綺羅錦繡段有贈黃金千十五許嫁君二十移所天結髮日未久離君緬山川家家盡歡樂孤妾長自憐幽閨多沈思盛事無十年相思若循環枕席生流泉流泉咽不埽獨夢關山道及此見君歸君歸妾己老物情惡衰賤新寵方妍好掩涙出故房傷心劇秋艸自妾爲君妻君東妾在西羅幃到曉恨玉貎一生啼妾有嫁時服輕雲淡翠霞璢璃作斗帳四角金蓮花自從離別久不覺塵埃厚常嫌玳瑁孤猶羨鴛鴦偶歲華逐霜霰賤妾何能久寒沼落芙蓉秋風散楊栁以此顦顇顏空持舊物還餘生欲何寄誰肯相牽攀君恩旣斷絕相見何年月悔傾連理杯虛作同心結女蘿附靑松貴欲相依投浮萍失緑水敎作若爲流不嘆君棄妾自嘆妾緣業憶昔初嫁君小姑才倚牀今日妾辭君小姑如妾長回頭語小姑莫嫁如兄夫

直起悲涼通篇纒綿淒惋怨而不怒直從谷風篇脫化而出一結古甚卻有無限悲感在的是李白手筆蕭士贇曰此篇卽顧況棄婦詞後人添增數語竄入太白集中

禦選唐宋詩醇卷四

欽定四庫全書

禦選唐宋詩醇卷五

隴西李白詩五

目錄

襄陽歌

江上吟

侍從宜春苑奉詔賦龍池桞色初靑聽新鶯百囀歌

西嶽雲臺歌送丹丘子

梁園吟

鳴臯歌送岑徵君

橫江詞

白雲歌送劉十六歸山

秋浦歌

當塗趙炎少府粉圖山水歌

上皇西巡南京歌

峨眉山月歌

江夏行

淸溪行

贈孟浩然

見京兆韋參軍量移東陽

贈韋侍禦黃裳二首

贈裴十四

贈淸漳明府侄聿

贈新平少年

口號贈徵君鴻

秋日鏈藥院鑷白髮贈元六兄林宗

憶襄陽舊遊贈馬少府巨

對雪獻從兄虞城宰

贈升州王使君忠臣

贈別從甥髙五

醉後贈從甥髙鎭

贈秋浦桞少府

中丞宋公以吳兵三千赴河南軍次尋陽脫予之囚參謀幕府因贈之

流夜郎贈辛判官

贈常侍禦

贈易秀才

經亂離後天恩流夜郎憶舊遊書懷贈江夏韋太守良宰

贈漢陽輔錄事

贈盧司戶

贈從弟南平太守之遙

流夜郎半道承恩放還兼欣克復之美書懷示息秀才

宿淸溪主人

巴陵贈賈舎人

贈從弟宣州長史昭

陳情贈友人

贈錢徵君少陽

登敬亭山南望懷古贈竇主簿

經亂後將避地剡中畱贈崔宣城

欽定四庫全書

禦選唐宋詩醇卷五

隴西李白詩五

襄陽歌

落日欲沒峴山西倒著接防花下迷襄陽小兒齊拍手攔街爭唱白銅鞮傍人借問笑何事笑殺山翁醉似泥鸕鷀杓鸚鵡杯百年三萬六千日一日須傾三百杯遙看漢水鴨頭緑恰似葡萄初醱醅此江若變作春酒壘麯便築糟丘臺千金駿馬換小妾笑坐雕鞍歌落梅車傍側掛一壺酒鳯笙龍管行相催咸陽市中嘆黃犬何如月下傾金罍君不見晉朝羊公一片石頭剝落生莓苔涙亦不能爲之墮心亦不能爲之哀淸風朗月不用一錢買玉山自倒非人推舒州杓力士鐺李白與爾同死生襄王雲雨今安在江水東流猿夜聲

意曠神逸極頽唐之趣入後俯仰含情乃有心人語韜精日沈飲誰知非荒宴亦同此懷抱耳子美雲長鑱長鑱白木柄我生托子以爲命語奇矣此詩云舒州杓力士鐺李白與爾同死生苦樂不同造語正復匹敵歐陽修曰落日欲沒峴山西四句此常語也至於淸風明月不用一錢買玉山自倒非人推然後見太白之橫放其所以驚動千古者固不在此乎

黃庭堅曰李白歌詩度越六代與漢魏樂府爭衡彭乘曰歐陽公題滄浪亭云淸風明月本無價可惜只賣四萬錢與太白致辭𨿽異然皆善言風月古今樂錄襄陽樂宋隨王誕作襄陽蹋銅蹄者梁武西下所制沈約又作其和云襄陽白銅蹄聖徳應干來

江上吟

木蘭之枻沙棠舟玉簫金管坐兩頭美酒尊中置千斛載妓隨波任去畱仙人有待乘黃鶴海客無心隨白鷗屈平詞賦懸日月楚王防榭空山丘興酣落筆揺五嶽詩成笑傲淩滄洲功名富貴若長在漢水亦應西北流發端四語卽事之辭也以下慷當以慨𨿽帯初唐風調而气骨迥絕矣反筆作結殊爲遒健

侍從宜春苑奉詔賦龍池栁色初靑聽新鶯百囀歌

東風已緑瀛洲艸紫殿紅樓覺春好池南栁色半靑靑縈煙嫋娜拂綺城垂絲百尺掛雕楹上有好鳥相和鳴間闗早得春風情春風捲入碧雲去千門萬戶皆春聲是時君王在鎬京五云垂暉耀紫淸仗出金宮隨日轉天回玉輦繞花行始向蓬萊防舞鶴還過茝石聽新鶯新鶯飛繞上林苑願入簫韶雜鳯笙

淸圓流麗可以鼓吹休明千門萬戶一語气象頗大全篇格調想見初唐餘響

範徳機曰此賦物詩格調旣髙法度又謹妙而易見者也

蕭士贇曰蓬萊茝石當時宮苑名

沈徳潛曰西都賦後宮則有茝若椒風作茝石者誤也

西嶽雲臺歌送丹丘子

西嶽崢嶸何壯哉黃河如絲天際來黃河萬里觸山動盤渦轂轉秦地雷榮光休气紛五彩千年一淸聖人在巨靈咆哮擘兩山洪波噴箭射東海三峯卻立如欲摧翠厓丹谷髙掌開白帝金精運元气石作蓮花云作臺雲臺閣道連窈防中有不死丹丘生明星玉女備灑掃麻姑搔背指爪輕我皇手把天地戶丹丘談天與天語九重出入生光輝東來蓬萊復西歸玉漿儻惠故人飲騎二茅龍上天飛

健筆淩雲一掃靡靡之調

梁園吟

我浮黃河去京闕掛席欲進波連山天長水濶厭逺渉訪古始及平臺間平臺爲客憂思多對酒遂作梁園歌卻憶蓬池阮公詠因吟淥水揚洪波洪波浩蕩迷舊國路逺西歸安可得人生達命豈暇愁且飲美酒登髙樓平頭奴子揺大扇五月不熱疑淸秋玉盤楊梅爲君設吳鹽如花皎白雪持鹽把酒但飲之何用孤髙比雲月昔人豪貴信陵君今人耕種信陵墳荒城虛照碧山月古木盡入蒼梧云梁王宮闕今安在枚馬先歸不相待舞影歌聲散緑池空餘汴水東流海沈吟此事涙滿衣黃金買醉未能歸連呼五白行六博分曹賭酒酣馳輝歌且謡意方逺東山髙臥時起來欲濟蒼生未應晚懷古之作慷慨悲歌興防飈舉範傳正有云李白脫屣軒冕釋羈韁鏁自放宇宙間飲酒非嗜其酣樂取其昏以自穢好神仙非慕其輕舉欲耗壯心遣餘年作詩非事其文律取其吟詠以自適三誦斯篇信然

桂臨川曰太白樂天知命感今懷古備載此詩阮籍詠懷詩徘徊蓬池上還顧望大梁淥水揚洪波曠野莽茫茫

歸藏啟筮曰有白雲出自蒼梧入於大梁

鳴臯歌送岑徵君【自注時梁園三尺雪在淸泠池作】

若有人兮思鳴臯阻積雪兮心煩勞洪河淩競不可以徑度冰龍鱗兮難容舠邈仙山之峻極兮聞天籟之嘈嘈霜厓縞皓以合防兮若長風扇海湧滄溟之波濤猨緑羆舔舕崟岌危柯振石駭膽栗魄羣呼而相號峯崢嶸以路絕掛星辰於巖防送君之歸兮動鳴臯之新作交鼓吹兮彈絲觴淸泠之池閣君不行兮何待若反顧之黃鶴掃梁園之羣英振大雅於東洛巾徵軒兮歷阻折尋幽居兮越巘防盤白石兮坐素月琴松風兮寂萬壑望不見兮心氛氳蘿兮霰紛紛水橫洞以下淥波小聲而上聞虎嘯谷而生風龍藏溪而吐云寡鶴淸唳饑鼯嚬呻防獨處此幽黙兮愀空山而愁人雞聚族以爭食鳯孤飛而無鄰蝘蜓嘲龍魚目混珍嫫母衣錦西施負薪若使巢由桎梏於軒冕兮亦奚異乎防龍防於風塵哭何苦而救楚笑何誇而卻秦吾誠不能學二子沽名矯節以耀世兮固將棄天地而遺身白鷗兮飛來長與君兮相親

作騷體便覺屈原宋玉去人不逺其不規規步趨處正是其才髙气逸爲之耳望不見兮一段寫出幽居寂寞之況興起下文脈絡相貫陳繹曽謂白詩祖風騷宗漢魏善於掉弄造出奇怪驚動心目忽然撇出妙入無聲其知言者乎王世貞以爲歌行縱橫往往彊弩之未間以長語英雄欺人是不知其錯落變化自有天然節奏而輕議之也

晁補之緝變離騷敍此篇曰鳴臯歌者唐翰林供奉李白之所作也白天才俊麗不可矩矱然要長於詩至鳴臯歌一篇本末楚辭也而世誤以爲詩因爲出之其略曰蝘蜓嘲龍魚目混珍嫫毋衣錦西施負薪此諄諄效屈原卜居及賈誼弔屈原語而白才自逸蕩故或離而去之云

範徳機曰此篇稍長而詞意易見亦楚人之流也惟其有蝘蜓魚目巢由防龍等語故前輩嘗稱之然此實非太白之用意處妙不在此

吳昌祺曰猿緑羆疊四句而以五句爲一韻非騷人法且多對仗亦太白之古詩耳雞聚族爭食以下乃白感岑之歸隠而發嘆與岑無闗

一統志鳴臯山在河南嵩縣東北四十里

橫江詞

橫江西望阻西秦漢水東連楊子津白浪如山那可渡狂風愁殺峭帆人

橫江館前津吏迎向余東指海云生郎今欲渡緣何事如此風波不可行

梁簡文烏棲曲云郎今欲渡畏風波白用其語風致轉勝若其卽景寫心則托興逺矣

範徳機曰此篇气格合歌行之體使人嗟詠有無窮之思

胡應麟曰尙是樂府古調

趙執信曰橫江館前一首此樂府也問余何事一首此古詩也

白雲歌送劉十六歸山

泰山楚山皆白雲白雲處處長隨君長隨君君入楚山裏云亦隨君渡湘水湘水上女蘿衣白雲堪臥君早歸吐語如轉丸珠又如白雲捲舒淸風與歸畫家逸品

秋浦歌

秋浦長似秋蕭條使人愁客愁不可度行上東大樓正西望長安下見江水流寄言向江水汝意憶儂不遙傳一掬淚爲我達揚州

觸物懷人抑鬱誰語澤畔行吟深情宛露自是騷人之緒

防革志秋浦隋縣名唐置池州

秋浦猿夜愁黃山堪白頭淸溪非隴水翻作斷腸流欲去不得去薄遊成久遊何年是歸日雨淚下孤舟秋浦錦駝鳥人間天上稀山雞羞淥水不敢照毛衣兩鬢入秋浦一朝颯已衰猿聲催白髮長短盡成絲秋浦千重嶺水車嶺最奇天傾欲墮石水拂寄生枝奇境如畫

千千石楠樹萬萬女貞林山山白鷺滿澗澗白猿吟君莫向秋浦猿聲碎客心

周南采蘋章連用六於以字十九首靑靑河畔艸連用六疊字句白詩祖之

邏人橫鳥道江祖出魚梁水急客舟疾山花拂面香江行眞景

白髮三千丈緣愁似个長不知明鏡裏何處得秋霜突然而起四句三折格力極健要是倒裝法耳陳師道云白髮緣愁百尺長語亦自然王安石云繰成白髮三千丈有斧鑿痕矣

唐汝詢曰托興在意象之外

秋浦田舍翁采魚水中宿妻子張白鷴結罝映深竹似輞川詩

當塗趙炎少府粉圗山水歌

峨眉髙出西極天羅浮直與南溟連名公繹思揮彩筆驅山走海置眼前滿堂空翠如可掃赤城霞气蒼梧煙洞庭瀟湘意綿三江七澤情洄防驚濤洶湧向何處孤舟一去迷歸年徵帆不動亦不旋飄如隨風落天邊心揺目斷興難盡防時可到三山巓西峯崢嶸噴流泉橫石蹙水波潺湲東厓合沓蔽輕霧深林雜樹空芊綿此中防昧失晝夜隠幾寂聽無鳴蟬長松之下列羽客對坐不語南昌仙南昌仙人趙夫子妙年曆落靑雲士訟庭無事羅眾賔杳然如在丹靑裏五色粉圗安足珍眞仙可以全吾身若待功成拂衣去武陵桃花笑殺人寫畫似眞亦遂驅山走海奔輳腕下杳然如在丹靑裏又以眞爲畫各有奇趣康樂之模山範水從此另開生面

漢書梅福爲南昌尉棄官去至今傳以爲仙

上皇西巡南京歌

誰道君王行路難六龍西幸萬人歡地轉錦江成渭水天廻玉壘作長安

渭水長安隱寓故都之感且以幸其早還非誇成都佳麗也

胡震亨曰王弇州以地轉錦江等句不異宋人東狩錢塘封事夫太白亦詩酒自娯跌宕一生者耳安能顧語忌拘教義爲是屑屑者哉詩人各自寫一性情各自成一品局固不得取錦袍豪翰彊繩以瘦笠苦藻必同籥吹爲善也

劍閣重關蜀北門上皇歸馬若云屯少帝長安開紫極雙懸日月照乾坤

述當時事何等明白可作詩史有謂肅宗當避位以請上皇復辟者有謂惑張良娣徙上皇於南內者皆傅防之說

沈徳潛曰二句上皇三句少帝而以末句總收格法又別

唐書天寶十五載六月帝幸蜀七月太子卽位於靈武尊帝爲上皇天帝攺元至徳二載十二月上皇至京師大赦以蜀郡爲南京

峨眉山月歌

峨眉山月半輪秋影入平羌江水流夜發淸溪向三峽思君不見下渝州

但覺其工然妙處不傳

劉辰翁曰含情淒惋有竹枝縹緲之音

王世貞曰二十八字中有峨眉山平羌江淸溪三峽渝州使後人爲之不勝痕迹矣益見此老鑪錘之妙江夏行

憶昔嬌小姿春心亦自持爲言嫁夫壻得免長相思誰知嫁商賈令人卻愁苦自從爲夫妻何曽在鄕土去年下揚州相送黃鶴樓眼防帆去逺心逐江水流只言期一載誰謂歷三秋使妾腸欲斷恨君情悠悠東家西舎同時發北去南來不逾月未知行李防何方作个音書能斷絕適來往南浦欲問西江船正見當壚女紅妝二八年一種爲人妻獨自多悲淒對鏡便垂淚逢人只欲啼不如輕薄兒旦暮長相隨悔作商人婦靑春長別離如今正好同懽樂君去容華誰得知

曲盡怨別之情絮絮可聽豈無膏沐誰適爲容末句正用此意

淸溪行

淸溪淸我心水色異諸水借問新安江見底何如此人行明鏡中鳥度屏風裏向晚猩猩啼空悲逺遊子佇興而言鏗然古調一結有言不盡意之妙

贈孟浩然

吾愛孟夫子風流天下聞紅顏棄軒冕白首臥松云醉月頻中聖迷花不事君髙山安可仰徒此揖淸芬

見京兆韋參軍量移東陽

潮水還歸海流人卻到吳相逢問愁苦淚盡日南珠

贈韋侍禦黃裳二首

太華生長松亭亭淩霜雪天與百尺髙豈爲微飈折桃李賣陽路人行且迷春光掃地盡碧葉成黃泥願君學長松愼勿作桃李受屈不攺心然後知君子

見君乘驄馬知上太山道此地果摧輪全身以爲寶我如丰年玉棄置秋田艸但朂冰壺心無爲嘆衰老古道照人得朋友交勉之誼朂君靑松心努力保霜雪立言如此可以不朽

贈裴十四

朝見裴叔則朗如行玉山黃河落天走東海萬里寫入胸懷間身騎白黿不敢度金髙南山買君顧徘徊六合無相知飄若浮雲且西去

吳昌祺曰有如生龍活虎非世人所可駕馭天實授之豈人力耶

贈淸漳明府侄聿

我李百萬葉柯條布中州天開靑雲噐日爲蒼生憂小邑且割雞大刀佇烹牛雷聲動四境惠與淸漳流歌詠唐堯脫落隠簮組心和得天眞風俗猶太古牛羊散阡陌夜寢不扃戶問此何以然賢人宰吾土舉邑樹桃李垂陰亦流芬河堤繞緑水桑柘連靑雲趙女不冶容提籠晝成羣繰絲鳴機杼百里聲相聞訟息鳥下堦髙臥披道帙蒲鞭掛檐枝示恥無撲抶琴淸月當戶人寂風入室長嘯無一言陶然上皇逸白玉壺冰水壺中見底淸淸光洞毫髮皎潔照羣情趙北美佳政燕南播髙名過客覽行謡因之頌徳聲

天開靑雲噐日爲蒼生憂似範仲淹一流人物心和得天眞以下循良之實藹然可覩爲民牧者直當書之於座右

贈新平少年

韓信在淮陰少年相欺淩屈體若無骨壯心有所慿一遭龍顏君嘯吒從此興千金答漂毋萬古共嗟稱而我竟何爲寒苦坐相仍長風入短袂兩手如懷冰故有不相卹新交寧見矜摧殘檻中虎覊紲韝上鷹何時騰風雲搏撃申所能

鐘惺曰屈體二句可與老杜嚴僕射詩開口取將相小心事友生並防寫出英俠本色屈伸之妙

口號贈徵君鴻【自注此公時被徵】

陶令辭彭澤梁鴻入會稽我尋髙士傳君與古人齊云臥畱丹壑天書降紫泥不知楊伯起早晚向闗西格調髙朗盧鴻屢徵不起故白詩云爾末句言其當應召也以伯起期之位置殊髙

範徳機曰律詩須守防矩此等五言何其嚴哉唐書本傳鴻博學善書籀廬嵩山開元初備禮徵再不至五年再詔徵至東都拜諌議大夫固辭還山

秋日錬藥院鑷白髮贈元六兄林宗

木落識歳秋瓶冰知天寒桂枝日已緑拂雪淩雲端弱齡接光景矯翼攀鴻鸞投分三十載榮枯同所歡長吁望靑雲鑷白坐相防秋顏入曉鏡壯發凋危冠窮與鮑生賈饑從漂毋餐時來極天人道在豈吟嘆樂毅方適趙蘇秦初說韓捲舒固在我何事空摧殘

寫懷抱於實境約縱逸於苦調卽此可以上軼鮑謝起句本之淮南子語意奇古

憶襄陽舊逰贈馬少府巨

昔爲大堤客曽上山公樓開牕碧嶂滿拂鏡滄江流髙冠佩雄劍長揖韓荊州此地別夫子今來思舊逰朱顏君未老白髮我先秋壯志恐蹉跎功名若云浮歸心結逺夢落日懸春愁空思羊叔子墮淚峴山頭

落日懸春愁自是千古雋句

對雪獻從兄虞城宰

昨夜梁園雪弟寒兄不知庭前防玉樹腸斷憶連枝劉辰翁曰此詩首二語小夫賤誰不能道而學士大夫或愧之矣古今甚深宻義往往於淺易得之藹然惻然可以感動

贈升州王使君忠臣

六代帝王國三吳佳麗城賢人當重寄天子借髙名巨海一邊靜長江萬里淸應須救趙策未肯棄侯嬴如五六語乃爲不負重寄末以侯嬴自比寓意救趙蓋在天寶初亂後也

贈別從甥髙五

魚目髙泰山不如一璵璠賢甥卽明月聲價動天門能成吾宅相不減魏陽元自顧寡籌略功名安所存五木思一擲如繩系窮猿櫪中駿馬空堂上醉人喧黃金久已罄爲報故交恩聞君隴西行使我驚心魂與爾共飄颻雲天各飛翻江水流或捲此心難具論貧家羞好客語拙覺辭繁三朝空錯莫對飯卻慚寃自笑我非夫生事多契濶蓄積萬古憤向誰得開豁天地一浮雲此身乃毫末忽見無端倪太虛可包括去去何足道臨岐空復愁肝膽不楚越山河亦衾裯雲龍若相從明主防見收成功解相訪溪水桃花流

首道贈意繼敍別情白蓋與髙最厚善者自笑我非夫一段開豁心胸遐矚曠覽沈鬰頓挫意近杜陵從此一气雙收聲情倍振使無後幅之雄健則气味衰颯矣大家風格如是

醉後贈從甥髙鎭

馬上相逢揖馬鞭客中相見客中憐欲邀擊築悲歌飲正值傾家無酒錢江東風光不借人枉殺落花空自春黃金逐手快意盡昨日破產今朝貧丈夫何事空嘯傲不如燒卻頭上巾君爲進士不得進我被秋霜生旅鬢時淸不及英豪人三尺童兒重廉藺匣中盤劍裝防魚閒在腰間未用渠且將換酒與君醉醉歸托宿吳專諸有觸而鳴微露憤意醉後披寫自饒天趣

蕭士贇曰此太白少年任俠之作

李白上裴長史書曰昔東防維揚不逾一年散金三十餘萬有落魄公子悉皆濟之

贈秋浦栁少府

秋浦舊蕭索公庭人吏稀因君樹桃李此地忽芳菲揺筆望白雲開簾當翠防時來引山月縱酒酣淸暉而我愛夫子淹畱未忍歸

其人有爲政之實於一起見之

中丞宋公以吳兵三千赴河南軍次尋陽脫予之囚參謀幕府因贈之

獨坐淸天下專徵出海隅九江皆渡虎三郡盡還珠組練明秋浦樓船入郢都風髙初選將月滿欲平胡殺气橫千里軍聲動九區白猿慙劍術黃石借兵符戎虜行當翦鯨鯢立可誅自憐非劇孟何以佐良圗

劉辰翁曰句句壯末韻更佳

範徳機曰發端雄渾而嚴眞長律起辭也

胡震亨曰排律起句極宜冠冕雄渾不得作小家語如此篇之類最爲得體

流夜郎贈辛判官

昔在長安醉花栁五侯七貴同杯酒气岸遙淩豪士前風流肯落他人後夫子紅顏我少年章臺走馬著金鞭文章獻納麒麟殿歌舞淹畱玳瑁筵與君自謂長如此寧知艸動風塵起函谷忽驚胡馬來秦宮桃李向明開我愁逺謫夜郎去何日金雞放赦回

中間轉捩處甚健

蕭士贇曰向明者向陽花木之義指同時儕類如辛判官之輩因兵興之際不次被用爲人桃李我獨遭謫也

贈常侍禦

安石在東山無心濟天下一起振橫流功成復瀟灑大賢有捲舒季葉輕風雅匡復屬何人君爲知音者傳聞武安將气振長平瓦燕趙期洗淸周秦保宗社登朝若有言爲訪南遷賈

一往饒淸剛之气

贈易秀才

少年解長劍投贈卽分離何不斷犀象精光暗往時蹉跎君自惜竄逐我因誰地逺虞翻老秋深宋玉悲空摧芳桂色不屈古松姿感激平生意勞歌寄此辭

不屑屑排比聲律气骨淸蒼自成髙調空摧芳桂色不屈古松姿所謂冠佩芳澤而昭質未虧露本色處故可諷詠不置

經亂離後天恩流夜郎憶舊逰書懷贈江夏韋太守良宰

天上白玉京十二樓五城仙人撫我頂結髮受長生誤逐世間樂頗窮理亂情九十六聖君浮雲掛空名天地賭一擲未能忘戰爭試渉霸王略將期軒冕榮時命乃大謬棄之海上行學劍翻自哂爲文竟何成劍非萬人敵文竊四海聲兒戱不足道五噫出西京臨當欲去時慷慨淚沾纓嘆君倜儻才標舉冠羣英開筵引祖帳慰此逺䢐徵鞍馬若浮雲送余驃騎亭歌鐘不盡意白日落昆明十月到幽州戈鋋若羅星君王棄北海掃地借長鯨呼吸走百川燕然可摧傾心知不得語卻欲棲蓬瀛彎弧懼天狼挾矢不敢張攬涕黃金臺呼天哭昭王無人貴駿骨騄耳空騰驤樂毅儻再生於今亦奔亡蹉跎不得意驅馬還貴鄕逢君聽歌肅穆坐華堂百里獨太古陶然臥羲皇徵樂昌樂館開筵列壺觴賢豪間靑蛾對燭儼成行醉舞紛綺席淸歌繞飛梁歡娯未終朝秩滿歸咸陽祖道擁萬人供帳遙相望一別隔千里榮枯異炎涼炎涼防度攺九土中橫潰漢甲連胡兵沙塵暗雲海艸木揺殺气星辰無光彩白骨成丘山蒼生竟何罪函闗壯帝居國命懸哥舒長防三十萬開門納凶渠公卿如犬羊忠讜醢與葅二聖出逰豫兩京遂丘墟帝子許專徵秉旄控彊楚節制非桓文軍師擁熊虎人心失去就賊勢騰風雨惟君固房陵誠節冠終古僕臥香鑪頂飡霞潄瑤泉門開九江轉枕下五湖連半夜水軍來潯陽滿旌旃空名適自誤廹脇上樓船徒賜五百金棄之若浮煙辭官不受賞翻謫夜郎天夜郎萬里道西上令人老掃蕩六合淸仍爲負霜艸日月無偏照何由訴蒼昊良牧稱神明深仁卹交道一忝靑雲客三登黃鶴樓顧慙禰處士虛對鸚鵡洲樊山霸气盡寥落天地秋江帯峨眉雪川橫三峽流萬舸此中來連帆過揚州送此萬里目曠然散我愁紗窗倚天開水樹緑如發窺日畏銜山促酒喜得月吳娃與越艷窈窕誇鉛紅呼來上云梯含笑出簾櫳對客小垂手羅衣舞春風賔跪請休息主人情未極覽君荊山作江鮑堪動色淸水出芙蓉天然去雕飾逸興橫素襟無時不招尋朱門擁虎士列防何森森剪鑿竹石開縈流漲淸深登臺坐水閣吐論多英音片辭貴白璧一諾輕黃金謂我不愧君靑鳥明丹心五色雲間鵲飛鳴天上來傳聞赦書至卻放夜郎廻暖气變寒谷炎煙生死灰君登鳯池去忽棄賈生才桀犬尙吠堯匈奴笑千秋中夜四五嘆常爲大國憂旌斾夾兩山黃河當中流連雞不得進飲馬空夷猶安得羿善射一箭落旄頭

白之從璘辟也蘇軾辧其由於迫脇論甚平允此篇歷敍交逰始末而白生平蹤迹亦略見於此十月到幽州一段蓋白自被放後北逰燕趙觀聽形勢知祿山之必叛尾大不掉之害欲言不能述之猶覺痛切至於潼闗失守江陵煽亂與白之爲璘所脇受累逺謫無不明如指掌結尾一段慮廟堂之無人憂將帥之不一而賊之不得速平與前遙相照應通篇以交情時勢互爲經緯汪洋灝瀚如百川之灌河如長江之赴海卓乎大篇可與北徵並峙

胡震亨曰太白永王璘一事論者不失之刻卽曲爲諱失之誣惟蔡寛夫之說爲衷其言云太白非從人爲亂者蓋其學本出縱橫以气俠自任當中原擾攘時欲借之以立奇功耳其詩曰空名適自誤廹脇上樓船又曰南風一掃胡塵淨西入長安到日邊亦可見其志矣大抵才髙意廣如孔北海之徒固未必有成功而知人料事尢其所難議者或責以璘之猖獗而欲仰以立事不能如孔巢父蕭頴士察於未萌斯可矣若其志亦可哀矣斯言也起太白於九原儻亦心服

贈漢陽輔錄事

鸚鵡洲橫漢陽渡水引寒煙沒江樹南浦登樓不見君君今罷官在何處漢口雙魚白錦鱗令傳尺素報情人其中字數無多少只是相思秋復春

煙江風景登樓所見卽此發端接出懷人之意最有气格

贈盧司戶

秋色無逺近出門盡寒山白雲遙相識待我蒼梧間借問盧耽鶴西飛防歳還

髙調妙於省淨

譚元春曰起二句後代淸語領此一

贈從弟南平太守之遙

少年不得意落魄無安居願隨任公子欲釣吞舟魚常時飲酒逐風景壯心遂與功名疎蘭生谷底人不鋤云在髙山空捲舒漢家天子馳駟馬赤車蜀道迎相如天門九重謁聖人龍顏一解四海春彤庭左右呼萬歳拜賀明主收沈淪翰林秉筆回英眄麟閣崢嶸誰可見承恩初入銀臺門著書獨在金鑾殿龍駒雕鐙白玉鞍象牀綺席黃金盤當時笑我微賤者卻來請謁爲交歡一朝謝病逰江海疇昔相知防人在前門長揖後門闗今日結交明日攺愛君山嶽心不移隨君雲霧迷所爲夢得池塘生春艸使我長價登樓詩別後遙傳臨海作可見羊何共和之

炎而附寒而去自是俗情之薄翟公書門殷浩詠詩白何見之晚耶蘭生谷底二句逸韻可賞復有深味末四語用古入化別具淸新之致

流夜郎半道承恩放還兼欣克復之美書懷示息秀才

黃口爲人羅白龍乃魚服得罪豈怨天以愚陷网目鯨鯢未翦滅豺狼屢翻復悲作楚地囚何日秦庭哭遭逢二明主前後兩遷逐去國愁夜郎投身竄荒谷半道雪屯防曠如鳥出籠遙欣克復美光武安可同天子巡劍閣儲皇守扶風揚袂正北辰開襟攬羣雄胡兵出月窟雷破關之東左掃因右拂旋收洛陽宮廻輿入咸京席卷六合通叱吒開帝業手成天地功大駕還長安兩日忽再中一朝讓寶位劍璽傳無窮媿無秋毫力誰念矍鑠翁弋者何所慕髙飛仰防鴻棄劍學丹砂臨鑪雙玉童寄言息夫子歳晚陟方蓬

引罪自咎無怨尢之心有睠顧之誠不失忠厚本防

宿淸溪主人

夜到淸溪宿主人碧巖裏檐楹掛星斗枕席響風水月落西山時啾啾夜猨起

奇語得自眼前

巴陵贈賈舎人

賈生西望憶京華湘浦南遷莫怨嗟聖主恩深漢文帝憐君不遣到長沙

可謂深婉蕭士贇以此與前篇爲非白作觀其气味非白不辦

贈從弟宣州長史昭

淮南望江南千里碧山對我行倦過之半落靑天外宗英佐雄郡水陸相控帯長川豁中流千里防吳會君心亦如此包納無小大揺筆起風霜推誠結仁愛訟庭垂桃李賔館羅軒蓋何意蒼梧雲飄然忽相防才將聖不偶命與時俱背獨立山海間空老聖明代知音不易得撫劍增感慨當結九萬期中途莫先退

陳情贈友人

延陵有寶劍價重千黃金觀風歷上國暗許故人深歸來掛墳松萬古知其心懦夫感達節壯士激靑衿鮑生薦夷吾一舉置齊相斯人無良朋豈有靑雲望臨財不茍取推分固辭讓後世稱其賢英風邈難尙論交但若此友道孰云防多君騁逸藻掩映當時人舒文振頽波秉徳冠彛倫卜居乃此地共井爲比鄰淸琴弄雲月美酒娯冬春薄徳中見損忽之如遺塵英豪未豹變自古多艱辛他人縱以疎君意宜獨親柰何成離居相去復防許飄風吹云霓蔽目不得語投珠冀相報按劍恐相距所思采芳蘭欲贈隔荊渚沈憂心若醉積恨淚如雨願假東壁輝餘光照貧女

披露胸懷不作齪齪之態敍隔處極爲微婉得風人之意

贈錢徵君少陽

白玉一杯酒緑楊三月時春風余防日兩鬢各成絲秉燭惟須飲投竿也未遲如逢渭川獵猶可帝王師

登敬亭山南望懷古贈竇主簿

敬亭一廻首目盡天南端仙者五六人常聞此逰盤谿流琴髙水石聳麻姑壇白龍降陵陽黃鶴呼子安羽化騎日月云行翼鴛鸞下視宇宙間四溟皆波瀾汰絕目下事從之復何難百歳落半途前期浩漫漫彊食不成味淸晨起長嘆願隨子明去錬火燒金丹

經亂後將避地剡中畱贈崔宣城

雙鵝飛洛陽五馬渡江徼何意上東門胡雛更長嘯中原走豺虎烈火焚宗廟太白晝經天頽陽掩餘照王城皆蕩覆世路成奔峭四海望長安嚬眉寡西笑蒼生疑落葉白骨空相弔連兵似雪山破敵誰能料我垂北溟翼且學南山豹崔子賢主人歡娯毎相召胡牀紫玉笛卻坐靑雲叫楊花滿州城置酒同臨眺忽思剡溪去水石逺淸妙雪盡天地明風開湖山貌悶爲洛生詠醉發吳越調赤霞動金光日足森海嶠獨散萬古意閒垂一溪釣猿近天上啼人移月邊櫂無以墨綬苦來求丹砂要華發長折腰將貽陶公誚

奇辭絡繹行以蒼峭之气直達所懷絕無長語謝朓驚人此故不減

楊愼曰梁虞騫詩落暉散長足細雨織斜文太白亦用其字然其驚人泣鬼則劉勰所謂自鑄偉辭前無古人者乎

吳昌祺曰悲壯處亦七哀之遺

禦選唐宋詩醇卷五

欽定四庫全書

禦選唐宋詩醇卷六

隴西李白詩六

目錄

獻從叔當塗宰陽冰

贈汪倫

安陸白兆山桃花嵒寄劉侍禦綰

淮南臥病書懷寄蜀中趙徴君蕤

望終南山寄紫閣隠者

秋夜宿龍門香山寺奉寄王方城十七丈奉國營上人從弟防成令聞

沙丘城下寄杜甫

淮陰書懷寄王宗城

聞王昌齡左遷龍標遙有此寄

憶舊逰寄譙郡元參軍

月夜江行寄崔員外宗之

宿白鷺洲寄楊江寧

新林浦阻風寄友人

寄韋南陵冰余江上乘興訪之遇尋顏尙書笑有此贈

題情深樹寄象公

北山獨酌寄韋六

寄東魯二稚子

獨酌淸溪江石上寄權昭夷

禪房懷友人岑倫

廬山謡寄盧侍禦虛舟

春日歸山寄孟浩然

流夜郎至西塞驛寄裴隱

自漢陽病酒歸寄王明府

江夏寄漢陽輔錄事

早春寄王漢陽

江上寄元六林宗

涇溪南藍山下有落星潭可以卜築余泊舟石上寄何判官昌浩

早過漆林渡寄萬巨

防敬亭寄崔侍禦

自金陵溯流過白璧山翫月達天門寄句容王主簿

秋日魯郡堯祠亭上宴別杜補闕範侍禦

別魯頌

夢逰天姥吟畱別

畱別廣陵諸公

金陵酒肆畱別

贈別鄭判官

黃鶴樓送孟浩然之廣陵

畱別賈舎人至

渡荊門送別

南陵別兒童入京

江夏別宋之悌

南陽送客

送張舎人之江東

送王屋山人魏萬還王屋

送友人尋越中山水

魯郡堯祠送竇明府薄華還西京

金鄕送韋八之西京

魯郡東石門送杜二甫

灞陵行送別

送裴十八圗南歸嵩山

同王昌齡送族弟襄歸桂陽

送崔度還吳

金陵送張十一再逰東吳

欽定四庫全書

禦選唐宋詩醇卷六

隴西李白詩六

獻從叔當塗宰陽冰

金鏡霾六國亡新亂天經焉知髙光起自有羽翼生蕭曹安屼耿賈摧欃槍吾家有季父傑出聖代英𨿽無三臺位不借四豪名激昻風雲气終協龍虎精弱冠燕趙來賢彥多逢迎魯連善談笑季布折公卿遙知禮數絕常恐不合並惕想結宵夢素心久已顧慙靑雲器謬奉玉樽傾山陽五百年緑竹忽再榮髙歌振林木大笑喧雷霆落筆灑篆文崩云使人驚吐辭又炳煥五色羅華星秀句滿江國髙才掞天庭宰邑艱難時浮雲空古城居人若薙艸掃地無纎莖惠澤及飛走農夫盡歸耕廣漢水萬里長流玉琴聲雅頌播吳越還如泰階平小子別金陵來時白下亭羣鳯憐客鳥差池相哀鳴各拔五色毛意重泰山輕贈微所費廣斗水澆長鯨彈劍歌苦寒嚴風起前楹月銜天門曉霜落牛渚淸長嘆卽歸路臨川空屏營

贈汪倫

李白乘舟將欲行忽聞岸上踏歌聲桃花潭水深千尺不及汪倫送我情

楊齊賢曰白逰涇縣桃花潭村人汪倫常醖美酒以待白倫之裔孫至今寶其詩

安陸白兆山桃花嵒寄劉侍禦綰

云臥三十年好閒復愛仙蓬壺𨿽防絕鸞鶴心悠然歸來桃花嵒得憩云窗眠對嶺人共語飲潭猨相連時升翠微上邈若羅浮巓兩岑抱東壑一嶂橫西天樹雜日易隱崖傾月難圓芳艸換野色飛蘿揺春煙入逺構石室選幽開上田獨此林下意杳無區中緣永辭霜臺客千載方來旋

此等篇詠與鮑參軍謝宣城自是神合不徒形似

淮南臥病書懷寄蜀中趙徵君蕤

吳會一浮雲飄如逺行客功業莫從就嵗光屢奔廹良圗俄棄捐衰疾乃綿劇古琴藏虛匣長劍掛空壁楚冠懷鐘儀越吟比莊舄國門遙天外鄕路逺山隔朝憶相如臺夜夢子云宅旅情初結緝秋气方寂歷風入松下淸露出艸間白故人不可見幽夢誰與適寄書西飛鴻贈爾慰離析

亦是宣城一派視移病還園示親屬詩有過之無不及也

楊愼曰太白渡荊門詩仍連故鄕水萬里送行舟送人之羅浮詩爾去之羅浮余還憇峨嵋及此詩國門遙天外四句皆寓鄕思

楊愼曰趙蕤梓州人精於數學蘇頲薦西蜀人才云趙蕤術數李白文章宋人注李詩遺其事

望終南山寄紫閣隠者

出門見南山引領意無限秀色難爲名蒼翠日在眼有時白雲起天際自舒捲心中與之然托興毎不淺何當造幽人滅迹棲絕巘

淡雅自然處神似淵明白雲天際無心舒捲白詩妙有其意

秋夜宿龍門香山寺奉寄王方城十七丈奉國營上人從弟幼成令問

朝發汝海東暮棲龍門中水寒夕波急木落秋山空望極九霄迥賞幽萬壑通目皓沙上月心淸松下風玉斗橫网戶銀河耿花宮興在趣方逸歡餘情未終鳯駕憶王子虎溪懷逺公桂枝坐蕭瑟棣華不復同流恨寄伊水盈盈焉可窮

沙丘城下寄杜甫

我來竟何事髙臥沙丘城城邊有古樹日夕連秋聲魯酒不可醉齊歌空復情思君若汶水浩蕩寄南徵白與杜甫相知最深飯顆山頭一絕本事詩及酉陽雜俎載之蓋流俗傳聞之說白集無是也鮑庾陰何詞流所重李杜實嘗宗之特所成就者大不寄其籬下耳安得以爲譏議之辭乎甫詩及白者十餘見白詩亦屢及甫卽此結語情亦不薄矣世俗輕誣古人往往類是尙論者當知之

鐘惺曰一片眞气

沈徳潛曰有餘地有餘情此詩家正聲也浮淺者以爲無味

淮陰書懷寄王宗城

沙墩至梁苑二十五長亭大舶夾雙艣中流鵝鸛鳴雲天掃空碧川嶽涵餘淸飛鳬從西來適與佳興並眷言王喬舄婉孌故人情復此親懿防而增交道榮沿洄且不定飄忽悵䢐徵暝投淮陰宿欣得漂毋迎鬥酒烹黃雞一餐感素誠予爲楚壯士不是魯諸生有徳必報之千金恥爲輕緬書羇孤意逺寄櫂歌聲

一起眞有萬夫之稟呂本中稱此篇與闗山月爲气雄一世非虛言也

聞王昌齡左遷龍標遙有此寄

楊花落盡子規啼聞道龍標過五溪我寄愁心與明月隨風直到夜郎西

胡應麟曰此詩及下江陵洛陽聞笛望天門山等作眞有揮斥八極淩厲九霄之意

沈徳潛曰卽將心寄明月流影入君懷之意出以揺曳之筆語意一新

憶舊逰寄譙郡元參軍

憶昔洛陽董糟丘爲余天津橋南造酒樓黃金白璧買歌笑一醉累月輕王侯海內賢豪靑雲客就中與君心莫逆廻山轉海不作難傾情倒意無所惜我向淮南攀桂枝君畱洛北愁夢思不忍別還相隨相隨迢迢訪仙城三十六曲水廻縈一溪初入千花明萬壑度盡松風聲銀鞍金絡倒平地漢東太守來相迎紫陽之眞人邀我吹玉笙飡霞樓上動仙樂嘈然宛似鸞鳯鳴袖長管催欲輕舉漢中太守醉起舞手持錦袍覆我身我醉橫眠枕其股當筵意气淩九霄星離雨散不終朝分飛楚闗山水遙余旣還山尋故巢君亦歸家渡渭橋君家嚴君勇貔虎作尹並州遏戎虜五月相呼度太行摧輪不道羊腸苦行來北涼嵗月深感君貴義輕黃金瓊杯綺食靑玉案使我醉飽無歸心時時出向城西曲晉祠流水如碧玉浮舟弄水簫鼓鳴微波龍鱗莎艸緑興來攜妓恣經過其若楊花似雪何紅妝欲醉宜斜日百尺淸潭冩翠娥翠娥嬋娟初月輝美人更唱舞羅衣淸風吹歌入空去歌曲自繞行雲飛此時行樂難再遇西逰因獻長楊賦北闕靑雲不可期東山白首還歸去渭橋南頭一遇君酇臺之北又離羣問余別恨知多少落花春暮爭紛紛言亦不可盡情亦不可極呼兒長跪緘此辭寄君千里遙相憶

白詩天才縱逸至於七言長古往往風雨爭飛魚龍百變又如大江無風波浪自湧白雲從空隨風變滅誠可謂怪偉奇絕者矣此篇最有紀律可循歷數舊逰純用序事之法以離合爲經緯以轉折爲節奏結構極嚴而神气自暢至於奇情勝致使覽者應接不暇又其才之獨擅者耳

唐汝詢曰此篇敍事四轉語若貫珠又非初唐牽合之比長篇當以此爲法

吳昌祺曰長篇步步奇崛蒼勁亦天然筆力也楊齊賢曰唐地理誌亳州譙郡有鄼縣鄼才何切蕭何子孫所續封何所封音贊漢屬南陽郡

月夜江行寄崔員外宗之

飄飄江風起蕭颯海樹秋登艫美淸夜掛席移輕舟月隨碧山轉水合靑天流杳如星河上但覺雲林幽歸路方浩浩䢐川去悠悠徒悲蕙艸歇復聽菱歌愁岸曲迷後浦沙明瞰前洲懷君不可見望逺增離憂

可謂工於發端警句亦直逼二謝

宿白鷺洲寄楊江寧

朝別朱雀門暮棲白鷺洲波光揺海月星影入城樓望美金陵宰如思瓊樹憂徒令魂入夢翻覺夜成秋緑水解人意爲余西北流因聲玉琴裏蕩漾寄君愁

節諧語警

新林浦阻風寄友人

潮水定可信天風難與期淸晨西北轉薄暮東南吹以此難掛席佳期益相思海月破圓影菇蔣生緑池昨日北湖梅開花已滿枝今朝東門栁夾道垂靑絲嵗物忽如此我來定防時紛紛江上雪艸艸客中悲明發新林浦空吟謝朓詩

起勢奇崛寄懷處不勝晼晚之嘆

寄韋南陵冰余江上乘興訪之遇尋顏尙書笑有此贈

南船正東風北船來自緩江上相逢借問君語笑未了風吹斷聞君攜妓訪情人應爲尙書不顧身堂上三千珠履客甕中百斛金陵春恨我阻此樂淹畱楚江濵月色醉逺客山花開欲然春風狂殺人一日劇三年乘興嫌太遲焚卻子猷船夢見五栁枝已堪掛馬鞭何日到彭澤長歌陶令前

語笑末了風吹斷畫出兩舟相遇情景鐘惺極賞其工

題情深樹寄象公

腸斷枝上猨涙添山下樽白雲見我去亦爲我飛翻古意然必有所謂不必彊解或以白雲爲白虎引周處射虎事實之更屬紕繆

北山獨酌寄韋六

巢父將許由未聞買山隠道存迹自髙何憚去人近紛吾下玆嶺地閒喧亦冺門橫羣岫開水鑿眾泉引屏髙而在云竇深莫能凖川光晝昏凝林气夕淒緊於焉摘朱果兼得飬牝坐月觀寶書拂霜弄瑤軫傾壺事幽酌顧影還獨盡念君風塵防傲爾令自哂

鮑謝集中髙作

寄東魯二稚子

吳地桑葉緑吳蠶已三眠我家寄東魯誰種陰田春事已不及江行復茫然南風吹歸心飛墮酒樓前樓東一株桃枝葉拂靑煙此樹我所種別來向三年桃今與樓齊我行尙未旋嬌女字平陽折花倚桃邊折花不見我涙下如流泉小兒名伯禽與姊亦齊肩雙行桃樹下撫背復誰憐念此失次第肝腸日憂煎裂素冩逺意因之汶陽川

範杼曰天下防亂骨肉分離此老杜詠懷入門號咷以下意也然彼合此離彼有哭其死此則憐其生彼兼時事此乃單詠要皆憂思之正者也

沈徳潛曰家常語屑屑彌見其眞

廣記曰太白於任城縣造酒樓其居在酒樓前獨酌淸溪江石上寄權昭夷

我攜一樽酒獨上江祖石自從天地開更長防千尺舉杯向天笑天廻日西照永願坐此石長垂嚴陵釣寄謝山中人可與爾同調

禪房懷友人岑倫【自注時南逰羅浮兼泛桂海自春䢐秋不返僕旅江外書情寄之】

嬋娟羅浮月揺艷桂水雲美人竟獨往而我安得羣一朝語笑隔萬里懽情分沈吟防霞沒夢寐羣芳歇歸鴻渡三湘逰子在百粵邊塵染衣劍白日雕華發春風變楚闗秋聲落吳山艸木結悲緒風沙淒苦顏朅來已永久頽思如循環飄飄限江裔想象空畱滯離憂毎醉心別涙徒盈袂坐愁靑天末出望黃雲蔽目極何悠悠梅花南嶺頭空長滅徵鳥水濶無還舟寶劍終難托金囊非易求歸來儻有問桂樹山之幽

稱心而言意足而止情深語摯老筆紛披

廬山謡寄盧侍禦虛舟

我本楚狂人鳯歌笑孔丘手持緑玉杖朝別黃鶴樓五嶽尋仙不辭逺一生好入名山逰廬山秀出南斗傍屏風九疊云錦張影落明湖靑黛光金闕前開二峯長銀河倒掛三石梁香鑪瀑布遙相望廻厓沓嶂淩蒼蒼翠影紅霞映朝日鳥飛不到吳天長登髙壯觀天地間大江茫茫去不還黃雲萬里動風色白波九道流雪山好爲廬山謡興因廬山發閒窺石鏡淸我心謝公行處蒼苔沒早服還丹無世情琴心三疊道初成遙見仙人防雲裏手把芙蓉朝玉京先期汗漫九垓上願接盧敖逰太淸

天馬行空不可羈紲

桂臨川曰全篇開闔軼蕩冠絕古今卽使工部爲之未易及此髙岑輩恐亦脇息其襟期雄曠辭防慷慨音節瀏亮無一不可

春日歸山寄孟浩然

朱紱遺塵境靑山謁梵筵金繩開覺路寶筏度迷川嶺樹攢飛栱嵒花覆谷泉塔形標海月樓勢出江煙香气三天下鐘聲萬壑連荷秋珠已滿松宻蓋初圓鳥聚疑聞法龍參若防禪媿非流水韻叨入伯牙

方回曰太白負不羈之才樂府大篇翕忽變化而律詩乃工夫縝宻如此杜審言宋之問相伯仲

道經三天者淸防天禹余天大赤天也

流夜郎至西塞驛寄裴隠

揚帆借天風水驛苦不緩平明及西塞已先投沙伴廻巒引羣峯橫蹙楚山斷砯衝萬壑防震沓百川滿龍怪潛溟波俟時救災旱我行望雷雨安得霑枯散鳥去天路長人愁春光短空將澤畔吟寄爾江南管

自漢陽病酒歸寄王明府

去嵗左遷夜郎道琉璃硯水長枯槁今年勅放巫山陽蛟龍筆翰生輝光聖主還聽子虛賦相如卻與論文章願掃鸚鵡洲與君醉百塲嘯起白雲飛七澤歌吟淥水動三湘莫惜連船沽美酒千金一擲買春芳

平生飛動意見爾不能無胸懷正復如此

江夏寄漢陽輔錄事

誰道此水廣狹如一匹練江夏黃鶴樓靑山漢陽縣大語猶可聞故人難可見君艸陳琳檄我書魯連箭報國有壯心龍顏不廻眷西飛精衛鳥東海何由塡鼓角徒悲鳴樓船習徵戰抽劍步霜月夜行空庭徧長呼結浮雲埋沒顧榮扇他日觀軍容投壺接髙宴

早春寄王漢陽

聞道春還未相識走傍寒梅訪消息昨夜東風入武陽陌頭楊栁黃金色碧水浩浩云茫茫美人不來空斷腸預拂靑山一片石與君連日醉壺觴

秀骨天成偶然渉筆無不入妙

江上寄元六林宗

霜落江始寒楓葉綠未脫客行悲淸秋永路苦不達滄波眇川汜白日隠天末停櫂依林巒驚猿相叫聒夜分河漢轉起視溟漲濶涼風何蕭蕭流水鳴活活浦沙淨如洗海月明可掇蘭交空懷思瓊樹詎解渇朂哉滄洲心嵗晚庶不奪幽賞頗自得興逺與誰豁

涇溪南藍山下有落星潭可以卜築余泊舟石上寄何判官昌浩

藍岑竦天壁突兀如鯨額奔蹙橫澄潭勢吞落星石沙帯秋月明水揺寒山碧佳境宜緩櫂淸暉能畱客恨君阻歡逰使我自驚惕所期俱卜築結茅錬金液

早過漆林渡寄萬巨

西經大藍山南來漆林渡水色倒空靑林煙橫積素漏流昔吞翕沓浪競奔注潭落天上星龍開水中霧峣巖注公柵突兀陳焦墓嶺峭紛上干川明屢廻顧因思萬夫子解渇同瓊樹何日覩淸光相歡詠佳句

遊敬亭寄崔侍禦

我家敬亭下輙繼謝公作相去數百年風期宛如昨登髙素秋月下望靑山郭俯視鴛鷺羣飲啄自鳴躍夫子𨿽蹭蹬瑤臺雪中鶴獨立窺浮雲其心在寥廓時來顧我笑一飯葵與藿世路如秋風相逢盡蕭索腰間玉具劍意許無遺諾壯士不可輕相期在云閣

自金陵溯流過白璧山翫月達天門寄句容王主簿

滄江溯流歸白璧見秋月秋月照白璧皓如山陰雪幽人停宵徵賈客忘早發進帆天門山廻首牛渚沒川長信風來日出宿霧歇故人在咫尺新賞成胡越寄君靑蘭花惠我庶不絕

白寄人之詩大致泛濫於元嘉以還此前諸篇皆是也白嘗謂建安以來綺麗非珍蓋亦大槪言之至其間表表諸人曷嘗不歷閫入室相與周旋出入乎特才實邁古故大而化之其淵源有自來矣杜甫亦復如是詞人落筆往往過當甫嘗云陶謝不枝梧他日則云安得思如陶謝手令渠述作與同逰後人過尊二家或欲盡薄從前非通論也

秋日魯郡堯祠亭上宴別杜補闕範侍禦

我覺秋興逸誰云秋興悲山將落日去水與晴空宜魯酒白玉壺送行駐金羈歇鞍憇古木解帯掛橫枝歌鼔川上亭曲度神飈吹雲歸碧海夕鴈沒靑天時相失各萬里茫然空爾思

飄然而來戛然而止格調髙逸有如鵬翔末息翩翩而自逝

胡震亨曰太白詩押宜字韻者凡五見此其一也他如月色望不盡空天父相宜謔浪偏相宜置酒正相宜春風與醉客今日乃相宜韻致俱勝

段成式曰李集有堯祠贈杜補闕者老杜也

別魯頌

誰道泰山髙下卻魯連節誰云秦軍眾摧卻魯連舌獨立天地間淸風灑蘭雪夫子還倜儻攻文繼前烈錯落石上松無爲秋霜折贈言鏤寶刀千嵗庶不滅

與堯祠宴別二詩皆極淸健太衝挺拔景純豪儁非潘陸諸人之比

劉辰翁曰上六句意象髙迥自切事情結末古意選語

夢逰天姥吟畱別

海客談瀛洲煙濤微茫信難求越人語天姥云霓明滅或可覩天姥連天向天橫勢拔五嶽掩赤城天臺四萬八千丈對此欲倒東南傾我欲因之夢吳越一夜飛度鏡湖月湖月照我影送我至剡溪謝公宿處今尙在淥水蕩漾淸猨啼腳著謝公屐身登靑雲梯半壁見海日空中聞天雞千巖萬轉路不定迷花倚石忽已暝熊咆龍吟殷巖泉栗深林兮驚層巓云靑靑兮欲雨水澹澹兮生煙列缺霹靂丘巒崩摧洞天石扇訇然中開靑防浩蕩不見底日月照耀金銀臺霓爲衣兮風爲馬云之君兮紛紛而來下虎鼓瑟兮鸞廻車仙之人兮列如麻忽魂悸以魄動怳驚起而長嗟惟覺時之枕席失向來之煙霞世間行樂亦如此古來萬事東流水別君去時何時還且放白鹿靑崖間須行卽騎訪名山安能摧眉折腰事權貴使我不得開心顏

七言歌行本出楚騷樂府至扵太白然後窮極筆力優入聖域昔人謂其以气爲主以自然爲宗以俊逸髙暢爲貴詠之使人飄揚欲仙而尢推其天姥吟逺別離等篇以爲𨿽子美不能道蓋其才橫絕一世故興防標舉非學可及正不必執此謂子美不能及也此篇夭矯離奇不可方物然因語而夢因夢而悟因悟而別節次相生絲毫不亂若中間夢境迷離不過詞意偉怪耳胡應麟以爲無首無尾窈冥昏黙是眞不可以說夢也特謂非其才力學之立見顚踣則誠然耳

範杼曰夢吳越以下夢之源也次諸節夢之波瀾也其間顯而晦晦而顯非太白之胸次筆力亦不能發此

髙棅曰白逺別離長相思烏棲曲鳴臯歌梁園吟天姥吟廬山謡等作長篇短韻驅駕气勢殆與南山秋色爭髙可也

王世貞曰歐陽公自謂廬山髙明妃曲李杜所不能作非公言也無論其他只半壁見海日空中聞天雞率爾語公能道否

畱別廣陵諸公

憶昔作少年結交趙與燕金羈絡駿馬錦帯橫龍泉寸心無疑事所向非徒然晚節覺此疎獵精艸太空名束壯士薄俗棄髙賢中回聖明顧揮翰淩雲煙騎虎不敢下攀龍忽墮天還家守淸眞孤潔勵秋蟬錬丹費火石采藥窮山川臥海不闗人租稅遼東田乘興忽復起櫂歌溪中船臨醉謝葛彊山公欲倒鞭狂歌自此別垂釣滄浪前

金陵酒肆畱別

風吹栁花滿店香吳姬壓酒喚客嘗金陵子弟來相送欲行不行各盡觴請君試問東流水別意與之誰短長言有盡而意無窮味在酸醎之外

黃庭堅曰學者若不見古人用意處但得其皮毛所以去之甚逺如此詩若人復能爲首句亦未是太白至於次句壓酒字他人亦自難及三四句益不同五六句乃眞太白妙處當潛心焉

鐘惺曰不須多亦不須深寫得情出

贈別鄭判官

竄逐勿復哀慚君問寒灰浮雲本無意吹落章華臺逺別淚空盡長愁心已摧二年吟澤畔顦顇防時廻

黃鶴樓送孟浩然之廣陵

故人西辭黃鶴樓煙花三月下揚州孤帆逺影碧空盡惟見長江天際流

語近情遙有手揮五目送飛鴻之妙

唐汝詢曰目力已極離思無涯悵望之情俱在言外畱別賈舎人至

大梁白雲起飄颻來南洲裴回蒼梧野十見羅浮秋鼇抃山海傾四溟揚洪流意欲托孤鳯從之摩天逰鳯苦道路難翺翔還昆丘不肯銜我去哀鳴慙不周逺客謝主人明珠難暗投拂拭倚天劍西登嶽陽樓長嘯萬里風掃淸胸中憂誰念劉越石化爲繞指柔

秋風吹胡霜凋此檐下芳折芳怨嵗晚離別淒以傷謬攀靑瑣賢延我於北堂君爲長沙客我獨之夜郎勸此一杯酒豈惟道路長割珠兩分贈寸心貴不忘何必兒女仁相防淚成行

深於比諭乃騷人之遺意其音哀婉情景正合

渡荊門送別

渡逺荊門外來從楚國逰山隨平野盡江入大荒流月下飛天鏡云生結海樓仍連故鄕水萬里送行舟項聨與杜甫之星垂平野濶月湧大江流句法相類亦气勢均敵胡震亨以杜爲勝亦故爲低昻耳

南陵別兒童入京

白酒新熟山中歸黃雞啄黍秋正肥呼童烹雞酌白酒兒女嬉笑牽人衣髙歌取醉欲自慰起舞落日爭光輝遊說萬乘苦不蚤著鞭跨馬渉逺道防稽愚婦輕買臣余亦辭家西入秦仰天大笑出門去我軰豈是蓬蒿人結句以直致見風格所謂辭意俱盡如截奔馬

江夏別宋之悌

楚水淸若空遙將碧海通人分千里外興在一杯中谷鳥吟晴日江猨嘯晚風平生不下淚於此泣無窮登髙而呼眾山皆響

胡震亨曰項聨與達夫功名萬里外心事一杯中似皆從庾抱之悲生萬里外恨起一杯中來而達夫較厚太白較逸並未易軒輊

胡應鱗云髙𨿽渾厚易到李則超逸入神

南陽送客

鬥酒勿爲薄寸心貴不忘坐惜故人去偏令逰子傷離顏怨芳艸春思結垂楊揮手再三別臨岐空斷腸從古詩十九首脫化而出詞意俱古詠至五六可謂蘊借風流矣

鐘惺曰項聨是客中送客語說得渾然不覺

送張舎人之江東

張翰江東去正值秋風時天淸一鴈逺海濶孤帆遲白日行欲暮滄波杳難期吳洲如見月千里幸相思方回曰一雁孤帆之句亦以寓吾道不偶之嘆下句引白日滄波而云行欲暮杳難期意可見也

送王屋山人魏萬還王屋【並序】

王屋山人魏萬云自嵩宋沿吳相訪數千里不遇乘興逰臺越經永嘉觀謝公石門後於廣陵相見美其愛文好古浪迹方外因述其行而贈是詩

僊人東方生浩蕩弄雲海沛然乘天逰獨往失所在魏侯繼大名本家聊攝城捲舒入元化迹與古賢並十三弄文史揮筆如振綺辯折田巴生心齊魯連子西渉淸洛源頗驚人世喧采秀臥王屋因窺洞天門朅來逰嵩峯羽客何雙雙朝攜月光子暮宿玉女牕鬼谷上窈窕龍潭下奔潨東浮汴河水訪我三千里逸興滿吳雲飄颻淛江汜揮手杭越間樟亭望潮還濤捲海門石雲橫天際山白馬走素車雷奔駭心顏遙聞會稽美且渡耶溪水萬壑與千巖崢嶸鏡湖裏秀色不可名淸輝滿江城人逰月邊去舟在空中行此中久延佇入剡尋王許笑讀曹娥碑沈吟黃絹語天臺連四明日入向國淸五峯轉月色百里行松聲靈溪恣沿越華頂殊超忽石梁橫靑天側足履半月忽然思永嘉不憚海路賖掛席歷海嶠廻瞻赤城霞赤城漸微沒孤嶼前峣兀水續萬古流亭空千霜月縉雲川谷難石門最可觀瀑布掛北斗莫窮此水端噴壁灑素雪空蒙生晝寒卻思惡溪去寧懼惡溪惡咆哮七十灘水石相噴薄路創李北海【李公邕昔爲括州開此嶺路】巖開謝康樂【惡溪有謝康樂題詩處】松風和猨聲搜索連洞壑徑出梅花橋雙溪納歸潮落帆金華岸赤松若可招沈約八詠樓城西孤岧嶤岧嶤四荒外曠望羣川防云捲天地開波連浙西大亂流新安口北指嚴光瀨釣臺碧雲中邈與蒼嶺對稍稍來吳都裴回上姑蘇煙綿橫九疑漭蕩見五湖目極心更逺悲歌但長吁廻橈楚江濵揮策揚子津身著日本裘【裘則朝卿所贈日本布爲之】昻藏出風塵五月造我語知非佁儗人相逢樂無限水石日在眼徒幹五諸侯不致百金產吾友揚子云歌播淸芬𨿽爲江寧宰好與山公羣乘興但一行且知我愛君君來防何時僊臺應有期東窗緑玉樹定長三五枝至今天壇人當笑爾歸遲我苦惜逺別茫然使心悲黃河若不斷白首長相思

就彼所述鋪敍成文因其曲折緯以佳句大有帆隨湘轉水到渠成之致

胡震亨曰佁一作儓儓儗言癡也司馬相如賦仡以佁儗醜吏魚吏二切又音態礙注不前也𨿽似俗語其來已久

送友人尋越中山水

聞道稽山去偏宜謝客才千巖泉灑落萬壑樹縈廻東海橫秦望西陵繞越臺湖淸霜鏡曉濤白雪山來八月枚乘筆三吳張翰杯此中多逸興早晚向天臺

桂臨川曰太白天才飄逸長律𨿽法度整嚴而淸骨不泯

魯郡堯祠送竇明府薄華還西京【自注時久病初起作】

朝防黧眉騧舉鞭力不堪彊扶愁疾向何處角巾防服堯祠南長楊掃地不見日石門噴作金沙潭笑誇故人指絕境山光水色靑於藍廟中往往來擊鼓堯本無心爾何苦門前長跪雙石人有女如花日歌舞銀鞍繡轂往復廻簸林蹶石鳴風雷逺煙空翠時明滅白鷗歷亂長飛雪紅泥亭子赤防幹碧流環轉靑錦湍深沈百丈洞海底那知不有蛟龍蟠君不見緑珠潭水流東海緑珠紅粉沈光彩緑珠樓下花滿園今日曽無一枝在昨夜秋聲閶闔來洞庭木落騷人哀遂將三五少年軰登髙逺望形神開生前一笑輕九鼎魏武何悲銅雀臺我歌白雲倚牕牖爾聞其聲但揮手長風吹月度海來遙勸仙人一杯酒酒中樂酣宵向分舉觴酹堯堯可聞何不令臯繇擁篲橫八極直上靑天揮浮雲髙陽小飲眞山公酩酊何如我竹林七子去道賖蘭亭雄筆安足誇堯祠笑殺五湖水至今顦顇空荷花爾向西秦我東越暫向瀛洲訪金闕藍田太白若可期爲余掃灑石上月

起滅在手變化從心初曷嘗沾沾於矩矱而意之所到無不應節合拍歌行至此豈非神品

金鄕送韋八之西京

客自長安來還歸長安去狂風吹我心西掛咸陽樹此情不可道此別何時遇望望不見君連山起煙霧

魯郡東石門送杜二甫

醉別復防日登臨徧池臺何時石門路重有金樽開秋波落泗水海色明䢐徠飛蓬各自逺且盡手中杯無限低徊有說不盡處可謂情深於辭

防陵行送別

送君防陵亭防水流浩浩上有無花之古樹下有傷心之春艸我向秦人問路岐云是王粲南登之古道古道連綿走西京紫闕落日浮雲生正當今夕斷腸處黃鸝愁絕不忍聽

古之傷心人別有懷抱是詩之謂矣

送裴十八圗南歸嵩山

君思潁水緑忽復歸嵩岑歸時莫洗耳爲我洗其心洗心得眞情洗耳徒買名謝公終一起相與濟蒼生沈刻之意以快語出之可令聞者驚竦

同王昌齡送族弟襄歸桂陽

秦地見碧艸楚謡對淸樽把酒爾何思鷓鴣啼南園余欲羅浮隱猶懷明主恩躊躇紫宮戀孤負滄洲言終然無心雲海上同飛翻相期乃不淺幽桂有芳根

蕭士贇曰細味此詩非一飯不忘君者乎議者何厚誣太白之不如杜也

爾家何在瀟湘川靑莎白石長沙邊昨夢江花照江日防枝正發東牕前覺來欲往心悠然魂隨越鳥飛南天秦云連山海相接桂水橫煙不可渉送君此去令人愁風帆茫茫隔河洲春潭瓊艸緑可折西寄長安明月樓桂臨川曰情出至悃詞調警絕

送崔度還吳【自注度故人禮部員外輔國之子】

幽燕沙雪地萬里盡黃雲朝吹歸秋雁南飛日防羣中有孤鳯雛哀鳴九天聞我乃重此鳥緑章五色分胡爲雜凡禽雞鶩輕賤君舉手捧爾足疾心若火焚拂羽涙滿面送之吳江濆去影忽不見躊躇日將曛

哀痛之音篤於故舊自見深情

金陵送張十二再逰東吳

張翰黃花句風流五百年誰人今繼作夫子世稱賢再動防吳櫂還浮入海船春光白門栁霞色赤城天去國難爲別思歸各未旋空餘賈生涙相顧共淒然

張翰雜詩靑條若總翠黃華如散金

禦選唐宋詩醇卷六

欽定四庫全書

禦選唐宋詩醇卷七

隴西李白詩七

目錄

送楊山人歸嵩山

送殷淑

送範山人歸泰山

送友人

送友人入蜀

送張秀才謁髙中丞

餞校書叔云

與諸公送陳郎將歸衡陽

賦得白鷺鷥送宋少府入三峽

宣州謝朓樓餞別校書叔云

涇川送族弟錞

送崔氏昆季之金陵

登黃山淩敲臺送族弟溧陽尉濟充泛舟赴華陰得齊字

送儲邕之武昌

早秋單父南樓詶竇公衡

山中問答

答友人贈烏紗防

答長安崔少府叔封防終南翠防寺太宗皇帝金沙泉見寄

詶崔五郎中

金門答蘇秀才

答髙山人兼呈權顧二侯

逰南陽白水登石激作

逰南陽淸泠泉

尋魯城北範居士失道落蒼耳中見範置酒摘蒼耳作

逰泰山六首

下終南山過斛斯山人宿置酒

陪從祖濟南太守泛鵲山湖

宿鄭參卿山池

防謝氏山亭

把酒問月

金陵鳯凰臺置酒

陪侍郎叔逰洞庭醉後

夜泛洞庭尋裴侍禦淸酌

陪族叔刑部侍郎曄及中書賈舎人至逰洞庭登單父陶少府半月臺

天臺曉望

焦山望寥山

杜陵絕句

登太白峯

秋日登揚州西靈塔

登瓦官閣

登梅岡望金陵贈族侄髙座寺僧中孚

登金陵鳯凰臺

望廬山瀑布水二首

登廬山五老峯

江上望公山

鸚鵡洲

秋登巴陵望洞庭

與夏十二登嶽陽樓

登巴陵開元寺西閣贈衡嶽僧方外

與賈舎人至於龍興寺剪落梧桐枝望防湖秋登宣城謝朓北樓

望天門山

過崔八丈水亭

之廣陵宿常二南郭幽居

客中行

太原早秋

奔亡道中

荊門浮舟望蜀江

上三峽

自巴東舟行經瞿唐峽登巫山最髙峯晚還題壁早發白帝城

秋下荊門

江行寄逺

欽定四庫全書

禦選唐宋詩醇卷七

隴西李白詩七

送楊山人歸嵩山

我有萬古宅嵩陽玉女峯長畱一片月掛在東溪松爾去掇仙艸菖蒲花紫茸嵗晚或相訪靑天騎白龍蟠逸气於短言彌覺奇健

劉辰翁曰超然天地間可以不死豈獨不經人道哉送殷淑

痛飲龍笻下燈靑月復寒醉歌驚白鷺半夜起沙灘

送範山人歸泰山

魯客抱白鶴別余往泰山初行若片雲杳在靑崖間髙髙至天門日觀近可攀雲山望不及此去何時還

送友人

靑山橫北郭白水繞東城此地一爲別孤蓬萬里徵浮雲逰子意落日故人情揮手自玆去蕭蕭班馬鳴首聨整齊承則流走而下頸聨健勁結有蕭散之致大匠運斤自成規矩

沈徳潛曰蘇李贈言多唏噓語無蹶蹙聲知古人之意在不盡矣太白猶不失斯防

送友人入蜀

見說蠶叢路﨑嶇不易行山從人面起雲傍馬頭生芳樹籠秦棧春流繞蜀城升沈應已定不必問君平此五律正宗也李夢陽曰疊景者意必二濶大者半必細極得詩家微指此詩頷聨承接次句語意奇險五六則穠纎矣頷聨極言蜀道之難五六又見風景可樂以慰徵夫此兩意也一結翻案更饒勝致

送張秀才謁髙中丞【並序】

余時系潯陽獄中正讀畱侯傳秀才張孟熊蘊滅胡之防將之廣陵謁髙中丞余嘉子房之風感激於斯人因作是詩以送之

秦帝淪玉鏡畱侯降氛氳感激黃石老經過滄海君壯士揮金槌報讐六國聞智勇冠終古蕭陳難與羣兩龍爭鬭時天地動風雲酒酣舞長劍倉卒解漢紛宇宙初倒懸鴻溝勢將分英謀信奇絕夫子揚淸芬胡月入紫防三光亂天文髙公鎭淮海談笑卻妖氛采爾幕中畫戡難光殊勲我無燕霜感玉石俱燒焚但灑一行涙臨岐竟何云

餞校書叔云

少年費白日歌笑矜朱顏不知忽已老喜見春風還惜別且爲歡裴回桃李間防花飲美酒聽鳥臨晴山向晚竹林寂無人空閉闗

落落有風致

與諸公送陳郎將歸衡陽【並序】

仲尼旅人文王明夷茍非其時聖賢低眉況僕之不肖者而遷逐枯槁固非其宜朝心不開暮發盡白而登髙送逺使人增愁陳卽將義風凜然英思逸髮來下曹城之榻去邀才子之詩動淸興於中流泛素波而徑去諸公仰望不及連章祖之序慚起予輙冠名賢之首作者嗤我乃爲撫掌之資乎

衡山蒼蒼入紫防下防南極老人星廻飈吹散五峯雪往往飛花落洞庭气淸嶽秀有如此郎將一家拖金紫門前食客亂浮雲世人皆比孟嘗君江上送行無白璧臨岐惆悵若爲分

起擅勝勢

賦得白鷺鷥送宋少府入三峽

白鷺拳一足月明秋水寒人驚逺飛去直向使君灘奇思古調

宣州謝朓樓餞別校書叔云

棄我去者昨日之日不可畱亂我心者今日之日多煩憂長風萬里送秋雁對此可以酣髙樓蓬萊文章建安骨中間小謝又淸發俱懷逸興壯思飛欲上靑天覽日月抽刀斷水水更流舉杯銷愁愁更愁人生在世不稱意明朝散髮防扁舟

遙情飈防逸興雲飛杜甫所謂飄然思不羣者此矣千載而下猶見酒間岸異之狀眞仙才也

吳昌祺曰亦從明逺變化出來

涇川送族弟錞

涇川三百里若耶羞見之錦石照碧山兩邊白鷺鷥佳境千萬曲客行無歇時上有琴髙水下有陵陽祠仙人不見我明月空相知問我何事來盧敖結幽期蓬山振雄筆繡服揮淸詞江湖發秀色艸木含榮滋置酒送惠連吾家稱白眉愧無海嶠作敢闕河梁詩見爾復防朝俄然告將離中流漾彩鷁列岸叢金羈嘆息蒼梧鳯分棲瓊樹枝淸晨各飛去飄落天南垂望極落日盡秋深暝猨悲寄情與流水但有長相思

送崔氏昆季之金陵

放歌倚東樓行子期曉發秋風渡江來吹落山上月主人出美酒滅燭延淸光二崔向金陵安得不盡觴水客弄歸櫂雲帆捲輕霜扁舟敬亭下五兩先飄揚峽石入水花碧流日更長思君無嵗月西笑阻河梁

筆情蕭爽自是太白本色

登黃山淩歊臺送族弟漂陽尉濟充泛舟赴華陰得齊字

鸞乃鳯之族翶翔紫雲霓文章輝五色雙在瓊樹棲一朝各飛去鳯與鸞俱啼炎赫五月中朱曦爍河堤爾從泛舟役使我心魂淒秦地無碧艸南云喧鼓鼙君王減玉膳早起思鳴雞漕引救闗輔疲人免塗泥宰相作霖雨農夫得耕犂靜者伏艸間羣才滿金閨空手無壯士窮居使人低送君登黃山長嘯倚天梯小舟若鳬雁大舟若鯨鯢開帆散長風舒捲與云齊日入牛渚晦蒼然夕煙迷相思定何許杳在洛陽西

起有奇气說轉漕處見得闗系鄭重數語內包括頗廣得古人贈言之義送別一段情景並到沈摯軒豁非大家未易有此

送儲邕之武昌

黃鶴西樓月長江萬里情春風三十度空憶武昌城送爾難爲別銜杯惜未傾湖連張樂地山逐泛舟行諾爲楚人重詩傳謝朓淸滄浪吾有曲寄入櫂歌聲

健筆淩空如列子禦風而行泠然善也

沈徳潛曰以古風起法運作長律太白天才不拘繩墨乃爾

早秋單父南樓詶竇公衡

白露見日滅紅顏隨霜凋別君若俯仰春芳辭秋條泰山嵯峨夏云在疑是白波漲東海散爲飛雨川上來遙帷卻捲淸浮埃知君獨坐靑軒下此時結念同所懷我閉南樓防道書幽簾淸寂在仙居曾無好事來相訪賴爾髙文一起予

首尾辭義自相闗照中間逸气湧出海之波瀾山之嶙峋得不嘆爲奇絕

山中問答

問余何意棲碧山笑而不答心自閒桃花流水窅然去別有天地非人間

自是君身有仙骨世人那得知其故

楊萬里曰此李白詩體也

許顗曰賀知章呼太白爲謫仙人余觀此詩信之矣答友人贈烏紗防

領得烏紗防全勝白接防山人不照鏡稚子道相宜小有情致

答長安崔少府叔封遊終南翠微寺太宗皇帝金沙泉見寄

河伯見海若傲然誇秋水小物昧逺圖寧知通方士多君紫霄意獨往蒼山裏地古寒云深巖髙長風起初登翠防嶺復憩金沙泉踐苔朝霜滑防波夕月圓飲彼石下流結蘿宿溪煙鼎湖夢淥水龍駕空茫然早行子午闗卻登山路逺拂琴聽霜猨滅燭乃星飯人煙無明異鳥道絕往返攀厓倒靑天下視白日晚旣過石門隠還唱石潭歌渉雪搴紫芳濯纓想淸波此人不可見此地君自過爲余謝風泉其如幽意何

神似謝靈運

酬崔五郎中

朔雲橫髙天萬里起秋色壯士心飛揚落日空嘆息長嘯出原野凜然寒風生幸遭聖明時功業猶未成柰何懷良圗郁悒獨愁坐杖防尋英豪立談乃知我崔公生民秀緬邈靑雲姿制作造化托諷含神只海嶽尙可傾吐諾終不移是時霜飈寒逸興臨華池起舞拂長劍四座皆揚眉因得窮懽情贈我以新詩又結汗漫期九垓逺相待舉身憇蓬壺濯足弄滄海從此淩倒景一去無時還朝逰明光宮暮入閶闔闗但得把長袂何必嵩丘山

吳昌祺曰起亦聳拔通首無軟語

金門答蘇秀才

君還石門日朱火始攺木春艸如有情山中尙含緑折芳愧遙憶永路當自朂逺見故人心平生以此足巨海納百川麟閣多才賢獻書入金闕酌醴奉瓊筵屢沗白雲唱恭聞黃竹篇恩光照拙薄雲漢希騰遷銘鼎倘云遂扁舟方渺然我畱在金門君去臥丹壑未果三山期遙欣一丘樂珠寄象罔赤水非寥廓願狎東海鷗共營西山藥棲巖君寂滅處世余龍蠖良辰不同賞永日應閒居鳥吟檐間樹花落窗下書緣溪見緑篠隔岫窺紅蕖采薇行笑歌眷我情何已月出石鏡間松鳴風琴裏得心自虛妙外物空頽靡身世如兩忘從君老煙水寫閒居之況幽靜可愛入後頗窺道妙吐屬亦臻妙境

答髙山人兼呈權顧二侯

虹霓掩天光哲後起康濟應運生防龍開元掃氛翳太防廓金鏡端拱淸遐裔輕塵集髙嶽虛防盛明意謬揮紫泥詔獻納靑雲際讒惑英主心恩疎佞臣計彷徨庭闕下嘆息光陰逝未作仲宣詩先流賈生涕掛帆秋江上不爲云羅制山海向東傾百川無盡勢我於防夷子相去千餘歳運濶英達稀同風遙執袂登艫望逺水忽見滄浪枻髙士何處來虛舟渺安系衣貌本淳古文章多佳麗延引故鄕人風義未淪替顧侯逺語黙權子識通蔽曾是無心云俱爲此畱滯雙萍易飄轉獨鶴思淩厲明晨去瀟湘共謁蒼梧帝

直寫胸懷一豁憤惋稍更騷人面目矣末路淒婉猶有楚調若其骨气英特可以直追正始

遊南陽白水登石激作

朝渉白水源暫與人俗疎島嶼佳境色江天涵淸虛目送去海云心閒逰川魚長歌盡落日乘月歸田廬赤石石壁諸作有此淸境

防南陽淸泠泉

惜彼落日暮愛此寒泉淸西輝逐流水蕩漾遊子情空歌望雲月曲盡長松聲

尋魯城北範居士失道落蒼耳中見範置酒摘蒼耳作

雁度秋色逺日靜無雲時客心不自得浩漫將何之忽憶範野人閒園養幽姿茫然起逸興但恐行來遲城壕失往路馬首迷荒陂不惜翠云裘遂爲蒼耳欺入門且一笑把臂君爲誰酒客愛秋蔬山盤薦霜梨他筵不下筯此席忘朝饑酸棗垂北郭寒瓜蔓東籬還傾四五酌自詠猛虎詞近作十日歡逺爲千載期風流自簸蕩謔浪偏相宜酣來上馬去卻笑髙陽池

鐘惺曰起得空逺若不著題然相闗之妙在此譚元春曰入門且一笑是失路眞境

逰泰山六首【自注天寶元年四月從故鄕道上泰山】

四月上泰山石屏禦道開六龍過萬壑澗谷隨縈廻馬迹繞碧峯於今滿靑苔飛流灑絕巘水急松聲哀北眺崿嶂奇傾崖向東摧洞門閉石扇地底興雲雷登髙望蓬瀛想象金銀臺天門一長嘯萬里淸風來玉女四五人飄颻下九垓含笑引素手遺我流霞杯稽首再拜之自愧非仙才曠然小宇宙棄世何悠哉

吳昌祺曰筆力矯健亦從景純防仙來

淸曉騎白鹿直上天門山山際逢羽人方瞳好容顏捫蘿欲就語卻掩靑雲闗遺我鳥迹書飄然落巖間其字乃上古讀之了不閒感此三嘆息從師方未還

瑯瑯數語眞覺飄然欲仙風格最髙

平明登日觀舉手開云闗精神四飛揚如出天地間黃河從西來窈窕入逺山憑崖攬八極目盡長空閒偶然值靑童緑發雙雲鬟笑我晚學仙蹉跎凋朱顏躊躇忽不見浩蕩難追攀

白性本髙逸遇復偃蹇其胸中磊砢一於詩乎發之泰山觀日天下之奇故足以舒其曠渺而寫其塊壘不平之意是篇气骨髙峻而無恢張之象後三篇狀景奇特而無刻削之迹蓋浩浩落落獨往獨來自然而成不假人力大家所以異人者在此若其體近防仙則其寄興雲爾

淸齋三千日裂素寫道經吟誦有所得眾神衛我形云行信長風颯若羽翼生攀崖上日觀伏檻窺東溟海色動逺山天雞已先鳴銀臺出倒景白浪翻長鯨安得不死藥髙飛向蓬瀛

日觀東北傾兩崖夾雙石海水落眼前天光遙空碧千峯爭攢聚萬壑絕淩歷緬彼鶴上仙去無雲中迹長松入云漢逺望不盈尺山花異人間五月雪中白終當遇安期於此錬玉液

朝飲王母池暝投天門闗獨抱緑綺琴夜行靑山間山明月露白夜靜松風歇仙人逰碧峯處處笙歌發寂靜娯淸暉玉眞連翠微想象鸞鳯舞飄颻龍虎衣捫天摘匏瓜恍惚不憶歸舉手弄淸淺誤攀織女機明晨坐相失但見五雲飛

宋史天文志匏瓜五星在離珠北天子果園也光明則嵗丰

下終南山過斛斯山人宿置酒

暮從碧山下山月隨人歸卻顧所來徑蒼蒼橫翠防相擕及田家童稚開荊扉緑竹入幽徑靑蘿拂行衣歡言得所憩美酒聊共揮長歌吟松風曲盡河星稀我醉君復樂陶然共忘機

此篇及春日獨酌春日醉起言志等作逼眞泉明遺韻鐘惺曰起似右丞曲盡星河稀寂然有景

陪從祖濟南太守泛鵲山湖

水入北湖去舟從南浦回遙防鵲山轉卻似送人來

宿鄭參卿山池

爾恐碧艸晚我畏朱顏移愁防楊花飛置酒正相宜歌聲送落日舞影廻淸池今夕不盡杯畱歡更邀誰止是及時行樂之意而吐屬自饒情致

遊謝氏山亭

淪老臥江海再歡天地淸病閒久寂寞嵗物徒芬榮借君西池逰聊以散我情掃雪松下去捫蘿石道行謝公池塘上春艸颯已生花枝拂人來山鳥向我鳴田家有美酒落日與之傾醉罷弄歸月遙欣稚子迎

若非前段不能忘情卻有春風舞雩气象矣其澄澹處足兼韋栁

把酒問月【自注故人賈淳令予問之】

靑天有月來防時我今停杯一問之人攀明月不可得月行卻與人相隨皎如飛鏡臨丹闕緑煙滅盡淸輝發但見宵從海上來寧知曉向雲間沒白兔藥秋復春嫦娥孤棲與誰鄰今人不見古時月今月曽經照古人古人今人若流水共看明月皆如此惟願當歌對酒時月光長照金樽裏

奇思忽生曠懷如見共防明月皆如此令延之見之又當失笑

金陵鳯凰臺置酒

置酒延落景金陵鳯凰臺長波寫萬古心與云俱開借問往昔時鳯凰爲誰來鳯凰去已久正當今日廻明君越羲軒天老坐三臺豪士無所用彈弦醉金罍東風吹山花安可不盡杯六帝沒幽艸深宮防緑苔置酒勿復道歌鐘但相催

意在語言之外其暢適處正是牢騷處耳眼前景意中事若隠若顯風人妙指

陪侍郎叔遊洞庭醉後

船上齊橈樂湖心泛月歸白鷗閒不去爭拂酒筵飛剗卻君山好平鋪湘水流巴陵無限酒醉殺洞庭秋吳昌祺曰起是奇語如子美斫卻月中桂也

蕭士贇曰木華海賦鏟臨崖之阜陸夾陂潢而相浚首兩句意出於此鏟與剗義通杜亦曰意欲鏟疊嶂今韻引此詩於剗字之下

夜泛洞庭尋裴侍禦淸酌

日晚湘水緑孤舟無端倪明湖漲秋月獨泛巴陵西過憩裴逸人巖居陵丹梯抱琴出深竹爲我彈鵾雞曲盡酒亦傾北窗醉如泥人生且行樂何必組與珪

譬之於云有無心出岫之意明湖漲秋月與月湧大江流同一寫景之妙

張齊賢曰鵾雞曲名古琵琶弦用鵾雞筋

陪族叔刑部侍郎曄及中書賈舎人至遊洞庭

洞庭西望楚江分水盡南天不見云日落長沙秋色逺不知何處弔湘君

卽目傷懷含情無限二十八字不減九辯之哀矣解者求之於形迹之間何以會其神韻哉

敖英曰綴景宏濶有吞吐湖山之气落句感慨之情深矣

蔣仲舒曰與白雲明月弔湘娥防

鐘惺曰末句正形容秋色逺耳勿誤認用湘君事

南湖秋水夜無煙耐可乘流直上天且就洞庭賖月色將船買酒白雲邊

鐘惺曰寫洞庭寥廓幻杳俱在言外

洞庭湖西秋月輝瀟湘江北早鴻飛醉客滿船歌白薴不知霜露入秋衣

唐汝詢曰秋月未沈晨雁已起舟中之客霜露入衣而不知豈眞樂而忘返耶意必有不堪者在也

帝子瀟湘去不還空餘秋艸洞庭間淡掃明湖開玉鏡丹靑畫出是君山

登單父陶少府半月臺

陶公有逸興不與常人俱築臺像半月廻向髙城隅置酒望白雲商飈起寒梧秋山入逺海桑柘羅平蕪水色淥且明令人思鏡湖終當過江去愛此暫踟躕

襟懷髙曠人如其詩

天臺曉望

天臺鄰四明華頂髙百越門標赤城霞棲棲滄島月憑髙登逺覽直下見溟渤云垂大鵬翻波動巨鼇沒風潮爭洶湧神怪何翕忽觀奇迹無倪好道心不歇攀條摘朱實服藥錬金骨安得生羽毛千春臥蓬闕

焦山望寥山

石壁望松寥宛然在碧霄安得五彩虹駕天作長橋仙人如愛我舉手來相招

杜陵絕句

髙登杜陵上北望五陵間秋水明落日流光滅逺山

登太白峯

西上太白峯夕陽窮登攀太白與我語爲我開天關願乘泠風去直出浮雲間舉手可近月前行若無山一別武功去何時復見還

亦率胸臆而出形容峯勢之髙奇語獨造

秋日登揚州西靈塔

寶塔淩蒼蒼登攀覽四荒頂髙元气合標出海雲長萬象分空界三天接畫梁水揺金剎影日動火珠光鳥拂瓊簾度霞連繡栱張目隨徵路斷心逐去帆揚露浴梧楸白霜催橘柚黃玉毫如可見於此照迷方

聲色壯麗一經防入情景便覺通體皆靈此亦詩中之金鍼也

吳昌祺曰淩字讀如淩陰字音此詩有似初唐非太白本色

登瓦官閣

晨登瓦官閣極眺金陵城鐘山對北戶淮水入南榮漫漫雨花落嘈嘈天樂鳴兩廊振法鼓四角吟風箏杳出霄漢上仰攀日月行山空霸气滅地古寒陰生寥廓雲海晚蒼茫宮觀平門余閶闔字樓識鳯凰名雷作百山動神扶萬栱傾靈光何足貴長此鎭吳京

山空地古一聨撐拄有力小謝和伏武昌詩無此傑句登梅岡望金陵贈族侄髙座寺僧中孚

鐘山抱金陵霸气昔騰發天開帝王居海色照空闕羣峯如逐鹿奔走相馳突江水九道來云端遙明沒時遷大運去龍虎勢休歇我來屬天淸登覽窮楚越吾宗挺禪伯特秀鸞鳯骨眾星羅靑天明者獨有月防居順生理艸木不剪伐煙窗引薔薇石壁老野蕨吳風謝安屐白足傲履韈防宿一下山蕭然忘干謁談經演金偈降鶴舞海雪時聞天香來了與世事絕佳遊不可得春風惜逺別賦詩畱巖屏千載庶不滅

登金陵鳯凰臺

鳯凰臺上鳯凰遊鳯去臺空江自流吳宮花艸埋幽徑晉代衣冠成古丘三山半落靑天外二水中分白鷺洲總爲浮雲能蔽日長安不見使人愁

崔顥題詩黃鶴樓李白見之去不復作至金陵登鳯凰臺乃題此詩傳者以爲擬崔而作理或有之崔詩直舉胸情气體髙渾白詩寓目山河別有懷抱其言皆從心而發卽景而成意象偶同勝境各擅論者不舉其髙情逺意而沾沾吹索於字句之間固已蔽矣至謂白實擬之以較勝負並謬爲捶碎鶴樓等詩鄙陋之談不值一噱也

蕭士贇曰此因懷古而動懷君之思抑亦自傷讒廢望帝鄕而不見乃觸景而生愁亦可哀也

劉辰翁曰其開口雄偉脫落雕飾俱不論若無後兩句亦不必作出於崔顥而特勝之以此

胡應麟曰崔作及此詩但略防題面未嘗題黃鶴鳯凰也神韻悠然絕去斧鑿宋元𨿽好用事亦間有一二未若近世之拘

陸賈新語曰邪臣蔽賢猶浮雲之蔽日月也

望廬山瀑布水二首

西登香鑪峯南見瀑布水掛流三百丈噴壑數十里歘如飛電來隠若白虹起初驚河漢落半灑雲天裏仰觀勢轉雄壯哉造化功海風吹不斷江月照還空空中亂潨射左右洗靑壁飛珠散輕霞流沫沸穹石而我樂名山對之心益閒無論漱瓊液還得洗塵顏且諧宿所好永願辭人間

五六以淺得工至海風吹不斷江月照還空可吟賞不置矣

胡仔曰海風二句磊落淸壯語簡而意盡

日照香鑪生紫煙遙防瀑布掛前川飛流直下三千尺疑是銀河落九天

蘇軾曰僕初入廬山有以陳令舉廬山記見示者且行且讀見其中有徐凝和李白詩不覺失笑開元寺主求詩爲作一絕云帝遣銀河一垂古來惟有謫仙詞飛流濺沫知多少不爲徐凝洗惡詩

登廬山五老峯

廬山東南五老峯靑天削出金芙蓉九江秀色可攬結吾將此地巢雲松

純用古調次句亦秀削天成

江上望公山

奇峯出奇云秀木含秀气淸宴公山巉絕稱人意獨遊滄江上終日淡無味但愛玆嶺髙何由討靈異黙然遙相許欲往心莫遂待吾還丹成投迹歸此地

鸚鵡洲

鸚鵡來過吳江水江上洲傳鸚鵡名鸚鵡西飛隴山去芳洲之樹何靑靑煙開蘭葉香風暖岸夾桃花錦浪生遷客此時徒極目長洲孤月向誰明

偶書數語覺其對此茫茫百端交集矣

劉辰翁曰猶是鳯臺餘韻情景覺稱此以正平弔正平者

秋登巴陵望洞庭

淸晨登巴陵周覽無不極明湖暎天光徹底見秋色秋色何蒼然際海俱澄鮮山靑滅逺樹水緑無寒煙來帆出江中去鳥向日邊風淸長沙浦山空云夢田瞻光惜頽發閱水悲䢐年北渚旣蕩漾東流自潺湲郢人唱白雪越女歌采蓮聽此更腸斷憑厓涙如泉

寫望中景物與題相稱次聨卽空水共澄鮮之意以下四聨極濶極切細意熨貼登覽中佳制也

與夏十二登嶽陽樓

樓觀嶽陽盡川迥洞庭開雁引愁心去山銜好月來雲間連下榻天上接行杯醉後涼風起吹人舞袖廻

登巴陵開元寺西閣贈衡嶽僧方外

衡嶽有闡士五峯秀眞骨見君萬里心海水照秋月大臣南溟去問道皆請謁灑以甘露言淸涼潤肌發明湖落天鏡香閣淩銀闕登眺餐惠風新花期啟發

語言淸妙如霏玉屑

傳燈錄慧可大師宴坐香山一日頭痛空中曰此乃換骨非常痛也師視其頂骨如五峯秀出矣

與賈舎人至於龍興寺翦落梧桐枝望防湖

剪落靑梧枝防湖坐可窺雨洗秋山淨林光澹碧滋水閒明鏡轉云繞畫屏移千古風流事名賢共此時

秋登宣城謝朓北樓

江城如畫裏山曉望晴空兩水夾明鏡雙橋落彩虹人煙寒橘柚秋色老梧桐誰念北樓上臨風懷謝公風神散朗五六寫出秋意郁然蒼秀

吳昌祺曰此種自堪把臂元暉

沈徳潛曰中間實寫處正是如畫

望天門山

天門中斷楚江開碧水東流至北廻兩岸靑山相對出孤帆一片日邊來

對結另是一體詞調髙華言盡意不盡不得以半律議之

胡應麟曰此及朝辭白帝等作俱極自然洵屬神品足以擅場一代

過崔八丈水亭

髙閣橫秀气淸幽並在君檐飛宛溪水窗落敬亭云猨嘯風中斷漁歌月裏聞閒隨白鷗去沙上自爲羣

之廣陵宿常二南郭幽居

緑水接柴門有如桃花源忘憂或假艸滿院羅叢萱防色湖上來防雨飛南軒故人宿茅宇夕鳥棲楊園還惜詩酒別深爲江海言明朝廣陵道獨憶此傾樽

中間气味與王孟相近

客中行

蘭陵美酒郁金香玉椀盛來琥珀光但使主人能醉客不知何處是他鄕

太原早秋

歳落眾芳歇時當大火流霜威出塞早云色渡河秋夢繞邊城月心飛故國樓思歸若汾水無日不悠悠健舉之至行气如虹

唐汝詢曰唐人汾上作必用秋風辭太白曰云色渡河秋便無溪徑

奔亡道中

渺渺望湖水靑靑蘆葉齊歸心落何處日沒大江西歇馬傍春艸欲行逺道迷誰忍子歸鳥連聲向我啼

荊門浮舟望蜀江

春水月峽來浮舟望安極正是桃花流依然錦江色江色緑且明茫茫與天平逶迆巴山盡揺曳楚云行雪照聚沙雁花飛出谷鶯芳洲卻已轉碧樹森森迎流目浦煙夕揚帆海月生江陵識遙火應到渚宮城

上三峽

巫山夾靑天巴水流若玆巴水忽可盡靑天無到時三朝上黃牛三暮行太遲三朝又三暮不覺鬢成絲質處似古謡惟其所之皆可以相肖也爽直之气自是本色

田雯曰靑蓮善用古樂府昔人曽言之如烏啼白門栁三朝見黃牛又春風復無情吹我夢魂散皆自古樂府來如李光弼將郭子儀軍旌旗攺色又如禪僧拈佛祖語信口無非妙諦

自巴東舟行經瞿唐峽登巫山最髙峯晚還題壁

江行防千里海月十五圓始經瞿唐峽遂步巫山巓巫山髙不窮巴國盡所歷日邊攀垂蘿霞外倚穹石飛步淩絕頂極目無纎煙卻顧失丹壑仰觀臨靑天靑天若可捫銀漢去安在望云知蒼梧記水辧瀛海周遊孤光晚歷覽幽意多積雪照空谷悲風鳴森柯歸途行欲曛佳趣尙未歇江寒早啼猨松暝已吐月月色何悠悠淸猨響啾啾辭山不忍聽揮防還孤舟

於敍次中見寄托詞意沈鬱蓋白當憂患之餘𨿽豪邁不減而懷抱可知故言多楚聲吟皆商調中間遙情忽往不勝魏闕之戀猨啼月上於邑誰語其所感深矣其詞斂而不肆讀者以意逆之可也

早發白帝城

朝辭白帝彩雲間千里江陵一日還兩防猿聲啼不住輕舟已過萬重山

順風揚帆瞬息千里但道得眼前景色便疑筆墨間亦有神助三四設色托起殊覺自在中流

胡應麟曰古大家有齊名合徳者當虛心易气各舉所長偏重一隅便非論篤況以甲所獨工形乙所不經意何異寸木岑樓鉤金輿羽哉正如朝辭白帝乃太白絕中之絕出者而楊用修舉杜歌行中常語以當之然則秋興八首求之李集可盡得乎李杜二家其才本無優劣但工部體裁明宻有法可尋靑蓮興防標舉非學可至

沈徳潛曰入猨聲一句文勢不傷於直畫家布景設色毎於此處用意

秋下荊門

霜落荊門江樹空布帆無恙掛秋風此行不爲鱸魚鱠自愛名山入剡中

輕秀運古入化絕妙好辭

江行寄逺

刳木出吳楚危槎百餘尺疾風吹片帆日暮千里隔別時酒猶在已爲異鄕客思君不可得愁見江水碧字字眞至情至而文亦至

禦選唐宋詩醇卷七

欽定四庫全書

禦選唐宋詩醇卷八

隴西李白詩八

目錄

夜泊黃山聞殷十四吳吟

宿鰕湖

蘇臺覽古

越中覽古

峴山懷古

經下邳圮橋懷張子房

金陵

陪宋中丞武昌夜飲懷古

望鸚鵡洲懷禰衡

宿巫山下

金陵白楊十字巷

謝公亭

夜泊牛渚懷古

尋髙鳳石門山中元丹丘

月下獨酌

春歸終南山松龕舊隠

尋山僧不遇作

待酒不至

獨酌

友人防宿

春日獨酌二首

金陵江山遇蓬池隠者

山中與幽人對酌

春日醉起言志

廬山東林寺夜懷

尋雍尊師隠居

與史郎中欽聽黃鶴樓上吹笛

對酒

獨坐敬亭山

自遣

訪戴天山道士不遇

秋日與張少府楚城韋公藏書髙齋作

憶東山

望月有懷

對酒憶賀監

重憶

效古二首

擬古

感興

秋夕旅懷

尋陽紫極宮感秋作

秋夕書懷

荊州賊平臨洞庭言懷作

江南春懷

聽蜀僧濬彈琴

初出金門尋王侍禦不遇詠壁上鸚鵡

觀元丹丘坐巫山屏風

見野艸中有曰白頭翁者

流夜郎題葵葉

瑩禪師房觀山海圖

白鷺鷥

詠桂

巫山枕障

勞勞亭

嘲魯儒

春夜洛城聞笛

宣城見杜鵑花

白田馬上聞鶯

三五七言

雜詩

寄逺

長門怨

陌上贈美人

閨情

怨情

湖邊采蓮婦

怨情

代寄情楚辭體

學古思邊

別內赴徴

自代內贈

越女詞

巴女詞

自溧水道哭王炎

哭宣城善釀紀叟

題舒州司空山瀑布

上淸寶鼎詩

欽定四庫全書

禦選唐宋詩醇卷八

隴西李白詩八

夜泊黃山聞殷十四吳吟

昨夜誰爲吳防吟風生萬壑振空林龍驚不敢水中臥猨嘯時聞巖下音我宿黃山碧溪月聽之卻罷松間琴朝來果是滄洲逸酤酒醍盤飯霜栗半酣更發江海聲客愁頓向杯中失

宿鰕湖

雞鳴發黃山暝投鰕湖宿白雨暎寒山森森似銀竹提擕采鈆客結荷水邊沐半夜四天開星河爛人目明晨大樓去岡隴多屈伏當與持斧翁前溪伐云木

奇句天成非闗削琢

蘇臺覽古

舊苑荒臺楊栁新菱歌淸唱不勝春只今惟有西江月曽照吳王宮里人

越中覽古

越王句踐破吳歸戰士還鄕盡錦衣宮女如花滿春殿只今惟有鷓鴣飛

前蘇臺覽古通首言其蕭索而末一語兜轉其盛此首從盛時說起而末句轉入荒涼此立格之異也

峴山懷古

訪古登峴首憑髙眺襄中天淸逺峯出水落寒沙空弄珠見遊女醉酒懷山公感嘆發秋興長松鳴夜風

經下邳圯橋懷張子房

子房未虎嘯破產不爲家滄海得壯士椎秦博浪沙報韓𨿽不成天地皆振動潛匿遊下邳豈曰非智勇我來圯橋上懷古欽英風惟見碧流水曾無黃石公嘆息此人去蕭條徐泗空

凜然英鷙之气筆落驚風雨此足當之

鐘惺曰智勇二字可作畱侯世家小贊

吳昌祺曰東楚謂橋爲圯圯下加橋誤也

金陵

六代興亡國三杯爲爾歌苑方秦地少山似洛陽多古殿吳花艸深宮晉綺羅並隨人事滅東逝與滄波六朝佳麗滿目黯然詩亦別一風格

陪宋中丞武昌夜飲懷古

淸景南樓夜風流在武昌庾公愛秋月乘興坐胡牀龍笛吟寒水天河落曉霜我心還不淺懷古醉餘觴八句一气湧出古無此格乃古體中之諧調律篇中之淸音

望鸚鵡洲懷禰衡

魏帝營八極蟻觀一禰衡黃祖斗筲人殺之受惡名吳江賦鸚鵡落筆超羣英鏘鏘振金玉句句欲飛鳴鷙鶚啄孤鳯千春傷我情五嶽起方寸隱然詎可平才髙竟何施寡識冒天刑至今芳洲上蘭蕙不忍生

曹瞞黃祖輩不足道也寡識冒天刑禰生亦應心服

宿巫山下

昨夜巫山下猨聲夢里長桃花飛緑水三月下瞿塘雨色風吹去南行拂楚王髙丘懷宋玊訪古一霑裳嚴羽曰律詩有徹首尾不對者皆文從字順音韻鏗鏘盛唐諸公有此體此篇及長信宮牛渚懷古是也金陵白楊十字巷

白楊十字巷北夾湖溝道不見吳時人空生唐年艸天地有反覆宮城盡傾倒六帝余古丘樵蘇泣遺老

謝公亭【自注蓋謝朓範云之所遊】

謝公離別處風景每生愁客散責天月山空碧水流池花春暎日窓竹夜鳴秋今古一相接長歌懷舊遊吳昌祺曰通體完渾

夜泊牛渚懷古【自注此地卽謝尙聞袁宏詠史處】

牛渚西江夜靑天無片雲登舟望秋月空憶謝將軍余亦能髙詠斯人不可聞明朝掛帆席楓葉落紛紛白天才超邁絕去町畦其論詩以興寄爲主而不屑屑於排偶聲調當其意合眞能化盡筆墨之迹迥出塵之外司空圖云不著一字盡得風流嚴羽云鏡中之花水中之月羚羊掛角無迹可求論者以此詩及孟浩然望廬山一篇當之蓋有以窺其妙矣羽又云味在酸醎之外吟此數過知其善於名狀矣

吳昌祺曰長信猶用對起此篇全散如海鶴淩空不必鸞凰之苞彩

田雯曰靑蓮作近體如作古風一气呵成無對待之迹有流行之樂境地髙絕

尋髙鳯石門山中元丹丘

尋幽無前期乘興不覺逺蒼厓難涉白日忽欲晚未窮三四山已歷千萬轉寂寂聞猨愁行行見云収髙松來好月空谷宜淸秋溪深古雪在石斷寒泉沈峯巒秀中天登眺不可盡丹丘遙相呼顧我忽而哂遂造窮谷間始知靜者閒畱歡達永夜淸曉方言還

鐘惺曰乘興而來興盡而返只是此起五字意然如此說不殺風景

月下獨酌

花間一壺酒獨酌無相親舉杯邀明月對影成三人月旣不解飲影徒隨我身暫伴月將影行樂須及春我歌月裴回我舞影零亂醒時同交歡醉後各分散永結無情遊相期邈云漢

千古奇趣從眼前得之爾時情景𨿽復潦倒終不勝其曠達陶潛云揮杯勸孤影白意本此

三月咸陽城千花書如錦誰能春獨愁對此徑須飲窮通與修短造化夙所稟一樽齊死生萬事固難審醉後失天地兀然就孤枕不知有吾身此樂最爲甚

置之陶飲酒中眞趣正復相似

春歸終南山松龕舊隱

我來南山陽事事不異昔卻尋溪中水還望巖下石薔薇緣東窓女蘿繞北壁別來能幾日艸木長數尺且復命酒樽獨酌陶永夕

尋山僧不遇作

石徑入丹壑松門閉靑苔閒階有鳥迹禪室無人開窺窓見白拂掛壁生塵埃使我空嘆息欲去仍裴回香雲徧山起花雨從天來已有空樂好況聞靑猿哀了然絕世事此地方悠哉

客不欲去僧復何之嘆息之意於後半見之

待酒不至

玉壺系靑絲沽酒來何遲山花向我笑正好銜杯時晚酌東窓下流鶯復在玆春風與醉客今日乃相宜世人皆以豪放待白豈知其靜妙乃爾

獨酌

春艸如有意羅生玉堂陰東風吹愁來白髮坐相侵獨酌勸孤影閒歌靣芳林長松爾何知蕭瑟爲誰吟手舞石上月膝橫花間琴過此一壺外悠悠非我心

閒適諸篇大槪與陶近似非有意擬古其自然處合以天耳

友人防宿

滌蕩千古愁畱連百壺飲良宵宜淸談皓月未能寢醉來臥空山天地卽衾枕

春日獨酌二首

東風扇淑气水木榮春暉白日照緑艸落花散且飛孤云還空山眾鳥各已歸彼物皆有托吾生獨無依對此石上月長醉歌芳菲

我有紫霞想緬懷滄洲間思對一壺酒澹然萬事閒橫琴倚髙松把酒望逺山長空去鳥沒落日孤云還但恐光景晚宿昔成秋顏

金陵江上遇蓬池隱者【自注時於落星石上以紫綺裘換酒爲歡】

心愛名山逰身隨名山逺羅浮麻姑臺此去或未返遇君蓬池隱就我石上飯空言不成歡彊笑惜日晚緑水向雁門黃雲蔽龍山嘆息兩客鳥裴回吳越間共語一執手畱連夜將久解我紫綺裘且換金陵酒酒來笑復歌興酣樂事多水影弄月色淸光柰愁何明晨掛帆席離恨滿滄波

白𨿽徘徊吳越非忘情國家者偶然觸發不覺流露篇中亦喜得此健句撐拄

山中與幽人對酌

兩人對酌山花開一杯一杯復一杯我醉欲眠卿且去明朝有意抱琴來

用成語妙如已出前二句古調後二句諧抝體正格

春日醉起言志

處世若大夢胡爲勞其生所以終日醉頽然臥前楹覺來盼庭前一鳥花間鳴借問此何時春風語流鶯感之欲嘆息對酒還自傾浩歌待明月曲盡已忘情

蕭士贇曰太白此詩擬陶之化也

吳昌祺曰有感時之思而不覺自得於酒有髙歌之興而不覺遽忘其情此意正佳

廬山東林寺夜懷

我尋靑蓮宇獨往謝城闕霜淸東林鐘水白虎溪月天香生虛空天樂鳴不歇宴坐寂不動大千入毫髮湛然防眞心曠刼斷出沒

法藏碎金曰靜勝境中有自然淸气名曰天香自然淸意名曰天樂

尋雍尊師隱居

羣峭碧摩天逍遙不記年撥云尋古道倚石聽流泉花暖靑牛臥松髙白鶴眠語來江色暮獨自下寒煙一結擅勝神韻悠然

吳昌祺曰此種甚與襄陽相似

與史郎中欽聽黃鶴樓上吹笛

一爲遷客去長沙西望長安不見家黃鶴樓中吹玉笛江城五月落梅花

淒切之情見於言外有含蓄不盡之致至於落梅笛曲防用入化論者乃紛紛爭梅之落與不落豈非癡人前不得說夢耶

樂府解題曰梅花落笛曲也自宋鮑照以下常爲之對酒

勸君莫拒杯春風笑人來桃李如舊識傾花向我開流鶯啼碧樹明月窺金罍昨日朱顏子今日白髮催棘生石虎殿鹿走姑蘇臺自古帝王宅城闕閉黃埃君若不飲酒昔人安在哉

獨坐敬亭山

眾鳥髙飛盡孤云獨去閒相防兩不厭只有敬亭山宛然獨坐神理胡應麟謂絕句貴含蓄此詩太分曉非善說詩者

自遣

對酒不覺暝落花盈我衣醉起步溪月鳥還人亦稀

訪戴天山道士不遇

犬吠水聲中桃花帶雨濃樹深時見鹿溪午不聞鐘野竹分靑靄飛泉掛碧峯無人知所去愁倚兩三松自然深秀似王維集中髙作視孟浩然尋梅道士詩華實俱勝

秋日與張少府楚城韋公藏書髙齋作

日下空庭暮城荒古迹餘地形連海盡天影落江虛舊賞人𨿽隔新知樂未疎彩雲思作賦丹壁間藏書楂擁隨流葉萍開出水魚夕來秋興滿回首意何如

气體極似杜甫飛星過水白落月動沙虛句法相似亦稱雙璧

憶東山

不向東山久薔薇幾度花白雲還自散明月落誰家吳昌祺曰後二句卽明月獨舉白雲誰侶之意望月有懷

淸泉暎疎松不知幾幹古寒月揺淸波流光入窓戶對此空長吟思君意何深無因見安道興盡愁人心

對酒憶賀監【並序】

太子賓客賀公於長安紫極宮一見余呼余爲謫仙人因解金換酒爲樂歿後對酒悵然有懷而作是詩

狂客歸四明山陰道士迎敕賜鏡湖水爲君臺沼榮人亡余故宅空有荷花生念此杳如夢淒然傷我情白於知章有知已之感對酒傷懷不減西州一慟

重憶

欲向江東去定將誰舉杯稽山無賀老卻櫂酒船回裴敬墓碑曰予過當塗訪翰林舊宅於浮圖寺化城之僧得翰林自寫訪賀監不遇詩云東山無賀老卻棹酒船回味之不足重之爲寶

效古二首

朝入天苑中謁帝蓬萊宮靑山映輦道碧樹揺蒼空謬題金閨籍得與銀臺通待詔奉明主抽毫頌淸風歸時落日晚躞蹀浮雲驄人馬本無意飛馳自豪雄入門紫鴛鴦金井雙梧桐淸歌古曲美酒沽新丰快意且爲樂列筵坐羣公光景不可畱生世如轉蓬早逹勝晚遇羞比垂釣翁

自古有秀色西施與東鄰蛾眉不可妬況乃效其矉所以尹媫妤羞見邢夫人低頭不出气塞黙少精神寄語無鹽子如君何足珍

凡效古擬古之作皆非空言必中有所感借以寄意故質言之不得則以寓言明之正言之不可則反其辭以見意白之髙曠豈沾沾以早達自喜誇蛾眉而嗤醜女者哉刺之深諷之微也眞得古樂府之遺讀者以意逆志得其言外之防可也

擬古

靑天何歷歷明星如白石黃姑與織女相去不盈尺銀河無鵲橋非時將安適閨人理紈素遊子悲行役瓶冰知冬寒霜露欺逺客客似秋葉飛飄颻不言歸別後羅帶長愁寛去時衣乘月托宵夢因之寄金防

蕭士贇曰此篇傷時窮兵黷武行役無期度男女怨曠不得遂其室家之情感時而悲者焉

梅鼎祚曰古詩相去日以逺衣帶日以緩太白約其語曰別後羅帶長所謂延年善減

唐地理誌羈縻州金防都督府安北都防府

長繩難系日自古共悲辛黃金髙北斗不惜買陽春石火無畱光還如世中人卽事已如夢後來我誰身提壺莫辭貧取酒防四鄰仙人殊恍惚末若醉中眞

後來我誰身鑄爲奇句巧不累理

月色不可掃客愁不可道玉露生秋衣流螢飛百艸日月終銷毀天地同枯槁蟪蛄啼靑松安見此樹老金丹寧誤俗昧者難精討爾非千嵗翁多恨去世早飲酒入玉壺藏身以爲寶

起句妙語天然不由思索而得

蕭士贇曰太白素志學仙此是反古詩中服食求神仙多爲藥所誤之意猶反騷云

生者爲過客死者爲歸人天地一逆旅同悲萬古塵月兔空搗藥扶桑已成薪白骨寂無言靑松豈知春前後更嘆息浮榮安足珍

涉江弄秋水愛此荷花鮮攀荷防其珠蕩漾不成圓佳人防雲裏欲贈隔逺天相思無由見悵望涼風前蕭士贇曰諭賢者慕君始得位而害之者至欲有獻而爲讒所間也辭防意顯怨而不誹

去去復去去辭君還憶君漢水旣殊流楚山亦此分人生難稱意豈得長爲羣越燕喜海日燕鴻思朔云別久容華晚瑯玕不能飯日落知天昏夢長覺道逺望夫登髙山化石竟不返

漢代五言𨿽辭多質直然如十九首之類各具機杼變化不測非盡無作用者也陸機江淹擬古善矣論者謂如搏猛虎捉生龍急與之較而力不暇誠爲气格悉敵白之諸作體𨿽彷古意乃自運其才無所不有故辭意出入魏晉而大致直嫓西京正不必拘拘句比字擬以求之又其辭多有寄托當以意防更不必處處牽合如舊注所云也

蕭士贇曰此其太白去國之時所作乎身在江湖心居魏闕懷君憂國之意藹然見於言表末言𨿽隔絕逺方而愛君之心猶石之堅也悲夫

唐汝詢曰前篇擬涉江采芙蓉此擬行行重行行也皆自鮑謝中來非盡十九首風格

感興

裂素持作書將寄萬里懷眷眷待逺信竟嵗無人來徵鴻務隨陽又不爲我棲委之在深篋蠧魚壊其題何如投水中流落他人開不惜他人開但恐生是非

嘉谷隱丰艸艸深苖且稀農夫旣不異孤穗將安歸常恐委疇隴忽與秋蓬飛烏得薦宗廟爲君生光輝前篇情意纒綿次篇比興深厚辭防醇正直逼漢人

秋夕旅懷

涼風度秋海吹我鄕思飛連山去無際流水何時歸目極浮雲色心斷明月暉芳艸歇柔艷白露催寒衣夢長銀漢落覺罷天星稀含悲想舊國泣下誰能揮

晉宋間有此淸機齊梁間無此逸气

尋陽紫極宮感秋作

何處聞秋聲翛翛北窓竹回薄萬古心攬之不盈掬靜坐觀眾妙浩然媚幽獨白雲南山來就我檐下宿嬾從唐生決羞訪季主卜四十九年非一往不可復野情轉蕭灑世道有翻覆陶令歸去來田家酒應熟

劉辰翁曰其自然不可及矣東坡和此終涉擬議譚元春曰取太白詩貴以幽細之語補其輕快有餘之失似此卽妙矣

秋夕書懷

北風吹海鴈南渡落寒聲感此瀟湘客淒其流浪情海懷結滄洲霞想遊赤城始探蓬壺事旋覺天地輕澹然吟髙秋閒臥瞻太淸蘿月掩空幕松霜結前楹滅見息羣動獵防窮至精桃花有源水可以保吾生

亦所謂工於發端者滅見息羣動二語頗有見地

荊州賦平臨洞庭言懷作

修蛇橫洞庭吞象臨江島積骨成巴陵遺言聞楚老水窮三苗國地窄三湘道嵗宴天崢嶸時危人枯槁思歸阻喪亂去國傷懷抱郢路方丘墟章華亦傾倒風悲猿嘯苦木落鴻飛早日隱西赤沙月明東城艸闗河望已絕氛霧行當掃長叫天可聞吾將問蒼昊

幽郁之衷沈雄之气可雲程形賦音

江南春懷

靑春幾何時黃鳥鳴不歇天涯失鄕路江外老華髮心飛秦塞云影滯楚闗月身世殊爛漫田園久蕪沒嵗宴何所從長歌謝金闕

聴蜀僧濬彈琴

蜀僧抱緑綺西下峨眉峯爲我一揮手如聽萬壑松客心洗流水餘響入霜鐘不覺碧山暮秋云暗幾重累累如貫珠泠泠如叩玉斯爲雅奏淸音

初出金門尋王侍禦不遇詠壁上鸚鵡

落羽辭金殿孤鳴吒繡衣能言終見棄還向隴西飛楊齊賢曰太白自況也

觀元丹丘坐巫山屏風

昔逰三峽見巫山見畫巫山宛相似疑是天邊十二峯飛入君家彩屏裏寒松蕭瑟如有聲陽臺防茫如有情錦衾瑤席何寂寂楚王神女徒盈盈髙咫尺如千里翠屏丹崖燦如綺蒼蒼逺樹圍荊門歷歷行舟泛巴水水石潺湲萬壑分煙光艸色俱氛氳溪花笑日何年發江客聽猿幾嵗聞使人對此心緬邈疑入嵩丘夢防云題畫詩杜多沈著李自飄逸

見野艸中有曰白頭翁者

醉入田家去行歌荒野中如何靑艸裏亦有白頭翁折取對明鏡宛將衰鬢同防芳似相誚畱恨向東風結意刻深卻有風致

譚元春曰徑似髙岑

流夜郎題葵葉

慙君能衛足嘆我逺移根白日如分照還歸守故園

瑩禪師房觀山海圖

眞僧閉精宇滅迹含達觀列嶂圖雲山攢峯入霄漢丹崖森在目淸晝疑捲幔蓬壺來軒窓瀛海入几案煙濤爭噴薄島嶼相淩亂徵帆飄空中瀑水灑天半崢嶸若可陟想象徒盈嘆杳與眞心防遂諧靜者翫如登赤城裏掲步滄洲畔卽事能娛人從玆得消散

圖與觀圖者色色並到

白鷺鷥

白鷺下秋水孤飛如墜霜心閒且未去獨立沙洲傍

詠桂

世人種桃李皆在金張門攀折爭防徑及此春風暄一朝天霜下榮耀難久存安知南山桂緑葉垂芳根淸陰亦可托何惜樹君園

𨿽托諭以達情亦可令植私者通身汗下有闗世道不淺

巫山枕障

巫山枕障畫髙丘白帝城邊樹色秋朝云夜入無行處巴水橫天更不流

勞勞亭

天下傷心處勞勞送客亭春風知別苦不遣栁條靑二十字無不刺骨

譚元春曰古之傷心人豈是尋常哀樂

嘲魯儒

魯叟談五經白髮死章句問以經濟防茫如墜煙霧足著逺遊履首戴方山巾緩步從直道末行先起塵秦家丞相府不重褒衣人君非叔孫通與我本殊倫時事且未達歸耕汶水濱

儒不可輕若死於章句而不達時事則貌爲儒而已漢宣帝所謂俗儒不達時宜叔孫通所謂鄙儒施之此人則可矣不然以儒爲戲豈可訓哉

春夜洛城聞笛

誰家玉笛暗飛聲散入春風滿洛城此夜曲中聞折栁何人不起故園情

與杜甫吹笛七律同意但彼結句與白鶴樓絕句出以變化不見用事之迹此詩並不翻新深情自見亦異曲同工也

樂府雜錄曰笛者羗樂也古曲有折楊栁落梅花宣城見杜鵑花

蜀國曽聞子規鳥宣城還見杜鵑花一叫一回腸一斷三春三月憶三巴

如諺如謡卻是絕句本色效之則癡矣或以爲杜牧作亦不類也

白田馬上聞鶯

黃鸝啄紫椹五月鳴桑枝我行不記日誤作陽春時蠶老客未歸白田已繰絲驅馬又前去捫心空自悲曲而有直醴深得樂府之意

三五七言

秋風淸秋月明落葉聚還散寒鴉棲復驚相思相見知何日此時此夜難爲情

哀音促節淒若繁弦

楊齊賢曰古無此體自太白始

雜詩

白日與明月晝夜尙不閒況爾悠悠人安得久世間傳聞海水上乃有蓬萊山玉樹生緑葉靈仙每登攀一食駐髮食畱紅顏吾欲從此去去之無時還

寄逺

陽臺隔楚水春艸生黃河相思無日夜浩蕩若流波流波向海去欲見終無因遙將一防淚逺寄如花人長短春艸緑緣階如有情捲施心獨苦抽卻死還生覩物知妾意希君種後庭閒時當采掇念此莫相輕花木考曰捲施艸名拔心不死楚詞注云卽葈耳也

魯縞如玉霜筆題月氏書寄書白鸚鵡西海慰離居行數𨿽不多字字有委曲天末如見之開緘淚相續淚盡恨轉深千里同此心相思千萬里一書直千金

三詩皆與古爲化不以摹擬爲工而寄托自逺

長門怨

天回北斗掛西樓金屋無人螢火流月光欲到長門殿別作深宮一段愁

桂殿長愁不記春黃金四壁起秋塵夜懸明鏡靑天上獨照長門宮里人

寫出淒涼奇況所謂善於言愁

胡應麟曰此與江寧西宮怨李則意盡語中王則意在言外然各有至處大槪李寫景入神王言情造極陌上贈美人

駿馬驕行踏落花垂鞭直拂五云車美人一笑褰珠箔遙指紅樓是妾家

閨情

流水去絕國浮雲辭故闗水或戀前浦云猶歸舊山恨君流沙去棄妾漁陽間玉筯夜垂流雙雙落朱顏黃鳥坐相悲緑楊誰更攀織錦心艸艸挑燈淚斑斑窺鏡不自識況乃狂夫還

起極蒼渾結亦峭健𨿽帶齊梁格調气骨自別

怨情

新人如花𨿽可寵故人似玉由來重花性飄揚不自持玉心皎潔終不移故人昔新今尙攺還見新人有故時請看陳后黃金屋寂寂珠簾生网絲

偶引古辭別出新意怨意不言而顯

湖邊采蓮婦

小姑織白紵未解將人語大嫂采芙蓉溪湖千萬重長兄行不在莫使外人逄願學秋胡婦貞心比古松亦樂府之遺作勸勉語可以厲俗比采蓮曲尢爲近古

怨情

美人捲珠簾深坐顰蛾眉但見淚痕濕不知心恨誰絕好形容

代寄情楚辭體

君不來兮徒蓄怨積思而孤吟云陽一去已逺隔巫山緑水之沈沈畱餘香兮染繡被夜欲寢兮愁人心朝馳余馬於靑樓怳若空而夷猶浮雲深兮不得語卻惆悵而懷憂使靑鳥兮銜書恨獨宿兮傷離居何無情而雨絕夢𨿽往而交疏橫流涕而長嘆折芳洲之瑤華送飛鳥以極目怨夕陽之西斜願爲連根同死之秋艸不作飛空之落花

約全騷於短韻而辭气淸明意指忠厚非苐偶彈古調

學古思邊

銜悲上隴首腸斷不見君流水若有情幽哀從此分蒼茫愁邊色惆悵落日曛山外接逺天天際復有云白雁從中來飛鳴苦難聞足系一書札寄言難離羣離羣心斷絕十見花成雪胡地無春暉徵人行不歸相思杳如夢珠淚濕羅衣

別內赴徴

王命三徴去未還明朝離別出吳闗白玉髙樓看不見相思須上望夫山

自代內贈

寶刀截流水無有斷絕時妾意逐君行纒綿亦如之別來門前艸秋巷春轉碧埽盡更還生萋萋滿行迹鳴鳯始相得雄驚雌各飛遊雲落何山一往不見歸估客發大樓知君在秋浦梁苑空錦衾陽臺夢行雨妾家三作相失勢去西秦猶有舊歌管淒淸聞四鄰曲度入紫雲啼無眼中人妾似井底桃開花向誰笑君如天上月不肯一回照窺鏡不自識別多憔悴深安得秦吉了爲人道寸心

越女詞【自注越中書所見也】

長幹吳兒女眉目艶星月屐上足如霜不著鴉頭襪鏡湖水如月耶溪女如雪新妝蕩新波光景兩奇絕

巴女詞

巴水急如箭巴船去若飛十月三千里郎行防嵗歸

自溧水道哭王炎

王公希代寶棄世一何早弔死不及哀殯宮已秋艸悲來欲脫劍掛向何枝好哭向茅山𨿽未摧一生淚盡丹陽道

語眞情重不求工而自工

哭宣城善釀紀叟

紀叟黃泉裏還應釀老春夜臺無曉日沽酒與何人

題舒州司空山瀑布

斷崖如削嵐光破崖緑天河從中來白雲漲川谷玉案赤文字世眼不可讀攝身淩靑霄松風拂我足西淸詩話曰白仙去後有人見其詩者其略如此又云舉防露條脫招我來反覆眞雲煙中語也

上淸寶鼎詩

人生燭上花光滅巧妍盡春風繞樹頭日與花工進惟知雨露貪不念零落近昔我飛骨時慘見當塗墳靑松靄明霞縹緲上下村旣死明月魄無彼玻瓈魂念此一脫灑長嘯登昆侖醉著鸞鳯衣星斗俯可捫

朝披夢澤云笠釣靑茫茫尋絲得雙鯉中有三元章篆字若丹蛇逸勢如飛翔歸來問天姥妙義不可量金刀割靑素靈文爛煌煌咽服十二鐶想見仙人房暮跨紫鱗去海气侵肌涼龍子喜變化化作梅花妝遺我累累珠靡靡明月光勸我穿絳縷系作裾間璫揖余以辭去談笑聞餘香

胡仔曰太白此詩雲暮跨紫鱗去海气侵肌涼亦奇語也

蘇軾曰予都下見人攜一紙文書字則顏魯公也墨迹如未幹紙亦新健其詩曰朝披夢澤云笠釣靑茫茫此詩非太白不能道也

禦選唐宋詩醇卷八

欽定四庫全書

禦選唐宋詩醇卷九

襄陽杜甫詩一

目錄

奉贈韋左丞丈二十二韻

送髙三十五書記

贈李白

遊龍門奉先寺

望嶽

陪李北海宴歷下亭

登歷下古城員外新亭

都壇歌

貧交行

兵車行

髙都防驄馬行

天育驃騎歌

白絲行

醉時歌

醉歌行

贈衛八處士

同諸公登慈恩寺塔

示從孫濟

送孔巢父謝病歸逰江東兼呈李白

飲中八仙歌

曲江

麗人行

樂逰園歌

渼陂行

奉同郭給事湯東靈湫作

夜聴許十損誦詩愛而有作

沙苑行

驄馬行

自京赴奉先縣詠懷五百字

奉先劉少府新畫山水障歌

白水縣崔少府十九翁髙齋三十韻

三川觀水漲二十韻

悲陳陶

悲靑阪

哀江頭

哀王孫

大云寺贊公房

蘇端薛復筵簡薛華醉歌

晦日尋崔戢李封

欽定四庫全書

禦選唐宋詩醇卷九

襄陽杜甫詩一

昔聖人示學詩之益而舉要惟事父事君豈不以詩本性情道嚴倫紀古之人一吟一詠恆必有闗於國家之故而借以自寫其忠孝之誠夫然故匹夫委巷之歌皆得參淸廟明堂之列凡其用意深切極之諷刺怨誹無所不有而卒無悖乎臣子之義也自漢迄唐詩律愈密詩體愈卑其體格之日卑正由性情之日薄蓋詩變而騷形貌固殊情致不減詩變而賦則鋪詞盛而寄興防揚厲繁而規諷尠唐代詩人有作大抵挹詞賦之餘波失騷雅之遺意其不足以仰追三百毋亦枝葉具而本實先撥乎風雅不絕李杜勃興其才力雄傑陵轢古今瑜亮並生實亦未易軒輊自元防之著論始先杜而後李顧其所以推尊子美只就詞調格律言之則太白之分道揚鑣者固自有在此徒以詩言詩而未探夫作詩之本宜論者多有異同也夫子美以疏逖小臣旋起旋躓間闗冦亂漂泊逺遊至於負薪拾梠餔糒不給而忠君愛國之切長歌當哭情見乎詞是豈特善陳時事足徴詩史已哉東坡信其自許稷契或者有激而然至謂其一飯未嘗忘君發於情止於忠孝詩家者流斷以是爲稱首嗚呼此眞子美之所以獨有千古者矣予曩在書牕嘗序其集以爲原本忠孝得性情之正良足承三百篇墜緒玆復訂唐宋六家詩選首錄其集而備論之匪惟賞味其詩亦借以爲詩教云

奉贈韋左丞丈二十二韻

紈袴不餓死儒冠多誤身丈人試靜聴賤子請具陳甫昔少年日早充觀國賓讀書破萬卷下筆如有神賦料揚雄敵詩看子建親李邕求識靣王翰願卜鄰自謂頗挺出立登要路津致君堯舜上再使風俗淳此意竟蕭條行歌非隱淪騎驢三十載旅食京華春朝叩富兒門暮隨肥馬塵殘杯與冷炙到處潛悲辛主上頃見徴歘然欲求伸靑冥卻垂翅蹭蹬無縱鱗甚媿丈人厚甚知丈人眞每於百寮上猥誦佳句新竊效貢公喜難甘原憲貧焉能心怏怏祗是走踆踆今欲東入海卽將西去秦尙憐終南山回首淸渭濱常擬報一飯況懷辭大臣白鷗沒浩蕩萬里誰能馴

杜之五古從古人變化而出獨辟境界嚴羽謂其憲章漢魏取材六朝其自得之妙則先輩所謂集大成者王世貞謂其以意爲主以獨造爲宗以奇拔沈雄爲貴是已此篇起語兀傲甚媿丈人厚二句疊語歸題別有風神一結曠達収轉前半意在言外所謂篇終接混茫也故前人多取爲壓捲總而論之讀書破萬卷下筆如有神學問之根柢也致君堯舜上使風俗淳志願之端倪也尙憐終南山回首淸渭濱見戀闕之誠白鷗沒浩蕩萬里誰能馴明潔身之義磊磊數語本末具見豈尋常贈答汗漫敷陳者所可比哉

蘇軾曰子美云白鷗沒浩蕩萬里誰能馴蓋滅沒於煙波間耳宋敏求謂鷗不解沒攺作波字便覺神气索然

朱鶴齡曰此詩前乃陳情也意最爲委折而語非乞憐應與昌黎上宰相書同讀範元實但稱其布置得體未爲知言

年譜天寶六載詔天下有一藝詣轂下李林甫命尙書省皆下之公應詔而退

送髙三十五書記

崆峒小麥熟且願休王師請公問主將焉用窮荒爲饑鷹未飽肉側翅隨人飛髙生跨鞍馬有似幽並兒脫身簿尉中始與捶楚辭借問今何官觸熱向武威答云一書記所媿國士知人實不易知更須愼其儀十年出幕府自可持旌麾此行旣特達足以慰所思男兒功名遂亦在老大時常恨結驩淺各在天一涯又如參與商慘慘中腸悲驚風吹鴻鵠不得相追隨黃塵翳沙漠念子何當歸邊城有餘力早寄從軍詩

送書記卻從主將發端設爲商略以諷窮兵之非立言有體中陳規戒末致纒綿詞意並到

鮑欽止曰或謂唐時參軍簿尉受杕非也昌黎赴江陵詩曰棲棲法曹椽何處事卑陬何況親犴獄敲榜發姦偸此豈身受杖如漢諸署郎耶

仇兆鼇曰天寶之亂由當時黷武所致公已先見其兆矣髙爲書記軍事皆得參謀故以休兵息民告之此送髙本防驚風二句已不得往黃塵二句髙不能來故囑其寄詩以相慰從軍詩仍應記室

通鑑積石軍每嵗麥熟吐蕃輙獲之邊人呼爲吐蕃麥莊天寶六載哥舒翰先防兵於其側冦至斷其後夾擊之無一人得返者自是不敢復來

贈李白

二年客東都所歷厭機巧野人對羶蔬食常不飽豈無靑精飯使我顏色好苦乏大藥資山林迹如掃李侯金閨彥脫身事幽討亦有梁宋遊方期拾瑤艸

雅調亦與白詩體相近

李陽冰太白詩序曰天寶中召入翰林賜金放還遂就從祖陳畱采訪大使彥允請北海髙天師授道籙於齊州紫極宮

遊龍門奉先寺

已從招提遊更宿招提境陰壑生虛籟月林散淸影天闕象緯逼云臥衣裳冷欲覺聞晨鐘令人發深省气體髙妙天闕象緯逼五字渾成若攺作闚字閱字索然無味矣

張溍曰通首皆言夜景首句防明晝間遊覽自不可少

望嶽

岱宗夫如何齊魯靑未了造化鐘神秀陰陽割昏曉蕩胸生層雲決眥入歸鳥防當淩絕頂一覽眾山小四十字气勢欲與岱嶽爭雄次句寫得髙逺意出三四奇峭所謂語不驚人死不休也

盧世防曰公登後園山腳云昔我遊山東憶戱東嶽陽窮秋立日觀矯首望八荒則是業升岱宗之巓而流覽無際矣乃絕不另設專題鋪張遊槪亦以望嶽一首已領其要故也試思他人千言萬語有加於齊魯靑未了者乎

陪李北海宴歷下亭【原注時邑人蹇處士等在坐李公序】

東藩駐早蓋北渚淩靑荷海右此亭古濟南名士多雲山已發興玉佩仍當謌修竹不受暑交流空湧波蘊眞愜所遇落日將如何貴賤俱物役從公難重過

王士祿曰此與下篇雅近選體與他詩不同當是有意彷北海之作

登歷下古城員外新亭【原注亭對鵲山湖】

新亭結構罷隱見淸湖陰迹籍臺觀舊气溟海嶽深圓荷想自昔遺堞感至今芳宴此時具哀絲千古心主稱壽尊客筵秩宴北林不阻蓬篳興得兼梁甫吟

都壇歌【原注寄元逸人】

故人昔隱東防峯已佩含景蒼精龍故人今居子午谷獨在陰崖結茅屋屋前太古都壇靑石漠漠常風寒子規夜啼山竹裂王母書下云旗翻知君此計成長往芝艸瑯玕日應長鐵鏁髙垂不可攀致身福地何蕭爽靑石漠漢常風寒與烈風無時休同一景象子規二語評者以爲大類長吉然賀𨿽險奧故不能如此奇健浦起龍曰歌體之整飭精麗者

貧交行

翻手作云覆手雨紛紛輕薄何須數君不見管鮑貧時交此道今人棄如土

劉防孟曰只從俗諺略證古意

朱鶴齡曰太白雲前門長揖後門闗公詩云當面輸心背面笑與此同慨

兵車行

車轔轔馬蕭蕭行人弓箭各在腰耶娘妻子走相送塵埃不見咸陽橋牽衣頓足闌道哭哭聲直上干雲霄道傍過者問行人行人但云防行頻或從十五北防河便至四十西營田去時里正與裹頭還來頭白還戍邊邊亭流血成海水武皇開邊意未已君不聞漢家山東二百州千村萬落生荊杞縱有健婦把鋤犂禾生隴畝無東西況復秦兵耐苦戰被驅不異犬與雞長者𨿽有問役夫敢申恨且如今年冬未休闗西卒縣官急索租租稅從何出信知生男惡反是生女好生女猶是嫁比鄰生男埋沒隨百艸君不見靑海頭古來白骨無人収新鬼煩冤舊鬼哭天陰雨濕聲啾啾

此體創自老杜諷刺時事而記爲徵夫問答之詞言之者無罪聞之者足以爲戒小雅遺音也篇首寫得行色匆匆筆勢洶湧如風潮驟至不可逼視以下接出防行之頻指出開邊之非然後正說時事末以慘語結之詞意沈鬱音節悲壯此天地商聲不可彊爲者也

蔡寛夫曰齊梁以來文士喜爲樂府詞往往失其命題本意惟老杜兵車行悲靑坡無家別等篇皆因時事自出已意立題略不更蹈前人陳迹眞豪傑也單復曰此爲明皇用兵吐蕃而作故托漢武以諷其詞可哀也先言人哭後言鬼哭中言內郡凋獘民不聊生此安史之亂所由起也

髙都防驄馬行

安西都防胡靑驄聲價歘然來向東此馬臨陣久無敵與人一心成大功功成惠養隨所致飄飄逺自流沙至雄姿未受防櫪恩猛气猶思戰場利腕促蹄髙如踣鐵交河幾蹴曾冰裂五花散作云滿身萬里方看汗流血長安壯兒不敢騎走過掣電傾城知靑絲絡頭爲君老何由卻出橫門道

與人一心成大功寫得神駿可愛較眞堪托死生意更深矣結從古樂府脫化而出有老驥防櫪之感杜之歌行擴漢魏而大之變幻超忽不可方物學者每有望洋之嘆此乃少壯時作字字精悍章法句法妥帖排奡若從此等入手卽有規矩可循自然雅健

張綖曰凡詩人題詠必胸次髙超下筆方能卓絕此詩不惟格韻特髙亦見少陵人品若曹唐病馬詩一朝千里心猶在曽敢潛忘秣飼恩乃乞兒語也天育驃騎歌

吾聞天子之馬走千里今之畫圖無乃是是何意態雄且傑駿尾蕭梢朔風起毛爲緑縹兩耳黃眼有紫焰雙瞳方矯矯龍性合變化卓立天骨森開張伊昔太僕張景順監牧攻駒閱淸峻遂令大奴守天育別養驥子憐神俊當時四十萬匹馬張公嘆其材盡下故獨寫眞傳世人見之座右久更新年多物化空形影嗚呼健步無由騁如今豈無騕褭與驊驑時無王良伯樂死卽休杜甫善作馬詩畫馬詩篇篇入妙支道林愛其神駿少陵當亦爾耶末語一轉撫物自傷感慨無限夫王者不借才於異代顧其所遇何如耳四十萬之馬皆可以備馳驅此馬獨稱神駿才固難也王良伯樂代有其人甫因所遇自嘆云爾

白絲行

繰絲須長不須白越羅蜀錦金粟尺象牀玉手亂殷紅萬艸千花動凝碧已悲素質隨時染裂下鳴機色相射美人細意熨帖平裁縫滅盡鍼綫迹春天衣著爲君舞蛺蜨飛來黃鸝語落絮遊絲亦有情隨風照日宜輕舉香汗輕塵污顏色開新合故置何許君不見才士汲引難恐懼棄捐忍羇旅

王洙曰此殆自況賔主間意不合無限慨嘆

仇兆鼇曰詩詠白絲卽墨子悲素絲意也已悲素質隨時染當其渲染之初便是沾污之漸及其見置時欲保素質得乎惟士守貞白則不隨

人榮辱矣此風人有取於素絲歟按此詩當是天寶十一二載間公客居京師而作故末有忍羇旅之說觀梁氏編次可見人或謂此詩乃譏竇懷貞然考懷貞亡於開元元年公時才六嵗於年月不合

醉時歌【原注贈廣文館博士鄭防】

諸公衮衮登臺省廣文先生官獨冷甲第紛紛厭粱肉廣文先生飯不足先生有道出羲皇先生有才過屈宋徳尊一代常轗軻名垂萬古知何用杜陵野客人更嗤被褐短窄鬢如絲日糴太倉五升米時赴鄭老同襟期得錢卽相覓沽酒不復疑忘形到爾汝痛飲眞吾師淸夜沈沈動春酌燈前細雨檐花落但覺髙歌有鬼神焉知餓死塡溝壑相如逸才親滌器子云識字終投閣先生早賦歸去來石田茅屋荒蒼苔儒術於我何有哉孔丘盜跖俱塵埃不須聞此意慘愴生前相遇且銜杯淸夜沈沈兩語寫夜飲之景妙不容說但覺髙歌二句跌宕不羈中權有此使前後文勢倍覺生色

王嗣奭曰公詠懷詩云沈醉聊自遣放歌破愁絕可移作此詩之解

醉歌行【原注別從侄勤落第歸】

陸機二十作文賦汝更小年能綴文總角艸書又神速世上兒子徒紛紛驊驑作駒已汗血鷙鳥舉翮連靑雲詞源倒流三峽水筆陣獨掃千人軍只今年才十六七射防君門期第一舊穿楊葉眞自知暫蹶霜蹄未爲失偶然擢秀非難取防是排風有毛質汝身已見唾成珠汝伯何由髮如漆春光澹沲秦東亭渚蒲芽白水荇靑風吹客衣日杲杲樹攪離思花冥冥酒盡沙頭雙玉缾眾賓皆醉我獨醒乃知貧賤別更苦吞聲躑躅涕淚零造語之妙深得六朝人佳致

沈徳潛曰送別情景於後幅突然接入開後人無限法門醉歌意只用一防與贈鄭作自別

贈衞八處士

人生不相見動如參與商今夕復何夕共此燈燭光少壯能防時鬢髮各已蒼訪舊半爲鬼驚呼熱中腸焉知二十載重上君子堂昔別君未婚兒女忽成行怡然敬父執問我來何方問答乃未已兒女羅酒漿夜雨翦春韭新炊間黃粱主稱防面難一舉累十觴十觴亦不醉感子故意長明日隔山嶽世事兩茫茫

仇兆鼇曰漫齋詳話云怡然敬父執以下他人須更有數句此便接云問答未及已兒女羅酒漿直有抔土障黃流气象

同諸公登慈恩寺墖【原注時髙適薛據先有此作】

髙標跨蒼天烈風無時休自非曠士懷登玆翻百憂方知象教力足可追冥搜仰穿龍蛇窟始出枝撐幽七星在北戶河漢聲西流羲和鞭白日少昊行淸秋秦山忽破碎涇渭不可求俯視但一气焉能辧皇州回首叫虞舜蒼梧云正愁惜哉瑤池飲日晏昆崘丘黃鵠去不息哀鳴何所投君看隨陽雁各有稻粱謀

以深秀擅長者遜其髙渾以淸古推勝者讓其奇傑回首以下寄興自深前半力寫實境奇情橫溢說者字字附防穿鑿紛如失於固矣

王士祿曰秦山忽破碎慿髙奇句他人定費語言不能五字便了

王士正曰章八元題慈恩寺塔云回梯暗踏如穿洞絕頂初攀似出籠俚鄙極矣乃元白激贊之不容口盛唐諸公如工部云七星在北戶河漢聲西流秦山忽破碎涇渭不可求俯視但一气焉能辧皇州髙常侍云秋風昨夜至秦塞多淸曠千里何蒼蒼五陵欝相望岑嘉州云下窺指髙鳥俯聽聞驚風又秋色從西來蒼然滿闗中五陵北原上萬古靑蒙蒙數公如大將旗鼓相當皆萬人敵視八元詩眞鬼窟中作活計

西京雜記西京外郭城進業坊慈恩寺隋無漏寺之故地武徳初廢貞觀中髙宗在春宮爲文徳皇后立故以慈恩爲名寺西院浮屠六級髙三百尺永徽三年沙門元奘所立

示從孫濟

平明跨驢出未知適誰門權門多噂且復尋諸孫諸孫貧無事宅舍如荒村堂前自生竹堂後自生萱萱艸秋已死竹枝霜不蕃淘米少汲水汲多井水渾刈葵莫放手放手傷葵根阿翁嬾惰久覺兒行步奔所來爲宗族亦不爲盤飱小人利口實薄俗難可論勿受外嫌猜同姓古所惇

多似古樂府溫柔惇厚此興深切

送孔巢父謝病歸遊江東兼呈李白

巢父掉頭不肯住東將入海隨煙霧詩卷長畱天地間釣竿欲拂瑚樹深山大澤龍蛇逺春寒野陰風景暮蓬萊織女回云車指防虛無是徵路自是君身有仙骨世人那得知其故惜君只欲苦死畱富貴何如艸頭露蔡侯靜者意有餘淸夜置酒臨前除罷琴惆悵月照席幾嵗寄我空中書南尋禹穴見李白道甫問信今何如逺性風疎逸情云上自是君身有仙骨世人那得知其故也

李因篤曰寄元逸人得超忽之神送孔巢父極狂簡之致

飲中八仙歌

知章騎馬似乘船眼花落井水底眠汝陽三斗始朝天道逢麯車口流涎恨不移封向酒泉左相日興費萬錢飲如長鯨吸百川銜杯樂聖稱避賢宗之瀟灑美少年舉觴白眼望靑天皎如玉樹臨風前蘇晉長齋繡佛前醉中往往愛逃禪李白一鬥詩百篇長安市上酒家眠天子呼來不上船自稱臣是酒中仙張旭三杯艸聖傳脫防露頂王公前揮毫落紙如雲煙焦遂五斗方卓然髙談雄辯驚四筵

創爲格調從柏梁體變化而出

唐汝詢曰八人皆任其性眞托於酒以自見者子美詠之亦廢中權之義云

李因篤曰無首無尾章法突兀妙是敍述不渉議論而八人身分自見風雅中司馬太史也

曲江

自斷此生休問天杜曲幸有桑麻田故將移住南山邊短衣匹馬隨李廣防射猛虎終殘年

王嗣奭曰以九回之苦心發淸商之怨調

麗人行

三月三日天气新長安水邊多麗人態濃意逺淑且眞肌理細膩骨肉勻繡羅衣裳照暮春蹙金孔雀銀麒麟頭上何所有翠防防葉垂鬢唇背後何所見珠壓腰衱穩稱身就中云幕椒房親賜名大國虢與秦紫駝之峯出翠金水精之盤行素鱗犀箸厭飫久未下鸞刀縷切空紛綸黃門飛鞚不動塵禦防絡繹送八珍簫鼔哀吟感鬼神賓從雜遝實要津後來鞍馬何逡巡當軒下馬入錦茵楊花雪落覆白蘋靑鳥飛去銜紅巾炙手可勢絕倫愼莫近前丞相嗔

托刺防婉意指遙深較衛風君子偕老篇則防而顯矣陸時雍曰言窮則盡意防則醜韻軟則庫此詩一以雅道行之故君子言有則也

樂遊園歌【原注晦日賀蘭楊長史筵醉中作】

樂遊古園崒森爽煙緜碧艸萋萋長公子華筵勢最髙秦川對酒平如掌長生木瓢示眞率更調鞍馬狂歡賞靑春波浪芙蓉園白日雷霆夾城仗閶闔晴開昳蕩蕩曲江翠幕排銀牓拂水低徊舞袖翻緣云淸切歌聲上卻憶年年人醉時只今未醉已先悲數莖白髮那拋得百罰深杯亦不辭聖朝亦知賤士醜一物自荷皇天慈此身飲罷無歸處獨立蒼茫自詠詩

沈徳潛曰極歡宴時不勝身世之感臨川蘭亭記序所云情隨事遷感慨系之也

渼陂行

岑參兄弟皆好奇攜我逺來遊渼陂天地黤慘忽異色波濤萬頃堆琉璃琉璃漫汗泛舟入事殊興極憂思集鼉作鯨吞不復知惡風白浪何嗟及主人錦帆相爲開舟子喜甚無氛埃鳬鷖散亂櫂謳髮絲管啁啾空翠來沈竿續蔓深莫測菱葉荷花靜如拭宛在中流渤澥淸下歸無極終南黑半陂已南純浸山動影褭窕沖融間船舷暝戞雲際寺水面月出藍田闗此時驪龍亦吐珠馮夷擊鼓羣龍趨湘妃漢女出歌舞金支翠旗光有無咫尺但愁雷雨至蒼茫不曉神靈意少壯幾時柰老何向來哀樂何其多

聲光奇麗气韻深穏昭明稱陶潛文章不羣詞采精拔跌蕩昭彰獨超眾類抑揚爽朗莫之與京可以移贈是詩驪龍吐珠等句全摹漢艶歌未語用秋風詞顚倒變化壁壘一新取材之善則也

奉同郭給事湯東靈湫作

東山气鴻蒙宮殿居上頭君來必十月樹羽臨九州陰火煮玉泉噴薄漲巖幽有時浴赤日光抱空中樓閬風入轍迹曠原延冥搜沸天萬乘動觀水百丈湫幽靈斯可佳王命官屬休初聞龍用壯擘石摧林丘中夜窟宅攺移因風雨秋倒懸瑤池影屈注蒼江流味如甘露漿揮弄滑且柔翠旗澹偃蹇云車紛少畱簫鼔蕩四溟異香泱漭浮鮫人獻微綃曾祝沈豪牛百祥奔盛明古先莫能儔坡陀金蝦蟇出見蓋有由至尊顧之笑王母不肯収復歸虛無底化作長黃虯飄飄靑瑣郎文彩珊瑚鉤浩歌淥水曲淸絕聽者愁

盧元昌曰靈湫一篇其曲突之諷與

朱鶴齡曰此詩直陳溫湯事而風刺自見其憂亂之意情見乎詞當與慈恩寺回首叫虞舜數語及奉先詠懷淩晨過驪山一段參看

潘鴻曰太白詩蟾蜍蝕圓影大明夜已殘一段亦此詩之意

夜聽許十損誦詩愛而有作

許生五臺賓業白出石壁余亦師粲可身猶縛禪寂何階子方便謬引爲匹敵離索晚相逢包防欣有擊誦詩渾遊衍四座皆辟易應手看捶鉤淸心聽鳴鏑精微穿溟涬飛動摧霹靂陶謝不枝梧風騷共推激紫燕自超詣翠駮誰翦剔君意人莫知人間夜寥閴

沙苑行

君不見左鋪白沙如白水繚以周墻百餘里龍媒昔是渥窪生汗血今稱獻於此苑中騋牝三千匹丰艸靑靑寒不死食之豪健西域無每嵗攻駒冠邊鄙王有虎臣司苑門入門天廐皆云屯驌驦一骨獨當禦春秋二時歸至尊至尊內外馬盈億伏櫪在坰空大存逸羣絕足信殊傑倜儻權奇難具論累累塠阜藏奔突往往坡陀縱超越角壯翻同麋鹿遊浮深簸蕩黿鼉窟泉出巨魚長比人丹砂作尾黃金鱗豈知異物同精气𨿽未成龍亦有神

前幅語皆嚴重入後離奇隠躍誠有寓托非空言者盧元昌曰安祿山知總監事公作沙苑行以諷之靈湫詩云復歸虛無底化作長黃虯兩篇結語皆有寓意

通鑑天寶十三載正月祿山入朝求兼領羣牧總監密遣親信選健馬堪戰者數千匹別飼之

驄馬行【原注太常梁卿敕賜馬也李鄧公愛而有之命甫制詩】

鄧公馬癖人共知初得花驄大宛種夙昔傳聞思一見牽來左右神皆竦雄姿逸態何崷崪顧影驕嘶自矜寵隅目靑熒夾鏡懸肉騣碨礌連錢動朝來久試華軒下未覺千金滿髙價赤汗防生白雪毛銀鞍卻覆香羅帕卿家舊賜公取之天廐眞龍此其亞晝洗須騰涇渭深朝趨可刷幽並夜吾聞良驥老始成此馬數年人更驚豈有四蹄疾於鳥不與八駿俱先鳴時俗造次那得致雲霧晦冥方降精近聞下詔喧都邑肯使騏驎地上行

自京赴奉先縣詠懷五百字

杜陵有布衣老大意轉拙許身一何愚竊比稷與契居然成濩落白首甘契闊蓋棺事則已此志常覬豁窮年憂黎元嘆息腸內熱取笑同學翁浩歌彌激烈非無江海志蕭灑送日月生逢堯舜君不忍便永訣當今廊廟具構廈豈云缺葵藿傾太陽物性固莫奪顧惟螻螘輩但自求其穴胡爲慕大鯨輙擬偃溟渤以玆悟生理獨恥事干謁兀兀遂至今忍爲塵埃沒終媿巢與由未能易其節沈飲聊自適放歌頗愁絕嵗暮百艸零疾風髙岡裂天衢陰崢嶸客子中夜發霜嚴衣帶斷指直不得結淩晨過驪山禦榻在嵽嵲蚩尢塞寒空蹴蹋崖谷滑瑤池气欝律羽林相摩戞君臣畱歡娛樂動殷樛嶱賜浴皆長纓與宴非短褐彤庭所分帛本自寒女出鞭撻其夫家聚斂貢城闕聖人筐篚恩實欲邦國活臣如忽至理君豈棄此物多士盈朝廷仁者宜戰栗況聞內金盤盡在衛霍室中堂舞神仙煙霧散玉質暖客貂防裘悲管逐淸瑟勸客駞蹄霜橙壓香橘朱門酒肉臭路有凍死骨榮枯咫尺異惆悵難再述北轅就涇渭官渡又攺轍羣冰從西下極目髙崪兀疑是崆峒來恐觸天柱折河梁幸未坼枝撐聲窸窣行旅相攀援川廣不可越老妻寄異縣十口隔風雪誰能久不顧庶往共饑渇入門聞號咷幼子饑已卒吾寧捨一哀里巷亦嗚咽所媿爲人父無食致天折豈知秋禾登貧窶有倉卒生常免租稅名不徵伐撫迹猶酸辛平人固騷屑黙思失業徒因念逺戍卒憂端齊終南澒洞不可掇

此與北徵爲集中鉅篇攄欝結寫胸臆蒼蒼莽莽一气流轉其大段有千里一曲之勢而筆筆頓挫一曲中又有無數波折也甫以布衣之士乃心帝室而是時明皇失政大亂已成方且君臣荒宴若罔聞知甫從局外蒿目時艱欲言不可蓋有日矣而一於此詩發之前述平日之曲後寫當前之酸楚至於中幅以所經爲綱所見爲目言言深切字字沈痛板蕩之後未有能及此者此甫之所以度越千古而上繼三百篇者乎往題其集云歌謡寫忠懇灝气渾欝積李韓望後塵鮑謝讓前席匪虛言也竊比稷契或疑其自許太過蘇軾有云甫他詩曰舜舉十六相身尊道更髙孝公用商鞅法令如牛毛自是稷契輩人口中語斯言得之矣

胡夏客曰詩凡五百字而篇中敍發京師過驪山就涇渭抵奉先不過數十字耳餘皆議論感慨成文此最得變雅之法而成章者也此詩全篇議論雜以敍事北徵則全篇敍事雜以議論蓋曰詠懷自應以議論爲主曰北徵自應以敍事爲主也

張溍曰文之至者止見精神不見語言此五百字眞懇切到淋漓沈痛俱是精神何處見有語言

浦起龍曰是爲集中開頭大文章老杜平生大本領須用一片大魄力讀去斷不宜如朱仇諸本瑣瑣分裂通篇只是三大段首明賫志去國之情中慨君臣耽樂之失末述到家哀苦之感一篇之中三致意焉奉先劉少府新畫山水障歌

堂上不合生楓樹怪底江山起煙霧聞君掃卻赤縣圖乘興遣畫滄洲趣畫師亦無數好手不可遇對此融心神知君重毫素豈但祁嶽與鄭防筆迹逺過楊契丹得非圃裂無乃瀟湘翻悄然坐我天姥下耳邊已似聞淸猨反思前夜風雨急乃是蒲城鬼神入元气淋漓障猶濕眞宰上訴天應泣野亭春還雜花逺漁翁暝蹋孤舟立滄浪水深靑溟濶欹岸側島秋毫末不見湘妃鼓瑟時至今斑竹臨江活劉侯天機精愛畫入骨髓自有兩兒郎揮灑亦莫比大兒聰明到能添老樹巓崖裏小兒心孔開貌得山僧及童子若耶溪雲門寺吾獨胡爲在泥滓靑鞵布襪從此始

起處飛騰而入末則餘波綿邈中間忽然頓挫刻意奇警與李白同族弟燭照山水畫壁歌用意正同而各極其妙

楊萬里曰詩有驚人句如山水障云堂上不合生楓樹怪底江山起煙霧是也

黃生曰寫畫與贊賞分作數層說反覆濃至

寰宇記蒲城縣本漢重泉縣開元中攺爲奉先白水縣崔少府十九翁髙齋三十韻

客從南縣來浩蕩無與適旅食白日長況當朱炎赫髙齋坐林杪信宿遊衍閴淸晨陪躋攀傲睨俯峭壁崇岡相枕帶曠野懷咫尺始知賢主人贈此遣愁寂危階根靑冥曾冰生淅瀝上有無心云下有欲落石泉聲聞復急動靜隨所擊鳥呼藏其身有似懼彈射吏隠適情性玆焉其窟宅白水見舅氏諸翁乃仙伯杖藜長松陰作尉窮谷僻爲我炊雕胡逍遙展良覿坐久風頗愁晚來山更碧相對十丈蛟歘翻盤渦坼何得空裏雷殷殷尋地胍煙氛藹崷崪魍魎森慘戚昆崘崆峒顚回首如不隔前軒頽反照巉絕華嶽赤兵气漲林巒川光雜鋒鏑知是相公軍鐵馬雲霧積玉觴淡無味胡羯豈彊敵長歌激屋梁淚下流袵席人生半哀樂天地有順逆慨彼萬國夫休明備徵狄猛將紛塡委廟謀蓄長防東郊何時開帶甲且未釋欲告淸宴罷難拒幽明迫三嘆酒食旁何由似平昔

三川觀水漲二十韻

我經華原來不復見平陸北上惟土山連天走窮谷火雲無時出飛電常在目自多窮岫雨行潦相豗蹙蓊匌川气黃羣流防空曲淸晨望髙浪忽謂陰崖踣恐泥竄蛟龍登危聚麋鹿枯查捲拔樹礧磈共充塞聲吹鬼神下勢閱人代速不有萬穴歸何以尊四瀆及觀泉源漲反懼江海覆漂沙坼岸去漱壑松柏禿乘陵破山門回斡裂地軸交洛赴洪河及闗豈信宿應沈數州沒如聽萬室哭穢濁殊未淸風濤怒猶蓄何時通舟車陰气不黲黷浮生有蕩汨吾道正羈束人寰難容身石壁滑側足云雷此不已艱險路更局普天無川梁欲濟願水縮因悲中林士未脫眾魚腹舉頭向蒼天安得騎鴻鵠沈欝頓挫字字生造無一浮響集中此等自是少陵本色

浦起龍曰雕鎪刻深仿像飛動遂爲昌黎石鼎聨句等詩及宋元以來體物律古之祖

悲陳陶

孟冬十郡良家子血作陳陶澤中水野曠天淸無戰聲四萬義軍同日死羣胡歸來血洗箭仍唱胡歌飲都市都人回面向北啼日夜更望官軍至

何焯曰至字一韻獨用

悲靑阪

我軍靑阪在東門天寒飲馬太白窟黃頭奚兒日向西數騎彎弓敢馳突山雪河冰野蕭飋靑是烽煙白人骨焉得附書與我軍忍待明年莫倉卒

房琯用兵殷浩之流耳當時乘輿未定賊勢方張琯志大才疎倉卒致敗向非唐徳在人則宗社危矣琯之罪豈可逭哉𨿽肅宗疑之中人促之致敗不爲無因亦不能爲之解也甫受琯之知救之於後而兩詩紀事沈痛切骨是謂史筆

葛常之曰陳陶詩志房琯之敗也張無盡孤憤吟云房琯未相日所談皆臯防一朝陳陶下覆沒十萬師中原已紛潰老杜尙嗟咨蓋爲琯罷相時杜上疏力救而發也

唐書至徳元載十月房琯自請討賊分軍爲三南軍自冝壽入中軍自武功入北軍自奉天入琯自將中軍爲先鋒辛丑北軍中軍遇賦於陳濤斜接戰敗績癸卯琯自以南軍戰又敗時琯效古法用車戰賊順風縱火焚之人畜大亂官軍死傷者四萬餘人哀江頭

少陵野老吞聲哭春日潛行曲江曲江頭宮殿鎖千門細栁新蒲爲誰緑憶昔霓旌下南苑苑中萬物生顏色昭陽殿裏第一人同輦隨君侍君側輦前才人帶弓箭白馬嚼齧黃金勒翻身向天仰射云一箭正墜雙飛翼明眸皓齒今何在血污遊魂歸不得淸渭東流劍閣深去住彼此無消息人生有情淚霑臆江水江花豈終極黃昏胡騎塵滿城欲往城南忘南北

潛身避冦觸目傷懷𨿽從樂遊追敍而俯仰悲傷純是忠愛之情憂戚之志所謂對此茫茫百端交集何暇計及風刺乎敍亂離處全以唱嘆出之不用實敍筆力之髙眞不可及若白氏長恨歌乃因長恨傳而追敍其事委曲淒斷自成一家正不得沾沾比勘也

蘇轍曰杜哀江頭詩予愛其詞气若百金戰馬注坡驀澗如履平地得詩人之遺法如白樂天詩詞甚工然拙於紀事寸步不遺猶恐失之所以望老杜之藩籬而不及也

哀王孫

長安城頭頭白烏夜飛延秋門上呼又向人家啄大屋屋底達官走避胡金鞭斷折九馬死骨肉不得同馳驅腰下寶玦靑瑚可憐王孫泣路隅問之不肯道姓名但道困苦乞爲奴已經百日竄荊棘身上無有完肌膚髙帝子孫盡隆準龍種自與常人殊豺狼在邑龍在野王孫善保千金軀不敢長語臨交衢且爲王孫立斯須昨夜東風吹血腥東來槖駝滿舊都朔方健兒好身手昔何勇鋭今何愚竊聞天子已傳位聖徳北服南單於花門面請雪恥愼勿出口他人狙哀哉王孫愼勿疏五陵佳气無時無

劉防孟曰起如童謡省卻敍事篇內忠臣之盛心倉卒之隠語備盡情態

仇兆鼇曰明皇平韋後之難身致太平開元之際幾於貞觀盛時及天寶末不惟生民塗炭而妻子亦且不免讀江頭王孫二詩至今猶慘然在目孟子云茍能充之足以保四海不能充之不足以保妻子卽一人之身而治亂興亡之故照然矣

大云寺贊公房

心在水精域衣霑春雨時洞門盡徐步深院果幽期到扉開復閉撞鐘齋及玆醍醐長髮性飲食過扶衰把臂有多日開懷無媿辭黃鸝度結構紫鴿下罘罳愚意防所適花邊行自遲湯休起我病防笑索題詩

燈影照無睡心淸聞妙香夜深殿突兀風動金鋃鐺天黑閉春院地淸棲暗芳玉繩回斷絕鐵鳯森翺翔梵放時出寺鐘殘仍殷牀明朝在沃野苦見塵沙黃

聲調穏愜雅近選體鐘惺以爲排律謬矣

蘇端薛復筵簡薛華醉歌

文章有神交有道端復得之名譽早愛客滿堂盡豪翰開筵上日思芳艸安得健步移逺梅亂揷繁花向晴昊千里猶殘舊冰雪百壺且試開懷抱垂老惡聞戰鼔悲急觴爲緩憂心搗少年努力縱談笑看我形容己枯槁坐中薛華善醉歌歌辭自作風格老近來海內爲長句汝與山東李白好何劉沈謝力未工才兼鮑照愁絕倒諸生頗盡新知樂萬事終傷不自保气酣日落西風來願吹野水添金杯如澠之酒常快意亦知窮愁安在哉忽憶雨時秋井塌古人白骨生靑苔如何不飲令心哀詞气朴老脈絡井然末幅縱筆排宕單句徑住亦別有神味

計東曰太白長句其源出於鮑照故此詩云然公嘗以俊逸鮑參軍稱太白正稱其長句也

晦日尋崔戢李封

朝光入甕牖屍寢驚敝裘起行視天宇春气漸和柔興來不暇嬾今晨梳我頭出門無所待徒步覺自由杖藜復恣意免值公與侯晚定崔李交防心眞罕儔每過得酒傾二宅可淹畱喜結仁裏歡況因令節求李生園欲荒舊竹頗修修引客看掃除隨時成獻酬崔侯初筵色已畏空尊愁未知天下士至性有此不艸牙旣靑出蠭聲亦暖遊思見農器陳何當甲兵休上古葛天民不貽黃屋憂至今阮籍等熟醉爲身謀威鳯髙其翔長鯨吞九州地軸爲之翻百川皆亂流當歌欲一放淚下恐莫收濁醪有妙理庶用慰沈浮

禦選唐宋詩醇卷九

欽定四庫全書

禦選唐宋詩醇卷十

襄陽杜甫詩二

目錄

喜晴

述懷一首

送樊二十三侍禦赴漢中判官

送從弟亞赴安西判官

彭衙行

北徵

得捨弟消息

玉華宮

九成宮

羌村

洗兵馬

畱花門

李鄠縣丈人胡馬行

義鶻

畫鶻行

瘦馬行

新安吏

潼闗吏

石壕吏

新婚別

垂老別

無家別

遣興三首

幽人

佳人

赤谷西崦人家

西枝村尋置艸堂地夜宿贊公土室

夢李白二首

遣興

遣興

前出塞九首

後出塞五首

萬丈潭

兩當縣吳十侍禦江上宅

發秦州

鐵堂峽

鹽井

寒硤

法鏡寺

靑陽峽

龍門鎭

石龕

欽定四庫全書

禦選唐宋詩醇卷十

襄陽杜甫詩二

喜晴

皇天久不雨旣雨晴亦佳出郭眺西郊肅肅春增華靑熒陵陂麥窈窕桃李花春夏各有實我饑豈無涯干戈𨿽橫放慘澹鬭龍蛇甘澤不猶愈且耕今未賖丈夫則帶甲婦女終在家力難及黍稷得種菜與麻千載商山芝往者東門其人骨已朽此道誰疵瑕英賢遇轗軻逺引蟠泥沙顧慙昧所適回首白日斜漢陰有鹿門滄海有靈查焉能學眾口咄咄空咨嗟

旣雨晴亦佳與雨過蘇端詩久旱云亦好皆自胸臆中流出气息亦近陶令

述懷一首

去年潼闗破妻子隔絕久今夏艸木長脫身得西走麻鞋見天子衣袖露兩肘朝廷慜生還親故傷老醜涕淚授拾遺流離主恩厚柴門𨿽得去未忍卽開口寄書問三川不知家在否比聞同罹禍殺戮到雞狗山中漏茅屋誰復依戶牖摧頽蒼松根地冷骨未朽幾人全性命盡室豈相偶嵚岑猛虎場欝結回我首自寄一封書今已十月後反畏消息來寸心亦何有漢運初中興生平老耽酒沈思歡防處恐作窮獨叟

申涵光曰無一語空閒只平平說去有聲有淚眞三百篇嫡派

李因篤曰北徵如萬山之松中蔚煙霞此詩如數尺之竹勢參霄漢

唐書本傳天子入蜀甫避走三川肅宗立自鄜州羸服欲奔行在爲賊所得至徳二載亡走鳯翔謁上拜左拾遺時所在冦奪甫家寓鄜彌年艱寠孺弱至餓死因許甫自往省視從還京師

送樊二十三侍禦赴漢中判官

威弧不能自爾無寧嵗川谷血橫流豺狼沸相噬天子從北來長驅振凋敝頓兵岐梁下卻跨沙漠裔二京陷未収四極我得制蕭索漢水淸緬通淮湖稅使者紛星散王綱尙旒綴南伯從事賢君行立談際坐知七曜歷手畫三軍勢冰雪淨聰明雷霆走精鋭幕府輟諫官朝廷無此例至尊方旰食仗爾布嘉惠補闕暮徴入柱史晨徵憩正當艱難時實借長久計回風吹獨樹白日照執袂慟哭蒼煙根山門萬重閉居人莽牢落遊子方迢遞裵回悲生離局促老一世陶唐歌遺民後漢更列帝恨無匡復資聊欲從此逝

送從弟亞赴安西判官

南風作秋聲殺气薄炎熾盛夏鷹隼擊時危異人至令弟艸中來蒼然請論事詔書引上殿奮舌動天意兵法五十家爾腹爲篋笥應對如轉丸疏通略文字經綸皆新語足以正神器宗廟尙爲灰君臣俱下淚崆峒地無軸靑海天軒防西極最瘡痍連山暗烽燧帝曰大布衣借卿佐元帥坐看淸流沙所以子奉使歸當再前席適逺非歷試須存武威郡爲畫長久利孤峯石戴驛快馬金纒轡黃羊飫不羶蘆酒多還醉踴躍常人情慘澹苦士志安邊敵何有反正計始遂吾聞駕鼔車不合用騏驥龍吟回其頭夾輔待所致

二詩一時所作匡濟深寓於翰墨激切沈摯他人無此格力

彭衙行

憶昔避賊初北走經險艱夜深彭衙道月照白水山盡室久徒步逢人多厚顏參差谷鳥吟不見遊子還癡女饑齩我啼畏虎狼聞懷中掩其口反側聲愈嗔小兒彊解事故索苦李餐一旬半雷雨泥濘相牽攀旣無禦雨備徑滑衣又寒有時經契濶竟日數里間野果充餱糧卑枝成屋椽早行石上水暮宿天邊煙少畱周家窪欲出蘆子闗故人有孫宰髙義薄曾云延客已曛黑張燈啟重門暖湯濯我足翦紙招我魂從此出妻孥相視涕闌干眾雛爛漫睡喚起霑盤飱誓將與夫子永結爲弟昆遂空所坐堂安居奉我歡誰肯艱難際豁達露心肝別來嵗月周胡羯仍搆患何當有翅翎飛去墮爾前通篇追敍瑣屑盡致神似漢魏

北徵

皇帝二載秋閏八月初吉杜子將北徵蒼茫問家室維時遭艱虞朝野少暇日顧慙恩私被詔許歸蓬蓽拜辭詣闕下怵久未出𨿽乏諫諍姿恐君有遺失君誠中興主經緯固密勿東胡反未已臣甫憤所切揮涕戀行在道途猶恍惚乾坤含瘡痍憂虞何時畢靡靡逾阡陌人煙眇蕭瑟所遇多被傷呻吟更流血回首鳯翔縣旌旗晚明滅前登寒山重屢得飲馬窟邠郊入地底涇水中蕩潏猛虎立我前蒼崖吼時裂菊垂今秋花石戴古車轍靑雲動髙興幽事亦可悅山果多瑣細羅生雜橡栗或紅如丹砂或黑如防漆雨露之所濡甘苦齊結實緬思桃源內益嘆身世拙坡陀望鄜畤巖谷互出沒我行已水濱我僕猶木末鴟鳥鳴黃桑野防拱亂穴夜深經戰場寒月照白骨潼闗百萬師往者散何卒遂令半秦民殘害爲異物況我墮胡塵及歸盡華髮經年至茅屋妻子衣百結慟哭松聲回悲泉共幽咽平生所嬌兒顏色白勝雪見耶背面啼垢膩腳不韤牀前兩小女補綻才過防海圖坼波濤舊繡移曲折天吳及紫鳳顚倒在短褐老夫情懷惡嘔泄臥數日那無囊中帛救汝寒凜栗粉黛亦解苞衾裯稍羅列瘦妻面復光癡女頭自櫛學母無不爲曉妝隨手抹移時施朱鉛狼藉畫眉濶生還對童穉似欲忘饑渇問事競挽須誰能卽嗔喝翻思在賊愁甘受雜亂聒新歸且慰意生理焉能說至尊尙防塵幾日休練卒仰觀天色攺坐覺祅气豁陰風西北來慘澹隨回鶻其王願助順其俗善馳突送兵五千人驅馬一萬匹此輩少爲貴四方服勇決所用皆鷹騰破敵過箭疾聖心頗虛佇時議气欲奪伊洛指掌収西京不足拔官軍請深入蓄鋭伺俱發此舉開靑徐旋瞻略恆碣昊天積霜露正气有肅殺禍轉亡胡嵗勢成擒胡月胡命其能久皇綱未宜絕憶昨狼狽初事與古先別姦臣竟葅醢同惡隨蕩析不聞夏殷衰中自誅褒妲周漢獲再興宣光果明哲桓桓陳將軍仗鉞奮忠烈防爾人盡非於今國猶活淒涼大同殿寂寞白獸闥都人望翠華佳气向金闕園陵固有神掃灑數不缺煌煌太宗業樹立甚宏達

以排天斡地之力行屬詞比事之法具備萬物橫絕太空前無古人後無來者自有五言不得不以此爲大文字也問家室者事之主憤艱虞者意之主以皇帝起太宗結戀行在望匡復言有倫脊忠愛見矣道途感觸抵家悲喜瑣瑣細細靡不具陳極窮苦之情絕不衰餒嚴羽謂李杜之詩如金鳷擘海香象渡河下視郊島輩有類虫吟艸間者豈不然哉憶昨一段立言有體若元禮𨿽有活國之功終傷人臣之義甫但稱其忠烈而行誅之權歸諸明皇尢爲得體中唐以下惟李商隠西郊等作有此風力特知之者少耳

蘇軾曰北徵詩識君臣大體忠義之气與秋色爭髙可貴也

範溫曰孫莘老嘗謂老杜北徵詩勝退之南山詩王平甫以爲南山勝北徵終不能相服時山谷尙少乃曰若論工巧則北徵不及南山若書一代之事與國風雅頌相爲表裏則北徵不可無而南山𨿽不作未害也二公之論遂定

王嗣奭曰南山北徵體不相防南山琢鏤湊砌詰屈奇怪創體傑出不可無一不可有二北徵固是雅調古來詞人多用之如韓之赴江陵寄三學士等作庶可與之雁行也

李因篤曰其才則海涵地負其力則排山倒嶽有極尊嚴處有極瑣細處繁則如千門萬戶之象簡則有急促柱之悲元河南謂其具一代興亡與風雅頌相表裏可謂知言

得捨弟消息

風吹紫荊樹色與春庭暮花落辭故枝風回返無處骨肉恩書重漂泊難相遇猶有淚成河經天復東注劉防孟曰苦心怨調使人淒然

玉華宮

溪回松風長蒼防竄古瓦不知何王殿遺構絕壁下陰房鬼火靑壊道哀湍瀉萬籟眞笙竽秋色正蕭灑美人爲黃土況乃粉黛假當時侍金輿故物獨石馬憂來借艸坐浩歌淚盈把冉冉徵途間誰是長年者

吳昌祺曰卽古詩所遇無故物之意

洪邁曰張文潛在宛丘何大圭往謁之見其吟哦老杜玉華宮詩不絕口大圭請其故曰此章乃風雅鼓吹未易爲子言大圭曰先生所賦何必減此曰平生極力摹寫僅有一篇稍似之然未可同日語遂誦其離黃州詩曰扁舟發孤城揮手謝送者山回地勢捲天豁江面寫中流望赤壁石腳挿水下昏昏煙霧嶺歷歷漁樵捨居夷實三載鄰里通假借別之豈無情老淚爲一灑篙工起鳴舷輕櫓健於馬聊爲過江宿寂寂樊山夜此其音響節奏固似之矣

九成宮

蒼山入百里崖斷如杵臼曾宮慿風回岌嶪土囊口立神扶棟梁鑿翠開戶牖其陽產靈芝其陰宿牛斗紛披長松倒掲怪石走哀猨啼一聲客淚迸林藪荒哉隋家帝制此今頽朽向使國不亡焉爲巨唐有𨿽無新增修尙置官居守巡非瑤水逺迹是雕墻後我行屬時危仰望嗟嘆久天王守太白駐馬更搔首

李因篤曰興亡在目托諷獨深

浦起龍曰九成玉華用意各別一爲隋代所建故明志來歷有借秦爲諭之意一爲國初所作故不忍斥言有黍離行邁之思

羌村

崢嶸赤云西日腳下平地柴門鳥雀噪歸客千里至妻孥怪我在驚定還拭淚世亂遭飄蕩生還偶然遂鄰人滿墻頭感嘆亦歔欷夜闌更秉燭相對如夢寐

眞語流露不假雕飾而情文並至

王愼中曰詩凡三首第一首尢絕一字一句鏤出肺腸而婉轉周至躍然目前又若尋常人所欲道者眞國風之義

仇兆鼇曰司空曙詩乍見翻疑夢相悲各問年是用杜句陳后山詩可知不是夢忽忽心未穩是翻杜語洗兵馬

中興諸將収山東防書日報淸晝同河廣傳聞一葦過胡危命在破竹中祗殘鄴城不日得獨任朔方無限功京師皆騎汗血馬回紇餵肉葡萄宮已喜皇威淸海岱常思仙仗過崆峒三年笛裏闗山月萬國兵前艸木風成王功大心轉小郭相謀深古來少司徒淸鑑懸明鏡尙書气與秋天杳二三豪俊爲時出整頓乾坤濟時了東走無復憶鱸魚南飛覺有安巢鳥靑春復隨冠冕入紫禁正耐煙花繞鶴禁通宵鳳輦備雞鳴問寢龍樓曉攀龍附鳯勢莫當天下盡化爲侯王汝等豈知防帝力時來不得誇身彊闗中旣畱蕭丞相幕下復用張子房張公一生江海客身長九尺須眉蒼徴起適遇風雲防扶顚始知籌防良靑袍白馬更何有後漢今周喜再昌寸地尺天皆入貢奇祥異瑞爭來送不知何國致白環復道諸山得銀甕隠士休歌紫芝曲詞人解撰河淸頌田家望望惜雨幹布谷處處催春種淇上健兒歸莫嬾城南思婦愁多夢安得壯士挽天河淨洗甲兵長不用平仄相間對偶整齊王李髙岑上及唐初聲調如是乃杜集七古之整麗可法者至於此詩之作自是河北屢防賊勢大蹙特爲工麗之章用志欣幸中間略有寄意全無譏諷而論者以爲直刺肅宗步步文致殊傷子美之志昔人謂甫詩一飯不忘君遂穿鑿附防欲令篇無虛設可謂不善說詩

唐汝詢曰有典有則雄渾濶大足爲唐雅

朱鶴齡曰中興大業全在將相得人前曰獨任朔方無限功中曰幕下復用張子房此是一詩眼目使當時能専任子儀終用張鎬則洗兵不用旦夕可期矣若肅父子之間公爾時不應遽加譏切也

浦起龍曰此篇是初唐四家體貌同而骨自異今人好以亂頭粗服優孟少陵而於四家之淸詞麗句妄加嗤防不知少陵固嘗爲之曾不貶損其气格也畱花門

花門天驕子飽肉气勇決髙秋馬肥健挾矢射漢月自古以爲患詩人厭薄伐修徳使其來羈縻固不絕胡爲傾國至出入暗金闕中原有驅除隠忍用此物公主歌黃鵠君王指白日連云屯左輔百里見積雪長防鳥休飛哀笳曙幽咽田家最恐懼麥倒桑枝折沙苑臨淸渭泉香艸丰潔渡河不用船千騎常撇烈胡塵逾太行雜種抵京室花門旣須畱原野轉蕭瑟

張溍曰經國之計憂深慮逺豈防常韻體

李鄠縣丈人胡馬行

丈人駿馬名胡驑前年避胡過金牛回鞭卻走見天子朝飲漢水暮靈州自矜胡驑奇絕代乘出千人萬人愛一聞說盡急難材轉益愁向駑駘輩頭上鋭耳批秋竹腳下髙蹄削寒玉始知神龍別有種不比俗馬空多肉洛陽大道時再淸累日喜得俱東行鳳臆龍鬐未易識側身注目長風生

義鶻

陰崖有蒼鷹養子黑柏顚白蛇登其巢吞噬恣朝餐雄飛逺求食雌者鳴辛酸力彊不可制黃口無半存其父從西歸翻身入長煙斯須領健鶻痛憤寄所宣斗上捩孤影噭哮來九天修鱗脫逺枝巨顙拆老拳髙空得蹭蹬短艸辭蜿蜒折尾能一掉飽腸皆已穿生𨿽滅眾雛死亦垂千年物情有報復快意貴目前玆實鷙鳥最急難心炯然功成失所往用捨何其賢近經潏水湄此事樵夫傳飄蕭覺素髮凜欲衝儒冠人生許與分只在顧盼間聊爲義鶻行用激壯士肝

評此詩者以史記戰鉅鹿刺秦王擬之筆墨眞覺相似至云功成失所往用捨何其賢直目此鶻爲魯仲亷輩人矣或欲刪此下數句尢有餘味

王嗣奭曰借端發議時露作者品格性情

畫鶻行

髙堂見生鶻颯爽動秋骨初驚無拘攣何得立突兀乃知畫師妙功刮造化窟冩作神俊姿充君眼中物烏鵲滿樛枝軒然恐其出側腦看靑霄寧爲眾禽沒長翮如刀劍人寰可超越乾坤空崢嶸粉墨且蕭瑟緬思雲沙際自有煙霧質吾今意何傷顧步獨紆郁

刻意冩生筆力起伏頓挫譬之書家幾於入木三分

瘦馬行

東郊瘦馬使我傷骨骼硉兀如堵墻絆之欲動轉欹側此豈有意仍騰驤細看六印帶官字眾道三軍遺路旁皮幹剝落雜泥滓毛暗蕭條連雪霜去嵗奔波逐余冦驊驑不慣不得將士卒多騎內廐馬惆悵恐是病乘黃當時歷塊誤一蹷委棄非汝能周防見人慘澹若哀訴失主錯莫無晶光天寒逺放雁爲伴日暮不収烏啄瘡誰家且養願終惠更試明年春艸長

藹然仁者之言正不必有寄托

新安吏

客行新安道喧呼聞防兵借問新安吏縣小更無丁府帖昨夜下次選中男行中男絕短小何以守王城肥男有母送瘦男獨伶俜白水暮東流靑山猶哭聲莫自使眼枯収汝淚縱橫眼枯卽見骨天地終無情我軍取相州日夕望其平豈意賊難料歸軍星散營就糧近故壘練卒依舊京掘壕不到水牧馬役亦輕況乃王師順撫養甚分明送行勿泣血僕射如父兄

張綖曰此等詩不専是刺蓋兵者凶器聖人不得已而用之故可已而不已者則刺之不得已而用者則慰之哀之若兵車行前後出塞之類皆刺也若新安吏之類則慰也石壕吏之類則哀也然天子有道守在四夷則所以慰哀之者是亦刺也

朱鶴齡曰此下六詩乃乾元二年自東都回華州時經歷道途有感而作

通鑑乾元二年九節度之師潰於相州郭子儀以朔方軍斷河陽橋保東京築南北兩城守之

潼闗吏

士卒何艸艸築城潼闗道大城鐵不如小城萬丈餘借問潼闗吏修闗還備胡要我下馬行爲我指山隅連云列戰格飛鳥不能逾胡來但自守豈復憂西都丈人視要處窄狹容單車艱難奮長防萬古用一夫哀哉桃林戰百萬化爲魚請囑防闗將愼勿學哥舒

以敍述爲議論漢魏每有此格連云句以下皆吏答詞以末爲答吏者非也

石壕吏

暮投石壕村有吏夜捉人老翁逾墻走老婦出門看吏呼一何怒婦啼一何苦聽婦前致詞三男鄴城戍一男附書至二男新戰死存者且偸生死者長己矣室中更無人惟有乳下孫有孫母未去出入無完帬老嫗力𨿽衰請從吏夜歸急應河陽役猶得備晨炊夜久語聲絕如聞泣幽咽天明登前途獨與老翁別

李因篤曰響悲意苦最近漢魏

新婚別

兔絲附蓬麻引蔓故不長嫁女與徵夫不如棄路旁結髮爲妻子席不暖君牀暮婚晨告別無乃太怱忙君行𨿽不逺守邊赴河陽妾身未分明何以拜姑嫜父母養我時日夜令我藏生女有所歸雞狗亦得將君今往死地沈痛迫中腸誓欲隨君去形勢反蒼黃勿爲新婚念努力事戎行婦人在軍中兵气恐不揚自嗟貧家女久致羅裳羅不復施對君洗紅妝仰視百鳥飛大小必雙翔人事多錯迕與君永相望

讀東山之四章曰其新孔嘉其舊如之何曲盡人情如此此王者之以人道使人也暮婚晨別民之不幸非上之過耶然而發乎情止乎禮義甫之立言與風雅何以異哉

眞徳秀曰先王之政新有婚期不役政此詩所怨盡其常分而能不忘禮義

羅大經曰國風豈無膏沐誰適爲容蓋古之婦人夫不在家則不爲容飾此逺嫌防防之意也杜詩云羅不復施對君洗紅妝尢可悲矣國風之後惟杜陵不可及者此類是也

朱鶴齡曰陳琳飲馬長城窟行設爲問答此三吏三別諸篇所自來也而新婚一章敍室家離別之情及夫婦始終之分全祖樂府遺意沈痛更爲過之垂老別

四郊未寧靜垂老不得安子孫陣亡盡焉用身獨完投杖出門去同行爲辛酸幸有牙齒存所悲骨髓幹男兒旣介冑長揖別上官老妻臥路啼嵗暮衣裳單孰知是死別且復傷其寒此去必不歸還聞勸加餐土門壁甚堅杏園度亦難勢異鄴城下縱死時猶寛人生有離合豈擇衰盛端憶昔少壯日遲回竟長嘆萬國盡徵戍烽火被岡巒積屍艸木腥流血川原丹何鄕爲樂土安敢尙盤桓棄絕蓬室居塌然摧肺肝

王粲七哀實此詩之權輿古詩十五從軍徵一首則無家別所自出也

胡夏客曰新安石壕新婚垂老諸詩述軍興之調發寫民情之怨哀詳矣然作者之意又不止此國家不幸多事猶幸有繕兵中興之主上能用其民下能應其命至殺身棄家不顧以成一時恢復之功故娓娓言之義合風雅不爲誹謗耳

無家別

寂寞天寶後園廬但蒿藜我裏百餘家世亂各東西存者無消息死者爲塵泥賤子因陣敗歸來尋舊蹊久行見空巷日瘦气慘淒但對狐與貍豎毛怒我啼四鄰何所有一二老寡妻宿鳥戀本枝安辭且窮棲方春獨荷鋤日暮還灌畦縣吏知我至召令習鼔鞞𨿽從本州役內顧無所攜近行止一身逺去終轉迷家鄕旣蕩盡逺近理亦齊永痛長病母五年委溝谿生我不得力終身兩酸嘶人生無家別何以爲烝黎

漢魏樂府因事立言言與事比有風詩遺意後人轉相彷效文勝而情隠矣甫以馳騁今古之才奮乎前人窠臼之外隨所感觸作爲詩歌新安吏諸篇上繼風雅陟岵鴇羽之怨苕華艸黃之哀殆不是過非漢魏所得有也記曰亡國之音哀以思其民困故曰音之起由人心而生自然以發音之至也安史之亂唐之不亡幸耳相州一潰河陽危迫驅民從役勢不得已然其困亦極矣甫於行役所經傷心慘目上憫國難下痛民窮加以所遇不偶懷抱抑欝程形賦音幾於一字一淚覺千古不可磨滅使孔子刪詩當在變雅之列豈復區區字句之間聲調之末與他人較工拙哉

範溫曰建安詩辯而不華質而不俚風調髙雅格力遒壯得風雅騷人之气骨最爲近古者也唐諸詩人髙者學陶謝下者學徐庾惟老杜太白退之皆學建安晚乃各自變成一家如老杜崆峒小麥熟人生不相見新安石壕潼闗吏新婚垂老無家別夏日夏夜嘆皆全體作建安語今集第一第二卷

中頗多退之亦多此體但頗自加新奇太白多建安句法而罕全篇多雜以鮑明逺體前輩皆畱意於此近來學者遂不講爾

王嗣奭曰目擊成詩遂下千年之淚一一刻畫宛至同工異曲隨物賦形眞造化手也

遣興三首

下馬古戰場四顧但茫然風悲浮雲去黃葉墜我前朽骨穴螻蟻又爲蔓艸纒故老行嘆息今人尙開邊漢虜互勝負封疆不常全安得亷恥將三軍同晏眠【亷恥一作亷頗】髙秋登塞山南望馬邑州降虜東擊胡壯健盡不畱穹廬莽牢落上有行雲愁老弱哭道路願聞甲兵休鄴中事反覆死人積如丘諸將已茅土載驅誰與謀

丰年孰云遲甘澤不在早耕田秋雨足禾黍已映道春苖九月交顏色同日老勸汝衡門士勿悲尙枯槁時來展材力先後無醜好但訝鹿皮翁忘機對芳艸

遒文壯節抑揚哀怨逺之源於小雅近亦比肩子建抗行嗣宗丰年一篇比興防婉足以息競躁而慰晚逹士大夫不可不知此意

申涵光曰杜云諸將已茅土載驅誰與謀髙適亦云豈無安邊策諸將已承恩皆言恩寵太過將驕不可用也黃希曰諸將不指李郭如封朔方大將軍孫守亮等九人爲異姓王李商臣等十三人爲同姓王是也幽人

孤云亦羣遊神物有所歸麟鳳在赤霄何當一來儀往與惠荀輩中年滄州期天髙無消息棄我忽若遺內懼非道流幽人見瑕疵洪濤隠語笑鼓枻蓬萊池崔嵬扶桑日照耀瑚枝風防倚翠蓋暮把東皇衣咽潄元和津所思煙霞防知名未足稱局促商山芝五湖復浩蕩嵗暮有餘悲

憶舊懷人之作一起髙古極似郭景純遊仙格力論者遂以爲遊仙之詞眞皮相也或以爲寓意闕庭戀戀君父又以幽人采芝爲指李泌云者亦太穿鑿詩自分明末實自謂行所無事以解之斯得其指

佳人

絕代有佳人幽居在空谷自云良家子零落依艸木闗中昔喪敗兄弟遭殺戮官髙何足論不得収骨肉世情惡衰歇萬事隨轉燭夫婿輕薄兒新人已如玉合昏尙知時鴛鴦不獨宿但見新人笑那聞舊人哭在山泉水淸出山泉水濁侍婢賣珠回牽蘿補茅屋摘花不挿髮采栢動盈匊天寒翠袖薄日暮倚修竹

劉防孟曰字字矜到

仇兆鼇曰天寶亂後當是實有是人故形容曲至舊謂托詞而作恐非是楊億詩獨自慿防幹衣襟生暮寒本此末句而低昻自見彼何以不服杜耶

浦起龍曰在山二句可謂貞士之心化人之舌建安而下無此語也只以寫景作結脫盡色相

赤谷西崦人家

躋險不自喧出郊已淸目溪回日气暖徑轉山田熟鳥雀依茅茨藩籬帶松菊如行武陵暮欲問桃花宿

西枝村尋置艸堂地夜宿贊公土室

天寒鳥已歸月出人更靜土室延白光松門耿疏影躋攀倦日短語樂寄夜永明燃林中薪暗汲石底井大師京國舊徳業天機秉從來支許遊興趣江湖迥數奇謫闗塞道廣存箕潁何知戎馬間復接塵事屏幽尋豈一路逺色有諸嶺晨光稍曚曨更越西南頂

起語亦陶謝之遺

夢李白二首

死別已吞聲生別常惻惻江南瘴癘地逐客無消息故人入我夢明我常相憶恐非平生魂路逺不可測魂來楓葉靑魂返闗塞黑君今在羅网何以有羽翼落月滿屋梁猶疑照顏色水深波浪濶無使蛟龍得

浮雲終日行遊子久不至三夜頻夢君情親見君意告歸常局促苦道來不易江湖多風波舟楫恐失墜出門搔白首若負平生志冠蓋滿京華斯人獨顦顇孰云网恢恢將老身反累千秋萬嵗名寂寞身後事

沈痛之音發於至情情之至者文亦至友誼如此當與出師陳情二表並讀非僅招魂大招之遺韻也落月屋梁千秋絕調楊愼以夢中魂魄猶言是覺後精神尙未回二語比之未爲知言

仇兆鼇曰千古交情此爲獨至首篇云逐客無消息故有路逺之憂水深之慮次篇云情親見君意故寫局促之情憔悴之態皆章法照應也

何焯曰此詩之作當在太白系獄時

遣興

蟄龍三冬臥老鶴萬里心昔時賢俊人未遇猶視今康不得死孔明有知音又如壠底松用捨在所尋大哉霜雪幹嵗久爲枯林

昔者龎徳公未曾入州府襄陽耆舊間處士節獨苦豈無濟時防終竟畏羅罟林茂鳥有歸水深魚知聚舉家依鹿門劉表焉得取

用世之志保身之哲具見於此此所謂以意爲主以文傅意者林茂二句𨿽用龎公語然其指自是孟子民之歸仁士願立朝之義而用筆跌宕彌覺深逺

浦起龍曰嗣宗詠懷太衝詠史延年五君詠公蓋兼而用之

遣興

朔風飄胡雁慘澹帶砂礫長林何蕭蕭秋艸萋更碧北裏富薫天髙樓夜吹笛焉知南鄰客九月猶絺綌漆有用而割膏以明自煎蘭摧白露下桂折秋風前府中羅舊尹沙道尙依然赫赫蕭京兆今爲時所憐朱鶴齡曰蔡夢弼注引於兢大唐傳天寶三年因蕭京兆炅奏於要路築甬道載沙實之屬於朝堂此詩蕭京兆承上沙道言之其爲炅發無疑

猛虎慿其威往往遭急縛雷吼徒咆哮枝撐已在腳忽防皮寢處無復晴閃爍人有甚於斯足以勸元惡古來權要讀此能不膽落

唐書吉溫傳李林甫久當國溫與羅希奭鍜獄相勉以虐號羅鉗吉防後貶端溪尉伏誅

前出塞九首

戚戚去故里悠悠赴交河公家有程期亡命嬰禍羅君已富土境開邊一何多棄絕父母恩吞聲行負戈浦起龍曰前出塞刺開邊也物眾地大有侈心焉公所爲諷也已富而又開邊乃九首寓諷本防在首章拈破結語黯然

出門日已逺不受徒旅欺骨肉恩豈斷男兒死無時走馬脫轡頭手中挑靑絲防下萬仞岡俯身試搴旗磨刀嗚咽水水赤刄傷手欲輕腸斷聲心緒亂已久丈夫誓許國憤惋復何有功名圖騏驎戰骨當速朽王嗣奭曰前四句化用隴頭歌極鑪錘之妙

送徒旣有長逺戍亦有身生死向前去不勞吏怒嗔路逢相識人附書與六親哀哉兩決絕不復同苦辛吳昌祺曰甚於慟哭

迢迢萬餘里領我赴三軍軍中異苦樂王將寧盡聞隔河見胡騎倐忽數百羣我始爲奴僕防時樹功勲古之良將與士卒同甘苦無不卹其下者至其賞功則𨿽防必錄其有異能者擢以不次士所以悅也此篇曲寫人情故杜臆以論兵邁古風爲此老自道

李因篤曰結語有深味想古之卻聘者與此同悲

挽弓當挽彊用箭當用長射人先射馬擒賦先擒王殺人亦有限列國自有疆茍能制侵陵豈在多殺傷黃生曰明皇不卹其民而逺慕秦漢此詩托

諷良深

驅馬天雨雪軍行入髙山逕危抱寒石指落曾冰間已去漢月逺何時築城還浮雲暮南徵可望不可攀單於冦我壘百里風塵昏雄劍四五動彼軍爲我奔擄其名王歸系頸授轅門潛身備行列一勝何足論從軍十年餘能無分寸功眾人貴茍得欲語羞雷同中原有鬭爭況在狄與戎丈夫四方誌安可辭固窮九首皆代從軍者之詞指事深切以沈欝寫其哀怨有親覆行間所不能自道者可使天雨粟鬼夜哭矣讀東山江漢諸詩風雅旣變斯爲極焉以視王粲從軍五首眞靡靡不足道後五篇視此稍縱而格力如一其所緣起者殊也

吳昌祺曰掃絕依傍獨有千古無意不深無筆不健於鱗謂杜五古不合漢魏烏知其盡脫窠臼而異軌齊驅耶

後出塞五首

男兒生世間及壯當封侯戰伐有功業焉能守舊丘召募赴薊門軍動不可畱千金買馬鞭百金裝刀頭閭裏送我行親戚擁道周斑白居上列酒酣進庶羞少年別有贈含笑防吳鉤

朝進東門營暮上河陽橋落日照大旗馬鳴風蕭蕭平沙列萬幕部伍各見招中天懸明月令嚴夜寂寥悲笳數聲動壯士慘不驕借問大將誰恐是霍嫖姚

許顗曰詩有力量如弓之鬭力未挽時不知其難也及其挽之力不極處分寸不可彊若出塞云落日照大旗馬鳴風蕭蕭悲笳數聲動壯士慘不驕又八哀詩汝陽讓帝子諸句此等力量不容他人到

吳昌祺曰詩如寶刀出匣寒光逼人

古人重守邊今人重髙勲豈知英雄主出師亙長云六合已一家四夷且孤軍遂使貔虎士奮身勇所聞拔劍擊大荒日収胡馬羣誓開防北持以奉吾君

獻凱日繼踵兩蕃靜無虞漁陽豪俠地擊鼓吹笙竽雲帆轉遼海粳稻來東吳越羅與楚練照耀輿臺軀主將位益崇气驕淩上都邊人不敢議議者死路衢

張綖曰左傳兵猶火也不戢自焚前四章著明皇黷武不戢過寵邊將啟其驕恣輕上之心末則直著祿山之叛以見明皇自焚之禍也

我本良家子出師亦多門將驕益愁思身貴不足論躍馬二十年恐辜明主恩坐見幽州騎長驅河洛昏中夜間道歸故里但空村惡名幸脫免窮老無兒孫

劉克莊曰前後出塞筆力髙古可與十九首並傳範杼曰前後出塞皆傑作有古樂府之聲而理勝周珽曰諸作如將百萬軍寶之惜之又能風雨使之眞射潮之力沒羽之技

張綖曰前出塞言哥舒西徵之役其詞悲後出塞言祿山北徵之師其詞樂悲則猶有苦兵畏亂之思樂則至喜亂而佳兵矣祿山將叛濫賞士卒人趨於利上破國而下覆宗不祥莫大焉

萬丈潭

靑溪合防寞神物有顯晦龍依積水蟠窟壓萬丈內局步淩垠堮側身下煙靄前臨洪濤寛卻立蒼石大山危一徑盡崖絕兩壁對削成根虛無倒影垂澹濧黑如灣澴底淸見光炯碎孤云倒來深飛鳥不在外髙蘿成帷幄寒木累旌斾逺川曲通流嵌竇潛泄瀬造幽無人境發興自我輩告歸遺恨多將老斯遊最閉藏修鱗蟄出入巨石礙何事暑天過快意風雨防

刻意模範視鮑謝山水諸詩鑱削過之

楊徳周曰刻劃之中元气渾淪窈冥之內光怪迸發兩當縣吳十侍禦江上宅

寒城朝煙澹山谷落葉赤陰風千里來吹汝江上宅鵾雞號枉渚日色傍阡陌借問持斧翁幾年長沙客哀哀失木狖矯矯避弓翮亦知故鄕樂未敢思宿昔昔在鳳翔都共通金閨籍天子猶防塵東郊暗長防兵家忌間諜此輩常接迹臺中領舉劾君必愼剖析不忍殺無辜所以分白黑上官權許與失意見遷斥仲尼甘旅人向子識損益朝廷非不知閉口休嘆息余時忝諍臣丹陛實咫尺相防受狼狽至死難塞責行邁心多違出門無與適於公負明義惆悵頭更白

直起老到若從昔日敍起轉筆定拖沓矣不忍殺無辜所以分白黑凜如秋霜皎然明白末乃引咎於已寄慨獨深

申涵光曰摩結云知禰不能薦羞稱獻納臣兩公心事如靑天白日他人便多回防矣

發秦州

我衰更嬾拙生事不自謀無食問樂土無衣思南州漢源十月交天气涼如秋艸木未黃落況聞山水幽栗亭名更佳下有良田疇充腸多薯蕷崖蜜亦易求宻竹復冬筍淸池可方舟𨿽傷旅寓逺庶遂平生遊此邦俯要衝實恐人事稠應接非本性登臨未銷憂谿谷無異石塞田始防収豈復慰老夫惘然難久畱日色隠孤戍烏啼滿城頭中宵驅車去飲馬寒塘流磊落星月髙蒼茫雲霧浮大哉乾坤內吾道長悠悠

朱熹曰觀杜詩初年甚精細晚年曠逸不可當如自秦州入蜀諸詩分明如畫乃其少作也

王嗣奭曰此詩難於作結大哉乾坤內吾道長悠悠亦近亦逺収得恰好與飄蕩雲天濶同意

鐵堂峽

山風吹遊子縹緲乘險絕硤形藏堂隍壁色立積鐵徑摩穹蒼蟠石與厚地裂修纎無垠竹嵌空太始雪威遲哀壑底徒旅慘不悅水寒長冰橫我馬骨正折生涯抵弧矢盜賊殊未滅飄蓬逾三年回首肝肺熱

鹽井

鹵中艸木白靑者官鹽煙官作旣有程煮鹽煙在川汲井嵗搰搰出車日連連自公斗三百轉致斛六千君子愼止足小人苦喧闐我何良嘆嗟物理固自然

鹽防之利筦之在官乃所以止民之爭俾得流通以足食而已其畱之在民者未嘗不厚天寶以來鹽價猶賤自第五琦輩立法增直而十錢者爲三百七十官取多則民食貴而趨利者喧闐益甚止足之戒宜有慨乎言之

寒硤

行邁日悄悄山谷勢多端雲門轉絕岸積阻霾天寒寒硤不可度我實衣裳單況當仲冬交溯防增波瀾野人尋煙語行子傍水餐此生免荷殳未敢辭路難

劉防孟曰怨傷忠厚得詩人之正

法鏡寺

身危適他州勉彊終勞苦神傷山行深愁破崖寺古嬋娟碧蘚淨蕭摵寒籜聚回回山根水冉冉松上雨泄雲防漬晨初日翳復吐朱甍半光炯戶牖粲可數拄防忘前期出蘿已亭午冥冥子規叫防徑不復取

張溍曰諸詩結皆寓意感慨此獨以實景収是用筆能變處

靑陽峽

塞外苦厭山南行道彌惡岡巒相經亙雲水气參錯林迥硤角來天窄壁面削磎西五里石奮怒向我落仰防日車側俯恐坤軸弱魑魅嘯有風霜霰浩漠漠昨憶逾隴阪髙秋視吳嶽東笑蓮華卑北知崆峒薄超然侔壯觀已謂殷寥廓突兀猶趂人及玆嘆冥寞

力鑿隘艱彼地山川非此不稱後人刻意摹之過於險怪非杜之過也

龍門鎭

細泉兼輕冰沮洳棧道濕不辭辛苦行迫此短景急石門雪云隘古鎭峯巒集旌竿暮慘澹風水白刄澀胡馬屯成臯防虞此何及嗟爾逺戍人山寒夜中泣

結處有識語亦淒絕

黃淳耀曰時東京爲史思明所據故龍門鎭兵有石門之守然此地與成臯逺不相及而防戍於此亦何爲哉石龕

熊羆咆我東虎豹號我西我後鬼長嘯我前狨又啼天寒昏無日山逺道路迷驅車石龕下仲冬見虹蜺伐竹者誰子悲歌上云梯爲官采美箭五嵗供梁齊苦云直簳盡無以充提攜柰何漁陽騎颯颯驚蒸黎

申涵光曰起勢奇崛若安放在中間卽常語耳

禦選唐宋詩醇卷十

欽定四庫全書

禦選唐宋詩醇卷十一

襄陽杜甫詩三

目錄

乾元中寓居同谷縣作歌七首

水防渡

飛仙閣

龍門閣

石櫃閣

桔柏渡

劍門

成都府

石犀行

題壁畫馬歌

戱題畫山水圖歌

題李尊師松樹障子歌

戱爲雙松圖歌

病柏

病橘

枯防

枯柟

戱作花卿歌

柟樹爲風雨所防嘆

茅屋爲秋風所破歌

天邊行

苦戰行

述古

觀打魚歌

越王樓歌

冬到金華山觀因得故拾遺陳公學堂遺迹通泉驛南去通泉縣十五里作

過郭代公故宅

短歌行

桃竹杖引

韋諷錄事宅觀曹將軍畫馬圖

丹靑引

發閬中

寄韓諌議

憶昔

冬狩行

別唐十五誡因寄禮部賈侍郎

閬山歌

閬水歌

艸堂

太子張舍人遺織成褥段

杜鵑

客至

水閣朝霽奉簡嚴云安

蠶谷行

古柏行

縛雞行

牽牛織女

殿中楊監見示張旭艸書圖

課伐木

槐葉冷淘

行官張望補稻畦水歸

上後園山腳

驅竪子摘蒼耳

秋行官張望督促東渚耗稻向畢淸晨遣女奴阿稽竪子阿段往問

欽定四庫全書

禦選唐宋詩醇卷十一

襄陽杜甫詩三

乾元中寓居同谷縣作歌七首

有客有客字子美白頭亂髮垂過耳歲拾橡栗隨狙公天寒日暮山谷裏中原無書歸不得手腳凍皴皮肉死嗚呼一歌兮歌已哀悲風爲我從天來

舊唐書時谷食踴貴甫寓居成州同谷縣自負薪拾梠兒女饑殍者數人

長鑱長鑱白木柄我生托子以爲命黃獨無苖山雪盛短衣數挽不掩脛此時與子空歸來男呻女吟四壁靜嗚呼二歌兮歌始放鄰里爲我色惆悵

仇兆鼇曰山谷云陳藏器本艸載黃獨遇霜雪枯無苖蓋蹲鴟之類蔡夢弼引別注云黃獨嵗饑土人掘以充糧公詩屢用黃精不必作黃獨按公詩若太平寺泉眼及丈人山皆爲引年而發此歌則爲救饑而言主黃獨爲是

有弟有弟在逺方三人各瘦何人彊生別展轉不相見胡塵暗天道路長東飛駕鵞後鶖鶬安得送我置汝旁嗚呼三歌兮歌三發汝歸何處收兄骨

趙傁曰公四弟曰穎觀丰占各散在他郡惟占從公入蜀

有妹有妹在鐘離良人早歿諸孤癡長淮浪髙蛟龍怒十年不見來何遲扁舟欲往箭滿眼杳杳南國多旌旗嗚呼四歌兮歌四奏林猿爲我啼淸晝

朱鶴齡曰猿多夜啼今啼淸晝極言其悲也解作竹林穿鑿難信

四山多風溪水急寒雨颯颯枯樹濕黃蒿古城云不開白狐跳梁黃狐立我生何爲在窮谷中夜起坐萬感集嗚呼五歌兮歌正長魂招不來歸故鄕

仇兆鼇曰此歌忽然變調寫得山昏水惡雨驟風狂荒城晝暝狐羣嘯頓覺空谷孤危萬感交廹招魂於生前收骨於死後見存亡總不能自必矣

南有龍兮在山湫古木巃嵸枝相樛木葉黃落龍正蟄蝮東來水上游我行怪此安敢出拔劍欲斬且復休嗚呼六歌兮歌思遲溪壑爲我回春姿

王道俊曰前後六章皆自敍流離之感不應此章獨譏時事蓋詠同谷萬丈潭之龍也郭知達引蘇注云此詩南有龍諭明皇在南內東坡必無是言

男兒生不成名身已老三年饑走荒山道長安卿相多少年富貴應須致身早山中儒生舊相識但話宿昔傷懷抱嗚呼七歌兮悄終曲仰視皇天白日速

慷慨悲歌足以裂山石而立海水殆所謂自鑄離騷者史遷云人勞苦倦極未嘗不呼天也疾痛慘怛未嘗不呼父母也甫之遇爲何如哉流離困頓轉徙山谷仰天一呼萬感交集而筆之奇气之豪又足以發其所感淋漓頓挫自成音節自古及今不可有二宋祁云莫肯念亂小雅怨自然流泣袁安愁此之謂矣歌中思及弟妹字字至情南有龍一篇感時憫亂實有寓意若謂爲明皇而作則不免牽合耳

李廌曰太白逺別離蜀道難與子美同谷七歌風騷極致不在屈宋之下

胡應麟曰杜七歌亦仿張衡四愁然七歌奇崛雄深四愁和平婉麗漢唐短歌各爲絕唱所謂異曲同工王嗣奭曰七歌創作原不仿離騷而哀實過之讀離騷未必墮淚而讀此不能終篇則以節短而聲促也仇兆鼇曰七歌結語皆本蔡琰胡笳曲

水防渡

山行有常程中夜尙未安微月沒已久崖傾路何難大江動我前洶若溟渤寛篙師暗理楫歌笑輕波瀾霜濃木石滑風急手足寒入舟已千憂陟巘仍萬盤迥眺積水外始知眾星幹逺遊令人瘦衰疾慙加餐

仇兆鼇曰曹孟徳詩星漢燦爛若出其裏與杜句可參防

飛仙閣

土門山行窄微徑緣秋豪棧云防幹峻梯石結構牢萬壑欹疎林積陰帯奔濤寒日外淡泊長風中怒號歇鞍在地底始覺所歷髙往來雜坐臥人馬同疲勞浮生有定分饑飽豈可逃嘆息謂妻子我何隨汝曹

龍門閣

淸江下龍門絕壁無尺土長風駕髙浪浩浩自太古危途中縈盤仰望垂綫縷滑石欹誰鑿浮梁裊相拄目隕雜花頭風吹過雨百年不敢料一墜那得取飽聞經瞿塘足見度大庾終身歷艱險恐懼從此數

石櫃閣

季冬日已長山晚半天赤蜀道多早花江間饒奇石石櫃曾波上臨虛蕩髙壁淸暉回羣鷗暝色帯逺客羇棲負幽意感嘆向絕迹信甘孱懦嬰不獨凍餒廹優遊謝康樂放浪陶彭澤吾衰未自安謝爾性所適

暝色帶逺客造語入妙光祿阪行雲暝色無人獨歸客雋致減矣

桔柏渡

靑防寒江渡駕竹爲長橋竿濕煙漠漠江永風蕭蕭連笮動嫋娜徵衣颯飄颻急流鴇鷁散絕岸黿鼉驕西轅自玆異東逝不可要髙通荊門路闊防滄海潮孤光隱顧眄遊子悵寂寥無以洗心胸前登但山椒

劍門

惟天有設險劍門天下壯連山抱西南石角皆北向兩崖崇墉倚刻畫城郭狀一夫怒臨關百萬未可傍珠玉走中原岷峨气淒愴三皇五帝前雞犬各相放後王尙柔逺職貢道已防至今英雄人髙視見覇王並吞與割據極力不相讓吾將罪眞宰意欲鏟疊嶂恐此復偶然臨風黙惆悵

危時之慮與劍閣銘固自有異若李商隱井絡一首乃用銘意者

江盈科曰少陵秦州以後詩突兀宏肆迥異昔作非有意換格蜀中山水自是挺特奇崛獨能象景傳神使人讀之山川歷落居然在眼所謂春蠶結繭隨物肖形乃爲眞詩人眞手筆也

胡夏客曰劍門詩因劍閣銘而成但銘詞出以莊嚴此詩尢加雄肆用古而能勝於古人方稱作家朱鶴齡曰蜀爲財賦所出自明皇臨幸供億不貲民力盡矣民力盡而冦盜乘之晉李特流人之禍可爲明鑑此詩故有岷峨淒愴與英雄割據之慮也成都府

翳翳桑楡日照我徵衣裳我行山川異忽在天一方但逢新人民未卜見故鄕大江東流去遊子去日長曾城塡華屋季冬樹木蒼喧然名都防吹簫間笙簧信美無與適側身望川梁鳥雀夜各歸中原杳茫茫初月出不髙眾星尙爭光自古有羇旅我何苦哀傷

語意多本古人較途中諸作𨿽气度少舒而憂思未嘗忘也初月兩語上承中原一句王應麟以謂肅宗初立盜賊未息最爲得解蓋至此身事少定不覺念及朝廷甫豈須臾忘君者哉

石犀行

君不見秦時蜀太守刻石立作三犀牛自古𨿽有厭勝法天生江水向東流蜀人矜誇一千載泛溢不近張儀樓今年灌口損戶口此事或恐爲神羞終借隄防出眾力髙擁木石當淸秋先王作法皆正道詭怪何得參人謀嗟爾三犀不經濟缺訛只與長川逝但見元气常調和自免洪濤恣凋瘵安得壯士提天綱再平水土犀奔茫

斥不經之談歸之正道筆力傑奡不落言筌視石筍行尢爲擅勝

題壁畫馬歌【原注韋偃畫】

章侯別我有所適知我憐君畫無敵戱拈禿筆掃驊驑歘見騏驎出東壁一匹齕艸一匹嘶坐防千里當霜蹄時危安得眞致此與人同生亦同死

屹然健筆轉出命意乃詩人之防

戱題畫山水圖歌【原注王宰畫宰丹靑絕倫】

十日畫一水五日畫一石能事不受相促廹王宰始肯畱眞迹壯哉昆侖方壺圖掛君髙堂之素壁巴陵洞庭日本東赤岸水與銀河通中有雲气隨飛龍舟人漁子入浦漵山木盡亞洪濤風尢工逺勢古莫比咫尺應須論萬里焉得並州快剪刀剪取吳松半江水

無名氏西淸詩話曰梁蕭文奐善畫於扇上圖山水咫尺之內便覺萬里爲遙老杜云尢工逺勢古莫比咫尺應須論萬里乍讀似非用事如男兒旣介冑長揖別上官用介冑之士不拜婦人在軍中兵气恐不揚用軍中豈有女子乎皆用其事而隱其語

題李尊師松樹障子歌

老夫淸晨梳白頭都道士來相訪握髮呼兒延入戶手提新畫靑松障障子松林靜杳防憑軒忽若無丹靑陰崖卻承霜雪幹偃蓋反走虯龍形老夫平生好奇古對此興與精靈聚已知仙客意相親更覺良工心獨苦松下丈人巾屨同偶坐似是商山翁悵望聊歌紫芝曲時危慘澹來悲風

戱爲雙松圖歌【原注韋偃】

天下幾人畫古松畢宏已老韋偃少絕筆長風起纎末滿堂動色嗟神妙兩株慘裂苔蘚皮屈鐵交錯回髙枝白摧朽骨龍虎死黒入太陰雷雨垂松根胡僧憇寂寞龎眉皓首無住著偏袒右肩露雙腳葉裏松子僧前落韋侯韋侯數相見我有一匹好東絹重之不減錦繡段已令拂拭光淩亂請公放筆爲直幹

題畫諸篇刻意冥搜積思獨造與太白觀粉圖山水諸篇並駕齊驅遂爲此體之祖至於思業髙奇縋幽鑿險則杜老又似稍優者蓋其詣力所近更覺良工心獨苦也

沈徳潛曰突兀起不妨平接如堂上不合生楓樹下云聞君掃卻赤縣圖是也平調起必驚語接此詩是也學者於此求之思過半矣

病栢

有栢生崇岡童童狀車蓋偃蹙龍虎姿主當風雲防神明依正直故老多再拜豈知千年根中路顏色壞出非不得地蟠據亦髙大歲寒忽無憑日夜柯葉攺丹鳯領九雛哀鳴翔其外鴟鴞志意滿養子穿穴內客從何鄕來佇立久吁怪靜求元精理浩蕩難倚賴

托諭之言可垂鑑戒

葉夢得曰此詩爲明皇而作

病橘

羣橘少生意𨿽多亦奚爲惜哉結實小酸澀如棠梨剖之盡蠧虫采掇爽其宜紛然不適口豈只存其皮蕭蕭半死葉未忍別故枝冬霜雪積況乃回風吹嘗聞蓬萊殿羅列瀟湘姿此物歲不稔玉食失光輝防盜尙憑陵當君減膳時汝病是天意吾諗罪有司憶昔南海使奔騰獻荔支百馬死山谷到今耆舊悲

因病橘而回憶荔枝婉轉言之多少慨嘆

枯防

蜀門多防櫚髙者十八九其皮割剝甚𨿽眾亦易朽徒布如雲葉靑黃歲寒後交橫集斧斤凋防先蒲栁傷時苦軍乏一物官盡取嗟爾江漢人生成復何有有同枯防木使我沈嘆久死者卽已休生者何自守啾啾黃雀啅側見寒蓬走念爾形影幹摧殘沒藜莠

仇兆鼇曰詩中詠物之作有就本題作結者此章是也有借客意作結者病橘枯柟是也可悟詩家擒縱之法

枯柟

楩柟枯崢嶸鄕黨皆莫記不知幾百歲慘慘無生意上枝摩皇天下根蟠厚地巨圍雷霆拆萬孔虫蟻萃凍雨落流膠衝風奪佳气白鵠遂不來天雞爲愁思猶含棟梁具無復霄漢志良工古昔少識者出涕淚種楡水中央成長何容易截承金露盤裊裊不自畏

四詩皆托物起興風人之嗣音也

葉夢得曰此詩當是爲房次律而作

浦起龍曰四詩寄托遙深斂鋒鍔爲之力追古作者戱作花卿歌

成都猛將有花卿學語小兒知姓名用如快鶻風火生見賊惟多身始輕綿州副使著柘黃我卿掃除卽日平子璋髑髏血糢糊手提擲還崔大夫李侯重有此節度人道我卿絕世無旣稱絕世無天子何不喚取守京都收筆婉轉自如所謂意愜闗飛動者不獨子璋一句凜澶有生色也

唐書上元二年四月梓州刺史段子璋反襲東川節度使李奐於綿州自稱梁王五月成都尹崔光逺率將花驚定攻拔綿州斬子璋

柟樹爲風雨所拔嘆

倚江柟樹艸堂前故老相傳二百年誅茅卜居總爲此五月髣髴聞寒蟬東南飄風動地至江翻石走流雲气幹排雷雨猶力爭根斷泉源豈天意滄波老樹性所愛浦上童童一靑蓋野客頻畱懼雪霜行人不過聽竽籟虎倒龍顚委榛棘淚痕血防垂胸臆我有新詩何處吟艸堂自此無顏色

勢取矯厲意主朴眞

茅屋爲秋風所破歌

八月秋髙風怒號捲我屋上三重茅茅飛度江灑江郊髙者掛長林梢下者飄轉沈塘坳南村羣童欺我老無力忍能對面爲盜賊公然抱茅入竹去唇焦口燥呼不得歸來倚杖自嘆息俄頃風定云墨色秋天漠漠向昏黑布衾多年冷似鐵驕兒惡臥踏裏裂牀牀屋漏無干處雨腳如麻未斷絕自經防亂少睡眠長夜沾濕何由徹安得廣廈千萬間大庇天下寒士俱歡顏風雨不動安如山嗚呼何時眼前突兀見此屋吾廬獨破受凍死亦足

極無聊事以直寫見筆力入後大波軒然而起疊筆作收如龍掉尾非僅見此老胸懷若無此意則詩亦可不作

朱鶴齡曰白樂天云安得布裘長萬丈與君都蓋洛陽城同此意

天邊行

天邊老人歸未得日暮東臨大江哭隴右河源不種田胡騎羗兵入巴蜀洪濤滔天風拔木前飛禿鶖後鴻鵠九度附書向洛陽十年骨肉無消息

苦戰行

苦戰身死馬將軍自云伏波之子孫干戈未定失壯士使我嘆恨傷精魂去年江南討狂賊臨江把臂難再得別時孤云今不飛時獨看云涙橫臆

情溢乎詞音長節短

述古

赤驥頓長纓非無萬里姿悲鳴淚至地爲問馭

者誰鳯凰從東來何意復髙飛竹花不結實念

子忍朝饑古時君臣合可以物理推賢人識定分進退固其宜

唐汝詢曰驥無良馭則踠萬里之能鳯無竹實則髙飛而不下君臣相合之義當以此理推之賢者固知所自守而用人者可不加之意乎

市人日中集於利競錐刀置膏烈火上哀哀自煎熬農人望歲稔相率除蓬蒿所務谷爲本邪贏無乃勞舜舉十六相身尊道何髙秦時任商鞅法令如牛毛

比賦相兼名論不朽蘇軾以末四句爲稷契輩人語信有其意

朱鶴齡曰是時第五琦劉晏皆以宰相領度支鹽鐡使稅四出利析錐刀故言爲治之道在乎惇本抑末舉良相以任之不當用興利之臣以滋民僞也觀打魚歌

綿州江水之東津魴魚鱍鱍色勝銀漁人漾舟沈大网截江一擁數百鱗眾魚常才盡卻棄赤鯉騰出如有神潛龍無聲老蛟怒回風颯颯吹沙塵饔子左右揮霜刀膾飛金盤白雪髙徐州禿尾不足憶漢陰槎頭逺遁逃魴魚肥美知第一旣飽歡娛亦蕭瑟君不見朝來割素鬐咫尺波濤永相失

又觀打魚

蒼江漁子淸晨集設网提綱萬魚急能者操舟疾若風撐突波濤挺義入小魚脫漏不可記半死半生猶戢戢大魚傷損皆垂頭屈彊泥沙有時立東津觀魚已再來主人罷鱠還傾杯日暮蛟龍攺窟穴山根鱣鮪隨云雷干戈兵革鬭未止鳯凰麒麟安在哉吾徒胡爲縱此樂暴殄天物聖所哀

指事言情詞意簡逺如龍門之桐百尺無枝又如萬石洪鐘不作細響此所以爲大家

仇兆鼇曰從竭澤而漁處寫出慘酷可憐之狀具見愛物仁心

黃生曰前詩寓感此詩寓規體物旣精命意復逺越王樓歌

綿州州府何磊落顯慶年中越王作孤城西北起髙樓碧瓦朱甍照城郭樓下長江百丈淸山頭落日半輪明君王舊迹今人賞轉見千秋萬古情

泠泠雅調或謂仿王子安滕王閣而風致小遜非也冬到金華山觀因得故拾遺陳公學堂遺迹

涪右眾山內金華紫崔嵬上有蔚藍天垂光抱瓊臺系舟接絕壁杖策窮縈回四顧俯層巓淡然川谷開雪嶺日色死霜鴻有餘哀焚香玉女跪霧裏仙人來陳公讀書堂石柱仄靑苔悲風爲我起激烈傷雄才

通泉驛南去通泉縣十五里山水作

溪行衣自濕亭午气始散冬溫蚊蚋在人逺鳬鴨亂登頓生曽陰欹傾出髙岸驛樓衰栁側縣郭輕煙畔一川何綺麗盡目窮壯觀山色逺寂寞江光夕滋漫傷時愧孔父去國同王粲我生苦飄零所歷有嗟嘆

眼前景色寫出自有佳致

過郭代公故宅

豪俊初未遇其迹或脫略代公尉通泉放意何自若及夫登衮冕直气森噴薄磊落見異人豈伊常情度定策神龍後宮中翕淸廓俄頃辧尊親指揮存顧托羣公有慚色王室無削弱迥出名臣上丹靑照臺閣我行得遺迹池館皆疏鑿壯公臨事斷顧步涕橫落髙詠寶劍篇神交付冥漠

仇兆鼇曰俄頃辧尊親推其決幾之明壯公臨事斷服其應變之敏二語能寫出代公身分荀彧之失身誤於不能辧陳竇之僨事失於不能斷杜詩論人必具特識推此可見

短歌行【原注贈王郎司直】

王郎酒酣拔劍斫地歌莫哀我能拔爾抑塞磊落之奇才豫樟翻風白日動鯨魚跋浪滄溟開且脫佩劍休徘徊西得諸侯棹錦水欲向何門趿珠履仲宣樓頭春色深靑眼髙歌望吾子眼中之人吾老矣

劉防孟曰豪气激人堂堂復堂堂

盧世防曰突兀橫絕跌宕悲涼

桃竹杖引

江心蟠石生桃竹蒼波噴浸尺度足斬根削皮如紫玉江妃水仙惜不得梓潼使君開一束滿堂賓客皆嘆息憐我老病贈兩莖出入爪甲鏗有聲老夫復欲東南徵乘濤鼓枻白帝城路幽必爲鬼神奪拔劍或與蛟龍爭重爲告曰杖兮杖兮爾之生也甚正直愼勿見水踴躍學變化爲龍使我不得爾之扶持滅迹於君山湖上之靑峯噫風塵澒洞兮豺虎咬人忽失雙杖兮吾將曷從奇變酷似大白老杜眞乃無所不有

朱鶴齡曰此詩蓋借竹杖以規諷章畱後也旣以踴躍爲龍戒之又以忽失雙杖危之其防防可見仇兆鼇曰宋之問騷體詩有嵩山天門歌杜詩此篇所自出然杜之靈奇卻勝於宋之雋麗

韋諷錄事宅觀曹將軍畫馬圖

國初已來畫鞍馬神妙獨數江都王將軍得名三十載人間又見眞乘黃曽貌先帝照夜白龍池十日飛霹靂內府殷紅馬腦盤媫好傳詔才人索盤賜將軍拜舞歸輕紈細綺相追飛貴戚權門得筆迹始覺屏障生光輝昔日太宗拳毛騧近時郭家師子花今之畫圖有二馬復令識者久嘆嗟此皆騎戰一敵萬縞素漠漠開風沙其餘七匹亦殊絕迥若寒空動煙雪霜蹄蹴踏長楸間馬官廝飬森成列可憐九馬爭神駿顧視淸髙气深穩借問苦心愛者誰後有章諷前支遁憶昔巡幸新丰宮翠華拂天來向東騰驤磊落三萬匹皆與此圖筋骨同自從獻寶朝河宗無復射蛟江水中君不見金粟堆前松栢裏龍媒去盡鳥呼風

蒼莾歷落中法律深細前從照夜白敍入卽伏未段感慨中間錯綜九馬文勢跌宕可謂毫髮無遺憾波瀾獨老成矣七古至於老杜浩浩落落獨往獨來神龍在霄連蜷變化不可方物天馬行空脫去羈靮足以橫睨一世獨有千古東坡書韓幹牧馬圖猶非其匹況他人乎

丹靑引【原注贈曹將軍覇】

將軍魏武之子孫於今爲庶爲淸門英雄割據𨿽已矣文彩風流猶尙存學書初學衛夫人但恨無過王右軍丹靑不知老將至富貴於我如浮雲開元之中常引見承恩數上南薰殿淩煙功臣少顏色將軍下筆開生面良相頭上進賢冠猛將腰間大羽箭褒公鄂公毛發動英姿颯爽來酣戰先帝天馬玉花驄畫工如山貌不同是日牽來赤墀下迥立閶闔生長風詔謂將軍拂絹素意匠慘淡經營中斯須九重眞龍出一洗萬古凡馬空玉花卻在禦榻上榻上庭前屹相向至尊含笑催賜金圉人太僕皆惆悵弟子韓幹早入室亦能畫馬窮殊相干惟畫肉不畫骨忍使驊驑气凋防將軍畫善蓋有神必逢佳士亦寫眞卽今飄泊干戈際屢貌防常行路人途窮反遭俗眼白世上未有如公貧但防古來盛名下終日坎纒其身

起筆老橫開元之中以下敍昔日之遇正爲末段反照丹靑之妙見贈言之義明矣通篇瀏漓頓挫節奏之妙於斯爲極

許顗曰老杜丹靑引一洗萬古凡馬空東坡觀吳道子畫壁詩筆所未到气已吞二公之詩足以當之沈徳潛曰畫人畫馬賔主相形縱橫跌蕩此種篇法得之於心應之於手有化工而無人力莫能贊嘆其妙

發防中

前有毒蛇後猛虎溪行盡日無村塢江風蕭蕭云拂地山木慘慘天欲雨女病妻憂歸意速秋花錦石誰復數別家三月一得書避地何時免愁苦

寄韓諫議

今我不樂思嶽陽身欲奮飛病在牀美人娟娟隔秋水濯足洞庭望八荒鴻飛防防日月白靑楓葉赤天雨霜玉京羣帝集北斗或騎騏驎翳鳯凰芙蓉旌旗煙霧樂影動倒景揺瀟湘星宮之君醉瓊漿羽人稀少不在旁似聞昨者赤松子恐是漢代韓張良昔隨劉氏定長安帷幄未攺神慘傷國家成敗吾豈敢色難腥腐餐風香周南畱滯古所惜南極老人應壽昌美人胡爲隔秋水焉得置之貢玉堂

朱鶴齡曰韓諫議不可考其人似李鄴侯必肅宗收京時嘗與宻謀後屏居衡湘修神仙羽化之道公思之而作惜其畱滯秋水而不得大用也

浦起龍曰源本楚騷亦近太白

憶昔

憶昔開元全盛日小邑猶藏萬家室稻米流脂粟米白公私倉廩俱丰實九州道路無豺虎逺行不勞吉日出齊紈魯縞車班班男耕女桑不相失宮中聖人奏雲門天下朋友皆膠漆百餘年間未災變叔孫禮樂蕭何律豈聞一絹直萬錢有田種谷今流血洛陽宮殿燒焚盡宗廟新除狐兔穴傷心不忍問耆舊復恐初從亂離說小臣魯鈍無所能朝廷記識防祿秩周宣中興望我皇灑血江漢身衰疾

居然變雅治亂相形極其沈痛

王嗣奭曰百餘年間二句蓋言法度之存亡闗乎國家之理亂先敍此二語隨用豈聞二字轉下如快馬驀澗何等筆力

仇兆鼇曰明皇當丰亨豫大時忽盈虛消息之理致開元變爲天寶流禍兩朝而亂猶未已此詩於理亂興亡之故反覆痛陳蓋亟望代宗撥亂反治復見開元之盛焉

冬狩行【原注時梓州刺史章彛兼侍禦史畱後東川】

君不見東川節度兵馬雄校獵亦似觀成功夜發猛士三千人淸晨合圍步驟同禽獸已斃十七八殺聲落日回蒼穹幕前生致九靑兕馲駝峞垂熊東西南北百里間髣髴蹴踏寒山空有鳥名鸜鵒力不能髙飛逐走蓬肉味不足登鼎俎何爲見羈虞羅中春搜冬狩侯得同使君五馬一馬驄況今攝行大將權號令頗有前賢風飄然時危一老翁十年厭見旌旗紅喜君士卒甚整肅爲我回轡擒西戎艸中狐盡何益天子不在咸陽宮朝廷𨿽無幽王禍得不哀痛塵再防嗚呼得不哀痛塵再防

大義凜然及今誦之如見其壯顏毅色

申涵光曰艸中狐盡何益二句卽賈生不獵猛敵而獵禽獸意

王洙曰代宗在陜詔徴天下兵時程元振用事無一人應詔者故章末感激言之

別唐十五誡因寄禮部賈侍郎

九載一相逢百年能幾何復爲萬里別送子山之阿白鶴久同林潛魚本同河未知棲集期衰老彊髙歌歌罷兩淒惻六龍忽蹉跎相視髮皓白況難駐羲和胡星墜燕地漢將仍橫戈蕭條四海內人少豺虎多少人愼莫投多虎信所過饑有易子食獸猶畏虞羅子負經濟才天門郁嵯峨飄飄適東周來往若崩波南宮吾故人白馬金盤陀雄筆映千古見賢心靡他念子善師事嵗寒守舊柯爲吾謝賈公病肺臥江沱

梅堯臣曰饑有易子食二語含蓄甚深殆不可模仿閬山歌

閬州城東靈山白閬州城北玉臺碧松浮欲盡不盡云江動將崩未崩石那知根無鬼神防已覺气與嵩華敵中原格鬭且未歸應結茅齋看靑壁

閬水歌

嘉陵江色何所似石黛碧玉相因依正憐日破浪花出更復春從沙際歸巴童蕩槳欹側過水雞銜魚來去飛閬中勝事可腸斷閬州城南天下稀

二詩著語奇秀覺空翠撲人衝襟相照

艸堂

昔我去艸堂蠻夷塞成都今我歸艸堂成都適無虞請陳初亂時反覆乃須臾大將赴朝廷羣小起異圖中宵斬白馬盟防气己麤西取卭南兵北斷劍閣隅布衣數十人亦擁專城居其勢不兩大始聞蕃漢殊西卒卻倒戈賊臣互相誅焉知肘腋禍自及裊獍徒義士皆痛憤紀綱亂相逾一國實三公萬人欲爲魚唱和作威福孰肯辧無辜眼前列杻械背後吹笙竽談笑行殺戮濺血滿長衢到今用鉞地風雨聞號呼鬼妾與鬼馬色悲充爾娛國家法令在此又足驚吁賤子且奔走三年望東吳弧矢暗江海難爲遊五湖不忍竟捨此復來薙榛蕪入門四松在步屧萬竹疎舊犬喜我歸低佪入衣裾鄰捨喜我歸沽酒攜胡蘆大官喜我來遣騎問所須城郭喜我來賔客隘村墟天下尙未寧健兒勝腐儒飄颻風塵際何地置老夫於時見疣贅骨髓幸未枯飲啄媿殘生食薇不敢余

記離亂事可補史氏之闕

黃鶴曰公昔去成都因送嚴武入朝未防徐知道反遂入梓州繼以吐蕃入寇陷松維州勢迫近蜀此詩首言成都之亂似專指羌人而羣小賊臣因之爲亂者也劉克莊後村詩話子羙艸堂舊犬喜我歸鄰捨喜我歸大官喜我來城郭喜我來四韻其體從木蘭詩中得來

太子張舍人遺織成褥段

客從西北來遺我翠織成開緘風濤湧中有掉尾鯨逶迆羅水族瑣細不足名客云充君褥承君終宴榮空堂魑魅走髙枕形神淸領客珍重意顧我非公卿畱之懼不祥施之混柴荊服飾定尊卑大哉萬古程今我一賤老裋褐更無營煌煌珠宮物寢處禍所嬰嘆息當路子干戈尙縱橫掌握有權柄衣馬自肥輕李鼎死岐陽實以驕貴盈來瑱賜自盡气豪直阻兵皆聞黃金多坐見悔吝生柰何田舍翁受此厚貺情錦鯨捲還客始覺心和平振我麤席塵媿客茹藜

因小見大殊有闗於典制足以正人心而厚風俗浦起龍曰前言珍貴之品不宜以非分受後言奢侈必敗聊以守分終史稱武在蜀肆志逞欲窮極奢靡公在幕下作此諷諭至舉李鼎來瑱以深戒之按題中無答謝卻等字亦事後感賦自存篋衍非以與張者

杜鵑

西川有杜鵑東川無杜鵑涪萬無杜鵑云安有杜鵑我昔遊錦城結廬錦水邊有竹一頃余喬木上參天杜鵑暮春至哀哀叫其間我見常再拜重是古帝魂生子百鳥巢百鳥不敢嗔仍爲餧其子禮若奉至尊鴻雁及羔羊有禮太古前行飛與跪乳識序如知恩聖賢古法則付與後世傳君防禽鳥情猶解事杜鵑今忽暮春間值我病經年身病不能拜淚下如迸泉

古調微辭集中題凡再見知其寄慨者深矣其集外一篇則僞也至於發端四語不闗詩之工拙謂必如是乃合樂府亦固哉之論

王士祿曰興觀羣怨讀此慨然有得

客堂

憶昨離少城而今異楚蜀捨舟復深山窅窕一林麓棲泊云安縣消中內相毒舊疾廿載來衰年得無足死爲殊方鬼頭白免短促老馬終望雲南鴈意在北別家長兒女欲起慚筋力客堂敍節攺具物對覊束石暄蕨芽紫渚秀蘆筍綠巴鸎紛未稀徼麥早向熟悠悠日動江漠漠春辭木臺郎選才俊自顧亦已極前軰聲名人埋沒何所得居然綰章紱受性本幽獨平生憇息地必種數竿竹事業只濁醪營葺但艸屋上公有記者累奏資薄祿主憂豈濟時身逺彌曠職循文廟算正獻可天衢直尙想趨朝廷毫髮禆社稷形骸今若是進退委行色

水閣朝霽奉簡嚴云安

東城抱春岑江閣鄰石面崔嵬晨云白朝旭射芳甸雨檻臥花叢風牀展書卷鉤簾宿鷺起丸藥流鸎囀呼婢取酒壺續兒誦文選晚交嚴明府矧此數相見

選體靑山捫虱坐黃鳥抱書眠極力追擬去之彌逺蔡天啟曰荊公每稱老杜鉤簾宿鷺起丸藥流鶯囀以爲用意髙妙五字模楷

蠶谷行

天下郡國向萬城無有一城無甲兵焉得鑄甲作農器一寸荒田牛得耕牛盡耕蠶亦成不勞烈士淚滂沱男谷女絲行復歌

有慨乎其言之

古柏行

孔明廟前有老柏柯如靑銅根如石霜皮澑雨四十圍黛色參天二千尺君臣已與時際防樹木猶爲人愛惜云來气接巫峽長月出寒通雪山白憶昨路繞錦亭東先主武侯同閟宮崔嵬枝榦郊原古窈窕丹靑戶牖空落落盤踞𨿽得地冥冥孤髙多烈風扶持自是神明力正直原因造化功大廈如傾要梁棟萬牛回首丘山重不露文章世已驚未辭剪伐誰能送苦心豈免容螻蟻香葉終經宿鸞鳯志士幽人莫怨嗟古來材大難爲用情深文明眼空筆老千載而下如聞太息之聲

王嗣奭曰公生平極贊孔明蓋竊比之意孔明才大而不盡其用公嘗自比稷契而人莫之用故篇終結出才大難用此作詩本防發興於古柏者也

李因篤曰武侯廟柏自不得作一細語如太史公用尙書爲本紀厚重乃爾

縛雞行

小奴縛雞向市賣雞被縛急相喧爭家中厭雞食虫蟻不知雞賣還遭烹虫雞於人何厚薄吾叱奴人解其縛雞虫得失無了時注目寒江倚山閣

齊物之防

師厚曰天下利害當權輕重除防則勞民愛民則養防與其養防孰若勞民與其惜虫孰若存雞此論聖人不易天下亦無難處之事始知浮屠法不可治世蔡正孫曰步裏客談云古人作詩斷句輙旁入他意最爲驚防如老杜云雞虫得失無了時注目寒江倚山閣是也黃魯直作水仙花詩坐對眞成被花惱出門一笑大江橫亦是此意

牽牛織女

牽牛出河西織女處其東萬古永相望七夕誰見同神光意難此事終防朧颯然精靈合何必秋遂通亭亭新妝立龍駕且曾空世人亦爲爾祈請走兒童稱家隨丰儉白屋達公宮膳夫翊堂殿鳴玉淒房櫳曝衣徧天下曵月揚微風蛛絲小人態曲綴果中初筵重露日出甘所終嗟汝未嫁女秉心郁忡忡防身動如律竭力機杼中𨿽無姑舅事敢昧織作功明明君臣契咫尺或未容義無棄禮法恩始夫婦恭小大有佳期戒之在至公方圓茍齟齬丈夫多英雄

借題發議正而不腐起處作疑詞李商隱七夕詩所自出也

張綖曰易言物不可以茍合故借牛女無私防之事以興男女無茍合之道又因男女無茍合之道以比君臣無茍合之義觸類旁通髙古嚴正可見古作詩者之意

殿中楊監見示張旭艸書圖

斯人已云亡艸聖祕難得及玆煩見示滿目一淒惻悲風生防綃萬里起古色鏘鏘鳴玉動落落羣松直連山蟠其間溟漲與筆力有練實先書臨池眞盡墨俊拔爲之主暮年思轉極未知張王后誰並百代則嗚呼東吳精逸气感淸識楊公拂篋笥舒捲忘寢食念昔揮毫端不獨觀酒徳

形容艸書奇語獨造

趙次公曰逸气感淸識謂張旭之逸气感楊監之淸識

課伐木【並序】

課人伯夷幸秀信行等入谷斬陰木人日四根止維條伊枚正直挺然晨徵暮返委積庭內我有藩籬是缺是補載伐篠簜伊仗支持則旅次於小安山有虎知禁若恃爪牙之利必昏黒樘突防人屋壁列樹白菊鏝爲墻實以竹示式遏爲與虎近混淪乎無良賔客憂害馬之徒茍活爲幸可嘿息已作詩示宗武誦

長憂無所爲客居課奴僕淸晨飯其腹持斧入白谷靑防曾巓後十里斬陰木人肩四根已亭午下山麓尙聞丁丁聲功課日各足蒼皮成委積素節相照燭借汝跨小籬當仗若虛竹空荒咆熊羆乳獸待人肉不示知禁情豈惟干戈哭城中賢府主處貴如白屋蕭蕭理體淨蜂蠆不敢毒虎穴連裏閭隄防舊風俗泊舟滄江岸久客愼所觸捨西崖嶠壯雷雨蔚含蓄墻宇資屢修衰年怯幽獨爾曹輕執熱爲我忍煩促秋光近靑岑季月當泛菊報之以防寒共給酒一斛

槐葉冷淘

靑靑髙槐葉采掇付中廚新麪來近市汁滓宛相俱入鼎資過熟加餐愁欲無碧鮮俱照筯香飯兼苞蘆經齒冷於雪勸人投比珠願隨金騕褭走置錦屠蘇路逺思恐泥興深終不渝獻芹則小小薦藻明區區萬里露寒殿開冰淸玉壺君王納涼晚此味亦時須

隨事徴其忠欵所謂一飯不忘君者信然

朱子語錄曰文字好用經語亦一病東坡寫此詩至路逺思恐泥云此不足爲法

行官張望補稻畦水歸

東屯大江北百頃平若桉六月靑稻多千畦碧泉亂揷秧適云已引澑加漑灌更僕往方塘決渠當斷岸公私各地著浸潤無天旱主守問家臣分明見溪畔芊芊炯翠羽剡剡生銀漢鷗鳥鏡裏來闗山雪邊看秋菇成黑米精鑿傳白粲玉粒足晨炊紅鮮任霞散終然添旅食作苦期壯觀遺穗及眾多我倉戒滋蔓

黃生曰杜田園諸詩覺有傲睨陶公之色其气力沈雄骨格蒼勁本色自不可掩

上後園山腳

朱夏熱所嬰淸旭步北林小園背髙岡挽葛上﨑崟曠望延駐目飄颻散疎襟潛鱗恨水壯去翼依云深勿謂地無疆劣於山有陰石榞徧天下水陸兼浮沈自我登隴首十年經碧岑劍門來巫峽薄倚浩至今故園暗戎馬骨肉失追防時危無消息老去多歸心志士惜白日久客借黃金敢爲蘇門嘯庶作梁父吟

杜田曰榞音原木名皮可食或云善本止是石原驅竪子摘蒼耳

江上秋已分林中瘴猶劇畦丁告勞苦無以供日夕蓬莠獨不焦野蔬暗泉石捲耳況療風童兒且時摘侵星驅之去爛漫任逺適放筐亭午際洗剝相防羃登牀半生熟下筯還小益加防薤間依稀橘奴迹亂世誅求急黎民糠籺窄飽食復何心荒哉膏粱客富家廚肉臭戰地骸骨白寄語惡少年黃金且休擲

仇兆鼇曰膏粱徒飽而黎民苦饑傷在居人富家食肉而戰場暴骨傷及徵夫此嘆物力之宜惜也秋行官張望督促東渚耗稻向畢淸晨遣女奴阿稽竪子阿段往問

東渚雨今足佇聞粳稻香上天無偏頗蒲稗各自長人情見非類田家戒其荒功夫競榾榾除艸置岸旁谷者命之本客居安可忘靑春具所務勤墾免亂常吳牛力容易並驅動莫當丰苖亦已穊雲水照方塘有生固蔓延靜一資隄防督領不無人提攜頗在綱荊揚風土暖肅肅防霜尙恐主守疎用心未甚臧淸朝遣婢僕寄語逾崇岡西成聚必散不獨陵我倉豈要仁裏譽感此亂世忙北風吹蒹葭蟋蟀近中堂荏苒百工休郁紆遲暮傷

禦選唐宋詩醇卷十一

欽定四庫全書

禦選唐宋詩醇卷十二

襄陽杜甫詩四

目錄

雨

又上後園山腳

種萵苣

八哀詩

贈司空王公思禮

故司徒李公光弼

贈左僕射鄭國公嚴公武

贈太子太師汝陽郡王璡

贈祕書監江夏李公邕

故祕書少監武功蘇公源明

故著作郎貶臺州司戶滎陽鄭公防

故右僕射相國張公九齡

寫懷

觀公孫大娘弟子舞劍器行

同元使君舂陵行

李潮八分小篆歌

聽楊氏歌

荊南兵馬使太常卿趙公大食刀歌

王兵馬使二角鷹

狄明府

秋風二首

虎牙行

後苦寒行二首

夜歸

醉爲馬墜諸公攜酒相防

大覺髙僧蘭若

宿靑溪驛奉懷張員外十五兄之緒

憶昔行

魏將軍歌

北風

白鳬行

醉歌行贈公安顏少府請顧八題壁

夜聞篥

發劉郎浦

別董頲

送顧八分文學適洪吉州

遣遇

解憂

宿鑿石浦

過津口

次空靈岸

宿花石戌

望嶽

嶽麓山道林二寺行

歲晏行

追酬故髙蜀州人日見寄

蘇大侍禦訪江浦賦八韻紀異

題衡山縣文宣王廟新學堂呈陸宰

欽定四庫全書

禦選唐宋詩醇卷十二

襄陽杜甫詩四

雨

空山中宵陰防冷先枕席回風起淸曙萬象萋已碧落落岀岫云渾渾倚天石日假何道行雨含長江白連檣荊州船有士荷矛防南防艸鎭慘霑濕赴逺役羣盜下辟山總戎備彊敵水深雲光廓鳴櫓各有適漁艇息悠悠夷歌負樵客畱滯一老翁書時記朝夕

王嗣奭曰公憂旱詩云上天鑠金石羣盜亂豺虎今𨿽得雨而復憂盜上一章憂吳楚之盜故恐逺客難行此章憂峽中之盜故憐士卒勞役

又上後園山腳

昔我遊山東憶戱東嶽陽窮秋立日觀矯首望八荒朱崖著毫髮碧海吹衣裳蓐収困用事冥蔚彊梁逝水自朝宗鎭名各其方平原獨憔悴農力廢耕桑非關風露凋曾是戍役傷於時國用富足以守邊疆朝廷任猛將逺奪戎虜塲到今事反覆故老淚萬行龜防不復見況乃懷舊鄕肺萎屬久戰骨出熱中腸憂來杖匣劍更上林北岡瘴毒猿鳥落峽幹南日黃秋風亦已起江漢始如湯登髙欲有往蕩析川無梁哀彼逺徵人去家死路旁不及祖父塋累累塜相當

劉防孟曰情緒闊逺收拾悲慟

種萵苣【並序】

旣雨已秋堂下理小畦隔種一兩席許萵苣向二旬矣而苣不甲坼獨野莧靑靑傷時君子或晚得防祿轗軻不進因作此詩

陰陽一錯亂驕蹇不復理枯旱於其中炎方慘如燬植物半蹉跎嘉生將已矣云雷歘奔命師伯集所使指麾赤白日澒洞靑光起雨聲先已風散足盡西靡山泉落滄江霹靂猶在耳終朝紆颯沓信宿罷瀟灑堂下可以畦呼童對經始苣兮蔬之常隨事蓺其子破塊數席間荷鋤功易止兩旬不甲坼空惜埋泥滓野莧迷汝來宗生實於此此輩豈無秋亦防寒露委翻然出地速滋蔓戶庭毀因知邪干正掩抑至沒齒賢良𨿽得祿守道不封已擁塞敗芝蘭眾多盛荊杞中園防蕭艾老圃永爲恥登於白玉盤借以如霞綺莧也無所施胡顏入筐篚以上諸篇皆羇旅無聊中卽景遣懷紀細事寫憂心而已然規模旣大波瀾自逺每一篇中莫不俯仰今昔推通物理言近而指則逺語質而思則深論者所云不作諸家細碎詩也劉勰云人稟七情應物斯感感物吟志莫非自然此之諸篇殆亦自然流露者矣故能藏風韻於荒涼寓髙華於懇朴若儲王田家詩但寫情景當別有位置不可與此並論

髙元之曰自古工詩者未嘗無興也覩物有感則有興今之作詩以興近乎訕也故不敢作而詩之一義廢矣杜萵苣詩皆興小人盛而掩抑君子也髙適題處士園云耕地桑柘間地肥菜常熟爲問葵藿資何如廟堂肉則近乎訕矣作詩者知興之與訕異殆可與言詩

浦起龍曰當與菁莪巷伯諸詩並讀人知好前後出塞三吏三別等篇不知好此種彼爲漢魏之後勁此爲風雅之希聲

八哀詩【並序】

傷時盜賊未息興起王公李公嘆舊懷賢終於張相國八公前後存沒遂不詮次焉

贈司空王公思禮

司空出東夷童稚刷勁翮追隨燕薊兒頴鋭物不隔服事哥舒翰意無流沙磧未甚拔行間犬戎大充斥短小精悍姿屹然彊防敵貫穿百萬眾出入由咫尺馬鞍懸將首甲外控鳴鏑洗劍靑海水刻銘天山石九曲非外蕃其王轉深壁飛不近駕鷙鳥資逺擊曉達兵家流飽聞春秋癖胸襟日沈靜肅肅自有適潼闗初潰散萬乘猶辟易偏裨無所施元帥見手格太子入朔方至尊狩梁益胡馬纒伊洛中原气甚逆肅宗登寶位塞望勢惇廹公時徒步至請罪將厚責際防淸河公間道傳玉冊天王拜跪畢讜議果冰釋翠華捲飛雪熊虎亙阡陌屯兵鳯凰山帳殿涇渭辟金城賊咽喉詔鎭雄所搤禁暴淸無雙爽气春淅瀝巷有從公歌野多靑靑麥及夫哭廟後復領太原役恐懼祿位髙悵望王土窄不得見淸時嗚呼就窀穸永系五湖舟悲甚田橫客千秋汾晉間事與雲水白昔觀文苑傳豈述廉藺績嗟嗟鄧大夫士卒終倒防

故司徒李公光弼

司徒天寶末北収晉陽甲胡騎攻吾城愁寂意不愜人安若泰山薊北斷右脇朔方气乃蘇黎首見帝業二宮泣西郊九廟起頽壓未散河陽卒思明僞臣妾復自碣石來火焚乾坤獵髙視笑祿山公又大獻防異王冊崇勲小敵信所怯擁兵鎭河汴千里初妥帖靑蠅紛營營風雨秋一葉內省未入朝死淚終映睫大屋去髙棟長城埽遺堞平生白羽扇零落蛟龍匣雅望與英姿惻愴槐裏接三軍晦光彩烈士痛稠疊直筆在史臣將來洗箱篋吾思哭孤冡南紀阻歸楫扶顚永蕭條未濟失利涉疲苶竟何人灑涕巴東峽

王李名將實爲起興所由李功業尢隆二篇气魄沈摯最爲精彩

劉克莊曰語極悲壯其形容臨淮憂讒畏譏不敢入朝之意獨見分曉

贈左僕射鄭國公嚴公武

鄭公瑚璉器華嶽金天晶昔在童子日已聞老成名嶷然大賢後復見秀骨淸開口取將相小心事友生閱書百紙盡落筆四座驚歷職匪父任嫉邪常力爭漢儀尙整肅胡騎忽縱橫飛傳自河隴逢人問公卿不知萬乘出云涕風悲鳴受詞劍閣道謁帝蕭闗城寂寞雲臺仗飄颻沙塞旌江山少使者笳鼓凝皇情壯士血相視忠臣气不平密論貞觀體揮發岐陽徵感激動四極聨翩収二京西郊牛酒再原廟丹靑明匡汲俄寵辱衛霍竟哀榮四登防府地三掌華陽兵京兆空栁色尙書無履聲羣烏自朝夕白馬休橫行諸葛蜀人愛文翁儒化成公來雪山重公去雪山輕記室得何遜韜鈐延子荊四郊失壁壘虛館開逢迎堂上指圖畫軍中吹玉笙豈無成都酒憂國只細傾時觀錦水釣問俗終相並意待犬戎滅人藏紅粟盈以玆報主願庶或裨世程炯炯一心在沈沈二竪嬰顏回竟短折賈誼徒忠貞飛旐出江漢孤舟轉荊衡虛無馬融笛悵望龍驤塋空餘老賔客身上愧簮纓

嚴武鎭蜀𨿽多不法然在蜀而蜀安去蜀而蜀危以其去來爲輕重則道其實也且武於甫最爲知已故極寫其忠勤大略諸將詩云軍令分明數舉杯亦同此意

贈太子太師汝陽郡王璡

汝陽讓帝子眉宇眞天人虯須似太宗色映塞外春往者開元中主恩視遇頻出入獨非時禮異見羣臣愛其謹潔極倍此骨肉親從容聽朝後或在風雪晨忽思格猛獸苑囿騰淸塵羽旗動若一萬馬肅駪駪詔王來射雁拜命已挺身箭出飛鞚內上又回翠麟翻然紫塞翮下拂明月輪胡人𨿽獲多天笑不爲新王每中一物手自與金銀袖中諫獵書扣馬久上陳竟無銜橜虞聖聰矧多仁官免供給費水有在藻鱗匪惟帝老大皆是王忠勤晚年務置醴門引申白賔道大容無能永懷侍芳茵好學尙貞烈義形必霑巾揮翰綺繡揚篇什若有神川廣不可溯墓久狐鄰宛彼漢中郡文雅見天倫何以開我悲泛舟俱逺津溫溫昔風味少壯已書紳舊遊易磨滅衰謝增酸辛

贈祕書監江夏李公邕

長嘯宇宙間髙才日陵替古人不可見前輩復誰繼憶昔李公存詞林有根柢聲華當健筆灑落富淸制風流散金石追琢山嶽鋭情窮造化理學貫天人際干謁走其門碑版照四裔各滿深望還森然起凡例蕭蕭白楊路洞徹寶珠惠龍宮塔廟湧浩刼浮雲衛宗儒爼豆事故吏去思計眄睞已皆虛跋涉曽不泥向來映當時豈獨勸後世丰屋瑚鉤騏驎織成罽紫驑隨劍幾義取無虛歲分宅脫驂間感激懷未濟眾歸賙給美擺落多藏穢獨步四十年風聽九臯唳嗚呼江夏姿竟掩宣尼袂往者武后朝引用多寵嬖否臧太常議面折二張勢衰俗凜生風排蕩秋旻霽忠貞負寃恨宮闕深旒綴放逐早聨翩低垂困炎厲日斜鵩鳥入魂斷蒼梧帝榮枯走不暇星駕無安稅幾分漢廷竹夙擁文侯篲終悲洛陽獄事近小臣敝禍階初負謗易力何深嚌伊昔臨淄亭酒酣托末契重敍東都別朝陰攺軒砌論文到崔蘇指盡流水逝近伏盈川雄未甘特進麗是非張相國相扼一危脆爭名古豈然闗鍵歘不閉例及吾家詩曠懷掃氛翳慷慨嗣眞作咨嗟玉山桂鐘律儼髙縣鯤鯨噴迢遰坡陁靑州血蕪沒汶陽瘞哀贈竟蕭條恩波延掲厲子孫存如綫舊客舟凝滯君臣尙論兵將帥接燕薊朗詠六公篇憂來豁防蔽

仇兆鼇曰各章以序事成文部署森嚴純似班史惟此章感慨激昻排蕩變化直追龍門之筆細按其前後段落又未嘗不脈絡整齊也

故祕書少監武功蘇公源明

武功少也孤徒步客徐兗讀書東嶽中十載考墳典時下萊蕪郭忍饑浮雲巘負米晚爲身每食臉必夜字照爇薪垢衣生碧蘚庶以勤苦志報玆劬勞顯學蔚醇儒姿文包舊史善灑落辭幽人歸來潛京輦射君東堂防宗匠集精選制可題未幹乙科已大闡文章日自負吏祿亦累踐晨趨閶闔內足踏宿昔趼一麾出守還黃屋朔風捲不暇陪八駿虜庭悲所遣平生滿樽酒斷此朋知展憂憤病二秋有恨石可轉肅宗復社稷得無逆順辧範曄顧其兒李斯憶黃犬祕書茂松意溟漲本末淺靑熒芙蓉劍犀兕豈獨剸反爲後輩防予實苦懷緬煌煌齋房芝事絕萬手搴垂之俟來者正始徴勸勉不要懸黃金胡爲投乳贙結交三十載吾與誰遊衍滎陽復防寞罪罟已橫嗚呼子逝日始泰則終蹇長安米萬錢凋防盡余喘戰伐何當解歸帆阻淸沔尙纒漳水疾永負蒿裏餞

故著作郎貶臺州司戶滎陽鄭公防

鶢鶋至魯門不識鐘鼓饗孔翠望赤霄愁思雕籠養滎陽冠眾儒早聞名公賞地崇士大夫況乃气精爽【原注往者公在疾蘇許公頲位尊望重素未相識早愛才名躬自撫問後結忘年之契逺邇嘉之】天然生知姿學立遊夏上神農極闕漏黃石愧師長藥纂西極名【原注公著薈蕞等諸書之外又撰胡本艸七卷】兵流指諸掌貫穿無遺恨薈蕞何技癢圭臬星經奧虫篆丹靑廣子云窺未徧方朔諧太枉神翰顧不一體變鐘兼兩文傳天下口大字猶在牓昔獻書畫圖新詩亦俱往滄洲動玉陛寡鶴誤一響三絕自禦題四方尢所仰嗜酒益疎放彈琴視天壤形骸實土木親近惟幾杖未曾寄官書突兀倚書幌晚就蕓香閣胡塵昏坱莽反覆歸聖朝防染無滌蕩老防臺州椽泛泛浙江槳履穿四明雪饑拾楢溪橡空聞紫芝歌不見杏壇丈天長眺東南秋色余魍魎別離慘至今斑白徒懷曩春深秦山秀葉墜淸渭朗劇談王公門野稅林下鞅操紙終夕酣時物集遐想詞塲竟疎闊平昔濫吹奬百年見存沒牢落吾安放蕭條阮咸在出處同世网他日訪江樓含淒述飄蕩【原注著作與今祕書監鄭君審篇翰齊價謫江陵故有阮咸江樓之句】

王士正曰百年見存沒牢落吾安放十字悲甚故右僕射相國張公九齡

相國生南紀金璞無畱礦仙鶴下人間獨立霜毛整矯然江海思復與雲路永寂寞想土階未遑等箕潁上君白玉堂倚君金華省碣石歲崢嶸天地日蛙黽退食吟大庭何心記榛梗骨驚畏曩哲鬒變負人境𨿽防換蟬冠右地恧多幸敢忘二疏歸痛廹蘇耽井紫綬映暮年荊州謝所領庾公興不淺黃霸鎭每靜賔客引調同諷詠在務屏詩罷地有餘篇終語淸省一陽發陰管淑气含公鼎乃知君子心用才文章境散帙起翠螭倚薄巫廬並綺麗暉擁牋誄任昉騁自我一家則未缺隻字警千秋滄海南名系朱鳥影歸老守故林戀闕悄延頸波濤良史筆蕪絕大庾嶺向時禮數隔制作難上請再讀徐孺碑猶思理煙艇

子美八哀自是鉅篇然以韻語作敍述情緒旣繁筆墨不無利鈍大家之文正如黃河之水滔滔莾莾魚龍砂石與流俱下非如沼沚之觀淸泠可喜而已論此詩者譽之或過其實毀之或損其眞惟盧世防曰八哀詩未免傷煩傷泛然詩家之元气在焉杜詩之體統存焉不可遺亦不容選斯言得之

劉克莊曰八哀詩崔徳符謂可以表裏雅頌中古作者莫及韓子蒼謂其筆力變化當與太史公諸贊方駕惟葉石林謂長篇最難晉魏以前無過十韻常使人以意逆志初不以敍事顚倒爲工此八篇本非集中髙作而世多尊稱不敢置議其病蓋傷於多如李邕蘇源明篇中多累句芟去方爲盡善余謂韓比此於史公紀傳固不易之論至於石林之評累句爲長篇者亦不可不知

寫懷

勞生共乾坤何處異風俗冉冉自趨競行行見羈束無貴賤不悲無富貧亦足萬古一骸骨鄰家遞歌哭鄙夫到巫峽三歲如轉燭全命甘畱滯忘情任榮辱朝班及暮齒日給還脫粟編蓬石城東采藥山北谷用心霜雪間不必條蔓綠非闗故安排曽是順幽獨達士如直小人似鉤曲曲直我不知負暄樵牧

貌古心逺見道之言非闗矯語

觀公孫大娘弟子舞劍器行【並序】

大歷二年十月十九日防府別駕元持宅見臨潁李十二娘舞劍器壯其蔚跂問其所師曰余公孫大娘弟子也開元三載余尙童穉記於郾城觀公孫氏舞劍器渾脫瀏漓頓挫獨出冠時自髙頭宜春梨園二伎坊內人洎外供奉曉是舞者聖文神武皇帝初公孫一人而已玉貌錦衣況餘白首今玆弟子亦非盛顏旣辧其由來知波瀾莫二撫事慷慨聊爲劍器行往者吳人張旭善艸書書帖數常於鄴縣見公孫大娘舞西河劍器自此艸書長進豪蕩感激卽公孫可知矣

昔有佳人公孫氏一舞劍器動四方觀者如山色沮防天地爲之久低昻防如羿射九日落矯如羣帝驂龍翔來如雷霆收震怒罷如江海凝淸光絳唇珠袖兩寂寞況有弟子傳芬芳臨潁美人在白帝妙舞此曲神揚揚與余問答旣有以感時撫事增惋傷先帝侍女八千人公孫劍器初第一五十年間似反掌風塵澒洞昬王室梨園子弟散如煙女樂餘姿映寒日金粟堆南木已拱瞿唐石城艸蕭瑟玳筵急管曲復終樂極哀來月東出老夫不知其所往足繭荒山轉愁疾

前如山之嶙峋後如海之波瀾前半極其濃至後半感嘆音響一何悲弦急知柱促也

劉克莊曰此篇與琵琶行一如壯士軒昻赴敵場一如兒女恩怨相爾汝

王嗣奭曰此見舞劍器而傷往事全是爲開元天寶五十年間治亂興衰而發

王士正曰陳暘樂書云樂府諸曲自古不用犯聲自則天末年劍器入渾脫爲犯聲之始劍器宮調渾脫商調以臣犯君故爲犯聲又唐多用解曲如柘枝用渾脫解之類觀此則劍器渾脫各爲舞曲之名今人誤讀杜序以渾脫瀏漓頓挫六字爲句文字中往往連綴用之可笑也

同元使君舂陵行【並序】

覽道州元使君結舂陵行兼賊退後示官吏作二首志之曰當天子分憂之地效漢官良吏之目今盜賊未息知民疾苦得結輩十數公落落然參錯天下爲邦伯萬物吐气天下少安可得矣不意復見比興體制防婉頓挫之詞感而有詩增諸卷軸簡知我者不必寄元

遭亂髮盡白轉衰病相嬰沈綿盜賊際狼狽江漢行嘆時藥力薄爲客羸瘵成吾人詩家秀博采世上名粲粲元道州前聖畏後生觀乎舂陵作歘見俊哲情復覽賊退篇結也實國楨賈誼昔流慟匡衡常引經道州憂黎庶詞气浩縱橫兩章對秋月一字偕華星致君唐虞際純朴憶大庭何時降璽書用爾爲丹靑獄訟永衰息豈惟偃甲兵淒惻念誅求薄斂近休明乃知正人意不茍飛長纓涼飈振南嶽之子寵若驚色阻金印大興含滄浪淸我多長卿病日夕思朝廷肺枯渇太甚漂泊公孫城呼兒具紙筆隠幾臨軒楹作詩呻吟內墨淡字欹傾感彼危苦詞庶幾知者聽

悃愊無華之吏日計不足歲計有餘不肖者橫徵暴斂掊削元气爲民蟊賊古之賢君所以惓惓於良二千石也甫此篇所謂干預教化之尢者元結二詩仁者之言可以並垂不朽

元結舂陵行序云癸卯歲漫叟授道州刺史道州舊四萬餘戶經賊已來不滿四千大半不勝賦稅到官未五十日承諸使徴求符牒二百餘封皆曰失其限者罪至貶削於戱若悉應其命則州縣破亂刺史欲焉逃罪若不應命又卽獲罪戾必不免也吾將守官靜以安人待罪而已此州是舂陵故地故作舂陵行以達下情詩曰軍國多所須切責在有司有司臨郡縣刑法竟欲施供給豈不憂徴斂又可悲州小經亂亡遺人實困疲大鄕無十家大族命單羸朝飱是艸根暮食乃樹皮出言气欲絕意速行步遲追呼尙不忍況乃鞭撲之郵亭傳急符來往迹相追更無寛大恩但有廹促期欲令鬻兒女言發恐亂隨悉使索其家而又無生資聽彼道路言怨傷誰復知去冬山賊來殺奪幾無遺所願見王官撫飬以惠慈柰何重驅逐不使存活爲安人天子命符節吾所持州縣忽亂亡得罪復是誰逋緩違詔令防責固所宜前賢重守分惡以禍福移亦雲貴守官不愛能適時顧惟孱弱者正直當不虧何人采國風吾欲獻此辭又賦退示官吏序云癸卯歲西原賊入道州殺掠幾盡而去明年賊又攻永破邵不犯此州邊鄙而退豈力能制敵蓋防其傷憐而已諸使何爲忍苦徴斂故作詩一篇以示官吏詩曰昔歲逢太平山林二十年泉源在庭戶洞壑當門前井稅有常期日晏猶得眠忽然遭世變數歲親戎旃今來典斯郡山夷又紛然城小賊不屠人貧傷可憐是以陷鄰境此州獨見全使臣將王命豈不如賊焉今彼徴斂者廹之如火煎誰能絕人命以作時世賢思欲委符節引竿自刺船將家就魚菱窮老江湖邊

李潮八分小篆歌

蒼頡鳥迹旣茫昧字體變化如浮雲陳倉石鼓又已訛大小二篆生八分秦有李斯漢蔡邕中間作者寂不聞嶧山之碑野火焚棗木傳刻肥失眞苦縣光和尙骨立書貴瘦硬方通神惜哉李蔡不復得吾甥李潮下筆親尙書韓擇木騎曹蔡有鄰開元已來數八分潮也奄有二子成三人況潮小篆逼秦相快劍長防森相向八分一字直百金蛟龍盤拏肉屈彊吳郡張顚誇艸書艸書非古空雄壯豈如吾甥不流宕丞相中郎丈人行巴東逢李潮逾月求我歌我今衰老才力薄潮乎潮乎柰汝何論書皆中肯綮坡老雲杜陵評書貴瘦硬此論未公吾不憑特借作跌宕耳非遂不許其論也詩亦瘦硬無比

聽楊氏歌

佳人絕代歌獨立發皓齒滿堂慘不樂響下淸虛裏江城帯素月況乃淸夜起老夫悲暮年壯士淚如水玉杯久寂寞金管迷宮徴勿云聽者疲愚智心盡死古來傑出士豈待一知已吾聞昔秦靑傾側天下耳

荊南兵馬使太常卿趙公大食刀歌

太常樓船聲嗷嘈問兵刮防趨下牢牧出令奔飛百艘猛蛟突獸紛騰逃白帝寒城駐錦袍冬示我胡國刀壯士短衣頭虎毛憑軒拔鞘天爲髙翻風轉日木怒號冰翼雪淡傷哀猱鐫錯碧甖鸊鵜膏鋩鍔已瑩虛秋濤鬼物撇捩辭坑壕蒼水使者捫赤絳龍伯國人罷釣鰲芮公回首顏色勞分閫救世用賢豪趙公玉立髙歌起攬環結佩相終始萬歲持之防天子得君亂絲與君理蜀江如綫如鍼水荊岑彈丸心未已賊臣惡子休干紀魑魅魍魎徒爲耳妖腰亂領敢欣喜用之不髙亦不庳不似長劍須天倚吁嗟光祿英雄弭大食寶刀聊可比丹靑宛轉麒麟裏光芒六合無泥滓

王嗣奭曰此燕歌行變體布局旣新鏈詞特異所謂驚人之作

王兵馬使二角鷹

悲臺蕭颯石巃嵸哀壑杈枒浩呼洶中有萬里之長江回風滔日孤光動角鷹翻倒壯士臂將軍玉帳軒勇气二鷹猛腦絳徐墜目如愁胡視天地杉雞竹不自惜溪虎野羊俱辟易鞲上鋒稜十二翮將軍勇鋭與之敵將軍樹勲起安西昆侖虞泉入馬蹄白羽曽肉三狻猊敢決豈不與之齊荊南芮公得將軍亦如角鷹下翔云惡鳥飛飛啄金屋安得爾輩開其羣驅出六合梟鸞分以賦鷹者賦人賔主離合幾於魚龍百變人心目此與前篇皆擺脫恆蹊體格音節蒼然入古

沈徳潛曰起四句不著鷹一字然如有角鷹飛於目前入手須如此著墨

狄明府

梁公曽孫我姨弟不見十年官濟濟大賢之後竟陵遲浩蕩古今同一體比防叔伯四十人有才無命百僚底今者兄弟一百人幾人卓絕秉周禮在汝更用文章爲長兄白眉復天唘汝門請從曽翁說太后當朝多巧詆狄公執政在末年濁河終不污淸濟國嗣初將付諸武公獨廷諍守丹陛禁中決冊請房陵前朝長老皆流涕太宗社稷一朝正漢官威儀重昭洗時危始識不世才誰謂荼苦甘如薺汝曹又宜列土食身使門戶多旌棨胡爲漂泊岷漢間干謁王侯頗歷扺況乃山髙水有波秋風蕭蕭露泥泥虎之饑下巉嵒蛟之橫出淸泚早歸來黃土泥衣眼易瞇

浦起龍曰舊說此詩俱以憐狄漂零爲解今觀篇尾一段乃與昌黎送董邵南序同意蓋博濟必不得志於朝而歷幹藩鎭者時河北方多擅命意頗不喜其往也

秋風二首

秋風淅淅吹巫山上牢下牢修水闗吳檣楚柂牽百丈暖向神都寒未還要路何日罷長防戰自靑羗連百蠻中巴不曾消息好暝傳戍鼓長雲間

秋風淅淅吹我衣東流之外西日微天淸小城練急石古細路行人稀不知明月爲誰好早晚孤帆他夜歸防將白髮倚庭樹故園池臺今是非

洗馬言愁淒然可聽

虎牙行

秋風歘吸吹南國天地慘慘無顏色洞庭揚波江漢回虎牙銅柱皆傾側巫峽陰岑朔漠气峯巒窈窕谿谷黒杜鵑不來猿狖寒山鬼幽憂雪霜逼楚老長嗟憶炎瘴三尺角弓兩斛力壁立石城橫塞起金錯旌竿滿云直漁陽突騎獵靑丘犬戎鏁甲聞丹極八荒十年防盜賊徵戍誅求寡妻哭逺客中宵淚霑臆

後苦寒行二首

南紀巫廬瘴不絕太古以來無尺雪蠻夷長老怨苦寒昆侖天闗凍應折猿口噤不能嘯白鵠翅垂眼流血安得春泥補地裂

晚來江門失大木猛風中夜吹白屋天兵斬斷靑海戎殺气南行動地軸不爾苦寒何太酷巴東之峽生淩凘彼蒼回斡人得知

節短勢險別成格調

張溍曰命意用筆善於轉換

夜歸

夜來歸來衝虎過山黒家中已眠臥傍見北斗向江低仰防明星當空大庭前把燭嗔兩炬峽口驚猿聞一个白頭老罷舞復歌杖藜不睡誰能那

醉爲馬墜諸公攜酒相看

甫也諸侯老賔客罷酒酣歌拓金防騎馬忽憶少年時散蹄迸落瞿塘石白帝城門水雲外低身直下八千尺粉堞電轉紫遊韁東得平岡出天壁江村野堂爭入眼垂鞭嚲鞚淩紫陌向來皓首驚萬人自倚紅顏能騎射安知決臆追風足朱汗驂驔猶噴玉不虞一蹶終損傷人生快意多所辱職當憂戚伏衾枕況乃遲暮加煩促朋知來問腆我顏杖藜彊起依僮僕語盡還成開口笑提攜別掃淸谿曲酒肉如山又一時初筵哀絲動豪竹共指西日不相貸喧呼且覆杯中淥何必走馬來爲問君不見嵇康養生遭殺戮

前有聲色後饒情致一敍一解老气無比

大覺髙僧蘭若【原注和尙去冬往湖南】

巫山不見廬山逺松林蘭若秋風晚一老猶鳴日暮鐘諸僧尙乞齋時飯香鑪峯色隱晴湖種杏仙家近白楡飛錫去年啼邑子獻花何日許門徒

風調淸迥頗似摩詰

宿靑溪驛奉懷張員外十五兄之緒

漾舟千山內日入泊枉渚我生本飄飄今復在何許石根靑楓林猿鳥聚儔侶月明遊子靜畏虎不得語中夜懷友朋乾坤此深阻浩蕩前後間佳期付荊楚

黃生曰此詩在杜集已爲輕秀之作較諸唐賢猶見气骨憶昔行

憶昔北防小有洞洪河怒濤過輕舸辛勤不見華蓋君艮岑靑輝慘麼麼千崖無人萬壑靜三步回頭五步坐秋山眼泠魂未歸仙賞心違淚交墮弟子誰依白茅室盧老獨啟靑銅鎖巾拂香餘搗藥塵階除灰死燒丹火懸圃滄洲莽空闊金節羽衣飄婀娜落日初霞閃余映倐忽東西無不可松風磵水聲合時靑兕黃熊啼向我徒然咨嗟無遺迹至今夢想仍猶左祕訣隱文須內教晚歲何功使願果更討衡陽董鏈師南浮早鼓瀟湘柂

魏將軍歌

將軍昔著從事衫鐵馬馳突重兩銜被堅執鋭略西極昆侖月窟東嶄巖君門羽林萬猛士惡若哮虎子所監五年起家列霜防一日過海收風帆平生流輩徒蠢蠢長安少年气欲盡魏侯骨聳精爽緊華嶽峯尖見秋隼星躔寶校金盤陁夜騎天駟超天河欃槍熒惑不敢動翠蕤云旓相蕩摩吾爲子起歌都防酒防挿劍肝膽露鉤陳蒼蒼風武萬歲千秋奉明主臨江節士安足數精緊亷悍自是子美盛年之作

仇兆鼇曰前用八句轉韻中間各四句轉末則三句兩句疊韻蓋歌中音調取其繁聲促節也

北風

北風破南極朱鳯日威垂洞庭秋欲雪鴻雁將安歸十年殺气盛六合人煙稀吾慕漢初老時淸猶茹芝

白鳬行

君不見黃鵠髙於五尺童化爲白鳬似老翁故畦遺穗已蕩盡天寒歲暮波濤中鱗介鮏羴素不食終日忍饑西復東魯門鶢鶋亦蹭蹬聞道如今猶避風

托寄悱惻

董斯張曰魯門爰居隱然有不饗太牢不樂鐘鼓之態此老倔彊百折不回

醉歌行贈公安顏少府請顧八題壁

神仙中人不易得顏氏之子才孤標天馬長鳴待駕馭秋鷹整翮當雲霄君不見東吳顧文學君不見西漢杜陵老詩家筆勢君不嫌詞翰升堂爲君掃是日霜風凍七澤烏蠻落照銜赤壁酒酣耳熱忘頭白感君意气無所惜一爲歌行歌主客

偶然酬應必挾奇气而出隨筆所至皆臻妙境

夜聞篥

夜聞篥滄江上衰年側耳情所向鄰舟一聽多感傷塞曲三更歘悲壯積雪飛霜此夜寒孤燈急管復風湍君知天地干戈滿不見江湖行路難

發劉郎浦

掛帆早發劉郎浦疾風颯颯昏亭午舟中無日不沙塵岸上空村盡豺虎十日北風風未回客行歲晚晚相催白頭厭伴漁人宿黃防靑鞋歸去來

別董頲

窮冬急風水逆浪開帆難士子甘防闕不知道裏寒有求彼樂土南適小長安別我舟檝去覺君衣裳單素聞趙公節兼盡賔主歡已結門廬望無令霜雪殘老夫纜亦解脫粟朝未餐飄蕩兵甲際幾時懷抱寛漢陽頗寧靜峴首試考槃當念著白防采薇靑雲端

情意稠疊深得贈言之義

送顧八分文學適洪吉州

中郎石經後八分蓋憔悴顧侯運鑪錘筆力破餘地昔在開元中韓蔡同贔屭宗妙其書是以數子至禦札早流傳揄揚非造次三人並入直恩澤各不二顧於韓蔡內辧眼工小字分日示諸王鉤深法更祕文學與我遊蕭疎外聲利追隨二十載浩蕩長安醉髙歌卿相宅文翰飛省寺視我馬間白首不相棄驊驑入窮巷必脫黃金轡一論朋友難遲暮敢失墜古來事反覆相見橫涕泗向者玉珂人誰是靑雲器才盡傷形體病渴污官位故舊獨依然時危話顚躓我甘多病老子負憂世志胡爲困衣食顏色少稱遂逺作辛苦行順從眾多意舟檝無根葉蛟鼉好爲祟況兼水賊繁特戒風飈駛崩騰戎馬際往往殺長吏子千東諸侯勸勉防縱恣邦以民爲本魚饑費香餌請哀瘡痍深告訴皇華使使臣精所擇進徳知歷試惻隱誅求情固應賢愚異烈士惡茍得俊傑思自致贈子猛虎行出郊載酸鼻

振筆直書縱橫歷落行乎其所當行止乎其所不得不止詩境至此亦從心不逾矩時也

王嗣奭曰全篇無一字虛飾可以知其相與之情而愛民之眞懇規友之直諒又兩見之矣

遣遇

磬折辭主人開帆駕洪濤春水滿南國朱崖云日髙舟子廢寢食飄風爭所操我行匪利涉謝爾從者勞石間采蕨女鬻菜輸官曹丈夫死百役暮返空村號聞見事略同刻剝及錐刀貴人豈不仁視汝如莠蒿索錢多門戶防亂紛嗷嗷柰何黠吏徒漁奪成逋逃自喜遂生理花時甘緼袍

解憂

減米散同舟路難思共濟向來雲濤盤眾力亦不細呀坑瞥眼過飛櫓本無蔕得失瞬息間致逺宜恐泥百慮視安危分明曩賢計玆理庶可廣拳拳期勿替

出險思懼眞更事之言

宿鑿石浦

早宿賔從勞仲春江山麗飄風過無時舟檝敢不系回塘澹暮色日沒眾星嘒缺月殊未生靑燈死分翳窮途多俊異亂世少恩惠鄙夫亦放蕩艸艸頻卒歲斯文憂患余聖哲垂彖系

過津口

南嶽自玆近湘流東逝深和風引桂楫春日漲云岑回首過津口而多楓樹林白魚困密网黃鳥喧嘉音物防限通塞惻隱仁者心甕余不盡酒滕有無聲琴聖賢兩寂寞眇眇獨開襟

紀行諸詩一片老境有如天降時雨山川出云木葉盡脫石气自靑視入蜀詩別一境界蓋渾用力之迹而臻於化矣

次空靈岸

沄沄逆素浪落落展淸晀幸有舟檝遲得盡所歷妙空靈霞石峻楓栝隠奔峭靑春猶無私白日亦偏照可使營吾居終焉托長嘯毒瘴未足憂兵戈滿邊徼向者畱遺恨恥爲達人誚回帆覬賞延佳處領其要

宿花石戍

午辭空靈岑夕得花石戍岸疏開辟水木雜今古樹地蒸南風盛春熱西日暮四序本平分气候何回互茫茫天造間理亂豈恆數系舟盤藤輪防杖古樵路罷人不在村野圃泉自注柴扉𨿽蕪沒農器尙牢固山東殘逆气吳楚守王度誰能扣君門下令減徵賦

體兼鮑謝義入風詩

望嶽

南嶽配朱鳥秩禮自百王歘吸領地靈鴻洞半炎方邦家用祀典在徳非馨香巡守何寂寥有虞今則亡洎吾隘世网行邁越瀟湘渇日絕壁出漾舟淸光旁祝融五峯尊峯峯次低昻紫蓋獨不朝爭長嶪相望恭聞魏夫人羣仙夾翺翔有時五峯气散風如飛霜牽廹限修途未暇杖崇岡歸來覬命駕沐浴休玉堂三嘆問府主曷以贊我皇牲璧忍衰俗神其思降祥

岱華二詩筆意峭防各極其變此則另辟一格出以典重以明徳惟馨之意朂勵守土尢有立言之防非徒得郊壇登歌气象

沈徳潛曰靈光縹緲气象肅穆漢人練時日帝臨諸章是此詩原本

嶽麓山道林二寺行

玉泉之南麓山殊道林林壑爭盤紆寺門髙開洞庭野殿腳挿入赤沙湖五月寒風冷佛骨六時天樂朝香鑪地靈步步雪山艸僧寶人人滄海珠塔劫宮墻壯麗敵香廚松道淸涼俱逆花交響共命鳥金榜雙回三足烏方丈涉海費時節懸圃防河知有無暮年且喜經行近春日兼防暄暖扶飄然斑白身奚適傍此煙霞茅可誅桃源人家易制度橘洲田土仍膏腴潭府邑中甚淳古太守庭內不喧呼昔遭衰世皆晦迹今幸樂國養防軀依止老宿亦未晚富貴功名焉足圖久爲野客尋幽慣細學何顒免興孤一重一掩吾肺腑山鳥山花吾友於宋公放逐曾題壁物色分畱與老夫

排比綿麗

王嗣奭曰全篇一气杼寫如珠走盤

歲晏行

歲雲暮矣多北風瀟湘洞庭白雪中漁父天寒网罟凍莫徭射雁鳴桑弓去年米貴闕軍食今年米賤大傷農髙馬達官厭酒肉此輩杼軸茅茨空楚人重魚不重鳥汝休枉殺南飛鴻況聞處處鬻男女割慈忍愛還租庸往日用錢捉私鑄今許鉛錫和靑銅刻泥爲之最易得好惡不合長相防萬國城頭吹畫角此曲哀怨何時終聲哀厲而彌長其气之老正在參錯中

追酬故髙蜀州人日見寄【並序】

開文書帙中檢所遺忘因得故髙常侍適往居在成都時髙任蜀州刺史人日相憶見寄詩淚灑行間讀終篇末自枉詩已十餘年莫記存歿又六七年矣老病懷舊生意可知今海內忘形故人獨漢中王瑀與昭州敬使君超先在愛而不見情見乎辭大歷五年五月二十一日卻追酬髙公此作因寄王及敬弟

自防蜀州人日作不意淸詩久零落今晨散帙眼忽開迸淚幽吟事如昨嗚呼壯士多慷慨合沓髙名動寥廓嘆我淒淒求友篇感時鬱鬱匡君略錦裏春光空爛漫瑤墀侍臣已防寞瀟湘水國傍黿鼉鄠杜秋天失雕鶚東西南北更誰論白首扁舟病獨存遙拱北辰纒防盜欲傾東海洗乾坤邊塞西蕃最充斥衣冠南渡多崩奔鼓瑟至今悲帝子曳裾何處覓王門文章曹植波瀾闊服食劉安徳業尊長笛誰能亂愁思昭州詞翰與招防

蘇大侍禦訪江浦賦八韻紀異【並序】

蘇大侍禦渙靜者也旅於江側凡是不交州府之客人事都絕久矣肩輿江浦忽訪老夫舟檝而已茶酒內余請誦近詩肯吟數首才力素壯詞句動人接對明日憶其湧思雷出書篋幾杖之外殷殷畱金石聲賦八韻記異亦見老夫傾倒於蘇至矣

龎公不浪出蘇氏今有之再聞誦新作突過黃初詩乾坤幾反覆楊馬宜同時今晨淸鏡中勝食齋房芝余髮喜卻變白間生黑絲昨夜舟火滅湘娥簾外悲百靈未敢散風破寒江遲

結語奇妙耐人百味

仇兆鼇曰詩止七韻而題云八韻用韻取耦不取奇也

孫光憲曰渙有變律詩十九首上廣帥李公唐人謂渙詩長於諷刺得陳拾遺一鱗半甲後以作亂伏誅題衡山縣文宣王廟新學堂呈陸宰

旄頭彗紫防無復爼豆事金甲相排蕩靑衿一憔悴鳴呼已十年儒服於地徵夫不遑息學者淪素志我行洞庭野歘得文翁肆侁侁冑子行若舞風雩至周室宜中興孔門未應棄是以資雅才渙然立新意衡山𨿽小邑首唱恢大義因見縣尹心根源舊宮閟講堂非曩構大屋加塗塈下可容百人墻隅亦深邃何必三千徒始壓戎馬气林木在庭戶密幹疊蒼翠有井朱夏時轆轤凍階戺耳聞讀書聲殺伐災髣髴故國延歸望衰顏減愁思南紀攺波瀾西河共風味采詩倦跋涉載筆尙可紀髙歌激宇宙凡百愼失墜

气體肅穆便可作此邑修學記

何焯曰感慨頓挫自成有韻之文

禦選唐宋詩醇卷十二

欽定四庫全書

禦選唐宋詩醇卷十三

襄陽杜甫詩五

目錄

冬日洛城北謁元皇帝廟

投贈哥舒開府翰二十韻

上韋左相二十韻

奉贈太常張卿二十韻

奉贈鮮於京兆二十韻

贈特進汝陽王二十韻

鄭駙馬宅宴洞中

重題鄭氏東亭

題張氏隠居

天寶初南曹小司冦舅於我太夫人堂下累土爲山一匱盈尺以代彼朽木承諸焚香瓷甌甌甚安矣旁植慈竹蓋玆數峯岑嬋娟宛有塵外致乃不知興之所至而作是詩

龍門

奉寄河南韋尹大人

與任城許主簿逰南池

登兗州城樓

對酒書懷走邀許十一簿公

已上人茅齋

房兵曹胡馬詩

鷹

過宋員外之問舊莊

夜宴左氏莊

送蔡希曽都尉還隴右因寄髙三十五書記春日憶李白

贈陳二補闕

寄髙三十五書記

送裴二虯作尉永嘉

贈田九判官

贈獻納起居田舍人

陪鄭廣文逰何將軍山林十首

重過何氏五首

冬日有懷李白

贈翰林張四學士

送張二十參軍赴蜀州因呈楊五侍禦

陪諸貴公子丈八溝攜妓納涼晚際遇雨二首贈髙式顏

故武衛將軍挽歌三首

官定後戱贈

九日藍田崔氏莊

崔氏東山艸堂

對雪

月夜

遣興

春望

憶幼子

喜達行在所三首

得家書

奉贈嚴八閣老

奉送郭中丞兼太僕卿充隴右節度使三十韻送楊六判官使西畨

月

晚行口號

行次昭陵

重經昭陵

喜聞官軍已臨賊冦二十韻

収京

欽定四庫全書

禦選唐宋詩醇卷十三

襄陽杜甫詩五

冬日洛城北謁元皇帝廟【原注廟有吳道子畫五聖圖】

配極都閟慿虛禁籞長守祧嚴具禮掌節鎭非常碧瓦初寒外金莖一气旁山河扶繡戶日月近雕梁仙李盤根大猗蘭奕葉光世家遺舊史道徳付今王畫手防前軰吳生逺擅塲森羅移地軸妙絕動宮墻五聖聫龍衮千宮列雁行冕旒俱秀發旌斾盡飛揚翠柏深畱景紅梨迥得霜風箏吹玉柱露井凍銀牀身退卑周室經傳拱漢皇谷神如不死養拙更何鄕

鉅麗冠冕得頌揚之體擬諸淸廟明堂其气象似之唐人崇祀老子事屬不經貽譏千古甫爲當時之臣推崇固應如此其典重中帶飄逸精工中有排宕則大手異人處也

陳師道曰敍述功徳反覆申意事核而理長

李因篤曰此篇乃公開手長律鳯羽初舒九苞煥采宜其雄視一代也

浦起龍曰典重髙華據事直書不參議論純是頌體錢箋語語指斥意非不善也但學者不善防之偏於譏刺一邊防去則失之逺矣

唐書髙宗幹封元年幸亳州詣老君廟追尊爲元皇帝開元二十九年制兩京諸州各置廟天寶元年置廟於天寧坊東都於積善坊臨淄舊邸二年攺爲太淸宮東都曰太防宮

投贈哥舒開府翰二十韻

今代麒麟閣何人第一功君王自神武駕馭必英雄開府當朝傑論兵邁古風先鋒百勝在略地兩隅空靑海無傳箭天山早掛弓廉頗仍走敵魏絳已和戎每惜河湟棄新兼節制通智謀垂睿想出入冠諸公日月低秦樹榦坤繞漢宮胡人愁逐北宛馬又從東受命邊沙逺歸來禦席同軒墀曽寵鶴畋獵舊非熊茅土加名數山河誓始終防行遺戰伐契合動昭融勲業靑防上交親气槪中未爲朱履客己見白頭翁壯節初題柱生涯獨轉蓬幾年春艸歇今日暮途窮軍事畱孫楚行間識呂防防身一長劍將欲倚崆峒

胡應麟曰排律沈宋二氏藻贍精工太白右丞明秀髙爽然皆不過十韻且體在繩墨之中調非畦逕之外惟社陵大篇鉅什雄偉神奇如謁先主廟贈哥舒等作闔辟馳驟如飛龍行雲鱗鬛爪甲自中矩度又如淮陰用兵百萬掌握變化無方𨿽時有險朴無害大家

上韋左相二十韻

鳯歷軒轅紀龍飛四十春八荒開壽域一气轉洪鈞霖雨思賢佐丹靑憶老臣應圖求駿馬驚代得麒麟沙汰江河濁調和鼎鼐新韋賢初相漢範叔已歸秦盛業今如此傳經固絕倫豫樟深出地滄海濶無津北斗司喉舌東方領搢紳持衡畱藻鑑聴履上星辰獨步才超古餘波徳照鄰聰明過管輅尺牘倒陳遵豈是池中物由來席上珍廟堂知至理風俗盡還淳才傑俱登用愚防但隠淪長卿多病久子夏索居頻回首驅流俗生涯似眾人巫咸不可問鄒魯莫容身感激時將晚蒼茫興有神爲公歌此曲涕淚在衣巾

沈徳潛曰從朝廷用人說起與前篇同是髙屋建瓴之法

奉贈太常張卿二十韻

方丈三韓外昆侖萬國西建標天地闊詣絕古今迷气得神仙迥恩承雨露低相門淸議眾儒術大名齊軒冕羅天闕琳瑯識介珪伶官詩必誦防樂典猶稽健筆淩鸚鵡銛鋒瑩鸊鵜友於皆挺拔公望見端倪通籍逾靑瑣亨衢照紫泥靈虯傳夕箭歸馬散霜啼能事聞重譯嘉謩及逺黎弼諧方一展班序更何躋適越空顚躓遊梁竟慘淒謬知終畫虎防分是醯雞萍泛無休日桃陰想舊蹊吹噓人所羨騰躍事仍睽碧海眞難涉靑雲不可梯顧深慙鍜鏈才小辱提攜檻束哀猿叫枝驚夜鵲棲幾時陪羽獵應指釣璜溪

投贈詩皆工於發端此篇尢有气象當是贈張垍者垍以尙主置宅禁中故假神仙之象以誦美之錢謙益引妙實眞符之說謂中含諷刺不免穿鑿且與甫贈詩望薦之意不合

奉贈鮮於京兆二十韻

王國稱多士賢良復幾人異才應間出爽气必殊倫始見張京兆宜居漢近臣驊驑開道路雕鶚離風塵侯伯知何等文章實致身奮飛超等級容易失沈淪脫略磻溪釣操持郢匠斤雲霄今已逼臺衮更誰親鳯穴雛皆好龍門客又新義聲紛感激敗績自逡巡途逺欲何向天髙難重陳學詩猶孺子鄕賦念嘉賔不得同晁錯吁嗟後郤詵計疎疑翰墨時過憶松筠獻納紆皇眷中間謁紫宸且隨諸彥集方覬薄才伸破膽遭前政陰謀獨秉鈞防生霑忌刻萬事益酸辛交合丹靑地恩傾雨露辰有儒愁餓死早晚報平津

甫之應詔而被黜獻賦而仍置皆李林甫爲之相臣以進賢爲職知人爲務唐以詩賦取士而杜甫白衣古人所以感士不遇也陰謀忌刻冩出林甫姦狀彼讀駱賔王檄而曰宰相安得失此人者猶當媿之

蔡夢弼曰時明皇詔天下有一藝詣闕就選李林甫恐士或斥已建言請委尙書先試問遂無一中者公應詔退下是爲林甫所沮故下有破膽陰謀之語也王士祿曰計疎疑翰墨時過憶松筠語有餘味贈特進汝陽王二十韻

特進羣公表天人夙徳升霜蹄千里駿風翮九霄鵬服禮求毫髮惟忠忘寢興聖情常有眷朝退若無慿仙醴來浮蟻奇毛或賜鷹淸關塵不雜中使日相乘晚節嬉遊簡平居孝義稱自多親棣蕚誰敢問山陵學業醇儒富辭華哲匠能筆飛鸞聳立章罷鳳騫騰精理通談笑忘形向友朋寸長堪縷綣一諾豈驕矜已忝歸曹植何知對李膺招要恩屢至崇重力難勝披霧初歡夕髙秋爽气澄樽罍臨極浦鳬雁宿張燈花月窮遊宴炎天避鬱蒸硯寒金井水檐動玉壺冰瓢飲惟三逕巖棲在百層且持蠡測海況挹酒如澠鴻寶寧全祕丹梯庶可淩淮王門有客終不媿孫登

胡應麟曰贈汝陽哥舒李白韋見素等作格調精嚴體骨勻稱每讀一篇無論其人履歷咸若指掌且形神意气踴躍毫楮如周昉冩生太史序傳逼奪化工而杜從容聲律間尢爲難事眞古今絕詣也

鄭駙馬宅宴洞中

主家陰洞細煙霧畱客夏簟淸瑯玕春酒杯濃琥珀薄冰漿椀碧瑪瑙寒悞疑茅堂過江麓已入風磴霾云端自是秦樓壓鄭谷時聞雜佩聲

拗體全用古調亦覺過苦正喜其蒼秀

仇兆鰲曰頷聫敍事濃麗腹聫冩景蕭疎

重題鄭氏東亭

華亭入翠防秋日亂淸暉崩石欹山樹淸漣曵水衣紫鱗衝岸躍蒼隼防巢歸向晚尋徵路殘云傍馬飛

題張氏隠居

春山無伴獨相求伐木丁丁山更幽澗道餘寒歷冰雪石門斜日到林丘不貪夜識金銀气逺害朝防麋鹿遊乘興杳然迷出處對君疑是泛虛舟

善冩幽居之致防趣俱逺固不得以渉理路落言筌議之

天寶初南曹小司冦舅於我太夫人堂下累土爲山一匱盈尺以代彼朽木承諸焚香瓷甌甌甚安矣旁植慈竹蓋玆數峯嵚岑嬋娟宛有塵外致乃不知興之所至而作是詩

一匱功盈尺三峯意出羣望中疑在野幽處欲生云慈竹春陰覆香鑪曉勢分惟南將獻壽佳气日氛氳李因篤曰三四承上虛狀二句體極生動

龍門

龍門橫野防驛樹出城來气色皇居近金銀佛寺開往還時屢攺川水日悠哉相閱徵途上生涯盡幾回奉寄河南韋尹丈人【原注甫敝廬在偃師承韋公頻有訪問故有下句】

有客傳河尹逢人問孔融靑囊仍隠逸章甫尙西東鼎食分門戶詞塲繼國風尊榮瞻地絕疎放憶途窮濁酒尋陶令丹砂訪葛洪江湖漂短褐霜雪滿飛蓬牢落乾坤大周流道術空謬慙知薊子眞怯笑揚雄盤錯神明懼謳歌徳義丰屍鄕余土室難說祝雞翁

與任城許主簿遊南池

秋水通溝洫城隅進小船晚涼防洗馬森木亂鳴蟬菱熟經時雨蒲荒八月天晨朝降白露遙憶舊靑氊仇兆鰲曰公詩善記時節此詩晨朝降白露明日白露節也他詩露從今夜白今日白露節也

登兗州城樓

東郡趨庭日南樓縱目初浮雲連海岱平野入靑徐孤嶂秦碑在荒城魯殿余從來多古意臨眺獨躊躕安雅妥帖杜律中最近人者故後人多摹此

李夢陽曰疊景者意必二濶大者半必細此最律詩三昧如浮雲連海岱平野入靑徐孤嶂秦碑在荒城魯殿余前景寓目後景感懷也如詔從三殿去碑到百蠻開野館穠花發春帆細雨來前半闊大後半工細也唐法律甚嚴惟杜變化莫測亦惟杜

趙汸曰公祖審言登襄陽城詩云旅客三秋至層城四望開楚山橫地出漢水接天回冠蓋非新裏章華只舊臺習池風景異歸路滿塵埃公此詩實本於其祖

對雨書懷走邀許十一簿公

東嶽雲峯起溶溶滿太虛震雷翻幕鷰驟雨落河魚座對賢人酒門聴長者車相邀愧泥濘騎馬到堦除王士祿曰驟雨落河魚亦是卽目妙境

已上人茅齋

已公茅屋下可以賦新詩枕簟入林僻茶畱客遲江蓮揺白羽天棘蔓靑絲空忝許詢軰難酬支遁詞

房兵曹胡馬詩

胡馬大宛名鋒稜瘦骨成竹批雙耳峻風入四蹄輕所向無空闊眞堪托死生驍騰有如此萬里可橫行孤情迥出健思潛搜相其气骨亦可橫行萬里此與鷹二篇眞文家所謂沈著痛快者

趙汸曰詠物詩戒粘皮帶骨此詩矯健豪縱飛行萬里之勢如在目中所謂索之於牝牡驪黃之外者區區模冩體貼以爲詠物何足語此

李因篤曰五六如詠良友大將此所謂沈雄

畫鷹

素練風霜起蒼鷹畫作殊身思狡兔側目似愁胡絳鏇光堪擿軒楹勢可呼何當擊凡鳥毛血灑平蕪王士祿曰命意精警句句不脫畫字

朱鶴齡曰起句與縞素漠漠開風沙義同末因畫應而思眞者之搏擊則進雕賦意也

仇兆鰲曰每詠一物必以全副精神入之故老筆蒼勁中時見靈气飛舞

過宋員外之問舊莊【原注員外季弟執全吾見知於代故有下句】

宋公舊池館零落守陽阿枉道祗從入吟詩許更過淹畱問耆老寂寞向山河更識將軍樹悲風日暮多

夜宴左氏莊

風林纎月落衣露淨琴張暗水流花徑春星帶艸堂檢書燒燭短防劍引杯長詩罷聞吳詠扁舟意不忘冩景穠至結意亦逺杜律如此種气骨有餘不乏風韻𨿽雅近王孟尢爲盛唐髙步

顧宸曰一章之中樂事皆具而時地景物重疊鋪敍卻渾然不見痕迹

黃生曰夜景有月易佳無月難佳三四句無月時寫景語更精切

送蔡希曽都尉還隴右因寄髙三十五書記【原注時哥舒入奏勒蔡子先歸】

蔡子勇成癖彎弓西射胡健兒寧鬭死壯士恥爲儒官是先鋒得材緣挑戰須身輕一鳥過槍急萬人呼云幕隨開府春城赴上都馬頭金匼匝駞背錦糢糊咫尺雲山路歸飛靑海隅上公猶寵錫突將且前驅漢使黃河逺涼州白麥枯因君問消息好在阮元瑜

杜牧詩射雕都尉萬人敵黑矟將軍一鳥輕𨿽本此詩然語意天然遜子美逺矣

歐陽修曰陳舍人從易偶得杜集舊本文多脫誤送蔡都尉詩身輕一鳥其下脫一字陳公與數客各用一字補之或云疾或云落或云下莫能定後得一善本乃是過字陳嘆服以爲𨿽一字諸君亦不能到也春日憶李白

白也詩無敵飄然思不羣淸新庾開府俊逸鮑參軍渭北春天樹江東日暮云何時一尊酒重與細論文李杜交誼於白集中論之詳矣此詩傅防尢多所謂以小人之心度君子之腹甫無是也頸聫遂爲懷人粉本情景雙闗一何蘊借

朱鶴齡曰公與太白皆學六朝前以李侯佳句比之陰鏗此又比之庾鮑蓋舉生平所最慕者以相方也王安石謂少陵於李白僅比以庾鮑陰鏗則又下矣或遂以細論文譏其才疎此眞瞽說公詩云頗學陰何苦用心又云庾信文章老更成公之推服諸家甚至則其推服太白爲何如哉

贈陳二補闕

世儒多汨沒夫子獨聲名獻納開東觀君王問長卿早雕寒始急天馬老能行自到靑防裏休防白髮生

寄髙三十五書記

嘆息髙生老新詩日又多美名人不及佳句法如何主將収才子崆峒足凱歌聞君已朱紱且得慰蹉詩必有法古今通義子美最深於法嚴羽云少陵詩法如孫吳太白詩法如李廣是也

送裴二虯作尉永嘉

孤嶼亭何處天涯水气中故人官就此絕境興誰同隠吏逢梅福遊山憶謝公扁舟吾已就把釣待秋風浦起龍曰起用倒勢如淩虛禦風而來

贈田九判官

崆峒使節上靑霄河隴降王欵聖朝宛馬總肥春苜蓿將軍只數漢嫖姚陳畱阮瑀誰爭長京兆田郎早見招麾下賴君才並入獨能無意向漁樵

風格遒�所謂神理縱橫而凖繩最宻此種體制惟老杜擅長詩本望田薦已故宛馬句以比爲賦微領此意五六語勢如轉丸珠仇兆鰲謂阮瑀爲指髙適不爲無見不徒送蔡都尉詩以阮比髙也

贈獻納使起居田舍人

獻納司存雨露邊地分淸切任才賢舍人退食収封事宮女開函近禦筵曉漏追趨靑瑣闥晴防檢白雲篇揚雄更有河東賦惟待吹噓送上天

陪鄭廣文遊何將軍山林十首

不識南塘路今知第五橋名園依緑水野竹上靑霄谷口舊相得濠梁同見招平生爲幽興未惜馬蹄遙古人紀遊之作佇興而言興盡而止故有餘味而無長語此詩多至十首蓋遊宴旣久情景疊見故乃綜括始終分攄懷抱絕去羈束而自成阡陌若不經營而自行條理所謂言之不足故長言之反復詠嘆以寄其情者也十首中風致蕭疎气體深穏元亮之衝太衝之逸康樂之淸明逺之俊彚而有之至其章法次序則大家結搆評者類能言之

王嗣奭曰起句是十首起法末拈幽興爲十首之綱

百頃風潭上千章夏木淸卑枝低結子接葉暗巢鸎鮮鯽銀絲鱠香芹碧澗羮翻疑柂樓底晚飯越中行蔡寛夫曰卑枝一聫乃疊韻對如樂天戶大嫌甜酒才髙笑小詩要因其語意偶合輒成就之不以是爲工也

萬里戎王子何年別月支異花開絕域滋蔓匝淸池漢使徒空到神農竟不知露翻兼雨打開拆日離披王士祿曰十首中宕此一首最見章法

旁捨連髙竹疎籬帶晚花碾渦深沒馬藤蔓曲藏虵詞賦工無益山林迹未賖盡撚書籍賣來問爾東家剰水滄江破殘山碣石開緑垂風折筍紅綻雨肥梅銀甲彈箏用金魚換酒來興移無灑掃隨意坐莓苔王嗣奭曰散漫冩去無起束呼應另是一格亦緣十首自有大起結此首如中聫也

風磴吹陰雪雲門吼瀑泉酒醒思臥簟衣冷欲裝綿野老來防客河魚不取錢只疑淳朴處自有一山川棘樹寒云色茵陳春藕香脆添生菜美陰益食單涼野鶴淸晨出山精白日藏石林蟠水府百里獨蒼蒼浦起龍曰野鶴一聫刻意生色

憶過楊栁渚走馬定昆池醉把靑荷葉狂遺白接防刺船思郢客解水乞吳兒坐對秦山晚江湖興頗隨牀上書連屋階前樹拂云將軍不好武稚子總能文醒酒防風入聴詩靜夜分絺衣掛蘿薜涼月白紛紛幽意忽不愜歸期無柰何出門流水注回首白雲多自笑燈前舞誰憐醉後歌秪因與朋好風雨亦來過趙汸曰凡一題而賦數首者須首尾布置有起有結每章谷有主意無繁複不倫之失乃是家數觀此十章及後五章可見

王嗣奭曰合觀十首分明一篇遊記有首有尾中間或賦景或寫情經緯錯綜曲折變化用正用奇不可方物李因篤曰末章是十首結語老气橫空直使後五首可接

重過何氏五首

問訊東橋竹將軍有報書倒衣還命駕髙枕乃吾廬花妥鸎捎蝶溪喧獺趂魚重來休沐地眞作野人居五首皆著意重過其大致疎落不復次第鋪敍正所以別於前遊此亦詩家之微指也盧元昌以野人居三字爲諷當時第捨之侈又或以前第九首此第四首爲諷明皇黷武將帥好兵前第三首爲刺明皇任蕃將寵祿山無端牽引破碎支離黃庭堅謂棄其大防於所遇林泉人物艸木魚虫以爲物物皆有所托如世間商度隠語者則子美之詩委地矣讀甫詩者當以爲戒

山雨樽仍在沙沈榻未移犬迎曽宿客鴉防落巢兒云薄翠防寺天淸皇子陂向來幽異極步屣過東籬李因篤曰五六宕開惟大家有此筆力

落日平臺上春風啜茗時石欄斜防筆桐葉坐題詩翡翠鳴衣桁蜻蜓立釣絲自今幽興熟來往亦無期首篇五六及翡翠二句穠至中別有幽趣不減蟬噪林逾靜鳥鳴山更幽也

頗怪朝參懶應耽野趣長雨拋金鎖甲苔臥緑沈槍手自移蒲栁家才足稻粱防君用幽意白日到羲皇到此應常宿相畱可判年蹉跎暮容色悵望好林泉何日霑防祿歸山買薄田斯遊恐不遂把酒意茫然

冬日有懷李白

寂寞書齋裏終朝獨爾思更尋嘉樹傳不忘角弓詩短褐風霜入還丹日月遲未因乘興去空有鹿門期與亦有梁宋遊相期拾瑤艸正相照應

贈翰林張四學士

翰林逼華蓋鯨力破滄溟天上張公子宮中漢客星賦詩拾翠殿佐酒望云亭紫誥仍兼綰黃麻似六經內分金帶赤恩與荔枝靑無復隨髙鳯空餘泣聚螢此生任春艸垂老獨漂萍儻憶山陽防悲歌在一聴

前幅工麗

送張二十參軍赴蜀州因呈楊五侍禦

好去張公子通家別恨添兩行秦樹直萬防蜀山尖禦史新驄馬參軍舊紫髯皇華吾善處於汝定無嫌陪諸貴公子丈八溝攜妓納涼晚際遇雨二首

落日放船好輕風生浪遲竹深畱客處荷淨納涼時公子調冰水佳人雪藕絲片雲頭上黑應是雨催詩雨來霑席上風急打船頭越女紅裙濕燕姬翠黛愁纜侵堤栁系幔捲浪花浮歸路翻蕭颯陂塘五月秋結皆入勝次作尢有逸致

贈髙式顏

昔別是何處相逢皆老夫故人還寂寞削迹共艱虞自失論文友空知賣酒壚平生飛動意見爾不能無深情髙調起句中無限蒼涼

王士正曰篇中論文友指髙適適卒於永泰元年此詩當在攺元之後

故武衛將軍挽歌三首

嚴警當寒夜前軍落大星壯夫思敢決哀詔惜精靈王者今無戰書生已勒銘封侯意疎濶編簡爲誰靑劉防孟曰詞意上下含蓄有美有恨

舞劍過人絕鳴弓射獸能銛鋒行愜順猛噬失蹻騰赤羽千夫膳黃河十月冰橫行沙漠外神速至今稱李因篤曰詩意沈雄悲壯足慰鬼雄此篇尢有生造之力

哀挽靑門去新阡絳水遙路人紛雨泣天意颯風飈部曲精仍鋭匈奴气不驕無由覩雄略大樹日蕭蕭

官定後戲贈【原注時免河西尉爲右衛率府兵曹】

不作河西尉淒涼爲折腰老夫怕趨走率府且逍遙耽酒須防祿狂歌托聖朝故山歸興盡回首向風飈

九日藍田崔氏莊

老去悲秋彊自寛興來今日盡君歡羞將短髮還吹防笑倩旁人爲正冠藍水逺從千澗落玊山髙並兩峯寒明年此防知誰健醉把茱茰子細防

意頗頽唐筆則老健頸聫撐拄自是截斷眾流之句劉禹錫曰詩中用茱茰字者凡三人杜子美云醉把茱茰子細防王右丞云徧挿茱茰少一人朱仿云學他年少挿茱茰更三君所用子美爲優

陳師道曰頷聨文雅曠達不減昔人故謂詩非力學可致正須胸中度世耳

崔氏東山艸堂

愛汝玉山艸堂靜髙秋爽气相鮮新有時自發鐘磬響落日更見漁樵人盤剝白鴉谷口栗飯煮靑泥坊底芹何爲西莊王給事柴門空閉鏁松筠

甫集特多抝律然其聲調自有一定之法如此詩及西嶽崚嶒竦處尊錦官城西生事防掖垣竹埤梧十尋城尖徑仄旌斾愁諸篇以古調入律所謂蒼莽歷落中自成音節者然此及西嶽篇収入律調爲正法如後一篇八句全抝又抝體之變格不易學也若並不識七古聲調而以語抝體難矣他如澗道餘寒歷冰雪傳語風光共流轉及映堦碧艸自春色九江日落醒何處諸聫乃單抝雙抝正法宋人胡仔謂平仄固有定體眾共守之然不若時用變體如兵之出奇變化無窮以驚世駭目王世懋則疑爲變風變雅皆恍惚之語耳

王嗣奭曰藍田詩悲壯東山詩渾成不煩繩削自有蕭散之致

對雪

戰哭多新鬼愁吟獨老翁亂雲低薄暮急雪舞回風瓢棄樽無緑鑪存火似紅數州消息防愁坐正書空

月夜

今夜鄜州月閨中只獨防遙憐小兒女未解憶長安香露雲鬟濕淸輝玉臂寒何時倚虛幌雙照淚痕幹王士正曰不言思兒女情在言外

浦起龍曰悲婉防至

黃鶴曰天寶十五載八月公自鄜州赴行在爲賊所得時身在長安家在鄜州故作是詩

遣興

驥子好男兒前年學語時問知人客姓誦得老夫詩世亂憐渠小家貧仰母慈鹿門攜不遂雁足系難期天地軍麾滿山河戰角悲儻歸免相失見日敢辭遲

王嗣奭曰愛隔情深語寛心急

春望

國破山河在城春艸木深感時花濺淚恨別鳥驚心烽火連三月家書抵萬金白頭搔更短渾欲不勝簪司馬光曰古人爲詩貴於意在言外使人思而得之近世惟杜子美最得詩人之體如此詩言山河在明無餘物矣艸木深明無人矣花鳥平時可娛之物見之而泣聞之而悲則時可知矣他皆類此不可徧舉憶幼子

驥子春猶隔鶯歌暖正繁別離驚節換聰慧與誰論澗水空山道柴門老樹村憶渠愁只睡炙背俯晴軒

喜達行在所三首

西憶岐陽信無人遂卻回眼穿當落日心死著寒灰霧樹行相引蓮望忽開所親驚老瘦辛苦賊中來李因篤曰抗賊髙節而以老瘦辛苦四字櫽括之所謂蘊借也

愁思胡笳夕淒涼漢苑春生還今日事間道暫時人司章仞覩南陽气已新喜心翻倒極嗚咽淚霑巾劉防孟曰問道暫時人五字可傷卽云旦暮人耳暫時更警

死去慿誰報歸來始自憐猶瞻太白雪喜遇武功天影靜千官裏心蘓七校前今朝漢社稷新數中興年肺腑流露不假雕飾論甫者謂其一飯不忘君況斯時情境乎所以冩欣喜處語極悲痛性情所至妙不自尋觀其眞摯如此其生平大節可知矣

趙汸曰題曰喜達行在所而詩多追說脫身歸順間關防涉之情狀所謂痛定思痛逾於在痛時也得家書

去慿遊客寄來爲附家書今日知消息他鄕且舊居熊兒幸無恙驥子最憐渠臨老羇孤極傷時防合疎二毛趨帳殿一命侍鸞輿北闕妖氛滿西郊白露初涼風新過雁秋雨欲生魚農事空山裏眷言終荷鋤

入後淸逸翛然意逺

奉贈嚴八閣老

扈聖登黃閣明公獨妙年蛟龍得雲雨雕鶚在秋天客禮容疎放官曹可接聫新詩句句好應任老夫傳奉送郭中丞兼太僕卿充隴右節度使三十韻【英乂】

詔發西山將秋屯隴右兵淒涼餘部曲燀赫舊家聲雕鶚乘時去驊驑顧主鳴艱難須上防容易卽前程斜日當軒蓋髙風捲斾旌松悲天水冷沙亂雪山淸和虜猶懷惠防邊不敢驚古來於異域鎭靜示專徵燕薊奔封豕周秦觸駭鯨中原何慘黷餘孽尙縱橫箭入昭陽殿笳吟細栁營內人紅袖泣王子白衣行宸極祅星動園陵殺气平空餘金捥出無復繐帷輕毀廟天飛雨焚宮火徹明罘罳朝共落棆桷夜同傾三月師逾整羣胡勢就烹瘡痍親接戰勇決冠垂成妙譽期元宰殊恩且列卿幾時回節鉞戮力掃欃槍圭竇三千士云梯七十城恥非齊說客秪似魯諸生通籍防班沗周行獨坐榮隨肩趨漏刻短髮寄簪纓徑欲依劉表還疑厭禰衡漸衰那此別忍淚獨含情廢邑狐貍語空村虎豹爭人頻墜塗炭公豈忘精誠元帥調新律前軍壓舊京安邊仍扈從莫作後功名

言有倫脊義歸忠愛昔謝安論毛詩以訏謨定命逺猷辰告爲佳語此類篇章有其意矣

王嗣奭曰本送郭之隴右而語意輕外重內亹亹而談正以感激中丞使知急也後云幾時回節鉞又云安邊仍扈從蓋深以討賊大事望之矣

送楊六判官使西蕃

送逺秋風落西徵海气寒帝京氛祲滿人世別離難絕域遙懷怒和親願結歡勅書憐贊普兵甲望長安宣命前程急惟良待士寛子云淸自守今日起爲官垂淚方投筆傷時卽據鞍儒衣山鳥怪漢節野童防邊酒排金盞夷歌捧玊盤艸輕蕃馬健雪重拂廬幹愼爾參籌畫從玆正羽翰歸來權可取九萬一朝摶

仇兆鰲曰羅大經云子云淸自守今日起爲官假云對日兩句一意按元白劉賔客輩汝洛唱和集九日送人淸秋方落防子夏正離羣假對之工本於杜句朱鶴齡曰舊唐書云至徳元載吐蕃遣使和親願助國討賊二載三月遣給事中南巨川報命楊蓋贊巨川以行

月

天上秋期近人間月影淸入河蟾不沒藥兔長生只益丹心苦能添白發明干戈知滿地休照國西營

晚行口號

三川不可到歸路晚山稠落雁浮寒水饑烏集戍樓市朝今日異防亂幾時休逺媿梁江總還家尙黑頭盧元昌曰有春燕巢於林木之感

行次昭陵

舊俗疲庸主羣雄問獨夫防歸龍鳯質威定虎狼都天屬尊堯典神功恊禹謨風雲隨絕足日月繼髙衢文物多師古朝廷半老儒直詞寧戮辱賢路不﨑嶇往者災猶降蒼生喘未蘓指麾安率土蕩滌撫洪鑪壯士悲陵邑幽人拜鼎湖玉衣晨自舉鐵馬汗常趨松栢瞻虛殿塵沙立暝途寂寥開國日流恨滿山隅

气象嵬峩規模宏逺華茂典重之中有沈雄悲壯之槪陸遊所云淸廟生民伯仲間也貞觀之治三代以後所僅見其行政用人納諌進賢亦非後代所及文物四句能舉其要不特此也明皇勵精爲治開元政化上嫓太宗不能持盈保泰任用宵小蔽塞聰明以致天寶禍亂向非太宗之靈則唐室墟矣流離之餘徘徊瞻眺撫時傷往流恨山隅想開國之盛而所以致亂之故隠然言外深廣無端波瀾萬狀今古詩人絕無倫比甫祭房相文云培塿滿地昆侖無羣可取以評此詩

許顗曰文物多師古四句見太宗智勇英特武定天下而能如此最盛徳也

黃鶴曰按天寶五載詔天下通一藝者詣京師公自東都西歸應詔故道經昭陵也

沈徳潛曰玊衣二句猶騷所云神之來兮夾兩旗言神靈陟降也

重經昭陵

艸昧英雄起謳歌歷數歸風塵三尺劍社稷一戎衣翼亮貞文徳丕承戢武威聖圖天廣大宗祀日光輝陵寢盤空曲熊羆守翠防再窺松柏路還見五雲飛

渾舉贊頌義無不包與前篇皆可直追三頌

何景明曰用經史入詩絕不見斧鑿痕使他人道之未免拙滯

鐘惺曰陵廟之作典古悲涼說功業無竹帛气說神靈無松杉气

張逺曰末句卽五陵佳气無時無之意

喜聞官軍已臨賊冦二十韻

胡虜潛京縣官軍擁賊壕鼎魚猶假息穴蟻欲何逃帳殿羅冕轅門照白袍秦山當警蹕漢苑入旌旄路失羊腸險雲橫雉尾髙五原空壁壘八水散風濤今日防天意遊魂貸爾曹乞降那更得尙詐莫徒勞元帥歸龍種司空握豹韜前軍蘓武節左將呂防刀兵气回飛鳥威聲沒巨鼇戈鋋開雪色弓矢尙秋毫天步艱方盡時和運更遭誰云遺毒螫已是沃腥臊睿想丹墀近神行羽衛牢花門騰絕漠拓羯渡臨洮此輩感恩至羸俘何足操鋒先衣染血騎突劍吹毛喜覺都城動悲憐子女號家家賣釵釧只待獻春醪

壯浪豪邁寫得喜字意出可作討賊檄文亦可作報防露布

王嗣奭曰字字犀利句句雄壯眞是筆掃千軍者唐書至徳二載九月丁亥廣平王俶將朔方等軍及回紇西域之眾十五萬發鳯翔壬寅至長安城西與賊將安守忠戰於香積寺北賊大敗張通儒走陜郡大軍入京師甲辰防書至鳯翔

収京

生意甘衰白天涯正寂寥忽聞哀痛詔又下聖明朝羽翼懷商老文思憶帝堯叨逢罪已日霑灑望靑霄汗馬収宮闕春城鏟賊壕賞應歌杕杜歸及薦櫻桃雜虜橫戈數功臣甲第髙萬方頻送喜無乃聖躬勞一喜一痛忠愛之誠藹然而見此始収兩京之作錢謙益語語文致喜爲傅防而不覺其以後釋前爲大謬也

禦選唐宋詩醇卷十三

欽定四庫全書

禦選唐宋詩醇卷十四

襄陽杜甫詩六

目錄

臘日

紫宸殿退朝口號

曲江二首

曲江對酒

曲江對雨

奉和賈至舍人早朝大明宮

宣政殿退朝晚出左掖

題省中院壁

春宿左省

送翰林張司馬南海勒碑

晚出左掖

送賈閣老出汝州

送鄭十八虔貶臺州司戶傷其臨老防賊之故闕爲靣別情見於詩

端午日賜衣

奉贈王中允維

奉陪鄭駙馬章曲二首

至徳二載甫自京金光門出間道歸鳯翔乾元初從左拾遺移華州掾與親故別因出此門有悲往事

寄髙三十五詹事適

路逢襄陽楊少府入城戲呈楊員外綰

題鄭縣亭子

望嶽

至日遣興奉寄北省舊閣老兩院故人二首得弟消息

憶弟

秦州雜詩二十首

月夜憶捨弟

宿贊公房

東樓

雨晴

寓目

山寺

遣懷

天河

初月

衣

促織

螢火

蒹葭

苦竹

除架

廢畦

夕烽

送逺

觀兵

天末懷李白

空嚢

病馬

蕃劍

銅瓶

觀安西兵過赴闗中待命二首

野望

秋日阮隠居致薤三十束

秦州見勅目薛三璩授司議郎畢四曜除監察與二子有故逺喜遷官兼述索居凡三十韻

寄嶽州賈司馬六丈巴州嚴八使君兩閣老五十韻

寄張十二山人彪三十韻

寄李十二白二十韻

欽定四庫全書

禦選唐宋詩醇卷十四

襄陽杜甫詩六

臘日

臘日常年暖尙遙今年臘日凍全消侵陵雪色還萱艸漏泄春光有栁條縱酒欲謀良夜醉還家初散紫宸朝口脂面藥隨恩澤翠管銀罌下九霄

趙大綱曰唐以大寒後辰日爲臘

紫宸殿退朝口號

戶外昭容紫袖垂雙瞻禦座引朝儀香飄合殿春風轉花覆千官淑景移晝漏希聞髙閣報天顏有喜近臣知宮中每出歸東省防送防龍集鳯池

可備唐朝典故詩亦委蛇有風度

劉防孟曰從容富麗六句有意外意

曲江二首

一片花飛減卻春風飄萬防正愁人且防欲盡花經眼莫厭傷多酒入唇江上小堂巢翡翠苑邊髙塜臥麒麟細推物理須行樂何用浮名絆此身

朝回日日典春衣每日江頭盡醉歸酒債尋常行處有人生七十古來稀穿花蛺蝶深深見防水蜻蜓欵欵飛傳語風光共流轉暫時相賞莫相違

葉夢得曰深深字若無穿字欵欵字若無防字亦無以見其精防然讀之渾然全似未嘗用力所以不礙气格超勝使晚唐人爲之便涉魚躍練川拋玊尺鶯穿絲栁織金梭矣

張綖曰二詩以仕不得志有感於暮春而作

王士正曰宣政等作何共舂容華藻遊賞詩乃又跌宕不羈如此蓋各有體也

曲江對酒

苑外江頭坐不歸水精宮殿轉霏防桃花細逐楊花落黃鳥時兼白鳥飛縱飲久判人共棄懶朝眞與世相違吏情更覺滄洲逺老大悲傷未拂衣

頷聫寫一時偶然之景遂爲後賢粉本然丹鉛錄所引黃庭堅句風致自佳若梅堯臣李若水兩聫則優劣判然矣

曲江對雨

城上春云覆苑墻江亭晚色靜年芳林花著雨燕脂落水荇牽風翠帶長龍武新軍深駐輦芙蓉別殿漫焚香何時詔此金錢防暫醉佳人錦瑟傍

離亂初復追思極盛悄然悲慨無限深情後四句一气滚出仍望有承平之樂語偏濃至气自空蒼此中晚所望而不及者也若甫之系念明皇誠有其意然金錢之詔當在肅宗說詩固宜善防耳

黃生曰公感宗知遇詩中每每見之五六指南內之事蓋隠之也本詩人之忠厚法宣聖之防詞豈古今抽黃嫓白之士所敢望哉

仇兆鰲曰杜審言詩綰霧靑條弱牽風紫蔓長卽此頷聫所自出也又寄語洛城風日道明年春色倍還人卽傳語風光二句所自出也公嘗云詩是吾家事信乎祖孫繼述詩學乃其家學也

奉和賈至舍人早朝大明宮【原注舍人先世嘗掌絲綸】

五夜漏聲催曉箭九重春色醉仙桃旌旗日暖龍蛇動宮殿風防鷰雀髙朝罷香煙擕滿袖詩成殊玊在揮毫欲知世掌絲綸美池上於今有鳯毛

蘓軾曰旌旗日暖一聫此七言中之偉麗者也宣政殿退朝晚出左掖

天門日射黃金榜春殿晴曛赤羽旗宮艸防防承委佩鑪煙細細駐遊絲云近蓬萊常五色雪殘鳷鵲亦多時侍臣緩步歸靑瑣退食從容出每遲

浦起龍曰金和玊節之篇

題省中院壁

掖垣竹埤梧十尋洞門對霤常陰陰落花遊絲白日靜鳴鳩乳鷰靑春深腐儒衰晚謬通籍退食遲回違寸心衮職曽無一字補許身媿比雙南金

明朝有封事數問夜如何參觀之可得其意

春宿左省

花隠掖垣暮啾啾棲鳥過星臨萬戶動月傍九霄多不寢聴金鑰因風想玉珂明朝有封事數問夜如何胡應麟曰杜詩五律結句之妙者如明朝有封事數問夜如何經過自愛惜取次莫論兵親朋滿天地兵甲少來書安危大臣在不必淚長流無由覩雄略大樹日蕭蕭語皆矯健振勁絕非錚錚細響

沈徳潛曰三四卽景名句而注釋家謂民勞則星動月屬陰象指女子小人以峭刻深心測詩人惇厚之防一何可笑

送翰林張司馬南海勒碑

冠冕通南極文章落上臺詔從三殿去碑到百蠻開野館濃花發春帆細雨來不知滄海上天遣幾時回王士正曰頷聫冠冕頰聫纎穠此用筆之妙

晚出左掖

晝刻傳呼淺春旗簇仗齊退朝花底散歸院栁邊迷樓雪融城濕宮云去殿低避人焚諫艸騎馬欲雞棲劉防孟曰諫艸不欲人知此事君當然之體結語讀之數過欵欵忠實

送賈閣老出汝州

西掖梧桐樹空畱一院陰艱難歸故里去住損春心宮殿靑門隔雲山紫邏深人生五馬貴莫受二毛侵去住損春心五字可謂蘊借

黃生曰起處用捲阿詩意而無其迹

送鄭十八防貶臺州司戶傷其臨老陷賊之故闕爲靣別情見於詩

鄭公樗散鬢成絲酒後常稱老畫師萬里傷心嚴譴日百年垂死中興時蒼惶已就長途往邂逅無端出餞遲便與先生應永訣九重泉路盡交期

盧世防曰淸空一气萬轉千回純是淚防都無墨痕沈徳潛曰屈折赴題淸空如話別是一種風格端午日賜衣

宮衣亦有名端午被恩榮細葛含風軟香羅疊雪輕自天題處濕當暑著來淸意內稱長短終身荷聖情

奉贈王中允維

中允聲名久如今契濶深共傳収庾信不比得陳琳一病緣明主三年獨此心窮愁應有作試誦白頭吟爲中允表明心迹極有斟酌

舊唐書維官給事中扈從不及爲賊所得服藥取痢詐稱瘖病祿山迎置洛陽拘於普施寺廹以僞署賊平定防賊官罪維以凝碧詩聞於朝肅宗特宥之責授太子中允

奉陪鄭駙馬韋曲二首

韋曲花無賴家家惱殺人緑樽𨿽盡日白髮好禁春石角鉤衣破藤枝刺眼新何時占叢竹頭戴小烏巾野寺垂楊裏春畦亂水間羙花多映竹好鳥不歸山城郭終何事風塵豈駐顏誰能共公子薄暮欲俱還王嗣奭曰抑揚頓挫極生動之致

至徳二載甫自京金光門出問道歸鳯翔乾元初從左拾遺移華州掾與親故別因出此門有悲往事

此道昔歸順西郊胡正繁至今殘破膽應有未招魂近得歸京邑移官豈至尊無才日衰老駐馬望千門詞意婉曲昔之忠欵今之眷戀皆見怨而不怒忠厚之道

顧宸曰公疏救房琯詔三司推問以張鎬力救敕放就列次年與房琯嚴武俱貶坐琯黨也此公事君交友生平出處之大節曰移官豈至尊不敢歸怨於君也王維詩云執政方持法明君無此心與此同意所謂詩可以怨也

寄髙三十五詹事適

安穏髙詹事兵戈久索居時來如宦達嵗晚莫情疎天上多鴻雁池中足鯉魚相防過半百不寄一行書路逢襄陽楊少府入城戱呈楊員外綰【原注甫赴華州日許寄員外茯苓】

寄語楊員外山寒少茯苓歸來稍暄暖當爲斸靑防翻動神仙窟封題鳥獸形兼將老藤杖扶汝醉初醒頸聫奇致押韻尢穏

題鄭縣亭子

鄭縣亭子澗之濵戶牖慿髙發興新云斷嶽蓮臨大路天晴宮栁暗長春巢邊野雀羣欺燕花底山蜂逺趂人更欲題詩滿靑竹晚來幽獨恐傷神

仇兆鰲曰中四寫景先賦後比五六諭意所以自傷幽獨也

望嶽

西嶽崚嶒竦處尊諸峯羅立如兒孫安得仙人九節杖拄到玊女洗頭盆車箱入谷無歸路箭栝通天有一門稍待西風涼冷後髙尋白帝問眞源

遂無一字猶人蒼老渾勁行神如空行气如虹昔元好問論秦觀春雨詩曰拈出退之山石句始知渠是女郎詩詩人不識大家气象爭柔鬭葩气萎體瘵誦此寧不變色

至日遣興奉寄北省舊閣老兩院故人二首

去嵗玆辰捧禦牀五更三防入鵷行欲知趨走傷心地正想氛氳滿眼香無路從容陪語笑有時顚倒著衣裳何人錯憶窮愁日愁日愁隨一綫長

憶昨逍遙供奉班去年今日侍龍顏麒麟不動鑪煙上孔雀徐開扇影還玊幾由來天北極朱衣只在殿中間孤城此日堪腸斷愁對寒云雪滿山

得弟消息

近有平陰信遙憐捨弟存側身千里道寄食一家村烽舉新酣戰啼垂舊血痕不知臨老日招得幾人魂

憶弟

且喜河南定不問鄴城圍百戰今誰在三年望汝歸故園花自發春日鳥還飛斷絕人煙久東西消息稀二詩意眞語苦未有篤於君父而薄於手足者甫之過人豈徒詩乎

仇兆鰲曰花發鳥飛卽濺淚傷心之意

秦州雜詩二十首

滿目悲生事因人作逺遊遲回度隴怯浩蕩及關愁水落魚龍夜山空鳥鼠秋西徵問烽火心折此淹畱意極哀頓气則渾含自足領起諸篇

姚寛曰水經魚龍以秋日爲夜又魚龍水名鳥鼠山名蓋兩句而合三事也

秦州城北寺勝迹隗囂宮苔蘚山門古丹靑野殿空月明垂葉露云逐渡溪風淸渭無情極愁時獨向東州圖領同谷驛道出流沙降虜兼千帳居人有萬家馬驕珠汗落胡舞白題斜年少臨洮子西來亦自誇鼓角緣邊郡川原欲夜時秋聽殷地發風散入云悲抱葉寒蟬靜歸山獨鳥遲萬方聲一槪吾道竟何之五六入諭筆意幽細結極悲涼

南使宜天馬由來萬匹彊浮雲連陣秋艸徧山長聞說眞龍種仍殘老驌驦哀鳴思戰鬭迥立向蒼蒼沈徳潛曰伏櫪長鳴隠然自寓

朱鶴齡曰按通鑑是年春三月九節度之師潰於鄴城戰馬萬匹惟存三千此詩浮雲連陣沒正其事也秦州乃出西域之道故感天馬事而賦之

城上胡笳奏山邊漢節歸防河赴滄海奉詔發金防士苦形骸黑旌疎鳥獸稀那聞往來戍恨解鄴城圍莽莽萬重山孤城山谷間無風雲出塞不夜月臨關屬國歸何晚樓蘭斬未還煙塵獨長望衰颯正摧顏气調蒼深

吳昌祺曰如雕鶚盤空雄健自喜

沈徳潛曰無風不夜奇景偶然寫出或以爲地名不但穿鑿亦令杜詩無味

聞道尋源使從天此路回牽牛去幾許宛馬至今來一望幽燕隔何時郡國開東徵健兒盡羌笛暮吹哀今日明人眼臨池好驛亭叢篁低地碧髙栁半天靑稠疊多幽事喧呼閱使星老夫如有此不異在郊坰雲气接昆侖涔涔塞雨繁羌童防渭水使客向河源煙火軍中幕牛羊嶺上村所居秋艸淨正閉小逢門蕭蕭古塞冷漠漠秋云低黃鵠翅垂雨蒼鷹饑啄泥薊門誰自北漢將獨徵西不意書生耳臨衰厭皷鞞浦起龍曰蒼蒼莽莽以古爲律此前多言世亂此後多爲身謀此乃前後闗鍵也

山頭南郭寺水號北流泉老樹空庭得淸渠一邑傳秋花危石底晚景臥鐘邊俛仰悲身世溪風爲颯然楊徳周曰秦州詩憂憤悱惻都非文人伎倆卽歸山獨鳥遲老樹空庭得二語亦令人閣筆

傳道東柯谷深蔵數十家對門藤蓋瓦映竹水穿沙瘦地翻宜粟陽坡可種舩人近相報但恐失桃花趙汸曰起用傳道二字則以下景物皆是未至谷中先述所聞末方言泛舟往遊恐如桃源之迷路也王知彰曰工部棄官寓東柯谷侄佐之居

萬古仇池穴潛通小有天神魚人不見福地語眞傳近接西南境長懷十九泉何時一茅屋送老白雲邊朱鶴齡曰前聞東柯谷之勝而欲卜居此述仇池穴之勝而欲卜居也觀卒章讀記憶仇池則前六句皆是引記中語

浦起龍曰前後三篇皆言東柯此以仇池隔斷章法變化

未暇泛滄海悠悠兵馬間塞門風落木客捨雨連山阮籍行多興龎公隠不還東柯遂疎懶休鑷鬢毛斑東柯好崖谷不與眾峯羣落日邀雙鳥晴天養片雲野人矜險絕水竹防平分采藥吾將老兒童未遣聞邊秋陰易久不復辧晨光檐雨亂淋幔山云低度墻鸕鷀窺淺井蚯蚓上深堂車馬何蕭索門前百艸長地僻秋將盡山髙客未歸塞云多斷續邊日少光輝警急烽常報傳聞檄屢飛西戎外甥國何得迕天威鳯林戈未息魚海路常難火雲烽峻懸軍幕井幹風連西極動月過北庭寒故老思飛將何時議築壇此與上篇全指吐蕃注家所引未的

唐堯眞自聖野老復何知曬藥能無婦應門幸有兒藏書聞禹穴讀記憶仇池爲報鴛行舊鷦鷯在一枝題曰雜詩所感非一事其作非一時蓋甫棄官遊秦情非得已身世之感一寓於詩卽事命意觸景成文或系於國或系於已要以達其性情則一然其遇彌困而思則彌深其心益苦而言則益工縱出橫飛涵今茹古昔人謂其秦州以後律法尢精蓋所遇有以激發之也學者求其本源之所在而參時世以觀之庶有以窺其籓籬耳

劉克莊曰唐人遊邊之作數十篇中間有三數篇一篇問有一二聫可采若此二十篇山川城郭之異土地風气所宜開卷一覽盡在是矣网山詩雲杜陵詩卷是圖經信然

月夜憶捨弟

戍鼓斷人行邊秋一雁聲露從今夜白月是故鄕明有弟皆分散無家問死生寄書長不達況乃未休兵王彥輔曰子美善用故事及常語多顚倒用之語峻而體健如露從今夜白一聫之類是也

吳昌祺曰月是故鄕明勝隔千里兮共明月

宿贊公房【原注京中大云寺主謫此安置】

杖錫何來此秋風已颯然雨荒深院菊霜倒半池蓮放逐寧違性虛空不離禪相逢成夜宿隴月向人圓

東樓

萬里流沙道西徵過此門但添新戰骨不返舊徵魂樓角淩風迥城陰帶水昏傳聲防驛使送節向河源亦目前語耳徵戰之苦言之何其慘也

雨晴

天外秋云薄從西萬里風今朝好晴景久雨不妨農塞栁行疏翠山梨結小紅胡笳樓上發一雁入髙空

寓目

一縣蒲萄熟秋山苜蓿多闗云常帶雨塞水不成河女輕烽燧胡兒制駱駞自傷遲暮眼防亂飽經過朱鶴齡曰當與州圖領同谷一首參防闗塞無阻胡雜居乃世變之深可慮者公故感而嘆之未幾秦隴果爲吐蕃所陷

山寺

野寺殘僧少山園細路髙麝香眠石竹鸚鵡啄金桃亂石通人過懸崖置屋牢上方重閣晚百里見秋毫

遣懷

愁眼防霜露寒城菊自花天風隨斷栁客淚墮淸笳水淨樓陰直山昏塞日斜夜來歸鳥盡啼殺後棲鴉風景不殊舉目有山河之異結以比語豁出不嫌於盡顧宸曰末語卽上林無限樹不借一枝棲之意蓋嘆卜居無地也

天河

常時任顯晦秋至最分明縱被防云掩終能永夜淸含星動雙闕伴月落邊城牛女年年渡何曽風浪生此與初月詩確有寄托用意不卽不離窅然而深如以爲但詠本題又失之矣

洪仲曰天河初月二詩皆暗寫題意不露題字仇兆鰲曰此直詠天河而寓意在言外頷聫似爲小人讒妒而發

初月

光細欲上影斜輪未安防升古塞外已隠暮云端河漢不攺色闗山空自寒庭前有白露暗滿菊花圑黃庭堅曰王原叔說此詩爲肅宗而作

張逺曰句句有一初字意

衣

亦知戍不返秋至拭淸砧已近苦寒月況經長別心寧辭搗熨倦一寄塞垣深用盡閨中力君聽空外音鏗然淸響亭臯葉下隴首雲飛故當遜其眞至

張逺曰王灣詩風響傳聲不到君卽此末句意但蘊借不如耳

沈徳潛曰通首代戍婦之詞一气旋折全以神行促織

促織甚防細哀音何動人艸根吟不穏牀下夜相親久客得無淚故妻難及晨悲絲與急管感激異天眞以下六詩全用比興風詩之艸木昆虫離騷之美人香艸此物此志爾

螢火

幸因腐艸出敢近太陽飛未足臨書卷時能防客衣隨風隔幔小帶雨傍林防十月淸霜重飄零何處歸仇兆鰲曰黃鶴注謂指李輔國輩以宦者近君而撓政也按腐艸諭刑余之人太陽乃人君之象比義顯然此輩直置身無地矣

蒹葭

摧折不自守秋風吹若何暫時花戴雪幾處葉沈波體弱春苗早叢長夜露多江湖後揺落亦恐嵗蹉跎

苦竹

靑防亦自守軟弱彊扶持味苦夏虫避叢卑春鳥疑軒墀曽不重剪伐欲無辭幸近幽人屋霜根結在玆王嗣奭曰前章不自守言遭時之窮此章亦自守見保身之哲讀二詩知公去就之間善於審處也仇兆鰲曰蒹葭傷賢人之失志者苦竹嘉君子之避世者

除架

束薪已零落瓠葉轉蕭疏幸結白花了寧辭靑蔓除秋虫聲不去暮雀意何如寒事今牢落人生亦有初

廢畦

秋蔬擁霜露豈敢惜凋殘暮景數枝葉天風吹汝寒緑沾泥滓盡香與嵗時防生意如春昨悲君白玉盤君門萬里之感於小物發之此自爲冩照也

浦起龍曰前篇除字說得和平此章廢字寫得感慨夕烽

夕烽來不近每日報平安塞上傳光小云邊落防殘照秦通警急過隴自艱難聞道蓬萊殿千門立馬防儼然有宗社安危之慮乃心王室不覺流露其後吐蕃卒犯長安知甫深思逺慮矣

送遠

帶甲滿天地胡爲君逺行親朋盡一哭鞍馬去孤城艸木嵗月晚闗河霜雪淸別離已昨日因見古人情黃生曰起二句寫得萬難分手接聫更作一幅闗河送別圖頓覺班馬悲鳴風雲變色使人設身其地亦自黯然魂消所謂古人情者卽古別離之情也觀兵

北庭送壯士貔虎數尢多精鋭舊無敵邊隅今若何妖氛擁白馬元帥待雕戈莫守鄴城下斬鯨遼海波朱鶴齡曰是時九節度圍相州李光弼與諸將議曰思明得魏州而按兵不動此欲以精鋭掩吾不備也請與朔方兵同逼魏州彼懲嘉山之敗必不敢輕出曠日引久則鄴城必防矣魚朝恩不可而止公詩末句正與光弼意合言當直搗幽燕傾思明之巢穴不當老師鄴城之下也

天末懷李白

涼風起天末君子意如何鴻雁幾時到江湖秋水多文章憎命達魑魅喜人過應共寃魂語投詩贈汨羅悲歌慷慨一气捲舒李杜交好其詩特地精神

浦起龍曰五六直櫽括天問招魂兩篇

空囊

翠柏苦猶食晨霞髙可餐世人共鹵莽吾道屬艱難不爨井晨凍無衣牀夜寒囊空恐羞澁畱得一錢防

病馬

乘爾亦已久天寒闗塞深塵中老盡力嵗晚病傷心毛骨豈殊眾馴良猶至今物防意不淺感動一沈吟直書見意無復營構此爲老境

蕃劍

致此自僻逺又非珠玉裝如何有奇怪每夜吐光芒虎气必騰上龍身寧久藏風塵苦未息持汝奉明王不妨朴直自有气魄

銅瓶

亂後碧井廢時淸瑤殿深銅瓶未失水百丈有哀音側想美人意應悲寒甃沈蛟龍半缺落猶得折黃金唐汝詢曰張籍楚妃怨梧桐葉落黃金井橫架轆轤牽素綆美人初起天未明手拂銀瓶秋水冷讀籍詩杜義自明

黃生曰感物傷時沈欝頓挫

觀安西兵過赴闗中待命二首

四鎭富精鋭摧鋒皆絕倫還聞獻士卒足以靜風塵老馬夜知道蒼鷹饑著人臨危經久戰用急始如神奇兵不在眾萬馬救中原談笑無河北心肝奉至尊孤云隨殺气飛鳥避轅門竟日畱歡樂城池未覺喧

野望

淸秋望不極迢遞起曽陰逺水兼天淨孤城隠霧深葉稀風更落山迥日初沈獨鶴歸何晚昏鴉已滿林

秋日阮隠居致薤三十束

隠者柴門內畦蔬繞捨秋盈筐承露薤不待致書求束此靑芻色圓齊玉筯頭衰年闗鬲冷味暖並無憂秦州見勅目薛三璩授司議郎畢四曜除監察與二子有故逺喜遷官兼述索居凡三十韻

大雅何寥濶斯人尙典型交期余潦倒材力爾精靈二子聲同日諸生困一經文章開突奧遷擢潤朝廷舊好何由展新詩更憶聽別來頭並白相見眼終靑伊昔貧皆甚同憂心不寧棲遑分半菽浩蕩逐流萍俗態猶猜忌妖氛忽杳防獨慙投漢閣俱議哭秦庭還蜀祗無補囚梁亦固扃華彛相混合宇宙一羶腥帝力収三統天威總四溟舊都俄望幸淸廟肅惟馨雜種𨿽髙壘長驅甚建瓴焚香淑景殿漲水望云亭法駕初還日羣公若防星宮臣仍防染柱史正零丁官忝趨棲鳯朝回嘆聚螢喚人防騕褭不嫁惜娉婷掘劍知埋獄提刀見發硎侏儒應共飽漁父忌偏醒旅泊窮淸渭長吟望濁涇羽書還似急烽火未全停師老資殘冦戎生及近坰忠臣辭憤激烈士涕飄零上將盈邊鄙元勲溢鼎銘仰思調玊燭誰定握靑萍隴俗輕鸚鵡原情類鶺鴒秋風動闗塞髙臥想儀形

排律長篇創自老杜其義緒宏深波瀾老成非後人所及若徒觀其排比鋪陳則元好問所謂捨連城而識珷玞者也篇中萍字重用蓋義迥不同故耳

寄嶽州賈司馬六丈巴州嚴八使君兩閣老五十韻

衡嶽啼猿裏巴州鳥道邊故人俱不利謫宦兩悠然開辟乾坤正榮枯雨露偏長沙才子逺釣瀬客星懸憶昨趨行殿殷憂捧禦筵討胡愁李廣奉使待張騫無復雲臺仗虛修水戰船蒼茫城七十流落劍三千畫角吹秦晉旄頭俯澗瀍小儒輕董卓有識笑苻堅浪作禽塡海那將血射天萬方思助順一鼓气無前陰散陳倉北晴燻太白巓亂麻屍積衛破竹勢臨燕法駕還雙闕王師下八川此時霑奉引佳气拂周旋貔虎開金甲麒麟受玊鞭侍臣諳入仗廐馬解登仙花動朱樓雪城凝碧樹煙衣冠心慘愴故老淚潺湲哭廟悲風急朝正霽景鮮月分梁漢米春得水衡錢內蘂繁於纈宮莎軟勝綿恩榮同拜手出入最隨肩晚著華堂醉寒重繡被眠轡齊兼秉燭書枉滿懷牋每覺升元輔深期列大賢秉鈞方咫尺鎩翮再聫翩禁掖朋從攺防班性命全靑蒲甘受戮白髮竟誰憐弟子貧原憲諸生老服虔師資謙未達鄕黨敬何先舊好腸堪斷新愁眼欲穿翠幹危棧竹紅膩小湖蓮賈筆論孤憤嚴詩賦幾篇定知深意苦莫使眾人傳貝錦無停織朱絲有斷弦浦鷗防碎首霜鶻不空拳地僻昏炎瘴山稠隘石泉且將棊度日應用酒爲年典郡終微治中實棄捐安排求傲吏比興展歸田去去才難得蒼蒼理又古人稱逝矣吾道卜終焉隴外翻投迹漁陽復控笑爲妻子累甘與嵗時遷親故行稀少兵戈動接聨他鄕饒夢寐失侶自迍邅多病加淹泊長吟阻靜便如公盡雄俊志在必騰騫

間架分明綫鎖靈動長律之善則也

李因篤曰敍事整贍用意深苦章法秩然五十韻無一失所如左馬大篇文字精神到底

寄張十二山人彪三十韻

獨臥嵩陽客三違潁水春艱難隨老母慘澹向時人謝氏尋山屐陶公漉酒巾羣凶彌宇宙此物在風塵歷下辭姜被闗西得孟鄰早通交契宻晚接道流新靜者心多妙先生藝絕倫艸書何太苦詩興不無神曹植休前輩張芝更後身數篇吟可老一字買堪貧將恐曽防冦深潛托所親寧聞倚門夕盡力潔飱晨疎懶爲名誤驅馳防我眞索居猶寂寞相遇益悲辛流轉依邊徼逢迎念席珍時來故舊少亂後別離頻世祖修髙廟文公賞從臣商山猶入楚渭水不離秦存想靑龍祕騎行白鹿馴耕巖非谷口結艸卽河濵肘後符應驗囊中藥未陳旅懷殊不愜良覿渺無因自古皆悲恨浮生有屈伸此邦今尙武何處且依仁皷角淩天籟闗山倚月輪官場羅鎭磧賊火近洮岷蕭瑟論兵地蒼茫鬭將辰大軍多處所餘孽尙紛綸髙興知籠鳥斯文起獲麟窮秋正揺落廻首望松筠

寄李十二白二十韻

昔年有狂客號爾謫仙人筆落驚風雨詩成泣鬼神聲名從此大汨沒一朝伸文彩承殊渥流傳必絕倫龍舟移棹晚獸錦奪袍新白日來深殿靑雲滿後塵乞歸優詔許遇我宿心親未負幽棲志兼全寵辱身劇談憐野逸嗜酒見天眞醉舞梁園夜行歌泗水春才髙心不展道屈善無鄰處士禰衡俊諸生原憲貧稻粱求未足薏苡謗何頻五嶺炎蒸地三危放逐臣幾年遭鵩鳥獨立向麒麟蘓武先還漢黃公豈事秦楚筵辭醴日梁獄上書辰已用當時法誰將此義陳老吟秋月下病起暮江濵莫怪恩波隔乘槎與問津

筆落驚風雨白實不愧斯言詩成泣鬼神甫詩乃可當之

孟綮曰杜贈白二十韻備敍白事讀其文盡得其故迹杜逢祿山之亂流離隴蜀畢陳於詩推見至隠殆無遺事故當時號爲詩史

王嗣奭曰此詩分明爲李白作傳其生平履歷備矣如未負幽棲志兼全寵辱身及楚筵辭醴梁獄上書等句皆刻意辯明與一病緣明主三年獨此心相同

禦選唐宋詩醇卷十四

欽定四庫全書

禦選唐宋詩醇卷十五

襄陽杜甫詩七

目錄

蜀相

卜居

梅雨

爲農

有客

狂夫

堂成

西郊

所思

野老

遣興

南鄰

出郭

過南鄰朱山人水亭

恨別

寄賀蘭銛

寄楊五桂州譚

和裴廸登新津寺寄王侍郎

建都十二韻

和裴廸登蜀州東亭送客逢早梅相憶見寄散愁二首

客至

遣意二首

漫成

春夜喜雨

春水

江亭

村夜

早起

可惜

落日

寒食

逰修覺寺

後逰

題新津北橋樓

江漲

晚晴

江上值水如海勢聊短述

野望因過常少仙

奉簡髙三十五使君

送韓十四江東覲省

艸堂卽事

王十七侍禦掄許攜酒至艸堂奉寄此詩便請邀髙三十五使君同到

陪李七司馬皁江上觀造竹橋卽日成往來之人免冬寒入水聊題短作簡李公

贈花卿

少年行

慿何十一少府邕覓榿木栽

贈別何邕

贈別鄭鏈赴襄陽

奉和嚴中丞西城晚眺十韻

嚴中丞枉駕見過

廣州段功曹到得楊五長史譚書功曹卻歸聊寄此詩

送段功曹歸廣州

絕句漫興

江畔獨步尋花絕句

絕句

戲爲六絕句

鸂鶒

花鴨

畏人

逺逰

野望

水檻遣心

屏迹

奉酬嚴公寄題野亭之作

嚴公仲夏枉駕艸堂兼攜酒饌

嚴公防宴同詠蜀道畫圖

奉送嚴公入朝十韻

送嚴侍郎到綿州同登杜使君江樓

奉濟驛重送嚴公四韻

九日奉寄嚴大夫

黃艸

懷舊

所思

不見

題元武禪師屋壁

客夜

客亭

野望

聞官軍収河南河北

欽定四庫全書

禦選唐宋詩醇卷十五

襄陽杜甫詩七

蜀相

丞相祠堂何處尋錦官城外栢森森映堦碧艸自春色隔葉黃鸝空好音三顧頻煩天下計兩朝開濟老臣心岀師未捷身先死長使英雄淚滿襟

老杜入蜀於孔明三致意焉其志有在也詩意豪邁哀頓具有無數層折後來匹此惟李商隠籌筆驛耳世人論此二詩互有短長或不置軒輊其實非有定見今略而言之此爲謁祠之作前半用筆甚淡五六乃寫出孔明身分七八折轉而下當時後世悲感並到正意注重後半李詩因地興感故將孔明威靈撮入十四字中寫得十分滿足接筆一轉防將气焰掃盡五六兩層折筆末仍収歸本事非有神力者不能二詩局陣各異工力悉敵悠悠耳食之論未足與議也

劉防孟曰一字一淚寫得使人不忍讀故以爲至

卜居

浣花流水水西頭主人爲卜林塘幽已知出郭少塵事更有澄江銷客愁無數蜻蜓齊上下一雙鸂鶒對沈浮東行萬里堪乘興須向山陰上小舟

黃生曰結聫暗用孔明子猷語融防入妙

梅雨

南京犀浦道四月熟黃梅湛湛長江去防防細雨來茅茨疏易濕雲霧密難開竟日蛟龍喜盤渦與岸回

爲農

錦裏煙塵外江村八九家圓荷浮小葉細麥落輕花卜宅從玆老爲農去國賒逺慚勾漏令不得問丹砂

有客

幽棲地僻經過少老病人扶再拜難豈有文章驚海內漫勞車馬駐江幹竟日淹畱佳客坐百年麤糲腐儒餐不嫌野外無供給乘興還來防藥欄

直舉胸情掃絕依傍

顧宸曰詞人聲價髙士性情種種具見

朱瀚曰一主一賓對仗成篇而錯綜照應極結構之法狂夫

萬里橋西一艸堂百花潭水卽滄浪風含翠篠娟娟靜雨裛紅蕖冉冉香厚祿故人書斷絕恆饑稚子色淒涼欲塡溝壑惟疏放自笑狂夫老更狂

盧元昌曰因艸堂而興感詩成之後用末句狂夫爲題堂成

背郭堂成防白茅緣江路熟俯靑郊榿林礙日吟風葉籠竹和煙滴露梢暫止飛烏將數子頻來語燕定新巢旁人錯比揚雄宅懶惰無心作解嘲

語意寛閒頷聫托興風趣絕佳

西郊

時出碧雞坊西郊向艸堂市橋官柳細江路野梅香傍架齊書帙防題檢藥囊無人覺來往疎懶意何長王安石曰老杜之無人覺來往下得覺字大好暝色赴春愁下得赴字大好若下見字起字卽是小兒言語足見吟詩要一字兩字工夫

所思【原注崔吏部漪】

苦憶荊州醉司馬謫官樽俎定常開九江日落醒何處一柱觀頭眠防回可憐懷抱向人盡欲問平安無使來故慿錦水將雙淚好過瞿塘灔澦堆

如此詩可謂古眞悲涼矣其性情眞至自然流露又在語言文字之外所以髙視天壤獨稱作者

盧世防曰突兀崚嶒有抜劍斫地之意

野老

野老籬前江岸回柴門不正逐江開漁人网集澄潭下賈客船隨返照來長路關心悲劍閣片雲何意傍琴臺王師未報収東郡城闕秋生畫角哀【原注兩京同南都得云城闕也】劉防孟曰前半句句洗削

黃生曰前摹晚景眞是詩中有畫後說旅情防於淚痕濕紙矣

遣興

干戈猶未定弟妹各何之拭淚霑襟血梳頭滿面絲地卑荒野大天逺暮江遲衰疾那能久應無見汝時五六悲慨之言又極沈雄

南鄰

錦裏先生烏角巾園収芋栗不全貧慣防賓客兒童喜得食階除鳥雀馴秋水才深四五尺野航恰受兩三人白沙翠竹江村暮相送柴門月色新

申涵光曰秋水才深四五尺野航恰受兩三人語疏落而不酸今人作七律堆砌排耦全無生气而矯之者又單弱無體裁讀杜諸律可悟不整爲整之妙出郭

霜露晚淒淒髙天逐望低逺煙鹽井上斜景雪峯西故國猶兵馬他鄕亦皷鼙江城今夜客還與舊烏啼

過南鄰朱山人水亭

相近竹參差相過人不知幽花欹滿樹小水細通池歸客村非逺殘樽席更移防君多道气從此數追隨

恨別

洛城一別四千里胡騎長驅五六年艸木變衰行劍外兵戈阻絕老江邊思家步月淸宵立憶弟防云白日眠聞道河陽近乘勝司徒急爲破幽燕

老筆空蒼任華所云勢攫虎豹气騰蛟螭者尺幅中能有其象至於直搗幽燕之舉未嘗無計及者而良謀不用莫奏膚功甫詩蓋屢及之此用兵得失之機足見甫之識略矣若建都荊門甫尢以爲非計彼其流離漂泊衣食不暇而闗心國事觸緒輒來所謂發乎性止乎忠孝者尋常詞章之士豈能望其項背哉

朱鶴齡曰李光弼傳乾元二年冬十月光弼悉軍赴河陽大破賊眾上元元年進圍懷州通鑑上元元年三月光弼破安太淸於懷州城下四月又破史思明於河陽西渚

寄賀蘭銛

朝野歡娯後乾坤震蕩中相隨萬里日總作白頭翁嵗晚仍分袂江邊更轉蓬勿云俱異域飲啄防回同

寄楊五桂州譚【原注因州參軍段子之任】

五嶺皆炎熱宜人獨桂林梅花萬里外雪片一冬深聞此寛相憶爲邦復好音江邊送孫楚逺附白頭吟王嗣奭曰气勢流走字句空靈詩之不縛於律者和裴廸登新津寺寄王侍郎【原注王時牧蜀】

何限倚山木吟詩秋葉黃蟬聲集古寺鳥影度寒塘風物悲遊子登臨憶侍郎老夫貪佛日隨意宿僧房

建都十二韻

蒼生未蘇息胡馬半乾坤議在雲臺上誰扶黃屋尊建都分魏闕下詔辟荊門恐失東人望其如西極存時危當雪恥計大豈輕論𨿽倚三階正終愁萬國翻牽裾恨不死漏网辱殊恩永負漢庭哭遙憐湘水魂窮冬客江劍隨事有田園風斷靑蒲節霜埋翠竹根衣冠空穰穰關輔久昏昏願枉長安日光輝照北原

仇兆鰲曰當時房琯分建之防與呂諲建都之請前後事勢迥不相同安史首亂時陷中原破兩京剪宗室逼乘輿唐室孤危極矣故分建子弟之議足使賊子膽寒其後長安旣復兵勢復張惟河北未平故須專意北向以除禍本若建都荊門虛張國勢迂疏甚矣且東南本無事而勞民動眾恐反生意外之虞此作詩本意也錢箋附防兩事致詩意反晦今辯正之和裴廸登蜀州東亭送客逢早梅相憶見寄

東閣官梅動詩興還如何遜在揚州此時對雪遙相憶送客逢春可自由幸不折來傷嵗暮若爲防去亂鄕愁江邊一樹垂垂發朝夕催人自白頭

幽情婉調別有風神

黃生曰此詩直而實曲朴而實秀其暗映早梅婉折如意往復盡情筆力橫絕千古

楊徳周曰必如頷聨方不墮詠物刼王元美以爲古今詠梅第一

散愁二首

久客宜旋斾興王未息戈蜀星陰見少江雨夜聞多百萬傳深入寰區望匪它司徒下燕趙収取舊山河聞道並州鎭尙書訓士齊防時通薊北當日報關西戀闕丹心破霑衣皓首啼老魂招不得歸路恐長迷王士正曰首篇頸聨不至蜀者不知其確

客至【原注喜崔明府相過】

舎南舎北皆春水但見羣鷗日日來花徑不曾緣客掃蓬門今始爲君開盤飱市逺無兼味樽酒家貧只舊醅肯與鄰翁相對飲隔籬呼取盡餘杯

朱瀚曰首句用在水一方詩意次句用海翁狎鷗故事

遣意二首

囀枝黃鳥近泛渚白鷗輕一逕野花落孤村春水生衰年催釀黍細雨更移橙漸喜交遊絕幽居不用名申涵光曰一徑孤村二語髙岑秀句也

檐影微微落津流脈脈斜野船明細火宿雁聚圓沙云掩初月香傳小樹花鄰人有美酒稚子夜能賒浦起龍曰二詩輕圓明秀集中另是一種

漫成

江臯已仲春花下復淸晨仰面貪防鳥回頭錯應人讀書難字過對酒滿壺頻近識峨眉老【原注束山隠者】知予懶是眞

仇兆鰲曰頸聨寫出應接不暇之意朱子引爲心不在焉之證亦斷章取義耳

春夜喜雨

好雨知時節當春乃發生隨風潛入夜潤物細無聲野徑云俱黒江船火獨明曉防紅濕處花重錦官城近人評此詩云寫得脈脈綿綿於造化發生之機最爲密切是已然非有意爲之蓋其胸次自然流出而意已潛防所謂不涉理路不落言詮者如此若有意效之卽訓詁語耳江亭詩亦同此意尢爲活潑潑地

春水

三月桃花浪江流復舊痕朝來沒沙尾碧色動柴門接縷垂芳餌連筒灌小園已添無數鳥爭浴故相喧

江亭

坦腹江亭暖長吟野望時水流心不競云在意俱遲寂寂春將晚欣欣物自私故林歸未得排悶彊裁詩薛瑄曰水流心不競云在意俱遲從容自在可以形容有道者之气象寂寂春將晚欣欣物自私可以形容物各付物之气象江山如有待花柳更無私唐詩皆不及此气象

村夜

蕭蕭風色暮江頭人不行村舂雨外急鄰火夜深明胡羯何多難漁樵寄此生中原有兄弟萬里正含情寫難狀之景如在目前

早起

春來常早起幽事頗相關帖石防隤岸開林出逺山一丘藏曲折緩步有躋攀童僕來城市瓶中得酒還方回曰杜此等詩乃晚唐之祖千鍜百鏈似此者極多尾句別換意亦晚唐所必然者

可惜

花飛有底急老去願春遲可惜歡娯地都非少壯時寛心應是酒遣興莫過詩此意陶潛解吾生後汝期烈士暮年壯心不已不如次句之有包含

落日

落日在簾鉤溪邊春事幽芳菲緣岸圃樵爨倚灘舟啅雀爭枝墜飛虫滿院遊濁醪誰造汝一酌散千憂起語天然工妙

謝榛曰五律首句用韻宜突然而起如落日在簾鉤是也

寒食

寒食江村路風花髙下飛汀煙輕冉冉竹日淨暉暉田父要皆去鄰家閙不違地偏相識盡雞犬亦忘歸浦起龍曰風致何減桃花源

遊修覺寺

野寺江天豁山扉花竹幽詩應有神助吾得及春遊徑石相縈帶川云自去畱禪枝宿眾鳥漂轉暮歸愁

後遊

寺憶新遊處橋憐再渡時江山如有待花柳更無私野潤煙光薄沙暄日色遲客愁全爲減捨此復何之頷聨忽然而來渾然而就妙處只在眼前

題新津北橋樓【得郊字】

望極春城上開筵近鳥巢白花檐外朶靑柳檻前梢池水觀爲政廚煙覺逺庖西川供客眼惟有此江郊

江漲

江發蠻夷漲山添雨雪流大聲吹地轉髙浪蹴天浮魚鱉爲人得蛟龍不自謀輕帆好去便吾道付滄洲落落寫來極有聲勢他人一經模畫便覺與題不似

晚晴

村晚驚風度庭幽過雨霑夕陽薫細艸江色映疎簾書亂誰能帙杯幹可自添時聞有餘論未怪老夫潛

江上值水如海勢聊短述

爲人性僻耽佳句語不驚人死不休老去詩篇渾漫興春來花鳥莫深愁新添水檻供垂釣故著浮槎替入舟焉得思如陶謝手令渠述作與同遊

呂居仁曰陸士衡文賦立片言以居要乃一篇之警策此要論也文章無警防則不足以傳世蓋不能竦動世人如杜子美及唐人諸詩無不如此但晉宋間人專致力於此故失於綺靡而無髙古气味杜詩云語不驚人死不休所謂驚人語卽警防也

野望因過常少仙

野橋齊度馬秋望轉悠哉竹覆靑城合江從灌口來入村樵徑引嘗果栗皺開落盡髙天日幽人未遣回浦起龍曰逐層引出景事情意俱到

奉簡髙三十五使君

當代論才子如公復防人驊驑開道路鷹隼出風塵行色秋將晚交情老更親天涯喜相見披豁對吾眞

送韓十四江東覲省

兵戈不見老萊衣嘆息人間萬事非我已無家尋弟妹君今何處訪庭闈黃牛峽靜灘聲轉白馬江寒樹影稀此別應須各努力故鄕猶恐未同歸

悲涼雄渾謝膚澤而惇骨力世人穏順聲勢當知大家此等气格

劉防孟曰此子美自謂深悲極怨者

朱瀚曰气韻淋漓滿紙猶濕

艸堂卽事

荒村建子月獨樹老夫家霧裏江船渡風前逕竹斜寒魚依宻藻宿鷺起圓沙蜀酒禁愁得無錢何處賖唐書肅宗紀上元二年以十一月爲嵗首月以斗所建辰爲名建子月朔上受朝賀如正旦儀

王十七侍禦掄許攜酒至艸堂奉寄此詩便請邀髙三十五使君同到

老夫臥穏朝慵起白屋寒多暖始開江鸛巧當幽徑浴鄰雞還過短墻來繡衣屢許攜家醖皂蓋能忘折野梅戲假霜威促山簡須成一醉習池回

朱瀚曰眞率如話而矩度謹嚴

陪李七司馬皁江上觀造竹橋卽日成往來之人免冬寒入水聊題短作簡李公

把燭成橋夜回舟坐客時天髙云去盡江迥月來遲衰謝多扶病招邀屢有期異方乘此興樂罷不無悲

贈花卿

錦城絲管日紛紛半入江風半入云此曲秪應天上有人間能得防回聞

絕句獨主風神此則音韻鏗然矣

仇兆鰲曰風華流麗頓挫抑揚𨿽太白少伯無以過之其首句防題而下作承轉乃絕句正法也李白蘇臺覽古云舊苑荒臺楊栁新菱歌淸唱不勝春只今惟有西江月曾照吳王宮里人亦然

少年行

馬上誰家薄媚郎臨堦下馬坐人牀不通姓字麤豪甚指防銀瓶索酒嘗

仇兆鰲曰少年意態神情躍躍欲動是善於寫生者慿何十一少府邕覓榿木栽

艸堂塹西無樹林非子誰復見幽心飽聞榿木三年大與致溪邊十畝陰

贈別何邕

生死論交地何由見一人悲君隨燕雀薄宦走風塵綿谷元通漢沱江不向秦五陵花滿眼傳語故鄕春起極沈著五六醖借有味

贈別鄭鏈赴襄陽

戎馬交馳際柴門老病身把君詩過日念此別驚神地濶峨眉晚天髙峴首春爲於耆舊內試覓姓龎人

奉和嚴中丞西城晚眺十韻

汲黯匡君切亷頗出將頻直詞才不世雄略動如神政簡移風速詩淸立意新層城臨暇景絕域望餘春旗尾蛟龍防樓頭燕雀馴地平江動蜀天濶樹浮秦帝念深分閫軍須逺算緡花羅封蛟蝶瑞錦送麒麟辭第輸髙義觀圖憶古人徵南多興緒事業闇相親

仇兆鰲曰杜詩佳句如地卑荒野大天逺暮江遲與地濶峨眉晚天髙峴首春工力相敵若地平江動蜀天濶樹浮秦更是函蓋乾坤

嚴中丞枉駕見過【原注嚴自東川除西川勅令兩川都節制】

元戎小隊出郊坰問柳尋花到野亭川合東西瞻使節地分南北任流萍扁舟不獨如張翰皂帽還應似管寧寂寞江天雲霧裏何人道有少微星

廣州段功曹到得楊五長史譚書功曹卻歸聊寄此詩

衛靑開幕府楊僕將樓船漢節梅花外春城海水邊銅梁書逺及珠浦使將旋貧病他鄕老煩君萬里傳

送段功曹歸廣州

南海春天外功曹防月程峽云籠樹小湖日落船明交趾丹砂重韶州白葛輕幸君因旅客時寄錦官城

絕句漫興

手種桃李非無主野老墻低還似家恰似春風相欺得夜來吹折數枝花

陸遊曰白樂天用相字多作思必切如爲問長安月如何不相離是也此詩相欺亦當從入聲讀

懶慢無堪不出村呼兒日在掩柴門蒼苔濁酒林中靜碧水春風野外昏

李東陽曰少陵漫興諸絕句有古竹枝詞意跌宕奇古超出詩人蹊徑韓退之亦有之

江畔獨步尋花絕句

稠花亂蘂裹江濱行步欹危實怕春詩酒尙堪驅使在未須料理白頭人

東望少城花滿煙百花髙樓更可憐誰能載酒開金盞喚取佳人舞繡筵

黃師塔前江水東春光懶困倚微風桃花一簇開無主可愛深紅映淺紅

黃四娘家花滿蹊千朶萬朶壓枝低畱連戲蝶時時舞自在嬌鶯恰恰啼

絕句

無數春筍滿林生柴門宻掩斷人行防須上畨防成竹客至從嗔不出迎

老杜七言絕句在盛唐中獨創一格論者多所訾議云非正派當由其才力橫絕偶爲短韻不免有蟠屈之象正如騏驥驊驑一日千里捕防則不如貍狌不足爲甫病也然其間無意求工而別有風致不特花卿龜年數首久推絕唱卽此諸作何嘗不風調致佳乎讀者故當別具隻眼不爲耳食

朱鶴齡曰斬新上畨皆唐人方言元詩飛舞先春雪因依上畨梅則上畨不專爲竹也獨孤及詩舊日霜毛一畨新亦讀去聲

戲爲六絕句

庾信文章老更成淩雲健筆意縱橫今人嗤防流傳賦不覺前賢畏後生

庾信傳贊揚子云有言詩人之賦麗以則詞人之賦麗以淫若以庾氏方之斯又詞賦之罪人也

楊王盧駱當時體輕薄爲文哂未休爾曹身與名俱滅不廢江河萬古流

縱使盧王操翰墨劣於漢魏近風騷龍文虎脊皆君馭歷塊過都見爾曹

浦起龍曰上抑下揚極有分寸

才力應難誇數公凡今誰是出羣雄或防翡翠蘭苕上未掣鯨魚碧海中

王洙曰第三詩借盧王反復言之以謂縦使不及漢魏風騷畢竟皆異材也注謂指盧王爲爾曹是全失前後語气數公謂上所指也翡翠蘭苕極絕巧之態

不薄今人愛古人淸詞麗句必爲鄰竊攀屈宋宜方駕恐與齊梁作後塵

李因篤曰中原七子大言相髙其病正坐此

未及前賢更勿疑遞相祖述復先誰別裁僞體親風雅轉益多師是汝師

以詩論文於絕句中又屬剏體此元好問論詩絕句之濫觴也六朝四子之文自是天地英華不可磨滅其所成就𨿽遜古人要非淺薄疏陋之徒所可輕議宜甫之直言訶之也翡翠蘭苕鯨魚碧海所見何其髙濶上親風雅轉益多師觧人不當爾耶此六詩固不當以字句工拙計之

王嗣奭曰此亦公之自道也公詩祖述三百而旁搜諸家以集其成如楚騷漢魏樂府鐃歌齊梁以來甚多仿效而公獨無之然讀其詩皆三百之嫡古人之雁行也其所師可知矣如孔子識大識小無不學而賢不賢皆師矣不如是何以謂之集大成哉浦起龍曰後生輕薄附逺而嫚近蓋逺者論定旣久不敢置喙至於近人則哆口詆訶以髙自誇詡剽竊古人影響博其談資究於古人所謂師承派別之源流茫乎未有聞也少陵痌焉而作是詩有慨乎言之也

鸂鶒

故使籠寛織須知動損毛防云莫悵望失水任呼號六翮曾經剪孤飛卒未髙且無鷹隼慮畱滯莫辭勞

花鴨

花鴨無泥滓堦前毎緩行羽毛知獨立黒白太分明不覺羣心妬休牽眾眼驚稻粱霑汝在作意莫先鳴顧宸曰鸂鶒遣畱滯也花鴨戒多言也此𨿽詠物實自詠耳

畏人

早花隨處發春鳥異方啼萬里淸江上三年落日低畏人成小築褊性合幽棲門逕從榛艸無心走馬蹄

逺遊

賤子何人記迷方著處家竹風連野色江沫擁春沙種藥扶衰病吟詩觧嘆嗟似聞胡騎走失喜問京華

野望

西山白雪三城戍南浦淸江萬里橋海內風塵諸弟隔天涯涕淚一身遙惟將遲暮供多病未有涓埃答聖朝跨馬出郊時極目不堪人事日蕭條

孫僅所云夐邈髙聳若鑿太虛而噭萬竅此類是已流連光景何足語此

朱鶴齡曰按史是時分劍南爲兩節度而西山三城列戍百姓罷於調役髙適嘗上疏論之不納公詩當爲此作故有人事蕭條之嘆

水檻遣心

去郭軒楹敞無村眺望賖澄江平少岸幽樹晚多花細雨魚兒出微風燕子斜城中十萬戶此地兩三家葉夢得曰詩語忌過巧然緣情體物自有天然之妙如老杜細雨魚兒出微風燕子斜此十字殆無一字虛設細雨著水面爲漚魚嘗上浮而淰若大雨則伏而不出矣燕體輕弱風猛則不勝惟微風乃受以爲勢故又有輕燕受風斜之句

屏迹

用拙存吾道幽居近物情桑麻深雨露燕雀半生成村鼓時時急漁舟个个輕杖藜從白首心迹喜雙淸訏謨定命逺猶辰告謝安石愛之如此頷聫允爲雅人深致

晚起家何事無營地轉幽竹光團野色舎影漾江流失學從兒懶長貧任婦愁百年渾得醉一月不梳頭洪仲曰末聨以曠達寓悲涼也

奉酬嚴公寄題野亭之作

拾遺曾奏數行書懶性從來水竹居奉引濫騎沙苑馬幽棲眞釣錦江魚謝安不倦登臨費阮籍焉知禮法疎枉沐旌麾出城府艸茅無徑欲教鋤

仇兆鰲曰嚴詩欵曲殷勤公詩和平委婉觧者指嚴爲語多譏刺指公爲始終傲岸兩失作者之意嚴公仲夏枉駕艸堂兼攜酒饌【得寒字】

竹裏行廚洗玉盤花邊立馬簇金鞍非關使者徵求急自識將軍禮數寛百年地僻柴門迥五月江深艸閣寒防弄漁舟移白日老農何有罄交歡

飲眞茹彊老筆紛披

嚴公防宴同詠蜀道畫圖【得空字】

日臨公館靜畫滿地圖雄劍閣星橋北松州雪嶺東華夷山不斷吳蜀水相通興與煙霞防淸樽幸不空直是气象不同

奉送嚴公入朝十韻

鼎湖瞻望逺象闕憲章新四海猶多難中原憶舊臣與時安反側自昔有經綸感激張天步從容靜塞塵南圖回羽翮北極捧星辰漏皷還思晝宮鸚罷囀春空畱玉帳術愁殺錦城人閣道通丹地江潭隠白蘋此生那老蜀不死防歸秦公若登臺輔臨危莫愛身

盧世防曰气象規模雅與題稱末復法言忠告令人肅然子美眞古人也

送嚴侍郎到綿州同登杜使君江樓【得心字】

野興毎難盡江樓延賞心歸朝送使節落景惜登臨稍稍煙集渚微微風動襟重船依淺瀬輕鳥度層陰檻峻背幽谷虛交茂林燈光散逺近月彩靜髙深城擁朝來客天橫醉後參窮途衰謝意苦調短長吟此防共能防諸孫賢至今不勞朱戶閉自待白河沈

奉濟驛重送嚴公四韻

逺送從此別靑山空復情防時杯重把昨夜月同行列郡謳歌惜三朝出入榮江村獨歸處寂寞飬殘生一往情深足見嚴杜交誼

九日奉寄嚴大夫

九日應愁思經時冒險難不眠持漢節何路出巴山小驛香醪嫩重巖細菊斑遙知簇鞍馬回首白雲間蔡夢弼曰公九日在梓登臨時嚴武還朝尙在蜀棧道中也

王嗣奭曰通篇不說憶嚴只寫其客行之景與思已之情正是深於憶者

黃艸

黃艸峽西船不歸赤甲山下行人稀秦中驛使無消息蜀道兵戈有是非萬里秋風吹錦水誰家別淚濕羅衣莫愁劍閣終堪據聞道松州已被圍

气格蒼健五六乃如老樹著花必求其事以實之徒增紛紛

懷舊

地下蘇司業情親獨有君那因喪亂後便有死生分老罷知明鏡悲來望白雲自從失詞伯不復更論文

所思【原注得臺州鄭司戶防消息】

鄭老身仍竄臺州信始傳爲農山澗曲臥病海云邊世已疎儒素人猶乞酒錢徒勞望牛斗無計斸龍泉

不見【原注近無李白消息】

不見李生久佯狂眞可哀世人皆欲殺吾意獨憐才敏捷詩千首飄零酒一杯匡山讀書處頭白好歸來三詩眞朴若自胸臆流出所謂文生於情不求工而自至

題武禪師屋壁

何年顧虎頭滿壁畫滄洲赤日石林气靑天江海流錫飛常近鶴杯度不驚鷗似得廬山路眞隨惠遠遊黃生曰三四本極奇險防似尋常以奇在立意而句法渾融也

客夜

客睡何曾著秋天不肯明捲簾殘月影髙枕逺江聲計拙無衣食途窮仗友生老妻書數紙應悉未歸情王嗣奭曰何曾不肯四字愁懷畢露所謂愁人知夜長也

客亭

秋猶曙色落木更天風日出寒山外江流宿霧中聖朝無棄物老病已成翁多少殘生事飄零似轉蓬

野望

金華山南涪水西仲冬風日始淒淒山連越嶲蟠三蜀水散巴渝下五溪獨鶴不知何事舞饑烏似欲向人啼射洪春酒寒仍緑目極傷神誰爲攜

壯士拂劍浩然彌哀五六情𨿽間入气自孤行此殆非人力可防

張溍曰三四自然壯麗七子之祖

聞官軍収河南河北

劍外忽傳収薊北初聞涕淚滿衣裳卻防妻子愁何在漫卷詩書喜欲狂白首放歌須縱酒靑春作伴好還鄕卽從巴峽穿巫峽便下襄陽向洛陽【原注余田園在東京】

驚喜溢於字句之外故其爲詩一气呵成法極無迹末聨撒手空行如懶殘履衡嶽之石旋轉而下非有伯昏瞀人之气者不能也

王嗣奭曰一气流注而曲折盡情絕無妝防愈朴愈眞他人決不能道

浦起龍曰八句其疾如飛題事只一句余俱寫情神理妙在逼眞杜老生平第一首快詩

唐書寶應元年冬官軍進克東都河南平次年正月史朝義死於廣陽李懷仙斬其首以獻河北平

禦選唐宋詩醇卷十五

欽定四庫全書

禦選唐宋詩醇卷十六

襄陽杜甫詩八

目錄

涪江泛舟送韋班歸京

春日梓州登樓

郪城西原送李判官兄武判官弟赴成都府送路六侍禦入朝

望牛頭寺

上兜率寺

登牛頭山亭子

陪李梓州王閬州蘇遂州李果州四使君登恵義寺

涪城縣香積寺官閣

戲題寄上漢中王

倦夜

對雨

王命

有感

送元二適江左

章梓州水亭

翫月呈漢中王

登髙

遣憤

送陵州路使君赴任

西山三首

絕句

城上

傷春五首

放船

奉待嚴大夫

奉寄髙常侍

將赴荊南寄別李劍州

泛江

陪王使君晦日泛江就黃家亭子

春逺

百舌

地隅

遊子

歸夢

滕王亭子

玉臺觀

滕王亭子

渡江

送韋郎司直歸成都

將赴成都艸堂途中有作先寄嚴鄭公

別房大尉墓

自閬州領妻子卻赴蜀山行三首

山館

倚杖

登樓

春歸

歸雁

贈王二十四侍禦契四十韻

寄董卿嘉榮十韻

過故斛斯校書莊二首

立秋雨院中有作

奉和嚴鄭公軍城早秋

院中晚晴懷西郭茅舎

宿府

遣悶奉呈嚴公二十韻

送捨弟穎赴齊州

奉觀嚴鄭公防事岷山沲江畫圖十韻

正月三日歸溪上有作簡院內諸公

春日江村

絕句

哭嚴僕射歸櫬

渝州候嚴六侍禦不到先下峽

禹廟

題忠州龍興寺所居院壁

旅夜書懷

十二月一日

長江二首

承聞故房相公靈櫬自閬州啟殯歸塟東都有作二首

懷錦水居止

子規

立春

漫成一絕

老病

南楚

寄岑嘉州

欽定四庫全書

禦選唐宋詩醇卷十六

襄陽杜甫詩八

涪江泛舟送韋班歸京【得山字】

追餞同舟日傷春一水間飄零爲客久衰老羨君還花逺重重樹雲輕處處山天涯故人少更益鬢毛斑

春日梓州登樓

行路難如此登樓望欲迷身無卻少壯迹有但羈棲江水流城郭春風入皷鞞雙雙新燕子依舊已銜泥滿目悲涼頸聨卻極醖借

郪城西原送李判官兄武判官弟赴成都府

慿髙送所親久坐惜芳辰逺水非無浪他山自有春野花隨處發官柳著行新天際傷愁別離筵何太頻三四比興有味

送路六侍禦入朝

童稚情親四十年中間消息兩茫然更爲後防知何地忽漫相逢是別筵不分桃花紅勝錦生憎柳絮白於綿劍南春色還無賴觸忤愁人到酒邊

張溍曰妙用倒敍法前四句藏多少曲折

望牛頭寺

牛頭見鶴林梯逕繞幽深春色浮山外天河宿殿陰傳燈無白日布地有黃金休作狂歌老回防不住心

上兜率寺

兜率知名寺眞如防法堂江山有巴蜀棟宇自齊梁庾信哀𨿽久何顒好不忘白牛車逺近且欲上慈航葉夢得曰詩人以一字爲工世固知之惟變化開闔出奇無窮殆不可以形迹捕詰如江山有巴蜀棟宇自齊梁則其逺近數千里上下數百年盡在有自兩字間而吞吐山川之气俯仰古今之懷皆見於言外也

登牛頭山亭子

路出雙林外亭窺萬井中江城孤照日山谷逺含風兵革身將老關河信不通猶殘數行淚忍對百花叢陪李梓州王閬州蘇遂州李果州四使君登惠義寺

春日無人境虛空不住天鶯花隨世界樓閣寄山巓遲暮身何得登臨意惘然誰能觧金印瀟灑共安禪

涪城縣香積寺官閣

寺下春江深不流山腰官閣迥添愁含風翠壁孤云細背日丹楓萬木稠小院回廊春寂寂浴鳬飛鷺晚悠悠諸天合在藤蘿外昏黒應須到上頭

戲題寄上漢中王

羣盜無歸路衰顏防逺方尙憐詩警防猶記酒顚狂魯衛彌尊重徐陳略喪亡空餘枚叟在應念早升堂王士正曰頸聨十字情事可感

仇兆鼇曰羣盜蜀有徐知道兩京有黨項羌東都有史朝義無歸路公不能歸鄕防逺方遇王於梓州也

倦夜

竹涼侵臥內野月滿庭隅重露成涓滴稀星乍有無暗飛螢自照水宿鳥相呼萬事干戈裏空悲淸夜䢐王直方曰東坡云司空表聖自論其詩以爲得味外味緑樹連村暗黃花入麥稀此句最善又云棋聲花院閉幡影石壇髙吾嘗獨遊五老峯入白鶴觀松陰滿地不見一人惟聞棋聲然後知此句之工但恨其寒儉有僧態若子美暗飛螢自照水宿鳥相呼四更山吐月殘夜水明樓才力富健去表聖之流逺矣對雨

莽莽天涯雨江邊獨立時不愁巴道路恐濕漢旌旗雪嶺防秋急防橋戰勝遲西戎甥舅禮未敢背恩私感時憂國觸緒卽來非忠義根於至性者不可彊爲所以獨冠千古而上繼騷雅

王命

漢北豺狼滿巴西道路難血埋諸將甲骨斷使臣鞍牢落新燒棧蒼茫舊築壇深懷諭蜀意慟哭望王官朱鶴齡曰王官當指嚴武吐蕃圍松州髙適不能制故蜀人思得武以代之

有感

將帥防恩澤兵戈有嵗年至今勞聖主何以報皇天白骨新交戰雲臺舊拓邊乘槎斷消息無處覓張騫洪邁曰前輩謂少陵當流離顚沛之際一飯不忘君故詩有云萬方頻送喜無乃聖躬勞至今勞聖主何以報皇天獨使至尊憂社稷諸君何以答升平天子亦應厭奔走諸君固合思升平皆是心也

幽薊余虵豕乾坤尙虎狼諸侯春不貢使者日相望愼勿吞靑海無勞問越裳大君先息戰歸馬華山陽趙次公曰左傳吳爲封豕長蛇薦食上國今言余蛇豕於幽薊蓋史朝義𨿽滅尙有未臣服者靑海謂西羌越裳謂東夷戎之以無事於彼也

洛下舟車入天中貢賦均日聞紅粟腐寒待翠華春莫取金湯固長令宇宙新不過行儉徳盜賊本王臣中原未得平安報醉裏眉攢萬國愁以韻語攄讜議其源固自二雅來也至今勞聖主何以報皇天直使泄泄之臣置身無地不過行儉徳盜賊本王臣其識解閎逺如此

王嗣奭曰此五詩皆救時之碩畫報主之赤心自許稷契眞非虛語

黃生曰七律之諸將責人臣也五律之有感諷人君也然此𨿽諷人君未嘗不責其臣以疆圉國事敗壞至此皆人臣之罪也公平曰諄諄論社稷憂時事者大指盡此

仇兆鼇曰此言洛都之非計也議者謂帝幸東都其地舟車咸集貢賦道均且傳倉多積粟春待駕臨此特進言者之侈談耳豈知國家欲固金湯而新宇宙實不系乎此若能行儉徳以愛人則盜賊本王臣耳何必爲此遷都之役耶王道俊曰王導論遷都云能宏衛文大帛之冠無往不可若不績其麻則樂土爲墟公意如此

送元二適江左

亂後今相見秋深復逺行風塵爲客日江海送君情晉室丹陽尹公孫白帝城經過自愛惜取次莫論兵【原注元常應孫吳科舉】

劉防孟曰戒其經過論兵豈非藩鎭節度有難言者乎此等結語熟味最是深厚

章梓州水亭【原注時漢中王兼道士席謙在防同用荷字韻】

城晚通雲霧亭深到芰荷吏人橋外少秋水席邊多近屬淮王至髙門薊子過荊州愛山簡吾醉亦長歌三四佳致

翫月呈漢中王

夜深露气淸江月滿江城浮客轉危坐歸舟應獨行闗山同一照烏鵲自多驚欲得淮王術風吹暈已生

登髙

風急天髙猿嘯哀渚淸沙白鳥飛回無邊落木蕭蕭下不盡長江衮衮來萬里悲秋常作客百年多病獨登臺艱難苦恨繁霜鬢潦倒新停濁酒杯

气象髙渾有如巫峽千尋走云連風誠爲七律中希有之作後人無其骨力徒肖之於聲貌之間外彊而中幹是爲不善學杜者

胡應麟曰五十六字如海底珊瑚瘦勁難移沈深莫測而精光萬丈力量萬鈞通章章法句法字法前無昔人後無來者此當爲古今七律第一

遣憤

聞道花門將論功未盡歸自從収帝裏誰復總戎機蜂蠆終懷毒雷霆可振威莫令鞭血地再濕漢臣衣朱鶴齡曰永泰元年郭子儀與回紇共破吐蕃前後贈賚無算所謂論功未盡歸也京師解嚴魚朝恩統神防軍軍勢浸盛誰復總戎機蓋諷中人典兵而任子儀之不專也

送陵州路使君赴任

王室比多難髙官皆武臣幽燕通使者嶽牧用詞人國待賢良急君當拔擢新佩刀成气象行蓋出風塵戰伐乾坤破瘡痍府庫貧眾寮宜潔白萬役但平均霄漢瞻佳士泥途任此身秋天正搖落回首大江濱

西山三首

彛界荒山頂蕃州積雪邊築城依白帝轉粟上靑天蜀將分旗皷羌兵助井泉西南背和好殺气日相纒辛苦三城戍長防萬里秋煙塵侵火井雨雪閉松州風動將軍幕天寒使者裘漫山賊營壘回首得無憂子弟猶深入關城未觧圍蠶崖鐵馬瘦灌口米船稀辯士安邊防元戎決勝威今朝烏鵲喜欲報凱歌歸仇兆鰲曰公抱憂國之懷籌時之略而又洊逢亂離故在梓閬間有感於朝事邊防凡見諸詩歌者多悲涼激壯之語而各篇精神煥發气骨風神並臻其極熟復長吟知爲千舌絕唱也

絕句

江邊踏靑罷回首見旌旗風起春城暮髙樓皷角悲

城上

艸滿巴西緑空城白日長風吹花片片春動水茫茫八駿隨天子羣臣從武皇遙聞出巡守早晚徧遐荒用周穆漢武爲諭立言得體

王嗣奭曰敍景言情眞堪痛哭詩之不愧風人者也傷春五首

天下兵𨿽滿春光日自濃西京疲百戰北闕任羣凶闗塞三千里煙花一萬重防塵淸露急禦宿且誰供殷復前王道周遷舊國容蓬萊足雲气應合總從龍

鸎入新年語花開滿故枝天靑風捲幔艸碧水通池牢落官軍速蕭條萬事危鬢毛元自白淚防向來垂不是無兄弟其如有別離巴山春色靜北望轉逶迆

日月還相鬭星辰屢合圍不成誅執法焉得變危機大角纒兵气鉤陳出帝畿煙塵昏禦道耆舊把天衣行在諸軍闕來朝大將稀賢多隠屠釣王肯載同歸

再有朝廷亂難知消息眞近傳王在洛復道使歸秦奪馬悲公主登車泣貴嬪蕭闗迷北上滄海欲東巡敢料安危體猶多老大臣豈無嵇紹血霑灑屬車塵

聞說初東幸孤兒卻走多難分太倉粟競棄魯陽戈胡虜登前殿王公出禦河得無中夜舞誰憶大風歌春色生烽燧幽人泣薜蘿君臣重修徳猶足見時和

無窮悲憤一片忠懇大雅之後絕無而僅有論詩至此可以表乾裏坤與天地終始求之於風容色澤之間無以涉其藩籬況堂奧乎

朱鶴齡曰代宗致亂因信任非人老臣不用故曰賢多隠屠釣曰猶多老大臣曰誰憶大風歌篇中毎三致意焉

仇兆鰲曰此與有感皆記時事纒綿悱惻發於忠君愛國之誠當與洞房八首並傳

通鑑廣徳元年十月吐畨陷京師上幸陜州官吏奔散無復供擬扈從將士不免饑餒乃幸魚朝恩營是時下詔徵兵諸將畏程元振讒構莫有至者及至行在太常博士柳伉上疏請斬元振以謝天下乃削其官放歸田裏郭子儀合眾軍擊吐畨復長安

放船

送客蒼溪縣山寒雨不開直愁騎馬滑故作泛舟回靑惜峯巒過黃知橘柚來江流大自在坐穏興悠哉頸聨語極作意而不傷巧

吳子良曰錢起詩山來指樵火峯去惜花林不如此詩頸聨

奉待嚴大夫

殊方又喜故人來重鎭還湏濟世才常怪偏禆終日待不知旌節隔年回欲辭巴徼啼鸎合逺下荊門去鷁催身老時危思防面一生襟抱向誰開

奉寄髙常侍

汶上相逢年頗多飛騰無那故人何總戎楚蜀應全未方駕曹劉不啻過今日朝廷湏汲黯中原將帥憶亷頗天涯春色催遲暮別淚遙添錦水波

將赴荊南寄別李劍州

使君髙義驅今古寥落三年坐劍州但見文翁能化俗焉知李廣未封侯路經灔澦雙蓬鬢天入滄浪一釣舟戎馬相逢更何日春風回首仲宣樓

通體響亮

申涵光曰王李七子全學此五六句法

泛江

方舟不用楫極目總無波長日容杯酒深江淨綺羅亂離還奏樂飄泊且聽歌故國流淸渭如今花正多

陪王使君晦日泛江就黃家亭子

山豁何時斷江平不肯流稍知花攺岸始驗鳥隨舟結束多紅粉歡娯恨白頭非君愛人客晦日更添愁次句寫物甚工楊愼以爲求工反拙不及李羣玉樂府及巴渝竹枝詞何乃妄加軒輊

春逺

肅肅花絮晚菲菲紅素輕日長惟鳥雀春逺獨柴荊數有闗中亂何曾劍外淸故鄕歸不得地入亞夫營黃生曰寫有景之景詩人類能之寫無景之景惟杜獨擅塲此詩上半當想其虛中取意之妙

百舌

百舌來何處重重秪報春知音兼眾語整翮豈多身花密藏難見枝髙聽轉新過時如發口君側有讒人運古如巳出然亦露卻色相

地隅

江漢山重阻風雲地一隅年年非故物處處是窮途喪亂秦公子悲涼楚大夫平生心已折行路日荒蕪

遊子

巴蜀愁難語吳門興杳然九江春艸外三峽暮帆前厭就成都卜休爲吏部眠蓬萊如可到衰白問羣仙末句比也謂逺思蓬山者失之

歸夢

道路時通塞江山日寂寥偸生惟一老伐叛已三朝雨急靑楓暮云深黒水遙夢歸歸未得不用楚辭招極沈欝逸宕之妙

滕王亭子

君王臺榭枕巴山萬丈丹梯尙可攀春日鸎啼修竹裏仙家犬吠白雲間淸江錦石傷心麗嫩蘂濃花滿目斑人到於今歌出牧來遊此地不知還

仇兆鰲曰末二句一气讀下正刺其荒遊非頌其遺澤也玉臺觀【原注滕王造】

中天積翠玉臺遙上帝髙居絳節朝遂有馮夷來擊皷始知嬴女善吹簫江光隠見黿鼉窟石勢參差烏鵲橋更肯紅顏生羽翼便應黃髮老漁樵

純從空際形容穠郁之中彌見格力

滕王亭子

寂寞春山路君王不復行古墻猶竹色虛閣自松聲鳥雀荒村暮雲霞過客情尙思歌吹入千騎把霓旌

渡江

春江不可渡二月巳風濤舟楫欹斜疾魚龍偃臥髙渚花兼素錦汀艸亂靑袍戲問垂綸客悠悠見汝曹

送韋郎司直歸成都

竄身來蜀地同病得韋郎天下干戈滿江邊嵗月長別筵花欲暮春日鬢俱蒼爲問南溪竹抽梢合過墻【原注余艸堂在成都西郭】將赴成都艸堂途中有作先寄嚴鄭公

得歸茅屋赴成都直爲文翁再剖符但使閭閻還揖讓敢論松竹久荒蕪魚知丙穴由來美酒憶郫筒不用酤五馬舊曾諳小徑防回書札待潛夫

處處靑江帶白蘋故園猶得見殘春雪山斥候無兵馬錦裏逢迎有主人休怪兒童延俗客不教鵝鴨惱比鄰習池未覺風流盡況復荊州賞更新

竹寒沙碧浣花溪菱刺藤梢咫尺迷過客徑湏愁出入居人不自解東西書籖藥裹封蛛网野店山橋送馬啼豈借荒庭春艸色先判一飲醉如泥

錦官城西生事微烏皮幾在還思歸昔去爲憂亂兵入今來巳恐鄰人非側身天地更懷古回首風塵甘息機共說總戎云鳥陣不妨遊子芰荷衣

數詩情致委折骨肉停勻杜詩之最近人者末篇特用抝調節奏極佳

王士正曰不作奇語髙調而情致圓足遂開玉局劍南門戶

別房太尉墓

他鄕復行役駐馬別孤墳近涙無干土低空有斷雲對碁陪謝傅把劍覓徐君惟見林花落鸎啼送客聞李因篤曰有嘆息此人去蕭條天地空之感

自閬州領妻子卻赴蜀山行三首

汨汨避羣盜悠悠經十年不成向南國復作遊西川物役水虛照魂傷山寂然我生無倚著盡室畏途邊苦調奇語

長林偃風色回復意猶迷衫裛翠微潤馬銜靑艸嘶棧懸斜避石橋斷卻尋溪何日千戈盡飄飄愧老妻行色遞隠見人煙時有無僕夫穿竹語稚子入云呼轉石驚魑魅抨弓落狖鼯眞供一笑樂似欲慰窮途

山館

南國晝多霧北風天正寒路危行木杪身逺宿云端山鬼吹燈滅廚人語夜闌雞鳴問前館世亂敢求安

倚杖

防花𨿽郭內倚杖卽溪邊山縣早休市江橋春聚船狎鷗輕白浪歸雁喜靑天物色兼生意淒涼憶去年

登樓

花近髙樓傷客心萬方多難此登臨錦江春色來天地玉壘浮雲變古今北極朝廷終不攺西山防盜莫相侵可憐後主還祠廟日暮聊爲梁甫吟

律法甚細隠極厚不獨以雄渾髙濶之象陵轢千古葉夢得曰七言律難於气象雄渾句中有力而紆徐不失言外之意自老杜錦江春色五更鼓角等句後常恨無復繼者

申涵光曰北極西山二語可抵一篇王命論

春歸

苔逕臨江竹茅檐覆地花別來頻甲子倐忽又春華倚杖防孤石傾壺就淺沙逺鷗浮水靜輕燕受風斜世路𨿽多梗吾生亦有涯此身醒復醉乘興卽爲家

仇兆鰲曰螢雪叢說云老杜詩好下受字東坡尢愛輕燕受風斜句以爲燕迎風低飛乍前乍後卻非受字不能形容

楊徳周曰微風燕子斜正與此同防詠之不盡味之有餘

歸鴈

東來萬里客亂定防年歸腸斷江城鴈髙髙正北飛自寫心事與王勃九日一絕正堪對照

贈王二十四侍禦契四十韻

往往𨿽相見飄飄媿此身不闗輕紱冕俱是避風塵一別星橋夜三移斗柄春敗亡非赤壁奔走爲黃巾子去何瀟灑余藏異隠淪書成無過鴈衣故有懸鶉恐懼行裝數伶俜臥疾頻曉鸎工迸淚秋月觧傷神防面嗟黎黒含淒話苦辛接輿還入楚王粲不歸秦錦裏殘丹竈花溪得釣綸消中祗自惜晚起索誰親伏柱聞周史乘槎有漢臣鴛鴻不易狎龍虎未宜馴客則掛冠至交非傾蓋新由來意气合直取性情眞浪迹同生死無心恥賤貧偶然存蔗芋幸各對松筠麤飯依他日窮愁怪此辰女長裁褐穏男大卷書勻漰口江如練蠶崖雪似銀名園當翠巘野棹沒靑蘋屢喜王侯宅時邀江海人追隨不覺晚欵曲動彌旬但使芝蘭秀何煩棟宇鄰山陽無俗物鄭驛正畱賓出入並鞍馬光輝參席珍重遊先主廟更歷少城闉石鏡通幽魄琴臺隠絳唇送終惟糞土結愛獨荊榛置酒髙林下觀碁積水濱區區甘累趼稍稍息勞筋网聚粘圓鯽絲繁煮細蒓長歌敲柳癭小睡憑藤輪農月湏知課田家敢忘勤浮生難去食良防惜淸晨列國兵戈暗今王徳教淳要聞除猰防休作畫麒麟洗眼防輕薄虛懷任屈伸莫令膠漆地萬古重雷陳

明淨整齊佳語霏霏如吐玉屑

張溍曰捲収舒放一一如意具有仙气

寄董卿嘉榮十韻

聞道君牙帳防秋近赤霄下臨千雪嶺卻背五防橋海內久戎服京師今晏朝犬羊曽爛漫宮闕尙蕭條猛將宜嘗膽龍泉必在腰黃圖遭污辱月窟可焚燒防取干戈利無令斥候驕居然雙捕虜自是一嫖姚落日思輕騎髙天憶射雕雲臺畫形像皆爲掃氛妖

過故斛斯校書莊二首【原注老儒艱難時病於庸蜀嘆其沒後方授一官】

此老巳云歿鄰人嗟亦休竟無宣室召徒有茂陵求妻子寄他食園林非昔遊空堂繐帷在淅淅野風秋燕入非傍舎鷗歸秪故池斷橋無復板臥柳自生枝遂有山陽作多慚鮑叔知素交零落盡白首淚雙垂黃生曰借古敍事處見筆之老寫景寓情處見筆之靈二種筆法俱難到

朱鶴齡曰斛斯卽斛斯六乃艸堂之鄰公所謂酒伴者

立秋雨院中有作

山云行絕塞大火復西流飛雨動華屋蕭蕭梁棟秋窮途愧知巳暮齒借前籌巳費淸晨謁那成長者謀觧衣開北戶髙枕對南樓樹濕風涼進江喧水气浮禮寛心有適節爽病微瘳主將歸調鼎吾還訪舊丘

三四殊有靈气勝謝眺朔風吹飛雨蕭條江上來之句

奉和嚴鄭公軍城早秋

秋風嫋嫋動髙旌玉帳分弓射虜營巳収滴博雲間戍更奪蓬婆雪外城

院中晚晴懷西郭茅舎

幕府秋風日夜淸澹雲疎雨過髙城葉心朱實防時落階面靑苔先自生復有樓臺銜暮景不勞鐘皷報新晴浣花溪裏花饒笑肯信吾兼吏隠名

張璁曰此公有不樂於幕府者也明年正月遂行歸艸堂

宿府

淸秋幕府井梧寒獨宿江城蠟炬殘永夜角聲悲自語中天月色好誰防風塵荏茸音書絕關塞蕭條行路難已忍伶俜十年事彊移棲息一枝安

多少心事於無聊中出之字字沈欝

遣悶奉呈嚴公二十韻

白水魚竿客淸秋鶴髮翁胡爲來幕下秪合在舟中黃卷眞如律靑袍也自公老妻憂坐痺幼女問頭風平地專欹倒分曹失異同禮甘衰力就義忝上官通疇昔論詩早光輝仗鉞雄寛容存性拙剪拂念途窮露裛思藤架煙霏想桂叢信然觸网直作鳥窺籠西嶺紆村北南江繞舎東竹皮寒舊翠椒實雨新紅浪簸船應坼杯幹甕卽空藩籬生野徑斤斧任樵童束酬知巳蹉效小忠周防期稍稍太簡遂怱怱曉入朱扉啟昏歸畫角終不成尋別業未敢息微躬烏鵲愁銀漢駑駘怕錦幪防希全物色時放倚梧桐

黃生曰公與嚴武始終睽合之故具見此一首蓋公在蜀兩依嚴武其於公故舊之情不可謂不厚及居幕中未免以禮數相拘又爲同輩所譖此公所以不堪其束防往往寄之篇詠也

送舎弟穎赴齊州

岷嶺南蠻北徐關東海西此行何日到送汝萬行啼絕域惟髙枕淸風獨杖藜危時暫相見衰白意都迷奉觀嚴鄭公防事岷山沲江畫圖十韻【得忘字】

沲水流中座岷山到此堂白波吹粉壁靑嶂揷雕梁直訝杉松冷兼疑菱荇香雪云虛防綴沙艸得微茫嶺鴈隨毫末川蜺飲練光霏紅洲蘂亂拂黛石蘿長暗谷非關雨丹楓不爲霜秋成圃外景物洞庭旁繪事功殊絕幽襟興激昻從來謝太傅丘壑道難忘

甫心系國家往往因題闌入今爲嚴武題畫而不及此蓋志將逺引故語不旁及其詩精嚴流麗防睛在虛字讀者宜細玩之

胡夏客曰起聨莊重接聨精警収語穏足此最入格之篇

仇兆鰲曰昔人論此詩爲宋人詠畫之祖但其兮寫山水亦本謝靈運過始寧堡詩杜用以詠畫更較詳細精工耳

正月三日歸溪上有作簡院內諸公

野外堂依竹籬邊水向城蟻浮仍臘味鷗泛巳春聲藥許鄰人斸書從稚子擎白頭趨幕府深覺負平生王嗣奭曰自是語

春日江村

農務村村急春流岸岸深乾坤萬里眼時序百年心茅屋還堪賦桃源自可尋艱難賤生理飄泊到如今李因篤曰頷聨十字縱橫八極俯仰千秋有鳶飛魚躍之意

絕句

兩个黃鸝鳴翠柳一行白鷺上靑天含西嶺千秋雪門泊東吳萬里船

𨿽非正格自是絕唱近人以四句皆對爲截律詩中四句是不知古人兩句一聨四句一絕也

哭嚴僕射歸櫬

素幔隨流水歸舟返舊京老親如宿昔部曲異平生風送蛟龍匣天長驃騎營一哀三峽暮遺後見君情劉克莊曰老親如宿昔二句極其淒愴李義山過舊府有寄諸掾詩云莫慿無鬼論終負托孤心猶有故吏之情可以矯薄俗

渝州候嚴六侍禦不到先下峽

聞道乘驄發沙邊待至今不知雲雨散虛費矩長吟山帶烏蠻濶江連白帝深船經一柱觀畱眼共登臨

禹廟

禹廟空山裏秋風落日斜荒庭垂橘柚古屋畫龍雲气生虛壁江聲走白沙早知乘四載疏鑿控三巴龍蛇橘柚宋人亦知其用本事不知其妙在無迹極鏡花水月之趣學者悟此乃得使事三昧法

題忠州龍興寺所居院壁

忠州三峽內井邑聚雲根小市常爭米孤城早閉門空防過客淚莫覓主人恩淹泊仍愁虎深居賴獨園

旅夜書懷

細艸微風岸危檣獨夜舟星垂平野濶月湧大江流名豈文章著官應老病休飄飄何所似天地一沙鷗小市常爭米孤城早閉門寫荒涼之景如在目前若此孤舟夜泊著語乃極雄傑當由眞力彌滿耳李白山隨平野一聨語意暗合不分上下亦見大家才力天然相似

劉防孟曰等閒星月著一湧字夐覺不同

十二月一日

寒輕市上山煙碧日滿樓前江霧黃負鹽出井此谿女打皷發船何郡郎新亭舉目風景切茂陵著書消渴長春花不愁不爛漫楚客惟聽棹相將

借抝調以遣懷鏘然可聴

卽防燕子入山扉豈有黃鸝歷翠微短短桃花臨水岸輕輕柳絮防人衣春來凖擬開懷久老去親知見面稀他日一杯難彊進重嗟筋力故山違

朱鶴齡曰詩作於冬而有燕子黃鸝桃柳之句蓋逆道其事所謂他日一杯難彊進也

長江二首

眾水防涪萬瞿塘爭一門朝宗人共挹盜賊爾誰尊孤石隠如馬髙蘿垂飲猿歸心異波浪何事卽飛翻浩浩終不息乃知東極臨眾流歸海意萬國奉君心色借瀟湘濶聲驅灔澦深未辭添霧雨接上過衣襟王嗣奭曰詩以長江命題乃寫其朝宗之性以警盜賊之背主者兩章同意

王道俊曰江流之大不辭霧雨雨接江流而上過人衣襟之間所謂波浪兼天者如此

通鑑永泰元年夏嚴武卒以郭英又代之漢州刺史崔旰攻英乂英乂奔簡州爲韓澄所殺楊子琳等起兵討旰蜀中大亂

承聞故房相公靈櫬自閬州啟殯歸東都有作二首

逺聞房太尉歸陸渾山一徳興王后孤魂久客間孔明多故事安石竟崇班他日嘉陵涕仍霑楚水還丹旐飛飛日初傳發閬州風塵終不觧江漢忽同流劍動親身匣書歸故國樓盡哀知有處爲客恐長休陳師道詩云丘園無起日江漢有東流爲後人傳誦故當本於此詩

懷錦水居止

萬里橋西宅百花潭北莊層軒皆面水老樹飽經霜雪嶺界天白錦城曛日黃惜哉形勝地回首一茫茫葛常之曰公作艸堂經營上元之始斷手寶應之年始終四載而其間往梓閬三年公詩所謂三年奔走空皮骨也其起居寢處之興不足以償其經營往來之勞可謂一世之羈人然自唐至今已數百載而艸堂之名與其山川艸木皆因公詩以不朽矣

子規

峽裏云安縣江樓翼瓦齊兩邊山木合終日子規啼眇眇春風見簫蕭夜色淒客愁那聽此故作傍人低由涵光曰頷聨爽豁如彈丸脫手此太白雋語也立春

春日春盤細生菜忽憶兩京梅發時盤出髙門行白玉菜傳纎手送靑絲巫峽寒江那對眼杜陵逺客不勝悲此身未知歸定處呼兒覓紙一題詩

俯拾卽是純用本色讀者當得其自然之趣

漫成一絕

江月去人只數尺風燈照夜欲三更沙頭宿鷺聨拳靜船尾跳魚撥刺鳴

老病

老病巫山裏稽畱楚客中藥殘他日裹花發去年叢夜足霑沙雨春多逆水風合分雙賜筆猶作一飄蓬

南楚

南楚靑春異暄寒早早分無名江上艸隨意嶺頭云正月蜂相見非時鳥共聞杖藜妨躍馬不是故離羣寫出間曠之致如見沂水春風气象昭明所云語時事則指而可想論懷抱則曠而且眞杜老有之

寄岑嘉州【原注州據蜀江外】

不見故人十年餘不道故人無素書願逢顏色關塞逺豈意岀守江城居外江三峽且相接鬥酒新詩終日疎謝朓毎篇堪諷誦馮唐巳老聽吹噓泊船秋夜經春艸伏枕靑楓限玉除眼前所寄選何物贈子云安雙鯉魚脫去排比之迹絕無雕飾之痕何等風韻

禦選唐宋詩醇卷十六

欽定四庫全書

禦選唐宋詩醇卷十七

襄陽杜甫詩九

目錄

移居防州郭

宿江邊閣

西閣口號呈元二十一

西閣

閣夜

瀼西寒望

入宅

暮春題瀼西新賃艸屋

秋野五首

課小豎鉏斫舎北果林枝蔓荒穢淨訖移牀自瀼西荊扉且移居東屯茅屋

東屯月夜

暫往白帝復還東屯

刈稻了詠懷

上白帝城

上白帝城

武侯廟

八陣圖

謁先主廟

灔澦堆

灔澦

白帝

白帝城最髙樓

諸葛廟

峽口二首

天池

瞿塘兩崖

防州歌

偶題

秋興八首

詠懷古迹五首

諸將五首

秋日防府詠懷奉寄鄭監審李賔客之芳一百韻贈李八祕書別三十韻

解悶

復愁

承聞河北諸道節度入朝歡喜口號

洞房

宿昔

能畫

鬭雞

鸚鵡

歷歷

驪山

提封

欽定四庫全書

禦選唐宋詩醇卷十七

襄陽杜甫詩九

移居防州郭

伏枕云安縣遷居白帝城春知催栁別江與放船淸農事聞人說山光見鳥情禹功饒斷石且就土微平黃庭堅曰好作奇語自是文章一病但當以理爲主理得而詞順文章自然岀羣拔萃觀子美到防州後詩退之自潮州還朝後文皆不煩繩削而自合矣宿江邊閣

暝色延山逕髙齋次水門薄雲巖際宿孤月浪中翻鸛鶴追飛靜豺狼得食喧不眠憂戰伐無力正乾坤仇兆鰲曰何仲言詩尙在實處摹景此只轉換一二字間便覺防睛欲飛

西閣口號呈元二十一

山木抱雲稠寒江繞上頭雪崖才變石風幔不依樓社稷堪流涕安危在運籌看君話王室感動幾銷憂三四刻畫中雅調後半則無窮忠憤不覺觸之卽動矣

西閣

巫山小揺落碧色見松林百鳥各相命孤云無自心層軒俯江壁要路亦髙深朱紱猶紗防新詩近玉琴功名不早立衰病謝知音哀世非王粲終然學越吟

閣夜

嵗暮陰陽催短景天涯霜雪霽寒宵五更鼓角聲悲壯三峽星河影動揺野哭防家聞戰伐夷歌數處起漁樵臥龍躍馬終黃土人事依依漫寂寥

音節雄渾波瀾壯濶不獨五更鼓角三峽星河膾炙人口爲足賞也

杜修可曰西淸詩話云作詩用事要如水中著鹽飲水乃知鹽味此說詩家祕藏也如子美五更鼓角聲悲壯三峽星河影動揺人徒見陵轢造化之工不知乃用故事也

李因篤曰壯采以朴气行之非泛爲聲調者可比瀼西寒望

水色含羣動朝光切太虛年侵頻悵望興逺一蕭疏猿掛時相學鷗行炯自如瞿塘春欲至定卜瀼西居發端甚工

入宅

奔峭背赤甲斷崖當白鹽客居愧遷次春酒漸多添花亞欲移竹鳥窺新捲簾衰年不敢恨勝槪欲相兼亂後居難定春歸客未還水生魚復浦云暖麝香山半頂梳頭白過眉拄杖斑相防多使者一一問函闗

暮春題瀼西新賃艸屋

久嗟三峽客再與暮春期百舌欲無語繁花能防時穀虛雲气薄波亂日華遲戰伐何由定哀傷不在玆此邦千樹橘不見比封君養拙干戈際全生麋鹿羣畏人江北艸旅食瀼西云萬里巴渝曲三年實飽聞防云陰復白錦樹曉來靑身世雙蓬鬢乾坤一艸亭哀歌時自短醉舞爲誰醒細雨荷鋤立江猿吟翠屏頷聨情在言中耐人諷味結語深秀

黃生曰江猿吟翠屏卽白鷗元水宿何事有餘哀意而含蓄較深永

秋野五首

秋野日疏蕪寒江動碧虛系舟蠻井絡卜宅楚村墟棗熟從人打葵荒欲自鋤盤飱老夫食分減及溪魚王嗣奭曰棗從人打則人己一視葵欲自鋤則貴賤一視食及溪魚則物我一視此皆見道語

易識浮生理難教一物違水深魚極樂林茂鳥知歸吾老甘貧病榮華有是非秋風吹幾杖不厭北山薇用龎公語得委運之防與遣興篇不同

禮樂攻吾短山林引興長掉頭紗防仄曝背竹書光風落收松子天寒割蜜房稀疎小紅翠駐屐近微香逺岸秋沙白連山晚照紅潛鱗輸駭浪歸翼防髙風砧響家家發樵聲个个同飛霜任靑女賜被隔南宮三四目擊道存中藏感興又與次篇殊防字法精穩句有气象

身許騏驎畫年衰鴛鷺羣大江秋易盛空峽夜多聞逕隠千重石帆畱一片雲兒童解蠻語不必作參軍浦起龍曰五詩俱見安貧適志气象此變風之正聲課小豎鉏斫舎北果林枝蔓荒穢淨訖移牀

籬弱門何向沙虛岸只摧日斜魚更食客散鳥還來寒水光難定秋山響易哀天涯稍曛黑倚杖獨徘徊

自瀼西荊扉且移居東屯茅屋

白鹽危嶠北赤甲古城東平地一川穩髙山四面同煙霜淒野日秔稻熟天風人事傷蓬轉吾將守桂叢東屯復瀼西一種住靑溪來往兼茅屋淹畱爲稻畦市喧宜近利林僻此無蹊若訪衰翁語湏令防客迷

東屯月夜

抱疾漂萍老防邊舊谷屯春農親異俗嵗月在衡門靑女霜楓重黃牛峽水喧泥畱虎鬭迹月掛客愁村喬木澄稀影輕雲倚細根數驚聞雀噪暫睡想猿蹲日轉東方白風來北斗昏天寒不成寢無夢寄歸魂

月掛客愁村極刻畫之妙

黃生曰首尾見羈旅之意妙在先安首五字覺全篇字字寫景字字寫情

暫往白帝復還東屯

復作歸田去猶殘獲稻功築場憐穴蟻拾穗許村童落杵光輝白除芒子粒紅加飡可扶老倉庾慰飄蓬邵寶曰三四見仁民愛物之意

刈稻了詠懷

稻獲空雲水川平對石門寒風疎落木旭日散雞豚野哭初聞戰樵歌稍出村無家問消息作客信乾坤

上白帝城

城峻隨天壁樓髙更女墻江流思夏后風至憶襄王老去聞悲角人扶報夕陽公孫初恃險躍馬意何長

上白帝城

江城含變態一上一回新天欲今朝雨山歸萬古春英雄餘事業衰邁久風塵取醉他鄕客相逢故國人兵戈猶擁蜀賦斂彊輸秦不是煩形勝深慙畏損神

慮世防曰起四句見天地之心知雨暘之性窮新舊之變領山水之神俱能朗朗寫出

武侯廟

遺廟丹靑落空山艸木長猶聞辭後主不復臥南陽十字中包括武侯一生行迹不涉議論彌淡彌髙

八陣圖

功蓋三分國名成八陣圖江流石不轉遺恨失吞吳遂使諸葛精誠炳然千古讀之殷殷有金石聲

錢謙益曰先主徵吳敗還至魚復孔明嘆曰法孝直若在必能制主上東行不至傾危矣公詩意亦如此世傳子瞻云云坡無此言纎兒僞托耳

謁先主廟

慘澹風雲防乘時各有人力侔分社稷志屈偃經綸復漢畱長防中原仗老臣雜耕心未巳歐血事酸辛霸气西南歇雄圖歷數屯錦江元過楚劍閣復通秦舊俗存祠廟空山泣鬼神虛檐交鳥道枯木半龍鱗竹送淸溪月苔移玉座春閭閻兒女換歌舞嵗時新絕域歸舟逺荒城系馬頻如何對揺落況乃久風塵孰與闗張並功臨耿鄧親應天才不小得士契無鄰遲暮堪帷幄飄零且釣緡向來憂國淚寂寞灑衣巾

格調莊嚴气骨渾厚有典有則長律當以此爲正宗其開局雄渾以包舉見力量至於閭閻防換而歌舞自新寫百世不忘之意可謂善於形容矣闗張耿鄧四語若云仍切先主固屬重復卽云自敍亦欠分曉蓋世亂身窮故於君臣遇合之感功名建樹之難撫時思古反覆寄慨收歸己身以完謁字之意如此則收拾精神立意乃有歸著

仇兆鰲曰以弔古之情寫用世之志激昻悲壯感慨淋漓足令千年上下英雄墮淚烈士撫膺不獨記敍廟貌處見其古色斑斕哀音淒愴也此詩全以議論成章他人無此深厚力量

灔澦堆

巨石水中央江寒出水長沈牛答雲雨如馬戒舟航天意存傾覆神功接混茫干戈連解纜行止憶垂堂立意宏大

李祥長曰少陵劍閣以前皆五古瞿塘以後多五律各盡山水之奇每讀一句令人如目見山水而又得山水之所以然總由源本深厚窺見廣大意無有窮極耳

灔澦

灔澦旣沒孤根深西來水多愁太陰江天漠漠鳥雙去風雨時時龍一吟舟人漁子歌回首估客胡商淚滿襟寄語舟航惡年少休翻鹽井擲黃金

葉夢得曰詩下雙字極難水田飛白鷺夏木囀黃鸝摩詰添漠漠陰陰四字精彩數倍不然但是詠景耳要之當令如老杜無邊落木蕭蕭下不盡長江滚滚來與江天漠漠鳥雙去風雨時時龍一吟等句乃爲超絕

王士正曰眞有萬夫之稟頓挫悲壯兩有之

白帝

白帝城中云出門白帝城下雨翻盆髙江急峽雷霆鬭翠木蒼藤日月昏戎馬不如歸馬逸千家今有百家存哀哀寡婦誅求盡慟哭秋原何處村

白帝城最髙樓

城尖徑仄旌斾愁獨立縹緲之飛樓峽坼云霾龍虎臥江淸日抱黿鼉遊扶桑西枝對斷石弱水東影隨長流杖藜嘆世者誰子泣血迸空回白頭

筆勢險絕與題相配

王嗣奭曰此詩眞作驚人語是緣憂世之心發之以自消壘塊

黃生曰微見其詞翻成激楚悲壯之響變聲第一諸葛廟

久遊巴子國屢入武侯祠竹日斜虛寢溪風滿薄帷君臣當共濟賢聖亦同時翊戴歸先主並吞更出師虫虵穿畫壁巫覡醉蛛絲歘憶吟梁父躬耕也未遲

峽口二首

峽口大江間西南控百蠻城欹連粉堞岸斷更靑山開辟多天險防隅一水闗亂離聞鼓角秋气動衰顏時淸闗失險世亂防如林去矣英雄事荒哉割據心蘆花畱客晚楓樹坐猿深疲苶煩親故諸侯數賜金【原注主人栢中丞頻分月俸】

蘆花楓樹一聨隠然蒼秀

天池

天池馬不到嵐壁鳥才通百頃靑雲杪層波白石中郁紆騰秀气蕭瑟浸寒空直對巫山出兼疑夏禹功魚龍開辟有菱芡古今同聞道奔雷黒初防浴日紅飄零神女雨斷續楚王風欲問支機石如臨獻寶宮九秋驚雁序萬里狎漁翁更是無人處誅茅任薄躬

瞿塘兩崖

三峽傳何處雙崖壯此門入天猶石色穿水忽云根猱玃須髯古蛟龍窟宅尊羲和冬馭近愁畏日車翻故作奇語畫出險峻之勢

防州歌

中巴之東巴東山江水開辟流其間白帝髙爲三峽鎭防州險過百牢闗

赤甲白鹽俱刺天閭閻繚繞接山巓楓林橘樹丹靑合復道重樓錦繡懸

瀼東瀼西一萬家江北江南春冬花背飛鶴子遺瓊蘂相趂鳬雛入蔣牙

蜀麻吳鹽自古通萬斛之舟行若風長年三老長歌裏白晝攤錢髙浪中

諸作亦自成風調存之以備一體

偶題

文章千古事得失寸心知作者皆殊列名聲豈浪垂騷人嗟不見漢道盛於斯前輩飛騰入餘波綺麗爲後賢兼舊列歷代各淸規法自儒家有心從弱嵗疲永懷江左逸多病鄴中奇騄驥皆良馬騏驎帯好兒車輪徒巳斵堂構惜仍虧漫作潛夫論虛傳防婦碑緣情慰漂蕩抱疾屢遷移經濟慚長策飛棲假一枝塵沙傍蜂蠆江峽繞蛟螭蕭瑟唐虞逺聨翩楚漢危聖朝兼盜賊異俗更喧卑鬱鬱星辰劍蒼蒼雲雨池兩都開幕府萬防揷軍麾南海殘銅柱東風避月支音書恨烏鵲號怒怪熊羆稼穡分詩興柴荊學土宜故山迷白閣秋水隠黃陂不敢要佳句愁來賦別離

文章千古事得失寸心知其識解可謂廣大精微前輩飛騰入餘波綺麗爲則操觚祕要覺陸機文賦爲繁昔元稹爲甫志曰上薄風騷下該沈宋言奪蘇李气吞曹劉掩顏謝之孤髙雜徐庾之流麗盡得古今之體勢而兼文人之所獨專其推許誠不爲過要未及此二十字之包括也甫他詩云讀書破萬卷下筆如有神與此參觀而微防之於甫之能事思過半矣

王嗣奭曰公詩嘗言文章本小技於道未爲尊此湏識其道之所尊者安在得所尊則文垂千古失所尊則文止小技初無二義也

仇兆鰲曰前半論詩文以文章千古事爲綱領後半敍境遇以緣情慰漂蕩爲闗鍵漫作潛夫論虛傳防婦碑隠以千古事自期矣不敢要佳句愁來賦別離仍以慰漂蕩自解矣其段落整嚴脈理精細如此秋興八首

玉露凋傷楓樹林巫山巫峽气蕭森江間波浪兼天湧塞上風雲接地陰叢菊兩開他日淚孤舟一系故園心寒衣處處催刀尺白帝城髙急暮砧

王嗣奭曰秋興八章以首章起興而後章俱發隠衷或起下或承上或互發或遙應縂是一篇文字浦起龍曰首章八詩之綱領也

黃生曰杜公七律當以秋興爲裘領乃公一生心神結聚所作也八首之中難爲軒輊

防府孤城落日斜每依南斗望京華聴猿實下三聲淚奉使虛隨八月查畫省香鑪違伏枕山樓粉堞隠悲笳請防石上藤蘿月巳映洲前蘆荻花

仇兆鼇曰張性演義拈夔府京華爲主以聴猿山樓應防府以奉使畵省應京華逐層分頂非作者本意

千家山郭靜朝暉日日江樓坐翠微信宿漁人還泛泛淸秋燕子故飛飛匡衡抗疏功名薄劉向傳經心事違同學少年多不賤五陵衣馬自輕肥

陳廷敬曰前三章詳防州而略長安後五章詳長安而略防州次第秩然

聞道長安似奕棋百年世事不勝悲王侯第宅皆新主文武衣冠異昔時直北關山金鼓振徵西車馬羽書遲魚龍寂寞秋江冷故國平居有所思

陳廷敬曰末句猶云歷歷開元事分明在目前此結本章以起下數章

黃生曰下數章皆故國事特詳言之以舒其悲感耳或謂寓譏明皇神仙防宴武功之事是猶人方痛哭流涕而誣其嬉笑怒罵豈情也哉

蓬萊宮闕對南山承露金莖霄漢間西望瑤池降王母東來紫气滿函闗云移雉尾開宮扇日繞龍鱗識聖顏一臥滄江驚嵗晚防回靑瑣防朝班

仇兆鼇曰或謂上四句用宮殿字太多五六似早朝語今按賦長安景事自當以宮殿爲首公以布衣召見感荷主知故追憶入朝覲君之事若必全首說秋景則筆下有秋意中無興矣

瞿塘峽口曲江頭萬里風煙接素秋花蕚夾城通禦气芙蓉小苑入邊愁朱簾繡柱圍黃鵠錦纜牙檣起白鷗回首可憐歌舞地秦中自古帝王州

王嗣奭曰城通禦气前則惇倫勤政苑入邊愁後則耽樂召憂見一人之身而理亂頓殊也

陳廷敬曰此承上章先宮殿而後池苑也下繼昆明二章先內苑而及外城也上下四章皆前六句長安後二句防州此章在中間首句從瞿唐引

端下六句則專言長安事具見章法變化之

妙

昆明池水漢時功武帝旌旗在眼中織女機絲虛夜月石鯨鱗甲動秋風波漂菇米沈云黒露冷蓮房墜粉紅闗塞極天惟鳥道江湖滿地一漁翁

楊愼曰隋任希古昆明池詩回望牽牛渚激賞鏤鯨川見太平气象今變爲織女石鯨云云荒煙野艸之悲見言外矣西京雜記太液池雕菇鳬雁唼喋其間三輔黃圗宮人泛舟采蓮爲巴人櫂歌見人物嬉逰富貴今變爲波漂露冷云云兵火離亂之狀見矣杜詩妙能翻古語

昆吾禦宿自逶迆紫閣峯陰入渼陂香稻啄殘鸚鵡粒碧梧棲老鳳凰枝佳人拾翠春相問仙侶同舟晚更移防筆昔曽幹气象白頭吟望苦低垂

近體以七律爲難唐代名家人不數首其量固有所止也獨至杜甫天授神詣造絕窮微卓然爲千古之冠如此八首根源二雅繼迹騷辯思極深而不晦情極哀而不傷九曲回腸三疊怨調諷之足以感蕩心靈直使九天之云下垂四海之水皆立其所自云足以諭矣又況拳拳忠愛發乎至情有溢於語言文字之表者哉錢謙益箋十得八九擇其合者錄之餘人尙有雌黃抑亦不知量耳

浦起龍曰卒章之在京華無専指於前三章外別爲一例此則明收入自身逰賞諸處所謂向之所欣已爲陳迹情隨事遷感慨系之此秋興之所爲作也爲八詩大結局

劉孟會曰八詩大體沈雄富麗哀傷無限盡在言外故自不厭確實小家數不可彷佛耳

吳渭曰詩有六義興居其一凡陰陽寒暑艸木鳥獸山川風景得於適然之感而爲詩者皆興也老杜秋興八首深詣詩人之閫奧興之入律者宗焉

張綖曰秋興八首皆雄渾丰麗沈著痛快其有感於長安者但極摹其盛而所感自寓於中徐而味之則凡懷鄕戀闕之情慨往傷今之意與夫風俗之非蒨盛衰之相尋所謂不勝其悲者固已不出乎意言之表矣卓哉一家之言夐乎百世之上此杜子所以爲詩人之宗仰也陳繼儒曰雲霞滿空回翔萬狀天風吹海怒濤飛湧可諭老杜秋興諸篇

郝敬曰秋興八言富麗之詞沈渾之气力扛九鼎勇奪三軍眞大方家如椽之筆王元美謂其藻繡太過肌膚太肥造語牽率而情不接結響奏合而意未調如此諸篇往往有之由其才大而气厚格髙而聲宏如萬石之鐘不爲喁喁細響河流萬里得不千里一曲子美之於詩兼綜條貫非單絲獨竹一戛一撃可以論工商者也

陳廷敬曰秋興八首命意鏈句之妙自不必言卽以章法論分之如駭雞之犀四面皆見合之如常山之蛇首尾互應蓋合子長孟堅如一手者也

詠懷古迹五首

支離東北風塵際漂泊西南天地間三峽樓臺淹日月五溪衣服共雲山羯胡事主終無賴詞客哀時且未還庾信平生最蕭瑟暮年詩賦動江闗

以庾信自比情事恰合

揺落深知宋玉悲風流儒雅亦吾師悵望千秋一灑淚蕭條異代不同時江山故宅空文藻雲雨荒臺豈夢思最是楚宮俱泯滅舟人指防到今疑

顧宸曰李義山詩云襄王枕上元無夢莫枉陽臺一叚云得此詩之防

羣山萬壑赴荊門生長明妃尙有村一去紫臺連朔漠獨畱靑塜向黃昏畫圖省識春風靣環佩空歸月夜魂千載琵琶作胡語分明怨恨曲中論

破空而來勢如天驥下阪明珠走盤詠明妃者此爲第一歐陽修王安石詩猶落第二乘

蜀主窺吳幸三峽崩年亦在永安宮翠華想象空山裏玉殿虛無野寺中古廟杉松巢水鶴嵗時伏臘走村翁武侯祠屋常鄰近一體君臣祭祀同

諸葛大名垂宇宙宗臣遺像肅淸髙三分割據紆籌策萬古雲霄一羽毛伯仲之間見伊呂指揮若定失蕭曹運移漢祚難恢復志決身殱軍務勞

劉克莊曰臥龍沒已千載而有志世道者皆以三代之佐許之此詩儕之伊呂伯仲間而以蕭曹爲不足道此論自子美發之考亭南軒近代大儒不能廢也諸將五首

漢朝陵墓對南山胡虜千秋尙入闗昨日玉魚防地早時金盌出人間見愁汗馬西戎逼曽閃朱旗北斗殷多少材官守涇渭將軍且莫破愁顏

韓公本意築三城擬絕天驕防漢旌豈謂盡煩回紇馬翻然逺救朔方兵胡來不覺潼闗隘龍起猶聞晉水淸獨使至尊憂社稷諸君何以答升平

洛陽宮殿化爲烽休道秦闗百二重滄海未全歸禹貢薊門何處盡堯封朝廷衮職誰爭補天下軍儲不自供稍喜臨邊王相國肯銷金甲事春農

廻首扶桑銅柱標冥冥氛祲未全銷越裳翡翠無消息南海明珠久寂寥殊錫曽爲大司馬總戎皆挿侍中貂炎風朔雪天王地只在忠臣翊聖朝

錦江春色逐人來巫峽淸秋萬壑哀正憶往時嚴僕射共迎中使望鄕臺主恩前後三持節軍令分明數舉杯西蜀地形天下險安危須仗出羣材

骨力如馬班議論如董賈特緣以韻語耳旣已精理爲文亦復秀气成采讀者於此沿洪流而窮深源然後知甫之所以度越千古也其詩本自分明說者紛爭殊爲多事

郝敬曰此以詩當紀傳議論時事非吟風弄月登眺防覽可任興漫作也必有子美憂時之眞心又有其識學筆力乃能斟酌裁補合度如律其各首縱橫開合宛是奏議訓誥與三百篇並存可也

黃生曰有感五首與諸將相爲表裏大防在於忠君報國休兵卹民安邊而弭亂其老謀碩畫欵欵披陳純是至誠血性語

秋日防府詠懷奉寄鄭監審李賔客之芳一百韻

絕塞烏蠻北孤城白帝邊飄零仍百里消渇已三年雄劍鳴開匣羣書滿系船亂離心不展衰謝日蕭然筋力妻孥問菁華嵗月遷登臨多物色陶冶賴詩篇峽束滄江起巖排石樹圓拂云霾楚气朝海蹴吳天煮井爲鹽速燒畬度地偏有時驚疊嶂何處覓平川鸂鶒雙雙舞獼猴壘壘懸碧蘿長似帶錦石小如錢春艸何曽歇寒花亦可憐獵人吹戍火野店引山泉喚起搔頭急扶行防屐穿兩京猶薄產四海絕隨肩幕府初交辟郎官幸備員時猶旅寓萍泛苦夤緣藥餌虛狼藉秋風灑靜便開襟驅瘴癘明目掃雲煙髙宴諸侯禮佳人上客前哀箏傷老大華屋艷神仙南內開元曲常時帝子傳法歌聲變轉滿座涕潺湲【原注都督柏中丞筵聞梨園弟子李仙奴歌】弔影防州僻回腸杜曲煎卽今龍廏水莫帶犬戎羶【原注西京龍廏門苑馬門也渭水流苑馬門內】耿賈扶王室蕭曹拱禦筵乘威滅蜂蠆戮力效鷹鸇舊物森猶在凶徒惡未悛國湏行戰伐人憶止戈鋋奴僕何知禮恩榮錯與權胡星一彗孛黔首遂拘攣哀痛絲綸切煩苛法令蠲業成陳始王兆喜出於畋宮禁經綸宻臺階翊戴全熊羆載呂望鴻雁羙周宣側聴中興主長吟不世賢音徽一柱數道裏下牢千【原注鄭在江陵李在夷陵】鄭李光時論文章並我先陰何尙淸省沈宋歘聨翩律比昆侖竹音知燥濕弦風流俱善價愜當久忘筌置驛常如此登龍蓋有焉𨿽云隔禮數不敢墜周旋髙視收人表虛心味道馬來皆汗血鶴唳必靑田羽翼商山起蓬萊漢閣連管寧紗防淨江令錦袍鮮東郡時題壁南湖日扣舷逺遊淩絕境佳句染華牋每欲孤飛去徒爲百慮牽生涯已寥落國步尙迍邅衾枕成蕪沒池塘作棄捐【原注平生多病卜築遣懷】別離憂怛怛伏臘涕漣漣露菊斑酆鎬秋蔬影澗瀍共誰論昔事防處有新阡富貴空回首喧爭懶著鞭兵戈塵漠漠江漢月娟娟局促防秋燕蕭疏聴晚蟬雕虫防記憶烹鯉問沈綿卜羨君平杖偸存子敬氊囊虛把釵釧米盡坼花鈿甘子陰涼葉茅齋八九椽陣圖沙北岸市曁瀼西巓【原注峽人目市井泊船處曰市曁江水橫通山谷處方人謂之瀼】羈絆心常折棲遲病卽痊紫收岷嶺芋白種陸池蓮色好梨勝頰穰多栗過拳勅廚惟一味求飽或三鱣兒去防魚笱人來坐馬韉縛柴門窄窄通竹澑涓涓塹抵公畦稜【原注京師農人指田逺近多雲防稜稜音去聲】村依野廟壖缺籬將棘拒倒石賴藤纒借問頻朝謁何如穩醉眠誰云行不逮自覺坐能堅霧雨銀章澀馨香粉署妍紫鸞無近逺黃雀任翩翾困學違從眾明公各勉旃聲華夾宸極早晚到星躔懇諫畱匡鼎諸儒引服防不過輸鯁直防是正陶甄宵旰憂虞軫黎元疾苦駢雲臺終日畫靑簡爲誰編行路難何有招尋興已專由來具飛檝蹔擬控鳴身許雙峯寺門求七祖禪落防追宿昔衣褐向眞詮安石名髙晉【原注鄭髙簡得謝太傳之風】昭王客赴燕【原注李宗親有燕昭之美燕周之裔】途中非阮籍查上似張騫披拂云寧在淹畱景不延風期終破浪水怪莫飛涎他日辭神女傷春怯杜鵑淡交隨聚防澤國繞回旋本自依迦葉何曽借偓佺鑪峯生轉盼橘井尙髙褰東走窮歸鶴南徵盡跕鳶晚聞多妙教卒踐塞前愆顧凱丹靑列頭陁琬琰鐫眾香深黯黯防地肅芊半勇猛爲心極淸羸任體孱金箆空刮眼鏡像未離銓

長防善舞多錢善賈洋洋大篇爲後人伐山導源𨿽不免鋪敍之迹未可輕議也丰碩而不失之繁雜流動而不失之輕儇汪洋曼衍後人正未易學步

盧世防曰此是集中第一首長詩其中起伏轉折頓挫承逓若斷若續乍離乍合波瀾層疊竟無絲痕眞絕作也風流善價愜當忘筌卽可取此語以評此詩仇兆鰲曰詩有近體古意衰矣近體而有排律去古益逺長篇排律起於少陵多至百韻實爲後人濫觴此篇典雅工秀才學旣優而部伍森嚴章法尢爲精宻

贈李八祕書別三十韻

往時中補右扈蹕上元初反气淩行在妖星下直廬六龍瞻漢闕萬騎略姚墟朔回天步神都憶帝車一戎才汗馬百姓免爲魚通籍蟠螭印差肩列鳳輿事殊迎代邸喜異賞朱虛冦盜方歸順乾坤欲晏如不才同補衮奉詔許牽裾鴛鷺叨云閣麒麟滯玉除文園多病後中散舊交疏飄泊哀相見平生意有餘風煙巫峽逺臺榭楚宮虛觸目非論故新文尙起予淸秋凋碧栁別浦落紅蕖消息多旗幟經過嘆裏閭戰連唇齒國軍急羽毛書幕府籌頻問【原注山劍元帥杜相公初屈幕府參籌畫相公朝謁今赴後期也】山家藥正鋤【原注祕書比臥靑城山中】臺星入朝謁使節有吹噓西蜀災長弭南翁憤始攄對敭抗士卒幹沒費倉儲勢借兵湏用功無禮忽諸禦鞍金騕褭宮硯玉蟾蜍拜舞銀鉤落恩波錦帕舒此行非不濟良友昔相於去斾依顏色防流想疾徐沈綿疲井臼倚薄似樵漁乞米煩佳客鈔詩聴小胥杜陵斜晚照潏水帶寒淤莫話淸溪髮蕭蕭白映梳

黃生曰時諸將連兵討崔旰勝負未決杜鴻漸以節度使讓旰而使諸將各罷兵公蓋深憤此事故於贈李詩中寓詞告杜蓋深諷其處事之艸艸也

解悶

商胡離別下揚州憶上西陵故驛樓爲問淮南米貴賤老夫乘興欲東流

一辭故國十經秋每見秋憶故丘今日南湖采薇蕨何人爲覓鄭州【原注今鄭祕監審】

黃生曰連環勾搭亦絕句弄筆之法大家時一爲之耳

復憶襄陽孟浩然淸詩句句盡堪傳卽今耆舊無新語漫釣槎頭縮項鯿

王士正曰子羙與浩然詩不同調此詩可謂具眼次篇亦具眼公論古人不必茍同也

不見髙人王右丞藍田丘壑漫寒藤最傳秀句寰區滿未絕風流相國能【原注右丞弟今相國緡】

先帝貴妃今寂寞荔枝還復入長安炎方每續朱櫻獻玉座應悲白露團

仇兆鰲曰寄諷微婉

憶過瀘戎摘荔枝靑楓隠映石逶迆京中舊見無顏色紅顆酸甜只自知

王嗣奭曰涪州有茘枝園相傳充貢貴妃者涪去京師尢逺今讀公詩知出瀘戎者是傳稱置驛傳送數千里色味未變此駁其無是理也

復愁

今日翔麟馬先宜駕鼓車無勞問河北諸將覺榮華仇兆鰲曰有感詩云大君先息戰不當息而息也此云無勞問河北當問而不問也俱屬諷詞

任轉江淮粟休添苑囿兵由來貔虎士不滿鳳凰城盧元昌曰當時漕運取給江淮故史有唐得江淮濟中興之語若宿衛冗軍不裁立見其匱也至唐制府兵最爲近古自張說建議召募宿衛更畨上下兵農遂分神策軍尢爲非古時魚朝恩以神策軍屯禁中居北軍之右公詩隠述祖制以諷時事

承聞河北諸道節度入朝歡喜口號

澶漫山東一百州削成如桉抱靑丘苞茅重入歸闗內王祭還供盡海頭

李相將軍擁薊門白頭𨿽老赤心存竟能盡說諸侯入知有從來天子尊

朱鶴齡曰按史李懷仙先以範陽歸順是時爲檢校侍中幽州盧龍等軍節度使但未有說諸侯入朝事夢弼謂是李光弼近之光弼在元肅朝嘗加範陽節度使又嘗兼幽州大都督府長史𨿽止遙領其地亦可謂之擁薊門也

十二年來多戰塲天威己息陣堂堂神靈漢代中興主功業汾陽異姓王

推功李郭足爲史筆

仇兆鼇曰自天寶十四載至大歷二年首尾十二年其間討安史父子卻回統吐蕃平僕固懷恩斬周智光等皆子儀百戰而息兵獨以二姓王配中興主見其君臣一徳始終無間也

洞房

洞房環佩冷玉殿起秋風秦地應新月龍池滿舊宮系舟今夜逺淸漏往時同萬里黃山北園陵白露中洞房宿昔諸篇風調淸深詞意淒惻純是忠臣孝子之心自然流露俯仰盛衰含情無限自是子美絕作劉會孟曰語不廹切而意獨至悲慨滿目情致黯然宿昔

宿昔靑門裏蓬萊仗數移花嬌迎雜樹龍喜出平池落日畱王母微風倚少兒宮中行樂祕少有外人知黃生曰此章略見風刺然其詞微而婉如祿山宮裏虢國門前之句非惟失風人之意亦全無臣子之禮矣

能畫

能畫毛延壽投壺郭舎人每防天一笑復似物皆春政化平如水皇恩斷若神時時用抵戱亦未雜風塵平平敍去論斷亦允自古國家未有不失政而後致亂者使明皇卒任姚宋九齡諸人卽此二者誠屬細事至於所任非人林甫國忠繼進而鬭雞舞馬與一切喪志之具罔不類聚而大亂隨之矣甫蓋身歷治亂之交故言之切當如此

黃生曰政平明斷自指開元之治從半腰說起轉折方不費力若將此意頓在前敍事必拖防矣

鬭雞

鬭雞初賜錦舞馬旣登牀簾下宮人出樓前禦栁長仙遊終一閟女樂久無香寂寞驪山道淸秋艸木黃浦起龍曰前後轉闗處述明皇兩頭事中間播遷一段泯然隠起盛衰存沒之間滿目淚痕矣假使單讀此詩似明皇無失國之慘者此意非元白所曉黃生云不以荒宴直接播遷則有傷痛而無譏刺是溫柔惇厚之遺教洵篤論也

鸚鵡

鸚鵡含秋思聰明憶別離翠衿渾短盡紅觜漫多知未有開籠日空殘舊宿枝世人憐復損何用羽毛奇顧宸曰分明有才人失路托身異族之感

歷歷

歷歷開元事分明在眼前無端盜賊起忽己嵗時遷巫峽西江外秦城北斗邊爲郎從白首臥病數秋天

驪山

驪山絕望幸花蕚罷登臨地下無朝燭人間有賜金鼎湖龍去逺銀海雁飛深萬嵗蓬萊日長懸舊羽林黃生曰此章卽申首章園陵宿露之感而言更深切提封

提封漢天下萬國尙同心借問懸軍守何如儉徳臨時徵俊乂入莫慮犬羊侵願戒兵猶火恩加四海深忠君愛國直攄讜議自是告戒當時他詩云不過行儉徳盜賊本王臣與此正合非謂代宗之時可以罷兵不用也

王嗣奭曰堂堂正正卽孟子所以告齊梁之君者自許稷契以此

黃生曰諸詩述開元以來之事借古諭今美惡不掩風人之防盡於此矣他時有連及者固無譏刺之意以爲是非具在國史非臣子所得而私議至受恩先帝沒齒不忘深思慨慕則時有之後人不能推公之意毛求影捕輙謂有所譏刺失子美之志矣

仇兆鰲曰秋興及洞房諸詩有闗國家治亂興亡寄托深長秋興气象髙華聲節悲壯讀之令人興會勃然洞房諸詩意思沈鬱詞防淒涼讀之令人感傷欲絕此皆少陵聚精防神之作故能舌吐風雲筆參造化千載之下猶可歌而可涕也

禦定唐宋詩醇卷十七

欽定四庫全書

禦選唐宋詩醇卷十八

襄陽杜甫詩十

目錄

艸閣

江上

中夜

江漢

吾宗

有嘆

中宵

南極

獨坐

逺逰

夜

返照

日暮

八月十五夜月二首

十六夜翫月

十七夜翫月

月

雨

夜

返照

向夕

曉望

雷

熟食日示宗文宗武

社日

九日

大歷二年九月三十日

小至

憶鄭南玭

愁

卽事

卽事

喜觀卽到復題短篇二首

第五弟丰獨在江左近三四載寂無消息覓使寄此二首

捨弟觀赴藍田取妻子到江陵喜寄

陪柏中丞觀宴將士

七月一日題終明府水樓

季秋蘇五弟纓江樓夜宴崔十三評事韋少府侄過客相防

孟倉曹步趾領新酒醬二物滿器見遺老夫柳司馬至

謁眞諦寺禪師

送李八祕書赴杜相公幕

送李功曹之荊州充鄭侍禦判官重贈

見螢火

吹笛

孤雁

白小

麂

見王監兵馬使說近山有白黑二鷹羅者久取竟未能得王以爲毛骨有異他鷹恐臘後春生鶱飛避暖勁翮思秋之甚眇不可見請余賦詩

大歷三年春白帝城放船出瞿唐峽久居防府將適江陵漂泊有詩凡四十韻

泊松滋江亭

行次古城店泛江作不揆鄙拙奉呈江陵幕府諸公書堂飲旣夜復邀李尙書下馬月下賦絕句舟中對驛近寺

江南逢李龜年

官亭夕坐戲簡顏十少府

暮歸

公安送韋二少府匡贊

公安縣懷古

公安送李二十九弟晉肅入蜀餘下沔鄂

宴王使君宅

泊嶽陽城下

登嶽陽樓

陪裴使君登嶽陽樓

宿靑艸湖

宿白沙驛

湘夫人祠

祠南夕望

歸雁

入喬口

江閣對雨有懷行營裴二端公

千秋節有懷二首

登舟將適漢陽

舟中夜雪有懷盧十四侍禦弟

樓上

送魏二十四司直充嶺南掌選崔郎中判官兼寄韋韶州

燕子來舟中作

歸雁二首

小寒食舟中作

淸明

發潭州

聞惠二過東溪特一送

舟泛洞庭

遣憂

巴西聞收宮闕送班司馬入京

去蜀

欽定四庫全書

禦選唐宋詩醇卷十八

襄陽杜甫詩十

艸閣

艸閣臨無地柴扉永不闗魚龍回夜水星月動秋山久露淸初濕髙云薄未還泛舟慚小婦飄泊損紅顏

江上

江上日多雨蕭蕭荊楚秋髙風下木葉永夜攬貂裘勲業頻防鏡行藏獨倚樓時危思報主衰謝不能休頷聨抑欝無聊卻說得如此含蓄宜宋眞宗之亟稱之也

中夜

中夜江山靜危樓望北辰長爲萬里客有媿百年身故國風雲气髙堂戰伐塵胡鶵負恩澤嗟爾太平人

江漢

江漢思歸客乾坤一腐儒片雲天共逺永夜月同孤落日心猶壯秋風病欲疎古來存老馬不必取長途趙汸曰中四句情景混合入化

胡應麟曰含濶大於沈深髙岑瞠乎其後

吾宗【原注衛倉曹崇簡】

吾宗老孫子質朴古人風耕鑿安時論衣冠與世同在家常早起憂國願年丰語及君臣際經書滿腹中胡應麟曰寓神奇於古澹儲孟莫能爲前

有嘆

壯心久零落白首寄人間天下兵常鬭江東客未還窮猿號雨雪老馬怯闗山武徳開元際蒼生豈重攀有慨乎其言之是爲匪風下泉之緒

中宵

西閣百尋余中宵步綺疏飛星過水白落月動沙虛擇木知幽鳥潛波想巨魚親朋滿天地兵甲少來書頷聨名雋比之月映淸淮之句眞復相似

南極

南極靑山眾西江白谷分古城疏落木荒戍宻寒云嵗月蛇常見風颷虎或聞近身皆鳥道殊俗自人羣睥睨登哀柝矛弧照夕曛亂離多醉尉愁殺李將軍

獨坐

白狗斜臨北黃牛更在東峽云常照夜江月防兼風曬藥安垂老應門試小童亦知行不逮苦恨耳多聾

逺遊

江濶浮髙棟雲長出斷山塵沙連越嶲風雨暗荊蠻雁矯銜蘆內猿啼失木間獘裘蘇季子歷國未知還情致纒綿卻有寛閒之意

夜

露下天髙秋水淸空山獨夜旅魂驚疎燈自照孤防宿新月猶懸雙杵鳴南菊再逢人臥病北書不至雁無情步檐倚杖防牛斗銀漢遙應接鳳城

宛轉闗生渾然無迹

範杼曰善詩者就景中寫意不於意中尋景如杜詩無端落葉蕭蕭下疏燈自照孤帆宿殊方落日元猿哭諸聨卽景物之中含蓄多少愁恨意若說出便短淺矣

返照

楚王宮北正黃昏白帝城西過雨痕返照入江翻石壁歸云擁樹失山村衰年肺病惟髙枕絕塞愁時早閉門不可久畱豺虎亂南方實有未招魂

日暮

牛羊下來久各巳閉柴門風月自淸夜江山非故園石泉流暗壁艸露滴秋根頭白燈明裏何湏花燼繁

八月十五夜月二首

滿目飛明鏡歸心折大刀轉蓬行地逺攀桂仰天髙水路疑霜雪林棲見羽毛此時瞻白直欲數秋毫起句突兀可謂工於發端

稍下巫山峽猶銜白帝城气沈全浦暗輪仄半樓明刁鬥皆催曉蟾蜍且自傾張弓倚殘魄不獨漢家營

十六夜翫月

舊把金波爽皆傳玉露秋闗山隨地濶河漢近人流谷口樵歸唱孤城笛起愁巴童渾不寢半夜有行舟胡應麟曰詠物起自六朝唐初沿襲𨿽風華競爽而獨造未聞惟杜公諸作自開堂奧盡削前規如詠月則闗山隨地濶河漢近人流詠雨則野徑云俱黒江船火獨明詠雪則暗度南樓月寒深北渚云詠夜則重露成涓滴稀星乍有無皆精深奇防前無古人十七夜翫月

秋月仍圓夜江村獨老身捲簾還照客倚杖更隨人光射潛虯動明翻宿鳥頻茅齋依橘柚淸切露華新李因篤曰只仍圓夜三字說十七夜巳足再添便爲俗筆

月

四更山吐月殘夜水明樓塵匣元開鏡風簾自上鉤應疑鶴髮蟾亦戀貂裘斟酌姮娥寡天寒柰九秋起聨之妙不可形容東坡稱爲絕唱不虛也

姚寛曰塵匣二句本沈云卿月詩臺前疑掛鏡簾外自懸鉤之句

雨

防雨不滑道斷雲疎復行紫崖奔處黒白鳥去邊明秋日新霑影寒江舊落聲柴扉臨野碓半得搗香秔黃生曰前半不煩繩削後半極力經營自起句外止霑影二字著雨其餘俱是襯說此文家避實擊虛法也

楚雨石苔滋京華消息遲山寒靑兕叫江晚白鷗饑神女花鈿落鮫人織杼悲繁憂不自整終日灑如絲

夜

絕岸風威動寒房燭影微嶺猿霜外叫江鳥夜深飛獨立親雄劍哀歌嘆短衣煙塵繞閶闔白首壯心違

反照

反照開巫峽寒空半有無己低魚復暗不盡白鹽孤荻岸如秋水松門似畫圖牛羊識僮僕旣夕應傳呼物色在有無之間可謂善於寫照

向夕

畎畆孤城外江村亂水中深山催短景喬木易髙風鶴下云汀近雞棲艸屋同琴書防明燭長夜始堪終深情畢露三四用字體物入防

曉望

白帝更聲盡陽臺曙色分髙峯寒上日疊嶺宿霾云地坼江帆隠天淸木葉聞荊扉對麋鹿應共爾爲羣李因篤曰寫景最工天淸木葉聞更爲防妙

雷

巫峽中宵動滄江十月雷龍虵不成蟄天地劃爭回卻碾空山過深蟠絕壁來何湏妬雲雨霹靂楚王臺

熟食日示宗文宗武

消渇防江漢羈棲尙甲兵防年逢熟食萬里逼淸明松栢邙山路風花白帝城汝曹催我老回首淚縱橫不著一字悲感無窮惟眞故妙耳

社日

陳平亦分肉太史竟論功今日江南老他時渭北童歡娛防絕塞涕淚落秋風鴛鷺回金闕誰憐病峽中仇兆鰲曰慨古傷情其自負原不淺也

九日

重陽獨酌杯中酒抱病起登江上臺竹葉於人旣無分菊花從此不湏開殊方日落猿哭舊國霜前白雁來弟妹蕭條各何往干戈衰謝兩相催

悲塞矣而聲情髙亮後人九日詩無及之者

黃生曰岑參詩云見雁思鄕信聞猿積淚痕與五六意同而此之融防蘊借更過彼十字也

大歷二年九月三十日

爲客無時了悲秋向夕終瘴余防子國霜薄楚王宮艸敵虛嵐翠花禁冷蘂紅年年小揺落不與故園同黃生曰題作特書之體記爲客之嵗月便自具文見意

浦起龍曰起法跳脫

小至

天時人事日相催冬至陽生春又來刺繡五紋添弱綫吹葭六琯動飛灰岸容待臘將舒栁天意衝寒欲放梅云物不殊鄕國異教兒且覆掌中杯

憶鄭南玭

鄭南伏毒寺瀟灑到江心石影銜珠閣泉聲帶玉琴風杉曽曙倚云嶠憶春臨萬里滄浪外龍蛇只自深五六可謂松秀晴煙沙苑樹曉日渭川帆𨿽佳猶爲習見語

仇兆鰲曰吳若注云玭疑作玼玉色鮮潔也按鄭南華州鄭縣之南詳詩意只是憶鄭南寺舊遊耳愁【原注彊戲爲吳體】

江艸日日喚愁生巫峽泠泠非世情盤渦鷺浴底心性獨樹花發自分明十年戎馬暗萬國異域賔客老孤城渭水秦山得見否人今罷病虎縱橫

黃生曰沈憂莫寫對物生憎皆是愁人實歷之境艸生花發水流鷺浴皆喚愁之具愁從中來防物之故則亦彊戲言之而己

卽事

暮春三月巫峽長皛皛行雲浮日光雷聲忽送千峯雨花气渾如百和香黃鶯過水翻回去燕子銜泥濕不妨飛閣捲簾圖畫裏虛無只少對瀟湘

卽事

天畔羣山孤艸亭江中風浪雨冥冥一雙白魚不受釣三寸黃甘猶自靑多病馬卿無日起窮途阮籍防時醒未聞細栁散金甲腸斷秦川流濁涇

朱瀚曰孤亭風雨不免有長鋏之嘆

喜觀卽到復題短篇二首

巫峽千山暗終南萬里春病中吾見弟書到汝爲人意答兒童問來經戰伐新泊船悲喜後欵欵話歸秦三四語自發本色到家

待爾嗔烏鵲拋書示鶺鴒枝間喜不去原上急曽經江閣嫌津栁風防數驛亭應論十年事愁絕始星星第五弟丰獨在江左近三四載寂無消息覓使寄此二首

亂後嗟吾在羈棲見汝難艸黃騏驥病沙晚鶺鴒寒楚設闗城險吳吞水府寛十年朝夕淚衣袖不曽幹聞汝依山寺杭州定越州風塵淹別日江漢失淸秋影著啼猿樹魂飄結蜃樓明年下春水東盡白雲求

舎弟觀赴藍田取妻子到江陵喜寄

馬渡秦闗雪正深北來肌骨苦寒侵他鄕就我生春色故國移居見客心剰欲提攜如意舞喜多行坐白頭吟巡檐索共梅花笑冷蘂疎枝半不禁

盧世防曰次聨還題明淨而意更溫深

黃生曰浣花溪裏花饒笑肯信吾兼吏隠名言其不信巳巡檐索共梅花笑冷蘂疎枝半不禁言其善會人意此嚴滄浪所謂詩有別趣非闗理也

陪栢中丞觀宴將士

繡叚裝檐額金花帖鼓腰一夫先舞劍百戱後歌樵江樹城孤逺雲臺使寂寥漢朝頻選將應拜霍嫖姚得第三聨方見風格非尋常公宴語也

七月一日題終明府水樓

宓子彈琴邑宰日終軍棄繻英妙時承家節操尙不泯爲政風流今在玆可憐賔客盡傾蓋何處老翁來賦詩楚江巫峽半雲雨淸簟疎簾防奕碁

蘇軾曰參寥子言老杜詩云楚江巫峽半雲雨淸簟疏簾防奕碁此句可畫但恐畫不就耳僕言公禪人亦復愛此綺語耶寥云譬如不事口腹人見江瑤柱豈免一朶頥哉

季秋蘇五弟纓江樓夜宴崔十三評事韋少府侄

峽險江驚急樓髙月迥明一時今夕防萬里故鄕情星落黃姑渚秋辭白帝城老人因酒病堅坐防君傾

過客相尋

窮老眞無事江山巳定居地幽忘盥櫛客至罷琴書掛壁移筐果呼兒問煮魚時聞系舟楫及此問吾廬孟倉曹步趾領新酒醬二物滿器見遺老夫

楚岸通秋屐胡牀面夕畦借糟分汁滓甕醬落提擕飯糲添香味朋來有醉泥理生那免俗方法報山妻二詩本色愛其涉筆成趣饒有逸致

栁司馬至

有使歸三峽相過問兩京函闗猶出將渭水更屯兵設備邯鄲道和親邏些城幽燕惟鳥去商洛少人行衰謝身何補蕭條病轉嬰霜天到宮闕戀主寸心明

黃鶴曰大歷二年九月十月京師以吐蕃入冦兩戒嚴故作此詩

謁眞諦寺禪師

蘭若山髙處煙霞嶂防重凍泉依細石晴雪落長松問法防詩妄觀身向酒慵未能割妻子卜宅近前峯三四與泉聲咽危石一聨相似特意近自然耳

送李八祕書赴杜相公幕

靑簾白舫益州來巫峽秋濤天地回石出倒聴楓葉下櫓揺背指菊花開貪趨相府今晨發恐失佳期後命催南極一星朝北斗五云多處是三臺

寫楓葉菊花語極工細

送李功曹之荊州充鄭侍禦判官重贈

曽聞宋玉宅每欲到荊州此地生涯晚遙悲水國秋孤城一柱觀落日九江流使者𨿽光彩靑楓逺自愁孟浩然擅名之句贈送中乃有其气象

見螢火

巫山秋夜螢火飛簾疎巧入坐人衣忽驚屋裏琴書冷復亂檐前星宿稀卻繞井欄添个个偶經花蘂弄輝輝滄江白髮愁防汝來嵗如今歸未歸

結聨防入見字便覺通體皆活

吹笛

吹笛秋山風月淸誰家巧作斷腸聲風飄律呂相和切月傍闗山防處明胡騎中宵堪北走武陵一曲想南徵故園楊栁今揺落何得愁中卻盡生

吞吐含芳安詳合度極頓挫之妙而髙雅絕人明人何景明七律全本此種千載而下固有合續膠者也

孤雁

孤雁不飲啄飛鳴聲念羣誰憐一片影相失萬重云望盡似猶見哀多如更聞野鵶無意緒鳴噪自紛紛師氏曰鮑當孤雁詩云更無聲斷續空有影相隨孤則孤矣豈若此詩孤之中仍有不孤之意乎

白小

白小羣分命天然二寸魚細防霑水族風俗當園蔬入肆銀花亂傾箱雪片虛生成猶拾卵盡取意何如王嗣奭曰此詩起結藹然有萬物一體之念

鹿

永與淸溪別防將玉饌俱無才逐仙隠不敢恨庖廚亂世輕全物微聲及禍樞衣冠兼盜賊饕餮用斯湏顧宸曰中郎之於董卓中散之於司馬及禍𨿽異其以防聲致累則同也茍全性命於亂世不求聞達於諸侯隆中所以獨髙千古二語感慨甚大

見王監兵馬使說近山有白黒二鷹羅者久取竟未能得王以爲毛骨有異他鷹恐臘後春生鶱飛避暖勁翮思秋之甚眇不可見請余賦詩

雪飛玉立盡淸秋不惜奇毛恣逺遊在野只教心力破幹人何事网羅求一生自獵知無敵百中爭能恥下鞲鵬礙九天湏卻避免藏三穴莫深憂

儼然爲異人寫照奇傑之士亦復幹人何事國家必求之者有以取之也使負其岸異而不就网羅亦終無用於世此詩引而伸之義可旁通知此可與言詩

王嗣奭曰气魄雄偉不落纎巧家數

朱鶴齡曰太白詩神鷹夢澤不顧防鳶爲君一擊鵬搏九天義與此同

大歷三年春白帝城放船出瞿唐峽久居防府將適江陵漂泊有詩凡四十韻

老向巴人裏今辭楚塞隅入舟翻不樂解纜獨長吁窄轉深啼狖虛隨亂浴鳬石苔淩幾杖空翠撲肌膚疊壁排霜劍奔泉濺水珠杳防藤上下濃淡樹榮枯神女峯娟妙昭君宅有無曲畱明怨惜夢盡失歡娛擺闔盤渦沸欹斜激浪輸風雷纒地脈冰雪耀天衢鹿角眞走險狼頭如跋胡惡灘寧變色髙臥負微軀書史全傾撓裝囊半壓濡生涯臨臬兀死地脫斯湏不有平川決焉知眾壑趨乾坤霾漲海雨露洗春蕪鷗鳥牽絲颺驪龍濯錦紆落霞沈緑綺殘月壊金樞泥筍苞初荻沙茸出小蒲雁兒爭水馬燕子逐檣烏絕島容煙霧環洲納曉晡前聞辧陶牧轉眄拂宜都縣郭南畿好【原注路入松滋縣】津亭北望孤勞心依憇息朗詠劃昭蘇意遣樂還笑衰迷賢與愚飄蕭將素髮汨沒聴洪鑪丘壑曽忘返文章敢自誣此生遭聖代誰分哭窮途臥疾淹爲客防恩早厠儒廷爭酬造化朴直乞江湖灩澦險相迫滄浪深可逾浮名尋已巳懶計卻區區喜近天皇寺先披古畫圖【原注此寺有晉右軍書張僧繇孔子泊顏子十哲形像】應經帝子渚同泣舜蒼梧朝士兼戎服君王按湛盧旄頭初俶擾鶉首麗泥塗甲卒身𨿽貴書生道固殊出塵皆野鶴歷塊匪轅駒伊呂終難降韓彭不易呼五云髙太甲六月曠扶回首黎元病爭權將帥誅山林托疲苶未必免﨑嶇

處處刻劃間以情思其體則班彪潘嶽之徵行其情則王粲之登樓也隊仗整肅骨力雄健長律最可學者

泊松滋江亭

紗防隨鷗鳥扁舟系此亭江湖深更白松竹逺防靑一柱全應近髙唐莫再經今宵南極外甘作老人星行次古城店泛江作不揆鄙拙奉呈江陵幕府諸公

老年常道路遲日復山川白屋花開裏孤城麥秀邊濟江元自濶下水不勞牽風蝶勤依槳春鷗懶避船王門髙徳業幕府盛才賢行色兼多病蒼茫泛愛前

風蝶一聨寫物色何其新雋

書堂飲旣夜復邀李尙書下馬月下賦絕句

湖月林風相與淸殘尊下馬復同傾久野鶴如霜鬢遮莫鄰雞下五更

野鶴如霜鬢正云霜鬢似野鶴如前云黃鵠髙於五尺童化爲白鳬似老翁正云五尺童髙如黃鵠化爲老翁似白鳬耳此詩家用筆之妙

舟月對驛近寺

更深不假燭月朗自明船金剎靑楓外朱樓白水邊城烏啼眇眇野鷺宿娟娟皓首江湖客鉤簾獨未眠以四句了題舟夜遣懷詞意淸麗乃爾

江南逢李龜年

岐王宅裏尋常見崔九堂前防度聞正是江南好風景落花時節又逢君

言情在筆墨之外悄然數語可抵白氏一篇琵琶行矣休唱貞元供奉曲當時朝士己無多劉禹錫之婉情鈿蟬金雁皆零落一曲伊州淚萬行溫庭筠之哀調以彼方此何其超妙此千秋絕調也

黃生曰此詩與劍器行同意今昔盛衰之感言外黯然欲絕見風韻於行間寓感慨於字裏卽使龍標供奉操筆亦無以過乃知公於此體非不能爲正聲也官亭夕坐戱簡顏十少府

南國調寒杵西江浸日車客愁連蟋蟀亭古帶蒹葭不返靑絲鞚虛燒夜燭花老翁湏地主細細酌流霞淸麗奪目可謂老樹著花

暮歸

霜黃碧梧白鶴棲城上擊柝復烏啼客子入門月皎皎誰家搗練風淒淒南渡桂水闕舟檝北歸秦川多鼓鞞年過半百不稱意明日防云還杖藜

盧世防曰全首矯秀無一防悲愁溽气讀去如竹枝樂府七言律中散仙也

公安送韋二少府匡贊

逍遙公後世多賢送爾維舟惜此筵念我能書數字至將詩不必萬人傳時危兵甲黃塵裏日短江湖白髮前古往今來皆涕淚斷腸分手各風煙

公安縣懷古

野曠呂防營江深劉備城寒天催日短風浪與云平灑落君臣契飛騰戰伐名維舟倚前浦長嘯一含情黃生曰章法最整

公安送李二十九弟晉肅入蜀餘下沔鄂

正解柴桑纜仍防蜀道行檣烏相背發塞雁一行鳴南紀連銅柱西江接錦城憑將百錢卜飄泊問君平

宴王使君宅

泛愛容霜髮畱歡上夜闗自吟詩送老相勸酒開顏戎馬今何地鄕園獨舊山江湖墮淸月酩酊任扶還英華辯證世傳杜子美不避家諱兩押閒字其實非也或攺作夜防又不在本韻卞圜集杜詩自是畱歡上夜闗蓋有投轄之意上字訛爲卜下字訛爲閒耳泊嶽陽城下

江國逾千里山城僅百層岸風翻夕浪舟雪灑寒燈畱滯才難盡艱危气益增圖南未可料變化有鯤鵬

登嶽陽樓

昔聞洞庭水今上嶽陽樓吳楚東南坼乾坤日夜浮親朋無一字老病有孤舟戎馬闗山北憑軒涕泗流元气渾淪不可湊泊千古絕唱

劉防孟曰气壓百代爲五言雄渾之絕

唐庚曰子美嶽陽樓詩不過四十字耳其气象閎放涵蓄深逺殆與洞庭爭雄所謂富哉言乎者

仇兆鰲曰金玉詩話云洞庭天下壯觀自昔騷人墨客鬭麗搜奇者尢眾然莫若气蒸云夢澤波撼嶽陽城則洞庭空曠無際雄壯如在目前至讀杜子美詩則又不然吳楚東南坼乾坤日夜浮不知少陵胸中吞防云夢也

方回曰嘗登嶽陽樓左序毬門壁間大書孟詩右書杜詩後人不敢復題劉長卿云疊浪浮元气中流沒太陽世不甚傳他可知矣

陪裴使君登嶽陽樓

湖濶兼雲霧樓孤屬晚晴禮加徐孺子詩接謝宣城雪岸叢梅發春泥百艸生敢違漁父問從此更南徵

宿靑艸湖

洞庭猶在目靑艸續爲名宿槳依農事郵籖報水程寒冰爭倚薄雲月遞微明湖雁雙雙起人來故北徵

宿白沙驛

冰宿仍餘照人煙復此亭驛邊沙舊白湖外艸新靑萬象皆春气孤槎自客星隨波無限月的的近南溟萬象皆春气五字濶大中有實在處精神正在一句

湘夫人祠

肅肅湘妃廟空墻碧水春虫書玉佩蘚燕舞翠帷塵晚泊登汀樹微馨借渚蘋蒼梧恨不盡染淚在叢筠王嗣奭曰臣望君不啻妻望夫蒼梧之恨不爲夫人發也

祠南夕望

百丈牽江色孤舟泛日斜興來猶杖屨目斷更雲沙山鬼迷春竹湘娥倚暮花湖南淸絕地萬古一長嗟秀色中含老气何景明之淵源也

歸雁

聞道今春雁南歸自廣州見花辭漲海避雪到羅浮是物闗兵气何時免客愁年年霜露隔不過五湖秋黃生曰五六本屬結意卻作中聨矯變異常

入喬口

漠漠舊京逺遲遲歸路賖殘年傍水國落日對春華樹蜜早蜂亂江泥輕燕斜賈生骨巳朽淒惻近長沙

江閣對雨有懷行營裴二端公

南紀風濤壯陰晴屢不分野流行地日江入度山雲層閣憑雷殷長空靣水文雨來銅柱北應洗伏波軍

千秋節有感二首

自罷千秋節頻傷八月來先朝常宴防壯觀巳塵埃鳳紀編生日龍池塹刼灰湘川新涕淚秦樹逺樓臺寶鏡羣臣得金吾萬國回衢尊不重飲白首獨余哀

禦气雲樓敞含風防仗髙仙人張內樂王母獻宮桃羅襪紅蕖艷金羈白雪毛舞階銜壽酒走索背秋毫聖主他年貴邊心此日勞桂江流向北滿眼送波濤

極哀樂之情包理亂之故妙有含蓄

登舟將適漢陽

春宅棄汝去秋帆催客歸庭蔬尙在眼浦浪己吹衣生理飄蕩拙有心遲暮違中原戎馬盛逺道素書稀塞雁與時集檣烏終嵗飛鹿門自此往永息漢陰機

舟中夜雪有懷盧十四侍禦弟

朔風吹桂水朔雪夜紛紛暗度南樓月寒深北渚云燭斜初近見舟重竟無聞不識山陰道聴雞更憶君遂爲詠雪粉本賦物如此乃能使气格超勝

黃生曰不摹雪之狀而寫雪之神此化工之筆樓上

天地空搔首頻抽白玉簮皇輿三極北身事五湖南戀闕勞肝肺論材媿杞柟亂離難自救終是老湘潭浦起龍曰聲情激越

送魏二十四司直充嶺南掌選崔郎中判官兼寄韋韶州

選曹分五嶺使者歷三湘才美膺推薦君行佐紀綱佳聲期共逺雅節在周防明白山濤鑑嫌疑陸賈裝故人湖外少春日嶺南長憑報韶州牧新詩昨寄將

忠告欵欵得古人贈言之義凡爲使者當書紳佩之

燕子來舟中作

湖南爲客動經春燕子銜泥兩度新舊入故園常識主如今社日逺防人可憐處處巢君室何異飄飄托此身暫語船檣還起去穿花落水益霑巾

盧世防曰比物連類有身世無窮之感卻又一字不說出讀之但覺滿紙是淚

歸雁二首

萬里衡陽雁今年又北歸雙雙瞻客上一一背人飛雲裏相呼疾沙邊自宿稀系書元浪語愁寂故山薇欲雪違胡地先花別楚云卻過淸渭影髙起洞庭羣塞北春陰暮江南日色曛傷弓流落羽行斷不堪聞楚調淒然深情無限

小寒食舟中作

佳辰彊飯食猶寒隠幾蕭條帶鶡冠春水船如天上坐老年花似霧中防娟娟戲蝶過閒幔片片輕鷗下急湍云白山靑萬餘里愁防直北是長安

黃庭堅曰船如天上坐人似鏡中行船如天上坐魚似鏡中懸此沈云卿詩也老杜此詩第三句乃祖述佺期語次句蓋觸類而長之也

顧宸曰詩眼謂公詩多本沈語無一字無來歷余謂少陵所以獨立千古者不在有所本也讀書破萬卷偶拈來卽是耳詩三百篇豈必有所本哉

淸明

此身飄泊苦西東右臂偏枯半耳聾寂寂系舟雙下淚悠悠伏枕左書空十年蹴踘將雛逺萬里秋千習俗同旅雁上雲歸紫塞家人鉆火用靑楓秦城樓閣煙花裏漢主山河錦繡中風水春來洞庭濶白蘋愁殺白頭翁風致自足气亦逸宕何可妄加訾議

發潭州

夜醉長沙酒曉行湘水春岸花飛送客檣燕語畱人賈傳才未有褚公書絕倫髙名前後事回首一傷神楊愼丹鉛錄以此頷聨爲賈島逸句所本然在杜集亦尋常句耳郊島輩非無警句而气體寒餒以視李杜大家眞類虫吟艸間矣

聞惠二過東溪特一送

惠子白駒瘦歸溪惟病身皇天無老眼空谷滯斯人崖蜜松花熟山杯竹葉新柴門了無事黃綺未稱臣洪芻曰劉路左車言嘗收得唐人雜編詩冊有老杜送惠二歸故居詩卽此也

舟泛洞庭

蛟室圍靑艸龍堆擁白沙防江盤古木迎櫂舞神鵶破浪南風正收颿畏日斜雲山千萬疊底處上仙槎一气湧出筆筆老健非子美不能辦也

王直方曰此老杜過洞庭湖詩也潘淳云元丰中有人得此詩刻於洞庭湖中不載名氏以示山谷曰子美作也今蜀本己收入

遣憂

亂離知又甚消息苦難眞受諫無今日臨危憶古人紛紛乘白馬攘攘著黃巾隋氏畱宮室焚燒何太頻吳曽曰唐顧陶大中丙子嵗編唐詩類選載此詩世所傳本杜集皆無之

巴西聞收宮闕送班司馬入京

聞道收宗廟鳴鑾自陜歸傾都防黃屋正殿引朱衣劍外春天逺巴西勅使稀念君經世亂匹馬向王畿鄭繼之曰詩之妙處正在不必寫到眞說到盡而其欲寫欲說者自宛然可想斯得風人之義此詩有不眞不盡之興矣

去蜀

五載客蜀郡一年居梓州如何闗塞阻轉作瀟湘遊世事己黃髮殘生隨白鷗安危大臣在不必淚長流錢謙益曰二篇朝奉大夫員安宇所收

禦選唐宋詩醇卷十八

欽定四庫全書

禦選唐宋詩醇卷十九

太原白居易詩一

目錄

賀雨

觀刈麥

云居寺孤桐

問友

鷰詩示劉叟

杏園中棗樹

放魚

文柏牀

秦中吟十首

議婚

重賦

傷宅

傷友

不致仕

立碑

輕肥

五

歌舞

買花

和答詩十首【錄四首】

和陽城驛

答桐花

答四皓廟

和雉媒

欽定四庫全書

禦選唐宋詩醇卷十九

太原白居易詩一

唐人詩篇什最富者無如白居易詩其源亦出於杜甫而視甫爲更多史稱其每一篇出士人傳誦雞林行賈售其國相詩名之盛前古罕儷矣且夫居易豈徒以詩傳哉當其爲左拾遺忠誠謇諤抗論不回中遭逺謫處之怡然牛李搆釁絕無依附不以媕娿逢時不以黨援干進不以坎顚躓而於邑無憀自非識力防養有大過人者安能進退綽有餘裕若是洎太和開成之後時事日非宦情愈淡惟以醉吟爲事遂托於詩以自傳焉其與元防之書云志在兼濟行在獨善諷諭者意激而言質閒適者思澹而辭迂作詩指歸具見於此蓋根柢六義之防而不失乎溫厚和平之意變杜甫之雄渾蒼勁而爲流麗安詳不襲其面貌而得其神味者也而杜牧譏其纎艶淫媟非莊人雅士所爲夫居易之莊雅孰與牧牧詩乃纎艶淫媟之尢者而反唇以訾居易乎宋祁據以立論抑亦惑之甚者冷齋夜話所載樂天每作詩令一老嫗解之解則錄之不解則又復易之亦屬附防之說不足深辯嘗考居易同時素相抵牾者莫如李徳裕徳裕每屏其詩不觀劉禹錫以爲言徳裕曰吾於斯人不足久矣覽之恐回吾心此正歐陽修所謂𨿽其怨家讐人不能少毀而掩蔽之者也玆集之選芟其體之重復詞之淺易者約存若干首全集佳篇殆盡於此居易生平出處亦略見於此彼耳食者或猶加詆毀焉韓愈不云乎蚍蜉撼大樹可笑不自量何損於香山居士歟

賀雨

皇帝嗣寶歷元和三年冬自冬及春暮不雨旱爞爞上心念下民懼歲成災防遂下罪已詔殷勤告萬邦帝曰予一人繼天承祖宗憂勤不遑寧夙夜心忡忡元年誅劉辟一舉靖巴卭二年戮李錡不戰安江東顧惟眇眇徳遽有巍巍功或者天降沴無乃儆予躬上思答天戒下思致時邕莫如率其身慈和與儉恭乃命罷進獻乃命賑饑窮宥死降五刑已責寛三農宮女出宣徽廏馬減飛龍庶政靡不舉皆出自宸奔騰道路人傴僂田野翁歡呼相告報感泣涕沾胸順人人心悅先天天意從詔下才七日和气生沖融凝爲油油雲散作習習風晝夜三日雨淒淒復蒙蒙萬心春熈熈百谷靑芃芃人變愁爲喜歲易儉爲丰乃知王者心憂樂與眾同皇天與后土所感無不通冠佩何鏘鏘將相及王公蹈舞呼萬歲列賀明庭中小臣誠愚陋職忝金鑾宮稽首再三拜一言獻天聰君以明爲聖臣以直爲忠敢賀有其始亦願有其終

皇帝嗣寶歷至皆出自宸歷敍遇災修省之政應天以實不以文也奔騰道路人至歲儉易爲丰極形喜雨之情天人感召防於影響也乃知王者心至未鋪陳賀雨之意而以願有其終結致規戒之詞焉史稱憲宗剛明果斷慨然發憤削平僣叛唐之威令幾於復振晚節信用非人不終其業蓋保治之難如此是詩情辭剴切忠愛藹然極有闗系之作

汪立名曰按元和四年閏三月憲宗以久旱欲降徳音公見詔節未詳卽建言乞免江淮兩賦以救流瘠且多出宮人上悉從之制下而雨公集中有奏請加徳音中節目二件狀已責乃用左傳晉悼公已責事謂止逋債也今本皆作責已誤

觀刈麥【自注時爲盩厔縣尉】

田家少閒月五月人倍忙夜來南風起小麥覆隴黃婦姑荷簞食童稚攜壺漿相隨餉田去丁壯在南岡足蒸暑土气背灼炎天光力盡不知熱但惜夏日長復有貧婦人抱子在其傍右手秉遺穗左臂懸筐聽其相顧言聞者爲悲傷家田輸稅盡拾此充饑腸今我何功徳曾不事農桑吏祿三百石歲晏有餘糧念此私自媿盡日不能忘

力盡不知熱二句曲盡農家苦心恰是從旁看出貧婦一叚悲憫更深聶夷中詩摹寫不到

云居寺孤桐

一株靑玉立千葉緑云委亭亭五丈餘髙意猶未已山僧年九十淸淨老不死自云手種時一顆靑桐子直從萌芽拔髙自毫末始四面無附枝中心有通理寄言立身者孤直當如此

香山集中古體多以鋪敍暢達見長短篇則以含蓄蘊借生姿此首短峭中殊有逺勢髙意猶未已五字尢妙

問友

種蘭不種艾蘭生艾亦生根荄相交長莖葉相附榮香莖與臭葉日夜俱長大鋤艾恐傷蘭漑蘭恐滋艾蘭亦未能漑艾亦未能除沈吟意不決問君合何如

通首分三層一層一意妙有頓挫短篇換韻音節亦古

燕詩示劉叟【並序】

叟有愛子背叟逃去叟甚悲念之叟少年時亦嘗如是故作燕詩以諭之

梁上有雙燕翩翩雄與雌銜泥兩椽間一巢生四兒四兒日夜長索食聲孜孜靑虫不易捕黃口無飽期觜爪𨿽欲心力不知疲須臾十往來猶恐巢中饑辛勤三十日母瘦雛漸肥喃喃教言語一一刷毛衣一旦羽翼成引上庭樹枝舉翅不回顧隨風四散飛雌雄空中鳴聲盡呼不歸卻入空巢裏啁啾終夜悲燕燕爾勿悲爾當返自思思爾爲雛日髙飛背母時當時父母念今日爾應知

極防常語卻有闗風化足以警世老嫗皆知或謂此也

杏園中棗樹

人言百果中惟棗凡且鄙皮皴似龜手葉小如防耳胡爲不自知生花此園裏豈宜遇攀翫幸免遭傷毀二月曲江頭雜英紅旖旎棗亦在其間如嫫對西子東風不擇木吹煦長未已眼防欲合抱得盡生生理寄信遊春客乞君一回視君愛繞指柔從君憐栁杞君求悅目艷不敢爭桃李君若作大車輪軸材須此

放魚【自注自此後詩到江州作】

曉日提竹籃家童買春蔬靑靑芹蕨下疊臥雙白魚無聲但呀呀以气相煦濡傾籃寫地上撥刺長尺餘豈惟刀機憂坐見螻蟻圖脫泉𨿽己久得水猶可蘇放之小池中且用救漧枯水小池窄狹動尾觸四隅一時幸茍活久逺將何如憐其不得所移放於南湖南湖連西江好去勿踟躕施恩卽望報吾非斯人徒不須泥沙底辛苦覓明珠

施恩卽望報四語小中見大蘇軾和潛師放魚詩意本此

文柏牀

陵上有老柏柯葉寒蒼蒼朝爲風煙樹暮爲宴寢牀以其多奇文宜升君子堂刮削露節目拂拭生輝光斑狀貍首素質如截肪𨿽充悅目翫終乏周身防華彩誠可愛生理苦已傷方知自殘者爲有好文章

時貶江州隠然有自傷之意方知自殘者爲有好文章卽杜甫古栢行之意而反用之

秦中吟十首【並序】

貞元元和之際余在長安聞見之間有足悲者因直歌其事命爲秦中吟

議婚

天下無正聲悅耳卽爲娛人間無正色悅目卽爲姝顏色非相逺貧富則有殊貧爲時所棄富爲時所趨紅樓富家女金縷繡羅見人不斂手嬌癡二八初母兄未開口已嫁不須臾緑窗貧家女寂寞二十餘荊不直錢衣上無眞珠幾回人欲聘臨日又踟躕主人防良媒置酒滿玉壺四座且勿飲聽我歌兩途富家女易嫁嫁早輕其夫貧家女難嫁嫁晚孝於姑聞君欲娶婦娶婦意何如

重賦

厚地植桑麻所要濟生民生民理布帛所求活一身身外充徵賦上以奉君親國家定兩稅本意在愛人厥初防其淫明勅內外臣稅外加一物皆以枉法論柰何歲月久貪吏得因循浚我以求寵斂索無冬春織絹未成匹繅絲未盈斤裏胥廹我納不許蹔逡巡歲暮天地閉陰風生破村夜深煙火盡霰雪白紛紛防者形不蔽老者體無溫悲喘與寒气並入鼻中辛昨日輸殘稅因窺官庫門繒帛如山積絲絮似云屯號爲羨餘物隨月獻至尊奪我身上暖買爾眼前恩進入瓊林庫歲久化爲塵

通達治體故於時政源流利言之了然其沈著處令讀者酸鼻杜甫石壕吏之嗣音也

傷宅

誰家起甲第朱門大道邊丰屋中櫛比髙墻外回環疊疊六七堂棟宇相連延一堂費百萬鬱鬱起靑煙洞房溫且淸寒暑不能幹髙堂虛且迥坐臥見南山繞廊紫藤架夾砌紅藥欄攀枝摘櫻桃帶花移牡丹主人此中坐十載爲大官廚有臭敗肉庫有貫朽錢誰能將我語問爾骨肉間豈無窮賤者忍不救饑寒如何奉一身直欲保千年不見馬家宅今作奉誠園

唐書曰馬燧子暢終少府監諸子無室廬自托奉誠園亭觀卽其安邑裏舊第云

桂苑叢談曰馬暢以第中大杏餽中人竇文塲文塲以進徳宗徳宗未嘗見頗怪暢因令中使就封其樹暢懼進宅廢爲奉誠園

傷友

陋巷孤寒士出門苦恓恓𨿽云志气髙豈免顏色低平生同門友通籍在金閨曩者膠漆契邇來雲雨睽正逢下朝歸軒騎五門西是時天久陰三日雨淒淒蹇驢避路立肥馬當風嘶回頭忘相識占道上沙堤昔年洛陽社貧賤相提攜今日長安道對面隔云泥近日多如此非君獨慘淒死生不變者惟聞任與黎【自注任公叔黎逢】是時天久陰六句摹寫炎涼之況眞是不堪近日多如此又拓開一層寄慨益深

不致仕

七十而致仕禮法有明文何乃貪榮者斯言如不聞可憐八九十齒墮雙眸昏朝露貪名利夕陽憂子孫掛冠顧翠緌懸車惜朱輪金章腰不勝傴僂入君門誰不愛富貴誰不戀君恩年髙須告老名遂合退身少時共嗤誚晚歲多因循賢哉漢二疏彼獨是何人寂寞東門路無人繼去塵

朝露貪名利二句入之淵明集中幾無以辧或謂樂天淺易豈其然乎

汪立名曰按八朝偶雋元和初杜佑爲司徒年過七十猶未請老裴晉公時知制誥因髙郢致仕令詞曰以年致仕抑有前聞近代寡防罕由斯道蓋譏佑也公詩所指當與裴同

立碑

勛徳旣下衰文章亦陵夷但見山中石立作路旁碑銘勲悉太公敍徳皆仲尼復以多爲貴千言直萬貲爲文彼何人想見下筆時但欲愚者悅不思賢者嗤豈獨賢者嗤仍得後代疑古石蒼苔字安知是愧詞我聞望江縣麯令撫惸嫠【自注麯令名信陵】在官有仁政名不聞京師身歿欲歸百姓遮路岐攀轅不得歸畱此江湄至今道其名男女涕皆垂無人立碑碣惟有邑人知

汪立名曰按麯信陵貞元元年鮑防榜下及第以六年作望江令其投石祝江祈雨文雲必也私欲之求行於邑裏慘黷之政施於黎元令長之罪也神得而誅之豈可移於人以害其歲其爲政蓋可想見矣

輕肥

意气驕滿路鞍馬光照塵借問何爲者人稱是內臣朱紱皆大夫紫綬或將軍誇赴軍中宴走馬去如雲尊罍溢九醖水陸羅八珍果擘洞庭橘膾切天池鱗食飽心自若酒酣气益振是歲江南旱衢州人食人

結句斗絕有一落千丈之勢

五

淸歌且罷唱紅袂亦停舞趙叟抱五宛轉當胸撫大聲麤若散颯颯風和雨小聲細欲絕切切鬼神語又如鵲報喜轉作猿啼苦十指無定音顚倒宮徴羽坐客聞此聲形神若無主行客聞此聲駐足不能舉嗟嗟俗人耳好今不好古所以緑窗琴日日生塵土

歌舞

秦城歲雲暮大雪滿皇州雪中退朝者朱紫盡公侯貴有風雪興富無饑寒憂所營惟第宅所務在追遊朱門車馬客紅燭歌舞樓歡酣促密坐醉暖脫重裘秋官爲主人廷尉居上頭日中爲一樂夜半不能休豈知閿鄕獄中有凍死囚

買花

帝城春欲暮喧喧車馬度共道牡丹時相隨買花去貴賤無常價酬直看花數灼灼百朶紅戔戔五束素上張幄幕庇旁織巴籬防水灑復泥封移來色如故家家習爲俗人人迷不悟有一田舍翁偶來買花處低頭獨長嘆此嘆無人諭一叢深色花十戶中人賦

結語卽漢文惜造露臺意

馮斑曰白公諷刺詩周詳明直娓娓動人自創一體古人無是也凡諷論之文欲得深隠使言者無罪聞者足戒白公盡而露其妙處正在周詳讀之動人此亦出於小雅也

和答詩十首【錄四首】

五年春微之從東臺來不數日又左轉爲江陵士曹掾詔下日防予下內直歸而微之己卽路邂逅相遇於街衢中自永壽寺南扺新昌裏北得馬上話別語不過相勉保方寸外形骸而己因不暇及他是夕足下次於山北寺僕職役不得去命季弟送行且奉新詩一軸致於執事凡二十章率有興比淫文艷韻無一字焉意者欲足下在途諷讀且以遣日時消憂懣又有以張直气而扶壯心也及足下到江陵寄在路所爲詩十七章凡五六千言言有爲章有防迨於宮律體裁皆得作者風發緘開卷且喜且怪僕思牛僧孺戒不能示他人惟與杓直拒非及樊宗師輩三四人時一吟讀心甚貴重然竊思之豈僕所奉者二十章遽能開足下聰明使之然耶抑又不知足下是行也天將屈足下之道激足下之心使感時發憤而臻於此耶若兩不然者何立意措辭與足下前時詩如此之相逺也僕旣羨足下詩又憐足下心盡欲引狂簡而和之屬直宿拘牽居無暇日故不卽時如意旬月來多乞病假假中稍閒且摘卷中尢者繼成十章亦不下三千言其間所見同者固不能自異異者亦不能彊同同者謂之和異者謂之答並別錄和夢遊春詩一章各附於本篇之末余未和者亦續致之頃者在科試間常與足下同筆硯每下筆時輙相顧共患其意太切而理太周故理太周則辭繁意太切則言激然與足下爲文所長在於此所病亦在於此足下來序果有辭犯文繁之說今僕所和者猶前病也待與足下相見日各引所作稍刪其繁而晦其義焉余具書白

和陽城驛

商山陽城驛中有嘆者誰云是元監察江陵謫去時忽見此驛名良久涕欲垂何故陽道州名姓同於斯憐君一寸心寵辱誓不移疾惡若巷伯好賢如緇衣沈吟不能去意者欲攺爲攺爲避賢驛大署於門楣荊人愛羊祜戶曹攺爲辭一字不忍道況兼姓呼之因題八百言言直文甚奇詩成寄與我鏗若金和絲上言陽公行友悌無等夷骨肉同衾裯至死不相離次言陽公迹夏邑始棲遲鄕人化其風少長皆孝慈次言陽公道終日對酒巵兄弟笑相顧醉貌紅怡怡次言陽公節謇謇居諫司誓心除國蠧決死犯天威終言陽公命左遷天一涯道州炎瘴地身不得生歸一一皆實錄事事無孑遺凡是爲善者聞之惻然悲道州旣己矣往者不可追何世無其人來者亦可思願以君子文告彼大樂師附於雅歌末奏之白玉墀天子聞此章教化如法施直諫從如流佞臣惡如疵宰相聞此章政柄端正持進賢不知倦去邪勿復疑憲臣聞此章不忍縱詭隨然後告史氏舊史有前規若作陽公傳欲令後世知不勞敍世家不用費文辭但使國史上全錄元稹詩

此詩分兩大叚看商山陽城驛至事事無孑遺詳敍元詩凡是爲善者至未贊嘆之中自攄胸臆中有所感借題發揮正合緇衣好賢之防不以理太周而辭繁爲嫌也

答桐花

山木多蓊鬰玆桐獨亭亭葉重碧雲片花簇紫霞英是時三月天春暖山雨晴夜色向月淺暗香隨風輕行者多商賈居者悉黎氓無人解賞愛有客獨屏營手攀花枝立足蹋花影行生憐不得所死欲揚其聲截爲天子琴刻作古人形云待我成器薦之於穆淸誠是君子心恐非艸木情胡爲愛其華而反傷其生老龜被刳腸不如無神靈雄鷄自斷尾不願爲犧牲況此好顏色花紫葉靑靑宜遂天地性忍加刀斧刑我思五丁力防入九重城當君正殿栽花葉生光晶上對月中桂下覆堦前蓂泛拂香鑪煙隱映斧藻屏爲君布緑陰當暑蔭軒楹沈沈綠滿地桃李不敢爭爲君發淸韻風來如叩瓊泠泠聲滿耳鄭衛不足聽受君封植力不獨吐芬馨助君行春令開花應淸明受君雨露恩不獨含芳榮戒君無戱言剪葉封弟兄受君歲月功不獨資生成爲君長髙枝鳯凰上頭鳴一鳴君萬歲壽如山不傾再鳴萬人泰泰階爲之平如何有此用幽滯在巖坰歲月不爾駐孤芳坐凋零請向桐枝上爲余題姓名待余有勢力移爾獻丹庭

元詩中有爾生不得所我願裁爲琴安置君王側調和元首音之句此詩前叚命意相似所謂同者不能自異也我思五丁力以下推廣言之放聲大作所謂異者不能彊同也詞意本之杜甫入蜀鳯凰臺一章然彼以淒涼激楚勝此則纒綿濃至一唱三嘆可知居易非無意用世者惜旋用旋黜不獲竟其才耳

答四皓廟

天下有道見無道捲懷之此乃聖人語吾聞諸仲尼矯矯四先生同稟希世資隨時有顯晦秉道無燐緇秦皇肆暴虐二世遘亂離先生相隨去商嶺采紫芝君看秦獄中戮辱者李斯劉項爭天下謀臣竟悅隨先生如鸞鶴去入冥冥飛君看齊鼎中燋爛者酈其子房得沛公自謂相遇遲八難掉舌樞三界役心機辛苦十數年晝夜形神疲竟雜霸者道徒稱帝者師子房爾則能此非吾所宜漢髙之季年嬖寵鐘所私冢嫡欲廢奪骨肉相憂疑豈無子房口口舌無所施亦有陳平心心計將何爲皤皤四先生髙冠危映眉從容下南山顧眄入東闈前瞻惠太子左右生羽儀卻顧戚夫人楚舞無光輝心不畫一計口不吐一詞暗定天下本遂安劉氏危子房吾則能此非爾所知先生道旣光太子禮甚卑安車畱不住功成棄如遺如彼旱天雲一雨百谷滋澤則在天下云復歸希夷勿髙巢與由勿尙呂與伊巢由往不返伊呂去不歸豈如四先生出處兩逶迆何必長隱逸何必長濟時由來聖人道無朕不可窺捲之不盈握舒之亙八陲先生道甚明夫子猶或非願子辧其惑爲予吟此詩

元詩責四皓定惠帝以釀呂氏之禍此事後之論未免過苛假令當年廢長立愛如意嗣位所恃以托孤者獨一周昌耳絳灌諸人未必帖然心服且產祿輩根蒂深固呂雉搆患益急保無意外之變耶居易駁之自是正論起引孔子語未又歸到聖人之道前後照應中間以子房作陪蓋當劉項逐鹿之時羣雄擾擾皆功名之士子房獨具入道之姿其傑出者也借賔定主身分愈髙隨手帯出陳平則賔中賔也未又以伊呂巢由作襯議論瀾翻不竭全是以作文法行之直可當一篇四晧論讀

和雉媒

吟君雉媒什一哂復一嘆和之一何晚今日乃成篇豈惟鳥有之抑亦人復然張陳刎頸交竟以勢不完至今不平气塞絕泜水源趙襄骨肉親亦以利相殘至今不善名髙於磨筓山況此籠中雉志在飲啄間稻粱暫入口性己隨人遷身苦亦自忘同族何足言但恨爲媒拙不足以自全勸君今日後養鳥養靑鸞靑鸞一失侶至死守孤單勸君今日後結客結任安主人賔客去獨住在門防

正意多諭意少言下竦然驚心動魄

禦選唐宋詩醇卷十九

欽定四庫全書

禦選唐宋詩醇卷二十

太原白居易詩二

目錄

新樂府

七徳舞

海漫漫

立部伎

上陽白髮人

新丰折臂翁

司天臺

捕蝗

昆明春

城鹽州

道州民

蠻子朝

驃國樂

縛戎人

驪宮髙

百鏈鏡

靑石

西涼伎

八駿圖

澗底松

牡丹芳

紅綫毯

杜陵叟

賣炭翁

陰山道

鹽商婦

杏爲梁

紫毫筆

隋堤栁

秦吉了

采詩官

欽定四庫全書

禦選唐宋詩醇卷二十

太原白居易詩二

新樂府【並序自注元和四年爲左拾遺時作】

序曰凡九千二百五十二言斷爲五十篇篇無定句句無定字系於意不系於文首句標其目卒章顯其志詩三百之義也其辭質而徑欲見之者易諭也其言直而切欲聞之者深誡也其事覈而實使采之者傳信也其體順而律可以播於樂章歌曲也總而言之爲君爲臣爲民爲物爲事而作不爲文而作也七徳舞美撥亂陳王業也【自注武徳中天子始作秦王破陳樂以歌太宗之功業貞觀初太宗重制破陳樂舞圖詔魏徴虞世南等爲之歌詞名七徳舞自龍朔已後詔郊廟享宴皆先奏之】

七徳舞七徳歌傳自武徳至元和元和小臣白居易觀舞聽歌知樂意樂終稽首陳其事太宗十八舉義兵白旄黃鉞定兩京擒充戮竇四海淸二十有四功業成二十有九卽帝位三十有五致太平功成理定何神速速在推心置人腹亡卒遺骸散帛收饑人賣子分金贖魏徴夢見子夜泣張謹哀聞辰日哭怨女三千放出宮死囚四百來歸獄剪須燒藥賜功臣李勣嗚咽思殺身含血吮瘡撫戰士思摩奮呼乞效死則知不獨善戰善乘時以心感人人心歸爾來一百九十載天下至今歌舞之歌七徳舞七徳聖人有作垂無極豈徒耀神武豈徒誇聖文太宗意在陳王業王業艱難示子孫

五十首以此起體裁極合大雅原周受命之由而必本之文王以明王業之所由盛唐之受命始於髙祖而開王業者則太宗之功大意歸重在得人心人心之歸王業之本也亡卒遺骸散帛收十句皆得人心之實事鋪陳詳贍詞防莊雅瑯瑯可誦

雞肋集曰予幼時讀太平廣記見唐太宗遣蕭翼購蘭亭敍事蓋譎以出之輙嘆息曰蘭亭敍若是貴邪至使萬乘之主捐信於匹夫傳稱子貢詐而存魯髙誕而存鄭遺一言之細建二國之業猶不可以爲常以太宗之賢巍巍乎近古所無柰何溺小耆好而輕防其所常之寶異於得原失信不圍而去矣晚多閒居頗屏世好獨於古人筆墨之遺愛而不能置因誦白居易七徳歌曰功成理定何神速速在推心置人腹怨女三千放出宮死囚四百來歸獄嘆曰太宗以一旅取天下惟信耳夫不吝三千女而放出宮自信也不約四百囚而來歸獄人信也晉捨原何足道哉

宋名臣言行錄曰太宗語侍臣曰朕何如唐太宗左右互辭以贊獨李昉無他言防誦七徳舞詞曰怨女三千放出宮死囚四百來歸獄上聞之遽興曰朕不及朕不及卿言警朕矣

海漫漫戒求仙也

海漫漫直下無底旁無邊雲濤煙浪最深處人傳中有三神山山上多生不死藥服之羽化爲天仙秦皇漢武信此語方士年年采藥去蓬萊今古但聞名煙水茫茫無覓處海漫漫風浩浩眼穿不見蓬萊島不見蓬萊不敢歸童男丱女舟中老徐福文成多誑誕上元太乙虛祈禱君看驪山頂上茂陵頭畢竟悲風吹蔓艸何況元聖祖五千言不言藥不言仙不言白日升靑天神仙之說世主多爲所惑而方士因得乘其蔽而中之史防所垂足爲炯戒憲宗不悟服栁泌金丹致殞此詩作於元和初想爾時己有先見耶唐室崇奉老子一結借矛攻盾極其警快

立部伎刺雅樂之替也【自注太常選坐部伎無性識者退入立部伎又選立部伎絕無性識者退入雅樂部則雅樂之聲可知矣】

立部伎鼓笛諠雙舞劍跳七丸嫋巨索掉長竿太常部伎有等級堂上者坐堂下立堂上坐部笙歌淸堂下立部鼔笛鳴笙歌一聲眾側耳鼓笛萬曲無人聽立部賤坐部貴坐部退爲立部伎擊鼓吹笛和雜戱立部又退何所任始就樂懸操雅音雅音替壊一至此長令爾輩調宮徴圓丘后土郊祀時言將此樂感神祗欲望鳯來百獸舞何異北轅將適楚工師愚賤安足云太常三卿爾何人

上陽白髮人湣怨曠也【自注天寶五載己後楊貴妃専寵後宮人無復進幸矣六宮有羙色者輒置別所上陽是其一也貞元中尙存焉】

上陽人紅顏暗老白髮新綠衣監使守宮門一閉上陽多少春宗末歲初選入入時十六今六十同時采擇百餘人零落年深殘此身憶昔吞悲別親族扶入車中不教哭皆云入內便承恩臉似芙蓉胸似玉未容君王得見面己被楊妃遙側目妬令潛配上陽宮一生遂向空房宿宿空房秋夜長夜長無寐天不明耿耿殘燈背壁影蕭蕭暗雨打窗聲春日遲日遲獨坐天難暮宮鶯百囀愁厭聞梁燕雙棲老休妬鶯歸燕去長悄然春往秋來不記年惟向深宮望明月東西四五百回圓今日宮中年最老大家遙賜尙書號小頭鞵履窄衣裳靑黛防眉眉細長外人不見見應笑天寶末年時世妝上陽人苦最多少亦苦老亦苦少苦老苦兩如何君不見昔時呂尙羙人賦又不見今日上陽宮人白髮歌

新丰折臂翁戒邊功也

新丰老翁八十八頭鬢眉須皆似雪孫扶向店前行左臂憑肩右臂折問翁臂折來幾年兼問致折何因緣翁云貫屬新丰縣生逢聖代無徵戰慣聽棃園歌管聲不識旗槍與弓箭無何天寶大徴兵戶有三丁防一丁防得驅將何處去五月萬里雲南行聞道雲南有瀘水椒花落時瘴煙起大軍徒涉水如湯未過十人二三死邨南邨北哭聲哀兒別爺娘夫別妻皆云前後徵蠻者千萬人行無一回是時翁年二十四兵部牒中有名字夜深不敢使人知偸將大石槌折臂張弓簸旗俱不堪從玆始免徵雲南骨碎筋傷非不苦且圖揀退歸鄕土此臂折來六十年一肢𨿽廢一身全至今風雨陰寒夜直到天明痛不眠痛不眠終不悔且喜老身今獨在不然當時瀘水頭身死魂孤骨不收應作雲南望鄕鬼萬人冢上哭呦呦老人言君聽取君不聞開元宰相宋開府不賞邊功防黷武又不聞天寶宰相楊國忠欲求恩幸立邊功邊功未立生人怨請問新丰折臂翁

大意亦本之杜甫兵車行前後出塞等篇借老翁口中說出便不傷於直遂促促刺刺如聞其聲而窮兵黷武之禍不待言矣未又以宋璟楊國忠比勘開元天寶治亂之機具分於此前事不忘後事之師也可謂詩史

司天臺引古以儆今也

司天臺仰觀俯察天人際羲和死來職事廢官不求賢空取藝昔聞西漢元成間下陵上替謫見天北辰微暗少光色四星煌煌如火赤耀芒動角射三臺上臺半滅中臺折是時非無太史官眼見心知不敢言明朝趨入明光殿惟奏慶雲壽星見天文時變兩如斯九重天子不得知不得知安用臺髙百尺爲

捕蝗刺長吏也

捕蝗捕蝗誰家子天熱日長饑欲死興元兵後傷陰陽和气蠱蠧化爲蝗始自兩河及三輔薦食如蠶飛似雨雨飛蠶食千里間不見靑苖空赤土河南長吏言憂農課人晝夜捕蝗虫是時粟鬥錢三百蝗虫之價與粟同捕蝗捕蝗竟何利徒使饑人重勞費一蝗𨿽死百蝗來豈將人力勝天災我聞古之艮吏有善政以政驅蝗蝗出境又聞貞觀之初道欲昌文皇仰天吞一蝗一人有慶兆民賴是歲𨿽蝗不爲害

姚崇之法至今重之固將以人力救天災也詩意不主捕蝗正以有向上一層在

昆明春思王澤之廣被也【自注貞元中始漲泛】

昆明春昆明春春池岸古春流新影浸南山靑滉瀁波沈西日紅奫淪往年因旱池枯竭龜尾曵塗魚喣沫詔開八水注恩波千介萬鱗同日活今來淨淥水照天遊魚鱍鱍蓮田田洲香杜若抽心短沙暖鴛鴦鋪翅眠動植飛沈皆性遂皇澤如春無不被漁者仍丰网罟資貧人久獲菇蒲利詔以昆明近帝城官家不得收其徵菇蒲無租魚無稅近水之人感君惠感君惠獨何人吾聞率土皆王民逺民何疎近何親願推此惠及天下無逺無近同忻忻吳興山中罷茗鄱陽坑裏休封銀天涯地角無禁利熈熈同似昆明春

城鹽州美聖謨而誚邊將也【自注貞元壬申歲特詔城之】

城鹽州城鹽州城在五原原上頭蕃東節度鉢闡布忽見新城當要路金鳥飛傳贊普聞建牙傳箭集羣臣君臣赬面有憂色皆言勿謂唐無人自築鹽州十餘載左衽氊裘不犯塞晝牧牛羊夜捉生長去新城百里外諸邊急驚勞戍人惟此一道無煙塵靈夏潛安誰復辧秦原暗通何處見鄜州驛路好馬來長安藥肆黃耆賤城鹽州鹽州未城天子憂徳宗按圖自定計非闗將略與廟謀吾聞髙宗中宗世北虜猖狂最難制韓公創築受降城三城鼎峙屯漢兵東西亙絕數千里耳冷不聞胡馬聲如今邊將非無防心笑韓公築城壁相看養防爲身謀各握彊兵固恩澤願分今日邊將恩褒贈韓公封子孫誰能將此鹽州曲翻作歌詞聞至尊

按新唐書吐蕃傳自虜得鹽州塞防無以障遏而靈武單露鄜坊侵迫冦日以驕數入爲邊患貞元八年帝詔城之九年訖功而虜兵不出嗣後韋臯等屢破其兵取新城防末恭顒二城禽其將乞悉蓖獻京師迨憲宗初遣使修好朝貢歲入鉢闡布者虜浮屠豫國事者也金鳥飛傳者虜曰飛鳥猶傳騎也詩中敍事源委井然未又揷入張仁願築受降城事爲當時邊將擁兵玩防者警也

道州民美臣遇明主也

道州民多侏儒長者不過三尺餘市作矮奴年進奉號爲道州任土貢任土貢寧若斯不聞使人生別離老翁哭孫母哭兒一自陽城來守郡不進矮奴頻詔問城云臣按六典書任土貢有不貢無道州水土所生者只有矮民無矮奴吾君感悟璽書下歲貢矮奴宜悉罷道州民老者防者何欣欣父兄子弟始相保從此得作良人身道州民民到於今受其賜欲說使君先下淚仍恐兒孫忘使君生男多以陽爲字

詔書何可違也正言之不可遜辭以謝之而民被其澤矣入情入理解人不當如是耶宋鮮於侁不散靑苖錢亦同此意

蠻子朝刺將驕而相備位也

蠻子朝泛皮船兮渡繩橋來自巂州道路遙入界先經蜀川過蜀將收功先表賀臣聞雲南六詔蠻東連防牱西連蕃六詔星居初碎合爲一詔漸彊大開元皇帝𨿽聖神惟蠻倔彊不來賔鮮於仲通六萬卒徵蠻一陳全軍沒至今西洱河岸邊箭孔刀痕滿枯骨誰知今日慕華風不勞一人蠻自通誠由陛下休明徳亦賴微臣誘諭功徳宗省表知如此笑令中使迎蠻子蠻子道從者誰何摩挲俗羽雙隈伽淸平官持赤藤杖大將軍系金呿嗟異牟防男防閤勸特勅召對延英殿上心貴在懷逺蠻引臨玉座近天顏冕旒不垂親勞倈賜衣賜食移時對移時對不可得大臣相防有羨色可憐宰相拖紫佩金章朝日惟聞對一刻

自鮮於仲通李密搆兵南詔防師匱財西南無寧歲韋臯經略十餘年僅能服之而中國之力己殫矣元微之詩云自居劇鎭無他績幸得蠻來固恩寵蓋刺臯也此詩命意略同誠由陛下休明徳二句寫出藩臣驕蹇之狀宰相備位尾大不掉唐室卒以不振矣

新唐書南蠻傳南詔官曰淸平官所以決國事輕重猶唐宰相也大軍將十二與淸平官等列曹長以降系金佉苴佉苴韋帯也按呿嗟與佉苴同大將軍恐是大軍將之訛

驃國樂欲王化之先邇後逺也【貞元十七年來獻之】

驃國樂驃國樂出自大海西南角雍羗之子舒難陁來獻南音奉正朔徳宗立仗禦紫庭黈纊不塞爲爾聽玉螺一吹椎髻聳銅鼓一擊文身踴珠纓炫轉星宿揺花鬘斗藪龍蛇動曲終王子啟聖人臣父願爲唐外臣左右歡呼何翕習至尊徳廣之所及須臾百辟詣閤門俯伏拜表賀至尊伏見驃人獻新樂請書國史傳子孫時有擊壤老農父暗測君心閒獨語聞君政化甚聖明欲感人心致太平感人在近不在逺太平由實非由聲觀身理國國可濟君如心兮民如體體生疾苦心憯淒民得和平君愷悌貞元之民若未安驃樂𨿽聞君不歡貞元之民茍無病驃樂不來君亦聖驃樂驃樂徒喧喧不如聞此芻蕘言

新唐書南蠻傳驃古朱波也在永昌南二千里貞元中王雍羗聞南詔歸唐有內附心遣弟悉利移城主舒難陁獻其國樂至成都韋臯譜次其聲以其舞容樂噐異常乃圖畫以獻其樂五譯而至徳宗授舒難陁太僕卿遣還開州刺史唐次述驃國獻樂頌以獻按詩中舒難陁作雍羗之子與唐書異

戎人達窮民之情也

縛戎人縛戎人耳穿面破驅入秦天子矜憐不忍殺詔徙東南吳與越黃衣小使錄姓名領出長安乘遞行身被金創面多瘠扶病徒行日一驛朝飡饑渴費杯盤夜臥腥臊污牀席忽逢江水憶交河垂手齊聲嗚咽歌其中一虜語諸虜爾苦非多我苦多同伴行人因借問欲說喉中气憤憤自云鄕管本涼原大歷年中沒落蕃一落蕃中四十載遣著皮裘系毛帶惟許正朝服漢儀斂衣整巾潛淚垂誓心密定歸鄕計不使蕃中妻子知暗思幸有殘筋力更恐年衰歸不得蕃候嚴兵鳥不飛脫身冒死奔逃歸晝伏宵行經大漠云陰月黒風沙惡驚藏靑冢寒艸疎偸渡黃河夜冰薄忽聞漢軍鼙鼓聲路旁走出再拜迎遊騎不聽能漢語將軍遂縛作蕃生配向東南卑濕地定無存防空防備念此吞聲仰訴天若爲辛苦度殘年涼原鄕井不得見胡地妻兒虛棄捐沒蕃被囚思漢土歸漢被劫爲蕃虜早知如此悔歸來兩地寧如一處苦縛戎人戎人之中我苦辛自古此寃應未有漢心漢語吐蕃身

邊將冒功之狀無辜被俘之情曲曲傳出結語尢令人失笑

元防之詩自注云近制西邊每擒蕃人例皆傳置南方不加勦戮

驪宮髙美天子重惜人之財力也

髙髙驪山上有宮朱樓紫殿三四重遲遲兮春日玉甃暖兮溫泉溢嫋嫋兮秋風山蟬鳴兮宮樹紅翠華不來兮歲月久墻有衣兮瓦有松吾君在位己五載何不一幸乎其中西去都門幾多地吾君不遊有深意一人出兮不容易六宮從兮百司備八十一車千萬騎朝有宴飫暮有賜中人之產數百家未足充君一日費吾君修已人不知不自逸兮不自嬉吾君愛人人不識不傷財兮不傷力驪宮髙兮髙入云君之來兮爲一身君之不來兮爲萬人

格調摹騷詞气特婉約

百錬鏡辧皇王鑑也

百錬鏡鎔範非常規日辰處所靈且只江心波上舟中鑄五月五日日午時瓊粉金膏磨瑩己化爲一片秋潭水鏡成將獻蓬萊宮揚州長吏手自封人間臣妾不合照背有九五飛天龍人人呼爲天子鏡我有一言聞太宗太宗常以人爲鏡鑑古鑑今不鑑容四海安危居掌內百王治亂懸心中乃知天子別有鏡不是揚州百鏈銅

靑石激忠烈也

靑石出自藍田山兼車運載來長安工人磨琢欲何用石不能言我代言不願作人家墓前神道碣墳土未干名己滅不願作官家道傍徳政碑不鐫實錄鐫虛辭願爲叚氏顏氏碑雕鏤太尉與太師刻此兩片堅貞質狀彼二人忠烈姿義心如石屹不轉死節如石確不移如觀奮擊朱泚日似見叱呵希烈時各於其上題名諡一置髙山一沈水陵谷𨿽遷碑獨存骨化爲塵名不死長使不忠不烈臣觀碑攺節慕爲人慕爲人勸事君石不能言我代言發端奇特後半表出二人寫得凜凜有生气不忠不烈者讀之故應汗下

西涼伎刺封疆之臣也

西涼伎假面胡人假獅子刻木爲頭絲作尾金鍍眼睛銀帖齒奮迅毛衣擺雙耳如從流沙來萬里紫髯深目兩胡兒鼓舞跳梁前致辭應似涼州未陷日安西都防進來時須臾云得新消息安西路絕歸不得泣向獅子涕雙垂涼州陷沒知不知獅子回頭向西望哀吼一聲觀者悲貞元邊將愛此曲醉生笑防看不足娛賔犒士宴監軍獅子胡兒長在目有一徵夫年七十見防涼州低面泣泣罷斂手白將軍主憂臣辱昔所聞自從天寶兵戈起犬戎日夜吞西鄙涼州陷來四十年河隴侵將七千里平時安西萬里疆今日邊防在鳯翔緣邊空屯十萬卒飽食溫衣閒過日遺民腸斷在涼州將卒相看無意收天子每思常痛惜將軍欲說合慚羞柰何仍看西涼伎取笑資歡無所媿縱無智力未能收忍取西涼防爲戱

前半敍事卻揷入應似涼州未陷日二句所謂橫空盤硬語也涼州陷來四十年四句與前相映筆力排奡仿佛似杜結處仍是香山本色

八駿圖誡奇物懲佚遊也

穆王八駿天馬駒後人愛之寫爲圖背如龍兮頸如象骨竦筋髙脂肉壯日行萬里疾如飛穆王獨乘何所之四荒八極踏欲徧三十二蹄無歇時屬車軸折趁不及黃屋艸生棄若遺瑤池西赴王母宴七廟經年不親薦璧臺南與盛姬遊明堂不復朝諸侯白雲黃竹歌聲動一人荒樂萬人愁周從后稷至文武積徳累功世勤苦豈知才及四代孫心輕王業如灰土由來尢物不在大能蕩君心卽爲害文帝卻之不肯乘千里馬去漢道興穆王得之不爲戒八駿駒來周室壊至今此物尙稱珍不知房星之精下爲怪八駿圖君莫愛

澗底松念寒雋也

有松百尺大十圍生在澗底寒且卑澗深山險人路絕老死不逢工度之天子明堂欠梁木此求彼有兩不知誰諭蒼蒼造物意但與之材不與地金張世祿原憲貧牛衣寒賤貂蟬貴貂蟬與牛衣髙下𨿽有殊髙者未必賢下者未必愚君不見沈沈海底生瑚歷歷天上種白楡

松是諭意金張原憲是正意一結仍用諭意比擬恰合原憲貧或作黃憲賢者誤黃憲爲牛醫兒與牛衣無

涉

牡丹芳美天子憂農也

牡丹芳牡丹芳黃金蘂綻紅玉房千片赤英霞爛爛百枝綘防燈煌煌照地初開錦繡叚當風不結蘭麝囊仙人琪樹白無色王母桃花小不香宿露輕盈泛紫艷朝陽照耀生紅光紅紫二色間深淺向背萬態隨低昂映葉多情隱羞面臥叢無力含醉妝低嬌笑容疑掩口凝思怨人如斷腸穠姿貴彩信奇絕雜卉亂花無比方石竹金錢何細碎芙蓉芍藥苦防常遂使王公與卿相遊花冠蓋日相望庳車輭貴公主香衫細馬豪家郎衛公宅靜閉東院西明寺深開北廊戱蝶雙舞看人久殘鶯一聲春日長共愁日照芳難駐仍張帷幕垂陰涼花開花落二十日一城之人皆若狂三代以還文勝質人心重華不重實重華直至牡丹芳其來有漸非今日元和天子憂農桑防下動天天降祥去歲嘉禾生九穗田中寂莫無人至今年瑞麥分兩岐君心獨喜無人知無人知可嘆息我願暫求造化力減卻牡丹妖艷色少回卿士愛花心同似吾君憂稼穡

極寫牡丹之穠麗忽接三代以還文勝質四句迂腐語聳然奪目下乃接元和天子憂農桑一叚正意便覺峭折有波瀾若低手爲之則一直說下耳

容齋隨筆曰歐陽公牡丹釋名云牡丹初不載文字唐人如沈宋元白之流皆善詠花當時有一花之異彼必形於篇什而寂無傳焉惟劉夢得有詠魚朝恩宅牡丹詩但云一叢千朶而己亦不云其美且異也予按白公集有白牡丹一篇十四韻又秦中吟買花一章云共道牡丹時相隨買花去而諷諭樂府有牡丹芳一篇絕道花之妖艶至有一城之人皆若狂之語又寄微之百韻詩云崇敬牡丹期注崇敬寺牡丹花多與微之有期又有惜牡丹詩元微之有永壽寺看牡丹詩八韻和樂天秋題牡丹叢三韻酬胡三詠牡丹一絕又有五言二絕句許渾亦云近來無柰牡丹何數十千錢買一窠徐凝雲三條九陌花時節萬馬千車看牡丹然則元白未嘗無詩唐人未嘗不重此花也

紅綫毯憂蠶桑之費也

紅綫毯擇繭繰絲淸水煮揀絲練綫紅藍染染爲紅綫紅於藍織作披香殿上毯披香殿廣十丈餘紅綫織成可殿鋪防絲茸茸香拂拂綫軟花虛不勝物美人蹋上歌舞來羅韤繡鞵隨步沒太原毯澀毳縷硬蜀都褥薄錦花冷不如此毯溫且柔年年十月來宣州宣州太守加樣織自謂爲臣能竭力百夫同擔進宮中綫厚絲多捲不得宣州太守知不知一丈毯千兩絲地不知寒人要暖少奪人衣作地衣

通首直敍到底出以徑遂所謂長於激也

杜陵叟傷農夫之困也

杜陵叟杜陵居歲種薄田一頃餘三月無雨旱風起麥苖不秀多黃死九月降霜秋早寒禾穗未熟皆靑幹長吏明知不申破急斂暴徴求考課典桑賣地納官租明年衣食將何如剝我身上帛奪我口中粟虐人害物卽豺狼何必鉤爪鋸牙食人肉不知何人奏皇帝帝心惻隱知人白麻紙上書徳音京畿盡放今年稅昨日裏胥方到門手持尺牒牓鄕邨十家租稅九家畢虛受吾君蠲免恩

從古及今善政之不能及民者多矣一結慨然思深可爲太息

賣炭翁苦宮市也

賣炭翁伐薪燒炭南山中滿面塵灰煙火色兩鬢蒼蒼十指黒賣炭得錢何所營身上衣裳口中食可憐身上衣正單心憂炭賤願天寒夜來城外一尺雪曉駕炭車輾冰轍牛困人饑日己髙市南門外泥中歇翩翩兩騎來是誰黃衣使者白衫兒手把文書口稱勅回車叱牛牽向北一車炭千餘斤宮使驅將惜不得半匹紅紗一丈綾系向牛頭充炭直

直書其事而其意自見更不用著一斷語

陰山道疾貪虜也

陰山道陰山道紇邏惇肥水泉好每至戎人送馬時道傍千里無纎艸艸盡泉枯馬病羸飛龍但印骨與皮五十匹縑易一匹縑去馬來無了日養無所用去非宜每歲死傷十六七縑絲不足女工苦疎織短截充匹數藕絲蛛网三丈餘回鶻訴稱無用處咸安公主號可惇逺爲可汗頻奏論元和二年下新勅內出金帛酬馬直仍詔江淮馬價縑從此不令疎短織合羅將軍呼萬歲捧授金銀與縑防誰知黠虜啟貪心明年馬多來一倍縑漸好馬漸多陰山虜柰爾何

舊唐書回紇傳回紇恃功自乾元後屢遣使以馬和市繒帛仍歲來市以馬一匹易絹四十匹動至數萬馬蕃得帛無厭我得馬無用朝廷甚苦之大歷八年十一月回紇使使領馬萬匹來市代宗以馬價出於租賦不欲重困民命有司量入許市六千匹按元微之詩自注李傳云元和二年有詔悉以金銀酬回鶻馬價新舊唐書俱不載此詔是詩敍事極詳可以補史傳之所不及又按詩中五十匹縑易一匹新舊唐書俱作四十匹亦與此異未知孰是

鹽商婦惡幸人也

鹽商婦多金帛不事田農與蠶績南北東西不失家風水爲鄕船作宅本是揚州小家女嫁得西江大商客綠鬟富去金釵多皓腕肥來銀釧窄前呼蒼頭後叱婢問爾因何得如此壻作鹽商十五年不屬州縣屬天子毎年鹽利入官時少入官家多入私官家利薄私家厚鹽鐡尙書逺不知何況江頭魚米賤紅鱠黃橙香稻飯飽食濃妝倚柁樓兩朶紅顋花欲綻鹽商婦有幸嫁鹽商終朝美飯食終歲好衣裳好衣美食來何處亦須慚媿桑羊桑羊死己久不獨漢世今亦有

杏爲梁刺居處僣也

杏爲梁桂爲柱何人堂室李開府碧砌紅軒色未幹去年身沒今移主髙其墻大其門誰家第宅盧將軍素泥朱板光未滅今歲官收別賜人開府之堂將軍宅造未成時頭己白逆旅重居逆旅中心是主人身是客更有愚夫念身後心𨿽甚長計非久窮奢極麗越規模付子傳孫令保守莫教門外過客聞撫掌回頭笑殺君君不見馬家宅尙猶存宅門題作奉誠園君不見魏家宅屬他人詔贖賜還五代孫儉存奢失今在目安用髙墻圍大屋

此詩與前傷宅一首大意相似後又引出魏徴宅一層勸戒俱備

新唐書李師道上私錢六百萬爲魏徴孫贖故第居易言徴任宰相太宗用殿材成其正寢後嗣不能守陛下猶宜以賢者子孫贖而賜之師道人臣不宜掠美帝從之文集中有論魏徴舊宅狀

紫毫筆誡失職也

紫毫筆尖如錐兮利如刀江南石上有老喫竹飲泉生紫毫宣城工人采爲筆千萬毛中揀一毫毫𨿽輕功甚重管勒工名充歲貢君兮臣兮勿輕用勿輕用將何如願賜東西府禦史願頒左右臺起居搦管趨入黃金闕抽毫立在白玉除臣有姦邪正衙奏君有動言直筆書起居郎侍禦史爾知紫毫不易致毎歲宣城進筆時紫毫之價如金貴愼勿空將彈失儀愼勿空將錄制詞

隋堤栁憫亡國也

隋堤栁歲久年深盡衰朽風飄飄兮雨蕭蕭三株兩株汴河口老枝病葉愁殺人曾經大業年中春大業年中煬天子種栁成行夾流水西至黃河東至淮綠影一千三百里大業末年春暮月栁色如煙絮如雪南幸江都恣佚遊應將此栁系龍舟紫髯郎將防錦纜靑蛾禦史直迷樓海內財力此時竭舟中歌笑何日休上荒下困勢不久宗社之危如綴旒煬天子自言福祚長無窮豈知皇子封酅公龍舟未過彭城閤義旗巳入長安宮蕭墻禍生人事變晏駕不得歸秦中土墳數尺何處吳公臺下多悲風二百年來汴河路沙艸和煙朝復暮後王何以覽前王請看隋堤亡國樹

一起似諺似謡最有古意詳敍興亡之事仍以栁結俯仰情深

秦吉了哀寃民也

秦吉了出南中彩毛靑黒花頸紅耳聰心慧舌端巧鳥語人言無不通昨日長爪鳶今朝大觜烏鳶捎乳燕一窠覆烏啄母雞雙眼枯雞號墮地燕驚去然後拾卵攫其雛豈無雕與鶚嗉中肉飽不肯搏亦有鸞鶴羣閒立髙颺如不聞秦吉了人云爾是能言鳥豈不聞雞燕之寃苦吾聞鳯凰百鳥主爾竟不爲鳯凰之前致一言安用噪噪閒言語

采詩官監前王亂亡之由也

采詩官采詩聽歌導人言言者無罪聞者誡下流上通上下泰周滅秦興至隋氏十代采詩官不置郊廟登歌贊君美樂府艷詞悅君意若求興諭規刺言萬句千章無一字不是章句無規刺漸恐朝廷絕諷議諍臣杜口爲冗員諫鼓髙懸作虛器一人負扆常端黙百辟入門兩自媚夕郎所賀皆徳音春官每奏惟祥瑞君之堂兮千里逺君之門兮九重閟君耳惟聞堂上言君眼不見門前事貪吏害民無所忌姦臣蔽君無所畏君不見厲王胡亥之末年羣臣有利君無利君兮君兮願聽此欲開壅蔽達人情先向歌詩求諷刺

未章總結言者無罪聞者誡一語申明作詩之防隠然自附於三百篇之義也諸篇全仿杜甫新安石壕垂老無家等作諷刺時事婉而多風其不及杜者只筆力之縱橫格調之變化耳

郭茂倩曰新樂府者皆唐世之新歌也以其辭實樂府而未盡被於聲故曰新樂府大扺皆以諷諭爲體欲以播於樂章歌曲焉

汪立名曰按元微之集有和李校書新題樂府上陽白髮人華原磬等十二首序云予友李公垂貺予樂府新題二十首雅有所謂不虛爲文予取其病時之尢急者列而和之蓋十二而己云云語未嘗及白而此序中又不言和李作當是因李作而推廣者

禦選唐宋詩醇卷二十

欽定四庫全書

禦選唐宋詩醇卷二十一

太原白居易詩三

目錄

病假中南亭閒望

官舍小亭閒望

和錢員外禁中夙興見示

松聲

禁中寓直夢遊仙遊寺

秋山

題楊穎士西亭

秋遊原上

閒居

遊悟眞寺詩

朝回遊城南

舟行

泛湓水

晚望

遊石門澗

香鑪峯下新置艸堂卽事詠懷題於石上

長慶二年七月自中書舍人出守杭州路次藍溪作

自蜀江至洞庭湖口有感而作

立春後五日

別元九後詠所懷

初與元九別後忽夢見之及寤而書適至兼寄桐花詩悵然感懷因以此寄

秋江送客

溪中早春

渭村雨歸

寄微之三首

孟夏思渭村舊居寄捨弟

南湖晚秋

早秋晚望兼呈韋侍禦

司馬宅

寄王質夫

送客回晚興

東樓竹

東坡種花二首

步東坡

竹窗

欽定四庫全書

禦選唐宋詩醇卷二十一

太原白居易詩三

病假中南亭閒望

欹枕不視事兩日門掩闗始知吏役身不病不得閒閒意不在逺小亭方丈間西檐竹梢上坐見太白山遙媿峯上云對此塵中顏

神韻酷似淵明西檐二句亦摹采菊東籬下語意

官舍小亭閒望

風竹散淸韻煙槐凝綠姿日髙人吏去閒坐在茅茨葛衣禦時暑蔬飯療朝饑持此聊自足心力少營爲亭上獨吟罷眼前無事時數峯太白雪一卷陶潛詩人心各自是我是良在玆回謝爭名客甘從君所嗤

太白雪陶潛詩隨意所防綴而成文不相合而相合

和錢員外禁中夙興見示

窗白星漢曙窗暖燈火余坐捲朱裏幕看封紫泥書窅窅鐘漏盡曈曈霞景初樓防紅照耀松竹靑扶疏君愛此時好回頭特謂余不知上淸界曉景復何如

松聲【自注修竹裏張家宅南亭作】

月好好獨坐雙松在前軒西南防風來潛入枝葉間蕭寥發爲聲半夜明月前寒山颯颯雨秋琴泠泠一聞滌炎暑再聽破昏煩竟夕遂不寐心體俱翛然南陌車馬動西鄰歌吹繁誰知玆檐下滿耳不爲喧

淸境可想

禁中寓直夢遊仙遊寺

西軒艸詔暇松竹深寂寂月出淸風來忽似山中夕因成西南夢夢作遊仙客覺聞宮漏聲猶謂山泉滴酷似摩詰

秋山

久病曠心賞今朝一登山山秋云物冷稱我淸羸顏白石臥可枕靑蘿行可攀意中如有得盡日不欲還人生無幾何如寄天地間心有千載憂身無一日閒何時解塵网此地來掩闗

題楊穎士西亭

靜得亭上境逺諧塵外蹤憑軒東南望鳥滅山重重竹露泠煩襟杉風淸病容曠然宜眞趣道與心相逢卽此可遺世何必蓬壺峯

秋遊原上

七月行已半早涼天气淸淸晨起巾櫛徐步出柴荊露杖笻竹冷風襟越蕉輕閒擕弟侄輩同上秋原行新棗未全赤晚有餘馨依依田家叟設此相逢迎自我到此邨往往白髮生邨中相識久老防皆有情畱連向暮歸樹樹風蟬鳴是時新雨足禾黍夾道靑見此令人飽何必待西成

朴實說去一片眞趣流行非徒擬王儲田家詩也

閒居

深閉竹間扉靜掃松下地獨嘯晚風前何人知此意防山盡日坐枕帙移時睡誰能從我遊使君心無事蕭疎蘊借

遊悟眞寺詩【一百三十韻】

元和九年秋八月月上我遊悟眞寺寺在王順山去山四五里先聞水潺湲自玆捨車馬始涉藍溪灣手拄靑竹杖足蹋白石灘漸怪耳目曠不聞人世喧山下望山上初疑不可攀誰知中有路盤折通巖巓一息幡竿下再休石龕邊龕間長丈餘門戶無扄闗俯窺不見人石髮垂若鬟驚出白蝙蝠雙飛如雪翻回首寺門望靑崖夾朱軒如擘山腹開置寺於其間入門無平地地窄虛空寛房廊與臺殿髙下隨峯巒巖防無撮土樹木多瘦堅根株抱石長屈曲虫蛇蟠松桂亂無行四時郁芊芊枝梢嫋淸翠韻若風中日月光不透綠陰相交延幽鳥時一聲聞之似寒蟬首憇賔位亭就坐未及安須臾開北戶萬里明豁然拂檐虹霏防繞棟云回旋赤日間白雨陰晴同一川埜綠蔟艸樹眼界吞秦原渭水細不見漢陵小於拳卻顧來時路縈紆映朱防歷歷上山人一一遙可觀前對多寶塔風鐸鳴四端欒櫨與戶牖恰恰金碧繁云昔迦葉佛在此坐涅槃至今鐡鉢在當底手迹穿西開玉像殿白佛森比肩斗藪塵埃衣禮拜冰雪顏疊霜爲袈裟貫雹爲華鬘逼觀疑鬼功其迹非雕鐫次登觀音堂未到聞旃檀上階脫雙履斂足升淨筵六楹排玉鏡四座敷金鈿黒夜自光明不待燈燭燃眾寶互低昻碧佩瑚幡風來似天樂相觸聲白珠垂露凝赤珠滴血殷防綴佛髻上合爲七寶冠雙瓶白琉璃色若秋水寒隔瓶見舍利圎轉如金丹玉笛何代物天人施只園吹如秋鶴聲可以降靈仙是時秋方中三五月正圓寶堂豁三門金魄當其前月與寶相射晶光爭鮮妍照人心骨冷竟夕不欲眠曉防南塔路亂竹低嬋娟林幽不逢人寒蝶飛翾翾山果不識名離離夾道蕃足以療饑乏摘嘗味甘酸道南藍谷神紫繖白紙錢若歲有水旱詔使修蘋蘩以地淸淨故獻奠無葷羶危石疊四五嵬欹且刓造物者何意堆在巖東偏冷滑無人迹苔防如花牋我來登上頭下臨不測淵目手足掉不敢低頭看風從石下生薄人而上摶衣服似羽翮開張欲飛騫三面峯峯尖刀劍攢往往白雲過決開露靑天西北日落時夕暉紅團團千里翠屏外走下丹砂丸東南月上時夜气靑漫漫百丈碧潭防寫出黃金盤藍水色似藍日夜長潺潺周回繞山轉下視如靑環或鋪爲慢流或激爲奔湍澄最深處浮出蛟龍涎側身入其中懸磴尢險艱捫蘿踏樛木下逐飲澗猨雪迸起白鷺錦跳驚紅鱣歇定方盥潄濯去支體煩淺深皆洞徹可照腦與肝但愛淸見底欲防不知源東崖饒怪石積甃蒼瑯玕溫潤發於外其間韞璵璠卞和死己久良玉多棄捐或時泄光彩夜與星月連中頂最髙峯拄天靑玉竿上不得豈我能攀援上有白蓮池素葩覆淸瀾聞名不可到處所非人寰又有一片石大如方尺甎揷在半壁上其下萬仞懸云有過去師坐得無生禪號爲定心石長老世相傳卻上謁仙祠蔓艸生綿綿昔聞王氏子羽化升上其西防藥防猶對芝術田時復明月夜上聞黃鶴言回防畫龍堂二叟須髮斑想見聽法時歡喜禮印壇復歸泉窟下化作龍蜿蜒階前石孔在欲雨生白煙往有寫經僧身靜心精專感彼云外鴿羣飛千翩翩來添硯中水去吸巖底泉一日三往復時節長不經成號聖僧弟子名揚難誦此蓮花偈數滿百億千身壊口不壊舌根如紅蓮顱骨今不見石函尙存焉粉壁有吳畫筆彩依舊鮮素屏有禇書墨色如新幹靈境與異迹周覽無不殫一遊五晝夜欲返仍盤桓我本山中人誤爲時网牽牽率使讀書推挽令效官旣登文字科又忝諫諍員拙直不合時無益同素餐以此自慚惕戚戚常寡歡無成心力盡未老形骸殘今來脫簪組始覺離憂患及爲山水遊彌得縱疏頑野麋斷覊絆行走無拘攣遊魚放入海一往何時還身著居士衣手把南華篇終來此山住永謝區中緣我今四十餘從此終身閒若以七十期猶得三十年洋洋灑灑一气讀去幾於千巖競秀萬壑爭流目不給賞矣就其中細防之則步驟井然一絲不紊首四句防淸因遊寺而登山並年月日俱細敍出去山四五里至置寺於其間寫寺外之景曲折靈異迥隔塵世如入仙境妙在以回頭寺門望四句作一頓遂覺心神蕩漾宛是初到神情入門無平地一句作提筆至聞之似寒蟬敍寺中路逕之逶迆樹木之蒼郁首憇賔位亭至可以降靈仙細敍寺中所歷之境與相傳之法物開北戶而前行又回顧而見來路是以對多寶塔也玉像殿觀音堂皆寺西界是時秋方中至竟夕不欲眠摹寫夜中之景與八月月上一句相映又作一束曉防南塔路至欲返仍盤桓歷敍連日所遊之境變化出之由南而東而中而上不言北者自入寺門大抵皆向北行也其間有神像有峯巖有水有怪石有白蓮有祠有臺有畫有書細細寫出日落月上復帯敍次日由晝入夜之景更不拖防寫經僧誦經弟子只虛寫在傳聞上敍出靈境與異迹四句作一總束一遊五晝夜又與八月月上照應我本山中人至末收足遊字意四十餘三十年又與元和九年照應細玩全詩分明以作記序手筆用之於詩韓愈南山詩以奇肆勝此以秀折勝可謂匹敵謝靈運遊山詩栁宗元山水記素稱奇搆以彼方此不無廣狹之別矣

朝回遊城南

朝退馬未困秋初日猶長回轡城南去郊埜正淸涼水竹夾小徑縈回繞川岡仰看晚山色俯防秋泉光靑松系我馬白石爲我牀常時簪組累此日和身忘旦隨鵷鷺末暮遊鷗鶴傍機心一以盡兩處不亂行誰辧心與迹非行亦非藏

機心旣盡行藏自如居易一生眞實受用在此

舟行【自注江州路上作】

帆影日漸髙閒眠猶未起起問鼓枻人己行三十里船頭有行竈炊稻烹紅鯉飽食起婆娑盥潄秋江水平生滄浪意一旦來遊此何況不失家舟中載妻子

遷謫逺行絕不作牢騷語非實有見地者不能如謝靈運初發石首城便云苕苕萬里帆茫茫將何之豈復成胸襟耶

泛湓水

四月未全熱麥涼江气秋湖山處處好最愛湓水頭湓水從東來一入江流可憐似縈帯中有隨風舟命酒一臨泛捨鞍揚棹謳放回岸傍馬去逐波間鷗煙浪始渺風襟亦悠悠初疑上河漢中若防瀛洲汀樹綠拂地沙艸芳未休靑蘿與紫葛枝蔓垂相樛系纜步平岸回頭望江州城雉映水見隱隱如蜃樓日入意未盡將歸復少畱到官行半歲今日方一遊此地來何暮可以寫吾憂

寫景如畫

晚望

江城寒角動沙洲夕鳥還獨在髙亭上西南望逺山小詩極有气勢集中尢難得者

遊石門澗

石門無舊徑披榛訪遺迹時逢山水秋淸輝如古昔常聞慧逺輩題詩此巖壁云覆莓苔封蒼然無處覓蕭疏野生竹崩剝多年石自從東晉後無復人遊歷獨有秋澗聲潺湲空旦夕

汪立名曰按石門澗有二處一在江州太平寰宇記云石門澗在廬山西懸崖對聳形如闗當雙石之間懸流數丈有一石可坐二十許人一在杭州西湖咸淳臨安志云武林山石門澗陸羽二寺記雲南有巉巖舊有臥龍石橫澗石慈云法師種松於此然詩中有慧逺題詩語自是江州作西湖志亦收此詩誤也香鑪峯下新置艸堂卽事詠懷題於石上

香鑪峯北面遺愛寺西偏白石何鑿鑿淸流亦潺潺有松數十株有竹千餘竿松張翠繖蓋竹倚靑瑯玕其下無人居悠哉多歲年有時聚猿鳥終日空風煙時有沈冥子姓白字樂天平生無所好見此心依然如獲終老地忽乎不知還架巖結茅宇斸壑開茶園何以洗我耳屋頭飛落泉何以淨我眼砌下生白蓮左手攜一壺右手挈五傲然意自足箕踞於其間興酣仰天歌歌中聊寄言言我本野夫誤爲世网牽時來昔捧日老去今歸山倦鳥得茂樹涸魚返淸源捨此欲焉往人間多險艱

艸堂結搆四圍景致詳於記中此詩只淡淡寫去自具朴老之致

艸堂記匡廬奇秀甲天下山山北峯曰香鑪峯北寺曰遺愛寺介峯寺間其境勝絕又甲廬山元和十一年秋太原人白樂天見而愛之若逺行客過故鄕戀戀不能去因面峯腋寺作爲艸堂明年春艸堂成三間兩柱二室四牖廣袤丰殺一稱心力洞北戶來陰風防䢐暑也敞南甍納陽日虞祁寒也木斷而己不加丹墻圬而己不加白墄階用石羃窗用紙竹簾紵幃率稱是焉堂中設木榻四素屏二漆琴一張儒道佛書各三兩卷樂天旣來爲主仰觀山俯聽泉傍睨竹樹云石自辰及酉應接不暇俄而物誘气隨外適內和一宿體寧再宿心恬三宿後頽然嗒然不知其然而然自問其故答曰是居也前有平地輪廣十丈中有平臺半平地臺南有方池倍平防環池多山竹野卉池中生白蓮白魚又南抵石澗夾澗有古松老杉大僅十人圍髙不知幾百尺修柯戞云低枝拂潭如幢豎如蓋張如龍蛇走松下多灌叢蘿蔦葉蔓駢織承翳日月光不到地盛夏風气如八九月時下鋪白石爲出入道堂北五步據層崖積石嵌空垤塊雜木異艸蓋覆其上緑陰防防朱實離離不識其名四時一色又有飛泉植茗就以烹燀好事者見可以永日堂東有瀑布水懸三尺瀉階隅落石渠昏曉如練色夜中如環佩琴築聲堂西倚北崖右趾以剖竹架空引崖上泉胍分綫懸自檐注砌累累如貫珠霏防如雨露滴瀝飄灑隨風逺去其四傍耳目杖屨可及者春有錦繡谷花夏有石門澗云秋有虎谿月冬有鑪峯雪陰晴顯晦昏旦含吐千變萬狀不可殫紀覼縷而言故云甲廬山者噫凡人丰一屋華一簀而起居其間尙不免有驕穏之態今我爲是物主物至致知各以類至又安得不外適內和體寧心恬哉昔永逺宗雷輩十八人同入此山老死不反去我千載我知其心以是哉矧予自思從防迨老若白屋若朱門凡所止𨿽一日二日輙覆簣土爲臺聚拳石爲山環斗水爲池其喜山水病癖如此一旦蹇剝來佐江郡郡守以優容而撫我廬山以靈勝待我是天與我時地與我所卒獲所好又何以求焉尙以冗員所覊余累未盡或往或來未遑寧處待予異時弟妹婚嫁畢司馬歲秩滿出處行止得以自遂則必左手引妻子右手抱琴書終老於斯以成就我平生之志淸泉白石實聞此言時三月卄七日始居新堂四月九日與河南元集虛範陽張允中南陽張深之東西二林寺長老湊朗滿晦堅等凡二十有二人具齋施茶果以落之因爲艸堂記

長慶二年七月自中書舍人出守杭州路次藍溪作

太原一男子自顧庸且鄙老逢不次恩洗拔出泥滓旣居可言地願助朝廷理伏閣三上章戅愚不稱防聖人存大體優貸容不死鳯詔停舍人魚書除刺史防懷齊寵辱委順遂行止我自得此心於玆十年矣余杭乃名郡郡郭臨江汜已想海門山潮聲來入耳昔予貞元末覊旅曾遊此甚覺太守尊亦諳魚酒美因生江海興每羨滄浪水尙擬拂衣行況今兼祿仕靑山峯巒接白日煙塵起東道旣不通攺轅遂南指自秦窮楚越浩蕩五千里聞有賢主人而多好山水是行頗爲愜所歷良可紀防馬渡藍溪勝遊從此始

中間以舊遊一層作襯推波助瀾致有曲折

白文公年譜云時河朔復亂居易數上疏論其事天子不能用遂求外任蓋穆宗荒縱宰相蕭俛杜元穎崔植等皆齷齪無逺略宜公之不樂居朝也時汴軍亂路不通故由襄漢赴任

自蜀江至洞庭湖口有感而作

江從西南來浩浩無旦夕長波逐若瀉連山鑿如劈千年不壅潰萬里無墊溺不爾民爲魚大哉禹之績導岷旣艱逺距海無咫尺胡爲不訖功餘水斯委積洞庭與靑艸大小兩相敵混合萬丈深渺茫千里白毎歲秋夏時浩大吞七澤水族窟穴多農人土地窄我今尙嗟嘆禹豈不愛惜邈未究其由想古觀遺迹疑此苖人頑恃險不終役帝亦無柰何畱患與今昔水流天地內如身有血脈滯則爲疽疣治之在鍼石安得禹復生爲唐水官伯手提倚天劍重來親指畫疏河似剪紙決壅同裂帛滲作膏腴田蹋平魚鼈宅龍宮變閭裏水府生禾麥坐添百萬戶書我司徒籍

議論奇辟筆力亦渾勁與題稱集中此種絕少頗近昌黎其源亦從杜甫劍門一篇脫胎

立春後五日

立春後五日春態紛婀娜白日斜漸長碧雲低欲墮殘冰坼玉片新蕚排紅顆遇物盡欣欣愛春非獨我迎芳後園立就暖前檐坐還有惆悵心欲別紅鑪火

遇物盡欣欣二句卽茂叔不除前艸之意

別元九後詠所懷

零落桐葉雨蕭條槿花風悠悠早秋意生此幽閒中況與故人別中懷正無悰勿云不相送心到靑門東相知豈在多但問同不同同心一人去坐覺長安空

初與元九別後忽夢見之及寤而書適至兼寄桐花詩悵然感懷因以此寄【自注元九初謫江陵】

永壽寺中語新昌坊北分歸來數行淚悲事不悲君悠悠藍田路自去無消息計君食宿程己過商山北昨夜云四散千里同月色曉來夢見君應是君相憶夢中握君手問君意何如君言苦相憶無人可寄書覺來未及說叩門聲冬冬言是商州使送君書一封枕上忽驚起顚倒著衣裳開緘見手札一紙十三行上論遷謫心下說離別腸心腸都未盡不暇敍炎涼云作此書夜夜宿商州東獨對孤燈坐陽城山館中夜深作書畢山月向西斜月下何所有一樹紫桐花桐花半落時復道正相思殷勤書背後兼寄桐花詩桐花詩八韻思緒一何深以我今朝意憶君此夜心一章三徧讀一句十回吟珍重八十字字字化爲金

一意百折往復纒綿極平極曲愈淺愈深覺兩人覿靣對語無此親切也杜甫於李白居易於元防之皆友誼中最篤者故兩集中贈答詩眞摰乃爾悲事不悲君一句見從前之上章論救不系於私情也此是篇中眼目

舊唐書本傳居易與河南元稹相善同年登制舉交情隆厚稹自監察禦史謫爲江陵府士曹掾翰林學士李絳崔羣於上前面論稹無罪居易累疏切諫不報

秋江送客

秋鴻次第過哀猿朝夕聞是日孤舟客此地亦離羣蒙蒙潤衣雨漠漠冒帆云不醉潯陽酒煙波愁殺人

溪中早春

南山雪未盡陰嶺畱殘白西澗冰己消春澑含新碧東風未幾日蟄動萌艸坼潛知陽和功一日不虛擲愛此天气暖來拂溪邊石一坐欲忘歸暮禽聲嘖嘖蓬蒿隔桑棗隱映煙火夕歸來問夜飡家人烹薺麥

通首寫早春之景一結言外有情悠然不盡

渭村雨歸

渭水寒漸落離離蒲稗苖閒傍沙邊立看人刈葦苕近水風景冷晴明猶寂寥復玆夕陰起野思重蕭條蕭條獨歸路暮雨濕村橋

意致簡逺極似韋應物

寄防之三首

江州望通州天涯與地未有山萬丈髙有江千里闊間之以雲霧飛鳥不可越誰知千古險爲我二人設通州君初到鬱鬱愁如結江州我方去迢迢行未歇道路日乖隔音信日斷絕因風欲寄語地逺聲不徹生當復相逢死當從此別

君遊襄陽日我在長安住今君在通州我過襄陽去襄陽九里郭樓雉連雲樹顧此稍依依是君舊遊處蒼茫蒹葭水中有潯陽路此去更相思江西少親故

去國日己逺喜逢物似人如何含此意江上坐思君有如河嶽气相合方氛氳狂風吹中絕兩處成孤云風回終有時云合豈無因努力各自愛窮通我爾身

淸空一气如話三首直如一首反覆讀之令人心惻惻殊難爲懷似古樂府似蘇李河梁詩似杜甫夢李白二章要自成爲香山之詩惟其眞也詩文到眞處則千古流傳不可磨滅矣

孟夏思渭村舊居寄捨弟

嘖嘖雀引雛稍稍筍成竹時物感人情憶我故鄕曲故園渭水上十載事樵牧手種楡栁成陰陰覆墻屋隱豆苖肥鳥鳴桑椹熟前年當此時與爾同遊矚詩書課弟侄農圃資童僕日暮麥登塲天晴蠶拆簇防泉南澗坐待月東亭宿興發飲數杯悶來棋一局一朝忽分散萬里仍羈束井鮒思反泉籠鶯悔出谷九江地卑濕四月天炎燠苦雨初入梅瘴云稍含毒泥秧水畦稻灰種畬田粟已訝殊歲時仍嗟異風俗閒登郡樓望日落江山綠歸鴈拂鄕心平湖斷人目殊方我漂泊舊居君幽獨何時同一瓢飲水心亦足

村居之樂寫來神往歸鴈平湖風景亦自不惡而煙波江上之愁己盡此十字中足抵一篇登樓賦

南湖晚秋

八月白露降湖中水方老旦夕秋風多衰荷半傾倒手攀靑楓樹足蹋黃蘆艸慘淡老容顏冷落秋懷抱有兄在淮楚有弟在蜀道萬里何時來煙波白浩浩

早秋晚望兼呈韋侍禦

九繞孤城城髙生逺思人煙半在船野水多於地穿霞日腳直驅鴈風頭利去國來幾時江上秋三至夫君亦淪落此地同飄寄憫黙向隅心摧頽觸籠翅且謀眼前計莫問胸中事潯陽酒甚濃相勸時時醉

司馬宅

雨徑綠蕪合霜園紅葉多蕭條司馬宅門巷無人過惟對大江水秋風朝夕波

瀕江冷署如在目前

寄王質夫

憶始識君時愛君世緣薄我亦吏王畿不爲名利著春防仙遊洞秋上云居閣樓觀水潺潺龍潭花漠漠吟詩石上坐引酒泉邊酌因話出處心心期老巖壑忽從風雨別遂被簪纓縛君作出山云我爲入籠鶴籠深鶴殘悴山逺雲飄泊去處𨿽不同同負平生約今來各何在老去隨所托我守巴南城君佐徵西幕年顏漸衰颯生計仍蕭索方含去國愁且羨從軍樂舊遊疑是夢往事思如昨相憶春又深故山花正落

前後敍交情中間忽作比體格調頗近建安一結有風致

送客回晚興

城上雲霧開沙頭風浪定參差亂山出淡濘平江淨行客舟已逺居人酒初醒嫋嫋秋竹梢巴蟬聲似磬江城風景逐層寫得淒涼筆墨之外逼出一愁字

東樓竹

瀟灑城東樓繞樓多修竹森然一萬竿白粉封靑玉捲簾睡初覺欹枕防未足影轉色入樓牀席生浮緑空城絕賔客向夕彌幽獨樓上夜不歸此君畱我宿

娟淨可愛

東坡種花二首

持錢買花樹城東坡上栽但購有花者不限桃杏梅百果參雜種千枝次第開天時有早晚地力無髙低紅者霞艷艷白者雪皚皚遊蜂逐不去好鳥亦來棲前有長流水下有小平臺時拂臺上石一舉風前杯花枝蔭我頭花蕊落我懷獨酌復獨詠不覺月平西巴俗不愛花竟春無人來惟此醉太守盡日不能回

東坡春向暮樹木今何如漠漠花落盡翳翳葉生初每日領童僕荷鋤仍決渠剗土壅其本引泉漑其枯小樹低數尺大樹長丈餘封植來幾時髙下齊扶疏養樹旣如此養民亦何殊將欲茂枝葉必先救根株云何救根株勸農均賦租云何茂枝葉省事寛刑書移此爲郡政庶幾甿俗蘇

前一首細寫種花之趣靜觀物理及時行樂獨善之義也後一首推廣言之與栁宗元郭槖駞種樹說同意兼濟之志也妙在說得極纎悉極平淡乃具眞實本領宋儒謂杜子美情多得志必能濟物亦是此意陳蕃不事掃除一室而欲經營天下宜其志大而才疎也勸農均賦省事寛刑豈獨治一郡哉𨿽以治天下可矣

二老堂詩話曰蘇文忠公不輕許可獨敬愛樂天屢形詩篇蓋其文章皆主辭達而忠厚好施剛直盡言與人有情於物無著大略相似謫居黃州始號東坡其原必起於樂天忠州之作也

步東坡

朝上東坡步夕上東坡步東坡何所愛愛此新成樹種植當歲初滋榮及春暮信意取次栽無行亦無數緑陰斜景轉芳气防風度新葉鳥下來萎花蝶飛去閒攜斑竹杖徐曵黃麻屨欲識往來頻靑苔成白路

容齋隨筆曰東坡居黃州始自稱東坡居士其意蓋專慕樂天而然如贈寫眞李道士云他時要指集賢人知是商山老居士贈善相程傑云我似樂天君記取華顚賞徧洛陽春送程懿叔云我甚似樂天但無素與蠻入侍邇英云定是香山老居士世緣終淺道緣深去杭州云出處依稀似樂天敢將衰朽較前賢則公之所以景仰者不止一再言之非東坡之名偶爾暗合也

竹窗

常愛輞川寺竹窗東北廊一別十餘載見竹未曾忘今春二月初卜居在新昌未暇作廐庫且先營一堂開窗不糊紙種竹不依行意取北檐下窗與竹相當繞屋聲淅淅逼人色蒼蒼煙通杳靄气月透玲瓏光是時三伏天天气熱如湯獨此竹窗下朝回解衣裳輕紗一幅巾小簟六尺牀無客盡日靜有風終夜涼乃知前古人言事頗諳詳淸風北窗臥可以傲羲皇

禦選唐宋詩醇卷二十一

欽定四庫全書

禦選唐宋詩醇卷二十二

太原白居易詩四

目錄

江南遇天寶樂叟

醉後走筆酬劉五主簿長句之贈兼簡張大賈二十四先輩昆季

畫竹歌

長恨歌

琵琶引

醉後狂言酬贈蕭殷二協律

秋江晚泊

代書詩一百韻寄微之

和談校書秋夜感懷呈朝中親友

感秋寄逺

春題華陽觀

縣西郊秋寄贈馬造

早春獨遊曲江

江南送北客因慿寄徐州兄弟書

欽定四庫全書

禦選唐宋詩醇卷二十二

太原白居易詩四

江南遇天寶樂叟

白頭病叟泣且言祿山未亂入梨園能彈琵琶和法曲多在華淸隨至尊是時天下太平久年年十月坐朝元千官起居環佩合萬國防同車馬奔金鈿照耀石甕寺蘭麝燻煮溫湯源貴妃宛轉侍君側體弱不勝珠翠繁冬雪飄颻錦袍暖春風蕩漾霓裳翻歡娛未足燕冦至弓勁馬肥胡語喧豳土人遷避夷狄鼎湖龍去哭軒轅從此漂淪落南土萬人死盡一身存秋風江上浪無限暮雨舟中酒一樽涸魚久失風波勢枯艸曾沾雨露恩我自秦來君莫問驪山渭水如荒村新丰樹老籠明月長生殿闇鎖春云紅葉紛紛蓋欹瓦緑苔重重封壊垣惟有中官作宮使每年寒食一開門

前敍樂叟之言天寶舊事也後敍告樂叟之言亂後景象也俯仰今昔滿目蒼涼言外闇然欲絕樂叟未必實有其人特借以抒感慨之思耳

醉後走筆酬劉五主簿長句之贈兼簡張大賈二十四先輩昆季

劉兄文髙行孤立十五年前名翕習是時相遇在符離我年二十君三十得意忘年心迹親寓居同縣日知聞衡門寂寞朝尋我古寺蕭條暮訪君朝來暮去多攜手窮巷貧居何所有秋燈夜冩聨句詩春雪朝傾暖寒酒陴湖緑愛白鷗飛濉水淸憐紅鯉肥偶語閒攀芳樹立相扶醉蹋落花歸張賈弟兄同里巷乘閒數數來相訪雨天連宿艸堂中月夜徐行石橋上我年漸長忽自驚鏡中冉冉髭須生心畏後時同勵志身牽前事各求名問我棲棲何所適鄕人薦爲鹿鳴客二千里別謝交逰三十韻詩慰行役出門可憐惟一身裘瘦馬入咸秦咚咚街鼓紅塵闇晚到長安無主人二賈二張與余弟驅車邐迆來相繼操詞握賦爲干戈鋒鋭森然勝气多齊入文場同苦戰五人十載九登科二張得雋名居甲美退爭雄重告防棠棣輝榮並桂枝芝蘭芬馥和荊葉惟有元犀屈未伸握中自謂駭雞珍三年不鳴鳴必大豈獨駭雞當駭人元和運啟千年聖同遇明時余最幸始辭祕閣吏王畿遽列諫垣升禁闈蹇步何堪鳴佩玉衰容不稱著朝衣閶闔晨開朝百辟冕旒不動香煙碧步登龍尾上虛空立去天顏無咫尺宮花似雪從乘輿禁月如霜坐直廬身賤每驚隨內宴才微常媿艸天書晚松寒竹新昌第職居密近門多閉日暮銀臺下直回故人到門門蹔開回頭下馬一相顧塵土滿衣何處來斂手炎涼敍未畢先說舊山今悔出岐陽旅宦少歡娛江左羇逰費時日贈我一篇行路吟吟之句句披沙金嵗月徒催白髮貌泥塗不屈靑雲心誰防茫茫天地意短才獲用長才棄我隨鵷鷺入煙雲謬上丹墀爲近臣君同鸞鳯棲荊棘猶著靑袍作選人惆悵知賢不能薦徒爲出入蓬萊殿月慚諫紙二百張嵗媿俸錢三十萬大抵浮榮何足道幾度相逄卽身老且傾鬥酒慰羇愁重話符離問舊逰北巷鄰居幾家去東林舊院何人住武裏村花落復開流溝山色應如故感此酬君千字詩醉中分手又何之須知通塞尋常事莫嘆浮沈先後時慷慨臨岐重相勉殷勤別後加餐飯君不見買臣衣錦還故鄕五十身榮未爲晚

七古長篇一气盤旋不必刻意求奇自具大家風格非晚唐人寒儉迫促者所能到惆悵知賢不能薦四句自占身分極髙末段仍歸曠達是詩作於元和之初居易爲左拾遺未幾卽丐攺官除京兆戶曹防軍外出蓋立朝而道不行則奉身而退知愧者庶可無愧也

畫竹歌【並引】

協律郎蕭悅善畫竹舉時無倫蕭亦甚自祕重有終嵗求其一竿一枝而不得者知予天與好事忽冩一十五竿恵然見投予厚其意髙其藝無以答貺作歌以報之凡一百八十六字云

植物之中竹難冩古今𨿽畫無似者蕭郎下筆獨逼眞丹靑以來惟一人人畫竹身肥擁腫蕭畫莖瘦節節竦人畫竹梢死羸垂蕭畫枝活葉葉動不根而生從意生不筍而成由筆成野塘水邊碕岸側森森兩叢十五莖嬋娟不失筠粉態蕭颯盡得風煙情舉頭忽看不似畫低耳靜聴疑有聲西叢七莖勁而健省向天竺寺前石上見東叢八莖疎且寒憶曾湘妃廟裏雨中看幽姿逺思少人別與君相顧空長嘆蕭郎蕭郎老可惜手顫眼昬頭雪色自言便是絕筆時從今此竹尢難得

波瀾意度直逼子美堂奧與香山平日面貌不類蓋有意規仿子美題畫諸作而爲之者

長恨歌

漢皇重色思傾國禦宇多年求不得楊家有女初長成養在深閨人未識天生麗質難自棄一朝選在君王側回眸一笑百媚生六宮粉黛無顏色春寒賜浴華淸池溫泉水滑洗凝脂侍兒扶起嬌無力始是新承恩澤時雲鬢花顏金步揺笑蓉帳暖度春宵春宵苦短日髙起從此君王不早朝承歡侍宴無閒暇春從春逰夜専夜後宮佳麗三千人三千寵愛在一身金屋妝成嬌侍夜玉樓宴罷醉和春姊妺弟兄皆列土可憐光彩生門戶遂令天下父母心不重生男重生女驪宮髙處入靑雲仙樂風飄處處聞緩歌慢舞凝絲竹盡日君王看不足漁陽鞞鼓動地來驚破霓裳羽衣曲九重城闕煙塵生千乘萬騎西南行翠華揺揺行復止西出都門百餘里六軍不發無柰何宛轉蛾眉馬前死花鈿委地無人收翠翹金雀玉搔頭君王掩面救不得回看血淚相和流黃埃散漫風蕭索云棧縈紆登劍閣峨眉山下少人行旌旗無光日色薄蜀江水碧蜀山靑聖主朝朝暮暮情行宮見月傷心色夜雨聞鈴腸斷聲天旋日轉回龍馭到此躊躇不能去馬嵬坡下泥土中不見玉顏空死處君臣相顧盡沾衣東望都門信馬歸歸來池苑皆依舊太液芙蓉未央栁芙蓉如面栁如眉對此如何不淚垂春風桃李花開夜秋雨梧桐葉落時西宮南苑多秋艸落葉滿階紅不埽梨園子弟白髮新椒房阿監靑蛾老夕殿螢飛思悄然孤燈挑盡未成眠遲遲鐘鼓初長夜耿耿星河欲曙天鴛鴦瓦冷霜華重翡翠衾寒誰與共悠悠生死別經年魂魄不曾來入夢臨卭道士鴻都客能以精誠致魂魄爲感君王展轉思遂教方士殷勤覓排空馭气奔如電升天入地求之徧上窮碧落下黃泉兩處茫茫皆不見忽聞海上有仙山山在虛無縹緲間樓閣玲瓏五雲起其中綽約多仙子中有一人字太眞雪膚花貌防差是金闕西廂扣玉扄轉教小玉報雙成聞道漢家天子使九華帳裏夢魂驚攬衣推枕起徘徊珠箔銀屏邐迆開雲鬢半偏新睡覺花冠不整下堂來風吹仙袂飄颻舉猶似霓裳羽衣舞玉容寂寞淚闌干梨花一枝春帶雨含情凝睇謝君王一別音容兩渺茫昭陽殿裏恩愛絕蓬萊宮中日月長回頭下望人寰處不見長安見塵霧惟將舊物表深情鈿合金釵寄將去釵畱一股合一扇釵擘黃金合分鈿但教心似金鈿堅天上人間防相見臨別殷勤重寄詞詞中有誓兩心知七月七日長生殿夜半無人私語時在天願作比翼鳥在地願爲連理枝天長地久有時盡此恨綿綿無絕期從古女禍未有盛於唐者明皇踐阼覆轍匪逺開元勵精幾致太平天寶以後溺情牀第太眞潛納新臺同譏艷妻煽處職爲厲階倉皇播遷宗社再造幸也姚宋諸賢臣輔之而不足一太眞敗之而有餘南內歸來儻返而自咎恨無終窮矣遑系心於旣殞傾城之婦耶長恨一傳自是當時傅防之說其事殊無足論者居易詩詞特妙情文相生沈鬱頓挫哀艷之中具有諷刺漢皇重色思傾國從此君王不早朝君王掩面救不得皆微詞也養在深閨人未識爲尊者諱也欲不可縱樂不可極結想成因幻緣奚罄總以爲發乎情而不能止乎禮義者戒也通首分四段漢皇重色思傾國至驚破霓裳羽衣曲暢敍楊妃擅寵之事卻以漁陽鞞鼓動地來二句暗攝下意一气直下滅去轉落之痕九重城闕煙塵生至夜雨聞鈴腸斷聲敍馬嵬賜死之事行宮見月傷心色二句暗攝下意蓋以幸蜀之靡日不思引起還京之徬徨念舊一直說去中間暗蔵馬嵬攺一節此行文飛渡法也天旋日轉回龍馭至魂魄不曾來入夢敍上皇南宮思舊之情悠悠生死別經年二句亦暗攝下意臨卭道士鴻都客至末敍方士招魂之事結處點淸長恨爲一詩結穴戞然而止全勢已足更不必另作收束陳鴻長恨歌傳曰開元中泰階平四海無事明皇在位嵗久倦於旰食宵衣政無大小始委於右丞相深居逰宴以聲色自娛先是元獻皇后武淑妃皆有寵相次卽世宮中𨿽良家子千數無可悅目者上心忽忽不樂時每嵗十月駕幸華淸宮內外命婦熠燿景從浴日餘波賜以湯沐春風靈液澹蕩其間上心油然若有顧遇左右前後粉色如土詔髙力士潛搜外宮得農楊元琰女於壽邸旣笄矣鬒發膩理纎穠中度舉止閒冶如漢武帝李夫人別疏湯泉詔賜澡瑩旣出水體弱力微若不任羅綺光彩煥發轉動照人上甚悅進見之日奏霓裳羽衣曲以導之定情之夕授金釵鈿合以固之又命戴步揺垂金璫明年冊爲貴妃半後服用繇是冶其容敏其詞婉孌萬態以中上意上益嬖焉時省風九州泥金五嶽驪山雪夜上陽春朝與上行同室宴専席寢専房𨿽有三夫人九嬪二十七世婦八十一禦妻曁後宮才人樂府妓女使天子無顧盼意自是六宮無復進幸者非徒殊艷尢態致是蓋才智明慧善巧便佞先意希防有不可形容者叔父昆弟皆列在淸貫爵爲通侯姊妺封國夫人富埒王室車服邸第與大長公主侔而恩澤勢力則又過之出入禁門不問京師長吏爲側目故當時謡詠有云生女勿悲酸生男勿喜歡又曰男不封侯女作妃看女卻爲門上楣其人心羨慕如此天寶末兄國忠盜丞相位愚弄國柄及安祿山引兵向闕以討楊氏爲詞潼闗不守翠華南幸出咸陽道次馬嵬亭六軍徘徊持防不進從官郎吏伏上馬前請誅錯以謝天下國忠奉犛纓盤水死於道周左右之意未快上問之當時敢言者請以貴妃塞天下怒上知不免而不忍見其死反袂掩面使牽之而去蒼黃展轉竟就絕於尺組之下旣而明皇狩成都肅宗受禪靈武明年大凶歸元大駕還都尊明皇爲太上皇就養南宮遷於西內時移事去樂盡悲來每至春之日冬之夜池蓮夏開宮槐秋落梨園弟子玉琯發音聞霓裳羽衣一聲則天顏不怡左右歔欷三載一意其念不衰求之魂夢杳不可得適有道士自蜀來知上皇心念楊妃如是自言有李少君之術明皇大喜命致其神方士乃竭其術以索之不至又能逰神馭气出天界入地府以求之不見又旁求四虛上下東極大海跨蓬壺見最髙仙山上多樓闕西廂下有洞戶東向闔其門署曰玉妃太眞院方士抽簪扣扉有雙童女出應門方士造次未及言而雙鬟復入俄有碧衣侍女又至詰其所從方士因稱唐天子使者且致其命碧衣云玉妃方寢請少待之於時雲海沈沈洞天日晚瓊戶重闔悄然無聲方士屏息斂足拱手門下久之而碧衣延入且曰玉妃出見一人冠金蓮披紫綃佩紅玉曳鳯舄左右侍者七八人揖方士問皇帝安否次問天寶十四年已還事言訖憫然指碧衣取金釵鈿合各析其半授使者曰爲謝太上皇謹獻是物尋舊好也方士受辭與信將行色有不足玉妃固徵其意復前跪致詞請當時一事不爲他人聞者驗於太上皇不然恐鈿合金釵負新垣平之詐也玉妃茫然退立若有所思徐而言之曰昔天寶十載侍輦避暑驪山宮秋七月牽牛織女相見之夕秦人風俗是夜張錦繡陳飲食樹果焚香於庭號爲乞巧宮掖間尢尙之夜殆半休侍衛於東西廂獨侍上上憑肩而立因仰天感牛女事密相誓心願世世爲夫婦言畢執手各嗚咽此獨君王知之耳因自悲曰由此一念又不得居此復墮下界且結後緣或爲天或爲人決再相見好合如舊因言太上皇亦不久人間幸惟自安無自苦耳使者還奏太上皇皇心震悼日日不豫其年夏四月南宮晏駕元和元年冬十二月太原白樂天自校書郎尉於盩厔鴻與瑯邪王質夫家於是邑暇日相攜遊仙遊寺話及此事相與感嘆質夫舉酒於樂天前曰夫希代之事非遇出世之才潤色之則與時消沒不聞於世樂天深於詩多於情者也試爲歌之如何樂天因爲長恨歌意者不但感於事亦欲懲尢物窒亂階垂於將來也歌旣成使鴻傳焉世所不聞者予非開元遺民不得知世所知者有明皇本紀在今但傳長恨歌云爾唐汝詢曰此譏明皇迷於色而不悟也始則求其人而未得旣得而愛幸之卽淪惑而不復理朝政矣不獨寵妃一身而又徧及其宗黨不惟不復早朝益且盡日耽於絲竹以致祿山倡亂乘輿播遷帝旣誅妃以謝天下則宜悔過乃復展轉懷思不能自絕至令方士徧索其神得鈿合金釵而不辧其詐是眞迷而不悟者矣吁以五十年致治之主而一女子覆其成功權去勢詘而以憂死悲夫女寵之禍豈淺鮮哉花鈿委地無人收伏后鈿合金釵案意者妃就絕之時花鈿散逸民間必有得之者方士特挾此以欺上皇非有他術也

詩人王屑曰峨眉山下少人行峨眉在嘉州與幸蜀全無交涉乃文章之病也

汪立名曰按隠居詩話云唐人詠馬嵬事多矣世所稱白居易六軍不發無柰何宛轉蛾眉馬前死此乃歌詠祿山能使官兵叛逼追明皇不得已而誅楊妃也豈特不曉文章體裁而造語蠢拙抑亦失臣下事君之禮老杜則不然其北徵詩曰不聞夏殷衰中自誅褒妲乃見明皇鑑夏商之敗畏天悔禍賜妃子以死官軍何與焉此論爲推尊少陵則可若以此貶樂天則不可論詩須相題長恨歌本與陳鴻王質夫話楊妃始終而作猶慮詩有未詳陳鴻又作長恨歌傳所謂不特感其事亦欲懲尢物窒亂階垂於將來也自與北徵詩不同若諱馬嵬事實則長恨二字便無著落矣讀書全不理防作詩本末而執片詞肆議古人已屬太過至謂歌詠祿山能使官軍云云則尢近乎鍜鏈矣宋人多文字吹求之禍皆釀於此等議論若唐人作詩本無所謂忌諱忠厚之風自可慕也然陳傳中敍貴妃進於壽邸而白詩諱之但云楊家有女初長成養在深閨人未識天生麗質難自棄一朝選在君王側安得謂樂天不知文章大體耶倘有祖其謬以羅織少陵者必將以少陵憶昔詩張后不樂天子忙句爲失以臣事君之禮百官跣足隨天王句爲歌詠吐蕃追逼代宗又豈通論乎

琵琶引【並序】

元和十年予左遷九江郡司馬明年秋送客湓浦口聞船中夜彈琵琶者聴其音錚錚然有京都聲問其人本長安倡女嘗學琵琶於穆曹二善才年長色衰委身爲賈人婦遂命酒使快彈數曲曲罷憫默自敍少小時歡樂事今漂淪憔悴轉徙於江湖間予出官二年恬然自安感斯人言是夕始覺有遷謫意因爲長句歌以贈之凡六百一十二言命曰琵琶行

潯陽江頭夜送客楓葉荻花秋瑟瑟主人下馬客在船舉酒欲飲無管醉不成歡慘將別別時茫茫江浸月忽聞水上琵琶聲主人忘歸客不發尋聲暗問彈者誰琵琶聲停欲語遲移船相近邀相見添酒回燈重開宴千呼萬喚始出來猶抱琵琶半遮面轉軸撥三兩聲未成曲調先有情掩抑聲聲思似訴平生不得意低眉信手續續彈說盡心中無限事輕攏慢撚抹復挑初爲霓裳後六麼大嘈嘈如急雨小切切如私語嘈嘈切切錯雜彈大珠小珠落玉盤間闗鶯語花底滑幽咽泉流水下灘水泉冷澀疑絕疑絕不通聲暫歇別有幽愁暗恨生此時無聲勝有聲銀瓶乍破水漿迸鐵騎突出刀鎗鳴曲終收撥當心畫四一聲如裂帛東船西舫悄無言惟見江心秋月白沈吟放撥插中整頓衣裳起斂容自言本是京城女家在蝦蟇陵下住十三學得琵琶成名屬教坊第一部曲罷曾教善才伏妝成每被秋娘妬五陵年少爭纒頭一曲紅綃不知數鈿頭云箆擊節碎血色羅裙翻酒污今年歡笑復明年秋月春風等閒度弟走從軍阿姨死暮去朝來顏色故門前冷落鞍馬稀老大嫁作商人婦商人重利輕別離前月浮梁買茶去去來江口守空船繞船月明江水寒夜深忽夢少年事夢啼妝淚紅闌干我聞琵琶已嘆息又聞此語重喞喞同是天涯淪落人相逢何必曾相識我從去年辭帝京謫居臥病潯陽城潯陽地僻無音樂終嵗不聞絲竹聲住近湓江地低濕黃蘆苦竹繞宅生其間旦暮聞何物杜鵑啼血猿哀鳴春江花朝秋月夜往往取酒還獨傾豈無山歌與村笛嘔啞嘲哳難爲聴今夜聞君琵琶語如聴仙樂耳暫明莫辭更坐彈一曲爲君翻作琵琶行感我此言良久立卻坐促轉急淒淒不似向前聲滿座重聞皆掩泣座中泣下誰最多江州司馬靑衫濕

滿腔遷謫之感借商婦以發之有同病相憐之意焉比興相緯寄托遙深其意微以顯其音哀以思其辭麗以則十九首云淸商隨風發中曲正徘徊一彈再三嘆慷慨有餘哀及杜甫觀公孫大娘弟子舞劍器行與此篇同爲千秋絕調不必以古近前後分也

容齋五筆曰白公琵琶行讀者但羨其風致敬其詞章至形於樂府歌詠之不足遂以謂眞爲長安故倡而作不知直欲攄冩天涯淪落之恨爾

唐汝詢曰此宦逰不遂因琵琶以托興也言當淸秋明月之夜聞琵琶哀怨之音聴商婦自敍之苦以動我逐臣久客之懷宜其泣下沾襟也

藝苑雌黃曰家在蝦蟆陵下住按國史補云舊說董仲舒墓門下人至者皆下馬故謂之下馬陵語訛爲蝦蟆陵故東坡詩云只雞敢忘喬公語下馬聊尋董相墳又謝徐朝奉啟云過而下馬空瞻董相之陵蓋用此事郭氏佩觿亦嘗論此雲長安董仲舒墓名曰下馬陵今轉語爲蝦蟆陵事出黃京紀白氏琵琶行蓋徇俗之過也

醉後狂言酬贈蕭殷二協律

余杭邑客多羇貧其間甚者蕭與殷天寒身上猶衣葛日髙甑中未拂塵江城山寺十一月北風吹沙雪紛紛賓客不見綈袍惠黎庶未沾襦袴恩此時太守自慚媿重衣復衾有餘溫因命染人與鍼女先制兩裘贈二君吳綿細軟桂布密柔如狐腋白似云勞將詩書投贈我如此小惠何足論我有大裘君未見寛廣和暖如陽春此裘非繒亦非纊裁以法度絮以仁刀尺鈍拙制未畢出亦不獨裹一身若令在郡得五考與君展覆杭州人卽杜甫廣廈千萬間意而暢言之前段黎庶未沾袴恩句已伏后意末段又推廣一層淋漓暢竭言大而非誇也

秋江晚泊

扁舟泊云島倚棹念鄕國四望不見人煙江淡秋色客心貧易動日入愁未息

代書詩一百韻寄微之

憶在貞元嵗初登典校司身名同日授心事一言知肺腑都無隔形骸兩不羇疎狂屬年少閒散爲官卑分定金蘭契言通藥石規交賢方汲汲友直每偲偲有月多同賞無杯不共持秋風拂琴匣夜雪卷書帷髙上慈恩塔幽尋皇子陂唐昌玉蕊防崇敬牡丹期笑勸迂辛酒閒吟短李詩儒風愛惇質佛理賞師【自注辛立度李紳劉惇質庾師】度日曾無悶通宵靡不爲雙聲聨律句八面對宮棋往往逰三省騰騰出九逵寒銷直城路春到曲江池樹暖枝條弱山晴彩翠奇峯攢石緑點栁宛麯塵絲岸艸煙鋪地園花雪壓枝早光紅照耀新澑碧逶迆幄幕侵堤布盤筵占地施徵伶皆絕藝選妓悉名姬鉛黛凝春態金鈿耀水嬉風流誇墮髻時世鬭啼眉密坐隨歡促華尊逐勝移香飄歌袂動翠落舞釵遺籌插紅螺椀觥飛白玉巵打嫌調笑易飲訝捲波遲殘席諠嘩散歸鞍酩酊騎酡顏烏帽側醉袖玉鞭垂紫陌傳鐘鼓紅塵塞路岐幾時曾蹔別何處不相隨荏苒星霜換回環節候催兩衙多請告三考欲成資運啟千年聖天成萬物宜皆當少壯日同惜盛明時光景嗟虛擲雲霄竊暗窺攻文朝矻矻講學夜孜孜防目穿如札毫鋒鋭若錐繁張獲鳥网堅守釣魚坻並受防龍薦齊陳晁董詞萬言經濟略三防太平基中第爭無敵專場戰不疲輔車排勝陳犄角搴降旗雙闕紛容衛千僚儼等衰恩隨紫泥降名向白麻披旣在髙科選還從好爵縻東垣君諫諍西邑我驅馳再喜登烏府多慚侍赤墀官班分內外逰處遂防差每列鵷鸞序偏瞻獬豸姿簡威霜澟洌衣彩繡葳蕤正色推彊禦剛腸嫉喔咿常憎持祿位不擬保妻兒養勇期除惡輸忠在滅私下鞲驚燕雀當道懾狐貍南國人無怨東臺吏不欺理寃多定國切諫幸辛毘造次行於是平生志在玆道將心共直言與行兼危水暗波翻覆山蔵路險巇未爲明主識已被幸臣疑木秀遭風折蘭芳遇霰萎千鈞勢易壓一柱力難搘騰口因成痏吹毛遂得疵憂來吟貝錦謫去詠江蘺邂逅塵中遇殷勤馬上辭賈生離魏闕王粲向荊夷水過淸源寺山經綺裏祠心揺漢臯佩淚墮峴亭碑驛路緣雲際城樓枕水湄思鄕多繞澤望闕獨登陴林晚靑蕭索江平緑渺彌野秋鳴蟋蟀沙冷聚鸕鷀官舍黃茅屋人家苦竹籬白醪充夜酌紅粟備晨炊寡鶴摧風翮鰥魚失水鬐闇雛啼渇旦涼葉墮相思一點寒燈滅三聲曉角吹藍衫經雨故驄馬臥霜羸念涸誰濡沫嫌醒自歠醨耳垂無伯樂舌在有張儀負气沖星劍傾心向日葵金言自銷鑠玉性肻燐緇伸屈須看蠖窮通莫問定知身是患應用道爲醫想子令如彼嗟予獨在斯無憀當嵗杪有夢到天涯坐阻連襟帶行乖接履綦潤銷衣上霧香散室中芝念逺緣遷貶驚時爲別離素書三往復明月七盈虧舊裏非難到餘歡不可追樹依興善老艸傍靜安衰前事思如昨中懷冩向誰北村尋古柏南宅訪辛夷此日空搔首何人共解頤病多知夜永年長覺秋悲不飲長如醉加餐亦似饑狂吟一千字因使寄微之長律百韻始於杜甫防府詠懷一篇繼之者元微之白居易居易集中百韻詩凡三篇杜甫排奡沈鬱局陣變化其才气筆力自非居易所及居易法律井然條暢流美實可爲後來之法學者未能闚杜之閫奧且從此種問津自無艱澀淩亂之病

馮班曰勻細整贍力自有餘長詩有敍置次第起承轉合不可不知卻拘不得須變化飛動爲佳此篇勻整之至卻細膩省淨無疊辭累句妃紅嫓紫之病長詩忌詞太煩如此最善

和談校書秋夜感懷呈朝中規友

遙夜涼風楚客悲淸砧繁漏月髙時秋霜似鬢年空長春艸如袍位尙卑詞賦擅名來已久煙霄得路去何遲漢庭卿相皆知已不薦揚雄欲薦誰

淸脆瀏亮古詩靑袍似春艸庾信賦亦云靑袍如艸第四句妙於翻用

感秋寄逺

惆悵時節晚兩情千里同離憂不散處庭樹正秋風鷰影動歸翼蕙香銷故叢佳期與芳嵗牢落兩成空律法整嚴尙與盛唐相近腹聨已開晚唐李商隠一

春題華陽觀【自注觀卽華陽公主故宅有舊內人存馬】

帝子吹簫逐鳯凰空畱仙洞號華陽落花何處堪惆悵頭白宮人掃影堂

縣西郊秋寄贈馬造

紫閣峯西淸渭東野煙深處夕陽中風荷落葉蕭條緑水蓼殘花寂寞紅我厭宦逰君失意可憐秋思兩心同前四句冩景極簫瑟之致結出懷人意自然

早春獨逰曲江【自注時爲校書郎】

散職無羈束羸驂少送迎朝從直城出春傍曲江行風起池東暖雲開山北晴冰銷泉脈動雪盡艸芽生露杏紅初坼煙楊緑未成影遅新度雁聲澀欲啼鶯閒地心俱靜韶光眼共明酒狂憐性逸藥效喜身輕慵慢疎人事幽棲逐野情回看蕓閣笑不似有浮名

中三聨刻畫早春之景細膩淸新

江南送北客因憑寄徐州兄弟書【時年十五】

故園望斷欲何如楚水吳山萬里餘今日因君訪兄弟數行鄕淚一封書

禦選唐宋詩醇卷二十二

欽定四庫全書

禦選唐宋詩醇卷二十三

太原白居易詩五

目錄

賦得古原艸送別

旅次景空寺宿幽上人院

同李十一醉憶元九

同錢員外禁中夜直

禁中夜作書與元九

八月十五日夜禁中獨直對月憶元九

八月十五日夜聞崔大員外翰林獨直對酒翫月因懷禁中淸景偶題是詩

村夜

聞虫

王昭君

題盧祕書夏日新栽竹二十韻

欲與元八卜鄰先有是贈

題王侍禦池亭

贈楊祕書巨源

鷰子樓三首

襄陽舟夜

江夜舟行

浦中夜泊

舟中讀元九詩

嵗晚旅望

望江州

東南行一百韻寄通州元九侍禦澧州李十一舎人果州崔二十二使君開州韋大員外庾三十二補闕杜十四拾遺李二十助教員外竇七校書初到江州寄翰林張李杜三學士

庾樓曉望

春末夏初閒遊江郭二首

題元八溪居

江樓早秋

送客之湖南

百花亭晚望夜歸

西樓

庾樓新嵗

上香鑪峯

早發楚城驛

建昌江

香鑪峯下新卜山居艸堂初成偶題東壁

重題

編集拙詩成一十五卷因題卷末戲贈元九李二十

湖上閒望

江樓夜吟元九律詩成三十韻

送客春遊嶺南二十韻

得行簡書聞欲下峽先以此寄

南湖早春

題韋家泉池

防額魚

夜送孟司功

湖亭與行簡宿

贈江客

潯陽秋懷贈許明府

題遺愛寺前溪松

聞楊十二新拜省郎遙以詩賀

送韋侍禦量移金州司馬

江西裴常侍以優禮見待又防贈詩輒敍鄙誠用伸感謝

別艸堂

行次夏口先寄李大夫

重贈李大夫

欽定四庫全書

禦選唐宋詩醇卷二十三

太原白居易詩五

賦得古原艸送別

離離原上艸一嵗一枯榮野火燒不盡春風吹又生逺芳侵古道晴翠接荒城又送王孫去萋萋滿別情復齋漫錄曰野火燒不盡春風吹又生不若劉長卿春入燒痕靑之句語簡而意盡

堯山堂外紀曰白樂天初至京以所業謁顧著作況況覩姓名熟視曰長安米貴居大不易及披卷首篇曰咸陽原上艸一嵗一枯榮野火燒不盡春風吹又生乃嗟賞曰道得个語居亦何難前言戲之耳因爲延譽聲名遂振

旅次景空寺宿幽上人院

不與人境接寺門開向山暮鐘寒鳥聚秋雨病僧閒月隠雲樹外螢飛廊宇間幸投花界宿暫得靜心顏思致淸幽開晚唐宗派

同李十一醉憶元九

花時同醉破春愁醉折花枝當酒籌忽憶故人天際去計程今日到梁州

意淺情深格調最近王龍標

本事詩曰元和四年三月元微之爲禦史鞫獄梓潼樂天兄弟送別後旬日與李侍郎建閒逰曲江及慈恩寺飲酣作此詩後旬日得元書果以是日至褒仍寄詩曰夢君兄弟曲江頭也到慈恩寺院逰驛吏喚人排馬去忽驚身在古梁州千里神遇若合符契同錢員外禁中夜直

宮漏三聲知半夜好風涼月滿松筠此時閒坐寂無語藥樹影中惟兩人

禁中夜作書與元九

心緒萬端書兩紙欲封重讀意遲遲五聲宮漏初鳴後一點窻燈欲滅時

汪立名曰按元和十二年公在江州作書與微之封題有詩昔憶封書與君夜金鑾殿後欲明天今夜封書在何處廬山庵裏曉燈前卽指此書也

八月十五日夜禁中獨直對月憶元九

銀臺金闕夕沈沈獨宿相思在翰林三五夜中新月色二千里外故人心渚宮東面煙波冷浴殿西頭鐘漏深猶恐淸光不同見江陵卑濕足秋陰

次聨本色語屬對卻極工後來惟蘇軾深得此妙他人效顰則淺率無味矣

八月十五日夜聞崔大員外翰林獨直對酒翫月因懷禁中淸景偶題是詩

秋月髙懸空碧外仙郎靜翫禁闈間嵗中惟有今宵好海內無如此地閒皓色分明雙闕牓淸光深到九門闗遙聞獨醉還惆悵不見金波照玉山

絢爛之極乃造平淡此詩家漸老漸熟之境非淺學所可貌爲也

村夜

霜艸蒼蒼虫切切村南村北行人絕獨出門前望野田月明蕎麥花如雪

一味眞朴不假妝點自具蒼老之致七絕中之近古者

聞虫

暗虫喞喞夜緜緜況是秋陰欲雨天猶恐愁人暫得睡聲聲移近臥牀前

王昭君

漢使卻回憑寄語黃金何日贖蛾眉君王若問妾顏色莫道不如宮裏時

舊事翻新思路自別後二句總從贖字生出此與李商隠詩金徽本是無情物不許文君憶故夫二句用意極相似然彼近尖刻此則深厚乃中晚之判也

詩人玉屑曰古今人作昭君詞多矣余獨愛樂天一絕其意優防而不迫切然樂天賦此詩年甚少題盧祕書夏日新栽竹二十韻

湘竹初封植盧生此考槃久持霜節苦新托露根難等度須當砌疎稠要滿欄買憐分薄俸栽稱作閒官葉剪藍羅碎莖抽玉琯端幾聲淸淅瀝一簇緑檀欒未夜淸嵐入先秋白露團拂肩揺翡翠熨手弄瑯玕韻透窗風起陰鋪砌月殘炎天聞覺冷窄地見疑寛梢動勝揺扇枝低好掛冠碧籠煙羃羃珠灑雨珊珊晚籜晴雲展陰芽蟄虺蟠愛從抽馬防惜未截魚竿松韻徒煩聽桃夭不足觀梁慚當家杏臺陋本司蘭撐撥詩人興勾牽酒客歡靜連蘆簟滑涼拂葛衣單豈止消時暑應能保嵗寒莫同凡艸木一種夏中看

正冩旁冩虛冩實冩曲盡新栽竹之趣雕鎪組織異樣新鮮旣不笨拙又不纎巧此變盛唐之格調而自出機杼者也晚唐以後多學此種

欲與元八卜鄰先有是贈

平生心迹最相親欲隠墻東不爲身明月好同三徑夜緑楊宜作兩家春每因暫出猶思伴豈得安居不擇鄰何獨終身數相見子孫長作隔墻人

句句細貼一層深一層

題王侍禦池亭

朱門深鎖春池滿岸落薔薇水浸莎畢竟林塘誰是主主人來少客來多

贈楊祕書巨源【自注楊嘗有贈盧洺州詩云三刀夢益州一箭取遼城由是知名】

早聞一箭取遼城相識𨿽新有故情淸句三朝誰是敵白須四海半爲兄貧家薙艸時時入瘦馬尋花處處行不用更教詩過好折君官職是聲名

結是戲語歐陽修謂愈窮愈工則有慨乎其言之也

鷰子樓三首【並序】

徐州故張尙書有愛妓曰盼盼善歌舞雅多風態予爲校書郎時逰徐泗間張尙書宴予酒酣出盼盼以佐歡歡甚予因贈詩云醉嬌勝不得風嫋牡丹花盡歡而去爾後絕不相聞迨玆僅一紀矣昨日司勲員外郎張仲素繢之訪予因吟新詩有鷰子樓三首詞甚婉麗詰其由爲盼盼作也繢之從事武寜軍累年頗知盼盼始末云尙書旣沒歸東洛而彭城有張氏舊第第中有小樓名鷰子盼盼念舊愛而不嫁居是樓十餘年幽獨塊然於今尙在予愛繢之新詠感彭城舊逰因同其題作三絕句

滿窗明月滿簾霜被冷燈殘拂臥牀鷰子樓中霜月夜秋來只爲一人長

鈿暈羅衫色似煙幾回欲著卽澘然自從不舞霓裳曲疊在空箱十一年

今春有客洛陽回曾到尙書墓上來見說白楊堪作柱爭教紅粉不成灰

一唱三嘆餘音繞梁似此風調𨿽起王昌齡李白輩爲之何以復加

襄陽舟夜

下馬襄陽郭移舟漢陰驛秋風截江起寒浪連天白本是多愁人復此風波夕

江夜舟行

煙澹月蒙蒙舟行夜色中江鋪滿槽水帆展半檣風叫曙嗷嗷雁啼秋喞喞虫只應催北客早作白須翁

浦中夜泊

暗上江隄還獨立水風霜气夜稜稜回看深浦停舟處蘆荻花中一點燈

舟中讀元九詩

把君詩卷燈前讀詩盡燈殘天未明眼痛滅燈猶暗坐逆風吹浪打船聲

字字沈著二十八字中無限層折元微之聞樂天左降江州詩云殘燈無熖影幢幢此夕聞君謫九江垂死病中驚起坐暗風吹雨入寒窗居易以爲此句他人尙不可聞況僕心哉此詩眞可謂同調

嵗晚旅望

朝來暮去星霜換陰慘陽舒气序牽萬物秋霜能壊色四時冬日最凋年煙波半露新沙地鳥雀羣飛欲雪天向晚蒼蒼南北望窮陰旅思兩無邊

倚天拔地字字奇警與杜甫閣夜詩極相似

望江州

江回望見雙華表知是潯陽西郭門猶去孤舟三四里水煙沙雨欲黃昬

東南行一百韻寄通州元九侍禦澧州李十一舍人果州崔二十二使君開州韋大員外庾三十二補闕杜十四拾遺李二十助教員外竇七校書

南去經三楚東來過五湖山頭看候館水面問徵途地逺窮江界天低極海隅飄零同落葉浩蕩似乘桴漸覺鄕原異深知土產殊夷音語嘲蠻態笑睢盱水市通闤闠煙村混舳艫吏徵漁戶稅人納火田租亥日饒鰕蟹寅年足虎防成人男作丱事鬼女爲巫樓暗攢倡婦隄長簇販夫夜船論鋪賃春酒斷瓶沽見果皆盧橘聞禽悉鷓鴣山歌猿獨叫野哭鳥相呼嶺徼云成棧江郊水當郛月移翹柱鶴風泛颭檣烏鼇礙潮無信蛟驚浪不虞鼉鳴江擂鼓蜃气海浮圗樹裂山魈穴沙含水弩樞喘牛犁紫芋羸馬放靑菇繡面誰家婢頭幾嵗奴泥中采菱芡燒後拾樵蘇鼎膩愁烹鼈盤腥厭膾鱸鐘儀徒戀楚張翰浪思吳气序涼還熱光陰旦復晡身方逐萍梗年欲近桑楡渭北田園廢江西嵗月䢐憶歸恆慘澹懷舊忽踟躕自念咸秦客嘗爲鄒魯儒蘊蔵經國術輕棄度闗繻賦力淩鸚鵡詞鋒敵轆轤戰文重掉鞅射防一彎弧崔杜鞭齊下元韋轡並驅名聲逼揚馬交分過蕭朱世務輕摩揣周行竊覬覦風雲皆防合雨露各霑濡共遇升平代偏慚固陋軀承明連夜直建禮拂晨趨美服頒王府珍羞降禦廚議髙通白虎諫切伏靑蒲栢殿行陪宴花樓走看酺神旗張鳥獸天籟動笙竽戈劍星芒耀魚龍電防駈定場排越妓促坐進吳歈縹緲疑仙樂嬋娟勝畫圗歌鬟低翠羽舞汗墮紅珠別選閒逰伴潛招小飲徒一杯愁已破三醆气彌麤軟美仇家酒幽閒葛氏姝十千方得斗二八正當壚論笑杓胡律談憐鞏囁嚅李酣尢短竇庾醉更蔫迂鞍馬呼教住骰盤喝遣輸長驅波捲白連擲采成盧籌並頻逃席觥嚴別置盂滿巵那可灌頽玉不勝扶入視中樞艸歸乘內廐駒醉曾衝宰相驕不揖金吾日近恩𨿽重云髙勢卻孤翻身落霄漢失腳到泥塗博望移門籍潯陽佐郡符時情變寒暑世利算錙銖望日辭雙闕明朝別九衢播遷分郡國次第出京都秦嶺馳三驛商山上二刊峴陽亭寂寞夏口路﨑嶇大道全生棘中丁盡執殳江闗未徹警淮冦尙稽誅林對東西寺山分大小姑廬峯蓮刻削湓水帯縈紆九派吞靑艸孤城覆緑蕪黃昬鐘寂寂淸曉角嗚嗚春色辭門栁秋聲到井梧殘芳悲鶗鴂暮節感茱茰蕋拆金英菊花飄雪片蘆波紅日斜沒沙白月平鋪幾見林抽筍頻驚燕引雛嵗華何倐忽年少不須防眇默思千古蒼茫想八區孔窮緣底事顏天有何辜龍智猶經醢靈未免刳窮通應已定聖哲不能逾況我身謀拙逢他厄運拘漂流隨大海錘鍜任洪鑪險阻嘗之矣棲遲命也夫沈防消意气窮餓耗肌膚防瘴和殘藥迎寒補舊襦書牀鳴蟋蟀琴匣网蜘蛛貧室如懸磬端憂劇守株時遭人指點數被鬼揶揄兀兀都疑夢昬昬半是愚女驚朝不起妻怪夜長吁萬里拋朋侶三年隔友於自然悲聚散不是恨榮枯去夏微之瘧今春席八殂天涯書達否泉下哭知無謾冩詩盈捲空盛酒滿壺只添新悵望豈復舊歡娛壯志因愁減衰容與病俱相逢應不識滿頷白髭須

波瀾壯闊筆力沈雄較代書百韻更勝杜甫而下罕與爲儷圖字一韻重押以字義不同也唐宋人往往有之

許彥周詩話曰春色辭門栁秋聲到井梧此語未易及也

馮舒曰先敍東南行情景因情景追念前時以見題之後先輕重與代書一篇體勢殊甚各致其情文章變化因物賦形多類此也

汪立名曰按洪氏隆興職方乘嶺南村落有市謂之墟以其不常防多虛日也西蜀曰痎言如痎疾間而後作江南惡以疾稱因止曰亥獨徐筠水志云荊吳俗以寅申巳亥日集於市觀公詩用亥日甚多則徐氏之說爲是

初到江州寄翰林張李杜三學士

早攀霄漢上天衢晚落風波委世途雨露施恩無厚薄蓬蒿隨分有榮枯傷禽側翅驚弓箭老婦低顏事舅姑碧落三山曾識面年深記得姓名無

諭意頗俚俗一入文人之口便極風雅其情深也

庾樓曉望

獨憑朱檻立淩晨山色初明水色新竹霧曉籠銜嶺月蘋風暖送過江春子城陰處猶殘雪衙鼓聲前未有塵三百年來庾樓上曾經多少望鄕人

中兩聨冩景一逺一近結十四字如生鐵鑄成有千鈞之力

春末夏初閒逰江郭二首

閒出乘輕屐徐行踏軟沙觀魚傍湓浦看竹入楊家【自注湓浦多魚浦西有楊侍郎宅多好竹】林迸穿籬筍藤飄落水花雨埋釣舟小風颺酒旗斜嫩剝靑菱角濃煎白茗芽淹畱不知夕城樹欲棲鵶

栁影繁初合鶯聲澀漸稀早梅迎夏結殘絮送春飛西日韶光盡南風暑气微展張新小簟熨貼舊生衣緑蟻杯香嫩紅絲鱠縷肥故園無此味何必苦思歸

淸气溢素襟句句切春末夏初景色

題元八溪居

溪風漠漠樹重重水檻山窗次第逄晚葉尙開紅躑躅秋房初結白芙蓉聲來枕上千年鶴影落杯中五老峯更媿殷勤畱客意魚鮮飯細酒香濃

通首娟靜腹聨對句更超妙

江樓早秋

南國𨿽多熱秋來亦不遲湖光朝霽後竹气晚涼時樓閣宜佳客江山入好詩淸風水蘋葉白露木蘭枝欲作雲泉計須營伏臘資匡廬一步地官滿更何之

送客之湖南

年年漸見南方物事事堪傷北客情山鬼趫跳惟一足峽猿哀怨過三聲帆開靑艸湖中去衣濕黃梅雨裏行別後雙魚難定寄近來潮不到湓城

靑艸湖黃梅雨時地一並醒出屬對工切渾成

百花亭晚望夜歸

百花亭上晚徘徊云影陰晴掩復開日色悠揚暎山盡雨聲蕭颯度江來鬢毛過病雙如雪心緒逄秋一似灰向夜欲歸愁未了滿湖明月小船回

次聨有气勢蘇軾詩天外黑風吹海立浙東飛雨過江來二句本此而下字更奇

西樓

小郡大江邊危樓夕照前靑蕪卑濕地白露泬寥天鄕國此時阻家書何處傳仍聞陳蔡戍轉戰已三年神似杜甫

庾樓新嵗

嵗時銷旅貌風景觸鄕愁牢落江湖意新年上庾樓唐汝詢曰此登樓而感謫宦也羇旅之貌隨時而銷懷鄕之愁觸景而發人情之常也若乃牢落江湖之意則於新年登庾樓而益甚焉

上香鑪峯

倚石攀蘿歇病身靑笻竹杖白紗巾他時畫出廬山障便是香鑪峯上人

早發楚城驛

過雨塵埃滅防江道徑平月乘殘夜出人趁早涼行寂歷閒唫動蒙暗思生荷塘翻露气稻壠防泉聲宿犬聞鈴起棲禽見火驚曨曨煙樹色十里始天明

汪立名曰按太平寰宇記貞觀八年廢楚城縣歸潯陽詳其地卽舊屬柴桑又云按圖經晉建興元年始立郡領潯陽柴桑彭澤上甲九江等五縣則潯陽柴桑各有其地自後並潯陽入柴桑後廢柴桑爲潯陽於是潯陽柴桑合一縣而名異

建昌江

建昌江水縣門前立馬教人喚渡船忽似往年歸蔡渡艸風沙雨渭河邊

香鑪峯下新卜山居艸堂初成偶題東壁

五架三間新艸堂石階桂柱竹編墻南檐納日冬天暖北戶迎風夏月涼灑砌飛泉才有點拂窗斜竹不成行來春更葺東廂屋紙閣蘆簾著孟光

重題

長松樹下小谿頭斑鹿胎巾白布裘藥圃荼園爲產業野麋林鶴是交逰云生澗戶衣裳潤嵐隠山廚火燭幽最愛一泉新引得淸泠屈曲繞階流

日髙睡足猶慵起小閣重衾不怕寒遺愛寺鐘欹枕聽香鑪峯雪撥簾看匡廬便是逃名地司馬仍爲送老官心泰身寜是歸處故鄕可獨在長安

觸境怡情及時行樂遷謫之感毫不掛懷全是一團眞趣流露筆墨間

編集拙詩成一十五卷因題卷末戲贈元九李二十

一篇長恨有風情十首秦吟近正聲每被老元偸格律苦教短李伏歌行世間富貴應無分身後文章合有名莫怪气粗言語大新排十五卷詩成

自負語實是苦心語末學詆訶居易殆杜甫所謂爾曹身與名俱滅不廢江河萬古流也

湖上閒望

藤花浪拂紫茸條菇葉風翻緑剪刀閒弄水芳生楚思時時合眼詠離騷

江樓夜吟元九律詩成三十韻

昨夜江樓上吟君數十篇詞飄朱檻底韻墮淥江前淸楚音諧律精微思入収將白雪麗奪盡碧雲妍寸截金爲句雙雕玉作聨八風淒間發五彩爛相宣冰扣聲聲冷珠排字字圎文頭交比繡筋骨輭於綿澒湧同波浪錚鏦過管弦醴泉流出地鈞樂下從天神鬼聞如泣魚龍聽似禪星回疑聚集月落爲畱連雁感無鳴者猿愁亦悄然交流遷客淚停住賈人船闇被歌姬乞潛聞思婦傳斜行題粉壁短捲冩紅箋肉味經時忘頭風當日痊老張知定伏短李愛應顚道屈才方振身間業始専天教聲烜赫理合命迍邅顧我文章劣知他气力全功夫𨿽共到巧拙尙相懸各有詩千首俱拋海一邊白頭吟處變靑眼望中穿酬答朝妨食披尋夜廢眠老償文債負宿結字因緣每嘆陳夫子常嗟李謫仙名髙折人爵思苦減天年不得當時遇空令後代憐相悲今若此湓浦與通川

起聨點題因極贊元九之詩道屈才方振四句作轉軸顧我文章劣至宿結字因緣敍自己之詩並及遭際每嘆陳夫子至空令後代憐又舉古人之能詩不遇者以況兩人結出現在之地含蓄不盡其說詩處譬如飲水冷暖自知又如食蜜中邊皆甜兩人同調可方伯牙鐘期矣

送客春逰嶺南二十韻

已訝逰何逺仍嗟別太頻離容君蹙促贈語我殷勤迢遞天南面蒼茫海北漘訶陵國分界交趾郡爲鄰蓊郁三光晦溫暾四气勻陰晴變寒暑昬曉錯星辰瘴地難爲老蠻陬不易馴土民稀白首洞主盡黃巾戰艦猶驚浪戎軍未息塵紅旗圍卉服紫綬裹文身麪苦桄榔裛漿酸橄欖新牙檣迎海舶銅鼓賽江神不凍貪泉暖無霜毒艸春雲煙蟒蛇气刀劍鱷魚鱗路足羇棲客官多謫逐臣天黃生颶母雨黑長楓人回使先傳語徵軒早返輪須防杯裏蠱莫愛橐中珍北與南殊俗身將貨孰親嘗聞君子誡憂道不憂貧

前敍嶺南風土物產之異結處規以不貪忠告善道所以致殷勤也送逺詩如此用意乃爲深厚泛作安慰語便淺

方回曰大抵中唐人善言風土如西北風沙酩漿氊幄之區東南水國蠻島夷洞之外無不曲盡其妙樂天此詩亦可謂曲盡南中之俗矣

輟耕錄曰南人方言曰溫暾者得懷暖也王建宮詞新晴艸色暖溫暾

得行簡書聞欲下峽先以此寄

朝來又得東川信欲取春初發梓州書報九江聞蹔喜路經三峽想還愁瀟湘瘴霧加餐飯灎澦驚波穏泊舟欲寄兩行迎爾淚長江不肯向西流

南湖早春

風回雲斷雨初晴返照湖邊暖復明亂點碎紅山杏發平鋪新緑水蘋生翅低白雁飛仍重舌澀黃鸝語未成不道江南春不好年年衰病減心情

刻畫早春有色澤腹聨尢警

題韋家泉池

泉落靑山出白雲縈村繞郭幾家分自從引作池中水深淺方圓一任君

點額魚

龍門點額意何如紅尾靑鬐卻返初見說在天行雨苦爲龍未必勝爲魚

比體卽曳尾泥中意

夜送孟司功

潯陽白司馬夜送孟功曹江闇管急樓明燈火髙湖波翻似箭霜艸殺如刀且莫開徵棹陰風正怒號一气旋折全以神行不知是情是景筆墨之痕俱化五律中此種境界開自老杜意到筆隨非可以規仿而得者也

湖亭與行簡宿

潯陽少有風情客招宿湖亭盡卻回水檻虛涼風月好夜深誰共阿憐來

贈江客

江栁陰寒新雨地塞鴻聲急欲霜天愁君獨向沙頭宿水繞蘆花月滿船

淸冷逼人

潯陽秋懷贈許明府

霜紅二林葉風白九江波暝色投煙鳥秋聲帶雨荷馬閒無處出門冷少人過鹵莽還鄕夢依稀望闕歌共思除醉外無計柰愁何試問陶家酒新篘得幾多

題遺愛寺前溪松

偃亞長松樹侵臨小石溪靜將流水對髙共逺峯齊翠蓋煙籠密花幢雪壓低與僧淸影坐借鶴穏枝棲筆冩形難似琴偸韻易迷暑天風槭槭晴夜露淒淒獨契依爲捨閒行繞作蹊棟梁君莫采畱著伴幽棲

詠物善取神韻故著題而不呆板若過於求切轉蹈剪防爲花之

聞楊十二新拜省郎遙以詩賀

文昌新入有光輝紫界宮墻白粉闈曉日雞人傳漏箭春風侍女護朝衣雪飄歌句髙難和鶴拂煙霄老慣飛官職聲名俱入手近來詩客似君稀

穏稱中自饒風致對句較出句必分外精警固由機熟亦本思長

送韋侍禦量移金州司馬

春歡雨露同霑澤冬嘆風霜獨滿衣畱滯多時如我少遷移好處似君稀臥龍云到須先起蟄燕雷驚尙未飛莫恨東西溝水別滄溟長短擬同歸

江西裴常侍以優禮見待又防贈詩輒敍鄙誠用伸感謝

一從簪笏事金貂每借溫顏放折腰長覺身輕離泥滓忽驚手重捧瓊瑤馬因回顧𨿽增價桐遇知音己半焦他日秉鈞如見念壯心直气未全銷

優禮贈詩分對工細一結有身分遷謫之久一味感恩幸澤豈復能自樹立耶

別艸堂

三間茅舍向山開一帶山泉繞捨回山色泉聲莫惆悵三年官滿卻歸來

行次夏口先寄李大夫

連山斷處大江流紅斾逶迆鎭上防幕下翺翔秦禦史軍前奔走漢諸侯曾陪劍履升鸞殿欲謁旌幢入鶴樓假著緋袍君莫笑恩深始得向忠州

用事典切聲調髙亮七律中正法眼藏與劉禹錫最相似

重贈李大夫

早接淸班登玉階同承別詔直金鑾鳯巢閣上容身穏鶴鏁籠中展翅難流落多年應是命量移逺近未成官慚君獨不欺顦顇猶作銀臺舊眼看

禦選唐宋詩醇卷二十三

欽定四庫全書

禦選唐宋詩醇卷二十四

太原白居易詩六

目錄

江州赴忠州至江陵以來舟中示捨弟五十韻題嶽陽樓

入峽次巴東

郡齋暇日憶廬山艸堂兼寄二林僧社三十韻皆敍貶官以來出處之意

陰雨

送蕭處士遊黔南

竹枝詞四首

巴水

別種東坡花樹兩絕

別橋上竹

太平樂詞二首

閨怨詞三首【錄二首】

長洲苑

憶江栁

初除主客郎中知制誥與王十一李七元九三舎人中書同宿話舊感懷

見於給事暇日上直寄南省諸郎官詩因以戲贈西省北院新構小亭種竹開牕東通騎省與李常侍隔牕小飲因題四韻

送客南遷

舊房

新昌新居書事四十韻因寄元郎中張博士勤政樓西老栁

偶題閣下防

喜張十八博士除水部員外郎

晚庭逐涼

梨園弟子

暮江吟

聴彈湘妃怨

逢張十八員外籍

重到江州感舊遊題郡樓十一韻

題別遺愛艸堂兼呈李十使君

舟中晚起

晚興

夜歸

臘後嵗前遇景詠意

郡齋暇日辱常州陳郎中使君早春晚坐水西館書事詩十六韻見寄亦以十六韻酬之

題小橋前新竹招客

病中逢秋招客夜酌

洛下卜居

郡中西園

九日宴集醉題郡樓兼呈周殷二判官

霓裳羽衣歌

小童薛陽陶吹觱栗歌

雙石

和微之四月一日作

喜雨

六年春贈分司東都諸公

和微之詩二十三首【錄三首】

和三月二十日四十韻

和酬鄭侍禦東陽春悶放懷追越遊見寄和順之琴者

欽定四庫全書

禦選唐宋詩醇卷二十四

太原白居易詩六

江州赴忠州至江陵以來舟中示捨弟五十韻

昔作咸秦客常思江海行今來仍盡室此去又專城典午猶爲幸分憂固是榮箳篁州乘送艛艓驛船迎共載皆妻子同逰卽弟兄寜辭浪迹逺且貴賞心並云展帆髙掛飈馳櫂迅徵溯流從漢浦循路轉荊衡山逐時移色江隨地攺名風光近東早水木向南淸夏口煙孤起湘川雨半晴日煎紅浪拂月射白沙明北渚寒畱雁南枝暖待鶯駢朱桃露蕚點翠栁含萌亥市魚鹽聚神林鼓笛鳴壺漿椒葉气歌曲竹枝聲系纜憐沙靜垂綸愛岸平水餐紅粒稻野茹紫花菁甌泛茶如乳臺粘酒似餳膾長抽錦縷藕脆削瓊英容易來千里斯須進一程未曾勞气力漸覺有心情臥穏添春睡行遲帶酒酲忽愁牽世网便欲濯塵纓早接文塲戰曾爭翰苑盟掉頭稱俊造翹足取公卿且昧隨時義徒輸報國誠眾排恩易失偏壓勢先傾虎尾憂危切鴻毛性命輕燭蛾誰救護蠶繭自纒縈斂手辭雙闕回眸望兩京長沙拋賈誼漳浦臥劉楨鶗鴂鳴還歇蟾蜍破又盈年光同激箭鄕思極揺旌潦倒親知笑衰羸舊識驚烏頭應感白魚尾爲勞赬劍學將何用丹燒竟不成孤舟萍一葉雙鬢雪千莖老見人情盡閒思物理精如湯探冷熱似博鬭輸贏險路應須避迷途莫共爭此心知止足何物要經營玉向泥中潔松經雪後貞無妨隠朝市不必謝寰瀛但在前非悟期無後患嬰多知非景福少語是元亨晦卽全身藥明爲伐性兵昬昬隨世俗蠢蠢學黎甿鳥以能言緣入夢烹知之一何晚猶足保餘生

議論與敍事相間而行才气瀾翻潮湧一筆掃就

題嶽陽樓

嶽陽城下水漫漫獨上危樓憑曲防春岸緑時連夢澤夕波紅處近長安猿攀樹立啼何苦雁點湖飛渡亦難此地惟堪畫圖障華堂張與貴人看

結語振竦洞庭之險更不待實冩

入峽次巴東

不知逺郡何時到猶喜全家此去同萬里王程三峽外百年生計一舟中巫山暮足霑花雨隴水春多逆浪風兩片紅旌數聲鼓使君艛艓上巴東

量移涉險非樂境也中兩聨冩舟行之苦落句偏結得有气色

容齋隨筆曰杜子美詩夜足霑沙雨春多逆水風樂天巫山隴水二句全用之

郡齋暇日憶廬山艸堂兼寄二林僧社三十韻皆敍貶官以來出處之意

諫諍知無補遷移分所當不堪匡聖主只合事空王龍象投新社鵷鸞失故行沈吟辭北闕誘引向西方便住雙林寺仍開一艸堂平治行道路安置坐禪牀手版支爲枕頭巾閣在墻先生烏幾舄居士白衣裳竟嵗何曾悶終身不擬忙滅除殘夢想換盡舊心腸世界多煩惱形神久損傷正從風鼓浪轉作日銷霜吾道尋知止君恩偶未忘忽防頒鳯詔兼謝剖魚章蓮靜方依水葵枯重仰陽三車猶夕防五馬已晨裝去似尋前世來如別故鄕眉低出鷲嶺腳重下虵岡漸望廬山逺彌愁峽路長香鑪峯隠隠巴水字茫茫瓢掛畱庭樹經收在屋梁春拋紅藥圃夏憶白蓮塘惟擬捐塵事將何答寵光有期追永逺無政繼龔黃南國秋猶熱西齋夜蹔涼閒吟四句偈靜對一鑪香身老同丘井心空是道場覓僧爲去伴畱俸作歸糧爲報山中侶憑看竹下房防因歸去在松菊莫教荒

一路順敍熨貼中鍼綫細密宛轉斡旋無一毫痕迹此種長律正不易得

陰雨

嵐霧今朝重江山此地深灘聲秋更急峽气曉多陰望闕雲遮眼思鄕雨滴心將何慰幽獨賴此北窗琴

送蕭處士逰黔南

能文好飲老蕭郎身似浮雲鬢似霜生計拋來詩是業家園忘卻酒爲鄕江從巴峽初成字猿過巫陽始斷腸不醉黔中爭去得磨圍山月正蒼蒼

音節悲涼聞淸歌應喚柰何也

竹枝詞四首

瞿塘峽口水煙低白帝城頭月向西唱到竹枝聲咽處寒猿闇鳥一時啼

竹枝苦怨怨何人夜靜山空歇又聞蠻兒巴女齊聲唱愁殺江樓病使君

巴東船舫上巴西波面風生雨腳齊水蓼冷花紅簇簇江蘺濕葉碧淒淒

江畔誰人唱竹枝前聲斷咽後聲遲怪來調苦緣詞苦多是通州司馬詩

聲韻悠揚最合竹枝之體

唐汝詢曰冷煙斜月之景竹枝悲咽之聲卽寒猿暗鳥尙不勝情況可使愁人聽之邪

巴水

城下巴江水春來似麯塵軟沙如渭曲斜岸憶天津影蘸新黃栁香浮小白蘋臨流搔首坐惆悵爲何人

別種東坡花樹兩絕

三年畱滯在江城艸樹禽魚盡有情何處殷勤重回首東坡桃李種新成

花林好住莫顦顇春至但知依舊春樓上明年新太守不妨還是愛花人

深情達語

別橋上竹

穿橋迸竹不依行恐礙行人被損傷我去自慚遺愛少不教君得似甘棠

太平樂詞二首

嵗丰仍節儉時泰更銷兵聖念長如此何憂不太平湛露浮堯酒燻風起舜歌願同堯舜意所樂在人和

閨怨詞三首【錄二首】

珠箔籠寒月紗背曉燈夜來巾上淚一半是春冰闗山徵戍逺閨閣別離難苦戰應顦顇寒衣不要寛二詩意在言外有盛唐人遺意

長洲苑

春入長洲艸又生鷓鴣飛起少人行年深不辧娃宮處夜夜蘇臺空月明

憶江栁

曾栽楊栁江南岸一別江南兩度春遙憶靑靑江岸上不知攀折是何人

一气直下節促而意長

初除主客郎中知制誥與王十一李七元九三舍人中書同宿話舊感懷

閒宵靜話喜還悲聚散窮通不自知已分云泥行異路忽驚雞鶴宿同枝紫垣曹署榮華地白髮郎官老丑時莫怪不如君气味此中來校十年遲

居易以元和十年貶江州司馬十五年冬自忠州召還拜尙書司門員外郎轉主客郎中知制誥在外凡六年矣撫今追昔無限感慨悲喜二字爲一篇綱領第三句悲第四句喜第五句喜第六句悲末二句喜中有悲其實悲之意多於喜深厚蘊借細玩自知居易非沾沾於祿位者故曰聚散窮通不自知蓋其安命素矣

見於給事暇日上直寄南省諸郎官詩因以戲贈

倚作天仙弄地仙誇張一日抵千年黃麻勅勝長生籙白紵詞嫌內景篇雲彩誤居靑瑣地風流合在紫微天東曹漸去西垣近鶴駕無妨更著鞭

蔡寛夫詩話曰唐制諫議大夫班給事中上中書舍人班又次之然自外入爲諫議者嵗滿始遷給事中嵗滿始遷舍人蓋以下爲進故有上坡下坡之說樂天贈於給事詩雲彩誤居靑地四句𨿽以爲戲亦當時實事也

西省北院新構小亭種竹開東通騎省與李常侍隔窗小飲因題四韻

結托白須伴因依靑竹叢題詩新壁上過酒小窗中深院晚無日虛檐涼有風金貂醉看好回首紫垣東蘇軾曰元祐元年予爲中書舍人時執政患本省事多泄漏欲於舍人防後作露籬禁同省往來予白諸公應須簡要淸通何必栽籬插棘諸公笑而止明年竟作之暇日讀樂天此詩乃知唐時西掖後作窗以通東省而今日本省不得往來可嘆也

送客南遷

我說南中事君應不願聽曾經身困苦不覺語丁寜燒處愁雲夢波時憶洞庭春畬煙勃勃秋瘴露防防蚊蚋經冬活魚龍欲雨腥水虫能射影山鬼解蔵形穴掉巴蛇尾林飄鴆鳥翎颶風千里黑防艸四時靑客似驚雁舟如委浪萍誰人勸言笑何計慰漂零愼勿琴離膝長須酒滿缾大都從此去宜醉不宜醒

將欲詳說南中之苦而先著君應不願聽五字曲折深摯中幅鋪敍風土物產末結出送之之情此詩與前送客逰嶺南同一機局然彼系宦逰故規以不貪此系遷謫故進以自遣義各有取爾

方回曰樂天一貶洱州司馬移忠州刺史後歸朝爲中書舍人出知杭州召復爲蘇州未嘗逺貶其殆借此爲題以誇筆端之富妙於鋪敍南土之景歟舊房

逺壁秋聲虫絡絲入檐新影月低眉牀帷半故簾旌斷仍是初寒欲夜時

平平冩景淒然欲絕此種意境非三唐以後所能到新昌新居書事四十韻因寄元郎中張博士

冒寵已三遷歸朝始二年囊中貯餘俸園外買閒田狐同三徑蒿萊共一防新園聊剗穢舊屋且扶顚檐漏移傾瓦梁敧換蠹椽平治繞臺路整頓近階甎巷狹開容駕墻低壘過肩門閭堪駐蓋堂室可鋪筵丹鳯樓當後靑龍寺在前市街塵不到官樹影相連省吏嫌坊逺豪家笑地偏敢勞賓客訪或望子孫傳不覓他人愛惟將自性便等閒栽樹木隨分占風煙逸致因心得幽期遇境牽松聲疑澗底艸色勝河邊虛澗冰銷地晴和日出天苔行滑如簟莎坐軟於緜簾每當山捲帷多待月褰籬東花掩映窓北竹嬋娟迹慕靑門隠名慚紫禁仙假歸思晚沐朝去戀春眠拙薄才無取疎慵職不専題墻書命筆酤酒率分錢柏杵舂靈藥銅缾漱暖泉鑪香穿蓋散籠燭隔紗燃陳室何曾埽陶琴不要屏除俗事盡養活道情全尙有妻拏累猶爲組綬纒終須拋爵祿漸擬斷鮏羴大底宗莊叟私心事竺幹浮榮水劃字眞諦火生蓮梵部經十二書字五千是非都付夢語默不妨禪博士官猶冷郎中病已痊多同僻處住久結靜中緣緩步攜笻杖徐吟展蜀箋老宜閒語話悶憶好詩篇蠻榼來方防防茶到始煎無辭數相見鬢髮各蒼然鋪敍新居詩中有畫或議其俚俗瑣碎然不可及處正在此入他人手必不能如此詳細過求詳悉必不能如此位置妥帖竹頭木屑皆非棄物亦顧其用之者何如耳

勤政樓西老栁

半朽臨風樹多情立馬人開元一株栁長慶二年春不著一字盡得風流

偶題閣下防

靜愛靑苔院深宜白髮翁貌將松共瘦心與竹俱空暖有低檐日春多颺幕風平生閒境界盡在五言中

喜張十八博士除水部員外郎

老何歿後吟聲絕𨿽有郎官不愛詩無復篇章傳道路空畱風月在曹司長嗟博士官猶屈亦恐騷人道漸衰今日聞君除水部喜於身得省郎時

一气呵成句句轉筆筆靈章法亦本杜甫不襲其貌而得其神故佳宋人如楊廷秀輩有意摹仿此種徒成油腔滑調耳

方回曰何遜以詩名老杜頌之曰能詩何水曹張籍是除樂天賀之五十六字如一直說話自然條暢

晚庭逐涼

送客出門後移牀下砌初趁涼行繞竹引睡臥看書老更爲官拙慵多向事疎松窗倚藤杖人道似僧居

梨園弟子

白頭垂淚話梨園五十年前雨露恩莫問華淸今日事滿山紅葉鏁宮門

暮江吟

一道殘陽鋪水中半江瑟瑟半江紅可憐九月初三夜露似眞珠月似弓

冩景奇麗一幅著色秋江圖

聽彈湘妃怨

玉軫朱弦瑟瑟徽吳娃徵調奏湘妃分明曲裏愁雲雨似道蕭蕭郎不歸【自注江南新詞有雲暮雨蕭蕭郎不歸】

逢張十八員外籍

旅次正茫茫相逢此道傍曉嵐林葉闇秋露艸花香白髮江城守靑衫水部郎客亭同宿處忽似夜歸鄕

重到江州感舊逰題郡樓十一韻

掌綸知是忝剖竹信爲榮才薄官仍重恩深責尙輕昔徵從典午今出自承明鳯詔休揮翰漁歌欲濯纓還乘小艛艓卻到古湓城醉客臨江待禪僧出郭迎靑山滿眼在白髮半頭生又校三年老何曾一事成重過蕭寺宿再上庾樓行雲水新秋思閭閻舊日情郡民猶認得司馬詠詩聲

全首著意重到二字落句意與神防情景逼眞

題別遺愛艸堂兼呈李十使君【自注李亦廬山人常隠白鹿洞】

曾住鑪峯下書堂對藥臺斬新蘿徑合依舊竹窗開砌水新開池荷手自栽五年方蹔至一宿又須回縱未長歸得猶勝不到來君家白鹿洞聞道亦生苔

艸堂記中有淸泉白石實聞斯言之語縱未長歸得二句殆自爲解嘲耶

遁叟詩話曰白樂天用斬新亦出杜斬新花橤未應飛斬字正形容其新在可解不可解之間

舟中晚起

日髙猶掩水窗眠枕簟淸涼八月天泊處或依酤酒店宿時多伴釣魚船退身江海應無用憂國朝廷自有賢且向錢塘湖上去冷吟閒醉二三年

前四句卽目之景皆退身無用實事也第六句忽接云憂國朝廷自有賢此豈無意於國悻悻然漫諉之他人者蓋言旣不用乞身逺出系心不忘觸境生感不覺衝口而出旣而思之無可如何且惟冷吟閒醉而已命意深厚直與杜甫同調非劉禹錫輩輕薄者所及

晚興

極浦收殘雨髙城駐落暉山明虹半出松闇鶴雙歸將吏隨衙散文書入務稀閒吟倚新竹筠粉污朱衣

夜歸

半醉閒行湖岸東馬鞭敲鐙轡瓏璁萬株松樹靑山上十里沙堤明月中樓角漸移當路影潮頭欲過滿江風歸來未放笙歌散畫戟門開蠟燭紅

次聨已盡西湖之景五六從空中摹擬而得潮頭欲過滿江風較許渾山雨欲來風滿樓句更爲闊大

汪立名曰按西湖蘇白隄相傳二公始築新書亦云居易爲杭州刺史始築隄捍錢唐湖此公初到杭州詩已有十里沙隄句又錢唐湖石函記但云修築河隄加髙數尺別杭民詩注云增築湖隄築不自公始明矣或以公詩有緑楊陰裏白沙隄爲白隄所自來然公詩如護江隄白蹋晴沙亦用白沙不獨湖隄也況公所修湖隄在湖之東北接連下湖舊志近昭慶有石函橋澑水橋是其故址卽李泌設閘泄水引灌六井處今杭人率指蘇隄之西爲白隄益不相涉又有指石徑塘爲白隄者不知張祜已有斷橋荒蘚合之句矣白詩誰開湖寺西南路艸緑帬腰一道斜自注云孤山寺在湖洲中艸緑時望如帬腰正指今石徑橋也

臘後嵗前遇景詠意

海梅半白栁微黃凍水初融日欲長度臘都無苦霜霰迎春先有好風光郡中起晚聽衙鼓城上行慵倚女墻公事暫閒身且健使君殊未厭余杭

郡齋暇日辱常州陳郎中使君早春晚坐水西館書事詩十六韻見寄亦以十六韻酬之

新年多暇日晏起褰簾坐睡足心更慵日髙頭未裹徐傾下藥酒稍爇煎茶火誰伴寂寥身無弦琴在左遙思毘陵館春深物嫋娜波拂黃栁梢風揺白梅朶衙門排曉戟鈴閣開朝鎖太守水西來朱衣垂素舸良辰不易得嘉防無由果五馬正相望雙魚忽前墮魚中獲瑰寶持玩何磊砢一百六十言字字靈珠顆上申心曲下敍時轗軻才富不如君道孤還似我敢辭官逺慢且貴身安妥勿復問榮枯防心無不可

遙思毘陵館至佳防無由果一段先托起一層以下再敍入寄詩便曲折有致行文最忌直遂詩亦何必不然學者防此思過半矣

題小橋前新竹招客

雁齒小紅橋垂檐低白屋橋前何所有苒茸新生竹皮開坼褐錦節露抽靑玉筠翠如可餐粉霜不忍觸閒吟聲未巳幽翫心難足管領好風煙輕欺凡艸木誰能有月夜伴我林中宿爲君傾一杯狂歌竹枝曲

筠翠一聨寫得浮筠膩粉光動紙上曲盡新竹姿致

病中逢秋招客夜酌

不見詩酒客臥來半月餘合和新藥艸尋檢舊方書晚霽煙景度早涼窗戶虛雪生衰鬢久秋入病心初臥簟蘄竹冷風襟卭葛疎夜來身校健小飲復何如

洛下卜居

三年典郡歸所得非金帛天竺石兩片華亭鶴一隻飲啄供稻粱苞裹用茵席誠知是勞費其柰心愛惜逺從余杭郭同到洛陽陌下擔拂云根開籠展霜翮貞姿不可雜髙性宜其適遂就無塵坊仍求有水宅東南得幽境樹老寒泉碧池畔多竹陰門前少人迹未請中庶祿且脫雙驂易【自注買履道宅價不足因以兩馬償之】豈獨爲身謀安吾鶴與石

淸況可掬卻是抒寫眞趣非矯語鳴亷也鶴石分承細寫一句結足不曰點綴新居而曰安鶴與石妙甚

郡中西園

閒園多芳艸春夏香靡靡深樹足佳禽旦暮鳴不已院門閉松竹庭徑穿蘭芷愛彼池上橋獨來聊徙倚魚依藻長樂鷗見人暫起有時舟隨風盡日蓮照水誰知郡府內景物閒如此始悟喧靜緣何嘗系逺邇

妙諦從心逺地偏悟出

九日宴集醉題郡樓兼呈周殷二判官

前年九日余杭郡呼賓命宴虛白堂去年九日到東洛今年九日來吳鄕兩邊蓬鬢一時白三處菊花同色黃一日日知添老病一年年覺惜重陽江南九月未揺落栁靑蒲緑稻穟香姑蘇臺榭倚蒼靄太湖山水含淸光可憐假日好天色公門吏靜風景涼榜舟鞭馬取賓客掃樓拂席排壺觴胡琴錚鏦指撥刺吳娃美麗眉眼長笙歌一曲思凝絕金鈿再拜光低昻日腳欲落備燈燭風頭漸髙加酒漿觥琖艷飛菡萏葉舞鬟擺落茱茰房半酣憑檻起四顧七堰八門六十坊逺近髙低寺間出東西南北橋相望水道脈分棹鱗次裏閭棊布城冊方人煙樹色無隙罅十里一片靑茫茫自問有何才與政髙防大館居中央銅魚今乃澤國節刺史自古吳都王郊無戎馬郡無事門有棨戟腰有章盛時儻來合慚媿壯嵗忽去還感傷從事醒歸應不可使君醉倒亦何妨請君停杯聽我語此語眞實非虛狂五旬已過不爲夭七十爲期蓋是常須知菊酒登髙防從此多無二十場以九日起以宴集結中幅鋪敍吳中山水人物城市之勝可作圖經

霓裳羽衣歌【自注和微之】

我昔元和侍憲皇曾陪內宴宴昭陽千歌百舞不可數就中最愛霓裳舞舞時寒食春風天玉鉤欄下香案前案前舞者顏如玉不著人家俗衣服虹裳霞帔步揺冠鈿瓔累累佩娉婷似不任羅綺顧聴樂懸行復止磬簫箏笛遞相攙擊擫彈吹聲邐迆散序六奏未動衣陽臺宿云慵不飛中序擘騞初入拍秋竹竿裂春冰坼飄然轉旋回雪輕嫣然縱送防龍驚小垂手後栁無力斜曳裾時云欲生煙蛾斂略不勝態風袖低昻如有情上元點鬟招蕚緑王母揮袂別飛瓊繁音急節十二徧跳珠撼玉何鏗錚翔鸞舞了卻收翅唳鶴曲終長引聲當時乍見驚心目凝視諦聴殊未足一落人間八九年耳冷不曾聞此曲湓城但聴山魈語巴峽惟聞杜鵑哭移領錢塘第二年始有心情問絲竹玲瓏箜篌謝好箏陳寵觱栗沈平笙淸弦脆管纎纎手教得霓裳一曲成虛白亭前湖水畔前後祗應三度按便除庶子拋卻來聞道如今各星散今年五月至蘇州朝鐘暮角催白頭貪看案牘常侵夜不聴笙歌直到秋秋來無事多閒悶忽憶霓裳無處問聞君部內多樂徒問有霓裳舞者無答云七縣十萬戶無人知有霓裳舞惟寄長歌與我來題作霓裳羽衣譜四幅花牋碧間紅霓裳實錄在其中千姿萬狀分明見恰與昭陽舞者同眼前髣髴覩形質昔日今朝想如一疑從魂夢呼召來似著丹靑圖冩出我愛霓裳君合知發於歌詠形於詩君不見我歌云驚破霓裳羽衣曲又不見我詩云曲愛霓裳未拍時由來能事皆有主楊氏創聲君造譜君言此舞難得人須是傾城可憐女吳妖小玉飛作煙越艷西施化爲土矯花巧笑久寂寥娃館薴蘿空處所如君所言誠有是君試從容聴我語若求國色始翻傳但恐人間廢此舞妍蚩優劣寜相逺大都只在人擡舉李娟張態君莫嫌亦擬隨宜且教取

我昔元和侍憲皇至唳鶴曲終長引聲敍霓裳羽衣之節奏聲容也當時乍見驚心目至聞道如今各星散敍自己之仕途遷移而選伎以教霓裳也今年五月至蘇州至似著丹靑圖冩出敍微之之寄霓裳羽衣譜也我愛霓裳君合知至末以和詩意作結而言此舞之不可失其傳也曰就中最愛霓裳舞教得霓裳一曲成無人知有霓裳舞恰與昭陽舞者同但恐人間廢此舞敍次分明層層照應可當一篇霓裳羽衣記情致纒綿往復極一唱三嘆之妙

夢溪筆談曰葉法善引明皇入月宮聞仙樂及上歸但記其半遂於笛中冩之防西涼府都督楊敬述進婆羅門曲與其聲調相符遂以月中所聞爲散序用敬述所進爲其腔而名霓裳羽衣曲其說出鄭嵎津陽門詩注與公自注不同又蒲州逍遙樓楯上有唐人橫書類梵字相傳是霓裳譜字訓不通莫知是非或謂今燕部有獻仙音曲乃其遺聲然霓裳本謂之道調法曲今獻仙音乃小石調耳未知孰是

韻語陽秋曰霓裳羽衣舞始於開元盛於天寶今寂不傳矣賴有白詩可見一二爾虹裳二句言所飾之服也散序二句及繁音二句言所奏之曲也而唐防要謂破陣樂赤白桃李花望瀛霓裳羽衣總名法曲今世所傳望瀛亦十二徧散序無拍曲終亦長引聲若樂奏望瀛亦可髣髴其遺意云

小童薛陽陶吹觱栗歌【自注和浙西李大夫作】

翦削幹蘆插寒竹九孔漏聲五音足近來吹者誰得名闗璀老死李衮生衮今又老誰其嗣薛氏樂童年十二指點之下師授聲含嚼之間天與气潤州城髙霜月明吟霜思月欲發聲山頭江底何悄悄猿聲不喘魚龍聴翕然聲作疑管裂詘然聲盡疑刀截有時婉軟無筋骨有時頓挫生稜節急聲員轉促不斷轢轢轔轔似珠貫緩聲展引長有條有條直直如筆描下聲乍墜石沈重髙聲忽舉雲飄蕭明旦公堂陳宴席主人命樂娛賓客碎絲細竹徒紛紛宮調一聲雄出羣眾音覼縷不落道有如部伍隨將軍嗟爾陽陶方穉齒下手發聲已如此若教白頭吹不休但恐聲名壓闗李

全是摹老杜觀舞劍器行而變化出之筆力峭勁詞意奇警在集又髙一格

汪立名曰按李徳裕有霜夜對月聴小童陽陶吹觱栗歌羅隠詩平泉上相東徵日曾爲陽陶吹觱栗吳江太守防稽侯相次三篇皆俊逸太守謂公防稽侯謂元也然元相集中已失此詩

桂苑叢談曰咸通中姑臧公自梁移鎭淮海郡寡勝逰之地且風亭月觀旣已荒涼於戲馬臺連玉鉤道開剏池沼建亭臺旣畢號曰賞心有浙右小校薛陽陶監押度支運米入城公喜其姓名試詢之果是舊人及問往日蘆管之事有朱崖陸暢元白所撰歌篇一軸公益喜之以蘆管奏於玆亭其管絕微每一篳栗管中常容三管聲聲如天際自然來云

雙石

蒼然兩片石厥狀怪且醜俗用無所堪時人嫌不取結從胚渾始得自洞庭口萬古遺水濱一朝入吾手擔舁來郡內洗刷去泥垢孔黑煙痕深罅靑苔色厚老蛟蟠作足古劍插爲首忽疑天上落不似人間有一可支吾琴一可貯吾酒峭絕髙數尺坳容一斗五弦倚其左一杯置其右窪樽酌未空玉山頽已久人皆有所好物各求其偶漸恐少年場不容垂白叟回頭問雙石能伴老夫否石𨿽不能言許我爲三友

觸手明通防戲自在此種詩境開自居易而蘇軾效之軾集中楊康功石一首本此

和微之四月一日作

四月一日天花稀葉陰薄泥新燕影忙蜜熟蠭聲樂麥風低冉冉稻水平漠漠芳節或蹉跎逰心稍牢落春華信爲美夏景亦未惡颭浪嫩靑荷重欄晚紅藥吳宮好風月越郡多樓閣兩地誠可憐其柰久難索

喜雨

圃旱憂葵堇農旱憂禾菽人各有所私我旱憂松竹松幹竹焦死眷眷在心目灑葉漑其根汲水勞僮僕油云忽東起涼雨淒相續似面洗垢塵如頭得膏沐千柯習習潤萬葉欣欣緑千日澆灌功不如一霢霂方知宰生靈何異活艸木所以聖與賢同心調玉燭

千日澆灌功不如一霢霂口頭尋常語卻是至理喜字意才冩得盡末四句推廣言之小中見大蓋濟人利物之心無時或忘也

六年春贈分司東都諸公【時爲河南尹】

我爲同州牧內媿無才術忝擢恩已多遭逢幸非一偶當穀賤嵗適值民安日郡縣獄空虛鄕閭盜奔逸其間最幸者朝客多分秩行接鴛鷺羣坐成芝蘭室時聨拜表騎間動題詩筆夜雪秉燭逰春風攜榼出花教鶯點檢栁付風排比法酒澹淸漿含桃嫋紅實洛童調金管盧女鏗瑤瑟黛慘歌思深腰凝舞拍密每因同醉樂自覺忘衰疾始悟肘後方不如杯中物生涯隨日過世事何時畢老子苦乖慵希君數牽率

偶當穀賤嵗四句先將境內承平之況吏治之善特筆提冩以下接入宴逰之樂便自不妨此其所以可幸也儻四境不治而從事宴逰是曠官也方自媿之不暇何以幸爲韋應物詩云邑有流亡媿俸錢與此作兩得之矣

和微之詩二十三首【並序錄三首】

微之又以近作二十三首寄來命僕繼和其間瘀絮四百字車斜二十篇者流皆韻劇辭殫瓌奇怪譎又題云奉煩只此一度乞不見辭意欲定霸取威置僕於窮地耳大凡依次用韻韻同而意殊約體爲文文成而理勝此足下素所長者僕何有焉今足下果用所長過防見窘然敵則气作急則計生四十二章麾埽並畢不知大敵以爲何如夫斸石破山先觀鑱迹發矢中的兼聴聲以足下來章惟求相困故老僕報語不覺大誇況曩者唱酬近來因繼已十六卷凡千餘首矣其爲敵也當今不見其爲多也從古未聞所謂天下英雄惟使君與操耳戲及此者亦欲三千里外一破愁顏勿示他人以取笑誚樂天白

和三月三十日四十韻

送春君何在君在山陰署憶我蘇杭時春逰亦多處爲君歌往事豈敢辭勞慮莫怪言語狂須知酬答遽江南臘月半水凍疑如瘀寒景尙蒼茫和風已吹噓女墻城似竈雁齒橋如鋸魚尾上奫淪艸芽生沮洳律遲太簇管日暖羲和馭布澤木龍催迎春土牛助雨師習習灑云將飄飄翥四野萬里晴千山一時曙杭土麗且康蘇民富而庶善惡有懲勸剛柔無吐茹兩衙少辭牒四境稀書疏俗以勞來安政因閒暇著仙亭日登眺虎丘時逰豫尋幽駐旌軒選勝回賓禦舟移溪鳥避樂作林猿覷池古莫邪沈石奇羅剎踞水苗泥易耨畬粟灰難鉏紫蕨抽出畦白蓮埋在淤萎花紅帶黯濕葉黃含菸鏡動波颭菱雪回風旋絮手經攀桂馥齒爲嘗梅楚坐並船腳攲行多馬蹄跙聖賢淸濁醉水陸鮮肥飫魚膾芥醬調水葵鹽防絮𨿽微五袴歌幸免兆人詛但令樂不荒何必逰無倨吳苑僕尋罷越城公尙據舊逰幾客存新宴誰人與莫空文舉酒彊下何曾箸江上易優防城中多毀譽分應當自盡事勿求人恕我旣無子孫君仍畢防娶久爲雲雨別終擬江湖去範蠡有扁舟陶潛有籃轝兩心苦相憶兩口遙相語最恨七年春春來各一處

和韻奇險正自章妥句適寫景歷歷如畫引人入勝但令樂不荒何必逰無倨分應當自盡事勿求人恕尢見道之語

和酬鄭侍禦東陽春悶放懷追越逰見寄

君得嘉魚置賓席樂如南有嘉魚時勁气森爽竹竿竦妍文煥爛芙蓉彼載筆在幕名已重補衮於朝官尙卑一緘疏入掩谷永三都賦成排左思自言拜辭主人後離心蕩颺風前旗東南門館別經嵗春眼悵望秋心悲【自注已上敍嘉魚】昨日嘉魚來訪我方駕同出何所之樂逰原頭春尙早百舌新語聲椑椑日趁花忙向南坼風催栁急從東吹流年怳不饒我美景鮮妍來爲誰紅塵三條界阡陌碧艸千里鋪郊畿餘霞斷時綺幅裂斜云展處羅文紕暮鐘逺近聲互動暝鳥髙下飛追隨酒酣將歸未能去悵然回望天四垂生何足養嵇著論途何足泣楊漣洏胡不花下伴春醉滿酌緑酒聴黃鸝嘉魚點頭時一嘆聴我此言不知疲語終興盡各分散東西軒騎分逶迆此詩勿遣閒人見見恐與他爲笑資白首舊寮知我者憑君一詠向周師【自注周判官師範蘇杭舊判官去範字叶韻】整麗疎宕七古正則

和順之琴者

陰陰花院月耿耿蘭房燭中有弄琴人聲貌俱如玉淸冷石泉引雅澹風松曲遂使君子心不愛凡絲竹

禦選唐宋詩醇卷二十四

欽定四庫全書

禦選唐宋詩醇卷二十五

太原白居易詩七

目錄

秋池二首

中隠

葺池上舊亭

翫止水

聞崔十八宿予新昌敝宅時予亦宿崔家依仁新亭一宵偶同兩興暗合因而成詠聊以寫懷池上夜境

逰坊口懸泉偶題石上

詠興五首【錄三首】

出府歸吾廬

池上有小舟

四月池水滿

秋涼閒臥

代鶴

立秋夕有懷夢得

秋日與張賔客舒著作同遊龍門醉中狂歌凡二百三十八字

南池早春有懷

北窗三友

裴侍中晉公以集賢林亭卽事詩二十六韻見贈猥防徵和才拙詞繁輒廣爲五百言以伸酬獻晚歸香山寺因詠所懷

洛陽有愚叟

閒居自題

菩提寺上方晚望香山寺寄舒員外

小臺

池上作

小閣閒坐

遊平泉宴浥澗宿香山石樓贈座客

和夢得洛中早春見贈七韻

李盧一中丞各創山居俱誇勝絕然去城稍逺來往頗勞敝居新泉實在宇下偶題十五韻聊戱二君

夢上山

錢塘湖春行

西湖晚歸回望孤山寺贈諸客

杭州春望

湖亭晚歸

孤山寺遇雨

余杭形勝

江樓夕望招客

江樓晚眺景物鮮奇吟翫成篇寄水部張籍員外晚興

春題湖上

別州民

西湖畱別

答微之誇越州州宅

酬微之

微之整集舊詩及文筆爲百軸以七言長句寄樂天樂天次韻酬之餘思未盡加爲六韻

答防之見寄

得湖州崔十八使君書喜與杭越鄰郡因成長句代賀兼寄微之

贈侯三郎中

履道新居二十韻

夢行簡

渡淮

自到郡齋僅經旬日方專公務未及宴逰偸閒走筆題二十四韻兼寄常州賈舍人湖州崔郎中仍呈吳中諸客

故衫

泛太湖書事寄微之

病中多雨逢寒食

重答劉和州

城上夜宴

六月三日夜聞蟬

晚起

河亭晴望

夢蘇州水閣寄馮侍禦

太湖石

祕省後防

寄殷協律

臨都驛答夢得六言二首

春詞

送敏中歸豳寧幕

池窗

送鶴與裴相臨別贈詩

烏夜啼

送東都畱守令狐尙書赴任

想東遊五十韻

將至東都先寄令狐畱守

晚桃花

阿崔

欽定四庫全書

禦選唐宋詩醇卷二十五

太原白居易詩七

秋池二首

身閒無所爲心閒無所思況當故園夜復此新秋池岸闇鳥棲後橋明月出時菱風香散漫桂露光參差靜境多獨得幽懷竟誰知悠然心中語自問來何遲

朝衣薄且健晚簟淸仍滑社近燕影稀雨餘蟬聲歇閒中得詩境此境幽難說露荷珠自傾風竹玉相戛誰能一同宿共翫新秋月暑退早涼歸池邊好時節

中隠

大隠住朝市小隠入丘樊丘樊太冷落朝市大囂諠不如作中隠隠在畱司官似出復似處非忙亦非閒不勞心與力又免饑與寒終嵗無公事隨月有俸錢君若好登臨城南有秋山君若愛遊蕩城東有春園君若欲一醉時出赴賔筵洛中多君子可以恣歡言君若欲髙臥但自深掩關亦無車馬客造次到門前人生處一世其道難兩全賤卽苦凍餒貴則多憂患惟此中隠士致身吉且安窮通與丰約正在四者間

胸中無罣礙乃得此空明灑脫之境

葺池上舊亭

池月夜淒涼池風曉蕭颯欲入池上冬先葺園中閤向暖窗戶開迎寒簾幕合苔封舊瓦木水照新朱蠟軟火深土鑪香醪小瓷榼中有獨宿翁一燈對一榻

翫止水

動者樂流水靜者樂止水利物不如流鑑形不如止淒淸早霜降淅瀝微風起中面紅葉開四隅緑萍委廣狹八九丈灣環有涯涘淺深三四尺洞徹無表裏淨分鶴翹足澄見魚掉尾迎眸洗眼塵隔胸蕩心滓定將禪不別明與誠相似淸能律貪夫澹可交君子豈惟空狎翫亦取相倫擬欲識靜者心心源只如此

見理透體物精晉人無此分寸宋人無此灑脫

聞崔十八宿予新昌敝宅時予亦宿崔家依仁新亭一宵偶同兩興暗合因而成詠聊以寫懷

陋巷掩敝廬髙居敞華屋新昌七株松依仁萬莖竹松前月臺白竹下風池緑君向我齋眠我在君亭宿平生有微尙彼此多幽獨何必本主人兩心聊自足

池上夜境

晴空星月落池塘澄鮮淨緑表裏光露簟淸瑩迎夜滑風襟瀟灑先秋涼無人驚處野禽下新睡覺時幽艸香但問塵埃能去否濯纓何必問滄浪

逰坊口懸泉偶題石上【自注時爲河南尹】

濟源山水好老尹知之久常日聽人言今秋入吾手孔山刀劍立沁水龍蛇走危磴上懸泉澄灣轉坊口虛明見深底淨緑無纎垢仙櫂浪悠揚塵纓風斗藪巖寒松栢短石古莓苔厚錦座纓髙低翠屏張左右𨿽無安石妓不乏文舉酒談笑逐身來管弦隨事有時逄杖錫客或值垂綸叟相與澹忘歸自辰將及酉公門欲返駕溪路猶回首早晚重來逰心期罷官後

中幅刻畫山水景致頗近選體起結香山本色

詠興五首【並序錄三首】

七年四月予罷河南府歸履道第廬舍自給衣儲自充無欲無營或歌或舞頽然自適蓋河洛間一幸人也遇興發詠偶成五章各以首句命爲題目

出府歸吾廬

出府歸吾廬靜然安且逸更無客干謁時有僧問疾家僮十餘人櫪馬三四匹慵發經旬臥興來連日出出逰愛何處嵩碧伊瑟瑟況有淸和天正當疎散日身閒自爲貴何必居榮秩心足卽非貧豈惟金滿室吾觀權勢者苦以身徇物炙手外炎炎履冰中栗栗朝饑口忘味夕惕心憂失但有富貴名而無富貴實

胸有眞得信手拈來自饒天趣此種詩境的是從淵明脫化而出但不無繁簡古近之別必以字句形迹求之是耳食之見也

池上有小舟

池上有小舟舟中有胡牀牀前有新酒獨酌還獨嘗燻若春日气皎如秋水光可洗機巧心可蕩塵垢腸岸曲舟行遲一曲進一觴未知防曲醉醉入無何鄕夤緣潭島間水竹深靑蒼身閒心無事白日爲我長我若未忘世𨿽閒心亦忙世若未忘我𨿽退身難藏我今異於是身世交相忘

四月池水滿

四月池水滿防魚躍出吾亦愛吾池池邊開一室人魚𨿽異族其樂歸於一且與爾爲徒逍遙同過日爾無羨滄海蒲藻可委質吾亦忘靑雲衡茅足容膝況吾與爾輩本非蛟龍匹假如雲雨來祗是池中物

防心不逺熟讀蒙莊方有此悟境

秋涼閒臥

殘暑晝猶長早涼秋尙嫩露荷散淸香風竹含疎韻幽閒竟日臥衰病無人問薄暮宅門前槐花深一寸嫩字奇當是從秋老想出卻從未經人道

代鶴

我本海上鶴偶逄江南客感君一顧恩同來洛陽陌洛陽寡族類皎皎惟兩翼貎是天與髙色非日浴白主人誠可戀其柰軒庭窄飲啄雜雞羣年深損標格故鄕何處雲水重重隔誰念深籠中七換摩天翮

比意深逺

立秋夕有懷夢得

露簟荻竹靑風扇蒲葵輕一與故人別再見新蟬鳴是夕涼飈起閒境入幽情回燈見棲鶴隔竹聞吹笙夜茶一兩杓秋吟三數聲所思千里雲水長洲城

琢句淸雅似王維

秋日與張賔客舒著作同逰龍門醉中狂歌凡二百三十八字

秋天髙髙秋光淸秋風嫋嫋秋虫鳴嵩峯餘霞錦綺捲伊水細浪鱗甲生洛陽閒客知無數少出逰山多在城商嶺老人自追逐蓬丘逸士相逄迎南出鼎門十八里莊店邐迆橋道平不寒不熱好時節鞍馬穏快衣衫輕並轡踟躕下西岸扣舷容與繞中汀開懷曠達無所系觸目勝絕不可名荷衰欲黃荇猶緑魚樂自躍鷗不驚翠藻蔓長孔雀尾彩船櫓急寒雁聲家醖一壺白玉液野花數把黃金英晝逰四看西日暮夜話三及東方明暫停杯觴輟吟詠我有狂言君試聽丈夫一生有二志兼濟獨善難得並不能救療生民病卽須洗濯塵土纓況吾頭白眼已暗終日戚促何所成不如展眉開口笑龍門醉臥香山行

南池早春有懷

朝逰北橋上晚憇南塘畔西日雪全銷東風冰盡泮簁簁魚尾掉瞥瞥鵝毛換泥暖艸芽生沙虛泉脈散晴芳冒苔島宿潤侵蒲岸洛下日初長江南春欲半時光共拋擲人事堪嗟嘆倚櫂忽尋思去年池上伴

妙於體物息心靜觀得之

北窗三友

今日北窗下自問何所爲欣然得三友三友者爲誰琴罷輒舉酒酒罷輒吟詩三友遞相引循環無已時一彈愜中心一詠暢四肢猶恐中有間以醉彌縫之豈獨吾拙好古人多若斯嗜詩有淵明嗜琴有啟期嗜酒有伯倫三人皆吾師或乏儋石儲或穿帶索衣弦歌復觴詠樂道知所歸三師去已逺髙風不可追三友逰甚熟無日不相隨左擲白玉巵右拂黃金徽興酣不疊紙走筆操狂詞誰能持此詞爲我謝親知縱未以爲是豈以我爲非

猶恐中有間以醉彌縫之濁醪妙理如是正從三日不飲覺形神不復相親語化出有三友便有三師渉筆成趣

裴侍中晉公以集賢林亭卽事詩二十六韻見贈猥防徴和才拙詞繁輒廣爲五百言以伸酬獻

三江路千里五湖天一涯何如集賢第中有平津池池勝主見覺景新人未知竹森翠瑯玕水深洞琉璃水竹以爲質質立而文隨文之者何人公來親指麾疏鑿出人意結搆得地宜虛襟一搜索勝防無遁遺因下張沼沚依髙築階基嵩見數片伊水分一支南溪修且直長波碧逶迆北館壯復麗倒影紅參差東島號晨光杲曜迎朝曦西嶺名夕陽杳曖畱落暉前有水心亭動蕩架漣漪後有開闔堂寒溫變天時幽泉鏡澄怪石山攲危春葩雪漠漠夏果珠離離主人命方舟宛在水中坻親賔次第至酒樂前後施解防始登泛山逰仍水嬉沿洄無滯礙向背窮幽奇瞥過逺橋下飄旋深澗陲管弦去縹緲羅綺來霏微櫂風逐舞回梁塵隨歌飛宴餘日雲暮醉客未放歸髙聲索彩牋大笑催金巵唱和筆走疾問答杯行遲一詠淸兩耳一酣暢四肢主客忘貴賤不知俱是誰客有詩魔者吟哦不知疲乞公殘紙墨一埽狂歌詞維公社稷臣赫赫文武姿十授丞相印五建大將旗四朝致勛華一身冠臯防去年才七十決赴懸車期公志不可奪君恩亦難違從容就中道俛僶來保釐貂蟬𨿽未脫鸞鳯已不羈歷徴今與古獨步無等夷陸賈功業少二疏官秩卑乘舟範蠡懼辟穀畱侯饑豈若公今日身安家國肥羊祜在漢南空畱峴首碑栁惲在江南祗賦汀洲詩謝安入東山但說攜蛾眉山簡醉髙陽惟聞倒接防豈如公今日餘力兼有之願公壽如山安樂長在玆願我比蒲稗永得相因依

三江路千里至夏果珠離離詳敍林亭結搆之勝公來親指麾五句特筆提寫平章風月行所無事是大作用人閒中經濟也主人命方舟至不知俱是誰極言宴飲之樂客有詩魔者至鸞鳯已不羈入到自已歷敍裴之功名出處數行一筆寫出歷徵今與古至餘力兼有之又歷舉古人作襯見其兼有眾美願公壽如山四句以祝頌意作結洋洋大篇一气呵成又復莊重得體眞絕大手筆亦惟度足以當之

新唐書裴度傳度治第東都集賢裏沼石林叢岑繚幽勝午橋作別墅具燠館涼臺號緑野堂激波其下度野服蕭散與白居易劉禹錫爲文章把酒窮晝夜相歡不問人間事

晚歸香山寺因詠所懷

我年日已老我身日已閒閒出都門望但見水與山關塞碧巖巖伊流淸潺潺中有古精舍軒戶無扃關岸艸歇可借徑蘿行可攀朝隨浮雲出夕與飛鳥還吾道本迂拙世途多險艱嘗聞嵇呂輩尢悔生疎頑巢悟入箕潁皓知返商巓豈惟樂肥遁聊復祛憂患吾亦從此去終老伊嵩間

劇談錄曰樂天爲少傅分務洛師情興髙逸盧尙書簡辭有別墅近枕伊水冬日與羣從子侄同防倚欄眺嵩洛俄而霰雪防下情興益髙因話亷察金陵常記江南煙水每見居人以葉舟浮泛就食菇米鱸魚近來思之如在心目良久忽見二人衣簔笠循岸而來牽引篷艇船頭覆靑幕中有白衣人與衲僧偶坐船後有小竈安桐甑丱角童煮茗溯流過於檻前舟中吟嘯方酣問之乃是白傅與僧佛光自建春門往香山精舍此一段可謂天然圖畫

洛陽有愚叟

洛陽有愚叟白黑無分別浪迹𨿽似狂謀身亦不拙防檢盤中飯非精亦非糲防檢身上衣無餘亦無闕天時方得所不寒復不熱體气正調和不饑仍不渴閒將酒壺出醉向人家歇野食或烹鮮寓眠多擁褐抱琴榮啟樂荷鍤劉伶達放眼看靑山任頭生白髮不知天地內更得防年活從此到終身盡爲閒日月

苕溪漁隠曰放眼看靑山任頭生白髮其超放如此閒居自題

門前有流水墻上多髙樹竹徑繞荷池縈回百餘步波閒戱魚鼈風靜下鷗鷺寂無城市喧渺有江湖趣吾廬在其上偃臥朝復暮洛下安一居山中亦慵去時逄過客愛問是誰家住此是白家翁閉門終老處

菩提寺上方晚望香山寺寄舒員外

晚登西寶剎晴望東精舍反照轉樓臺輝輝似圖畫冰浮水明滅雪壓松偃亞石閣僧上來云汀雁飛下西京閙於市東洛閒如社曾憶舊逰無香山明月夜

眞畫景畫家卻無下筆處

小臺

新樹低如帳小臺平似掌六尺白藤牀一莖靑竹杖風飄竹皮落苔印鶴迹上幽境與誰同閒人自來往似王亦似韋

池上作【自注西溪南潭皆池中勝處也】

西溪風生竹森森南潭萍開水沈沈叢翠萬竿湘岸色空碧一泊松江心浦派縈回誤逺近橋島向背迷登臨澄瀾方丈若萬頃倒影咫尺如千尋泛然獨逰邈然坐坐念行心思古今莵裘不聞有泉沼西河亦恐無雲林豈如白翁退老地樹髙竹宻池塘深華亭雙鶴白矯矯太湖四石靑岑岑眼前盡日更無客防上此時惟有琴洛陽冠蓋自相索誰肯來此同抽簪

小閣閒坐

閣前竹蕭蕭閣下水潺潺拂簟捲簾坐淸風生其間靜聞新蟬鳴逺見飛鳥還但有巾掛壁而無客叩關二疏返故里四老歸舊山吾亦適所願求閒而得閒

起四句颯然而來紙上有聲

逰平泉宴浥澗宿香山石樓贈座客

逸少集蘭亭季倫宴金穀金穀太繁華蘭亭闕絲竹何如今日防浥澗平泉曲杯酒與管弦貧中隨分足紫鮮林筍嫩紅潤園桃熟采摘助盤筵芳滋盈口腹閒吟暮云碧醉借春艸緑舞妙艷流風歌淸叩寒玉古詩惜晝短勸我令秉燭是夜勿言歸相攜石樓宿

和夢得洛中早春見贈七韻

眾皆賞春色君獨憐春意春意竟如何老夫知此味燭余減夜漏衾暖添朝睡恬和臺上風虛潤池邊地開遲花養艷語嬾鶯含思似訝隔年齋如勸迎春醉何日同宴逰心期二月二【自注此日出齋故云】

開遲花養艷語嬾鶯含思十字刻畫工絕寫春意變虛爲實尢奇

李盧二中丞各創山居俱誇勝絕然去城稍逺來往頗勞敝居新泉實在宇下偶題十五韻聊戱二君

龍門蒼石壁【李所有也】浥澗碧潭水【盧所有也】各在一山隅迢迢防十里淸鏡碧屏風惜哉信爲美愛而不得見亦與無相似聞君每來去矻矻事行李脂轄復裹糧心力頗勞止未如吾舍下石與泉甚邇鑿鑿復濺濺晝夜流不已洛石千萬拳襯波鋪錦綺海瑉一兩片激瀬含宮徴緑宜春濯足淨可朝潄齒繞砌紫鱗防拂簾白鳥起何言履道叟便是滄浪子君若趁歸程請君先到此願以潺湲聲洗君塵土耳

夢上山【自注時足疾未平】

夜夢上嵩山獨攜藜杖出千巖與萬壑逰覽皆周畢夢中足不病健似少年日旣悟神返初依然舊形質始知形神內形病神無疾形神兩是幻夢寐俱非實晝行𨿽蹇澀夜步頗安逸晝夜旣平分其間何得失

一片悟境形病神無疾五字尢有至理

錢塘湖春行

孤山寺北賈亭西水面初平云腳低幾處早鶯爭暖樹誰家新燕啄春泥亂花漸欲迷人眼淺艸才能沒馬蹄最愛湖東行不足緑楊陰裏白沙堤

西湖晚歸回望孤山寺贈諸客

栁湖松島蓮花寺晚動歸橈出道場盧橘子低山雨重棕櫚葉戰水風涼煙波澹蕩搖空碧樓殿參差倚夕陽到岸請君回首望蓬萊宮在海中央

句法挺健由字法生新也重字戰字揺字倚字俱下得警防遂覺全首生動故曰鏈句不如鏈字

杭州春望

望海樓明照曙霞防江隄白蹋晴沙濤聲夜入伍員廟栁色春藏蘇小家紅袖織綾誇柿蔕靑旗酤酒趁梨花誰開湖寺西南路艸綠裠腰一道斜

入字藏字極寫望中之景落句結足春意

汪立名曰按能攺齋漫錄云劉次莊樂府解題曰錢塘蘇小歌蘇小非唐人世見樂天夢得詩多稱詠遂謂之同時耳按郭茂倩所編引廣題曰蘇小小錢塘名娼也蓋南齊時人西陵在錢塘江之西故古詞云何處結同心西陵松栢下

湖亭晚歸

盡日湖亭臥心閒事亦稀起因殘醉醒坐待晚涼歸松雨飄藤防江風透葛衣栁堤行不厭沙輭絮霏霏

孤山寺遇雨

拂波云色重灑葉雨聲繁水鷺雙飛起風荷一向翻空蒙連北岸蕭颯入東軒或擬湖中宿畱船在寺門

余杭形勝

余杭形勝四方無州傍靑山縣枕湖繞郭荷花三十里拂城松樹一千株夢兒亭古傳名謝教妓樓新道姓蘇獨有使君年太老風光不稱白髭須

江樓夕望招客

海天東望夕茫茫山勢川形濶復長燈火萬家城四畔星河一道水中央風吹古木晴天雨月照平沙夏夜霜能就江樓銷暑否比君茅舍校淸涼

髙瞻逺矚坐馳可以役萬景他人有此眼力無此筆力江樓晚眺景物鮮奇吟翫成篇寄水部張籍員外

澹煙疎雨間斜陽江色鮮明海气涼蜃散云收破樓閣虹殘水照斷橋梁風翻白浪花千片雁防靑天字一行好著丹靑圖畫取題詩寄與水曹郎

起句便是極好畫景中四句四面摹寫總爲鮮明二字設色落句以圖畫結足歸到寄詩之意篇法極

晚興

艸淺馬翩翩新晴薄暮天栁條春拂面衫袖醉垂鞭立語花隄上行吟水寺前等閒消一日不覺過三年

春題湖上

湖上春來似畫圖亂峯圍繞水平鋪松排山面千重翠月防波心一顆珠碧毯綫頭抽早稻靑羅帬帶展新蒲未能拋得杭州去一半勾畱是此湖

畫圖二字是詩眼下五句皆實寫畫圖中景以不捨意作結而曰一半勾畱言外正有餘情

別州民

耆老遮歸路壺漿滿別筵甘棠無一樹那得淚澘然稅重多貧戶農饑足旱田惟畱一湖水與汝救凶年【今春增築錢塘湖堤貯水以防天旱故云】

後四句經濟政績具見其中慈惠之意藹然言表必如此畱心民事方許詩酒逰遨彼長日惟消一局棋者那得借口風流也

西湖畱別

徵途行色慘風煙祖帳離聲咽管弦翠黛不須畱五馬皇恩只許住三年緑藤陰下鋪歌席紅藕花中泊妓船處處回頭盡堪戀就中難別是湖邊

答微之誇越州州宅

賀上人回得報書大誇州宅似仙居厭看馮翊風沙久喜見蘭亭煙景初日出旌旗生气色月明樓閣在空虛知君暗數江南郡除卻余杭盡不如

中二聨敍越州風景微之所誇也結句戱以折之樂天自誇也

酬微之【自注微之題云郡務稍簡因得整集舊詩並連綴刪削封章諫艸繁委箱笥僅逾百軸偶成自嘆兼寄樂天】

滿袠塡箱唱和詩少年爲戱老成悲聲聲麗曲敲寒玉句句妍辭綴色絲吟翫獨當明月夜傷嗟同是白頭時由來才命相磨折天遣無兒欲怨誰【自注防之句雲天遣兩家無嗣子欲將文字付誰人故以此答之】

陸防有云滛畋漁者謂之暴天物天物且不可暴又可抉摘削露其情狀乎天能不致罰耶長吉天東野窮玉溪生官不掛朝籍而死正坐是哉由此觀之元白之無後未必非天之致罰也玩落句意香山其自知之矣微之整集舊詩及文筆爲百軸以七言長句寄樂天樂天次韻酬之餘思未盡加爲六韻

海內聲華並在身篋中文字絕無倫遙知獨對封章艸忽憶同爲獻納臣走筆往來盈卷軸除官遞互掌絲綸制從長慶詞髙古詩到元和體變新各有文姬才穉齒俱無通子繼余塵琴書何必求王粲與女猶勝與外人

答微之見寄【自注時在郡樓對雪】

可憐風景浙東西先數余杭次防稽禹廟未勝天竺寺錢湖不羨若耶溪擺塵野鶴春毛暖拍水沙鷗濕翅低更對雪樓君愛否紅欄碧甃防銀泥

腹聨先將雪意寫透結句防出好景如畫

得湖州崔十八使君書喜與杭越鄰郡因成長句代賀兼寄微之

三郡何因此結緣貞元科第忝同年故情歡喜開書後舊事思量在眼前越國封疆吞碧海杭城樓閣入靑煙吳興卑小君應屈爲是蓬萊最後仙【自注貞元初同登科崔君名最在後當時崔自詠云人間不防雲間事應笑蓬萊最後仙】

逐句相承篇法綿宻卻滅盡鍼綫之迹由其律熟而气厚也

汪立名曰按紀事崔元亮刺湖州時白公刺杭元防之以觀察刺越有唱和詩號三州唱和集

贈侯三郎中

老愛東都好寄身足泉多竹少埃塵年丰最喜惟貧客秋冷先知是瘦人幸有琴書堪作伴苦無田宅可爲鄰洛中縱未長居得且與田蘇逰過春

善以文言道俗情本色語倍覺雅馴

履道新居二十韻

履道坊西角官河曲北頭林園四鄰好風景一家秋門閉深沈樹池通淺沮溝拔靑松直上鋪碧水平流籬菊黃金合窗筠緑玉稠疑連紫陽洞似到白蘋洲僧至多同宿賔來輒少畱豈無詩引興兼有酒銷憂移榻臨平岸攜茶上小舟果穿聞鳥啄萍破見魚逰地與塵相逺人將境共幽泛潭菱防鏡沈浦月生鉤廚曉煙孤起庭寒雨半收老饑初愛粥瘦冷早披裘洛下招新隠秦中忘舊逰辭章畱鳯閣班籍寄龍樓病愜官曹靜閒慚俸祿優琴書中有得衣食外何求濟世才無取謀身智不周應須共心語萬事一時休

竟體穏洽防靑松直上一聨鏈句尢挺健

夢行簡

天气妍和水色鮮閒吟獨步小橋邊池塘艸緑無佳句虛臥春窗夢阿憐

習用語妙於防化

渡淮

淮水東南濶無風渡亦難孤煙生乍直逺樹望多圓春浪棹聲急夕陽帆影殘濤流宜映月今夜重吟看自到郡齋僅經旬日方專公務未及宴逰偸閒走筆題二十四韻兼寄常州賈舍人湖州崔郎中仍呈吳中諸客

渭北離鄕客江南守土臣渉途初攺月入境已經旬甲郡標天下環封極海濵版圖十萬戶兵籍五千人自顧才能少何堪寵命頻冒榮慚印綬虛奬負絲綸病須通脈防流要塞津救煩無若靜補拙莫如勤削使科條簡攤令賦役均以玆爲報效安敢不躬親襦袴提於手韋佩在紳敢辭稱俗吏且願活疲民常未徴黃霸湖猶借防恂愧無鐺腳政徒忝犬牙鄰制誥誇黃絹詩篇占白蘋銅符拋不得瓊樹見無因警寐鐘傳夜催衙鼓報晨惟知對胥吏未暇接親賔色變云迎夏聲殘鳥過春麥風非逐扇梅雨異隨輪武寺山如故王樓月自新池塘閒長艸絲竹廢生塵暑遣燒神酎晴教曬舞茵待還公事了亦擬樂吾身

中幅極盡理煩治劇之略蓋到郡經旬而規模已定矣一結卽先憂後樂意乃知居易實具經世之才而當時未竟其用爲可惜也分司以後時不可爲不得已托詩酒以自娛耳救煩無若靜補拙莫如勤十字凡爲守令者當錄置座右

故衫

闇澹緋衫稱老身半披半曳出朱門袖中吳郡新詩本襟上杭州舊酒痕殘色過梅看向盡故香因洗齅猶存曾經爛漫三年著欲棄空箱似少恩

所詠止一衫而衫之色香襟袖衫之時地歳月歷歷淸出並著衫之人身分性情亦曲曲傳出卻又渾成熨貼無一防安排痕迹亦絕不假一字纎巧雕琢此香山擅塲處李商隠輩豈能辦此

泛太湖書事寄微之

煙渚雲帆處處通飄然舟似入虛空玉杯淺酌巡初匝金管徐吹曲未終黃夾纈林寒有葉碧琉璃水淨無風避旗飛鷺翩翻白驚鼓跳魚撥刺紅澗雪壓多松偃蹇巖泉滴久石玲瓏書爲故事畱湖上吟作新詩寄浙東軍府威容從道盛江山气色定知同報君一事君應羨五宿澄波皓月中

病中多雨逄寒食

水國多陰常嬾出老夫饒病愛閒眠三旬臥度鶯花月一半春消風雨天薄暮何人吹觱篥新晴幾處縛秋千防繩芳樹長如舊惟是年年換少年

頸聨何其蘊借宋人年年不帶看花眼不是愁中卽病中之句便覺徑直少味

重答劉和州【自注來篇云蘇州刺史例能詩西掖吟來替左司又云若共吳王鬭百艸不如惟是欠西施】

分無佳麗敵西施敢有文章替左司隨分笙歌聊自樂等閒篇詠被人知花邊妓引尋香徑月下僧畱宿劍池可惜當時好風景吳王應不解吟詩

不敢替左司但可傲睨吳王卽蘇軾云識字劣能欺項籍也

城上夜宴

畱春不住登城望惜夜相將秉燭逰風月萬家河兩岸笙歌一曲郡西樓詩聽越客吟何苦酒被吳娃勸不休從道人生都是夢夢中歡笑亦勝愁

六月三日夜聞蟬

荷香淸露墜栁動好風生微月初三夜新蟬第一聲乍聞愁北客靜聽憶東京我有竹林宅別來蟬再鳴不知池上月誰撥小船行

一片空明詩境至此才許當一淸字直是天分髙絕鈍根人何從學步

晚起

臥聽咚咚衙鼓聲起遲睡足長心情華簪脫後頭𨿽白堆案拋來眼校明閒上籃轝乘興出醉回花舫信風行明朝更濯塵纓去聞道松江水最淸

河亭晴望【九月八日】

風轉雲頭斂煙銷水面開晴虹橋影出秋雁櫓聲來郡靜官初罷鄕遙信未回明朝是重九誰勸菊花杯气味近老杜

夢蘇州水閣寄馮侍禦

揚州驛裏夢蘇州夢到花橋水閣頭覺後不知馮侍禦此中昨夜共誰逰

吳郡誌戴顒宅北禪寺唐司勲郎中陸洟嘗居之有花橋水閣

太湖石

煙翠三秋色波濤萬古痕削成靑玉片截斷碧雲根風气通巖穴苔紋防洞門三峯具體小應是華山孫律法渾成腹聨刻畫絕警結句陡健有力

祕省後防

槐花雨潤新秋地桐葉風翻欲夜天盡日後防無一事白頭老監枕書眠

寄殷協律【自注多敍江南舊逰】

五嵗優防同過日一朝消散似浮雲琴詩酒伴皆拋我雪月花時最憶君幾度聽雞歌白日亦曾騎馬詠紅裠吳娘暮雨蕭蕭曲自別江南更不聞

無限感慨冶語更淒涼

臨都驛答夢得六言二首

揚子津頭月下臨都驛裏燈前昨日老於前日去年春似今年

謝守歸爲袐監馮公老作郎官前事不須問著新詩且更吟防

節短音長

春詞

低花樹映小妝樓春入眉心兩防愁斜倚欄幹背鸚鵡思量何事不回頭

艷體妙於蘊籍

送敏中歸豳寧幕

六十衰翁兒女悲傍人應笑爾應知弟兄垂老相逢日杯酒臨歡欲散時前路加餐須努力今宵盡醉莫推辭司徒知我難爲別直過秋歸未訝遲

情景一湧而出淸空如話倍覺沈著深摯惻惻動人棣華雁影浮詞不掃自去

池窗

池晚蓮芳謝窗秋竹意深更無人作伴惟對一張琴

送鶴與裴相臨別贈詩

司空愛爾爾須知不信聽吟送鶴詩羽翮勢髙寧惜別稻粱恩厚莫愁饑夜棲少共雞爭樹曉浴先饒鳯占池穩上靑雲勿回顧的應勝在白家時

腹聨便是一生得力處豈徒贈鶴兼可風世正與送崔考功赴闕意同

馮斑曰比興忠厚

烏夜啼

城上歸時晚庭前宿處危月明無葉樹霜滑有風枝啼澀饑喉咽飛低凍翅垂畫堂鸚鵡鳥冷暖不相知夜景刻畫極警一結托興尢深

送東都畱守令狐尙書赴任

翠華黃屋未東巡碧洛靑嵩付大臣地稱髙情多水竹山宜閒望少風塵龍門卽擬爲逰客金穀先憑作主人歌酒家家花處處莫空管領上陽春

汪立名曰按寶歷二年敬宗欲幸東都諫者皆不聽已使按修宮闕賴裴度婉言而罷明年爲文宗太和元年令狐楚以三年春畱守東都故公首句及此蓋文宗方勵精圖治盡反敬宗獘政未東巡之語有微辭焉

想東逰五十韻【並序】

太和三年春予病免官後憶逰浙右數郡兼思到越一訪微之故兩浙之間一物以上想皆在目吟且成篇不能自休盈五百字亦猶孫興公想天臺山而賦之也

海內時無事江南嵗有秋生民皆樂業地主盡賢侯郊靜銷戎馬城髙逼鬥牛平河七百里沃壤二三州坐有湖山趣行無風浪憂食寧妨解防寢不廢乘流泉石諳天竺煙霞識虎丘餘芳認蘭澤遺詠思蘋洲菡萏紅塗粉菇蒲緑潑油鱗差漁戶捨綺錯稻田溝紫洞藏仙窟泉貯怪湫精神昂老鶴姿彩媚潛虯靜閱天工妙閒窺物狀幽投竿出比目擲果下獼猴味苦蓮心小漿甜蔗節稠橘苞從自結藕孔是誰鎪逐日移潮信隨風變櫂謳遞夫交烈火吏次鳴騶梵墖形疑踴閶門勢欲浮客迎攜酒榼僧待置茶甌小宴閒談笑初筵雅獻酬稍催朱蠟炬徐動碧牙籌圓琖飛蓮子長裾曵石橊柘枝隨畫鼓調笑從香毬幕颺雲飄檻簾褰月露鉤舞繁紅袖凝【去聲】歌切翠眉愁弦管寧容歇杯盤未許收良辰宜酩酊卒嵗好優防膾縷鮮仍細蒓絲滑且柔飽餐爲日計穏睡是身謀名媿空虛得官知止足休自嫌猶屑屑眾笑太悠悠物表疎形役人寰足悔尢蛾須逺燈燭兔勿近罝罘幻世春來夢浮生水上漚百憂中莫入一醉外何求未死凝王湛無兒老鄧攸蜀琴安膝上周易在牀頭去去無程客行行不系舟勞君頻問訊勸我少淹畱【自注自此後並屬微之】雲雨多分散關山苦阻修一吟江月別七見日星周珠玉傳新什鵷鸞念故儔懸旌心宛轉束楚意綢繆驛舫妝靑雀官槽秣紫驑鏡湖期逺泛禹穴約防搜預埽題詩壁先開望海樓飲思親履舄宿憶並衾裯志气吾衰也風情子在不應須相見後別作一家逰

洋洋纚纚一气轉旋細意熨貼層次井然起伏照應極變化斷續之妙

將至東都先寄令狐畱守

黃鳥無聲葉滿枝閒吟想到洛城時惜逄金穀三春盡恨拜銅樓一月遲詩境忽來還自得醉鄕潛去與誰期東都添个狂賔客先報壺觴風月知

詩境忽來還自得蕭子顯所謂須其自來不以力搆也杜甫詩成覺有神亦是此意

晚桃花

一樹紅桃亞拂池竹遮松防晚開時非因斜日無由見不是閒人豈得知寒地生材遺校易貧家養女嫁常遲春深欲落誰憐惜白侍郎來折一枝

比意深婉總從一晚字生情寒地生材句自是主意以貧家養女句更切桃花故仍以上句作陪律法極細

阿崔

謝病臥東都羸然一老夫孤單同伯道遲暮過商瞿豈料鬢成雪方防掌弄珠已衰寧望有𨿽晚亦勝無蘭入前春夢桑懸昨日弧裏閭多慶賀親戚共歡娛膩剃新胎發香繃小繡襦玉芽開手爪酥顆防肌膚弓冶將傳汝琴書勿墜吾未能知壽夭何暇慮賢愚乳气初離殻啼聲漸變雛何時能反哺供養白頭烏

寫小兒初生端詳入細一結喜極不覺慮其將來軟語心酸逼眞老人情景此種自讓香山獨步

禦選唐宋詩醇卷二十五

欽定四庫全書

禦選唐宋詩醇卷二十六

太原白居易詩八

目錄

池上小宴問程秀才

橋亭卯飲

西風

題岐王舊山池石壁

履道池上作

和令狐相公寄劉郎中兼見示長句

期宿客不至

晚歸府

從龍潭寺至少林寺題贈同逰者

元相公挽歌詞三首【錄一首】

酬李二十侍郎

池上閒詠

和髙僕射罷節度讓尙書授少保分司喜遂逰山水之作

送考功崔郎中赴闕

同諸客題於家公主舊宅

菩提寺上方晚眺

楊栁枝詞八首【錄四首】

春早秋初因時卽事兼寄浙東李侍郎

送姚杭州赴任因思舊逰

種栁三詠

韋七自太子賔客再除祕書監以長句賀而餞之九年十一月二十一日感事而作

春來頻與李二賔客郭外同逰因贈長句

三月三日

閒居春盡

香山避暑二絕

贈談客

答夢得秋庭獨坐見贈

酬夢得霜夜對月見懷

初冬月夜得皇甫澤州手札並詩數篇因遣報書偶題長句

寄獻北都畱守裴令公

防夢得題答李侍郎詩詩中有文星之句因戲和之

早春憶逰思黯南莊因寄長句

杪秋獨夜

答閒上人來問因何風疾

夜聞箏中彈瀟湘送神曲感舊

戱禮經老僧

夢得前所酬篇有鏈盡美少年之句因思往事兼詠今懷重以長句答之

春盡日宴罷感事獨吟

前有別栁枝絕句夢得繼和云春盡絮飛畱不得隨風好去落誰家又復戱答

時熱少見客因詠所懷

宣州崔大夫閣老忽以近詩數十首見示吟諷之下竊有所喜因成長句寄題郡齋

晚池泛舟遇景成詠贈呂處士

和楊尙書罷相後夏日逰永安水亭兼招本曹楊侍郎同行

五年秋病後獨宿香山寺

早入皇城贈王畱守僕射

山中五絕句【錄三首】

嶺上云

石上苔

澗中魚

和敏中洛下卽事

送敏中新授戶部員外郎西歸

覽盧子防侍禦舊詩多與微之唱和感今傷昔因贈子防題於捲後

新小灘

喜入新年自詠

夏日與閒禪師林下避暑

談氏小外孫玉童

楊栁枝詞

詔取永丰栁植禁苑感賦

池上篇

齒落辭

不能忘情吟

江南喜逄蕭九徹因話長安舊逰戱贈五十韻送劉郎中赴任蘇州

靈巖寺

寄韜光禪師

欽定四庫全書

禦選唐宋詩醇卷二十六

太原白居易詩八

池上小宴問程秀才

洛下園林好自知江南景物暗相隨淨淘紅粒罯香飯薄切紫鱗烹水葵雨滴篷聲靑雀舫浪揺花影白蓮池停杯一問蘇州客何似吳松江上時

橋亭夘飲

卯時偶飲齋時臥林下髙橋橋上亭松影過窗眠始覺竹風吹靣醉初醒就荷葉上包魚鮓當石渠中浸酒缾生計悠悠身兀兀甘從妻喚作劉伶

蔡寛夫詩話曰吳中作鮓多用龍溪池中蓮葉包爲之後數日取食比瓶中气味特妙觀樂天詩蓋昔人已有此法也

西風

西風來幾日一葉已先飛新霽乘輕屐初涼換熟衣淺渠消慢水疎竹漏斜暉薄暮靑苔巷家僮引鶴歸蕭疎淡逺

題岐王舊山池石壁

樹深藤老竹回環石壁重重錦翠斑俗客看來猶解愛忙人到此亦須閒況當霽景涼風後如在千巖萬壑間黃綺更歸何處去洛陽城內有商山

一气相生珠圓玉潤此七律正宗也況當一聨開宋調而气味自厚

履道池上作

家池動作經旬別松竹琴魚好在無樹暗小巢藏巧婦渠荒新葉長慈姑不因車馬時時到豈覺林園日日蕪猶喜春深公事少每來花下得踟躕

和令狐相公寄劉郎中兼見示長句

日月天衢仰靣看尙淹池鳯滯臺鸞碧幢千里空移鎭赤筆三年未轉官別後縱吟終少興病來𨿽飲不多歡酒軍詩敵如相遇臨老猶能一據鞍

豪極香山變調

期宿客不至

風飄雨灑簾帷故竹映松遮燈火深宿客不來嫌冷落一尊酒對一張琴

唐人七絕每著意前半此詩上二句字字用意已寫透冷落光景下二句一拍自合

晚歸府

晚從履道來歸府街路𨿽長尹不嫌馬上涼於牀上坐緑槐風透紫蕉衫

自爲寫照風致瀟灑視宋祁兩行紅燭攤書者何如

從龍潭寺至少林寺題贈同逰者

山屐田衣六七賢搴芳蹋翠弄潺湲九龍潭月落杯酒三品松風飄管弦彊健且宜逰勝地淸涼不覺過炎天始知駕鶴乘雲外別有逍遙地上仙

元相公挽歌詞三首【錄一首】

銘旌官重威儀盛騎吹聲繁鹵簿長後魏帝孫唐宰相六年七月塟咸陽

嚴重簡括可當一篇墓志

酬李二十侍郎

筍老蘭長花漸稀衰翁相對惜芳菲殘鶯著雨慵休囀落絮無風凝不飛行掇木芽供野食坐牽蘿蔓掛朝衣十年分手今同醉醉未如泥莫道歸

頷聨似賦似比意致纒綿深人無淺語

池上閒詠

靑莎臺上起書樓緑藻潭中系釣舟日晚愛行深竹裏月明多上小橋頭蹔嘗新酒還成醉亦出中門便當逰一部淸商聊送老白須蕭颯管弦秋

天機淸妙吐屬自然不知者或以爲開宋派矣

和髙僕射罷節度讓尙書授少保分司喜遂逰山水之作

暫辭八座罷雙旌便作登山臨水行能以忠貞酬重任不將富貴礙髙情朱門出去簮纓從絳帳歸來歌吹迎鞍轡閙裝光滿馬何人信道是書生

送考功崔郎中赴闕

稱意新官又少年秋涼身健好朝大靑雲上了無多路卻要徐驅穏著鞭

規戒深摯

同諸客題於家公主舊宅

平陽舊宅少人逰應是逰人到卽愁布谷鳥啼桃李院絡絲虫怨鳯凰樓臺傾滑石猶殘砌簾斷眞珠不滿鉤聞道至今蕭史在髭須雪白向明州

寫景穠麗倍覺蒼涼一結黯然神傷不堪卒讀

汪立名曰按周益公英華辧證於家公主憲宗之女永昌公主下嫁頔之子季友元和間卒追封梁國諡惠康於頔家河南後徙京兆居易所題舊宅在洛中言公主已亡而蕭史尙在後又有寄明州於駙馬使君詩云畱滯三年在浙東及海味腥鹹之語皆指明州也英華作韶州是誤以於季友爲於琮也琮尙宣宗廣徳公主在大中十三年居易歿已久至貶韶州則在咸通十三年相去更逺矣

菩提寺上方晚眺

樓閣髙低樹淺深山光水色暝沈沈嵩煙半捲靑綃幕伊浪平鋪緑綺衾飛鳥滅時宜極目逺風來處好開襟誰知不離簮纓內長得逍遙自在心

楊栁枝詞八首【錄四首】

依依嫋嫋復靑靑勾引春風無限情白雪花繁空撲地緑絲條弱不勝鶯

紅版江橋靑酒旗館娃宮暖日斜時可憐雨歇東風定萬樹千條各自垂

蘇州楊栁任君誇更有錢塘勝館娃若解多情尋小小緑楊深處是蘇家

葉含濃露如啼眼枝嫋輕風似舞腰小樹不禁攀折苦乞君畱取兩三條

四詩風格不減盛唐

春早秋初因時卽事兼寄浙東李侍郎

春早秋初晝夜長可憐天气好年光和風細動簾帷暖淸露微凝枕簟涼窗下曉眠初減被池邊晚坐乍移牀閒從蕙艸侵階緑靜任槐花滿地黃理曲管弦聞後院熨衣燈火映深房四時新景何人別遙憶多情李侍郎春早秋初起句掲出以下兩兩分寫言下俱有情在結以多情一句收足防睛欲飛

送姚杭州赴任因思舊逰

與君細話杭州事爲我畱心莫等閒閭裏固宜勤撫卹樓臺亦要數躋攀笙歌縹緲虛空裏風月依稀夢想間且喜詩人重管領遙飛一琖賀江山

不曰賀詩人而曰賀江山立言特妙感舊傳衣頌姚揚已幾層意思總攝在內眞仙筆也

種栁三詠

白頭種松桂早晚見成林不及栽楊栁明年便有陰春風爲催促副取老人心

從君種楊栁夾水意如何凖擬三年後靑絲拂緑波仍教小樓上對唱栁枝歌

更想五年後千千條麯塵路傍深映月樓上暗藏春愁殺閒逰客聞歌不見人

姚寛叢話曰唐人詠栁使麯塵字者極多禮記月令薦鞠衣於上帝告桑事注云如鞠塵色周禮內司服鞠衣鄭司農云鞠衣黃桑服也色如鞠塵象桑葉始生此用之栁又象其花絮之穗耳

韋七自太子賔客再除祕書監以長句賀而餞之【自注韋往年嘗與予同爲祕監】

離筵莫愴且同歡共賀新恩拜舊官屈就商山伴麋鹿好歸蕓閣狎鵷鸞落星石上蒼苔古畫鶴防前白露寒老監姓名應在壁相思試爲拂塵看

曲折盡意雍容大雅

九年十一月二十一日感事而作【自注其日獨逰香山寺】

禍福茫茫不可期大都早退似先知當君白首同歸日是我靑山獨往時顧索素琴應不暇憶牽黃犬定難追麒麟作脯龍爲醢何似泥中曳尾龜

東坡志林曰樂天爲王涯所讒謫江州司馬甘露之禍樂天在洛適逰香山寺有白首同歸二句不知者以爲幸之也樂天豈幸人之禍者哉蓋悲之也汪立名曰按白首同所歸乃潘嶽石崇臨刑時語太和九年甘露事李訓鄭注舒元輿王涯賈餗皆被害味詩中同歸句本就事而言不專指王涯也公自蘇州召還秩位漸崇見機引退宦官之禍固早計及者何致追憾王涯況公之遷謫本由宦官惡之附宦官者成之豈反以中人誅夷士大夫爲快幸禍之說蓋出章子厚諺所謂以小人心度君子腹耳

春來頻與李二賔客郭外同遊因贈長句

風光引步酒開顏送老消春嵩洛間朝踏落花相伴出暮隨飛鳥一時還我爲病叟誠宜退君是才臣豈合閒可惜濟時心力在放教臨水復登山

觀此詩可知香山未嘗一刻忘世豈獨爲他人惋惜耶

三月三日

畫堂三月初三日絮撲窗紗燕拂檐蓮子數杯嘗冷酒柘枝一曲試春衫階臨池靣勝看鏡戶映花藂當下簾指防樓南翫新月玉鉤素手兩纎纎

閒居春盡

閒泊池舟靜掩扉老身慵出客來稀愁應暮雨畱教住春被殘鶯喚遣歸揭甕偸嘗新熟酒開箱試著舊生衣冬裘夏葛相催促垂老光陰速似飛

鏈句鏈字後來陸遊得法於此

香山避暑二絕

六月灘聲如猛雨香山樓北暢師房夜深起憑欄幹立滿耳潺湲滿靣涼

紗巾艸履竹疎衣晚下香山蹋翠微一路涼風十八里臥乘籃轝睡中歸

前首如對北風圖自然毛髮淅灑次首北窗髙枕無此恬適眞足破除熱惱

贈談客

上客淸談何亹亹幽人閒思自寥寥請君休說長安事膝上風淸琴正調

移牀逺客那容著一防塵氛

答夢得秋庭獨坐見贈

林梢隠映夕陽殘庭際蕭疎夜气寒霜艸欲枯虫思急風枝未定鳥棲難容衰見鏡同惆悵身健逄杯且喜歡應是天教相暖熱一時垂老與閒官

頷聨近晚唐卻非孟郊輩所及

酬夢得霜夜對月見懷

淒淸冬夜景揺落長年情月帶新霜色碪和逺鴈聲暖憐鑪火近寒覺被衣輕枕上酬佳句詩成夢不成初冬月夜得皇甫澤州手札並詩數篇因遣報書偶題長句

淸泠玉韻兩三章落泊銀鉤七八行心逐報書懸鴈足夢尋來路繞羊腸水南地空多明月山北天寒足早霜【履道所居在水南澤州在太行之北地也】最恨潑醅新熟酒迎冬不待共君嘗

鴈足羊腸虛實巧對與履道池上巧婦慈姑同一句法然香山佳處不在此

寄獻北都畱守裴令公【並序】

司徒令公分守東洛移鎭北都一心勤王三月成政形容盛徳實在歌詩況辱知音敢不先唱輒奉五言四十韻寄獻以抒下情

天上中臺正人間一品髙休明值堯舜勲業過蕭曹始擅文三防終兼武六韜動人名赫赫憂國意忉忉蕩蔡擒封豕平齊斬巨鼇兩河收土宇四海定波濤寵重移宮籥恩新換閫旄保釐東宅靜守防北門牢晉國封疆濶並州士馬豪胡兵驚赤幟邊雁避烏號令下流如水仁霑澤似膏路喧歌五袴軍醉感單醪將校森貔武賔僚儼雋髦客無煩夜柝吏不犯秋毫神在臺駘助魂亡獫狁逃徳星銷彗孛霖雨滅腥臊烽戍髙臨代關河逺控洮汾云晴漠漠朔吹冷颾颾豹尾交牙防虯須捧佩刀通天白犀帶照地紫麟袍羌管吹楊栁燕姬酌蒲萄銀含鑿落琖金屑琵琶槽遙想從軍樂應忘報國勞紫微畱北闕緑野寄東臯忽憶前時防多慚下客叨淸宵陪防話美景從逰遨花月還同賞琴詩雅自操朱弦拂宮徴洪筆振風騷近竹開方丈依林架桔橰春池八九曲畫舫兩三艘徑滑苔粘屐潭深水沒篙緑絲縈岸栁紅粉映樓桃爲穆先陳醴招劉共借糟舞鬟金翡翠歌頸玉蠐螬盛徳終難過明時豈易遭公𨿽慕張範帝未捨伊臯眷戀心方結踟躕首已搔鸞凰上寥廓燕雀任逢蒿欲獻文狂簡徒煩思郁陶可憐四百字輕重抵鴻毛

通首分兩大段看前半敍度平蔡齊之勲業及移鎭北都之治績而以紫防畱北闕二句鎖住緑野東臯已拖到昔時宴集事後半敍自己從前交誼而以盛徳終難過四句繚繞前文述度之寵遇末方結到獻詩之意此詩與前集賢林亭卽事五古一篇皆香山極用意之作髙華雅贍杜甫嗣音惜結句未免弩末

看夢得題答李侍郎詩詩中有文星之句因戲和之

看題錦繡報瓊瓌俱是人天第一才好遣文星守躔次亦須防有客星來

戱語雅趣

早春憶逰思黯南莊因寄長句

南莊勝處心常憶借問軒車早晚逰美景難忘竹廊下好風爭柰栁橋頭冰消見水多於地雪霽看山盡入樓若待春深始同賞鶯殘花落卻堪愁

好句疑仙觸境而得著意求之便之自然之趣

杪秋獨夜

無限少年非我伴可憐淸夜與誰同歡娛牢落中心少親故凋零四面空紅葉樹飄風起後白須人立月明中前頭更有蕭條物老菊衰蘭三兩叢

答閒上人來問因何風疾

一牀方丈向陽開勞動文殊問疾來欲界凡夫何足道四禪天始免風災【自注色界四天初禪具三災二禪無火災三禪無水炎四禪無風災】戱語作擺脫耳亦是小機鋒禪理不必如是不必不如是

夜聞箏中彈瀟湘送神曲感舊

縹緲巫山女歸來七八年殷勤湘水曲畱在十三弦苦調吟還出深情咽不傳萬重雲水思今夜月明前一气轉折靈空縹緲落句不減江上峯靑

戲禮經老僧

香火一鑪燈一盞白頭夜禮佛名經何年飲著聲聞酒直到如今醉未醒

解此可以面壁九年不立文字

夢得前所酬篇有鏈盡美少年之句因思往事兼詠今懷重以長句答之

鏈盡少年成白首憶初相識到今朝昔饒春桂長先折今伴寒松取後凋生事縱貧猶可過風情𨿽老未全銷聲華寵命人皆得若个如君歷七朝【自注夢得貞元中及今凡仕七朝也】春盡日宴罷感事獨吟【自注開成五年三月三十日作】

五年三月今朝盡客散筵空獨掩扉病共樂天相伴住春隨樊素一時歸閒聽鶯語移時立思逐楊花觸處飛金帶縋腰衫委地年年衰瘦不勝衣

未免有情誰能遣此然亦不堪回想矣

前有別栁枝絕句夢得繼和云春盡絮飛畱不得隨風好去落誰家又復戲答

栁老春深日又斜任他飛向別人家誰能更學孩童戲尋逐春風捉栁花

時熱少見客因詠所懷

冠櫛心多嬾逄迎興漸微況當時熱甚幸遇客來稀濕灑池邊地涼開竹下扉露牀靑箴簟風架白蕉衣院靜畱僧宿樓空放妓歸衰殘彊歡宴此事久知非

宣州崔大夫閣老忽以近詩數十首見示吟諷之下竊有所喜因成長句寄題郡齋

謝暉歿吟聲寢郡閣寥寥筆硯閒無復新詩題壁上虛教逺岫列窗間忽驚歌雪今朝至必恐文星昨夜還再喜宣城章句動飛觴遙賀敬亭山

句句相生白描髙手

晚池泛舟遇景成詠贈呂處士

岸淺橋平池面寛飄然輕棹泛澄瀾風宜扇引開懷入樹愛舟行仰臥看別境客稀知不易能詩人少詠應難惟憐呂叟時相伴同把磻溪舊釣竿

好句俱以不經意得之香山晚年詩境如是

和楊尙書罷相後夏日逰永安水亭兼招本曹楊侍郎同行

道行無喜退無憂舒捲如雲得自由良冶動時爲哲匠巨川濟了作虛舟竹亭陰合偏宜夏水檻風涼不待秋遙愛翩翩雙紫鳯入同官署出同逰

如題順寫層層俱到頷聨對句尢勝可謂句中有句

五年秋病後獨宿香山寺

經年不到龍門寺今夜何人知我情還向暢師房裏宿新秋月色舊灘聲

舊字下得奇卻妙

飲徒歌伴今何在雨散雲飛盡不回從此香山風月夜祗應長是一身來

早入皇城贈王畱守僕射

津橋殘月曉沈沈風露淒淸禁署深城栁宮槐謾搖落悲愁不到貴人心

山中五絕句【錄三首】

嶺上云

嶺上白雲朝未散田中靑麥旱將枯自生自滅成何事能逐東風作雨無

石上苔

漠漠斑斑石上苔幽芳靜緑絕纎埃路傍凡艸榮遭遇曾得七香車輾來

澗中魚

海水桑田欲變時風濤翻覆沸天池鯨吞蛟鬭波成血深澗防魚樂不知

比體暗指甘露事

和敏中洛下卽事

昨日池塘春艸生阿連新有好詩成花園到處鶯呼入駿焉逰時客避行水暖魚多似南國人稀塵少勝西京洛中佳境應無限若欲諳知問老兄

送敏中新授戶部員外郎西歸

千里歸程三伏天官新身健馬翩翩行衝赤日加餐飯上到靑雲穏著鞭長慶老郎惟我在客曹故事望君傳前鴻後鴈行難續相去迢迢二十年【自注長慶初予爲主客郎中知制誥遷中書舍人去今二十一年也】

舊唐書武宗聞居易名欲相之以問李徳裕徳裕言居易病廢敏中文類其兄有器識卽除翰林學士時方爲庫部郎中未逾三年入相

覽盧子防侍禦舊詩多與微之唱和感今傷昔因贈子防題於捲後

早聞元九詠君詩恨與盧君相識遲今日逄君開舊捲卷中多道贈微之相看掩淚情難說別有傷心事豈知聞道咸陽墳上樹已抽三丈白楊枝

淸空一气直從肺腑中流出不知是血是淚筆墨之痕俱化

汪立名曰北夢言云白太保與元相國友善以詩道著名時號元白其集內有哭元相詩云相看掩淚俱無語等句洎自撰墓志云與劉夢得爲詩友殊不言元公人疑其隙終也按此語在醉吟先生傳中非墓志也傳未曰於時開成三年先生之齒六十有七則是微之歿久矣其所謂如滿爲空門友韋楚爲山水友夢得爲詩友皇甫朗之爲酒友皆就當時在洛之人而言非該舉平生也且公晚年哭微之作甚多有夢防之詩云夜來擕手夢同逰晨起盈巾淚莫收又聞歌者唱微之詩云時向歌中聞一句未容傾耳已傷心感悼淒愴如在初歿隙終之語豈不大謬耶又考史傳皆作白少傅卽公詩內止有少傅官停語並無稱太保者不知何所本也

新小灘

石淺沙平流水寒水邊斜揷一漁竿江南客見生鄕思道似嚴陵七里灘

喜入新年自詠【自注時年七十一】

白須如雪五朝臣又值新正第七旬老過占他藍尾酒病餘收得到頭身銷磨嵗月成髙位比類時流是幸人大歷年中騎竹馬幾人得見防昌春

每句中含一喜字結處收應五朝筆力健舉老年精神魄力如是眞不可及

夏日與閒禪師林下避暑

落景墻西塵土紅伴僧閒坐竹泉東緑蘿潭上不見日白石灘邊長有風熱惱漸知隨念盡淸涼常願與人同每因毒暑悲親故多在炎方瘴海中【自注是嵗潮韶等郡皆有親友謫居】稽古錄曰開成五年楊嗣復貶潮州李玨貶韶州談氏小外孫玉童

外翁七十孫三嵗笑指琴書欲遣傳自念老夫今髦矣因思穉子更茫然中郎餘慶鐘羊祜子防能文似馬遷才與不才爭料得東牀空後且嬌憐【自注談氏初逝】

楊栁枝詞

一樹春風千萬枝嫩於金色軟於絲永丰西角荒園裏盡日無人屬阿誰

風致翩翩

雲溪友議曰居易有妓樊素善歌小蠻善舞嘗爲詩曰櫻桃樊素口楊栁小蠻腰年旣髙邁而小蠻方丰艷因楊栁詞以托意云

詔取永丰栁植禁苑感賦

一樹衰殘委泥土雙枝榮耀植天庭定知象今春後栁宿光中添兩星

雲溪友議曰宣宗朝國樂唱前詞上問誰作永丰在何處左右具以對遂因東使命取永丰栁兩枝植於禁中居易感上知其名且好尙風雅又爲詩一章池上篇【並序】

都城風土水木之勝在東南偏東南之勝在履道裏裏之勝在西北隅西閈北垣第一第卽白氏叟樂天退老之地地方十七畆屋室三之一水五之一竹九之一而島樹橋道間之初樂天旣爲主喜且曰𨿽有臺無粟不能守也乃作池東粟廩又曰𨿽有子弟無書不能訓也乃作池北書庫又曰𨿽有賔朋無琴酒不能娛也乃作池西琴亭加石樽焉樂天罷杭州刺史時得天竺石一華亭鶴二以歸始作西平橋開環池路罷蘇州刺史時得太湖石白蓮折腰菱靑板舫以歸又作中髙橋通三島逕罷刑部侍郎時有粟千斛書一車洎臧獲之習筦磬弦歌者指百以歸先是潁川陳孝山與釀法酒味甚佳博陵崔晦叔與琴韻甚淸蜀客姜發授秋思聲甚淡農楊貞一與靑石三方長平滑可以坐臥太和三年夏樂天始得請爲太子賔客分秩於洛下息躬於池上凡三任所得四人所與洎吾不才身今率爲池中物矣每至池風春池月秋水香蓮開之旦露淸鶴唳之夕拂楊石舉陳酒援崔琴彈姜秋思頽然自適不知其他酒酣琴罷又命樂童登中島亭合奏霓裳散序聲隨風飄或凝或散悠揚於竹煙波月之間者久之曲未竟而樂天陶然已醉睡於石上矣睡起偶詠非詩非賦阿握筆因題石間視其粗成韻章命爲池上篇云爾

十畆之宅五畆之園有水一池有竹千竿勿謂土狹勿謂地偏足以容膝足以息肩有堂有庭有橋有船有書有酒有歌有弦有叟在中白須飄然識分知足外無求焉如鳥擇木姑務巢安如居坎不知海寛靈鶴怪石紫菱白蓮皆吾所好盡在吾前時飲一杯或吟一篇妻孥熙熙雞犬閒閒優哉遊哉吾將終老乎其間

池上佳境詳於序中詩更不覼縷淡淡寫來自見老潔識分知足四字是樂天一生得力處眞實受用在此序中未及詩中特爲淸出可爲奢汰逾分營營無厭者痛下鍼砭

汪立名曰按公有奉和牛思黯太湖石兼呈夢得詩其末云共嗟無此分虛管太湖來自注與夢得俱典姑蘇而不獲此石而此詩序中又云罷蘇州刺史時得太湖石豈歸洛旣久舊物皆不復存耶

齒落辭【並序】

開成二年予春秋六十六瘠黒衰白老狀具矣而雙齒又墮慨然感嘆者久之因爲齒落辭以自廣其辭曰

嗟嗟乎雙齒自吾有之爾俾爾嚼肉咀蔬銜杯潄水丰吾膚革滋吾血髓從防逮老勤亦至矣幸有輔車非無齗齶胡然捨我一旦雙落齒𨿽無情吾豈無情老與齒別齒隨涕零我老日來爾去不回嗟嗟乎雙齒孰謂而來哉孰謂而去哉齒不能言請以意宣爲口中之物忽乎六十餘年昔君之壯也血剛齒堅今君之老矣血衰齒寒輔車齗齶日削月朘上參差而下曾何足以少安嘻君其聽防女長辭姥臣老辭主發衰辭頭葉枯辭樹物無細大功成者去君何嗟嗟獨不聞諸道經我身非我有也蓋天地之委形君何嗟嗟又不聞諸佛說是身如浮雲須臾變滅由是而言君何有焉所宜委百骸而順萬化胡爲乎嗟嗟於一牙一齒之間吾應曰吾過矣爾之言然

防戱名通莊子寓言之防也後段分三層功成者去一層是盛衰相尋之理道經一層歸於曠達佛說一層衷諸虛無小中見大視韓愈落齒詩更覺波瀾不竭

不能忘情吟【並序】

樂天旣老又病風乃錄家事防經費去長物妓有樊素者年二十餘綽綽有歌舞態善唱楊枝人多以曲名名之由是名聞洛下籍在經費中將放之馬有駱者駔壯駿穏乘之亦有年籍在經物中將鬻之圉人牽馬出門馬驤首反顧一鳴聲音間似知去而旋戀者素聞馬嘶慘然立且拜婉孌有辭【自注辭具下】辭畢泣下予聞素言亦湣黙不能對且命回勒反袂飲素酒自飲一杯快吟數十聲聲成文文無定句句隨吟之短長也凡二百五十五言噫予非聖達不能忘情又不至於不及情者事來攪情情動不可柅因自哂題其篇曰不能忘情吟吟曰

鬻駱馬兮放楊栁枝掩翠黛兮頓金羈馬不能言兮長鳴而卻顧楊栁枝再拜長跪而致辭辭曰主乘此駱五年凡千有八百日銜橜之下不驚不逸素事主十年凡三千有六百日巾櫛之間無違無失今素貎𨿽陋未至衰摧駱力猶壯又無虺隤卽駱之力尙可以代主一步素之歌亦可以送主一杯一旦雙去有去無回故素將去其辭也苦駱將去其鳴也哀此人之情也馬之情也豈主君獨無情哉予俯而嘆仰而咍且曰駱駱爾勿嘶素素爾勿啼駱反廏素反閨吾疾𨿽作年𨿽頽幸未及項籍之將死何必一日之內棄騅兮而別虞兮乃目素兮素兮爲我歌楊栁枝我姑酌彼金罍我與爾歸醉鄕去來

借樊素語問答成篇亦因序中摹寫盡致故作此變化避就之法

冷齋夜話曰東坡南遷侍兒王朝云者請從行東坡嘉之作詩有不學楊枝別樂天句其序云世謂樂天有鬻駱放楊枝詞嘉其至老病不忍去也然夢得詩曰春盡絮飛畱不得隨風好去落誰家樂天亦云病與樂天相伴住春同樊素一時歸則是樊素竟去也江南喜逄蕭九徹因話長安舊逰戲贈五十韻

憶昔嬉逰伴多陪歡宴塲寓居同永樂幽防共平康師子尋前曲聲兒出內坊花深態奴宅竹錯得憐堂庭晚開紅藥門閒防緑楊經過悉同巷居處盡連墻時世髙梳髻風流澹作妝戴花紅石竹帔暈紫防榔鬢動懸蟬翼釵垂小鳯行拂胸輕粉絮暖手小香囊選勝移銀燭邀歡舉玉觴鑪煙凝麝气酒色注鵝黃急管停還奏繁弦慢更張雪飛回舞袖塵起繞歌梁舊曲翻調笑新聲打義揚多情推阿軟巧語許秋娘風暖春將暮星回夜未央宴余添粉黛坐久換衣裳結伴歸深院分頭入洞房防帷開翡翠羅薦拂鴛鴦畱宿爭牽袖貪眠各占牀綠窗籠水影紅壁背燈光索鏡收花鈿邀人解袷襠暗嬌妝靨笑私語口脂香怕曉聽鐘坐羞明映縵藏眉殘蛾翠淺鬟解綠雲長聚散知無定憂歡事不常離筵開夕宴別騎促晨裝去住靑門外畱連滻水傍車行遙寄語馬駐共相望雲雨分何處山川共異方野行初寂寞店宿乍恓惶別後嫌宵永愁來厭嵗芳幾看花結子頻見露爲霜嵗月何超忽音容坐渺茫往還書斷絕來去夢逰揚自我辭秦地逄君客楚鄕當嗟異岐路忽喜共舟航話舊堪垂淚思鄕數斷腸愁雲接巫峽淚竹近瀟湘月落江湖濶天髙節涼浦深煙渺渺沙冷月蒼蒼紅葉江楓老靑蕪驛路荒野風吹蟋蟀湖水浸菇蔣帝路何由見心期不可忘舊逰千里外往事十年彊春晝提壺飲秋林摘橘嘗彊歌還自感縱飲不成狂永夜長相憶逄君各共傷殷勤萬里意並寫贈蕭郎

通首分三段憶昔嬉逰伴直起至鬟解緑雲長一段敍長安舊逰也聚散知無定二句作一轉至來去夢逰揚一段敍別後星霜屢易也自我辭秦地以下敍正靣撫今追昔滿目蒼涼殊有對此茫茫百端交集之感末以贈字作結篇法完宻

送劉郎中赴任蘇州

仁風膏雨去隨輪勝境歡逰到逐身水驛路穿兒店月花船棹入女湖春【自注語兒店女墳湖皆勝地也】宣城獨詠窗中岫栁惲單題汀上蘋何似姑蘇詩太守吟詩相繼有三人【自注領吳郡日劉嘗贈予詩云蘇州刺史例能詩西掖吟來替左司故有三人之戲耳】

汪立名曰按語兒卽禦兒吳越分境越國西北置禦兒與吳分爲界通典注云在嘉興縣南有地名禦兒也國語曰吾用禦兒臨之今俗作語字又吳攺禾興爲嘉興隋廢唐武徳四年復置九年省入吳縣貞觀八年復置屬蘇州女墳湖吳地記云吳王塟女取土成湖又郡國志王女墳在郭西云闔廬食蒸魚嘗半而與女女怒自殺闔廬痛之塟於國西閶門外文石爲槨金鼎玉杯銀尊珠襦悉以送女又記雲以水繞墳因名女墳湖白蘋洲在湖州霅溪之東南去州一里洲上有魯公顏眞卿芳菲亭內有梁太守栁惲詩云汀洲采白蘋日暮江南春因以爲名以上並見太平寰宇記

靈巖寺

館娃宮畔千年寺水濶云多客到稀聞說春來更惆悵百花深處一僧歸

寄韜光禪師

一山門作兩山門兩寺原從一寺分東澗水流西澗水南山雲起北山云前臺花發後臺見上界鐘聲下界聞遙想吾師行道處天香桂子落紛紛

汪立名曰按方輿勝覽防州有天竺寺在水東三里東坡天竺寺詩香山居士畱遺迹一首序云予年十二先君自防州歸謂予言近城山中天竺寺有白樂天親書一山門作兩山門詩筆勢奇逸墨迹如新今四十年予來訪之則詩已亡有刻石存耳感涕不已而作是詩又東坡書樂天此詩後云唐韜光禪師自錢塘天竺來住是山樂天守蘇曰以此詩寄之慶曆中先君逰此猶見樂天眞迹後四十七年軾南遷過防復經此寺徒見石刻而已紹聖元年八月十七日是此詩固寄防州也但韜光禪師本住靈隠故詩中有天香桂子語咸淳臨安志靈山之陰北澗之陽卽靈隠寺靈山之南南澗之陽卽天竺寺二澗流水號錢源泉繞寺南北而下至前合爲一澗有橋號合澗又云靈隠天竺兩山由一門而入又云東坡防州天竺寺詩引云云據此則樂天詩非爲杭作故舊志不收但坡公贈杭州上天竺辧才二詩一云想見南北山花發前後臺一雲南北一山門上下兩天竺又皆采白詩語姑附著於此以俟知者要之白詩自是寄杭州後韜光移錫與詩俱去故遺迹在防耳

禦選唐宋詩醇卷二十六

欽定四庫全書

禦選唐宋詩醇卷二十七

昌黎韓愈詩一

目錄

元和聖徳詩

琴操十首

將歸操

猗蘭操

山操

越裳操

拘幽操

岐山操

履霜操

雉朝飛操

別鵠操

殘形操

南山詩

謝自然詩

秋懷詩十一首

欽定四庫全書

禦選唐宋詩醇卷二十七

昌黎韓愈詩一

韓愈文起八代之衰而其詩亦卓絕千古論者常以文掩其詩甚或謂於詩本無解處夫唐人以詩名家者多以文名家者少謂韓文重於韓詩可也直斥其詩爲不工則羣兒之愚也大抵議韓詩者謂詩自有體此押韻之文格不近詩又豪放有餘深婉不足常苦意與語俱盡蓋自劉攽沈括時有異同而黃魯直陳師道輩遂羣相訾謷歷宋元明異論間出此實昧於昌黎得力之所在未嘗防波以討其源則眞不辧詩體者也夫六義肇興體裁斯別言簡而意該節短而韻長含吐抑揚𨿽重復其詞而彌有不盡之味此風人之防也至於二雅三頌鋪陳終始竭情盡致義存乎揚厲而不病其誇情廹於呼號而不嫌其激其爲體迥異於風非特詞有繁簡其意之隠顯固殊焉千古以來寧有以少含蓄爲雅頌之病者乎然則唐詩如王孟一派源出於風而愈則本之雅頌以大暢厥辭者也其生平論詩專主李杜而於治水之航磨天之刄慷慨追慕誠欲效其震蕩乾坤陵暴萬類而後得盡吐其奇傑之气其視淸微淡逺雅詠溫恭殊不足以盡吾才然偶一爲之餘力亦足以相及如琴操及南溪諸作具在特性所不近不多作耳而仰攻者顧執多少之數以判優絀之數乎擬桃源爲樂土而輙謂洪河太華之駴人求仙佛之虛而反以聖賢經天緯地爲多事此其說固不待智者而決也今試取韓詩讀之其壯浪縱恣擺去拘束誠不減於李其渾涵汪茫千彚萬狀誠不減於杜而風骨崚嶒腕力矯變得李杜之神而不襲其貎則又防奇於二子之外而自成一家夫詩至足與李杜鼎立而論定猶有待於千載之後甚矣詩道之難言也然元稹固嘗推杜而抑李歐陽修又主退之不主子美李杜已然在愈故應不免彼自鳴自息者又烏足與深辧防玆集所登爲古詩者什八爲律詩者什二蓋愈詩偏以古勝此自有定論也聨句之盛前此未有以非一人所得專美姑置不錄若夫集外遺詩如嘲鼾睡辭唱歌淺俚醜惡假托無疑直應削去而不容列諸集中者也

元和聖徳詩【並序】

臣愈頓首再拜言臣伏見皇帝陛下卽位以來誅流姦臣朝廷淸明無有欺蔽外斬楊惠琳劉辟以收夏蜀東定靑徐積年之叛海內怖駭不敢違越郊天告廟神靈歡喜風雨晦明無不從順太平之期適當今日臣防被恩澤日與羣臣序立紫宸殿陛下親望穆穆之光而其職業又在以經籍教導國子誠宜率先作歌詩以稱道盛徳不可以辭語淺薄不足以自效爲解輒依古作四言元和聖徳詩一篇凡千有二十四字指事實錄具載明天子文武神聖以警動百姓耳目傳示無極其詩曰

皇帝卽阼物無違拒曰暘而暘曰雨而雨維是元年有盜在夏欲覆其州以踵近武皇帝曰嘻豈不在我負鄙爲艱縱則不可出師徵之其眾十旅軍其城下告以福禍腹敗枝披不敢保聚擲首陴外降幡夜竪疆外之險莫過蜀土韋臯去鎭劉辟守後血人於牙不肯吐口開庫啗士曰隨所取汝張汝弓汝鼔汝鼓汝爲表書求我帥汝事始上聞在列咸怒皇帝曰然嗟逺士女茍附而安則且付與讀命於庭出節少府朝發京師夕至其部辟喜謂黨汝振而伍蜀可全有此不當受萬牛臠炙萬甕行酒以錦纒股以紅帕首有恇其凶有餌其誘其出穰穰隊以萬數遂劫東川遂據城阻皇帝曰嗟其又可許爰命崇文分卒禁禦有安其驅無暴我野日行三十徐壁其右辟黨聚謀鹿頭是守崇文奉詔進退規矩戰不貪殺擒不濫數四方節度整兵頓馬上章請討俟命起坐皇帝曰嘻無汝煩苦荊並洎梁在國門戶出師三千各選爾醜四軍齊作殷其如阜或拔其角或脫其距長驅洋洋無有齟齬八月壬午辟棄城走載妻與妾包裹稚乳是日崇文入處其宇分散逐捕搜原剔藪辟窮見窘無地自處俯視大江不見洲渚遂自顚倒若杵投臼取之江中枷脰械手婦女累累啼哭拜叩來獻闕下以告廟社周示城市咸使觀覩解脫攣索夾以砧斧婉婉弱子赤立傴僂牽頭曳足先斷腰膂次及其徒體骸撐拄末乃取辟駭汗如寫揮刀紛紜爭刌膾脯優賞將吏扶珪綴組帛堆其家粟塞其庾哀憐陣歿廩給孤寡贈官封墓周帀宏溥經戰伐地寛免租簿施令酬功急疾如火天地中間莫不順序幽恆靑魏東盡海浦南至徐蔡區外雜虜怛威赧徳踧踖蹈舞掉棄兵革私習簋簠來請來覲十百其耦皇帝曰吁伯父叔舅各安爾位訓厥甿畮正月元日初見宗祖躬執百禮登降拜俯薦於新宮視瞻梁梠慼見容色淚落入俎侍祠之臣助我惻楚乃以上辛於郊用牡除於國南鱗筍毛簴廬幕周施開掲磊砢獸盾騰挐圎壇帖妥天兵四羅旂常妸娜駕龍十二魚魚雅雅宵升於丘奠璧獻斚眾樂驚作轟豗融冶紫焰噓呵髙靈下墮羣星從坐錯落侈哆日君月妃煥赫婐防瀆鬼蒙鴻嶽只嶪峩飫沃羶薌產祥降嘏鳯皇應奏舒翼自拊赤麟黃龍逶陀結紏卿士庶人黃童白叟踴躍歡呼失喜噎歐乾淸坤夷境落褰舉帝車回來日正當午幸丹鳯門大赦天下滌濯剗磢磨滅瑕垢續功臣嗣拔賢任耉孩養無告仁滂施厚皇帝神聖通達今古聽聰視明一似堯禹生知法式動得理所天錫皇帝爲天下主並包畜養無異細鉅億載萬年敢有違者皇帝儉勤盥濯陶瓦斥遣浮華好此綈紵敕戒四方侈則有咎天錫皇帝多麥與黍無召水旱耗於雀防億載萬年有富無窶皇帝正直別白善否擅命而狂旣翦旣去盡逐羣姦靡有遺侶天錫皇帝厖臣碩輔博問遐觀以置左右億載萬年無敢余侮皇帝大孝慈祥悌友怡怡愉愉奉太皇后浹於族親濡及九有天錫皇帝與天齊壽登玆太平無怠永久億載萬年爲父爲母博士臣愈職是訓詰作爲歌詩以配吉甫

典雅處似毛詩質峭處似秦碑華潤處似文選然通體質峭居多首尾頌揚亦彌與秦碑爲近誅辟一段借以悚動藩鎭前人論之詳矣至幽恆靑魏一段寫諸道震懾而朝廷慰安鎭撫得體有威尢是最著意處穆修曰退之元和聖徳詩淮西碑栁雅章之類皆辭嚴義偉制作如經能崒然聳唐徳於盛漢之表筆墨閒錄曰此序乃司馬遷之文非相如文也張栻曰誦退之聖徳頌至婉婉弱子赤立傴僂牽頭曳足先斷腰膂處世榮舉子由之說曰此李斯頌秦所不忍言而退之自謂無媿於風雅何其陋也此說如何曰退之筆力髙得斬截處卽斬截他豈不知此所以爲此言者必有說蓋欲使藩鎭聞之畏罪懼禍不敢叛耳今人讀之至此猶且寒心況當時藩鎭乎此正是合於風雅處只如墻有茨桑中諸詩或以爲不必載而龜山乃曰此衞爲夷狄所滅之由退之之言亦此意也退之之意過於子由逺矣大抵前輩不可輕議

樊汝霖曰此詩蘇黃門獨謂不然且曰此特憲宗命崇文誅一劉辟爾其言辟棄城走爭刌膾脯何其屑之甚謂之造語工則可謂之得雅體未也詩載文王伐崇武王伐紂固自有體退之獨不到此耶亦其少年所爲文也按公時年四十不可謂少天抵徳不足則誇憲宗功烈固偉比文武則有間矣王荊公嘗論詩曰周頌之詞約約所以爲嚴徳盛故也魯頌之詞侈侈所以爲誇徳不足故也是詩也其亦魯頌之謂歟

彥周詩話曰韓退之元和聖徳詩云駕龍十二魚魚雅雅其深於詩者耶

琴操十首

將歸操孔子之趙聞殺鳴犢作

狄之水兮其色幽幽我將濟兮不得其由渉其淺兮石齧我足乘其深兮龍入我舟我濟而悔兮將安歸尢歸兮歸兮無與石鬭兮無應龍求

諭意奇警

猗蘭操孔子傷不逄時作

蘭之猗猗揚揚其香不采而佩於蘭何傷今天之旋其曷爲然我行四方以日以年雪霜貿貿薺麥之茂子如不傷我不爾覯薺麥之茂薺麥之有君子之傷君子之守

薺麥二語妙於和平君子二語妙於斬截寫得安土樂天意出

山操孔子以季桓子受齊女樂諫不從望山而作

之氛兮不能雲雨之枿兮不中梁柱之大兮秪以奄魯知將隳兮哀莫余伍周公有鬼兮嗟余歸輔一結深痛

越裳操周公作

雨之施物以孳我何意於彼爲自周之先其艱其勤以有疆宇私我後人我祖在上四方在下厥臨孔威敢戲以侮孰荒於門孰治於田四海旣均越裳是臣

我何意於彼爲不享其贄不臣其人妙用盡此六字四海旣均越裳是臣愈淡愈妙所謂不著一字盡得風流也

李光地曰孰荒於門孰治於田言豈有荒於門而能治於田者見非安近無以服逺起下兩句意

拘幽操文王羑里作

目窈窈兮其凝其盲耳肅肅兮聽不聞聲朝不日出兮夜不見月與星有知無知兮爲死爲生嗚呼臣罪當誅兮天王聖明

伊川程子曰退之作琴操有曰臣罪當誅兮天王聖明道文王意中事前後之人道不到此徐仲車言退之拘幽操謂文王囚羑里作乃云臣罪當誅兮天王聖明可謂知文王之用心矣凱風七子之母猶不能安其室而雲母氏聖善我無令人重自責也

岐山操周公爲大王作

我家於豳自我先公伊我承序敢有不同今狄之人將土我疆民爲我戰誰使死傷彼岐有岨我往獨處爾莫余追無思我悲

履霜操尹吉甫子伯奇無罪爲後母譖而見逐自傷作

父兮兒寒母兮兒饑兒罪當笞逐兒何爲兒在中野以宿以處四無人聲誰與兒語兒寒何衣兒饑何食兒行於野履霜以足母生眾兒有母憐之獨無母憐兒寧不悲

結處獨呼母憐更得神解

雉朝飛操牧犢子七十無妻見雉雙飛感之而作

雉之飛於朝日羣雌孤雄意气橫出當東而西當啄而飛隨飛隨啄羣雌粥粥嗟我𨿽人曾不如彼雉雞生身七十年無一妾與妃

別鵠操商陵穆子娶妻五年無子父母欲其攺娶其妻聞之中夜悲嘯穆子感之而作

雄鵠銜枝來雌鵠啄泥歸巢成不生子大義當乖離江漢水之大鵠身鳥之微更無相逢日且可繞樹相隨飛殘形操曾子夢見一貍不見其首作

有獸維貍兮我夢得之其身孔明兮而頭不知吉凶何爲兮覺坐而思巫咸上天兮識者其誰

滄浪詩話曰韓退之琴操髙古正是本色非唐賢所及

漁隠叢話曰唐子西語錄云古樂府命題皆有主意後之人用樂府爲題者直當代其人措辭如公無渡河須作妻止其夫之辭太白輩或失之惟退之琴操得體琴操栁子厚不能作子厚皇雅退之亦不能作也

沈徳潛曰琴操諸篇深婉忠厚得風雅之正

南山詩

吾聞京城南玆維羣山囿東西兩際海巨細難悉究山經及地誌茫昧非受授團辭試提挈掛一念萬漏欲休諒不能粗敍所經覯嘗升崇丘望戢戢見相湊晴明出稜角縷脈碎分繡蒸嵐相澒洞表裏忽通透無風自飄簸融液煦柔茂橫云時平凝防防露數岫天空浮修睂濃綠畫新就孤撐有巉絕海浴褰鵬噣春陽潛沮洳濯濯吐深秀巖巒𨿽嵂崒輭弱類含酎夏炎百木盛防郁增埋覆神靈日歊歔雲气爭結構秋霜喜刻轢磔卓立臒瘦參差相疉重剛耿陵宇宙冬行𨿽幽墨冰雪工琢鏤新曦照危峨億丈恆髙袤明昏無停態頃刻異狀西南雄太白突起莫閒簉藩都配徳運分宅占丁戊逍遙越坤位詆訐陷幹竇空虛寒兢兢風气較搜潄朱維方燒日陰霰縱騰糅昆明大池北去覿偶晴晝綿聨窮俯視倒側困淸漚微瀾動水面踴躍躁猱狖驚呼惜破碎仰喜呀不僕前尋徑杜墅坌蔽畢原陋﨑嶇上軒昻始得觀覽富行行將遂窮嶺陸煩互走勃然思坼裂擁掩難恕宥巨靈與誇蛾逺賈期必售還疑造物意固防蓄精祐力𨿽能排斡雷電怯呵詬攀緣脫手足蹭蹬抵積甃茫如試矯首堛塞生怐愗威容防蕭爽近新迷逺舊拘官計日月欲進不可又因緣窺其湫凝湛閟陰嘼魚蝦可俯掇神物安敢防林柯有脫葉欲墮鳥驚救爭銜彎環飛投棄急哺鷇旋歸道回睨達枿壯復奏吁嗟信奇怪峙質能化貿前年遭譴謫探歷得邂逅初從藍田入顧盼勞頸脰時天晦大雪淚目苦蒙瞀峻塗拖長冰直上若懸澑褰衣步推馬顚蹶退且復蒼黃忘遐睎所矚才左右杉篁吒蒲蘇杲耀攢介冑專心憶平道脫險逾避臭昨來逄淸霽宿願忻始副崢嶸躋冢頂倐閃雜鼯鼬前低劃開闊爛漫堆眾皺或連若相從或蹙若相鬭或妥若弭伏或竦若驚雊或散若瓦解或赴若輻湊或翩若船遊或決若馬驟或背若相惡或向若相佑或亂若抽筍或嵲若注灸或錯若繪畫或繚若篆籀或羅若星離或蓊若云逗或浮若波濤或碎若鋤耨或如賁育倫賭勝勇前購先彊勢已出後鈍嗔防譳或如帝王尊叢集朝賤幼𨿽親不防狎𨿽逺不悖謬或如臨食案肴核紛飣餖又如逰九原墳墓包槨柩或累若盆甖或揭若防梪或覆若曝鼈或頽若寢獸或蜿若藏龍或翼若搏鷲或齊若友朋或隨若先後或迸若流落或顧若宿畱或戾若仇讎或宻若婚媾或儼若峩冠或翻若舞袖或屹若戰陣或圍若搜狩或靡然東注或偃然北首或如火熺熖或若气饙餾或行而不輟或遺而不收或斜而不倚或弛而不彀或赤若禿鬝或燻若柴槱或如坼兆或若卦分繇或前橫若剝或後斷若姤延延離又屬夬夬叛還遘喁喁魚闖萍落落月經宿誾誾樹墻垣巘巘架庫廏參參削劍防煥煥銜瑩琇敷敷花披蕚闟闟屋摧霤悠悠舒而安兀兀狂以狃超超出猶奔蠢蠢駭不懋大哉立天地經紀肖營腠厥初孰開張僶俛誰勸侑創玆朴而巧戮力忍勞疚得非施斧斤無乃假詛咒鴻荒竟無傳功大莫酬僦嘗聞於祠官芬苾降歆嗅斐然作歌詩惟用贊報酭

入手虛冒開局嘗升崇丘以下總敍南山大槪春陽四段敍四時變態太白昆明兩段言南山方隅連亙之所自頃刻異狀以上只是大略逺望未嘗身歷瞻太白俯昆明眺望乃有專注而猶未登渉也徑杜墅上軒昻志窮觀覽矣蹭蹬不進僅一窺龍湫止焉遭貶由藍田行則又跋陟艱危無心觀覽也層層頓挫引滿不發直至昨來逄淸霽以下乃舉憑髙縱目所得景象傾囊倒篋而出之疉用或字從北山詩化出比物取象盡態極妍然後用大哉一段煞住通篇气脈逶迆筆勢竦陗蹊徑曲折包孕宏深非此手亦不足以稱題也

潛溪詩眼曰孫莘老嘗謂老杜北徵勝退之南山詩王平甫以爲南山勝北徵終不能相服時山谷尙少乃曰若論工巧則北徵不及南山若書一代之事以與國風雅頌相爲表裏則北徵不可無而南山𨿽不作未害也二公之論遂定

洪興祖曰此詩似上林子虛賦才力小者不可到也晁說之曰韓文公詩號狀體謂鋪敍而無含蓄也若𨿽親不防狎𨿽逺不悖謬該於理多矣

顧嗣立曰此等長篇亦從騷賦化出然卻與焦仲卿妻杜陵北徵諸長篇不同者彼則實敍事情此則虛摹物狀公以畫家之筆寫得南山靈異縹緲光怪陸離中間連用五十一或字復用十四疉字正如駿馬下岡手中脫轡忽用大哉立天地數語作收又如柝聲忽驚萬籟皆寂

謝自然詩

果州南充縣寒女謝自然童騃無所識但聞有神仙輕生學其術乃在金泉山繁華榮慕絕父母慈愛捐凝心感魑魅慌忽難具言一朝坐空室雲霧生其間如聆笙竽韻來自防防天白日變幽晦蕭蕭風景寒檐楹蹔明滅五色光屬聨觀者徒傾駭躑躅詎敢前須臾自輕舉飄若風中煙茫茫八紘大影響無由緣裏胥上其事郡守驚且嘆驅車領官吏甿俗爭相先入門無所見冠履同蛻蟬皆云神仙事灼灼信可傳余聞古夏后象物知神姦山林民可入魍魎莫逄旃逶迆不復振後世恣欺謾幽明紛雜亂人鬼更相殘秦皇𨿽篤好漢武洪其源自從二主來此禍竟連連木石生怪變狐貍騁妖患莫能盡性命安得更長延人生處萬類知識最爲賢柰何不自信反欲從物遷往者不可悔孤魂抱深寃來者猶可誡餘言豈空文人生有常理男女各有倫寒衣及饑食在紡績耕耘下以保子孫上以奉君親茍異於此道皆爲棄其身噫乎彼寒女永托異物羣感傷遂成詩昧者宜書紳

前敍後斷排斥不遺餘力人詫其白日飛升吾獨爲孤魂寃痛警世至深切矣凝心感魑魅一語包括半部楞嚴

李光地曰世固自有仙道自韓子言之則皆鬼魅所爲也信乎曰其入於鬼魅者多矣故首曰凝心感魑魅後曰木石生怪變狐貍騁妖患而中敍其升舉之風寒幽晦則非休徴可知然韓子本意𨿽視仙道猶鬼道也故曰莫能盡性命安得更長延其記夢云安能從汝巢神山則直謂世無仙道但窟宅巖崖羣彼異物耳

顧嗣立曰公排斥佛老是生平得力處此篇全以議論作詩詞嚴義正明目張膽原道佛骨表之亞也集仙錄曰謝自然居果州南充縣年十四修道不食築室於金泉山貞元十年十一月二十日辰時白日升天士女數千人咸共瞻仰須臾五色雲遮亙一川天樂異香散漫刺史李堅表聞詔褒美之

秋懷詩十一首

牕前兩好樹眾葉光薿薿秋風一披拂防防鳴不已微燈照空牀夜半偏入耳愁憂無端來感嘆成坐起天明視顏色與故不相似羲和驅日月疾急不可恃浮生𨿽多塗趨死惟一軌胡爲浪自苦得酒且歡喜

白露下百艸蕭蘭共雕悴靑靑四墻下已復生滿地寒蟬暫寂寞蟋蟀鳴自恣運行無窮期稟受气苦異適時各得所松栢不必貴

彼時何卒卒我志何曼曼犀首空好飲亷頗尙能飯學堂日無事驅馬適所願茫茫出門路欲去聊自勸歸還閱書史文字浩千萬陳迹竟誰尋賤嗜非責獻丈夫意有在女子乃多怨

秋气日惻惻秋空日淩淩上無枝上蜩下無盤中蠅豈不感時節耳目去所憎淸曉卷書坐南山見髙稜其下澄秋水有蛟寒可罾惜哉不得往豈謂吾無能

用意與同谷六歌略同

離離掛空悲慼慼抱虛警露秋樹髙虫弔寒夜永斂退就新懦趨營悼前猛歸愚識夷塗汲古得修綆名浮猶有恥味薄眞自幸庶幾遺悔尢卽此是幽屏

此首特多見道之言

葛立方曰此則陶潛歸去來辭覺今是昔非之意似有所悟也

今晨不成起端坐盡日景虫鳴室幽幽月吐牕冏冏防懷若迷方浮念劇含梗塵埃慵伺文字浪馳騁尙須勉其頑王事有朝請

秋夜不可晨秋日苦易暗我無汲汲志何以有此憾寒雞空在棲缺月煩屢瞰有琴具徽弦再鼓聽愈淡古聲久埋滅無由見眞濫低心逐時趨苦勉秪能暫有如乘風船一縱不可纜不如覰文字丹鉛事防勘豈必求贏餘所要石與甔

李光地曰首言其汲汲求志而患日之不足也又言淡古之音世無知者低心逐時性所不堪如乘風之船不能自返故惟有讀書以自樂茍暫得甔石之儲便浩浩乎無求矣

捲捲落地葉隨風走前軒鳴聲若有意顚倒相追奔空堂黃昏暮我坐黙不言童子自外至吹燈當我前問我我不應饋我我不餐退坐西壁下讀詩盡數編作者非今士相去時已千其言有感觸使我復淒酸顧謂汝童子置書且安眠丈夫屬有念事業無窮年

李光地曰言誦古人詩與古人相感黙然安寢而志乎無窮之業詩所謂獨寐寤宿永矢弗告者歟

霜風侵梧桐眾葉著樹榦空堦一片下琤若摧瑯玕謂是夜气滅望舒霣其團靑冥無依倚飛轍危難安驚起出戶視倚楹久汍瀾憂愁費晷景日月如跳丸迷復不計逺爲君駐塵鞍

一葉之落寫得如許奇峭此等蹊徑從何處開出聨句云腸胃繞萬象可想見落筆時意思

暮暗來客去羣囂各收聲悠悠偃宵寂亹亹抱秋明世累忽進慮外憂遂侵誠彊懷張不滿弱念缺已盈詰屈避語穽冥茫觸心兵敗虞千金棄得比寸艸榮知恥足爲勇晏然誰汝令

鮮鮮霜中菊旣晚何用好揚揚弄芳蝶爾生還不早運窮兩值遇婉孌死相保西風蟄龍蛇眾木日凋槁由來命分爾泯滅豈足道

秋懷詩抑塞磊落所謂寒士失職而志不平者昔人謂東野詩讀之令人不歡觀昌黎此等作眞乃異曲同工固宜有臭味之合也

樊汝霖曰秋懷詩十一首文選詩體也唐人最重文選學公以六經之文爲諸儒倡文選弗論也獨於李郱墓志之曰能暗記論語尙書毛詩左氏文選而公詩如自許連城價傍砌看紅藥眼穿長訝雙魚斷之句皆取諸文選故此詩往往有其體

後山詩話曰韓詩如秋懷別元協律南溪始泛皆佳作也

禦選唐宋詩醇卷二十七

欽定四庫全書

禦選唐宋詩醇卷二十八

昌黎韓愈詩二

目錄

赴江陵途中寄贈王二十補闕李十一拾遺李二十六員外翰林三學士

此日足可惜一首贈張籍

歸彭城

醉贈張祕書

送惠師

送靈師

縣齋有懷

陪杜侍禦逰湘西兩寺獨宿有題一首因獻楊常侍

嶽陽樓別竇司直

送文暢師北逰

答張徹

欽定四庫全書

禦選唐宋詩醇卷二十八

昌黎韓愈詩二

赴江陵途中寄贈王二十補闕李十一拾遺李二十六員外翰林三學士

孤臣昔放逐血泣追愆尢汗漫不省識怳如乘桴浮或自疑上疏上疏豈其由是年京師旱田畮少所収上憐民無食徵賦半已休有司卹經費未免煩徴求富者旣云急貧者固己流傳聞閭裏間赤子棄渠溝持男易斗粟掉臂莫肻酬我時出衢路餓者何其稠親逢道邊死佇立久咿嚘歸舍不能食有如魚中鉤適會除禦史誠當得言秋拜疏移閤門爲忠寧自謀上陳人疾苦無令絕其喉下陳畿甸內根本理宜優積雪驗丰熟幸寛待蠶麰天子惻然感司空嘆綢繆謂言卽施設乃反遷炎州同官盡才俊偏善柳與劉或慮語言泄傳之落寃讎二子不宜爾將疑斷還不中使臨門遣頃刻不得畱病妹臥牀褥分知隔明幽悲啼乞就別百請不頷頭弱妻抱稚子出拜忘慙羞僶俛不回顧行行詣連州朝爲靑雲士暮作白首囚商山季冬月冰凍絕行輈春風洞庭浪出沒驚孤舟逾嶺到所任低顏奉君侯酸寒何足道隨事生瘡疣遠地觸途異吏民似猿猴生獰多忿很辭舌紛嘲啁白日屋檐下雙鳴鬭鵂鶹有蛇類兩首有虫羣飛遊窮冬或揺扇盛夏或重裘颶起最可畏訇哮簸陵丘雷霆助光怪气象難比侔癘疫忽潛遘十家無一瘳猜嫌動置毒對案輒懷愁前日遇恩赦私心喜還憂果然又羈縶不得歸耡耰此府雄且大騰淩盡戈矛棲棲法曹掾何處事卑陬生平企仁義所學皆孔周早知大理官不列三後儔何況親犴獄敲搒發姦偸懸知失事勢恐自罹罝罘湘水淸且急涼風日修修胡爲首歸路旅泊尙夷猶昨者京師至嗣皇傳冕旒赫然下明詔首罪誅共吺復聞顚天輩峨冠進鴻疇班行再肅穆璜佩鳴瑯璆佇繼貞觀烈邊封脫兜鍪三賢推侍從卓犖傾枚鄒髙議參造化淸文煥皇猷協心輔齊聖政理同毛輶小雅詠鳴鹿食蘋貴呦呦遺風邈不嗣豈憶嘗同稠失志早衰換前期擬蜉蝣自從齒牙缺始慕舌爲柔因疾鼻又塞漸能等薰蕕深思罷官去畢命依松楸空懷焉能果但見嵗已遒殷湯閔禽獸解网祝蛛蝥雷煥掘寶劍寃氛銷鬥牛玆道誠可尙誰能借前籌殷勤謝吾友明月非暗投

此自陽山量移江陵而寄王涯李建李程意在牽復耳有求於人易涉貶屈而齒缺鼻塞等語借失志衰換寫意似有懲創然只以詼諧出之固知倔彊猶昔不肻折卻腰骨也意纒綿而詞淒婉神味極似小雅

舊唐書愈轉監察禦史徳宗晚年宮市之獘愈嘗上章數千言極論之不聽怒貶爲連州陽山令量移江陵府掾曹

洪興祖曰貞元十九年公自博士拜監察禦史是時有詔以旱饑蠲租之半有司徴愈急公與張署李方叔上疏言關中天下根本民急如是請寛民徭而免田租天子惻然卒爲幸臣所讒貶連州陽山令幸臣李實也舊書云云疏今不傳則公之被黜坐論此兩事也

方崧卿曰公陽山之貶寄三學士詩敍述其詳而行狀但云爲幸臣所惡出宰陽山神道碑亦只云因疏關中旱饑專政者惡之則其非爲論宮市明矣然行狀且謂爲幸臣所惡而公詩云或自疑上疏上疏豈其由則又未必皆上疏之罪也又曰同官盡才俊偏善柳與劉或慮語言泄傳之落寃讎又嶽陽樓詩云前年出官由此禍最無妄姦猜畏彈射斥逐恣欺誑是蓋爲王叔文韋執誼等所排矣憶昨行雲伾文未揃崖州熾𨿽得赦宥常愁猜是其爲叔文等所排豈不明甚特無所歸咎駕其罪於上疏耳

此日足可惜一首贈張籍

此日足可惜此酒不足嘗捨酒去相語共分一日光念昔未知子孟君自南方自矜有所得言子有文章我名屬相府欲往不得行思之不可見百端在中腸維時月魄死冬日朝在房驅馳公事退聞子適及城命車載之至引坐於中堂開懷聽其說往往副所望孔邱歿已遠仁義路久荒紛紛百家起詭怪相披猖長老守所聞後生習爲常少知誠難得純粹古已亡譬彼植園木有根易爲長畱之不遣去館置城西防嵗時未云防浩浩觀湖江眾夫指之笑謂我知不明兒童畏雷電魚鼈驚夜光州家舉進士選試繆所當馳辭對我防章句何煒煌相公朝服立工席歌鹿鳴禮終樂亦闋相拜送於庭之子去須臾赫赫流盛名竊喜復竊嘆諒知有所成人事安可恆奄忽令我傷聞子髙第日正從相公喪哀情逢吉語惝恍難爲雙暮宿偃師西徒展轉在牀夜聞汴州亂繞壁行傍偟我時畱妻子倉卒不及將相見不復期零落甘所丁驕女未絕乳念之不能忘忽如在我所耳若聞啼聲中途安得返一日不可更俄有東來說我家免罹殃乘船下汴水東去趨彭城從喪朝至洛還走不及停假道經盟津出入行澗岡日西入軍門羸馬顚且僵主人願少畱延入陳壺觴卑賤不敢辭忽忽心如狂飲食豈知味絲竹徒轟轟平明脫身去決若驚鳬翔黃昏次泛水欲過無舟航號呼久乃至夜濟十里黃中流上灘潬沙水不可詳驚波暗合沓星宿爭翻芒轅馬蹢躅鳴左右泣僕童甲午憩時門臨泉窺鬭龍東西出陳許陂澤平茫茫道邊艸木花紅紫相低昂百里不逢人角角雄雉鳴行行二月暮乃及徐南疆下馬步堤岸上船拜吾兄誰云經艱難百口無天殤僕射南陽公宅我睢水陽篋中有餘衣盎中有餘糧閉門讀書史窗戶忽已涼日念子來逰子豈知我情別離未爲久辛苦多所經對食毎不飽共言無倦聽連延三十日晨坐達五更我友二三子宦逰在西京東野窺禹穴李翺觀濤江蕭條千萬里會合安可逢淮之水舒舒楚山直叢叢子又捨我去我懷焉所窮男兒不再壯百歲如風狂髙爵尙可求無爲守一鄕

追溯與籍結交之始至今日重逢別去而其中歷敍已之﨑嶇險難意境紆折時地分明摹刻不傳之情並覼縷不必詳之事倥傯雜沓眞有波濤夜驚風雨驟至之勢若後人爲之鮮不失之冗散者湏玩其勁气直達處數十句如一句尢湏玩其通篇章法搏捖摻縱筆力如一髮引千鈞庶可神明於規矩之外

六一詩話曰退之筆力無施不可而嘗以詩爲文章末事故其詩曰多情懷酒伴餘事作詩人也然其資談笑助諧謔敍人情狀物態一寓於詩而曲盡其妙此在雄文大手固不足論而予獨愛其工於用韻也蓋其得韻寛則波瀾橫溢泛入傍韻乍還乍離出入回合殆不可拘以常格如此日足可惜之類是也得韻窄則不復傍出而因難見巧愈險愈奇如病中贈張十八之類是也余嘗與聖兪論此謂譬如善馭良馬者通衢廣陌縱橫馳逐惟意所之至於水曲蟻封疾徐中節而不少蹉跌乃天下之至工也聖兪戱曰前史言退之爲人木彊若寛韻可自足而輒傍出窄韻難獨用而反不出豈非其抝彊而然歟坐客皆爲之笑也

漁隱叢話曰唐子西謂退之作古詩有故避屬對者淮之水舒舒楚山直叢叢是也

某氏曰按此篇押二光字二鳴字二更字二狂字胡仔謂退之好重疊用韻以盡巳之意蓋不卹其爲病也

容齋四筆曰退之此首贈張籍凡百四十句雜用東冬江陽庚靑六韻及其亡也籍作詩祭之凡百六十六句用陽庚二韻其語鏗鏘震厲全仿韓體所謂乃出二侍女合彈琵琶箏者是也李光地曰首敍與籍相遇之初中言汴州之亂避難至徐復與籍相見而惜其去也按詩易書春秋及秦漢以上古文用韻東冬江爲一部陽一部靑一部庚則半入陽而半入靑也蒸自爲一部支微齊佳灰爲一部而支韻字半入歌歌麻爲一部而麻韻字半入虞魚虞爲一部蕭肴豪尢爲一部尢韻字又以其半入支與虞焉眞文元寒刪先爲一部侵覃鹽咸爲一部此長洲顧寧人氏所區別凡十部以合古韻其援據詳明而證驗的確矣顧氏譏韓公不識古韻蓋謂此詩及元和聖徳之類然顧氏之學以質於詩書古今合者爲多至聲气之元歌樂之用古人所以協律同文之本則似有未能明者蓋東冬江陽庚靑蒸七韻原爲一部以其元乃一气所生而用之以葉歌曲則收聲必同故也眞文元寒刪先及侵覃鹽咸皆然至支微齊魚虞歌麻諸韻又各部之根凡各部中字生音起韻皆從此而得應自爲一部而通同之欲其源派分明故亦別爲三部歌麻也魚虞也支微齊也然魚虞之韻能生蕭肴豪尢故蕭肴豪尢與魚虞同一収聲而可以通用支微齊能生佳灰故佳灰與支微齊同一収聲而可以通用也至歌麻與魚虞𨿽別部而尢相近蓋古人讀魚虞字皆如模字讀麻字皆如歌字緣歌模兩字相近其収聲亦頗同則魚虞可通於蕭肴豪尢者歌麻亦可通矣如東冬七韻眞文六韻侵覃四韻𨿽亦支微魚虞齊歌麻所生然翻轉於齒舌唇鼻間而得之非喉音直切所生如蕭肴豪尢佳灰者比故各自爲部而不可相通也退之此詩正用東冬等一部聖徳詩則用歌魚虞尢等上聲一部謝自然詩則用眞文等一部皆極本窮源得古韻之精意其學博而見卓矣且三代秦漢古書如此者頗眾苐主於先入則不察耳歐公以爲有意泛入旁韻以見奇又或以爲當以葉聲求之此固淺近之論而顧氏之顯爲譏斥亦未免茍訾也

顧嗣立曰洪興祖謂此詩雜用韻又疉用韻兪瑒云此詩用韻非雜也古庚陽二韻原自相通觀鹿鳴采芑之詩自見卻非俗說通用轉用之例也其入東韻者桑中之詩亦然按少陵飲中八仙歌嘗疉用韻此詩中間敍次亦仿佛彭衙北徵光景

歸彭城

天下兵又動太平竟何時訏謨者誰子無乃失所宜前年關中旱閭井多死饑去嵗東郡水生民爲流屍上天不虛應禍福各有隨我欲進短策無由至彤墀刳肝以爲紙瀝血以書辭上言陳堯舜下言引龍夔言詞多感激文字少葳蕤一讀己自怪再尋良自疑食芹𨿽云美獻禦固巳癡緘封在骨髓耿耿空自奇昨者到京師屢陪髙車馳周行多俊異議論無瑕疵見待頗異禮未能去毛皮到口不敢吐徐徐俟其巇歸來戎馬間驚顧似羈雌連日或不語終朝見相欺乘閒輒騎馬茫茫詣空陂遇酒卽酩酊君知我爲誰

憂時傷亂感憤無聊騎馬空陂不減途窮之哭周行俊異數語風刺微婉所謂中朝大官老於事詎肻感激徒媕娿也刳肝瀝血句從少陵鳯凰臺詩化出又庾信經藏碑有皮紙骨筆之句退之𨿽不喜用釋典然運化前人詞語自無嫌也

醉贈張祕書

人皆勸我酒我若耳不聞今日到君家呼酒持勸君爲此座上客及餘各能文君詩多態度藹藹春空云東野動驚俗天葩吐奇芬張籍學古淡軒鶴避雞羣阿買不識字頗知書八分詩成使之冩亦足張吾軍所以欲得酒爲文俟其醺酒味旣泠洌酒气又氛氳性情漸浩浩諧笑方云云此誠得酒意餘外徒繽紛長安眾富兒盤饌羅羶葷不解文字飲惟能醉紅裠𨿽得一餉樂有如聚飛蚊今我及數子固無蕕與薰險語破鬼膽髙詞嫓皇墳至寶不雕琢神功謝鋤耘方今向泰平元凱承華勛吾徒幸無事庶以窮朝曛

石林詩話曰韓退之贈張籍云君詩多態度藹藹春空云司空圖記戴叔倫語云詩人之辭如藍田日暖良玉生煙亦是形似之微妙者但學者不能味其言耳

顧嗣立曰東野二句卽薦士詩所謂敷柔肆紆余與榮華肖天秀是也張籍二句卽調張籍詩所謂騰身跨汗漫不著織女襄是也亡友犀月嘗謂東野文昌兩君所得極不相似而同爲公所許足見公之才大可謂知言矣

西淸詩話曰張文潛云東坡嘗言退之詩長安眾富兒盤饌羅羶葷不解文字飲惟能醉紅裠疑若淸苦自飾者至云艶姬踏筵舞淸眸射劍防則知此老子个中興復不淺文潛戱答曰愛文字飲者與俗人沽酒同科

趙堯夫曰或問魯直阿買是退之何人答曰退之侄必有所據而云

送惠師

惠師浮屠者乃是不羈人十五愛山水超然謝朋親脫冠剪頭髮飛步遺蹤塵發迹入四明梯空上秋旻遂登天臺望眾壑皆嶙峋夜宿最髙頂舉頭看星辰光芒相照燭南北爭羅陳玆地絕翔走自然嚴且神微風吹木石彭湃聞韶鈞夜半起下視溟波銜日輪魚龍驚踴躍叫嘯成悲辛怪气或紫赤敲磨共輪囷金鵶旣騰翥六合俄淸新嘗聞禹穴奇東去窺甌閩越俗不好古流傳失其眞幽蹤邈難得聖路嗟長堙回臨淛江濤屹起髙峨岷壯志死不息千年如隔晨是非竟何有棄去非吾倫淩江詣廬嶽浩蕩極逰巡崔崒沒云表陂陀浸湖淪是時雨初霽懸瀑垂天紳前年往羅浮步戞南海漘大哉陽徳盛榮茂恆畱春鵬鶱墮長翮鯨戱側修鱗自來連州寺曾未到城闉日攜靑雲客探勝窮崖濱太守邀不去羣官請徒頻囊無一金資翻謂富者貧昨日忽不見我令訪其鄰奔波自追及把手問所因顧我卻興嘆君寧異於民離合自古然辭別安足珍吾聞九疑好夙志今欲伸斑竹啼舜婦淸湘沈楚臣衡山與洞庭此固道所循尋嵩方抵洛歷華遂之秦浮游靡定處偶往卽通津吾言子當去子道非吾遵江魚不池活野鳥難籠馴吾非西方教憐子狂且醇吾嫉惰遊者憐子愚且諄去矣各異趣何爲淚霑巾

送靈師

佛法入中國爾來六百年齊民逃賦役髙士著幽禪官吏不之制紛紛聽其然耕桑日失朝署時遺賢靈師皇甫姓冑本蟬聯少小涉書史早能綴文篇中間不得意失迹成延遷逸志不拘教軒騰斷牽攣圍碁鬭白黒生死隨機權六博在一擲梟盧叱回旋戰時誰與敵浩汗橫戈鋋飲酒盡百嘲諧思逾鮮有時醉花月髙唱淸且緜四座咸寂黙杳如奏湘弦尋勝不憚險黔江屢洄沿瞿塘五六月驚電讓歸船怒水忽中裂千尋墮幽泉環回勢益急仰見團團天投身豈得計性命甘徒捐浪沫蹙翻湧漂浮再生全同行二十人防骨俱坑塡靈師不掛懷冒涉道轉延開忠二州牧詩賦時多傳失職不把筆珠璣爲君編彊畱費日月宻席羅嬋娟昨者至林邑使君數開筵逐客三四公盈懷贈蘭荃湖遊泛漭沆溪宴駐潺湲別語不許出行裾動遭牽鄰州競招請書札何翩翩十月下桂嶺乘寒恣窺緣落落王員外爭迎獲其先自從入賔館占恡久能專吾徒頗攜被接宿窮歡妍聽說兩京事分明皆眼前縱橫雜謡俗瑣屑咸羅穿材調眞可惜朱丹在磨研方將斂之道且欲冠其顚韶陽李大守髙步淩雲煙得客輙忘食開囊乞繒錢手持南曹敍字重靑瑤鐫古气防象系髙標推太維舟事干謁披讀頭風痊還如舊相識傾壺暢幽悁以此復畱滯歸驂防時鞭

退之辟佛卻頻作贈浮屠詩前篇但敍其放浪山水後篇則干謁飲博無所不有其所以稱浮屠者皆彼法之所戒良以不拘彼法乃始近於吾徒且欲人其人而已並未暇明先王之道以道之也二僧逰走諸方行止亦略相似而兩作各開生靣絕不雷同是其匠心布置處某氏曰按後漢明帝夢見金人問羣臣或曰西方有神名曰佛其形長丈六尺而金色於是遣使天竺問佛道法圖畫形象以歸其教因流入中國此詩據漢明帝時言之耳故其佛骨表云自後漢時流入中國又云漢明帝時始有佛法也漢武故事昆邪王殺休屠王來降得其金人之神置之甘泉宮則是佛入中國始自漢武至成哀間已有經矣杜致行守編亦曰漢武作昆明池掘地得黑灰東方朔云可問西域道人西域道人佛之徒也又開皇歷代三寶記云劉向稱予覽典籍已見有經可知周時九流釋典秦𨿽爇除漢興復出則先漢之前逆至於周有佛有經其來也遠範曄胡以爲明帝之時佛始入中國邪退之一世大儒非承襲謬誤者將由心惡其教不復詳考其源流所自耳

縣齋有懷

少小尙奇偉平生足悲吒猶嫌子夏儒肻學樊遲稼事業窺臯稷文章蔑曹謝濯纓起江湖綴佩雜蘭麝悠悠指長道去去策髙駕誰爲傾國媒自許連城價初隨計吏貢屢入澤宮射𨿽免十上勞何能一戰霸人情忌殊異世路多權詐蹉跎顏遂低摧折气愈下冶長信非罪侯生或遭罵懷書出皇都銜淚渡淸灞身將老寂寞志欲死閒暇朝食不盈腸冬衣才掩髂軍書旣頻召戎馬乃連跨大梁從相公彭城赴僕射弓箭圍絲竹羅酒防兩府變荒涼三年就休假求官去東洛犯雪過西華塵埃紫陌春風雨靈臺夜名聲荷朋友援引乏姻婭𨿽陪彤庭臣詎縱靑冥靶寒空聳危闕曉色曜修架捐軀辰在丁鎩翮時方防投荒誠職分領邑幸寛赦湖波翻日車嶺石拆天罅毒霧恆燻晝炎風每燒夏雷威固己加颶勢仍相借气象杳難測聲音吁可怕夷言聽未慣越俗情猶乍指摘兩憎嫌睢盱互猜訝秪緣恩未報豈謂生足借嗣皇新繼明率土日流化惟思滌瑕垢長去事桑柘斸嵩開云扄壓潁抗風榭禾麥種滿地棃棗栽繞捨兒童稍長成雀鼠得驅嚇官租日輸納村酒時邀迓閒愛老農愚歸弄小女奼如今便可爾何用畢婚嫁

仄韻排律名手所希似此組織精工頓挫悲壯在集中亦自成一格塵埃紫陌一聯與梅花灞水句同一風致

顧嗣立曰公詩句句有來歷而能務去陳言者全在於反用如醉贈張祕書詩本用嵇紹鶴立雞羣語偏云張籍學古淡軒鶴避雞羣送文暢詩本用老杜每愁夜中自足蠍句偏云照壁喜見蠍薦士詩本用漢書彊弩之末力不能入魯縞語偏云彊箭射魯縞嶽廟詩本用謝靈運猿鳴誠知曙句偏云猿鳴鐘動不知曙此詩結語本用向平婚嫁畢事偏云如今便可爾何用畢婚嫁眞令舊事翻新解得此祕則臭腐皆化爲神奇矣

某氏曰貞元十九年十二月公以監察禦史上天旱人饑疏貶陽山令辰在丁謂上疏之日也

陪杜侍禦逰湘西兩寺獨宿有題一首因獻楊常侍

長沙千里平勝地猶在險況當江濶處斗起勢匪漸深林髙玲瓏靑山上琬琰路窮臺殿辟佛事煥且儼剖竹走泉源開廊架崖廣是時秋之殘暑气尙未斂羣行忘後先朋息棄拘檢客堂喜空涼華榻有淸簟澗蔬煮蒿芹水果剝菱芡伊余夙所慕陪賞亦云忝幸逢車馬歸獨宿門不掩山樓黑無月漁火燦星防夜風一何喧杉檜屢磨颭猶疑在波濤怵夢成魘靜思屈原沈遠憶賈誼貶椒蘭爭妒忌絳灌共讒諂誰令悲生腸坐使淚盈臉翻飛乏羽翼指摘困瑕玷珥貂藩維重政化類分陜禮賢道何優奉巳事苦儉大廈棟方隆巨川檝行剡經營誠少暇逰宴固己歉旅程愧淹畱䢐嵗嗟荏苒平生每多感柔翰遇頻染展轉嶺猿鳴曙燈靑睒睒從獨宿寫景生情先以客堂華榻引起猿鳴燈睒仍就獨宿上結章法一綫

嶽陽樓別竇司直

洞庭九州間厥大誰與讓南匯羣崖水北注何奔放瀦爲七百里吞納各殊狀自古澄不淸環混無歸向炎風日搜攪幽怪多冗長軒然大波起宇宙隘而妨巍峩抜嵩華騰踔較健壯聲音一何宏轟輵車萬兩猶疑帝軒轅張樂就空曠蛟螭露筍簴縞練吹組帳鬼神非人世節奏頗跌踼陽施見誇麗陰閉感淒愴朝過宜春口極北缺堤障夜纜巴陵洲叢芮才可傍星河盡涵泳俯仰迷下上余瀾怒不己喧聒鳴甕盎明登嶽陽樓輝煥朝日亮飛亷戢其威淸晏息纎纊澄湛凝緑物影巧相況江豚時出戱驚波忽蕩瀁時當冬之孟隙竅縮寒漲前臨指近岸側坐眇難望滌濯神魂醒幽懷舒以暢主人孩童舊握手乍忻悵憐我竄逐歸相見得無恙開筵交履舄爛漫倒家釀杯行無畱停髙柱送淸唱中盤進橙栗投擲傾脯醬歡窮悲心生婉孌不能忘念昔始讀書志欲幹霸王屠龍破千金爲藝亦云亢愛才不擇行觸事得讒謗前年出官由此禍最無妄公鄕采虛名擢拜識天仗姦猜畏彈射斥逐恣欺誑新恩移府庭逼側厠諸將於嗟苦駑緩但懼失宜當追思南渡時魚腹甘所嚴程迫風帆劈箭入髙浪顚沈在須臾忠鯁誰復諒生還眞可喜克己自懲創庶從今日後粗識得與喪事多攺前好趣有獲新尙誓耕十畮田不取萬乘相細君知蠶織稚子己能餉行當掛其冠生死君一訪寫景兩段陽開陰閉範希文嶽陽樓記似從此脫胎說文云芮芮艸生貌又水涯也詩芮鞠之卽箋水內曰芮水外曰鞠此云叢芮謂洲渚之地水艸之間也兪瑒曰此詩前半首冩景後半首述事卻用追思南渡時數語挽轉眞有千鈞之力且有此一段才見前此鋪張非漫然也可見公布局運筆之妙

送文暢師北逰

昔在四門館晨有僧來謁自言本吳人少小學城闕己窮佛根源粗識事輗軏攣拘屈吾眞戒轄思遠發薦紳秉筆徒聲譽耀前閥從求送行詩屢造忍顚蹶今成十餘卷浩汗羅斧鉞先生閟窮巷未得窺剞劂又聞識大道何路補剠刖出其囊中文滿聽實淸越謂僧當少安艸序頗排訐上論古之初所以施賞罰下開迷惑胸窙豁斸株橜僧時不聽瑩若飲水救暍風塵一出門時日多如髮三年竄荒嶺守縣坐深樾徴租聚異物詭制怛巾韤幽窮共誰語思想甚含噦昨來得京官照壁喜見蠍況逢舊親識無不比鶼蟨長安多門戶弔慶少休歇而能勤來過重惠安可掲當今聖政初恩澤完防狘胡爲不自暇飄戾逐鸇鷢僕射領北門威徳壓胡羯相公鎭幽都竹帛爛勲伐酒場舞閨姝獵騎圍邊月開張篋中寶自可得津筏從玆富裘馬寧復茹藜蕨余期報恩後謝病老耕垡庇身指蓬茅逞志縱獫猲僧還相訪來山藥煮可掘

就北道主人作歆動語純是聲色貨利事昌黎胸次何等乃作此腐鼠之嚇耶緣其惡異學甚於鄙俗情也李光地曰先敍文暢求言而當日作序極陳古義以破其惑卽今集中送文暢序是也中言被貶陽山自幸還見親識而僧之往來尢宻後乃勸其逃墨來歸以詩文爲緣足以自致且與爲異日相從之約兪瑒曰公諸長篇用險韻都不傍借正所謂因難見巧不獨贈張十八一首也但江字韻爲尢窄耳聞見錄曰歐陽公於詩主退之不主子美劉仲原父每不然之公曰子美老夫淸晨梳白頭都道士來相訪有俗气退之決不道也仲原父曰亦退之昔在四門館晨有僧來謁之句之類公賞其辯

樊汝霖曰蘇內翰聞騾防試筆余謫居黃州五年今日離泗州北行岸上騾防聲空籠意亦欣然蓋不聞此聲久矣退之照壁喜見蠍不虛語也又嶺南歸云己脫問鵩之變行有見蠍之喜皆取諸此

答張徹

辱贈不知報我歌爾其聆首敍始識靣次言後分形道途緜萬里日月垂十齡浚郊避兵亂睢岸連門停肝膽一古劍波濤兩浮萍漬墨竄舊史磨丹注前經義苑手祕寶文堂耳驚霆暄晨躡露舄暑夕眠風櫺結友子讓抗請師我慙丁初味猶噉蔗遂通斯建瓴搜奇日有富嗜善心無寧石梁平侹侹沙水光泠泠乘枯摘野艷沈細抽潛腥遊寺去陟巘尋徑返穿汀緣云竹竦竦失路麻冥冥淫潦忽翻野平蕪眇開溟防泄塹夜塞懼衝城晝扃及去事戎轡相逢宴軍伶觥秋縱兀兀獵旦馳駉駉從賦始分手朝京忽同舲急時促暗棹戀月畱虛亭畢事驅傳馬居安守牕螢梅花灞水別宮燭驪山醒省選逮投足鄕賔尙摧翎塵祛又一摻淚眥還雙熒洛邑得休告華山窮絕陘倚巖睨海浪引袖拂天星日駕此回轄金神所司刑泉紳拖修白石劍攢髙靑磴蘚防拳局梯飈颭伶俜悔狂己咋指垂誡仍鐫銘峨豸忝備列伏蒲愧分涇微誠慕橫艸瑣力摧撞筳疉雪走商嶺飛波航洞庭下險疑墮井守官類拘囹荒餐茹獠蠱幽夢感湘靈刺史肅著蔡吏人沸蝗螟防綴簿上字趨蹌閤前鈴賴其飽山水得以娯瞻聽紫樹雕斐亹碧流滴瓏玲映波鋪遠錦揷地列長屏愁狖酸骨死怪花醉防馨潛苞絳實坼幽乳翠毛零赦行五百里月變三十蓂漸階羣振鷺入學誨螟蛉蘋甘謝鳴鹿罍滿慙罄缾冏冏抱瑚璉飛飛聯鶺鴒魚鬛欲脫背虯光先照硎豈獨出醜類方當動朝廷勤來得晤語勿憚宿寒防

排律用抝體亦是變格調古而詞艶不徒敍致之工筆墨閒錄曰劉僴云答張徹一詩尢奇麗梅花灞水一對極有風味

顧嗣立曰此詩通首用對句而以生峭之筆行之便與律詩大別少陵橋陵詩便是此種

隱居詩話曰李肇國史補載韓愈防華山窮極幽險心悸目不能下發狂號哭投書與家人別華陰令百計取之方能下沈顏作聱書以爲肇妄載豈有賢者輕命如此余觀退之贈張徹詩云洛邑得休告華山窮絕陘悔狂己咋指垂戒仍鐫銘則知肇記爲信然而沈顏爲妄辯也

禦選唐宋詩醇卷二十八

欽定四庫全書

禦選唐宋詩醇卷二十九

昌黎韓愈詩三

目錄

薦士

古風

嗟哉董生行

山石

汴泗交流贈張僕射

鳴鴈

雉帶箭

條山蒼

桃源圖

東方半明

謁衡嶽廟遂宿嶽寺題門樓

永貞行

鄭羣贈簟

贈崔立之評事

送區宏南歸

三星行

剝啄行

孟東野失子

欽定四庫全書

禦選唐宋詩醇卷二十九

昌黎韓愈詩三

薦士

周詩三百篇雅麗理訓誥曾經聖人手議論安敢到五言出漢時蘇李首更號東都漸彌漫別百川導建安能者七卓犖變風操逶迆抵晉家气象日凋耗中間數鮑謝比近最淸奧齊梁及陳隋眾作等蟬噪搜春摘花卉沿襲傷剽盜國朝盛文章子昂始髙蹈勃興得李杜萬類困陵暴後來相繼生亦各臻閫奧有窮者孟郊受材實雄驁防觀洞古今象外逐幽好橫空盤硬語妥帖力排奡敷柔肆紆余奮猛捲海潦榮華肖天秀防疾逾響報行身踐規矩甘辱恥媚竈孟軻分邪正眸子看了眊杳然粹而淸可以鎭浮躁酸寒溧陽尉五十防何耄孜孜營甘防辛苦久所冒俗流知者誰指注競嘲慠聖皇索遺逸髦士日登造廟堂有賢相愛遇均覆燾況承歸與張二公疊嗟悼靑防送吹噓彊箭射魯縞胡爲久無成使以歸期告霜風破佳菊嘉節迫吹帽念將決焉去感物增戀嫪彼微水中荇尙煩左右芼魯候國至小廟鼎猶納郜幸當擇瑉玉寧有棄珪瑁悠悠我之思擾擾風中纛上言愧無路日夜惟心禱鶴翎不天生變化在啄菢通波非難圖尺地易可漕善善不汲汲後時徒悔懊救死具八珍不如一簞犒微詩公勿誚愷悌神所勞

孟郊一詩流之幽逸者耳殊未足踵武諸大家而退之說士乃甘於肉其自謂嗜善心無寧者此也橫空盤硬語妥帖力排奡十字中尢妙在妥帖二字樊宗師文最奇崛而退之以文從字順許之其亦異乎世之所謂妥帖者矣

王安石曰吟詩各有所得淸水出芙蓉天然去雕飾此李白所得也或防翡翠蘭苕上未掣鯨鯢碧海中此杜甫所得也橫空盤硬語妥帖力排奡此韓愈所得也彥周詩話曰六朝詩人之詩不可不熟讀如芙蓉露下落楊柳月中疏鍛鏈至此自唐以來無人能及也退之云齊梁及陳隋眾作等蟬噪此語吾不敢議亦不敢從

又曰退之雲橫空盤硬語妥帖力排奡蓋能殺事實與意義合最難能之知其難則可與論詩矣此所以稱東野也

隱居詩話曰孟郊詩蹇澁窮僻琢削不暇眞苦吟而成觀其句法格力可見矣其自謂夜吟曉不休苦吟鬼神愁如何不自閒心與身爲仇而退之薦其詩云榮華肖天秀防疾逾響報何也

竹坡詩話曰韓退之薦士詩云孟軻分邪正眸子看了眊杳然粹而淸可以鎭浮躁余嘗讀東野下第詩云棄置復棄置情如刀劍傷及登第則自謂春風得意馬蹄疾一日看盡長安花一第之得失喜憂至於如此宜其𨿽得之而不能享也退之謂可以鎭浮躁恐未免過情

李光地曰此薦孟郊之詩而首段敍詩源委極其簡盡李太白便謂建安之詩綺麗不足稱杜子美則自陳梁以下無貶詞故惟韓公之論最得其𨿽然陶靖節詩蟬蛻污濁六代孤唱韓公略無及之何也此與論文不列董賈者同病猶未免於以辭爲主爾顧嗣立曰公此詩歷敍詩學源流自三百篇後漢魏止取蘇李建安七子六朝止取鮑謝餘子一筆抹倒眼明手竦識力最髙唐初格律變於子昂至李杜二公而極所謂李杜文章在光焰萬丈長知公平生最得力於此也後以東野繼之似猶未足當此若公之才大而力雄思沈而筆鋭則庶乎可以配李杜而無慙矣

全唐詩話曰李翶薦孟郊於張建封云玆有平昌孟郊正士也伏聞執事舊知之郊爲五言詩自前漢李都尉蘇屬國及建安諸子南朝二謝郊能兼其體而有之李觀薦郊於梁肅補闕書曰郊之五言詩其有髙處在古無上其有平處下顧兩謝韓送郊詩曰作詩三百首杳黙咸池音彼三子皆知言也豈欺天下之人哉

古風

今日曷不樂幸時不用兵無曰旣蹙矣乃尙可以生彼州之賦去汝不顧此州之役去我奚適一邑之水可走而違天下湯湯曷其而歸好我衣服甘我飲食無念百年聊樂一日

史記韓信傳曰農夫莫不輟耕釋耒褕衣甘食索隱曰恐滅亡不久故廢止作業而事美衣甘食此篇結意類此可謂長歌之哀深於痛哭矣

胡渭曰詩云幸時不用兵此必貞元十四年以前作也十五年則吳少誠反而大發諸道兵以討之矣本譏賦役之困民無所逃卻言時不用兵正宜甘食好衣相與爲樂辭彌婉而意彌痛山樞萇楚之遺音也樊汝霖曰安史亂後方鎭相望於內地大者連州十餘小者不下三四兵驕則逐帥帥彊則叛上不廷不貢往往而是故托古風以寓意觀詩意當在徳宗之世與烽火詩意相爲表裏云

嗟哉董生行

淮水出桐柏山東馳遙遙千里不能休淝水出其側不能千里百里入淮流壽州屬縣有安丰唐貞元時縣人董生召南隱居行義於其中刺吏不能薦天子不聞名聲爵祿不及門門外惟有吏日來徴租更索錢嗟哉董生朝出耕夜歸讀古人書盡日不得息或山而樵或水而漁入廚具甘防上堂問起居父母不慼感妻子不咨咨嗟哉董生孝且慈人不識惟有天翁知生祥下瑞無時期家有狗乳出求食雞來哺其兒啄啄庭中拾虫蟻哺之不食鳴聲悲傍徨躑躅久不去以翼來覆待狗歸嗟哉董生誰將與儔時之人夫妻相虐兄弟爲讐食君之祿而令父母愁亦獨何心嗟哉董生無與儔

神味古淡節族自然集中寡二少雙惟琴操間有近之者

兪瑒曰古詩長短句盛於太白如蜀道難遠別離等篇實爲公所取法者其奇橫偏在用韻處貫下一筆然後截住以足上意如盡日不得息亦獨何心等句是也

山石

山石犖確行徑微黃昏到寺蝙蝠飛升堂坐階新雨足芭蕉葉大支子肥僧言古壁佛畫好以火來照所見稀鋪牀拂席置羮飯疎糲亦足飽我饑夜深靜臥百虫絕淸月出嶺光入扉天明獨去無道路出入髙下窮煙霏山紅澗碧分爛熳時見松櫪皆十圍當流赤足蹋澗石水聲激激風吹衣人生如此自可樂豈必局束爲人鞿嗟哉吾黨二三子安得至老不更歸

以火來照所見稀與嶽廟作神縱欲福難爲功略同於法則隨手撇脫於意則素所不滿之事卽隨處自然流露也

某氏曰東坡詩云犖確何人似退之意行無路欲從誰宿云解駮晨光漏獨見山紅澗碧時皆采公此篇中語也

顧嗣立曰七言古詩易入整麗而亦近平熟自老杜始爲抝體如杜鵑行之類公之七言皆祖此種而中間偏有極鮮麗處不事雕琢更見精采有聲有色自是大家元遺山論詩絕句云有情芍藥含春淚無力薔薇臥晚枝拈出退之山石句始知渠是女郎詩眞篤論也

汴泗交流贈張僕射

汴泗交流郡城角築場千步平如削短垣三靣繚逶迆擊鼓騰騰樹赤旗新秋朝涼未見日公早結束來何爲分曹決勝約前定百馬攢蹄近相映毬驚杖奮合且離紅牛纓紱黃金羈側身轉臂著馬腹霹靂應手神珠馳超遙散漫兩閒暇揮霍紛紜爭變化發難得巧意气粗讙聲四合壯士呼此誠習戰非爲劇豈若安坐行良圖當今忠臣不可得公馬莫走須殺賊

神采飛動結有忠告便比雉帶箭髙一格

顧嗣立曰曹子建白馬篇仰手接飛猱俯身散馬蹄杜子美詩走馬脫轡頭手中挑靑絲防下萬仞岡俯身試搴旗側身轉臂語意本此發難得巧卽雉帶箭所謂將軍欲以巧伏人盤馬彎弓惜不發是也舊注難作去聲引張良發八難解大謬

某氏曰公集有諫張僕射擊毬書此詩云此誠習戰非爲劇豈若安坐行良圖蓋諷之也

鳴鴈

嗷嗷鳴鴈鳴且飛窮秋南去春北歸去寒就暖識所依天長地濶棲息稀風霜酸苦稻粱防毛羽摧落身不肥徘徊反顧羣侶違哀鳴欲下洲渚非江南水闊朝云多艸長沙軟無网羅閒飛靜集鳴相和違憂懷惠性匪他淩風一舉君謂何

王伯大曰公在徐州與孟東野書有曰去年脫汴州之亂遂來於此主人與余有故居余苻離睢水上及秋將辭去云云主人謂建封公在徐鬱鬱不得志見於書與詩者如此蓋托鴈以自諭也

雉帶箭

原頭火燒靜兀兀野雉畏鷹出復沒將軍欲以巧伏人盤馬彎弓惜不發地形漸窄觀者多雉驚弓滿勁箭加衝人決起百餘尺紅翎白鏃隨傾斜將軍仰笑軍吏賀五色離披馬前墮

篇幅有限而盤屈跳蕩生气遠出故是神筆

容齋三筆曰昌黎雉帶箭詩東坡嘗大字書之以爲妙絕予讀曹子建七啟論羽獵之美云人稠网宻地逼勢脇乃知韓公用意所來處

野雉畏鷹出復沒方嵩卿本作伏欲沒朱子考異云雉出復沒而射者彎弓不肻輕發正是形容持滿命中之巧毫釐不差處攺作伏欲神采索然矣

顧嗣立曰將軍欲以巧伏人盤馬彎弓惜不發二句無限神情無限頓挫公蓋示人以運筆作文之法也至其全首波瀾委曲細防熨貼王畱耕所謂寫物之妙其狀如在目前信然信然

沈徳潛曰李將軍度不中不發發必應而倒審量於未彎之先此矜惜於己彎弓之候總不肻輕見其技也作詩作文亦須得此意

條山蒼

條山蒼河水黃浪波沄沄去松栢在山岡

桃源圖

神仙有無何眇芒桃源之說誠荒唐流水盤回山百轉生綃數幅垂中堂武陵太守好事者題封逺寄南宮下南宮先生忻得之波濤入筆驅文辭文工畫妙各臻極異境恍惚移於斯架巖鑿谷開宮室接屋連墻千萬日嬴顚劉蹶了不聞地坼天分非所卹種桃處處惟開花川源近逺烝紅霞初來猶自念鄕邑嵗久此地還成家漁舟之子來何所物色相猜更問語大蛇中斷喪前王羣鳥南渡開新主聽終辭絕共淒然自說經今六百年當時萬事皆眼見不知防許猶流傳爭持酒食來相饋禮數不同罇俎異月明伴宿玉堂空骨冷魂淸無夢寐夜半金雞啁哳鳴火輪飛出客心驚人間有累不可住依然離別難爲情船開棹進一回顧萬里蒼蒼煙水暮世俗寧知僞與眞至今傳者武陵人

一起一結善占地步

彥周詩話曰退之桃源行雲種桃處處皆開花川源近逺烝紅霞狀花卉之盛古今無人道此語

兪瑒曰公七言古詩少用對句此篇諸對亦甚奇偉沈徳潛曰玉堂卽金堂玉室意以神仙目之

東方半明

東方半明大星沒獨有太白配殘月嗟爾殘月勿相疑同光共影須臾期殘月暉暉太白睒睒雞三號更五防與鐘鳴漏盡意同

韓醇曰此詩與煌煌東方星興寄頗同蓋指順宗卽位不能親政而憲宗在東宮之時也

某氏曰時賈眈鄭珣瑜二相皆天下重望王叔文用事相繼引去此詩所以諭東方半明大星沒也韋執誼爲叔文汲引此詩所以諭獨有太白配殘月也順宗己厭機政執誼叔文尙以私意更相猜忌所以有嗟爾殘月勿相疑同光共影須臾期也及憲宗立而叔文執誼竄猶東方明而殘月大白滅此詩所以諭殘月暉暉太白睒睒雞三號更五防也意防而顯誠得詩人之防

謁衡嶽廟遂宿嶽寺題門樓

五嶽祭秩皆三公四方環鎭嵩當中火維地荒足妖怪天假神柄專其雄噴雲泄霧藏半腹𨿽有絕頂誰能窮我來正逢秋雨節陰气晦昧無淸風潛心黙禱若有應豈非正直能感通須臾靜掃眾峯出仰見突兀撐靑空紫蓋連延接天柱石廩騰擲堆祝融森然魄動下馬拜松栢一逕趍靈宮粉墻丹柱動光彩鬼物圖畫塡靑紅升階傴僂薦脯酒欲以菲薄明其廟令老人識神意睢盱偵伺能鞠躬手持杯珓導我擲云此最吉余難同竄逐蠻荒幸不死衣食才足甘長終侯王將相望久絕神縱欲福難爲功夜投佛寺上髙閣星月掩映云朣朧猿鳴鐘動不知曙杲杲寒日生於東

東坡所謂能開衡山之云者本此

沈徳潛曰橫空盤硬語妥帖力排奡此詩足當此語王伯大曰公兩謫南方初自陽山北還過衡在永貞元年八月過潭適當殘秋陪杜侍禦逰湘西寺詩云是時秋向殘是也今云我來正逢秋雨節故知此詩是陽山還時作後自潮州還移刺袁州則元和十五年十月蓋未嘗過衡據袁州謝表云去年正月貶授潮州刺史其年十月凖例量移云云卽自潮徑當來袁又未嘗遇秋雨節時也蘇東坡觀市詩云潮陽太守南遷歸喜見石廩堆祝融觕言之耳

永貞行

君不見太皇亮陰未出令小人乘時偸國柄北軍百萬虎與貔天子自將非他師一朝奪印付私黨懍懍朝士何能爲狐鳴梟噪爭署置防睒跳踉相撫媚夜作詔書朝拜官超資越序曾無難公然白日受賄賂火齊磊落堆金盤元臣故老不敢語晝臥涕泣何汍瀾董賢三公誰復惜侯景九錫行可嘆國家功髙徳且厚天位未許庸夫幹嗣皇卓犖信英主文如太宗武髙祖膺圖受禪登明堂共流幽州鯀死羽四門肅穆賢俊登數君匪親豈其朋郎官淸要爲世稱荒郡迫野嗟可矜湖波連天日相騰蠻俗生梗瘴癘烝江氛嶺祲昏若凝一蛇兩頭見未曾怪鳥鳴喚令人憎蠱虫羣飛夜撲燈雄虺毒螫墮股肱食中置藥肝心崩左右使令詐難憑愼勿浪信常兢兢吾嘗同僚情可勝具書目見非妄徴嗟爾旣往宜爲懲

前幅天昏地暗中間日出冰消閱至後幅又如淒風苦雨文生於情變幻如是

蔡寛夫詩話曰子厚禹錫於退之最厚善然退之貶陽山不能無疑赴江陵途中寄三學士云同官盡才俊偏善柳與劉或慮語言泄傳之落寃讐二子不宜爾將疑防還不及其爲永貞行憤疾至云數君匪親豈其朋又曰吾嘗同僚情可勝則亦見其坦夷尙義待朋友始終也

困學紀聞曰少陵善房次律而悲陳陶一詩不爲之隱昌黎善柳子厚而永貞行一詩不爲之諱公議之不可掩也如是

顧嗣立曰此詩前半言小人放逐之爲快後半言數君貶謫之可矜蓋爲劉柳諸公也舊注專指夢得似未必然然夢得貶連州而公曾令陽山以具書目見句爲證於義亦通姑存其說以俟考

鄭羣贈簟

蘄州笛竹天下知鄭君所寶尢瓌奇攜來當晝不得臥一府傳防黃璢璃體堅色淨又藏節盡眼凝滑無瑕疵法曹貧賤眾所易腰腹空大何能爲自從五月困暑濕如坐深甑遭烝炊手磨袖拂心語口慢膚多汗眞相宜日暮歸來獨惆悵有賣直欲傾家資誰謂故人知我意捲送八尺含風漪呼奴埽地鋪未了光彩照耀驚童兒靑蠅側翅虱避肅肅疑有淸飈吹倒身甘寢百疾愈卻願天日恆炎曦明珠靑玉不足報贈子相好無時衰偼伃怨歌云常恐秋節至涼風奪炎熱此云卻願天日恆炎曦同一語妙

顧嗣立曰此詩每用反襯意見奇如攜來當晝不得臥卻願天日恆炎曦等句也賦物之妙直從細瑣處體貼而出

沈徳潛曰卻願天日恆炎曦與攜來當晝不得臥俱透過一層法

樊汝霖曰唐孔戣私記云退之丰肥善睡每來吾家必命枕簟而沈存中筆談亦云世畫韓退之小面而美著紗帽此乃江南韓熙載爾熙載諡文靖江南人謂之韓文公因此遂誤以爲退之退之肥而少此詩有腰腹空大及慢膚多污之語二說信然贈崔立之評事

崔侯文章苦防敏髙浪駕天輸不盡曾從關外來上都隨身卷軸車連軫朝爲百賦猶鬰怒暮作千詩轉遒揺毫擲簡自不供頃刻靑紅浮海蜃才豪气猛易語言往往蛟螭雜螻蚓知音自古稱難遇世俗乍見那妨哂勿嫌法官未登朝猶勝赤尉長趨尹時命𨿽乖心轉壯技能虛富家逾窘念昔塵埃兩相逢爭名齟齬持矛楯子時專場誇觜距余始張軍嚴韅靷爾來但欲保封疆莫學龎涓怯孫臏竄逐新歸厭聞閙齒髮早衰嗟可閔頻防怨句刺棄遺豈有賢官敢推引深藏篋笥時一發戢戢己多如束筍可憐無益費精神有似黃金擲虛牝當今聖人求侍從防擢杞梓収楛箘東馬嚴徐己奮飛枚臯卽召窮且忍復聞王師西討蜀霜風冽冽摧朝菌走章馳檄在得賢燕雀紛拏要鷹隼竊料二塗必處一豈比恆人長蠢蠢勸君韜養待徴招不用雕琢愁肝腎墻根菊花好沽酒錢帛縱空衣可準暉暉檐日暖且鮮摵摵井梧疎更殞髙士例湏憐麯蘗丈夫終莫生畦畛能來取醉任喧呼死後賢愚俱泯泯

可憐無益費精神爲千古文人喟息

漁隱叢話曰立之詩有不工處故退之以蛟螭雜螻蚓譏之

送區宏南歸

穆昔南徵軍不歸虫沙猿鶴伏以飛洶洶洞庭莽翠微九疑鑱天荒是非野有象犀水貝璣分散百寶人士稀我遷於南日周圍來見者眾莫依俙爰有區子熒熒暉觀以彛訓或從違我念前人譬葑菲落以斧引以纆徽𨿽有不逮驅騑騑或采於薄漁於磯服役不辱言不譏從我荊州來京畿離其母妻絕因依嗟我道不能自肥子𨿽勤苦終何希王都觀闕雙巍巍騰蹋眾駿事鞍鞿佩服上色紫與緋獨子之節可嗟唏母附書至妻寄衣開書拆衣淚防晞𨿽不勅還情庻防朝暮盤羞惻庭闈幽房無人感伊威人生此難余可祈子去矣時若發機蜃沈海底气升霏彩雉野伏朝扇翚處子窈窕王所妃茍有令徳隱不腓況今天子鋪徳威蔽能者誅薦受禨出送撫背我涕揮行行正直愼脂韋業成志樹來頎頎我當爲子言天扉

分防百寶人士稀道盡西南邊徼地脈風气柳州所謂少人而多石也𨿽不勅還情庻防語意深婉逰子讀此可以聽於無聲矣

張耒曰古人作七言詩其句脈多上四字而下以三字成之退之乃變句脈以上三下四如落以斧引以纆徽𨿽欲悔舌不可捫是也

方崧卿曰九疑言鑱天洪濤言舂天皆奇語也李光地曰公在陽山有區冊在江陵又有區宏皆相從不忍捨故宏之從公於京而歸也詩以送之惓惓訓朂歸於正直可詠可感

三星行

我生之辰月宿南鬥牛奮其角箕張其口牛不見服箱斗不挹酒漿箕獨有神靈無時停簸揚無善名己聞無惡聲己讙名聲相乘除得少失有餘三星各在天什伍東西陳嗟汝牛與鬥汝獨不能神

兪瑒曰奇趣卻從大東之詩來變化自妙用韻凡五轉似古歌謡

東坡志林曰韓退之詩我生之辰月宿南斗乃知退之以磨蠍爲身宮僕以磨蠍爲命宮平生多得謗譽殆同病也

剝啄行

剝剝啄啄有客至門我不出應客去而嗔從者語我子胡爲然我不厭客困於語言欲不出納以堙其源空堂幽幽有稭有莞門以兩版叢書於間窅窅深塹其墉甚完彼寧可隳此不可幹從者語我嗟子誠難子𨿽云爾其口益蕃我爲子謀有萬其全凡今之人急名與官子不引去與爲波瀾𨿽不開口𨿽不開關變化咀嚼有鬼有神今去不勇其如後艱我謝再拜汝無復云往追不及來不有年

方崧卿曰韓文與多作以他文見者非一詩之子歸不我以注以猶與也朱子考異云按陸宣公奏議亦然如雲未審云云以否之類是也然當作與爲正某氏曰公被讒出爲陽山至是召還又有謗之者故三星行雲名聲相乘除得少失有餘剝啄行雲我不厭客困於語言欲不出納以堙其源各有所激云爾歐陽文忠擬剝啄行寄少師云剝剝復啄啄柴門驚鳥雀故人千里駕信士百金諾云云公逺讒避謗欲謝客以堙其源故深其塹堅其墉要爲不可幹者而歐陽則歸老故鄕欣然喜客之至是以其辭不同如此

孟東野失子【並序】

東野連產三子不數日輙失之防老念無後以悲其友人昌黎韓愈懼其傷也推天假其命以諭之

失子將何尢吾將上尢天女實主下人與奪一何偏彼於女何有乃令蕃且延此獨何罪辜生死旬日間上呼無時聞滴地淚到泉地秖爲之悲瑟縮久不安乃呼大靈騎云款天門問天主下人薄厚胡不均天曰天地人由來不相關吾懸日與月吾系星與辰日月相噬齧星辰踣而顚吾不女之罪知非女由因且物各有分孰能使之然有子與無子禍福未可原魚子滿母腹一一欲誰憐細腰不自乳舉族長孤鰥防梟啄母腦母死子始翻蝮蛇生子時坼裂腸與肝好子𨿽云好未還恩與勤惡子不可說防梟蝮蛇然有子且勿喜無子固勿嘆上聖不待教賢聞語而遷下愚聞語惑𨿽教無由悛大靈頓頭受卽日以命還地秖謂大靈女往告其人東野夜得夢有夫衣巾闖然入其戶三稱天之言再拜謝夫収悲以歡忻

防傳祝詞云假之玉靈夫子而上行於天下行於淵詩以大靈發端本此

王伯大曰黃魯直嘗書此詩遺石君美君美失子云時以觀覽可用亂思而紓哀究觀物理其實如此大槪因果耳退之救世獘故並因果不言然此一段文意乃是湼盤經中佛語退之嘗言不能無所不讀未有能爲大儒者其弗信矣乎魯直所云如此

兪瑒曰用韻本主先字兼入眞文元寒刪諸韻是古韻也與此日足可惜一首同法

顧嗣立曰按孟東野集有悼防子詩云負我十年恩欠爾千行淚杏殤詩略云兒生月不明兒死月始光此誠天不知翦棄我子孫又云病叟無子孫獨立猶束柴其詞甚可哀也

禦選唐宋詩醇卷二十九

欽定四庫全書

禦選唐宋詩醇卷三十

昌黎韓愈詩四

目錄

陸渾山火和皇甫湜用其韻

苦寒

和虞部盧四酬翰林錢七赤藤杖歌

送湖南李正字歸

寄盧仝

酬司門盧四兄云夫院長望秋作

誰氏子

送無本師歸範陽

石鼔歌

題炭谷湫祠堂

聽潁師彈琴

調張籍

盧郎中云夫寄示送盤穀子詩兩章歌以和之病中贈張十八

寄崔二十六立之

欽定四庫全書

禦選唐宋詩醇卷三十

昌黎韓愈詩四

陸渾山火和皇甫是用其韻

皇甫補官古賁渾時當冬澤幹源山狂谷很相吐吞風怒不休何軒軒擺磨岀火以自燔有聲夜中驚莫原天跳地踔顚乾坤赫赫上照窮崖垠截然髙周燒四垣神焦鬼爛無逃門三光弛隳不復暾虎熊麋豬逮猴猿水龍鼉魚與黿鴉鴟雕鷹雉鵠鵾燖炰煨孰飛奔祝融告休酌卑尊錯陳齊玫辟華園芙蓉披猖塞鮮繁千鐘萬鼔咽耳喧攢雜啾嚄沸篪塤彤幢絳旃紫纛旛炎官熱屬朱冠禈髹其肉皮通防臀頽胸垤腹車掀轅緹顏韎股豹兩鞬霞車虹靷日轂轓丹蕤縓蓋緋繙防紅帷赤幕羅脤膰池波風肉陵屯谽呀鉅壑頗黎盆豆登五山瀛四罇熙熙釂醻笑語言雷公擘山海水翻齒牙嚼齧舌齶反電光防磹頳目防頊防収威避根斥棄輿馬背厥孫縮身潛喘拳肩跟君臣相憐加愛恩命黑螭偵焚其元天關悠悠不可援夢通上帝血面論側身欲進叱於閽帝賜九河湔涕痕又詔巫陽反其魂徐命之前問何寃火行於冬古所存我如禁之絕其飱女丁婦壬傳世婚一朝結讐柰後昆時行當反愼藏蹲視桃著花可小騫月及申酉利復怨助汝五龍從九鯤溺厥邑囚之昆侖皇甫作詩止睡昏辭誇出眞遂上焚要余和增怪又煩𨿽欲悔舌不可捫

只是詠野燒耳寫得如此天動地岋憑空結撰心花怒生

韓醇曰詳此詩始則言火勢之盛次則言祝融之禦火其下則水火相尅相濟之說也

樊汝霖曰從公學文者多矣惟李習之得公之正皇甫持正得公之奇持正嘗語人曰書之文不奇易可謂奇矣豈礙理傷聖乎如龍戰於野其血黃見豕負塗載鬼一車突如其來如焚如死如棄如何等語也今此詩黑螭五龍九鵾等語其與易龍戰於野何異

筆墨閒錄曰無逸云鴉鴟雕鷹雉鵠鵾句正柏梁體後山作七言詩上東坡襲此體

劉石齡曰公詩根柢全在經傳如易說卦離爲火其於人也爲大腹故於炎官熱屬以頽胸垤腹擬諸其形容非臆說也又彤幢紫纛日轂霞車虹靷豹鞬電光頳目等字亦從爲日爲電爲甲冑爲戈兵句化出造語極奇必有依據以理考索無不可解者世儒於此篇毎以怪異目之且以不可解置之吁此亦未深求其故耳豈眞不可解哉

中山詩話曰唐詩賡和有次韻先後無易有依韻同在一韻有用韻用彼韻不必次韓吏部和皇甫陸渾山火是也今人多不曉

洪興祖曰丁火也壬水也火女也水男也丁女而爲婦於壬故曰女丁婦壬一作夫丁婦壬亦通夫丁者壬也言壬爲丁夫也婦壬者丁也言丁爲壬婦也朱子曰按丁爲陽中之陰壬爲陰中之陽故言女之丁者爲婦於壬以見水火之相配今術家亦言丁與壬合洪氏二說皆是

苦寒

四時各平分一气不可兼隆寒奪春序顓頊固不亷太昊弛維綱畏避但守謙遂令黃泉下萌牙夭勾尖艸木不復抽百味失苦甜凶飈攪宇宙鋩刄甚割砭日月𨿽云尊不能活烏蟾羲和送日出恇怯頻窺覘炎帝持祝融呵噓不相炎而我當此時恩光何由沾肌膚生鱗甲衣被如刀鐮气寒鼻莫齅血凍指不拈濁醪沸入喉口角如銜箝將持匕箸食觸指如排籖侵罏不覺暖熾炭屢己添探湯無所益何況纊與縑虎豹僵穴中蛟螭死幽潛熒惑喪躔次六龍冰脫髥芒碭大包內生類恐盡殱啾啾間雀不知己防纎舉頭仰天鳴所願晷刻淹不如彈射死卻得親炰燖鸞皇茍不存爾固不在占其餘蠢動儔俱死誰恩嫌伊我稱最靈不能女覆苫悲哀激憤嘆五藏難安恬中霄倚墻立淫淚何漸漸天王哀無辜惠我下顧瞻褰流去耳纊調和進梅鹽賢能日登禦黜彼傲與憸生風吹死气豁達如褰簾懸乳零落墮晨光入前檐雪霜頓銷釋土脈膏且黏豈徒蘭蕙榮施及艾與蒹日萼行鑠鑠風條坐襜襜天乎茍其能吾死意亦厭

銳思鑱刻字帶刀鋒不數晉人危語了語結意與少陵吾廬獨破受凍死亦足正同

王伯大曰此詩意蓋有所諷徳宗貞元十九年春公爲四門博士作

某氏曰按舊唐書韋渠牟傳自陸贄免相後徳宗不復委成宰相廟堂備員行文書而已所狎而取信者裴延齡李齊運王紹李實韋執誼洎渠牟等皆權傾相府姦欺多端此詩所以諷也

胡渭曰唐書五行志貞元十九年三月大雪豈卽所謂苦寒耶

和虞部盧四酬翰林錢七赤藤杖歌

赤藤爲杖世未窺臺郎始攜自滇池滇王埽宮避使者跪進再拜語嗢咿繩橋拄過免傾墮性命造次防扶持途經百國皆莫識君臣聚觀逐旌麾共傳滇神出水獻赤龍抜須血淋漓又云羲和操火鞭暝到西極睡所遺防重包裹自題署不以珍怪誇荒夷歸來捧贈同捨子浮光照手欲把疑空堂晝眠倚牖戶飛電著壁搜蛟螭南宮淸深禁闈宻唱和有類吹塤篪妍辭麗句不可繼見寄聊且慰分司

沈徳潛曰赤龍羲和云云此種奇傑昌黎獨造送湖南李正字歸

長沙入楚深洞庭值秋晚人隨鴻雁少江共蒹葭逺歷歷余所經悠悠子當返孤防懷耿介旅宿夢婉娩風土稍殊音魚蝦日異飯親交俱在此誰與同息偃

風神緜邈絕似韋柳是昌黎集中變調惟南溪三首近之

沈徳潛曰昌黎五言難得此淸遠之格

寄盧仝

玉川先生洛城裏破屋數間而已矣一奴長須不裹頭一婢赤腳老無齒辛勤奉養十餘人上有慈親下妻子先生結髮憎俗徒閉門不出動一紀至令鄰僧乞米送僕忝縣尹能不恥俸錢供給公私余時致薄少助祭祀勸參畱守謁大尹言語才及輒掩耳水北山人得名聲去年去作幕下士水南山人又繼往鞍馬僕從塞閭裏少室山人索價髙兩以諫官徴不起彼皆刺口論世事有力未免遭驅使先生事業不可量惟用法律自繩己春秋五傳束髙閣獨抱遺經究終始往年弄筆嘲同異怪辭驚眾謗不己近來自說尋坦塗猶上虛空跨緑駬去嵗生兒名添丁意令與國充耘耔國家丁口連四海豈無農夫親耒耜先生抱才終大用宰相未許終不仕假如不在陳力列立言垂範亦足恃苗裔當防十世宥豈謂貽厥無基阯故知忠孝生天性潔身亂倫安足擬昨晚長須來下狀隔墻惡少惡難似毎騎屋山下窺闞渾捨驚怕走折趾憑依防媾欺官吏不信令行能禁止先生受屈未曾語忽此來告良有以嗟我身爲赤縣令操權不用欲何俟立召賊曹呼伍伯盡取鼠輩屍諸市先生又遣長須來如此處置非所喜況又時當長養節都邑未可猛政理先生固是余所畏度量不敢窺涯涘放縱是誰之過歟效尢戮僕媿前史買羊沽酒謝不敏偶逢明月曜桃李先生有意許降臨更疑長須致雙鯉玉川垂老尙依時宰致罹甘露之難其人固非髙隱退之何以傾倒乃爾觀詩中所敍特與鄰人搆訟而以情面聽其起滅耳卻寫得壁立千仭有執鞭忻慕之意乃知唐時處士類能作聲價如此

隱居詩話曰退之李花詩云夜領張徹投盧仝乘雲共到玉皇家長姬香禦四羅列縞裙練帨無等差及贈盧仝詩曰買羊沽酒謝不敏偶逢明月曜桃李卽此時也李渤石洪溫造爲處士純盜虛名韓愈𨿽與之逰而多侮薄之所謂水北山人得名聲去年去作幕下士水南山人又繼往鞍馬僕從塞閭裏少室山人索價髙兩以諫官徴不起彼皆刺口論世事有力未免遭驅使夫爲處士乃刺口論世事希聲名願驅使又要索髙價似玉飾僕禦以誇閭裏此何等人也其侮薄之甚矣班固云春秋五傳謂左丘明公羊髙谷梁赤鄒氏夾氏又云鄒氏無書夾氏未有書而韓愈贈盧仝詩云春秋五傳束髙閣獨抱遺編究終始不知此二傳果何等書

彥周詩話曰玉川子春秋傳僕家舊有之今亡矣辭簡而逺得聖人之意爲多後世有深於經而見盧傳者當知退之不妄許人也

酬司門盧四兄云夫院長望秋作

長安雨洗新秋出極目寒鏡開塵函終南曉望蹋龍尾倚天更覺靑巉巉自知短淺無所補從事久此穿朝衫歸來得便卽逰覽暫似壯馬脫重銜曲江荷花蓋十里江湖生目思莫緘樂逰下矚無逺近緑槐萍合不可芟白首寓居誰借問平地寸步扄雲巖云夫吾兄有狂气嗜好與俗殊酸鹹日來省我不肻去論詩說賦相諵諵望秋一章己驚絕猶言低抑避謗讒若使乘酣騁雄怪造化何以當鐫劖嗟我小生值彊伴怯膽變勇神明鑑馳坑跨谷終未悔爲利而止眞貪饞髙揖羣公謝名譽逺追甫白感至諴樓頭完月不共宿其柰就缺行防攕

誰氏子

非癡非狂誰氏子去入王屋稱道士白頭老母遮門啼挽斷衫袖畱不止翠眉新婦年二十載送還家哭穿市或云欲學吹鳯笙所慕靈妃嫓蕭史又云時俗輕尋常力行險怪取貴仕神仙𨿽然有傳說知者盡知其妄矣聖君賢相安可欺幹死窮山竟何俟嗚呼余心誠豈弟願往教誨究終始罰一勸百政之經不從而誅未晚耳誰其友親能哀憐寫吾此詩持送似

原注曰呂氏子炅見李素墓志

本集河南少尹李素墓志曰素拜河南少尹行大尹事呂氏子炅棄其妻著道士衣冠謝母曰當學仙王屋山去數月復出閒詣公公立之府門外使吏卒脫道士服給冠帶送付其母

送無本師歸範陽

無本於爲文身大不及膽吾嘗示之難勇往無不敢蛟龍弄角牙造次欲手攬眾鬼囚大幽下覰襲窞天陽熙四海注視首不頷鯨鵬相摩窣兩舉快一噉夫豈能必然固已謝黯黮狂詞肆滂葩低昂見舒慘姦窮怪變得往往造平淡蜂蟬碎錦纈緑池披菡萏芝英擢荒蓁孤翮起連菼家住幽都逺未識气先感來尋吾何能無殊嗜昌歜始見洛陽春桃枝綴紅糝遂來長安裏時卦轉習坎老懶無鬭心久不事鉛槧欲以金帛酬舉室常顑頷念當委我去雪霜刻以憯獰飈攪空衢天地與頓撼勉率吐歌詩慰女別後覽

奨賞之中諷諭深遠正不獨爲浪山說法也身大不及膽妙於翻用

兪瑒曰凡昌黎先生論文諸作極有關系其中次第俱從親身歷過故能言其甘苦親切乃耳如此詩云無本於爲文身大不及膽吾嘗示之難勇往無不敢作詩入手湏要膽力全在勇往上見其造詣之髙又云姦窮怪變得往往造平澹得於能變之後所謂漸近自然也此境夫豈易到公之指防來學者深矣微矣

石鼔歌

張生手持石鼔文勸我試作石鼔歌少陵無人謫仙死才薄將柰石鼔何周綱陵遲四海沸宣王憤起揮天戈大開明堂受朝賀諸侯劍佩鳴相磨搜於岐陽騁雄俊萬里禽獸皆遮羅鐫功勒成告萬世鑿石作鼓隳嵯峨從臣才藝咸第一揀選撰刻畱山阿雨淋日炙野火燎鬼神守防煩防呵公從何處得紙本毫髮盡備無差訛辭嚴義宻讀難曉字體不類與科年深豈免有缺畫快劍斫斷生蛟鼉鸞翔鳯翥眾仙下珊瑚碧樹交枝柯金繩鐵索鎖紐壯古鼎躍水龍騰梭陋儒編詩不収入二雅褊迫無委蛇孔子西行不到秦掎摭星宿遺羲娥嗟余好古生苦晚對此涕淚雙滂沱憶昔初防博士徴其年始攺稱元和故人從軍在右輔爲我量度掘臼科濯冠沐浴告祭酒如此至寶存豈多氊包席裹可立致十鼓秖載數駱駝薦諸太廟比郜鼎光價豈止百倍過聖恩若許畱太學諸生講解得切磋觀經鴻都尙塡咽坐見舉國來奔波剜苔剔蘚露節角安置妥帖平不頗大廈深檐與蓋覆經歷久遠期無佗中朝大官老於事詎肻感激徒媕娿牧童敲火牛礪角誰復著手爲摩挲日銷月鑠就埋沒六年西顧空吟哦羲之俗書趂姿媚數紙尙可博白鵝繼周八代爭戰罷無人収拾理則那方今太平日無事柄仕儒術崇邱軻安能以此上論列願借辯口如懸河石鼔之歌止於此嗚呼吾意其蹉跎典重瑰奇良足鑄之金而磨之石後半旁皇珍惜更見懷古情深厥後石鼓升沈不一竟得依聖人之居其文與六籍並垂永世則退之請畱太學之說實有力焉此詩亦不爲空作矣

容齋隨筆曰文士爲文有矜誇過實𨿽韓文公不能免如石鼓歌極道宣王之事偉矣至云孔子西行不到秦掎摭星宿遺羲娥陋儒編詩不収入二雅褊迫無委蛇是謂三百篇皆如星宿獨此詩如日月也二雅褊迫之語尢非所宜言今世所傳石鼓之詞尙在豈能出吉日車攻之右安知非經聖人所刪乎困學紀聞曰致堂云韓退之賦石鼓曰孔子西行不到秦故不見錄孔子編詩豈必身歷而後及哉信斯言也車鄰駟鐵胡爲而収之也

集古錄曰石鼓久在岐陽初不見稱於前世至唐人始盛稱之而韋應物以爲周文王之鼔至宣王刻詩韓退之直以爲宣王之鼓在今鳯翔孔子廟中鼓有十先時散棄於野鄭餘慶始置之於廟而亡其一皇祐四年向傅師求於民間得之十鼔乃足其文可見者四百六十五磨滅不可識者過半然其可疑者三退之好古不妄者予姑取以爲信耳至於字畫亦非史籀不能作也

麈史曰右軍書多不講偏旁此退之所謂羲之俗書趂姿媚者也

蔡寛夫詩話曰退之石鼓歌云羲之俗書趂姿媚數紙尙可博白鵞觀此語便知退之非畱意於書者今洛中尙有石刻題名信不甚工

石鼓文音訓曰初在陳倉野中唐鄭餘慶始遷之鳯翔宋大觀中徙開封靖康末金人取之以歸於燕元皇慶癸丑始置大成至聖文宣王廟門之左右沈徳潛曰陋儒指當時采風者言二雅不載孔子無從采取也書風俗通行別於古篆故云俗書無貶右軍意

題炭谷湫祠堂

萬生都陽明幽暗鬼所寰嗟龍獨何智出入人鬼間不知誰爲助若執造化關厭處平地水巢居插天山列峯若攢指石盂仰環環巨靈髙其捧保此一掬慳森沈固含蓄本以儲陰姦魚鼈防擁防羣嬉傲天頑翾翾棲托禽飛飛一何閒祠堂像侔眞擢玉紆煙鬟羣怪儼伺候恩威在其顏我來日正中悚惕思先還寄立尺寸地敢言來塗艱吁無吹毛刃血此牛蹄殷至今乘水旱鼓舞寡與鰥林叢鎭防防窮年無由刪妍英雜艷實星瑣黃朱班石級皆險滑顚躋莫牽攀尨區雛眾碎付與宿已頒棄去可柰何吾其死茅菅

感時托諷不覺義形於色秋懷已發其端此更淋漓盡致按唐書王叔文傳順宗不能聽政深居施幄坐以牛昭容宦人李忠言侍側羣臣奏事從帷中可其奏大扺叔文因伾伾因忠言忠言因昭容更相依仗又王伾傳叔文入止翰林而伾至柿林院見牛昭容等此詩擢玉紆煙鬟云云蓋借澄源以諭昭容也

某氏曰按宋敏求長安志云炭谷在萬年縣南六十里又云澄源夫人湫廟在終南山炭谷公南山詩有云因緣窺其湫卽此湫龍所居也

胡渭曰公詠南山云拘官計日月欲進不可又因緣窺其湫凝湛閟陰嘼此爲四門博士時事也時天晦大雪淚目若防瞀此赴陽山過藍田時事也昨來逢淸霽宿願忻始副此江陵入至藍田時事也題炭谷湫詩蓋貞元十九年京師旱祈雨湫祠公往觀焉故曰因緣窺其湫因緣謂以事行非特逰也篇中饒有諷刺時徳宗幸臣李齊運李實韋執誼等與王叔文交通亂政滋甚故公因所見以起興湫龍澄源諭幸臣魚鼈禽鳥及羣怪諭黨人也秋懷欲罾寒蛟而是詩恨不血此牛蹄剛腸疾惡情見乎辭劉柳泄言羣小側目陽山之謫所自來矣上疏云乎哉

聽潁師彈琴

暱暱兒女語恩怨相爾汝劃然變軒昂勇士赴敵場浮雲柳絮無根蔕天地濶遠隨飛揚喧啾百鳥羣忽見孤鳯凰躋攀分寸不可上失勢一落千丈彊嗟余有兩耳未省聽絲篁自聞潁師彈起坐在一旁推手遽止之濕衣淚滂滂潁乎爾誠能無以冰炭置我腸

寫琴聲之妙實爲得髓繁休伯稱車子柳子厚志箏師皆不能及永叔善琴乃用此爲譏議耶躋攀二語千古詩文妙訣

西淸詩話曰六一居士嘗問東坡琴詩孰優坡答以退之聽潁師琴公曰此秖是琵琶耳吳僧義海以琴名世或以六一語問海海曰歐陽公一代英偉然斯語誤矣暱暱兒女語恩怨相爾汝言輕柔細屑眞情出見也劃然變軒昂勇士赴敵場精神余謹聳觀聽也浮雲柳絮無根蔕天地闊逺隨飛揚縱橫變態浩乎不失自然也喧啾百鳥羣忽見孤鳯凰又見潁孤絕不同流俗下俚聲也躋攀分寸不可上失勢一落千丈彊起伏抑揚不主故常也皆指下絲聲妙處惟琴爲然琵琶格上聲烏能爾耶退之深得其趣未易譏評也

彥周詩話曰退之聽潁師琴詩云浮雲柳絮無根蔕天地闊遠隨飛揚此泛聲也謂輕非絲重非木也喧啾百鳥羣忽見孤鳯凰泛聲中寄指聲也躋攀分寸不可上吟繹聲也失勢一落千丈彊順下聲也善琴者云此數聲最難工自文忠公與東坡論此詩作聽琵琶之後後生隨例云云故論之少爲退之雪寃調張籍

李杜文章在光焰萬丈長不知羣兒愚那用故謗傷蚍蜉撼大樹可笑不自量伊我生其後舉頸遙相望夜夢多見之晝思反微茫徒觀斧鑿痕不矚治水航想當施手時巨刃磨天揚垠崖劃崩豁乾坤擺雷硠惟此兩夫子家居率荒涼帝欲長吟哦故遣起且僵翦翎送籠中使看百鳥翔平生千萬篇金薤垂琳瑯仙官勅六丁雷電下取將流落人間者太山一豪芒我願生兩翅捕逐出八荒精誠忽交通百怪入我腸刺手拔鯨牙舉瓢酌天漿騰身跨汗漫不著織女襄顧語地上友經營無太忙乞君飛霞佩與我髙頡頏

此示籍以詩派正宗言已所手追心慕惟有李杜𨿽不可防及亦必升天入地以求之籍有志於此當相與爲後先也其景仰之誠直欲上通孔夢其運量之大不減逺績禹功所以推崇李杜者至矣

魏仲舉曰退之有取於李杜如薦士醉畱東野望秋石鼓等詩毎致意焉然未若此詩之專美也

雪浪齋日記曰退之防李杜透機關處於調張籍詩見之自我願生兩翅捕逐出八荒以下至乞君飛霞佩與我髙頡頏此領會語也從退之言詩者多而獨許籍者以有見處可以傳衣耳

竹坡詩話曰元防之作李杜優劣論謂太白不能窺杜甫之藩籬況堂奧乎唐人未嘗有此論而稹始爲之至退之云李杜文章在光焰萬丈長不知羣兒愚那用故謗傷則不復爲優劣矣洪慶善作韓文辧證著魏道輔之言謂退之此詩爲防之作也防之𨿽不當自作優劣然指稹爲愚兒豈退之之意乎

盧郎中云夫寄示送盤穀子詩兩章歌以和之

昔尋李願向盤谷正見髙崖巨壁爭開張是時新晴天井溢誰把長劍倚大行衝風吹破落天外飛雨白日灑洛陽東蹈燕川食曠野有饋木蕨芽滿筐馬頭溪深不可厲借車載過水入箱平沙緑浪榜方口鴈鴨飛起穿垂楊窮探極覽頗恣橫物外日月本不忙歸來辛苦欲誰爲坐令再往之計墮眇芒閉門長安三日雪推書撲筆歌慨慷旁無壯士遣屬和遠憶盧老詩顚狂開緘忽覩送歸作字向紙上皆軒昂又知李侯竟不顧方冬獨入崔嵬藏我今進退防時決十年蠢蠢隨朝行家請官供不報答無異雀鼠偸太倉行抽手版付丞相不待彈劾還耕桑

字向紙上皆軒昂正是此篇評語髙詠數畨令人增長意气

漁隱叢話曰東坡云歐陽文忠言晉無文章惟陶淵明歸去來一篇而已余亦謂唐無文章惟韓退之送李願歸盤谷序一篇而己平生欲效此作一文毎執筆輙罷因自笑曰不若且放教退之獨步退之尋常詩自謂不逮李杜至於昔尋李願向盤谷一篇獨不減子美

病中贈張十八

中虛得暴下避冷臥北窗不蹋曉鼓朝安眠聽逢逢籍也處閭裏抱能未施邦文章自娯戱金石日擊撞龍文百斛鼎筆力可獨扛談舌久不掉非君亮誰雙扶幾導之言曲節初摐摐半塗喜開鑿派別失大江吾欲盈其气不令見麾幢牛羊滿田野解斾束空杠傾罇與斟酌四壁堆甖缸帷隔雪風照鑪釘明釭夜防縱捭闔侈口疎眉厖勢侔髙陽翁坐約齊橫降連日挾所有形軀頓胮肛將歸乃徐謂子言得無哤回軍與角逐斫樹収窮龎雌聲吐款要酒壺綴羊腔君乃昆侖渠籍乃嶺頭瀧譬如蟻垤防詎可陵崆防幸願終賜之斬抜枿與樁從此識歸處東流水淙淙

此篇當就用韻處玩其苦心巧思大略以軍事進退爲比皆就韻之所近而詞義乃各得其儕如前有髙陽一諭而後之窮龎乃以類從不爲彊押凡解斾回軍約降吐款前後俱一綫穿成於此見長篇險韻定湏慘淡經營不可恃才鹵莽也按顧嗣立謂諸家舊注不無舛錯如病中贈張十八雲龍文百斛鼎孫汝聽不知出自班孟堅寶鼎詩而漫引史記秦武王與孟說舉龍文之鼎此其譌謬更甚嗣立但見史記秦本紀有王與孟說舉鼎事而無龍文字面遂疑其訛謬而攺注之不知秦武王與孟說舉龍文赤鼎自在趙世家中詩本用此孫注或欠詳晰而於義未爲失也若不引舉鼎而泛引寶鼎於下句力扛何涉舊注固時有舛錯此則攺注反成譌謬特爲正之

韓醇曰公始也扶機導籍使之言且匿其麾幢解斾束杠而示之弱籍乃縦其捭闔如酈生之下齊旣連日挾其所有其後軀病語哤乃爲公敗是猶孫臏之収龎涓也籍旣爲公所敗乃自以爲嶺頭之瀧不足以方昆侖之渠蟻垤之防不足以陵崆防之山願終受教於公而公於是導其所歸也

寄崔二十六立之

西城員外丞心迹兩屈奇往嵗戰詞賦不將勢力隨下驢入省門左右驚紛披傲兀坐試席深叢見孤羆文如翻水成初不用意爲四座各低面不敢捩眼窺升階揖侍郎歸舍日未攲佳句喧眾口考官敢瑕疵連年収科第若摘頷底髭回首卿相位通途無他岐豈論校書郎袍笏光參差童稚見稱說祝身得如斯儕輩妒且熱喘如竹筒吹老婦願嫁女約不論財貲老翁不量分累月笞其兒攪攪爭附托無人角雄雌由來人間事翻覆不可知安有巢中鷇插翅飛天陲駒麛著爪牙猛虎借與皮汝頭有韁系汝腳有索縻陷身泥溝間誰復稟指防不脫吏部選可見偶與奇又作朝士貶得非命所施客居京城中十日營一炊逼迫走巴蠻恩愛座上離昨來漢水頭始得完孤羇桁掛新衣裳盎棄食殘縻茍無饑寒苦那用分髙卑憐我還好古宦途同險巇毎旬遺我書竟嵗無差池新篇奚其思風幡肆逶迆又論諸毛功劈水防蛟螭雷電生睒防角鬛相撐披屬我感窮景抱華不能摛倡來和相報愧嘆俾我疵又寄百尺防緋紅相盛衰巧能諭其誠深淺抽肝脾開展放我側方餐涕垂匙朋交日凋謝存者逐利移子寧獨迷誤綴綴意益彌舉頭庭樹豁狂飈捲寒曦迢遞山水隔何由應塤篪別來就十年君馬記騧驪長女當及事誰助出帨縭諸男皆秀朗防能守家規文字鋭气在輝輝見旌麾摧腸與慼容能復持酒巵我𨿽未耋老發禿骨力羸所餘十九齒飄颻盡浮危花著兩眼視物隔褷防燕席謝不詣遊鞍懸莫騎惇惇憑書案譬彼鳥黏黐且吾聞之師不以物自隳孤豚眠糞壤不慕太廟犧君防一時人防輩先騰馳過半黑頭死陰虫食枯骴歡華不滿眼咎責塞兩儀觀名計之利詎足相陪禆仁者恥貪冒受祿量所宜無能食國惠豈異哀癃罷久欲辭謝去休令眾睢睢況又嬰疹疾寧保軀不貲不能前死罷內實慙神只舊籍在東都茅屋枳棘籬還歸非無指灞渭揚春澌生兮耕吾疆死也埋吾陂文書自傳道不仗史筆垂夫子固吾黨新恩釋銜羈去來伊洛上相待安罛箄我有雙飲其銀得朱提黃金塗物象雕鐫妙工倕乃令千里鯨麼麼防螽斯猶能爭明月擺掉出彌野艸花葉細不辧薋菉葹緜緜相紏結狀似還城陴四隅芙蓉樹擢艷皆猗猗鯨以興君身失所逢百罹月以諭夫道僶俛勵莫虧艸木明覆載妍醜齊榮萎願君恆禦之行止雜燧觽異日期對舉當如合分支

敍崔如小傳敍自如尺牘雜防覼縷似破碎而實渾成其詞意懇款下筆不能自休可想見交誼之厚

隱居詩話曰詩惡蹈襲古人之意亦有襲而愈工若出於已者蓋思之愈精則造語愈深也魏人章疏云福不盈眥禍將溢世韓愈則曰歡華不滿眼咎責塞兩儀蓋工於前也

李光地曰前敍崔之登第謫官中道與崔唱酬之事而因訊其安候後乃自述其志而欲與崔偕隱末方及其所以報崔之貽者與前巧諭其誠相應

禦選唐宋詩醇卷三十

欽定四庫全書

禦選唐宋詩醇卷三十一

昌黎韓愈詩五

目錄

短燈檠歌

病鴟

華山女

瀧吏

除官赴闕至江州寄鄂嶽李大夫

南山有髙樹行贈李宗閔

猛虎行

雪後寄崔二十六丞公

奉酬盧給事云夫四兄曲江荷花行見寄並呈上錢七兄閣老張十八助教

記夢

南內朝賀歸呈同官

讀東方朔雜事

庭楸

南溪始泛三首

題楚昭王廟

答張十一功曹

題木居士

和歸工部送僧約

入關詠馬

木芙蓉

奉和庫部盧四兄曹長元日朝回

奉和裴相公東徵途經女幾山下作

次潼關先寄張十二閣老使君

晉公破賊回重拜臺司以詩示幕中賓客愈奉和左遷至藍關示侄孫湘

晚次宣溪辱韶州張端公使君惠書敍別酬以絕句二章

量移袁州張韶州端公以詩相賀因酬之

奉和兵部張侍郎酬鄆州馬尙書只召途中見寄開緘之日馬帥已再領鄆州之作

奉酬天平馬十二僕射暇日言懷見寄之作奉使鎭州行次承天行營奉酬裴司空

奉和僕射裴相公感恩言志

和僕射相公朝回見寄

欽定四庫全書

禦選唐宋詩醇卷三十一

昌黎韓愈詩五

短燈檠歌

長檠八尺空自長短檠二尺便且光黃簾緑幕朱戶閉風露气入秋堂涼裁衣寄逺淚眼暗搔頭頻挑移近牀太學儒生東魯客二十辭家來射防夜書細字綴語言兩目眵昏頭雪白此時提攜當案前防書到曉那能眠一朝富貴還自恣長檠髙張照珠翠吁嗟世事無不然墻角君防短檠棄

貧賤糟糠諷諭深切

病鴟

屋東惡水溝有鴟墮鳴悲靑泥揜兩翅拍拍不得離羣童叫相召瓦礫爭先之計校生平事殺卻理亦宜奪攘不愧恥飽滿盤天嬉晴日占光景髙風送追隨遂淩紫鳯羣肻顧鴻鵠卑今者運命窮遭逢巧丸兒中汝要害處汝能不得施於吾乃何有不忍乘其危丏汝將死命浴以淸水池朝餐輟魚肉暝宿防貍自知無以致防徳久猶疑飽入深竹叢饑來傍階基亮無責報心固以聽所爲昨日有气力飛跳弄籓籬今晨忽徑去曾不報我知僥幸非汝福天衢汝休窺京城事彈射竪子豈易欺勿諱泥坑辱泥坑乃良規

顧嗣立曰此詩毎虛頓一二語用深一步法如計較生平事殺卻理亦宜亮無責報心固以聽所爲是也通首是比分明爲負心人寫照與老杜義鶻行正相反

華山女

街東街西講佛經撞鐘吹螺閙宮庭廣張罪福資誘脇聽眾狎恰排浮萍黃衣道士亦講說座下寥落如明星華山女兒家奉道欲驅異教歸仙靈洗糚拭靣著冠帔白咽紅頰長眉靑遂來升座演眞訣觀門不許人開扄不知誰人暗相報訇然振動如雷霆埽除眾寺人迹絕驊驑塞路連輜軿觀中人滿坐觀外後至無地無由聽抽釵脫釧解環佩堆金疊玉光靑熒天門貴人傳詔召六官願識師顏形玉皇頷首許歸去乘龍駕鶴來靑冥豪家少年豈知道來繞百市腳不停雲窗霧閣事恍惚重重翠幔深金屏仙梯難攀俗緣重浪憑靑鳥通丁寧漁隱叢話曰類苑云退之見神仙亦不伏云我寧屈曲自世間安能從汝巢神山賦謝自然則曰童騃無所識作誰氏子則曰不從而誅未晚耳惟華山女詩頗假借不知何以得此

朱子曰或怪公排斥拂老不遺餘力而於華山女獨假借如此非也此正譏其衒姿色假仙靈以惑眾又譏時君不察使失行婦人得入宮禁耳觀其卒章豪家少年雲窗霧閣翠幔金屏靑鳥丁寧等語防慢甚矣豈眞以神仙處之哉

彥周詩話曰詩人寫人物態度至不可移易元防之李娃行雲髻鬟峨峨髙一尺門前立地防春風此定爲娼婦退之華山女詩云洗糚拭靣著冠帔白咽紅頰長眉靑此定是女道士東坡作芙蓉城詩亦用長眉靑三字雲中有一人長眉靑烱如防雲淡疏星便有神仙風度

瀧吏

南行逾六旬始下昌樂瀧險惡不可狀船石相舂撞往問瀧頭吏潮州尙防裏行當何時到土風復何似瀧吏垂手笑官何問之愚譬官居京邑何由知東吳東吳防宦鄕官知自有由潮州底處所有罪乃竄流儂幸無負犯何由到而知官今行自到那遽妄問爲不虞卒見困汗出愧且駭吏曰聊戱官儂嘗使往罷嶺南大扺同官去道苦遼下此三千里有州始名潮惡溪瘴毒聚雷電常洶洶鱷魚大於船牙眼怖殺儂州南數十里有海無天地颶風有時作掀眞差事聖人於天下於物無不容比聞此州囚亦有生還儂官無嫌此州固罪人所徙官當明時來事不待說委官不自謹愼宜卽引分往胡爲此水邊神色久儻慌防大瓶甖小所任自有宜官何不自量滿溢以取斯工農𨿽小人事業各有守不知官在朝有益國家不得無虱其間不武亦不文仁義飾其躬巧姦敗羣倫叩頭謝吏言始慙今更羞歷官二十餘國恩並未酬凡吏之所訶嗟實頗有之不卽金木誅敢不識恩私潮州𨿽雲遠𨿽惡不可過於身實己多敢不持自賀

欲寫貶地遠惡卻設爲問答又借吳音俚語以致眞切之意助荒陋之態格調全祖古樂府來君子以恐懼修省瀧吏篇之謂也莫道英雄气短

沈徳潛曰音節气味得之漢人樂府韓詩中推爲別調借吏言以規諷主意在此

除官赴闕至江州寄鄂嶽李大夫

盆城去鄂渚風便一日耳不枉故人書無因帆江水故人辭禮闈旌節鎭江圻而我竄逐者龍鐘初得歸別來己三嵗望望長迢遞咫尺不相聞平生那可計我齒落且盡君鬢白防何年皆過半百來日苦無多少年樂新知衰暮思故友譬如親骨肉寧免相可不我昔實愚憃不能降色辭子犯亦有言臣猶自知之公其務貰過我亦請攺事桑楡儻可収願寄相思字

情致纒緜詞气遜順使人之意也消

南山有髙樹行贈李宗閔

南山有髙樹花葉何蓑蓑上有鳯凰巢鳯凰乳且棲四旁多長枝羣鳥所托依黃鵠據其髙眾鳥接其卑不知何山鳥羽毛有光輝飛飛擇所處正得眾所希上承鳯凰恩自期永不衰中與黃鵠羣不自隱其私下視眾鳥羣汝徒竟何爲不知挾丸子心黙有所規彈汝枝葉間汝翅不覺摧或言由黃鵠黃鵠豈有之愼勿猜眾鳥眾鳥不足猜無人語鳯凰汝屈安得知黃鵠得汝去婆娑弄毛衣前汝下視鳥各議汝瑕疵汝豈無朋匹有口莫肻開汝落蒿艾間防時復能飛哀哀故山友中夜思汝悲路遠翅翎短不得持汝歸

韓醇曰據詩意鳯凰謂斐度挾丸子謂李徳裕李紳元稹也新書李宗閔傳云斐度伐蔡引爲彰義觀察判官蔡平知制誥長慶初錢徽典貢舉宗閔托所親於徽李徳裕李紳元稹共白徽取士不以實宗閔坐貶劍州刺史俄復爲中書舍人由是嫌怨顯結縉紳之禍四十餘年不解又云宗閔初爲裴度引用及度薦李徳裕可爲宰相宗閔遂與爲怨韓愈爲作南山猛虎行規之按度薦徳裕在公沒後五年新書誤矣漁隱叢話曰退之宗閔俱裴晉公徵淮西時幕客也退之作南山有髙樹及猛虎行贈宗閔皆略盡其終身所爲然退之無恙時宗閔才爲中書舍人所爲尙未暴自錢徽貶後牛李之憾始結至其爲相則退之死久矣遂有封川之行所謂前汝下視鳥各議汝瑕疵烏鵲從噪之虎不知所歸者何其明驗也

方崧卿曰心黙有所規規圖也東坡五禽言去年麥不熟挾彈規我肉本公語也

猛虎行

猛虎𨿽云惡亦各有匹儕羣行深谷間百獸望風低身食黃熊父子食赤豹麛擇肉於熊豹肻視兔與貍正晝當谷眠眼有百步威自矜無當對气性縱以乖朝怒殺其子暮還食其妃匹儕四散走猛虎還孤棲狐鳴門兩旁烏鵲從噪之出逐猴入居虎不知所歸誰云猛虎惡中路正悲啼豹來銜其尾熊來攫其頤猛虎死不辭但慙前所爲虎坐無助死況如汝細防故當結以信親當結以私親故且不保人誰信汝爲

二詩皆哀矜涕泣而道宵雅之遺則也

方崧卿曰蜀本總題誤以上題贈李宗閔四字綴猛虎行之上後人因之其實後詩不爲宗閔作猛虎行樂府舊題非前詩類也新書又謂斐度薦李徳裕宗閔怨之爲作此詩薦事在太和三年公沒久矣不可據

雪後寄崔二十六丞公

藍田十月雪塞關我興南望愁羣山攢天嵬嵬凍相映君乃寄命於其間秩卑俸薄食口眾豈有酒食開容顏殿前羣公賜食罷驊驑蹋路驕且閒稱多量少鑑裁宻豈念幽桂遺榛菅防欲犯嚴出薦口气象硉兀未可攀歸來殞涕揜關臥心之紛亂誰能刪詩翁憔悴斸荒棘淸玉刻佩聯玦環腦脂遮眼臥壯士大弨掛壁無由彎乾坤惠施萬物遂獨於數子懷偏慳朝欷暮唶不可解我心安得如石頑

起調激越極似同谷歌

某氏曰斯立是時爲藍田縣丞其曰藍田十月元和十年十月也孟郊已死張籍病眼故有詩翁壯士之句有懷立之且念朋友之不振也

奉酬盧給事云夫四兄曲江荷花行見寄並呈上錢七兄閣老張十八助教

曲江千頃秋波淨平鋪紅雲蓋明鏡大明宮中給事歸走馬來防立不正遺我明珠九十六寒光映骨睡驪目我今官閒得婆娑問言何處芙蓉多撐舟昆明度云錦腳敲兩舷叫吳歌太白山髙三百里負雪嵬嵬揷花裏玉山前腳不復來曲江汀瀅水平杯我時相思不覺一回首天門九扇相當開上界眞人足官府豈如散仙鞭笞鸞鳯終日相追陪

紅雲明鏡中特有雪山倒影便寫得異樣精采結似灑脫正恐不能忘情

樊汝霖曰公時自中書舍人降太子右庻子

記夢

夜夢神官與我言羅縷道妙角與根挈攜陬維口瀾翻百二十刻湏臾間我聽其言未云足捨我先度橫山腹我徒三人共追之一人前度安不危我亦平行蹋神完骨蹻腳不掉側身上視溪谷盲杖撞玉版聲彭神官見我開顏笑前對一人壯非少石壇坡陀可坐臥我手承頦肘拄座隆樓傑閣磊嵬髙天風飄飄吹我過壯非少者哦七言六字常語一字難我以指撮白玉丹行且咀噍行詰盤口前截斷第二句綽虐顧我顏不歡乃知仙人未賢聖防短慿愚邀我敬我能屈曲自世間安能從女巢神山

只是寓言勿眞謂與鬼爭義

黃庭堅曰六字常語一字難只前句中哦字便是所難此乃爲詩之法也

樊汝霖曰蘇內翰嘗曰太白詩云遺我鳥迹書讀之了不閒太白尙气乃自招不識字不如退之倔彊云我能屈曲自世間安能隨女巢神山又云退之性气𨿽出世間人亦不能容也

某氏曰此詩蓋有托諷意公忤執政左遷爲右庻子時作前酬盧公荷花詩末云豈如散仙鞭笞鸞鳯終日相追陪而此詩末亦云我能屈曲自世間安能從女巢神山皆有不能俯仰隨人之意可知其爲左遷之時也

顧嗣立曰按金居敬云羅縷道妙三句意皆本參同契角根陬維謂靑龍處房六白虎在昴七朱雀在張二皆朝於武虛危之位也迎一陽之气以進火妙用始於虛危在一日言正當子半故曰湏臾間又云百二十刻湏臾間如參同契以十二卦十二律配十二時陽火陰符之候然一日之間有之一刻之間亦有之也公蓋深得金丹之防乃倔彊世間耶

南內朝賀歸呈同官

薄雲蔽秋曦淸雨不成泥罷賀南內衙歸涼曉淒淒緑槐十二街渙散馳輪蹄余惟贛書生孤身無所賫三黜竟不去致官九列齊豈惟一身榮佩玉冠簪犀滉蕩天門髙著籍朝厥妻文才不如人行又無町畦問之朝廷事略不知東西況於經籍深豈究端與倪君恩太山重不見酬稗稊所職事無多又不自提撕明庭集孔鸞曷取於鳧鷖樹以松與柏不宜閒蒿藜婉孌自媚好防時不見擠貪食以忘軀尠不調鹽醯法吏多少年磨淬出角圭將舉汝愆尢以爲已階梯収身歸關東期不到死迷

戒心法吏始擬収身則已有爲而爲矣中間省躬引分乃足爲朝士座右銘

雍錄曰唐都城有三大內太極宮在西故明西內大明宮在東故名東內別有興慶宮號南內也

洪興祖曰中朝事迹雲天街兩畔樹槐俗號爲槐街白樂天樂逰園詩云下視十二街緑槐間紅塵卽此也

讀東方朔雜事

嚴嚴王母宮下維萬仙家噫欠爲飄風濯手大雨沱方朔乃竪子驕不加禁訶偸入雷電室輷輘掉狂車王母聞以笑衞官助呀呀不知萬萬人生身埋泥沙簸頓五山踣流漂八維蹉曰吾兒可憎柰此狡獪何方朔聞不喜禠身絡蛟蛇瞻相北斗柄兩手自相挼羣仙急乃言百犯庸不科向觀睥睨處事在不可赦欲不布露言外口實諠嘩王母不得己顏嚬口賫嗟頷頭可其奏送以紫玉珂方朔不懲創挾恩更矜誇詆欺劉天子正晝溺殿衙一旦不辭訣攝身淩蒼霞

兪瑒曰此詩洪興祖以爲譏弄權者觀結語云殊不然也意亦指文人播弄造化如雙鳥詩云爾不然何獨取方朔而擬之權幸耶

顧嗣立曰按漢書東方朔傳贊曰朔之詼諧逢占射覆其事浮淺行於眾庶童兒牧豎莫不炫燿而後世好事者因取奇言怪語附著之公詩皆本經史而此作獨專取內傳亦偶然戱筆故題之曰雜事也漢武帝內傳曰帝好長生七夕西王母降其宮有頃索桃七枚以四枚與帝自食三枚曰此桃三千年一實時東方朔從殿東廂朱鳥牖中窺母母謂帝曰此窺牖兒嘗三來偸吾此桃昔爲太山上仙宮令到方丈擅弄雷電激波揚風風雨失時陰陽錯迕致令鮫鯨陸行海水暴竭黃鳥宿淵於是九潦丈人乃言於太上遂謫人間其後朔一日乘雲龍飛去不知所在庭楸

庭楸止五株共生十步間各有藤繞之上各相鉤聯下葉各垂地樹顚各云連朝日出其東我常坐西偏夕日在其西我常坐東邊當晝日在上我在中央間仰視何靑靑上不見纎穿朝暮無日時我且八九旋濯濯晨露香明珠何聯聯夜月來照之蒨蒨自生煙我己自頑鈍重遭五楸牽客來尙不見肻到權門前權門眾所趨有客動百千九牛亡一毛未在多少間往旣無可顧不往自可憐

歷敍東西朝暮繁而不殺彌有古意

南溪始泛三首

榜舟南山下上上不得返幽事隨去多孰能量近逺陰沈過連樹藏昂抵橫阪石麤肆磨礪波惡厭牽挽或倚偏岸漁竟就平洲飯防防暮雨飄梢梢新月偃餘年懍無防休日愴已晚自是病使然非由取髙蹇

南溪亦淸駛而無檝與舟山農驚見之隨我觀不休不惟兒童輩或有杖白頭饋我籠中勸我此淹畱我云以病歸此已頗自由幸有用餘俸置居在西疇囷倉米谷滿未有旦夕憂上去無得得下來亦悠悠但恐煩裏閭時有緩急投願爲同社人雞豚燕春秋

足弱不能步自宜収朝迹羸形可輿致佳觀安可擲卽此南阪下久聞有水石拕舟入其間溪流正淸激隨波吾未能峻瀨乍可刺鷺起若導吾前飛數十尺亭亭柳帶沙松冠壁歸時還盡夜誰謂非事役

三首神似陶公所謂姦窮變怪得往往造平淡者蔡寛夫詩話曰退之詩豪健雄放自成一家世特恨其深婉不足南溪始泛三篇乃末年所作獨爲閒逺有淵明風气

王直方詩話曰洪父言山谷於退之詩少所許可最愛南溪始泛以爲有詩人句律之深意

隱居詩話曰南溪始泛詩將死病中作也句有足弱不能步自宜収朝迹又云餘年懍無防休日愴已晚張籍哭退之詩略曰去夏公請告養病城南莊籍時休官罷兩月同逰翔移船入南溪東西縱篙撐公作逰溪詩詠唱多慨慷又曰偶有賈秀才來玆亦同並秀才謂賈島也

題楚昭王廟

丘墳滿目衣冠盡城闕連云艸樹荒猶有國人懷舊徳一間茅屋祭昭王

顧嗣立曰按公外集有記宜城驛云驛東北有井傳是昭王井井東北數十步有楚昭王廟髙木萬株舊廟屋極宏盛今惟艸屋一區然問左側人尙云毎嵗十月民相率聚祭其前元和十四年二月二日題蓋與此詩同作也

答張十一功曹

山淨江空水見沙哀猿啼處兩三家篔簹競長纎纎筍躑躅閒開艷艷花未報恩波知死所莫令炎瘴送生涯吟君詩罷防雙鬢斗覺霜毛一半加

任子淵曰鬥覺詩中健語也前輩多使退之詩有此句東坡詩黃昏斗覺羅裳薄后山詩斗覺文字生淸新

題木居士

火透波穿不計春根如頭靣幹如身偶然題作木居士便有無窮求福人

道破世情

張蕓叟木居士詩序耒陽縣北沿流二三十里鼇口寺卽退之所題木居士在焉元丰初以禱旱不應爲邑令析而薪之今存者乃僧道符更刻

和歸工部送僧約

早知皆是自拘囚不學因循到白頭汝旣出家還擾擾何人更得死前休

振威一喝三日耳聾

入關詠馬

嵗老豈能充上駟力微當自愼前程不知何故翻驤首牽過關門妄一鳴

木芙蓉

新開寒露叢逺比水間紅艷色寧相妒嘉名偶自同采江官渡晚搴木古祠空願得勤來防無令便逐風朱子曰此詩言荷花與木芙蓉生不同處而色皆美名又同故以采江搴木二事相對言其生處而九歌者祭神之辭故曰古祠也

奉和庫部盧四兄曹長兄元日朝回

天仗宵嚴建羽旄春云送色曉雞號金鑪香動螭頭暗玉佩聲來雉尾髙戎服上趨承北極儒冠列侍映東曹太平時節難身遇郎署何湏嘆二毛

沈徳潛曰入賈岑倡和作中可以伯仲

奉和斐相公東徵途經女幾山下作

旗穿曉日雲霞雜山倚秋空劍防明敢請相公平賊後暫攜諸吏上崢嶸

洪興祖曰以我之旗況彼雲霞以彼之山況我劍防詩家謂回鸞舞鳯格

蔡寛夫詩話曰退之和裴晉公徵淮西時過女幾山詩云云而晉公之詩無見惟白樂天集載其一聯云待平賊壘報天子莫指仙山示老夫方時意气自信不疑如此豈容令狐楚輩沮撓乎

次潼關先寄張十二閣老使君

荊山已去華山來日出潼關四扇開刺史莫辭迎候逺相公親破蔡州回

沈徳潛曰沒石飲羽之技不必以尋常絕句法求之晉公破賊回重拜臺司以詩示幕中賔客愈奉和

南伐旋師太華東天書夜到冊元功將軍舊壓三司貴相國新兼五等崇鵷鷺欲歸仙仗裏熊羆還入禁營中長慙典午非材職得就閒官卽至公

嚴重蒼渾直逼杜陵

石林詩話曰七言難於气象雄渾句中有力而紆徐不失言外之意自老杜錦江春色來天地玉壘浮雲變古今與五更鼔角聲悲壯三峽星河影動揺等句之後常恨無復繼者韓退之筆力最爲傑出然毎苦意與語俱盡和裴晉公破蔡州回詩所謂將軍舊壓三司貴相國新兼五等崇非不壯也然意亦盡於此矣不若劉禹錫賀晉公畱守東都雲天子旌旗分一半八方風雨會中州語逺而體大也

沈徳潛曰莊重得體

左遷至藍關示侄孫湘

一封朝奏九重天夕貶潮州路八千欲爲聖明除獘事肻將衰朽惜殘年雲橫秦嶺家何在雪擁藍關馬不前知汝逺來應有意好収吾骨瘴江邊

李光地曰佛骨一表孤暎千古而此詩配之尢妙在許大題目而以除獘事三字了卻

晚次宣溪辱韶州張端公使君惠書敍別酬以絕句二章

韶州南去接宣溪雲水蒼茫日向西客淚數行元自落鷓鴣休傍耳邊啼

兼金那足比淸文百首相隨愧使君俱是嶺南巡管內莫欺荒僻斷知聞

筆墨閒錄曰潮州以後詩最哀深宣溪絕句等詩絕有味

量移袁州張韶州端公以詩相賀因酬之

明時逺逐事何如遇赦移官罪未除北望詎令隨塞鴈南遷才免塟江魚將經貴郡煩畱客先惠髙文謝起予暫欲系船韶石下上賔虞舜整冠裾

李光地曰末句取諸離騷所謂跪敷袵以敶辭者有防難正志气象

奉和兵部張侍郎酬鄆州馬尙書只召途中見寄開緘之日馬帥巳再領鄆州之作

來朝當路日承詔攺轅時再領湏句國仍遷少昊司暖風抽宿麥淸雨捲歸旗賴寄新珠玉長吟慰我思石林詩話曰蔡天啟言嘗與張文潛論韓柳五字警句文潛舉退之暖風抽宿麥淸雨捲歸旗子厚壁空殘月曙門掩候虫秋皆集中第一

奉酬天平馬十二僕射暇日言懷見寄之作

天平篇什外政事亦無雙威令加徐土儒風被魯邦淸爲公論重寛得士心降嵗晏偏相憶長謡坐北窗奉使鎭州行次承天行營奉酬裴司空

竄逐三年海上歸逢公復此著徵衣旋吟佳句還鞭馬恨不身先去鳥飛

詔許遲畱而奮迅如此仁者之勇庶無愧焉

新書詔愈宣撫旣行眾皆危之元稹言韓愈可惜穆宗亦悔詔愈度事從宜無必入愈曰安有受君命而滯畱自顧遂疾驅入

奉和僕射裴相公感恩言志

文武成功後居爲百辟師林園窮勝事鐘鼓樂淸時擺落遺髙論雕鐫出小詩自然無不可範蠡爾其誰按詩話云慶曆中西師未解晏元獻爲樞宻使防大雪置酒西園歐陽永叔賦詩云湏憐鐵甲冷徹骨四十餘萬屯邊兵晏曰昔韓愈亦能作言語赴斐度防但雲林園窮勝事鐘鼓樂淸時不曾如此作閙夫斐度之優遊綠野乃不得己而與世浮沈故愈詩云云晏殊所處不同聞永叔諷厲正應攺容謝之顧猶怫然於中耶

和僕射相公朝回見寄

盡瘁年將久公今始暫閒事隨憂共減詩與酒俱還放意機衡外収身矢石間秋臺風日迥正好防前山退之與中立雅契同涉艱危樹功業其於當時朝局元老苦心有知之最深者二詩能曲傳之諷詠殊有餘味

禦選唐宋詩醇卷三十一

欽定四庫全書

禦選唐宋詩醇卷三十二

睂山蘇軾詩一

目錄

辛丑十一月十九日旣與子由別於鄭州西門之外馬上賦詩一篇寄之

過宜賔見夷中亂山

夜泊牛口

夜行觀星

八陣磧

入峽

出峽

神女廟

巫山

荊州十首【錄三首】

太白山下早行至橫渠鎭書崇壽院壁

畱題延生觀後山小堂

石鼻城

病中大雪數日未嘗起觀虢令趙薦以詩相屬戲用其韻答之

嵗晚相與饋問爲饋嵗酒食相邀呼爲別嵗至除夜達旦不眠爲守嵗蜀之風俗如是余官於岐下嵗暮思歸而不可得故爲此三詩寄子由

饋嵗

別嵗

守嵗

和子由論書

鳯翔八觀【錄五首】

石鼓歌

王維吳道子畫

東湖

眞興寺閣

李氏園

七月二十四日以久不雨出禱磻溪是日宿虢縣二十五日晚自虢縣渡渭宿於僧捨曽閣閣故曾氏所建也夜久不寐見壁有前縣令趙薦畱名有懷其人

二十七日自陽平至斜谷宿於南山中蟠龍寺是日至下馬磧憩於北山僧捨有閣曰懷賢南有斜谷西臨五丈原諸葛孔明所從出師也

和子由記園中艸木十一首【錄五首】

司竹監燒葦園因召都巡檢柴貽朂左藏以其徒防獵園下

秀州僧本瑩靜照堂

送安惇秀才失解西歸

送劉道原歸覲南康

次韻張安道讀杜詩

傅堯兪濟源艸堂

潁州初別子由二首

歐陽少師令賦所蓄石屏

欽定四庫全書

禦選唐宋詩醇卷三十二

眉山蘇軾詩一

詩日杜韓以後唐季五代纎佻薄弱日卽淪胥宋初楊億劉筠錢惟演之徒崇尙昆體只是溫李后塵嗣是蘇舜欽以豪放自異梅堯臣以髙淡爲宗𨿽志於古矣而神明變化之功少未有能驂駕杜韓卓然自成一家而雄視百代者必也其蘇軾乎軾之器識學問見於政事發於文章史稱言足以達其有猷行足以遂其有爲節義足以固其有守皆志與气爲之也惟詩亦然地負海涵不名一體而核其防要之所在如雲我詩𨿽云拙心平聲韻和此軾自評其詩者也作詩熟讀毛詩國風離騷曲折盡在是此軾自以其所得教人者也且夫精深華妙則蘇轍稱之矣公如大國楚吞五湖三江則黃庭堅稱之矣天才宏放宜與日月爭光則蔡絳稱之矣屈注天潢倒連滄海變百怪終歸渾雅則敖陶孫稱之矣前之曹劉陶謝後之李杜韓白無所不學亦無所不工同時歐陽王黃猶俱遜謝焉洵乎獨立千古非一代一人之詩也而陳師道顧謂其初學劉禹錫晚學李太白母乃一知半解歟但其詩气豪體大有非後哲所易學步者是以元好問論詩有云只知詩到蘇黃盡滄海橫流卻是誰又云蘇門果有忠臣在肯放坡詩百態新蓋非用此爲譏議乃正以見其不可摸擬耳其與軾並世之人漫爲評論者如張舜民有仔細檢防不無利鈍之言而楊時至謂其不知風雅之意後來嚴羽更以其自出己意爲詩之大厄創大言以欺世夫豈可爲篤論哉是編所錄挹菁拔萃審擇再三殆無遺憾其生平丰功亮節與夫兄弟朋友過從離合之迹及一時新法之廢興時事之遷變靡不因之以見詩凡五百餘首古體則五言稍多於七言近體則七言數倍於五言要歸本於六義之防亦非有成見也

辛丑十一月十九日旣與子由別於鄭州西門之外馬上賦詩一篇寄之

不飲胡爲醉兀兀此心已逐歸鞍發歸人猶自念庭闈今我何以慰寂寞登髙回首坡隴隔惟見烏防出復沒苦寒念爾衣裘薄獨騎瘦馬踏殘月路人行歌居人樂僮僕怪我苦淒惻亦知人生要有別但恐嵗月去飄忽寒燈相對記疇昔夜雨何時聽蕭瑟君知此意不可忘愼勿苦愛髙官職【自注嘗有夜雨對牀之言故云爾】

軾與其弟轍友愛特至時軾赴鳯翔簽判之任旣別而作此詩起句突兀有意味前敍旣別之深情後憶昔年之舊約亦知人生要有別轉進一層曲折遒宕軾是時年甫二十六而詩格老成如是

許顗詩話曰燕燕於飛差池其羽之子於歸逺送於野瞻望弗及泣涕如雨此眞可泣鬼神矣東坡詩云登髙回首坡隴隔惟見烏防出復沒逺紹其意王方直詩話曰東坡喜韋蘇州詩寧知風雨夜復此對牀眠之句故在鄭別子由云寒燈相對記疇昔夜雨何時聽蕭瑟又初秋子由與坡相從彭城賦詩云誤喜對牀尋舊約不知飄泊在彭城子由使遼在神水館賦詩雲夜雨從來對榻眠玆行萬里隔湖天坡在禦史獄有云他年夜雨獨傷神在東府有云對牀定悠悠夜雨今蕭瑟其同轉對有云對牀貪聽連宵雨又曰對牀欲作連夜雨又曰對牀老兄弟夜雨鳴竹屋此其兄弟所賦也相約退休可謂無日忘之然竟不能成其約其意見於逍遙堂詩敍云

過宜賔見夷中亂山

江寒晴不知逺見山上日朦朧含髙峯晃蕩射峭壁橫云忽飄散翠樹分歷歷行人挹孤光飛鳥投逺碧蠻荒誰復愛穠秀安可適豈無避世士髙隠鏈精魄誰能從之遊路有豺虎迹

孤冷巉削具縋幽鑿險之能

紀年錄曰嘉祐四年荊州上王兵部書曰自蜀至楚舟行六十日過郡十一縣二十有六公由水路至嘉州入嘉陵江由瀘渝涪忠防等州入峽江故作過宜賔泊牛口入峽出峽等詩

夜泊牛口

日落江霧生系舟宿牛口居民偶相聚三四依古栁負薪出深谷見客喜且售煮蔬爲夜飱安識肉與酒朔風吹茅屋破壁見星鬥兒女自吚嚘亦足樂且久人生本無事苦爲世味誘富貴耀吾前貧賤獨難守誰知深山子甘與麋鹿友置身落蠻荒生意不自陋今子獨何者汲汲彊奔走

不見可欲使心不亂於此悟出艱難中骨力孰謂陋室荒村不可以學道

夜行觀星

天髙夜气嚴列宿森就位大星光相射小星閙若沸天人不相干嗟彼本何事世俗彊指擿一一立名字南箕與北鬥乃是家人器天亦豈有之無乃遂自謂廹觀知何如逺想偶有似茫茫不可曉使我長嘆喟

掻首問天通以解是卽道不可名彊名曰道之防也

八陣磧

平沙何茫茫髣髴見石蕝縱橫滿江上嵗嵗沙水齧孔明死己久誰復辧行列神兵非學到自古不畱訣至人已心悟後世徒妄說自從漢道衰蠭起盡姦傑英雄不相下禍難久連結驅民市無煙戰野江流血萬人賭一擲殺盡如沃雪不爲久逺計艸艸常無法孔明最後起意欲掃羣孽崎嶇事節制隠忍久不決志大遂成迂嵗月去如瞥六師分未整一旦英气折惟餘八陣圖千古壯防峽

後幅評論孔明數語惜之至服之至也八陣圖壘人所共知其箕張翼舒之形無煩鋪敍放懷今古歷歷千年气成虹霓詞出金石意豈獨爲武侯嘆絕

水經注曰江水又東逕諸葛亮圖壘南石磧平曠望兼川陸有亮所作八陣圖東跨故壘皆累細石爲之自壘西去聚石八行行閒相去二丈因曰八陣入峽

自昔懷幽賞今玆得縱探長江連楚蜀萬瀉東南合水來如電黔波緑似藍餘流細不數逺勢競相參入峽初無路連山忽似龕縈紆収浩渺蹙縮作淵潭風過如呼吸云生似吐含墜崖鳴窣窣垂蔓緑冷翠多崖竹孤生有石楠飛泉飄亂雪怪石走驚驂絕防知深淺樵僮忽兩三人煙偶逢郭沙岸可乘籃野戍荒州縣邦君古子男放衙鳴晚鼓畱客薦霜柑聞道黃精艸叢生緑玉篸盡應充食飲不見有彭耼气候冬猶暖星河夜半涵遺民悲昶衍【自注孟昶從此入覲王衍亦蜀主】舊俗接魚蠶版屋漫無瓦嵓居窄似庵伐薪常冒崄得米不盈甔嘆息生何陋劬勞不自慙葉舟輕逺溯大浪固嘗諳矍鑠空相視嘔啞莫與談蠻荒安可駐幽防信難妉獨愛孤棲鶻髙超百尺嵐橫飛應自得逺颺似無貪振翮遊霄漢無心顧雀防塵勞世方病局束我何堪盡解林泉好多爲富貴酣試看飛鳥樂髙遁此心甘

用險韻作長律盡如其意之所出最稱擅長首二句虛籠以作起局長江六句又作總挈其入峽十二句峽中之景物也絕防十二句峽中之人事也气候八句則言人居峽之陋嘆息八句則言已入峽之勞至獨愛孤棲鶻以下十二句前六句寫孤鶻橫飛自得之樂後六句寫自已局束塵勞之態兩相對照作開閤之勢知髙超之樂則知髙遁之甘矣章法明婳如觀逺岫列秀靑靑太平寰宇記曰瞿塘峽在防州府城東舊名西陵峽兩崖對峙中貫一江灩澦堆當其口乃三峽之門巫峽在巫山縣明月峽在夷陵州懸崖閒白石如月黃牛峽在夷陵州西

三峽記曰三峽連亙七百里重巖疊嶂隠蔽天日非亭午夜分不見日月水經雲杜宇所鑿

出峽

入峽喜巉巖出峽喜平曠吾心淡無累遇境卽安暢東西徑千里勝處頗屢訪幽尋逺無厭髙絕毎先上前詩尙遺略不錄久恐忘憶從巫廟回中路寒泉漲汲歸眞可愛翠碧光滿盎忽驚巫峽尾巖腹有穿壙仰見天蒼蒼石室開南向宣尼古廟宇叢木作幃帳鐵楯橫半空俯瞰不計丈古人誰架構下有不測浪石竇見天囷瓦棺悲古葬新灘阻風雪村落去攜杖亦到龍馬溪茅屋沽村釀玉虛悔不至實爲舟人誑聞道石最奇寤寐見怪狀峽山富奇偉得一知防喪苦恨不知名歷歷但想象今朝脫重險楚水平蕩魚多客庖足風順行意王追思偶成篇聊助舟人唱

險境發以雄詞須看其意思閒暇蕭散處

神女廟

大江從西來上有千仭山江山自環擁恢詭富神姦深淵鼉鼈橫巨壑蛇龍頑旌陽斬長蛟雷雨移蒼灣蜀守降老蹇至今帶連鐶縱橫若無主蕩逸侵人寰上帝降瑤姬來處荊巫間神仙豈在猛玉坐幽且閒飄蕭駕風馭弭節朝天關倐忽巡四方不知道裏艱古妝具法服邃殿羅煙鬟百神自奔走雜沓來趨班云興靈怪聚雲散鬼神還茫茫夜潭靜皎皎秋月彎還應揺玉佩來聽水潺潺

徐徊神境仿像仙蹤不襲用玉色頩顏及望帷褰幬一切猥瑣漫防之語範成大巫山圖及巫山髙二詩亹亹力辧何不緣軾詩巫山神女二作爲證耶

吳船錄曰下巫峽三十五里至神女廟十二峯皆在北岸前後映帶不能足其數所謂陽臺髙唐觀在來鶴峯上亦未必是神女之事據宋玉賦本以諷襄王后世不察一切以兒女子防之今廟中石刻引庸城記瑤姬西王母之女稱雲華夫人助禹令鬼神斬石疏流有功見紀今封妙用眞人

巫山

瞿塘迆邐盡巫峽崢嶸起連峯稍可怪石色變蒼翠天工運神巧漸欲作奇偉坱軋勢方深結構意未遂旁觀不暇瞬步步造幽防蒼崖忽相逼絕壁凜可悸仰觀八九頂俊爽淩顥气晃蕩天宇髙崩騰江水沸孤超兀不讓直拔勇無畏攀緣見神宇憩坐就石位巉巉隔江波一一問廟吏遙觀神女石綽約誠有以俯首見斜鬟拖霞弄修帔人心隨物變逺覺含深意野老笑吾旁少年嘗屢至去隨猿猱上反以繩索試石筍倚孤峯突兀殊不類世人喜神怪論說驚幼稚楚賦亦虛傳神仙安有是次問掃壇竹雲此今尙爾翠葉紛下垂婆娑緑鳯尾風來自偃仰若爲神物使絕頂有三碑詰曲古篆字老人那解讀偶見不能記窮探到峯背采斫黃楊子黃楊生石上堅瘦文如綺貪心去不顧防谷千尋縋山髙虎狼絕深入垣無忌洪蒙艸樹密蔥蒨雲霞膩石竇有洪泉甘滑如流髓終朝自盥潄冷冽淸心胃浣衣掛樹梢磨斧就石鼻徘徊云日晚歸意念城市不到今十年衰老筋力憊當時伐殘木牙蘗已如臂忽聞老人說終日爲嘆喟神仙固有之難在忘勢利貧賤爾何愛棄去如脫屣嗟爾若無還絕糧應不死

帶阜纓巒屯云積气析之則句鏈字琢合之則悠悠乎與顥气以俱而莫得其涯

入蜀記曰巫山峯巒上入霄漢山腳直揷江中議者謂太華衡廬皆無此奇然十二峯者不可悉見所見八九峯惟神女峯最爲纎麗奇峭宜爲仙眞所托荊州十首【錄三首】

南方舊戰國慘澹意猶存慷慨因劉表淒涼爲屈原廢城猶帶井古姓聚成村亦解觀形勝升平不敢論朱檻城東角髙王此望沙江山非一國烽火畏三巴戰國淪秋艸危樓倚斷霞百年豪傑盡擾擾見魚鰕栁門京國道驅馬及春陽野火燒枯艸東風動緑芒北行連許鄧南去極衡湘楚境橫天下懷王信弱王俯仰陳迹懷古者所同悲壯慷慨則唐賢得意筆也嘉祐庚子軾侍其父洵自荊州浮大梁此詩當在鄭州西門作之前

太白山下早行至橫渠鎭書崇壽院壁

馬上續殘夢不知朝日升亂山橫翠幛落月澹孤燈奔走煩郵吏安閒愧老僧再遊應眷眷聊亦記吾曾次聨是早行景色妙從首句殘夢二字生出故日月字不嫌雜見王世貞之論似密實疎

藝苑巵言曰劉駕馬上續殘夢境頗佳下云馬嘶而復驚遂不成語矣蘇子瞻用其語下云不知朝日升亦未是至復攺爲瘦馬兀殘夢愈墜惡道

畱題延生觀後山小堂

溪山愈好意無厭上到巉巉第防尖深谷野禽毛羽怪上方仙子鬢眉纎不慙弄玉騎丹鳯應逐嫦娥駕老蟾防艸巖花自無主晚來胡蝶入疎簾

三句觀後之景四句小堂之景唐時文安潯陽平恩邵陽永嘉永安義昌安陽諸主皆先後丐爲道士築觀在外玉眞師事道士史崇元此詩中二聨較之李義山不逢蕭史休回首莫見洪崕又拍肩之句更爲語隠而意微

趙次公曰延生觀後上小山有堂是唐玉眞公主修道遺迹

靑城山記曰玉眞公主肅宗之姑也築室丈人觀玉眞金仙二公主眞容見在

石鼻城

平時戰國今無在陌上徵夫白不閒北客初來試新險蜀人從此送殘山獨穿暗月朦朧裏愁渡奔河蒼茫間漸入西南風景變道邊修竹水潺潺

揮霍如意五六一聨深沈雄健景中有情蒼茫二字俱讀從上聲前人所未有此自軾詩創用唐人如韓詩讀張王爲去聲白詩讀曨爲上聲後人不審所出遂謂前賢自我作古恐不盡然耳

趙次公曰石鼻寨卽武成鎭也戰國指言蜀與魏也諸葛亮作此城以拒郝昭自北來而入蜀者至此漸入山故曰試新險自蜀來而趨京洛者至此已出山故曰送殘山自此地前往寶雞爲入西南矣

病中大雪數日未嘗起觀虢令趙薦以詩相屬戲用其韻答之

經旬臥齋閣終日親劑和不知雪已深但覺寒無柰飄蕭牕紙明堆壓檐板墮【自注關中皆以板爲檐】風飇助凝冽幃幔困掀簸惟思近醇醲未敢窺璨瑳何時反炎赫郤欲躬臼磨誰言坐無氊尙有裘充貨西鄰歌吹髮促席寒威挫崩騰踏成逕繚繞飛入座人歡瓦先融飲雋缾屢臥嗟予獨愁寂空室自困坷欲爲後日賞恐被遊塵涴寒更報新霽皎月懸半破有客獨苦吟淸夜默自課詩人例窮蹇秀句出寒餓何當暴霜雪庶以躡郊賀

和韻詩峻拔瀏利如彈丸脫手大蘇所長

嵗晚相與饋問爲饋嵗酒食相邀呼爲別嵗至除夜達旦不眠爲守嵗蜀之風俗如是余官於岐下嵗暮思歸而不可得故爲此三詩寄子由

饋嵗

農功各已收嵗事得相佐爲歡恐無及假物不論貨山川隨出產貧富稱小大寘盤巨鯉橫發籠雙兔臥富人事華靡防繡光翻座貧者愧不能微摰出舂磨官居故人少里巷佳節過亦欲舉鄕風獨唱無人和

別嵗

故人適千里臨別尙遲遲人行猶可復嵗行那可追問嵗安所之逺在天一涯巳逐東流水赴海歸無時東鄰酒初熟西捨彘亦肥且爲一日歡慰此窮年悲勿嗟舊嵗別行與新嵗辭去去勿回顧還君老與衰

卽古詩所遇無故物焉得不速老意而暢言之頓挫淋漓有對此茫茫百端交集之槪

守嵗

欲知垂盡嵗有似赴壑蛇修鱗半己沒去意誰能遮況欲系其尾𨿽勤知柰何兒童彊不睡相守夜讙嘩晨雞且勿唱更鼓畏添撾坐久燈燼落起看北斗斜明年豈無年心事恐蹉跎努力盡今夕少年猶可誇

前六句比中六句賦結句猶可誇者非幸詞正以見去日之苦多而盛年之不再也此與別嵗一首佳處不減魏武短歌

和子由論書

吾𨿽不善書曉書莫如我茍能通其意常謂不學可貎妍容有矉璧美何妨橢端莊雜流麗剛健含婀娜好之每自譏不謂子亦頗書成輒棄去繆被旁人裹體勢本闊落結束入細麼子詩亦見推語重未敢荷邇來又學射力薄愁官笴【自注官箭十二把吾能十一把箭耳】多好竟無成不精安用夥何當盡屏去萬事付懶惰吾聞古書法守駿莫如跛世俗筆苦驕眾中彊嵬騀鐘張忽己逺此語與時左論書實自道其所得端莊剛健一聨及體勢結束一聨宛然見軾書法也中閒揷入學射一段軒然波起淩厲無前

韻語陽秋曰東坡與子由論書云吾𨿽不善書曉書莫如我茍能通其意常謂不學可故其子叔黨跋公書云吾先君子豈以書自名哉特以其至大至剛之气發於胸中而應之以手故不見其有刻畫嫵媚之態而端乎章甫若有不可犯之色少年喜二王書晚乃喜顏平原故時有二王風气俗手不知妄謂學徐浩陋矣觀此則知初未嘗規規然出於翰墨積習也鳯翔八觀【並序錄五首】

鳯翔八觀詩記可觀者八也昔司馬子長登會稽探禹穴不逺千里而李太白亦以七澤之觀至荊州二子蓋悲世悼俗自傷不見古人而欲一觀其遺迹故其勤如此鳯翔當秦蜀之交士大夫之所朝夕往來此八觀者又皆跬步可至而好事者有不能徧觀焉故作詩以告欲觀而不知者

石鼓歌

冬十二月嵗辛丑我初從政見魯叟舊聞石鼓今見之文字郁律蛟蛇走細觀初以指畫肚欲讀嗟如箝在口韓公好古生己遲我今況又百年後彊尋偏傍推防畫時得一二遺八九我車旣攻馬亦同其魚維鱮貫之桞【自注其詞云我車旣攻我馬亦同又云其魚維何維鱮維鯉何以貫之維楊與栁惟此六句可讀餘多不可通】古器縱橫猶識鼎眾星錯落僅名斗糢糊半已似瘢胝詰曲猶能辧跟肘娟娟缺月隠雲霧濯濯嘉禾秀莨莠漂流百戰偶然存獨立千載誰與友上追軒頡相惟諾下揖冰斯同鷇防憶昔周宣歌鴻鴈當時籀史變蝌蚪厭亂人方思聖賢中興天爲生耆耉東徵徐鹵闞虓虎北伏犬戎隨指嗾象胥雜沓貢狼鹿方召聨翩賜圭卣遂因鼓鼙思將帥豈爲考擊煩蒙瞍何人作頌比崧髙萬古斯文齊岣嶁勲勞至大不矜伐文武未逺猶忠厚欲尋年嵗無甲乙豈有名字記誰某自從周衰更七國竟使秦人有九有掃除詩書誦法律投棄俎豆陳鞭杻當年何人佐祖龍上蔡公子牽黃狗登山刻石頌功烈後者無繼前無偶皆云皇帝巡四國烹滅彊暴救黔首六經旣己委灰塵此鼓亦當遭擊掊傳聞九鼎淪泗上欲使萬夫沈水取暴君縱欲窮人力神物義不污秦垢是時石鼓何處避無乃天工令鬼守興亡百變物自閒富貴一朝名不朽細思物理坐嘆息人生安得如汝壽雄文健筆句奇語重气魄與韓退之作相埒而研練過之細玩通篇以冬十二月四句起以興亡百變四句結起仿北徵詩體結亦悠然不盡若韓詩起四句未免平率結云嗚呼吾意其蹉跎又何衰颯也中閒分三大段第一段自細觀初以指畫肚至下揖冰斯同鷇防鋪敍石鼔之文詞字迹實景實事所與韓公不同者在此故詳述於前且正是初見時情狀古器縱橫六句詳寫石鼓之奇古固非文字郁律蛟蛇走一句所能盡缺月嘉禾視韓詩鸞翔鳯翥珊瑚碧樹之詞又出一奇也漂流百戰四句作轉軸起下二段意憶昔周宣歌鴻鴈至豈有名字記誰某推原溯委鋪述典重自從周衰更戰國至無乃天工令鬼守憑弔古今卻以六經九鼎作陪瀾翻無竭筆力馳驟中章法乃極嚴謹眞足嗣響少陵苕溪漁隠叢話曰韋蘇州石鼓歌云乃是宣王之臣史籀作退之石鼓歌初不指言史籀所作永叔集古錄云至於字畫亦非史籀不能作此蓋原蘇州之歌而云爾蘇長公石鼔詩云憶昔周宣歌鴻鴈當時籀史變蝌蚪亦原於蘇州也

趙次公曰先生詩後段云憶昔周宣歌鴻鴈當時籀史變蝌蚪則石鼓之字蓋蝌蚪之變韓愈有科斗書後記一篇云李陽冰之子服之授余以其家科斗孝經漢衛宏官書兩部合一卷且曰古書得其據依蓋可讀如是則退之宜識科斗書者石鼓歌乃云辭嚴義密讀難曉字體不類與科而先生今詩乃能通其六句則先生爲精於字學矣歐陽集古跋尾蓋謂韋應物以爲文王之鼓韓退之以爲宣王之鼓不知何所據而然卒以退之好古不妄者爲可信然未嘗載其文至子由和先生詩乃云形𨿽不具意可知有云楊桞貫魴鱮先生詩注云維鱮維鯉而子由云魴鱮豈各以所辧之字言之乎

朱彞尊曰楊用修謂從李賔之所得唐人拓本多至七百有二字叉言及見東坡之本人多惑焉攷賔之石鼓歌中雲家藏舊本出棃棗楮墨輕虛不盈握拾殘補缺能防何以一涓埃裨海嶽夫以歐陽薛胡諸家所見止四百餘字若賔之本有七百餘字拾殘補缺亦己多矣賔之不應爲是言也子瞻之詩曰韓公好古生己遲我今況又百年後彊尋偏旁推防畫時得一二遺八九子由和之有云形骸偃蹇任苔蘚文字皴剝因風雨字形漫汗隨石缺蒼蛇生角龍折股夫用修之本旣得自賔之傳自子瞻是子瞻克見其全子由亦得縱觀子瞻子由又不應爲是言也

王維吳道子畫

何處訪吳畫普門與開元開元有東塔摩詰畱手痕吾觀畫品中莫如二子尊道子實雄放浩如海波翻當其下手風雨快筆所未到气己吞亭亭雙林閒彩暈扶桑暾中有至人談寂滅悟者悲涕迷者手自捫蠻君鬼伯千萬萬相排競進頭如黿摩詰本詩老佩芷襲芳蓀今觀此壁畫亦若其詩淸且惇祗園弟子盡鶴骨心如死灰不復溫門前兩叢竹雪節貫霜根交柯亂葉動無數一一皆可尋其源吳生𨿽妙絕猶以畫工論摩詰得之於象外有如仙翮謝籠樊吾觀二子皆神俊又於維也斂袵無閒言

以史遷合傳論贊之體作詩開合離奇音節疎古道子下筆入神篇中摹寫亦不遺餘力將言吳不如王乃先於道子極意形容正是尊題法也後稱王維只云畫如其詩而所以譽其畫筆者甚淡顧其妙在筆墨之外者自能使人於言下領悟更不必似畫斷鑿鑿指爲神品妙品矣

許顗詩話曰老杜作曹將軍丹靑引云一洗萬古凡馬空東坡觀吳道子畫壁云筆所未到气己吞吾不得見其畫矣斯評也二公之句各可以當之

東湖

吾家蜀江上江水緑如藍邇來走塵土意思殊不堪況當岐山下風物尢可慙有山禿如赭有水濁如泔不謂郡城東數步見湖潭入門便淸奧恍如夢西南泉源從髙來隨波走涵涵東去觸重阜盡爲湖所貪但見蒼石螭開口吐淸甘借汝腹中過胡爲目耽耽新荷弄晚涼輕棹極幽探飄飄忘逺近偃息遺佩篸深有龜與魚淺有螺與蚶曝晴復戲雨戢戢多於蠶浮沈無停餌倐忽遽滿籃絲緡𨿽彊致瑣細安足戡聞昔周道興翠鳳棲孤嵐飛鳴飲此水照影弄毿毿【自注此古飲鳯池也】至今多梧桐合抱如彭耼彩羽無復見上有鸇搏防嗟予生𨿽晚好古意所妉圖書已漫漶猶復訪僑郯捲阿詩可繼此意久已含扶風古三輔政事豈汝諳聊爲湖上飲一縱醉後談門前逺行客劫劫無畱驂問胡不回首無乃趁朝參予今正疎懶官長幸見函不辭日遊再行恐嵗滿三暮歸仍倒載鐘鼓已韽韽

前幅寫東湖之勝而曰湖所貪曰目耽耽匪直摹景而已入後自寫閒遊實有懷抱觀古今之意扶風古三輔政事豈汝諳二句意最深厚得簡兮詩人之防沈屈下僚勾檢簿書無由得盡其才不得已而爲湖上之遊詎與尋蹤探勝者比攷是時軾爲鳯翔判官陳希亮爲府帥以屬禮待之或謁入不得見軾壯年气盛不相下其客位假寐作有云同僚不解事慍色見髯須𨿽無性命憂且復忍須臾此詩末復云予今正疎懶官長幸見函無聊不平時一發露於辭气故必知其人論其世而後可與言詩後人注詩者俱未見及此客位之作編入通守錢塘時並其年譜中次序亦錯謬矣

眞興寺閣

山川與城郭漠漠同一形市人與鴉鵲浩浩同一聲此閣防何髙何人之所營側身送落日引手攀飛星當年王中令斫木南山赬寫眞畱閣下鐵面眼有稜身彊八九尺與閣兩崢嶸古人𨿽暴恣作事今世驚登者尙呀喘作者何以勝曷不觀此閣其人勇且英

蒼蒼莽莽意到筆隨中閒側身送落日引手攀飛星十字奇警奪目可與老杜七星在北戶河漢聲西流相匹敵

趙防曰此詩用古人意而不取其字杜子美登慈恩寺塔詩云秦山忽破碎涇渭不可求俯視但一气焉能辧皇州

李氏園【自注李茂貞園也今爲王氏所有】

朝遊北城東回首見修竹下有朱門家破墻圍古屋舉鞭叩其戶幽響答空谷入門所見夥十步九移目異花兼四方野鳥喧百族其西引溪水活活轉墻曲東注入深林林深牕戶緑水光兼竹淨時有獨立鵠林中百尺松嵗久蒼鱗蹙豈惟此地少意恐關中獨小橋過南圃夾道多喬木隠如城百雉挺若舟千斛陰陰日光淡黯黯秋气蓄盡東爲方池野鴈雜家鶩紅棃驚合抱映島孤云馥春光水溶漾雪陣風翻撲其北臨長溪波聲捲平陸北山臥可見蒼翠閒磽禿我時來周覽問此誰所築云昔李將軍負險乘衰叔抽錢算閒口但未防羮粥當時奪民田失業安敢哭誰家美園囿籍沒不容贖此亭破千家鬱鬱城之麓將軍竟何事蟣虱生刀韣何嘗載美酒來此駐車轂空使後世人聞名頸猶縮【自注俗猶呼皇后圍蓋茂貞謂其妻也】我今官正閒屢至因休沐人生營居止竟爲何人卜何當辦一身永與淸景逐

敍園中景物委析詳盡自西而南而東而北一一防睛宛似栁州小記後以感慨之情寓通曠之見令人意愜五代史李茂貞本姓宋名文通唐禧宗閒以功拜鳯翔隴右節度使賜姓名昭宗景福元年反犯京師加拜尙書令封岐王后唐莊宗同光二年卒

七月二十四日以久不雨出禱磻溪是日宿虢縣二十五日晚自虢縣渡渭宿於僧捨曾閣閣故曾氏所建也夜久不寐見壁有前縣令趙薦畱名有懷其人

龕燈明滅欲三更欹枕無人夢自驚深谷畱風終夜響亂山銜月半牀明故人漸逺無消息古寺空來看姓名欲向磻溪問姜叟僕夫屢報斗杓傾

夜色蒼涼撫景懷人想見竟夕裵回之致

二十七日自陽平至斜谷宿於南山中蟠龍寺

橫槎晚渡碧防口騎馬夜入南山谷谷中暗水響瀧瀧嶺上疎星明煜煜寺藏嵓防千萬仞路轉山腰三百曲風生饑虎嘯空林月黑驚麏竄修竹入門突兀見深殿照佛靑熒有殘燭媿無酒食待遊人旋斫杉松煮溪防板閣獨眠驚旅枕木魚曉動隨僧粥起觀萬瓦郁參差日亂千巖散紅緑門前商賈負椒荈山後咫尺連巴蜀何時歸耕江上田一夜心逐南飛鵠

顏謝以後古詩多有對偶終篇者入唐遂以有聲病者爲律無聲病者爲古至於七言古體亦時一有之若少陵之霜皮澑雨四十圍黛色參天二千尺子規夜啼山竹裂王母晝下云旗翻昌黎之大蛇中斷喪前王羣馬南渡開新主何人有酒身無事誰家種竹門可欵硬語排奡視唐初四子及元白諸家之宛然律調者不可同曰語也若其自首至尾無句不裁對無對不瑰偉絕特則惟軾集中有之實爲創格此作亦其一也其中寫景處語刻畫而句渾成讀之可怖可喜筆力奇絕

是日至下馬磧憇於北山僧捨有閣曰懷賢南直斜谷西臨五丈原諸葛孔明所從出師也

南望斜谷口三山如犬牙西觀五丈原郁屈如長蛇有懷諸葛公萬騎出漢巴吏士寂如水蕭蕭聞馬檛公才與曹丕豈止十倍加顧瞻三輔間勢若風捲沙一朝長星墜竟使蜀婦髽山僧豈知此一室老煙霞往事逐雲散故山依渭斜客來空弔古淸淚落悲笳

不著議論而郁拔縱橫之气自寓語澹味長最是髙格邵長蘅曰蕭蕭聞馬檛詩車攻篇蕭蕭馬鳴毛傳言不讙嘩也公詩用此意

三國誌曰建興十二年諸葛亮悉大眾由斜谷出以流馬運據武功五丈原與司馬仲達對於渭南分兵屯田爲久住之基耕者雜於渭濵之閒而百姓安堵軍無私焉

趙次公曰案長安志引水經注曰斜水北歷斜谷過五丈原亦謂之武功水又曰武功蓋在渭水南郿縣北是今先生禱雨於虢縣之磻溪故所經由望見郿縣之五丈原

和子由記園中艸木十一首【錄五首】

荒園無數畝艸木動成林春陽一已敷妍醜各自矜蒲萄𨿽滿架困倒不能任可憐病石橊花如破紅襟葵花𨿽粲粲蔕淺不勝簪叢蓼晚可喜輕紅隨秋深物生感時節此理等廢興飄零不自由盛亦非汝能

種柏待其成柏成人己老不如種叢篲春種秋可倒陰陽不擇物美惡隨意造柏生何苦艱似亦費天巧天工巧有防肯盡爲汝耗君看藜與藿生意常艸艸

萱艸𨿽微花孤秀能自拔亭亭亂葉中一一芳心揷牽牛獨何畏詰曲自牙蘗走尋荊與榛如有宿昔約南齋讀書處亂艸曉如發偏工貯秋雨嵗嵗壊籬落

蘆筍初似竹稍開葉如蒲方春節抱甲漸老根生防不愛當夏緑愛此及秋枯黃葉倒風雨白花揺江湖江湖不可到移植苦勤劬安得雙野鴨飛來成畫圖

我歸自南山山翠猶在目心隨白雲去夢繞山之麓汝從何方來笑齒粲如玉探懷出新詩秀語奪山緑覺來巳茫昧但記說秋菊有如采樵子入洞聽琴築歸來寫遺聲猶勝人閒曲【自注八月十一日夜宿府學方和此詩夢與弟遊南山出詩數十篇夢中甚愛之及覺惟記一句云蟋蟀悲秋菊】

前四首俱是雜寫花木隨處拈出竗諦非見道忘山者不能獲此圓通也末首則別爲一調秀語奪山緑一句情味備至每於稱許轍處想見其友於式好有怡怡之樂此數詩格調柴桑淡逺修武倔奇殆兼擅其勝司竹監燒葦園因召都巡檢柴貽朂左藏以其徒防獵園下

官園刈葦嵗畱槎深冬放火如紅霞枯槎燒盡有根在春雨一洗皆萌芽黃狐老最狡捷賣侮百獸常矜誇年年此厄竟不悟但愛防密爭來家風廻熖卷毛尾熱欲出巳被蒼鷹遮野人來言此最樂徒手曉出歸滿車巡邊將軍在近邑呼來颯颯從矛叉戍兵久閒可小試戰鼓𨿽凍猶堪撾雄心欲搏南防虎陣勢頗學常山蛇霜幹火烈聲爆野飛走無路號且呀迎人截來砉逢箭避犬逸去窮投罝擊鮮走馬殊未厭但恐落日催棲鵶獘旗僕鼔坐數獲鞍掛雉兔肩分麚主人置酒聚狂客紛紛醉語晚更嘩燎毛燔肉不暇割飲啖直欲追羲媧靑丘云夢古所吒與此何啻百倍加苦遭諫疏說夷羿又被賦客嘲滛奢豈如閒官走山邑放曠不與趨朝衙農工已畢嵗雲暮車騎𨿽少賔殊佳酒酣上馬去不告獵獵霜風吹防斜

從燒園指出物性愚迷語直而曲巡邊將軍以下十四句以議論敍事颯颯灑灑具有聲色此段旣極奇橫故主人置酒以下更爲紆徐以暢其气結用獨孤側防事恰合防獵情景而役使無痕但覺有餘韻逸趣其才眞能吞若云夢者八九其於胸中曾不芥蔕也

秀州僧本瑩靜照堂

鳥囚不忘飛馬系嘗念馳靜中不自勝不若聽所之君看厭事人無事乃更悲貧賤苦形勞富貴嗟神疲作堂名靜照此語子謂誰江湖隠淪士豈無適時資老死不自惜扁舟自娛嬉從之恐莫見況肯從我爲

厭事人無事更悲說來絕倒卽就起動相以證眞諦之寂然何必坐斷千崖乃得慧眼無見

送安惇秀才失解西歸

舊書不厭百回讀熟讀深思子自知他年名宦恐不免今日棲遲那可追我昔家居斷還往著書不復窺園葵朅來東遊慕人爵棄去舊學從兒嬉狂謀謬算百不遂惟有霜鬢來如期故山松柏皆手種行且拱矣歸何時萬事早知皆有命十年浪走寧非癡與君未可較得失臨別惟有長嗟咨

送其失解歸而乃勉以讀書朋友切偲之義莫過於此董遇百徧見義熟讀之謂也王筠重覽興深深思之謂也讀書之法亦莫過於此安惇初從軾遊末流乃與元祐諸賢爲難當時至有童謡曰大惇小惇殃及子孫蓋大惇謂章惇小惇謂安惇也然則安惇乃正世之狂謀謬算者此詩知其他年名宦恐不免而始終以熟讀舊書爲箴規固早有以窺其微矣

許彥周詩話曰古人文章不可輕易反覆熟讀加意思索庶防其見之東坡詩云舊書不厭百回讀熟讀深思子自知僕嘗以此語銘座右而書諸紳也送劉道原歸覲南康

晏嬰不滿六尺長髙節萬仞陵首陽靑衫白髮不自嘆富貴在天那得忙十年閉戶樂幽獨百金購書收散亡朅來東觀弄丹墨聊借舊史誅姦彊孔融不肯下曹操汲黯本自輕張湯𨿽無尺箠與寸刄口吻排擊含風霜自言靜中閱世俗有似不飲觀酒狂衣巾狼籍又屢舞傍人大笑供千場交朋翩翩去略盡惟我與子猶徬徨世人共棄君獨厚豈敢自愛恐子傷朝來告別驚何速歸意已逐徵鴻翔匡廬先生古君子掛冠兩紀鬢未蒼定將文度置滕上喜動鄰里烹豬羊君歸爲我道名姓幅巾他日容登堂

謂恕借舊史以誅姦彊卽是軾借舊史以刺執政恕乃剛直者詩固不嫌明目張膽而道之至於恕歸而匡廬色喜言外有直道難容之嘆匪直幸其無恙遄歸也按恕爲渙之子治平間司馬光編纂資治通鑑薦恕爲局僚詩內所指舊史者此也匡廬先生則指其父渙言之

施元之曰劉道原名恕筠州人介甫執政道原在館閣欲引置條例司固辭是時介甫權震天下人不敢忤而道原憤憤欲與之較又條陳所更法令不合眾心者至面刺其過介甫怒變色道原不以爲意或稠人廣座對其門生誦言得失無所避遂與之絕此詩端爲介甫而發以孔融汲黯比道原曹操張湯況介甫又云𨿽無尺箠與寸刃口吻排擊含風霜益著其面折之實也

次韻張安道讀杜詩

大雅初微缺流風困暴豪張爲詞客賦變作楚臣騷展轉更崩壊紛綸閱俊髦地偏蕃怪產源失亂狂濤粉黛迷眞色魚鰕易豢牢誰知杜陵傑名與謫仙髙掃地収千軌爭標看兩艘詩人例窮苦天意遣奔逃塵暗人亡鹿溟翻帝斬鼇艱危思李牧述作謝王褒失意各千里哀鳴聞九臯騎鯨遁滄海捋虎得綈袍巨筆屠龍手防官似馬曹迂疎無事業醉飽死遊遨簡牘儀刑在兒童篆刻勞今誰主文字公合抱旌旄開卷遙相憶知音兩不遭般斤思郢質鯤化陋鯈濠恨我無佳句時防致白醪殷勤理黃菊未遣沒蓬蒿

初讀之但覺鋪敍排比詞气不減少陵耳詳味其詞乃見下筆矜愼之至蓋題是次張安道韻則先有張詩在意中非泛然爲少陵作贊頌也地偏四句但將從來詩道之廣譬曲諭轉入杜陵只用傑字一言之褒而其起衰式靡立極千古者己意無不盡此下只是嘅其遭際更不論詩卽軾平日所云發於情止於忠孝者亦不一及又俱借謫仙爲陪以與下開卷知音一聨情事相映合結仍用比諭以應前文大含元气細入無閒其一一次韻天然又不過汗漫之餘技矣

傅堯兪濟源艸堂

微官共有田園興老罷方尋隠退廬栽種成陰十年事倉皇欲買百金無先生卜築臨淸濟喬木如今似畫圖鄰里亦知偏愛竹春來相與防龍雛

堯兪本鄆州須城人徙居孟州濟源嘗有讀書詩云吾屋𨿽諠卑頗不甚蕪穢置席屋中閒坐臥羣書內觀此則知詩稱畫圖良非虛譽

潁州初別子由二首

徵帆掛西風別淚滴淸潁畱連知無益惜此須臾景我生三度別此別尢酸冷念子似先君木訥剛且靜寡辭眞吉人介石乃機警至今天下士去莫如子猛嗟我久病狂意行無坎井有如醉且墜幸未傷輒醒從今得閒暇黙坐消日永作詩解子憂持用日三省

近別不攺容逺別涕霑胸咫尺不相見實與千里同人生無離別誰知恩愛重始我來宛丘牽衣舞兒童便知有此恨畱我過秋風秋風亦己過別恨終無窮問我何年歸我言嵗在東離合旣循環憂喜疊相攻語此長太息我生如飛蓬多憂髮早白不見六一翁

前首畱連知無益惜此須臾景卽李陵長當從此別且復立斯須之意用作發端語覺悲愴切至更爲過之後首本是直抒胸臆讀之乃覺中心菀結之至者此漢魏人絕調也

烏臺詩案曰此詩云至今天下士去莫如子猛爲弟轍曾差在制置三司條例司充檢詳文字爭議新法不合而罷旣美弟轍去之果決則意亦是譏新法不便也

施元之曰神宗靑苖法旣行子由度不能救以書抵介甫指陳其決不可者且請補外介甫大怒將加以罪同列止之除河南推官防張安道知陳州辟爲教授東坡是時亦以論新法爲介甫所嫉通判杭州出都來陳子由送至潁且同謁歐陽公而別蓋熈寧四年也

歐陽少師令賦所蓄石屏

何人遺公石屏風上有水墨希微蹤不畫長林與巨植獨畫蛾眉山西雪嶺上萬嵗不長之孤松崖崩防絕可望不可到孤煙落日相溟蒙含風偃蹇得眞態刻畫始信天有工我恐畢宏韋偃死虢山下骨可朽爛心難窮神機巧思無所發化爲煙霏淪石中古來畫師非俗士摹寫物象略與詩人同願公作詩慰不遇無使二子含憤泣幽宮

長句磊砢筆力如虯松盤屈眞可匹敵杜陵

禦選唐宋詩醇卷三十二

欽定四庫全書

禦選唐宋詩醇卷三十三

眉山蘇軾詩二

目錄

十月二日將至渦口五里所遇風畱宿

出潁口初見淮山是日至壽州

壽陽岸下

泗州僧伽塔

山

十月十六日記所見

遊金山寺

自金山放船至焦山

甘露寺

臘日遊孤山訪惠勤惠思二僧

戲子由

越州張中捨壽樂堂

雨中遊天竺靈感觀音院

六月二十七日望湖樓醉書五首【錄三首】

七月一日出城舟中苦熱

宿臨安淨土寺

自淨土步至功臣寺

遊徑山

夜泛西湖五絕

監試呈諸試官

望海樓晚景五絕【錄三首】

試院煎茶

孫莘老求墨妙亭詩

催試官考較戲作

秋懷二首

梵天寺見僧守詮小詩淸逺可愛次韻

次韻孔文仲推官見贈

湯村開運鹽河雨中督役

是日宿水陸寺寄北山淸順僧二首【錄一首】朱壽昌郎中少不知母所在刺血寫經求之五十年去嵗得之蜀中以詩賀之

和致仕張郎中春晝

畫魚歌

遊道塲山何山

贈孫莘老七絕【錄三首】

王復秀才所居雙檜二首【錄一首】

法惠寺橫翠閣

風水洞二首和節推【錄一首】

自普照遊二庵

新城道中二首【錄一首】

於潛女

僧淸順新作垂云亭

防客有美堂周邠長官與數僧同泛湖往北山湖中聞堂上歌笑聲以詩見寄因和二首時周有服

欽定四庫全書

禦選唐宋詩醇卷三十三

眉山蘇軾詩二

十月二日將至渦口五里所遇風畱宿

長淮久無風放意弄淸快今朝雪浪滿始覺平野隘兩山控吾前吞吐久不嘬孤舟系桑本終夜舞澎湃舟人更傳呼弱纜恃菅蒯平生傲憂患久矣恬百怪鬼神欺吾窮戲我聊一噫缾中尙有酒信命誰能戒

刻畫山水如謝公而去其棘澁

出潁口初見淮山是日至壽州

我行日夜向江海楓葉蘆花秋興長長淮忽迷天逺近靑山久與船低昻壽州己見白石塔短棹未轉黃茒岡波平風軟望不到故人久立煙蒼茫

宛是抝體律詩別饒古趣

施元之曰東坡嘗縱筆書此詩且題云予年三十六赴杭倅過壽作此詩今五十九南遷至防煙雨淒然頗有當年气象也

壽陽岸下

街東街西翠幙成池南池北綠錢生幽人獨來帶殘酒偶聽黃鸝第一聲

泗州憎伽塔

我昔南行舟系汴逆風三日沙吹面舟人共勸禱靈塔香火未収旗腳轉回頭頃刻失長橋郤到山未朝飯至人無心何厚薄我自懷私欣所便耕田欲雨刈欲晴去得順風來者怨若使人人禱輒遂造物應須日千變我今身世兩悠悠去無所逐來無戀得行固願畱不惡毎到有求神亦倦退之舊云三百尺澄觀所營今己換不嫌俗士污丹梯一看雲山繞淮甸

至理奇文只是眼前景物口頭語透辟無礙是廣長舌潛溪詩眼曰句法之學自是一家工夫昔嘗問山谷耕田欲雨刈欲晴去得順風來者怨山谷云不如千巖無人萬壑靜十步回頭五步坐此專論句法不論義理蓋七言詩四字三字作兩節也此句法出黃庭經自上有黃庭下關元已下多此體張平子四愁詩句句如此

困學紀聞曰劉夢得何卜賦云同涉於川其時在風防者之吉溯者之凶同萟於野其時在澤伊穜之利乃稑之厄東坡詩耕田欲雨刈欲晴去得順風來者怨本此意

容齋四筆曰俚語笑林謂兩商人入神廟其一陸行欲晴許賽以豬頭其一水行欲雨許賽以羊頭神顧小鬼言晴幹喫豬頭雨落喫羊頭有何不可坡詩云若使人人禱輒應造物應須日千變此意未易爲庸俗道也

志林曰泗州大聖僧伽傳云和尙何國人也又世云莫知其所從來云不知何國人也近讀隋書西域傳乃有何國余在惠州忽被命責儋耳太守方子容自擕告身來且語余曰此固前定無可恨吾妻沈素事僧伽謹甚一夕夢和尙告別沈問所往答曰當與蘇子瞻同行後七十二日當有命今適七十二日矣豈非前定乎予以爲事之前定者不待夢而知然予何人也而和尙辱與同行得非夙世有少緣契乎山

我生飄蕩去何求再過山嵗五周身行萬里半天下僧臥一庵初白頭地隔中原勞北望潮連滄海欲東遊元嘉舊事無人記故壘摧頽今在不【自注宋文帝遣將拒魏太武築城此山】

萬里句闊逺一庵句靜閒妙作對偶熈寧甲寅軾自杭倅移知密州至元丰己未移知湖州故云再過山嵗五周結寓感嘆以見兵戎事往並故壘亦不復存不獨無人記憶已也

明道雜誌曰蘇公詩云身行萬里半天下僧臥一庵初白頭黃九云初日頭問其義但云若此僧負暄於初日耳余不然黃甚不平曰豈有用白對天乎余異日問蘇公公曰若是黃九要攺作日頭也不柰何他十月十六日記所見

風髙月暗雲水黃淮陰夜發朝山陽山陽曉霧如細雨炯炯初日寒無光雲収霧捲己亭午有風北來寒欲僵忽驚飛雹穿戶牖迅駛不復容遮防市人顚沛百賈亂疾雷一聲如頽墻使君來呼晚置酒坐定已復日照廊恍疑所見皆夢寐百里變怪旋消亡共言蛟龍厭舊穴魚鼈隨徙空陂塘愚儒無知守章句論說黑白推何祥惟有主人言可用天寒欲雪飲此觴

遊金山寺

我家江水初發源宦遊直送江入海聞道潮頭一丈髙天寒尙有沙痕在中冷南畔石盤陀古來出沒隨濤波試登絕頂望鄕國江南江北靑山多羈愁畏晚尋歸楫山僧苦畱看落日微風萬頃鞾文細斷霞半空魚尾赤是時江月初生魄二更月落天深黑江心似有炬火明飛焰照山棲鳥驚悵然歸臥心莫識非鬼非人竟何物【自注是夜所見如此】江山如此不歸山江神見怪驚我頑我謝江神豈得巳有田不歸如江水

一往作縹緲之音覺自來賦金山者極意著題正無從得此逺韻起二句將萬里程半生事一筆道盡恰好由岷山導江至此處海門歸宿爲入題之語中閒望鄕國句故作羈望語以環應首尾後思及江神見怪而終之以歸田矜奇之語見道之言想見登眺徘徊俯視一切

自金山放船至焦山

金山樓觀何耽耽撞鐘擊鼓聞淮南焦山何有有修竹采薪汲水僧兩三云霾浪打人迹絕時有沙戶祈春蠶【自注吳人謂水中可田者爲沙】我來金山更畱宿而此不到心懷慙同遊盡返決獨往賦命窮薄輕江潭淸晨無風浪自湧中流歌嘯倚半酣老僧下山驚客至迎笑喜作巴人談【自注焦山長老中江人也】自言久客忘鄕井只有彌勒爲同龕困眠得就紙帳暖飽食未厭山蔬甘山林饑臥古亦有無田不退寧非貪展禽𨿽未三見黜叔夜自知七不堪行當投劾謝簪組爲我佳處畱茒庵

金山作己極登髙望逺之勝故焦山作只寫見聞歌嘯之景彼以雄放稱奇此以閒寂入妙結處無田不退寧非貪則又爲前篇有田不歸如江水之句進一解矣甘露寺【自注欲遊甘露寺有二客相過遂與偕行寺有石如羊相傳謂之很石云諸葛亮孔明坐其上與孫仲謀論曹公也大鐵鑊二案銘梁武帝所鑄畫師子一菩薩二陸探微筆衛公所畱祠堂在寺手植柏合抱矣近寺僧發古殿基得舍利七粒並石記乃衛公爲穆宗皇帝造福所葬者也】

江山豈不好獨遊情易闌但有相擕人何必素所歡我欲訪甘露當途無閒官二子舊不識欣然肯聨鞍古郡山爲城層梯轉朱欄樓臺斷崖上地窄天水寛一覽吞數州山長江漫漫郤望大明寺惟見煙中竿很石臥庭下穹隆如伏羱緬懷臥龍公挾防事雕鑽一談收猘子再說走老瞞名髙有餘想事往無畱觀蕭公古鐵鑊相對空團團陂陁受百斛積雨生微瀾泗水逸周鼎渭城辭漢盤山川失故態怪此能獨完僧繇六化人霓衣掛冰紈隠見十二疊觀者疑誇謾破板陸生畫靑猊戲盤跚上有二天人揮手如翔鸞筆墨𨿽欲盡典刑垂不刋赫赫贊皇公英姿凜以寒古柏手親種挺然誰敢榦枝撐雲峯裂根入石窟蟠薙艸得斷碑斬崖出金棺瘞藏豈不牢見伏理可嘆四雄皆龍虎遺迹儼未刓方其盛壯時爭奪肯少安廢興屬造物遷逝誰控摶況彼妄庸子而欲事所難古今共一軌後世徒辛酸聊興廣武嘆不待雍門彈

就寺中所見器物撫時懷古每事各爲段落而感慨深情別有規連矩泄之妙

志林曰昔先友史經臣彥輔謂余阮籍登廣武而嘆曰時無英雄使豎子成其名豈謂沛公豎子乎余曰非也傷時無劉項也豎子指魏晉閒人耳其後余遊潤州甘露寺寺有孔明孫權梁武李徳裕之遺迹余感之賦詩則猶此意也嗣宗𨿽放蕩本有意於世以魏晉閒多故故一放於酒何至以沛公爲豎子乎玉壺淸話曰潤州甘露寺熈寧四年春江中漁者見神光累夕起於混厠閒一旦其厠無故自圮長老應夫再營之方築基墾土去地數尺一礎覆土中刻曰有唐太和三年正月二十四日於上元縣禪眾寺舊塔基下獲舍利石函以其年二月十五日重瘞藏於丹徒縣甘露寺東塔下金棺一銀槨一錦襆九重皆余之施也余創甘露寺寶剎重瘞舍利以資穆皇之防福也江浙西道觀察等使兼潤州刺史李徳裕記臘日遊孤山訪惠勤惠思二僧

天欲雪云滿湖樓臺明滅山有無水淸出石魚可數林深無人鳥相呼臘日不歸對妻孥名尋道人實自娛道人之居在何許寶雲山前路盤紆孤山孤絕誰肯廬道人有道山不孤紙牕竹屋深自暖擁褐坐睡依團蒲天寒路逺愁僕夫整駕催歸及未晡出山廻望云木合但見野鶻盤浮圖玆遊淡薄歡有餘到家恍如夢蘧蘧作詩火急追亡逋淸景一失後難摹

結句淸景二字一篇之大防云雪樓臺逺望之景水淸林深近接之景未至其居見盤紆之山路旣造其屋有坐睡之蒲團至於僕夫整駕廻望雲山寒日將晡宛焉入畫野鶻句於分明處寫出迷離正與起五句相對照語語淸景亦語語自娛而道人有道之處己於言外得之栩栩欲仙何必滌筆於冰甌雪椀

蘇長公外紀曰惠勤惠思者皆居孤山子瞻以臘日訪之作詩此詩惟孥蘧二韻艱澀而公三疊之原韻孥字乃東方朔臘日早歸之事

施元之曰惠勤余杭人東坡通守錢塘見歐陽文忠公於汝陰而南公曰西湖僧惠勤甚文而長於詩子求人於湖山閒而不可得則往從勤乎東坡到官三日訪勤於孤山之下遂賦此詩

戲子由

宛丘先生長如丘宛丘學捨小如舟常時低頭誦經史忽然欠伸屋打頭斜風吹帷雨注面先生不愧旁人羞任從飽死笑方朔肯爲雨立求秦優眼前勃豀何足道處置六鑿須天遊讀書萬卷不讀律致君堯舜知無術勸農冠蓋閙如雲送老虀鹽甘似蜜門前萬事不掛眼頭𨿽長低气不屈余杭別駕無功勞畫堂五丈容旂旄重樓跨空雨聲逺屋多人少風騷騷平生所慙今不恥坐對疲氓更鞭箠道逢陽虎呼與言心知其非口諾惟居髙志下眞何益气節消縮今無防文章小枝安足程先生別駕舊齊名如今衰老俱無用付與時人分重輕前後平列兩段末以四句作結宛丘低頭讀書而有昻藏磊落之气別駕畫堂髙坐而有气節消縮之嫌其所齊名並驅者獨文章耳而文章固無用也中閒以畫堂五丈容旂旄對宛丘學捨小如舟以重樓跨空雨聲逺對斜風吹帷雨注面以平生所慙今不恥對先生不愧傍人羞以坐對疲氓更鞭箠對門前萬事不掛眼以居髙志下眞何益對頭𨿽長低气不屈故作喧寂相反之勢不獨气節消縮者難云自適卽安坐誦讀者豈云得時文則跌宕昭彰情則欷歔悒郁

烏臺詩案曰任從飽死笑方朔肯爲雨立求秦優意取東方朔傳侏儒飽欲死及滑稽傳優旃謂陛楯郎汝𨿽長何益乃雨立我𨿽短幸休居言弟家貧官卑而身材長大所以比東方朔陛楯郎而以當今進用之人比侏儒優旃也讀書萬卷不讀律致君堯舜知無術是時新興律學軾意非之以爲法律不足以致君於堯舜今時又專學法律而忘詩書故言我讀萬卷書不讀法律蓋聞法律之中無致君堯舜之術也勸農冠蓋閙如雲送老虀鹽甘似蜜以譏新差提舉官所至苛細生事發摘官吏惟學官無吏責也弟轍爲學官故有是句生平所慙今不恥坐對疲氓更鞭箠是時多徒配犯鹽之人例皆饑貧言鞭箠此等貧民軾生平所慙今不復恥矣以譏諷鹽法太急也道逢陽虎呼與言心知其非口諾惟是時張靚兪希旦作鹽司意不喜其爲人然不敢與爭議故毀詆之爲陽虎也

越州張中捨壽樂堂

靑山偃蹇如髙人常時不肯入官府髙人自與山有素不待招邀滿庭戶臥龍蟠屈半東州萬室鱗鱗枕其股背之不見與無同狐裘反衣無乃魯張君眼力覻天奧能遣荊棘化堂宇持頤宴坐不出門収攬奇秀得十五才多事少厭閒寂臥看雲煙變風雨筍如玉筯椹如簪彊飲且爲山作主不憂兒輩知此樂但恐造物怪多取春濃睡足午牕明想見新茶如潑乳

句句奇辟軾每以人事諭景物筆端出奇無窮眞乃仁智之性共山水效深矣

雨中遊天竺靈感觀音院

蠶欲老麥半黃前山後山雨浪浪農夫輟耒女廢筐白衣仙人在髙堂

如古謡諺精悍遒古考天竺觀音祈禱晴雨見於史者始自髙宗紹興然張去華禱雨之事己始自咸平初靈感之額則賜於治平此詩輟耒廢筐之詞似含嘲諷集中有杭州禱觀音祈晴祝文蓋自熈寧間習俗盛行矣

咸淳臨安志曰後晉天福四年僧道翊結廬山中夜有光就地視得奇木命孔仁謙刻觀音像防僧勲從洛陽持古佛舍利來因納之頂閒妙相具足錢忠懿王夢白衣人求治其居王感悟乃卽其地創佛廬號天竺看經院咸平初郡守張去華以旱迎大士至梵天寺致禱卽日雨自是遇水旱必謁焉

六月二十七日望湖樓醉書五首【錄三首】

黒云翻墨未遮山白雨跳珠亂入船捲地風來忽吹散望湖樓下水如天

放生魚鼈逐人來無主荷花到處開水枕能令山俯仰風船解與月裵回

獻花遊女木蘭橈細雨斜風濕翠翹無限芳洲生杜若吳兒不識楚辭招

七月一日出城舟中苦熱

涼飇呼不來流汗方被體稀星乍明滅暗水光彌彌香風過蓮芡驚枕裂魴鯉欠伸宿酒餘起坐濯淸泚火雲勢方壯未受月露洗身微欲安適坐待東方啟

驚枕裂魴鯉五字警絕筆端有風冷然

宿臨安淨土寺

雞鳴發余杭到寺已亭午參禪固未暇飽食良先務平生睡不足急掃淸風宇閉門羣動息香篆起煙縷覺來烹石泉紫筍發輕乳晚涼沐浴罷衰髮稀可數浩歌出門去暮色入村塢微月半隠山圓荷爭瀉露相攜石橋上夜與故人語明朝入山房石鏡炯當路昔照熊虎姿今爲猿鳥顧廢興何作弔萬世一仰俯

別有一種淸腴幽異之趣無心刻琢自造防

自淨土步至功臣寺

落日岸葛巾晚風吹羽扇松間野步穏竹外飛橋轉神功鑿橫嶺巖石得巨片直度千人溝下有微流岡巒蔚回合金碧爛明絢緬懷異姓王負擔此鄕縣長逢跨下辱屢乞桑間飯誰謂山石頑識此希世彥凜然英气逼屹起猶聳戰他年萬騎歸父老恣歡宴錦繡被原野金珠散貧賤竇融旣入朝吳芮空記面榮華坐銷歇閱世如郵傳惟有長明燈依然照金殿

寫步至之景琢句近六朝人風骨後幅卽事寄嘅正以不橫使議論爲髙

五代史曰錢鏐字具美杭州臨安人也以販鹽爲盜天復二年封越王昭宗詔圖形淩煙閣升衣錦營爲衣錦城石鑑山曰衣錦山大官山曰功臣山鏐遊衣錦城宴故老山林皆覆以錦梁太祖卽位封吳越王兼淮南節度使作還鄕歌曰三節還鄕兮掛錦衣父老逺來相追隨牛斗無孛人無欺吳越一王駟馬歸遊徑山

眾峯來自天目山勢若駿馬奔平川中途勒破千里足金鞭玉相回旋人言山住水亦住下有萬古蛟龍淵道人天眼識王气結茒宴坐荒山巓精誠貫山石爲裂天女下試顏如蓮寒牕暖足來朴朔夜鉢咒水降蜿蜒雪眉老人朝扣門願爲弟子長參禪爾來廢興三百載奔走吳防輸金錢飛樓湧殿壓山破朝鐘暮鼓驚龍眠晴空偶見浮海蜃落日下數投村鳶有生共處覆載內擾擾膏火同烹煎近來愈覺世議隘每到寛處差安便嗟余老矣百事廢郤尋舊學心茫然問龍乞水歸洗眼欲看細字銷殘年【自注龍井水洗病眼有效】

只是敍述徑山事奇文崛起紙上如有金碧照耀躡杜陵之髙蹤導渭南之先路

烏臺詩案曰熈寧六年遊徑山畱題云近來愈覺世議隘以譏近日進用之人多是刻薄議論偏隘不少容人過失故見山中寛閒之處爲樂也

徑山山門事狀曰徑山乃天目東北峯也中有徑路以通天目故謂之徑山有大師諱法欽吳郡昆山人初隠此山有素衣老人前致拜曰我龍也自師到此吾屬五百皆不安息我將挈歸天目願捨此地爲師立錫之所師許之乃請師登山絕頂入五峯之閒中有大湫指謂師曰吾家若去此湫當漲畱一穴水愼勿堙之我將時至衛師焉今此一穴尙存謂之龍井永泰中師坐石屏下見白衣儒士拜於前自言是天目巾子山人也長安佛法有難聞師道行髙邈願度爲沙彌往救師曰汝有何術曰我誦俱胝觀音咒功力無比師欲驗之乃曰吾坐後石屏汝能咒之令破否曰可遂叱之石屏裂爲三片今謂之喝石巖師知神異爲薙髮給衣賜名惠崇至京師與術士競惠崇告勝云

夜泛西湖五絕

新月生魄迹未安才破五六漸盤桓今夜吐艷如半璧遊人得向三更看

三更向闌月漸垂欲落未落景特奇明朝人事誰料得看到蒼龍西沒時

蒼龍已沒牛斗橫東方芒角升長庚漁人収筒及未曉船過惟有菇蒲聲【自注湖上禁漁皆盜釣者也】

菇蒲無邊水茫茫荷花夜開風露香漸見燈明出逺寺更待月黑看湖光

湖光非鬼亦非仙風恬浪靜光滿川須臾兩兩入寺去就視不見空茫然

五絕蟬聨而下體制從三百篇出淸蒼突兀三四兩作寫景之妙尢爲脫盡恆蹊昔陳思贈白馬王彪詩藝苑巵言謂其體全仿大雅文王之什至謝康樂登臨海嶠四章文選直合爲一首注亦更不分其一其二若此詩亦必作一首讀乃見其妙耳

監試呈諸試官

我本山中人寒苦盜寸廩文詞𨿽少作勉彊非天稟旣得旋廢忘懶惰今十稔麻衣如再著墨水眞可飲毎聞科詔下白汗如流沈此邦東南防多士敢題品芻蕘盡蘭蓀香不數葵荏貧家見珠貝晃自難審緬懷嘉祐初文格變已甚千金碎全璧百衲収寸錦調和椒桂釅咀嚼沙礫磣廣眉成半額學步歸踔踸維時老宗伯气壓羣兒凜蛟龍不世出魚鮪初驚淰至音久乃信知味猶食椹至今天下士防管防左袵謂當千載後石室祠髙朕爾來又一變此學初誰諗權衡破舊法芻豢笑凡餁髙言追衛樂篆刻鄙曹沈先生周孔出弟子淵騫寢郤顧老鈍軀頑朴謝鐫鋟諸君況才傑容我懶且噤聊欲廢書眠秋濤舂午枕

熈寧五年軾在杭州通判任是年科塲監試故有呈試官及試院諸詩此其第一作也以自述起以自述終中閒極論文章之變嘉祐茁軋之習文變而獘得歐陽爲之力返於古逮王安石一變科舉之法是又變而之衰之候矣括以二言曰先生周孔出弟子淵騫寢而自傷老鈍無與廻瀾豈惟論文實以嘅世

趙次公曰衛玠樂廣言其時尙虛無之學也曹植沈約言時以詩賦爲篆刻而不用也

石林詩話曰至和嘉祐閒塲屋舉子爲文尙奇澁讀或不能成句歐陽文忠公力欲革其獘旣知貢舉凡文涉雕刻者皆黜之時範景仁王禹玉梅公儀等同事而梅聖兪爲參詳官及放榜平時有聲如劉煇輩皆不預選士論頗洶洶然是榜得蘇子瞻爲第二人子由與曾子固皆在選中不可謂不得人矣

邵長蘅曰先生以嘉祐六年辛丑中制科入第三等至熈寧五年壬子在杭州監試蓋十二年矣今十稔舉成數云

望海樓晚景五絕【錄三首】

海上濤頭一綫來樓前指顧雪成堆從今潮上君須上更看銀山二十回

橫風吹雨入樓斜壯觀應須好句誇雨過潮平江海碧電光時掣紫金蛇

靑山斷處塔層層隔岸人家喚欲譍江上秋風晚來急爲傳鐘鼓到西興

試院煎茶

蟹眼己過魚眼生颼颼欲作松風鳴防茸出磨細珠落轉繞甌飛雪輕銀缾瀉湯誇第二未識古人煎水意【自注古語雲煎水不煎茶】君不見昔時李生好客手自煎貴從活火發新泉又不見今時潞公煎茶學西蜀定州花瓷琢紅玉我今負病常苦饑分無玉盌捧蛾眉且學公家作茗飲塼鑪石銚行相隨不用撐腸拄腹文字五千卷但願一甌常及睡足日髙時

獨寫煎茶妙處於集中諸詠茶詩別出一奇語不必深而精采自露此與汲江一篇在古近體中各推絕唱任居實曰蔡君謨作茶辧辧水泉煮飲等極爲詳備有蟹眼魚眼用湯之法茶經云凡候湯有三沸如魚眼微有聲爲一沸四向如湧泉連珠爲第二沸騰波鼓浪爲三沸則湯老

趙次公曰銀缾瀉湯誇第二此乃是尋常防茶時先略傾缾中湯方防謂之第二湯也

孫莘老求墨妙亭詩

蘭亭蠒紙入昭陵世間遺迹猶龍騰顏公變法出新意細筋入骨如秋鷹徐家父子亦秀絕字外出力中藏稜嶧山傳刻典刑在千載筆法畱陽冰杜陵評書貴瘦硬此論未公吾不憑短長肥瘦各有態玉環飛燕誰敢憎吳興太守眞好古購買斷缺揮縑繒龜趺入坐螭隠壁空齋晝靜聞登登奇蹤散出走吳越勝事傳說誇友朋書來乞詩要自寫爲把栗尾書溪藤後來視今猶視昔過眼百世如風燈他年劉郎憶賀監還道同時須服膺軾論書大防不外前和子由作所云端莊雜流麗剛健含婀娜二語故毎不取少陵瘦硬通神之說此詩就亭中所列李顏二徐諸刻加之評論軾之書其源出於顏徐詩中細筋入骨如秋鷹及字外出力中藏稜二句非惟道古乃其自道蓋直以金鍼度與人矣

復齋漫錄曰山谷次韻子瞻和子由觀韓幹馬因論伯時畫天馬云曹霸弟子沙苑丞喜作肥馬人笑之李侯論幹獨不爾妙畫骨相遺毛皮翰林評書乃如此賤肥貴瘦渠未知蓋謂東坡嘗作孫莘老墨妙亭詩雲杜陵評書貴瘦硬此論未公吾不憑短長肥瘦各有態玉環飛燕誰敢憎意屬此也

軾墨妙亭記曰熈寧四年十二月髙郵縣孫莘老自廣徳移守吳興其明年二月作墨妙亭於府第之北逍遙堂之東取凡境內自漢以來古文遺刻以實之當是時朝廷方更化立法使者旁午以爲莘老當日夜治文書赴期防不能復雍容自得如故事而莘老益喜賔客賦詩飲酒爲樂又以其餘暇网羅遺逸得前人賦詠數百篇爲吳興新集其刻畫尙存而僵僕斷缺於荒陂野艸之閒者又皆集於此亭是嵗十二月餘以事至湖周覽嘆息而莘老求文爲記

催試官考較戲作

八月十五夜月色隨處好不擇茅檐與市樓況我官居似蓬島鳯咮堂前野橘香劍潭橋畔秋荷老八月十八潮壯觀天下無鵾鵬水擊三千里組練長驅十萬夫紅旗靑蓋互明滅黑沙白浪相吞屠人生防合古難必此景此行那兩得願君聞此添蠟燭門外白袍如立鵠寫月髙朗寫潮雄奇鵾鵬組練二語可括枚乘七發觀濤一篇

秋懷二首

苦熱念西風常恐來無時及玆遂淒凜又作䢐年悲蟋蟀鳴我牀黃葉投我幃牕前有棲鵩夜嘯如狐貍露冷梧葉脫孤眠無安枝熠燿亦有偶髙屋飛相追定知無防見廹此淸霜期物化逝不畱我興爲嗟咨便當勤秉燭爲樂戒暮遲

海風東南來吹盡三日雨空堦有餘滴似與幽人語念我平生歡寂寞守環堵壺漿慰作勞裹飯救寒苦今年秋應熟過從飽雞黍嗟我獨何求萬里涉江浦居貧豈無食自不安畎畝念此坐達晨殘燈翳復吐

前作感愴後作乃導以沖和起乎悲止乎樂蓋猶是優遊卒嵗之防

梵天寺見贈守詮小詩淸逺可愛次韻

但聞煙外鐘不見煙中寺幽人行未已艸露濕芒屨惟應山頭月夜夜照來去

峭蒨髙潔韋栁遺音

竹坡詩話曰余讀東坡和梵天寺僧守詮詩嘗喜其淸絕過人晚遊錢塘始得詮詩云落日寒蟬鳴獨歸林下寺柴扉夜未掩片月隨行屨時聞犬吠聲更入靑蘿去乃知其幽深淸逺自有林下一種風流東坡𨿽欲回三峽倒流之瀾與溪壑爭流終不近也湖壖雜記曰梵天寺石幢髙建皆鐫吳越名號其寺之伽藍乃東坡也禪家取東坡溪聲便是廣長舌山色不離淸淨身二語以爲見道不若其題梵天五古色相俱空己臻上乘其成佛當不在靈運下也矧伽藍乎

冷齋夜話曰東吳僧惠詮徉狂垢污而詩語淸婉嘗書一詩於湖上山寺壁東坡一見爲和其後詮竟以此詩知名

次韻孔文仲推官見贈

我本麋鹿性諒非伏轅姿君如汗血馬作駒已權奇齊驅大道中並帶鑾鑣馳聞聲自決驟那復受縶維謂君朝發燕秣楚日未欹云何中道止連蹇驢騾隨金鞍冒翠錦玉勒垂靑絲旁觀信美矣自揣良厭之均爲人所勞何必陋鹽輜君看立仗馬不敢鳴且窺調習困鞭箠僅存骨與皮人生各有志此論我久持他人聞定笑聊與吾子期空階臥積雨病骨煩撐支秋艸上垣墻霜葉鳴堦墀門前自無客敢作揚雄麾候吏報君來弭節江之湄一對髙人談稍忘俗吏卑今朝枉詩句粲如鳯來儀上山絕梯磴墮海迷津涯憐我枯槁質借潤生華滋豈效世俗人洗刮求瘢痍賢明日登用淸廟歌緝熈胡不學長卿預作封禪詞

起處八句以我與君並說爲雙提之勢謂君朝發燕以下言孔也空堦臥積雨以下自言也而中以人生各有志四句聨絡上下纓帶有情此是一篇關鍵處至於吏報君來以下不過敍述贈答之因體勢故應爾爾

湯村開運鹽河雨中督役

居官不任事蕭散羨長卿胡不歸去來滯畱愧淵明鹽事星火急誰能防農耕薨薨曉鼓動萬指羅溝坑天雨助官政然淋衣纓人如鴨與豬投泥相濺驚下馬荒堤上四顧但湖綫路不容足又與牛羊爭歸田𨿽賤辱豈失泥中行寄語故山友愼母厭藜羮

職役之勞與夫妨農病民之實歷歷如繪所以指陳得失有國風小雅之遺其云羨長卿而愧淵明特托言耳烏臺詩案曰是時盧秉提舉鹽事擘畫開運鹽河差夫千餘人某於大雨中部役其河只爲般鹽旣非農事而役農民秋田未了有妨農事又其河中間有湧沙數里意言開得不便自嘆泥雨勞苦羨司馬長卿居官而不任事又愧陶淵明不早棄官歸去也農事未休而役千人故云鹽事星火急誰能卹農耕又言百姓已勞苦不意天雨又助官政之勞民轉致百姓疲敝役人在泥水中辛苦無異鴨與豬又言某亦在泥中與牛羊爭路而行若歸田豈至此哉故云寄語故山友愼不可厭藜羮而思仕宦以譏開運鹽河不當又妨農事也

是日宿水陸寺寄北山淸順僧二首【錄一首】

艸沒河堤雨暗村寺藏修竹不知門拾薪煮藥憐僧病掃地焚香淨客魂農事未休侵小雪佛燈初上報黃昏年來漸識幽居味思與髙人對榻論

杳窱廻合如坐虛白而閉重

竹坡詩話曰東坡遊西湖於僧捨壁閒見小詩云竹暗不通日泉聲落如雨春風自有期桃李亂深塢問誰所作或告以錢塘僧淸順卽日求得之一見甚喜而順之名出矣

朱壽昌郎中少不知母所在刺血寫經求之五十年去嵗得之蜀中以詩賀之

嗟君七嵗知念母憐君壯大心愈苦羨君臨老得相逢喜及無言淚如雨不羨白衣作三公不愛白日升靑天愛君五十著彩服兒嗁卻得償當年烹龍爲炙玉爲酒鶴髮初生千萬壽金馬詔書錦作囊白藤肩輿簾蹙繡感君離合我酸辛此事今無古或聞長陵朅來見大姊仲儒豈意逢將軍開皇苦桃空記面建中天子終不見西河郡守誰復譏潁谷封人羞自薦

前十二句稱述本事於離合情狀曲折無不盡矣然讀之但覺情余於詞者以有嗟君憐君羨君愛君等字爲之防睛便俱是作詩之防與傳記體裁迥別也感君離合二句忽念及今無古有作一轉軸以下遂歷陳古事不復再加論斷截然而止此格尢爲創見然正是漢魏人遺意低手不能爲亦不敢爲也七言轉韻古詩凡轉韻之首句未有不用韻者七言音節自不可與五言一例嘗考杜陵全集其中亦有三四首出韻者若醉時歌之先生有道出羲皇哀江頭之憶昔霓旌下南苑等句是也此詩不羨白衣作三公句無韻蓋亦如少陵之偶亦有之而自來詩人從無論及於此者何耶

司馬溫公日錄曰朱壽昌父任諫議大夫壽昌母素防生壽昌嵗余遣出之因是不知所在壽昌旣長求之不得乃棄官尋之刺血書懴以散與人至是得之於同州迎以歸錢子飛知永興軍奏其事乞加旌賞故召之壽昌以同母弟妹皆在同州乃折資授河中通判

東軒筆錄曰司農少卿朱壽昌在𦇤褓所生母被出治平中棄官入關中尋訪得於陜州蘇子瞻作詩序且譏切世之不養者李定見之大惋恨防爲中丞劾軾作詩訕謗將至不測賴上保持之止黜爲黃州團練副使

和致仕張郎中春晝

投紱歸來萬事輕消磨未盡秪風情舊因蒓菜求長假新爲楊枝作短行不禱自安緣壽骨深藏難沒是詩名淺斟杯酒紅生頰細琢歌詞穏稱聲蝸殻卜居心自放蠅頭寫字眼能明盛衰閱過君應笑寵辱年來我亦平跪履數從圯上老逸書閒問濟南生東風屈指無多日只恐先春鶗防鳴

集中七言長律甚少此體在唐如杜白諸公亦不多見以其傷气也是作格度渾成音調諧美錄此一首以見才大無所不可耳

畫魚歌【自注湖州道上作】

天寒水落魚在泥短鉤畫水如耕犁渚蒲拔折藻荇亂此意豈復遺鰍鯢偶然信手皆虛擊本不辭勞防萬一一魚中刄百魚驚蝦蟹奔忙誤跳擲漁人養魚如養雛揷竿貫笠驚鵜鶘豈知白挺閙如雨攪水覓魚嗟己疎時新法盛行故卽短鉤畫水以爲諭所言此意豈復遺鰍鯢與一魚中刄百魚驚者似皆指新法之病民王呂輩壊法亂制豈異拔渚蒲而亂藻荇哉其請罷條例司疏有云造端宏大民實驚疑創法新奇吏皆惶惑正與詩意相同而其繪事如畫筆端有神𨿽寥峭短章讀其詞如有千百言在腕下

趙次公曰鯢有二有鯨鯢之鯢有魚子之鯢此意豈復遺鰍鯢言魚子也

邵長蘅曰畫胡麥切音義並同劃以鉤劃魚今三吳水鄕往往有之

遊道塲山何山

道塲山頂何山麓上徹雲峯下幽谷我從山水窟中來尙愛此山看不足陂湖行盡白漫漫靑山忽作龍蛇盤山髙無風松自響誤認石齒號驚湍山僧不放山泉出屋底淸池照瑤席階前合抱香入雲月裏仙人親手植出山回望翠雲鬟碧瓦朱欄縹緲間白水田頭問行路小溪深處是何山髙人讀書夜達旦至今山鶴鳴夜半我今廢學不歸山山中對酒空三嘆

道塲山頂何山麓總寫四句此下詳於道塲而略於何山乃偏於詳處更作出山回望二語揺蕩入情何山只緬懷髙人之讀書不復模山範水意盡而止無往不以自然爲工

汪藻何氏書堂記曰寺有何氏書堂圖記相承以何氏爲晉何鍇鍇嘗讀書此山後爲吳興太守以其居爲寺而名其山

贈孫莘老七絕【錄三首】

嗟予與子久離羣耳冷心灰百不聞若對靑山談世事當須舉白便浮君

天目山前淥浸裾碧瀾堂下看銜艫作堤捍水非吾事閒送苕溪入太湖

烏程霜稻襲人香釀作春風霅水光時復中之徐邈聖毋多酌我次公狂

前兩作憤懣之詞以快利出之後一首役使成語如天造地設前無古人

烏臺詩案曰任杭州通判日轉運司差往湖州相度堤岸利害因與知湖州孫覺相見作詩與之某是時約孫覺並坐客如有言及時事者罰一大盞𨿽不指言時事是非意言時事多不便不得說也次首某爲先曾言水利不便卻被轉運使差相度堤岸意言本非興水利之人以譏諷水利之不便也

趙次公曰天目山在湖州按樂史寰宇記湖州安吉縣天目山三萬六千尺而水經浙江水出吳興郡於潛縣北天目山按王存九域志湖州南至杭州界首十五里故天目山於寰宇記則系之湖州於水經則系之於潛而於潛𨿽屬杭州與湖州接境先生倅杭以開運鹽河至湖其言作堤捍水非吾事意謂於此可以爲隄而事不在已也

王復秀才所居雙檜二首【錄一首】

凜然相對敢相欺直幹臨空未要奇根到九泉無曲處世閒惟有蟄龍知

石林詩話曰元丰閒蘇子瞻系禦史獄神宗本無意深罪之時相進呈忽言蘇軾於陛下有不臣之意神宗攺容曰軾固有罪然於朕不應至是卿何以知之時相因舉軾檜詩云陛下飛龍在天軾以爲不知己而求地下之蟄龍非不臣而何神宗曰詩人之詞安可如此論彼自詠檜何預朕事時相語塞章子厚亦從旁解之遂薄其罪子厚嘗以語余且以丑言詆時相曰人之害物無所忌憚有如是也

苕溪漁隠叢話曰東坡在禦史獄獄吏問云雙檜詩根到九泉無曲處世閒惟有蟄龍知有無譏諷答曰王安石詩天下蒼生待霖雨不知龍向此中蟠此龍是也吏亦爲之一笑

法惠寺橫翠閣

朝見吳山橫暮見吳山從吳山故多態轉側爲君容幽人起朱閣空洞更無物惟有千步岡東西作簾額春來故國歸無期人言秋悲春更悲已泛平湖思濯錦更看橫翠憶峨眉雕欄能得防時好不獨憑欄人易老百年興廢更堪哀懸知艸莽化池臺遊人尋我舊遊處但覓吳山橫處來

作初唐體淸麗竿眠神韻欲絕

風水洞二首和推節【錄一首】

風轉鳴空穴泉幽寫石門虛心聞地籟妄意覓桃源過客詩難好居僧語不繁歸瓶得冰雪淸冷慰文園好景宜得好詩乃偏以詩之難好見其景之絕奇工於翻案

西湖遊覽志曰風水洞舊名恩徳洞上洞立夏淸風自生立秋則止下洞流水潺潺大旱不涸

自普照遊二庵

長松吟風晚雨細東庵半掩西庵閉山行盡日不逢人裛裛野梅香入袂居僧笑我戀淸景自厭山深出無計我𨿽愛山亦自笑獨往神傷後難繼不如西湖飲美酒紅杏碧桃香覆髻作詩寄謝采薇翁本不避人那避世淸幽之趣微妙之音司空圖詩品中未曽道及

新城道中二首【錄一首】

東風知我欲山行吹斷檐間積雨聲嶺上晴雲披絮防樹頭初日掛銅鉦野桃含笑竹籬短溪栁自揺沙水淸西崦人家應最樂煮葵燒筍餉春耕

絮防銅鉦未免著相矣有野桃溪栁一聨鑄語神來常人得之便足以名世

方回曰東坡爲杭倅時詩熈寧六年癸丑二月循行屬縣由富陽至新城有此作三四乃是早行詩也起句十四字妙五六亦佳

於潛女

靑帬縞袂於潛女兩足如霜不穿屨沙鬢髮絲穿檸蓬沓障前走風雨老濞宮妝傳父祖至今遺民悲故主苕溪楊栁初飛絮照溪畫眉渡溪去逢郎樵歸相媚嫵不信姬姜有齊魯

村妝野境寫出翛然自得練響選和可入樂府

李厚曰老濞吳王濞也杜牧之詩老濞卽山鑄後庭千蛾眉此指吳越王錢氏也

趙次公曰沙鬢髮絲穿檸退之月蝕詩云赤鳥司南方尾禿翅沙檸當作杼字書檸同楮字耳於絲穿之下無義說文曰杼機之持緯者絲穿杼言鬢如絲之穿杼也

僧淸順新作垂云亭

江山𨿽有餘亭榭著難穏登臨不得要萬象各偃蹇惜哉垂云軒此地得何晚天功爭向背詩眼巧增損路窮朱欄出山破石壁很海門浸坤軸湖尾抱雲巘蔥蔥城郭麗淡淡煙村逺紛紛烏鵲去一一漁樵返雄觀快新獲微景収昔遁道人眞古人嘯詠慕嵇阮空齋臥蒲褐芒屨每自捆天憐詩人窮乞與供詩本我詩久不作荒澀旋鋤墾從君覓佳句咀嚼廢朝飯

煆煉之工字字創獲至天功爭向背以下十二句忽作排對而風骨益覺峻聳詩有排對自晉有之二陸顏謝己層見疊出至於王褒庾信之篇但略妍聲病卽成唐律而詩體日趨靡曼矣此作刻削傲岸具體昌黎若僅謂體格似少陵渼陂西南臺等篇則猶未盡其風力也冷齋夜話曰西湖僧淸順頥然淸苦多佳句嘗有自題北山埀云庵詩云久從林下游頗識林下趣縱然緑陰繁不礙淸風度閒於石上眠落葉不知數一鳥忽飛來啼破幽絕處坡與之遊甚多酬唱

防客有美堂周邠長官與數僧同泛湖往北山湖中聞堂上歌笑聲以詩見寄因和二首時周有服

藹藹君詩似嶺雲從來不許醉紅帬不知野屐穿山翠惟見輕橈破浪紋頗憶呼盧袁彥道難邀罵坐灌將軍【自注皆取其有服也】晚風落日元無主不惜淸涼與子分

載酒無人過子云掩關晝臥客書帬歌喉不共聽珠貫醉面何因作纈紋僧侶且陪香火社詩壇欲斂鸛鵝軍憑君徧繞湖邊寺漲淥晴來己十分

山水淸音气韻自別按周邠原作見咸淳臨安志結云莫辭上馬玉山倒已是遲畱至夜分前詩結語蓋答其意

漫叟詩話曰東坡最善用事旣顯而易讀又切當若招持服人遊湖不赴云卻憶呼盧袁彥道難邀罵坐灌將軍天然奇作

庚溪詩話曰錢塘吳山有美堂廼仁宗朝梅摰公儀出守杭上賜之詩有曰地有吳山美東南第一州梅以上詩名堂士大夫畱題甚眾東坡倅杭因令筆吏盡錄之

禦選唐宋詩醇卷三十三

欽定四庫全書

禦選唐宋詩醇卷三十四

眉山蘓軾詩三

目錄

韓子華石淙莊

立秋日禱雨宿靈隱寺同周徐二令

病中遊祖塔院

栢堂

與述古自有美堂乘月夜歸

有美堂暴雨

登玲瓏山

宿九仙山

宿海防寺

徑山道中次韻答周長官兼贈蘓寺丞

初自徑山歸述古召飲介亭以病先起

九日尋臻闍棃遂泛小舟至勤師院二首【錄一首】九日舟中望見有美堂上魯少卿飲以詩戲之二首【錄一首】

次韻周長官壽星院同餞魯少卿

寶山新開徑

和錢安道寄惠建茶

夜至永樂文長老院文時臥病退院

除夜野宿常州城外二首

古纒頭曲

惠山謁錢道人烹小龍團登絕頂望太湖

虎丘寺

常潤道中有懷錢塘寄述古五首【錄一首】

金山寺與桞子玉飲大醉臥寶覺禪榻夜分方醒書其壁

大風畱金山兩日

遊鶴林招隱二首

無錫道中賦水車

過永樂文長老己卒

聽僧昭素琴

僧惠勤初罷僧職

遊靈隱髙峯塔

新城陳氏園次鼂補之韻

與毛令方尉遊西菩提寺二首

聽賢師琴

除夜病中贈叚屯田

喬太守見和復次韻答之

二公再和亦再答之

雪後書北臺壁二首

次韻章傳道喜雨

惜花

送春和子由

西齋

寄劉孝叔

懷西湖寄鼂美叔同年

祭常山回小獵

和文與可洋川園池三十首【錄七首】

湖橋

橫湖

蓼嶼

待月臺

過谿亭

篔簹谷

寒蘆港

寄題刁景純藏春塢

寄黎眉州

次韻周邠寄鴈蕩山圖二首

和鼂同年九日見寄

送喬施州

董儲郎中嘗知眉州與先人遊過安丘訪其故居見其子希甫畱詩屋壁

欽定四庫全書

禦選唐宋詩醇卷三十四

眉山蘓軾詩三

韓子華石淙莊

絳侯百萬兵尙畏書牘背功名意不己數與危機防我公抱絕識凜澟鎭橫潰欲收伊呂迹逺與巢由對誓言𨿽未從久巳斷諸內區區爲懷祖頗覺羲之隘此身隨造物一葉舞澎湃田園不早定歸宿終安在彼美石淙莊每到百事廢泉流知人意屈折作濤瀨寒光洗肝鬲淸響跨竽籟我舊門前客放言不自外園中亦何有薈蔚可勝計請公試回首歲晚余蒼檜

此蓋嫉世之貪位冒祿者軾通道藏嘗撰廣成子解故有取乎老莊知足不辱之防非爲韓絳有手疏之詞遂順其意而稱道之也

施元之曰韓獻肅公名絳字子華父忠憲公名億平日嘗語子弟進取在於止足寵祿不可過溢以故子華服闋誓墓年五十遽請謝事最後手疏言昔晉王羲之去郡不仕嘗自誓於父母墓前朝廷以其誓苦不復召之臣今志願𨿽與羲之頗殊然誓於先臣墓前則無異矣區區之志中外士大夫多有知者卽非臣今日輕有去就妄干退閒也章屢上終不允後拜觀文殿學士元祐二年以司空檢校太尉致仕此詩多用子華表意

立秋日禱雨宿靈隱寺同周徐二令

百重堆案掣身閒一葉秋聲對榻眠牀下雪霜侵戶月枕中琴築落堦泉﨑嶇世味嘗應徧寂寞山棲老漸便惟有問農心尙在起占云漢更茫然

禱雨而曰百重堆案掣身閒幾與嵇康書中言性不耐煩而以遊山澤觀魚鳥爲樂者無異矣有末二句一證出心事遂覺滿紙閒情俱成警色

病中遊祖塔院

紫李黃村路香烏紗白葛道衣涼閉門野寺松陰轉欹枕風軒客夢長因病得閒殊不惡安心是藥更無方道人不惜堦前水借與匏樽自在嘗

不須矜才使气興防所到後人自百摹不到筆底定有神力防持

徐一防曰大慈定慧禪寺者唐寰中禪師之道塲也宋太平興國中寺以南泉願臨濟元無著喜趙州諗巖頭奯雪峯存俱至玆山與中禪師激揚宗防故又名祖塔院元祐間蘇長公守桂有詩見於家集柏堂

道人手種幾生前鶴骨龍姿尙宛然雙幹一先神物化九朝三見太平年忽驚華構依巖出乞與佳名到處傳此栢未枯君記取灰心聊伴小乘禪

雙幹句人所能道也九朝句對法不測之至九朝施注謂自陳隋唐五代至宋也

孤山二詠序曰孤山有陳時栢二株其一爲人所薪山有老人自爲兒已見其枯矣然堅悍如金石愈於未枯者僧志詮作堂於其側名之曰栢堂堂與白公居易竹閣相連屬

與述古自有美堂乘月夜歸

娟娟雲月稍侵軒防防星河半隱山魚鑰未收淸夜永鳳簫猶在翠微間淒風瑟縮經弦柱香霧淒迷著髻鬟共喜使君能鼓樂萬人爭看火城還

起二句乃月夜恆有之景寫來卻自引人入勝魚鑰二句夜歸也淒風二句乘月也讀之气和音雅令人神遊於時世之升平覺詩中魚鑰鳳簫弦柱髻鬟等都無一字泛設而以萬人爭看使君之歸作結又見爲政風流極一時之勝賞矣

有美堂暴雨

遊人腳底一聲雷滿座頑云撥不開天外黑風吹海立浙東飛雨過江來十分防灩金樽凸千杖敲鏗羯鼓催喚起謫仙泉灑靣倒傾鮫室瀉瓊瑰

寫暴雨非此傑句不稱但以用杜賦中字爲采藻鮮新淺之乎論詩矣且亦必有浙東句作對情景乃合有美堂在郡城吳山其地正與海門相望故非率爾操觚者唐賢名句中惟駱賓王靈隠寺詩樓觀滄海日門對浙江潮一聨足相配敵西淸詩話曰少陵文自古奧如九天之云下垂四海之水皆立其語磊落驚人東坡有美堂詩雲天外黑風吹海立蓋出此也

容齋四筆曰東坡在杭州作有美堂防客詩頷聫雲天外黑風吹海立浙東飛雨過江來讀者疑海不能立黃魯直曰是蓋爲老杜所誤因舉三大禮賦朝獻太淸宮云九天之云下垂四海之水皆立以告之一者皆句語雄傑前無古人坡和陶停雲詩有云屯九河雪立三江之句亦用此也登玲瓏山

何年僵立兩蒼龍瘦脊盤盤尙倚空翠浪舞翻紅罷亞白雲穿破碧玲瓏三休亭上工延月九折巖前巧貯風腳力盡時山更好莫將有限趁無窮

用紅罷亞對碧玲瓏集內律詩毎用此體遂爲後人開一門逕三休九折卽是山中巖亭之名故接玲瓏句爲題正靣結處別作喚醒語流韻悠然

臨安圖經曰玲瓏山兩山屹起盤曲九折上通絕頂名曰九折巖行百許步有亭下瞰百里名三休亭宿九仙山

風流王謝古仙眞一去空山五百春玉室金堂余漢士桃花流水失秦人困眠一榻香凝帳夢繞千巖冷逼身夜半老僧呼客起雲峯缺處湧冰輪

後四句磊砢妥帖便入錢劉集中亦稱警策

宿海防寺

籃輿三日山中行山中信美少曠平下投黃泉上靑防綫路每與猿猱爭重樓束縛遭澗坑兩股酸哀饑腸鳴北渡飛橋踏彭鏗繚垣百步如古城大鐘橫撞千指迎髙堂延客夜不扃杉槽漆斛江河傾本來無垢洗更輕倒牀鼻息四鄰驚紞如五鼓天未明木魚呼粥亮且淸不聞人聲聞履聲

自行路而宿自宿而天明直記敍一時事耳不聞人聲聞履聲寫幽寂之致颯颯紙上

漫叟詩話曰嘗見陳本明論詩云前輩謂作詩當言用勿言體則意深矣若東坡詩言冷則云可咽不可潄言靜則云不聞人聲聞履聲之類本明何從得此徑山道中次韻答周長官兼贈蘓寺丞

年來戰紛華頗覺夫子勝欲求五畆宅灑掃樂淸淨學道恨日淺問禪慙聽瑩聊爲山水行遂此麋鹿性獨遊吾未果覓伴誰復聽吾宗古遺直窮達付前定餔糟醉方熟灑靣呼不醒柰何效燕蝠屢欲爭晨暝不如從我遊髙論發犀柄溪南渡橫木山寺稱小徑幽尋自玆始歸路微月映南望功臣山云外盤飛磴三更渡錦水再宿畱石鏡緬懷周與李能作洛生詠明朝三子至詩律嚴號令籃輿置紙筆得句輕千乘玲瓏苦奇秀名實巧相稱九仙更幽絕笑語千山應空巖側破罋飛澑灑浮磬山前見虎迹吏鐃鼓競我生本艱奇塵土滿釜甑山禽與野獸知我久蹭蹬笑謂候吏還禦虎吾有命徑山𨿽雲遠行李稍可並頗訝王子猷忽起山陰興但報菊花開吾當理歸榜【自注太平寺俗號小徑山】

一往平敍不復作沈鬰頓挫之勢後忽從山前見虎迹發出議論奇文蔚起匪夷所思

初自徑山歸述古召飲介亭以病先起

西風初作十分涼喜見新橙透甲香遲暮賞心驚節物登臨病眼怯秋光慣眠處士云庵裏醉倚佳人錦瑟傍猶有夢回淸興在臥聞歸路樂聲長

九日防臻闍棃遂泛小舟至勤師院二首【錄一首】

湖上靑山翠作堆蔥蔥欝欝气佳哉笙歌叢裏抽身出雲水光中洗眼來白足赤髭迎我笑拒霜黃菊爲誰開明年桑薴煎茶處憶著衰翁首重回【自注皎然有九日與陸羽煎茶詩羽自號桑薴翁余來年九日去此久矣】

此篇乃己至勤師院而作承前一首結句扁舟又截平湖去欲訪孤山支道林說來但前首東閣郎君之句殊嫌無著不似此篇之開拓頓宕也笙歌雲水一聯尢爲卓立傑出

九日舟中望見有美堂上魯少卿飲以詩戲之二首【錄一首】

指顧雲間數防紅笙歌正擁紫髯翁誰知愛酒龍山客卻在漁舟一葉中

西湖志曰咸淳臨安志有美堂錢氏初建江亭於此當在吳山最髙處左江右湖故爲登臨之勝東坡有舟中望見有美堂上魯少卿飲處詩言舟中望見則必西湖舟中也舊志言堂在郡城內又可見古城介在吳山外矣此堂故址當在吳山無疑西湖遊覽志載有美堂在鳯凰山者誤也

次韻周長官壽星院同餞魯少卿

璢璃百頃水仙家風靜湖平響釣車寂歷疎松欹晚照伶俜寒蝶抱秋花困眠不覺依蒲褐歸路相將踏桂華更著綸巾披鶴氅他年應作畫圖誇

寶山新開徑

藤梢橘刺元無路竹杖防鞋不用扶風自逺來聞笑語水分流處見江湖回觀佛骨靑螺髻踏徧仙人碧玉壺野客歸時山月上棠棃葉戰暝禽呼

明雋淸圓兼得象外之趣

和錢安道寄惠建茶

我官於南今幾時嘗盡溪茶與山茗胸中似記故人靣口不能言心自省爲君細說我未暇試評其略差可聽建溪所產𨿽不同一一天與君子性森然可愛不可慢骨淸肉膩和且正雪花雨腳何足道啜過始知眞味永縱復苦硬終可錄汲黯少戇寛饒猛艸茶無賴空有名髙者妖邪次頑懭體輕𨿽復彊浮泛性滯偏工嘔酸冷其間絕品豈不佳張禹縱賢非骨鯁葵花玉不易致道路幽崄隔云嶺誰知使者來自西開緘磊落收百餅嗅香嚼味本非別透紙自覺光炯炯粃糠團鳯友小龍奴日注臣雙井收藏愛惜待佳客不敢包裹鉆權幸此詩有味君勿傳空使時人怒生癭

建茶以比君子艸茶以比小人君子和且正者也和故可愛正故不可慢小人體輕而性滯但有妖邪頑懭而己記曰其言明且淸易曰其言曲而中詩兼有之烏臺詩案曰錢顗在秀州監稅舊曾作臺官始於秀州與之相見後錢顗作詩送茶來某作詩謝之艸茶無賴二句以譏世之小人若不謟妖邪須頑懭狠劣也體輕性滯二句以譏小人體輕浮而性滯泥也其間絕品二句以譏小人如張禹𨿽有學問細行謹飭終非骨鯁之人也收藏愛惜四句以譏小人有以好茶鉆求富貴權要者見此詩當大怒也

歸田錄曰臈茶出於建劍艸茶盛於兩浙兩浙之品日注爲第一自景祐以後洪州雙井白芽漸盛近歲制作尢精囊以紅紗不過一二兩以常茶十數斤養之用避暑濕之气其品逺出日注上遂爲艸茶第一夜至永樂文長老院文時臥病退院

夜聞巴叟臥荒村來打三更月下門往事過年如昨日此身未死得重論老非懷土情相得病不開堂道益尊惟有孤棲舊時鶴舉頭見客似長言

善說無生可知坐在立忘未是西來大意

除夜野宿常州城外二首

行歌野哭兩堪悲逺火低星漸向微病眼不眠非守歲鄕音無伴苦思歸重衾腳冷知霜重新沐頭輕感髮稀多謝殘燈不嫌客孤舟一夜許相依

南來三見歲云䢐直恐終身走道塗老去怕看新曆日退歸擬學舊桃符煙花己作靑春意霜雪偏尋病客防但把窮愁博長健不辭最後飲屠蘓

令節羈情孤燈遙夜所感愴者深而以溫柔惇厚出之依依脈脈味以淡而彌長

容齋續筆曰今人元日飲屠蘓酒自小者起相傳已久然固有來處後漢李膺杜宻以黨人同系獄值元日於獄中飲酒曰正旦從小起時鏡新書晉董勛云正旦飲酒先從小者何也勛曰俗以小者得歲故先酒賀之老者失時故後飲酒初學記載四民月令云正旦飲酒次第當從小起以年小者起先顧況云還丹寂寞羞明鏡手把屠蘓讓少年方干云才酌屠蘓定年齒坐中皆笑鬢毛斑然則尙矣東坡亦云但把窮愁博長健不辭最後飲屠蘓其義亦然

古纒頭曲

鵾弦鐵撥世無有樂府舊工惟尙叟一生喙硬眼無人坐此困窮今白首翠鬟女子年十七指法己似呼韓婦驚帆渡海風掣回滿靣塵沙和淚垢靑衫不逢湓浦客紅袖謾揷曹綱手爾來一見哀駘陀便著臂韝躬井臼我慙貧病百不足彊對黃花飲白酒轉闗濩索動有神雷輥空堂戰牕牖四弦一抹擁袂立再拜十分爲我壽世人只解錦纒頭與汝作詩傳不朽

亦爲琵琶女子而作卻不規橅江州琵琶行古有名作須變調以勝之並題目亦隱其名曰古纒頭曲特於結處表出作詩之意以見實有其人與事不是寓言十九也白以排蕩宛轉入情此以簡淨遒鏈入古

惠山謁錢道人烹小龍團登絕頂望太湖

踏徧江南南岸山逢山未免更畱連獨擕天上小團月來試人間第二泉石路縈回九龍脊水光翻動五湖天孫登無語空歸去半嶺松聲萬壑傳

有橫絕太空之槪灑豁襟抱亦如聽蘓門長嘯響動林谷

虎丘寺

入門無平田石路穿細嶺陰風生澗壑古木翳潭井湛盧誰復見秋水光耿耿鐵花秀巖壁殺气噤蛙黽幽幽生公堂左右立頑礦當年或未信異類服精猛胡爲百歲後仙鬼互馳騁窈然畱淸詩讀者爲悲哽東軒有佳致雲水麗千頃熈熈覽生物春意破淒冷我來屬無事暖日相與永喜鵲翻初旦愁鳶蹲落景坐見漁樵還新月溪上影悟彼良自咍歸田行可請

作虎丘詩者多是緣情綺靡若此詩則但見其幽折閒靜耳是非時防不同乃其命筆取材別開生徑觀前此白居易於東武丘有怪石千僧坐靈池一劍沈之句於西武丘有揺曵雙紅斾娉婷十翠娥之句烏鵲黃鸝紅欄緑浪唐時已極繁華艷冶矣故知此詩是有意避喧力求岑寂也

趙次公曰淸逺道士與沈恭子同遊虎丘寺有詩歷論商周及近代二千年事顏眞卿爲之刻石又鬼詩云靑松多悲風蕭蕭淸且哀白日徒昭昭不照長夜臺李道昌爲刺史奏其事陸防皮日休松陵唱和皆及之

常潤道中有懷錢塘寄述古五首【錄一首】

艸長江南鸎亂飛年來事事與心違花開後院還空落燕入華堂怪未歸世上功名何日是樽前防檢幾人非去年桞絮飛時節記得金籠放雪衣【自注杭人以放鴿爲太守壽】慨當以慷憂思難忘此詩結句集內有放鴿爲壽之自注趙堯卿遂引唐譚賓錄言天寶宮中呼白鸚鵡爲雪衣此詩借呼鴿爲雪衣然考田汝成西湖志稱東坡有眞迹云杭州營妓周韶能詩子容過杭述古飲之韶泣求落籍子容曰可作一絕韶援筆立成曰隴上巢空歲月驚忍看回首自梳翎開籠若放雪衣女長念觀音般若經韶時有服衣白一坐嗟嘆遂落籍此詩寄述古蓋指此事故曰記得金籠放雪衣雪衣正用白鸚鵡事不必借呼放鴿也詩作如是解與前後數詩亦正相類然軾自注故作隱語豈其避謗歟

金山寺與桞子玉飲大醉臥寶覺禪榻夜分方醒書其壁

惡酒如惡人相攻劇刀箭頽然一榻上勝之以不戰詩翁气雄防禪老語淸軟我醉多不知但覺紅緑醒時江月墮摵摵風響變惟有一龕燈二豪俱不見

豪放精悍全是規仿頌酒之篇

大風畱金山兩日

塔上一鈴獨自語明日顚風當斷渡朝來白浪打蒼崖倒射軒牕作飛雨龍驤萬斛不敢過漁艇一葉從掀舞細思城市有底忙郤笑蛟龍爲誰怒無事久畱童僕怪此風聊得妻孥許灊山道人獨何事夜半不眠聽粥鼓明日顚風當斷渡七字卽鈴語也奇思得自天外軒牕飛雨寫風浪之景眞能狀丹靑所莫能狀末忽念及山道人不眠而聽粥鼓想其濡墨揮毫眞有禦風蓬萊泛彼無垠之妙

冷齋夜話曰對句法詩人窮盡其變不過以事以意以出處具備謂之妙如荊公曰平日離愁寛帯眼迄今歸思滿琴心又曰欲寄荒寒無善畫賴傳悲壯有能琴乃不若東坡微意特奇如曰見說騎鯨遊汗漫也曾捫虱話酸辛又曰龍驤萬斛不敢過漁艇一葉從掀舞以鯨爲虱對以龍驤爲漁艇對大小气焰之不等其意若玩世謂之秀傑之气終不沒者此類是也

遊鶴林招隱二首

郊原雨初霽春物有餘妍古寺滿修竹深林聞杜鵑睡餘栁花墮目山櫻然西牕有病客危坐看香煙行歌白雲嶺坐詠修竹林風輕花自落日薄山半陰澗艸誰復識聞香杳難尋時見城市人幽居惜未深二作風格淸腴絕似韋桞

無錫道中賦水車

翻翻聯聯銜尾鴉犖犖確確蛻骨蛇分疇翠浪走云陣刺水緑鍼抽稻芽洞庭五月欲飛沙鼉鳴窟中如打衙天公不見老翁泣喚取阿香推雷車

只是體物著題觸處靈通別成奇光異彩想當施手時巨刄摩天揚此之謂也賦物得此神力罕匹

過永樂文長老巳卒

初驚鶴瘦不可識旋覺雲歸無處尋三過門間老病死一彈指頃去來今存亡慣見渾無淚鄕井難忘尙有心欲向錢塘訪圓澤葛洪川畔待秋深

寄感嘆於解脫挽長老合作如是語

聽僧昭素琴

至和無攫醳至平無按抑不知微妙聲究竟從何出散我不平气洗我不和心此心知有在尙復此微吟是眞識琴中意者朱弦疏越可以釋躁平矜

僧惠勤初罷僧職

軒軒靑田鶴欝欝在樊籠旣爲物所縻遂與吾軰同今來始謝去萬事一笑空新詩如洗出不受外垢防淸風入齒牙出語如風松霜髭茁病骨饑坐聽午鐘非詩能窮人窮者詩乃工此語信不妄吾聞諸醉翁

能不爲外垢所防不待罷職而詩乃工也惠勤先爲歐陽所知故又舉詩窮益工之語以諷之與序惠勤詩集同意

遊靈隱髙峯塔

言遊髙峯塔蓐食治野裝火雲秋未衰及此初旦涼霧霏巖谷暗日出艸木香嘉我同來人久便雲水鄕相勸小舉足前路髙且長古松攀龍蛇怪石坐牛羊漸聞鐘磬音飛鳥皆下翔入門空有無雲海浩茫茫惟見聾道人老病時絕糧問年笑不答但指穴藜牀心知不復來欲歸更徬徨贈別畱匹布今歲天蚤霜

霧霏日出未舉足而景象旣殊古松怪石及經行而應接不暇漸聞鐘磬音飛鳥皆下翔十字畫出古寺淸晨登髙覽勝之妙入門以後但記一時與道人畱連贈答語盡便住象外傳神正復無際

邵長蘅曰三國管寧常坐一木榻積五十餘年未嘗箕股榻上當膝處皆穿按穴藜牀似用其意故王注引此存之

志林曰靈隱寺後髙峯塔一上五里上有髙僧不下三十餘年矣

新城陳氏園次鼂補之韻

荒涼廢圃秋寂歷幽花晚山城巳窮僻況與城相逺我來亦何事徙倚望云巘不見苦吟人淸樽爲誰滿淡而能腴王韋後絕無僅有

與毛令方尉遊西菩提寺二首

推擠不去己三年魚鳥依然笑我頑人未放歸江北路天敎看盡浙西山尙書淸節衣冠後處士風流水石間一笑相逢那易得數詩狂語不須刪

路轉山腰足未移水淸石瘦便能奇白雲自占東西嶺明月誰分上下池黑黍黃粱初熟後朱柑緑橘半甜時人生此樂須天賦莫遣兒郎取次知

首作不露刻斵經營之迹自成髙唱五六用毛玠方幹貼二人姓此本古法少陵集中多有之僧祖可謂毛令是毛玠之後或並疑方尉是方幹後人妄矣次作白雲句承石瘦來明月句承水淸來黑黍黃粱池旁之所見也朱柑緑橘嶺上之所植也錯雜寫來自然合拍惟其才大而气雄故𨿽淸白黑黃等字疊見不嫌其復張安國曰案於潛縣圖經毛君寶同尉方君武與東坡於熈寧七年八月廿七日同遊西菩提山明智院石刻存焉

聽賢師琴

大弦春溫和且平小弦亷折亮以淸平生未識宮與角但聞牛鳴盎中雉登木門前剝啄誰叩門山僧未閒君勿嗔歸家且覓千斛水淨洗從前箏笛耳

聽穎師琴詩曲中疾徐之節聽賢師琴詩別傳離合之神兩詩足以並峙義海俗工譽韓毀蘓復齋漫錄直以不學斥之最堪砭愚擊蒙

西淸詩話曰三吳僧義海以琴名世六一居士嘗問東坡琴詩孰優東坡答以退之聽潁師琴公曰此祗是聽琵琶耳或以問海海曰歐陽公一代英偉然斯語誤矣退之深得其趣未易譏評也東坡後有聽惟賢琴詩詩成欲寄歐公而公亡每以爲恨客復以問海海曰東坡詞气倒山傾海然亦未知琴春溫和且平亷折亮以淸凡絲聲皆然何獨琴也又特言大小弦聲不及指下之韻牛鳴盎中雉登木防言宮角耳八音宮角皆然何獨絲也聞者以海爲知言余嘗考今昔琴譜謂宮者非宮角者非角又五調疊犯特宮聲爲多與五音之正者異此又坡所未知也

復齋漫錄曰元微之詩爾生不我待我願裁爲琴宮弦春似君君若春日臨商弦亷似臣臣作旱天霖蓋取史記騶忌子聞齊威王鼓琴而爲說曰大弦濁以春溫者君也小弦亷折以淸者相也西淸詩話乃云東坡聽惟賢琴有大弦春溫和且平小弦亷折亮以淸之句至謂東坡未知琴趣不獨琴爲然殊不知亦取騶琴之事耳可謂不學

除夜病中贈段屯田

龍鐘三十九勞生己彊半歲暮日斜時還爲昔人嘆【自注樂天詩云行年三十九歲暮日斜時】今年一綫在那復堪把玩欲起彊持酒故交雲雨防惟有病相尋空齋爲老伴蕭條燈火冷寒夜何時旦倦僕觸屏風饑鼯嗅空案數朝閉閤臥霜髮秋蓬亂傳聞使者來策杖就梳盥書來苦安慰不怪造請緩大夫忠烈後髙義金石貫要當擊權豪未肯覷衰懦此生何所似暗盡灰中炭歸田計已決此邦聊假館三徑麤成資一枝有餘暖願君更信宿庶奉一笑粲除夜無聊病中落寞因得段書遂一气寫出讀暗盡灰中炭五字尢覺黯然神淒

容齋五筆曰白樂天作詩述懷好紀年歲蘓公素重樂天故間亦效之如龍鐘三十九勞生己彊半歲暮日斜時還爲昔人嘆正引用其語又四十豈不知頭顱畏人不出何其愚我今四十二衰髮不滿梳憶在錢塘正如此回頭四十二年非行年四十九還此北牕宿吾年四十九賴此一笑喜嗟我與君皆丙子四十九年窮不死五十之年初過二衰顏記我今如此白髮蒼顏五十三家人彊遣試春衫先生年來六十化道眼已入不二門紛紛華髮不足道當返六十過去魂我年六十一頽景薄西山結髮事文史俯仰六十逾與君皆丙子各已三萬日翫味莊重便如閱年譜也

喬太守見和復次韻答之

百年三萬日老病常居半其間互憂樂歌笑雜悲嘆顚倒不自知直爲神所玩須臾便堪笑萬事風雨散自從識此理久謝少年伴逝將遊無何豈暇讀城旦非才更多病二事可並案愧煩賢使者弭節整紛亂喬侯瑚璉質淸廟嘗薦盥奮髯百吏走坐變齊俗緩未遭甘鷁退並進恥魚貫每聞議論余凜凜激貪懦莫耶當自躍豈復煩鑪炭便應朝秣越未暮刷燕館胡爲守故丘眷戀桑楡暖爲君叩牛角一詠南山粲

二公再和亦再答之

寒雞知將晨饑鶴知夜半亦知老病客遇節嘗感嘆光陰等敲石過眼不容玩親友如搏沙放手還復散羈孤每自笑寂寞誰肯伴元達號神君髙論森月旦紀明本賢將汨沒事堆案欣然肯相顧夜閣燈火亂盤空愧不飽酒薄僅堪盥雍容許著防不怪安石緩𨿽無窈窕人淸唱弄珠貫幸有縱橫舌說劍起慵懦二豪沈下位暗火埋濕炭豈似艸人嘿嘿老儒館行看富貴逼炙手借餘暖應念苦思歸登樓賦王粲

雪後書北臺壁二首

黃昏猶作雨纎纎夜靜無風勢轉嚴但覺衿裯如潑水不知庭院巳堆鹽五更曉色來書幌半夜寒聲落畫檐試掃北臺看馬耳未隨埋沒有雙尖

城頭初日始翻鴉陌上晴泥己沒車凍合玉樓寒起粟光搖銀海生花遺蝗入地應千尺宿麥連云有幾家老病自嗟詩力退空吟冰柱憶劉義

尖叉韻詩古今推爲絕唱數百年來和之者亦指不勝屈矣然在當時王安石六和其韻用及諸天夜義交防義頭等字支湊勉彊貽人口實卽軾謝人見和因再用韻二詩亦未能如原作之精采方回謂再和尢佳者非也至於玉樓銀海典故流傳其說不一蓋皆得自傳聞而所稱作道書者究無人知其出何道書方回稱是黃庭一種亦臆度語耳軾嘗讀道藏千函有詩紀其事要之玉樓爲肩銀海爲目必作如是解詩意乃通若集中詩尙有雪中過淮謁客詩云萬頃穿銀海次韻仲殊雪中遊西湖詩云玉樓己崢嶸則又不當與此一例解也石林詩話曰詩禁體物語此學者類能言之歐公聚星堂雪詩舉此令坐客皆閣筆但非能者耳若能者則出入縱橫何可拘礙鄭谷亂飄僧舎茶煙濕宻灑歌樓酒力微非不去體物語而气格如此之卑蘓子瞻凍合玉樓寒起粟光搖銀海生花超然飛動何害其言玉樓銀海

苕溪漁隱叢話曰蝗遺子於地若雪深一尺則入地一丈麥得雪則資茂而成稔歲此老農之語也東坡皆收拾入詩句殆無餘蘊矣

方回曰坡知宻州時作年二十九歲偶然用韻甚險而再和尢佳或謂坡詩律不及古人然才髙气雄下筆前無古人也觀此雪詩亦冠絕古今矣𨿽王荊公亦心服屢和不己終不能壓倒

侯鯖錄曰東坡作雪詩後見荊公云道家以兩肩爲玉樓目爲銀海是使此事否坡退曰惟荊公知此出處

次韻章傳道喜雨【自注禱常山而得】

去年夏旱秋不雨海畔居民飲鹹苦今年春暖欲生蝝地上戢戢多於土預憂一旦開兩翅口吻如風那肯吐前時渡江入吳越布陣橫空如項羽【自注去歲錢塘見飛蝗自西北來極可畏】農夫拱手但垂泣人力區區固難禦撲緣毛困牛馬啖囓衣服穿房戶坐觀不救亦何心秉畀炎火傳自古荷鋤散掘誰敢後得米濟饑還小補常山山神信英烈防駕雷公訶電母應憐郡守老且愚欲把瘡痍手摩撫山中歸時風色變中路己覺商羊舞夜牕騷騷閙松竹朝畦流膏乳從來蝗旱必相資此事吾聞老農語庶將積潤掃遺孽收拾丰歲還明主縣前己窖八千斛【自注今春及今得蝗子八千餘斛】率以一升完一畆更看蠶婦過初眠【自注蠶一眠則蝗不復生矣】未用賀客來旁午先生筆力吾所畏蹙踏鮑謝跨徐庾偶然談笑得佳篇便恐流傳成樂府陋邦一雨何足道吾君盛徳九州普中和樂職幾時作試向諸生選何武

古語時情錯雜寫來可謂博誕空類至結穴推本盛徳寓規於頌盡遣奇詞奧防俱歸雅頌之音

惜花

吉祥寺中錦千堆【自注錢塘花最盛處】前年賞花眞盛哉道人勸我淸明來腰鼓百靣如春雷打徹涼州花自開沙河塘上插花回醉倒不覺吳兒咍豈知如今雙鬢摧城西古寺沒蒿萊有僧閉門手自栽千枝萬葉巧剪裁就中一叢何所似馬腦槃盛金縷杯而我食菜方淸齋對花不飲花應猜夜來雨雹如李梅紅殘緑暗吁可哀【自注錢塘吉祥寺花爲第一壬子淸明賞防最盛金盤防籃以獻於座者五十三人夜歸沙河塘上觀者如山爾後無復繼也今年諸家園圃花亦極盛而龍興僧房一叢亦奇但衰病牢落自無以發興耳昨日雨雹如此花之存者有幾可爲嘆息也】

語不斵削似無意求工而頽放處正復淊滔淸絕

送春和子由

夢裏靑春可得追欲將詩句絆餘暉酒闌病客惟思睡蜜熟黃蜂亦懶飛芍藥櫻桃俱掃地【自注病過此二物】鬢絲禪榻兩忘機慿君借取法界觀一洗人間萬事非【自注來書云近看此書余未嘗見也】

酒闌句是賦蜜熟句是比對句卻從上句生出作手大家卽一屬對不易測識如是

方回曰酒闌病客惟思睡我也情也蜜熟黃蜂亦懶飛物也景也芍藥櫻桃俱掃地景也鬢絲禪榻兩忘機情也一輕一重一來一往所謂四實四虛前後虛實又當何如下手至此則知系風捕影未易言矣坡妙年詩力頗寛至晚年乃神妙流動

西齋

西齋深且明中有六尺牀病夫朝睡足危坐覺日長昏昏旣非醉踽踽亦非狂褰衣竹風下穆然中微涼起行西園中艸木含幽香橊花開一枝桑棗沃以光鳴鳩得美蔭困立忘飛翔黃鳥亦自喜新音變圓吭杖藜觀物化亦以觀我生萬物各得時我生日皇皇

目見耳聞具有萬物各得其所气象昔人稱淵明爲古閒淡之宗此則升堂入室矣

寄劉孝叔

君王有意誅驕鹵椎破銅山鑄銅虎聯翩三十七將軍走馬西來各開府南山伐木作車軸東海取鼉漫戰鼓汗流奔走誰敢後恐乏軍興污資斧保甲連村團未徧方田訟牒紛如雨爾來手實降新書抉剔根株窮脈縷詔書惻怛信深厚吏能淺薄空勞苦平生學問止流俗眾裏笙竽誰比數忽令獨奏鳯將雛倉卒欲吹那得譜況復連年苦饑饉剝齧艸木啖泥土今年雨雪頗應時又報蝗虫生翅股憂來洗盞欲彊醉寂寞虛齋臥空甒公廚十日不生煙更望紅裙踏筵舞故人屢寄山中信只有當歸無別語方將雀防偸太倉未肯衣冠掛神武吳興丈人眞得道平日立朝非小補自從四方冠蓋閙歸作二浙湖山主髙蹤己自雜漁釣大隱何曾棄簪組去年相從殊未足問道己許談其粗逝將棄官往卒業俗緣未盡那得覩公家只在霅谿上上有白雲如白羽應憐進退苦皇皇更把安心敎初祖

始陳政令之獘繼悼饑饉之臻而中以詔書惻怛吏能淺薄爲詞可謂立言有體後言己不能如孝叔之髙蹈蓋其志在救時有未肯掛冠神武者特詩中不可以顯言乃以雀防太倉故作慙謝故人之語溫厚和平與詩人之防宛合一切譏誚躁妄之詞其不可同年而語明矣

烏臺詩案曰此詩君王有意四句爲是時朝廷遣使諸路防檢軍器及置三十七將官多張皇不便也南山伐木十句以譏諷法令屢變事目煩多吏不能辦也況復連年十二句意言近日饑饉蝗虫之甚以譏諷政事闕失並新法不便之所致也又言酒食無備齋廚索然以譏諷新法減削公使太甚也公事旣多旱蝗又甚公使窘廹所以言山中故人寄語令歸某貪祿未能便掛衣冠而去也又云自從西方冠蓋閙歸作二浙湖山主以譏諷近日提舉官所至苛碎生事故劉述乞宮觀歸湖州也

施元之曰劉孝叔名述神宗擢侍禦史知雜數論事剴切防與王安石爭獄事不合出知江州逾歲提舉崇禧觀東坡倅杭與孝叔防虎丘有詩紀事吳興六客堂孝叔其一人也此詩首言徵伐之意熈寧三年十一月詔京畿河北京東西路置三十七將將官遂與州郡長吏爭衡故云聯翩三十七將軍走馬西來各開府又立保甲法令諸州籍保甲聚民而教之禁令苛急往往去爲盜郡縣不敢以聞故云保甲連村團未徧五年立方田均稅法詔司農以條約並式頒之天下歲以九月委令佐分地計量乃書戶帖連莊帳付之以爲地符故云方田訟牒紛如雨七年呂惠卿建手實法使民自上其家之物產而官爲注籍奉使者至析秋毫天下病之至八年十月乃罷故曰爾來手實降新書又曰平生學間止流俗者是時安石凡議其新政者皆以流俗謂之也

邵長蘅曰資斧資字當是質字之訛質與鑕通史記範睢傳臣之胸不足以當椹質而要不足以待斧鉞又一語無效請伏斧質又石慶傳罪當伏斧質又漢書梅福傳𨿽伏質橫分臣之願也諸本旣譌資舊注因並作資斧解極無謂

懷西湖寄鼂美叔同年

西湖天下景遊者無愚賢淺深隨所得誰能識其全嗟我本狂直早爲世所捐獨專山水樂付與寧非天三百六十寺幽尋遂窮年所至得其妙心知口難傳至今淸夜夢耳目餘芳鮮君持使者節風采爍雲煙淸流與碧巘安肯爲君妍胡不屏騎從暫借僧榻眠讀我壁間詩淸涼洗煩煎策杖無道路直造意所便應逢古漁父葦間自延緣問道若有得買魚勿論錢

知其妙處難傳便是能識其全者妙處旣不可傳故令讀壁間詩使自得之又令直造意所便以庶幾所至有得耳

祭常山回小獵

靑蓋前頭防皂旗黃茅岡下出長圍弄風驕馬跑空立趁蒼鷹掠地飛回望白雲生翠巘歸來紅葉滿徵衣聖明若用西涼簿白羽猶能效一揮

此似規橅右丞風勁角弓鳴一詩馬立鷹飛宛然艸枯鷹眼疾雪盡馬蹄輕之句也白雲紅葉亦是千里云平遺意特其才大不露靑藍冰水之迹耳結以謝艾自況想見下筆時顧盼自雄躊躇滿志

烏臺詩案曰知宻州日因祭常山回與同官習射放鷹作詩意取西涼州主簿謝艾本是書生卻善用兵意以自比言聖朝若用某爲將不減謝艾也

和文與可洋川園池三十首【錄七首】

湖橋

朱闌畫柱照湖明白葛烏紗曵履行橋下魚晚無數識君拄杖過橋聲

橫湖

貪看翠蓋擁紅妝不覺湖邊一夜霜捲卻天機云錦段從敎匹練寫秋光

荷盡而水益光明寫得景色澄靜不似老杜斫卻月中桂淸光應更多徒豪語耳

蓼嶼

秋歸南浦蟪蛄鳴霜落橫湖沙水淸臥雨幽花無限思抱叢寒蝶不勝情

待月臺

月與髙人本有期掛檐低戶映蛾眉只從昨夜十分滿漸覺冰輪出海遅

過谿亭

身輕步穏去忘歸四柱亭前野彴微忽悟過谿還一笑水禽驚落翠毛衣

篔簹谷

漢川修竹賤如蓬斤斧何曾赦籜龍料得淸貧饞太守渭川千畆在胸中

文與可畫篔簹谷偃竹記曰篔簹谷在洋川與可嘗令予作洋川三十詠篔簹谷其一也予詩云云與可是日與其妻遊谷中燒筍晚食發凾得詩失笑噴飯滿案

寒蘆港

溶溶晴港漾春暉蘆筍生時栁絮飛還有江南風物否桃花流水鮆魚肥

寄題刁景純藏春塢

白首歸來種萬松待看千尺舞霜風年拋造物陶甄外春在先生杖屨中楊栁長齊低戶暗櫻桃爛熟滴堦紅何時郤與徐元直共訪襄陽龎徳公

三四一聯句法獨創後人效之未免學步邯鄲至五六一聯軾乃脫化張謂春園家宴詩櫻桃解結垂檐子楊栁能低入戶枝之句今注詩者乃引白居易夢遊春五言雲門栁暗全低檐櫻紅半熟而不引張詩旣爲未諳源委且柰何舎盛唐而述中唐也

王直方詩話曰東坡作藏春塢有年拋造物陶甄外春在先生杖屨中而秦少遊作兪充哀詞乃云風生使者旌旄上春在將軍爼豆中余以爲依仿太甚寄黎眉州

膠西髙處望西川應在孤云落照邊瓦屋寒堆春後雪峨眉翠掃雨餘天治經方笑春秋學好士今無六一賢【自注君以春秋受知歐陽文忠公公自號六一居士】且待淵明賦歸去共將詩酒趁流年

施元之曰王介甫素不善春秋目爲斷爛朝報時介甫方得志故云治經方笑春秋學公爲眉人黎方守眉故有淵明歸去之句

志林曰黎希聲治春秋有家法然爲人質木遲緩劉貢父戲爲黎檬子黎以爲指其徳不知檬子眞是木也一日聯騎出市人有鬻之者大笑幾落馬

次韻周邠寄鴈蕩山圖二首

指防先慿采藥翁丹靑化出大槐宮眼明小閣浮煙翠齒冷新詩嚼雪風二華行觀雄陜右九仙今已壓京東【自注將赴河中密邇太華九仙在東武奇秀不減鴈蕩也】此生的有尋山分己覺溫臺落手中

西湖三載與君同馬入塵埃鶴入籠東海獨來看出日石橋先去踏長虹遙知別後添華髮時向樽前說病翁所恨蜀山君未見他年防手醉郫筒

鴈蕩爲自古圖牒所不記祥符中因采官木始見之此𨿽覽圖未歷其地故但以小閣浮煙翠一語形容其妙以所得見之二華九仙作陪按周邠生於西湖而官於鴈蕩軾生於蜀山而官於西湖次作稱西湖同遊蓋因其所見以致未見之思結更以蜀山君未見爲恨匪自矜以傲人蓋其交誼反覆纒綿盎然言表

施元之曰周邠字開祖錢塘人東坡倅杭三年與開祖數從湖山之遊見於酬唱故云西湖三載與君同是時開祖爲樂淸令鴈蕩山實在境內

和鼂同年九日見寄

仰看鸞鵠刺天飛富貴功名老不思病馬己無千里志騷人長負一秋悲古來重九皆如此別後西湖付與誰遣子窮愁天有意吳中山水要淸詩

以西湖對重九一時湊泊其妙不當於字句求之賀裳曰譚友夏評此詩雲遊止山水好景每尋替人不得況坡老開濬西湖何等關情決不忍交付與俗人矣此評亦好但作詩時子瞻自杭州通守轉宻州西湖尙未開也

送喬施州

恨無負郭田二頃空有載行書五車江上靑山橫絕壁雲間細路躡飛虵雞號黒暗通蠻貨蜂閙黃連采蜜花共怪河南門下客不應萬里向長沙【自注喬受知於吳丞相而施州風土大類長沙】

善談風土衮衮可喜頗似宗元在栁州諸詩

董儲郎中嘗知眉州與先人遊過安丘訪其故居見其子希甫畱詩屋壁

白髮郎潛舊使君至今人道最能文只雞敢忘橋公語下馬來尋董相墳冬月負薪𨿽得免鄰人吹笛不堪聞死生契濶君休問灑淚西南向白雲

死生契濶四字括盡上六句意無語不典核而出以便利情味灑然

藝苑雌黃曰按國史補云舊說董仲舒墓門下人至皆下馬謂之下馬陵故東坡詩云下馬來尋董相墳

禦選唐宋詩醇卷三十四

欽定四庫全書

禦選唐宋詩醇卷三十五

眉山蘓軾詩四

目錄

除夜大雪畱濰州元日早晴遂行中途雪復作送範景仁遊洛中

次韻景仁畱別

書韓幹牧馬圖

送魯元翰少卿知衞州

和李邦直沂山祈雨有應

東欄棃花

次韻答邦直子由四首【錄二首】

司馬君實獨樂園

子由將赴南都與余防宿於逍遙堂作兩絕句讀之殆不可爲懷因和其詩以自解余觀子由自少曠達天資近道又得至人飬生長年之訣而余亦竊聞其一二以爲今者宦遊相別之日淺而異時退休相從之日長旣以自解且以慰子由云過雲龍山人張天驥

初別子由

河復

黃河

韓幹馬十四匹

贈寫禦容妙善師

哭刁景純

答呂梁仲屯田

張寺丞益齋

送李公恕赴闕

防州八境圖八首【錄六首】

讀孟郊詩二首

與梁左藏防飲傅國博家

續麗人行

起伏龍行

次韻答劉涇

聞辯才法師復歸上天竺以詩戲問

僕曩於長安陳漢卿家見吳道子畫佛碎爛可惜其後十餘年復見之於鮮於子駿家則己裝背完好子駿以見遺作詩謝之

雨中過舒教授

次韻答舒教授觀余所藏墨

答仲屯田次韻

芙蓉城

和鮮於子駿鄆州新堂月夜二首

中秋月三首

中秋見月寄子由

與頓起孫勉泛舟探韻得未字

欽定四庫全書

禦選唐宋詩醇卷三十五

眉山蘓軾詩四

除夜大雪畱濰州元日早晴遂行中途雪復作

除夜雪相畱元日晴相送東風吹宿酒瘦馬兀殘夢蔥曨曉光開旋轉餘花弄下馬成野酌佳哉誰與共須臾晚云合亂灑無缺空鵝毛垂馬自怪騎白鳳三年東方旱逃戶連欹棟老農釋耒嘆淚入饑腸痛春雪𨿽云晚春麥猶可種敢怨行役勞助爾歌飯甕

卽雪霽以致重粟勤民之意壯厲忼愾不借侔色揣稱矜抽祕騁妍之殊絕

送範景仁遊洛中

小人眞闇事閒退豈公難道大吾何病言深聽者寒憂時𨿽蚤白住世有還丹得酒相逢樂無心所遇安去年行萬里蜀路走千盤投老身彌健登山意未闌西遊爲櫻筍東道盡鵷鸞杖屨擕兒去園亭借客看折花斑竹寺弄水石樓灘鬻馬衰憐白驚雷怯笑韓蘚書標洞府【自注歐陽永叔嘗遊嵩山日暮於絕壁上見苔蘚成文云神淸之洞明日復尋不見】松蓋偃天壇試與劉夫子重尋靖長官【自注劉幾云曽見人嵩山幽絕處眼光如貓意其爲靖長官也唐末五代人得道不死】

景仁能累疏詆王安石致安石持其疏而手顫固是豪傑之士而通篇乃盛稱洛中之勝舉仙蹤神境以之語值微然正是詩人溫柔惇厚遺意

烏臺詩案曰此詩言小人眞闇事閒退豈公難意以譏今時之小人闇於事理以進爲榮以退爲辱範鎭賢者難進而易退小人不知也又云言深聽者寒謂範鎭舊日多論時事其言深切聽者爲恐意言範鎭所言爲當時事多不便也

苕溪漁隠叢話曰東坡送範景仁遊洛中詩蘚書標洞府松蓋偃天壇注云歐陽永叔嘗遊嵩山日暮於絕壁上苔蘚成文云神淸之洞明日復尋不見又六一居士集有戲占唐山隠者詩我昔曾爲洛陽客偶向巖前坐盤石四字丹書萬仭崖神淸之洞瑣樓臺蓋紀此事余謂二公人物文章俱爲天下第一自是神仙中人應居紫府閬苑固宜所夢所見之異也次韻景仁畱別

公老我亦衰相見恨不數臨行一杯酒此意重山嶽歌詞白紵淸琴弄黃鐘濁詩新難和飲少僅可學欲參兵部選有力誰如犖且作東諸侯山城雄鼓角南遊許過我不憚千里邈防當聞公來倒屣髮一握

書韓幹牧馬圖

南山之下汧渭之間想見開元天寶年八方分屯隘秦川四十萬匹如雲煙騅駓駰駱驪驑騵白魚赤免騂皇防龍顱鳳頸獰且妍奇姿逸徳隠駑頑碧眼胡兒手足鮮歲時剪刷供帝閒柘袍臨池侍三千紅妝照日光流淵樓下玉螭吐淸寒往來蹙踏生飛湍眾工防筆和朱鉛先生曹覇弟子韓廐馬多肉尻脽圓肉中畫骨誇尢難金羈玉勒繡羅鞍鞭箠刻烙傷天全不如此圖近自然平沙細艸荒芊綿驚鴻脫爭後先王良挾策飛上天何必俯首服短轅

馬詩有杜甫諸作後人無從著筆矣千載獨有軾詩數篇能別出一奇於浣花之外骨榦气象實相等埒篇中騅駓駰駱驪驑騵蓋本昌黎陸渾山火詩鴉鴟雕鷹雉鵠鵾之句王士禎謂並是學急就篇句法由其气大故不見其累重之迹卽如此詩本是則效少陵而此二句乃全似昌黎亦不覺也

烏臺詩案曰意以騏驥自比譏執政大臣無能盡我才如王良之禦者何必折節干求進用也

送魯元翰少卿知衞州

冗士無處著寄身範公園桃花忽成陰薺麥秀己繁閉門春晝永惟有黃蜂喧誰人肯擕酒共醉楡栁村髯卿獨何者一月三到門我不往拜之髯來意彌惇堂堂元老後亹亹仁人言憶在錢塘歲情好均弟昆時於冰雪中笑語作春溫欲飲徑相覓夜開叢竹軒搜尋到篋笥鮓醢無復存毎愧煙火中玉腕親炮燔別來今幾何相對如夢魂告我當北渡新詩侑淸樽坡陁太行麓洶湧黃河翻仕宦非不遇王畿西北垣斯民如魚耳見网則驚奔皎皎千丈淸不如尺水渾刑政𨿽首務念當養其源一聞襦袴音盜賊安足論

始述近事中敍舊遊末段見网驚奔等語本指新法言之亦是元翰本事然卻隱而不言但以作贈行者勸勉之詞气味深厚如此而山語錄乃謂坡詩只是譏誚怒罵何耶

施元之曰公自宻移守河中至京師攺徐州時有防不許入國門寓城外範蜀公園故首句云云魯元翰名有開乃肅簡公之侄自知南康代還王介甫問江南如何元翰對新法當爲異日患介甫怒僅得倅杭公時亦爲杭倅與魯同官魯先代去前有壽星院餞魯少卿詩卽元翰也

和李邦直沂山祈雨有應

髙田生黃埃下田生蒼耳蒼耳亦己無更問麥有幾蛟龍睡足亦解慙二麥枯時雨如洗不知雨從何處來但聞呂梁百步聲如雷試上城南望城北際天菽粟靑成堆饑火燒腸作牛吼不知待得秋成否半年不雨坐龍慵共怨天公不怨龍今朝一雨聊自贖龍神社鬼各言功無功日盜太倉谷嗟我與龍同此責勸農使者不汝容因君作詩先自劾

每於轉接處見其筆力之奇矯如二麥枯時雨如洗以下忽接不知雨從何處來際天菽粟以下忽接饑火燒腸作牛吼神鬼言功以下忽接無功日盜太倉谷波詭云屬殆是莫可思議昌黎云不待彈劾還耕桑此詩云因君作詩先自劾賢者惟時深食祿之恥所以政事多卓然可觀

烏臺詩案曰此詩言本因龍神懶惰不行雨卻使人怨天公以譏執政大臣不任職不能調理陰陽卻使人怨天子以天公比天子以龍神社鬼比執政大臣及百執事某自言無功竊祿與大臣無異

東欄棃花

棃花淡白栁深靑栁絮飛時花滿城惆悵東欄二株雪人生看得幾淸明

濃至之情偶於所見發露絕句中幾與劉夢得爭衡容齋隨筆曰張文潛好吟東坡棃花絕句毎吟一過必擊節賞嘆不能已文潛蓋有省於此云

次韻答邦直子由四首【錄二首】

簿書顚倒夢魂間知我疎慵肯見原閒作閉門僧舎冷病聞吹枕海濤喧忘懷杯酒逢人共引睡文書信手翻欲吐狂言喙三尺怕君嗔我郤須吞【自注邦直屢以此見戒】君𨿽爲我此遲畱別後淒涼我已憂不見便同千里逺退歸終作十年遊恨無揚子一區宅懶臥元龍百尺樓聞道鵷鴻滿臺閣网羅應不到沙鷗

自寫疎慵潦倒令人意惻

司馬君實獨樂園

靑山在屋上流水在屋下中有五畆園花竹秀而野花香襲杖屨竹色侵盞斚樽酒樂餘春棋局消長夏洛陽古多士風俗猶爾雅先生臥不出冠蓋傾洛社𨿽云與眾樂中有獨樂者才全徳不形所貴知我寡先生獨何事四海望陶冶兒童誦君實走卒知司馬持此欲安歸造物不我捨名聲逐吾軰此病天所赭撫掌笑先生年來效喑啞

言景如畫言情如話令人神遊其地想見其人時錢公輔在鄞縣建眾樂亭司馬光贈以詩曰使君如獨樂眾庶必深顰蓋獨樂之與眾樂道本同然此詩云𨿽云與眾樂中有獨樂者最得其意兒童誦君實走卒知司馬二句以姓對字唐賢所未有然非無本也劉越石詩云宣尼悲獲麟西狩泣孔某謝惠連詩云𨿽好相如達不學長卿慢正此詩所則效其他史傳所載如萬事不理問伯始天下中庸有胡公甑中生塵範史云釜中生魚範萊蕪之類尢不勝指數矣

烏臺詩案曰司馬光在西京葺一園名獨樂園作詩寄之此詩言四海望光執政陶冶天下以譏見任執政不得其人又言兒童走卒皆知其姓字終當進用緣光曾言新法不便某亦曾言新法不便旣言終當進用光意亦譏新法不便終用光攺變此法也又言光卻瘖黙不言意望光依前上言攻擊新法也澠水燕談曰司馬文正公髙才全徳大得中外之望士大夫識與不識稱之曰君實下至閭閻畎畆匹夫匹婦莫不能道司馬公身退十餘年而天下之人日冀其復用於朝子瞻獨樂園詩蓋紀實也

子由將赴南都與余防宿於逍遙堂作兩絕句讀之殆不可爲懷因和其詩以自解余觀子由自少曠達天資近道又得至人養生長年之訣而余亦竊聞其一二以爲今者宦遊相別之日淺而異時退休相從之日長旣以自解且以慰子由云

別期漸近不堪聞風雨蕭蕭巳斷魂猶勝相逢不相識形容變盡語音存

但令朱雀長金花此別還同一轉車五百年間誰復在防看銅狄兩咨嗟

二詩惟語語解慰乃益見別恨之深低回欲絕

冷齋夜話曰用事琢句妙在言其用而不言其名此詩云猶勝相逢不相識形容變盡語音存是用事而不言其名也

蘓轍逍遙堂詩序曰轍防從子瞻讀書未嘗一日相舎旣壯將遊宦四方讀韋蘓州詩至那知風雨夜復此對牀眠惻然感之乃相約早退爲閒居之樂故子瞻始爲鳳翔幕府畱詩爲別曰夜雨何時聽蕭瑟其後子瞻通守余杭復移守膠西而轍滯畱於淮陽濟南不見者七年熙寧十年二月始復防於澶濮之間相從彭城畱百餘日時宿於逍遙堂追感前約爲作二小詩

容齋隨筆曰東坡守彭城子由來訪之畱百餘日而去作二小詩曰逍遙堂後千尋木長送中宵風雨聲誤喜對牀尋舊約不知漂泊在彭城秋來東閣涼如水客去山翁醉似泥困臥北牕呼不醒風吹松竹雨淒淒東坡以爲讀之殆不可爲懷乃和其詩以自解至今觀之尙能使人淒然也

過雲龍山人張天驥

郊原雨初足風日淸且好病守亦欣然肩輿白門道荒田咽蛩蚓村巷懸棃棗下有幽人居閉門空雀噪西風髙正厲落葉紛可掃孤童臥斜日病馬放秋艸墟裏通有無垣墻任摧倒君家本冠蓋絲竹閙鄰保脫身聲利中道徳自濯澡躬耕抱羸疾奉養百歲老詩書膏吻頰菽水媚翁媼饑寒天隨子杞菊自擷芼慈孝董邵南雞狗相乳抱吾生如寄耳歸計失不蚤故山豈敢忘但恐廹華皓從君好種秫鬥酒時自勞

垣墻任摧倒以上村落園林摹繪如見昔人謂詩中有畫畫猶有所不能到詩則無所不到也然非具四通六明之力亦豈能以達之

初別子由

我少知子由天資和而淸好學老益堅表裏漸融明豈獨爲吾弟要是賢友生不見六七年微言誰與賡常恐坦率性放縱不自程防合亦何事無言對空枰使人之意消不善無由萌森然有六女包裹布與荊無憂賴賢婦藜藿等大烹使子得行意靑衫陋公卿明日無晨炊倒牀作雷鳴秋眠我東閤夜聽風雨聲懸知不久別妙理難細評昨日忽出門孤舟轉西城歸來北堂上古屋空崢嶸退食悞相從入門中自驚南都信繁防人事水火爭念當閉閤坐頽然寄聾盲妻子亦細事文章固虛名防須掃白髮不復用黃精

轍爲軾題像贊則云人曰吾兄我曰吾師軾此詩亦云豈獨爲吾弟要是賢友生想見兄弟間自相師友極天倫之樂事也至於不見而恐放縱不自程旣見而使不善無由萌讀之令人凜然若無此數句而但有後幅敍述家常之詞卽與凡俗何異

趙次公曰南都則南京也時子由從張文定簽書南京判爲此別也

河復【並序】

熈寧十年秋河決澶淵注鉅野入淮泗自澶魏以北皆絕流而濟楚大被其害彭門城下水二丈八尺七十餘日不退吏民疲於守禦十月十三日澶州大風終日旣止而河流一枝巳復故道聞之喜甚庶幾可塞乎乃作河復詩歌之道路以致民願而迎神休蓋守土者之志也

君不見西漢元光元封間河決瓠子二十年鉅野東傾淮泗滿楚人恣食黃河鱣萬里沙回封禪罷初遣越巫沈白馬河公未許人力窮薪芻萬計隨流下吾君仁聖如帝堯百神受職河神驕帝遣風師下約束北流夜起澶州橋東風吹凍收微淥神功不用淇園竹楚人種麥滿河淤仰看浮槎棲古木

賦古事以證時事不更加論斷而於中間入題處提曰吾君仁聖如帝堯則知瓠子築宮有不足道矣更挽一筆云神功不用淇園竹以與前文相叫應其沈雄雅健要與瓠子二歌不同其音調而同其气骨

王宗稷東坡先生年譜曰熙寧十年徐州水患大作七月十七日河決澶州曹村埽八月二十一日及徐州城下先生治水有功至十月五日水漸退城以全朝廷降詔奬諭作河復詩

黃河

活活何人見混茫昆侖气脈本來黃濁流若解污淸濟驚浪應須動太行帝假一源神禹迹世流三患梗堯鄕靈槎果有仙家事試問靑天路短長

黃河渾渾泡泡從天而來非此才筆賦之不稱

韓幹馬十四匹

二馬並驅攢八蹄二馬宛頸騣尾齊一馬任前雙舉後一馬卻避長鳴嘶老髯奚官騎且顧前身作馬通馬語後有八匹飲且行微流赴吻若有聲前者旣濟出林鶴後者欲渉鶴俛啄最後一匹馬中龍不嘶不動尾揺風韓生畫馬眞是馬蘓子作詩如見畫世無伯樂亦無韓此詩此畫誰當看

韓子畫記只是記體不可以入詩杜子觀畫馬圖詩只是詩體不可以當記杜韓開其端蘓乃盡其極敍次歷落妙言奇趣觸緒橫生眞堪獨立千載

容齋五筆曰韓公人物畫記其敍馬處云馬大者九匹於馬之中又有上者下者焉行者牽者奔者渉者陸者翹者顧者鳴者寢者訛者立者齕者飲者溲者陟者降者癢磨樹者噓者嗅者喜而相戲者怒相踶齧者秣者騎者驟者走者載服物者載狐兔者凡馬之事二十有七焉馬大小八十有三而莫有同者焉秦少遊謂其敍事該而不煩坡公賦韓幹十四馬詩之與記其體𨿽異其爲布置鋪寫則同誦坡公之語蓋不待見畫也

贈寫禦容妙善師

憶昔射策幹先皇珠簾翠幄分兩廂紫衣中使下傳詔跪奉冉冉聞天香仰觀晃目生暈但見曉色開扶桑迎陽晚出步就坐絳紗玉斧光照廊野人不識日月角彷佛尙記重瞳光三年歸來眞一夢橋山松檜淒風霜天容玉色誰敢畫老師古寺晝閉房夢中神授心有得覺來信手筆巳忘幅巾常服儼不動孤臣入門涕自滂元老侑坐防眉古虎臣立侍冠劍長平生慣寫龍鳳質肯顧艸間猿與麞都人踏破鐵門限黃金白璧空堆牀爾來摹寫亦到我謂是先帝白髮郎不須覽鏡坐自了明年乞身歸故鄕

許顗論此詩似深實淺詩以射策幹先皇起以先帝白髮郎結考嘉祐辛丑軾應制科其冬赴鳳翔簽判任及治平甲辰還朝不得復見仁宗故中有三年歸來眞一夢之語詩𨿽爲妙善而作而意則眷戀先皇無句不是惓惓忠愛之忱此卽軾所謂發乎情止乎忠孝而不僅止乎禮義者也

許顗詩話曰此詩美甚美矣然不若丹靑引微而顯得春秋之法

哭刁景純

讀書想前輩每恨生不蚤紛紛少年場猶得見此老此老如松柏不受霜雪槁直從毫末中自飬到合抱宏才乏近用千載自枯倒文章余正始風節貫華皓平生爲人耳自爲薄如縞是非𨿽難齊反覆看愈好前年旅吳越把酒慶壽考扣門無晨夜百過迹未掃但知從徳公未省厭丘嫂別時公八十後防知難保昨日故人書連年防翁媼【自注景純妻先亡】傷心範橋水漾漾舞寒藻華堂不見人瘦馬空戀皁我欲江東去匏樽酌行潦鏡湖無賀監慟哭稽山道忍見萬松岡荒池沒秋艸

老成凋謝爲世道之憂不僅一人交情而己此詩言之最爲眞切沈痛按刁約齒長於軾者四十二年而相與爲友忘年之義不同流俗前有寄題景純藏春塢詩云白首歸來種萬松又和岡字韻贈景純詩有爲翁栽插萬松岡之句萬松岡卽在所居藏春塢前是詩稱此老如松柏而結之以忍見萬松岡非但不忘其居亦緣其人實有卓爾貞松之操故足悼也

施元之曰刁景純名約丹徒人少卓越刻苦學問能文章始應舉京師與歐陽永叔富彥國聲譽相髙下天聖二年登進士第屈於爲郎施不大耀士友嘆惜而景純未嘗以爲恨好急人之難海內識與不識多歸之不治產業賓客故人常滿其門尊酒燕娛無虛時重義輕施有古人之風壽八十四

答呂梁仲屯田

亂山合沓圍彭門官居獨在懸水村【自注懸水村呂梁地名】居民蕭條雜麋鹿小市冷落無雞豚黃河西來初不覺但訝淸泗流奔渾夜聞沙岸鳴罋盎曉看雪浪浮鵬鵾呂梁自古喉吻地萬頃一抹何由吞坐觀入市捲閭井吏民走盡余王尊計窮路斷欲安適吟詩破屋愁鳶蹲歲寒霜重水歸壑但見屋瓦畱沙痕入城相對如夢寐我亦僅免爲魚黿旋呼歌舞雜詼笑不惜飲釂空缾盆念君官舎冰雪冷新詩美酒聊相溫人生如寄何不樂任使絳蠟燒黃昏宣房未築淮泗滿故道堙滅瘡痍存明年勞苦應更甚我當畚鍤先黥髠付君萬指伐頑石千錘雷動蒼山根髙城如鐵洪口決談笑郤掃看崩奔農夫掉臂免狼顧秋谷布野如雲屯還須更置軟腳酒爲君擊鼓行金樽

全詩分列三段黃河西來以下紀河決也歲寒霜重以下紀河復也宣房未築以下則言將伐石築城爲民捍禦尢爲淋漓盡致或疑詩有歌舞詼笑之句謂不於此時殷憂惻怛而以行樂爲言似爲失體然此語乃在河復之後幸不勉爲魚黿因而飲釂固是人情所有正見其率眞不作妄語耳

張寺丞益齋

張子作齋舎而以益爲名吾聞之夫子求益非速成譬如逺遊客日夜事徵行今年適燕薊明年走蠻荊東觀盡滄海西涉渭與涇歸來閉戶坐八方在軒庭又如學醫人識病由飽更風雨晦明滛跛躄瘖聾盲虛實在其脈靜躁在其情榮枯在其色壽天在其形茍能閱千人望見知死生爲學務日益此言當自程爲道貴日損此理在旣盈願言書此詩以爲益齋銘

似記似銘核其大防只是老子爲學日益爲道日損二句而巳卻先以逺遊譬之又以學醫譬之此文章離合變化之法

送李公恕赴闕

君才有如切玉刀見之凜凜寒生毛願隨壯士斬蛟蜃不願腰間纒錦絳用違其才志不展坐與胥吏同疲勞忽然眉上有黃气吾君漸欲収英髦立談左右俱動色一語徑破千言牢我頃分符在東武脫略萬事惟嬉遨盡壊屏障通內外仍呼騎曹爲馬曹君爲使者見不問反更對飲持雙螯酒酣箕坐語驚眾雜以嘲諷窮詩騷世上小兒多忌諱獨能容我眞賢豪爲我買田臨汶水逝將歸去誅蓬蒿安能終老塵土下俯仰隨人如桔橰選詞琢句多出昌黎激宕雄奇得骨得髓不可皮相也

防州八境圖八首【錄六首】

濤頭寂寞打城還章貢臺前暮靄寒勌客登臨無限思孤云落日是長安

白鵲樓前翠作堆縈云嶺路若爲開故人應在千山外不寄梅花逺信來

朱樓深處日微明皁蓋歸時酒半醒薄暮樵漁人去盡碧谿靑嶂繞螺亭

郤從塵外望塵中無限樓臺煙雨蒙山水照人迷向背只尋孤塔認西東

煙雲縹緲鬰孤臺積翠浮空雨半開想見之罘觀海市絳宮明滅是蓬萊

回峯亂嶂郁參差云外髙人世得知誰向空山弄明月山中木客解吟詩

漫叟詩話曰東坡作防州八境詩雲山中木客解吟詩十道四蕃志記防州上洛山有木客鬼與人交甚信未嘗言能作詩也後得續法帖記木客詩云酒盡君莫沽壺傾我當發城市多囂塵還山弄明月方知得句之因徐鉉謂鄱陽山中有木客自言秦時造阿房宮采木者豈鉉未嘗見十道四蕃志耶

讀孟郊詩二首

夜讀孟郊詩細字如牛毛寒燈照昏花佳處時一遭孤芳擢荒穢苦語餘詩騷水淸石鑿鑿湍激不受篙初如食小魚所得不償勞又似煮彭竟日嚼空螯要當鬭僧淸未足當韓豪人生如朝露日夜火消膏何苦將兩耳聽此寒虫號不如且置之飲我玉色醪

我憎孟郊詩復作孟郊語饑腸自鳴喚空壁轉饑防詩從肺腑出出輒愁肺腑有如黃河魚出膏以自煮尙愛銅鬥歌鄙俚頗近古桃弓射鴨罷獨速短蓑舞不憂踏船翻踏浪不踏土吳姬霜雪白赤腳浣白紵嫁與踏浪兒不識別離苦歌君江湖曲感我長羇旅

郊詩佳處惟此言之親切前作孤芳水淸四句道其體格風調繼乃比之食小魚煮彭聽寒虫號者軾蓋直以韓豪自居也後作自云作孟郊語讀之宛然郊詩如詩從肺腑出出輙愁肺腑二語非郊不能道觀銅鬥歌全用其語愛之深矣郊寒島瘦千古奉軾語爲定評顧島豈得與郊抗衡哉

隠居詩話曰孟郊詩蹇澁窮僻琢削不暇眞苦吟而成觀其句法格力可見矣其自謂夜吟曉不休苦吟鬼神愁如何不自閒心與身爲仇而退之薦士詩云榮華肖天秀防疾愈響報何也

與梁左藏防飲傅國博家

將軍破賊自艸檄論詩說劍俱第一彭城老守本虛名識字劣能欺項籍風流別駕貴公子欲把笙歌暖鋒鏑紅斾朝開猛士噪翠帷暮捲佳人出東堂醉臥呼不起嗁鳥落花春寂寂試教長笛傍耳根一聲吹裂堦前石欲把笙歌暖鋒鏑語奇而未亮得紅斾二句以申言之精彩煥發矣後來作邊城將少年行等詩者每彷佛其詞總不逮是詩之豪岸逸蕩

續麗人行【自注李仲謀家有周昉畫背靣欠伸內人極精戲作此詩】

深宮無人春日長沈香亭北百花香美人睡起薄梳洗燕舞鶯嗁空斷腸畫工欲畫無窮意背立東風初破睡若教回首郤嫣然陽城下蔡俱風靡杜陵饑客眼長寒蹇驢破防隨金鞍隔花臨水時一見只許腰肢背後看心醉歸來茅屋底方信人間有西子君不見孟光舉案與眉齊何曾背靣傷春嗁

題是背靣欠伸詩卻以回首嫣然想見其情致更不用珠壓腰衱字靣尢工於避俗

苕溪漁隠叢話曰東坡續麗人行詩韓子蒼用此意題伯時所畫宮女云睡起昭陽暗淡妝不知緣底背斜陽若教轉盼一回首三十六宮無粉光終不及東坡之偉麗也

菊坡叢話曰陳后山寄曹州晁大夫詩云墮絮隨風化作塵黃樓桃李不成春只今容有名駒子困倚闌干一欠伸自注云周昉畫美人有背立欠伸者最爲妍絕東坡所賦麗人行也

起伏龍行【並引】

徐州城東二十里有石潭父老云與泗水通增損淸濁相應不差時有河魚出焉元丰元年春旱或云置虎頭潭中可以致雷雨用其說作起伏龍行

何年白竹千鈞弩射殺南山雪毛虎至今顱骨帯霜牙尙作四海毛虫祖東方久旱千里赤三月行人口生土碧潭近在古城東神物所蟠誰敢侮上欹蒼石擁巖竇下應淸河通水府眼光作電走金虵鼻息爲云擢煙縷當年負圖傳帝命左右羲軒詔神禹爾來懷寶但貪眠滿腹雷霆瘖不吐赤龍白虎戰明日【自注是月丙辰明日庚寅】倒捲黃河作飛雨嗟我豈樂鬭兩雄有事徑須煩一怒興雨是龍致雨是虎首四句從虎說起更不說及雷雨次防出久旱次言龍之神靈而以懷寶貪眠二句煞住突接赤龍白虎戰明日四句結盡全篇怪怪奇奇不可方物

嘉話錄曰南中久旱卽以長繩系虎頭骨投有龍處入水卽掣不定俄頃雲起潭中雨亦隨降龍虎敵也𨿽枯骨猶能激動如此

次韻答劉涇

吟詩莫作秋虫聲天公怪汝鉤物情使汝未老華髮生芝蘭得雨蔚靑靑何用自燔以出馨細書千紙雜眞行新音百變口如鸎異義蠭起弟子爭舌翻濤瀾捲齊城萬卷堆胸兀相撐以病爲樂子未驚我有至味非煎烹是中之樂吁難名綠槐如山闇廣庭飛虫繞耳細而淸敗席展轉臥見經亦自不嫌翠織成意行信足無溝坑不識五郎呼作卿吏民哀我老不明相戒無復煩鞭刑時臨泗水照星星微風不起鏡靣平安得一舟如葉輕臥聞郵籖報水程蒓羮羊酪不須評一飽且救饑腸鳴固是源泉湓湧然無字不經稱量而出柏梁體詩最難似此精渾

聞辯才法師復歸上天竺以詩戲問

道人出山去山色如死灰白雲不解笑靑松有餘哀忽聞道人歸鳥語山容開神光出寶髻法雨洗浮埃想見南北山花發前後臺寄聲問道人借禪以爲詼何所聞而去何所見而回道人笑不答此意安在哉昔年本不住今者亦無來此語竟非是且食白楊梅

昔本不住今亦無來說來眞是無縛無脫較聞所聞而來見所見而去更上一層矣鳥語山容開五字尢有神助

咸淳臨安志曰嘉祐末守沈文通以爲天竺起於司馬晉時逾七百載而觀音發迹西峯甫及百年遂分爲二所謂上天竺也住持海月以辯才法師元淨爲其主仍請於朝以教易禪賜名靈感觀音院元淨於潛人十歲出家年二十五賜紫衣及辯才號沈遘治杭命住上天竺師增室至萬礎重樓傑閣冠於浙西學者數倍居十七年有奪之者遂還於潛逾年復歸天竺三年謝去老於南山龍井之上

僕曩於長安陳漢卿家見吳道子畫佛碎爛可惜其後十餘年復見之於鮮於子駿家則己裝背完好子駿以見遺作詩謝之

貴人金多身復閒爭買書畫不計錢巳將鐵石充逸少【自注法帖大王書中有殷鐵石字鐵石梁武帝時人】更補朱繇爲道【自注世所收吳道子畫多朱繇筆也】煙薰屋漏裝玉軸鹿皮蒼璧知誰賢吳生畫佛本神授夢中化作飛空仙覺來落筆不經意神妙獨到秋毫顚昔我長安見此畫嘆息至寶空澘然素絲斷續不忍看巳作蝴蝶飛聯翩君能収拾爲補綴體質散落嗟神全志公髣髴見刀尺修羅天女猶雄妍如觀老杜飛鳥句脫字欲補知無緣問君乞得良有意欲將俗眼爲洗湔貴人一見定羞怍錦囊千紙何足捐不須更用博麻縷付與一炬隨飛煙

以殷鐵石爲王逸少以朱繇爲吳道子書畫鑑賞之難今古同然眞不值一笑粲也覺來落筆不經意神妙獨到秋毫顚寫吳生神授處洞入微末云不須更用博麻縷似用孟子麻縷輕重同之語若云不須更論價之輕重耳王注謂博麻縷似祖語麻三斤之類未免曲解書畫史曰蘓子瞻家收吳道子畫佛及侍者志公十餘人破碎甚而當靣一手精彩動人防不加墨口淺深暈成故最如活

雨中過舒教授

疎疎簾外竹瀏瀏竹間雨牕扉靜無塵幾硯寒生霧美人樂幽獨有得緣無慕坐依蒲褐禪起聽風甌語客來淡無有灑掃涼冠屨濃茗洗積昏妙香淨無慮歸來北堂闇一一微螢度此生憂患中一餉安閒處飛鳶悔前笑黃犬悲晚悟自非陶靖節誰識此閒趣

一種逸趣閒情鍛鏈而出自具無上妙諦

次韻答舒敎授觀余所藏墨

異時長笑王防稽野鶩羶腥污刀幾暮年郤得庾安西自厭家雞題六紙二子風流冠當代顧與兒童爭慍喜秦王十八巳龍飛嗜好晚將蛇蚓比我生百事不掛眼時人繆說云工此世間有癖念誰無傾身障簏尢堪鄙一生當著幾緉屐定心肯爲微物起此墨足支三十年但恐風霜侵髮齒非人磨墨墨磨人缾應未罄罍先恥逝將振衣歸故國數畆荒園自鋤理作書寄君君莫笑但覓來禽與靑李一螺防漆便有餘萬竈燒松何處使君不見永寧第中搗龍麝列屋閒居淸且美倒暈連眉秀嶺浮雙鴉畫鬢香雲委時聞五斛賜蛾緣不惜千金求獺髓聞君此詩當大笑寒牕冷硯冰生水

脫然畦徑處處作感觸喚醒之語善談理何必晉宋間人

苕溪漁隠叢話曰東坡云阮生言未知一生當著幾兩屐吾有嘉墨七十枚而猶求取不己不近愚耶是可嗤也石昌言蓄李廷珪墨不許人磨或戲之云子不磨墨墨將磨子余嘗有詩曰非人磨墨墨磨人此語殆可淒然云東坡前詩乃和舒教授觀所藏墨又云吾蓄墨多矣其間數枚云是廷珪所造𨿽形色異眾然歲久墨之亂眞者多皆疑而未決也

容齋四筆曰東坡題潭帖云庾徵西初不服逸少有家雞野鶩之論後乃以爲伯英再生今觀其書乃不逮子敬逺甚正可比羊欣耳案庾亮及弟翼俱爲徵西將軍坡所引者翼也坡又有詩曰暮年卻得庾安西自厭家雞題六紙蓋指翼前所歷官云

施元之曰永寧第中搗龍麝唐永寧裏王涯第也或云李駙馬第今士大夫家有墨其上有永寧賜第四字卽是也意或用此

答仲屯田次韻

秋來不見渼陂岑千里詩盟忽重尋大木百圍生逺籟朱弦三嘆有餘音淸風捲地收殘暑素月流天掃積陰欲遣何人賡絕唱滿堦桐葉虫吟

芙蓉城【並引】

世傳王迥子髙與仙人周瑤英遊芙蓉城元丰元年三月餘始識子髙問之信然乃作此詩極其情而歸之正亦變風止乎禮義之意也

芙蓉城中花冥冥誰其主者石與丁珠簾玉案翡翠屏云舒霞卷千俜停中有一人長眉靑炯如微云澹疎星往來三世空鏈形竟坐誤讀黃庭經天門夜開飛爽靈無復白日乘雲軿俗緣千劫磨不盡翠被冷落淒余馨因過緱山朝帝廷夜聞笙簫弭節聽飄然而來誰使令皎如明月入牕櫺忽然而去不可執寒衾虛幌風泠泠仙宮洞房本不扄夢中同躡鳳凰翎徑度萬里如奔霆玉樓浮空聳亭亭天書雲篆誰所銘繞樓飛步髙竛竮仙風鏘然韻流鈴蘧蘧形開如醉醒芳卿寄謝空丁寜一朝覆水不返缾羅巾別淚空熒熒春風花開秋葉零世間羅綺紛羶腥此身流浪隨滄溟偶然相值兩浮萍願君収視觀三庭勿與嘉谷生蝗螟從渠一念三千齡下作人間尹與邢

大指采摭傳略而歸之於収視三庭保生嘉谷首言石與丁見福地之有宰持終言尹與邢恐塵寰之多墮落中間敍述處仙蹤縹緲夢景迷離覺入不言兮出不辭乘回風兮載云旗未足諭其超詣

許顗詩話曰詩人寫人物態度至不可移易元微之李娃行雲髻鬟峨峨髙一尺門前立地看春風此定爲娼婦退之華山女詩云洗妝拭靣著冠帔白咽紅頰長眉靑此定是女道士東坡芙蓉城詩亦用長眉靑三字雲中有一人長眉靑炯如微雲淡疎星便有神仙風度

苕溪漁隱叢話曰東坡此詩最爲流麗故秦太虛與東坡簡云素紙一軸敢冀醉後揮掃近文並芙蓉城詩時得把玩以慰馳情

六一居士詩話曰石曼卿卒後其故人有見之者云恍惚如夢中言我今爲神仙也所主芙蓉城欲呼故人往遊不得忿然騎一素騾去如飛

括異志曰慶曆中有朝士將曉赴朝見美女三十餘人靚妝麗服兩兩並馬而行丁度觀文按轡於其後朝士驚曰丁素儉約何姬之眾耶有一士最後行朝士問曰觀文將宅眷何往曰非也諸女禦迎芙蓉館主俄聞丁卒

胡微之芙蓉城傳略曰王迥字子髙初遇一女自言周太尉女語王曰我於人間嗜欲未盡緣以防契當侍巾幘自是朝去夕至凡百餘日周云卽預朝列王曰朝帝耶不言其詳由此倐去不來者數日忽一夕夢周道服而至謂王曰我居幽僻君能一往否喜而從之但覺其身飄然與周同舉須臾過一嶺及一門珍禽佳木淸流怪石殿閣金碧相照遂與王自東廂門入循廊至一殿亭甚雄壯下有三樓相視而聳廊間半開周忽入王少畱須臾周與一女郎至周曰三山之事息乎曰𨿽己息柰情何於是拊掌而去逡巡東廊之門啟有女流道裝而出者百餘人立於庭下俄聞殿上卷簾有美丈夫一人朝服慿幾而庭下之女循次而上少頃慿幾者起簾復下諸女流亦復不見周遂命王登東廂之樓上有酒具慿欄縱觀山川淸秀梁上有碑題曰碧雲其字則眞誥八龍雲篆王未及下一女郎復登是樓年可十五容色嬌媚亦周之比周曰此芳卿也與我最相愛芳卿蓋其字耳夢之明日周來王語以夢周笑曰芳卿之意甚勤也王問何地周曰芙蓉城也曰慿幾者誰三山之事何謂周皆不對問芳卿何姓曰與我同王感其事作詩遺周周臨別畱詩云久事屏幃不暫閒今朝離意尙闌臨行惟有相思淚滴在羅衣一半斑

和鮮於子駿鄆州新堂月夜二首【自注前次韻後不次】

去歲遊新堂春風雪消後池中半篙水池上千尺栁佳人如桃李蝴蝶入衫袖山川今何許疆野己分宿歲月不可思駛若船放澑繁華眞一夢寂寞兩榮朽惟有當時月依然照杯酒應憐船上人坐穩不知漏

明月入華池反照池上堂堂中隠幾人心與水月涼風螢巳無迹露艸時有光起觀河漢流步屧響長廊名都信繁防千指調絲簧先生病不飲童子爲燒香獨作五字詩淸絕如韋郎詩成月漸側皎皎兩相望

新堂之勝在池故兩首皆以池爲言前言春雪之消後言秋月之入而以惟有當時月二句爲兩首通脈胳寫池月返照之景淸沁脾腑宋文鑑載有鮮於侁新堂夜坐詩云秋風動微涼天雨新霽後閒齋獨隠幾明月在髙栁新堂景色與此所言略同前一首卽次夜坐韻也

中秋月三首

殷勤去年月防灩古城東憔悴去年人臥病破牕中徘徊巧相覓窈窕穿房櫳月豈知我病但見歌樓空撫枕三嘆息扶杖起相從天風不相哀吹我落瓊宮白露入肺肝夜吟如秋虫坐令太白豪化爲東野窮餘年知幾何佳月豈屢逢寒魚亦不睡竟夕相噞喁

六年逢此月五年照離別【自注中秋有月凡六年矣惟去歲與子由會於此】歌君別離曲滿坐爲淒咽畱都信繁麗此會豈易擲鎔銀百頃湖掛鏡千尋闕三更歌吹罷人影亂淸樾歸來北堂下寒光翻露葉喚酒與婦飲念我向兒說豈知衰病後空盞對棃栗但見古河東荍麥如鋪雪欲和去年曲復恐心斷絕

舒子在汶上閉門相對淸【自注舒煥試舉人鄆州】鄭子向河朔【自注鄭僅赴北京戶曹】孤舟連夜行頓子𨿽咫尺兀如在牢扄【自注頓起來徐試舉人】趙子寄書來水調有餘聲【自注今日得趙杲卿書猶記余在東武中秋所作水調歌頭】悠哉四子心共此千里明明月不解老良辰難合並回頭坐上人聚散如流萍嘗聞此宵月萬里同陰晴【自注故人史生爲餘言嘗見海賈雲中秋有月則是歲珠多而圓賈人常以此之𨿽相去萬里他日會合相問則陰晴無不同者】天公自著意此防那可輕明年各相望俯仰今古情

首作𨿽以郊寒自況嘯歌裵回其風流則頡頏乎太白矣次篇專爲懷轍而作三作雜述所思不避紛防翻成錯落

苕溪漁隠叢話曰漫叟詩話雲南唐僧謙明中秋得句云此夜一輪滿淸光何處無先得上句次年秋方得下句嘗見使燕錄云惟中秋天色陰晴中外皆同東坡中秋詩云嘗聞此宵月萬里同陰晴說與使燕錄相合

中秋見月寄子由

明月未出羣山髙瑞光萬丈生白毫一杯未盡銀闕湧亂雲脫壊如崩濤誰爲天公洗眸子應費明河千斛水遂令冷看世間人照我湛然心不起西南大星如彈丸角尾奕奕蒼龍蟠今宵注眼看不見更許螢火爭淸寒何人艤舟臨古汴千燈夜作魚龍變曲折無心逐浪花低昻赴節隨歌板【自注是夜賈客舟中放水燈】靑熒滅沒轉前山浪颭風回豈復堅明月易低人易散歸來呼酒更重看堂前月色愈淸好咽咽寒螿鳴露艸卷簾推戶寂無人牕下吚啞惟楚老【自注近有一孫名楚老】南都從事莫羞貧對月題詩有幾人明朝人事隨日出怳然一夢瑤臺客

起四句寫月未出初出之景著紙生輝次乃言星次乃言燈以至寒螿露艸無非旁側鋪襯而一片澄明之境與對景懷人之情令人諷誦流連而不能巳蓋月不可摹摹其在月中者自見卽謝莊月賦其佳處固在木葉風篁數韻一切鏡光輪影之詞反是滓穢太虛耳此亦次韻和轍之詩轍自南京寄詩有雲南都從事老更貧羞見靑天月照人此詩雲南都從事莫羞貧對月題詩有幾人所以答其意今集作寄子由者誤

與頓起孫勉泛舟探韻得未字

牕前堆梧桐牀下鳴絡緯佳人尺書到客子中夜喟朝來一樽酒晤語聊自慰秋蠅己無聲霜蟹初有味當爲壯士飲眥裂須磔蝟勿作兒女懷坐念蠨蛸畏山城亦何有一笑瀉肝胃泛舟以娛君魚鼈多可餼縱爲十日飲未遽主人費吾儕俱老矣耿耿知自貴寧能傍門戶啼笑雜猩狒要將百篇詩一吐千丈气蕭條歲行暮迨此霜雪未明朝出城南遺迹觀楚魏西風廹吹防金菊亂如沸願君勿言歸輕別吾所諱

潦倒多才起四句尢淒其動色軾詩工於發端毎以偶語標其峻整

禦選唐宋詩醇卷三十五

欽定四庫全書

禦選唐宋詩醇卷三十六

眉山蘇軾詩五

目錄

九日黃樓作

次韻王鞏獨眠

次韻僧潛見贈

百步洪

送參寥師

夜過舒堯文戲作

祈雪霧豬泉出城馬上作贈舒堯文

臺頭寺步月得人字

種松得徠字

以防刀遺子由子由有詩次其韻

月夜與客飲杏花下

答郡中同僚賀雨

罷徐州往南京馬上走筆寄子由五首【錄二首】舟中夜起

遊惠山

贈惠山僧惠表

與秦太虛參寥防於松江而關彥長徐安中適至分韻得風字二首【錄一首】

端午徧遊諸寺得禪字

和孫同年卞山龍洞禱晴

與客遊道塲何山得鳥字

泛舟城南防者五人分韻賦詩得人皆苦炎字四首

次韻李公擇梅花

與王郎昆仲及兒子邁繞城觀荷花登峴山亭晚入飛英寺分韻得月明星稀四首

與胡祠部遊法華山

趙閱道髙齋

予以事系禦史臺獄獄吏稍見侵自度不能堪死獄中不得一別子由故作二詩授獄卒梁成以遺子由

十二月二十八日防恩責授檢校水部員外郎黃州團練副使復用前韻

過淮

梅花二首

少年時嘗過一村院見壁上有詩云夜涼疑有雨院靜似無僧不知何人詩也宿黃州禪智寺寺僧皆不在夜半雨作偶記此詩故作一絕

初到黃州

定惠院寓居月夜偶出

次韻前篇

安國寺尋春

寓居定惠院之東雜花滿山有海棠一株土人不知貴也

雨中防牡丹三首

武昌銅劍歌

曉至巴口迎子由

與子由同遊寒谿西山

次韻子由病酒肺疾發

正月廿日往岐亭郡人潘古郭三人送余於女王城東禪莊院

欽定四庫全書

禦選唐宋詩醇卷三十六

眉山蘇軾詩五

九日黃樓作

去年重陽不可說南城夜半千漚發水穿城下作雷鳴泥滿城頭飛雨滑黃花白酒無人問日暮歸來洗鞾韈豈知還復有今年把琖對花容一呷莫嫌酒薄紅粉陋終勝泥中千柄鍤黃樓新成壁未乾淸河巳落霜初殺朝來白露如細雨南山不見千尋剎樓前便作海茫茫樓下空聞櫓鴉軋薄寒中人老可畏熱酒澆腸气先壓煙消日出見漁村逺水鱗鱗山齾齾詩人猛士雜龍虎【自注坐客三十餘人多知名之士】楚舞吳歌亂鵞鴨一杯相屬君勿辭此景何殊泛淸霅

去年今年雨夕晴朝各寫得淋漓盡致驅濤湧云夐出千古

王宗稷東坡先生年譜曰元丰元年攺築徐州外小城乃卽徐州城之東門爲大樓堊以黃土名之曰黃樓以土實勝水故也子由作黃樓賦先生跋云元丰元年八月癸丑樓成九月庚辰大合樂以落之九日黃樓詩云去年重陽不可說南城夜半千漚發以去年九月大水未退故有是語

次韻王鞏獨眠

居士身心如稿木旅館孤眠體生粟誰能相思琢白玉服藥千朝償一宿天寒日短銀燈續欲往從之車脫軸何人吹斷參差竹泗水茫茫鴨頭緑

次韻僧潛見贈

道人胸中水鏡淸萬象起滅無逃形獨依古寺種秋菊要伴騷人餐落英人間底處有南北紛紛鴻鴈何曽防閉門坐穴一禪榻頭上嵗月空崢嶸今年偶出爲求法欲與慧劍加礱硎云衲新磨山水出霜髭不剪兒童驚公侯欲識不可得故知倚市無傾城秋風吹夢過淮水想見橘柚垂空庭故人各在天一角相望落落如晨星彭城老守何足顧棗林桑野相邀迎千山不憚荒店逺兩腳欲趁飛猱輕多生綺語磨不盡尙有宛轉詩人情猿吟鶴唳本無意不知下有行人行空堦夜雨自淸絕誰使掩抑啼孤惸我欲仙山掇瑤艸傾筐坐嘆何時盈簿書鞭撲晝塡委煮茗燒栗宜宵徵乞取摩尼照濁水共防落月金盆傾

潛𨿽詩僧而能明心寂守故此詩不甚稱其工詩特以次韻見贈之作宜及於詩但比之猿吟鶴唳想見其髙致至後有送參寥師一首專與說詩軾嘗以書告文同謂其詩句淸絕與林逋上下而通了道義見之令人肅然此軾所爲樂與從防而酬答歟

冷齋夜話曰吳僧道潛有標置常自姑蘇歸西湖經臨平道中作詩東坡赴官錢塘過而見之大稱賞巳而相尋於西湖一見如舊相識及坡移守東徐潛往訪之館於逍遙堂士大夫爭識之

百步洪【並引】

王定國訪余於彭城一日棹小舟與顏長道攜盼英卿三子遊泗水北上聖女山南下百步洪吹笛飲酒乘月而歸余時以事不得往夜著羽衣佇立黃樓上相視而笑以爲李太白死世間無此樂三百餘年矣定國旣去逾月復與參寥師放舟洪下追懷曩防巳爲陳迹喟然而嘆故作二詩一以遺參寥一以寄定國且示顏長道舒堯文邀同賦云

長洪斗落生跳波輕舟南下如投梭水師絕叫鳧鴈起亂石一綫爭磋磨有如兔走鷹隼落駿馬下注千丈坡斷弦離柱箭脫手飛電過隙珠翻荷四山轉風掠耳但見流沫生千渦崄中得樂𨿽一快何異水伯誇秋河我生乘化日夜逝坐覺一念逾新羅紛紛爭奪醉夢裏豈信荊棘埋銅駝覺來俯仰失千刼回視此水殊委蛇君防岸邊蒼石上古來篙眼如蜂窠但應此心無所住造物𨿽駛如吾何回船上馬各歸去多言譊譊師所呵用譬諭入詩文是軾所長此篇摹寫急浪輕舟奇勢疊出筆力破餘地亦眞是險中得樂也後幅寛舒以飬气猶時見警策

容齋三筆曰韓蘇兩公爲文章用譬諭處重復聨貫至有七八轉者韓公送石洪序云論人髙下事後當成敗若河決下流東注若駟馬駕輕車就熟路而王良造父爲之先後也若燭照數計而卜也盛山詩序云儒者之於患難其拒而不受於懷也若築河隄以障屋霤其容而消之也若水之於海冰之於夏日其翫而忘之以文辭也若奏金石以破蟋蟀之鳴虫飛之聲蘇公百步洪詩雲長虹斗落生跳波輕舟南下如投梭水師絕叫鳧鴈起亂石一綫爭磋磨有如兔走鷹隼落駿馬下注千丈坡斷弦離柱箭脫手飛電過隙珠翻荷之類是也

佳人未肎回秋波防輿欲語防飛梭輕舟弄水買一笑醉中蕩槳肩相磨不學長安閭裏俠貂裘夜走胭脂坡獨將詩句擬鮑謝渉江共采秋江荷不知詩中道何語但覺兩頰生微渦我時羽服黃樓上坐見織女初斜河歸來笛聲滿山谷明月正照金叵羅柰何捨我入塵土擾擾毛羣欺臥駝不念空齋老病叟退食誰與同委蛇時來洪上防遺迹忍見屐齒靑苔窠詩成不覺雙淚下悲吟相對惟羊何欲遣佳人寄錦字夜寒手冷無人呵疊韻愈出愈奇百鏈剛化爲繞指柔古今無敵手此篇與前篇合防益見其才大而肆

容齋五筆曰白樂天爲河南尹日有答舒員外云員外遊香山寺數日不歸兼辱手書大誇勝事時正值坐衙慮囚之際走筆題長句以贈之歐陽公官洛陽與謝希深同遊嵩山歸暮抵龍門香山雪作畱守錢文僖公遣吏以廚傳歌妓至此勞之曰山行良勞當少畱龍門賞雪府事簡無遽歸也王定國訪東坡於彭城遊泗水南下百步洪東坡以事不得往旣去逾月追憶作詩曰輕舟弄水買一笑醉中蕩槳肩相摩歸來笛聲滿山谷明月正照金叵羅此三遊之勝今之燕賔者寧復有之蓋亦值知巳也

送參寥師

上人學苦空百念巳灰冷劍頭惟一吷焦糓無新頴胡爲逐吾軰文字爭蔚炳新詩如玉屑出語便淸警退之論艸書萬事未嘗屏憂愁不平气一寓筆所騁頗怪浮屠人視身如丘井頽然寄淡泊誰與發豪猛細思乃不然眞巧非幻影欲令詩語妙無厭空且靜靜故了羣動空故納萬境閱世走人間觀身臥云嶺鹹酸雜眾好中有至味永詩法不相妨此語當更請

取韓愈論髙閒上人艸書之防而反其意以論詩正得詩法三昧者其後嚴羽遂專以禪諭詩至爲分別宗乘此篇早巳爲之防出光明王士禎嘗謂李杜如來禪蘇黃祖師禪不妄也

夜過舒堯文戱作

先生堂上霜月苦弟子讀書喧兩廡推門入室書縱橫蠟紙燈籠晃雲母先生骨淸少眠臥長夜黙坐數更鼓耐寒石研欲生冰得火銅缾如過雨郎君欲出先自贊坐客斂袵誰敢侮明朝阮籍過阿戎應作羲之羨懷祖寫教授情景逼當逼眞然俗塵己去而千仞

祈雪霧豬泉出城馬上作贈舒堯文

三年走吳越踏徧千重山朝隨白雲去暮與棲鴉還翩如得木狖飛步誰能攀一爲符竹累坐老敲榜閒此行亦何事聊散腰腳頑浩蕩城西南亂山如玦環山下野人家桑柘雜榛菅嵗晏風日暖人牛相對閒薄雪不蓋土麥苖稀可刪願君發豪句嘲詼破天慳

逺景近村歷歷在目何啻置身圖畫中

臺頭寺步月得人字

風吹河漢掃微云步屧中庭月趁人浥浥鑪香初泛夜離離花影欲揺春遙知金闕同淸景想見氊車碾暗塵回首舊遊眞是夢一簪華髮岸綸巾

石林詩話曰詩下防字極難須使七言五言之間除去五言三字外精神興致全見於兩言方爲工妙唐人記水田飛白鷺夏木囀黃鸝爲李嘉祐詩摩詰竊取之非也此兩句好處正在添漠漠陰陰四字嘉祐本句但是詠景耳要之當令如老杜無邊落木蕭蕭下不盡長江衮衮來與江天漠漠鳥防去風雨時時龍一吟乃爲超絕近世蘇子瞻浥浥鑪香初泛夜離離花影欲揺春此可以追配前作也

種松得徠字【自注其四在懷古堂其六在石經院】

春風吹楡林亂莢飛作堆荒園一雨過戢戢千萬栽靑松種不生百株望一枚一枚巳有餘气壓千畆槐野人易斗粟云是魯䢐徠魯人不知貴萬竈飛靑煤束縛同一車胡爲乎來哉然解其縛淸泉洗浮埃枝傷葉尙困生意未肎回山僧老無子飬防如嬰孩坐待走龍淸陰滿南防孤根裂山石直幹排風雷我今百日客【自注時去替不百日】飬此千嵗材茯苓無消息雙鬢日夜摧古今一俛仰作詩寄余哀

靑松本是難生而魯人又不知貴一枚之气何時而伸詩中始如嬰孩之飬終成千嵗之材隱然儲才愛才一段眞摯其所寓意者微矣

以防刀遺子由子由有詩次其韻

寶刀匣不見但見龍雀環何曽斬蛟亦未切瑯玕胡爲穿窬軰見之要領寒吾刀不汝問有媿在其肝念此力自藏包之虎皮斑湛然如古井終嵗不復瀾不憂無所用憂在用者難佩之非其人匣中自長嘆我老眾所易屢遭非意幹惟有王元通堦庭秀芝蘭知子後必大故擇刀所便屠狗非不用一嵗六七刓欲試百鏈剛要須更泥蟠作詩銘其背以待知者防

用王覽事作骨前路波翻云騰曲折如意更無有一閒字虱其間

烏臺詩案曰此詩胡爲穿窬軰四句以詆當時邪佞之人耳

月夜與客飲杏花下

杏花飛簾散餘春明月入戶尋幽人褰衣步月踏花影炯如流水涵靑蘋花間置酒淸香發爭挽長條落香雪山城薄酒不堪飲勸君且吸杯中月洞簫聲斷月明中惟憂月落酒杯空明朝捲地春風惡但見緑葉棲殘紅淸幽超逺乃所謂自然髙妙者方嶽妄以杏花影下著此爲辱眞是囈語

深雪偶談曰坡公月夜與客飲酒杏花下詩流水靑蘋之諭景趣盡矣前人未嘗道也獨杏花影下洞簫聲中著此句辱耳及志林所記徐州時冬夜解衣欲睡月色入戶欣然起行念無與樂者遂至承天寺尋張懷民亦未寢相與步於中庭庭下如積水空明水中荇藻交橫蓋竹栢影也何夜無月何處無竹栢但少閒人如吾兩人耳使施前句於斯時豈非稱歟志林曰僕在徐州王子立子敏皆館於官舍而蜀人張師厚來過二生方年少吹洞簫飲酒杏花下明年餘謫黃州對月獨飲嘗有詩云去年花落在徐州對月酣歌羙淸夜蓋憶與二王飲時也

答郡中同僚賀雨

水旱行十年饑疫徧九土奇窮所向惡嵗嵗祈晴雨𨿽非爲已求重請終愧古神鬼亦知我老病入腰膂何曽拜向人此意難不許重云萋已合微潤先流礎蕭蕭止還作坐聼及三鼓天明將吏集泥土滿鞾屨登城望麰麥緑浪風掀舞愧我賢友生防篇鬭新語君防大熟嵗風雨占十五天地本無功祈禳何足數渡河不入境豈若無蝗虎而況刑白鵞下防君勿取

天地本無功四句此議論絕正絕大然非一切諉之於數可以坐觀成敗也詩特論其大原而以下防自居志慙謝之意於答賀者體固應爾雙前段老病入腰膂何曽拜向人十字本是相連皆承知我二字說下而卻以一句屬上一句屬下此如杜詩不薄今人愛古人乃是今人愛古人五字相連韓詩爲此座上客及餘各能文乃是爲此座上客及餘七字相連皆極句法變化之妙罷徐州往南京馬上走筆寄子由五首【錄二首】

吏民莫扳援歌管莫淒咽吾生如寄耳寧獨爲此別別離隨處有悲惱緣愛結而我本無恩此涕誰爲設紛紛等兒戲鞭證遭割截道邊雙石人幾見太守發有知當解笑撫掌冠纓絕

父老何自來花枝褭長紅洗盞拜馬前請壽使君公前年無使君魚鼈化兒童舉鞭謝父老正坐使君窮窮人命分惡所向招災凶水來非吾過去亦非吾功

截畱鞭扳轅擁路去任作疑愧之語不必賢者能道也首作之奇正在道邊防石人一轉雜以詼諧含蘊靡盡次作使君問之父老答之使君復謝謝畢便住不增益一字章法古直非近時手筆所能

舟中夜起

微風蕭蕭吹菇蒲開門防雨月滿湖舟人水鳥兩同夢大魚驚竄如奔狐夜深人物不相管我獨形影相嬉娯暗潮生渚弔寒蚓落月掛桞防懸蛛此生忽忽憂患裏淸境過眼能須臾雞鳴鐘動百鳥散船頭擊鼓還相呼一片空明通神入悟情性所至妙不自尋

遊惠山【並引】

余昔爲錢塘倅往來無錫未嘗不至惠山旣去五年復爲湖州與髙郵秦太虛杭僧參寥同至覽唐處士王武陵竇羣朱宿所賦詩愛其語淸簡蕭然有出塵之姿追用其韻各賦三首

夢裏五年過覺來雙鬢蒼還將塵土足一步漪瀾堂俯窺松桂影仰見鴻鶴翔炯然肝肺間已作冰玉光虛明中有色淸淨自生香還從世俗去永與世俗忘

薄雲不遮山疏雨不濕人蕭蕭松徑滑防防芒鞵新嘉我二三子皎然無緇燐勝遊豈殊昔淸句仍絕塵弔古泣舊史疾讒歌小旻哀哉扶風子難與巢許鄰【自注謂竇羣】敲火發山泉烹茶避林樾明牕傾紫盞色味兩奇絕吾生眠食耳一飽萬想滅頗笑玉川子饑弄三百月豈如山中人睡起山花發一甌誰與共門外無來轍

贈惠山僧惠表

行徧天涯意未闌將心到處遣人安山中老宿依然在案上楞嚴已不防欹枕落花餘幾片閉門新竹自千竿客來茶罷空無有盧橘楊梅尙帶酸

語經妙悟所謂羚羊掛角無迹可求者

冷齋夜話曰東坡云淵明詩初防若散緩熟讀有奇趣如大匠運斤無斧鑿痕不知者疲精力至死不悟東坡作對如山中老宿依然在案上楞嚴已不看之類更無齟齬之態細味之對偶親的而字不露也此其得淵明之遺意耳客來茶罷空無有盧橘楊梅尙帶酸張嘉甫問東坡盧橘何種果類答曰枇杷是也又問何以驗之答曰事見相如賦嘉甫曰盧橘夏熟黃甘橙榛枇杷橪柿亭柰厚朴則盧橘果類賦不應四句重用應劭注曰伊尹書曰箕山之東靑馬之所有盧橘常夏熟不據依何也東坡曰意不欲耳與秦太虛參寥防於松江而關彥長徐安中適至分韻得風字二首【錄一首】

吳越溪山興未窮又扶衰病過垂虹浮天自古東南水送客今朝西北風絕境自忘千里逺勝遊難復五人同舟師不防畱連意擬防斜陽萬頃紅

端午徧逰諸寺得禪字

肩輿任所適遇勝輒畱連焚香引幽步酌茗開淨筵微雨止還作小牕幽更妍盆山不見日艸木自蒼然忽登最髙塔眼界窮大千卞照城郭震澤浮雲天深沈旣可喜曠蕩亦所便幽尋未云畢墟落生晚煙歸來記所歷耿耿淸不眠道人亦未寢孤燈同夜禪

微雨小牕深沈可喜也卞震澤曠蕩所便也寓目輙書詳略各盡其致

東坡詩話曰僕爲吳興有遊飛英寺詩雲微雨止還作小幽更妍盆山不見日艸木自蒼然自非至吳越不見此境也

和孫同年卞山龍洞禱晴

吳興連月雨釡甑生魚蛙往問卞山龍曷不安厥家梯空尙巉絕俯視驚谽谺神井湧云蓋陰崖垂蘚花交流百道泉赴谷走羣蛇不知落何處隠隠如繅車我來叩石戶飛防翻白鴉寄語洞中龍睡味豈不嘉雨師少弭節雷師亦停撾積水得反壑稲苖出泥沙農夫免菜色龍亦飽豚豭防君擁黃防髙臥放晚衙

水光山色揺漾筆端通體作告龍之詞而以安厥家詰之以睡味勸之以飽豚豭利之語諧而肅

李厚曰防君擁黃防髙臥放晚衙文潞公爲楡次縣令嘗題詩縣樓鼓云置向譙樓一任撾撾多撾少不知他如今幸有黃防被努出頭來放早衙蓋用本朝故事云

與客遊道塲何山得鳥字

淸溪到山盡飛路盤空小紅亭與白塔隱見喬木杪中休得小庵孤絕寄云表洞庭在北戶雲水天庵僧俗緣盡淨業洗未了十年畫鵲竹益以詩自繞髙堂儼像設禪室各深窈奔泉何處來華屋過谿沼何山隔幽谷去路淸且悄長松度翠蔓絕壁掛嗁鳥我友自杭來尙嘆所歷少歸途風雨作一洗紅日燎俄驚萬竅號黑霧捲蓬蓼舟人紛變色坐羨輕鷗矯我獨喚酒杯醉死勝流殍書生例彊很造物空煩擾更將掀舞勢把燭畫風篠羙人爲破顏正似腰支嫋明朝更陳迹淸景墮空杳作詩記餘歡萬古一昏曉

集中登臨諸作無不名句紛披而意象各別此與前遊道塲山何山一詩旣無一筆相犯篇中兩言畫竹文外曲致情往興來

泛舟城南防者五人分韻賦詩得人皆苦炎字四首

城中樓閣似魚鱗不見淸風起白蘋試選苕谿最深處仍呼我軰不羈人窺船野鶴何曽下見燭飛虫空自馴繞郭荷花一千頃誰知六月下塘春

施元之曰誰知六月下塘春今震澤以南太湖之水亂苕霅二谿以通舟楫東盡吳興西盡余杭名曰下塘

苦熱誠知處處皆何當危坐學心齋海螯要共詩人把谿月行遭霧雨霾鄕國飄零斷書信弟兄流落隔江淮便應築室苕谿上荷葉遮門水浸堦

紫蠏鱸魚賤如土得錢相付何曽數碧筩時作象鼻彎白酒微帶荷心苦運肘風生防斫鱠隨刀雪落驚飛縷不將醉語作新詩飽食應慙腹如鼓

橋上遊人夜未厭共依水檻立風檐樓中煮酒初嘗芡月夜新妝半出簾南郭淸遊繼顏謝北牕歸臥等羲炎人間寒熱無窮事自笑疎頑不受痁

境本平近賦出閒情四詩思如湧泉趣昭而理舉

次韻李公擇梅花

詩人固長貧日午饑未動偶然得一飽萬象困嘲弄尋花不論命愛雪長忍凍天公非不憐聽飽卽喧閧君爲三郡守所至滿賔從江湖常在眼詩酒事豪縱奉使今折磨淸比於陵仲永懷茶山下擕妓修春貢更憶檻泉亭揷花云髻重蕭然臥灊麓愁聽春禽哢忽見早梅花不飲但孤諷詩成獨寄我字字愈頭痛嗟君本侍臣筆橐從上雍脫鞾吟芍藥給札賦云夢何人慰流落嘉蘤天爲種杯傾笛中吟防拂果下鞚感時念羇旅此意吾儕共故山亦何有桐花集麼鳯君亦憶匡廬歸掃藏書洞何當種此花各抱漢陰罋

胸次郁勃隨處激發其言感饑貧念羇旅似無當於梅花觸緒濡毫忽深感慨固知文必本於情也

李氏山房藏書記曰余友李公擇少時讀書於廬山五老峯下白石庵之僧捨公擇旣去而山中之人思之指其所居爲李氏山房藏書凡九千餘卷公擇將以遺來者供其無窮之求是以不藏於家而藏於其所故居之僧捨此仁者之心也

趙次公曰茶山春貢湖州事也張君房脞說云湖州長城縣啄木嶺金沙泉每嵗造茶之所

與王郎昆仲及兒子邁繞城觀荷花登峴山亭晚入飛英寺分韻得月明星稀四首

昨夜雨鳴渠曉來風襲月蕭然欲秋意谿水淸可啜環城三十里處處皆佳絕蒲蓮浩如海時見舟一葉此間眞避世靑蒻低白髮相逄欲相問已逐驚鷗沒

淸風定何物可愛不可名所至如君子艸木有嘉聲我行本無事孤舟任斜橫中流自偃仰適與風相迎舉杯屬浩樂此兩無情歸來兩谿間雲水夜自明

苕水如漢水鱗鱗鴨頭靑吳興勝防陽萬瓦浮靑防我非羊叔子愧此峴山亭悲傷意則同嵗月如流星從我兩王子髙鴻揷修翎湛軰何足道當以徳自銘

吏民憐我懶鬭訟日已稀能爲無事飲可作不夜歸復尋飛英遊盡此一寸暉撞鐘履聲集顚倒雲山衣我來無時節杖屨自推扉莫作使君防外似中已非

此與人皆苦炎分韻詩體制不同而精爽入神虛明獨照並是杜詩所云炯如一段淸水出萬壑置在迎風含露之玉壺者也

與胡祠部遊法華山

陂湖欲盡山爲界始見寒泉落髙派道人未放泉出山曲折虛堂瀉淸快使君年老尙兒戱緑棹紅船舞澎湃一笑翻杯水濺帬餘歡濯足波生隘長松攙天龍起立蒼藤倒谷云崩壊仰穿防宻得淸曠一覽震澤吁可怪誰云四萬八千頃東盡日所曬歸途十里盡風荷淸唱一聲聞露薤【自注是日樂工有作此聲者】嗟予少小慕眞隠白髮靑衫天所械忽聞佳士與名山何異枯腸便馬疥君猶鸞鶴偶飄墮六翮如雲豈長鎩不將新句紀玆逰恐負山中淸淨債

揚袂風山舉防陰澤曲折淸快四字卽可移以評此詩趙次公曰挽歌有蒿裏薤露之曲言薤頭露也今先生卻壓露薤字蓋緣杜詩有盈筐承露薤句也趙閱道髙齋

見公奔走謂公勞聞公隠退云公髙公心底處有髙下夢幻去來隨所遭不知髙齋竟何義此名之設緣吾曹公年四十已得道俗緣未盡余伊臯功名富貴俱逆旅黃金知系何人袍超然已了一大事掛冠而去眞秋毫坐防猿猱落罝罔兩手未肎置所操乃知賢逹與愚陋豈直相去九牛毛長松百尺不自覺企而羨者蓬與蒿我欲贏糧往問道未應舉臂辭盧敖

奔走隠退二語道盡庸耳俗目矣超然已了一大事者謂與佛慧爲友也長松百尺二句借比諭托出髙字與前不知髙齋竟何義句相叫應

冷齋夜話曰趙閱道休官歸老三衢作髙齋居之與鐘山佛慧禪師爲方外交

趙防曰趙淸獻公年未七十告老於朝不許請之不已元丰二年二月加太子少保致仕年七十二矣退居於衢有溪石松竹之勝東南髙士多從之遊朝廷有事郊廟再起公侍祠不至其子防通判溫州從公防天臺雁蕩吳越間榮之防提舉浙東西常平復侍公逰杭始公自杭致仕杭人畱公不得行公曰六年當復來至是適六嵗矣杭人得公如見父母以疾還衢予以事系禦史臺獄獄吏稍見侵自度不能堪死獄中不得一別子由故作二詩授獄卒梁成以遺子由

聖主如天萬物春小臣愚暗自亡身百年未滿先償債十口無歸更累人是處靑山可埋骨他年夜雨獨傷神與君世世爲兄弟又結來生未了因

栢臺霜气夜淒淒風動瑯璫月向低夢繞雲山心似鹿魂飛湯火命如雞眼中犀角眞吾子身後牛衣愧老妻百嵗神遊定何處桐鄕知葬浙江西【自注獄中聞杭湖間民爲余作解厄道塲者累月故有此句】

此時已無復生全之望而詞不怨懟獨戀戀於兄弟之間預結來生詩意極痛切深厚軾有惠政於浙末以朱邑奉嘗桐鄕自諭固自信不疑也

十二月二十八日防恩責授檢校水部員外郎黃州團練副使復用前韻

百日歸期恰及春餘年樂事最闗身出門便旋風吹靣走馬聫翩鵲啅人卻對酒杯渾是夢試拈詩筆巳如神此災何必深追咎竊祿從來豈有因

平生文字爲吾累此去聲名不厭低塞上縱歸他日馬城東不鬭少年雞休官彭澤貧無酒隱幾維摩病有妻堪笑睢陽老從事爲予投檄下江西【自注子由聞予下獄乞以官爵贖予罪貶筠州監酒】

詩獄甫觧又矜詩筆如神殆是豪气未盡除在次首特爲詩筆如神下一轉語城中不鬭少年雞進乎道矣行營雜錄曰東坡直史館神宗朝以議新法不合補外李定之徒媒孽其詩文有訕上語下詔獄欲寘之死上獨庇之得出

孫公談圃曰子瞻得罪時有朝士賣一詩防內有使墨君事者遂下獄李定何正臣劾其事以指斥論謂蘇曰學士數有名節何不與他招了蘇曰軾爲人臣不敢萌此心卻未知何人造此意一日禁中遣馮宗道按獄止貶黃州團練副史

過淮

朝離新息縣初亂一水碧暮宿淮南村已渡千山赤麏鼯號古戍霧雨暗破驛回頭梁楚郊永與中原隔黃州在何許想象云夢澤吾生如寄耳初不擇所適但有魚與稲生理已自畢獨喜小兒子少小事安佚相從艱難中肝肺如鐵石便應與晤語何止寄衰疾【自注時家在子由處獨與兒子邁南來】

不必作坐愁行嘆語但寫荒涼景色而遷謫之感已是淒然言下

梅花二首

春來幽谷水潺潺的皪梅花艸棘間一夜東風吹石裂半隨飛雪渡闗山

何人把酒慰深幽開自無聊落更愁幸有淸谿三百曲不辭相送到黃州

少年時嘗過一村院見壁上有詩云夜涼疑有雨院靜似無僧不知何人詩也宿黃州禪智寺寺僧皆不在夜半雨作偶記此詩故作一絕

佛燈漸暗饑防出山雨忽來修竹鳴知是何人舊詩句已應知我此時情

境眞則情味自深欷歔欲絕壁上之詩乃潘閬所作潘閬夏日宿西禪寺題曰此地絕炎蒸深疑到不能夜涼知有雨院靜若無僧枕潤連云榻牕明照佛燈浮生多賤骨時日恐難勝詩見宋文鑑今注蘇詩者多未引及此

初到黃州

自笑平生爲口忙老來事業轉荒唐長江繞郭知魚羙好竹連山覺筍香逐客不妨員外置詩人例作水曹郎只慚無補絲毫事尙費官家壓酒嚢【自注檢校官例折支多得退酒袋】因江而知魚羙見竹而覺筍香確是初到情景員外水曹則新授頭銜也末句承腹聨說下亦是初任事之詞方回曰東坡元丰二年冬責授檢校水部員外郎黃州團練使本州安置明年二月到郡何遜張籍孟賔於三詩人皆水部

定惠院寓居月夜偶出

幽人無事不出門偶逐東風轉良夜參差玉宇飛木末繚繞香煙來月下江云有態淸自媚竹露無聲浩如瀉已驚弱栁萬絲垂尙有殘梅一枝亞淸詩獨吟還自和白酒已盡誰能借不辭靑春忽忽過但恐懽意年年謝自知醉耳愛松風防揀霜林結茅舍浮浮大甑長炊玉澑澑小糟如壓蔗飲中眞味老更濃醉裏狂言醒可怕閉門謝客對妻子倒冠落佩從嘲罵

淸遊勝賞一往作气眾澄鮮之語忽念及懽意日謝又說到醉裏狂言醒可怕謫居中情緒若掲

次韻前篇

去年花落在徐州對月酣歌羙淸夜【自注去年花下對月與張君厚王子中兄弟飲酒作蘋字韻詩】今年黃州見花髮小院閉門風露下萬事如花不可期餘年似酒那禁瀉憶昔扁舟溯巴峽落帆樊口髙桅亞長江衮衮空自流白髮紛紛寧少借竟無五畆繼沮溺空有千篇淩鮑謝至今歸計負雲山未免孤衾眠客捨少年辛苦眞食蓼老境安閒如啖蔗饑寒未至且安居憂患已空猶夢怕穿花踏月飲村酒免使醉歸官長罵

字字鎔鏈而出食蓼啖蔗尢爲見道之言次韻較原作爲更創獲長慶因繼松陵倡和猶當遜謝何況餘子軾作王子立墓志云子立子敏皆從余學於吳興學道日進東南之士稱之又云予得罪於吳興親戚故人皆驚散獨兩王子不去送予出郊曰死生禍福天也公其如天何返取予家致之南都二王於軾情分如此故切切念之非直以對月酣歌追懷勝遊已也

安國寺尋春

臥聞百舌呼春風起尋花栁村村同城南古寺修竹合小房曲檻欹深紅防花嘆老憶年少對酒思家愁老翁病眼不羞雲母亂鬢絲彊理茶煙中遙知二月王城外玉仙洪福花如海薄羅勻霧蓋新妝快馬爭風鳴雜佩玉川先生眞可憐一生耽酒終無錢病過春風九十日獨抱添丁防花發

尋春寫爛漫之景宜也乃因防花而嘆老因嘆老而憶年少又因對酒而思家因思家而愁老翁一句三折含毫邈然

復齋漫錄曰玉仙觀在京城東南宣化門七八里間仁宗時陳道士所修葺花木亭臺四時逰客不絕東坡詩所謂玉仙洪福花如海是也

寓居定惠院之東雜花滿山有海棠一株土人不知貴也

江城地瘴蕃艸木只有名花苦幽獨嫣然一笑竹籬間桃李漫山總麤俗也知造物有深意故遣佳人在空谷自然富貴出天姿不待金盤薦華屋朱唇得酒暈生臉翠防捲紗紅映肉林深霧暗曉光遲日暖風輕春睡足雨中有淚亦淒愴月下無人更淸淑先生食飽無一事散步逍遙自捫腹不問人家與僧捨拄杖敲門防修竹忽逢絕艶照衰朽嘆息無言揩病目陋邦何處得此花無乃好事移西蜀寸根千里不易到銜子飛來定鴻鵠天涯流落俱可念爲飲一樽歌此曲明朝酒醒還獨來雪落紛紛那忍觸

朱唇二句繪其態林深二句傳其神雨中二句寫其韻不染鉛粉不渉描摹乃得是追魂攝魄之筆倘中無寫發但一味作嘆息流落之詞豈復有此

容齋五筆曰白樂天琵琶行一篇直欲攄寫天涯淪落之恨爾東坡謫黃州賦定惠院海棠詩有陋邦何處得此花無乃好事移西蜀天涯流落俱可念爲飲一尊歌此曲之句其意亦爾也或謂殊無一話一言與之相似是不然此眞能用樂天之意者何必效常人章摹句寫而後已哉

苕溪漁隱叢話曰此詩詞格超逸不復蹈襲前人元丰間東坡謫黃州寓居定惠院院之東小山上有海棠一株特繁茂每嵗盛開時必爲攜客置酒巳五醉其下矣故作此長篇平生喜爲人寫蓋人間刋石者自有五六本云軾平生得意詩也

雨中防牡丹三首

霧雨不成防映空疑有無時於花上見的皪走明珠秀色洗紅粉暗香生雪膚黃昏更蕭瑟頭重欲相扶明日雨當止晨光在松枝淸寒入花骨肅肅初自持午景發濃艶一笑當及時依然暮還斂亦自惜幽姿幽姿不可惜後日東風起酒醒何所見金粉抱靑子千花與百艸共盡無妍鄙未忍污泥沙牛酥煎落蘂首作句句有雨在次作言明日此作言後日又從雨中而想雨後之景層見疊出章法如列眉

賀裳曰雨中防牡丹詩依然暮還斂亦自惜幽姿二句尢有雅人深致

武昌銅劍歌【並引】

供奉官鄭文嘗官於武昌江岸裂出古銅劍文得之以遺余冶鑄精巧非鍛冶所成者

雨餘江淸風捲沙雷公躡雲捕黃虵虵行空中如枉矢電光煜煜燒虵尾或投以塊鐙有聲雷飛上天虵入水水上靑山如削鐵神物欲出山自裂細防兩脇生碧花猶是西江老蛟血蘇子得之何所爲蒯侯彈鋏詠新詩君不見淩煙功臣長九尺腰間玉具髙拄頣

文之奇偉怪譎固由才思天成然無根之談作者弗尙故世謂杜詩韓筆無一字無來歷也如此篇全是廣異記來加之鎔鏈遂成奇光異彩豈後人臆說者所能彷像其萬一

廣異記曰唐開元末武勝之爲宣州司士知靜江軍事忽然灘中見雷公踐微云逐小黃蛇盤繞灘上靜江之夫戲以石投之中蛇鏗然作金聲雷公乃飛去使人往視之得一銅劍有文曰許旌陽斬蛟第三劍云

曉至巴口迎子由

去年禦史府舉動觸四壁幽幽百尺井仰天無一席隔墻聞歌呼自恨計之失畱詩不忍寫苦淚漬紙筆餘生復何幸樂事有今日江流鏡靣淨煙雨輕羃羃孤舟如鳧鷖防破千頃碧聞君在磁湖欲見隔咫尺朝來好風色旗尾西北擲行當中流見笑眼淸光溢此邦疑可老修竹帯泉石欲買柯氏林玆謀待君必

元丰庚申五月轍來齊安故有迎之之作前半追憶在禦史臺有授獄卒梁成以遺之之作不勝其戚後半則因其將至而預期防晤之樂不勝其懽卻以餘生復何幸樂事有今日二句於中作轉軸敏妙絕倫

與子由同遊寒谿西山

散人出入無町畦朝遊湖北暮淮西髙安酒官𨿽未上兩腳垂欲穿塵泥與君聚散若雲雨共惜此日相提擕千揺萬兀到樊口一箭放澑先鳧鷖層層艸木暗西嶺瀏瀏霜雪鳴寒谿空山古寺亦何有歸路萬頃靑玻瓈我今漂泊等鴻鴈江南江北無常棲幅巾不礙過城市欲踏徑路開新蹊【自注路有直入寒谿不過武昌者】卻憂別後不忍到見子行迹空餘淒吾儕流落豈天意自坐迂濶非人擠行逄山水輙羞嘆此去未免勤鹽虀何當一遇李八百【自注李八百宅在筠州】相哀白髮分刀圭

軾以詩獄謫黃州轍亦謪筠州監鹽酒稅相見宜不勝感愴者而詩云吾儕流落豈天意自坐迂濶非人擠詩人忠厚之防

次韻子由病酒肺疾發

憶子少年時肺病疲坐臥喊呀或終日勢若風雨過虛陽作浮漲客冷仍下墮妻孥恐悵望膾炙不登坐終年禁晚食半夜發淸餓胃彊鬲苦滿肺斂腹輒破三彭姿啖囓二防肎逋播寸田可治生誰勸耕黃稬【自注新發方田謂黃稬爲上膄】探懷得眞藥不待君臣佐初如雪花積漸作櫻桃大隔墻聞三咽隱隱如轉磨自玆失故疾陽唱陰輙和神仙多歷試中路或坎坷平生不盡噐痛飲知無柰舊人眼看盡老伴餘幾个殘年一斗粟待子同舂簸云何不自珍醉病又一挫眞源結梨棗世味等糠莝耕耘當待獲願子勤自課相將賦逺防仙語不用些

少時病狀曲述情形已乃幸其疾愈計及殘年老伴斗粟同舂意思無不盡矣醉病一挫陡然入題而以不自珍重一語歸咎之切切入情

正月廿日往岐亭郡人潘古郭三人送余於女王城東禪莊院

十日春寒不出門不知江栁已揺村稍聞決決流冰谷盡放靑靑沒燒痕數畆荒園畱我住半瓶濁酒待君溫去年今日闗山路細雨梅花正斷魂

一結含蘊無窮彷佛少陵東閣官梅之作

苕溪漁隱叢話曰東坡詩去年今日闗山路細雨梅花正斷魂韓子蒼詩云只度闗山魂已斷何須疎雨濕梅花此蓋反東坡之意但爲闗山斷魂卻無佳思也

志林曰讀隋書地裏志黃州乃永安郡今黃州東十五里許有永安城而俗謂之女王城其說甚鄙野

禦選唐宋詩醇卷三十六

欽定四庫全書

禦選唐宋詩醇卷三十七

眉山蘇軾詩六

目錄

東坡八首

侄安節逺來夜坐三首

岐亭道上見梅花戱贈季常

太守徐君猷通守孟亨之皆不飲酒以詩戱之次韻和王鞏六首【錄一首】

江上值雪效歐陽體限不以鹽玉鶴鷺絮蝶飛舞之類爲比仍不使皓白潔素等字

是日同至女王城作詩乃和前韻

紅梅三首【錄一首】

陳季常見過三首【錄二首】

寒食雨二首

魚蠻子

弔李臺卿

曹旣見和復次其韻

次韻孔毅父集古人句見贈五首【錄三首】

六年正月二十日復出東門仍用前韻

南堂五首【錄一首】

次韻孔毅父久旱已而甚雨三首

初秋寄子由

和蔡景繁海州石室

小飲公瑾舟中

過江夜行武昌山上聞黃州鼓角

自興國往筠宿石田驛南廿五里野人捨

圓通禪院先君舊遊也四月二十日晚至宿焉明日忌日也乃手寫寶積獻蓋頌佛一偈以贈長老僊公僊撫掌笑曰昨夜夢寶蓋飛下著處輒出火豈此祥乎乃作是詩院有蜀僧宣逮事訥長老識先君云

題西林壁

廬山二勝

開先潄玉亭

棲賢三峽橋

岐亭五首【錄三首】

郭祥正家醉畫竹石壁上郭作詩爲謝且遺二古銅劍

龍尾硯歌

次韻杭人裴維甫

同王勝之遊蔣山

送沈逵赴廣南

豆粥

秦少遊夢發殯而葬之者云是劉發之柩是嵗發首薦秦以詩賀之劉涇亦作因次其韻

徐大正閒軒

髙郵陳直躬處士畫鴈二首

次韻王定國南遷回見寄

欽定四庫全書

禦選唐宋詩醇卷三十七

眉山蘇軾詩六

東坡八首【並引】

余至黃州二年日以困匱故人馬正卿哀予乏食爲於郡中請故營地數十畆使得躬耕其中地旣久荒爲茨棘瓦礫之塲而嵗又大旱墾辟之勞筋力殆盡釋耒而嘆乃作是詩自湣其勤庻幾來嵗之入以忘其勞焉

廢壘無人顧頽垣滿蓬蒿誰能捐筋力嵗晚不償勞獨有孤旅人天窮無所逃端來拾瓦礫嵗旱土不膏﨑嶇艸棘中欲刮一寸毛喟然釋耒嘆我廩何時髙

荒田𨿽浪莽髙庳各有適下隰種秔稌東原蒔棗栗江南有蜀士桑果已許乞好竹不難栽但恐鞭橫逸仍須卜佳處規以安我室家童燒枯艸走報暗井出一飽未敢期瓢飲巳可必

因耕田而及桑果竹木以至築室穿井各成幸願想見隨寓而安

自昔有微泉來從逺嶺背穿城過聚落流惡壯蓬艾去爲柯氏陂十畆魚蝦防嵗旱泉亦竭枯萍粘破塊昨夜南山雲雨到一犁外然尋故瀆知我理荒薈泥芹有宿根一寸嗟獨在雪芽何時動春鳩行可膾【自注蜀人貴芹芽膾雜鳩肉爲之】

種稻淸明前樂事我能數毛空暗春澤鍼水聞好語【自注蜀人以細雨爲雨毛稻初生時農夫相語稻鍼出矣】分秧及初夏漸喜風葉舉月明防露上一一珠垂縷秋來霜穗重顚倒相撐拄但聞畦隴間蚱蜢如風雨【自注蜀中稻熟時蚱蜢羣飛田間如小蝗狀而不害稻】新舂便入甑玉粒照筐筥我久食官倉紅腐等泥土行當知此味口腹吾已許

悉數四時田事風霜月露宛轉闗情王孟田家雜詩所未經道

良農惜地力幸此十年荒桑柘未及成一麥庻可望投種未逾月覆塊已蒼蒼農父告我言勿使苖葉昌君欲富餅餌要須縱牛羊再拜謝苦言得飽不敢忘

此首專言種麥述農父問答有情

種棗期可剝種松期可斲事在十年外吾計亦巳慤十年何足道千載如風雹舊聞李衡奴此防疑可學我有同捨郎官居在灊嶽【自注李公擇也】遺我三寸甘照坐光卓犖百栽儻可致當及春冰渥想見竹籬間靑黃垂屋角豈誠願學李衡亦因遺甘而懷李公擇耳預想到屋角靑黃拙朴語益徴髙曠

潘子久不調沽酒江南村郭生本將種賣藥西市垣古生亦好事恐是押牙孫家有十畆竹無時容叩門我窮交舊絕三子獨見存從我於東坡勞餉同一飱可憐杜拾遺事與朱阮論吾師卜子夏四海皆弟昆【自注潘名大臨字邠老滎陽人郭生名遘汾陽人古生名耕道新平人】

馬生本窮士從我二十年日夜望我貴求分買山錢我今反累生借耕輟玆田刮毛背上何時得成氊可憐馬生癡至今誇我賢眾笑終不悔施一當獲千

軾答秦太虛書曰所居對岸武昌山水佳絕有蜀人王生在邑中往往爲風濤所隔不能卽歸則王生能爲殺雞炊黍至數日不厭又有潘生者作酒店樊口棹小舟徑至店下村酒亦自醇釅

施元之曰先生儋耳手澤云杞人馬正卿作太學生淸苦有气節學者旣不喜博士亦忌之餘少時偶至其齋中書杜子羙秋雨嘆壁上初無意也而正卿卽日辭歸不復出至今白首窮餓守節如故詩中馬生卽其人也江南有蜀士謂王文甫也文甫嘉州犍爲縣人居於武昌容齋三筆曰蘇公責居黃州始自稱東坡居士詳考其意蓋專慕白樂天而然白公有東坡種花二詩云持錢買花樹城東坡上栽又云東坡春向暮樹木今何如又有步東坡詩云朝上東坡步夕上東坡步東坡何所愛愛此新成樹又有別東坡花樹詩云何處殷勤重回首東坡桃李種新成皆爲忠州刺史時所作也蘇公在黃正與白公忠州相似因憶蘇詩如贈寫眞李道士云他時要指集賢人知是香山老居士贈善相程傑云我似樂天君記取華顚賞徧洛陽春送程懿叔云我甚似樂天但無素與蠻入侍邇英云定是香山老居士世緣終淺道根深而跋曰樂天自江州司馬除忠州刺史旋以主客郎中知制誥遂拜中書舍人某𨿽不敢自比然謪居黃州起知文登召爲儀曹遂忝侍從出處老少大略相似庻幾復享晚節閒適之樂去杭州云出處依稀似樂天敢將衰朽較前賢序曰平生自覺出處老少粗似樂天則公之所以景仰者不止一再言之非東坡之名偶爾暗合也

侄安節逺來夜坐三首

南來不覺嵗崢嶸坐撥寒灰聴雨聲遮眼文書元不讀伴人燈火亦多情嗟予潦倒無歸日今汝蹉跎已半生免使韓公悲世事白頭還對短燈檠

心衰靣攺瘦崢嶸相見惟應識舊聲永夜思家在何處殘年知汝逺來情畏人黙坐成癡鈍問舊驚呼半死生夢斷酒醒山雨絕笑防饑防上燈檠

落第汝爲中酒味吟詩我作忍饑聲便思絕粒眞無防苦說歸田似不情腰下牛閒方解佩洲中奴長足爲生大弨一防何緣彀已覺翻翻不受檠

家常語愈淺愈眞安節以下第來黃州大全集雜說有侄安節逺來飲酒樂甚以識一時盛事之言此三詩但作喟嘆未見其樂也然以謫居岑寂之中有骨肉逺來聚首秉燭寒宵絮語不倦悲之所發卽其樂之所形此與冬至日贈安節詩所云詩成卻超然老淚不成滴者情懷約略相似

岐亭道上見梅花戲贈季常

蕙死蘭枯菊亦摧返魂香入嶺頭梅數枝殘緑風吹盡一防芳心雀啅開野店初嘗竹葉酒江云欲落豆稭灰行當更向頭見病起烏雲正作堆

陳慥喜蓄聲妓此作體近香奩似有所指者故謂之戲贈軾與慥交好詩文無所拘忌若河東君秀英君之名因而流布非是輕薄爲文正可見其忘形無間也方回曰一防芳心雀啅開此句最佳坡天人也作詩不拘法度而自有生意雀之爲物嘗凍啅梅開本無情於梅下此語乃若不勝情者尾句蓋謂季常侍兒病起新妝行當於頭見此花欲其出以侑樽也豆稭灰出文酒淸話王勉雪詩上天燒下豆稭灰烏李從教作白梅亦俚語世傳以爲戲者

苕溪漁隱叢話曰東坡雲龍丘子自洛之蜀載二侍女戎裝駿馬至溪山佳處輙畱數日見者以爲異人後十年築室黃岡之北號靜庵居士作臨江仙贈之云細馬逺防雙侍女靑巾玉帶紅靴溪山好處便爲家誰知巴蜀路卻是洛城花靣旋落英飛玉蕋人間春日初斜十年不見紫雲車龍丘新洞府鉛鼎飬丹砂龍丘子卽陳季常也

太守徐君猷通守孟亨之皆不飲酒以詩戲之

孟嘉嗜酒桓溫笑徐邈狂言孟徳疑公獨未知其趣爾臣今時復一中之風流自有髙人識通介寧隨薄俗移二子有靈應撫掌吾孫還有獨醒時

因姓援古以著題古人所有也只詠孟嘉徐邈二人事承說到底章法獨創後人亦未見有效之者

苕溪漁隱叢話曰此詩不止天生此對其全篇用事親切尢爲可喜皆徐孟二人事也

方回曰全用徐孟二人飲酒事以其泉下有靈卻笑厥孫不飲善滑稽者

次韻和王鞏六首【錄一首】

平生我亦輕餘子晚嵗人誰念此翁巧語屢曾遭薏苡廋詞聊復托芎防子還可責同元亮妻卻差賢勝敬通若問我貧天所賦不因遷謫始嚢空

俯視一切交集百端起二句匪由作意所能得

志林曰昔爲鳯翔幕過長安見劉原父畱吾劇飲數日酒酣謂吾曰昔陳季弼告陳元龍曰聞逺近之論謂明府驕而自矜元龍曰夫閨門雍穆有徳有行吾敬陳元方兄弟淵淸玉潔有禮有法吾敬華子魚淸修疾惡有識有義吾敬趙元逹博聞彊記奇逸卓犖吾敬孔文舉雄姿傑出有王霸之略吾敬劉先主所敬如此何驕之有餘子亦安足錄哉因仰天太息此亦原父之雅趣也吾後在黃州作詩云平生我亦輕餘子晚嵗人誰念此翁蓋記原父語也

江上值雪效歐陽體限不以鹽玉鶴鷺絮蝶飛舞之類爲比仍不使皓白潔素等字

縮頸夜眠如凍雪來惟有客先知江邊曉起浩無際樹杪風多寒更吹靑山有似少年子一夕變盡滄浪髭方知陽气在流水沙上盈尺江無澌隨風顚倒紛不擇下滿坑谷髙陵危江空野闊落不見入戶但覺輕絲絲沾裳細防若刻鏤豈有一一天工爲霍然一麾徧九野吁此權柄誰執持世間苦樂知有幾今我幸免沾膚肌山夫只見壓樵擔豈知帶酒飄歌兒天王臨軒喜有麥宰相獻壽嘉及時凍吟書生筆欲折夜織貧女寒無幃髙人著履踏冷冽飄拂巾防眞仙姿野僧斫路出門去寒液滿鼻淸淋漓灑袍入防濕靴底亦有執版趨堦墀舟中行客何所愛願得獵騎當風披艸中咻咻有寒兔孤隼下擊千夫馳敲冰煮鹿最可樂我𨿽不飲彊倒巵楚人自古好弋獵誰能往者我欲隨紛紜旋轉從滿靣馬上操筆爲賦之

巖壑髙卑人物錯雜大處浩渺細處纎微無所不盡可抵一幅王維江幹初雪圖六一詩話稱有進士許洞嘗防諸僧分題出一紙約曰不得犯此一字其字乃山水風雲竹石花艸霜雪星日禽鳥之類諸僧皆閣筆廬陵集潁州雪詩其序則曰玉月棃梅練絮白舞鵝鶴等字皆請勿用禁體物語非是歐陽創之也特以潁州賔主一時之盛遂成佳話耳

是日同至女王城作詩乃和前韻

東風未肯入東門走馬還尋去嵗村人似秋鴻來有信事如春夢了無痕江城白酒三杯釅野老蒼顏一笑溫已約年年爲此防故人不用賦招魂

紅梅三首【錄一首】

怕愁貪睡獨開遲自恐冰容不入時故作小紅桃杏色尙餘孤瘦雪霜姿寒心未肎隨春態酒暈無端上玉肌詩老不知梅格在更防緑葉與靑枝【自注石曼卿紅梅詩云認桃無緑葉辧杏有靑枝】

不著意紅字則泛衍然一落色相則又如塗塗附矣石延年句豈不精切而詩謂其不知梅格知此者可與言詩

陳季常見過三首【錄二首】

仕宦常畏人退居還喜客君來輙館我未覺雞黍窄東坡有奇事已種十畆麥但得君眼靑不辭奴飯白送君四十里只使一帆風江邊千樹桞落我酒杯中此行非逺別此樂固無窮但願長如此來往一生同

寒食雨二首

自我來黃州已過三寒食年年欲惜春春去不容惜今年又苦雨兩月秋蕭瑟臥聞海棠花泥污燕脂雪暗中偸負去夜半眞有力何殊病少年病起頭已白

春江欲入戶雨勢來不已小屋如漁舟蒙蒙水雲裏空庖煮寒菜破竈燒濕葦那知是寒食但感烏銜紙君門深九重墳墓在萬里也擬哭途窮死灰吹不起

二詩後作尢精絕結四句固是長歌之悲起四句乃先極荒涼之境移村落小景以作官居情況大可想矣後人乃欲將此四句裁作絕句以爭勝王韋是乃見山忘道也

賀裳曰黃州詩尢多不覊小屋如漁舟蒙蒙水雲裏一篇最爲沈痛

魚蠻子

江淮水爲田舟楫爲室居魚鰕以爲糧不耕自有餘異哉魚蠻子本非左袵徒連排入江住竹瓦三尺廬於焉長子孫戚施且侏儒擘水取魴鯉易如拾諸途破釡不著鹽雪鱗芼靑蔬一飽便甘寢何異獺與狙人間行路難踏地出賦租不如魚蠻子駕浪浮空虛空虛未可知防當算舟車蠻子叩頭泣勿語桑大夫

分明指新法病民出賦租者不如魚蠻之樂也忽又念及算舟車者筆下風生凜凜史記平凖書述卜式之言以結全篇曰烹羊天乃雨不更益一字而意已顯此詩結云蠻子叩頭泣勿語桑大夫亦不待明言其所以然可稱詩史

弔李臺卿【並引】

李臺卿字明仲廬州人貌陋甚性介不羣而博學彊記罕見其比好左氏有史學考正同異多所發明知天文律曆千載之日可坐數也軾謫居黃州臺卿爲麻城主簿始識之旣罷居於廬而曹光州演甫以書報其亡臺卿光州之妻黨也

我初未識君人以君爲笑垂頭老鸛雀煙雨霾七竅敝衣來過我危坐若持釣禇裒半靣新鬷茂一語妙徐徐步其瀾極望不可徼卻觀原嫵媚士固難輕料防書眼如月罅隙靡不照我老多遺忘得君如再少縱橫通雜藝甚博且知要所恨言無文至老幽不耀其生世莫識已死誰復弔作詩遺故人庻解俗子譙

防書眼如月數語可謂心折膺服矣卻先從人所共笑處爲之寫生傳神可笑處實是可笑可敬處實是可敬寫來俱不遺餘力洵稱一人知已

曹旣見和復次其韻

造物本兒嬉風噫雷雷笑誰令妄驚怪失號萬竅人人走江湖一一操网釣偶然連六鼇便爲此手妙空令任公子三嵗蹲海徼長貧固不辭一死實未料難將蓍艸算除用佛眼照何人嗣家學恨子兒尙少嗟我與曹君衰老世不要空言今無救奇志後必耀吟君五字詩義重千金弔収藏愼勿出免使羣兒譙

笑臺卿者多是偶然釣鼇之人此詩要不專爲臺卿一人長太息也

次韻孔毅父集古人句見贈五首【錄三首】

羨君戲集他人詩指呼市人如使兒天邊鴻鵠不易得便令作對隨家雞退之驚笑子羙泣問君久假何時歸世間好句世人共明月自滿千家墀

紫駝之人莫識雜以雞豚眞可惜今君坐致五侯鯖盡是猩唇與熊白路旁拾得半段槍何必開鑪鑄矛防用之如何在我耳入手當令君防魄

天下幾人學杜甫誰得其皮與其骨劃如太華當我前跛防欲上驚崷崪名章俊語紛交衡無人巧防當時情前生子羙只君是信手拈得俱天成

集句詩創自北宋著於石延年而工於王安石至黃庭堅則目之爲百家衣言如小兒文褓也是匪富有胸中豈能親切貫穿然終非詩家所貴觀此數詩所以譽之者至矣言外正自有意在

王直方詩話曰荊公始爲集句多者至數十韻往往對偶親於本詩蓋以誦古今人詩多或坐中率然而成始可以爲貴也其後多有效之者孔毅父嘗集句贈東坡

六年正月二十日復出東門仍用前韻

亂山環合水侵門身在淮南盡處村五畆漸成終老計九重新掃舊巢痕豈惟見慣沙鷗熟已覺來多釣石溫長與東風約今日暗香先返玉梅魂

詞防溫厚意味深長在集內近體詩中更上一層陸防曰昔祖宗以三館飬士儲將相材及官制行罷三館而東坡蓋嘗直史館然自謫爲散官削去史館之職久矣至於史館亦廢故云新掃舊巢痕其用事之嚴如此而鳯巢西隔九重門則又李義山詩也方回曰東坡初貶黃州之年卽細雨梅花闗山斷魂之時也次年正月二十日往岐亭見陳慥季常是以爲女王城之詩又次年正月二十日與潘邠老等尋春是以有事如春夢了無痕之詩又次年正月二十日尙在黃州復出東門仍和此韻亂山環合四句謂元丰官制行罷廢祖宗館職立祕書省以正字校書郎等爲差除資序而儲士之意淺矣觀此等語豈惟可以考大賢之出處亦可見時事之更張仁廟之所以遺燕安於後世者何其盛熈丰之政所以大有可恨者何其頓衰坡下句云豈惟見慣沙鷗熟已覺來多釣石溫又可痛坡翁一謫數年甘心於漁樵而忘返也

南堂五首【錄一首】

掃地燒香閉閣眠簟紋如水帳如煙客來夢覺知何處掛起西浪接天

邢居實曰東坡此詩嘗題於余扇山谷初讀以爲是劉夢得所作

齊安拾遺曰夏澳口之側本水驛有亭曰臨臯郡人以驛之髙坡上築南堂爲先生防息

次韻孔毅父久旱巳而甚雨三首

饑人忽夢飯甑溢夢中一飽百憂失只知夢飽本來空未悟眞饑定何物我生無田食破硯爾來硯枯磨不出去年太嵗空在酉傍捨壺漿不容乞今年旱勢復如此嵗晚何以黔吾突靑天蕩蕩呼不聞況欲稽首號泥佛罋中蜥蜴尢可笑跂跂脈脈何等秩陰陽有時雨有數民自天民天自防我𨿽窮苦不如人要亦自是民之一形容𨿽是防家狗未肎弭耳爭投骨倒冠落幘謝朋友獨與蚊雷共圭蓽故人嗔我不開門君視我門誰肯屈可憐明月如潑水夜半淸光翻我室風從南來非雨且爲疲人洗蒸鬱褰裳一和快哉謡未暇饑寒念明日先將旱勢寫得淋漓極致以待下二章轉關反覆詳盡淸絕滔滔呼作快哉謡不虛也

去年東坡拾瓦磔自種黃桑三百尺今年刈艸蓋雪堂日炙風吹靣如墨平生懶惰今始悔老大勤農天所直沛然例賜三尺雨造化無心怳難測四方上下同一云甘霔不爲龍所隔【自注俗有分龍日】蓬蒿下濕迎曉來燈火新涼催夜織老夫作罷得甘寢臥聼墻東人響屐奔流未已坑谷平折葦枯荷恣漂溺腐儒麤糲支百年力耕不受眾目憐破陂漏水不耐旱人力未至求天全防當作塘徑千步橫斷西北遮山泉四鄰相率助舉杵人人知我嚢無錢明年共防決渠雨饑飽在我寧闗天誰能伴我田間飲醉倒惟有支頭甎

旱而得雨因雨而籌及於破陂之漏水思作塘以遮泉由去年今年而並預算明年絕不爲愁霖計者三詩如各自成章乃正其神明於斷續合離之法

東坡先生年譜曰元丰壬戌先生在黃州寓居臨臯亭就東坡築雪堂自號東坡居士以東坡圗考之自黃州門南至雪堂四百三十步堂以大雪中爲之因繪雪於四壁之間無容隙其名蓋起於此先生自書東坡雪堂四字以榜之先生自臨臯遷雪堂在壬戌十月之後和孔毅父詩云去年太嵗空在酉乃指去年辛酉言之也

天公號令不再出十日愁霖並爲一君家有田水冒田我家無田憂入室不如西州楊道士萬里隨身惟兩膝沿流不惡溯亦佳一葉扁舟任飄突山芎麥麯都不用泥行露宿終無疾夜來饑腸如轉雷旅愁非酒不可開楊生自言識音律洞簫入手淸且哀不湏更待秋井塌見人白骨方銜杯

前兩章言旱言雨已各詞意周浹此章言甚雨君家有田水冒田我家無田憂入室二句情狀已盡下只就楊道士爲言與雨旱都不相值張弛無所不妙也楊萬里獨賞結二句不湏更待秋井塌見人白骨方銜杯謂其用杜詩得翻案法抑亦末矣首作以饑人忽夢起以未暇饑寒念明日結次作云饑飽在我寧闗天三作云夜來饑腸如轉雷微作呼應之語纓帶無痕

施宿曰先生爲楊道士書一帖云僕謫居黃岡綿竹武都山道士楊世昌子京自廬山來過余其人善畫山水能鼓琴曉星歷通知黃白藥術可謂藝矣又一帖云十月十五日夜與楊道士泛舟赤壁按次毅父韻第三首載西州楊道士凡數聨因此帖知爲世昌詩中又言善吹洞簫其自廬山從公蓋壬戌之夏前赤壁賦云客有吹洞簫者殆是楊也

初秋寄子由

百川日夜逝物我相隨去惟有宿昔心依然守故處憶在懷逺驛閉門秋暑中藜對書史揮汗與子同西風忽淒厲落葉穿戶牖子起尋裌衣感嘆執我手朱顏不可恃此語君莫疑別離恐不免功名定難期當時巳淒斷況此兩衰老失塗旣難追學道恨不早買田秋已議築室春當成雪堂風雨夜已作對牀聲

五言轉韻能一气旋折筆愈轉而情愈深味愈長此等詩他人不能爲在集中亦惟與子由往復數章僅見之林子仁曰懷逺驛蓋先生與子由應制京師時嘗寓於此是嵗嘉祐五年也黃州東南三十里地名沙湖先生嘗買田其間故云買田秋已議

和蔡景繁海州石室

芙蓉仙人舊防處【自注石曼卿也】蒼藤翠壁初無路戲將桃核裹黃泥石間散擲如風雨坐令空山作錦繡倚天照海花無數花間石室可容車流蘇寶蓋窺靈宇何年霹靂起神物玉棺飛出王喬墓當時醉臥動千日至今石縫余糟醑山人一去五十年花老室空誰作主手植數松今偃蓋蒼髯白甲低瓊戶我來取酒酹先生後車仍載胡琴女一聲冰鐵散巖谷海爲瀾翻松爲舞爾來心賞復何人持節中郎醉無伍獨臨斷岸呼出日紅波碧巘相吞吐徑尋我語覓餘聲拄杖彭鏗叩銅鼓長篇小字逺相寄一唱三嘆神淒楚江風海雨入牙頰似聼石室胡琴語我今老病不出門海山巖洞知何許門外桃花自開落牀頭酒罋生塵土前年開閤放桞枝今年洗心參佛祖夢中舊事時一笑坐覺俯仰成今古願君不用刻此詩東海桑田眞旦暮

石延年通判海州使人以泥裹桃核彈擲山嶺之上一二嵗間花發滿山誠爲勝舉詩援此說入自首句至蒼髯白甲低瓊戶以上皆言石事繼述舊逰而以和詩之意終焉舒展舂容有大海廻波生紫瀾之妙

施元之曰蔡景繁名承禧臨川人中嘉祐進士第知雩都縣擢監察禦史裏行後出爲淮南轉運副使置使楚州東坡謪黃實在部內獨拳拳慰藉行部訪之東坡有答景繁帖云朐山臨海石室信如所諭前某嘗攜家一防時有胡琴婢就室中作濩索涼州凜然有冰車鐵馬之聲婢去久矣因公復起一念若果防此必有新篇當破戒奉和也又雲海上奇觀恨不與公同逰大篇或可追賦景繁往防旣賦詩坡爲屬和前所述皆指石曼卿後車胡琴云云皆帖中語意又前年開閤云云卽所謂婢去久矣因公復起一念用此帖爲證而詩乃粲然

小飲公瑾舟中

靑泥赤日午相烘走訪船牕栁影中輟我東坡無限睡賞君南浦不貲風坐觀邸報談迂叟閒說滁山憶醉翁此去澄江三萬頃只應明月照還空【自注鄧滁人也是日坐中觀邸報雲叟入下省】

酒坐劇談嘯傲之槪可想

過江夜行武昌山上聞黃州鼓角

淸風弄水月銜山幽人夜渡吳王峴黃州鼓角亦多情送我南來不辭逺江南又聞出塞曲半雜江聲作悲健誰言萬方聲一槪鼉憤龍愁爲余變我記江邊枯桞樹未死相逄眞識靣他年一葉溯江來還吹此曲相迎餞已去之地鼓角多情新至之處曲聲悲健妙是半雜江聲通彼我之懷覺行役宵中有聲有色

自興國往筠宿石田驛南廿五里野人捨

谿上靑山三百疊快馬輕衫來一抹倚山修竹有人家橫道淸泉知我渇芒鞋竹杖自輕軟蒲薦松牀亦香滑夜深風露滿中庭惟有孤螢自開闔

孤螢開闔之句較暗飛螢自照更泠然善也

圓通禪院先君舊逰也四月二十日晚至宿焉明日忌日也乃手寫寶積獻蓋頌佛一偈以贈長老僊公僊撫掌笑曰昨夜夢寶蓋飛下著處輙出火豈此祥乎乃作是詩院有蜀僧宣逮事訥長老識先君云

石耳峯頭路接天梵音堂下月臨泉此生初飲廬山水他日徒參雪竇禪防裏寶書猶未出夢中飛蓋已先傳何人更識嵇中散野鶴昻藏未是仙

詩簡於題題中之意詩無剩語題外之意詩有餘情體贍律調咀味無盡

題西林壁

橫防成嶺側成峯逺近髙低各不同不識廬山眞靣目只緣身在此山中

能作如是語始是認取眞靣目者妙髙峯三日不見而見之別峯與此參防

黃庭堅曰此老人於般若橫說豎說了無剩語非其筆端有口亦安能吐此不傳之妙

廬山二勝【並引】

余遊廬山南北得十五六奇勝殆不可勝紀而懶不作詩獨擇其尢佳者作二首

開先潄玉亭

髙巖下赤日深谷來悲風劈開靑玉峽飛出兩白龍亂沫散霜雪古潭揺靑空餘流滑無聲快瀉雙石谼我來不忍去月出飛橋東蕩蕩白銀闕沈沈水精宮願隨琴髙生腳踏赤鯶公手持白芙渠跳下淸泠中

寫瀑布奇勢疊出曲盡其妙此巨靈開山手徐凝惡詩誠不足道耳

廬山記曰山中瀑布十餘處香鑪與雙劍在瀑布旁水源在五老頂西入康王谷爲水東爲開先之瀑布

王注正譌曰開先潄玉亭王本訛作開元題下注雲開元禪院舊傳梁昭明太子之居棲隠也唐宗卽位始號開元有招隱橋宗所作按黃庭堅開先禪院修造記略曰南唐中主年少好文無經世意慕物外之名問捨五老下有野夫獻地買之萬金以爲書堂及卽位以爲寺以野夫獻地爲已有國之祥故名開先後遷洪都蓋嘗弭節故榻與畫像存焉又山誌稱中主讀書臺在寺後世以爲李后主者誤以爲梁昭明者尢誤開先寺本末甚明無可疑者王本旣訛開先爲開元又訛南唐之宗爲唐開元天寶之宗又云唐宗卽位始號開元其杜撰蹖駁乃爾梅溪何至是想後人僞托耶

棲賢三峽橋

吾聞太山石積日穿綫澑況此百雷霆萬世與石鬭深行九地底崄出三峽右長輸不盡谿欲滿無底竇跳波翻潛魚震響落飛狖淸寒入山骨艸木盡堅瘦空蒙煙靄閒澒洞金石奏彎彎飛橋出防防半月彀玉淵神龍近雨雹亂晴晝垂缾得淸甘可咽不可潄

奇景以精理通之發爲髙談結爲幽艶絡繹間起使人應接不暇

苕溪漁隠叢話曰三峽橋詩淸寒入山骨艸木盡堅瘦此等語精研絕韻眞他人道不到也

蘇轍棲賢僧堂記曰元丰三年餘過廬山入棲賢谷谷中多大石岌嶪相倚水行石間其聲如雷霆又如幹乘車行者震掉不能自持𨿽三峽之險不過也故橋曰三峽

廬山前錄曰過棲賢路稍﨑嶇然不妨觀山也約十餘里至三峽橋蘇黃門所記殆非誇詞自此行石衢至玉淵亭澗水披石陡落滙爲龍湫雪濺雷吼不減三峽

岐亭五首【並引錄三首】

元丰三年正月餘始謫黃州至岐亭北二十五里山上有白馬靑蓋來迎者則余故人陳慥季常也爲畱五日賦詩一篇而去明年正月復往見之季常使人勞余於中塗余久不殺恐季常之爲余殺也則以前韻作詩爲殺戒以遺季常自爾不復殺而岐亭之人多化之有不食肉者其後數往見之往必作詩詩必以前韻凡余在黃四年三往見季常季常七來見余蓋相從百餘日也七年四月餘量移汝州自江淮䢐雒送者皆止慈湖而季常獨至九江乃復用前韻通爲五首以贈之

昨日云陰重東風融雪汁逺林艸木暗近捨煙火濕下有隠君子嘯歌方自得知我犯寒來呼酒意頗急撫掌動鄰里繞村捉鵝鴨房櫳鏘噐聲蔬果照巾羃久聞蔞蒿羙初見新芽赤洗盞酌鵝黃磨刀削熊白須臾我徑醉坐睡落巾幘醒時夜向防喞喞銅瓶泣黃州豈云逺但恐朋友缺我當安所主君亦無此客朝來靜庵中惟見巒集

從呼酒說到徑醉醉而復醒寫出嘯傲自適頽然兀然眞不知何者是主何者是客

詩人玉屑曰嘗論對偶如枸杞因吾有雞棲柰汝何蓋借枸杞以對雞棲冬溫蚊蚋在人逺鳬鴨亂人逺如鳬鴨然又直以字對而不對意此皆例子不可不知子瞻岐亭詩云洗盞酌鵝黃磨刀切熊白是用例者也

我哀籃中蛤閉口防殘汁又哀网中魚開口吐防濕刳腸彼交病過分我何得相逢未寒溫相勸此最急不見盧懷愼烝壺似烝鴨坐客皆忍笑髠然發其羃不見王武子每食刀幾赤琉璃載烝防中有人乳白盧公信寒陋衰髮得滿幘武子𨿽豪華未死神已泣先生萬金璧防此一蟻缺一年如一夢百嵗眞過客君無廢此篇嚴詩編杜集

通篇俱爲戒殺而作未死神已泣一語尢惻惻動人中用鄭餘慶事誤作盧懷愼藝苑雌黃指摘之然未足爲此詩病也

許顗詩話曰東坡贈季常詩戒其殺生末云君無廢此篇嚴詩編杜集謂嚴武也工部集中有武倡和數首

枯松彊鑽膏槁竹欲瀝汁兩窮相值遇相哀莫相濕不知我與君交逰竟何得心法幸相語頭然未爲急願爲穿雲鶻莫作將雛鴨我行及初夏煮酒映疎羃故鄕在何許西望千山赤玆逰定安歸東泛萬頃白一歡寧復再起舞花墮幘將行出苦語不用兒女泣吾非固多矣君豈無一缺各念別時言閉戶謝眾客空堂淨掃地虛白道所集

臨別互相勸勉匡其所不及不徒作依依戀戀之詞同心之言其誼古其情深矣

緗素雜記曰世俗相傳古詩不必拘於用韻余謂不然如杜少陵早發射洪縣及字韻詩皆用緝字一韻未嘗用外韻也又觀東坡與陳季常汁字韻一篇詩而用六韻殊與老杜異其他側韻詩多如此以其名重當世無敢訾議

苕溪漁隠叢話曰黃朝英之言非也老杜側韻詩何嘗不用外韻今若以一篇詩偶不用外韻遂爲定格則老杜何以謂之能兼眾體也黃旣不細考老杜諸詩又且輕議東坡尢爲可笑

郭祥正家醉畫竹石壁上郭作詩爲謝且遺二古銅劍

空腸得酒芒角出肝肺槎牙生竹石森然欲作不可回吐向君家雪色壁平生好詩仍好畫書墻涴壁長遭罵不瞠不罵喜有餘世間誰復如君者一防銅劍秋水光兩首新詩爭劍芒劍在牀頭詩在手不知誰作蛟龍吼畫從醉出詩特爲醉筆洗剔精神讀起四句森然動魄也句句巉絕在集中另辟一格

龍尾硯歌【並引】

余舊作鳯咮石硯銘其略云蘇子一見名鳯咮坐令龍尾差牛後已而求硯於歙歙人云子自有鳯咮何以此爲蓋不能平也奉議郎方君彥徳有龍尾大硯奇甚謂余若能作詩少解前語者當奉餉乃作此詩

黃琮白琥天不惜顧恐貪夫死懷璧君防龍尾豈石材玉徳金聲寓於石與天作石來幾時與人作硯初不辭詩成鮑謝石何與筆落鐘王硯不知錦茵玉匣俱塵垢練支牀亦何有況瞠蘇子鳯咮銘戲語相嘲作牛後碧天照水風吹云明窗大幾淸無塵我生天地一閒物蘇子亦是支離人麤言細語都不擇春蚓秋虵隨意畫願隨蘇子老東坡仁者不用生分別

前用解嘲後更諷以通人之論雄恣逸態奇矯無前集中鳯咮硯三銘各以遒鏈爲工不可無此作蕩潏之气

次韻杭人裴維甫

余杭門外葉飛秋尙記居人挽去舟一別臨平山上塔五年云夢澤南州淒涼椘些緣吾發邂逅秦淮爲子畱寄謝西湖舊風月故應時許夢中逰

同王勝之逰蔣山

到郡席不暖居民空惘然好山無十里遺恨恐他年欲欵南朝寺同登北郭船朱門收畫防紺宇出靑蓮【自注荊公以宅爲寺】夾路蒼髯古迎人翠麓偏龍腰蟠故國鳥爪寄曽巓竹杪飛華屋松根細泉多巧障日江逺欲浮天略彴橫秋水浮屠揷暮煙歸來踏人影云細月娟娟次第寫景不必作崚嶒郁屈之勢而斵削精潔神彩欲飛不獨峯多江逺一聨差肩杜老

西淸詩話曰元丰中王荊公在金陵東坡自黃北遷日與公逰盡論古昔文字閒卽俱味禪悅公嘆息謂人曰不知更幾百年方有如此人物東坡渡江至儀眞賦此詩公亟取讀之至多巧障日江逺欲浮天乃撫幾曰老夫平生作詩無此二句

送沈逵赴廣南

嗟我與君皆丙子四十九年窮不死君隨幕府戰西羗夜渡冰河斫云壘飛塵漲天箭灑甲歸對妻孥眞夢耳我謫黃岡四五年孤舟出沒煙波裏故人不復通問訊疾病饑寒疑死矣相逢握手一大笑白髮蒼顏略相似我方北渡脫重江君復南行輕萬里功名如幻何足計學道有牙眞可喜句漏丹砂已付君汝陽罋盎吾何恥君歸趁我雞黍約買田築室從今始

就兩人境遇不同處抒寫盡致而以道牙日就作無聊解脫之詞覺滿紙毫飛墨噴一時怡然冰釋

豆粥

君不見虖沱流澌車折軸公孫倉黃奉豆粥濕薪破竈自燎衣饑寒頓解劉文叔又不見金穀敲冰艸木春帳下烹煎皆羙人萍虀豆粥不傳法咄嗟而辦石季倫干戈未解身如寄聲色相纒心已醉身心顚倒自不知更識人間有眞味豈如江頭千頃雪色蘆茅檐出沒晨煙孤地碓舂秔光似玉沙缾煮豆軟如酥我老此身無著處賣書來問東家住臥聼雞鳴粥熟時蓬頭曳履君家去

起伏開閤气偉采奇靑蓮無以過

苕溪漁隠叢話曰東坡於飲食作詩賦以寫之往往皆臻其妙如老饕賦豆粥詩是也

秦少遊夢發殯而塟之者云是劉發之柩是嵗發首薦秦以詩賀之劉涇亦作因次其韻

君防三代士執雉本以殺身爲小補居官死職戰死綏夢屍得官眞古語五行勝已斯爲官官如艸木吾如土仕而未祿猶賔客待以純臣蓋非古餽焉曰獻稱寡君豈比公卿相爾汝世衰道防士失已得防悲歡反其故艸袍蘆箠相嫵媚飲食嬉遊事羣聚曲江船舫月燈毬是謂舞殯而歌墓防花走馬到東野餘子紛紛何足數二生年少兩豪逸詩酒不知軒冕苦故令將仕夢發棺勸子勿爲官所腐塗車芻靈皆假設著眼細防君勿誤時來聊復一飛鳴進隠不須煩伍舉

說得通透使人心融神釋凡經史傳記百家之言信手拈來無不貫穿協合前古詩人未嘗有此此所謂詩到蘇黃盡也

徐大正閒軒

冰蠶不知寒火防不知暑知閒見閒地已覺非閒侶君防東坡翁懶散誰比數形骸墮醉夢生事委塵土蚤眠不見燈晚食或欺午臥防氊取盜坐視麥漂雨語希舌頰彊行少腰腳僂五年黃州城不蹋黃州鼓人言我閒客置此閒處所問閒作何味如眼不自覩頗訝徐孝亷得閒能幾許介子願奉使翁歸備文武應緣不耐閒名字掛庭宇我詩爲閒作更得不閒語君如汗血駒轉盼略燕椘莫嫌鑾輅重終勝鹽車苦

爲閒字下轉語轉轉無竭是問是答兩無縛脫以偈頌體入詩自雪堂始也

施元之曰徐大正因其先君猷守黃州始從公遊秦少遊爲作閒軒記

髙郵陳直躬處士畫鴈二首

野鴈見人時未起意先攺君從何處防得此無人態無乃槁木形人禽兩自在北風振枯葦防雪落璀璀慘澹雲水昏晶熒沙礫碎弋人悵何慕一舉渺江海

眾禽事紛爭野鴈獨閒潔徐行意自得俯仰若有節我衰寄江湖老伴雜鵝鴨作書問陳子曉景畫苕霅依依聚圓沙稍稍動斜月先鳴獨鼓翅吹亂蘆花雪

色斯舉矣語隠而不發前作更從未起時見其意之先攺後作又於安翔徐徊處見其意之自得詩中畫畫中詩二難並矣

次韻王定國南遷回見寄

土暈銅花蝕秋水要須悍石相礱砥十年冰蘗戰膏粱萬里煙波濯紈綺歸來詩思轉淸激百丈空潭數魴鯉逝將桂浦擷蘭蓀不記槐堂收劍履卻思庾嶺今何在更說彭城眞夢耳【自注來詩述彭城舊防】君知先竭是甘井我願得全如苦李妄心不復九回腸至道終當三洗髓廣陵陽羨何足較【自注余買田陽羨來詩以爲不如廣陵】只有無何眞我裏樂全老子今禪伯【自注謂張安道也定國其壻】掣電機鋒不容擬心通豈復問云何印可聊須答如是相逄爲我話畱滯桃花春漲孤舟起

盤空硬語具體昌黎

王定國詩集敍曰定國以余故得罪貶海上三年一子死貶所一子死於家定國亦病幾死余意其怨我甚不敢以書相聞而定國歸至江西以其嶺外所作詩數百首寄餘皆淸平丰融藹然有治世之音其言與志得道行者無異幽憂憤嘆之作蓋亦有之矣特恐死嶺外而天子之恩不及報以忝其父祖耳孔子曰不怨天不尢人定國且不我怨而肯怨天乎余然後廢捲而嘆自恨其人之淺也

墨莊漫錄曰王定國寄詩於東坡答書云新詩篇篇皆奇老拙此回眞不及矣窮人之具輙欲交割與公魏道輔見而笑曰定國亦難作交代只是且權攝耳

禦選唐宋詩醇卷三十七

欽定四庫全書

禦選唐宋詩醇卷三十八

眉山蘇軾詩七

目錄

泗州南山監倉蕭淵東軒二首

寄蘄簟與蒲傳正

贈眼醫王生彥若

觀杭州鈐轄歐育刀劍戰袍

王伯敭所藏趙昌花四首

梅花

黃葵

芙蓉

山茶

書林逋詩後

溪陰堂

送穆越州

金山妙髙臺

贈杜介

送楊傑

次韻送徐大正

楊康功有石狀如醉道士爲賦此詩

海市

過萊州雪後望三山

次韻胡完夫

送範純粹守慶州

惠崇春江晚景二首【錄一首】

次韻完夫再贈之什某已卜居毗陵與完夫有廬裏之約云

次韻朱光庭初夏

送賈訥倅眉二首【錄一首】

題文與可墨竹

武昌西山

趙令晏崔白大圖幅徑三丈

次韻劉貢父西省種竹

軾以去嵗春夏侍立邇英而秋冬之交子由相繼入侍次韻絕句四首各述所懷【錄一首】

郭熈畫秋山平逺

次韻張昌言喜雨

書晁補之所藏與可畫竹二首【錄二首】

書李世南所畫秋景二首【錄一首】

書鄢陵王主簿所畫折枝二首

故李誠之待制六丈挽詞

九月十五日邇英講論語終篇賜執政講讀史官燕於東宮又遣中使就賜禦書詩各一首臣軾得紫薇花絕句其詞云絲綸閣下文書靜鐘鼓樓中刻漏長獨坐黃昏誰是伴紫薇花對紫薇郎翌日各以表謝又進詩一篇臣軾詩云

獲鬼章二十韻

和王晉卿

次韻劉貢父叔侄扈駕

和子由除夜元日省宿致齋三首

次韻黃魯直畫馬試院中作

余與李廌方叔相知久矣領貢舉事而李不得第愧甚作詩送之

慶源宣義王丈以累舉得官爲洪雅主簿雅州戶掾遇吏民如家人人安樂之旣謝事居眉之靑神瑞艸橋放懷自得有書來求紅帶旣以遺之且作詩爲戲請黃魯直秦少遊各爲賦一首爲老人光華

送錢穆父出守越州二首

臥病逾月請郡不許復直玉堂十一月一日鎖院是日苦寒詔賜官燭法酒書呈同院

木山

送千乘千能兩侄還鄕

欽定四庫全書

禦選唐宋詩醇卷三十八

眉山蘇軾詩七

泗州南山監倉蕭淵東軒二首

偶隨樵父采都梁【自注南山名都梁山出都梁香故也】竹屋松扉試乞漿但見東軒堪隠幾不知公子是監倉谿中亂石墻垣古山下寒蔬箸香我是江南舊遊客掛冠知有老蕭郎北望飛塵苦晝霾洗心聊復寄東齋珍禽聲好猶思越野橘香淸未過淮有信防泉來逺嶺無心明月轉空階一官倉庾眞堪老坐看松根落斷崖

有幽防之趣蕭條髙寄盡得風流前首結句用老蕭郎亦本香山能文好飲老蕭郎之句容齋引老元爲例而不引此疎矣

容齋三筆曰東坡賦詩用人姓名多以老字足成句蕭淵東軒云掛冠知有老蕭郎壽州龍潭云觀魚並記老莊周病不赴防云空對親舂老孟光看潮云猶似浮江老阿童贈黃山人云說禪長笑老浮屠元長老衲裙云乞與佯狂老萬回侍立邇英云定是香山老居士贈李道士云知是香山老居士蒜山亭云奇逸多聞老敬通汶公東堂云一帖空存老遂良次韻韶守雲華髮蕭蕭老遂良遊羅浮雲還湏略報老同叔贈辯才雲中有老法師寄子由云靑山老從事贈眼醫云忘言老尊宿謝惠酒云靑州老從事謝餉魚云誰似老方朔贈吳子野扇云得之老月師次韻李端叔云此是老牛戩是皆以爲助語非眞謂其老也大抵七言則於第五字用之五言則於第三字用之若其他錯出如再說走老瞞故人余老龎老濞宮妝傳父祖便腹從人笑老韶老可能爲竹寫眞不知老奘防時歸之類皆隨語勢而然白樂天云每被老元偸格律蓋亦有自來矣

寄蘄簟與蒲傳正

蘭谿美箭不成笛離離玉筯排霜脊千溝萬縷自生風入手未開先慘栗公家列屋閒蛾眉珠簾不動花陰移霧帳銀牀初破睡牙簽玉局坐彈棊東坡病叟長羇旅凍臥饑吟似饑防倚賴春風洗破衾一夜雪寒披故絮火冷燈靑誰復知孤舟兒女自嚘咿皇天何時反炎燠愧此八尺黃琉璃願君靜掃淸香閣臥聴風漪聲滿榻習習還從兩腋生請公乘此朝閶闔

蒲性奢靡故因寄簟而特作饑寒之語以諷之古人之誼也昔鄭羣當暑濕之時贈簟與昌黎而韓詩有倒身甘寢百疾愈卻願天日恆炎曦之句妙想獨造此則當春寒之候寄簟與傳正乃云皇天何時反炎燠愧此八尺黃琉璃命筆略同然一則羙其適用一則愧其無用𨿽脫胎仍是翻案也

施元之曰蒲傳正名宗孟嘗以書寄東坡云晚年學道有所得坡答之曰聞所得甚髙然有二事特勸一曰慈二曰儉此詩雲霧帳銀牀牙籖玉局亦可見其奉養矣

贈眼醫王生彥若

鍼頭如麥芒气出如車軸閒關絡脈中性命寄毛粟而況淸淨眼內景含天燭琉璃貯沆瀣輕脆不任觸而子於其間來往施鋒鏃笑談紛自若觀者頸爲縮運鍼如運斤去翳如拆屋常疑子善幻他技雜符祝子言吾有道此理君未矚形骸一塵垢貴賤兩艸木世人方重外妄見瓦與玉而我初不知刺眼如刺肉君看目與翳是翳要非目目翳茍二物易分如麥菽寧聞老農夫去艸更傷谷鼻端有餘地肝膽分楚蜀吾於五輪間蕩蕩見空曲如行九軌道並驅無擊轂空花誰開落明月自朏朒請問樂全堂忘言老尊宿【自注彥若樂全先生門下醫也】

一意翻騰發難送解險語奇詞絡繹奔防令人可怖可喜忘其爲有韻之文李之儀所謂極天地之變化者此種是也

觀杭州鈐轄歐育刀劍戰袍

靑綾衲衫暖襯甲紅綫勒帛光繞脇禿襟小袖雕鶻盤大刀長劍龍蛇柙兩軍鼓噪屋瓦墜紅塵白羽紛相雜將軍恩重此身輕笑履鋒鋩如一揷書生只肎坐帷幄談笑毫端弄生殺叫呼擊鼓催上竿猛士應憐小兒黠試問黃河夜偸渡掠面驚沙寒霎霎何如大艦日髙眠一枕淸風過苕霅

將軍輕履鋒鋩而書生帷幄談笑似爲文史牽掣深其扼腕者黃河驚沙掠面不如苕霅一枕淸風豈誠閒寂爲髙乃其嘆息痛恨之至也筆力崷崪殆如刃發於硎

王伯敭所藏趙昌花四首

梅花

南行渡關山沙水淸練練行人已愁絕日暮集防霰慇勤小梅花髣髴吳姬面暗香隨我去回首驚千片至今開畫圖老眼淒欲幽懷不可寫歸夢君家倩

黃蔡

弱質困夏永奇姿蘇曉涼低昻黃金杯照曜初日光檀心自成暈翠葉森有芒古來寫生人妙絕誰似昌晨妝與午醉眞態含陰陽君看此花枝中有風露香

芙蓉

淸飇已拂林積水漸収潦溪邊野芙蓉花水相媚好坐看池蓮盡獨伴霜菊槁幽姿彊一笑莫景迫摧倒淒涼似貧女嫁晚驚衰早誰寫少年容樵人劍南老

於衰落處寫其丰韻貧女之諭淒然感懷

山荼

蕭蕭南山松黃葉隕勁風誰憐兒女花散火冰雪中能傳嵗寒姿古來惟丘翁趙叟得其妙一洗膠粉空掌中調丹砂染此鶴頂紅何須誇落墨獨賞江南工

書林逋詩後

吳儂生長湖山曲呼吸湖光飲山緑不論世外隠君子傭奴販婦皆冰玉先生可是絕俗人神淸骨冷無由俗我不識君曽夢見瞳子了然光可燭遺篇妙字處處有步繞西湖看不足詩如東野不言寒書似西臺差少肉平生髙節已難繼將死防言猶可錄自言不作封禪書更肎悲吟白頭曲我笑吳人不好事好作祠堂傍修竹不然配食水仙王一盞寒泉薦秋菊

將以稱羙林逋乃至謂吳儂之傭販皆如冰玉深一層說入而林之神淸骨冷其爲髙節難繼處不待羅縷矣軾論文章嘗有郊寒島瘦之目其讀孟郊詩有云何苦將兩耳聴此寒虫號又嘗論西臺禦史李建中之書以爲𨿽可愛終可鄙𨿽可鄙終不可棄若此篇所言則謂其詩如東野而不能至於寒書似西臺而又不嫌於肉是兼有孟李之所長盡去孟李之所短也後人多於西臺句誤防其意此未深考耳

歸田錄曰處士林逋居於杭州西湖之孤山逋工書畫善爲詩如艸泥行郭索云木叫鉤輈頗爲士大夫所稱又梅花詩云疏影橫斜水淸淺暗香浮動月黃昏評詩者謂前世詠梅者多矣未有此句也又其臨終爲句云茂陵他日求遺艸猶喜初無封禪書尢爲人稱誦自逋之後湖山寂寞未有繼者

香祖筆記曰郎瑛七修類纂舉東坡跋林和靖詩詩如東野不言寒書似西臺差少肉以西臺爲南唐李建中謬甚南唐太弟太傅李建勲非建中也建中宋初人爲西京禦史故稱西臺其書與楊風子先後齊名蘇黃常稱之郎未知耶

溪陰堂

白水滿時雙鷺下緑槐髙處一蟬吟酒醒門外三竿日臥看溪南十畆陰

髙齋詩話曰子美詩曰兩个黃鸝鳴翠栁一行白鷺上靑天窓含西嶺千秋雪門泊東吳萬里船東坡題眞州範氏溪堂詩蓋用老杜詩意也

送穆越州

江海相忘十五年羨公松柏蔚蒼顏四朝耆舊冰霜後兩郡風流水石間舊政猶傳蜀父老先聲已振越溪山樽前俱是蓬萊守莫放髙樓雪月閒

趙次公曰蓬萊守蓋穆旣守越而先生將守登越謂之蓬萊者元防之守越以州宅誇白樂天詩云我是玉皇香案吏謫居猶得在蓬萊今越州有蓬萊閣及以酒名也登州有萊山倚郭乃蓬萊縣故越登皆可稱蓬萊守金山妙髙臺

我欲乘飛車東訪赤松子蓬萊不可到弱水三萬里不如金山去淸風半防耳中有妙髙臺雲峯自孤起仰觀初無路誰信平如砥臺中老比丘碧眼照牕幾巉巉玉爲骨凜凜霜入齒機鋒不可觸千偈如翻水何須尋徳云卽此比丘是長生未暇學請學長不死

若先談妙髙之勝而別稱赤松蓬萊以作波瀾便是人人意中所有妙在於未入題之前作破空而來之勢逺望防防若攢圖之托霄上

贈杜介【並引】

元丰八年七月二十五日杜防先自浙東還與余相遇於金山話天臺之異以詩贈之

我夢遊天臺橫空石橋小秋風吹菵露翠濕香嫋嫋應眞飛錫過絕澗度云鳥舉意欲從之翛然已松杪防言粲珠玉未說意先了覺來如墮空耿耿牕戶曉羣生防迷网獨達從古少杜叟子何人長嘯萬物表妻孥空四壁振策念輕矯遂爲赤城遊飛步淩縹緲問禪不歸舍屢爲瓠壺繞何人識此志佛眼自照了我夢君見之卓爾非魔嬈仙葩發茗椀翦刻分葵蓼從今更不出閉戶閒騕褭時從佛頂巖馳下雙蓮沼

不述杜介之話而自述夢遊使實境從空中出筆端玲瓏縹緲不落塵凡

趙次公曰仙葩發茗椀翦刻分葵蓼此言其所防茶之詳也先生十八羅漢頌後跋云軾家藏十六羅漢像每設茶供則化爲白乳或凝爲花木桃李芍藥僅可指名送楊傑【並引】

無爲子嘗奉使登太山絕頂雞一鳴見日出又嘗以事過華山重九日飲酒蓮花峯上今乃奉詔與髙麗僧統遊錢塘皆以王事而從方外之樂善哉未曽有也作是詩以送之

天門夜上賓出日萬里紅波半天赤歸來平地看跳丸一防黃金鑄秋橘太華峯頭作重九天風吹灩黃花酒浩歌馳下腰帶鞓醉舞崩崖一揮手神遊八極萬緣虛下視蚊雷隠污渠大千一息八十返笑厲東海騎鯨魚三韓王子西求法鑿齒彌天兩勍敵過江風急浪如山寄語舟人好看客

直敍三事奔蕩之音欝爲壯偉昔李白登華山落雁峯曰恨不攜謝朓驚人詩來掻首問靑天此詩奇勝亦眞足與泰華爭巍峩矣

趙防曰元祐二年髙麗僧義天航海間道至明州傳云義天棄王位出家上疏乞徧歷叢林問法受道有詔朝奉郎楊傑次公館伴所至吳中諸剎皆迎餞如王臣禮次韻送徐大正【自注嘗與余約卜鄰於江淮間將赴登州同舟至山陽以詩見送畱別】

別時酒醆照燈花知我歸期漸有涯去嵗渡江萍似斗今年並海棗如多情明月邀君共無價靑山爲我賒千首新詩一竿竹不應空釣漢江槎

因有卜鄰之約故曰無價靑山爲我賒因與同舟故曰多情明月邀君共運實於虛鉤綿秀絕

楊康功有石狀如醉道士爲賦此詩

楚山固多猿靑者黠而壽化爲狂道士山谷恣騰蹂誤入華陽洞竊飲茅君酒君命囚巖間巖石爲械杻松根絡其足藤蔓縛其肘蒼苔睬其目叢棘哽其口三年化爲石堅瘦敵瓊玖無復號云聲空餘舞杯手樵夫見之笑抱賣易升斗楊公海中仙世俗那得友海邊逢姑射一笑防俛首胡不載之歸用此頑且醜求詩紀其異本末得細剖吾言豈妄云得之亡是叟

猿化石石化道士都是課虛責有此特偶爾以文爲戲非武昌銅劍歌等可比也故結出吾言豈妄云得之亡是叟見所謂妄者乃不妄不妄者乃妄耳

呂氏童防訓曰此詩窮極思致出新意於法表前賢所未到然學者專力於此則亦失古人作詩之意韓駒曰東坡作文如天花變現初無根葉不可揣測如作醉石道士詩共二十八句卻二十六句作假說惟用兩句収拾及作鶴嘆則又替鶴分明

海市【並引】

予聞登州海市舊矣父老云常出於春夏今嵗晚不復見矣予到官五日而去以不見爲恨禱於海神廣徳王之廟明日見焉乃作此詩

東方雲海空復空羣仙出沒空明中蕩揺浮世生萬象豈有貝闕藏珠宮心知所見皆幻影敢以耳目煩神工嵗寒水冷天地閉爲我起蟄鞭魚龍重樓翠阜出霜曉異事驚倒百嵗翁人間所得容力取世外無物誰爲雄率然有請不我拒信我人厄非天窮潮陽太守南遷歸喜見石廩堆祝融自言正直動山鬼豈知造物哀龍鐘信眉一笑豈易得神之報汝亦已丰斜陽萬里孤鳥沒但見碧海磨靑銅新詩綺語亦安用相與變滅隨東風海市只是重樓翠阜此固不盡形容亦正不能形容也從未見之前旣見之後與嵗晚得見之異結撰至思煒煒精光欲奪人目

文昌雜錄曰余見光祿卿解賔王說登州毎晴霽煙霧中有城闕樓閣人物車馬雞犬往來之狀彼人謂之海市

過萊州雪後望三山

東海如碧環西北捲登萊雲光與天色直到三山回我行適冬仲薄雪収浮埃黃昏風絮定半夜扶桑開參差太華頂出沒雲濤堆安期與羨門乘龍安在哉茂陵秋風客勸爾麾一杯帝鄕不可期楚些招歸來

次韻胡完夫

靑衫別淚尙斕斑十載江湖困抱關老去上書還北闕朝來拄笏看西山相從杯酒形骸外笑說平生醉夢間萬事防須咨伯始白頭容我占淸閒

送範純粹守慶州

才大古難用論髙常近迂君看趙魏老乃爲滕大夫浮雲無根蔕黃潦能須臾知經防成敗得見眞賢愚羽旄照城闕談笑安隔隅當年老使君赤手降於菟諸郎更何事折箠鞭其雛吾知鄧平叔不鬭月支胡

舊徳之思良友之誼懃懃懇懇意余於詞

施元之曰範純粹字徳孺文正公之季子哲宗卽位以直龍圖閣京東轉運副使代其兄忠宣公守慶請棄所侵西夏地曰爭地未棄則邊隙無時可除於是還四砦而夏人服此詩言文正公在仁宗時李元昊叛命訖以計降之徳孺守慶州竟如先生所期云惠崇春江晚景二首【錄一首】

竹外桃花三兩枝春江水暖鴨先知蔞蒿滿地蘆芽短正是河豚欲上時

苕溪漁隠叢話曰東坡題惠崇畫詩此正是二月景致是時河豚已盛矣欲上之語似乎未穩

圖畫見聞志曰建陽僧惠崇尢工小景爲寒汀逺渚蕭灑虛曠之象人所難到

淸波雜誌曰崇非但能詩畫亦有名世謂惠崇小景者是也

次韻完夫再贈之什某已卜居毗陵與完夫有廬裏之約云

栁絮飛時筍籜斑風流二老對開關雪芽爲我求陽羨乳水君應餉惠山竹簟水風眠晝永玉堂制艸落人間應容緩急煩閭裏桑柘聊同十畆閒

軾始因免汝州居住而居宜興其後海外北還無以爲歸復暫至常州才兩月而已是詩應作於元丰乙丑春放歸陽羨之時故以栁絮飛時發興其住常州亦止兩月餘閭裏之約蓋終不遂其樂也

次韻朱光庭初夏

朝罷人人識鄭崇直聲如在履聲中臥聞疎響梧桐雨獨詠防涼殿閣風諫苑君方續承業醉鄕我欲訪無功陶然一枕誰呼覺牛蟻初除病後聰

唐人傳誦之語一經裁剪對仗輙覺別調氛氳

藝苑雌黃曰陳輔之以新唐書攺栁公權殿閣生防涼爲殿桷生餘涼此兩字有功於修詞予謂輔之此語無甚意義今世所傳多隻用公權舊語故東坡詩云獨詠防涼殿閣風不聞有殿桷餘涼之說

困學紀聞曰諌苑君方續承業隋樂運字承業錄夏殷以來諌爭事名諌苑文帝覽而嘉焉注謂南史李承業作諌苑誤矣

送賈訥倅眉二首【錄一首】

老翁山下玉淵回手植靑松三萬栽父老得書知我在蓬蒿親手爲君開試看一一龍虵舞更聴蕭蕭風雨哀便與甘棠同不翦蒼髯白甲待歸來【自注先君葬於蟇頥山之東二十餘里地名老翁泉君許爲一往感嘆之深故及之】

爲情造文通篇獨就靑松回環往復語淺而思深

題文與可墨竹【並引】

故人文與可爲道師王執中作墨竹且謂執中勿使他人書字待蘇子瞻來令作詩其側與可旣沒八年而軾始還朝見之乃賦一詩

斯人定何人遊戲得自在詩鳴艸聖余兼入竹三昩時時出木石荒怪軼象外舉世知珍之賞防獨余最知音古難合奄忽不少待誰云生死隔相見如龔隗

集中有書文與可墨竹絕句序曰與可有四絕詩一楚辭二艸書三畫四與可嘗云世無知我者惟子瞻一見識吾妙處而詩有空遺運斤質卻弔斷弦人之句蓋作於爲王執中題畫之前一年其作墨君堂記謂與可能以墨象君之形容作堂以居君而屬余爲文以頌君徳又稱其畫竹之工以爲與可獨能得君之深而知君之所以賢雍容談笑揮灑奮迅而盡君之徳稚壯枯老之容披折偃仰之勢風雪淩厲以觀其操崖石犖確以致其節得志遂茂而不驕不得志瘁瘠而不辱羣居不倚獨立不懼與可之於君可謂得其情而盡其性矣由此文觀之軾自謂賞防獨余最者良非虛語而文同必待軾來令作詩其側亦見知已惟此一人豈特筆墨相推重已哉

武昌西山【並引】

嘉祐中翰林學士承防鄧公聖求爲武昌令常遊寒溪西山山中人至今能言之軾謫居黃岡與武昌相望亦常往來谿山間元祐元年十一月二十九日考試館職與聖求防宿玉堂偶話舊事聖求嘗作元次山窪樽銘刻之巖石因爲此詩請聖求同賦當以遺邑人使刻之銘側

春江淥漲蒲萄醅武昌官栁知誰栽憶從樊口載春酒步上西山尋野梅西山一上十五里風駕兩腋飛崔嵬同遊困臥九曲嶺褰衣獨到吳王臺中原北望在何許但見落日低黃埃歸來解劍亭前路蒼崖半入雲濤堆浪翁醉處今尙在石臼杯飲無樽罍爾來古意誰復嗣公有妙語畱山隈至今好事除艸棘常恐野火燒蒼苔當時相望不可見玉堂正對金鑾開豈知白首同夜直臥看椽燭髙花摧江邊曉夢忽驚斷銅鐶玉鎖鳴春雷山人帳空猿鶴怨江湖水生鴻鴈來請公作詩遺父老往和萬壑松風哀

述舊遊則中原迷於落日敍防宿則曉夢驚於江邊連互鉤貫情文相生健筆圓機開出劍南一派

趙令晏崔白大圖幅徑三丈

扶桑大蠒如罋盎天女織綃云漢上往來不遣鳳銜梭誰能鼓臂投三丈人間刀尺不敢裁丹靑付與濠梁崔風蒲半折寒鴈起竹間的皪橫江梅畫堂粉壁翻云幙十里江天無處著好臥元龍百尺樓笑看江水拍天流有蔚然之光有蒼然之色有鏗然之韻不徒爲是大言炎炎

藝苑雌黃曰吟詩喜作豪句須不畔於理方善如東坡觀崔白驟雨圖扶桑大繭如罋盎四句此語豪而甚工石敏若詠雪詩有燕南雪花大於掌冰柱懸檐一千丈之語豪則豪矣然安得爾髙屋耶

苕溪漁隠叢話曰東坡集載此詩是題趙令晏崔白大圖幅徑三丈故云往來不遣鳳銜梭誰能鼓臂投三丈可謂善造語能形容者也畫品中止有李營丘驟雨圖從無崔白者兼東坡此詩又云風蒲半折寒雁起竹間的皪橫江梅乃是崔白冬景圖藝苑以爲驟雨圖誤矣

次韻劉貢父西省種竹

要知西掖承平事記取劉郎種竹初舊徳終呼名字外後生誰續笑談余【自注昔李公擇種竹館中戲語同捨後人指此竹必云李文正手植貢父笑曰文正不獨系筆亦知種竹耶時有筆工李文正】成陰障日行當見取筍供庖計已疎白首林間望天上平安時報故人書

軾以去嵗春夏侍立邇英而秋冬之交子由相繼入侍次韻絕句四首各述所懷【錄二首】

曈曈日腳曉猶淸細細槐花暖自零坐閱諸公半廊廟【自注僕射李公門下韓公右丞劉公皆自講席大用】時看黃色起天庭

微生偶脫風波地晚嵗猶存鐵石心定是香山老居士世緣終淺道根深【自注樂天自江州司馬除忠州刺史旋以主客郎中知制誥遂拜中書舍人軾𨿽不敢自比然謫居黃州起知文登召爲儀曹遂忝侍從出處老少大略相似庶防復享此翁晚節閒適之樂焉】俯仰今昔有激昂頽波之情

郭熈畫秋山平逺【自注文潞公爲跋尾】

玉堂晝掩春日閒中有郭熈畫春山鳴鳩乳燕初睡起白波靑嶂非人間離離短幅開平逺漠漠疎林寄秋晚恰似江南送客時中流回頭望云巘伊川佚老鬢如霜臥看秋山思洛陽爲君紙尾作行艸炯如嵩洛浮秋光我從公遊如一日不覺靑山暎黃髮爲畫龍門八節灘待向伊川買泉石

秋山平逺只是離離短幅四句卻先以玉堂之春江曉景爲秋山先導復因文彥博跋尾致其纒綿鄭重之情而熈畫之入妙已不待更加贊嘆矣

蔡居厚詩話曰學士院舊與宣徽院相鄰今門下後省乃其故地玉堂兩壁有巨然畫山董羽水宋宣獻公爲學士時燕穆之復爲六幅山水屏寄之遂置於中間元丰末旣修兩後省遂移院於今樞宻院之後今玉堂中屏乃待詔郭熈所作春江曉景禁中官局多熈筆迹而此屏獨深妙意若欲追配前人者蘇儋州嘗賦詩云玉堂晝掩春日閒中有郭熈畫春山今遂爲玉堂一佳物也

次韻張昌言喜雨

千里黃流失故居年來赤地到靑徐遙聞爭誦十行詔無異親巡六尺輿精貫天人一言足云興嶽瀆萬靈趨愛君誰似元和老賀雨詩成卽諫書

寓諷於頌又援古爲說眞能以三百篇諫者

白居易元和三年賀雨詩曰君以明爲聖臣以直爲忠敢賀有其始亦願有其終

書晁補之所藏與可畫竹三首【錄二首】

與可畫竹時見竹不見人豈獨不見人塔然遺其身其身與竹化無窮出淸新莊周世無有誰知此凝神若人今已無此竹寧復有那將春蚓筆畫作風中栁君看斷崖上瘦節蛟虵走何時此霜竿復入江湖手讀其身與竹化一語覺墨君堂記爲繁次作見畫而思其人卻因人亡而嘆其畫不復得珍惜之至

李衎畫竹譜曰文湖州教東坡訣云竹之始生一寸之萌耳而節葉具焉自蜩腹虵跗至於劍防十尋者生而有之也今畫竹者乃節節而爲之葉葉而累之豈復有竹乎故畫竹必先得成竹於胸中執筆熟視乃見其所欲畫者急起從之振筆直遂以追其所見如兔起鶻落少縱則逝矣坡云與可之教予如此予不能然也夫旣心識所以然而不能然者內外不一心手不相應不學之過也且坡公尙以爲不能然者不學之過況後之人乎

書李世南所畫秋景二首【錄一首】

野竹參差落漲痕疎林欹倒出霜根扁舟一棹歸何處家在江南黃葉村

書鄢陵王主簿所畫折枝二首

論畫以形似見與兒童鄰賦詩必此詩定非知詩人詩畫本一律天工與淸新邊鸞雀寫生趙昌花傳神如何此兩幅疎淡含精勻誰言一防紅解寄無邊春

瘦竹如幽人幽花如處女低昻枝上雀揺蕩花間雨雙翎決將起眾葉紛自舉可憐采花蜂淸蜜寄兩股若人富天巧春色入毫楮懸知君能詩寄聲求妙語

軾嘗言善畫者畫意不畫形善詩者道意不道名語本歐陽古畫畫意不畫形梅詩詠物無詠情之句若此詩言詩畫一律又與軾他詩所云韓生畫馬眞是馬蘇子作詩如見畫以及少陵翰墨無形畫韓幹丹靑不語詩等句互相印可然彼猶曰此詩此畫誰當看又曰此畫此詩今已矣嘆索解人不得也豈若此詩直以詩畫三昧舉示來哲乎次首言竹言花言雀言蜂又言花之枝花之葉花間之雨雀之翎蜂之蜜濃淡淺深得意兼能得格王直方詩話曰論畫以形似六句若論詩畫於此盡矣毎誦數過殆欲常以爲法也

漫叟詩話曰世有靑衿集一編以授學徒可以諭防若天詩云戴盆徒仰止測管詎知之席詩云孔堂曾子避漢殿戴馮重可謂著題乃東坡所謂賦詩必此詩也呂氏防童訓曰東坡詩云賦詩必此詩定非知詩人此或一道也魯直作詠物詩曲當其理如猩猩筆詩平生防兩屐身後五車書其必此詩哉

故李誠之待制六丈挽詞

靑靑一寸松中有梁棟姿天驥墮地走萬里端可期世無阿房宮下建五丈旗又無穆天子西徵燕瑤池才大古難用老死亦其宜丈夫恐不免豈患莫已知公如松與驥少小稱偉奇俯仰自廊廟笑談無羌夷淸朝竟不用白首仍憂時願斬橫行將請烹幹沒兒言𨿽不見省坐折姦雄窺嗟我去公久江湖生白髭歸來耆舊盡零落存者誰比公嵇中散龍性不可羈疑公李北海慷慨多雄詞淒涼五君詠沈痛八哀詩邪正久乃明人今屬公思九原不可作千古有餘悲

比之於物則松也驥也擬之於人則嵇康也李邕也然而其身不見用其言不見行而死則其宜矣明白道出那得不千古餘悲

九月十五日邇英講論語終篇賜執政講讀史官燕於東宮又遣中使就賜禦書詩各一首臣軾得紫薇花絕句其詞云絲綸閣下文書靜鐘鼓樓中刻漏長獨坐黃昏誰是伴紫薇花對紫薇郎翌日各以表謝又進詩一篇臣軾詩云

繡裳畫衮云垂地不作成王剪桐戲日髙黃繖下西淸風動槐龍舞交翠【自注邇英閣前有雙槐樛然屬地如龍形】壁中蠧簡今千年漆書科斗光射天諸儒不復憂吻燥東宮賜酒如流泉酒酣復拜千金賜一紙驚鸞回鳳字蒼顏白髮便生光袖有驪珠三十四【自注臣所賜書並題目及臣姓名凡三十四字】歸來車馬已喧闐爭看銀鉤墨色鮮人間一日傳萬口喜見云章第一篇

【自注上前此未嘗以禦書賜羣臣】玉堂晝掩文書靜鈴索不揺鐘漏永莫言弄筆數行書須信時平由主聖犬羊散盡沙漠空防烽夜到甘泉宮似聞指揮築上郡已覺談笑無西戎【自注時熈河新獲鬼章是日涇原復奏夏賊數十萬人遁去】文思天子師文母終閉玉關辭馬武小臣願對紫薇花試艸尺書招贊普【自注按唐制翰林學士帶知制誥許綴中書舍人班今臣以知制誥待罪禁林故得以紫薇爲故事】敍記恩私切合時事無不莊雅有體爛漫之才又於此等詩見其誠敬之學

資治通鑑曰元祐二年秋宴近臣於資善堂出所書唐人詩分賜

邵長蘅曰按年譜先生以元祐元年自中書舍人爲翰林學士知制誥二年兼侍讀通典唐置中書舍人六人其內一人知制誥天寶元年攺中書爲紫薇省舍人曰紫薇郎

獲鬼章二十韻

靑唐有逋冦白首已窮妖竊據臨洮郡潛通講渚橋廟謀周召虎邊帥漢班超堅壘千兵破連航一炬燒擒姦從窟穴奏防上煙霄詭異人圖像驩娛路載謡千誅非一事伐叛自先朝取道經陵寢前期告廟祧西來聞防日面縛見今朝二聖臨云陛千官溢海潮載囚車轣轆失主馬蕭條橫拜如蹲犬胡裝尙衣貂理卿辭具服譯長舌初調緩死恩殊厚求生尾屢揺慈仁逢太母寛厚戴唐堯赤手眞擒虎和羮未賜梟槁街虛授首東市偶全腰困獸何湏殺遺雛或可招威聲西振夏武節北通遼帝道有彊弱天時或長消羌情防報復軍勝忌矜驕愼重關西將奇功勿再要

鬼章之獲在元祐二年本集內奏議有論擒獲鬼章稱賀太速札子又因擒鬼章論西羌夏人事宜札子又乞詔邊吏無進取及論鬼章事宜札子又乞約鬼章討阿里骨札子大防欲使其部族與溫溪心斂氊等合以討阿里骨而納趙純忠然後許其請命自新而深以將驕卒惰後無以使爲可慮此詩先陳偏師獨克俘獲醜虜之功繼述請命乞憐之狀終稱放還不殺之徳至其歸宿乃曰羌情防報復則固後兩札子意也曰軍勝忌矜驕則又前兩札子意也而又申言之曰愼重闗西將奇功勿再要其所以爲緝治邊防整肅驕慢計者剴切周詳誠一不二如此

軾因擒鬼章論西羌夏人事宜札子曰夫阿里骨董氊之賊臣也挾契丹公主以弒其君之二妻董氊死匿防不發逾年眾定乃詐稱嗣子僞書鬼章溫溪心等名以請於朝當時執政若且令邊臣審問鬼章等以阿里骨當立不立若朝廷從汝請遂授節鉞阿里骨直汝主矣汝能臣之如董氊乎若此等無詞則是諸羌心服旣立之後必能統一都部吾又何求若其不服則釁端自彼爵命未下曲不在吾彼旣一國三公則吾分其恩禮各以一近上使額命之鬼章等各得所欲宜亦無患當時執政不深慮此專以省事爲安因其妄請便授節鉞阿里骨自知不當立而憂鬼章之討也故欲借力於西夏以自重於是始有解仇結好之謀而鬼章亦不平朝廷之以賊臣君我也故怒而盜邊夏人知諸羌之叛也故起而和之此臣所謂前後致冦之由明主不可以不知者也

宋史阿里骨傳曰董氊病革召諸酋領至靑唐謂曰吾一子已死惟阿里骨母嘗事我我視之如子今將以種落付之諸酋聴命旣嗣事遣使修貢元祐元年封寧塞郡公二年遂逼鬼章使率眾拒洮州羌結藥宻者使所部怯陵來告裏骨執怯陵結藥宻懼攜妻子南歸鬼章又使其子結咓齪入冦八月鬼章就擒檻送京師尋赦之聴招其子以自贖元祐三年裏骨奉表謝罪詔西河無復出兵許貢奉如故鬼章死詔焚付其骨

和王晉卿【並引】

元丰二年予得罪貶黃州而駙馬都尉王銑亦坐累逺謫不相聞者七年予旣召用而銑亦還朝相見殿門外感嘆之餘作詩相屬詞𨿽不甚工然托物悲慨阨窮而不怨泰而不驕憐其貴公子有志如此故和其韻欲使銑姓名附見予詩集中然亦不以示銑也銑字晉卿功臣全斌之後云

先生飲東坡獨舞無所屬當時挹明月對影三人足醉眠艸棘間虫虺莫予毒醒來送歸鴈一寄千里目悵然懷公子旅食久不玉欲書加飡字逺托西飛鵠謂言相濡沫未足寄溝瀆吾生如寄耳何者爲禍福不如兩相忘昨夢那可逐上書得自便歸老湖山曲躬耕二頃田自種十年木豈知垂老眼對此金蓮燭公子亦生還仍分刺史竹賢愚有定分尊俎守屍祝文章何足云執技等醫卜朝廷方西顧羌鹵驕未伏遙知重陽酒白羽落黃菊羨君眞將家浮面气可掬何當請長纓一戰河湟復

似不經意而出然句如堅城而气極和厚蓋其老年詩境漸造平淡如此

劉克莊西園雅集圖跋曰本朝戚畹惟李端願王晉卿二駙馬好文喜士世傳孫巨源三通鼓眉山公金釵墜之詞想見一時風流醖借未防烏臺鞫詩案賔主俱謫

邵長蘅曰唐書令狐綯爲學士承防夜對禁中撤金蓮花炬送還院按先生時爲學士嘗召對便殿宣仁撤禦前金蓮燭送歸院或卽自述其事歟

次韻劉貢父叔侄扈駕

玉堂孤坐不勝淸長羨枚鄒接長卿只許隔墻聞置酒時因議事得聨名機云似我多遺俗廣受如君不治生共托屬車塵土後釣天一餉夢中榮

和子由除夜元日省宿致齋三首

江湖流落豈關天禁省相望亦偶然等是新年未相見此身應坐不歸田

白髮蒼顏五十三家人遙遣試春衫朝回兩袖天香滿頭上銀幡笑阿咸

當年踏月走東風坐看春闈鏁醉翁白髮門生防人在卻將新句調兒童

次韻黃魯直畫馬試院中作

少年鞍馬勤逺行臥聞齕艸風雨聲見此忽思短策橫十年髀肉磨欲透那更陪君作詩瘦不如芋魁歸飯豆門前欲嘶禦史驄詔恩三日休老翁羨君懷中雙橘紅【自注黃有老母】

此格乃禁臠所謂促句換韻者唐詩惟岑參有之後人遂以此爲岑嘉州體要其源固出於秦碑也是須適然得之不由作意令轉換承接不可增減方稱入妙此篇次韻自然又且奇气勃窣實較黃庭堅原唱爲更勝余與李廌方叔相知久矣領貢舉事而李不得第愧甚作詩送之

與君相從非一日筆勢翩翩疑可識平生謾說古戰場過眼終迷日五色我慙不出君大笑行止皆天子何責靑袍白紵五千人知子無怨亦無徳買羊沽酒謝玉川爲我醉倒春風前歸家但艸淩雲賦我相夫子非臞仙養屙漫筆之語似不足取信觀詩中筆勢翩翩疑可識一句可證以軾正人豈肯於糊名易書之時暗通闗節以示恩者乎委之於天而勉之以無怨且期之以夫子非臞仙切磋之誼愛戀之忱不當如是耶

養屙漫筆曰元祐中東坡知貢舉李方叔就試將鎖院坡緘封一簡令叔黨持與方叔值方叔出其僕受簡置幾上有頃章子厚二子曰持曰援者來取簡竊觀乃揚雄優於劉向論一篇二章驚喜攜之以去方叔歸求簡不得知爲二章所竊悵惋不敢言已而果出此題二章皆模仿坡作方叔防於閣筆及拆號坡意魁必方叔也乃章援第十名文意與魁相似乃章持坡失色二十名間一卷頗奇坡謂同列曰此必方叔視之乃葛敏修而方叔竟下第坡出院聞其故大嘆恨作詩送其歸所謂平生漫說古戰場過眼空迷日五色者是也

慶源宣義王丈以累舉得官爲洪雅主簿雅州戶掾遇吏民如家人人安樂之旣謝事居眉之靑神瑞艸橋放懷自得有書來求紅帶旣以遺之且作詩爲戲請黃魯直秦少遊各爲賦一首爲老人光華

靑山半作霜葉枯遇民如兒吏如奴吏民莫作官長看我是識字耕田夫妻嗁兒號刺史怒時有野人來挽須拂衣自注下下考芋魁飯豆吾豈無歸來瑞艸橋邊路獨遊還佩平生壺慈姥巖前自喚渡靑衣江畔人爭扶今年蠶市數州集中有遺民懷袴襦邑中之黔相指似白髯紅帶老不臒我欲西歸卜鄰捨隔墻拊掌容歌呼不學山王乘駟馬回頭空指黃公壚

分明表出陽城何易於一輩人物非此筆力莫能傳其人

王直方詩話曰與王慶源詩起六句山谷云庭堅最愛此數韻

林子仁曰謹按蘇叔黨所作王元直墓表云初季父慶源官於雅州以論事不合取官長怒卽謝病去詩中云刺史怒指此

送錢穆父出守越州二首

簿書常苦百憂集樽酒今應一笑開京兆從教思廣漢防稽聊喜得方回

若耶溪水雲門寺賀監荷花空自開我恨今猶在泥滓勸君莫棹酒船回

錢勰出守越州因坐奏獄空不實亦由與安石輩不相能故前作以趙廣漢郗愔爲比次作防竄李詩語無窮淸新

臥病逾月請郡不許復直玉堂十一月一日鎖院是日苦寒詔賜官燭法酒書呈同院

防霰疎疎防玉堂詞頭夜下攬衣忙分光玉燭星辰爛拜賜宮壺雨露香醉眼有花書字大老人無睡漏聲長何時郤逐桑楡暖社酒寒燈樂未央

方回曰中四句气焰逼人

木山【並引】

吾先君子嘗蓄木山三峯且爲之記與詩詩人梅二丈聖兪見而賦之今三十年矣而猶子千乘又得五峯益奇因次聖兪韻使並刻之其側

木生不願回萬牛願終天年僕沙洲時來幸逢河伯秋掀然見怪推不流蓬婆雪嶺巧雕鎪蟄虫行蟻爲豪酋阿咸大膽忽持去河伯好事不汝尢城中古沼浸坤軸一林瘦竹吾菟裘二頃良田不難買三年榿木行可槱防將白髮對蒼巘魯人不厭東家丘

次梅詩韻卽效其體格炯炯淸立

藝苑雌黃曰木山詩三年榿木行可槱榿字人少有識者徧尋字書亦皆無之蜀中多此木詢之蜀人則相傳以爲區宜切按杜陵有覓榿木詩云飽聞榿木三年大注蜀人以榿爲薪三年可燒又堂成詩云榿林礙日吟風葉注榿木下材止可充薪而已惟蜀地最宜種

送千乘千能兩侄還鄕

治生不求富讀書不求官譬如飲不醉陶然有餘歡君看龎徳公白首終泥蟠豈無子孫念顧獨遺以安鹿門上冡回牀下拜龍鸞躬耕竟不起耆舊節獨完念汝少多難冰雪落綺紈五子如一人奉養眞色難烹雞獨饋母自饗苜蓿槃口腹𨿽累人寧我食無肝西來四千里敝袍不言寒秀眉似我兄亦復心閒寛忽然捨我去嵗晚畱余酸我豈軒冕人靑雲意先闌汝歸蒔松菊環以靑瑯玕榿陰三年成可以掛吾冠淸江入城郭小圃生防瀾相從結茅舍曝背談金鑾

一篇大防起四句道盡預想歸田之樂說到曝背談金鑾津津有味

禦選唐宋詩醇卷三十八

欽定四庫全書

禦選唐宋詩醇卷三十九

眉山蘇軾詩八

目錄

次韻王定國得晉卿酒相畱夜飲

書王定國所藏煙江疊嶂圖

王晉卿所藏著色山二首【錄一首】

王晉卿作煙江疊嶂圖僕賦詩十四韻晉卿和之語特奇麗因復次韻不獨紀其詩畫之美亦爲道其出處契濶之故而終之以不忘在莒之戒亦朋友忠愛之義也

夜直玉堂擕李之儀端叔詩百餘首讀至夜半書其後

次韻秦少章和錢防仲

去杭州十五年復遊西湖用歐陽察判韻

送子由使契丹

文登蓬萊閣下石壁千丈爲海浪所戰時有碎裂淘灑嵗久皆圓熟可愛土人謂此彈子渦也取數枚以養石菖蒲且作詩遺垂慈堂老人

參寥上人初得智果院防者十六人分韻賦詩得心字

故周茂叔先生濓谿

次韻子由使契丹至涿州見寄四首【錄二首】次韻劉景文周次元寒食同遊西湖

次韻林子中王彥祖唱酬

壽星院寒碧軒

題楊公春蘭

次韻曹輔寄壑源試焙新芽

次韻劉景文登介亭

袁公濟和復次韻答之

安州老人食蜜歌

次韻蘇伯固主簿重九

次韻楊公濟梅花十首【錄二首】

贈劉景文

再和楊公濟梅花十絕【錄二首】

予去杭十六年而復來畱二年而去平生自覺出處老少麤似樂天𨿽才名相逺而安分寡求亦庶防焉三月六日來別南北山諸道人而下天竺惠淨師以醜石贈行作三絕句贈武道士彈賀若元祐六年六月自杭州召還汶公館我於東堂閱舊詩卷次諸公韻三首

西湖秋涸東池魚窘甚因防客呼网師遷之西池爲一笑之樂夜歸被酒不能寐戲作放魚一首復次放魚韻答趙承議陳教授

九月十五日觀月聴琴西湖示坐客

泛潁

韓退之孟郊墓銘云以昌其詩舉此問王定國當昌其身耶昌其詩也來詩下語未契作此答之聚星堂雪

次前韻送劉景文

次韻趙景貺春思且懷吳越山水

小飲西湖懷歐陽叔弼兄弟贈趙景貺陳履常送路都曹

送運判朱朝奉入蜀

淮上早發

在潁州與徳麟同治西湖未成攺揚州三月十六日湖成徳麟有詩見懷次其韻

雙石

次韻蘇伯固遊蜀岡送李孝博奉使嶺表

行宿泗間見徐州張天驥次舊韻

近以月石硯屏獻子功中書公復以涵星研獻純父侍講子功有詩純父未也復以月石風林屏贈之謹和子功詩並求純父數句

次韻範純父涵星研月石風林屏詩

欽定四庫全書

禦選唐宋詩醇卷三十九

眉山蘇軾詩八

次韻王定國得晉卿酒相畱夜飲

短衫壓手气橫秋更著仙人紫綺裘使我有名全是酒從他作病且忘憂詩無定律君應將醉有眞鄕我可侯且倒余樽盡今夕睡蛇已死不湏鉤

書王定國所藏煙江疊嶂圖【自注王晉卿畫】

江上愁心千疊山浮空積翠如雲煙山耶云耶逺莫知煙空云防山依然但見兩崖蒼蒼暗絕谷中有百道飛來泉縈林絡石隠復見下赴谷口爲奔川川平山開林麓斷小橋野店依山前行人稍度喬木外漁舟一葉江吞天使君何從得此本防綴毫末分淸妍不知人間何處有此境徑欲往買二頃田君不見武昌樊口幽絕處東坡先生畱五年春風揺江天漠漠暮雲捲雨山娟娟丹楓翻鴉伴水宿長松落雪驚醉眠桃花流水在人世武陵豈必皆神仙江山淸空我塵土𨿽有去路尋無緣還君此畫三嘆息山中故人應有招我歸來篇

竟是爲畫作記然摹寫之神妙恐作記反不能如韻語之曲盡而有情也君不見以下煙雲捲舒與前相稱許顗詩話曰畫山水詩少陵數首無人可繼者惟東坡煙江疊嶂圖一首差近之

王晉卿所藏著色山二首【錄一首】

縹緲營丘水墨仙浮空出沒有無間爾來一變風流盡誰見將軍著色山

王晉卿作煙江疊嶂圖僕賦詩十四韻晉卿和之語特奇麗因復次韻不獨紀其詩畫之美亦爲道其出處契濶之故而終之以不忘在莒之戒亦朋友忠愛之義也

山中舉頭望日邊長安不見空雲煙歸來長安望山上時移事攺應澘然管弦去盡賓客散惟有馬埒編金泉渥窪故自千里足要飽風雪輕山川屈居華屋啗棗脯十年俯仰龍旂前卻因瘦病出奇骨鹽車之厄寧非天風流文采磨不盡水墨自與詩爭妍畫山何必山中人田歌自古非知田鄭防三絕君有二筆勢挽回三百年欲將巖谷亂窈窕眉峯修嫮誇連娟人間何有春一夢此身將老蠶三眠山中幽絕不可久要作平地家居仙能令水石長在眼非君好我當誰緣願君終不忘在莒樂時更賦囚山篇【自注栁子厚有囚山賦】

王詵和詩有云愛詩好畫本天性輞口先生疑宿緣防當別寫一匹煙霞境更應消得玉堂醉筆揮長篇蓋亦自得意於詩畫之工也及軾復和此詩詵亦復有答謝之作有云玉堂故人相與厚意使嫫母齊聨娟豈知憂患耗心力讀書嬾去但欲眠又云更得新詩寫珠玉勸我不作區中緣佩服忠言匪論報短章重次木篇特以答其不忘在莒之戒焉詵自逺謫還朝詩故舉囚山賦以相戒勉其云鄭防三絕君有二筆勢挽回三百年則所以譽之者亦至矣

夜直玉堂攜李之儀端叔詩百餘首讀至夜半書其後

玉堂淸冷不成眠伴直難呼孟浩然暫借好詩消永夜毎逢佳處輙參禪愁侵硯滴初含凍喜入燈花欲鬭妍寄語君家小兒子他時此句一時編

能使人愁能使人喜非好詩那得有此故曰可以參禪詩人玉屑曰東坡跋李端叔詩卷云暫借好詩消永夜每逢佳處輙參禪蓋端叔詩用意太過參禪之語所以警之云

方回曰李之儀詩得意趣頗深晦非東坡不之察故有是佳句以孟浩然待之非誇也

次韻秦少章和錢防仲

碧畦黃隴稻如京嵗美人和易得情鑑裏移舟天外思地中鳴角古來聲山圍故國城空在潮打西陵意未平二子有如雙白鷺隔江相照雪衣明

鑑裏句卽是老杜春水船如天上坐之意地中句卽是元防之鼓角聲從地底回之意鑪錘在胸森秀別出容齋隨筆曰劉夢得山圍故國周遭在潮打空城寂寞回之句白樂天以爲後之詩人無復措詞坡公仿之曰山圍故國城空在潮打西陵意未平坡公天才出語驚世如追和陶詩眞與之齊驅獨此比夢得爲不侔豈非絕唱寡和理自應爾耶

石林詩話曰讀古人詩多意所喜處誦憶之久往往不覺誤用爲己語若子瞻山圍故國二句此非誤用直是取舊句縱橫役使莫彼我爲辧耳

去杭州十五年復遊西湖用歐陽察判韻

我識南屏金鯽魚重來拊檻散齋余還從舊社得心印似省前生覓手書葑合平湖久蕪沒人經丰嵗尙凋疎誰憐寂寞髙常侍老去狂歌憶孟諸

蕪沒凋疎人地依然如故而俯仰已成今昔感愴何限軾自再至杭值水旱疊逢饑疫並作於是免上供米糶常平義倉作饘粥設病坊浚二河完六井去葑田築湖堤凡所惠養杭民者至周且備而蕪沒者使之通凋疎者令之起此其爲君子之用心不徒寄之感嘆者也趙堯卿謂公遊壽星院入門便悟有前生我已到杭州之句引之以與此詩似省前生覓手書一語相印證稱爲異人抑思君子之所以異於人者以其存心初不在此卽是省前生詩人之語豈必徵實他日到惠州亦有彷佛曽遊之句何獨無解耶

冷齋夜話曰東坡錢塘詩曰我識南屏金鯽魚似童稚語然是記一時之事西湖南屏山興教寺池有鯽十餘尾金色道人齋余爭倚檻投餅餌爲戲東坡習西湖久故寓於詩詞耳

復齋漫錄曰誰憐寂寞髙常侍老去狂歌憶孟諸髙適有兩詩言孟諸其一云朝臨孟諸上忽見芒碭間赤帝終已矣白雲長不還其後又有封丘詩云我本漁樵孟諸野一生自是悠悠者乍可狂歌艸澤中寧堪作吏風塵下東坡所用乃後一篇也

東坡先生年譜曰元祐四年三月內累章請郡除龍圖閣學士知杭州以七月三日到杭州任謝表云江山故國所至如歸父老遺民與臣相問以先生去杭州十五年故有是語耳

蘇長公外紀曰錢塘西湖壽星寺先生作郡倅日始與參寥子同登方丈卽顧謂參寥曰某生平未嘗至此而眼界所視皆若素所經歷者自此上至懺堂當有九十二級遣人數之果如其言卽謂參寥子曰某前生山中僧也今日寺僧皆吾法屬耳後每至卽解衣盤礡久而始去

送子由使契丹

雲海相望寄此身那因逺適更沾巾不辭驛騎淩風雪要使天驕識鳳麟沙漠回看淸禁月湖山應夢武林春單於若問君家世莫道中朝第一人

末用唐李揆事非以第一人相矜誇正是臨別而望其遄歸之意

文登蓬萊閣下石壁千丈爲海浪所戰時有碎裂淘灑嵗久皆圓熟可愛土人謂此彈子渦也取數枚以養石菖蒲且作詩遺垂慈堂老人

蓬萊海上峯玉立色不攺孤根捍滔天云骨有破碎陽侯殺亷角陰火發光采累累彈丸間瑣細或珠徘閻浮一漚耳眞妄果安在我持此石歸袖中有東海垂慈老人眼俯仰了大塊置之盆盎中日與山海對明年菖蒲根連絡不可解儻有蟠桃生旦暮猶可待

袖中東海語至奇而理至平進於易則天在山中通於禪則一毫端現寶王剎也

黃庭堅曰我持此石歸袖中有東海此詩謂之句中眼學者不知此妙韻終不勝

參寥上人初得智果院防者十六人分韻賦詩得心字

漲水返舊壑飛雲思故岑念君忘家客亦有懷歸心三間得幽寂數步藏淸深攢金盧橘塢散火楊梅林茶筍盡禪味松杉眞法音云崖有淺井玉醴常半尋遂名參寥泉可濯幽人襟相攜橫嶺上未覺衰年侵一眼吞江湖萬象涵古今願君更小築嵗晚解吾簪

僧潛臨平道中詩軾一見而刻諸石其後謫黃則潛自武陵訪之軾館之東坡至是又爲卜精舍居潛及軾南遷猶有專使往返且有欲轉海相訪之詞墨莊漫錄云呂溫卿爲浙漕屢起大獄復欲网羅參寥參寥本名曇潛東坡攺之曰道潛呂索牒勘驗竟坐刑還俗編管兗州蓋亦以湖上懷軾之詩坐語含刺譏故也建中靖國間始因曽子開得還初服歸老江湖軾平生多方外交而於潛尢有深契焉故此詩有嵗晚解吾簮之言而惠州寄詩猶云未嘗一日忘湖山也

參寥泉銘序曰余謫居黃參寥子不逺數千里從余於東坡畱期年嘗與同遊武昌之西山夢相與賦詩有云寒食淸明都過了石泉槐火一時新語甚美而不知其所謂其後七年餘出守錢塘參寥子在焉明年卜智果精舍居之又明年新居成而余以寒食去郡實來告行舍下舊有泉出石間是月又鑿石得泉加冽參寥子擷新茶鉆火煮泉而瀹之笑曰是見於夢九年衛公之爲靈也久矣坐人皆悵然嘆息有知命無求之意乃名之參寥泉

參寥集曰余初入智果院蘇翰林率賓客相送者十六人各賦詩一章用圎覺經云以大圓覺爲我伽藍身心安居平等性智爲韻

故周茂叔先生濓谿

世俗名實至人疑有無怒移水中蟹愛及屋上烏坐令此谿水名與先生俱先生本全徳亷退乃一隅因拋彭澤米偶似西山夫遂卽世所知以爲谿之呼先生豈我輩造物乃其徒應同栁州栁聊使愚谿愚

作詩以頌大儒風格倍加峻潔如曰先生本全徳亷退乃一隅不煩言而得其體要前後布置鏗然韻流無一毫道學詩習气也周子自題濓谿書堂詩曰吾樂蓋易足名濓以自箴詩蓋本此爲說

林下偶談曰山谷稱周濓溪胸次如光風霽月又云西風壯士淚多爲程顥滴東坡爲濓溪詩云夫子豈我輩造物乃其徒蓋蘇氏師友未嘗不起敬於周程如此惜乎後因嘻笑而成仇敵也

宋史道學傳曰周惇頥字茂叔道州營道人熈寧初爲廣東轉運判官提防刑獄以疾求知南康軍因家廬山蓮花峯下前有溪合於湓江取營道所居濓溪以名之

施元之曰周茂叔先生子燾字次元公守杭次元爲兩浙轉運同在錢塘爲賦此詩

次韻子由使契丹至涿州見寄四首【錄二首】

胡羊代馬得安眠窮髮之南共一天又見子卿持漢節遙知遺老泣山前

氊毳年來亦甚都時時鴂舌問三蘇【自注余與子由入京時北使已問所在後余館伴北使屢誦三蘇文】那知老病渾無用欲問君王乞鏡湖轍寄詩云誰將家集過燕都每被行人問大蘇莫把文章動蠻貊恐妨談笑臥江湖軾和之語語相叫應古人和詩有不次韻而但和其意者未有次韻而各不相顧者此詩亦其一證也

宋史蘇轍傳曰其使契丹也館客能誦其茯苓賦及洵軾文云

澠水燕談曰張蕓叟奉使大遼宿幽州館中有題蘇子瞻老人行於壁間者聞範陽書肆亦刻子瞻詩數十篇謂之大蘇集子瞻名重當代至逺人敬服如此香祖筆記曰昔閱髙麗史愛其臣金富軾之文又兄弟一名軾一名轍疑其當宣和時去元祐未逺何以已竊取眉山二公之名讀遊宦紀聞云徐兢以宣和六年使髙麗宻訪其兄弟命名之意蓋有所慕文章動蠻貊語不虛云

次韻劉景文周次元寒食同遊西湖

絮飛春減不成年老境同乘下瀬船藍尾忽驚新火後遨頭要及浣花前【自注成都太守自正月二日出遊謂之遨頭至四月十九日浣花乃止】山西老將詩無敵洛下書生語更妍共向北山尋二士畫橈鼉鼓聒淸眠

湘素雜記曰蘇鶚演義云今人以酒巡匝爲啉尾卽再命其爵也雲南朝有異國進貢藍牛其尾長三丈一云藍頴水牛其尾三丈時人仿之以爲酒令今兩盞從其簡也此皆非正行酒巡匝卽重其盞蓋慰勞其得酒在後也又啉云者貪也謂處於座末得酒最晚腹癢於酒旣得酒巡匝更貪婪之故曰啉尾啉字從口是明貪婪之意此說近之餘觀宋景文公守嵗詩云迎新送故只如此且盡燈前婪尾杯又云稍倦持螯手猶殘婪尾觴又東坡寒食詩云藍尾忽驚新火後遨頭要及浣花前注引樂天寒食詩云三杯藍尾酒一楪膠牙餳乃用藍字蓋婪藍一也

次韻林子中王彥祖唱酬

蚤知身寄一漚中晚節尢驚落木風【自注近聞莘老公擇皆逝故有此句】昨夢已論三世事嵗寒猶喜五人同【自注余與子中彥祖子惇完夫同試舉人景徳寺今皆健】雨餘北固山圍坐春盡西湖水暎空差勝四明狂監在更將老眼犯塵紅

軾帥杭代林希及去杭希復來替其去杭時希蓋守潤也北固在潤西湖在杭防綴無一泛設

壽星院寒碧軒

淸風肅肅揺牕扉牕前修竹一尺圍紛紛蒼雪落夏簟冉冉緑霧沾人衣日髙山蟬抱葉響人靜翠羽穿林飛道人絕粒對寒碧爲問鶴骨何緣肥

語語兀傲自喜抜俗千尋

二老堂詩話曰蘇文忠公詩初若豪邁天成其實闗鍵甚宻再來杭州壽星院寒碧軒詩句句切題而未嘗拘淸風肅肅四句寒碧各在其中第五句日髙山蟬抱葉響頗似無意而杜詩云抱葉寒蟬靜並葉言之寒亦在其中矣人靜翠羽穿林飛固不待言末句卻說破道人絕粒對寒碧爲問鶴骨何緣肥其妙如此

題楊公春蘭

春蘭如美人不采羞自獻時聞風露香蓬艾深不見丹靑寫眞色欲補離騷傳對之如靈均冠佩不敢燕態濃意逺餘味曲包故得騷經之流韻

次韻曹輔寄壑源試焙新芽

仙山靈艸濕行雲洗徧香肌粉未勻明月來投玉川子淸風吹破武林春要知玉雪心腸好不是膏油首面新戲作小詩君勿笑從來佳茗似佳人

艶體作茶詩似不相稱者結句特爲防出

方回曰此謂壑源新茶自如玉雪不似餅茶團茶外若膏油之沃也故云佳茗似佳人

苕溪漁隠叢話曰壑源諸處私焙茶其絕品亦可敵官焙自昔至今亦皆入貢其流販四方悉私焙茶耳東坡和曹輔詩稱道壑源茶蓋壑源與北苑爲鄰山阜相接才二里許其茶甘香特在諸私焙之上次韻劉景文登介亭

澤國梅雨餘衰年困蒸溽髙堂磨新塼頗覺利腰足松根百尺井兩綆飛淨淥流觴聚兒童一笑爲捧腹淸風信可禦剛气在巖麓始知共此世物外無三伏長歌入云去不待弦管逐西湖眞西子煙樹防眉目濤江少醖借髙浪翻飛屋俛仰拊四海百世飛鳥速逺追錢氏余近弔祖侯躅吾生如寄耳寸晷輕尺玉誰似劉將軍逸韻謝邊幅千言一揮手五車不再讀春嵓彩雞舞月峽哀猿哭朝先鶗鴂起暮與寒螿續我老廢吟哦賴君時擊觸從今事逺覽發軔此幽谷淸遊得三昧至樂謝五欲莫作狂道士气壓劉師服

長篇次韻觸如志中間題品江湖復有此卓傑之詞抑何秀气磅礡

咸淳臨安志曰介亭在鳳凰山熈寧中郡守祖無擇作天風泠然有縹緲憑虛之意

袁公濟和復次韻答之

昏昏墮醉夢柰此六月溽君詩如淸風吹我朝睡足登臨得佳句江白照湖淥袖手獨不言黙槁已在腹是時風雨過藹藹雲歸麓疎星帶防月金火爭見伏惜哉此淸景變滅不可逐歸來讀君詩耿耿猶在目卻思少年日聲價爭場屋文如翻水成賦作叉手速秋風起鴻鴈我亦繼華躅那知君蹭蹬獨泣荊山玉相見南新道靑衫垂破幅蚤知事大繆恨不十年讀莫嫌馮唐老終勝賈誼哭今年復爲僚舊好許重續升沈何足道等是蠻與觸共爲湖山主出入窮澗谷眾馳君不爭人棄我所欲何時神武門相約掛冠服

此作專就和詩上用意與前作無一筆相犯眾馳君不爭二句収束通篇神完气足

安州老人食蜜歌【自注贈僧仲殊】

安州老人心似鐵老人心肝小兒舌不食五穀惟食蜜笑指蜜蜂作檀越蜜中有詩人不知千花百艸爭含姿老人咀嚼時一吐還引世間癡小兒小兒得詩如得蜜蜜中有藥治百疾正當狂走捉風時一笑看詩百憂失東坡先生取人亷防人相歡防人嫌恰似飲茶甘苦雜不如食蜜中邊甜因君寄與雙龍餅鏡空一照雙龍影三吳六月水如湯老人心似雙龍井

遊戲三昩掣電機鋒合之以成絕世奇作昔軾嘗引佛言譬如食蜜中邊皆甜之語以論陶栁詩謂人食五味知其甘苦皆是能分別其中邊者百無一二也如此篇其亦詩之中邊皆甜者乎

志林曰蘇州仲殊師利長老能文善詩及歌詞皆操筆立就予曰此僧胸中無一毫髮事故與之遊中吳紀聞曰殊初爲士人嘗與鄕薦其妻以藥毒之遂棄家爲僧工於長短句東坡先生與之往來甚厚時時食蜜解其藥人號蜜殊

老學庵筆記曰族伯父彥逺言少時識仲殊長老東坡爲作安州老人食蜜歌者一日與數客過之所食皆蜜也豆腐麺筋牛乳之類皆漬蜜食之客多不能下筯惟東坡性亦酷嗜蜜能與之共飽

次韻蘇伯固主簿重九

雲間朱袖拂云和知是長松掛女蘿髻重不嫌黃菊滿手香新喜緑橙搓墨翻衫袖吾方醉紙落雲煙子患多只有黃雞與白日玲瓏應識使君歌

苕溪漁隠叢話曰商玲瓏余杭歌者樂天作郡日賦歌與之云誰道使君不解歌聴唱黃雞與白日黃雞催唱丑時鳴白日催年酉前沒東坡用此歌夜飲次韻畢推官云紅燭照庭嘶騕褭黃雞催曉唱玲瓏又次韻蘇伯固云只有黃雞與白日玲瓏應識使君歌次韻楊公濟梅花十首【錄二首】

相逢月下是瑤臺借艸淸樽連夜開明日酒醒應滿地空令饑鶴啄莓苔

縞帬練帨玉川家肝膽淸新冷不邪穠李爭春猶辦此更教踏雪看梅花

贈劉景文

荷盡已無擎雨蓋菊殘猶有傲霜枝一年好景君須記最是橙黃橘緑時

淺語遙情

苕溪漁隠叢話曰最是一年春好處絕勝煙栁滿皇都此退之早春詩也一年好景君須記最是橙黃橘緑時此子瞻初冬詩也二詩意同而詞殊皆曲盡其妙

再和楊公濟梅花十絕【錄二首】

人去殘英滿酒尊不堪細雨濕黃昏夜寒那得穿花蝶知是風流楚客魂

春入西湖到處花帬腰芳艸抱山斜盈盈解佩臨煙浦脈脈當壚傍酒家

予去杭十六年而復來畱二年而去平生自覺出處老少麤似樂天𨿽才名相逺而安分寡求亦庶防焉三月六日來別南北山諸道人而下天竺惠淨師以醜石贈行作三絕句

當年衫鬢兩靑靑彊說重臨慰別情衰髮只今無可白故應相對話來生

出處依稀似樂天敢將衰朽較前賢便從洛社休官去猶有閒居二十年

在郡依前六百日山中不記防回來還將天竺一峯去欲把云根到處栽

三詩宛轉闗生情曲意宻緜邈尺素軾以己巳七月至杭以辛未三月去杭卻是六百日其贈唐坰詩云我在錢塘六百日山中暫來不暖席意與此同皆用白詩語意也

王直方詩話曰東坡平日最愛樂天之爲人而坡在錢塘與樂天所畱嵗月略相似其詩云在郡依前六百日者是也

趙次公曰在錢塘六百日𨿽是紀實暗使白樂天詩在郡六百日遊山十二回也

西湖遊覽志曰杭州之羙得白蘇而益章考其治績性情往往酷似樂天詩云閭裏固宜勤撫防樓臺亦要數躋攀子瞻亦雲細雨晴時一百六畫橈鼉鼓莫違民樂天詩云笙歌委曲聲延耳金翠動揺光照身子瞻亦云剰看新翻眉倒暈未應泣別臉消紅樂天詩云故伎數人頻問訊新詩兩首倩流傳子瞻亦云休驚嵗嵗年年貎且對朝朝暮暮人樂天取天竺奇石受代詩云惟向天竺山取得兩片石子瞻亦云還將天竺一峯去欲把云根到處栽蓋子瞻景慕惟在樂天故摹擬之詞比比歌詠如雲出處依稀似樂天敢將衰朽較前賢殆有夢寐羮墻之想矣

贈武道士彈賀若

淸風終日自開簾涼月今宵肎掛檐琴裏若能知賀若詩中定合愛陶潛

以不說破解人之頥耦句共逸韻俱發

續湘山野錄曰宮詞中十小調子乃隋賀若弼所撰其聲與意及用指取聲之法古今無能加者十調者一曰不博金二曰不換玉三曰夾泛四曰越溪吟五曰越江吟六曰孤猿吟七曰淸夜吟八曰葉下聞蟬九曰三淸外一調最優古忘其名琴家只命曰賀若元祐六年六月自杭州召還汶公館我於東堂閱舊詩卷次諸公韻三首

半熟黃粱日未斜玉堂陰合手栽花卻尋三十年前味未飯鐘時已飯茶

夢覺還驚屧響廊故人來炷影前香鬢須白盡成何事一帖空存老遂良

尺一東來喚我歸衰年已迫故山期文章曹植今堪笑卻捲波瀾入小詩

西湖秋涸東池魚窘甚因防客呼网師遷之西池爲一笑之樂夜歸被酒不能寐戲作放魚一首

東池浮萍半黏塊裂碧跳靑出魚背西池秋水尙涵空舞濶揺深吹荇帶吾僚有意爲遷居老守縱饞那忍膾縱橫爭看銀刀出瀺灂初驚玉花碎但愁數罟損鱗鬛未信長堤隔濤瀬濊濊發髮須臾間圉圉洋洋尋丈外安知中無蛟龍種尙恐或有風雲防明年春水漲西湖好去相忘淮海

忽想到蛟龍雲雨覺通篇字鏤句琢盡成澎湃之觀

復次放魚韻答趙承議陳教授

擾擾萬生同一塊搶楡不羨培風背靑丘已吞云夢芥黃河復繚天門帶長譏韓子隘且陋一飽鯨魚何足膾東坡也是可憐人披抉泥沙収細碎逝將歸修八節灘又欲往釣七里瀬正似此魚逃网中未與造物遊數外且將新句調二子湖上秋髙風月防爲君更喚木腸兒腳扣兩舷歌小海

現身說法又一變以逰方之外爲髙是前篇好去相忘淮海一句轉語也

藝苑雌黃曰次韻滕元發詩云坐看靑丘吞澤芥按子虛賦云秋田乎靑丘徬徨乎海外吞云夢者八九於其胸中曽不芥蔕芥蔕刺鯁也非艸芥之芥西湖詩亦有靑丘已吞云夢芥之說皆非也

容齋四筆曰坐看靑丘吞澤芥靑丘已吞云夢芥用芥字可謂工新乃以爲出處曽不芥蔕非艸芥之芥如此論文章其意見亦淺矣

九月十五日觀月聴琴西湖示坐客

白露下眾艸碧空捲防云孤光爲誰來似爲我與君水天浮四坐河漢落酒樽使我冰雪腸不受麯蘗醺尙恨琴有弦出魚亂湖紋哀彈奏舊曲妙耳非昔聞良時失俯仰此見寧朝昏懸知一生中道眼無由渾

月色之明琴聲之淸誦詩以當臥逰亦得

泛潁

我性喜臨水得潁意甚奇到官十日來九日河之湄吏民笑相語使君老而癡使君實不癡流水有令姿繞郡十餘里不駛亦不遲上流直而淸下流曲而漪畫船俯明鏡笑問汝爲誰忽然生鱗甲亂我須與眉散爲百東坡頃刻復在玆此豈水薄相與我相娛嬉聲色與臭味顚倒小兒等是兒戲物水中少燐緇趙陳兩歐陽同參天人師觀妙各有得共賦泛潁詩

楞嚴圓覺之理栗裏香山之筆昔沈惇謨引傳燈錄良價禪師過水觀影偈曰我今獨自往處處得逢渠渠今正是我我今不是渠以釋此詩散爲百東坡頃刻復在玆二語最爲得之篇末趙陳兩歐陽句時趙令畤在軾幕府陳師道教授潁州歐陽棐歐陽辯則修之二子皆適在潁也

韓退之孟郊墓銘云以昌其詩舉此問王定國當昌其身耶昌其詩也來詩下語未契作此答之

昌身如飽腹飽盡還復饑昌詩如膏面爲人作容姿不如昌其气鬱鬱老不衰𨿽云老不衰劫壞安所之不如昌其志志一气自隨養之塞天地孟軻不吾欺人言魏勃勇股栗向小兒何如魯連子談笑卻秦師愼勿怨謗讒乃我得道資淤泥生蓮花糞壤出菌芝賴此善知識使我枯生荑吾言豈須多冷暖子自知

志一气隨固是本諸孟子而謗讒得道則已與西銘憂戚玉成之防協合矣豈惟可與言詩

困學紀聞曰謹勿怨謗讒數句此尹和靜所謂困窮拂欝能堅人之志而熟人之仁也詩曰它山之石可以攻玉

施元之曰王定國與吳正憲充馮文簡京素善而師友東坡舒亶輩欲傾二公因坡詩獄羅織定國遂南行萬里三年而歸司馬溫公當國深器遇之東坡在翰林以人言力請郡去未防定國亦報罷此詩自愼勿怨謗讒以下端爲定國發也

聚星堂雪【並引】

元祐六年十一月一日禱雨張龍公得小雪與客防飲聚星堂忽憶歐陽文忠公作守時雪中約客賦詩禁體物語於艱難中特出奇麗爾來四十餘年莫有繼者僕以老門生繼公後𨿽不足追配先生而賓客之美殆不減當時公之二子又適在郡故輙舉前令各賦一篇

牕前暗響鳴枯葉龍公試手行初雪映空先集疑有無作態斜飛正愁絕眾賓起舞風竹亂老守先醉霜松折恨無翠袖防橫斜只有防燈照明滅歸來尙喜更鼓暗晨起不待鈴索掣未嫌長夜作衣稜卻怕初陽生眼纈欲浮大白追余賞幸有回飈驚落屑糢糊檜頂獨多時歷亂瓦溝裁一瞥汝南先賢有故事醉翁詩話誰續說當時號令君聴取白戰不許持寸鐵

賦雪者多以悠揚飄蕩取其韻致此獨用生劖之筆作硬盤之語擺脫常態匪徒以禁體物語標奇競勝苕溪漁隠叢話曰六一居士守汝陰日因雪防客賦詩詩中玉月梨梅練絮白舞鵝鶴銀等字皆請勿用其後東坡居士出守汝陰聚星堂雪輙舉前令自二公賦詩之後未有繼之者豈非難措筆乎

次前韻送劉景文

白雲在天不可呼明月豈肎畱庭隅怪君西行八百里淸坐十日一事無路人不識呼尙書但見凜凜雄千夫【自注君一馬兩僕率然相訪逆旅多呼尙書意謂君都頭也】豈知入骨愛詩酒醉倒正欲蛾眉扶一篇向人寫肝肺四海知我霜鬢須歐陽趙陳皆我有豈謂夫子駕復迂邇來又見三黜栁共此暖熱餐氊蘇酒肴酸薄紅粉暗只有潁水淸而姝一朝寂寞風雨散對影誰念月與吾【自注郡中日與歐陽叔弼趙景貺陳履常相從而景文復至不數日栁戒之亦見過賓客之盛頃所未有然又數日叔弼景文戒之皆去矣】何時歸帆溯江水春酒一變甘棠湖【自注景文近卜居九江近甘棠湖】

情事曲折裁約以入有韻之言裵俯仰逸趣橫生石林詩話曰劉季孫能作七字詩家藏書數千卷爲杭州鈐轄子瞻作守深知之後嘗以詩寄子瞻云四海共知霜鬢滿重陽曾揷菊花無子瞻大喜在潁州和季孫詩所謂一篇向人寫肝肺四海知我霜鬢須蓋記此也

次韻趙景貺春思且懷吳越山水

嵗華來無窮老眼久矣靜春風如系馬未動意先騁西湖忽破碎鳥落魚動鏡縈城理枯瀆放閘起膠艇願君營此樂官事何時竟【自注淸河西湖三閘督君成之】思吳信偶然出處付前定飄然不系舟乘此無盡興醉翁行樂處艸木皆可敬明朝防北渚急掃黃葉徑白酒眞到齊紅帬已放鄭【自注酒尙有香泉一壺爲樂全先生服不作樂也】

行樂處至於可敬於此見賢者之澤長是乃詩之有闗名教者前路名句紛沓尢是窮力追新

小飲西湖懷歐陽叔弼兄弟贈趙景貺陳履常

嵗暮自急景我閒方緩觴歡飲西湖晚步轉北渚長地坐略少長意行無澗岡久知薺麥靑稍喜楡栁黃盎盎春欲動防防夜未央水天鷗鷺靜月霧松檜香撫景方晼晚懷人重淒涼豈無一老兵坐念兩歐陽我意正麋鹿君才亦圭璋此防不可再此歡不可忘

寫景以駢語入情劉勰所謂儷采百字之偶者可移以評此

送路都曹【並引】

乖崖公在蜀有錄曹參軍老病廢事公責之曰胡不歸明日參軍求去且以詩畱別其略曰秋光都似宦情薄山色不如歸意濃公驚謝之曰吾過矣同僚有詩人而吾不知因畱而慰薦之予幼時聞父老言恨不問其姓名今都曹路公以小疾求致仕予誦此語畱之不可乃采前人意作詩送之並邀趙徳麟陳履常同賦一篇

積雪困桃李春心誰爲容淮光釀山色先作歸意濃我亦倦防者君恩系疎慵欲畱耿介士伴我衰遲蹤吏課升斗積﨑嶇等鉛舂那將露電身坐待収千鐘結髮空百戰市人看先封誰能掻白首抱關望夕烽子意亮已成我言寧復從恨無乖崖老一洗芥蔕胸我田荊谿上伏臘亦麤供懷哉江南路防作林下逢

一片愛才求友之意津津亹亹序𨿽援張詠爲說然詠特不知參軍爲詩人耳旣知則能畱而慰薦之軾知都曹矣而於其致仕畱之不可故尢怊悵切情

容齋三筆曰碑志之作本孝子慈孫欲以稱揚其父祖之功徳播之當時而垂之後世當直存其名字無所避隠然東漢諸銘載其先代多隻書官自唐及本朝名人文集所志往往只稱君諱某字某至於記序之文亦然殆與求文揚名之防爲不相契東坡先生送路都曹詩大略云結髮空百戰市人看先封誰能掻白首抱闗望夕烽則路君之賢而不遇可知矣然亦不書其名使之少獲表見又爲可惜也

施元之曰荊溪在常州宜興縣先生嘗買田於此送運判朱朝奉入蜀

藹藹靑城云娟娟蛾眉月隨我西北來照我光不滅我在塵土中白雲呼我歸我防江湖上明月濕我衣岷峨天一方雲月在我側謂是山中人相望了不隔夢尋西南路黙數長短亭似聞嘉陵江跳破吹錦屏送君無一物淸江飲君馬路穿慈竹林父老拜馬下不用驚走藏使者我友生聴訟如家人細說爲汝評若逢山中友問我歸何日爲話腰腳輕猶堪踏泉石

五言換韻體制最古而後人少效之者以其气易斷而情韻反減耳此則累累然如貫珠淸妙之音讀之百回不厭

淮上早發

澹月傾云曉角哀小風吹水碧鱗開此身定向江湖老黙數淮中十往來

在潁州與徳麟同治西湖未成攺揚州三月十六日湖成徳麟有詩見懷次其韻

太山秋毫兩無窮鉅細本出相形中大千起滅一塵裏未覺杭潁誰雌雄【自注來詩云與杭爭雄】我在錢塘拓湖淥大堤士女爭昌丰六橋橫絕天漢上北山始與南屏通忽驚二十五萬丈老葑席捲蒼云空朅來潁尾弄秋色一水縈帶昭靈宮坐思吳越不可到借君月斧修朣朧二十四橋亦何有換此十頃玻瓈風雷塘水漧禾黍滿寶釵耕出余鸞龍明年詩客來弔古伴我霜夜號秋虫【自注徳麟見約來揚寄居亦有意求揚倅】

六橋橫絕四句都是實事卻寫來異樣警動前以杭之西湖陪說潁之西湖後以歐陽之自揚移潁比已之自潁攺揚都有天然證佐防作佳談搆成絕唱

侯鯖錄曰歐公自揚州移汝州作西湖詩云都將二十四橋月換得西湖十頃秋後東坡復自汝移揚作詩云二十四橋亦何有換此十頃玻璃風用歐公詩也

鶴林玉露曰杭有西湖而潁亦有西湖皆爲逰賞之勝而東坡連守二州其初得潁也有潁人在坐云內翰但只消逰湖中便可以了郡事蓋言其訟簡也秦少章因作一絕獻之云十里荷花菡蓞初我公所至有西湖欲將公事湖中了見說官閒事亦無東坡到潁有謝執政啟亦云入參兩禁毎玷北扉之榮出典二邦輙爲西湖之長

咸淳臨安志曰元祐中東坡旣奏開浚湖水因以所積葑艸築爲長堤起南訖北橫跨湖面綿亙數里夾道雜植花栁中爲六橋行者便之坡嘗賦詩云六橋橫絕天漢上北山始與南屏通忽驚二十五萬丈老葑席捲蒼煙空嗣郡守林希榜曰蘇公堤

楊愼曰東坡先生在杭州潁州許州皆開西湖而杭之西湖尢偉其詩我在錢塘拓湖淥六句此詩史也而注殊略今按宋長編云杭本江海之地水泉鹹苦唐刺史李泌始引西湖水作六井故井邑日富及白居易復浚西湖所漑千餘頃然湖水多葑近嵗廢而不理湖中葑田積二十五萬餘丈而水無防矣運河失湖水之利則取給於江潮潮渾濁多淤河行闤闠中三年一淘爲市井大患而六井亦防廢公始至浚茅山鹽橋二河以茅山一河專受江潮以鹽橋一河專受湖水復造堰閘以爲湖水蓄泄之限然後潮不入市間至湖上周視良久曰今願去葑田葑田如雲將安所置之湖南北三十里環湖往來終日不達若取葑艸積之湖中爲長堤以通南北則葑田去而行者便矣堤成杭人名之曰蘇公堤云合是觀之則公之有功杭人大矣今閱公詩注甚略故詳注之雙石【並引】

至揚州獲二石其一緑色岡巒迆邐有穴達於背其一玉白可鑑漬以盆水置几案間忽憶在潁州日夢人請住一官府榜曰仇池覺而誦杜子美詩曰萬古仇池穴潛通小有天乃戲作小詩爲僚友一笑

夢時良是覺時非汲井埋盆故自癡但見玉峯橫太白便從鳥道絕峨眉秋風與作煙雲意曉日令涵艸木姿一防空明是何處老人眞欲住仇池

次韻蘇伯固逰蜀岡送李孝博奉使嶺表

新苖未沒鶴老葉方翳蟬緑渠浸麻水白板燒松煙笑窺有紅頬醉臥皆華顚家家機杼鳴樹樹梨棗懸野無佩犢子府有騎鶴仙觀風嶠南使出相山東賢渡江弔很石過嶺酌貪泉與君步徙倚望彼修連娟願及南枝謝早隨北鴈翩歸來春酒熟共看山櫻然

離離蔚蔚雲霞澄鮮

苕溪漁隠叢話曰逰蜀岡詩造語全效退之城南聨句新苗八句𨿽退之筆力殆無以過之

行宿泗間見徐州張天驥次舊韻

二年三躡過淮舟款段還逢馬少遊無事不妨長好飲著書自要且窮愁孤松早偃原非病倦鳥𨿽還豈是休更欲河邊防來往只今霜雪已防頭

近以月石硯屏獻子功中書公復以涵星研獻純父侍講子功有詩純父未也復以月石風林屏贈之謹和子功詩並求純父數句

紫潭出云翳我潭中星獨有潭上月倒掛紫翠屏我老不看書黙坐養此昏花睛時時一開眼見此雲月眼自明久知世界一泡影大小眞僞何足評笑彼三子歐梅蘇無事自作雪羽爭【自注事見三人詩集】故將屏硯送兩範要使珠璧棲牕櫺大範忽長謡語出月脇令人驚小範當繼之說破星心如雞鳴牀頭復一月下有風林橫急送小範家防此涵星願從少陵博一句山木盡與洪濤傾起八句連絡硯屏瑰偉絕特中間行以迆邐舒而不廹卻用少陵詩語一句結住讀之更如有千百言在腕下也

次韻範純父涵星硯月石風林屏詩

月次於房歷三星鬥牛不神箕獨靈簸揺桑楡盡西靡影落蘇子硯與屏天工與我兩厭事孰居無事爲此形與君持橐侍帷幄同到溫室觀堯蓂自憐太史牛馬走伎等卜祝均倡伶欲畱衣冠掛神武便擊雲水歸南溟陶不稱管城沐醉石可助平泉醒故持二物與夫子欲使妙質畱天庭但令滋液到枯槁勿遣光景生晦防上書掛名豈待我獨立自可當雷霆我時醉眠風林下夜與漁火同靑熒撫物懷人應獨嘆作詩寄子誰當聴起局得勢後乃舒緩其气以副之不煩防削而自合

禦選唐宋詩醇卷三十九

欽定四庫全書

禦選唐宋詩醇卷四十

眉山蘇軾詩九

目錄

次韻穆父尙書侍祠郊丘瞻望天光退而相慶引滿醉吟

郊祀慶成詩

僕所藏仇池石希代之寶也王晉卿以小詩借觀意在於奪不敢不借然以此詩先之

晉卿示詩欲奪海石錢穆父王仲至蔣頴叔皆次韻穆至二公以爲不可許獨頴叔不然今日頴叔見訪親覩此石之妙遂悔前語僕以謂晉卿豈可終閉不予者若能以韓幹二散馬易之者蓋可許也復次前韻

欲以石易畫晉卿難之穆父欲兼取二物頴叔欲焚畫碎石乃復次前韻並解二詩之意生日劉景文以古畫松鶴爲壽且貺佳篇次韻爲謝

程徳孺惠海中柏石兼辱佳篇輙復和謝

送蔣頴叔帥熈河

次韻吳傳正枯木歌

送範中濟經略侍郎分韻賦詩得先字且贈以魚枕杯四馬箠一以元戎十乘以先啟行爲韻書晁說之考牧圖後

七年九月自廣陵召還復館於浴室東堂八年六月乞防稽將去汶公乞詩乃復用前韻三首東府雨中別子由

書丹元子所示李太白眞

次韻滕大夫雪浪石

鶴嘆

子由生日以檀香觀音像及新合印香銀篆槃爲壽一首

過髙郵寄孫君孚

慈湖夾阻風五首【錄四首】

過廬山下

壺中九華詩

秧馬歌

八月七日初入贑過惶恐灘

郁孤臺

廉泉

塵外亭

天竺寺

月華寺

碧落洞

峽山寺

舟行至淸逺縣見顧秀才極談惠州風物之美廣州蒲澗寺

浴日亭

遊羅浮山一首示兒子過

十月二日初到惠州

白水山佛迹巖

十一月二十六日松風亭下梅花盛開

新釀桂酒

江郊

正月二十四日與兒子過賴仙芝王原秀才僧曇潁行全道士何宗一同遊羅浮道院及棲禪精舎過作詩和其韻寄邁迨一首

贈王子直秀才

遊博羅香積寺

連雨漲江二首

四月十一日初食荔支

六月十二日酒醒步月理髮而寢

荔支嘆

欽定四庫全書

禦選唐宋詩醇卷四十

眉山蘇軾詩九

次韻穆父尙書侍祠郊丘瞻望天光退而相慶引滿醉吟

千章杞梓防雲天樗散誰收老鄭防喜气到君浮白裏丰年及我掛冠前令嚴鐘鼓三更月野宿貔貅萬竈煙太息何人知帝力歸來金帛防赬肩

气偉采奇望之又蔚然深秀厥由風力之遒

復齋漫錄曰東坡言古今七言偉麗之句永叔一聯云蒼波萬古流不盡白鳥雙飛意自閒上句取李太白長波瀉萬古之句東坡一聨云令嚴鐘鼓三更月野宿貔貅萬竈煙上句取杜子美中天懸明月令嚴夜寂寥之句也

苕溪漁隠叢話曰東坡云七言之偉麗者子美云旌旗日暖龍蛇動宮殿風微燕雀髙五更鼓角聲悲壯三峽星河影動揺爾後寂寥無聞焉直至永叔云蒼波萬古流不盡白鳥雙飛意自閒萬馬不嘶聼號令諸番無事著耕耘可以並驅爭先矣先生亦云令嚴鐘鼔三更月野宿貔貅萬竈煙亦庶幾焉耳

郊祀慶成詩

帝出乘昌運天心予太平文章三代繼制作七年成大祀乾坤合剛辰日月明泰壇朝掃地魄寶夜垂精仰禦圓蒼蓋環觀海嶽成北流吞朔易西極落欃槍升燎靈光答回鑾瑞霧迎需云徧枯槁解雨達句萌可頌非天徳因箴亦下情民言知有酌帝謂本無聲富國由崇儉蘄年在好生無心斯格物克已自銷兵化國安新政孤臣反舊耕還將淸廟什畱與野人賡

自元丰元年詳定郊祀禮文至六年冬至親祀圜丘以太祖配始罷天地合祭之禮元祐五年廷臣集議復定南郊並祀之儀七年親郊始行合祭宋制三年一郊軾以兵部尙書爲南郊鹵簿使疏請嚴整儀仗一時稱盛合祭之禮至紹聖元年仍議罷而軾則主合祭之說然合祭亦僅行於是年耳時宰執侍從進詩以賀故有是詩詩共十四韻而自可頌非天徳以下俱作箴規之語此所謂因事納規不借揚厲鋪張以矜其華藻也僕所藏仇池石希代之寶也王晉卿以小詩借觀意在於奪不敢不借然以此詩先之

海石來珠宮秀色如蛾綠坡陀尺寸間宛轉陵巒足連娟二華頂空洞三茅腹初疑仇池化又恐瀛洲蹙殷勤嶠南使餽餉淮東牧【自注僕在揚州程徳孺自嶺南解官還以此石見遺】得之喜無寐與汝交不瀆盛以髙麗盆借以文登玉【自注僕以髙麗所餉大銅盆貯之又以登州海石如碎玉者附其足】幽光先五夜冷气壓三伏老人生如寄茅舎久未卜一夫幸可致千里常相逐風流貴公子竄謫武當谷見山應己厭何事奪所欲欲畱嗟趙弱寜許負秦曲傳觀愼勿許間道歸應速

希代之寶實是寫得出末用秦歸趙璧恰與情事比附意隨筆轉如脫彈丸

趙次公曰連娟二華頂空洞三茅腹二華太華少華也古人謂造化削成故於二華言頂三茅一名句曲山其腹中空虛別有天地日月載在眞誥故於三茅則言腹也

詩說雋永曰李贊皇好石有謝臨海守寄石詩牛奇章亦好石洛中辟地多得之刻文可辧近世東坡亦好之有仇池石程徳孺所遺其詩云殷勤嶠南使餽餉淮東牧卽今英石也

王晉卿示詩欲奪海石錢穆父王仲至蔣頴叔皆次韻穆至二公以爲不可許獨頴叔不然今日頴叔見訪親覩此石之妙遂悔前語僕以謂晉卿豈可終閉不予者若能以韓幹二散馬易之者蓋可許也復次前韻

相如有家山縹緲在眉綠誰云千里還寄此一顰足平生錦繡腸蚤嵗藜莧腹從教四壁空未遣兩峯蹙吾今況衰病義不忘樵牧逝將仇池石歸溯岷山瀆守子不貪寶完我無瑕玉故人詩相戒妙語予所伏一篇獨異論三占從兩卜君家畫可數天驥紛相逐風騣掠原野電尾梢澗谷君如許相易是亦我所欲今朝安西守來聼陽關曲勸我畱此峯他日來不速

丹經墨史拈出盡歸妙諦筆上生花

趙次公曰故人詩相戒指錢穆父王仲至之不欲予也一篇獨異論指蔣頴叔之欲予也書曰三人占則從二人之言故以錢王可從而蔣可違也來聴陽闗曲頴叔將別而行故云耳

欲以石易畫晉卿難之穆父欲兼取二物頴叔欲焚畫碎石乃復次前韻並解二詩之意

春冰無眞堅霜葉失故綠鷃疑鵬萬里蚿笑防一足二豪爭攘袂先生一捧腹明鏡旣無臺淨瓶何用蹙盆山不可隠畫馬無由牧聊將置庭宇何必棄溝瀆焚寶眞愛寶碎玉未忘玉久知公子賢出語耆年伏欲觀轉物妙故以求馬卜維摩旣復捨天女還相逐授之無盡燈照此久幽谷定心無一物法樂勝五欲三峩吾鄕裏萬馬君部曲臥云行歸休破賊防神速【自注晉卿將種常有此意】因有欲焚畫碎石者乃別爲踢淨瓶燒木佛添出一重公案言下如有白毫大光應念來感豈止次韻之能怪變百出

趙次公曰三峩吾鄕裏言眞山萬馬君部曲言眞馬我有眞山則將臥云王有眞馬則用破賊如此則假山不必愛畫馬不必取也

生日劉景文以古畫松鶴爲壽且貺佳篇次韻爲謝

問子一室間寜有千里廓塵心洗長松逺意發孤鶴生朝得此壽死籍疑可落防言在參同妙契藏九籥故人有奇趣逸想寄幽壑霜枝謝寒暑云翮無前卻何須構明堂未羨巢阿閣緬懷別時語復作數日惡詩腴固堪飡字瘦還可愕髙標忽在眼淸夢了如昨君今噲等伍志與湛軰各豈待相願言方爲不朽托子云老執防長孺終主爵吾當追松喬子亦鄙衛霍

松鶴爲壽近於俗情乃寫得古趣洋溢固知才人之筆無所不可

程徳孺惠海中柏石兼辱佳篇輙復和謝

嵐薫瘴染郤敷腴笑飲貪泉獨繼吳未欲連車收薏苡肯教沈网取瑚不知庾嶺三年別收得曹溪一滴無但指庭前雙柏石要予臨老識方壺

施元之曰徳孺名之元持節嶺南歸惠此石故詩皆用嶺南事徳孺時爲主客郎中

送蔣頴叔帥熈河【並引】

頴叔出使臨洮與穆父仲至同餞之各賦詩一篇以今我來思爲韻致遄歸之意得我字

西方猶宿師論將不及我茍無深入計緩帯我亦可承明正須君文字粲藻火自薦𨿽云數畱行終不果正坐喜論兵臨老付邊瑣新詩出談笑僚友困掀簸我欲歌杕杜楊栁方婀娜邊風事首鹵所得蓋麼麼願爲魯連書一射聊城笴陰功在不殺結艸酬魏顆

積其憤激發以詼諧起四句似謔似莊言語妙天下

次韻吳傳正枯木歌

天公水墨自奇絕瘦竹枯松寫殘月夢回疎影在東牕驚怪霜枝連夜發生成變壊一彈指乃知造物初無物古來畫師非俗士妙相實與詩同出龍眠居士本詩人能使龍池飛霹靂君𨿽不作丹靑手詩眼亦自工識拔龍眠胸中有千駟不獨畫肉兼畫骨但當與作少陵詩或自與君拈禿筆東南山水相招呼萬象入我摩尼珠盡將書畫散朋友獨與長鋏歸來乎

因吳詩而及李畫因歌枯木而及畫馬軒然而來翩然而往隨意所到總入元防

苕溪漁隱叢話曰東坡題伯時畫馬雲龍眠胸中有千駟議者謂譏其無徳而稱余意其不然如文與可善作墨竹故和篔簹谷云料得淸貧饞太守渭濵千畝在胸中豈亦是譏之耶又山谷詠伯時虎脊天馬圖亦云筆端那有此千里在胸中蓋言畫馬之妙得之於心應之於手若輪扁之斵輪也

送範中濟經略侍郎分韻賦詩得先字且贈以魚枕杯四馬箠一以元戎十乘以先啟行爲韻

梁李久樂禍自焚豈非天兩防鬭穴中一勝亦偶然謀初要百慮善後乃萬全廟堂選世將範氏眞多賢仁風被宿麥綠浪揺秦川號令聳毛羽先聲落虛我家天一方去路城西偏投竿困障日賣劍行歸田贈君荊魚杯副以蜀馬鞭一醉可以起毋令祖生先

謀初善後有無限經濟在中濟能不負此詩又以見其言必有中也

施元之曰中濟以廕歷官元祐八年知慶州中濟祖雍仁宗時爲副樞李元昊叛拜鎭武節度使知延州又知永興軍故曰廟堂選世將範氏眞多賢中濟在慶廣儲蓄城柵嚴守羈黠羗推誠待下人樂爲用書晁說之考牧圖後

我昔在田間但知羊與牛川平牛背穩如駕百斛舟舟行無人岸自移我臥讀書牛不知前有百尾羊聼我鞭聲如鼓鼙我鞭不妄發視其後者而鞭之澤中艸木長艸木病牛羊尋山跨坑谷騰趠筋骨彊煙簔雨笠長林下老去而今空見畫世間馬耳射東風悔不長作多牛翁

小雅無羊之詩宣王考牧也牛羊寢訛之狀牧人簔笠之容俄焉而麾忽然而夢維魚維旟變幻莫測詩格之奇無逾於此矣不襲其詞而能得其意遙遙千古斯作之外誰其嗣音

七年九月自廣陵召還復館於浴室東堂八年六月乞防稽將去汶公乞詩乃復用前韻三首

乞郡三章字半斜廟堂傳笑眼昏花上人問我遲畱意待賜頭綱八餅茶【自注尙書學士得賜頭綱龍茶一斤今年綱到最遲】

夢繞吳山郤月廊白梅盧橘覺猶香【自注杭州梵天寺有月廊數百間寺中多白楊梅盧橘】會稽且作須臾意從此歸田策最良

東南此去幾時歸倦鳥孤飛豈有期斷送一生消底物三年光景六篇詩

首作托言待賜戀闕情深三作只是把詩消嵗月之意道破便可發深省

苕溪漁隱叢話曰細色茶五綱凡四十三品形制各異共七千餘餅又有粗色茶七綱凡五品大小龍鳳並防芽悉入龍腦和膏爲團餅茶共四萬餘餅東坡題文公詩卷云待賜頭綱八餅茶卽今粗色紅綾袋餅八者是也

東府雨中別子由

庭下梧桐樹三年三見汝前年適汝陰見汝鳴秋雨去年秋雨時我自廣陵歸今年中山去白首歸無期客去莫嘆息主人亦是客對牀定悠悠夜雨空蕭瑟起折梧桐枝贈汝千里行歸來知健否莫忘此時情

空淸如話而情味無窮此較前初秋寄子由一章尢入神品

書丹元子所示李太白眞

天人幾何同一漚謫仙非謫乃其防麾斥八極隘九州化爲兩鳥鳴相酬一鳴一止三千秋開元有道爲少畱縻之不可矧肯求西望太白橫峨岷眼髙四海空無人大兒汾陽中令君小兒天臺坐忘身平生不識髙將軍手污吾足乃敢瞠作詩一笑君應聞

筆歌墨舞實有手弄白日頂摩靑穹之气槪足爲白寫照矣後人刋詩有將此作分爲兩首者特以平韻承接之故然分則意象不昌豈惟不諳詩法且並其佳處失之觀集內儋州夜夢一詩猶用此體可以爲證天廚禁臠曰太白贊一韻七句方換韻又是平聲其法不得雙殺雙殺者不得此法也

賀裳曰文人有一言使人升九天墮九淵者此類是也亦公自寫其傲岸之趣卻令太白生面重開勝碑陰記一段文字逺甚

次韻滕大夫雪浪石

太行西來萬馬屯勢與岱嶽爭雄尊飛狐上黨天下脊半掩落日先黃昏削成山東二百郡气壓代北三家村千峯石捲矗牙帳崩崖鑿斷開土門朅來城下作飛石一礮驚落天驕魂承平百年烽燧冷此物僵臥枯楡根畫師爭摹雪浪勢天公不見雷斧防離堆四面繞江水坐無蜀士誰與論老翁兒戱作飛雨把酒坐防珠跳盆此身自幻孰非夢故國山水聊心存

勁气不可斷來則山岑競舉止則壁岸無階

墨莊漫錄曰東坡帥中山得黒石白脈如蜀孫位孫知防所畫石間奔流盡水之變又得白石曲陽爲大盆以盛之激水其上名其室曰雪浪齋公自銘曰玉井芙蓉丈八盆伏流飛空潄其根時有英州之命後謫惠州又徙海外故中山後政以公遷謫雪浪之名遂廢元符中始被北歸之命將至吳中張蕓叟守中山葺治雪浪齋重安盆石

趙次公曰古所謂山東乃今之河北晉地蓋太行山之東也山東二百郡正謂太行以東冀州之琙矣代北則燕趙以往之地也

鶴嘆

園中有鶴馴可呼我欲呼之立坐隅鶴有難色側睨予豈欲臆對如鵩乎我生如寄良畸孤三尺長脛閣瘦軀俛啄少許便有餘何至以身爲子娛驅之上堂立斯須投以餅餌視若無戞然長鳴乃下趨難進易退我不如難進易退我不如此鶴嘆所以作也卻只於結處一句收住中云豈欲臆對如鵩乎乃疑而問鶴之詞我生如寄四句便直代鶴作臆對語章法奇絕是爲善學賈賦者

唐庚語錄曰東坡作病鶴詩嘗寫三尺長脛瘦軀闕其一字使任徳翁軰下之數十字東坡徐出其稿蓋閣字也此字旣出儼然如見病鶴矣

子由生日以檀香觀音像及新合印香銀篆槃爲壽一首

旃檀婆律海外芬西山老臍柏所薫香螺脫黶來相羣能結縹緲風中云一燈如螢起微焚何時度盡繆篆紋繚繞無窮合復分緜緜浮空散氤氳東坡持是壽卯君君少與我師皇墳旁資老聃釋迦文共厄中年防蠅蚊晚遇斯須何足云君方論道承華勲我亦旗鼓嚴中軍國恩未報敢不勤但願不爲世所醺爾來白髮不可耘問君何時返鄕枌收拾散亡理放紛此心實與香俱焄聞思大士應已聞

香難以形容偏爲形容曲盡平時好以禪語入詩此詩偏只結句大士已聞一防眞有如天花變現不可測識者在詩道中殆以從聞思修而入三摩地矣

王直方詩話曰蘇黃門以己夘生故東坡有夘君之語其以檀香觀音像遺黃門云持是壽夘君其出局偶書云傾杯不能飲待得夘君來其送王鞏詩云淚濕粉牋書不得憑君送與夘君看

過髙郵寄孫君孚

過淮風气淸一洗塵埃容水木漸幽茂菇蒲雜防龍可憐夜合花靑枝散紅茸美人逰不歸一笑當誰供故園在何處已偃手種松我行忽失路歸夢千山重聞君有負郭二頃收橫從捲野畢秋獲殷牀聞夜舂樂哉何所憂社酒粥面醲宦逰豈不好毋令到千鐘

極言景物淸幽畱連不能去而其人之足思自見感舊懷人風格最古此詩出於南遷之時孫升亦遭貶謫篇中絕不露牢騷抑鬱之意津津乎其有遺味矣劉延世孫公談圃序曰紹聖之攺元也凡仕於元祐而貴顯者例皆竄貶湖南嶺表相望而錯趾惟閩郡獨孫公一人遷於臨汀公元祐時歷三院遷左史入中書爲舍人危言讜論內外憚之已而忤時宰意以集賢殿修撰畱守南都後遷天章閣待制其謫官也自南都爲歸州遂以散秩謫臨汀公諱升字君孚髙郵人

慈湖夾阻風五首【錄四首】

捍索桅竿立嘯空篙師酣寢浪花中故應菅蒯知心腹弱纜能爭萬里風

此生歸路愈茫然無數靑山水拍天猶有小船來賣餅喜聞虛落在山前

日輪亭午汗珠融誰識南訛長養功暴雨過雲聊一快未妨明月郤當空

臥看落月橫千丈起喚淸風得半帆且並水村欹側過人間何處不巉巖

荒灣旅泊卻寫得卽事皆可喜讀此數詩足以開豁塵襟

過廬山下【並引】

予過廬山下云物騰湧黙有禱焉未午眾峯凜然故作是詩

亂雲欲霾山勢與飄風南羣隮相應和勇往爭驂驔可憐薈蔚中時出紫翠嵐鴈沒失東嶺龍騰見西龕一時供坐笑百態變立談暴雨破坱北淸飈掃渾酣廓然歸何處陋矣安足戡亭亭紫霄峯窈窈白石庵五老數松雪雙溪落天潭𨿽云黙禱應顧有移文慙

云巒新霽气象萬千列秀靑靑己見廬山眞面目矣

壺中九華詩【並引】

湖口人李正臣蓄異石九峯玲瓏宛轉若牕櫺然予欲以百金買之與仇池石爲偶方南遷未暇也名之曰壺中九華且以記之

淸溪電轉失雲峯夢裏猶驚翠掃空五嶺莫愁千嶂外九華今在一壺中天池水落層層見玉女牕明處處通念我仇池太孤絕百金歸買碧玲瓏

詩亦宛轉玲瓏與題恰稱

趙次公曰劉禹錫有歌云九華山自是造化一尢物焉能借甚乎人間今先生以石有九峯遂以名之其在一壺中則神仙壺公之壺也中別有天地山川故云耳

秧馬歌【並引】

過廬陵見宣徳郎致仕曽君安止出所作禾譜文旣溫雅事亦詳實惜其有所缺不譜農器也予昔逰武昌見農夫皆騎秧馬以楡棗爲腹欲其滑以秋桐爲背欲其輕腹如小舟昻其首尾背如覆瓦以便兩髀雀躍於泥中系束槁其首以縛秧日行千畦較之傴僂而作者勞佚相絕矣史記禹乘四載泥行乘橇解者曰橇形如箕擿行泥上豈秧馬之類乎作秧馬歌一首附於禾譜之末云

春云蒙蒙雨淒淒春秧欲老翠剡齊嗟我婦子行水泥朝分一瓏暮千畦腰如箜篌首啄雞筋煩骨殆聲酸嘶我有桐馬手自提頭尻軒昻腹脇低背如覆瓦去角圭以我兩足爲四蹏聳踴滑汰如鳬鷖纎纎束槁亦可賫阿用繁纓與月題郤從畦東走畦西山城欲閉聞鼓鼙忽作的盧躍檀溪歸來掛壁從髙棲了無芻秣饑不啼少壯騎汝逮老黧何曽蹶軼防顚陳錦韀公子朝金閨笑我一生蹋牛犂不知自有木駃騠

直以馬諭非馬瑰偉連犿其說能解人頥

防溪詩話曰東坡遊武昌嘗作秧馬歌唐子西至羅浮始識此器作詩云擬向明時受一防著鞭常恐老農先行藏己問吾能識從此馳名四十年亦巧於用事

周必大農器譜序曰紹聖初元蘇文忠公軾南遷過太和邑人宣徳郎致仕曽公安止獻所著禾譜文忠羙具溫雅詳實爲作秧馬歌又惜其不譜農器時曽公已喪明不暇爲也後百餘年其侄孫耒陽令之謹始續成之凡耒耜耨鑄車戽簔笠銍刈篠簣杵臼斗斛釡甑倉庾厥類惟十附以雜記勒成三卷皆考之經傳參合今制無不備者是可補伯祖之書成蘇公之志矣

八月七日初入贑過惶恐灘

七千里外二毛人十八灘頭一葉身山憶喜懽勞逺夢【自注蜀道有錯喜歡鋪在大散闗上】地名惶恐泣孤臣長風送客添帆腹積雨浮舟減石鱗便合與官充水手此生何止略知津起二句固是同調栁州書作發端乃更警策按十八灘自下而上第一灘在萬安縣前名黃公灘東坡攺作惶恐以對喜歡其後文文山更以惶恐對零丁遂成典故結處雲充水手者應是暗用何易於腰笏引舟事也防溪詩話曰栁詩十一年前南渡客四千里外北歸人又一身去國六千里萬死投荒十二年蘇詩七千里外二毛人十八灘頭一葉身不約而合句法使然故也

鬰孤臺【自注以下四首皆防州】

八境見圖畫鬰孤如舊防山爲翠浪湧水作玉虹流日麗崆峒曉風酣章貢秋丹靑未變葉鱗甲欲生洲嵐气昏城樹灘聲入市樓煙雲侵嶺路艸木半炎州故國千峯外髙臺十日畱他年三宿處凖擬系歸舟

廉泉

水性故自淸不淸或撓之君防此廉泉五色爛摩尼廉者謂我防我以此名爲有防則有貪有慧則有癡誰爲栁宗元孰是吳隠之漁父足豈潔許由耳何緇紛然立名字此水了不知毀譽有時盡不知無盡時朅來防泉上捋防看鬢眉好在水中人到處相娛嬉

有盡在人無盡在我維摩經言有法門名無盡燈此詩所本

塵外亭

楚山澹無塵贑水淸可厲散策塵外遊麾手謝此世山髙惜人力十步輙一憇郤立浮雲端俯視萬井麗幽人宴坐處龍虎爲斬薙馬駒獨何疑豈墮山鬼計夜垣非助我謬敬欲其逝戲畱一轉語千載起攘袂

韓詩云﨑嶇上軒昻始得觀覽富未及此之圓妙也正諦旣得故後幅但就馬祖事言之不更爲山水饒舌趙次公曰幽人宴坐處以下八句皆是馬祖事馬祖始居此山山鬼爲築垣自謂修行不至爲鬼所識乃捨去今先生詩語髙馬祖一著也

天竺寺【並引】

予年十二先君自防州歸謂予言近城山中天竺寺有樂天親書詩云一山門作兩山門兩寺元從一寺分東澗水流西澗水南山雲起北山云前臺花發後臺見上界鐘淸下界聞遙想吾師行道處天香桂子落紛紛筆勢奇逸墨迹如新今四十七年予來訪之則詩已亡有刻石存耳感涕不已而作是詩

香山居士畱遺迹天竺禪師有故家空詠連珠吟疊壁已亡飛鳥失驚虵林深野桂寒無子雨浥山姜病有花四十七年眞一夢天涯流落淚橫斜

防染處極其古秀掲朗標華較香山聨珠體詩更進一格

月華寺【自注寺鄰岑水塲施者皆坑戶也百年間蓋三焚矣】

天公胡爲不自憐結土融石爲銅山萬人斵富媼泣祗有金帛資豪姦脫身獻佛意可料一瓦坐待千金還月華三火豈天意至今茇捨依榛菅僧言此地本龍象興廢反掌曽何艱髙嚴夜吐金碧气曉得異石靑斕斑坑流窟發錢湧地莫施百鎰朝千鍰此山出寶以自賊地脈已防天應慳我願銅山化南畝爛漫黍麥蘇惸鰥道人修道要底物破鐺煮飯茒三間

亦是左傳象齒焚身莊子山木自防之意說來警動倍覺气象崢嶸

李必恆曰智度論雲水行中龍陸行中象故荷大法力比之龍象按月華寺智藥三藏眞身在焉故有龍象之語

碧落洞

槎牙亂峯合晃蕩絕壁橫遙知紫翠間古來仙釋並陽崖射朝日髙處連玉京陰谷叩白月夢中遊化城果然石門開中有銀河傾幽龕入窈窕別戶穿虛明泉流下珠琲乳湔交縵纓我行畏人知恐爲仙者迎小語輙響答空山自雷驚策杖歸去來治具煩方平

气交沖漠與神爲徒小語響答二句寫巖洞之景未經人道

苕溪漁隱叢話曰題碧落洞詩云小語輙響答空山白雲驚此語全類李太白今印本誤作自雷驚不惟無意味兼與上句重疊也

李必恆曰一統志云洞多懸石如霓旌羽蓋旁有小洞號雲華深不可測按詩所云幽龕別戶卽指其處也

峽山寺【自注傳奇所記孫恪袁氏事卽此寺至今有人見白猿者】

天開淸逺峽地轉凝碧灣我行無遲速攝衣步孱顏山僧本幽獨乞食況未還雲確水自舂松門風爲關石泉解娛客琴築鳴空山佳人劍翁孫遊戲暫人間忽憶嘯云侶賦詩畱玉環林深不可見霧雨霾髻鬟

空山無人水流花開良由妙造自然匪闗思索而致裴硎傳奇曰廣徳中有孫恪者遊洛中遇袁氏女遂納爲室後十餘年同至峽山寺袁氏欣然攺服理鬢詣老僧乃持一碧玉環獻僧曰此是院舊物僧初不曉及齋罷有野猿數十悲嘯捫蘿而躍袁氏惻然俄命筆題詩云無端變化幾湮沈剛被恩情役此心不如逐伴歸山去長嘯一聲煙霧深詩畢遂裂衣化爲老猿追嘯者躍樹而去老僧方悟曰乃貧道爲沙門時所養者碧玉環則胡人所施系於其頸者

舟行至淸逺縣見顧秀才極談惠州風物之美

到處聚觀香案吏此邦宜著玉堂仙江云漠漠桂花濕梅雨翛翛荔子然聞道黃柑常抵鵲不容朱橘更論錢恰從神武來景便向羅浮覓稚川

八句屬對律詩正格筆力積健爲雄頡頏杜老

廣州蒲澗寺【自注地產菖蒲十二節相傳安期生之故居始皇訪之於此】

不用山僧導我前自尋云外出山泉千章古木臨無地百尺飛濤瀉漏天昔日菖蒲方士宅後來檐卜祖師禪而今只有花含笑笑道秦王欲學仙【自注山中多含笑花】

浴日亭【自注在南海廟前】

劍气崢嶸夜揷天瑞光明滅到黃灣坐看暘谷浮金暈遙想錢塘湧雪山已覺滄涼蘇病骨更煩沆瀣洗衰顏忽驚鳥動行人起飛上千峯紫翠間

前六句猶是滄滄涼涼之勢忽驚鳥動一轉然而上筆勢奇絕

防羅浮山一首示兒子過

人間有此白玉京羅浮見日雞一鳴【自注劉夢得有詩記羅浮夜半見日事山不甚髙而夜見日此可異也】南樓未必齊日觀郁儀自欲朝朱明【自注山有二石樓今延祥寺在南樓下朱明洞在沖虛觀後云是蓬萊第七洞天】東坡之師抱朴老眞契久已交前生玉堂金馬久流落寸田尺宅今誰耕道華亦嘗啖一棗【自注唐永樂道士侯道華竊食鄧天師藥仙去永樂有無核棗人不可得道華獨得之予在岐下亦嘗得食一枚】契虛正欲仇三彭【自注唐僧契虛遇人導防稚川仙府眞人問曰汝絕三彭之仇乎契虛不能答】鐵橋石柱連空橫【自注山有鐵橋石柱人罕至者】杖藜欲趁飛猱輕雲溪夜逢瘖虎伏【自注山有啞虎巡山】斗壇晝出銅龍吟【自注沖虛觀後有朱眞人朝斗壇近於壇上獲銅龍六銅魚一】小兒少年有奇志中宵起坐存黃庭近者戲作淩雲賦筆勢彷佛離騷經負書從我盍歸去羣仙正艸新宮銘汝應奴蔡少霞我亦季孟山元卿【自注唐有夢書新宮銘者云紫陽眞人山元卿撰其略曰良常西麓原澤束泄新宮宏宏崇軒防防又有蔡少霞者夢人遣書碑略曰昔乘魚車今履瑞云躅空仰塗綺輅輪囷其末題云五云書閣吏蔡少霞書】還湏略報老同叔贏糧萬里尋初平【自注子由一字同叔】

森蔚璀偉以禦風淩雲之气行之是亦新宮銘所稱天籟虛徐鳳簫冷徹者耶

容齋隨筆曰東坡遊羅浮山作詩示叔黨其末負書從我四句坡自注用山元卿撰銘蔡少霞書碑二事予按薛用弱集異記載蔡少霞夢人召去令書碑題云蒼龍溪新宮銘紫陽眞人山元卿撰其詞三十八句不聞有五云閣吏之說魚車瑞云之語乃逸史所載陳幼霞事云蒼龍溪主歐陽某撰蓋坡公誤以防霞爲少霞耳

十月二日初到惠州

彷佛曽遊豈夢中欣然雞犬識新丰吏民驚怪坐何事父老相擕迎此翁蘇武豈知還漠北管寧自欲老遼東嶺南萬戶皆春色【自注嶺南萬戶酒】防有幽人客寓公

貶謫之地見如舊逰有終焉之志賢者固隨寓而安

白水山佛迹巖【自注羅浮之束也在惠州東北二十里】

何人守蓬萊夜半失左股浮山若鵬蹲忽展垂天羽根株互連絡崖嶠爭吞吐神工自鑪鞲融液相綴補至今余隙罅流出千斛乳方其欲合時天匠麾月斧帝觴分餘瀝山骨醉后土峯巒尙開闔澗谷猶呼舞海風吹未凝古佛來布武當時汪罔氏投足不蓋拇靑蓮𨿽不見千古落花雨雙溪滙九折萬馬騰一鼓奔雷濺玉雪潭洞開水府潛鱗有饑蛟掉尾取渇虎我來方醉後濯足聊戲侮回風捲飛雹掠面過疆弩山靈莫惡劇防命安足賭此山吾欲老愼勿厭求取谿流變春酒與我相賔主當連靑竹竿下灌黃精圃

山記謂浮山卽蓬萊別島洪水浮至依羅而止二山合體謂之羅浮本是不根之談前八韻據此翻騰而入無非爲佛迹二字取勢以跌落古佛來布武一句耳後紀浴於湯池從饑蛟渇虎飛雹彊弩數句之中參以醉後濯足二語忽然動魄驚心忽然掉臂徐步羅浮以風雨爲合離匪此神筆莫傳其妙

唐庚語錄曰東坡詩敍事言簡而意盡惠州有潭潭有潛蛟人未之信也虎飲水其側蛟尾而食之俄而浮骨水上人方知之東坡以十字道盡云潛鱗有饑蛟掉尾取渇虎言渇則知虎以飲水而召災言饑則蛟食其肉矣

志林曰紹聖元年十月十二日與幼子過遊白水佛迹院浴於湯池熟甚其源殆可煮物循山而東少北有懸水百仭山八九折折處輙爲潭深者磓石五丈不得其所止雪濺雷怒可喜可畏水厓有巨人迹數十所謂佛迹也

軾答陳季常書曰今日遊白水佛迹山山上布水三十仭雷輥電散未易名狀大略如項羽破章邯時也十一月二十六日松風亭下梅花盛開

春風嶺上淮南村昔年梅花曽斷魂【自注予昔赴黃州春風嶺上見梅花有兩絕句明年正月往岐亭道上賦詩云去年今日闗山路細雨梅花正斷魂】豈知流落復相見蠻風蜑雨愁黃昏長條半落荔枝浦臥樹獨秀桄榔園豈惟幽光畱夜色直恐冷艶排冬溫松風亭下荊棘裏兩株玉蘂明朝暾海南仙云嬌墮砌月下縞衣來扣門酒醒夢覺起繞樹玅意有在終無言先生獨飲勿嘆息幸有落月窺淸尊

秀色孤姿渉筆如融風彩露集中梅花詩有以淸空入妙者如和秦觀梅花詩云竹外一枝斜更好是也有以使事傳神者此詩海南仙云嬌墮砌月下縞衣來扣門是也軾嘗稱秦觀詩有云西湖處士骨應槁只有此詩君壓倒觀詩豈能過之毋亦自道其所得耳此題尙有和韻兩篇第二篇

有紛紛初疑月掛樹耿耿獨與參橫昏二句最爲洪邁所稱胡仔亦云三首皆擺落陳言古今人未嘗經道者第二首尢奇然細玩前篇防是不逮原唱也

遁齋閒覽曰凡詩之詠物𨿽平淡巧麗不同要能以隨意造語爲工東坡在嶺南有暾字韻詠梅詩韻險而語工非大手筆不能到也

防溪詩話曰用自己詩爲故事湏作詩多者乃有之太白雲滄浪吾有曲相子棹歌聲樂天云湏知菊酒登髙防從此多無二十塲明年云去秋共數登髙防又被今年減一塲坡赴黃州過春風嶺有絕句後詩云去年今日闗山路細雨梅花正斷魂至海外又云春風嶺上淮南村昔年梅花曽斷魂

新釀桂酒

搗香篩辣入瓶盆盎盎春溪帶雨渾收拾小山藏社罋招呼明月到芳樽酒材已遣門生致菜把仍叨地主恩爛煮葵羮斟桂醑風流可惜在蠻村

桂酒頌作於釀成之後有云釀爲我醪淳而淸甘終不壞醉不醒此詩乃作於方釀之時故但以搗香篩辣爲言耳收拾小山藏社甕造語神奇

軾桂酒頌序曰吾謫居海上法當數飲酒以禦瘴而嶺南無酒禁有隱者以桂酒方授吾釀成而玉色香味超然非人間物也東坡先生曰酒天祿也其成壊羙惡世以兆人主之吉凶吾得此豈非天哉故爲之頌以遺後之有道而居夷者其法蓋刻石置之羅浮鐵橋之下非忘世求道者莫至焉

江郊【並引】

惠州歸善縣治之北數步抵江少西有盤石小潭可以垂釣作江郊詩云

江郊蔥曨云外蒨絢碕岸斗入洄潭輪轉先生悅之布席閒燕初日下照潛鱗俯見意釣忘魚樂此竿綫優哉悠哉玩物之變

琢句全摹水經注碕岸二句乃從斗聳曲池及洄湍電轉環濤轂轉等句化出潛鱗俯見亦從新安江潭不掩鱗一句得來

正月二十四日與兒子過賴仙芝王原秀才僧曇潁行全道士何宗一同逰羅浮道院及棲禪精舍過作詩和其韻寄邁迨一首

斷橋隔勝踐脫屨欣小掲瘴花已繁紅官栁猶疎細斜川二三子悼嘆我年逝淒涼羅浮館風壁頽雨砌黃冠常苦饑迎客羞破袂仙山在何許歸鶴時墮毳﨑嶇食松黃欲救齒髮獘坐令禪客笑一夢等千嵗棲禪晚置酒蠻果粲蕉荔齋廚釡無羮野餉籃有蕙嬉防趁時節俯仰了此世猶當洗業障更作臨水褉寄書陽羨兒並語長頭弟門戶各努力先期畢租稅

從荒寂處生情韻動崖谷

趙次公曰陽羨兒言邁也長頭弟則言迨也陽羨乃常州二子在常州也迨之長頭先生前集有詩可見其實

贈王子直秀才

萬里雲山一破裘杖端閒掛百錢防五車書已畱兒讀二頃田應爲鶴謀【自注子直住鶴田山】水底笙歌蛙兩部山中奴婢橘千頭幅巾我欲相隨去海上何人識故侯

用詞多以數目字大小相形淸艶兩絕

藝苑雌黃曰水底笙歌蛙兩部山中奴婢橘千頭𨿽愛其語之工然南史孔徳璋門庭之內艸萊不剪中有蛙鳴或問之曰欲爲陳蕃乎曰我以此當兩部鼓吹何必效陳蕃卻無笙歌之說石林詩話曰子瞻嘗兩用孔稚圭鳴蛙事如水底笙歌蛙兩部𨿽以笙簧易鼓吹不礙其爲意同至已遣亂蛙成兩部則兩部不知爲何物故用事寜與出處語小異而意同不可盡牽出處語而意不顯也

遊博羅香積寺【並引】

寺去縣七里三山犬牙夾道皆美田麥禾甚茂寺下谿水可作碓磨若築塘百步閘而落之可轉兩輪舉四杵也以屬縣令林抃使督成之

二年流落鼃魚鄕朝來喜見麥吐芒東風揺波舞淨緑初日露酣嬌黃汪汪春泥已投膝剡剡秋谷初分秧誰言萬里出無友見此二美喜欲狂三山屏擁僧捨小一谿雷轉松陰涼要令水力供臼磨與相地脈增隄防霏霏落雪看收面隠隠疊鼓聞舂糠散流一啜云子白炊裂十字瓊肌香豈惟牢九薦古味【自注束晳餅賦饅頭簿持起搜牢九】要使眞一流天漿詩成捧腹便絕倒書生說食眞膏盲固是硬語排奡湏防其字字鎔鑄而成有回萬牛之力有轉丸珠之巧

苕溪漁隱叢話曰老杜自我作古其詩體不一在人所喜取而用之如東坡在嶺外遊博羅香積寺同正輔遊白水山皆古詩而終篇對屬精切語意貫穿此亦是老杜體如嶽麓道林二寺行追酬故髙蜀州人日見寄入衡州奉贈李八丈判官晚登瀼上堂之類槪可見矣

李必恆曰按束晳餅賦有饅頭薄壯起溲牢丸之名而先生詩用作牢九又自注中薄壯作簿持起溲作起搜又眞一酒歌亦用起搜字想別有所據

連雨漲江二首

越井岡頭云出山防牱江上水如天牀牀避漏幽人屋浦浦移家蜑子船龍捲魚蝦並雨落人隨雞犬上墻眠只應樓下平堦水長記先生過嶺年

急雨蕭蕭作晚涼臥聞榕葉響長廊防明燈火耿殘夢半濕簾帷浥舊香髙浪隠牀吹甕盎闇風驚樹擺琳瑯先生不出晴無用畱向空堦滴夜長

四月十一日初食荔支

南村諸楊北村盧【自注謂楊梅盧橘也】白華靑葉冬不枯垂黃綴紫煙雨裏特與荔支爲先驅海山仙人綘羅襦紅紗中單白玉膚不湏更待妃子笑風骨自是傾城姝不知天公有意無遣此尢物生海隅雲山得伴松檜老霜雪自困樝梨麤先生洗盞酌桂醑冰盤薦此赬虯珠似聞江鰩斫玉柱更洗河豚烹腹腴【自注予嘗謂荔支厚味髙格兩絕果中無比惟江鰩柱河豚魚近之耳】我生涉世本爲口一官久已輕蒓鱸人間何者非夢幻南來萬里眞良圖

綘羅紅紗語不露刻鏤之迹而形容備至江鰩河豚之比特以其同爲異味非有深意陳敏政駁之固無謂胡仔辧之亦彊作解事耳

遁齋閒覽曰東坡食茘支詩雲海山仙人綘羅襦紅紗中單白玉膚予誦之未嘗不愛其體物之工然其後云似聞江鰩斫玉柱更洗河豚烹腹腴予意東坡未嘗至閩中亦不識眞荔支其曰四月十一日是特廣南火山者耳故其比類僅與魏文帝庾信同科苕溪漁隱叢話曰詩人詠物形容之妙近世爲最東坡海山仙人四句誦此則知其詠荔支也坡詩自注云予嘗謂荔支厚味髙格兩絕果中無比惟江珧柱河豚魚近之耳又曰僕嘗問荔支何所似或曰荔支似龍眼客皆笑其陋實無所似也僕曰荔支似江珧柱應者皆憮然僕亦不解此所謂善於比類者若魏文帝庾信之葡萄乃至謬耳遁齋閒覧殊無鑑裁若言閩廣荔支髙下不同則可若言東坡不善比類則不可也

六月十二日酒醒步月理髮而寢

羽虫見月爭翾翻我亦散髮虛明軒千梳冷快肌骨醒風露气入霜蓬根起舞三人謾相屬停杯一問終無言曲肱薤簟有佳處夢覺瓊樓空斷魂

語簡而靜紙上有涼气撲人

荔支嘆

十里一置飛塵灰五里一候兵火催顚坑僕谷相枕籍知是荔支龍眼來飛車跨山鶻橫海風枝露葉如新采宮中美人一破顏驚塵濺血流千載永元荔支來交州天寶嵗貢取之涪至今欲食林甫肉無人舉觴酹伯防【自注漢永元中交州進荔支龍眼十里一置五里一候奔騰死亡罹猛獸毒虫之害者無數唐羌字伯遊爲林武長上書言狀和帝罷之唐天寶中蓋取涪州荔支自子午谷路進入】我願天公憐赤子莫生尢物爲瘡痏雨順風調百谷登民不饑寒爲上瑞君不見武夷溪邊粟粒芽前丁後蔡相籠加【自注大小龍茶始於丁晉公成於蔡君謨歐陽永叔聞君謨進小龍團驚嘆曰君謨士人也何至作此事】爭新買寵各出意今年鬭品充官茶【自注今年閩中監司乞進鬭茶許之】吾君所之豈此物致養口體何陋邪洛陽相君忠孝家可憐亦進姚黃花【自注洛下貢花自錢惟演始】

君不見一段百端交集一篇之奇橫在此詩本爲茘支發數忽說到茶又說到牡丹其胸中鬰勃有不可以已者惟不可以已而言斯至言至文也

防溪詩話曰錢惟演爲洛帥畱守置驛貢花識者鄙之坡作荔支嘆云洛陽相君忠孝家可憐亦進姚黃花補世之語不能易也

容齋三筆曰東坡先生作文引用史傳必詳述本末有至百餘字者蓋欲使讀者一覽而得之不待復尋繹書策也如勤上人詩集敍引翟公罷廷尉賓客反覆事晁君成詩集敍引李郃漢中以星知二使者事上富丞相詩引左史倚相羙衛武公事荔支嘆詩引唐羌言荔支事是也

苕溪漁隱叢話曰武夷溪邊粟粒茅誤指其地武夷未嘗有茶茶之精絕者乃在北苑自有一溪南流至富沙城下方與西來武夷溪水合流東去劍浦固不可雷同言之建安北苑茶始於太宗朝太平興國二年遣使造之取象於龍鳳以別庻飲由此入貢至道間仍忝造石乳其後大小龍茶又起於丁謂而成於蔡君謨謂之將漕閩中實董其事社前十五日卽采其芽日數千工聚而造之逼社卽入貢工甚大造甚精皆載於所撰建陽茶錄

禦選唐宋詩醇卷四十

欽定四庫全書

禦選唐宋詩醇卷四十一

眉山蘇軾詩十

目錄

同正輔表兄防白水山

與正輔遊香積寺

次韻正輔同遊白水山

章質夫送酒六壺書至而酒不達戱作小詩問之雨後行菜

殘臘獨出二首【錄一首】

新年五首【錄一首】

次韻髙要令劉湜峽山寺見寄

惠州近城數小山類蜀道春與進士許毅野步防意處飲之且醉作詩以記適參寥専使欲歸使持此以示西湖之上諸友庶使知余未嘗一日忘湖山也

食荔支二首【錄一首】

遷居

兩橋詩

東新橋

西新橋

白鶴峯新居欲成夜過西鄰翟秀才二首

縱筆

種茶

白鶴山新居鑿井四十尺遇磐石石盡乃得泉三月二十九日二首

吾謫海南子由雷州被命卽行了不相知至梧廼聞尙在藤也旦夕當追及作此詩以示之

行瓊儋間肩輿坐睡夢中得句云千山動鱗甲萬谷酣笙鐘覺而遇淸風急雨戱作此數句

次前韻寄子由

遷居之夕聞鄰捨兒誦書欣然而作

觀棊

糴米

擷菜

次韻子由月季花再生

次韻子由浴罷

十二月十七日夜坐達曉寄子由

子由生日

以黃子木拄杖爲子由生日之壽

儋耳

新居

倦夜

縱筆三首【錄一首】

貧家淨掃地

庚辰嵗人日作時聞黃河已復北流老臣舊數論此今斯言乃驗二首【錄一首】

庚辰嵗正月十二日天門冬酒熟予自漉之且漉且嘗遂以大醉二首【錄一首】

汲江煎茶

予來儋耳得吠狗曰烏觜甚猛而馴隨予遷合浦過澄邁泅而濟路人皆驚戱爲作此詩

澄邁驛通潮閣二首

六月二十日夜渡海

次韻王郁林

藤州江下夜起對月贈邵道士

廣倅蕭大夫借前韻見贈復和答之二首【錄一首】次韻韶倅李通直二首【錄一首】

李伯時畫其弟亮功舊隠宅圖

贈嶺上老人

予昔過嶺而南題詩龍泉鐘上今復過而北次前韻

過嶺二首

畱題顯聖寺

歇白塔鋪

郁孤臺

次韻江晦叔二首【錄一首】

寒日與器之遊南塔寺寂照臺

贈詩僧道通

予昔作壺中九華詩其後八年復過湖口則石己爲好事者取去乃和前韻以自解云

次韻郭功甫二首【錄一首】

宋復古畫瀟湘晚景圖三首

嘲子由

第五橋

軒牕

魚

欽定四庫全書

禦選唐宋詩醇卷四十一

眉山蘇軾詩十

同正輔表兄遊白水山

偉哉造物眞豪縱攫土搏沙爲此弄擘開翠峽走云雷截破奔流作潭洞因隨化人履巨迹得與仙兄攝飛鞚曵杖不知巖谷深穿雲但覺衣裘重坐看驚鳥救霜葉知有老蛟蟠石甕金沙玉礫粲可數古鏡寶奩寒不動念兄獨立與世疎絕境難到惟我共永辭角上兩蠻觸一洗胸中九云夢浮來山髙回望失武陵路絕無人送筠籃擷翠爪甲香素綆分碧銀缾凍歸路霏霏湯浴暗野堂活活神泉湧解衣浴此無垢人身輕可試雲間鳳直從瀑布發處寫到波平水靜與前佛迹巖詩別是一般境象防迹不同詩亦隨異可知純唱髙蹤不由彊索而得

與正輔遊香積寺

越山少松竹常苦野火厄此峯獨蒼然感荷佛祖力茯苓無人采千嵗化琥珀幽光發中夜見者惟木客我豈無長鑱眞贗苦難識靈苖與毒艸疑似在毫髮把玩竟不食棄置長太息山僧類有道辛苦嘗谷汲我慙作機舂鑿破混沌穴幽尋恐不繼書板記嵗月

眞贗疑似之難辧偶借采藥以發長嘆其感人者防矣

次韻正輔同遊白水山

祗知楚越爲天涯不知肝膽非一家此身如綫自縈繞左旋右轉隨繅車誤拋山林入朝市平地咫尺千褒斜欲從稚川隠羅浮先與靈運開永嘉首參虞舜欵韶石次謁六祖登南華仙山一見五色羽雪樹兩摘南枝花赤魚白蟹箸屢下黃柑緑橘籩常加糖霜不待蜀客寄荔支莫信閩人誇恣傾白蜜收五稜細斸黃土栽三椏【自注正輔分人參歸種韶陽來詩本用防字惠州無書不見此字所出故且從木奉和】朱明洞裏得靈艸翩然放杖淩蒼霞豈無軒車駕熟鹿亦有鼓吹號寒蛙仙人勸酒不用勺石上自有樽罍窪徑從此路朝玉闕千里莫遣毫釐差故人日夜望我歸相迎欲到長風沙豈知乘槎天女側獨倚云機看織紗世間誰似老兄弟篤愛不復相疵瑕相擕行到水窮處庶幾一見畱子嗟千年枸杞嘗夜吠無數艸棘工藏遮但令凡心一洗濯神人仙藥不我遐山中歸來萬想滅豈復回顧雙云鴉

離卻白水別作虛空縹緲之想層巒疊浪興防淋漓屈子逺逰之遺也

李必恆曰雙云鴉似指失偶事先生前迎正輔詩有萬里倘同歸兩鰥當對耰之句自注某喪婦已三年矣正輔近亦有亡嫂之戚故云洗濯凡心及萬想滅二語可見云鴉卽所云雲鬟鴉鬢矣

章質夫送酒六壺書至而酒不達戱作小詩問之

白衣送酒舞淵明急掃風軒洗破觥豈意靑州六從事化爲烏有一先生空煩左手持新蟹漫繞東籬嗅落英南海使君今北海定分百榼餉春耕

靑州烏有偶然拈作對偶集中尙有以通印子魚對披綿黃雀以日斜庚子對嵗在己辰並爲宋詩人所稱其實軾詩卓絕處不盡在此

復齋漫錄曰文之所以貴對偶者謂出於自然非假於牽彊也王禹玉元丰間以錢二萬酒十壺餉呂夢得夢得作啟謝之有白水眞人靑州從事禹玉嘆賞爲其切題至若東坡得章質夫書遺酒六瓶書至而酒亡因寄詩云豈意靑州六從事化爲烏有一先生二句渾然一意絕無斧鑿痕更覺有功

詩人玉屑曰天下未嘗無對東坡以章質夫寄酒不至作詩云豈意靑州六從事化爲烏有一先生或以緑研寄楊誠齋爲人以柏木簡換去誠齋用此意作詩謝云如何緑玉含風面化作靑銅澑雨枝二事可爲奇對亦善用坡詩也

雨後行菜

夢回聞雨聲喜我菜甲長平明江路濕並岸飛兩槳天公眞富有乳膏瀉黃壌霜根一蕃滋風葉漸俯仰未任筐筥載已作杯盤想艱難生理窄一味敢專饗小摘飯山僧淸安寄眞賞芥藍如菌蕈脆美牙頰響白菘類羔豚冒土出蹯掌誰能視火候小竈當自養

質而實綺臒而實腴得陶公田園諸詩神髓

殘臘獨出二首【錄一首】

江邊有防行詰曲背城市平湖春艸合步到棲禪寺堂空不見人老稚掩闗睡所營在一食食已寜復事客來豈無得施予靜掃地風松獨不靜道我作鼓吹

通首酷寫靜境結云風松獨不靜此是反托之法元微窅奧妙處可尋

容齋三筆曰東坡初赴惠州過峽山寺不值主人故其詩雲山僧本幽獨乞食況未還雲碓水自舂松門風爲闗石泉解娛客琴築鳴空山旣至惠州殘臘獨出至棲禪寺亦不逢一僧故其詩云江邊有微行詰曲背城市平湖春艸合步到棲禪寺堂空不見人老稚掩闗睡後在儋耳作觀碁詩記遊廬山白鶴觀觀中人皆闔戶晝寢獨聞碁聲云我時獨遊不逢一士誰歟碁者戶外屨二不聞人聲時聞落子其寂寞冷落之味可以想見句語之妙一至於此

新年五首【錄一首】

曉雨暗人日春愁連上元水生挑菜渚煙濕落梅村小市人歸盡孤舟鶴踏翻猶堪慰寂寞漁火亂黃昏

次韻髙要令劉湜峽山寺見寄

新聞妙無多舊學閒可束猶當隱季主未遽逃梅福空腸吐餘思靜似蠶綴族寸田結初果秀若銅生緑荊棘掃誠盡梨棗憂不熟髙人寜鑄金下士乃服玉君看嶺嶠隘我欲巾笥蓄曽攀羅浮頂亦到朱明谷旋觀眞歷瑰歸臥甘破屋故人老猶仕世味薄如縠偶從越女笑不怕蠻江浴驚聞尺書到喜有新詩辱應憐五管客曽作八州督骨銷讒口鑠膽破獄吏酷隴云不易寄江月乃可掬遙知淸逺寺不稱空明腹蹇驢步武碎短瑟弦柱促仰看泉落佩俯聼石響轂千峯瀉淸駛一往無回躅狂雷失晤語過電不容目要知僧長饑正坐山少肉人間無南北蝸角空出縮仇池九十九【自注仇池有九十九泉余嘗夢至有詩】嵩少三十六【自注子由近買田陽翟北望嵩少甚近】天人同一夢仙凡無兩錄陋邦眞可老生理亦麤足便回爇天熖長作照海燭【自注黃魯直寄詩云蓮花合裏一寸燭牝馬海中燒百川魯直蓋迎有得也】

雋語淸談引人入勝而竟體裁對絕不見排比之迹故由筆妙應憐五管客曽作八州督二句宋援則引莊子上有五管之說李原則引韓詩五管編歷之句王注兼采而並錄之古人之虛如此援說誠爲未當李必恆補注是李原而非宋援可也其所作王注正僞直斥王注爲杜撰是沒其實矣至曽作八州督句李原但引晉書只能解釋字面此則補注得之然觀軾賀子由生第四孫詩結云早謀二頃田莫待八州督有自注云吾前後典八州此乃八州督三字之確注補注但引八州憐我往來頻之句猶未爲得也

惠州近城數小山類蜀道春與進士許毅野步防意處飲之且醉作詩以記適參寥專使欲歸使持此以示西湖之上諸友庶使知余未嘗一日忘湖山也

夕陽飛絮亂平蕪萬里春前一酒壺鐵化雙魚沈逺素劍分二嶺隔中區花曽識面香仍好鳥不知名聲自呼夢想平生消未盡滿林煙月到西湖

渥采流熹觸物圓覽夢想之切洋溢於詞端

冷齋夜話曰韓子蒼曰丁晉公海外詩云艸解忘憂憂底事花名含笑笑何人世以爲工及讀東坡詩云花曽識面香仍好鳥不知名聲自呼便覺才力相去逺矣

風月堂詩話曰東坡南遷參寥居西湖智果院交逰無復曩時之盛作湖上絕句云去嵗春風上苑行爛窺紅紫厭平生而今眼底無姚魏浪蘂浮花嬾問名城隈野水緑逶迆裊裊輕舟掠岸過欲采蕓蘭無覓處野花汀艸占春多詩旣出遂坐譏刺得罪返初服軾惠州答參寥書曰専人逺來辱手書並示近詩如獲一笑之樂數日喜慰忘味也某到貶所半年凡百粗適更不能細說大略祗似靈隱天竺和尙退院後卻在一个小村院子折足鐺中罨糙米飯喫便過一生也得

食荔支二首【錄一首】

羅浮山下四時春盧橘楊梅次第新日啖荔支三百顆不辭長作嶺南人

遷居【並引】

吾紹聖元年十月十二日至惠州寓合江樓是月十八日遷於嘉祐寺二年三月十九日復遷於合江樓三年四月二十日復歸於嘉祐寺時方卜築白鶴峯之上新居成庶幾其少安乎

前年家水東回首夕陽麗去年家水西濕面風雨細東西兩無擇緣盡我輙逝今年復東徙舊館聊一憩已買白鶴峯規作終老計長江在北戶雪浪舞吾砌靑山滿墻頭防鬌幾云髻𨿽慚抱朴子金鼎陋蟬蛻猶賢栁栁州廟俎薦丹荔吾生本無待俯仰了此世念念自成劫塵塵各有際下觀生物息相吹等蛟蚋

栁州貶謫詩多憂鬱淒楚之音軾嘗評其南磵中詩引老杜云王侯與螻蟻同盡隨丘墟儀曹何憂之深也若惠州諸作無不寛然有餘地此其所得深矣

軾和陶集曰去嵗三月自水東嘉祐寺遷合江樓迨今一年多病鮮歡頗懷水東之樂得歸善縣後隙地數畝父老云此古白鶴觀也意欣然欲居之白鶴峯新居成自嘉祐寺遷入詠淵明時運詩云斯晨斯夕言息其廬似爲餘發也

兩橋詩【並引】

惠州之東江谿合流有橋多廢壊以小舟渡羅浮道士鄧守安始作浮橋以四十舟爲二十舫鐵鎖石矴隨水漲落榜曰東新橋州西丰湖上有長橋屢作屢壊棲禪院僧希固築進兩岸爲飛樓九間盡用石鹽木堅若鐵石榜曰西新橋皆以紹聖三年六月畢工作二詩落之

東新橋

羣鯨貫鐵索背負橫空霓首搖翻雪江尾挿崩雲谿機牙任信縮漲落隨髙低轆轤捲巨索靑蛟掛長堤奔舟免狂觸脫筏防撞擠一橋何足云讙傳廣東西父老有不識喜笑爭攀躋魚龍亦驚逃雷雹生馬蹏嗟此病渉久公私困畱稽姦民食此險出沒生鳬鷖似賣失船壺如去登樓梯不知百年來幾人隕沙泥豈知濤瀾上安若堂與閨往來無晨夜醉病休扶擕使君飲我言妙割無牛雞不云二子勞嘆我捐腰犀【自注二士造橋予嘗助施犀帶】我亦壽使君一言聽扶藜常當修未壊勿使後噬臍

先寫浮橋之狀次言橋成之利而以常當修未壊終之驚采絕艶直是爲浮橋作贊頌前賢詩中無此倔奇

西新橋

昔橋木千柱掛湖如防霓浮梁防積淖破板隨奔谿笑看逺岸沒坐覺孤城低聊因三農隙稍進百步隄炎州無堅植潦水輕推擠千年誰在者鐵柱羅浮西獨有石鹽木白螘不敢躋似開銅駝峯如鑿鐵馬蹏岌岌類鞭石山川非防稽嗟我久閣筆不書紙尾鷖蕭然無尺箠欲構飛空梯百夫下一杙椓此百尺泥【自注橋柱石磉之下皆有堅木椓入泥中丈餘謂之頂樁】探囊賴故侯寶錢出金閨【自注子由之婦史頃入內得賜黃金錢數十以助施】父老喜雲集簞壺無空擕三日飲不散殺盡西村雞似聞百嵗前海近湖有犀【自注橋下舊名鱷湖蓋嘗有鮫鱷之類】那知陵谷變枯瀆生茭藜後來勿忘今冬涉水過臍序記事迹與東橋體格不同而波瀾意度曲折恣肆獨以和韻顯其奇

白鶴峯新居欲成夜過西鄰翟秀才二首

林行婆家初閉戶翟夫子捨尙畱關連娟缺月黃昏後縹緲新居紫翠間系悶豈無羅帶水割愁還有劍鋩山【自注韓退之雲水作靑羅帶山如碧玉篸栁子厚雲海上炎峯若劍鋩秋來處處割愁腸皆嶺南詩也】中原北望無歸日鄰火村舂自往還

甕間畢卓防偸酒壁後匡衡不防燈待鑿平江百尺井要分淸署一壺冰佐卿恐是歸來鶴次律寧非過去僧他日莫尋王粲宅夢中來往本何曽

首作兀傲鮮妍揮毫卓犖次作以意貫串故役事繁而思不隔不善學之不轉成防鬼簿耶

石林詩話曰詩篇當有操縱不可拘用一律蘇子瞻詩林行婆家初閉戶翟夫子捨尙畱闗始讀殆不可測其意蓋下有連娟缺月四句則入頭不怕放行寜傷初拙也

縱筆

白頭蕭散滿霜風小閣藤牀寄病容報道先生春睡美道人輕打五更鐘

王十朋曰按此詩執政聞而怒之再貶儋耳

種茶

松間旅生茶已與松俱瘦茨棘尙未容防翳爭交構天公所遺棄百嵗仍稚防紫筍𨿽不長孤根乃獨壽移栽白鶴嶺土軟春雨後彌旬得連陰似許晚遂茂能忘流轉苦戢戢出鳥咮未任供臼磨且可資摘嗅千團輸大官百餅衒私鬭何如此一啜有味出吾囿

茶根移種經雨而生謫居殆用自況故曰天公所遺棄曰能忘流轉苦詞防了然可見

白鶴山新居鑿井四十尺遇磐石石盡乃得泉

海國困蒸溽新居利髙寒以彼陟降勞易此寢處幹但苦江路峻常慙汲腰酸矻矻煩四夫磽磽斵層巒彌旬得尋丈下有靑石磐終日但迸火何時見飛瀾丰我粲與醪利汝椎與鉆山石有時盡我意殊未防今朝僮僕喜黃土復可晨瓶得雪乳莫甕停冰湍我生類如此何適不艱難一勺亦天賜曲肱有餘歡

艱難二字爲通首防睛處借題抒寫奧美無窮

三月二十九日二首

南嶺過雲開紫翠北江飛雨送淒涼酒醒夢回春盡日閉門隠幾坐燒香

門外橘花猶的皪墻頭荔子已斕斑樹暗艸深人靜處捲簾欹枕臥看山

吾謫海南子由雷州被命卽行了不相知至梧廼聞尙在藤也旦夕當追及作此詩示之

九疑聨緜屬衡湘蒼梧獨在天一方孤城吹角煙樹裏落日未落江蒼茫幽人拊枕坐嘆息我行忽至舜所藏江邊父老能說子白湏紅頰如君長莫嫌瓊雷隔雲海聖恩尙許遙相望平生學道眞實意豈與窮達俱存亡天其以我爲箕子要使此意畱要荒他年誰作輿地誌海南萬古眞吾鄕

水天景色離合情懷極排解乃極沈痛

鶴林玉露曰子瞻謫儋州子由謫雷州皆章惇取其字之偏傍而謔之當時有術士曰儋字從立人子瞻其北歸乎雷字雨在田上承天之澤子由其未艾乎後皆驗

行瓊儋間肩輿坐睡夢中得句云千山動鱗甲萬谷酣笙鐘覺而遇淸風急雨戱作此數句

四州環一島百洞蟠其中我行西北隅如渡月半弓登髙望中原但見積水空此生當安歸四顧眞途窮眇觀大瀛海坐詠談天翁茫茫太倉中一米誰雌雄幽懷忽破散永嘯來天風千山動鱗甲萬谷酣笙鐘安知非羣仙鈞天宴未終喜我歸有期舉酒屬靑童急雨豈無意催詩走羣龍夢云忽變色笑電亦攺容應怪東坡老顏衰語徒工久矣此妙聲不聞蓬萊宮

行荒逺僻陋之地作騎龍弄鳳之思一气浩歌而出天風浪浪海山蒼蒼足當司空圖豪放二字

苕溪漁隠叢話曰幽懷忽破散四句蓋風來則千山艸木俱動如動鱗甲萬谷號呼有聲如酣笙鏞耳次前韻寄子由

我少卽多難邅回一生中百年不易滿寸寸彎彊弓老矣復何言榮辱今兩空泥洹尙一路【自注古語云十方薄伽梵一路湼槃門梵語泥洹此云湼槃】所向餘皆窮似聞崆峒西仇池迎此翁胡爲通南海復駕垂天雄下視九萬里浩浩皆積風回望古合州屬此琉璃鐘離別何足道我生豈有終渡海十年歸方鏡照兩童還鄕亦何有暫假壺公龍峩眉向我笑錦水爲君容天人巧相勝不獨數子工指防昔逰處蒿萊生故宮

其胸次實爲天空海濶非是無聊解免之詞

遷居之夕聞鄰捨兒誦書欣然而作

幽居亂鼃黽生理半人禽跫然已可喜況聞誦音兒聲自圓美誰家兩靑衿且欣集齊咻未敢笑越吟九齡起韶石姜子家日南吾道無南北安知不生今海濶尙掛斗天髙欲橫參荊榛短墻缺燈火破屋深引書與相和置酒仍獨斟可以侑我醉瑯然如玉琴

謫居荒陋聞誦讀而欣然乃是恆情所同最愛海濶數句寫出一時情景別具興防文彩欲飛

觀棊

予素不解棊嘗獨防廬山白鶴觀觀中人皆闔戶晝寢獨聞棊聲於古松流水之間意欣然喜之自爾欲學然終不解也兒子過廼麤能者儋守張中日從之戲予亦隅坐竟日不以爲厭也

五老峯前白鶴遺趾長松防庭風日淸美我時獨防不逢一士誰歟棊者戶外屨二不聞人聲時聞落子紋枰坐對誰究此味空鉤意釣豈在魴鯉小兒近道剝啄信指勝固欣然敗亦可喜優哉防哉聊復爾耳

軾嘗論司空圖棊聲花院閉幡影石幢髙之句以爲吾嘗獨入白鶴觀松陰滿地不見一人惟聞棊聲然後知此句之工但恨其寒儉有僧態數語可謂定評矣此四言一章則甚似規橅二十四品之文者淸幽靜妙眞得味外之味然何嘗帶一毫寒儉气耶

深雪偶談日四言自韋孟司馬遷相如班固束晳陶潛韓愈栁宗元梅堯臣歐陽修王安石蘇軾工拙略見嘗怪五言而上世人往往極其才之所至而四言𨿽文詞鉅伯輙不能工水心有是言矣劉潛夫亦以四言尢難三百五篇在前之故餘思四言如律以三百五篇則韋氏爲工世殊體異後之銘詩莫非四言也安石以上諸公未暇深論如蘇公所撰範蜀公志銘余毎展捲輙爲擊節在儋耳作觀碁詩其寂寒冷落之味可以想見坡公四言於古近體中句語無適而不髙妙也

困學紀聞曰觀碁詩誰歟碁者用檀弓文法

苕溪漁隱叢話曰夢得觀碁歌云初疑磊落曙天星次見搏擊三秋兵雁行布陣眾未曉虎穴得子人皆驚余嘗愛此數語能摹寫奕碁之趣夢得必髙於手談也至東坡觀碁則云勝固可欣敗亦可喜優哉防哉聊復爾耳蓋東坡素不解碁不究此味也

糴米

糴米買束薪百物資之市不緣耕樵得飽食殊少味再拜請邦君願受一防地知非笑昨夢食力勉內愧春秧幾時花夏稗忽已穟悵焉撫耒耜誰復識此意

此與陶潛詩云田家豈不苦弗獲辭此難四體誠乃疲庶無異患幹同爲學道有得之語

擷菜【並引】

吾借王參軍地種菜不及半畝而吾與過子終年飽菜夜半飲醉無以解酒輙擷菜煮之味含土膏气飽風露𨿽粱肉不能及也人生湏底物而更貪耶乃作四句

秋來霜露滿東園蘆菔生兒芥有孫我與何曽同一飽不知何苦食雞豚

見到之言不嫌直遂

次韻子由月季花再生

幽芳本長春暫瘁如蝕月且當付造物未易料枯枿也知宿根深便作紫筍茁乘時出婉娩爲我暖栗烈先生蚤貴重廟論推英拔而今城東不記召南茇陋居有逺寄小圃無濶躡還爲久處計坐待行年匝【自注子由明年六十】臘果綴梅枝春杯浮竹葉誰言一萌動已覺萬木活聊將玉蘂新【自注世謂此玫瑰花也】揷向綸巾折

誰言一萌動二語覺春風太和自在襟抱間

次韻子由浴罷

理髮千梳淨風晞勝湯沐閉息萬竅通霧散名幹浴頽然語黙防靜見天地復時令具薪水漫欲濯腰腹陶匠不可求盆斛何由足【自注海南無浴器故常幹浴而已】老雞臥糞土振羽雙瞑目倦馬風沙奮鬛一噴玉垢淨各殊性快愜聊自沃雲母透蜀紗琉璃瑩蘄竹稍能夢中覺漸使生處熟楞嚴在牀頭妙偈時仰讀反流歸照性獨立遺所矚未知仰山禪已就季主卜安心防自得助長毋相督觸處圓通了無罣礙

十二月十七日夜坐達曉寄子由

燈燼不挑垂暗蘂鑪灰重撥尙餘薫淸風欲發鴉翻樹缺月初升犬吠云閉眼此心新活計隨身孤影舊知聞雷州別乘應危坐跨海幽光與子分

淒寂之境寫得雞犬皆仙超然元著

子由生日

上天不難知好惡與我一方其未定間人力破陰隲小忍待其定報應眞可必季氏生而仁觀過見其實端如栁下惠焉往不三黜天有時而定壽考未易畢兒孫七男子【自注子由三子四孫】次第皆逢吉遙知設羅門獨掩懸罄室回思十年事無愧篋中筆但願白髮兄年年作生日語語朴摯祝頌乃弟之體故當如是

以黃子木拄杖爲子由生日之壽

靈壽扶孔光菊潭飲伯始𨿽雲閒艸木豈樂防此恥一時偶收用千載相瘢疻海南無嘉植野果名黃子堅瘦多節目天材任操倚嗟我始剪裁世用或緣此貴從老夫手往配先生兒相從歸故山不愧仙人杞【自注本革枸杞一名仙人杖】

從老夫手配先生幾嗟余寡兄弟四海一子由此語老而益信

儋耳

霹靂收威莫雨開獨憑欄檻倚崔嵬垂天雌霓云端下快意雄風海上來野老已歌丰嵗語除書欲放逐臣回殘年飽飯東坡老一壑能專萬事灰

崷崪雄姿經挫折而不稍損抑養浩然之气於此見其心聲

蘇轍曰東坡居士謫居儋耳寘家羅浮之下獨與防子過負擔渡海葺茅竹而居之日防藷芋而華屋玉食之念不存於胸中平生無所嗜好以圖史爲園囿文章爲鼓吹至是亦皆罷去猶獨喜爲詩精深華妙不見老人衰憊之气

馮景曰唐書吳武陵與孟簡書云雷砰電射天怒也不能終朝栁宗元之貶已十二年矣聖人在上安有畢世而怒人臣耶公起句暗用其意

新居

朝陽入北林竹樹散疎影短籬尋丈間寄我無窮境舊居無一席逐客猶遭屏結茅得玆地翳翳村巷永數朝風雨涼畦菊發新頴俯仰可卒嵗何必謀二頃

幸得一防蕭條髙寄仁智所樂不勝娛散賞非夫澄懷觀道曷克有此

軾答程全父推官書曰初至僦官屋數椽近復遭迫逐不免買地結茅僅免露處而嚢爲一空困厄之中何所不有置之不足道聊爲一笑而已

施元之曰東坡至儋耳軍使張中請館於行衙又別餙官舍爲安居計朝廷命湖南提舉常平董必者察訪廣西遣使臣過海逐出之中坐黜死雷州監司悉鐫秩遂買地築室爲屋五間潮人王介石爲客於儋躬泥水之役其勞甚於家故詩有逐客猶遭屏句倦夜

倦枕厭長夜小牕終未明孤村一犬吠殘月幾人行衰鬢久已白旅懷空自淸荒園有絡緯虛織竟何成虛廓寂寥具臻妙境

縱筆三首【錄一首】

寂寂東坡一病翁白湏蕭散滿霜風小兒誤喜朱顏在一笑那知是酒紅

容齋五筆曰樂天詩云醉貌如霜葉𨿽紅不是春坡則曰小兒誤喜朱顏在一笑那知是酒紅采舊公案而機杼一新前無古人於是爲至

貧家淨掃地

貧家淨掃地貧女好梳頭下士晚聞道聊以拙自修扣門有佳客一飯相邀畱春炊勿艸艸此客未易媮愼勿用勞薪感我如薫蕕徳人抱衡石銖黍安可庾

起二語瞥空而入是詩家興體

庚辰嵗人日作時聞黃河已復北流老臣舊數論此今斯言乃驗二首【錄一首】

老去仍棲隔海村夢中時見作詩孫天涯已慣逢人日歸路猶欣過鬼門三策已應思賈讓孤忠終未赦虞翻典衣剰買河源米屈指新篘作上元

方回曰前軰論詩文謂子美防州後詩東坡嶺外文老筆愈勝少作而中年亦未若晚年也此詩元符三年東坡年六十五謫居儋耳所作人日鬼門之對極工

劉辰翁曰夢中時見作詩孫此句爲仲虎發也陸務觀云在蜀見蘇山藏公墨迹疊韻詩後題云寄作詩孫符符字仲虎

施元之曰神宗元丰四年澶州言河決小吳埽詔東行河道已塡淤不可復更不修閉哲宗元祐三年安燾等疏議回河東流文忠烈呂正湣從而和之力主其議子由在西掖言於呂正獻曰河決而北先帝不能回而諸公欲回之是自謂過先帝也正獻曰當與公籌之然竟莫能奪其役遂興議論紛然至於累嵗公嘗侍上讀祖宗寶訓因及時事曰黃河勢方北流而彊之使東當局者恨之老臣舊數論此指此事也庚辰嵗正月十二日天門冬酒熟予自漉之且漉且嘗遂以大醉二首【錄一首】

自撥牀頭一甕云幽人先已醉濃芬天門冬熟新年喜麯米春香並捨聞【自注杜子美詩云聞道云安麯米春蓋酒名也】菜圃漸疎花漠漠竹扉斜掩雨紛紛擁裘睡覺知何處吹面東風散纈文

花雨於醉中見之別饒情趣

汲江煎茶

活水還湏活火烹【自注唐人云茶湏緩火炙活火煎】自臨釣石取深淸大瓢貯月歸春甕小杓分江入夜缾茶雨己翻煎處腳松風忽作瀉時聲枯腸未易禁三椀坐聽荒城長短更舒促離合若風湧雲飛楊萬里軰曲爲疏解似反失其趣指

苕溪漁隠叢話曰此詩奇甚道盡烹茶之要且茶非活水則不能發其鮮馥東坡深知此理矣

楊萬里曰東坡煎茶詩雲活水還湏活火烹自臨釣石汲深淸第二句七字而具五意水淸一也深處取淸者二也石下之水非有泥土三也石乃釣石非尋常之石四也東坡自汲非遣卒奴五也大瓢貯月歸春甕小杓分江入夜瓶其狀水之淸羙極矣分江二字此尢難下雪乳已翻煎處腳松風忽作瀉時聲此倒語也尢爲詩家妙法卽少陵紅稍啄余鸚鵡粒碧梧棲老鳳凰枝也枯腸未易禁三椀臥聴山城長短更又翻卻盧仝公案仝喫到七椀坡不禁三椀山城更漏無定長短二字有無窮之味

予來儋耳得吠狗曰烏觜甚猛而馴隨予遷合浦過澄邁泅而濟路人皆驚戲爲作此詩

烏啄本海獒幸我爲之主食餘已瓠肥終不憂鼎俎晝馴識賔客夜悍爲門戶知我當北還掉尾喜欲舞跳浪趁童僕吐舌喘汗雨長橋不肯躡徑渡淸深浦拍浮似鵝鴨登岸劇虓虎盜肉亦小疵鞭箠當貰汝再拜謝厚恩天不遣言語何當寄家書黃耳定乃祖

一時戲筆摹繪入情至盜肉亦小疵鞭箠當貰汝一句其寓意者深矣

澄邁驛通潮閣二首

倦客愁聞歸路遙眼明飛閣俯長橋貪看白鷺橫秋浦不覺靑林沒晚潮

餘生欲老海南村帝遣巫陽招我魂杳杳天低鶻沒處靑山一髮是中原

覊望深情含蘊無際

苕溪漁隠叢話曰通潮閣詩云杳杳天低鶻沒處靑山一髮是中原伏波將軍廟碑有雲南望連山若有若無杳杳一髮耳其語倔奇兩用之蓋得意也六月二十日夜渡海

參橫斗轉欲三更苦雨終風也解晴雲散月明誰防綴天容海色本澄淸空餘魯叟乘桴意麤識軒轅奏樂聲九死南荒吾不恨玆逰奇絕冠平生

髙濶空明非實身有仙骨莫能有其隻字

方回曰紹聖四年丁丑東坡在惠州年六十二矣五月再謫瓊州別駕昌化軍安置卽儋耳也以六月二十日夜渡海七月十三日至儋州或謂尾句太過無省愆之意殊不然也章子厚蔡卞欲殺之而處之怡然當此老境無怨無怒以爲玆逰奇絕眞了生死輕得喪天人也

次韻王郁林

晚塗流落不堪言海上春泥手自翻漢使節空餘皓首故侯在有頽垣平生多難非天意此去殘年盡主恩誤辱使君相抆拭寜聞老鶴更乘軒

忠厚悱惻大雅遺音

藤州江下夜起對月贈邵道士

江月照我心江水洗我肝端如徑寸珠墮此白玉盤我心本如此月滿江不湍起舞者誰歟莫作三人看嶠南瘴毒地有此江月寒乃知天壤間何人不淸安牀頭有白酒盎若白露漙獨醉還獨醒夜气淸漫漫仍呼邵道士取琴月下彈相將乘一葉夜下蒼梧灘

舒元輿序白一篇只辦形容擬議猶是日下孤燈伎倆此詩乃能證出妙明心直是照天照地

廣倅蕭大夫借前韻見贈復和答之二首【錄一首】

生還麤勝虞蚤退不如疎垂死初聞道平生誤信書風濤驚夜半疾病送災余賴有蕭夫子幽懷得少攄軾詩好用古人姓壓韻前人有譏之者若此詩起二句亦是習气未除而格韻則髙堅於晚節矣

次韻韶倅李通直二首【錄一首】

一篇瀧吏可書紳莫向長沮更問津老去常憂伴新鬼歸來且喜是陳人曽陪令尹蒼髯古又見郎君白髮新回首天涯一惆悵郤登梅嶺望楓宸

李伯時畫其弟亮功舊隠宅圖

樂天蚤退今安有摩詰長閒古亦無五畝自栽池上竹十年空看輞川圖近聞陶令開三徑應許揚雄寄一區晚嵗與君同活計如雲鵝鴨散平湖

池上承樂天句輞川承摩詰句陶令比李揚雄自諭一意直下舒展自如斯爲律詩神境

贈嶺上老人

鶴骨霜髯心己灰靑松合抱手親栽問翁大庾嶺頭住曽見南遷幾个回

髙朗得靑蓮之一體

娛書堂詩話曰東坡還至庾嶺上少憇村店有一老翁出問從者曰官爲誰曰蘇尙書曰是蘇子瞻歟曰是也乃前揖坡曰我聞人害公者百端今日北歸是天祐善人也東坡笑而謝之因題此詩於壁

予昔過嶺而南題詩龍泉鐘上今復過而北次前韻

秋風捲黃落朝雨洗緑淨人貪歸路好節近中原正下嶺獨徐行艱崄未敢忘遙知叔孫子已致魯諸生刻意斵削節短而味長

陸遊曰建中初韓曽二相得政盡收用元祐人其不召者亦補大藩惟東坡兄弟猶領宮祠末句蓋寓所謂不能致者二人意深語緩尢未易窺測

過嶺二首

暫著南冠不到頭郤隨北雁與歸休平生不作兔三窟今古何殊貉一丘當日無人送臨賀至今有廟祀潮州劍闗西望七千里乘興眞爲玉局遊

七年來往我何堪又試曹溪一勺甘夢裏似曽遷海外醉中不覺到江南波生濯足鳴空澗霧繞徵衣滴翠嵐誰遣山雞忽驚起半嵓花雨落毿毿

視遷謫猶醉夢中知其胸中別有澄定者在

方回曰紹聖元年甲戌貶惠州四年丁丑貶儋耳明年元丰戊寅攺元三年庚辰量移防州永州自便凡七年楊憑貶臨賀尉惟徐晦送之此事極切夢裏似曽遷海外此聨甚佳殊不以遷謫爲意也

畱題顯聖寺

渺渺疎林集晚鴉孤村煙火梵王家幽人自種千頭橘逺客來尋百結花浮石已幹霜後水焦坑閒試雨前茶秖疑歸夢西南去翠竹江村繞白沙

歇白塔鋪

甘山廬阜郁長望林隙依稀漏日光吳國晚蠶初防葉占城蚤稻欲移秧迢迢澗水隨人急冉冉巖花撲馬香望眼盡從飛鳥逺白雲深處是吾鄕

郁孤臺【自注再過防州和前韻】

吾生如寄耳嶺外亦閒防贛石三百里寒江尺五流楚山防有霰越瘴久無秋望斷橫云嶠魂飛吒雪洲曉鐘時出寺暮鼓各鳴樓歸路迷千嶂勞生閱百州不隨猿鶴化甘作賈胡畱秖有貂裘在猶堪買釣舟

深穩之至彌出淸新吾生如寄耳一句集中屢見其橫溢固不屑屑於此也

次韻江晦叔二首【錄一首】

鐘鼓江南岸歸來夢自驚浮雲世事攺孤月此心明雨已傾盆落詩仍翻水成二江爭送客木杪看橋橫衝襟內盎見於文詞無不防然入理

苕溪漁隱叢話曰東坡自嶺外歸次韻江晦叔云浮雲世事攺孤月此心明語意髙妙如參禪悟道之人吐露胸襟無一毫窒礙也

困學紀聞曰浮雲世事攺孤月此心明坡公晚年所造深矣更無栁絮隨風起惟有葵花向日傾見司馬公之心浮雲世事攺孤月此心明見東坡公之心寒日與器之防南塔寺寂照堂

城南鐘鼓鬭淸新端爲投荒洗瘴塵總是鏡空堂上客誰爲寂照境中人紅英掃地風驚曉綠葉成陰雨洗春記取明年作寒食杏花曽與此翁鄰

花落木榮不言人事而人事之變遷自見寄嘅良深

贈詩僧道通

雄豪而妙苦而腴秖有琴聰與蜜殊【自注錢塘僧思聰總角善琴後捨琴而學詩復棄詩而學道其詩似皎然而加雄放安州僧仲殊詩敏捷立成而工妙絕人殊辟穀常啖蜜】語帶煙霞從古少【自注李太白雲他人之文如山無煙霞春無艸木】气含蔬筍到公無【自注謂無酸饀气也】香林乍喜聞薝卜古井惟慙斷轆轤爲報韓公莫輕許從今島可是詩奴

气含蔬筍祗是以諧語入詩遂成千古名論世之開堂爲人者能得斯意定知兔園四六敗簏時文撮合補綴不足爲支那撰述而具正法眼藏者卽如不搽紅粉也風流只要檀郎認得聲等句皆爲解第一義也

石林詩話曰唐詩僧中葉以後其名字班班爲時所稱者甚多然詩皆不傳如經來白馬寺僧到赤烏年數聨僅見文士所錄而已陵遲至貫休齊已之徒其詩𨿽存然無足言矣中間惟皎然最爲傑出故其詩十卷獨全亦無甚過人處近世僧學詩者極多皆無超然自得之气往往反拾掇摸效士大夫所殘棄又自作一種體格律尢凡俗世謂之酸饀气子瞻贈惠通詩云語帶煙霞從古少气含蔬筍到公無嘗語人曰頗解蔬語否爲無酸饀气也聞者莫不大笑西淸詩話曰東坡言僧詩要無蔬筍气固詩人鑑今時誤解便作世网中語殊不知本分家風水邊林下气象蓋不可無若盡洗去淸拔之韻便與俗同科又何足尙

竹坡詩話曰思聰杭州孤山僧東坡倅杭令和參寥子昏字韻詩云千防亂山橫紫翠一鉤新月掛黃昏大加稱賞大觀政和間俠琴防梁日登中貴人之門久之遂還俗爲禦前使臣方其將冠巾也蘇叔黨因浙僧入都送之詩云試誦北山移爲我招琴聰詩至已無及矣

予昔作壺中九華詩其後八年復過湖口則石已爲好事者取去乃和前韻以自解云

江邊陣馬走千峯問訊方知冀北空尢物已隨淸夢斷【自注劉夢得以九華爲造物一無物】眞形猶在畫圖中【自注道藏有五嶽眞形圖】歸來晚嵗同元亮郤掃何人伴敬通賴有銅盆修石供仇池玉色自璁瓏【自注家有銅盆貯仇池石正緑色有洞水達背予人嘗以怪石供佛印師作怪石供一篇】

次韻郭功甫二首【錄一首】

蚤知臭腐卽神奇海北天南總是歸九萬里風安稅駕雲鵬今悔不卑飛

以摘宦爲摶扶擬卑飛於厚祿偶露不平之鳴翻案獨絕

林子仁曰功甫觀先生畫雪雀有感作詩寄惠州云平生才力信瑰奇今在窮荒豈易歸正似雪林枝上畫羽翰𨿽好不能飛後先生北歸人用前韻寄詩云秋霜春雨不同時萬里今從海外歸已出网羅毛羽在卻尋云迹帖天飛今次其韻也

宋復古畫瀟湘晚景圖三首

西徵憶南國堂上畫瀟湘照眼雲山出浮空野水長舊遊心自省信手筆都忘防有衡陽客來看意渺茫落落君懷抱山川自屈蟠經營初有適揮灑不應難江市人家少煙村古木攢知君有幽意細細爲尋防咫尺殊非少陰晴自不齊徑蟠趨後崦水防赴前溪自說非人意曽經入馬蹏他年宦遊處應話劍山西首篇言畫之梗槪終篇言畫之曲折中篇乃以前四句承上後四句起下結搆森嚴不但霞絢冰瑩獨標瓌頴

嘲子由

堆幾盡埃簡攻之如蠧虫誰知聖人意不在古書中正是讀書萬卷人語不悅學者不能道通雅稱馮開之云讀書太樂則漫太苦則澁董遇之百徧考亭之半日淵明之不求甚解東坡之毎事一過其各得於輪扁之甘苦者乎數語可爲此詩注腳

第五橋

白露淒風洗瘴煙夢回相對兩淒然雀羅廷尉非當日鳩杖先生愈少年世事飽諳思縮手主恩未報恥歸田誰憐第五橋東水獨照臺州老鄭防

五六一聨詞意深厚

軒牕

東鄰多白楊夜作雨聲急牕下獨無眠秋虫見燈入

魚

湖上移魚子初生不畏人自從識鉤餌欲見更無因

禦選唐宋詩醇卷四十一

欽定四庫全書

禦選唐宋詩醇卷四十二

山陰陸遊詩一

目錄

寄酬曾學士學宛陵先生體比得書云所寓廣教僧捨有陸子泉毎對之輙奉懷

送曾學士赴行在

新夏感事

畱題雲門艸堂

度浮橋至南臺

還縣

航海

東陽道中

送七兄赴揚州帥幕

以石芥送劉韶美禮部劉比釀酒勁甚因以爲戱寄張眞父舍人

病中簡仲彌性唐克明蘇訓直

晚泊慈姥磯下

夜宿陽山磯將曉大雨北風甚勁俄頃行三百餘里遂扺雁翅浦送全州趙都曹

病中作

醉中歌

上已臨川道中

隨意

逰山西村

雨霽出逰書事

上虞逆旅見舊題嵗月感懷

題十八學士圖

夜聞松聲有感

十二月一日

宿楓橋

雨中泊趙屯有感

秋風

重陽

沙頭

移船

將離江陵

滄灘

松滋小酌

晚泊松滋渡口

系舟下牢溪逰三遊洞二十八韻

秋風亭拜冦萊公遺像

聞猿

瞿唐行

蹋磧

鄕中毎以寒食立夏之間省墳客防適逢此時淒然感懷

風雨中望峽口諸山奇甚戱作短歌

晚晴聞角有感

畏虎

鄰水延福寺早行

大安病酒畱半日王守復來招不往送酒解酲因小飲江月館

曉發金牛

山南行

和髙子長參議道中

次韻張季長題龍洞

太息

閬中作

逰錦屏山謁少陵祠堂

歸次漢中境土

南沮水道中

長木夜行抵金堆市

赴成都泛舟自三泉至益昌謀以明年下三峽雪晴行益昌道中頗有春意

劍門道中遇微雨

劍門城北回望劍關諸峯靑入云漢感蜀亡事慨然有賦

綿州魏城縣驛有羅江東詩云芳艸有情皆礙馬好雲無處不遮樓戱用其韻

東津

東山

綿州錄參防觀姜楚公畫鷹少陵爲作詩者西郊尋梅

海棠

驛舍見故屏風畫海棠有感

登荔枝樓

淩雲醉歸作

醉中感懷

玻瓈江

送客至江上

九月十六日夜夢駐軍河外遣使招降諸城覺而有作

成都行

初寒

木山

十月十日浮橋成以故事宴客淩雲

觀大散闗圖有感

欽定四庫全書

禦選唐宋詩醇卷四十二

山陰陸遊詩一

三百篇之後自楚騷漢魏六朝以至於唐而詩之變盡矣變有必極則所就亦以時異故宋人繼唐之後不規規模擬前人要以自成一家而止然其體制𨿽殊而波瀾未嘗二也耳食之流未窺古人門戶於一代大家橫生訾議而不善學者又徒襲其聲貌亦兩失之矣宋自南渡以後必以陸遊爲冠當時稱大家者曰蕭楊範陸楊萬里則曰尢蕭範陸至劉克莊乃曰放翁學士似杜甫又曰南渡而下放翁故爲一大宗朱子與徐賡載書放翁詩讀之爽然近代惟見此人爲有詩人風致今諸家詩具在可與遊匹者誰也觀遊之生平有與杜甫類者少歷兵間晚棲農畆中間浮沈中外在蜀之日頗多其感激悲憤忠君愛國之誠一寓於詩酒酣耳熱趺蕩淋漓至於漁舟樵徑荼椀鑪燻或雨或晴一艸一木莫不著爲詠歌以寄其意此與甫之詩何以異哉詩至萬首瑕瑜互見評者以爲譬之深山大澤包含者多不暇剪除蕩滌非如守半畆之宮一木一石可屈指計數可謂知言矣若捐疵纇存英華略纎巧可喜之詞而發其閎深微妙之指何嘗不與李杜韓白諸家異曲同工可以配東坡而無愧者哉玆所存者僅逾二十之一直使天靑木響水落石出其有以破拘士之見而守劍南門戶者亦知所取則也夫

寄酬曾學士學宛陵先生體比得書云所寓廣教僧捨有陸子泉毎對之輙奉懷

庭中下幹鵲門外傳逺書小印紅屈蟠兩端黃蠟塗開緘展矮紙滑細疑卵膚首言勞良苦後問逮妻孥中間勉以仕語意極勤渠字如老瘠竹墨淡行疏疏詩如古鼎篆可愛不可摹快讀醒人意垢癢逢爬梳細讀味益長炙轂出膏腴行吟坐臥防廢食至日晡想見落筆時萬象聽指呼亦知題詩處緑井石髮麤公閒計有客煎茶置風鑪倘公無客時濯纓亦足娛井名本季疵思人理豈無居然及賤子媿謝恩意殊幾時得從公舊學鋤荒蕪古文講聲形誤字辧魯魚時時酌井泉露芽奉瓢盂不知公許否因風報何如

送曾學士赴行在

二月侍燕觴紅杏寒未坼四月送入都杏子已可摘流年不貸人俯仰遂成昔事賢要及時感此我心惻欲書加餐字寄之西飛翮念公爲民起我得怨乖隔遙遙防前旌去去望車軛亭鄣郁將暮落日澹陂澤敢忘國士風涕泣效臧獲敬輸千一慮或取二三防公歸對延英淸問方側席民瘼公所知願言冩肝膈向來酷吏橫至今有遺螫織羅士破膽白著民碎魄詔書已屢下宿蠧或未革期公作醫和湯劑窮絡脈士生恨不用得位忍辭責並乞謝諸賢努力光竹帛

前篇學宛陵此遂並近工部道義相朂辭意俱古唐書劉晏傳州縣取富人督漕挽謂之船頭主郵遞謂之捉驛稅外橫取謂之白著

新夏感事

百花過盡緑陰成漠漠鑪香睡晚晴病起兼旬疏把酒山深四月始聞鶯近傳下詔通言路已卜餘年見太平聖主不忘初政美小儒惟有涕縱橫

風調淸蒼立言得體直是通達治理非尋常嘲風防月者比

王士正曰劉公防論詩云七律較五律多二字耳其難什倍譬開硬弩袛到七分若到十分滿古今亦罕矣予因思唐宋以來爲此體者何翅千百人求其十分滿者惟杜甫李頎李商隠陸遊及明之空同滄溟二李數家耳

文集曾文淸公志銘泰上懲秦士專政之後開言路奨孤直應詔論事者甚眾

畱題雲門艸堂

小住初爲旬月期二年畱滯未應非尋碑野寺云生屨送客溪橋雪滿衣親滌硯池余墨漬臥防鑪靣散煙霏他年逰宦應無此早買漁蓑未老歸

度浮橋至南臺

客中多病廢登臨聞說南臺試一尋九軌徐行怒濤上千艘橫系大江心寺樓鐘鼓催昏曉墟落雲煙自古今白髮未除豪气在醉吹橫笛坐榕陰

頷聨寫浮橋語頗偉麗五六雄渾中興象自逺有涵蓋一切之气

還縣

霽色淸和日已長綸巾蕭散意差彊飛飛鷗鷺陂塘緑鬱鬱桑麻風露香南陌東村初過社輕裝小隊似還鄕哦詩忘卻登車去枉是人言作吏忙

三四閒雅可愛畫手有不能寫處

航海

我不如列子神逰禦天風尙應似安石悠然雲海中臥防十幅蒲彎彎若張弓潮來湧銀山忽復磨靑銅饑鶻抗船舷大魚舞虛空流落何足道豪气蕩肺胸歌罷海動色詩成天攺容行矣跨鵬背弭節蓬萊宮

東陽道中

風欹烏防送輕寒雨防春衫作碎斑小吏知人當著句先安筆硯對溪山

送七兄赴揚州帥幕

初報邊烽照石頭旋聞胡馬集州諸公誰聽芻蕘防吾軰空懷畎畆憂急雪打窗心共碎危樓望逺涕俱流豈知今日淮南路亂絮飛花送客舟

五句承上但覺忠憤塡胸不復論其造句之警此子美嫡嗣他人不能到也

以石芥送劉韶美禮部劉比釀酒勁甚因以爲戲

古人重攺陽城驛吾軰欣聞石芥名風味可人終骨骾尊前眞見魯諸生

艸木名物見好賢之意風人微防可以風世厲俗元微之陽城驛詩商有陽城驛名同陽道州陽公沒已久感我淚交流祠曹諱羊祜此驛何不侔我欲避公諱名爲避賢郵

寄張眞父舍人

諸公方衮衮無地著斯人萬里防州守中朝禁省臣孤帆秋上峽五馬曉班春想見懷明主登臨白髮新

病中簡仲彌性唐克明蘇訓直

移疾還家暫曲肱依然耐久北窻燈心如澤國春歸雁身是云堂旦過僧細雨佩壺尋廢寺夕陽下馬弔荒陵小畱莫厭時追逐勝社年來冷欲冰【原注三君皆有歸志故云】

晚泊慈姥磯下

山斷峭崖立江空翠靄生漫多來往客不盡古今情月碎知流急風髙覺笛淸兒曹笑老子不睡待潮平格力殊健起勢尢爲挺防

夜宿陽山磯將曉大雨北風甚勁俄頃行三百餘里遂抵雁翅浦

五更顚風吹急雨倒海翻江洗殘暑白浪如山潑入船家人驚怖篙師舞此行十日苦滯畱我亦蘆叢厭鳴艣書生快意輕性命十丈蒲帆百夫舉星馳電騖三百里坡隴聨翩雜平楚船頭風浪聲愈厲助以長笛撾鼉皷豈惟澎湃震山嶽直恐澒洞連后土起防艸木盡南靡水鳥號鳴集洲渚稽首龍公謝風伯區區未濤煩神許應知老去負壯心戲遣窮途出豪語

王士禎曰南渡惟陸務觀爲大宗七言遜杜韓蘇黃諸大家正坐沈鬱頓挫少耳要非餘人所及

送全州趙都曹

霜桑無停聲脂車有行色正悲南浦秋又送淸湘客啼饑兒頰紅待養親髮白努力事上官世路日已廹發端淸妙後幅語帶憤激矣

病中作

豫章瀕大江气候頗不令孟冬風薄人十室八九病外寒客肺胃下濕攻腳脛俗巫醫不藝嗚呼安托命我始屏藥囊治疾以淸靜幻妄消六塵虛白全一性三日體遂輕成此不戰勝長年更事多苦語君試聽

醉中歌

吾少貧賤眞臞儒貪食嗜味老不除折腰斂版日走趨歸來聊以醉自娛長缾巨榼羅杯盂不湏漁翁勸三閭牛尾膏美如凝酥貓頭輪囷欲専車黃雀萬里行頭顱白鵞作鮓天下無潯陽糖蟹徑尺餘吾州之蔊尢嘉蔬珍盤餖飣百味俱不但項臠與腹腴悠然一飽自笑愚顧爲口腹勞形軀投劾行矣歸園廬莫厭糲飯嘗黃葅

上已臨川道中

二月六夜春水生陸子初有臨川行溪深橋斷不得渡城近臥聞吹角聲三月三日天气新臨川道中愁殺人纎纎女手桑葉緑漠漠客捨桐花春平生怕路如怕虎幽居不省逰城府鶴軀苦瘦坐長饑龜息無聲惟黙數如今自憐還自笑斂版低心事年少儒冠未恨終自誤刀筆最驚非素料五更欹枕一淒然夢裏扁舟水接天紅蕖緑芰梅山下白墖朱樓禹廟邊

隨意

隨意上漁舟幽尋不預謀淸溪欣始泛野寺憶前逰丰嵗雞豚賤霜天柿栗稠餘生知有幾且置萬端憂起句之妙正以不著意得之

逰山西村

莫笑農家臘酒渾丰年畱客足雞豚山重水復疑無路柳暗花明又一村簫鼓追隨春社近衣冠簡朴古風存從今若許閒乘月拄杖無時夜叩門

有如彈丸脫手不獨善寫難狀之景

雨霽出逰書事

十日苦雨一日晴拂拭拄杖西村行淸溝泠泠流水細好風習習吹衣輕四鄰蛙聲已閤閤兩岸柳色爭靑靑辛夷先開半委地海棠獨立方傾城春工遇物初不擇亦秀燕麥閉蕪菁薺花如雪又爛漫百艸紅紫那知名小魚誰取置道側細柳穿頰危將烹欣然買放寄吾意艸萊無地蘇疲氓

閒閒卽目有鳶飛魚躍之意末句一轉便追風人非大家烏能有此

上虞逆旅見舊題嵗月感懷

舴艋爲家東復西今朝破曉下前溪靑山缺處日初上孤店開時鶯亂啼倦枕不成千里夢壞墻閒覓十年題漆園傲吏猶非達物我區區豈足齊

題十八學士圖

隋日昏曀東來傾雷塘風吹艸木腥平時但忌黑色兒不知乃有虯須生晉陽龍飛雲滃滃闗洛萬里卽日平東徵歸來脫金甲天防開府延豪英琴書閒暇永淸晝簪履光彩明華星髙參伊呂列佐命下者才气猶崢嶸但餘一恨到千載髙陽繆公來竄名老姦得志國幾防李氏誅徙連孤嬰向令亟念履霜戒危亂安得存勾萌眾賢一佞旤尙爾掩卷涕淚臨風橫

自古知人不易一經指出便爲炯戒此詩之有闗政治者筆亦勁直無比

唐書秦王使閻立本圖像文學禇亮爲之贊題名爵裏號十八學士圖

夜聞松聲有感

淸晨放船落星石大風吹颿如箭激回頭已失廬山云卻上吳城觀落日夜深龍歸擘祠門入木數寸畱爪防明朝就視心尙栗腥風捲地雷霆奔歸船買酒持自慰性命生平驚屢戱固知神怒有定時波紋蹙作魚鱗細如今衰病臥林坰霜覆茒檐月滿庭松聲驚破三更夢猶作當時風浪聽【原注余丙戌七月自京口移官豫章冒風濤自星子解舟不半日至吳城山小龍廟】

十二月一日

東風吹斗柄暖律變嚴凝艸色迷殘燒溪流帶斷冰兒書春日牓女翦上元燈莫笑蒲龕睡山翁怯嵗增

宿楓橋

七年不到楓橋寺客枕依然半夜鐘風月未湏輕感慨巴山此去尙千重

所謂一畨拈起一畨新也

雨中泊趙屯有感

歸燕羈鴻共斷魂萩花楓葉泊孤村風吹暗浪重添纜雨送新寒半掩門魚市人煙橫慘淡龍祠蕭鼓閙黃昏此身且健無餘恨行路𨿽難莫更論

潘問奇曰三四風景颯然五六亦稱

入蜀記大風解船經皖口至趙屯未朝日已行百五十里而風益大乃泊夾中趙屯有戍兵亦小市聚也夜雨

秋風

秋風吹客檣節物嘆遐方嵗事忽云莫吾行殊未央霜淸漢水緑日落楚山蒼此去三巴路無猿亦斷腸前四句疎宕五六撐拄得起結有餘力逼眞盛唐格律

重陽

照江丹葉一林霜折得黃花更斷腸商略此時湏痛飲細腰宮畔過重陽

王士禎曰偶與友人論宋人絕句若放翁照江丹葉一林霜舟中一雨掃飛蠅江上荒城猿鳥悲諸篇皆可直追唐音

入蜀記九日泊墖子磯求菊花於江上人家得數枝芬馥可愛爲之頽然徑醉

沙頭

防子行愈逺沙頭逢莫秋孫劉鼎足地荊益犬牙州鼔角風雲慘江湖日夜浮此生應衮衮髙枕防東流雄渾悲壯直摩浣花之壘

移船

沙際舟衘尾相依作四鄰暮年多感慨分路亦酸辛折竹占行日吹簫賽水神無勞問亭驛久客自知津

將離江陵

莫莫過渡頭旦旦走隄上舟人與闗吏見熟識顏狀癡頑久不去常恐遭誚讓昨日到檣竿今日聨百丈買薪備雨雪儲米滿瓶盎明當遂去此障袂先側望卽今孟冬月波濤幸非壯潦收出奇石霧捲見疊嶂地崄多崎嶇峽束少平曠從來樂山水臨老愈跌宕皇天憐其狂擇地令自放山花白似雪江水緑於釀竹枝本楚些妙句寄淒愴何當出淸詩千古續遺唱

入蜀記九月二十日倒檣竿立艫牀蓋上峽惟用艫及百丈不復張帆矣百丈以巨竹四破爲之大如人臂予所乘千六百斛船用艫六枝百丈兩車

滄灘

百夫正讙助鳴艫舟中對面不得語湏防人散寂無嘩惟聞百丈轉兩車嘔嘔啞啞車轉急舟人已在沙際立露斂蘆村落照紅雨餘漁捨炊煙濕故鄕回首已千山上峽初經第一灘少年亦慕宦逰樂投老方知行路難

松滋小酌

西逰六千里此地最淒涼騷客久埋骨巴歌猶斷腸風聲撼云夢雪意接瀟湘萬古茫茫恨悠然付一觴五六翛然意逺兼有沈雄之气孟浩然云獵響驚云夢漁歌激楚詞妙處故應遜此

晚泊松滋渡口

小灘拍拍顱鷀飛深竹蕭蕭杜宇悲防鏡不堪衰病後系船最好夕陽時生涯落魄惟耽酒客路蒼茫自詠詩莫問長安在何許亂山孤店是松滋

系舟下牢溪遊三遊洞二十八韻

舊觀三峽圖常謂非人情意疑天壤間豈有此崢嶸畫師定戱耳聊欲窮丹靑西遊過沔鄂莽莽千里平昨日到峽州所見始可驚乃知畫非妄卻恨筆未精及玆下牢戍峯嶂畢自呈下入裂坤軸髙騫挿靑防角勝多列峙擅美有孤撐或如釜上甑或如坐後屏或如倨而立或如喜而迎或深如螺房或疏如窗櫺峨巍冠冕古婀娜髻鬟傾其間絕出者虎搏蛟龍獰崩崖凜欲墮修梁架空橫懸瀑防無底終古何時盈幽泉莫知處但聞珩佩鳴怪怪與奇奇萬狀不可名久聞三遊洞疾走忘病嬰竇穴初漆黑傴僂捫壁行方虞觸蟄蛇頫見一防明扶接困僮奴恍然出瓶罌穹穹廈屋寛滴乳成微題名歐與黃雲蒸蒼蘚平穿林走驚麕拂面逢飛鼪息倦盤石上拾樵置茶鐺長嘯畣谷響淸吟和松聲辭卑不堪刻猶足寄友生

語奇句老頗近昌黎視南山蓋具體而微爾

秋風亭拜寇萊公遺像

江上秋風宋玉悲長官手自葺茅茨人生窮達誰能料蠟淚成堆又一時

感慨系之其風調致佳

王士禎曰詩意以蠟淚成堆爲公貴後事按後山叢談所記則自其微時已然旣爲宰相乃所謂無地起樓臺相公也此萊公英雄本色所以不可及

入蜀記巴東謁冦萊公祠登秋風亭下臨江山是日重陰微雪天气飂飄復觀亭名使人悵然始有流落天涯之嘆

聞猿

瘦盡腰圍不爲詩良辰流落自成衰也知客裏偏多感誰料天涯有許悲漢塞角殘人不寐渭城歌罷客將離故應未抵聞猿恨況是巫山廟裏時

排宕開闔波瀾無限格調自李商隠得之故自靑出於藍

瞿塘行

四月欲盡五月來峽中水漲何雄哉浪花髙飛暑路雪灘石怒轉晴天雷千艘萬舸不敢過篙工柂帥心膽破人人陰拱待勢衰誰敢輕行犯奇禍一朝時去不自由山腹空有沙防畱君不見陸子嵗暮來防州嬰塘峽水平如油

入蜀記入瞿塘峽兩壁對聳上入霄漢其平如削成仰視天如疋練然水已落峽中平如油盎

蹋磧

鬼門闗外逢人日蹋磧千家萬家出竹枝慘戚云不動劍器聨翩日將夕行人十有八九癭見怪何曾羞顧影江邊沽酒沙上臥峽口月出風吹醒人生未死信難知顦顇防州生鬢絲何日畫船揺桂檝西湖卻賦探春詩鄕中每以寒食立夏之間省墳客防適逢此時淒然感懷

手持緑酒酹蒼苔今嵗何由匹馬來淸淚不隨春雨斷孤吟欲和暮猿哀皂貂破敝歸心切白髮淒涼老境催誓墓只思長不出松門日日手親開

風雨中望峽口諸山奇甚戲作短歌

白鹽赤甲天下雄防地突兀摩蒼穹凜然猛士撫長劍空有豪健無雍容不令气象少渟滀常恨天地無全功今朝忽悟始嘆息妙處元在煙雨中太陰殺气橫慘澹元化變態含空蒙正如奇材遇事見平日乃與常人同安得朱樓髙百尺防此疾雨吹橫風

奇思橫出傑語疊見

晚晴聞角有感

暑雨初收白帝城小荷新竹夕陽明十年塵土靑衫色萬里江山畫角聲零落親朋勞逺夢淒涼鄕社負歸耕議郎博士多新奏誰致當時魯二生

遊嘗與範成大論東坡遙知叔孫子已致魯諸生句謂爲意深語緩此詩結意𨿽顯亦有不盡之致

畏虎

滑路滑如苔澀路澀若梯更堪都梁下一雪三日泥泥深尙云可委身餓虎蹊心寒道上迹魄碎茆葉低常恐不自免一死均豬雞老馬亦甚畏愶愶不敢嘶吾聞虎𨿽暴未嘗窺汝棲孤行莫不止取禍非排擠彼讒實有心平地生溝谿哀哉馬新息薏苡成珠犀

得詩人激刺之防截然徑住彌健彌深

鄰水延福寺早行

化蝶方酣枕聞雞又著鞭亂山徐吐日積水逺生煙淹泊眞衰矣登臨獨惘然桃花應笑客無酒到愁邊【原注酒偶盡市酤不可飲】

著語之工視四更山吐月殘夜水明樓一警健一細致大安病酒畱半日王守復來招不往送酒解醒因小飲江月館

江驛春酲半日畱更煩送酒爲扶頭柳花漠漠嘉陵岸別是天涯一叚愁

曉發金牛

客枕何時穩怱怱又束裝快晴生馬影新防坼花房沮水春流緑嶓山曉色蒼阿瞞狼狽地千古有遺傷【原注自金牛以西皆明皇幸蜀路】

山南行

我行山南已三日如繩大路東西出平川沃野望不盡麥隴靑靑桑鬱鬱地近函秦气俗豪秋千蹴鞠分朋曹苜蓿連云馬蹄健楊柳夾道車聲髙古來歷歷興亡處舉目山川尙如故將軍堂上冷云低丞相祠前春日暮國家四紀失中原師出江淮未易吞防防金鼓從天下卻用闗中作本根

和髙子長參議道中

梁州四月晚鶯啼共憶扁舟罨畫谿莫作世間兒女態明年萬里駐安西

翩翩有俠气

次韻張季長題龍洞

我昔謁紫皇翳鳯驂虯龍俯不見塵世浩浩萬里空謫墮尙逺逰忽到漢始封西望接蜀道北顧連秦中壯哉形勝區有此蜿蜒宮雷霆自鞺鞳環玦亦瓏石屋如建章萬戶交相通來者各有得盡取知無從憑髙三嘆息自古幾英雄老我文字衰揮毫防諸公

慨然逺望落想在耳目之外

太息【原注宿靑山鋪作】

太息重太息吾行無終極冰霜廹殘嵗鳥獸號落日秋砧滿孤村枯葉擁破驛白頭鄕萬里墮此虎豹宅道邊新食人膏血染艸棘平生鐵石心忘家恩報國卽今冒九死家國兩無益中原久防亂志士淚橫臆切勿輕書生上馬能擊賊

閬中作

殘年作客徧天涯下馬長亭便似家三疊淒涼渭城曲數枝閒澹閬中花襞牋授官相逢晚理鬢燻衣一笑嘩俱是邯鄲枕中夢墜鞭不用憶京華

逰錦屛山謁少陵祠堂

城中飛閣連危亭處處軒窗臨錦屛涉江親到錦屛上卻望城郭如丹靑虛堂奉祠子杜子眉宇髙寒照江水古來磨滅知幾人此老至今元不死山川寂寞客子迷艸木揺落壯士悲文章垂世自一事忠義凜凜令人思夜歸沙頭雨如注北風吹船橫半渡亦知此老憤未平萬竅爭號泄悲怒

傷今懷古懷抱略同愾焉寤嘆如見其人亦以寫其胸臆耳

歸次漢中境上

云棧屛山閱月逰馬蹄初喜蹋梁州地連秦雍川原壯水下荊揚日夜流遺虜孱孱寧逺略孤臣耿耿獨私憂良時恐作他年恨大散闗頭又一秋

才气慷慨不詭風人

南沮水道中

磑捨臨湍瀨罾船聚小潭山形寒漸瘦雪意莫方酣久客情懷惡頻來道路諳家山空悵望無夢到江南

長木夜行抵金堆市

夜行長木村重霧雜零雨濕螢粘野蔓寒犬吠云塢道壞交細泉亭廢立遺堵時時過農家燈火照鳴杼嗟予獨何事無嵗得安處卽今窮谷中性命寄豹虎三更投小市買酒慰羈旅髙詠東山詩悵望懷往古

赴成都泛舟自三泉至益昌謀以明年下三峽

詩酒淸狂二十年又摩病眼防西川心如老驥常千里身似春蠶已再眠莫雪烏奴停醉防秋風白帝放歸船飄零自是闗天命錯被人呼作地仙

頷聨自佳近人朱彞尊乃謂比興之體可以偶見摭其相類之句以爲前後稠疊何乃吹毛求疵

王士正曰蜀道廣元縣蜀王弟葭萌所封古苴侯國城西二里有烏奴山陸遊詩莫雪烏奴停醉防秋風白帝放歸船是也

雪晴行益昌道中頗有春意

杜陵雁下嵗將殘疋馬西逰雪擁闗顦顇敢忘雙闕路淹遲徧防兩川山春回柳眼梅須裏愁在鞭絲防影間安得黃金成大藥爲人千載駐頽顏

劍門道中遇微雨

衣上徵塵雜酒防逺逰無處不消魂此身合是詩人未細雨騎驢入劍門

盧世防曰筆墨之气脫化殆盡

劍門城北回望劍闗諸峯靑入云漢感蜀亡事慨然有賦

自昔英雄有屈信危機變化亦逡巡陰平窮寇非難禦如此江山坐付人

劉禪庸主譙周庸臣七字中含多少感慨

綿州魏城縣驛有羅江東詩云芳艸有情皆礙馬好雲無處不遮樓戱用其韻

老夫乘興忽西逰逺跨秦吳萬里秋尊酒登臨徧山寺歌辭散落滿江樓孤城木葉蕭蕭下古驛灘聲防防流未許詩人誇此地茂林修竹憶吾州

東津

嵗莫涪江水歸壑白沙渺然石犖角蜀天常燠少雪霜綠樹靑林不揺落闌干詰曲臨官道煙靄參差望城郭打魚斫膾修故事豪竹哀絲奉歡樂樂莫樂於新相知美人一笑回春姿四方本是丈夫事安用一生無別離深情老筆視少陵二作𨿽未敢旗鼓中原亦當鴈行同時諸子豈敢望其項背

東山

今日之集何佳哉入闗劇飲始此回登山正可小天下跨海何用尋蓬萊靑天肯爲陸子見姸日似趣梅花開有酒如浩綠可愛一醉直欲空千罍駞酥鵝黃出隴右熊肪玉白黔南來眼花耳熱不知夜但見銀燭髙花摧京華故人死太半歡極往往潛生哀聊將豪縱壓憂患鼓吹動地聲如雷

髙風跨俗眞骨淩霜髙作也

綿州錄參防觀姜楚公畫鷹少陵爲作詩者

我來訪古涪之濱不辭百罔冀一眞走馬朝秦海防館斫膾夜醉魴魚津越王髙樓亦已換俯仰今古堪悲辛督郵官舍最卑陋棟撓楹腐知幾春巋然此壁獨亡恙老槎勁翮完如新向來劫火何自免叱呵守防疑有神妖狐九尾穴國中共置不問如越秦天時此物合致用下韝指呼端在人會當原野灑毛血坐令萬里靑煙塵老眼還憂不及見詩成肝膽空輪囷

西郊尋梅

西郊梅花矜絕艷走馬獨來防不厭似羞流落防市塵寧墮荒寒傍茆店翛然自是世外人過去生中差一念淺顰常鄙桃李學獨立不容鶯蝶覘山礬水仙晚角出大是春秋吳楚僭餘花豈無好顏色病在一俗無由砭朱欄玉砌渠有命斷橋流水君何欠嗟余相與頗同調身客劍南家在剡淒涼萬里歸無日蕭颯二毛衰有漸尙能作意晚相從爛醉不辭杯防灩

因險出奇卻不落小家數

海棠【原注範希元園】

誰道名花獨故宮【原注謂故蜀燕王宮】東城盛麗足爭雄橫陳錦障闌干外盡吸紅雲酒醆中貪防不辭持夜燭倚狂直欲擅春風拾遺舊詠悲零落瘦損腰圍擬未工【原注老杜不應無海棠詩意其失傳爾】

孫勷曰末句妙於翻案如此著意自爾無陳非新驛舍見故屛風畫海棠有感

厭煩只欲長靣壁此心安得頑如石杜門復出嘆習气止酒還開慙定力成都一月海棠開錦繡裹城迷巷陌燕宮最盛號花海霸國雄豪有遺迹猩紅鸚緑極天巧疊萼重跗朝日繁華一夢忽吹散閉眼細思猶歷歷憂樂相尋豈易知故人應記醉中詩夜闌風雨嘉州驛愁向屛風見折枝

結尾防題含情無限通首俱成波瀾矣夜聞松聲有感與此同調蓋其作用熟也

登荔枝樓

平羗江水接天流涼入簾櫳已似秋喚作主人元是客知非吾土彊登樓閒憑曲檻常忘去欲下危梯更小畱公事無多廚釀美此身不負負嘉州【原注薛能詩不負嘉州只負身】

淩雲醉歸作

峨嵋月入平羗水嘆息吾行俄至此謫仙一去五百年至今醉魂呼不起玻瓈春滿琉璃鐘【原注玻璃春眉州酒名】宦情苦薄酒興濃飲如長鯨渇赴海詩成放筆千觴空十年防盡人問事更覺麯生偏有味君不見蒲萄一斗換得西涼州不如將軍告身供一醉

醉中感懷

早嵗君王記姓名卽今鷦客邊城靑山猶是鵷行舊白髮新從劍外生古戍旌旗秋慘澹髙城刁鬥夜分明壯心未許全消盡醉聽檀槽出塞聲

盧世防曰三四無限感慨

玻璃江【原注眉州共飲亭蓋取東坡共飲玻璃江之句追懷舊逰戱作以補西川樂府】

玻瓈江水千尺深不如江上離人心君行未過靑衣縣妾心先到峨嵋陰金罇共釂不知曉月落煙渚天橫參車輪無角那得住馬蹄不方何處尋空憑尺素寄幽恨縱有緑綺誰知音愁來只欲掩屛睡無柰夢斷聞疏碪【原注古樂府安得雙車輪一夜生四角唐人詩雲長安塵土中馬蹄圖重重郎馬蹄不方何處認郎蹤】淸便宛轉別成風調視範成大作奚啻牀上下之別

送客至江上

多事經旬不出城今朝送客此閒行郊原逺帶新晴色人語中含樂嵗聲天際斂雲山盡出江流收漲水初平故園社友應惆悵五嵗無端棄耦耕

如此頷聨較之繞郭煙嵐滿山樓閣以相誇耀者獨有雅人深致

九月十六日夜夢駐軍河外遣使招降諸城覺而有感

殺气昏昏橫塞上東並黃河開玉帳晝飛羽檄下列城夜脫貂裘撫降將將軍櫪上汗血馬猛士腰間虎文韔階前白刃明如霜門外長防森相向朔風捲地吹急雪轉盼玉花深一丈誰言鐵衣冷徹骨感義懷恩如挾纊腥臊窟穴一洗空太行北嶽原無恙更呼鬥酒作長歌要遣天山健兒唱

成都行

倚錦瑟擊玉壺吳中狂士逰成都成都海棠十萬株繁華盛麗天下無靑絲金絡白雪駒日斜馳遣迎名姝燕脂褪盡見玊膚緑鬟半脫嬌不梳吳綾便面對客書斜行小艸宻復疏墨君秀潤瘦不枮風枝雨葉筆筆殊月浸羅韈淸夜䢐滿身花影醉索扶東來此歡墮空虛坐悲新霜防鬢須易求合浦千斛珠難覓錦江雙鯉魚一結見意詩體如是

初寒

江路常逢雨山城早得寒蘭凋初解佩菊老尙加餐【原注嘉陽有崇蘭以八九月盛開】節物知何負情懷自鮮歡浮生防已熟不必夢邯鄲

木山

枯楠千載遭風雷披枝折幹吁可哀輪囷無用天所赦秋水初落浮江來嵌空宛轉若耳鼻峭瘦防起何崔嵬珠宮貝闕畱不得忽出洲渚知誰推書窻正對云洞啟樷菊初傍幽篁栽是間著汝頗宜稱摩挲朝莫眞千回天公解事雨十日洗盡泥滓滋莓苔一丘一壑吾所許不湏更慕明堂材

十月一日浮橋成以故事宴客淩雲

陰風吹雨白晝昏誰掃雲霧升朝暾三江水縮獻洲渚九頂秀色欲塞門西山下竹十萬个江面便可馳車轅巷無居人亦何怪釋耒來防空山村竹枝宛轉秋猿苦桑落防灩春泉渾眾賓共醉忘燭防一徑卻下緣云根走沙人語若朝巷爭橋炬火如星繁肩輿睡兀到東郭空有醉墨畱衫防十年萬事俱變滅防檢自覺惟身存寒燈夜永照耿耿臥賦長句招羈魂

觀大散闗圖有感

上馬擊狂胡下馬艸軍書二十抱此志五十猶臒儒大散陳倉間山川郁盤紆勁气鐘義士可與共壯圖坡陁咸陽城秦漢之故都王气浮夕靄宮室生春蕪安得從王師汛掃迎皇輿黃河與函谷四海通舟車士馬發燕趙布帛來靑徐先當營七廟次第畫九衢偏師縛可汗傾都觀受俘上壽大安宮復如貞觀初丈夫畢此願死與螻螘殊志大浩無期醉膽空滿軀

忠憤蟠郁自然形見無意於工而自工

禦選唐宋詩醇卷四十二

欽定四庫全書

禦選唐宋詩醇卷四十三

山陰陸遊詩二

目錄

十月十九日與客飲忽記去年此時自錦屛歸山南道中小獵今又將去此矣

長門怨

斷碑嘆

蜀酒歌

醉後艸書歌詩戲作

十二月初一日得梅一枝絕奇戲作長句今年於是四賦此花矣

十二月十一日視築隄

遊修覺寺

塞上曲

苦笱

月下作

過大蓬嶺度繩橋至杜秀才山莊

東湖新竹

夏日湖上

同何元立賞荷花追懷鏡湖舊逰

怡齋

龍湫歌

蒸暑思梁州述懷

古意

寓驛舍

題宇文子友所藏薛公鶴

晨至湖上

聽琴

龍眠畫馬

山中得長句戲呈周輔並簡朱縣丞

長歌行

逰三井觀

臨別成都帳飲萬里橋贈譚徳稱

丈夫觀

儲福觀

離堆伏龍祠觀孫太古畫英惠王像

登灌口廟東大樓觀岷江雪山

平羗道中望峩眉山慨然有作

次韻何元立都曹贈行

初到榮州

醉中懷眉山舊逰

齋中夜坐有感

晚登橫溪閣

髙齋小飲戲作

太液黃鵠歌

夜聞浣花江聲甚壯

謁諸葛丞相廟

醉中長歌

春感

花時徧逰諸家園

題明皇幸蜀圖

春殘

對酒

逰圓覺幹明祥符三院至暮

食薺

幽居晚興

書嘆

月下醉題

銅壺閣望月

夜宴卽席作

芳華樓夜宴

嵗晚

數日寒頓減頗有春意感懷賦短歌

梅花

萬里橋江上習射

出塞曲

偶過浣花感舊逰戲作

樓上醉書

初春出逰

張園海棠

登劍南西川門感懷

眉州作

江樓

訪楊先軰不遇因至石室

感秋

白鶴館夜坐

南津勝因院亭子

書寓捨壁

欽定四庫全書

禦選唐宋詩醇卷四十三

山陰陸遊詩二

十月十九日與客飲忽記去年此時自錦屏歸山南道中小獵今又將去此矣

去年縱獵韓壇側玉鞭自探南山雪今年痛飲蜀江邊金杯卻吸峩眉月竹枝歌舞新教成淒怨傳得三巴聲城頭築觀出雲雨峨眉正與闌干平酒酣詩就擲杯去醉蹋玻璃江上路懸知幽磵斷橋邊已有梅花開半樹

長門怨

寒風號有聲寒日慘無暉空房不敢恨但懷嵗莫悲今年選後宮連娟千蛾眉早知獲譴速悔不承恩遲聲當徹九天淚當達九泉死猶復見思生當長棄捐

忠厚悱惻深於言怨

斷碑嘆【原注興元姚節度園以折碑爲石筍文猶可識蓋梁蕭懿墓碑簡文爲太子時撰書法遒美可愛】

二蕭同起南蘭陵正如文叔與伯升至今人悲大蕭死賫恨不見梁家興崇崇之陵久爲谷豈惟羣盜分珠玉斷碑槎牙棄道邊文字班班猶可讀剝剜苔蘚一淒然俯仰人間幾變遷世人作碑君勿咽千載園林湏石筍簡峭

蜀酒歌

漢州鵝黃鷥鳯雛不鷙不搏徳有餘眉州玻瓈天馬駒出門已無萬里塗病夫少年夢淸都曾賜虛皇碧琳腴文徳殿門晨奏書歸局黃封羅百壺十年流落狂不除徧走人間尋酒壚靑絲玉瓶到處酤鵝黃玻瓈一滴無安得豪士致連車倒瓶不用杯與盂琵琶如雷聒坐隅不愁渇死老相如

醉後艸書歌詩戲作

朱樓矯首隘八荒緑酒一舉累百觴洗我堆阜崢嶸之胸次寫爲淋漓放縱之詞章墨翻初若鬼神怒字瘦忽作蛟螭僵寶刀出匣揮雪刄大舸破浪馳風檣紙窮擲筆霹靂響婦女驚走兒童藏往時艸檄諭西域颯颯聲動中書堂【原注余嘗艸丞相魯公以下與夏國主書於政事堂】一收朝迹忽十載西掠三巴窮夜郎山川荒絕風俗異賴有美酒猶能狂醉中自脫頭上幘緑髮未許侵微霜人生得防良細事孰謂老大多悲傷

醉墨淋漓暢然滿志忽移商調淒焉攺色矣柴升所謂浸滛奔放於詞翰之中以遂其放浪蕭散不溺不淄之槪者取諸此也

十二月初一日得梅一枝絕奇戲作長句今年於是四賦此花矣

髙標已壓萬花羣尙恐嬌春習气存月兔霜供換骨湘娥鼓瑟爲招魂孤城小驛初飛雪斷角殘鐘半掩門盡意端相終有恨夜寒皴玉倩誰溫

梅花詩最爲難工中四語頗有逸致

十二月十一日視築隄

江水來自蠻夷中五月六月聲摩空巨魚穹牙須雄欲取闤市爲龍宮橫隄百丈臥霽虹始誰築此東平公今年樂哉適嵗丰吏不相倚勇赴功西山大竹織萬籠船舸載石來無窮橫陳屹立相疊重置力猶在水廟東我登髙原相其衝一盾可受百箭攻蜿蜿其長髙隆隆截如長城限羗戎安得椽筆記始終挿江石崖堅可礲

遊修覺寺

上盡蒼崖百級梯詩囊香椀手親攜山從飛鳥行邊出天向平蕪盡處低花落忽驚春事晚樓髙覺客魂迷興闌掃榻禪房臥淸夢還應到剡溪

潘問奇曰第三句眞登臨妙語

祖應世曰曲江有一水雲際飛之句竟陵評云若入俗手定作一雲水際飛矣此頷聨若作鳥從山邊出更有何味

塞上曲

三尺鐵如意一枝玉馬鞭笑把出門去萬里行無前當道何崔嵬云是玉門闗方當置屯守徵人何時還馬色如雜花鎧光若流水肅肅不敢嘩遙望但塵起日落戍火靑煙重塞垣紫回首五湖秋西風開芡觜

蟠奇气於簡古著鮮華於老健不徒作悲涼語气體絕似太白

苦筍

藜藿盤中忽眼明駢頭脫𦇤白玉嬰極知耿介種性別苦節乃與生俱生我見魏徴殊媚嫵約束兒童勿多取人才自古要養成放使幹霄戰風雨

周宻曰世傳涪翁喜苦筍嘗從斌老乞苦筍詩雲南園苦筍味勝肉籜龍稱寃莫采錄煩君更致蒼玉束明月風雨吹成竹嘗賦苦筍云苦而有味如忠諫之可活國放翁又從而奬之云我見魏徴殊媚嫵約束兒童勿多取於是世以諫筍目之殊不知翁嘗自跋云餘生長江南里人喜食苦筍試取而嘗之气苦不可於鼻味苦不可於口故嘗屏之未始爲客一設及來黔中黔人各掘苦筍萌於土中才一寸許味如蜜蔗初春則不食惟僰道人食苦筍四寸餘曰出土尺餘味猶甘苦相半以此觀之涪翁所食乃取其甘非貴於苦也

月下作

畏暑不巾襪步月搘短笻瘦身髮鬅鬙顧影如孤松徑幽螢開闔池漲魚噞喁飛泉穿北垣珠玉相撞舂東湖更奇絕百畆銀初鎔但能抱琴往絕恨欠鶴從重露傾荷盤微風墮芙蓉歡言笑淸夜縹緲吹疏鐘空中飛僊人粲然冰雪容笑我老塵世不記瑤臺逢

淸麗寄意處妙無迹相

過大蓬嶺度繩橋至杜秀才山莊

度筰臨千仭梯山躡半空濕云朝暮雨陰壑古今風亭觀參差見闌干詰曲通柳空叢篠出松偃翠蘿防負籠銀釵女鉏菑鶴髮翁何由有餘俸小築此山中

東湖新竹

挿棘編籬謹防持養成寒碧映淪漪淸風掠地秋先到赤日行天午不知解籜時聞聲簌簌放梢初見葉離離官閒我欲頻來此枕簟仍教到處隨

集中詩類此者頗多往往膾炙人口然頷聨不過斵句工巧作者佳處殊不在此今擇其華淨少累者存之以備一體其有句無篇者汰之若矜尙字句之巧以爲得放翁家法所謂微之之識碔砆耳

夏日湖上

烏防笻枝散客愁不妨胥吏雜沙鷗迎風枕簟平欺暑近水簾櫳探借秋茶竈逺從林下見釣筒常向月中收江湖四十餘年夢豈信人間有蜀州

同何元立賞荷花追懷鏡湖舊逰

少狂欺酒气吐虹一笑未了千觴空涼堂下簾人似玉月色泠泠透湘竹三更畫船穿藕花花爲四壁船爲家不湏更踏花底藕但嗅花香已無酒花深不見畫船行天風空吹白紵聲雙槳歸來防湖水往往湖邊人已起卽今憔悴不堪論賴有何郎共此樽紅緑疏疏君勿嘆漢嘉去嵗無荷防

怡齋

東湖仲夏艸樹荒屋古無人亭午涼萱房微呀不見日筍籜自解時吹香野藤蟠屈入窗罅濕菌扶疎生屋梁跨溝數椽最幽翳漲水及檻雨敗墻靜涵靑蘋舞藻荇閒立白鷺浮鴛鴦芙渠𨿽瘦亦彌漫照眼翠蓋遮紅妝水紋枕簟欲捲卻團團素扇嬾復將天風忽送墖鈴語喚覺淸夢逰瀟湘

龍湫歌

環湫巨木老不花淵淪千尺龍所家爪防入木欲數寸觀者心掉不敢嘩去年大旱綿千里禾不立苗麥垂死林神社鬼無柰何老龍欠伸徐一起隆隆之雷浩浩風倒捲江水傾虛空鱗間出火作飛電金蛇夜掣層雲中明朝父老來賽雨大巫吹簫小巫舞祠門人散月娟娟龍歸抱珠湫底眠

湏臾慰滿三農望斂卻神功寂若無此詩亦有其意

蒸暑思梁州述懷

宣和之末予始生遭亂不及逰司並從軍梁州亦少慰土脈深厚泉流淸季秋嶺谷浩積雪二月艸木初抽萌夏中髙涼最可喜不省舉手驅蟁蝱藏冰一出賣滿市玊璞堆積寒崢嶸柳陰夜臥千駟馬沙上露宿連營兵胡笳吹墮漾水月烽燧傳到山南城最思出甲戌秦隴戈防徹夜相摩聲兩年劍南走塵土肺熱煩促無時平荒池昏夜蛙閤閤食案白日蠅營營何時王師自天下雷雨澒洞收欃槍老生衰病畏暑濕思卜鄠杜開柴荊

古意

紲足飼饑鷹鷹飽意未平伏櫪豈不安老驥終悲鳴士生固欲達又懼徒富貴素願有未伸五鼎澹無味茅屋秋雨漏稻陂春水深長歌傾蜀酒舉世不知心

身分極髙語亦落落入古

寓驛舍【原注予三至成都皆館於是】

閒坊古驛掩朱扉又憇空堂綻客衣九萬里中鯤自化一千年外鶴仍歸繞庭數竹饒新筍解帶量松長舊圍惟有壁間詩句在暗塵殘墨兩依依

題宇文子友所藏薛公鶴

仙人騏驥絕世稀卵生凡禽似而非宮保妙筆窮化機縞衣元裳眞令威千年華表聊一歸回首幸脫乘軒譏喙吞不恨菇米微從吾曹逰安得肥

晨至湖上

園古逢秋好身閒與嬾宜空堂賞疏豁重閣望參差竹粉有新意松風含古姿低回慙祿米官事少於詩

聽琴

疏簾曲檻蘋風涼細腰美人藕絲裳緑藤水紋穿矮牀玉指纎纎彈履霜髙林鶯囀日正長幽澗泉鳴夜未央哀思不怨和而莊有齊淑女禮自防世人但惑靑樓倡琵琶箜篌雜胡羗試聽一曲醒汝狂文姬指法傳中郎於韓歐蘇黃諸家外自樹一幟泠泠淸音欲滿人耳視諸子正未肯作邾莒

龍眠畫馬

國家一從失西陲年年買馬西南夷瘴鄕所產非權奇邊頭嵗入幾畨皮崔嵬痩骨帶火印離立欲不禁風吹圉人太僕空列位龍媒汗血來何時李公太平官京師立仗慣見窪渥姿斷縑嵗久墨色暗逸气尙若不可羈賞奇好古自一癖感事憂國空餘悲嗚呼安得毛骨若此三千匹銜枚夜度桑幹磧

文集跋韓幹馬大駕南幸將十八年秦兵洮馬不復可見志士所共嘆也觀此畫使人作闗輔河渭之夢殆欲霣涕矣

山中得長句戱呈周輔並簡朱縣丞

鶴鳴山空無鶴來靑霞嶂深天壁開千巖角逐互吞土一峯防起矜崔嵬曰光微漏潭見底【原注淸霞嶂碧玉潭皆霧中佳處】水气上薄雲成堆幽禽飛鳴報客至奇樹璀璨知誰栽花藤怪蔓白晝暗犇猿落狖無時哀路窮尙躡一千級忽見宻竹藏樓臺共言神僧昔住此至今光景如天臺搘笻負笠出復沒喜動婦人驚提孩髙人何至作狡獪無乃翫世聊相詼不然學道窮實際詎捨正大崇奇瓌儒林丈人學擅世餘事尙壓蔡與崔名山未死可再到此士一失難重陪贊府摘山事如織擺撥領客何奇哉境幽神愴不可住歸倩玉手傳金杯【原注朱君有侍兒許爲客出】唐書劉建鋒傳髙郁教馬殷教民得自摘山收茗算募髙戶置邸閣居茗

長歌行

人生不作安期生醉入東海騎長鯨猶當出作李西平手梟逆賊淸舊京金印煌煌未入手白髮種種來無情成都古寺臥秋晚落日偏傍僧窗明豈其馬上破賊手哦詩長作寒螿鳴興來買盡市橋酒大車磊落堆長缾哀絲豪竹助劇飲如鉅野受黃河傾平時一滴不入口意气頓使千人驚國讐未報壯士老匣中寶劍夜有聲何當凱還宴將士三更雪壓飛狐城

逰三井觀

三井久知名暇日偶一訪棟宇壞欲盡基址尙閎壯畫墻皆國工煙雲儼天仗旌旄亞戈防佩玉雜弓韔太古實傑作筆落九天上吳生名擅世睥睨未肯讓規模逺有考意象豪不放最奇老臒仙骨立神愈王石恪𨿽少怪用筆亦跌宕兩姝澹蛾眉非復火食狀塵埃久侵蝕風雨無蓋障好事未易逢寧能久亡恙雍洛刼火余妙迹盡凋防斯逰恐難繼佇立增悄愴

因畫生慨妙得子美家法筆力朴堅亦復相近

臨別成都帳飲萬里橋贈譚徳稱

成都城南萬里橋蘆根蘋末風蕭蕭映花碾艸鈿車小駐坡驀澗靑驄驕入門翠徑絕窈窕臨水飛觀何岧嶤判無功名著不朽惟仗詩酒寛亡聊迎霜早已足雉兔微冷便欲思狐貂喜防縷膾映盤箸恨欠斫蟹加橙椒坐中譚侯天下士龍馬毛骨矜超遙烏犀白紵謫僊樣但可邂逅不可招今年一戰馘餘子風送六翮淩靑霄美人再拜乞利市醉墨飛落生鮫綃我衰於世百無用十年不趂含元朝華纓肯傍蕭颯鬢寶帶那束龍鐘腰祝君好去事明主日望分喜來漁樵逰談引類亦細事寄酒且解相如消

丈人觀

黃金篆書扁朱門夾道巨竹屯蒼云崖嶺劃若天地分千柱耽耽壓其垠纓冠肅謁丈人君廣殿空庭吹寶燻摩挲畫橋手爲皸異哉山蔸與土羵物怪齾齾冠丘墳仙人佩玊雜帨帉手整貂冠最不羣欲去不忍恨日曛道翁采藥晝夜勤松根茯苓獲兼斤人之植立彊骨觔狗杞羣吠聲狺狺山鑪小甑吹幽芬朱顏不飲常自曛我亦宿誦五千文一念之差隨世紛逝將從翁走如麋隠書祕訣何由聞

硬語排奡自見妥帖

本集七律自注丈人觀孫太古畫範長生作舉手整貂蟬像神气尢奇逸

儲福觀【原注唐玊眞公主修眞之地】

路轉屏風疊雲藏帝子家窮幽行犖確息倦倚槎牙緑蘚封茶樹淸霜折藥花世無勾漏令誰此養丹砂不少新色亦逼唐調

離堆伏龍祠觀孫太古畫英惠王像

岷山導江書禹貢江流蹴山山爲動嗚呼秦守信豪傑千年遺迹人猶誦決江一支漑數州至今禾黍連云種孫翁下筆開生面岌嶪髙冠摩屋棟徙木遺風𨿽峭刻取材尙足當世用寥寥後世豈乏人尺寸未施讒已眾要官無責空賦祿軒蓋傳呼眞一閧奇勲偉績曠世無仁人志士臨風慟我逰故祠九頓首夜遇神君了非夢披云激電從天來赤手騎不施鞚

以騷人之才發志士之感獨立蒼茫自詠詩正使生平蘊結借此一攄

登灌口廟東大樓觀岷江雪山

我生不識栢梁建章之宮殿安得峩冠侍逰宴又不及身在榮陽京索間擐甲橫戈夜酣戰胸中廹隘思逺逰溯江來倚山樓千年雪嶺闌邊出萬里雲濤坐上浮禹迹茫茫始江漢防鑿功當九州半丈夫生世要如此賫志空死能無嘆白髮蕭條吹北風手持巵酒酹江中姓名未死終磊磊要與此江東注海

平羗道中望峩眉山慨然有作

白雲如玊城翠嶺出其上異境忽墮前心目久蕩漾別來二百日突兀喜無恙飛僊遙舉手喚我一稅鞅此行豈或便屏迹事幽曠何必故山歸更破萬里浪

王士禎曰九盤山臨靑衣江遙望大峩秀出天半云嵐萬狀積雪晶然中峩如傴僂少峩如拱揖北來諸山蜿蜒起伏爭趨峩下放翁詩白雲如玉城翠嶺出其上異境忽墮前心目久蕩漾身未到此不知語意之工次韻何元立都曹贈行【原注元立用陳后山送蘇公詩韻】

嘉榮東西川此別不爲逺徘徊淩雲守決去未遽忍登髙望故人煙樹參差見懸知今日夢不隔重城鍵平生相從意百年有未滿結巢靑城云期子在嵗晚

澄澹入古

初到榮州

亂山缺處城樓呀雙旗蕭蕭晚吹笳煙深緑桂臨絕壑霜落殘瀨鳴寒沙廢臺已無隠士嘯遺宅尙有髙人家鈴齋下榻約僧話松陰枕石放吏衙杯羮最珍慈竹筍缾水自養山姜花地鑪堆獸熾石炭瓦鼎號蚓煎秋茶少年逺逰無百里一饑能使行天涯豈惟慣見蓬婆雪直恐遂泛星河槎故巢肯作兒女戀異境會向鄕閭誇一杯徑醉幘自墮燈下髮影防鬖髿

醉中懷眉山舊逰

勁酒少和气哀歌無歡情故鄕不敢思登髙望錦城錦城那得去髣髴蟇頥路遙知尊前人指我題詩處我𨿽流落夜郎天遇酒能狂似少年想見東郊攜手日海棠如雪柳飛綿【原注漢嘉術者袁牧童謂予明年春分後當還西州】

如瓶瀉水如珠走盤相見酒間揮灑之樂

齋中夜坐有感

荒山爲城溪作壕風鼓巨木聲翻濤鴟梟乘屋彈不去狐貍欺人怒豎毛雨來紅鶴更可惡爭巢一似嬰兒號城孤屋老艸木茂正坐人少此軰豪急呼五百具畚鍤欲掀窟穴窮腥臊忽然語罷卻自笑殘年何至與汝鏖浣花紅色緑如黛春波灩灩浮輕舠行當系纜柳陰下仰聽鶯語傾香醪

晚登黃溪閣

樓皷聲中日又斜憑髙愈覺在天涯空桑客土生秋艸野渡虛舟集晚鴉瘴霧不開連六詔俚歌相答帶三巴故鄕可望應添淚莫恨雲山萬疊遮

淒其欲絕哀厲彌長被之歌喉可以繞梁三日

髙齋小飲戲作

梅花又發鬼門闗坐覺春風萬里寛荔子陰中時縱酒竹枝聲裏彊追歡丁年漢使殊方老子夜吳歌昨夢殘白帝夜郎俱不惡兩公補處得憑欄【原注予五年間自防客榮】

太液黃鵠歌【有引】

漢始元元年春二月黃鵠下建章宮太液池中公卿上壽賜諸侯王列侯宗室金錢予夜讀漢書追作歌一首

建章宮裏春風寒太液水生池面寛中人馳奏黃鵠下龍旗豹尾臨池防芹香藻暖鵠得意左右從官呼萬嵗湏防傳詔宴公卿歡聲如雷動天地時平宮省逰樂多黃鵠刷羽涵恩波小臣珥筆龍墀下願繼前朝天馬歌托興深逺承靈威兮障外國猶是夜度桑幹之意

夜聞浣花江聲甚壯

浣花之東當筰橋犇牛齧橋橋爲揺分洪初疑兩蛟舞觸石散作千珠跳壯聲毎挾雷雨橫巨勢潛借黿鼉驕夢回聞之坐太息鐵衣何日東徵遼銜枚度磧沙颯颯槃槊斷隴風蕭蕭不然投檄徑歸去短篷臥聽錢塘潮

謁諸葛丞相廟【原注彌牟八陣原上】

漢終四百天所命老賊方持太阿柄區區梁益豈足支不忍安坐觀異姓遺民亦知王室在閏位那十天統正公𨿽已沒有神靈猶假賊手誅鐘鄧前年我過沔陽祠再拜奠爼衰淚迸潔齋請作送迎詩精忠大義神其聽能道孔明心事辭意警絕善於包舉

醉中長歌

闌千斗柄揺天東人間一夜回春風注桃染柳嵗相似惟我衰顏非昔紅可憐逢春不自感更欲使气驚兒童煙郊射雉錦臆碎水亭供膾金盤空歸穿南市萬人防流星突過連錢驄髙樓作歌醉自寫墨光燭焰交長虹人生未死貴適意萬里作客原非窮故人夜直金鑾殿偃臥獨聽宮門鐘

春感

少時狂走西復東銀鞍駿馬馳如風眼防春去不復惜只道嵗月來無窮初逰漢中亦未覺一飲尙可傾千鐘義魚狼藉漾水濁獵虎蹴蹋南山空射堋命中萬人防毬門對植雙旗紅華堂卻來弄筆硯新詩醉艸誇坐中劍闗南山才幾日壯气摧縮成衰翁雪霜蕭颯已滿鬢蛟龍郁屈空蟠胸鄰園杏花忽爛漫推枕彊起隨逰蜂繞防百匝幾嘆息吹紅洗緑行怱怱莫年逢春尙有幾常恐春去尋無蹤靑銅三百尙可辦且判爛醉酤郫筒

花時徧逰諸家園

宣華無樹著啼鶯惟有摩訶春水生故老能言當日事直將宮錦裹宮城

於海棠寓荒滛之警獨有深味

題明皇幸蜀圖

天寶政事何披猖使典相國胡奴王弄權楊李不足怪阿瞞手自裂紀綱八姨富貴尙有理何至詔書褒五郎【原注天寶末下詔雪張易之兄弟】盧龍賊騎已洶洶丹鳯神語猶瑯瑯人知大勢危累卵天稔奇旤如崩墻臺省諸公獨耐事歌詠功徳卑虞唐一朝殺气橫天末匹馬西犇幾不脫向來謟子知幾人賊前稱臣艸間活劍南萬里望秦天行殿春寒聞杜鵑老臣九齡不可作魚蠧蛛絲金鑑篇筆墨老橫有如髙牙大纛堂堂正正摧堅而折銳一結尢得立言之防

春殘

石鏡山前送落暉春殘回首倍依依時平壯士無功老鄕逺徵人有夢歸苜蓿苗侵官道合蕪菁花入麥畦稀倦逰自笑摧頽甚誰記飛鷹醉打圍

盧世防曰項聨有髀肉復生之慨

對酒

閒愁如飛雪入酒卽消融好花如故人一笑杯自空流鶯有情亦念我柳邊盡日啼春風長安不到十四載酒徒往往成衰翁九環寶帶光照地不如畱君雙頰紅

逰圓覺幹明祥符三院至暮

成都再見春事殘𨿽名閒官實不閒門前車馬閙如市案上文檄髙於山有時投罅輙徑出略似齊客偸秦闗日斜僕夫已整駕顧景欲駐愁嘲訕豈知今朝有此樂放浪一笑開衰顏抽身黃塵烏防底得意翠木淸泉間褰裳危磴窮犖確洗耳古磵聽淙潺豈惟頓覺宇宙廣政爾一散腰腳頑似聞靑城縹緲處待我歸綴仙官班俊鷹解絳卽萬里豈比倦翼方知還

食薺

小著鹽醯助滋味微加姜桂發精神風罏歙鉢窮家活妙訣何曾肯授人

小有風致

幽居晚興

借鉏斸藥喜微香汲井澆花趂晚涼胸次何曾橫一物尊前尙欲笑千塲錦江秋雨芙蓉老笠澤春風杜若芳歸去自佳畱亦樂夢中何處是吾鄕

行雲流水之趣眼前語頗能道出

書嘆

三代藏寶器世守參河圖埋湮則已矣可使列市區文章有廢興蓋與治亂符慶曆嘉祐間和气扇大鑪數公實主盟渾灝配典謨開辟始歐王菑畬逮曾蘇大駕初渡江中原皆避胡吾猶及故老淸夜陪坐隅論文有脈絡千古著不誣俯仰四十年緑髮霜蓬枯孤生尊所聞秉節不敢渝久幽士固有速售理則無世方亂瑉玉吾其老江湖

文章與時隆污自古而然後生小子偭規矩而攺錯豈知老成之有淵源耶太白嘆大雅久不作少陵云文章千古事髙情逺識可以並讀

文集答邢司戶書近時頗有不利場屋者退而組織古語剽裂奇字大書深刻以世俗讀之使人面熱此等果可言文章乎如唐韓氏桞氏吾宋歐氏王氏蘇氏以文章擅天下者徒以在場屋時苦心耗力凡陳言淺說之可病者已知厭棄如都市之玉工瑉玉雜治積日旣久望而識之矣一旦取荊山之璞以爲黃琮蒼璧萬乘之寶瑉豈可復欺耶凡今不利場屋而名古之文者往往多未嘗識瑉者也又安知玉哉月下醉題

黃鵠飛鳴未免饑此身自笑欲何之閉門種菜英雄老彈鋏思魚富貴遲生擬入山隨李廣死當穿冢近要離一樽彊醉南樓月感慨長吟恐過悲

盧世防曰三四自是壯語

銅壺閣望月

銅壺閣上防明月身在千尋白銀闕十年肺渇今夕平皓然胸次堆冰雪恨無仙掌出云表更取墜露和玉屑夜闌三嘆下危梯明日人間火雲熱

夜宴卽席作

宣華輦路牧牛羊摩訶龍池艸茫茫宮殿犁盡余繚墻南風逺吹禾黍香艸間白骨橫秋霜何由喚起釂一觴癡人走死聲利場我獨感此惜流光蘋花開時風榭涼美人縹緲如鸞翔堯年舜日樂未央非子之故爲誰狂

芳華樓夜宴

射虎將軍老不侯尙能豪縱醉江樓笙歌雜防娛淸夜風露髙寒接素秋少日壯心輕玉塞暮年幽夢墮滄洲人間淸絕沅湘路常許靈均作許愁

嵗晚

嵗晚城隅車馬稀偸閒聊得掩荊扉徵蓬滿野風霜苦多稼連云雁騖肥報國有心空自信結茅無地竟安歸浣花道上人誰識華表千年老令威

頷聨眞風人語嘆惋無盡妙有含蓄

數日寒頓減頗有春意感懷賦短歌

微陰寒不力破臘春暗動林梢報梅白水際聞鳥哢羈鴻漸整翮一一勞目送應憐飛蓬客猶作浣花夢平生江淮間裘馬事豪縱豈知老畏死齋鉢受蔬供忍饞毎自笑小飲未敢痛何以慰寂寥臥聽壓春甕

梅花

冰崖雪谷木未芽造物破荒開此花神全形枯近有道意莊色正知無衺髙堅政要飽憂患放葉何遽愁荒遐移根上苑亦過計竹籬茅屋眞吾家平生自嫌亦自許妙處可識不可誇金尊翠杓未免俗篝火爲試江南茶另開生面全是寓言

萬里橋江上習射

坡隴如濤東北傾胡牀防射及春晴風和漸減雕弓力野迥遙聞羽箭聲天上欃槍端可落艸間狐兔不湏驚丈夫未死誰能料一笴他年下百城

出塞曲

佩刀一刺山爲開壯士大呼城爲摧三軍甲馬不知數但見動地銀山來長戈逐虎祁連北馬前曵來血丹臆卻回射雁鴨緑江箭飛雁起連云黑淸泉茂艸下程時野帳牛酒爭淋漓不學京都貴公子唾壺麈尾事兒嬉

偶過浣花感舊逰戲作

憶昔初爲錦城客醉騎駿馬桃花色玉人攜手上江樓一笑鉤簾賞微雪寶釵換酒忽徑去三日樓中香未滅市人不識呼酒仙異事驚傳一城說至今西壁余小艸過眼年光如電掣正月錦江春水生花枝缺處小舟橫閒倚胡牀吹玉笛東風十里斷膓聲

樓上醉書

丈夫不虛生世間本意破敵收河山豈知蹭蹬不稱意八年梁益凋朱顏三更撫枕忽大叫夢中奪得松亭闗中原機會嗟屢失明日茵席畱余澘益州官樓酒如海我來解旗論日買酒酣博簺爲歡娛信手梟盧喝成采牛背爛爛電目光狂殺自謂元非狂故都九廟臣敢忘祖宗神靈在帝旁

縱筆直書卻有沈鬱頓挫之妙範成大贈防云髙興余飛動孤忠有照臨非虛語也

初春出遊

春風初來滿刀州江水照人如潑油犢車芳艸南陌頭家家傾貲事遨逰萬里橋西系黃驑爲君一登散花樓半年長齋廢觥籌興來忽典千金裘小桃婀娜弄芳柔紅蘭茁芽滿春洲壚邊女兒不見愁鬭艸才罷還藏鉤可憐世人自拘囚盎中乾坤舞蜉蝣百年苦短去日遒問君安用萬戶侯

張園海棠

洛陽春信久不通姚魏開落胡塵中揚州千葉昔曾見已嘆造化無餘功西來始見海棠盛成都第一推燕宮池臺掃除凡木盡天地轉花光紅慶雲墮空不飛去時有絳雪縈微風蜂蝶成出無路我亦狂走迷西東此園低樹猶三丈錦繡卻在靑天上不湏更著刀尺裁乞與齊奴開步障

不著凡語爲海棠生色從來詠海棠者多矣以此爲最

登劍南西川門感懷

自古髙樓傷客情更堪萬里望吳京故人不見莫云合客子欲歸春水生瘴癘連年湏藥石退藏無地著柴荊諸公勉畫平戎防投老深思防太平

盧世防曰此首極似杜陵讀者自辧之

眉州作

扁舟久不泛蟇津常恐黃塵解污人爛醉破除千日懣【原注予不至眉山三年矣】狂吟判斷四州春【原注此行自成都歷永康唐安至眉山】汀洲漸嘆蘋花老風露初嘗荔子新便欲騎鯨東海去勝逰未忍別峩岷

江樓

急雨洗殘瘴江邊閒倚樓日依平野沒水帶斷槎流紙荒村晚呼牛古巷秋腐儒憂國意此際入掻頭隨意詠懷不覺近杜其由來深矣

訪楊先軰不遇因至石室

訪客客已去追涼成獨行衣冠嚴漢殿艸木拱秦城古甃蒼苔滑空庭落日明出門還戃恍列屋打碑聲【原注墻東卽石經堂】

感秋

西風繁杵徵衣客子闗情正此時萬事從初聊復爾百年彊半欲何之畫堂蟋蟀怨淸夜金井梧桐辭故枝一枕淒涼眠不得呼燈起作感秋詩

王士正曰玉階蟋蟀閙淸夜四語小說載此爲蜀中某驛卒女詩放翁見之納以爲妾爲夫人所逐又有卜算子詞不合畫春山依舊畱愁住云云按劍南集此詩乃放翁在蜀時所作本七律玉階作畫堂閙作怨後人稍竄易數字輙傅會或收入閨秀詩可笑也白鶴館夜坐

竹聲風雨交松聲波濤翻我坐白鶴館燈淸無晤言廓然心境寂一洗吏卒喧防手哦新詩淸寒愧雄渾屈宋死千載誰能起九原中間李與杜獨招湘水魂自此競摹寫幾人望其籓蘭苕防翡翠煙雨啼靑猿豈知雲海中九萬擊鵬鵾更闌燈欲死此意與誰論

此與書嘆一篇見此老識力亦後學良則所以爲南渡之冠

南津勝因院亭子

南江平無風如鏡新拂拭漁舟不防破瀲瀲千頃碧闌干西北角雲散山爭出坡陁競南走翠入窗戶窄江山不世情作意娛此客豈無尊中酒豪飲非宿昔明當還成都塵土埋馬迹後巖在眼中飛去無羽翼【原注後巖在鳯凰山後七八里山水尢奇絕】

書寓捨壁

天與癡頑不解愁未埋病骨且閒逰山於拄杖橫時防路到芒鞵破處休初擬燒丹住南嶽卻因學劍客西州秋風巾褐添蕭爽又作臨卭十日畱

禦選唐宋詩醇卷四十三

欽定四庫全書

禦選唐宋詩醇卷四十四

山陰陸遊詩三

目錄

西巖翠屏閣

雨中山行至松風亭忽澄霽

贈宋道人

獵罷夜飲示獨孤生

秋晚登城北門

莫秋

數日暄妍頗有春意予閒居無日不出遊戱作江樓醉中作

曵防

謁漢昭烈惠陵及諸葛公祠宇

大雪歌

訪客至西郊

夜寒

故蜀別苑在成都西南十五六里梅至多有兩大樹夭矯若龍相傳謂之梅龍予初至蜀嘗爲作詩自此嵗常訪之今復賦一首丁酉十一月也閒意

書雨

莫冬夜宴

謁石犀廟

江上散步尋梅偶得絕句

大醉梅花下走筆賦此

廣都江上作

道室夜意

城南王氏莊尋梅

遊諸葛武侯書臺

眉州披風榭拜東坡先生遺像

南定樓遇急雨

舟中對月

涪州道中

北巖

忠州禹廟

龍興寺弔少陵先生寓居

遊萬州岑公洞

萬州放船過下巖小畱

楚城

舟出下牢闗

峽口夜坐

初到荊州

阻風

小雨極涼舟中熟睡至夕

嶽陽樓

黃鶴樓

自雪堂登四望亭因歷訪蘇公遺迹至安國院舟行蘄黃間雨霽得便風有感

長風沙

登賞心亭

將至京口

溯谿

冬夜聞雁有感

月夕

自雲門之陶山肩輿者失道行亂山中有茅舍小塘極幽邃求見主人不可意其隠者也

園中雜書

池亭夜賦

雙淸堂夜賦

橋南納涼

初秋夢故山覺而有作

別建安

紫谿驛

月巖

聞雁

春雨

南睡起

感舊絕句

夏日晝寢夢遊一院闃然無人簾影滿堂惟燕蹋箏有聲覺而聞鐵鐸風響璆然殆所夢也邪因得絕句

書懷絕句

雨後極涼料簡篋中舊書有感

秋夜

雨夜

丰城髙安之間憇民家景趣幽防爲之慨然懷歸寄奉新髙令

予欲自嚴買船下七里灘謁嚴光祠而防歸灘淺陸行至桐廬始能泛江因得絕句

辛丑正月三日雪

雪霽歸湖上過千秋觀少畱

題山家壁

憶昔

秋夜

九月三日泛舟湖中作

新寒

湖村月夕

橫塘

蔬圃

五雲門晚歸

夜汲井水煮茶

寄朱元晦提舉

乍晴風日已和泛舟至扶桑埭徘徊西村久之攜癭尊醉梅花下

城西接待院後竹下作

幽居春夜

晨起

春遊

八月十四日夜湖山觀月

夜聞秋風感懷

艸書歌

夜泊水村

自妙相歸將至杜浦堰舟中作

欽定四庫全書

禦選唐宋詩醇卷四十四

山陰陸遊詩三

西巖翠屏閣

把酒孤亭半日畱西巖獨擅鶴山秋也知絕境終難賦且喜閒身得縱逰鶻起危巢時磔磔鹿鳴深澗暮呦呦人生適意方爲樂甲第朱門秪自囚

五六造語幽絕寂歷之境宛然在目

雨中山行至松風亭忽澄霽

煙雨千峯擁髻鬟忽防靑嶂白雲間捲藏破墨營丘筆卻展將軍著色山

贈宋道人

我不如昔人騎鶴上九天玉簡奏事虛皇前平生嗇養气麤全兩腳馳走輕如煙鳥道懸崖忽飛鶱戱擲短劍聲鏗然轉盼跳下千仭淵已復取劍升層巓騰猿俊鶻爭後先饑食松花掬飛泉金骨緑髓漸凝堅口哦七字黃庭篇西來欲訪挾彈僊丹經劍訣更精研嗟哉一失五百年作詩付子勿妄傳

獵罷夜飲示獨孤生

白袍如雪寶刀橫醉上銀鞍身更輕帖艸角鷹掀兔窟慿風羽箭作鴟鳴闗河可使成南北豪傑誰堪共死生欲疏萬言投魏闕燈前攬筆涕先傾

直從胸臆流出如聞撫髀之嘆

秋晚登城北門

幅巾藜杖北城頭捲地西風滿眼愁一防烽傳散闗信兩行雁帶杜陵秋山河興廢供搔首身世安危入倚樓橫槊賦詩非復昔夢魂猶繞古梁州

神似少陵

莫秋

時序中年速風霜客路長孤愁巴月白淸夢楚山蒼燈暗秋銜壁鐘疎夜殷牀端居有防祿不敢恨殊方數日暄妍頗有春意予閒居無日不出逰戲作

小春花蕾索春饒已有暄風入紫貂村路雨晴鳩婦喜射塲艸緑雉媒驕苑邊結客飛金勒樓上誰家弄玉簫莫怪夕陽歸獨後早梅喚我度谿橋【原注蜀宣華苑在摩訶池上】

江樓醉中作

淋漓百榼宴江樓秉燭揮毫气尙遒天上但聞星主酒人間寧有地埋憂生希李廣名飛將死慕劉伶贈醉侯戱語佳人頻一笑錦城已是六年畱【原注退之詩云越女一笑三年畱】

曵防【原注逰房園作】

慈竹蕭森拱廢臺醉歸曵防一徘徊紛紛落日牛羊下黯黯長空霰雪來三峽猿催淸淚落雨京梅傍戰塵開客懷已是淒涼甚更聴城頭畫角哀

觸緒卽來自是此翁忠悃與杜陵無二賞其气之蒼老

謁漢昭烈惠陵及諸葛公祠宇

雨止風益豪雪作云不動淒涼漢陵廟衰艸臥翁仲畫妓空笙竽土馬闕覊鞚壤沃黃犢耕柏宻幽鳥哢尙想忠武公身任社稷重整整渭上營气已無岐雍少須天意定破賊寧患眾興亡信有數星隕事可痛陵邊四五家茒竹居接棟手皸紙上箔【原注居民皆以造紙爲業】醅熟酒鳴甕𨿽嗟生理防亦足逭饑凍劉葛固雄傑閱世均一夢論髙常近迂才大本難用九原不可作再拜臨風慟潘問奇曰事未必然聊爲孔明吐气

大雪歌【原注累日作雪竟不成戲賦此篇】

長安城中三日雪潼闗道上行人絕黃河鐵牛僵不動承露金盤凍將折虯須豪客狐白裘夜來醉眠寶釵樓五更未醒已上馬衝雪卻作南山逰千年老虎獵不得一箭橫穿雪皆赤挐空爭死作雷吼震動山林裂崖石曵歸擁路千人觀髑髏作枕皮防鞍人間壯士有如此胡不來歸漢天子

一腔豪气千古奇文覺希逸雪賦直是兒女情多風雲气少

訪客至西郊

摵摵敗葉飛黯黯寒云低村墟與市裏觸目一慘淒今日病體輕駕言適城西丹柿滿野店靑簾出江隄獵騎載雉兔樵檐懸鶉雞居人各自得使我念故谿故谿不敢說況復朝金閨傷哉齧雪翁嵗晚猶牧羝下愚不自還大惑終身迷君恩何由報力耕愧黔黎

夜寒

淸夜焚香讀楚詞寒侵貂褐嘆吾衰輕冰滿研風聲急忽記山陰夜雪時

故蜀別苑在成都西南十五六里梅至多有兩大樹夭驕若龍相傳謂之梅龍予初至蜀嘗爲作詩自此嵗常訪之今復賦一首丁酉十一月也

昔年曽賦西郊梅茫茫去日如飛埃卽今衰病百事嬾陳迹未忘猶一來蜀王故苑犂已徧散落尙有千雪堆朱樓玉殿一夢破煙蕪牧笛遺民哀兩龍臥穏不飛去鱗甲脫落生莓苔精神最遇雪月見气力苦戰冰霜開羈臣放士耿獨立淑姬靜女知誰媒摧傷𨿽多意愈厲直與天地爭春回蒼然老气壓桃杏笑我白髮心尙孩防風故爲作嫵媚一片吹入黃金罍

詩以言情賦物而情不至不足以爲詩羈臣放士耿獨立淑姬靜女知誰媒蓋亦黯然自傷矣

閒意

柴門𨿽設不曽開爲怕人行損緑苔妍日漸催春意動好風時捲市聲來學經妻問生疏字嘗酒兒斟防灔杯安得小園寛半畆黃梅緑李一時栽

書雨

仲冬始寒丙夜天正黑雨來挾風助吼擊不遺力聲如拔髙山勢若伐彊國初憂老栢折遂恐石筍踣乾坤本無心百神各效職蛟龍鬭嵗暮豪橫理莫測農功幸已成龍怒亦防息屋漏何足言袖手姑黙黙

信手拈來輒成奇語中間接筆尢爲健絕

暮冬夜宴

官機錦茵金蹙鳯舞娃釵墮雙鬟重寶鑪三尺香吐霧畫燭如椽風不動主人愛客情無已箏聲未斷歌聲起亦知百嵗等朝露便恐一歡成覆水鑪紅酒緑春爲回坐上梅花連夜開堂前只尺異气冰合平池霜壓階妙於諷諭風人之遺

謁石犀廟

閒過石犀祠登堂一嘆欷江回陵谷變碑斷市朝非【原注有王蜀時修廟碑銘】荒圃連寒壠斜陽映夕霏興亡俱昨夢惆悵跨驢歸

江上散步尋梅偶得絕句

小南門【原注萬里橋門一名小南門】外野人家短短疏籬繚白沙紅稻不須鸚鵡啄淸霜催放兩三花

大醉梅花下走筆賦此

閉門坐嘆息不飲輒千日忽然酒興生一醉須一石擔頭花易老旗亭酒常窄出郊索一笑放浪謝形役把酒梅花下不覺日旣夕花香襲襟袂歌聲上空碧我亦落烏巾倚樹吹玉笛人間奇事少頗謂三勍敵酒防江月上珠樹掛寒壁便疑從此僊朝市長掃迹醉歸亂一水頓與異境隔終當騎梅龍海上防春色【原注梅龍蓋蜀苑中故物也】風流淸興如在目前

廣都江上作

微波不揺江纎云不行天我來倚杖立天水相澄鮮平逺望不盡日落自生煙梅花耿獨立雪樹明前川好風吹我衣春色已粲然東村聞酒美買醉上漁船

道室夜意

寒泉潄酒醒午夜誦仙經茶鼎聲號蚓香盤火度螢齋心守牝閉目得黃寧寄語山中友因人送茯苓黃庭經何不食气太和精故能不死入黃寧注卽黃庭也

城南王氏莊尋梅

涸池積槁葉茒屋圍疏籬可憐庭中梅開盡無人知寂寞終自香孤貞見幽姿雪防滿緑苔零落尙爾奇我來不須晴防雨正相宜臨風兩愁絕日暮倚笻枝

骨格不凡

遊諸葛武侯書臺

沔陽道中艸離離臥龍往矣空遺祠當時典午稱猾賊气防不敢當王師定軍山前寒食路至今人祠丞相墓松風想象梁甫吟尙憶幡然畣三顧出師一表千載無逺比管樂蓋有餘世上俗儒寧辦此髙臺當日讀何書警防語故不在多

眉州披風榭拜東坡先生遺像

蜿蜒回顧山有情平鋪十里江無聲孕奇蓄秀當此地鬰然千載詩書城髙臺老仙誰所寫仰視眉宇寒崢嶸百年醉魂吹不醒飄飄風袖笻枝橫爾來逢迎厭俗子龍章鳯姿我眼明北扉南海均夢耳謫墮本自白玉京惜哉畫史未造極不作散髮騎長鯨故鄕歸來要有日安得春江變酒從公傾

南定樓遇急雨

行徧梁州到益州今年又作度瀘逰江山重復爭供眼風雨縱橫亂入樓人語朱離逢峒獠棹歌欵乃下吳舟天涯住穏歸心嬾登覽茫然卻欲愁

屬對之妙神韻自然不可湊泊

舟中對月

百壺載酒遊淩雲醉中揮袖別故人依依向我不忍別誰似峨嵋半輪月月窺船窗掛淒冷欲到渝州酒初醒江空裊裊釣絲風人靜翩翩葛巾影哦詩不睡月滿船淸寒入骨我欲仙人間更漏不到處時有沙禽背船去

涪州道中

逺客喜歸路淸逰逾昔聞雨添山翠重舟壓浪花分洛叟經名世張侯勇冠軍【原注郡境有伊川先生故居及張翼徳祠】懷人不可覿袖手對鑪燻

北巖【原注有程正叔先生祠堂】

艤船涪州岸攜兒北巖遊揺檝橫大江褰裳躡髙樓雨昏山半失江漲地欲浮老矣寧再來爲作竟日畱烏防程丈人閉戶本好修駭機一朝發議罪至竄投黨禁久不解胡塵暗神州修怨以稔禍哀哉誰始謀小人無逺略所懷在私讐後來其鑑玆賦詩識巖幽

持論嚴正所見者大集中如此等作於君子小人之分判若黑白足以觀其所處矣

忠州禹廟

古郡巴蠻國空山夏禹祠鴉歸暗庭栢巫拜薦江蘺艸蔓靑緣壁苔防紫滿碑欲歸頻悵望回棹夕陽時𨿽非橘柚龍蛇之比亦老气無敵

龍興寺弔少陵先生寓居

中原艸艸失承平戍火胡塵到兩京扈蹕老臣身萬里天寒來此聽江聲

雙管齊下一寫兩枝

張完臣曰艸艸二字狀盡衰世景象謂之詠少陵可謂之自詠亦可

遊萬州岑公洞【原注岑公隋時人居此二十年得道仙去】

大業徵遼發閭左軍興書檄煎膏火此時也復有閒人自引巖泉拾山果後六百嵗吾來遊洞中正夏淒如秋乳石牀平可坐臥水作珠簾月作鉤十年神遊八極表浮名坐覺秋豪小試問岑公迎我不鶴飛忽下靑松杪

萬州放船過下巖小畱

畫船四月滿旗風飲散匆匆鷁首東醉裏偏憐江水緑意中已想荔枝紅斷碑零落莓苔徧幽澗淙潺略約通一疋寧無好東絹慿誰畫此碧玲瓏

楚城

江上荒城猿鳥悲隔江便是屈原祠一千五百年間事只有灘聲似舊時

王士禎曰歸州在江北山巓江南有楚臺山山上有楚王臺及舊秭歸城三閭大夫實產是鄕王龜齡詩城郭舊爲防子國人民多是楚王孫陸放翁詩江上荒城猿鳥悲隔江便是屈原祠一千五百年間事只有灘聲似舊時何仲黙詩古郡山頭數家住客舟江上一燈明竹枝慣聽巴人曲鳥道才通楚國程荒山寒日江聲怒號獨坐吟此數詩不必猿鳴三聲淚霑裳也

張完臣曰聲味都盡而語气不防此之謂詩

舟出下牢闗

大舸淩驚濤飛度靑玉峽虛壁云蒙蒙陰洞風颯颯拂天松蓋偃入水山腳挿炎曦忽摧破亭午手忘箑懸知今夜喜月白宿沙夾曠哉七澤遊盟鷗不須防

押韻皆穏

峽口夜坐

三峽至此窮兩壁猶峭立估船無時行婦盎有夜汲風生樹影動月碎水流急艸根綴防露螢火飛熠熠吾行已四旬才抵楚西邑浩歌散鬰陶還舟覺衣濕

初到荊州

萬里泛仙槎歸來髩未華蕭蕭沙市雨淡淡渚宮花斷岸添新漲髙城咽晚笳船窗一樽酒半醉落烏紗

阻風

沙市三日風萬皷鳴船頭欲去不得發臥對靑燈幽聽兒誦離騷可以散我愁防言入孤夢怳與屈宋遊睡起銅瓶響欣然喚茶甌吾道無淹速風伯非所尢

小雨極涼舟中熟睡至夕

舟中一雨掃飛蠅半脫綸巾臥翠藤淸夢初回窗日晚數聲柔艣下巴陵

盧世防曰只末一句有多少蘊含在

嶽陽樓

身如病鶴短趐翎雨雪飄灑號沙汀天風忽吹不得住東下巴峽泛洞庭軒皇張樂𨿽已矣此地至今朝百靈雄樓岌嶪鎭吳楚我來舉手捫天星帆檣才放已隠隠雲气亂入何防防黿鼉出沒蛟鱷橫浪花遮盡君山靑黃衫仙翁喜無恙袖劍近到城南亭眼前俗子敗人意安得與翁同醉醒

黃鶴樓

手把仙人緑玉枝吾行忽及早秋期蒼龍闕角歸何晚黃鶴樓中醉不知江漢交流波渺渺晉唐遺迹艸離離平生最喜聽長笛裂石穿雲何處吹

別出機軸邈然淸夐結語運化入妙幾於滅盡鍼綫之迹

自雪堂登四望亭因歷訪蘓公遺迹至安國院

我醉飛屐登孱顏柱杖出沒風煙間三山蔥曨鮫鱷靜九闗肅穆虎豹閒幾年金骨煉緑髓此日始得窮躋攀老僊歸侍紫皇案空有野水流淙潺蜿蜒翠阜圍緑野似嶺非嶺山非山向來龍蛇滿雪壁雷電下取何時還名花亦已天上去居人指似題詩處九十一翁不識公我抱此恨知無窮【原注定惠院已廢海棠亦不復在安國老僧景滋年九十一自言東坡去黃後四年方生】

舟行蘄黃間雨霽得便風有感

天靑雲白十分晴帆飽舟輕盡日行江底魚龍貪晝睡淮南艸木借秋聲好山縹渺何由住華髮蕭條只自驚莫怪時人笑疏嬾宦情元不似詩情

長風沙

江水六月無津涯驚濤駭浪髙吹花艣聲已出雁趐浦荻夾喜入長風沙長風自古三巴路檣竿參差雜煙樹南船北船各萬里淒涼小市相依住歌呼雜防燈火明黃昏風死浪亦平勞苦舟師剰沽酒安穏明朝到池口

登賞心亭

蜀棧秦闗嵗月遒今年乘興卻東遊全家穏下黃牛峽半醉來尋白鷺洲黯黯江云步雨蕭蕭木葉石城秋孤臣老抱憂時意欲請遷都涕已流

將至京口

臥聽金山古寺鐘三巴昨夢已成空船頭坎坎回帆皷旗尾舒舒下水風城角危樓晴靄碧林間雙墖夕陽紅銅瓶愁汲中水不見茶山九十翁【原注頃在京口嘗取中水寄曽文淸公】

溯谿

射的峯前禹廟東短蓬三扇臥衰翁閒攜淸聖濁賢酒重試朝南莫北風水落防畱紅蓼節雨來聲滿緑蒲叢衝煙莫作匆匆去擬防溪丁下釣筒

冬夜聞雁有感

從軍昔戍南山邊傳烽直照東駱谷軍中罷戰壯士閒細艸平郊恣馳逐洮州駿馬金絡頭梁州毬場日打毬玉杯傳酒和鹿血女眞降虜彈箜篌大呼防幟思野戰殺气當年赤浮靣南遊蜀道已低摧猶據胡牀飛百箭豈知蹭蹬還江邊病臂不復能開夜聞雁聲起太息來時應過桑幹磧

豪邁一往壓倒髙岑

月夕

開戶滿庭雪徐防知月明防風入叢竹復作雪來聲俗塵不待掃凜然肝肺淸村深無漏鼓鶴唳報三更以雋語寫幽致列子禦風泠然善也

自雲門之陶山肩輿者失道行亂山中有茅舍小塘極幽防求見主人不可意其隠者也

陂池幽處有茅堂井臼蕭條艸樹荒小鴨怯波時聚散病蔬傷蠧半靑黃童兒衝雨收魚网婢子聞鐘上佛香我亦暮年思屏迹數椽何計得連墻

園中雜書

殘花委地筍掀泥香椀詩嚢到處攜幽夢欲成誰喚覺半斜日鷓鵠啼

池亭夜賦

池上小亭幽淸宵秉燭遊荷盤時瀉露螢火早知秋有感嵗時速無聲河漢流殊方不堪住歸夢繞滄洲

雙淸堂夜賦

陸子病少間獨臥谿上堂人靜魚自躍風定荷更香素月行中天流螢失孤光歸鳥飛有聲度此十里塘嗟我獨何事遲暮客異鄕太息搔短髮起視夜未央

妙於體物流螢失孤光與螢火早知秋各有妙理風定荷更香風定池蓮自在香亦復各成妙句前後三詩不妨並存

橋南納涼

曳杖來追栁外涼畫橋南畔倚胡牀月明船笛參差起風定池蓮自在香半落星河知夜久無窮艸樹覺城荒碧筒莫惜頽然醉人事還隨日出忙

初秋夢故山覺而有作

陂水白茫茫艸煙濕霏霏牧童一聲笛落日無餘暉遙山已漸隠村巷亞竹扉老翁延我入苦謝柿栗防幸逢嵗有秋一醉君勿違念此動中懷命駕吾將歸

別建安

欹防揚鞭晚出城驛亭燈火向人明多情葉上蕭蕭雨更把新涼送客行

紫谿驛【原注信州鉛山縣】

云外丹靑萬仞梯木陰合處子規啼嘉陵棧道吾能說略似黃亭到紫谿

筆有天趣此作運化工部下篇又用太白皆極鑪錘之妙

月巖

幾年不作月巖遊萬里重來已白頭云外連娟何所似平羗江上半輪秋

淡淡自合刻劃卽失之矣

聞雁

過盡梅花把酒稀燻籠香冷換春衣秦闗漢苑無消息又在江南送雁歸

張完臣曰可謂深至

春雨

冬旱土不膏愛此春夜雨四郊農事興老穉疊歌舞相呼長沮耕分喜樊遲圃丰年已在目亭障靜桴皷我歸未有期一官寄倉庾幸復寛簡書不敢恨覊旅

平平寫去澹雅可愛丰年十字抵得一篇喜雨亭記

南睡起

夢中忘卻在天涯一似當年錦裏時狂倚寶箏歌白紵醉移銀燭寫烏絲酒來郫縣香初壓花送彭州露尙滋起坐南窗成絕嘆玉樓幹鵲誤歸期

盧世防曰三四俊爽自是佳句

晝漏迢迢暑气淸不妨小倦帶餘酲夢從隴客聲中斷愁向湘屏曲處生風度簾旌紅浪颭明香岫碧雲橫閒情賦罷慿誰寄悵望壺天白玉京

感舊絕句

鵝黃酒邊緑荔枝【原注鵝黃廣漢酒名緑茘枝出敍州】摩訶池上納涼時冰紈不畫驂鸞女卻冩江南白紵辭

盧世防曰有世外音響當於空際遇之

夏日晝寢夢遊一院閴然無人簾影滿堂惟燕蹋箏有聲覺而聞鐵鐸風響璆然殆所夢也邪因得絕句

桐陰淸潤雨餘天檐鐸揺風破晝眠夢到畫堂人不見一雙輕燕蹴箏

書懷絕句

不到天臺三十年艸庵猶記宿云邊老僧曉出松門去手挈軍持取澗泉

絕句源出樂府但取神韻趣在有意無意之間唐人推靑蓮龍標二家擅塲作者妙處深得風人之致視唐殆無愧色此不可以時代拘者也

雨後極涼料簡篋中舊書有感

日昳小雨不至晡雨𨿽未足涼有餘細泉泠泠咽幽竇淸吹防防驚髙梧笠澤老翁病蘇醒欣然起理西齋書十年燈前手自校行間顚倒黃與朱區區朴學老自信要與萬卷歸林廬爾來世俗好變古鑿空飾詐無根株愀然撫幾三太息力薄抱恨何由袪蘭臺漆書非已責且爲籖幐除蠧魚

秋夜

湖海秋初到房櫳夜轉幽露濃驚鶴夢月冷伴蛩愁生計依防祿年光墮逺遊嚴灘已在眼早晚放孤舟【原注去年欲自三衢州行泛七里瀨歸山陰今竟當爲此行也】

雨夜

庭院蕭條秋意深銅鑪一炷海南沈幽人聽盡芭蕉雨獨與靑燈話此心

丰城髙安之間憩民家景趣幽邃爲之慨然懷歸

數家聚雲根細路入叢薄濺濺石渠水來往一略彴有無鄰里通笑語婦子樂濁醪時相就靑蔬缺鹽酪日暮歸閉門績火星煜爚先期畢租稅老不入城郭嗟予獨何事早揷紅塵腳故山未成歸悵望有餘怍

寄奉新髙令

小雨催寒著客袍艸行露宿敢辭勞嵗饑民食糟糠窄吏惰官倉鼠雀豪只要閭閻寛箠楚不須亭障肅弓刀九重屢下丁寧詔此責吾曹未易逃

此眞良二千石矣察吏卹災安民弭盜奉公任職八句中色色具到卻一气渾成不冗不腐風雅遺何可多得鶴林玉露載王十朋眞徳秀二詩命意𨿽同而气格相去逺矣

予欲自嚴買船下七里灘謁嚴光祠而歸防灘淺陸行至桐廬始能泛江因得絕句

桐廬縣前艣聲急蒼煙茫茫白鳥雙亂山日落潮未落勝絕不減吳松江

風格絕佳

辛丑正月三日雪

開嵗尙殘冬佳哉雪意濃潤歸千里麥聲亂五更鐘簾隙收初宻墻隅積已重龍圍笑羔酒狐腋襲駝茸危檻臨欹竹幽窗聽墮松忽思西戍日慿堞待傳烽【原注予從戎日嘗大雪中登興元城上髙興亭待平安火至】

龍團笑羔酒用陶谷事妙於不覺

雪霽歸湖上過千秋觀少畱

縱轡不嫌逺逢山猶一登夕陽陂渺渺殘雪墖層層折竹黃遮道饑烏下啄冰欲歸還小駐倚杖對崚嶒

題山家壁

山中無傳漏猿鳴知旣夕芳藤上幽援素月照髙壁主人殊喜事歡若有夙昔稚子檠竹槃炊黍持餉客卜鄰𨿽未辦淸嘯聊自適衰病久廢詩筆端嘆荊棘

憶昔

憶昔浮江發劍南夕陽船尾每相銜楠陰暗處尋髙寺茘子紅時宿下巖【原注髙寺在瀘州下巖在云安軍】硤口烹豬賽龍廟沙頭伐皷掛風帆區區陳迹何由記惟有徵塵尙滿衫

秋夜

秋气侵帷夢不成一燈西壁翳還明風髙露井無桐葉雨急煙村有雁聲擊築誰同燕市飲賃舂方作防稽行從來自許知何等堪嘆江湖白髮生

涼風又落南宮木老雁孤鳴漢北州不及頷聫之含蘊

九月三日泛舟湖中作

兒童隨笑放翁狂又向湖邊上野航魚市人家滿斜日菊花天气近新霜重重紅樹秋山晚獵獵靑簾社酒香鄰曲莫辭同一醉十年客裏過重陽【原注予自庚寅至辛丑始見九日於故山】

新寒

病怯新寒欲不禁南窗擁褐夜愔愔江湖跌宕送餘日書劍蕭條孤壯心杜曲新愁隨斷雁遼陽遺恨入疏砧此懷擬向何人說賴有昏燈伴苦吟

湖村月夕

客路風塵化素衣閒愁冉冉鬢成絲平生不負月明處神女廟前聞竹枝

盧世防曰色相俱空

橫塘

橫塘南北埭西東拄杖飄然樂未窮農事漸興人滿野霜寒初重雁橫空參差樓閣髙城上寂歷村墟細雨中新買一蓑苔樣緑此生端欲伴漁翁【原注是日偶買蓑衣甚妙】

蔬圃

山翁老學圃自笑一何愚磽瘠財三畝勤劬賴兩奴正方畦畫局防潤土融酥翦辟荊榛盡鉏犁磊塊無過溝橫略彴聚甓起浮屠【原注拾園中瓦礫作小墖】隙地成援余功及芋區如絲細生菜似鴨爛蒸壺此事今眞辦東歸不爲鱸

排比事防染閒情𨿽雲遊戲亦斐亹可觀

五雲門晚歸

髙城帶逺林落日動寒砧行客自朝暮靑山無古今衰遲慙逸气憂患足危心溪迮滯歸艇何時春水深以髙韻勝置岱唐人集中不復可辧

夜汲井水煮茶

病起罷觀書袖手淸夜永四鄰悄無語燈火正淒冷山童亦睡熟汲水自煎茗鏘然轆轤聲百尺鳴古井肺腑凜淸寒毛骨亦蘇省歸來月滿廊惜踏疏梅影

寄朱元晦提舉

市聚蕭條極村墟凍餒稠勸分無積粟告糴未通流民望甚饑渴公行胡滯畱徵科得寛否尙及麥禾秋惻然仁者之言四十字不愧古人羅大經謂文公於詩獨取放翁以其气質渾厚殆未足以盡之

宋史文公本傳淳熈七年淛東大饑易提舉淛東常平茶鹽事卽日單車就道移書他郡募米商蠲其徵北至部米已輻輳與僚屬鉤訪民隠至廢寢食𨿽深山窮谷拊存不遺事竣宰相王淮贊於上曰熹荒政乃行其所學民被實惠

乍晴風日已和泛舟至扶桑埭徘徊西村久之

十日風雨今日晴衰病忽減思閒行接防一幅煙霧薄舴艋八尺鳬鷖輕亭亭孤墖逺天碧曲曲深庵斜陽明數家茅屋門晝掩不聞人聲聞碓聲身似龎公不入城東阡南陌餞餘生新年倘有丰年喜買酒漁村防太平

攜癭尊醉梅花下

楠癭作尊容斗許擁腫輪囷元媚嫵肯從放翁來住山誰云置身不得所山房寂寞久不飲作意欲就梅花語我病鮮歡花更甚日暮淒涼泣殘雨人生萬事云茫茫一醉常恐俗物妨正須仙人冰雪膚來伴老子鐵石腸花前起舞花底臥花影漸東山月墮癭尊未竭狂未休笑起題詩識吾過

城西接待院後竹下作

水邊小丘因古城上有巨竹數百个一徑蛇蟠不容腳平處乃可十客坐裊裊共防風枝舞防防時聴春籜墮古佛不妝香火冷瘦僧如臘袈裟破門前西去長安路日夜舳艫衘尾過老夫本乏臺省姿且就淸陰曲肱臥

幽居春夜

暮景催人雪鬢雙十年始復反吾邦雪逢佳月每避舍酒壓閒愁如受降三弄笛聲初到枕一枝梅影正橫窗要知淸夢遊何許不釣桐江卽錦江

頸聫圓妙有彈丸脫手之樂

晨起

小雨濕淸曉新鶯啼早春年光驚病眼節物屬閒身巴硤東連楚嶓山北控秦逺遊端可繼敢恨素衣塵

春遊

平生樂行役不耐常閉戶今朝新雨霽一笑整巾屨靑猿導幽蹊春艸伴防步𨿽云尊酒薄蔬果亦略具辛夷發髙枝楊栁吹墮絮行歌不知逺落日呼野渡橫林已棲鴉淺水猶立鷺歸來意頗豪古錦有新句

八月十四日夜湖山觀月

長空露洗玻璃碧紫金之盤徑三尺忽防擘地出人間桂樹扶疏如淡墨攬衣獨立鏡湖邊風露萬頃秋渺然開帆詎必入東海騎鯨便可追飛仙冰壺玉瀣侵骨冷醉防孤鸞舞淸影夜防歸舍人已眠卻倩天風爲吹醒奇語得自眼前轉覺出人意表

夜聞秋風感懷

西風一夜號庭樹起攬戎衣淚濺襟殘角聲催闗月墮斷鴻影隔塞云深數篇零落從軍作一寸淒涼報國心莫倚壯圖思富貴英豪何限死山林

艸書歌

傾家釀酒三千石閒愁萬斛酒不敵今朝醉眼爛巖電提筆四顧天地窄忽然揮掃不自知風雲入懷天借力神龍戰野昏霧腥奇鬼摧山太陰黑此時驅盡胸中愁槌牀大叫狂墮幘吳牋蜀素不快人付與髙堂三丈壁與醉後艸書一篇各成奇致

夜泊水村

腰間羽箭久凋零太息燕然未勒銘老子猶堪絕大漠諸君何至泣新亭一身報國有萬死雙鬢向人無再靑記取江湖泊船處臥聞新雁落寒汀

率多胸臆兼有气骨可爲南渡君臣慨然太息

自妙相歸將至杜浦堰舟中作

斜陽發東郭初夜轉西城寺閣疏鐘動漁村逺火明蒼茫林靄滅撲漉水禽驚漸喜吾廬近遙聞過埭聲

禦選唐宋詩醇卷四十四

欽定四庫全書

禦選唐宋詩醇卷四十五

山陰陸遊詩四

目錄

秋興

三江舟中大醉作

樊江晚泊

秋夕

秋雨排悶十韻

寄題朱元晦武彛精舍

長安道

村捨

幽居感懷

遲莫

自若耶溪舟行杭鏡湖而歸

骨相

感憤

晚出偏門

過杜浦橋

莊器之作招隠閣項平父諸人賦詩予亦繼作溪上醉吟

雨中泊舟蕭山縣驛

初夏遊淩氏小園

題少陵畫像

初冬雜題

小雨

題徐淵子環碧亭亭有茶山曽先生詩

臨安春雨初霽

飲張功父園戱題扇上

小舟過禦園

春遊絕句

雨後

夜汲

新霽城南舟中夜興

丙午五月大雨五日不止鏡湖渺然想見湖未廢時有感而賦

早自烏龍廟歸

齋中閒詠

秋雨北榭作

焉耆行

園中絕句

晨過天慶

出城

夜登千榭

秋興

余年二十時嘗在菊枕詩頗傳於人今秋偶復采菊縫枕嚢淒然有感

東吳女兒曲

有爲予言烏龍髙崄不可到處有僧巖居不知其年予每登千峯榭望之慨然爲作詩

楚宮行

妾命薄

四鼓酒醒起步庭下

秋霽

采藥

塞上曲

送潘徳久使薊門

夜歸塼街庵書事

送張野夫寺丞牧滁州

夜歸偶懷故人獨孤景略

月下小酌

鄰曲有未飯被追入郭者憫然有作

題湖邊旗亭

寓懷

題千秋觀懷賀亭

樊江

練塘

歸次樊江

泛湖至東涇

村居初夏

東闗

七月一日夜坐捨北水涯戱作

以事至城南書觸目

梅花集句

題瑩上人二畫

剡谿

吳江

山家莫春

自詠

蓬萊館午憇

夢遊散闗渭水之間

秋夜

荷花

秋興

新晴

捨北望水鄕風物戱作絕句

禹迹寺南有沈氏小園四十年前嘗題小闋壁間偶復一到而園已易主刻小闋於石讀之悵然小園

夜讀範至能攬轡錄言中原父老見使者多揮涕感其事作絕句

醉臥松下短歌

探梅

題四仙像

冬晴閒步東村由故塘還捨作

夜聞湖中漁歌

村夜

野意

憶昔

感懷

欽定四庫全書

禦選唐宋詩醇卷四十五

山陰陸遊詩四

秋興

樵風溪上弄扁舟濯錦江邊憶舊遊豪竹哀絲眞昨夢爽砧繁杵又驚秋墜枝橘熟初堪剪浮甕醅香恰受篘莫道身閒總無事孤燈夜夜寫淸愁

三江舟中大醉

志欲富天下一身常苦饑气可吞匈奴束帶向小兒天公無由問世俗那得知揮手散醉髮去隠雲海涯風息天鏡平濤起雪山傾輕帆入浩蕩百怪不可名虹竿秋月鉤巨鼇倘可求滅迹從今逝回防隘九州

擬以太白便覺去人不逺

樊江晚泊

碧雲吞日天欲暮城西捩柁城東路蒓羮菇飯香滿船正是江頭落帆處荻洲漁火逺更明煙水蒼茫聞雁聲不是緑尊能破悶白頭客路若爲情

秋夕

羇魂虛仗些詞招病骨那禁積毀消亂葉打窗寒有信昏燈照幔夢無聊棧邊老驥心空在防下殘桐尾半焦百感忽生推枕起碧霄銀漢正迢迢

深於比興怨而不怒

秋雨排悶十韻

今夏久無雨從秋卻少晴空蒙迷逺望蕭瑟送寒聲衣潤香偏著書蒸蠧欲生壞檐聞瓦墮漲水見堤平溝溢池魚出天低塞雁徵螢飛明闇廡蛙閙雜疏更藥醭時須焙舟閒任自橫未憂荒楚菊直恐敗吳秔夜永燈相守愁深酒細傾浮雲防消散皷笛賽西成

方回曰字字工穏

寄題朱元晦武彛精舍

先生結屋緑巖邊讀易懸知屢絕編不用采芝驚世俗恐人謗道是神仙

身閒剩覺溪山好心靜尢知日月長天下蒼生未蘇息憂公遂與世相忘

惟朱子稱此詩惟此詩可寄朱子所云詩中有人者

長安道

千夫登登供版築萬手丁丁供斵木歌樓舞榭髙入云復幕重簾晝燒燭中使傳宣騎飛鞚達官見車擊轂豈惟炎熱可炙手五月瞿唐誰敢觸人生易盡朝露晞世事無常壞陂復士師分鹿眞是夢塞翁失馬猶爲福君不見野老八十無完衣嵗晚兆風吹破屋

言抵藥石體合風雅

村捨

空谷人稀到新寒病頓輕晨霜催小獵宿雨潤新耕艸莽秦馳道雲煙越故城千年不磨滅惟有暮山橫有俯仰千古之感句法亦逼老杜

幽居感懷

偶傍楓林結數椽東歸也復度流年汀洲雁下依殘水墟里人行破夕煙十月風霜欺客枕五更皷角滿江天散闗淸渭應如昨回首功名一愴然

遲暮

遲暮固多感況此嵗崢嶸霜霰忽已集夜聞絡緯鳴靑燈不解語依依有餘情銅瓶煮寒泉中作笙簫聲沈憂能傷人一夕白髮生蓬萊渺雲海金丹幾時成

自若耶溪舟行杭鏡湖而歸

換馬亭前煙火防鬭牛橋畔行人稀雲山慘澹少顏色霜日淸薄無光輝新酒篘成桑正落美人信斷雁空歸髙樓何處吹長笛淸淚無端又濕衣

詞意淸婉風調致佳

骨相

骨相元知薄功名敢自期病侵彊健日閒過聖明時形勝輪臺地飛騰瀚海師江湖𨿽萬里猶擬綴聲詩意自深深非闗骨相

感憤

今皇神武是周宣誰賦南徵北伐篇四海一家天歷數兩河百郡宋山川諸公尙守和親防志士虛捐少壯年京洛雪消春又動永昌陵上艸芊芊

大聲疾呼气浮紙上諸將五首之嫡嗣也

盧世防曰南渡樂於徧安誰能念此

晚出偏門

一段新愁帶宿醒半欹烏防防驢行村墟香動梅初破裘褐寒輕雪未成渡口人爭紅日晚沙邊雁帶碧煙橫悠然又覓長堤路腸斷城樓畫角聲

過杜浦橋

橋北雨餘春水生橋南日落暮山橫問君對酒胡不樂聽取菱歌煙外聲

莊器之作招隠閣項平父諸人賦詩予亦繼作

諸公共賦反招隠細宇斜行肯見傳語到淮南小山作人如江左永和年一窗蘿月禁春瘦萬壑松風撼晝眠我亦尙嫌林谷淺因君更擬斸雲煙

溪上醉吟

行行不知溪路深但怪素月生遙岑不辭醉袖拂花絮與子更醉靑蘿陰

雨中泊舟蕭山縣驛

端居無防散閒愁聊作人間汗漫遊晚笛隨風來倦枕春湖帶雨送孤舟店家菇飯香初熟市擔蒓絲滑欲流自笑勞身成底事黃塵陌上雪防頭

春潮七字與蘓州各成妙句

初夏遊淩氏小園

水滿池塘葉滿枝曲廊危榭愜幽期風和海燕分泥處日永吳蠶上簇時閒理阮咸尋舊譜細傾白墮賦新詩從來夏淺勝春日兒女紛紛豈得知【原注庾信詩云夏淺卻勝春鏡湖遊人至立夏而止】

題少陵畫像

長安落葉紛可掃九陌北風吹馬倒杜公四十不成名袖裏空餘三賦艸車聲馬聲喧客枕三百靑銅市樓飲杯殘防冷正悲辛仗內鬭雞催賜錦

初冬雜題

莫嫌風雨作新寒一樹靑楓已半丹身在範寛圖畫裏小樓西角剩慿防

小雨

細細濕春光霏霏破夕陽臥聞驚倦枕起防入虛堂映葉鶯猶囀爭泥燕正忙閒愁無遣處誰與共飛觴工於賦物不落纎巧

題徐淵子環碧亭亭有茶山曽先生詩

茶山丈人厭囂嘩幅巾每訪博士家小亭談笑不知暮往往城上聞吹笳興來傑作粲珠璧嵗久妙墨亡龍蛇郎君弟子多白髮回頭日月如犇車徐卿赤城古仙子十年四海推才華覽觀陳迹喜不寐施補罅漏支傾斜曲池還浸古來月樷莽忽見當時花重題舊句照髙棟力振風雅排滛哇席間紵袍已散鵠堂上講皷初停撾速宜力置竹葉酒不用更瀹桃花茶【原注桃花茶見曽公詩】

臨安春雨初霽

世味年來薄似紗誰令騎馬客京華小樓一夜聽春雨深巷明朝賣杏花矮紙斜行閒作艸晴窗細雨戱分茶素衣莫起風塵嘆猶及淸明可到家

頷聫團轉脫口而出一涉湊泊失此語妙

瞿佑曰陳蕳齋詩云客子光陰詩卷裏杏花消息雨聲中陸放翁詩云小樓一夜聽春雨深巷明朝賣杏花皆佳句也葉靖逸詩云春色滿園闗不住一枝紅杏出墻來戴石屏詩云一冬天气如春暖昨日街頭賣杏花句意亦佳可以追及之

盧世防曰三四有唐人風韻

方回曰臨安春雨初霽一首劍南集編在嚴州朝辭時所作後村詩話乃謂妙年行都所賦思陵賞音似誤

飲張功父園戲題扇上

寒食淸明數日中西園春事又匆匆梅花自避新桃李不爲髙樓一笛風

寓意𨿽刻自足風調

盧世防曰翻案妙有諷意

小舟過禦園

聖主憂民罷露臺春風別苑晝常開盡除曼衍魚龍戲不禁芻蕘雉來水鳥避人橫翠靄宮花經雨委蒼苔殘年自喜身彊健又作淸都夢一回

善於立言

春遊絕句

一百五日春郊行三十六溪春水生千秋觀裏逢急雨射的峯前防晚行【原注自秦望山而北合三十六溪水爲若耶溪】

雨後

礎潤還成雨雲收旋作晴巖花分日發林筍逐畨生筆硯行常具軒窗晚更明塵埃幸不到那得廢詩情

夜汲

酒渴起夜汲月白天正靑銅瓶響寒泉聞之心自醒井邊雙梧桐映月影離離上有獨棲鵲細爪握髙枝我欲畫團扇良工不可求三嘆拊庭楯浩然風露秋

落落有古意

新霽城南舟中夜興

身是江湖不系船雨餘隨處一翛然浮雲盡斂出靑嶂孤月徐升行碧天收网漁歌移別浦隔城塔影落前川明朝閒就平洲飲巾履追涼又一年

丙午五月大雨五日不止鏡湖渺然想見湖未廢時有感而賦

朝雨暮雨梅正黃城南積潦入車箱鏡湖無復鍼靑秧直浸山腳白茫茫湖三百里漢訖唐千載未嘗廢陂防屹如長城限胡羗嗇夫有秩走且僵旱有灌注水何傷越民嵗嵗常丰穰泆湖誰始謀不臧使我婦子饜糟糠陵遷谷變亦何常防有妙手開湖光蒲魚自足被四方煙艇滿目菱歌長

有闗國計民生非尋常歌詠可比

山陰志鏡湖綿跨二縣周回三百五十八里東漢馬臻始築塘蓄水漑田九千餘頃迄於宋民甚利之祥符以來並湖之民盜湖爲田熈寧中遣使至越不能復湖後遂盡廢爲田皆已陞科議復古以興水利者常惜之而勢不可行

防稽志張元忭曰忭按諸家所論前乎漢而無海塘則鏡湖不可不築後乎宋而有海塘則鏡湖可以不復近者三江之閘其益百倍於海塘惟時其啟閉以常謹水利之大綱而於外塘務完之內流務濬之以時修水利之細目則受利不止一防稽矣又何鏡湖之足論乎

早自烏龍廟歸

殘漏聲中聴曳鈴翩翩吹防出郊坰雨餘澗落雙虹白雲合山餘一髮靑鐵馬蹴冰悲昨夢朱顏辭鏡感頽齡歸來獨對空齋冷鳥迹蒼苔自滿庭

齋中閒詠

風號萬物作濤聲云截千峯似幾平多病支離仍老境暮秋蕭瑟更山城燕觴久罷塵防積庭訟全稀蘚暈生莫道齋中日無事焚香掃地又詩成

六句可謂深穏

秋雨北榭作

秋風吹雨到江濆小閣疏簾曉色分津吏報增三尺水山僧歸入萬重雲飄零露井無桐葉斷續煙汀有雁羣了卻文書早尋睡檐聲偏愛枕間聞

方回曰此嚴陵郡圃也三四極工而活

焉耆行

焉耆山頭暮煙紫牛羊聲斷行人止平沙風急捲寒蓬天似穹廬月如水大胡太息小胡悲投鞍欲眠且復起漢家詔用李輕車萬丈戰云來壓壘

焉耆山下春雪晴莽莽惟有蒺藜生射慶食肉飲其血五穀自古惟聞名樵蘇切莫近亭障將軍臥防眞長城十年牛馬向南睡知是中原今太平

園中絕句

溪北溪南飛白鷗夕陽明處見漁舟慿誰爲剪機中素畫取天涯一片秋

晨過天慶

蘿月掛團壁松風號急灘孤燈經院曉殘雪醮壇寒賸欲閒扶杖何妨醉墮冠詩成興不盡萬里跨靑鸞三四語意工絕與棋聲花院靜幡影石壇髙不可軒輊

出城

翩翻烏防出林坰掠面風防酒半醒戍火難尋玉闗夢衣塵空愧艸堂靈天晴山雪明城郭水漲江流近驛亭客髮不如堤上栁數枝春動又靑靑

夜燈千峯榭

夷甫諸人骨作塵至今黃屋尙東巡度兵大峴非無防収泣新亭要有人薄釀不澆胸壘塊壯圖空負膽輪囷危樓挿斗山衘月徙倚長歌一愴神

從空而下气象髙逺歸咎王呂自是千古公論

潘問奇曰劍南詩操觚家奉之如拱壁然一時所爲翕然者不過喜其陶寫風雲流連月露而已而其惓惓宗國悱惻纒綿顧未有及之者予爲一一標識之使知先生當日傷半壁之無依痛兩宮之不返終天嘆悼不徒區區景物間也比少陵庶幾一飯不忘之誼云

秋興

孤城寂寞近江漧處處疎碪送早寒水緑才余半篙緑霜髙初染一林丹民租屢減追胥少吏責全輕法令寛偶有一樽聊獨醉彊挼黃菊助淸歡

余年二十時嘗作菊枕詩頗傳於人今秋偶復采菊縫枕嚢淒然有感

采得黃花作枕嚢曲屏深幌閟幽香喚回四十三年夢燈暗無人說斷腸

少日曽題菊枕詩蠧編殘稾鎖蛛絲人間萬事消磨盡只有淸香似舊時

黯然自傷與沈園二絕所感同而詞亦並工蓋發乎情者深也

東吳女兒曲

東吳女兒語如鶯十三不肯學吹笙鏡奩初喜穉蠶出窗眼已防雙繭成庭空日暖花自舞簾捲巢幹燕新乳阿弟貪書下學遲獨揀詩章教鸚鵡

絕似皮陸

有爲予言烏龍髙崄不可到處有僧巖居不知其年予每登千峯榭望之慨然爲作詩

樵子向予說有僧巢翠微巖扉云共宿錫杖鶴同飛日暮松明火天寒槲葉衣棄官從此逝非子尙誰歸

楚宮行

漢水方城一何壯大路並馳車百輛軍書挿羽擁修門楚王正醉章華上璇題藻井窮丹靑玉笙寶瑟聲防防忽聞命駕遊七澤萬騎動地如雷霆淸晨射獵至中夜蒼兕熊紛可借國中壯士力已殫秦冦東來遣誰射

妾命薄【原注太白作此篇言長門宮事予反之】

妾命薄早入天家侍帷幄君王勤儉省宴遊寶柱朱塵漠漠日長別殿承恩稀旰昃猶聞親萬機宮中𨿽無珠玉賜塞上不見煙塵飛不須悲傷妾命薄命薄卻令天下樂

髙處立濶處行

四皷酒醒起步庭下

酒解夜過半出門步中庭天髙河漢白月澹煙霧靑重滴竹杪露疎見樹罅星壞甃啼寒螿深竹明孤螢秋晚𨿽未霜蠧葉時自零四序逝不畱慨然感頽齡平生茅一把不博帶萬釘防溝謝拍拍鴻路追防防

秋霽

灝气明山川霽色滿天地西風吹我衣忽有萬里意中原運當平所要在得士餘年猶幾何棄置復棄置短幅森嚴中極頓挫之妙

采藥

篢子編成細篛新獨穿空翠上嶙峋丹砂巗際朝暾日狗杞雲間夜吠人絡石菖蒲防緑髮纒松薜茘長蒼鱗金貂謁帝我未暇且作人間千嵗身

塞上曲

將軍許國不懷歸又見桑榦木葉飛要識君王念徵戍新秋已報賜冬衣

自合唐音

送潘徳久使薊門

昆侖東分一枝渾犇蹴砥柱經龍門羲皇受圖撫上古神禹治水開中原三靈實扶藝祖業萬國共仰東都尊羣兒撞壞吁可嘆顧使殘虜今遊魂因君試求出師路孟津白馬應如故不須更議系河橋北風正可乘冰渡頗聞盧龍已數盡復道飛狐合屯戍轅門倘駐拂云祠烽火應過明妃墓君歸解鞍借芳艸細談塞北忘予老讀書飲酒待賊平萬丈旄頭方下掃

老驥伏櫪志在千里遊豈須臾忘恢復者況觸事感懷耶端莊雜流麗剛健含婀娜可以語此詩之妙

夜歸塼街庵書事

近坊燈火如晝明十里東風吹市聲逺坊寂寂門盡閉只有煙月無人行誰家小樓歌惱儂餘響縹緲縈簾櫳苦心自古乏眞賞此恨略與吾曹同歸來空齋臥淒冷燈前病骨巉巉影獨吟古調遣誰聴聊與梅花分夜永

送張野夫寺丞牧滁州

皇天方憂九州裂建隆眞人仗黃鉞陣云冷壓淸流闗賊壘咿嚶气如髮逋誅猾虜入檻車北風吹漧艸頭血一龍上天三百年舊事空聞遺老說金印斗大誰作州公子玉面蒼髯虯賦詩健筆挾風雨論兵辯舌森戈矛別君帳飲灞橋頭長歌爲君寛旅愁戰塲遺迹儻可畫尺素寄我闗河秋

唐之子孫不能以天下取河北志士之慨於言外見之

夜歸偶懷故人獨孤景略

買酒村場半夜歸西山落月照柴扉劉琨死後無奇士獨聴荒雞淚滿衣

觸緒長嗟言在此而意在彼十四字中波瀾甚濶賀裳詩話乃謂務觀才具無多意境不逺惟善寫眼前景物豈非但見方隅者耶

月下小酌

艸樹已秋聲郊原喜晚晴風生云盡散天濶月徐行下箸槎頭美傳杯甕面淸追歡猶可勉䢐嵗不須驚

鄰曲有未飯被追入郭者憫然有作

舂得香秔摘緑葵縣符急急不容炊君王日禦金華殿誰誦周家七月詩

親民之官莫如守令與人主共養百姓同休戚者其惟良吏乎漢治之稱文景有以也

題湖邊旗亭

春色初回杜若洲佳人又典鷫鸘裘八千里外狂漁父五百年前舊酒樓渡口逺山顰翠黛天邊新月掛瓊鉤回頭笑向紅塵說也有閒愁到此不

落筆豪俊宋人常問人云君詩中有幾酒樓此亦一酒樓也

寓懷

脫粟未爲饑短褐未爲寒眾毀心自可身困气愈完茒屋𨿽三間趺坐則已寛濁酒不滿瓢浩歌有餘歡祿食妻子樂功名後人防成敗兩蝸角貴賤一鼠肝芒芒百年夢底物堪控摶不如學飡霞駐此雙頰丹行披終南雲飛渡黃河湍巋然過空城人言古長安霜露防荊榛喟然增永嘆

國恥未雪此老終身大恨固其忠義所結然言之頻數亦爲筆墨之累此乃別有波瀾言盡而意不盡

題千秋觀懷賀亭

河湟使典珥左貂曲江相君謝不朝宮中玉環狐作妖黠虜旁窺心已驕天維欲絕地軸揺有識凜凜憂宗祧賀公托言師松喬黃冠徑歸侶漁樵老馬立仗不自聊去如鸞風衝煙霄傾都祖餞擁渭橋賢哉大夫脫塵囂揚州渡江木蘭橈入東夜聽錢塘潮我來故祠竹蕭蕭黃冠野服傳生綃詞卑媿匪英瓊瑤空采蘋藻奠桂椒虛堂斷香閉寂寥遺魂零落何由招

論古別有見解

樊江

手中一卷養魚經又向樊江上艸亭朝雨染成新漲緑春煙澹盡逺山靑榜舟不厭頻來往岸幘常須半醉醒賦罷新詩自髙詠滿汀鷗鷺欲忘形

自饒雅韻

練塘

防風吹頰酒初醒落日舟橫杜若汀水秀山明何所似玉人臨鏡暈螺靑

歸次樊江

芳艸東西路緑楊長短亭人生豈匏系吾志本鴻防徵防朝霑雨歸帆夜戴星長魚幸能買且復倒殘瓶

泛湖至東涇

春水六七里夕陽三四家兒童収鵝鴨婦女治桑麻地僻衣巾古年丰笑語嘩老夫維小艇半醉摘藤花

村居初夏

天遣爲農老故鄕小園三畆鏡湖傍嫩莎經雨如秧緑小蝶穿花似繭黃鬥酒只雞人笑樂十風五雨嵗丰穣相逢但喜桑麻長欲話窮通已兩忘

盧世防曰此景眞不可多得

東闗

煙水蒼茫西復東扁舟又系栁陰中三更酒醒殘燈在臥聴蕭蕭雨打篷

七月一日夜坐捨北水涯戲竹

兀傲胡牀酒半醒釣筒收盡數舟橫風生細葛無三伏月上疎林正四更北斗離離低欲盡明河脈脈去無聲斥僊豈復塵中戀便擬騎鯨返玉京

以星河供防染少加運用便有景有情

以事至城南書觸目

十里西風吹防帬江城衣杵逺猶聞路如劍閣逢秋雨山似鑪峯鏁暮云原上老翁眠犢背籬根小婦牧羊羣百錢且就村塲醉舌本醇醨莫苦分

感舊意正以不露爲佳

梅花絕句

憶昔西戍日夜宿僊人原風吹野梅香夢繞江南村低空銀一鉤糝野玉三尺愁絕水邊花無人問消息

題瑩上人二畫

天地又秋風谿山憶剡中孤舟幸閒著借我訪支公

右剡谿

曉聽楓橋鐘暮泊松江月斯人亦可人淡墨冩愁絕

右吳江

山家暮春

繞屋淸陰合緣堤緑艸纎起蠶初放食新麥已磨鎌苦筍先調醬靑梅小蘸鹽佳時幸無事酒盡更須添事老筆

自詠

萬事不掛眼終年常避人荒畦荷鋤晚環堵結茒新病馬何勞斥輕鷗未肯馴𨿽慙市門卒聊作葛天民

蓬萊館午憇

驛門系馬聽蟬吟翻動平生萬里心橋畔笛聲催日落城邊艸色帶煙深闗河歷歷功名晚嵗月悠悠老病侵憶戍梁州如昨日慿防西望一霑襟

盧世防曰悲壯

夢遊散闗渭水之間

平生望眼怯天涯客裏何堪度嵗華但恨徵輪無四角不愁客路有三義驛燈闇傳秋柝闗樹煙深宿暮鴉叱犢老翁頭似雪羨渠生死不離家

完題簡淨

秋夜

淸夜不成寐出門還浩歌斷雲防翳月薄露不傾荷絡緯知時早梧桐柰汝何非闗老懷惡秋物感人多

荷花

風露靑防水面涼旋移野艇受淸香猶嫌翠蓋紅妝句何況人言似六郎

隨手翻新居然佳語

秋興

老子𨿽貧未易量風流猶在小茅堂蒲萄錦覆桐孫古鸚鵡螺斟玉瀣香千防荷聲先報雨一林竹影剰分涼秋來便有欣然處新種蒓絲已滿塘

新晴

積雨已淒涼新晴還少和稼収平野濶木落逺山多土潤朝畦菜機鳴夜擲梭時淸年嵗好吾敢嘆蹉跎盧世防曰頷聫自是佳句

捨北望水鄕風物戱作絕句

西風沙際矯輕鷗落日橋邊系釣舟乞與畫工團扇本靑林紅樹一川秋

禹迹寺南有沈氏小園四十年前嘗題小闋壁間偶復一到而園已易主刻小闋於石讀之悵然

楓葉初丹槲葉黃河陽愁鬢怯新霜林亭感舊空回首泉路慿誰說斷腸壞壁醉題塵漠漠斷雲幽夢事茫茫年來妄念消除盡回向禪龕一炷香

周宻曰放翁娶唐氏於其母爲姑侄而不相得出之後攺適趙士程嘗以春日出遊相遇於禹迹寺南之沈氏園唐以語趙遣致酒肴翁悵然久之爲賦釵頭鳯詞題園壁間集中紅酥手黃藤酒一闋是也唐氏見而和之未幾下世

小園

窄窄柴門短短籬山家隨分有園池客因問字來攜酒僧趂分題就賦詩晨露每防花藟坼夕陽頻見樹陰移【原注此二事非閒寂不知也】拂衣司諫猶忙在此趣淵明卻少知盧世防曰閒情逸事惟世外人知之

夜讀範至能攬轡錄言中原父老見使者多揮涕感其事作絕句

公卿有黨排宗澤帷幄無人用嶽飛遺老不應知此恨亦逢漢節解沾衣

南渡之不振實由於此扼腕而言自成髙調

醉臥松下短歌

披鹿裘枕白石醉臥松陰當月夕寒藤夭矯學此書天風蕭森入詩律忽然夢上百尺顚緑毛邂逅巢云仙相攜大笑咸陽市俯仰塵世三千年

造語入妙

探梅

我遊東村衝暮煙斷橋流水鳴濺濺欲尋梅花作一笑數枝忽到拄杖邊髙標元合著山澤絕艷豈復施丹鉛定知曽授餐玉法不爾恐是淩波仙錦江賦詩忽萬里蓬山把酒今三年相逢風味宛如昨人生何者非前緣頗思取醉極淸賞杖頭幸有百許錢但判挿破烏紗防莫記吹落黃金船

趣極自然調亦淸婉

題四仙像

世上年光東逝波咸陽銅狄幾摩挲神仙不死成何事只向秋風感慨多

冬晴閒步東村由故塘還捨作

紅藤拄杖獨相羊路繞東村小嶺傍水落枯萍粘蟹椵【原注鄕人植竹以取蟹謂之曰椵】雲開寒日上魚梁洛陽二頃言良是光範三書計本狂歷盡危機識天意要令閒健返耕桑方回曰五六善用事蟹椵句尢新

盧世防曰事冩來亦新致

祖應世曰一路細細領略淺人安能有此

夜聞湖中漁歌

夢回一燈翳復明臥聞湖上漁歌聲嗚嗚乍低忽更起嫋嫋欲斷還防縈初隨缺月墮煙浦已和殘角吹江城悲傷似系漸離築忠憤如撫桓伊箏放臣萬里憂國淚戍客白首懷鄕情峽猿失侶方獨宿沙雁垂趐猶遐徵巴巫竹枝短亭曉瀟湘欵乃孤舟橫世間此恨故相似使我百感何由平

一气排宕有風雨驟至之勢只用一語収結老气無敵

村夜

寂寂山村夜悠然醉倚門月昏天有暈風軟水無痕迹爲遭讒逺身由不仕尊敢嗟車馬絕同社自雞豚潘問奇曰風軟水無痕未經人道

野意

隄長逾十里村小只三家山客弛樵擔溪翁鳴釣車花深迷蝶夢雨急散蜂衙衰疾新年減靑鞵上若耶

憶昔

憶昔西徵日飛騰尙少年軍書揷鳥羽戍壘狼煙渭水秋風夜岐山曉雪天金鞿馳叱撥繡袂舞嬋娟但恨功名晚寧知老病纒虎頭空有相麟閣竟無緣壯士埋巴峽【原注獨孤防】孤身臥海壖安西九千里孫武十三篇裘嗼蘇秦鞭憂祖逖先何時聞詔下遣將入幽燕筆力健舉

感懷

卜居鏡湖上一庵環翠屏竹林藏谽谺嶺路蟠靑冥騫騰立奇石嶄絕瞻危亭車馬𨿽埽迹猿鳥與忘形我行半九州蹋盡芒鞵靑豈知雪滿鬢於玆敞云扃丹砂收箭鏃茯苓斸人形遼天歸鶴一瞬三千齡

殘年迫衰謝嬰疾歸鄕枌諸賢渡江初總角幸有聞才非楚倚相亦能讀典墳夫豈或使之後死與斯文世儒鑿戶牖道術將分孤陋守一說百氏殆可焚後來豈無人鼻堊誰揮斤巍巍貞觀治房魏出河汾

文集答劉主簿書前輩之學積小以成大以所有易所無以能問於不能故其久也汪洋浩博該極百家而不可涯涘諸名勝渡江去前輩尙未甚逺故此風猶不墜三二十年來士自爲畦畛甚狹已所未知者輒訕薄之以爲不足學詆窮經者則曰傳注已盡矣詆博學者則曰不知無害爲君子嗚呼陋哉

禦選唐宋詩醇卷四十五

欽定四庫全書

禦選唐宋詩醇卷四十六

山陰陸遊詩五

目錄

東村散步有懷張漢州

將軍行

古別離

望夫石

古別離

偶懷小益南鄭之間帳然有賦

欲出遇雨

防鏡

夜分不寐起坐園中至旦

步至湖上寓小舟還舎

箜篌謡寄季長少卿

悶極有作

三峽歌

贈道流

艾如張

郊行夜歸書觸目

嵗暮感懷

山園雜詠

雨夜書感

春晚雜興

夜歸

三月十一日郊行

路傍曲

秋夜

捨北晚眺

初冬感懷

聞雁

枕上偶成

捨北閒望作六字絕句

雨夜有懷張季長少卿

客言來自上臯道中以其語作一絕

殘臘

懷舊

幽居初夏

晨起

六月二十四日夜分夢範至能李知幾尢延之同集江亭諸公請予賦詩記江湖之樂詩成而覺忘數字而已

題韓運鹽竹隱堂絕句

舟中詠落景餘淸暉輕橈弄溪渚之句蓋孟浩然耶溪泛舟詩也因以其句爲韻賦詩

秋夜紀懷

捨北揺落景物殊佳偶作

夜坐

隴頭水

書志

書憤

小舟遊西涇度西岡而歸

春行

閒身

捨北行飯書觸目

雪夜感舊

雜感

蘭

感舊

露坐

新秋

秋夕露坐作

感秋

新涼

丰嵗

小舟過吉澤效王右丞

秋晴見天際飛鴻有感

戊午重九

舟中

冬日感興十韻

庵中晨起書觸目

春日小園雜賦

沈園

讀晉書

春晴自雲門歸三山

夜聞姑惡

讀前輩詩文有感

讀隱逸傳

秋陰

秋懷

秋思

冬晴與子坦子聿遊湖上

齋中弄筆偶書示子聿

夢中作遊山絕句

北望感懷

人日東園

枕上作

長干行

小橋

觀畫山水

示友

十月

梅花

對酒戱詠

先少師宣和初有贈晁公以道詩云奴愛才如蕭穎士婢知詩似鄭康成晁公大愛賞今逸全篇偶讀晁公文集泣而足之

追感往事

欽定四庫全書

禦選唐宋詩醇卷四十六

山陰陸遊詩五

散步有懷張漢州

扶杖村東路秋來始此回寒鴉盤陣起野菊臥枝開憂國丹心折懷人雪鬢催房湖八千里那得尺書來

將軍行

將軍入奏平燕防持笏榻前親指畫天山熱海在目中下殿卽日名烜赫馳出都門雪初霽直過黃河冰未坼繡旗方掠桑幹渡羽檄己入金臺陌勇士如鷹健欲飛孱王似何勞搦戎服押俘獻廟社正衙第賞頒詔冊端門賜酺天下慶禦觴尙恨滄溟迮從來文吏喜相輕聊遣濡毫書竹帛

古別離

孤城窮巷秋寂寂美人停梭夜嘆息空園露濕荊棘枝荒蹊月照狐貍迹憶君去時兒在腹走如黃犢爺未識紫姑吉語元無據況慿瓦兆占歸日嫁來不省出門前魂夢何因識酒泉粉緜磨鏡不忍照女子盛時無十年詞意俱老絕去摸擬之迹而與古爲化

望夫石

送君遠戍出河北男兒自以身許國不能彎弓騎惡馬欲隨君去何由得登山矯首西北云形容𨿽變心猶存月明夜夜照淚痕鐵心石腸輸與君

不煩刻劃而意已獨至

古別離

君北遊司並我南適熊湘邂逅淮陰市共飲官道傍丈夫各有懷窮達詎可量臨別一取醉浩歌神激揚勲業有際防風雲正蒼茫亂防劍鋒血苦寒芒屨霜死卽萬鬼鄰生當致虞唐丹雞不須盟我非兒女腸

構思深出語警不獨摩洗花之壘亦兼入靑蓮之室

偶懷小益南鄭之間悵然有賦

西戍梁州鬢未絲嶓山漾水幾題詩劍分蒼石髙皇迹【原注嶓廟傍有髙皇試劍石中分如截】巖擁朱門老子祠【原注三泉道上有老君洞景趣幽防】燒兔驛亭防雪夜騎驢棧路早梅時登臨不用頻淒斷未死安知無後期

欲出遇雨

東風吹雨惱遊人滿路新泥換細塵花睡柳眠春自嬾誰知我更嬾於春

我更嬾於春五字新鮮

防鏡

凋盡朱顏白盡頭神仙富貴兩悠悠胡塵遮斷陽關路空聽琵琶奏石州

七十衰翁臥故山鏡中無復舊朱顏一聨輕甲流塵積不爲君王戍玉關【原注馬正惠公喜功名每曰幸未甚衰若有邊警願預徵行得良馬數疋輕甲一聨足矣】

盧世防曰少陵勲業頻防鏡彼簡而饒此盡而暢夜分不寐起坐園中至旦

涼气蘇衰疾幽情入杖藜月驚孤鵲起天帶眾星西松菊今彭澤山川古防稽淸吟殊未愜喔喔已晨雞頷聨對句似奇語道出正可一粲等閒言語變瑰奇殆謂是耶

步至湖上寓小舟還舎

病墮支離境閒尋漫浪遊湖平天鏡曉山峭石帆秋賖酒家家許防花處處畱歸途倦扶杖卻上釣魚舟

箜篌遙寄季長少卿

庭樹非不榮霜實萬葉枯朋友豈我棄漸遠勢自疏中夜起太息發篋覓舊書塵昏蠧食損行缺字欲無一讀色已變再讀涕淚濡卷書置篋中寜使飽蠧魚

悶極有作

貴已不如賤狂應又勝癡新寒壓酒夜防雨種花時堂下藤成架門邊枳作籬老人無日課有興卽題詩

三峽歌

乾道庚寅予始入蜀上下三峽屢矣後二十五年歸畊山陰偶讀梁簡文巴東三峽歌感之偶作

十二巫山見九峯船頭彩翠滿秋空朝雲暮雨渾虛語一夜猿啼明月中

我遊南賓春暮時蜀船曾系掛猿枝云迷江岸屈原塔花落空山夏禹祠

取境淸絕一洗陽臺慣語爲巫山生色

贈道流

憶在長安爛漫遊大明宮闕與云浮今朝偶上慈恩塔北望芒芒禾黍秋【原注唐含元殿與恩塔南北相直】

贈道流而及此蓋自性情流出者

三杯兀兀復騰騰服气燒丹總不能借問生涯在何許孤舟風雨伴漁燈

艾如張

錦膺繡羽名山雞淸泉可飲林可棲稻梁滿野棄不啄𨿽有奇禍無階梯東村西村煙雨晚蕭艾離離林薄淺翩然一下駭機發汝𨿽知悔安能免漢家天子南山下萬騎合圍窮日夜犬牙膺爪死不辭觸機折頸吁可悲寓意深至意凡三折李賀作不能及也

郊行夜歸書觸目

老翁病起厭端居隨意東西不問途霜野艸枯鷹欲下江天云濕雁相呼空垣破竈逃租屋靑防紅燈賣酒壚未畏還家踏泥潦園丁持炬小兒扶

嵗暮感懷

我家釋耒起遠自東封前詩書守素業蟬聨二百年長老日零落念之心惕然每恐後生輩或爲利欲遷我少亦知學蹭蹬及華顚訟過豈不力壽非金石堅

我壯已早衰晨鏡每惆悵藥物姑自持耆老曷敢望造物有乘除貧悴博無恙歸鄕更多感朋舊盡凋防客來多避席謂我丈人行此意詎敢忘報子以直諒

士生始志學固爲聖人徒人人可稷卨世世皆唐虞仰事與俯育治道無絕殊孔孟之所傳世俗顧謂迂申韓尙刻薄老莊競虛無爾車非不良盍行九軌途

在昔祖宗時風俗極粹美人才兼南北議論忘彼此誰令各植黨更僕而疊起中更夷狄禍此中猶未已臣不難負君生者固賣死儻築太平基請自厚俗始

學有根柢故體制肅括意指宏深大家風力非徒事吟詠者流也

文集論選用西北士大夫札子天聖以前多取北人南方士大夫沈抑者多仁宗照知其獘公聽並觀兼収博采無南北之異及紹聖崇寜間取南方人更多而北方士大夫復有沈抑之嘆陳瓘獨見其獘昌言於朝曰重南輕北分裂有萌嗚呼瓘之言天下之至言也

山園雜詠

殘春終日在林亭散髮披衣醉復醒科斗已成鼃閤閤櫻桃初結子靑靑魚遊滄海寜濡沫禽慕雕籠卽翦翎薄晚東風吹小雨笑攜長鑱伴畦丁

意𨿽刻露語自新穎

雨夜書感

宦遊四十年歸逐桑楡暖皇恩念黎老一官猶置散春殘桃李盡風雨閉空館有懷無與陳萬事付酒椀近代固多賢吾意終不滿可憐杜拾遺冒死明房琯慷慨詎非奇經綸恨才短羣胡穴中原令人嘆防管

以古諭今當爲張浚而發本傳云言者論遊力說張浚用兵免歸則浚之罷遊未必不爲之言故以甫之救琯自比浚之與琯僨事如一富平再敗與陳陶靑阪何以異詩深嘆其才短固不誣也

春晚雜興

池靣萍初紫墻頭杏已靑攜兒撐小艇畱客坐孤亭相法無侯骨生年直酒星正須遺萬事莫遣片時醒方回曰畱客坐孤亭𨿽非奇句卻極有味五六亦新異

夜歸

疏鐘渡水來素月依林上煙火認茅廬故倚船篷望妙語似王融江臯曲

三月十一日郊行

到處人家可乞漿槐陰巷陌午風涼水陂漫漫新秧綠山壠離離大麥黃父子力耕春漸老婦姑共績夜猶長堯民擊壤𨿽難繼芹美懷君未敢忘

路傍曲

淒涼路傍曲朱門人不知秋街槐葉落正是斷腸時

秋夜

燈欲殘時酒半消斷碪疏雨共無憀老來萬事渾非昔惟有詩情似防橋

捨北晚眺

紅樹靑林帶暮煙並橋常有賣漁船樊川詩句營丘畫盡在先生拄杖邊

自然入畫

初冬感懷

落葉埽還積斷鴻飛更鳴羸軀得霜健老眼向書明水瘦河聲壯萁枯馬力生竟爲農父死白首負功名

聞雁

霜髙木葉空月落天宇黑哀哀斷行雁來自關塞北江湖稻梁少念汝安得食蘆深洲渚冷嵗晚霰雪逼不知重云外何處避畢弋我窮思遠徵羨汝有羽翼

意入風騷格逼漢魏與杜陵相當眞乃不復多讓

枕上偶成

放臣不復望修門身寄江頭黃葉村酒渴喜聞疏雨滴夢回愁對一燈昏河潼形勝寜終棄周漢規模要細論自恨不如雲際雁南來猶得過中原

舎北閒望作六字絕句

潘嶽一篇秋興李成八幅寒林舎北偶然倚杖盡見古人用心

善畫似眞以對面取之用意防妙

雨夜有懷張季長少卿

放翁𨿽老未忘情獨臥山村每自驚鼎鼎百年如電速寥寥一笑抵河淸梅初破藟行江路燈欲成花聽雨聲正用此時思劇飲故交零落愴餘生

潘問奇曰河淸如此用形容殊苦

客言來自上臯道中以其語作一絕

日曬霜融作淺泥酒家卻在斷橋西五陵今代無豪傑獨臥茅檐聽午雞

殘臘

殘臘無多日吾生又一年林塘明夕照墟塔淡春煙山色危欄角梅花綠酒邊嵗時元自好老病獨淒然

懷舊

翠崖紅棧鬰參差小益初程景最奇誰向毫端收拾得李將軍畫少陵詩

張完臣曰又是一蜀道佳話

幽居初夏

湖山勝處放翁家槐柳陰中野徑斜水滿有時觀下鷺艸深無處不鳴蛙籜龍己過頭番筍木筆猶開第一花嘆息老來交舊盡睡餘誰共午甌茶

冩得幽字意出

潘問奇曰頸聨對句更勝

晨起

齒豁不可補髮脫無由栽淸晨明鏡中老色蒼然來餘年亦自惜未忍付酒杯抽架取我書危坐闔復開萬世見唐堯防龍獲親陪寥寥三千年气象挽可回豈以七尺軀顧受世俗衰道在無不可廊廟均蒿萊

約防植義眞力彌滿淸晨十字亦有蒼然之气

六月二十四日夜分夢範至能李知幾尢延之同集江亭諸公請予賦詩記江湖之樂詩成而覺忘數字而已

露篛霜筠織短蓬飄然來往淡煙中偶經菱市尋谿友卻防蘋汀下釣筒白菡蓞香初過雨紅蜻蜓弱不禁風吳中近事君知否團扇家家畫放翁

風流自賞夢中亦應得意五六調新采麗淺薄者議其未穩眞可一噱

題韓運鹽竹隱堂絕句

塵埃車馬日駸駸誰解從君一散襟待我淸秋有閒日抱琴來冩萬龍吟

舟中詠落景餘淸暉輕橈弄溪渚之句蓋孟浩然耶溪泛舟詩也因以其句爲韻賦詩

獨鶴還故鄕巋然但城郭出門無與遊所至苦寂寞褁飯事幽討此計殊不惡薄暮宿漁家蒼煙帶墟落維舟入谷口信步造異境隔籬雞犬聲滿地梧楸影瓦甑炊香稻石泉汲新井人間苦偪仄愛此須臾景老圃髮如霜見客能廢鋤與坐使之年自云八十餘老身六朝民艸舎數世居力守遠祖言一字不學書沿溪得茅店酒旗出柴荊杖頭錢已空一醉何由成主人語鄭重手把甕面淸勸我姑小畱溪魚亦可烹秦皇酒甕邊古有釣魚磯我來必竟日時挈雙鯉歸白鷺眞可人常先孤棹飛髙詠江練句令人憶元暉鏡湖三百里風止鏡面平持以照吾心俗塵安得生散髮鷗鷺間萬事秋毫輕誰能拂東絹冩我孤舟橫朝發云根寺暮宿煙際橋冷螢濕不飛潛魚驚自跳菱船歌裊裊狄浦風蕭蕭平明宿鳥起我亦理歸橈古寺照滄波老木閟云洞輕舟不搖檝正用一風送汲井漱甘液掃榻寓幽夢所恨山未深城笳聽三弄禹穴探斷簡樵風泛淸溪倒影森松桂避船散鳬鷖座中有異境十里靑玻瓈髙塔忽招人湖邊日未低溪行已淸秋還捨尙殘暑天公爲解圍簾櫳過疏雨靑蔬喜小摘紅粒亦新杵一飽坐北軒蘋花泣煙渚作者詩以萬計閒適之什往往出之率易亦復數見不鮮沙中金屑毎苦難披十詩直舉胸情淸眞古澹妙處在神味之間不可以貌求之

秋夜紀懷

北斗垂莽蒼明河浮太淸風林一葉下露艸百虫鳴病入新涼減詩從半睡成還思散關路炬火驛前迎方回曰中四句語意至工

舎北搖落景物殊佳偶作

屋角成金字溪流作縠紋斜通小橋路半掩夕陽門孤艇衝煙過疏鐘隔塢聞杜門非獨病實自厭紛紛方回曰放翁此題凡五首所謂筆端有口新冬景物搜抉無遺屋角成金字本出北史斛律金傳以對溪流作縠紋亦奇

夜坐

杳杳霜鐘十里聲娟娟江月半窗明陳編欲絕猶堪讀防火相依更有情九曲煙雲新散吏【原注時方被命再領武夷祠祿】百年鈆槧老諸生頽然待旦君無笑尙勝聞雞賦早行【原注溫岐詩云雞聲茅店月人迹板橋霜蓋唐人早行絕唱也】

隴頭水

隴頭十月天雨霜壯士夜挽緑沈槍臥聞隴水思故鄕三更起坐淚數行我語壯士勉自彊男兒墮地誌四方裹屍馬革固其常豈若婦女不下堂生逢和親最可傷歲輦金絮輸胡羗夜視太白収光芒報國欲死無戰場有古直悲涼之气

書志

往年出都門誓墓志已決況今蒲柳姿俛仰及大耋妻孥厭寒餓鄰里笑迂拙悲歌行拾穗幽憤臥齧雪千歲埋松根陰風蕩空穴肝心獨不化凝結變金鐵鑄爲上方劍釁以佞臣血匣藏武庫中出參髦頭列三尺粲星辰萬里靜妖孽君防此神奇醜虜何足滅

幻想奇文不可磨滅

書憤

白髮蕭蕭臥澤中只慿天地鑑孤忠阨窮蘇武餐氊久憂憤張巡嚼齒空細雨春蕪上林苑頽垣夜月洛陽宮壯心未與年俱老死去猶能作鬼防

方回曰悲壯感慨不當徒以虛語視之

鏡裏流年兩鬢殘寸心自許尙如丹衰遲罷試戎衣窄悲憤猶爭寶劍寒遠戍十年臨的博壯圗萬里戰臯蘭關河自古無窮事誰料如今袖手防

小舟遊西涇度西岡而歸

小雨重三後餘寒百五前聊乘蔓水閒泛木蘭船雪暗梨千樹煙迷柳一川西岡夕陽路不到又經年穩中帶秀此境正不易到

王復禮曰較太白梨花千樹雪楊柳萬條煙似勝一籌但水衡記以五月爲蔓水此屬一時誤用春行

九日春陰一日晴彊扶衰病此閒行猩紅帶露海棠濕鴨綠平隄湖水明【原注杜子美曉防紅濕處花重錦官城李太白蜀日紅且明用濕字明字可謂奪造化之功世未有拈出者】酒賤柳陰逢醉臥土肥稻壠防深耕山翁莫道渾無用解與明時說太平

方回曰引少陵太白謂奪造化之功卻是世未有拈出者前輩用功如此

閒身

炊煙漠漠閉柴荊聊用閒身答太平重碧飛觴心未老硬黃臨帖眼猶明吳蠶滿箔含桃熟壠麥登車搏黍鳴補劓息心今有地問君何處用虛名

舎北行飯書觸目

落雁昏鴉集遠洲靑林紅樹擁平疇意行舎北三義路閒防橋西一片秋小婦破煙撐去艇丫童橫笛喚歸牛形容野景無餘思自怪癡頑不解愁

盧世防曰先冩景而後入事句句宛肖

雪夜感舊

江月亭前樺燭香龍門閣上防聲長亂山古驛經三折小市孤城宿兩當晚嵗猶思事鞍馬當時那信老耕桑綠沈金鎖俱塵委雪灑寒燈涙數行

調極淸和頷聨斵句工致可愛

吳喬曰放翁壯時有志經世故有晚嵗猶思事鞍馬當時那信老耕桑之句

雜感

志士山棲恨不深人知已是負初心不須先說嚴光輩直自巢由錯到今

故舊書來訪死生時聞剝啄叩柴荊自嗟不及東家老至死無人識姓名

蘭

南巖路最近飯已時散策香來知有蘭遽求乃弗獲生世本幽谷豈願爲世娯無心托階庭當門任君鋤爲幽人冩照寓意深遠作者別調

感舊

夜涉南沮水朝過小益城梯山天一握度棧土防平雨近秦云暗霜髙隴月明至今孤夢裏喝馬有遺聲【原注喝馬皆七字韻語聞之悲愴動人】

凜凜隆中相臨戎遂不還塵埃出師表艸棘定軍山壯气河潼外雄名管樂間登堂拜遺像千載媿吾顏我思杜陵叟處處有遺蹤錦裏瞻祠栢綿州弔海棕蹉跎悲櫪驥感會失雲龍生世後斯士吾將安所從遊久居蜀地於孔明子美企想獨深二詩渾成老健蓋程形賦音與其人相稱也

露坐【原注立秋前五日】

旋削甘進酒巵斷雲漠漠斗離離北臨積水風來壯東恨長林月上遲秋近不堪聞急杵夜涼已復怯輕絺天孫老抱河梁恨豈獨人生事可悲

新秋

殘暑無多日幽居近小江酒醒中夜起松月入山窗秋風昨夜來聲滿梧桐樹故人渺天末此夕誰與度妙語得自直尋亦淸晨登隴首明月照積雪之比

秋夕露坐作

銀河半落露華淸斗南闌干斗北明冉冉方悲老將至纎纎又嘆月初生酒牀細滴香浮甕衣杵相聞聲滿城萬卷讀書無用處卻將耕稼報升平

感秋

秋色關河外秋聲天地間壯士感此時朝鏡凋朱顏一身寄空谷萬里夢天山噫嗚怒眥裂憤激悲涕澘古來眞龍駒未必置天閒長松倒澗壑委棄同蓁菅得志未可測談笑濟時艱凜然出師表一字不可刪

新涼

菇首初離水姜芽淺漬糟粳香等炊玉韭美勝炮羔露下殘蕪濕風生萬木號從今更何事痛飲讀離騷

丰歲

丰嵗歡聲動四鄰深秋景气粲如春羊腔酒擔爭迎婦鼉皷龍船共賽神處處喜晴過甲子家家築屋趁庚申老翁欲伴鄕閭醉先辦長衫紫領巾

防綴娬媚煞有風致

小舟過吉澤效王右丞

澤國霜露晚孤村煙火防本去官道遠自然人迹稀木落山盡出鐘鳴僧獨歸漁家閒似我未夕閉柴扉不必似王自饒淸致

文集跋王右丞集余年十七八時讀摩詰詩最熟今永晝再取讀之如見舊師友恨間濶之久也

秋晴見天際飛鴻有感

新晴天宇色正靑羣鴻髙賽在防防兒童相呼共仰視我亦扶杖來中庭丰年到處稻梁滿胡不暫下棲沙汀應須江海寄曠快肯爲霜雪嗟飄零書生可笑不自喜憔悴久翦籠中翎鷗波萬里每媿杜鶴化千載知非丁風前哀號漫激烈月下孤影常竛竮詩成欲冩復懶去誦似溪友聲泠泠

遣調流麗曲盡心手之妙

戊午重九

朋舊相望天一涯登髙結伴只鄰家秋風自欲吹紗防衰髩何曾泥菊花藥市神仙思益部餻盤節物記京華自憐病後歡悰薄小醉歸來日未斜

舟中

柂邊潮水落還生篷底寒燈滅復明約束長年牢系纜報人風雨有鼉鳴

不必有寄卽事自佳

蕭蕭風雨小江秋不是愁人亦合愁忽聽疏鐘知寺近笑尋沙路上牛頭

冬日感興十韻

霧雨天昏曀陂湖地阻深蔽空鴉作陣暗路棘成林有客風埃裏頻年老病侵夢魂來二豎相法欠三壬舊憤開孤劍新愁感斷砧唐衢惟痛哭莊舄正悲吟瘦跨秋門馬寒生夜店衾但思全舊璧敢冀訪遺簪樓上蒼茫眼燈前破碎心長謠傾濁酒慷慨壓層陰

庵中晨起書觸目

暉暉初日上簾鉤漠漠淸寒透衲裘雪棘並棲雙鵲瞑金環斜絆一猿愁廉宣臥壑松楠老王子穿林水石幽戲事自憐除未盡此生行欲散風漚【原注唐希鴉畫鵲易元吉畫猿廉宣仲老木王仲信水石皆庵中所掛小軸】

設色妍麗似晚唐人佳句

春日小園雜賦

市塵不到放翁家繞麥穿桑野徑斜夜雨長深三尺水曉寒畱得一分花悶從鄰捨分春甕閒就僧窗試露芽自此年光應更好日驅秧馬聽繅車

夜雨一聨松秀可愛

沈園

城上斜陽畫角哀沈園非復舊池臺傷心橋下春波綠曽是驚鴻照影來

張完臣曰冩得幽艷動人

夢斷香消四十年沈園柳老不吹綿此身行作稽山土猶弔遺蹤一然

張完臣曰又深一步其痛愈深

紹興郡刻本題下注此放翁憶其前妻作也妻以失歡於姑被遣後於沈園見之未幾下世翁再遊此地追感賦詩淒苦不忍多讀

讀晉書

諸公日飫萬錢廚人乳蒸豚玉食無誰信秋風雒城裏有人歸棹爲蒓鱸

不著議論而指意躍然詠史上乘

春晴自雲門歸三山

乍行春野眼增明漸減春衣體倍輕人賣山茶先谷雨鴉隨墦祭過淸明柳塘水滿雙鳬戲稻隴泥深一犢行晚到三橋泛舟去掩關不復畏重城

夜聞姑惡

湖橋東西斜月明髙城漏皷傳三更釣船夜過掠沙際蒲葦蕭蕭姑惡聲湖橋南北煙雨昏兩岸人家早閉門不知姑惡何所恨時時一聲能斷魂天地大矣汝至防滄波本自無危機秋菇有米亦可飽哀哀如此將安歸

讀前輩詩文有感

我無前輩千鈞筆造物爭功謝不能己分文章歸委靡可憐意气尙慿陵鸞旗廣殿晨排仗鐵馬黃河夜踏冰此事要須推大手蟬嘶分付與吳僧

巧構形似之言要非詣力所臻不能道來親切乃爾

讀隱逸傳

終南處士入都門少室山人補諫垣畢竟只供千載笑石封三品鶴乘軒

不以議論傷格律比勘亦自允協

秋陰

淡日披朝霧輕雲結暮陰菇蒲溪路暗松竹艸堂深妙墨雙鉤帖奇聲百衲琴古人端未遠一笑會吾心

秋懷

皇天本無心萬物各有時飛鴻何預人南翔每如期仰防霜露墜俯嘆艸木衰英英籬下菊秀色獨滿枝豈無一樽酒相與斟酌之耋老天所佚行歌復何疑

攺朔甫再宿月見西南隅纎纎一銀鉤掛空疑有無我行靑楓岸遠水浮雙鳬新寒入短衣感此風霜初頗欲呼小艇東村行芋區衣薄且言歸煙火望吾廬

閒淡有味

秋思

日落江城聞衣長空杳杳雁南飛桑枝空後醅初熟豆莢成時兔正肥䢐歲背人常冉冉老懷感物倍依依平生許國今何有且擬梁鴻賦五噫

冬晴與子坦子聿遊湖上

海山山下百餘家垣屋參差一帶斜我欲往尋疑路斷試沿流水覓桃花

齋中弄筆偶書示子聿

左右琴樽靜不嘩放翁新作老生涯焚香細讀斜川集候火親烹顧渚茶書爲半酣差近古詩𨿽苦思未名家一窗殘日呼愁起裊裊江城咽暮笳

少陵云語不驚人死不休放翁云詩𨿽苦思未名家文人之豪故自各有著力處今人未涉其境而漫以雕琢直率置之可乎

祖應世曰放翁七律無一字效顰四唐而獨開蹊徑別有一天何嘗寄人籬下

陳訏曰昔蘇長公教人作詩曰字字覓奇險節節累枝葉又曰法度法前軌後山亦云要當攻石堅勿作搏沙散放翁詩至萬首疑其無復持擇而攺詩錬句每形篇什數公之於詩亦列子之禦風而行靈均之桂舟玉車也而其言顧如此

夢中作遊山絕句

霜風吹防江村路小蹇迢迢委轡行忽到雲山幽絕處穿林啼鳥不知名

北望感懷

榮河溫洛帝王州七十年來禾黍秋大事竟爲朋黨誤遺民空嘆歲時遒乾坤恨入新丰酒霜露寒侵季子裘食粟本同天下責孤臣敢獨廢深憂

有名論非尋常所及

人日東園

歲首未入春風气已稍和我睡意慵起如此鳴禽何駕言之東園落梅亦己多江南無堅冰綠池生防波挹彼蒲萄醅酌我鸚鵡螺𨿽無絲與竹倚樹自髙歌矯首東南望稽山郁嵯峨兒曹幸力穡老子得婆娑

枕上作

山雨蕭蕭過沙泉咽咽流夢中無遠道醉裏失孤愁貧賣相如騎寒思季子裘兒童報新霽裹飯出閒遊夢中無遠道五字亦未經人道遊又有句云夢移鄕國近則更奇矣

長干行

裠腰綠如艸衫色石橊花十二學彈箏十三學琵琶寜嫁與商人夫婦各天涯朝朝問水神夜夜夢三巴聘金𨿽如山不願入侯家鄣袖庭花下東風吹鬢斜

小橋

漠漠輕陰隱隱雷石橊半落防莓苔小橋西北闌干角獨岸綸巾待雨來

觀畫山水

古北安西志未酬人間隨處送悠悠騎驢白帝城邊雨掛席黃陵廟外秋大网截江魚可膾髙樓臨路酒如油老來無復當年快聊對丹靑作臥遊

示友

道向虛中得文從實處工淩空一鶚上赴海百川東气骨眞當勉規模不必同人生易衰老君等勿匆匆

十月

十月霜侵季子裘吾詩又送一年秋風回斷續聞樵唱木落參差見寺樓久已浮雲防富貴固應華屋等山丘江邊海際多幽致擬跨靑騾處處遊

集中有木落寺樓髙之句與此頷聨各有佳致

梅花

春信今年早江頭昨夜寒已教淸徹骨更向月中防

對酒戲詠

淺傾西國蒲萄酒小嚼南州豆蔻花更拂烏絲冩新句此翁可惜老天涯

盧世防曰雋麗不可名狀

先少師宣和初有贈晁公以道詩云奴愛才如蕭穎士婢知詩似鄭康成晁公大愛賞今逸全篇偶讀晁公文集泣而足之

士不逢時勇退耕閉門自號景迂生遠聞佳士輙心許老見異書猶眼明奴愛才如蕭頴士婢知詩似鄭康成早孤遇事偏多感欲續殘章涕已傾

追感往事

諸公可嘆善謀身誤國當時豈一秦不望夷吾出江左新亭對泣亦無人

千年而後如聞嘆息之聲善謀身一言尢中庸臣病根潘問奇曰此詩𨿽欠含蓄然亦可知南渡後𨿽周伯仁亦難得

文集防呂侍講嵗時雜記年運而往士大夫安於江左求新亭對泣者正未易得撫捲累欷

禦選唐宋詩醇卷四十六

欽定四庫全書

禦選唐宋詩醇卷四十七

山陰陸遊詩六

目錄

春遊

三月二十日兒輩出謁孤坐北窗

西村

湖塘晚眺

秋夜

漁父

梅市

郭西

柳橋晚眺

秋社

村捨

秋日雜詠

小立

秋晚湖上

雨後至近村

題嚴州王秀才山水枕屏

追憶徵西幙中舊事

解嘲

讀史

遣興

送子龍赴吉州掾

正月五日出遊

初春雜興

杜叔髙秀才雨雪中相過畱一宿而別誦此詩送之

村居書喜

別嚴和之

舟中作

夏初湖村雜題

書直捨壁

謝韓實之直閣送燈

直舎獨坐思成都

出東城並江而歸

立春後十二日命駕至郊外戲書觸目

河橋晚歸

後寓嘆

與兒輩泛舟遊西湖一日間晴陰屢易

秋思

小徑登東山繚行自西北至溪上

感憤

野興

幽居春晚

閔雨

書事

明日復理夢中意作

捨南野步

出遊

山行

感昔

風雲晝晦夜遂大雪

夢華山

道室

倚樓

石帆夏日

乙丑夏秋之交小舟早夜往來湖中戲成絕句懷舊

春雨

梨花

雜感

出遊歸鞍上口占

初夏閒居

地僻

耒陽令曾君寄禾譜農噐譜二書求詩

夏末野興

訪山家

寄隱士

春前六日作

贑士曾興宗字光祖以其居篔簹谷圗來求詩夏日雜題

西村晚歸

雨晴

秋夜

累日濃云作雪不成遂有春意

野望

春晴

恩封渭南伯唐詩人趙嘏爲渭南尉當時謂之趙渭南後來將以予爲陸渭南乎戲作長句

山行

初夏書感

對酒作

頃歲從戎南鄭屢往來興鳯間暇日追懷舊遊有賦

異夢

夜坐小飲

雜感十首之二

仲秋書事

秋日徙倚門外久之

聞新雁有感

小園獨酌

古意

湖上尋梅

湖山

雪晴欲出而路濘未通戲作

春日雜興

蘭亭道上

初夏雜興

山行過僧庵不入

夏日六言

夏日泛溪至南莊復回湖桑歸

郊行

文章

思蜀

江村

示兒

欽定四庫全書

禦選唐宋詩醇卷四十七

山陰陸遊詩六

春遊

春風堤上艸萋萋艸軟沙平防馬蹄似蓋防云才障日如絲細雨不成泥千秋觀裏逢新燕九里山前聽午雞追憶舊遊愁滿眼防船曾系畫橋西

三月二十日兒輩出謁孤坐北窗

園林春已空陂巷雨新足泥深黃犢健桑老紫椹熟丰年逋負少村舎壓酒肉防風吹醉醒起和飯牛曲朴直有味

西村

亂山深處小桃源往歲求漿憶叩門髙柳簇橋初轉馬數家臨水自成村茂林風送幽禽語壞壁苔侵醉墨痕一首淸詩記今夕細云新月耿黃昏

湖塘晚眺

綠樹暗村墟靑山繞艸廬奉祠神禹舊馳道曓秦餘浦色沈煙网畦聲入雨鉏淸秋又如許幽憤若爲攄病起閒無事時來古渡頭煙中賣魚市月下采蓮舟帆鼓娥江晚菱歌姥廟秋長吟無傑句聊以散吾愁气體髙妙在盛中之間

秋夜

老病睡眠少如斯秋夜何長庚未配月織女己斜河莎徑虫吟苦柴門葉落多誰知窮寧戚不作飯牛歌

漁父

千錢買一舟百錢買兩槳朝防潮水落暮防潮水長持魚換鹽酪縣郭時下上亦或得濁醪不復計瓦盎浩歌忘遠近醉夢墮莾蒼元眞不可逢悠然寄遐想

梅市

梅市柯山小系船開篷驚起醉中眠橋橫風柳荒寒外月墮煙鐘縹邊客思況經孤驛路詩情又入早秋天如今老病知何恨判斷江山六十年

淸和宛轉可謂物理俱美情致兼深矣

盧世防曰是雲林冩景

郭西

鵲下川原黒船行浦漵空橋燈揺水影樓角散天風野眺飛埃外漁歌冷翠中不須嘲病翼要是脫樊籠

柳橋晚眺

小浦聞魚躍橫林待鶴歸閒雲不成雨故傍碧山飛有手揮目送之趣

秋社

雨餘殘日照庭槐社皷咚咚賽廟回又見神盤分肉至不堪沙雁帶寒來書因忌作閒終日酒爲治聾醉一杯記取鏡湖無限景蘋花零落蓼花開

村舎

生理嗟彌薄吾居久未完蝶飛窗紙碎坼壁泥幹小雨牛欄濕防霜碓舎寒晚禾虫獨少鄰里共相寛【原注今年晚禾苦虫蛀予鄕獨免】

潘問奇曰生剙不肯蹈襲一字

秋日雜詠

菇蒲風起暮蕭蕭煙斂林疏見斷橋白蟹防魚初上市輕舟無數去乘潮

竹枝遺調

小立

紅樹園廬晚碧花籬落秋荒陂船防鴨斷岸笛呼牛酒賤村村醉山寒寺寺幽聊須岸烏幘小立埭西頭

秋晚湖上

已過西成賽廟期家家下麥不容遲夕陽徧野人歸後秋水生灘鷺集時靈藥不治懷抱惡好詩空益鬢毛衰從來未識蘓司業愁絕西風滿酒旗

結句善於運化有縹緲之韻

雨後至近村

夜雨曉方止朝云猶作陰山餘一寸碧溪長半篙深臥泛白鷗渚行穿黃葉林老農能共語眞率防人心

題嚴州王秀才山水枕屏

我行天下路幾何三巴小益山最多翠崖靑嶂髙嵯峨紅棧如帶縈巖阿下有駭浪千盤渦一跌性命委蛟鼉日馳三百一烏騾雪壓披氊泥滿鞾驛亭沃酒醉臉酡長笛腰鼓雜巴歌大散關上方橫戈豈料世變如翻波東歸輕舟下江沱回首歲月悲蹉跎壯君落筆冩岷嶓意匠自到非身過偉哉千仞天相摩谷里人家藏綠蘿使我恍然越關河熟視粉墨頻摩挲

鏗然徹耳煥然奪目意匠自到非身過尢有妙理

追憶徵西幙中舊事

小獵南山雪未消繡旗斜捲玉驄驕不如意事常千萬空想先鋒宿渭橋

昨夜王師戍隴回遺民日夜望行臺不論夾道壺漿滿洛筍河魴次第來【原注在南鄭時關中將吏有獻此二物者】

解嘲

一壑棲遲久多生習气消行藏無媿怍夢覺兩逍遙倩鶴傳春信疏泉洗藥苗晚來幽興極乘月過西橋

讀史

民間斗米兩三錢萬里耕桑罷戍邊常使屏風冩無逸應無烽火照甘泉

保泰持盈之指借明皇發之不落言詮自近風雅

遣興

家住城南剡曲傍門前山色蘸湖光三朝執防悲年往二頃扶犂樂歲穰名姓已隨身共隱文辭終與道相妨子孫勉守東臯業小甑吳粳底樣香

方回曰五六議論最妙

送子龍赴吉州掾

我老汝遠行知汝非得已駕言當送汝揮涕不能止人誰樂離別坐貧至於此汝行犯胥濤次第過彭蠡波橫吞舟魚林嘯獨腳鬼野飯何店炊孤櫂何岸檥判司比唐時猶幸免笞箠庭參亦何辱負職乃可恥汝爲吉州吏但飲吉州水一錢亦分明誰能肆讒毀聚俸嫁阿惜擇士教元禮我食可自營勿用念甘防衣穿聽露肘履破從見指出門𨿽被嘲歸舍卻睡美益公名位重凜若喬嶽峙汝以通家故或許望燕幾得見已足榮切勿有所啟又若楊誠齋淸介世莫比一聞俗人言三日歸洗耳汝但問起居餘事勿掛齒希周有世好敬叔乃鄕裏豈惟能文辭實亦堅操履相從勉講學事業在積累仁義本何常蹈之則君子汝去三年歸我儻未卽死江中有鯉魚頻寄書一紙

以韻語作訓詞眞情極切自然成文朴茂渾堅大家本領

正月五日出遊

久作閒人不慣愁新春天气更淸柔未爲遼海千年別且繼斜川五日遊細栁拂頭穿野徑落梅黏袖上漁舟此身定去神仙近倚徧江南賣酒樓

初春雜興

水長鷗初泛山寒茗未芽深林聞杜鼓落日照漁家渡遠呼船久橋傾取路斜客愁慵遠眺不是怯風沙方回曰八句皆佳而二四尢古逺

老病倦遊陟偶尋溪友期殘冰擁魚笱新暖入桑枝山崦巨然畫煙村摩詰詩何人爲収拾媿我不能奇杜叔髙秀才雨雪中相過畱一宿而別誦此詩送之

久客方知行路難關山無際水漫漫風吹欲倒孤城遠雪落如簁野寺寒暮挈衣嚢投土室晨沽村酒掛驢鞍文章一字無人識胸次徒勞萬卷蟠

用簁字新異可喜

村居書喜

紅橋梅市曉山橫白塔樊江春水生花气襲人知驟暖鵲聲穿樹喜新晴坊場酒賤貧猶醉原野泥深老亦耕最喜先期官賦足經年無吏叩柴荊

別嚴和之

噐之魂逝已難招尙有和之慰寂寥今夜月明空嘆息想君孤棹泊溪橋

舟中作

晤語無人與遣愁出門聊復弄輕舟山穿煙雨參差出水赴陂塘散漫流隔葉雌雄鳴谷鳥傍林子母過吳牛數家淸絕如圗畫炊黍何妨得小畱

盧世防曰冩景閒雅

夏初湖村雜題

嫩日輕風夏未深曲廊倚杖得閒吟地偏艸茂無人迹一對茭雞下綠陰

書直捨壁

道山西下路杳杳歷重廊地寂聞傳漏簾疏有斷香渠淸水馬健屋老瓦松長欲出重欹枕無何覓故鄕方回曰水馬瓦松詩人罕用此聨可喜

謝韓實之直閣送燈

玉作華星綴絳繩樓臺交映暮天澄東都父老今誰在腸斷當時諫浙燈

盧世防曰詩自謝燈意別有在

張完臣曰無限感慨觸物而流

蘇軾諫浙燈札子伏見中使傳宣下府市司買浙燈四千餘盞有司具實直以聞陛下又令減價収買見已盡數拘収禁止私買以須上令臣始聞之驚愕不信咨嗟累日竊爲陛下惜此舉動也

直舎獨坐思成都

錦城花絮送吳船屈指東歸又幾年羣玉峯頭花老矣百花潭上夢依然靑衫尙記稱狂客白髮寜知作老僊所恨酒腸非復昔閒遊空負杖頭錢

出城東並江而歸

上車容假寐出郭當閒遊遠笛臨風起髙帆到岸収人歸花市路客醉酒家樓徑就東園臥孤燈欲話愁立春後十二日命駕至郊外戲書觸目

宮云縹緲漏聲遲夢裏華胥卻自疑春淺風光先盎盎時平節物共熈熈畫簾不捲聞人語玉勒徐行避酒旗閱盡輩流身獨健怳如隨計入都時

河橋晚歸

曲巷連新市層樓近小橋靑簾猶滴雨綠浦恰通潮簾影晴方見笙聲冷未調斜陽覓歸路偏愛玉驄驕筆墨間有香气似初唐人佳制

後寓嘆

貂蟬未心出兜鍪要是蒼鷹憶下韝彭澤徑歸端爲酒輕舟已老豈須侯千年精衛心平海三日於菟气食牛防與髙人期物外摩挲銅狄防城秋

吳喬曰此當有後進妄生長短如韓君在夷門也與兒輩泛舟遊西湖一日間陰晴屢易

逢著園林卽欵扉酌泉鬻筍欲忘歸楊花正與人爭路鳩語還催雨防衣古寺題名那復在後生識面自應稀傷心六十餘年事雙塔依然在翠防

寫景最工著語一何娟妙

秋思

烏桕防丹菊漸開天髙風送雁聲哀詩情也似並刀快剪得秋光入捲來

小徑登東山繚行自西北至溪上【原注是夕子聿置酒】

行穿犖確度谽谺小立風中客袖斜衰艸雙雙防飛蝶長空一一送棲鵶荻洲薄暮収魚网茆捨初寒響緯車誰道老人多感慨未妨尊酒樂年華

感憤

形勝崤潼在英豪趙魏多精兵連六郡要地控三河慷慨鴻門防悲傷易水歌幾人懷此志送老一漁蓑

野興

掃盡紅塵閉是非舎傍好在舊苔磯壺中春色松肪酒江上秋風槲葉衣一片共知云偶出千年誰識鶴重歸勿言野外無供給雪後連山藥艸肥

五六情事恰合

幽居春晚

老廢讎書病廢詩晝閒惟與睡相宜未尋內史流觴地又近龎公上塜時花發遊蜂喧院落筍長馴鹿入藩籬石帆山下春如許野老來招不用辭

盧世防曰三四從上轉下機軸一貫

閔雨

歲秋固多雨每恨不及時黃塵蔽赤日苗槁已不遲踏車聲如雷力盡眞何爲天豈不念民云族風散之窮民守稼泣便恐化棘茨妻子不望活所懼尊老饑我願上天仁顧哀民語悲鞭龍起風霆尙繼丰年詩

詞防深厚

書事

北徵談笑取關河盟府何人策戰多掃盡煙塵歸鐵馬剪空荊棘出銅駞史臣歷紀平戎策壯士遙傳入塞歌自笑書生無寸效十年枉是枕雕戈

明日復理夢中意作

白盡髭須兩脥紅頽然自以放名翁客從謝事歸時散詩到無人愛處工髙掛蒲帆上黃鶴獨吹銅笛過垂虹閒人浪迹由來事那計猿驚蕙帳空

劉克莊曰近歲詩人雜博者堆隊仗空疏者窘才料出奇者費搜索縛律者少變化惟放翁記問足以貫通力量足以驅使才思足以發越气魄足以陵暴南渡而下故當爲一大宗末年詩云客從謝事歸時散詩到無人愛處工又云外物不移方是學俗人猶愛未爲詩則皮毛落盡矣

舎南野步

枯蔓絡荊籬幽花映荻扉馴麞驚不起歸鶴倦猶飛野色連収网邊愁入搗衣壯圗空自笑事事與心違寫入邊愁一句便覺情景混融通體靈妙

出遊

山有籃輿步有舟放翁身健得閒遊羊牛防防日將夕蒲栁蕭蕭天正秋細雨僧歸云外寺疏燈人語酒家樓歸途更愛湖橋月獨倚闌干爲小畱

山行

山光秀可餐溪水淸可啜白雲映空碧突起若積雪我行溪山間靈府爲澄澈崚嶒崖角立蟠屈路九折黃楊與冬靑鬱鬱自成列其根貫石罅橫逆相糾結上捫雕鶻巢下歷豺虎穴流泉不可見鏘然響環玦出山日已暮林火遠明滅小憇得樵家題詩記幽絕

不失子美家法

感昔

白帝城邊鶯亂啼憶騎瘦馬踏春泥老來感舊多淒愴孤夢時時到瀼西

風雲晝晦夜遂大雪

大風從北來洶洶十萬軍艸木盡偃僕道路暝不分山澤气上騰天受之爲雲山云如馬牛水雲如魚黿朝闇翳白日暮重壓厚坤髙城岌欲動我屋何足掀兒怖牀下伏婢恐堅閉門老翁兩耳瞶無地著戚欣夜艾不知雪但覺手足皸布衾冷似鐵燒糠作防溫豈不思一飲流塵暗空樽已矣可柰何凍死向孤村

奇崛

夢華山

古松偃蹇谷谽谺太華峯前野老家久客未歸丹竈冷碧桃八十一番花

道室

簭遇風山第六爻翛然盡謝俗間交謀生舊買云三頃托宿新分鶴半巢露下丹芽生藥壠月明金粉落松梢眉間喜動君知否借得丹經手自抄

鏗然淸響殊有仙靈之气

倚樓

曲曲闌干縹緲間哦詩本欲破除閒無端又起天涯感消墨生綃數防山

石帆夏日

短棹飄然信所之茶園漁市到無時風從蘋末蕭蕭起月過花陰故故遲蒓菜煮羮吳舊俗竹枝度曲楚遺辭頗聞項裏楊梅熟鄰曲相招莫後期

乙丑夏秋之交小舟早夜往來湖中戲成絕句

橫林渺渺夜生煙野水茫茫遠拍天菱唱一聲驚夢斷始知身在釣魚船

有聲有情迥然髙唱

娥江道上月三更垣屋參差閉月明倚柂賦詩無傑思斷腸分付棹歌聲

懷舊

身是人間一斷蓬半生南北任秋風琴書昔作天涯客蓑笠今成澤畔翁夢破江亭山驛外詩成燈影雨聲中不須彊覓前人比道似香山實不同

王世貞論詩以樂天放翁爲廣大教主爲其情事景物之悉備也此老情事頗近子美其意中亦欲與浣花老叟相視而笑故其自道如此

春雨

春陰易成雨客病不驚寒又與梅花別無因一倚欄

梨花

開向春殘不恨遲綠楊窣地最相宜徵西幕府煎茶地一幅邊鸞畫折枝【原注宣司靜鎭堂屏上有邊鸞梨花】

盧世防曰梨花詩至此又是一種結搆

雜感

春晚晴還雨村深醉復醒溪添半篙綠山可一窗靑藥品隨長鑱花名記小屏閒身幸無事吟嘯送餘齡可字𨿽出唐人自成佳句

出遊歸鞍上口占

渺煙波飛槳去迢迢桑野策驢還寄懷楚水吳山外得意唐詩晉帖間毎惜好春如我老誰能長日伴人閒世間自是無兼得勛業元非造物慳

初夏閒居

川云漠漠雨冥冥濁酒閒傾不滿瓶蠶簇尙寒憂繭薄稻陂初滿喜秧靑王師防塞方屯甲親詔憂民已放丁病起自憐猶健在不須求應少防星

琢句工穩而气格不傷

地僻

地僻臨湍瀬門幽長綠苔客書疑誤達僧刺媿虛來淸露蘋花坼斜陽燕子回自憐猶有恨佳日對空罍何其風秀

耒陽令曾君寄禾譜農噐譜二書求詩

歐陽公譜西都花蔡公亦記北苑茶農功最大置不錄如棄六藝崇百家曽侯奮筆補多稼儋州讀罷深咨嗟一篇秧馬傳海內農噐名數方萌芽令君繼之筆何健古今一一辧等差我今八十歸抱耒兩編入手喜莫涯神農之學未可廢坐使末俗慙浮華

文獻通考陳氏曰禾譜五卷宣徳郎溫陵曽安止移忠撰東坡所謂賦秧馬歌也謂禾譜文旣溫雅事亦詳實惜其不譜農噐故以此歌附之農噐譜三卷續二卷耒陽令曽之謹撰安止之侄孫也追述東坡作歌之意爲此編周益公爲之序陸務觀亦作詩題其後

夏末野興

半世天涯倦遠遊還鄕不減旅人愁數聲相應鳩呼雨一片初飛葉報秋山塢風煙僧院路河梁燈火酒家樓絕知雪鬢宜簔笠分付貂蟬與黑頭

訪山家

捨舟步上若耶溪壽櫟修藤路欲迷僧院倚山馴栗防野塘灘水下茭雞艸侵古路迢迢遠云傍行人故故低薄暮但尋遺毳去山家正在鶴巢西

寄隱士

乳竇寒猶滴巖扉夜不扃奇書窺鳥迹靈藥得人形浩浩天風積防防海气淸儻逢王內史更爲乞黃庭較少陵押形字更新

春前六日作

夜枕夢回春雨聲曉窗日出春鳥鳴典衣沽酒莫辭醉自有梅花爲解酲

贑士曽興宗字光祖以其居篔簹谷圗來求詩

髙人心虛萬物宗家世常以仕易農買山本愛坡上竹手種己偃巖前松瀑泉三伏凜冰雪谷聲十里酣笙鏞了知自是一丘壑不與金精爲附庸【原注地與金精山靑牛峽爲鄰】磊砢多奇宮商悉諧第六句蓋取諸坡仙者

夏日雜題

午夢初回理舊琴竹鑪重炷海南沈茅檐三日蕭蕭雨又展芭蕉數尺陰

西村晚歸

小屋花垂盡平隄艸次迷日長鶯語久風定絮飛低子響聞碁院舟橫傍釣溪歸途不知處依約埭東西古今得意句難得一聨悉稱暗牖懸珠网不如空梁落燕泥傍水見寒花不如出關逢落葉也田藝衡詩談云爾如此詩風定絮飛低五字亦豈易得

雨晴

旱暵常思雨沈陰卻喜晴放船蓮蕩遠岸幘竹風淸淮浦戎初遁興州盜甫平爲邦要持重恐復議銷兵

秋夜

落葉鳴遙夜啼螿送暮秋不知何許笛故作此時愁靑海三年戍黃旗萬里侯何如石帆下煙雨釣滄洲風格遒上故應突過錢郎

累日濃云作雪不成遂有春意

釀雪經旬竟不成一霜卻作十分晴雲歸岫穴千峯立防入郊原萬耦耕葛葉離離丰歲候梅花眷眷故人情道傍孤店新醅熟己有幽禽一兩聲

野望

偶攜一小豎徙倚望南山船笛爲誰怨溪云如我閒洲長歸雁下天迥暮鴉還安得一竿云終年煙水間

春晴

常年春日少春晴拂面今朝防吹輕水閣家家橫小舫園亭處處聽新鶯桃花不管詩人老菖葉空催野叟耕自笑此生餘幾許銅駞荊棘尙關情

恩封渭南伯唐詩人趙嘏爲渭南尉當時謂之趙渭南後來將以予爲陸渭南乎戲作長句

老向人間久倦遊君恩乞與渭川秋虛名定作陳驚座好句眞慙趙倚樓棧豆十年霑病馬煙波萬里著浮鷗就封他日輕裘去應過三峯處處畱

盧世防曰欲遜欲任兩意俱有

山行

山鳥啼孤戍煙蕪入廢亭隄成陂水白雨細稻秧靑艸市少行旅樷祠多乞靈最憐投宿處防火暮晶熒

初夏書感

春與人俱老花隨夢已空遊蜂黏落蕋輕燕接飛虫桑悴知蠶起牲肥賽麥丰爲農當自力相戒勿悤悤諸詩皆莫年之作老气縱橫而格律彌細

對酒作

飲酒豪如捲白波遣愁難似塞黃河多聞自解爲身累後死空令見事多未試神仙餐玉法且賡壯士入關歌此心不道無人識雪鬢蕭蕭柰老何

頃歲從戎南鄭屢往來興鳯間暇日追懷舊遊有賦

昔戍蠶叢北頻行鳯集南烽傳戎壘宻驛遠客程貪春盡花猶坼雲低雨半含種畬多菽粟蓺木雜松柟婦汲惟陶噐民居半艸庵風煙迷棧閣雷霆起湫潭城郭秦風近村墟蜀語參快心逢曠野刮目望浮嵐考古時興感無詩日每慚嘉陵最堪憶迎馬栁毿毿

方回曰放翁詩出於曽茶山而不專用西江格有晚唐有中唐亦有盛唐此篇𨿽陳杜沈宋亦不過如此流麗綿宻

異夢

山中有異夢重鎧奮雕戈敷水西通渭潼關北控河淒涼鳴趙瑟慷慨和燕歌此事終當在無如老死何

夜坐小飲

零落槐花已滿溝江湖又見一畨秋冰輪有轍淩空上銀漢無聲接地流丹荔甘寒勞遠致玉醅醇洌喜新篘移牀坐對西南電好雨心知不待求

雜感十首之二

呂釣渭水濱說築傅巖野𨿽曰古盛時得士蓋亦寡天將啟治亂人才有用捨向非萬牛力孰與成大廈洙泗日已遠儒術日已防學者稱孔墨爲國雜伯王書生幸有聞力薄不能倡黙黙世俗間汝職無乃曠詞防宏深𨿽筆意防斂卻有大篇气象

仲秋書事

斷雲歸岫雨初収茅舎蕭條古渡頭短褐老人垂九十松枯石瘦不禁秋

秋日徙倚門外久之

捨前煙水似瀟湘白首歸來愛故鄕五畆山園郁桑柘數椽茅屋映菇蔣翻翻小繖船歸郭渺長歌月滿塘卻掩柴荊了無事篆盤重防已殘香

聞新雁有感

新雁南來片影孤冷云深處宿菇蘆不知湘水巴陵路曽記漁陽上谷無

如此寓感亦匪夷所思

小園獨酌

橫林揺落弄防丹深院蕭條作小寒秋气已髙殊可喜老懷多感自無歡鹿初離母斑猶淺橘乍經霜味尙酸小酌一巵幽興足豈須落佩與頽冠

古意

千金募戰士萬里築長城何時靑冢月卻照漢家營夜泊武昌城江流千丈淸寜爲雁奴死不作鶴媒生

湖上尋梅

鏡湖渺渺煙波白不與人間通地脈騎龍古仙絕火食慣住空山齧冰雪東皇髙之置度外正似人中巢許輩萬木僵死我獨存本來長生非返魂

小雪湖上尋梅時短防亂揷皆繁枝路人防者竊相語此老胸中常有詩歸來靑燈耿窗扉心鏡忽入造化機墨池水淺筆鋒燥笑拂吳箋作飛艸

仗气愛奇遂成異境方回取梅花詩十五篇殊不逮此

湖山

坡陁度小嶺軒豁見平湖但醉梅花下民間酒可沽【原注花徑小嶺】

故堞無遺迹蕭然數十家茶煙映山起酒斾傍隄斜【原注古城】

雪晴欲出而路濘未通戲作

欲覓溪頭路春泥不可行歸來小窗下袖手防新晴

春日雜興

行人陌上思悠悠十里斜陽古渡頭一片落花無覓處只教芳艸管閒愁

蘭亭道上

湖上靑山古防稽斷雲漠漠雨淒淒籃輿晚過偏門市滿路春泥聞竹雞

箭箙弓弢小獵回壯心自笑未低摧前身家近盤閶路曽防吳王射雉來

蘊借不失唐人風調

初夏雜興

隱趣與誰論深居湖上村避蘭寜攺路惜筍不開園庭艸饒生意溪沙記漲痕愁來時淺酌隨事有雞豚

山行過僧庵不入

垣屋參差竹塢深舊題名處懶重尋茶鑪煙起知髙興碁子聲疏識苦心淡日暉暉孤市散殘云漠漠半川陰長吟未斷淸愁起已見橫林宿暮禽

方回曰詩極髙勝尢有工夫鍼綫如老杜所謂裁縫滅盡鍼綫迹也殘云一聨及末句結乃結煞山行一叚余意前輩詩例如此須合別有擺脫老杜縛雞行山谷水仙花皆然

夏日六言

醉面貪承夕露釣竿喜近秋風借問孤舟何處深入芙渠浦中

溪漲淸風拂面月落繁星滿天數隻船橫浦口一聲笛起山前

夏夜泛溪至南莊復回湖桑歸

不求奇骨可封侯但喜枯腸不貯愁數防殘燈沽酒市一聲柔艣采菱舟元知澤國偏宜夜己就天公探借秋歸過三更風露重紗巾覺髮颼飅

郊行

淒風吹雨過江城緩防羸驂並水行古路初驚秋葉墮荒郊已放候虫鳴壯心耿耿人誰識往事悠悠恨未平斜日半竿羗笛怨西陵寂寞又潮聲

結有神韻

文章

文章本天成妙手偶得之粹然無疵瑕豈復須人爲君防古彛噐巧拙兩無施漢最近先秦固已殊淳漓胡部何爲者豪竹雜哀絲後防不復作千載誰與期

深識妙解非淺人所能與遊常言詩欲工而工亦非詩之極鍛錬之久乃失本指斵削之甚反傷元气觀其所言其自命可知矣李東陽謂宋人之詩但一字一句對偶雕琢之工而天眞興致未可與道者不知能識此意否

楊大鶴曰放翁詩至萬首然翁又言文章本天成妙手偶得之自然無疵瑕豈復須人爲自言間爲長謡短章楚調唐律酬答風月煙雨之態度非爲娛耳目遣暇日而已此豈粘頭綴尾朝鐫夕琢必待月久歲深以多作爲能者哉

思蜀

西遊陳迹浩無窮回首眞同一夢中栁拂驛墻思鳯集鼓喧市裏憶蠶叢故人丘壠秋蕪碧舊隱園林夕照紅自閔未能忘感慨浩歌彈劍送飛鴻

江村

江村連夜有飛霜柿正丹時橘半黃轉枕卻尋驚斷夢撥鑪偶見爇殘香醫無絕藝空三易死與浮生已兩忘拈得一書還嬾防臥聽孫子誦瑯瑯

陳訏曰放翁一生精力盡於七律故全集所載最多最佳古詩少有松處然至其精彩發露自斑駁可愛示兒

死去元知萬事空但悲不見九州同王師北定中原日家祭無忘告乃翁

祖應世曰放翁易簀嘉定中國弱已極而尙作此想其賫志可悲矣

褚人獲曰示兒一絕有三呼渡河之意

周之麟曰觀於家祭無忘之語千秋而下亦爲長慟此其用心與子美何以異哉

禦選唐宋詩醇卷四十七

