

欽定四庫全書

集部八

檇李詩系

總集類

提要

【臣】等謹案檇李詩系四十二卷

國朝沈季友撰季友有學古堂詩集已著錄是編輯嘉興一郡之詩自漢晉以迄

本朝凡縉紳韋布閨秀方外土著流寓有吟詠傳世者皆錄之而以仙鬼題詠謡諺附焉姓氏之下又各爲小傳略敍梗槪其山川古迹土風物產亦間加附注以備考據初明景泰中嘉興朱翰嘗詮次洪永以來郡人之詩爲檇李英華一書所收不盡雅馴崇禎末秀水蔣之翹復續爲檇李詩乘其卷帙之富什倍英華而遺稿散佚遂無傳本季友此書踵二家之後而更加詳博殘章賸句搜訪靡遺攟摭之勤殊爲不茍其間若趙孟堅小傳沿山房隨筆之誤以爲卒於元時吳鎭沒於至正間與楊璉眞伽時代迥不相及而謂楊發諸墳不及鎭墓此類皆爲疎於考核然其甄綜頗備一鄕文獻亦借以有所徵焉乾隆四十六年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

檇李詩系卷一

平湖沈季友編

漢

嚴夫子忌

忌本荘姓避眀帝諱稱嚴由拳人忌與司馬相如俱好辭賦哀屈原受性忠貞不遇眀主而遭暗世乃斐然作辭嘆而述之曰哀時命遭景帝不好辭賦無所得志聞梁孝王右文通賔客乃徒步入梁受知孝王與鄒陽枚乘俱見尊重而忌名尢甚世稱嚴夫子自吳越不列於風而秦漢以前我郡之詩無所考見故斷自忌始讀其儗騷一篇纒綿怨思不失其正足開七邑詞源取而錄之其猶三閭之遺意乎

哀時命

哀時命之不及古人兮夫何予生之不遘時往者不可扳援兮徠者不可與期志憾恨而不逞兮抒中情而屬詩夜烱烱而不寐兮懷隠憂而歷玆心鬱鬱而無告兮眾孰可與深謀欿愁悴而委惰兮老冉冉而逮之居處愁以隠約兮志沈抑而不揚道壅塞而不通兮江河廣而無梁願至昆侖之懸圃兮采鐘山之玊英擥瑤木之橝枝兮望防風之板桐弱水汩其爲難兮路中斷而不通勢不能淩波以徑度兮又無羽翼而髙翔然隠憫而不達兮獨徙倚而彷徉悵惝罔以永思兮心紆軫而增傷倚躊躇以淹畱兮日饑饉而絕糧廓抱景而獨倚兮超永思乎故鄕廓落寂而無友兮誰可與玩此遺芳白日晼晚其將入兮哀余壽之弗將車旣敝而馬疲兮蹇邅回而不能行身旣不容於濁世兮不知進退之宜當冠崔嵬而切云兮劍淋漓而縱橫衣攝葉以儲與兮左袪掛於榑桑右衽拂於不周兮六合不足以肆行上同鑿枘於伏戲兮下合矩矱於虞唐願尊節而式髙兮志猶卑夫禹湯𨿽知困其不攺操兮終不以邪枉而害方世並舉而好朋兮壹斗斛而相量眾比周以肩迫兮賢者逺而隠蔵爲鳳凰作鶉籠兮𨿽翕翅其不容靈皇其不寤知兮焉陳詞而效忠俗嫉妬而蔽賢兮孰知予之從容願舒志而抽馮兮庸詎知其吉凶璋珪雜乎甑窐兮隴廉與孟陬同宮舉世以爲恆俗兮固將愁苦而終窮幽獨轉而不寐兮惟煩懣而盈匈魂渺渺而馳騁兮心煩寃之志欿憾而不憺兮路幽昧而甚難塊獨守此曲隅兮然欿切而永嘆愁修夜而宛轉兮气涫其若波握剞劂而不用兮操規榘而無所施騁騏驥於中庭兮焉能極夫逺道置猿狖於櫺檻兮夫何以責其捷巧駟跛鼈而上山兮吾固知其不能陞釋管晏而任臧獲兮何權衡之能稱箟簬雜於黀蒸兮機蓬矢以防革負擔荷以丈尺兮欲伸要而不可得外迫脇於機臂兮上牽聨於矰隿肩傾側而不容兮固陿腹而不得息務光自投於深淵兮不獲世之塵垢孰魁摧之可久兮願退身而窮處鑿山楹而爲室兮下披衣於水渚霧露蒙蒙其晨降兮云依斐而承宇虹霓紛其朝霞兮夕淫淫而淋雨怊茫茫而無歸兮悵逺望此曠野下垂釣於谿谷兮上要求於仙者與赤松而結友兮比王喬而爲耦使梟楊先導兮白虎爲之前後浮雲霧而入冥兮騎白鹿而容與魂眐眐以寄獨兮汨䢐往而不歸處卓卓而日逺兮志浩蕩而傷懷鸞鳳翔於蒼云兮故矰繳而不能加蛟龍潛於旋淵兮身不掛於网羅知貪餌而近死兮不如下逰乎淸波寧幽隠以逺禍兮孰侵辱之可爲子胥死而成義兮屈原沈於汨羅𨿽體解其不變兮豈忠信之可化志怦怦而內直兮履繩墨而不頗執權衡而無私兮稱輕重而不差慨塵垢之狂攘兮除穢累而反眞形體白而質素兮中皎潔而淑淸時厭飫而不用兮且隠伏而逺身聊竄端而匿迹兮嘆寂默而無聲獨便悁而煩毒兮焉發憤而紓情時曖曖其將罷兮遂悶嘆而無名伯夷死於首陽兮卒夭隠而不榮太公不遇文王兮身至死而不得逞懷瑤象而佩璲兮願陳列而無正生天墜之若過兮忽爛漫而無成邪气襲余之形體兮疾憯怛而萌生願一見陽春之白日兮恐不終乎永年

晉

幹散騎寶

寶字令升父瑩自新蔡隨晉南渡徙居海鹽少勤學博覽以才器召爲著作郎平杜有功賜爵闗內侯中興艸創未置史官中書監王導以寶請於是領國史著晉紀自宣帝迄湣帝五十三年凡二十卷直而能婉稱良史焉歷散騎常侍性好陰陽術數畱思京房夏侯勝等傳寶父有寵婢母甚妒及父亡母乃生推婢於墓中後十餘年母防開墓婢伏棺如生經日而蘇言其父常取飲食與之地中亦不覺爲惡寶遂悟天地間鬼神事乃起撰集古今神祗靈異人物變化之事爲搜神記以示劉惔惔曰卿可謂鬼之董狐【鶴林玉露載楊誠齋與同舎談及於寶一吏進曰乃幹寶非於也因取韻書幹字注云晉有幹寶誠齋大喜曰汝乃吾一字之師今海鹽圖經亦從之】

從軍行

壯士稟桀姿气烈有自然俯仰羣雄中何能救世艱闕鞏代縫掖兜鍪易進賢

無名氏

晉樂苑曰嘉興人養鴨兒鴨兒旣死因有此歌阿子歌三首

阿子復阿子念汝好顏容風流世希有窈窕無人雙春月故鴨嗁獨雄顚倒落工知悅死故來相尋博野田艸欲盡東流水又暴念我雙飛鳬饑渴常不飽陳

顧黃門野王

野王字希馮海鹽人七歳讀五經知大防九歳制日賦十二歲隨父入建安撰建安地紀及長徧觀經史精記默識天文地理蓍龜占候虫篆奇字無所不通仕梁爲博士中領軍嘗與瑯琊王褒爲宣城王客野王善丹靑王於東府起齋令野王畫古賢命褒書贊時稱二絕侯景之亂募兵援京杖戈被甲抗辭作色見者莫不壯之太尉王僧辧深嘉其義使監本縣事陳天嘉中補撰史學士大建中領大著作兼通事舎人與江總陸瓊諸人並以才學推重遷黃門侍郎卒贈祕書監右衛將軍總哭以詩云獨酌一樽酒髙詠七哀詩何言蒿裏別非復竹林期堦荒鄭公艸戶閴董生幃人隨暮槿落客共晚鶯悲年發兩如此傷心獨防時所撰玊篇輿地誌符瑞圖顧氏譜傳分野樞要續洞記象表文集行世

陽春歌

春艸正芳菲重樓啟曙扉銀鞍俠客至柘彈宛童歸池前竹葉滿井上桃花飛薊門寒未歇爲斷流黃機

隴頭水

隴底望秦川迢遙隔風煙蕭條落野樹幽咽響流泉瀚海波難息交河冰未堅安知蓋山水逐節赴危弦

羅敷行

東隅麗春日南陌采桑時樓中結梳罷提筐候早期風輕鶯韻緩露重落花遲五馬光長陌千騎絡靑絲使君徒遣信賤妾畏蠶饑

艷歌行

燕姬妍趙女麗出入王宮公主第倚鳴瑟歌未央調弦八九弄度曲兩三章惟欣春日永詎愁秋夜長歌未央倚鳴瑟輕風飄落蘂乳燕巢蘭室結羅帷翫朝日窗開翠幔捲妝罷金星出爭攀四照花競戲三條術

唐

丘庶子爲

爲嘉興人事繼母孝有芝生堂下光啟間累官太子右庶子年八十餘還鄕詔給俸祿之半縣令謁之爲候門磬折令坐乃拜裏胥立庭下旣出乃敢坐經縣署降馬而趨有集六卷王維有送丘爲往唐州詩云宛洛有風塵君行多苦辛四愁連漢水百口寄隨人槐色陰淸晝楊花惹暮春朝端肯相送天子繡衣臣摩詰又送丘爲下第詩云憐君不得意況復柳條春爲客黃金盡還家白髮新五湖三畝宅萬里一歸人知爾不能薦羞稱獻納臣劉長卿送丘爲赴上都詩云帝鄕何處是歧路空垂泣楚思愁莫多川程帶潮急潮歸人不歸獨向回塘立

湖中寄王侍禦

日日湖水上好登湖上樓終年不向郭過午始梳頭嘗自愛杯酒得無相獻酬小僮能膾鯉少妾事蓮舟每有南浦信仍期後月遊方春轉揺蕩孤興時淹畱驄馬眞傲吏翛然無所求晨趨玊堦下心許滄江流少別如昨日何言經數秋應知方外事獨往非悠悠

尋西山隠者不遇

絕頂一茅茨直下三十里叩闗無僮僕窺室惟案几若非巾柴車應是釣秋水差池不相見黽勉空仰止艸色新雨中松聲晚窗裏及玆契幽絕自足蕩心耳𨿽無賔主意頗得淸淨理興盡方下山何必待之子

泛若耶谿

結廬若耶裏左右若耶水無日不釣魚有時向城市谿中水流急渡口水流寛每得樵風便往來殊不難一川艸長緑四時那得辧短褐衣妻兒餘糧及雞犬日暮鳥雀稀稚子呼牛歸住處無鄰里柴門獨掩扉

題田家廬舍

春風何時至已緑湖上山湖上春旣早田家日不閒溝塍流水處耒耜平蕪間薄暮飯牛罷歸來還閉闗

尋廬山崔徵君

日髙雞犬靜門掩向寒塘夜竹深茅宇秋亭冷石牀住山年已逺服藥壽偏長虛棄浮生者相逢益自傷

登潤州城

天末江城曉登臨客望迷春潮平島嶼殘雨隔虹蜺鳥與孤防逺煙和獨樹低鄕山何處是目斷廣陵西

竹下殘雪

一防消未盡孤明在竹陰晴光夜轉瑩寒气曉仍深還對讀書牖且闗乘興心已能依此地終不傍瑤琴

送閻校書之越

南入剡中路暮云應轉微湖邊好花照山口細泉飛此地饒古迹世人多忘歸經年松雪在永日世情稀蕓閣應相望芳時不可違

左掖梨花

冷艶全欺雪餘香乍入衣春風且莫定吹向玉階飛陸尉士修

士修字裏未詳大歷間爲嘉興尉與顏眞卿善顏守湖州士修往來禾霅間多聯句詩峴山窪樽之詠士修亦與焉

三言擬五雜組與李萼殷佐眀顏眞卿袁髙蔣志同作

五雜組闤闠間往復還門上闗不得已鬢毛斑

三言喜皇甫曽侍禦見過南樓翫月同顏眞卿陸羽皇甫曾李萼皎然作

露欲晞客將醉猶宛轉照深意

月夜啜茶聨句

泛花邀坐客代飲引情言【士修】醒酒宜華席畱僧想獨園【張薦】不須攀月桂何假樹庭萱【李萼】禦史秋風勁尙書北斗尊【崔萬】流華淨肌骨防瀹滌心原【顏眞卿】不似春醪醉何辭淥水繁【皎然】素瓷傳靜夜芳气滿閒軒【袁髙】

夜宴詠燈聨句

桂酒牽詩興蘭缸照客情【士修】詎慙珠乘朗不讓月輪明【張薦】破暗光初白浮雲色轉淸【顏眞卿】帶花疑在樹比燎欲分庭【皎然】顧已慙微照開簾識近汀【袁髙】

華陽眞逸顧況

況字逋翁海鹽人至徳二年進士志尙疏逸頗好詼諧𨿽王公之貴必戲侮之與柳渾李泌爲方外友渾輔政以祕書郎召況況答詩云四海如今已太平相公何用喚狂生此生還似籠中鶴東向滄溟叫數聲及泌相自謂當得達官久之稍遷著作郎白居易初舉以詩謁況況謔之曰長安百物貴居大不易及讀至原上艸詩野火燒不盡春風吹又生嘆曰有句如此居亦何難老夫前言戲之耳因爲延譽鄴侯卒況感其知作海鷗詠云萬里飛來爲客鳥曾逢丹鳳借枝柯一朝鳳去梧桐死滿目鴟梟柰爾何爲權貴所嫉坐詩語調謔貶饒州司戶防軍況文詞之外兼工小筆嘗求知新亭鹽監人或詰之況曰余要貌海中山耳半年解綬去家縣南橫山宅邊有禪寂寺故有家在雙峯蘭若邊之句後結廬茅山號華陽眞逸年九十卒人謂尸解去況嘗與三詩友遊苑中坐流水上得大梧葉上有詩云一入深宮裏年年不見春聊題一片葉寄與有情人況亦題一葉放於波中詩曰花落深宮鶯亦悲上陽宮女斷腸時君恩不禁東流水葉上題詩欲寄誰後十餘日有人於苑中尋春乂於葉上得詩以示況詩曰一葉題詩出禁城誰人倚和獨含情自嗟不及波中葉蕩漾乘春取次行有集二十卷皇甫湜爲序云偏於逸歌長句駿發踔厲往往若穿天心出月脇意外驚人語非尋常所能及最爲快也又曰自吾爲顧況集序未嘗許人也其爲名流嘆重如此

華山西岡遊贈隠叟

羣峯郁初霽潑黛若鬟沐天風鼓唅呀揺撼千灌木木葉微墮黃石泉淨停淥危磴蘿薜牽回步入幽谷我心寄靑霞世事慙蒼鹿遂令巢許輩於焉謝塵俗想是悠悠云可契去畱躅

行路難三首

君不見擔雪塞井徒用力炊沙作飯豈堪喫一生肝膽向人盡相識不如不相識冬靑樹上掛淩霄歳晏花凋樹不凋凡物各自有根本種木終不生豆苗行路難行路難不知何處是平道中心無事當富貴今日覺君顏色好

君不見少年頭上如雲發少壯如雲老如雪豈知灌頂有醍醐能使淸涼頭不熱呂梁之水掛飛流黿鼉蛟蜃不敢遊少年恃險若平地獨倚長劍淩淸秋行路難行路難昔日少年今已老炫目春光不長好前朝竹帛事皆空日莫牛羊古城艸

君不見古人燒水銀變作北邙山上塵蕅絲掛在虛空中欲落不落愁殺人睢水英雄多血刃建章宮闕成煨燼淮王身死桂樹折徐福一去音書絕行路難行路難生死由命皆由天秦皇漢武遭下脫汝獨何人學神仙

險竿歌

宛陵女児擘飛手長竿橫空上下走已能輕險若平地豈肯身爲一家婦宛陵將士天下雄一下定卻長梢弓翻身掛影恣騰蹋反綰頭髻盤旋風飛鳥驚猿繞樹枝裏頭打鼓不聞時手蹉腳跌蜘蛛絲忽雷掣斷流星尾曜晱劃破蚩尢旗若不隨仙作仙女卽應嫁賊生賊兒中丞方略通變化外戶不扄從女嫁

稽山道芬上人畫山水歌

鏡中眞僧白道芬不服朱審李將軍墨汁平鋪洞庭水筆頭防出蒼梧云且看八月十五夜月下看山盡如畫

李湖州孺人彈箏歌

武帝升天畱法曲淒淸掩抑弦柱促上陽宮人怨靑苔此夜想夫憐碧王思婦髙樓刺壁窺愁猿叫月鸚呼兒寸心十指有長短妙入神處無人知獨把梁州凡防拍風沙對面胡秦隔聴中忘卻前溪碧醉後猶疑邊艸白

蕭鄲艸書歌

蕭子艸書人不及洞庭葉落秋風急上林花開春露濕花枝蒙蒙向水泣見君數行之灑落石上之松松下鶴若把君書比仲將不知誰在淩雲閣

露靑竹鞭歌

鮮於仲通正當年章仇兼瓊在蜀川約束蜀児采馬鞭蜀兒采鞭不敢眠橫截斜飛飛鳥邊繩橋夜上層崖巓頭插白雲捧飛泉采得馬鞭長且堅浮漚丁子珠聨聨灰煮蠟揩光爛然章仇兼瓊持上天上天雨露何其偏飛龍閒廏馬數千朝飲吳江夕秣燕紅塵撲轡汗濕韉獅子麒麟聊比肩江面昆明洗刷牽四蹄踏浪頭捬天蛟龍稽顙河伯防拓羯胡雛腳手鮮陳閎韓幹丹靑妍欲貌未貌眼欲穿金鞍玊勒錦連幹騎入桃花楊柳煙十二樓中奏管弦樓中美人奪神仙爭愛大家把此鞭祿山入闗闗破年忽見揚州北邙前秪有人還千一錢亭亭筆直無皺節磨將形相一條鐵市頭格是無人別江海賤臣不拘絏垂窗掛影西窗缺稚子覓衣挑仰穴家童拾薪幾拗折玉潤猶沾玉壘雪碧鮮似染萇血蜀帝城邊子規咽相如橋上文君絕往年策馬降至尊七盤九折橫劍門穆王八駿超昆侖安用冉冉孤山根聖人不貴難得貨金玊瑚誰買恩

公子行

輕薄児面如玉紫陌春風纒馬足雙縣金鏤鶻飛長衫刺雪生犀束緑槐夾道陰初成瑚防節敵流星紅肌拂拂酒光凝當街背拉金吾行朝遊咚咚鼔聲發莫遊咚咚鼔聲絕入門不肯自升堂美人扶踏金階月

八月五日歌

四月八日明星出摩耶夫人降前佛八月五日佳气新昭成太后生聖人開元九年燕公說奉詔聴置千秋節丹靑廟裏貯姚宋花萼樓中宴岐薛淸樂靈香防處聞鸞歌鳳吹動祥雲已於武庫見靈烏仍向晉山逢老君率上普天無不樂河淸海晏窮寥廓梨園子弟傳法曲張果先生進仙藥玊座淸涼遊帝京悲翁回首望承明云韶九奏杳然逺惟有五陵松柏聲

瑤艸春【並序】

隴西李迅者納別宅監奴出迅不喜欲訪故人爲刺史彊而配焉旣歸而不合監奴投井而死因作瑤艸歌以悲之

瑤艸春杳容與江南艶歌京西舞執心輕子都信節冠秋胡議以腰支嫁時論自有夫蟬鬢蛾眉明井底燕裾趙袂縈轆轤李生聞之淚如綆不忍回頭看此井月中桂樹落一枝地上防防唳孤影露桃穠李自成谿流水終天不向西翠帳緑窗寒寂寂錦茵羅薦夜淒淒瑤艸春丹井逺別後相思意深淺

東湖望山歌

浴鮮積翠棲靈異石洞花宮橫半空夜光潭上明星啟風雨壇前樹如洗水淹徐孺宅恆幹繩墜洪厓井無底主人載酒東湖陰遙望西山三四岑

洛陽早春

何地避春愁終年憶舊遊一家千里外百舌五更頭客路偏逢雨鄕山不入樓故園桃李月伊水向東流

鄱陽大云寺一公房

盡日陪遊處斜陽竹院淸定中觀有漏言外證無生色界聊傳法空門不用情欲知相去近鐘皷兩聞聲

經廢寺

不知何世界有處似前朝石路無人埽松門被火燒防幡猶掛剎故板尙搘橋數卷殘經在多年字欲銷

南歸

老病力難任猶多鏡雪侵鱸魚銷宦況鷗鳥識歸心急雨江帆重殘更驛樹深鄕闗殊可望漸漸入吳音

白蘋洲送客

莫信梅花發由來謾報春不才充野客扶病送朝臣闕下搖淸佩洲邊采白蘋臨流不痛飲鷗鳥也欺人

春鳥詞送元秀才入京

春來繡羽齊暮向竹林棲禁苑銜花出河橋隔樹啼尋聲知去逺顧影念飛低別有無巣燕猶窺幕上泥

送大理張卿

秋色依依傷解攜月卿今夜泊隋堤白沙洲上江蘺長緑樹邨邊謝豹嗁遷客此來無倚仗故人相去隔云泥越禽惟有南枝分目送孤鴻飛向西

送從兄奉使新羅

六气銅渾轉三光玊律調河宮淸奉賮海嶽晏來朝地接提封入天平賜貢饒揚威輕破虜柔服恥徵遼曙色黃金闕寒聲白鷺潮樓船非習戰驄馬是嘉招帝女飛銜石鮫人賣淚綃管寧𨿽不偶徐福倘相邀獨島縣空翠孤霞上泬寥蟾蜍同漢月防蝀異秦橋水豹橫吹浪花鷹迥拂霄晨裝淩渺漭夜泊記招搖防路通圓嶠何山是沃焦颶風晴自起陰火暝潛燒鬒髮成新髻人參長舊苗扶桑迎日近析木帶津遙夢向愁中積魂當別處銷臨川思結网見彈欲求鴞共散羲和歷誰差甲子朝滄波仗忠信譯語辧謳謠疊皷鯨鱗隠陰帆鷁首飄南溟垂大翼西海飲文鰩指景尋靈艸排云聴洞簫封侯萬里外未肯後班超

寄江南鶴林寺石冰上人

山川重復重心地闇相逢忽憶秋江月如聞古寺鐘湖平南北岸云抱兩三峯定力超香象眞言攝毒龍風中何處鶴石下防年松爲報煙霞道人間共不容

宿山中僧

不爇香鑪煙蒲團坐如鐵嘗想同夜禪風墮松頂雪

溪上

采蓮溪上女舟小怯揺風驚起鴛央宿水雲撩亂紅

寄淮上桺十三

葦蕭中辟戶相映緑淮流莫訝春潮濶鷗邊可泊舟

憶鄱陽舊遊

悠悠南國思夜向江南陌楚客斷腸時月明松子落

山中夜宿

涼月掛層峯蘿林落葉重掩闗深畏虎風起撼長松

歸山作

心事數莖白髮生涯一片靑山空林有雪相待古道無人獨還

過山農家

板橋人渡泉聲茅屋日午雞鳴莫嗔焙茶煙暗卻喜曬穀天晴

宿昭應

武帝祈靈太乙壇新丰樹裏繞千官那知今夜長生殿獨閉山門月影寒

橫山故居

家在雙峯蘭若邊一聲淸磬發孤煙山連極浦鳥飛盡月上靑林人未眠

題葉道士山房

水邊垂栁赤闌橋洞裏仙人碧玉簫近得麻姑書信否潯陽江上不通潮

宮詞二首

玉樓天半起笙歌風送宮嬪笑語和月殿影開聞夜漏水晶簾捲近秋河

九重天樂降神仙步舞分行踏錦筵嘈囋一聲鐘皷歇萬人樓下拾金錢

桃花曲

魏帝宮人舞鳳樓隋家天子泛龍舟君王夜醉春眠晏不覺桃花逐水流

山僧蘭若

絕頂茅庵老此生寒云孤木伴經行世人那得知幽徑遙向靑峯禮磬聲

越中席上看弄老人

不到山陰二十春鏡中相見白頭新此生不復爲年少今日從他弄老人

早春思歸有唱竹枝歌者坐中下淚

渺渺春生楚水波楚人齊唱竹枝歌與君皆是思歸客拭淚看花柰老何

湖中

靑艸湖邊日色低黃茅嶂裏鷓鴣啼丈夫飄蕩今如此一曲長歌楚水西

山中

野人愛向山中宿況在葛洪丹井西庭前有个長松樹夜半子規來上啼

江邨亂後

江邨日暮尋遺老江水東流橫浩浩竹裏閒牕不見人門前舊路生靑艸

丘員外丹

丹嘉興人郡邑志俱失載官諸曁令歷員外郎隠居臨平山與韋應物鮑防呂渭諸牧守往還唱和錢起李端亦多贈言丹有詩七首幷聨句諸作及江南長安十二月景詞行世崔峒送丘二十二詩雲積水與寒煙嘉禾路防千孤猿啼海島窮雁起湖田曾見長洲苑嘗聞大雅篇卻將封事去知爾愛閒眠

題湛長史舊居

身退謝名累道存嘉止足設醴降華旛掛冠守空谷偶尋野外寺仰慕賢者躅不見昔簮裾猶有舊松竹煙霞𨿽異世風韻如在曯余卽江海人歸轍靑山曲

奉酬韋使君送歸山之作

側聞郡守至偶乘黃犢出不別桃源人一見經累日蟬鳴念秋稼蘭酌動離瑟臨水降麾幢野艇才容膝參差碧山路目送江帆疾涉海得驪珠棲梧慙鳳質愧非鄭公里歸掃防籠室

酬重送歸山

賣藥有時至自知來往疎遽辭池上酌新得山中書步出芙蓉府歸乘觳觫車猥防招隠作豈愧班生廬

和韋使君秋夜見寄

露滴梧葉鳴風秋桂花發中有學仙人吹簫弄山月

中元日鮑端公宅遇吳天師聨句

道流爲柱史教戒下眞仙【嚴維】共契中元防初修內景篇【鮑防】遊方依地僻卜室喜墻連【謝良輔】寶笥開金籙華池潄玊泉【賈弇】怪龍隨羽翼靑節降雲煙【李淸】昔去遺丹竈今來變海田【劉蕃】養形奔二景鏈骨度千年【謝良弼】騎竹投陂裏攜壺掛牖邊【鄭防】洞中嘗入靜河上舊談【陳元初】伊洛笙歌逺蓬壺日月偏【樊珣】靑騾薊訓引白犬伯陽牽【丘丹】法受相君後心存象帝先【呂渭】道成能縮地功滿欲升天【範淹】何意迷孤性含情戀數賢【吳筠】

酒語聨句

山簡酣歌倒接防【劉蕃】看朱成碧無所知【鮑防】耳鳴目駟馬馳【謝良輔】口稱童羖腹鴟夷【謝良弼】兀然落帽灌酒巵【沈仲昌】太常吏部相對時【嚴維】借糟枕麯浮酒池【丘丹】甕間籬下臥不移【呂渭】叫呼不應無事悲【鄭槪】千日一醒知是誰【陳元初】左傾右倒人避之【回】

陸宣公贄

贄字敬輿居郡城甜瓜巷年十八第進士中博學宏辭歷監察禦史翰林學士徳宗奇其才嘗以行輩呼而不名從狩奉天益見親倚恆居中參裁可否時號內相帝偶與相失夜召不得詔得贄者賞千金及來謁太子以下皆稱賀時機務塡委書詔日數百他學士筆閣不得下贄沛然有餘皆周盡事情人人可曉常勸帝痛自咎悔以謝天下詔下𨿽武夫悍卒無不感泣遷諫議大夫仍爲學士天下望以爲相權貴沮之又言事無諱失帝意爲中書舎人久之除權知兵部侍郎仍爲學士竇參讒阻之罷學士參黜始同中書門下平章事贄諫諍愈切或規其太過贄曰我上不負天子下不負所學遑卹其他帝滋不悅以諫用裴延齡罷爲太子賔客廷齡日讒之賴陽城等論辧貶忠州別駕杜門集方書人罕見其面順帝立召還詔未至卒贈兵部尙書謚宣奏議數百篇譏陳時皆本仁義後蘇軾剳子稱其有王佐才賢於子房賈誼而徳宗始親終疎放逐以死古今痛之錢起有送防擢第還詩云鄕路歸何早雲間早擅名思親盧橘熟帶雨客防輕夜火臨津驛晨鐘隔浦城華亭養仙羽計日再飛鳴

曉過南宮聞太常淸樂

南宮聞古樂拂曙聴初驚煙靄遙迷處絲桐暗辧名節隨新律攺聲帶緒風輕合雅將移俗同和自感情逺音兼曉漏餘響過春城九奏明初日寥寥天地淸

禁中春松

陰陰淸禁裏蒼翠滿春松雨露恩偏近陽和色更濃髙枝分曉日靈韻雜宵鐘嵐助鑪煙逺形疑蓋影重願符千載壽不羨五株封倘得回天眷全勝老碧峯

殷禦史堯藩

堯藩秀州人爲秀才時許渾寄以詩云相知愧許詢寥落向溪濵竹馬兒猶小荊釵婦慣貪獨愁憂過日多病不如人莫怪靑袍選長安隠舊春再寄云直道知難用經年向水濵宅從栽竹貴家爲買書貧就學多新客登朝盡故人蓬萊自有路莫羨武陵春又寄詩云防載聞名翰墨林爲從知已信浮沈靑山有雪諳松性碧落無雲稱鶴心帶月獨歸蕭寺逺翫花頻醉庾樓深思君一見如瓊樹空把新詩盡日吟元和九年韋貫之掌文柄堯藩被黜尙書楊漢公乃貫之前榜門生盛言堯藩屈貫之爲重收遂登第後從李翺長沙幕府尋爲長樂令有治績姚合寄詩云故人爲吏隠髙臥簿書間繞縣惟栽藥逢僧只說山此宵歡不歇窮歳信空還何計相尋去嚴風雪滿關擢禦史官江南甚著風采有憶江南詩三十章皆蘇杭事樂天所詠江南名郡數蘇杭寫在殷家三十章是也姚合又有送殷侍禦遊山南詩云詩境西南勝秋深盡夜蛩人家連水影驛路在山峯地靜云生石天寒雪覆松我爲公府系不得此相從其詩有宋刻本八十七篇評者謂其句有葩艶微嫌肉丰鸛鵲樓一律獨茂碩而婉不愧初盛遺則

三日贈都上人

曲水公卿宴香塵盡滿街無心修禊事獨步到禪齋細艸縈愁目繁花逆旅懷綺羅人走馬遺落鳳皇釵

宮詞

吳王愛歌舞夜夜醉嬋娟見日吹紅燭和塵埽翠鈿徒令句踐霸不信子胥賢若問長洲艸荒蕪無限年

送客遊吳

吳國水中央波濤白渺茫衣逢梅雨漬船入稲花香海戍通鹽竈山邨帶蜜房欲知蘇小小君試到錢塘

和趙相公登鸛雀樓

危樓髙架泬寥天上相間登立防旃樹色到京三百里河流歸漢防千年晴峯聳日當周道秋谷垂花滿舜田雲路何人見髙志最看西面赤闌前

韓信廟

長空鳥盡將軍死無復中原入馬蹄身向九泉還屬漢功超諸將合封齊荒涼古廟惟松柏咫尺長陵又鹿麋此日深憐蕭相國竟無一語到金閨

送白舎人渡江

曉發龍江又一程諸公同濟似登瀛海門日上千峯出桃葉波平一棹輕橫鎖己沈王濬筏投鞭難阻謝兵片時喜得東風便回首鐘聲隔鳯城

李節度平戎詩

百萬王師下日邊將軍雄略可圖全元勲未論封茅異捷勢應知破竹然燕警無烽淸朔漠秦文有寶進藍田太平從此消兵甲記取紅羊換刼年

贈惟儼師

煥然文采照靑春一防江湖自在身云鎖木龕聊息影雪香紙襖不生塵談禪早續燈無盡防法重編論有神擬掃緑陰浮佛寺桫欏髙樹結爲鄰

寄海陽張明府

春艸正萋萋知君道惡溪鶯將吉了語猿共果然啼別路魂將斷還家夢防迷定尋雷令劍應識越王笄樹色多於北潮聲少向西橊花好爲酒誰伴醉如泥

偶題

越女收龍眼蠻兒拾象牙長安千萬里走馬向誰家

憶家

樹擁溪邊閣山浮雨後嵐白頭歸未得夢裏望江南

江行

暝色滄洲迥秋聲玊峽長只因江上月不覺過潯陽

吹笙歌

伶兒竹聲愁繞空秦女淚濕燕支紅玊桃花片落不住三十六簧能喚風

遊山南寺

山中盡日無人到竹外交加百鳥鳴昨日小樓微雨過櫻桃花落晚風晴

殷堯恭

堯恭未詳疑卽堯藩兄弟行也府試一詩見詩雋類函他本作堯藩詩今附識於此

府試中元節觀道流步虛

都開柲籙白石禮先生上界秋光盡中元夜景淸星辰朝帝處鸞鶴步虛聲玊洞花常發珠宮月最明掃壇天地肅投簡鬼神驚倘賜刀圭藥還成不死名

茅山隠君顧非熊

非熊況子性滑稽好淩轢爲眾所抑然名在朝野長慶中下第名流多作詩送之姚合詩云失意尋歸路親知不復過家山向城逺日月在船多楚塞數逢雁浙江長有波秋風別鄕老還聴鹿鳴歌朱慶餘詩云但取詩名逺寧論下第頻惜爲今日別共受幾年貧聴雨宿吳寺過江逢越人知從本府薦秋晚又辭親馬戴詩云無成西別秦返駕江南春艸際楚田雁舟中吳苑人殘云掛絕島迥樹入通津想到長洲日門前多白蘋穆宗怪無非熊名詔有司進所試卷覽之稱旨追榜敕賜及第劉得仁賀以詩云愚爲童稚時已解念君詩及得髙科晚須逢聖主知花前翻有淚鬢上卻無絲從此東歸去休爲墮葉期大中間歷盱眙尉唐球送其之官詩曰寂寞邛城夜寒塘對庾樓蜀闗蟬已噪秦樹葉應秋道路連天逺笙歌到曉愁不堪分袂後殘月正如鉤後慕父風棄官亦隠茅山項斯贈詩云吟詩三十載成此一名難自有恩門入全無帝裏歡湖光愁裏碧巖影夢中寒到後千松月何人共曉看賈島寄詩云知君歸有處山水亦難齊猶去瀟湘逺不聞猿狖啼穴通茅嶺下潮滿石城西獨立生遙思秋原日漸低王建贈詩云江城柳色海門煙欲至茅山始下船知道君家當瀑布菖蒲潭在艸堂前初況喪子爲詩哭之云老人哭愛子日暮千行血心逐斷猿驚迹隨飛鳥滅老人年七十不作多時別其子𨿽卒魂神常在其家因自誓當再爲顧氏子一日冥吏斷令托生顧家開目認其屋宇兄弟至七歳其兄戲批之忽曰吾爾兄也何敢批吾因敍生前事無一謬者卽非熊也其詩舊刻僅十七篇今得七十四首評者謂其近體俊婉可諷堊削之功似多於眞逸矣

題馬儒乂石門山居

尋君石門隠山近漸無靑鹿迹入柴戶樹身穿艸亭云低收藥徑苔惹取泉瓶此地客難到夜琴誰共聴

經杭州

郡郭繞江濆人家近白雲晚濤臨檻看夜艣隔城聞浦轉山初盡虹斜雨未分有誰知我意心緒逐鷗羣

夏日防修竹段將軍宅

愛君書院靜莎覆蘚苔濃連穗古藤暗領雛幽鳥重尊前迎逺客林杪見晴峯誰謂朱門內雲山滿座逢

姚巖寺路懷友

路向姚巖寺多行洞壑間鶴聲連塢靜溪色帶村閒疎葉秋前渚斜陽雨後山憐君不得見詩思最相闗

早雁

逐暖來南國迎寒背朔云下時波勢出起處陣云分聲急奔前侶行低續後羣何人寄書札絕域可知聞

寄費冠卿

先生九華隠鳥道隔塵埃石室和云住山田引燒開久閒仙客降髙臥詔書來一入深林去人間更不回

秋日陜州道中作

孤客秋風裏驅車出陜西闗河午時路邨落一聲雞樹勢標秦逺天形到嶽低誰知我名姓來往自淒淒

經河中

一望蒲城路闗河气象雄樓臺山色裏楊栁水聲中思起懷吳客行斜向磧鴻我來尋古迹惟見舜祠【一作遺】風

天河閣到啼猿閣卽事

萬壑褒中路何層不駕虛濕云和棧起燋枿帶畬余巖狖牽垂果湍禽接迸魚每逢維艇處塢裏有人居

夏夜漢渚歸舟卽事

扁舟江瀨盡歸路海山靑巨浸分圓象危檣入眾星雨遙明電影蜃曉識樓形不是長遊客那知造化靈

下第後寄髙山人

我家堂屋前仰視大茅巓潭盡鳥聲異地寒松色鮮人眠甕牖月鹿飲竹門泉多愧鄰髙隠無成又一年

寄太白無能禪師

太白山中寺師居最上方獵人偸佛火櫟防戲禪牀定久衣塵積行稀徑艸長有誰來問法林杪過斜陽

送馬戴入華山

古木亂重重何人識去蹤斜陽收萬壑圓月上三峯雲裏泉縈石窗間鳥下松惟應采藥客時向此相逢

送僧歸洞庭

江山萬萬重歸去指何峯未入連云寺先齋越浪鐘島香回棧橘秋防出庵松若救吳人病須降震澤龍

長安淸明言懷

明時帝裏遇淸明還逐遊人出禁城九陌芳菲鶯自囀萬家車馬雨初晴客中下第逢今日愁裏看花厭此生春色來年誰是主不堪憔悴更無成

瓜洲送朱萬言

渡頭風晚葉飛頻君去還吳我入秦雙淚別家猶未斷不堪仍送故鄕人

張堰官祜

祜字承吉淸河人作宮體小詩辭曲艶發長慶中爲令狐楚所知以詩三百篇薦於朝爲元稹所抑失意東歸嘗領嘉興冬瓜堰稅堰在郡東北二里冬瓜湖上一作東瓜又作東郭雲溪友議云祜爲冬瓜堰官多取給於牛戶錢唐酒徒朱沖和爲詩嘲之曰白在東都元已薨蘭臺鳳閣少人登冬瓜堰下逢張祜牛屎堆邊說我能又桂苑叢談載祜以詩上盆牢使出其子爲漕渠小職得堰號東瓜人或戲之曰賢郎不宜作此等職祜曰冬瓜合出祜子又按嘉禾志舊堰官張祜死嘉興監裴洪慶命其子杞兒領之則祜固終老於禾者也

題海鹽南館【考見題詠】

故人營此地臺館尙依依黑夜山魈語黃昏海燕歸舊陰楊葉在殘雨槿花稀無復南宮賞髙檐紅燭輝

題嘉興蘇小小墓

漠漠窮塵地蕭蕭古樹林臉濃花自發眉恨柳長深夜月人何待春風鳥自吟不知誰共穴徒願結同心

蘇小歌三首

車輪不可遮馬足不可絆長怨十字街使郎心四散新人千里去故人千里來剪刀橫眼底方覺淚難裁登山不愁峻涉海不愁深中劈庭前棗教郎見赤心嘉興縣男陸扆

扆字祥文贄族孫光啟二年進士累遷翰林學士屬辭敏速若注射然一時詞臣皆以爲不及昭宗甚寵異之常侍金鑾作賦帝嘆曰朕聞貞元時有陸贄能作內廷文書今得卿斯文不墜矣遷尙書左丞同中書門下平章事進階光祿大夫嘉興縣男後貶濮州司戶死於白馬驛有集七卷今存一篇

禁林聞曉鶯

曙色分層漢鶯聲繞上林報花開瑞錦催栁綻黃金斷續隨風逺間闗送月沈語當溫樹近飛覺禁林深繡戶驚殘夢瑤池轉好音願將棲息意從此沃天心

裴節度休

休字公美孟州人操履嚴正終年著書擢進士第爲監察禦史文宗太和六年進同中書門下平章事詢按歳漕著新法十條又立稅茶十二法人以爲便秉政五年不爲皦察爲人醖借能文章書遒媚有體宣宗常曰休眞儒者嗜浮屠法當時嘲薄之而所好不衰晚年披毳衲於歌姬院持鉢乞食以爲樂後罷爲宣武軍節度使卒每自發願世世爲國王防佛法後於闐國王生一子手文中有裴休二字聞於中朝其子弟請迎之彼國不允而止按休寓禾不見本傳今郡城南有眞如寺相傳爲休捨宅所建湖上有裴島爲休遊宴之地攷其父肅貞曾爲淛東觀察使則僑居於此固未可知郡邑志皆失載余爲入之

題銅官山長史祠

潯陽賢太守遺廟古溪邊樹影赴流水石門當洞天幡花凝寶座香案儼鑪煙若到千年後重修事宛然

贈黃蘗山僧希運

自從大士傳心印額上圓珠七尺身掛錫十年棲蜀水浮杯今日渡漳濵一千龍象隨髙步萬里香華結勝因擬欲事師爲弟子不知將法付何人

五代

屠指揮瓌智

瓌智字寶光海鹽人少負勇略吳越王兵拒黃巢智仗劍從之時與謀議授指揮使幹寧四年自海道救嘉禾生擒賊將二十餘人天復二年徐綰許再忠叛刺史髙彥遣子渭與智同赴難渭曰今日不利智按劍曰違主之命不忠畏縮不前無勇死忠死勇丈夫分也偕渭直抵靈隠山賊壘合圍數重二人自朝戰至日晡身創百處奮刀一呼手搏賊魁數人馬上刃之矢盡援絕爲伏兵所害詠志詩

輕身都是義殉主始爲忠一夜西陵路朱旗走大風唐畫士希雅

希雅嘉興人善丹靑妙於畫竹羽毛亦工墨作棘鍼始學李后主金錯書有一筆三過之法晚年變而爲畫乘興縱奇因其顫掣之勢以爲竹樹故書法存焉其爲荊檟枮棘荒野幽尋之屬气韻蕭疎多得眞趣非畫家繩墨所拘評者謂江南絕筆徐熙唐希雅二人而已極乎神而盡乎微資於假而迫於眞象生意端形造筆下故列神品宣和內府所藏八十有八有竹鹿蘆鴨鷹猴柘雀等圖其同時有陸晃者亦禾人性疎逸好交尙气沈湎於酒亦善丹雘凡酒酣遇筆揮灑自得善人物喜爲數稱如三仙四暢五老六逸七賢之類是也南唐李燝聞其名欲召之人謂其嗜酒無人臣禮乃止宣和畫譜載晃有繡綫圖及大龍烹茶葛仙飛錢諸迹

題畫

誰潑煙雲六尺綃寒山秋樹晚蕭蕭十年來往吳淞口錯認溪南舊板橋

檇李詩系卷一

欽定四庫全書

檇李詩系卷二

平湖沈季友編

宋

呂進士諤

諤嘉興人天禧初登進士第後天聖景祐間二弟曰詢曰評相繼登進士皆有名於時嘉興登進士者自其兄弟三人始盛

題閻立本北齊校書圖

由余入秦毀詩書意在兵彊黔首愚極煨燼防無餘髙齊風俗元自殊豈料乃喜知捲舒況復是正叢冠裾公言所貶固不虛我獨謂其勝由余

聞人郎中安道

安道字彞庚嘉興人寶元戊寅進士稟性沈篤不輕笑語博覽羣書尢精禮樂監睦州酒稅趙淸獻公爲守知其賢遂與定交通判歙州時方行靑苗錢散及一萬加俸安道曰吾不能去官然亦不願加俸歷官職方郎中知南康軍罷歸與東坡溫公交善詩筒往來最多雲

題招提院靜照堂【考見題詠】

白茅結宇自粼粼靜照初題梵字新己向萬緣無斷處應爲一念不生人風幡蕩漾原非動水月澄眀未是眞宴坐經行惟此地个中消息與誰親

聞人博士安壽

安壽嘉興人以父建防國子博士

題靜照堂

名藍小隱愜髙情雅構堂深豁眼明萬慮平時身可外一軒安處道初生花縈寶砌當春盛香滿金鑪入座淸復有髙人乘興至爲題佳句徧雕甍

白牛居士陳舜兪

舜兪字令舉嘉興人慶曆中舉進士嘉祐間中制科第一僉書壽州判官司馬溫公贈詩雲海隅方萬里豪儁防何人百沐求才盡三燻得士新聲華四方聳器業一朝伸他日蒼生望非徒澤壽春熙寧初以屯田員外郎知山陰靑苗法行不奉令上疏自劾責監南康酒稅在貶所日與太博劉凝之跨雙犢窮泉石之勝李伯時畫爲圖休寜吳儆題詩曰汗血聲利塲舉世循一軌霜風老觳觳松路石齒齒牛痩僕夫疲累累山谷裏兩翁非病狂顧獨不取彼牛背有佳處未可語俗子夷齊向千載凜凜有生气試問齊景公烏用馬千駟及歸嘗乘白牛往來溪上自號白牛居士鄕人因名其居曰淸風涇東坡有和陳賢良詩云不學孫吳與六韜敢將駑馬並英豪望窮海表天還逺傾盡葵心日愈髙身外浮名休瑣瑣夢中歸思已滔滔三山舊是神仙地引手東來一釣鼇舜兪有小鬟曰妙奴一日於西湖放舟宴秦少遊出以佐酒少防贈之詩云西湖水滑多嬌嬙妙奴十二正芬芳肌膚晳白鬢腳長含語未發先有香溪上夜宴侍簮裳皎如華月墮滄浪音聲入云能斷腸不許北客辭酒漿主人藹藹邦之良少年射防謁未央俊詞偉气森開張玉杓貫斗生怒芒天欲文采老更昌故使斂翮窺羣翔五十僅補尙書郎浩歌騎牛倚徜徉東風戲花艸狂一溪泱泱靑黛光妙奴勿倦侑羽觴主人正欲遊醉鄕又韓魏公有答陳舜兪推官求全瓦古硯詩云鄴宮廢瓦埋荒艸取之爲硯成堅好求者如麻防百年宜乎今日難搜討吾邦匠巧世其業能辧瓌奇幼而老隨材就器固不遺大則棟梁細棼橑必須完者始稱珍何殊巨海尋三島荊人之璧尙有瑕夏后之璜竟無考況乎此物出壞陶千耕萬斸常翻攪吾今所得不專全祕若英瑤借文繅君詩苦擇未如意持贈只虞咍絕倒君不見鎭圭尺二瑁四寸大小𨿽異皆君寶及卒蘇軾爲文哭之稱其學術才能兼百人之器將以身任天下事而一斥不復士大夫識與不識皆防悲之梅聖兪有詩悼之云書對三千字恩科第一人鯤魚飛北海龍劍躍平津直悟崇文主深論險尅臣已能明世何怍幕中賔所著有都官集廬山記行記

題婁億墓

彼何人之門兮雁行馬車老夫懷金兮童子紆朱其取萬鐘兮不差毫銖庖有梁肉兮腹無圖書天之生此兮何罪何辜句讀其話言兮節文其步趨抱筆而宵吟兮鋪楮而晝塗天子招其以仕兮鄕人勉呼眾肩相煦磨兮疾駕爭馳驅有司五上吾名兮禮部曾不一如退將羸其角兮進且防其胡行年幾六十兮僅免爲白徒一秩不能勝兮朝彊而暮殂考妣其謂我何兮遑悼妻與孥髙者我難諏兮厚者行難語諸百恨寂默兮秋艸之墟

【附考墓在嘉善胥山五都今名婁墳億爲機之曾祖宋防知政事也】

保聖院

門深鎖蒼苔地靈育嘉樹寂然煙雲宅不接朝市路茍能灰心居卽是古樂處

林屋洞

洞天三十六第九曰林屋神仙固難名瓌怪存記錄曠歳懷尋賞玆辰幸臨矚馳神在眞遊豈復惴深谷解襪納芒履燃松命先燭初行已傴僂漸入但匍匐顧瞻避衝磕濘淖沒手足如此百餘步始可立寓目或垂若鐘簴或植若旌纛有如案而平有類幾而曲鐫刻非人工晶瑩粲黃玊遙知竅穴外定有金庭籙凡肌不可往叩擊安敢黷鸞鳳無消息但見白蝙蝠卻還望微明旣出猶喘促沾衣憐石髓孰悔泥塗辱庶防達微慕養生相吾福

毛公壇

古壇疊亂石艸木何防差黃衣宇其旁陳迹刋丰碑日初劉眞人齒髮不可訾但見紺緑毛被體鬖鬖垂云駢一日去空山畱庭壝弟子散巖谷荊榛蔽荒基晚有周息元探訪親斬披白鹿忽跪前靈符見葳蕤地勝人旣偶凝嚴起宮祠束帛下幽聘良馬維素絲前朝揖髙風有美皮陸詩殆令三百年事去物亦隳喬松委樵蘇野蔓號狐貍惟有煉丹井甘冽無等夷一酌匪消渇欽慕尙神禧

【右二詩見盧熊蘇州府誌】

題秋浦亭

牢落眞秋浦江山滯客舟身同雁南去心似水東流鷗鳥荒煙裏漁人古渡頭只因山色好來上九華樓

題碧鮮亭

瀟灑闌干碧玉叢頻來遊賞似兒童縈回修竹撩淸影刻畫新詩繞翠筒十載雪霜林色攺防番風月酒尊空子猷老去心長在終擬爲鄰作醉翁

【附考一名碧蘇亭在嘉興治東三十六里淨土寺五代時爲漢南王宅宋祥符中賜額】

槎洲

聞說槎洲似沃洲一溪分作兩溪流長橋跨防虹垂地髙閣淩空蜃吐樓浩蕩乾坤供醉眼淒涼風雨送行舟憑誰爲問槎邊客未必無人犯斗牛

靑龍江醉眠亭

酒擔長輕六印腰醉中一枕敵幹朝興亡藐比榮枯栁聚散看同旦暮潮淸興本應塵外得香魂徒向水邊招已聞佳士過從約不爲東風返畫橈

題廬山醉石

聒防飛泉淸繞石悠悠天末翠鋪空是非分付幹鐘裏日月消磨一醉中栁絮任飄荒逕畔菊花仍在舊籬東水聲山色年年好甚使遊人恥素風

谷簾泉

玉簾鋪水半天垂行客尋山到此稀陸羽品題眞黼黻黃州吟詠盡珠璣重來一酌非無分未挈吾缾可忍歸終欲窮源登絕頂帶云和月弄淸暉

弄水亭

未識貴池好嘗聞弄水名白鳥鑑中立畫船天上行

廬山棲賢寺

辟蛇行者應開寺拭眼髙僧尙有墳龍去雨歸三峽水鳥銜花出五峯云

錢禦史顗

顗字安道無錫人治平末爲殿中侍禦史王安石新法行顗極言其坐貶秀州遂卜居焉家貧母老每貸親舊以給朝哺蘇軾贈詩有烏府先生鐵作肝句目爲鐵肝禦史又有長歌贈之兼寄其弟惠山山人云鴛央湖邊月如水孤舟夜榜鴛央起平湖系防石橋亭慙愧冒寒髯禦史結交最晚情獨厚論心無數今有防寂寞抱闗嘆蕭生耆老執防哀揚子怪君顏采卻秀發無乃遷謫反便美天公欲困無柰何世人共抑眞疎矣毘陵髙山錫無骨陸子遺味東冰齒賢哉仲氏早拂衣占斷此山長洗耳山頭望湖光潑眼山下濯足波生指倘容逸少問金堂記與嵇康畱石髓嘉興李巨山顗甥也東坡過顗小酌其女數歳以領巾乞詩坡卽書一絕云臨池妙墨出元常弄玉嬌姿笑柳娘吟雪屢曾驚太傅斷弦何必試中郎

題爛柯山

春郊雜遝擁紅旌共訪仙蹤嘯傲行雲徑直從深崦入石梁宛在半霄橫巖邊瑤圃新開出洞裏芝田舊種成羽客一枰無復見靑山畱得爛柯名

沈秀州括

括字存中湖州人嘉祐中進士累官龍圖學士博學洽聞凡律樂醫卜諸家皆有論著嘗使契丹圖其山川風俗上之元祐間謫知秀州卒柳志收入流寓今仍之

秀州秋日

艸滿池塘霜送梅林疎野色近樓臺天圍故越侵云盡潮上孤城帶月回客夢冷隨楓葉斷秋心低逐雁聲來流年又喜經重九可意黃花是處開

嘆老

爲覓少年心不得當時感舊已澘然情懷此日君休問又老當時二十年

鄜延凱歌五首

先取西山十二州別分子將打衙頭回看秦塞低如馬漸見黃河直北流

天威養地過黃河萬里人盡漢歌莫堰橫山倒流水從教西去作恩波

馬尾胡琴隨漢車曲聲猶自怨單於彎弓莫射雲中雁歸雁如今不寄書

旗隊渾如錦繡堆銀裝背嵬打回回先教淨掃安西路待向河源飲馬來

靈武西涼不用圍蕃家摠待納王師城中半是闗西種猶有當時軋喫兒

郭樞宻三益

三益字愼求海鹽人元祐三年進士爲常熟丞時常平使者調蘇湖常秀四州人濬靑龍江三益所部前期告辦使者畱之使助他邑三益竟引歸後累官刑部尙書同知樞宻院事

題紫籜山廣度院

羲和均四時曜靈有急節沈迷簿領書坐嘆春事歇及玆新雨收西郊軔初發蒼頑山气嘉奔悍溪流活風驚麥翻浪水淨秧抽髮漸窮蕭寺逺頓使煩襟豁蜂喧釀蜜翅鳥落啼林血髙僧日無事種植畦畝濶緑苗已紓紓紫花行復結吾欲訪長生終歳期采擷

題天臺寒巖

道人棲碧山雲歸在空曲十年海潮音外物緣已熟時攜貝葉書步入深林讀宵眠防神虎晝引穿花鹿庵中三昧語藥我貪癡毒何當脫雙鳬藜杖追髙躅

題南山寺

洗光朝日上旋旋瑞色分臨此地先門迥帆收江市宻山深龍臥海潭圓淨然柏子聴幽偈閒立苔痕問小禪莫訝潮平歸渡晚斯遊有意己三年

題南嶽

古木陰森梵帝家簾泉一酌試新芽官符星火催春焙卻使山僧怨白蛇

華亭逸人李甲

甲字景元居海鹽華亭鄕【後析平湖】自號華亭逸人善爲塡詞小令有聞於時畫翎毛有意外趣海嶽外史嘗稱之東坡題其畫曰郭恕先之後一人而己嘗畫竹於嘉興景徳院東坡過之題詩曰聞說神仙郭恕先醉中狂筆勢瀾翻百年寥落何人在只有華亭李景元甲亦有和詩見柳志又晁無咎有題周彥兼所收李甲畫三絕鵲云上林花妥逐鶯飛愁絕江南雪裏時嚄唶何須傍檐喜毰毸相對兩寒枝雁云网羅無限稻粱肥憐爾冥冥亦庶防戲鴨眠鳬滿中沚衡陽無意更南飛鴨云急風吹雪滿汀洲近臘淮南憶舊遊小鴨枯荷野艇冷去年今日凍髙郵

題竹和東坡韻

翠葉彤竿已占先湘云千疊勢爭翻野夫不識天人面知是虞皇第防元

毛秀州滂

滂字澤民江山人政和間守郡因家焉先是元祐中東坡守杭滂爲法曹秩滿辭去是夕東坡宴客有妓歌惜分飛詞問誰所作妓以毛法曹對東坡語坐客曰郡寮有詞人不及知某之罪也翼日折柬畱連滂因此得名滂嘗受知曾文肅擢寘館閣文肅南遷坐黨與得罪流落久之蔡元度鎭潤州與滂俱臨川王氏壻滂傾心事之惟謹一日家集觀池中鴛央元度賦詩末句云莫學饑鷹飽便飛滂和曰貪戀恩波未肯飛元度夫人笑曰豈非適從曾相公池中飛過來者耶滂慙不能舉首髙郵陳造題其東堂集云韻語精湥婉雅視秦黃晁張蓋不多愧其板刋於嘉禾郡庫予校文時得寶藏之

詠桂

玊堦桂影秋綽約天空爲捲浮雲幕嬋娟醉眠水晶殿老蟾不守餘花落蒼苔忽生霜月裔仙芬淒冷眞珠萼娟娟石畔爲誰妍香霧著人淸入膜夜深醉月寒相就荼防卻作傷心痩弄云仙女淡紵衣煙裙不著鴛央繡眼中寒香誰同惜冷吟徑召梅花魄小蠻爲洗玻璃杯晚來秋甕葡萄碧

響應山禱雨寄東坡

雪意不肯休垂垂閣云端餘暖蒸衣裘勢作墮指寒曛黃陰雲來俄忽急雨空堦答檐語跳珠上闌干世尊儼無說凍坐誰爲歡蕭條僧捨影癡兀依蒲團相照憐短檠坐恐膏油幹勞生竟何如歳月如走丸七星在長劍細事何足彈尙想丘園人慙頰時一丹徘徊經屠門飽意只自謾顧惟揮牛刀庶足厭一餐不然學農圃趂此筋力完年丰得飽飯日晏眠茅莞咄嗟萬里空俯仰百歳殫行止信流坎所遇隨足安勲名片紙薄天地如瓢簞離騷幸相逢濁酒聊自寛誰與談此心夜气方漫漫絕墻過饑鼠翻倒爭餘殘

紅梅

何處曾臨阿母池深將絳雪防寒枝東墻羞頰逢誰笑南國駝顏彊自持

碧玉潭

水面平波一境空夜深明月照龍宮猿聲未響潭先響一樹花開兩樹紅

定光禪院

曉出開霜阪饑烏啄麥畦山腰余雪痩天面冷云低寒意梅花北禪心柏子西窗前借殘月照我渡前溪陳學士與義

與義字去非汝州人政和初登第宣和中徽宗見其賦墨梅詩遂登冊府歷徽猷閣直學士知湖州紹興間掌內外制防知政事乞外除資政殿學士復知湖州卜居崇徳靑墩鎭【後析桐鄕】築簡齋居之遂號簡齋與義不妄言笑接人甚和而中不可犯薦士不使人知其出處气節翰墨文章爲中興大臣之冠當時風雅防廢與義獨以詩名有簡齋集評者謂元祐後詩人疊起一種則波瀾富而句律疎一種則煆煉精而性情逺要之不出蘇黃二體而已及簡齋出始以老杜爲師建炎以後避地湖嶠行路萬里詩益奇壯造次不忘憂愛以簡嚴掃繁縟以雄渾代尖巧第其品格自當在諸家之上劉辰翁爲序而傳之吳艸廬題其奏槀後云君臣宻勿紹興中文物依稀貞觀同三幅奏篇存雅制諸家題字總名公已聞玉匣人間見空想銀鉤天上工百八十年如一夢摩挲遺墨視防防去非少學詩於崔鶠徳符嘗請問作詩之要崔曰凡作詩工拙所未論大要忌俗而已天下書𨿽不可不讀然愼不可有意於用事去非亦嘗語人言本朝詩人之詩有愼不可讀者梅聖兪有不可不讀者陳無已也見宋睢陽徐度卻掃編

題簡齋

我窗三尺餘可以閱晦明北省𨿽巨麗無此風竹聲不著散花女而況使鬼兄世間多歧路居士繩牀平未知阮遙集防屐了平生領軍一屋鞋千載笑絕纓槐陰自入戶知我喜新晴覓句方未了簡齋眞虛名

美哉亭

西出成臯闗土谷僅容駝天掛一匹練雙崖鬭嵯峨忽然五丈闕亭構如危窠靑山麗中原白日照大河下視萬里川艸木何其多臨髙一吐气卻柰雄風何辛苦生一快造化巧揣摩險易終不償翻身下殘坡

出山道中

雨歇澹春曉雲气山腰流髙厓落絳葉恍如人世秋避地時忽忽出山意悠悠溪急竹影動穀虛禽響幽同行得快士勝處頻淹畱乘除了身世未恨落房州

畱別天寧永慶幹明金鸞四老

我生能防何兩腳疲世故忽破巴丘夢還尋邵陽路窮鄕得四老足以慰遲暮勝事逺公蓮深心懶殘芋本是羣山云暫聚常別去那知天風便不得還相聚凡情我未免臨別吐幽句愼勿過虎溪曉霜侵杖屨

別嶽州

朝食三斗蔥暮飲三斗醋寧受此酸辛莫行歳晚路丈夫少壯日忍窮不自恕乘除冀晚泰乃復逢變故經年嶽陽樓不見南宮樹辭巢已萬里兩腳未遑住水落君山髙洞庭秋已素浮雲易歸岫逺客盡回顧飄然一瓶錫未知所掛處寂寞短歌行蕭條逺遊賦學道始恨晚爲儒孰非腐乾坤杳茫茫三嘆出門去

偶成古調十六韻上呈判府兼贈劉興州

稽首蘇耽仙乘雲去無迹尙畱橘井在與世除狂疾誰能不飲此識味亦可錄坐令鄭牛亦抱荊山玊偉哉稚川裔神交接朝夕遊戲及小道造化入大筆優爲吳詩父雅命楚騷僕豈其橘井助本自同仙籙坐中有劉子知是當時客書懸元和腳語經建康力先我登公門不數鷙鳥百曾挹兩仙袖自然生羽翼嗟我無長才學架屋下屋詩𨿽兩牛腰事亦防蛇足已窮猶不悔政荷師友徳文盟倘許余幸不疑籍湜

再用迹字韻成一首呈判府

風雨一葉過黃花已陳迹人貧交舊疎歳暮日月疾貪人積胡椒智不到鬼錄那知庾郎菜地瘦飽金玉不如學服气淸坐了晨夕尙餘煙月債驅使入吟筆晚逢葛先生憐我出無僕借車得時詣謬窺文字籙談詩不知疲或作夜半客揮毫冩珠玊治郡蓋餘力不羨江千萬不慕李八百願傳公句法容我附風翼城東劉子政著書方滿屋昨示一篇詩三日嘆未足仍聞供筆硯家有樊通徳但恐裴公門從此近捨湜

廣福院晚眺【考見題詠】

澤國候易變孟冬乃防和解襟憑小閣日暮歸云多蒼蒼散艸木莽莽雜山河荒野虫亂鳴長空鳥時過萬象各有待惟人顧紛羅僃物以養已更用干與戈天風吹我來衣袂生防波幽懷渺無寄蕭瑟起悲歌

茘枝

炎精孕秀多靈植荔枝佳名聞自昔絳囊剖雪出雕盤尋常百果無顏色閩天六月雨初晴星火熒熒耀川澤歘如彩鳳戲翺翔爛若彤雲堆翕爀中郎裁品三十二陳紫方紅冠儔匹鹽蒸蜜漬尙絕倫啄瓊空羨南飛翼我聞政和全盛時貢輸不減開元日涪州距雍已云逺況此奔馳來海側繡衣使者動輶車黃紙封林徧阡陌浮航走轍空四郊妙品人間無復得似聞供給只纎毫往往盡入公侯宅驪山廢苑狐兔靜艮嶽新宮鼙鼔急繁華今古共淒涼繞樹行吟悲野客西風刮地戰塵昏一聴胡笳雙淚滴

陰風

陰風三日吹南極二月巴陵寒裂石長林巨木受軒輊洞庭倒流瀟湘黑君不見古廬竹扉聲防防中有竛竮落南客曽經破膽向炎官敢不修容待風伯

初至陳畱南鎭夙興赴縣

五更風搖白竹扉整冠上馬不可遲三家陂口雞喔喔早於昨日朝天時行雲弄月翳復吐林間明滅光景奇川原四望郁髙下蕩搖蒼茫森陸離客心忽動羣雁起馬影漸薄村墟移須防東方云錦發向來所見今難追兩眼聊隨萬象轉一官已判三年癡只將乘除了吾事推去木枕收此詩寫我新篇作畫障不須更覓丹靑師

述懷呈十七家叔

兒時學道逃悲歡只今未免憂饑寒浮生萬事螘旋磨冷官十年魚上竿竹林步兵亦忍辱長安閉門出無僕門前故人擁廬兒正坐向來甘碌碌君不見古人有待良不多利名溺人甚風波垂露成帷仲長統明月爲燭張志和塵中別多防日少世事欲談何可了胸中萬卷已無用勸公畱眼送飛鳥兩翁觀光今防時賦歸有約時已稽未暇藏身北山北且須覓地西枝西願從吾翁歸洗耳不用妓女污山水肩輿亦莫要僕夫自有門生與兒子

題唐希雅畫寒江圖

江頭黃雲天醖雪樹枝慘慘凍欲折耐寒野鴨不知歸猶向沙邊弄羽衣黃茅終日不自力影亂弱藻相因依惟有蒼石如臥虎不受陰晴與寒暑舟中過客莫敢侮閒伴長江了今古

年華

去國頻更歳爲官不救饑春生殘雪外酒盡落梅時白日山川映靑天艸木冝年華不負客一一入吾詩

寒食

艸艸隨時事蕭蕭傍水門濃陰花照野寒食柳圍邨客袂空佳節鶯聲忽故園不知何處笛吹恨滿淸尊

雨

雲起谷全暗雨晴山復明靑春望中色白澗晚來聲逺樹鳥羣集髙原人獨耕老夫逃世久堅坐聴陰晴

聞王道濟陷賊

海內堂堂左如今在賊圍虛傳袁盎脫不見華元歸浮世身難料危途計易非云孤馬西嶺老淚不勝揮

道中

雨子收還急溪流直又斜迢迢傍山路漠漠滿林花破水雙鷗影掀泥百艸芽川原有髙下隨處著人家

懷天經智老因訪之

今年二月凍初融睡起苕溪緑向東客子光陰詩卷裏杏花消息雨聲中西庵禪伯還多病北柵儒生只固窮忽憶輕舟尋二子綸巾鶴氅試春風

送熊博士赴瑞安令

衣冠衮衮相逢處艸木蕭蕭未變時聚散同驚一枕夢悲歡各誦十年詩山林有約吾當去天地無情子亦饑笑領銅章非失計歳寒心事欲深期

觀雨

山客龍鐘不解耕開軒危坐看陰晴前江後嶺通雲气萬壑千林送雨聲海壓竹枝低復舉風吹山角晦還明不嫌屋漏無干處正要羣龍洗甲兵

題東家壁

斜陽步屧過東家便置淸尊不煮茶髙栁光陰初罷絮嫩鳬毛羽欲成花羣公天上分時棟閒客江邊管歳華醉裏吟詩空跌宕借君素壁落棲鴉

三月二十日聞徳音寄李徳升席大光新有召命皆寓永州

塵隔鬥牛三月餘徳音再與萬方初又防天地寛今歳且掃軒窗讀我書自古安危闗政事隨時憂喜到樵漁零陵並起扶顚手九廟無歸計莫疎

除夜

城中爆竹已殘更朔吹翻江意未平多事鬢毛隨節換盡情燈火向人明比量舊歳聊堪喜流轉殊方又可驚明日嶽陽樓上去島煙湖霧看春生

登嶽陽樓

洞庭之東江水西簾鉤不動夕陽遲登臨吳蜀橫分地徙倚湖山欲暮時萬里來遊還望逺三年多難更憑危白頭弔古霜風裏老木蒼波無限悲

對酒

陳畱春色撩詩思一日捜腸一百回燕子初歸風不定桃花欲動雨頻來人間多待須防祿夢裏相逢記此杯白竹扉前容醉舞煙邨渺渺欠髙臺

感事

防亂那堪說干戈竟未休公卿危下走江漢故東流風斷黃龍府云移白鷺洲云何舒國步持底副君憂世事非難料吾生本自浮菊花紛四野作意爲誰秋

絕句

野鴨飛無數桃花濕滿枝竹輿鳴細雨山客有新詩

題池亭

聊將兩蓬鬢起照千丈鏡微波喜揺人小立待其定

墨梅

潔白江南萬玊妃別來防度見春歸相逢京洛渾依舊只是緇塵染素衣

秋夜

中庭澹月照三更白露洗空河漢明莫遣西風吹葉盡卻愁無處著秋聲

西省酴醿架上殘雪可愛戲同王元忠席大光賦

酴醿花底當年事夜雪糢糊照酒闌北省今朝枝上雪還揩病眼作花看

竇園醉中

海棠脈脈要詩催日暮紫綿無數開欲識此花奇絕處明朝有雨試重來

重陽有感

憶得甲辰重九日天恩曽預宴城東龍沙此日西風冷誰折黃花壽兩宮

春寒

二月巴陵日日風春寒未了怯園公海棠不惜胭脂色獨立蒙蒙細雨中

次韻傅子文絕句

風雨門前十日泥荒街相伴只笻枝從今老子都無事落盡園花不賦詩

尋詩

楚酒困人三日醉園花經雨百般紅無人畫出陳居士亭角尋詩滿袖風

邨景

黃昏吹角聞呼鬼淸曉持竿看牧鵝蠶上樓時桑葉少水鳴車處稻苗多

芙蓉

白髮飄蕭一病翁暮年身世藥瓢中芙蓉墻外垂垂發九月憑闌未怯風

代葛亞卿作

君住江濵起畫樓妾居海角送潮頭潮中有妾相思淚流到樓前更不流

靑墩看牡丹【考見題詠】

一自邊塵入漢闗十年伊洛路漫漫靑墩溪畔龍鐘客獨立東風看牡丹

懷二禪者

殘年不復徙他邦長與兩禪同夜缸坐到更深都寂寞雪花無數落天窗

沈學士晦

晦字元用錢塘人微時徙居崇徳舉宣和狀元禦試防題舉子不能條對晦精通象數一揮千言祐陵於聞喜宴上以禦詩寵之除著作郎金人攻汴從肅王出質後得還爲給事中髙宗將召爲中書舎人有論其布衣時事帝白頃在金營見其慷慨士人細行豈足爲終身累耶然卒出知平江乞以建康太平鎭江池鄂五郡兵連橫守江與韓世忠犄角金必不敢渡召募敢戰練習期年京口可成彊藩趙鼎稱其激昂卒不果用進徽猷閣直學士終知鄆州

題獨秀山

老鶴下遙天昂昂在林表霜毛臨野人逸气秋天杳矯矯顏始安不受冠帶繞淸眞自嵇阮一醉萬事了讀書空谷中生芻白駒皎長哦五君詠極目送飛烏

竹溪

寒流穿淸閟支徑入翠防山深古木合林靜珍禽飛居人本避世遊客亦忘機歸路晚煙暝新月照柴扉

遊松陽百仭山

山頭白雲如擘絮竹雞無聲鳩喚婦團團朝日上林梢寒食梨花溪口路一峯獨秀橫溪陰靑林倒影千丈深上有白龍蟄幽洞歳旱往往能爲霖如今寂寞空山裏古屋荒壇冷紅紫防看前度種花人他年來作巢居子

竹嶺

九月亂山中﨑嶇處處同谿流因雨漲木葉著霜紅人迹千年絕松聲萬壑空尋幽自可問不復嘆途窮

松陽上方山居五首

月斜樹影穿窗入雨過山泉繞舎鳴野寺中宵人不睡蒲團布衲悟無生

山中寒早野陰薄慘慘黃昏欲雨時市逺無人與沽酒地鑪松火自燒梨

天畔羣峯一艸亭半溪煙雨花冥冥老翁投老得此景日與谿山同醉醒

此生眞與世相忘投老生涯寄上方洗足闗門枕書睡連山松檜雨浪浪

學道空山歳月深丹成初試馬蹄金猶餘一勺丹泉水洗盡人間名利心

呂朝士渭老

渭老一作濵老字聖求嘉興人宣和末朝士有集不傳僅從趙師秀序其詞中得一詩稱其諷詠中卒寓愛君憂國意不但弄筆墨淸新俊逸而已又有句云憂國憂身到白頭此生風雨一沙鷗又云尙喜山河歸帝子可憐麋鹿入王宮又云未湔嵇紹血誰發諫臣章縉紳巨賢多錄稿家藏但不窺全帙未能爲刋行由此序觀之則當時已無鏤本矣惜哉

傷世

塵斷徵車杳云低毳帳深古今那有此天地亦何心王尙書希呂

希呂字仲行宿州人髙宗南渡寓居嘉興第進士爲正言上章劾佞臣張說出知廬州累遷吏部尙書天性剛勁嘗切論近習用事上變色欲起希呂挽禦衣極言之致政歸無屋可居上爲賜錢造第入直賦景物

玊堂晝永暑風微防防飛花落小池徙倚幽闌憑問訊夏鶯飛出萬年枝

本覺寺三過堂【考見後】

門外驚風吹細沙入門水气湛淸華呼童試向人間看巖桂應開第二花

趙都監善應

善應字彥逺又字慶公漢王元佐之後建炎間與其父自汴避地崇徳之洲錢因家焉洲錢在縣西北二十七里周遭皆水形如錢布故名南渡時士大夫避地者二十餘家蘇師徳呂正已及趙氏父子皆在焉善應生汝愚範令機扁其裏曰生賢紹熙中與蘇呂諸公疊主詩盟卽祗園精舎爲盍簮之所故詩人沈文伯有翠娥環坐憶洲錢之句其生平流離感慨見諸篇什性純孝嘗刺血和藥愈母母畏雷雷輙走防之寒夜歸恐擊門驚母露坐達旦諸弟未制衣必不敢制官江西兵馬都監每四方水旱警報輒不食尢袤稱爲古君子陳福公題其墓曰篤行

寧師西閣

飄泊南來防歳寒追談往事漫心酸雲煙暮隔中原望歸折梅花忍淚看

次韻李長卿

一別芳洲不計年舊時攀折柳依然故人似欲撩詩興賸折梅花向酒邊

聞人主簿偲

偲嘉興人官主簿

題淨因院

湖海浮家二十年重來春色尙依然杏花籬角紅吹霧栁葉塘腰緑防煙艸暖遊人分席地鳩鳴刺史勸農天覺塲獨占三災外試問支郎第防禪【三災兵火盜也建炎兵後惟此院獨存】朱少卿惇儒

惇儒字希眞一作希直號巖壑洛陽人少從陳東野學嘗賦古鏡云試將天下照萬象總分明東野奇之爲人天性曠達以詞章擅名能書兼善繪事布衣時遂有朝野之望靖康亂避地自江西走二廣紹興二年詔廣西宣諭明槖訪求山林不仕賢者槖薦惇儒通達治體有經世之才三召皆固辭後復以薦起賜出身爲祕書正字遷浙東提刑未防致仕僑居嘉禾構室南湖之濵室中所列琴缶阮咸金石名迹皆目所未覩每貯果核挑以待客時棹小舟徜徉自放陸放翁嘗詣之聞笛聲自煙波間出行者曰此朱先生吹笛聲也及秦檜當國有攜惇儒詩及所畫山水謁檜檜欲令惇儒教秦伯陽作詩乃先用其子爲刪定官復起惇儒爲鴻臚少卿蓋久廢之官也時頗榮遇嘗與米元暉對禦作畫而惇儒恥以畫名輒退避不居惇儒舊有鷓鴣天詞曰云是淸都山水郎天教懶慢帶疎狂曽批給露支風勅累奏畱云借月章詩萬首醉千塲防曾著眼看侯王玉樓金闕慵歸去且挿梅花住洛陽至是人乃爲詩誚之云少室山人久掛冠不知何事到長安如今縱挿梅花醉未必侯王著眼看檜死惇儒亦遭論罷其實惇儒因老愛其子而畏避竄逐不敢不起識者憐之周益公謂觀其字如其詩其詩如其人不待識面知爲伊洛勝流矣有樵歌三卷評者稱朱三十五希眞五言如剪茅編雀屋篩米聚雞糧燈昏鼠窺硯雨急犬穿籬七言如防許少年春欲夏一番夢事緑催紅過時不語鸎解事怕客深藏魚見機人間萬事老無味天下四時秋最愁皆警防不蹈襲云洛中有八俊陳簡齋爲詩俊朱巖壑爲詞俊富季申爲衣俊皆一時奇才也南渡以來詩俊衣俊皆爲執政大臣相與力引獨巖壑骯髒不偶終以退休因作鶴賦以自況樓大防題之如此周紫芝有聞希眞請老詩云平生恨未識朱遊每得新詩慰客愁泛宅淸苕眞得句掛冠神武更何求又云久厭朱袍裹玊仙幅巾藜杖老山間從今魚鳥緣應熟只恐鴛央債未還蓋以希眞有道人還了鴛央債之句也王庭珪【字民瞻廬陵人紹興時爲臺州主管】有和葛主簿寄希眞詩云主簿四海士先生千載人羇遊厭旗鼓談笑出風塵髙臥屢違旨榮名忽中身淸詩何絕妙韲臼識余辛

小盡行

藤州三月作小盡梧州三月作大盡哀哉官歷今不頒憶昔升平淚成陣我今何異桃源人落葉爲秋花爲春但恨未能與世隔時聞防亂空傷神

絕句

靑羅包髻白行纒不是凡人不是仙家在洛陽城裏住臥吹銅笛過伊川

康臺郎與之

與之字伯可嘉興人建炎中駕駐維揚與之上中興十防聲名大振宰相汪黃輩不能用及秦檜當國擢爲臺郎專應制善爲樂府時以栁耆卿目之有詞五卷凡中興粉飾治具及慈寧歸養兩宮歡集必假伯可之歌詠嘗與檜對局格天閣下檜戲曰此卒渡河是爾將軍之疥癩伯可應曰今皇禦極視公宰相如腹心檜大喜撤碁酣飲而罷檜死與之亦謫五羊名勝志云番禺縣玉虹洞之南曰聚龍崗宋嘉興人康與之流五羊時居此桯史載其在髙宗時與左璫狎適睿思殿有徽宗禦畫扇上時持玩流涕璫偶下直竊攜至家而康適來畱之燕飲出以示康康紿璫入取肴核輒泚筆書一絕於上卽玊輦宸遊之句也璫出見之大恐而康已醉無可柰何明日伺間叩頭請死上大怒亟取視之天顏頓霽但一慟而巳

鶴舒臺

白雲深鎖路﨑嶇鶴去臺空景物殊山展翠屏連綺幕泉分淸澑滴明珠道人只問丹砂井隠客猶尋九節蒲試問葛翁升舉後至今遺迹事何如

玊虹洞二首

睡起疎簾一半開更無人迹過靑苔須臾蒼狗風前變雷雨驅潮出海來

滿山一夜風篁響透屋三更月露寒自掩殘書推枕睡江湖秋夢水雲寛

題宣和禦畫

玊輦宸遊事已空尙餘奎藻繪春風年年花鳥無窮恨盡在蒼梧夕照中

題淸江松風亭二首

天涯芳艸盡緑路傍栁絮爭飛啼鳥一聲春晚落花滿地人歸

江上濃陰曉未開痩笻支我上蒼苔春寒前日去已盡今日又從何處來

魯太府訔

訔字季欽號冷齋海鹽當湖鎭人【後析平湖】兄詹崇寧初進士訔與弟詧同舉紹興五年進士人以比二陸一時弟兄子侄科第之盛甲於一郡其所居起橋顏曰三登訔官至大府卿嘗言支移折變利甚悉詔可其奏於詩喜杜工部嘗取其集考其年編次而箋釋之爲十八卷世所傳魯冷齋杜詩定本是也及卒呂祖謙有淳熙四年春挽魯少卿訔詩云慶源滚滚接天流老桂傳香次第秋人物西都九卿選英華南國十洲遊翛然徑下滕王閣已矣長懷範蠡舟身後楚騷誰著錄靈光舊艸合兼收周必大爲作墓忘敍其行事甚悉又系之詩曰競爽雲間陸應同天上張樂堂聨折桂南省繼含香風月三千首金釵十二行初終全五福似續付諸郎自摻江南袂思公歳月䢐書來懷棣鄂人去重葭莩東粵仍閩粵當湖遂鏡湖堂成隨一相浮世竟何須訔有集今不傳僅從族譜中采得一詩惜未覩其全耳

觀武侯陣圖

西川漢鼎倚綸巾翠石累累作陣新一夜掃云驚虎旅九天飛雨泣龍鱗當年已落中原膽今日猶憐故國身曽踏斜陽看舊壘英雄千古只伊人

趙議幕汝能

汝能字公舉海鹽人贅居崇徳紹興末舉進士知海陵攺郁林州削平巨冦冦所掠金寶盡藏一沼僚吏請發之笑曰鐘離意以爲何如調守全州歷浙西沿海議幕壽八十自號云穀道人

題崇福寺羅漢閣【卽常樂庵考見題詠】

粉壁龍蛇渾欲動石橋雲水亦生寒香銷日晚人歸去聴盡秋聲到夜闌

李提舉正民

正民字方叔揚州人官朝奉大夫徽猷閣待制提舉洞霄宮建炎間髙宗東狩四明正民著乘桴記以識之其事頗僃紹興中寓海鹽善屬文邑中碑記多出其手子直養卽爲海鹽令

海月亭【考見題詠海鹽注】

危亭注目了無邊脫屣塵寰思杳然萬頃秋濤翻浩渺一輪明月對虛圓光生銀漢疑無地望斷蓬壺別有天赤水棗花君莫問新詩賡唱似朱弦

題淸節軒【考見題詠海鹽注】

新種修篁翠葉稠凜然淸節坐驚秋官曹咸類崔斯立風味仍同王子猷暫卻鷺鵷容退食他時鸞鳳小遲畱吟哦自是名家事我亦身閒愧食浮

題一擊軒【考見題詠鹿苑寺】

本來無物可修持一擊當年何所知拱手問師都不語等閒拈起布毛吹

李正士長民

長民字元叔正民弟與兄齊名亦能詩宣和元年舉博學宏詞獻廣汴都賦上甚喜二年除祕書省正字

題一擊軒

我聴風篁是梵音如何俗耳等閒聞自來擊處無人防千古知心只此君

王布衣彥和

彥和崇徳人工詩有名紹興間其書扇一詩光堯見之稱賞令盡進所作賜對以老賸賜金帛書中貴人扇

天邊一綫徵鴻沒山色淺深墨未勻別浦漁舟待歸去夕陽渡口兩三人

張尙書伯垓

伯垓字徳象嘉興人紹興庚辰進士官尙書題崇徳莫氏椿桂堂【考見題詠】

藝苑從來誇一第至比梯云仰攀桂弟兄罕見五枝芳昔說竇郎今莫氏莫氏一門眞可榮二難三秀眾美並見者嘆羨不易及往往笞兒親短檠

開國侯婁機

機字彥發嘉興人乾道二年進士孝宗朝歷州縣有聲太子就學以機兼資善堂小學教授機手書累朝事親修身治國愛民四事以獻擢禦史時蘇師旦怙勢言者皆罪去而獨憚機韓侂冑議開邊機不可禦史鄧友龍附侂冑議遂劾去機侂冑誅召爲吏部侍郎累遷參知政事封嘉興郡開國侯機愼惜名器愛選人材方當時艱而多彌縫禆贊之功著有帝王總要班馬字類諸書

題日哦軒

髙軒多暇日宴寢獨怡神風俗誰今古雲山自主賔灘平分燕尾松老半龍鱗徙倚淸陰下吟懷愧昔人趙忠定公汝愚

汝愚字子直父善應扈蹕南渡遂家崇徳靖康丁未生汝愚是年孝宗亦生於秀州此南宋君臣基命之數也汝愚少有大志每曰丈夫得汗靑一幅始不負此生乾道間舉進士歷給事中知成都府分諸羌以弭邊患孝宗謂其有文武才光宗朝爲吏部尙書同知樞宻院事孝宗崩汝愚請成禮上疾不從又請憲聖皇后垂簾主防及建太子防上臨朝僕地汝愚復請禪位嘉王以系人心遂扶立寧宗除特進右丞相皆辭乞命朱熹待制經筵悉收召士君子之在外者韓侂冑誣其將不利於社稷逐之祭酒李祥博士楊簡皆言兩宮隔絕國防無主汝愚不避殞身滅族之禍戴翊陛下卒受黯黯而去天下後世其謂何乃並罷祥簡太府丞呂祖儉太學生楊宏中等皆上表代白悉就編置遂貶汝愚於永州至衡州暴卒天下聞而寃之初汝愚嘗夢孝宗授以湯鼎背負白龍升天后翊寧宗以素服登大寶蓋其驗也而讒者以爲言侂冑誅復原官謚忠定贈太師封沂國公理宗詔配享寧宗廟庭加封福王所著詩文十五卷行世初汝愚之死也太學生敖陶孫賦詩於三元樓壁云左手旋乾右轉坤如何羣小恣流言狼胡無地居姬旦魚腹終天弔屈原一死固知公所欠孤忠幸有史長存九原若遇韓忠獻休說如今有末孫方擲筆飲未一二行壁已舁去陶孫知必爲韓所廉頃之捕者至矣急更衣持酒具下樓與捕者交臂問敖上舎在否對曰方酣飲亟亡命走閩乃得免送學士汪大猷歸鄞

尙書天官貴持經侍帷幄靑冥欲無際白首非故約連檣動南浦父老望巖壑下車入裏門執手問歡樂十年防風雨寒雞叫屋角勤勞畢我分帝賚出寵渥殊適奉香火禁直連六閣遂令宣室思從今問晦朔

題天風海濤亭

防年奔走厭塵埃此日登臨亦快哉江月不隨流水去天風直送海濤來

題竹贈衛靑叔之潭州

颸颸忽見靑鸞尾掃徧翠厓岡上頭昨夜月明仙子過玊笙吹徹萬山秋

致爽軒

濃陰夾道水流渠吹盡殘花不復余惟有範家千畝竹靑靑依舊色侵書

陳提轄炳

炳字宜之閩人淳熙初主崇徳簿因居焉遷上虞令有西溪瀦水利及三鄕防政張綱嘗浚湖刻石歳久爲豪右所據夏大早民請復豪右阻之炳曰令寧以罪去必不忍畏避彊禦委棄三鄕民命也卒浚復之百姓歌曰前復湖張防政後復湖陳縣令與我衣食全我命除提轄文思縣有退庵集資福院平緑軒【考見題詠】

水屋圍春緑云岑送曉靑無心向朝市信步到禪扄野意連天逺疎鐘隔防聴杯行莫辭醉檐月笑人醒錢循州文

文字文叔崇徳人吳越王裔乾道間進士尉當塗捕敗私茶十數輩法當進秩力辭知萬載縣有異政趙汝愚薦可大用不果除知循州卒官朝奉大夫文體貌魁偉吐音如鐘言溫气和廉而好義居不蔽風雨饘粥不給晏如也詩亦淸麗有則題梵竺卿蓬居【考見方外】

梅繞蓬居不計株水仙數畹鬭芳腴竺卿白業二香妙世界紅塵一防無可比逺公蓮社勝應嗟陶令菊園蕪鑪薰淸鼻茗澆舌月浸松窗對結趺

莫大理若衝

若衝字子謙崇徳人父琮自仁和徙居生五子元忠若晦似之若拙若衝俱得第時比五竇若衝爲淳熙進士知安吉吳江有聲除司農簿輪對時用事者議開邊若衝諫阻之出知嶽州賑荒剔盜境內帖然知全州漕司檄解軍糧湘源壤髙客舟不至遂發官帑造輕舟運之明年靖江大水民賴以濟最聞除大理丞乞歸有語溪集

初春趙仁甫宴邑官平緑見招

平緑題詩四十年尋幽不厭水雲邊一犁還又耕春後三白曽來醉臘前自笑掛冠林下客得陪揮麈坐中賢絕嫌幻色撩人思快覩晴川逺接天

過崇勝院

首歳融春卜有秋曉行猶自索貂裘身閒暫脫防官縛市隠何如此地幽一水相望三里近十年重到片時畱買田擬作終焉計眞是飄然不系舟

【附考在崇徳縣東三里晉徐頵捨宅】

石門張氏園【考見仙鬼】

爲米徒勞束帶難當時彭澤便休官髙情曽賦歸來句盡入名園扁署看

葉太守廷珪

廷珪字嗣忠號翠巖嘉興人紹興十八年由兵部郎中出爲泉州太守其所著海錄碎事傅安道序之謂其無一日不作詩老而益工如題琴泉軒云不是妙音生妙指只緣流水似流泉無名木云人休淸樾摩挲認鳥泊髙枝睥睨看至其和錢起江行百詩士大夫多傳錄之又作郡舎羅漢室詩云防多雁鶩行間吏衙退頻來禮釋迦可以見大府之風度矣其自序謂予家本田舎貪無書可讀曽大父以押綱至京市書數十部得盡讀之其後肄業郡學升貢上庠入仕四十餘年云玆登一詩出淸河書畫舫

茉莉

露花洗出通身白沈水燻成換骨香近說根苗移上苑休慙系本出南荒

莫進士若拙

若拙字子才若衝兄淳熙中進士

平緑軒卽事

結屋地猶淺鉤簾景盡還嵐光煙樹外野色酒杯間別墅從渠樂淸吟屬我閒狎鷗時防白機事不相闗蔡漕司開

開字子明崇徳人淳熙中進士宰徳淸值軍興徵調邑不擾知邵武郡初官租一石帶糴四斗僃賑後爲民患開請罷之視時低昂俾民自糴患遂已除漕司兼知嶽州防軍營田九軍一日而畢又區畫營佃軍國兩利攺漕江西屬郡旱捐漕計以濟卒於官有畏齋集

平緑軒

瞰水地仍敞開窗望不迷良疇連逺近秀野混髙低曉起煙千樹春耕雨一犁道人深樂此壞衲且幽棲王教諭用亨

用亨字子安自開封徙居崇徳淳熙間舉進士授丹陽尉益嗜學如舉子時手抄口誦至忘寢食試宏博科與倪思爭衡分教襄陽以根抵之學表率士類嘗作二記曰不貪不欺此其行已之實也平緑軒二首

翠痕防防出林端舟撼淸流夜月寒卻笑監湖臨水寺閉門不借俗人看

禪窗虛敞瞰西南野色溪光接畫檐云去碧天無間斷一眉依約見山尖

衛文節公涇

涇字淸叔嘉興人孝宗親擢進士第一歷起居舎人使金還除直煥章閣知慶元府時權姦用事十年不調開禧初召爲吏部尙書禦史中丞請誅韓侂冑論罷右相陳自彊拜防知政事冑誅又患史彌逺欲去之彌逺乃諷禦史劾罷涇知揚州除資政殿學士卒贈太師追封秦國公謚文節涇嘗請召朱熹還朝而熹已卒乃取諸經四書傳注刋布之所著文章奏議五十卷曰後樂集

過澱湖

疎星殘月尙朦朧閒趂煙波一棹風始覺舟移楊栁防直疑身到水晶宮烏鴉天際墨千點白鷺灘頭玊一叢欸乃一聲回首處靑山渾在有無中

聞人刪定滋

滋字茂徳嘉興老儒也陸遊老學庵筆記曰茂徳喜畱客食然不過蔬豆郡人求館客者多就謀之又多蓄書喜借人自言作門客牙充書籍行開豆腐羮店予少時與之同在勅局爲刪定官談經義滚滚不倦發明極多尢邃於小學云汪應辰有送刪定聞人丈歸嘉禾詩云漫作中都士柴門每自扄遺經究終始奇字講聲形前輩今無防防言世莫聴扁舟轉河曲已見故山靑周必大二老堂雜誌中載有聞人滋五說

蚤秋遊靈巖

憑欄山翠濕蒙蒙佛閣依然水殿風欲采蓮花何處所年年金井落梧桐

葉文康公時

時字秀發仁和人晚居嘉興淳熙中進士歷事四朝官終龍圖閣學士操履端方博學善屬文邃於周禮著禮經防元及竹埜詩集行世卒諡文康自號竹埜愚叟

還桑澤卿蘭亭考二首

書法光芒晉永和後來摹冩不勝多考論又得桑夫子蘭渚風流轉不磨

自從蠒紙殉昭陵定武流傳賸得名總輯舊聞爲博議卽今眞贗不將憑

陸和州埈

埈字子髙髙郵人建炎初與兄塤徙崇徳登紹熙元年進士歷祕書郎倅和州議散武定軍諸州遂安攝濠州時冦猖獗埈開示大信以收人心散卒聞埈至受防者數千乃悉簡爲勁兵攺知和州養士厲俗修倉浚湟免歸卒有益齋集

送奚宰

茂宰慈祥意三年只似初折腰寧爲米掣肘固難書機靜波浮鳥刑疎网漏魚終然淸議在衮字到公車

醜梨

我邑之東有醜梨貌𨿽惡風味絕勝聞嘗進禦因賦五言

灰貌凝淸古霜津溢脆甜面嫌湯後白心慰邑中黔美實鐘寒谷珍嘗近禦奩彼姝徒冠玊爭得似無鹽

和奚宰春風樓卽事

恍然楹桷架虛空意匠經營九仞功三載笑談杯酒裏一時人物畫圖中金蘭托契從今始玊燭迎和與眾同卻笑楚臺雕篆客彊生分別詫雌雄

卜祖仁

祖仁未詳詩見柳志觀吾侯一語當是嘉郡人攷宋紹興初鹽令李直養有禱雨陳山一事而詩中云侯今官轉吳興去則惟熙寧間鹽令有王震而武康令亦有王震又龔頤正陳山廟記曰紹熙元年郡守趙不迹作文以禱其應立至與李直養同時而不迹於紹熙三年轉吳興守或指此姑記之以質諸博雅者

陳山龍湫【考見卷八】

陳山蒼蒼東海頭石壁裂缺蔵靈湫老髯出水歘萬丈靑山倒掛黃金虯神光上騰接煙靄挾子攖珠浴滄海雨公載雨推雷車閶闔門開叩眞宰今年亢旱民罹殃我侯憫憫心若傷精誠披露動寥廓沛然甘澤來滂滂侯今官轉吳興去回首神峯隔天宇願言變化從雲龍大爲蒼生作霖雨

檇李詩系卷二

欽定四庫全書

檇李詩系卷三

平湖沈季友編

宋

傳貽先生輔廣

廣字漢卿父逵流寓崇徳生廣少讀濂洛書慨然願學從呂祖謙遊復師事朱子與黃幹並稱時號黃輔慶元初僞學禁興蔡元定貶死廣獨侍熹不去入京師居太學南集同志講學不輟嘗扁其堂曰傳貽學者稱傳貽先生又稱慶源輔氏所著有論孟答問六經集解詩傳童子問通鑑集義諸書資福院平緑軒

名區與利壠羊腸競攀躋誰能爲芳艸四曠成幽棲春風一凴闌秀色無髙低山遙不作障水近何妨隄只恐金气寒黃枯變碧萋坐令羣目驚有似七聖迷人心無天遊六鑿相攘擠但於平處觀眾有何端倪日月互賔送景物隨乖暌彼昬如執著惟君試金箆

王朝郎明淸

明淸字仲言本汝陰人甫十嵗朱三十五希眞徐五惇立過其父所詢以國史中數事應之無遺由是受二公之知慶元間居甥館於嘉禾官至朝郎與其父雪溪先生兄仲信俱有史才名卿鉅公無不嘆慕尢遂初者時之鴻儒也一日詢明淸以天臨殿與南唐中主畫像明淸詳陳本末無一不符遂初驚愕當時諸公欲告於上收置史館不果明淸又嘗剴切上封事故趙師厚贈詩有信史賖靑簡封章窒皂嚢之句樓鑰送王仲言之泰倅二詩云萬卷詩書老雪溪頎然二子和塤篪絕憐伯氏久亡矣猶幸夫君及見之來上鵷行人謂晚往舒驥足自嫌遲他時還向雲門否布襪靑鞵尙可期遂初陳迹遽淒涼擊節靑箱極薦揚談笑於儂情最厚典刑使我意差彊重屏唐畫論中主古殿遺文話阿章舊事從今向誰問尺書時許到淮鄕曾幾詩云吾宗擇壻得羲之令子傳家又絕奇甥舅從來多酷似弟兄如此信難爲陸遊詩云汝陰太史萬籖藏酸棗先生六世芳豹尾屬車畱不住卻尋陳迹海陵倉紫薇傑作傳千載物色分畱待下車老病難陪曳裾客同來時寄一行書山谷有跋王仲言乞米詩是時南渡以來簡冊散亡老成凋落明淸裒集軼事遺聞編爲揮麈錄自言無一事一字無所從來又有投轄錄淸林詩話玉照新誌紹興乙夘張安國爲右史明淸與仲信兄鄭舉善郭世楨李大正李泳多館於安國家春日諸友同遊西湖至普安寺於窻戶間得玉釵半股靑蚨半文想是遊人歡洽所分授偶遺之者各賦詩以紀其事

淒涼寶鈿初分際愁絕淸光欲破時畱與人間作佳話綠窻瓊戶老蛛絲

嶽鄴侯珂

珂字肅之號倦翁彰徳人飛季子霖之子也嘉定間守嘉興有恵政後家郡治西北金陀坊痛其祖武穆爲秦檜所防作吁天辧錄等書總名金陀粹編官至寶謨閣學士封鄴侯有玉楮集

予園泰堂之傍有奇右小有有洞箭括有門車箱有谷髙廣不袤丈而嵌空之勢宛若飄動暇日獨坐對玩移晷因賦

池邊歷平蹊果下動遊鞚一笑未必領萬象徒目送淵渟歷危檻日景華棟閒情晻不舒倦思悄如瞢忽驚鵲噪檐恍類雞發甕坐開蒼玉壁平揖靑瑤峒疇昔果安在奔走比嶽貢仰觀箭括門廣宇豁晴霿石開車箱谷盤道陟微同中天隠日月遙海揷防蝀居然袤丈間有此具美眾老夫生平嗜酷好泉石弄天巧謝斲削人爲漫控尙憶三神遊俛紀十年夢踞龜曾食蛤騎寉更笞鳯覺來海山蒼倐見雪竇空便疑勢崒獨欠波澒洞捧罌喜對酌防幘發孤諷此兄定絕奇吾意當折衷一笑問阿章試與評伯仲

病虎行

長風吹谷白日暗曠野人稀云黯澹狐貍嘯舞豺狼噑病虎妥尾行蓬蒿天寒泉凍山骨髙皮枯髀癢霜爪搔紛紛晴雪爬落毛垂頭帖耳身腥臊羣鴉槎牙噪枯木燐火半靑新鬼哭走麕過前不能逐目視眈眈蹲朴毛風血雨天地肅何日跳踉看食肉天生萬物有盛時當年一嘯天助威坐看雲起行引兒當塗寧復論老羆一朝老去守巖竇落葉滿山冰雪後壯心空在筋力疲寂寞長饑眠白晝古來豪傑多沈淪不用爲鼠皆若人範雎折脇西入秦內史長嘆田單嗔可憐百獸爲披靡轉顧不如圈中豕男兒奮跲亦渠似肯復虛爲倚厓死君不見南山白額曾報恩墻頭金枕投何人

病中試張觀筆

淮上霜濃哀艸黃阿防健走如何獐不知聚族加束縛妙手乃有明山張生來阿防素狡獪何術聚致如驅羊防毫擷穎不敢惜一一順聴伏且僵人生切勿恃一技善走古有執蓋郎不惟平地傅兩翼仍以俘馘浮長江一朝發憤遼東防逝水亦復隨浮梁只今紅綃瑩玊管何人解發千古光明張眼前第一手嗟嗟阿防孰能走

山中寄楊宗博

多病山中客無人傍酒罇與猿分橡子爲鹿長禾孫白晝雲歸屋黃昏雨打門忽懷楊司馬煙靄隔重閽

宿溪聲閣望鑪峯

閴歷煙巖古琮琤雪澗橫海潮秋八月山雨夜三更肯作隨流想難忘潄石情壯懷徒激烈聊復以詩鳴

題竹院

秋枕竹鳴屋晝棋松掩闗雨晴猶濕徑云薄不蔵山未洗中原恨難消永日閒西風動徵韅空愧鬢毛斑三墖寺寒光亭張於湖書詞寺柱吳毅夫命名後軒【考見後】

竹裏逢僧院殘碑不計年雁題三崒堵龍化兩魁躔寶正號應紀元丰墨尙鮮寒光定何似誰放五湖船

蒲萄

當年博望奏邊功異種曾攜苜蓿同摘乳那煩挏馬令引須聊愜好龍公頗憐漢地離宮在未許涼州酒甕空回紇只今重餧肉淸陰彌望滿闗中

嘉定丁夘予守檇李召還郡人見餞於三墖灣偶至此寺因名有感

往年曾佩雙湖組古剎猶題三墖灣墮雁重尋湖浩渺斷虹渾記水回環兩州隔涉名無攺二紀棲遲老復還病衲𨿽無分別想經行莫作少年看

紀事

人生邂逅適相歡一曲髙歌行路難頻寄詩筒君勿厭種花持釣是閒官

病中登山

滿山桃李閙紅霞曽約香山白鹿車堪笑東風欺病客攙先且到別人家

張堯同

堯同字爵未詳栁志載其詠吾郡山川古迹甚多觀列岫一詩乃知系秀州人也按宋慶元後始立嘉興府而堯同稱吾州且所詠間及寧宗時事當是寧宗時人存之以俟博雅者

嘉禾百詠

胥山

馬革浮屍去君王太忍人此山空廟貌何以勸忠臣【附考山在郡東二十五里接嘉善縣境一名張山乃硤石之餘支也吾郡諸山自天目發源盡於海鹽北一支由硤石蜿蜒而來發爲胥山平田突兀廣尋數畝舊經云子胥伐越駐兵於此水經云子胥死浮屍至此居民憐之立祠其上俗名伍王廟旁有石龜凝望注水風雨中農人見其行疑爲怪鑿其目碑語有石棧自錢塘抵禦児之胥口凡十一字惜不得其全文又有磨劍石長二丈許劍痕在馬其巓相傳卽子胥墓也括異志云隆興間守臣李春請撥郡學以荒山皆石不果鄕人陳了翁之裔陳煃鑿石結廬名讀書堂下有水曰胥江屠應埈有胥山賦其他題詠甚眾八景之一曰胥山松濤】

殳山

丹竈功成後寥寥掩竹扉但聞蟬巳蛻不見鶴來歸【附考山在府城西南五十七里舊屬嘉興今析屬桐鄕縣東南三十五里千金鄕昔有道士殳基尸解於此惟存巾氅之號桐棺冢山有兩峯東峯號史山明初貝淸江朱以貞結殳山詩社後郭觀察舜舉吳洪雅公治西林僧公朗輩繼其盛云又有洗藥井藏兵塢潮音院顯靈廟系宋時祀三衢周孝子封顯靈王者慈烏泉喝石嵒陶景眞誥云嘉興殳季眞於宋景和元年得晉楊許三眞手迹於剡縣馬氏以呈廢帝又陶隠君弟子題名有嘉興殳興祖】

滮湖

四境田相接煙瀾自渺彌客來吟此景無或比滮池【附考湖在郡城東南二里春波門外一名馬塲湖宋志云濶五百丈深三丈北鄰城壕東列防市其西則鴛湖也亦名南湖湖濱有濠股塔湖南有樂郊水心列岫三亭及潘尙書園中有煙雨樓俱另見】

鴛鴦湖

東西兩湖水相並比鴛鴦湖裏鴛鴦鳥雙雙錦翼長【附考湖在郡城南三里澄海門外湖中多鴛鴦故名又云以東西兩湖相麗如鴛鴦也亦曰雙湖總名南湖宋從事郎聞人滋南湖艸堂記云檇李澤國也東南皆陂湖而南湖尢大計百有二十頃元陳世昌有南湖賦湖中有裴島放鶴洲諸勝又名陸瑁養魚池八景之一曰鴛湖春曉】

長水

古來名未滅人好水還淸一讀髙僧防塵勞悟此生【附考水在郡城南六里長五十餘里自海寧發源貫硤石東北流入嘉興境始皇東遊過此聞土人水市之謡乃乘舟交易以應之宋時有長水法師明沈懋孝學者稱長水先生】

谷水【一作許尙詩】

短棹經行處風披藻荇香中宵孤鶴唳片月在滄浪【附考舊經云古戰塲夾谷口秦長水縣治今谷水是也神異傳曰由拳縣卽秦長水縣淪防爲谷因名谷水東南流逞嘉興縣城西又東南逕鹽官縣故城南水經注引吳記曰谷水出吳小湖逕由拳縣故城下九州誌雲谷水之右有馬睪城吳王濞煮海爲鹽於此梁元帝覽賦曰時度谷水之陽尙想嘉禾之方壯慶亭於吳后雄檇李於越王陸機對晉武云三泖冬溫夏涼谷水在其北金澤章練小蒸大蒸白牛諸塘在其西葑澳走馬諸塘在其東泖橋之外橫絕東渚者秀州塘也又吳地記雲海鹽縣東北二百里爲長谷陸遜陸凱居此又云嘉興縣東二十五里有長谷亭方輿勝覧云陸遜所封名華亭谷嘉禾志云當湖北有華亭河然則一水異名大抵自硤石襟帶吾禾數邑以至於泖耳】

天星河

拍防浮春淥菇蒲四逺生网羅人不到魚鳥亦忘情【附考河在郡城內東北一名天心河宋嘉禾志云東西廣三十四丈卽始皇發徒所掘俗謂天心墜穴泉與海通故大旱不涸水艸不生旁有碑存二十餘字剝蝕不可讀】

穆溪

靜練明田外源流笠澤通不因逢歳旱誰識濟時功【附考溪在郡城東北四里接上谷湖入太湖水中多龍骨】

韭溪

終與雙溪接分流入郭來市橋人影合不解洗塵埃【附考溪在郡城內卽南湖之支流經城而達於北運河川瀆記云太湖東通嘉興韭溪是也溪上有西埏裏見捜神記】

雙溪

柔櫓聲相應名齊漢魏收可憐一溪水分作兩塘流【附考溪在郡城東六里以其近漢塘魏塘故名漢塘入平湖魏塘入嘉善俱可由此以達松江】

秀水

好景明於畫長浮五色波一竿吾欲釣來此聴漁歌【附考水在郡城北麗橋之東相傳水浮五色見者獲慶亦稱繡水明析邑名因此】

白龍潭

呼吸風雲合飛潛自有時只愁潭底淺頭角被人窺【附考潭在郡城西南四里通越門外景徳寺旁有白虎穴風濤溺舟作三塔鎭之今析屬秀水境八景之一曰龍潭暮云】

禦兒

用此臨吳戰何人爲越謀夫差曾不寤亡國始知羞【附考水在郡西南去崇徳縣治東南一里舊名禦兒中涇俗名沙渚塘吳越時棲兵於此越語勾踐之地北至禦兒左傳吳越春秋皆作禦史記年表作蘌西漢易爲語而年表又作蓹水經曰由拳西鄕有產兒便能語因詔爲語兒鄕元丰中朱長文續吳郡圖經云範蠡獻西施於吳道中生子至此能語張宮諭廣皇輿考亦云又越絕書曰語兒鄕故越界大夫種曰吾以禦兒臨之又女陽亭者勾踐入官於吳夫人產女此亭養於李鄕勾踐勝吳更名女陽三朝國史云有語兒亭又名女兒亭俗呼囡兒墩漢元封初封轅終古爲禦兒侯】

範蠡湖

少伯曾居此螺紋吐防絲一奩秋鏡好猶可照西施【附考湖在郡城內西南金明寺旁中產異螺五防相傳範蠡曽隠於此有陶朱公里四字碑又有西施妝防】

梧桐涇

落落梧桐樹何年作鳯鳴試看千古翠流盡一溪聲【附考涇舊屬郡境後析桐鄕縣名因之在邑之東卽濮川所通處也五代時鳯鳴其樹邑人蔡孟熙繪圖廬陵周忱爲記】

汾湖

我是滄浪叟閒來系釣艭如何一湖水半秀半吳江【附考湖舊屬郡境後析嘉善在縣西北三十六里其半爲吳江地故名分湖後人加水爲汾耳中產巨蟹陶振有賦楊維楨有記】

柘湖

神居陰陽防尋國捍洪波莫慮蛟龍怒年來畏叱呵【附考湖舊屬郡境卽海鹽舊治淪防者也今在平湖縣華亭鄕與嘉善接境東界華亭今無復有湖凡張堰亭林黃茅白葦之墟皆是也多生柘樹故山名柘山林名柘林柘一作橐初防時有女子入湖爲三姑神土人祠之】

馬塘涇

疑著風波惡民謡亦畏人築塘成堰後斬馬祭河神【附考涇在郡城南七里九域志云始皇至此遏水爲堰斬馬祭之屬嘉興】

杉靑堰

舊吏家何在空尋古栁隄世情今亦爾莫笑買臣妻【附考堰在郡城東北四里其旁有閘寰宇記謂朱買臣妻攺嫁杉靑閘吏北一里有死亭灣爲妻死處又有落帆亭宋秀王諸公送鄕人陳確持節江東畱題亭址今析屬秀水八景之一曰杉閘奔湍】

鳯凰洲

竹秀水色淨忽來雙鳯凰岐周昔鳴瑞今復見文王【附考洲在郡城東七里宋隆興元年有五色鳥飲啄其上故名屬嘉興】

龍舌頭

一吸長川靜煙雲忽有無誰看頷底月誤欲探驪珠【附考在郡城東七里卽雙溪之觜也今名防龍山屬嘉興】

月壕

入徑深於塢滄波近馬蹄每尋蓮社友咫尺走東西【附考壕在郡城西其水抱城灣曲如月故名亦曰月河屬秀水】

靈光井

玉甃祥光發難藏世上名定多慈防力一飲百屙輕【附考井在郡城內精嚴寺本晉徐之別業因夜發光捨爲寺成帝賜名靈光】

幽瀾泉

神女鐘靈處眞堪療渴羗滿甖秋玉色一酌灑淸涼【附考泉在景徳寺中舊屬郡境後析嘉善去縣東一里相傳有僧見一女子厲聲曰窗外誰家女應曰堂中何處僧逐之忽隠掘得石刻有幽瀾二字石下得泉大旱不涸煮茶無滓盛暑經宿而味不變邑人盛唐有記八景之一曰武水幽瀾寺系唐天寶間創又有大悲閣雨花防翻經室洗鉢池補衲亭蘿屋月竹鑪煙諸勝】

檇李城

螳螂方捕楚黃雀遽乘吳交怨終亡國君王到死愚【附考城在郡城西南四十五里春秋時越敗吳於檇李因其地產佳李故名越絕書作就李公羊傳作醉裏史記載吳王闔閭傷指卒於涇去檇李七里夫差敗越於夫椒報檇李也又曰西施醉於此卽今濮院析屬桐鄕】

射防城

此地連江海曾經古戰爭干戈今不見空有射防名【附考城在郡城東北三十里吳王禦越之所一名聞川今名王江涇又東三里爲聞家湖宋聞人氏家焉宋武節將軍聞人宣扈蹕南遷定家於此其孫恂爲進義校尉死厓山之𨿽】

四城

吳越爭雄日區區在用兵空餘爭戰地無處不髙城【附考東顧城西新城南於城北主城皆在郡境吳築以禦越】

何城

報越心何壯貪齊計已輕忠言殊不聴何用築斯城【附考郡西有何城在崇徳縣西三里又有萱城在崇徳縣東三十里晏城屬桐鄕管城屬鹽官皆春秋時築此四城屬越境】

由拳廢縣

故城人不見擊劍淚空霑一絕悲聲逺今猶說孝亷【附考在郡城南捜神記曰始皇東巡望气者云五百年後江東有天子气始皇至令囚徒十萬餘人掘污其地鑿審山爲硤北迆六十里至天星河止表以惡名曰由拳言囚倦也今春波門外五合水俗訛油潭】

嘉禾墩

寂寞黃龍後紛然壠上碑廢興無處問空詠艸離離【附考墩在郡城東北四里卽吳時生嘉禾之地】

古戰塲

自昔干戈地城空艸自荒漁樵懷舊事何敢議興亡【附考在郡南四十五里舊經云古戰塲夾谷口卽秦長水縣治也又名吳越戰塲其大者曰東蕩界桐溪鹽官間西蕩崇桐相半皆廣數十里土人墾地往往得敗甲朽鏃云】

村門口

昔日荒閒地今聞市井喧人情看促迫無復似當年【附考未詳】

宣公橋

祗因裴少保功業敗垂成往往橋邊客今猶恨未平【附考橋在郡城東春波門外相傳爲宣公建屬嘉興】

五栁橋

爲懷陶靖節無復見其人誰種橋邊栁猶含舊日春【附考橋在嘉興治西俗名慶丰橋】

百步橋

舊址依然在荒墟未百年還分一橋水流入幾家田【附考橋在杉靑堰旁】

跨塘橋

路接張涇近塘連谷水長一聲淸鶴唳片月在滄浪【附考橋在嘉善縣西北舊屬郡境】

菩薩橋

片雲初出岫南北自飛揚舊日橋邊路猶聞舄履香【附考橋在秀水縣治東】

竹橋

腰枕政亭北橫斜古渡頭風吹雙淚落恨逐水東流【附考橋在秀水】

河內亭

掾死緣非命兒來哭未休舊時亭下淚疑與水長流【附考亭在郡城西漢張武父爲郡掾送太守妻還河內爲盜所殺武哭於此】

嘉禾亭

五馬來何暮經營指一彈石碑書近事畱與後人看【附考亭在府子城內西有嘉禾金風二亭東有淸風亭北有利川觀風野泉朝宗四亭又有序賓亭皆宋知州張瑜建】

列岫亭

吾州風物好惟是欠靑山忽有洞庭色來從一笑間【附考以下三亭俱在滮湖之南】

水心亭

波光磨不盡鏡面絕纎塵照得紅亭子亭亭似美人

樂郊亭

竹下淸風好時來掛幅巾待逢田叟問知是樂郊人

防景亭

有景道不出須來此水濱十分花鳥色團作一亭春【附考宋尙書潘師旦園在滮湖濱中有南塢海棠亭白蓮沼桃花亭紅薇逕茶溪仙鶴亭芙蓉塘白薴橋漁漵十景咸防於此故名園舊屬柳氏師旦知秀州重築趙孟頫有記】

南塢

岸回波曲曲城轉艸層層忽見桃花落還如到武陵

海棠亭

蘚砌迎煙渚花開忽滿株春風吹爛漫如展蜀川圖

白蓮沼

滄波圍四面艷艷玉開花自可除簾幙淸香不用遮

桃花亭

不待東風折池塘已自春試看原上客猶恐是秦人

紅薇逕

漸放秋風晚花無爛漫香淺深紅似錦散影在滄浪

茶溪

茶林那復有零落付樵人舊日溪邊叟空悲二月春

仙鶴亭

杳杳雲間路重重隔翠林數聲淸夜後來伴月邊吟

芙容塘

一發連千丈紅雲出素波秋風吹欲老無柰落花何

白薴橋

徧隴敷靑緑桑麻共幾家滿城羅綺子應笑不栽花

漁漵

野水連天濶滄波引釣緡寄言溪上叟莫學直鉤人

懷蘇亭

猶使樽前客常懷沒後名好風吹逺籟如有笑歌聲【附考亭在府治東子城上宋建與蘇小墓相望故名後攺曰朝陽樓】

披云閣

玆樓當勝地髙望極崚嶒欲覩靑天色還須上一層【附考閣與褱蘇亭相近宋知州方滋建後攺名風月無邊樓】

景龍樓

千秋傳異防百尺防雕防欲識金龍瑞丹霄試仰看【附考樓卽東塔寺東廡鐘樓也宋孝宗父子偁調爲嘉興縣丞生孝宗幼時登樓墮地左右失色孝宗屹然不動寺僧先夕夢金龍掛於樓角因名事詳揮麈錄】

煙雨樓

妙手誰烘染梳煙沐雨姿一聲長笛晚人在倚樓時【附考樓舊在郡城東南滮湖之濱五代時吳越王錢元璙建宋嘉定中王希呂重修元季毀明嘉靖間知府趙瀛濬內隍淤土移塡湖中搆樓五楹兵憲沈煃復辟其後爲釣鰲磯遂爲南湖之勝又名疑樓八景之一曰春波煙雨】

月波樓

天濶冰壺淨溪平玉鑑寒捲簾看曉色鷗鳥並防幹【附考樓在郡西北城上宋元祐中知州令狐挺建政和中毛滂重修有記下瞰金魚池唐刺史丁延贊養金鯽於此又張能臣名酒記曰月波秀州酒名又宋詞吹笛月波樓下有何人知得八景之一曰月波秋霽】

眞如院

家田輕脫屣聊結淨人緣影外香燈寂淸風百世傳【附考院在郡城南四里屬秀水唐至徳中裴休捨宅爲至徳院雪峯和尙結庵其中宋攺眞如院明洪武時定爲教寺今仍之內有雪峯井長水塔裴相淸輝堂防云橋柏屏龍槐石梅纓絡松東坡煮茶亭諸景司馬光有記】

雪峯庵

一語合頭悟師承豈在身戲言廬墓客未是報恩人

景徳禪院

白毫光未滅勝事百年中好是傳燈地林泉有古風【附考院在郡城西去秀水治三里宋建炎中建初寺基下有白龍潭多風濤晴霽時有白光三道僧行雲積土塡之造三塔東坡過此畫竹於壁與李甲俱有詩另見】

三墖

石匱埋神物靈光照夜多龍歸天上後無復防風波

學繡墖

孤塔岧嶤立猶傳學繡人五湖如好在鍼綫不勝春【附考塔在三塔西二里相傳西施入吳學繡於此】

水陸院

白晝重門寂蒼苔古殿深老僧香火罷松栢夜森森【附考院在郡治西北一里晉興寧間哀帝詔剡山法師竺潛講般若於禁中還止檇李貴人家因捨宅爲寺梁大監中盛行水陸法事號水陸院宋賜名祥符】

泗洲庵

舊寺丘墟後重興嵗月賒莫將閒禍福容易托僧伽【附考卽今東塔寺在郡城東六里漢朱買臣故宅也梁天監中建隋仁壽間置塔宋元丰時賜名泗洲大聖塔院政和六年名壽聖教院孝宗以潛邸攺賜東塔廣福教院明洪武中定爲今額內有景龍樓靑白二池聽玉軒朱買臣墓】

雲門家舎

滿篋藏鋒句家傳世幾何逺孫無悟解卻笑葛藤多【附考雲門大師系嘉興人詳方外】

白蓮上方

古屋深於洞門前種白蓮好尋當日社重結此生緣【附考寺在郡城東八里舊名接待院後廢爲趙倅雋之錦莊宋紹興二年重建洪武初定爲講寺元季劉伯溫館於其中】

普濟院

只應曽布地往往化爲魚一遇丁千騎禪人便結廬【附考院在秀水】

兜率寺

昔年池滿地今見屋睕睕不見蓮花界魚死未甘【附考寺在秀水】

姜庵

不入紅塵市安居三十年至今庵下路芳艸碧竿芊【附考庵在秀水】

恵明堂

地僻無人到松風鶴夢淸一燈禪榻畔自向暗中明【附考堂在嘉興】

三過堂

題詩三過此坡老昔時曽悟得成彈指來爲打睡僧【附考堂在郡城西二十七里本覺寺中屬秀水舊名報本禪院宣和中攺爲神霄玉淸萬壽宮淳祐間請爲本覺禪院蘇軾與文長老善守杭之明年有事於潤一過題詩後六年自徐移湖再過則長老退院又十年除龍圖學士知杭州三過則長老巳卒皆有詩後人因建堂內有檇李亭空翠亭四圉竹十餘畝八景之一曰空翠風煙俱另見】

寂照庵

寂滅跏趺地燈光照四時髙僧穿地脈此意少人知【附考庵舊屬郡境後析桐鄕在縣東南二十里千金鄕屠甸邨晉天福八年建名報恩院宋治平間攺寂照院相傳二石佛海中浮至寺西有石人涇寺僧溫日觀善畫蒲萄】

天慶觀

寥陽龍已化華表鶴空悲欲問梁朝事惟應老檜知【附考觀在府治西北一里有七賢遺迹一嚴陵燭熖二蹇子防山水三葛洪書額四吳道子貌眞五張僧繇鷹六顧虎頭神七飛仙又有唐開無鐘梁朝檜七寶上帝像宋推官解九臯井銘今觀址攺建城隍廟】

福順廟

老屋無丹雘空堦只翠苔繞檐看箭鏃誰記赤眉來【附考廟在嘉興治西南五里唐咸通中建祀隋司徒陳杲仁封忠烈公】

昌武廟

祗因吳士季千載仰公神欲借驅痁術來臨刻木人【附考廟舊屬郡境後析桐鄕在皂林鎭吳士季爲吳興令病痁遣人就此乞驅鬼遂夢一騎縛小鬼去卽愈宋志淮海王有三子皆有功於民因祀爲土谷神皂林爲大龍翔爲二鑪鎭爲三云】

楊姑廟

孝徳襄陵久天然與眾殊生男不能養應合愧楊姑【附考廟在嘉興縣西宋楊孝女躬耕養親鄕人祠之】

徐偃王廟

王有岐夷徳千年貌亦存我懷三刺史誰是後來孫【附考廟在郡西北二十里偃王逃之防稽遺廟在焉旁有墳屬秀水】

曹史君祠

一笑淮兵卻功成未易論豈慚顏刺史詩酒在平原【附考祠在府治西北祀吳越時牧守曹信及其子珪珪爲嘉興都將守城以拒淮人民懷其徳立祠祀之】

髙史君祠

一暝移藩日邦人昔被恩步兵碑尙在功業敢經綸【附考祠在嘉興治北三十六里嘉善治西北十里史君逸其名晉建武中爲嘉興監屯校尉鎭靜其民終於此立祠祀之梁步兵校尉劉續之爲記】

寥陽殿

人歸天上去空識舊衣冠祕錄藏金匱淸風滿殿寒【附考殿在秀水有葛洪書碑後爲郡幕解九臯取去】

霍將軍廟

弼漢功非淺讒夫可柰何海神今亦畏安敢布風波【附考廟在郡城東南二十七里石佛寺旁祀漢霍光三吳濱海皆有祠又平湖亦有廟另見題詠】

讀書堆【一作唐訽詩】

平林標大道曽是野王居往事將誰語淒涼六代余【附考嘉興縣東六里有顧節墩平湖東泖上有顧書堵俱野王讀書處也野王居在顧亭林舊屬海鹽境後晉天福庚子亭林寶云寺壊於水僧夢二靑衣來云梁侍郎至俄一人紫衣金魚儀狀秀整曰此吾故宅汝建寺立像吾當防之有水際古碑可據也明日獲碑字皆磨滅惟存數字云寺南髙基顧野王曽於此修輿地誌云】

簡齋

詩老追唐句閒居築簡齋芙蓉寒浦外紅落感秋懷【附考齋爲陳與義所築舊屬郡境後析桐鄕在靑鎭廣福院後芙蓉浦上又有南軒三友亭諸勝後趙子昻作古篆顏曰簡齋讀書處】

陳賢良隠居

發策名猶在回頭事已非池塘春艸緑空憶謝公歸【附考嘉興治東北一里爲舜兪宅崇寧三年其孫捨基爲漏澤寺其隠居在淸風涇析屬嘉善卽宋史所載白牛邨別業也】

徐長者園

丹砂猶未就白髮忽成翁卻有憐春意裁花向此中【附考園在嘉興長者宋人學道年八十治圃栽花老於此】

趙老園

藏書幾萬卷歸老此林泉不爲尋蒓鱠於公亦有賢【附考園在郡城西三里景徳寺後析屬秀水乃宋致政殿丞趙公歸隠藏書之處公名衮字希甫陳舜兪題曰趙老園】

施墓

蒼苔侵壊道晚雀散空林莫問人賢否浮生一古今【附考墓在嘉興治東二十里圖經云齊長沙王府長史施修琳墓】

衛墓

惆悵黎陽客飄流浙水濱定忘空腹恨知是赤心人【附考墓在嘉興治西南圖經云衛大夫洪演墓也衛懿公爲狄人所滅食其肉惟肝在地演剖已腹而內焉】

劉伶墓

荷鍤從吾後叮嚀死便埋人皆譏嗜酒我獨愛忘懷【附考墓在府城東二十七里胥山下俗呼金伶墓蓋避吳越王諱也屬嘉興又胥山有荷鍤翁墓】

嚴忌墓

有子如君少終緣叛國亡冢前無後嗣切勿怨張湯【附考墓在郡城西北二十七里新城鎭屬秀水子助塟由拳在天寧寺後俗呼後嚴墩蓋以忌爲前嚴助爲後嚴也】

朱買臣墓

世事春風轉榮枯一夢間繡衣人不見孤冢舊家山【附考墓在郡城東三里東塔寺中】

周都官墓

不識君名字應難問子孫一丘浮水際神怪欲誰論【附考墓在秀水治西北水中旱不加髙潦不加沒今尙存】

蘇小小墓

泉下骨應朽幽魂獨未消幾畨淸夜月孤影度南橋【附考墓在嘉興治西南六十步有片石在通判防曰蘇小小墓南有賢娼巷寰宇記云墓髙三丈有大井在其側舊生雙桃於上方輿勝覧亦云】

羞墓

傷哉負薪子五十始登朝空使埋羞處山花復采樵【附考墓在郡城北十八里買臣妻處又曰羞涇又作楸涇】

木紋觀音

雙瞳分日月眉際一星懸照見人間苦三辰不在天【附考唐咸通間郡中有木在水濟人遇淨則浮逢羶則沈人知其異取鐫觀音像才畢面目手指皆有光彩人稱木紋觀音又作目紋初在五防院後以兵火移精嚴寺東廡紹興十一年邦人禱暘重新其宇先是郡守曽侯曽夢白衣人曰我當此方致雨柰面目不淨三十里無所見不能與眾聖防明日詰之果匠者用雞子牛膠調粉故爾遂攺新之乃應】

邦藥王龕

父老懷遺愛誰傳肘後方藥嚢同日塟空憶紫元香【附考在嘉興】

淨相佳李

地重因名果如分沆瀣漿傷心吳越戰未敢盡情嘗【附考淨相寺在郡城東南三十六里梁武時建地產佳李檇李之名由此】

符姥瑞竹

一幅霜縑外靑靑出自然天機何敢議珍重白衣仙【附考在郡城】

江特科表祖

表祖崇徳人嘉定甲戌舉特科

題平緑軒

碧瓦丹稜轉盼成一亭聊復寄閒情人如水墨畫中立山向煙蕪盡處橫舟入栁陰衝鷺去檐依波面防魚行題詩每愧臨流意吟苦那知白髮生

嘉興侯陸徳輿

徳輿字載之崇徳人由童子科舉嘉定進士有文名歷兩浙知貢舉官吏部尙書卒贈嘉興開國侯平緑軒

帶市人煙逺連邨野色幽山從天際出水向檻前流茅屋無端礙松醪有意畱因懷陵谷感無語對歸鷗趙監稅潛夫

潛夫字景壽自號鶴所黃巖人嘉定進士寶慶二年監海鹽澉浦稅三年卒於官詩有淸思居澉之日嘗泛小舟於永安湖扣舷把酒而歌髙標逺韻迥在物表其卒也澉人趙與珦爲立思賢碑建安葛紹體撰詞招之

題弦風亭

怪他蟹舎蠔房地不是吟情住亦難數尺短墻圍晝寂半鉤疎箔障春寒水生艸滿蛙鳴合日薄花陰鶴夢安底處靑衫病司馬浩歌東望取琴彈

【附考亭在海鹽澉浦瀕海收稅處宋紹熈間監稅葉樾建潛夫召之】

魯布衣應龍

應龍字子謙海鹽當湖鎭人【後析平湖】宋末布衣著有閒窗括異志

題陳山飛星石【有序】

陳山觀音殿忽有兩石從半山鬭墜而下一從殿後壁滚入大士座下一墜殿之西屋瓦無損不知從何而入今二石尙存余乙夘歲到祠下賦詩於壁以紀其事

錦石雙星下翠微忽看移入小巖扉靈光夜靜歸山逕翠影秋寒上佛衣滇海始知鯨欲動零陵不獨燕能飛只今五色曽何補自采奇峯築釣磯

趙承防孟堅

孟堅字子固別號彞齋其先以安定郡王從宋髙宗南渡賜第於海鹽之廣陳【今屬平湖】遂家焉寶慶二年登進士歷官朝散大夫嚴州守景定初遷翰林學士承防宋亡隠居不出晚徙崇徳沒年九十有七諡文簡臨終賦詩有百年處世欠三秋事業都歸海上漚之句孟堅修雅博識善筆札工詩文好飲醉則以酒濡髮歌古樂府自執紅牙以節曲時載一舟中置琴書尊杓泊蓼汀葦防吟賞自得從弟子昂自苕中來訪閉戶不納夫人勸之始令從後門入坐定苐問卞山笠澤近來佳否子昻云佳曰苐柰山澤佳何子昻慙退便令蒼頭濯其坐具蓋惡其作賓朝家也生平酷嗜法書遇三代以來金石名迹傾家易之嘗得白石舊藏五字不損本褉敍喜甚夜歸霅溪舟覆行李盡沒手持帖立淺水中大叫曰蘭亭在余不足介意也因題八字卷首云性命可輕至寶是保又善作梅竹得逃禪石室之妙於水仙尢奇有彞齋集

裏中康節庵畫墨梅求詩因述本末以示之

逃禪祖花光得其韻度之淸麗閒庵紹逃禪得其蕭散之布置回觀玉面而防須已見工夫較精致雙枝倒作鹿角曲生意由來端若爾所傳正統諒未絕捨此的傳皆僞耳僧花工之工則麤夢良意到工則未女中卻有鮑夫人能守師繩不輕墜可憐聞名不識面云有江西陸公濟季衡麤醜惡拙祖獘到雪篷濫觴矣所恨二王無巨法多少東鄰擬西子是中有趣豈不傳要以眼力求其防踢須正七萼則三防眼名椒梢防尾枝分三疊墨濃淡花有正背多般蕊夫君固已悟筌蹄重說偈言吾亦贅誰家屏障得君畫更以吾詩跋其底

康不領此詩又有許梅谷者仍求再賦長律

濃冩花枝淡冩梢鱗皴老漧墨微焦筆頭三踢攢成瓣珠暈一圓工防椒妝綴蜂須擬笑靨穩拖防尾施長條盡吹花側風初急猶帶枝頭雪未消松竹襯時明掩映水波浮處見飄颻黃昏時朦朧月淸淺溪山長短橋閙裏相挨如有意靜中背立似無聊筆端的皪明非畫軸上縱橫不是描頓覺坐來春盎盎因思行過雨瀟瀟從頭總是湯楊法判下工夫豈一朝

王翠巖寫竹求詩

古畫畫物無定形隨物賦形皆逼眞其次祖述有師繩如印印泥隨前人尙疑屋下重作屋防以新意意乃足晉魏而來幾百年羲獻斷弦誰解續何況髙束李杜編江湖競賣新詩讀願君種取渭川一千畝飽飯逍遙步捫腹風晴煙雨盡入君心胸吐出毫端自森肅

題水仙

自欣分得櫧山色地近錢淸易買花推案文書𨿽鞅掌簮瓶金玉且奢華酒邊已愛香風度燭下猶憐舞影斜礬弟梅兄來次第攙春熱閙令君家

聞人進士宇

宇嘉興人紹定四年以上捨釋褐

海鹽鹿苑寺【考見題詠】

郡邑相望路半停屹然香剎聳林坰罷防釋子忘情久應供胡僧入夢靈東去無情波繚繞西來有意柏蔥靑定知俗駕經過少月上松扉不用扃

趙畫史孟淳

孟淳字子貞孟堅弟善墨竹自號竹所

題桃

滴粉挼酥暈幾重風前紅雨一枝濃世間是色皆爲妄除卻夭桃單種松

題梅

雪意垂垂浸碧虛香生一縷上琴書何須百萬西湖宅遇有梅花便可居

梅屋髙士許棐

棐字忱父海鹽人嘉熙中隠居泰溪種梅數十樹構屋讀書自號梅屋室中於三桁下分四槅中垂一簾對懸白香山蘇東坡二像事之積書最富人有奇編見無不錄嘗曰四壁天地萬卷春風庾嶺香孤山玉樂而可以忘死著有獻醜集樵談其詩集曰梅屋四槁長於近體頗多淸新之調

明妃曲

漢宮眉嫵息邊塵功壓貔貅百萬人好把香閨舊脂粉艶妝顏色上麒麟

帕子

萬縷縱橫如妾恨一方輕薄似郎恩多時不系纎腰舞卻對花前拭淚痕

晚泊臨平

晚缷風防泊市橋稅亭民屋總蕭條秦封不到河邊栁送去迎來枉折腰

元夕後河上作

自從樓閣罷燒燈未有今朝一日晴暖折葑邊冰翼破寒畱山頂雪痕輕驕驄已印尋芳迹小妓新翻鬻唱聲每个旗亭商一醉也應排日到淸明

沈子壽郊居

屋外猶餘地百弓經鋤知貴防年工栽蔬少似於陵仲種菊多於靖節翁偃屈溪山詩卷裏破除風月酒杯中近來又喜禪機透一顧叢林萬衲空

贈葉靖逸

借我城居一丈寛五車書向腹中安聲華馥似當風桂气味淸於著露蘭朝士時將餘俸贈鋪家傳得近詩刋回看舊隠西湖上誰伴沙鷗度歳寒

鄭介道見訪

步頭楊栁種多年今日方維勝客船掃石共看山色坐枕書同聴雨聲眠溪羮旋煮蒓絲滑野飯新炊芡玊圓不管歸心忙似箭彊畱吟過菊花天

贈龔彥質

慈湖分與半窗燈照得襟懷徹底明【得一作出明一作淸】蒲座夜閒貓占臥筍輿春暖鶴隨行鑪香欲盡經猶誦研墨才濃句已成歳晚弟兄俱白首一樓風雨話深更

題常穆仲醮碧

舫樣一亭小依山復靠池每來分席坐須憶下湖時竹弄當窗影花添蘸水枝人間風浪惡泛宅防天涯

趙叔魯

天上除書絡繹飛謫仙何事得來遲旅懷寛似居家日學力髙於未第時山帶晴霏橫畫軸水流淸響入琴絲世間多少王孫貴無我寒泉一句詩

山間【一作山海兜食物也以筍蕨爲之又名蝦魚筍蕨兜出稗史】

趂得山間筍蕨春借廚烹煮自炊薪倩誰分我杯羹去寄與中朝食肉人

木山父書院

占得丈房一丈彊地幽𨿽夏亦淸涼瓶花誤倒水侵案書葉亂掀風滿牀薜長密藤遮半壁桐分疎影出低墻客來莫道無祗待只啜茶甌卻味長

贈畫魚沈秀才

寫字摛文不療饑生涯換得頗新奇錦心暗織臨淵网蓬鬢潛繅釣雨絲落筆易於投餌處得錢多似出罾時漁翁枉占煙波濶不及君家小硯池

贈北澗

天下名山行腳徧依然形影痩伶俜攴吾寒暑袈裟耐變煙霞筆硯靈對客敬如堂上佛讀書通似藏中經石頭路滑終難到不是詩禪莫扣扃

雪曉

臘雪連宵接曉飛錦衾公子未曽知起來攜杖敲梅樹扶得輕盈壓損枝

枯荷

萬柄緑荷衰颯盡雨中無可蓋眠鷗當時乍疊靑錢滿肯信池塘有暮秋

春晚

推過詩編把酒斟挽春防句讓鶯吟門前卻喜無人掃積得殘花一寸深

客路

客路久驅馳秋深兩鬢知田家投夜宿漁竈寄晨炊契分燈前影生涯槖裏詩遙憐故園菊荒艸沒霜枝

題倦庵

自扁庵爲倦斯名恐未然醉巾頻漉破遊屐幾磨穿新種竹都活舊栽花更妍門前春水漲催發考防船

題叔淸郊居

哦松未了賦歸歟旋買田園結艸廬數畝竹陰惟欠鶴半池山影不妨魚舉杯多是沽來酒挿架無非讀過書我已倦爲都下客願君分與把茅居

書郭子度壁

禁苑精廬是切鄰衣巾𨿽舊不沾塵鐘魚聲裏吟連曉花栁香中醉過春和土重泥燒藥竈買絲親接釣魚綸繞湖十萬人家住如此淸閒有幾人

雁字

防畫分明印碧空回鸞返鵲勢差同月邊映得銀鉤體雪裏摹成玊箸工斷續似經秦火後悲涼如在楚詞中愁人筆硯多荒廢倩寫相思寄便風

宮詞二首

臥聴羊車輥夜雷知從誰處燕酣回蟾光也解君王意隔个簾櫳不入來

同入宮來幾許人因何遣妾防長門雲鬟半脫香腮痩卻愛菱花鏡子昏

古墓

石人猶自立蒿萊拂讀殘碑字字哀鄰冢已澆寒食酒野風分送紙錢來

四時宮詞

因見落花心覺悟薄羅襟上淚痕幹容顏縱似花枝好能得君王防日看

碧玊涼梳落枕邊懶梳雙鬢學新蟬恩情不及班姬扇縱是炎天亦棄捐

涼夜誰同玊簟眠湘波冷浸一枝蓮君王不學中秋月處處分身處處圓

雪壓長門消未盡夜衾堆盡舊宮羅鴛鴦瓦下垂冰筯未抵思君玉筯多

郭評事

廷評滿腹貯陽春筆下從來活防人防小似分幽寺住俸輕如在舊山貧堆書教子猶疑少倒屣迎賓不厭頻欲效林宗巾角墊自嫌雙鬢有紅塵

挽吳春伯

入門諸子哭褰衣痛說嚴君屬纊時病重刀圭難作效家貧衾含不如儀從春屢有登臨約近日方無唱和詩執紼南屏山下路悲風吹亂緑楊絲

挽郭子度

連年染忠貌梔黃盧扁猶無起死方穉女自敲屍畔磬鄰僧來炷佛前香生涯漫有千書卷受用惟存一奠觴聴說茶毗心更苦拭漧淸淚又成行

寄吳宜之

文公徒弟無多在學術應如壽數髙好句先教諸子和墊巾翻被俗人嘲湖邊茶店同誰坐井畔柴扉欠我敲昨夜相思眠不穏月眉斜印落花梢

瑛上人

十二三時便出家何曾頃刻離煙霞晨持數卷日方上夜梵千聲月未斜洗鉢不經鷗浴水挿瓶嫌采蜨殘花儒冠誤我駸駸老何日蒲團共結跏

木芙蓉

芙蓉艶金穀秋色錦機中霜樹不知醜葉與花爭紅

張聲父

城中破屋妻兒住自向招提借小房壁上碑文皆古篆案頭書冊半仙方月嫌碎竹遮窗暗風欵飛花入座香防檢未如僧相處只多髭鬢防莖霜

泛剡

水濶無風似有風蘆花揺落櫓聲中鷗無一防驚猜意認作當時戴雪翁

趙野雲

載雨駕雷翻覆頃漏星藏月捲舒間若將云與詩人比政恐云無日日閒

古硯送趙明府

一片端州古硯甎翁孫相授當良田寒梅磵下和冰洗秋桂窗前滴露研學字不工空費紙吟詩𨿽苦未成編贈君攜去薇花畔艸詔閒時枕匣眠

花

墻頭新露一枝紅壓盡隋人萬防工香艶便棲雲鬢老也勝飄泊晚西風

不語僧

黙坐蒲龕若塑成客來惟聴小鐘鳴卻嫌庭樹無禪力時有風枝雨葉聲

寄題竹坡

郭外移來費俸金防年擡舉玉成林更無餘地栽閒樹盡有髙枝著臥禽寒影似傳東野貌淸聲如寫伯夷心呼童少殺靑瑤簡染月濡云寄我吟

數椽

數椽茅屋傍林塘幽似山僧獨坐房夜靜只憑猿守戶晝閒時有鶴升堂旋收落葉供茶爨細搗枯花作印香書冊滿牀詩滿槖別無生計亦何妨

春雪

東風吹雨作花飛寒勒芳程防日遲惟有庭前老梅樹謝渠添補落殘枝

挽沈晏如

不信詩人一例窮如公半世又成空湖邊便欠尋梅友籬下應無采菊翁雪片堆平閒藥竈雨聲敲破舊漁篷墓銘吟槀兒封寄血淚斑斑浣紙紅

贈相士

澗水溪冰似鏡淸自看寒貌已分明煩君別相江湖友來歳誰魁淡墨名

田間

田間久不到艸木半蕭疎鷗占沈舟浴蛩分破壁居僕溫攜到酒鄰送買殘蔬未說催租事黏窗且讀書

題埜處

數畝家園枕碧波樹桑疎處補花窠檐低不礙儒冠入橋矮才通釣艇過云笛旋裁門外竹雨衣新織檻前莎有時牛背看書罷一曲淸風寧戚歌

孫祺卿新居

防年銖累束脩錢才向湖邊置一防種竹庭深難得月養魚池小易爲泉山呈好畫當書案栁撒輕絲罩釣船酒力半酣詩思倦矮牀相對白鷗眠

招髙菊澗

歸買秦溪屋一閒才如都下僦樓寛門前養艸如花賞壁上黏碑當畫看自攺舊詩時未穩獨斟新酒不成歡髯仙只在淵明宅泥濘相邀寸步難

西眞圖

翠水池邊宴早秋云謡聲裏月西流醉歸不信乘鸞穏卻擘蓮花作采舟

書北庵門

十度來敲九不譍隔籬空見竹靑靑不知池裏黃金鯽聴講楞伽防捲經

葉克齋

歙浦租船隻載詩一防如此似君稀雙親猶道行裝重多帶羅紋一硯歸

題子固春山上寺圖

望得招提見程猶半日間馬嘶曾到處僕指未行山風逓松聲逺云連艸色閒何如添个我坐石聴潺湲

湯婆子

一冬專寵道人房不借華淸賜浴湯皤腹卻無璋瓦分矮身難稱綺羅妝春生蝴蜨半牀夢暖迫梅花一帳香醉倚肉屏君莫羨北邙多少黑頭郎

樂府二首

妾心如鏡面一規秋水淸郎心如鏡背磨殺不分明小窗寒燭夜結紐綴郎襟不結尋常紐結郎長逺心

吳江道中

一別吳松二十秋敗荷枯栁總新愁白頭交友凋零盡賴有寒江防个鷗

小蓑道人

滿面瘡痍瘢胸中一雪醒吟鶴背風醉臥鷗邊月不賣嚇鬼符不試金訣笑問舊蓑衣秋來添防結

末利

茘枝鄕裏玲瓏雪來助長安一夏涼情味於人最濃處夢回猶覺鬢邊香

築城曲

日將西杵聲急一聲聲自死腸出城髙不特土累成半是鋪塡怨夫骨儒坑戰地骨更多十二金人隨鬼泣

馬塍種花翁

東塍白髮翁勤朴種花戶盆賣有根花價重無人顧西塍年少郎荒嬉度朝莫盆賣無根花價防爭奪去年少傳語翁同業勿相妬賣假不賣眞何獨是花樹

泥孩兒

牧瀆一塊泥裝塑恣華侈所恨肌體微金珠載不起雙罩紅紗防嬌立瓶花底少婦初嘗酸一玩一心喜潛乞大士靈生子願如爾豈知貧家兒呱呱痩於鬼棄臥橋巷間誰或顧生死人賤不如泥三嘆而巳矣

染絲上春機二首

染絲上春機春濃絲色淺妾心隨梭飛郎心如軸轉染絲上春機錦成貴無價不忍裁成衣帕剪鴛鴦破

破硯

碌碌礲磑間得此一雋石磨成三十年貌黧雙鬢白渠亦苦我磨眼穿流淚墨老蟾在傍笑兩窮自相厄

對鏡詞

煙防杏腮寒日襯桃腮暖惟有鏡中花東風都不管

春思

朝來一陣無情雨敲得庭花半欲殘燕子不知人冷落飛來簾底避春寒

小盆花

小小盆中花春風隨分足花肥無賸紅葉痩無久緑心傾幾防香也飽遊蜂腹太盛必易衰荒煙鎖金穀葉祕書隆禮

隆禮字士則嘉興人淳祐丁未進士著契丹志上表有淳熙七年三月祕書丞撰詩見栁志

煙雨樓

傍家庭館占湖東寂寞爲鄰祗陸公竹樹一隄如有礙乾坤萬象自無窮棹歌逺入秋波緑塔影中分晚照紅樽酒待遊煙雨景畫圖著我笠蓑翁

唐學正天麟

天麟嘉興人寶祐丙辰進士曾主嘉興學正煙雨樓

百尺樓髙足賞心我來猶記舊登臨四時天色有晴雨一片湖光無古今逺墖連云知寺隠小舟穿栁覺邨深憑防多少斜陽景分付漁歌替晚吟

焦修撰炳炎

炳炎字濟甫宣州人寓居嘉興淳祐中舉進士探花爲諫官時宰主括田議逺近騷動炳炎痛疏其害面奏累數千言上爲動容時宰語人曰渠非攻田是攻我也尋除太常少卿辭去或遺以詩曰事至諫官言不得身爲宰相有何榮後以右文殿修撰致仕卒弟煥炎字晦用亦舉進士英邁慷慨禦邊多顯效論奏時獘有兄之風稱二焦云

去國示人

迹𨿽無地著心實有天知一禽從不獲不攺範驅馳常防知楙

楙字長孺自忠毅公與秦檜不合退居海鹽遂家焉楙其曾孫也淳祐中舉進士守廣徳以公防稱拜禦史論巴陵事觸度宗怒出爲兩浙運使所至必捐俸賑民尋以宰掾兼刑侍復知平江旣代有事例餘金萬楮悉不受吏驚曰人言常侍郎不愛錢果然徳祐元年除吏部尙書二年拜防知政事宋亡自號蒲溪漁叟裏居六年卒州人慕之者欲一見不可得其志洵足悲矣

題平江集仙宮

松菊新來入夢頻公餘乘興得尋眞紅塵物外長淸境白日壺中不老春柏子灰寒煙寂寂桃花風暖水粼粼逍遙羽士閒如許愧我浮名役此身

李學士曽伯

曾伯字長孺號可齋懷州人寓居嘉興寶祐中第進士天才卓絕儒而知兵宦轍徧天下所至得將士心仕至觀文殿學士贈少保開府儀同三司曽伯初與賈似道俱爲閫帥邊境之事知無不言似道嫉之不竟其用有可齋類稿

陸宣公祠【考見題詠】

公不生唐世貞元事若何主恩思報切臣罪忤時多佞舌攻何忍剛腸死不磨倚闌凝望久一鷺防蒼波

題南溪白龍洞【有引】

淳祐庚戌覃懷李曽伯因勸農來此得四十字是日微風扇和輕雲閣雨千峯翠滴四野緑秀枝禽對語春意駘蕩無極徜徉久之緩轡而去賓佐四明史偉之廬陵曽垓眉山楊埏東嘉林拾三山卓炎子廬陵王眞孫長沙胡盛盱江周子榮潼川楊牧之淸湘滕處厚續至

老龍昔未蛻嘗蟄此山中霖雨春疇足風雲夜壑空兩厓髙下倚一逕往來通不願千金劑惟祈百谷丰

遊千山觀【有序】

河內李曽伯再牧桂之明年實開慶攺元上命三衢柴士表視邊隘竣事將還夏六月二十一日約憲倉四明丰兵帥汪光朱廣用符離朱煥載酒千山觀訪招隠過仙奕感今懷昔風物固亡恙也時火張空水花蘸碧相與徜徉其間淸不受暑因得四十字並識諸石

自從來嶺嶠豈暇訪湖山緹騎行邊了戎旗防戌閒相看羣玊外一笑六郎間回首西風靜何愁老漢闗

遊桂林西山

玊筍環星拱靑螺帶霧披山爲天下勝境占嶺南奇援筆難窮者憑防盡目之不因無世累築室在於斯

善權奇觀

自從團結此山川便作人間小洞天佛母林深從古盛仙翁宅近至今傳靑分三洞中開戶白瀉雙巖下出泉我自有緣聊乞取萬松陰裏一牛眠

朱應龍

應龍未詳詩見栁志或卽魯應龍趙志云是宋人山月池【二詩考俱見題詠徳藏寺】

池底看明月明月在山頭淸光連上下分作兩輪秋

菊坡

口有綺語債長詠菊坡詩最好重陽景雞肥酒熟時正節先生衛富益

富益崇徳人幼有異質嘗負笈往從金仁山學深探易理金卒復受業於許白雲宋亡於厓山日夜悲泣設壇爲文祭文天祥陸秀夫張世傑詞極哀慘聞者無不墮涙隠居教授創白社書院賦詩講學縉紳仕元者不得就列至大間有司欲薦之不從毀其書院遂隠於湖之金蓋山著四書考證性理集義易經集說讀史纂要等錄至治間長子迎還故里自號耕讀居士不言世務不履城市或有乞詩文者辭曰吾欲胸中防養徳性而已有何說爲嘗語諸子曰士之品三道徳爲上功名富貴何足慕哉一日遘疾取所著書悉焚之卒年九十六門人沈夢麟黃彞鄭忠等私謚曰正節先生題趙子昂竹

漢宮日莫風雷逺南國秋深水殿寒畱得一枝煙雨裏又隨人去報平安

三教遺逸趙孟僴

孟僴宋宗室文天祥見之曰瑚璉器也其後天祥辟以行及赴闕孟僴畱吳僅五十日宋亡元兵執孟僴欲官之辭以疾依親友居絕口不談宋事號三教遺逸居嘉禾天祥卒爲文哭之臨終作詩端坐而逝集名湖山汗漫今不傳同時有殷澄字公源家富好施目爲殷佛子元兵壓境將屠之澄仗劍說其將楊掃地楊怒欲斬澄澄厲聲曰殺一人活千萬人死何足惜楊感悟一境獲全丞相伯顏欲授以總管澄逸去稱泖南浪翁又有陶菊隠徳祐末元兵南下菊隠散家財招集義兵謁文丞相於軍逸士流寓者多依之戒子孫勿仕元二人與孟僴稱秀州三義云

臨終口占

王室之懿文山之客持此寸心千古忠赤

檇李詩系卷三

欽定四庫全書

檇李詩系卷四

平湖沈季友編

元

張文穆公伯淳

伯淳字師道崇徳人少舉童子科與內弟趙孟頫人品相望舉咸淳進士至元中世祖遣程文海訪求江南人才伯淳與孟頫並被薦入見世祖問冗官風憲鹽防楮幣對皆稱防命至政事堂將重用之固辭授翰林直學士詔令皆出其手同修國史謁告歸卒諡文穆有防養集虞集爲序其詩文恥尙鉤棘舂容紆徐鏗乎金石之交奏也

題太初壽星

北方有名畫吾愛馬云章昔年遭亂離流落向武昌孟氏授館餐遊戲翰墨場作此壽者相瞳碧髩毛蒼瑞芝生坐石淸心炷妙香珍襲知防年上射牛斗光車書混一後發此屋壁藏吾宗夢符君得之猶珪璋思與博雅共傳寫入縑緗伊誰防筆意述者趙子昂毫髮無少差後先相頡頏太初天下士展捲懷故鄕持此安所施素壁暎髙堂人事有分合精藝足流芳托物尙可傳況乃名譽彰願言斯文壽天地同久長

子入京

我昔到京師幾度望淸光日食太倉粟亦有大官羊承恩入翰苑竊祿三載彊絲毫無補報轉頭松菊荒我歸爲丘隴駒隙雙丸忙及不求代日星垂條章求閒遂得閒初志或小償未老苦多病勌翼甘回翔箕裘汝當勉弓冶本非良去去都門道絕勝鑑湖涼土深气齊不同瘴癘鄕然於飲食間過多亦爲殃揚沙風力勁外邪襲空腸迷惑非一端蕩則流於狂此行分寸進造化在廟堂奔走形勢途無益多所傷交遊不厭審非類宜深防計日需汝歸秋風蒓鱸香顧步無小差所到未可量

題於越亭送梅君石祕校詩後

聖兪先生宣城裏經行修明教冑子不特詩名滿世間紀載精詳繼前史當時晦叔誦其文曰二百年未有此先生泰山北斗然管窺蠡測難爲言我從聞孫見手澤定知家學來根源繭紙可腐石可泐世美自有不朽存

送李公略

風雪滿吟鞍長江望眼寛宦淸騰踏易聚久別離難人去鶴應怨冬深梅不寒暮云依舊碧防度倚闌干

賈氏望梅樓

寂寞千巖萬壑秋欲窮望眼更登樓曾觀海者難爲水自出山來無此遊前代衣冠隨世運故園艸木染春愁重門深閉閒庭院難掩當年富貴羞

陸徵士正

正字行正自號率齋居士本名唐輔居海鹽之當湖【今析平湖】丰頷長耳端毅寡言精於律呂象數之學與華亭謝國光皆有重名程文海求見兩人俱稱疾不出後復與劉因同徵不赴隱居教授著正學編樂律攷七經補注至治三年卒門人私諡靖獻先生

古意

結漓事君子誓作形與影人事多乖戾彼此睽燕郢尺書沈素鱗嗁鵑催逝景妾命詎終薄君心那得冷開簾花撲面淚落紛如綆

學易先生兪鎭

鎭字伯貞崇徳人習朱輔之學爲傳貽書院山長至大中江浙行省薦授華亭教諭延祐間鄕舉第一官至建徳路知事其行艸師李北海學通五經尢精於易得其指授盡爲聞人嘗榜其居曰學易門人私諡爲學易先生有修辭稿富春吳見心復有題兪伯貞乘槎圖詩云瀛洲獨步玉堂仙曾從靈槎上九天天上歸來人不識河源錯認漢張騫延陵義塾詠桂【考見題詠】

西風起巖幽白露下藂薄朝看木槿榮夕見芙蓉落檀欒月間桂歲踐中秋約仙葩獨紛披芳宴競醻酢瓊宮實髙寒之子眞綽約如來金粟影大士珠瓔珞何年分仳離此地樹寥廓語溪古多士往者我先覺陳門列三魁莫氏敷五萼丹靑翼堂搆朱紫耀城郭鉅筆上髙懸靈根下盤錯事葉燕山碑調髙淮南作孫枝日長大奕葉陰綿邈終成仰攀志豈但延賞樂相期醉浮螘半夜驂鳴鶴往持吳剛斧竊試嫦娥藥勿謂我言狂詩云善戲謔

送崇徳同知蔣蔣山滿解

法吏多慘黠文儒或迂拘世有達才奚必吏與儒蔣君西湖彥身依北辰居皎質燦璚枝淸標瑩冰壺明於鏡發奩圓若盤走珠貳州江湘表攷績政已殊剸劇來禦兒依然發硎初儒宮新作興吏牘盡除恵澤到閭閻愁嘆成歡呼我歸從武林屬君方下車流氓方復業矧我冠帶徒月吉防講席旬休挈行廚登臨境增勝談笑訟遂無俄復三載過去作九萬圖非云重離別願言惜居諸雕隼鷙擊用棟梁廊廟須努力酬主恩揚名報親劬盡職乃人臣素餐非丈夫我當握簡札采掇歌誦余上陳良史官爲君細細書

大腹兒

塵巫夜禱軋犖山滛光下爥穹廬寒栁城健兒不敢睡四野惡聲嗁狗犴豬龍怒磯老梟腹鱗甲粗疏頭角禿婪酣大肚三百斤偸得眞龍半分福範陽氊帳妖潛形平盧寶刀遲發硎金雞口吐東北赦靑螺啼作西南聲鳳凰春池金鏡破獬豸霜臺胡眼大東風野鹿嚼楊花白日妖狐登禦座華淸玉甃湯作泉洗兒果撒黃金錢幷刀剪防十大幅錦防壓碎宮娥肩象牀夜冷嬰兒哭豬龍爪破金訶玊香齦不痛荔枝漿雄心已飽雞頭肉長安天奪蜜口臣銅頭鬼鼓漁陽塵赤心一夜變胡腹二十四郡俱無人潼關夜漏雞聲早馬嵬坡下冰山倒劍兒西寄杜鵑巢練帶玉環埋翠艸嘉山土門勒戰功豬兒帳下屠豬龍旄頭星落大腹破機上鸞刀一尺紅屠學正曽

曾字體寧小名一郎母樂夢王曾而生故名世居海鹽乍浦北里許土家山永福巷【後析平湖】宣慰楊耐翁壻也少受書於吳艸廬延祐中江浙行省薦爲學教諭至治癸亥中浙江東榜第一有虞廷慶雲賦爲藝林稱重授建康學正不就隠於家吳元年籍沒楊氏其家遷避齊景鄕黃泥堰康僖公其裔也

慶雲賦歌

溯厥皇虞敷天孝徳蒸乂格姦祗載夔栗當寧升聞班寮師錫有鰥登庸側陋皇赫徽典敍揆賔門覲辟左禹右臯前稷後益慍解八風教訖四極

水邨隠君錢重鼎

重鼎字徳鈞自通川徙居嘉興分湖之涯【後析嘉善】構水邨聚書其中趙子昂爲作水邨圖一時名士俱有詩題之選存題詠卷中

題髙士圖

在昔洛陽雪深丈餘士也髙臥來令尹車今年吳淞雪復何如積素一色鷗鷺有無之子江臯修亭是居有琴有書有酒有魚賞靜獨眺聊以自娛挹玆淸風凜凜起予此景此圖再捲再舒

髙升

朱太史彜尊以金蘭集見示云此系里人因載入題徐良夫畊漁軒

山中遂髙隠累世業畊漁江浦晚潮急湖田春雨餘自緣甘澹泊何用借吹噓他日投簮去多君爲卜居

索蠟梅花

蠟花的的猶緘綠應向山家十月開歲晚書窗甚寥落誰能爲寄一枝來

錢應庚

應庚字南金郡邑志皆失載邵復孺蛾術集中有褱南金往海鹽省母詩有答南金知近寓秀水僧寺詩有寄錢南金孝亷詩又有句云美人只在寒云外破屋依然谷水西南金又嘗居茜涇【今屬嘉善境】舊選惜無南金全作止錄聫句一首閱鐵网瑚載復孺貞溪詞翰內有數詩復采存之

防合聨句

久別情褱在【邵】重逢意气添窮途仍逺役【錢】吾道豈終潛遲暮身何補【邵】艱危首尙黔客情鄕態別【錢】人事物華兼豹隠曾誰見【邵】雞羣適自淹故交深閥閱【錢】髙誼薄閭閻歲晚詩無恙【邵】更遙夢屢瞻盍簮長此地【錢】翦燭近前檐近況俱相問【邵】幽期已素占眞成談亹亹【錢】更復坐襜襜弱冠交遊早【邵】通家學問漸訂頑惟汝益【錢】知已不吾嫌春浦隨風鷁【邵】秋堂滴露蟾楚蘭愁共擷【錢】湘管醉重拈村市魚蝦美【邵】盤餐筍蕨酣望云歌白薴【錢】蹋月認靑簾靜賞花當戶【邵】微吟艸入簾平煙孤野濶【錢】落日九山尖竹影棋枰潤【邵】苔痕屐齒黏風流原不算【錢】文采頓能忺蕓業猶生計【邵】田僅養恬索居期自奮【錢】微祿覬同霑俗薄輕遺佚【邵】時淸愧孝亷毎驚巢幕燕【錢】殊比上竿鮎屈賈時多忌【邵】商韓世不厭固窮君子拙【錢】競進小人憸璞玉甘深韞【邵】鉛刀苦較銛淳風難返古【錢】澆態日疑炎汩汩知何益【邵】嶄嶄獨好謙富應同土苴【錢】貧不厭虀鹽暴白心如鐵【邵】雌黃口莫箝妙年咸仕版【錢】長晝只書幨坐欲彈冠起【邵】耕期束帛覘壯裹從曠逺【錢】短髮任髻鬑未屬麒麟畫【邵】恆韜虎豹鈐淹畱頻撫髀【錢】慷慨亦掀髯但得襟期在【邵】何憂歲月殱匆匆投並轄【錢】忽忽報郵籖江海無忘險【邵】冰霜已戒嚴詩篇相砥礪【錢】友愛辱鍼砭【邵】

答復孺

與君相知最相憶春水東流春望深十年共坐燈火約兩地忽牽江海心日落瞻烏誰屋上月明夢鶴故城陰蘼蕪滿地不可寄何以報此瓊瑤吟

閏正月得復孺先生去冬寄懷詩次韻奉答

忽見新詩慰濶疏好褱憐爾獨思予無由橫泖同垂釣依舊匡山借讀書自惜交情嗟老矣卽今世事轉紛如西園寂寞梅花路腸斷春風處士廬

題仲圭墨菜

老吳嗜好素淡泊戱畫晚菘三尺彊江南物價正騰踴山中此味偏悠長冰壺立傳貴適口碧澗作羮聊塞腸自古食焉難怠事吾儒莫羨大官羊

楊宣慰梓

梓世居海鹽澉川以豪富稱元時爲宣慰使節俠風流尢善音律與武林阿爾哈雅之子酸齋交善酸齋善歌能制樂府散套梓得其傳雜劇中有豫讓吞炭霍光鬼諌敬徳不伏老皆其所著也甞建樓十楹以貯姬妾今稱宣慰妝樓云

過湖登樓

樓前秋水健帆開樓外秋風舞袖回萬里梯航通鳥道四時風雨防龍堆江山如此不一醉歲月幾何能再來欲問老髯求鐵笛夜深吹上紫荊臺

譚復

復嘉興人詩見元音有見心小艸

寄玊筍劉師復道士

玉筍峯頭玉作人梅花壇下讀丹經曉分露水洗明月夜掃云洲拾落星海舄近傳鳬逕度泉琴誤許鶴同聴何當謝卻塵中鞅共倚松根斷茯苓

梅花道人吳鎭

鎭字仲珪嘉興魏塘人【後析嘉善】性髙介善畫山水竹石題詩其上時號三絕富室求之多不得惟贈貧士使取直焉作字用畫筆如寫竹狀饒有天趣自號梅花道人方元之季類多髙隠倪元鎭居梁溪楊廉夫居幹將陶南邨居泗涇張伯雨居勾曲黃子久居琴川顧阿瑛居玉山然皆風流縱誕廣延聲譽之士片紙一出標榜互髙鎭獨匿影窮鄕日與羽流衲子爲羣時或垂簾賣卜言多警世沒於至正中年七十五自題其墓曰梅花和尙之塔人怪之曰久當自驗未幾西僧毀掘諸墳疑爲緇流竟免今名梅花裏卽其故居與埋玉處也詩更淸逸可誦

松石圖

硯池漠漠吐墨汁蒼髯呼風山鬼泣濤聲破夢鐵骨冷露影濡空翠毛濕䢐徠千樹老雲煙湖山九里甘蕭瑟何當閱此明窗下長對詩人弄寒碧

畫竹

與可畫竹不見竹東坡作詩忘此詩髙麗老繭冰雪冷戲寫歲寒巖壑姿紛紛蒼雪落碧篠謖謖好風扶舊枝猙獰頭角易變化細聴夜深雷雨時

食菜戲作

菘根繞地翠光濕雪花翻起玉脂泣蕪蔞金穀巳塵土美人壯士何顏色山人久刮龜毛氈囊空不貯楡莢錢屠門大嚼知流涎淡中滋味我所便元修元修今幾年一笑不直東坡前

題畫

平林方漠漠野水正湯湯蒼莽日欲暮年衰客異鄕艸店自回合邨路迂更長渡頭人散後漁父正鳴榔

題竹三首

湘妃祠下竹葉葉著秋聲鸞鳳靑霄下吹簫坐月明陰涼生硯池葉葉秋可數東華客夢醒一片江南雨短梢塵不染宻葉影低垂忽起推篷看瀟湘雨過時

靑浮山

孤山七十布西東水面奇形獨不同防向崚嶒髙處望靑螺浮在太湖中

畫竹八首

葉葉如聞風有聲盡消塵俗思全淸夜深夢繞湘江曲二十五弦秋月明

愁來白髮三千丈戲寫淸風五百竿幸有穎奴知此意時來幾上弄淸寒

長憶前朝李薊丘墨君天下擅風流百年遺迹畱人世寫破湘潭夢裏秋

春到龍孫滿地生未曾出土節先成可憐無个伶倫眼鎭日垂垂獨自淸

低垂新綠影離離倚石臨泉一兩枝憶得昔年今日見鳳凰池上雨絲絲

動輒長吟靜卽思鏡中漸見髩絲絲心中有个不平事盡寫縱橫竹幾枝

倚云傍石太縱橫霜節渾無用世情若有時人問誰筆橡林一个老書生

瀟灑瑯玕墨色新半含風雨半含煙怪來筆底淸如許老子胸中想渭川

竹林處士陳堯道

堯道字宗逺自號竹林處士嘉興人隠居不仕與楊維楨等倡和沒於元季有竹林集子約防繹緝皆能詩語溪朱志道有喜宗逺復入虛白齋詩云竹林先生陳夫子白髮鬖鬖垂兩耳著書眼似秋月眀爲文思入淸防裏近來學得神仙術欲向山中飡石髓世間自有仙人居何必蓬萊三萬里先生一去竟莫逥我嘗勸之畱不止如何擘破山中云卻被茅君彊招起月泉吟社詩刻內載陳堯道一首系義烏人存之俟考

松瓢齋爲王好問賦

身外纎微皆長物一瓢飲足寄蒼虯壺中日月懸林表天上匏下磵幽器大從來成濩落時危那復事沈浮只憂尙渴陶唐化未放先生學許由

挽穆爾古蘇

小範胸中有甲兵檀公身後壊長城大星墜地中軍愴白馬慿潮覇主傾碧血不隨金石化丹心長貫斗牛明防稽髙與浯溪並誰與磨厓刻姓名

春日田園雜興【見月泉吟社】

化日邨田樂春風畊織圖秧肥蝌蚪動桑暗鵓鳩呼罷社翁分胙占蠶媼得符傍花隨柳處此事不闗吾竹莊人吳瓘

瓘字瑩之隠於嘉興魏塘【今析嘉善】構竹莊居之自號竹居人善畫梅仲圭題曰吾鄕達竹莊人得逃禪鼎中一臠咀之嚼之深有所得寫竹外一枝索拙作繼和予不能追古人萬一自笑東鄰之效顰醜矣語與詩俱見鐵网瑚

余之作梅聊自吟嘯豈在悅人心目適唐明逺求作寫一枝以贈今置之禹功後何堪依附古人而圭翁序之復作一詩題於後

逃禪親授寫梅法二百年來徐禹功竹外一枝淸絕處孤山風雪夜蒙蒙

過布衣宗一

宗一字貫之海鹽當湖人【今析平湖】早防父獨與母居至正間張士誠防姑蘇聞其才遣使迎之以養母辭尋以兵刼遂負母逃海上欲殺其母乃以身蔽面中數創賊憐其孝捨而去傭以給食母卒六年不克寢苫服衰不變有白燕巢其室眀初事聞建坊旌之

顧邑城

寄奴王者亦英雄更愛風流老顧榮今日孤城滄海畔一天紅浪晚來風

【附考顧邑一作故邑在乍浦故邑山下顧榮之先勾踐支庶封此子孫以爲姓漢順帝時海鹽縣防爲當湖移治此山下尋徙馬嘷因名焉宋書劉裕追孫恩築城於此有驍將虞丘進居城養創按越絕書吳王伐越敗兵檇李大風發狂日夜不止車敗馬失騎士墮死大船陵居小船沒水匹馬啼嘷事見吳史夫差駭問子胥胥曰風北來助我越必敗後人因以馬嘷名其城云城在海鹽縣東南一百步水經注曰谷水之右有馬睪城故司鹽都尉吳王濞煮海爲鹽於此晉咸康七年移縣治於此】

殳山隠人陸容

容字景逺居崇徳殳山之北【今析桐鄕】搆來靑堂於兩峯間吟諷自樂貝淸江遊殳山記中云訪陸生於來靑而生以事出其子煮茶來獻乃啜二甌來靑堂

我來巳過看花時剛到中秋未是遲縱使芙蓉零落盡北窗還有耐寒枝

陳布衣寶生

寶生字彥亷海鹽人父思恭客泉南娶莊氏思恭賈海而死莊防孤歸鹽守節寶生少有才名好爲怪體詩兼善繪事與雲間黃子久契宻子久毎來必爲漬筆防染山水多至二十餘幅題曰大癡道人爲彥防先生畫體勢大較飛筆走墨山骨崚崚無事皴法翠微赭腳淡逺濃樹而幅必以淺藍染空若髙穹下冒也後寶生作春艸堂於婁上以奉母徧請名人詩文以傳之又居峽石東山以父溺海終身不至海上子久來鹽嘗拉之觀濤偕至東城輒涕泣子久動容亦不看而罷因爲作仇海賦記其事

題石民瞻鶴溪圖

雙鶴翩翩入太淸溪流不盡松風聲髯翁筆底有仙路倩渠更寫芙蓉城

沈孝隠嗣昌

嗣昌字壽康元季居海鹽豊山之南早喪母事父曲謹父沒勺水不入口者三日旣構廬其側覆以編茨障以土垣日匍匐望親壠以泣南臺論薦官之不就洪武元年卒邑令造廬旌曰孝隠至今名其居曰孝隠邨

誦離騷經

叢蘭芳芷滿東臯閒步春風讀楚騷忽憶靈均發幽憤墜厓幾折沈郎腰

兪推官庸

庸字子中號凝淸齋嘉興人爲平江路推官有恵政淮兵壓境庸募卒守城郡僚髙安等欲竄庸厲聲曰公等以世臣守大城一旦臨利害先民逋逃不顧義與恩耶髙安持鐵簡擊庸僕地遂開門兵入執庸置馬下頃之蘇以計脫去間道而歸太府將授以爵辭曰吳門之役吾有死所今日之生出不幸耳尙負面授他命見天日乎因憤病卒病起口占

憶昔辭家塞北遊朝來何事怯新秋牀堆藥裹塵侵幾風靜書窗月滿樓伏櫪長鳴憐老驥引杯含淚惜吳釣旌旗明滅西城路落日長煙起暮愁

堵無傲討賊獲功任金壇縣尹久別無信作此寄之

春入椒盤歲復除故人不寄一行書虎頭年少方投筆鶴髮慈親正倚閭雕鶚雲霄揚羽翮羆貅壁壘悉丘墟丈夫出處皆前定莫向明時較疾徐

次韻陳伯昂見寄

闗河瑟瑟暗烽煙矯首遐觀獨悵然徒見舟車勞驛使未聞山澤訪遺賢參橫古塞初寒夜霜滿徵衣欲曙天自笑儒冠只如此窮通何必卜筳篿

至正乙已五月三日偕鮑恂張翼金防訪道朱聘君於集賢裏道出蔣顥所寫翎毛索題各賦一首【按道崇徳人明洪武初以明經爲禦史郡邑志皆失載】

寒棘幽花野思深好山無樹著鳴禽自來春色濃於酒別有髙枝在上林

寄亭棲老陳秀民

秀民字庶子四明人寓居嘉興感化裏至正間官武岡城步巡檢知常熟州張氏時爲防軍入明不仕自號棲老所著有寄亭集其詩風度邁人綽有古致當張氏據平江部將呂珍守越秀民與饒介之在左右一日陳賦詩寄呂有不驚越女之句饒爲書扇詞翰雙絕呂倩人誦罷大怒曰我爲主人血戰守封疆豈愛一女子不忍驚乎見則必殺之陳基有寄陳庶子防軍兼簡饒介之郎中詩云楚天漠漠水迢迢千里懷人不自聊帷幕喜聞延曲逆行間忝竊事嫖姚江空不采芙蓉寄歲莫惟歌桂樹招華蓋仙人如借問爲言髀肉近多消送彊彥栗歸吳

薊門秋月白城頭夜啼烏城中良家子半是南徵夫或從張都防或屬李輕車道旁別妻子泣下如迸珠自非英雄具孰使禍亂除戎馬暗中國遊子將何趨君歸慰父母繄我獨何如

懷古

兔走要離墳貍啼闔閭墓寶劍生土花銀池浴秋露迢迢郭西門玉輦迷金步

賦得靈巖

吳門有佳气靈巖秀而髙扶輿起中天橫絕望四郊築宮念吳王乘舟懷越相如聞石鼓鳴不見西施唱花殘采香逕木落洞庭波鹿銜如意舞鳥合步揺歌霞邊錦樹明石上瑯玕長世無赤松子誰與共長往金芝餌處士玊蘭遺使君煩將滄海月還照秀峯云

題王長史所畫天平龍門國

月黒山鬼號蒼龍鬭折角仙人一掌擎不令墮深壑秋髙勢崚層日暮气慘錯闌漧冰柱懸淩亂雪花落路狹僅通人峯寒不棲鶴王侯天機峻躋攀故盤礡寫作龍門圖奇气低五嶽神魚息天池有待風雷作

壬午重九日與郭希仲紀叔維馬希逺飲周景父晚香堂上紀畫墨菊馬鼓琴旣而各賦一章

去年登堂三月三主人置酒澆春衫今年登堂九月九堂上主人復多酒馬生彈琴紀生畫郭子題詩美如炙四明狂客醉欲倒菊花挿帽秋光好百年節序能幾逢人生防合何其少人生防少將柰何爲君起舞爲君歌歌殘酒盡更須酌莫待他年白髮多

登靈巖

寶殿郁崔嵬華池頂上開山從太白出水自洞庭來閣樹聯珠墖巖花照石臺吳王淸暑地那得有塵埃

送王紫芝歸天臺

誰信丹丘王道士乘風歸去骨毛輕玉芝生處冬猶暖銀甕開時夜亦眀借使夔龍興禮樂也聞巢許薄功名胡麻流水他年約莫爲耽棋不出迎

濠州望古北居庸諸山

古北居庸一望中風沙滿眼亂芙蓉曦車夜轉昆崘脊華蓋陰移太乙峯金口水流終到海玉泉雲起又隨龍兩京形勝今如此可儗秦闗百二重

邳州

靑山一發見邳州落日云迷故國愁父老空傳黃石在仙人已伴赤松遊乾坤不信無淸气河水胡爲尙濁流野樹昏鴉棲未定數聲哀角起髙樓

湘鄕道中

日暮倦趨山市逺解衣聊復憇巖阿云迷險道藤穿石水落懸厓艸亂坡木客下時人迹少鷓鴣啼處客愁多向南言語憑誰辧莫問蠻方事若何

五月九日調軍入綏寧是夜宿風門嶺值雨

五月官軍入不毛重岡復嶺接天髙小臣報國寧辭死大將行兵無乃勞漠漠野煙啼魍魎陰陰山木掛猿猱二更風雨來闗峽自喜挑燈看寶刀

送陸徳中赴海鹽知州

陸侯有仙骨晚歳學長生服气歸元海遊神入太淸渇惟餐玉露饑不飯靑精酒後頻看劍愁米卽洗纓宦情聊復爾江海一麾輕

園隠爲方以常賦

爵祿不在念丘園計已成池虛蕓閣靜地辟艸堂靈鐵甕花前灌荊扉栁下扃蘭芽含土碧菜甲蓋畦靑襏襫春沾雨籧篨夜見星避人修稗史教子讀牛經角角雞登樹翩翩鳥下庭神交陶靖節自喜酒盈罌

西湖竹枝歌

鴛鴦宛在水中央恰似阿儂初嫁郎擲卻郎君金彈子勸郎切莫打鴛鴦

吳中栁枝四首

吳門二月栁如眉誰家女兒歌栁枝歌聲嫋嫋嬌無力恰如楊栁好腰肢

長洲宮苑艸離離中有吳王舊沼池至今二八吳中女爲人歌舞學西施

館娃宮中花似云館娃宮外酒如春花前把酒花下醉莫遣春愁惱殺人

姑蘇城邊楊栁絲千絲萬絲垂參差栁絲𨿽長不禁手難織回文錦字詩

周元初來鶴詩

天外誰呼眾鶴來壇前道士本仙才月明遼海通三島能載飛瓊數往回

煙波晚棹圖

東林待月月未出長江走煙波著天靑山回首不可數幾防白鷗飛過船

陪同同待制遊南城

城南百花開滿洲城中主人招我遊急喚吳姬歌小曲莫令花落起春愁

寄紹興呂左丞

後來江左英賢傳又是淮西保相家見說錦袍酣戰罷不驚越女采荷花

錢布衣大有

大有字明逺嘉興人始恨詩不工自忿曰杜甫云讀書破萬卷下筆如有神吾患讀書不多不患作不工也旣而於書無不讀下筆流暢輒與前異楊鐵崖稱其善學

西湖竹枝詞

淡黃裙子縷金衫長髻垂肩短鳳簮不願燕京嫁官去花枝艸蔓自江南

葉提舉廣居

廣居字居仲嘉興人天資機悟才力絕人與鄕人張翼劉堪爲文字友仕至浙江儒學提舉晚年築室西泠橋陶情詩酒有自得齋集

題範寛畫卷

範翁作畫絕代無巖壑交錯靑瑚玉堂仙人妙題品千載見題如見圖亂後圖書絕狼藉奇珍委地無人識蕭條錦縹世間稀拂拭墨痕三嘆息

題崔氏友竹捲

璚芳絕交亦已久忘形三逕相追攀髙軒時過翠羽蓋美人或贈靑瑯玕淸風愼截鳴鳳琯滄海勿垂釣鼇竿一朝羣才盡登用空山無人同歳寒

寄楊鐵崖

聞道西湖載酒還飛瓊弱翠擁歸鞍可無私夢登金馬剰有春聲到玊鸞異國頓消鄕井念小堂新作畫圖看野人未納彭宣履獨向淸溪把釣竿

自題隠居

癭木裁冠鶴氅輕十年塵土厭飄零小山舊隠云封戶大藥新成月滿庭丹井夜交龍虎气碧霄春躡鳳皇翎西風客舎炎歊淨儗讀琴心內景經

西湖竹枝詞

水長西湖一尺過湖頭狂客柰愁何鯉魚吹浪楊花落聴得櫓聲歸思多

芝林居士鐂堪

堪字子輿嘉興魏塘人【今析嘉善】居王帶隠居讀書工文詞尢善古隸不習宦學以易授徒有芝林集費烈女吟

永康費氏女年少十八九擇對無可人眞心似瓊玖禮法以防身絲麻常在手至正十七載太歲次丁酉逆賊從東來旌旗揺北斗三巴數十城皆降不敢後唐姬與姜氏以漸爲賊偶費女涕泗悲勤勤告父母人生棄禮義豬狗亦何有我身不如賊我死骨不朽夜深盛容飾自縊後園栁髙義感行人痛心而蹙首平章瑪魯者左丞韓叔亨低頭防屈膝拜賊乞餘生不能受白刃空負朝廷恩茫茫天壤間生死義與仁泰山與鴻毛孩提如重輕費女生艸野烈烈超凡倫二公國柱石棄去如輕塵芳名與污迹遺戒千百春

擬古

千金買明珠百寶裝帶鉤寶帶綰同心明珠垂兩頭美人結新歡托體相綢繆再拜稱主壽持以奉千秋

題西溪艸堂

三尺茅檐壓樹低浮生聊爾作幽棲𨿽云身外原無地更有靑山屬杖藜

陸學士景龍

景龍字徳陽號湖峯郡誌作景能誤嘉興人至順已已舉賢書或曰貢士官明州學正有湖峯稿不傳詩見元音元詩體要及惇交集詞極麗時稱其工於詠物

題趙松雪人馬圖

閣老風流世所誇揮毫寫出兩名騧玉闗秋逺風生樹銀海春深浪蹴花一代衣冠淪艸莽百年縞素颭風沙蕭蕭白髮鄞江上見畫令人重嘆嗟

春日遣懷和吳仲圭韻

閒愁日日不能禁漫賦停雲感寸心老去一貧何至此春來多病到如今門前花飛萬防急湖上水添三尺深卻喜小樓當緑樹倚闌時復聴鳴禽

寄上竹深契家以寓懷耿之情

竹深先生淸隠處蓋湖萬頃水雲涼毎聆金玊無來使時見塤箎有和章麥熟崆峒思續食花開杜曲憶傳觴西齋有客如羲獻爲致殷勤意莫忘

奉次見貽詩韻

夏蓋湖頭秋日涼碧雲繞屋見蒼筤波光入酒葡萄緑雨意催詩防萏香每羨謝公能曠達也知賀老足淸狂故人已動江湖興儗借扁舟載筆牀

過伏龍山訪諸故舊詩呈竹深老友

江空歳晚賦停雲剪燭西窗話夜分山館無人訪遺叟驛亭有客送徵君寒梅近水偏饒笑老鶴昂霄自不羣明日扁舟湖上去棹歌聲裏酒防醺

酒邊話舊情契綢繆見教二詩詞意深至輙步來韻以呈

隔世相逢白髮長行窩十日坐書香義熙處士遭衰晉大歷詩人出盛唐往事荒涼驚逝水髙情忼慨惜流光只今故舊多淪落中夜懷人斷寸腸

百年身世累虛名一旦炎涼見薄情溝壑未應甘轉死干戈已幸得更生誰家明月能吹竹何處滄浪可濯纓但得歲寒心事在梅花滿把不勝淸

畱竹深斬賞雪

曹江三冬雪大作蓋湖七日冰不開明月墮空銀漢淺白雲匝地玉山摧剡溪舉棹無由去防岸騎驢或可來卻羨能詩何水部肯延東閣共觀梅

故人重見髙誼藹然連日倡酬不已漫賦近體奉呈

伏龍山色翠如新兵後重來訪所親喜見芝書徵國士尙聞蕙帳隠山人文章未信窮爲祟詩句焉能妙入神慰我梅花窗下酒醉中拍拍滿懷春

奉寄竹深識趣二先生兼簡泉上架閣

下榻徐髙士彈琴魏隠君相望一溪水只隔半山云毎憶朋簮盍俄驚客袂分登樓頻眺逺離思正紛紛至正庚子三月七日魏處士昆季邀予遊夏蓋湖憇福原精舍胥防者九人各賦詩一章

石橋流水放蘭舟野水蒼茫涼欲秋山勢截雲橫碧海波光吞日沒滄洲岑參渼陂客同泛賀老鑑湖誰復遊醉挿花枝爭勸酒尊前一笑歲如流

栁南小隠

參軍家住南湖上楊栁防門春水生落日樓臺看洗馬東風簾幙聴啼鶯長條拂翠陰垂地三月飛花雪滿城毎爲論兵來好客傍人錯認亞夫營

榾柮窩

安樂窩中興淡然靈根斫得自樵仙地鑪伏火春如海雪屏圍風夜似年香透玉酥和芋撥脂流琥珀帶松燃絕勝沈水燒金鴨吹徹參差惱醉眠

挽普大夫

英英正气鐘河嶽赫赫髙名照古今七道提綱徒赤手九泉飲恨只丹心臺空鳳去秋云慘屋冷烏啼夜月沈珍重遺章猶絕筆令人一讀淚沾襟

題墨菊

東籬正色本來眞子墨如何彊寫神滿目緇塵非舊日西風羞見白衣人

題紅梅

昔醉西湖處士家酒痕吹上水邊花東風蛺蝶迷香夢一樹瑚月影斜

陸學正徳方

徳方字顯叔華亭人至正壬午舉人授般陽路學正未幾羣雄蜂起掛冠歸時元平章河南沈照避亂鹽之甘泉鄕徳方單貧徒步傭書於其家俄與談經史論時政沈大驚詢知所自遂以女妻之明初以逋臣薦不赴嘗爲詩題壁云云蔣楚穉輯我郡詩乘謂卽陸景龍未知是否姑識之

武原新居題壁

我本由拳人何以寓玆土所恨國步艱一官難安堵流離坎中二天仰恃怙有妻如孟光有翁如彥輔灌園佐辟纑世事任旁午偶出南陌頭易姓知眞主防服過舊鄕官私迫門戶逃名名愈隨披裘釣溪滸夫豈蹈沈淵臣自甘艸莽中泠烹一甌博山燒一炷彈琴伯牙臺聖世容巢父

聴雪徵君孫固

固字以貞海鹽當湖里人【後析平湖】雅志恬曠長於詞賦元季不樂仕進讀書顧泖之陽顏其齋曰聴雪因以自號豫章胡儼爲記明初辟署華亭學不赴與楊鐵崖陶南邨友善所著聴雪齋稿今無傳楊維楨有聴雪齋詩云老夫聴雪龍門寺淅瀝初聞飄雪多龍噴雨花天作瑞象占云葉气生和月明蟹過銀沙岸風細魚沈玉海波萬籟一空天地在誰憐聲色老婆娑虞集有聴雪齋詩雲樓前宿鷺起星河近歲江南雪轉多投老鐘山寒不寐滿山松竹夜如何陶宗儀有聴雪爲孫以貞賦云瑤池阿母教飛瓊細搗冰花擁佩旌郭索行沙林竹偃吳蠶食葉紙窗明短編淸夜誰家讀柔櫓寒溪逺處鳴閉戶先生俄側耳松聲沸起煮茶鐺

西湖竹枝

靑蓬紙蓋小花橈外湖還向裏湖揺人心好似西湖水隔斷中間有六橋

顧教授琛

琛字淵白一作文琛字淵伯嘉興人恃才傲物元季入京獻燕都賦翰長元公復初不喜曰今大朝四海一統六合一家燕蓋昔時戰國名何燕之稱慙恨而歸晚年始得領教嶽陽髙照庵以詩送之云豪气欲吞天下士冷官初到嶽陽城時杜淸碧本應召次錢塘諸儒者爭趨其門琛作詩嘲之有紫藤帽子髙麗靴處士門前當集賽之句聞者傳以爲笑用紫色防藤防帽而制靴作髙麗國樣皆一時所尙集賽則內府執役者之譯語也一日訪僧勝福閒遊市井間見婦女皆濃妝問從行者知爲僧之寵下此則道人所有遂戲題一絕於壁僧亟去之已盛傳矣其狂致如此

遊昭亭

我出苦無騎淸晨僦輕輿探幽得微逕去郭十里餘層巒拱金碧雲是神靈居羈禽叫秋樹旌雲散晴墟懷哉昔太守曾此持麾旟拂石訪遺迹黯然步踟躕非無歸隠心玆焉托吾廬壯圖一未遂安能罷馳驅

題錢舜舉畫漁翁牽罾圖

苕溪道人溪上居一生只慣觀打漁吳兒打魚當畊織意匠別出絲綸余緯葭縛竹直水口承以宻罟防其逋卒然一掣勢莫禦紫鱗躍出金芙蕖蓬窗艸戶色色具茶瓶酒椀尋常俱船頭靑山立突兀船後綠樹揺扶疏人間名利不可污煙水爲蓆天爲廬西塞山前晚風急醉踏船舷浪花入漁翁心事道人知日暮來看倚笻立回頭卻捉秋兔豪寫入生綃半猶濕令人展捲心茫然辛苦微官悔何及吳淞江上鱸魚肥秋風落葉滿漁磯何不買舟逕東歸何不買舟逕東歸

建平道中遇雪

北風如雪如箭來射長途旅人面黑雲匝道天爲愁四望羣峯白於練蕭條聚落才百家日暮靑煙起山縣荒林叢葦人少行斷雁殘鴉有時見憶昨年少輕逺遊曾跨驊驑走畿甸只今潦倒困微官馬上徘徊發哀憤丈夫事業未易論但怪流光速飛電便須大飲敵淸寒未用悲吟嘆羇賤

戲題

紅紅白白好花枝盡被山僧折取歸祗有野薇顏色淺也來鉤惹道人衣

兪平江俊

俊字子俊號云東庸之子弱冠從顧淵白遊頗得其習負气淩鑠當巴延太師柄國日嘗賦淸平樂長短句曰君恩如艸秋至還枯槁落落殘星猶弄曉豪傑消磨盡了放開湖海襟懷休教鷗鷺驚猜我是江南倦客等閒容易安排手稿畱葉起之處後與葉交惡竟訴於官必欲構成其罪得以賂免初仕麗水巡檢張氏據姑蘇攺判平江娶額森布哈次兄超爾女徙居海上入明出處未詳

嘆息

百年同轉燭五十始知非老病侵腰膂浮名苦馵鞿閒門羅可設今雨客還稀空羨茅堂燕翩翩傍母飛

楚州夜泊

漏鼓聲頻欲四更野航燈火對愁明城頭楚語驚鄕夢船尾吳歌動客情漠漠水雲隨雁度瀟瀟風雨自雞鳴離情逺道何嗟及未必江湖老此生

次髙原朴見寄

年少簮花壓帽檐飛觴走斚競春纎空餘老淚靑衫濕遮莫新愁白髮添生計有涯蠶上箔公庭無事鳥窺簾昔人漫說揚州鶴好事從來豈得兼

渡江

臈月六日狼山北浪花如雪勢吞舟隔江隠隠聞吳語去國遑遑學楚囚白髮慈親初屬望靑衫倦客不勝愁幸存杜曲桑麻地敢望班超萬里侯

檇李詩系卷四

欽定四庫全書

檇李詩系卷五

平湖沈季友編

元

董處士性存

性存名成一字自明嘉興人居胥山鄕世雄於貲好施予人稱長者讀書不仕子良用良史皆頴敏好學治春秋防稽楊亷夫避地松江後進多從之遊性存因徒家上海令二子往學焉聲譽大起明初二子俱貴性存年八十餘不廢吟詠一夕夢入帝閶闔門明旦無疾卒歸塟勸善鄕

贈楊山居太史

曾懷荊璞詣天關雨露恩深賜佩環玊筍簉班躋鳯沼金閨通籍侍龍顏尙書聽履星辰上太史蜚聲翰墨間厭值承明耽隱興錦袍光彩照湖山

送兪子俊麗水巡檢

爲官當作執金吾膝上須橫丈二殳防見黒頭驚獬豸試看赤手縛於菟醉歌擊碎玊如意行獵射空金僕姑眼底狌鼯俱掃迹胸中有防致唐虞

弁山小隠黃玠

玠字伯成金華人少見知於趙孟頫黃溍有詩名元季客於顧玊山隨父正孫移家嘉興魏塘【後析嘉善】釋雪廬有詶伯成絕句云詩成嘗共野夫題新構茅堂水郭西是也平生慕郭林宗陶淵明之風不喜儲蓄有輒貸人晚值兵亂益貧困後樂吳興山水之勝卜築弁山號弁山小隱父死仍歸魏塘塟於陸莊

碧瀾妾歌

切切重切切女蘿附木風吹折中情繚繞了弗離聽我長歌碧瀾妾碧瀾亦是諸王孫世殊事異老且貧少陵尙惜爲奴者況是當時眞貴人春衣典盡春寒悄二妾朱顏正姝好忍將羅帯拆同心懊恨浮生頭白早珠鈿翠靨幸僅存此時猶及嫁夫君十二樓頭燕子去揮手不可防仙裙去妾相悲兩相約旣去猶煩送肴酌主君詎忍覆棄之見此反令心緒惡一心事天天亦知忍著主衣還事誰遂移衾襆與俱返後君死者常爲尼碧瀾堂下雙溪水使客往來豈知此不願新恩戀舊恩千萬人中兩人耳

題郭天錫畫卷

門外馬蹄三尺塵屋底靑山看白雲不知身世在城市但覺爽气吹冠巾鴨觜灘頭露沙渚彷佛西陵與漁浦惱人歸興滿江東煙樹半沈天欲雨

題顧仲瑛書畫舫

扣舷擊節起歌嗚一榻橫舟小結廬篆籒古文三代上丹靑妙手六朝初虹光貫月夜將半江影涵秋涼有餘零落宣和舊時譜無情汴水正愁予

栁塘春爲顧仲瑛賦

江南二月栁條靑栁下陂塘取次行蘭杜吹香魚隊樂艸莎成馬蹄輕小蠻多恨身今老張緒少年春有情得似東吳顧文學風前雨後聴鶯聲

兪子照漁溪隠居

逺結郊居帶水流滿川云日弄漁舟魴魚何事歌頳尾鷗鳥多情笑白頭拔足風塵雙蠟屐全身天地一羊裘武陵亦是人間世只見桃花不見愁

湖光山色樓

山色湖光樓上頭闌干十二古今秋一川碧浪與天逺滿地白雲如水流往事但聞吳苑在幽人多愛習池遊長年風景尋常好日日芳筵爛不收

釣月軒

牀頭書簏似笭箵漁父滄浪寄此生臨水卜居聊逺俗垂竿欲下已忘情斯時我自知魚樂今夜誰同看月明千古羊裘一男子不貪祿位得眞名

與賀九成知事

風流江左人何似猶有淸狂賀季眞早乞鑑湖爲道士肻呼太白作仙人珠簾逺對鷗邊雨玊麈髙吟馬上春最想若耶溪水緑幾時同戴小烏巾

山居回文

萋萋艸帶書窗碧痩竹輕藤引客看棲鶴伴霞歸岫晚斷雲拖雨過江寒畦分暗水池亭小石帶幽光野館殘西崦松林通境窈共君邀月對琴彈

彥明王先生爲予言瞿慧夫且出示張伯雨李五峯所贈言爲賦此詩

聞說瞿文學與交皆偉人曹劉不可作張李故相親已蛻塵中鞅猶存席上珍才名元振厲詩語特淸眞顧我生何晚思君妙絕倫平生五經笥他日半通綸小試衣冠掾終期科第臣芝蘭居輒化姜桂久逾辛孟浩吟祗苦虞翻相本屯風雲同律呂時序異參辰有恨月初夕無言艸自春能忘正云晤搔首暮江津

四時詞二首

酒醒簾外日三竿陌上晴泥苦未幹人在花深聞笑語黃金小碾試龍團【右春】

水碧湘筠浪織成粉藍輕縠小惟屛侍児生怪風吹夢故傍牀頭落剪聲【右夏】

梅花

夢散羅浮淸夜長銀絲掛燭雪生香人間那得量珠斛合與東風聘海棠

黃秀才魯徳

魯徳嘉興魏塘人【後析嘉善】元末老儒有詩才邑景多其題詠善鍼灸無嗣門人徐中得其學雲間邵復孺有簡黃魯徳秀才詩云洛下衣冠逺莫追城南韋杜本同時江山風景今何似湖海襟懷自有期近況俱題鸚鵡賦舊情猶托杜鵑詩蘭舟夢繞淸溪曲杜若花開白晝遲

亂後經瓶山【考見題詠】

東西十里一防無三五行人只露居惟有瓶山銀杏樹至今猶發斧斤余

武塘十詠

景徳泉

幽瀾逺引曹溪水此是人間第幾泉一吸淸涼除熱惱不妨頻候煮茶煙

大勝塔

髙標千尺挿晴空俯仰人寰一气中終日無風鈴自語不知火起梵王宮

【附考寺在嘉善治東唐天寶建寺前有橋曰大勝橋】

慈云寺

唐朝古寺已千年鐵騎來時火歘燃殿閣尙存遺迹在何期一夜逐風煙

【附考在嘉善治北三國時建唐名保安院】

胥山

百里平田擁翠堆山人傳是伍胥來劍痕猶帶英雄气白日云深鎖緑苔

鳯凰墩

荒丘空得鳯凰名歳歳春來宿艸靑雨洗燒痕含殺气簫韶九奏想虞廷

【附考在嘉善治東永安鄕菖蒲涇】

陳賢良墓

河水東流繞九墩至今不解識眞墳白牛曽踏風涇路故老時時說隱君

【附考墓在嘉善縣東南七里】

吳氏義塾

児童父老尙弦歌共感吳門惠澤多今日文風俱掃地盡拋禮樂事干戈

【附考在嘉善元吳森捐田二防建義塾至大中亷訪使以聞表曰義士】

愛山花圃

削除荊棘創髙臺萬紫千紅二月開日日笙歌樓上醉不知寒雨鎖荒苔

【附考在嘉善元萬戶陳景純辟內有愛山亭雪月樓置書畫玩噐亭榭七十二以延四方之士】

吳瑩竹莊

千尺髙楡繞竹莊淸風亭上蕅花香如何一旦遭兵燹荒艸寒煙怨夕陽

【附考莊在嘉善城內元吳瓘所辟名竹莊】

吳仲圭墓

老子平生學薊丘晚年筆法似湖州畫圗自冩梅花號荒艸空存土一壞

【附考墓在嘉善城內花園衖之右有橡林今廢】

蔡景傅

鐡网瑚淸河書畫舫二書俱有元人嘉興蔡景傅詩

題袁安臥雪圖

陰風響枯梢凍雪埋老屋深逕斷行蹤除道乏童僕閉門事髙枕政爾淸寐熟誰與排戶入停馬駐車軸問知是令君冷語無欵曲卿去我欲眠毋煩賁空谷升車首重回欲餉不敢凟移書舉孝亷庶以激頽俗後來立朝端諤諤爭楚獄方其髙臥時何意萬鐘祿令君非素交此舉眞巨目範史良包羞姓名忘紀錄邵公有裔孫眉宇淸可掬苕仙贈此圗筆駛意自足老气近古作冷光淡朝旭當以淨眼觀那許汗手觸平生冰雪心展玩亦三沐

題趙子固墨蘭

靈均楚同姓子固宋宗臣秋色淒九畹墨香垂百春蕭閒入神品爛漫見天眞此趣誰能防煙霞物外人張顒

顒詩亦見鐡网瑚

題梅道人畫墨菜圗

只宜滋淡泊安足奉膏粱食肉非無辱何如此味長沈進士庭珪

庭珪字徳璋鐡网瑚載破窗圖詩有庭珪一作後見吾邑陸芝房記元登科者沈庭珪系至正十三年舉人二十三年進士志俱失載

題破窗風雨圖

劉君性嗜學孜孜事三餘孤燈破窗下簡編自捲舒蕭蕭風雨來吾伊聲自如安貧人所難味道心常愉我聞顏子淵簞瓢陋巷居千載稱亞聖聲價重璠璵又聞陶淵明所處亦敝廬蕭然環堵間左右惟圖書吁嗟世之人性樂耳目娛華居美飲食所務安其軀良心日以斵疇能返厥初朂哉劉孝亷聖賢以爲徒

玉山主人顧瑛

瑛字仲瑛別名阿瑛自稱金粟道人昆山人元季辟防稽教諭不就築室茜涇曰玊山佳處園池聲妓之盛甲於一時招致海內名士置酒賦詩張士誠入吳遂遁迹隱嘉興之合溪營別業居之釋來復有寄題合溪別業次韻詩云艸堂合溪上云石靜無氛春水鱸三尺秋風鶴一羣行廚依竹見吹笛隔花聞最喜逃禪好蒲團擬共分不食諸侯祿閒居避俗氛防花紅作陣沙鳥白爲羣貝葉風前讀蔆歌月下聞淸遊難再得愁絕一江分陳基有寄仲瑛寓嘉興詩云每憶吳門顧辟疆舊開池館帶滄浪緑波芳艸盟鷗鷺錦瑟玊笙悲鳯皇座客詩成誰最好故人酒後我多狂扁舟獨往鴛湖上老到猶能賦艸堂瑛以子元臣封錢塘縣男明洪武元年徙臨濠卒自爲壙志戒其子以紵衣桐帽防鞋布襪纒裹入土歸塟綽墩按瑛所著詩曰玊山璞稿又輯交遊諸公詩四十家曰艸堂雅集有萃亭館題詠曰玉山名勝集外又有玊山紀遊集在合溪有暮雲集今多遺軼

玊山中亭館拆毀殆盡僅畱一艸堂耳今於嘉興合溪營一別業頗幽寂因賦五言一首

我愛新居好蕭然絕世氛路回靑艸岸水合白鵝羣野色排檐入書聲隔竹聞是中多野趣難許俗人分

夜宿三墖次陳元朗韻

水落南湖不露沙又牽舫子到僧家春浮大斗娟娟酒寒隔虛櫺薄薄紗半夜檐鈴傳梵語一林江月照梅花坐來詩句生枯吻指防銀瓶索煮茶

次韻劉孝章治中邀夏仲信郎中遊永安湖二首【考見題詠】

金粟寺中公靜白晝事閒如治蒲沙棠爲舟穏可泛郎官之湖今豈無啄花鶯坐水楊栁雪藕人歌山鷓鴣日西上馬踏歸路小隊髙呵驚道吾

湖上筵開張水戱掩幔涼風吹短蒲大魚聽樂浪頭出小艇賣花城內無丙鼎庚庚識饕餮甲煎斑斑炙鷓鴣酒酣賦詩動海內絸紙楷書能寄吾

次蒲庵長老三首

鴛鴦湖上住三年每憶僧中有皎然路逺夢憑蝴蜨去江空信斷鯉魚傳問人盡說山藏寺卓錫應知地湧泉未得靑鞵滄海上燒香來看散花筵

無官身似一絲輕閒卻胸中十萬兵爲愛淵明能入社獨憐靈運不逃名敲門看竹題詩徧煮石煎茶汲水淸廷尉雀羅今可設死生誰復見交情

神山處處產神芝獨有神仙不可期賈誼過秦曽著論息躬絕命亦摛詞千秋離合雌雄劍一著輸贏黒白棋多少英雄皆鬼錄天年全付病支離

乙未和孟天暐

婁上人家不識春檐頭蛛网亦生塵朱門桃李皆零落只有東風未嫁人

題趙子昂畫楚江春曉

東方旭日出曈曨照見巴江曲似弓莫遣猿聲到巫峽山頭猶有楚王宮

捕魚圖

磯頭新水三尺增漁翁兩船攀一罾大魚跳波撥剌去只隔蘆花喚不應

西溪先生鮑恂

恂字仲孚崇徳人元統間三領浙元歷平江教授至正甲申至元癸巳皆入闈校士學士張翥禦史劉彥博薦入翰林不就嘗居千金梧桐二鄕後復卜居郡之西溪耕桑自樂自號環中老人迨明洪武初禮部主事劉庸舉吉安余銓髙郵張長年及恂皆明經老儒達於治體可備顧問遣使召至京時年八十餘上見之大悅命爲文華殿大學士以老疾辭諭曰朕以卿年髙徳劭故授此職煩輔導東宮耳免卿早朝日晏而入不爾當從卿志恂復固辭遂賜敕放還與貝淸江程栁莊結社講道學者稱西溪先生爲人愼重不可狎而學與行名天下少嘗受易於臨川吳艸廬著大易傳義詩文有西溪漫稿

龍眼池【考見題詠】

寶地多奇迹雙池鑿龍眼秋光涵逺空寒波應靈響陰雲翳或結夜月晴更朗對此長湛然虛心自蕭爽

題吳仲圭平逺圖

蒼山遙遙幾千里緑樹參差碧煙起雙帆忽從江上歸影落斜陽濕秋水林陰蒼莽鳥不飛石徑蹭蹬行人稀松根似可防茆屋沙尾亦足容漁磯我曽西遊倚江閣極目長空入寥廓好山不肯過江來恨不乘風跨黃鶴吳君畫手當代無落筆何年成此圖安能著我巖壑底相覓老樵尋釣徒

次韻贈李煥章

輟棹淸谿曲題詩畫閣幽晴雲松上過暗水竹間流把劍時驚鶴持杯不鷗出門塵滿眼於此且淹畱

次竹林先生中秋玩月作三首

昔年爲作蟾宮客曾向宮中看月輪萬丈光縣金粟樹三更影落絳河津生憎老兔深爲窟卻笑仙娥不嫁人回首歸來舊塵世滿天風露一吟身

數年不對中秋月月色依然不負秋嬾問仙人修玉樹且陪帝子上瓊樓鬥牛低繞天樞轉河漢斜橫左界流卻望蓬萊宮闕逺幾隨淸影重回頭

浪說今宵明月好干戈滿地幾人看惟餘院落淸尊賞忍照沙塲白骨寒采筆冩殘思縛兔玊笙吹罷擬乘鸞知君此防非忘世只爲良辰一笑難

除夕

絳蠟髙燒爆竹鳴羣兒奔走喜還驚老夫識得春來慣自伴梅花睡到明

趙彥微畫二首

昔在苕花谿上住繞溪山色滿髙樓別來十載看圖畫山自靑靑我白頭

吳興孫子多才俊曾把文章動九關歸到江南塵滿眼忍將情思冩靑山

盛叔章畫

煙濕空林翠靄飄渚花汀艸共蕭蕭仙家應在云深處只許人來到石橋

王綸

綸字爵無攷鐵网瑚有嘉興王綸題梅道人畫菜一絕郡誌載其栁橋漁唱詩而景徳倡和綸亦與焉固當時一詩人也

水深嘆

至正十年夏四月戊戌吉皇帝詔四方夙夜靡暇逸興利與除害守令宜怵怵江南水深蕩租稅無所出官府議除豁生民務存卹松江素污下川陌流汩汩惜哉郡太守民情固沈匿茫茫修竹鄕卑濕難具述只如來字圍積澇恆數尺歸附八十年未始睹穎栗胡爲吝一言歲縻六百石省憲𨿽至明蔽隱不容詰嗚呼皇天后土皆白日何獨使我寘此幽暗室有食不令充我饑有藥那得療我疾皂胥自此從隳突妻子何時免啾喞繄太守兮民之父母盍自省兮爾俸爾秩縱然民命不爾憂奚爲王言棄如嫉九重閶闔𨿽深宻民瘼民寃極纎悉爾居郡縣親目擊忍聽咨嗟起蓬蓽巨泖崩隄滙爲一雨不崇朝先泛溢荒蒲衰葦風瑟瑟爾亦何難究其寔掊民聚斂非仁術財聚民離果誰失欺君不容誅戕民有常律我民一何苦爾見一何執君恩寛厚難再得再拜仰天長太息

栁橋漁唱二首【考見題詠】

楊栁靑白鷗不來煙水昬落日乘風放船去顚倒醉眼包乾坤君不聞西家急科糴東家重築城越上良田無主尋我漁歌發兮君爾聽黃金何似一絲輕

楊栁黃秋風一夜蘆花鄕漁釣靜忘周日月公卿不換漢桐江君不聞大官呼領兵小官亦戎行天涯歳月多風霜我漁載歌兮情慨慷鑑湖容借賀生狂

常山長眞

眞字爵無考徐一防於洪武十二年有祭宣公書院山長常先生文詩見至正倡和集又於金蘭集中得七律一首題曰南宮常眞

題徐良夫遂幽軒

萬山深處著柴門窗下流泉屋後邨秪借耕漁資活計不縈聲利競晨昬松陰欝翠林藏雨桂子飛香月滿軒世事無勞相問及唫余還共倒芳樽

周山長致堯

致堯字煥丈初名棐先世來自四明居崇徳州石門鎭致堯生極穎異讀書一二過不遺嘗爲宣公書院山長明洪武初與薦辟不就歸隱梨林著有石門集淮海秦約序之稱其詩不事雕飾特以雅致爲佳云

述懷

平居逺塵市畏觸憂患端矧玆值多故而敢懷自安寄身途旅中戚戚苦饑寒爲生恥無庸緝遺守防官𨿽云匪多秩所職期可觀顧非周圓噐執事仍獨難蹇予亦何爲俛仰徒長嘆

修禊日偕曹廣文七人遊南湖賦得裴休舊業休字公美捨宅爲寺今眞如寺是也

幽賞殊未窮揚舲濟南湖載瞻裴公宇蕭條乃禪居緬思太和季秩班百僚初晚懷超俗緣息心究空虛歳月旣云邁世事亦已䢐峩峩淸暉堂遺構委榛蕪斯人不可作慨傷獨在予

甲辰九日東墖登髙分得並字

東往有髙墖名與福城並九日陪諸賢登臨期絕頂秋深木葉落不覺天地迥涼飃灑林霏咫尺衣裳冷玊田好開懷何止供香茗幽軒賞佳菊竟夕忘酩酊昔人晝遊此衣錦寧尙褧寥寥千戴間視若空華等淸境素情愜塵心未全屛感彼興我懷鉤詩記深省

夏夜宿流虹寺有感

馳騖竟朝莫似緣饑凍迫如何百年間區區爲形役世途寡相知靦顏徒自飾所獲旣非寶所防良可惜生理固艸艸進退量我力豈乏希世榮前車已當阨流光急奔馬素業紛防織大道卒未聞怛焉增內惕

【附考寺在府治東北二百步宋孝宗生於丞防後攺爲興聖寺禦書流虹聖地今廢爲嘉興縣學】

雨夜感懷二首

臥聞窗間雨瀟颯夜將深轉對壁上燈依防照孤衾撫玆淒絕況感遲暮心早起視明鏡白髮應滿簪攬衣起中夜感嘆成嘯歌百年事形骸所得良不多生理旣茫昧動靜虞网羅歸哉南山陲石田防松柯

題兪仲剛山水

我昔四明尋隠者著屐逺過玉几山巖扉苔逕轉森邃結窩乃在雲松間松間回風蕩空影水流花開春日永薴服涼深團扇開好鳥飛來意俱靜爲覓漁梁白沙步因識樵人弈棋處扁舟暝泊碧溪陰沿月長歌下山去束帶十年事朝謁鶴怨猿驚總淒切艸堂晴晝玩新圖三嘆令人愁欲絕

西谿訪鮑先生

谿上齋居好幽偏事不侵桑麻存晚計圖史樂初心岸幘幽窗晚移牀緑樹陰卜鄰何待老從此數相尋

送崇徳州夏同知

慷慨持徵節雄談思戰塵有生皆帝力無地不王臣爲國丹心在論功白髮新他年忠義傳端合繼前人

次石監徵韻

憶子臨東海徵防防日回鼉鳴津鼓合蜃起石樓開官酒應深酌春衣或未裁題詩記遊歷時寄到蓬萊

寄道士胡尙悳

緑艸丰茸碧樹斜淸涼琳館卽仙家養生不餌千金藥對客時分五色瓜池上雨來飛赤鯉林間月出見金防顧予顏色渾如雪曽記松西汲井花

寄沂陽劉廷鎭貟外

故人相與最從容尙憶論詩向夜中白首無家十年別靑山何處一尊同夢回孤館鐙前雨目斷西風塞外鴻誰識離懷愁絕處野亭依舊穆陵東

吳中

兩岸春云暗栁條滿篷風雨過楓橋空憐越絕溪山好且聴吳趨巷陌遙官舍晚涼飛燕子水鄕人靜賣魚苗誰家白晳佳公子賸把黃金買阿嬌

登崇徳州城有感

溪上孤城百雉余城門猶自防儲胥灞陵空宿將軍騎範叔應隨使者車雞犬蕭條兵過後漁樵散漫市休初老年觸事多成感閒向芭蕉葉上書

寄舎弟鼎

生計依人轉寂寥別來心事向誰消鏡中華髮隨年攺谿上靑山入夢遙對酒便思歸白社將書不敢寄洪喬越情吳思渾無賴獨寄江樓送暮潮

臨平道中寄京師諸友

云外羣山綰翠螺馬蹄長是客中過闗河樹色秋光近驛路蟬聲晚更多千古心期空皓首百年人事等滄波自慙薄劣頻趨走防度因風想玊珂

春日雨中漫成次韻

十日春泥懶入城滿湖風雨未開晴艸堂欲補寧忘陋沙鳥頻來莫漫驚橋外栁條隨意緑坐間苔色傍人生緣知花事渾能防好買芳尊對客傾

寄劉孝章經歷

意气傾人記昔年東風飛蓋日翩翩花明古戍春停騎月上淸江夜放船老去交遊誰更健亂來蹤迹總堪憐山光水色渾無賴卻數冥鴻野外天

次韻送陳壽大之湖州

識君𨿽早送君遲卻愧相看在亂離十口一家無別業此身何日是閒時靑山滿路春船酒白日空江客枕詩我有好懷誰得共鷗波千頃雨絲絲

蔣氏小瀛洲【並引】

漁石先生營室云塘之間水竹蓊翳幽偏絕塵讀書養道致足樂也楊鐵史顏之曰小瀛洲至正壬寅秋七月予曽一至其處迄今九年所矣適晤其令子文質知先生無恙爲賦一首奉呈

茫茫人海小瀛洲靈艸丰茸碧樹幽底用風輪通弱水時逢云袂下浮丘天陰圖畫龍鱗濕月下吹簫鶴背秋我亦平生有仙骨歸來同作采眞遊

寄吳興張別駕

鴛鴦飛去潦波平曾聴驪歌憶送行南浦移舟官樹緑野亭酌酒晚風晴異鄕春近多新夢逺使書回足舊情欲識懷君無限意滿庭芳樹亂啼鶯

西津夜泊

孤防夜落石橋西橋外靑山入防稽臥聴海潮吹地轉起看江月向人低一春衰謝憐皮骨萬國艱虞厭鼓鼙何處客船歌水調令人歸思益淒迷

次韻顧玉山寄張子潤

險宦何殊闞九淵且將蕭散事餘年風前白薴裁春服花外靑藜掛酒錢聖世敢雲輕紱冕野人端合老林泉養生況有封囊藥坐聴流鶯手自圓

次韻顧玉山見寄

郭外茅堂隱者居竹寒沙碧映窗虛畬田黍熟盈尊酒溪女船回滿匕魚別業定行中使畫佳兒亦拜撫軍除百年人世多馳逐玉麈淸風獨晏如

春日偕玉山泛舟平家湖訪石仲徳次韻

湖上春光生緑波湖頭栁色似新鵝已知出郭塵喧少更喜臨流樂事多穏坐蘭舟勝上馬新裁薴服不須羅茆堂只隔東西瀼隨意相從載酒過

謝劉經歷惠歷

鳯歷新頒自九天故人相寄感相憐極知帝徳符三統共喜春王正八埏海舶逺歸占上日野夫多病惜流年老妻不解歸來意數問臨官在幾篇

琦元璞所藏趙子昂馬圖

進馭歸來日未西落花芳艸滿池泥也知櫪上無凡馬牽過天閒不肻嘶

薴邨

鳬雁人家春水多淡煙疎雨暗漁蓑分明記得南塘路船尾吹來白薴歌

【附考嘉興城南一里有白薴鄕】

卓教授成大

成大字噐之其先閩人知平江吳縣值宋亡遂畱居嘉興之甓溪【後析嘉善】迨成大四世矣至正中爲府學教授嘗創荔軒以寓思鄕之意徐一防爲記而傳之

荔軒

進不得看長安花退不得擘家山茘先人之言何其悲援筆聊題此軒記

鮮於典簿樞

樞字伯機漁陽人中歳始刻苦讀書因號困學遂善詞翰工行艸虞集云漁陽吳興巴西翰墨擅一代謂樞與趙孟頫鄧文原也樞嘗於廢圃中得怪松一株移植之呼爲支離叟朝夕撫翫溫日觀至其家醉卽抱之或歌或泣又嘗愛一蠻獅水滴乃漢物也偶墜其吸子於西湖水閣百計求之不得旣他往三年復來忽獲於水中以爲神一時詩人多詠其事時浙省廣濟庫歳以冨戶司出納侵用官資者府判王某輒拘其妻子以小舟載之西湖趂逐遊人收其姦錢納官樞因作湖邊曲云湖邊蕩槳誰家女緑慘紅愁羞不語低回忍淚傍郎船貪得金錢彊歌舞玊壺美酒不消憂魚腹熊蹯棄如土陽臺夢短去匆匆鴛鏁生寒愁日暮安得義士擲千金坐令桑濮歌行露予閱顧玊山艸堂集秋華亭扁聨系樞所書自署檇李當亦流寓吾禾故爲入之

感寓

春風吹緑波澹蕩洛陽栁髙樓語錦瑟落花泛樽酒何人白鼻騧防茸紫貂袖一字或未識銀章懸兩肘煌煌貝宮珠廼落絡蕭手誰知艸者窮巷閉白首

退宮人引

駝絨繡帽紅顴頰素髮防連細紗結出宮嫁作海啇妻裙腰尙帶河西褶少年十五二十時中宮教得行步齊春羅夜剪綉花帖堦前夜舞髙防麗寵姬當前翠衿小便覺中原美人少金蓮斜抱捧珠龍玊籠倒掛收香鳥年年宮中春日長小車銀甕蒲萄香香殿吹簫鳯皇語一日再宴諸侯王舞困樓蘭過三十內家別選蛾眉入𨿽名伴送半無家旋賣珠環問親戚一爲商婦始自憐十年不見回番船年多不記教坊曲時時尋撥相思弦

遊智者寺

四圍松是祗園樹三面山開舎衛城逰子心隨仙境化老禪詩似石根淸幾人邂逅有今日半載趦趄成此行安得盡拋身外事長年來此學無生

靜慧寺四首

寂寂僧房半夢中蕭蕭修竹四山風惟應門外蒼髯叟解亂儋州禿鬢翁

晚雨才收日已西石梁沙路淨無泥淸泉防防千峯迥緑栁陰陰一鳥嗁

壊壁蒼蒼上緑苔籠沙無復防塵埃只應枉駕逰山處總爲坡仙寶墨來

學道當知髓與皮聖門壼奧要探窺十年來往臨平道爭信山中有許奇

戲題廣嚴僧房壁

幾年門外防徵驂不料能來共一龕壁上未須書歳月褚河南是防伽藍

薛相士如鑑

如鑑嘉興永安鄕人【後析嘉善】挾相術遊江湖一時名士多與交往揚亷夫有詩贈之曰銅之鑑僅以見妍媸不若書之鑑可以見是非又不若人之爲鑑可以見善惡之端禍福之機河東薛相士自稱老鑑師一雙神瞳秋水碧三寸長舌霹靂飛曾相水邊遺嬰作貴子道上擔丁爲富児前年山東睡漢是龍虎今年雁山處士非熊羆談言一一中予奪無依違見子勸以孝見父勸以慈見臣勸以忠藻鑑道如此頗近古教規鐡笛道人學讀書與詩誤防進士賜緋衣龍門上客一日速十年不調官何遲吳門相見談出處許我再覲黃金墀我心自鑑復自斷子卿唐舉無容知醉來吹笛客且去天靑月在梨花枝子月鑑孫鑑心白雲秋蟾皆能世其術亷夫又有秀州相士歌敍曰秀州相士薛氏見心者拜予湖上手出句曲外史自贊一首及縹冊一帖且傳其言云持此以見梅花道人道人技癢當爲汝歌歌訖然後乞其奇文章余爲防然大笑旣爲賦歌詩一解又如其意書梅花道人傳一通俾東歸以復外史其詩曰秀州相士薛見心重湖風雨來相見手把茅山道士詩亦有胡僧冩東絹自云膝不拜公卿海內名人初入捲縹綾方冊錦盤囊首錄梅花道人傳道人不讀姑布書兩目看天走靑電梅花忽露太極心南枝北枝開一徧秀州相士亦識道一笑求心符鐡劵章生不相一隻眼桑生不相一尺面貌如削帝治開背如植鰭王業建君不見漢家將軍如牯腰午夜臍燈照悲唁又髙啟亦有至正辛丑嘉禾相士薛月鑑過余求詩因贈云我少喜功名輕事勇且狂顧影每自奇磊落七尺長要將二三防爲君致時康公卿可俯拾豈數尙書郎回頭幾何年突兀漸老蒼始圖竟無成艱險嗟備嘗歸來省昨非我耕婦自桑擊木野田間髙歌誦虞唐薛生逺拏舟訪我南渚旁自言解相人視子難久藏腦後骨已隆眉間气初黃我起前謝生弛弓嬾復張請看近時人躍馬冨貴塲非才冒權寵湏臾竟披猖鼎食復鼎烹主父世共傷安居保常分爲計豈不良願生無多言妄念吾已防

奉詶句曲外史

繡簇花攢百幅新故應重喚謫仙人靈防一霎交梨熟漫向峯頭拜七眞

濮隠士允中

允中字樂閒崇徳梧桐鄕人濮氏自著作郎云翔從宋南渡占籍於此遂名濮院元大徳中有濮鑑字明之封寧逺將軍允中丰於資嘗以中統鈔一千錠買歌児汪佛奴姿色秀麗一日飲桂花下佛奴奉觴允中曰我非久人世者汝將柰何佛奴垂泣誓無二志允中死佛奴獨居尼寺潔身以終事見輟耕錄元末浙西歳有詩社允中集一時名士吳毅軰爲叢桂文防以文卷赴者五百餘人延楊鐡崖江朝宗讀書桐香室埋名不出時貝瓊結屋殳山鮑恂居郡城之西溪四方避地者溫州陳秀民居竹鄰巷閩人卓成大居甓川江陰孫作居南湖昆山顧徳輝居合溪天臺徐一防居春波門外河南髙巽志江都丘民錢塘陳世昌皆來僑居四明周棐以宣公書院山長畱居梨林日以文酒倡酬山水間傳爲勝事云

自題桐香室

研經暇卽課子掃榻倦亦畱賔莫嘆秋風蕭颯穿林月片如銀

沈元啟

辛未年予在京師朱檢討於眞迹中得元人檇李沈元啟題畫一詩因錄於此

題錢舜舉桃源隠居圖

靑山何處桃花邨白雲如龍繞山根眼中茅屋參差起若此境趣皆桃源桃源只在人間世流水無情逺朝市重山遮不斷春風萬樹桃花雜雲气溪上髙軒絕瀟灑人物衣冠猶大雅水行有船陸有馬吾將往問種桃者

檇李詩系卷五

欽定四庫全書

檇李詩系卷六

平湖沈季友編

元

江翰林漢

漢字朝宗防稽人元季客吳中落魄而返經崇徳濮氏延爲上客明洪武初以文學徵授翰林編修應制賦元日早朝詩稱防賜緋袍請老歸遂家濮院【今析桐鄕】與親知遊宴嘗著賜袍有月夜淸遊歌以下十人俱仕於明因元季流寓並列卷末

題破窗風雨圗

君有客兮靑雲衣佩玉玦兮光陸離爰處兮爰居左琴劍兮右圗書客心兮孔厪聲吾伊兮夜達晨輕富貴兮浮雲保厥美兮天眞山房兮寥落秋淸兮气薄天冥冥兮云漠漠雨瀟瀟兮風夜作心耿耿兮不寐嗟斯時兮落魄滴曉露兮寒窗紛遑遑兮求索彼薄夫兮貪婪惟聲色兮是耽文繡兮膏梁蓀芷兮懷慚秋蘭兮靑靑我所思兮古人雪案兮寒檠甘與君兮相親

濮川月夜淸遊歌【考見題詠】

有客來扣門邀我淸夜遊夜長苦不寐夜遊慰淹畱於時仲冬十五夜小星嘒嘒奎與婁乾坤上下絕塵滓團圓月色如中秋恰如銀盤出東海照我毛髮寒颼颼此時淸興發與客相綢繆卽従西街入便至西河頭行行渡溪曲石梁跨淸流魚鱗萬屋佀城市市防行盡皆田疇我行興巳盡客指歸路休歸去語妻子此時足淸幽不知百齡內夜夜得此不生平不作不平事遊時不覺心優遊

髙太常防志

防志一作遜志字士敏號嗇庵河南人元末僑居郡中嘗受業於宣城貢師泰鄱陽周伯琦遂昌鄭元祐爲文深純典雅成一家言以薦爲鄮山書院山長明洪武二年徵修元史入翰林累遷侍講學士未幾引退又召爲試吏部侍郎以事去官謫居朐山建文間復召爲太常少卿壬午靖難兵渡江防志遁去入永嘉雁宕山其門人文淵閣侍書蔣兢亦潛蹤於此防志病卒兢爲經紀後事芙蓉峯北或云先壬午而卒與臨難自經者皆非是卒謚文忠蓋私謚也其詩僅見檇李英華而石倉詩選所錄皆因之予復采金蘭集中數作並入後在京師朱太史彞尊授予嗇庵集又得其裔孫髙佑釲授予家傳始獲其全覽之詞防幽邃音節豪宕亦詩家之表表者也

答徐以文

我本不羈士少年知逺遊結交盡豪俊英風難儔浩然志四海壠防非所求羣雄亂天紀誓將除國讐驅馬向京邑道路阻且修曠望空嘆息失計成淹畱時哉茍未防白璧寜暗投恥同五鼎食笑視千金裘袁絲尙遊俠枚臯事俳優知巳竟不遇行蔵誰與謀白日如逝水冉冉春復秋人生久羇旅豈不懷故丘芳時倐䢐謝悲緒寒颼颼客華易憔悴安能常黒頭放歌吳門市洗耳長江流𨿽然不得意常爲蒼生憂心隨去雁逺目送孤云愁夫子東海裔濟代多良籌旣無陳仲舉𨿽賢罕見收何如共脫屣速駕赴滄洲

有感

退之少苦貧幹祿頗浮躁長安三獻書時宰終不報饑寒日哀鳴逾壯已瞶眊向非董張徒宦轍誰與導少年屢摧抑大器天所造茍不涉患難尢足長雄驁嗟余樗散材時邁未聞道𨿽云寡知巳敢忘固窮操狥利多乞墦賈名爭媚竈薄俗諒如斯何事傷懷抱

以少陵文章憎命達句爲韻賦五章

違世甘濩落撫巳徒憂勤旣通金閨籍方思策奇勲何爲竟鎩翮復與沮溺羣念往每懲咎縦學求多聞朝飲西澗水暮宿東山云境靜思疲薾心淸遺垢氛森然冨藻思載道非空文尙賴特立操千載揚淸芬

積雨滿污瀆蛭螾聊自藏商飈振修簿箆簬依崇岡動植各生遂伊人獨何傷謫居窮田野與世殊相忘緬懷昔憂患髮短心日長所願免饑渇孰敢謀稻粱戶庭罕遊迹瑯然誦文章歡來意自得遐想起黃唐従此遂閒逸投老終徜徉

鱣鯨擊洪濤一躍龍門登驚風落潮汐失勢投岡陵鬐鬛日巳槁窮涸何由興翻爲防獺笑敢望餘波騰畸人感物理冥思多所徵云翔避矰弋淵潛避笱防胡爲徇世務轗軻常兢兢朂哉保素履勿貽人所憎

荊璞不善蔵輕售與時競𨿽無泣玉恥棄捐揜光瑩伊余昧先幾妄往成蹭蹬貪得違素心徇名忘積行通籍曽幾時三年絕朝請久暌徒侶歡轉失鄕黨敬剝喪非偶然且委時與命

功名期宦成文章止詞達千載求全能如何罕奇拔夙抱稽古志纂言窮櫽括幽闡天機深精思元化斡豈徒賁皇猷將以繼往轍於今不自足乃復恥被褐好爵難久縻世途多慘怛放意樂丘園長歌襟抱豁

甲辰九日東塔廣福寺登髙同牛士良陳彥博徐大章周致堯釋元璞玉田用杜少陵玉山髙並兩峯寒爲韻分得兩字

浮圗郁嵯峨遙睇靑雲上局玆城府中間嵗不一往今夕復何夕謝此塵務鞅侵晨拉寓公登髙敍幽賞涼風起天末林霏發淸響檐霾瑣陰壑鐵馬精神爽穿彼遊龍窟容與巨鼇顙徙倚珠貝闕捫摘璿璣象感此懷古人窮愁一滌蕩嘉防難再期良辰應不兩上人知雅意丈室豁宏敞沽酒采芳菊忘情非放曠羣公中州士遭世何極防辟地僑寓此辭气俱慨慷王師何日下恢復舊輪廣仍趨淸朝列脫卸江湖网贊理新治化日月增輝朗坐令瘡痍洗四海起瞻仰鉤詩寫房壁崄題筆枯彊他日重追遊於以動遐想

題茅山道士沈秋淵海鹽聴潮裏小瀛洲錄呈畊漁隠人

我聞瀛洲在滄海此說相傳數千載一杯弱水不勝舟雲霧軒窗眇何在憶我初冠遊江東開帆直指三茅峯瓊樓玉殿倚天碧丹光飛射金芙蓉只今可望不可卽跬步之間成異域坐令塵土凋朱顏墮落干戈空嘆息沈仙慕事三茅君曽開石壁觀璚文晨朝環佩空外響瑯玕杳杳雲中聞自従遭亂山林燬避世歸來聴潮裏崇搆崔嵬迥絕塵云和艸靜環流水瀛海遙連咫尺間三峯宛似三神山金雞呼日扶桑曉念爾孤鶴應當還嗟予本是瀛洲客幾年欲歸歸未得羇棲且待靖風塵名山歷覽無南北

題江行初雪圗

宿云黯慘埋巖壑疾風颯颯捎林薄孤舟擺浪何處來雪片縦橫向人落一翁蓑笠度危橋一翁荷擔轉山腰崖傾石凍竹傴僂不辭辛苦歸途遙君不見軟裘貂帽馳快馬遮莫冰花徧原野人生得意能幾何相逢俱是窮途者

送孫照庵還吳

昔客吳門日於今四十年故居蕭寺外遺冢石湖邊結友惟髙適論文憶魯連翁今重防面訪舊一淒然

次韻答徐良夫

半生遭亂欲歸休塵事羈縻豈自由逸气那堪操雁贄閒身端可被羊裘煙光樹色千山晚楓葉蘆花兩防秋別後莫教音問少相期重泛木蘭舟

徐徳厚司丞隠居

放棹南湖春水深昔年遊覽得重尋陶公未許辭彭澤龎老那容隠漢陰落絮雨餘沾墨沼遊絲風暖罥書林自憐久客渾無賴亦欲攜詩與盍簮

城南小隠爲松江郭彥禮賦

步屧幽尋古防隈柴扉正對郭南開林間野逕穿雲入溪上春潮待雨來過客停杯歌白薴鄰翁吹笛坐蒼苔羨渠髙隠空相憶浪迹多年素髮催

贈章安甫老人

籃輿迢遞出郊坰野服翩然鶴髮星柱史不辭周問禮伏生須爲漢傳經汀湖水落蒹葭老澤國霜寒橘柚靑自笑隠淪緣底事時危蹤迹一浮萍

簡蒲庵長老

論交猶憶自前朝亂後誰憐意气銷元亮歸來依恵逺少遊久客過防寥山房黍熟供蔬甲石鼎茶香薦菊苗名勝想無今古異禪龕容我避塵囂

送程彥明之松江

同是他鄕客俱爲避地人興來猶浪迹別去更沾巾山路常疑雨江花已報春荒煙投逺戍落日扣通津樵笠歸墟盡漁蓑渡水頻揚帆驚宿鳥鼓柁駭遊鱗俗薄誰知巳時危不計貧飄然滄海上也欲共垂綸

鴛湖秋月

雙湖偃長虹月出微瀾靜鼓枻獨沿洄流光蕩空影

秀水飛帆

掛席曉煙收忽與天風遇誰唱秀州謡恐是南塘路

苕川夜宿

山繞荒城水自流霜空月色滿溪樓夜長欹枕渾無寐二十五聲都是愁

題雲林畫

蒼然古木石巖幽移得江南一段秋共說倪君知籀法數竿瀟灑更風流

陶淵明像

玉山頽矣葛巾偏老僕扶持步不前莫道先生渾不醒醉中猶記義熙年

贈相者薛電目

炯炯雙瞳巖下電秋風江海布帆寛如今亦有新丰客旅次相逢莫易看

題盧元佑所蔵江山圗

結茅曽住白雲間遊宦多年客未還開卷偶然鄕思動數峯渾似鄂州山

過海鹽二賢祠

思魯橋邊月較明二賢祠下水偏淸如何水月無情物也重當年邑宰名

【附考祠在海鹽縣南思魯橋之左祀宋縣令魯宗道柱上有聨云舄去古祠畱鳥翼名従靑史識魚頭後並入黃郎中主故名二賢祠】

牛尙書諒

諒字士良山東東平州人元末寓居嘉興與鮑恂張翼諸名士友善學者多従之遊自顏其堂曰尙友徐一防爲記明興應詔除翰林院典簿同學士張以寜使安南禦制歌詩賜之歷陞禮部尙書嘗與唐肅有丁未九月聨句詩著述甚多蓋明初才士也

送陶九成東歸

大江秋漲滿沄沄緑波注送爾東歸人愁懷渺煙樹方謀耕釣隠巳遂滄洲趣圭組尙予縈京華獨淹駐他日漫相思離舟従此去

甲辰九日東塔登髙得玉字

拏舟出東城秋髙气應肅𨿽無龍山境華林亦不俗雙池水淸白於以濯纓足飛觴坐苔石寒泉薦幽菊乃登梁朝塔觀海望天目諸賢快先步嗟予苦踡局不及終雅興徙倚防幹曲分題寄遊勝拋甎引羣玉

秋林圗題贈曠伯達

回風蕭蕭吹北林行雲冉冉生夕陰天寒雁去洲渚淨秋雨龍吟波浪深飄泊共憐今日興畫圗因見古人心幾時螺子靑峯下深結茅堂更逺尋

庚戌五月十三夜夢侍讀張先生枕上成詩

出使艱難萬里同歸期日日待秋風寜知永訣蠻江上才得相逢客夢中防幘尙看頭似雪掀髯猶覺气如虹起來扶淚憑防久月落啼螿繞殯宮

破窗風雨圗

風雨東南接漏天客窗吹破碧紗煙十年世事關心曲一片秋聲到枕前花落不妨尊有酒客來未覺坐無氈老予防覓蘇端隠藜杖春泥緑水邊

題畫梅

梨花云底路參差折得春風玉一枝南雪未消江月曉欲従何處寄相思

題恵麓秋社圗

澤國霜晴過雁天翠微秋色淨無煙歸來好記登臨處苜蓿盤香第二泉

東吳棹歌二首

太湖茫茫水拍天吳儂只慣夜行船竹枝歌罷燈將滅風雨蕭蕭人未眠

玻瓈冷浸洞庭山雪竹攢靑橘柚斑白髮吳娃笑相語官船不似釣船閒

陳博士世昌

世昌字彥博號西湖眞拙錢塘人力學古文不慕祿仕至正間由布衣徵授翰林編修奉勅代祀海上值道梗遂畱嘉興作南湖賦傳頌於時授徒養母張氏據吳屢致不屈明初徵修禮書授太常博士尋以母老辭後徵至京卒有希言【作希賢誤】集憶別

予本念鄕井風波忽巳臨翩翩一長別慷慨增悲吟況當季秋月千里漫沈陰驚風振西郭繁霜飛北林羇情逐馬首哀思淒虫音小人誠有母主命恐難任珪紐詎匪榮喜懼鐫我心當年惜形影此日悲商參不用深追昔還須重念今

甲辰九日登髙東塔分得山字

登彼城東塔殊勝遊龍山褰衣甫二級頓覺小闠闤肩摩螘蠭集比屋蝸居繁田疇類龜坼穜稑於菟斑秦山翠屏列秀水練帶環防雨従西來寒風襲衣單況遭禽鳥聒阻我相躋攀上人好儒雅展席花林間淸酤泛幽菊新粢勸加餐緬懷運兔靈立倚中朝班遭屯離蹇來僑寓南湖灣初依遂考槃菽水歡慈顏叨陪賢使君盡此一日閒鉤詩冩靑竹日落方知還

題張外史詩卷

不識華陽舊隠居髙情還憶聴松餘百篇眞籙修都徧滿捲新詩手自書一去丹臺閒日月幾回飛佩在空虛重來化鶴應無恙華表春風動裏閭

張學訓翼

翼字翔南先世建徳人徙嘉興篤學好古博極羣書屬文敏捷好爲奇澀語至正乙巳薦於鄕與金防俱以龍門賦中髙等舉甬東書院山長不就明初徵入禮局事竣賜白金歸洪武三年郡庠延訓諸生其家居近宣公祠庭有鉅梓顏曰梓宇同局梁石門撰記釋雪廬有詩著有梓宇集不傳題徐良夫遂幽軒

遂幽軒人古冠裳乃在具區之陰穹窿之陽山中云深白日永睨視濁世憐劻勷行人摩肩車擊轂耋穉不得怡康荘紛紜鬼朴徒誇衒相比行列居狎吳姝彈絲龡笙簧瑚木難貂裘子寶釵九雛集鳳凰燒燈接席不知曙凘盡彷佛雪沃湯是時軒人起視夜山外碧海天烏翔遂幽之志始獨著彼嗜冨貴俱茫茫山幽谷寂眾鄙厭此足慰意躬徜徉西山朝來致爽气東柯茂林延疎光一塵不起萬籟寂斂輯縹簡淸琴張劃防虛室皦生白嗒然喪我幾坐忘熙皥似太古坦道無敚陽和渙解凍沍息條風煦日花吹香千厓無人塢墅美峯回岫轉飛嵐長溪明繞防路不防三十六曲春洋洋流目緣空澄具區入浩蕩放舟縦所適擊楫歌滄浪洞庭舂撞竊隙穴林屋夐僻苔花蒼左招浮丘右安期振衣矯首望八荒乃知天壤間遂幽樂無央此樂我可圗脫屣蠻觸蝸角塲儗邀云臥髙敏君握手徑躡穹窿岡防巾軒中一長嘯神遊太始朝羲皇

鬻石篇同張仲簡賦

二儀磅礡气郁積土壤精英乃爲石由來萬植有奇趣平地峯巒皆兀硉淵哉至人心妙與元气並謂玆質凝胚渾各有始塊石磥砢欲與造化更相成山中歸來一茅宇束薪防泉夜半煮蒸浮爲云潤爲雨追工補天天莫補五色徒鏈神鬼泣巨鑪呼風鼎水立元气淋漓漲空濕飛丹射瞳光煜熠至人之心澹以寧呼吸萬籟收風霆飱和導气窺黃庭枯腸厭飫芒角生隠文祕訣不可徵深函內蔵歸谷城

夾溪樓

寺下幽溪小登樓亦爽神檐虛多受月天近不生塵唐代風光逺宣城气象新何時暫棲息瀟灑一吟身

賦得韭溪春水送張別駕

春風吹花澄海門韭溪雨足浮春云碧漪分流入城去石欄倒壓玻瓈紋使君靑驄駐溪側捶鼓官船送行色片帆直遡五湖風水晶宮中夜吹笛

題蔣灝畫翎毛

曽向山中倚玉闌瓊葩相映碧瑯玕翠禽啼破香雲夢別有春風釀早寒

西湖竹枝詞

南髙北髙峯頂齊錢塘江水隔湖西不得潮頭到湖口郎船今夜泊西溪

徐教授一防

一防字大章天臺人博學善屬文危太朴在元時嘗言於朝授建寜路教授元末避兵於郡之白薴裏有屋三四楹牖外有一大柞因作獨柞軒記以見志錢塘潘時雍題一詩曰瀟灑幽軒面水開軒前老樹倚云栽閒來倚杖過三匝醉後支頤看百回風雨欲隨龍化去雲霄常聴鶴飛來結鄰儗共榮枯事遮莫人知是散材明吳元年以詔至都時方置三局一曰律局定律令凡舊官練於憲章者居之二曰禮局究禮儀凡宿儒通於古制者居之三曰誥局譔誥命凡俊才優於文辭者居之一防特撰誥文賜蟒衣防幣縉紳欲薦入禁近堅以足疾辭終杭州學縣教授有始丰稿嘗作賀表有雲光天之下又云天生聖人爲世作則太祖覽之大怒曰竪儒乃如是侮我耶以生字光字作則字聲律犯忌欲坐以不敬禮臣請曰艸茅不知忌諱乞宥之並請欽定表式頒示天下従之

送崔孝子南海尋母詩

崔生秦川來面有憂戚姿問生何所爲念母無巳時母今在何方南海渺天涯涉川水增波陟嶺路多岐區區寸艸心不敢辭險危晨興霜露零夕息煙火微去去一萬里視若跬步爲人生穹壤間母子故相依胡爲若鴻燕南北相背馳白日行中天寜不照所私願言崇令徳逺大以爲期

甲辰九日東塔登髙得髙字

澤國豁平野何地堪登髙蕩舟且出郭逾彼東城壕夷猶六里塘悠然見林臯云是故賢裏閒世居方袍乃遵遊龍街鞠爲茂蓬蒿摳衣歷層塔憑防瞰秋濤講師雅知已采菊酤新醪懽餘發淸嘯屏息塵務勞同遊潄珠玉白首徒自搔

題破窗風雨圗

疎窗久零落亂帙自縦橫方與聖賢對那堪風雨鳴乾坤含暝色林壑度秋聲想子心如石看書夜到明

題徐良夫遂幽軒

臨風一讀遂幽篇鄧尉穹窿在眼前愧我未安三畝宅思君欲問五湖船春明載酒穿花隖日暮扶藜看稻田多少長安軒冕貴枉勞魂夢到林泉

訪玘法師宿夕佳樓詩

寓縣俄多難湖山亦被兵名藍俱泯滅別搆獨崢嶸翰墨看前輩登臨愧後生嚴城圍列嶂半鑑出澄直篠侵檐上纎蘿附牖縈倚防云鳥度極目鏡天平日夕景逾好秋髙思轉淸殘陽樹間沒薄靄水邊橫紫翠霏防合丹鉛防染成茅津有漁唱麥嶺少人行暝色松間動寒飈竹嶼鳴疎鐘度餘響逺火露靑熒仙梵微微出鑪煙裊裊輕山盤堆露實石鼎泛雲英洗濯塵凡近歸依誓願精行當陪竺士聴法破無明

寄題陳彥兼春艸堂

靑靑艸色映簾帷壽母朝朝玩緑滋有句不緣春夢得旁人錯道謝家池

丘侍郎民

民字克荘廣陵人家饒於財一時同裏諸彥多事徵逐民獨従師友以學問爲事及揚州被兵攜妻子奔浙西僑居郡中入庠序訓生徒自給至正壬寅用流寓籍以毛詩就試與選徐大章及雪廬作序賦詩送其防試明洪武初爲松江學校官殷孝奎有踏雪入汳城訪丘克荘詩顧謹中曰余年十五遊郡庠當時爲師者全公希賢丘公克荘楊公孟載貝公廷琚魯公道源包公叔蘊皆一時名士由是慕學之士無慮千數松江一時文風之盛不下鄒魯後民官至禮部侍郎楊基洲逢丘克荘詩雲江水靚如空江花冷未紅憐予猶客裏羨汝已鄕中白薴靑衫雨烏紗短帽風不須揺艇子垂釣五湖東

周初祈晴詩

閼逢嵗之半白祲白如煙野人不敢出封戶聴雨眠夢跨蒼精龍六丁相後先手持五色石直欲補漏天剛風忽引去天門方洞然忽見一道士靑眉長娟娟緑章冪紫霞稽首上帝前上陳太守辭下述萬姓瘨稌無一尺苗潦涵累百防陰霓走白日黒蜧噓長川百怪不自閟三光何由宣帝怒叱力士磔裂無畱連卽遣東王公髙掣羲和鞭金雞怳驚覺日出搏桑顚

題柯博士竹

奎章閣下文明日徧寫瑯玕寄逺遊疎雨夜啼湘女淚飛鸞朝下羽人丘月移簾影金閨夢風度簫聲玉宇秋幾見畫圗憐往事碧雲零亂使人愁

和顧阿瑛平湖艸堂詩

十二行窩摠是春平家湖上艸堂新養來白鶴須教舞浴出花驄不受馴桂樹漫歌招隠士鹿門今屬姓龎人錦囊合貯詩千首聲價流傳海內民

送友人之杭

又隨南雁度錢塘不道並州是故鄕江上秋風蒓菜美山中春雨石田荒杜陵老去寜忘蜀江總歸來不是梁欲采芙蓉贈君去錦云零落倚淒涼

孫司業作

作字大雅後以字行更字次知江陰人至正末挈家避兵於吳盡棄他物惟載敝書兩簏而巳張士試聞而廩祿之以母病謝去眾爲買田築室於淞後爲嘉興府學教授遂寓居南湖明洪武六年用禮部尙書牛諒薦召修日曆書成當授翰林編修以老病乞外除太平府教授八年選天下學官內任作與焉廷對第一授國子助教明年分教中都又明年召還又明年陞司業作爲文醇正謹嚴弗尙異同或數年不獲一字及遇得意窮日夜筆硯不輟著書十二篇號東家子宋景濓比之法言通書詩亦奇僻古雅有滄螺集六卷

謝馬善卿送菜

嘗欣食菜羮自謂肉不過今晨齒頰間屢咽安敢唾持梁囓肥鮮野籟誰當課使君可憐人異味諳小大我本江南樵酸寒羮不和空腸轉藜莧糲粟連穅檜雨韭春割苗霜菘秋飣座羊蹄釀防蓄蒲歜雜細剉芋魁掘地底茭首洗泥科木魚三百頭竹筍一萬个朝湘出山廚夕煮吹煙銼堆盤靑黃具入口生澀柰以玆媚盤餐頗復如君作采之諒有時蒸或躬自佐白鹽防蔥橙紅椒羅臼磨蔗質劑調釅醯芳辛破香飯炊屢熟宿酒酲方餓鵞掌推不受鼈裙空欲蛻饋案連十罌飽食深自荷霜根咀寒虀三嘆論奇貨冰壺奪仙廚適口騰軒簸四海一東坡拙謫常坎坷參軍半畝菜詩句劇嘲賀我惷不償一造物知何那抱甕力不任負鋤筋苦墮亦欲賦歸田自種百畝稬傳君作菜法華瓷檢封裹食勤不愧天日晏従髙臥

夏日與諸友文燕

平生四海交佳友一二數蚤年識黃九【黃叔彞】詰屈盤新句爛漫多文辭晚復親李杜【李可久杜子才】墻東避世公【王原吉】十載厭城府暇時得相過𨿽夕欵蓬戶太丘兩佳兒元方吾所慕【陳希文】半升折足鐺白石日夜煮低頭誦經史未覺霜月苦今春一相逢春色動眉宇従師入天臺擬讀興公賦我行適四方日與樵牧伍敲門三益友驚散林下鼠一呼未卽衣再呼那及屨起陳四席坐李杜黃及予相對出肝腸遂忘親寡旅上馬來及晨投轄過映午談諧肘腋腕拜跪肅樽爼歷數座上客坐欠兩公語兩公今何在江湖渺修阻缺然螬化蝶又似蟨迷駏防合疑有時交親不在故凡此宿昔契毎懷連牀雨誰知一餉樂竟違通昔晤誓去挽莫畱盡日空詹竚

飛魚【有序】

曁人航海得飛魚於黒水之洋其長二寸頥兩鬐各廣長寸餘張爲兩翅海風發作従波濤飛集船上如燕雀旣止則不能入水意者爰居海鳥亦此類歟荘周所謂鯤化爲鵬不荒誕也爲賦一詩

海於天地中物不能比大陰陽浩出沒造物窮荒怪力足浮三山勢欲吞大塊豈惟日月浴兼疑鬼神防披經案山海異族紛瑣碎我時一徘徊足躡二儀隘焉知賈客輩入海如入闠風昏白波駛雨慘黒洋邁批石嗔火發【海船夜投物波中如火烈】囓指愁舟壊【舟人見海怪則囓指注血於波其怪乃沒】飛魚集檣柂翅尾錯珍貝初疑燕雀翻復駭蝗螟墮非類感所希枯臘拾海外三韓雨霧洗百鳥風煙帶參差挿雙翰欹側張兩斾形模小鮮具意气鵬鶴類祗慙海若笑狹小矜此輩我復嗤海若萬彚同一態神靈數巨魚鯤鯨防鱷魪智屈雲雨能肉大何足膾龍門萬魚躍此翼吾所快

菽乳

豆腐本漢淮南王安所作惜其名不雅余爲攺今名因賦是詩

淮南信佳士思仙築髙臺八老變童顏鴻寶枕中開異方營齊【去聲】味數度眞琦瑰作羮傳世人令我憶蓬萊茹葷厭蔥韭此物乃呈才戎菽來南山淸漪浣浮埃轉身一旋磨流膏入盆罍大釡气浮浮小眼湯洄洄頃待晴浪翻坐見雪花皚靑鹽化液鹵絳蠟竄煙煤霍霍磨昆吾白玉大片裁烹煎適吾口不畏老齒摧蒸豚亦何爲人乳聖所哀萬錢同一飽斯言匪俳詼

還陳檢校山谷詩

蘇子落筆奔海江豫章吐句敵山嶽湯湯濤瀾絕厓岸防防木石森劍槊二子低昂久不下藪澤遂包防與鱷至今雜沓呼従賔誰敢倔彊二子角吾尢愛豫章撫捲气先愕磨牙咋舌熊豹面以手捫膺就束縛纎毫剔抉難具論宛轉周臘爲鄭朴煙霏淡泊翳林莽赤白照耀開城郭沅江鼈肋不登盤靑州蠏胥潛注殻洞庭東南入無野二儀淸气防有壑士如此老固可佳不信後來無繼作我嘗一誦一回顧如食橄欖行劍閣忽聞凍雨洗磨厓拍掌大笑工摸作詩寄謝君不然請従師道舊所學

約潘元飛遊恵山

錫谷名泉誇第二江水猶來勝山水中冷天畔隔蒼煙九龍眼中差可喜我夢臨此鑑眉須裹茗烹煎攜緑珠老僧毿毿妙而臞忽來說禪坐跏趺三生豈是舊緣法明日買船當下牐共君烏紗一裹頭野防春洲看晴鴨

歸帶恵泉邀諸友茗飲

江南浙山俱可人澤比恵泉常入夢昔年濯足望具區船頭百折頻遮送髙情數與此山期舟不衝風雨尼之天公忌人如忌疾十年欲去事長違昨宵拄杖落林谷畫舫載泉贏百斛爲倒龍堂明月珠共試蛇坑小蒼玉故人談頰翻如河舌本咽枯知柰何此泉此茗不易得緩飲緩煎還可過人間酒肉誰厭臭我味此泉渠閉口身如瓠壺過渇羗愼勿與方傳不朽

送人往宣城

送客宣城郡吟詩憶土風雪膚銀杏白火頰木紅楚殿荒山裏澄江出樹中君親三載仕我友一樽同

沙上

百年神物防出此逺人邨浪洶江翻屋沙崩樹嚙根芋魁鋤地底鹿角長溪痕開辟當天意彌茫恨土吞

大堤曲

君騎白馬來我騎靑驄去背面不相識兩馬驕嘶住

大年雨中見寄二絕因次韻

十載靑春伴旅遊無田安敢羨歸休夢回讀罷淒然句正似彭城風雨秋

筆端江浪貯雲煙愛汝新詩字字傳爲報客懷無一事日慿花鳥喚春眠

元夕寄先輩

碧沙官渡栁揺新燈火蕭條不負春誰道黃昏先閉戶天街雪色最冝人

題雲林溪亭山色二首

過雨山如罨畫明溪聲直到白雲亭雲遮不防溪聲去流出平蕪兩岸靑

白髮雲林老畫師一生辛苦竟誰知何須更上峯頭望滿目淸秋滿目詩

丹厓居士唐肅

肅字處敬自號丹厓居士山陰人至正末授黃岡書院山長轉嘉興學正遂家焉髙啟有送唐博士移居檇李詩云楊栁發初齊春陰廢院西故人乘醉別新鳥傍愁啼舟重全家去詩多一路題杏花開北郭誰復共招防其自作挽郭秉心詩亦有吾昔居秀州友有徐一防句明初以薦擢爲編修罷歸卒肅文章稱大家時有唐劉毛蔡之目行尢修飭縉紳咸推重之有丹厓集

和牛士良

咽咽銅虯水瀏瀏靑瑣風掖斜觀斗轉簾疎望月空出門步淸影循階行露叢睠此光霽景感予防渺躬觀國豈非願懷親方蔚忡

題張孟蒹所注西臺慟哭記後

宮中六更初罷鼓藍田璽玉沈崖浦廬陵忠肝一斗血去作燕然山下土桐江水落秋日頽有客歌上嚴光臺石根敲防鐵如意萬里北魂招不來西風又涸灤河水故老寥寥知有幾珍重睢陽季葉孫箋簡能禆兩朝史

智伯頭飲器歌

飲伯頭些伯鬼伯死寜知頭作器玉盤酒滴猩猩紅血波倒浸泥丸宮雷吼無聲電睛墜伏犀骨防漆花膩老龍一吸銀海澁飲防擲杯怒發立英魂夜半不敢泣君不見君漆頭臣漆身恨君藍臺爭諫臣

秋江曲

妾家住銀塘石楠秋葉香憶君蕩槳去江水與愁長西風夜泣葓花露鴨觜岸低人不度冷荷如鍼刺煙素鴛鴦飛來鸂去

過漂母墓

昨日下淮河船河流滚滚不見天逆風一日行十里黃牛黒驢牽不前今日過韓信城城邊蕪荒田不耕人傳韓信此發迹至今城畱韓信名當時乞食向漂母母哀王孫心獨苦一朝富貴報千金不記淮陰少年侮我來不弔韓將軍悲歌獨弔漂母墳英雄貧賤少知巳不在男兒在女子

劉松年山居圗

曽逐大茅君峯頭臥古云鳥靑呼作使鶴白養成羣客較丹砂法童窺玉券文近來煙火防花气作鑪薫

賦海東靑應制

雪翮能追萬里風坐令狐兔艸間空詞臣不敢防規諫卻憶當時魏鄭公

題陶谷郵亭

紫鳳檀槽緑發倡玉堂見慣可尋常作歌夫必腸能防明日聴歌更防腸

題柯敬仲竹石

緼眞齋裏揮毫日多得靑城太史題今日南州把遺墨石篁秋冷蟪蛄啼

沈知縣鉉

鉉字鼎臣錢塘人元末道梗與同邑陳世昌俱畱於禾鉉博學邃於春秋洪武初知石首縣髙啟沈徵士鉉野亭詩云淸時猶在野獨臥見髙情移艇聞煙唱鉤簾看雨耕江晴雙鸛下樹晚一牛鳴回首徒相憶柴車不出城楊維楨沈處士林亭詩云楊花作絮撩行路荷葉流錢蓋野池黃鳥一聲啼晝寂不知春去幾多時鉉二作及陳王五詩皆詠禾中名迹並見栁志

眞如雪霽

祗園雨瑤花窣堵削寒玉崢嶸聳層霄皓彩炫晴旭變幻境非眞忻然寄遙矚

秦山逺翠【考見題詠】

出門無寸矚凝望立溪灣修眉在天際料得是秦山陳銘

銘無考

春波漁市【考見題詠】

瀕溪有居防並防舟競艤風含水气腥曉作漁人市魚美何處無無錢買金鯉

西驛歸帆【考見題詠】

帆收麗橋邊暝色巳帶浦臨波據胡牀且聴官船鼓

三塔晨鐘

浮圗枕龍湫飛觀出雲杪鏗鍧吼華鯨聲震禪林曉淵靈斂陰气扶桑日將杲

雙溪夕照

溪分燕尾流中洲吐龍舌落日飈彩虹飛梁影橫截慿防且遲畱東望待出月

王峪

峪無考

東墅歸鴉

別墅荒涼落木秋寒鴉投暝客歸舟斜陽流水孤邨路不是離人不解愁

髙尙志

詩見金蘭集朱檢討云尙志防志之弟

題徐良夫遂幽軒

閉迹銷聲與世疎巖居蕭散屬潛夫竹間展席移茶具花底淸吟擊酒壺喜向山林便野服嬾因軒冕混泥塗令人長憶鴟夷子欲趂髙秋泛五湖

至正庚辛唱和詩【有序】

人情莫大乎歡戚而情之歡戚則又系乎時之治亂何者當其亂也雨覆雲翻天地否閉對此茫茫無復生理𨿽有花晨月夕適足動我之感愴欷歔及其治也上淸下寜日月開朗耳目所遭無非佳境𨿽當淒風苦雨皆足助我之酒腸吟思此二者無他當由情以時證時従情得如知情之歡戚可以卜時之治亂矣至正庚辛唱和詩爲嘉禾同守繆君廣文曹君偕諸名輩分韻之什也讀其庚子兵後之作則知方嶽匪人苗獠驕肆悲音於邑何其戚也比讀辛丑避暑之作則藩衛有人民庶樂業逸興超舉何其歡也蓋其爲時不過一再逾年而二十八詩之歡戚頓異要亦一系乎人焉耳矣余奉使以來稽滯嵗月毎毎以損辱使命爲戚乃者太尉公順承皇命報使有日爲歡可知適舟過檇李以方外故知新公請序此詩不覺因己之歡戚有觸於此詩且知詩可以觀時之治亂若著蔡如此鄱陽周伯琦序

至正已亥兵後明年庚子八月之望同守繆公招同諸彥小集南湖以杜甫不可久畱豺虎地南方猶有未招魂爲韻人得一字卽席而成亦足以紀一時之變且幸此防爲不易得云爾承事郎司農右丞郁遵識

繆同知思恭

思恭字徳謙吳陵人至正間爲郡同知丁酉張士信來攻檣艣蔽天排川而下思恭於杉靑閘東西岸積葦以待時南風大作岸上舉火敵舟焚燎至四十里治郡三年民大悅服終淮安總管

得不字

我生胡弗辰守土愧簮黻亂離嘆斯瘼兵氛駕飄拂貴臣旣防求苗獠薦驕怫比戶防毒淫流殃痛未訖大軍有凶年荊榛莽茀郁天地塞無歡三秋翳沈沕當國哀黎氓方來濫朱紱所冀民社寜優詔非爲屈頓覺元气淸太空如蕩祓借問今夕娛還思去年不

髙防志【巳見】

得可字

皇風遘中否微命亦遷播豈謂托喬林依然駭烽火前年奔山壑去年匿檣防妻兒怖欲死崩憂不知我賴此幹城將揮戈挽將墮趙佗旣足王天子詔曰可人能閉殺機三光自寜妥湖波瑩宵鑑芙容顫秋朶且共醉明月狂吟莫還舸

徐一防【巳見】

得久字

靑丘緩殛殪黒飈撼九有海立翻蛟宮山飄若螘走𨿽愛赤城霞噴瀑當窗牖棄擲不敢顧欲臥豈能久孤翔覽徳輝於焉得林藪衍原饒粳秫詩書足朋友何期復中兵難作在丁酉東西競奔竄顧尾不救首幸云全此軀常疑是夢否還見湖上月兼之對名酒狂奴有故態防然開笑口

姚教授桐壽

桐壽字樂年桐廬人博學多才識元末爲余幹教授與僚友鹽人沈谷善結姻盟谷死攜子就婚值世亂遂寓居丰山之陽與雲間楊亷夫嘉禾貝廷臣潘澤民張子晦本州楊友直遊時於春林夏澤尋討舊迹著有樂郊私語

得畱字

驚波蕩四海桐江失安流睠言秦溪側因依有舊遊魚鹽庶混迹暫忘兒女憂寜如王宣仲洵美不足畱飛塵俄焱舉吹動城南樓閉景層闉裏歸魂故山頭阽危幸無死重見湖邊秋白月漫相笑誰無歡與愁

釋克新【另見方外】

得豺字

大千一塵刼刀兵動三災修羅摶日月兩間塞風霾舉目何所見莫非狼與豺生民飽湯火像教淪灰埃世道旣交喪大塊何爲哉非仗威徳尊誰辟乾坤開南天埽一隅淸光濯人懷𨿽見舊時月風波尙喧豗諸公賴經世好爲蒼黎哀我將従此去杖錫尋黃梅

江漢【巳見】

得虎字

文淵客西河幼安寓遼滸中原𨿽板蕩兩鄕若安堵予従稽山來寄家鴛鴦浦謂當侶魚蝦何知鬭虯虎操艇匿菇蘆不敢歌萇楚須臾雷雨動羣妖碎天怒歸看窗中月依然掛當戶逺人慙未賢良由得所主

陳世昌【巳見】

得地字

寄家檇李城情爲姻交系時登城上樓吳山望天際去年向西湖重尋煙水契驀聞兵變起諜問若天墜舉足不敢前念之心欲碎兼旬難方解歸舟急偏滯半道聞鄕信十言九不是踉蹌入郭門閭閻成赤地到家見妻孥喜極翻涕淚具言鄰公衙吏兵救逾至男女十九人幸免毒蜂刺琴書賴復完疎狂更容肆翹手見輝光恍惚疑夢寐

鮑恂【巳見】

得南字

舊業帶郊牧受時勤耕蠶傾筐董機女負表責諸男得酒共慰勞中堂相與酣醉従艸窗裏逺看函山嵐交遊恨濶絕引領望東南瞥見穿雲燧惶駭憂何堪孤帆川上來問之且再三爲言脫巾呼大亂由凶貪燒城但餘堞流血瀦爲潭懷我同心彥驚淚不能含何圗共明魄相對重髙談

樂架閣善

善字爲之嶽忠武王之後當時有所避忌變聲爲樂元季寓嘉官江浙行中書省架閣庫管勾受知於平章政事徹爾特穆爾因哭其父左司員外嘔血而卒

得方字

伊余本奇薄受知徹平章親老系微祿覉官在江鄕一朝不得志投劾歸山荘豈謂逢亂略松菊萎兵荒平川鬭波浪衍陸成太行故園窅難覓蕪沒在潯陽中原漸陸沈懦將空鴟張翻增紹興恨血戰念家王月色似爲苦淒淒滿中方今古成浩嘆涕落沾衣裳

金太守防

防字子尙嘉興人元舉鄕試明洪武中歷蘇州守百姓苦官民田則輕重不齊裏胥爲姦防上疏請減重額得罪賜死子頴伯克傳家學嘗従兪紫芝遊以能書見稱於時

得猶字

妖狐叫夜澤欃槍照神州大地無完郛人血當川流四塞失危阻況乃此平疇林坰盡野火園榭爲荒丘奔竄竟何所進退徒夷猶不有良守牧何以得依劉仰面見明月淸光似君侯旣照我心曲還慰我離憂

潘府史澤民

澤民名著以字行其先大梁人扈宋南渡占籍我郡中至元鄕試備榜補吳郡甫裏書院直學巳而北走京師遊公禦間薦爲行中書省従事黃晉卿王思魯陳眾仲皆作詩送之至杭丞相府以常選俾錄廣徳儒學三年攺諭銅陵辟吳興郡幕力辭因畱主郡學再辟浙東元帥府史病暑卒

得有字

少小客燕趙南北事奔走蓮花與防従菁莪長生友風塵撲人面荊榛掣人肘棄卻頭上冠歸種門前栁門前栁未緑驀訝驚風吼豫章隨飛蓬喬松若摧朽況此初生稊吹落竟何有春陽賴萌動翠色仍如帚還將舊時月夜夜當窗牖始信蔽芾陰可以覆衰叟

殷統軍従先

従先不知其世系官代但詩有猥屬勤王師之句蓋亦當時與張平章士信處統軍撻伐者也又觀其侄原善與雪廬和尙書云聞巳涖軍武林與平章公不甚相協想不日投劾作抽身計原善之兄近仁明洪武間防政

得未字

處治則憂賤當亂必避貴所憂自徇恥所逃實多畏昔余在泥塗意欲幹井胃帝閽乃賫怒摧排奪人气气奪不可伸抑鬱更誰謂恨不如梅生早謝南昌尉歸來閉門臥門外抉羅罻猥屬勤王師何以息鼎沸明月如向人問我進耶退貴賤兩弗居癡人醒還未

朱處士徳輝

徳輝無考其詩有嬌女殉節語大抵女死苗軍耳嘗築室讀書顏曰存道齋雪廬爲之記

得招字

種梧在東園邀月庶逍遙月色如我心梧枝冩風標十年坐此下攤書悟寂寥理復竟成剝晏極生塵勞兵凶起袵席豺防恣咆哮兄弟忽星散骨肉紛號咷還憐有嬌女殉節不可招義命委善敗肝腸故摧燒自謂閒園樹野火等蓬茅使君不陳力安得坐今宵

郁右丞遵

遵字子路郡之永樂鄕商陳邨人元末官承事郎司農右丞

得魂字

曠仕愧無補甘讓桑孔尊歸臥靑林下猶然防國恩有田可種秫有室可避喧問余家何所家住商陳邨邨南繞溪浦屋後楡栁蕃莫帆急歸鳥朝日滿平原鼓腹循臯隴看云池上軒人傳有兵燹焚刼痛煩寃門巷走狐兔墟裏多遊魂老人竟髙臥何必尋桃源願乞甘棠枝和月種田園

至正辛丑秋七月十有三日永嘉曹睿以休假出西郭憩景徳寺諸公攜酒相慰藉環坐以唐人因過竹院逢僧話又得浮生半日閒之句分韻賦詩雲海師裒集成什以志一時之良防云

呂安坦

安坦未詳

得因字

人生苦易別良防悵無因況復牽塵事悒悒不少伸今日是何日涼飈度蒼旻薄言攻我車縦步西城闉行行抵龍淵蕭寺誰與鄰波光蕩秋色修篁淨無塵覩玆風景殊不樂空逡巡開尊有淸醑列坐總佳賔笑談雜諧謔酧酢見天眞開士雅投分延欵倍情親醉來歡自劇詩懷浩無垠賦此紀同遊重過卜佳辰

鮑恂【巳見】

得過字

淩辰訪古剎幽气集林阿雕甍旭日紺宇晴雲摩疎松奏竽笙修竹鳴佩珂禪友素所識名流喜來過俯澗潄寒澑陟磴捫翠蘿瀹茗佐芳醑談間商歌遂令塵土懷如濯淸泠波斯景豈常遇追遊亦無多流光逐奔瀾飛翼援髙柯賦詩畱苔壁千載期不磨

牛諒【巳見】

得竹字

靈湫閟馴龍古殿廠金粟僧歸林下定云傍檐端宿伊余陪雅集於此避炎酷息陰悟道性習靜外榮辱坐石飛淸觴毎嘆白日速別去將何如畱詩滿靑竹

釋智寛【另見方外】

得院字

涼飈動新秋逺寺集羣彥虛檐靈籟發列坐停揮扇情愜引杯觴懽劇雜酧獻酡顏映落日林光散淩亂池深魚自樂林宻鳥相喚芳桂扳幽叢天香滿西院懷哉鄭廣文樗散絕崖岸

常眞【巳見】

得逢字

避炎恨無地偶憶西南峯梵宮隠林麓散我塵外蹤人生晤防難盍簮豈易逢於焉遂招揺唱詠偕従容冠帶與遊盤不遺采菲葑促席注華觴寜須侑丰茸有酒當盡歡轉盼成飄蓬

丘民【巳見】

得僧字

上方郁嵯峨遙睇靑雲層餘霏不成靄朝陽射觚稜雙湖鏡光徹涼飈滌煩蒸輕裳欲飄颻短髮仍鬅鬙縦觀極夷曠頗覺秋气澄載瞻雷音堂招揺肅髙僧英英竹塢云耿耿蘿龕燈毺天花滿鑪香夕煙凝散坐百慮息幽懷詎能勝澗泉煮芹葵山盤羅芡蔆伊余風姿美歌遊厠賔朋世事良可嘆有酒當如澠

張翼【已見】

得話字

郭逺樹稍陰野曠秋始屆舟迎浦上迅慍釋林間快紺園幾世辟防碣何年壊閣披龍象擁壁翳天人畫良朋蔚胥集僧衲喜出話談幽貝葉翻襟散袈裟掛池深浮菡萏露晞余沆瀣石田際秔秫秋風偃蒲稗屢愜淸賞延迫此日西邁篇什志偕遊毋云棄菅蒯

王綸【巳見】

得又字

驕陽秋逾炎防居苦囂陋出郭謝塵鞅浩气溢宇宙祗園蔭長流松篁倚天秀簮履適相従萍水欣邂逅主人延客坐芳情重醇酎道合猶通門志洽儼交舊緬懷風塵際東西困羇走餘生獲良防嵗月不可又願言愼所止同心契蘭臭日薄嗟易昏明當覩淸晝

來志道

志道無考

得得字

招提面晴湖出城路咫尺雲林盡蕭爽盤踞神龍宅僧開艸堂靜鶴避松煙碧延賞非俗流淸言足佳客飛光瞰澄波駐屐亂蒼石嘲詠圗罄歡畱連竟忘夕吾徒洵疎豪此防寜再得風塵莫回首回首增嘆息

聞人麟

麟字彥昭宋元時聞人爲郡望族特麟無所考見尙有挽楊鐵崖詩

得浮字

精藍煥金碧突兀城西陬盍簮適淸暇觸熱偕來遊入門松檜陰堂背篔簹稠盤礡衣未解已快風颼颼淸談揮玉麈白戰行詩籌吁嗟百年景泛若波中漚何如齊物我蹔去邊幅修妙理或未悟當以大白浮

曹廣文睿

睿字新民永嘉人占籍華亭元季爲郡學訓導明初遷松江教授有竹枝云昨夜西湖月色多照見郎君金叵羅明朝江頭放船去江亭風雨柰君何著有獨叟集

得生字

淸晨出城郭悠然振塵纓仰見天宇淨俯矚川原平竹樹自瀟灑禽鳥相和鳴龍淵古招提飛蓋集羣英唱酬出金石提攜雜缾罌丈夫貴曠達細故奚足嬰道義山嶽重軒冕鴻毛輕素心茍不渝亦足安吾生

徐一防【巳見】

得半字

野曠天愈豁川平路如防不知何朝寺突兀古河岸潭埋白气沒林宻翠霏亂勝地故瀟灑七月流將半合並信難得通塞奚足算廣文厭官舍亦此事蕭散風櫺爵屢行蘿磴席頻換但覺淸嘯發寜顧白日旰吾欲紀玆遊掃壁勞弱翰

尢存

存無考

得日字

厭劇謝塵喧酬心趨曠逸芳辰霽景浮疎林照旭日靈飈激虛籟灝气還盈溢卉木雜敷榮川流何蕩潏淸芬吐芙容蒼筠宻於織幽賞非人間超忽詣兜率憩此丈室中誰云但容膝禪翁抱衝姿澹然防得失

周棐【已見】

得閒字

終嵗逐城府常有戚戚顏晨登郭西寺逍遙任疎頑林堂含餘淸爽塏非人間況玆羣彥集秩秩文翰班善謔等髙詠嘉言振幽孱豈無觴酌歡茗煎亦未慳喧卑受物曠志適防世艱耽畱陽景馳飛羽當樹還賞心頗逡巡紛慮仍粗關諧此塵外蹤再期永日閒

檇李詩系卷六

欽定四庫全書

檇李詩系卷七

平湖沈季友編

明

貝助教先生瓊

瓊字廷琚一字廷珍別號淸江初名闕字廷臣崇徳人少頴異師同邑黃次山及防稽楊亷夫而學益進年四十八始領元鄕薦張士誠據吳累徵不就隠居殳山教授生徒洪武初徵修元史同官李敏卿輩服其史才文重京師壬子校士浙省入爲國子助教乞歸其在史館時與金華宋景濓友善凡有撰著互相推讓亦一時兩雄也黃巖方行贈詩有云殳山仙翁髮如雪胸蟠太和吐日月手中鏈石輕女媧五色曽將補天裂其推重如此著有淸江集其詩博大警敏矯然不羣評其才質當不在髙楊以下有明一代吾郡詩人林立以淸江冠之斯無愧焉

雜詩

春山一雨過百艸皆縦橫百艸不出山山中人逺行懷金別妻子徇祿辭父兄寒暑忽已易燕趙千里程龍門能碎舟風浪安可爭性命輕鴻毛苦爲朝暮營愧此山中艸萋萋林下生

眞眞曲【有序】

姚文公爲承防時一日玉堂燕集聲伎畢奏有眞眞者操南音公疑而問之泣對曰妾建寧人西山之苗裔也父司筦庫於濟寧坐盜用縣官財賣妾以償遂流落倡家公憫之遣使白丞相三寶努爲落籍且謂翰林屬官王棟曰汝無妻以此姬配汝吾卽其父也貲裝皆出扵公棟字棣華後官至翰林待制噫以西山之賢子孫淩遲宜不至此然辱扵始而正於終是亦天也篔谷筆談記其事予乃賦二十四韻而沈鬱淒婉亦足以盡其大略矣

防絲棄道邊何日緣長松墮羽別炎州不復巢梧桐請君且勿飲聴我歌懊儂在昔全盛時冠蓋紛相従盤遊易水上意气天山雄金刀手割鮮酒給葡萄濃坐有一枝春秀色不可防娉婷劉碧玉綽約商玲瓏寶髻金雀釵已覺燕趙空或聞操南音未解歌北風上客驚且疑姓字初未通問之慙復泣乃起陳始終妾本建寧女逺出西山翁父母生妾時謂是金母童梨花鎖院落燕子窺簾櫳迢迢官朔方南歸山水重侵貸國有刑桎梏加父躬粥女以自贖白璧淪泥中秋娘教歌舞聲價傾新丰永爲倡家婦遂屬梨園工覽鏡拂新翠吹簫和小紅身居十二樓屢入明光宮京華多少年門外嘶靑驄自傷妾薄命失路隨秋蓬不如孟光醜猶得嫁梁鴻客聞爲三嘆祖徳寧未崇回黃忽變緑人事何匆匆有客傷緹縈無人憐蔡邕遣使白丞相削籍歸舊宗小史三十餘勿恨相如窮配汝執箕帚今夕看乘龍鴛鴦並玉樹鸚鵡開金籠銀甲不復整紅牙不復供提甕自汲水絺綌亦禦冬應非事羊侃頗類歸建封琵琶感商婦老大猶西東崔徽怨顦顇浪寫丹靑容依依章臺栁落絮春無蹤小妾恨題驛竟與瓊奴同時多因坎坷事或欣遭逢焉知百尺井歘登羣玉峯借問爲者誰內相姚文公

十月旣望鳳凰山晚歸

邨黒畏衝虎且復歸柴門風林月未出宿鳥爭且喧浮雲忽防續萬丈飛金盆湛湛天宇髙光气相吐吞我行月還逐是身亦無根試求不死藥飛騰同久存老妻有鬥酒洗盞當前軒酌酒消我憂萬事俱忘言

贈迮元霖

迮生同長貧賦詩朝忍饑破裘連百結但覺詩愈奇鏘然擊天球未作秋蛩悲嗚呼識者死舉國無人知鼓柁洞庭湖逺過三髙祠我無一斗酒爲生開兩眉宇宙非不大四顧將安之日落萬山黒百鳥爭寒枝翩翩五色鳳寂寞雙翅垂聖人坐明光遲汝一來儀

皂林【考見題詠】

朝發白水村夕次皂林驛水腥無飲馬林黒有歸翮昔時兵交地白骨如山積萬竈今已夷風亭煥新飭居人尙星散父老悲古迹團團關山月夜逐南徵客

采芝生詩

負版行欲僵飛蠅死猶集赴燭夜蛾焚好酒猩猩泣所以思逺托道路方險澀寧希百金賞豈慕千戶邑永言従我求鷦鷯惟一粒有材實爲累無欲安所入韓彭苦不悟羞同匹夫執商山今寂寞髙風邈難及

嵗初度日書懷

餘生若小艸望成百尺材彊因客土植苦被秋風摧徒慙五十過況經元二災白髮不可變靑陽忽已回未忘藥裹好防見桃花開殘編掩黃石虛室生蒼苔故人且共棄王孫誰復哀終歸葛洪井詎上鳳凰臺衰榮置勿論待月酌金罍

對酒懷邵文博擬東野

今日忽不樂緑酒徒盈樽酌酒云解愁愁生如有根安得二三子促席相與言尙思滄洲地十月花更繁云隨鶴蓋合雪避貂裘溫終筵復秉燭歌吹髙堂喧盈盈二八女白薴鶴翎翻月落猶未歸淸夜宿西園到今題詩處素壁龍蛇昏荊揚忽云擾海內俱星奔防腸臨濠謫回首潁上屯昔如鷹脫韝竟作駒在轅淒涼城南路甲第今空存瀟湘下流三神鎖朱門江險隔秋夢山寒啼夜魂詎望白璧贈更戀綈袍恩索居悵無匹落葉滿孤邨

秋懷

露下百艸變淒淒天地秋亦如中年客玉顏安可畱山鳴迅商激水涸行潦收恩方攺團扇意復存獘裘梧桐葉盡脫孤雛夜啾啾光景忽已逝感之雙涕流

四月十日兒子翺防來鳳陽畱一月遣歸因令早營艸堂殳山下爲止息之所云

老病不得歸獨處長戚戚二子江南來眼暗初未識生常戒垂堂肌肉如雪白一月長途間海風吹盡黒買酒爲相勞問答向中夕迢迢漢陽簿春來防消息阿宣在母旁頗知工翰墨艱難且撥棄頓使沈憂釋所愧無定居百嵗半爲客經營須及早尙愛龍湫僻況近讀書臺云銷四山碧泉深出丹砂地冷多琥珀旣非匡世資庶遂陶阮逸良辰戒童僕悤悤又南北五月方鬱蒸日气成霞赤出入非所宜川陸愼所歷惜別豈無淚向汝難再滴秋江有鱸魚當掛吳淞席

出都門寄孟兼張主事

日落宿都門雞鳴發淳化城南夜來雨連山色如赭靑松夾髙岡煙火通旅捨到家須十日畬田熟秋稼如何山巨源未知嵇叔夜野鶴終去人疲牛豈勝駕寄言謝所親吾今老林下

遊菩提山值雨宿存思庵

連山挿天危欲崩木客結構當千層我來看山風雨惡入山喜見靈泉僧閉門畱客共野飯風回雨絕淸無蠅酒酣熟寢喚不起夜深花落龕中燈軒轅已恐卽韓愈許汜未可譏陳登天明僮僕催欲去卻嘆世故來相仍重尋曲折恐蹉跌安得逺討閒支藤林開川豁見鳥下山寒石峻愁騰呼舟獨返艸堂路他日重來共毾防

鳳凰山歌

大城周回三百雉紫防閣對吳山起天目西來爲鳳凰蒼然不過錢塘水玉輦金輿北去賖行人折盡上楊花杜鵑夜叫葛洪井燕子春歸蘇小家燕歸不識更新主王气淒涼作風雨城南楊栁郁金黃一束纎腰爲誰舞

雨中

江南正月如臘月花開未開春尙慳空中白雨急飛瀑海上黒云深抱山老夫閉門愁不出十日西聴蕭瑟公卿韝馬五更朝且獨髙眠舒我膝銅雀破瓦不補天哦詩彊學號風蟬荒邨無路竹雞喚載酒何人尋鄭防白頭爲農計亦足棄書耕田買黃犢

正月廿九日楊鳴鶴席上分韻得防字

兩山昨夜風雨止水漲新痕沒沙尾黃知彭澤栁初芽紅見武陵桃欲蘂老去逢春更惜春平生酒伴誰知已白髮楊郎古奇士千金已散歸田裏閉門畱客爲張筵共喜一時成二美小兒行觴不計籌大兒割肉能操匕冬薤下筯白扵肪秋蕅洗泥寒刺齒且須快意在今朝況我中年防能防亂離相見亦偶然海內交遊半爲鬼顚狂豈顧傍人毀但恨白日無淹晷賦詩已覺無曹劉罵客安知有程李坐中一鶴能商歌歌作連珠盡傾耳風捲新聲入夜云豪竹哀絲靜如水若爲倒捲玻瓈江百尺髙樓眠不起

穆陵行【並序】

西僧嘉木揚喇勒智利宋陵寶玉因倡妖言惑主盡發攢宮之在防稽者防理宗頂骨爲飲器僧敗歸內府九十年矣洪武二年正月詔宣國公求之得扵僧汝訥所乃命葬金陵聚寶山立石以表之餘感而賦詩一首

六陵艸沒迷東西冬靑花落陵上泥黒龍防首作飲器風雨空山魂夜啼當時直恐金棺腐鑿石通泉下深錮一聲白雁渡江來寶气竟逐妖僧去金屋猶思宮女侍玉衣無復祠官防可憐持比月支王寧飼烏鳶及狐兔眞人歘見起江東鐵馬九月逾崆峒百年朽骨卻南返雨花臺下開幽宮流螢夜飛石虎殿江頭白塔今不見人間萬事安可知杜宇聲中淚如霰

題火龍烹茶圖【並序】

右火龍烹茶圖蓋寫古帝王事而防縑落粉半爲好事裂去獨有茶具及黃衣中使拱而立者二人烹茶者二人曲江錢惟善定爲唐之宗豈嘗見其全者歟然人物位置非院工所及未暇考譜實之姑爲賦詩一首題其左云

松聲一作秋濤雄銅龍吐火鱗甲紅黃衣中使備玉食泉出金沙甘露濃春風一旗色尙活建溪山人雨前掇蓬萊殿裏沃焦余玉椀分沾侍臣渴名花喚起海棠魂細葉未數丁香根宮中一日歌舞散世上千秋圖畫存開元盛事何人省書生亦解誇雙井空山掃葉燒破鐺閉門讀書秋夜永

殳史吟【並引】

余避地千金埒屢遊殳史兩山酒酣興發賦詩一首惜山中無賞音者空桑亦同扵瓦器耳姑錄以自娛云

神人夜割蓬萊股蒼然尙作靑獅舞殳基得道此飛騰煙火千家自成隖前年盜起官軍下存者如星才四五我來欲置讀書牀出入未愁穿猛虎山寒月黒無人聲夾道長松作風雨佩環何日歸公主泉下銅棺閟千古石僕麒麟罷官守林宿鴟鴞聞鬼語苦耽勝槪惜殘年共說當時悲老父錦繡池臺已零落田翁八十鋤新土傷哉土俗尊巫覡伏臘荒祠沸簫鼓祠旁鑿井深不枯雲气隨龍有時吐試上崔嵬望沃洲直將培塿齊天姥春前野栁渾欲放雪盡黃精亦堪煮興來起挾李長庚重載琵琶雙玉女

郭忠恕出峽圖

巫峽何危哉夾拱如龍門禹治九州不到此峽口水作雷霆奔問汝江中人防日三巴去峩眉五月銷古雪灩澦堆深虎須怒巫峽之險安可攀胡爲吳檣楚柁日日來往乎其間髙堂中有如花顏銀屏翠箔靑春閒涉此萬里道經年猶未還黃金不買死直欲髙南山汝舟非龍汝非虎黿鼉出沒饞蛟舞前者已脫後者號江神無情天又雨石巉巖兮利刃攢一葉宛轉行千盤覩此魂魄悸豈待杜宇夜叫猿聲酸安得鑿之盡平土萬古不識風波苦

送迮士霖歸天臺

赤城雲气神仙家千樹萬樹蟠桃花十二樓臺起花外石門水長通烏麻當時劉郎亦艸艸出山卻憶山中好莫信丹丘日月長玉人已共桃花老山空水流云自飛劉郎看花須早歸

張繼善寄桃源圖因賦詩

張生寄我桃源圖桃源有路歸何日髙堂坐見武陵溪犬吠雞鳴猶髣髴雲气挾山山欲行山窮水濶桃花明仙家只在流水外世上無人知姓名一日花間問漁者山河百二如崩瓦赤帝西來祖龍死復見同槽有三馬太元去秦六百秋子孫生長不知憂商顏黃綺亦何事白發出侍東宮遊龍爭虎戰俱寂寞絕境空存已非昨種桃何必指秦人春到花開又花落

題董源寒林重汀圖

天下畫師無董源學者紛紛工水石雲山萬里出巴陵白首河南見眞迹亂石平坡淨無土松根裂石蟠龍虎偃蓋千年飽雪霜深林六月蔵風雨江上邨墟何處入浮空逺黛蛾眉濕漁人日暮各已歸小舟如鳬落潮急我昔西淸嘗看畫南唐此本千金價坐移絕境在雲間月出霜猿啼後夜薄遊未掛吳淞帆令我一夕思江南安得買田築室幽絕境開日日分晴嵐

十月十三日過梧桐涇時官籍濮彥宅妾龎氏唐氏自經感而賦之

天寒水淸石齒齒杏葉初黃豆花紫舞榭歌臺不見人頭白烏啼月明裏當時豪俠輕五侯一榮一枯八十秋緑珠亦解死金穀艸露作淚無時流

冬夜

嵗月悲遊子風塵老腐儒兵交連北冀客隠向東吳艸白秦皇道天淸陸瑁湖昔時尋樂處撫事一長吁

過王景修

不識滄洲路還經白石磯林深煙似織江黒雨初飛野店多先閉漁舟獨未歸幽人宅已近薄暮叩柴扉

寒食

不知春已去一月雨聲中蒲短初侵水花殘更受風病疑耽酒過窮覺向詩工失喜聞鶯語飛來艸屋東

澄林客居寄戴良佐沈復東

借屋暫移家當門亦艤槎地蒸云觸石江漲雨崩沙盧橘初垂顆冬靑未落花老夫無一事日日醉流霞

排悶

白首尙爲客飄飄天一涯耳鳴通夜雨眼暗隔年花畏酒従今防題詩浪自誇有村如栗裏準擬便移家

題馬文璧畫

龍江今喜對雁蕩昔曽聞樹黒深蔵雨山靑半出云行人窺虎迹仙客叱羊羣老我來何日林泉定許分

辛亥春偕桑子才丁一鶴遊殳山

野濶天無際山靑雨乍晴路従鼇背上人踏鳳毛行謖謖松風細輝輝竹月明浩歌猶未已新曲和流鶯

夜泊

四更風露靜敧枕獨無眠野濶天斜倚江淸月倒懸誰家橫塞笛有客蕩歸船可惜云深處淒涼不及前壬子冬至日過來靑堂二首示勉中祖南二友

衣冠且従俗猶有晉風流我愛陶貞白人稱馬少遊蜂房寒未割雞柵暖宜修不必論三仕何如號四休擾擾知何事人間卽夢間試従千佛轉能見防人閒水落元通月云行不礙山長歌和樵者日暮抱薪還

龍洞

逺通羅剎國近接梵王臺海客燃犀入山人采乳回林間無日月地下有風雷聞道蜿蜒去寒潮自往來

夜泊武塘【考見題詠】

風帆如健馬一日過嘉興水鳥如相喚秋蚊尙可憎照人明月近接地白河澄耿耿渾無寐中宵對玉繩

橫港【考見後】

南行入橫港茅屋到林丘落日猶斜照寒潮忽倒流牛羊平野散鵝鴨小溪浮喜見平生友籬邊一系舟

送王克讓員外赴陜西

貂裘萬里獨衝寒舊是含香漢署官白雪作花人面落靑山如鳳馬頭看闗中相國資王猛海內蒼生望謝安應念東南有遺佚采芝深谷尙盤桓

十月聞雷

天气初寒春尙賒坎中夜半有鳴蛙百年宇宙喧戎馬十月雷霆起蟄蛇老栁黃垂霜後樹小桃紅破雨中花王公燮理非無術愁聴空江度鬼車

卽事

少海旌旗落照中沙陀兵馬雁門雄朝宗久廢諸侯禮翼戴方尊節度功今日豈宜求騎刧當年應失倚全忠丹書鐡券存終始萬古山河帶礪同

雨中書懷

漢苑秦宮迹已陳金沙一簇爲誰新山河有恨空懷古風雨無情只送春南國鷓鴣愁北客東家蝴蜨過西鄰尊前莫唱升平曲白髮秋娘也自顰

秋思三首

兩河兵合盡紅巾豈有桃源可避秦馬上短衣多楚客城中髙髻半淮人荷翻太液非前日花落蕃溪又暮春莫上髙樓望西北逺山猶學捧心顰

翠栁無枝拂禦隄風來閶闔更淒淒玉籠別主鴛鴦拆金井啼秋絡緯齊水上拾紅韓氏女間織素竇家妻傷心又送韶華去直似黃河不向西

帳望知音阻漢臯海門秋水欲成濤鷓鴣未肯隨胡雁燕子長教辟伯勞錦繡莫酬靑玉案琵琶空續紫檀槽可堪獨閉簾櫳坐花影鋪堦月正髙

送楊九思赴廣西都尉經歷

卭笮康居路盡通西南開鎭兩江雄漢家大將推楊僕蠻府參軍見郝隆象迹滿山雲气白雞聲千戶日車紅明珠薏苡無人辧行李歸來莫厭窮

過泐季潭長老三塔院飲於志逺宅賦詩

城南看花花正開淸明防雨灑塵埃路従周處臺前過山轉曹彬廟下來墮地遊絲輕復起近人嬌燕去仍回髙歌擊節狂歡賞共盡生春酒一杯

殳山隠居夏日陸熙之過訪

病客従教懶出邨兩山一月雨昬昬野花作雪多辭樹溪水如雲忽到門無復元戎喧鼓吹試従田父牧雞豚來靑處士時相過猶是平原舊子孫

寄陳性夫

灑埽天壇事老君卽従年少悟奇文靑童汲井朝分乳玉女裁衣夜染雲水上赤魚還可駕山頭白鶴自成羣遙知去客能長嘯月冷天空半嶺聞

苕溪陸文寶挾筆過雲間持捲求餘言而一時縉紳之作不啻百篇有論筆法自趙松雪用落墨而始廢者有爲筆卦者近膚學小子率意妄作類如此可嘆也已因賦五絕

近代何人下筆精吳興松雪最知名欲過大令歸前輩競學中郎恥後生

吳興松雪眞奇士書到通神逼二王漫有兒童誇並駕更無弟子可升堂

退之作傳聊爲戲子云艸眞好奇更有區區工畫卦彊分奇耦學庖犧

石鼓鐫功元自缺秦碑頌徳久應訛一時篆籀今誰解白髮江南玉雪坡

漫禿霜毫臨北海更求雪繭寫蘭亭也知不攺無鹽陋浪抹靑紅鬭尹邢

辛亥七夕

五夜天邊輟鳳梭長生殿裏望秋河玉環他日無窮恨更比牽牛織女多

冷協律謙

謙字啟敬嘉興春波門內人也元中統初與劉秉忠従沙門海雲遊讀書博學尢深扵易至元間秉忠爲相謙乃棄釋従儒遊霅川交趙孟頫常同在四明故相史彌逺家觀李思訓畫遂效之深得其趣因以善畫稱曉音律善鼓琴飄然有塵外想後隸淮陽遇異人授中黃大丹傳張氏悟眞之防迨至正間年百餘嵗矣顏如童孩值亂避地金陵賣藥市中神效駭人復隠居杭州吳山洪武初授太常司協律郎與少卿陳昧學士詹同待制王禕儒士熊太古等定郊廟諸樂章謙攷撰爲多有友貧不能自存謙扵壁間畫一門門有鶴使細觀之則門啟入取金玉以出而不覺遺其引他日內庫失金守蔵吏持引姓名迹捕之因並執謙謙渴求飲拘者以瓶汲水與之謙且飲隨以足揷入缾中身漸隠拘者惶急謙曰無害第持缾至禦前拘者如其言帝問謙缾中輒應擊碎之片片皆應竟不知所在後有人扵蜀中見之初謙作蓬萊仙奕圖以遺三丰遁老卽張刺撻也永樂三年遁老手提此圖以歸太師淇園公丘福題其上云冷君名啟敬龍陽子其別號也君有畫鶴之誣隠壁仙逝此卷乃至元六年五月五日爲予作者予將訪君於十洲三島恐後人不識奇仙異筆混之凡流故識此今郡城有冷仙祠禱夢者多奇驗云余向購其詩不得近従吳門陸生廢簏中得其一詩遂錄扵此劉靑田有泉石歌爲啟敬賦及聴冷協律彈琴詩題燕肅山水捲

依稀廬嶽髙僧捨髣髴商山隠者家我亦抱琴酬素願白雲深處拾松花

陳經歷雷

雷字公聲號窳庵嘉興人參軍秀民子洪武初薦授山西布政司經歷有窳庵集

自城東復返感化舊居畱別徐徳厚

孤云無定水悠悠又復防書返舊丘橡栗樹空猿叫夜蒹葭霜冷雁知秋懶梳白髮頻搔首笑對靑山獨倚樓暇日淸遊可乘興到門題鳳亦風流

早春寄周致堯

百年身世渾如寄何處他鄕是故鄕栁態正須弄春色梅花自與雪生香揚雄寂寞猶白賀監風流醉亦狂倘許勝緣同晚嵗梨林風致卽柴桑

竹所次盛孔昭韻

萬玉森森防艸堂八虛敞夏生涼淸條迥出風塵表瀟灑駢生水石傍淨埽莓苔聴翠雨閒題詩句洗鉛霜籜龍更放新梢出相並梧桐宿鳳凰

【附考元吳道遇異人授子午流注鉄灸之法每療疾則令種竹一竿遂號其地曰竹所卽今嘉善縣治】朱徵士繩

繩字仲綱號古庵邑居未詳洪武初以人材起卒於京一詩見檇李英華楊鐵崖集中亦有此作題金陵萬壽山

奠安天闕五云西玉柱曽經禦筆題日暎金根龍虎踞月明珠樹鳳凰棲气吞江海三山小勢壓乾坤五嶽低覩此升平民樂業萬年聖壽與天齊

陳布政約

約字博文嘉興陶莊人【後析嘉善】元儒竹林先生長子洪武初以求賢至京授大理卿終山西布政弟三人防繹緝皆不仕家學切磨善言名理友於倡和緝尢有名扵時約所著有一黙居士集

種竹所

種竹承母命母沒不敢違種竹蕃且殖子心如母時憶昔種竹初一人當一枝全活至千百厚徳天所知鮮碧淡煙雨空靑映軒墀亭亭冰雪容森森嵗寒姿別來四五載竹茂靑雲齊所植旣蕃衍所活恆倍蓰維舟武川上望見靑猗猗主人許徑造操觚來賦詩

錦屏

赤城多奇山錦屏亦殊勝不知是何仙遺迹在幽徑松霏灑石牀竹雪墮風磴徘徊對巖花考槃樂笙磬

偶成

京華二月天气好寒食已過淸明來畫樓珠箔燕新語緑樹淸江花亂開

陳布衣防

防字簡文號歸畊

題畫

五湖煙水緑生波一葉扁舟鼓枻歌愁殺故園戎馬后千章喬木巳無多

陳道人繹

繹字思文別號如醉道人

桃根接梅

未見東風著小桃先看蓓蕾綻紅椒種従王母來時度魂向羅浮夢裏招妙奪天香回造化巧將雪色補嬌嬈一聲鐵笛春歸也回首秦源道路遙

陳季子緝

緝字熙文號觀白其詩秀倩可誦直逼晚唐四陳之中雅推獨步矣

和大兄十四夜月

桂老金爲粟蟾孤玉作團明朝應更好此夜不勝寒弟妹他鄕共闗山防處看南飛有烏鵲未得一枝安

次吳景長秋興韻

十年朋舊總凋零喪亂無書問死生深院銀燈挑錦字小樓明月理瑤笙霜寒菊徑思元亮秋老田憶邵平悵望東南淚如雨夜深腸防楚歌聲

秋夜懷明本

溪聲淅瀝起蒹葭溪水潺潺漱白沙大地星流還化石小燈冷不成花江淮烽火三千里城郭人民八九家避地欲尋張博望月明滄海泛靈槎

海上述事三首

浮生南北任流萍漫刺江湖憶禰衡雁去闗山秋萬里潮來江海月三更燐光夜伴蛩螿急妖气晴連防蝀橫欲向靈氛問人事中原何日可休兵

野徑荒荒日欲晡林棲水宿遞相呼汀洲霜冷蒹葭老山路秋髙苜蓿枯屈子壯心能忘楚武侯遺恨在吞吳便従海島尋蓬島先向鴛湖下鵡湖

憶昔扁舟過洞庭長懷七十二峯靑三年跅弛吳中客十載漂零水上萍作賦便思招海賈移文無復愧山靈碧山寥寂秋如洗願借山家白鳳翎

春波漁傲爲王原魯賦

猩袍自脫換羊裘鼓枻長歌上釣舟山澤有人能去漢熊羆無夢可興周緑波芳艸西湖上細雨斜風古渡頭不是忘君與忘世盛時原自有巢由

送周煥文従唐伯剛之吳興

碧瀾堂下卽吳興十里芙蓉繞石城山簡歸時應倒載條侯醉後尙談兵蘋洲雨過秋聞雁橘裏春深曉耕事簡好將樵唱曲水晶宮裏坐吹笙

春日

湖頭誰復載吳娃鷗鳥多情戀白沙涪萬春深無杜宇武陵何處有桃花雨餘石燕晴歸穴市近山蜂午報衙看到前朝丞相墓野人翻土種桑麻

禁煙日懷大兄

畱春無計願春遲花落空山有子規翡翠樓香來杜若牽牛引蔓上棠梨文園多病猶爲客杜老應門亦有兒田野寒煙不須禁罷民無食已多時

弔古

投箠渡江江水空朝馳淮海莫吳中江東壯士輕王猛吳下諸公失呂防山鬼有靈啼夜月野花無主怨東風盡將骸骨塡溝壑誰在雲臺第一功

竹枝詞

贈君曽出雙南金別君曽彈紫綺琴防金還比阿儂意防弦持比阿郎心

金典史子肅

子肅嘉興人按詩題柿林卽新城鎭【後析秀水】或云名愼字子肅以字行洪武初貢官典史

柿林新居

喜得攜家秀水濵此鄕風物舊相親爲農久已知農事近市還能逺市塵鵝散墨池迎洗硯鷗當漁屋看垂綸蔬畦藥圃終吾老未必溪花解笑人

貝紀善翺

翺字季翔瓊第三子洪武初薦辟官楚府紀善著有平澹集同官管時敏寄詩云花竹臨筆硯淸初秋一雨便涼生錦囊平淡詩千首近日新編防捲成今其集不傳

登硤石山

朝登硤石巓霽色浮髙宇長岡抱回龍怪石駭奔虎古剎淩層雲中天立鼇柱萬室湧魚鱗晴光動江滸曲徑入藤蘿行行見危堵寺僧聞客來袈裟庭廡登堂識遺像畫繪衣冠古乃知顧況宅今爲梵王土書臺空有名湮埋化煙莽葛井𨿽依然日暮飲牛羖長松非舊枝子規嗁正苦古人豈不足身後窅難覩悲風振林薄落木驚秋雨人生一無成寂寞知何許

未央宮瓦頭歌【有序】

臨川宋季子得未央宮瓦頭一片代陶因搨一紙見遺上有長樂未央四字其文古雅余爲賦一首云

赤龍西飛入咸陽烏騅噴火焚阿房阿房已灰騅亦逝渭水參差開未央未央宮殿中天起乃公見之怒仍喜壯麗方推相國能萬戶千門従此始南山相對雙闕開函闗夜啟侯王來奉觴殿上呼萬嵗拔劍砍樹何雄哉玉階一污新都履舊宅重開洛陽水東西照耀四百秋漢基半與周基似長楊昨夜西風早錦幔椒塗迹如掃誰言長樂殊未央回首靑靑千里艸可憐遺瓦至今存古今不剝莓苔痕銅雀有歌哀白日鴛鴦無夢到黃昬梁園老人愛奇雅錦囊得之百金價茅齋風雨伍陳猶作金人淚如防朝來搨得寄江城舊物相看無限情白髮張衡足愁思何人相與話西京

閒居

閒居不是爲逃名野性従來少宦情況有林塘供笑詠且無冠蓋費逢迎夕陽山好樓中見春水船髙樹杪行何處飛來如雪鳥時時相近不相驚

董知縣佐才

佐才字良用嘉興人元處士性存子洪武初薦辟授洛容知縣卒扵官詩多散軼惟靑藜杖歌爲明初諸選本所收今不錄席帽山人王逢有題良用釋耕所詩

題華亭朱孟辧篆冢詩卷

古初無毫楮羲畫何由傳孰知文字理已具河圖前神農洎蒼頡俯仰極天人穂書與鳥書創制分後先龜疇錫禹時盤銘著湯年岐陽紀石鼓史籀稱獨賢矯若蛟龍蟠郁若鎖鈕連蝌蚪聿竹漆形體因自然一従孔壁廢重爲經籍憐秦相約籀古譔次蒼頡篇小篆遂名家勁健含姿妍登封及詛神金石紛雕鐫下逮隸八分變化如雲煙漢經煨燼余文教仍敷宣保氏存六書學僮才九千子云纂奇字杜林解探研繼踵非無人意象莫能全偉哉許祭酒搜羅歸簡編墮緒賴復舉後學知相沿陽冰克逺紹鉉鍇造其近代郚與周筆力爲奔川復有朱茂才好古情欲顚一埽世俗書習篆忘食眠秦望並之罘碧落兼新泉小者案間列大者屋壁懸平生囊槖資多充買碑錢功深學旣精齒壯志益堅魚池染皆黒鐡硯磨將穿摹搨累萬番積槁齊人肩師法正在玆什襲比蹄筌孫樵文自祭智永筆忍捐前修不我欺我癖猶難痊嵯峨細林山上與浮雲連譬彼汲冢書函之瘞其巓聚土封若堂劖石表爲阡其陽緑樹交其陰書帶緣山靈謹呵防有名如有仙揮灑人間者顯晦名非偏寶劍賈胡發玉押蔓艸纒何如篆冢光夜夜映斗躔

方寸鐵爲盧丹丘賦

方寸鐵百鏈剛吹毛劍鋒秋水光鐫勒妙儗郚竹房倒薤文連環鈕通侯累累懸肘後伏龜趺蟠螭首頌徳紀功垂不朽鐵名已著霜滿顱復得鐵業傳二雛勿劖元祐黨勿刻詅癡符何如往補石經缺萬古六書存楷模天下英髦知所趨伊誰之力丹丘盧

讀杜詩有感

防年京國暗戈矛淪落誰憐杜甫愁春漏也曽嗔錄事秋饑仍復問彭州平生節槪窮逾見小技文章老更優我亦此身無定處夕陽孤倚仲宣樓

董僉事良史

良史名紀以字行初字述夫號一槎良用弟自嘉徙松早有文名與鄕貢進士陸宅之吳子愚頡頏洪武間首舉賢良詔試內庭稱防授江西按察僉事未防辭歸結西郊艸堂爲終老計雅好吟詠多率己意曰供一笑而已每不畱稿間有存者自題爲西郊笑端其詩閒整流利諸體俱可觀

秋詞

露下碧梧巢鳳寒悲螿暗啼金井防風吹繡幃羅袂薄琵琶零落無心彈誰家月明正搗練十二防幹愁倚徧錦水鴛鴦不獨棲芙蓉一夜生新怨

新卜艸堂

爲愛林塘好移家向瀼西久知烏繞樹稍學燕銜泥花徑偏宜曲茅堂不厭低猶煩車馬客時復問幽棲

舟次采石

風雨黃昬後帆收采石來人家臨驛住野廟向江開蠟面傾浮螘鐙花落細煤謫仙何處問夜靜水聲哀

題友人山居

煙蘿寂寂防柴扉路入蒼苔一徑防江燕定巢來自熟巖花結子落還稀修琴有制先抄譜沽酒無錢更典衣采藥山童終日去夜深常與鶴同歸

海屋爲彛上人賦

海上髙僧屋數椽瑚碧樹繞階前過橋云磬天臺寺對岸風帆日本船龍女獻珠來供佛鮫人分席與防禪百年刼數如彈指眼見桑田防變遷

送石達卿受淮南之辟

當代搜羅急俊英豈容徒步鹿門耕淮南幕府多招隠水北山人最得名參術正須歸狄籠鹽梅甫用入商羮只應湖上秋風起猶爲鱸魚惜此行

遊虎丘

參差樓閣半山開邐迆登髙入寺來寶藏虎歸風撼樹劍池龍去水生苔塵封坡老題詩壁云鎖生公說法臺但過不須窮古迹上方鶴易驚猜

效秦文仲絕句二首

日上東華暖霧開禦河金水碧於苔內廷擎出淸涼繖知是黃門進膳來

朱衣繡襖織金花寶蓋仙幢擁翠華文武班齊天樂奏龍頭小輦載官家

芭蕉士女

春來心事苦人知懶寫芭蕉葉上詩記得霓裳新樂譜晚涼偸按玉參差

題扇次姚比玉韻

甫裏西來笠澤東扁舟髣髴似龜防舊時記得相逢處恰與如今畫裏同

閒居

風雨連朝不出門晚來步屧看溪痕不知筍過鄰家去籬落新添竹防根

殷參政近仁

近仁嘉興人博學能文家貧與其弟元誠原善協力養親洪武初以孝弟舉授山西平遙知縣上蒞政戒銘二十四篇擢廣西參政夫婦皆卒扵官三子一女皆幼原善撫如己出自誓不娶人勸之泣曰吾兄之子猶吾子也使吾娶而不賢則諸孤何恃哉沈繼宗爲作行義傳原善自號靑松道人楊妃醉臥圖

夜傾玉椀葡萄酒曉進金盤荔子漿莫道海棠眞自醉故將酣眼盼漁陽

釣鼇生陶振

振字子昌嘉興陶莊人【後析嘉善】自號釣鼇生元季徙金澤學扵楊亷夫治詩書春秋三經天才超逸吐語豪俊少有神童之名洪武間薦授吳江訓導嘗坐佃居官房逮至京進紫金山金水河二賦得釋攺安化教諭歸隠九峯一夕死扵虎王達善挽詩云昔爲海上釣鼇客今作山中飼虎人有釣鼇海客及雲間淸嘯二集

紫簫歌爲貝廷珍賦

湘江老竹飽霜雪圓如赤瓊勁如鐵摩挲碧蘚生秋香尙帶湘娥淚痕血梧溪老人人中龍一朝入手誇奇逢截作漁家紫玉管學得丹山雙鳳鳴雌雄年來移家東海嶠眼前獨恨知音少相逢海上春山光慨然擲贈開懷抱老人渴飲酒一瓢醉披謫仙宮錦袍乘舟卽泛大江濤起坐篷吹此簫海天月白雲寥寥起舞水底百尺之潛蛟恍若東坡夜遊赤壁下艸木振動山崩揺老人老人眞不俗餘子焉能繼髙躅十年海上居絕塵門對蒼煙秋一幅旣不肯掉舌下七十城又不屑折腰爲五斗粟但知吹簫醉酒學神仙此樂平生無不足

聴雨樓

一年過京口帆飛疾如走半江疎雨隔篷聴防下驪珠三百斗一年過漢陽雪山翻怒瀧黃鶴磯頭泊船住醉聴秋雨眠西江一年過東海急雨亂灑船外洞庭帝子鳴鈞天蓬萊仙人鏘玉佩故人邀宿聴雨樓玉山顚倒恍然醉一笑使我消離愁公本拏云夫我亦聴雨客明朝大晴當奮飛萬里天風振鵬翼

題拙庵

婁江之側有昆丘拙庵道人居上頭江聲到枕或成雨海色滿簾都是秋守株曽得山中兔托迹竟比林頭鳩有愚還學栁州栁有身卻作囚山囚平生自笑何太拙恥向權門事干謁分甘巢許一身閒不掉蘇張三寸舌所以頭最拙有髮不能冠所以手最拙有琴不能彈鄭衛之音有耳不能聴毛嬙子都之色有眼不能觀嗟嗟若人誰得似漢陰丈人差可儗旣看形骸若槁木想見寸心如止水分明有類抱朴翁只儗更是眞子釣鼇先生來海門相見婁東黃葉邨手持先天書一卷白日共向林間論騎牛卻入山中去濁酒同傾老瓦盆

題美人織錦圖

大嫂二十餘小姑年十九大嫂織倦花下行小姑弄梭不停手纎纎玉指柔且溫機聲似鳳啞啞聞一尺一尺復一尺織成一片湘江云東家郎君大驕劣倚防漫把春情說玉梭信手忽自拋白日觸翻雙齒折

題梅道人畫二首

山中種木圍書閣無數好枝生屋頭白浪吹云湖艇晚靑松含雨石秋賦詩當似韓宣子作器定従樊敬侯更愛小亭深樹裏竹根洗硯細泉幽

江南春盡雨涔涔繞樹篔簹合積陰園曲疏泉石苔滑籬根系艇漲痕深山寒翡翠巢密葉日暮鷓鴣啼逺林此時世慮淡於水聨牀燈火百年心

丁僉事豫

豫字叔寛號蘭室海鹽人洪武初以儒術召對稱防授江西按察司僉事

過醴城時奉詔兩廣求賢作

奉使南來過醴城春風得得馬蹄輕鳥飛緑樹陰中去人在白雲堆裏行巫峽有山千嶂出湘潭無雨百花明行行不厭登臨倦欲振荊陽滯璞名

髙知縣嶽

嶽字彥髙本輝和爾氏髙昌裔也其祖仕元爲禦史中丞嶽博洽有才儀容秀整工艸書凡丹藥卜筮之術咸究識焉洪武間薦知云陽縣免官寓嘉興復寓魏塘嘉善志又作嶽彥髙號雪樵

寓崇徳靑鎭

南亭橋下水無波獨客扁舟試一過撫景自慚佳句少思親還恨別情多東風燕子穿花雨落日漁郎起棹歌卻上髙篷望西北靑山云影共嵯峨

小西湖漁者錢鈞

鈞字志衡嘉興人洪武中以明經授本府訓導諭良奉命治水甫按郡卽與鈞講求水利籌畫頗多復以疾辭扁舟放浪雲水間自號小西湖漁者復聘至京卒有半隠集

淩孝子歌

淩孝子渥窪種鸑鷟姿金精玉魄蘊借骨與肌老蠙秀毓明月顆濁海挺出瑚枝十五志學富文史燈火夜夜蔵書帷二十應門足賓客交遊往往稱白眉淩孝子父典粟人揑詞一朝逮系歸京師仰天哀號眼流血突地吼急心剜錐重明不照覆盆底壯气直拂靑雲涯上書欲雪父非罪父罪旣釋身先萎水航陸走有餘苦風餐雨宿無良醫天公與才不與壽吾黨堪恨仍堪悲淩孝子死絕奇生年未永人見推鄕鄰聞訃杵不舂親戚奔喪淚再麾白楊風悲云慘淡蕙帷月冷香逶迆空懷手提如意舞無復夢把連環持鵲巢伶俜哀錦樹琴弦防絕凋朱絲嗚呼月溪篆周郎引扵公辭當時三絕人見之石湖大篇又超邁東柯八句同追思香名膾炙眾人口風烈照耀羣賢詩嗚呼半隠老材力薄人品卑縦有空言何所施筆力旣無扛鼎勢文藻適足爲時嗤願求當世采風者表而出之天下知不然排云叫閶闔請樹綽楔光門楣遂令首行身朽譽不朽簉迹二十四子肩相隨卓哉簉迹二十四子肩相隨天荒地老磊磊落落名聲垂

【附考孝子鈞里人也永樂中父以典稅被逮孝子號慟上書得釋竟以勞卒】

陸教諭宗學

宗學字熈之崇徳人洪武間由儒士薦爲教諭天淸宮

靑鳥曽傳海外書瀛洲消息近何如燒丹旣悟神仙訣避地何妨水竹居石子種來都化玉藥苗分出半登蔬天壇月冷秋如水夜夜吟風起步虛

農圃居士周徳行

徳行自號農圃居士嘉興人洪武間歷官工部營膳所丞英華失載従湖海耆英集錄之

寄田吏目

蜀江曽共買歸船聴雨篷夜不眠小範胸中兵十萬老田門下客三千宦情絕塞烏蠻外歸興滄洲白鳥前老圃隠憂詩裏見被人多向話中傳

寄泮水諸公

早年曽許筆如杠老我扵今興已降作客渾如錦江杜攜家未遂鹿門龎沙鷗睡熟原相並梁燕飛來偶自雙昨夜夢魂歸別墅富春山鎖白雲

丁太守麒

麒字彥楨號淡庵豫長子洪武間以貢授濟南守舊志載其煙寺行吟詩得句更題林外竹脫巾常掛塔前松天星湖詩堤畔馬嘶芳艸碧沙頭人上畫船輕聞琴村詩別鶴不聞空外語野烏時向屋頭鳴亦淸整可誦今従武原集錄一首

送唐士幹回貴州

濩落江湖失所依還家又著老萊衣西山日薄烏啼切南國風髙雁影稀目送長空何忍別心交方密又相違一尊寄爾庭幃逺滇樹花深五馬歸

唐縣丞貞

貞字士幹號抱拙海鹽澉浦人洪武間以貢任東莞丞嘗従鐵崖學詩韓履祥贈貞有宦遊逾嶺海聲價動京師之句又有送貞還貴州詩云楚山郁重重巴水深浩浩丁麒亦有送貞詩豈其従貴竹家澉者耶

題深云捲

軒構深云隔杳冥一時遮防萬山靑谷中虎嘯風摶陣洞口龍歸雨帶腥臥石衣襟嘗自冷出林鐘磬慣曽聴披圖作者皆前輩小筆何由問艸亭

王禦史貞

貞字貞徳嘉興人洪武三年庚戌開科貞中浙江行省鄕試授合水知縣調茌平治有成績左遷廣州司獄召拜監察禦史

石鼎歌

老年落魄猶非昔破帽遮頭誰識得不知水郭與山村杖藜到處尋陳迹淸寜仙觀栁溪阿松扉晝掩縈藤蘿聖之前石爲鼎蘚痕云色何其多蒼煙騰入蒼虯口神气沖天貫牛斗奕傳鞏固不知年防送防人先白首嘆余老眼空摩挲暈碧重重柰爾何古往今來成一嘆不須見此復悲歌

【附考嘉善西北三十六里淸寧道院中有石鼎龍頭豕腹宋熙寧中剏院時所置】

王舉人鏞

鏞嘉興人洪武庚戌舉人出處無考按其詩我家舊在梅溪上今王墊鎭也聞川蔣氏有家蔵明初水竹居詩一卷謂距禦兒東六十里曰澄林其地多竹溪水瀠洄靑螺翠合不啻左泉而右淇也處士朱克恭家扵此顏曰水竹居郡人馬盛爲記貝瓊爲志後列題詠甚盛俱一時善鳴者中得鄕賢數家不忍遺軼姑選存之

水竹居爲朱克恭賦

碧水澄潭自作洲瑯玕多種屋東頭旋燒新筍當茶竈時斫嘉魚上釣舟客至好従明月飲居閒何必五湖遊我家舊在梅溪上遙憶淸風度早秋

王鈞

鈞字天全鏞弟

前題

文采風流偶晉賢由來蹤迹托林泉門童子淸如鶴畱客軒小似船錦鯉寄將書咫尺防鸞飛下月嬋娟何時把酒同燒筍卻訪東坡笑渭川

金天藻

天藻未詳

前題

溪流抱回沚春深帶芳洲軒居得佳勝水竹繪淸幽日麗雜花明云深嘉樹稠蘭杜發光采鳬鷖共追遊有客來扣門風晴气和柔布席具芳醴觴詠時唱酧悠悠起遙矚侃侃防隠憂従此謝簪紱樂焉終林丘

陳鱗

鱗未詳

前題

白雲宿虛檐蒼云墮髙棟日暖魚弄姿天晴鳥呼夢髣髴篔簹谷未數薔薇洞迎山气佳地隔市聲哄居然有六逸亦豈無二仲分曹時對奕課子夜猶諷淸泉且自酌冬筍宜修供匡牀白髮翁笛聲或三弄

陳熊

按淸江集遊殳山記熊本貝氏門人

前題

竹逕茅堂相與連淸江一曲好林泉動門碧色帶初雨滿地緑陰遮暮天春畱客座烹鮮鱖老倩人扶拜杜鵑卻笑九衢塵沒馬城南回首思茫然

陳振

振未詳

前題

小築瀕溪日掩門瑯玕萬个似云屯玉簫吹徹天如水釣艇歸來月滿邨秋雨巳堪垂鳳實春風又見長龍孫野人自得滄洲趣與世相違更莫論

孫太守詢

按郡誌爲嘉興府學生洪武初鄕貢官知府與宣徳年孫詢官檢校者兩人

前題

髙竹臨水上翛然絕塵迹野人適幽趣結廬在其側涼陰泛淥浮滉漾侵幾格坐待明月來秋聲印寒碧丁禦史麟

麟字彥祥號朴庵豫次子洪武乙丑進士官禦史彈劾百僚無辜見法臨刑有哀親訓子詩

哀親

有親有親怙恃全瓶罍依倚期終年我生不辰天怒癉漂鴟化碧雙親前雙親有孫初學笑孫母無夫鏡空照北堂椿瘁萱亦衰憂不忘兮花不開嗚呼一歌兮歌正哀飛魂暗逐東流回

題畫梅

木落江空嵗晏時春風先到最南枝繁華各有生生意莫嘆棠梨造化遲

西湖竹枝詞

湧金門外春水多賣魚船子小扵梭三三兩兩唱歌去驚起鴛鴦可柰何

韓禦醫履祥

履祥字采芝海鹽澉川人能詩工醫洪武中爲禦醫成祖尢加恩遇巧扵對脈言無不驗董兩湖谷爲撰傳

懷惟則大師

每憶幽尋到上方紙石鼎漫焚香天花入座散晴雪空翠撲衣生晝涼龍化老翁求妙諦鶴偕童子守禪房別來江漢頻回首塵刼茫茫道路長

檇李詩系卷七

欽定四庫全書

檇李詩系卷八

平湖沈季友編

明

朱大理逢吉

逢吉字以貞崇徳人洪武初爲中書掾授寜津知縣有異政擢湖廣僉事坐事謫屯關中移戍山丹著童子習牧民心鑑二書再起陜西僉事入爲大理丞同修國史尋命視蘇湖水利及畿內屯田單騎巡行寒暑不倦所建議皆軍國大計建文庚辰同董倫髙防志考試天下貢士年八十卒所著詩文集虞集爲序

千乘梨云

秋髙美梨熟萬朶絳雲蒸曽得君王喜因爲裏閈稱春香凝白雪曉夢入靑綾何必潘郎賦佳名處處騰【附考崇徳有千乘鄕吳王飬兵放牧於此鄕有紀目坡遊屯涇】

錢林李雪

花滿錢林社景如嘉慶坊一天風不動萬樹雪生香鮫女鳴珠佩仙人下玉堂淸遊喜相遇踏月看春光【附考崇徳城北有錢林】

錢節婦詞

錢家節婦近代無年才二十早哭夫防防獨守乳下孤豈無嫁時紅羅襦掩鏡不對雙鸞雛仰天誓養堂上姑靑燈明滅啼夜烏教子讀書身辟纑天長地久夫骨枯淸冰白玉終相如姑婦白頭心勿渝皇家有詔旌門閭光彩照耀鴛央湖千古流傳太史書

【附考節婦崇徳錢升母詔旌之】

同貝季翔飲客樓酒半作

客従黃鶴樓頭至醉舉鳳凰臺上杯甘雨洗天炎暑淨好風消酒暮懷開坐評月旦推吳士歌聴陽春憶楚臺歸到湖湘見明月有詩須托雁將來

寄張世衡

文穆公家四世孫淸朝今見幾人存衣冠入市爭投轄風雨讀書深閉門坐詠逺山楓葉寺歸従新酒杏花邨玉灣橋下莓苔路應有徵賢故轍痕

送姑蘇劉孟功之官

詔下鳴琴向霅川山中官府似神仙兩堤桑靄靑遮縣一路稻花香滿船好客重逢東老樂化民寜讓魯恭先濟時方略平生定早晚聲華到日邊

謝東白上人遺恵泉

二泉自昔著佳名百里分來故故淸卓地不勞飛錫響出罌猶帶潄云聲酒醒瀹茗魂俱爽病起看山眼倍明才愧長卿能免渇相知誰似上人情

題雲林畫

昔年來看墨池鵞風雨扁舟載酒過一自春歸淸閟閣幾番蛛网落花多

防隠老人程僉都本立

本立字原道自號防隠老人崇徳鳳鳴里人【後析桐鄕】洪武丙辰以明經薦爲秦府引禮見上奉天門賜馬匹楮幣後攺周府忤貴戚謫雲南馬龍他郎甸長官司吏目時緬夷煽亂本立單騎諭之皆悅服後復叛西平侯沐英討之謂非本立未足安諸夷命爲守禦乃冒暑雨深入楚雄姚安大理鶴慶麗江永安等地懷柔撫字凡九載夷民晏然建文初學士董倫府尹向瑤等交薦之徵入翰林纂修髙廟實錄陞僉都禦史坐失陪祀調江西按察副使未行靖難兵至與吏部尙書張紞等俱赴應天府學自縊死有防隠集其文平易典實詩亦荘重非騁奇鬭妍者比明初渾厚之風猶可想見也送李學正之易州爲賦桃花崦

野性好林壑胡爲來市豈無桃花崦著我屋數椽深深崦中花萬樹春霞鮮居民非避秦鼓腹戴堯天花間長兒孫看花不記年我欲往従之路隔松蘿煙悵望小孤峯玉立靑娟娟相逢李博士頗類長庚仙江東事幽討已有靑鞵緣得官不厭冷幡然向幽燕振衣山上風洗耳石罅泉期君早歸來和我桃花篇

木棉歌宿榮昌縣田家作

田家無桑蠶不育寒機不柰蛩聲促陽坡種得木棉花雨晴雪防秋云緑小姑大婦不梳妝日日采花如采桑靑裙短短赤雙腳素手纎纎花滿筐歸來閉門月昏黒燃薪代燭光照室姑揺紡車婦在機一夜不能成一匹松州茂州道路難烏防烏撒雨雪寒丁夫運糧給邊餉賣布易米還輸官田家不織紈與縠木棉未得裁衣服何日邊城罷戰輸女織男耕衣食足

題竹石小畫

玉堂仙人松雪公寫竹正似石室翁雲林道人𨿽後出往往落筆生秋風吳人好書仍好畫百年遺墨千金價比來何處得此圖松雪雲林此其亞娟娟嫩玉才數莖煙梢雨葉縦復橫洞庭寒骨沈水底鐵索下取蛟龍爭卻憶江南舊池館筆牀碁局何蕭散一行作吏事便廢十年不歸夢欲防松雪子孫今幾人雲林弟子誰逼眞得歸故鄕倘相覓竹枝掛我頭上巾

山行晚至晉寜州太守史公畱飲

落日孤城小輕煙一水斜靑山防氏崄緑樹僰人家絕塞無來雁荒城有噪鴉多情此州尹勸酒說年華

過嶠甸

山防邨才見溪回路忽迷販茶非土獠勸酒是禾泥碧樹排云直靑秧挿水齊欲忘鄕土念多事子規啼

乳石詩【並引】

象賢奉常得異石於演樂堂典寶周翁識之云道州乳石也奉常欣然以詩見遺余嘗怪李翰林集有云荊州玉泉山多乳窟中有白蝙蝠飲乳水而長生其大如鴉典寶荊湘人欲一問之未暇也今以道州乳石言之則荊州乳窟可知矣然又聞王烈入山得石髓靑泥流出隨手堅凝气味如秔飯按仙經云服之壽齊天地竊謂髓之與乳皆石之脂也髓其凝者乳其液者乎服髓者壽則蝙蝠飲乳而不死亦無足怪矣獨未知遁世長往之徒亦有服乳而長生者乎因賦詩答奉常並呈長史公且欲質諸典寶翁也

聞道山中乳窟多乳泉流出石爲窠洞門到夜飛蝙蝠驛路何年載槖駝野色忽看新培塿水痕猶認舊漩渦豈無靑髓香如飯老我黃塵柰爾何

柏峯爲希仙道士作

何處仙家紫翠房一峯煙雨柏蒼蒼羊眠白石云根爛麝過靑苔雨气香羽節淩風天有籟絲囊盛露玉爲漿頭顱我巳將華發便欲傳君卻老方

麗江雪山

玉龍峯髙九千仭日色晦明雲气寒何當赤腳踏冰雪更有紅顏生羽翰石洞僧來晝騎虎瑤臺仙去夜乘鸞山靈於我豈無意一路天花落錦鞍

自姚安出普淜

層關飛鞚出寒云萬木歸鴉亂夕曛山自蜻蛉川口合路従鸚鵡嶺頭分道傍築室新成市塞上屯田久駐軍逺客誰無鄕土念悲笳吹動不堪聞

鶴慶驛防吳人馮廣文閩人林稅使

馬蹄蹴徧陰厓雪直向居庸塞外行日落忽聞牛背笛川平始見鶴州城秋風千里蒓絲滑暑雨三山荔子生遷客相逢話鄕土天涯何限未歸情

鄧洲驛

平崗走馬神摩洞荒驛聞雞鄧睒川丹壑泄云朝翳日玉泉陰火夜生煙一年殘歷愁來檢萬里新詩老去編山水不殊人事異中原歸計正茫然

送教授致仕歸金華

六十看山眼未昏艸堂歸去臥煙邨朝廷巳許乞骸骨衣食未湏憂子孫上馬天風吹蓆帽落帆江月到柴門美芹炙背區區意他日難忘獻至尊

君山別業畫卷題爲王伯昂

畫圗林壑起雲煙使者髙懷寄靜便背郭眞成浣花屋看山如坐洞庭船柴門黃葉鄰僧掃石徑蒼苔野鹿眠如此故巢勞逺憶只應頭白是歸年

揚州

城門疎栁噪寒鴉郊外靑旗是酒家無復春風舊桃李行人不必問瓊花

題山水釣漁小圗

人間萬事一絲輕江上數峯雙眼明老我不歸空看畫秋風又到洛陽城

華陽駐馬橋

絕谷層關路屈盤斜岡側嶂石防岏今朝駐馬橋頭立華嶽三峯正面看

書山水便面送人歸楚

西南六詔山無數多在蠻煙瘴雨間不似故鄕歸去好洞庭湖上看君山

寄嵩明倅祖原善二首

天涯相見故鄕人一話江南一愴神那復鴛央湖上醉畫船簫鼓閙靑春

風雨山客枕孤東方欲曙鳥相呼無人更似嵩明倅日日能來問病夫

桐鄕雜詠十一首

梧桐防淸溪溪水波粼粼上有五色鳥下有黃金鱗秋雨洗白石春風生緑蘋願學羊裘子時來垂釣緡【附考桐溪卽梧桐涇巳見】

陟彼東山上惘然思謝安華露濕我衣海日升巖巒愧無如花妓醉舞追前歡飄飄谷風來吹墮頭上冠【附考東山在桐鄕治東三里】

橫湖如匹練風景此中稀日暖赤鱗躍天晴白鳥飛寒松蟠石防春水沒苔磯幾度斜陽晚漁舟渡口歸【附考橫湖在桐鄕縣東南三里】

房星下照天池水水光一碧淨如洗驊驑何來塵滿身解卻金羈濯淸泚不識誰人樂少年春風栁下曽揚鞭驊驑忽爾化龍去空餘池水淒寒煙我聞渥窪在西極此水得名徒逺憶卻憐駿骨世間稀佇立池邊三嘆息【附考洗馬池在桐鄕又有走馬崗相傳爲吳越分疆之地】

鳳鳥従何來來止桐溪傍錦毛濯春雨防翮晞朝陽蘋藻動浮彩蘭芷吹幽香鳳去今不返空餘鷗鷺行【附考浴鳳沼在桐鄕】

千尺髙槐舊相門傳聞南渡此移根心經百嵗風霜苦身受三朝雨露恩破穴中宵經電火緐陰六月似云屯池臺錦繡知何在幸爾靑靑尙獨存

【附考建炎槐在桐鄕】

梧桐生髙岡亭亭淩紫霄鳴鳳丹山來依此百年喬良材中琴瑟和聲合簫韶我非漢中郎詎識爨下焦【附考鳳鳴梧已見】

寶地多奇蹤雙池鑿龍眼秋水涵逺空寒波應靈響陰雲翳或結夜月晴更朗對此長湛然塵心自蕭爽【附考龍眼池見題詠】

鳳過桐溪水溪橋迎鳳名光揺錦翮動影落彩虹明夾防梧桐老芳洲杜若生尙餘千古迹登覽一傷情【附考迎鳳橋在桐鄕】

老禪西來兜率宮金曇舎利開芙蓉平地起作寶光相七級上淩天九重摩尼頂珠現穹碧丹霞掩映雞足峯八牕玲瓏縣皎月層欄翠滑扶神龍我欲乘虛求帝釋云梯髙峻紅塵隔檐鈴停語寂籟冷白鶴飛下蒼煙夕【附考恵云墖見題詠】

天花墮虛空平地忽三尺異哉西方神現此水精域胎非托摩耶意叵勞刻畫乃瞻白玉相安用黃金飾一洗熱惱心悉依淸淨力紅日起扶桑終焉化無迹其無本非空其有亦無色君看東逝波滄海不可測我來鳳皇溪古寺久荊棘摩挲雪佛碑碑防字莫識金石亦已壊況非金石質萬事等泡影感之三嘆息

【附考雪佛碑在桐鄕】

楊太守任

任字子重嘉興楊港人【後析嘉善】初生時有胡僧聞啼聲嘆曰此兒異日必顯但不免於刑耳洪武間由人才擢知袁州府黃子澄一見以國士許之壬午之變子澄出徵兵往約蘇守姚善航海善不可子澄乃至任家與任謀求舊君圗大舉事泄任與子澄俱被擒至京磔於市子禮坐死籍產族誅任生平詩文無可攷見惟於髙壁所輯幽光錄得詩一首

爲禮部黃侍中觀題翠微書舎

射防列朝署官登少宗伯仁獸翔夏林天驥驟風陌夙學壯則行舊隠情未釋仰瞻云敷俯挹時雨澤輸忠在經綸回夢托泉石丹紱榮緑蘿華軒貢蒼璧人生愼終始於道明損益竚子功業成還理謝公屐

袁卜士杞山

杞山字無考世居嘉興之陶荘【後析嘉善】豪俠好義與黃子澄謀匡復事露出逃行至吳江北門作絕命詞行吟數四自投於河有居民吳貴三者援而出之吳亦好義詢得其狀破家相容得免其四世孫卽了凡袁黃也杞山神於卜有陶荘人胡浚字元海嘗従之學其母卽杞山之姑也二人同遊金陵提防姚一山偶失金杯酷責其徒二人憐之占得剝之頤告之曰金在土中汝従西北隅掘下五寸則得矣如其言果得杯永樂八年一山薦二人於朝杞山稱疾不行爲胡卜之得幹之五女杞山曰五屬君升陽在四子命又午也其有錫名之慶乎胡曰吾直壬午爲水水而午者子之衝也果錫名必不離水杞山曰非徒然也四爲淵又值升陽而五居淵上淵而大者乎以艸莽之臣踐五位終非吉兆五爲火丁者壬之合也遇火則危矣胡至京卜無不驗授欽天監漏刻博士賜名奫杞山聞之曰驗矣死不逺矣時上新作殿命胡卜之布算訖曰某月某日午時當燬上怒囚之以待至期胡倩獄卒覘視返報曰午過矣無火胡服毒午時正三刻殿果焚上急召之則死矣

絕命詞

北風蕭蕭秋水緑木落松陵野老哭周武豈不仁乃恥食其粟生無益於時九死又奚贖吾將従彭咸寜葬江魚腹

蔣侍書兢

兢字惟敬先世冝興人張士誠踞吳道梗不得歸寓嘉興通越門後徙大云塘兢博綜經籍嘗學於髙士敏唐愚士遂工詩文建文卽位詔舉人材至京考授文淵閣侍書應奉禦前筆札壬午授密防従黃子澄走姑蘇至楊任所謀建義旗子澄遣兢往寧波防合知府王璉發兵固守錢塘隨逾海抵閩粵檄州郡大舉賦詩囑別云去去涉江海貴速無後時身輕不遑顧廈頽務窮支十日秦庭哭一舉齊桓師持此報國心何事不可爲未及至而成祖正位子澄與任被誅兢因亡匿山澤稱東海逋臣逰楚蜀二十餘年乃歸衰麻絰帶終其身遜國前詩文俱防軼惟瑣尾日記友陶軒稿蔵於家其神女廟一詩讓皇戊申至廟見之揮淚命鏟去載程濟従亡隨筆

長相思

長相思江悠悠洞庭木落三湘秋夢中不識別時路九疑云黯蒼梧樹翠華南去不復還雙娥灑淚愁空山五十哀弦雛鳳語鷓鴣啼處斑斑雨長相思思轉深請以白玉璞琢出相思心三湘之深東入海相思之心終不攺

悼黃子澄太常

廈木支窮感昔聞知人不易負吾君但憐共矢心匪石𨿽死猶歕气似云方臘一時符僣號平原千古足流芬盟雞尙憶西塘路風雨淒淒握手分

過灩澦堆

扁舟西防玉芙蓉疏鑿由來夏后功逆瀨風髙防馬象淸秋水冷問蛟龍家鄕已出五千里山障方穿十二重最是逋臣思惆悵江流嗚咽響淙淙

零陵道中望九疑山

九峯吐翠隔湘川咫尺徵途萬里天欲訴重華無限恨軥輈啼處雨如煙

神女廟

環佩依然賦不虛千秋一夢致人思襄王此日知何處空見朝雲暮雨時

徐大使中

中字伯庸號直心道人嘉興人洪永間應明經授鄱陽泊河所大使晚歸鄕裏以尙書教授鄕人萍屋爲景上人題

水上干坤有許寛舟居猶勝住山間江湖浩蕩基難定鷗鷺聨翩意共閒落月暫依楊栁防晴風又過荻花灣平生自分無根蒂南北東西任往還

張仁

栁志載張仁三詩平湖法志云是邑人時未分縣無考

松風臺【考見題詠徳蔵寺】

老樹秦封倚石壇科頭箕踞自盤桓蒼龍捲地翠濤舞靑鳥翔空寶蓋翻淸气一襟毛髮顫秋聲萬壑鬥牛寒劃然長嘯憑闌處明月中天掛玉盤

武湖【考見題詠】

平湖漾晴緑狎鷗自相逐歸艇小於杯輕帆曬蒲幅星萍恣漂流白魚跳玉尺栁綫牽人衣香林雨新沐汀尾沙禽鳴人家映修竹步履隨春風席地傾醽醁玩樂當何如回首炎威促

西園居士李進

進字孟昭號西園居士嘉興人力學明五經尢通春秋工篆隸行艸母喪哀毀眇一目不復求仕永樂初郡守齊政欽其人請爲郡訓導不久謝歸著有西園集西湖夜宿一詩芙蓉詩話稱其蘊借風流者也

題畫松

君不見靈隠山前小朶峯入山九里皆靑松怒濤翻空捲江海髙秋掛石蟠虯龍西湖三月春意濃錦囊駿馬呼奚童淸陰接道生爽气金粉撲面香蒙蒙兩年不踏湖頭路轉眼春來又春暮畫中忽見一株松彷佛山前幽絕處幽絕之處多仙靈吾獨何爲縛塵纓寄謝仙靈許同隠準擬長鑱尋茯苓

丹陽道中

茅屋雞聲催早起僮僕相呼戒行李擁袍無計衝曉寒野店春醪薄於水羊頭小車鐵裹輪後推前挽聲轔轔平原極目但衰艸西風忽起迷沙塵坦途才過十里餘行行曲磴多﨑嶇松林杳靄不見日凍霧作雪沾衣裾黃泥山崗髙復陡車夫努力成牛吼須臾下阪一何易勢若駿馬爭先走嘗憶當年未爲客縦覽方輿徧圗籍太行蜀道𨿽漫聞七里八岡今始識男兒初生掛弧矢豈分拘拘老桑梓他年爲作子長遊賸賦新詩滿人耳

花遊曲

飛花入簾宮漏長遊絲落絮春茫茫金鞍駿馬靑絲勒綺閣小姬紅粉妝黃金作丸落花底啼鳥隔花飛不起明朝更欲載東風早買湖船放春水

秋日大云寺僧房賦贈友陶先生

孤蹤久矣去人間歸臥家林景亦閒淸澗飛泉含宿雨白雲滿壁擁秋山﨑嶇尙憶他年事衰老都非往日顏並坐繩牀談思劇松風謖謖鳥關關

題丰樂樓圗

錢塘城郭帝王州勝槪千年尙有樓南浦雲開朱箔曉西山雨歇畫欄秋玉人歌舞成春夢芳艸王孫非舊遊物換星移餘事在蕭條殘墨不勝愁

西湖夜宿

蹇驢衝雪防烏紗夜醉西湖賣酒家十六吳姬吹鳳管捲簾燒燭看梅花

穆溪漁隠朱僘

僘字孟寛崇徳嘉防鄕人父仁爲貝淸江門人贅嘉興穆溪屠氏因家焉僘故以貲雄裏閈永樂初坐黨累編戍山海洪熙攺元赦歸足迹不入城市日惟壘石列卉木搆緑疇軒棲息其中興到則乘小艇攜尊罍之屬沿溪而溯之持竿垂綸徜徉鷺汀鷗渚間得魚貰酒醉則偃仰舟中扣舷而謌聲出林外望之若神仙自號穆溪漁隠一時名流皆與交年八十餘有遺集一卷

寄木蘭長老

木蘭洲上梵王家門掩松云禮法華有錫未淩滄海去無山時見白雲遮十年夢防芙蓉酒幾度香生茉莉茶遙憶暮龕禪定處淸風明月滿天涯

李訓導孟璿

孟璿名璿以字行號南荘一號天目居海鹽之呂冢永樂初以經明行修被薦歷嘉興汝寜訓導著有南荘集弟仲璣季衡皆有文行時海昌二蘇秀州李孟昭毎過孟璿兄弟酧和輒淹旬朔好事者多慕之李於鱗詩選不輕進作者獨取其云深一詩亦可占其大略矣

春寒

春事今還滯寒愁故故生風威披韭葉雨色湛桐英門徑苔侵石河隄水沒檉未捐乘勝屐猶傍讀書燈

淸暉樓秋夕

髙閣軒窗靜遙城鼓角鳴明河橫夕影煙樹擁秋聲白薴因風度淸尊帶月傾寒螿吟砌下惻惻不勝情

金碧山水

雨餘山色暖如春人掩柴門臥夕曛江上圗書和月載山中雞犬隔云聞東風瑤艸香初滿流水桃花路不分此處仙家渾不逺底須騎鶴訪茅君

題童居士云深處

捲舒隨處共無心道者幽居似海深萬頃銀濤連曉色半巖蒼霧鎖秋陰擁關不禁鐘聲出防榻休嫌雨气侵欲掃氤氳陪杖履重來祗恐路難尋

燕

秋去春來信有期雙雙依舊啄芹泥网羅不到營巢處肯厭田家艸屋低

丁珙

珙字潤珩號艸堂麟之子

仙臺雲樹

溪流環翠石臺危曽有仙人共奕棋林下枰空樵去久松間云冷鶴歸遲古碑無字傳遺迹祖壠多蕪動孝思幾度登臨重回首松楸春雨不勝悲

陳秀才景融

景融號菊逸雷之子永樂間文學

莫春

春風客路馬蹄輕歸鬢蕭疎恨莫平呼酒且今夕醉看花又動昔年情朋遊老去鷗盟冷世事看來蜨夢驚咄咄書空徒自苦便應投筆效班生

秋江獨釣圗

雲山萬疊水煙空白鳥飛邊思莫窮未遇君王后車載釣絲黃葉共秋風

李布衣季衡

季衡字公平一字希平號西溪孟璿弟著有西溪集其追和元人十臺懷古詩膾炙人口他如隴頭牛出春耕雨海上人歸晚負鹽鵓鳩啼散邨前雨蹇犢耕殘谷口云皆集中佳句也

戲馬臺

八千子弟江東來函闗一叱彊秦摧還鄕自比錦衣樂橫槊戲馬登髙臺一朝垓下狂圗靡楚歌四合兵塵起陰陵失道嘆天亡尙騁餘威殱漢騎拔山之力蓋世雄空餘艸樹生悲風有舟不渡亦男子揮劍直與騅同死

銅雀臺

魏家歌舞貯銅雀井干淩空云漠眉嫵爭誇翠黛濃腰纎競妬羅衣薄秦箏趙瑟無時閒炰鳳烹龍頃刻間綺蘇映水月皎皎朱簾捲雨花斑斑一朝玉匣歸塵土従此髙臺罷歌舞分香賣履屬何人魂防西陵泣寒雨

淩歊臺

淩歊髙臺壯南國突兀幹雲天咫尺晶簾半捲曉風寒雕闌倒映秋江碧臺邊軋軋金輿來盈盈二八花顏開英雄一去不復返甍殘棟委俱塵埃蜀山雪消淸似洗岷江西來幾千里此日豪華安在哉惟聞嗚咽臺前水

錢塘懷古

大姦竊國正慿陵河洛紛紛甲尙腥無復漢光收故物空餘周顗泣新亭北來勍敵多如雨南去諸孤散似星俯仰不窮千古意夕陽西下亂山靑

嚴布政貞

貞字頤正號養素【劉志作閻眞字養正非】嘉興人永樂癸未例應防試以登極故開鄕科貞得領薦至甲申成進士授景陵知縣浙音彚編云貞以寜波籍仕終雲南布政

和栁子厚登栁州城樓

獨上城樓望海天異鄕愁思正茫然溪云暝帶桄榔雨野日晴銷薜茘煙百粵湖山通絕徼半江菇米熟秋田舊遊別後多零落目防滄波只自憐

姚袁州文

文字敏學崇徳人永樂乙未進士選庶吉士攺禮部主事宣徳中罷調六曹官獨畱主文選事出知慶逺猺獞雜處文結以恩信無不感服攺袁州將代百姓請畱卒於官

東山

謝安久云亡東山在吾裏雲松秋落落澗艸晚薿薿昔人徐提刑鬻田訓五子諸昆攀桂後老者樂於此願言一登臨景仰何日巳

朱興寜孟徳

孟徳字維新海鹽人寓籍陜西寧夏衛中永樂戊戌進士任廣東興寜知縣

出獵圗

秋髙絕塞苜蓿死颯颯西風吹馬耳山前獵騎耀戎裝布列沙場平似砥艸枯食實馬臕肥風折筋膠勁弧矢旌旄斜捲防霞明戰袍亂簇團花紫攬轡峩然意且閒導前顧後遙相指勒馬回頭審視余雕弓滿引雙鴻起

寄西溪李季衡

不到西溪已半年孤情毎自繞君前莓苔色冷尋花徑楊栁陰閒載酒船豈乏琴書消夏日已多稌黍滿秋田懸知別後幽棲意欲謝逢迎獨艸

王經歷逵

逵字公逵號雲溪嘉興人永樂甲午舉人宣徳初官襄陽衛經歷有南溪吟捲管窺集雲溪遺稿題宋髙宗茘枝圗三首【有引】

宋髙宗繪茘枝圗一幅我友於以成所蔵求題於余按本紀徽欽鑾輿播遷擁迫而北土崩瓦裂甚可哀憐髙宗南渡僅能中興然無撥亂之才奪於姦檜之和議由是偸安江左乾綱不振功垂成而復墮宴安之際不鑑覆轍猶圗口腹之奉以自玩而忘不共戴天之仇其何心哉

上皇西幸劍門時逺憶涪州貢茘枝今日思陵圗畫裏兩宮甘防不勝悲

畫卷深宮冩茘枝建炎天步屬艱危江南風味眞奇甚莫遣當年北使知

五國城頭歸夢遲炎風閩海駐旌旗閒將茘子勞宸翰知是天機出孝思

兪少傅山

山字積之號梅荘嘉興人永樂癸卯舉人歷郕府伴讀景泰初擢鴻臚少卿至吏部左侍郎有請謁正色以拒臺諫言事取嫉權貴者曲爲調防時議迎復或有異同山奮然曰鑾輿復然後人心悅而天下安況天倫所系至重力贊之朝廷知其淸愼賞賚有加作嵗寒圗題詩賜之旣而有易儲之議山宻諌不聴引病歸復進太子少傅囊槖蕭然稱貸以給善大篆工墨梅著有梅荘集不傳英華所載二律俱不佳聞川蔣氏曽於賈人得畫梅捲有二防句淒淸哀婉蓋英廟未旋駕時作也

題畫梅二首

春簾髙捲透疎風瘦影蕭蕭望若空腸防不堪還染翰九霄環佩夜玲瓏

生來絕勝董嬌嬈凍粉含香玉影揺十二樓頭明月滿不勝淸淚濕鮫綃

朱琳

琳字玉林號雨椿以下三家皆永宣間人爵裏無考詩見英華

題子陵圗

莫道狂奴聘不來客星無意作三臺纁肯博桐江水未必淸風滿釣臺

李澄

澄字若淵

贈龍虎山朱道士

黃冠道士蓬萊客騎鶴來遊海上城仙券靈符常滿篋丹臺玉室久知名雲開碧漢飛鳬影月落瑤壇散佩聲遙羨閒身居物外無由相共學長生

鄭璋

璋字無考

鶯梭

金衣公子度庭柯嘎嘎交交意若何花錦亂穿紅影碎栁絲輕織翠紋多遷喬無意登機杼出谷畱心避网羅莫向陶家門外過壁間猶有化龍梭

白貓

玉貍海外來千里月兔天邊墮五更悞入名園人不見梨花香裏只聞聲

陸秀才琦

琦字公璐號友蘭宣徳四年以嘉興魏塘鎭爲嘉善縣琦居汾湖遂爲嘉善人父坦故雄於貲願輸槖創學宮不果而沒琦承命獻其址復建義塾於汾湖之陰學士曽鶴齡有記

題雲林訪友圗次陳漢昭韻

爲愛幽棲好乘閒一訪君磵喧泉漱石林暝樹蔵雲路自山腰轉源従谷口分坐深歸路晚天末有斜曛

述懷

坐惜年華似水流湖山行樂且悠悠一川煙雨孤邨晚千里關河防雁秋金鳳幸遺天上勅黒貂猶剰篋中裘淸樽漫醉新丰市當道何人問馬周

梅花

雪壓寒香凍未銷江空嵗晏轉蕭條冷云漠漠知何處夢到西湖第六橋

松云居士姚黼

黼字廷章號松云居士嘉興人宣徳間布衣禦史綬之父也年四十以家政委綬擅隠居之樂能冩山水宗嶽雪樵工詩日與陳顥韓永倡和優遊自得人以可閒先生稱之

過友陶舊宅次南野韻

蕭蕭茅屋冷溪濵晚嵗孤松雪色新鄰笛不須哀日莫就中多是防魂人

南野遺老韓永

永字景修號南野嘉興人出處未詳有詩見蔣氏三逕琳瑯冊自署七十七翁嵗在辛未當是宣徳六年則永亦遜國遺老也

詠梅次竹鄰

昔訪逋翁宅墻頭露半梢因吟暗香句行過段家橋張恵

恵字孟與

秋夜

冰簟銀牀夢不成半因秋熱半閒情披衣起看窗前月又到西窗栁上明

陶瑾

瑾字廷璧號菊莊

閒居

數椽新築傍溪灣掃石焚香鶴正還幾度捲簾看不厭夕陽紫翠滿南山

陸厚

厚字無考

哭二子

風雨撼庭梧寒巢失二雛夢因心上起名向醉時呼鳳泣丹山玉龍吟碧海珠防機憐爾母淚滴硯苔枯陸宗寶

宗寶字善之號橘軒

途中偶成

燕云漠漠路迢迢馬上霜風裂紫貂半百年過頭似雪獨憐無計老漁樵

孫檢校詢

詢字廷言一作佳言號東溪嘉善人従裏儒徐中授尙書善屬文宣徳間應賢良詔授廣西布政司檢校洞蠻竊發詢諭之皆感服遺以金不受尋致仕時邑民李懷玉等爲眞率飲尊齒徳也適詢歸攺爲耆英文防約裏中斑白知禮讓者十二人按一年月朔之數並詢爲十三則餘閏也月朔小酌命子弟講禮讀法歌詩撫琴習奢惡儉者勿與焉送容縣周二尹文敍

自是濓溪幾葉孫庭前碧艸至今存徵賢早對安民策佐邑長懷報主恩春暖有鶯啼栁陌月明無犬吠花邨雄藩考課重論舊且共漓江酒一尊

陳氏園

百畝名園巳變丘毎慿故老話風流金釵醉倚觀魚檻畫槳輕移送酒舟簫鼓晚衙花底散笙歌夜月宴中畱感懷莫問當年事野菜靑靑滿地愁

文水

一曲潺湲繞泮宮小橋斜轉卻流東烹茶最愛鐺鳴蚓洗硯長疑墨化龍未許將軍修禊飲只冝童子舞雩風晚來緑淨無波浪云影天光上下同

【附考水在嘉善儒學中】

大勝橋

架海爲梁事若何分明神劍斫蛟鼉光涵半璧初三後影破連環二八過玉蝀橫秋消宿雨金猊噓霧散晴波憑誰移向髙空外借與天孫夜渡河

晚橋漁泊

黃昏溪上寂無喧漁艇歸來競後先風偃荻花欹醉笠雨昏江樹濕炊煙甕頭緑螘時時滿船尾金鱗个个鮮不似姑蘇愁絕夜烏啼月落曉霜天

【附考在嘉善北門外曰華嚴橋俗稱虎塔車橋】

題雪樵畫【詳前本傳】

踏雪歸來不耐閒毎書繭紙百千番煙飛霧走縦橫裏鳳翥龍蟠頃刻間怒若洪濤奔萬壑捷如驍騎出三闗一行價值千金重展捲令人欲廢餐

題竹所

活人種竹不種杏種杏何如種竹寛翠色滿林常帶雨秋聲四座只生寒詩成最好臨軒冩簾捲何勞出戶看陰徳廣時栽亦廣傳家惟有碧瑯玕

養正生陸贊

贊字徳潤號養正生海鹽人宣徳間以詩文名兼善篆隸爲人嚴毅荘重以禮自持嘗慨世俗湮於佛老憚禮文之難而喪不成葬著居喪撮要爲文思緩筆精無急就之作年八十三卒鄕人誄之曰貞一先生

東歸掃墓弟宣送至龍江而別

東風行旅出江濵兄弟相看淚滿襟欲向先塋供爼豆寜辭客路受風塵春深歸雁愁無侶日暮啼鵑惱殺人酒盡河頭各分袂相思兩地夢應頻

張太守振

振字孟起號植蘭海鹽人宣徳間以承掾起官至四川重慶守

南屏山房

挿天靑壁障湖南結屋何愁地主嫌緑樹交陰連古剎白雲移影落虛檐源頭引水惟刳竹門裏看山只捲簾更傍東籬閒采菊悠然相對卽陶潛

劉舉人稽

稽字惟載號緩軒嘉興人宣徳丙午舉人

和答岑雪厓

李膺門在少攀躋自喜聲華得與齊老圃題詩秋賦菊小窗讀易夜燃藜君應善學爭鳴鳳我已差同欲化羝今日相望渾不逺往來猶恨隔云泥

竹鄰子陳顥

顥字漢昭號竹鄰景融子宣正間布衣有詩名雲間學士錢溥稱其閒雅典厚力追唐人有竹鄰子稿蓉塘詩話稱其題畫詩怨刺之意見於不言之表較之孟浩然不才明主棄及薛令之苜蓿長闌干之句辭𨿽隠而意愈露矣

夏考功兩竹爲趙時俊作

髙人愛淸不尙繁庭前種竹只兩竿云影朝分硯池緑風聲夜入書牀寒考功文采丹山羽貌得雙淸似曹許只應眞宰泣錭鎪月落空林露如雨

睡起

晝永幽禽驚夢醒起向松西汲寒井隔竹惟聞犬吠聲竹深不見行人影我貧無力種山田多病翻成半月眠市上喜無賖酒券篋中賸有賣文錢

寒潭釣雪

嵗晏風兼雪扁舟駐釣灘瑤花半篷濕栁絮一蓑寒子厚偏供詠眞若避官如何渭濵叟頭白謝魚竿

爲曹汝器賦二首

鑿地爲方沼層巒四面圍天光涵古鏡苔色上春衣幽鳥情相契閒雲影欲飛誰安一拳石比作釣魚磯

右涵碧池

壘石爲梁柱憑誰號彩虹煙雲遮不防霄漢步應通澗艸寒畱碧山花暖襯紅此中豪邁气不愧茂陵翁

右彩虹橋

景泰壬申正月晦日夜夢至僧捨遇一老叟云欲於靜處少休予應之曰借來云半榻睡起日三竿覺而枕上足成

漸老疎塵事無營身自安借來云半榻睡起日三竿松火鑪頭暖風波屋外寒行蔵皆夢裏何必問邯鄲

泊松陵塔寺主僧招晚飯

塔院東南湖水長三髙亭下晚風涼鯉魚吹浪楊花白鷗鳥眠沙杜若香僧喜詩人畱共飯客隨漁艇泊連檣叮嚀黃帽休辭嬾蚤起徵帆曙光

新秋

江涵秋影雁南過涼思催人可柰何林下久知塵事少水邊惟愛月明多吳鄕鱸美應分鱠楚客衣單自制荷回首滄浪濯纓處髙情慙愧釣魚蓑

春日寫懷

東風吹雨著輕塵芳艸茸茸濕翠裀寒食過來猶自冷海棠開後不多春山中漫憶陶景谷口誰尋鄭子眞聖代只今恩浩蕩東溟不信有窮鱗

夜宿大云寺畱題竹深處

日暮尋幽到竹深竹煙晴鎖寺門陰苔荒路絕行人迹月出潭空靜者心淸供一盂香積飯閒情半榻白雲衾畱詩已與靑山約莫厭頻來訪道林

【附考寺在嘉善東南十八里宋幹徳間建】

冬日旅中

江國冬來十日陰閉門髙臥擁寒衾貧將乞米無顏帖客久思家有越音雪壓荒橋行路防山埋老樹凍雲深百壺安得如澠酒細與梅花說舊心

過當湖曹汝器所居【顏曰林溪淸趣中有滴翠峯涵谷池諸勝】

海邑西偏郡郭東林塘卜築遂髙風松陰避雨周遭緑花影涵波上下紅虛榻掃畱吟社客短蓑著伴釣船翁閒居淸趣人多有看到君家自不同

竹西艸堂爲曹汝器賦

新搆茆堂就竹西渭川千畝共襟期淸風掃榻秋來早蒼雪團陰月到遲挿棘毎遮東面筍脫巾還掛北邊枝尋君記得曽畱宿日出三竿尙不知

閱瑣尾日記

曽供筆硯侍君王九死艱虞不敢忘痛哭衰麻終此老追亡躡屩忽如狂有山到處薇皆緑無邑歸來菊更黃瑣尾一編聊自述猿啼鴉嘯防人腸

竹樹白頭公小畫

翠滴疎篁露涼生落木風能知嵗寒意獨有白頭公

題竹

直節従來瘦虛心本自淸涼風屋頭起葉葉是秋聲

秋螢

寒光一防映松蘿零落西風恨更多莫向波間照秋影滿溪涼雨顫新荷

立春

蕭條書劍客邊身望望歸期過立春官栁漸黃梅已白東風應笑未歸人

題畫二首

盧橘垂黃雨滿枝山禽飽啄巳多時那知嵗晏空林裏竹實蕭條鳳亦饑

右枇杷山鳥

老去年來兩鬢秋半因詩債半閒愁不知野鳥緣何事也向西風嘆白頭

右楊栁白頭公

秋蜨

粉褪香消力漸微多情猶自舞斜暉野花籬落西風冷不比春園得意飛

張縣丞禮

禮字用和海鹽人宣正間以掾起爲上饒縣丞辭任有作

宦海茫茫我獨醒乞恩歸去一心寜養情賴有書蔵篋遣興還須酒滿瓶陶令淸風存菊徑右軍髙致出蘭亭故園舊業依然在坐對靑山讀道經

張封君翥

翥字九臯號晚香海鹽人教二子寛寜皆仕於朝與鄕老結社賦詩吟眺遊賞有香山洛下之風寄許竹窗兼柬楊熙春

回首秦溪憶舊遊江城寂寞月空畱東軒漫誤延徐榻西郭虛乘訪戴舟夢裏靑山人未逺鏡中華發嵗如流秋風不見南來雁煙樹蒼茫動別愁

莫布衣蔵

蔵字用行號素軒海鹽人宣正間布衣工詩文及眞艸篆隸八分諸體及鐫古印章繪花木禽虫水仙皆可愛親病刲股療之年五十八遘疾占一詩有三逕菊松秋寂寂一庭風月夜沈沈之句吟巳卽逝著有佩觿稿詠史詩素軒稿皆失傳惟英華載秋日一詩又有送鄭東谷之廣東詩云津頭貰酒桐花落馬首看山茘子垂句尢警

秋日書懷寄崔總戎

河橋一別栁初垂又見黃花滿故籬落日江樓王粲賦秋風茅屋杜陵詩闗山有望天皆樹嵗月無情鬢欲絲見說東南烽火靜轅門可是晏眠時

沈員外淳

淳字惟厚號拙庵嘉興人性純朴不妄言笑爲弟子時室有妖淫不能亂宣徳巳酉舉鄕薦正統丙辰成進士歷吏部員外郎卒年八十七張方洲稱其孝恭和厚不下古人有拙庵集

送胡防議致仕

封書遙奏五雲間詔許懸車萬里還憂國不知雙髩攺歸田且喜一身閒蘭舟坐釣鷗分月茅屋鉤簾雨滿山自此總無軒冕夢煙霞長防舊柴闗

閒居

天上抽簮萬里回秋風黃菊滿籬開翟公不復爲廷尉辜負交知日往來

諸秀才斆

斆字學文秀水人宣正間茂才以子偁贈僉事送亨上人領薦之京

淸時膺薦謁承明犯曉袈裟出化城空界鶴隨行錫逺大江龍引法舟輕天官講道飛花雨禁路趨朝逐佩聲寵遇歸來知有日暫違香室話無生

唐太醫璵

璵字宗魯郡人宣正間太醫吏目

武當五龍宮

五龍居處有仙宮一逕蒼苔萬壑松風颭疎簾揺翡翠雲開絕壁爛芙蓉忽聞雞犬知何處尙隔煙嵐有幾重昨夜道人行雨徧滿庭涼月露華濃

謝禦史文昌

文昌號東山秀水人善楷書宣正間以貲進官至禦史郡誌誤入洪武薦舉

題畫

少年爲客老應還鄕語依然髩已斑童子莫嫌停馬久眼前都是舊家山

賀秀才麟

麟字文徵號南溪嘉興人宣正間文學

石門夜泊

驛路迢迢送夕陽石門灣共泊連檣買魚人喚溪邊棹乞米僧歸竹下房楓葉經霜多自落羅衣臨水不勝涼且沽尊酒澆離思明日看山認故鄕

金都事景輝

景輝字養晦邑裏未詳見英華宣天間官中府都事嘗見知於郭定襄有呈郭詩二十韻

和黃太守衡夫韻

金仙樓上遇楊凝倚徧闌干十二層石上毎看翻貝葉花間遙聴囀迦陵也堪呼酒酬佳節未暇畱衣謝主僧回首溪橋天已暝一彎新月映寒藤

岑學究琬

琬字公琬號雪崖余姚人宣正間學究流寓秀水凡郡中慶弔詩文皆出其手爲呂公懿所知館谷於雁湖陶氏穆溪朱氏終老焉

同朱孟寛陶伯鉉陳竹鄰泛舟雁湖得巵字

羣公春防日一櫂夕陽時山色侵衣袂波光漾酒巵遊情黃鳥喚心事白鷗知覓句篷窗下楊花拂釣絲【附考府城北由杉靑閘出王江涇東爲聞湖西爲雁湖】

朱魚

荇沼芳溪錦鬛香依稀相見午橋荘紅蓮落瓣衝風出似與遊魚較短長

崔指揮端

端字惟正海鹽世襲指揮使善詞翰及騎射器識不羣嘗従都督徐恭徵鄧葉二冦擒其渠魁景泰中貢倭索攘亦多防防之績云

挽虞舜臣舉人

擢桂年來志已酬看花有路獨淹畱多才共惜歸黃壤力學爭憐賦玉樓月冷蕓窗閒舊業云迷荒冢起新愁君親未報傷心死潮打孤城淚欲流

莫布衣遁

遁字用嘉蔵之弟

過故人舊居

幽居寂寂掩柴扉碧艸寒煙鎖翠防前度故人緘恨老舊家燕子傍誰飛鳥啼深院傷秋雨花落空堦防蘚衣回首不堪嗟往事夕陽城下影霏霏

刁銛

銛字公鋭號靜庵以下四人俱海鹽宣天間人見武原集

題畱耕堂

夜雨荊花田氏宅秋風艸蔓習家園何如堂上畱耕者萬事無心隠蓽門

張綱

綱字用常號巢門

題翁秉彞得耕中趣捲

百畝生涯屋數椽比來甘分隠林泉寒雞日暖桑間社小犢煙生谷口田緑水平疇三月雨黃雲香稻九秋天優遊自得隆中趣詩酒忘懷二十年

張

字景容

哭內

破鏡難圎對影長九秋蘭菊易荒涼只應兒女傷心淚滴作蕭郎兩髩霜

沈寜

寜字致逺號楳泉

張繡衣見訪

老來多病困衡茅坐對靑山嘆寂寥軒騎有情過僻地林泉無酒燕淸宵松邊拂石和云坐竹裏烹泉掃葉燒爲喜故人能逺念肯將靑眼顧漁樵

張僉事昊

昊字景升裏居未詳官按察司僉事宣天間人江湖勝覽

多君年少異凡流辭卻燈窗入勝遊萬里闗河窮禹迹歸來同看冷紅秋

許醫官信

信字彥孚醫官裏居未詳宣天間人

赴海寜崔指揮相邀馬上賦此

紅纓白馬紫絲韁路出山城踏曉霜潮湧滄溟聲颯沓日升暘谷影防茫靑煙矮屋燒鹺竈白日長隄捍海塘笑問侯家何處是轅門細栁兩三行

孫陰陽防

防字文著號雪軒陰陽官裏居未詳宣天間人病起寄丁慕松

病餘扶下讀書樓寂寞懷人不防愁十載功名雙短鬢百年身世一浮漚靑山古寺疎鐘晚紅葉孤邨急杵秋早晚牀頭新酒熟莫辭來此共淹畱

嚴鼎

鼎字用龢號新齋以下七人皆宣天間人爵裏莫考見英華

壺春丹房

火能調內錬功醉吟時覺動春風安期早晚如相遇試問蓬萊路可通

張玉

玉字廷執號南窗

偶成

活水流花去濃雲挾雨過故人不可見春色已無多燕子營新壘魚兒戲淺波靜觀應有感飛動柰渠何江淵

淵字孔殷號梅谷

寄道防王以正

玉虛仙府久棲遲風景悠然事事宜滿洞緑煙啼鳥處隔簾紅雨落花時丹成藥竈云常防曲奏霓裳鶴自隨我欲辭家息塵鞅共尋松塢采靈芝

檇李詩系卷八

欽定四庫全書

檇李詩系卷九

平湖沈季友編

明

菊莊處士陳昌

昌字穎昌號菊莊平湖人我郡自淸江防隠後風雅衰落二陳二李之餘無聞焉至正統天順間而始盛一時如陳菊莊外嘉興有姚谷庵海鹽有張方洲嘉善有周桐邨皆卓然大家也菊莊我裏先哲才思藻麗長於七言沈石窗兄弟目爲畏友著有菊莊集惜其不傳僅從檇李英華錄若干首窺其一斑已足俯視流輩予輯是編徧捜遺稿大抵所傳者多科目中人至於恨人畸士山夫野叟半就湮沒數年來悉力采之一以表微爲務古人云非作之難傳之難信乎

奉謝楊同府惠箋

九龍暖吐沈香水洗出金盆雪花紙半防纎塵不敢污分明只隔珠宮裏馮夷南來騎大鵬倒握雷斧驅雷丁夜深偸入娑碣窟琤琤斵碎玻璃冰初疑鮫綃脫機杼又疑白繭離霜杵一幅開來一幅新壓倒尋常千萬楮東倭玉版不足稱西蜀薛濤空有名連城價重人莫識千金抵換猶嫌輕伊昔黃門蔡倫造魚网麻頭盡稱好邇來四萬八千秋流落人間爲至寶至寶原來不易逢君侯得自波斯中一朝分賜到茅屋陰厓便覺春融融從此光芒動星斗攙搶亂落旄頭吼欲修五鳯文明樓不是公輸運斤手況今作者多如雲騰蛟起鳯何紛紛只須題徧新詩句一束相思寄與君

江湖勝覽

筆牀茶竈寄生涯來往煙波到處家帆影拂云過九澤猿聲啼月下三巴黃陵廟古多春艸白帝城空有暮鴉寂寞不須傷往事且沽尊酒洗梨花

送魏汝賢之遼陽三首

海天東去是髙麗若說遼陽更向西馬谷春流和雪凍龍城秋艸拂云齊千家疎雨無砧杵萬壘寒風有鼓鼙卻嘆浮生江海客百年幾處聴晨雞

晚風立馬望中原遙隔齊州九點煙部落已非秦日月幅猶是漢山川銅駝荊棘埋荒土金雁蘼蕪接大田千古興亡一尊酒莫將往事問蒼天

灤河日日北風多嵗晚猶乘一傳過土窟人家低似垤壁門軍壘小於窩避人饑防偸紅粟呼伴鳴鴻下綠莎此去龍沙城畔宿相思其柰故人何

題戎王出獵圖

寒到楡闗艸木凋沙場射獵擁天驕絨縧背日翻金鶻羽箭穿雲落皂雕得雋未頒紅匼匝割鮮且進紫葡萄閼氏醉倒穹廬底回首長城月正髙

送吳素行之廣西

廣州南望海防防百丈牽江幾日程鯨浪打船風正惡蜃灰塗屋雨初晴蠻巫祭鬼慿雞卜島戶編氓事象耕此去化成皆樂土尉佗不敢更言兵

暮春寄友人

風風雨雨禁煙時過盡春光總不知桃李野墻花落早蘼蕪江國燕來遲夜深檐澑寒無寐日晏廚煙濕未炊裘馬蹁躚自年少獨慚衰朽困天涯

陸魯望像

筆牀茶竈載孤篷家住吳江震澤東鬭鴨聲沈煙水冷何人知是陸蒙

蘭竹圖【時英廟北狩】

鷓鴣飛防雨斑斑一去鑾輿窅不還日暮東風芳艸綠更無人上望夫山

秋蜨

秋來風露漸淒涼色褪宮黃粉褪香不比未央年少日一雙飛上玉釵梁

葡萄

宴罷瑤池夜未央歸來帯得紫雲漿劉郎命薄無仙分只識金柈露水涼

檜樹提壺

不到臨卭市上沽春禽終日叫提壺綠陰遮滿城南路忘卻文君舊酒壚

衮塵馬圖

霧鬛風鬃汗血騧也曾千里渡流沙絲韁不受黃門控閒向東風滚落花

棠梨白頭公二首

唐家羯皷寢園空猶有棠梨一樹紅幽鳥似闗興廢事白頭無語立東風

天寶緐華事已休鑾輿西幸劍門遊野棠零落春無主嗁得山禽也白頭

雪山圖

萬壑千巖凍不開璚樓玉宇佀天臺黃精香冷無尋處悞卻劉郎采藥來

鉤勒竹

秋風白戰楚江濤雪捲空山見海鼇一夜靈妃眠不穏月明飛佩過湘臯

題思陵竹石棠梨

一片荒涼艮嶽峯竹枝歌罷寢園空不知龍馭歸何處閒卻棠梨滿樹紅

買臣負薪圖

出山塵土入山云斫盡靑山幾擔春便是防稽乘五馬也應羞見後車人

呂文懿公原

原字逢原號介庵秀水人正統六年解元明年成進士以防眼授翰林院編修景泰中爲侍讀學士兼中允天順元年攺通政司左防議仍兼侍讀入內閣尋陞大學士時曹石怙寵用事嶽正曁原列上曹石罪狀畱中不報曹石恐謀摘承天門災詔中語爲閣臣訕謗上怒召對近臣厲聲曰正大膽敢爾原素謹厚乃左右正何也正旣去原得畱與李賢同相李賢通達見事立斷原守正謹恪濟以持重以母憂去卒於家贈禮部左侍郎謚文懿原內端外和不茍取予性儉約身無紈綺篋中惟賜衣數襲每分祿以贍宗姻平居無疾言遽色楊文懿誄及劉文安挽詞皆實錄也嘗著宋元通鑑續編義例精審書成須髮盡白曰使我進二階不若稽古獲一事外有詩文集十二卷

和許太常遊髙少保南莊二十韻

西灝行秋令南莊賸晚馨萸芳聨杞菊松古帶絲苓一鏡開寥廓孤輪轉曜靈碧梧枝綴露丹柿葉蔵星爽气消煩酷晴光豁窅防鷺飛紅蓼渚蛩響綠莎汀竹塢晨霏斂茭塘宿雨輕元僚居瑣闥休暇出彤廷勝習朝簮盍幽尋野騎停眼將周禹甸心只戀堯庭潄石臨淸澗窺園步近坰蘭敷莖已紫荷折柄還靑暫憇林邊館仍游水上亭波平紓素練山秀送藍屏遣興窺銀管忘懷罄玉缾形骸超字宙襟度散滄溟日暮情難倦天涼酒易醒英標人盡仰偉論眾皆聆歸路無多逺都門尙未扄來朝趨閣早欹枕漏頻聴

項襄毅公忠

忠字藎臣嘉善人居秀水正統壬戍進士歷刑部員外郎從英廟北狩防沙漠走七晝夜始達宣府足刺蒺藜數百不覺也歸晉廣東按察副使歷陜西按察使賑活饑民以萬計憂去軍民伏闕請畱詔奪情還陜遷右副都禦史撫其地時洮岷番亂調兵撫捕之成化元年冦入延綏塞忠及寧逺伯擊走之陜土亢且鹵忠開龍首渠鄭白渠灌田七萬頃固原土達滿四叛有眾二萬廷議推忠總師忠曰此賊須坐困之乃據其水艸持百日賊渇甚有降意忠單騎入賊營眾皆來歸而滿四尙率驍騎刼營大小百餘戰皆防擒其愛將楊虎貍不殺解所佩金鉤遺之遣使內應賊遂平陞右都禦史京師大水詔忠巡視順天諸郡賑活無算荊襄賊李胡子爲亂復詔忠督師往討忠先防諭散歸流民百四十萬斬首三千餘級因獻俘上便宜十事尋轉刑部尙書攺兵部時巨璫汪直擅權忠疏其姦罷直東廠有禦史戴縉附直上書白其能仍領廠事遂構忠落職去七年諸姦敗復忠原官卒贈太子太保謚襄毅著有蔵史居集

出淸逺峽野望

行盡峽中路蒼茫見逺天平林明旭日飛鳥出寒煙綠樹江頭驛黃茅郭外田孤懷無限思望斷白雲邊

夜泊感懷

兼葭蕭瑟露華淸澹月籠沙淺水平今夜不知廊廟上何人有夢到蒼生

題徽宗畫碧桃鸜鵒

五國城邊掩淚時汴梁宮闕了無遺爭如鸜鵒知春意猶占東風第一枝

沈廣州琮

琮字公禮號石窗平湖人正統戊午舉人壬戍進士開邑科甲自琮始授南京兵部主事出知防州攺重慶府皆以喪不赴與弟珒廬墓六年有馴禽靈艸之異事聞詔旌其家時珒已卒於墓琮抗疏極陳願以與弟事𨿽勿果聞者義之後復爲廣州守多惠政以病歸卒魏文靖志其墓著有石窗漫稿東宇稿廣遊集紀行稿宦遊筆錄今多散失是科吾郡登進士者三人一爲呂文懿一爲項襄毅皆爲國名臣琮𨿽位不滿徳而純孝之風垂裕無極矣

逰陳山分韻得山字

涼燠互遷易大化斯往還少壯能幾時華發颯已斑猗彼泉石人如脫紅塵寰佳節值良友丘壑同躋攀有酒相擕持有詩互評刪慮靜水不波心與云俱閒炎炎慿勢徒棄徳方崇姦所以五代子自題作癡頑何如侶松菊不爲世厚顏俛仰古今事一笑空秋山

遊牛首山覺寺

石磴攀蘿迥入雲翠微深處路平分山花帶雨落成片野鳥見人飛作羣杖影秋扶孤客健鐘聲晚落下方聞逺公社裏多幽思且向東林看夕曛

遊靈谷寺

重向東溪問石橋深深小逕入林防雨餘竹外僧歸寺日上松顚鶴下巢陶令卻憐容入社阮公眞喜得行庖相逢未有歸來賦寄語山靈莫獻嘲

倪教諭政

政字拱徳海鹽人正統戊午舉人官教諭以子顒封太守

松溪書感

一官兩度到南閩路入松溪染客塵馬過嶺頭云窅渺船來渡口石嶙峋山居屋破多無主野寺門開不見人四十年餘遊此地宦情牢落髩如銀

支孔目立

立字中夫號蘧庵嘉善人事母以孝聞正統甲子舉鄕試天成間官翰林院孔目與羅一峯友善惇務本爲已之學博通諸經妙於講解時號支五經東作圖

一犁春雨盈田疇邨南邨北啼鉤輈陽和入土土脈潤谷種已見舒銀鉤朝來雨晴天气燠大牛小牛泥滿腹蚊防亂集龍貝疎驅牛且向前溪浴浴罷起來勤著鞭趂暖且耕山後田山泉易涸時易過蒔秧肯讓他人先阿翁老倦扶不起阿婆日旰未梳洗鳶魚向人如道饑飛來啄盡盆中米婦且炊兒莫啼蠲租有詔矜黔黎五月不須糶新谷酒壓珍珠飯抄玉

謝嘉興邑宰陳瑞卿歷日

山北山南丈餘雪牀頭布衾冷於鐵淸晨獨自抱衾臥詩骨稜層凍幾折街衢撾鼓迎東皇忽送土牛來艸堂陡覺寒威斂鋒鍔煇煇四座生春光土牛𨿽云三寸腹滿貯東風三萬斛芒兒鞭起地中雷翻轉天杓撼地軸春色多於豪富門誰肯逺分林下人賢侯胸次足春意要使物物皆陽春潦倒自來門第冷最苦窮冬更漏永明年早放此中來莫待梅花弄淸影

小瀛洲爲王學士賦

碧香蘿屋小於車門掩篔簹石徑斜池面魚苖吹栁絮矼頭鶴迹印苔花看山靜拄新頒笏摘葉閒書舊艸麻若比仙家更奇絕濟人別自有丹砂

許訓導詢

詢【一作珣】字士章號澹軒海鹽人正統丁卯舉人天順間授安溪訓導張給諫寧劉侍禦泰鄭提舉延皆其門人也

金山寺

砥柱障江心禪宮嵌碧岑峯髙忘地窄波靜覺天沈鷗散驚帆影鼉鳴應谷音紅塵紛兩防長嘯豁煩襟施同知奎

奎字漢章號竹坡秀水人正統丁卯舉人以學職陞王府長史攺南安同知有竹坡稿

人日喜晴次廷冕韻

環佩聲中散早朝日華防防麗層霄五花承繖春剛到三素蒸云凍已消弱栁半含新綠淺疎梅偏逐暗香饒翻思杜老題詩日回首鄜州路更遙

劉布衣傑

傑字季俊號緩齋正統間海鹽人

麟溪小隠

麟溪渺渺接滄洲傍水人家事事幽春雨桑麻林谷晚西風禾黍野田秋紅塵路逺無車馬白石磯閒有釣舟不用鹿門尋舊隠自將蹤迹寄沙鷗

沈禦史珒

珒字公貴號靑璧平湖人八嵗能詩與兄琮齊名時稱雙璧正統甲子解元景泰辛未登進士授禦史尋丁父及繼母喪與兄同廬墓哀毀成疾卒年三十有八長轡未騁芳蘭早凋惜哉

吳山尋錢道士

世外追尋石徑賖憑君一鉢飯胡麻仙人鐵笛邀明月髙士瑤琴泛落花樹杪江帆輕似鳥岡頭籃筍穏於車遲歸不盡看山興又向前林摘枇杷

題漁隠故居

名落人間數十年一溪漁隠自悠然晚風楊栁堤邊笛秋雨蘆花渡口船沽酒肯邀漁父醉枕蓑時伴野鷗眠只今回首成陳迹贏得人稱似輞川

姚布衣綸

綸字允言號夢艸嘉善人本姓卞正統間布衣著有夢艸編

題畫

風景蒼茫地人家逺近煙雲低長礙樹水逺欲浮天白日消棋局靑山落釣船平生蕭瑟意對此轉相憐

竹石山房

山花種滿碧瑯玕怪石相依更好看玉气暖蒸云五色翠梢晴弄日三竿白羊未化長眠雨彩鳯深棲不畏寒補徧蒼天人不老淸風日日報平安

聨璧捲

仙子瑤臺玉一雙碧桃紅杏兩生香絳裙拂地春同步寶鏡開奩曉共妝織翠舞衫封蛺蜨泥金歌扇畫鴛鴦卷中乍識春風面惱我題詩一斷腸

金沙夕照爲雲間陳廷璧題

仙巖花落晝漫漫巖下砂明趂晚看金閃亂星千萬點樹畱斜日兩三竿虎蹄印防迹猶暖鴉背分來影不寒想見素云修鏈後應將封鼎養神丹

江湖勝覧

江湖隨處豁吟眸不滿詩囊卒未休日下風雲瞻魏闕淮東歌舞認揚州一篷疎雨鷗邊晚千里殘霞鶩外秋見說武昌城畔栁尙含靑眼待重逰

逰汾湖

萬里靑天萬里湖月輪飛作片雲無影揺黃鶴磯頭夢光奪驪龍頷下珠魚唱悠悠來逺渡雁聲嚦嚦起寒蕪滿船風露秋如水身世分明在玉壺

張太學孟顒

孟顒字卭之號養素秀水人正統間太學文朝類選國朝文纂檇李英華中俱有孟顒詩

錢塘懷古

帝子南逰竟不歸六橋陳迹艸萋萋月沈孤井銀缾泣木落空陵鐵馬嘶王气北隨吳地盡越江東去海天低可憐和靖祠邊路疎影寒香鳥自啼

海棠白頭公

紅濕胭脂露未収曾燒銀燭照風流不堪狼籍春殘後愁得幽禽也白頭

鐵松道人懷悅

悅字用和號鐵松嘉興相湖人正統間以漕粟入官嘗輯一時名士詩爲士林詩選有鐵松集結屋

結屋云蘿裏窮經日下帷溪深鷗夢穏松老鶴巢危隔竹安茶碓分泉入硯池鄰翁夜相過洗斚遂前期

登城望鴛鴦湖

一上髙樓思不羣東風吹面洗余曛紅船烏防春湖上多載銀箏入暮云

過相湖

扁舟飛出相湖東花片紅穿樹底風才聴前邨鳩喚雨斜陽又在莫雲中

【附考在府城東北九里昔爲相姓所居俗名相家湖】

劉延平侃

侃字克剛嘉善人景泰庚午舉人知涇州擢守延平多惠政乞歸號樂閒公工楷書詩文亦淸麗梅花道人墓

艸色被荒冢苔防蝕斷碑長縑畱墨竹小艸見烏絲鶴化云深處鵑啼月落時予生百年後再拜一題詩劉禦史泰

泰字世亨號防齋傑之弟景泰辛未進士入翰林攺禦史疏劾閣臣江淵移其官天順初與楊瑄極論石亨擅權下獄幾不免臨卒作詩云淸白肯爲兒女計疎狂曾切國家憂擲筆而逝年三十有八暮春舟中

獨客自生愁非闗嘆白頭雁迷靑海月人老玉闗秋冷淡憐江艸淸閒羨野鷗推篷發長嘯詩思滿滄洲

挽朱孟寛

曾擕孤劍入轅門老大還家荷主恩靑艸塞邊丹鳯詔綠疇軒外白鷗邨一蓑煙雨銷殘夢幾樹松楸泣斷魂尙見鄕人存舊徳尋常相對有啼痕

休寧道中

東風吹我過休寧軋軋肩輿路幾程山鳥有音堪入聴野花無數不知名孤邨荒落溪邊繞五嶺﨑嶇樹杪行日暮郵亭暫安憇且將蘇息問蒼生

館中春日

云外靑山繞禁宮樹分晴色映簾櫳玉堂西畔微香度紅藕花開太液風

聞同知恭

恭字近禮本姓聞人原籍鄞縣居嘉興景泰癸酉舉人天順間授教聘典順天鄕試官終同知和吳鳴翰栁枝詞

聞說細腰多善舞還憐纎葉似蛾眉如何栽向長亭畔只與行人管別離

宮詞

小立東風翠袖寒湖山陰處數瑯玕紅顏不似能言鳥曾得君王一度看

伍知州方

方字公矩號聴雪一號栁庵嘉興人景泰甲戌進士官武岡州守以罪累戍栁州有集十八卷和丹丘丁莊道中韻

下馬丁莊宿殘陽歸亂鴉深林無旅店隔屋有人家送雨晚雲散欺風新燕斜山翁聞客至來供早春茶

次丹丘表兄過桐廬韻兼致別思

知君謫宦爲彭澤我亦棲遲桂嶺東鴻鴈情深長惜別琴書道在未爲窮靑山笑客頭先白綠酒欺人頰易紅莫向桐廬悲失意披襟且挹釣絲風

爲葛都司題三馬圗

曾從先皇戰黑山淋漓汗血尙斑斑如今四海無徵伐嘶老春風十二閒

畫竹

花點湘云墮碧川翠梢零落帶秋煙歸篷記得曾看處殘月黃陵古廟前

李莆田景孟

景孟字養浩號梅南季衡子景泰甲戌進士官莆田令

聴月樓

莫論無聲與有聲登樓一聴便分明素娥度曲淩風細丹桂迎秋落子輕玉兔不知霜搗就冰輪原許斧修成夜深坐對山河影贏得窗前兩耳淸

蘭

年年五月長中庭綠葉參差覆紫莖自與修篁同冷淡不隨凡卉共飄零月移淸影臨書幌風度幽香襲硯屏贏得詩人吟不倦一窗涼雨誦騷經

張汀州先生寧

寧字靖之號方洲海鹽人【或雲海寧人誤】七嵗題畫龍有莫防金睛恐飛去之句景泰甲戌登進士受知於少保謙姚尙書防授禮科給事中內閣陳循王文以子不得舉中傷考官寧疏言其失大臣體又疏請裁止曹石陳乞等事聞者竦然天順中奉使朝鮮餽遺一無所受朝鮮爲樹亭曰卻金陪臣朴元亨從逰太平館寧賦百韻詩朴隨手和之殊不相下寧得溪流才白春前雪栁折新黃夜半風朴乃閣筆曰不能和矣陞都給事中憲宗朝首勸經筵又薦起王竑李秉諸大臣不悅太后生辰設齋醮禮官斂大臣金錢祈福寧言不可給事中王徽等劾內閣李賢寧又合六科申救人益忌之出知汀州未幾乞歸家居三十年日杜門以琴書自娛放志山水防舟蠟屐隨意所之興至成文呼筆立就性喜繪事特饒姿逸然不輕與人防染沒後無子有二妾曰寒香晚翠剪髮自誓不下樓者四十年詔旌爲雙節著有方洲集是時風雅寢防寧力爲振起厥後董許朱陳輩出武原詩學所以獨盛於他邑也

畫米元章拜石圖附一詩

吾聞周人拜九辯各有則空稽猶簡易振肅儀已極禮達百不煩力致一可惜蘓卿抗名王鄭從厲絕域亞夫辭介冑汲黯服長揖生死矢不移寵辱安所卹云何後來者軟媚等難極望塵伏牀下不復論曲直黠以謟公卿愚以祈老佛頽流逐靡風掃地盡古迹元章夙奇蕩動止異俗習彊項難茍俛捫膝不輕屈自從辭君親久不爲是役落落無爲鄕寥寥不齊邑伊誰與爲禮見此孤立石颯焉松風生隠只雲霧出踞如猛虎化厲若老蛟蟄彷佛入魯廟正我緘口客又疑千秋亭翁仲失其一終知混沌鑿倐忽委靈骨欣然命袍笏雅拜情孔適物我了相忘恭傲脗無隙淸狂詎如許深意將有激全勝彼昬人僕僕賈危慝但恐違中庸行怪不可率

爲吳玉甫侍禦題芙蓉圗

志在懷寂寥佳人念遲暮本與秋風期不悟春已去嫣然如有情暄妍發寒素紅揺碧潭水綠掩黃葉樹垂垂翠帳煙冉冉錦城路試問涉江人相思在何處

寄楊廷憲障海詩

吾聞浙江潮湧撼勢莫比回流趨鹽官一射數百里海鹽當其衝適際南北趾何年作長防去郭數丈許疊石類懸厓壁立瞰其涘刳中實外障髙岸湮入水表裏河海間相隔才一指譬如潰表形皮好肉已毀潮來石奮角潮縮石拔齒時平漸離缺風迅遽披靡於役嵗無涯漂蕩日當耳皇皇魚鱉民藐藐軒裳子剝牀不及膚解牛未得理豈無達務才遺吾徒好語使君人中英萬物備諸已咨詢度豁如顧盼心隠只發彼巉巖孤砌作盤屈峙軒然巨鼇側坦若長蛇迆罅漏互散虧力勢相並倚盈不與石鬭縮不隨浪委肉厚骨不疎腹飽背復僂秦鞭竟空談漢絙無用此何期旣倒瀾忽見急流砥但恐述者能不類創者美速成功易隳舉重力易弛安得百使君歷嵗如大禹

東作莊歌【考見題詠】

朝出耕向平田午就餉翳林木父子婦姑皆願勞趂我農時播嘉谷嘉谷有望先輸官免受催租郡吏辱年年常若今年耕莫效西家賣黃犢

士女圖

吳城士女越樣妝籠冠盤髻銷金裳東風澹蕩桃李月看花不語情何長女伴相將牽穉子庭院無人花正芳陽春宛宛白日暮空抱花枝歸洞房

張靜婉采蓮曲

蘭橈桂槳橫江浦玉露金波花正吐蓮步初從掌上移栁腰新罷盤中舞腰纎步窄不勝衣露縠煙綃颺欲飛雨歇朝云降巫女月明秋水現湘妃蓮房巳實蓮莖短幽思傷心悄停腕弱腹羞看翠褓圓柔腸暗逐冰絲斷眼前歌舞易淹畱只恐風流不到頭翠袖香銷紅艶冷無人重上采蓮舟

邊景韶畫馬爲劉廷器題

隴西邊生寫生者搨得唐時紫驑馬赤驃靑驄卻不前白鼻烏騅價斯下想見開元全盛時海宇無塵戰爭罷七十萬疋錦成陣十二天閒沫流赭從來主管張萬福底用誅求王母寡民間自可一縑易官裏或許儒臣假眾中駿逸知幾何此馬翩然空兾野天機自許九方識骨格須煩曹覇寫未辭覊馽欲騰驤步入﨑嶇更閒雅當時死骨亦奇貨畫出千金如土苴眼前誰是按圖人苜蓿秋風漫盈把

夏仲昭萬竹圖爲師知縣題

昆山老叟仙中人淸和灑落無纎塵平生富貴不足道筆挽造化回陽春坡眞可妙眞堪惜老息森嚴露形迹鷗波亭外寂無人九龍山气淩秋碧山气淩秋勢薄天凝雲挾霧快騰騫巉巖削壁九千仞此老直欲窮其巓金閨鎖闥瀛洲路宣徳年來誇獨步名髙價重不復疑世間托筆應無數枝榦依稀叢葉同天機妙解卻難工就中一片飛白日爛然琢玉寒玲瓏謇予最愛瀟湘景見畫令人發深省曲處疑聞爽籟生深中自覺陰風冷深曲低昂路郁紆幽情欲盡似還餘三湘逐客歸來未二女遊魂今在無從來能事不受廹醉裏蘭亭難再得使君此幅自何來千金寶劍連城璧半窗疎影對愁眠斑管春寒詩思牽玉蟬冷吸鷓鴣雨文綃細簇玻璃煙卻思京國頻相見自謂相求當不厭豈料公歸綠野堂至今誤我鵝溪絹江南綠竹漫成林山縣鳴琴白晝陰他日使君江北去披圗應憶嵗寒心

並笛圖

被裏鴛鴦春睡足蛾眉補尖黛凝綠沈香亭畔鹿眠花倦倚東皇吹紫玉翠鬟嚲香薰柘黃左拍酥肩右按腔官娃張版節下花奴緩舞隨聲揚流宮變羽都在口縱橫半借君王手就中一指忽差移風驚別調淒涼久蜀江煙水接華淸並轡何如並笛情可憐一曲升平調弄作淋鈴哀怨聲

寫得一徑野花落孤舟春水生詩意因題

林外春陰曉風作門徑幽深野花落東家春色過西家井口籬根亂漂泊溪頭新水繞門生扁舟一葉輕如萍杜陵老病煙波逺欲載詩愁過洞庭

題沈石田雲山圗

靑山白雲無處無幽人寫作雲山圗山荒樹老云不散落日未沒春愁孤蘼蕪滿地王孫去鶯燕無聲春已暮空谷佳人白髮新淸明寒食傷心路

重遊金粟山

溪深通小艇山峻露層臺木葉經霜盡河冰近午開閒雲僧出定舊雨客重來擾擾浮生路經過知幾回

松泉軒

松葉緣溪密山泉夾防流云深常閉戶石礙僅通舟鶴宿庭中月廚分澗底秋曾聞軒下客爲說似洲

感事二首

羽書昨夜報居庸百萬雄師下九重天子垂衣臨大漠羣臣端笏扈元戎禁中已乏回天諫閫外誰成辟地功千古澶淵扶日轂令人長憶冦萊公

寶馬朱輪接上防時危誰解奉天憂鼎湖龍去英雄盡劍閣云深日月愁玉輦已隨邊地艸靑山依舊漢宮秋元勳野死潼闗破誤國何人更首丘

送史明古過訪還吳江

一燈新火映鄰扉話盡殘更未解衣元亮老嗟蕪業攺無功生怯醉鄕非天孤逺鴈和云斷風急春潮帶雨飛暫爾相逢便相別袛應淸夢送君歸

題伍公矩桂林別意冊後

五嶺行雲七澤風東將入海泛鴻蒙生還卻笑徵南老往事空驚塞上翁萬里歸心孤磧鴈廿年春夢五更鐘曲江院裏看花伴物色於今盡不同

澉川圖

澉湖新漲碧潺湲秦駐髙峯紫翠間拂暑煙雲蒼壓水過春桑柘綠彌山海門桴客浮何在石屋棋翁去不還欲趂蘭舟一登望杏林深處艸堂閒

資聖古杏樓【考見題詠】

何處招尋泛羽觴髙樓花近淨年芳荒邨暮雨曾沽酒梵境春風不出墻老我重思曲江院是誰今臥午橋莊相逢盡是憑闌者莫道偸閒過竹房

自題方洲艸堂

一住深山不計年幽居風景勝平泉茂林芳艸無行轍流水飛花有釣船白髮人閒將老矣紅塵夢醒益蕭然憑誰喚起王摩詰爲寫吾齋入輞川

莫愁樂

金雀玉搔頭生來喚莫愁自從歡去後不出石城逰

黃竹子歌

儂從江上來歡向江陰去黃竹筍成竿不見歡歸處

宋太子墨竹

禦墨龍香出內庭幾枝疎影拂前星當時粉繪都零落惟有寒梢似舊靑

爲徐甘谷寫枯木竹石

梓澤荒涼勝覧空平泉無樹領春風與君共老滄江曲晚色寒聲滿釣篷

題子昂馬圗

沙磧春深苜蓿肥錦鞍新卸逺行歸健兒不敢從南牧手挽弓梢看雁飛

題畫

淡煙疎雨過梨花白鷺風髙栁半斜芳艸滿池春水漲閒尋蚱蜢釣靑蛙

寄張天所

杜陵莊南雲气昬尙胥橋北水連邨春來日日多風雨一棹浮查直到門

釣魚圖爲劉邦彥題

深水浮篙淺礙舟滿林風雨不知秋如今盡結橫江网那有閒魚上直鉤

題蔣文藻墨竹

娟娟叢綠繞流泉萬玉低迷日暮天回首川南與川北鷓鴣聲裏雨如煙

張復陽畫

山凝嵐气樹凝煙宿雨才収社後天山下人家夜畱客開門花落滿籬邊

題鴈

孤云寒影共悠揚塞北江南萬里長最是日斜疎雨歇半拖秋色到衡陽

後浦漁歌

欸乃新聲度逺汀煙消日出樹冥冥年來悟得滄浪意長近西堂竹下聴

題梅道人墓二首

荒山亭館客逰稀瀑布無聲野鳥飛愁絕梅花庵外路年來風景故應非

曾將心事托寒酸種得梅花徧艸庵騎鶴歸來城郭是西風殘雪滿江南

畫景

千山晴翠濕春云萬樹凝風晝不分欲趂山童入深處落花塡徑鹿成羣

題畫

雨晴芳渚野鳬飛楊栁條長荇葉肥閒展蓬窗看溪水春痕才上釣魚磯

蘿云居士劉常

常字世經號蘿云居士泰之弟諸生甞輯海鹽邑詩曰武原集

題竹

滿林煙雨綠參差回首蒼梧輦路迷鳯鳥不來人已去湘江空有鷓鴣啼

靑樓怨

綠楊飛絮撲簾輕百結愁腸夜轉生斜抱銀箏對明月十三弦裏最闗情

竹枝詞二首

瞿塘峽口燕雙飛把袂相看恨獨違勸郎好學雙飛燕一度秋風一度歸

送郎萬里戍邊州長日相思怕到秋願得郎情如皓月淸光夜夜照儂愁

桐邨老牧周鼎

鼎字伯器號桐邨又號疑舫嘉善蘋川人少警敏以文學知名正統間尙書榮襄金公帥兵徵閩過嘉興鼎以布衣謁見與語大奇之辟置幕下議進取方略多見用嘗與千戶龔遂奇從數騎入龍溪山寨降其眾而還幕府不知也冦平遇土木之難格其賞久之授沐陽典史師次杭州四明章文仲來謁曰聞幕下有周鼎奇才願與之角金公出南徵百韻詩朗誦一過各書一通上之不遺一字鼎曰能從末句倒誦至前乎章謝曰服矣尋以淮土民饑鼎欲奏請賑濟忤當道罷歸囊槖蕭然賣文爲活吳中墓志譜諜皆出其手造請塡咽晚年起家爲富翁石田贈詩有山縣軍書前吏迹墓堂文字老生涯之句年近九十修杭州誌燈下書蠅頭不爽毫髮平生爲文援筆立就不加防竄尢長於詩絕句推江南獨步有土苴集讀之沈雄歷落有橫槊磨盾之風然一往多雋思故是大難耳五馬圖爲湯汝明作

丹靑五馬出神化誰其畫者韓曹亞前行一匹照夜白輕素隨煙淡無迹戲與其羣怒相嚙似恥尋常馬同列玉驄勢欲淩其前靑絲苦被他人牽驕騧亦怪奚奴怯勒住玉蹄空蹀躞壯气都從爾奚老只愛驊驑緩行好豈識春風解相惱稜嶒痩骨髙如山最後不來神自閒嗟爾老奚愁滿顏世間多少驍騰者不得風雷一相假王良造父今豈無嗚呼五馬春風圖

題黃定之山亭短歌

我有故人別來久武林驛前曾與逢君將買棹過江去我愧誤落塵埃中今年復見蘇臺下十日髙談足淸暇酒間傳令信於兵燈下題詩好如畫我家疑舫亭湖上雙鴛鴦靑靑飛不去濯足歌滄浪都亭橋頭溪水香吳王舊時館娃坊扁舟來向君家泊坐見靑山灑晴瀑涓涓流向檻前來洗我客愁三萬斛看山多在硯池頭何待籃輿郭外求只恐白雲浮欲動野亭誰與共淸秋

閩無紅

閩兒手拔閩山舞醉著巫衫代神語絳綃三尺首髼然千里腥風嘯紅虎但欲屠人飽紅腹不管飛花碎紅雨一紅唱而百紅和南劍津頭血漂杵神兵十萬自天來扼紅之喉剪紅羽暮梟紅黨徇軍門晨縛紅魁獻明主尙書气與秋天杳不忍殱紅紅可撫紅爭悔禍指閩天巫亦今爲帳前虜毀紅旗臥紅皷紅帓紛紛棄如土翠笠衝煙下南畝我作銘詩勗爾紅願閩無紅千萬古嗚呼願閩無紅千萬古老去殘紅雙鬢蒼休說干戈向兒女只說尙書爾慈父

題春曉苕溪圖【有引】

右一卷皆國初老爲錢繼忠作粵百載而見之於王惟顒杏圃亭上爲續貂者鼎也鼎生也晚嘅前轍之不可追豈艸艸者所能逐其萬一哉惟顒新裝而余紙瑩潔可愛聊爲塡空成化乙巳暮春朔桐邨周鼎

海嶽庵前眞鳯雛寫此春曉苕溪圖筆精墨妙澹無迹但見一幅云糢糊千舒萬卷紙欲毛人家彷佛臨江臯市逺不知更幾防邨深自覺雞三號苕花流盡余不月何處煙中棹歌發初疑咫尺天蒼涼又道微茫水空濶鳯凰山下錢王孫載書泛宅來吳門題詩看畫足賔客長篇短章星斗繁百年耆舊竟淪落此圖去作他人物寶劍誰將土花蝕光射牛女寒不沒飛墮王郎杏花圃開戶得之喜欲舞卷中半是三吳人詩畫一時皆入神卻笑桐邨老迂牧葡萄後塵追絕躅吁嗟王郎且珍襲不拜猶當下長揖米家石丈誠難遇牧也徒狂惜無補五色王葩雨吾雨欲起元暉與之語

春日見楊花寄章文重

見說浮萍艸前身是此花只因隨驛騎轉覺戀鷗沙宛宛靑春暮茫茫落照斜憐予根蒂薄相值復天涯

南浦

推篷南浦上煙雨淡離愁蕭瑟菇蒲晚微茫澤國秋魚鹽通縣市蓑笠語鄰舟無限林泉意憑軒下白鷗

幽瀾泉

愛此棲禪地佳哉有此泉但聞遺自古不識是何年未濯塵心淨安知此味寺門新掲匾薇省筆如椽

梅花庵

梅花庵戲墨零落滿人間紙愛光逾潤云空鶴未還野園荒冢在文碣古苔斑結伴尋幽去聊乘半日閒

江涇邨

江涇好邨巷稠屋似防居詞賦工無益耕漁樂有餘土祠春社後野寺暝鐘初我欲頻來往扁舟當筍輿【附考在嘉善相邨相近】

蘋川十詠

西塘曉市

旭日滿晴川翩翩賈客船千金呈百貨跬步塞齊肩布褐解市語童烏識僞錢參差魚网集華屋競烹鮮【附考在嘉善縣北二十里又名斜塘亦名平川平一作蘋】

北翠春耕

曾記十年前誰耕北翠田土風新攺觀農事舊爭先放犢歸殘照聞鳩隔曉煙市橋連野渡東陌更西阡【附考嘉善縣北有北翠圩】

南洪夜泛

洪結兩相銜平分一水南煙波千頃雪風景百花潭月色秋偏好棹歌春正酣東臯有新第稠木露毿毿【附考卽文水漾見題詠】

東根古壩

兩兩相當先爲水患防潛消春漲惡長憶諭公良斗口輕舟入圩心矮屋蔵相望不三里出市卽斜塘【附考在嘉善蘆墟塘東】

漁家柵口

鄰屋枕溪沙都成网罟家長因修古柵爭欲置新槎細

雨春流直寒汀

【夕】照斜芳津人盡識紅蓼似桃花【附考西塘有漁家柵又曰吳家柵】

鴈墖灣頭

古塔倚晴灣行人指點間鴈來秋水濶僧去白雲閒望逺孤峯碧憑髙落照殷幾回看不盡江上釣歌還【附考西塘有鴈塔灣旁有禪院一名歸眞院元至正建】

斜溇來帆

雲際見蘓臺輕帆日往回連檣森屋角棲鳥亂林隈自借春風便非闗暮雨催翩翩収未盡斜拂溇西來【附考嘉善北有斜溇邨】

環秀斷虹

三劵好輿梁雄哉壯兩鄕夕陽橫秀水曉市徑斜塘馬識歸程悞虹余斷影長仙人新架木聊免涉褰裳【附考嘉善北有環秀橋】

福源精舍

鐘皷暮雲長梅臺曉日涼種桃人自壽蒸術火猶香好雨催龍檄涼風振羽裳野人瞻咫尺如近衮衣傍【考見題詠】

桐邨書屋

得此水雲鄕幽棲有艸堂每迎官舫至多買異書蔵社飲宜鄰俗春園雜野芳篝燈殘雪夜窗月弄昬黃【附考西塘北鼎讀書處】

栁溪懷古

不見當年種栁人數株猶自繞河濵長條只解年年綠飛絮都成衮衮春張緒別來情易老陶潛歸去迹空陳客邊無限登臨興問訊鶯聲幾度新

【附考在嘉善汾湖之旁】

桐邨小隠

書中那得黃金屋命裏惟堪白板扉竹幾藤牀安嵗晚牙籖玉軸晃朝輝秋風錦裏芙蓉老春水銀塘杜若肥看取碧梧枝上鳯引雛來伴作雙飛

追憶施廷偉

時庵太守眞亷靜故里歸來只杜門野客自憐交白首市人那識是朱旛匆匆時序閒情攺澹澹文章古意存幾夜璇杓瞻咫尺又看磨蠍指初昏

懷石湖陳叔莊

紫薇邨裏憶曾過天鏡閣前聞棹歌別後忽驚秋老矣醒來那道客愁何一窗風雨交防少千里江湖夢寐多畱得靑靑雙鬢在少年心事未消磨

過和靖先生墓

靈光千古故巋然幾樹梅花爾獨賢小結巢居猶昨日歸來籠鶴竟何年澹煙流水斜陽外芳艸新亭古墓前欲去徘徊林月上裏湖還有唱歌船

聞教諭見訪

故人風誼重丘山車騎遙臨巷陌間酌水也能畱客醉看山何必待官閒傳呼列騎春生屋指防嚴城夜唘闗記得鴛鴦湖上月爲君三日未言還

聴雪篷

擁衾何處最冝聴篷底無眠酒半醒急似綠荷酣夜雨輕如畫漿撥春冰寒潮暗度風生港澹月斜明水滿汀卻憶防橋驢背客帽檐時作灑窗聲

寄叔莊

郭外何須二頃田江湖春水綠如煙扁舟蕩漾不歸去日暮蘋花風滿川

漁邨

湖上炊煙一縷輕隔林聞得紡車聲漁村風景偏宜晚幾幅斜陽透网明

閩中曉發

戈有重英劍有房馬蹄南入荔枝鄕無端畫角聲中月偏照徵人鬢上霜

書張將軍屋壁

城中車馬自紛紛樹長堦前翠拂云手注陰符銷白日太平閒卻舊將軍

楊妃上馬圖

金鞍欲上更遲遲滿鐙春風擁侍兒一種餘酣銷未得漁陽醒眼卻多時

偶成

玉河橋下水如車楊栁當門是我家飛過紅塵三四防有人騎馬向東華

春莫

澹澹東風又落暉畱春不駐送春歸無人更向長亭飲惟有楊花在客衣

爲魏公美題紅梅

東風啼斷翠禽聲卻引霓旌下赤城自說有丹能換骨玉顏不及向來淸

茜墩

茜坡庵在吾鄕裏八十年來始一登得見前朝好公防古碑閒拂翠苔層

【附考在嘉善祥符蕩西舊生茜艸故名又曰茜涇】

題王孤云畫蜻蜓詩

蜻蜓偸眼蕅花風滿地邊塵遮漢宮怨入孤臣詩畫裏百年遺墨灑啼紅

兪知府誥

誥字汝欽號畏庵秀水人以父山防歷官工科給事中後謫荊門判終建康知府

江行

微月破黃昏孤吟役旅魂漁燈寒照水野樹暗蔵邨過鴈飛還語棲烏止復喧客途無限意寂寞向誰言

秋夕客樓漫起

滿庭香露滴荷盤月弄淸暉玉宇寒永夜無勞聴金鑰此身今已是閒官

陳掾史壽

壽字昌年號玉崖後復名延齡嘉興人景泰間郡掾史有松雲集

早春詞

栁條吐玉蘭芽小羅幕凝寒覺春早腸斷王孫歸未歸東風又綠天涯艸箜篌塵滿瓊簫臥燻籠閒熱沈香火惱儂題就抱愁眠淚滴瑚暗成顆

嶽王墓

一自班師下內庭中原繁盛竟凋零兩宮環佩煙塵迥百戰山河艸木靑雨暗靈祠嘶鐵馬月明眢井泣銀缾淒涼古墓西湖上老樹悲風不忍聴

胥山子胥廟

一自將軍賜劍歸夫差不覺墮讎機天荒地老英魂泣國破臺傾覇業違吳郡舊愁明月在越江遺恨怒濤飛靈祠寂寂空山裏老樹蒼藤掩夕暉

題畫二首

洞庭微雨曉生波一棹雲山客裏過綠徧蘼蕪歸未得東風閒唱竹枝歌

楊花如雪正殘春新水茫茫浸綠蘋桃葉桃根何處是東風愁殺渡江人

楊處士森

森字用材號東臯嘉興人有東臯集雲間李伯璵序之稱其詩流麗秀穏不讓錢劉

擕琴圗

空擕三尺桐行盡人間路無人解錦囊依舊還山去

捕魚圗

薄暮移舟下碧湍一罾明月水聲寒不知此去江南路何處能通七里灘

逺歸夜雨有作

破屋牽蘿補不成黃昏一雨至天明還思旅邸孤眠夜滴碎鄕心是此聲

趙廷玉

廷玉字獻之崇徳人景黍間納粟爲散官有芝巖集

金臺畱別

笑拂紅塵出帝畿一尊重與故人違靑雲紫闥辭仙仗白馬滄洲戀釣磯夜雨尙存三逕菊春風仍長故山薇舊逰天上如相憶萬里闗湖有鴈飛

呂都事思

思字得之嘉興人景泰間以貲進爲江西都事過穆溪懷漁隠朱翁

煙水蒙蒙舊作鄰流鶯恰恰似呼人自從不見眞子防艸汀花袛自春

鐘縣丞海

海字巨川海鹽人性剛直𨿽起家掾史而張靖之特敬其人爲懷逺丞靖之畫家山看月圖送之題云小山孤月靜流暉石磴髙寒酒力微淸賞正濃眠未穏夜深松露濕秋衣未幾與令不合落職後事白起丞萬安不數月復歸有詩云乏燭樓臺宜夜月單衣兒女怯秋風子梁貴贈刑部主事萬安官舍

思鄕心似回頭馬遊宦心如掛角羊何日南臺公事畢釣舟春雨臥滄浪

夏布衣正

正字時寅號訥齋景天間海鹽人

爲陳景初題便面

雪盡溪山嵗暮天茅齋夜讀自相便舊交盡結朱門伴更有誰乘剡曲船

林輔

輔爵裏未詳景天間人

和周內翰遊月河寺韻

與僧相對話迦那此日渾忘聴玉珂貝葉毎從閒處展衰容偏向醉中酡捲簾夜月明於鏡隔防靑山擁若螺我欲相從結蓮社盛時未許理煙蓑

檇李詩系卷九

欽定四庫全書

檇李詩系卷十

平湖沈季友編

明

周布衣寅

寅字汝欽嘉善人奉母至孝安貧守義鄕人重之嘗有盜其桔橰者已而復還曰吾有慙於周君初學於周鼎後鼎有疑必咨於寅有百櫞堂集風涇得泉字【考見題詠】

淸風義井官衢側泉脈源源來不息居人緩汲行人先丹室仙人方煮石作亭者誰顧虎頭我有義心天有錫凡今錢貨古曰泉一舉偶然成兩得

麟溪艸堂【考見題詠】

愛爾麟溪水竹居考槃人與境偏宜杖藜我欲閒相過題徧瑯玕節上詩

倪運使顒

顒字廷瞻號居易政之子天順丁丑進士官運使題馬

紅韁裊裊綰金羈仗立歸來日未西四海只今烽燧息華陽春艸正萋萋

云東逸史姚綬

綬字公綬嘉興人【或云嘉善人誤】天順甲申進士爲禦史巡鹽兩淮鉤剔積獘淮饑畫策賑民以耿介忤當道出知江西永寧縣母老辭歸所居大雲裏東饒水木作室曰丹丘又作滄江虹月之舟浮泛吳越間粉窗翠幙擁僮奴設香茗彈絲吹竹防笑彌日書畫妙絕一時初號谷庵又號云東子蘭臺逸史天田老農上淸仙吏嬾仙仙癡紫霞碧月翁並著人間惟丹丘先生爲尢顯所蓄書畫最富恐遭回祿搆地一方洿爲池池中築臺臺上營室夜不通火一日大雷雨火作姚方踞厠聞報急叩所藏古迹應者曰皆火矣姚驚惋遂不能起得疾卒平生慕張貞居之爲人所見片紙隻字無不収蔵嘗得其鐵冠與遺像爲撰句曲外史小傳捜輯其遺文以序之又伐石樹碑於其墓著有大易天人合防及谷庵集詩頗淸麗不著一塵其流風遺韻爲時嘆羨宜矣

句曲外史鐵冠歌

昔爲柱史稱鐵冠螭頭屼立霜風寒歸來野服山林下不類峩然鐵冠者句曲外史人中仙此冠已餘二百年繡斑蝕鐵鐵欲穿稜稜巧制銅色妍黃篾樓中想應貯玉鉤樓邊舊行處二儀三綱浪得名竹籜鹿皮無此淸芙蓉吐花金玉並鐵葉細薄不易成外史星壇月明夜醮禮茅君鶴曾借出塵風度向誰彈坐看瑤池碧桃謝予號逸史云之東發已種種今成翁冠乎冠乎磨冷鐵今鐵曷能如古烈君不見古鐵性烈今不如作冠寧住仙人居流落四海幸屬予著之稱我靑霞裾

題自寫山水二首

春泉注壑掛玉虹一派正落長溪中洲洄渚伏宛轉綠雲裏艸堂如瀼東吾聞滄波有老樹就爲竽籟閒畱住我欲扁舟臥看山擊楫長歌少陵句

綠楊風髙溪水長五月爽爽如秋涼山中人家少官府曉起出門惟釣航一絲到手輕於發不釣紅塵釣明月鬥酒坐對松江鱸肯換人家雙玉玦

題畫爲楊司訓作

煙光漾風靑入樓立馬回望湖山頭逰絲飄飄幾千文不系白日增人愁春愁太半行樂少渡口桃花鏡中老勸君盡醉如杜陵莫待春歸怨啼鳥

溪居

水暖防防浴花香蛺蜨飛靑絲聊系酒白薴已成衣溪濶容蘭漿林深著板扉畱賔將薄暮猶待釣魚歸

南洪

尊開如北海舟進傍南洪客飲總當右月生惟在東漁燈蓬影外人語水聲中不意袁宏渚而今亦可同

斜溇來帆詩

初望懸風正須防趂溇斜往來皆過客多少欲還家鷁去帶春雨鷺歸隨晚霞前邨遮望眼綠樹正交加

桐邨小隠詩和韻

河流南入市徑路北通邨新結艸堂好舊栽桐樹繁兒童知稼穡鷗鳥識琴尊有客問奇字乘舟直到門

白蓮寺

瑯玕滿院未全貧節下題詩意自新入社也知須我輩逃禪不識是何人東樓獨倚千山雪北閣空飛十丈塵淸曉春風吹棹發曹溪一派正無津

陳園二首

白日靑天醉唱歌子同西塞更如何山前一夜東風急明日桃花水上多

黃埃赤日滿人寰擾擾浮生競往還何似衡門修竹下卷簾閒坐看靑山

馬塲湖

初見菱葉稀漸見菱葉肥馬塲湖水濶處處采菱歸

追次張伯雨韻

春暮雨晴池水添夜深池面漾新蟾刺桐花影毿毿動不省空亭是隔簾

暮春郊行

春暮郊行溪日斜隔林煙火是田家相逢盡說耕桑計那有閒人掃落花

吳門風雨

風雨舟航未得行重陽節近算歸程老年自是居鄕慣怕聴江湖夜雨聲

自弋陽至廣信

百里靑山十里城漁邨燈火隔江明疎篷不識寛多少著盡夜來風雨聲

題畫

秋風吹空古樹葉白雨壓低新竹枝淨掃石牀看春色滿襟涼影鬢絲絲

常山道中

鳥未投林日未曛松頭野雀自成羣肩輿歸去身彊健處處靑山有白雲

張州判彞

彞字天常海鹽人天順間以貢授州判

晉州述懷

微官何事久殊方回首田園業漸荒多病一年三乞老知休十夢九還鄕椿陰已散遼陽月鴈影空分海國霜幾度休衙獨凝睇夕陽西下路茫茫

張訥

訥字汝言號全愚海鹽天順間人名見陳漢昭詩有暑夕見訪一律

賦得朝雨送施先生

片雨城南曉勞歌惜解擕馬遲邨逕滑云暗海天低弱栁愁含淚芳塵軟著泥那堪當此際又聴鷓鴣啼許主事章

章字廷冕號葵軒嘉興人天順甲申進士授工部主事

暮秋寫懷

蒹葭杜若滿汀洲吟對西風獨倚樓逺鴈不將天外信淸砧偏動晚來愁沈郎痩減非緣病宋玉愁多豈爲秋往日少年俱已貴此身何日謝沙鷗

鄭提舉延

延字世昌鄕稱東谷先生海鹽人以蔡氏書授其徒顯者三十餘人天順中貢授廣東市舶司副提舉諸番無敢以方物及門者陳白沙贈詩雲溪漁海舶各歸去明月自照芙蓉峯有存笥集

靑溪別意送浦玉還金陵

溪上晴煙拂栁條溪邊逰子促徵橈平蕪渺渺滄波濶野樹依依別路遙三月鶯花歸上國一篷煙兩過楓橋何時重踏金陵道擕手東風話六朝

墨竹

零亂金錯刀防差鳯凰尾翠影落湘潭秋風吹不起

次酬沈元節舟中有懷

咫尺靑雲是畫圗肯將書劍老江湖經旬不見匏居子筆硯荒來一字無

贈鄭山人

芒鞋踏徧淛西東歸臥靈山第幾重滿耳塵喧消不盡閒來林下聴松風

回鴈

片影橫斜不作行數聲嘹嚦度衡陽夜寒沙渚淸無夢啄盡黃蘆葉上霜

白頭公

墮樓人去舊園荒野樹殘煙幾夕陽只有多情花底鳥白頭猶自說興亡

虞舉人勲

勲字舜臣號樗庵海鹽人天順已卯以詩舉於鄕母喪摧毀不起商文毅公爲詩哭之云論齒我差長論學子當先胡爲抱沈屙長往不復還白璧嗟已缺明珠竟沈淵仁者遽如此疇能叩淸登鷹窠頂贈松崖道人【考見題詠】

道人結屋懸崖巓蒼松百尺蟠屋前淩空怪石根半露巢鶴老樹枝相纒層巒醉踏苔云滑洞門長嘯蘿月圓借君九節碧玉杖同探昆侖十二天

倪參政輔

輔字良弼平湖人天順甲申進士授吏部主事攺禮部升湖廣防政一介不茍治洞猺多恩信時焦萬當國輔題畫竹紙扇以遺京貴曰不須髙萬丈淸气滿乾坤任爾西風急何曾曲向人卒於官有類劇遺稿

徐州

山中雲散千年气堤上人耕百戰塲痩馬獨行回首處冷煙斜日似咸陽

過潯陽

苦竹黃蘆帶暝煙水雲深鎖舊江天靑衫送客無司馬那得琵琶上驛船

題竹送許昌世僉憲四川

春明門外斷秋風夢隔煙花紫禁中何處竹枝傳別意子規殘月在巴東

沈參政棨

棨字元節號吾匏平湖人天順甲申進士授工部主事監龍江稅有亷聲知潮州嚴通番之禁寛私鹽之課歷延平臨江不攺其操莊定山有十年淸沈美南京今日臨江沈更淸之贈因相傳曰淸沈終貴州防政詩文衝澹純雅五言古最得柴桑風致有頥貞集行世送陸廷言歸鄕

晨興理徵棹薄言歸故鄕故鄕渺何許江水悠且長白鴈動秋聲碧雲生暮涼永懷同袍誼感此良亦傷出處諒有時富貴何足臧

與徐學禮話舊因柬劉守約太守姚谷庵同年

今日試新雨白薴商飈秋灌園得休力新秔候晴収閒居寡俗紛愜我心緒幽兒童報客至橘逸儒家流茅堂拂塵榻契分平生投盤餐截雉肪炎菽充核羞呼酒出久蔵曾不爲婦謀駕言嵗月邁惻惻江湖憂出茍無可稱寧若隠者優

送友歸省

江天雨繁霜水落見層石北風捲地來寒色晚逾劇之子戒行李詰朝問鄕國靑雲多故知而深仳離惜我懷亦何爲兀兀殊未釋一官慙素餐十年久爲客甘防願已違雙親況垂白家弟昨致書海潮害秋獲嵗計諒無望何以供肉帛子歸及承顏我客徒役役因之欲奮飛安得晨風翼

喜徐仲洪表兄至京

我家淸溪南君住淸溪北君來自淸溪我如抵鄕國殷勤問家事歡娛動顏色雙親實康彊三族幸安適諸弟復進修孤侄況謙益舊谷𨿽無儲囷廩足新麥時雨漑我田玆秋望有獲情深坐中夜涼月當天白

再遊淸溪

再得孤舟興玆遊不厭重溪山元有約昆弟且相從北渚水銜月南臯云度松誰云秋意晚猶及采芙蓉

逰靈谷

有約尋幽上翠微叢林因叩逺公扉蒼龍防鉢和云臥白鶴聴經帶雨歸世路賞音人有幾浮生開口笑應稀山翁倘愛松花釀明日重來更典衣

挽呂郎中

秋雨淒淒艸樹疎茂陵無復見相如紫泥漫有新頒詔靑管空遺舊著書別墅雲閒棋局靜滄江月冷釣船虛白楊髙冢孤邨路薤露歌殘恨有餘

陳學訓善

善字敬佐號友云又號儆齋海鹽人工古文詩賦性耿介寡合家貧甚未嘗下气求人天順中以貢爲崇陽學訓九日詩爲藝林所賞

九日偶成

九日出西郭望中秋色深蕎花霜滿地楓葉錦成林飲馬逢流水登髙問碧岑折腰虛五斗羞對菊花吟

春遊澉墅【考見題詠】

擕酒來從澉上逰蒼蒼樹色望中浮林間梵唄天眞院空外闌干宣慰樓滄海接云疑越嶠靑山繞郭似杭州醉歸驢背饒詩興東指蓬萊鐵笛秋

覺林夕照

靑山寂寂謝塵氛人世光陰易夕醺漁父短歌臨水聴牧童長笛隔林聞天邊淡影明鴉背松杪餘光認鶴羣托得尋幽遇支遁臥分禪榻半間云

【附考寺在海鹽縣南二十里豊山東麓元末建山有石屋三所是始皇屯兵處又有九母冢】

資聖寺戴井【考見題詠】

將軍遺宅作招提石鉢銅瓶不染泥幾度逢僧談往事倚闌回首夕陽低

璵城

水雲鄕在舊城西幾度尋幽醉不迷遙憶淸虛樓上客洞簫吹徹海天低

【附考在海鹽縣西北十八里一作歟城相傳袁崧所築】

姜太守諒

諒字用貞嘉興人天順甲申進士由行人歷官漳州守

普濟道院

玉甃淸寒古殿重苔花滿洞白雲封函闗紫气千年後北極靈威萬法宗露井斷碑題嵗月天瓢滴水伏蛟龍功成若許畱侯隠擬覓丹砂訪赤松

沈布衣樾

樾字元懋號樗軒平湖人天順間布衣

懷方孔明

梅風吹雨日連連綠漲陂塘已拍天爲念故人生計薄一篙春水種湖田

胡教授寛

寛字景灝海鹽人父繼海爲社學師人稱大胡先生寛少孤力學亦爲社學師稱小胡先生每五鼓開學堂懸一燈髙竿諸童子望之爲候抱書至以篤行率其鄕人人咸重之

送鄭東谷之任廣東

一官新拜嶺南行多少山程共水程驛路梅花殘雪盡岐亭楊栁曉煙輕文犀大貝來殊俗獨鶴孤琴識宦情想到羊城春正好滿庭榕葉聴流鶯

胡星士日章

日章字樂素海鹽澉浦人遇異人授以星術毎作絕句詩判人一生事無不奇驗張方洲贊曰百世之儒裔一鄕之俊傑所判虞氏後以節終又沈氏詩云年年空佩宜男艸不見金盆浴鳯雛竟無子杭人詩云自是豪華多樂事元宵燈下蹴秋千後於元夕縊死禾人詩云一雙紫燕入池塘紅粉佳人繞畫梁后以二子溺死其妻自縊海昌人詩云只恐明年正月五枯竹叢中苦又苦果以是日乘驢過嶺墮刺竹枝而死

虞氏女詩

移得名花向畫堂任他門外蝶蜂狂只愁水涸春歸早香冷簾櫳澹月黃

竹隠處士沈樟

樟字元美號西谿平湖人天成間文學少頴悟日誦千百言久而不遇乃搆數椽以詩酒自放號竹隠

遣懷

半百年過志欲灰杳無淸夢到三臺而今且作偸安計多買松苗趂雨栽

劉縣丞琮

琮字公贄號可庵又號梅軒海鹽人天順間貢士授松溪丞

二隠圗

林下投簮二隠君肯隨浮世慕纁坐來話到忘情防回首靑山起白雲

李照磨蕃

蕃字文盛桐鄕人天順間貢官照磨

翠云亭

人間何處問丹砂因過仙翁海上家燕子不來寒食盡一簾疎雨又梨花

桐溪

萬年禹鑿東連海百折淸流曲抱邨風浪不驚魚鳥靜桐花開到邑侯門

李推官雅

雅字文雅蕃之弟官節推

中秋山寺玩月

人間何處水晶宮坐看冰輪出海東庭樹受風翻夜鵲檻蕉垂地泣秋虫香飄金粟諸天近影落瑤堦萬象空白也愧予詩莫敵一尊相對古今同

潘尙書蕃

蕃字廷芳崇徳人成化丙戌進士由刑部郎出知安慶曆陞山東湖廣布政使所至有治績擢副都禦史巡撫四川五載西陲晏然尋督兩廣海南黎賊亂蕃統兵逆擊大破之思恩岑濬以爭地叛蕃籌其道裏逺近險易批亢乘危分六哨以進遂誅濬後復勦丰湖十三猺冦及惠州古三仔唐大鬢等屢戰俱獲奇功正徳初陞南刑部尙書瑾橫蕃恥俛屈乞休瑾復譛逮赴京與劉司馬大夏同謫戍甘肅瑾誅復官優防林泉者數年性簡朴如貧士時人爲之謠曰尙書歸來無第宅稅地種花兼種魚舉网打魚魚換酒花前醉倒老尙書臨卒誡其子勿請贈防勿刻奏疏人鮮及焉

過九里松

扁舟發車溪相將九里許不見舊時亭靑松繞遺址逶迆皂林塘岧嶤烏戍寺行行難久畱懷古吟未巳欲極逰覽情斜陽下山尾

【附考在桐鄕縣甑山前與車溪相近】

觀吳越戰塲作

吳越興亡宛目前防屯涇上艸芊芊夕陽滿地滋寒色野燒緣溪斷暮煙麋鹿歌臺今寂矣鷓鴣舞殿亦淒然祗余賜劍當年恨惆悵東風哭杜鵑

湯淸丰滌

滌字新之嘉興人成化丙戌進士爲淸丰令恆有歸志監察使聞其能詩命賦一律有半明半晦雲間月如有如無夢裏官之句使覽之疑其隠諷湯謝曰此滌自輕其官也將去矣取印綬置案揖而出行李蕭然士民攀泣有思庵雜稿

新居

築得幽居近此君半牀書畫半牀云塵埃自絕何須掃風月𨿽多不可分病眼又看新嵗歷老年重攺舊時文人情世事俱忘卻獨向雙溪醉夕曛

方禦史輅

輅字宏載平湖人成化丙戌進士官禦史

貞婦

詩誦柏舟吟琴彈別鶴音春來秋自去寧肯負初心屠康僖公勲

勲字元勲號東湖平湖人成化已丑進士授工部主事歷大理寺卿上言暑月疏決囚徒兩京一體五嵗一遣官錄州郡獄著爲令漳冦溫文進作亂詔勲撫輯以功陞副都禦史巡撫順天整飭薊遼邊備奏罷寶坻嵗貢銀魚及昌平牧馬麻峪山采礦等事民甚便之勲以宻云孤懸毎有警救援不相及潮河川積石漫衍守截爲難黃花鎭拱防諸陵守備單弱防請分薊州爲中路宻云昌平爲東西二路於潮河川作虎落具石布蒺藜鑿坑窖垜石爲城增置戍卒由是三路兵勢聫絡賊不敢犯熊兒峪營去水逺一馬日費水錢十文豬圈頭闗地平衍春夏水溢壁壘傾圯皆爲兵困勲乃奏移營於峪之南移闗於豬圈境外兵旣得水又有出境耕牧之利嵗省數百人轉刑部侍郎防河間戚畹與民爭田奉詔體勘卒歸之民武宗嗣位首上郊祀借田幸學三事拜刑部尙書引疾求去加太子太保致仕卒贈太保謚康僖塟乍浦之鄂陽山楊一淸志其墓勲頴敏好學尢善詩歌諸體髙凝整練不愧作手然素無詩名者以功業掩也有東湖遺稿

題畫寄楊應寧

頽云濕不飛釀作楚江雪林木凍已僵汀葦吹欲折荒邨煙火稀野寺鐘聲歇端居思美人千里成濶別天寒鴻鴈窅地僻音塵絕囊琴誰共彈悵望頗鬱結貽此瓊瑤圖願言誦髙潔

題嶽防泉葡萄

愛此大宛珍豈彼凡卉偶蔓延入炎荒零落等蓬莠舉俗知者希畫亦無好手之子謫戍來一顧咨嗟久淒涼骨肉寒延佇比蘭友揮灑聊適情法從艸聖剖柔絲亂虯須佳實映瓊玖宛似漢宮移不共秋霜朽芳甘壓酪奴勁節奪髯叟我今重披拂眞迹未塵垢悠悠隔冥漠三嘆獨搔首

西戎獻馬圗送楊應寧督理陜西馬政

烏駥曉度黃河來蹴踏萬里風沙開四蹄垂鐵不可鑿拳毛繞腹非凡材戎人牽過蕭闗下毳衣蓆帽胡爲者不辭馳獻到闗西聞道楊公來主馬甘涼極望水艸新重開監院列圉人此匹眞爲渥窪種隠起龍文猶滿身馬復令行如詔防蕃息應看錦云比唐家莫說惟毛仲秦世徒聞有非子內地養馬連長槽防水莝艸民何勞楊公一來壯兵气萬騎逐北天山髙健兒夜撤穹廬遁馬政旣成公入覲還將此匹獻天閒不是按圗空索駿

送盛少司冦弟時正還無錫

江上春風動紫荊逺逰兄弟獨闗情鄕心對雨燈連榻客袂經秋杵滿城芳艸欲迷帆去影短書還待雁來聲太平盡說山林樂況復君兼吏隠名

白蓮寺

不到東林今十載馳驅王事敢興嗟最佳緑竹此時景無數白雲何處家野逸底須歌爛石山深聊復醉流霞布金卓錫空塵眼寶幙珠幡亂雨花

丹丘一景

浦雲煙樹路盤紆白首靑山興不孤我亦有亭歸未得東風時爲長蘼蕪

酬沈元節

江上梅花逐夣生艸堂詩景雪初晴北枝畏冷南枝暖可是東風亦世情

梅僉事江

江字文淵宋宣城梅聖兪之後流寓嘉興登成化巳丑進士授廬江令興利剔蠧擢南京貴州道禦史時儲位未定江首疏請上嘉納焉賜織金豸服已奉命淸戎兩廣遷四川僉事屢決疑獄蜀人以梅鏡稱之

都門送弟還鄕作

髙城曉角意如何執別離亭淚欲沱池館夣中靑艸盡鶺鴒原上白雲多西風苦憶歸帆影落日時聞鼓棹歌最是明朝傷獨處寒山古木對嵯峨

蔣秀才文藻

文藻名元素以字行號林塘兢之孫少遊庠郡兪吏部梅荘奇其才屢困塲屋遂從姚丹丘學詩及繪事所作枯木竹石筆法防不可辧詩極淸婉有致遺稿燬於倭燹今所錄得之收蔵家幀幅與六硯齋筆記中

偕丹丘先生過蕭山竹林寺醉題壁間

門徑蕭蕭竹半池喜逢新夏亦秋時長林不臥中散古字猶存張卽之【卽之蕭山人宋司農丞直祕閣書名滿天下金人縣餅金購募不可得】潮打山城鐘渡水雨飄輕閣燕防兒一尊除卻眞閒事醉著瞿曇是阿師

竹所自題

主人畱竹似畱仙門掩淸陰日日眠客至澆茶涼滿榻鳩啼喚雨緑盈川輕塵不到擕琴處淺水疑來泛月船最愛彭城風格老緗縑長畫一溪煙

立夏日俗尙鬭茶戱爲煎煮自謂曲幾蒲團一領略車聲羊腸之趣啜宋宮繡茶不啻也因成一律復圖此以紀其勝

摘得琳腴及雨前日長煮水亦安禪花瓷雪漲雞嗉暖石鼎雲翻蟹眼鮮行到碧藤分小浪聽來淸磬繞孤煙願教髙枕蓬窓下檢防枯腸卷五千

成化甲辰歳竹醉日冩就長卷自喜題此

城中寸土卻如金種竹誰能便滿林獨有吾家三徑裏萬條蒼玉晝沈沈

呂太常防

防字秉之文懿公子少有異質過目成誦揣度時事多曲中弱冠防爲國子生授中書舍人毎以不出科目爲恨成化辛夘上疏乞應試言者劾之憲廟念其志特允所請果中式歷官南京太僕少卿治初攺通政司擢太常卿采集累朝祀典沿革爲條例上本寺利便十二事俱見施行讀書爲詩文老而彌篤有九柏存槀

夏湖聞菱歌【考見題詠】

水邨宅東偏平鋪千頃碧夏四五月來菱葉如鱗積吐花隨月光淨掃萍削迹頭角紛埀垂稅薄日多益扁舟作吳歌笑彼紅塵客

治河謡

古河徙自周定王漢悲瓠子歌宣房後來紛紛建羣議神禹逺矣誰其良黃流一石泥數斗歘忽風霾千里走奔狂力障勢轉狂似止兒啼掩其口古之使者猶爲民以身捍水勇且仁今之使者志在名流移未復碑先成張秋巳誇纉禹績苻離廟祀稱無敵君不見蜀之遺愛仰三犀今之鐡牛僕在隄

題陳賢良祠

先生出處百世豪當宋仁廟登時髦裒然舉首紆恩袍判州宰邑心煩勞力詆言利臣貪饕執政發怒遷貶遭掛冠一笑甘遁逃身騎白牛戱江臯忍覩新法紛如毛浮雲富貴曾足叨聲名同一廬山髙彼哉躁進者防防景慕異代卽薫陶吉蠲爼豆陳香醪馬則神兮輪則尻旣享八極從遊遨魄眞蛻矣奚蓬蒿

贈楊志仁【並引】

志仁故吏部侍郎惟新子先任山東憲副因河決曹州興役浩繁上封事忤中貴左遷長沙同知余忝與志仁幼曽同學今復晤於金陵感今懷昔情見乎詞

去國行囊一葉微敢言那問是還非潮來西澗舟橫渡月照故宮花滿衣往事只須浮白醉髙官或與汗靑違何能便逐鴟夷伴湖水煙蓑共釣磯

題龍潭驛

縈紆壊道瀉鴻湍慘澹輕雲翳逺巒馬渡溪橋松葉暗人穿籬落槿花殘正愁暑气肩輿晚忽轉江風驛路寒十五年前尙通籍吾衰今去舊長安

武塘竹枝詞

東風吹緑上垂楊十里朱樓是武塘前軰畫師零落盡何人觧寫此風光

春晝

春晝陰陰正養花東風溪岸弩芹芽秀州樓閣皆堪畫燕子飛飛覓舊家

夏墓蕩【卽夏湖】

邨逺湖深愛此方有鱸卽是季鷹鄕秋風入夣未能去空使憂添白髮長

劉秀才珪

珪字公端號蘭畹海鹽人成化初諸生

題竹

空谷無人瘦影寒月明時見舞靑鸞鷓鴣啼徹黃昬雨猶憶湘妃廟裏防

包太守鼎

鼎字汝調嘉興人成化戊戌與弟鼐同舉進士授兵部主事陞郎中出知池州府爲政持大體性恬退年未老乞休蒔花壘石以自適孫節孝俱爲禦史

題漁舟畫

逺山落日映漁蓑煙水防茫起浩歌記取扁舟好歸去晚來江上有風波

初夏卽事

滿堦槐影日遲遲簾捲南薫景最宜紅杏碧桃都過卻如今正是蜀葵時

包知縣鼐

鼐字汝和鼎弟成化戊戌進士官知縣

春日寫懷

日長吟罷獨憑闌撫景其如思渺漫歳月無情催髮變雲霄有路致身難鶯啼野樹東風早艸緑閒堦暮雨寒欲約舊時詩酒伴靑山隨處且同防

陳州同濟

濟字以舟號淡庵秀水人顥之子成化丁酉舉人治間官鄭州同知

飲徐孟時宅贈苕溪吳叔禮先生

蘭苕花發巳殘春短棹遙臨鴛水濱靑眼君能憐座客白頭我已愧山人盡誇詩興閒邊得自愛交情淡處眞明日起堪分手去靑雲無地可相親

姜僉事學防

學防嘉善人成化辛丑進士

白頭公

歳月堪嗟逐水流人生底處可歸休山禽野性無拘束何事年來也白頭

陳推官良

良字明遇號廷輔嘉興人成化辛丑進士官司李赴京遇重陽作

薄暮江城艤短航孤懷牢落感重陽一尊綠酒愁邊醉三徑黃花夢裏香客路計程紅日近慈闈翹首白雲長遙憐兄弟登髙處獨立西風見鴈行

朱靖安祚

祚字天錫號拙齋一號雲谷海鹽人成化丙午舉人爲尢溪令攺靖安有拙齋雲谷集及海鹽志題任景南素軒

海濵鶴髮翁朴類隠君子結搆傍林坰蕭然逺塵市軒居固不華窗戶亦淸唘虛淨雪月宜淡薄琴書與閒驚日似年靜覺心如水眞居本自然矯飾徒爲爾

贈棲眞觀道士蘇應

鈞天淸都上帝庭紫微勾陳環太淸倐來下界幻化城龍車鶴馭隨鸞軿羽幢翠葆紛霓旌拱衞星斗驅風霆威儀儼肅光晶熒有美鏈師懷至誠星冠霜簡霞衣頳俯伏拜章朝玉京天嘉悅錫百朋國祚萬年黎庶寧四海奠安五穀登時暘時雨多休徴百戶千門歌太平【附考觀在海鹽縣西北五十步宋乾道二年建】

徐布衣晟

晟字公允海鹽人與朱祚齊名大防王公衡延之質漢雋數事稱爲徐漢書著有燕石存稿

二喬觀書圗

金屋銀屏日似年漫抽緗帙並酥肩盈盈秋水嬌相盼不是當初女誡篇

馬太守輿

輿字文佩秀水人成化丁未進士湖廣漢陽太守挽項大司馬

山河正气竟何其汗簡芳名千古垂足底蒺藜歸漢日胸中介冑定秦時平沙碧艸空殘壘古木黃鸝有舊祠頭白書生雙劍在防從無地有餘悲

朱左相綬

綬字文佩號西谷秀水人成化丁未進士授檢討侍岐王講讀王就邸閹宦専擅綬疏論之自是政屬輔臣著爲典尋遷楚藩左相轉晉藩王年耄世子世孫俱薨有欲竊柄者幽王曾孫於別宮綬密疏云有王曾孫在乃得封著有淸溪艸

題畫

饑鴈相呼落暮田柔楊裊裊拂鳴舷晚來乘興疾歸去衝破橫塘十里煙

陳秀才鼎

鼎字邦器號蕓窗濟之子文學著有大竹集西巖爲徐孟時賦

愛山不費買山貲寄迹煙霞趣自宜一逕苔香粘屐齒半窗嵐气濕琴絲松間枕簟知秋蚤竹裏簾櫳得月遲他日宦成功業著毋忘泉石舊襟期

姚序班旬

旬字用宣號可行綬之子太學生善楷書成化初以冠帶舍人直仁壽殿冩書書成授鴻臚寺序班著有觀頤稿

吳中還舟

宻雨梢林竹顚風約防花扁舟移北渚孤枕夢南華宿靄迷髙嶺洪濤弄淺沙昬鐘僧寺逺春塢酒旗斜世路紛如織吾生信有涯計程幾二百明發可還家

秋夜

水檻平添一尺波前溪坐見沒殘荷晚來雨過聞絡緯只有荳花棚上多

湯布衣文

文字公著號半邨嘉興人成間布衣其先有戍營州者至是應勾補有司以文眇攝其弟質行文曰家任長吾不當其艱而累吾弟遂偕質往授徒京師資以娶乃歸其友愛如此博學善詩姚侍禦呂太常爲倡和友晚好與方外交相傳遇仙人冷啟敬授以黃白術年九十有七預爲旌銘口占數詩而卒有遺集蔵於家

秋日追次髙太史江居寫懷韻

生涯抱拙爲詩竆十載行蔵半似翁翠濕苔痕堦面水香生蘋末渡頭風催科吏去門方靜問字船來酒不空目斷天涯人更逺滿懷離思暮雲中

中秋待月次包藎之韻

廣庭坐久月華寒露下蓮塘浥翠盤泛渚有人曾擊楫登樓無客不慿闌笑談此夕成淸賞歌舞當年憶舊歡萬古一輪長自好浮生能得幾回防

徐通判春

春字孟時號西巖嘉興人成化間以貢授通判陳濟父子俱有和徐孟時詩

釣魚圗

去鳥沒長天疎林帶殘照爲問江心人如何未収釣姚布衣翼

翼字廷輔號桂巖嘉善人綸之孫成化間人春夜曲

金鴉無光蟾欲生十二小簾花影橫銀缸火底玉虫落瑤笙曲裏靑鸞鳴寶鴨灰紅水沈爇侍兒笑脫羅裙褶秋千庭院靜無人杜鵑枝上猶啼血

遊胥山

伍員埋玉地千載閟煙霞艸綠蔵殘碣泉香潄落花海天歸老鶴林木怨嗁鴉飛屩淩髙頂愁雲入望賖

九日登缾山

缾山髙頂卽龍山九日登臨霄漢間云掩夕陽孤鳥沒天連秋水一鷗閒詞賡白薴誇才贍帽挿黃花愧鬢班諸子同逰況同道十千沽酒不須慳

李訓導質

質字元粹號月澗成化間郡庠生以貢授訓導題鷺鷥荷葉扇

幾行玉立向彤庭環佩鏘鏘沐寵榮誰念滄洲有遺逸敗荷殘照不勝情

王省祭茂

茂字廷槐號雲松省祭官裏居未詳

觀駕出

金輿遊幸出鑾坡仙仗追隨逐隊過復見湯仁三面网重聞舜徳九功歌平原飛走來麟鳯宿衞森嚴駐甲戈盡道此時承輦路寒威應得變陽和

周同知澤

澤字天雨嘉善人好學有才思爲文淸婉詩不多作成化癸卯解元治庚戌進士官贛州同知弔梅道人墓

古墓稜嶒臥斷碑白楊髙樹叫寒鴟閒雲終日自來去不見梅花老畫師

慈節堂詩

抱孤泣對韓符篇綠窗破鏡不再圓母道婦道兩無愧古人今人誰可肩夕陽照影寒竹倚凍雪滿面長松堅我亦防衣慈侍下援筆欲賦心茫然

【附考嘉善浦潤妻朱氏有慈節堂】

陳賢良祠

曉叱長須逺駕船白牛涇上弔先賢淸風自喜傳碑記寒食誰能掃墓田直節一時金石貴芳名千古日星懸當時若使從公議不聴天津叫杜鵑

宗教授升

升字景昭號介庵教授裏居未詳

恱淸

自分平生不外求欲將身世學巢由中天月到孤窓夕六月水涵萬壑秋庭艸不除周子宅采薇甘臥首陽丘靑雲回首多豪舉爭似林泉樂最優

潘寔

寔字以誠平湖人

凝翠軒

小洞幽深日到難蒼蒼煙景隔林防一簾晴翠四時雨半榻涼陰六月寒淸晝有時還下鶴碧雲無處不棲鸞莫隨羣卉秋揺落畱取靑靑防石壇

題王孤云畫蜻蜓詩

不隨沙鳥度涼風欵欵孤飛過舊宮十里湖山依舊在野蓮無主向誰紅

範俊

俊字廷秀號菊鄰以下十七人邑裏無考詩見英華皆朱翰同時人也

題明皇幸蜀圗

五王衾枕冷於冰日晏妖環睡不醒贏得愁雲迷劍閣空歌一曲雨淋鈴

範睿

睿字致和號友蘭俊之弟

夏日卽事

晚涼無事愛閒行白薴衣單步輕佇防一羣兒女戲蜀葵花下捉蜻蜓

陳佐

佐字邦贊號梅南

宮怨

幾回飛夢到昭陽夢斷依然隔渺茫起立蒼苔羅襪冷玉堦昨夜有微霜

陸阜

阜字文厚

贈範鏈師

琳宮瀟灑勝蓬瀛此日重來感物情石徑雨餘蒼蘚合洞門春盡白雲生坐臨淺水鷗相狎行傍空巖鶴自迎卻羨步虛壇上月夜深猶弄紫簫聲

胡奎

奎字文輝號質庵

栁枝詞

綠楊掩映赤闌橋蘸水含煙著意嬌一自吳王歌舞散東風誰更惜長條

周瑾

瑾字汝成

感懷

紫燕營泥巢已成栁花入簾江雨淸抱書臥病不出戶空好一春花滿城

季璠

璠字廷用號櫟庵

無題

綠紗窗薄怕朝東病骨難禁栁絮風幾日不來花下立春光嗁盡鳥聲中

朱彰

彰字有常號琴軒

賦得鳥啼人不見花落樹猶香

爲有尋山癖行行入翠微逕深啼鳥緩風定落花稀濕蘚香黏屐晴嵐暗上衣自然幽興愜吟賞暮忘歸

暮秋偶成

老去逢秋鬢已霜石田茅屋半荒涼商聲一曲人誰聴疎雨南山荳葉黃

朱善

善字師舜號淑齋

送袁方伯舜舉之雲南

防旌飛命出金臺綠鬢爭推天下才南國只今思召伯甘棠一樹待君開

馮驑

驑字宗徳號松云

虹月舟爲張廷翰賦

牙籖玉軸載書牀短棹夷猶一水長盡說江湖多樂事風流不獨米元章

顧瓊

瓊字文玉號惜陰

髙彥顒思親堂

秋風隴樹悲聲切夜雨燈窗淚眼昏莫問他年三釜志一間茆屋老江邨

丁銖

銖字謹衡號慕松

水邨

欲避城南車馬喧幽懷日日傍江邨淸風入竹斜分徑新水浮花直到門豈爲硯田知稼穡每從詩社醉雞豚東風綠徧池塘艸誰道相防是夢魂

夏升

升字旭之

送僧住開化寺

浮雲去住本無蹤又報談過九峯卓錫定臨湖上寺散花初度講時鐘春臺窺食多馴鳥夜榻聴經有毒龍愧我迷途尙淪落幾時蓮社得相從

沈節

節字秉中號一閒

送兄仲陽防試

疋馬蕭蕭上紫宸十年霄漢志應伸卻憐明日重陽酒沈醉西風少一人

郁能

能字良臣

次陸文厚寫懷韻寄胡以貴

人生聚散若浮萍惆悵難爲別後情旅館夜燈愁獨對池塘春艸夢難成九重霄漢心同在千里闗山月其明莫向東風怨流落靑袍端不悞儒生

沈詠

送姚僉憲之廣東

路入三江仙棹逺雲開五嶺瘴煙微宦逰正是承平日坐防蠻花落繡衣

周軏

題畫

白蓮社散夕陽収山掩重闗樹掩樓迢逓不辭行去逺候歸人在碧溪頭

石田生朱翰

翰字漢翔號石田生嘉興人成化間學究好吟詠工唐體嘗取洪永以來一郡諸家之詩詮次成集附以已作曰檇李英華惜其捜羅不廣去取未當至同時諸公鄙俚蕪穢亦多厠入集中然用心良苦有功先哲爲不可冺若無此刻則我郡成以前皆作無字碑矣石倉等編都從此選錄予亦得其什一之助云

和靖觀梅圖

黃雲貼天天不髙萬里一色迷江郊朔風向晚吹不散紛紛變作瑤花飄瑤花飄飄寒气重萬木槎牙盡僵凍梅花何事得春先獨放寒香暗浮動孤山老翁何灑然對此梅花經廿年等閒不肯入城去詩名往往人間傳人間傳名名已好化去喜無封禪艸當時朝士塟西湖至今羞見孤山老

賦得淮陰懷古送朱元魯

淮陰城郭枕江濵風景蕭條易慘神漂母溪前猶有路假王祠下已無人空聞笛奏鄰家月誰復歌殘野水春君去若爲重弔古且須沽酒薦靑蘋

桃源圗

流水溪頭路迢迢是去津毋將洞中事說與世間人

送包山馬世用逰楚

鯉魚風急布帆輕酒盡離亭思不勝明月幾時經漢口好山何處是巴陵擬勞鄕信憑秋鴈誰與篷窗坐夜燈防悟未期滄海逺曲闌從此爲君憑

檇李詩系卷十

欽定四庫全書

檇李詩系卷十一

平湖沈季友編

明

小瀛洲社十老詩【並序】

嘉靖壬寅四月之望予舉社會於小瀛洲之時賞軒維時靈雨初霽凱風自南防藥翻紅林篁挺翠黃鸝載鳴於深樹紫燕偶語於重檐物情咸忻衣冠萃止鐘鼓旣設獻酬廼行童子歌鹿鳴伐木之章繼之以南山有臺之什四美具而二難並三壽朋而五福介盟申可久事續香山維我西邨淸醇溫粹齒徳俱尊東畬恭儉循良喬梓濟美丰厓多聞直諒枳棘鸞棲南溪履道純誠薇垣鳯翥勾溪淸修固守吟步少陵古厓慷慨賦歸興侔陶令海邨惇詩說禮志樂林泉西臯邃學壯猷道存經濟石林靜崇釋典雅有儒風予則志在齊賢躬囏寡過皆荷朝家之作養樂王道之平康仕無愧於軒裳隠有光於丘壑者也墨山陳子詢式瞻勝美爰付丹靑冠服差殊意態惟肖竚立相語者爲西邨丰厓西臯聚首閱卷者爲東畬南溪勾溪挾童過橋者爲海邨欲行且顧者爲古厓坐以待奕者爲石林及予也東濱歸叟徐咸識

西邨詩老朱朴

朴字元素號西邨海鹽人正間布衣貌修挺音瑯瑯然隠居腴道絕嗜寡營性耽詩自少至老未嘗一日廢聲律兼善繪事興到輒作雲林小幅毎當酒酣月下弄笛作叫霜裂石聲聞者知爲諸詩人出遊也直指行部武原下車訪之朴布衣芒屩揮塵雄談大爲傾動郡守聞其名欲禮致之鑿壞遁去許黃門葬父鄕俗題主必丐貴宦爲榮比當泥首速客則西邨老人也曰眼前不乏纓組若年髙有徳終讓此布衣耳其爲詩孤淸警拔頗具排古蕩今之致有西村集並未刻稿一時林下諸賢並邀入社爲倡和友後復與錢東畬徐丰厓吳南溪陳勾溪徐東濵陳古厓劉海邨鐘西臯釋石林爲瀛洲十老之防推朴爲首更得董蘿石許云邨沈紫硤鐘彥材及僧秋江雪江佐之選辰命篇殆無虛日且命畫士繪圖鐫詩於後以傳焉亦可謂矯世絕俗風流長者矣予因想見當時士大夫恬靜寡欲不亟亟於聲利之途故能優防林泉日以文章師友爲樂如古蓮社竹溪香山洛水之盛傳爲美談追慕遺風邈然不可復得感嘆之餘附識扵此

已亥九日登髙社集

百年過七十去多來日少行樂湏及時嵗月秋已杪今辰重陽節木落霜雨曉風流石林師肅客入林窅木鉢崇嘉蔬銅瓶貯淸醥捫蘿躡重巖采菊披叢篠履歷崄巇盡暢然淩物表長歌應林谷逺眺極茫渺仰面靑天低俛首滄溟小太息寰宇內蠅螘何擾擾日暮下山去西麓集歸鳥興劇有餘歡殘尊月中了

九日西臯席上得海字

去年宴重陽對酒作狂態今年復登髙狂態猶未攺尊中酒盡君須買枝上茱萸正堪采君不見彭澤歸來忽千載藍田舊客今何在人生行樂貴及時白髮衰顏鎭相待莫辭爛漫倒接防亂插黃花歌慷慨白雲杳杳去南山明月離離出東海

蘿石山人惠松花餅

山風吹林時雨歇雲邊掃落黃金屑並刀割蜜香在手和作銅盆百規月老夫肺病方作殃一片入口心胸涼舌根猶含兔絲冷腸腑已透龍髯香蘿翁蘿翁最知我白紙奚囊封一裹金莖沆瀣常恐詫玉碗酡酥聊許可山中老松三百株崕峯醖液流醍醐春來更裂數十斛乞與一鬥知能無

謝王雨舟惠靈壽杖

武當山髙幾萬丈中有千年靈壽杖金光玉芝秀所鐘生在靑霞石嵓上雨舟先生道者流贈我一枝東海頭瑯玕潤滑鐵堅痩昂首屈項蒼精虯老夫病足如跛鼈借此扶持少顚蹶朝出橫拖石壁雲暮歸倒拄溪橋月乘舟著篙馬著鞭淩髙涉下無不便爲尋短句謝逺意繞逕啄碎靑苔錢不愁化龍忽飛去不願提擕朝玉陛但使長挑沽酒錢日日登堂共君醉

靈隠寺

合澗橋頭水飛來洞口山鳥盤蒼壁影僧掩翠微闗松露晝還滴嶂云秋更閒一年嘗一到一到一忘還

勝果寺

下界聞鐘梵中隠薜蘿海門朝日近沙市暮帆多鳯去山空老龍蟠井不波宋家宮樹在啼鳥學笙歌

石屋洞隆公房

我愛巖居宿因過衲子家山蔬和葛粉野飯間胡麻水帶煙霞味茶収谷雨芽不知春早晚開到木蘭花

靈芝寺畱別恆愷二師

古樹城深處題詩記昔曾淸秋一夜雨往事十年燈地勝多芝菌池香足藕蔆浮生鴻雪意揮翰別山僧

葦邨爲常州吳通府題

常州吳別駕家在葦花莊好雨煙叢綠涼風露葉黃逺邨通甪裏流水入吳鄕手種沙邊樹他年系釣航

僧月泉結廬悟空寺

滄海浩無邊靑山斷復連水吞湖面月風度石梁泉我昔狂逰地師今幻住年防花瀹春茗猶記竹林前

上已同友出郊

三月三日出郭行風和日暄天气晴銜泥補巢舊家燕隔水喚春何處鶯壚頭小姬酒正熟道傍古墳人自耕勸君行樂貴及蚤明日淸明花滿城

寺樓

杖幾松杉回絕磴衣裳雲霧浥髙牕山圍野色迷秦駐海送潮頭上浙江碧樹帆檣移个个靑鵝鸛下雙雙詩狂難挽天河水付與山僧入酒缸

三月五日燕集沈紫硤池亭

何處尋逰花正開紫微巖下小池臺靑山不負新年約白髮重添舊雨來三月暮寒催熟食兩峯春興引深杯臨流卻憶蘭亭事便欲劖詩掃石苔

楚江秋曉二首

練淨澄江露未晞苦吟猶憶謝暉六朝往事靑山在三椘空城白鷺飛霜落水邨菇米熟石髙沙防栁條稀重華一去無消息目極蒼梧淚滿衣

臥聞津吏數江程白鳥淸沙防防明秋色逺連湓浦樹人家多繞漢陽城殘燈野寺鐘初動痩馬河橋客早行三國廢興何處問荻花風起又潮生

友人誦許云邨獨往詩因和

西麓興來因獨往客懷秋色兩娟娟白雲出岫淡如掃紅藕作花香可憐風落晚涼巾不整艸侵危石坐來偏無因此夜湖邊月共聴松陰萬壑泉

懷勾溪

苦憶勾溪溪上翁暮年多病少過逢盤餐不乏憐牙健世事無聞愛耳聾誰共靑燈分半榻自梳白髮對孤峯滄洲寂寞鷗鳬散目送徵鴻意萬重

扶杖

扶杖東臯望逺山物華消息與情闗楝花風過蠶蛾老麥秀城深雉子斑誰氏墓田荊棘裏斬新亭館畫圗間道傍惟有寒松樹吹盡春風只舊顏

訪許雲村

菇蒲曲渚水添痕小艇浮香直到門十里靑山司諫宅千章喬木紫雲邨春茶種子多成圃老鶴將雛更有孫白首相防易畱戀爲君連日倒芳樽

茶谷山房

池臺六月興堪乘六曲闌干取次憑簾外午陰緣澗竹水中人影過橋僧催詩硯滴銀牀露醒酒瓜嘗玉椀冰白社故人閒散地不妨來往喜相仍

許云邨以楊梅惠予賦謝

云邨五月楊梅熟檇李南風李子甘野叟叩門傾瓦缶山童和雨瀉筠籃千金一顆憐髙誼百里同時惠老饞兩地相思無以報啖余聊復並題緘

西臯得新茶以詩索和

帶雨新抽粟粒芽山人其夢有生涯細緘已入明廷貢官焙還來太守家香愜社僧閒作倛嫩便鄰客老無牙何因日就林塘汲醉看銅缾滚雪花

病懷

落落晨星故舊稀一春消息悵離違磽田變嵗惟饘粥病骨逢秋尙袷衣雨暗艸堂蝙蝠舞風輕簾幙鷾鴯飛臨流倦洗雙聾耳厭聴人間有是非

東濵席詠芍藥

憶昨臨軒把酒防過年花發又慿闌紅芳有約春筵在白髮無情曉鏡寒云擁畫屏籠繡幄露涵香气滴銅盤舊家池館棠陰下未許風光讓牡丹

西湖竹枝詞三首

麥嶺風吹小麥花古藤喬木路三義千年玉骨湘累墓萬里堅城少保家

阿儂家住湖水傍菇米蒓絲野飯香貓頭紫筍尺圍大沙角紅菱三寸長

郎從湖上打魚蝦妾在湖邊只浣紗生長不離湖水上湧金門外是儂家

紫白雙燕

飛來別卻烏衣國夢裏猶思白玉樓零落舊巢人不見一簾疎雨話春愁

過劉木溪故居

不見故人劉木溪溪邊喬木冷淒淒一間不廢蔵書屋三畝全荒種藥畦

爲勾溪畫獨釣圖

松吹涼生錦籜冠鳥還云出坐中防勾溪數畝淸泠水更有何人並釣竿

歌風臺

酒闌歌徹大風詞不是鴻門舞劍時萬里中原皆漢土髙皇猶有故鄕思

秋山

碧樹經霜葉半殷巖雲不雨自飛還瑤琴曲盡無人聴獨上髙臺防晚山

宣慰樓

羅綺香消鏡匣収碧山空對晚妝樓樓前昨夜新秋月猶學蛾眉翠黛愁

【附考海鹽澉城內有元宣慰使楊梓建樓十楹以貯姬妾謂之梳妝樓】

月色軒

蜨老花殘燕不歸酒闌香盡客來稀多情只有黃昏月依舊淸光照板扉

【附考宋時海鹽趙公範兵燹後軒其故居曰舊時月色始丰徐一防有記】

聞琴臺

晉代相傳直至今子期曾聴伯牙琴髙山流水依然在寂寞荒臺蔓艸侵

【附考在海鹽縣東相傳伯牙鼔琴於此又有聞琴邨聞琴橋】

烏夜邨【考見題詠】

玉貌曾沾帝子恩故鄕環佩葬歸魂千年廢寢無尋處夜月啼烏尙有邨

碧雲寺

墖影蕭蕭夕照間碧雲黃葉滿秋山空堂夜冷無燈火惟有貧僧乞米還

【附考寺在海鹽縣西五十里沈山唐大歷間建】

讀書堆

蘭若雙峯碧樹隈逋翁傳有讀書堆數聲淸磬孤煙外想見髙吟待月來

錢臨江琦

琦字公良號東畬海鹽人幼讀書山中一榻十年燈帳如墨舉正徳戊辰進士授盱眙令賊劉七齊彥明等攻城琦以死守同邑吳昂錄張睢陽詩遺之琦報曰業遣婦子南還以身許盱眙矣賊遂去歷陞刑禮二曹武廟南巡力諫不報時永嘉方爭大禮出疏示琦請署名琦郤之出守臨江左調思南拂衣告老築小樓數椽顏曰東白吟詠自樂與西邨輩十老人結耆英社著臨江集公良詩選雩史測語行世有六子參芹萱葵蘥蓘皆有集陸師道曰先生詩皆深逺可喜有味其言姚士粦曰如空堦鶴夢淸山深步屐遲笠外滿天雪坐久換鳴禽雨濕鷓鴣語諸句眞五言長城也

夢聚上人

微月吐疎林幽懷不能已忽夢與支公跏趺竹窓裏坐防白雲生驚風擘帷起覺來秋夜長空山落松子

卜居爲友人作

桃花兩防春水肥水邊卜築開荊扉雞犬向門未肯入邨捨兒女穿竹窺長鑱猶帶故山色短墻初受新雨泥社酒喧喧誰上客東畬先生發最白醉後出門防逺林從此頻過話長日

歌風臺

蔓艸迷殘碣荒臺走白波英雄起亭長父老說蕭何廢井寒泉少空庭落木多當年懷猛士撫劍此髙歌

自靖祠祀練公子寧

中原龍戰起萬國撼雷風天意別有主人心獨在公靑山無斷骨白日見孤忠到此防臣節羞言靖難功

鳯陽道中

衝曉出城郭徵途未有涯艸深山隠路風急水行沙逺近啼春鳥髙低落野花病軀愁跋涉搔首嘆年華

過滁

西過滁陽道環山一望賖夜涼天有雨秋晚樹無花試訪仙居磵因停部使車臨風動髙興追憶故人家

殘春

宿雨幹時乳燕飛東風急處落花稀一年最苦春將去萬事營心客未歸舊宅桑麻因宦廢天涯兒女近誰依未能髙臥追彭澤日暮聊爲賦式微

金陵懷古

落木蕭蕭鴈影稀秋風江上立斜暉三山二水依然在萬戶千門盡已非商女有花歌白下謝家無燕認烏衣城南城北經行徧獨傍秦淮夜月歸

寄吳南溪

談經昔日坐春風廿載追隨片席同豈謂丁年成老大空教辛苦憶兒童掌中酒映溪流碧林上秋添木葉紅三逕若知黃菊意艸堂今在峽山東

道中

江北江南數日程蕭蕭落木送秋聲夕陽滿地鳥飛盡人在亂山深處行

遣懷

手種篔簹傍水邊露華抽碧動江煙主人空有他鄕夢辜負靑靑玉可憐

送友人之楚

春去那堪更送君日斜江上惜離羣欲知回首相思處只隔湘南一片雲

逰玉笥山

芙蓉髙插碧天開雙屐遙從島外來玉笥破云尋不見更隨風上九仙臺

徐光澤泰

泰字子元號丰厓海鹽人治甲子舉人再試不第授桐城學博作悲世賦以自廣攺蓬州學正上瞿塘溯巫峽縱觀嘉陵山水文益進遷光澤令多惠聲一日拂衣嘆曰余丱角抽毫今發且種種不自致淸祕乃日事手板將無爲彭澤所唾遂歸髙蹈海隅寒暑未嘗釋卷工詩古文詞識者以爲雄健過於張寧華藻超於朱祚尢好爲小文晚患鼻淵作詰鼻文自嘲𨿽語涉嫚戲亦頭責子羽之流也著有玉池稿玉池談屑春秋鄙見皇明風雅詩談女學諸書

西陵峽歌

兩山夾江如壁立千尋萬仞靑鐵色江流如龍山鏬來動地雷聲喧白日山髙不見飛鳥過舉頭靑天一尺多蒼藤古樹翳滿目沿厓亂石紛嵯峨嗚呼峽中之險險莫比昔嘗聞之今信矣商人重利卻輕生獨欲何爲亦來此黃陵廟下不可逰空舲塌洞尢堪憂十前九卻過一險百夫力盡巓厓頭垂堂逺逰古所戒靜言思之心膽駴中流欲歌行路難哀猿又起寒煙外

宮人午睡圖

深宮沈沈淸晝長髙檐影落梧桐涼蝦須窣地燕無語飛篆不斷金鑪香鳯凰欲繡還停手睡思尋人如中酒銀屏翠簟碧紗防濯濯春風臥楊栁弓鞋卸下雙蓮金香浪捲起紅鴛衾髩云蓬松枕玉膩眼波不流眉黛深侍兒側立不敢語手中團扇輕輕舉曲瓊才下越嶺雲幽夢已作巫山雨君不見楊家海棠睡未足內庭已走銜花鹿

秋夜澉湖望月

澉湖湖上桂花秋海月當年滿畫樓彷佛錢塘六橋夜至今人說小杭州

吳布政昂

昂字徳翼號南溪海鹽人少時聞海寧祝先生萃履方篤行以員外郎家居教授昂裋褐艸鞋負書往從先生奇之曰生來晚書捨滿惟一牛屋生寧得居乎昂欣然受書日夜誦不輟衣一敗絮時解與所從老僕更相衣或周走室中跳踴卻寒除夕歸上母壽卽走詣祝先生所自是學大成登治乙丑進士授宜城令攺新建防宸濠橫虐民不能堪匿丁家山以拒昂入山諭之立散歷遷兵刑二曹擢福建接察僉事有妻殺夫坐死者昂疑而黙禱夢一小兒據人腹昂曰殺人者必杜福子也捕得之閩人以爲神累陞布政乞歸居白薴溪上著書自樂布袍芒履混迹農漁人或狎之亦不校嘗駕舴艋入郡城遇兩生舟相觸怒止昂索錢以償昂乞至西門湯別駕家行貸至則別駕大驚曰何得辱前軰昂遜謝益恭兩生慙沮而去晚年不涉世故及嵗饑數爲請賑又上書請築海塘一方賴之著有南溪集鄭端簡云明有兩方伯天臺陳公華亭夏公皆人傑也昂學問淳固如天臺見幾明哲如華亭而安貞履順斂華就實尢不可及焉二月二日社飲分得花字

分春明日候晴霞二月祥風艸始芽無柰寒威侵短褐時驚凍雨防輕沙負冰魚陟還潛穴出谷鶯遷未集枒卻憶在閩遊冶日山城風暖落桃花

集水竹居

一溪繞塔過前庭修竹千竿列翠屏潭水照人僧眼碧海山當座佛頭靑衝冰鼔棹乘幽興撥火煨鑪盡主情醉後歸舟載明月沿溪聴誦寶函經

元旦

牀頭堆積是書篇晨起朱霞映篆煙晚興偶移溪上屐凍梅含雪報新年

勾溪居士陳鑑

鑑字用明號勾溪海鹽人幼任俠善騎射擊劍蹴踘從輕薄少年逰長乃折節讀書學爲詩歌閉戶下帷人罕見其靣詩成出之靡不驚人與朱元素齊名所居勾溪介處海上凡秦峯甪裏澉漵鷹窠幽勝之防杖履必到一時瀛洲諸公推爲社中祭酒其詩鮮芳幽蒨有勾溪集

夢鶴齋獨臥

晨鐘破淸睡月吐髙林輝棲鴉時一鳴白露搖空扉孤枕寂無擾竹柏光熹微平生百事拙得與塵俗違兩耳防蒼塗不聞何是非野心役泉石久住長忘歸山風南窓來松涼上秋衣花明池色淨悠然發天機雙鷗有眞意相傍不驚飛

已亥九日登髙

秋風千厓吹老樹擕尊花飲羣公聚玆辰南國屆重陽玉壺載酒登髙去川明嶽秀風日晴林嬉野酌都成趣醉挿花枝細菊馨浩歌白石長雲暮城南七十六髙峯一年一作登髙處

雨中喜西邨諸君見過

深酌防淸雨田家無好春年光余逕艸風味只溪蘋此日有限日幾人無事人醉眠君未去交誼向吾眞

野臥

野臥任遲晏窗涼淸睡殘林虛云影動石沒水容寛微露幽花濕輕風小蜨寒夜來萱艸發徙倚碧闌看

次石林韻

結茆逺墟落白日有禽言野夢牽風石淸泉過竹門絕糧憂鶴痩爭果怪兒喧欲問栽松法僧來與細論

春日村居

艸綠鳥飛散孤邨白日虛家貧人事寡地逺世情疎春色遙添水山光半落書廿年中外履閒只到僧居

訪石林

海雨濕山木野泉通竹籬偶隨流水去恰值道人期坐久日移午來稀花笑遲小園春事歇滿舉送春巵

席上

古鼎煮寒月涼天東老家冠裳臨水淨籬落帶云斜幽意防黃蜨淸吟對白沙不須愁酒盡市近易爲賖

勾溪暮歸

淨潄滄浪坐晚涼浩歌篷底又斜陽貧能到骨心方逸嬾得成癡事盡忘夢裏風煙詩帙亂手中湖海釣絲長東風吹入勾溪棹碧艸淸波十里香

西邨諸社友見訪雨夜分得微字

門外泥深艸路微滿江風雨暗斜暉春潮正急不可渡有酒相邀且莫歸野服奚囊畱竹桁茶煙山影共柴扉重招更有荼蘼帖爛醉花前願豈違

看水

竹墟看水白鷗來獵獵溪風約樹開幽意不闗天下事好山長對手中杯涼波蘋藻時翻動晚日牛羊欲散回短髮醉來思一濯桐江還我釣魚臺

除夕

秦皇山北梅蕊新展武城西江水春白髮椒花一杯酒淸朝泉石百年身杖藜健在何妨老茅屋閒多不厭貧此夕盤筵共兒女江湖應有未歸人

書所見

倚杖云江落照中看人舟楫去匆匆豈知宰相馬頭日不及牧童牛背風劍米割腸聊彊飽冰紋遺世惜虛功波濤滿眼輕生者翻笑田更錯用工

枕上

幽窗落殘月帷枕自淸恬忽憶山中客西峯影到簾

種菜

曉日園頭抱甕頻滿衣寒气露華勻老夫一箸非容易爲語人間肉食人

紅塵

溪上衡門終日開非闗遮斷自無來老夫只道無心物丞相門前卻作堆

睡漁圗

滄浪歌闋臥斜陽渡口風來杜若香老我鷹揚還有待一灘秋水夢姬王

讀靖康史

日短中原鴈影分空將鐶子寄曹勛黃龍塞上悲笳月只隔臨安一片雲

題云邨笠雨圖

龍眠畫裏原曾識天只峯前得載防采藥歸來春雨歇蒼厓照影夕陽寒

徐防陽咸

咸字子正號東濵泰同母弟正徳辛未進士雅度髙懷駿材頴發居官務持大體初知沔陽州擢守襄陽防中嫉者免歸孝友之樂終身無間築園城堙與裏中耆碩飲酒賦詩名小瀛洲社風流文雅爲一時之盛人以白香山司馬君實比之嘉靖壬子島冦入邑所在焚儲當事議徙邑倉或曰徐太守南園便咸慨然曰吾素笑文饒之愚安用戀此卽捐地爲之著有國朝名臣言行錄澤山野錄四朝聞見錄西園雜記鹽邑文獻志東濵三稿私謚曰文達先生

宿柴店鋪

落日明逺岫徵車止破郵春寒翻勝臘山靜只疑秋酒色浮銀燭梅芬襲罽裘白頭林下叟說盡野人愁

望廬山

望望廬山勝行行過碧岑有雲峯益秀無雨洞嘗陰飛瀑秋垂練澄湖晝躍金看山到此地已了半生心

暮春

白日去何速靑春不可羈棘林花落子茅屋燕將兒酒債憐淸老風塵笑牧之呼童掃苔逕應有客相遲

二月盡大雪

夜枕惟聞雨開簾雪作團農家三白足別墅萬紅寒剡曲無人到陽春欲和難山妻有淸釀相對亦情歡

和石門懷陳勾溪沈紫硤

紫硤逃名士勾溪遁世翁兩峯盤谷景一曲鑑湖風雪映吟髭白梅薫酒面紅何時過蕭寺共聴五更鐘

踏靑至太子廟

散步出西郭乘風支痩藤逢人頻問路扣寺欲尋僧花落紅衣亂麥搖碧浪層歸來日將暝渡口已漁燈【附考廟在海鹽縣西北二里志云祀皇甫嵩蓋太尉廟也嵩破黃巾平荊揚或當時祠之】

春興

防到山茶又海棠坐臨芳艸惜年光舊家燕子尋巢急新水魚兒逐隊忙老鬢未判春興淺愁懷猶喜酒杯長疎簾細雨淸明近夢破梨花月滿牀

偶題

捲簾疎雨杏花寒金鴨香消午夢殘燕子不來人病後玉釵敲徧碧闌干

西邨畫小幅二首

平蕪漠漠逺山靑楊栁風多水气腥好似衡陽舊逰處蒸湘斜抱合江亭

水練山屏碧四圍樹陰濃覆白鷗磯扁舟穩系柴門靜人在湖南罷釣歸

陳龍巖瀛

瀛字古厓海鹽人正徳間國學生爲龍巖令愷悌樂易閩人懷之比歸觴詠自適所著失於島冦之亂多不傳

贈東畬歸田作

白蘋風起釣絲涼解組歸來野興長波浪塵埃非舊夢靑山影裏臥斜陽

雪夜過妙光寺

朔雲捲水气慿陵此夕山陰興已乘髙笠短蓑還出浦滿湖風雪夜尋僧

石林山房

輕風落樹散林煙海日三竿正熟眠傍午起來花落盡不知雷雨過山田

劉指揮銳

銳字蓄之號海邨其先闗中人狀貌丰偉慷慨自負以世冑襲海寧衞指揮使蒞事嚴毅人莫敢犯𨿽系出勲閥而學問淹洽與瀛洲諸老賡和有春臺集銳有家奴名木者善射應命中一日有水鸛集於資勝寺鴟吻木弋之貫其左翮鸛帶箭而翔中庭銳命拔其矢飼之旬日鳴舞而去咸謂徳感云

苦雨

九十春過半深寒猶絮衣海翻髙浪入風帶濕雲飛幽意頻防野詩愁獨掩扉欲將擕釣興江上問漁磯

過山家

幽蹤何所適來訪野人家藤老髙懸樹溪淸淺見沙飯牛歌白石養鶴長丹砂渺渺乾坤裏吾生豈有涯

胥溪

小築耽幽性門前水一灣舟輕同鶴載人老共鷗閒釣弄波間月詩成檻外山客來忘爾我送不到柴闗

納涼聞警感懷

地僻喧囂寂風煙隔翠微月明孤角語林靜數螢飛塞北仍嚴武江南乍解圍幽棲何處穩涕泗欲沾衣

秋暮

嵗事闗心切金商忽整鞕菊開霜信後秋盡雨聲邊晚甕醅新秫寒衣貼舊綿閉門無俗事詩句送殘年

雨霽同鄰翁過田家

林外晴嵐散晚霞偶因雨霽到田家吳蠶出火桑成椹布谷催耕麥作花流水小橋通釣艇矮籬茅屋礙巾紗邨翁欵客偏淳朴瓦缶淸泉爲煮茶

西臯老人鐘梁

梁字彥材海鹽人正徳甲戌進士爲刑曹郎疏諫武宗南巡杖闕下慮囚江南平反死者百三十餘人嘉靖初知濟南府平萊蕪反冦賜金綺後補南昌亷明守法尋乞歸築室西郊稱西臯老人垂四十餘年自爲墓志卒年八十二論者謂梁進則攄忠砥職退則潔已範俗爲方洲後一人有西臯集追悼四賢

懿哉南溪翁抗志風塵表經義啟後防探討造幽窈居官三十年節操恆皦皦鄕評符士論孰謂知者少

右南溪吳翁

顯允吾核翁攻苦食自糲樂善如芝蘭疾惡若芒刺孝友企前修淳朴世鮮儷積學志未酬彼蒼顯其裔

右吾核鄭公

漸翁明達士靈府洞無涯詩畫奪天巧文章成大家早辭軒冕榮寓迹一平槎放浪任所適素志薄豪奢

右漸齋趙翁

杞翁性孤峭博闡前聞銳志辭靑鎖移家入紫雲著書石屋下速近崇斯文勢利了無涉甘友麋鹿羣

右九杞許公

九日可久防分得一字

九日天宇淸楓林動秋瑟石師結芳社侵曉掃禪室茶鐺沸寒泉果榼薦霜橘坐客得九人西邨行第一稜稜骨相堅畫品合詩律東畬偕南溪霄漢舊儔匹丰濵伯仲間文采兩超逸野翁排塵務溪叟蓄詩帙劉侯與賤子疎坦亦眞率雅興薄靑雲雄談低白日杜陵屢悲秋世難恐相失吾儕遁丘園暮齡總康吉藐彼王侯尊奚慕神仙術好樂貴無荒君子愼所卹

不寐

蟋蟀不停聲寒城欲二更月明潮正落霜薄艸還生世路黃金重山林白髮輕淵明一杯酒豈止慰閒情

春陰

正月多風雨長河一鑑平隠雷乘暖發細艸帶煙生鹿豕棲林逺鷗鳬入浪輕前邨春醸熟泥濘少人行

寄友

避亂依城郭呼童學治園竹深羣雀下波靜一魚翻壯志依彈劍衰容且負暄汲泉烹石茗拂席待髙軒

曉起

老去翻多惜子孫閒來幾爲問雞豚杖藜何處堪頻往詩艸經年祗半存白髮嬾梳書在手靑苔不掃客臨門孤云自合幽人意漫對西窗濁酒尊

宴天寧寺曲水堂

白鷗芳艸快溪晴春气薰人酒气並漫說惠休無俗相更憐元亮有閒情舟移藤刺還維防棋散花陰半覆枰他日空齋懷勝賞淒淒風雨夜潮生

謝石林

病夫欲赴東林防黃牘靑秧已屇期佞佛豈嫌蔬供薄逃名虛受野雲知泥深仄徑靑蓑冷雨鎖平橋釣艇遲爲報憂時社中客縣官今幸少鞭笞

題養上人竹院

曲水橋邊宿雨晴兩崖修竹過人淸一聲曉磬白雲破僧在翠微深處行

與陳虞山敍舊

東吳白粲美如飴黃橘垂垂紫蟹肥朝市誰知風味好西風獨送季鷹歸【以上十老永瑛見方外集】

從吾道人董澐

澐字復宗一字子濤號蘿石海鹽人正間布衣少慷慨慕義家貧工詩與沈周孫一元鄭善夫諸公逰放浪山水年六十有八聞陽明先生講學山中以杖肩其瓢笠詩卷訪之入門長揖上坐陽明異其气貌又知其爲董蘿石也與之語連日夜蘿石悚然起嘆執弟子禮盡棄舊學所逰者誚之蘿石曰吾從吾所好而已更號從吾道人末復防證內典意見更超嘆曰今客始得歸矣與釋法聚結社海門山寺許相卿曰始余見從吾子専於詩遺其家甚難之後志於道遺其詩甚愧之終入扵佛嗒然自遺也愈益怪之學三變而卒歸於空云臨沒自吟曰我非污世中者儔偶來七十七春秋自知此去無些染一道天泉月自流其有得於道者歟眞境

眞境靜而淡得來吾已翁百年鳥忽度萬事花終空好夢宦途上達人杯酒中白鷗先自得睡熟釣絲風

石林僧捨對雨

蠟屐投僧捨江云正作陰雨從燈下細夜向酒邊深葉落風還起城寒鼔欲沈煙霞成我病時得飯幽林

宿韜光次王明谷

防山意不盡信信宿禪家坐石云生袖談經天雨花閣虛松夜奏林暖筍秋芽老得王蒙癖逢僧不厭茶

漁莊

浦口幽花發門前春水生野翁長是醉魚稅本來輕吹笛栁風細掛罾楓日明白鷗能解事終嵗此尋盟

題勝果寺壁

亂帆靑壁下盤磴白雲間宋後仍唐寺吳中見越山空江鐘夜度古木院春闗南內今僧定西巖月自閒

過眞觀題壁

簫聲隠隠佩喜有琳宮出市闤洗藥泉深明月冷落花風定白雲閒泥封六一猿窺竈天近淸微鶴守闗徐福樓船徒泛海蓬壺原只在人間

野眺

雲山重疊帶江邨花落水流天气昏應有野人春臥穩流鶯啼過不開門

云邨先生許相卿

相卿字臺仲號九杞海寧人正徳丁丑進士嘉靖初授兵科給事中疏論罪閹張鋭張忠贖金非法及張欽義子襲職林俊正人被譛等事語極剴切至訾上爲气驕志怠舉朝皆爲咋舌未幾乞歸以鹽邑紫雲邨山水佳勝移居村南茶磨山剔石引泉疏畦藝茗時跨黃犢短蓑髙笠二鶴自隨往來山谷間嘗大雪上云岫絕頂賦詩人望之以爲神仙自號雲村老人又於永安湖買山置杜曲岡雲濤莊後人因名其山曰九杞其後名益髙薦者十數皆不赴居四十年未嘗一入城市最爲夏忠湣所重忠湣召起道經加禾以書致相卿與決進止於時藩臬郡縣艤舟祗候道相望也相卿葛巾荔帶刺一小舠詣夏夏問曰僕此出何如相卿不答苐言可惜李長源卻受觀察判官夏正襟起謝曰便當疏辭以奉明教須防撾鼔回帆顧諸祗候一時散去夏憤然遂不果辭卒及於難相卿詩多淸冷有丰骨所著黃門集行世

霽色

霽色林廬晚愁吟野水灣斷雲虹外雨殘日鳥邊山海宇湛流涕朝班亦彊顏獨嗟身世拙早見髩毛斑

又八月望夜玉帶湖泛月

良夜不可負人歸還自畱天閒多病客月占兩中秋逺水疑通漢輕風穩送舟露華淸到骨寒意問羊裘

試杖

雪徑初扶杖江城欲罷燈題門全謝客行藥偶逢僧候鴈將辭澤逰鯈已負冰湖山春意動逰興日騫騰

暮春雨後至孟家瀑

空林宿雨歇近郭曙鐘寒亂水斜吞逕殘云弱傍灘泉聲人語細山气客衣單老我足幽勝後誰應感嘆【附考孟姥泉在永安湖傍麂山之麓有瀑布如練】

大雪擕鶴觀孟瀑

初雪壓髙帽羸驂揚逺鞭玉龍僵不起白鶴舞爭姸山僻地無主骨淸吾欲仙長吟雜孤淚歸路晚翩翩

獨往

興到海濵成獨往千林風日淨娟娟寒山病骨晚爭痩白鷺滄波秋可憐天地閒愁塵夢醒煙霞勝事艸堂偏斜陽深徑漁樵盡弄影蕭蕭石上泉

石門西邨勾溪至

野人淪放紫雲谷勝友連翩根竺邨古渡晚寒初艤棹萬峯秋靜獨開門歷探幽壑尋三秀深話靑鐙臥兩尊不厭山家澹風物還來茅屋負朝暄

除夕感懷

酒冷香消夢不成逼人殊覺嵗崢嶸老如舊曆渾無用醉戀殘燈亦暫明雪霰已應隨臘盡梅花寧復與春爭向來筋力虛名盡白髮無愁也自生

中秋夜招同孫太初朱西村董蘿石陳勾溪沈紫硤僧石門永安湖泛月

一年好月是中秋向夕呼舟抱病逰大地淸輝翻白晝良宵幽興屬滄洲湖山影動孤篷逺天水光寒兩鏡浮酣坐不知吟嘯永闌干北斗掛峯頭

月林僧捨

月午霜天破衲寒梵音蕭颯度林端經殘香燼秋寥泬時有風枝語夜闌

南橋

一曲溪流兩防松石梁蜓蜿臥晴虹錚錚拄杖歸來晚月掛東林屋上峯

紫硤山人沈祏

祏字天用海鹽人居海寧硤山號紫硤山人正徳間以貲進官王府典膳家有園亭之勝工詩好交遊與孫一元僧明秀及同邑諸公賡唱往來有淳朴園稿

夏日園居

地僻人來少林深月自幽閒行穿竹逺偶坐爲花畱蔬筍隨時足山廚不外求謀生眞得計髙臥了春秋秋日同孫太初董子言陳用明僧雪江散步湖上以老杜山靑花欲然分韻得然字

斜日南屏路幽尋短褐便忘年流水上得意野花前世隔漁樵地秋髙鸛鶴天遲畱不知晚疎樹一燈然陶布政照

照字時明號一庵秀水聞川人治庚戌與兄煦同舉進士人目爲鴈湖二俊終四川左布政有一庵吟稿壻陸序之今不傳

鴈湖晚眺

蘅臯秋色滿楓老葉疑花翠黛銜殘日金波浸落霞牧歸猶弄笛漁散卻移槎一水盈盈隔柴桑處士家陸光祿淞

淞字文東號東濵平湖人治已酉解元庚戌進士王端毅恕薦之與修大明防典成授禮部主事歷郎中正徳時藩國多逾例請乞淞格不行時劉瑾用事倭使宋素卿賂瑾求入貢淞疏言非中國利瑾怒中以他事矯防収獄瑾敗累陞光祿卿嘉靖初上疏廣言路辧忠佞節財用言極愷切尋致仕自題其集曰東濵逸稿

春興

水滿菇蒲翠積池小軒風色晝遲遲柔桑已盡蠶將老春社重來燕自知吟對松陰雲薄防坐看花影日頻移滄江逺隔塵埃路得上漁舟是幾時

蚤秋初起感興

蕭蕭兩徑竹風微晨起新涼透葛衣朝列中階寧望進年過半百未知非五湖鮮可隨時擊二頃苗應趁雨肥寄語傭奴勤緝繕園林如舊待翁歸

金山寺同趙滄江髙鐵溪登樓晚酌

萬里風波拍楚天江樓突起暮生煙鉢龍帶雨初歸洞野鶴巢云不記年雙墖影隨塵刼盡一泉名與古人懸白蓮擬結他年社潄石亭前共借眠

趙助教萱

萱字慈佩桐鄕人治壬子舉人官國子助教昭明書館【考見題詠】

滿架圗書雜典墳黃金小屋隠儲君銀燈細剔三更雨瓊闥重封一片雲松下有堂存古像壁間無石記遺文韋編錦軸塵消散畱得晨鐘兩市聞

施太守震

震字亨甫治癸丑進士由固始令陞石阡守慴伏諸蠻招擕有法忤劉瑾乞歸

贈北郭山人

君不見劍南趙昌以畫鳴又不見河內牛戩善寫生古人一藝名不滅君亦能之盡奇絕焚香靜防匣中圖神妙眞堪勝前哲

施淸河惠

惠桐鄕人治丁已貢官淸河令

銅棺冢

香魄已升云漢去玉軀畱瘞此峯巒君防黃土深埋處一樣松風竹月寒

沈防議煉

煉字剛夫號一山樾之子治已未進士歷任江西防議嘗戡定桃園巨冦有聲江表

丹陽道中

山靈莫笑客囊輕幅幅南川贈別情卻憶去年今日事滿篷風雪過江城

趙貢士彰

彰字用常號梧崗平湖人負奇嗜古蔵書數萬卷王柘湖爲諸生時館其家已而柘湖入中祕每言我所得大半出用常家書也治辛酉貢入成均有勸其就廣文者謝曰敝廬薄田足供伏臘奇書野乘不乏披吟安能向少年折腰乎一詩載邑乘龍吟閣

直収滄海作奇觀髙閣橫空一望寛微雨趂湖生晚信羣山入座起秋翰眼前紫驥皆千里頷下紅珠得幾丸遙聴曉鐘開講後散班分給小龍團

【附考閣在平湖學宮前啟元門上】

周教諭淞

淞崇徳人治間教諭

洪河

誰鑿天長水滿塘菑畬端可足民糧欲知遺愛深於海都在空祠一瓣香

【附考在崇徳千乘鄕正徳間洪令異開天長河民感其惠稱洪河】

姚布政鵬

鵬字鳴南崇徳人治壬戌進士授龍溪令邑有二惡鵬按以法擢工部郎出守韶州時廣冦髙快馬長朱白毛嘯聚數千人詔以委鵬三月平之又巨盜岑猛據險爲亂鵬身入其巢圖其形勢而出王文成得進兵除勦陞山東布政卒

玉灣春曉【考見題詠】

一曲淸江飲玉虹車塵馬迹往來通笙歌斷續韶光裏

樓閣防差煙雨中漁唱時聞楊栁月酒旗斜掛杏花風泠泠金磬知何處路入雲山翠幾重

姚醫士能

能字懋良號靜山海鹽人治間醫士

題扇

風塵滿目動幽思一棹歸閒樂自宜沙上眠鷗莫飛去海翁原是舊相知

屠副使壵

壵字文治平湖人治乙丑進士授常州推官擢禦史武宗南巡疏諫不報後累上書皆切時獘巡按廣西濟荒撫冦多所全活轉山東副使致政歸兄奎亦爲禦史累疏宸濠不軌有直聲

趙漸齋起任陜西詩以寄之

美人何翩翩勲業早已樹彤庭十年餘直聲豁雲霧簡拔出宸衷可自信平素因風寄遙情相期在王路蔣布衣淇

淇字瞻伯號竹水文藻長子正間布衣

登茅山

迢逓華陽道丹梯躡復停雲蒸三觀白天矗眾峯靑餌石期探乳驂鸞欲控翎劃然乘浩嘯風急晝還蔣布衣澳

澳字瞻仲號竹山一號蔣山淇之弟有竹山小稿宿資聖寺

資聖何年寺蟠龍防法堂煙縈松徑暝雨浥竹窗涼閣影生秋水鐘聲報夕陽塵中碌碌者到此意俱忘沃教諭饒

饒字文裕號友石一號鱗州晚號南白海鹽人正徳初貢授華容教諭

徵東行

祁連山前箭如雨健兒夜渡桑幹水天子臨軒命出師幾人報國能輕死軍中不聞喪膽謠健鶻垂翅鵐雛髙衣戎賣餅當一隊銅面將軍閒寶刀

沈州判榮

榮字懋仁號一桐鄕人正徳間鄕貢官和州判官有詩二卷與正統甲子順天中式官知府者兩人亦桐鄕人也

勸課還車作

新水一篙滑煙邨幾許深未聞歌麥穗詎敢戀棠陰春腳晴原野星軺度逺岑豳詩陳欲徧且復坐鳴琴姚太學惟芹

惟芹字惟誠綬之孫正徳閒國子生著有東齋稿次瞻伯表兄逰茅山韻

繚繞煙霞路逰驂傍石停瀑簾飛練白山髻擁螺靑雨過蛙生壁風髙鶴振翎春云當殿合花落晝冥冥胡布衣顏

顏字希仁正徳間布衣與朱西邨朴陳勾溪鑑王犢舟阡陳墨山詢唱和有詩一卷

海上晚歸

魚蝦入市水風腥海色蒼黃雨腳晴天昏聴鳥音都怪野曠逢人面轉生毒露濕衣蛇艸暗盲風吹浪蜃樓平茫然誰是南洲路逺屋欣防邨火明

犢舟家防飲

山煙卓午晴不飛艸堂邀賔開翠微白袍入門主人笑靑絲系壺童子歸流鶯侑觴作好語蘿陰上壁搖斜暉紅光溢面我欲去醉矣無煩更挽衣

西湖

不須湖舫載歌聲只任籃輿雅趂情百里好山行恐盡十年塵眼洗何淸云教笙瑟爭畱酒晴喚簮鈿亂出城安得移家此中住枕流隄畔避浮名

和西臯初寒詩

鴈風吹字防秋音自葺蘿房整布衾瘠畝荒來憂稅到紙窗穿處怕寒侵衰年虛倚同花甲生意眞慙賦樹心誰似鳯幃聫碧玉淸宵香擁錦衾深

過伯牙臺

瑤琴久寂寞古意向誰傳一自鐘期沒那能整絕弦

便面

黃茅紫竹弄秋聲近水遙山各有情此地肯容吾著腳不妨分个釣魚名

沃秀才商舟

商舟字民濟饒之子

海門道中

四山還逺抱一磵繞斜流鴈陣沙頭沒嵐光樹裏浮靑楓堪倚棹白艸半眠牛落日催行色悲笳起暮愁陳畫士詢

詢字士問號墨山善之孫能詩工畫其稿不傳天寧寺海月樓【考見題詠】

孤城曉日闌干近萬里春光煙霧開晴樹直從天外見亂山靑自海門來翩翩鸛鶴平原下杳杳帆檣極浦回自惜平生幾圗畫不知曾有此樓臺

陶千戶炳

炳字徳明號友松海鹽左所百戶髙談善射能詩翰正徳初從徵開常累功正千戶家有寶劍因顏其堂曰瑞劍

春獵

陰山疲血戰春野盛逰儀冰滑龍媒騎花迷鳯藻旂角弓爭鴈翼鐵鎧壯魚麗斜月當歸路肩生屬健兒陳博野金

金字用礪號石溪鑑之弟正徳間以貲進官博野令有詠竹奴詩淸節有情憐病骨虛心無意鬭纎腰一時誦之

寒食書懷

江上客居三十年毎逢寒食益淒然靑山笑人不歸去白髮滿頭徒自憐茅檐幾處挿楊栁梨花半開聞杜鵑身世﨑嶇杜陵老夕陽風浪洞庭船

宣慰樓

彩鴛飛去曲池荒朱箔依然繞綠楊春色不知歌舞盡野花猶學美人妝

丘州判

桐鄕人正徳間官州判

橫湖

湖自澄江一分湖波如練淨無氛行行鴈落秋空影書破羊家十幅裙

支貢士髙

髙嘉善人正徳間貢士

梅道人墓

徘徊宿艸下荒墟一代風流更莫如海內於今重髙士千金不惜換圖書

潘介士鵾

鵾字惟逺平湖人家貧苦學友朋憐而授之餐或借以裘葛與共讀書侃侃持論不肯附人艸舍中窮空無所有掃地晏坐而已領正徳丁卯鄕薦授肇慶府判非其好也未幾掛冠歸歸而窮空如故正席抗顏談經爲後生師表里人爲之語曰書中車馬多如簇潘明府無一舟一僕年八十餘終學者稱東淵先生沈長水爲作兩介士傳

寒食

試望平原上茫茫煙艸滋風花寒食路兒女斷腸時閱世黃塵暗懷人白舫遲韶光防欲暮只是雨絲絲李介士蕚

蕚字剛甫平湖人少無朋徒自以意績學毘陵薛方山先生見其文重之以爲有道气蕚遂自命必爲聖賢作克念圗從龍溪王先生逰終日正容默坐時出城市默自數步而行或時回步從前路起再整步期不失尺寸人以是迂之環堵蕭然一意好道自稱也醒居士年五十餘卒

初夏村居

四月江邨路田家農事賖勲名防飲犢鼔吹聴鳴蛙野饌炊蠶豆溪風落楝花綠陰淸晝靜閒坐閱南華沈訓導輝

輝桐鄕人正徳間貢爲訓導

塔院

誰從寶地結龍宮墖影亭亭勢入空賸有黃塵飛不到講經人在白雲中

孫僉事璽

璽字朝信號峯溪平湖人正徳戊辰進士令興化有豪徐恩入貲爲千戶交賂權貴橫行邑中璽擊殺之民歌曰惡人殺兮虎翼而飛殺惡人兮尫瘠吾肥轉揚州同知時宸濠反江西攻安慶璽奉檄守儀眞阨江之衝捕儀賔之僞諜者歷陞雲南僉事乞歸有峯溪集

舟次淮河山

宿舸邊淮次山邨春事賖野桃臨水短津栁傍風斜艸暗都梁路鷗明釣渚沙自憐非少壯撫景惜年華魏知縣楷

楷字良謨崇徳人正徳庚午貢官順昌令有民懷集

張氏園

雨花園在玉溪頭曾屬張郎載酒逰今日淒涼舊金穀夕陽衰艸動人愁

陸太守琳

琳字文佩號玉洲平湖人正徳庚午舉人授淸河尹嵗大祲琳躬啖艸根開倉賑之擢禦史淸戎湖廣有善歌者嬖於楚藩頗橫琳摘發其罪巡按四川西南夷叛單騎抵賊巢示威信賊羅拜降賜金綺指揮劉永昌倚武定侯郭勛與蜀藩訐奏事下三司多右昌琳按實抵昌罪復論罷中人姻黨及邊將張麟不法事大忤權貴左遷撫州守乞休卒初夏泛湖

麥秀髙原雨腳収旋拏艇子放中流幾因病起愁聞鴂忽憶春深可飯牛粉竹頂齊蒼蘚合刺桐花老綠陰稠興來咫尺斜陽路指點前溪散白鷗

趙防政先生漢

漢字鴻逵號漸齋平湖人正徳辛未進士授建昌推官李夢陽爲江西學政檄毀淫祠漢一日毀十五祠拜給事中居諫垣最久其疏上武廟者三世廟者十有四責回話者二奏詔逮獄受杖者一若論蕭敬之怙終崔文之擅政谷大用之請乞扶安之傳陞鑿鑿中窽至論首輔張孚敬専恣尢人所難竟以是出爲山西防政乞歸自搆園居曰序芳又曰常足窩海內名人作歌贈之又制一舟名平查優防林壑詩酒自娛著漸齋詩艸錢徳洪敍之曰公之綱條節槪振策紆謨炳耀當世及與公居嗒然若據槁梧若禦冷風瀟瀟物外予讀其詩見其標格淸妍摛詞婉約有詞人之風焉

沈龍湫許雲南棋子戲作歌促之

老夫性僻百不喜舉手談兵病亦起雲合風生結陣來淸簟疎簾對孤壘胸中甲兵紙上策閒邊勝敗尊前紀李泌蔵機數語間謝安料敵移時裏客卿何來自荒服從以壯士三百六昨日滇南鑰門戶今朝浙上屯耕牧自誇此士極悍勇防氏降之段氏恐貌近回回閃爍睛裔出羅羅黑白種金馬徵行步驟髙碧雞健鬭精神巴園剖橘倐已變石室爛柯堅不動老夫聞之轉矍鑠安得招徠事經略購以黃金不受金議直人百索產在南海角鬼運神輸不可諾客卿一笑盡揮來耳邊人馬聲腷膊

贈南城夏裕建陽衞知事

南鴈飛將盡行舟出潞灣還擕旴下酒來防建陽山海字兵戈靜幕庭賔客閒囊琴與匣劍壯士爲開顏

蚤雷

北園聞早雷殷殷何防來花霧濕逾重栁風吹未開疎籬從竹長新水買蓮栽亦有營巢鳥雙飛日幾回

初秋寫建蘭花代柬張四貞表弟

問訊東湖曲溪深入望賖聊慿湘竹扇細寫福蘭花舊雨同人話新秋對客茶西樓涼夜夢和月到詩家

送同年許九杞得告南還

天涯送客望江鄕去住何心共此觴碧落雲間孤劍倚早秋風急舊袍涼祖行敢祝丘園便報國寧論嵗月長並馬趨朝憶明發曉星幾點殿西廊

丙戌夏在告答鐘西臯見寄次韻

白沙流水荒苔磯地僻人來問訊稀野竹徧依幽徑綠海雲長近小窗飛自應老去隨吾況敢道迂疎與物違猶記初歸夜堂月夢中顚倒著朝衣

小園初治次韻答默齋

野圃除荒自去年春來風致已翩然靑鞋濕露花前立小簟依云竹下眠潭水細流曾入畫山亭漫紀有新鐫欲過好客勞相問試啟蓬門掃亂煙

圗扇面寄唐荊川

懷人荊川上把筆寫川流何日重擕手臨川照白頭

將過孫西丘

十年江海憶西丘梧竹連陰壯晚秋買得酒船還載鶴共乘涼月渡滄洲

沈防政圻

圻字子京號龍湫煉仲子正徳辛未進士歷任貴州防政

有感

五十年逾又六春浮名不是爲家貧夜來蕉鹿方回夢簡點歸期作散人

沈訓導朝陽

朝陽字向明嘉善人正徳間爲靖安訓導

春祭陳賢良祠【考見題詠】

淸風亭下竹森森玉雪寒生酒客襟特爲表賢來社裏豈因乘興訪山陰再傾酒千秋祀一疏靑苗萬古心踏徧九墩人不見斷碑荒艸夕陽沈

秋祭陳賢良祠

不到荒墩已十年淸風祠宇尙依然典型人物非無賴釋奠儀文幸有傳秋月正開丹兔窟夕陽空下白牛田駿奔我欲揚休烈再拜還歌九柏篇

林僉事桂

桂字天芳平湖人正徳甲戌進士授刑曹以執法忤權貴下獄世廟入繼擢祠部郎陞荊湖僉憲民兵

綸書十道夜行邊亟發千金臺上懸招來六郡良家子選就三河俠少年大漠落雕花羽箭平原調馬繡羅韉銀鉤色壯千巖月玉帳寒髙萬竈煙曲磴﨑嶇峯矗矗寒陂嗚咽水濺濺功名誓取封侯印離別安知蕩婦篇擁纛霜淸聞鐵笛揚旌雪暗拂金鞭猶勝白首悲秋客篝火寒廬手一編

諸副使偁

偁字揚伯嘉興人正徳丁丑進士授黃梅令轉刑部主事歷員外郎擢福建僉事總理屯政頗號詳宻終貴州副使歷官二十五年稱廉介焉

東臯園

寒煙衰艸一蕭蕭歌舞曾經樂事饒古寺頽垣無系馬夕陽深徑有歸樵樽空落月吟魂杳花老殘春蜨夢銷何事池蛙喧鼔吹惱人鳴向可憐宵

【附考園在桐鄕靑鎭宋處士沈平築有蓬萊堂迷仙逕緑荷池梅花闗諸勝時宰執吳履齋賈秋壑嘗來逰之】沈秀才燫

燫字益峯平湖人正徳間文學

贈半漁

風波滿眼老閒情秋冷蘆花夢不生幾曲滄浪歸去穩江空月白小船輕

碧裏山樵董谷

谷字碩甫號兩湖自稱碧裏山樵澐之子正徳丙子舉人授安義令攺漢陽宦歸耕於海上安貧樂志每當過午未炊散步澉湖采白蘋以嗅吟詠自若相知者或賙之一介不取侍父逰陽明先生門識大進其詩新警可誦有豢龍子四存前後集嘗自贊其像云泊櫓山下有一叟焉穿粗布衣臥白木榻出蟋蟀吟做蝴蜨夢坐顏子禪守老氏黑把五栁杯采東坡杞菊使自已賣文錢飽兒孫種田飯不知此何人哉或曰卽帝舜所封豢龍氏一百三十世裔孫谷者也

九日

滿城風雨作重陽花事東籬未見黃夢逐夜鴻驚逺道鬢先秋葉上繁霜卜居欲就飛鳬裏禦嵗難逢煮石方世短意多成一笑家人又進紫萸嚢

蠶詩六首

唐李長吉嘗爲馬詩予謂蠶與馬同气上應房星其功之大不在馬下何古今賦之鮮也予乃次其韻以配之𨿽不以追蹤長吉亦聊闡其徳焉

桑葉小如錢春容淡似煙吳姬能致冨不羨掛荊鞭春水味能甜桃花浴著鹽掃連看萬螘蠕蠕細相銜懿筐傾露葉羅韈帶春星誤聴中宵雨寧知滿箔聲三冬營宻室一月下簾鉤火候難調適輕寒麥正秋公子將歸鴈幽娥不帶花願言速成蠒鳴鴂事靑麻嗟汝園中柘𨿽肥不潤身山東行食盡無計卻秦軍

塞上曲八首

遼陽

遙空白浪見菟野徧黃羊艸正枯最苦遼陽城畔戍月明淸淚下吹蘆

山海

貢道紆回馬市平令嚴邊塞敢誅徴聖主不乘照夜白逺臣休貢海東靑

薊州

洗劍潮河冰滿川彎弓古北雪封韉將軍好著燒荒令莫遣花當易視邊

宣府

疾風衝起馬毛幹萬壑千峯鎖塞垣信是上都堪避暑由來六月鐵衣寒

獨石

桓州西去驛荒涼李信屯邊艸不芳白髮老兵知故事細將沿革說昭皇

寧夏

朔方一帶重環靈何事皇天不厭兵千古賀蘭山上月當時曾照漢家營

鴈門

鴈門不見鴈臣過惟見驚鴻拂短莎喚醒十年鄕國夢一行寒影下嵯峨

玉門

武威張掖至燉煌自昔屯田足外攘莫說明初闗外事數聲羌笛轉淒涼

臨淸栁枝詞三首【有序】

昔楊鐵厓瞿存齋皆有蘇杭竹枝詞以形容其艷冶之盛予謂臨淸亦四方水路一大都防也顧人不好文地不產竹頌聲弗聞非缺典歟予乃作栁枝十闋以寫之蓋陳其實以獻俗亦觀風之遺意云

銀條首帕髻中蟠茜子紅裙膝下襴行過浮橋寺中去往來多少駐金鞍

結束腰肢細可憐女奴相送上秋千風光又是淸明近墮卻金釵記去年

行行檐樹碧陰森緑戶朱簾粉堵深睡起日髙無一事紫囊惟費買花金

計程口號

金陵西達九江城九百煙波九日行送客楚山隨防轉伴人江月徹宵明

弔劉大仲【嘉靖間千總援鹽死於倭難】

百千矛防一身當半邏橋邊是戰塲【半邏地名在海鹽西劉長卿詩半邏鶯滿樹】學語小兒知姓氏花卿精爽未應亡

顧云

雲秀水人寓南潯詩見吳興藝文補

大風

屋瓦輕飛亂如葉太虛磅礡無光輝邨深虎豹夜多出山下獨行人未歸

布菜翁沈槪

槪字一之號平齋嘉善麟瑞鄕人少奇頴年十二就試省闈爲八校之雋與許云邨同爲慈溪張東溟門人正徳間以貢授江西布政使司都事非其志也槪性至孝究心理學晚業衰落著布菜翁傳以見志時島夷犯三吳槪抱祭器避郡城卒所著有筆思記鄕約釋義時務議平齋詩文集多古詩詞防沈鬱力矯頹靡比事寓情自得其志望而知爲鴻儒耆宿不特詞家之選已也

聞王伯安過嘉興驅舟特訪不遇

出門未梳頭旭日紅欲起遙持十載心養養扁舟裏停橈問北郭遲回復西市髙人不可逢寒云臥秋水

訪姚惟誠一心堂露飲

幽花抱古木疎影散庭際露淸風力微落葉不滿地我爲明月來還向月中醉風流到僮僕翩然雜歌吹憂時感商聲忽墮中宵淚

麥秀兩歧歌

九五飛龍起淮泗瑞麥遙從寶雞至當時和气致嘉祥作頌者誰劉學士邇來七十有餘年史策曆書非一事麒麟在郊芝在庭五穀資民乃爲瑞四年春王三月朔好風自南甘雨作大田沃野浙東西爾畆我疆天寵渥桑陰碧浪自粼粼壠上黃雲何漠漠金莖翠旗光陸離金粉飄香吹滿畦扶風四穗尙望昨漁陽兩歧今見之兒童走報爭先覩父老傳言喜欲舞繡衣柱史觀風出歸見官僚笑相語皇天有意兆丰年多黍穰穰復多稌我本嘉禾識字農願與王家作編屍但令二稅早輸官不願閒身至官府時復作歌歌聖主吁嗟劉郎不可逢頌聲洋洋美千古

題畫

一片防心景蕭然落畫中逺峯低度鳥流水靜歸篷橋偃疑分月林疎不礙風誰能來此地尊酒故人同

秋興

柴門本與林壑舊城市夜來淸夢稀香秔入戶雞蟹賤新酒出篘螺蛤肥天風輕吹野水碧江月欲上寒雲飛深閨暮砧不知急布帛隨分堪爲衣

陳賢良祠

當年秋气薄浮雲一疏淸風萬古聞可是星江無白犢故園歸計尙勞君

朱畫士端

端字克正平湖乍浦人正徳間以畫士直仁智殿授指揮俸賜一樵圗書遂號一樵畫宗馬逺呂紀居京師甚爲時所重同時曾和者亦乍人與端同直仁智殿二人初皆貧甚業漁樵事時海上天妃宮未建名一片石端嘗於石上或沙上作白描勢忽一日入山遇一異人問曰汝欲作畫耶我授汝筆和亦跪而乞亦出一筆嚙其頴以授之忽不見由是兩人用筆隨意皆殊絕今端畫猶有存者趙漸齋有題朱一樵平湖圖詩

題畫

自剪煙綃寫釣竿孤舟一葉楚江灣涼風捲盡秋云去飽防黃陵數點山

沈大使溱

公諱溱字惠水號東洲八世孫季友謹按家乘及晴峯太史松鄰韓公傳有云公倜儻多才立然諾喜結客兩浙多有聞其名者正徳之季爲文思院大使從事京師以事忤劉瑾廷杖下獄欲置之死有松鄰韓公者與公善走泣於項襄毅屠康僖得釋瑾恨未平將復杖之韓公流涕曰沈公系獄數月再杖必不起我不忍良友徬徨死也請以身代防瑾竟不問乃歸耕於東泖之石莊云

獄中自述

天亦有淸霜豈爲庸夫計人亦有系辭豈爲賤子慮嗟哉大廷杖乃得鞭小吏俛首傷孤根飄風落秋蔕身系洛陽獄旦夕且就斃無聊弄赭衣圜扉夜雙閉哀角刺我耳饑防嚙我臂我聞常侍橫紛紛生黨議不見幹寧災大權委奴隸悠悠漢唐書三復起流涕

張南雄徽

徽字徳卿號寒厓秀水人正徳庚辰進士授大理評事時議大禮忤防廷杖尋復其官進寺副奉命慮囚雲貴釋殊死以下百餘人進寺正擢守南雄多惠政歸田十七年卒有和古集

秋日漫成

邨野人家薜荔房西風催葉送秋忙一灣水畔有籬菊五畝宅邊無樹桑語切舊巢歸燕意防浮新甕隔鄰香坐來漫動臨池興學艸終慙舞大娘

檇李詩繋卷十一

欽定四庫全書

檇李詩系卷十二

平湖沈季友編

明

鄭端簡公曉

曉字窒甫號淡泉海鹽人少好嬉戲乘屋緣木蹻防自喜八九歲時猶被絮襖逐羣兒捕蚌也然授以經傳子史及字義講解輒能通之嘉靖壬午鄕舉第一癸未成進士爲兵部主事日閱故牘盡知天下阨塞與士馬虛實彊弱之數撰九邊圖志一時士大夫始知曉爲經世才因議大禮杖闕下後轉文選郎分宜用事爲子世蕃求璽承曉謂非故事分宜大恨貶和州判廻翔南卿寺十年始以刑右侍攺兵部巡撫鳯陽時倭冦江之南北曉日夜謀勵將士戰於海門狼山等處俱大勝斬獲殊眾曉素以文學聞又臒然若不勝衣而乃以武功顯人益知其不可測累遷吏部尙書右都禦史攺刑部尙書時有大獄如張翀等忤時宰郭希賢諫立儲王抒阮鵬誤軍機及畱都兵變通倭釀亂數事皆與分宜不合益搆之落職歸旣卒詔復其官穆宗卽位贈太子少保謚端簡曉問學淹博經濟宏深性儉朴編纂不倦著有吾學編古言今言奏議文集等書

中秋憶陶選部

爲憶雙泉子今秋尙戍邊百年心共苦萬里月同圓生死憑誰問饑寒獨爾憐殘星過斷雁愁絕塞門煙

自題百可園

吾生巳如此抱病對朝暉梅老花偏宻桑柔葉正肥隔溪聼鳥喚倚檻看魚飛幽意那不愜誰云心事違乾坤長變化日月共居諸海內誰知已山中此舊廬榮光卑二鳥憔悴憶三閭謝卻周公夢冥心混沌初

秋日海上

孤城海上若星棋聞說三遷事更悲百谷東南空地力九秋潮汐自天時黃灣水落魚蝦亂白塔煙深艸木遲鼛鼔年來猶未息何人肉食抱長思

獨立滄溟嘆禹功長隄隠見亂濤中鹽田何處蘆花雨茅屋誰家燕子風漂泊苔防連水碧參差楓葉帶霜紅瑚樹底埀綸者豈盡天涯白髮翁

諸將四首

太原天險傍雲中保障今誰第一功西顧楡林東上谷漢家京兆此扶風

朔馬前驅摧紫塞材官北靣守黃河風塵不斷千山動渾脫相牽一葦過

驃騎未搜靑海賊匈奴還結黒山奚朱旗夜躧雙城破白骨秋憐萬鬼啼

制府魚符縛錦幃將軍虎印臥徵徽隔山傳箭催朝食對靣援兵怕解圍

吳尙書鵬

鵬字萬里號黙泉秀水人嘉靖癸未進士授工部主事防議黔閩以平冦著聲晉刑部侍郎時河決徐淮饑饉相望鵬往賑截漕糧濟之尋以兵侍兼副都禦史督理漕河先是有神降桃源能人言自稱柳將軍數爲河患忽一日曰吳公至我去矣及鵬至而決口立塞又以平大盜師尙詔功陞工部尙書晉冢宰掌銓衡者六年時嚴嵩柄政鵬不無脂韋取容國史有遺議焉歸田之後卒至賈禍可嘆也著有飛鴻亭詩

贈林雙峯

天馬橋東宅髙人舊隠居開軒延素月灌藥引通渠徑滿陶濳菊家傳伏氏書有時叨客至自釣錦川魚

南湖

爲欲畱春住開尊得賞心湖天浮曙色堤桞足淸陰燕掠芹泥墮魚穿荇帶深逢從羣彥後佳防許重尋

松風亭

亭帶蒼崖古松擎翠蓋鮮敗垣蝸篆引髙樹鶴雛眠野寺餘春釀遙邨接暝煙弦歌非魯邑耕鑿總堯天

過黃塘懷洞陽公

泛泛靑溪水何當此地經江沙連月白嶺樹入云靑歸去覺今是行吟憐獨醒側身天北濶莫誦首陽苓

次府江感懷呈劉憲使

上化灘前晚系舟黃茅嶺接楚云秋一天瘴雨來殘夜千里蠻江有急流短髮獨搔猿送淚疎燈自照角添愁卻憐畱滯炎荒客巳似當年桞桞州

王知州經

經秀水人嘉靖壬午舉人官知州

挽張雙溪

許國身曾萬里還蜀江塵土暗重關淒涼墓木今成拱落日悲風滿故山

馬蘄州淮

淮字元豫號幹庵秀水人嘉靖壬午舉人官蘄州知州

赤壁

江中白鶴影雙下山外遊人時一來千古江山只如此且湏把酒放眉開

袁髙士仁

仁字良貴號參坡嘉善人【或云蘓州人誤】凡天文地理律曆書數兵法水利翳卜之屬靡不究心謂醫可濟人遂寓意於醫昆山魏校疾使三至仁謝曰君以心疾召我但當咬咀仁義炮治禮樂以療之不然𨿽十至不來也仁以祖父皆習春秋有論著復憫世儒溺胡而不信也乃作鍼胡編詩亦斐然气殊蒼朴著有一螺集

畫竹謝沈啟南

昨見石田子惠我一幅竹蕭然展閱淸風生丹鳯翩翩下淇澳彷佛坐我瀟湘間葉葉飛霞起華屋見竹如見石田子髙節凜然淩眾木一枝獨倚巖谷寒江水防防爲誰緑爲君深貯莫輕開葛陂風雨愁龍觸

幽瀾泉

金穀對叢林髙人此夜情引瓶淸露裊汲月曉寒生潄玉云花落飱黃梵宇淸翻憐行路客到處覓遺甖

弔梅道人墓

日落霜飛百艸枯橡林暮雨咽寒烏空畱妙墨驅塵世猶有淸風拂酒壚古壠煙浮閒夜月空林露冷滴庭梧只今歌舞樓前月不照梅花塔影孤

香和庵

竹鎖茅庵野水邊松篁滿地獲茶煙三千法界元非逺五百聲聞別有緣斷碣臥雲疏雨裏香臺橫艸落花前山人自證無生訣不學空門五味禪

【附考庵在嘉善東南十五里元至正建】

久雨

四月沈陰水拍扉客猶未減寒衣澗逢急澑難度竹鎖殘云濕不飛苔蘚上堦連艸緑蟪蛄啼雨落花稀白頭防覺長安逺盡日江頭坐釣磯

陳氏園

長安宮殿總成塵悵望豪華立水濵荒苑有禽春艸碧故園無主野花新習池錦帳風前絮金穀明珠夢里人試看武塘川上月巳沈幽澗照靑蘋

寄沈一之

衰艸殘陽滿地紅蘋花零落野塘風一枝多少懷君夢半在靑燈細雨中

神仙宮看竹

仙家有地只種竹多少淸風激懦夫滿院緑陰余晚節桃花應合笑都

【附考宮在嘉善治東二里唐開耀間建】

聞王伯安謫龍塲

白簡霜飛拂紫宸一鞕遙指瘴江春孤身願作南飛防萬里隨云伴逐臣

聞王伯安靖江西

當年談道薄鵞湖此日揮戈靖國魔夜靜燈前看寶劍先生應悔殺人多

沈舉人爚

爚字伯逺一字世明號石聫嘉善人槪從子嘉靖乙酉舉人居家動遵古禮日咿唔不輟其詩淸勁有石聨稿子士立亦能詩

尊空

菱靑竹碧山云鮮客子狂歌淸渭邊風鸛背嗁當徑樹暖魚晴跳隔溪船淩競石岫將誰往狼籍煙花亦可憐酒盞鳬飛相趂逐靑錢隨意買江天

範同知言

言字孔嘉號菁山一號訥齋秀水人嘉靖丙戌進士自蒲圻令陞大理府同知致仕言博綜經史善屬文與比部彭輅相頡頏範尙體裁彭尙才藻兩家各負气不相下而時論左袒於範予特以詩較則彭有髙調範稍柔脆矣有菁陽集

酧賈實齋憲副

水暖躍春魚山晴照客居菇蒲淮水際松檜漢年餘酒熟云安市田荒鄴下渠嬌兒勝筆硯塗抹老夫書

湖上

誰開湖上閣獨對晚來曛鶯語排花出潮聲帶雨分遙看鄰牧防閒與海鷗羣自笑江幹老悠然臥白雲

金明寺佛閣

湖曲深藏寺城陰別起樓登髙公事了避暑醉鄕遊淨啟靑蓮社晴分白鷺洲憑虛問牛斗江漢幾時秋陸巡撫垹

垹字秀卿號簣齋自稱一簣山人嘉善人嘉靖丙戌進士授南京刑部主事道自河間郡守惡其倨居以廢館館多祟遇者輒死比暮輿皁栗栗告出惟二童子畱旣寢夜半有聲剨然其怪頎然而黒立於榻前垹怒以手擊牀曰我陸垹也汝何爲怪遁去至南都平反寃獄每與大理相軋時嚴嵩爲南禮侍屢造垹垹拒不見曰此人𨿽有時名實姦雄也未幾出知常徳府調武昌尋攺嶽州歲饑垹不待奏報發倉賑之禦史伊敏生至府垹供奉甚簡敏生入其衙惟蒼頭二人敝篋無鎖撿之惟殘書百卷布衣數件而巳遂防薦拜太僕少卿歷陞僉都禦史巡撫河南乞歸有簣齋集

一簣山人歌

一簣山人歸武陵自云作吏非所能上世本是農夫家中嵗頗多丘壑情憶昔十五時讀書始趨庭庭前一簣土乃是先人營三十射防登帝廷四十剖符慙專城中外歷靡寸補千憂百慮何時寜風塵嵗月厭奔走笑言眉睫羞逢迎匡廬觀瀑欲大叫洞庭釃酒愁冥冥懷賢幾自跨黃鶴訪隠常作桃源行一朝得調忽辭去掉頭那管人間名乘與還廻剡曲棹遺安況有鹿門耕不能如馬長卿著討禪書不如能揚子云艸太經不能如陶朱逐時事貨殖不能如赤松辟穀學長生吏少門前租僅足客來花下酒常傾不愁兒癡是豚犬不卹宦薄非公卿顧以人生百年內塊然簣土猶無成悲來風木不自禁三釜那得爲親榮仰看蒼天摩九仞此意突兀難爲平

上鷹歌

君不見楚澤之上鷹爪利若擊目若星雄姿逸气何橫生翻身猶能墜鵬翼豈但可使燕雀驚稜稜勁翮秋風裏逺勢未看窮所止壯心誰謂便相拋籬落聊廻啄文雉

築堤謡

彼田髙我田低髙田積土河成蹊低田年年催築堤築堤復取田中泥今年大水百谷傷髙田得熟低田荒遂令低鄕有田者惟願有田在髙鄕君不見土龍三日雨莫禱髙鄕之田爲茂艸

登胥山

伍胥來駐馬見說此山頭艸木兵猶似乾坤气未収蒼霞含宿雨野屋抱寒流日晚一登眺天風吹客裘

訪柯侍禦九華山中畱贈

趨朝同聴午門鐘九陛森嚴虎豹重何事歸來化城臥硯屏閒弄九芙蓉

洞庭歌

巴陵城頭白鶴廻巴陵城下洞庭開湖面靑山隔簾檻暖風吹送酒香來

賈汝寕名儒

名儒號實齋嘉興人嘉靖丙戌進士授刑部主事抗節持法出守姚安再補汝寕防世廟躬詣顯陵時皆斂民以應名儒悉還給民徳之乞休後詔起憲副力辭

玉龍山館訪薛鶴樓不遇

鶴樓何處是窈窕入煙霏陟石云生屐穿花露濕衣虛枰松底列野鳥竹間飛聞說尋僧去吟笻在翠防屠諭徳先生應埈

應埈字文升號漸山康僖公第六子嘉靖丙戌進士選庻吉士調禮部郎乙亥復晉諭徳同時吳門袁永之錫山華子潛四明陳約之晉江王道思並有盛才與之友其學日益閎大如議禮防及薛瑄從祀疏皆有原本尢長於詩諸體雄麗允爲七子開先王弇州稱其詩含華茹英輝焰奕奕陳黃門詩選中亦多推重之詞著有蘭暉堂集生平好爲奇節豪宕風發飲酒百鐘不醉又好內後庭多稚齒婑媠之人卒以病廢方埈之生也康僖公筮之得震之漸曰鸞徳如玉飛上髙木鼓其羽翼光照四國及歲乙已夢謁衡山君有書在廡間曰明年正月十三日官至二品增年一紀晨起呼諸子曰我殆將死矣我宦遊二十年官不逾五六二品增紀者其易歲之兆乎如期卒

覇陵篇

憶昔漢文帝行遊覇上園遙指新豊道回瞻渭水原倚歌未終曲慷慨啟長嘆槨發北山石紵絮斮其間左右相嚱噓嗇夫前致言請觀秦皇帝壯哉營酈山白日避層闕銀流涸重淵臺玉衡建幽戺靑藜懸六宮旣同盡千夫亦何寃金湯萬年固陵谷湏防遷愚民諒何知厚塟乃其愆片言感宸極納諫如轉圜髙陵不夷塹卑渠防通泉聊供陶冶器無攺山澤觀當年景遺詔後世稱髙賢巍巍覇陵廟迢迢至今安

髙陽行贈範司成菁山

君不見髙陽酒徒气若虹酒酣仗劍謁沛公褒衣側注反遭罵竪儒瞠目稱而翁軍門拾謁使者入麾予雪足來趨風儒冠自昔爲人下豪士累累走中野公卿半屬鼓刀人塵埃誰是彈冠者侯門峩峩仁義存金貂白玉多殊恩九逵車馬若霆擊中臺咳吐如春溫丈夫風雲不自致寜能咿嚘齷齪趨華軒菁山先生眞握奇文章埀世光陸離懸黎結緑世莫識陽春白雪和者誰憶昔予爲門下士諸子森森並蘭峙白晝行歌秦駐云醉後淸心越溪水卽今巳及十餘年人事升沈豈堪紀鳯儀未上金門書呂甥尙曳東郭履埈也𨿽負鴻漸翼失勢靑雲未能舉去年有詔収駿骨沈咸十蹶始一起先生豈是百里才驥伏鹽車埀兩耳幾年臥遊湘水東洞庭云夢淸若空靑蠅營營止叢棘白露颯颯摧孤桐長安春半气猶烈上林水冰柳條折潞水拏舟不得行匹馬蕭蕭踐冰雪髙陽客捨行人疎糜珠斧桂爲晨餔天寒苜蓿芽未茁夜深鼯防時相呼鵠袍諸生半僵臥玉署談經能聴無君不見黃金峩峩千尺臺昭王樂毅俱蒿萊漸離擊築已絕響荊卿易水歌空哀吁嗟乎人生得失何湏數尊前俛仰成今古時來北闕系金魚歸去南山射猛虎

送林僉憲汝雨兵備潁州

虛庭落日明嘉林薰風吹我堂上琹故人言別赴河潁使我不覺生離心援琴欲奏啇聲沈感時懷昔多哀音憶昔與君同侍輦奏書朝聞夕稱善扈聖親登太乙壇承恩數奉甘泉宴湏防雲雨各西東北風栗烈南飛鴻君度石梁看曉日予隨蘭省臥秋蓬故人才髙人所羨飛藻如煙气如電建節鸞臺日月懸橫經彤署星辰爛寒霜飛空淒北堂三年入謁來明光此時正奏甘露至金莖不動天風香露乳聨珠瑩飛雪松云晝開暮還結故人新自故鄕來應飽瑤華弄松月夜談坐聴塡塡雷擎霄碧玉翻空摧閉門共讀祥異志出門向人還語誰九逵車馬朝來防共議明堂艸書對近臣新冊定陵功常侍總承開府貴君不見人生得失難自量天道盛衰寜有常朱陽受節蘭蕙芳零露夕變蒹葭蒼時來立取封矦印老去猶爲執防郎又不見披裘采薪登後車箜篌在禦朱桐虛歲歲南山叩哀角年年東觀著遺書君行梁臺度潁水梁苑莓莓夕煙起汴水防茫晝不流惟見邨原暮塵紫鳯城東山龍作盤萬年陵闕天南端黃河千曲淨廻練蒼厓百疊鶱髙鸞此中騎士俱羆虎故人有文兼有武嵩山云生拂羽旂淮海風淸雜鉦鼓煌煌絳節坐臨戎爼豆長垂鼎鉉功縱使沙塲親校獵絕勝蕓閣賦雕虫

太乙壇歌

太乙壇髙淩紫氛宮中夜夜延神君金盤千尺防朱露莖臺五色飛龍云撞鐘鳴鼔邀百祥回旌駐蹕瞻景光石檢親封緑文閟河圖著紀赤符昌九華燈明列星爛八變樂終萬靈見至尊端笏禮中天北斗埀芒指前殿皇皇圭璧奠甘泉奕奕樓居通列仙侍祀獨有東方朔登歌新恊李延年白茅授冊侯五利靑鳥銜書作前使貝闕徘徊河漢沈絳節繽紛王母至武皇北靣來相迎稽首至道聞要精能驅三尸鏈五魄可以閱世爲長生帝聞斯言再拜受宴罷言歸樂無有祈年何必汾水陰無爲自享南山壽

贈吳山人擴

山人出山何所適來作長安五侯客摛藻朝飛北海云磨崖夜泣南山石長安二月花含煙意气翩翩俠少年千塲博戲章臺下百發烏號細桞前山人敝衣衣後穿拾謁欲向何人憐投珠委玉盈尺箋饑來不售囊中錢短歌爲君君自慰且拂瑯玕謝時貴王生觧襪只自嗤世間那有張廷尉

至日憇東平飲趙二元實捨席上贈長句

四明才人趙元實絕壁寒松倚蕭瑟逸興飛翻東海云赤心直指扶桑日前年天子罷郊雍金書煌煌命上公秉圭植璧對上帝奉璋鍚胙俱宗工諫臣如麻但僵臥君獨抗言陳不可批龍巳荷明主慈履虎眞逢貴人怒去年過飲倪生家夜深酒半人爭嘩仰天白眼罵流軰嚼杯膝席陵豪華人言趙郎太孤立委心置人人不識徒手欲裂丞相麻直腰不共將軍揖坐令談笑生戈矛白玉被防黃金投鷦鷯一枝聊自適騏驥當途遂晚收我來山郭逄長至晤語相歡故人意墨綬猶存粉署香鎬宴曽霑赤墀賜自從天上聴簫韶歸向人間厭歌吹卽今束縛如拘囚靑山對靣不得遊尊酒豈能容傲吏冠帶時催見督郵尊前起舞歌向君人生得失如車輪君不見甘羅孺兒能貴秦買臣四十行負薪又不見田郎一言取相印馮唐十年官不進我今巳與滄溟期君才不久蓬蒿居盛世豈應無狗監是誰能薦馬相如

送陳約之謁祀孝陵

萬嵗橋山路三春艸木靑乾坤黃鉞在風雨翠華扃北極通羣帝中天覲百靈當時貔虎佐一一扈靑冥

送同年謝子儒致仕歸蜀

子眞棲谷口潘嶽賦閒居長揖辭明主爲農返故廬雪消巴嶺出天入錦江虛莫待楊雄老潛夫早著書

聞南太廟災

金陵自昔建皇輿太室中天列祖居聞道振雷三伏后遂令煨燼百年餘朱旂寶鉞空人世玉冊金輪返太虛帝遣祲祥憂聖主諸臣應有諫肜書

病起

東郭爲園枕碧流羣峯合沓俯林丘邨閒晝日驅黃犢客至晴溪防白鷗璧月近臨珠樹晚銀河西指越山秋思欲擬張平子臥病無心詠四愁

遊城東觀

病起尋遊彊杖藜琳宮寂寂枕廻溪繁花向日俱宜笑幽鳥逢春各異啼云滿客衣庭樹合气薰山酌芷蘭齊郊行亦有桃源在明日重來路不迷

登太白樓

當時不見謫仙人城上樓髙空復春勢極中原臨岱嶽境非吾土異三秦遙憐避地東方朔生有相知賀季眞鬥酒狂歌自今古志存刪述與誰論

劉指揮湘

湘字文淸號雲巢海鹽人嘉靖戊子武舉人官指揮

鷲香閣

煙邨背郭人家逺松壑蘿厓獨自登門外泊船秋水寺溪頭洗鉢夕陽僧買山有意逢支遁入社無詩繼薛能嗁鳥催人歸去晚疎林落葉漏寒燈

【附考閣在桐鄕】

陸同知鰲

鰲字子任號南溟平湖人嘉靖戊子舉人官南康同知

宜春臺晚眺

南下萬山連百越東來一水自長沙石林倒聴秋風起畫檻平臨返照斜

張同知嘉秀

嘉秀字文英號文川海鹽人七齡和錢福大樹詩一時稱神童嘉靖巳丑成進士歷南比部郎謫饒州同知

秋日偕李拙修王秋園登金山

淸秋倚閣江天迥落日淩虛望眼孤萬里帆檣通北極百年遊覧失東吳黿鼉浪起廻珠閣鸛鶴風髙倒練湖莫向山僧記名姓狂懷只擬是前蘇

沈副使謐

謐字靜夫號石雲秀水人嘉靖巳丑進士授行人擢刑科給事中星隕應詔極陳修省劾罷自宮男子二千餘人出爲山東僉事尋偹兵大庾計擒賊酋李彪生平慕王文成之學與羅念庵王龍溪唐一庵友善著有家藏稿

遊千佛龍泉洞和康東濵韻

三月鶯花飛欲殘郊原春色亦闌靑靑官柳迎人笑白白春醪解客寒石竇一龍鳴澗壑上方千佛見衣冠勝遊相繼無多日寄語山僧仔細看

祖訓導晟

晟字廷昭海鹽人嘉靖辛卯貢士司訓宿州歸林二十餘年嘗臥病鄭尙書就看晟坐黃艸蚊幬見之恬如也性耽吟詠得句秀防如碧山吏隠尋松子丹井仙方浸木奴人慕荊州求識靣誰逢東野不低頭有東歸稿

秋夜

晚花含蜨影秋水防螢光一夜思歸夢隨風到艸堂沂陽子王文祿

文祿字世廉號沂川防號沂陽子海鹽人嘉靖辛卯舉人負奇嗜古每憤發必挺劍叱罵不避貴要值有司設宴酒酣起舞呼曰此劍能軒貪污其戇直如此人皆以爲蚩家有書萬軸置之一樓俄失火大慟曰但力救書者賞他不必也年八十餘吟誦不止曰我讀來世書耳私謚文定有王生藝艸莠言

走索篇

防繩百尺闌靑天朱竿對起遙相牽廣塲突出層臺外虹梁平鋪如直弦雙娥靚妝疊呈技一來一去渾爭妍玉腕擎衡步移穩恍惚退後還追前特立宮鞋掉羅襪丰姿嫋娜疑飛仙繡帶飄揚綰晴日翠裙展拆拖霏煙慢撚纎腰斜擺桞驀佯失跌倒垂蓮怒虯拔湫迸鎖躍狡猱升木當空懸莫謂輕身博一笑爲君撒盡纒頭錢

走馬篇

燕姬跨馬來江東羅衫窄袖藍對胸翠翹抹額戎裝束恍若矯矯飛蒼龍日揺濤影團花碎塵捲風聲彩雲墜鬛間暗閃奪珠標腹下還穿撒雕轡將非出塞昭君啼無乃歸禁楊妃醉懽娛忘冦擾前秋騎擁嬌娥謔浪遊魚麗陣靡誰敢殿長流難洗文夫羞

包禦史節

節字元逹別號防泉子鼎之孫防孤力學與弟孝相繼成進士節中嘉靖壬辰榜孝中乙未榜爲禦史亦有直聲節由東昌刑官拜禦史接閩滇風裁特著繼按湖廣巨璫贇鎭守爲虐節劾其不法廷杖謫戍荘浪衛居行間十二年聞母訃晝夜哀號又五年弟沒益慟竟以是卒隆慶初贈光祿少卿有苑詩類選臺中湟中二集

龍巖曉行

鳥道盤輿迥龍巗倚漢斜侵星尋石壁迷瘴問山家過磵惟聞水穿林不辧花貪程行數里引炬明霞

石屋煙霞

鑿石開蒼嶺披霞控紫岑潤蒸深洞雨嵐結廢壇陰茗葉煎春澑松花摘晚林山僧閒共語到此益禪心

五日同雙溪小坐

萬里投荒日三年去國臣偶逢時序感重愴別離神檐杏梢云密山花過雨新芳華聊可玩況對故鄕人

夏日雨後過陳園

選勝遵郊郭衝泥試杖藜溪承新瀑水山掛欲晴霓看竹人先至穿花鳥自迷笑予來幾度才識小亭西

玉女潭訪史玉楊吏部不遇

九龍宮觀倚天開千里崆峒訪道來玉洞雨深新澑乳碧壇春晚半封苔雲中不見吹笙客潭上空餘鏈藥臺始信嵇康非俗耦卻憐王烈是仙才

馮太倉汝弼

汝弼字惟良號佑山平湖人嘉靖壬辰進士任工科給事中劾中人張時等下獄冢宰汪鋐恃寵驕恣言官爭之不得汝弼投袂起曰擊之不勝則其志益驕事有不可言者吾當以死爭連上七防久持不下尋有防逐鋐時言官廷杖死者二人蔡宗愷曾翀汝弼等八人俱外謫得潛山丞遷太倉守乞歸有集行世

新竹

夜來湘浦走輕雷驚起斑龍巳作堆老夫早起開三徑翠尾挿天風雨來

愛川惠菊

不道山園菊事荒疎風小雨作重陽喜看折柬來秋色分得韓公晚節香

錢給事薇

薇字懋垣號海石海鹽人嘉靖壬辰進士授行人拜禮科給事在諫垣四年直言剴切天子每急有任使輒畀錢給事不由推舉如論翊國公郭勛攬權樹黨繼而指摘宮僚非人又以星變乃主徳缺誤所致竟忤防罷歸方疏之入也薇謂其僕曰上方事修所忌者災疏上必旦暮死今以數金付汝買棺以殮耳命下得免隆慶初贈太常少卿有承啟堂稿時海鹽有三黃門咸以敢諫著張方洲許云邨錢海石是也

夜集三塔山房懷玉陽頥山二丈

渺雲山隔幾重每於勝地憶過逢淸吟獨對尊前月髙坐雙擕硤上峯僧到講堂時拂麈客來山寺驟鳴鐘昔年曾結東林社回首徒憐去住蹤

新茶

欲向陽羨遊春雨阻行檝山僧擕滿籠門前掛靑笠王滁州先生梅

梅字時魁號柘湖平湖人嘉靖壬辰進士選庻吉士遷刑部主事初建昌侯張延齡下獄刑官沈椿以戚畹故不令入重獄後代者踵之事發前後提牢官二十四人俱擬杖而梅在其中謫判滁州卒於官梅才气豪尙欲以功業文章自見惜乎未究其用在滁時雅抱沖淡縱情山水興防所至發爲詩歌淸深老健迥然塵之外可以振華啟秀枯吹生使千載下猶堪想見其人沒後五年馮祐山刻其遺稿

夏日與韓魯淙侍禦晚遊陶氏山荘

晨與美人期出郭已遲暮頹陽廹崦嵫返照城陰路飛蓋入林樾宛轉緣溪渡長松罥緑蘿夜渚涵芳杜詞人志丘壑不以杯斚故欣然防意處袒據磐石坐月出詠而歸涼風在髙樹

百步橋

百步橋下日荒荒江流無聲江艸黃行人踟躇立古道沙鳥躑躅啼廻塘蒼龍沈沈彩虹偃短棹輕舟采芳捲月落汀洲人不歸腸斷春風穆溪逺

贈滁州劉文學

賣藥不受值談禪能了元林藏収糓虎座有獻花猿泛蟻常侵曉懸鶉或負暄漢家徵五隱早晚賁丘園

縣齋雜詠

我愛來安縣依然太古余居人盡茅屋長吏或柴車里巷多弦誦山溪足畋漁疎慵更何事髙枕午虛

寄石汀王先生二首【有引】

石汀王先生按浙梅時爲諸生雅承休盼斗筲黃鐘計偕一見睽離至今風揺心旌川廻目練晤言未期沈憂空積觸事宣懷言無倫次聊軫疇昔俟諸將來耳

苦憶王夫子淸時賦考槃三年不相見一札阻長安蘭雪畱彤管雲山照鐡冠因風泛瑤瑟情竭賞音難十年萊子服數口汶陽田荷篠深山裏銜杯曲水前春蘿揺石月夕鳥下汀煙最是論文友時時詣鄭

送林節推赴任瓊州

見說瓊州地煙中疊浪開逺天分島漵晴蜃結樓臺水館鮫人識風檣賈舶來桄榔秋樹好莫怨夜猿哀

擬欽賜日講官鮮柿詩

霜日晴酣萬顆紅金盤琥珀出深宮尙方共喜嘗新早講幄驚傳受賜同靑簡可能慙素食瓊漿端合潤丹衷杜陵有客空才思寂寞櫻桃嘆轉蓬

寄曹渚

與爾別來音信稀臨風常自動瞻依寒云幽壑羣龍臥斜日滄江獨鳥飛皁蓋屢淹鳴玉渡白蘋應滿釣魚磯何時更鼔湖東棹兩兩波心泛月歸

登滁州城

淮北淮南節同荒臺無限北來鴻初懷短夢靑山外倦倚髙城夕照中雲樹不堪連海岱商歌何處起秋風橫塘寂寂蘋花老欲采寒香薦醉翁

在滁州與韓侍禦魯淙卜築丰山東麓

知爾亨途久息機不妨髙臥共巖扉山云半落烏皮幾池月涼分白薴衣抱病秋來行樂倦故人天上尺書稀疎慵自缺經時略浪說東南有少防

送客

琴鶴蕭然萬里行一官嶺外稱閒情春風緑展桞陰厚霜日紅酣荔子晴賸有詩篇消日永坐看鼙鼔靜嚴城誰云百粵多豺虎談笑胸中有甲兵

涼州曲

記得行時約言從上黨遊昨傳書信至三嵗在涼州

與韓侍禦鎭伯同屬疾戱有此絕

韓康賣藥不知秋子晉吹笙汗漫遊可是仙人厭蓬島一時髙臥在滁州

嵩陽山樵徐定夫

定夫字士安自號嵩陽山樵海鹽人嘉靖初布衣詩有風骨堪與朱陳相伯仲有蛩吟稿

憶昔行贈古松將軍

吳堤三月百花殘秣陵歸客停徵鞍靑山落日意不盡尊前把袂愁相看憶昔論詩君獨好相逢何難別艸艸海燕還尋故壘飛天涯只恐音塵杳白鷺洲邊芳艸靑鳯凰臺上云冥冥風流倘就還鄕賦寄我秦川舊釣汀

出塞

烽火三秋起天兵萬里徵朔風吹勁弩沙月照團營鉦鼓宵連振旌旂曉更明十年腰下劍從此任橫行

宮詞

禁門秋艸雨中生睡醒芙蓉小帳淸幾日內庭宣喚少紫薇花底學吹笙

趙副使伊

伊字子衡漢季子嘉靖壬辰進士授刑部主事陞南職方員外轉郎中人以其美呼曰小趙爲人淸直營卒不役私門郵符不假使客陞廣西副使乞歸三召不起日遊湖山賦詩自娛有序芳園稿次答京華故人詩

廿載京華絕好音故人久矣作啇霖南飛曲奏人猶逺西使書來鳥自臨靑鏡數莖添白雪丹沙幾轉得黃金從今莫話爲官在野老悠悠只醉吟

泛當湖

出門理棹卽湖中竟日淹畱興不窮鏡水巳應歸賀監習池只許醉山翁深深岸桞迎人緑歷歷園葵對酒紅滿眼河山堪送老只今吾慕二疏風

陳同知瀚

瀚字海號龍嶽秀水人嘉靖甲午舉人選廉州同知所著詩文曰求志齋言艸中賦頌十數篇有魏晉風味其祖教諭禧有武陵倡和父給事中諮有湖溪遺稿皆不可見矣

龍遊道中

百折龍江秋天放棹淸山圍霜樹合灘轉石濤鳴展簟情何適鉤簾眼獨明疎狂憂忝竊撫景愧平生

龍頭山書感

龍頭山中太可憐白沙翠竹春相鮮層空古寺出林靄隔水小舟穿浦煙著書虞卿病不廢匡時範老憂常先萍蹤岐路亦何意擊楫溯流悲逺天

郁主事蘭

蘭字文芳號暘川秀水人嘉靖甲午舉人選績溪令時有希執政指論逮胡宗憲者守以屬蘭蘭曰司馬有功東南柰何欲文致之得末減遷南刑部主事乞歸有郁比部稿

讀五代史

天地沈冥際山河戰伐中可憐長樂老只是愛三公朱臨川佐

佐字思忠號少泉海鹽人嘉靖甲午舉人爲臨川令

登硤山寺閣

翠防樓閣與云齊石磴盤廻路不迷幽鳥忽鳴深樹裏好山還在曲欄西聞歌水調滄洲近入望平原落照低老衲莫關塵世事笑揮苔壁乞新題

檇李詩系卷十二

欽定四庫全書

檇李詩系卷十三

平湖沈季友編

明

沈按察宏

宏字惟逺崇徳人嘉靖乙未進士授比部郎戚畹張氏系獄逮諸督囚官廷杖謫壽州同知累擢廣西副使洞猺訌亂宏有斬馘功賜白金文綺防政雲南勘黔國公僞子冒襲事稱神明陞廣東按察使乞歸晚年與裏中耆舊蔡典籍天錫呂州倅棟胡上猶鑰範博士栻姚別駕汝吉孫博士糓郭轉運鼎範郡幕鵬呂納言希周呂曹簿翀爲眞率防徜徉林圃有洛下風所著緯略類抄醫荃芹溪吟稿天文二論藏於家

遊涵山

覽勝招防上碧岑更憑虛閣防幽襟步淩七級開香界話徹三生見佛心晴日倚欄天目近春風拂袖翠防深遊朋借擬東山興對酒何愁乏好音

【附考在崇徳縣西北三十六里又名含山寺中有塔可望吳興馬鞍諸山有龍潭五河涇水出其下舊志雲山介兩州故名含又四水涵之故名涵】

石荘處士沈光

郡邑志載沈光字子懋號肖山世居平湖石荘裏嘉靖間以諸生遊雍徧交海內名士防父兩山抱屙輟業東歸尋值兵荒謹持門戶常痛不及事母見手澤必泣生平潛心理學兼精祿命伯子懋孝侍養歸從遊日眾公薴衣防屩開席講論學者宗之足迹不入公府按使者以幣求見不可得晚悟天道元气成於貞人心愛徳歸於正作愛正編又感裏徭之獘作均平議立宗法與兩山訓戒二十條爲世誦述申大學士贊之曰君志不用於世而所以效之鄕與修之家者其槪可覩矣六世孫季友謹識

顧書堵對月

野王堆下暮潮平九防峯頭片月生今日思君君不見寒梅零落夜鐘聲

【附考在平湖東泖上相傳顧野王讀書圃】

孫簡肅公植

植字斯立號蜃川璽之子嘉靖乙未進士選南比部累擢少司冦庚戌之變勅守崇文門時多其功拜大司冦中人王采盜伐孝陵樹邢保侵尅工匠銀張進朝矯詔選宮嬪皆據法論罪魏國爭立事起下南法司讞上髙新鄭方修虩於徐文貞植文貞門人也給事王楨摭蜚語劾植奪職家居十七年後復薦起再疏乞休卒贈太子太保謚簡肅諸省丈防遊西山以病不赴

聞道香山寺龍宮倚石岑泉聲來樹杪雲气接峯陰路裊丹梯峻檐窺碧澗深無能陪妙躅延望發孤吟

中秋鴛湖泛月

尊酒移舟笑語懽平分秋色滿江幹笛聲逺度煙光冥鶴夢初驚夜月寒倒浸樓臺天上下斜臨竹樹影檀欒九霄風露淸環佩縹緲飛仙接鳯鸞

沈副使鎜

鎜字大新嘉興人嘉靖乙未進士官終江西副使夜泊步云橋

石井塘隈小市防步云橋外蓼花鮮輕橈載月隨風度目送冥鴻過逺天

錢太學參

參字懋仁號西泉琦長子蚤卒有詩一卷

新居

檻邊四水碧漪連竹逕花欄白晝眠莫笑西泉生計拙煮茶釀酒自年年

錢同知萱

萱字懋孝琦三子嘉靖乙未進士累官儀制員外以提調試事降徳慶州同知

聞徳慶命

東去三苗地靑門別舊儔云鴻秋不到山鬼晝長遊古樹千巖廹懸崖五月幽重看回首處春雨徧郊丘徐通判文和

文和號蜑湖嘉興人嘉靖丁酉舉人任揚州通判罷歸躬督耕耘究心理學臨卒語其子曰我死皇極經世之學絕矣親操算子講畢而逝所著蜑湖吟稿眞率自恣有放翁風味

甲寅除夕避兵北郭作

身世罹多難逡巡六十春殘尊燒竹夜孤劍避兵人夢裏丹霄迥愁中白髮新因嗟城市異涕淚欲沾巾

午日

菇米炊黃玉蒲根泛紫霞按方惟采藥避老不簮花好雨催田急防風入幕斜騷魂招未得擁幾誦懷沙

秋夜

山空夜靜月朦朧一扇防涼白薴風石鼎煙銷鐙影外竹人夢葉聲中

仇博士俊卿

俊卿字舜徴海鹽人嘉靖丁酉舉人官國子博士有海上京遊閩南淮陽華嶼瀛仙諸稿

遊仙詩

曾記逍遙絳闕東吹笙緱嶺小桃紅釵畱內苑俄成燕帛掛枯枝盡作龍大地云根風角動靈河查影月輪中葛陂拾得靑瓊杖騎向方壺攬太空

顧舉人蓂

蓂字子期號少丰海鹽人嘉靖丁酉舉人有少丰稿

閨思

晝永憑闌對落花鶯嗁燕舞日將斜春明門外尋芳客開徧荼蘼未到家

卜副使大同

大同字吉夫號監泉秀水人嘉靖戊戌進士授刑部主事陞湖廣僉事期年羣盜屏息遷防議有平苖功再遷福建副使輯備倭圖說畫戰守計閩賴以安弟大有大順皆進士

秋日登蘄州城

九月寒生木葉稀層城一望思依依自憐北闕心常在誰憶南州客未歸江上孤帆移逺岫天邊獨鳥帶斜暉何難追訪陶彭澤漫學登臨賦式防

馮教諭科

科嘉善人嘉靖間貢爲教諭

泛汾湖

一片煙霏接逺洲千重萑葦夾中流飛帆欲駭云邊雁擊楫猶驚水上鷗

錢太守芹

芹字懋文琦次子嘉靖戊戌進士官永州知府隆慶初求直言芹首陳崇學防海等事有泮泉集寓京有感

陌上花光艶江邊柳色新異鄕千里夢離思一霑巾錢太學籥

籥字懋琦五子讀書好客與文士屠長卿沈嘉則諸人友善金華吳孺子吳下王伯稠同邑姚士粦恆主其家飲酒賦詩有擊轅艸

秋夜

寂莫逢秋夜柴門閉夕陰避人聊借病用拙得知音犬吠風生竹鴉驚雨入林殷勤懷舊事空負昔年心

鷹窠山

孤峯倚天碧側逕入蒼煙蠟屐還今日題詩自昔年磴云生古木澑響落寒泉極目滄溟外蓬瀛一防煙

新嫁娘

蕭娘新嫁倍含羞早起妝成促下樓行到中堂紅髮靣小姑推著向前頭

雁湖釣叟王周

周號質齋嘉善人嘉靖初文學贅居秀水王江涇以子封兵部郎中有別業於雁湖之側嘗具扁舟與波上下稱雁湖釣叟著自在吟二卷

晚興

林居無个事永日樂陶陶芒履靑藜杖檀冠白薴袍摘蔬供晚酌培菊待秋醪幽興憑誰冩淸吟月漸髙劉禦史熠

熠字元麗號東沙海鹽人嘉靖庚子舉人官禦史有同春堂集

贈古泉上人

花深竹石迷過客露冷蓮塘問逺公盡日苔堦閒不掃滿園銀杏落秋風

悲妓

十六彈箏學舞笙蝦蟆陵下舊知名而今弦調還如昔公子相逢不肯聽

顧秀才

字子聲嘉善人

湘泉井

鑿井井泉冽黎元起頌聲寒流消渇吻淸味入詩評汲引舒金索瀠洄泛玉甖湘江發源逺佇看去時旌【附考井在嘉善縣西市運河旁嘉靖辛丑令谷汝喬鑿谷號湘涯故名】

兪主事干

幹字一淸平湖人嘉靖甲辰進士授刑部主事時分宜傾夏忠湣死西市幹監刑義憤發中忽僕地遂乞歸眾厚贐之不受楊忠湣贈詩有直道難容君有去孤忠自許我無生之句抵家二日卒歸興

眼見沈寃閉九閽掛冠春盡出金門而今拂袖歸鄕曲不用書籖付子孫

碧蓮叟陸道幹

道幹字子勉自號碧蓮叟嘉善人嘉靖甲辰饑以私積防宗人後以書生赴闕上書請復祭田兩兄蚤世割產卹其孤又因宣公墓在忠州乞官蜀府紀善曾刻吳山漫稿其孫輝錫集其遺文行世過陳舜兪墓【考見題詠】

涇上何人跨白牛鷺飛鷗浴共優遊春風短調梅花笛夜月髙酣瓠子甌一疏靑苖天下計千年白簡史臣畱篁墩舊迹存遺祀碧艸黃雲古墓秋

彭郎中輅

輅字子殷號衝溪嘉興人嘉靖丁未進士知新淦縣累陞刑部郎罷歸刻志撰著有比部集其詩工選體五七言律亦浸淫唐人風致王弇州贈詩有碧雲孤憶賞心人之句

行路難

酴醿美酒斗十千急管淸絲嬌逺天持杯聴曲不能飲志气索漠風淒然荊棘蓁蓁塞歧路十步九躓行難前詩書置墻穴賈防淩髙賢短衣楚制見者喜髙冠投溺誰爲憐叔孫虎口力脫去兩生鴻冥棄如屣懸車縶馬臥山阿白雲英英滿人意

送監中琉球官生鄭氏兄弟

孤帆懸漲海萬里任歸潮龍女時捐佩鮫人或賣綃煙氛混晴雨霞色變昏朝島嶼過蟠木尋春一系橈

爲姬人剪防制花燈賦

玉樹尊前起蘭缸四照通飛香縷防外春色剪刀中淺潤非關露穠開不待風餘暉如永借一玩一丰茸

追憶孫太初

生平落魄是潛夫袖拂煙林五嶽圖海上碧雲看不斷墓前明月意同孤葛翁去住余丹竈阮籍浮沈只酒壚問爾吟魂春雨外時應飛鶴過西湖

寄沈純甫時以上書戍廣

五嶺沙飛碧海潮孤臣腸斷隔丹霄知心半紙無來雁攺靣同門盡挿貂炎徼鬱蒸椰子瘴春祠紛舞竹郎驕思家莫把刀環詠騰月茅龍夢不遙

湖上新築釣鰲磯

髙臺春滿碧江邨一片風煙接海門鼇气半侵云壑溟釣絲乍捲雪濤奔三山捧出芙容劍五馬閒開桂子樽卻笑蟠溪垂白老何如年少是王孫

【附考磯在嘉興南湖隆慶中兵憲沈煃築】

陸荘簡公光祖

光祖字與繩號五臺平湖人十七舉於鄕丁未成進士授濬令內鄕王奪民田封丘王蒼頭私販皆置之法有盧柟者富而才前令誣以重辟光祖白其寃釋之擢祠祭主事累轉文選郎汰黜不少假科臣孫丕揚劾其專擅落職陛辭揖孫曰承公教殊荷相成但吏部之門干謁錯至茍非自行其意何由秉公孫沈思良久憮然謝過卽日自劾失言力薦光祖光祖亦復起歷太常太僕大理諸卿晉工部侍郎張居正秉政奪情後益自恣光祖貽書規諷居正故同年友善然與議政輒相左及論折漕事不合禦史張一鯤希指論劾遂求去居正沒起爲少宰防議居正獄光祖曰江陵専權非弄權也且擁防功亦安可冺然眾欲文致之惡其異出遷南司空越三年晉大司冦拜冢宰先是上巳列名禦屏書淸正二字至是喜曰此昔破鞾郎也時銓部事柄旁落光祖始振刷不復關謁政府一切中涓請托拒不納特簡淸節者許孚逺顧憲成等二十一人搜剔臺省諸蠧蘭溪新建出中防大拜光祖以故事爭之卽疏陳祖制防推必不可廢報可初趙少宰用賢沈司馬思孝每廷論靣辱光祖光祖折節不校久之少宰語人曰吾乃爲平湖所容司馬家居扼腕時政每嘆曰持公議而不以愛憎奪者平湖一人而已其爲人允服如此乞歸五年而卒卒之夕海上星隕如斗擊地有聲謚荘簡光祖歷仕三朝國家大政大議一言立定按尙論錄載三太宰首荘簡次孫淸簡次陳恭定云攬久頓之轡振積衰之气比諸唐姚崇宋韓琦洵不誣也

贈周居士

防發仍髙坐狂吟復倚楹官貧休問業身老不求名早獻長楊賦曾觀細柳營壯圖今落莫秋至獨關情

彭城

大樹蕭蕭起暮風君王不復渡江東殘霞滿地生新艸過客沿溪問舊宮鐡騎八千冰乍合咸陽三月火猶紅英雄轉鬭無完策四靣悲歌入帳中

同遊瑯琊寺次孟兩峯韻

小亭巖畔轉深幽試挈壺觴結伴遊林靜屢聞紅葉落溪深時見白雲流坐無絲竹供賔醉袖有煙霞引客畱忽枉小山招隠句叢生桂樹正宜秋

李僉事儒烈

儒烈字子忠海鹽人景孟曾孫嘉靖丁未進士官閩憲有見川集

雨懷

水影隨波動大浸欲稽天前丘兩樹花帶雨空自妍忽忽垂玉筯悠悠撫靑編悶懷誰與排臨酒徒茫然云陽道人郁從周

從周字泰初秀水人神骨淸異喜吟詠善鼓琴舉嘉靖已酉鄕薦再上春官不第卽棄去瓢衲出遊或數年一歸省其母嘗至南嶽遇異人有所指授後遇張紫陽授大丹訣要或賣藥武林市中人無識者萬曆壬午春與諸道侶期往建昌煉丹藥一日忽云吾塵刼已滿當去矣遂逝有詩賦一卷人稱云陽先生

風光樓

白雲防招提帝子逃禪處鐘聲雜笙簧迹埋煙霧井邑多囂諠物外還成趣寧知巖壑水不爲空山住一朝驚長安四海相馳騖千年王气間溪流自朝暮岸芷靑未已樓閣空軒翥遺芬難攀嵗宴勞予顧寥寥徒慨吟杳杳猶懷故龍光自消歇寂寞蕓雨

馮防政臯謨

臯謨字明卿號丰陽海鹽人嘉靖庚戌進士由刑部郎擢江西僉事時嚴嵩捨中兒多忤勢不法臯謨捕笞髙銜之防廣中倭夷海冦與洞賊並發而大盜張璉復反遂陞臯謨廣東僉事臯謨乃招服海冦王伯宣等詭爲倭裝夜駕輕艘疾至三河布蒺藜令人登山發哨吹笳倭驚竄死大半乃集水陸師於廣州分七哨進攻張璉戰於大埔擒之僅擢福建防政以外艱歸言官又希嵩風防論廣事無功奪職林居三十年築白鶴園於管山有集十二卷

宿荊山悟空寺

野客聊乘秋興餘白雲重訪舊禪廬溪邊路失衝泥後谷口寒生入夜初淸供爇檀茶未熟幽篁匝逕葉全疎來遊悟得空門意一笑浮生萬事虛

【附考寺在海鹽西南四十五里荊山上】

暮春宿覺林寺

幽棲何處不安禪戛耳潺湲漱石泉寺裏春風當浴罷雨中山色屬尊前林深舊葉埋芳逕僧去空堂鎖斷煙十載放歌憑兩屐一龕長共白雲眠

寧海寺

踏徧靑山不問名魚天沙岸雨初晴停橈月向松間落借榻雲從海靣生詩到上方俱入悟客逢髙衲更多情獨予伏枕春風後薜荔空裁野服成

【附考寺在海鹽西南二十五里宋建】

宿石屋山寺

靑天萬仞挿孤峯廻合珠林翠幾重秋去夕陽飛棄墮客來淸夜老僧逢云銜佛閣金鋪暝山甃仙壇石髄封聴法欲尋龍起處滿空寒籟夾疎鐘

【附考山在海鹽縣西南三十六里上有石壘舊傳民避黃巢於此山下有黃巢衖】

髙學博見枉分韻

一氈逺寄海天涯遣興時過處士家瓜熟盡堪分五色詩成那敢說三義溪云夜蕩漁磯月籬捨秋殘槿樹花野外不嫌供具薄鄰家春釀尙堪賖

胡主事憲仲

憲仲字文徴海鹽人嘉靖庚戌進士授工部主事庚戌犯京之變條陳十札部曹偉其論俾督造兵械恊巡九門轉南刑部主事時倭擾浙中仲貽書帥臣言備倭三防皆大驗卒於官仲廣顙髙凖負气多膂力憤時嫉事輒眥裂發指勇往不顧著有仰崖集宗子相吳明卿徐子與梁公實俱有贈胡文徴之金陵詩

折柳送屠石屋年丈

長楊夾道如靑雨故故揺風別離處防得垂條偏惹愁判折一枝贈君去君去江南正暮春逺煙殘月暗河津寧知此地還傷別歷亂鶯聲愁殺人

魯橋寄懷

黃塵白雨此徵衫愁到春深祗自緘魯地雪環拖練水吳山云鎖讀書巗艸腥去路爭嘶馬風軟歸舟逺疊帆愛殺靑靑河畔桞撩人一路晚摻摻

出師曲

內宅兒元騎射同帳前偏著茜衣紅沙深雪逺迷番馬月滿中天掛漢弓

劍津子鐘夏

夏字時叔梁次子生時梁夢神指宅畔水曰昔延平二劍埋此一劍化龍一劍還有十丈遂號夏爲劍津子以太學生授貴溪丞未三月歸嘗客白下名士畢集詠虞美人花一時避席有劍津集其詩淸婉雅麗多佳句

素扇行

蜀王府中制奇扇鏤邊飾寶泥金靣龍函捧獻明光宮賜之彩幣兼華宴來往星馳驛騎勞低錫才人最恩眷吳門巧作素白良欺霜妬月凝輝光圖山冩石各工意八分艸聖爭誇長後有文翰林前有祝京兆二老相持稱墨妙文翁二子頗克紹邇來幼海周山人太倉王郎賢縉紳操觚往往宗晉法揮灑不與庸流鄰君不見六月城西古寺中涼風到處緑陰濃山僧笑指乘驄客汗濕紗衣日幾重

贈馮秋野

我愛馮秋野觀詩解鶺鴒一尊秋露白數筆逺山靑澹泊心如水飄颻鬢欲星長生如可得眞訣在黃庭

夜宿舟中

野店煙光碧陂塘艸色靑客舟維古岸漁火亂春星夜靜愁難遣風防酒易醒一宵孤枕上流水自泠泠

歸舟

琴書隔嵗生行色三月終旬始拂衣遙憶南園花欲盡巳輸東閣燕先歸山連曉騎穿雲度潮落春帆帶雨飛白晝嚴陵灘上過野鷗相見亦忘機

和楊薇園暮春見寄

宴息淸齋簾半埀寂寥心事少人知漫憐海燕成巢日正是林花落地時每帶靑錢因嗜酒早生白髮爲攻詩相思況復當春暮莫向東風折柳枝

愛妾換馬

曲房初遣翠娥眉延廐新歸碧玉蹄寶鐙想鎔金壓鬢繡繻應制錦障泥防來縱擬臨池舞別去那堪對鏡啼異日揚鞭經過處蘼蕪春晚緑萋萋

春興

朱簾髙捲燕來飛乘興難將淑景違楚館月明調夜瑟越羅風細剪春衣花飛金穀人何在艸沒銅駝事已非欲向山林訪遺逸緑楊深處有漁磯

詠虞美人花

劍血纎纎玉帳傾庭花猶帶美人名春風不解興亡恨故向江東處處生

陶推官廷錦

廷錦字晉溪秀水人嘉靖壬子舉人歷饒韶二府司李

遊嶽麓

野航泛輕雲岡巒翠欲滴撫景聴秋噫大荒白日寂樓虛突兀扶桑東龍鱗樹浮蔚藍空夕陽倒影流玉虹孤光澹蕩山冥髳夷惚怳防禹碑攀躋絕巘弔湘累廻風颯颯天末起俯視吳楚靑葳蕤斯湏月上揺垠堮人帶晚霞歸渡遲

姚侍郎謨

謨字繼文號禹門秀水人嘉靖癸丑進士選庶吉士授編修壬戌分校內閣袁煒意有所易謨力爭袁銜之遂左遷其後一視學兩爲司成所抜多名士終吏部侍郎贈禮部尙書有寶綸閣集齋坐喜燕至

齋閣蕭閒坐廻翔海燕輕銜泥尋舊迹挾子試新聲並剪深花入雙棲曉夢淸紫宮幽宻處得意豈無情

南湖喜雨

髙齋靜掩白雲封竹樹蕭蕭翠幾重雷雨忽令移大陸江湖誰爲起飛龍樓臺逺映煙波濶城郭遙含暮靄濃丘壑主防容自老使君風雅得相從

呂泰興烱

烱字心文崇徳人嘉靖乙卯舉人選泰興令不兩月告歸

歸田

吾本語溪人稍嫻農家務桑麻蓊如林春深足蠶布磽田𨿽薄收料理免饑餓稚子我還野老復相顧謂予幹五斗誤此去鄕故南山空自靑誰與對朝暮及今巾車歸嘯詠不相負

梅花東老朱愚

愚字汝明嘉善人嘉靖乙卯貢授魯府教授歸隱植梅數株自號梅花東老日嘯詠其下有東齋遺稿

梅道人墓

問幽憑杖履鶴化只蒼枝髙樹猶喧鳥殘陽有斷碑神飛名在墓情到石畱詩千載梅花夢春風細艸知

胥山

畫船蕭鼓振山靈伍子無碑陸有銘寒食古今多涕淚春風花桞半飄零重泉不照深杯月怪石空遺老劍星慷慨峯頭歌一曲遊人爭倚醉中聴

獻山仰髙亭秋眺用八音冠

金鼇峯頂試春袍石磴云梯步步勞絲奏五弦虞气象竹開三徑晉英豪匏形俯視滄溟小土力終成泰華髙革豹有懷天咫尺木樨花發巳多遭

【附考在嘉善學宮後明治中劉令疊土爲山上有仰髙亭】

景徳八詠【考見二卷】

幽瀾泉

昔聞神女降鑿出靈泉異一勺何淸泠惠山可同志

大悲閣

髙閣湛虛明一心照千佛本向西方來不隨西日沒

蘿屋月

靑山在屋上碧蘿曉明月照見屋下人浮生落秋葉

竹鑪煙

活火煎活水日夕沸空聞客來且喫茶坐暖瀟湘云

雨花臺

忽防瑤臺雨天花世所奇山人無結習淸淨守寒饑

翻經室

一室斗來大退藏聊洗心楞嚴有祕防披覽極幽尋

洗鉢池

齋余防禪慮悅靜不聞鐘持鉢臨流洗有時驚臥龍

補衲亭

老衲密密縫百結煩千辛已交木上坐不染世間塵卞主事錫

錫字叔孝嘉善人官吏部主事

鶴湖

湛湛秋湖一鑑空羽衣鶴跨仙童翺翔健翮淩霄碧瑩徹芳塘浴日紅萬奔騰天上下數聲嘹喨海西東主人對此心飄邈髙節淸風孰與同

陸提學光祚

光祚字與培號湛庵光祖弟嘉靖乙未進士授兵部主事後補禮部歷三司建明皆關大體隆慶間屢疏忤當路出爲湖廣副使轉陜西提學卒官生平淸亮淳朴所生母亡故事無去官持服者光祚以請報可有湛庵遺稿

登望湖亭

亭標望湖好風日似春和白雪融靑嶂紅霞映紫波天空羣雁度山靜一僧過頓覺塵襟滌悠然發浩歌沈副使啟原

啟原字道原一字道初號霓川謐之子嘉靖已未進士仕至山東憲副時邑有倭警乏軍興捐千金佐之著有鷃園近艸巢云館詩紀

飲煙雨樓

晴雲髙捧五驊驑落日蒹葭宿靄收水鏡涵空天上下冰壺倒影月沈浮歌翻別調侵寒漏飲帶餘酣漱晚流符竹不妨兼吏隠使君佳興在南樓

登本覺寺追次蘓韻

支公駐錫此祗林蘚剝殘碑尙可尋三過音塵俱是幻當年世故總成今談經卻憶蓮華舌卜隠長懷薜荔心徙倚淸暉忘去住滿庭花雨正秋深

張布衣守約

守約號梅村秀水芝溪人不事詩書以耕桑爲業耽心禪理有得輒能吟詠陸荘簡與之交有和寒山詩一卷嚴滄浪云詩有別才於梅村信之和山居詩二首

遁居霞霧峯千山萬山裏白雲傍榻飛艸閣依巖起閒臥擁鹿裘淸談揮麈尾童子采茶歸自去汲泉水山空宿鳥鳴磵道臥松影涼月夜淒淒明河秋耿耿長歌復短吟來往無人境疎鬢不堪搔絺衣風露冷徐推官元春

元春字殷仲號鶴山嘉興人嘉靖間官節推登紫薇山

危峯獨上有餘情蒼藹防茫入望生山勢直從秦嶺斷溪流遙接越江淸滿林落日啼豹幾樹新聲變早鶯咫尺空餘堪隠地自慙猶未解塵纓

曾教諭丙

丙字文光號南湖秀水人嘉靖間貢官南靖教諭有隨遇集

署中種花

客路三千到海涯誅茅編竹自成家亦知奇字無人問盡日拋書學種花

沈署丞啟南

啟南字道明啟原弟以貲授光祿署丞有溪居艸雨坐

病懷愁緒兩茫然風雨連朝更可憐獨坐匡牀聴不得一壺茗色亂蘿煙

吳省祭宗漢

宗漢字守忠一字天章號東滙海鹽人嘉靖間省祭官詩甚淸麗有心逸道人吟稿

雨中赴飲

煙雲漠漠近黃昏門徑苔深印屐防滄海座中山帶郭鵓鳩聲裏雨連村秋風落葉仍愁鬢長笛當樓欲斷魂狂客頻來君莫笑山公曾醉習家園

題扇

歸鴻遙帶夕陽飛孤磬千峯野色防閒對白雲成坐久不知空翠濕秋衣

雨中

臥聴黃梅三日雨小池靑艸亂鳴蛙朝來還倚柴門立落盡墻東梓樹花

題畫

溪邊木槿繞門栽下楸枰向午開忽隔秋云吠山犬抱琴誰過石矼來

聞秀才華卿

華卿字舜甫號南白錢塘人父贅海鹽因家焉嘉靖中遊邑庠有南白外編

社日待燕

積雨逢新社巢空燕未歸豈應寒尙阻還是濕慵飛欲踐秋前約徒開桞下扉花才徧朱雀巷莫認烏衣朱貢士觀

觀字國賔號薴川海鹽人貢士

客杭作

千里勞勞京國夢頻年寂寂武林思此身落葉還相似歸興黃花正及時眼底何人酬駿骨愁中有客寄烏絲月明湖上秋將滿憔悴靑袍豈得知

長水先生沈懋孝

懋孝字防眞號晴峯學者稱長水先生平湖人嘉靖壬戌進士選庶吉士授編修陞修撰遷南司業時史臣貴不離局呼司業爲嫁老女至南益厭薄之懋孝淡如也尋以壬午主考南京中式王少方系故相江陵戚中蜚語謫判兩淮投牒不赴李維楨孫植皆爲白寃懋孝無一言辧退居淇林之上授徒講學晚嵗產益落庭戶蕭然擁書萬卷日丹黃其間寒暑不輟故博洽近代無比每有乞其文者輙引紙疾書不經思索不加防竄視其紙之長短必竟幅乃已著有滴露洛誦石林四餘賁園水雲諸編論者謂其文神超骨秀如秋濤曉月詩集十卷名淇林雅永其論詩不拘繩尺以雅爲宗務絕近代淫哇之習𨿽當七子主盟而能不染其膚廓語於鱗亦謂防眞之詩特暢於情但閱其全帙每多誤入他人舊作蓋詩刻於沒後後人不暇深考盡取老人所手錄者貿然授梓耳予今特存其有可信者若干首𨿽佳篇盈簡未敢輙登湮沒之咎誰實司之可悼也夫

石荘小隠

柴門臨水豆花蹊小汲擕筒自灌畦茅舍幾家村落裏秫田三頃柘湖西斜陽紫翠多深秀秋晚風煙正慘淒一領布袍先補綻任他風雨只低棲

【附考荘在平湖東泖元石都尉之賜荘有石田飼鶴並石總管廟嘗探出碑版爲學士歐陽筆】

新立釣磯於泖上

艸空餘字崛奇朱輪隔絕路逶迆能尋白社看蓮葉惟對靑山賦竹枝行探鳥巢來北塢閒驅繭犢又東陂滄江一任愚公釣聊寫情言答所思

淇林

春來頻過林西館淇水靑靑亦耐看小牖鳴琴聲自古濃陰防帙影猶寒掃空舊憶曾千畝起蟄新添恰萬竿時奉輕輿遊泖上也湏詞賦儗潘安

中丞金省吾年兄顧我當湖感舊述懷二首

不見風神三十年入門相對各蒼然藤蓑一枕忘余老竹簡千秋獨爾傳壯日襟期曾許國浮雲世路摠關天丈人才力猶雄否早晚徵書出禦筵

問我山居何所爲灌園雅有漢陰渠雲飛隴上時慙鳥月滿磯頭學釣魚貧似截蒲常作賦力能揮艸或成書只今經略推簫管自哂迂疎百不如

送明懷叔之任鄖陽二首

星分翼軫蜀山橫漢水茫茫錫穴城白馬巖前千樹出靑羊澗道五云迎三方地局連秦晉百疊河關控豫荊自有生平宏略在丈夫隨地起勲名

萬山蒼翠午云齊沮澤縈回繞大堤苦竹叢煙鄖口處鷓鴣啼月穆陵西瀟湘不少吾誰侶琴酒尋常自可防二十七峯羅宇下防朝郡邸楚天低

古意

落花天气春餘幾埀桞靑靑日又曛深立繡簾人不見輕風吹動郁金裙

竹枝詞

洞庭秋水接三江正美鱸魚橘柚香絲管家家明月夜儂今何事不還鄕

答本寧書問

我在中林嘆索居故人寄我下江魚就中一片相思意帶得三行感事書

家園十詠之二【有序】

三碧湖之隈石荘古裏家園在焉我大父兩山公所築也公少有誼槪晚乃畱神理自比天之放民不降不辱老而愈厲故名其堂曰逸民堂之前卷蓬延檻三面施靑簾雜花相映堂後有池池前有山大父與客彈棋軒上遇日髙防酡撫檻喚魚魚聞聲而至由後山過小石梁入歸云洞洞中多巧石四壁森映登山頂有美人抱獅峯甚雄奇竚此可望三泖從西北繞出山之背多靑松碧梧過此又一衡門曰瑯玕塢有竹三葛竿雷行雨過新梢出云每賦詩勒節間如雲泉聲帶月鳴秋夜竹影拖煙弄晚風又云竹林數子眞吾黨頭白無能了此生竹旁雙渠相灌列百畦甘香芹之屬時摘鮮甲以供客由此出東圃門有紫桂百枝桂前有池種碧蓮花故詩有素蕖含露出淸瀾之句池上有來靑亭其前又有梅花塢菊塢故詩曰靑艸小航尋栗裏黃昏澹月到林家由此入東廊至小可軒大父團蒲所也自倭變以來林泉竹樹荒蕪盡矣而山之石累累存者十之三因憶往事然流涕姑記其略云

來靑樓

樓外蓬萊十二重開簾不隔翠芙容主人樓上橫看處恰似天臺面面峯

萬竹房

惟將疎影邀明月那用長絲釣巨魚夢餘記得三天字來向瑯玕節上書

聴弦者

忽聴指下語錚錚似背殘燈對月明夜半十年心上事沾裳爭柰子弦聲

鄭光祿履淳

履淳字叔初端簡公長子嘉靖壬戌進士隆慶初授比部郎攺尙寶丞時羣小雜進淳不勝憤上書切論上怒榜之百系獄逾年釋爲民神宗登極復官擢光祿少卿有少卿集靜志居詩話雲光祿受杖血袴至今藏其故宅

春閨

朝來靈鵲繞檐鳴果得云牋慰逺情但說別來長見憶歸期依舊不分明

孫訓導肯堂

肯堂字以升海鹽人官鄱陽訓

秋夜

人靜柴荊僻玉露何瀼瀼防云防欲盡眾星揺寒芒秋風忽四起悄然生新涼

沈秀才維鋹

維鋹字云涯平湖人嘉靖間文學

北墅

紅橋出水涯十里北塘賖邨逕通商舶煙波系釣槎竹支茶竈穏桞防酒旗斜況近讀書處時來得看花林教授雨

雨字少巖桂子居海畔倭亂力耕自食嘉靖甲寅以明經授代府教授

亂後感春

古道艸如茵蕭蕭已暮春斷紅畱蛺蜨殘碧臥麒麟風雨啼新鬼鶯花憶故人那堪談往事雙淚落荊榛馮參政敏功

敏功字元卿號小山汝弼長子嘉靖壬戌進士以儀郎歷副使備兵徐州時河決睢寧六百里功經理水道築堤禦患皆可爲法晉河南防政後復督漕於淮寶應等三湖舟多覆沒因疏越河通之益自勞瘁疾大作囑同官曰越河誠利國然太逼湖幸別剏堤防之顧其子伯禮曰吾死有賻歸之官以佐堤聞者悲之贈太僕卿

煙雨樓

南湖煙景屬髙樓樓下波光接素秋江郭雨餘翻夕照島門月上湧寒流共看遺迹千年勝似泛虛槎八月浮此夜好乘鶴去泠然不覺下滄洲

戚尙寶元佐

元佐字希仲號中嶽秀水人嘉靖壬戌進士初仕儀曹防穆宗登極諸典禮多所匡益宗籓一疏尢見碩畫陞尙寶卿告歸居家亷靜不爲請謁善楷法與文徴仲頡頏畫祖巨然筆力蒼勁後以苦吟致疾卒詩極秀頴兄事吳徐弟畜宗梁非誣也著有靑藜閣集

早朝侍內殿班先入中右門待漏

鳯掖傳呼早晨趨逼禁闈天香浮輦靜宮漏隔花防仙掌明河動周廬列宿稀不知風露重先濕侍臣衣

題天寧法舟禪堂

卓錫幾年至松燈一艸庵榻虛云共住定起鳥來防毳衲人間相蓮文世外談平生寂意長此對瞿曇

鞏華城早朝先駕戒行有述

鞏華晴防紫宸朝曉度春風威漠橋【世宗所題橋名】花映前茅仙蹕引日臨左纛玉驄驕山廻禦气雲中轉鑪裊天香林外飄六尙才人都後乘防霞深處擁笙韶

寄吳君澤中丞

上都開府近皇州共嘆頻年節鉞畱三箭令傳紅石夜五營鐃合白羊秋名王欵塞垂櫜入塞馬來庭給印收中國聖人全務徳不湏身拜義陽侯

眞如擊竹山房

香臺晝鎖白雲深化塔層層出紺林自拂朝衣耽獨臥每教道侶數相尋三天虛寂非人界十地荘嚴盡佛心記得廿年前事否月明如水幾登臨

西林寺

虛臺斜枕白茅岡沈雨陰蘿蔽夕廊寂寞望中煙樹暝空餘一縷佛前香

京師上元詞二首

月滿天街香霧飄燈樓歌吹咽春宵自來都下傳遺俗一片新妝出走橋

火樹光揺照九衢妝成百寶錯流蘓春官自有文皇典每至元宵請大酺

春日

綺閣香籠繞碧紗夢回亭午試新茶湘簾半捲防風起花污屏前玉辟邪

送人入蜀

西看白帝亂雲間少小離家老未還三峽夜猿聴不得如何又有萬重山

春日同戴將軍送柴子開

立馬章臺酒數巡桞條空自裊殘春花前獨有羌童侍學得吳歌送越人

項上林元淇

元淇字子瞻號少嶽秀水人性狷介工詩善書與弟元汴並名於時嘉靖中以貲爲上林監著有少嶽山人集皇甫司勲汸稱之曰古選衝逸陶謝亞也五言典雅王孟流也七言淸婉錢郎匹也人以爲知言

東園秋霽同諸弟擕尊眺賞

誕嫚予成癖淸狂爾較深言同池上酌來聴竹間琴水气澄荷檻秋陰抱石林涼風一披拂竟日懶衣簮

月堂夜坐

絕磴出云危虛堂向晚披竹開畱客徑樹翦礙山枝海月當倚湖防俯鏡窺投簮屬淸曠永夜不知疲治長水故園值春盡諸友防觴命韻得來字

言從長水涘行翦故山萊鳥有相求樂人今不速來夏陰先灌木春色尙餘杯九里樵風便輕舟暮可廻

贈陰三嘉判官致政歸嘉州

矯矯獨行辭巧宦冥冥霄漢羨飛鴻蛾眉萬疊岷江外劍閣千尋棧路中曉澗翠迷卭竹雨春城香防海棠風【圗經云嘉州海棠有香】憑君爲語狂歌者棲隠於今鳯徳同初夏泛南河遵螺潭庵放舟花荘池館作

日長風暖桞花新引興揚舲野水濵飛燕掠波如識我遊魚吹藻忽驚人林間池館要山簡物外禪棲遲許詢且共流連休遽返酒杯湖月正相親

江上望潮不至戱作竹枝

郎君南埧妾北湄早潮望到晚潮時浙江潮信有時失郎約何時可定期

墨林山人項元汴

元汴字子京號墨林山人嘉靖時布衣博物嗜古精繪事好蓄書畫及鼎彞尊壺琴硯玉器之屬不惜重資購取時人多艶稱項三麻子云

龍淵秋集同子瞻兄陳子忠分得天字

疎林繚繞帶龍淵三徑悠然接野田秋水不流明似練晚峯相並削成蓮云石幾揮毫裏竹色松陰展簟前頻防莫驚星聚夜一尊聊醉菊花天

石佛寺

山居偶逐白雲過遊戱臨筆墨多卻愧山陰王逸少逺公不惜聴經鵝

【附考在嘉興東南二十七里唐獲四石佛寺因名】

張布衣服采

服采嘉興人

訪少嶽隠居桃花裏

欲覓柴桑處士家城南十里碧溪斜武陵不隔人間世暮雨新流泛落花

張副使應治

應治字體徵號衝泉秀水人嘉靖壬戌進士任行人擢南戶科給事疏請正宮闈劾遣巨璫邢保革南司禮監神帛及論輔臣冒恩僞濫皆人所不敢言巳復抗章論新鄭出爲九江守陞臨淸副使卒官著有奏疏及陽堂稿

憇四祖禪寺得太室詩於石壁和之

玉液瀑巉厓琪花拂幽徑颯然萬木驚山堂一聲磬

偶題

風裏飛花髙復低半飄茵席半沾泥春光揺落渾無主腸斷流鶯恰恰嗁

沈大理華

華字邃伯一作端伯號少河秀水人嘉靖壬戌進士少嗜學不事家人產登第後閉戶讀書性善飲左持觴右執捲丙夜不輟爲人謙厚口不作雌黃仕至大理卿先是爲禮曹時使朝鮮朝鮮贈以金絲帳卻之後爲尙寶上欲采玉華極諫得寢著有竹葉軒稿其詩與彭比部一亦多佳作萬壽節早直防極門

鳯掖傳呼入金門遇直時鑪香浮鎖動宮漏出花遲玉帛陳王防旂常壯羽儀乍來供奉列應起肅雍思

贈朱山人

海嶽三峯下靑藜白髮翁煙霞分世外瑤艸托山中放浪眞爲逹逍遙不諱窮丹砂能鑄骨何必訪崆峒

古崖觀堂

坐久老僧出松壇盡日閒數聲啼雨鳥一片隔江山花馥譚經所云封入定關倦思支遁馬薄莫借乘還

昝鏈師芝房

圜丘地接碧霞居寂掩關白日虛丹竈埋云流紫火眞符堆案防天書盈尊舊識麻姑醴望气疑來函谷車自是過逢多道侶星壇咫尺卽華胥

集姚嶽覽堂

芳堤弭棹來賔從細桞陰中啟石門幾處樓臺遙帶郭一叢花竹半成村直將流水爲詞賦更借啼鶯侑酒尊盡道徳星今夕聚如何明月在西園

王防議錫命

錫命字予卿號文泉秀水聞川人嘉靖壬戌進士授刑部主事陞江西防議以母病告歸絕意祿仕與二三老友倡酬詩亦蕭防有葆光閣艸

同明卿訪仲佩王孫夜話

誰知帝者裔別有煙霞姿問字不載酒談經能觧頥樓髙仍對竹山靜且臨池淸夜但安坐涼風生露葵

酬林從吾年丈

頗怪幽棲者偏憐浪迹人耽詩翻是癖縱酒未嫌貧芋栗山租足魚蝦水饌新向來梅徑畔應與鶴相親王防政俸

俸字亷甫號防泉周之子嘉靖壬戌進士授武庫主事海冦曽一本跳梁閩廣司馬劉燾督兵俸防其軍凱旋進郎中轉武選防以馬市議忤江陵意出守永州歷陞江西防政

秋日過友人村居

林中把臂日頻斜濁酒枯魚意自嘉易受霜侵惟緑鬢彊隨人意是黃花門題凡鳥嵇康宅座有髙僧許掾家愧我坐酣無好句多君賦擅赤城霞

陳潛山九徳

九徳字子吉初字子忠號仰觀秀水人嘉靖甲子舉人授潛山令有集行世句亦淸警

鞵杯歌【有序】

予昔遊燕得一鞵杯藏篋中偶黎趙二文學見訪出以代觴各談艶麗戱作長歌不覺閒情之露云

昔讀陳王洛神賦每懷裔裔淩波步今來貯酒作飛觴倚醉凝眸重回顧想見雲中一翠蛾遙從洛浦暫經過偏宜花底裙拖錦更稱風前襪映羅風前花底常相見雙宿雙飛誰不羨日暖鶯啼二月天女郎連袂出江邊隊隊分塲爭踘蹴翩翩拂架戱秋千未誇裊裊枝頭桞先鬭纎纎足下蓮彎弓窄小誰能匹江北江南嗟獨立防娟俯仰若有神婀娜趨蹌似無力遮莫楚王進細腰一鉤拾級騁輕蹻翠盤幻出盈盈態錦帳移來步步嬌行行步步香霞裏稱觴上壽天顏喜歌舞淹畱玳瑁筵春陽暗擲度流年昔時稱觴人已去空畱脫屐向人傳傳觴至我眞堪賞飛燕翩躚如入掌杯傾鸚鵡莫辭頻杓奉鸕鷀日數巡遺韻未銷芳徑迹餘香猶印落花塵但能酩酊判長醉絕勝尊前對玉人

西湖詞二首

西湖日落鏡光斜少女新妝似浣紗乘卻蘭舟蕩蘭槳約開蓮葉采蓮花

湖上家人帶夕暉野鷗相對亦忘機防風不動波澄碧水底靑林開竹扉

夜泊鴛湖憶舊二首

淒然風景正孤淸忽憶當年問水情半夜吳舠勞玉指梅花零落秀州城

白蘋花上苦相思紅蓼汀前憶酒巵若个指頭權作板輕彈竹幾度新詞

錢舉人與映

與映字淵甫號魯南薇之子嘉靖甲子舉人有詩一卷屠隆序之

寄吳少君

幽意有誰似僑居也竹林有時忘獨坐閒亦賞防吟劍冷磨前事瓢懸破後心相思無一寄春水到門深懶翁駱驤

驤字子龍號復齋嘉興長水鄕人嘉靖中布衣年三十始讀書博通經史好吟詠同時範國博言彭比部輅項上林元淇皆其唱和友也驤善畫工醫晚與天寧濟公精嚴澤公爲方外交精心禪理謝絕世緣更號懶翁作懶翁歌以見志郡丞陳南棠欽其人造廬請見出慕陶眞趣捲乞題驤有句云日渉園林總成趣逺公社裏莫相尋人皆稱其髙致云著有言志集

煙雨亭

曲檻浮靑靄荒堦蘚迹深雲歸滋亂石鳥靜囀空林坐怯艸衣冷書貪竹幾陰泉聲與山色並作晚來吟

漫興

園林雨足緑陰肥風靜茅堂乳燕飛睡起不知春又晚籬間花事到薔薇

溪上

竹樹參差映碧紗槿籬茅屋兩三家前溪一望人煙少水鳥雙飛上釣槎

仲舍人春龍

春龍字原仁秀水人嘉靖間太學生授文淵閣中書舍人最善楷書亦工詩文與李先芳莫如忠善王弇州亦稱其詩雅尙在襄陽右丞間才具防短有九山樵子集

孀娃篇爲某氏賦

萬花堆裏春風窟錦樣流光莫虛擲繡地朝敷連理枝畫堂夜語單棲翼別有飛樓結半天瑚鉤控水晶簾流蘓疊疊鮮花帖帳額盈盈明月懸鮮花明月春偏好二八嬌娃名小小弱態偏隨乳燕輕芳年恰比流鶯早乳燕流鶯浪自誇分花作貌更含葩不從宋玉墻窺立羞向安仁果擲車十二雕闌對淸曉細細蛾眉閒自掃玉筍慵描交頸鴛金蓮怕踏聨心艸秪緣早嵗解瑤琴從姨學得鳯凰吟弦弦掩抑嬌難盡句句淒淸怨自深卻嫌盡日知音少坐向緑彈不了萍葉生憎逐水流楊花愁殺當空攪來來去去碧池邊兩兩三三總是仙此際含情復含態此時相見卽相憐佩環無那香風繞況是桃源春未曉拂地飄飄紫繡襦稱身窄窄紅羅襖紅羅紫繡蕩蘭煙兩情兩意忽相牽當時自擬孤生柏此日因成並蒂蓮杏梁梓栱芙蓉帳百尺瑚列相向綺鳯差池弱水傍春風繚繞髙唐上弱水髙唐路幾千詎知只在鏡臺前卽教白首難分判若比黃金未是堅胡然龍劍分離早忽聴鸞簫中道窅一朝揮手謝人間枕落遊仙魂縹緲仙家縹緲景色奇紫煙緑霧結成居岧嶤翠館珠星綴晻靄文疏璧月埀珠星璧月分交錯瑤艸琪花亦堪樂飛瓊解舞雪花翻雙成美歌珠串落可惜歡娯別有天可憐儂結斷腸緣聞說山中年似日那知世上日如年深深庭館遊絲駐寂寂笙歌空復處秋色偏驚折桞條月華不動髙梧樹鄰家少女未經愁十五年光嫁五侯夜夜燈前調錦瑟時時花下弄箜篌燈前花下心相許此日深情復誰語綺空織錦文成靑鳥不傳素書與夢裏相逢難自憑玉顏雲鬢漸凋零古來薄命非由妾試看迢迢織女星

塞上曲

單於夜合圍漢士不思歸縱矢雕前獵橫身馬上飛白登霜气早靑海日光防爲有封骨年年臥鐡衣

直中作

條風輦道淨防塵內詔傳宣促侍臣別殿香飄黃帔揭纒龍帖子賜宜春

少年行

鏤金鞍子百花裝三尺流虹飲血光白日報讎官市上靑春調笑酒壚傍

宮詞二首

海子周遭長荻芽春深乘艦不乘車阿誰貪看遊魚戱拋卻新簮茉莉花

曉來別院逓笙歌百子池頭徧緑荷睡起無聊庭下立笑拈竿子打蜂窠

郭孝子球

球字友虞平湖人母早孀兩目皆瞽球以舌甜目漸明嘉靖間倭入冦負母塗行冦猝至將加刃球以手搏血濺襟帶適尉卒至幸脫天啟間詔旌之有舜鳴集

送魯懷楊北上

今日何人薦馬卿懷中應賦子虛成十年與爾同風雨愁絕陽關第四聲

張訓導滂

滂字大霖號芙江海鹽人貢授訓導

九日登龍江

紅樹著霜殘葉飛山含紫翠晴煙防稻香村落酒初熟秋老江天雁未歸

陳秀才楫

楫字濟之號來山海鹽人嘉隆間文學流寓梁溪詩見皇明詩綂

宿金山海潮軒送陳貞父

寺剎臨鮫室孤峯峙海門浮雲千仞碧落日半江昏白雪憐巴調靑山惜酒尊明朝相憶處只在海潮軒嶽山人姚兗

兗字叔信自號嶽山人又稱西郭翁秀水人嘉隆時布衣父爲讎家所防系獄兗請以身代居囹圄數年有僧正念能詩亦以事系獄盡以詩防授兗一日令聞獄中讀書聲出之日偕戚符卿項上林及四方名士結詩社唱和有尙艸詠物詩周公瑕山居

六月巖扉靜輕舠偶一過涼陰髙落梓香气近浮荷場曠雞豚防林深鳥雀多相逢幽興愜隔岸復聞歌九日登金明寺閣同郭次甫董宰限山字【考見題詠】

寶閣千尋起丹梯九日攀云陰初度海雨气忽沈山林外楓俱落沙邊鳥獨還誰知寥廓士一半出人間

湖涘樓

五龍橋畔防芳洲登眺淩虛昔有樓煙靄乍分楊桞榭風光不斷木蘭舟塔懸寶髻當杯出波蕩湘裙入鏡遊共說烈姬詩句好年年春色喚人愁

【附考在鴛湖北岸卽淩虛閣故址廟側有羅愛卿元之名姬善詩死節塟後園銀杏樹下】

馮秀才敏效

敏效字忠卿號季山汝弼次子負才不遇杜門著書有小有亭集初汝弼與諸子避倭假宿東園因拆二字作口號云曲川地可耕長刀砍低樹元來腹有文軍口三十去令諸子合之敏效年十五應聲曰是勦冦二字明日得報大防

京口夜泊

客途朝復暮一枕傍孤城戌鼓斷鄕夢破船多月明潮平江有信云靜雁無聲何處悲歌起推篷問五更

山墅雨後

風雨逗春寒靑山繞畫闌鳥聲穿磴落林靜帶云看對酒今朝熟憐花昨夜殘誰知苔徑滑莫惜倚笻難

宿太倉道中

婁江淹客思風急暮蕭蕭掛笠分斜雨停歌聴落潮魚鮮紅舸疾蜃气碧天遙際此聊棲泊悠然醉濁醪

移舟買菊

蕭條憐暮色防伴訪城陰日落猶穿戶花殘半在林不辭溪上棹聊解槖中金載得幽芳去閒庭秋正深戈布衣思齊

思齊字子賢號龍村平湖人嘉隆間布衣有垂裕堂集

湖樓登眺

那向三峯索畫圖林花著雨客提壺老夫未倦登臨興且傍圓沙看浴鳬

白巖老人沈懋嘉

公諱懋嘉字防眞號白巖不肖季友五世祖也爲人仁厚閒雅少頴敏工文章詩體淸新蕭蕭跨俗時伯兄晴峯巳入中祕仲兄明石亦舉孝亷公在舉塲三十年坎坷不遇乃退而自放時帶葛巾披白衲采蒓行藥以終老焉有白巖遺稿

秋鳥

陳山西麓海東頭細网長竿帶緑韝買得山禽如粉脆屠墳十里稻花秋

【附考平湖乍浦陳山屠康僖墓林木蘙薈有鳥從南海來集其上秋來春去初至剖其腹猶有靑椒當是日本國所產大者名刺毛鶯亦曰�鶘中者花雞小者鑽籬湖中佳品也】

當湖竹枝十首【考見題詠】

鵡湖春色

阿郎曾說漢陽城鸚鵡名傳舊緑汀問郎可似東湖上小小春沙好踏靑

案山曉翠

蒙蒙曉翠濕鞋弓天晴來上案山峯從頭一望珠樓好港口條條戱九龍

三寺兩鐘

撐船采蔆歌懊儂深深蔆蕩翠煙濃日斜風起人歸去三寺聲聲打暮鐘

六橋晴市

鮮船都在水西棚三尺黃魚似絳繒陣陣腥風朝市防紅旗影裏買春冰

東田社鼔

夫挿新秧婦踏車秋収一半入官家村村鼔社東田晚籬腳開殘野菊花

西浦魚罾

十里淸波湖靣長魚牀蟹籪水風涼瞢騰醉倒漁哥子自掛蓑衣曬夕陽

南村書屋

張家堆上屋層層聞說當年萬卷稱扇扇碧紗影亂爲郎深夜剪書燈

北原牧笛

世事無端去似梭東城西市看忙多不若牧兒北原上夕陽林外唱山歌

霍氏行祠

花街東畔是儂家閒看迎神晚放衙拂拂紅旗春賽罷霍王祠下采藤花

魯公古墓

家家寒食各紛紛畱得輕風上繡裙滿地紙錢人不掃艸花紅過魯家墳

檇李詩系卷十三

欽定四庫全書

檇李詩系卷十四

平湖沈季友編

明

沈繼山先生思孝

思孝字純父號繼山嘉與人隆慶戊辰進士神廟初爲刑部主事疏論江陵奪情杖八十戌廣東神電衞踉蹌萬里徒步行亂山深樹間就獠族寄食比至劉撫令囚致之思孝乃仗劍往至恩平謂縣令毛鳯彩曰撫軍年已望八班在六卿欲殺罪人取媚權相故來赴死耳但不知若何靣目見天下士大夫毛與劉皆楚人見思孝意不善遂欵之馳書止劉蔡觀察文範作仗劍行指此也江陵沒賜歸晉尙寶丞歷遷府尹思孝感上恩益發舒無少顧忌浸失當事意調南太僕卿時禦史房寰以私憾詆海忠介有三進士上書直忠介俱罷去思孝疏救有防切責乃嘆曰時事如此不去將自及遂拂衣歸久之起右僉都出撫陜西寧夏難作思孝躬擐甲冑出窮塞轉餉濟師而爲督臣所擠移河南不赴尋召爲大理卿論殺內官郝金後晉工部侍郎右都禦史兼兵部侍郎疏減羊羢及止盔甲之請省金錢無算日夲封貢議起上疏力爭不得乞歸家居蕭然築繡野荘以老天啟初贈太子少保著有行戌郊居西徵陸沈漫稿溪山堂吾美堂等集其詩格調幽疎聲文華潔長於近體使先生不以功名顯猶當獨立詞塲孤遊藝圃況矯矯者耶求諸文行之途可謂全人矣

調撫中州上疏乞休作

優詔及潛夫秋風病未蘓雨荒深院菊霜落半庭梧豈合中諸嶽惟應長五湖天王自明聖休咎肻容無

同叔祥宿雲山上人禪院

可是津梁倦祗林共息機講師名寶月賦客字暉香積分齋飯泉堂施浴衣苦吟眠未穏松月夜鐘防

冬日遊虎丘

侵曉入蕭寺寒山霧裏登鏡殘香塜月劍合碧池冰野飯新辭祿禪衣舊賜繒回頭看悟石遙憶六朝僧

秋夜劉子過飲時子還自遼左

西堂秋气淸上客過劉生共把鵝黃酒髙談鴨緑兵三邊來燧色萬井急砧聲持贈惟雄劍燈前風雨鳴

夏過能仁寺秀云禪房【考見題詠宣公祠】

精舍石橋東停舟訪逺公諸天初見月大地旋生風火乞紅蓮裏香聞緑桂中更憐功徳水能洗俗塵空

九日在告與叔祥小飲

何處不登臺門扄一徑苔官貧黃菊少客好緑尊開寒色衣初授陽春曲並裁科頭松下坐遮莫朔風來

送戴給諌謫戌嶺南

倉皇出禁垣時事不堪論得罪緣宗社全生是主恩猿聲云外戌椰葉海邊村獨喜扶桑近光生照覆盆

贈殷方叔徴士

居然大布衣所貴在知希臥雪非中聖占星是少防兒驅晴犢出婦摘晚菘歸除卻催詩債誰敲白板扉

夏日過臯兒別業

衡門盡日閒野趣獨相關池割湖南雨雲封海上山田家防酒過江燕喜人還寂寞幽源裏居然銷夏灣

秋日閒居

堠火照西州專徵白露秋蓬婆城不閉羅鬼戍還畱轉餉盤江惡徴兵蜀道愁銅標誰更勒空憶武鄕侯

李季常過訪

息駕在雲林多君逺見尋狂將郢中唱調入廣陵琴聴雨嫌宵短憐秋坐竹深當杯莫言返天地幾知音

諭邦相仝羨長集恕醉軒

白雲邀上客黃葉繞貧居缸面沽來酒槎頭膾得魚山川連越絕雞犬類秦餘一日千秋意相看老不疎

京邸懷緑蘿荘

笑我遊燕似客卿五湖三畝獨鐘情種魚可有千頭美養鶴將無六翮成池上墨花沈夜雨簾前帶艸自春晴明朝定乞初衣去肻使山靈謝姓名

行邊

靑春蹀躞紫驊驑又見邊城葉作秋橫槊漫題鸚鵡賦登壇猶著鷫鸘裘尊前八陣生風雨腰下雙鉤燭鬥牛翻笑故人稱燕頷自來無意覓封【趙張二閣老以書勉慰故云】

漫興

淒淒涼雨醉初醒艸長閒門晝亦扄但使拂衣辭鵲印不妨胠篋有鵝經【時鄒給事劾予以千金市右軍眞迹】病來鬢向愁中白興盡山從夢裏靑漫道主恩歸未得東吳已著少防星

立秋

萬里秋生督亢亭暮蟬寒葉豈堪聴愁來自厭屠龍技老去誰憐相馬經塞上風煙髙太白雨中山色落空靑銜杯漫遣蕭條意不謂人間忌獨醒

胡元瑞將歸蘭溪以詩言別作此畱之

蕭蕭黃葉度寒窗萬里歸心系短艭聖代終湏收竹箭故人何必臥桐江將雛且聴房中曲泛螘還傾燭下缸傳語五陵諸俠少好容文苑樹麾幢

有所聞

虛傳物色動燕州愧我浮名已白頭馬角生來殊感晚蛾眉妬後不禁秋帷中運防惟三相塞外橫戈有列侯曛曉便防雙槳去桃花深處覓漁舟

送黃履常赴楚任

桃花紅露桞枝黃相送河橋緑滿觴北極久占卿士月南天暫借使君霜帆前雁叫過彭蠡江上魚肥到武昌況是古來春雪地和歌知爾興偏長

答寄張明成閣老

當年心共系安危一別滄桑未可知龍劍夜占南斗近鴻書寒下朔風遲黃茅應變還丹日黒髮仍畱去國時底事先憂消不得並垂淸淚濕江蘺

立秋

刀尺新裁白薴輕寂寥山館早涼生云窺林外雙鴻影虫識堦前落葉聲九塞羽書初告急六宮紈扇幾含情總知秋色江湖好爲買鱸魚壓酒鐺

六十初度

煙雲滿眼足憑闌殊勝風波行路難名士已裁生志就野人猶索諫書看飯炊香稻分云白盤出靑菘帶雨寒神武近應無客到相逢多詠鶡爲冠

寄懷史奉常

松云秪隔五湖流湖畔年年憶舊遊病懶我曾無雁字時淸君亦愛羊裘縱憐玉女潭邊月【史有園在玉女潭側】應念金人掌上秋見說追鋒方四出林中猿鶴漫相畱

座上初見周文因懷辛謙之

幹雀雙雙繞樹喧七香車忽到閒園調歌自薄鴛文錦得意誰誇犢鼻褌籬外花開酣白墮天涯葉落怨黃昏憐新怪底偏懷舊銀燭燒來見淚防

初夏雨中臥病有懷朱心園

空林雨气未全收枕簟涼生半似秋艾以三年成立骨蓬知一月不梳頭臨風輕顫荷珠落坐石徐看竹粉抽漫道長桑元客捨故教盲防尙淹畱

秋日繡野荘卽事

萬竿淸玉小窗西鼓枻來看日欲低當下開簾驅野馬可中分食施山雞碧梧葉墜仍三徑香稻花垂定幾畦客有求羊誰復至獨畱明月伴幽棲

訪王百谷賦贈

春風載槖到詞壇旗鼓知君意未闌酒緑且畱狂客飲花嬌任擁細君看臨將舊艸名鵝帖著得新篇號鶡冠翠竹倚窗添幾个蕭蕭長防白雲寒

吳江道中同叔祥釋凡可

片席斜飛趂夕陽一尊相共答滄浪人閒只合尋鷗侶僧好何湏識雁王簾外樹低江市月盤中橘冷洞庭霜計程堪作平原飲欲向靑簾典鷫鸘

哭徐子與先生

寂寞摛尙有亭蕭蕭拱木若爲聴靑蘿自合依山鬼下篛眞疑墜酒星龍去盡埋丰獄劍鶴歸湏唼太湖萍不堪門戶風流逺淚灑斜陽石上銘

吳興城南卽事

翻然載槖傍孤城一笑髙天雙眼明刺史洲空白蘋老尙書社冷碧苔生地偏不獨堪棲隱時難空聞好避兵最是峴山朝暮見可容題卻寓公名

李尙寶樂

樂字彥和號臨川桐鄕靑鎭人隆慶戊辰進士由縣令拜禮科給事終尙寶卿所至以淸直稱有見聞雜記烏靑志

長林石徑【在宻印寺內】

防躅探幽幾度來徑開如矢淨無埃年年溪上春歸後千樹陰濃覆石苔

鐘郎中庚陽

庚陽字長卿號西星秀水人隆慶戊辰進士官刑部郎有焚余艸

眞州守風嶽水部石帆移酌舟中

同是飄零客江濆載酒過潮生秋气早樹帶夕陽多鳩拙方棲棘鴻冥豈受羅相看此風色不飲夜如何周學博云石

云石失名嘉興人隆慶間揚州學博有泮鳴集送彭主簿去官還重慶

曉促徵夫設去輪西風撲刺馬頭塵拊膺白日誰知我仰面靑山不顧人巫峽天低雲气黯楚江潮淺石防新到家松菊開三徑竹杖芒鞵別有春

馬參政千乘

千乘字國良號映臺平湖人隆慶戊辰進士授分宜令歷陞廣東僉事羅防山多盜防兵平之晉四川參議復遷廣東按察黎叛泛海諭降黎泣拜曰此昔平羅防使君也兄文學千里亦有盛名題湖亭

此亭堪極目蕭瑟起幽思帆路行平水雲陰上釣絲九枝凝一碧連岫畫秋眉憑對曲防霽涼風吹杖藜陸巡撫萬垓

萬垓字無畦號仲鶴鼇之子隆慶戊辰進士由部郎出守蒼梧拊馴洞猺遣子就學尋遷雲南副使緬冦亂親冒矢石下兵隴川擒渠魁收叛卒聲震西南累擢僉都禦史巡撫江西築圩千頃積糓百萬兩賑大荒瓷運嵗輸回靑費萬計垓力請以土靑代之民困得蘇卒於官立祠章江之上李贄有詩哭之云二十年來但寄書艸萍消息竟何如巨卿未解山陽恨垂老那堪防素車

癸未春入覲南歸重過新嘉驛池亭【有序】

丙子春餘同李宏甫北上憇息此亭喜其佳勝命酌論心於今八年未嘗一日忘也今宏甫已掛冠髙隠而余復行役過之景物依然感念中惻賦此以紀所懷

芳亭春曉憶曾來千古襟期向此開魯酒飲非河朔醉素心人是艸才層軒秀色仍蒼檜四壁新詩半緑苔悵望冥鴻天萬里招尋空復意徘徊

自永趨騰經打板箐渡潞江宿八灣地勢盤郁炎瘴最深中間有磨盤風洞髙梨岡分水嶺蒲蠻哨五十三參皆危厓峻阪猿啼鳥語之處平生所未嘗見者用韻漫詠

石盤風洞幾髙低箐惡蒲蠻雜漢轉餉坐看民力盡何時銷甲尉陀西

胡龍巖其久

其久字懋敬崇徳人隆慶丁卯舉人官龍巖令和蔡使君登尊經閣

髙閣春云滿追陪此眺臨關河千里色禮樂百年心樹指靑山逺鶯嗁緑桞深談經誰上席有道屬於今丁淸惠公賔

賔字禮原晚號攺亭嘉善人隆慶辛未進士爲句容令擢禦史歷南大理太常鴻臚僉都提督操江凡九任轉北京工部侍郎尋晉南京工部尙書前後在畱都三十年革債弁科減月糧之獘除上江二邑廂坊僉役之條濬浦口諸河以利渉廣京口外塢以通漕復鎭江石橋勒船禁以救溺疏丹陽朱巷濫泥河洪以漑田治南北四百里孔道甃石防楡桞以便行旅其居官實政大抵如此尢好行徳於鄕老而彌篤年八十有八買小舟渡江謁孔林性儉朴臥榻無重茵下置一雞比曉聞卽起卒贈太子太保謚淸惠

謁方正學先生祠

花雨臺前石子岡孤墳松柏自蒼蒼從來灑淚成新土何必遊魂返故鄕山色一林俱積翠江流千古半斜陽欲知直道人心在祠廟於今信有光

洪郎中烝

烝字惟進號鸚洲平湖人隆慶辛未進士授陳州知州停解京俵馬三百餘匹又議處河北嵗驛費省數千金擢選部郎有來鶴軒稿子世基孝亷有文名

錢塘懷古

山靈曾見紫宸朝蔓艸銅駝久寂寥崖海星沈王气盡鼎湖龍去蹕聲遙英雄出塞魂猶壯臣妾和戎恨未消城郭不殊風物異六陵鴉樹送寒潮

碧山學士黃洪憲

洪憲字懋忠號葵陽自稱碧山學士秀水人隆慶丁卯解元辛未進士文名冠天下選庻吉士陞編修奉使朝鮮止擕圖書數卷丁丑江陵以人望推憲分較禮闈欲屬其子憲堅避之歷庻子少詹事侍讀學士當憲初入翰林時爲館課輙傾其曹前輩無敢雁行者性又嚴峻好直言遂爲時忌萬曆戊子主順天試取王錫爵子衡爲榜首李鴻又申時行壻也言者遂以攻憲下廷臣覆試文皆如格事乃白然憲遂自劾求斥慰畱再四疏十上竟告疾歸著有皇明文憲朝鮮典志鑾坡制艸學易詳說學詩多識碧山學士稿等書詩頗俊雅不多作其於文特精制藝神聖工巧合並爲一評者謂其體凡三變初爲渾灝踔厲之文嘉靖辛酉甲子間風气冗弱先生與同裏趙玉虹獨爲古學救之以精練典則隆慶辛未後文體復振皆先生力也庚寅歸裏文益簡淡髙逺宦成之後嗜此不厭文成人爭購爲奇寶逺方之士重繭而來及門數百人如防稽陶望齡晉陽王濬初華亭董其昌同郡朱國祚陳懿典馮夢楨陶鑄甚眾嘗曰此王制也卽唐之詩宋之表也君子有從周之思切勿視爲羔雁其持論如此

同幻休上人登二祖庵遇雨

迢逓靑山暮崚嶒石磴斜孤云生杖履細雨濕袈裟林靜時聞籜臺空欲防花何年謝塵鞅老此覓丹砂

逹磨洞訪大鞋和尙

舊是傳燈地今棲鶴羣千窺積雪一衲擁寒云掛鉢餐朝露忘言對夕曛知君超浩刼永勿墮聲聞

題鴛湖秋月圖

澄湖明月浸樓臺一望波光萬頃開星轉銀河天外落風揺蘭槳靜中來蒹葭兩防靑楓合砧杵千門白雁催勝地總憐秋色裏幾人淸夜踏歌回

登十三山

塞外岧嶤第一孤臣天畔寄萍蹤胡笳吹墮關山月漢壘陰銷瀚海烽巖樹晴光浮鸑鷲劍花秋老照芙蓉從來細桞軍威壯勒石銘勲在幾重

過山海關

長城古堞瞰滄瀛百二河山擁上京銀海仙槎來漢使玉關衰艸戍秦兵星臨尾部防龍合月照平沙萬馬鳴聞道邊陲烽燧息書生直欲勒燕銘

郭按察子直

子直字舜舉崇徳人隆慶辛未進士官閩臬有三遊艸歸後杜門掃迹招裏中工詩者吳大今郡宋山人旭西林僧明曠諸生沈穉圭等爲殳山社子張虛侄孟弢皆與焉方宋元時髙人結社殳山姓名莫攷至明初貝淸江朱以貞輩繼其盛而舜舉復行之風流不墜矣

小園

扶疎艸樹繞空亭隠幾山光雨後靑吏防鴉啼明月上一簾花影讀黃庭

薛序班文炳

文炳字有孚號鶴樓嘉興人隆慶間以貲授鴻臚序班有調屙集鶴樓稿

題鶴樓壁

松閣茆檐夕照邊海山靑列幾闌前洞庭霜落柑如蜜泖澤秋深雀帶綿白酒且從今日醉黃花不攺舊時妍不才性嬾成孤癖才說爲官便惘然

沈太學如封

如封字先一字是荘宏之子幼頴敏工詩尢精八分施靑州埈範司成應期咸器重之隆慶間入太學不第歸而任誕放浪詩酒間好蓄古法書名畫通曉太乙六壬遁甲演禽諸九流家言構樓黃墩上眺陳山顏曰見山觴詠其中嘗言宋儒頭巾气撲人國朝摹儗先秦文者鳥語耳著有見山樓集北遊稿吳中蠶法

機婦吟

婉孌機中婦燦爛機中錦將以獻天子願補日月衮豈道風塵黯顏色殘絲斷縑不成匹意气空驚抱璞人獨把流黃暗中泣

姚秀才舜漁

舜漁字仲陽號澤兗次子隆萬間文學詩非所長特精禪理有西艸

訪秋潭上人不值

予亦逃禪者每來逄閉關不疑師避客但負我偸閒乞食淹鄰曲經行過水灣暮禽歸欲盡佇久竟空還石門山人宋旭

旭字初暘崇徳人家石門號石門山人隆萬間布衣好學通內外典能詩善八分尢以丹靑擅名於時層巒疊嶂邃壑幽林獨造神逸海內競購之年七十有八苕上諸名流招繪白雀寺壁時稱妙絕與雲間莫廷韓同邑呂心文友善晚入殳山社所作偈頌多透脫生死語非區區一藝之士也臥雲樓與莫若江郭禮亭夜坐

春陰天欲雪虛閣夜生寒竹葉探鉤盡梅花秉燭看風塵余短劍時俗且髙冠無限憂時意聞雞恥素餐

賦得五秀色【在郡城天寧寺前】

招提橫翠靄駢峙兩三尖仙掌髙擎漢佛頭靑映簾咒雲龍出鉢施食鳥窺檐示彼西來意優曇取次拈周珍

珍嘉善人

陳賢良祠

仰公髙節拜公祠舟艤風溪落日遲欲向白牛尋舊迹幾行蒼蘚蝕殘碑

斗野山人郁惇易

惇易自號斗野山人嘉善人父天民博學善詩文纂靖難盡心錄惇易譔述頗多有言志稿

陳賢良祠

靑苖新法世無何抗疏佳時志不磨廬阜巒曾眺覧星湖風浪幾經過碧梧翠竹荒丘寂野艸寒煙落照多莫嘆山僧爲伏臘裕陵無樹長新柯

沈璋

璋嘉善人

過淨蓮庵

不禁煩惱過僧房一靜從教萬慮忘白石有緣畱我坐靑山無語笑人忙閒庭雨過藤花落古壁煙侵薜荔黃獨倚小窗凝望處目隨孤鳥送斜陽

【附考庵在嘉善西十里元創】

沈槃

槃嘉善人

過石井橋

石井塘隈小市防步云橋外蓼花鮮輕橈載月隨風渡乍送冥鴻過逺天

【附考橋在嘉善麟瑞鄕】

過硯池灣

渚淸沙白硯池灣唱晚漁舟罷釣還風致漫看元絕俗一林疎桞澹秋煙

【附考灣在嘉善麟瑞鄕】

姚秀才懋勲

懋勲嘉善人

胥山

山小秋容淡登臨倍感傷掛袍人去逺磨劍石畱光風露忠猶烈松濤怒未降蘆花明月上歸興詠滄浪沈嘉賔

嘉賔嘉善人

朱頂鰕

月色平鋪映碧流孤村寂寞冷煙秋偏憐澤國長須侶也占朱衣一防頭

【附考嘉善祥符蕩中生此】

顧忱

忱嘉善人

六斜塘

九里灣頭放棹行緑楊紅杏帶嗁鶯望中咫尺西塘市我亦曾來有葛盟

【附考塘在嘉善西北五里】

金景西

景西嘉興人

唐荘

淸溪環抱碧村流荘上花明宿雨收壤接桑麻生意好家全雞犬臘時優林饒古木藏深屋防覆垂楊系短舟每到斜塘尋往迹故家文獻足風流

風涇

白牛塘上酒旗中南北長橋掛防虹煙寺曉鐘蕉葉雨水樓晴檻楝花風衣冠文物名猶在舟楫魚鹽利尙通東望雲間酬二陸舉杯南向酹宣公

破瓢道人吳孺子

孺子字少君號鐡蘭溪人性髙僻有腴田頃許盡易磽瘦鑿溝引山泉繞入玉雪廚銅池中曰如此庻不辱自親釜竈耳以此破家及妻子防徧遊江湖所至率蕭寺及名流韻士家好采壽藤癭株爲幾杖槃盂尊壺罍洗之屬手自摩挲光澤可鑑客稍諦視輙不聴曰勿令爲俗塵所觸嘗以數縑市一大瓢過荊溪盜碎之抱而泣者累日王元美作破瓢道人歌有一緑蕚梅杖名紫玉又有一紅斑竹形制奇古皆三代物也按孺子遊屐半海內而吾郡尢數數往還始客於項氏戚氏或姚氏鐘氏梅溪李氏海鹽錢氏及釋戒襄處最久後終於梁溪

答旅中兒

僕本金華人少小親耒耜三十始讀書一命期彊仕褊性命疎狂怪辭來哆侈一年復一年世事難料理面垢鼻無紋短髮披兩耳瓠落在江湖饑寒忍將死寄謝旅中兒無勞問歷履閒來澤畔吟顧影還自喜夜深魍魎啼遙拜相依倚躡電樹兩幢促我不能止駕之驂白螭羣從來何愧下視塵寰中茫茫若螻螘

海上僦居

僦居來海上又是一家村日落旋吹角天寒早閉門無勞遊子恨不盡主人防更喜南檐敞衰年且負暄

別錢懋谷

幾月爲歡在君家花滿溪酒奢泉不竭詩細艸能齊別去情何恨重來路恐迷徘徊江上棹疑是武陵西

寄王元美

日暮歸鴉徧鄕心可柰何病隨新月長愁比落花多細雨亂堦艸防風起夕波西陵有嚴武不必淚懸河

將歸溪上畱別李將軍兼呈何太史

說謊定推何太史相嘲無柰李將軍桃花細雨且歸去江上吹簫弄彩雲

題畫

玉露淩寒萬壑空洞庭秋水醉芙蓉小舟不放尋詩夢撐入村南臥晚風

頑石老人陸光宙

光宙字與常號巨石晚稱頑石老人平湖人比部伍塘子四嵗而孤遘家難匿車中走京師至武惠所十六補順天弟子員聞母訃南還一時飛甍連隰灰防殆盡遂退處郊圃晚年超絕世好與宋初晹璩君瑕諸名輩友善每當初秋䢐署以紫姜靑荳破帽野航浮游三泖間嘗泛震澤一白衣叟執紅梅造舟宙曰必佳客也載與酣飲作紅梅詩以別曾過嘉善觀幽瀾泉寺僧不爲禮乃題一詩於壁雲山僧不曉事客至莫呼茶羞殺瀾泉井靑苔覆落花旣去有一顯者見詩追迹之不得其托寄髙曠若此崇禎巳已夢一道士持靖節小像索題諦視之卽巳也題云在晉爲淵明躬耕辭五斗昔以節自持今惟義自守千載復歸來春風吹五桞曾識白蓮人逺公是吾友翼日遂逝年八十六有鋤余集

贈友詩十五首

送居士旭

摩詰畫山水自言皆夙因焉知宋居士乃非金粟身融貫得妙理气運奪鬼神堪與虎頭絕凡品何等倫覺路一以開頓悟超上乘

璩山人之璞

君瑕負奇气才藝眞絕倫天地總睥眤悠悠何足論胸次富丘壑落筆生風雲誰能賦鸚鵡令人羨禰衡

沈丈人維鑘

丈人名門子气意挫不舒古道世寡合況復閭裏兒珍庖宴佳客學仙愛樓居途窮愈睚眥日暮耽詩書陋巷樂不攺太音知者希

沈太學文猗

矯矯沈公子薄榮負奇趣制作恥雷同含毫想天際開軒玩鐘王篝燈了章句彼美瑚璉姿終爲廟堂器

張烈士朗

張卿任俠烈歌嘯吳市中不憚貴公子罵坐開心胸沾沾常自喜黃湏炯方瞳書法亦遒勁吐奇或如虹軒然慕遐舉望之其防龍

王儒林彥淳

孟還事筆研謀生亦何拙朝耕暮出門誰云耰不輟太宰自虛左一刺懷中滅洗硯搨黃庭夷然而不屑彈鋏歸來兮雙擁茂陵妾

王五經滕

王公祖道術飄飄儼神仙逺慕古蒼頡六書究精研篆隸法鐘鼎下筆能鉤靜知艸木性察見鳶魚天嘆息玆人去入耳無防言

方髙士道成

婺老故多貲身著千金裘任俠獵聲譽盡防裝吳鉤易轍誦墳典上防不見収文章古作者詩些洪波流晚悟無生理身世同浮漚頽然一貧衲不易五諸侯

胡先生順伯

胡翁鄞中客余家三世交內行實耿介外易同兒曹吟詩貴眞率爲文喜不雕頭白老書記功名等鴻毛

白蓮道人如本

道人故緇髠墨名乃儒行遁迹鸚鵡洲觀空照心鏡禪悅每臨池作艸銀鉤勁防戱竹下吟林鳥久相應一歸祗陀園何時還出定

吳山人漸

吳公本姬姓束髮喜誦詩破產結賔客出伎歌新詞趣尙樂山水入城但攢眉選勝亟向往扁舟載西施常恐溘朝露不惜千金貲泰山有遺表遼鶴歸何遲

石髙士蘊齡

若翁爲邑博君遂爲邑氓白鶴鎩雙翮棲棲向雞羣乘興灑翰墨率意成丹靑詼諧隠吳市和光復同塵側注傲冠冕於我如浮雲

朱文學訪

子道尙孤潔闤闠皆蓬蒿偶拾江臯佩萋菲生靑袍歸家徒四壁滿屋掛蠨蛸文君吟白頭相如讀離騷蓋棺土不掩空有諸兒曹

潘逸人宿

徳輝江湖客笑傲王公前入山訪桑薴時開顧渚船謔浪傾四座新聲亦翩翩耽棋夜分寐畱朋渉芳園老爲孟嘗客瀟灑覺爾賢

沈國醫友忠

靑囊乃餘事雅好論典墳家世業神術遊遨更多聞揮灑落風雨髙歌停白雲服食翻自誤地下應修文

曹氏園

半畝池連竹三間屋對花艸揚子宅傳易種卿家白日摩晴鸛靑天防暮鴉客來村店近沽酒趂魚蝦

暮冬送顧孟及遷居

乾坤皆逆旅又復此離羣共作無家別同爲落葉分壯懷傷晚嵗行色動寒云以我他鄕淚臨岐灑贈君

冰雪淹旬詩以寄感二首

日灑爭春雪如珠亦間花望從梅處密舞到竹邊斜髙剎標紅寺孤舟釣白沙幸無沽酒債一月斷魚蝦臥雪惟髙枕傷春只閉門圍鑪消白墮擁衲伴黃昬覆壓從橫樹糢糊逺近村又將寒食近依舊是消魂

和答曹三萊卽事

載酒竹林過風流似永和常疑叩門響忽訝棹船歌野色浮靑气江聲湧白波小山申再約桂影月婆娑

秋莫過福源塔院贈靜修上人

暫釋塵中鞅聊舒老去身夙生如有約幻聚豈無因蝶引徐行客魚窺久坐人一乘開覺路誰復問迷津

木芙蓉

冉冉木芙蓉翛然出翠叢破炎承曉露淩壑待秋風未倚佳人醉先怡楚客容渚宮期不逺翚映夕陽紅

仲秋九日金吾弟淵泉訃至

半生南北各分天一晤重違又十年黃耳走殘吳地月白烏啼防薊門煙委先慈竹應難化長未孫枝亦可憐老我獨存君不見夢魂飛繞落霞邊

鸚鵡病劇垂死百計療之得生

鸚鵡含顰憶隴山雕籠病翮欲飛難豈無縱爾西歸念萬里鷹鸇妬羽翰

鄰鄕侄死一年矣詩以志哀

不違旬日便開尊底事今年靜掩門一十二畨三五夜獨畱明月到黃昏

溪橋送客

桞下花前日半曛赤欄橋外水如雲黃金散盡無長物畱得鶯聲把贈君

洪秀才黙

黙字惟緘烝弟隆萬間文學

宿東禪寺

薄暮維煙艇循溪上講堂山圖秋水濶樹接浦雲長僧集諸天供風廻合殿香臺端聞寶偈心寂萬緣忘陸郎中基恕

基恕字澹園以父光祖防工部郎

述懷【有序】

予攝事通惠目玆民艱𨿽勉致寛政猶杯水救車薪無補於炎炎也惻然寫懷以識感嘆

泛舟無榜人勞勞愧濟少年志沮防卑秩多蹇滯司農告不給秋稅從新制時艱但增慨匡救難爲計多捐念國貧重斂民爲厲張羅置疎目寄惠在防細

項通判桂芳

桂芳字楚東襄毅孫官韶州通判有歸來艸南湖秋泛

水滿長湖一片秋防茫煙雨鏡中收芙蓉夾防迎靑雀蘆荻平沙隱白鷗載酒自宜消嵗月埀竿還擬向滄洲采菱何處歌聲斷木落天髙動客愁

檇李詩系卷十四

欽定四庫全書

檇李詩系卷十五

平湖沈季友編

明

藿園居士李應徴

應徴字伯逺號霽巖嘉興梅溪人萬曆癸酉舉人自少而孤稍長博極羣書沈司馬思孝深契之一時名流如屠長卿沈嘉則胡元瑞張孟奇皆與倡和往還懷才悒悒十上公車乃就滁州學博蓋應徴以駿宕之士雄視一世平生感憤一發於詩故能眾體兼長摛詞獨冨風流俊爽情防婉切不徒以寫景述事爲工也著有靑蓮館初編藿園集汗漫遊薊易寓言寄苕漫艸等集

琴者王生爲予鼓石上流泉之曲走筆贈之

涼風颯颯天气肅髙樓置酒悲夜促新歌妙舞且暫停聽君鼓卻流泉曲指下泠泠百道鳴散入秋山萬溪玉一弦一彈淸我心欲斷不斷聲相續君不見齊門瑟燕市築獨立狂歌向人哭丈夫轗軻亦如此琴中之聲何爲爾

蘇生爾宣向嘗任俠報仇兼善秦漢篆刻近從吳門過予山中作歌贈之

君不見專諸魚膓化秋水要離墳樹悲風起吳宮覇气久已銷俠骨猶然香未死蘇生寶劍光陸離少年報仇人所知卽今隱迹埋吳市劍鋒折作囊中錐黃金剖鵲大如斗白玉盤螭壓雙紐雄心鏤向方寸中仇人血濺丹砂紅秋山飛雨聲颯颯慘澹光鋩寒白日看君意气尙如虎那能老作江湖客丈夫腰下有昆吾何不東梟島夷西擊胡試拂燕然一片石可堪還勒漢銘無

薛素臨趙承防吹簫美人圖歌【有引】

醉香道人出此圖見示墨韻遒婉眞得吳興三昩蓋薛工於繪事而尢能以鳯簫度曲故宛轉曲盡其態而所臨宋景濓學士題語眞書數行更得臨池之致此何必當年校書卽衿紳中恐亦罕此韻士也今薛已歸沈景蒨不可復見覩此如對寫照徒增悵惋遂作歌焉

吳興王孫筆楚楚丹靑貌得吹簫女宛轉如疑咽素秋月白宵寒鳯飛去題識猶存學士名數行頗得臨池趣誰人書畫兼擅塲誰同趙宋稱雁行河東佳人小字素妙曲曽將鳯簫度麗情秀壓錦江濤霞箋色奪芙蓉露標韻俱從指下生妖妍獨向毫端吐吳興得似未得眞佳人貌畫兼貌身含嬌轉盼邀鳯史有聲無聲皆入神此時珠簾防華燭此時紫簫奏新曲月痕依微脫口朱星月參差動纎玉朱唇乍啟梁塵空玉指頻弄蘭心通祗覺春風生合坐忽移形影向圖中圖中坐上宛相肖嬴女卻對秦宮照天籟俄分倚獨鳴淸音倐斷迷雙笑獨鳴雙笑兩依稀只今化作彩雲飛驟然顧態猶疑是覩久防聲始覺非防聲顧態神猶動巫峽荊臺別通夢風前屢誤拂書蠅月下初聞罷簫鳯簫聲只隔鴛央水鳯吹蛾眉呼欲起司馬靑衫濕盡無春蘭寂寞秋風裏

南湖雨後見月

放舸傍莎汀悠然笑獨醒雨餘千樹黒月出半湖靑水气澄秋席寒空寫夜亭重輪元自現煙霧莫防防

人日遣興

人日人爲客春風春可憐煙波浮宅逺丘壑寄情偏柏葉烏程酒椒盤下若鯿如從習池飲醉臥峴山前

宿南禪廢寺

寥落春城寺翛然對野僧庭烏朝下食山鬼夜窺燈心義空防晤塵勞斷未能松寮疏雨過片月照枯藤

花朝集徐徳甫園亭

一室成丘壑悠然會逺心餘寒春色淺過雨藥防深蜨戱才窺幔鶯嗁稍出林緑尊畱客醉隨意坐花陰

落葉二首

西風蕭颯戰初降吹落長門淚共雙暗雜繁霜沈曉角亂扶疎雨入秋江迷離空逕深畱屐約略寒山逺到掃盡玉階愁不去依依簾月對殘缸

朝來誰掃拂云柯揺落偏冝傍晚多漢苑哀螺曽入曲洞庭秋水忽生波柝中影度闗山月夢裏聲殘子夜歌咫尺天涯人共逺滿林風雨下松蘿

新桞

舞罷春梢曉露淸縷金試唱不勝情忽牽鷗夢眠難定似怯鶯梭織未成月影乍窺陶令宅風條漸拂漢家營也知今日靑靑色彊半荑枝向舊生

登薊門望塞外有感二首

經略當年西出師曽傳塞外走燕支如何士馬東歸日猶是朝廷右顧時風偃旌旗閒虎豹月寒戈甲臥熊羆長歌一曲燕云斷坐聴髙城皷角悲

帝障排空斥堠分盧龍刁鬥夜無聞單於避飲長城窟都防移屯細栁軍鐵甲聚昬滄海日朱旗逺繞黒山云班生浪有如椽筆不勒燕然第二勲

悼亡詩爲方眾父賦

玉魄千秋夜悲風起白楊黛銷塵鏡色粉落故衣香蕙帳淒琴瑟金釵墮鳯凰魂應隨上婦貴不待中郎夢失髙堂窅猿啼楚峽長回思畫眉處彷佛嫁時妝

周評事從龍

從龍字彥云號霖滄嘉興人萬曆癸酉舉人歷官南大理評事著有繹聖堂稿其詩不多見據曹氏詩選所收頗整繕不入輕靡蹊逕

題招隱君祠壁

荒亭云落落沙竹雨綿綿漢詔無今日焦峯自昔年山僧供祭酒天子賜江田踏盡寒莎路疎鐘破暝煙

懷某上人

一溪煙水背孤城洗鉢歸來落日晴防憶支公舊蘭若靑山如在沃州行

夏知縣日葵

日葵字【闕】秀水人萬曆癸酉舉人官知縣中秋三日鴛湖詠月

結伴尋幽過水西娟娟纎月印淸溪空中樓閣防茫見望裏湖山逺近迷光漏一痕涵皓兔影揺千頃掛丹霓秋宵佳色今伊始莫惜頻頻玉椀擕

支奉新大綸

大綸字心易號華平立之曽孫萬曆甲戌進士試政西曹時江陵秉政進白燕紅蓮以爲瑞綸言於朝曰大臣不宜稱祥瑞啟侈心五月蓮固宜開卽不然物非其時謂之艸妖燕鳥也白者金象兆爲兵奚瑞之有江陵聞而嗛之遂請教南昌遷泉州司理時侍郎洪朝選失江陵意欲中以法綸嘆曰洪公庇正醜邪範孟博之儔殺之非法乃爲書具陳天道人事不宜枉殺大臣以媚人江陵益嗛之遂罷官又七年推補江西藩幕遷奉新令復與上官不協掉首而歸卒年七十有一門人私謚曰文介先生所輯永昭兩陵史屯余耕余諸稿華平集行世

九日遊柳州亭二首

伍相英魂何處尋伍塘堤畔栁陰陰漁舟未解西江劍一飯空投下瀨金都鄀故畱忠楚計無疆終殞報吳心英雄防掬恩讎淚夜夜風濤自古今

貰酒狂歌鼓枻遊憑髙縹緲入層樓耶溪尢物鶯花老石室遺逋日夜愁入郢漫酬無忌恨使齊翻墮伯嚭謀伍塘千頃堤邊栁猶帯寒鴉愬屬鏤

【附考亭在嘉善伍子塘塘相傳子胥所開長二十七里今城中南北水門其經流也】

谷雨卽事二首

早乘谷雨帯經鋤送酒人來問祓除萬事皆慵猶種竹千金防盡只畱書長吟陡覺和風動安步徐防化日舒不是狂夫偏玩世也知天地亦蘧廬

當門蘭故應鋤塞路荊榛詎易除霅水更無修禊侶由拳剛有未焚書啞啞猨鶴聲猶咽楚楚松筠葉乍舒滿目江湖休厝足祗須擕杖入匡廬

吳知縣正儒

正儒字醇之號貞所嘉興人萬曆丙子舉人官邑令有巳午漫艸

竹閣

亂山圍小閣罨畫出湘雲翠滴春猶冷煙凝晝不分已從憐勁節更爲惜淸芬寧別此君去當歌至夕曛許州判聞造

聞造字長儒號星石相卿子萬曆丙子舉人歷河間東昌推官遷禦史首諌東封條議兵餉紏大司馬石星誤國與史官劉虞防不稱職狀皆人所不敢言未防引疾歸起按甘肅單車徧歷激揚吏士至勘松山功罪自大帥已下罸治有差聞礦使四出兩疏極諌又言臺省撫按諸臣之言百言而百不聽宦豎之言百言而百不疑是四海之威權歸之陛下而陛下之威權盡挈而歸之宦豎言甚峭厲遂落級爲岢嵐州判歸家無疾卒著有詩文集奏疏家乘地理纂要蠶譜等書

懷錢淵父

南端初月上徙倚正懷人秀句思錢起言愧許詢雲光淸戶牖竹色冷衣巾更愛重湖曲涼風動白蘋

黃河舟中

日遇同鄕人風波那如許欲寄平安書對面不得語錢太學應曽

應曽字長卿籥之子萬曆間太學

問友人病

行蹤兩月不相聞鴻雁飛飛各有羣采藥欲停何處屐扶藜還看防峯云奇書防漫癡憐我痩骨崚嶒病憶君安得相逢明月夜半竹影坐平分

錢蓬州應晉

應晉字次卿應曽弟萬曆丙子舉人官蓬州守有閬風館集

重遊鷹窠頂同許長儒宿隱山上人房

重防古剎遊相對人如舊竹色墮虛檐松風響淸晝傑構淩天梯飛泉決云竇談禪向鳥窠聽潮六時候地逺夢亦淸寥寥防宇宙鐘磬深夜聞月明在孤岫

金舉人九成

九成字伯韶號望虞秀水人幼以神童稱誦讀餘暇便能旁渉稗官野乘出語驚人萬曆丙子年十九領鄕薦屢上公車不售乃焚去郵傳不復北上浮沈肆志與酒人劍客禪衲道侶締遺世超方之交年僅三十九卒著有借竹軒稿春懷小艸讀史小論詩亦淸利不俗

冬日偕江禹正諸君集天然圖畫閣移酌寶石峯頂眺望

共上峯頭望嵐煙薄暮收愛吟遲酒醆乘醉數漁舟塔影沈波靜天風拂鬢秋湖山自今古塵世幾同遊

再過桐岡書屋

竟日柴闗掩穿林竹徑幽欵賔猶舊主沽酒話新愁翠樹深經雨黃花久占秋匆匆城市去應愧昔年遊韓同知子祁

子祁字心克號肖南平湖人萬曆丙子舉人授徳安推官又補贑州陞蘇州同知三董漕挽俱絕饋送戊申春飄然歸裏篋中惟書數卷石刻數種生平以翰墨爲樂爲詩蒼老髙潔有醯雞集尢善艸書得醉僧遺意時稱淸簡其庻防乎

陸藩儀別墅

抽簮結隱傍靑霞五栁陰籠處士家壘石漸成飛鷲嶺開池疑有蟄龍窪新詞不入梁園簡曲徑分栽圃花客去北甜睡足碧雲深塢誦南華

讀鄂王傳

山前山後盡王庭大將旌旗壓栁營海上浮圖俱下駟嶽家赤幟有先聲兩宮未復元戎意九伐方張國賊生五國城枯南望眼康王已是諱稱兵

馮祭酒先生夢禎

夢禎字開之號具區晚號眞實居士秀水人萬曆丁丑會元選庻吉士授編修中遭廢黜起南司業晉祭酒三年乞歸又九年而卒夢禎爲人髙曠不喜作俗間生事往往以風流自賞移家武林築室孤山之麓家蔵快雪時晴帖因名其堂爲紫栢可公幅巾弟子蒲團接席究第一義復與虞徳園徐茂吳諸公倡酬四方學者日進身執經卷朱黃甲乙禪燈丈室淸歌洞房人望之以爲仙眞洞府卒後人志其墓曰位不大齒不尊而風流長衣被海內謝安石之擕妓采藥房次律之鳴琴奕棋天下以王佐歸之固不以用不用爲軒輊也今存快雪堂集若干捲其詩不習館閣語登臨古什追蹤陶謝律絕𨿽多艶體亦有生香眞色之妙與髙不相妨也

賦得楊栁可藏烏

嫋嫋白門前藏烏倍可憐柔枝排影度宻葉引雛穿啼合驚宵陌飛應破曉煙新知樂如此詎惜故腰妍余不溪廻舟寄訊章元禮吏部是日雨雪

吏部才名舊瓊瑤昔見詒山川聞問隔日月鬢毛衰身退仍憂國家貧但賦詩廻舟緣興盡風雪寄相思

弔梅花道人墓

聞君畫梅亦畫竹祗是梅花名獨存香逕爲君畱素影月邊容汝傲黃昬人歸舊裏家何在墓托空門道益尊惟有孤山林處士知心兩地薦芳蓀

無題二首

爲憐飛絮趂遊絲一段春愁泣路岐莫道芳魂收未得因風直上最髙枝

琉璃硯匣鎭隨身彩筆揮來字字新他日長門如有恨千金辭賦不求人

沈修撰自邠

自邠字茂仁號幾軒啟原子萬曆丁丑進士選庶吉士授檢討陞修撰自邠生而韶秀嗜學盡讀家所藏書發爲文章醇雅淸麗無險巇詰屈之態年僅三十有六著有詩文集

本覺寺三過堂

遵塗出枉渚弭櫂攀叢林石幢委陳莽殿壁生幽陰昔賢此流憩登堂復沈吟代往迹如掃聲畱感彌深悠悠東逝波閱世成古今古今旣巳爾何用役吾心

送王侍禦伯禎

闗西王郎气無敵手持白簡廻霜色都市驚呼鐡防驄殿頭捧下團龍敕此行暫作南畿使三輔秋風動旌斾內地新紆復馬恩軍儲已足畱田議羽書頃者奏甘泉邊騎憑淩踏塞煙防君飛檄淨沙磧卻笑從軍王仲宣

送葛太史鳯池封秦

淸時防嵗直鑾坡百二崤函擁傳過定有使星催客蚤已占眞气入闗多小戎舊俗人如玉大國新盟帯是河鬥酒花前擕手別金莖東望莫蹉跎

陳儀制泰來

泰來字伯符一字員嶠平湖人萬曆丁丑進士歸娶賜內府金花龍燈州裏榮之累官儀制員外郎疏請建儲不報忽傳三王並封艸疏死諍又靣質王文肅於朝旁觀悚栗卒寢封議防以疏救孫鑨謫饒平典史自賦有直道不緣三黜攺孤忠只受九重知句年三十六卒於苕川光宗立錄贈光祿少卿有員嶠集初謫歸時夢至一山見羣仙咸集共賦云涼風拂拂白雲收宦海茫茫幾日休剪紙作驢輕撥剌桃花洞口笑淹畱旁有仙曰汝干淩子也後一年當會於此歿後翁哭之慟適遇方士能作飛符召魂術翁爲祈請附乩書曰仙謫之期止此非不思我阿翁然數有限慟奚爲遂賦詩以別泰來慷慨有才略與顧憲成趙南星諸公咸气節自負竟以抗直困下位夫人營織而食後復貶竄流離以死嗣子無傳風流頓盡悲夫

贈揭山人

乾坤一防人家在吳山下裹糧遊五嶽自言畢婚嫁口讀軒轅經指掌泄造化似餐紫桂實曽覩靑蕖謝大藥可延年訪道無休暇倘逢八公侶將防白雪捨

懷周元孚民部

周郎文武備間气起蘄黃倒峽春濤壯淩霄紫色長人誰似匡弼天不老馮唐湘水行吟日應知笑楚狂

寄魏懋中南司勲

抗疏英名震九垓憂時重見洛陽才風流贏得山公署骯髒應非子建哀蘿薜云深休自戀芙蓉秋老向人開淩波欲往無舟楫防望新亭灑涕回

塞曲二首

黃雲四合角聲哀擐甲先登烽火臺十道控齊落馬幕中賔客上功來

哀笳動地逼長城細栁營中輙夜驚老弱嬰城壯士死將軍髙枕聴秦笙

朱秀才元弼

元弼字良叔號武原海鹽人萬曆初茂才安貧力學事後母以孝聞門人私謚曰達隱先生著有猶及編獨醉庵集

送朱官宇遊洪都時予課其伯子

秦山何靑靑秦溪月在亭與君一擕手共指牀頭酒一尊潑醅未曽開苕上春鴻入幕來時君欲度滄江去期予雪後梅花署安得輕絲系紙鳶相隨萬里奏離弦朝朝暮暮滕王閣明月當長不落君須記取碧珊瑚歸來莫怨東風惡

題朱辛江便面

自少圖名意誰言世不知僧求開寺記客送買山資細雨魚翻藻斜陽燕哺泥平生無事廹辛苦爲尋詩屠副使叔方

叔方字宗直號瞻山應埈子萬曆丁丑進士授鄱陽知縣先是遜國諸臣疏屬一丁一地分戌劇邊一遇絕丁輙行勾補飛符所到寃結二百餘年方之令鄱也適有符勾鄱人胡閏絕丁者方憤然擲符於地曰彼死忠何罪其親屬又何罪使吾有言責必碎首爭之矣擢禦史卽爲具疏請謚請祠請修治冢墓卹錄子孫及交遊姻黨之株累編戍者一體赦宥神宗感動防宥者千六百餘人京師張赦榜時忽風發榜飛轉展天際觀者如市自午至未仍還故所鄱陽張榜亦然事見顧憲成英風紀異錄中轉山東副使乞歸著建文朝野彚編行世讀外舅功徳贈言有感二首【有引】

司空公視師海上予時尙幼猶記督府胡公宗憲欲寛大防徐海之誅以司空之令應時殄滅吾湖故老一一能誦之旣乃功歸督府謗集司空至今不敢頌言其伐議者惜焉書此志感

江波猶自鼓悲風廟食今傳在甬東壯士由來思倚劍浮言誰復念韜弓當年帝寵元稱渥此日羣情已抱公天意也憐功未賞有孫新得薦南宮

中山嘗憶謗心驚讀罷新篇恨未平豈直枌楡全保障應知吳越賴長城蒼生並脫燃眉急靑史惟傳折股名方略於今零落盡深慙李漢善爲甥【漢是韓退之壻能纂退之文集】孫副使成泰

成泰字允交號景蜃簡肅公季子萬曆丁丑進士授道州知州革市販例輸官稅陞蘇州同知濬諸水利民賴之歷刑部郎陞邵武知府調蘇州終大名副使產不逾中人稱亷吏云

送尢司訓

送君湖上正晴曛楚水吳山咫尺分今日莫辭杯底醉數聲離笛片帆云

黃副使正色

正色字貞所秀水人萬曆丁丑進士官漳南副使三塔

諸天開霽色煙水望中分塔影揺淸漢鐘聲響白雲鳥遷雙樹曉僧定異香聞羨爾空林下翛然隔世氛陳舉人光贊

光贊字季襄吳江徐田人徙居秀水領萬曆己卯鄕薦有川流集

野老庵爲董朝獻題

湖上艸堂生緑苔荊扉長對小亭開臨池人識右軍宅玩世時拈張翰杯栁防及泉秋月上石橋垂釣水雲來與君放浪形骸外汀鷺沙鷗總不猜

孫舉人成名

成名字允仁號儀蜃簡肅公仲子萬曆已夘舉人自號超然道人有薄遊漫艸兩京浪遊集

釣鼇磯

湖面溶溶九秋碧防髙映彩虹流磯橫春雨桃花浪簾捲東風燕子樓此日釣鼇成五馬當年放鶴有孤洲明公爲築湖中石次第龍門下玉鉤

馮貞孝伯禮

伯禮字節之號讓伯太僕敏功子萬曆中太學生太僕卒官有賻四百金以遺命築寶應堤生平負奇任俠事母以孝聞好讀異書行文饒有風骨客燕六年無所遇而卒當是時西吳鮑應選江右歐陽瑛俱遊都下與伯禮爲文字交時兩生俱無子伯禮出槖裝爲兩生買妾開別館以授之兩生各舉一子故伯禮之卒也天下名士爲執筆弔誄者數十百人而兩生之文尢佳其孤洪業扶防南歸沈司馬思孝采輿情譔議私謚曰貞孝所著剰言一卷春秋羅纂十卷皆不傳

舟過仲祠下見先太僕手墨涕淚染毫成八韻

舟維水市寒逺見任城暮兩防積人煙有祠祀子路前閥垂丹靑後篋開鉛素驚看父手題悲使兒魂僕錚錚言可聞簌簌淚如注只今蒲緑深何似淮黃怒事嗟往境馳政覺畱神顧憐予負笈趨此去將誰遇

沈郎中堯中

堯中字執甫號瀛壺嘉興人萬曆庚辰進士起家縣令歷陞南刑部郎博學嗜古明於典故纂修本郡誌著有沈司防集及沈氏學弢治統紀略邊籌七略髙士彚林等書所構城南白薴邨居有東郭艸亭南陔堂王弇州爲記又有題沈執甫釣叟圖詩云蟠溪老翁八十餘此翁釣矦非釣魚若言軒冕異丘壑虞聖亦稱雷澤漁胸中但貯小云夢焉用形迹分區區沈君家住蒓鱸鄕緑蓑衣底天茫茫一朝鵬化擊寥廓九萬里翼雲飛揚𨿽然得意掛朝籍忽忽舊遊中不懌晨從大國問烹鮮夕向窮閻憂竭澤孫枝爲寫湖頭色展看煙波流幾席

賀監禿酒徒病昏無所知始乞黃冠去鑑湖能防時桓家小孺子躁心在塵网何必觧郡符始稱五湖長而我故是王之釣亦不得神長怡借令物色羊裘去終許菇蘆明月知

中秋煙雨樓望月

滮湖此夜月常滿遊子數年才得還老去不諳新世路醉中猶識舊家山波光瀲灔浮靑雀桂影婆娑擁翠鬟最是橫江羽衣客數聲淸唳落人間

海鹽觀海

長堤東望浩無埃萬里滄溟一鑑開石柱近從潮外落沙棠遙向日邊來吞天隱見蒼龍角仙島參差紫鳯毸便欲乘風慕沖舉不知何處是蓬萊

松臯積雪

東郭先生坐小舲雪中棹入荻蘆汀江天漫漫迷歸路猶認松頭數防靑

薴邨煙雨

誰道城東煙雨多半邨桑柘半邨莎山深不識朱衣吏春社年年燕子過

梅顚道人周履靖

履靖字逸之號梅墟秀水人萬曆中布衣築捨鴛湖之濵種梅百餘株時吚唔其下人呼爲梅顚道人自稱螺冠子著述甚冨刻有梅顚稿

過殷方叔齋次舷公韻

西滸曽聞隱接輿朝來得叩白雲居竹棐幾淸如許手自丹鉊種樹書

項中書穆

穆字徳醇號蘭臺元汴之子萬曆初以貲進官中書書畫有家法今存貞子詩

與友人話舊

經年南北嗟長別今夕相逢興轉豪雨過捲簾看桂影風來畱客聼松濤半生事業徒殘卷萬慮消除祗濁醪劍气已占遙應斗明時何復賦離騷

柳枝

濕雨沾泥若見憐穿紅繞紫乍爭妍不如落水爲萍葉任著東風處處圓

馬主事維銘

維銘字衢號新甫平湖人萬曆庚辰進士授太平知縣攤二畆三分之稅丈科一畆豁黃山虛糧數百頃陞兵部主事督山海闗革貂皮稅以艱歸築牧圃於東湖上飲酒賦詩自號羼提生有史纂廣文選池塘艸諸刻

拜石齋送鄭醒生鴻臚北上

慙無醒酒石醉後逢醒生君乃獨醒者云作薊門行天子自眀聖羣公贊太平君向府中趨手版能爲情𨿽縻長安米亦遊大人名豈爲麯糵苦吏治揚其聲仍當酌一斗與爾觧餘酲

陸通政長庚

長庚字元白號津陽平湖人萬曆庚辰進士授廣徳州知州釋寃獄六案去丈量浮額創水陽倉以免陸運之苦裁革縀價四千餘兩禁北鄕煤山采貢等事州人徳之陞刑部員外歷陞湖南道覈長沙屯糧侵蝕以俾軍需轉桂平道猺首韋扶仲盤花婆擾府江出沒茘浦時用兵三萬五千糜餉十二萬長庚請撤兵賊果懈長庚宻遣副將童元震夜至白馬衝襲之賊大敗八寨悉平播酋楊應龍反陞湖廣按察使移治上游提兵擒之陞江西布政歷府尹晉南通政使乞歸尋陞兵部侍郎固辭卒年七十有八

感興呈景陽兄

林藪原吾志年來逺市朝靑山歸計穩白髮壯心凋夢逐翻風蜨名疑覆鹿蕉小休沐暇閒步誦逍遙

遊龍光寺

玉沙盤繞作龍眠古寺中藏小洞天百尺孤松棲白鶴一池寒水印靑蓮上方鐘靜云生榻別浦僧歸月滿船到此徘徊常竟日年來官況已如禪

項太學道民

道民字民逸元淇季子幼韶慧能詩長益駿發時馮開之李伯逺皆孝亷負盛名道民鼎足其間文酒淋漓風流掩映迨開之魁天下伯逺終數奇不售道民一日忽盡焚其制義耽禪恱石磴繩牀蕭然一室中六時諷唄不輟也獨不廢吟詠沖和簡逺具雅人深致有春暉堂詩

經臨安縣

碧澗侵橋濶靑山繞縣斜林深惟鹿豕樹老成龍蛇野飯燒松子籬香散栗花煙雲前路暝燈火宿誰家

出龍江闗得李白亦罷浙闈信

爾命仍難逹予懷祗自憐吟邊嫌句短客裏得愁先黃菊深歸興澄江穩晝眠顚毛種種矣非復棄繻年

賦得團扇代姬贈別

妾命仍宜爾君心詎不同曽擕懷袖裏防抱月明中巧制裁班女新詩出漢宮炎涼自有分豈敢怨秋風

蛺蜨

栩栩雙飛蜨書帷防綘紗撩人輕撲粉避雀巧穿花浥露香須濕迎風錦翅斜憑君幽夢逺隨意繞天涯

初秋

庭際忽開朗初秋蔓架除林香收蚤蜜畦翠長新蔬避客扉常掩無人髮懶梳松燈火夜還有課兒書

寒夜懷李白在吳門

燻籠香自暖茗椀過三更凍月含霜气廽風走葉聲殘燈沈幔冷棲鳥壓枝驚此夜難成寐寒衾念友生

遊故郭武定侯園

先朝貴主故侯家野圃東陵學種金埒晝閒天廐馬玉堂晴鎖上林花鳯鸞響斷無璚管蛺蜨圖殘有絳紗靑鬢少兒頭白盡自翻新譜按琵琶

送陳侍禦出守韶陽

使君五馬下東方防載明光艸諌章驛路幽花香荳蒄離亭秋樹暗桄榔卜雞自化夷獠俗驅鱷能淸瘴海鄕漢代卽今容汲黯豈畱長臥在淮陽

暮春山荘卽事

溪上田田蓮葉齊墻頭个个竹枝低長春花發香凝砌半夏苗生藥滿畦道貌只宜居士服淸齋何怪太常妻偶緣對客時揮麈每爲看山獨杖藜

包知州世傑

世傑初名文熠字襲明號心秀水人萬曆壬午科官知州

秋夜同黃之招何士抑沈孺休孫世聲飲湖上

且欲畱君醉緑莎只今誰復嘆蹉跎放船花外尋洲渚擕手沙邊防芰荷明月似隨歌扇滿涼風偏向舞衣多五湖不惜煙波濶欲去菇蘆柰若何

史貢士羊生

羊生字年號鶯湖吳江人僑居郡城萬曆初嵗貢有吟略一卷孫亶亦能詩

閨思

秋來庭院夜生涼絡緯聲多思更長莫向交河啼漢壘寒衣搗盡未成裝

沈教授大奎

大奎字子聚號澹滄嘉善人萬曆初明經官教授有澹滄集

歸途作

蘆墟四望水粼粼寂寞孤邨絕四鄰茅屋數椽無犬吠獨餘殘月照歸人

馮秀才盛世

盛世字濟之號念羅嘉善人萬曆初文學有桑楡館集

慕容家自魯企由谷歌二首

慕容家何在谷深不可防少年抱緑綺相見卽知音有谷慕容居有桑慕容樹蠶織制錦衣從戎入句注胡學究碧霞

碧霞失名嘉興梅溪人萬曆初學究其詩章一帙題曰百憂集詩亦淸勁無俗調

雨

細雨如絲引空蒙夾霧輕霑衣才見濕落葉更無聲旋入行雲去常滋蔓艸生檐楹聊騁望徙倚更多情

次李二仲美避暑雨上人竹院

逃暑翠微際還從支遁居竹光團砌滑山爽入簾虛謝客惟聞鳥澄懷並廢書坐深消白晝塵世復何如

艸堂漫興

滿院淸陰午半殘松花香染石牀寒幽棲白日憑詩卷蕭散靑林自籜冠避地祗分鄰水竹種花時葺傍池欄主人會有投閒意防處看山興未防

朱文恪公國祚

國祚字兆隆號養淳秀水人萬曆癸未狀元授修撰歷禮吏侍郎光宗立起禮部尙書命下而光宗晏駕熹宗嗣位與葉向髙同赴召晉少保武英殿大學士因防救大司防王紀不報嘆曰去大臣如小吏事不可爲矣遂告歸卒贈太傅謚文恪有介石齋集國祚學問淹雅言行醇篤爲政持大體以淸白自勵方其爲宗伯也東朝未建祚先後疏請言甚剴切錦衣鄭國泰希賢妃防倡先冠婚後冊立之議祚復請誅國泰神宗感悟一夕召祚甚亟至宮門傳防冊立並封福瑞惠桂四王倉卒奉上諭而儀注預定鉅典遂行皆祚力也已因災異請罷開礦撤稅使舉趙世卿爲少宰救諌官曹學程王徳完等皆不令知之及入相凡於人才用捨軍旅虛實諸務𨿽閣議紛然而祚片言立決可謂有大臣之風矣

遊石佛寺

靈境深沈試一過俗氛原不到巖阿亭亭老檜乘雲气孑孑危峯罥薜蘿煙鎖空林人迹絕香浮寶地梵音多從今願學無生法攘攘塵埃柰我何

贈麻衣和尙

莫言師嗜酒酒原是米汁世人自言醒顚倒混黑白

東朝卽事二首

殿庭香藹接云平一道鑪函夾陛行肅肅講臣齊鵠立金蓮影裏喚先生

琉璃光潤絕塵埃咫尺甘霖徧九垓猶恐侍臣侵履濕宣從殿側左邊來

嶽郎中元聲

元聲字之初號石帆一號潛初子嘉興人萬曆癸未進士由旌徳令歷國子監丞詔選良家上疏諌止並言用銅械撻宮侍爲傷仁神廟納之陞工部郎時有三王並封之議元聲與顧允成張納陛上書復與陳泰來等八人面質相臣於朝又移書比之林甫敬宗相臣始有三誤三愧之疏事乃寢後以姦人沈惟敬日本封貢事元聲三疏爭之落職裏居天啟初起南光祿卿累轉兵部侍郎魏璫擅政應山楊公劾其二十四罪得嚴防元聲發憤與同官陳道亨等公疏觸璫怒道亨稱疾去臺臣以他事劾元聲削籍思宗禦極復原官然元聲已無宦情築室孤山嵗寒巖以老感念東林死難諸友勒名於石而爲之記且作詩弔之有潛初子集過石佛寺

聞道靡喧寂幽林彊自過有生皆爛漫無計出婆娑細雨衝泥滑新涼入檻多夢回聴法皷淸意在山阿贈錢比部讞卹三輔兼懷燕趙諸君子

使節風流出帝畿陽春白雪正霏霏含香畫省分雞舌珥筆天垣綴玉衣寧俟璽書封少府佇看胏石靜圜扉相逢燕趙諸君子爲道山人飽翠微

鐘薊州起鳯

起鳯字羽王崇徳人萬曆乙酉舉人官薊州守息園

結廬少城隈種竹不盈畆巷列七頭松門栽五株栁緑水浸橫塘紅蔆間白蕅石矼平於防有亭大如斗桃李紛南榮桂杏排北牖頌橘懷余馨妻梅絕塵垢四序遞芳妍鑑賞來鄰叟彼我各防言時傾一杯酒

兪太學懋相

懋相字元簡號季暘平湖人萬曆間由諸生入雍無所遇賦詩自娯名曰酣語

馮司成招集梅花莊出歌姬佐酒次年復遊而司成已故感賦此詩

司成娛客地零落防人哀髙館啼黃鳥空除見緑苔容華隨淚盡歌舞逐愁來此日孤鸞調吹彈向夜臺

爲沈白巖悼妓

年少當塲曲未終忽驚芳信罷簾櫳楚山蜨夢云俱冷湖水鴛波月乍空卽有香痕應化碧徒畱弦管自銷紅沈郎多少胭脂淚零落春風夜雨中

落花

誰將靈藥駐芳年轉盼紅塵嘆逝川試問粉香消受處風情多在鳯頭邊

呂太學元聲

元聲字【闕】海鹽人萬曆間太學生

武原紀災詩

少小見人說饑餒壬子兵荒辛酉水此時飽食不闗懷老大方知窮戊子兩年田白無艸生到處瘟黃哭人死米不滿斛值百千人猶鎖棧等價錢餓夫伸手頭搶地寒士束腹呼髙天家廩才餘三百石一日忍作兩日喫升錢減半周貧閭五日爭門厫底出忽傳湖廣尖新來家戶防防攺顏色通商亦是救荒防昔人有言毋遏糴【附考武原鄕卽今平湖縣十八十九二都地也吳越春秋云吳增封越地北至平原徐天佑注卽武原越絕書云覲鄕北爲武原其名最古秦時海鹽陷爲柘湖移治此鄕漢順帝時海鹽又陷爲當湖復移治明宣徳間於此立平湖縣】

孫副使光啟

光啟字子昭嘉興人萬曆癸未進士仕比部出守惠州爭王子龍獄忤上官意遂以疾請歸補延平不赴再補濟南尋以異等遷秩備兵沂州轉陞漳南巡道竟以議事卒於福州公署

去惠州作

捧檄蒞玆土勞勞未匝嵗本思宣上徳祗自速厥戾曷勿如脂韋而廼同姜桂由來性夙成並不解阿世骯髒毎招尢落落誰相契人生貴知防出處何必泥矧且嬰錮疾亦復需調劑無藥可醫狂自分當淪替所以輕簮組一官等疣贅寧去無寧就非夷固非惠殷勤辭父老慷慨謝輿相顧更惓惓欷歔各垂涕豈知冰雪腸榮祿非所計君門萬里遙縹緲靑雲際翹首合江樓臨江漫凝睇皎皎羅浮月纎靄不能蔽涓涓豊湖水東流不少滯行矣掛蒲防悠哉去海裔秋萍逐浪飄野鶴乘風唳俯仰任優防襟懷自光霽故園松菊存歸來足休憩吁嗟陶彭澤髙風愧難繼

陸處士長春

長春字景陽長庚從兄隱居種徳萬曆丁亥大疫蚤起見五鬼竊語曰正人在我輩當避之一方竟無染者

題木芙蓉畫冊

鏡下誰年少花間獨女郎楚江顦顇極昨夜染秋霜

檇李詩系卷十五

欽定四庫全書

檇李詩系卷十六

平湖沈季友編

明

袁主事黃

黃初名表字坤儀號了凡仁之子弱冠有文名萬曆丙戌進士授寶坻知縣陞兵部主事時東封事起詔從石大司馬贊畫遼陽平生著述甚多凡經史外歷數河渠陰陽姑布之術莫不洞悉勒有成書至所作詩文不自珍惜防逸過半僅得兩行齋集數卷而已

爛溪夜泊

載酒防琴訪翠防前邨燈火對漁磯孤舟自傍蘆花宿老鶴應疑道士歸明月滿前春樹冷好山猶在主人非百年心事同流水半夜聞雞淚滿衣

【附考溪在桐鄕縣東爛溪自靑鎭達吳江西爛溪自鎭達南潯爛一作瀾】

潯江夜泊

潯陽江上鷓鴣嗁茅屋靑燈隔水西獨坐孤篷傷往事寒鴉飛盡楚天低

林居

簾捲東風日未斜松蹊竹徑野人家空庭寂寞無人到閒防黃鸝啄杏花

黃巡撫承

承字履常號與參洪憲子萬曆丙戌進士以水部郎治河張秋濬伽之議實經始焉陞湖西臬長修梅林玉峽諸道均永新屯田之糈飭萬安營軍之規晉中州右轄裁監兌左轄闗中減嵗額後以副都撫閩歸卒有盟鷗堂集

送人南歸

落日驪歌酒一觴大河明月引歸航離情恰似東流水一路隨君到故鄕

王參議建中

建中字維新平湖人萬曆丙戌進士累官參議家居後日夜誦覽兩目皆赤古稱老而好學斯無愧焉聞其詩稿成冊爲人所竊僅從選本中錄一絕惜未窺其全也

宮詞

繡得鴛鴦不上衣嬾臨靑鏡畫雙眉閒來女伴低聲喚同往南宮防奕棋

陶同知涵中

涵中字雪凡秀水人萬曆戊子舉人官建昌同知有淸酣艸

福淸殿下召飲泛月

筵開玳瑁水盈盈金井生秋裛杜蘅曲徑客畱千日酒髙臺月滿五侯鯖蒼茫斷壁平蕪逺爛漫虛檐玉露淸誰道蓬萊非咫尺詩成染翰已參橫

沈邳州遇

遇字際可萬曆戊子舉人歷官邳州守

乞歸答友人

自惜浪遊渾是夢而今嘉遁始全眞嬾隨圭組趨金闕欲伴綸竿釣水濵髙枕淸宵恬寤寐檢書白日靜心神一觴一詠從吾好不問﨑嶇世路人

項舉人良枋

良枋字星華秀水人萬曆戊子舉人

秋日謁陸宣公祠

孤城落木冷蕭蕭丞相祠堂漫寂寥內禁萬言靑簡在荒州千里赤心遙秋風斷雁迷湖渚夜月嗁烏上麗譙只有忠魂應未防傷心欲賦楚辭招

戈郎中用泰

用泰字耒陽號晴寰思齊子萬曆已丑進士官郎中有適適軒集

宿煙雨樓

平波千頃座中開盡日笙歌載酒來如此溪山爲誰主年年煙雨自樓臺

顧巡按際明

際明字彚甫嘉善人萬曆已醜進士官廣西巡按劉公防和章邑侯韻【考見題韻】

臺榭崔嵬入望雄憑陵應識使君功城連畫閣揺丹壁防繞層岡鎖玉虹芳艸長煙吳地接蒹葭亂水越溪通晴郊擁碧畦如砥倒影浮光蜃作宮燈火千家喧夜月漁歌防處防春風扁舟客到靑尊合彩筆詩成白雪同此日亭臯開水北從來丘壑擅江東汀痕緑盡年年栁盡在絲絲化雨中

嶽巡撫和聲

和聲字爾律號石梁一號梁父元聲弟萬曆壬辰進士授汝陽知縣歷禮部員外出守慶逺訪趙淸獻公講學故址建書院累陞僉都巡撫順天天啟間起補延綏乞歸有餐微子集驂鸞錄其詩庀材博取際近抽揚摹畫觸目驚心體無不備但性不好招朋從爲壇坫故海內知者鮮耳

登煙雨樓

遙靄逓防波風輕動晚檝同人美臨髙危樓睇廣隰春畦盈初苞宿莽抽防茁層林緬重陰洲渚互疎宻延景葉幽襟良時無朝夕何當結茨宇遂初煙雨色

薊門行送項庭堅兵備薊州

薊門九月狂飛雪朔風凜厲聲嗚咽居庸萬樹寒生花黃厓之谷水凍裂南來太行蛟龍蟠北迆祁連虎狼穴將軍淚墮靑海笳戰士心寒黒山血卽今赤白羽紛屯東走力兔西火眞朶顏蠕望朝河口倭奴突兀駭波臣閉口莫說遼陽事嘈嘈更自憂天津乃知時局多轗軻防邊不獨兼防倭熊羆咆哮方出柙在囿虎兕何其多髙牙大纛乘軒鶴金章玉鉉風隨波君去持斧州道請纓挾纊君才好丈夫赤手便封侯何況節鉞在肘抱左盼澄海石寢烽露布勒銘倚馬艸君不見襄毅公勲名噪裏耳黃口小兒至今道固是君家王伯考

舞蛟石歌【有引】

石在範長康淸宛堂南髙三十尺許廣六有咫色黝深宛轉竅泐側眡之蒼罅洞裂若離而合者三有蘿冠其顚盤旋而下時從罅若竅中挺出怒目深爪若饑蛟壑舞相傳有牝牡字之者趙松雪也讀長康氏傳石舞蛟事甚奇最惋惜者一厄於鎭璫脇徙署中以見知故而沈將軍殺去半褏血流三日夜再厄於項孝防家夜半作老人舞驚視鬼怪以不見知故殺去趺蓮殆盡乃黃宮詹以未遇時僑處見夢則私怪石丈業含風飲瀣何復與人間事爾予暇日一拜其下因勞石丈曰今日之與長康則可謂風雲之際哉因醉而謌之

赤水枯飛蒼煙坼寒濤迥絕陰厓劈蜿蜒盤旋抝余怒悵望靑冥怨蘿壁逺勢欲擊三千里掉尾含風海水滴云是饑蛟失其雌孤雄求牝張兩掖誰令豫且一困之半袖掩抑當幽墀夷股橫失將軍斧見夢猶傳宮諭詞以後往往光怪起婆娑野老夜徙倚欄檻蓮生面面鬼傖夫狂走識者喜天教呵防屬範郎衣冠一拜從玆始淸宛堂前宛有情嚴霜痩削孤煙稜藤陰裊裊姿縈碧輕裾長袖廻春晴有時風雨砉然作恍惚玃捫來飛鳴夜半愁坐莽深慮蘚剝終恐成鱗去三千六百自有期不與螣蛇借遊霧應知旦夕驚雷霆雌雄雙合淩蒼靑

馬溪返棹同之初兄分韻

風逗廻舟晚溪寒落照深斷橋通逺墅隔火見疎林魚滿鸕鷀意霜吹鶗鴂音不須愁寂歷無泊也棲心

王都諌希泉以極諌逮杖卻贈

雨雪凝寒閣漏稀驚傳駕帖捧朱衣小臣自許生死大杖君防敢是非九廟山河懸涕淚一時臺諌有光輝喧闐防見長安道爭看王公貌痩肥

宜春縣中頓宣風館次王伯安先生赴謫龍塲題壁韻

殷雷初霽夕陽痕橋外沙溪似酒渾鳥偶歌時來別館花逢開處得孤邨龍塲萬疊徵云苦荔水千程瘴霧昏見說汨羅行咫尺擬將詞賦弔湘魂

臨淮道中憶舊

十日春來故朔風黃埃瞇目逗飛蓬王荘二十年前路記得題詩夜雨中

陳少詹懿典

懿典字孟常號如岡秀水人萬曆已卯觧元壬辰進士授庻吉士陞編修時傳三王並封典抗疏指斥宮闈歸咎宰輔得中止旋告歸葉向髙薦之起學士辭不赴天啟初輯洪武及肅顯兩朝有關修齊之要者爲聖政聖學四卷上之中言宧官不得干政以寓規焉崇禎中晉少詹益堅初志裏居三十餘年卒爲文典贍詩亦華重有吏隠齋集秋際紅門望九陵形勝敬賦長句

髙天蒼蒼云皓皓紅門悵望橋山道萬樹琳瑯松檜陰迢遙輦路生秋艸古今勝槪擅諸陵十二重闗虎豹騰紫塞淸霜流玉几宮白日閟金鐙肇自文皇開建日蓍定兆探龍窟王气千年借地靈代瞻睿嗣英儲出絳節朱旛百辟趨攀髯卻憶仰號烏羣峯列衛森如防虎拜時聞嵩下呼芒碭鐘離安足羨昌營設險橫燕甸萬里投戈控壯圖六龍縹緲乘飛電漢家國脈固金湯一片西山表北邙八駿何勞輝神武瑤京自是白雲鄕

送錢湛如孝亷擕燕姬南還

岐路秋風思黯然驪歌唱徹孝亷船抱將楚璞何須泣買得燕姬絕可憐月夜鴛鴦防綰帶春風山水一調弦壯心暫托當壚見許待相如駟馬年

範主事應賔

應賔字光甫號果庵言之孫萬曆壬辰進士官工部主事

邵養誠走四千里弔包學憲瑞溪予髙其誼以詩贈之

一夕秋風薤露新孟嘗門下更誰親聲送客暮防急雁影背人鄕夢頻然諾肻教侵宿艸死生應自解窮薪越南燕北迢迢路白馬馳臨慰故人

徐侍郎必達

必達字徳夫號丈嘉興人萬曆壬辰進士初令太湖溧水以亷能稱陞考功掌計典一秉至公累擢太僕卿兼光祿其條陳白糧賠累守侯之苦力阻巡漕雇船渡淮之議皆江南所永賴攺府尹晉僉都提督操江值奢賊陸梁於重慶連妖變起於山東宻邇畱都達度量防勦機宜甚備隨陞兵部侍郎告歸卒贈兵部尙書有南州艸南州詩說南陵道中

登登不盡靑山路瑟瑟松風到處聞飛鳥自來人自去馬蹄蹴碎萬重云

李太僕先生日華

日華字君實號九疑嘉興人萬曆壬辰進士累官太僕少卿告歸通籍凡四十四載乞養者二十四載休沐者前後十載其難進易退如此性沖淡嗜古博風力絕塵有李太僕集尢好輯錄神異之事雋永之言如紫桃軒雜綴六硯齋筆記是也一時士大夫風流儒雅好古博物者祥符王損仲雲間董宰君實書畫亞於宰博雅亞於損仲而防兼二公之長落落穆穆韻度頽然可謂名士矣其自記天啟癸亥十二月廿五夜夢與道者遇談三生事謂予過去七生乃唐天寶中詞臣也憶上與玉眞妃禦浮香閣宣喚李白白不至因令長孫錫代之長孫錫者予也因作上已觀褉詩曰曉岸曈曈日春山藹藹嵐初逢雕輦出漸覺綺羅團花影鳥飛散絮毬魚觸殘水濵三日宴惟簡麗人看上與妃皆笑曰不忝作圭兒軰師也其事甚異並附志之

三馬圖歌

蒲類海西春艸生云花雪片相鮮明濃煙蓬勃中有物鱗龍下地毛龍驚昨夜房星掃北斗星精入胎霹靂走果然汗血世所無虎臆犀肩鳯凰肘畨奴得酒膽气雄生來降馬似降龍手摶腳扺腰防撞軒傲激烈同翻空前騎踏沙蹄踝輕浮雲髙翔勢不停後騎頓擲頭鬛獰去來似與奚官爭中間一騎獨容與靡頸相隈如耳語肉拂拂含西風徧身灑落桃花雨主人蓄此古絹素英姿潑天光照座家有纒腰三俊児五陵市中誇濶步錦堂對酒日髙歌門外長安正當路

戊戌仲冬十五夜泊吳閶門外霜月滿江同伯宏子廣寓庸諸友團飲張六姬船頭酒酣客有彈三弦者曲盡其妙因作謌贈之

洞庭木落西風多布袍起客登飛艫寒溪繞城月在水渺渺煙樹嗁棲烏笙竽中斷踏歌歇美人盈盈坐霜月杯分緑醑艶金波釧冷衣單露肌雪豪談劇謔意已盡座中忽出三弦客客年三十美丰姿正是撩風弄月時靑羢暖耳紫半臂纎手削玉揉花枝一弦一珠珠活潑三珠滚滚亂挑撥化爲黃鳥入花間澹日和風響鉤防海棠貪睡栁貪眠一齊喚起春風顚沈深堂院下紅雨雨聲滴破靑苔甎隔有人愁聽雨噥噥喞喞相爾汝須臾蕭颯轉無聊陰廊切切秋虫語沙頭老鶻亦斷膓劃然驚起天地霜千家砧杵夢魂裏萬騎鐃歌闗塞傍悲歡意緒總不同盡在搊搊抑抑中風箏系斷刀尺冷佩環何處敲玎虫肝防膽吉鷯舌蜂須蜨翅相防茸喜爲微澑吐幽籟悲作老樹含淒風四時气皆可變何況鬢銷靑黛顏銷紅蔡女十八拍生廣陵防潯陽江頭泣嫠婦柯亭老竹驚飛翰何如此客細作碎金琢玉裂繒聲引我詩魂入淸境客彈已罷歌亦竟明月欲落不落美人欲睡不睡坐客回頭共伶俜總被餘音嬝人聽若非白骨觀初成防爲三條弦子愁成病

畫扇

春江初泛葡萄緑鷺自翻飛鷗自浴煙消月落早潮平山影沈沈壓漁屋笑拈此景付詩翁曽向嚴灘五番宿

野寺

野寺依修竹藤蘿暝夕煙寒山秋磬底落葉夜燈前此過期休影相逢非俗緣還窮人境外應有鳥窠禪

獨遊眞如院

秋來風日好防慮出林郊僧院房房竹沙邨處處橋淸吟黃葉句雅坐白雲寮妙悟仍相許時煩逺社招

題由拳讀書圖

淞陵南指禦兒東小築蒙蒙煙雨中繞筯王餘千縷白堆盤郭索滿筐紅朱簾竹檻家家月靑舫蒲防浦浦風合眼不須思岱華一痕猶得見胥峯

秋日冩巨然筆意與若休

山光沈緑樹酣黃九月江南欲試霜獨坐灘頭不垂釣蓼花風急送漁榔

題畫贈友人

疎紅穠緑盡闌珊新水初平十八灘釣去欲如嚴子瀨爲君著意寫秋巒

樗林居士米云卿

云卿字君夢自號樗林居士金華人萬曆中遊京師妖書禍起朝臣以定儲爲念者禍皆不測云卿叩閽極言其事始得晏然由是名重公卿間流寓我郡二十餘載營生壙於海鹽終老吳興山中著有山居艸二刻其秋栁落花諸律尢膾炙人口秋栁詩金陵人多傳寫之又有撥悶詩云十年湖上社雙屐泖東山有子癡難教無家老不還亦可見其老懷也

秋栁二首

一夜西風那便凋他鄕何處不蕭蕭依稀有葉還無葉揺落長條復短條難防折來同脈脈更愁看去路迢迢經過若問傷心地涼雨寒煙鎖防橋

名擅章臺第一家忍將憔悴送年華容銷已失如眉葉才盡難廻比雪花才見髙樓堪系馬俄同寒樹與棲鴉榮枯最是尋常事忽漫逢時莫自誇

瀔水移家

移家東郭十年前東郭移家又十年盡割煙蘿還地主遙驅雞犬下江船生非弱艸何須土行若髙云不系天已斷因緣去來想浮蹤那得受人憐

贈張愼伯居士

梅竹蕭蕭舊隱居卻依雙樹結精廬方酬南嶽髙僧偈未得東山太傅書賔館有田多種秫柴門流水不爲漁春風日日閒花落三徑無人爲掃除

包布衣衡

衡字彥平嘉興人故名家子業經生言下帷發憤不售去而爲詩有春帆什遙靑閣蒿園苕遊諸集其詩崇尙自然特工五律

溪上

茅屋淸溪上寥寥好卜居竹低遮薤簟花宻礙籃輿林墮爭枝雀池翻防子魚物情端可適孤嘯醉吟余馮司成開之招同王叔治集拙園分得舒字

露洗秋林靜云窺午閣虛蒼藤縈細路白鷺防長渠促調偏宜瑟幽尋不借車元龍湖海眼此日爲君舒擕饁云廠酌兪羨長王叔治趙文度得鐘字

此夜疎燈共居然愜素悰客懷寛縱酒茶竈冷添松隔水鳴魚櫂空林接梵鐘醉看殘月落涼露濕芙蓉

泛太湖

太湖秋色好況值客心閒掛席初收雨推篷又見山人家疎樹裏僧寺亂雲間雞犬邨墟晚漁郎市酒還

簡寄王亦房

適意貧亦得有山身便畱新交澹成故夏日閒如秋門外靑未了壚頭白且浮寄來詩更好一詠不知愁

過小昆山寺中有作

泖水溪天雨色開幽懷不盡一登臺白雲洞壑鐘聲斷落日颿檣樹影來南國春深花自落西陵人去鳥空回靑山願得依支遁相與松闗掩緑苔

石湖舟中

行春橋畔暮煙浮風起蒹葭水急流落雁釀成胥浦夜夕陽劃破洞庭秋聞鐘已送僧歸寺月惟擕鶴共舟記得漁郎曽有約鱸魚欲上酒新篘

陸訓導光嶽

光嶽字與喬號日峯淞之孫萬曆戊戌以貢授廣信訓導

夜泊長橋

長虹垂震澤一夜冷孤舟澹蕩浮靑靄微茫防白鷗吳歈連袂發越客片防收卻似乘槎至銀河碧漢秋

彭昭毅將軍紹賢

紹賢字孔嘉號對薇晚號天全居士海鹽人以世冑官蘇松參將議移寶山哨與浙海會符防泛請郡粟貯衛倉士得宿飽俱有成績以子宗孟貴晉階昭毅昭賢兼文武材而性寛大簡素好山水毎當春融秋爽輙泛舟遊覧歸則日坐家園得句落子欣然防倦林居二十年吟詠最冨有擊壺編張九峯以詩見投依韻酧答

畫舸江幹別於今已渺茫書來緘嵗月字喜挾風霜世態黃金盡交情白髮長還期載春酒相與問髙陽

避暑水月居

垂楊如幔鳥間闗喚起幽人午夢閒正是綠天淸可掬流陰初覆小盆山

閨怨

日長香樹鎖芳蕤枕簟靑靑午倦時好夢不成喧坐鳥偸將梅子打鶯兒

登秦駐山觀海二首

水淺蓬萊嵗防更凡夫那解馭風行空教海外畱徐福一片荒山浪得名

翠蓋金支想象間昔時流水尙潺湲美人猶念今祠廟死作山花不肯還

賀員外燦然

燦然字伯闇號道星平湖人萬曆乙未進士授吏部員外防內計中防畱一二言官上疏極論語侵柄臣神宗怒削籍著有六欲軒稿

夜遊眞如寺

晚風野寺生微波溪煙水月交寒莎鐘聲出林山雨細塔影入秋云多臺荒白石老僧臥徑偏淸夜幽人過茫茫世事何所底爭如此地披松蘿

邯鄲懷古

云迷襄國雨霏防舊日叢臺過客稀三晉山河應不攺六王宮殿已全非照眉池冷荒薺合講武防空野雀飛猶有邯鄲樓上月餘光常照酒人歸

遊龍井寺

石磴回盤盡日過仙林寶剎迥嵯峨緣堦井澑通泉乳繞殿花香罣薜蘿野鶴下時秋色靜山僧臥處白雲多南屏選勝無如此坐對煙霞一嘯歌

陸員外錫恩

錫恩字伯承平湖人萬曆乙未進士授萬安令礦稅起有以回靑石膏利啖中人者恩械之發土皆碙沙議遂罷三遘水旱設法蘇民陞刑部主事妖書禍作罪人旣得當事猶持兩端恩一言定之四明當國不往見懸美缺待之力辭以故四明去恩𨿽浙人獨免性瀟灑不矜崖防自爲壙志號夢蝶居士又號癡大夫臒丈夫皆自爲傳詩法陶韋柔亮有則有雙鳬艸傳書堂集

黔築道中四首

一入羅施境乾坤暗不分亂峯攢馬首匝道踞狐羣晝霧長縈癘方言半雜狺劃然山鬼嘯槵葉舞紛紛井邑那堪問居惟窟與巢計年籌防馬詹防祝雞茅緝裋多儲葉擕壺暫倚匏明朝應把忌莫惜盡盤殽叢厓何所有犵狫與獚領袖尊盧鬼獰猙避紫姜市開嚴虎兔防老鬭蝱蜣漢法那能律居然侈夜郎笑殺蠻姬小閒爲左袵妝辮螺矜貫貝相杵倚椎塘有恨虛牛女無盟締馬郎淒淒風雨夕蘆管爲誰忙

龍山自嘲

須髯才防首先童露頂爭嗤未老翁有帽自憐無髮戴蕭蕭閒卻半山風

平播凱歌

戈船破浪白泥揚鐡騎吹塵鳯麓黃借問軍中誰秉鉞元戎知是郭汾陽

胡職方先生震亨

震亨字孝轅別號赤城山人海鹽人爲諸生時黃洪憲馮夢禎卽以經濟推之中萬曆丁酉浙副榜名著海內時遼沈徴發徧天下慨然思以功名見乃就固城諭陞合肥令鳯陽觧米累民悉攺官解大興水利百姓賴焉劉鋌援遼渡淮震亨抗手與談老將心折時議舉震亨邊才監援遼兵不果陞徳州知州州吏持牘來迎震亨以詩題牘尾曰自愛小吟好句不隨五馬渡江來遂不赴崇禎末流防擾中原詔羣臣舉用才能侍郎朱大啟舉震亨可任知府補定州南北師行供億有法以城守功擢職方員外時陳新甲在中樞震亨與不協乞歸嘗裒輯唐人詩集旁抄法苑雲笈及名山之志而臚列之爲唐音統籖一千卷捜羅大備眞屬巨觀又有祕冊彚函海鹽圖經續文選文獻通考纂靖康盜鑑錄今海虞毛氏書皆所編定者也震亨才識奧博家多藏書三百年來吾郡學者屈一指云九月十八日叔祥來有述

詩翁七十餘一病雙足蹩盤跚忽到前烱淚已滿睫自言去鄕久尙有防丘骨生子一何晚才剪額上髮勉復擕之來令認艸邊碣我則長已矣麥飯此雛責未必副所期借手可以沒我憐此情眞畱饌已刷鬲嬌兒畏生面索去肯待喫獨共詩翁餐數盤亦空列契濶防何時一旦此衰劇翁其彊進箸努力扶倉卒翁有詩千篇篇篇珠與璧行當一典衣爲翁謀鐫剟且爲翁立序聊效晏役翁言亦我心柰費故人褐歸當急檢寄無待再三說我起重爲言此意亦無別譬彼逺行人束裝常俟發裝罷不成行遲速任君歇皇天有深仁諸子仰先達人峯當永標家海豈遽竭且將我血傳快與世眼刮若云七十死可少八十活語罷行扶翁翁去只見月

阜城謡【魏璫縊處】

阜昌城南星月昬何來一騎抱頭奔但道薫天曽有勢可知入地竟無門梁頭卸下未絕气薥蓆裹將麻索系木場尙有處分時野店暫作送行計北風蕭蕭鬼哭哀誰將防淚施泉臺羣兒枉喚乾父來

寧夏兵變感賦

慶國親王子西寧節使臣風塵羇寶玦膏血污朱輪天漢元無防降軍總不馴爾曹終愛死坐竭大農緡

計偕鄚州道中作

驅馬鄚州西荒原髙復低橋身枯作岸雪迹凍成溪警夜時詢嵗占城數聽雞怕逢闗吏詰老大尺繻

午日小飲口占

梅雨才晴防日余又防梅熟薦黃魚嗁殘姑惡麥秋過落盡女貞花事疎老矣難充醫國艾歸歟冷笑殺身蜍眼前只个菖蒲醆合爲年光一破除

防吉老翁姚士粦

士粦字叔祥海鹽人與胡孝轅友善同以奧博相尙後進效之爭爲離奇詰曲之體馮開之祭酒較刻南北諸史俱出其手復見知於沈純甫司馬開府秦中聘管記室嗣遊邑庠入太學兵興後窮餓以死有見只編防吉堂稿其自序曰念樂冩境才不副音口憤趂聲句必杜撰所謂有意振奇不爲時調者也

原州夜哭

壬辰固原州七月九日夜悲風挾奇響飄蕭繞官舍始聞唱吁喁答和幽嗚乍陡如天哭傾萬聲向耳防能令旱雷涕足使壯心怕須臾傳鼔急靈州敗軍下甲騎五千人一戰死寧夏更爲側耳聽秦聲屬垣榭椎胸亂更防跳地動兵架極痛逺糢糊情語雜號啞父傷老莫終妻悲我空嫁兄弟相悲吟手足安所借別有兒女啼似將總督罵罵絕聲更哀雞鳴不肯罷明日邊騎來防書覆黃帊

送沈白生吏部北上

蓬勃秋風動船鼓夾水芙蓉照行路貧病還憐一老生彊起髙歌送銓部歌中歷歷何所言太平樞機在典銓不道先朝道先代丁亥巳後甲午前句余當湖三太宰朝寧因之顏色攺神鼎誅魂死濕灰鬼工折气生風采於時曹署誰最雄惟顧掌選趙考功置身毎當特立地縱翮便可雙摩空自玆倒置名實紊用人言資怒言品計書堪作黨人碑野計應多辧姦論祗今當軸能攺弦公稱今日山巨源佇看啟書薦才賢手揭名教懸中天

贈顧道民

耳中有君如古人得見人與靑山春雄傑從來名姓重談對愈覺肝腸眞破琴長鋏角弓靶當今誰爲用君者自憐有足不能飛猶笑零丁腳如馬【馮太史言顧能日走千里】

送郁伯承同朱太史遊天臺

多君慕雄勝賈勇向仙山抽毫染霞气題詩蒼翠間胸中別會生煙樹眼靑如山口瀑布見藏太史防函書擲碎興公一篇賦君防天臺我防君防君衣上歸來云

贈吳少君

憶過松院夕容鬢念年時能老人翻怪貪幽自不知無家依宻友有杖當佳兒爲問簾前雪應催昨夜詩

送沈明徳禮嶽

春風知送客吹向謝羅山雪漲浮吳榜云封劈楚闗足常垂外上身似到空還呼吸通羣帝畱詩香案間

送化公之五臺

名山深代北登躡暫離羣一杖逺穿雪五峯髙入云經行臨朔漠衣帯見河汾妙聽證無語淸吟獨爲聞

題曹鳴臯參軍園池

洞壑怪煙霞曽藏太史余林光悅過鳥山影壓遊魚白掃花和粉靑畱筍作書毎嗔蠻府夢吟徹夜虛

周五移居新娶賦贈

門防新云第五家鴛鴦影浸小樓斜墻分別院宜男艸牕借東鄰杏子花得月已教安曉鏡臨流未許浣春紗擕將滿篋催妝句防作機中片片霞

登金明佛閣時舷公示疾

倒影虛含鳥道明故山不見四愁生黏空艸樹全當檻浸地寒濤夜入城云向維摩邀起色秋憐野客送新晴坐聴竹底來淸梵柰可西亂葉聲

洪慶之移居

到門溪路淡秋花手帖吟篇亦五車自覺地先成錦裏誰將邨更說楊家【所居名楊家邨】濃畱郭槖宜人樹緑蔓忠宣帯子還羨小樓空裏勝逺防歸雁晚來霞

鴛鴦栗同董遐周賦

云鎖金灘曉夢通朅來錦裏小園東笑憐一綫分黃玉巧學雙飛入紫宮裁出被余潘令袖自成行數隱侯工繡牀忽借纎纎手剝得先呼與阿儂

別徳淸親舊

余不空憐水上亭水喧情語擾人聽羌山不觧孤舟別猶作當年撲面靑

見月有懷

記得船寫夜新去年今夕念相親當軒就是當時月不見呼儂防月人

過東阿輿人能言曹子建塟處

天末云西一抹晴魚山艸木气如生子桓石壯陵前馬未必輿儓識姓名

施儀眞時垚

時壵字念同萬曆丁酉舉人爲儀眞令有恵政贈田山人

我愛田山人瀟灑出塵埃嘯傲常自得披裘登釣防歸臥松林下柴扉晝不開古琴彈一曲自有淸風來方壺山人鐘祖保

祖保字念之號方壺山人又號孺西晚稱空慧子夏之子少受知於馮具區人成均數奇不售日坐桐課子因號桐老人博學能詩尢精茶理種竹千竿爲一樓臨之髙臥其上不見客者二十年歿後私謚靜正有空慧子小艸其兄秉文蓄一鸚鵡晨昬念佛必應聲相和及秉文捐館鸚鵡自籠中躍出大鳴叫者三遂郤食死又有夾竹桃一株秉文甚愛之至是亦枯死祖保有二絕云防年鬻養喚聲頻燕邸擕來到海濱一自主人乘鶴去羞將言語向他人露井仙桃別樣花枝枝穠艶吐奇葩忽然凋萎非無意怕到尋常百姓家

春日追悼采茂含

中天掩卻少防星余得文章作典刑愁殺藍田荘上艸春來依舊向人靑【茂含別墅號藍田荘】

送善先之徽

烏聊龍尾稱奇境大鄣靈巖有異蹤君到新都無別事朗吟還對石門峯

曹太守徴庸

徴庸字逺生一字平子別號積雪平湖人萬曆戊戌進士官至山西汾郡守爲人淸疎雋逺有潔癖掃地焚香避俗若凂毎襆被挾兩靑童葛巾芒屩自肆山水間殊有晉唐風度讀其冰雪軒詩衰涼曠蕩多出塵之想湖中博學好古者長水太史以還其流亞歟

黃岡中道

芳艸展緑素十里罥長堤藤花覆黃岡下與垂栁齊谷雨春欲盡雙禽自相嗁行子感於役思歸息山谿閒防理綸繩坐釣桃花西及春事偶耕煙蓑引鋤犁鬥酒勞作苦壺觴漫提攜頽然欣厭焉知競攀躋何爲深泥中沒此靑驄蹄

答賈宗頴

嗟余有奇癖棲遁務幽窅辟彼樊中雉所志在丰艸云臥送日月屈蠖春未矯我生理自薄安敢怨窮昊惟讀古人書起舞欲飄渺思偶素心人淩空躡道展幾二仲來未至履先到仲黙何后生百卷新硎槁舉世塵言何足系芳抱心期同買山泉石信幽討勿於千萬人而失此同調試語悠悠者撮口但淸嘯

平原

昔聞平原君客皆趿珠履扶僵信百足慙恩輕一死我適自齊右振衣勤仰止言非公子封乃故漢邑裏停車三嘆息英雄殊爾爾能令千載人聞其似者喜

秋栁

西風惻惻短亭過遊子攀條晚渡河靑鬢漫隨黃葉攺春愁欲共夏蟬多箜篌自寫棲烏曲蘆管空翻楊白歌卽把唾壺時一擊然無與慰蹉跎

送魏仲雪南湖詞

一抹蒹葭淡不窮筆牀遙住水雲東夜深白露兼紅葉飄入秋風艇子中

南康官舍

偶往江城池上亭長松苦竹伴餘淸墻西秋色斜陽外截得廬山一角明

沈副使孝徴

孝徴字永思號海海鹽人萬曆戊戌進士授工部主事轉郎中督理淮陽河道陞河南副使居官勤悴不茍取與雅耽篇詠在淮揚時俗多水嬉長橋風月甲天下公暇輙命小舟具肴核茗酒同四方名士客於是者爲汗漫遊遊必有詩毎流傳民間婦人孺子皆能歌之以爲盛事有暢閣集送薛云卿還海虞

憶君訪我風淒淒梅花始開香雪迷君今別去春已盡人歸何似春歸春歸花鳥防人歸詩酒寒君歸卽是我歸路我欲從之不得渡恨殺畱春不肯住還愁送君君不顧我今送君在何所中泠以南還顧渚飽嚼紫筍噉靑梅水底黃魚三尺許累累盧橘大於拳葵橊照眼爭相鮮一石已盡呼不歇吳姬調笑謌當筵謌當筵聲防度醉花何處不畱吟【云卿有醉花吟】報爾周郎應弗誤爾時回首甓湖頭白雲片片淩滄洲誰更行吟紛未已並入於於蜨夢裏翩翩重問廣陵濤苜蓿齋中讀秋水

元夜宮詞二首

琉璃琖盡中天色蘇合油薫別殿香六院競翻新曲奏柘枝斜倚禦袍黃

昭陽殿里許誰先銀蒜金鋪玳瑁筵供奉上頭親捧案夾紗屏外望神仙

沈太學誼徴

誼徴字公雅孝徴弟太學生有云香庵集

十六夜

水痕澄夕霽天淨恍疑流不覺冰輪仄猶餘金粟秋露寒垂艸濕河爛入簾幽萬里堪同望闗山無限愁常主事髙繼

髙繼字永仁號少江秀水人萬曆戊戌進士官主客司主事

十五夜郁季雅兄弟招飲煙雨樓

明月在髙樹涼風來暮天頻呼陶令酒爭羨季鷹船坐滿靑霞客嚢空白雪篇憑防同眺望一笑防寒煙支監丞如玉

如玉字寧瑕號徳林大綸長子萬曆庚子舉人官監丞有半衲庵集

春日遣褱

二月鶯聲度女墻碧桃分艶試新妝春光盡屬東鄰去寂寞空亭又夕陽

沈秀才士臯

士臯字汝邁思孝子有滋蘭館集

人日泊峴山

海上風濤洶林間嵗月頻客星長作客人日正愁人白鳥如窺意靑楊未展顰且沽篛下酒一醉峴山春馮涪州鑑

鑑字三峩平湖白潭人萬曆庚子舉人授廬州教諭陞涪州知州乞歸結廬雙谿之濵髙雅善文尢工書法有雙谿艸堂集

山寺

溪閣重重翠影遮不知雲起濕袈裟千峯樹色藏朝雨六寺鐘聲送晚鴉筆塜天寒收柿葉茶壇風落掃松花倦時毎憶消閒地早晚扁舟向若耶

感興

何日閒棲一畆宮數竿修竹半畦菘柴門徑僻園丁健不負雙溪作釣翁

卜秀才曰乂

曰乂萬曆間秀水庠生

金明寺佛閣

髙閣淩空百雉分湖天晴靄正氤氳僧歸檇李城邊月鳥帯秦溪渡口云春樹幾家依緑水海門千嶂送斜曛馮闌無限鄕闗思日暮鐘聲兩防聞

劉知縣世教

世教字少彛海鹽人萬曆庚子舉人選閩淸令卒官爲詩秀美有研寶齋集姚叔祥曰亷吏有窮子髙才無貴仕悲哉其言也

霅川訪茅穉修

夾岸霜楓引去舟故人何在霅溪頭當門流水堪垂釣入座靑山足臥遊賦就東家非好色人如南國不禁秋具區波冷賔鴻下且爲淸尊十日畱

相逐

籃輿相逐莫愁家絕勝江千問浣紗可似折殘防栁若爲重對白門花行雲故合聞歌駐纎月偏宜照舞斜翻訝鐘聲長樂近忍教新旭防林鴉

同裏朱學斌負才而死詩以唁之

霜華繢葉雁徵秋腸斷城南百尺樓獻賦早時同泣玉繞牀終夜對探鉤才名謝去惟容足客難傳來是責頭零落遺編君莫恨猶勝倒屣問從遊

聞鐘念之舉子因憶其樓居之勝有贈

灣環淸泚帶危樓剝啄從多懶未酬茗戰漸疎三雅舊書淫眞擁百城遊長年佞佛稱居士小婦生兒字阿侯似是壯心降欲盡可禁如意唾壺愁

寄意

珠簾銀蒜度春風靑雀飛來防霧中浪說雨雲原是夢誇他身在宋家東

夢中

憔悴南來嘆敝裘欲將肝膽傍誰收夢中也觧身爲客惆悵逢人說倦遊

忠介先生趙維寰

維寰字無聲平湖人形貌短健有相者曰子骨法孤貴宜以文覇貢入北雍中庚子解元以文格太奇被參及捲進呈神廟卸批云其學則僻其思則苦復數曰異人也自是聲益借甚入禮闈多士皆翹首拭目爭識其面久之署海寧學諭遷南監丞轉刑部主事訊撫寧侯朱國弼投獻事不少假國弼奏訐寰寰亦疏國弼不法狀有防削國弼宮銜以列侯就第轉郎官復連疏劾大司防甄淑納言劉之鳯格不上遂並參之鳯直聲震一時竟以小臣屢訐大僚罷歸杜門著書年八十一卒私謚曰忠介著有廿一史快編雪廬焚余諸事子韓孫沺俱有才名湖人三世能文者推趙氏云

感事

羽書一夜入承明司馬紛紛召外兵帷幄盡余全勝算疆塲遲奏凱歌聲將軍肘後黃金薄文吏樽前白簡盈二百年來養士報不知誰爲勒燕銘

項宜城利賔

利賔字於王秀水人萬曆庚子舉人官宜城知縣有藏史居集

五大夫松

幹霄原不受秦官鬱鬱蒼髯拂曉看千尺飛濤云外捲祗令今日影猶寒

檇李詩系卷十六

欽定四庫全書

檇李詩系卷十七

平湖沈季友編

明

譚參政昌言

昌言字聖兪號凡同一號狷石嘉興人萬曆甲午解元辛丑進士令常熟婺源欒城皆有治績陞南兵部主事歷轉山東參政督餉登萊濰令與遼將有隙兵民阻鬭東撫以聞一時鼎沸言諭定之朝鮮李忠弒主島帥毛文龍爲介請封擕貂參賂言言拒之時魏璫擅政言不與交通遂造蜚語中其管餉同知翟棟緹械至京言以不能救憤恚嘔血卒思廟登極錄贈太僕卿賜祭塟有仕學遺編並狷石居槁

贈韜化如祝髮

一莖芝艸伴名禪愛爾皈依擇勝緣此日發隨煩惱去衲頭長裹薴溪煙

彭巡按宗孟

宗孟字孟公號天承紹賢子不就世爵中萬曆辛丑進士知朝城調滕縣陞禦史巡按湖廣參內監杜茂盜塟顯陵山麓福藩贍田坐楚省獨多三疏爭之乙卯加賦孟持不可楚得免有侍禦集對雨

不是逃人境衡門故倦開云陰澹疎竹雨色長新苔欹枕靑山逺窺簾黃鳥來翻嫌揚子宅問字日相催

云岫庵

深林絕嶂古珠宮策杖幽探一逕通石竹迎人當戶緑山花供佛上堦紅鐘回轉覺諸天靜月出眞看萬品空便欲皈依尋了義閒雲無著與心同

家園

薜荔深深覆短垣縱非壺嶺不塵樊久無蹤迹煩開徑小有生涯到灌園聊采溪毛魚共躍偶拋菇米鳥爭喧由來海客機能息枉殺人稱養拙尊

彭【闕】宗礪

宗礪字【闕】

鷹窠山

丹梯杳藹白雲籠極目扶桑海气紅大壑潮音雷鼓震諸天幻影蜃樓空雪山勢挾神鼇去風禦長驅萬馬同何必褰裳淩宇宙新詩帝座可能通

孫光祿光裕

光裕字子長號瀟湘嘉興人萬曆辛丑進士官光祿少卿有廉善堂集

西陲聞警

西來烽火照邊隅鐡馬驕嘶塞艸枯聚米已籌山谷未防邊曾設鸛鵝無黃河岸上寧遺竈靑海原頭有斷弧惆悵從來徵戰地蕭條漢壘夜啼烏

李龍南培

培字培之秀水人少從唐一庵王龍溪逰萬曆間以貢任龍南令有水西集

入社【有序】

年來就李諸髙年鄕達結有十老防已未春餘歸自防南姚羅老適轉官北上余補十人之缺獲追杖屨因賦

卜築半邨郭猶欣隔市防淸風三逕竹碧月五湖船社結香山侶詩摩大歷賢明了無事日掃衍波箋

竹枝

最是吳娃鬭好衣一番時樣一番宜宮妝盡攺從前飾五彩春衫繡折枝

鐘太學鶴齡

鶴齡字羽修號奇山秀水人萬曆間太學生善書畫著有奇雲山堂集屠隆稱其詩簡澹散有天際眞人想

答王昆侖

逺道空回首相知卽比鄰布衣交莫忘彩筆夢還眞夜雨肥黃獨秋江老白蘋只今揺落後得句好誰陳

寄懷余宗漢

記得秋風裏髙軒到薜蘿接防狂欲倒下若醉偏多白練書還在朱弦調若何不知梅發處早晚共誰過東臯子殷仲春

仲春字方叔秀水布衣慕隋東臯子之爲人亦號東臯子工醫術博通六籍百家書法晉唐有葆楮廠賦爲黃學士沈司馬所稱陋室如蠒不蔽風日弦歌賣藥淡如也毎防數十錢行遊市中購古帖殘書補葺讀之往往申旦不寐有子志伊胼胝糞田而好讀晉史父子皆能酒嘗分杖頭之半篝燈夜讀遇顯者輒引避華亭陳繼儒贈詩云櫻桃花開春可憐何處行人不放船卻羨白頭殷處士鷓鴣聲外獨耕田贈志伊云一領靑蓑五尺耡日斜槲葉防茅廬歸來濯足城邊石曲錄牀頭讀晉書著有棲老堂集

息遊庵爲陶大冶賦

薊北翩翩俠槪余風塵遊倦返蓬廬無車不用彈長鋏有帳還應授異書移石萟蘭春徑曲鳴琴坐竹夜窗虛不妨栁市同爲侶咫尺相過賦索居

栁枝詞

別有新妝更可憐踏歌連袂栁堤邊不愁月出還家去貪看鴛鴦水上眼

緑楊垂縷一溪陰掩映桃花色更深花憐易落如儂貌水流不定似郎心

王廬州家彥

家彥字仲美號繩河吳江人寓籍嘉興中萬曆甲辰進士授韶州推官後補廬州俱有異政卒官著有獨秀軒集

丁酉榜後遊龍井遣懷

不作世人愁來尋勝地遊虎馴溪有路龍化石成湫列岫偏當戶流泉欲上樓悠然起遐思何問水東頭沈秀才中畏

中畏字警存號荊門嘉興人其才博洽髙曠工詩古文詞擅書精醫深於禪觀詩酷嗜李於鱗嘗赴省試過按察司徘徊不去人問之曰吾思李於鱗耳人問於鱗爲誰因占一絕云策蹇來遊過臬司濟南文物著當時峨嵋天際空相憶說與君家總不知一笑而別有集十二卷不傳其孫起亦諸生明亡祝發歸浮屠號墨庵人稱爲墨禪師

題梅道人墨竹一葉

蕭疎意出未描前倒折欹枝欲拂肩幾許風霜摧不盡猶餘一葉繞秋煙

過府丞庭訓

庭訓字爾韜號成山平湖人萬曆甲辰進士授江陵令邑際大江有淤田數萬畆爲楚藩漁利訓履畆淸丈悉歸諸民陞禦史疏薦鄒元標趙南星等救荒山東多所全活雲間周積賢題其賑荒圖云男生呼作過公兒女生呼作過公女此圖一獻天顏開勅付蘭臺傳信史丁艱後督學南畿轉湖廣參政晉福建按察時璫焰方張訓恬守外藩久之陞應天府丞未任卒崇禎初追錄賜祭贈府尹生平好濓洛之學手抄性理諸書或勸以講學曰學何事講爲嘗夢謁程明道見程衣冠縞素異而問之明道曰太中先公之防予以蚤逝不獲就苫土故猶縞服也訓曰某童時讀定性書終身體貼不盡明道曰家弟更有啟發處遂寤後南都人士竟以從祀程祠似有防契焉

乙卯春奉命至山左恭謁孔林

平生切景行今至聖人裏曲阜气蔥蔥書云匝天紫上古少昊都春秋塟孔子諸樹藹參差楷木更森峙我聞一太牢始自漢髙祀素王編世家龍門稱長史尼山對防山洙水分泗水摩挲古七碑愾然思杖履大哉聖人風萬世同師理

姚尙書士愼

士愼字岱之平湖人萬曆甲辰進士選庻吉士攺吏科給事中疏諫開礦忤防謫福州經歷歷陞大理少卿論救給事恵世揚疏云附閹之黨所宜早定爰書擊逆之忠豈可尙稽恩典疏上世揚得出獄奉勅推勘魏奄姦黨以六案定罪陞通政轉南刑部尙書致仕詩見館課集

重輯內閣藏書有述

聖朝崇藝文网羅古所稀牙籖列萬軸縹帙映黃扉匪誇圖籍冨鉤深在機防臣職編緝仰占東壁輝蕓蓀潤幾席風淸午漏防恣覽豈足多望洋道防希黙思備顧問守要以爲歸

北山主人沈師昌

師昌字仲貞號長浮世居嘉善麟溪孝亷爚之孫也爲諸生不得志遊北雍卒於京邸家有北山艸堂壘石爲重巖絕壑久而與地气相習一望蒼翠漸成眞山中有古松九本扶疎廣防師昌處其間與名緇野叟結雲水之契藏書萬卷吟諷蕭然著有詩文集

北山雜詠

人生非無根厥初不可紀廼自苕霅來卜居麟溪涘諸祖尙惇龎隱名冨圖史爰及百寉公輪奐於焉始思親無停時築山勤仰止匪爲耳目娯將以貽孫子封植樹千章奠安石萬隻綿延迄於今令聞代可指惟予困樊籠弗克踵前美登山發長謡永懷在葛藟

冬暮與異度遊髙梁橋步至極樂寺

溪流曲曲樹參差精舎名園隱墓祠恰似江南風日美蘇公堤上夕陽時

悼梅二首【有序】

悼梅詩爲梅道人作也道人居邑之梅花裏卽埋玉於此今海內騷人韻士無不知道人產魏水是魏水借以重也而入其裏弔其墓土不掩槨碑鮮全制所剏梅花庵塡塞墓前庵僧俗气逼人使道人見之必當嘔噦遁去余向一再過開士之宅已爲狐媚之窟今幸黜去道人始不與摩登伽鄰矣余謂宜仿孤山塟逋翁法繞墓栽梅數十本墓前屋悉爲撤去傍搆精廬擇詩僧吟誦其中不可則實行禪那又不可則淸修居士如曰豬嘶狗嘷無非道韻棄屍躶塟別有家風餘言姑置勿論若欲采訪隠逸封表丘墓成他日佳話則賤孑自謂如上所陳足備邑乘補遺梅老有靈故當賞此

勝國名流四大家迂癡樵客及梅花黃金不惜収殘墨白社何曽防半跏

東築層臺北築亭紅塵還隕少防星題詩欲寄飛鳬客好傍梅庵再勒銘

馮太學伯禎

伯禎字正伯敏效長子有靑陽集

古渡

有客新從古渡回潮升潮落子陵臺滄江煙靄接天外一笛晚風明月來

馮舉人伯禋

伯禋字欽仲敏效次子萬曆丙午舉人有南歸詩弔羅將軍死難詩

斗大孤屯是敵衝虎旗飛渡白山峯橫屍萬計名猶壯堅壁三辰救不逢力盡忠心隨白刃時危枯骨抱靑松只今義勇曽聞幾幕府須教上實封

項中書徳成

徳成字上甫號少林元汴次子官中書有靜逺堂詩

訪友人

白社人何處靑山杖策尋扣門驚雀夢入院踏花陰一榻雲棲冷三杯艸坐深低回耽絕勝煙靄碧沈沈祝學博守謨

守謨字廷明嘉興人萬曆間源學博有滄洲集婺州山齋作

艸閣春風上雲閒入夢多寒泉飛石澗絕壁掛煙蘿林靜時聞鳥山靑日對螺客來開酒甕落日起弦歌陳太學泰交

泰交字同倩秀水人萬曆中太學有賫志集相看行

宣武門前乍盤馬江北江南臂堪把楊栁枝枝忽倒垂離云莽互生四野五陵俠客無淚痕今日相看如雨下

郊居

信是郊居好柴門帯白沙小堪容客坐大略似僧家開徑刪枯籜穿田讓野花悠然濠濮意醉起看明霞費太學朗

朗原名慧字元朗嘉興人萬曆中太學詩以淡雅爲宗嘗曰古作家苞萬亙昔事型物矩我不能也本朝諸子炫市肆飾倡服汞爲金椒刷糞取帙大如山我不忍也竟一生之力得詩一二百首稱詩人待後代位置則不敢多讓以故日事苦吟致病而卒吳興友人茅元儀惜其所志未竟取而刻之曰玉碎集

江口送吳凝父還洞庭

枉予愁別緒君自厺來輕作客無常主還山仍獨行江船須次發風信不時生歸臥洞庭夜楓林霜气淸

西湖竹枝詞二首

妾家北山近湖口但到黃昏郎出漁燈盡歸來天又曉他人只道合船居

堤上兒郎盡踏春獨伊馬去轉頭頻想因專爲看花出不看桃花只看人

沈布衣昭

昭字明徳秀水人與姚叔祥陳無功爲布衣交時沈司馬重九半郭樓落成有作和章畢集叔祥袖出明徳詩司馬賞爲第一時李伯逺在座大罵曰何來袖中使我居後由此詩名大起蓋諸詩皆崇美司馬而明徳獨語語斟酌殊自髙雅著有防吟一卷

和沈司馬半郭樓落成韻

遙聞半郭樓成日正是重陽雨過時賀客風前誰落帽主人天上獨題詩當空明月臨窗近極浦寒云到檻遲豈謂靑門終屏迹暫憐秋色在東籬

送郁文茂之新寧州幕

遊到新寧興未闌殊方風俗得相看野苗嗑嗑通人語邨嫗紛紛識漢官地少陽坡稀種菜水多薌澤競滋蘭衙齋正見梅花發不似家鄕一樣寒

竹浪老人徐澤

澤字潤卿號春門自稱竹浪老人嘉興人幼業儒旣而厭棄之日摹法帖吟陶杜詩閒冩竹石遇得意不論疎宻貴賤咸與揮運嘗於三月褉日集畫苑名流寫江幹七樹各出意匠而澤老筆紛披推爲第一評者謂書畫在姚云東上著有竹浪齋槁

鶴汀書屋

野意曠平逺樹色渺森瑟雨洗沙渚淸風捲蘆花白臯禽何處來印此沙上迹警露衝涼霄宿霧斂云翮景物淒以幽千秋契逋客小築嵌秋空鴛水漱巉石防瀾蕩餘暉漻然爽詩格擁幾耽咿唔把酒時防幘徙倚南榮間徘徊試自適佇目望長空懷此下上只寄語勿驚起衝防秋煙碧

戲效九龍山人竹石

日光紅照露初幹洗出鸞凰翠羽翰信得有人傳此法九龍山下筆芒寒

馬郎中徳灃

徳灃字澹眞號以容平湖人萬曆丁未進士歷任刑部郞闖宮變起徳灃與王之宷意合嚴鞫其事尋以擬禦史劉光復罪忤防降級調外扁舟就道卒於眞州天啟初以功在國本贈奉常卿

贈吳懷耕

抱膝吟梁父秋風入袖防閒鷗浮竹澗疎雨濕煙扉宦薄貂長敝名髙客未稀封侯丈夫事且莫問漁磯髙知縣登第

登第字仲登號任野一號散嘉興人萬曆間官醽縣令著有梅庵吟

娟娟曲

遙想當年張麗華化作娟娟墮狹邪紅粉叢中行第一淸歌妙舞最當家娟娟云夢回巫峽繞湘裙娟娟雨浸漬瑚膩於乳娟娟風枇杷花下燕匆匆娟娟月載花船上偏明潔娟娟髮曾向多情金剪落娟娟眉春山冩出捧心悲娟娟目雙星烱出秋波浴娟娟腮兩兩桃花碧鏡開娟娟齒瓠犀乍啟綾束咫娟娟指笑折芙容玉爲矢豆蔻含香雞舌輕錦紋羅襪蓮花生一朝嫁作伊州婦鈿蟬零落渾身素章臺花栁憶王孫對鏡悲啼入宮妬憶昔娟娟未破樓頭扇底艶名花今日娟娟似秋月杜鵑枝上五更斜

藕居士陳懋仁

懋仁字無功別號藕居士嘉興人萬曆中由掾吏官泉州經歷好讀書老而不倦尢喜摘抉隱義网羅舊聞如文章緣起庻物異名疏異魚贊注壽者傳年號韻編皆考古者所寶詩文有石經堂集塵棲稿其詩耽爲縷劃意致纎巧佳者頗似皮陸然性長厚無露才揚已之意李九疑謂得交無功後益薄桑民懌王稚欽之爲人

還仙霞關懷項於蕃

躡霞憶春末磴道綦芒鞋停午繇治饑値子新陽街匆匆揖手問暫雨愴中懷前路多磊砢松船薄如苔執招茍不兢動與山水乖歸來酌溪上共賦行路哀

晚渡

落曰江帆轉回風艸樹寒還家雙短鬢趨府一防官詩不嫌名少腸惟賴酒寛自玆南去路正有好山看

題東坡三過文長老處

昔彈指處艸𨿽荒尙有三過舊艸堂一去禪心畱夜月千年詩碣在斜陽孤園日靜吟桑扈野徑花深立麝香鄕曲故應論不盡履綦猶剩石苔蒼

嘉興竹枝詞

嘉興城裏栁新黃蘇小墳頭淺艸香妾若化爲墳上土不容搓彈打鴛鴦

雪林山樵馬徳澄

徳澄字若水平湖人童年膂力絕人善騎射通篆刻書畫諸藝爲邑諸生家貧落魄自號雪林山樵與曹逺生僧斯云爲倡和友有摩尼集

家司馬牧圃詩

北風初受節南國尙防暄選秫添松釀編籬防橘園長筌魚極浦逺燒獵寒原坐客俱霑醉霜淸月到門

命兒子名嘉松

樵父兒初學嘉名錫以松非關存夏社不爲愛秦封霜雪淩千尺雲霞卷萬重力稀常倚汝偃息自從容

攜吳閶美人歸過杉靑閘口

平望南來出秀州吾家不逺在芳洲無端顚倒春宵夢猶趂茶香問虎丘

徐忠烈公從治

從治字肩虞一字仲華海鹽人母夢金甲神執幹而舞遂寤生萬曆丁未成進士知桐城築堤八萬七千餘丈以捍水歷陞山東副使白蓮賊反鄆城攻鄒滕諸縣治督軍討平之僃兵薊州喜峯兵亂治單車入營變立定累擢副都禦史巡撫山東流賊抵萊城攻甚急治激厲將士死守賊穿地道入城治亦穿壕以斷之縋絙擲火焚其穴臭達於外相持七月餘治方巡城礟中顙額遂卒贈兵部尙書賜祠忠烈

秦駐山歌

東南厭气遊祖龍千乘萬騎驅雷風錢塘風惡不得渡並海爲梁過甬東此地人傳常駐蹕黿鼉螭蜃猶相識黃盤三十六沙塗一一鉤陳鎖交防行宮美人盈下陳過峽何人獨當夕千秋馳道寒巖中山花猶作嬪嬙紅巨魚鬐鬛波出沒髣髴翠旗防仗雄憶昔渡江沈黃琮百官屯校蟻扈從滄溟僅堪飲馬窟鯨音吼雜晨朝鐘指鹿小奄豹尾狎牽犬丞相雕虫工君王蜂凖四顧盼五帝三皇讓乃公須防野廟空山裏當年禦輦曽經此不見求仙鬼谷還惟聞滅燭人魚死秦望髙搴五丈旗威靈神怪效驅馳焉知道左閒亭長已共重瞳瞰此兒陶巡撫朗先

朗先字元暉秀水人萬曆丁未進士由部曹拜大中丞巡撫登萊中謗被逮卒於獄籍其家按朗先筮仕至終其救荒轉餉籌海厲兵皆功在社稷特以賦性耿介不樂阿比遂致賈禍君子寃之磯懷古四首【有序】

磯突兀江中控扼煙濤映帶篠簜景槪特勝上有靈澤祠爲孫夫人作也夫人自沈事不可考然古人祀典未有盥沐巾幗如生人禮媟則逢譴若是磯之異傳聞亦未盡誣也過者弔焉

處處攀條贈逺徵棲鴉風景石頭城芳魂豈謂迷鄕國蜀道從來不可行

萬疊山城擁翠濤平臨巴蜀亦嶕峣漫將弱質爲芳餌未似孫郎惜大喬

當時謀國太匆匆孝直何須復論功若使炎灰應未燼美髯還自報曹公

不枉懷沙此一隈奔濤多自蜀山來欲將心事隨流水怕入吳江去不回

沈同知雲從

雲從字景日原名之龍桐鄕人萬曆已酉舉人官池州郡丞

靑溪東塔

傑構當年舊輸工此日新層層增玉砌面面拓金輪寶頂俄擎日頽防乍拂塵寥寥今古事興廢一相循朱侍郞大啟

大啟字君輿號廣原秀水人萬曆庚戌進士累官刑部侍郞其人溫謹不作崖岸然亦不茍同於人故値門戶方張獨稱完節著有曼寄軒集

遊馬城神臺寺

白雲看不盡迆到神臺路踏千松入碑殘一蘚開廊風驚鴿起山雨報僧回坐久生幽思名心半已灰丘參政履嘉

履嘉字原禮號存峯嘉興人萬曆庚戌進士累官湖廣參政有西歸雜詠

晚宿流和夢中得燕市一聨不解所指續成之

少小雄心慕逺徵由來幾欲請長纓滅吳應著沈碑績諭蜀堪傳作檄名燕市舊分官栁嫩塞垣新寄隴梅淸亦知羌笛多淒斷遮莫臨風弄數聲

賀按察萬祚

萬祚字孝延一字泰生號立庵海鹽人萬曆庚戌進士累官廣西按察使有大業齋稿

夏日閒居

盡日拈書獨掩扉自憐深與世情違山中半死桐還老鏡裏全消鶴尙肥白薴風輕梅雨過緑苔人靜艸虫飛惟餘學道初心在一榻香燈對息機

顧布衣猷

猷字若昔嘉興人萬曆間布衣有桃花裏集幽棲

四十爲漁長水西汀蘭沙鳥共幽棲雨餘籬落經蛛网風靜檐牙上燕泥欲醉且圖元亮酒長貧一任少陵妻苔磯倦倚還持釣莫管柴門日色低

送吳元昭之粵

離亭不忍聽殘鶯艸色猶含萬里情桑葉落思江北酒梅花開問嶺南程冰綃曽雜鮫人市珠佩堪防漢女行石室風煙還有記千秋肯讓李邕名

秋夜泊謝邨

水上人家半掩門寒鴉棲盡欲黃昬孤舟問泊依紅樹記得唐人詠謝邨

沈舉人紹心

紹心字懋眞號五客平湖人萬曆壬子舉人有明月齋稿

俠客行

城頭黃雲迷北斗壯士防劍行擊缶狼牙白鋌懸馬傍黃頭奚兒抱頭走男兒有骨埋沙塲雲臺麒麟復何有臂槍走馬何足矜請問刀筆汝能否伏波驃騎生同時與君射鴈酣飲酒

沈布政萃楨

萃楨字君聚號裒中平湖人萬曆癸丑進士授工部主事闗荊州盡革小稅以羨金築堤沙市民稱沈公堤歷兵部員外郎中陞蘇州知府福藩白糧詔協濟五年而七運未止楨格不供陞福建副使備兵興泉平紅夷於海上先是守蘇掲吳江令曹欽程貪墨後欽程附魏璫誣劾之遂與周宗建同落職璫敗臺省交薦起補湖廣江防道轉閩藩尋移蘓松乞養歸生平熟於政事凡軍兵多寡錢谷出入以及土俗形勢經濟大略無不矯尾厲角抗論鑿然一代治才也

田園詩

不淺蒓鱸興君恩許掛冠城陰三畆宅日暮一漁竿風翮秋飛鴿花泥晚種蘭兀然防醉好髙枕傍防幹曹禦史谷

谷字愚公號石倉一號鹿柴秀水人萬曆癸丑進士官應天學政禦史思廟初以黨累閒住

落帆亭

靑靑栁色雜桑麻舊迹荒涼罥綺霞孤鶩聲隨寒磬下盈尊影墮片帆斜榔鳴五兩停遊騎防捲耶呼泊釣車若个秋江離思切月明深夜訴琵琶

吳知縣中臺

中臺字穉文崇徳人萬曆壬子舉人官邑令有淡寄齋集

落花

紅英飛盡淡春姿又覺臨風動逺思若到明年好時節開花仍是落花枝

沈教諭維鎜

維鎜字新卿號雲門平湖人萬曆間桐城教諭平原弟招飲

秋暑已銷歇芳尊傍晚開月光隨鳥去花气入杯來興劇宵渾短歌長晚欲催平原一夜飲十日玊山頽沈太學如璋

如璋字穉圭崇徳人萬曆中太學生

磯二首【有序】

鳩玆之西灤江之滸石磯郁嵂欱吐濤瀨其上則漢昭烈孫夫人祠在焉井穴叵測神蟂所宮殆亦靈變之翕忽蠻之奇絕者歟傳夫人委葉玉體躡迹馮夷信邪妄邪怨耶否耶夫旣爲蜀帝妃可不復爲吳主妹乃謂其返吳歸省則夫人昧有行之箴沮蜀勸駕則武侯坐不情之罪篤歡魚水絕愛伉儷則先主召白頭之怨所以千秋之心不白過而拜之者愴然興悲也效矉十絕則踵陶使君爲之匪云弔古聊以寫懷

一磯突兀撼江空敵國孫劉在眼中不惜珠沈龍窟裏斷魂飛入永安宮

春花春樹壓江湄膓斷宮人斜裏時若非秦女磨笄冢自是湘靈鼓瑟祠

髯臞翁蔣宗澹

宗澹字交如號方泉晚稱髯臞公淇曽孫少攖家難棄制科中歳屏絕外事惟蒔花弄石與道士蘇天頑善究參同抱朴之學著有古逸民傳贊明世說先賢言行錄慈濟簡易方碩薖堂吟稿

采蓮曲

采蓮復采蓮爲解渡口船蘭橈擊波去岸岸垂楊煙

吳興天聖寺觀趙文敏畫松壁

王孫妙染碧虯寒三過苕中偶一看何事世人爭鑑賞懸崖尺幅鄭家蘭

崔知縣培元

培元字辰長一字孟辰海鹽人萬曆乙卯舉人官邑令有音潮艸堂集

楊花詞

楊栁花飛蝴蜨忙垂絲裊裊系情長數聲玉笛江南引愁殺春風馬上郎

屠秀才中孚

中孚字徳號敏瀾應埈孫荗才有重暉堂集金陵懷古

江水日潺潺髙臺積翠間眼前渾六代云外半三山秋气凋隋栁寒煙隔楚關不堪人事攺惟有白鷗閒陸封君在前

在前字令瞻平湖人有霏玉集子鏊貴封副使竹塢

雙徑塵容盡柴關晝不開燕乘韶景至人約暮春來戲蜨環紅蘂叢花媚碧苔芳郊堪一眺策杖竹間臺

般若庵

回溪涵碧抱深丘結此禪扉事事幽檐鳥啄花投座客野僧分鉢餉江鷗孤云靜鎖雙峯翠一水平瀠兩岸秋白社勝蹤尋不得竹林空負謝公遊

泛泖

飄零還合伴漁樵江上煙霞也自招小港舟橫畱晚篴髙空云掃過秋雕愁憑竹葉消長夜笑買鱸魚趁落潮載得芙蓉比西子酒闌猶悵玉人遙

耘廬主人馮洪業

洪業字兼山號荗逺平湖人長身鶴立眉目如畫披衣冠晉巾遇之者如神仙中人家世貴盛折節讀書登萬曆乙卯賢書生平精心釋典鐫大部梵經藏於徑山晚年尢信養生家言以爲神仙可致家居城西宅舍園亭甲於一邑其別墅曰耘廬爲畆三百周遭浚濠內爲連山復嶺植梅三千築室其中名雪窖植海棠千名海棠巢植桂二千名桂香逕馴舞鶴三十餘毎於宛樓上擲果爭啅一時文酒之盛比之玉山二十年來刼灰滿眼且有伯道之痛蒼山片石豈堪復問卽遺稿一編已爲他人覆瓿物乃知前輩名章湮沒不少使采詩者亦有百年世事之悲矣

從耘廬往西溪看桃花同孫令趙退之賦

問津良不逺小艇晨相過防風蕩渚尾春水如輕羅香霞掩芳逕紅雨防晴蓑予本山野人晞髮思巖阿之子秉貞素樂此同調多何當杳然去煙水一放歌眼見秦人溪古洞埋靑莎揮手顧人世悠悠將柰何

屠郎中襄孫

襄孫字贊之應峻曾孫萬曆乙卯舉人官刑部郎中

栁枝詞

灞陵道上栁千條盡爲行人送寂寥柰可春風無賴甚更催飛絮過長橋

羅秀才仲防

仲防字序生嘉興人千戶所籍文學

飲酒

相將看菊斑聊此滋蘭畹頽然斗室間防心不在逺張布衣廷勲

廷勲字無功秀水人

飲酒

支離拋歲月曼衍拓心胸好泛杯中螘閒消匣底龍林布衣中英

中英字儲聲平湖人萬曆中布衣

秋懷

家在西陂上煙雲盡日封雨深寒落水霜重夜聞鐘招隱千株橘歸來三徑松秋光猶可惜野岸老芙蓉於學究克成

克成字叔明秀水人萬曆間學究有薜蘿居艸對雨簡洪慶之

別館眞無賴瀟瀟柰若何愁心生澗艸暝色上煙蘿巧哢枝頭鳥秋添水面波懷君情更劇風雨可相過髙秀才松聲

松聲字元雅一字谷傳本姓王秀水人萬曆間文學以書法擅名與從弟淑民號雙隱

水肥齋

獨築茅廬在水西開畦種竹近前溪風翻弱栁鳥聲澀日暖繁花蜨眼迷飲水心安肥病骨拋書夢適類山棲等閒老我無他好五嶽猶思一杖藜

王布衣淑民

淑民字子逸松聲弟亦工書性嗜酒與羅序生張無功爲飲友日逍遙於麯糵之塲頗得晉人風致興適則吟小詩各盡四聲得一百六首彚爲一卷曰百六詩其詞大似醉中喃喃語意𨿽率直卻無一筆近俗固深於酒者

飲酒二首

先生何姓氏亦復何許人客固欲知我聖世之酒民愛此稱醉翁彼稱醒老咄哉塵世人誰識醉鄕道孫太學祖

祖字令簡肅公孫太學生與陸芝房趙退之陸叔度馮荗逺諸公結詩酒社爲人骯岞崿不爲世所可乃一意求快於文詞多詭聞異藻幽蹤獨韻迫爲感慨淋漓之致自比於怨姬思婦焉著朴語影語可笑言諸刻

夢朱懋忠先生【有序】

余嘗言君側之惡自古難去先生在垣首疏女戎迨諸人攻璫大獄猝起先生再召再廢追尋餘言顧匡山自老廼亡來一年忽夢娓娓以經生言見示是耶非耶

在昔遊京華抵掌天下事標榜由漢東朋黨自唐季安知防與狐耽耽有宦寺頗信知幾言擁旄忽如屣柰何生死別芻狗更相覬螘慕非吾徒鴟嚇復何異經怪桃花源外人莫能避終然不得路黃綺焉足比

郡中載花還兼懷黃履素

至尊憂社稷諸君營室家老圃竟何事鼓枻載名花言念素心友行行天一涯劍津或可合猿嘯夕陽斜沈雒川瑞鐘

瑞鐘字徳培號徵梅長水先生長子嗜古好奇祕籖怪錄靡勿捜覽爲文奇崛深奧讀者棘喙不能句卽往來手札必淋漓竟幅累數百言試冠多士者七十餘次而終艱一第益復淸狂自放後以選貢爲陜西雒川知縣不習吏事有古鐘聲聞數十里日登樓擊之官舎數楹四壁皆羅古書嘗與夫人乘鹿頭小車帯軟弓輕箭射中其架卽翻閱諷詠累日不厭其髙僻之致往往類此尋罷歸晚年冠白袷古色照人詩卷盈帙今皆無傳僅從珠樓石刻得存一律編蒲小子不禁文獻之慨云題弄珠樓【考見題詠】

波光如鏡泬防天檻外湖風更渺然十里翠飛春嶂小九門寒鎖夜珠圓紫裳神女遺花佩黃鶴仙人問酒錢我亦樓頭舊崔子題詩空擬白雲篇

彭秀才宗因

宗因字季親紹賢季子少爲諸生後棄去與髙僧耆宿結社賦詩有寤歌室稿私謚節隱先生挽元宗上人

憶昔匡牀話今來不見師泥香畱燕子月色冷松枝未竟三支業惟餘五字詩一空諸有相何異在生時魏忠節公大中

大中字孔時別號廓園嘉善人萬曆丙辰進士授行人歷官吏科都給事中性狷介剛毅爲諸生家酷貧至不能舉火湫巷數椽上漏下濕晏如也及在諫垣彈劾不避權貴遼左失事之案朝議欲處楊熊以不死中執法與司冦爭謂不當末減於是羣小側目時魏閹初用事於內而外廷猶人才濟濟髙邑趙公爲太宰忠憲爲禦史大夫應山桐城爲中丞相引重武定新昌皆在要職而中長首垣共欲激濁揚淸以致太平防應山上疏罪狀逆閹中繼之抗章極論閹銜之尋值晉撫缺防推謝應祥謝嘗令嘉善與中有師生誼忌者因此劾中得降調家居趙與髙亦相繼放逐閹借封疆事謂中受熊廷弼賄矯防被逮中從容就道至則下鎭撫榜掠備至誣坐多贓五日一訊必加全刑死獄中崇禎攺元贈太常卿謚忠節著有藏宻齋集壁立齋歌

酌酒勸君君開懷聽我歌君壁立齋男兒志气防有極壁立不立休偪側我無四壁賃人住晦明風雨雜煙霧主人其中弄兩丸周遊太極環無端吁嗟兒女匕筯繁東啼西號驅出門長途奔走事衣食自論夙昔非所存旋已作書報妻子前途溝壑朝朝是丈夫此語非不祥殷勤自防生晶光病婦小瘥且績緝大兒負薪小據拾拂天雙袖長風吹歸乎未歸難與期歸來解槖出幹胏四壁笑人羞欲死君齋壁立無安排酌酒勸君君開懷

良鄕

彰儀門西路桑幹古渡分長羈乘傳馬不斷出關軍沙白迷荒戍城黃壓暮云車牛徵到骨募底紛紛

茅檐小詠二首

借得茅檐住荒蕪不掃除星寒知怯防春漲欲通魚一徑野籬宻半墻秋艸疎雨餘添蘚暈曲曲作虫書率爾茅檐住悠然歲五除午堦消戰螘晴盎數遊魚人在靜中妙交於契處疎已知無一事頭白只傭書

酬歸父【有引】

中以畸世嘖有煩寃匪罵而笑十人而九旣貧且病揣分宜然防歸父投之佳句白予素心詞賦之科謬期司馬遂有此作

身以詩名賤狺狺未可聽此心誰許素君眼卻爲靑雨雪憐同病江湖問獨醒只今無狗監章句說明經

洢兒能詩卻賦

慣是貧多事生兒又賦詩未堪供客眼聊以慰吾私毎念有窮日仍疑無始時靑山應好在何地許從師姚孟長以文於二祠詩見投感而有賦

年來蹤迹愧簮冠握手西風爲一彈正以憂時圖灑血那堪弔古頌畱丹間關海陸徵求急咫尺雲霄伏闕難朝列異同何日定愴懷不獨是三韓

觀音巖追次羅念庵先生韻

靑玉壇前枕雨眠防仙橋上更茫然乞修枯竹時燃火駐我孤笻且聽泉葛袂籠云渾欲濕芒鞵踏石不禁穿山靈若靳重來約耐可歸槎夕照邊

息遊

一夜秋聲萬木寒乾坤何處足彈冠時名盡向黃金起世事都宜白眼看已自故人嗟落魄更誰同病問加餐風塵伏枕衡門穏行路於今轉覺難

乙丑夏五二十日宿睢陽雷雨徹宵砌葵俱僕曉霽葵起有翹然向日之意感而賦此

祗此生來一寸丹風風雨雨故催殘傾心不信天長夜霽曉團團仔細看

漂母廟

偶然一飯在塵埃誤卻千年過客來滿地江湖尋漂母王孫如此更堪哀

朱巡按泰禎

泰禎字道子號白嶽海鹽人萬曆丙辰進士授龍巖令調漳浦天啟初拜禦史巡按雲南有對軒皆山館逺人樓巡滇紀行諸稿

曲陽閱武作

熊彪顧盼羽林齊云錦驍騰萬馬嘶番將自來雄噴礡天家今已築鯨鯢刀環寶月橫髙漢貝冑明星爛大堤更有象奴供末技行看雙兕踏新泥

夜宿禁中

臨軒聖主賜衣裳頭白監官檢藥囊禁漏初長擬封事玉樓天半夜蒼蒼

檇李詩系卷十七

欽定四庫全書

檇李詩系卷十八

平湖沈季友編

明

錢閣老士升

士升字抑之號禦泠又號塞庵晚稱息園老人嘉善人萬曆丙辰狀元除修撰崇禎間召入東閣加太子太保進文淵閣務持國體據事盡言上寛簡虛平四箴嘉納之姦人李璡請括江南巨室士升力爭宸聽𨿽回而共事者嗛之遂引疾歸築放下庵以老

五君詠五首

魏給諫

孔時秉介性卓卓雞羣鶴揺筆挾風霜勵志在溝壑剛腸病貪夫冷面絕請托峭潔眾所讎形影了無怍

髙總憲

吾師子髙子繹聖傳宗防研幾析毫芒靜坐觀無始徳輝藹春陽心境湛秋水形解何超然虛空起滅爾

周主事

蓼洲好奇節衝口不能咽意气死生輕怒詈齦齶決捐軀得所求長嘯浩然別莫邪固折摧光焰耿不滅

楊副院

應山挺勁骨筮仕勵冰蘗矯矯出風塵謇謇居禁掖三朝戴國恩一疏褫姦魄惜哉蚤發機血肉悲狼籍

李禦史

仲達風雅士弱冠致靑雲夙稟煙霞姿自攜冰雪文佩囊立螭陛摩空逐雀羣一朝剝落盡蕙艸嘆芝焚臘盡雨雪檢東坡書北堂壁詩次韻二首

煙樹迷離數防鴉勞人艸艸上徵車貰來茆店三杯酒濕卻貂裘兩袖花冷落新亭惟有淚飄零東海已無家不知縞素空山裏畱得冬靑樹幾義

春風已動麥苖纎猶覺寒威入被嚴海上白銀畱曉闕山中靑篛裹餘鹽回和擁衲嘗新醖曝背推窗近板檐試看蕭條池上栁枝頭防露嫩黃尖

錢僉都繼登

繼登字爾先號龍門晚號簣山老人士升從叔同榜舉進士授刑部主事鞠珠商與大璫幹沒事不少貸轉郎中摘猾胥魏成銓等出守饒州淮藩驕縱閩師驛騷皆制之不擾陞督學江西丁艱補蘇松兵備以事譴歸崇禎十七年起江防僉都禦史未赴而淮楊失守終隱於東郊之客園著有壑專堂集

讀髙景逸先生遺疏

亦有不義生權門締葛亦有不義死倉皇自引決彼生如陳屍暴露未就穴彼死亦大慚鬼面猶防甲公生如霜嚴公死如電掣君恩不敢忘逆焰不可爇至今秋池水冷浸千年血

從饒郡東歸過采石

柳絮飛香風滿川鰣魚價賤不論錢日昏沙市催收网雨落江灘好放船十里一逢畱客埠三春半是養花天輕衫白袷危檣底倚看鐘山幾抹煙

送彭觀民南歸

連牀聽雨話雙歸獨馬愁看向落暉懶不作書鄕訊逺淡無回味宦情非窮邊客久人偏痩澤國秋深蟹正肥遙憶東山花事盡空將秋淚濕徵衣

憶饒郡舊遊二首

隔堤野柳環山寺【湖東卽薦福寺】繞岸紅妝倚畫樓【繞岸皆妓樓】恨不湖中了公事朝朝暮暮住浮洲【浮洲寺名】

彭澤鰣魚雪色螘【彭澤五月饋鮮魚】余幹沙地鼈如鮐【余幹琵琶洲有沙魚鼈】建昌逺餉麻姑酒【建昌酒名麻姑佳甚】快試浮梁禦樣杯【景徳鎭燒禦磁必先進數器於太守曰禦樣杯】

黃參政承昊

承昊字履素號闇齋洪憲子萬曆丙辰進士累官江西參政有闇齋吟稿

秋日過語溪小憩呂園卽事

秋暑名園憩陰濃涼自生影花臨砌弄飛翠隔簾明曲沼矜魚樂深林變鳥聲宛然濠濮處盡足愜幽情金郎中麗兼

麗兼字雙南秀水人萬曆丙辰進士授行人天啟間擢吏部主事崇禎初陞員外郎中以廉靜稱初值璫焰先幾假歸著焚香錄以見志有補軒集閒居

寂寞南城一艸堂新栽桃李漸成行石牀人靜春苔長花塢陰濃午夢香溪雨落梅銷蜨粉閣風開柳露鴉黃荒園未許追金穀好句還應似輞莊

次吳王廟

片帆春水泊危廊大帝英靈野店旁壁上宮娥惟黛粉簾前羽衞只風霜苔封古碣靑千防鳥颭閒門白一行劍閣已鄰祠後主江東猶自憶孫郎

彭太僕先生期生

期生字觀民宗孟次子萬曆丙辰進士由部曹守長沙南昌時州郡多立璫祠生不可府藏有羨金數千吏以成規請徉受之三年憂去呼吏還之封識如故癸未冬獻賊破江西三郡禦史李邦華薦生擢湖西道未赴而甲申難作將誓死聞金陵建號遂蒞任以一寶劍系黃縠自隨曰此吾畢命物也至江西屢晉太僕卿乙酉金陵破生與督師萬元吉爲固守計遣二客東歸作書與家人訣有妻兮莫望夫子兮莫望父我道固當然忠魂恨無補之語及

大兵圍贑州六閱月城中食盡生呼長隨吏楊大器杜鳯蒼頭張卿輩托以身後事大器等泣請突圍出生不可城陷朝服再拜登章貢臺解黃縠自經張卿馮吉詹守道皆從死時丙戌十月四日也大器與友人曾堯防解其縊排墻覆之未幾臺焚大器等殮骨石函瘞臺下識以墜鐘明年大器將入廣移至萬安百嘉村僧捨屬堯防守防以待歸葬越二年生仲子至江西求之不得又十八年堯防白萬安令胡樞贈以資乃負骨歸海上人稱曾義士云

過湖上僧寮覩壁間伯兄題句感懷二人然成詠二首

三載重悲廢蓼莪不堪蕭寺屢經過明湖似亦知人怨故遣寒波著雨多

爲祝延年禮梵文板輿三竺傍慈云望中蕭瑟長堤路愁絕嗁烏繞夕曛

劉布衣兌

兌字西成海鹽人萬天間布衣有秕廬稿

夏日遣興

竹塢花溪坐臥閒淸暉常沐鬢毛間自饒詩思非闗酒小有園林抵住山松管只將髙士傳柴門渾似老僧闗不愁永夏銷無計日喚遊魚集釣灣

過兪鶴故居

巷夕風陰扄竹門陡醒人去直消魂樓還舊主登難再手憶當年握尙溫緑字曉窗回白眼靑尊暮雨斷黃昏追尋往夢憐何益轉幸詩腸昔細論

項秀才利侯

利侯字於蕃利賔弟萬天間文學有薙余艸無患社萍樹錄諸刻其詩務爲組鏈字字徵實甚有備往迹於一篇兼數事於一句者

詠布

廣布含均釡權後宮何獨祀蠶先華黃輕淺葵傾藿秀頴包函栗剖氊三寸鋤鋒仍日削暮春播種早秋搴吐非鮫淚茸疑羽韌等桑皮白睨牋殘緼董京資覆體敝綀元道拯攣踡苞跗采擷囊垂槖車軋槌彈弓控弦細宻偶純被儉枲勻表裏損蘆緶諸於輕暖推淸獻赭奇溫拒百年火浣冰綃妖服袨駝羢翠錦類裘膻刷經梳髮三梭子標鬊飛花一兩絟夜雪曉霜侔粟帛文沈武露扞脢肩明衣齋潔宣尼制宅曠桑麻賦裏防一尺可縫漢宗室綢繆添綫宋宮緣甬中升越來卉服緤錫緰防交阯縣義取綿延行久逺名因逺播體安便箕薪翳菓仁藏莢核碾充芻脂液燃蠙貢絮纎殷薦廟襖胖襯鎧授寒邊啼號挾纊陽回澤閨閫經綸媧補天縫掖士林彰朴素禦禈郊禘染靑期頤節烈昭恩賚徳備夭喬志艸棉

卜秀才舜年

舜年字孟碩吳江盛澤人入籍嘉興補弟子員詩學孟東野頗饒別趣字畫皆擅名書佳於畫而詩又次之眼空气銳介然有難羣之志自牓其廬曰鄕人皆惡國士無雙裏中目爲狂生好狎遊平康又多與孌童處以故早卒有緑曉齋稿

登天平山作

來遊不倚笻踏踏天平路峯矗萬云立壑虛眾風赴攀蘿陟其巓螺翠盈四顧下有小範塋慷慨發髙慕

贈侄倩湯將軍

昨夜五星攢北斗朝來印系將軍肘我家嬌客气如虹勇略不數湯國公外家兵書從幼習久矣江東無老熊三吳不比九大鎭人民宴樂皆髙枕左薄大海右太湖內冦外倭相應呼時虞冦窟狡於兔更慮倭帆開似鳬至尊拊髀懋簡爾愛爾裘帶閒且都白面依然儒者象赤心自與常人殊艸檄擊賊無不可懸得江門太平鎖

畫竹歌寄女郎徐安生

世皆畫竹槁竹身刀劍紛披難割人我能白地抽靈气導窽批卻走鬼神與可一近鄕願子瞻灑潔鄰狂狷我筆如椽影空庭須防印罄鵝溪絹當今朱白民前身應是梅道人亦有徐娘子管氏仲姬未曾死徐娘自不凡與我差可擬涓涓翠露罥晨流習習涼飈扶晝起晝起晨流憑筆之茶緑香淸琴罷時李廷珪墨薛濤紙隠幾含毫走妙思爾姿如冰志如雪磊砢防茸展奇節月明千里掃罡壇紅綫隠娘傳劍訣但願冩此竹枝葉化作徐夫人之匕首盡殺吳傖不染血

春晴山居

水滿失灘沙林開曳防霞晴來旋曬藥雨過急收茶鶯坐一身柳蜂歸兩股花人言無事得多事最山家

丹陽道中

裘單俠骨寒鞭冷馬蹄暮楊柳負西風掃徧丹陽路陳布衣堯徳

堯徳字安甫嘉興布衣任俠肆志視名利如唾家無三日糧而好緩急人自謂與朱郭伍儈魚爲活暇則闔戶讀書與陶景先卜舜年駱雲程諸人結社往還著有小艸母死妻與弟相繼沒蕭然一身浪迹江湖間或曳裾王門或滌器酒市或寓興靑樓或棲靜梵宇入楚適郡人王維新爲光化令讀其詩折節焉病作死署中維新收遺稿授梓仍其自命之名曰數莖髭葬孟浩然墓側

襄陽狂士歌贈佘容之

襄陽城北有狂士一雙白眼空天地愛月頻登嘯月臺分泉每入甘泉寺瑟工羞向王門鼓酒篘只共英雄醉紅綫牀頭擬健兒灌夫眼底猶童穉魚服陳生人不知臭味何緣一交臂醉我金叵羅贈君狂士歌歌成一笑朱顏酡靑蚨向眼柰我何

武林包氏園遇仲仲子

林花半塵土春巳破三分竹暗鳩催雨松髙鶴唳雲飛泉當戶落淸梵隔溪聞日暮空山裏行歌獨見君

送王友虞還越

相好忽相違臨岐怨落暉柳將心共折花與淚俱飛未了尊前話重牽馬上衣故園千里月有夢寄君歸

寄懷卜孟碩

吳楚江爲限悠悠兩袂分如何九峯月不共五湖云病久詩無力思多酒易醺夜來貪一睡爲有夢隨君

甘泉寺

一綫甘泉寺峩眉嶺際分蘚碑淪鳥篆蘿壁走蝸文佛毀金成土僧貧衲是云逺公已千載花雨尙紛紛

惜春

無情一夜雨漫送春歸去野鳥獨相憐落花啣上樹

西湖竹枝詞

二八嬌娃蕩槳來西陵渡口采蓮回自憐未慣傍人見欲攏船頭又教開

畱別周公美

爛溪楊柳靑於眼卻似周郎顧我時日暮溪邊此分手折來都是斷腸枝

欒塾師景初

景初字稚行一字公輅不知何許人自言家本松江屢試不得志來遊禾郡陶希廉涵中延爲塾師其人磊落不羣爲詩豪邁時有出新之句有湘南稿舊水齋集

曼詞

化工失權輿鬼物侮眞宰培塿俯泰岱騏驥後駑駘靑蚨血痕爛芙蓉土花攺龍池聚魚鼈韭畦郁蘭茝日烈豹文渇風死隼翮怠朱顏槁飛蓬雕題飾繒防老蚌泣魚目古蠧蝕豕亥天翁夜半號掬淚溢滄海

二妃祠

蒼梧山老湘流渇古竹新痕幾明滅重瞳玉棺置何許江上紅扉祠二女錦瑟聲沈調不起小女琵琶老郎鼓鼓瑟憑誰問水濵風吹野花滿路春何物情癡遣不去峯頭來往女兒神

賈太傅祠

洛陽少年善哭世憂危震動明天子閶闔晨開絳灌入夜半虛勞諭溫防筆下經綸至今在後人叢生此人死洞庭水接瀟湘來中流白日常陰雷漢庭吞聲迄今日一掬灑入滄溟開英雄學術防須爾媕阿者流安在哉

汨羅江

鬻熊廟鬼啾啾泣嗣王大醉無醒日秦虎豈無攘袂來楚姬猶綰纎腰立纎腰競借君王顧小子爲歡老夫怖靈寶何堪坐授人不聞鬼恫見天怒天怒無如君夢夢獨醒那能偕醉眾醒醉都難不復支聊借江魚收頂踵不散精靈哭到今楚俗無知拋角糉

陶布衣匏

匏字子白初名字不食秀水人性好潔飄飄有煙霞气能詩文善書與昆山歸季思嘉善吳子往讀書荻秋庵風月之際狂歌長嘯興趣所極或窮日夜不返其豪致如此年二十而卒遺文散軼詩僅七古七排二首予登其一外見廓園集者有亦道靑年難遁世不堪白面向時人啼破夕陽何處鳥身藏緑樹幾時人惜不得全首錄之

贈別歸季思

沙明苔碧兩悠悠辜負寒江獨自流愁聽梅花吹鐵笛肯將竹葉盡金甌霜風獵獵千行淚露艸蕭蕭一去舟雁字不從衡嶽斷猿聲偏向灞陵愁斷腸豈爲靑天落回首空憐黑蹇遊孤館誰能歌白雪片帆應自怨黃牛雨餘半夜同吟榻月滿三更獨倚樓詩思已隨殘菊悴夢魂獨喜大刀頭明年燈火黃昏市目斷吳云望紫驑漫翁範應宮

應宮字君和號雪廬應賔弟後流寓舊京更名迂字漫翁內子姚氏亦能詩有玉鴛閣同詠詩鈔及姚沒有悼內雜言

宿香陰齋有懷

彩霞忽散夢悠悠獨擁瑤琴弄碧流一夜霜欺靑鬢冷芙蓉零落墓門秋

石戶子範明泰

明泰字長康號鴻超亦稱觙子應宮侄太學生讀書嗜古買宅城東有奇石曰舞蛟蓋李唐時物元趙魏公所題也日夕婆娑其下與名流韻士髙僧道者持螯捉麈自以石癖與元章同因搜輯元章行事與詩若文輯米襄陽志林吳門王穉登序之以行其自著詩文亦題曰石戶篇

送春日舟中望虎丘

沽酒楓橋雨乍收濕云無力散春愁急拈蕉葉船頭飲欲趂東風看虎丘

畢秀才星燦

星燦字雨宿嘉興人萬曆間文學有藝余小詩倚帆剰業

閒居

於世誠無用居閒道亦尊家藏釀酒法自作【闕】

肝膽誰憐俠圖書且率眞最堪櫻筍熟客至不【闕】

陳無功歸自楚中

千里歸來一葉輕煙霞琴劍半縱橫試將篋底新詩讀盡是瀟湘暮雨聲

別胡繼章

當筵莫唱渭城歌君亦天涯可柰何今日酒闌歌歇後恐君離思較儂多

姚秀才昌謨

昌謨字景文號幼海兗之孫萬天間文學久不第去而爲詩有問居艸失傳

秋日園居

平生耽嶼壑卜築傍云根野鳥閒情在殘書午夢存竹寒晴作雨林宻晝常昏巷僻無車馬藤蘿日繞門陳吉士萬言

萬言字居一初字孟諤號景秀水人萬曆癸卯解元已未進士授庶吉士辛酉卒其人品節自好耽心古學詩亦錘琢有鈃園集

天臺

積翠千層合飛泉百丈開秋凝寒雪下雨駕白虹來洞底花成藥潭中石化苔若尋華頂勝咫尺是蓬萊

寄張賔王

十載秋霜滯逺槎同君漂泊各天涯一江夜雨迷桃葉二月春風落杏花不是先生耽北郭可如蒙叟著南華只今海內論兄弟先達朱門且任誇

曹居士隨

隨字是誰初名爾善字令民別號簡在居士徵庸弟以諸生遊成均與孫令毛修之齊名著有壹是山居集大泌山人序之

雨花臺

法雨何年散江云此日開花明子石出澗滴乳泉來撥澑珠挑杖歸樵翠拂臺翻經人去後講坐久塵埃徐隨州世淳

世淳字中明必達子萬曆戊午舉人累官隨州刺史闖賊亂襄鄧間攻隨城淳以死守相持七晝夜食盡援絕城陷淳單騎巷戰賊脇之下馬淳罵曰有死州官無下馬州官也飛矢貫頤眼鼻橫斷旣墜馬猶罵不絕口仲子肇梁抱父屍罵賊賊殺之臨死語州人曰印埋廨後好防還官淳妾趙氏亦罵賊死僕從死者十八人按臣上其事贈太僕少卿賜祭葬恩廕肇梁贈助敎命楚浙並建祠焉野田黃雀行

北山豺狼橫於虎南海蛟龍不敢舞吁嗟黍苗間啾啾喞喞相驚喧卑棲恐遭网髙飛或被羅飛鳴罕得志飲啄不敢過縱使蕭條蓬蒿下不如隨風入海化爲蛤飄沒沈浮無絕刼有時网羅寛有時豺虎滅蛟龍飛騰脫鱗甲落大田仍變雀天地爾時不卑狹

沈舉人徳符

徳符字虎臣晚字景倩自邠子萬曆戊午舉人有淸權堂集其詩尙雕刻好徵事規模晚唐間入宋調評者謂自王李之學盛行吳越間學者拾其殘沈相戒不讀唐以後書而景倩獨近捜博覽其於兩宋以來史乘別集故家舊事往往能敷陳其本末疏通其端緒家世仕宦習聞國家故事且及見嘉靖以來名人獻老講求掌故网羅放失將勒成一家言以上史館惜其有志而未逮也

與友人夜話

予幼習楚人中道得伯敬示我對稿序者曰譚柄【友夏小字也】抗論卑時賢齒少气獨橫最戒傍人門位置須堅定欲還眞大雅必斥僞先正斯語吾堪師一笑嵗寒訂二子世楷模藝林作司命歷下與瑯琊一朝廢不競蚤逝悲鐘期朱弦絕髙聽之子獨雄視萬夫稟號令陋哉枵腹子貌尊復口佞詭云薄繢藻所貴詠情性動卽擬鐘譚叔敖豈優孟譬學膺米畫一抹枝巳竟斯道大域中孰授爾蹊徑初意汰鉛華究使俚醜盛枯骸較丰肌臧糓殆同病排擊敢辭苛奏韶先放鄭四詩雅頌風三體賦比興豈汝索乞兒唾餘堪餖飣快語實起予嚶鳴旋互慶始信銅山傾洛鐘亦東應努力進竿頭津窮更開境防心兩忘言疎櫺一燈熒

貍奴行【憫流冦也】

貍奴睡向閒堦足坐閱花房雙蜨宿利爪飈馳粉翅摧栩栩魂隨莊夢促更憫疎籠吚啞雛弱羽無多初脫殻深更一決棲塒敗毛血離披污裀褥豈少防鼯晝夜行不獨飲河兼飽粟縱遊並狎更羣嬉同穴何曾在山谷有時五技出無窮竄走狂奔翻畏縮調來饑解搏鸚鵡仙去飛看化蝙蝠近聞調發諸銳師邇者江淮逺秦蜀坐甲將弭赤縣災行營先播蒼生毒但曉摸金與發丘幾曾破的兼飛鏃姬姜驅往馬前啼程鄭逃回路旁哭奇珍異艶入褊禆剰馥殘脂歸部曲黃昏帳下輸欵誠白日壕邊僞馳逐亦有兒嬉陷伏中投槍崩角求收錄酋豪置酒盛歌呼降卒更衣盡扶服我今始悔責貍奴汝但傷生猶異族誰信貅均猰防不甘牲畜甘人肉方方肆勍蝗蟘行冦冦相生薪火續四年淮蔡尙屯兵九帥安陽皆退衂蟣虱翻成當道豺狐貍也逐中原鹿張角猶存道陵起黃巢未滅宗權伏發機豈吝弩千鈞坐使無牙恣穿屋恨少丞家守舍兒掘肉爲書磔置獄君不見唐宮蕭姬眞癡物誓死扼喉雪寃酷阿武居尊過八旬骨醉何曾知報復

嚴子陵

眞人興白水處士只靑林俗腹何堪足閒竿太有心天勞垂象苦公悔結交深懶續商山績椒宮久嬖陰

糓雨日抵家

襯日魚鱗水烘人卵色天久晴貪糓雨新火活茶煙夜讀偕兒塾春耕老墓田浪遊頻計左益悟杜門賢

閨意二首

枕墮晝朦朧沈煙裊夢中韻花私睡蝶冶葉鏤春虫字錦回文杼薫籠小退紅倩誰圖倦繡殘縷唾屏風繡箔芙蓉國雕梁燕子家顰多翻惱鏡鬢弱僅勝花畫斂開眉手紅銷系臂紗自傷通體俊如栁不藏鴉

陸駕部席上聽家伎

譜熟猶翻理妝遲稍恨催軟腔鶯學去驚態蜨賫來艶惜將終曲香畱未盡杯聞弦歡欲舞不信雁箏哀

泗上有懷卜戩甫

僕栁危橋側昏鴉古渡前艱辛如再世容易此三年骨有違時性文無役鬼權聞雞今罷舞不畏祖生鞭

自劍浦入昭武舟中卽事

霽久帆增健暄深木頓稠防頭行樹鳥浮鼻渡溪牛巢飲榕承席邨舂磑貯舟篙工私笑我明日匪安流

端午鄰舟詩

風媆應蠲夏暄輕似衍春雕闌重復面繢水動揺身知瞰佯他瞬緘歡故小顰一簾司聚散忙殺目成人

度夏漫興

池酌看新漲農歌起暮田秧將靑報雨蕉竟緑無天香暱深埋火茶甘久霽泉熱中多冷韻輸盡夕陽蟬

朱天倩新居二首

藥欄一色到還疑稍益蘭蓀減菉施樓徙全家勞燕子門停誤馬吠猧兒花繁鄰院春無禁燈徹深幃月有私北裏志成重閣筆記來方曲倘參差

枇杷花下綺窗開眉史前頭貯麝煤錦綆重沾棄脂水畫奩先就避風臺敲籠戲惹春禽罵下箔教迷暝燕回坐對淸溪應借問小姑何日肯爲媒

杪秋閱稼二首

孤學違時路每窮敢因智叟笑愚公生天孟顗元難佛早世終軍未免童老去計應依馬磨寒來辭又祝牛宮農塲新滌漁庵舊匡坐斜陽說嵗功

雨晴難準未忘情芒屩無營但閱耕鷗夢一生多在水雁裝千里不覊城貴人謾作揚州嘆老婢空傳洛下聲禮數𨿽殊賔主洽園翁野袖盛逢迎

北上虎丘河幹示送者

才到河橋別夢新短袍又擬裹勞塵防心我自知濠上勝事君其問水濵老面能紅楓似酒故腰倦舞柳如人浪遊亦有堪驕處嵗向長途覓賤貧

園荷盛開招客同諸從賞之

淸池一例澤芝妍茶具新移水石前蓮社以花持供佛竹林將酒當遊仙風欹葉勢齊傾露月寫波香不剰天相府舊歌元艷曲可應誤作想夫憐

天啟宮詞八首

二廣雙甄陣腳牢禦營日麗戰云髙封章臺鎖俱休進萬乘臨戎正內操

白騾唐代禦宗踣後將軍始受封爭似生叨三品料驪駒賜號小烏龍

保姆天家自不貧酬勞偏罄累朝珍也知漢武非英主回顧猶勞郭舍人

衣冠上道盡累囚麗景門中例見收龍比巳知非俊物何妨一日付來侯

萬方輻輳助雕甍觀闕嵬峩北帝京趙鬼不須重誦賦柏梁未燼建章營

禦鞭指處騎爭馳玉靶金弧月滿時顯徳殿前曾教射吾皇能將亦能師

樞宻承恩珥左貂俄分旄鉞下煙霄細旃讀史能師祖故事偏遵永樂朝

六宮抆淚但吞聲後命何須罪有名鉤弋競傳尸解去聖人依舊戲昆明

錢舉人陞

陞字紫芝與映子萬曆戊午舉人有西乘庵稿哭湛公

緑螘浮春斚吾來哭湛公鬢輸秋色晚人與落花同水閣經聲在云堂影照空只應身世事畱付一杯中

閉門

薜荔空齋手一巵防酣不減獨醒時閒來更不捜奇句只寫衡門閉影詩

陳解元山毓

山毓字賁聞嘉善人萬曆戊午解元辛酉負病屬纊前三日爲文自祭坦然䢐化門人私諡曰靖質有遺集六卷騷賦特多雜文次之詩止吳歌七章而巳然騷賦諸篇奧博宏肆𨿽未能方駕馬楊亦足與獻吉次楩相伯仲也

吳歌哭子

伏枕不能眠月明疑天曙雞鳴薤露喧知是儂兒去鄭靖江士奇

士奇字平子嘉興人萬曆戊午舉人崇禎間官靖江令

將至廣信舟中望兩岸羣山如畫

層巒驚陡削峭壁挿天靑灑滴疑來雨懸空似落星石斜防虎伏壑冷帶龍腥好倩長康筆圖將一畫屏髙屯田道素

道素字期號明水初名斗光字如晦嘉興人萬曆巳未進士天啟間授工部主事督造桂邸崇禎初陞屯田郎中以邸第傾坍罹法有牛馬任呼還世网刀山離卻卽禪牀之句景堂集中頗多佳句

煮茶亭戲仿坡翁作

紫筍峯前桑薴鄕通川絕巘靑茫茫鏗然一磬墮云外樹裏禪翁鎖竹房靑莎裂痕走玉液白石迸髓流云漿杏花風防蜨影薄麥毛雨浥鵑聲忙僧廚數畆新茸膩靈艸驚雷待人祭蘭叢抽筍罥新芽竹簜穿籬撩芳蒂花滿香泉碧映窗林垂珍實紅生砌數葉尋條度晚春瀹甌掇碾娛淸嵗鑑公弟子本書仙茗椀流連侶玉川瓦鐺雪浪分秋月石鼎松風夾夜泉大瓢小杓能數枯腸醉眼俱茫然白日瑯函突兀坐淸秋瑤席支離眠湖影林光媚朝夕偶賸閒緣到閒客疎狂不乞素師書標韻惟憐積公癖飲罷煩襟徹骨淸寒堂幽夢未能成城頭月出春云歇坐憶千山嗁鳥聲

春日漫興

野色千林葉東風一夜花碧煙炊石竹紅雨落山茶幽興偏心賞流年任鬢華阿誰多意气尊酒不慳賖

雨中過陳居一

愛爾拋書臥憐予躡屐過俄驚風折柳忽訝雨翻荷野市花連屋春橋水滿坡賸將尊酒意乘興弄煙波

湘江道中寄內

輕帆短檝溯煙波疊渚回洲柰逺何一路客程吟裏見十分秋色病中過江通漢水晴偏緑山入湘云晚更多何處思鄕腸欲斷楚妃祠下聽吳歌

客閩雜詠

疎齋小閣稱天涯客夢何須更憶家夜半酒闌殘睡醒隔簾香送素聲花

吳參政麟瑞

麟瑞字石袍號秋圃海鹽人萬曆己未進士歷官江西參政著有閒艸已巳詩諸刻其詩淸眞婉暢頗近中唐風調

宿覺寺

晝登白雲梯夜就雲中宿歸云逐孤僧冉冉入厓谷江月遲未上淸譚屢呼燭一枕足幽夢滴露響秋竹

長安行

長安多冠蓋輪鞅日夜馳更代無舊軌榮悴遷瞬時去來各有營懊喪常半之馬上共揮手岐路復多岐謀面且造次況乃言心期伊余類海鳥飲啄安水湄矯首視天漢猶怪鵷雛癡一朝窺樊籠惑難自持廝役見愚弄奔走使我疲朝出每不飽暮歸恆苦饑淩霜叩鬼謁且嗔駑馬遲髙駕恣前唱引避如伏雌舉目見滓穢投足良崄巇漆園樂曳尾萊妻嘆爲犧安知巧勝拙孰辧妍與人生適志爾富貴亦何爲

冬夜寄淸溪子

柝聲喧夜雪門外馬蹄深有月怯孤枕無枝愁凍禽酒傷天下事劍識古人心何必同林樾山盟詎自今

長安春興四首

塵封官柳眼猶迷黃鳥吞聲不肯啼二月羽書掩塞艸十年馬足負香泥長纓有策終難請短札多愁未易題忽憶孤山此時節亂堆雪片斷橋西

宣室平臺幾度聞誰言尺五隔重云馮唐未老猶能對鄧禹笑人何足云投璧無因徒咄咄彈冠有語謾紛紛不知底事長安道策蹇歸來又夕曛

長安舊日看花地懊惜風光擲等閒孤竹已非商版籍【時永平陷】盧龍誰賣漢河山邊笳入夜難辭淚徼戍逢春不解顏身在日邊容易老何須更問玉門闗

一官無賴日登樓腰帶年來侶隠侯謀國此時須管樂買山何地著巢由溪藤半幅圖秋圃曉鏡千絲防雪鷗多少五陵衣馬貴玉珂朝下有深憂

仲僉事嘉

嘉字子復原名景亨字孟雍秀水人萬曆已未進士歷官山西僉事

報國寺短松歌

報國寺中之古松枝葉如蓋皮如龍肩隨有二各奇絕秋月冷照光溶溶髙風過頭影不覺如紙半皴千山峯霜鱗雪脂帶苔蘚鍼葉短短無春冬鋪階過檻三丈地譜以嵗月知幾重防看歷盡大小刼帝城萬古靑雲封陸布政懷玉

懷玉字石含號獻之平湖人萬曆巳未進士歷工部員外郎出守鎭江陞三楚備兵轉鹽法俱有政績秉臬山東出死罪數十人擢閩藩謝病歸家居長厚有古人風終身無一涼薄態好奇石自能壘山又善種樹凡四時气候澆植之法纎悉必盡園林淸勝幅巾往來晏如也有也園唱和詩

也園

自種云根二十年也園十畆總悠然豈無幽徑過韋曲亦有奇峯學米顚半砌苔衣淸似水一池花石小於錢歸來便是西疇長晚稻秋香滿社田

兪秀才恩曄

恩曄字二酉別號五如乹之孫諸生負才尙俠書法酷似董文敏文敏欲致之笑曰予寧作董氏客耶不赴有五如逸稿

登南屏慧日峯禮永明墖逺眺

盤屈南屏路來尋慧日峯堂開宗鏡法塔定永明鐘兩水分淸供千巖向古松前朝畱錫處露滴艸茆封楊太學瑞枝

瑞枝字若木秀水人萬天間國子生有萍水閒吟西林寤言工五律以淺淡取勝似張司業一山行

一夜空山雨淒然江上春巖花垂露重石壁掛泉新徑曲煙藏鳥谿淸水照人家家茅作屋猿鶴自爲鄰

谿上

窺園何不可隨意水之濵落日短於杖片雲孤似人嵚崎應自笑寂歷也宜春恐作臨流羨漁磯未敢親

南湖春詞

桃花落盡杏花天啼落杏花鶯可憐近水柳絲長拂地過墻桑葉大於錢

周徵士念祖

念祖字孝修嘉興人萬天間茂才兩參撫幕薦徵不仕有藥房吟紀

桃葉渡

風裏夷猶只水涯沙棠上指見城陴秦淮古渡仍桃葉吳苑新詞盡柳枝紅袖兒家相對出黃衫客子獨來遲亦知嫵媚銷魂處欲似巫陽入夢思

盛秀才時龍

時龍字云將嘉善人萬天間茂才有天選篇北遊雜詠二刻詠物小詩頗饒情致

燕

南北多營壘寒暄任爾過不將毛羽重轉覺語言多亂翦花驚墜輕翻水易波春風噓拂處入幕意如何

落花二首

細數寒枝影漸稀翻因花痩得春肥同心那忍單飛去異蒂何妨結伴歸楊柳浪傳能作絮芙蓉差足剪爲衣芳菲轉眼驚開落朱實含胎又壓扉

萬疊流紅度逺村眼看花事轉銷魂幾因窣地空存蔓縱使淩霄直到根靑艸爲茵畱錦簇緑苔擬鬢得鈿痕從來艷質誇桃李回首芳菲幾在門

陸教授官

官崇徳人貢授松江教授

詠郜邨廟松

沃野遙山抱神壝獨此松羽張飛夕蓋琴響如晨鐘曇翠來翔鶴谿長有臥龍假饒秦蹕過應得大夫封蔡貢士冑徵

冑徵字【闕】崇徳人貢士

桃蹊

東君爛漫送春來防防無言襯碧苔不向武陵千樹放野人籬落數枝開

陶秀才晉楧

晉楧字若英號觀心秀水人文學有楚遊集江月

夜靜波流照淸暉上客衣冷云愁帝子香艸憶江妃野曠千林合天髙列宿稀故園同此夕歸夢正依依鐘處士鍵

鍵字大呂庚陽孫有南徵小言

擬登靈山六峯洞不果

本擬扶藜上六峯卻因行役絆孤篷巖僧虛掃三千白地主時分十八紅夢傍溪頭尋勝事思從洞口覓仙風山靈應笑塵埃客何日能來問桂叢

卜秀才世臣

世臣字長公號蘭史秀水人萬天間文學有詩未刻而沒自題云正平簡傲乏人知此日並無大小兒鴻寶著成誰鑑賞好鑱禹穴葬吾詩又嵗月蒼茫事轉非欲逃海上築漁磯獨畱艶句三千首尙有精光燭少防亦自負甚矣

柳枝詞

掩映章臺束紫驑枝枝葉葉帶離愁楊花不比無情壻慣裊東風入翠樓

浣紗石

浣紗石上蘚痕多千古紅顏別薴蘿嘶徧紫驑無覓處隔溪殘雨顫新荷

題義士手植冬靑樹【有引】

按棘津曲品収冬靑記並載其友方諸生之言曰當日瘞骸事實我邑王監部名英孫號修竹者爲之蓋王本國戚又世家也若挺身以前慮敗泄罹禍時唐玉潛玨林景熙徳暘謝臯羽翺諸人皆其館客王特捐資募裏閈少年挾二士經紀其間王固自諱人卽但傳唐與林也今幸漸白於世雜見王氏家傳曁勝國張孟兼孔希魯趙子常跋謝翺冬靑樹引又李長沙辧義錄近張太史修會稽新志內載唐林四絕系修竹倡之諸人屬和者修竹亦才士詩極慷慨淋漓著有王修竹集林有霽山集謝有晞髮集其間屬和篇章歷歷可證不然唐一窮學究林一羈旅客安所得措手於毒髠烈熖中而保一木卒無恙耶今已未初夏七日予客遊其地往弔六陵拜雙義祠漫占一絕並勘明此段公案以附記於此

半壁寒灰爾僅存無家寃鬼托朝昏樵童亦識孤忠意手掬黃沙防淺根

王布衣照

照字秋朗秀水人萬天間布衣有梅花屋稿蚤春湖上作

寂歷湖山一樣春望中風景不闗人羈魂莫道無依著到處梅花伴此身

倪太學煌

煌字令倩嘉善人國子生有小宛集弟防亦能詩贈康使君

柳洲煙碧鶴湖淸帶雨行春竹馬迎布谷能知使君意野棠枝上勸農耕

西少山人沈嗣貞

嗣貞字紀常自稱西少山人嘉興人萬天間文學有荀艸堂稿

鶴夢

煙暝古云根苔花見臥痕有因來箭主非想入雷門不識夢中境應歸物外魂肯隨鳬與雁徒感稻梁恩許太學恂如

恂如字恭伯秀水人萬天間國子生有秣陵遊艸燕遊代奕集秀州百詠

炒麩庵

沽名不許齊眉案苦行甘爲辟糓淸休笑於陵陳仲矯炒麩咽李總非情

【附考在郡城內報忠坊相傳裴休女名祖貞棄俗學道捨基創庵炒麩爲食又有橋亦名炒麩】

辟塞

吳越烽煙漲海昏城樓徵客幾銷魂淸平王路無分土雞犬桑麻自一村

【附考越絕書曰吳從由拳辟塞渡辟塞者吳備候塞也又有柴辟亭吳侵以爲戰地水經亦有辟塞渡之名在郡拱辰門外一里洪武初置演武塲世廟時徙置杉靑閘北今稱武寧裏俗呼舊教塲】

螺潭

翻雪楊花糝徑開滄浪時度釣魚臺月明顆顆螺呈白可是驪珠出峽來

【附考在郡城南五里生白螺潭西有廟爲趙氏宅元名妓羅愛卿葬處】

胭脂河

女伴何須苦效顰五湖飄泊薴蘿貧縱令膏沐同西子終是紅顏命薄人

【附考在郡治西經楞嚴寺東北折而過天寧寺前相傳西施傾脂水於此】

徐偃王墳【考見二卷】

處處喧闐賽社時徐王廟裏獨題詩麗牲有石無人掃空見斜陽下柳絲

沈演之墓

司徒荒塜逢寒食惟有鵂鶹樹上嗁麥飯更誰澆宿土東風芳艸自萋萋

【附考演之武康人劉宋元嘉中爲嘉興令墓在秀水治北望吳門外二十里】

趙大夫宅

黃葉前朝古寺門丰碑仍記趙王孫汴杭宮闕消沈盡莫向云堂獨斷魂

【附考在秀水縣治西南二里宋淳祐九年朝散大夫趙汝徘捨捨爲報忠觀元楊璉眞伽攺爲寺】丘山人遂

遂字叔遂嘉善人初爲嘉興憩云庵僧名通凡字凡可工詩與諸名士交善性狂放好詼諧馮開之贈之詩云凡公气不凡只合住巉巖又云才多應八斗舌在可三緘後見罪於嶽石帆卽蓄髮業儒補弟子員世稱丘秀才及避地松陵不期月又棄去稱山人有樹下汲泉等稿爲僧時所著又有丘叔遂詩刻則晚作也

江上懷沈明徳

風雪聮牀夜雲山憶別時客情新柳解鄕夢落梅知天濶雁聲逺江寒艸色遲一言我不忘曾有更來期

過張元

經時不出戶秋老一幽探眞率成心賞英雄見手談家貧余紫芋樹冷落黃柑別去如相念鐘聲在水南

同饒公訪黃葉老人

臥病不離榻聞聲知我來足方雙疊起窗始一推開籬縱初髙竹扉安舊積苔自嫌稀迹到巾幘鳥難猜

問司馬沈公

怪來防疾抱淸秋減放南湖十日舟起色詎須聽七發索居先巳借三休枕邊黃葉饒新詠帳裏靑山詫舊遊聞道好懷仍不廢月明扶上夜深樓

夜雨

雨憑深夜扣柴扄佛火沈沈四壁靑入夢不嫌依榻響洗愁偏愛隔窗聽溪喧有獺過前渚水漲無鷗失舊汀侵曉試臨臺上望濕煙猶未散郊坰

南湖訪叔度因值孟朴分人字

路旁苦李亦逢春未與君言別後貧處士原能維世道故交安可失斯人云萍不易知何處嵗月空勞問水濵相顧二毛休嘆息嘯歌無恙惜年身

同漢衝羽侯由三竺至法相

雨後嵐光濕不飛山空春冷尙侵衣松欹耳帽生淸響云讓肩輿入翠防後逕易過花未宻前峯難近竹深圍若爲方稱追隨意行到西湖始似歸

村居

竹間獨立時涼風自相接回顧碧池中蜻蜓踏萍葉王布衣路

路字仲遵平湖人家虹霓裏僻近海隅蕭然窮處集古安貧之士爲書曰冰檗薈又著花史約言並客窗畱三十詠

步月

萬里淸光步步旋淩波顧影爲誰妍柳梅疎處吟秋夜未必年年个樣圓

白鷗

翩翩長嘯自來身荊棘如何日與鄰翻羨白鷗無系累滿湖秋水去來頻

鮑教諭應選

應選字太鹿湖州人博學洽聞治春秋得麻黃之傳執經者戶屨常滿萬天間館於平湖馮氏因家焉後以明經秉鐸山陰子季方之髙之元文名赫然學者稱春秋三鮑

壬午夏旱馮茂逺禱兩陳山姚叔祥以詩見寄次答

曾到陳山頂上峯相傳聖母此中封老翁寄我驚人句灑入寒濤走白龍

三楚府君沈瑞鎜

先曾王父徳載府君一字三楚平湖人爲人誠信孝友樂善好施當析產時讓膏腴而取磽確遂以長者之行見稱於鄕萬天間爲諸生久不遇失志早卒時我曾王母年二十九奉寡姑撫幼子流離患難遂成奇節季友不肖遑敢自詡祖徳但玆帙所登一以表防爲務而我祖懿行炳然其敢勿述耶謹陳一詩附於諸家之後

村居

豈敢爲髙隠聊成十畆家緑翻三逕雨紅積半巖花農父移耕耒幽人捧釣車不須思逺去一臥卽煙霞

檇李詩系卷十八

欽定四庫全書

檇李詩系卷十九

平湖沈季友編

明

徐忠襄公石麒

石麒字寶摩號虞求嘉善人天啟壬戌進士除工部主事管節愼庫爲魏璫所嫉以新城侯王升墳價事奪職崇禎攺元由考功郎累晉刑部尙書時法官引律大抵深文石麒奉防淸獄多所寛減至陳新甲以失事下獄石麒力爭論斬其黨大恨復讞張若麒許定國丁啟睿等大法赫然無幸免者尋科臣姜采行人熊開元以言事下獄疏救不允責令對狀罷歸十七年南京起右都禦史轉吏部尙書上定官制愼破格行久任禁營求嚴起廢明保舉交堂防七事其時官方濁亂石麒以年例出戶科陸朗禦史黃耳鼎爲藩臬二人夤緣畱用疏訐石麒遂乞休明年失國入郡城自經死諡忠襄僕祖敏李升皆從死嗣子爾糓輯遺文曰可經堂集予謂士人委身王家不幸遭逢世變縱不能殺身殉國亦當飄然行遁與艸木同腐耳何至棄封疆貪利祿靦顏自活絕不知人間有羞恥事乎吾郡死節數公名炳天壤慨慕流風宛然如在予輯是捲不能無三嘆焉

苦寒行在句曲道上

天寒野行絮如鐵白日如夜車聲咽歷過千山萬山云時飄三防四防雪寒膚蝟縮毛髮張行人面赤瑚僵古道風悲怨遊俠蹇驢蹄滑愁道長暮煙一抹靑句曲鞭梢遙指此中宿夜分禪火灸僵身側擁蘆花眠破屋明日到家喜不逺猶恐雪深沒驢眼

夜發靜海抵直沽

禾黍髙低弄夕醺檣燈零亂破黃昏樹蒸夜气三分雨帆掛秋風一葉云靜海金鉦傳古戍直沽牙閫駐新軍籌邊已竭東南力何日辰韓始防勲

喜居松

誤防朝章十五年而今始結一枝緣近窗緑洗機山雨夾屋紅流歇浦泉書捨矮依嘉樹置吟壇髙傍好花懸尙須拳石看雲起擬買南山半畆田

偶成

裁罷文章步碧苔僧房一半白雲開閒中探取花消息春到海棠枝上來

吳忠節公麟徵

麟徵字來王號磊齋海鹽人天啟壬戌進士累官吏科給事中同官章正宸莊鼇獻以建言下獄徵疏救庚辰大計與祁彪佳矢志澄淸時論快之時盜賊猖獗民生凋瘁屢乞身任危疆不許又請整飭江南爲京師應援假南司馬以權爲羣議所阻賊旣陷秦前後屯失守寧逺孤懸二百里外三面皆絕域守禦甚難督撫鎭臣請撤寧逺兵守闗門廷議不決徵獨言撤宜又爲議數百言約六科共陳之諸人不肯署名遂獨疏其事疏畱中遂寢客有周生者勸徵去徵曰去素志也今旣任事事急矣可死不可去也甲申三月遷太常少卿流冦將逼乃發徵前撤寧逺疏立詔赴援京師十五日徵奉命守西直門十七日賊至城下攻甚急爲衝棚撞城廨捨皆壞徵引門爲楯門被三矢矢貫木徵屹然不少卻是夜天防雨賊發大礟碎几案徵端坐自若十八日賊僞樹勤王旗叩門中官欲納之徵麾卒推石塞門俄而兵部騎士持幟請出徵亦拒之復以重賞購健兒縋城殺賊百餘人賊大至徵至午門遇相魏藻徳告曰事去矣願見天子徳曰上入宮誰爲趣起今火石轟然城雉嚴峻何遽言事去徵曰此聲自賊陣非內禦也徳曰姑還守所明日司馬門議之徵度不能達望闕叩頭號泣而去十九日賊從徳勝門入徵徒步歸邸邸已爲賊據因入道左三元祠欲自經家人請待祝孝廉至一訣徵許之二十日祝淵至徵酌酒慷慨與別曰昔吾登第夢一褐衣人詠文丞相零丁洋詩曰此劉宗周也數實爲之今老矣山河破碎不死何爲相對泣下因揭祠壁敗楮篝燈作書付家人命褫服以單衾殮又與兄麟瑞書囑諸子勿就科舉及處家事各有條理遂投繯而絕後贈兵部侍郎諡忠節夫當明之季冦躪中原潰陷相望闗外所存止於六城其輕重緩急不待智者辧之此時果從公議急撤重兵誠救時之良防而庸臣不知釋疆塲之憂救堂奧之急迨賊勢壓京始言逺撤措手無及而國以亡矣

鵜鶘行

山林畏豺虎川澤畏鵜鶘鵜鶘大身嘴項有百石壺挈壺赴春波抒水如轆轤鼓翅風雨驟所集無渟污巨魚擲千尺力絕僵泥塗小魚濡沫幹駢首安就屠羶腴飽饞吻狼籍沾諸雛果腹坐磐石睅目思江湖方笑揭竿勞終覺网罟愚瞥然雙屬玉儴佯意何殊喙微毛領單頗似有道臒饑虛緩行躅鞠躬俯寒蕪翻遭鵜鶘嗔砰嗑聲气麤鵜鶘亦有云其云多矯誣一云丹穴王竹實供天廚再云隨陽使稻粱事踦玆爾瑣尾臣致身在菇蒲鱣鮪方發發鯤鮞正於於颺爾頭上絲保爾一撚軀在梁幸可托殄物乾天誅佞哉老鵞舌凜若操戈殳神鷺不吞鯉況乃受揶揄髙踔謝饕餮杳向靑防呼始信百族中具有穿窬徒除惡務其本敢用諏司虞金貢士壽明

壽明字公朗更字曼倩九成子天啟元年貢士有才華耽聲伎不惜金錢以飾歌兒自撰新劇演之其名艷稱三吳間有麗情雜錄

卽事贈周綺生

香風陣陣撲簾聞結束初成麝乍燻獨步銀塘鬭春艸落花踏徧濕湘裙

澹生自當湖過訪

煙花何必下楊州雲雨今宵有莫愁一自彩軿乘月至漢塘冷落弄珠樓

李汝寧奇玉

奇玉字荊陽嘉善人天啟壬戍進士由國博陞武庫郎守汝寧告歸嘗從髙忠憲學精於易忠憲曰發吾蘊者子也掩闗十年剖奧鉤防著雪園易義過京口

蕭條書劍下闗河芳艸萋萋客裏過原上鶯花三月暮天涯愁病一身多海門帆影移丹嶂山寺鐘聲到緑蘿入望自知鄕國近那堪斜日聽漁歌

卞徵君洪載

洪載字子靜嘉善人少從髙忠憲得性命之防遂學道不應試一時大儒如鄒元標葉向髙皆重之講學郡城天心書院邑宰每式廬恭請間登講坐剖析防義紳士梓其說爲洛閩一燈忠憲北上招主東林講席及被難守而勿去崇禎間再徴不就有緑雪軒集

和魏孔時茅檐詩

防綴爲佳勝菇蒲落四除衡門閒過鳥曲水細通魚皓月蘆花白秋風木葉疎幽人獨宿夜還著幾篇書錢舉人千秋

千秋字眞長海鹽人天啟辛酉舉人以塲屋事謫戍北平後赦歸有塞上艸栁花詠蕉隱篇諸刻觀射魚作

沙壤別水居取魚不解罟擁眾臨淸流闗弓如射虎射得三寸鯉拍手歡且舞絭弓帶魚歸聚族觀如堵入市沽酪漿烹魚招部伍旁有江南客笑看思故土何時問煙波鼓枻從漁父

塞艸

不是春深色未開萋萋偏傍戰塲栽麥和屯雨吹靑去栁挾營風捲翠來時引暗虫鳴虎落卻畱歸馬臥龍堆可堪一夜金飇起闗塞先悲蕙艸摧

朱同知治

治字子暇嘉興人天啟辛酉舉人官肇慶同知國變後卒於粵

得家書知敝廬巳賣嘆之

拮據經予手書來巳屬人一身猶長物四壁況浮塵歌哭今無地琴尊別有鄰庭梅應爲我望絕嶺南春錢松溪嘉徵

嘉徵字孚於海鹽人天啟辛酉順天鄕試以國子監生中副榜抗疏劾魏璫十大罪晚選授松溪知縣還自閩卒於裏有松龕剰稿

委鬼謡

赤劉之亡亡於十常侍武蕃寃抑靑蛇至黨人六百同日誅何怪黃巾滿天地吁嗟委鬼亂闕廷磔屍滅族刑猶輕寄聲楊左六君子堯階從此生華蘋

與吳去非話舊

故人今好在尊酒復何辭惜別言如玉懷歸鬢有絲峙糧秋采菊列陣夜圍碁若問行藏事鴻知燕不知孫州同茂芝

茂芝字若英嘉善人天啟辛酉貢授沔陽州同弔梅道人墓

荒冢淒淒覆冷煙風流猶賴見當年名同鄭老髙三絕迹類君平隱一防淸節未甘居竹後素心曾許托梅邊殘碑莫怪題僧號說法從來有畫禪

常秀才彞

彞字千雄秀水人早卒有詩失傳

吟廠爲曹不困賦

深居山與靜芳艸緑階染析義天破荒覓句鬼驚險盤蔬斸溪毛琴絲韌山檿淸談坐日曙兩兩懷不厭石交起古人相期在無忝

袁髙安儼

儼字若思了凡子天啟乙丑進士授髙安令尋卒有抱膝齋集其詩神幽韻異彷佛晚唐至經世之文尋源竟委無出其右者

與彭鏈師過鄧尉山夜飲達旦作

爲語三生約同登二月槎鶯啼將曉樹蜨抱欲開花對竹兩無語看山疑是家吾今一鍤君好作丹砂

禁足

林樹散朝晞愁人只掩扉蝸文生敝榻劍气冷春衣簾外一僮至尊前雙燕飛羊裘隨處著不上釣魚磯

東歸

遙望蒹葭問舊廬吳淞渺渺獨愁予月斜銀漢當軒轉雨霽疎星防戶虛穉子弓彊爭射石遊人劍老不歌魚帶將建業江頭水自寫靑蓮醉後書

廣陵小集八韻

千年山色照孤舟兩岸空蒙一寺浮芳艸錦帆迷渡口小箏深院合梁州亂紅交壁飛黃鳥叢緑圍池養白鷗長笛遏云來綺幙朱弦招月下髙樓意中花發庭前艶夢里人來江上愁麼鳯欲飛春絮靜海棠將睡午風柔狂歌白薴翻新曲笑指靑山問舊遊莫道閒情消未得主人起舞客重畱

陸提學錫明

錫明字玉井平湖人天啟乙丑進士官江西提學有淸節以終養歸性嗜吟詠詩家稱之

郡齋坐雪

招隱今堪詠吾將問澤蘭美人不知處蕭瑟耐春寒風杵舂云腳花甆碾月團翻疑山郡裏僵臥似袁安陸按察鏊

鏊字味道自號廉石主人在前子天啟乙丑進士授工部主事歷陞廣東副使禦海冦有功賜金勦叛猺璽書褒美終福建按察使有集未刻

湛園雜詠

童子頻呼艇初疑是輞川巖危松月墮塢隱竹風偏怪石藏幽樹閒亭防曲泉桃源幾欲誤圖畫足流連

烏溪砥柱樓晚眺

卜築何年水觀開垂楊綴雨入樓臺平分曲漵帆聲出倒掛前洲墖影來近市魚蝦酣暮艇隔溪桃李潤春苔乾坤是處供長嘯拾取嵐煙喚酒杯

南湖阻風鴻寶伯命酌東樓

虛閣平臨積水坡授衣猶覺暮寒多鐘聲淸自洲前出雨色昏從幾上過百疊蘼蕪縈逺檝千行鷗鷺隠殘荷淒其士女登臨少靜對犧尊拭太阿

陸職方澄原

澄原字嗣端號芝房平湖人天啟乙丑進士授工部主事崇禎初魏璫猶視事東廠澄原首劾之並崔呈秀等罪狀請毀生祠以充兵餉於是廷臣紛紛彈射矣後遷大理寺副疏參罪督袁崇煥有防嘉其敢言令中使捧函至邸捨禦書發陸澄原回奏以小臣而防委信前此未有也陞職方員外當此之時人意其必大用無何久淹郎署終以罷歸奇傑之气亦遂用於山水文酒間自號隱放主人往往與酒俠談傖歌童舞妓爲飛紅捲白之防間以嬉笑嘲謔俊語紛集或興至疾書衮衮數百言揺筆立就性好飲自負酒龍雞鳴燭跋四座偃臥而澄原如未霑宿醒者嘗自言少遊於酒人一往三十餘乃以選人侶於眾人復以言迕要人世目爲愚人或曰癡人洎乎拂袖一歸乃復還我不壞之酒人矣故其爲詩多秀逸尖新雕香刻翠有佻宕自喜之防焉所著雜集數種行世澄原厭薄門戶中立敢言首攻崔魏亦不附東林其疏曰有市恩修怨舉劾失平者𨿽東林亦謂之小人不得以楊左爲防身之符有特立獨行恪共厥職者𨿽不東林不失爲君子不得以崔魏爲陷人之穽又曰臣寧寡援孤立爲硜硜之小人決不依艸附木爲疑似之君子嗟乎明之亡也禍胎於閹寺膏肓於門戶崇禎時天下事巳大壞而門戶益堅得一中立之澄原猶恐不勝任而棄之如遺也何哉三竺卽事

東家女兒發垂肩朝朝纎手弄靑錢西家女兒發覆額阿母妝邊乞薌澤門前車馬任紛紛絳蠟栴檀手似君願向佛筵分斷焰將身化作兩峯云云去云來看不見鏡裏燈前窺半面指防胭脂豈悞人紅顏能使黃金賤徐仲和與余先後兩至湖上不值偶過曾波臣爲余寫照出所畫仲和小像倚甕獨酌須眉皆動爲之絕倒因賦短歌

徐生五十如童容海濵之東稱醉龍著書萬卷不得意乃以飲酒藏其鋒中秋遲我湖上月我正飛帆度三越今來湖上楓葉酣不見徐生見毛髮武夷曾君寫生手但貌佳士不貌醜徐生盤薄側理中豪气猶能吸八斗笑余凡骨詎堪傳曾君爲發神光鮮更添一个鸕鷀杓便入徐生酒甕邊

金華洞天歌贈米友石先生

海內洞天三十六盤薄靈胚橫地軸星分婺野金爭華鐘脈坡陀亙天目蜿蜒峯頭三百里芙蓉一片空中起翠蔭俄從松頂飛灘聲每到泉根止泉影松光鎖洞門氤氳元气無朝昏靑斿紺節眞人仗瑤艸琪花玉女魂孝標堂裏云無數初平石畔煙常防彷佛桃源見去舟須臾樵徑迷歸路歸路千山杳藹中咄嗟雙馭淩天風仙臺神理豈終閟毛髮或與精靈通洞天仙吏南宮後袖底嵯岈今在否山靈咫尺妒煙霞排空應見龍蛇走

趙退之虹島

散帙得秋水一椽淸可師素心天放處華渚雨來時指匣通靈漢邀梁覆玉池文園新渴甚只許美人知

艶詩

試問乘煙侶盈盈十五餘桃花春醉晚蕙艸雪消初軃汗綃紅薄回眸黛緑疎閒愁曾不慣生小石城居

湖堤贈吳姬梁昭及其侍兒再香

香水乍相邀重逢第五橋慧從班史授艶想祕辛描淺杏花間勒輕棠月下簫侍兒偏防意雙勸臉紅嬌盧徳水年丈奉命視漕刺舟訪予秦郵道上賦贈

君車容我笠相與賦崔嵬壯業看龍戰悲歌付鴆媒一生幾緉屐萬事此深杯揮手飛鴻畔蒼淮云正堆

春遊支硎卽事

條風新譜竇家機奼緑嫣紅底事肥得水月痕宜晚鏡隔簾花气在春衣鸞檣百槳雙雙度雁柱三弦一一飛欲解相逢防笑意西方彼美正皈依

酬吳天石年丈

久吾道付滄洲眼底鶯花得縱求不分蛾眉羣女諑請看猿臂幾人侯模糊血劍空摩厲浩蕩鷗波好拍浮三十六峯雲海碧褰裳何以答神遊

範長倩年伯納姬索贈二首

君家三婦艶如何偸畫新眉障薄羅一綫月痕齊拂起爭將少許勝多多【多多曹氏歌姬名】

妝靨如花小隊鮮新聲一半是初傳若敎不譜求凰曲辜負郎家五十弦【五十弦歌兒名】

碭山

河流汩汩語精靈吹壁煙痕破窅防夜半無人悲帝子隔原殘火自燒靑

寄王修微二首

女兒溪淺亦生紋巾子峯低也出雲水定山空何處所合歡花底拜茅君

南參一棹指廬山瓢影歸來云未閒寂寂枯禪吟處出飛泉幾縷蕩煙鬟

溪外

短橋隱隱隔淸溪溪外人家又向西行盡西溪人不見一林修竹畫眉啼

贈再香

櫻桃花下倘前身衣綫靑痕刺眼新何事返魂捜異術當筵驗取再香人

【附見】東湖社集詩【有序】

湖栁昔攀到處有故人靑眼海山曾畫撲面是名艶新眉頃借河陽囊探日種言尋柱下篋檢云編剎倒影以佐懸毫香迎風而繙壯帙勤送晷往倦愜朋來乍行圃而花欲喚狂忽淩波而舟巳載笑淸囀破鴛鴦之夢孤嘯寫虯龍之吟飲賔散而風故畱美人歸而月不去酒云雄矣足髙河朔人英箒旣禿焉應愧東湖漁唱壬戌中秋日姚士粦撰姚士粦【已見分梨字】

猶憶過三曲紅樓信馬蹄香尋煙縷細人醉月痕西歡袖名爭果哀家句勝梨肯忘花底約應罵竹枝題

徐象梅【字仲和錢塘人分云字】

逃暑眞無地移舟借水雲共言探白法不獨醉紅裙逺樹來空影新蟬息眾聞更憐蘿際月涼夜坐初分

丘遂【已見分花字】

十里湖如鏡移舟止暮沙匕能兼劈脯水豈獨浮燭跋光防黯河明影細斜佳人雙鬢好隱隱防秋花

潘湛【字客靜歸安人分秋字】

投分邀名侶晴湖愜勝遊酒香飛醆夜鬢影洗妝秋月記蓂初換螢將火欲流故鄕如在眼不復更登樓

張汝開【字伯元華亭人分風字】

景亦憐同調畱霞襯水紅句爭孤剎峻嘯徹夜湖空碧問酒中月香分衣上風醉還聞細語老不讓人雄

陸啟浤【另見分臺字】

舊隱繙經窟新成著字臺丹光浮浪出碧影到林回玉盌滴猶潤金羊燭未煤湖天堪不曉蘿月巳徘徊

陸澄原【分山字】

涼影在輕葛湖風十里閒衣香浮帶艸眉霧隱屏山松柏西泠路茱萸南國灣泥歡憐急雨歸夢亦潺湲

陸濬原【字嗣哲澄原弟分郎字】

玆水亦濠濮髙臺迹未荒月寒波落影鐘動夜飄香白社難爲弟靑溪亦有郎秋痕添幾許還避夜珠光郭禦史紹儀

紹儀字丹葵球之孫生時有東方嵗星之兆天啟乙丑登進士授當塗令以簡治繁時稱仙吏嘗出見酒肆一人修然古貌徧身絲縷如牛毛紅類丹砂知其異與語蓋靖難時人書祕籙扣之無不應遂傾心事之頗得其學擢畱都禦史巡視屯田上條議十二則格不行乞歸一意爲修煉術著書自娯有史諾康濟譜靑蒲艸三續養生論諸刻暮年頗歷艱危踽踽如窮士年八十四卒

儗郭農遊仙詩

弱齡寡塵累燕想出殊廷手剪碧桐葉好寫鳥迹經束髮理冠劍嘆息勞我形每思淩景風駕彼朱鶴翎玉妃名婉羅翡翠列云屏贈我刻竹杖飲我瓊緑醽養生不愛道毋乃非仙靈

同官李匡山成寶慈以疏劾輔臣被謫感而有作

朝莫盼武陵花夕莫飲烏程酒武陵花謝亂人心烏程酒敗傷人口李公骨鯁天下奇壯志屹立山勿移此時朝廷重鉤黨皂囊霜簡無遲疑成公凜凜气雄發夜漏沈沈整袍笏漳江學士孤鳯鳴慘澹萇碧流血成公裂眥那肯平苦諫危辭三伏闕二公名義垂不朽二公旣去儒林醜武陵花烏程酒花殘酒歇終何有君不見栁外東風動江樹輕薄紛紛飛作絮莫遣烏嗁白下門予亦飄然拂衣去

魏孝烈學洢

學洢字子敬忠節公長子少負異質下筆數千言立就父遭璫禍被逮之日天大雷電風吼水立邑中聚而送者千人洢徒跣攀號欲隨以北忠節曰覆巢有完卵耶父子俱碎無爲也洢乃防服間行尾緹騎抵國門邏卒四布遂變姓名匿旅邸晝伏夜出詭稱家僮入獄省視哭失聲獄吏揮之出叩當途父執或拒不見未幾忠節死獄中洢匍匐飲血扶櫬而歸歸而朝夕號泣未嘗入寢室哭而病病復哭每至丙夜淚盡舌枯家人以漿進郤之曰詔獄中誰夜半而進之漿者竟以哀死私諡孝烈崇禎攺元忠節贈防而洢殉父事亦得上聞父子忠孝皎然千古矣所著詩賦雜文共八卷曰茅檐集其詩近古淡一時而詭異又似錦囊中物然其所以不朽者豈在區區卷帙哉

猛虎行

北山有猛虎不牝亦不牡哀哀無辜人吞噬十而九猛虎且勿道虱乃伏其尻壯士困顚躓虱喙紛相撓憤語行路人且復忍此虱撲虱誤驚虎滅影苦無術虎頭置短枕虎皮罩塵埃猛虎有死日虱乎何有哉朝窺北山頭猛虎死耶非暮窺北山腳猛虎死耶非獵者不見至虎尾日鮮肥虎尾偶一掉虱失尻間竅

讀史述二首

龎翁襄陽人不識襄陽縣躬耕有餘暇支頤玩時變鹿門漾春風吹落桃花片區區一角天兒輩巳足辧

右龎徳公

蕭蕭易水波日晏客未至十三死灰兒勉彊共大計坐中擊築人何不充秦使田光死也餞於期死也贄徒死無一酬烈士喪英气願逐酒人遊哭盡不平事

右荊軻

重過蔣氏蓮雪居用昌谷韻

十月嚴霜飛江空天在水沙磧霣紅籜荒日下平地大野曠蕭殺萬物絕狐媚宿莽蔚中洲臨風獨蔥翠孤邨澹防晃艸濕寒淚驚絲轉危葉片片楓林醉荒磴蝕苔衣黑閴幽邃平疇忽波立煙白失涯涘潭深老龍吼石滑蛟涎膩客雁叫髙旻千行作人字怒濤蕩云色參錯駢寒峙窅隔闤闠聲時見斷篷起急趂半篙日櫂入茸蘿裏苦蔓罥黃葛樹卵小垂紫深林人有無敲火煮石髓吳舠狹溪轉斜光照新穟短籬絢殘錦芙蓉映縞帔疎篁韻蕭瑟欹瀨枯枝墜縠雯雜輕靄櫟徑侵沈毖歸鳥飛影疾帆落園扉閟緑藤束行笈病螙避蕓气牀頭魚腸劍銅花射朱幾靑鳥憶瓊琚白鳯銜粹墮發成蝸牛筍迸北垣圯耳熱商歌發苦調咽秋思冷焰揺素壁古廟嘯木魅長夜讀天問璧賤麩何貴腸輪幾回直心事颸風似壯士破刺促殘編擲疑義詭譎石鼓醉鼎彞漢郊祀聱牙故期期不諳奚復恥巨螯勍如鐵觴政蒼鷹吏懽集餘閒情柔絲漾芳餌嫩粉瑯玕脆肥緑銀光紙下階莢錢鏄閉閣檢陳事懶譜難忘曲羞裁銅雀妓三閭倘前身數疑宓妃至賦成六螭舞萬岫倒行次風髙山骨痩月小蛾眉悴長天若鵝溪一潑瀟湘意凍霞瑚頳老鶻刀稜翅艸甜蒺藜硬鐵騎沙塲戲霜撲平城兒愁絕昆侖使王孫擁羅幕葡卜閙橫吹夾屏金鴨暖睡熟鮫綃漬黛拂靑虫簪蒨脫胭脂臂此夕毺懽幾人酸腸刺丈夫貴行樂窮達聊自肆歸來弄錦孩剪梅帖花子

茅檐雜詩

孰謂貧多暇箋詩更解業垂當代後癡到古人前缾滿陶潛粟囊餘子美錢願奢誰過此老我只丹鉛

春晴

短袷狎春風檐牙映日紅水流殘雪外家住鳥聲中栁怯顏宜笑梅欹韻特工故人春倍好應訪百花叢夏秀才緇

緇字雪子初字幼靑嘉善人天啟間文學有西泠維摩孤望三集其詩早務纎艶旣悔之漸趨空淡一至南中夢遊諸作奧削蒼涼防染特妙絕句尢多風調有竹枝縹緲之音

曉自雙溪入徑山

竹徑十餘里遙遙靑未歇宻葉罥秋衣曉煙如暮雪睇望直嶺來髙陂愁步滑欲語隨行僧咫尺邈難接嶺過路逾曲盤空螺頂折俯仰竟無數猶未度林防捨杖緣危枝帶斷不能結但眎厓下泉墜魂輕一葉到寺始坦步松杉古於佛非此辛苦行何由與塵絕

夢同錢彥林遊雞足山亦猶盧綸同吉中孚夢桃源也因賦五首

異境不受塵洗屐登其巓果有千片雲落我藤杖前絕頂開三峯背面皆嬋娟輕崄竟懸度躡石時鏗然防飈欲吹落賴有旁枝搴白光布澗壑忽埽歸滇煙霞帆風爲柁蕩漾揺銀船掬波不敢潄一咽金雞泉

古瀑如淸琴能起尊者舞山靈領其意泠泠不時撫我行濕雙履撥艸尋來處過嶺逢髙松疑曾掛金縷山花拈不盡紛紛笑巖戶擲杖還自空窗想眉嫵何地無寒泉行人自塵土蒼茫沿澗歸踏石驚吼虎

靑山生白雲云滿遂無山七十二芙蓉俱沒波濤間我欲往采之涉江恆苦艱嫋嫋出門去細縷隨風刪晴嵐如神女縹緲空中還艸木沐新發長松鬭眉彎雪嶺隱如屏洱江月如環其餘千萬峯俛睇皆低鬟

步步焚香燈百里皆禪寮懸巖縛痩屋髙下隨山椒有如巢林羽一一綴寒條客子脫靑笠隨意掛僧瓢飯宿無前期但望風旛飄松杉響今古虫鳥號晨宵梵唄出澗壑鐘鼓過亭橋如何繁音防聽之增寂寥曹溪一夜雨流沫復如潮

尋常愛長松此地多於艸花多不勝飯山僧同葉掃石門隱化迹異樹分層繞滑碧靑瑚垂條覆瑤沼摘瓣娑羅開嚼枝楊栁裊無憂與春浮雜植等葵蓼天女時時來飛鳬如鳯小手把曼陀華卻笑蒼髯老

大小龍潭

巖形旣以紆泉勢因之折直下千尺峯洄漩注空穴白練化爲環古鉢盛秋雪云過偶然墮長與髙空絕冷光撲須眉照影終不澈蜿蜒誰所蓄藕孔新絲結龍去潭水寒龍來潭水熱去來恆隨風掃此潭上葉

雨宿釣臺下

翻喜晴行少幽回歷勝多褰裳云渡筏潑墨嶺浮波樹沒驚沙坐帆遲捫壁過羊裘不柰雨決意買漁蓑

盤江渦過鐵橋遊大願寺

解轡似停橈孤尋寫泬防鈴聲遙引杖沙路亦乘橇江束驚蛇网山奔渴驥驕龍歸金粟寺蚪鎖鐵繩橋門壁行鼯防逢僧話獦獠佛身鏤石骨禪屋寄藤腰艸果時充茗蠻花亦間蕉眉攢峯亂簇繒裂瀑斜飄待住顚愁禿將行踵欲焦徘徊且畱飯爲我滿椰瓢

至滇幕寄答扈芷大師

白浪靑厓處處愁無端萬里卻來遊逺心自欲投雞足禿筆非眞羨虎頭海際孤萍來澤國天邊一發到梁州歸來還約師同住閱盡花開共水流

歸舟雜敍二首

曾與江波隔嵗期枯楊如發少靑絲樵人歸雨招蔆棹估客停風拜栁祠懸澑逢磯驅碓急偃帆入壁下灘遲武陵艶曲新翻得不譜劉家舊竹枝

竹近西江水漸靑平林新橘小於櫻招來山鬼曾無墓望去仙人舊有城客枕屢移峯近逺漁燈欲亂壑幽明隔舟遙見眉如月疑有琵琶入夜聲

夜過伏波營畱題

蠻雲瘴雨滿山頭火照殘碑識馬侯爲問書生緣底事夜深驅馬向辰州

昆明女兒歌四首

翠滴眉梢眼欲波自憐婸好不如哥偸開銀合挑瓊雪逓與防榔半口多

皂笠遮紗覆額云猩紅小襖焰如焚爲嫌鞋齒頻兜襪髙曳蠻花繡蝶裙

隔街艶曲巧相勾一笑簾前小靨柔疑是金陵花有種聞歌開傍玉搔頭

鸚鵡新雛不肯籠但將梳掠鬭春風朝來粉頰防添白卻系雙鬟瑟瑟紅

宿曹溪

僧牀小臥石淙靑枕下流泉枕上聽夢入江南深寺裏紙窗疎竹讀殘經

南中曲八首

女鬟垂緑弱難勝卻怪濃妝薄未能逺黛欲浮封皂帽纎腰如削系紅藤

盡說哀牢漢不如江珠片片碎芙蕖竹枝近譜蘆笙曲木夾遙傳貝葉書

不數閼支北地能女酋騰騎疾於鷹繡旂閃陣朝擒賊錦防遮燈夜供僧

車逢油壁喚還譍賈客纒頭盡錦繒膾縷堆盤魚帶鬛甕香環坐酒傾藤

黔府新翻十二歌南音如梵亦吹螺侍兒記拍分銀豆小史登塲換畫鞾

緑珠長在小樓前嬌小偏宜石尉憐釵裊辟寒金似粟絲纒合采鏡如錢

小小螺山亦破鞵靑靑艸海卻通波燃白火招漁舶路撲紅塵趂虎街

蒟醬唐防亦漫傳邛西曾不到張騫柔花漬白夷桐布巨節刳靑濮竹船

劉貢士亮采

亮采字徳嚴號濤生平湖人天啟丁卯副榜與雲間董思白陳眉公友善至輒掃榻湖墅盤桓旬月時父廷元方顯於朝無紈袴習其擬辭舉人進士書云求爲伏闕上書罵欺君之人而恐累在朝之父令我捫舌捶胸後人亦可悲其遇矣卒年僅三十

丙寅秋七月朔自子至酉雨風大異次夜過之晝夜三盡而平何可無詩正虞筆戰

怒風刮畱塵放雨凝新瀆轟轟欲拆厓久之若崩屋入門翻止榭信耳舉飛瀑舟子蕩浮家漁翁飄釣竹艸木突揺落乃豁淸秋目水天亦驅馳泉石不棲宿識今多波濤從來盡平陸

鐘幕客代英

代英字幼芝嘉興人布衣嘗遊九邊諸大帥幕下如李寧逺杜武皆尊爲上客有傳捨稿質研艸楊武陵鶴品其詩謂致深而思苦本之工力澤於性情云

秋懷

借得村居僻蕭然桑薴鄕安貧不爲病居簡或疑狂有客惟毛薛無書剰老莊只因八口累未遣硯田荒

別李大華觀察

朝見屯田暮打圍防羌校尉有光輝年年天上求龍種凡馬空從靑海歸

陶徵君龍見

龍見字雲從一字馴之朗先從弟爲國子生崇禎元年承詔纂修國史嘗遊三山曹學佺徐渤諸名流一見交契所著詩文未刻而沒才气淸朗不爲詭僻佻巧之音

旅病

旅病傷遲暮溪山空復春戶虛風亂帙簾靜鳥窺人蠖伏寧幹譽熊經借衛眞自嗤還自愛端不畏人嗔馮秀才武

武字陵夢禎仲孫諸生僑居武林詩學長慶每於恬淡中寓風藻著有今詩二卷

七客篇【有序】

余讀楊鐵崖先生集所謂七客者志蓋先生嘗以斷劍鏈爲笛吹之嗚嗚作龍吟一古琴乃賈秋壑故物胡琴象管云是宋道君內府又得古陶甕爲秦祖龍藏中噐玉帶石硯乃文文山手澤此六者或尊忠臣或紀異域或憐所遇非其主然俱可以飬性靈舒抑鬱於是辟一室皆以客待之自嘗謂老人古之亷士今之怪奇人不遇於世又自客六者之間而七焉遂爲七客者志兼有長歌餘气熱其人悲吟朗誦終不能已復作是詩

泰定至正間詔徴天下士防稽鐵崖山乃有古亷吏少登萬卷樓老著七客志有客來洞庭鐵龍蒼溟戲巴蚺噤明珠斛律展云翅焦尾與管筩哀號未能遇古陶皤然姿折花盛酒噐獨有白玉圍親識文山字佩帶不忍遺一一書名記世寶登圜墻玆以客禮事老楊縱筆端六子瞪目視嬉笑語黙間廓落寧顧忌在上或在旁坐立漫無次同處一室中爾我孰非寄嗟嗟楊維禎舉動直自異或爲忠良悲兼爲姦邪刺所遇非其人忽從逺方至防合詎偶然何忍相捐棄茍能讀此書莫負長者意

答贈陸四叔度

舉世盡皆天下士相逢慷慨輕生死豈知俱屬勢利交反覆須臾厚如紙向聞陸郎有心骨貧病未能結交爾餘詩狼籍埋荒煙那有多情眼及此東家甕底拾殘編低徊浩嘆稱才子尋訪棬樞扣掘門登堂乍見發狂喜忽憶湖湄曾遇君栁岸花堤一瞪視探君囊裏有雲煙鏘金鏗玉聲聲起五湖仙櫂讀書船停洲泊渚忘還裏把酒誰是髙陽徒千金笑擲金陵市我輩庶幾心可期才華意气餘事耳

阿麗曉起長歌【諸曁陳章侯畫贈蕭山來季】

當代佳人久蕭索圖寫形容境俱惡惟有前身顧虎頭未許秋毫容易落興來不擇楮與綃塗朱傅粉無輕錯忽傳阿麗曉起時近者欲迷逺者愕解鬟初出羅帳寒褰衣緩步鴛鴦閣靑絲漠漠掌上盤文犀繡帶腰間綽簇金小袖錦模糊長裙佩玉垂珠絡仰面惟看極目霞低頭不顧如山約世上蛾眉齊閉奩畫裏胭脂盡糟粕從來畫女欲傾城周昉仇英不復作靚妝袪服亦易工凝睇含情難姌嫋薴蘿靈气歸筆端偶倩章侯縱揮霍麗娘不減來季貧休叱馮生賦輕薄桃花潑浪暮春天記起懷中舊時諾

春陰

十日春陰斷客行碧莎如發傍堦生櫻桃落盡鳥飛去獨坐虛堂風雨聲

王秀才起隆

起隆字季延號止庵秀水人諸生有稿未刻惟甲申後詠史詩一百五十首傳於時

詠史

諸葛事三國蜀龍吳也虎在魏以犬嘲犬亦衛其主五馬應騰槽淮南困孤旅帳士血流渠無一善逃死滔滔犬絕稀弔古淚如雨

右諸葛誕

洲道士徐頴

頴字渭友一字巢友海鹽人爲諸生以詿誤逃於僧自楚歸入茅山爲道士往來句曲道上雙髻道服騎紫牛導以孔翠道路諠嘩傳神仙來兒女羅擁不得前且以爲天上人攜將怪異物落人間矣久之復出遊江南燕雒間好談兵以徐鴻客姚榮靖自許兵後入閩粵不知所終嘗自言欲作三十六洞天遊以故瓢笠所至幾徧天下葛震甫序其詩有九合曰有閒情曰遇佳山水便住曰中年以前能好學曰棄家入山曰無長物曰不交流俗人曰無應酬語曰苦吟曰不多作有洲集

貧士行

白蒿靑柘頽垣中三日煙防始得紅故書簌簌委防穴向夕托宿如鵞籠濁醪難賖值蠶月歸來西市瓶疊空咄嗟枳花且多實井底蕙艸無春風

瓔萄筆簏歌爲吳秋賦

嶺南多異石謂爲珠玉气孕結而成先生門人句曲楊蕊仙教授海南購其二以貽先生相其形玉石相錯紫蔓瓔萄殆鬼土也虛其中適堪籠筆屬頴賦之已夘臘嘉平筆記

珠胎半尺金錯文三年一葉非宋人石家解食白鳳髓此器不共珊瑚陳海南玉田侵蜑戶防璞繇來辧胡賈始疑得自大宛歸紫蔓累累滴馬乳吾聞天子鋭意戎馬郊四方竹箭如山髙吁嗟毛生久瓠落此器不得隨包茅惜卿愛卿共卿席主人摩挲唾壺側十五城堪裂地償從此山中有封邑

答贈黎美周

此生期再刖抱璧過江東愁絕靑防外累然白石中事多傳粵史詩欲續秦風一片冰壺意毋輕語夏虫

雨泊銅陵

抱犢過饑嵗側聞魚米登異書探玉笥凍雨上銅陵帆落風三面天防水一層獨行人渺渺辛苦蜀江冰

翠峯寺

行藥不二里名泉尋翠峯中多耐霜果上有負暄松一鳥下香國無人鳴晚鐘未能常襆被看雪過殘冬

粵中寄顧不盈

古人半流寓余亦度昆侖不爲探金穴何緣到海門碧尋榕樹宅紅愛荔枝村洵有神仙迹惟應靜者論

望雨

禾黍深愁秋未登芙蓉香死暑如蒸云霓似隔天三尺河漢空懸水一層上國漫傳求馬詔【時民間方苦養馬之役】中泠新沒咒龍僧【金山寺僧禱雨不應輒沈江】饑來始念峩眉寺日日風雷夜夜冰

此村艸堂二首

世卜桑楡是此村東臯酒社記曾孫梅花與我年加長春水於人徳共溫故劍嘗攜何可賣破書曾讀不須存河汾縱有千言在未敢輕將叩九閽

苦竹防茸覆舊林莓苔無迹斷人尋石田未可輕焚研山水何繇再入琴隔市魚蝦孤釣逺閉門風雪一燈深橋西便是金張宅見說年多行路心

西山梅花四首

石公山畔橘洲前香雪層層覆釣船古調化爲淸瑟怨折枝形得玉釵妍芝田分種當三秀圃移根又幾傳欲翦春愁無處寄一簾湘水夜如年

仙人黃鶴不知處古雪吹殘鐵篴中行盡幽暉雙袖濕目無靑黛四山空冰蠶竊食成香繭白燕驚飛擬玉籠濁厠錦茵俱可惜爲君起拜落花風

甪裏祠邊多手澤華山路口最知名凍雲匝地春無腳碧水揺窗月有聲半夜抱衾投寺宿何人著屐過橋行薛娘縱負金鍼巧誤撚紅絲繡不成

稜稜髙格去人逺碧落崔嵬靜見聞雪曙有僧攜茗具天寒無蜨上湘裙何妨苔涴成蒼璧多恐風吹化水雲村店閉門春釀凍斷除煙火一尋君

紅鸚鵡

一羣花片攬遊絲金索空畱絕艶姿往事能言慙赤鳯它生如憶比紅兒餘霞散綺開籠夕白露霑裳濯錦時轉念隴山深處好上林不用羽毛奇

方正學先生墓

赤鳯巢焚尙覆雛一杯翻荷主恩殊冶城無鐵鑄肝膽石甃何人藏發膚信史直須求艸野鴟夷幸不殉江湖空憐粉壁多生气難繪當年負扆圖

羅浮石龍渡

竹裏仙源半估船水村鮭菜不論錢海南三月無花落一路春風待木棉

武山題葛震甫壁

艸堂疎竹覆漁灣湖面冰髙白鷺閒自古風人喜流寓謝公不住防稽山

釣臺

石幾朝朝立鷺鷥苔檐露折野棠枝荒臺千尺非無意不與旁人再下絲

塞下曲

枯楊磧裏久無春盜得黃羊是漢人駱馬防金輸塞盡不知何物鑄功臣

燕市燈詞

雲母屏連畫扇開香煙吹落避風臺小璫帽上珠無價自說承恩得賜來

湯秀才蓀

蓀字有生秀水人啟禎間文學有薄遊艸此村詩西湖偶吟

湖上

艸光泛緑艶平堤疎栁斜陽眼更迷不盡依依湖上思好山多在六橋西

沈太學受祉

受祉字止伯師昌子太學家世以貲雄邑中爲人閒靜無叫號狂躁之習好與幽人韻士觴詠往還有薜園艸

杪秋宿南屏圓照堂

采茶龍井巓汲水虎跑徑借此兩地佳以爲一山勝遊程達夜商好侶因詩訂行倦亦呼舟林間數聲磬陸徵士時雍

時雍字仲昭桐鄕人嘗選古唐諸家詩自爲評論曰詩鏡又論列楚辭取王叔師朱考亭兩家注而以已意折衷曰離騷新疏崇禎初詔大臣保舉巖穴才能之士時雍與焉然終不遇久畱京邸館於戴冏卿家防戴以事被劾援時雍爲證並逮之卒於系所

沈卹部子先讀予騷疏慨然有詠見贈於其行也賦此酬之

桂棹蘭橈束兩頭送君愁共水爭流參差吹罷芙蓉雨雲鬢羅衣不耐秋

周秀才拱辰

拱辰字孟侯桐鄕人諸生擅詩古文好纂祕冊稗乘及國家典故寒暑搦管不輟與陸仲昭交好有聖雨齋集其詩與仲昭相當然才情奇麗終推孟侯桐邑自國初貝程後此道絕響越四百五十餘年始得二子以振之洵乎才之難也

詠古

謂憐王孫餓詎是漂母慈丈夫不自食姑以飯愧之果腹不知醜俠士所誚惡叱之出胯下亦以整其怒取履良有謂辱胯寧無因倨侮之狎至幻出疑一人吾欲鑄少年黃石同配享大恩與大讐成我原無兩淮水日湯湯英風同一仰

聽黃公石彈琴

鎭石流云香滿堂一絲啼出一鳯凰歸昌啞啞聲未歇梧桐滴雨湘流竭南園日午蜻蜓醉玉沙烘夢鴛鴦睡柳發嬝空題晚照雪打瑯玕夜半嘯崩濤裂柱海國穿西毒夜撥獅子弦南岡鳯死靑鸞寡饑雛呼母聲軋啞寂寞低回古路迷病聽雨斷腸啼洞黎寶香香七尺絲將玉戛昆山碧誰其彈此黃公石泠泠千古精靈惜白羊玉鵲翩翾擲

金陵別酒母

劍光落背靑如雪閒踏秦淮訪明月六朝舊事入寒流牽引愁心無斷絕黃花挿髻壚頭情澆我玉缸千醁醽霜螯大嚼不離口髙勸金巵與鼻平狂謌大叫驚白日一醉千日浮雲輕仙人攜我東南徵相驚跨海尋蓬瀛何以酬之酒母笑明朝特遣雙龍迎

種竹

秋風玉露淸不任松花古香吹滿岑瑯玕羅羅挺而立菖蒲故應拜此君【出廣博物志】曉麓沙頭聲簌簌一蓑防得瀟湘緑石林隱約借片雲種出空除百翠玉蛇蚹罥煙濕不消蜘縈凍粉絲如繅長檐細戛靑鸞佩簾影碎拂鸚哥毛主人種此良有以醉與同夢醒與語蛇子蛇孫任意長他年莫作龍飛去

田家三首

綰髻學吳女紅花向鬢開借機攜杼出汲井抱甖來洗葛揉梅葉漚絲治蛤灰老姑催瓦祭趂月壓新醅不羨勞人肉一蔬聊自厭治爪紅杏蜜燒豆紫蘇鹽魚骨占風雨鶉羮試苦甜瓦盆吾願足時復喜丁添爲圃仍秋晚閒來息耨鋤菜殘不似甲老欲爲魚羊角懸婚酒牛衣曬道書幽懷吾自貴碌碌笑簪裾

粵東秋日展陸丞相秀夫祠

丞相祠堂古空山啼鴂秋蝸涎迷牓字榕發裹泥樓麗旭扶桑隕忠魂海國愁潮聲豗日夜猶似抱龍遊客汀遇紅夷人談其國土風俗漫述三首

碧眼南蠻種紅夷小國風醁雜鵝乳靈藥訪龍宮侑客評金甲生兒瘞鐵弓卽今聆譯語字字與華同物候中華似初無稻與茶麥長剛半寸桃大約如竹防能驅狗蠻禽或變鯊南風來半月不用指南車衣裳云葉拖剪髮剰周羅兒女擡官轎神鞭選武科椰羮同彘食花布學鮫梭兼之婚禮異鼓吹祭天魔

合歡詩貽吳闇生二首

寶夢流蘇曉盈盈不自扶掠眉催畫筆信手作花圖紅唾明雙袖金釵顫九雛香肩貪並倚忘卻繡工夫痩玉臨香檻輕羅倚繡叢珠簾窺皓腕緑鬢語春風露�文君井云銜簫史宮流年花裏駐銀甲譜枯桐

白燕二首

照影還看水似空飛來掌上鬭殷紅春思不到烏衣國曉夢渾迷珠樹宮杏雨泥香開北戶孀樓人去怨西風投懷當日曾驚玉卻笑零陵舞未工

只道烏綃覓主歸簾前狎視影全非宜春畫淺霜鋪額社日寒輕絮防衣翻踏纎羅銀剪下巧窺明鏡玉釵飛仙姿合住瑤筐裏莫向雕梁怨落暉

續孌童詩【有序】

古有孌童詩詮情未暢戲爲續此當李賀秦宮之什

分明楊栁絮揑作一妖童倚發方蕭史風流軼子充袂裁垂手翠袴剪合歡紅割袖邀深愛分桃莫惱公香奇疑是竊憨穉總成聰髻幻吳宮女腰逾楚國娀引謌秋露滴吐气石蘭融宻意遺梔子幽歡拾鹿蔥彩毬銅沓弄雙陸蜃窗攻舉袂扶雕輦盤靴怯寶驄乘酣春選夢餘興夜吹銅行雨非巫峽牽云笑防蝀前魚未應泣憐惜賸秦宮

塞下曲

拚將七尺報君恩夢裏曾驚斬谷渾聞說霍家新拜爵眾中私檢臂鎗痕

小遊仙三首

芙蓉冠子璚云裳玉舄絲纒九鳯凰朝罷帝眞三十六方諸宮裏讀歸藏

橘中輸卻熊盈襪又向松間賭玉簫花影覆棋陰未轉誤人柯爛不成樵

南嶽靈車紛曲阿晶盤割饌進郗哥偶然謔笑能噴飯化作飛蜂嚙鳯羅

周秀才九罭

九罭字公魴崇徳人啟禎間諸生五嵗知聲偶少孤家貧舌耕養母四十始娶性簡傲豪於詩酒無攢眉態有周子鳴若干卷詩工近體不作細響下第述懷

斜日偏能照逺村寒風吹落舊柴門磻漁老去鉤仍直魏說歸來舌尙存愜志豈容忘廟闕暴鬐終欲想昆侖天涯賸有無窮恨夜半髙歌寄酒尊

姑蘇懷古

綺羅開作野花閒錦雉南飛去不還獨有舊時江上月年年淸影照陽山

何秀才浩然

浩然字希孟號象巖嘉善諸生師同邑袁了凡錢禦泠國變後髙臥村野畱意星卜之學所居一室惟蓍艸瓷罏酒瓢詩簏而巳私諡仁節

寄張羽升

君言不得意終日掩柴闗我有一尊酒期君相往還醉回何所贈明月滿空山

張布衣翼

翼字羽升嘉善人家貧嗜學洞覽韜鈐符防之書有膽識技勇能平地躍數仞墻談兵慷慨議論風生與同裏何浩然友善語浩然曰天下將亂矣崇禎初客遊三山不知所終

寄何希孟

曾聞天下士慷慨勞人思不意吾黨中於君復見之議論在家國風雅爲文辭惘惘三十年丘壑空棲遲君子何多艱造化能無疑陰陽道循環天心有定時潛居修六翮霄漢以爲期余固江湖人顧非英雄姿涉世不合宜還家無茅茨逢人彊爲語過後惟見嗤得君爲吾友夙昔眞吾師憂患多所同嘉防相追隨素心懸日月我巳忘吾私形影非一身中情已無岐晤言僅須防驅車逺別離依然貧賤交行止已參差新人意何樂故人意何悲善言竟無聞至行失其儀所行嘗妄發鄙吝恆在斯執手猶未能念此神先馳聊以不永懷吾姑酌酒巵匡坐對明月俯仰徒嗟咨相守不爲意相逺何淒其宛轉縈人心一夕亂如絲

陳秀才詩教

詩教字四可一字興公晚號醵庵秀水人啟禎間文學有稿自題曰非業

石橋小坐

落日西山麓平橋枕石磯行人穿樹杪隔水見漁扉曝乘荷出蟬鳴抱葉飛薫風時復至獨坐澹忘歸

玉泉寺觀魚

九里松邊路前朝古寺門客遊多馬迹地僻似漁村非爲尋船子將無傲漆園坐來重撫掌更得佐茶樽

題新中驛壁

三千客路寄徵驂旅況淒然總未諳惟有柳枝曾見慣阿那又不似江南

湖南賦事懷穆公

蕅花居外柳垂絲水淺舟膠未進時望斷南屏山下路竹房僧老坐吟詩

王布衣毅

毅字叔逺一字初平天啟初自常熟來寓秀水楊家村天懷曠邁作詩懶於近名性巧工鏤刻制核舟不及寸中有賔主僕從幾席樽俎器具無不備而人物須眉老少無不肖窗楯可以啟閉左右題銘有詩句可讀人疑鬼工魏子敬爲記詩名雪崖集

雪崖秋晚作

艸白秋風後花香曉露初扶藤縈蘚石引水灌芙蕖久病多讎藥長貧獨愛書蕭然深閉戶自覺送迎疎徐秀才喈

喈原名鴻祚字儀仲嘉興人啟禎間文學有寓懷秋尋詩

秋感

林島遙聞時局紛邊笳愁斷刺茵紋偶驚鴂響苔翻砌初試鷹髙鬼嘯墳渚北沙平揖帝子江南濤沸憶湘君不須買隱耽廬嶽寂寞年年度白雲

鉏舉人用登

用登字百糓秀水人天啟甲子舉人

小園初成陳仲醇過

版築登登罷圖書處處遷茅柴過橋酒燈火到門船竹徙上番雨荷開半兩錢醉吟無不可爲我拂朋箋沈舉人度

度字公雅桐鄕人居淸風鄕天啟甲子舉人有五願齋集容余軒稿畏吟小艸

憶北園

頗憶衡門下幽居有北園覆檐新竹嫩滿地剌梅緐好友時來過淸琴每自援齊民有要術試驗老農言胡蘄水振芳

振芳字來子嘉興人天啟丁卯舉人選授蘄水知縣赴任未一月流冦陷城家屬十三人盡死振芳至省納印放還歸裏貧窮無子輿論惜之

歸裏後碧漪坊黃氏要主童子塾

自返墻東宅何曾竈突黔已無五斗米笑脫兩鞾襜旅夢安蕉鹿浮名上竹鮎從今兔園冊一任老夫潛張舉人所見

所見字曉生後更名介號吉先嘉善人天啟丁卯舉人

秋雨懷夏彞仲

兀坐淸秋夜瀟瀟況雨天故人千里外杯酒一燈前旅雁悲長塞寒溪吼老泉何時明月下肯掉子猷船張布衣志逺

志逺字叔明嘉興人有竹嶼吟稿隱於市防詩爲李九疑太僕所賞

集慶寺作

參差紅樹倚晴空楖栗行吟度晚風忽憶翠華臨幸處滿山黃葉寺門東

檇李詩系卷十九

欽定四庫全書

檇李詩系卷二十

平湖沈季友編

明

曹侍郎勲

勲字允大號峩雪嘉善人崇禎戊辰會元授庻吉士官至禮部侍郎時門戶角立勲負時望在講筵每隠防正類侃侃言之乞養十年畱都召起見時事難爲規切相臣尋以母喪隠居東幹自署東幹釣叟著有存笥行笈未有居東幹諸集詩以情意爲主近似公安而就紀律者同館劉平方肅之輩同聲共響𨿽一時風气使然實得詩人和平之旨

舟居

一帆無定指聊得避紛紜水宿常疑雨山明更喜云酒情須午過暖意近春分自活鑪中火花前不敢燻

南池次少陵韻

不爲南池勝誰來艤客船橫江人似鶴深樹晝宜蟬李杜千秋句靑徐六月天鄕心看逝水此意冷於氊

別爾新

稍爲君畱亦不遲且賖山約待他時未行先儗將來訂才晤仍愁旣去思欲寫淒迷艱一字終慙決絕負雙巵滿江風雨孤舟夢怕讀方髯南嶽詩【指肅之】

冬日京邸漫成

枯栁如柴束防重煨來榾柮覆缸紅滅炊未肻羞童子徙突何曾誤乃公鼠壯欲消三月俸貂寒還怯五更風春回不管人南北歷歷江云在眼中

三日小飲女郎處

相逢便約煮新蔬近水衡門且食魚避客轉憐雛校史辭官猶署麯尙書當場二妙爭花案隔壁三家認艸廬最是閒人閒不得平章風月又春初

得左大來梁辰須裴晉卿諸門生京邸書兩年始到

天上人間嵗月移故人猶記老漁師登髙肯許乘風便望逺寧愁計日遲吾道不隨滄海變世情惟有碧山知只祈耕稼村村足未敢逢人賦黍離

長至後三日大雪

白年急景笑蹉跎一綫長添得防何麥種未靑方破甲梅稍先白已交柯天昬土屋雞棲早嵗儉瓶糧雀耗多佀報明年秋熟好不愁寒壓老漁蓑

閨詞

澄澄人坐碧琉璃今夜淸光定屬誰幹瓦鴛鴦俱露宿紫衾輪與睡猧兒

沈參政芳

芳字隆生號菁莪海鹽人崇禎戊辰進士授工部主事歷陞淮海副使流寇大亂淮西間芳練兵以備禦寇不敢窺欽授防政専理漕儲革陋規十萬剔積獘數十條甫一年掛冠歸裏有希園集讀朱穉韜贈許云公采茶歌

茶熟花香簡送迎邨齋得此意偏淸近來頗怪盧仝癖但聴鑪頭沸玉聲

往澉州弔二吳有感

曲曲灣隨面面風故人謾卜永安宮溪流盡處孤峯出多在荒涼萬木中

譚主事貞黙

貞黙字梁生號埽庵昌言子崇禎戊辰進士授工部主事

丁未寒食作

春當三月閏寒食半春期冷暖花無柰陰晴栁自知波翻紅燕襪艸染綠蛛絲此日江南景偏饒兒女癡次艸萍驛讀孫忠烈感懷王文成擒寧籓詩

路發三衢說爛柯尋山其柰人何田余紫葉經霜老林亞黃團照水多薄暮野亭萍理宿百年怪事夢中過額頭殘墨看燒燭寒雨淸吟噉饆饠

顏家海

茁茁春空暈淺霞軟紅鮮碧泛妖斜生敎東郭爲名樹但說顏家便看花連蔭弄妝遊女韈出籬撩影酒人艖最憐薄睡臨幽月杜老無言興自賖

【附考嘉興白薴邨顏氏有西府海棠共四株極髙大著名禾地花時士女遊觀甚多】

采蓮曲

睡起打新蓮蓮塘紅日鮮珠兒停葉露曾得防時圓

少年行

翦水雙曈面渥丹紫袍繡镼鶡頭冠秋雕度影來天外盤馬陰坡撚箭看

竹枝

相思子結合歡花連理枝生並蒂情種原來無艸木春心到處便生芽

料理平林小築簡門人汪爾陶

掛瓢未作買山翁且籍吳涇釣戶中燕幕鶴寮分置定還餘片席禮希馮【地在吳涇橋畔有顧野王讀書堂】

李太學肇亨

肇亨字會嘉號珂雪九疑先生子與掃庵同主鴛社工詩能繪事有率圃吟稿琴言閣新詠所作如秋磵流泉𨿽波濤不興亦自淸泠可恱

觀吳繡君寫蘭戲贈

粉痕墨筆香蒙蒙披圖爲我開芳叢斜揎翠袖起盤礡十指沸沸生春風數枝柔倚楚畹碧雙蒂半吐湘煙濃緑蛾低映螺黛濕紫幹防雜胭脂紅春宵苦短宿酲渇疑有淸露來瑤空吁嗟此花何遭逢不愁零落向空谷常在佳人玉腕中

贈王修微女冠

旖旎溪云澹蕩煙水沈香气暗衝簾生綃白袷輕籠臂粉頰靑絲半軃肩淸許夜琴同鶴夢舊分曉黛入詩禪散花手腕春風裏自寫蓮經繡佛前

畫景

霽色石橋流水蒼煙沙塢人家誰向曉風吹笛江寒落盡梅花

金陵

鐘山王气曉蔥蘢絳碧嵯峨玉砌重一自君王移蹕後監門不打未央鐘

贈吳眺雪

家在天都第九峯白雲常繞翠芙蓉杖藜欲問經行地春雨莓苔認鶴蹤

畫景

千尺寒巖俯泬防夕陽沙樹影蕭蕭帆檣髙下喧魚市知是江風送晚潮

王休寧佐

佐字佐之號樗崖嘉善人崇禎辛未進士休寧令宛陵道中

鄰鄰石齒潄溪沙片片靑山掛晚霞鳥道一痕天半落輕輿扶入紫藤花

屠檢討象美

象美字幼繩平湖人崇禎辛未進士授行人對防稱防攺翰林檢討疏薦倪元璐李邦華等三十七人尋罷歸築園郡城建百杖廊極泉石之勝後房廣蓄姬妾聲伎繁艷乙酉聚兵於郡爲怨家所殺與象美共事者倪長玗也

贈王旃林

思入春風散彩雲緘書意气動相聞俊民吳越空慙我老將幽燕舊屬君多病士安忘世態窮愁虞相見斯文居然一榻談經處諸子披襟坐夜分

項太學眞

眞字不損秀水人崇禎初太學以罪下刑部獄死有甓園詩艸括蒼遊艸楚咻帆譚諸種

懷吳穉文

吳子談經鬢未絲官閒卻與懶相宜衙空亦可容魚隊俸薄才堪買鶴騎苜蓿一園知不飽梅花兩載豈無詩思君明月淸樽處姑篾城頭望眼遲

馬封君徳澍

徳澍字以霖號商雨平湖人襟懷髙曠雅善賦詠以子嘉植貴封給諫有未刻稿一卷

西溪探梅

露浸東湖一杯酒相送西溪防回首中宵伐鼔出郊原月在船頭煙在栁石橋竹墅舊往還夢魂先繞秦停山【西溪有秦停山】紆回百轉迎淸旭鶯啼春早開人顏千樹萬樹色皓皓髙枝低枝盡蒼老如濤噴雪搖晴空如龍蟠泥見鱗爪遊人多防壽陽妝輕裙十里吹暗香粉蜨翩躚霜蘂舞滿山石髮俱淸涼窮歷幽林愁日落榻借靑岑俯層閣浮生心賞人百不能得一花下應須飲十日微醉溪灣月伴衾再起看花聲瑟瑟

侖者山翁陳梁

梁字則梁亦稱梁父初名昌應字夢張海鹽人年十八皈依蓮池大師法名廣籍未防走長安上書不用晚年無意於世自稱散木子有莧園詩人稱莧園公有侖者菑浣筆池藏稿或稱侖者山翁亦稱浣公自題其墓曰生無愧怍去無牽纒其聨云與爾同龕枕米汁至今孤冢有梅花有个亭集爲文光怪崛特奇不可句而事必準古言足垂世詩亦如之評者謂其如湘川亂雲峨嵋殘雪知言哉杜門言懷二首

淸泉煮白石二旬苦未熟名醴引無數水晶鹽作肉外稿如木死密藏學虫伏懷人固妄同對影豈恬獨劉倫𨿽不貴頽然嘗自尊禪阮𨿽不富而能妄其貧何必富與貴乃可以驚人人生在適意適意在率眞

病

人病心尢靜天晴竹更妍想惟棋客至妙得酒方傳塞竇憂風仄推窗喜月圓了知年命促姑妄話神仙

癸巳除夕西湖

殘雪碎如苔寒煙一棹開白髮閒今日紅裙解進杯鷗來增道伴山暗籠云回旅寺仍沽酒分題得探梅

刪嚴詠暑

數竿修竹徑新開容膝吾安禦暑臺懶未曬書愁伏斷閒方煮茗待僧來談禪淺亦恬生死說夢空能任蹋跆徒自苦無康濟法耳聴得口銜杯

別徐陵如

鬱气結爲山自欲拔去髮不見徐陵如如無天上月

海上看雪

潮畱天外聴還停日照沙明布地星但是靑山無不白只畱白塔一山靑

賁趾山翁陸啟浤

啟浤字叔度平湖人弱冠博極經史不事章句倜儻負奇通輕俠類河朔壯士好談論古今成敗知邊塞事扣之纚纚不可窮也少爲貴公子性豪邁嘗遊建業命酒泛舟召舊院名姬大防詞人於秦淮酒半一姬倚檻微嘆曰惜無兩岸紅蕖佐此勝集明日復置防比客至則晚風拂席荷香襲人舉座莫測其故蓋於是夕懸金購得數百缸碎而沈之自是十四樓中皆目爲樊川復出生平累致千金緣手散去詩法全宗少陵有賁趾山房集讀嘉郡諸先生集十二首【有序】

夫稱詩說禮士大夫之髙行士而論其風土則必首舉其士大夫以爲重亦且曰老成人典型在焉客居無事簡攬遺書蓋有鄕哲之集十數家隨手披讀略致景仰若我郡洋洋大國家璞人珠二百年來其與於斯者厥亦孔多他日倘或閒暇盡心肆目求之作者之林以補後牘則生晚幸甚

大司寇鄭端簡公曉

端簡負神姿讀書須一過壯行遂有心逺覽専典故所見非尋常援筆亦貞愫寤寐通明王森嚴備武庫一代憲章言後死鮮其互

宮諭屠先生應埈

屠公踐詞林文局矜自制有法禦中樞無言避廣麗辟彼織錦絲黃各分制緯握擇所施毋爲濇蠧異巵言曾載區東京雜史裔

庶常王先生梅

庶常籍金閨漢庭尙寂寞鬱鬱古雅資不得登著作憔悴一官難詩魂更夭折孫子負薪行若敖安所托悲滯搜短編玉也何須尺

尙寶戚先生元佐

爝火難自飛芝蘭易爲感尙寶生嘉隆國華正霳霮賦詩哭濟南胸中具覽豈曰黃鐘歇八音吹不散靑藜一片光照者猶闇闇

黃門許先生相卿

黃門秉衝徳稍一登廊廟徴彼恬淡操乃在熙和調性靈不借雕咳唾淸自肖龍旌時見招豹隠永呼嘯敢以長者言拘文論年少

贈太常前儀部陳先生泰來

儀部立朝日十九方弱冠抗疏耀前星志气何沈悍納獻固嵩髙著篇亦霞燦臥龍回驚波鵩鳥逼柔翰喟焉身後名聊謝無兒嘆

司成馮先生夢楨

司成文辭家曠若煙霞侶奕奕餐紫芝所革盡凡緒問字酒滿庭臥花人在墅違時無近心養徳在逺舉小子生其晚時聞貧士語

少司馬沈先生思孝

司馬性耿介披鱗不避創慷慨歌戍邊其聲遒以壯一朝天日朗中外表端亮剔歷日以深斵輪見大匠歸臥鴛水濵風流有遺唱

曹郎袁先生黃

坤儀髙悟人談經舉靈脫沈頓靑衿間百家遂隠括一官著書輕千年翳霧撥弗借詞林支自捖儒宗鉢漢代明經者注辭亦己達

少詹事黃先生洪憲

碧山表卓鏈奇容掩眾色臣工信有専制義防遺則屈法雕虫間曼辭乃細徳相士握明珠藏身羨鴻翼優遊門第髙養和以登域

少司成沈先生懋孝

司成大雅流中嵗早閉戶身聞王李言落落分其路探經非匿理立誠乏詭步世乃執委端秦漢彊自附賁園十萬言白首焉所慕

汾州太守曹先生徵庸

逺生尙淸言冰雪參妙理在眾每遁形涉世偶恱已寥寥秋蟬聲吸露吐淸泚明眸欲向人顧影旋自止人事不可論逸散安所紀

過爾惟陸舟話別

秋風滿天地吹我破袷衣城東照殘火扣我良友扉燒燈待我至沽酒充我饑坐我竹樹間寒气相與微暗葉響庭右澹月過萎菲萬象咸淒寂談話猶霏霏逺念十載事宿鳥忽驚飛遊子不成寐起視河漢稀出門卽道路萬里還依依會面安可必念子當復歸

題房大年畫奚官牧驥圖

元朝諸君好養馬萬國選上咸驊驑天閒牽靮披云錦畫出屏幛風颼颼學士大夫愛執筆松雪老人名第一曾向平沙畫翻滚筋肉一團舒捲疾蹄毛圓動宛不停牧奴突眼驚欲失詔下畫院爭臨效得其筆意才待詔此畫畫自房大年不畫翻滚變騰跳一匹緩步兩匹前首尾交嚙騧毛旋奚官執轡气矯結瞻視與馬相接連畫馬宜如相馬眞不取形似取其神今之畫者但形似騏驥入手同凡駪三輔種養貴肥腯禦廐收牧中涓人可憐天馬不得見俗眼與手徒因循前年天子獲五驥顧視相臣立名字紫霄赤電隨皮貌【崇禎十年內出五馬命閣臣題名】付之廝卒謹調系未知此馬何所能過都歷塊誰可乘君不見九方髙相馬驪黃牝牡非所稱良驥終不逢伯樂垂耳伏長悲鳴

鬭雞行【有序】

都城有此戲秋時見之客有持鬭雞圖者送錢五百爲余取酒命余題之且言此圖出自禦供

幽燕之人性好鬭放意角爭托鳥獸羊馬怪異久失傳雄气紛然寄伏鷇觜毛勁發三秋天致養往往先春防咮雄雌非一種好事詢求必逺購當其羽翼短未成愛惜調防分昬晝辟若養士百千金﨣赳桓桓待禦冦誰家錦埒開雞場泥沙細滑黃花囿五陵年少抱雞來彩袱防籠紫苴繡雙手捧入未解開胡髯拂拂映袍袖五色輝煌忽立地昂頭卻顧神湥秀驍銳已覺誇超羣沈頓致許終入彀逡巡睥睨若緩之雙翅忽展急馳驟掉首瞠目流赤星揮膺礟距翻玉甃須叟毛落鬖鬖飄赤身不用披甲冑鷹鴟悍鷙但一垂鸞鵠翺翔少三覆此物好猛不可當取喜與人捐頸脰觀者眾眼逐雞行進退恨不身相當義拳疾視心恍忽踟躕勝負攫毫芒鉅鹿之陣兵百萬諸侯僅従壁上忙世人悠悠詈雞輩此等詎得名尋常羽林介士眾林立虎豹羆熊號不一安能坐借此雞心我武維揚致勁敵披圖攬視中肅然買駿式蛙同爾徳不然明世好鳳皇何用畫雞增粉飾

送司馬堯夫之津門

眼底知交盡憐君復向人食貧無定迹分手卽孤身云濶兵戈路衣寒滄海春北門開幕府帷幄倚天津遊西山自紅光寺至延壽寺地曠松柘爲多過嘉僖寺特荒略存其名折而北曰證果寺

泉聲出谷靜野路擘山開背指紅光在身移靑嶂來亂松搖暮雨方丈足秋苔指說前邨寺當時證果回

挽譚友夏

雅聞君孝友何以獨詩名易簡眞新調波瀾恱後生花飛搖弱艸栁颭度殘鶯嘆息爲朋面三緘負此情

十四夜棘闈看月

愁裏看秋月髙樓畫角中涼陰棲板屋客淚起霜風泥土如新漬衣裳感舊工五更眠不得醒夢兩叢叢

郡歸與遐卿談聚

一棹回春雨深宵散冷煙別無多日夕話不盡山川詩思教人靜梅花逼晚妍喧喧城市裏誰意可同傳

孫孟朴移舟來晤

旅食嗟予活逺歸見汝難路還年少熟天各故人看芳樹沾衣舊春風掠鬢寒尙餘憂國淚自嘆不能幹

練市道中

見此溪流細逢人問亦稀秋田遺犢瘦邨桕擁霜肥市古知山近云晴聴鳥嗁小春天不易雙奬莫停飛

朱子葆畱宿山樓同沈甫受夜談

見只不能去扶攜復上樓一尊風雨足四幛晚山浮昔共姜肱被曾同元禮舟十年家國事淚盡薊門丘

伯淳表兄東歸石莊話別有作

旅泊君何好經聲月滿壇詩應良友發老畏眾人看夜火寒揺市郵籖細出灘田家風味足豈獨憶張翰和黃存晦念熊經略詩兼呈胡太六大司寇

十年天地竟何如重憶橫戈撫劍余方略虛傳充國老篋中謗滿樂羊書感時黯淡歌臨穴當事従容笑覆車只有防生稱弟子向人雙眼似當初

同程端伯詠鴈字詩

槐葉黃時薤葉丹防人閣筆眼初寒漫將八法傳云女裁就三書寄鳥官塞外無風傳帛易閨中有影寄書難隨陽倘過彭湖澤擬作洪橋一樣看

歸興

側身西望太行山咫只投繻向玉闗有容漫然疑白璧無媒終不悔紅顏流離逆旅人情去蕭索寒風壯士還千載披裘懷想象分明意气滿塵寰

得李煙客祝髮廬山書

昔年杖履在錢塘又向廬山住艸堂參法直皈新慧逺懷人還憶舊髙陽石梁橋滑褰衣穏瀑布巖髙潄齒香指日菟裘吾計就相尋應到虎溪旁

次詶黃平立許余逺歸

易水悲歌萬里風五湖煙雨一舟中長安大道驅流馬古戍寒秋防晚鴻醉酒漫勞王處仲抱琴不學李元忠移文正恐君先我十載徒然艸送窮

戊子八月十七夜宿陳山寺同諸子贈潛夫道友

苾蒭薜茘倚龍城早向移文共勒盟處士未忘秋菊意大夫仍愛古松名數聞鼔角揺邊戍往日山川定月明海客自諳滄海訊詰朝卽聽午潮聲

西苑荷花

太液池頭水深深繞建章總然顏色好那得見君王

詠蘭

煜煜深林色靑靑楚畹風可憐人不見收拾束薪中

寄贈武安呼延美人【並序】

呼延名紅菊字大隠善琴詩有豪士風在劉敬仲公席上聞之閔生

趙女髙彈鼓瑟聲十三十五笑盈盈兩河劍客知名姓不似溫柔一樣情

送王鱗長之襄陽

襄水東流入漢長大堤兒女唱襄陽客心滿醉宜城酒不用登樓望故鄕

遣侍兒

燕市秋風冷十年羈人歸思白雲天未曾賣得長門賦那許黃金奉酒錢

莊學正嚴

嚴字銘五秀水人以嵗貢除靖州學正與父友仁唱和有蟾香齋兩世詩稿

和秋日寄沈中韻

喜懼當玆日交遊莫可論髙山空盡眼斜照落低門物色一生文章雙鬢存愧余升斗祿能飽未能溫欖生趙韓

韓字退之初名京翰字石翰平湖人無聲先生名動海內韓復繼起時有大許小許之目蓋無聲文簡貴故骨勁如山退之文雄奇故才大如海萬曆壬子貢入成均人謂趙氏父子天下才而兩值數奇焉晚年自號欖生著欖言蠟言蔗言並未刻槁嘗自言生平於詩自許獨步予覽諸篇雄雋傲兀刋落常調誠一時之豪也如題耘廬云缾花鮮結子石榻暖生云萬季元示近稿云得意皆莊子渾身是楚詞探梅云酒情空似鶴人意靜於花咄咄萹云妖嫗尊蛇稱帝子塗人敬虎號山君贈沈孟然云李白腰間無媚骨荊卿髮上有悲風題雙溪竹亭云六逸無如李白放七賢惟笑阿戎低夜集云幽窗恰稱瀟疎雨寒夜尢宜落穆人寄錢稚圭云幽心夜度鴛鴦水好夢春迷蝴蜨花早春云有雀可羅艸室無魚空釣月明船雙梅云歷落友朋窮李杜孤淸兄弟老夷齊皆佳句也

出門

出門何所向馬饑不可策障眼一尺紗安知我顏瘠曉雪下西山照見長安陌熱面吹寒風悠悠路旁客

夜織萹答鄒靜長劉半舫兩先生

朔風刺寒閨剪尺聲勒勒盈盈機上女鳴杼中堂側手理冰蠶絲纎細指痕識走龍旣神工翻鴻亦仙力猶嫌粉膩沾一刻三拂拭鬻此奉髙堂防纑妾所職匹縑易一餐終嵗鮮諧直人言天子都黼黻萬方則睠玆荊揚篚何不致通國破產募長年揮手謝鄕域濯以芙蓉水貯以雲母石江湖怒風濤防爲馮夷得衝闗易星霜始作長安殖長安遊冶兒所尙貂裘黒蜀錦及秦篝紛紛意昂抑昨夜昭陽宮又進銖衣式吳綾一萬筐慘淡無顏色同行越溪女已借春風翼朝浣若耶紗夕制霓裳飾悴榮匪爾爲引分敢不黙素業茍在玆徙倚欲何卽羅敷與蘇蕙爲我三嘆息娣姒勸勿更姑嫜又相逼擲梭淚霑衣辛苦爲誰織

自棲霞登攝山頂

雙屐自泠然孤情入翠煙古壇靈產藥深洞活生泉陵樹風雷窟江帆楚蜀天生平兀突意原在萬山巓

夜宿牛首

置身云壑裏翻不見山形捲幔餐新月虛窗立眾星鈴聲通卜理松气可延齡淸到蓮花漏悠悠徹夜聴

碧雲寺

靑山入孤寺丹壁照空王畫棟飛鱗甲淸泉走殿廊萬靈朝帝札百鳥共天香每見金容潤知依日月光

靈谷寺

幽探不肯慵勝具與緣逢花瓣趺千佛潮音響萬松慈容獅象恱咒食鬼神恭無數峯巒入皆爲怪石供

同孫令夜登惠山汲泉

非闗消內熱同此意淸寒投級月亦響出林云未幹最宜新火不作老波瀾爲與風塵敵猶憐七椀難

登理安寺山閣望江

由來登此地絕閣防人攀越嶺當孤寺江聲入萬山供余猿弄鉢慈心虎投闗歸到湖堤上如聞戒律還

耘廬梅花

宿根不防返魂香防綫遊絲曳日長漢苑妖錢飛玉蜨江南嬌女字珠娘凍雲切切他山石古意蒼蒼老素王猶怪前身畱媚骨紅樓曾防壽陽妝

和安無咎寓余虹島作

心逺非闗剝啄稀梅花繞屋水環扉寒禽榻上窺紅子名酒牀頭問緑衣城柝不驚幽臥穏漁燈遙入夜牕微與君撩倒烽煙外總話江南春事肥

贈徐冶仙國醫

卻怪枚生七發篇奏刀翻在越人前更無鍼砭能醫俗只有煙霞可學仙名酒好儲秋露水奇書多曝杏花天従今擲去黃金藥恐悞他人五百年

哭叔度

飄泊従軍國士輕誰爲公子拜侯生猶慙馬革收骸骨肯學鴟夷變姓名屐底雲山詩欲畫匣中風雨劍常鳴杜陵無數間闗句每讀雄篇便不平

子夜四時歌四首

白馬誰家郎兩頰桃花冶來去酒鑪前金鞭不能下擘取同心帶藕絲結鴛鴦分明離卻藕空絲不能長歡自照秋水容光徹底見莫令微風來吹作兩般面圍以暖犀屏酌以玉薤酒酒濃屏又溫何事不可有

送馮茂逺北上

知君丘壑意中多客路風塵柰若何我是長門秋怨女慇勤勸爾畫雙蛾

答宛如以畫易詩

總是丰肌笑玉環六橋脂粉亦堪刪髙心只在匡廬頂不寫江南無骨山

秦淮竹枝詞

隔園情暖夜深杯消息他家又密猜最是小鬟低寄語送茶兼復送花來

吳王井

轆轤聲裏夜涼秋瘦雨滑滑響碧流猶怪五湖人好在風情不似景陽樓

甘羅城

孤城畱得少年名曉日黃河气尙英我是夷門遲暮客更無情緒說甘生

擬作

雪衣解語自憐才寂寂簾櫳晝不開見說閨中新禮懴南屏社裏放生來

馮子近社集共儗東湖竹枝詞二首

白衣庵裏乞蓮胎儂拜觀音郎抱孩繡得雙幡猶未上阿師先送小名來

湖底曾畱市井殘安知此地不狂瀾尙書畫閣銀臺冢盡作鄰園古迹看

孫秀才爽

爽字子度崇徳人崇禎間諸生

秋懷

疎寮映山帶竹瀁怒泉落蠻气集杉松漸知林影薄殘英泥輕寒側側防羅幕結志獨傍徨發憤以著作愴悼雅云厚防觀還自樂

馬季子萬方

萬方字遐卿平湖人少負不羈好與酒人遊能髙歌作燕趙聲意有所觸忽碎壺痛哭四座皆驚嘗爲其父上書防中黨禍復上冡宰堂大聲白冤事稍解甲申爲亾命罹法逸去籍其家有訥庵艸野宿憶靈均子九

野宿貪棲寺風來湥樹間栁痕猶系水人影不畱山芳艸平生夢孤尊此日顏寒山何處是明月一層闗

鸚鵡湖舟居詩呈同社諸子

離城咫尺卽天涯魚鳥同淨水似家秋鏡雲開千頃雪文牕煙罩一重紗芙容香逼蛟龍客鸚鵡洲寒蘆荻花自笑垂鉤無所得輕絲聊借縛歸槎

齊魯道中

流亡極目問黃沙處處門空立倦鴉踏破馬蹄惟白骨濕來人淚盡紅花田疇彌望無殘粒長令依然唱晚衙不識聖明曾旰食卻敎新艸上封斜

香奩體

角門斜倚半闌干月上層樓素影殘小步羅屏問金鴨沈香風裏玉釵寒

朱秀才祖昌

祖昌字令回海鹽人崇禎間諸生

野步

淒風苦縮膝試步自今朝殘雪畱晴樹平沙落午潮心隨鷗共坐吟愛艸初髫未飽遐觀意紅塵已覺遙陳中書龍正

龍正字惕龍號防亭初名龍致字發蛟山毓弟嘉善人崇禎甲戌進士授中書時政尙綜覈爭爲深文戊寅熒惑守心龍正連進四疏言事天惟在好生致治當責宰輔上感動特諭愼刑已卯彗星見龍正又應詔極陳立冬大雷電又請正郊期當用上辛竟格不行壬午因下詔罪己復三上疏言時政俱優答時盜賊滿天下籌餉無策龍正著議極言墾荒爲救時本計朝議相持不決遂乞歸甲申京師陷南都起爲祠部不赴賦詩有京華歌舞新南極野哭汍瀾舊帝星之句乙酉微疾死龍正天性純篤講求身心經濟之學貌臒古兩眸炯然有心計善治生居官甚防而好施予著有學言政書文錄凡六十餘卷輯程子詳本朱子經說語類陽明要書髙子遺書皇明儒統墾荒兆行救荒策會陶詩衍諸書行世夫講學之流動稱性道而其敗類無恥過於庸人如先生者有防人哉

過句容拜先祠

雨後生夕陽淡淡西郭隅西郭何所有祠我先大夫念昔爲此邦正當彊仕余暮帶不遑解晨髮不及梳琴鶴猶爲累經畫忘其劬予方處齠齓棃棗詢有無風霜二紀來天人忽乖䢐遺範不能仰猶疑堂寢居哀號莫我應居人怪何如僕禦告之故婦女皆霑襦情眞無復言淚急乃由愚屢過樂瞻對従今非厥初哀哉其已矣勉爲守身圖

乙丑春季南還

春歸無計挽鄕思隔蒼茫霧重平沙軟風柔眾艸香村墟描逺翠蓑笠拜斜陽冉冉空遊侶依依獨斷腸顏推官俊彥

俊彥字開眉桐鄕人崇禎戊辰進士授廣州推官被劾再補松江後棄官歸放浪江湖以終

村居雜興

病臥經旬滿面埃梅花落盡杏花開畫梁無數空巢在社雨蕭蕭燕不來

陳泰州素

素字澹仙一字元白號大淳桐鄕人崇禎甲戌進士授開州知州復補泰州有隨鶴吟塞園小艸行邸閒箋

鴛湖偕隠詩【有序】

檇李吳子巨手居城北秋涇偕其內君項氏吹聆閉門唱和安貧任運致足樂也但以地鄰防肆謀徙鴛湖之南其地𨿽距一水荒僻加深松竹芰荷猶有存者經營畚鍤吳子於是乎益貧然逸气壯懷故不稍減茍患交謫庸能然乎爰賦偕隠以美之

熠熠鴛鴦鳥其采麗以揚恥與雞鶩爭煙霞相翺翔有湖碧千頃亦名曰鴛鴦湖南云與樹吞吐生文章中有芙蓉池瑯玕蔭其傍唱和香風中飲食明月光謝彼北山羅所求非稻粱

題巨手明月樓

一水隔人境長林逺近間湖光明似月樓迥靜於山叢桂懷賢古新荷制服閒不堪登眺處秋色滿江闗

欽定四庫全書

檇李詩系卷二十一

平湖沈季友編

明

陸禦史淸原

淸原字嗣白號岫靑平湖人崇禎甲戌進士授增城令時瘴鄕羣盜旁掠三省淸原輕騎造壘諭以禍福賊受命散去擢禦史疏諫營醮劾樞輔止募浙兵及浙西白糧北運累民等事皆見嘉納巡按福建經淮安疏言史可法兵單不可支宜畱諸援師聴其調用不報至漳州賊眾萬餘攻城淸原計擒姦宄辛泗等斬之甲申李賊破京淸原毀家備甲仗募兵三千勤王請身討賊疏再上姦相馬士英格之乙酉復命在途聞金陵陷曰淸原故閩吏當還求死所耳乃入閩疏言閩越唇齒宜亟餉越卽命淸原度嶺犒師時馬士英擁兵竄越閩故以士英棄君喪國褫其名士英遂激眾刼餉麾其將趙體元僞進見猝起刀斫淸原墮三指遂爲執禁舟中後錢塘失守士英宵遁淸原曰此我授命時也赴江死

答黃石齋先生

問俗停車到海湄羽書那敢論安危孤城吹笛思當日中夜聞雞豈異時北望烽煙縈夢遠東瞻林墅出山遲蒼生極目堪流涕何日綸巾一視師

馬給事嘉植

嘉植字培原別號木山平湖人崇禎甲戌進士授武進令擢吏垣

莫春雜感和郭臯旭韻

舊客新詩長嘯開年年修褉笛聲哀幾番桃浪傷流水七里江灘弔古臺白晝風霾山鬼立黃昬月淡杜鵑來一杯何處澆春恨揺落東風意久灰

贈東湖釣隠

乾坤多壘洗浮丘猶有東湖枕上流金篋何人探岱嶽玉函到處問滄洲山靑攜得隨芒履眼白曽看向貴遊莫道桐江正蕭瑟客星揺落釣磯頭

孫秀才淳

淳字孟朴嘉興府學生復社始於崇禎戊辰成於已已其盟書曰學不殖將落母蹈匪彞毋讀非聖書毋違老成人毋矜厥長毋以辯言亂政毋干進喪乃身嗣今以往犯者小用諫大者擯僉曰諾是役也淳渡淮泗歷齋魯以達於京師賢大夫士必審擇而定衿契然後進之於社張溥天如曰忘其身惟取友是急義不辭難而千里必應三年之間若無孟朴則其道幾廢蓋先後大防者三復社之名動朝野淳勞居多然斂怨深矣有梅綰居存艸悲婁吟【哭天如也】

偶因文字立雞壇不料浮言起百端生死幾人知痛哭風波惟我共艱難北門學士虛華屋南郭先生爲撫棺不負當年風雨夜並將松柏厲餘寒

倪君益以燈字索詩

畫船前月醉西陵曽羨新歌續采菱歸去但逢漁火出夢中猶認六橋燈

龍湫山人李天植

天植字因仲居平湖之乍浦崇禎發酉舉人後攺名確字潛夫遁迹龍湫山稱龍湫山人數十年不入城市一子早喪家奇貧門無三尺童廚無防婢惟白頭婦相對閒績棕鞋秋冬際俟天目僧至償其值易去又劈竹爲器鬻於人往來海涯九峯頽然窮老後復耳聾與人相接無一言久或相視而泣長吏守帥聞其名訪之逾垣避去山中糧絕或給以酒米非其人𨿽饑勿受也作詩不規規於摹擬情思宛轉多出蹊徑之外又和梅花百詠多以自況尢爲淸眞雋逸得元白之致有蜃園諸刻雪夜泊舟滸墅【以下蜃園集】

朔雪沈宵柝江闗泊未安窗虛得疎響舟重壓新寒梅落倡樓笛蘆垂釣子灘鄰航催曉發得共月華看

秦溪桞浪

髙桞何年樹春來拂舊灘雨絲揺夕漲風葉捲晴瀾碧送徵帆遠靑迷釣艇寒飛花晚猶急又作白波看

淸明日長安旅懷

節物傷羈思歸程計夢中桞揺深禁緑花發故園紅鄰火分銀燭街塵暗玉驄上林春已老爲我謝東風

遊靑蓮寺

香剎從來古春風客到稀溪光平入座竹色冷侵衣地僻鳥無語林深花自飛相過逢勝侶茶話總淸機

寄題普慈閣爲熊王諸君索賦

雲樹爲鄰鎖斷橋闌干長日傍煙霄溪流似帶窗前抱山色如屏座可邀花滿客攜蓮社酒月明僧聴海門潮秋來擬趁雙鴻翼同禮慈容望泬防

冒雨尋菊戲簡知已

冒雨相尋憶駱丞玆遊不獨古人能芝蘭只許來三徑裘馬遙知謝五陵紫蟹肥時君莫惜靑山晴日我還登誰將老圃圖秋色添个看花白髮僧

賦傷鄭嬰垣凍死【有序】

老友嬰垣年八十一無妻無子女兼無食性髙傲物不肯幹人眞介守者凍死雪中殊深悲悼賦此唁之

貧居傲性不幹人楚楚衣冠迥絕塵昨夜雪中騎蜨去白雲堆裏一遺民

江右魏冰叔枉訪賦贈十六韻

老病掩衡門髙士訪山社肅客疎禮文入座欽風雅憐予久失聰煩君爲抒冩遁迹棲名山尋友到荒野髙懷空古人奇文妙天下何幸衰朽翁乃得親賢者蒿蓬生輝光愚拙何陶冶貧居鮮供給愧不具杯斝時作遵海遊胸抱眞瀟灑觀濤帶夕舂旭浴初赭海若與山靈不恨知者寡新知樂莫樂分手念風馬因歌黃雀行不覺淚盈把

庚子秋杪餘七旬過柴溪精舍喜金車空谷雪竇天隨兩禪師偕集分賦

誰云七十古來稀白首窮途始覺非漫向匏樽尋世趣喜同蓮社領淸機名山有道兩云衲東海無家一布衣堪笑百年渾似夢不勞生計問漁磯

觀濤閣酌萬定遠

海浦潮平一鏡空石欄樽酒此時同秋生故邑蕭條處人在新亭涕淚中山鳥隔林啼晚日江豚狎浪拜西風聞名欲訪滄洲客好向鼇磯問釣翁

八月十三夜湯山同雪溪諸禪者看月

愛爾東峯月宵深叩竹扉林星時隠隠葉露漸輝輝枯坐依僧定無言息客機相看惟有此憐我舊顏非

靑龍觀古墓【有序】

靑龍觀在觀山西麓松江僧湛之圖攺作稍拓其址畚鍤咸舉鏗然有聲窮之得古墓焉方下圓上甎長尺餘首作虎豹形側有晉咸和元年八月十五宜侯王作數字中有石板長數尺有鏡二瓷鉢一又小似鉢者數枚時崇禎壬申五年五月廿八日距晉已千三百餘年宜侯王者史莫可考墓前有道有石門後壁後有二方孔人疑內爲窆所初開時聞香甚有藤繞墓中鉢中水然或曰此古人蔵丹之所恨無碑碣可考聊作小詩記其歳月姓氏云

千載遺弓鎖碧阿新開日月見咸和蘭膏已燼燈何在緑玉猶存鏡可磨南渡衣冠無故物東來形勝只滄波荒坵好與重封志爲爾還吟薤露歌

山中訪宋爾恆

風吹帆影過西城一片浮雲嶺上晴滿地落花春寂寂萬松臺畔讀書聲

某上人以詩訪余山中

虎溪無復白蓮開羨爾西昆小李才【上人嗜西昆體】欲向山林尋舊好不妨時趁亂雲來

秋日遊暈頂山

千古令人笑祖龍巖前空有白雲封玆山頭角今何處飛作東瀛第一峯

春日同社中訪林翁於髙宮山【有序】

林翁不識名號行第三人皆呼爲林三老年八十餘結茅山腰終日髙臥大抵老而好靜避人自適山下有園多植梅竹靑芝爾恆訪之皆有詩

林翁隠居一茅屋繞屋靑山皆骨肉故人在昔識翁顏攜我乘春看修竹竹籬蓬戶春陰陰苔徑松闗鎖猿鹿鄰翁爲予前致辭此翁溪山往來熟有時閒投溪上竿有時閒出隴頭牧鳥嗁日暮翁未歸相對羣峯翠如簇

遊髙宮之海會庵

彼岸眞孤絕何年築數椽白浮雲不斷紅得日猶先佛冷鄰山鬼僧貧種海田乘桴吾亦喜秋色正蒼然

自金家灣出抵桃花灣而歸

地險金家口臨危欲杖藜熬波無剩土【東有公冶塲俱煮海】栽稻有新畦海味珍沙虎【此地沙最厚故多此】山禽賤野雞【秋鳥最貴他皆次之】夕陽潮漸落寂寞舊桃谿

過獨山殿

廢殿幽涼色孤峯入破櫺煙銷蜃气散龍去海云腥屋覆藤陰古畦畱菜甲靑寂寥誰是伴鷗鳥在沙汀采雨詩【黴天有雨以布盛之味最佳諸名士有采雨詩今因之以下月令詩】

茗飲淸者事擇水乃先務昔人重防泉今則邀天澍時維閼逢月萬種欣沾注揺揺靑苗風濯濯黃梅雨方幅當中庭俄焉如瀑布檐澑非不可義不取塵污貯之以素瓷珍之等甘露水性此獨眞茗理庶可悟

竹醉日碧筠軒賦

桃李皆艷竹獨淸紅紫皆醉竹獨醒此君洵自有奇節胡然此日煩罍瓶罍瓶罄矣竹不攺豈其惝怳迷眞宰移方易向惘不知當年髙節今安在吾聞種竹無期卽移全憑人事與天時若使沈酣終不攺靑靑安得向南枝

和中峯大師梅花百詠【選八以下梅花詩】

瑤英無樹不精神歷慣風霜老更眞地僻只憐�玉者天寒應少采香人難醫司馬消中渴不濟萊蕪甑裏塵無用只憐我與汝年來甘讓錦城春

西湖處士舊交神千古相知此最眞得月總爲荒徑友棲巖俱是上流人先將素影驚衰鬢不爲閒心惱客塵放鶴亭前三百樹而今無復故山春

澹澹疎疎一種神水邊林下看逾眞已無蜨翅能憐汝不學桃花解笑人林靜盡多閒歳月山空應少別風塵日斜江路歸來晚數徧墻頭屋角春

蟠桃名姓注三神爾亦前身侍玉眞一味淸虛應近道幾畨榮落豈由人寧添白板扉邊影肯羨東華道上塵我本梁園舊賓客當年曽識雪中春

驛使安能寄遠神偶從邨落見來眞綈袍未必寒於我白首徒傷老向人自抱孤情成獨立豈堪隨俗學同塵萬家簫鼓千門月誰問空山寂寂春

蕭然無累是淸神深谷如依鄭子眞調鼎未逢黃閣老臨妝不妬漢宮人髙寒只對中宵月解脫何憂萬斛塵若問長安舊知已漫勞持贈一枝春

一種翛然物外神豈從今日學韜眞芝蘭社裏無前輩鴻雁天邊亦故人老去自能耽白業夢來何處著紅塵上林瓊樹知多少怪爾先偸碧海春

煙添精爽雪添神臘後年前看始眞品格可稱天下士嬌癡寧學掌中人蹇驢尋處聊乘興社燕來時已絕塵今日歳華從此攺家家門戶貼宜春

倪教授端

端初名涵字惺孩平湖淸溪人父醇字鐘白著白雪談柄端家貧父歿與母遷於龍湫山之陰以教授爲業喜爲詩好客每蓄防酒以供吟友兒輩悉教治農圃有隠者風李潛夫結社海上引惺孩與宋爾恆王靑之往來酬和有放蛩集

登陳山

扶屐盤山磴悠然望不窮海濤斜捲白秋葉遠含紅西北瘡痍病東南賦稅空漫言天地大何處老微躬宋秀才咸

咸初名斌字二完後字爾恆覺非其別號也平湖乍浦人工舉子業好詩讀書於陳山潛心易學著有易說李潛夫爲作萬松臺讀易圖說性倜儻不拘小節工臨池筆力遒勁又善奕家貧薄遊金陵上湖湘有卜居半山之志不果而卒有覺非艸金陵遊艸忘機杜詩選

莫春李因仲攜具偕同社過訪山齋畱宿

取意不在遠閉此悠然門讀書白雲午俯仰幾席尊泉飛雨聲來我友命酒樽相見各一笑天趣洽後昆情眞得薄醉禮簡有奧論取次選髙石振衣望乾坤須臾日西逝歸影馳暮邨越客戀淸景半榻恬夢魂中宵妙語黙澹茗生月痕聚散𨿽固然依依神理存

王布衣偉

偉字靑芝平湖人

登陳山訪李潛夫

頽壁疎櫺古寺荒佛臺相傍讀書牀沙彌打餅修山供逸士攜壺探錦囊一片石根云臥冷萬株松影墨痕涼磁甌飽飫龍泉水問取獰龍鉢底蔵

徐太學爾谷

爾谷字似之石麒從子石麒殉國報忠寺僧以木櫃盛之炎暑中將及一月事定爾谷變服入城載至祖塋具棺殮啟櫃顏色如生握手沒爪須怒張爾谷後以松江事波及死於江寧妻孫氏聞夫死一女在抱棄之赴水死立而不僕一門之內臣死忠子死孝婦死節僕死義嗚呼烈矣

丙戌夜坐

萬籟劃然起淒淒中夜聲鐘鳴秋在寺月出雁橫城簫鼓當年夢琴書此夕情莫嫌山鬼泣白首盡佳兵

贈顏先生

萋萋芳艸望中迷落盡棠梨水拍堤誰向扁舟憐別客白雲相送板橋西

倪主事長玗

長玗字伯屏平湖人崇禎丙子解元丁丑進士授蘇州推官轉兵部主事生平博學好古善書法精於制義臨文伸紙往往終日危坐不成一字然一藝旣就其瑰奇瑋麗幽峭奧崛之致直足驚人駭俗上擬周秦非漢唐以下所及也予謂自有明三百年來讀書種子無此異才而世之龎眉俗士黃口小兒甫習章句抄襲一二陳言爛語偸取科第便儼然稱縉紳矣嗚呼如伯屏者其無負乎時文者歟

次曺秋嶽年兄韻

守約安貧賤良朋辱過存吾衰誰與怨疑義幸逢論艸上雨珠碎天邊月昏坐來更漏轉香減酒巵痕五更風雨急驚聴到桃花薄幸迷紅浪攜賓怯緑莎平疇芳艸亂上國美人賖好會浮生僅遲君天外槎徐舉人郴臣

郴臣字亦於嘉興人崇禎丙子舉人有文名與張溥並主壇坫爲人然諾不茍以友朋爲性命其詩務爲新奇不肯蹈襲亦一時勝流也初受業陸別駕槐眉先生別駕孫渭沺亦執防於其門並有聲藝林淵源蓋有自矣

題吳娘畫竹

五日爲斯畫休猜振筆遲湘山無限竹一葉一相思

桞枝詞

水隔南邨渡小橋低頭吟處識纎腰欲教嫩緑剪溪水忍向東風折一條

谿黙老人錢繼章

繼章字爾斐繼登弟崇禎丙子舉人孝友力學鉤纂甚富晚年築谿黙園綴石蒔花垂老不倦有逸民遺風詩曰雪堂自刪集素心慧質幾於支許淸言矣

落葉

負薪出南郭危嘯上東門丈夫志不死飄泊不足論歸來問黃葉積墜無晨昏𨿽懷剝落感生气歸其根

謁於忠肅祠

楊公湖海一偉人詩心劍气山水因觀其精神起落處磊磊洵與古者鄰我今謁於並謁此風吹細艸如蘭芷頭顱墮地非偶然自令頑懦低眉死淋漓誰讀壁間題喚起隔葉之黃鸝嗟哉詩句是何物枯瓢我欲投深溪南城日光東市血一寸丹誠空切切石人背上紀歳年髙揖松花落如雪【祠爲楊修齡先生所葺】

元夕飲吳仲圭墓上

道人死後冰霜在老梅冩出冰霜怪半枝鱗皴半枝僵山鬼守根嘗夜拜琉璃卻照梅魂歸薜荔爲衣女蘿帶更闌私語孤月前我爾行蔵本一斤斧烏雀不敢辭嚴冷如君君自愛穿街簫皷漸銷歇林气夜淸喧不礙素琴亂帙同畱連惜玆佳會何時再西窗月沒僧晨興抱甕卻澆墓前菜

題家孟岸舫

閣以臨流勝斜陽亦帶寒燕鶯人共語竹石水相安坐客惟蒲褥蔵書恥畫欄靜參淳朴意山好不須觀

園居風雨澷成二首

風聊蕭甚山窗啟閉難甫能含野景漸恐著春寒鞭筍橫穿閣雛花矮近灘山居無眷屬松竹慰團圞春岸鴛鴦浦秋籬橘柚門閒風欺獨樹細慰空邨魏晉談何易羲皇枕頗尊客來能宿此衣染竹苔痕

鄴城懷古

橫槊髙吟善世才斯人豈肯隱蒿萊赤符尙屬山中裔紫色先華閏位來業擅三分心未死功成百戰老還催冬春射獵秋書史漢孝亷終亦快哉

園居次韻

土室柴桑潔有痕移家直欲比桃源一叢幽竹新添逕幾个閒鷗晚到門小閣靜資書卷亂髙軒爽愛夕陽昬此中何物淸娯眼楓葉蘆花共一邨

贈徐松之

十年師友痛離羣芝嘆無由救蕙焚蠧簡已同永錮虎賁猶復想遺文髙懷楓葉吟邊露細語松濤定後聞卻恐中年損歡趣共君陶冩一溪云

吳舉人晉晝

晉晝字接侯麟瑞長子崇禎丙子舉人卒年二十七海內詩人俱爲詩挽之有蓬蒿園集詩學長吉多屈曲之音是時如陸芝房姚叔祥輩競以此體相尙而晉晝時有雋句人不能到也

釣臺

先生自不識天子文叔何曽知故人珠澤涪溪各成志玉璜金鎖俱飄塵當年梅尉附葛比捨桐君遺藻蘋彷佛云仍自蒙叟碧波深處通濠津

粵行舟發檇李敬次大人述懷

池艸夢惆悵竹林懷古辛一舟千嶂月雙劍百蠻人古繭臨書放仙螺酌味眞闗河誰物色磯鳥故相親

崇徳中秋

語兒涇上系輕舸語兒涇前聞櫂歌客逢端正那堪別月惜玲瓏不肯多沙觜一痕牽紫荇浪花雙疊走紅螺坐來幽瑟添無限釂盡淸尊可易酡

聞磊齋家給諫叔氏以予告還裏志喜三首

獨辭仙掖謝明恩吾道於今石介尊天下共推江次伯【漢江革以諫議稱病天下重之】山中重續許云邨【吾邑以黃門髙尙者杞山與叔二人而已】霖收碧海龍歸窟露吸靑霄蛻在園【有別業名蛻園】應笑竹林遊子倦不隨童稚江門

綺裏當年返鳯阿家風重和采芝歌屠龍手在調猿鶴補衮身閒制芰荷緑野客來呼白滿淸齋花發艸多松風未解葵心結消息虞淵望魯戈

三年雷雨回天力萬里雲霄去國心大隠宅傳蘿石舊【叔氏居爲從吾道人舊址】遊仙風馭竹田深【竹田仙人福地今爲別號故云】何人共領鷗湖社有客將歸華萼林【大人亦賦歸歟未卽遂】不審阿蒙堪預否譚他日竊知音

大忠祠二首【祀文信國陸丞相張少傅】

張陸南行逡復巡文公此去不回輪乞師此日無援楚蹈海何人肯帝秦秋浪花千掬淚春風麥飯一杯塵蘋絲荔子來時節拜罷靑天泣鬼燐

靑山何處慈元殿突兀諸公俎豆畱趙氏又生嬰杵臼雁門重續魯春秋炎颷欲颭淸霜下逝水難消碧血流落日輕霾人不見秋來花外聴輈

梅花

經春荒卻讀書臺爲惜冰顏敢自回一月伴君差可老百花從此不須開鉛華不愛天孫贈彤管難通鳯鳥媒願與花神乞延壽一教桃李識仙才

絕句

黑雲如海濕難飛寂歷漁翁暝未歸拾取籪頭雙雪尾秋江深處掛蓑衣

劉芳

芳字墨仙嘉善人有淸喚齋稿

畱別余小星

萍蹤來古剎楓亦在山紅意气輕文字須眉招賤窮何妨相爾汝不覺漸西東岐路一時淚堅持夜月同巢先生鳴盛

鳴盛字端明嘉興人崇禎丙子舉人

題匏杯

回也資瓢飲悠然見古風剖心香自發刮垢力須攻不識金銀气何知陶冶工尼山疏水意樂亦在其中錢僉事棅

棅字仲馭相國士升仲子崇禎丁丑進士授南職方轉郎中察軍政剔夙獘中涓欲有所撓糾之不少枉南都稱健決郎遷廣東僉事請養有南園唱和集

文園雜詠二首

慷慨還吾輩風流讓古人挿成沿岸桞采徧隔江蒓客子新愁渴郎官舊耐貧靑門漸長隨地掛車茵天際浮雲散登臺攬翠微西來風是北去雁鴻非第宅悲金管闗山念鐵衣中原兵气壯未敢說漁磯

園居感事詩八首

渺然天水立浮屠風雨西來味不渝橋板斷時衰葉補女墻低處逺山扶文身去國吳公子作賦褱人楚大夫欲廣絕交千百字芭蕉冩盡再編蒲

蒓絲未老釣絲輕恰有壺觴訂此盟魚鳥晝閒秋易永池臺夜冷月難生黃花伏枕時情遠紅樹登樓古意橫願借銀河三尺水斷槎浮去海波平

東阜蒼茫可卜幽括囊猶恐不安流學他竹裏開三徑讓爾車前看八騶蘭茝有心辭露蟪蛄無意識春秋一燈水榭銷孤坐著作虞卿未是愁

閒心甘比石頭頑周道今成九折灣天許屠沽蔵異物我從鐘鼎辧神姦桃花隔斷終南徑芝艸分根少室山幽恨同人渾不可新來乞巧學奴顏

功名不敢問天公意气都銷濁酒中豈有酖人羊叔子甘爲遁世鹿皮翁文心浪說題鸚鵡物態誰能指防蝀莫笑靑雲容易致原來腐艸會從風

沿坡野艸向人涼醉踏啼蛩十里霜聞把唾壺驕處仲亟收焦尾贈中郎幽居剝啄風塵少末世吹彈歳月忙暮倚柴扉無所見羣鳬趁水下橫塘

山居不敢夢仙查隠幾看澆數種花物外崢嶸惟五嶽人間曲折似三巴隔簾月帯松篁淺照水煙翻門巷斜爲語霜楓堆客徑一丸函谷是吾家

架閣成樓傍竹叢小山松桂半相同閒僧投足秋光外幽鳥防身樹色中滿地蘼蕪分曉露沿堦苔艸縱吟虫年來楡桞尢蕭瑟引得哀蟬一夜風

沈伯子長祚

長祚號純嘏思孝孫有緑蘿莊小詠

阻風江上

去郭才數里濤聲尙拍天黃柑洞庭樹白鷺太湖田云暗客帆集風腥魚网懸何當嗟物役鷁首正茫然沈仲子鴻祚

鴻祚字載猷長祚弟有鶯葉軒稿

有所思

銀漢秋來萬里淸憑髙一望四愁生佳人此夕應腸斷公子何時與目成白薴歌殘云欲散綘羅剪就月空明芳華不信終虛擲曽向靑樓浪得名

沈季子延祚

延祚字遠猷鴻祚弟有玉蘭軒稿

雜詩

湘簾髙軸越羅垂夢裏分明倚雪兒水調歌殘人不見半輪斜月掛桐枝

項太學禹揆

禹揆字子毗秀水人崇禎間太學與李尙寶子椿同歿於兵

落花

一番風信客心驚怨粉愁紅疊送迎香篆三更雞舌冷錦泥十里馬蹄輕夢回故國無知已流落天涯不問名最是芳顏憐易攺難將防縷系長生

孫秀才愚公

愚公字伯愚祖子有惜誦集妻周淑英亦能詩遲月

團光一片洗云緑吹落淸寒上髙竹幽人冷掬露下衣欲往呼之入書屋掛我窗端古望舒盈盈望斷金蟾蜍安得晨風鼓雙翼結璘同駕飛雲車朱絲夜冷紅香死直上丹樓讀寶書

菊影

桞禿楓殘花事非晚香冩照入秋肥籬霞浮動枝隨步燈暈初升蘂上衣空搗霜羅雪染應分素月簇瓊飛酒闌山谷箋堪賦未許西風鬭葉稀【疊雪羅簇香瓊菊名】

悼內二首

花朝半與蘂珠飄【淑英沒於甲申花朝】文魄𨿽寒尙可招髩影隔花芳迹斷衣香伴月膩痕銷空餘指粉靑編印冷入琴言素軫凋一幅畫圖誰得似芳懷那許个人描

絡緯聲淒讀史燈蕭蕭殘夜醉瞢騰繡牀剩縷鍼空聖奩幾埋塵鑑似冰雨鬂風鬟人不見鶯愁花泣夢難憑忍寒何日山公報謚作閨師最上乘

倪秀才撫

撫字曼靑嘉善人崇禎間諸生

和仲馭南園詩

廓落成冬事孤樓不厭憑愛閒先遣鶴忌俗並疎僧詩似交難少泉因雨易增稜稜天地色池月共如冰馬訓導鳴雷

鳴雷字國威號伯臺平湖人爲靖江訓導經喪亂歸裏乙酉七月遇兵命家人曰我老無所之若等各宜遠避城陷獨坐空堂遇害

觀海

不信春花拂淺紅愁聴新積空蒙偶來日落登山屐遂覺寒生破浪風蜃市隔煙翻去鳥漁燈吹影斷歸蓬三更起讀枚生賦響合濤聲正未窮

吳通判憲

憲初名文憲字萬爲海鹽人貢授衡陽別駕嘗單車解散廣塘礦賊又率百餘卒援桂陽逐流賊後免歸有陶閣集

落花二首

連宵花信釀輕寒狼藉燕支樹底看啼老鶯聲隨霧散銜殘燕子到泥幹朝霞忽地吹成粉暮時教幻作丹無限春風盡消痩沈香休更倚闌干

亭亭花影照重檐飛向閒階已乍添紫陌有時低拂面朱樓何事競窺簾因風繡戶闗容入映水金鞭去復黏若問向來承寵渥佳人親試玉纖纖

長安雜書所見

蘂榜翩翩濁世佳目迷五色戰塲嘩朱門競奪風檐錦金穴重開鎖院花縣價通都明有數濫觴曲市蕩無涯誰憐貧女荊釵儉夜夜寒機嘆月華

拒賊金堤鑿大梁望洋河伯遂湯湯洪濤不剩城三板朱邸全沈水一鄕王气陰戕衝鳯泗國漕中涸徙淮黃茫茫盡壑誰貽福守汴功先敍未央【守忭諸公引水拒賊河反灌城遂防】出山霜簡飭官邪去國靑山日影斜從賜玦環皆露忽迷天地有風沙淸流黜矣鉏黃犢公論嘩然降白麻剝盡孤陽陰愈盛黃野戰日紛拏【劉公宗周以申救給諫大行奪職】堂司回話敢支吾嚴訊累人喘未蘇臨案期令寃立洗讞詞肯教法重誣鴻冥千里違雙闕鷗夢扁舟入五湖碩果只今都已盡感時淚血濺春蕪【徐公石麒以輕擬姜熊二君奪職】

淮南雜書

廣陵北去接淮陰銀鎖葳蕤繡閣深三十六塲多估客黃金買斷阿儂心

西湖雜詠二首

儂家茅屋翠微深淸梵潛聴漏半沈生得阿侯虧佛母攜來雙拜海潮音

萬壑松寒集慶宮梵聲依約景陽鐘玉顱醉死冬靑老猶有山僧捧禦容

兪秀才允懷

允懷字懷玆平湖人明末江浙多以文社相競一時有婁東金沙雲間西冷之目允懷受知於張天如冉冉名場三十年發爲聲謌多髙淡寂寞之想自名其詩曰海濱野老集

讀史雜言

赤輪起東方流光迅如矢歳月積暑寒往來無善意馳驅多少年忽焉老死至立石峴山頭沈碑襄水次無聊作異想千載憐其志

陳秀才時

時字九若勾餘人寓海鹽能作大艸書遒勁有致兵起時或見其書帙盈兩袖間笑爲腐儒釋不殺時拍其肩大呼曰上天好生兵怒遇害

歌者以西施舞侑觴

巧將歌舞學西施宛見吳宮第一枝秪恐當時浣紗處風流翻不似今時

吳推官鑄

鑄字鼎吾崇禎丁丑進士司理江西廣信時冦氛方熾鑄計斬渠魁張普微等餘眾就撫平反疑獄如夏桂洲後裔艾南英受誣俱賴昭雪

除夕和石鳴詠

不窺戶外不聞兵邨野閒聴爆竹聲世上升沈經幾變山中蓂莢未曽更雁書音斷知何在柏葉香浮盡自傾人地卽今先得暖江南無事只宜畊

馬參議鳴霆

鳴霆字國聲號具嚴嗚雷弟中萬曆癸丑進士由閩縣知縣歷官山東濟南參議以河決罷歸弔閩中陳烈女【仙遊陳綸女許配姚楷未婚而楷亡女詣幃痛哭絕粒旬日死】

漢竹曽分剖九仙貞魂久訝惜芳年伏靈一夢晞朝露辟穀千秋泣夜鵑志烈古來髙截髮聲蜚此去永垂篇峩嵋月黯淒風木疑與槀砧訴墓前

檇李詩系卷二十一

欽定四庫全書

檇李詩系卷二十二

平湖沈季友編

明

寶云髙士馬嘉禎

嘉楨字允和號和衷嘉植弟崇禎已夘舉人每聞時事輒慷慨泣下時就裏塾課生徒束脯所入以供二人嘗云兄以祿養我以館糓養各供子職焉年六十七卒無子一女適沈晭方易簀時取平日著作悉焚之今所錄者皆其散見之什也

叔輪捨觀音首兜頌言以紀之

兜羅稱號從觀音佩服嘉名防義深智運低眉縫玉綫慈敷垂手渡金鍼外看地有花色內結白綿無染心領取此中妙相足多君挾纊被寒林

訪隠者

樵子相逢不問名指予山上白雲生此中聞有茅庵在淸磬一聲山鳥鳴

陶舉人學瞻

學瞻字原眉朗先子崇禎已夘舉人兩叩九閽白父寃奔走燕兗十餘年荼苦倍至遂屏迹公車自號退庵著述頗多而簡於吟詠所見皆悲思厥考之詞足占其至性矣

除夕

煩寃猶隔九重天朔塞南翁又一年冉冉塵中還自苦勞勞車下乞人憐愁增馬齒天將曙閒數黃壚客幾眠旅恨不隨今夜了明朝春思落誰邊

登蓬萊閣志感【上有先君子石刻】

乘風事業已蹉跎云斷滄溟淚較多精衛不能塡北海翻教隨處作風波

楊舉人兆梧

兆梧字非棘號蓉城平湖人崇禎已夘舉人幼孤性至孝登賢書謁見房考詢及世閥大哭失聲一座爲動容有師儉堂稿

題毛羽儀小像

深房披道函瑯瑯瓊瑤色逍遙古史壇含眞在守默焚香坐移晷靈禽當戶卽不知揺筆人神想駐何域髙工部承埏

承埏字寓公號澤外道素子崇禎庚辰進士好廣覽藏書不下三萬卷歷宰遷安寶坻涇三邑陞南京工部虞衡司耽情吟詠長於近體有稽古堂集寄懷徐春門

細雨黃花徑空山白板扉貧嫌生事拙病覺物情違獨釣尋鷗夢相思數雁飛何時竹葉酒坐對薜蘿衣

詠簾

佳人怯曉風垂向畫樓東未許楊花撲先教燕子通窺憐波眼碧捲憶茜裙紅戲問行雲者巫山隔幾重

姚叔祥以詩卷見示走筆書贈

詩法已三唐吟髭尙未霜花分秋夢艶雪貯夜謌香舊賭旗亭酒新圖樂府章總饒明主棄猶說孟襄陽

近況

謝客柴門只鳥過短垣繞徑足煙蘿風余楡莢充錢少雨後雲山入饌多病是嬾難違藥裹命因薄合付漁簔拋書試作湖南夢新緑微添昨夜波

春閨

幾度庭花發無人空自妍記郎初別去剛及小姑年

顧野王讀書堆

一丘愁色帯寒蘿六代風流逐逝波何處香魂弔書客蒼苔滿地白雲多

記事八首

擁兵四鎭號雄藩頴泗誰成犄角援門戶三朝還要典奏章多是太平言

紛綸兵气但催官文武軍功考察難半部職方屍贊畫盈衢都督噪長安

請求窈窕愛君深豈爲干戈徹瑟琴典禮一冠三萬直度支先急市珠金

相君底事邁羣才歌舞忘憂玉漏催三防未須前箸借新聲還進教坊來

羽檄連朝震玉階畫船猶自織秦淮登陴寥落城烏坐拒馬惟催柵滿街

長江鐵鎖不遮兵但遏輕裝出禁城令箭飛傳魚鑰啟早看丞相送金行

北風五月駭揚沙軍令淸街禁不嘩一道紅燈馳郭外中涓夜出捕蝦蟇

抽兵急拒武昌軍直北長驅迫陣云十防自啣同穴慼一時付捲堂文

沈吉水中柱

中柱字石厓號摩靑平湖人崇禎庚辰進士授吉水令口喫於書無不讀尢好管韓故爲文雄深浩瀚卓然成家有懷木庵稿

與鄰丈乞芋

寒谷涼生萬葉風病來懶去采靑菘丈人甕底如拳芋乞與山廚煨火紅

李歙縣松

松字子喬後更名公柱奇玉子崇禎庚辰進士知歙縣事罷歸遂不復仕有澹齋艸

春日

柴桑歸去興如何老我溪山活計多白酒春寒逢社醉靑簔雨過答漁歌盡容茅屋招新燕更鑿荷池浴乳鵞閒裏韶華元自好願將余嵗伴煙蘿

馮貢士延年

延年字千秋夢禎孫寄籍錢塘中崇禎已夘副榜貢

秋月庵春暮作

秋月庵居春也豪藥苗菜甲滿西臯三防五防社後雨欲落未落園中桃時光忽憶蒪菜滑采摘不厭輕舟勞一枝棲息吾意足乍可物外違塵囂

黃貢士夘錫

夘錫字茂仲承子崇楨已夘貢士

江南曲

郎去妾心愁朝來獨倚樓片帆云外至錯認是郎舟兼山先生譚貞和

貞和字誾仲太僕卿昌言次子中南都副榜以恩貢攺北天啟五年昌言沒於官平賊功爲當道尼不敍和瀝血叩閽璫焰方張不得請崇禎元年復上書陳情烈宗憫之贈太僕寺卿防和入監讀書擬授中書舎人知誥勑慨然曰當國者不急社稷而爭門戶黨錮難解天下事不可爲此東漢之季也乞詔差南還

社集分賦得金穀

日月長麗矚溪山余素期別廬欣賞間更復賔主宜監軍曠髙懷祭酒澹塵思盤礡澗道上澗冽荇參差竹柏旣峭倩藥艸復繁滋觥飛罍交錯弦急管威夷迢迢錦步障晃晃瑚枝姬侍列云屏倡舞喧相追豪侈極人目俱言此防稀席終方奏序興往各稱詩遺韻珍當年勝遊示來玆不負嵗寒約意气歡足持

馬徴君文治

文治字逺之平湖人遊京師三十年不遇歸家杜門以賢良徴不赴乙酉沒於難

虎溪看遐卿弟聴雨山樓

入山無所見但聞羣鳥啼沈碧擁虛閣巒光蒼徑迷好風從竹至送雨過深溪冷然起暮涼坐臥成幽棲錢秀才應金

應金字而介一字上士嘉興人崇禎間茂材有南雅集詩亦淸雋可誦

贈張甫

此身豈合伴雕虫落落孤蹤靡所同貧不受憐淸入骨藝成而下老逾工江南欲覓眞子濟北曽無黃石公髙士如君應有待肯將奇癖問蒼穹

焦山

煙蘿石甃碧雲堆古剎巉巖傍樹開松檜夜號千壑響栟櫚秋沸百泉哀孝然剰骨淸於鶴逸少遺書老作苔同在大江山較僻更無人讀斷碑來

江署撥悶

城上烏啼過女墻檐牙檣影防蒼茫荔花衣薄招山鬼木葉聲幹著海王散在廣陵應未絕懷來宵雅允難忘湘靈不見徒工瑟空有浮光照客囊

渡江

江心風雨挾龍還擊節中流照別顏千片布帆如落葉長空捲影下鐘山

黃秀才鼎

鼎字平立一字象三秀水人崇禎間文學有詠遇諸稿其詩才思雋永情致幽異然刻意好新遂成僻見以背理處爲深奇故余特取其詞意可通者存之金陵篇𨿽不佳猶是傑作

詠遇詩二首

銅馬沸中原赤眉毒荊表陣火燒將星勁卒受余燎何人張國威一出息云擾流人墾先疇劬勞賦陽鳥桂檝尙藏壑天露空爲霞君子似孤鳥小人如亂麻聞言卽交喪遇事恆獨誇矜愼蘇門嘯痛哭漁陽撾

金陵篇四十韻

一劍雄開日月淸萬山湧出緑縱橫髙盤暗叱風流鎖靜極嘗吹雨露生已自踐華誰設險恰從占洛遂居貞白流魚入先符勝赤走蛇分憶降精無外逺通蠻頂踵宅中庭禮漢簮纓天官識躔先定太史推微歷又成閶闔晨開朝玉帛九天雞語掛珠瓔壯連石鎧犀永士威動朱旗列宿兵禦柳曉參靑輦路翠華春漾紫絲棚漢宮流赭分馳道軒後飛黃入舊城長樂夜深聴漏永羽林嚴衛立秋更鑄金風馬濡弓劍在藻泉魚濯澡烹祖徳有光前樹厚河宗無瑞不知呈侵梁錦浪翻梭室阻面錢山積水衡苑樹株株常帯霧島門曲曲盡通鶯百靈變現千秋气萬馬騰驤七萃營朝采壁寒棲鳳扆登封香暖暗搴英屏藩上溯天潢雨戚裏遙瞻日觀晴任則文思看博陸茂因鴻緒得東平才髙石室門元李譽擅銅樓種盡檉鄴水自然陵舊長兔園誰肻讓諸盟涼移井絡千門鑰緑轉簾絲九曲箏天廏露啼春苜蓿石城云換夏倉庚浣紗淚沒長幹雁濯鐵泉燒澗屋鐺百尺步揺金串子樂遊詩在水花名防蕪舊滑靑鞵迹豈防重聴寶璐聲扇響夜深星个个巷飛霜白杵丁丁靈和綫弱思嬌婉角枕更長上水晶怕向月中長比影笑來煙裏學吹笙謝推雅量山俱定江夢花齊手半驚我亦渉江愁問古君先攜櫂慰兼程時時沙鳥眠蘆白日日孤衷向北傾兩掖紫雲朝王气滿身榮霧識河明髙深望約非前侶出處人將莫與京曉對鼓鐘悲老大醉看河漢作悲鳴筆揺艸色生樓閣夢借湘靈結佩珩義只婉爲謀劍口達非容易問蒓羮懷多感激嫌歌吹欄近秦淮記槳行宿昔偶攜儂上渡至今猶有緑澆蘋何當愜卻従前願散盡千秋此夜情

馬太學嘉松

嘉松字曼生徳澄子有花鏡雋聲北遊瑣言十可篇東湖著諸集

淨業寺賞荷花

古樹生涼好輕舟趁晚停臨池橫綺席垂幔覆花亭黯黯杯浮白離離屐礙靑鳥歸催客去暮气濕前汀云王居士王端

端字正始別號云外平湖人又稱云王居士中年棄舉子業學劍好兵家言時方多事乃撰車戰圖等書走南都幹當事卒不用翻然東歸開圃種菊喜爲詩將死屬其子以處士表墓龍湫山人爲立傳

江幹

玉乳嚴灘雪金枝禹穴梅十年攜研過三度帯帆回雄劍吳星耀奇書趙璧開蒼蒼松路濕屐齒印莓苔

秋海棠

美人出秋水顏色類春花解語含風致芳心澹月華濃妝紅映玉小睡碧翻霞無限深宵露盈盈淸淚斜

歸思

﨑嶇客路自今難造化茫茫狎弄丸稚子無官騎竹馬英雄有淚灑金鞍徒刪白蠧千篇古未割靑氈半席寒我亦扁舟思故國春風吹緑下長幹

五經進士譚貞良

貞良字元孩昌言季子崇禎癸未以五經成進士明年闖賊破京徒步奔亡達南都授禮部主事典廣東試未達境而南都破羇棲野寺衣食不給竟流離以死初貞良往粵經裏門偕親故酌酒城南湖上謂坐客曰少時見聲名爲世所指者心慕之自罹國難見昔日負非常者盡防其生平使世反以名爲諱要之奇士必深沈自好伏而不出其詞慷慨有世道人心之慮舉坐攺容又舉一觴曰明日就道恐此酒難重持也舉坐驚起淒然灑涕吁先生可謂無愧其名矣

竄迹新丰髙寓公以乙酉夏感詩見示漫和原韻

廟堂何事日紛爭黨錮成來孰老更未仗屬鏤慙國士誰揮羽扇救遺氓故園曉夢驚無主新鬼宵啼慘有聲血淚共彈珍重意謝文嬰杵舊齊名

沈彤庵師疏薦同門髙寓公史才兵略應以列卿召聞寓公躬耕養母有終焉之志詩以寄懷

血表陳情謝典樞漸離擊築渺愁予孤悰未許依蓮社三顧従教出艸廬功在封疆天子詔名髙江左故人書年來國史須傳信莫向灘頭學釣魚

樓桑謁先主廟

系出中山近名従小沛聞卜鄰占李定望气得周羣象葉黃龍瑞符仍赤帝文全家頻脫險一旅忽能軍名士收諸葛英雄獨使君志寧摧百戰力已限三分淚盡髀生肉魂歸棧入云枯桑遺廟折野火斷碑焚系馬靈風至題詩塞日曛枌楡存舊社弦管尙紛紛

錢秀才熙

熈字潄廣栴長子沈靜簡獸少負雋才年二十七卒有思存集

春日風雨

小室髙林雨气微遊蠭衝濕負香歸可憐數樹花千片化作春風一日飛

霜華道人錢默

默字不識栴仲子八九嵗能爲詩文崇禎癸未成進士知嘉定縣有吹蕭艸

畱別巳庵禪師

慟哭靑山路已窮西風篛笠梵音宮破家何處尋滄海入社還須問逺公詩思髙樓明月冷禪心古柏小庭空寒鐘一響浮杯去回首千巖落木中

畱別其翁居士

平臯揺落不堪論滿眼淸霜犢鼻褌此去梁鴻非舊日相逢宋玉與招魂鵠飛四海長風逺猿叫千山落日昏擊築吹簫便揮手不知何地報君恩

別道源上人

乍雨乍晴雲滿岑松陰苔徑碧沈沈半山樓外聞人語古石龕中出磬音月映空房淸客夢風飄寒梵動疎林開門覓得向山路三十六峯春艸深

雜興

幸買深山與世違探書禹穴淡忘歸鐘沈古寺寒燈滅雨過中林曉月防花裏子規愁客路船頭緑水濺徵衣六千君子風流盡空見春城柳絮飛

吳貢士天泰

天泰字謐生嘉興人崇禎時貢生有星帯艸堂集涿州

寂寂樓桑邨下路王孫販屨竟何之豫州若向幽燕起子幹應爲帝者師

錢太學繼振

繼振字爾玉繼登仲弟與郁之章輩爲柳州社晚嵗築室曰鷗旅以老焉有蕭齋集西園日箋胥山

吳越成陳迹空山片石新堪憐檇李事猶說霸圖人荒塜傷人馬靑編羨畫麟無従寒食節杯酒薦芳辛孫進士聖蘭

聖蘭字子操號心齋嘉善人崇禎癸未進士遭亂不仕有曉傳堂集

處女吟

幽姿自修潔被服茝與蘅日夕好書史期以古處名懷憂時鼓瑟習靜厭彈箏未嫁失所匹不字堅良盟寄言女貞子霜雪揚其英謝此當春艶獨含千載情

髙念東訪道南逰晤於天寧僧舎喜而有賦

十年分手悵臨風漧鵲聲頻蠟蘂紅不攺須眉冰雪後猶疑夢寐笑談中欲參半偈辭朱紱爲學長生訪赤松別久相逢話傾倒禪窗落月影蒙蒙

朱太學茂昞

茂昞字子茪秀水人崇禎時國子生著有石門遺稿

淸明日過髙梁橋作二首

髙梁河水碧彎環半入春城半繞山風柳易斜揺酒幔岸花不斷接禪關

看場壓處掉都盧走馬跳丸何事無那得丹靑傳好手淸明別寫上河圖

錢季子防

防字鑑濤季子早夭有百可堂詩

寒食

寒食羇途悵未還濁醪傾倒遣愁顏塘橫積翠煙中柳門掩斜陽雨後山相對好花思故侶每逢佳節憶鄕關千家禁火聊同俗搔首猶傷滯百蠻

朱孝亷國望

國望字士翹號蘆墟嘉善人登萬曆乙夘賢書崇禎中與魏庶常學濂同舉賢良方正不赴

閒居

寂寂孤邨裏風光盡自賒梅花偎屋角薜茘繞檐牙夢破茶聲沸詩成日影斜門前防株柳不是學陶家許仙遊令瑜

令瑜字元忠海鹽人崇禎癸未進士官仙遊令九鯉河宿水晶宮慨然有懷賦此見志

筍輿侵晨出東郭放散官衙踏叢薄何嶺當前髙插天危崖怪石參相錯蹩躠山腰度山頂頂上芝田開百頃宛在層城圃間天工幻出人間景破山裂壁亙流巨靈鑿出翻龍湫傾巒回礡千堆雪凍脫云根穿冷穴水晶宮前夜半雷蛟螭怒吼眞奇絕須叟旭日下扶桑懸澑霏霏噴瑤光琤琮千尺鮫人淚輕綃素箔仙人裳貪奇更進歷諸漈賈余餘勇窮幽契桃源洞口千樹花宛童木上棲神鴉相傳此中多仙子修餌眞丹得不死湖中蜿蜒躍鯉魚鱗滿三百六十餘一夕跨之乘雲去頃刻三壺下八區至今猶畱巨人迹石牀尊酒誰爲客使我懷古更茫然遐情亦欲飛鳬舄顧余凡骨不得仙返步徘徊只自憐不學辟穀李議郎服苓中泄促其年不學鴟視董農呼吸气結噎丹田吁嗟世事等蕉鹿巒雉蓬萊亦變遷不如勤買拋靑春滄湄海浦學波臣得年八十更萬日不見兵革爲堯民故鄕明月來石室低頭顧影思如失淹駐滄浪亦憶家淩風送我歸何日李記室標

標字子建嘉善人精於戎機戰略軍律營陣壬遁諸書史閣部道鄰辟爲記室見事不可爲馳歸故里有東山遺槁

寄懷無塵上人

蒲柳先衰感鬢絲孤蹤不定益淒其十年結客家貧日萬里懷人淚盡時渤海波深鷗沒久江山秋老雁歸遲長天一望情無極空寫新詩寄別離

彭上海長宜

長宜字申伯又字徳符宗孟長子崇禎癸未進士除上海知縣時浙東民變倡亂川沙巨室蒼頭焚刼主家撫軍發兵擒斬長宜甫至任曰民變非盜賊比有司治之足矣況首惡旣誅宜停追攝事遂定全活甚眾逋賦數十萬淸其幹沒盡卻羨余勸諭士民不施敲朴皆感悅大旱徧入邨落視災力請上聞得減賦家去治所二百里日載酒米自給巡按薦於朝防明亡掛冠歸未幾卒有小艸吟並未刻稿

感時雜詠

至尊旰食正憂勤秦塞遙傳斥堠紛制閫摧新幕府當關先失上將軍西連銀夏氐羌接南控荊襄險隘分百二山河含王气可容宛馬尙成羣

蜀道雲橫劍閣峩曽經流燹此中過比來羽檄微紓警猶自萑符屢枕戈地接函關戎馬逼星分井絡跕鳶多共知睿慮先籌逺玉壘貞瑉頌不磨

軍儲倚辦大司農徴發頻年徧舉烽特簡玉堂經濟客屢裁禦府嵗時供計然籌國堪修卜式輸邊敢慕封寧謂聖明煩筦恐因庚癸困租庸

陸進士鋡

鋡字容可一字武銘秀水人崇禎癸未進士越行雜詠

嵐光冉冉樹亭亭盡日漁人泛緑汀八月山陰山下路稻花香軟舞蜻蜓

魏季子學洙

學洙字子聞忠節公季子早卒

集焦詩

采薪上南山遇見雙白虎歸來對阿邪阿邪道辛苦

將雨

忽爾霧霾起陰風鳴掛箏葵枝愁日隱蕉防待煙生欲綴苔間緑方浮藻上靑室幽誰破寂時有落花聲石燐主人顧朱

朱字自公崇徳人崇禎癸未進士有石燐主人詩艸月夜

三徑陶潛宅重湖範蠡舟一輪初滿夜萬象已髙秋逺樹枝蔵鵲前溪水沒鷗秦川貴公子此夕彊登樓徐指揮曰貞

曰貞字伯周一字干行海鹽人承父従治蔭襲錦衣衛百戶歷官都指揮同知

寒食郊行

二月春寒未減衣媆晴天气日熹微桃花落盡水初漲燕子來時筍正肥林外酒人浮白去莎邊遊女踏靑歸卻嫌輸與東京路尙欠郊原防索

王沅江廷宰

廷宰字毘翁號鹿柴松江華亭人補嘉興縣學生以貢任六安儒學教諭遷沅江知縣有采蕭齋集送髙明水工部將營桂府於衡州

楚塞衡陽壯姬公叔父尊三湘疎地脈一柱表天門桐葉圭初剪蘭臺賦尙存聖朝寛物力采亦須論李訓導自明

自明字先修嘉興人以嵗貢除揚州訓導城破死於官有謫仙居稿

覽輝樓

雨後驚濤響石磯望中煙樹轉霏微湘江直北陽臺路舊日行雲何處飛

吳庶常爾壎

爾壎字介子崇徳人崇禎癸未進士攺庶吉士李自成陷京師以計脫歸依史閣部可法贊畫軍事遇鄕人祝孝防淵南還斷一指裹家書中遺其親誓不空返卒死於兵有故人殮其屍而寄棺佛寺寺燬於兵火棺亦焉其家函所寄指之四明著有滋蘭堂初集聶許堂遺艸

秋風辭

秋風颯颯兮切素肌華林摧謝兮蛩螿啼綺席陳兮淸歌防美人去兮何當還雨蓋飛兮龍媒發激楚兮箾韶鳴采三秀兮餐玉英思綿邈兮遐徵嵗華荏苒兮何時平

徐進士逺

逺字屇甫號道招嘉善人崇禎癸未進士葛巾褐衣蕭然環堵年七十八卒有遙集篇

石塘浜

四十蘭江灘石塘最奇忤匹練偃重隄灝流截奔鶩長云奔陂陀斷岸沈轗軻恍疑潛虯寒暴甲橫江路又如渇長鯨厲吻馮川過亂流攻眾罅拗郁聲噴怒剖甕鞳噌吰蠡鏞呈嚙蠧黿鼉未敢遊舴艋詎能渡百丈集千夫尺寸費朝暮伶仃古所嘆灔澦従玆賦

錢舉人棻

棻字仲芳士晉子嗣伯士升崇禎壬午舉人嗜學博通典墳暮年鍵戶著書大滌山有讀易緒言諸書

金柑

黃金枝上九秋鮮楚頌亭邊玉果圓畱取騎曹三百顆令人嘗挹洞庭煙

陳舉人恂

恂字子木本姓曹海鹽人崇禎壬午舉人

秦始皇祠二首

玉座荒遺廟金輿逺翠微神仙無處所海水自羣飛巫子朝馳道鮫人暮捲衣寂寥風雨夜應悔易儲非【巫子山在海口海上有秦皇馳道】

轍迹空山裏登臨隘九州椎方驚博浪气已盡沙丘帝醉膺鶉首祠荒對蜃樓長懸滄海日不見翠華畱沈進士

字臨秋號悔庵華亭人由嘉興府學選貢中崇禎癸未進士性至孝母宋苦節釋褐奏請建完節坊有懷謝艸渡江艸

夢巢軒周老師和淚成韻因柬蘊生子操兩同門

世緣冥如霧晦明未易測吾道竟浮沈孤忠安所極普天碧血凝滄海紅塵塞夕陽醉煙雨歸雲滯荊棘死生各一方夢寐恆相憶燈澹燐逾靑月白山自黒獨醒默無言春風起寒色

吳秀才麟玉

麟玉字雅禎號雪翁秀水縣學生有醉月聴溪二軒詩槁

邨居

屏迹市防外煙邨聊索居貧無乞米帖嬾有絕交書松下近調鶴雨餘新種魚更添數竿竹遮卻往來車駱布衣雲程

雲程字天遊驤之孫性不樂仕進攻苦讀書不屑爲制舉業旣壯好逺遊竟以詩酒山水終老焉有素券堂集曹能始列入十二代詩選以傳九十餘卒嘗有志續選檇李英華博采吾郡遺集未成後與蔣之翹同事編緝亦畱心文獻之士也

祀詩仙與張子鄰曽酉若作

藻運恃哲流大雅期可作遹哉思古人鬥酒共爲樂餘響接前修箆刮醒繼鐸現玆筆舌靈似過屠門嚼詩理細於杪文心和爾籥同儕少建安曠覽寄遼廓尼父曁姬公千載恍如昨蘇李河梁吟友誼終非薄庶防配斯良今昔敢云錯酧以醴與漿供之脯與酪瓣香豈易然傳燈不徒爝脈系億萬年傑也歸予駱拜踏諸聖賢沃我鍼砭藥紹述殆君先試爲啟酉若春曦暗耿光才名滿京洛

送與上人采茶埭山

飛錫躡芙蓉穿蘿摘紫茸香煩三等判色借一谿濃雪乳擎波泛云芽裹篛封師還結湯社參破趙州宗

鐘幼芝従塞上歸移家郊外

遊爲風塵倦歸來選勝居莫嫌同四壁端可了三餘賣劍求黃犢尋詩任蹇驢玉關生入早猿臂老何如夏日同潘景升過研山堂米君夢不至

徙石坐移晷期君猶未還梅陰低覆屋竹響暗浮山借地眞僑隠尋源喜伴閒曰歸倘相訪題壁句休刪

莫春

愁中防卻春歸去緑暗蘼蕪燕子飛還憶月明擕手處半庭花影上人衣

竹史魯得之

得之字孔孫號千巖錢塘人爲我郡寓公性朴素謙抑不求榮利好寫竹枝著有墨君題語及竹史細香居集

題仿古墨竹卷四首

雄才超絕老坡翁戲墨多於感慨中拂雨垂翎如病鶴聊伸一足叫秋空

右蘇東披軾

舊雨新煙水墨防秋淸野思向誰論山窗尙憶臨摹處疎影參差獨閉門

右李息齋衎

小蒸溪水晚風前天聖曽瞻翰墨仙剰有筆牀螺黛色爲君重繪碧湘煙

右管仲姬

山靑沙白水淒淒秋艸煙花思欲迷驚斷夢魂言不得半林斜日竹雞啼

右趙仲穆雍

題竹捲後二首

剡藤十丈玉參差風雨陰晴各得之貌盡此君淸迥意牡丹何苦費胭脂

兵戈那得遂平安莫笑迂疎紙上看願得人人操大節不虛山朽寫瑯玕

吳秀才系

系字方輪後更名宗潛吳江人補秀水學生有東籬野人詩艸

夢亡侄女有感

一女天何忌先兄脈竟殱可憐形旅夢猶自索香奩負托心嘗愧來依鬼不嫌五年如昨日別淚醒時添戴秀才嶽渶

嶽渶字靑於嘉興人與駱雲程爲同社友有靑於集

老將

建功二十時力能左右射除地斥千里躍馬陰山磧滿前得意場豈憂日月窄平平縛彪手倐忽皮成臘定見棄時毫誇健亦何益執鋤耕枯苗把釣引石鯽破柳門前鴉本是將軍宅危如風折枝病爭蚯蚓額成事不復論但臥臯魚白收弓並匣刀雄气猶殘開襟見余防肌骨徒自惜閉目老丘中鬼惟愛松柏

寒食

枕邊一夢到迷樓驚醒空園杜宇愁懶見挿峯閒冷落自薫沈水焙箜篌

朱貴陽茂時

茂時字子葵號葵石秀水人司冦大啟任子爲工部治河張秋擢貴陽守有平水苗寨功

樓桑邨

炎炎支一木古道在樓桑夢寐錦城杳風雲翠葆涼不蠶邨女拙饋椹野人忙八百成都瘁幽玆葉有光胥山樵項聖謨

聖謨字孔彰號易庵自稱胥山樵元汴之孫畫得家法稱逸品著有朗云堂集

吳江道中

一抹湖光裏微茫出釣船荒橋古渡口廢廟夕陽邊驛栁寒無葉江亭暮有煙令人虛悵望問酒到壚前項布衣嘉謨

嘉謨字君禹聖謨弟有讀選堂集

贈陳徴君

多君存古道十載得閒居鄰叟供新茗鋤丁薦野蔬追懷辭祿賦擬著絕交書花鳥堪成嵗山中幽事余項布衣聲表

聲表字叔逺號欖庵嘉謨弟有就庵詩稿買愁吟五人墓

誰謂恩讐與博名同懷幽憤直如橫誅無遺恨尊君父饗不孤芳樂弟兄聚作五星占夜气小分羣嶽露精英聖明容得還封樹莫向他人論死生

卍齋居士吳統持

統持字巨手號卍齋晚攺危齋又號危叟十三嵗作言志詩長具雄才名震郡國年四十八卒著作甚富懸筆輒就多不畱稿陸渭愛其諸古文詞爲收錄之得典林十卷明月樓集四卷危齋逸槁六卷

卍齋回文詩【有序】

往余庚辰秋茸齋秋水倚檻上卍字爲顏同人旣贈題成帙越甲申始春齋居枯坐無賴偶憶易庵項叔品題若个有回文之句自補七言排律七十二韻年行及壯方恥玆末技敢云奇字湧出也

膜開寶印動人驚檻朴初雕質意行儒朴竟従何習變佛文原自有光呈徒爲素韻循繩矱止可幽人逺市城圖壁屋隅山磊磊結廬田次水濙濙都言雅式堪風儉競擬奇標略制平殊未百方隨卍湧防誰三防任�成【�音伊湼槃經何等名爲祕宻之藏猶如�字三防若並則不成伊從亦不成如磨醯首羅面上三目乃得成伊三防若別亦不得成】愉僧得處跏雙膝怪俗纒時轉一睛株守只同多角井括囊難似不觚罌須還用拙思褒魯耐可知雄願布英䢐嵗憫亡興矚逺到春迷恨喜懷傾軀輕縱舞甘顏渥相異虛封恥面黥雛鳳欵扉荊蔭雪婢魚探沼石涵晴芻薪逸許炊茶釡艸槁佳宜襯藥籝娯畫借穿松徑杳苦吟忘映竹窓明鑪飄縷篆名香爇帯展柔條異艸生麤子結前庭種柏細音啼外野飛鶊朱櫺曲折無非字黝板髙懸偶得名腴畫竺來防老馬雅顏楹定住人淸孤琴舊取分寥寂警鶴新貽助嘯鳴塗慣晚煙靑著案載多春酒緑畱棚濡泉冷壤疎栽菊飾羽鮮囊淺佩蘅酥滴露盤銀散液藻沾風研碧滋萌鳬翲赤舄遙岑戲芰紉黃裳下裏訇奴往屢懷漫字刺盜趨猶震小音鉦廚藏獨快書知祕匣動嘗憐劍欲擎齲潄轉丹堅類石指彈孚缶響逾箏咮咮解語雞交耳粲粲畱斑豹引瞪辜負覈詩存衛鄭悞傳捜史剰蠻荊屠兒市輟翔丸巧乞子貧回守犬獰誣矯雜賔誇入座冶妖胡婢怨吹笙湖旁樹色眉爭碧閣裏霞光舌鬭頳喁唱每才庾並鮑記銘疇筆腐參盲蘇屠印指占當別【墖亦名蘇屠齋在秋涇之陽有塔對牖】萬齊音譯巳並【苑師之西域音萬佛胸前吉祥相也此方相傳作卍】吳處黙慙仍進技項重瞳妬漫連兵蕪詩續嵗歡當甲陋室營年窘屬庚珠韞衣間窮始覓鐵聫門際靜先撐租來舊帖金千兩典去時衣月二正污耳畏多談屑瑣放懷緣懶計余嬴窮途阮氏奚偕返閉戶顏家防並閛孤角有神通虱射鼎心無怪卻梟烹區分任我爲寧我法各隨卿用自卿姝子贈鹽名昔昔谷中歡防侑丁丁愚堂謂學能文柳勝地期參解易京巫暴假妖消嵗旱夢通疑義析朝酲蒲團穏坐舒長晝枕木欹眠愛短更樞冥識知圈外極象思審律中衡壺盛墨汁冰凝潤鉢漾簾紋浪簇銖曵曉星看映帯玉舂宵雨聴琮琤於於醒燕斑梁語泛泛閒鷗白水盟烏髮幻旋螺樣髻潔牙英發菡華聲【華嚴經願一切眾生得如卍字螺文右旋願意善調伏牙齒鮮潔如白蓮花文理回成卍字】須芳撚徧花窺牖影碎移頻月過帡模凖縵回欄楯宻斵方因就斧斤輕蛛蟠巧夕秋應比馬負祥河古似爭敷卦聖將疑象轉下棋仙或詫圍縈紆紋黻配姬東避【黻形爲亞】整墜旗輸漢北徵盂列古環従狩狝【左傳宋公爲右盂】錦文回織借娥防蘆拈異雁云颺彩防景靈烏日耀晶【景讀作影】摹就玉章硃志攺煉登磁碟翠題盈逋文果否成艸現藥眞耶紫拾英迓我欲周千矩絜解人祈合六書程符心妙字彎兼直豁眼靈分竪與橫膚隠蔡憝還合性【宋蔡京胸前隠起卍字同佛相見夷堅志】器標周艶詎空情【南唐遺事李后主長秋周氏有焚香器曰卍字金】呼天向敢慿奇問出戶當能盡吉迎荷葉折牽閒櫓槳栁枝垂拂閙幹旌吾従好道長無畏國爲憂貧暫不寧狐墮半悲人語錯雉離偏惜物心貞拘憂古操愁彈罷復旦虞歌樂載賡隅坐計功嫻者侍畝南招隠達夫耕瑜瑕判世三生慧背向攡方一悟精顱頂灌光輪信解毫藏剎寶明誠驅魔大咒傳持猛度鬼諸經教演宏無佛斷難私著論鋪箋雜引卍題評

朱中書茂暉

茂暉字子若文恪公國祚孫天啟五年承防授中書科中書舎人有禹貢補注晦在先生集

崇禎戊辰湖上觀毀逆奄祠紀事

先王定羣祀舊典猶可詢功宗紀自周大享配有殷或以勞定國或法施於民或捍大災患勤事喪厥身非此族不與議禮恆諄諄亦惟身後然未聞存者均於公縣獄吏創祠東海濵王堂巴郡任延守九眞繼此廣都韋【義】復有安陽荀【勉】比於甘棠愛但許末俗循云何承平日壊法自朝紳悉索民膏脂獻媚一寺人始由節使潘【汝楨】建祠西湖滣嘉名錫普徳過者莫敢瞠羣小齊效尢遑惜耗金銀初時自吳楚漸乃徧晉秦迢迢極關塞各各逞斧斤髙官及大帥將作何紛綸經營擬宮室究度侈堂陳或爲九楹殿升降雕采鱗或公門三塗夥頥辟層闉或樹一丈碑褒頌滿堅瑉黃金滲厥像丹漆塗其唇靑絲綰倭髻茉莉花斬新僉呼九千嵗拜手稽首頻爰有陸上舎【萬齡】跖犬吠唁唁孔子作春秋魯史蓋有因誅一少正卯不足懼亂臣豈若頒要典其言醇乎醇東林宜顯僇以仁殺不仁是誠上公徳至聖亦至神允宜瞽宗祀俎豆垂千春邪說𨿽未遂聞之嚙齒齗恨乏斬馬劍斷頭擢其筋悊皇忽䢐落我後新政勤爰書別六等國法崇朝伸縱有百干兒安能贖其親我來泊湖曲詔下交懽忻一夫爲之倡童叟咸來臻碧瓦碎作礫畫棟摧作薪刀剸莽頭禿土盜鯀壤堙成之累嵗月毀之不終晨世間快意事敗謀在逡巡除惡莫若盡古訓信可遵白日重光昭平湖自漣淪長畱關與嶽終古配明禋【祠址在關忠義嶽忠武雙廟間】

徐居士廣密

廣密字【闕】嘉興人

過眞如寺

陰蘿翳竹房花發定中香寶座依龍女金沙落雁王寒聲出霜磬餘響入風篁妙理參圓頓名言久矣忘鴛湖狎鷗客曽元良

元良字君山一名瑟自號鴛湖狎鷗客秀水人潯州別駕丙曽孫所著有煙波集十二卷

松鍼

葉葉如鍼簇拈來試一思未妨従制錦更欲借砭詩嵗月彌縫老煙霞防綴奇濤聲余鼓蕩好辧棟梁姿孫隠君之琮

之琮字元襄仁和人少負逸才博徴典故其文古雅軼蕩爲諸生試輒第一食貧授徒蕭然自得平湖馮洪業重其才招致之遂挈家依焉十餘年間纂輯甚富凡一切經濟之學及論古詮理山川輿地莫不詳考分注號稱博雅自史論粗細艸纂類諸書行世

耘廬放梅

穿籬靠石滿溪灣幾度東風意自閒痩影忽移幽徑月斜枝猶倚小屏山擬將分被香初細若比辭宮髩欲斑異日西崗逢玉雪蒼茫猶憶舊林間

範布衣路

路字遵甫蘭溪人流寓嘉興梅防裏門人私諡貞簡

春遊曲

車圍繡幰馬銜鑣載取鈿箏間玉簫欲試誰家新釀好東風楊柳第三橋

徐處士白

白字介白嘉興人徙居吳江初師竟陵詩後以太湖落日賦見賞於陳黃門子龍晚年持論稍歸和易有竹嘯庵詩鈔

江上遇亦於大兄

百種愁回一寸腸更罹多難又他鄕與君一世爲兄弟只是相逢道路傍

山處士岊

岊字翠峩秀水人

春遊殳山用貝廷琚韻

小艇來山麓閒吟趁晚晴看煙靑嶂合倚樹白雲行院古搖蘿影林深礙月明緬懷今古事借艸聴流鶯仲秀才文

文字漢明桐鄕人

雨窓讀書

一雨彌旬日淸陰巳滿堂三春花市廢連夜竹風狂閉戶欣開帙憑防愛煮香偶然翻閱罷池水漲滄浪三山翁過銘簠

銘簠字叔寅庭訓少子

龍丘山人王伯和工書年六旬歸自西蜀以艸書見貽

鳥道驅馳亦壯哉都緣艸聖結靈胎常餘劍閣蒼煙在不染巫山媚骨來蕉葉濡毫仍古法橊皮畫壁本仙才故園三徑應無恙待爾重將鐵限開

王山人屋

屋字孝峙初名畹字蘭九嘉善人有學可齋詩箋陌上桑

可憐陌上桑朝看沃若暮萎黃餵蠶不了餵牛羊

送黃海歸新安

淸秋客子嘆歸歟載酒題詩一送渠細雨亂山遮汝去淒風落葉對誰居江邨處處休黃犢野店家家賣白魚見說雅懷多不減每逢佳處輒停車

顧秀才玘徴

玘徴字文玉嘉興縣學生有讀書臺稿

感舊

烏衣門巷舊遊非王謝堂前燕子稀有客有客莫遑處式微式微胡不歸乾坤萬里愁雲合風雨三秋落葉飛極目天涯誰與語釣篷日暮一漁磯

張太學翊

翊字叔韓秀水人乙酉城破遇害子侄妻媳闔門二十七人俱死

鶴夢

百禽正嘈雜此鶴獨孤眠奮翮豈無藏神亦偶然庭中人寂寂松下月娟娟知入寥天去緱山何處邊安度先生朱茂曙

茂曙字子蘅天啟初補秀水縣學生旣卒鄕人私諡安度先生有春艸堂遺槁

秦淮河春遊卽事

橋下溪流燕尾分灣頭新水慣湔裙六朝芳艸年年緑雙調鳴箏戶戶聞春雨杏花虞學士酒旗山郭杜司勲兒童也愛晴明好紙剪風鳶各一羣

牽牛花

金飈初動露華滋最愛娟娟竹尾垂多少紅樓昬夢裏不知秋色到疎籬

陸貢生士鉉

士鉉字伯玉號古雪平湖嵗貢生甲申聞變絕粒嘔血死有蠧嘲余集

懷比部樊致虛師

含香起艸漢宮秋仙吏風流在爽鳩千里登龍曽擬郭十年投鯉欲依劉白堤楊柳嬌堪折赤土芙蓉黯未收明月自憐雙入眼寒光遙夜落汀洲

異人魯志剛

志剛字云陽平湖魯氏舊族也善飲盛暑中或衣綿絮遇霜雪嘗赤體遊行嬉笑自得至人家索酒言禍福奇中出則兒童競隨之引之坐輒倒掛椅間或抱兩膝旋滚地上望之如圓毬其疾如風時喜倒掛大樹枝上風吹搖曵以爲樂又能於城上聳身上下飛走雉堞頃刻周四門如履平地夜則口銜其陰而臥人皆呼爲魯癡自言當在雲間脫殻後至松路遇郡守方嶽貢出作醉顚狀大呼方當橫死方怒杖之往某橋下洗去血防卽坐脫越二年湖人有於閶門外遇之者已而方守大拜爲闖所殺此曹侍郎秋嶽爲予言者如此

醉謌

擲杖下丹丘寒花防石樓十年殘醉裏不見海山秋張叟

叟嘉興人不知名

江上芙蓉開江上芙蓉謝開謝總秋風江流無日夜

檇李詩系卷二十二

欽定四庫全書

檇李詩系卷二十三

平湖沈季友編

國朝

倦圃先生曹溶

溶字潔躬號秋嶽平湖人居秀水崇禎丁丑進士由行人授禦史入

本朝以禦史視學畿內歷副都禦史戶部侍郎外轉廣東布政使後降補山西陽和道裁缺還里甲寅逆藩叛閣臣薦爲邊才隨徵福建丁母憂不受職而歸戊午以宏博徵復薦修明史俱辭不赴乙丑八月卒年七十三溶天性梗直爲禦史劾輔臣謝陞削籍熊開元宻防周延儒廷杖溶疏白其寃甲申爲流賊所執拷掠三晝夜委廐中得不死後任副憲時遇熱審多平反居塞上五年嵗饑力請賑救生平長於經濟未竟其用乃獨肆力於文章諸體雄駿而尺牘尢多長牋小幅人爭寶之其詩源本少陵蒼老之气一洗嫵調與合肥龔鼎孳齊名世稱龔曹晚年自號鉏菜翁築室範蠡湖顏曰倦圃蒔花種竹置酒倡和無虛日愛才若渴四方之士倚爲雅宗者四十年家多藏書勤於誦覧嘗以明季門戶紛爭是非失實輯續獻徴錄六十卷又痛崇禎朝輔相失人著五十輔臣傳五卷外有靜愓堂詩文集三十卷年來予每從倦圃遊始嘆先民風流未墜玆錄其詩槪置巳刻者惟取閩遊集及癸亥迄乙丑之作用冠斯卷一代鉅公足以起衰式靡矣

下建溪諸灘

辭家違素心薄質困戎輅水宿以圖安渉險豈復怖掛席繇浦陽連旬溯風霧割嶺置洪潭居卑向誰訴劍防起搏人犀利不可忤偃者類牛馬掉尾飲而顧茹波隨防之噴沬鼓余怒吹舟防若浮長風那足慕翕忽遘盤渦巨嵼躓前路捩柂屢折旋簸舞愼所措爰悟乘勢巧趨避都有故願策陽侯勲縮地使相附將無邱與陵吳楚特朝暮惜哉南服殊千里局庭阼僕本振奇子擇友及鷗鷺佳遊慰目前一笑失沈痼

上建溪諸灘

粵馬未全歸八閩儼南塞崩洪方疾趨巨石摚而礙萬石爲一灘起伏互禪代疑從太始來屏山觸浪碎忽散等飄鳬虛際浴微黛縱逸不可羈參伍冩其態𨿽有百斛舟摧剛力相戴噴空千丈雪束之拳曲內水徳本善柔一怒莫能耐洶洶浩有聲足以激頑憒長年工審勢奮气與之對側戛風雷魂逆摩蛟螭背瞬目爭纎毫旣進駭復退艱澀愧利渉功半事乃倍未覺異登車檣櫓皆歷塊寧無居處安盤錯我所愛百鏈終不辭出險荷天賚

苦蕒

往者登北嶽庳隘愧未稱黑壤育貞松五鬛覆天鏡首夏尙淒切冰窖礙途徑苦菜獨含和靑荄挺寒穽采擷敢告疲實礪齒牙勁玆涖三山隅水族旣繁盛上客進雕盤肥腯茹余佞朔南𨿽兩鄕是物有恆性荒世任奢取儉者得其正羣營目睫歡難療畢生病野趣滿數莖執匕悚而敬飽食謝煩憂灑灑夢飛磴重與神人期遐舉發淸詠

瓶山詩

我禾枕川藪有地稱瓶山體非石所作壞土居市闤牂羊牧其上童稚爭牽攀旣失雲雨潤枯榛穴中間小物冒嘉諡久假而未還諭彼斗筲質誇大潛相姦遙探漢武紀整師驅百蠻酒算此由立徵利輕痌瘝茍可浚民脂歷代孰肯刪綿延南渡初境蹙勢乃孱禾城充右輔扼要如當闗人戶頗庶貢稅馴不頑設官營務良貴出納慳儀狄爲我師美醖職所嫺安知杯勺微堪敵九府圜嵗長堆斷缶冗雜生彎環其髙二三仞虫嚙苔花斑聊供憑弔資登眺則己艱

治王禦廣宇軍旅咸就班方斥管商術力馭黃虞還枝署豈復贅陳迹徒荒閒永爲名士宅締造需百鍰巍墉謹防入列卉垂煙鬟靑泥煩掃除朱楯增斒斕嵇阮𨿽可追沈湎摧壯顏動發千載愁涕下同潺湲

題東井畫黃葉村莊圖爲吳孟舉贈

昔賢畫品重人物近代始用山水奇輞川北苑好標格白戰安借膠粉爲千年沿襲罕傑制似策欵段當金羈非闗作者腕運薄靈境未遇難力追吳鄕勝迹細如髮其間坦迆失險巇延陵先生擅丘壑手挽嵩華開階基滄江一道剪芒忽臥對終日生淸漪曲房彷佛美人下廣庭或與髙僧期昨嵗我曾掉船入自起酌我白玉巵徧探窅邈至曛黑妙得神解非掇皮木葉飄飄滿溪路傲岸恰與秋情宜一別已傷塵事隔寧料復慰胸中思乃知敏手善體物滿眼蕭瑟經營遲豈特纎毫極形似意在冩出淩霜姿據坐一揮奪萬卷四方賓客合不離項子累朝傳畫訣謹師堂構加淋漓平居義不受煎逼祗取放浪酬心知此莊此圖實交儆肯學豪俊徒趨時

兔毫琖歌報陳若水

建安黑窯天下奇土質光怪欺琉璃內含紋澤細毫髮傳是窯變非人爲宋家茶焙首北苑必須此琖相鼓吹銀絲冰芽潔莫比取白注黑乖所宜誰知往哲嗜淳雅目擊彩翠心不怡求噐求才兩無異力斥炫燿追純熈太素將窮祕文出中山之頴開威儀六百年間防灰劫兵喧火烈仍孑遺嵗加斑駁異常制砂防蝕盡參惇彛陳公知我饒古癖拏舟割愛來見貽栴檀作室法錦囊啟視端可輝須眉涼軒酌水敢輕試覩物想象元祐時緩火筠籠防新鍔拱揖歐蔡瞻淸姿陳公脫屣名利塲亦如此殘堅自持席上新珍浮薄子修飾猶恨靑黃遲先民矩矱世難識祝公髙蹈愼勿疑

徐噐之出所藏宋硯爲長歌壽我有眉畫春山之句戲答

南遊曾鼓滇江舵峽口鋩山靑數朶篝燈涸水鑿鴻蒙紫雲垂乳當空墮春星之堂白石遲鴝鵒回光淸向我是時年方四十彊欲追左馬相頡頏卽今老矣滯海域皮皴肉痩髯如霜臨岐蹶步不得騁天寒夜黑眠氊房晨興絲淚淋漓罷尙磨敗甓雕羽商掉頭不借軍前箸西風飄動旗亭絮造物與人善玉成重到蓽門棲隠處甘持殘齒付縹緗矻矻校讐還達曙徐君念我邸舎窮好古徒復矜豪雄篋書盡捲入酒肆絺衣兀坐黃蒿中家有宣和祕殿石墨防濃漬生蛟龍攢花蹙結晝流液骨骼太朴神明丰定經蘇米擅波磔北狩不入葡卜宮國步頻移貞自若論壽直須河嶽同開囊輟贈靡所愛故人與石千秋在滌除肺腑出槎枒又對遙山冩眉黛君爲硯計良未俗豈知綺語幹深戒五湖帆影況蕭條親捧玉環安可再只宜閟迹避三災眞手摩挲長不壊

匏杯歌

酌酒當用黃金樽近年以來貴陶瓦物巧生新定莫窮易以堅匏更淳雅尙象恆思謀始難西楚東吳無作者禾裏遺風差不俗逸客栽匏滿原野累累結實飽霜霧夏秀秋貞互傾冩鉅者嘗聞濟險津酒易溺人此其亞鑑古足借息流湎目前寓意在杯斚光逾栗玉謝雕鐫嵗月摩挲賤聊且我裏魴魚尾頳赤甲乙之間嘶戰馬故家筐篚無一存挿羽徴求到松檟猶餘匏噐侑麯糵賓筵秩秩見瀟灑小制翻爲四海珍鳯凰鸚鵡徒土苴乃知治噐等治國羣材精觕趨良冶不然棄擲老田廬虫吟雀啄誰能把

後匏杯歌

郡中攻匏始王氐其後模效紛然多各能推擇尙堅朴八月九月畱霜柯宣武平生誚形似精微以往皆淆訛石佛羣生稱好手工惟急就虧揩磨流傳空復徧燕粵賤售祗辱幽人薖東郊周生最晚出家無尺帛顏常酡思窮莽蒼得奇竅盡刷詭怪還中和終年黯慘與神遇歘起奏刀如擲梭不規而成妙天質因物纎巨無偏頗瓶罍滿眼總適用譬若聖教陳四科其間卓絕首觴噐琴軒書榻光相摩捧之宜俟偓佺軰侍坐可斥妖秦娥愚也好古徹骨髓周生之室曾經過持贈不惜倒筐篋皜若片月來煙蘿南滯閩堧北沙塞塵坌戛擊催沈屙糟邱已隤謝歡伯不飲柰此匏者何

墮驢行簡星期

橫山山人出無車浩興欲訪鐘山墟葛衣炙日僅掩骭腹底萬卷聱牙書奇書嶽瀆鮮能載況此風雪橋邊驢云昬石滑驟欹側前卻俄頃紛趦趄渉足直須冰在凜坦坦便覺囊智疎仕路艱危靡不有陷阱往往生巾裾萬物之靈盡如此驢也學步師其餘曾聞倒騎入金殿防仍返中條居噀紙倐令皮骨動舊史所紀終荒虛山人前年宰防邑陽侯毒囓不得舒堤城澤國始平陸徧挽魚鼈歸耰耡豈徒民族快完聚驢行孔道皆安徐偃蹇竟觸長官怒一朝宦籍削除多才自昔召傾覆更乃傲骨髙難鋤痩驢力薄良偶然未若此軰深而狙山人熟識倚伏理細事那足煩嗟歔長幹六月暑气合畫橈宛轉銜淸渠三日行藥兩日臥趫健不異少壯初愼勿悔此暫時失詩腸遽使添郁紆苦吟驢背古有諸且畫霸橋風雪圖

星期墮驢後意气彌壯喜而作歌

鄭公騎驢踏冰雪山人效之在暑月觸暑江闗途路長那免塵埃生一蹶鳴聲粗急極可怪晉賢聞此翻叫絕好尙從來不可齊若軰要知非俊物山人烱鑑端在玆扶擕顚覆將屬誰負重寧無千里骨致逺良借層霄姿街亭統軍敗蜀績陳陶流血傾唐基用才衡量各有分大小倒置鴆毒隨前車之戒亦仁愛山人好遊終不悔輕側帽轉風流緩鐙垂鞭多意態眞成詆驢被驢笑棲霞山色方淸峭凍蕋含煙應候開飛觴石上防孤嘯回首天門光若拭髙軒八騶能者得日暮徘徊古道旁我爲山人重太息

答林坦庵

當年謫客喜投閒困頓戎車又入闗天下可懷惟老友生前能踏防名山常因赤子勞心計擬借靑春拭鬢斑別業橫塘松徑逺何時蠟屐訪潺湲

以枯銀魚飯客伯騶曰是少陵所賦白小也予謂少陵不及枯者補十二韻

入筯連千族寧嗟盡取難封題離宻网碎侑加餐餁覺霜條短箱余玉縷幹勁如驕骨鯁名略慰饑寒小品撈波得微生曝日殘非鮮仍水錯爲臘類蔬盤乙去鍼芒細苞來道路寛制常因市賈餉豈借漁官圖贊當論寸刀砧荷獨完自須班脯醢不復戀波瀾防吏懸無策髙門鋏再彈娯賓聊佐酒笑比素絲防

檇李四首

淨相僧房起盛名徐園舊價頓教輕嘗新一惜潛夫齒嚼出金鐘玉磬聲

滮水蟠根奕葉長筵前冰齒得仙漿上林嘉種休相借驗取夷光到甲香

膚如柰子能加脆液較楊梅特去酸江北江南無別品傾城傾國借人防

靑綃圓轉宻交枝繞蒂中懸玉一絲莫怪防回停食指傷心吳越被兵時

病中漫興三首

年少逢辰定出遊如雲駿馬絡吳鉤休將舊日紅樓意攪起山翁夜夜愁

借書南北久忘貧暖意𨿽回不記春勤埽松毛烹甕雪此生端合是詩人

鼇磯勝與鶴洲鄰雙槳蒓香下釣綸祗是金陀扶病叟不曾孤負故園春

雜憶平生詩友十四絕句

鼎鐺有耳玉爲盤周雅還登上將壇遼海鶴飛曾不返浮雲相望路漫漫【陳素庵相國詩集名浮雲】

文采風流壓萬人觥船動處墨花春於今無復淩霜手落鳥絲�网路塵【龔芝麓宗伯每防集必與客賦詩】

杯防角韻雁門陰廿載綢繆縞帶心自捧

天書將母后斗杓髙坐萬山深【李天生甫拜官卽歸養母詩爲海內第一】蛾眉自昔寵難同敢信天家結网工挽盡南朝新調弱松陵傑士气如虹【潘次耕近有貶官之耗】

五嶺曾看續楚騷名家更拾錦成毫參差那得聨徵袂綠桞城邊響夜濤【聞梁藥亭名未與相值】

分部甘陵起愛憎人間甲乙事難憑男児也葉秤量夢文選樓中半夜燈【鄧孝威有詩觀之刻】

落紙隨人換酒錢雄才合在楚云邊一生慣得安心法懶向衝波駕鐵船【杜於皇詩自爲一格】

學成早嵗謝軒車偕隱花林俠有餘特向峯頭尋俊語具區千頃浴芙蕖【葉已畦進士髙蹈山中】

情芽本易惹閒愁翦翠雕紅未肯休別體江湖成日下西昆翻訝少風流【近時詩推二馮兄弟沿襲西昆爲世人所尙】

好奇爭欲逞新裁元祐頻令入管來恰似賞他春色徧雜花還向野亭開【長安舊侶頗尙宋詩】

艶才驚目五茸城結社珠盤盡有名堪怪酧身堅似鐵韶年偏賦綺羅情【雲間自陳夏兩公後稱詩極盛】

婁江學士擅風華璧玉光中驟玉騧重唱鐵崖新樂府倩他紅袖拂琵琶【梅村學士詩稍闌入元人】

東南空谷少同條剩有幽人臥碧霄松葉滿庭秋磬杳夜牀誰與聼芭蕉【文可禪師談詩最契今已矣】

野服從來拙自知胸中木彊未隨時鴛湖百頃冰花滿乞與先生下釣絲【余自諭也】

客子貽燕京春詠讀之感懷四首

煙月無情兩鬢秋禦兒亭下系歸舟多時不屬垂楊管重爲春詞惹舊愁

晴沙小隊玉驄鮮屢見朱樓換舞筵縹緲仙風吹不絕尙畱金掌似當年

桐乳琉璃法釀開紅霞宻砌擁瀛臺別煩楚調含蘭手剪取西山黛色來

漏寒遺怨入琵琶宮體題成防絳紗三十九年如電抹因君惜取鳯城花

胡教諭明逺

明逺字子迂號九

本朝攺崇徳爲石門遂爲石門人天啟辛酉舉人崇禎時舉賢良膺徴辟以親老辭不赴順治初秉鐸衢州開化縣再補臺州之仙居有壽花居詩鈔自吳興歸遇大風舟覆前山漾中逾刻賴救獲免旣而飲酒頗爽因作覆舟歌同患者郭彥深範翠華兩孝防

黃蘗山前黃風惡白蘋洲邊白浪作風狂浪駭拍天來萬斛之舟如屈蠖吾舟一葉輕於鳬妄與蛟龍爭馳驅快哉莊生千古論五石之瓠浮江湖自喜疏狂急欲冩操舟惜非長年者撅頭車子揚髙帆迅如落鶻疾奔馬一局殘棋尙未終翻身忽落水晶宮誰言至人水不濡左挾馮夷右弓隆相國池頭雨初住蘇公潭西日將暮鷦鷯敢擬大鵬飛竊慕風流趙子固蘭亭至寶性命輕愧我惟餘折腳鐺死生𨿽大曷足痛一笑掀髯鬭酒兵大瓢小杓頗自適餘生何異逆旅客中秋明月滿西樓狂問靑天眼空白

弔髙陽孫相公【公諱承宗平生惇好學問崇尙气節崇禎戊寅髙陽城陷闔門殉難】

雪鬢霜髯气尙雄丹心不沒五湖中臺星忽隕埋黃石元老云亡感白虹三尺藐孤麟鳯在【公殉難之日祗逃六歳幼孫事詳行狀】六千君子鶴猿空九原未了平生志松栢長生謖謖風

屯溪

溪云渺渺白不辧山與水濤聲疑天風身在雲霄裏

桃花洞次縉雲李若矦韻

古洞如斗室云深鏁不開桃花亦仙去繞徑盡蒼苔題節義顧仁陪祀忠節公像【仁爲華州姫忠節公文門役公知滕縣事越五日而蓮妖難作城陷公投繯死以印屬仁仁拜受歸與其父蔵之遂同公死妻髙氏聞之亦自盡事上聞特恩褒異仁與妻並祀公側】

翩翩年少發初鬈仗節何曾愧昔賢下走莫驚陪祀典嶽公墓上附施全

葉舉人方宸

方宸字遇之平湖人天啟辛酉中式旋丁外艱絕意仕進與兄方寰鼎新報本塔樂善好施裏中稱葉氏二長者

同瑞芝兄遊乍浦諸山

疊石栽松各有儕並欹石背拂松釵成連海畔擕琴獨何似漁樵一醉皆

徐學訓柏齡

柏齡字節之號殷長嘉興人澤子崇禎庚午舉人受知於黃石齋石齋贈詩云節之貽我詩十章文情脫灑筆睨古今鐘鼎如鴝掇放浪遺形骸瞻眺畱日月不作悲離音不著窮愁筆不蹈辟支禪不弄飛騰術蕭然寄天地風雨絡膠漆授訓東嘉甲申後往來閩越間歸卒有朂光樓集

題王鐵山房師桴園

葦岸荷堤晝不醒板橋書檻傍煙汀飛來鳥似眠沙慣放去魚常借防停雲气逼窗爭水碧竹陰連屋入簾靑坐來不覺生遙想便擬乘風泛四溟

大云庵舫閣二首

買得浮家不在江竹梢分緑影漁艭秋風颯颯三更後月擁寒潮到紙

坳堂縱說芥爲舟不信移來竹樹頭坐久但聞林葉戰恐隨風雨打蘋洲

陳秀才許廷

許廷字靈茂海鹽縣學生

崔貞姑廟

野塘臨練浦祠屋類團蕉近社初聞鼔開門側近橋靈衣金粉蝕煙帳蕙蘭銷欲采蘋花薦廻波一水遙計秀才善

善字防伯嘉善人性倜儻博極羣書家貧以孝友聞有宜園集

龍光吟

黃輿之英化金鐵飛入洪鑪煆霜雪擬將鋭采照人寰指定風雲見澄澈越工歐冶親爲之秦客薛燭稱絕奇錯鏤金環鎖瓊匣龍吟幽寂誰能知便向丰城同蠖屈紫電淩霄訴沈欝司空固是神明君防出重淵表靈物太阿感泣龍泉愁此恩卓絕何日酬及鋒當爲知已用淸光騰躍風颼飅卽今牛斗輝天宇猶憶司空求劍處千古英雄一片心試看三尺秋波去

贈張潔宮先生

舌在輕爲相身閒防列矦未酬黃石略先愛赤松遊坐竹觴移月看蘆枻弄秋曲江風度老祗合韋編求

題菊

自憐霜節計蹉跎不向春風照綺羅栗裏醉來山气夕洞庭愁去水曾波淸芬歷歷傳髙士寒影垂垂對素娥一自白衣成往事空餘山徑獨悲歌

從軍行

羽書昨夜發諸營匹馬交河踏雪行收得思鄕未幹淚入云孤角又三聲

程沔陽於古

於古字範卿號谷簾秀水人明末以貢爲沔陽知州有谷簾集詩思峭刻是欲效孟東野而去其訴窮嘆屈者也

得山中書

撥火圍鑪伴歳防又驚書信過江幹山中漫說云如絮不防山人永夜寒

龍坑先生程觀生

觀生字仲孚嘉興人其學硏精於易自漢以來所閱注疏詮釋凡二千種

送魏忠節至京口

踧踖披玉綸鐵木憑其身萬族爭耳目哀呼徹髙旻堪怪彼何爲涕泗一何眞三代直道行或者嘗不泯念此感生平介介以爲珍𨿽無回天力風化闗其人

夫子今行矣鄙心胡能爲防防江水逝瞻望須防時迢遙三千里何由接淸姿六月气如焚械梏安可支恃有冰雪心化作淸風吹況乃精貫日鬼神將涖之

禇舉人廷琯

廷琯字硯耘亦稱硏民嘉興人崇禎癸酉舉人居甪裏以善書名於時

乙未正月十四日沈仲方過我畱飲卽步元韻

雪殘當戶虛生白林際防明見逺山月映中庭空似水人如孤鶴老逾閒梅花入坐成三絕畫舫延光蕩碧灣【小室名春水船】贏得夜深多況味此情與子最相闗

題畫贈禪友

四月鶯啼緑掃天蘭香筍媆桞含煙竹風瑟瑟催防步花气蒙蒙撲晝眠山出夏云昬欲雨亭臨秋水坐如船知君好事多幽勝與爾相期共入禪

鐘侍郎鼎

鼎字梅城石門人崇禎丁丑進士順治間官太平知府歷陞廣東按察使入爲刑部侍郎左遷陜西副使

夜遊虎丘

古寺藏林丘乘興夜登陟金虎有時銷愛此舊月色顧秀才問

問字去疑桐鄕人少好學晚年以方書活人年八十終

贈桐溪日者張宿之

知君本是赤松流偶作人間汗漫遊識邁九師獨剖爻分三畫祕全抽淸風入幕頻揮麈白日侵簾半隠鉤每與問奇開妙義百文常掛老鳩頭

朱樂陵萬錡

萬錡字潔湘桐鄕人少見知於張溥崇禎丙子舉人入

國朝除山東樂陵知縣著歸來日注並惠風堂集

僧房看蠟梅

風光浪擲惜年華已見新黃作異葩仙骨夜涼偸玉笛小香冬暖透鮫紗座無雜客妨佳句庭有幽禽守凍花都說上陽金穀好如何及得老僧家

袁貢士袾

袾字丹六嘉興人與範驤朱一是爲文社知名於時

題海昌北城樓

東南佳气欝樓臺畫棟霞連睥睨開吳越星分從檻出江湖水合抱城廻煙含萬樹天邊盡浪湧三山海外來此際臨風瞻北極五云深處是蓬萊

徐秀才濟貞

濟貞更名贊宸字湄棫海鹽人忠烈公季子有霞蔚軒稿新蒨可喜又嘗集海鹽先輩詩曰海谷遺風集

春日讀書山中

隴上紫雲飛池臺積翠防山香未歇石鞠種還希翦水呢喃鳥盤峯薜荔衣門前淸露重防架濕薔薇

漁浦野眺

長途寂寂越山前日暮孤徵見輞川牙槳銀篙飛鶴渚雨蓑風笠捕魚船溪邊落木三江地城外歸帆半霧天漂泊只今嗟已甚滄洲不斷有荒煙

汪司幕砢玉

砢玉字樂卿號玉水嘉興人明末以貢官山東鹽運司幕職有鴛水月社篇西山品蠟屐音樹石異綴諸刻

學繡塔

胭脂水色浸浮屠爲識夷光巳沼吳不數廻文挑錦字偶成浣帛孕明珠桞顰絲絕安柴辟花費鍼神賜屬鏤果證摩登伽位上七重寶樹鎭嘉郛

蘇小墓

無限春風無限情千年猶想碧油輕歌殘井畔桃花落舞剩亭邊桞葉生漠漠香魂疑月影茫茫玉質斷雲橫仙才山色何曾死不獨錢塘夢得成

項氏所藏管仲姫竹捲友人得之已斷後防忽有得其題語者爲中峯及松雪兩翁手迹時反疑爲贗作爲賦一絕

露葉煙梢防幅攤晴影落石殘堪嗟重合延平劍卻被人間兩樣看

陸舉人上瀾

上瀾字芳洲號狂生平湖人崇禎丙子舉人爲文古奧年八旬日居荒邨手不置捲所著詩文集並閒齋志林南渡野記湖邑記聞玉鉤小史諸書我湖稱博雅者近代以來未之敢匹也

和汪晉賢悼其小侄女金媛【冇寄生略紀事】

云外來淸影花間拂繡茵勝無憐早慧希有念前因玉碎天門謫龍歸水府新白衣先受記仍侍畫中人

挽兪烈婦

一時薄命總雲煙誰向霜秋唱可憐古戰塲成埋玉地眾香國覩散花天六千短後隨潮遁二八修蛾捍刄殘如此貞魂堪慟否芳名獨借大家傳

【附考兪氏庠生君振女進士張樞次子豹烈妻丙戍五月二十日山中白冦猝至張家西廊下氏匿竹叢中旣被執欲挾之去不從以刀擊背且牽之出墻力躍墮塹復廹之攀樹大呼曰若不速殺我終柰我何冦怒斫一刀撲地殞絕】

元旦四首

冰車才歇又香輪云臥荒邨自在身百戰曽經窮甲戌六旬重得遇庚寅未除土石愚公谷無恙風帆妬女津屈指春田蒼翠滴提壺行喚踏花茵

南北驅馳今倦遊蒼茫云物祗浮漚自甘老婦身藏繭笑看時賢气食牛欲媵梅花尋竹石漫調鶯語佐箜篌未知何處煙雲滿小白長紅徧緑疇

嵗華取次寓閒身未辧分行主與賔靑眼自難容俗物蒼天原不愛才人書成廓落同耕石年少推排類積薪花鳥憑防供逸賞浮名何事逐風塵

客冬層雪滿槎枒春乍霏霏林影賖淸韻不須煩水寒威未肻放梅芽曾從觀獵驚談虎無計捜林學捕蛇此日閒吟聊浣俗墨痕防染亦生花

漫興

昨夢如今醒未閒庭明月窺人老子興復不淺煙鋪艸借花茵

竿竹亦稱竹林拳石聊呼石丈我意正不在多眾譽何如孤賞

誰言天上無憂但許人間如願閉門半帙殘書對客三行皛飯

淸泉浴雨潺潺白石耕煙齒齒且尋栽桞先生勿問種桃道士

蔣伏羌薰

薰字聞大號丹崖海寧人嘉興籍崇禎丙子舉人

國初授縉雲縣儒學教諭康熈癸卯陞鞏昌府伏羌縣涖任二年以賦詩立碑被劾歸裏有塞翁編擬古

有客唱白雪豈惟和者稀下裏防成羣顧曲紛是非柰此數千人孤響何因依縱鬻秦娥歌梁塵空自飛使非謝安石捉鼻當見譏

馳馬長楊道小隊列圍塲蒼鷹兩臂鞲寶劍防魚裝雕弓白羽箭走狗亂無行灑血空禽獸飛揚誰家郎獨有中牟宰馴雉不忍傷觀政非肥親讒言反爲殃

效李賀傷心行

憂接如懸絲脈脈悲秋素落葉防敝裘廻風嘯急雨古劍苔花緑不平鳴欲舞月出照羈人牀下寒蛩語

羌中風土詩【十首錄二】

少陵入蜀思華爲言形勝美風土惡其巫峽蜀江比之華嶽黃河美矣若風土之惡詩人不忍斥言三百篇美刺並列何以訓焉予仕羌寓羌畱滯未歸爲著風土詩庶防太史采陳悉玆民囏不獨後之遊者將有感於斯章

地瘠民如寄窮鄕半古莊【無人居曰古莊】開荒聊種麥嬾織不栽桑寒水魚無樂春山艸尙黃耕田難得獲更覓禹餘糧

少婦氐羌飾重窯閨閣深挿花叢緑鬢解辮受荊簮【羌女適人始解辮】傅溺楊妃粉投鞋卓氏琴【以溺塗面取其光潤孀婦再嫁不憑媒妁投鞋報帕爲訂】鄰家聞夜哭防處白頭吟

寧河王鄧愈祠

將軍麟閣與云齊絕塞荒祠落日低不是捫苔尋斷碣更無人說鄧徵西【愈爲徵西將軍直扺昆侖山封寧河武順王】

登鎭邊樓次解大紳先生韻

學士思親防度秋【大紳謫河州衛吏有隴樹秦云萬里秋思親獨上鎭邊樓之句】塞翁去國更登樓百年遷客遙相望白水河西定白頭朱上舎茂曜

茂曜字子蕃號惟木天啟中補嘉興府學生承防入國子監晚棲心禪悅謂人世大夢錄古今史傳及所見聞凡夢兆之可徴者號徴夢錄暇賦六言詩積累千百沒後其稿悉亡

人日過伯兄貴陽守放鶴洲別業是宋朱希眞園林舊址壁上題髙工部詩戱作

舊業朱三十五曾種梅花滿枝恰喜艸堂人日髙三十五題詩【希眞逹夫俱行三十五】

題畫小言【有序】

冬日施水庵居韻石山兄出華亭瑩公所贈無心出岫圖見示乃戱爲隨意拈詠庵爲墨林先生昔年習靜處題爲色相一樓月聲聞雙樹風因並識此

淸淨吳牋逾玉興酬筆落云屯此處那堪無屋宵來移到南邨

比屋可封之俗歸來不是無舟坐看今春又過鄕心遙掛浮丘

鐘秀才諫

諫字惠逺後更名啟秀水人順治諸生

觀吳巨手畫歌

吳生髙奇世無匹眸子烱烱當秋日文苑風流自許豪閉戶窮愁人不識少年百事皆能工畫畫一日來神功江天瀟灑勢獨出蒼蒼咫尺千奇峯細莎軟艸江頭緑山靜無言流斷續空讓陶濳歸去來雞犬桑麻武陵曲吳中先輩沈與文揮毫疾走追其羣一時翰墨照光采九天唾落春空云吾觀此事非小術吳生下筆重心得今時作者但冩眞秋毫豈是神明力悞落塵埃二十年時聞雲水思悠然對君此畫不肻住從買山陰道上船

十載

十載如今日長年亦苦愁艸深周子宅月散庾公樓弄笛招黃鶴疏池引白鷗平生江海志雁防野塘秋沈舉人日昆

日昆字以白號丸掌平湖人萃楨長子崇禎已夘舉人沈靜恬雅無貴介气弗計家人產

國初授縣令攺學諭未仕卒

南徐道中次查子宣二南叔侄韻

長途屈指半淹畱猶喜髙歌度晚秋夢繞河山應化蜨人衝風雨似飛鷗闗前只望浮雲滿泗上徒悲逝水流阮氏才名今更重相逢何事哭窮愁

王同知睿

睿字聖若號愚谷嘉善人崇禎已夘副榜

本朝授福建興化同知多善政有曠期堂集莆陽稿

餞羅篁庵少詹致政歸裏

何事承明客飄然謝帝京賜金明主意祖帳故人情匡嶺聞琴曲瀛臺憶履聲防時傳尺素千里問王生

送沈一指之任髙陵

新除大邑復秦闗左輔仙鳬別上班自按紅牙歌白雪好斟緑螘冩靑山龍門髦士車爭禦鹿苑兒童馬共攀兩度送君情轉切多因別恨損朱顏

哭淩日旦

老驥鹽車雙耳垂英流天絕更堪悲卻將冀北窮途淚並向山陽笛裏吹

鈕漳浦應斗

應斗字宿府吳江人秀水籍崇禎癸未進士任漳浦知縣

平波臺

積水明千鏡中流峙此臺雲從湖防落浪湧寺門廻栁外千帆去沙邊一鳥來昔年題詠處古壁滿莓苔汪進士挺

挺字無上更字爾陶嘉興人崇禎癸未進士髙尙不仕書法似歐陽率更年六十五無疾而逝有曾城遺稿

朱太守鶴洲艸堂落成同諸公防集

澗紆巖削徑初成雅稱歸來物外情近郭門無軍將打過橋龕有佛燈明雙棲煙島昂蔵鶴獨囀風林斷續鶯敢謂幽蹤希二仲深煩折簡費將迎

魏封君廷薦

廷薦字無咎號友莊忠節從弟少爲諸生以子學渠貴贈朝議大夫有息踵居集

家子一畫淵明采菊圖見貽戱作

茅屋四五間修竹一二畆東籬繞曲折南山安戶牖芙蓉旣盛開菊又當重九此際陶淵明寧無人送酒張貢生賡奏

賡奏字道柯嘉興人順治初貢爲江西藩幕有紀遊詩黎元寛文徳翼序之稱其感事悲涼有古人之致

送友從軍

秋風此日掛弓情一劍書生仗防行天柱江流鳴塞角燕山夜月駐秦箏軍麾南下從王粲羽獵東巡薦馬卿重典新開麟閣待防時齊看海云平

曾畫士鯨

鯨字波臣閩人來居桐鄕靑鎭善丹靑冩照妙入化工

梅花和尙塔

每從淸夢憶梅仙杖履尋幽破曉煙奇石尙餘髙士節寒花猶得野人憐乍看靑過春塘艸卻怪香生陸地蓮我有幽情懷隠去蹉跎還負入山年

胡太學夏客

夏客字宣子一字鮮知海鹽人震亨子博極天人凡七略九流無不閱覽好模周籀秦篆𨿽竹書漆簡防彞一見輒辧其年月有谷水集

題楊妃吹笛圖

玉笛玉環吹掖庭李三郎和李謩聼險程蜀道辭同輦芳訊仙山感二星樂府罷歌胡鞛子梨園新曲雨霖鈴馬嵬千仞淸秋月曽照蛾眉向翠屛

遙和李因仲孝防灌園詩

破廟鄰僧勿習禪相尋白話共陶然看舂罷亞如農老特煮黎祁供佛前細摘棚間垂綻豆輕劃去采鮮蓮歇勞盡噀茶滋味畱得迎梅雨賽泉

畱姚當世小飲賦贈叔祥先生嗣也

海山靈秀啟眞源同調同時破俚言七子齊名爭日月一編傳世繼乾坤平生久快心期合後嗣都傳手澤尊八十年來壇坫在通家異代復寒溫

海鹽石隄歌三首

海潮頭起與城齊百萬金錢築石隄隄路逶迆三十里襄陽枉唱白銅鞮

石隄自北接秦川最盛觀潮八月間隄內白洋河一道畫船簫鼓那曾閒

到秋水母圓如蓋白蟹擎螯筐似輪賺得逺方遊客喜歸誇海味向鄕人

江南曲三首

劉黃花馬夾淮邦髙鷂翻山直到江天塹一時增設險侯藩四鎭列旌幢【大帥髙傑號翻山鷂劉良佐號花馬劉與黃得功劉澤淸皆封爵鎭淮陽】國母才從土呰回貫魚長信詔新開莫愁爭抵西湖好選淑欽陞禦史來【選後已徧金陵遣中使至浙選良家女相傳彭某陞浙江巡按以佐中使】六院笙歌己沸天內家舞隊更翩躚庭花舊曲不堪唱司馬新編燕子箋【宮中教習優伶少司馬阮大鋮新劇名燕子箋】

屠教授爌

爌字闇伯嘉興梅里人爲諸生從遊甚眾客遊死於粵東有朂齋槀

古意

素絲非一絲機中織成帛捲舒生容光從郎自揺襞愼勿染爲緇終身不見白

贈別袁重期

髙飛鴻雁滿闗河此日寒江起夕波庾信哀時常作客梁鴻去國獨行歌霜淒茂苑淸砧急月照荒臺落葉多爲問吳中舊知已空山叢桂近如何

東湖遺老錢士馨

士馨字穉拙復名字穉農平湖人崇禎壬午貢入南雍見知於吳梅邨尋入燕公卿爭欲客士馨士馨久而厭薄之人漸目爲狂生李自成將逼京城中允李明睿疏請南遷士馨私謁之泣曰賊已盡得秦隴日夜行四五百里倘聞南遷之事以輕騎繞出畿南突犯警蹕公將何辭以謝天下明睿慙懼無以對及京城陷士馨匿迹樵林流竄於兵火之中艱難辛苦無不備經多寄托於文章後奔走無所成貧益甚自彚其騷賦詩文爲一集然貧不能剞劂遂散佚略盡今所存者零璣碎玉耳士馨輕財好客工古文詞兼精書畫毎抵掌古今必縱橫數千言卒至窮老以死亦可哀已

秋雨感懷

自愛尋溪躡屐看獨傷萬木到秋殘靑螺逺黛千山黯白練澄江七月寒歸燕已辭梁上盡鳴蛩還向艸中闌乘流晚出橫塘水贏得漁蓑緑未幹

暮春畫溪栁垂隄送溥子南歸

楊栁芊綿水照隄三千故國一靑絲送君愁疊陽闗唱但寫垂條記別離

黃解元濤

濤字觀只嘉興人崇禎壬午解元出陳子龍之門

國初爲龍遊教諭遷滋陽知縣未仕卒有檇李古迹詩

秋蟾墓

六里離龍墓迢迢兌脈長滇池分貴族仙術費長房【附考宋嚴處士賣藥秀州遂家焉墓在蒯墖坊】

烈女河

市井雙閨秀臨危大義明天畱一節在人誦二貞名【附考至正戊戌紅巾至民錢子順二妹結裾投河死河在州治後橋下其嫂兪氏亦守節洪熙時表爲二貞一節】

景範廬

薪膽沼吳宮主憂臣辱同淳熙景範客志在滿江紅【附考在金明寺後宋淳熙戊戌狀元姚頴築冇喬木參天幽若山谷向爲項氏別墅今屬曹司農溶額曰鐵舟姚有滿江紅詞二闋傳於世】

石筍夫人廟

地實有情生筍女如介石爲神白薴都中賽社賣花村裏尋春

【附考府城東南石筍自地出窮其恨不可得土人立廟祀之】

義婦阪

烈女從夫矢不更丈夫感激自成名報仇死節非容易天遣黃巾塟呂榮

【附考漢呂氏女名榮由拳人吳許升妻勸夫力學應州辟爲盜所害州捕得盜斷頭祭夫黃巾欲犯之不從見殺大風雷電賊懼而塟之太守麋豹爲冢於由拳郭裏墟北】

花月亭

多花少月何堪愛月好花殘更欲愁每羨倅州張子野一亭花月四時遊

【附考宋張子野倅秀時創亭取云破月來花弄影之句】

朱舉人一是

一是字近修海寧人崇禎壬午舉人僑居嘉興之梅裏有聲譽三吳文盟推爲領袖有爲可堂集觀五重所設水柵闗廂有嘆兼悼其弟緯光

戰合三千騎闗封十八盤亞夫眞將種行已本儒冠論世憑多口亡家痛二難紫泉流不盡落日水聲寒

懷楊彤宣

萬里投人急遊魂道路長河才過玉斧山忽見銅梁節鉞開新府綈袍檢舊裝懸知今夜夢君防到錢塘

雜詠

旌旗縹緲鼓闐闐澤國揚波勢蹴天幕府防秋新築塞樓船跨海舊衝煙田橫結客眞多事楊太稱兵更幾年天命有歸爾何益時看戰骨一澘然

遊虞山

輕舟十里泛平沙云外虞山一半遮隄勢逺廻言偃墓艸根靑入仲雍家野泥初坼未開筍溪雨欲流將盡花乘興不辭今日醉此身誰記在天涯

虞舉人相堯

相堯字在欽給諌廷陛子崇禎壬午舉人

國初以母老陳請終飬有復旦堂集

聞雁

白露下庭柯拂拭驚衣薄燈昬影倍親虛月易落飛夢逐文鴛淸聲擬鳴鶴知從故里來無書慰寥廓

駱馬河阻風

四望郊墟絕暮煙停橈躑躅路難前杳無漁火堪呼渡賸有鯨濤欲拍天雨滴衾禂冰作伴風揺檣櫓夜如年自來不得江神助阮籍窮途豈偶然

除夜感懷

一宵迎送問如何竹報平安獨寤歌半世浮名疑畫虎全生拙計學藏螺詩因慵嬾無心祭鬼避淸狂不待儺往事華胥空記省五更庭燎動鳴珂

浪擲金錢卜大刀絕裾未忍擁星旄灌園何事營三窟攬鏡爭看有二毛短笛笑吹靑玉案斜封恥進欝輪袍新恩雨露將母【感馮中丞郁大理得請】折得梅花當木桃莊封君日思

日思字汝立號立初學正嚴子崇禎時副榜貢以子鏻推防封中憲大夫有四書尙書說凖白薴艸集

山居

一自山居後塵心滌防何疎林人迹少峭壁鳥聲多天迥騰黃月溪平縐緑波那知蘆荻裏驀地發漁歌

晨起觀雪用鏻児韻

淅瀝驚殘夢推白滿枝光揺疑隱雀風拂似垂絲極目雲山幻遙看天地奇蕭然無一事相對洗塵思

籬邊聨句

有花盈架不愁貧【立初】花亦當筵澹蕩人【巨觀】晚節淩風能玩世【子元】幽芬帶露自含眞【抑園】欹斜似笑三分醉【堯夫】嘯傲常空萬斛塵【宿孚】一自籬邊同賞後【防陳】秋光佳處卽陽春【東曙】

李教諭新枝

新枝字森若肇亨子崇禎壬午舉人康熙丁未就教棄職終飬有淡巖小脈

和新室落成

卜築臨淸渚柴門愜素心無山路自轉有樹境偏深博物捜奇乘怡神托藝林蕭然獨髙寄慕古欲忘今

題畫與魯千巖

葉落深林見逺山山前虛閣小灣環溪翁有約來相訪先度淸吟出樹間

芾園先生朱茂晥

晥字子芾人稱芾園先生太傅文恪孫崇禎初補嘉興縣學生甲申後棄去教授生徒先後著錄者百人故友邱嶽以子相托浮海入粵轉徙閩南而死晥視若已子爲之娶婦教以學文居室三楹書籍釜鬵鹽豉蒜果雜置几案客過或自執防徒步闤闠中手自擕持菜把遇之者不知其爲三公後裔也有顑領集

讀陶靖節集

人生兩儀中形與影相親𨿽曰勞逸殊好醜豈不均形影莫贈答贈答辭苦辛賢愚等湮滅醉者詎千春眾輻共一轂有以無爲珍思慮濶然空但隨時運淪至矣柴桑訓形影不如神

沈太學章

章字宗玉一名璋居嘉興之白薴邨有魚梁藕花漵水竹灣諸勝皆自爲題詠集名薴莊頗能防俗淮陰侯祠

淮水十防泥半石行人入門三嘆息王孫功髙天下疑赤龍雌雉俱慙徳前有渭水後桐廬進則不足退有餘曷不歸釣城南魚

靈谷寺看梅

下馬看碑度孝陵山椒十里樹層層半開香气淸於水一路人家靜似僧春動粉須都化蜨夜寒花片欲成冰無煩襆被兼燒燭月白煙黃睡未能

隋隄懷古

煙火春隄翠黛連垂楊不綰舊龍船阿曾濺風流血一樹瓊花變杜鵑

防溝新碧晚濤平楊栁曾遮殿腳行誰道雷塘歌吹歇月明重按玉簫聲

廿四橋邊颺酒旗玉鉤斜上艸離離風吹一陣梨花雨又是江南寒食時

姚秀才佺

佺字山期嘉興庠生居於吳有抱經樓諸選其已刻者注釋昌谷集嘉隆七才子詩選詩源初集聞鵑

何事催歸鳥鉤輈喚我頻故園經戰後歸去巷無人孫貢士一驑

一驑字天卿秀水防貢生有硯隱居集

重過髙工部寓公西園

十畆閒園舊板橋道南重過黯魂消秋花黃蝶猶成隊曉露紅蘭惜易凋事去英雄時坎坷年來車馬巷蕭條靈均一去何由返空對江潭賦大招

張秀才履祥

履祥字考父桐鄕縣學生其學一以鹿洞爲師仁宅義根言規行矩間作韻語有楊園備忘錄題屠處士爌邨居

霍原六聘山焦先三詔洞漁子定迷津只莫桃花種徐太學仲選

仲選字華海一字鶴友海鹽人國子監生有鶴友詩稿

水邨

照檻晴光眼未迷痩藤斜影度橋西沙頭白鴨黃鵝睡籬畔竹棚豆架低屋似魚船疎荻繞亭如僧笠穉松齊此鄕風景眞堪戀只合攜缾老菜畦

沈太學原淳

原淳字伯淳平湖人明末由諸生入太學與陸叔度諸公友善多酧倡之作兵火以來後嗣凋落遺稿無傳殊可嘆也

乞衣

五栁先生詩乞食乞衣我亦賦哀情一堆敝絮封雞骨半捲殘書擁墨卿堪嘆鶉隨原憲老誰分綈使範雎生孤邨僵臥無人問冷落芙蓉照水明

徐秀才淮

淮字愛竹嘉興庠生有愛竹軒詩

宿金粟寺

昨嵗曾遊此莓墻墨尙新雨花長似粟觀海更無津下榻便行客烹茶費主人年來稀戰伐鼉鼓但迎神【鼓系孫權所畱】

沈秀才文煇

文煇字履亨嘉興縣學生有田遺槀

西莊

乍喜人煙接都無俗客喧漸能諳稼穡不復厭雞豚仄徑苔梅古疎籬竹屋存東塍近僧院淸磬報黃昬戈金湯

金湯字帶如平湖人郎中用泰子

郊遊

雨過靑山碧四圍春風輕颺百花飛極知良防非容易馬上何妨酩酊歸

檇李詩系卷二十三

欽定四庫全書

檇李詩系卷二十四

平湖沈季友編

國朝

秋槐老人王翃

翃字介人嘉興梅里人家故業染日坐闤闠間一手挾古今書以觀一手數錢與市販菜傭相應答飲少而嗜酒屏絕慶弔自處名教外爲詩文髙自矜許好制詞曲作紈扇記忌者誣以詆毀裏紳訟之官家計日落然詩日益有名旣遭兵亂多感憤嘆吒見之篇章張深之北方名賢賃居南湖每置酒召客伎樂雜陳翃輒散髮赤足叫呼號嘯𨿽嚴客無所避人多以禰正平杜子美目之遊山陰與陳章侯善王季重見其詩嗟賞焉陳臥子作序謂有盛唐之風其舊作曰春槐堂集後作曰秋槐堂集共千餘首壬辰舟次贑州被盜皆沒於水深自痛惜每終夜擁被記憶後入粵惘惘自失復摭拾記聞作詩二百餘首買舟而北其稿又爲鼠嚙不可綴補益不樂四月泊京口無疾而卒友人朱彞尊曽有選抄一帙其弟王庭梓之以傳謂其夙尙沈雄間爲和厚幽淡之句不可一類求也

田園偶作

落日閉窮巷風雨何颼飅沈吟坐來久悄然生百憂自傷曠浪懷苦爲衣食謀朝看孤雲飛暮見空江流何能坐成老拔劍當逺遊艸艸天下人視我如贅癅

宿董氏山房

中夜虎渡水溪樹初風生颯颯吹哀湍眾山皆有聲深庭久無月黯然三四星憂人獨求醉釋此離居情

牧牛詞

二月三月春雨晴渚田水暖芹芽生牧童驅牛出原隰細艸靑靑牛可食夕陽短笛不見人吹過邨南又邨北

人有謂余老者感作

一身不遇家屢空談詩說劍心何雄少年𨿽去壯還在出門千里輕飛蓬飲酒多歡俠遊子尋花常宿倡樓中半生爲樂不知病兩耳忽患今春聾梳頭遂見髮初短照面恰怪顏無紅往還後生最輕薄笑云似爾當稱翁繁華零落盡朝菌吟嘆啾喞來秋虫天地那能禁我老文章可惜令人窮一丘一壑幾時住世上豈有眞喬松

寄沈十二

橫山生白雲鬱鬱半空起知君住其下獨宿白雲裏冬月靜巖扉寒泉滌心耳嗟余役風塵引領望之子

越中送顧偉南

相憐俱在客感別此心同前路夕陽外行人春艸中到家聞唳鶴去櫂逐歸鴻欲望雲間逺長懷泖水東

石城晚眺

客心正揺落獨上石頭城天逺垂垂下江寒混混平栁條南北路桃葉古今情況值秋風後淸砧急暮聲

自感

窮老心還拙衰年鬢復斑文章身後事丘壠夢中山遂欲東浮海不然西出關桃源如可問但去莫須還

答範遵甫

濁酒空懷田舎歌百年身世半蹉跎人歸野徑殘陽盡家在寒塘落葉多好竹不嫌愁裏看名山竊喜夢中過餘生欲逐漁樵去白髮於今柰老何

與客話左寧南事

長城萬里羨當年楚澤軍容蓋世傳三月晴風髙戰鼓九江春水下樓船韓彭心事應難論李郭勲名不易全漫道勤王師獨正江南處處起風煙

會稽竹枝

荷葉荷花十里勻秋風吹滿越溪春漾舟谿上多遊女誇道西施是越人

漂母祠

一飯當年報不遺王孫今日更何之平生自嘆無知己千里來尋漂母祠

客中九日

細雨成陰近夕陽湖邊飛閣照寒塘黃花應笑關山客每嵗登髙只異鄕

宮詞三首

金雀傳餐百尺樓玉壺催酒醉春遊內中新有良家選背著君王學打毬

春半櫻桃萼尙含中宮初命采金鹽近前公主才能語置膝親教誦二南

禁中春樹藹晴煙朝罷簾聲下九天官局進呈新鑄好六宮齊賜艸書錢

姚秀才淸

淸字永伯號毅齋晚號晦庵太傅思仁孫

挽總憲劉公宗周

元老猷能壯天胡不憖遺鞠躬忘利鈍注意任安危直道輕三黜深憂毖十思時窮梁木壞臣紀獨肩仔

丹徒道上有感

緑綺靑萍泛水涯瀼瀼零露攺蒼葭秋原禾黍閒犁犢古陌松杉噪暝鴉防井荒碑何代事寒煙野艸幾人家十年舊恨渾如夢拾穂行歌盡可嗟

陸秀才深原

深原字嗣長號芝石平湖人性伉直不能暱俗當弟昆貴盛時泊如也

國初棄諸生以詩酒自娛有覆硯齋集

過顧茂長丹室

記否髫年君已翁不堪華鬢又君同交從意气由來淡老共披離不厭濃正好破除杯酒內幾番感吒百年中荒蕪畱得琴書在莫愛追隨河上公

髙秀才維城

維城字百雉嘉興諸生其佳句有月色水鋪地雁聲秋滿天蕭然行李桃花渡何處佳人燕子樓爲時所稱

桃蹊口占

水際夭桃紅映白移家欲住武陵源道人笑我多牽殢此是陶潛紙上言

寄廬先生施洪烈

洪烈字仲芳號寄廬平湖人少受知於學使洪承疇順治乙酉以明經授欽州牧時粵疆未定乃依幕府流寓五羊城衣敝不完並日而食幸以詩見重李撫軍稍稍得衣食一日藩邸張防羣吏紛集而王所召客惟一施欽州曰今日非宴下吏重詩人也後復授徒龍灘以自給署程鄕篆悉捐里長營辦費及抵欽綏輯流亡錄亂兵所棄子女姓氏榜通衢俾其家領歸陞松江同知與提督馬進寶相抗馬故驍將欲以气淩轢使之屈伏嘗置酒帥府困以巨觥笑曰當令此老醉死明旦令人伺之則施司馬放早衙矣著有詩史集又有粵遊集觀海集雄遊集天中集諸編晚年罷官歸裏先君子延至西平署命季友受業焉燈窗雪案古色照人今登師作不禁三復流涕云

書懷

生年百感餘落落未聞道豈不歷艱辛河流修且浩徵馬嘶春風飛鷹掠秋艸淸夢搖旦昏出門傷懷抱悁悁黃鵠心願依芳樹老

何君出扇頭韓仲生牕竹詩率和

千尺虛庭影根盤斜石生新篁吹午夢老籜散秋聲月出當軒白風髙入畫淸此君終不熱蕭瑟有餘情

九日過十八灘遇兵艘連下

客路重陽日橫帆十八灘濤聲摧壁立山气助人寒過客迷花渚歸師束錦鞍書生今老矣曾把寶刀看

寄懷增江吳友日

珠江回棹十年蹤遙望鱗飛百尺松愛我莫題鸚鵡賦思君重見鷓鴣峯髙樓雨色消兵甲逺樹晴嵐聴皷鐘已奏徳星還聚井應知膝上有人龍

諸將四首

蓋代聲傳漢將營勞臣千載共知名功成東北來江左威服西南重楚荊丞相祠堂畱古柏昆明池水失長城卽教尙父今猶在無復磻溪釣玉璜

墨縗聲振粵江開銅柱親從擊鼓來載奠金城棲鳳驛移封珠戶釣龍臺宮庭撤宴投醪賞旗鼓連山拔幟才誰道賢王偏尙武雄風收盡海天回

樓船同日泛牂牁勲業平分老伏波已有陸生南粵紀還勞漢主大風歌當年寶玉江聲壯此地珍珠海气多何事羽林來鐵騎卻教鳴劍走關河

何人海上气飛揚颯颯金戈入戰塲一旅忽驚新艸木三軍重固舊封疆傳聞羽檄閒書記頻遣梯航抑富商江岸漫勞橫鐵鎖從天誰不識龍驤

和客子鸚鵡詩

憐爾奇毛賦逺思隔窗宛轉夕陽時翻身卻稱雕欄小記曲偏憎翠管遲飲瀉銀屏憐客去啄殘金鎖怪人知聰明若被凡禽笑何日開籠宿鳳枝

感懷

小孤山上大孤山灘下三姑江月灣天柱石峯畱客影一肩風雨過梅關

彭貢生孫貽

孫貽字仲謀號羿仁海鹽人期生仲子貌魁偉好詼諧口濶而貪飲人有長鯨之目平生恥爲齷齪士動以古人自命讀書過目成誦爲諸生試必冠軍壬午省試陳子龍已擬元而次塲忽作寒熱不得第遂以貢終有茗齋制藝名噪於時見中原多事凡憂愁感慨一發於文而詩尢工諸體超秀卓然成家痛父殉國難乃蔬食籜冠終身不出往往遊於酒人又喜與兒童嬉戲頗具不羈致所著流寇志並詩詞樂府共數十卷其佳句如包山云痩林時見石渇澗亦生泉雷澤雲歸穴龍収雨空梁鸛伺魚山行雲山平云繞碓雨細犢犁煙踏春云柴門細艸臨漁步花塢斜陽隔磬聲有感云十年心事揮杯盡百感身名掩鏡中除夕云行𨿽負俗猶佳士劍卽無成喜俠兒出郭云經旬防客鳥窺戶三日無詩花笑人海濵云身非鮫客還多淚迹似閒雲只戀山秋柳云少更幾何無柰老樹猶如此可堪人昆侖山云黃精采罷春盈握白鶴歸來雪滿身皆警動可喜

陳章侯畫水滸葉子歌

張吳顧陸之寫眞三子聖矣吳入神吳后千年有陳子更開生面尢絕倫觀其下手萬象變神鬼觸案窺尖新深奇不止在面貌衣折古硬堆虯鱗丹靑所狀必英物愈拙愈秀無前人雄心怪膽破空出思令盜跖張麒麟東京橫行艸間客三十六彪須倒磔宣和佚事譜豺虎稗官喑火揺唇防章侯筆防牡虎髯白黑蟠屈行蛇蚺夜防燈火炯蕭瑟含毫細思垂髙簾卽今寇盜鋒相防煙霧中原亂鳬鴨張曹左革花刺袍安有斯人不弄刀梁山狂兒握弓笑眉髮槎枒山鬼肖邦人鬭虎杭鬭特豬奴棄子今英妙細看繡梓情性深寫盡張角黃巢心眞龍智勇猛獸服雲臺畫者曾平林

放鶴洲

籬落遮樵徑林扉纒古藤入門惟見竹掃葉忽逢僧茶气生殘竈波光動采菱漁家堤柳外落日掛魚罾

建昌城

白水橫官道靑山繞廢城餘民百戰盡落日一江明露下秋菇防營空野鶴鳴僕夫已憔悴前路自相驚

社日

竹裏山堂午後開櫻桃酒熟客頻來社中人少宜添燕春半花多總讓梅晝靜棋聲連竹響香殘云縷繞牀回塵緣巳絕閒無事抱甕疏畦手自栽

春事

修篁十个半林茶采擷春菘煮露芽挿槿預爲蘭定界補泥才與燕移家鉤簾忽掛初三月品水新澆第一花午睡未醒山鳥喚木蘭花下日西斜

奉簡眞長先輩邨居

塵氛不遣入田家臥起髙云至晚霞卻病雲煙爲藥物忘憂姬妾有名花山林送客猿司戶村落無官栁放衙欲訪先生問漁父絳桃樹下竹扉斜

春郊四首次百旃韻

茗林春雨乍舒旗立望平蕪枝不移啼鴃催殘花萬防閒愁費盡酒千防柳陰舟小魚髙坐山月人歸犢倒騎行徧空庭無可語深松獨倚聴黃鸝

陌上春陰鬭八哥山樊亂落打巖蘿悔隨狂蜨尋蒙叟願作歌鸚度補陀戒酒似糺中執法拈花還禮大摩訶東園新植梨千个抱耒宜師老槖駝

野寺尋僧過午鐘澗聲恰爲小橋衝鉤廊屐齒喧於蝶矮竹花房曲似蜂煙樹隔江荒禹廟山河殘畫愴徽宗變名何地堪逃俗曽向臯橋托賃舂

花落晴郊舞亂英雙文小鳥叫新鶯船従紅板橋邊系人在緑楊隄上行擕妓何須呼杜牧持杯且復作劉伶衰翁不預公家事只自酣歌過一生

百旃有春郊四首走筆索和意在險字相窘也如韻酬之更選韻之窄於成聲者凡四十餘得長句十章索和亦如之

拾橡空山友鹿麏艸衣反得傲懸鶉鑄刀潛訪眉間尺賣藥堅辭手不紙碓自舂成側理窗梅全乳半生仁海邊白石多堪煮脫粟何煩更指囷

艸喧二月漸飛蟁北牖疎風面竹斤土甑添薪炊石髓枯毫搨字得顏筋千觴牛飲卑三雅一葉防夷笑伍員誰道貧家弦管缺如簧好鳥故殷勤

幽塍澗落故喧豗晚劚春田得芋魁一入深林猿拜侶久辭世网雉驚媒雷催蕉葉時供紙雨放燈花未落煤欲訪名山度江去卻憐我馬日虺隤

舊植蓀荃間杜蘅荒庭鋤穢走鼯鼪酷尋幽壑爲量屐時約山樵與對枰睡防濃於千日醉菜香淸絕五侯鯖閒居早晚無功課不是詩筒卽酒鎗

聞道鸕湖勝若耶緑蓑煙底友魚蝦新鱗出网分鱸膾野鳥供廚薦鷓羓梅雨一罏桑薴火池蛙兩部正平撾醉眠不復憂天墜鏈石辛勤笑女媧

一竿春水緑平篙小築還當舊馬嘷白眼向人髙岸幘靑山對我落持螯雨來桑陌收魚笱月上菱田罷桔橰此外亂離都不問麯生惟勸日餔

梅妻鶴子代姬姜種秫無勞典鷫鸘空谷蘭猶香艸莽卑巢鳥亦戀楡枋名園洛下輸迂叟美酒涼州羨渇羌惟有此君成莫逆萬竿牕北種篔簹

竹花漠漠曳龍而倒拂風前白接防香作篆文銘古鼎防雕梵字架荼蘼提壺鳥勸添桮杓曳布妻能共扊扅盆景小山堪防綴一拳沐雨緑厜防

欲辭火食采山茅喜怒寧能問眾狙身賤泥塗行郭索骨寒風雪傲林於箋經老去成書蠧臨帖工來笑墨豬晨起灌花添硯水汲泉自滴玉蟾蜍

藜羮玉色下春虀飯罷攜琴付小奚身世多虞恆讀易行藏難卜托扶乩漫同荘恵防濠上莫以彭殤感防稽無可柰何聊命酒不知醉後奪鸞鑱

野泛

野渡茫茫春暮矣浮萍泛泛去何之回溪多曲如成字乳鴨呼名自抱兒出處定師髙士傳行藏半在少陵詩桃花應笑人來晚從此垂竿也未遲

灌園和李潛夫先生

鮭菜長饑未識貧茅堂藥圃各淸眞庭前拾橡三口雨後移花月一身門有好山何必畫徑辭俗客自無塵穿林歸去常衝晚野老寧煩醉尉嗔

聞鷓鴣

章水東流貢水西郁孤臺下艸萋萋雲山萬里行應徧山鳥空勞向客啼

燕亭夜雨

夜雨空堦滴緑蕉無眠山客更蕭蕭西風縱有還家夢難渡潯江八月潮

陸推官濬睿

濬睿字以愚號未庵平湖人長庚之孫順治丙戌舉人授宣府推官逼居塞上惟以寛簡治之出寃民鞏加世等置悍弁徐洪志於法未幾解綬歸郊居閒放醉飲陶然凡憂悲愉佚之槪一寓於詩前後所著彚成十刻行世

蓬萊閣

鞭蜃呼云云未起胡然危閣層波裏勢淩泙湃撐虛空碧眼仙人時戾止仙裾飄忽風颼飅畫棟煙春復秋滄桑轉閣常在欲挽長鯨使倒流

挽錢穉拙

盛年矜意气同學遜奇才艸檄城狐去飛書金馬來多聞存北史不仕慕南陔故里堪棲托傷心入夜臺

家園小集酬沈存西

秋林初霽雁聲催挈伴登髙第一回

沼映殘霞畱紫在窗銜逺岫帶靑來狂呼隨興鷗能狎痛影忘形菊自開借有休文貽絕唱半庭吟思繞蒼苔

遊楊歷巖

五月山田稻放花探奇炎日路偏賖爲看古木遙相接漸見危樓近復遮架屋因巖稱絕壁充廚引磵試新茶登臨到此塵心豁欲問成公是否沙【巖半有只霖寺供成公祖師肉身】

吳門竹枝詞

攬勝閒憑悟石軒笛聲忽聴在髙原日殘樹黯人歸去乘興還添小十畨

姊妹追隨賽巧妝艷陽新緑綺羅香畫船昏黑靈巖轉明日叮嚀到上方

小遊仙詩

九轉丹砂在玉臺朝過弱水暮蓬萊擗麟佐酒無人識從此騎龍不復來

半竿釣月不驚鷗神在層霄影在舟有客錯將漁父喚數聲長嘯洞庭秋

楊秀才嗣源

嗣源字若谷號疑始平湖諸生有據梧艸

遊新昌南明寺

山徑紆回石磴幽依稀月峽掛當頭仙人棋局今猶在髙嶺乘風暑似秋

蔣布衣之翹

之翹字楚穉號石林居秀水之王江涇初隠於市廣積書卷嘗集有明禾中先正詩爲詩乘采摭甚博予頗得其助云著有甲申前後集

杪秋登南樓述懷寄舊遊諸子

忽忽嵗方晏遞緒當廩秋嚴霜挫羣卉悲風掠寒流浮雲藹蒼涼日煦天爲愁鶗鴂一以鳴中心洵靡瘳登髙從所思榛荊障前丘聚散固匪常明晦理乃周感往成晞露撫今若浮漚交道日墜地誰爲心相求延佇罷觴詠緘言申離尢

五人之墓

亭亭山上柏托根化爲石頽景掠流颷危柯歘摧及女鬼防妖端羣倫寖夷斁驅梟自南來笯鳳鎩威翮斯人良獨嘆叩閽計無益肉食黽阿從艸野憤所切一手撲殺之聊以褫姦魄論市良慨慷歕血破空碧遺塜何累累石蹠闞阡陌蔓艸延緑滋羣鶬弔林夕凜然生魂聚眉髮猶奕奕白骨蒼苔中時有煙霧積我徵屢瞻睇弭節撫今昔陟懷軹裏屠浮羨燕市客爾汝惇古歡捐軀曷云惜翳惟托深衷非職謀乃國秉性得所甘髙風頑懦激怛防麋肝腸悲吟淚塡臆

泊舟

止櫂知何地攜藜復有村落花緣艇出鬭鴨近人翻未乞田家火先邀野老樽百年知幾醉潦倒復誰論

吾拙

逼寒初至循風欲授衣虛櫺晚照薄藂菊背霜微畚鍤悲吾拙乾坤老孰依干戈猶滿眼不敢出柴扉

智標塔絕頂題壁

髙標延百里層塔出秋巒拾級靑雲直憑防白晝寒洪蒙尊一气吞吐恣雙丸下視眞卑狹將從問羽翰

平居

何言去國似孤舟失意平居亦蕩流對景未酬陶栗裏攜詩防得謝宣州蒹葭霞靜寒依渚風雨秋髙晚抱樓時事不禁蕭索盡停杯木落坐颼颼

春日送陸韋公之淮西

乍逢旋別正初春冷落梅花解笑人千里江關謀食計十年烽火醉吟身交嘗岐路尢堪重文至窮時自有神漫爾離樽何所指黃雲甲馬故酸辛

宣公祠

唐相祠堂舊楷模蕭蕭梧竹接城隅當年賈誼此其輩何代能無綘灌徒

閱詩集偶拈絕句

犁眉公洵出羣材源委風騷魏晉來不以作家甘自命英雄本色待人猜

風雅吾師李慶陽何徐踽踽讓前行若還獨自抒機軸一句應須倒一觴

嵯峨臺閣當時體七子同聲固擅塲自分緣情言所志後生莫漫薄髙陽

姚秀才世靖

世靖字子淸號藥師平湖人隠居廣陳之南溪爲詩秀逸一空俗調有翠樾軒稿

今昔行悲老嫗篇【有序】

余少失怙以族子見撫於叔父故大司寇公每朔望一入至陳淑人所見所爲傅嫗者主守門旣司寇淑人相次下世不數年子孝廉又殞髙臺曲池半爲蔓艸傳嫗故在傭於裏之豪以食餘感其貧困又以盛衰之故愴然於懷爲作今昔行悲老嫗篇以寄意焉

春風老嫗悲南陌淚如連絲啼不得曽是朱門舊日人今來宛轉無衣食憶昔尙書全盛時雁行珠履何差池連云甲第倚云漢中有金屋多蛾眉葳蕤鎖鑰黃金鋪屈戍盤龍雙轆轤南窗北牖隠相望惟容此嫗當關呼晝逐瓊筵洗鑿落夜趨綺帳拂流蘇是時竹馬余翩翩烏衣伯仲羣少年競賭羅囊走堂下獨成蠟鳳戲堦前中間令弟托心素春艸西堂夢佳句突兀應髙定國閭悲涼卻掃延年墓一別人琴遂杳然百年書籍終誰付山陽思舊空笛聲平原嘆逝徒詞賦昔日池臺生棘榛淸歌妙舞共灰塵龍鐘白首還淪落乞食常從舊比鄰吁嗟世事無不有海水蓬萊幾回首茂陵髙臥馬相如終年消渇長著書因風爲問靑雲客何處紅塵無覆車

春莫曲

江南緑曉天絲香晴渚無人蘭葉長蜂尾嬌獰撲花去交交鬭鴨回金塘櫻桃委墜紅珠凍楡莢如錢壓鶯夢綺榭頻搴銀蒜條湘川一幅簾旌動麝煤小字丁香勻緑繡羅裳持寄人荊雲蜀雨不知處鯉魚六六腥紅鱗傾城面背防幹曲淺碧海綃春一束樓外秋千拂地垂煙紗漠漠啼香玉

江亭

地僻閉門久艸深花滿臺夕陰連海潤江漲郁春雷鳥啄蒲苗下魚翻荇葉來虛亭捲簾坐遲客共新醅

客至

頗似嵇康懶經旬一上臺淸齋寒食過多病故人來艸愛春陰合花看暮雨開相將話殘燭夜半有輕雷

十七

十七始登樓垂簾不上鉤與郎香蔽膝報妾玉搔頭寶鏡開明月羅裙剪石橊畫眉何太晚人爲早朝畱

自解

五十王融較半非髙陽窮鬼況因依直教蕪穢連荒徑更遣飄揺到敝衣白髮漸生妻子笑黃金欲盡故人稀只餘賦艸爲雲气山雨來時千丈飛

憶舊

十三詞賦已知名日日金丸逐曉鶯楊柳河橋春試馬杏花樓閣夜聞箏當年斷夢隨寒雨幾處傷心爲月明最是紅顏易零落秋風黃葉悵平生

東平詩百首之二

簾前倚醉一悲歌自捲蝦須入綺羅紅燭背人偸驗取砑繚綾上舊恩多

墉宮背燭幾淒淒傳與靑衫驗舊啼二十七年惆悵事春風開徧野棠梨

黃貢士子錫

子錫字復仲秀水人承昊次子善畫山水有麗農山人遺槁

艷曲

學織九張機香羅疊舞衣輕鸞千二百風起盡翻飛湖中並蒂蓮岸上同心苣三十六鴛鴦飛來不飛去鐘貢士嵚立

嵚立字宣逺秀水人明末貢生

折楊柳

裊裊金堤柳三春漸寂寥新聲傳洛下舊恨憶河橋妾意愁飛絮君行憶舞腰關山吹短笛憑向曲中飄

秋涇晚發

落日片帆輕春江一望平微風三十里已度射襄城岸岸楊柳接村村布糓鳴不愁明發雨魚尾斷霞生查秀才崧繼

崧繼字柱靑後更名遺字逸逺號學圃海寧人補海鹽縣學生有澄淸堂集

揚州詞

江都士女蕩輕舟傳說當時翠輦畱二十四橋人散後風吹螢火徧防溝

金秀才孫

孫字龍友秀水縣學生有鐵巖集

詠懷

萬籟吹至音悅耳非絲竹至道有餘甘所懽非梁肉衣被蓋天下何必綺與縠貴固非吾榮賤亦非吾辱栗栗同履冰粥粥若捧玉毫髮茍有違澥水終難濯

箜篌且莫彈簫管且莫吹俯仰懷古昔戚戚心若摧雒陽被謡諑湘沅萬古悲讒夫自髙張楚臣蒙防夷卓哉蘇子卿嚙雪志難移翩翩夷門客頭顱酬所知下士羨朝榮朝榮難自持上士希延年延年安可期壽殀同一歸惟貴死得宜嘆彼泉下人生气何累累

正徳宮詞

月射窗紗映畫梁芙蓉闕北郁金香西宮今夜停歌舞聞道官家宿豹房

天啟宮詞

玲瓏玉束系鮫綃素腕雙擎碧玉簫萬壽山頭歌急拍一聲聲唱雒陽橋

崇禎宮詞

雉扇乘雲啟鳳樓特宣命婦拜長秋賜來谷雨新茶白景泰盤盛宣徳甌

馬教授廣軨

廣軨字飛生平湖人鳴雷子爲人外通中介尢長辧才每當詩酒遊防賔友歙集輒葛巾鹿裘髙談雄論連舉觥船數十神气自若喪亂後家益貧遂遊於四方以教授爲事凡理學性命興亡治亂之說矢口講論間以笑謔多有別解使人靡靡忘倦於是三吳之士咸歸其門翕然有大儒風歿後私諡端敏

詠懷

貧者思得玉不采九疑峯倦者思得息不憩三危蹤嗟彼當路子追欲何怔忪朝菌與靈椿誰是金石躬惟有樂饑水可以安吾慵

康樂誇成佛叔夜急養生當其抗言時髣髴通神靈一朝不自得終乃違其情我欽蒙莊子無近刑與名時哉適來去躬耕以爲經

養由方矯矢白猿號平林更嬴鳴虛弓雲中下驚禽末技有至妙神感捷應心何爲耽道久徒然嘆幽深逝將舎之去翺翔南山岑

懷培原大兄行腳雪竇

廿載投簪老上方三年讀禮祝空王寧求慧業無生果不爲名山一瓣香片石舊尋蓮社地孤云重度越吟鄕自傷未免周何累薇蕨徒懷向首陽

同臯旭對月懷沈子佩臨別勝集

愛客當年舊隠侯短亭落日更維舟臨岐細艸迷吳角隔嵗殘梅下隴頭才子最憐黃綬好酒人偏愛翠眉愁年來卻笑文通老別賦時時戀舊遊

莫春雜感同葉星期郭臯旭

長洲臺苑一蕪平細雨靑霑艸色輕華表思歸君子鶴空山有語上皇鸚要離塜畔尋家國林慮傭間識友生回憶舊京歡賞處何人不發五噫聲

沈秀才廷鈺

廷鈺字文韓號山漁桐鄕庠生甲甲後棄去耽情詩酒其自序有云屈原賦離騷宋玉作九辯憂國旣深悲秋特甚餘生不敏觸物多忤憂與時遇病復隨之著秋吟詩以見志

秋深水墩訪菊次同遊諸子韻

髙風吹枯枝葉葉去無迹日色蒼蒼涼溪流泯泯白毎覺秋興悲我意偶閒適采采黃金花眾芳羅咫尺登危據層樓千里接瑤席水迥地勢雄徑轉秋田斥決眥數歸鴻影下寒塘只煙色隨雙帆歷歷漁樵宅霜飛百艸凋節序忽遷易良會當及時何得拘形役

漸川老人兪汝言

汝言字右吉秀水人身矮善談謔爲諸生不遇自稱漸川老人遊燕趙韓魏宋衛閩粵之鄕越雲中雁門歸而閉戶著述篇帙之富近代學人莫與抗衡者有漸川集及先儒語要京房易圖晉軍將佐表禮服沿革漢官差次考宋元舉要歷紀年同聲錄崇禎大臣年表卿貳表明世家考寇變略弇州三述補品級廣考嵩山誌諡法考補雙湖雜錄本艸摘要晚又著春秋平義十二卷四傳糾正一卷坐是兩目失明然猶口授諸書使人以筆記之遂病而卒予憶戊申已酉之嵗右吉至西平署下帷甚久予𨿽少每於燈窗硯席間執捲商確頗以爲孺子可教而今重有典型之悲矣所登諸詩皆昔年手錄者惜不得覽其全集

詠懷

長安遊俠地洛陽粉黛叢朱樓結綺疏繡帳臨春風皎皎垂素手瑯瑯振絲桐一爲求鳳操車馬塞道中回首四節易凝霜凋朱容明月猶在懸白日已不東翩翩白馬郎揚鞭復何從

東村宿癅姑十五被翟章西家美羅敷二十猶蠶桑窈窕絕世姿終日工七襄容色豈在好逢時卽爲良語賤有餘惡處貴罔不臧紅顏坐消歇盛年何可常

二子篇貽顧寧人李天生

邊郡諸侯誰好士雲中雁門稱第一同開幕府向陰山共脫貂裘禮賔客笳閒鼓臥烽息煙尊罍楚楚屏箏瑟甲朝丙夜恣探論如石投水膠在漆鄴下梁園彼一時安論軒車與遺佚就中賔客誰最奇惟顧朱李無異辭朱十自小我好友顧李未面神爲馳關中博物因篤冠操管滔滔濯江漢劉曹沈宋未足多古詞鬱鬱星辰爛東吳布衣顧炎武山經星志指掌數古文穿穴鄙夾漈捜碑版考石鼓好奇尙俠大略同李詩顧筆同千古余來雲中逾萬里貪與諸君共抵幾誰知聚散自有時南北東西不並屣李生貽我懷古篇朱生書尺嘗蟬連遊燕幸與顧子俱我出顧入無後先均是山澤姿並爲諸侯友記程未嘗隔千里片席劇談竟何有乃知造物甚相忌合並従容亦難偶只今幕府一時歇散去燕吳與秦粵此生寧有聚首期各自孤眠對秋月不爾單父與吹臺髙李杜陵俱異才嘯歌今昔乾坤開英雄奚必非蒿萊二子相見定有日麟遊鳳舞何時哉

雲中雜詩

蘇武臺安在昭君墓若何垣非秦紫塞堡近漢黃河兵減笳吟少烽銷牧地多當時歌舞麗檀板雜雕戈

贈孫孝亷侍史谷音

侍史淸如玉疑従緱嶺來才偏憐頴士技欲勝方回眉語令人醉歌停待客催何當防繡被靑翰一帆開

井陘道中

束馬嵚﨑道路艱尙畱古迹在靑山懸流苔洗將軍壘落日煙封娘子關垂黍秋田辭戰伐橫碑古澗費追攀兩看旅雁違江北自愧徵衫不暫閒

華嚴寺同閻古古作

玉甃金繩奠九楹離宮拓跋舊西京幾經鐵馬雕戈日不壞毘盧捨衛城像試孰開山後地法幢猶紀大康名請看直北諸陵闕白艸黃楡縱復橫

進艇

晴川曲曲抱沙堤岸柳依依逺近齊山色欲開疎雨外夕陽愁在亂峯西舟前波浪泇流駚望裏煙嵐魯樹低作客乘春行處好故鄕曾否息徵鼙

大名九日

搔首中原去雁號帝丘景物倍蕭騷愁歌白帽淸霜逼風捲黃河濁浪髙在野樓臺臨大澤摩天雕鶚見秋毫射熊戲馬何年事聞道漁陽羽騎勞

鄴中懷古

漳河淸濁太行東此地曾聞霸業隆川嶽無心悲鼓角丘原何處問英雄鬭雞閱馬興亡外冰井銅臺涕淚中獨有窣波云表立鈴音獨語向西風

大同曲

纒頭窄袖奏冰絲促柱繁聲斂翠眉道是武皇遺樂府一時齊唱玉娥兒

沈秀才克家

克家字慶仲秀水人徳符子順治中諸生

壬午秋雨中訪石齋先生

共快其蒙雨公來亦自東子輿友天下景相山中練界千峯瀑松承眾壑風時賢無大小於邁總從公朱布衣扉

扉字開仲嘉興人弱齡多病終其身不婚閒賦小詩自娛而已

簡吳生

自誦梅花人日詩五旬不見但相思一春多雨愁無麥二月輸官定賣絲行藥橋邊逢客返著書牕下少人知近傳孺子司村社想見麤豪割肉時

彭秀才孫繩

孫繩字子羽海鹽人長宜子少頴異無閥閱气著有問業居集

國初避兵丰山扶母潛匿復出而求父遇害年僅二十

六

同靑雷夜宿云岫

岧嶤精舎倩云封遙叩禪扉聴晚鐘龍防香臺時臥鉢鶴依錫杖欲巢松風泉落戶秋生枕寒月凝霜晚在峯夜半梵音淸客思起從老衲問三宗

戴長汛

長汛字澄齋嘉興人有前後徵艸

苕溪漫步

四野干戈急蕭條此地秋村尨吠山鬼水鳥狎溪牛落葉飛重起哀湍咽更流無才堪濟世祗合老林丘胡秀才嗣璜

嗣璜字映日平湖人自號蘭菊主人著墨龕詩淸絕無防塵不屑爲外人示也

喜雨

忽已脫炎氛羲皇我亦雲樹屯煙作障溪篆藻成文助懶嗔冰簟分涼頌海云偶懷靑李帖未敢漫書裙

古有扇對格偶賦及之

自信迂疎不世情遣懷惟倩墨爲卿大椿空語八千嵗且及芳華進竹罌弱水縱圍三萬里每從淸夢聴瑤笙但能黙坐胸如雪梨棗於中亦漸生

雨久

云容何事墨成堆豈有新詩待雨催魚慣淺波驚白浪樹畱殘蒂怨黃梅式相好是松根筆可與言惟鵠子杯我欲曝書方數卷啼鳩聲裏又輕雷

鄭秀才輿誦

輿誦字覺初桐鄕庠生世居柞溪徙靑鎭下帷寶閣僧院二十餘年著作等身兵燹後散佚不傳同友人分水墩卽事

半畆花宮一水浮同人乘興共停舟樓銜越浦芙蓉老門接吳云薜茘幽紅醑光揺鸚鵡醆白蘋風度鷫鸘裘防聲漁笛前村晚卜夜還看月映洲

【附考烏靑分水墩萬曆初同知羅公斗築其東有永鎭巷】

沈貢士嗣選

嗣選字仁舉號果庵嘉興貢生乙酉奉母避兵葭川羣盜知爲老孝子戒弗犯破產聚書嘗以歷代文章惟南宋無選本乃輯續之其自著曰儉娛堂集卒年七十六私諡孝貞

鄕居

不識揚雄字無人載酒來閒窗封薜茘仄徑長莓苔啼足鳥飛去落殘花更開悠哉聊卒嵗興到獨衘杯

感事

長安車馬競通津西市衣冠血尙新白首同歸成底事靑山獨往竟何人華亭夜月堪聞鶴水國秋風好憶蒓竊嘆當年朱長史可能重負防稽薪

雜感二首

當年曾結竹林盟邑裏爭傳月旦評意气直教周士貴文章能使古人生一從嵗有龍蛇厄幾度春聞鶗鴂聲此日相思弔阮酒壚鄰笛不勝情

少年聲气接羣英湖海飄零異死生偶簡姓名堪墮淚傳來事迹總關情春風玉樹先賢塜秋露金莖故國城垂老瑟居無客至滿庭衰艸虫鳴

陸布衣森立

森立字中卿號嵩石平湖人亷使鏊孫長身好讀書工寫山水吟不甚冨而淸婉有致卒年三十九子琰卓亦髙尙能詩

錢塘

風湧銀濤勢欲狂萬山空自削蒼茫非關客思無聊賴十月天寒正隕霜

陳秀才恪

恪字子肅一字威如嘉興學生恂之弟有瞿庵詩艸

九日風雨作

風雨淹重九幽人得自娛東籬花罷采下若酒停沽已免題餻字眞成潑墨圖登髙何處望新漲滿江湖何畫士園客

園客字閬仙海鹽人長於丹靑

元日

幽居鄰碧裏淑气轉靑陽老畏今朝至貧看去日長衣裳任顚倒兒女異存亡誰惜頭如雪棲棲當道傍沈秀才中琛

中琛字獻臣平湖人中柱弟少有文名晚偕李潛夫馬允培兩先生作方外遊有抱一軒吟稿山中歸晤允培卽訂明春入山之期

入山尋舊約出谷訪名賢怪石橫窺磵長松上拂天嵗時従漢臘耕鑿詠堯年好句春光熳相期潄碧泉仲秋日懷木庵仝李潛夫馬允培聨句賦得南山當戶牖用十七篠韻

精廬臨澄溪夕陽展晴眺漸覺秋气深【潛夫】能令客思渺蒼涼自南來【允培】蜿蜒還東繞遙靑隠雲間【獻臣】瑞靄浮天表松風到良宵【潛夫】海日遇淸曉一望極平原【允培】千尋浴芳沼郊原雨乍收【獻臣】川谷流方渺虛窗接緑蕪【潛夫】小艇迷紅蓼棲巖淨瘴煙【允培】開徑移霜篠懷人夢轉孤【獻臣】傷往情何悄憂來事薄吟【潛夫】譚罷澆淸醥良晤尙可期賦歸興未了【允培】

褚秀才連時

連時字靑還嘉興縣學生

崇禎宮詞

日日南薫廣殿風甆缸初進海橊紅新調於變時雍曲詔許中書譜殿中

王拔

拔字人表嘉興人

秋懷

天淸玉露下寒河連騎蕭蕭薄暮過萬里風髙鷹羽健千家月落杵聲多故園鋤艸畱殘菊古陌輸租刈晚禾不是秋深貪習靜畏聞野老說干戈

吳祖錫

祖錫字佩逺一名鉏字稽田秀水人

信陵君墓

六國安危只系君握符兩度抑秦軍一丸幾徹函關土五色徐飛芒碭云未見特牛陳大爼暫將醇酒酹髙墳可憐異代存毛薛徒倚夷門到夕曛

朱復

復一名臨字瀹六又字載陽嘉興人

七夕

城頭涼月到溪亭銀漢無光掩鵲翎可怪女牛終古渡不愁化作老人星

金甌

甌字完城一字寧武秀水人

春晚

竹杖筠車處處山遊人日日看花還縦然紅紫風吹盡依舊鳴禽緑樹間

兪昱

昱字宣夏嘉興星河里人父振紀童年母負土成墳慈烏巢焉至今人稱孝烏塜四旬乏嗣司命錫以多男之兆果連舉五子昱篤學好古有茗柯堂集

子夜歌

歡來天未曙歡去雲將雨椒子落水中一身耽辛苦知歡是白日一別終夜寒野梅結三子那曉憐心酸吳自求

自求字永言嘉善人

送唐闇思先生

朔風吹雪上徵裾去國投荒萬里餘雁已南君更北不知何處寄鄕書

範風仁

風仁字梅隠嘉興人

秋日村居

一川秋色淨蒹葭南浦風多日易斜越客夢隨江上雨山城月照柳梢鴉薲洲有曲翻漁譜蟹捨無人落藕花秋水滿湖閒縦櫂市喧應不到農家

吳晉

晉字晝三別號謙庭嘉善人

題大兄別業

阿兄買斷墻東地蜨舞花深署以庵夢葉池塘來小弟坐消秋暑抵精藍

杜湑

湑字晼實一字鄰若嘉興人

塞上

旌旗當落日絕塞陣雲橫曉角驚寒雁孤煙照暮城河冰驅馬渡隴艸遂人行戰骨悲沙漠年年古北平蔣人

人字公凡一字昭遺嘉興人

惠陽除夕

十年當此夕彊半在天涯異地重爲客殘冬未到家歌聞蠻調苦燭暗海風斜更見梅花發能無感嵗華

檇李詩系卷二十四

欽定四庫全書

檇李詩系卷二十五

平湖沈季友編

國朝

魏湖西學渠

學渠字子存號靑城嘉善人順治戊子舉人除成都推官時蜀道荒涼務以撫綏爲政重定嘉眉卭雅賦額民頗徳之擢刑部主事贖魏女之沒官脫丁生之謗獄轉兵部郎陞湖廣提學後補湖西道以艱歸渠慷慨好施桐城錢澄之感其惠有詩曰還家擬建懷靑閣從此饑驅不出門武林汪繼昌以所贈築園江干名曰魏圃黃宗炎求買山之助出紙襆置其袖視之則黃金一餅也他率類是著有靑城山人集

東飛伯勞歌

東飛伯勞西飛雉翠羽紅襟照江水誰家女兒樓上頭深愁獨坐垂簾鉤楊栁枝低拂官路細乘犢車低不度女兒十五佩明璫爛若朝霞耀扶桑春風飛花春日遲空持可憐當向誰

遊祁氏寓園【卽忠湣先生沈淵處】

北望首陽巓黃雲愁欲暮南沂汨羅水淸光渺難晤我行陟寓山哲人想芳素岡巒互起伏蘭蕙紛無數亭榭欝防差夕霞橫古渡的的綠池荷飛飛汀洲鷺孤鳥西北來哀鳴如有訴風雨眺髙原慷慨登樓賦之子赴澄潭客徒悲薤露山鬼披羅立湘娥倚竹顧人生不百年喟然怵先露

邯鄲懷古

黃花白雪悲風埽我來驅馬邯鄲道城中遊俠不聞名樓上女兒爲誰好君不見趙王全盛時太行爲城漳爲池叢臺歌吹靑雲聳平原車騎白日馳白日靑雲交結是亷藺意气相爲死挾彈鳴鞭出國門殺人報讐在都市賔客慕義來山東慷慨卻敵不言功李牧椎牛守代谷主父變服入雲中滄桑世事須臾攺舞館歌梁竟何在英雄白骨歸荒丘少婦紅顏失精彩把酒臨風且放歌年年秋水漲滹沱古來憑弔邯鄲者亦逐茫茫東逝波

訪顧五玉園居不值

猶值梅花路長廊春色披美人遲不見芳艸慰相思雨暗迷金穀風生滿習池明晨期再訪拂石勒新詩

經吳城

疎栁髙梧傍客舟闔閭城上角聲秋風吹白紵淸砧急月上紅欄暮笛愁艸碧吳天迷北望潮平越水向南流行人無限滄浪思防處笙歌繞驛樓

淮上訪陳階六明府

百尺樓前淮水平三秋客夢使君情蕭蕭雨暗田橫島漠漠雲遮韓信城南伐六軍方駐馬北來四月未聞鶯不堪回首西州路重向山陽聽笛聲

江右康味淡先生令予邑去後而邑人祠之湘泉庵志弗剪伐也小範以公車之北過拜先祠作湘泉慕八章漫和一絕

處處丹楓繞樹枝殷勤含淚讀殘碑只今故舊防人在惟有泉流似昔時

江贈君臯

臯字黙含六嵗喪父依母屠夫人性最孝年十六補嘉興弟子員順治丙戌避亂爲盜所傷昏暈中若有神曰江孝子無恙天將佑汝後遇醫得痊長子溥

國朝順治戊子舉人爲海城令贈臯如其官

謁包孝肅先生祠有感

蜀山不大髙淝水不大深顧瞻公祠下髙深在我心古語重寒鐵今人鐵亦消所差在中熱冷面何足驕陸秀才濬明

濬明字以昱號梅岑濬睿弟博綜六籍有東園漫興槁

九日暮雨有懷以祥五弟二章

風林急繁景小雨催暮愁獨處陶令宅逺遊庾公樓余冠戀華髮客棹遲敝裘髙阜聊極目孤鴻起汀洲無復登臨興人言節序良編籬惟防菊載酒可飛觴逺寺浮煙際孤帆出水鄕何當薄暮雨兩地系情長

涼州詞

將軍血戰取涼州天寶新聲塞艸秋凝碧池頭陳廣樂葡萄獨酌上皇愁

卜秀才不矜

不矜字竽公嘉興縣生棄舉子業専事吟詠有復觚集

僧房

空庭多木石梵韻雜鳴禽門閉芭蕉雨溪通楊栁陰岸花侵竹入徑艸防云深惟有淸宵夢還將月印心

始安游水龍洞

探奇是處覓行窩前隴煙雲入望多溪帶金蓮浮碧藻峯盤玉筍出靑螺松枝似蛻遺鱗甲石乳成花防薜蘿轉向虛亭問仙迹防行殘碣在輕莎

陳知縣增新

增新字子更號除庵嘉善人順治戊子舉人授安仁知縣有髙俶堂集

富春覽古

王气在吳防龍興由富春中原方竊帝滄海未稱臣尺檄親提百萬師先驅鄴下黃須兒大喬承寵臨妝閣無那營中大星落可憐人傑孫伯符事業盡付紫髯奴荊州借去無消息餘勇還能撐半壁自此東南斥堠平牙檣日夕逐潮聲欝蔥猶是南岡色遺廟荊榛狖夜鳴

明妃怨

不分承恩寵何勞省畫圗含嚬辭永巷緘怨卽長途篥邊霜苦琵琶漢月孤燕支山下過曲奏小單於

秋日雜感

南云萬里接中華此日滇池泛漢槎戍滿夜郎春舞纛馬騰天女【城名】晚吹笳渡瀘羽扇揺三伏下瀨兵符按五花周禮職方傳露版行銷金甲事燒畬

蜀檄西南未解兵羽書旁午夜聞鉦方愁防子沈魚復豈意蓬婆欵錦城赤甲山前初奏凱靑羌帳下自通名當知劍閣非難據乘傳相如檄艸成

寄懷周端臣

金州明月路三千目防楡關落雁天一自短轅人去後曉烏嗁徹舊臺邊

沈貢士純禔

純禔字蒼悅海鹽人方子順治戊子副榜有塵埃喟燕臺意蘂諸刻

家園

家園今日好霜後菜畦晴肥煮黃衣雀鮮烹白殻蟶宿酲償綠螘新谷傲靑精晚到橋西立微風翦竹聲仲知縣道

道字開一號攺庵桐鄕濮院人順治戊子拔貢除嶧縣令有子來堂槀

殳山【以下七首考見三卷】

無復仙翁在誰同云往還月明千里白長祗望殳山

史山

聞說來靑室開軒對史山可憐芳艸徧不見燕飛還

桐棺塜

仙人曽羽化巾氅桐棺無復尋遺空悲宿艸寒

洗藥井

山色傍霞紅峯頭水气融怪來能療疾遺藥在泉中

藏兵塢

此地戰場遙忠魂尙未消年年風雨夜燐火至今燒

潮音院

蘭若依長林潮生一院音非關湖海近梵響夾鳴禽

顯靈廟

三月花開日空山正寂寥神官原有祠村社走漁樵

東山

未得登臨興東山憶逺遊聊從桐水畔指防話林丘

甑山

誰家遺巨甑突兀俯林丘經嵗無人到煙雲自去畱【附考山在桐山淸風鄕形如甑故名其麓有順慶寺】

王家山

壘土成魁父悠然境外山我從山上過牧笛破霞還【附考山在桐鄕募化鄕王氏壘土所成上有靈顯廟】

宋公主墓

深宮常匿影遺塜任蒭蕘花月年年在芳魂不可招【附考墓在桐鄕殳山東宋髙宗紹興三十二年孝宗尙在東宮女永嘉郡主卒詔以醫官李師克等付吏訊治孝宗奏臣女防多病不宜罪醫乃寢乾道二年贈嘉國公主於此】

陸思州世楷

世楷字英一號孝山晚號錮翁濬睿長子順治戊子以貢授平陽判姜瓖搆亂被圍五旬楷固守繼乃誘降李建泰平其黨遷登州郡丞判帥海時行聞其名勿敢犯海寇張名振聨防深入計卻之陞南雄太守一以仁厚爲治民戴之若怙恃時兩藩龍票橫行粵中楷不爲屈姦僧指南倚勢爲害立斃諸杖建天峯書院以訓士丁外補補思州乞歸卒有越吟秋吟晉吟齊吟嶺外思陽等集詩格直追開寶合雅歸風不獨爲湖中領袖也

遊錦石巖

登山如觀書開卷見大意自非日防繹鮮克窮其祕晨興趣歸裝徬徨求杖履扶攜下重阿顧瞻情何已攺塗指幽厓牽蘿入澗底劃然雙石門洞府爲誰啟堂室皆天成軒渠面江汜丹霞擬岱宗錦石梁父耳何爲探奇者至此輒觀止碑碣空紜紜解人良未易所以面壁老終古無一字

別義山弟

捧檄出帝京駕言返故鄕經途睠吳防去國經沅湘分符在蠻郡道路阻且長親交徒悵望誰與傾壺觴眷懷骨肉情迢迢上河梁零雨忽朝降重云覆前岡車徒嘆寂寞行李減輝光酌酒更相勸臨岐意徬徨垂楊未堪折惜別牽衣裳牽衣難久畱佇立同含愁含愁亦何爲棣萼空綢繆委身嬰世网聚散寧自由荊枝怨分植雁影悲孤遊彈冠慕郡邑俄焉南荒投簡書益惇我俯仰增離憂離憂日以積進退兩無防捨我琴瑟歡尋彼魑魅迹防牱尊夜郎羅施雄鬼國溪洞恆塵昏苗蠻易反側滇南與嶺右所在尙兵革驅馳荒落間一官類遷謫遷謫休歔欷

君命安敢違惟念同懷人少壯多別離家居失喪亂宦遊隔京陲況此徼外行後防誰豫知行者疲津梁居者虛房帷春艸旣憔悴秋風彌淒其金門稱大隠臣朔常苦饑苦饑且勿哀侍從誇翹材聨步升玉墀祕書窺蕓臺著作擬遷固詞賦陋鄒枚立言茍不謬千載欽良才何必感離索皇皇賦歸來歸來良足思懸車固有期祖帳榮漢廷二疏誠知防庸庸守邊鄙忠信恐見疑崦嵫漸以逼拂衣須何時白首依故園猶得樂塤箎萬里自玆別珍重無他辭

墨江歌

淩江之水淡無色鑑徹繊塵不可匿斜階以下卽濁流其水黝黒命以墨淩水自潔墨不侵分流數里猶湜湜世人愛墨不愛淩就中有蜮誰能識漳溪染足此染心中玆毒者何其深相逢矢口說冰檗一杯才酌百慮淫投珠饋璧未快意雌黃靑白時相尋眼前故人盡魑魅知已惟有籯中金吁嗟乎濫觴之波曽防年滔滔天下皆溺焉獨淸豈能挽眾濁石門況復有貪泉

寶摃行

逆臣雄據西南際跋扈居然自稱帝驕蹇由來非一朝邸中服物多奢麗王師百萬困滇城城門夕閉宮朝淸可憐珠玉焚不盡滿宮玩好猶充盈珠玉全歸將士槖玩好𨿽存亦零落進獻喧傳寶摃名那知人物同蕭索細腰宮女半雞皮傅粉伶人鶴法垂此輩豈堪充殿陛坐令道路費驅馳道路驅馳一何亟夫輿舁送疲民力牙牀石榻靑銅屏攣步僂肩喘不得逆臣據滇嵗未久安得窮捜詫希有應是前朝黔國遺掌握百年歸唾手沐公功業炳丹靑白蠻黒咸來庭後人席寵漸諭等器制或恐乖常經要知總屬亡國物得此詎足昭威靈皇家不貴珍奇類萬里徒勞貢

闕廷

馬船行

南人使船如使馬北人用馬還用船將軍驅馬一萬匹載馬直須船一千千船費金約五萬其價始與馬等焉粵中盜賊利舟楫千頃蒼茫淩一葉江村遙望隔波濤驊驑𨿽健難近躡北師借馬方成功豈知馬更借船通何如用船且捨馬伏波橫海名猶雄黃金費盡龍媒蹶殘櫪蕭蕭閒廏卒馬船已朽馬骨髙朝漢臺邊嘶夜月

虫異【有序】

虫自靖州天柱而來漸入平淸境內大小不一其類飛集穀倉或全食或半食穀有鍼孔少許中已空矣村民禳之卽可獲免此事史傳不載因紀其異

仲冬之月百虫蟄忽有異物從空來細如狗蚤大鱉虱所至輒爲倉廩災虫本化生亦由濕假之羽翼恣飛集輕於塵霧逺忽逾鋭若鍼芒堅已入昨年亢旱良可哀蓋藏竭矣租賦催幸今有收又侵耗害同雀防尢壯防或云降罰皆凶人空中驅遣似有神師巫祈禳頗能驗訛言或亦由愚民古來物變不勝窮穆王軍士成沙虫干戈連嵗多暴骨得無怨骨成鬼雄此虫曽未見經史紛紛臆說從玆起上天休咎豈易知勤修人事災應弭有虎勿捕蝗勿驅至誠所感異類孚彼蒼降鑑神亦聽區區禱祀何爲乎

豆異【有序】

施秉狗洞苗寨有豆雜雨而下其色微碧煮食不異常豆惟磨以作漿入鍋卽成赤水有持至思州者因紀以事

昔聞雨金並雨粟豈眞神鬼輸運速爲祥爲孽理未明不耕而獲恐非福蚩蚩苖民何所知但喜有粟從天貽饑者易食聊一飽化漿爲血心始凝聞之逺近盡驚詫虫災況復當此時餘思風力稱最雄能搴巨石旋空中矧知小物任飄隕祗訝色味微不同古今異事多訛傳比來目擊信有焉鬼方妖幻紛堪紀何必齊諧誌怪篇

懷嶺外詩人

王孝亷震生鳴雷

升書遭喪亂辟世儗墻東身隠文堪賣名髙刺懶通一椽鮫蜃裏三徑荻蒿中尙記門前轍弦歌樂未窮

薛秀才劍公始亨

嶺徼干戈後髙人隠賣漿舊交存劇孟新呂得嵇康海國珠璣富山村薜荔香關前相見晚樽酒憶淸狂

程太守周量可則

然綸推巨手倡和羨新詩畫省分雙筆炎方借一麾公餘吟石室沒後祀羅池烽火漓江逼孤城盡瘁時

尹吏部振民原進

休暇當淸晝逢迎有勝流趨庭娛防防秉燭醉蘭舟筆格瑚麗觥船琥珀浮山公今領選寂寞竹林遊

梁解元芝五佩蘭

豈獨文髙等詩成迥出羣何人推賈誼頻嵗放劉蕡不羨紅綾餅惟誇白練裙君家詞逺才子已前聞【梁公實列嘉靖七才子】

喜聞滇城內潰逆孫自盡用少陵聞官軍已臨賊境二十韻

六詔風塵起諸方饋運勞誓師張撻伐乘勝逐逋逃勁旅如摧朽崇城若燎毛合圍當要道堅壘逼長壕困獸臨關縛妖狐聚穴號

皇恩頻祝网逆志尙持牢未肯生銜璧終看血飲刀市防時雨降帳幄彩雲髙往者威權假旋令黜陟操分藩驚異數尙主慶殊遭紈袴皆紆綬輿臺盡擁旄黔山矜險阻椘澤恃波濤奉詔仍驕蹇稱兵任驛騷蕭蕭餘白髮艸艸遂黃袍隴蜀猶公等孫劉詎爾曹誰能成掎鹿早已獲連鼇【閩粵二逆先期蕩平】解甲山同積藏弓月並韜車書通越賧烽火息臨洮亟散殘黎粟歡投戰士醪平蠻應志喜當殿

灑宸毫

滕王閣晚眺

撲地惟看瓦礫存空城鐘動欲黃昏路傍孰進王孫飯臺上徒招帝子魂馬帶斜陽臨石鏡樵牽落葉下松門隔溪浪指秦人洞試問桑麻有防村

諸將五首

元戎専閫夜郎遙道烽煙萬里銷略地自開諸郡市瞻天還帥百蠻朝階前掾佐多腰艾帳下材官半射雕誰謂南人畏諸葛將軍原是漢嫖姚

荊南募府羽書紛丞相威名天下聞到處輕裘懷叔子當時帽落笑防軍盤江漸見梯航逺蜀道無勞饋餉勤豈爲明珠讒薏苡雲臺不數伏波勲

三軍縞素哭賢王秬鬯重看

賚尙方自取昆侖通象郡更移閩越控扶桑島門盡解田橫甲海舶初歸陸賈裝最是此中能速化直教鱗介徧冠裳

開封橫浦舊崔嵬虎旅長驅一夕開翠羽不須天闕貢文犀何事日南來蠻歌十部貔貅暇野哭千村鴻雁哀嵗費黃金收駿骨越臺空自擬燕臺

朱旗千里擁艨艟北固山頭戍壘空不是水犀來海上已教鐵鎖防江中孤軍成敗誰臨汝半壁安危獨倚公聖主酬庸多異數早開麟閣畫飛熊

後感事三首

浹日三驅中使過似聞炎徼有驚訛夜郎部曲畱莊蹻南粵山川屬尉陁天意豈容成割據人情猶未厭干戈請纓不少終軍輩老驥雄心柰爾何

老臣自切明農志內相何煩持節迎方報三藩同整斾豈期六詔遂稱兵裹氊入蜀功安在躡足封齊釁已成卻羨據鞍猶矍鑠南人應仗伏波平

念爾家承祖父賢金符鐵劵已三傳分茅逺控河山外賜第長開日月邊舶泛鱟濤通貝幣旗沈防穴息烽煙兵權釋去恩無替歌舞還堪樂少年

後感事四首

古來開國仗師貞茅土相傳祚不輕姬室尙能存杞宋漢家豈忍負韓彭長驅忽使羣蠻動一跌終看九族烹妄擬長驅收六合卻憐忠孝兩無成

雄心彊欲效無諸縱據全閩亦一隅內顧未能除海患前徒何敢拒

天誅姻連

北闕情原戚刑服西曹許自愚獨幸

聖恩多浩蕩脇從猶許貸文儒

弱國猶懷牛後羞比肩屈膝更何求山河自握傳家劵海嶼還通互市舟未見散金酬死士祗聞乘醉快私仇天心厭亂除戎首釁在蕭墻豈暇憂

誓爵惟慿六尺孤一朝失守盡爲俘前驅竟入鯨鯢穴後乘空存豚犬徒閫內鼓旗誰更屬軍中庚癸自頻呼柏舟勁節同淪沒未審終完白璧無

廣州

嶺外常如五夏天珠江潮汐浩無邊萬家水檻迎朝日隔岸花村起暮煙瀾市喧闐畨帽集濠居宛轉妓衣連滿城第宅勲籓據橫海帆檣異國傳里社舊分誰辧樹街衢新辟已分防機中織錦霞同艷櫝裏藏珠月共圓帳剪異綃忘酷暑鑪焚奇腦識沈涎文牕贈客瑚格綺館畱賔玳瑁筵每怪細虫多入饌還誇珍果倍盈前脂凝瓠齒檳榔染玉繞雲鬟茉莉穿巧士材童矜婉孌華琚金飾儼神仙名區自昔稱都防沃野於今更曼延火映千林丹荔圃風揺數里綠蕉田小園障日思葵扇深閣迎寒憶木棉蛤粉爲泥塗壁堊蠔房似石疊墻堅行人曉起催雞粥估客宵歸覓蜑船畱我鷓鴣啼莫惱暱他鸚鵡語堪憐只愁瘴癘炎方甚逐客孤蹤獨黯然

雄州竹枝

朝聞鷓鴣啼山頭暮聞鷓鴣啼江頭山程水程行不得郎今何事斜階遊

十三女兒朱顏酡夜來聨袂相經過懷逺樓前明月滿一時齊唱木魚歌

讀三大家詩鈔戲爲俳體

牧老風流肖牧之紅牋碧硯助吟詩東山一臥閒絲竹新得佳人是夏姬

玉樹銅駝恨未忘永和一闋擬連昌梅村不作梅花夢閨詠親貽卞女郎

珠江簫管擁蘭橈國子先生未寂寥使粵歸來應載寶細君湖上正逍遙

野泊

桃溪花落隔通津短棹沿洄朗水濱客路賓朋俱散盡嗁猿何事尙依人

髙處士陽

陽字廷堅嘉興人與內君歸素英有倡和諸刻鐘琴俠過訪不值次答

僻地人還朴探林戶自收飛英無避酒冒雪有回舟水曲遊魚靜沙平浴鷺稠東山吾自望隠隠唱梁州沈秀才日星

日星字明阿號大山平湖人君禎子少受知於江右黎博庵補學宮弟子性好山水交遊半天下有蘭石齋詩艸

詠懷

明月照書帷披衣起局促蟾有盈虧顯晦逓相屬靜夜百感生靑苔臥涼玉流光忽以邁沈思在秉燭大道貴寧澹豈曰從嗜欲躑躅安所如姱修敢自朂

贈姜如農先生

抗疏薄功名孤身去國輕廟廊存直道艸野播賢聲昔過懸雙綬今來化一莖蕭然鷗鷺狎拄杖說無生雨夜小集同莆田林衡者梁溪顧修逺余杭嚴子問子餐

相逢湖海气偏豪坐聽檐聲醉濁醪江表何年推將相中原無地不弓刀且將捫虱籌方略竚看飛魚上野袍滴瀝閒庭誰刻燭明朝漲水送輕舠

張侍郎天植

天植字次先號蘧林秀水人順治己丑進士

殿試第三人由翰林院編修歷任兵部右侍郎有北遊

艸湖上偶吟

宿山樓

喜到山樓世外棲客蹤如入武陵溪石稜侵案開奇壁疎牖迎煙覆淺畦靑嶂霞光愁裏去紅塵身影夢中迷何年直踞廬峯頂閒嘯髙云萬象低

句容道中

句曲余風古意存綠疇黃犢小紫門艸愁春去消煙黛風繞天空散日痕堤接麥陰垂淺水雲籠樹色暗孤村山農箕踞深林裏笑看行人別故園

陸渭

渭字宙肩號胥逸秀水人有燕齊遊艸登岱詩漱雪堂集

除夜與標栻兩皃對雪小飲

悠悠嵗雲暮塵夢防盱衡煮雪頻浮茗尋香獨破橙垣然胸次濶笑對燭花明娛我蘭初茁春回淑气生

丙午除夕悼內孫介畹

擁絮桃燈伴嵗寒送年情緒訴人難屠蘇酒在惟兒勸奩鏡塵生有女彈素幕紙錢灰似雪畫樓香硯墨無蘭【介畹善蘭竹有硯香閣稿行世】虛房蕭瑟如僧捨魂斷西風泣轉丸壺領山人魏允枚

允枚字卜臣號功父稱壺領山人嘉善人學濓子順治戊子舉人授西安教諭未仕卒其楚遊集自序云五福無徴漫擬傷心之賦百年將半長謡病肺之篇遂使夜狖晨鶯徒工迸淚春花秋月只解傷神蹤迹難期命途多舛悉其禁抱不無噍殺之音托諸篇章惟以悲哀爲主

寄六弟

作客頻年慣今偏憶故鄕老親能卹緯稚子解扶牀夢入淸宵短云看白晝長愁心逐江水日夜下潯陽經伏城驛次上海朱思皇韻思皇云伏城故魏忠賢懸首地詩因及之其實非也當是阜城縣耳

飄零禾黍徧荒丘慙向風塵曳敝裘悞國中涓終古恨傷心北寺至今愁先人不愧陽司舊徳誰誇滿武秋千古是非靑史在張袁著作定搜求

郢中懷古

六傳趨朝纂大宗星明江漢起眞龍金鳬玉虎埋虛寢蓽路桃弧啟故封往事已隨春艸沒餘愁還向夕陽逢上陵空奏南巡曲白日何曽照萬松

武陵竹枝詞三首

森嚴廟貌有神靈嵗嵗龍軺導七星南北路爭臺閣巧犢車雀舫滿楓涇

鳴榔徐溯碧波紋毛豆香燒到大云向晚歸來人更閙吸笙揺鼓一時分

九松天矯白雲間日夕遊人自往還春末藤花秋半桂名園惟說沈家山

江行棹歌二首

阿儂家住漢陽江少小生涯托畫艭莫怪風波能見慣曽從開府下韓瀧

數行歸雁叫重云息棹滄江日已曛空向石鐘山下度茫茫何處弔番君

吳貞外亮中

亮中字寅仲號易庵嘉善人嘗與錢繼振郁之章魏學濓學洙學渠曹爾堪蔣玉立爲文字飲稱栁洲八子酒脯筆札亮中典之搆來問堂鍵戶力學順治己丑登進士授戶部主事督理漢中糧儲有頌聲轉員外郎卒

發渭門宿茶喜灘

連山艸木繁橫縱始鋤葺亂離二十年親故不復集榛莽襲衣裾誰能辧井邑結茅漢之厓綆短亦可汲云深日曚曈作息隨出入種菽在岡原種麥在阪隰待汝供晨炊所願登塲急

白鶴山人陸之瀚

之瀚字水立平湖人父懋功官四川保寧知府防年隨侍徧覽太白峨嵋諸勝歸值鼎革放情詩酒自號白鶴山人與同裏錢士馨施洪烈族人濬睿上瀾相唱和晚年食貧樵蘇不防泊如也湖中糧役多爲豪黠者所持瀚與弟之瀛糾同志九人請諸範中丞立官收官兌法民賴以蘇有蜀歸記鶴山艸堂集

君子行

偃息鮮讙虞出門多險艱皎皎時所嫉遵晦良獨難茍非明且哲投足豈獲安宻霰先雪零履霜知嚴寒君子察防先戒玆禍福端念彼失馬翁使我發長嘆

哭範中丞覲公

帝簡初膺控八閩詎知黃屋僭藩臣孤身逺餌鯨鯢窟百口同劘虎豹齦天爲吾

朝畱正气君今何處托威神卽看不軌從天戮義士猶來哭海濱

孔提學自洙

自洙字文在桐鄕人微時以任俠聞中順治己丑進士歷官福建提學

答張剡木同社

文章自爾眞冰雪咀嚼令予沁齒淸柏子篆煙初結鼎梅梢瘦影欲穿楹正愁白璧輕三獻始信黃鐘扣一鳴多暇細論殊不厭日長來共煮茶聲

柯通政聳

聳字素培號岸初嘉善人順治己丑進士授棗陽令西山寇發勵眾守邑他若船工屯政蠲荒禁鬻皆有實禆於民陞禮科給事歷諫垣十八年疏五十七上如陳椘省之卹吳江之災及從祀諸儒春秋四傳等議俱卓卓可傳康熙甲寅轉通政司左防議乞歸聳狀貌魁梧修眉廣顙腰腹大十圍

上每稱爲柯胖子著有霽園詩

兒輩讀史偶吟示之

儒者貴立身虛聲何足侈漢末競標榜黨禍自玆起行檢未嘗飾鶩名如爭市鄙哉張少府望門而投止棲棲郭林宗京師胡爲爾蹇修質衾影閉戶而已矣後有申屠蟠前者徐孺子

送譚舟石赴延安郡司馬之任

五原爲漢塞萬里築秦城雁欲銜蘆下人看叱馭行黃楡通上郡白狄拱咸京後夜鄜州月相思空復情

春日扈從

南苑大閱

賜宴晾鷹臺奉和馮相國易齋韻

六龍講武小平津芝蓋鸞旂上苑春七萃熊羆陪禦宿三驅金鼓肅鉤陳止戈自合孫吳意櫜甲初消戰伐塵最是丹書頻進誡釣璜溪上有師臣

雨後偶感

西山萬疊擁晴空曉映芙蓉禁苑通過雨翠浮丹鳯闕迎秋涼入玉華宮雲間樹色原無暑石上泉聲自有風拄笏相看念揺落欲將歸思問南鴻

寄懷宋尙木太守

搴帷一出擁雙旌南國文章有盛名詞客舊傳神女賦使君今下越王城鳳棲嶺海雲長暗鱷去朝陽浪已平自有車書榮

賜秩莫將符竹厭承明

斌斌子範琦

琦字林琦平湖庠生授徒自給有斌斌子遊稿惜多散佚

西溪聴雨

繚曲西溪路未經疎疎涼雨濕花舲此聲可浣千峯色爲我來遊送曉靑

丁主事彥

彥字文博嘉善人前明崇禎壬午舉人

國朝順治己丑進士授工部主事

並蒂蓮和丁飛濤韻

蘆渡流觴向翠微田田葉上防霞飛昭陽第望須同後虢國風流卻並妃爭似春明寒浸玉相將浴水露霑衣思君獨有悲歌客長嘯憑欄看落暉

方貢士邁

邁字仲拔嘉興人順治初嵗貢

初夏新霽野步渚廬卽事

晴雲西起日初斜極目蒼葭野望賖竹院香凝春不散薫風猶墮小桃花

王布政庭

庭字言逺號邁人嘉興人前明崇禎丙子舉人

國朝順治己丑進士第從

王師平定粵東授廣州府知府累陞江西布政使再補山右乞歸庭精於制義堅凝峭刻自成一子爲詩五古出入陶韋五七律深得杜法晚乃泛濫唐宋諸家以視倦圃先生猶昌谷之於何李也著有秋閒詩三仕二西諸艸

雨餘

言從田家遊居止得淳朴園林宿雨滋積艸深書屋著屐看新晴披襟羨幽獨人影淡斜陽禽聲冷修竹

黃葛篇

黃葛施中谷離離絺綌姿勞心日采績終然不成絲良人日南去音信無還期又聞事西北負羽從驅馳妾欲寄音去展轉中心悲日南或自可北邊葛安施

漫吟

丈夫不得志飄泊如埃塵經營在朝夕惻惻多苦辛四海滿寥廓無處投一身英雄死已盡舉眼悲斯人鳳凰集髙岡鷹鸇無相親世方尙蕭艾蘭蕙詎能紉貧女終愆期壯士行負薪我欲爲狂歌駭俗不敢陳

庭從

王師攻克羊城凡九閱月作

王師行

王師何桓桓控十萬餘鼓角鳴其前大纛當中居輜車擁後來弩防夾道趨鍪甲耀黃金其間錯明珠下有紅韎韐上有靑錦褕一伍自成行十伍自成旗旗繡盡龍文馬飾仍金羈寶刀百萬裝碎花雜璠璵延衺逾百里照耀滿三衢壺漿逺方民嘆頌神武殊仲春漸三月气暖雨澤滋室家願獲民耕稼將及時過師袵席上雞犬初不疑小邑各萬家大寨多百圍見防蚤自效樂業得所歸玆來辟土地實爲瘳瘡痍負固誰獨夫守困支一隅問何恃無恐不獨城與池前海爲波瀾後山爲藩籬其地產鹵硝石硫來番峓其人習烹煉造藥傳交黎采鐵在旁邑鑄冶惟近畿神炮名西洋大者爲紅衣女墻徧羅列懸樓憑設施乘髙擊我營向夕守彼陴果然云梯爛兼使地隧紆以此務休息愼宻觀機宜九月暑旣䢐十月寒尙微閒佚久思奮疾疫先已稀仲冬大饗士朔日卜佳期用大云彼長何獨非我資謀先事乃備器具藥有司其時夜月黒措置人不窺炮後掘土坑炮前開木扉一面陳水甖兩旁團濕茨西城隔濠口排列千餘區千聲應一發霹靂驚電飛十發催城頭百發崩城基天地隨反覆日星俱虺頽連攻積晝夜先登遂須臾縱橫滿流血漂溺兼浮屍赫然示

天討用以彰

國威京觀於焉封巉崖爲之碑成功紀東南洋溢千春輝

程仲孚舊以興屯經緯見示檢故笥得之燈下再讀志感

天下之大胡憂貧徒然奇防勞計臣老農芹曝尙可獻力田務本胡不陳古聞明王賤金玉霸者得之還貴粟但令山海無田荒自然府庫恆財足此言𨿽好仍甚平千年築捨多不成金城渭水亦粗效可憐兵罷隨休耕只今宇內無曠土盜賊逃亡死無所鹽賈開邊事已荒流民授業謀還阻興屯實舉當柰何去開事例停起科懸之功名卽爭奮況於利在賁諸多就中權衡亦殊術小緯大經條理宻旁通曲盡千萬言經濟太平眞第一誰先此議虞伯生前輩頗見徐貞明後來程生特居上十載抱書曽未名程生好奇老山野我亦經時有心者篋中擕出幾回看低頭嘆息寒燈下

雨夜

一雨竟無賴淒然入夜深殘燈影照壁孤枕夢窺心失路愁知嘆懷人病惜吟紛紛風外竹揺斷隔鄰砧

自感

揺落直時賤支離愧病深暗云浮作夢秋葉薄爲心雁寄交書斷蛛封藥裹深悠悠將卒嵗天地一蕭森

晚歸

閒林引歸趣曲沼更經過晚月自生照秋風吹柰何傍籬虫語細近郭屋煙多望處行人盡詎逢狂者歌

念別庾淸白生二子

離筵無汝在惻惻意加傷秋不堪人別寒將去路長城樓煙似雨水夜月爲霜只此鄕園地居然己斷腸

蜘蛛

豈有當門懼仍來比屋居牽絲恆罷織結网不爲漁近暖縈煙宻零寒著雨虛殷勤亦生計朝夕爾何如

嵇山寒眺同陳臥子

孤城縈若帶亂水織如煙晴雪千家碎窮溪一樹懸荒荒紛野艇每每淨原田不見巢林鳥歸飛何處邊

舟中晚泊

扁舟泊處見云岑晚色蒼然在樹森風景重催寒露下月涼初照野煙深芙蓉入夜人俱醉蘆荻兼秋水自陰杯酒未能還作賦將歸何事惜登臨

雨

疎林小雨日霏霏盡處煙深斷翠微濕鳥漫隨風去重殘花自怪蜨來稀當牕蛛織看成网侵幾苔生漸作衣十載琴書揺落後不嫌老病久相違

夜泛

綠煙散夜川水明扁舟蕩漾秋風淸長蘆暗見螢火出髙樹下過浮雲輕兩岸虫聲聽不徹一夢故山歸未成天涯老眼醉多白中流棹歌非世情

西楚霸王廟

雄圖騅逝竟何支蓋世余名尙系思視玦無成非失計艤舟不渡自知時曽聞客淚霑遺像豈有姬魂伴野祠欲弔一巵愁日暮荒原艸短細燐吹

聞顧若昔之訃有懷其人並感舊遊

杉松寂寂掩黃昏白骨西風哭野村塞雁自難傳舊信夜蛩何處語新魂文章半世終丘壠嘯傲平生剩酒樽後事只今遺稚防飄零書籍未堪論

題平樂官舎

城上峩峩百雉齊城中只見艸萋萋官衙風寂重茅穏兵竈煙寒一帳迷短樹無枝稀住鳥長宵自曉失鳴雞山中習靜曾堪似未記閒身百粵西

對月

光陰自徘徊迢遙與愁接照見西林秋疎疎落寒葉

閨思

防幹十二曲日夕倚長思只有羅衣伴秋風是舊時

玉泉庵次夜懷

燈影淒然照客杯黃昏醉罷漏頻催故鄕南去三千里不信如何夢到來

感春

閒來每欲尋春去惆悵東風已後時只有啼鸚不相笑依然飛上落花枝

舟夜

嵗度西風雨未晴扁舟徐動暮潮平不知旅客情何似夜半寒江聽雁聲

楊妃墓上靑艸狀類苔鮮色半殷紅他處所無

血染羅衣恨未終猶畱芳冢泣寒風試看靑艸千年後猶帶啼痕一半紅

阿房故基感懷

禾黍髙低隴畆荒行人猶說舊阿房繁華一代同銷歇不見於今有未央

咸陽一炬不勝愁寂寞荒基渭水流盡解驕淫看覆轍不知何代又迷樓

徐舉人鑛

鑛字次璆號鐵崖石門人順治辛卯舉人年三十二卒於京邸子宗淮康熙辛酉舉人亦蚤卒晚坐鼓琴有懷葉子星期

鴻雁空秋影離居一撫琴閒雲歸岫逺皓月出林深桂冷遲花气城孤急杵音楓江蕭瑟甚之子獨登臨

蚤春郊逰同登朝斗巖小飲分賦

東風防日綠成蹊出郭晴煙散馬蹄預擬登山烹白石何當載酒聽黃鸝巖花對客同髙寄竹杖逢僧當觧攜愛煞汀洲芳艸徧裙腰一道翠煙迷

蔣貢士蒔

蒔字若子號碩輿嘉善人所居遭回祿從烈焰中負父出母喪茹素三年未嘗見齒

國初以嵗貢當授學博未赴卒

贈戈藎臣

靑髯紺老仙翁甲子惟應問八公獻防昔曽髙冀北平刑今尙憶蒲東歸來賦就勤耕謝客門閒獨種松生計滿階培玉樹錦堂日日自春風

沈貢士槎

槎字星浮桐鄕人順治辛夘貢生當明之季與孔自洙張超張方起稱桐川四子乃三君相繼取科第而槎獨以明經老閉門學易晚年更精禪學海昌陸嘉淑甬上李鄴嗣序其墨亭詩鈔咸謂忼慨歷落峭絕凜立非無意於世者其子出家天童得法於嘯堂老人亦善詩昔年曽居予裏卽予所與倡和之杼山上人元盛也

楊義士行【有序】

蔡京鐫元祐黨碑時石工安民乞免鐫名士論愧之偶與友人論英宗時楊漆匠事感而賦此

指揮門達太無狀抗論獨有楊漆匠袁彬李賢兩得全至今聞者爲色壯條陳指揮數十事詭言內閣促我上詔許防訊始得白不然已死錦衣杖多官咄咄稱丈夫心驚膽怯難自誣相公具疏且乞去未防奪情何爲乎擊節表章一義士此是當時搢紳之所無

次皮日休訪陸蒙不遇韻

晴墟煙暖竹籬斜踏雪來尋甫裏家閉戶惟遺堆徑葉窺簾還著供瓶花已聞處士宜除令亦號徴君未賜麻百世自當逢賞鑑大何必重侯芭

蒿齋狂士馮秉恭

秉恭字子近平湖人名家子放迹不羈骯髒與俗忤善哭意有不適長號者移時爲諸生不遇晚居北郊別墅貯法書古瓷以自玩嘗與劍客飲人拔地起舞或醉臥水艸間與牧竪爲伍驅犢負蓑作野老態奧古之致發爲詩歌多憤張之詞亦近代一恢怪士也有亦諺蒿齋諸集

長夜燕坐兩童子垂釣得魚

老人怯暑朝慵起起來抱甕藥欄裏薄糜照影鹽酪稀防刳匏瓜調甘防曲木幾橫叢竹陰出水良苗映鄰里呼兒閒探免園冊前羅珍奇後滫瀡世上大有多藏人此時肉食未爲喜冰漿玉碗赤瑛藕簇金盤瑤雪蘂寒羮脂滑雜消熊琥珀紅香浮綠螘食客蒼頭詫萬錢悅口充腸一飽耳兒言口腹信可賤阿翁澹泊太無比朝虀暮韭若闕如彊笑無歡體防痏楓樹東頭波潏淪銀鱗撥剌從文鯉漁家乞得釣竿歸圗取阿翁晚食美踏歌逺去俄逥旋兩枝綠玉照淺水大兒憨癡倚岸垂小兒黠桀走中沚翻菱牽荇瞬息間白小紛紛大於指憑陵號叫賀得魚叱吒狂奔如鬭兕拄藜往觀三太息得魚忘蔬嗟可恥廿年溟渤多烽煙斥鹵桑田生棘枳戈船空拜越將軍釣鼇難覓任公子不如結綸理一竿裝成漁艇籬邊艤茶煙詩卷颺淸風泛宅浮家今日始南鄰惠菊種名秋裙帶蒼頭傭耕手自種之

野圃添新種閒街走倦翁挈瓢兒亦喜荷插婦能同土潤除莎艸畦偏畏蓼虫秋菇今嵗美伴飣夜燈紅

沈甥平萬赴粵東幕

能文沈約兒仗劍別親時海繞魚蝦異山窮犀象知珠明龍母峽梅老曲江祠辛苦憐同學貪泉好賦詩

涵輝過話知城中傳余病死

有死人皆諱此翁殊不然故交疎日暮多病受人憐謬忝全歸譽容題自挽篇風塵淹短褐我亦畏長年

挽錢穉農

北地登樓罷還鄕未十年一編傳圃史百結上花船人事詩名誤天眞艸聖全松楸卽長夜猶恐出談

聞蝗

年丰屢慰老來心木榻空堂枕素琴逺害見人低白首甘貧抵死賤黃金濯纓欲寄滄浪水抱膝休賡梁甫吟多難不堪頻北望飛蝗接翅渡淮陰

苦熱

棲遲疎放百無能花藥深欄盡日憑阮籍忘形猶白眼虞翻死後又靑蠅消磨茶焙春前雪潦倒魚餐雨後罾何日芒鞵淩玉井浩歌天外倚孤藤

奉贈三一庵拙上人

寶地初開祗樹重日看海上兩三峯白雲流水齋時磬黃葉孤村薄暮鐘晏坐不知蔥嶺逺行人只向虎溪逢杖藜許我歸來老多種門前百尺松

蔣貢士玉立

玉立字亭彥嘉善人少從張西銘遊講求實學順治甲午拔貢名滿長安父有疾夜不觧帶厠牏必躬浣里人稱其孝詩文峭厲力追正始有泰茹堂集

掛劍臺

延陵空贈劍觧佩掛南枝一去畱餘恨重過弔豈知暮山遙對酒謌鳥暗催詩餘亦愁心者離離芳艸思

渡江

江流九派盡朝宗六代繁華悵舊蹤千里云浮步樹片帆風送蒜山鐘鶯花半落愁邊過烽火頻年客裏逢五嶽尙賖他日願何時汗漫一相從

寄魏交讓

靑郊結伴共相招白社風流尙未遙日暖鶯聲聞栁陌春深花落轉蘭橈騷人自紀庚寅嵗旅客重過丁夘橋我念離羣空對月懷君江上影蕭蕭

陳舉人秉

秉字夏臣龍正孫順治辛夘舉人父歿以哀毀寢瘵而夭

月

素魄雲中起抽毫憶謝莊寒生金掌露影動玉鉤霜半夜懸淸漢三更落故鄕還將遊子意機上照流黃

渡漳河

馬上闗山雨雪多茫茫北望見漳河寒云接地行人防衰艸連天獵騎過倚劍中原逥白日開樽上國渺蒼波何當鄴下繁華地極目蕭條一醉歌

蔣秀才玉章

玉章一名瑑字篆鴻號禹書玉立之弟九嵗以詩名意致絕不猶人順治辛邜中副車著有三逕艸靈威集二蔣風流冠絕一時而皆不遇惜夫五君詠

楊孝亷維斗

夫子金石操夙昔厲風軌歷事多感激處暇惇素履亮節被時論榮名炳良史臨難永不渝遺形齊生死

陳黃門臥子

給諫本軒舉任尙懷往哲越禮襧生才好盡嵇公舌砥修類湘蘅綴調儷郢雪抱石投淸流邈焉身自潔

顧明府漢石

顧公古遺愛行卓品亦正徴異中牟尹適治單父令沈識旣內融朗照復外映蘭姿或可摧桂質末愈勁

趙記室子玉

記室曠達士遺世甘沈伏坐鎭推雅風行吟標奇服隋珠𨿽善藏炯然別魚目浩蕩歸江湖彭咸同所宿

夏內史存古

夏子才軼倫髙步徴前矩奮身厠緹幕淪迹混緇羽攄藻振矕文吐論洽晉麈矯矯玉樹枝慷慨就黃土

南園雜感與余淡心林衡者同賦

故國芳園在垂楊落日邊不知金穀變還聚竹林賢向秀聞孤管嵇康廢五弦傷心歌舞散花鳥若爲憐【附考園爲故武部錢仲馭防遊之地】

再訪吳日千因憶遇吳於顧氏東園今五載矣悵然志感

辟疆回首五年愁每見吳郎憶舊遊白首自參天半嶺紅泉並作海西流庾公淸興偏宜夜宋玉深悲畏及秋山水依然人自老月明無那更登樓

鹿城道中懷歸恭葉嵋初

西鹿城邊傷客心新洋江畔搗衣碪陸機漫擬吳趨曲莊舄仍爲月下吟煙入戌樓銜暮色云生驛樹結秋陰懷人此際堪乘興不得追遊到竹林

與歌者蘇昆生【故寧南侯左將軍客也】

酒滿壚邊花滿樓相逢猶作少年遊歌成白紵翻新調憶到靑門哭故侯玉帳不懸秦塞月璚簫空度漢宮秋傷心莫聽何戡曲三疊伊涼自白頭

題蘭寄所知

湘江春暮百花稀竹葉叢生蕙艸肥折得一枝心萬里可憐不上楚人衣

江左天民項隆錫

隆錫字子介元汴孫弱冠爲諸生有名徜徉詩酒自號江左天民有天籟閣槀嘗暱小史昭華成防句五十四首以自懴云

枯魚過河泣

不見過河魚昨日失水今日枯爾曹相視而嘆息北邙螻螘待爾食

庭中細艸紛雜課童子琦防等芟艾獨存秋色十餘種

鉅細各自生於何生去取晨興覷厥根防茸若灌莽有黨卽有害邪正偶然聚閉塞雨露資尺寸僭吾土縱觀天地間陰陽非共府松栢挺雲霄亦畏九枚侮呼童聽指揮一仰當一俯防畱靑翠佳去者愼勿怒我生嚴好惡不以艸無主或恐亂苗莠著言始鄒魯異日買山成奇石疊小圃習習猗蘭香庶防君子伍

昭華曲

簮筆垂囊倚碧紗看來粉黛失繁華移將一樹連捲玉滿院春開解語花

結社蘭林防曲池名流畢集每追隨故將險韻書花片分送尊前索賦詩

洞庭霜後橘林開百顆從人走索逥金殻玉瓤親自剖甘酸嘗過始傳來

陸封君敷樹

敷樹字映蕚號賁葊嘉善人有世滋堂集子榮登康熙庚戌進士

贈友

有日不再食髙懷劇耐貧望衡藤共架近郭竹爲鄰詩似陶元亮人同汜稚春十年聽舊雨交托白頭新借園翁沈信

信字驚濤平湖庠生好擊劍工艸書築捨城南顏曰借園示寓形宇內之防我宗人古貌古心者交推借園翁著有贈言集

秋暮寫懷

綠楊隄轉蓆門通香散花光隔繡叢檢盡古方憐病久題多冷韻笑詩窮遙山雨腳經時散繞屋秋陰向月空欲賣舊琴尋釣艇煙波深處伴蓑翁

檇李詩系卷二十五

欽定四庫全書

檇李詩系卷二十六

平湖沈季友編

國朝

南溪學士曹爾堪

爾堪字子顧號顧庵嘉善人勲之長子順治壬辰進士選庶吉士兩冠閣試授編修扈從瀛臺南苑

世祖褒問諭令與吳偉業同注唐詩丁艱起補轉侍讀旋陞侍講學士轉盼三擢異數也性彊記諸瑣屑事能舉其原委人一見輒不防若輿圗要害山川形勢指畫悉聽者神竦當世以大用期之無何詿誤鐫級尋罷官歸而優防田園皆二三老友選勝賦詩間爲逺遊篇什益富爲詩淸灑可諷與宋荔裳施愚山沈繹堂王阮亭王西樵汪苕文程周量諸公稱海內八家有南溪集

題霜菊捲

江南蕅塘涸黑泥埋刺蔆芙蓉褪殘靨蒲萄縛亂藤亭亭古松蓋歲暮堪作朋晚花晚唐詩許渾與薛能

古銀槎歌贈荔裳

長安伏日赤如火曲檻虛亭門不鎖宋公召我園林遊河朔冰盤浸果山雨忽収賔客至出示酒鎗異恆制枯槎怪石坐神仙周彜漢卣應無二元季巧匠朱碧山市隱臯橋稱絕藝倪黃山水吳興書幾與古人爭位置羣賢驚詫手摩挲神刀鬼斧曾琢磨西郵好貯葡萄酒南海空矜鸚鵡螺至正年間遭殺僇野火燒天煙萬斛內府珍裘裂雉頭舊家寶瑟焚蛇腹獨此古物在人間感慨乾坤同轉轂祕器偕藏埒球貝波斯問價昻珠玉三百年來貴有徴請檢陶家輟耕錄亟呼從者傾郫筒恢拓智勇開心胸爲慶遭逢落公手甆盌況出隗囂宮兩美相兼且觴月干將莫邪亦神物枕蛇騎虎安足愁讀罷長歌嘆奇絕宋公本是神仙才文筆不役人間來何妨跳入銀槎裏禦風萬里遊蓬萊

鄴城引

淸漳濁漳注城外城上愁雲大如蓋髙臺峩峩生暗塵白楊蕭蕭起天籟君不見鄴中全盛時玳瑁樓前珠箔垂南皮沈李公子醉西園樹葆美人隨建安黃初一朝變千載繁華等流電紫狐夜嘯甄氏宮緑艸霜凋武皇殿秋風客思眞悲哉道傍疑冢空蒿萊月明繞樹烏三匝猶逐當年銅雀來

滄海行

滄海晝驚街市空人家大屋火熖紅逆渠奮臂在倉卒屠戮命吏如寒虫君不見嚴裝夜走沂山腳膠州金錢恣充槖回鞭立破睢寧城浮橋徑渡宿遷郭沸鼎魚遊何所逃勁兵壓陣如鴻毛黃河日落鼓聲絕鯨鯢血赤腥弓刀擒魁方略制俄頃膚功壯气靑天髙可知縛虎勢宜亟追奔月沒轅門黑俘馘多歸淮海營勾連自絕湖南賊深山羣盜逋天誅招徠解散今有無後事經營貴全勝聞有逃兵在襄鄧

韓聖秋過訪奉柬兼懷束云雛劉潤生

客過門猶靜堂空語自深故人同雨雪奇士獨山林樹沒秦州逺天低少華陰好音何日慰憶爾對牀吟

廣陵懷古

何須故老話興亡兵後繁華事茫防水曲流通汝漢蕪城衰艸恨齊梁客尋芳榭驚歌斷馬過朱欄識酒香不盡淚防傷往迹野桃紅雨濕雷塘

春晚柬屆甫寅仲

緑暗池塘春事稀酴醿染紫木香肥銀紗薄映蜻蜓翅宮粉才銷蛺蜨衣梁燕去隨紅雨落沙鷗輕逐白雲飛江幹何處添詩興芍藥花船泊釣磯

寒食春墅

糢糊曉雨漫霏霏寒食江邨客正歸杏酪分香茶竈冷麥餳膠齒柘煙微春塘燕子愁相並江店桃花濕更飛如辦眞靑篛笠茜溪東下鱖魚肥

無題和王阮亭祠部彭駿孫進士

翡翠妝殘睡起遲鴨鑪香縷熨相思念珠愛數紅蕉子銀甲愁牽白藕絲綺閣漫矜三婦艷錦衾惟許一人知傷心舊約金尊散寒食啼鵑細雨時

元城竹枝詞

南方佳果勝侯鯖丹橘黃柑膾緑橙寒夜更添滋味美紅泥鮮筍到臨淸

衛源竹枝詞

舊藩宮殿已荒丘玉蝀橋空水自流百尺觚稜餘碧瓦行人遙見望京樓

金陵竹枝詞

髙館笙歌樺燭紅幾年飄泊各西東秦川公子黃金盡種菜猶棲舊院中

天棘條侵舊殿斜秋虫交語野棠花射生獵盡銀牌鹿誰向鐘山采木

李布衣麟友

麟友字振公號於苑嘉興梅裏布衣

贈衣行

梅溪野士嘗衣褐冬亦不加夏不脫已經寒暑六七年領緣不完襟百結沈郎惇友無親疎贈我匹練五丈餘制以爲衣見賔客舉止覺與常時殊鄕人重衣不重徳談笑從今壯顏色

登審山有懷周篔沈進諸子

長水通梅裏橫山近硤川登臨猶可見惜別已經年葉落淸秋樹鴻飛薄暮天故人無恙否卻望一淒然張太守茁

茁字文葭號靜巖嘉善人順治壬辰進士授刑部主事轉禮部歷襄典禮

賜金綺廐馬擢知安慶治郡嚴肅上官心折焉有學心

堂詩鈔

盆柏

勁質淩寒雪蒼枝映碧苔才成方寸木已具棟梁材邵窩老人莊孩思

孩思字汝揚晚號邵窩老人秀水庠生莊氏自友仁曁孩思三世皆壽逾八袠舉鄕飲賔故人沈云如暴露年久其子孤而貧爲買地營葬里人欽其髙誼有邵窩詩略

貧子吟

故人之子淒以其捉衿露肘衣離披居無四壁蓬爲戶瓶空累日火不炊妻兒委頓饑欲死嗷嗷僵僕誰能支羞將此語告戚屬幾番擬賦招魂詩吁嗟一歌歌聲涼所知曾無升斗移憶昔我友重意气千金一諾如等夷此道依稀還在人何爲今人不古期米如珠兮薪如桂吁嗟再歌歌益悲優孟衣冠學不得何時慰卻地下叔敖知

送堂主自參

十八髙賢社何人推道安白蓮開未謝溪水夜潺湲

虞美人花放戲拈一絕

美人歌罷成黃土今日花開花自舞不信當年泣數行但看曉落猩紅雨

偶吟

世緣生熟意何分斷壁懸崖總不羣獨有秋空云外月萬川一樣在波紋

錢進士棐

棐字子輔嘉善人八嵗賦白燕詩順治壬辰登進士築托園以老

張麗華臨妝池

佳人惜影厭靑銅妝罷獨來臨水整回波兩兩自相憐流入脂香雜絲荇敵兵壓寢碎紅顏鴛鴦乍死淸波冷嬌面風來影已枯一片寒煙縈斷梗亡陳豈獨色所爲泉咽聲聲怨髙熲君聲玉樹聲未銷馬上已歌淸夜永

過貢士銘盤

銘盤字伯新平湖人京兆廷訓長子少以才筆知名貢入南雍父歿叩

闕得贈防之典年七十九卒

宿望海樓

月髙長嘯醉樓中微掠朱闌海面風夜半天妃鸞馭去射波千防小燈紅

【附考樓在平湖乍浦苦竹山上海靣靜夜紅燈數千飛躍不定土人云此天妃夜巡也】

徐秀才啟芳

啟芳字梅生海鹽人有竹塢集

晚霽野遊

長嘯天何濶閒遊眼獨明殘霞鳥外落斜日雨邊生不學妻梅隱徒深脫劍情那堪覊旅客向晚聽秋聲嵖岈外史沈棻

府君諱棻字子佩號藕庵平湖人順治辛夘年二十六舉於鄕壬辰成進士性英爽喜交遊率任本懷不爲隨俗軟美之態遇裏中纎兒輒嫚罵好窮治酒饌選妓徵歌座客常滿遇友人患難貧乏傾身濟之時三吳多文酒之防府君靑衫白襪吐音如鐘拂袖作梁父吟覺一座無人乙未對策後又七年授河南西平令土荒民散府君招流亡給牛種諭以歲丰取償免其息民𦇤負至墾荒數百頃又許以布粟代稅卽束麻擔艸亦細不憚煩歲募河夫多逋逃患乃按貧戶充役民喜得食且以償稅率爭先赴工工易竣邑衝差徭不時豪彊隱蔽多偏累乃按戶均防一年止役一日歲有餘夫甲辰飛蝗徧野獨不入西平境士民建祠北郊邑有山曰嵖岈因號嵖岈外史府君居官後益復好學於衙捨隙地手植垂栁數株構艸堂於緑陰之間與幕中文士乘小駟遊汝墳長林幽寂竟日吟嘯𨿽山農牧防無不熙然於令君之側治聲爲中州第一頋天性峭直遇事彊項不爲屈覊俸十餘年向善病至是益甚卒於官年四十七有柏亭稿二十年來孤兒抱痛敬登遺句涕泗從之矣男季友謹述

桞梢行

黃河春響走怒濤桃花滚滚飛晴郊軍符如火下州縣河夫隊隊解桞梢前年一決孟津後今年又潰成臯口可憐河上小民家千邨萬落無人守白骨離離棄北邙靑秧拂拂沈南畝洛陽諸邑起千夫挽軸牽輪吏夜呼裝成萬束靑靑樹去築河堤急上途傷心九曲眞靈府駭浪何爲禍玆土刻玉懸勞堯帝心沈茭難制馮夷舞古道荒涼緑影空滿堤無復舊春風明年古桞重飛翠淚落殘條剩葉中

大梁

冷雪如鹽衝綉防漫漫直走夷門道馬背春寒望眼長花城一抹古大梁山帶橫腰殘靄白河聲出口怒濤黃吾思昔日魏公子結客翩翩到街市十萬秦兵夜叩關錦袍壯士因誰死更聞好士梁孝王座中翰墨生古香兔園花艸平臺雪詞客紛紛各擅場太息髙蹤杳難作長街廣陌春風惡沽酒亭荒翠幔低折腰人笑靑衫薄傲吏鞭絲怕軟塵那憔悴過三春斜陽終古消魂事汴水飛花亂撲人

汝南道上

籃輿來去日愁向積陰繁橋沒多荒徑鷗飛失故灘秋因雨易夕水繞俗加寒比戶荒煙裏何人駐馬防季秋偕云馭田子三兒泛菊劉文學山莊同宴者薛廣文

秋林風日好來赴逸人家已對伯倫酒還思陶令花客情緣少長吏語自煙霞更喜薛夫子淸樽共物華

寒食祝奠先慈

何處芳原問傷心南望時由來泉路感重繞白雲思杯薦他鄕酒花開舊日枝惟應歸路近灑淚滴松脂

信陽山行

本是靑山路如何黃綬來途應知馬老花似笑人開郭近千峯斷淮通一水廻行行吾欲賦畫角轉相催

申陽吳二寅長見枉畱飲

客捨誰相賞還欣二妙逢長歌惟子治行有吳公並繋花前馬如聞松下風淸宵涼月裏莫使緑樽空送陸藍田同大兒南還因憶藍田尊人

吾已倦遊久君行復此來早隨春雁至猶及海橊回客路河橋晚故人鄰笛哀歸途欣並轡終愧阿戎才

章遠南歸

骨肉誰能問常時獨爾從貧眞同落葉賦可泣秋蛩殘月闗河路悲風弟妹容思歸我已晚何處有芙蓉

防輝入都不果送其南還

未久便爲別知君難遠遊因思張翰鱠不上仲宣樓小雨梁園夢蘆花吳地秋相如詞賦好終是攬皇州

送六弟二首

未有寧親計因風賴汝歸同懷陸氏橘猶愧老萊衣夜月鴻難聽秋林葉自飛倚門方念遠驅馬莫教違連枝能幾日戀別竟如何客在依花蕚人歸落芰荷秋程風雨易旅夢弟兄多珍重出門意還時且嘯歌

皐旭自都訪我因從歸裏詩以送之

淩雲久已賦今始上金臺爲有故園思還從訪戴回客心殘墜葉秋徑老莓苔陶令歸來後寒花更幾開

同三兒雪中行汝南道上

朔雪晨行集無邊已道周何人茅屋問著處野僧畱帶怯東陽瘦寒深稚子愁長年飄絮裏只自愧閒鷗

酬吳洛陽

鴛湖相望地出宰舊西京嘗念吳公守多慙許氏評春田誰雉乳花縣自鶯聲撫字今難問能無同病情

三兒歸詩以遣之

望汝成歸計汝歸又繋心𨿽然春艸路多恐曉寒侵藥爲長年采門須問世深客亭今夜月猶是聽猿吟

宿信陽山寺

山城知不遠緣暑漫停茵舊寺僧何在徵途老易親栁低堪繋馬螢細只依人無事問禪榻浮雲久此身

東郊偶步至寶巖寺

冬林無勝賞猶欲問原田日靜寒云里人衰落葉前依禪還舊寺訪俗少新煙惆悵斜陽裏從今已幾年

西平詠古八首

柏亭春靄

封國貽來久鄕亭望去新風淸山郭曉云度野橋春雞犬遙連楚桑麻宛在秦行車長駐處爭識種花人

雲莊雪霽

四望白皚皚髙風下石臺官橋冰未合汝水凍初廻峭壁參天影窮檐負日開自憐能掃雪不向洛陽來

周泊漁歌

碧水橫梁筍靑絲展釣車空邨聞櫂唱前岸有漁家夜雨流菇葉秋禽起蓼花江湖吾有興何必上仙槎

義岡牧笛

入世懷良友長貧感素心非時猶韞玉何地好分金細艸全披徑斜陽半在林悠悠牛背上短笛是知音

龍淵夜月

灩防棠溪水蒼龍起石磻靑蔥蓮葉劍紫气繞河幹利器藏歐冶前朝慶鐡官淸光千萬里向誰防

妝臺野雲

贈佩天邊杳支磯石上分荒臺銜晚照滿眼散秋云磵蜨銷紅粉山光掩翠裙孝思如可問吾欲一逢君

鄧陂澄波

太尉多遺迹中原感廢基當年曾伐蜀此地早開陂迆北平田濶徵西返道遲汪汪千頃在爲爾更追思

郅冢煙樹

荒壠迷春艸髙丘帶夕陽我來時下馬一拜郅君章史誌鴻名舊碑銜螭首長蒼茫煙樹裏父老向蒸嘗

九日因積雨不赴登髙感懷之作

揺落頻驚節候催況無霽色可銜杯憂時祗有愁霖唱對景何心九日臺雁向霜前難聽遠花從開後未歸來田家禾黍今何似莫上髙城極目哀

感署中栁

垂來舞袖已蹁躚因憶靑靑長客邊幾樹籠煙斜月夜半簾臥閣夕陽天歸思久逐陶潛賦老去空懷張緒年今日春城憔悴甚何當蔥蒨日三眠

遂平道中

當時攬轡已成蕪極目蒿蓬更問途三戶殘黎歸業否六條法吏盡心無月髙茅店聞雞少人去荒原斷雁孤亦自勤勤思撫字自慙拙筆未能圖

申陽感事

荒城已分一枝安何意還驅徵馬看本是

盛朝新制節猶傳憲府舊旌幹停杯客裏知誰問行路人間覺更難多少巢由車下拜靑衫幾濕不堪彈

信陽寓何翀六書齋

幾度停軒舊此亭疎簾淸簟夏還經不辭愛竹王猷看遂有新詩水部聴夜色閒來惟小樹春風散後自流螢物華是處須當賞煙月何心老客萍

渡河

子規聲裏走天涯解纜津亭日又斜果爾飛流同水箭剛逢積雨漲桃花平生忠信誰相許身世浮沈自漫嗟便擬維舟貰殘醉荒煙漠漠楚人家

九日病阻登髙

幾逢令節重徘徊病裏閒情只緑苔問俗已疎禾黍外寄身合向藥苗栽猶存瘦骨衫香落始過荒亭雁影來楚客今秋思更苦望鄕猶阻舊登臺

秋夕病懷

葉丹苔碧總佳辰零落秋容自苦辛久分去官同栗裏寧知多病老漳濵宵淸只聽莎雞泣芳盡空憐蕙艸春我已東陽孱瘦甚柴門難緩舊松筠

送遂平歸養

君恩幸許防衣裁良友於今勞溯洄畫省𨿽分行雁杳河陽猶奉板輿回家臨晉水魚因出人到春園萱自開我亦庭闈遙在念吳山彌望白雲來

送友人南還

瀕年薄宦涉風塵又見春回楊栁新何處易銷潘嶽鬢河陽縣裏送歸人

庚戍早春有以官梅一枝獻者感其江南舊種浩然有故鄕之思乃援筆漫吟以寄意焉

日落孤城走玉塵誰家長笛弄寒頻隴頭一夜東風愁殺霜花防鬢人

蘂冷枝寒我欲愁折來還向膽瓶畱小梅也是傷南客一樣春風說倦遊

陸參議光旭

光旭字鶴田平湖人順治壬辰進士由保定知縣擢禦史言中機宜而議巡方一疏尢侃侃不事囁嚅遷冀南道服闋補江安糧儲道爲羽士朱方旦波累徙謫以終

春日同顧云馭登靈鷲

畏折尋山屐春光我負多關河悲戰壘天地老煙蓑鶯咽殘枝雨花寒夕照坡浮雲堪極目何處可狂歌

和東坡西臺簡子由韻寄永錫弟

黑地沙寒艸不春骨肌銷盡伏蒲身題襟空負生友泣血猶存誓墓人敢冀九卿疎漢法從來三宥出堯神與君未了前塵事夜雨靑山續舊因

嚴柝森森气慘淒爲防書牘幾眉低風霜斷侶廻峯雁形影難棲折肋雞遠塞每傷驢背弟故園何處鹿門妻寒蛩昨夜啼殘月猶夢疎鐘出掖西

蔣涇縣云翼

云翼本名防貞字鳴大嘉善人由府庠中順治甲午舉人任江南涇縣知縣

無題

妝成十五盡長眉碧玉期未有期新蜨愛花常防粉春蠶獨繭漫抽絲不防湘竹愁仍結卽化巫云夢豈知惆悵臨風無限恨明璫何處解相思

甘山居士於琳

琳字貞瑕號甘山平湖人嘗承父志述三易得習學九卷廣變四卷象告二卷皆原九圖之意以立言生平好接異人上至天官家言下及地理諸書以至馬杜二氏之學靡不精妙通繪事善行楷若擊劍談兵諸技時亦爲之晚年忽盡去其學發梵經大藏俛首沈思疏注楞嚴法華華嚴諸部棲遲精舍累月不去啖菜飲水居然苦行卒於康熙庚申年八十五有香祖庵艸

雜詩

灼爍健少年匹馬彎彊弓橫視藐四海焉念江上翁老翁仰天嘆白日西欲東我昔十七八目亦無飛鴻上馬舞雙槊下馬賦秋風倐忽年嵗移頹然不復雄爲我謝少年日月如飛蓬

贈鄭兩爲備兵西寧南歸裏門

建牙開府黑山東此日聲名在五戎苜蓿花濃宛馬健蒲萄酒熟戍樓空風髙吐魯驚傳箭雪滿蓬婆競挽弓生入玉門班定逺何人重報月氐功

詠夜落金錢花二首

深紅防防映重茵開到金錢花轉新夜靜露濃和月落明朝愁殺采花人

輕花灼灼葉田田午半平開近綺筵漏永不聞妃子嘆誰家撒得洗兒錢

施訓導鋐

鋐字公逺平湖人順治壬辰恩貢任義烏訓導奉裁補平陽以母老乞歸居喪哀毀庭產芝艸人稱爲孝感云

望若耶溪

薴蘿山下若耶濵越女如花貌勝春一自五湖煙櫂去月明江上有荒津

和王文老手談韻

玉局丁丁興未休隔垣微聴子聲幽金門不召羊保聊與松陰解客愁

曾舉人畹

畹字庭聞寧都人客至之寜夏衛以商籍舉甲午賢書奡兀負奇足迹徧天下初入淛與秀水陳莢交善常至其家康熙甲寅闗中孫伭伯守備平湖乍浦挈家口依之居二載徙通州卒

歸賦

中原飄泊久親老且歸耕井邑無安土山城尙甲兵霜花餘防畝風雁走河聲子弟不相識呼童數問名

別鴛水陳堯夫

世亂誰知我人猶不識君丰城老劍气越俗總浮雲舊國三春異他鄕一夜分封侯寧有命坐笑李將軍沈教授煌

煌字火文嘉善人明季文獘競獵六朝煌昌明程朱之學設席敎授負笈者三百餘人學者稱益先生順治甲午選貢不仕終有益堂稿

國學觀禮聞雅頌

辟雍尊首善逖邇利觀光冑教防初命賔興旦再颺威儀開萬域耳目聳遐方道式先儒重文隨聖代昌上丁期合吹二酉聴翺翔釋菜因周禮歌芹撰魯章一牢傳漢祖亞獻憶唐皇肆俎推前席燔柴降內香朱弦流挾瑟彤管佩循墻振步依庭鵠聞音覿望羊耑家求戴聖釋句仰毛萇天子防蒿柱名臣出柏梁篆分白玉署簾隠紫薇郎振鷺西雝潔鳴鼉東序喤耦三延矍相更五祝膠庠兄在通侯侍師嚴髙弟彰中原無棄植小艸總承筐啟綘欣聨鄭解頤爭說匡性情深誨迪气運奕柔剛虎觀忘同異龍門疇頡頏質疑勤負劍請業敢登堂於邁從公飲陳常徧爾疆塵應執禦濯徳詎施觵闕裏麟遊近尼山豹蔚長茆澄圓沼碧桂拂閟宮黃稽古桓榮座箋經頴達牀瓊花連散髻羽扇映絲韁階戺紛干戚邊陲靜斧斨聚奎驅野馬倬漢掃貪狼惟有言靡憾誰云讓未遑蕩平知會極作述佐垂裳玖佩偕鵷鸑簫韶集鳳凰金臺倘擁篲石鼓勒星霜

寄贈止嶽弟刺史粵東

竻竹城邊試錦衣爛柯山下艸初肥春風防夜吹鄕夢逕傍天南一雁飛

天啟宮詞二首

豹髓燈懸鳷鵲紅鑾輿宴罷帶雕弓敕教繡鐙三千隊共赴西園看射熊

內監傳呼謁聖人押班紫袖學稱臣近來喜黜毛延壽天子臨軒自寫眞

吳仲子蕃昌

蕃昌字仲木海鹽人忠節公子居母喪哀毀而卒再經雞山酬開美祝子

送子淸溪月當時鴻雁歸今嗟芳艸發長與古人違云冷靑蠅散林空白鶴飛山陰回首裏同此一沾衣

過南郭江道士舊居

水漲蓮溪館秋風自掃除野花埋石鼎閒月照金書雞犬當時宅蒿萊此日居還山何處是招我白雲車

中秋病作

病骨秋蓬似迎風欲共飄白雲千里薄黃葉一城搖月滿山庭舊虫鳴玉露消客誰陳七法空憶曲江潮

吳市重逢陸大立頃有贈

西風暮雨下滄浪短鬢黃花並有霜一問故人多宿艸再來歌地是衰楊平原舊客今誰在伏勝遺經半未亡還取靑尊盡疇昔月明重與向山塘

吳秀才謙牧

謙牧字裒仲海鹽人生蕃昌従弟亦以母喪哀毀卒里人並稱孝子有困勉齋槁

谷水歌

雲峯九十九蒼翠滿山松借問淸秋月先縣第防峯我登湖上樓湖上秋風發蕩搖湖水光欲墮雲中月王秀才之圻

之圻字肇域嘉善人明季稱詩者率宗竟陵之圻力持風格従粵東歸手一卷詩曰嶺橋山水盡在我奚囊中矣其曠達類如此年未彊仕而卒有鳴鶴堂稿

悲歌

道逺不離刺心立談可期白首結交何多以彼富厚今日黃金盡明日猶相知斯人果安在出門欲何之

鸜鵒歌

涉溪買鸜鵒羣笑王生癡萬里相攜走庾嶺千金不易連城姿一眼五色光催璨山人愛殺爭題詩君不見陽翟賈揚鞭走馬南越逵詡詡陸賈橐中貲明珠不售翡翠死何如端州采石兒人生要在有逺識多忮多求徒爾爲錢處士鴻

鴻字羽可號若庵海鹽人陞之子築室宋湖好行其徳鄕人私諡貞毅有撫松居集

尙胥亭上步月

荒亭寂寂倚胥川野曠應知受月先光湧人如天上坐景浮橋似漢中懸珠藏釋底明生夜水並江心味入禪莫道孤忠徒自苦海濵祠墓至今傳

【附考尙胥有廟有橋在海鹽縣西北十里並其兄尙祀焉越絕云耕於吳之南鄙城卽其地旁有望珠亭】

賁湖秋望

賁湖地僻宋邨名荻月蘆風秋自生蕭寺僅存方外想野航恰備畫中情繡衣墓頂松猶挺給諫塋前水獨淸可但曾孫懷祖澤隠淪多尙話先生

【附考湖在海鹽縣西三十五里一名宋邨湖俗名宋坡湖錢給事彭侍禦墓在焉】

舟行鸕鷀湖

萬頃波平綠漲濃祠開黃道正防茸占來澤气常疑雨聴入山風已逗鐘短屐便將尋紫峽輕帆忽復指靑松此中好景偏宜夜莫阻遊人月下笻

【附考在海鹽湖濵有黃道廟隠見峽山西出爲靑松塘土人云峽山鐘聲至宋湖呂塜間則天必雨】張華亭超

超字伯升號檗持桐鄕人順治乙未進士華亭令秋夜聞鄰姬鼓瑟

露冷梧楸玉杵催誰攜寶瑟漫徘徊無心自譜鴛鴦曲有意偏添鸚鵡杯拂拂梁塵飛綺柱離離鳳影落叢臺髙堂夜永淸暉徧疑引瀟湘帝子來

張醫士逸

逸字泰庵嘉善人精岐黃術善撫琴工詩好畫山水有日休堂詩

煙雨樓

樓外笙歌列畫船湖光春色總堪憐遊心不待壺觴醉寫景難將水墨傳晴浪忽飛千尺雨逺邨常帶防分煙斜陽乍向層城下月色無塵到檻邊

何通政元英

元英字防音秀水人順治乙未進士由行人歷戶部郎督理大通橋監通州糧漕獘盡剔以才望選授禦史封事甚多皆闗大政康熙癸丑視鹽河東內陞歷通政參議乞歸生平慷慨急人患難性好客珠履常滿酒鎗簮珥時在質庫中不悔也予慨當世士大夫嗟卑患貧作自了漢羞與寒士爲伍其猥瑣鄙屑之態豈堪令雅人見之如先生者其今之廣陵散乎送楊武部奉使交趾

甲帳云従象郡開日南驚見使星來披誠自有珊瑚樹懷逺猶存馬援臺澤徧雕題蠻獠舞檄傳浪泊鼓鐘回佇看萬里圖王會漢殿眞儒諭蜀才

陸知州翔華

翔華字季衝嘉善人順治乙未進士授郁林知州再補廣徳均有惠政及人

竹

原過初傳簡張騫已拜侯一叢枝更密千畝節還修樂向池春音従嶰谷求離離芳實好只許鳳凰遊周禦史宸藻

宸藻字端臣號質庵嘉善人順治乙未進士選庻吉士擢禦史有直陳漕規稅等疏視鹺兩淮盡剔諸獘旋遭遷謫認工贖免歸裏後與錢龍門孫子毅曹顧庵郁衷恆沈止嶽盛筠齋輩仿耆英防以詩酒爲樂有柿葉齋自東客遊諸詩

張稺恭中翰招同髙念侶副憲王蘭陔水部湖舫宴集

晴湖如練水雲收畫舫相攜興自幽幾處柳陰浮緑蟻誰家花影傍朱樓回思聚散憐佳防過眼風華感昔遊搔首斜陽頻悵望乾坤何地是滄洲

秋懷

憶昔曾看禁苑花

恩深寧敢效懷沙病收陶令三秋菊貧賣靑門五色丘壑道存惟我輩江湖歸老已無家不堪往事空搔首獨立蒼茫起暮霞

春風

幾番花信扇微和繡陌紅樓處處過可道玉闗偏不度如何吹入柳條多

楊知州應標

應標字勝林號南城嘉善人順治乙未進士除江南寧國府推官缺奉裁補江南溧陽縣令再知河南鄢陵縣事皆有政聲陞雲南劍川知州抵貴陽以病乞歸有永思堂集

靜夜吟

夜久羣動息秋潭冷素心推求往古事歷歷羅胸襟守貞道所貴回遹眾乃任滔滔江湖流一往不復禁窮巷罕過轍寂寥鳴素琴長松挺孤秀何憂霜雪侵

辛酉初春

王師將定滇南奉命出守劍川蓼亭陸先生以詩見贈次韻三宰風塵吏

恩綸奉逺遷従戎關索嶺解渇水香泉萬里馳邊月孤鴻泣暮煙才非漢司馬白雪愧稱賢

東明河上口占

重重堤岸繞東明盡是黃金力築城不用防河桑柘滿老農帶月荷鋤耕

項侍郎景襄

景襄字眉山錢塘人秀水籍順治乙未進士歷官兵部侍郎

長安竹枝詞

敝裘冉冉帶風輕絮逐官河栁壓城防子提筐如百舌春來惟有賣花聲

題畫

閒來結得小茅亭但識煙雲月露形歷日不書藤葉紙年年只記栁條靑

顧艾

艾字病已嘉善人

送魏廓園公被逮

我髮未燥聞公名私淑於時夙仰止寛衣大袖以布爲孤耿知爲天下士七載孝廉無所資飦粥星星借臯比進賢冠著才十年危言危行直如矢至今萍梗無定居圖書幾束同轉徙哀哉失守先人廬三遷隨母爲鄰里兩家貴賤隔天淵一樣蓬門對秋水耳邊隱隱聞咿唔公子挑燈課靑史窗前紮紮機杼鳴夫人織素頽垣裏含飴未得弄文孫驀地從天下嚴防赫赫天王自聖明艸莽何人敢猜擬萬人擁哭動地來塞滿通衢不容趾夫子拂衣剛啟行一路追隨紛若螘長跪聽詔何從容枷鎖風吹動蘭芷炰烋緹騎如虎狼見此傷心涕彌彌低眉翻作柔軟音可見人心猶不死我之熱淚不浪彈此番屑屑竟不已不爲夫子一身悲夫子致身應若此最傷不自我後先國步斯頻目其否滔滔皆是等流泉淪胥以亡孰爲砥吉凶此去未可知擬將气運卜夫子可憐一寸地上語九萬何由達天耳

計舉人東

東字甫艸吳江人嘉興籍拔貢順治丁酉順天中式以髙才而久困公車有問亭集行世

鄴城弔謝茂秦山人

鄴中懷古正秋風詞賦由來謝氏工生欲移家辭白帝沒隨疑冢對靑楓諸王禮數何常絕七子交期竟不終自是貴遊多薄幸布衣何必嘆飄蓬

哭侯朝宗【壬辰夏予遇朝宗於嘉禾主客不及通一語而別丙申冬予遊宋則朝宗死二年矣爲致生芻哭之】

生前恨汝非知我死後慙餘一慟君今日風流推大手他時憑弔在遺文馬蹄遠踏梁園雪劍气遙橫少室云磨鏡相防千里外此中誰許結殷勤

葉主事封

封字井叔號慕廬嘉興人以父官楚遂入籍中順治己亥進士除登封令入爲兵馬指揮遷主事未任卒

盧巖觀瀑布

山窮壁立劖崖岸如懸大瓠刳其半瀑水遙從云外來風雨蒼茫吹不斷晴嵐晻藹秋復春霏微淅瀝無昏晨亦覺輕陰散霢霂逶迆石罅生粼粼爾乃滿盈雷雨作喧豗淜湃傾叢薄崇朝霽色洗芙蓉萬丈銀河自天落北望羣峯隱若蹲驚趨哀壑爭飈奔滄溟潮生浪花白騰波急澑衝云根碧崿承流湱欲潰冰山乍倒璚枝碎玉龍被剸鱗甲摧激怒難回亂飛墜從玆直下埀天紳建瓴之勢無停輪累累小珠大珠墮崩濤積雪浮松筠曦暉照見閃虹電雲彩徘徊淨霜練微風忽度相欹斜細雨輕煙拂人面仰觀不足常淙淙厥狀非一難形容晝暮陰晴亦屢異窮工極態煙光重越昔盧鴻宅其下翠庭樾館何瀟灑巖因其姓以爲名髙蹈應空後來者君不見龍潭石淙皆絕奇奇在嶙峋水挾之盧巖之奇獨在水林壑借以增幽姿況且嵩中水泉少潺湲不絕無如斯曠然疑是別天地胡勿於此誅茅茨吾將老矣始一遇樂此忘疲忽天暮扶笻出壑久踟躕猶恐濤聲在深樹

大仙峽

絕澗通幽徑扶笻擇步過髙厓危下鶻重磴曲如螺云破鳴泉落春寒賸雪多誰言中有地不識在山阿沈知縣兆奎

兆奎字崍源桐鄕人順治己亥進士江西饒州府徳興縣令

初構艸舍呈東山鄰友

六載波臣信所如蕭然蓬蓽是吾廬幾行斷鴈風髙處一片閒雲海曙初性僻正宜君輩友時艱並與故人疏榮枯卻防柴門外好傍昭靈賦卜居【邨有昭靈祠】

支教諭隆求

隆求字武侯嘉善人大綸孫順治庚子舉人領教嚴州遂安有閩遊偶艸

浦城水次怪石瀑泉驚人萬狀

嵯峨經千里欵乃復聞聲塊壘胸中伏巉巖波裏行羊腸世路曲雞肋宦情輕一葉舟如寄將心照水盟王經歷辰

辰字天市嘉善人順治庚子舉人任直保定府經歷幕府趨走非其好也

晚眺

平臯時極目客思自依依沙雁衝人起城烏繞樹飛林開秋色遠山迥夕陽微薄暮行吟罷歸來獨掩扉嚴進士勲

勲字扆臣號少華秀水人順治辛丑進士與兄觀弟臨主盟越壇者二十餘年四方有嚴氏三昆之目

感懷

世事如江湖下流不可挽百年防有盡憂來車輪轉所幸天意微倚仗非人辧菀枯時代謝狂且恣驕蹇山水有傾頽哲人戒盛滿秉心察淵妙空洞莫能衍平波起激湍坦途藏科坎日月運灝蒙世變日新舛所以古達人行歌以自遣

牧豕行

淄川老翁善牧豕朝朝暮暮豕邊伺天子一日詔書下老翁杖防君門試天子顧之顏色開待詔金馬何雄哉抜起艸萊事明主長辭爾豕心徘徊老翁曲學世所賤老翁致身防如電峩峩丞相踐臺階列土平津重主眷東閣詎有賢人來分茅曾未由折箭君不見廣川醇儒董仲舒江都膠西徧曵裾又不見濮陽名卿汲長孺淮陽臥治泣如雨公孫學術殊不同天子親幸全初終區區豈因對策工轅固老人洵防鴻

九日懷覽民弟

黯黯登臨日蕭蕭風雨來愁心馳冀北極目望金臺遊子悲揺落窮途哭艸萊鮫人珠的皪荊客玉摧頽造物殊無意乾坤棄不材浮名消歲月事業等塵埃躑躅燕山道徘徊易水隈黃金知已罄白髮定相催迢遞三千里淒涼九日杯壯心𨿽未擲落魄實堪哀對菊應多恨悲秋賦必裁親知多不遇襟抱有誰開

殳山人丹生

丹生字彤寶號山夫從桐廬居吳久之後徙嘉興盛澤三年復遷嘉善蔣湖亦三年每作小賦得漢魏人風骨詩亦雄快晚年無家徜徉五湖以終乙將軍歌題劉公防所作傳後

乙將軍眞天人烈如南霽云又如雷萬春冒重圍入孤城出孤城部領二百騎出入風雨旋雷霆誰能從之曰張衡將軍起列校主將防陣單騎抜之推主帥上馬短兵接戰身步行乙將軍眞天人初黃得功後史道鄰面中飛矢屹不動揚州化作睢陽城將軍戰死舊城下誰能傳之昌黎文

余學畫於湯子三年見其畫水入妙自謂頗得其意作畫水歌

宋公畫山得山骨五百年來紙猶濕米公畫山不畫山晴天雨天推煙鬟湯子畫水亦如此十日五日袖五指忽然倒峽與奔流幻出澄江對窗幾畫濤畫雪兼畫冰低頭聽之聲泠泠老人事過卽忘卻惟此欲忘心不能古來多少飡霞客誤落塵中人不識湯家水米家山只在虛無縹緲間說與世人皆大笑五百年來稱二妙

送徐臞庵遊天目二首

送君西去踏丹梯直上靑天白日低雲海茫茫防不辧一條界破是苕溪

千峯竹共萬峯松古寺門前布虎蹤惟有道人逢客至登樓一打報山鐘

初陽子顏鼎受

鼎受字孝嘉自號初陽子桐鄕人少以孝聞九歲得句曰輕風揺翠竹微雨滴黃花爲諸生遊楚遭亂避迹爲黃冠歸卒有嶧山堂半樂亭詩

田家女兒行

田家女兒年十六賣作靑衣向人哭自言數世居南邨紡績爲生治杼軸去歲田荒稼不登一春八口無饘粥今年官稅急難供東西叫號驚裏族胥門外呼一聲雞犬倉皇上墻屋小兒聞之走牀下老人見之徒側目向前哀告且莫嗔朝來女兒還枵腹本欲畱君無一錢脫粟不能況酒肉白頭老翁筋力衰此去何堪受鞭撲願鬻此女爲人奴老人幸免捐溝瀆托身無過錢千貫待價豈期珠百斛提籠采桑憶昔時短髮未許施膏沐嘆息此夜朱門深老父不知何處宿髙堂置酒歌者誰華筵夜半鳴絲竹閉戶那得聞呻吟多少離魂依艸木爪牙之吏虎而冠讞獄未終問錢谷孤邨茅舍煙火稀深山曠野虛樵牧裏中健兒從徵徭三年不歸如逐鹿太平天子昔何時稻粱初肥春酒熟好雨旣至農桑閒五月蠶繭成衣服於今十室九已空弱者死亡彊者戮吁嗟乎此生已矣勿復言吾將歸去靑山飯黃犢

送敬可之金溪

銅井山回昭武城金溪水落贑江淸十年短褐渾無恙萬里長風在此行客邸浮應共醉官衙借箸早相迎麻姑壇下逢仙侶試與狂夫說姓名

暮春遣興

時節催人到白頭蘭亭禊事好重修世情可信門前雀物理無疑海上鷗岐路不勝楊子泣髙天尙厪杞人憂緑陰漁市傾壺醉莽莽乾坤一釣舟

贈錢三

聽雨空堂一酒尊黯然何地不銷魂防人虎步爭當路老我牛衣獨閉門采藥山中新隱士射潮江上舊王孫燒燈夜半聞髙詠故國風流此尙存

題畫

江邨無事一漁翁閱盡風波意不窮今日也因魚稅苦持竿逃入畫圖中

張進士嘉瑹

嘉瑹字文須號搢葵吳江人徙居桐鄕靑鎭順治辛丑進士候選推官未仕卒

同赤溟表兄過檗持兄齋防菊

相攜訪菊每淹畱防到髙齋興倍幽君亞淵明能嘯傲我慙平子賦離愁一簾傲骨爭爲傑四座淸芬況是秋漫說東籬多異種依然花縣舊風流

徐秀才震亨

震亨字東旉號幹一受知於學使黎元寛年十八補弟子員後築室靑鎭芙蓉浦顏曰溪南艸堂著書十餘種有聲最齋集西溪雜詠

長林銷夏【密印八景之一】

晞髮行吟日正長桐花落盡又新篁雨餘絕勝探林屋風散渾疑倚石牀空翠飛來衣欲濕緑云移處屐生香扶笻老衲盤根坐聽到黃鸝晚更涼

曹封君爾坊

爾坊字子閒嘉善人勲仲子髫年應試宿儒不能及太史劉正宗胡世安皆稱江左曹生工詩兼善繪事子鑑倫康熙己未進士官翰林

題東幹小普陀佛閣

曲曲廻廊映栁閣探幽幾度到香臺九峯晴黛橫窗出三泖春波拍岸來深澗黑腥魚噴藻遙堤靑濕鷺行苔詩成不盡登臨興題壁慚非工部才

邵學使延齡

延齡字大年號靜山平湖人順治辛丑進士由中書歷陞部郎督學江右所取多知名士歸裏卒有耐軒全藳

東海有迂儒用持國韻

東海有迂儒日坐詩書側自誇識之無鉆硏似蠧蝕埋頭目光短几案塵弗拭沈思茍有防或歌或嘆息敢謂性稟愚難忘祖宗徳詩書本舊疇竊窺聖賢域所居𨿽海澨頗稱冠裳邑甲第郁相望近頗推名國使非眞有得冠裳亦羽飾所以三十年朝夕常歉灰縱能明大意健忘非鐫勒苦無師友資落筆鮮奇特興到輒一鳴素紙染其墨上下千百年柔腕乏筋力流覽鼎彜文矗矗珪璋植學古乃有獲從繩則木直稍稍髣髴之古人難迹有志恨不逮撫膺徒愾惜如彼寫仿童未能端防畫何時窺藩籬一一辧白黑摶沙不聚黏畫餅難充食援筆不肯停徒爲人譏忒終以古人師今人未可式如入寶藏中珠璣紛紜積只手自選攜蛟龍不敢擊況爲師儒官詩書固其職南面操鑑衡進退動千百自非規矩精遂令眾匠惑子史爲旁枝六經爲根極勉旃勿敢渝寸心明得失

讀康節公集偶賦

午防於今晷未斜先賢皇極世爭誇空中樓閣非忘物書裏漁樵自一家易契先天理有數詩傳後葉正還葩天根月窟由人悟且坐春風防好花

題沈南疑紫茜邨莊圖用茶星韻

欲避風塵丘壑宜竹窗桐屋每相期鳥啼花發尋賢主酒滿茶淸趁好時鄰寺月明防伴早緑溪舟小過橋遲南園北陌空惆悵記取邨莊紫茜詩

吳給事源起

源起字凖庵嘉興人鑄子順治辛丑進士官禮科給事

和江觀察在湄原韻之二

喚得輕舟泛日斜滿湖煙雨目重遮有亭竚想當年鶴無路追尋處士花遺迹半銷名尙在登臨已徧興還賖與君再向勾畱處百尺樓頭數暮鴉

濮布衣淙

淙字澹軒號贊夫桐鄕濮院人賣絲於吳市順治初室遇火身入煙焰中扶二親以出耽詩好友有半間樓浣雪居月巢蘧園諸刻嶺南人多購之同靜庵步山塘

遠客閒無事來過野店家一春三月酒七里半塘花梵閣銜斜照溪云結晚霞過橋新栁暗煙羃釣魚槎

過瓢隱探愚公未回

別疑經歲久荏苒一春過但恐閒時少還憐去日多門開蛛脫网簾捲燕投窩試防莓苔色靑靑厚幾何魏秀才允桓

允桓字虎臣允枚弟補邑庠生事母至孝工文早世門人私諡孝莊

病馬

病骨崚嶒苦不支小時亦想效驅馳曾無伯氏才空老縱有蒒翁遇已遲嚴策怕增新慉結橫行羞露舊權奇寄聲好謝蘭池伴此日驕嘶更向誰

陸教諭瀹原

瀹原字嗣暢號岫丹平湖人少有文譽晚年教諭臨安

被放

宦途寵辱未須驚歸去南山尙足耕眼底誰靑與誰白胸中無我並無卿柴門候月惟搜句竹逕迎風獨舉觥栩栩北牕髙臥穏折腰久已薄時名

嚴舍人臨

臨字覽民秀水人勲之弟貢入國子監康熙甲辰考授中書舍人卒於官

送張牖如南歸並訊同學諸子

君向金臺好上書翻然南去更何如定知詞賦應陪輦嬾托文儒漫曳裾秋雨鄕關隨早雁江程甘防及鱸魚吳門老友恆相憶不見瑤華一問余

朱秀才茂晭

茂晭字子蓉號東溪秀水人陶情詩歌專學太白有鏡云亭集

古風

孟冬朔風興橘柚落華實淩晨閱塲圃穡事已麤畢役車其可休何以嗣我日雲中下鴻雁牀下語蟋蜶黃花旣已凋田雀去何疾人生無百年上壽寧可必子有羅裳衣曷不日鼓瑟

於潛舟行抵桐江

浮溪始安行登山止淩緬郁紆倦攀陟淸曠縱遊衍目對川禽飛耳接迅湍轉回峯沓屢迷連煙晦莫辧夕翫淹水宿晨興愛沙飯已入桐廬溪復歷富春峴雙臺峙中江一竿垂日晚空波澄浩春云澹舒捲但乘逸興多詎覺古人逺

南湖醉歌呈姜給事采及諸同座

湖南美景白日䢐相呼共泛城南湖湖中酒客十四五縱飲不數髙陽徒吳門諸宋最年少劇狂謔浪任與兪金陵餘懷擅詞曲陸生君暘播絲竹轉憶當時度曲人停歌宛轉思相續世事浮雲何足奇興亡大略姜公知屈指間闗凡幾載滿目風塵傷別離鬥酒重逢共南國諸公何在觴今夕陳孟聲傳已破家魯朱本是偏憐客壯士沈吟空嘆嗟萍浮浪梗隨天涯尊前有酒且盡醉城頭黯淡悲鳴笳

登蕭山驛樓

驛路靑雲暮山城迥足愁江流衝絕壁石勢起危樓襟帶分吳甸風煙繞越州不堪憑眺意揮涕下孤舟

白門栁詞

上馬與君別下馬與君酒欲知春淺深請防白門栁

東溪歌

錦鳥迷沙日花飛一水香采蓮聲欲斷愁殺淥川長水色明晴晝江花憶去年前溪好風月未可卽回船曹布衣鑑徴

鑑徴字徴之號云客嘉善人貌寢偏不修飾家有瘠田數畦嘗不得粟羞與富貴遊所交必奇士與南粵朱斐北平韓畕善日爲詩文見忌流俗門有橡樹中庭有紅杏多詠其側偶移石廢二指由是病狂不幘不履行於市數年遂死其集曰紅藥園白石樓皆軼無存者

再訪賡上

李花初白杏花紅楊栁千條拂面風野店酒旗寒雨外江邨漁艇夕陽中地經門巷芳籬熟節近蠶桑春箔同且喜芊緜靑艸路竹窻書墅往來通

得魏子存舅氏蜀中書

西蜀東吳萬里餘那堪薄宦久離居舅甥忽憶三年別鄕國初逢一紙書明月啼猿巫峽迥秋風落木錦江虛何緣得貰郫筒酒好問云安丙穴魚

隴頭水

隴水流離下隴山髙接天似憐徵戍苦嗚咽向秦川栁邨處士沈湛

湛字淵伯世居嘉善斜塘蓋桐邨舊居也爲諸生豪邁尙气與俗抵牾好談兵事論兵法性卞急歡則頭攢耳摩怒則面赤發叱然好交遊不忘故舊其讀書論文最嗜班馬與鐘譚詩不喜閱文選尢痛詆李於鱗集後依人入閩刻閩遊艸以槖金買田居有五栁遂以名邨冉冉將七十耕硯爲娯老計時畫墨竹人多寶之評者謂其詩崢蒼健善爲淒惋之詞

浦城客署題流觴曲水圖

誰將曲水圖掛向丹山驛約略文衡山气韻盡超軼潺湲如有聲懸澑注溪澀疎松籠厓長修竹叢巖密昨過漁梁山髣髴圖可憶碧雲互紛糾溟蒙難測飲者多達人千觴浮澗出酒壚置修坡琴書繞其側或飲或坐起俯仰兼語黙隱隱蘭亭裏研墨寫詩帙自有丘壑風飄飄露狂色不知傳捨中何事畱此筆似告宦遊人勞勞未如逸晉人豈嗜酒此意醒者得

憂歡石

夏公曾駐節勝迹在河幹此地安溝洫當年怨暑寒溪痕移上下心事別憂歡舊石畱官守沈吟仔細防【附考永樂二年吳浙大水夏忠靖公立石嘉善福源宮前測水消長鄕人言公自寓先憂後樂之意故名石長七尺有奇蓋樹石測水亦宋舊制也】

漁梁道中

山勢迂回梯磴勞漁梁寂寂瀉秋濤蒼藤古壁飄猿影寒日空山落雁毛自有淸音來石磵誰將茅屋結東臯寄言峽裏山翁道我亦從來本慕陶

題血子樹【小引】

曉上五顯嶺小憇佛庵仰見奇樹修枝偉幹髙十丈許葉葳蕤有光翦翦如勾剔畫紅實疎布比朱櫻差小而色殷如血僧人謂此血子樹不華而實味絕甘山中無二予絕愛之賦此誌異

靈山少凡木指顧一停車應入流沙志希傳種樹書孤撐隨壁迥百尺入云疎積翠披堪畫流甘釀可茹連珠垂結晚紅露著條初龍眼圓嫌大朱櫻色不如珍奇無別種獨映羽人居

題周阿香墓

阿香辦一死死乃全其生萬古貞魂在松風吼瀑聲【附考烈婦嘉善計明妻正徳庚午嵗饑夫與姑議鬻之不從數被箠楚赴水死】

曹秀才禎驥

禎驥字觀機穀子有握蘭軒艸

小邨卽事

寂寂空林去未回孤飛一雁獨徘徊移舟入浦分流水橫笛當風碎落梅殘樹花邊新出筍野蘿梢上舊成苔醉漁野外知何意歌笑方停月已來

周宏藻

宏藻字丙仲嘉善人

短歌行

江湖流日下魚鼈趨雷同力拔水騰上逆之者爲龍龍生族亦孤繁多不如虫異行非眾好獨處勢益崇吐納萬里气縱橫天地空不爲世人怪安得雲霧從

塞下曲

艸盡蒼鷹疾平沙獵騎過紇幹山月上蒲類海云多漢苑歸龍種秦闗息鳳戈軍中方宴樂處處起鐃歌

送宮人入道

才服黃冠換舞裳朦朧何處辧昭陽朝迎神女聞瑤佩夕向元君受玉章顏駐不緣雲母液丹成無借郁金香林間鸚鵡曾相識猶說當年侍上皇

玉樹後庭花

玉樹新聲斷深宮靑艸生可憐揚子月猶照石頭城沈之灝

之灝字希道號達蒼桐鄕人

節烈嚴姬行

姬爲戍上諸生徐浤之妾浤死無嗣內君丁孺人在室姬黽勉匍匐左右之未防丁亦亡出篋中裝以襄葬事葬畢嘔血斗餘遂死嗟乎姬之死可以風矣爲作嚴姬行

石家有綠珠樓頭報主捐其軀喬家有碧玉井底投骸主不辱兩媛千古名字香誰云婢妾無肝腸嚴姬嚴姬松栢姿霜淩雪虐赤手支翁亡旋侍白頭媼晨炊宵績容顏槁翁媼兩喪相繼遭買山負土雙墳髙無須面並截耳願得從容就一死一死了卻婢子心寸心不易千黃金君不見須眉中有妾婦身錦衣玉食隨後塵暮楚寵兮朝秦臣嗚呼暮楚寵兮朝秦臣安得遺臭之骨畱芳芬

鸕鷀行

霖雨旣過邨溪渾溪渾且深魚蝦屯老漁不用网罟施持竿拍拍驅鸕鷀漁驅鸕鷀鷀驅魚大魚小魚觸頞趨浪捲波翻防血戰俄頃獻俘來水面鳴呼魚乎誠何辜脫网又遭玆剪屠鸕鷀盍不糊爾口飼爾雛廼爲老漁之韓盧吾將膾鸕鷀於刀炰鸕鷀於釡雜魚鮮以爲脯夫安知魚鮮之美堪上筵鸕鷀肌肉腥臊難置爼

徐之陵

之陵字子京嘉善人遠子

雨雪曲

大漠雪霏微同云凍不飛玉城翻落月珠樹帶斜暉古戍烽煙斷平原獵騎歸最憐翠袖薄猶是寄寒衣

送康小範上若兩世執歸江右

霜滿髙城夜漏稀那堪臨水送將歸天涯短褐逢初霽江上孤帆帶落暉路近匡廬秋欲暮舟廻彭蠡雁同飛放歌且盡樽中酒明發西風振客衣

張辰

辰字北是嘉善人與兄鶴書齊名邑中有二張之目

贈亭彥

椅梧防百尺翽鳯鳴髙枝下有緑蘿艸攀援同兔絲結交常相因金石貴不移顧我蓬室士同心賁光儀相與崇明徳皓首良可期深情發壯采嘉防及芳時願附雲中鳯千里或差池

檇李詩繋卷二十六

欽定四庫全書

檇李詩繋卷二十七

平湖沈季友編

國朝

小譚大夫吉璁

吉璁字舟石自稱小譚大夫嘉興人甲申後隨父貞良入閩父歿亂山中扶柩侍母及弟妹七人歸禾生產蕩然糊口四方以爲養康熙甲辰以上捨考第一授中書居九年出爲延安同知吳三桂反運餉入川至寧羌兵變棧道絕走黑水峪以脫旣而諸郡宼變惟存楡林一城璁誓眾死守又嘗單騎入賊中招撫之其黨漸平戊午薦博學宏詞詣闕已除登州守之任一年以哭子卒璁好撰述有延綏志二十四卷肅松錄二卷爾雅綱目一百二十卷嘉樹堂集二十卷鴛鴦湖櫂歌一卷惜其無後浸至散失文章千古事不能無餒而之憾焉神木軍中雜詩

師行六月賦萋萋競唱鐃歌舞白題羽騎乍過圁水北軍書早到定邊西

栁弓葦箭盡投誠解甲都將白紙呈盡說降時多富貴讓他先去報頭名

紅白旗開似畫屏城南城北盡龍庭蘭臺令史從容在可許山頭勒石銘

鴛鴦湖櫂歌三首

水市花船一樣龍淵學繡一條江憑誰移个龍淵塔學繡邨邊也作雙

勤王子弟秀州多路接臨平百里河舊是蘄王駐師地羅裳錦繖夜深過

花時午日白荒荒最愛鶯啼半邏塘一樣橋頭打雙槳郎舟雲母妾沙棠

陳處士灋

灋字子虛平湖人郊居避俗松枝梅萼掩映三逕間多藏書畫古器無不精妙有寄松堂集

錢稚農別十年歸裏喜賦

汗漫年華老一氊黃雲漠漠送歸鞭半生夢境隨蝴蝶幾載鄕心聴杜鵑笑口重開離亂後馬蹄偏向夕陽邊空堂相見渾疑夢落落無勞問酒錢

韓髙士畕

畕字經正號石耕興人性髙僻善鼓琴酒酣耳熱拂袖作聲無不驚爲絕調人欲學其一曲必奉千金以是遂無傳者終身不娶徧遊諸闗塞晚年僑居平湖有天樵集

春日偶成

酒社招尋數閒愁總不知月明歸獨晚春好起仍遲淸晝惟貪奕長饑久廢詩臨風還自笑貧殺百花時

夢登北嶽

削壁三千仭松杉隔幾重側身驚峻壑仰面落危峯殷女知何在樵人總不逢翠微尋舊路處處白雲封

太行春望

霄漢接崔嵬遙峯對五臺云生蒲阪沒雪盡呂梁開白日中天近黃河萬里來登臨愁險絕笻杖屢遲回

山行

髙下重岡靜潺湲澗水斜細松靑接嶺小路白連沙煙火渺無際農人何處家回看晴色遠雲樹是天涯

山夜與爾成登月存巖

霜風生靜夜雞犬夢寥寥月暗峯當屋云明火出窰石橋穿澗口艸徑上山腰髙立寒巖望柴門亦未遙

當湖西林寺冒歸

細雨能畱客淸棋破寂寥半檐還摵摵中路轉瀟瀟落葉隨山屐寒云沒斷橋西窗今夜宿無柰近芭蕉李教諭明嶅

明嶅字山顏號蓼園嘉興人素擅文名入閩久之

國初署古田教諭有樂志堂集其九日一詩爲曺侍郎

所稱

古城

平原將日落立馬問邨夫廢堞隨髙下蒼煙間有無不知誰氏國猶說古人都喬木垂秋色悲啼獨老烏

九日風雨西湖泛舟同曺秋嶽

湖心急雨一天愁無計登髙獨上樓北海樽開誰泛宅西溪客到傍輕鷗亂山欲落新封葉逆浪難翻老釣舟卻憶金臺同對菊幾人能得故園秋

陳貢士國政

國政字憲生平湖人順治庚子歳貢時寶坻杜文端當國延爲西席終老名場有陳子古業二卷詩集二卷

古意

浮雲蔽中野徬徨動四顧物理有同心枯株思露當代覯鴻儒折旋中矩度世道殊古今交遊間新故所志在伊呂慨然發深慕窮達自有常聖賢亦由素旦暮無易情千載通神寤涼風谷中來流泉澗中聚抱膝發髙吟忘機下鷗鷺

送亡友杜紫安歸葬渠梁晚登文昌閣

紫薇瞻象肅層閣倚淸虛江影流天表云容入綺疏觀文懷北斗掛劍憶南徐欲盡登臨興幽憂日未除

覽鏡

覽鏡蕭疎祗自嗤閒思往事獨支頤短才未敢窺鸚鵡白髮何須著鵕防生計由來同泛梗歸心今已在江蘺衰年事業憑誰寄百尺云根五字詩

蔣處士睿

睿字正言嘉善人憲副英子雅慕髙蹈遇佳山水流連不忍去有聴鴻樓詩集

吳山紀遊

江南三月風初暖艸軟蘭薰梅似霰片帆聨掛五湖濱竹杖芒鞋興非淺鄧尉風寒香气微梅花還作雪花飛孤笻直上千峯頂萬頃銀濤驚絕奇山塘七里風景好欲乞瓊漿煮瑤艸回船笑指九龍開恍然玉液來蓬島野人本是煙霞骨懶向人間問盈詘風塵潦倒三十年越水吳山恣遊歷飄泊身心天地間酒酣無那一憑防含情獨弔鴟夷老千古茫茫去不還

張知縣三省

三省字鄰曾嘉興人順治間以貢授閿鄕知縣落帆亭

離歌催處拂徵衣古道閒亭入翠微鴉雜野僧云腳度葉隨行客馬頭飛買臣墓近秋聲老少伯舟空月色稀回首孤城煙渺未晚江漁唱幾人歸

郁知縣褒

褒字子弁號遜庵嘉善人順治丁酉副榜貢授江右永丰令調峽江有詩偶一卷

和錢仲馭先生南園雜詠十首之二

隔溪數籬屋深緑逺檐收曉色披殘露孤光綴蚤秋磵南何處岫林月幾重樓霞裏時廻望寒妍任去畱未窮黃葉徑先覺有溪聲栁席虛鶯坐荷珠得月明有懷吹藥竈無意飾茅楹入夜人忘倦花移柝幾更蓮峯布衣吳麐士

麐士字度世居海鹽澉川匿影湖上頽然窮老有吾本蓮峯老布衣與世不合長掩扉之句其集曰斵冰集

遊長墻山

孟冬天日佳擕笻事閒閱南山遮我前蒼翠如可掇春巒多穠姿寒厓更修潔僧寮舊所憇信足任登涉縱觀大海濤幽憤寄一泄野菊覆澄潭掬手漱芳冽我友甘沈防情歡在麯蘗掃石代班荊舉杯承落葉醉舞影傞傞拂袖亂黃蜨昔聞紅樹邨訪近靡遺孑緬懷多感慨先後復同轍歸途勿躊躇落日銜山缺

【附考長墻山在海鹽縣南三十五里嘉禾志云始皇東遊以山形截海若墻因名澉水志雲山外有穿山洞有神曰陳都監又有龍眼潭乃宋時番舶所聚山下有石帆邨古田防】

初度日酬友

塲圃初登及小春一年虛過又嘗新從遊每負常因病知已難畱始覺貧岐路馬牛風各別覊棲魚鳥日相親檐前短影無多在白髮蕭蕭懶向人

秋夕二首

涼風此夕爽生襟病骨驚秋漸不禁好似辭梁欲歸燕穿花唼蕊已無心

最愛秋來月色淸良宵閒坐每三更而今老病惟便臥卻怪牀前故故明

施秀才湛

湛字露巖鋐子年十三爲諸生作文有原委得蘓子瞻筆力工吟詠早逝有艸堂初集

詠冬梅

移來何處歲寒姿爲愛淸幽折數枝遊子悞驚梅信早徵人謾道雁書遲芳含陶徑花黃日香吐梁園雪滿時疎雨夜聞窗外滴靑縑帳冷不勝悲

和沈融谷宮詞之一

羅帶綃衣映淥波霓裳舞罷發淸歌承恩縱得筵前醉無那東風惹恨多

陸平原費錫

費錫字大勝桐鄕人順治辛丑進士爲平原令能事後母友愛諸弟鄕裏重之

寄懷仲開一蘭雪堂

冰心散作四時春吾道於今見一人雨灑鳬山淸有夢月明桐裏靜無塵非關栽桞存髙致直溯傳薪得大醇蘭雪堂中香自遠湖光云影倍怡神

褚秀才偉

偉字駿如嘉善人勤苦嗜學而以貧病老侄茂章亦淹博能文裏中目爲二褚

送孫繁祉歸盂城

秋風薄林臯逢君上黨路結軫廻修阪班荊且道故人生重儔侶豈不感遲暮譬彼蕙蘭花芳春承雨露譬彼雙黃鵠翺翔淩雲霧贈君緑綺琴報我瑤華賦寒枝不攺柯秋霜不易素願言結同心永以金石固

席上贈妓

鸚鵡杯寒玉漏分蘭膏斜映石橊裙歌殘白薴人何處腸斷荊臺夢裏云

蟄園叟翁紀長

紀長號逸伶自稱蟄園叟華亭人少負才名見知於陳夏二公孤僻傲睨不合於俗後遷平湖與予爲忘年交詩牌酒盞殆無虛日逸伶每防酣扺掌詞鋒四射落落有逸气論詩矯尾厲角尊唐而辟宋其稿甚多手錄精楷予昔年常擕觀之今逸伶死矣役嗣無表彰之思索之再四匿而不出殆將埋沒塵蠧中爲傖父竊去耳因嘆此老命薄死後且然悲夫

重陽前一日葉已畦招集橫山用昌黎醉贈張祕書韻

風髙山色爽渺渺離鴻聞磊落橫山主宛若雲中君托迹橫山下海內稱能文僶俛天地間富貴比浮雲緗帙無髣髴翰墨有餘芬浩浩木石居悠悠麋鹿羣但求古人合不覺世事分肥蕨頗可食濁醪亦可醺瞻彼萬仭岡鬱鬱多氤氳造化豈終極人生安足云文章亦經史薄俗徒紛紛剪葵烹九月滋味美於葷東籬黃菊秀賦得碧羅裙秋气尙餘暖巧簧惟亂蚊良友貴責善孰辧猶與薰好學須好古五典兼三墳古人不偶世莘渭且耕耘身立廟堂上竹帛列奇勲共酌橫山酒橫山日已曛

漁父詞

煙匝桃花雨翕翕上灘下灘水何急白頭漁父過灘去鋭頭船子衝煙入挺義著魚好身手大魚潑刺小魚泣咫尺波濤倘相失一朝爼醢嗟何及漁父得魚向南市歸來買酒船頭立煙寒雨細春可憐桃花紅重蓑衣濕

鸚鵡詞飲客子湖樓作

禰衡防筆題鸚鵡蟻視王侯撾羯鼓我亦天涯澹蕩人古來何地無黃祖鸚鵡湖鸚鵡樓沈郎才調盡風流重陽不菊花好況有瓊杯消百憂人生一度幾盈缺昔向東吳走西越讀書萬卷濟何事滿眼干戈羞白髮君不見樓前湖水知我心起立蒼茫望秋月

匡廬歌送沈南疑

君不見匡廬秀色九江口遙挹江煙碧於桞昔者匡生讀書至此小結廬此山遂爲匡生有西莊沈南疑雅能讀書頗好奇自言欲向匡廬去把酒苦索匡廬詩老夫乃是樵雲客愛向名山弄泉石寫將長句贈南疑畱置金泥劚靑壁虎溪橋上薰風微緑陰四合黃鶯飛已知白社無人迹君若看云君早歸

訪施尊師道塲

仙云不可卽髙閣舊盤桓石鏡宛如昨金經忽已殘琴存三疊舞鑪罷九眞丹杏葉悲黃落無風滿醮壇

訪客子西莊

移櫂西莊去垂楊緑水濱風流沈秋浦畱得艸堂春開卷余靑靄彈琴落素塵舊交半零落靑眼向何人

至日

浮生猶至日七十四年餘兵亂無長策家貧少著書解鞍知伏馬銜索總枯魚垂老防人面南山埽敝廬

夜泊

野曠天低日林疎望不斜靑山無客路白石有人家蟹捨緣孤澗魚舟刺短沙前邨何巷陌到處欵冬花

贈借山偶閱放翁集遂作放翁句

了澈凡心寄一枝緑蒲團上寫新詩片雲不作三千界長日何爭十二時飯向午前挑菜甲羮從秋後采蒪絲人間豈少閒滋味不是髙僧那得知

登城南樓

旅客攜琴去不還登樓日日望鄕關逝將離恨隨春鳥啼徧江南雨後山

郭貢士襄圖

襄圖字臯旭號匡山平湖人紹儀季子弱冠爲張西銘文燈巖所賞三吳社集皆知名焉性倜儻好事交遊談防無虛日歌舞絲竹六博倡優時時徴逐以爲樂乙酉泛舟入海期年歸一日殺其仇於市下獄賴友人以脫自壯至老奔走四方久而無所遇曹秋嶽贈詩曰苦吟經戰伐短褐老乾坤其風味可知矣晚年無子買妾居臯橋竟死於吳有更生集

夜投一公房聽韓子石畊彈秋鴻引

吁嗟兮韓子不得志傲睨王侯輕一世抱琴浪走無知音卻到孤邨訪蕭寺寥寥日午不聞鐘我尋眞隱髙士逢光明映徹無僧气口中吐出金芙蓉五嶽迹曾踐磨崖手題徧洗鉢曇花開自奇咒泉卓錫名堪羨怨長笛兮吹落梅回首羅浮花似霰夜寒欲眠不忍眠烏皮文幾蘭麝煙坐聽韓子流水弦廣陵遺散今始傳何處哀鴻鳴可憐颷風淒斷飛不前啾啾喞喞聲萬千仰睇兮明月俯眺兮長川川茫茫兮帛書阻月兮關山連寫孤臣之掩泣與放士之愁顏怳似羣雁驚飛兮落九天乃在韓子五指間余本倦遊者感此易悲辛空堂不聞人語響急弦髙張愁殺人欲爲楚歌兮聲咽不可續拂我澗邊石爲君進一曲一曲終兮月當牕光潺潺兮澗水緑

那旦阻雨

不盡翻盆雨愁添丈尺深气昬千樹暗聲急四山沈苦自投荒徼同誰共越吟此生隨白首飄泊到於今

題李鱗長像

不必相知早多由傾蓋中心雄矜岸幘客到有郫筒貎類丹元子人依臯伯通同君俯身世已是白頭翁

涿州道中

帝裏秋光四望通靑山一抹上陽東來同歸雁春將歇去似亡羊路已窮馬足獨行殘月裏棗枝低拂暮山中蕭蕭易水悲風起何處談天碣石宮

抵西平贈沈藕庵使君

落帆亭北送君行秋月春花歲序更傲吏煙霞甘久臥故人書劍老無成蘭從舊徑思公子酒自他鄕醉老兵今夜莫辭紅燭短十年相見話生平

旅夕

撃柝嚴城更漏長一聲邊雁起秋霜離情到處防皆異月色何曾似故鄕

李秀才煒

煒字赤茂居嘉善之西塘夙負文望老而隱居有圃趣偶存

熱客

炎暑爍金石餘威折條柯鳥棲投茂林魚潛蔭深波胡然恩乃公褦襶闖門過主人顰顣迎客來意則那語煩無一要炙背汗滂沱逡巡具壺觴百引顏未酡持杯入夜分客興方婆娑蚊雷驅復哄燭淚障轉枯寧能免欠伸睡眼彊自摩古人避熱方願依百沸渦湯熱猶可避柰此熱客何

謁水月大師退而有作

大塊震噫气不能號無竅天遊非六鑿自得形神妙吾觀水月翁蒼髯帶白帽人言數百歲豈有他繆巧嗔罵作佛事座供彌勒笑一笑與一嗔如幻何足道中含獅子聲原本在忠孝人種不可失苦來塵俗閙紛紛蜉與螘輒以功名嬲師非卜筮倫妄問或妄告嗟哉婆心切兒童只狂跳同牀各異夢舌敝津亦耗何如蘇門老對客惟長嘯

與諸子集沈憲吉北山艸堂分賦九松並紀席中勝事

秦山五大夫秦官不足喜鐘陵蒼髯翁樵防供軍壘誰似北山九老人山深散誕衡門裏霜顏鐵骨飽風霜枕流漱石馨蘭芷從教宇內刼灰飛商山肥遁畱黃綺生來甲子今幾換難從絳縣論年紀九老相依一主人少從嬉戲晚逾親湎云伴月同形影不知誰主更誰賔朴野支離忘姓氏卻因暱好更呼名我觀主人有貞骨磊砢正與賔相直不愛翩翩桃李華嘗懷凜凜霜柯色耆英得九似香山海內聞聲更相集佳晨蕭爽八月中張筵皓魄光膧朧主人愛客賦嘉樹客子欽賢賦角弓李生倚醉爲起舞忽發淸音長嘯翁嘯翁矯矯人中龍龍吟激蕩來天風頃刻霱云車蓋聚麟湖雙珠光歘吐九老初筵靜不嘩抗墜低昻亦飈舉分明仙侶宴良常平樂西園何足數風塵聚散防難期九老臭味無差池世眼齷齪安能知一時千載長相思

東飛伯勞歌

東飛伯勞何處棲西烏夜夜空自啼誰家窈窕當壚坐翠羽雀釵向君墮年紀二八面發紅夭桃婀娜臨輕風落花片片東西路何由飛翻復上樹

贈梅裏周靑士

畸人棲隱處廛市亦淸風飲啄矜孤鶴逍遙笑二虫夷門公子過詩史布衣雄豈學呂髙士寒依米桶中

止黙庵江右之行

莫似秋來葉霜嚴飛更黃六旬行過半千里去何鄕是處稱龍象沿堦走法王剎竿寧賴汝偕隱勝開堂彭仲謀出其太僕公遺像並防州殉難諸札感贈

須眉裘帶儼然尊正气長畱衣帶言精衛難塡空怨魄刑天終舞作彊魂郁孤臺畔生香艸章貢江邊哭斷猿應與廬陵文信國同畱碧血在乾坤

梅谿逸叟孫肩

肩字培庵參議光啟子少通仕籍後棄家爲僧名詮勝號大山嗣遊江北鶴林寺受牧雲禪師囑付歸葬梅谿精舍以老工艸書尢好吟詠有甲乙詩記四卷

讀南華經

少壯談周易衰年讀老莊在川嘆逝水秉燭勝頽陽至樂翻成苦達生徒自忙嗒焉我喪我意不賦滄浪

病中寄懷陳子木

陶令攢眉日遠公說法時直教千載後能得幾人知蝴蜨來新夢鷦鷯去舊枝投林思擇木三匝亦何之孫秀才鑣

鑣字長淸嘉善人貫穿經史豪飲能盡一石有鄂韡樓槁

重九後三日谿黙防集得靑字

短櫂遲遲傍淺汀黃花滿院落疎星日斜檻外羣峯紫過山頭萬樹靑公子開樽傾北海故人載酒到亭只今又過茱萸節一帶晴波動白萍

吳秀才周瑾

周瑾字虎文秀水人嘉善籍

毛公壇

包山緣仄徑樹裏見仙壇殘雪陰崖覆孤松落照寒汲泉丹作井承露石爲盤見說毛公去雲中跨紫鸞陸秀才之

之字我上平湖人年十二入黌序有聲復社庚子省試已入彀房考爭元竟斥拂郁而死

秋日同郭臯旭葉星期過涵暉飲於甘山齋

開軒瀟灑坐髙秋把酒應忘大火流亂後文章淪欲盡樽前唱和喜相投名心漸盡靑山迥生計無聊落日愁此際論交眞管鮑風塵驅馬自悠悠

計秀才敬

敬字朂丹嘉善縣學生

楊白花

楊白花搖落章臺路宛轉襲香裾飄飄引芳步春江拂拂春風吹楊花復逐春風飛可憐楊花飛不住莫向樓前種楊樹

謁丁淸惠公墓【在秀水縣正收宇圩】

長別歸何處春風此獨尋六朝名世業三問老臣心入廟威儀在瞻碑涕淚深暮風號石獸松柏更森森鐘秀才淵映

淵映字廣漢嘉興諸生嵚立子少好學熟於諸史嘗謂五代史與通鑑間有異同而蜀檮杌南唐書之屬及時搜采尙不下數十家取以爲五代史注庶有補於廬陵甫事編纂得嘔血疾後遊京師與汪琬辧論累日竟沒於寓時年三十有信志堂詩

會稽山登眺

名山接靈境白石何磊磊天風吹我來蒼茫俯江海玉簡旣不存金沙誰復采履徑艸茸茸涉嶺雲靉靉髙尋神禹蹤其人邈千載明徳無時虧玆山亦不攺卻望東海邊麻姑披五彩示我蝦蟇丸揮手遙相待隠約金銀臺神山隔塵靄淩風不能飛相思擷蘭

玉熙宮詞

漢主離宮三十六雕甍曲曲連金屋千門萬戶自交通桂殿椒房相間復長安風月動天家帝裏樓臺橫地軸憶昔戊辰禦極初平臺日日度金輿瀛海不求方士藥封章長讀侍臣書寰宇升平玉燭調君王日昃罷三朝上苑宮花飛五色金堤禦桞簇千條玉堦嬌女臨妝鏡綺陌佳人競翠翹宸遊對此歡無已別有瑤宮相向起蘭窗繡柱一何深金闕銀臺差足擬雙雙孔雀舞庭端兩兩鴛鴦時戲水苑西遼後洗妝樓樓上煙花接禦溝禦溝紅葉深宮出夾道金丸帝子畱遊宴頻呼女博士宣傳奔走大長秋詔書新幸玉熙宮絳闕紅樓十二重近臣宣防催宮女黃紙書名召樂工樂工此日奏新聲過錦還聞樂府名防幄徐徐垂趙舞綺筵緩緩按秦箏趙舞秦箏曲不悞依稀記得君王顧供奉時沾太液波承恩特賜金莖露君王聞此意無涯更教暖閣奏琵琶玉軫龍頭傳自古鏤金曲柄出皇家才人嬋娟方二八調來銀甲何紛錯一彈紫塞雁行斜再彈內苑梅花落天上新聲人不識梨園子弟新譜得音節傳來協律郎坐中驚起龜玆客漢皇此夜醉仙韶中有佳人字阿嬌北地燕支開翠靨南中楊栁拂纎腰纎腰裊裊立風前舞雪回風更可憐學得嬌歌勝子夜妝成墮馬雜金鈿深恩獨在長生殿寵愛三千一人擅趨朝迢遞七香車侍輦飄颻九華扇當年武帝李夫人此日昭陽趙飛燕深院還調鏤玉琴阿母承宣入禁林富貴由來傾一世恩榮長自賜千金豈知一旦朱顏攺爲爲云竟誰在白柰淒涼辭露臺明珠零落沈瑤海哀蟬落葉冷虛房羅袂無聲欲斷腸一枝已絕瓊田艸四兩難尋西域香自此君王不解顏更聞洛邑滿戈鋋宮中寂寞唐山曲內庭不召李延年那堪烽火連京邑萬歳山前赤眉入嬴女攀髯未解簫湘靈泣竹難調瑟金屋誰傳寶輅回玉魚翻傍珠側暖殿春風自落花白頭宮監每長嗟遙聞杜宇嗁淸晝不見金衣望翠華

五人墓前作

寒云蔽吳關朔風吹古路訪古登胥臺重經五人墓五人遺墓臨江潯長松廣陌何陰陰我聞此事數十載只今過客猶悲吟憶昔明季天啟年銀璫奄宦竊弄權吳中選君負時望忽聞鉤黨來江邊連連緹騎下吳邑黃紙宣傳上官集邑令惟思解綬亡督郵卻抱徴書泣繡衣中丞何揚揚金吾隸卒盈華堂傳呼促索勢若虎觀者雲集如堵墻闔閭城中途路塞中外洶洶動顏色五人偏袒左右呼錦衣隸卒皆驚匿直道猶憐俠客存布衣不畏君王勅一朝就義何從容英魂長傍要離側獨不聞烈皇禦極雲霧開詔書褒忠天上來逆奄祠字已盡毀朱防繡柱成寒灰惟餘此地長荊棘五人遺墓猶能識白楊四野風蕭蕭過客登臨長太息

吳宮

金井兩梧桐相傳避暑宮瑤臺三十六處處與天通寶鏡畱明月妝樓閉彩虹美人化雙燕飛去五湖東

送友之湖南

迢遞天南路崎嶇阻客程朝云神女廟秋雨夜郎城入暮悲湘瑟維舟采杜蘅故鄕幾萬里悵望若爲情

送朱彛尊之永嘉

揮手去東甌春江緑水流山花開未盡二月下扁舟落日催津鼓微風引櫂謳謝公幽賞地羨爾得重遊

冷協律祠

猶憶先朝協律郎曽將樂府事髙皇幾時玉洞成仙隠不向金門隸太常琪樹春秋丹竈冷瑤笙晝靜碧雲長城門華表千年在化鶴還應返故鄕

【附考祠在嘉興圓妙觀中又稱冷仙亭】

送羅先生暫歸西川

白帝孤城落照懸鄕愁迢遞武功天將歸故國無鴻雁行過空山有杜鵑劍閣風雲通五尺卭闗烽火隔三川明年巫峽生春水好上東吳萬里船

過宋禦教塲址是累朝觀潮處

尙憶宸遊處嚴城列會同觀濤臨曲水馳道擬回中翠蓋朝承露芝旗晚引風言驅七萃士齊試六軍雄將帥咸思奮君王自卽成馮夷朝幕府羅剎蔽艨艟松下秦皇輦雲間夏后宮瑞煙浮五色仙樂聴三終白馬來何疾吳兒技最工拔河傳往事超距倐乘空噴薄淩春雪氤氳接彩虹蜃樓從地湧鮫市與天通雜奏魚龍戲仍論校獵功湖山方宴會襄漢已交訌苑走胥臺鹿人悲朔塞鴻驚沙屯鐵騎髙栁掛雕弓潮汐還從北江流不向東禦堤塵颯颯蹕路艸芄芄漁父畱金鏃徵人走玉驄平生懷古意淒惻感飄蓬

吳越武肅王祠

仙李遺神器羣雄遂陸梁中原方鹿逐維爾亦龍驤牛斗璇規合山川紫气昌羅平嗁惡鳥天目出眞王遂割三吳險平臨百越疆世家異勾踐立國半孫郎犀弩江潮寂樓船海水揚大廷龍馬至雙闕鳯凰翔暇日椎牛酒春風屬羽觴新聲娯父老起舞雜班行五季恩榮備三朝歷數長何年委劍舄此地儼冠裳爼豆虛崇祀英靈憶故鄕寶衣應去匣石鏡黯無光僚佐疑陪列碑銘想道傍我來瞻廟貌髣髴近宮墻苔沒黃金座巫登白玉堂淸歌聴緩緩明月自蒼蒼已矣英雄略悲哉樵牧場放懷思割據俯仰幾興亡拜手依雲路陳辭薦柏漿寂寥宋陵寢誰與奠烝嘗

滇中歌與黃明府雜談滇事作

滇江自古接中華匹馬南行歷瘴沙髙髻銅環帶瓔珞由來蠻女盡如花

飛雁何曽過五溪南方多半是生黎朝來倒掛緣溪舞夜半猩猩上樹嗁

沅江西去是滇池風土依稀記往時銅鼓迎神歌一曲居人多賽竹王祠

崇禎宮祠

朱邸初移玉殿開至尊新自外臺回單衣不用葡萄錦勅進江南越布來

盈盈早歲進昭陽家本長淮到北方一自阿嬌承寵後禦前彊半學南妝

內殿承恩往復還香車不斷露臺間罘罳特令宮紗障不遣春風暗玉顏

曹季子爾垣

爾垣字彥師勲第四子工古文詩詞壯年早世送林武宣之楚

金風秋气肅霜林翳遠道遊子辭故鄕登途展遐眺寒煙橫蒼莽積翠迷深窅揚帆千里去雲山一何杳江聲日夜聞淸猿傷客抱抑鬱念伊人抗情寄物表俯仰今昔間爰披江蘺艸相思秋水淸相見春風杪同心蕙與蘭兩地參與昴側身云夢澤離懷空繚繞申章托繾綣意气良自寶

采蓮曲

菱歌初引日遲遲菡蓞迎風欲放時競打鴛鴦拋約臂生憎兩兩宿連枝

陸秀才英標

英標字彥威平湖縣學生能文善書卒年二十九早秋野望同友人賦

憑髙一眺望大火正西行天濶云無影山空樹有聲葉隨流水下鳥逐去帆輕日暮招鄰叟淸樽坐月明卜秀才金錫

金錫字嘉名號疎齋嘉興庠生十試棘闈不售晚以酒民自號有春暉閣艸疎齋詞

魏風初集試新茶分得刪字

我生嗜飲過於食放情茶酒無所閒聊復一樽與一椀坐消阨塞開愁顏沈酣幾欲傾家釀采掇常思窮厓攀邇來食貧罕兼給酒或未廢茶則慳徒然雷雨滿盈後垂涎防頂丹丘山寶耕老仙近八十杖履輕適心髙閒手摘蓓蕾注磁素旗槍入眼何斑斑時値謝庭集子弟不惜珍物羣爲頒迥如海外穆陀葉一吸靈液生關長安貴人知何許滇茶濃液色俱殷若令鮮白見此品酬之當有金數鍰乃畏郡齋減風格招邀逸叟嘗始嫺因而噉啜頻見及亦將滌我腸愚頑昔聞陸羽諸具列鹺簋棄擲眞味如艸管甘馨豈容他物防𨿽祀爲神經可刪又聞宋元以前皆碎碾制成小餅龍鳯環人工漫添天趣損生新之質全應艱何似先春探紫筍貯烹得候香逾蘭我今對此慰夙好俯窺仰擬殊自云影徘徊歷晴樹交枝藻荇橫澄灣愧謝玉川走筆贈但覺習習風生兩腋間

徐運判發

發字圃臣嘉興人必達孫以廩監考授詹錄事攺運判未任卒有天元歷理淸引亭稿諸刻

薊門春望和北海於虞粼韻

薊北初過雨平臯淨似秋風翻城上斾栁拂渡邊樓宮闕春逾迥關山客自愁浮雲催薄暮千里蔽滄洲聞溪蔣楚穉索先大司馬未刻詩稿簡寄

江郭秋風路未賖昔年淸麈隔雲霞離人錦瑟愁催雁避地靑門學種兵革論文哀庾信山川博物羨張華一編先澤憑君重贏得餘閒防好花

湯太學駉

駉字公牧海鹽人

庚戌十月集柯將軍園亭送柯翰周還武水得明字

此日成髙防頻年得未曾園亭金是谷湖海客爲朋月落驚霜樹天寒指玉繩三花防已徧日觀好重登沈貢士起雷

起雷原名隆峴字平萬平湖貢生

送柯翰周得郊字

總是淹畱客相逢傾蓋交開樽當畫閣極目俯寒郊朔雪消河曲明星出栁梢田園蕪欲盡歸興起誅茅吳太學浩

浩字岷培秀水人

送翰周得開字

西風吹別館相送此徘徊衰栁經霜落離筵帶月開酒闌愁客去雁過擬書來春色江鄕好煩君寄早梅梅谿叟周篔

篔初名筠字靑士號簹谷嘉興梅里人隱於市讀書闤闠間日盡數十卷好交與從肆中得錢輒以餉友更嗜方外遊嘗於元日訪臯亭僧靈章雪深數尺徒步行亂山中見林際燈影始達精舍僧方餵芋共啖之晚年館於武塘柯氏偶步城東見一農舟遂乘之遊九峯訪諸幹一暮至泖上以路歧登岸投一庵庵僧力拒徘徊佛燈下忽覩壁間詩刻指曰此周靑士卽予也僧素驚其名乃止宿焉其作詩低頭沈思行街市中若無所見曾在白下禪廬往來池上僧疑其赴水竟夕不寐又嘗行吟慈云寺中誤觸當事輿詢爲詩人乃免其迂誕類如此康熙丙寅太僕色冷聞其才延之入都執禮甚恭居久之諸津要求其一刺不可得丁夘藕莊主人載與南歸抵淮而沒向在裏中嘗過予家輒信宿予輯諸詩方欲詢以遺老舊事而忽焉客死亦此書之不幸也著有采山堂集

過白蓮寺觀銅塔【是錢鏐時故物蔣子岍僧果所施】

銅塔如片瓦鎔鑄何工巧隆起欄楯形圖識尙可了知是五代物厥惟錢王造是類萬有千聚散不可保幾歷兵火災存者今已少蔣生偶獲之什襲逾重寶施捨鎭精廬此意實微眇誦公喜我至出示光尙皎窪處塡黃金顯見諸相好屠兒額偏廣下放刀仗小一者旣若斯諸餘皆可曉

春日臯亭訪靈章禪師巢枸居

探奇入艱阻杖策西山巓盤回出榛莽始達精廬前微光射虛堂夕照猶西懸遺薪滿林臯防室通源泉愛此山中居所適安自然我來雪初霽巖壑開晴煙叢梅倚絕壁皎潔有餘姸境絕思亦淸心止如澄淵淸談至分夜擁火不得眠晨鐘發前嶺月落空寒煙

曉行曲

城頭月落雞初鳴鼓四起坐鼓五行霜華滿野馬蹄滑出門莽莽雲山濶閨人挽衣雙淚流子啼女號愁復愁誰能骨肉更相顧萬里揚鞭且西去

乙丑季秋將遊都下過別當湖諸公餞予南疑艸堂用昌黎山石詩韻

聖代庸顯揚側微雌無偃伏雄奮飛寸長尺短皆效力漫言相者徒舉肥云羅天网日加密隱淪巖壑今誠稀梅溪先生獨傲兀至死無恨朝惄饑宿癅嫫母甘老寡不嫁且自鍵兩扉何知名公謬聞聽欲使枯蘗沾濡霏羣公酌我意懇惻深堂促坐相遮圍長徵爲我慮風雪不徒酒後防我衣筋駑肉緩怪中散竊恐失足遭鞭鞿爲言知己不可負感恩一報圖早歸

再疊韻別陸雅坪先生

牛醫駔儈繼業微頳尾忘躍殺翮飛頭童齒豁眉半落身臘那如瓠白肥從憐世棄由識寡敢曰我貴緣知稀平生憂患多所歷垂老不怕還長饑猖狂偶一效阮籍途窮行後歸山扉中筵髙論獲今夕傾吐玉屑何霏霏示我周行出艱險恍若爲解重城圍尺書十幅意珍重如餒斯食寒斯衣襧衡刺字未漫滅長途早下徵韉鞿情親公叔有前約吾身良亦知所歸

三疊韻別沈南疑

稱聾自斷學杜微心何曾憂不奮飛出慕紛華入道義瘦以交戰勝則肥無人幽谷芳自好猗蘭一任知音稀東方有士常乏食霞餐蘗嚙聊忘饑誰言苦節貞不可白石久拄靑苔扉車脂馬秣催郡檄雨雪那顧遙途霏東陽愛我憂軫切腰帶爲減當時圍囊裝祗載萬卷帙禦冬尙缺氊裘衣勸飲旣竭牀頭酒壯我行色驅徵鞿此行黽勉從所事勿以失職思遄歸

四疊韻別李辰山

志士不厭生業微泥伏何必輸雲飛夷齊采蕨旣療餓曲逆亦食糠覈肥眾人碌碌事口腹得固窮困良亦稀吾交同志有數輩立節只在輕寒饑賣絲濮老隱吳市斵棺蕭氏棲防扉亦有汪生事裁制結楹天馬林煙霏猿騰鹿竄遂我性束縛不受三驅圍先生髙誼獨迥出友彼齧缺師蒲衣吾行何爲忽攺轍去去輦轂紆塵鞿傷心白頭入賔幕何日巖前同所歸

有錢百餘適書客持敬輿集至傾囊售之傍午始得成炊賦示旼兒

幾靜晨開卷瓶空晚作糜得成兒子學無礙老夫饑揖讓殊臣僕提擕借友師無嫌家世賤叔度是牛醫

客京口

覊旅空江上髙樓每獨登潮聲沈鉄甕山勢走金陵老驥徒悲櫪防鴻偶避矰秋來阻舟楫歸計復誰憑

感興與兪犀月

朝防髮暮垂絲炊黍光陰更幾時衣食老爲諸子役文章賤比百工師故人裘馬靑雲迥小徑松篁白露滋和汝倡予眞不惡南邨那遂卜鄰期

久不聞家中音耗與友

葵橊近檻巳將開濃緑臨堂蔭古槐兒女病無家信慰朋遊醉得旅吟哀短衣射虎終推命小技雕虫不算才總幸與君同倡和更誰爲築伯牙臺

九日客中寄弟

九日離亭雨三年異國愁故園兄弟在爲我一登樓

過屠東防邨居

白蓮寺北水東流白鹿涇西卜宅幽山雨欲來邨樹黑滿湖菱葉罥漁舟

項景陵玉筍

玉筍字嵋雪嘉興人桂芳子由歳貢令景陵稱循吏

酬龍眠方爾止

饑鳯求竹實寒蟬隱枯枝秉徳固有殊蕭條同此時方子天下士扁舟來何遲扣門登我堂促膝詠新詩把手浮大白結交兩無疑海風吹落木涼月滿南池典裘常苦寒斧冰難作糜還問苕霅舟予心轉淒其歲暮羣動息遊子無歸期願言過敝廬且待陽春熙

客銅陵

荒城如野寺日午始逢人漁父歸攜酒山樵出負薪民閒知賦少治簡覺風醇乘興來江上鶯花又一春李琬

琬字閒功嘉興人嘗爲詩旌遜國諸臣凡九十二篇惜未見其全稿

來防君

劉理順官左中允居鄕有長厚名賊入城全家闔門縊死賊百餘至其門曰正來防君君已死羅拜哭之

來防君君已死防君不得臣之恥北山有鳥南山羅鳥飛羅破當如何

得勝門

王家彥官兵部右侍郎守得勝門被賊殺仍焚其屍

峩峩得勝門藩籬衛宮闕峩峩王莆田生死相決絕臣身有如得勝門藩籬已毀名不存臣心有如得勝門藩籬已毀門常存

煤山樹

王承恩太監湣帝縊於煤山承恩對面縊古樹下

明興宦者時攬權口銜天憲殊未然其間忠正不多得子鵝片肉非常食嶻嶪煤山樹千枝君縊南枝臣縊北兜鍪短袖入宮裏亂臣賊子皆朱履九龍牀坐輿臺軀皇極殿上曾區區

天兵一起還西走金珠壑葬煙花藪一年兩度興亡悲回頭寧見煤山碑

朱遹成

遹成字求仲嘉善人有名山八懷詩今錄其五懷岱宗

岱宗形勝信雄哉萬里天門霽色開秦帝遺碑生緑字漢家防簡防蒼苔地臨玉女雲霞合峯接蓮花日月回七十二朝今寂寞云亭封禪有誰來

懷衡山

岧嶤衡嶽接遙天日麗霞明玉洞前七澤濤深連暮雨九疑峯斷鎖寒煙翠華尙憶巡南極白晝曾聞降列仙我欲振衣千仞上乘風淸嘯祝融巓

懷華山

太華眞形在眼中煙雲回合杳無窮捫蘿毛女三峯迥攜屐幽人一徑通絕壁自浮仙掌露層巒不斷石蓮風遙看萬仞芙蓉色千載應知造化功

懷廬山

廬山逺控鬥牛區想象崔嵬翠壁孤云斷蓮花浮夕雁濤寒彭蠡浴春鳬談經開士空今古栽杏山人定有無見說層巖飛瀑處九天風雨下笙竽

懷天臺

會稽南去是臺州縹緲羣山洞壑幽瀑布情翻天姥雨霞標曉映赤城秋漫同太白尋仙隠且學興公賦勝遊瑤艸琪花如可問石梁咫只接重樓

沈權之

權之字孝威嘉善人

同羣従夜集大觀樓

數載俱飄梗今宵忽聚星何人眉最白惟我眼能靑書到憑鴻雁詩成感鷯鴒莫分南北阮最是喜同醒卜淇

淇字取新號筠濤秀水人負雋才亡年二十九恨別

雕闌坐聽鳥聲頻苔徑繽紛柳色新最是別來淒絕處看花不見折花人

戈元頴

元頴字長鳴嘉善人工詩古文蚤世

題桃源洞天仙圖

兀兀天地內川壑開煩襟軒楹芝艸長白雲與之深中有飡霞士獨撫丘中琴逸侶結遐契獲事心所欽羣族無近狀淸泉多好音山延晷夕岫景變陽陰滄桑易眺聴遙蹤寄長林呼鸞理瑤策振衣玉山岑

蚤春閒居

春風不相負重到栁堂前地暖初縈艸池寒未種蓮干戈看往事雨雪入新年野外容棲傲江湖正渺然

讀無能新詩

橊花開徧復紅蕖此日相過下澤車散病樽前司馬賦感時篋裏賈生書中原意气憐同調京國篇章慰索居欲報瑤華慙玉案北窗風雨渺愁予

錢士賁

士賁字巖燭繼章子怡情詩酒有晉人風致甫及彊仕而卒

和陶飲酒

五斗不適意解組遂言歸歸來復苦貧四壁空瓶罍我生如孤云八口常無依故人有王載酒欵荊扉怡然盼庭柯蹔復忘寒饑髙義不可再空樽誰與揮

雜感

煙波一望渺吳關岸栁靑靑漸可攀羞對芳年新雪髩愁隨淸夢舊煙鬟小園鶯囀嬌春色大庾花深照客顏遮莫喧歌連曲港閒門流水自潺潺

吳越閒者徐之

之字逺將平湖人精於天官家言

曹司農秋嶽以余粗知星象白於制府趙公口占卻聘

聖主當陽在玉衡求賢懸爵待神京儲囊錐頴難爲脫伏櫪駑駘未敢鳴自愧談天無異驗人言翊運有宗盟艸茅出處如闗象安道風流且莫爭

卜舉人年

年字翁洲秀水人崇禎己卯舉人隠於鴛湖之濵晚年肆力於詩惜多散逸

題千山雪霽圖

吳松綾子千峯辟筆窮造化疑神役長林蕭瑟同云稠松髯藤蔓失其碧南溪老叟蚤探梅紅衫篛笠攜杖來呼童折花過石梁一路寒香帶雪回坐看霽色開云塢巉巖山勢如蹲虎中有飛瀑走玉龍山頭樹樹皆含雨殘雪未消日欲昏淸溪防曲繞衡門行行更入深山去不知何處是歸村

周秀才之臣

之臣字爾襄平湖人本姓李少補弟子員康熙丁未受鏈師王昆陽戒於松麈山奉眞朝斗壬子上元見黃冠絳服兩道者來迎乃謂家人詰朝余將歸閬苑矣十七日小斂畢夜二鼔繐帳中有光如晝當腹簇湧三寶珠大若雞卵髙射三尺有奇手足皆挺蓮花數朶秋日雨花用寒山韻

睡起意闌秋光半欲殘空庭花自媚幽怨淚新彈露參差舞浮煙仔細看濃陰如未散羅幙不勝寒蔣處士岍

岍字僧果嘉興人襟懷曠達卒年七十三屠東防挽以詩有作詩淩陶謝學道尊張程之句蓋紀實也和屠東防田間曉步韻

桔橰響榛薄城市猶熟眠蒼涼望朝墩秉耒競欲前老翁起飯牛超遙向東阡瀼瀼艸間露漠漠墟中煙眾鳥亦相逐始秋云物鮮玆焉不努力何以謀粥饘曳裾事干祿斯文誠足憐理生苟茫昧奚取腹便便誅茅念我祖逶迆農圃連長水當巽隅浮圖峙西偏一爲化人居棄置頗有年攬物遂興嘆躬耕思昔賢

檇李詩繋卷二十七

欽定四庫全書

檇李詩系卷二十八

平湖沈季友編

國朝

趙秀才沺

沺字天來號帆靑平湖人韓之子性狷介不茍言笑凡經史諸子窮日夜誦覽於詩無體不偹舂容和雅刻意宗唐粵東學使者聞其名聘之抵署卽辭歸曰我欲逰羅浮噉荔枝耳寧能作人幕客耶年四十三抱志而沒有資眞集度嶺言

聽王孫談孫駙馬舞劍歌【有引】

王孫弟述厥祖司鐸髙陽時赴孫駙馬宴駙馬少奉命開幕薊門還賜第髙陽年八十餘醉中拔雙創起舞意示據鞍竟以老廢後至崇禎庚辰卒於家迄今三十餘載談次猶想見白髮跳丸態也宗人沺爲作歌

主家山第宴仙客月華應譲酒星白花炙毺霜不流兩行珠額胭脂濕孫郎酒酣擲電影白虹怨落蒼龍井兔魄淋漓掛膽鉤手提八十一神州七星四射金精掃匹練雙飛白帝愁投袂細將心事吐少年曽鎭朶顏部射鹿時臨右北平鳴骹擬到臨潢府如今老去投閒久宮妓如花對白首空餘錦帶舊吳鉤每逢風雨蛟龍吼座客相看慘不語英雄流落多如許誰遣亷頗困郭開翻思馬援逢光武髙陽酒徒不可見王孫見我談如面髙詠王維老將行百感蒼茫淚如霰

法華山寺觀石門山人宋旭畫十大名山粉壁歌

翠微深處招提入四壁煙雲目不給疑是峯巒現化城眞宰無功鬼神泣石門山人眞好奇歷徧洲島丹靑施眼見花宮開十地曾聞芥子納須彌西來東渡威儀好幾座人天筆如掃有相空畱羅漢松無情還綴頭陀艸匡廬瀑布峨眉雪長夏不消聲不絕行際如將揖列眞坐時應得聞禪悅更有白嶽雲去來何似赤城霞起滅雲蹤霞色深復深天目東西雙嵲攀崖百丈窮飛猿懸澑千條界晴霓補筆髙名屬李郎百年古墨生芬芳忽驚窈防疑風雨漫嗟剝落淩煙霜何須瓢笠尋名勝九域洞天一覽罄況復登髙望洞庭潮音不斷來淸聽微塵幻色本無蹤眺罷流連撫古松欲向舊題添好句依稀落日數聲鐘

戲效元白體作茘枝歌

南行五月殊苦熱火雲莽莽炎飈烈況歷山城瘴气多復經漲海心如惙久聞丹茘誇茘洲徵夫恰值濯枝節船頭望見繁星垂未曾入齒先怡悅緩程系纜促舟人亟買盈筐要新擷千顆黑葉須防至才見流涎同饕餮絳綃乍啟卽魂驚爪膚未忍憐奇絕細剝嫣紅出瑩然氤氳滿眼咀冰雪潤喉那得顧中消恣噉豈敢辭吻裂座中相餉勸加餐願予多端品題切苞如紫障圍玉顏坼如解襦吹燭滅脫如赤盤防月珠堆如肪脂並刀截膜如防酪水晶鹽瓤如盛釀玻璃澈光如湯餅試素汗味如蒲萄劇淸冽嚼如甘露液無滓含如好女妃唇囓芳澤無定屬生香色態有質都不屑茘支之美乃至此似予所見徒饒舌玉環慣愛走紅塵君謨好事殺靑列自非親見果予腹翻笑前人作口孽還憶故鄕當玆辰賞心佳果滿園拆𨿽有朱櫻與醉李一一方此味俱劣人生若不食茘支枉用繁華住江浙作歌聊復仿竹枝傳倡江頭助鼔枻爲分餘潤及長年漫停邪許且三咽更擬飽喫百千回蔗漿十斛重須設

羊城行

江口三板舸行行抵溟渤乘月掛長帆客程指南越南越回環大海波番禺兩岫爭嵯峨樓船自昔通楊僕左纛由來罷尉陀聞說炎荒多瘴癘古今翻覆仍佳麗大道朱門卓鄭家康衢繡戶王侯第靖南已去平南畱公子嬌娥射獵進百萬明妝調駿馬十千美滴弄箜篌宮中別館橫天半五層樓閣迎仙觀相傳舊是越王臺越王當日曾朝漢五羊郭外島夷船進奉還將市舶連翡翠文犀隨處有明珠琥珀不論錢大新街去濠畔落外江賈客聲相錯廿年前是亂離人今日相逢成土著天南幸已斬長鯨嶴門烽息瓊厓淸蒿丘難覓任囂壘落日重過陸賈城海濱遷戶何從辧忍使嗸嗸集鴻雁極目黎人蜑子愁升平惟此猶遺患可憐粵女踏歌新乞食還生滿路春素馨匝地香零亂空向花田憶美人

沈融谷郵示粵中倡和詩卻寄二首

爲客三年別長隨五嶺逰瘴云鴻雁避蠻鷓鴣愁月暗榕陰夜霜空荔子秋情親依陸賈官舍足淹畱聞道丹霞頂幽人采石華手持玉麈尾口吐金蓮花放鶴靑天外還山白日斜與君閒笑詠並坐酌流霞

立秋日發羊城

緑榕三萬樹樹樹掛離愁此地無搖落那知已及秋驛樓催戍鼓瘴海亂漁篝夜半乘潮發孤篷逐野鷗

王山人詩

爾父前朝俠丈夫散金結士竟捐軀世情誰顧主家客天意終全趙氏孤說到兵戈猶涕淚擕將漁艇自江湖不須更問田橫島

赤帝長安久定都

廣州十韻

爲到羊城路間闗五嶺賖三春聞蟋蟀十月見梅花處處栽甘蔗邨邨食苦華裝鏤瑇瑁珍饌薦蝦蟆椰子堪爲酒檳榔好當茶夷歌音入鳥汲女髻盤蛇桄實霜如面蕉絲雪似麻黃螯羮不厭丹荔果無加小吏腰長劍王孫跨短騧若非愁瘴癘應忘在天涯

子夜元宵歌

儂是三五年月亦三五夕三五月長圓三五年難得

采桑渡

暮春桑葉密桑下與歡遇筐滿蠶欲饑與歡不得語

蟬

秖爲耽幽寂鳴君髙樹中力微聲自苦詎敢怨秋風

輋谷歌

東邊插稻秧西邊收稻穀遮莫似郎心一年兩回熟

虎丘雜詠二首

綺閣回廊四面侵旗亭絕技少知音不須更接紅牙板內府新傳十樣金

紅竹欄幹碧幔垂官窰茗盞瀉天池便應飽喫蓑衣餅絕勝西山露白梨

山塘夜市

畫舫笙歌徧狹斜紅羊燈勝廣陵花慙無紫綺千金值羞到蘭陵沽酒家

西湖雜詠

吳姬拂袖勸蒲萄那惜千金脫紫貂二十年前歌管夜秦樓直接段家橋

贑江歌

風水始行舟大湖小湖愁莫愁黃石灘頭無數石白頭嶺下白人頭

姚秀才安

安字拙符秀水人

田家

數家共一溪比屋相姻婭柴扉映修竹雞鳴落花下沈貢士騏

騏字鸐山嘉興縣歳貢生

虎丘防集

勝賞由來吳會偏髙堂不夜燭如椽東南冠蓋傾三輔吳越交逰滿四筵星聚近連牛斗分鶯求仍值花天目前王謝皆瓊樹觴詠依依似晉年

童秀才申祉

申祉字百防海鹽縣學生與彭孫貽齊名而詩篇散秩所見惟孟子詩十章而已

句踐事吳

陣云初散日沈西銜璧歸來保防稽采葛山頭看狡百花洲上聴晨雞捧心妃子方沈醉嘗膽君臣共慘淒一曲堂堂歌未歇殘兵已過越來溪

杜陵生蔣平階

平階初名雯階字斧山號大鴻自稱杜陵生華亭人入庠嘉善遊陳子龍之門

國初移居嘉興後徙越中卒其詩摹仿盛唐曽寓書於予云時趨俚俗正響寂寂僕與同郡計子山陽羨陳其年蕭山毛大可錢塘丁藥園輩獨持雅宗環視天下可與言詩者斯人而已忽遇南疑居然同調樂可言耶其持論嚴整如此詩集甚夥予特錄其寓禾諸什亦窺豹之一斑也

重訪法隠開士遂宿上方【本項氏子】

旋防叩禪扉非闗問息機相看誇白足憐爾舊烏衣拊掌家風在攢眉世諦稀伊蒲曽置酒陶令正言歸

訪彥文於魏裏

相看猶故友別久似新知薄宦憑君達爲農實我師東郊烽堠緩南陌稻車遲片片飛鳶影銜雲落水湄

範季友邀飲吼山陶氏園

川原於越地風物永和時花塢陶公築蘭舟範叔移百年新締搆一代舊招提峻閣憑霄迥雕闌倚石危尊罍傾北海詞賦溢南皮萬壑當牕見千巖向晚披拂云歌去緩坐月酒行遲支遁情深切劉伶死不辭人從花底散路入夢中疑何日滄州興重來倒接防

李居士碧

碧字石水平湖人防孤能文與先輩趙無聲陸嗣端馮兼山諸公友爲人伉爽不茍然諾有鴻儀堂集

閏六月下日預擬七夕和錢元長韻

佳防無多獨憶秋羅帷碧漢兩悠悠淚光防滿輕綃軸瘦影難登明月樓有約喜聞靑鳥至無眠愁見絳雲流年來鵲使今何在銀浦從無一葉舟

徐秀才善

善字敬可秀水諸生必達孫詩律嚴整有藟谷遺槁過泰山

豈意神靈宅衰年得蹔經風沙三百里一片馬頭靑空曲盤龍虎觚稜掛斗星白雲朝暮起常防紀功銘

寄曹秋嶽司農

使節臨荒外旌門未可攀騊駼輸互市鴻雁款重闗百戰瘡痍在千家涕淚斑更堪頻水旱甌脫繞蘭山

初夏偶作

細數韶華覽鏡邊頭須不信已皤然休教逺憶桐臺日便可虛張栢寢年生亦有涯吾分定春今何處夢猶牽衰殘只合忘機去更結靑山未了緣

江郊幾處喚提壺果否髙陽尙有徒泛宅豈宜論去住酒天從此入虛無箏人倚處垂楊裊雉子斑時小麥枯擬趁麯車花外駐夕陽城闕又荒蕪

春來稍喜日遲遲文酒爭開罷戰時一夕西園畱勝賞千秋東觀接風期支離愧享三鐘逸鞠終非二斗宜城角尙悲花欲盡莫教徵夢更天涯

城南半畝舊柴闗碧蔓丹葩露井殷容膝有樓非百尺防心無夢不千山溪流四注蓮花巷雉堞平臨楊栁灣【余所居有四蓮花橋又有楊栁灣在捨西百餘步】疎懶未諳邀轍迹席門苔繡正斑斑

送曾靑藜之嶺南

十年曾賦采蕭詩傾蓋匆匆慰夢思擊築未終燕市夕鳴鞭又及灞橋時帆收橫浦春應近地接炎洲雪不隨共說瑚枝上好鮫宮待爾一竿垂

欣聞鼙鼓息樓船琛賮遙通漲海天驅馬直過霜雁外飛杯莫放早梅前二禺髙詠多名彥五管靈蹤半列仙倘遇羅浮倦逰客倡詶應滿鐵橋邊

送胡奇玉之長沙

君山一防望中靑天畔長沙應小星此去洞庭秋正好蘼蕪千里待揚舲

戈叟中顏

中顏字魯公號又度原名湛平湖人逰邑庠善書工篆刻亦能詩老而無子寒餓以終

和屠我法雙梅詩

寂對難追冰雪經芳聨伯仲翼荒坰風狂骨立沈嵇阮雨妒香孤泣尹邢接武恥談桃富貴比肩笑慰竹飄零爭春凍雀喧空谷相顧聊堪影贈形

柯太學本

本字聿修聳次子由諸生入太學試不遇憔悴自廢卒年二十有五有鼓應初編

客瑞光精舍重過尉堂大師方丈

今朝少人事重到尉公房野水正趨壑楓林初下霜餐余筍蕨供袖拂栴檀香餘意亦何托巖前興不忘

春郊

艸細風微二月天每從雨後過溪邊春流好待桃花漲社日初防燕子還楊栁渡頭低夕照麥苗隴外起寒煙登臨自昔多良防何事空嗟物遷

沈知州廷勱

廷勱字子相號充齋嘉興人由拔貢歷任新寜欒城知縣陞商州知州有身易實義充齋遺稾南陽舟行候鄭雨隨未至

秋深蕭瑟動江津去住浮雲不系身飛鳥掠檣驚短纜沙虫試水亂浮萍行空小艇延山入坐對寒塘落木頻寂寞南陽今日路蒹葭鷗鷺晚相親

樵道人陸谷

谷初名樵字嬾漁又字亦樵後稱樵道人平湖人妻子旣喪徧逰名山水以終有夜鴻鳴集

逰龍巖

渡水探龍窟云深隠翠微寒松老已化臥石怪將飛客到茶煙起僧閒花雨稀望憐城郭近人事笑皆非

送秋

悠悠世路總如賓愧不因時問去津欲挽流云商別意難敎殘月當良辰升沈大塊原同幻防檢微生郤是眞金井碧梧情未斷山中無歷信天民

楚中

衡陽南望雁來遲欲采芳蘭隔九疑夢染朝云遺好事腰依楊栁怯相思行吟江畔孤臣悴作賦秋深上客悲浩渺湖光連月色可余郢雪似當時

粵東竹枝

花田兒女學新妝辮髮釵垂金鳯皇雙屐猩紅來踏月絲絲錦帶勝霓裳

沈訓導滉

滉字路公號霞城桐鄕人康熙庚戌歲貢選授象山訓導在任三年卒

秋日詣張子炎貞齋中

羨君卜築最淸幽半畝瓜田傲故侯山北松深眠鶴穩花南水繞蟄魚浮著書虞氏窮偏作潑墨羲之老未休相對頓忘塵俗想白雲漠漠擁霜楸

周秀才大綬

大綬字西臨秀水人補華亭庠生邑令張超大防同人於栢府分韻賦詩不逾晷大綬詩輒成谷學使常許其文議論正大絕類宋金華武林王晫云纒綿感慨極行文之勝事非溢美也

賦得疎雨滴梧桐

金莖受涼雨香井落疎桐紈扇裁明月裳衣搗晚風寒生長信殿聲斷未央宮聞說迎飛燕還應防射熊

聞木樨香

不斷香風十里吹小山花信故來遲八公顏色無常定今夜初成招飲詩

楊秀才九垓

九垓字孚九平湖諸生跅脫有俊才而使酒負气多蕩詄理法外醉輒擲冠於地曰汝誤杜甫一生今又將誤楊大耶防投汝厠中耳尢好訶罵人勿顧眾刃之將剸其背也嘗手錄廿一史類纂三百餘卷工書畫求者必韻人佳客以餽酒爲辭則大喜出之丁已疾作而歿

偶興

朝來靈雨沐芳塵送盡寒威未見春寄語梅花應解意隴頭無限折枝人

陳秀才光縡

光縡字緯度號謙山海鹽人許廷子少爲張西銘所知上已浮觴與王處卿聨席因摘論漢史數則王遂以女字之女亦能詩光縡讀書敏異天官地理靡不究心尢精壬乙之學其詩名調鐘集秋日書懷

明月出滄波流光薄雲漢爛爛列宿懸離離夕煙散壯志思逺遊長歌至夜半回風谷口來石壁花影亂林閒警露鶴忽振淩雲翰茍懷千里心寜爲耳目玩

墻山石帆村

海上行吟憐海樹蜃樓初散餘煙霧石帆山上石帆開似欲乘風橫海渡相傳此地有村墟萬樹桃花千室居不知何年海水溢蛟龍鼓浪傾田廬居人一去無消息雲潮雨汐迷南北初晴海上露枯槎細視街衢猶可識有人拾得崇寜錢歷數年曆心惘然石闕殘碑水中泐波紋似刻深回旋更見樽罍狀殊異摩挲散落松花翠想昔芳筵進酒時幾人歌舞花前醉桑田滄海向誰論何處侯門樂事繁不道有生皆速化試防海底石帆村

吳中旅思

風吹碧浪繞江城旅館淸尊獨夜傾離恨未消同夙疾舊逰難憶似前生乍逢雲散憐山色爲值花殘怨雨聲萍梗天涯計安定綠楊深處釣舟橫

梅花通客沈機

機字爾任號海鷗桐鄕人居濮川之梅花涇上自號梅花逋客少補嘉郡庠生後老而棄去工詩善書有梅涇艸堂集

鷃笑軒遣懷二首

膏肉來靑蠅膏火來鬼蜨燈殘蝶不飛盤空蠅當別請防翟公門雀羅爲誰設

作歌勿引商商聲主激烈較奕勿覆刼一刼生死決刻深鬼所忌百巧不如拙

天竺紀遊

七年不向此山行衰艸連天去路生絕壁惟餘危墖影怪松時作怒濤聲溪深虎渡風初急洞黒龍歸雨未晴猶有當時遺衲在白雲樓下話茶鐺

陸秀才淮

淮字秀整號胎簮嘉善庠生少孤事母以孝聞送越石肅陶之廣陵

煙花三月晚遙向廣陵遊並轡推諸謝聨鑣羨二劉海門懸日迥天柱落霞收歌吹迷樓滿知君系紫驑張秀才兆治

北治字枚璧平湖諸生有粵遊槀懷古諸詩芙蓉堤晚步

名園竹樹蔭精廬花外慿誰駐小車水佩風裳零落盡美人渺渺獨愁予

計秀才能

能字無能嘉善人善之弟詩才亦相伯仲

送呂新水省親永嘉

永嘉山色近何如春日寧親客路迂花滿江城寒食雨燈明水驛好溪魚碧帆回渚仙巖近防袖趨庭講席余可有新詩過謝客錦囊千里慰離居

唐布衣俊

俊字聖翼又字西孟號大千平湖人有石田錄悼妓李生

鶴湖湖水水潺潺家在橫塘第幾灣小徑狹斜來往熟朝朝猶憶上缾山

鄭太學培

培字文溪海鹽人

谿園防集分得文字

促駕南還日園亭此送君那知朋好在重與共論文幔捲通花气觴飛落暮云欲乘餘興往林月正紛紛

又得覃字

河朔觴頻舉山陰興復探朋遊嗟聚散【懷舟石次耕錫鬯武曹諸子】雲樹影參覃漏轉仍呼酒星稀尙駐驂幾能逢好防書信寄江潭【謂靑士舅氏】

胡秀才采

采字英千平湖縣學生孫紹安康熙丙子舉人春郊

春色盈芳陌輕飈拂水涼山山橫碧影樹樹理新妝病酒何堪醉吟花只覺香漁歌來和我帶月載歸航

病足偶感

春來嬌鳥喚晴多憎我蹣跚廢短哦小榻坐愁春又老不知堤栁緑如何

曹貢士偉謨

偉謨字次典平湖嵗貢生嘉善人

謁禹陵

夏王陵墓對塗山翠輦千秋尙可攀松下衣冠畱地雲中朝佩想朝班靡山有路樵難到越廟無巢鶴引還總爲當年巡幸後至今金簡落人間

沈秀才甡

甡字天生海鹽人有痩山艸

云岫庵

兀坐晚風石斜曛窺竹扉鹿銜芳艸去鳥破碧雲飛樹古喧天籟衣輕澹翠微此中有幽意信宿莫言歸雙松詩老沈晭

晭字叔輪號尙廬又號香嚴平湖人家世豪盛折節讀書爲諸生不遇棄去日誦佛言梵唄之餘輒作裙屐冶遊老而勿悔也有書屋數椽琴書靜好香茗郁然浮動於筆墨硯席間惟名僧韻士樂爲談對庭列雙松日哦詩其下與予居相近情相親毎當月明花謝輒過作夜話故唱和最多尙廬死而無雅人矣山陽之廬且更他姓又何況風雅之頓盡乎玆選其詩不能無三嘆焉

解嘲

阮籍臥鄰家栁下覆寒女自古曠達人髙致有如許予本澹宕流相期在古處情深懷國風離騷寄愁緒偶然逢酒人一石醉相與好色不好淫難與俗人語

送南疑子遊廬山歌

南疑未到匡廬峯匡廬千仞羅胸中文章驅使巨靈手奔騰絡繹相爲雄行囊一卷方筁集橫峯側嶺起咫尺或如漢陽髙插天或如香鑪生紫煙或如瀑布飛匹練或如五老露頭面或如九疊開云屏或如虎溪列繡亭煙雲出沒不可狀破浪乘風自神王從前讀得等身書夢魂常與李白俱一朝特放九江櫂湓浦風帆春浪好自添兩翅忽飛揚不怕山頭鳥道長狂來或作孫登嘯雲中時下鳳凰叫玆山拔地排天門卻被南疑作詩料煙嵐雲气生巾笥神魂蕩漾時一至君獨靑春賦逺遊輕風五兩一葉舟到此獨上匡廬頂讀書堂前有舊影昔年讀書有二李他年二沈卜築或在此

法螺庵

策杖尋西麓禪林別有天晴巒滴翠雨細竹引紅泉古佛旋螺頂山僧玉版禪杳然迷出處云鳥亦蕭然

人日訪秋浦西莊

殘雪初晴鼔枻遲美人春早下書帷居舟居陸張融屋防水防山謝眺詩萱艸上階先愛日荊花繞砌共連枝東君更助西園興梅放寒香栁放絲

與側室言懷

話到燈殘秋夜長浮沈世外意俱涼生依蘭若身能健死葬名山骨自香誓酒劉伶渾似夢遊山阮肇已成狂今宵任爾卿卿我有日淸齋學太常

奉謝外父馬公和衷見恵靈壁石

髙閣嶙峋片玉存滿牀書卷濕云根自披幽壑莓苔迹猶帶前朝風雨痕鞭石不須浮海島移山仍得傍柴門從今寄語成子五鹿文章好細論

西山

縹緲峯居眾壑尊神仙彷佛有劉根水邊漁市遙傳鼔花底人家靜掩門黃綺風流猶尙古朱陳生長各成村鴟夷莫笑生涯拙種樹栽桑細討論

南園竹枝詞

沈郎園裏栁如緜新抽荷葉又田田拾得栁花爲儂絮摘來荷葉當郎錢

響屧廊

響屧荒涼蔓艸平空廊無復美人行山僧幾兩芒鞋在時踏寒巖落葉聲

宮井

故宮金井轆轤斜汲取軍持供佛茶素綆銀牀消息斷石欄夜雨落桐花

雜憶兩首

輕羅小帳半垂鉤睡鴨燻鑪香篆浮憶得酒闌微醉立隔窗紅燭照梳頭

芙蓉秋水一扁舟去住浮萍不自由憶得赤欄橋上望喚儂別去喚儂畱

詠白秋海棠和項東井

粉黛霏微露淺紅可憐嬌小托幽叢如何不及蘆花絮飄入秋江釣艇中

讀家客子燕京春詠

冀北春深鶯夢酣回波才子擅江南集賢學士如相許第一詩名屬沈三

陳秀才學謙

學謙字廷益嘉善人

白紵詞

黃金爲門玉爲堂堂上作使邯鄲倡冰紈霧縠明月璫朱顏善睞舒儀光拂巾舉袂白鵠翔淸音徐轉繞鳳梁今日爲樂殊未央

錢本一

本一字柏園桐鄕人

仲夏餘有晉陽之行舍弟十一送至瓜州分別兼寄朱近修張考夫

汝來送我晉陽遊汝去離羣古渡頭前路塵沙吹萬斛到時風物惜三秋孟門王屋髙難度鐡甕金陵望轉愁寄語南邨諸老友鳴鞭今已出瓜州

汪澐

澐字子倬錢塘人流寓當湖

遣興

梅花淩朔雪葵蘂迎朝曦從違必本性去就各有宜由余開西秦管仲霸東齊虛名垂竹素零落同蜉蚍我欲防髙足但恐多路歧眇彼流珠光煇煇能幾時

丁嗣澂

澂字集虛嘉善人

禪隠先生歌

先生骯髒負奇骨辭家學道遊天臺築室半山傍危木列石爲坐浮蒼苔山風一夜飄然來吹得山頭花盡開偶來花下把鐵笛云衣瀟灑岸其幘泠泠逸響淩太虛宻葉叢條聲淅瀝嗟乎山中詎知秋復春落花掃作巖下塵千松原與人間斷懶出深山再問人

胡貢士介

介字栁若平湖歲貢生制義之外兼擅吟詠惜其稾湮沒僅從扇頭錄得一絕亦可想其髙懷勝致矣

書李翰林集後

才可壓宮妃气能輕宦寺才气兩無虧先生非大醉陳訓導昌

昌字漢彬嘉善人龍正孫康熙壬子順天副榜貢領訓處州云和

雜詩

秋夜一何長西風淸且涼阿閣交重軒雕櫺起中央上有秦氏女所思在朔方朱弦發妙曲窈窕激淸商一彈有餘嘆四顧心徬徨徬徨亦何之仰見明月光不惜歲序晚但恨川無梁同心且離隔苦音誰見詳

闗山月

洛水千門月流光滿綺羅曈曨懸碧漢瀲灩濯金波逺戍羈棲久空閨悵望多闗山遮不斷夜夜落交河

夜宿松陵

扁舟遙溯五湖流遲日牙檣阻石尢夜靜松陵城上月依依淸影落寒溝

曹舍人鑑平

鑑平字掌公號桐暘爾堪子康熙壬子舉人授中書舍人有南溪集

邯鄲歌

翩翩遊俠兒驅馬邯鄲道直上古叢臺天風吹白艸

園居雜詠和錢爾斐先生韻

岑寂似禪闗苔堦色漸斑綠濃鷗夢穩紅冷蝶心閒對酒春秋社論文大小山入林無俗籟長日聽綿蠻張秀才璠

璠字峒一號須裘平湖人祖正叔先生由鄕薦任海門令講學著書惜其詩失傳年譜中載有喜聞新建新防余幹從祀得吾道於今又麗天之句璠受業於張侗初才气豪邁有載石舫諸刻

白桃花贈徽之上人

都競作錦霞妝獨洗胭脂傲素芳嫩蘂紛披初破玉落花亂防盡飛霜分梅冰骨憐春晚笑杏紅顏戀日長好向潙山問闗捩掃除色相見空王

踏春詞

綠楊嬌軃不勝鴉幾防遙山一抹霞步入春林云影亂隔溪仙犬吠桃花

葉處士津

津字秋諾號半農嘉善人有尺雪齋詩集

蠅

蒼蠅實堪憎作詩冀蠅識爾命甚防細生處能作賊所願有幾何晝夜營不息忽至盈千羣散去不滿刻頭背戲翺翔穿裳忽攢膝巧如畫中防迅逾襌內虱亂曉空有聲附驥何煩翼被凍誠可憐長讒犯明律熟視慢無畏舉手已莫卽婪喙喧腥防癡腸費池墨𨿽少毒物心卻有玷人徳蜘蛛勅守閽闌空莫放入

侄杼七歲幼孤迎而撫之

爲父怪太遲四十丁未添爲兄幸已早弟亡有遺男七歲頭角露讀書日諵諵命之名曰杼小戊字不慙何有白氏新自爲阮家咸死者如火滅日月如風帆轉頭十年後百卷令負擔

題玉馬

捶碎水晶宮鏈以補天液昆岡分片珍騏驥比良徳何人錫嘉名淸音轉絡驛靜院午陰長曲闌蕉月白希微一二吟歷亂千萬滴防花宮女閒銜枚將士疾彷佛吹鸞笙環佩搖空碧未知禦泠行徒作風幡識公孫茍騁辧馬非馬奚惑

舟中聽吳姬摘阮歌同社中諸子

朔風滔滔竹林晚水光酒光嘗在眼水聲挾寒不入窗岸折橋痕霜色淺天低暮急翠袖輕十指動搖隨舌轉冰霜戛戛最初聲老弦咨嗟恨不明調折柱移意何快豈堪獨自孤舟聽舟中之人人欲絕繁音將盡意不歇衣巾夜染空翠深字字落指如何撚一杯一曲逆殘更一人一影弄煙月紅燭失翦烏啼昏夢霽香尋憾如脫諸兄固是醉鄕籍觴政忽弛酒無則江風湖雪載滿船笑談如逢燕趙客

夏晝

閒花毎遲落幽鳥不貪啼永畫人無到蒿園路亦迷不眠嘗卻夢觸句苦無題秋近應熟攜歸日又西

夜過東庵溪上

出門遇明月閒寺亦開扉適到淸溪上方逢野衲歸波光搖夜色露气入秋衣何處捕魚者停橈栁下磯

門外

門外堪長眺攜笻獨立時禽歸煙火樹牛下夕陽陂稍識淸淨理無爲世网羈雲山多畫稾句裏學王維

寄柏斯民

天髙風急柰秋何野曠扶藜一放歌對客愛吟來句好尋花喜識老僧多霜揺烏桕臨溪樹船隠蘆汀帶雪蓑佳節怪從閒裏錯及晴款款又相過

髙員外以永

以永字子修嘉興人康熈癸丑進士閱七年已未知河南內鄕縣事崇學校招流亡均賦則免私派戊辰陞山西安州知州禁革陋例嵗饑發常平倉粟以賑州西有白洋澱武弁指爲馬廠地謀奪之堅持不可壬申擢戶部江南司員外郎以勞勩卒於官年六十有三子孝本辛未成進士

大水百韻

三吳若棲苴陰陽易爲厄巨浸連數州所恃瀦震澤三萬六千頃上稟咸池液分流入江海紆回尾閭隔咎徴一以遘昬墊在往昔徒稱財賦區時見凍餒迫自非古臺駘安得障溟渤伊余菇蘆中往往念禹迹經營不可覩遺法惟典籍上下數千年頗欲究沿革常登防稽山俛視梅梁穴宛委玉字書拜頌底定績慨自江左來遂鮮中上防去矣單郟輩杞憂亦何益今年異雷電發自建寅月雨雪雜亂下隕光轟若磔自玆困重陰霖瀝迷曉夕潨潨屋摧霤泛泛庭漂麥然蒿防愈遲捜粟瓶屢竭平生頗放懷至此亦咄咄君防閒齋內靑苔上髙壁芳蘭淒已萎薋菉蔓難辟風吹龍气坐臥防毒螫水檻指遊魚垂鉤卽枕席朱弦潤無響獨坐幽思積滲漉虞蠶桑沮洳病鹵舄果實壞自零壺爛誰摘兒童盡咿噢微尰及肘腋吁嗟春已深田父方襏襫捧土作隄防鳴金亟工役桔橰晝夜翻一潰失疆場良苗委長川安問庭且碩誰與致此災無乃鞭陽石夢想醫無閭神超藐姑射置身無爽塏邑邑那可說中心葵藿傾仰望晨曦赤倐瞻蔚藍天笑詠岸巾幘無何云膚合日影駒過隙愁霖更如晦檐澑漸漰湱水痕縮未寸洊至復數尺耳習鳴垤鸛目送渡海鶻潭底裊花枝林端掛石發舟從橋上來卻向屋內歇昨宵狂飈呼挾雨勢轉劇盤薄迸蛟蜃澎湃躍潮汐若萬馬犇戰惴刷心魄卻疑倒天潢轉恐翻月窟樓觀意飄簸竹樹塞路陌風葉乍防防先秋气蕭槭炎蒸竟何有裘葛互披借出門展跬步屢折謝公屐負販胥怨咨地厚敢不蹐白波浸門限戶有不黔突南鄰北裏間咫尺斷請謁傳聞墮城闉見說蕩窀穸紛紛村民出水病腳跛躄或哀乞升斗或怒肆嚄唶督促須竹楗箕踞久轇轕直入州縣內大叫速區畫攀號類鼎沸官吏大辟易城外賈客船常時市粟帛眾怒爭遏糴頃刻膠數舶聞見遂如此恨不假羽翮奮排閶闔升手取陰翳掲拔劍殲雨師頓令眾庶懌攝衣登髙樓四望積水白優遊羨羣鷗波上自出沒際天孤防來茫茫辧吳越海上三神山恍見金銀闕民今其爲魚爲我語水伯皇矣彼上帝監觀一何赫舒慘自有時那能忍捐瘠女實恣洞鯨呿復鼇擲橫流殺人民獨不畏譴責須防天風暮萬里只一碧返余所棲遲欹枕夢超忽巍峩接神人而自謂淵客言言似解嘲且復曉水脈余悉聆其言驚嘆有倫脊降割洵非他人事實舛逆緬懷李唐後水利日齮齕五堰隳金城三江變沙磧千橋與百瀆茅塞殊可惜況自隄爲漕湖流受扼搤諸溪復猥至犇潰勢倉卒區區一綫川何以當充斥向來徒補苴遣使空絡繹婁江泊白茒橇檋將安適及今緩修救寖壞益矛防井稅數百萬能向水濵索視此利害除奚啻相什伯餘悲爲此吟豈曰事攟摭用此監門繪異事同哽結疇將呼號聲旦暮逹丹掖鉅公詧便宜芻蕘並財擇捄災自有要無費馬與璧治水兼治田施設範先哲茭牧成利藪湔剔須攺轍下民敢憚勞其究自安宅縫掖窮巷人當亦手加額

賦得亭臯木葉下效栁惲

朔風起天末嚴霜攺林柯亭臯夕陽入落葉寒聲多正愁長安道復想洞庭波誰念棲遲子勞勞爲此歌

懷江南梅花絕句

朔云邊月久天涯孤客今朝底自嗟爲向空庭問芳信不禁淸夢到梅花

館娃遺構傍巑岏香徑蕭條玉甃寒閒自尋僧防花去碧山如畫倚闌干

錢塘淸境說西溪映水籠云萬樹齊夢裏移家知向此故人曾許覓幽棲

江南寒食落花天滿地平鋪白玉錢家在鴛鴦湖上住斷腸春色自年年

顧秀才明傑

明傑字越萬號漁山平湖人謹厚能文與兄人龍最友愛後乃畱心學反致疾卒

病起訪菊云亭主人捐館感賦二首

蒲團相對十年親此日園亭物新斷岸空墻迷舊雨藥鑪經卷傍寒塵鶴歸華表淒殘夜花落桃源失舊春小徑羊裘余迹在苔痕重破淚沾巾

故人別去夜臺淸寂寂空堦鳥自鳴倘有靈文膺十賚更無好夢托三生裏居黃菊陶元亮城主芙蓉石曼卿病起漁郎重問渡松山流水不勝情

陳秀才苞

苞字竹墅海鹽籍徙居郡城以父愫死於兵棄諸生放浪詩酒工艸書有屏山堂詩選

七里瀨和謝康樂韻

客遊淹晨昏縱目恣延眺流沫同所險削成豈爲峭墮樵猿岸吟唼流漁火曜丹巘夾淸源水石互吞嘯溯舟駭崩奔過者忌其妙亮移成連情遑惜伯昏誚客星髙且懸千載不復釣淪落惟平生綿邈悲同調

東行二首

兵戈底定日烽燧驗殘煙委注懸危纜洄湍迅急山容呈窈窕水沸出嬋娟極夜不知罷歌呼萬笏前日行蒼翠裏歸客思無涯逺悟枇杷樹低迷穱麥花江淸難變酒水淡卻宜茶只此堪浮泛相期理釣車

挽孝防巢端明

隔歲相逢話苦辛秀眉綠鬢舊綸巾每攀柏樹雙垂淚偶著荷衣一見人安坐從容知繕性髙翔寥廓得閒身少微星墮慙難借翡翠蘭苕空自春

憶昔追隨遊璧沼同儔今有幾人存披帷心折編三絕漬絮神傷酒一尊弟子籃輿辭白社故侯瓜隴感靑門不須更作山陽賦反覆遺箴巳斷魂

嚴秀才訔

訔字次良平湖人劉令虞章賞其文以女妻之父客死遺產悉讓諸昆奉母盡孝未幾卒其婦孤苦食貧稱奇節云

悠然亭

終古自悠然空亭一醉眠能通三泖宅直接五湖天送客愁飛絮聞歌識采蓮倚闌人老矣長望好林泉【附考在當湖之中上下作石屋狀其址據湖之最勝處王弇州有記】

磐石道人屠惇增

惇增字閬兼平湖人父象美罹難家室流離諸子貧竄增獨力學能文見重於時然久困場屋康熙戊午挾防北遊久居燕邸忽索僧龕趺坐作偈語投筆而逝與予家有姻戚向同下帷者二年嘗自言前身爲張文潛又爲磐石道人卒至負才不遇鬱鬱以死哀哉

同林子白遊沈氏別業復訪古笠上人

探幽遙指翠微中曲沼橫橋一逕通水榭鳥啼畱倦客藥欄春盡落殘紅鐘聲晚動孤村路溪色晴翻小燕風歸去正多塵外想故人今在虎溪東

寄吳方之

江樹云連碧水隈離羣懷抱郁難開風塵漸老潘生鬢痛哭誰收賈傅才二月閒愁芳艸亂十年淸夢故人來親交是處同淪落短笛淒淒怨落梅

周掾史紹宗

紹宗字岐陽本姓馬氏繼於姑遂冒周姓海鹽人繼母病體不屈伸宗負之行盤旋室中日數百回病以瘳生母居失火宗馳入火排墻負而出少任俠爲掾史久之舍去性喜爲詩文有岐陽詩鈔秋晚宿田父樓

田父有逸思築樓髙於桑修竹借於鄰古梅防於窓蘆花水邨暮秋蟾上東墻夙夜舂早稻夢與晨炊香

聞蟋蟀

八月風露涼蟋蟀響空廊不入離人耳安知秋夜長愁心對落葉淒韻感微霜獨步庭除下徘徊攬素裳吳秀才同云

同云字云芝平湖庠生

同葉藩臺池館納涼

小閣浮香渚開襟納晚涼靜觀魚乞餌慵聽樹鳴螿鑄劍無良冶攜琴有錦囊凝眸抒客抱天地一滄桑沈秀才傳弓

傳弓字武功嘉興諸生

送李斯年閩遊

何事還家復逺遊鳴榔伐鼓發中流才人好帶芙蓉劍少婦難防玳瑁樓閩海雲山通百越粵江組練壯三秋無諸臺上休南望回首鄕闗萬里愁

徐處士無爲

無爲字初鄰嘉興人以好客致貧爲時所稱查容有詩哭之云療貧無藥病無資嚼蠟生涯死不辭葛帔練裙千載恨忍防四歲此孤兒

寄匡公

水西開士近何如十月無從得素書不見傳言秦吉了空聞致祭魯爰居竹林常夢朝云濕松閣頻邀夜月虛此日尙愁新戰伐何年方遂老樵漁

張秀才勻

勻字宣衡號鵲山秀水諸生年十二作稗史今所傳平山冷燕也又爲傳奇有十眉圖長生樂二十種海內梨園爭傳播之臨卒書云赤剝來時赤剝還放開笑口任顚頑還時更不依前路跳過瓊樓海上山有鵲山堂集

蠟梅

雪裏橫斜蕊半黃奇香暗襲郁金堂絕憐蕚小如圓磬不信枝寒有蜜房折供冰壺垂蠟淚插添云髮映釵梁壽陽新樣圖宮額破凍先開第一妝

過秀才澤充

澤充字涵輝號滄谷平湖人庭訓之孫紫髯偉軀落拓自放家貧工書嗜酒請書者必置飲酒半援毫或作大書淋漓四壁偶不當意輒狂呼罵座人皆搖手避之更善談謔詞辧風生身後親故燕集曰今夕使髯在不虞寂寞矣卒之前一日題壁云世中煩熱愛薛少府之神遊波底淸涼了莊漆園之大夢五十二年一腳踢倒豈不快哉

宿中竺山房

山房當薄暮石壁度微曛澑竹斜通澗懸厓半疊云鐘聲空外落花气靜中分醉後憑髙枕寒泉徹夜聞

人日馮子近招飲

春來不出戶彼此一相望小飲期人日輕舟過艸堂梅花寒未放竹葉暖生香剪燭論文細雞聲徹野塘

報恩塔

塔影淩霄漢登臨得縱觀雲開千岫出潮湧大江寒畫閣人初起朱門春未殘六朝名勝地今古一憑闌

寄沈客子

別後年華又幾更早傳洛下有才名趨庭時防鳴琴意倚劍常深懷古情芳艸春云馳馬地梧桐秋雨讀書聲相逢把臂思何極樽酒天涯見月明

閨中曲

妾家江口第三灣夫壻從徵在玉闗最恨防防沙上鳥早潮飛去暮飛還

朱官生茂昉

茂昉字子葆秀水人承父司寇大啟蔭好結客所居山樓四方名士多宴集其中

九日

節物驚心感歲華籬邊叢菊自開花闗河冷落低殘樹故國淒涼久種瓜風景已隨人世換茱萸猶傍酒杯賖天邊鴻雁歸飛急客子衣單何處誇

馬秀才上巘

上巘字雪偁號銀塘嘉興縣學生有聲文社子壽谷康熙壬戌進士著有詩法火傳左右編行世弔冢宰徐寶摩公

六月霜飛重冰心凜獨生簡靑原可作喋血矢誰爭夢已江山攺靈還社稷撐千年徐稺廟共仰畫溪名【公里名畫水】

馮秀才元白

元白字匏憨平湖庠生有則鳴剰業

宮詞步過涵輝韻

深鎖重門不記年那堪簾外月初圓來朝彊把新妝試內信無聞喚采蓮

桃鄕布衣李符

符字分虎號畊客嘉興人應徴之曾孫梅裏李氏多才符與繩逺良年齊名時號三李善詩詞尢工駢體嘗遊滇遇碧雞山道士曰子前身廬山行腳僧也後十年當歸廬山康熙甲子予在京師分虎亦館於龔氏往來唱和月舉一防同賦者晉江黃虞稷大梁周在浚太原閻若璩寜波萬言錢塘洪升嘉興周篁河中吳雯遼陽佟世思武林王嗣槐同裏沈皥日曁我兩人也分虎嘗自言將老於桃鄕屬予作詩詠之及丁卯予再入燕分虎已遊閩矣已已之正月予泛艇過其家時兩岸燒燈溪光如晝因出酒果話舊並以行腳圖索題分虎亦題予春山圖又言旦晚當再逾仙霞予勸之早爲買山之防四更始別未幾聞其卒於途次回感故人不無撫捲揮涕云

秋夜宿慧建寺見一老僧頭白如雪聲音如女子異而詢之知爲沐黔國故宮監也遂叩其遺事爲予道之甚悉聴畢愴然故述長句

金風瑟瑟涼秋至客子夜宿慧建寺白頭老僧夜不眠爲我深談黔國事自言乃是刑余身少小曾爲宮里人曲房深苑逶迆入皓齒明眸歌舞頻玉鳯銜鈴聞異響金龍吐佩承香塵第宅非由一朝見分茅始自功臣宴鐵券頻頒朱邸門璽書數下明光殿二王一侯九國公尙有將軍不襲封子孫傳位十數世勲爵食祿三千鐘武僖之後愛文詞徼外烽煙靜一時滇池長防書生客阿瓦猶傳都督詩崇禎年中亂離始臨安長官謀不軌倉卒橫戈尊爼間須防拔劍宮門裏從官衛士不敢前樓臺灰燼鶯花死陳焦夫人竄西門一旦自焚普吉邨可憐兩世金閨質化作千年玉女魂上公初遁瀾滄逺一去緬夷不復返曾聞就義死從容至今傳說多哀挽聽君說罷涕交流一門盡節眞難求三百年來事銷歇卻恨當時沙定州獨倚繩牀三太息珠斗闌干月將入篝燈黯黯不能眠淸夜如聞鬼神泣

遊牛首山長句

秣陵佳山數牛首石窟從古巢神仙晉時更名曰天闕山圖尺楮捜陳編夙宵掛夢腳或跨醒望翠壑仍茫然主人好事約俱往上冬日暖同春妍巾輞對對畫杠插櫪馬匹匹紅韁牽毳袍茸帽十數輩皆云良遊詩作緣吳鞋新蠟痩僮挈到彼著此登臨便城門老兵才啟鑰萬闠未動朝防煙踏霜南向三十里巳見嵐彩流蒼巓藤垣蘚嶂裹花剎徑轉目豁朱甍連苔井欄壊冷泉咽塵廊葉積殘碑眠遼王肥字斗樣大寺額剝落金泥鮮槁顏衲子衫右袒以手抱杖揖客前傍指冬靑銀印樹爲言植自隋唐年斵石排梯百八級上俯樓閣香楠椽信女剪防繭花活佛缾分供靑紅蓮拓牕四眺野蕭瑟村村苦潦荒秋田淸齋無糧飯不足咄嗟能辦伊蒲筵蒸壺狀類鴨垂頸煮菜味勝彘切肩只愁不飲興未劇瓢酤催買拋囊錢防須乘醉探窈洞乳水滴衣珠顆圓兜率古崖勢陡絕心懾屐澑飛蘿搴蓬庵僧雛習梵咒隔林遙聽疑琴弦倚笻更陟兩峯頂芙蓉翠削東西偏中道似借五丁鑿可使射騎馳控老松伐完穉松矮綠梢僅到雙眉邊重攜酒榼坐就地毺橫陳雜錦韉祖堂車府皆在下長幹塔小但一鞭大江微茫潮影白風帆可數不見船朱雀門開恰遙對舊築禦道通平平相傳宋齊梁陳代於此除墠郊南天太息當時翠華路付與蔓艸鼪鼯穿辟支盂鉢已灰燼休問寶公履舄全建炎之初駐大將曾棲帶甲人三千荊榛瓦覆戰壘得無折防埋沙埏越客登覽意𨿽愜其柰弔往哀思塡那能置身聞見外檀龕趺膝防枯禪不爾便著逍遙服茹芝餐花學偓佺山花灼灼艸芊芊好景須待春風顚且提倦轡下山去他日重來聽杜鵑

寄山子

自課僮畊十畝田古橋村落結廬偏鄰花過屋梢吟袖畬水成溪活釣船屐響柴門詩弟子壜開竹墅酒神仙繅絲逕裏踟躕別惆悵西風又颯然

竹亭對雨

西鄰煙捨晝開扄不惜衝泥日再經總是好春何厭雨但逢雅集便宜亭溪魚撥剌投竿得山鳥綿蠻倚樹聽載酒花時尋勝地無如南踏兩峯靑

題石坪醒釣圖

舟穿花底一蓑香釣得溪魚錦尾長醉倒但知吟好句世間那有此漁郎

寄逺士表弟

桃浦飛花綠水長潘兄阮弟合山裝西湖燈火南湖月何地相思不斷腸

登樓

花梁鴛瓦舊樓臺窗裏涼云壓雁開莫訝向江凝望久畫檣昨日此中來

知退叟沈進

進字山子嘉興梅防里人初名馭補學官弟子更今名與朱檢討彞尊周布衣篔詩篇酬和錢塘陸圻堂相遇於潛采堂問姓名大聲曰得非梅花髙館落春艸斷垣生之沈山子乎遂訂交劇飲而散故人招入都時值六街扌溝恐其穢濁騎驢一頭蹩躠歸裏自號知退叟著有文言防粹行國錄袁溪文稾東園詩藍村稾半巢居稾退叟行吟力圃蕭閒詞

橫山蛟潭同朱十彞尊賦

積鐵立千仞行人墮蒼黑危風動山根側見雷雨入陰厓閉長廊鬼火白日出視聽驚心魂峯巒俯突兀微涓滴松枝淸響久寂歷愛玆叢薄深棲遲慰晨夕庶不孤願言超然慕疇昔

贊山廟述事

小山勢亦銳登歷無十重艸木覆其巓陰映龍神宮老屋支獨木傾石走長松諸天旣剝落百身莓菭封當牖雜花艸垣墻趯陰虫山坳藏土穴泄云如鴻蒙旁有十數椽兀坐一老翁見客卽長揖問我來何從答云自鹽官還向東園中問翁此何地逺近無人蹤翁言難具陳往者人民丰玆宮初構時禋祀盛村農椎牛宰肥羊珍錯山海充旗斿耀五采簫鼓鳴三冬紅裙曳婦女防髻挽兒童千家富甘脆百室殷朽紅一朝桑海變世事如轉蓬自酉迄卯辰盜賊恣斥衝其初掠黃金傾槖亦不容次及雞犬豕釡甑時一空婦女載後船丁男陷其胸艸木雜鋒鏑雉兔悲榛叢及乎剪渠魁走險勢則窮良民亦罹禍餘殃告災凶從此無孑遺流離各西東所以神乏祀血食難再崇我寜守玆宇偸生實罷癃我聞三太息此事由蒼穹陽九與百六沴气生戰攻塗炭良已久刼運當有終

眞人應運出車書今大同努力爾自愛體化方沖融

當窗織

側側復力力東家少女西家織髙堂阿母苦相催三日當窗斷五匹徒言織作衣未成秋風一夜蜻蛉鳴

海上夕望

杖防憑髙望愁心正未央天寒來鸛鶴日落見牛羊海縣鮫人雜川原獵騎長無爲傷逺道鄕淚獨霑裳

夜起

旅館雞聲報空堂客思侵江邨明逺火山滴髙林舊事饑寒在新愁戰伐深乾坤正搖落把酒一沈吟

渡浙江別陸處士圻

淒惻臨歧路蒼黃對逺天春風官舍栁暮雨石林煙檣燕來還去山云斷復連今宵何處泊愁坐扣離舷

季秋月夜書懷十八韻

滄海生明月憑髙欲問天詩書塵滿積事業鏡虛圓失防哀羣盜藏身愧昔賢世情眞鹵莽吾道竟沈緜素螘難消恨金丹不駐年放歌成漫興儒術索眞詮屈辱寜論命蹉跎待息肩自傷飄雨翮不復逞霜拳枕席江湖外交親記憶前壯懷悲老矣佳節嘆徒然抱病登孤閣何心泛小船秋風殊渺渺宿雨自娟娟淸切團甘露伶俜墜粉蓮巨魚吹浪靜細艸雜花姸徑曲回紅燭林疎起白煙幾家砧杵急永夜客愁懸地迥星河闊城深鼓角偏只今多戰伐何計穩宵眠

寄從子良詒

杜門二月寒長晦懶起搘笻雪未晴不信野橋催栁放已防春艸過墻生香燒碧筍溪魚美響落銀瓶竹葉淸賴得此身仍健在暮年書史最闗情

過拂水山莊【案此爲錢謙益之妾栁是帷箔不修而作故存而不削以癉其惡】

蒼巖拂水水煙荒紅豆歌辭罷女郎碧葉有陰都礙日暮雲無雨獨歸廊津梁謾說能超海碑碣從今失擅塲解爾春風池上絮似曾飛入野花香

重過指月庵【周處士篔寓櫬於此】

野棠花落水圍邨碧映晴沙月一痕碁局動隨非逸老松寮依止是閒門江湖浪起蛟龍惡詩卷人收歲月存聞到徐塘原舊裏【處士曾夢友人云前身是徐塘老衲】不應此地有歸魂

西洲曲

流水石橋邊西洲定何處不見采蓮人月照門前樹

石城樂

楊栁門前樹飛花近滿堤石城行樂處夜夜白烏啼

南湖竹枝詞

湖南畢逋烏鳥啼湖上栁花飛滿蹊朝啼暮啼啼不歇愁殺髙樓蕩子妻

秦塘角角野雞鳴秦塘纂纂野棗生秦塘蓮子幾時結愁見荻花秋水平

泛湖作

蕩槳芳湖采白蘋落花三月又逢人流鶯語燕闗何事愁殺祠南已暮春

聽歌同汪別駕作

江湖老去更吹箎白髮梨園弟子師零落南朝後庭曲石頭城下雨參差

李中翰榮昌

榮昌字琪園桐鄕人海鹽籍由貢生考授中書有觀成堂詩艸

春暮

幽牕風雨過好景暗蹉跎老樹啼黃鳥新荷防綠波興緣春去少詩爲惜花多俯仰增愁思憑闌縱短歌懷太學應聘

應聘字莘臯嘉興人太學生

武林旅中汪昆厓金支皇汪蒼舒程奕先江海瀾汪子四諸子過訪

西泠山水窟煙雲饒恢奇翠羽巢芳林紫萍漲華池軒車過蘭阪飛蓋相追馳廣坐集羣賢染翰抒麗辭旣笑枚臯拙或悲相如遲顧念旅遊子被褐懷所知慷慨成篇章河梁有餘思徒防和氏盼愧之連城姿謝去不復顧聞問安可期徐秀才然

然字撫辰嘉興諸生

山行

曲逕繞淸川溪花滿目前懸厓靑著雨峭石碧摩天玉冷千層月銀飛百道泉籃輿經古路樵牧自悠然屠秀才廷楫

廷楫字爾際號東防嘉興縣學生兵後棄去詩酒自娯而以農桑督諸子余嘗過白蓮僧大梅山房見其與周靑士倡和詩數丈之捲盈二皆淸眞可誦著有鹿漧艸堂集十二卷藏於家

自題荷鉏圖

匪種丰矣秉此安揮花源塞矣荷此安歸中田有敝廬兮至骭有短衣勉旃保汝鉏兮離汝於寒饑

野步

微靄銷澄嵐秋容淡林莽蕭蕭北原下遙挹西山爽遊目信芒屨興到每獨往地偏雞犬寂農暇機杼響落葉靜不飛平川約如掌云物窮壯觀彌覺天宇廣談笑洽鄰叟夕陽上菇蔣

和陶靖節雜詩

深綠覆晴窗物變鶯聲老逝者如斯夫韶盛豈長保我今五十三還念髮未燥兒嬉如昨日忽驚衰白早同儕三五人墓木亦巳抱老死何足悲所悲未聞道

我家東臯下世守勤農桑及我此術疎八口厭糟糠禦冬必防蓄百里宿舂糧俯仰宇宙間食陰飲養陽一飽賴假貸此計良獨傷我老安不才庶惇訓子方胼胝職耒耜愼勿親詠觴

過鶴樓得靑士畱詩見懷

東防未至簹谷至簹谷已去東防過山房只見往還數交臂相失仍何多此來竹杖啄禪闥九春暮律侵淸和巖花落盡綠陰滿雨歇碧漲浮塘坡鶴樓樽爼幸無恙合龠入口衰顏酡揮杯不作勸影酌主人妙義能懸河廿年結契如一日筠心竹柏無攺柯語吾老簹共此宿薄言懷子畱長歌淋漓醉墨字傾側秉燭伸紙三咿哦伊人宛在不可卽弁峴西望靑峩峩君爲東西南北人予也抱耒山之阿招提歲至一再計況復相見顚毛皤流行坎止亦任運鴻畱雪爪萍依波意酣興到難自黙詩成未擬蒼崖磨但屬名山好藏取百年防有人摩挲

閏五戱書

小燕依梁弱圓荷出水新一樽愆舊約兩度負佳辰細葛初便體淸泉彊入唇違時成獨醒莫嘆楚靈均花朝同彥徽遊福成因過梅逋山房小飲

繞屋溪光淨侵檐竹色幽酒仍沽恵逺詩孰起湯休剝土先賢冢殘編故友樓東風吹客鬢不似昔年遊

臘日

北風吹獨樹牢落野人居俗愛江郊儉時驚蠟臘餘鄰翁能借酒溪女解畱魚幽事無人共寒梅昨夜舒

靑芝山

虎山橋外午風輕西崦湖頭眼倍明萬樹梅櫻眞陸海一檣煙雨過春城此中恨不移家住道上猶疑入畫行寄語山靈莫相笑廿年吾已謝浮名

秋日飲天香閣下感誦帚

東防至處糟丘峙誦帚亡來筆冢空九地詩魂呼不起一樽對與誰同雨餘桂粟猶飄霧晝冷松髯自鼓風老去賞音防曠盡倚闌細數北來鴻

檇李詩系卷二十八

欽定四庫全書

檇李詩繋卷二十九

平湖沈季友編

國朝

維風先生魏允柟

允柟字交讓孝子學洢子當孝子卒時妻嚴氏年二十七截髮自誓允柟孝養備至旣沒刺血寫經里人皆謂孝子之後復有孝子栁州詩學之盛均奉柟爲主盟陳增新云體合雅騷義兼正變吾邑近來風气日上實開其先李煒亦雲天雞始明曜靈啟途人倫之弁冕風雅之先驅其推重如此有維風集有所思

佳人邈難見逺在天一方夢想覿音輝彷佛接容光文犀爲君門紫貝爲君堂瑚爲君枕玳瑁爲君牀駕言我所思山川渺以茫方舟𨿽利渉道逺不可航何以寄相思篋中雙明璫

早秋遊北園

炎夏駕雲邁涼飈發新秋爰有同懷客招要出行遊修松交宻防嘉木翳崇丘時禽變好音雌雄鳴相求綺疏結長軒戶庭一何幽攜防登髙岑揚舲眺中洲芳荷映綠池遊魚激淸流良苗亦懷風逺煙輕且浮爲樂未須防白日忽巳道弭節薄虞淵丹霞夾重樓聆彼蟋蟀唱聿爲良士謀賞心寄所宣使我忘百憂

豫章行

嘉樹挺奇植托根於崇山上葉蔭通衢下枝俯流泉蕃衍非一朝賦質固已堅霜霧萃其條鳥鼠穴其巓車徒憩道旁行者爲美觀匠石需良材執柯過我前根株被斧斤顚僕大道邊嗟彼山下樹樛枝互糾纒堅脆何可恃寜爾能獨全願爲朝華艸榮落任天年

七哀詩

炎運覯陽九羣盜肆陸梁中原盡淪沒烽火遙相望宮闕成荊榛艸木以黃離獸東西馳羇鳥不成行登髙發長嘆感慨心內傷出門何所之去去適他鄕他鄕路阻修川途浩縱橫孤兒啼艸間思婦怨靑陽吳會爲邱墟無復冠與裳言念生平交睽隔天一方逺望使我愁佇立以徬徨

寶綸篇【有序】

予內兄周子茂蘭故明吏部忠介公長子也忠介公旣罹黨禍崇禎攺元周子與同難諸家子伏闕鳴寃俱得褒防故事追贈不及三代周子引會典例凡死忠諫者贈先世如其官疏上報可於是皆給三代誥命予先人亦防防典焉追贈之及三代自周子始乙酉

天兵下江南潰卒四竄封誥盡失周子呼天自責以爲宗社旣淪先人誥命不可復得矣居無何有武人縵纓雙鞬從甲騎至門請見周子周子度不可謝延之入執禮甚恭曰僕某標將領也竊慕足下義甚髙部下卒從某處得先大夫封誥數通欲歸足下久矣今幸得謁因出特授周子周子大喜酬之以金不受而去人咸以爲周子孝感云余因作寶綸篇以紀其事

泰階不平三光瞀君門九重虎豹怒吾祖時爲珥筆臣朝上彈章夕禁錮崇碑已列黨人名吏部周旋若疇素金吾使者來吳趨少年投袂爭相赴公也慷慨謝故人檻車北走長安路陰陰土室對南冠碧血靑燐向誰訴須臾帝座日月明兩觀誅竄鵷行淸賜環初雪九原恨箕尾迢遙朝玉京孤兒拜疏嚙指血天子動色羣公驚防典下頒尺一詔詞臣彩筆抒生平【系倪文正公視艸】重淵一介艸茅士珥貂三葉俱列卿椒漿桂醑弔毅魄萬人防葬看佳城銜書丹鳳五云下闗西大鳥來悲鳴只今荏苒二十載白髮朱顏不相待牛衣猶是泣王章駿骨無人憐郭隗曺彬一旦下南唐盧循幾隊逃炎海處處潢池桴鼓鳴村村萑澤弓刀駭剽掠兼擕紫誥行蕭條空有靑氊在艸閣俄驚鐃曲吹雕弓白馬來者誰手持錦軸前致語君家舊物今在斯重寶誤落黠冦手吾偶奪取還相貽揮金出門去不顧道旁觀者皆稱奇我聞此語長嘆息鬼神訶防非人爲吁嗟乎鬼神訶防非人爲凜然正气天地知君防字字皆碧血展觀覺有霜風吹

贈淮上李條侯兼壽其尊人

長淮東走入海流淮陽城北黃雲秋中有奇士李條侯少年意气淩滄洲讀書喜學萬人敵擊劍常從俠少遊下車但揖朱亥輩入坐不乏陳遵儔西泠吳生與余善自言曽識李生面縱酒每登南昌亭走馬時過下邳縣方今四海無風塵遣君半世居貧賤幹將未拭華陰土已有光芒中夜見李生有父壽且康萊衣鳩杖同徜徉李生有弟不可當精采奕奕神飛揚安車蒲輪防有時且調甘防娛髙堂三山宮闕在咫尺坐防滄海鳴枯桑憐余夙昔事章句三十年來少知遇生平願得肝膽交路傍擾擾安足數浮雲不蔽長淮路渺望淮南叢桂樹他年結客丰沛間握手登堂拜生父

古意

蕩子戌龍城倡樓月自明綺疏虫网合碧瓦昔邪生萬里金微夢三更玉杵聲遙傳鐃吹入含笑下機迎

從軍行

堠火甘泉急徴兵合虎符枕戈霜下臥負弩日中趨漠北逢歸雁城南聽曙烏橫行萬里外不羨執金吾

塞上曲

都尉方乘障單於未請和帳懸孤月冷烽雜曙星多絕漠還楡塞揚兵渡栁河軍中橫吹曲新奏白狼歌

宿華山寒法師禪房

偶爾防山色攜笻到上方鶴從珠樹出龍向鉢花藏夜壑流淸磬春云防石牀逺公棲隠處日夕坐相忘

拜文文肅公墓

一拜先賢墓還生故國悲松楸依舊壠土木廢空祠鴻隙歌來日平津客散時石湖秋色暝陰夜迷離

贈余澹心

佳麗江南異昔時馬卿車騎暫棲遲丈人安坐誇三艷客子窮途賦五噫到處池亭非舊主何當縞紵問新知天涯行路難如此故國春風且下帷

柬侯硏徳

春風結客向吳闗把袂江亭別淚殷海嶠不傳靑鳥信疁城遙望白雲間已將名姓畱南國莫使移文到北山挿架康髙士傳可能千載一追攀

李秀才炳

炳字令文號燭昆煒之弟

醉後放歌

左把浮邱俠右拍髙陽徒鷫鷞碧玉佩脫付酒家壚酒酣耳熱雙眼白仰天長嘯歌烏烏有時射獵南山下渇飲黃麞血轆轤快意當前無不作惟不能作噉名客膩顏裙屐低兩眉把臂逢人論肝膈覆雨翻雲俄頃間奔走百年更何益古人白骨成靑苔李志曹蜍安在哉且爲買盡山中酒浮名於我如塵埃

登峴山

荊南峴首悲羊祜苕上登臨亦此山風景未因吳楚異興懷同在亂離間光浮碧浪羣峯逺日暗黃雲宿鳥還賸有羣公尋逸社芒鞋藜杖一追攀

沈秀才椒衍

椒衍字心仲嘉興人素以俠聞而隠居寜都曾畹偕秀水陳莢訪之東村入見曾張目問漢書數則椒衍哂而條答之曾謂陳曰此豈特魯朱家耶卽防鬼簿爾我勿若也

雜感

顧影徒慚鬢已絲浮沈身世竟如斯貧嫌節迎人早老怯風情倚枕遲舊雨知成招隠賦新愁頻展感懷詩寒燈夜館淒涼景沈水煙消月落時

陸秀才埜

埜字我謀號曠庵平湖人少與趙沺陸葇沈皥日陸世栻陸來章沈隆峴稱當湖七子日擁書嘯歌不染塵俗著有曠庵集

七哀詩【有序】

抱病閉門幾絕人世追思曩日交逰道兼師友者半已凋謝徳音猶在而墓木已拱不禁涕之欲墜也友道日非好學積行之士不可復見以此思哀哀可知矣作七哀詩

穉農倜儻生早歲遊燕趙論交防藺前結客荊髙表才髙數何奇國步方糾擾筆削竟誰任孱弱力難討脫身歸故里著書頗不少落落南村路林菊自窈窕藜藿長苦饑恥向時人道玉樹土中埋長夜不復曉未聞遣所忠誰爲収遺艸

右錢南邨士馨

仲木東海彥卓犖洵絕倫厥考太常公嶽嶽社稷臣棄地計不用慷慨獨致身令子奉家教友讓聲克振鄒魯道云邈朱陸委埃塵抗心尋遺緒微言啟後人憶昔避兵日相聚依水濵流離淚欲盡患難情彌親死者良已矣生者徒逡巡

右吳仲子蕃昌

孝防第一流意气何瀟灑不屑五陵豪深心托大雅筆落自驚人著述追董賈對防金馬門一枝終不假峻節邈難儔曲髙和乃寡汪汪千頃波誰能澄淆者龍臥或在淵虎變亦於野名盛時未遇道廣心彌下滔滔東逝波日夜無停防斯人不可作三嘆淚盈把

右沈孝防日昆

孫子眞隠士浮家托友生獨尋千古業了無人世情談笑頗自得四座覺風淸忘年與我交歡好若弟兄生寓主人園死葬園之側一壞宿艸荒墓道誰與識撫琴心自摧解劍意何極楓林秋蕭蕭燐火夜惻惻巫陽不能招白雲黯無色日暮山陽道平生空相憶

右孫西陵之琮

篆鴻美少年矯矯靑雲器芝蘭挺堦前已見光華異竹馬共遨遊美酒壚頭醉得句各自矜先鞭恆並轡自謂金石交寜知中路棄白日浮雲掩朱華嚴霜墜繐帷旣以除三徑蕪不治一歌薤露辭遂使心憔悴

右蔣文學瑑

北郭佳公子翩翩獨豪舉性僻不諧俗矯首思古處卜居水之涯蒹葭蔽孤渚室邇人自逺邈然莫能侶往來方外人瓢笠無定所時復談風雅唱和共爾汝松風山上來窓牖竄蒼鼠身死竟無兒寂寞自今古

右馮湧齋秉恭

復仲天下才聲名冠江左意气攬豪英寜肯親圭組丈夫貴快意黃金視如土破產不言貧屢見塵生釜文章旣軼羣丹靑復媚撫遺俗有髙蹤鄙彼寄人廡南陽羅浮巓煙霞恣所取旅櫬何時歸蕭蕭江浦

右黃麗農子錫

述舊二首

空聞四鎭擁淮徐誰向沙塲發羽書防防龍吟聞畫角朝朝鷁首醉淸渠云迷滄海徵帆滿月落長江戰壘虛一劍橫磨畱碧血至今風雨不消除

右黃侯得功

相國雄風振栁營維揚百戰決孤城秋風屢見帆檣動落日空悲鼓角鳴五丈原前荒艸沒八公山上戍煙平忠魂定逐靈胥去終古江濤拍岸生

右史公可法

蔣布衣禹錫

禹錫字尙陶嘉善人少罹患難而有衝愉之色隠居著書以樂其志有漁村稾

過防新蘭若

僧捨臨溪水幽然絕世塵庭空云拂席窗迥鳥窺人揮麈天花落鳴琴月色新寥寥何所詣閒坐防松筠

夜半聞懷徐初鄰

客捨三更離人百里情長吟看燭盡髙枕聽潮生稚子詩應積元卿疾未平何時書屋裏梅影拂樽明楊處士炌

炌字彥方平湖人兆梧次子予姑夫也少負儁才偃蹇不遇年二十八卒丙午曾館予家流連久之今錄一詩不勝人琴之痛矣

柬友

白雲遙訪故人樓雁字驚傳萬里秋梧雨三更曾入夢楓江八月正同遊尺書潦落憑殷浩杯酒飄零識馬周醉罷茱萸相憶否吳山指顧說南州

柯舉人維楨

維楨字翰周一字緘三聳季子康熙乙夘舉人有澄煙閣詩

望仙亭和韻

峻嶺落天風遙凝碧漢通鐘鳴髙樹杪人語亂山中過奔泉白雲開射日紅從憐巢鶴去丹竈久應空

朱砂庵贈佛峯和尙

朱砂峯畔曉霞紅杖防經過謁逺公檻外泉流穿石壁簾前松子落天風雙林迥出雲煙上五老晴防紫翠中邂逅談心難遽別數聲淸磬下寒空

遊嵩山

羣峯髙挿太行東絕磴縈回一綫通勢壓三川橫地軸位尊四嶽表天中明霞晚映芙蓉秀翠壁春懸躑躅紅攬勝已憐多逸興更聞鸞鶴下長空

途中雜詠

山開隆慮容馳馬路入韓陵好射雕滿飲芳醪人不醉鄴城東望正蕭條

李秀才鏡

鏡字無塵嘉興人

新晴歸自苕川

春陰散逺天歸路下苕川未盡山中雨還流石上泉微風吹細艸柔櫓蕩寒煙客思重回首菇城斷嶂邊馬伯子辰禦

辰禦字靑蓮平湖人萬方子有絳雪亭集

語溪道中

一望柔桑色人聲近語溪狹流聽水急髙岸覺篷低野槳如飛鶩春蠶盡織綈當年吳越路石壘尙淒淒家防軍公歌姬稺春善琵琶忽驚玉折爲詩挽之

空傳樂府想夫憐惆悵秦簫鳯去年料爾多情歌宛轉還隨司馬伎堂煙

李秀才寅

寅字曉令嘉興人有視彼亭詩存

錢子湘過別

積靄蔽晴暉相逢忽啟扉竹邊移舊榻花裏換春衣饌值黃魚出簾當紫燕飛畱君應未得風送將歸

云陽道中初見楊花

余山气夕陽銜栁絮蒙蒙逐去帆有客江潭怨飄泊東風莫遣到徵衫

王秀才庾山

庾山字咫岫平湖人早卒有詩未刻

過沈仲飛園亭

詞客秋風裏登臨意渺然彈棋春賭墅載酒夜鳴弦松逕堪攜屐溪流自放船啼鶯如有意不斷落花前

病後過西林萬公山房

北渚難爲別西林復見君一燈秋落葉雙樹晚畱云講席應先到鐘聲似舊聞頓生空外想身世絕塵氛吳秀才雲龍

雲龍字希淵石門人負奇嗜古才气橫溢時三吳子衿頗難入彀希淵於風檐走筆作七藝一賦一序十三詩頃刻而就文不加防補弟子員然久因鄕書貧益甚時從裏中博徒遊不羈自放顦顇而死憶癸亥歲與予別於鴛水執手躊躇譜蘭陵王一闋悲歌以爲別予歸而希淵亡予有詩哭之因嘆文章在天地間非若金玉錦綉之可衣食也而富貴人得之每不富不貴貧賤人得之則愈貧賤必使之摧挫磨折以老造化忌才豈其然乎擬李翰林宮詞

曲檻飛鸚鵡流波浴鳯凰侍臣垂貝帶協律度芝房月似班姬扇云疑帝子裳承恩嫌粉黛含笑弄明璫葉舍人舒崇

舒崇字元禮吳江人寄庠平湖爲人英敏美丰儀望之如神仙中人入北雍登康熙丙辰進士選中書舍人戊午舉宏博未試卒

大梁詠古

剰有離宮認舊畿宋家艮嶽尙依稀江南怪石堪停輦塞北飛塵易染衣獨對金門交羽客共將玉液供安妃空壇髣髴遺仙響猶說君王夜醮歸

懷宋牧仲

小閣紅燈亂舞衣畱髠幾度夜忘歸最憐聽盡箏郎曲繡被薰香漏巳稀

周貢士珂

珂字越石嘉善人康熙戊午歲貢

和瑞竹居詩

綠竹髙百尺乃在庭之垂勁節摩蒼天翠枝拂幽蹊借問何爲爾主人前致詞昔年家仲子斬竹架薔薇上有霜雪凋下有螻螘居自謂終萎絕何期忽華滋二載發新篁三載去故枝十載始森茂仲子遽長辭竹枯有時菀人逝不復歸覩玆手植存能不懷慘淒余亦聞此言泠泠有餘思起視明月下竹影正參差

折楊柳

弱栁三眠日流鶯百囀時春風如有意搖曳忽成絲花下銀驄系月中玉笛吹爲愁君北去不忍折南枝

秋懷

遙聞仙仗出金溝滄海波澄靜不流日映朱旗連鳯沼風回錦浪夾龍舟銅盤露冷三更月玉杵寒生萬戶秋獨有離愁江上客不堪重聽古涼州

虞禦史兆淸

兆淸字鑑斯號岱淵在欽子康熙已未進士知四川綦江縣事督撫以廉能交薦授湖廣道監察禦史在任二年卒著有素業堂文集蜀行艸

雙山雙烈辭【有序】

綦生楊霏璧妻郭氏楊霏玉妻李氏明季遭防亂殉節雙山邑人任立相有詩紀之霏玉子岱乞餘詩爲作是歌

楊生再拜前致辭示我雙山雙烈詩憶昔黃巾起闗隴長蛇封豕連巴防綦𨿽彈丸寇亦至膾肝吮血街橫屍二母堅貞志不辱雙山洞壑相扶攜挺戈大索那容避弱命遂與刀鋸隨奮舌罵賊激賊怒白璧寜碎不可緇迄今承平歲已久追維往事摧心脾請公一言重九鼎泉壚光賁無窮期我聞此語興感慨培婁松柏池蛟螭秦城百二連楚蜀髙墉堅壘多降旗播州蕞爾介蠻僰磊砢節義偏呈奇天地正气秉賦均纓鞶何必殊須眉夏侯截鼻王斷臂況乃生死須防時同時羅陳二幼女溺波觸柱甘如飴未若一門出雙烈冰玉相映存綱維我作歌眾莫悲雙山髙嵯哦萬古名長垂生其畱此作琬琰永興疏傳邯鄲碑

龍角溪弔王閣部墓【公諱應熊巴縣人明季以閣部督師討賊卒於永寜軍中槀葬此地】

上將新推轂殘黎舊沸湯力難支大廈躬合瘁危疆桐爵圭空析【明封長壽伯】松莊徑久荒【在渝城】巴渝遺老盡誰與發幽光

蟂磯孫夫人廟

孤盤峭磴俯寒空帝耦神靈縹緲中豈有河山延漢鼎尙畱刀劍表吳宮三分城闕金陵月百轉帆檣鄂渚風斷碣摩挲尋軼事欲將信史續江東【碣稱漢主之殂夫人悼慕而殞】

過涪州

才經內相憂讒地又見伊川鉤黨年天地無私容放逐山川有幸遘才賢黔江南映牂牁月僰道西浮越嶲煙猶有物華堪紀異海棠香足茘枝鮮

忠州迎春詞

靑旗簇隊曉衙開萬眾歡迎新守來盡說今年春最好治平蚤放數枝梅【治平寺有古梅】

仙子蘭香佛栁枝采蓮舟亦載蛾眉裁來蜀錦皆新樣何必巴童遜越姬

修文門外毳防鋪素帳紅緌色麗都蠻榼提來爭勸酒引藤香味勝屠蘇【引藤州產可以吸酒】

綦江迎春詞

牂牁按舞夜郎謳亦有勾芒伴土牛借得四街羅綺徧不妨妝飾象渝州

元宮棹楔石巍峩徵播曾經劉綎過防隊繽紛殊自笑可同當日羽幢多【元天宮發春】

擎來甸榼自南黔鹿胛初炰兔首燖辛苦鹺商勤酌醴銷伊富義幾斤鹽【富義鹽廠在富順縣】

柯秀才炳

炳字煒昭本子讀書能深思語言必楚楚有風致堯峯汪琬以爲沈靜爽拔煒昭兼之年二十三以病瘵夭詩名蘭唐集詞名笙瑣語幼時作小詩有牀前花影好但恨不能攀之句識者以爲詩防

寄沈客子

鸚鵡湖邊相見時愛君標格羨君詩曉風楊栁張思曼初日芙蓉謝客兒多君珍重新開宴玉壺防酒金盤膳片片緋桃拂舞衣翻翻紫燕衝歌扇此際同登蘭葉舟此時同上弄珠樓紫裳花佩弄珠客夕陽遙望空凝眸今君別我燕山去千金駿馬昭臺路才華欣值右文時揚雄卻似相如賦丈夫富貴不足言欲得君臣防合難淩雲自昔誇殊遇努力中天振羽翰

霽園

蘚榭蕭條在莎亭結搆疎防山嫌樹宻愛月喜窗虛人影連歸鷺泉聲和讀書諸君恣吟賞牋翰各紛如沈秀才嵕

嵕字華九平湖人隨父皥日官栁州始學爲詩未幾入都沒於舟次有楟花艸

江舟

峯腳倚村郭篙師說栁城山形標虎立江勢折龍行一水宜州坼千家古堞橫險灘羅計近波吼暴雷鳴

遙挽仲孫舅

曾仿文山謌古詞每傳吾母是嚴師翠峯羣玉如相見爲說何甥近轉癡

張布衣宗信

宗信字以純號石琴平湖人有素閣吟

釣臺

羨昔嚴夫子披裘隠富春𨿽然不釣利名巳上鉤綸沈秀才蕙纕

蕙纕字馨聞秀水諸生

從錢淸江泛舟至越城作

芙蓉被洲渚秋山帶長川客行亦何爲愛此風日鮮蘭舟旣容與桂檝相回旋波平靜不流澹蕩任自然遙觀越王城杳靄飛綠煙鴛央愛翠羽弄水明湖邊越女能棹歌采菱復采蓮覽境意巳適把竿心忘筌願齊漆園叟三復秋水篇

八詠樓

八詠樓頭月遙臨百丈江林疎齊落葉山逺忽當窗水市聞樵唱風鈴颺佛幢醉眠無不可須借玉爲缸徐布衣寅

寅字虎侯嘉興人工書精篆刻有名於時

海昌陳氏四硯歌

何者制硯稱最佳獨數端溪老坑石拙閒堂中慣收藏借以縹囊大盈尺四硯一一如連城卞和氏璧錫以名象形命意各類此摩挲瑩潔如天成主人書法工無比健筆猶龍墨池起春蚓秋蛇未足云字曰龍池良有以其一膩理石色勻宛若遇林宗巾擬之折角毋乃是拂拭且喜無纖塵蟾蜍之形更奇絕天上分明應圓缺歐陽石屏猶不如月窟疑從羿妻竊吁嗟四硯天下無銅雀古瓦何爲乎狂呼至寶入我眼興來捉筆爲君書徐長洲炯

炯字長旭嘉興人康熙間官長洲知縣有勝讀齋稾

宿白沙驛

澹月娟娟白淸江曲曲流春燈明水驛秋竹隠孤舟山筍余朝食殘樽話客愁寄書南過雁應念此沙頭

防州與黎玉耑

郁孤臺畔水分流歲歲花開送客愁買得芙蓉雙寶劍與君同上古防州

沈布衣是

是字去非平湖人生平謹信老爲塾師有稿未刻卽事

老去城南更卜居歸來邨落伴樵漁春山碧樹啼黃鳥秋水澄潭縱白魚稚子快當新病去山妻耐可薄愁除寒云結影圍牕牖防見先生讀異書

獻臣叔有浦東之遊示詩數章率爾奉答

英雄終是薄神仙亂後溪居傲頴川老大經營渾漫興秋來還上載花船

過懷木庵示盡心松吼二上人

丞相祠堂亂艸生尙書墓隴石碑平夕陽落盡心中事夜半靑松吼一聲

陸太學士煒

士煒字昭文上瀾孫好學工文弟士琰康熙甲子發解而煒終困名場郁壹以死藝林爲之扼腕著有蕉侶遺艸

送家平仲之思州二首

君去悲歌上楚臺秋風蕭瑟動余哀跨鞍仗劍男兒事莫戀文園舊酒杯

漠漠黔中接大荒天涯裘馬試輕裝錦屏山畔多蠻女笑看東吳白面郎

徐秀才拔慧

拔慧字子開海鹽人忠烈公從侄孫入籍海寧縣庠有嚴師堂遺槀

立秋日集拙宜園得靑字

碧梧一葉傳新令相約賓朋到舊亭泉石載更餘古木滄桑幾歷剩流螢生涯且付杯中緑心事難邀眼底靑莫怪狂奴仍故態秋風蓬鬢嘆飄零

沈封君志髙

志髙字幼升嘉善人以子辰垣貴得封

查溪【考見題詠】

數道奔流急晴光緑浸扉一天秋气逺幾樹暮煙微漁子風移棹歸人月在衣茅檐無晉接車馬自應稀陸太學世栻

世栻字古璣號仁山濬睿叔子平湖縣學生援例入北雍屢試不遇乃以觴詠自娛有西臯剩稿洋河洗馬篇

洋河之水流大荒黃沙漠漠煙蒼蒼洪濤疾走千巖石急浪橫飛六月霜六月霜飛水淸冽健兒驅馬洗汗血千騎萬隊儼云屯八駿七良驚電掣云屯電掣下龍沙銅爵晨鳬白鼻騧金絡縱橫攢竹耳元蹄繚繞翻桃花元蹄繚繞邊風起振鬛驍騰緑波裏天鳬駭浪似飛鴉紫燕旋空同躍鯉駭浪旋空渥水湄五雲散采體淋漓疑是龍媒標銅柱更誇神駿刻瑤池瑤池銅柱傳往轍豈意騋牝盡超絕廣漠長嘶落葉飛陰山亂蹴層冰裂此時圉人拂錦韉此時將軍懸玉鞭長驅意欲歸金埒行向沙場復轉旋轉旋形勢猛於虎擊柱悲歌空起舞男兒躍馬須封侯學劍不成良獨苦

邨居八詠之二

家住西臯絕送迎羅蘭半畝帶煙耕有弦不撫輸元亮無刺堪懷傲正平髙臥方知身世大幽棲始識物情輕一燈紙帳淒淸夜夢到梅花斗自橫

熱不因人滅更炊臨流何必暗生悲千秋誰重無瑕璧當世爭傳沒字碑騷筆牢愁同蜀客詩腸木石遜吳兒閒閒縱說林棲好三匝鴉啼未有枝

南邨詩逸錢萬里

萬里字章逺號秋厓松江人爲人疎懶沖淡天眞爛然予姑許字之未嫁而卒遂僑寓禾中後歸雲間退處墓廬自號南邨詩逸其詩翦刻鮮淨措置淸穩如秋水芙蓉亭亭自逺但每脫一稿於敗紙零落中隨手失卻故多不傳爲可惜也

除夕

旅館傾椒酒酣謌燭淚埀艱難爲客易寂寞覺春遲寄食慙顏面依人度歲時髙堂雙鬢白羣從賴扶持

懷翁紀長

翁子文章伯飄零極可憐但垂城下釣誰給酒家錢才大偏牢落時平獨播遷九峯歸未得頭白鵡湖邊

聞施孺人之訃賦寄令子大文客子

江湖每嘆索居頻報訃書來益愴神與爾各懷終古恨憐予猶有北堂親煙封馬鬛期將近奩鎖熊丸迹已陳一束生芻雙涕淚相看俱是素衣人

悼亡

旅食梁園方黯然歸來紫燕已成煙驚心道路輕千里抱病房櫳定幾年玉尺金刀閒永晝淸燈疎磬失芳緣蘭巖終古棲雙鶴腸防松林霞館邊

日靜妝臺蛛网塵昆邱那復輾飈輪但餘簪珥遺諸侍始信鴛鴦誤早春隻影忽分兄妹逺十年未字舅姑貧胸前不帶懷仙艸那得芳魂入夢頻

又絕句二首

空聞落葉哽寒螿久巳甘心短布裳碧落茫茫人竟去小姑不是本無郎

爲悟無生結淨緣時時蓮座禮金仙早知一死終難謝何事沈吟二十年

題沈秋浦畫故事小影六首

東山絲竹

由來山水有淸音萬籟蕭然意自深何必也乘安石興教成歌舞費黃金

醉艸淸平

名花傾國倚春暉賦罷淸平興欲飛捧硯有人頻顧盼定應憐爾不勝衣

北平射虎

蕓香辟蠧日悠然皓首窮經自可憐願學隴西猿臂種短衣射獵度餘年

臥遊赤壁

蒼茫白露正橫秋萬頃波光一葉舟獨自叩舷孤夢醒前身應記到黃州

采菊東籬

飄然逸致似淵明時向籬邊數落英知爾有才誇八詠閒來爲我賦閒情

羊裘垂釣

水碧山靑野鳥哀多君也把釣竿來故人誰是劉文叔何事披裘坐釣臺

上已後八日集大文齋時鶴年醉甚予復圍棋因記二首

燈炧香殘覆玉巵暗聞花气月盈墀忽言詞客風流減防取郎當被酒時

更倚微酣較奕遲莫因勝負幾回思只愁別後臨空局相對茫茫未有期

薛秀才珩

珩字楚玉一字艾庵嘉興庠生隠於醫有醫案諸書刋而未竟

悼亡

憶往難忘執手期孤燈背影去年思泉臺若復能相念細雨斜風獨坐時

陸秀才頴武

頴武字慧逺號賓庵平湖縣學生

寒夜

雨過幽庭寒气加殘燈無焰落霜花浮雲與月何嫌怨才得明時又被遮

朱貢士彞敍

彞敍字範臣茂時長子秀水縣貢生以孝友聞於族黨

再集秋水庵得農字

病起無心防短笻故園魚鳥笑人慵特隨嵇阮諸賢後更喜羊求二仲從逺寺鐘來塵慮息中流櫂出晚煙濃相違浴佛明朝是避舍將毋學老農

沈秀才貫日

貫日字子丹平湖人

翫月和顧云馭先生韻

耿耿孤燈客未眠千秋皓魄只依然江湖有恨難同照人事多傷此復圓靜對山窗瑤瑟罷寒生竹砌石牀連幽懷莫謂無知者幾許淸輝繞碧天

袁秀才揆燮

揆燮字嶽咸號漁山嘉興人工詩餘有華煙初集詩不茍作守其尊人丹六遺訓五古必學漢魏律必盛唐惜全稿散失惟從雲山酬倡中節錄數章而巳

夏日平逺閣防集

林園洵佳麗未與人境違遊憩當溽暑軒庭多涼颸白雲擁茂樹丹閣俯淸池石橊曜朱明菡萏淩炎暉遊鱗戲澄波倦鳥息髙枝憑檻矚西郊極目何淒淒古道垂楊少邨落煙火稀牛羊下邱壠臺笠瘁新菑徵帆半徭役驛馬馳若飛兵荒苦連歲饑饉多仳離伊余耽幽寂邱壑每自怡盛年詎可再行樂須及時主人誠愛客暢飲不知疲

綺裏居卽事

繞屋樹婆娑寒煙鎖薜蘿一峯常特立三徑少人過細艸當堦發饑禽入戶多無能耽寂寞髙臥且長歌

雨窗同徐臞庵小飲

不是南州徐孺子誰憐土室久離羣煙霞片石渾忘世風雨淸樽且論文廿載知君髙白雪千秋許我附靑雲眼前人事同碁局長掩蓬蒿醉夕曛

陸汶川洽原

洽原字嗣開號話山平湖人弱冠負才名凡試闈之標幟名社之壇坫咸推重之後以貢授汶川令當蜀道極邊羌畨錯處悉心經畫四載艱歸遂不赴補築眞曠樓茂修書屋極池亭山石林竹花卉之勝讀書養生罕與時人接年八十七卒有絳雪齋槀

玉堦怨

淸秋桐葉下憶昔合歡裁鍼穿七夕巧繡作雙鳯回流蘇凝艷藻麟文拂輕埃瑪瑙相思薦沈香百子開承恩當桂寢侍寵夢瑤臺朱顏鏡裏去白露歲華催恩絕昭陽駕愁滿長門苔人情新間舊天運樂生哀疇昔君恩重空慚獻賦才

孔雀吟

嶺南之山誕彩禽錦霞閃電縷織金山雞小文不足伍嘗思鳯凰相追尋九苞五彩未敢擬威容璀璨神气欽離羣屏俗自矜防人間物色羞垂顧嘆息巖阿藏不深网羅一旦文章悞雄飛振振終莫馴晨曦照影金光吐天成傑性難委蛇淸風延頸遲雲路珠膏玉屑弗忍餐區區飲食何勞哺余聞雌伏道家謀曷不依徊學順柔牢籠無計辭君去羽毛蹇落易生秋

沈氏讓繼讓產有古道焉歌以美之

狂飈吹折紫荊樹原鶺翻飛分異路同巢共本忽摧殘世人那得求其故古人重義不重財今時棄義如塵埃推梨讓棗竟誰屬況復紛紛爭似續我湖沈氏舊門楣玉昆金友並肩隨忽焉第五奄長逝傷哉伯道多哀厲伯也有侄當嗣之崩心湧涕前致辭牽裾有母離不得心存揖讓無覬色仲也承祧序有人恂恂少子應其倫皇皇望望心無極盡辭遺產歸弱息兄弟情深生死同交推互讓古人風猶兒故自呼諸父續嗣還當如所怙莫嘆悠悠世路乖邱山大義動人懷

園居

古木防霄漢迢迢納逺風地衣當晝濕天鏡過云空幽借山棲並吟非枯樹同盤桓未防去人影綠陰中

官舍雜詠

岷峨極塞接靑雯路辟蠶叢境始分臘雪隔年猶下水秋山終日不停雲方城斗大煙嵐滿冷署冰寒鳥雀羣更喜遐陬仍簡略從無案牘借神君

羌女盤頭戴野花畨丁洗足踏泥沙身纒罰帶紅綃捲腰挿昆刀電鍔斜上代羈縻同屬國

聖朝無外卽天家須知保障宣恩逺雨露何曾別犬牙

挽吳扶九

西風颯颯作秋聲二尺孤墳艸欲生故友於今半零落好從地下說交情

宿灌縣

千山歷盡下平岡系馬斜陽艸舍傍一片黃茅遮廣漠獨畱虎迹印淸霜

白牛村人栢古

古字斯民號雪耘居近嘉善之白牛村因以自稱寓遊平湖者最久能詩善書議論所至信口而談晚年益自放揖耕牛曰是不素餐者或塗脂粉爲婦人裝曰非此不諧俗甚而佯死驗友人之哭與否鄕之人拊掌呼爲栢癡而不知其意之有所托也後喪婦喪子女乃笑曰此天之將成我志矣遂徧訪匡廬天都林屋諸勝欲往而不返焉未幾卒於湖

淸風涇

升阜采嘉卉何必伯夷薇涉水釣鮮鯉何必子陵磯心逺隔塵域崔嵬踐危機綢繆因牖戶細花芳菲種秫造濁醪織布完春衣率性全眞趣捨此安適歸

搆一椽於淸風涇黃九煙題曰栢學士茅屋從杜少陵舊題也卽步杜韻

涇水洋洋可釣魚棲遲絕似碧山居詩交杜甫千秋上春老陶潛五柳余學士淸風還拂拂野人茆屋豈渠渠年來巳辦漁樵事徒有家傳太史書

臥月

古松流水間擊楫歌已歇髙枕納淸風滿蓑散明月虞貢士兆滏

兆滏字虹升兆淸弟康熙甲子副榜貢有軒渠詩藳

冬雷

入臘已旬日喜見暖气浮土潤水蒸溽蟄蛇啟戶遊靉然沈云合飛電光四流靊霳奮神武匉訇散郁幽陰陽日回薄大化難推求斤斤推防緯陋彼甘石儔

望岱宗

嵳峩特立勢無倫作鎭東方自古尊桃峪春陰蒸腳蓮峯翠防動云根金泥玉檢憑誰覓宋嶂唐碑可尙存一十八盤淩絕頂便應呼吸到天門

邵太學翼

翼字汝爲號衝庵平湖人延齡少子太學生亡年三十有柘農集

送王復園南旋次周白門韻

一泛秋江客夢淸銜杯乘月放舟行他山梧葉辭風下隔岸蘆花帶生尙有田園供健飯還栽松菊學逃名歸與恰好題餻字慰我詩郵兩月程

陸盧龍楙

楙字林士號匏湖深原子垂髫補弟子員試卽冠一軍貴人則揶揄之以故浮沈燕邸者十年康熙丙寅謁選得盧龍屬兩京孔道輪蹄蠭午且多宗室貴戚莊旗人例不得用笞杖乃削木挺挺之兵弁有彊買者輒捕而置之獄於是咸震懾勿敢動官署蕭然如禪寮旅捨有僧以佛事請之府府笑應曰而欲我屬之典朝衣縣令耶卒以彊項忤罷官歸遂卒有詩訣親友曰而今一枕繩牀好方是人間歸去人楙於經史無弗窺而獨好揚子云書其詩文曰鵲亭稿劖削町畦穿穴險固以造於峻潔而後止

話山叔齋對牡丹書懷

三十驅京術四十訓軍牙六十吏邊圉槲笠帶雨拏往防微有佩審言如胸哇道仄行豈易杌杌無安車良苗猶襲暵竄礫遲捜爬宻期疑可蹈輟食手三義終慙衛足智漫漶櫻橫罝業蕩禍乃巳徒步還空家鍵門削人迹緣蔓繇滋芽顧彼貧寒炊力折誰爲嗟漏屋行題劑山田且負耞伊予季父者落築城東窪累石布卉木亭廡宛窺遮垂當恢臺及堦芍朝云赮置酒呼羣侄狎坐傾杯蝦得休﨑嶇身拭襟陪歡嘉捷語躪隅曲淺醉畱余嘩未達富貴理徒防富貴花

酬天嶽上人二首

嶽公攜錫去千里接幽佳問訊三生石貽詩一字齋冥鴻回墨篆江艸屈書釵不劚匡山徑名髙未任埋邁物非無寄離塵不任名眞山分虎住越澗與人行晨磬通虛麓春瓢洗巨石根聞勝義矯欲黜迷情

栁

二月曲江池牽人栁正宜墮綿斜莫管裊帶錯還施水澑眼風裁曲曲眉春禽飛不上猶是未眠時

戲詠水晶丸

日下能藏影空中略有模熟摩冰雹滑乍結水漚枯屬紙懷焦焰承巾恍濕濡老夫雙眼鈍防汝只如無

寄示子弟

早識長安行路難那堪畱滯又無端愁中白髮驚人老眼底靑氈待汝寛十說精勤傳季子六書渾雅有宜官年來不少鱸魚興督亢秋風七月寒

東湖冶泛和仇滄柱

宛泛平湖垂暮天西風晴采畫樓煙山迎人面舟移坐月照花身酒入筵相問漘車邀弄篴一時洛詠掩歌鈿遲從燕賞虛幽勝未遣風流付蜀箋

貓

纖睛團頰白獅貓錦索銀鈴擁柘條爲有樓頭紅粉喚不隨雙蜨過溪橋

戲題

到官雨打羊髯帽去職風搧鹿防裙爲語邨黎休掩泣黃堂好作送窮文

徐秀才之福

之福號斗錫字櫧山秀水諸生族世貴盛以結客故家日貧嗜酒引杯吮毫千言立就人有丐其餘潤者傾筐倒庋弗吝也後益不得志敗絮決履往來鶴湖漢塘間𨿽冰雪風行吟自若止則索片紙錄之隨手失去不復問卒困頓死有二子亦俱死交遊莫有過而問者

南湖秋興

千古南湖水偏宜此夜秋淸樽邀皓月桂檝蕩中流露濕汀花秀云寒古木愁美人天際隔蕭瑟罷登樓

聞雞

不覺聞雞唱方驚旅夢殘風髙城角動月落曙星寒袖裏書羞獻堂前鋏倦彈萍蹤何日定撫枕淚

阮公祠

阮公遺澤未全忘古廟巍然大道旁半壁河山歸指顧百年父老說金湯彤弓早掛新開府白馬猶嘶舊戰塲瞻拜勞臣增感慨手芟秋艸弔甘棠

南田畱別

滿溪蘋葉泛新秋旅客何情傍翠樓日落髙城歸鳥沒樹連平野亂雲愁十年漫寄梁鴻廡八口思乘範蠡舟蘆月松風防不足夢中應作舊時遊

丙午紀事二首

朔方禹版畫雍州天設秦闗扼上游統萬城含沙月白赫連臺壓海風秋七襄織錦輸江右萬騎黃金出帝邱痛哭敢陳三表策儒生須識大官憂

石隙乾坤帝制雄蟠江丹嶂截飛虹貔貅豈料從天下螻蟻焉能鬭穴中五郡牙璋新禹貢千盤巖壑舊蠶叢於今海防車書合靑幕非邀一戰功

南塘曉發

十里鳴榔樹影稀秋風吹度曙煙微生憐不及鴛鴦鳥一任雙雙臥釣磯

陸禦史隴其

隴其初名龍其字稼書平湖人居泖上少食貧授徒以給専意聖賢之學而一折衷於朱子康熙庚戌進士授嘉定知縣邑劇難治以徳化之訟者無不感泣去吳下侈靡風爲一變尋以盜案落職後總憲魏象樞舉亷吏十人隴其與焉有

防復原官補靈壽庚午

上諭舉科道員九卿薦之擢四川道禦史罷歸屏迹邨

捨布衣蔬食泰如也越數年而沒

題靈邑南寨村佛寺

亦是聰明奇偉人能空萬念絕纖塵當年可惜生西土未聴尼山講五倫

題墨菊

近來紅紫千般色不是東籬舊日裝著筆只拈濃淡墨好畱眞气伴風霜

放鷴道者李延是

延是字期叔號辰山上海人少負逸才善談論熟於舊家典故及諸瑣碎事雲間舊話錄其詩文曰放鷴亭稿露抄雪纂晚年黃冠艸履自稱道者二子早喪遂無嗣年七十忽病作命龕趺坐而逝齋中讀書

結廬西漾陂披云攬邱壑絕塵自奔軌翰墨欣有托寤言聊獨賞古人良可作非必琴酒娛頗得詩歌樂達生貴知命引興在寥廓微陽明夕扉窈窕靑山郭

雅坪山房用東坡送孔郎中韻

艸木餘年厭奔走頭童齒豁衣履垢開簾忽發葡萄香老饕據座驚左右淸露將流夜合花斜陽且掛晴川栁諸公詩成如湧泉時到會心一防首生平漫說扶桑丸逍遙似勝步兵酒不嫌屐齒頻到門防挾匏尊供喚口靑士將北遊至當湖言別畱詩有志士不羞生業防之句因口占答焉

志士不羞生業微衡門詎免寒與饑憐君老去頭巳白跨驢北走雪欲飛浮名誤入時賢耳嘉遁難憑舊釣磯縱橫防挾三寸管紛紛詞客爭相依別余胡爲三嘆息濮老汪生能自適【濮老汪生皆工詩而隠於市井靑士詩中及之】燕臺按騎花驄驕吳江刺船野水碧天涯且各事飛潛尺書莫惜傳消息詠君別詩感寸心男兒意气自淺深沽來鬥酒還盡醉蕭蕭落葉風滿林倚聲寜少三疊曲顧影那在千黃金明春土膏動薇蕨縱未南歸夢解尋

集西溪山房分得規字

白社將投老支公是舊知微波初似縠新月漸成規且漫言吹劍【臨濟有吹劍用了急須磨句】何勞問立錐寄聲陶處士此地莫攢眉

過宣和嶺至義烏界追憶先師孝廉徐闇公先生相期卜居處

聞說烏傷界前期似夢中四圍靑嶂合一道白雲通棲隠終難遂飄零轉易窮【先生沒於潮州】門生頭白盡無路哭遺蹤

大報恩寺別張南邨

垂栁絲絲掛夕陽百花春映繞回塘他鄕杯酒臨岐酌一曲相防各斷腸

時布衣達徳

達徳字長民平湖人有和施仲芳先生梅花詩百二十首

缾梅

斗室淒淸事不聞膽缾何處得幽芬入門時見煙雲客據案頻窺冰雪文蝴蝶枕邊身栩栩麒麟鑪上影紛紛不須更踏芒鞵去春色江南昨巳分

沈太學乘

乘字洪縡平湖人信子有匏落吟集

項王妾【有序】

武平五年彭城人開項羽妾冢得道徳經一帙及傳奕考覆道徳經諸本項羽妾本亦在其中此妾好視簡編且以殉葬亦一奇也

秦政焚竹帛英雄薄詩書季矜馬上得羽以姓名嗤何彼綺羅質研心反在玆柱下五千字閨中獨得師我聞老氏教知雄守其雌何不說老蠻【項羽小字曰阿蠻】當無垓下咨抑或叱吒主不可進言辭彭城葬者是何年劃溝霸業猶未湮免使英雄悲逝日不共虞兮喚可憐神劍埋幽有時出惜無姓字與人傳

嶽王祠孝女井

黃龍未飲詔抽輪三字含寃千古呻弱女偏能存大義天王甘自號藩臣萇碧化銀牀影精衛魂塡玉鏡塵不是鐵欄畱舊迹嶽家故第已難詢【井上有鐵欄刻孝娥字今按司署宋爲太學捨系嶽王故第也以井故截出立嶽侯祠】

胡秀才申之

申之字令修夏客之子世其家學順治辛卯中副車尋以目廢精岐黃術兼能服食引气嚴冬單裌無寒容性嗜書先世存稿刋布不遺餘力盲坐斗室左右前後擁書數千卷凡賓戚子弟至輒命抽帙朗誦一過闇解應答疑義如流舉鄕飲賓七十八卒有復庵心在錄

壬申元日舊病小愈書懷

此身復健今朝始百病都從昨夜除已分窮來文莫送幸驅愁去酒仍餘木何巢不棲良鳥架有書惟飽蠧魚泉石本無軒冕意謀生長算在樵漁

巢云主人姚敬明

敬明字景滌嘉興人太學生兩舉鄕飲賓晚號巢云主人有虛白子格言鴛湄小集諸刻

四桂堂小集

昔過陪佳賞今來續勝遊天香雲外落仙馭余畱歷代多秦晉聨吟是白劉麈譚霏玉屑映徹一輪秋沈山人麟

麟字友聖松江人與吳梅邨龔孝升顧西巘爲忘形交妻彭少君亦能詩唱和甚夥壬申僑寓當湖祗林諸弟子相從學詩不逾年卒於北寺之升震房

汝寜司理彭公罷官後作此懷之

罷官仍謂拙巧宦總難爲一失山中足常愁世上眉名原因自立淸已被人知便學陶彭澤須裁歸去辭

追舊雜感

羽毛零落嘆防鴻十載乾坤吾道窮徒使少年譏賈誼每於髙隠羨龎公浮名滿眼矜巴曲大雅何人問國風可識江河流萬古後先十子記嘉隆

偕隠空懷大小山頻年搖落感塵寰桃花萬樹仙人宅秀艸三芝逸士闗嶺上行雲防縹緲枕邊流水聽潺湲風流四皓知誰是自許畱侯共往還

讀七子詩

信陽北地久沈淪剩有婁江一曲新我學濟南操白雪不知誰是和歌人

詞壇季重舊知名白璧堪償十五城誰念憐才成黨錮至今空憶漢東京

陸貢士攀

攀字威咫平湖人楙弟康熙丙寅拔貢工書善琴兼精岐黃之術爲詩縱橫兀奡頗肖蘇梅著有易義枕上吟

樹根文殊像得之五臺山僧

五臺古樹蟠杈枒幾刼山中雨鬘華蛟龍穴石五千仞善根不受諸泥沙文殊說法忉利上歷歷白楡依瑞相忽然倒影落靑冥印入只林自成像老樵腰斧若猿猱掀蘿擔取儕蓬蒿歸來夜半霹靂聲圓光照眼怖欲逃蒼虯脫鱗木蘭裂中有文殊身似雪莊嚴螺髻妙無倫純漆防瞳香海澈南來有意伴長耳應與肉身笑相視古佛法相總天成刻畫丹靑徒幻詭人言此是眞文殊我來瞻禮撫掌吁聊作轉語開防愚是相非相何別區萬川月影皆如如

浙江潮

倒防銀潢接大荒禺彊不受走錢塘白橫一縷遙拖綫碧湧三篙陡峙墻直有雷霆翻地軸更無魚鼈上河梁吟毫粗寫瑰奇狀親見還應走且僵

病起

一臥經旬瘦更狂喜淸聊復起徬徨破除久溽吟齊女擬答髙秋試索郎醉裏行藏消歳月胸中磊塊入膏肓素心何事初來雁不省拚飛逐稻梁

宿雨初收薜茘幹欣然坐對碧霄寒花含薄曖嫣如笑樹裊輕雲秀可餐老驥摧殘闗塞晚秋鷹橫絕海天寛倚闌無限登臨意寶劍璁瓏獨自防

沈太學中棟

中棟字隆九桐鄕人以太學生操選政有主敬齋論文諸刻詩宗石湖劍南亡年才二十五

見螢火

空庭時見碧螢流散帙空幃影亂浮風忽飛潘嶽思江湖偏伴杜陵愁小明自照聊應爾腐艸含光得自由上苑卽今多瑞露可能再向景華遊

秣陵雜詠

浪遊未得買歸船料峭春寒旅思牽閒補秣陵風土志新年門戶貼花牋

長幹古寺墖崚嶒乘興摳衣一再登不管人間興廢事孤僧自禮佛前燈

陸秀才枝山

枝山字仲孫原名世權平湖人補秀水庠生博學工制藝年三十三卒

讀孝山伯兄思州諸什漫成二絕

髙臥長餘五色箋重攜琴鶴到南天衡陽雁盡無消息贏得新詩幾百篇

粵吟才罷復黔吟此地離情黯更深好似少陵防府詠孤城落日故園心

墻東居士項奎

奎字子聚號東井秀水人少補弟子員久躓塲屋工詩精繪事自稱墻東居士年七十囑友人葉燮爲生壙志銘有晚盥堂詩學

武林翁康怡進士於吳橙齋所見余黃葉邨莊捲謂得古人之法詫爲必傳以宣徳紙徴畫借銷長夏並題而歸之

巖阿絕防窱鑿翠愛樓居貪防雲霞色采芝隨荷鋤神仙那可得時復近淸虛

同時馬文璧獨稱黃一峯煙墨曾無多遂分蛭與龍旦暮得懸解妙悟定所宗

過盛匏庵溪南新築拈庵字

彷佛蘋洲與菊潭櫓搖指防過溪南偶因興僻閒鋤地便許心空老結庵索笑琖中遊妙伎放顚花裏得眞防眼無俗物身無病宻邇天倪仔細探

李奇峯案頭供蕙蘭一枝較夏月所開特痩余仿於便面意頗生動

寫山樓上膽瓶中蕙艸秋來痩不同硯北香生茶味足偶然閒坐一簾風

吳山懷古

當日偏安遊翠輦殘山剰水趙官家重陽樓閣遺香甕試聽黃冠述夢華

渡河誰灑中原淚北望還登第一峯瘦削乾坤博花石冬靑老樹識提封

畫菊

秋在柴桑舊艸堂不因風雨廢重陽先生自愛南山好卻借東籬作酒塲

吳源逵

源逵字辛劬秀水人性耽吟詠不事生產竟以窮死有城西集

贈江撫宋牧仲先生

刻漏聲從鈴閣聞畫旗不動日初曛春衣莫笑山人陋曾到匡廬惹白雲

張秀才渭

渭字子瀾平湖縣庠生

暮泛裏湖北風陡發從西陵橋歸昭慶

遊行自無所薄暮意如何嶺色漸浮紫湖流忽擁波晚鐘僧課足髙塔暝禽過市火江城滿月明何處多許布衣箕

箕字巢友號龎庵海寜人寓居秀水書法遒勁梅裏周篔性好結客而箕閉戶獨吟嘗戲語篔曰與爲熱周寜爲冷許有捫膝軒詩

月夜感懷寄繆天自

惆悵東林月淒涼故國同不堪仍對酒只自感飄蓬江逺魚龍夜天髙鴻雁風還歌桂之樹招隠小山叢

吟懷

此亦一空空何須計拙工未嘗摹漢魏曾不問初中梧葉松巓桃花栁外風一觴兼一榻隨地是鴻蒙金秀才煜

煜字朗如平湖諸生少受知於邑令吳春枝在任三年不屑以片紙幹凟著有舊聞薈萃如幹卷子作輅康熙甲子舉人

邨居雜詠

開門長見九山靑楊栁方塘鷗鷺汀三里龍湫居士宅海天一防少微星

孫秀才荃

荃字髙陽嘉興人肩子弱冠受知學使谷霖蒼補學官弟子旋困羸疾棄去時藝詩酒自娯有岣嶁山人詩稾

送王白民楚行

大江遙接石城煙江艸江花路十千爲問章臺宮裏月可隨春到白雲邊

沈生

字叔璨號耕隠錢塘人晚居秀水善丹靑弔沈治銘

攜手孤山各賦詩白梅黃鶴笑人癡茫茫歸去無家別月下疎鐘喚夢遲

宋徴君是

是字懼聞山陰諸生康熙巳未薦舉博學宏詞不赴有辭朱徳園中翰書今僑寓禾中

居山之一

綠陰多樹處老屋紫苔肥坐久溪云出日長山鳥依偶占詩句好補索韻音稀防有鄰家子花時來叩扉吳元渶

元渶字尹侯元洲弟有尊樂堂詩趙遊艸

恆州雜詩

自駐中山國頻登般若臺臨風一以眺春色又東來大陸凝殘雪禪房發舊梅老章畱句好吟罷重徘徊【天寜閣有盛宜山題句】

試馬孤城外周遭足芰荷美人不可見遊子意如何風細流香逺霞翻散彩多隔花聲宛轉髣髴似吳歌半完居士錢爾復

爾復字仍始號肻齊海鹽人蚤棄儒巾隠於鹽邑之邏邨築小圃自娯以爲人生出處相半吾樂吾圃於隠處之道則完矣故自號半完居士年八十一卒有半完圃詩集

杜鵑花

比杏爭桃別作叢春來皆遜此花紅可無粉水重施的何用丹砂更守宮醉裏忽驚朱鷺下霧中疑有絳紗籠當年曾記秋千畔飄颺橊裙血色同

種梅口號

寶云繞徑盈三百光福分林卽萬株卻笑一枝新買得日停拄杖數花須

題陳書墨梅

畫裏得逢林處士女中今見鮑夫人世有此花無此筆誰人能賞畫堂春

張貢士之楚

之楚字幼靑海鹽縣學生年少工詩太倉吳梅邨贈句云愛君詩似謝宣城康熙辛酉貢入成均有畱之教習者以母老辭歸卒年七十九有掃雁齋詩鈔

楚中

楚中眞秀絕山杳水層波嘉樹橘初麗淸江雁正多騷人哀已甚遷客怨如何欲弔長沙傅因之問汨羅李隠居紫庚

紫庚字微京海鹽隠士

贈何商志

紫雲之山澉湖水山光水色眞無比其中髙隠有何生商洛遺蹤差足擬何生家世本簪纓有才不欲幹時名傳經早入杏壇席議禮還輕魯兩生生逢明季兵戈亂赤眉銅馬交奔竄匿影惟修忉利天無心更入承明殿遂能絕迹向空山牧豎樵夫相往還林下不嫌賓客到籬邊深喜歲時閒卽今老作邱園客閉戶著書聊自得十畝猶存丙捨田數椽不攺扶陽宅年來城市少經過坐對雲山且放歌木食艸衣忘嵗月不知鬢髮復如何吳大震

大震字子濤號濤廬嘉善人

蚤涼

何處賖秋蚤秋賖卓午餘風喧平奪日蟬寂不驚魚栩栩眠能穩病欲舒逆知皇甫七池上興非虛徐秀才晟全

晟全字孝績號餘人海鹽人入籍嘉興有聲士林著三里考一百卷刈園稿六十卷

午日偶至憩云庵卽事

彌江亂飛鳬踏歌喧敗鼓千載此風俗三閭意何取牽愁𨿽百斛不向斯時吐隨步披荒榛東湖更東浦矮屋敞孤篷四望曠蕭莽中涵明淨幾牓字燦可數始憶憩云名詩僧皎貫侶解衣坐前楹山水供仰俯翠袖列畫屏明湖鑑林羽老禪自束縛良久乃出戶淸言滌煩襟秀色撲眉宇瓢攜匡山云屐帶越溪雨匡筍淡而腴越茶甘更苦悠然對湖山少啜亦揮麈羈旅耽幽尋遷延及亭午別師入紅塵冰壺換湯釡欹枕思少憩夢攪巫覡舞逢逢敗鼓聲又轉墻東廡

河南道中

中原大道直如髮今古勞勞此問津栁帶亂飄鞭尾雪麥波遙送馬蹄塵未分名利爭馳驟別有謳吟答苦辛偶爾片雲閒出岫也隨流水逐徵輪

金山寺用曾文定公韻

芙蓉削出水晶宮臺殿層層碧間紅鎖鑰滄溟添壯麗標輪白日斡西東嵌空石漱驪珠穴架險亭招鵬翼風瞻仰天文霄漢上茫茫元气滿寰中

馬上捨煇曾

煇曾字學山號邁庵平湖人給諫嘉植仲子有三湘燕趙遊艸

登黃鶴樓歷棗亭瞻純陽畫像

地辟神仙宅層樓起百尋估帆飛日腳漁火逗波心秋盡楓如醉丹成棗是林漫傳黃鶴去玉笛有淸音鐘知縣定

定字靜逺號冬星石門人司鐸江山遷陳畱令士民均懷其徳

報國寺雙松

枝葉相當映碧櫺空庭偃蓋似虯形天齊古幹封霜雪地近宸居煥斗星防筆畫師驚絕倒著花凡卉失娉婷風聲坐愛能淸耳歷亂蟬號未肻停

任畫士星客

星客字右宸嘉善人以畫蘭得名

題畫

聊抒幽思寫知希只合林隈與石磯賴有騷人紉作佩與君臭味不相違

許山人黙

黙字鳴一平湖人嘗以詩受知於郡守許堯文學使谷霖蒼行誼甚髙婦喪繼娶馬氏初入門情緒慘淡詰之再三乃云前夫尙存特鬻身償逋耳急令攜歸不索其金口占一詩以送有好守糟糠到白頭之句與趙道闇爲詩友而工力過之邵學使延齡爲刋當湖兩山人吟稾

采桑行

江南春水淸如藍邨邨婦女攜筐籃柔桑巳采倉庚老聽歌桑韋又再三頭眠甫過渾調息二眠三眠心亟亟紥山歷亂呼平明素手纖纖那敢惜薄暮歸遲憂蠶饑飼蠶弗省兒饑啼葉聲宛轉入淸聽松風閘水兩依稀繰絲晴日茅檐下大車小車爭嘔啞蠶女何曾著一絲曳向靑樓鬭妖冶

賦秋鳥同陸冰修吳慶伯分韻得紅字

八月胡椒熟羣來自海東屠墳推獨產野戍見摩空葦岸張羅宻庖人入饌工吾鄕佳客坐常配菊花紅

登吳山七寶嶺

吳山南壓重闗險埤堄中分對石屏宋主衣冠成蔓艸錢王煙月賸離亭江濤萬頃連天白嶺樹千盤接地靑指顧西興人影絕昔年鼓角起沙汀

白蘋花

防防寒香傍客舟傷情晚棹白蘋洲故鄕多少離人淚並作橫江一曲秋

贈鴛水歌者李老

時曲新翻合管絲秋風落葉下階墀慙予不及龍標尉閒煞昭陽李教師

姚秀才甡

甡字生生號防麓松江人入籍平湖與張帶三吳日千董樗亭輩飲酒賦詩爲忘形交所著有修竹廬稿

修禊行

妾家舊住章華裏含情日日飄羅綺祓禊來遊洧水潯春風搖蕩采蘭心盈盈皓腕臨淸渚水光掩映霓裳舉弄態輸情妾自知眼波疊送郎應許紅日西沈起暮霞可憐催度七香車郎行若道東門逺辜負晴川芍藥花

雨霽

宿雨一朝霽邨仍二月天巖風晨捲霧絲栁晝辭煙箏墮檐前韻花舒濕後妍傷春詩最好只有杜樊川

華嚴閣書懷

小寺初鐘後秋深夜更淸酒醒僧語罷人靜佛燈明古木蕭蕭下寒蛩切切鳴此中有眞味誰與證無生

采蓮曲

江渚采蓮歸隔溪見郎過日暮風浪生回頭但煙霧曲水棹輕舟舟輕似蓮葉但恨荷珠流不比儂心結

檇李詩系卷二十九

欽定四庫全書

檇李詩系卷三十

平湖沈季友編

唐

無著禪師文喜

文喜姓朱氏崇徳人七嵗剃染徧防諸方嘗往五臺至金剛窟遇一老翁牽牛而行邀入寺堂皆耀金色翁踞牀指繡墩命坐翁曰近自何來曰南方翁曰南方佛法如何住持曰末法比丘少奉戒律翁曰多少眾曰或三百或五百喜問此間佛法如何住持翁曰龍蛇混雜凡聖同居曰多少眾翁曰前三三後三三翁呼童子致茶並進酥酪喜納其味心意豁然辭退翁曰童子相送喜問此何處曰此般若寺乃悟翁卽文殊也稽首童子乞一言爲別童說偈曰靣上無嗔供養具口裏無嗔吐妙香心裏無嗔是珍寶無垢無染是眞常言訖與寺俱隠但見五色雲中文殊乘金毛師子往來時有滄州僧修政等至尙聞山石震吼之聲咸通三年至洪州防仰山一日煮粥見文殊現鑊上喜以攪粥箆掌之曰文殊自文殊文喜自文喜文殊湧空曰苦瓠連根苦甜徹蒂甜修行三大刼卻被老僧嫌後築室千頃山光啟三年錢王請住龍泉奏賜紫衣號無著將順寂告眾曰三界心盡卽是湼槃跏趺而逝白光照室竹樹同色塔於靈隠山之西塢

五臺山夜行遇童子問答忽然不見作

豁州沙界勝伽藍滿目文殊接話談言下未知開佛眼回頭只見翠山巖

船子和尙徳誠

徳誠蜀東武信人初防澧州藥山儼禪師儼云子後上無片瓦下無錐地大闡吾宗後乘小舟住秀州洙涇【後析松江】以綸釣舞櫂隨緣而度號船子和尙傳法夾山遂覆舟而逝咸通十年僧蔵暉卽其處建寺焉有櫂歌二十九首呂益柔爲序而刻之今載機緣集

撥棹歌三首

千尺絲綸直下垂一波才動萬波隨夜靜水寒魚不餌滿船空載月明歸

二十年來海上游水淸魚見不吞鉤釣竿斫盡重栽竹不得工程得便休

三十餘年坐釣臺鉤頭往往得黃能錦鱗不遇空勞力收取絲綸歸去來

錢鏈師朗

朗字內光南昌人少讀書以五經登科歷宦有淸直聲官至光祿卿後隠居廬山得補腦還元之術唐開耀間居嘉興魏塘鎭之神仙宮年一百五十餘歳尸解去有遺詩於壁云

遺詩

有个仙人騎白鶴曾隨王母到瀛洲於今鶴去仙人逺天際白雲空自浮

五代

超覺大師慧稜

慧稜海鹽人幼出家蘇州通寺參靈云問佛法云曰驢事未去馬事到來稜於是往雪峯沙二十年間坐破七个蒲團不明此事一日捲簾忽大悟曰也大差也大差捲起簾來見天下有人問我解何宗拈起拂子擘觜打峯謂沙曰此子徹去也沙曰此是意識著述更湏勘過始得至晚上堂稜又口占一頌峯乃顧沙曰不可更說是意識著述天祐三年泉州刺史王延彬請住招慶後閩主召居長樂府長慶院號超覺大師得度者不減一千五百眾長興三年歸寂

口占

萬象之中獨露身惟人自肯乃相親昔時謬向途中覓今日看來火裏冰

紫霄眞人譚峭

峭字景升少好道遊名山二十餘年得辟養气之術日飲酒醉輒扶杖獨遊夏則服烏裘冬則衣絲布衫或臥風雪中人謂已斃視之气蒸然也遂謂之風狂嘗著化書授宋齊丘序之齊丘欲竊爲已有醉縫革囊中投之江金山漁者得而剖之見峭方醒張目曰齊丘奪我化書今盛行矣後住廬山棲隠洞其徒百人鄰僧於溪滸創亭爲頑石所阻峭曰此易耳含水噀之命槌其石應手如粉李后主累辟至建康賜號紫霄眞人又居南嶽煉丹丹成入靑城山化去峭本泉州人國子司業洙之子海鹽有譚仙嶺相傳是其采藥得道處仙鑑載峭一詩尢其寄迹海嶠之證

絕句

綫作長江扇作天靸鞋拋向海東邊蓬萊原是無多地只在譚生拄杖前

雲門大師文偃

文偃姓張氏嘉興人出家兜率院防睦州得悟嗣法雪峯唱道雲門靈樹凡三十載契悟廣大箭鋒所到往往出於遊戲其作偈句尢不能測嘗曰上不見天下不見地塞卻咽喉何處出气天下學者望風而至漢幹祐二年坐化後幹徳三年防武節度阮紹莊夢偃以拂子招之曰寄語秀華宮使特進李托吾久蔽塔中宜令暫出李以奏聞有防令詣雲門開墖見偃如生髭髮皆長李復上其事廣主迎眞身赴闕畱內庭供養逾月送歸賜謚大慈雲門眞明大師世稱雲門宗

綱宗偈

康氏圓形滯不明魔深虛防擊寒冰鳳羽展時超碧漢晉鋒八博擬何憑

宋

枯木襌師法成

法成字枯木崇徳人出家吳興金山廣法院後住東京淨因寺晚復歸廣法立化於冰壺峯頂山居

雪覆喬林同一色靑山上下含虛碧采樵人立渡頭寒極目圓蟾爲誰白

林酒仙遇賢

遇賢姓林氏長洲人毋夢吞大珠而孕貌偉怪口容雙拳七嵗沈大淵而衣不潤遂去家師秀州水安院可依大徳間住海鹽金粟寺醉則成歌警世時號林酒仙後防龍華球禪師名心印祥符十一年上元日索浴就室握拳以右舉左張其口而化鐵綱珊瑚載張卽之書酒仙詩一卷於淳祐八年刻石歷陽吳寛謂其詩意有髙絕處若寒山子之流

雜詠

金斚又聞泛玉山還報頽莫教更漏促趂此月明回

絕句

門前緑樹無啼鳥庭下蒼苔有落花聊與東風論个事十分春色落誰家

本心長老文及翁

文及翁字本心蜀眉州人住秀州本覺寺蘇文忠三度過訪因立三過堂勒詩傳焉詩曰萬里家山一夢中吳音漸已變兒童毎逢蜀叟譚經日便覺峨嵋翠掃空師已防言眞有道我除捜句百無功明年采藥天臺去更與題詩滿浙東夜聞巴叟臥荒邨來打三更月下門往事過年如昨日此身未死得重論老非懷土情相得病不開堂道益尊惟有孤棲舊時鶴舉頭見客似長言初驚鶴痩不可識旋覺雲歸無處尋三過門間老病死一彈指頃去來今存亡慣見渾無淚鄕曲難防尙有心欲向錢塘訪圓澤葛翁川畔待秋深

和蘇學士東坡韻二首

萬嵗山蔵不二中九峯峯下善財童敲門問竹機聲觸倚檻看花色界空汝坐蒲團曾有夢我來芻牧愧無功吳天蜀地原來近月照峨嵋日又東

身滿華嚴法界中香廚底事感天童那知本覺從何覺才悟眞空自不空若有相時原說夢到無言處卻收功一鉤月出星三防汝向西來我面東

契嵩禪師

契嵩藤州人嘗著原教論又禪門定祖圖傳法正宗記輔教編上之仁宗韓琦歐陽修皆尊禮之初居佛日嘉祐中陳舜兪以其宅爲光徳庵俗名荒墩在今嘉善治東五里延嵩焚修其中有鐔津集熈寧四年寫偈曰後夜月初明吾今喜獨行不學大梅老貪聞鼯防聲遂化闍毗不壊者五頂耳舌童眞數珠葬於永安之左

泛若耶溪

越水乘春汛船窗掩又開好山沿岸去驟雨落花來溪影樵人渡歌聲浣女回滄浪無限意日暮更悠哉

寄月禪師

聞道安禪處深蘿繞隔溪淸猨定中發幽鳥座邊棲雲影朝晡別山峯逺近齊不知誰問法雪夜立江西

早秋吟

山家昨夜房櫳冷梧桐一葉飄金井長天如水淨蔵云明月含暉變秋景桂枝花折風飄飄誰在髙樓吹玊簫人間不見槎升漢天上將看鵲作橋年少徵人在何處白露沾衣未歸去汝畔今無漂母家江南誰與王孫遇錦溪禪師惟正

惟正秀州人住杭州淨土院葉內翰淸臣牧金陵迎之一日謂曰明日有燕飲師能爲少畱淸話否翌日畱一偈而返曰昨日曾將今日期出門倚杖又思惟爲僧只合居巖谷國士筵中甚不宜雅愛跨黃犢出入軍持巾鉢悉掛角上市人爭觀之杭守蔣侍郎與爲方外友每至郡庭下犢談笑終日蔣有詩曰禪客尋常入舊都黃牛角上掛瓶盂有時帶雪穿雲去便好和云畫作圖有錦溪集又工書秦少遊極之冬不擁鑪以蘆花作毬納足其中夏秋好玩月盤膝大盆中浮池上自旋其盆吟笑逹旦生平不談禪曰徒費言語煩萬象爲敷演耳皇祐元年泊然而逝

山中

橋上山萬層橋下水千里惟有白鷺絲見我常來此廣燈禪師惟湛

惟湛字廣燈嘉禾人入道雙林覃防得度首謁神照復往依廣智後敷講於雲間超果天臺一宗振於三吳自湛始熙寧六年坐逝舍利無算

示人

馬上誰家白靣郎穿花折栁垂巾角夜來一醉明月樓呼盧輸卻黃金宅臂鷹走狗歸不歸蛾眉皓齒嗔無力此心能有幾人知黃頭碧眼非相識

瑞竹上人懷悟

懷悟字瑞竹姓崔氏崇徳人宋僧

廬山蓮社詠

晉室淩遲帝紀侵羣英晦迹匡山陰樓煩大士麾塵尾十七髙賢爭扣幾才髙孰謂文中龍翻使伊人思謝公煙飛露滴玉池空雪蓮蘸影揺秋風

梅溪僧智鑑

智鑑滁州人元祐時僧長依眞歇於長蘆大休首眾卽器之後遁象山百怪不能惑復住雪竇嘗居嘉興梅溪有詩

梅溪卽事

性癖偏宜雲水間半龕棲隠便相安門深雪護千株老溪曲風回六月寒白法且從身外得靑燈還向靜中看幾回欲斷羅浮夣鳥語花香未肻殘

髙僧禪師原妙

原妙字髙峯姓徐氏吳江人出家崇徳密印寺【後析桐鄕】得法於雪巖欽禪師立死關於西天目之獅子巖設三闗語以驗學者世壽五十八有語錄云庵

或淡或濃拖雨去半舒半捲逆風來爲憐途路無棲泊卻把柴扉永夜開

眞覺禪師

眞覺不知何許人徽宗時陳太后病用咒水已之乃令住持崇徳福嚴禪院賜金環磨衲

再題艸庵

道人自結把茅新坐斷溪山秋復春夾竹日開梅數朶此中曾否著香塵

彩雲禪師

嘉興眞如寺禪堂後有彩雲橋相傳禪師居此彩雲偈

彩雲影裏仙人見手把紅羅扇遮面止湏睜眼看仙人莫看仙人手中扇

髙尙眞人劉卞功

紹興丁夘七月一靑衣道士至嘉興府治東南隠眞道院自言姓劉居濵州畱數日去云堂柱間題四十三字云行方便坐方便諸聖察上天見得道安得身健但能晨朝洗靣水不得浪淵起盜玊津能顯九霄雲事劉卞功來字畫透柱如防漆刮墨和劑能療人疾乾道間眞人復來往望吳門外畫工家自起槁繪其像後爲伶人王綺所得一夕綺夢眞人叱之曰汝畱我在此許時如何綺驚悟訪諸隠眞始知顚末遂歸焉嘗有一老嫗丐於塗腹大若姙忽遇靑衣人與藥如芥子吞之有水自腹中出卽平復問之曰在隠眞道院淳熙初雲水客張寅來自金陵瞻像起敬話及錫山寶文李公謨宦遊濱州訪眞人乾道間眞人一到其家防寶文觴客弗及接題詩磚壁墨滲徹背卽夷堅志所載日轉庭槐一詩是也眞人居濱之安平鎭徽廟時屢詔不起守臣奉防寫眞眞人卽自題一詩於上特授髙尙處士時政和六年八月十九日也題李公謨壁

日轉庭槐影漸移重門復壁轉呼遲不如拂袖穿雲去惟有落花流水知

自題寫眞

韜光晦迹居環堵閉息凝神事事疎漫許丹靑傳道貌難將妙筆寫眞如

鐵笛禪師妙普

妙普字性空漢州人久依死心獲證乃抵秀州追船子遺風結庵靑龍之野好吹鐵笛稱鐵笛禪師建炎初徐明叛道經烏鎭肆殺戮民多逃亡普獨荷策而往賊見其偉異疑必詭伏者問其來答曰吾禪者欲抵密印寺賊怒欲斬之普曰大丈夫要頭便斫去奚以怒爲願得一飯賊奉肉食普曰孰當爲我文之以祭賊不答普索筆大書舉箸飫餐復曰刼數旣遭離亂我是快活烈漢如今正好乘時便請一刀兩段賊駭異稽首謝過烏鎭之廬舍免焚皆其恵也紹興庚申冬造大盆穴而塞之修書寄雪竇持禪師曰吾將水矣壬戌嵗持至嘲之曰拙哉老性空剛要餧魚鼈去不索性去只管向人說普曰待兄來證明耳令徧集四眾作偈曰坐脫立亡不若水葬一省柴燒一省開壙撒手便行不妨快暢誰是知咅船子和尙髙風難繼百千年一曲漁歌少人唱遂至海濱盤坐盆中順潮而下口吟一詩以笛擲空而沒後三日於沙上趺坐如生迎歸闍維舍利如菽二鶴徘徊空中火盡始去

山居

心法雙忘猶得妄色塵不二尙餘塵百鳥不來春又過不知誰是住庵人

口吟

船子當年返故鄕沒蹤迹處妙難量眞風徧寄知音者鐡笛橫吹作散塲

法界庵主可觀

可觀字宜翁號竹庵自稱法界庵主雲間戚氏子十三祝髮宗天臺教歷錢塘南屏車谿等山建炎初住持海鹽當湖鎭之徳蔵寺退居竹庵後復住延慶祖剎入門適九日因指座作詩尋歸當湖鑿山月池搆松風臺淳熙九年年九十九端坐而化有山家義苑菊坡等集塔在徳蔵西北隅爲築城所毀邑令謝良弼夢一紫衣老僧曰我竹庵和尙也以塔累公旦日因爲繕治立石表之

九日

心中一寸灰已冷頭上千巗雪未消老步只宜平地去豈知今日又登髙

淨曇上人

淨曇嘉禾人嗣法寶寧璣禪師晚住錢唐之法慧紹興丙寅辭歸四眾擁視揮扇書偈曰這漢從來沒縫罅五十六年成話今朝死去見閻王劍樹刀山得人怕遂打圓相曰嗄一任諸人鑽打瓦收足而化

絕句

本自深山臥白雲偶然來此寄閒身莫湏問我禪兼道我是穿衣喫飯人

法常比丘

法常開封人丞相薛居正之裔初依長沙華嚴元軾下髮徧逰叢席於首楞嚴經深入義海自湖湘至萬年謁雪巢機契命掌牋翰後首眾嘉禾報防庚子九月語寺僧曰一月後不復畱此十月二十一日書一詞於室門就榻而逝

題室門

此事楞嚴嘗露布梅花雪月交光處一笑寥寥空萬古風甌語迥然銀漢橫天宇蝶夢南華方栩栩斑斑誰跨丰於虎而今防卻來時路江山暮天涯目送鴻飛去護國法師淨眞

淨眞秀州僧也嘉熙三年錢塘江坍淨眞以偈呈安撫趙端明遂投於江三日而返謂眾曰我在龍宮說法龍神聴受此塘不復崩矣語訖復入於水安撫與民感徳具述其事聞於朝勅賜護國眞法師立祠於杭名曰防靈

呈安撫趙端明

海沸江沙水接連民居衝蕩益憂煎投身直入龍宮去要止驚濤浪拍天

赤腳道人湯道亨

道亨號淸音子自稱赤腳道人宋季引一猱云自金陵來處茅椒於秀州城北猱大如人能主給使亨夜坐時頂中出光照耀一室邦人推異爭飯之丰薄不謝第言分定人益異之施與日多因搆庵以居名太古延竚四方雲水之客久之有軍士戲烹其猴食之亨卽嗟嘆與所親訣作偈而逝遺詩

八十一年饒舌終日化緣不歇重陽時節歸家一路淸風明月

蓬居子慧梵

慧梵字竺卿崇徳石門顧氏子【後析桐鄕】嘉定間僧受具澄寂院性孝縛茅奉母榜曰蓬居錢文叔有詩題之居側徧樹梅水仙間寫二花亦極其妙得梵隆茂宗筆法又學詩於陸維仲有蓬居集又見陳起宋髙僧詩選其徒妙寧號棘庵有崇福寺記見邑史詩亦淸婉如姦防窺艸鶻髙潔抱枝蟬又蠏芒鍼刺水鷹翼劍摩空惜不得其全首錄之雨後

柴門三日雨幽逕十分苔鞭綻竹間石釵漫松下防正嫌屐齒入休放馬蹄來

題水仙

雪骨檀心碧玉姿抽花多在小盆池道人不寫胭脂色墨淡香寒著幾枝

廬陵樵衲紹嵩

紹嵩字亞愚廬陵人紹定已醜自長沙來壬辰五月嘉禾太守黃尹元以大云虛席俾令承乏有江浙紀行集句三百七十六首離爲七卷自爲序稱廬陵樵衲

安吉道中集句

六尺枯藤了此生靑春作伴日同行墻頭花吐舊枝出原上人侵落照耕芳艸似袍連逕合亂山如畫帶溪平杜鵑知我歸心急啼了千聲更萬聲

象田禪師梵卿

徐氏筆精載象田梵卿禪師嘉興人有上堂偈一首

偈

春已暮落花紛紛下紅雨南北行人歸不歸千林萬林鳴杜宇我無家兮何處歸十方剎土奚相依老夫有个眞消息昨夜三更月在池

元

石屋和尙淸珙

淸珙字石屋常熟溫氏子出家海鹽崇福寺徧逰天目淮陽遇二髙僧防悟禪防元統間住當湖鎭福源禪寺歸隠太湖至正間詔降香幣賜金襴衣後示寂於湖州霞霧山建墖焉又因髙麗國王表逹詔諡佛慈慧照禪師明隆慶間一士人發墖視之骨皆金色士人若有擊之者立死其法語山居詩來復序之謂有寒山子遺風及庵嘗語眾曰此子乃法海中透网金鱗也

天湖卜居

晴明無事登霞峯伸眉極望開心胸太湖萬頃白瀲灎洞庭兩防靑蒙茸初疑仙子始綰用碧紗帽子參差籠又疑天女來獻花玉盤捧出雙芙蓉明知此境俱幻妄對此悠然心未終徘徊不忍便歸去夕陽又轉山頭松

山居詩五首

吾家住在霅溪西水滿天湖月滿溪未到盡驚山險峻曾來方識路髙低蝸沿素壁粘枯殻虎過新蹄印雨泥閒閉柴門春晝永靑桐花發畫胡啼

滿頭白髮痩崚嶒日用生涯事事能木臼秋分舂白術竹筐春半曬朱藤黃精就買山前客紫菜長需海外僧誰道新年七十七開池尙欲種茭菱

茅屋靑山緑水邊往來年久自相便數株紅白桃李樹一片靑黃菜麥田竹榻夜移聴雨坐紙窗晴啟看云眠人生無出淸閒好到得淸閒豈偶然

法道寥寥不可模一庵深隠是良圖門前養竹髙遮屋石上分泉直到廚猿抱子來崖果熟鶴移巢去澗松枯禪邊大有閒情緒收拾漧柴向地鑪

柴門𨿽設未嘗闗閒看幽禽自往還白璧易埋千載憾萬金難買一生閒雪消曉嶂聞寒瀑葉落秋林見逺山古柏煙銷淸晝永是非不到白雲間

絕句八首

有人問我何年住坐久才方省得來門外碧桃親手種春光二十度花開

玉堂銀燭笙歌夜金穀羅幃富貴家爭似道人茅屋裏一天晴月曬梅花

田地無塵長不掃柴門有客叩方開雪晴斜月侵檐冷梅影一枝窗上來

離眾多年無坐具入山長久沒袈裟單單有个鐡鐺子畱待人來煮瀑花

深秋時節雨霏霏蘚葉層層印虎蹄一夜西風吹不住曉來黃葉與階齊

半窗斜日冷生光破衲防頭坐竹牀枯葉滿鑪燒焰火不知屋上有寒霜

山廚寂寂斷炊煙凍鎖泉聲欲雪天面壁老僧無定力又思乞食到人間

天湖水湛琉璃碧霞霧山圍錦障紅觸目本來成現事何湏義手問禪翁

寄淨慈平山和尙

年老心孤憶弟兄中峯且喜過南屏潺湲一派防溪水流入西湖更好聴

覺隠上人本誠

本誠一作本成又名文誠字道原號覺隠崇徳人嗣法於陵虛谷與天隠笑隠友善世號三隠至正間住嘉興興聖本覺二寺姚綬作記稱其善詩畫寫竹有掀簸之態有文集行世至正七年嘉禾城西有烏數千營巢於地圍八尺崇五尺未幾大盜弄兵海上紅巾繼起本誠著烏城志五百餘言宋濂愛其文刪之以附集中

詠吳江長橋

天險不可梯白石不受鞭空疑幻人試幻術神輸鬼運來塵寰躋濤駕浪逕空闊盤結鉤鎖金連環又疑東海躍出萬丈白玊虯挾風半濕瓊瑤冷弱水不隔蓬萊境兩岸邀分白月光中流壓破靑天影江吞湖吐水勢防南極地缺棲魚龍橋成壯觀奪天巧卻笑造化無全功

訪山居

嵗晏偶到山人家靑山繞屋松逕斜陰陰林磵白日凍空庭雪壓枇杷花

客中九日

小橋溪水繞回廊獨對西風憶故鄕山崦人家秋色晚可能無菊對重陽

題友人壁

池檻水揺簾影動石牀風引碧煙斜鳥啼才歇忽飛去驚落半庭山杏花

江亭秋晚

獨倚淸江秋思長晚潮初上水亭涼海門風起雙巒暝一抹銀花湧夕陽

坱圠子蔣淸谷

淸谷不知何許人稱坱圠子年二十五涉獵經史言辭簡邃髼首垢面動靜不羈至正初至郡往來市廛類佯狂者人呼爲風子一夕叩府人沈蒲團門拒之不肯去且曰將蒲團來坐我沈異之撱一蒲團導詣蔬圃艸蓬中宴坐沈徐暱啟之頗有省發遂傾身爲弟子由是人爭施予因以其地爲庵融然一室足不逾閫者三年嘗有問道者答曰且去味中庸又手書二詩示沈一日曰吾乘化盡矣若等勉之言絕而蛻

示沈二首

萬紫千紅總是春何湏饒舌問東君啞人得夣向誰說竪起空拳指白雲

不偏不倚立於中不著西邊不著東超出東西南北外一毫頭上釣蒼龍

屠甸僧子溫

子溫字仲言號日觀又號知歸子桐鄕屠甸村寂照寺僧也又常居杭州瑪瑙寺善畫葡萄枝蔓皆合艸書法時寫詩文於上性嗜酒豪飲不羈然楊總統飲以酒則不一沾唇見輙罵曰掘墳賊時鮮於伯機得怪松一株移值齋前呼爲支離叟日觀時過之醉卽抱支離叟或歌或泣毎索湯浴伯機必躬進澡豆云嘗在朱宣慰家作畫題一詩朱𨿽武夫雅敬日觀軒然笑曰我果防賣蘆柴和尙知我厚酬之見堯山堂外紀廣平宋無贈日觀詩云玉山道人蒼壁立胸瀦萬斛松煤汁吐作千年古怪藤猶帶西湖煙雨濕元气淋漓艸木活太陰菌蠢虫蛇蟄湏縈翠霧痩蛟走睛抉珠黑龍泣神剜鬼刻字崛奇水精火齊光陸離天魔擎來靑帝寶鯨波湧出珊瑚枝墨花酣春馬乳漲醉夢渴想西涼婆風秋疑螙葉語露架夜憶虯柯垂須防掩卷何所見月落庭空無影時句曲張雨詩雲日觀一飲西涼酒解寫葡萄絕代無請師截斷葛藤路還我黑月摩尼珠錢唐馬臻詩云老衲搏空無混沌爲之辟拔得天地根不假雨露力寒藤掛鬼眼累累冷光碧驪龍亦驚猜夜半風霆急浦城楊載詩云日觀作葡萄電掃無蹤迹誰於故紙上防綴辧墨筆西天十萬里來往僅瞬息敗闕固不小遺下履一隻

題畫

昔有朱買臣今有朱宣慰兩个擔柴夫並爲金紫貴月磵上人道隠

道隠字仲儒號月磵海鹽當湖鎭人俗姓李其蘭石師趙子固墨竹宗王翠巖

題墨竹

老節逢春欲破空艸堂斜掛翠梢風山僧一叚蕭疎意食肉人休到此中

若舟

鐵网瑚載元檇李釋若舟詩一首明僧秀集云字別岸

題蕭翼賺蘭亭圖

笑談相對各懽顏那信蘭亭去不還千古昭陵遺憾在忍將眞本落人間

雲海和尙智寛

智寛字裕之號雲海吳郡人元末住秀州三墖寺【後析秀水】築愛松軒日哦詩其中張蛻庵翥題詩云何年禪師咒防龍遣作亭前數十松根來厚地石穿裂聲落太湖風唱喁時到逰僧常掛笠慣棲野鶴不驚鐘知師見月多詩思吟繞疎陰獨倚笻又云醉李灣頭窄堵波種成松樹繞亭多碧粘老甲渾苔蘚黑入秋陰半薜蘿古寺每聞龍捨宅神僧常以鳥爲窠無人仿得韋侯筆爲作山堂障子歌洪武初被召至京斯道有京都送雲海還山云朝辭魏闕返家林秋半江南尙緑陰鐘阜雲歸山寺近石城潮落海門深僧中不有興亡事世上寧存去住心此別似難期後會且畱茶坐撫孤琴其詩散軼景徳倡和一首已載前編玆不錄

送王尙書宗禮轉運還京

白髮蘭臺老鄭榮野人爭識舊乘驄靑冥斧鉞來方國碧海樓船駕巨風夜指星樞天直北曉瞻雲气日華東趨朝正及端陽細葛承防出漢宮

錢塘懷古

鐡馬悲鳴汴水黃翠華南渡駐錢塘至今父老稱行在往昔君臣認故鄕銀海雁飛虛夜月銅盤仙去只秋霜乾坤離合寧非數詩罷長吟意渺茫

江左外史克新

克新字仲銘號雪廬自稱江左外史鄱陽人宋尙書左丞余襄公九世孫始業科舉朝廷罷進士乃更爲佛學益博通外典務爲古文元末住秀州資聖寺【後析秀水】卽水西寺也與楊廉夫顧仲瑛逰明初召至京命克新等三僧往西域招諭吐畨圖其山川地形以歸陳基贈詩云我愛水西新仲銘道空諸友說無生出城看客意最古把筆賦詩才更淸杜若洲邊春欲莫鴛鴦湖上雨初晴十載間闗重相見深杯寧惜爲君傾又陳翥答詩云吳楓初冷雁連天夢在江南野水邊詞客欲歸嗟老大美人不嫁惜嬋娟豺狼正爾當官道龍象於今防法筵我識新公老禪衲一燈蒲室是眞傳初著南詢稿燬於兵今惟雪廬集行世如送總管側失總管還朝序則徴糧於張氏由海道還朝者也蘇院判招防詩序則張氏之蘇同僉攻江陰而旋師也大率望庚申之中興美張氏之內附而於明多指斥之詞焉

虀甕

先生食虀如食肉一日不食心不足淡然中有至味存鳳髓龍肝何足論昔者韓公有髙識五年太學朝朝喫後來易簡𨿽復知酒酣夜半一咀之長安少年那解此羊肉如林酒如水酒瓶羊柵湏防壊先生虀甕長年在

答蘇太史昌齡

防雨作春寒兵戈道路難百年嗟逺別千里愧相看把酒花聨席揚舲云滿灘水西官閣靜文字足盤桓

題淸心堂帖捲後

山郭髙堂花木新夜虹穿屋結晴雲繞牀蛇蚓鐘王字滿案琳瑯秦漢文筆冢秋煙迷鳥迹墨池春雨散鵞羣爲憐書法湮淪久亂後題詩卻憶君

爲恢復初題畫

山上靑松山下泉別來淸夣隔烽煙霜紅柿葉秋千樹波冷芙蓉月一川土室靜燒蒼術火茅齋閒賦白雲篇披圖總是思歸客腸斷匡廬落照邊

送除上人之武林

雪花飛送浙江船歌斷驪駒一惘然荊棘銅駝淒暮雨樓臺鐵鳳墮秋煙遼東鶴返塵生海石上人歸月在川回首六橋楊栁外水光山色共晴天

答蘇昌齡學士見寄

端居久佩息心銘坐對中庭春艸靑身後文章歸哲匠世間功業付英靈飯餘倚竹雲千畆定起焚香月一亭珍重玉堂蘇太史耽書如醉幾時醒

初至檇李遇蔣漁石大使

通越門中逢故人爽溪橋上送餘春燕飛官巷桃花老鶯囀江亭楊栁新行李風塵千里道緼袍天地百年身未聞淮海休兵甲回首闗山一損神

登姑蘇城

城上旌旗煙霧重樹頭初日出云紅一溪鷗散桃花雨兩岸鶯啼楊栁風邊塞鼓鞞終日振鄕闗道路幾時通江南春色渾依舊桑柘靑靑門巷空

次韻顧仲瑛移家檇李作

畫舸載書隨蚤春平湖雪消楊栁新黃鵠九霄不可致白鷗萬里誰能馴謝安自是廟堂器元亮本非丘壑人聖主徵賢圖治亟未容便作耕桑民

次韻陳敬初員外畱題三塔寺二首

南省郎官金馬客使車遙駐郭西林龍宮乞水波濤險鴈墖題詩薜荔深世外煙花春爛熳雲中幢防夜蕭森十年海國論文舊風雨滄江辱屢尋

虎林城下棹歌發鴛水灣頭梅雨晴傾蓋驛亭看洗馬把杯山館聴流鶯夢回臺府星辰近思繞仙防沆瀣淸陶逺向來廬嶽社只今江海未寒盟

題濮元帥別業

海國元戎鬢未班歸來拄笏看靑山田園暮景煙塵外防榭春風錦繡間桐影連溪鷗臥穏桂香吹月鶴飛還碧蒓絲鱠黃花酒時向樽前一解顏

【附考在桐鄕濮院鎭元濮鑑爲寧逺將軍有八宅此其一也】

次鐵崖送沈道士

會稽山前賀狂宅句曲洞口陶仙家參差樓閣五雲裏飛佩時時淩紫霞

達丞相承防詞

金壺玉露逐皇華黃土重封識內家宴罷省門扶上馬防風吹側防檐花

酬黃伯成見寄

金華仙伯頭如雪亂後殷勤逺寄詩白石洞中題壁防人煙今不似當時

奉答宣讓王太子

數椽茅屋數株松蒲榻髙眠海日紅不是賢王招不起山人只合住山中

題杭上人芭蕉

山寺春深積雨餘坐看花影上階除新詩吟罷無人到只向芭蕉葉上書

寄三塔雲海和尙

雨後龍孫過屋長半池疎影月微茫鳯凰巢在云深處日日銜花到上方

檇李詩系卷三十

欽定四庫全書

檇李詩系卷三十一

平湖沈季友編

明

西齋老人梵琦

梵琦字楚石小字曇曜象山人姓朱氏出家海鹽天寧永祚寺得法於徑山元叟端和尙元英宗詔令金書蔵經聞譙樓鼓聲豁然大悟徧主法席名滿夷夏泰定中住當湖福臻院晚歸天寧築西齋退老明興再被詔徴建法防於蔣山琦居第一賜伊蒲供於文樓洪武三年秋召問鬼神之理館於天界寺示微疾書偈曰眞性圓明本無生滅木馬夜鳴西方日出書畢而化賜諡佛日普照慧辯禪師宋濂爲撰塔銘銘曰大監密防餘十傳妙喜起蹴龍象筵有如大將據中堅鐡卒十萬佩櫜鞬或觸之者命髮懸誰歟五世稱象賢佛日曉出瀛海壖紅焰閃閃行中邊流光所至無幽憶初飛錫來北燕彤樓畫閣金星躔一擊三際皆廓然火中新敷淸淨蓮紺色涵空絕蔓牽自玆口噴百丈泉洗滌五濁離鮏羴內而諸夏外朝鮮紛紛來者人駕肩示以實相非空言塔廟赫赩名山川一佛能變萬與千會萬歸一道則全不識誣爲有漏緣帝勅中使來傳宣鐘山說法超沈緜萬人瞻依曲兩拳一朝入滅同蛻蟬西方彈指卽見前白玉樓閣琉璃田金鈴寶樹演眞詮師之往矣神弗遷寂光常定無偏圓我作銘詩翠琰鐫昭朗盛業垂年年愚庵及公有悼楚石詩云潦倒奚翁的骨孫髙年說法屢承防麻鞵直上黃金殿鐵錫時敲白下門煩惱海中垂雨露虛空背上立乾坤秋風唱徹無生曲白牯貍奴亦斷魂錢與善曰曺溪五派臨濟下妙喜遞傳元叟而琦公嗣之有六防錄流布叢林電坼霜開金聲玉振姚廣孝亦謂琦公於淨業一門至老力行不懈後雲溪宏禪師亦推琦爲明宗師第一有淨土和陶諸詩北遊鳳山西齋三集自楚石倡詩教於永祚正嘉隆萬間詩僧軰起吟派之盛於玆爲最矣

君子交行贈呂日新

君不見車輪碾地不碾塵塵暗卻遮車上人又不見馬口吸泉不吸月月明豈解心中渇所以君子交毋爲小人絕

將軍行

城頭積雪滿一丈日出天晴馬蹄響將軍靣如赤玉柈爛醉那知北風猛健鶻森森刀劍翎似聞雲際駕鵝腥今朝得肉便可飽喚婦爲公開大瓶

海東靑行

海東靑髙麗獻之天子庭萬人卻立不敢睨玉爪金眸鐵作翎心在寒空鞲在手一生自獵知無偶孤飛直出大鵬前猛志豈落鴐鵝後是日霜風何栗冽長楊樹羽看騰瞥奔雲突霧入紫霄狡兔妖蟇灑丹血束身歸來如木雞眾鶻欲並功難齊爾軰無材空碌碌不應但費官防肉

漠北懷古四首

曠野多遺骨前朝數用兵烽連都護府柵繞可惇城健鶻雲間落妖狐塞下鳴卻因班定逺牽動故鄕情北向無塵郭遙遙接大荒舊來聞漢土前去是河隍野蒜根含水沙蔥葉負霜何人鳴觱栗使我淚沾裳毎厭冰霜苦長尋水艸居控隨地獵刳木近河漁馬酒茶相似駝裘錦不如健兒防眼碧慣讀左行書無樹可黃落有防如白登三冬掘野防萬騎上河冰土厚不爲井民淳猶結繩令人思太古極目渺平陵

上都

王畿千里近禦苑四時春苜蓿能肥馬葡萄不醉人衮衣明日月闗塞絕風塵古有官名諫今無事可陳

開平書事四首

舊俗便弓馬新裝稱綺羅平原芳艸歇古戍暮云多翠袖調鸚鵡金鞭控駱駝上樓看月色無酒柰君何絕域秋風艸殊方使客還河衝秦日塞地接漢時闗萬古悲靑冢兼程過黑山從容陪國論咫尺近天顏地勢斜臨北河流穏向東龍庭行萬里虎路逹三畨女裁皮服奚兒控角弓長吟對落景獨坐感飛蓬夜雪沙陀部春風敕勒川生涯惟釀黍樂事在彈弦不用臨城將何湏負郭田防雕來海外一箭落天邊

贈江南故人

今騎沙苑馬昔踏洞庭魚結纜荷邊宿移家竹裏居好風橫笛晚新月上簾初毎憶江南樂功名有不如

和寒山詩三首

住世都忘世春深始覓年山花紅似火野艸碧如煙月落澄潭裏云生疊嶂前時時敲石磬驚動老龍眠可愛白雲居長年與世疎花殘無戲蝶水靜足遊魚野樹行堪倚園葵嬾不鋤茅檐風雨過飄濕案頭書東鄰嬌小女芳意未闌珊眉似初三月琴能再四彈頻來花下坐自向鏡中看不料傷春死瓊樓夜夜寒

居庸闗

天畔浮雲云表峯北逰奇險見居庸力排劍防三千士門掩山河百萬重渠答自今收戰馬兜鈴無復置邊烽上都避暑頻來往飛鳥猶能識衮龍

獨石站西望

塞北逢春不見花江南倦客苦思家千尋石戴孤峯驛一望雲橫萬里沙去路多嫌蔥嶺礙歸途半受雪山遮張騫往往逰西域未許胡僧進佛牙

贈王使君

君持使節過繩橋已遣蠻方感聖朝良將未誇班定逺大臣猶數蓋寛饒川香野馬銜靑艸雪暗天鵝避皁雕西出陽闗九千里歸來莫惜鬢蕭蕭

余嘗夣至一山聞杜鵑且約雪南還

出郭尋春未見春東華踏徧輭紅塵不知蝴蜨化爲我何防杜鵑來喚人筍蕨過時惟恐老櫻梅如豆正嘗新及今無事早歸去莫待秋風江上蒓

羣公子

少年意气向誰傾閒把琵琶出鳯城染艸未勻春色嫩勒花不住曉寒輕風飄十里香塵滿日照三條廣路明灑掃東堂逰射處分鵝已足慰人情

曉渡西湖

船上見月如可呼愛之且復畱斯湏靑山倒影水連郭白藕作花香滿湖仙林寺逺鐘已動靈隠塔髙燈欲無西風吹人不得寐坐聴魚蟹翻菇蒲

梁山泊

天畔靑靑蘆葉齊晚來戛戛水禽啼一鉤慘淡銜山月五色彎環跨海霓新摘蓮花堪釀酒舊聞荇菜可爲虀北人大抵無髙韻零落梭船傍栁隄

相家夜宴

璧月未出金風涼羣烏啞啞鳴苑墻西山髙出帝左右北斗正掛天中央繡衣執樂三千指朱火籠紗十二行坐待更闌賔客散蕭齋自炷辟邪香

題雲林眞迹

好在雲林一老迂畫圖寄到玊山居向來王謝原同調宜住城東共讀書

碧山道人宗衍

宗衍字道原吳郡人元末居石湖寶積院洪武初住持海鹽當湖鎭徳蔵寺吳下諸名士咸賦詩送之有碧山集危太僕爲序詩家稱其淸麗幽茂取諭托興得風人之防選本誤收野雞毛羽好一首乃溫州陳氏女作今削去

晚涼懷故山

疎林生晚涼防月映書幌南山淡相對幽磬時一響懷歸見素心感舊發遐想稍待秋橘香衝波蕩雙槳

浴罷

浴罷振輕袂潄齒汲古井木落嵗已秋山深夜逾靜細詠倚靈籟淸心寄眞境松門涼月陰掛杖一僧影

墨蘭

楚雪春已晴沅湘水初滿去年故葉長今年新葉短波明碧沙淨日照紫苔暖不見澤中人江南暮云斷

楞伽寺得月屋

月出湖水湄淸暉映林屋山明秋樹靜照見幽鳥宿閉門誰遣入俯磵近可掬道人獨未眠經聲出林竹

題畫馬

唐朝畫馬誰第一韓幹妙出曺將軍此圖無乃幹所作世上若有眞空羣雙瞳精熒兩耳立蘭筋束骨皮肉急何年霹靂起龍池五花一團雲气濕當年天子少馬騎逺求烏孫詔寫之卽今內廏多如蟻縦有騏驎畫者誰

秋興

一別空山舊艸亭衣裳五見防秋螢沙沈短艇余菇米苔臥長鑱老茯苓弱水蓬萊那可到瞿塘灩澦不湏經歸防蚤晚吳波裏嫋嫋涼風望洞庭

次瑛石室謝事雪竇歸吳江

艸堂舊在吳江上江水江花照眼明久客歸來渾似夣比鄰相見不知名蒓香笠澤思張翰熟靑門憶邵平一夜西風吹白髮挑燈因自賦秋聲

西湖懷古二首

當時翠輦此經過天馬玲瓏撼玉珂宴罷湖山芳艸合歸來風雨落花多子規夜半啼宮樹翁仲春深帶女蘿自古興亡多有此不湏惆悵問如何

錢塘父老眼看天霜鬢猶能話昔年防艸忽嘶江北馬風防不返海南船空陵落木無人掃廢苑餘花只自妍此日西湖回白首功名若个在淩煙

次答子熙見寄韻

梁父吟余自荷鋤南陽非復舊門閭春愁亂逐楊花起秋興頻將柿葉書水落楚江尋瘞鶴艸荒吳苑問蒸魚逺遊憶母還歸省安得云萍有定居

送人逰浙東

天臺雁宕好林丘水竹風杉寺寺幽路轉山腰斜避石渠通海眼細分流經過遂欲畱佳處險絕還湏到上頭八月錢塘望歸棹江潮如雪倚江樓

題畫

秋髙山气佳木落江水靜意固不在魚魚驚釣絲影鶴林髙士周眞

眞字初又作元初嘉興人又雲海鹽人生而精神奪目從紫虛李拱端爲道士授劾召鬼神之術又於曺貴及霅川神師莫洞乙授靈寶大法於步宗浩授呼役云雷之法凡劾鬼召鶴禱雨暘若兒戲郡縣大夫皆尊禮之洪武初禱雨京師輒應上數召見賜坐咨詩燕勞有加後住吳中人稱鶴林髙士一時名流多有贈詩具載題詠卷中倪雲林云元初眞士嘗居嘉禾紫虛觀好與吳仲圭隠君逰故得其詩畫爲多

逰仙

海南長風掛繡帆散棊初下麗農巖道人愛作逍遙客懶向金樓領一銜

龍門山釋良琦

良琦字元璞吳郡人住天平山之龍門自稱龍門山釋與鐡史雲林句曲外史金粟道人齊名元末顧瑛移居嘉興琦亦從之住郡城東興聖寺洪武初尙存寺址今攺黌序廉夫云琦公旣究禪理兼通儒學能詩其餘技耳

顧玉山索蟠松因登天平得二本移送賦之

昆丘好鳥來雲巖口銜仙人云錦緘開緘讀之見深意願乞蟠松數株翠疎雨落葉迷秋山屐齒便躡苔斑斑龍門直上天百尺石屋徑度云三間東林西林何窅防前山後山還獨經靑藜不畏虎豹迹白日還見虯龍形華蓋峯頭最髙處偃秀蟠奇逢兩樹奴僕驚叫答空谷鸞鶴翻翔入煙霧大株倒掛蒼崕巓小株橫欹寒磵邊乾坤凝結太初气蛟蜃飛騰千丈淵沙土錚錚試長鐝險石忽崩雷電落淒籟含風木客嘯深根出地山靈愕祝爾嘉詞爾應喜致爾將歸玊山裏勿愁凡卉妬淸標珊瑚瑯玕森共倚後三千嵗常靑靑根下早看成茯苓仙人服之生羽翼他日相期遊八極

冬日過練川黃東溪隠居

嵗晚來尋黃處士小艇曉入東溪雲水生栁下鵞鴨喜日出沙頭鷗鷺分枸杞子香浮茗椀枇杷花气雜鑪燻卻憐淸會難頻得明日南江又憶君

羅居仁見過婁東寓捨

暉暉寒日照霜筠晨起開門見故人雙鬢已斑眞覺老一官初滿尙然貧船中書籍教兒讀筐裏詩篇得意新且盡茒堂一尊酒梅花栁眼不勝春

送慧上人海上歸毘山卽逰吳門西山

袖捲金經便作歸海光晴日蕩淸輝鯨魚載足如船穏龍女將花出浪飛玉阜寺門羅樹緑琴防云崦橘林稀故人相見應相問爲道淮山獨掩扉

春日與郯九成過玉山顧君張樂置酒旣醉作詩以道其事

玉山窈窕集瓊筵手撥鵾雞十二弦巢樹老僧狂破戒散花天女醉談禪鵞兒色重酴醿酒桂葉香深翡翠煙最愛碧桃歌扇靜長瓶自煮白雲泉

秋日歸虎丘

虎丘共作五年畱幾度相擕上小舟楊栁春橋半塘寺芙蓉夜月百花洲長林放鶴閒支遁一室編蒲老睦州此日獨歸懷往事空山艸色不勝秋

秋華亭

片玉山西境絕偏秋華亭子最精妍三峯秀割昆侖石一沼深通渤海淵鸚鵡隔窗畱客語芙蓉暎水使人憐桂叢舊賦淮南隠雪夜常回剡曲船北海尊中長瀲灩東山席上有嬋娟紫薇花照銀瓶酒玉樹人調錦瑟弦醉過竹間風乍起吟行梧下月初懸一聲白鶴隨歸佩何處重尋小有天

湖光山色樓

重重樓戶燕穿風曲曲紅橋緑水通薄暮鉤簾對涼雨一時秋思在梧桐

復初上人自恢

自恢字復初豫章人元末住海鹽法喜寺洪武初隠居廬山古今禪藻集載復初漁莊一首乃同時福初字本元者所作故不錄

端陽前一日於顧仲瑛席上分題賦得昆山

馬鞍山在句吳東山中佳气時鬰蔥層巒起伏積空翠芙蓉削出靑天中六丁夜半石壘壁殿閣煌煌絢金碧響師燕坐講大乘虎來問法作人立天花散雨娑羅樹聞聲供命云深處我時細讀孟郊詩興來更上龍洲墓憶昔曾同信信友七尺枯藤長在手數年音問墮茫然頓覺羈懷醉如酒嗟彼習俗耽歡娛錦韉細馬紅毺畫船吹簫撾大鼓吳児棹歌越女歈只今歌樂難再得靣顏已帶風塵色何如張防溪上樓山光倒浸湖光白我愛虎頭金粟子十載論交淡如水每懷故舊參與商三老到門驚復喜【謂盧昭秦約袁華也】我畱玉山君卽歸天風泠泠吹客衣人生防合如夣寐焉能對酒成吁嚱我歌長歌君起舞山川信美非吾土褰裳涉澗采昌陽且向山中作端午

送海上人還荊門

徧禮南朝古佛宮荊岑春去百花濃江通楚蜀波濤壯山入湖湘紫翠重拄杖穿雲隨白鹿軍持分水浴蒼龍欲知後夜相思夢月落猨啼滿竺峯

題唐子華畫山水

江云如雪樹髙低竹里人家傍水西滿地松陰春雨過好山靑似若耶溪

華嚴法師淨明

淨明字徳嵒姑蘇人洪武初住嘉興招提華嚴教寺嗣法獨芳蘭法師宋文憲稱其樹教基續慧命有功法門云

向識定水宗師於吳防防峩奉別已十八年矣因成一律

卓錫甬東山水窟白雲長與徳爲鄰鶴鳴峯頂不驚定龍拜室中能化人海气晝寒濤捲雪天香秋淨月垂銀雙峩尙憶相逢處詩寫珠璣照眼新

白庵禪師萬金

萬金【檇李英華姑蘇志禪林詩輯俱作萬金蔣之翹云皆誤當是力金】字西白號白庵吳郡人早從衍道原出家後依銘古鼎入道住持秀州天寧寺築孤云庵以奉母洪武初詔主天界寺開善世院統領釋教五年敇建法防於鐘山總持齋儀皆稱爲白庵金禪師六年舉泐公自代以母老辭歸有澹泊齋稿

題徐良夫遂幽軒

熱官不可爲冷官亦云辭醉防官長罵似覺爲人鞿徐君遂天性幽貞逺時宜開軒山气佳巒谷路逶迆泉淸石齒齒霞薄雲依依鳥鳴花映林魚躍藻翻池耳目諧所寓物理澹無私起居熟我使意適勤隨之撫琴寧無弦有酒輒傾巵優遊形骸外畢世以爲期懷哉鄧尉山無忝潁與箕

次韻李希顏同知登吳山有感

鳳舞龍飛運已更江流難挽幾傷情荒陵鳥雀聲如怨故國風雲气不平冠蓋偶然尋勝地旌旗且莫指邊城登髙別醉黃花酒更擬重陽一日晴

錦莊漁隠爲醫士作

錦莊園林錦不如幽深彷佛神仙居捨南捨北賸栽杏水落水生惟釣魚嚴陵終辭光武祿郭玉素受涪翁書眼前生意日已廣桃源雞犬同邨墟

送濟上人歸省

苦學不耽春夜眠思家卻泛春江船褰衣逺道艸頭露濯足故山花下泉黃鵠方懷少年志白雲偶賦歸來篇再看入室湏指何限天香浮月邊

冰蘗禪師惟則

惟則字天眞小字僧寶湖州人海鹽海門寺僧洪武初徴髙僧赴天界白庵金公首薦之以足疾辭澉川有胡秋碧者善傳神嘗欲畫師像百幅施人畫將半而師化俄而日本夷人至見之皆羅拜曰此吾國祖師也安得在此競以金購之有冰蘗禪師語錄曲江錢惟善爲之序又有鵶臭吟頌古百二十偈宗門多傳之黃鶴山樵王防題其像曰道人自是門戶別蘿戶松窗總奇絕時將無心拈似人笑指寒潭印秋月

山居四首

林軒飛翠隔黃塵瑤艸吹香別是春一卷楞嚴消白晝從教啼鳥喚逰人

坐對蓬萊小朶峯池開五色玉芙蓉靜中忽撥瑤琴響淸挹湘簾度晚風

艸堂秋似廣寒宮金粟花開碧玉叢坐久不知衣袖冷天香吹散月明中

茶罷焚香獨坐時銅龍水滴漏聲遲夜深欲睡問童子月上梅花第幾枝

楡城聴角

十年遊子在天涯一夜秋風又憶家憾殺葉楡城上角曉來吹入小梅花

左善世道

道字存翁號竺隠崇徳梧桐鄕人【今析桐鄕】元末出家密印寺住持杭之上天竺洪武三年被召赴京十六年授僧錄司左善世二十四年歸老嘗奉防同全室具庵箋注楞嚴等經永樂間示寂姚少師撰塔銘

天竺三首

西湖蜃气作樓防又是一畨風雨來後夜月明秋似水桫羅花向鏡中開

南澗飛淙雜雨鳴顚風老樹作秋聲庭前攪碎芭蕉葉添得書窓分外明

老樹枯藤蔓艸纒蕭蕭獨立傲風煙澗池飛下如拳石知有山靈防冷泉

寄廷玉隠君

晏先生小隠居別來不見十年餘何時乘興扁舟去借閱東齋滿架書

南山道士張復陽

復陽名復以字行號南山平湖齊景鄕人宣徳中【郡邑志誤入宋人】爲朝天宮道士又主余杭洞霄宮正統中居郡城南宮一枝堂性沈靜工修鏈兼善書畫士夫雅重之嘗著性理圖年八十餘步履輕防後傳尸解去

題徑山

石徑縈紆出薜蘿諸峯環拱勢嵯峩舉頭便覺天顏近極目還知地界多西北雲歸髙樹影東南潮湧大江波振衣直上靑螺頂虫蝕穹碑手自摩

闞禪師普明

普明字寂照稱闕禪師嘉興人出家嘉善妙常庵後居杭西山每靜坐蛇防鳥雀嬉逰於前客至輒納諸懷以衣覆之一日歸妙常語弟子曰待桂枝香我西逰也屆期弟子來送明方掃地曰汝不來吾幾忘矣遂鳴鐘集眾作偈而化

遺詩

生平百拙無能晦迹靑松巗畔靜如磐石泰山動若轟雷掣電

元庵上人徳亨

徳亨號元庵景泰間住持秀水天寧寺

挽朱漁隠

穆溪溪上天連水狂風忽自靑蘋起曉來煙雨失漁舟不見滄浪浩歌子往來泛此冷鷗盟水底魚龍亦愴情我來葦杭弔陳迹一聲老鶴秋防防

秋江禪師文湛

文湛字秋江成間海鹽天寧寺僧嘗與海內髙衲倡和有蘆葦亭稿紀逰詩江海羣英集

紫陽道院

閒向蓬萊頂上行道人相見話長生巗扉半掩雲霞色石屋惟聞澗水聲陰洞艸香春走鹿靈椿花發曉啼鶯如何不見遼東鶴千古江城自月明

和原本淸爲大防題竹

昨夜夣魂中故人忽相聚今朝看畫圖江南一枝雨

秦淮橋

秦淮兩岸夕陽明路繞靑山客自行六代豪華何處是寒潮空打石頭城

題畫

渡口漁家對碧峯柴門半掩落花風釣船日暮不歸去閒在江南細雨中

題月堂精舎

雨後靑苔路不分柴門竹裏映斜曛松花落盡無人到只有山童掃白雲

畫竹

楚天涼雨晝防防秋景寒生落畫屏我欲截成雙鳳管月明吹與海龍聴

西湖雜詠

宋家宮闕已蕭蕭滿目殘陽照野蒿獨有兩峯靑不了至今南北挿云髙

送人從軍

滿眼黃雲日色寒不堪相送出長安懸知後夜居延月獨挽弓矟馬上看

題畫芙蓉

江邊誰種木芙蓉寂莫芳姿映水紅莫怪秋來更多怨年年不得見春風

漁家竹枝詞

阿儂家住太湖邊出沒煙波二十年不願郎身做官去願郎撒网妾搖船

云岫僧如元

如元蕭山史氏子少有室棄之入海鹽云岫投堅公披剃防宏法師受具足戒力修淨土二十餘年山居

枝上兩三聲巧鳥窗前五七片閒雲山翁潦倒無籌算盡把生涯訴與人

徑山禪師徳瑉

徳瑉字貞伯號石窓又號石庵嘉興人治初祝髮蘇州虎丘後爲徑山第七十九代禪師耽文證果趺坐而化

挽隆空谷

講罷西來最上乘一漚幻滅覺無憑交遊已散林間社法印神傳海外僧溪院白雲閒艸座石房秋雨暗松燈空遺靈塔西湖上野樹啼猨思不勝

送王揮使襲職南還

靑年較藝謁彤闈衣錦南還倍有輝細雨綠波侵畫舫暖風晴日動牙旂花飛楚驛聞鶯近春盡湘潭見鴈稀四海只今無戰伐到家燈火莫相違

雪江和尙明秀

明秀字雪江正間僧巨目闊吻靣骨巉巗肖枯木怪石少時卽好爲詩與孫太白鄭少谷方棠陵沈石田諸人善處士朱朴陳鑑結社所謂雪江和尙是也族出海鹽王氏祝髮天寧寺晚習定於錢塘勝果山之石門郭公泉側夜夣陳姓者揖曰西有月巖請觀前生所爲詩旦乃求之榛莽中果得月巖刻元人詩題曰雪江陳天瑞因悵然有悟著有雪江集其詩淸雋新警美不勝收有送王陽明謫官云蠻煙痩馬經山驛瘴雨寒雞夢早朝驚爲傑句他如與許平野雲漁舟弄春水野屋臥秋云子重歸云矮牀地逺坐開卷老鶴天晴鳴近人寶叔寺雲林寒巢雀病石峻著花危南國云病起藥苖緣逕長行看荷葉近衣香逢童序班云江城踏雪春沽酒山雨篝燈客在門晚坐雲山深長日淨掃地木落淸秋髙捲簾湖上云朱閣捲簾驚燕子畫船呼燭照花枝寄胡秋田云江冷水深龍臥月山空樹老鶴巢煙皆爲時所誦

南山別墅

了心但書卷夢不混區寰睡起偶得句開門時見山小渠春澑急斷雨落花閒日暮聞吹笛樵人隔浦還

懷瑞石山人

數日西巗雨開門黃葉生空林見虎迹落日斷人行野外暮鴉集云邊秋磬鳴平生江海上與爾獨含情

泛舟至桐口

路轉靑邨合山連赤防斜夕陽飛燕子茅屋落桐花晚墅聞孤笛輕舟閣淺沙前峯望不逺林暝欲棲鴉

田叟贈朱可麓

早起飯牛犢落花春水渾雨中靑篛笠溪上白雲邨食力古莘野全生今鹿門不知城府外何處有桃源

野眺越南諸峯

寺門橫海嶼玉輦舊曾經古道蟠龍勢危松肖鶴形越山煙歷歷吳艸雨靑靑欲弔西防客空悲許劍亭

許泉亭秋日

手把傳燈錄西巖臥病翁柴闗上野色石壁下秋風嵗月飛鴻外江山落葉中菊花知九日靑蕋更叢叢

宿歸云堂

寺前昨日雨水滿放生池獨往忽乘興幽尋豈有期夜深月未出秋近竹先知重把茶杯坐雲山話所思

西巖夏日

山盤春雨中筍味殊勝肉數日不窺園南風吹作竹

秋興二首

天上美人音信稀平時誰采故山薇長城風髙塞馬健夢澤云淨神鷹飛東籬野老向花飲南畝長須踏月歸四海升平歌擊壤何妨卒嵗獨柴扉

木落闗山嵗莫時風雲萬里憶京師著書獨惜虞卿老懷古猶含庾信悲海郭淸砧寒近搗山樓短笛夜深吹江南秋水平如鏡只恐無人照鬢絲

西閣與勤長老夜坐

不出寺門今幾載只應坐臥竹西房深云一徑松千挺斜日半湖山滿牀林杪峯巒晚色淨城髙雉堞秋煙蒼白頭相見話鄕曲【勤予鄕人也】篝火茶杯入夜長

勝果山中懷朱陳二翁

西閣暮鐘雲气陰南山秋色故宮深半巖落日照江雨萬里長風吹桂林喜見燈花頻入夢病憐物色獨闗心靑天兩夜負明月黃葉思君只自吟

上竺次邃庵國老韻

半空樓閣倚崔嵬海色霞光萬里開驚起頭陀掃花去傳呼宰相看山來旌幢曉日千峯擁騎從春風疉嶂回不向山僧畱玉帯恐教猨鶴也疑猜

勝果山中雨懷奉柬金近山先生

春雨黯黯芳事防經旬獨掩西巗扉花枝欲動寒仍勒燕子初來濕不飛嵗月豈知愁換鬢江山徒有淚沾衣病夫起坐正憶汝混世隨聲同是非

謝孫十六山人恵蒓菜

山盤一筯湘湖雨路涉江波荷逺將縷縷尙含風露色涓涓猶帶水煙香故人千里情何重病肺三年夢亦涼野岸柴門應采摘小舟蓑笠泛滄浪

讀謝翺傳

南奔北走家何在七里灘前許劍來厓海夜寒惟月上冬靑樹老又花開側身天地聊晞髮悵望江山獨把杯一掬當年知已淚秋風灑盡下西防

書事

竹裏虛亭鏁翠防攤書遮眼思依依落霞已受枯桐誚聚雪仍招死艸譏桑戶雨晴蠶欲繭栁塘風暖燕初飛織成五色寒機錦借問誰能補衮衣

春日西邨社防

深深竹樹轉漁沙豈但情眞防亦嘉過雨軒牕來燕子禁煙邨落熟梨花郊西宿麥初鳴雉墻下柔桑欲乳鴉閭裏頗淳耕讀在白頭羣從古田家

中秋泛湖

寺前湖水淸如鏡不與遊人照白頭豈獨尊前千頃月更憐笛裏滿湖秋蘋花洗琖香堪把荷葉拂衣涼未收此夜瀟湘洞庭上放歌誰得坐輕舟

中秋泛澉漵湖董蘿石許東山朱西邨陳勾溪許九杞孫太白沈紫峽同賦

人物百年滄海上釣竿裊裊拂珊瑚前峯吹笛月在水中流放歌秋滿湖夜靜魚龍回浦漵天低星宿動菇蒲山川勝槪自今昔天柱洞庭還有無

寄九杞先生

兩句三年報已成杞泉涼月照人淸九華芝艸髙蹤在千里防鴻病眼明野墅柴門香稲熟漁邨江樹晚山晴凴誰喚起王摩詰畫汝綸巾杜曲行

得白泉徐侯書

檇李城西從拂袖歸防直過釣防西卻憐別後無消息忽得書來問杖藜江岸鷓鴣悲暮雨柴門燕子惜春泥海邊猶有甘棠樹幾向花陰憶貴溪

賔山駐錫云居

滿地雲山皆幻住此心若了始爲僧艸茅徑仄湏扶杖霧雨堂昬要續燈警露鶴鳴穿壁月弄花猿引掛巖藤閉門細究楞嚴防鏡像年芳未可憑

楚江秋曉次石田翁

睡起長年報水程江花無數船明漢陽人語舟橫渡夏口雞鳴月近城寂寞陣圖諸葛計支離心事杜鵑行卻從嵗序悲黃葉一夜湘潭白髮生

訪夏雲山

雲山老翁住南邨抱病十日不出門畱客細傾若下酒遣懷閒弄膝前孫深林四月筍成竹古屋百年槐露根鄕曲別來無限意白頭相對竟忘言

寄勾溪

故人久病寒無氊明月弄影箕山泉自搔白髮向天笑開過黃花對雨眠海底瑚不乏樹牀頭瓊琚知有篇栩然昨夜入吾夢握手柴門落日邊

雙節方洲張公二姬

縞素沈沈抱所天死心已在剪刀前主家樓上孤燈淚同灑秋風四十年

江村爲兪隠君畫史

野鳬相次睡菇蒲客至山瓶踏月沽猶記去年春社防騎牛自寫醉歸圖

普賢像阮圖

靈山獨倡久茫然賴有鸞膠續斷弦末世無人知此調野花零落象王前

扇景爲顧杞廷

柴門曉色掃蒼煙石磵流香洗藥泉憶昨南山買茶去桃花小雨過湖船

西塘話別

憶昨江樓倚月波隔花聞唱竹枝歌十年往事燈前省秋思春愁積漸多

玉樞道士金宗周

宗周字歸儒正徳間嘉興玉樞院道士徧逰名山歸坐樓居寒暑一裘結髮如氊爪如鉤或數日不食或並日而食嘗有鼻筯下垂雪中趺坐人呼爲金仙能出陽神化形至西湖滸遇唐太史荊川與之化席曰我玉樞院中人唐不答偶登岸入院見一道士坐定身下席爲火所灼後倭防至見其入定羅拜而去嘉靖中作詩化去

絕句

一聲鶴當頭唳誤入塵寰七十年從此白雲歸去好依然明月在中天

九龍長老祖福

祖福號谷泉正嘉間秀水三塔寺僧後隠毘陵九龍山

人日

鴛鴦湖頭新水生白龍祠前風日晴梅花作意開自好栢葉向人殊有情南國十年多羽檄北山此日有柴荊杖藜物色總春事回首江湖眼獨明

士墨

士墨號梅谷海鹽資聖寺僧

江上

春江渺渺春艸生蘼蕪不盡王孫情靑山影帶杖藜逺落日光動漁蓑明鷗鷺羣飛下淺渚村原警柝連孤城人事時憂不自理長歌淸淚幾縱橫

石林子永瑛

永瑛字含章號石林子海鹽人祝髮永祚寺與十老結社往來石林系雪江派澄懷物外意致閒逺禪寂之暇抱杖林泉下筆成詠嘗曰詩理性情已矣使鉤深徼僻以示工如我性何故不尙雕飾天眞爛然董兩湖謂其詩宗靈一皎然笑而不答法孫戒襄刻其遺稿僅存十之一二曰石林外集山居

江鷗只馴水野鶴不受籠孰云逰方士肯爲塵所防風淸紫芝谷月白靑蓮峯學道嵗未晚尋師吾逺從

漁父圖

爲漁嵗頗足水國魚蝦熟結网防黃麻炊飯然靑竹江頭日出孤嶼明白鷗防破春煙緑

勝果寺中峯閣用唐處黙韻

古寺梯云磴長松帶女蘿山空秋意早江濶晚涼多白鳥逾靑壁紅霞閃碧波西巖昬磬罷猶聴采樵歌

與僧夜坐

道境隔塵世夜涼因臥遲淸風生簟處涼月上窗時法味烹龍井緇衣織兔絲山中無桂樹何以托幽期

溪堂晚坐

捲簾溪雨歇樹濕小堂涼未晚歸禽集先秋病葉黃浮雲悲世事落日坐漁梁幽意無人防鐘聲出院長

漫興

何處堪消日虛齋水竹邊鉤簾飛白鷺洗硯落紅蓮書卷聊云爾簞瓢毎晏然客來無雜話茗飲只談禪

中峯亭宴坐

時來秋壁下趺坐有蒲團鹿過花遺竇猿歸月繞闌嗒焉眞防我隠矣不逢官入夜風吹鬢髙梧落影寒

過茶谷水閣

嵗暮焚香虛閣上坐深不倦道人情水流石檻菇蒲冷風動山墻薜荔輕雞口從人論世事馬蹄吾自學全生捲簾更愛靑靑竹幾个溪南帶雨橫

聞潮

閒倚靑松讀古詩杭標霅晝舊相知山僧不刻蓮花漏潮白江門報午時

栁塘

千樹垂絲兩防煙緑波春雨白鷗天江鄕不近章防路畱得長條系釣船

山房宴坐

角角梧桐報粥魚道人臥起小齋虛千山寒气曉簾薄一逕落花春雨餘

晴湖爲友人賦

岸芷汀花暎夕暉柴門秋水抱魚磯一聲長笛秋波渺人在五龍橋畔歸

法生

法生字化儀崇徳人嘉隆間薙染於雙徑二十年不下山嘗遊嵩山少林研窮宗防與逹大師契合後逹師歸葬徑山以詩弔焉有昔年曾共業今巳各分行之句

贈云東

佩芳須紉蘭療饑須采芝之子白足流炯炯珊瑚姿啟我離垢言遺我靑楊枝欣然意有防千古心相期維時嵗雲暮載道皆菉施子行望林壑我亦歸吾廬

道濟

道濟字法舟秀水人祝髮芝溪東禪寺晚居天寧有剰語一卷

山居

蘿薜緣門晝不開深林曲徑少人來偶然振錫中庭立風落松花滿石苔

檇李詩系卷三十一

欽定四庫全書

檇李詩系卷三十二

平湖沈季友編

明

玉芝和尙法聚

法聚號月泉嘉興人出家海鹽資聖寺嘉靖間嘗結庵澉湖荊山芝產座下人稱玉芝和尙後居武康天池示寂聚初投偈於王陽明陽明有答人問良知詩卽聚也晚防夢居禪師得悟與王畿蔡汝楠唐樞董澐諸公共證儒釋大同之防焦弱侯稱其透脫爲不可得有龍南漫槁

題樂耕捲

小隠鹿門逺躬耕意自便野花茅屋徑春水石溪田黃犢林邊雨靑蓑谷口煙謳歌忘帝力人在太初年

陪金侍禦泛南湖

看山遇雨好移席與云遲舟楫還今日鶯花只舊時宮袍明白豸僧菜出靑絲山簡風流在峯巒入詠詩

西湖和錢公溥學士

大堤回接鳳山遙金勒東風細馬驕芳艸不知埋帝舄栁枝猶是學宮腰天空水月三千頃春老鶯花十二橋聞說樓船醉年少平章獨免紫宸朝

吳山秋望呈張侍禦

子胥廟前江日晡越王城頭云有無故宮防榭幾黃葉南渡寢園今緑蕪長篴闗山瞻北固淸尊花鳥傍西湖不堪落木蕭蕭際破屋炊煙幾處孤

石城夜泊

石城山勢鬰岧嶤燕子磯寒落暮潮雲際樓防開佛界水邊巖洞系漁舠龍蟠鳳翥畱雙闕艸色江聲漫六朝形勝不殊傷往事短篷春雨坐瀟瀟

越王防

越王臺上客登臨範蠡湖頭艸正新敵國荒涼吳鹿豕故宮行在宋君臣杖藜逺塞風煙暮花木深城雨露春往事不湏悲落日髙歌獨立恐傷神

冬谿道人方澤

方澤字云望後稱冬谿號無防嘉善人嘉靖間住秀水精巖寺嗣法濟法舟生稟異質日誦萬言詩偈文章下筆無礙一時如唐荊川張王屋方棠陵徐子與王敬美彭衝溪陸五防輩皆敬事之有華嚴要略內外集

與諸友

庭前春歸細艸發柔翠坐感東逝波忽焉薄秋季風淒木葉下霜冽鴻鴈至物化無暫停前修嘆交臂役利已困愚賔名亦牽智所以英俊人兢兢自磨勵

送吳山人

落葉滿江邊秋風急暮蟬我思天姥寺君上洞庭船束帛丘園少徵兵澤國連不知方處士鏈藥幾時仙

仇生

仇生有父風能畫擅江東縹緲千峯勢防岏尺素中坐增吳苑秀不謝輞川工倘寫天臺勝添予補衲翁

送範菁山之任雲南

北望雲霄回南徵道路長山逢驅象客地入卜雞鄕碧海常飛霧靑林不隕霜聖君勞禦逺非似漢文皇

西天目髙峯塔院

千丈巖扉不易登眞身長閟最髙層日中乍見馴檐鳥云外時逢禮墖僧行道石邊分異艸掛衣松上綰長藤靑年卽有棲遲約白首誰知尙未能

送嶽入京

故人多半在燕京病裏逢君話北徵可是秋來無定力千重離思一時生

溪莊卽事

寒過西堂布被重江頭楓葉想應紅天明自起看霜色不在江頭在鏡中

守節

守節號虛堂雪江之嗣孫與仇博士董漢陽唱和有東林遺稿

秋晚

鴻鴈過滄溟前林木葉零露華侵曉白山色逼秋靑防霽金塘水髙寒玉宇星幽居聊自適不覺醉初醒左街講師正念

正念字西洲秀水三塔寺僧世宗朝以詩中式拜僧錄左街講師

送林平厓之京

八月髙槐樹樹花平橋流水逐溪斜比來北雁無音問望入南云有嵗華燈火幾羣蝦菜市朋從何處鬥牛槎酒杯碁局平生事白首都城別是家

送王生歸蜀

已從三巴來復向三巴去借問行路難猿啼子規語圓理

圓理字云東秀水天寧寺僧有漫槁二卷

慈云嶺

徑仄緣蘿上山空伐木聞兩崖危石抱眾壑細流分曉竹含蒼靄春田防白雲回看萬松裏惟有鹿麋羣景昻

景昻字雪巖秀水東禪寺僧

秋日過邨友

老翁家住瀼田西占斷風光花滿畦巗桂香浮秋气早江楓紅映夕陽低浩歌閒引林間鶴沈醉能聞午夜雞最喜嵗丰新釀熟時邀六逸過潛溪

無趣老人如空

如空自號無趣老人秀水人俗姓施未爲僧究心內典適野翁曉禪師寓東塔老人往謁盡辟夙解益自刻志夜半聞雞鳴大悟曉師遂付衣鉢薙染居敬畏庵萬曆已夘付法於弟子性衝曰明嵗仲秋五六之期吾欲逺行子宜來及期衝至老人示微疾說偈而逝

漫成

我懶不出戶白雲常在山云應嗤我懶我愛白雲閒如本

如本字南詢嘉興白蓮寺僧善書

天臺道中

松林行盡又梅林流水閒雲無住心從此西盤千萬嶺逢人莫問幾多深

戒襄上人

戒襄字子成號平野海鹽天寧寺僧石林之法嗣體魁碩如布袋和尙防事文衡山又與張靖之許云邨陳勾溪朱西邨遊吟道不在雪江冬溪下能書兼善蘭竹畫山水亦斐亹不輕爲人作有禪余集沈嘉則序之

烏夜邨

烏夜邨邊烏夜棲月落霜天烏夜啼昔年皇后墳中樹樹盡爲薪空有墓今日名畱烏夜邨烏飛何處樹無存千秋陳迹荒郊外風艸蕭蕭吹墓門

春日寄鏡池上人

香林春二月煙靄日冥蒙灑徑桃花雨飄簾燕子風客來靑嶂外犬吠緑蘿中借問今支遁何如舊逺公

山居

鴈堂依綠水萬木翠陰遮沙暖魚吹沬山春雀啄花惠風舒栁眼谷雨長茶芽室內嚴獅座門前閒鹿車

居山

幽居山水間蓬戶靜長闗有月皆含水無雲不戀山香浮茶椀細花落筆牀閒數日稀來客庭階蘚積斑

硤川道中

雙峯髙處占僧家夾浦橋連斷防斜槐市客沽吳女酒栁堤人賣蜀葵花蠶山處處收冰繭秧畝村村動水車風俗尙傳前晉事葛洪井畔有丹砂

曉過橫塘

半幅蒲帆九里汀石湖秋水接天靑舟人指防蘼蕪外一帶靑山是洞庭

越王臺

辛夷花落海棠開吳苑春深燕子來野衲不闗今古事坐看云過越王臺

出山

黃曆無書嵗月移白頭不記入山時出山借問經過客春到梅花第幾枝

定湖老人眞謐

眞謐自號定湖老人隆萬問秀水眞如寺僧冬谿之門人也有學行防方歸後搆室三楹於長水法師墓側繞屋四五畝細竹翠煙碧霧籠密深通蛇徑風過之蕭然非禪流韻士卽蔵躱不出王百谷至每信宿不去棲靜三十年有谷聲集詩語淡雋與項少嶽同調項子京爲作定湖圖

掃長水大師墓雪作

同云四望暗雨雪七日多隻樹絡珠纓古塔起嵯峨南圃予舊業莊嚴復如何躡屐獨自往樵采蹊徑訛鳥雀寂不喧艸木皆已皤前修有遺迹長水窣堵波皜皜表梵行行堅諭尸羅停立遡年嵗四百春秋過竊忝藐裔孫掃除倚中阿運帚拂其上寒風動松蘿繚繞還再拂彌天曜羲和淸淨本自然斯言良不磨

結夏

小構碧溪上叢篁獨閉關風從髙樹落云向別峯還忍艸時趺坐蓮花日照顏卻嫌空谷響猶是未忘山圓防

圓防字心柏秀水天寧寺僧有靑蓮居槁

過福源寺訪梵華禪師

孤城來數里紅樹幾家村曲水深蔵寺扁舟直到門淸言能不厭碧眼笑長存禪指空千刼知君道故尊

懷黃山吳仲玉

千里黃山別幾年冥鴻不見一書傳昨宵忽共殘燈夢三十六峯靑插天

訪淸眞觀兪道士

黃庭書罷復題詩白石燒殘又采芝還道日長閒不得靑天跨鶴夜歸遲

方潤

方潤字梅溪秀水精嚴寺僧

東明寺

沙口東明寺回峯暝復登煙封捫鳥樹石抱掛猨藤過水畱云磬明龕上佛燈永言同白業脫屣臥巗層徳勝

徳勝字梵華號律山嘉善人世姓蔣居嘉興福源庵又名祁堂庵有藕花社集

同張生宿吳興山中

落日宿溪亭僧堂雨乍醒振衣濕嵐翠開戶滴松靑瓢掛半邨月溪流萬壑星爾曹全借色何以答山靈

海汛詞二首【有引】

古有出塞涼州等曲極言邊塞兵戍之苦今東南定海闗外楊周諸山守泛者屢因倭警風景淒涼殆有甚焉竊怪詞家不形賦詠用補絕句二章

百萬人看靑海月兩三冦嘯白旂風洪濤怒激雪山立落日夷歌別島中

羽書南海報猖狂守泛樓船黑水洋忽聴倭酋螺四起教人一夜鬢如霜

晚巖上人斯徳

斯徳號晚巖海鹽天寧寺僧有金粟齋稿

嘉禾夜歸

我行非旅涉何事亦黃昬螢火禁風淡蛙聲過雨喧一燈魚子艇三戶酒家村漸見東來月蒼蒼照海門

贈一初闗主

坐闗期必悟善閉不緘縢丈室寒暄外髙窓晝夜燈巢林多施鳥乞市有歸僧莫受天廚供令人說小乘

春日遊城南園贈主人

霽雨日暾暾佳辰處士園池通九折水地接五家村茂艸全迷徑髙花半出垣知君學桃李寂寞自無言法濟

法濟字慈航嘉興人石佛寺僧有竹閒語

得養性兄書

故人寄我白雲牋夢裏深談去住緣萍散偶隨鷗浪逺松髙不免兔絲纒舒懷晚嘯千巗月薄視秋橫萬里天懸想已知河海味歸來共煮故山泉

本中

本中字養性嘉興石佛寺僧禪林詩輯又有海鹽釋本中另見

過本覺寺三過堂

文翁蘭若接邨墟滿徑蒿萊嵗月餘塔擁珠光銜舍利池涵碧水浸芙蕖疎花鳥語和淸梵古壁蝸涎學篆書寂寂空堂誰復過去來今事總成虛

戒言

戒言號少林海鹽天寜寺雪江之孫有五畝山居少林遺槁

題田家

野老林居竹樹低白頭志願樂卑棲石矼新水魚貪荇茅屋深村燕惜泥明月采菱歸渡口梨花沽酒過村西由來生事湏當計學稼何妨復灌畦

戒逸

戒逸海鹽天寧寺僧

山居

小窗擁被晝偏永髙枕寥寥聴雨眠匣中古鏡有片月壁月素琴無一弦春深何事寒更作落落幾畨風夜顚東郭美人期不至維摩有室榻空懸

紫柏大師眞可

眞可字逹觀號紫柏俗出吳江沈氏嘗居嘉善荒墩五嵗不語有異僧過其門摩頂謂曰此兒出家當爲人天師言訖不見遂能言兒時志气雄放不可羈勒年十七仗劍遊塞上至蘇州遇雨宿虎丘聞僧夜誦八十八佛名心大悅卽薙髮嘗過匡山窮相宗奧義逰五防至京師防徧融笑巗諸老發明大事還住嘉善景徳寺掩闗三年郡城楞嚴寺久爲勢豪割其半志欲復之萬曆壬辰至京於石經山得佛舎利玉函聞於慈聖太后賜紫伽黎迎供因奏請興復楞嚴又刻蔵經於徑山復戒壇於檀柘西逰峩眉下瞿塘過荊襄登太和憩匡廬復歸宗古寺後聞憨山師以法被難逺戍雷陽嘆曰法門無人矣南康太守吳寶秀以礦稅被逮其妻投繯死嘆曰閹人橫行至此世道不可爲矣乃決防入都曰海印不歸我爲法一大負礦稅不止我救世一大負傳燈錄不續我慧命一大負捨此一具貧骨釋此三負不復走王捨城矣及妖書獄起逮入詔獄執政意在鉤黨欲牽連殺之被笞血肉狼籍索浴說偈堅坐而逝

牢山訪憨山淸公不值

吾道沈冥久誰倡齊魯風閒來居海北名誤落山東水接田橫島云連慧炬峯相尋不相見踏徧法身中

楞嚴廢寺

萬花叢裏畫樓新玉女憑欄天上春明月一輪簾外冷夜深曽照坐禪人

吳氏廢園二首

汾陽門第晉風流縹緲湖山感勝遊今日松蘿誰是主斷雲殘月鎖江樓

築成金屋貯嬋娟艸魘花迷知幾年愁見向來歌舞地古槐疎栁起寒煙

重至荒墩庵

流水桃花大士家道人曽此泛星槎白牛塘上閒吹笛歸去兒童日已斜

紺園詩老明曠

明曠字公朗隆萬間崇徳崇福寺僧蚤見知於沈嘉則黃貞父諸公四方作者過禦兒必與逰善病築寶函樓居其上西南可望臯亭諸山同邑郭舜舉輩結社殳山招之賦詩著有紺園集沈嘗有詩寄之云憶汝從逰日追予尙盛年傳心招秀句授法凖佳篇薝卜齋香篆禦兒溪水船追隨宋居士【初暘】吟詠謝丸仙【道化】風日朋儔合騷壇爾我偏名園友芳勝畫筆許舟傳【士載】大運蒼茫裏飛埃桑海前一從鳬令去【呂文心】遂斷虎溪緣夢接眞闗想書來詎偶然新詩三過讀白雪五成弦頓悟知禪理明心見道筌從玆超上乘笑殺辟支禪

山陰道中

蘭舸逐江開秋深勾踐臺探奇從竹箭卽事坐莓苔白雁行行急丹楓樹樹摧霞標望不極疑是赤城來秋日同吳公治明府沈孺眞沈稚圭沈伯龍李莫勝郭張虛諸丈結社大雅山堂得書字

竹掩西園引鹿車傍城丘壑混樵魚霜蕪半入林堂屐風籜時侵石幾書白社多情髙士駕靑山無恙野人居不緣湖海成嘉防那得驪珠薄紫虛

別友

昨逢山寺中今送淸谿口山水無別顏行人自分手傳相

傳相字無爲號鹿林桐鄕鳳鳴寺僧有薰蕕漫槁慕果軒鏡園集

九日登東林山沈東老遇仙處

貝錦峯登九日中孤村小寺有淳風長歌欲問當年事回首斜陽滿樹紅

明導

明導字心空桐鄕密印寺僧

與顏將軍樊昌過楊庵

林間一聚首莫謂非夙心勝偶難再逢明日豈似今殘紅已落盡子規無續音向夕來涼風故吹分別襟海白

海白字法朗號慈澗崇徳西林寺僧明曠法孫孫徳超過訪不值有寄

訪客出林去那知客到家有童翻貝葉未解出茶細艸風行滑髙花雨照斜此時還待爾重過說三車廣化禪師

廣化字無期嘉興梅溪人住海鹽天寧寺有唾餘集與王百谷趙凡夫姚叔祥項子瞻唱和重建古東林社雲棲大師曰化公叢林髙表不染時風聖水寺禮中峯國師塔

捫蘿石磴上孤塔云悠悠半偈殘碑盡三朝白骨畱寒燈明破殿莫雨洗荒楸一段開山事西風黃葉秋

夜宿田家因贈

相逢不知姓竹榻欵髙眠白髮人雙口靑山水一田槿籬浮宿雨茅屋濕秋煙近說寛租稅牀頭有酒錢

夜投慧花庵

黃昏仍買渡一水就南村路黑人歸語天寒僧閉門斷煙橫徑口殘雪凍籬根感切云萍話靑燈弔夢魂斯云

斯云字抱石萬曆間海鹽天寧寺僧後住平湖西林終老徑山有天香社艸

阻風龍潭驛

千里橫江望驚濤白馬奔徵帆欹別岸飛鳥沒孤邨雨濕春常暝天寒日易昏自憐爲客久愁絕向誰論

重過廣福寺

髙樹昔年曽掛錫不期重問說經臺門前山色渾無恙卻笑老僧忙去來

黃葉老僧智舷

智艇字葦如號秋潭嘉興梅溪人居秀水金明寺晚構黃葉庵於西郊自稱黃葉老人修竹百竿手自拂拭客至拾落葉煮茶移時無寒暄語工詩擅行艸吳越士大夫慕謁者接踵與沈純甫吳少君陳眉公殷方叔交善陳贈詩云人與寒雲淡身如秋葉輕非闗住禪寂兼欲遣詩名羣稱爲僧中黃叔度行腳三十餘年道價隆重諸方禮爲耆宿而不說法領眾不立侍者書記詩名滿東南而無専集日煨品字柴支折腳鐺咿唔黃葉堆中發爲詞章實足邁今軼古同郡譚梁生休寧葉熙時輩各梓其稿名黃葉庵集

漁舟圖

畫山如夏雲畫水如秋漲千里咫尺間疑眞不疑妄莫大芥爲舟釣月杯水上意欲得鯤魚身不顧風浪安知此漁翁不是太公望

寒山訪雪谷

寒山太湖東二月雪埋塢時有天耳師巢居類巢父春秋未半百气骨自髙古淸泉凍連底蹲石怒獅虎此中除梅花無物入巗戶

南庵殷方叔髙元雅郁伯承見過

野處𨿽已適久不聞髙詠刻燭夜何短含毫曉未竟微雨原上來洗我竹林淨荷池漲莫知松檐澑可聴扁舟勿遽還出浦風波勁

登銅官山無畏庵作

銅官鞠爲艸孰識此嶺下松似天目移山如巨然畫猛虎戶外睡古月泉上掛遐想無畏師此中住持罷外人不曽聞前僧後僧話

題葉熙時空樹軒

嘗聞松化石未聞樹化竹君家艸堂樹何乃虛其腹懷抱日益空枝葉不放緑其中有客焉外潤若不足僧還可入定旅寓何必屋居士空諸有不獨此老木

題破窗風雨圖

千山雲頭黑萬山雨腳白大風捲卻屋上茆牀頭書卷盡打濕幽人縮項破窗裏屋上蘚花長數尺若得溪流直到牀釣竿插向枕頭石

送生明還雪竇

殘月在松僧在戶犬聲如豹隔松塢霜厚如雪野易風空邨家家門尙杜還山不問幾日程直造云邊峯頂坐莫想錢塘江北庵璢璃一防如螢火

送葉熙時還新安省親於黃山指月庵

今年季秋與孟冬餘也踏徧黃山峯歸來相對數竿竹倦錫倚壁雪滿屋送君手捉天臺藤打破子陵灘下冰欲識君家讀書處只問丹臺指月僧

冬日晨起題庵壁

庵前萬葉風掃空欲死不死孤勁松省曽雷擊天忽裂鱗甲雲雨如獰龍北風蕭蕭艸短枯云色不動天糢糊地膚裂水骨立凍死冢穴長生狐僵臥驚起觸冷雪麻衣綫麤冰欲折君不見雪山老子骨如鐵

送吳復季中祕還新安兼問商山諸隠君子

江山千里如披畫來往一帆如走馬嗟君同路不同行拏舟獨泊釣臺下釣臺上有子陵祠風吹松子落山瓦應有新詩弔子陵臨風感慨不能寫歸問商山四老者

人日感舊

去年人日逰何處穆家池館寒梅樹今年人日勞夢思穆家池館非舊時兀兀頹檐遙倚徧主人何日還相見村南村北栁樹邊煙條弄影靑苔面竹圃衡門池水寒嗟君夙昔此盤桓而今細雨生春艸縱有梅花若个看

寄懷黃貞父

樓開鷲嶺北門對淛江濆有地皆髙竹無人盡白雲澗芳秋後摘燈火佛前分只此西山裏思君未見君

送期公遊天臺

記得天臺路猶然似夢中履聲山答響錫影澗浮空藤老全無葉松寒只有風此惟多道者神契可能同

題梁生湖上聊齋

聊齋並湖寺魚鳥亦髙情山似畫中看花從鏡裏生煙黃栁剰葉霜紫菊餘英想見泉新湧君於此濯纓

範涵輝舟中同叔遂照淵賦

舟穏客貪載心閒水益空翻從迷誤所得趣煙波中花亂觸飛鳥艸腥過釣翁習知云廠路猶惑浦西東

題履實上人新居

頭陀冢閒住鬼食夜常分密行許誰識微言期自聞樹陰初上月水气晚爲云別有示心處不資半偈文

簡沈純甫大司馬

不買湖田不買山百年身領白鷗閒霜時自笑婆娑鬢酒後人疑諫諍顏幽石盡教云去住髙松惟與鶴飛還若非二仲時來往恕醉軒當日日闗

送谷響入匡廬石門磵

飄然汝去躡何峯六月匡廬雪尙封芒履不妨江路艸淨瓶將掛石門松雲開嶺外逢僧影日落巗前見虎蹤聞道逺公蓮再發齋時還聴一溪鐘

登黃山蓮花峯

五丁畏難未開鑿峯頂至今無路通三神若螺逸海外二目如粟墮井中煙雲捲縮似潮落猿鳥墜匿疑刼空惟有丹臺一明月當時曽照軒轅宮

尋梅

絆芒鞵踏凍沙樵村魚塢竟忘賖忽聞香處溪猶隔尋著花時日又斜縦使月明惟冷淡莫愁霜苦不精華無論異日親甞子談說猶能酸齒牙

余至黃山時識蒼梧先生於帶溪今戊午先生六十乃叔存翁乞餘詩爲贈

謂余嘗聴雪猿啼心在天都身帶溪千許嵗芝如野菜萬餘年鶴似家雞曽貽滿扇有聲畫盡是前人未品題君道叔癡余亦信乞餘詩掛片帆西

新竹

剪去東西寒逕茅如簪如角透溪坳未離紫籜皆含節直上靑雲始放稍修勁挺然齊玉立欹斜早已付齋庖此君愼勿論新舊直節虛心並可交

采菱曲

采菱湏采早菱老刺儂手刺手不足憂菱老如儂醜

長樂寺

山翠一堆中有寺溪流四繞外聞鐘僧寮尋得云封著虎迹滿庭三兩松

徐春門畫

山頭云濕皆含雨溪口泉香盡帶花此是天池谷雨候松陰十里賣茶家

徳舜

徳舜嘉興人

寄題萍香閣【爲楊華山居士作】

夢到萍香一載余幽奇小閣隠人居春流寫媚鳬鷗狎暮雨凝寒水竹疎空濶四天疑是艇江湖滿地想爲魚何時尋爾兼邀月南垞重圖亦不如

傳如禪師

傳如字戒山又作介山海鹽人防出家昭慶通內外典防空見性與虞徳園馮具區諸公善萬曆間徒步入京請蔵爲議所中身陷法曹后得釋陳百史曰介山一切定力爲教導主脫略世法不拘隅曲後十餘年學者思之至有奉其教而泣下者予聞其苕溪說法時有巨蟒蜿蜒羣鵲聚聴與曇超何異非定力能如是乎

湖上秋興二首

晴峯秋翠映芙蓉茆屋思歸路幾重髙樹猶然來倦鳥寒花不復惹遊蜂田衣已破裁云補山粟旋收帶月舂霜冷曉鐘聲漸逺數敲驚起碧潭龍

枯木衡門舊雨疎蛛絲蝸篆滿庭除時分咒食閒供鳥盡謝瑤函不寄魚乘月放歌非庾亮經年病渴豈相如明河瑩澈淸於晝坐挹淸光夜讀書

答沈純甫司馬

不暇防禪不暇文支頤兀兀坐南薰年來病骨千金重出岫無心愧白雲

妙用

妙用嘉興人

題興善寺

坦舊倫耆法已沈梁碑宋碣迹何尋緑蘿龕掩從僧定白屋門開任艸深簾捲野風傳牧篴磬敲空翠抹疎林獨憐慧火無新焰禿首頻搔嘆古今

幻華和尙斯學

斯學字悅支號庾山海鹽慈防寺僧好行腳南陟臺雁北至岱嶽與嘉則少君緯眞百谷諸公遊築庵於靈祐有幻華集姚叔祥稱其肆力三唐句髙前哲嘉則贈詩曰古寺雲林深復深秦山秦水足髙吟行人問是何僧住彷佛當年支道林

山行

磵道殊登頓盤盤百嶠連空林人打栗深樹鳥驚蟬移盼失佳境息陰聞暗泉客衣渾欲濕嵐翠滴秋煙

雨夜

客子久投宿主人還賃舂薄衣寒入夢深雨逺沈鐘壁上燈窺防牀頭盋隠龍因思故山好雲濕幾株松

睦州城上

城上殘陽盡西陵晚色濃嶂嵐低粉雉山郡壓烏龍樵子云爲擔田家水作舂萬峯秋雨過飛瀑掛芙蓉

寄少君吳山人

知君好芳艸荷芰半衣裳一別春山緑幾經秋葉黃海門生片月江寺送殘陽曽有天臺夢相擕度石梁

漏澤寺

一逕艸蕭蕭三門嵗月遙白雲非舊主黃葉自前朝有法空髙座無燈掩破寮朅來生感慨暮雨作花飄【附考寺在嘉興】

招提庵

剎起鴛湖曲庵將鹿苑同客來黃葉雨鬼嘯白楊風溪晚魚龍寂山禪水月空沃洲煙景似卓錫許支公

雍熙寺

幸踞平江勝碑傳天監年空山惟落葉法水尙生蓮埽榻分寒雨然燈破暝煙逺師幽意洽重續夜深禪

題吳氏瀟湘館

幽徑湘云入藂花竹幾竿林淸移席動溪碧捲簾防不斷三秋色長疑六月寒籜龍應自起雷雨響瑯玕

五臺山折斗峯

樓臺蕭颯雪防岏襆被來登六月寒古殿西風吹鐵瓦長空北斗掛防幹太原山繞中條近小有天通上界寛欲向陰厓振鳴策恐驚林下黑龍蟠

邊城晚眺

獨上層臺望欲迷滿城砧杵更悲淒河流曲抱內黃北山勢遙連太白西落葉亂扶秋雨下斷鴻斜引夕陽低自來幽朔寒偏早繞樹啼烏未肯棲

贈毛豹孫

少年曽見賦靑霞老去猶能采石華脫穎自歸盟血地逰蹤多混賣漿家牀頭嵗事消殘帙逕裏秋懷自落花一片毛公壇上月太湖霜白滿蒹葭

送陳志逰天臺

路入南天千萬峯云邊片片落芙蓉霞標赤映深城路瀑布靑懸絕壁松靈藥更尋丹士宅石梁還聴飯僧鐘桃花莫問劉郎事江上長風跨白龍

送兪孝廉天目讀書

擔簦遙度白雲層絕世髙峯只見僧夜夜龍厓風雨過山靈常防讀書燈

同錢懋登王永之南還道中用趙廣平韻

去時歸日是何年染得秋霜白滿顚爲問鉢囊何所有臨行多是故人牋

贈王蜚之

酒盡狂歌盼國門風塵逰子舊王孫如虹意气如霜劍不肻尋常說報防

呈周明府

半肩錫杖半函經身世何人入訟庭爲謝官人入山去紫雲長護石門靑

徳彥

徳彥字徽可郡之東塔寺僧律山門人晚居雙徑送僧自楚遊燕

撮土人間世何云道路長瓢空燕市月衲敝楚天霜乞食花邨暖行吟艸色香臨風雙眼碧幾度立髙岡聖行

聖行號智河桐鄕菩提庵僧初不知文苦防十餘年通詞翰有山宗緒言麈余集

月下

月下凴虛眺芳叢繞梵宮亂山疑霧重定水覺潭空澹影松闗引浮光石竇通已無塵垢累冷露滴梧桐正治

正治字愼初桐鄕人秀水精嚴寺僧有客塵稿題畫

雨笠煙蓑問酒家漁竿生計卻無涯倘然醉入桃源去惹得秦人怨落花

竹寮和尙方擇

方擇字覺之號振林烏程人幼入桐鄕密印寺薙染博通禪講淹貫百家爲焦漪園李臨川曺能始諸老所重倡和者吳允兆茅孝若顧嘿孫唐祈逺也學者稱竹寮和尙其詩淸眞和雅無一防塵俗程尙甫梓以行世

立秋日同溫新之集顧黙孫雪堂

物已䢐夏園池涼气新逺云低入戶片澹宜人有語捜名理無營似隠淪一龕虛在室期我坐宵晨

仲夏田家

屋邊新剪百株桑一抹村煙逺可望斜徑短橋交竹翠乍晴又雨到梅黃秧鍼簇簇當蓬戶蛙鼓喧喧隔土墻相囑鄰翁先刈麥前溪水漫也無妨

虎跑寺次蘇長公韻

艸齊澗口動幽香寺入深林晝自涼隔嶺雲昏疑雨近懸崖藤老較松長偶然樵唱傳中谷時有鐘聲出上方況是昔人泉品勝分余半鉢喜初嘗

天耳和尙海湛

海湛號雪谷蘇州寒山僧擅書畫見知於王百谷繼與趙凡夫陳眉公善有耳疾對客防意防頭微笑而已如晏坐淸談則能了了萬天間來寓嘉興王江涇李氏墓所十餘年終於靜峯庵有寒巖集谷中余艸雪龕艸蔣之翹作天耳和尙歌贈之登趙定叔寒云閣

香溪衣帶水白薴小邨東閣掩寥云外門開亂葉中茶煙浮石鼎松雨灑詩筒盡日看圖畫能令意自空匡山僧智明

智明字若昧匡山僧南通州人早事防遊將入雲棲寓嘉興王江涇壽生院五年晚居黃巖有空響集蔣之翹稱其詩有風塵雙眼盡水石片心孤萬山當夕照一室掩空江日正鳥聲寂風遲花意閒古松一壁石爲屋飛棧半空人在天江上靑山三島雪門前綠樹五湖煙亦可稱警句

宿圓通寺

石耳峯頭寺遊笻薄晚過鳥棲寒樹徧山入亂雲多孤興憑誰發淸宵起自歌來朝更何處前路杳煙蘿棲眞道士餘月汀

月汀字湛虛號秋沙萬曆間海鹽棲眞觀道士觀廢月汀倒槖興葺其自述有人愚自墮移山計天漏誰傳補石方之句有水月軒稿

舟中

逺水浮髙漢扁舟載夕暉人家隨岸斷沙鳥背防飛俗況消村酒新寒戀布衣片雲何處起先我向南歸

蚤秋

山院梧桐陰未稀西風連日撼柴扉水香湖上蓮房嫩雨足籬根豆莢肥愛月未能捐故扇聴砧因想到寒衣蒓鱸味似當時否張翰扁舟不見歸

暮春出城飲田家

朝曦流彩射疎櫺睡起披襟步出城山鳥亂啼如有意野花無數不知名信潮催上風初急細雨欲來詩未成一笑且投邨捨飲坐聴田父話春耕

書竹溪僧扇

碧玉千竿水一溪風光絕勝瀼東西山僧定起不知午滿地綠陰沙鳥啼

白雲散人廣印

廣印字聞谷嘉善練塘人出家杭州開元寺蔵修徑山結茅白雲峯頂不出山者十載後主缾窯眞寂觀以老器宇沖和神觀閒止窮老防究終不以悟自居堅辭僧眾不許開堂數年退院七載南遊腰包杖錫飄然於荒山野水之間孤行獨往搘拄大法於衰殘充塞之餘紫柏雲棲海印入滅眞修退蔵密傳三老之一燈者一人而已

登天臺髙明寺

晴日度幽溪松蘿靑靄迷路隨峯上下云逐樹髙低猊座支郎到雞園學士題此中堪隠處應在響巗西

石林庵

覺道金繩絕巘開半空花雨濕樓臺長林怪石皆龍象曽受生公記莂來

祖印

祖印平湖人東林院僧後住焦山

焦山寄天逰

小隠非無意淸修迥莫羣園蔬常自摘缾粟與人分倚竹春江雨攤書暮嶺雲毎逢遙夜月孤寂更思君以貞

以貞字純白海鹽資聖寺僧

夜泊

野泊趂鷗邊天空暮雨懸山云寒擁樹江火夜明船物色生新態鄕思到昔年跏趺難就寢夾岸有鳴泉

過友人故居

石徑荒涼鳥雀悲閒雲幾片隔墻窺茅堂日暮無人見零落秋虫掛网絲

本中

本中字淨覺海鹽天寧寺僧雪江裔孫有天香艸送防陽若水禮頭陀

此去江東望浙西桃花一樣艸萋萋莫言風景家山異到處春光有鳥啼

法印

法印字楚章海鹽天寧寺僧有五畆山稿

阻雨城中

未卽出城去多因風雨侵且分題作計以苦句爲吟濕艷花垂地寒聲竹在林稍稍淹此聚一悅主人心水芝開士正勉

正勉字道可嘉興人祝髮於長水廣福寺後結茅郡之白薴村水芝庵讀書談道儒典梵防靡不淹貫獨苦心於詩理出句簡冷不襲浮綺卒於天啟辛酉有蕉上編香牙團艸古今禪藻集譚埽庵取黃葉水芝兩稿梓之題曰長水兩僧詩

過子胥廟

古廟蟬聲裏秋風肅將旗野花窺木主山鳥啄苔碑恨未收江賦忠曽入楚詞存吳應有筞欲問恐還疑

悅支師北歸見枉

紅樹河橋別靑蘿水寺期去來惟杖錫得失只稱詩細雨依松色孤煙結栁絲東林嘆無主三過落花時乙已春日避地山中有詢予所自者因賦二首

芳艸牽行腳春山引息遊林風淸擊磬壑雨失蔵舟地不爲秦避人將抱杞憂潤花君莫賤飄泊自枝頭故林無日返煙莽任奔馳三十身猶困千秋事可知梓材徒自負桂性屬人移躡屐多窮路深慙伐木詩大

大字野白嘉興小杖林僧有挈瓶艸

題

一笠煙霞老三衣嵗月深經行慵剪爪趺坐靜忘心木落山容痩雲歸鳥道沈人來乞無畏舌上海潮音

除夕懷兄弟

爆竹聞村落還鄕信轉遙愁難同嵗盡魂不待春招燒燭依孤影支身剰一瓢風塵走兄弟天末淚今宵中洲上人道敷

道敷字覺明嘉興興善寺僧遊黃葉庵之門詩律婉勁有骨宋獻儒云敷公詩劌濯性情含吐韋孟後得心疾蓄髮逾年而卒有中洲艸

結夏

誤教人不識日日此茅亭云石枕長髮繩牀支痩形瓶花幹自落堦艸放還靑愧未離文字尋常黙誦經費元朗濮仲闇楊若木見過離別有懷

此住無人識叩扉誰獨來都應看樹入半作訪僧猜炊飯但收葉畱云不掃苔闗心江上路去後值風雷

題元朗水亭

微徑樹邊入亭偏池水涯卽能通竹屋兼亦占鷗沙晚色湖生月秋香荇作花柴扉夜分火只與釣魚槎

贈用上人

心自貪孤寂形骸殊可憐微言疑入道偶坐亦枯禪經月不出戶有時還放船晚防曽共汝猶是記當年道耕

道耕字牧隠萬天間秀水眞如寺僧定湖之孫有遊燕槁

秋日

千載竟何事支離臥薜蘿壯心憐病久新句感時多夜火螢然艸秋香風在荷有身原自幻隨意學維摩

題潘朗叔園中臯蘆墅

移來珍重品無端割破煙霞數畆寛煮雪擬忘新雀舌揚旗妬殺小龍團雨前摘翠三春秀松下生香兩腋寒客到漫言逄水厄毎當七椀放歌殘

照梵

照梵字全初烏程人桐鄕密印寺僧

夜坐

茅屋坐來山寂寂江城風冷漏遲遲老僧不是悲長夜此意惟應秋月知

如恆

如恆字見源號雪竹嘉興初地庵僧有小刻種竹

無事郊居治藥欄竹移淸露葉聲寒忽篩涼月窗前破卻放煙梢雨後看稅地慳分剛十笏教云深防在千竿爲憐欲托瀟湘景莫使刋題粉黛殘

大居

大居字同六秋潭之弟以兄爲師住普善庵喜模晉唐書法亦工詩

月

無心孤月似相知一度開窗一度思常是梅花枝上白黃昏直到五更時

智證

智證字生明四明人出家雪竇后同谷響覺明蓮生同依秋潭住普善五年寂於三塔之東堂有寓黃葉庵艸

落葉

憐非耐寒質難禁醉霜姿始信叢生日不無秋後時辭條翻月墮飄徑掠云吹寜用嗟揺落榮枯倘自知

白薴村訪編通禪師

桑野濕煙斂秦溪曉霽開我迷行處艸君埽坐邊苔檐翠放新竹庭香墮熟梅自期畱一宿不慮雨鳩催性廉

性廉字無染嘉興大云庵僧

過沈澄溪新居

小睡呼不起白雲常在家籬邊十笏地夢裏也栽花沙明

沙明字照淵海鹽人善畫住秀水三塔寺

範涵輝過訪

怪君多野興雨歇出尋僧入夢隨時是探梅隔嵗曽夜寒春故淺溪濶水新增何限懷歸去西齋月掛藤如觀講師

如觀字蘊虛海鹽云岫庵講僧有夢花幻住二集春日雨宿友人庵中曉霽作

出浦漁歌到曉牕將飛小燕語雙雙濕云未動歸山思幾片低垂護法幢

通章

通章字闇然號慧越桐鄕宻印寺竹寮之門人秋日溪上

楓葉蘆花水上村煙蔵野寺日初昏溪邊晚步多愁思獨叩漁家竹裏門

寂觀

寂觀字內惺嘉興大云庵僧精古籕工詩有跛鼎齋稿云丆集

不寐

竟夕翻書卷依然理不分鳥曽深夜語鐘到五更聞暎竹無全月橫窗只斷雲素懷猶未析曙色亂溪濆碧印上人大述

大述字碧印海鹽資聖寺僧玉芝孫有如是齋集小萍庵曰述公尅意創新吐華茹質如遊孤村絕頂曠不逢人四顧徘徊頗多幽趣

過天池廢寺

迥絕秋山上翻因廢寺登松濤猶作梵螢火似傳燈日冷埋塵佛云孤守殿僧放生聞自昔池水漫空澄

贈林叟

名不聞於世一生事在幽養花多小本抱甕得新流藤剪寛松腹籬編防竹頭孰知翁樂志皓首此林丘

題水竹居

竹室過墻深更深水邊籬落防淸音生成世外無雙地隔絕人間秖一林活逕晚云隨鶴宿死庭秋艸抱虫吟已知著意探新句響激能摧百物心

檇李詩系卷三十二

欽定四庫全書

檇李詩系卷三十三

平湖沈季友編

明

筠隠禪師大遂

大遂字梵印號筠隠萬天間平湖乍浦防濟庵僧覺承講主之法子有出林艸小萍庵曰遂公潛蹤林樾景企前修或時托寄長吟不覺詞意俱逺可與齊已並駕也

贈朱白民

山靜猶空刼惟將木石親肯居於此處豈是等閒人寫竹賣供米刪松破作薪只因尋異藥衣染別峯塵

西山道中

懸壁杖難容盤旋靑萬重到來深竹院行盡數聲鐘瀑掛雪邊雪云圖峯外峯此中皆靜者日暮不相逢

林棲

當檐林靜立老屋破從遮作梵鄰聴熟翻經風攪差地生無種藥缾活不根花偶與云同出歸吟任月斜

猿聲

懊恨應無爾臆侵胡爲淸夜發哀吟三聲豈是羊公碣一淚惟沾楚客襟秋漢月明悲更切朔風天冷怨尢深誰能聴此腸非斷只合閒僧不住心

鹽官道中

風緊孤帆只半懸近村才動午時煙倒波獨樹枝猶活傍道交蘆葉不全聚石牧童堆野竈過橋漁婦上溪船日長未是殘陽人說鹽城已在前

柳

沐雨梳煙千萬枝春風挽住定何時靑窺鏡裏愁人眼翠染機中織女絲柔舞難容鶯坐穏輕揺易惹燕飛遲可憐嵗嵗章臺路腸斷防歸遊俠兒

秋扇

莫以涼風多棄捐敝篋裏試記無風時是誰引風起

冬日淮上懷了能

凍斷黃河與月河行人馬上帶冰過惟君生得梅花骨獨占江南曖日多

無礙老人大持

大持初名持衡字圓印號薝卜吳江人雲棲薙染受具初住桐鄕華嚴庵次依竹寮住密印寺後居郡之無礙庵爲詩文儁宕超逺如幽巖邃徑賞音者爭愛之有佛華院錄負鉢艸問答語無礙庵槁初居無礙庵

錫倦依苔壁松髙掛鉢囊始知心地穏翻見水雲忙夜黑鬼生火天寒雁叫霜深林人影少日月似鴻荒

贈王粹甫

入竹避生客家人無處尋燒琴成獨響拜石作同心花防白衣酒雪中黃面吟有時修小節醉不到東林

過沈明徳

慮君倘早出卻覓尙眠時客可科頭欵咒能彈舌持埽冰去鳥迹敲雪起花枝竹裏一幽徑寧容俗客知

普善庵謁舷師

老年一不好松竹對閒身或以無師智相酬有學人雪明難曉夜梅凍易寒春已簡形骸禮中誰是主賓

溪上同孫孟朴

溪上防叢緑多從新雨生足於淸水濯路在落花行奇石卽思拜好山不辧名柳條莫盡折借與倦啼鶯

出郭

出郭未半里滿船靑載山岸危不長樹沙亂欲無灣直路云梢去斜陽樵背還已知篛下水淸可鑑吾顏

村居三首

荒院無金磬誦經石可敲苦虀何異藥破屋不如巢一受田家供因多桑者交洗蔬莫剰葉流出恐人嘲僧來逢雨漲欲以笠爲舟行腳非騎馬安心須牧牛破村無大樹剰水有淸流衣絮不憂薄蘆花雪滿洲未及開新徑行由艸莽間尙多無事事但得不閒閒竹欲潔頻濯樹須髙屢刪田灘風雨後亦有小潺湲

過朱文寧太史莊居

素心相與老只有此田鄰種竹惟知冷移花不在春口恆存死友門怕報生人丘壑如堅臥國風誰一陳

過黃葉庵

未知有水可通船先問桑田細路偏門帶夕陽敲樹防人隨宿鳥到籬邊癭瓢再食便終日禪榻初安已老年地不近山無怪石夜來畱得斷雲眠

秦駐山

山靈曽受始皇鞭松至而今不僕顚天爲濤吞無北限地因沙湧有東邊下灘黒剰先秦石對岸靑髙舊越煙非此云牙撐海角稻畦或恐作鹽田

廢襃能寺

枯松亂竹一丘陵曽此開堂演上乘瞰祭鴉如放生鳥掃墳人似逺歸僧剎竿倒處見翁仲鬼火移時替佛燈片碣欲書閒姓氏不知勅賜有褒能

廣育

廣育字扈芷四川人住嘉善大勝寺有東塔詩次答茅止生元戎見贈韻

十年重屈指只此泠然心看劍雌雄合論文今古深鳥歸黃葉影虫吐碧絲吟不少知音者還揮霹靂琴

卞玉陽談故山有懷

不聴猿聲已十年偶隨孤鶩下斜川山中別後無他憶只恐長松礙月圓

病癡道人廣衍

廣衍字雪音秀水普庵僧聰慧爽拔詩格淸痩早攖癘癥而夭徐明樗梓其病癡稿黃葉老人爲立傳

遲五雪

防回驚出犬空吠云影常疑船進橋日暮還來溪上立乳鴉如葉綴寒條

如山

如山字鷲峯秀水天寧寺僧陳眉公曰山公匠心刻意語多警拔眞秋潭的骨弟子也有碧蓮院稿落日

落日卽朝旭升沈似不同明霞流雜綺芳樹隠微紅近壑欲垂水在山疑觸峯眼前道不出更聴一聲鐘

題黃葉庵

黃葉庵居老所宜梅花淸瘦最相知地余半畝多栽竹屋只三間僅著詩乳燕坐檐驚夏早亞藤上樹覺春遲聊將垂意新蓮社月到門前擬鑿池

大定

大定字一印海鹽福業寺僧有浪錫艸

新涼

一雨洗庭竹微涼覺頓生亂螢移濕照小鳥在巢鳴葉有先秋意詩多入夜成自堪髙臥足日已報晴大生

大生字等印海鹽資聖寺僧見十印社艸

初夏訪趙凡夫

巖扉皆掩緑客至不知迎習靜小成坐繙經微有聲竹陰如水淨山气學人淸莫謂吾多事因難負爾名大受

大受字朗印海鹽天寧寺僧見十印社艸小萍庵曰受公矯庸激腐探景副情洗削鉛華別生孤調然亦不自知其出入秀集中也

息柯亭

亭緣幽士築額借息柯稱路鑿山根上開樹杪憑甕泉専飲鶴下榻半畱僧役役風塵者何年得此能照源

照源字道生號冰如海鹽人住秀水古井庵小萍庵曰源公乍耽律韻遂冨篇章茹藻含毫時發淸響有雪林艸

挽大年法師

影堂燈永夜想象似安禪授法兩三子深心二十年矮松才掛月新塔已生煙气結更何語徒爲嘆逝川

題指月庵

短扉將緑掩小徑倚村斜老樹借菭葉新桐布屋花漁歌傳外港鷗夢立前沙靜者離言象門題指月家

落花

飄零思雨露撩亂防蒼苔苦被風常掃因傷春鬭開嬌鶯歌緑轉癡蜨想紅來事盡如花事榮時瘁亦催法衡

法衡號秋巖海鹽天寧寺僧有竹西齋稿

詠雁

嘹嚦天邊羽離人靜夜聞雨寒孤夢短風急數行分北去歸龍塞南飛度嶽雲人間多矰繳髙舉莫離羣

過趙凡夫山居

選勝探奇境相將采石英前峯如地湧隔座得天平松響疑風雨雲深失晦明還嫌葛衫薄五月太涼生照楞

照楞字鏡秀水寧慶庵僧遊黃葉之門有松月軒稿

水底竹影

回溪日澄湛竹影倒寒淸如簀竹間立何因水防生鳯來棲不得魚過觸還驚每日微風起湘君夢裏聲已

已字孤雪秀水普善庵僧舷公毎誦其除夕詩云百年猶一年定有今夕時輙愀然攺容

秋雨

灑竹驟鳴秋易知兼風況打敗荷池茅檐一夜澑聲裏想起石梁聴瀑時

景定

景定字寂生秀水報恩寺僧有香露庵艸

子規

叫道不如歸不知家何處春歸花亂飛何事不歸去海旭

海旭字竹浪平湖東林寺僧有蕪林艸小萍庵曰旭公淸眞孤上簡黙衝夷怡神淡漠之鄕創句物情之表遇其得意不知司空表聖於武陵諸公何處著腳也

宿甘露庵

舟出太湖險語溪投暮鐘聴風多在竹看月不離松柝防城三里雞鳴邨一重長安明日路宿艸滑歸笻

遊趙氏居

小港難通櫂行知經防灘敗荷還立雪寒水不生瀾掃石容苔瘦栽松待鶴安梅花如有月借我一宵看雪溪上人圓映

圓映字元徹號雪溪嘉善西林庵僧鋭志教理作詩淸新崇禎間居平湖乍浦與李潛夫唱和有西林焚余艸小萍庵曰映公云移梗轉鴻迹風蹤凝神茂樹防覓句淸流邊設遇靈一處黙猶當雁行並邁也

初冬同社過陳山寺

出郭見山瘦翻思春獨來雲間過水淨楓老學花開人影夕陽裏松陰古殿隈龍泉堪煮茗分坐石爲臺

秋艸

防虫吟月苦襯馬滑蹄行螢火燒難死霜花落也生誰傷當路踐自怨不春萌獨有秋江上離離動客情

挽珠上人

殘燈耿耿夜何其虛室空悲禪坐時廿載形骸孤鶴弔一生心事故人知雨添郭外沈龕艸風涸前洗硯池白社曽同秋後集而今惆悵泣題詩

智旋

智旋字瑩密號松濤嘉興圓通庵僧有寄林艸夏日過雨庵

未識西行路誰知對夕陽得庵松翳暑坐石竹分涼庭有佛花發池無魚艸長蟬聲齊閙柳惱亂我詩腸成受

成受字戒滿嘉善人嘉興螺潭院僧

秋夜

坐到燈殘月又明寒蛩泣露若爲情已知去日如流水莫恨秋風白髮生

一漚

一漚字冬江秀水精嚴寺僧萍庵法子黃葉翁云漚爲人魯鈍有確志作詩峭秀雪嶺孤松寒泉瘦石年二十而天有鏡月稿

送環中遊廬山

匡廬奇絕處歷勝證前人以杖開雲路將衣抖世塵瀑飛明鏡膽峯戴礙吾身問取於中住誰知面目眞徳蘊

徳蘊字五雪嘉興興善寺僧從萍庵遊問爲詩律新藻有致

送友入匡廬

一條竹錫健於龍踏破匡廬雪萬重別後我如天上月照君禪坐在深松

濟深

濟深字慈筏秀水金明寺僧早夭黃葉翁稱其慧性好學

卽事

淸晨放棹城東南歸宿城中百尺潭夜半老龍作人語驚破夢魂春雨酣

淸梵

淸梵字竺音秀水東禪寺僧有半秋稿

嵗暮期友不至

欲悉經冬計歸懷誰與裁早期云外錫共掃徑邊苔夜永防方出鐘殘月又來寒梅似相慰橫過一枝開寂瀾沙彌

寂瀾字法孺秀水天寧寺沙彌呂文懿公之裔作詩秀雅善行艸丹靑

燕

紫燕來春社銜泥補舊巢不嫌茅屋冷肯與作貧交

病馬

今日方知行路難垂頭顧影怕金鞍盡教伯樂能調養恐有當時指鹿官

斯承

斯承字景山海鹽慈防寺僧

贈崔潛叔

仙蹤暫隠白雲層大膽雄心似五陵防度東林風雨過山靈常防讀書燈

普福

普福字可中桐鄕密印寺僧烏程人

窮僧

破衲不掩肘破瓢不住寺帶月望冢歸和霜借艸睡正賢

正賢字三石海鹽天寧寺僧

海上晚歸

潮落平沙望眼空夕陽回照海城紅鑑明秋水芙蓉老歸棹乘風入畫中

明來

明來字亙南秀水通濟庵僧

樵夫

惟隨麋鹿羣運斧斫秋云和擔束云去歌聲隔嶺聞志淳

志淳字恆嶽嘉興東塔寺僧徽可之孫小萍庵雲英機敏發詩多警語有雜華林艸

春日過月公蘭若

孤邨相叩嗜禪翁一逕春風到寺中人語悄聞楊柳緑鳥啼幽出杏花紅經殘瘦坐焚香起茗熟傳題得句工足迹不畱簾外土小庭深寂雨空蒙

照旋

照旋疑卽智旋見禪林詩輯小萍庵曰旋公沮貧履巇時發懣語深情酸楚豈堪再讀

掃苔

久雨滋苔力靑錢塞徑荒掃之空夜露畱也待秋霜鶴迹冷無襯龜行滑不妨斂歸林下去防菊久含香智道

智道字生一號環中嘉定僧掛錫秀水三塔禪棲崇徳西林小萍庵曰義談經世服其辧發吐詞屏袪凡近有紫芝社集

池上

嘯動淸池藕葉風孤懷欲絕句初工偶然月照無言處疎磬一聲松閣空

心寂

心寂字含虛嘉興興善寺僧

春郊

景物逢初霽郊原擬畫中柳開新眼碧花綻舊心紅嬌鳥鳴幽樹遊絲撩逺空春光知幾許吾欲問東風小萍庵文貞

文貞字蓮生晚號夢堂桐鄕人秀水精嚴寺冬溪之裔孫從秋潭老人遊得其詩法善爲景句亦工書著有萍庵艸藻影雜藳嘗取吾郡詩僧裒其遺藳勒爲成書曰檇李禪林詩輯附以已作大持序之以爲禪源學海各詣精深一時同社楊若木陸叔度沈明徳丘叔遂輩爲之防定行世

送汪黃海還新安

新安西望空行李帶秋鴻馬足髙低路人衣艸木風母慈開口笑弟舞說心雄此最非常樂勞勞莫便東

與楊若木駱天遊夜話

久別忘如憶相逢意更深言多交後夜情苦見中心病葉風條響哀蛩露穴吟不須悲未遇自古少知音

答蒯周生

秋來情況淡無滋一枉緘題慰所思不攺長貧存舊友卻經久病識新醫形疎現影何殊鶴髮短防頭乃類絲楓葉湖邊霜待月相期莫漫又愆期

秋潭師黃葉庵落成二首

一瓢一笠掛西林不負生平有此心易補髙低籬作障難分新舊竹爲陰瓶添水滿澆松大杖撥雲開引步深愧死吾儕諸弟子相依難學樹棲禽

不貪幽寂不辭喧野外茅堂可省煩求法人穿荒冢路放生魚過小橋村云將白繞閒排牖艸引靑長靜掩門深更深山只如此花開花落更何言

林璧

林璧字竹憨吳江羅漢寺僧久住嘉興王江涇歷寓具足淸逺興福諸精舍能詩善書畫山水竹石俱得梅道人筆意而寫竹尢工性嗜酒乞其筆墨者必攜一樽餌之

竹裏

一衲濕空翠蕭蕭竹防枝茶聲和葉細琴響瀉泉遲拂石人初靜窺林鳥不知徘徊有同調刻綠半成詩

秋夜與友人別

莫謂相知晚應憐野性投哭非傷逺別酒不破窮愁坐冷山燭吟殘庭樹秋明朝同此夕惟見月悠悠大澍

大澍字時乃號嬾先南直應天人嘉善大勝寺僧扈芭弟子性好遊擅丹靑有瘦煙艸

同趙靈均晚步

小雨送幽步水紋生斷霞蝶衣粘濕艸禽語墮繁花新月背人去微風引竹斜回看形共影攜手白雲涯

經天池廢寺

松磴逶迆翠防層昨宵風雨夢來曽到門疎竹畱羣鳥倚樹愁雲老一僧蓮葉峯頭虛石子鉢盂泉底冷龕燈夕陽秋艸多荒迹忍見殘碑抱古藤

海指

海指字影林秀水古雪庵僧有松漫艸

同常子貞駱天遊夜話

深秋落日後磕膝話蕭條病未離三月情難竟此宵寒蛩悲斷石小雨活枯蕉但得淸如許應無負我招

無客

一逕從云合柴門久索居須傳招隠賦空擬絕交書鳥弄春聲滑花撩晝影虛家貧兄弟逺何況故人疎如谷東禪師

如谷字日海初號慧空嘉善人爲人端謹初依棲霞後遊荊山月庭講席名震叢林歸閉閣於景蓮精舍三年詣臺山不數月安坐而逝

光徳庵春日卽事

雨霽炊煙亂禽聲和牧謡鑪香閒白日云影臥丹寮日暖花陰靜塵空午夢消依然人境外杯茗足淸饒懷朗

懷朗字天衣海鹽資聖寺僧有鈴語軒詩艸姚叔祥吳石袍爲序

石城夜泊

帝城遙接嶺瘦影臥輕橈陰厚云凝樹寒生月上潮隊魚沈永夜只鶴唳空宵逆旅慿興感江花夢六朝

靈隠寺訪蘧然師不值

問法投山寺入門惟見松徑畱靑蘚合闗任白雲封近侍懸秋榻鄰僧報午鐘翻思來不偶良晤竟難逢

題畫

閒過冷院尋僧小坐山腰茆屋細聴風雨何來定是淋蕉灑竹

斷拂子明方

明方字石雨俗姓陳氏世居平湖泖上又云嘉善人少負不羈後悔悟爲僧防雲門付斷拂子一枝自號斷拂子嗣爲洞宗三十三代繼謁黃蘗有禪師歸主顯聖又主寶壽龍門東塔後居佛日寺有雪蕉集

松篁橋

橋上山重重橋下水淙淙已無車馬至未許煙雲封春老斜風竹秋深細雨松不因閒送客誰續虎頭宗寶云禪師道援

道援字汝航福建陳氏子年十五喪母遂棄家野服叩法博山大師已至天臺髙明寺閱臺宗三大部博通教典卓錫於杭之橫山崇禎庚辰馬訥庵陸遜齋延至平湖乙酉返橫山後復以馮兼山之招偕其法嗣夢破憩息耘廬寶雲林二十餘年竟示寂於此有詩文語錄行世

雨宿蓮華峯無門庵

仄徑入雲峯庵居翠防重霧深疑隠豹木老聴吟龍澗雪分春筧山糧任宿舂坐餘淸夜杳林外數聲鐘蜨庵上人覺

覺字夢破仁和人俗姓江名浩字道闇少負才名豪宕自喜與孫元襄胡彥逺輩爲忘形交皆當時名士嘗獨遊郡西樂其幽勝遂挾琴書挈妻子居橫山之麓題曰蜨庵每當風月閒夜薄酒命醉登望江山徬徨起詠不輟晚年遂棄蜨庵從援公薙染爲僧隨至平湖後復從雲門禮公受具名濟斐號日用往來江淮戊子冬坐脫於佛日寺同社諸子建塔靈隠五寺橋之西裒其遺稿曰蜨庵集道信弟過澗西出扇索詩時五嶽上人亦來同遊

泠泉有佳味慚予只獨嘗君輩忽飛來與我同徜徉天若爲爾媚花若爲爾香奔泉與怪石爲爾贈蹶張人生逐塵网何處不堪傷樂此登臨趣勝彼南面王吾弟士之狷嶽公僧之狂我乃癡絕人狂狷兩無當悠悠斯世孰爲侶惟有靈山片石堪與語吾弟今年四十矣前此三十有九年不知防年對山水往事那堪憶來緣猶可止願以三十年爲期同吾澹蕩煙雲裏七十以後活猶死或山或市姑聴子君不見嶽公年未及壯室閒放己過三千日

贈馮兼山

自放春閒三十春不將花幔換車茵林廬妙得顚迂筆風調疑兼晉宋人白足時來揮麈尾靑松手種作龍鱗髙名久在堪招隠再拜藏書弗敢塵

友人宿山閣

新筍成竿人饌希荒畦才剰防莖葵山家何事堪畱容江閣髙眠聴子規

喜劉嘉符下第

得失於今易地觀吾將鬥酒賀劉安碧翁能解幽人意放爾歸來理釣竿

題秋雪庵

幾年河渚漾淸秋最愛宗公白雪洲今著袈裟何所事仍來洲畔作閒鷗

國朝

天童和尙徳容

徳容號費隠閩人少孤出家得法於密老和尙開堂黃蘗歷遷蓮峯法通崇禎戊寅主席海鹽金粟復退居黃鶴峯顏曰直指

國朝順治初木陳石奇二和尙請繼席天童時擁眾千餘防叩激揚宗風大振楊廷鑑貽詩有五峯今日髙天下萬指都教拜下風之句後居超果徑山維摩堯峯十八年示寂福嚴年六十九著有語錄及漁樵掛瓢等集

和澄靈法師山居韻

因僧問我西來意報道山居不計年看兔籬邊云拭磴敲藤石上樹摩肩勤鋤小圃除黃甲閒拾枯枝煮白泉防事明明誰可語只應髙枕臥巖前

林古佛通奇

通奇字林野四川人十嵗薙染十九南遊徧歷講席丁夘掩闗平湖徳藏寺一日失足墮樓大悟遂破闗走姑蘓見悟和尙於淸涼庵隨入天童人稱林古佛後從悟至嘉禾寓黃闇齋素園中受付囑焉乙酉主法天童通峯頂衲子奔趨冬夏布衣艸履備歷艱苦塔於太白玲瓏巖

別嘉禾黃闇齋譚埽庵汪曽城諸公

兩載邨居意始舒綸竿未許下沮洳而今舞棹浙東去太白潭深有巨魚

挽周君謨

昔年曽共詠梅詞誰料幽香冷一池今日重來堦下立難將涙眼看空枝

靑蓮禪師

禪師號浮石姓趙氏世居虎林移居平湖父老無子禱神得生生後家業漸凋十三嵗不茹葷十九父母欲爲完娶嘆曰此時不行他日難脫矣遂至普陀禮紹宗禪師薙染三月卽歸省親爲泣絕乃育髮日閱釋典一日在母前講說因果母曰汝旣決志出家但無逺去由是復薙度受雲棲蓮大師戒隨湛和尙開講海鹽天寧結剎秦山復隨至嘉禾東塔後往海鹽鶯窠山養親喪畢赴東塔請復上天童後隨本師密雲和尙至嘉禾黃履素園舉拂授之履素曰予昨夜夢小園池中開五色金蓮乃應今日付浮大師豈不異哉是冬退居平湖靑蓮寺復往報恩終焉

防金粟本師密老和尙

日腳垂來雨腳收防邨晴樹引孤舟問津曽未迷前路到寺疑如見昔遊桑鼓逺聞金粟外海光直射石鷗頭幸生斯世逢斯老得入拈花第一流

送一拙歸徑山

白雲堆裏冷難辭鏈得身心百不知試問淩霄峯頂月何人先見上松時

送聚之遊黃山

七十二灘一客舟上崖不必問徽州白雲成片風吹散三十六峯多露頭

落梅

零落枝頭春已窮或沾泥土或飄空莫言桃李多顏色盡在東風防日中

山居

門前一徑向雲開萬壑千崖腳下來行到翠微深絕處數聲啼鳥喚人回

髙庵道人宗泰

宗泰字古笠平湖徳藏寺僧受法於費隠老和尙時喜濡墨作顚艸或作小畫後復往徑山髙庵自稱髙庵道人柯魯山謂其詩凡三變而益進有閱世堂稿

苓山夜話【時天童報恩二師應召入京】

春日思雙徑苕溪取道還十年勞夢寐兩度到苓山庭柏依然古苔花似舊斑近聞雙詔下何處有人閒

無垢寺【在天目之麓梁昭明太子繙經處】

一徑當門細無人竹戶開古藤緣殿角老柏舞荒臺日射松鼬走林昏石虎埋斷碑橫古道繡徧六朝苔

懷髙庵

髙絕懸崖處吾廬向此分鳥啼寒磵竹樵語石牀雲樹裏江光逺中岱色紛夜深羣動息天籟定中聞惟仁上人還日本兼呈同門黃蘗和尙

孤帆縹緲日邊來積水波濤一望開云近石焦連合島气蒸天柱擁蓬萊山王艸長靑駝出海國花明白象回萬里扶桑心印在從教華夏起風雷

次友人海內住山翁韻

敢叨海內住山翁無用何妨立下風竹榻穏眠鼾似虎松橋閒眺杖如龍白揺絕壁千尋瀑靑惜當門三四峯滿架瑯函看不盡啼殘黃鳥碧蘿中

寄懷虞山髻珠頭陀

南疇水湧尙湖平天畔茅堂傍日明半榻琴書髙士傳滿林松竹道人情披云采術尋虞仲帶雨鉏訪邵平一住千秋忘理亂有時長嘯數峯靑

重登雙徑

六年不上五峯顚聞道松杉防變遷猶有淩霄一片月淸秋仍照法堂前

天目道中

九月風髙白露寒短笻拉伴出臨安亂余山店人家少一路花開秋牡丹

松阿樵者常岫

常岫字蒼林別號懦翁又稱松阿樵者姓鄭其先本浙之黃巖人生京師十五嵗薙染於大千佛寺爲法華老人之孫性沈靜喜讀書與人交無貴賤皆敬禮之所居堂前有古松數株吟詠其下翛然自得如是者三十年徙上房山之邃園再遷良鄕恩寺慕永嘉天臺諸山水思歸老於浙髙澹人詹事居平湖得馮氏舊圃爲北墅割其中一區招之駐鍚名曰籜藪以戊辰八月入園已已七月示寂其詩髙簡衝澹有郊島遺風居千佛寺有祖華堂集聴濤稿寒濤閣稿墨香幢集遂淸堂集住大房六聘山有邃園稿東峯蘭若集寓良鄕恩寺有復古堂稿今僅選其籜藪詩之一二焉

髙詹事澹人得當湖馮氏耘廬舊業分別館一區爲余卓錫地漫賦四章志欣感之意寄詹事

杖錫窮幽徑居然是辟疆愛鷗先浚水馴鶴亟謀糧金粟圍香國曇花落寶牀嗟余遲暮眼煙月近微茫去郭五六里舟行多板橋到門仍隔水入塢不禁樵荇淨波如拭簧低鳥故嬌長林眞得地不枉主人招湖口逺相望松聲靜處聞轉因多痼疾來住此煙雲上藥千年樹嘉苖五色耘儼同香積國與子欲平分學士思歸隠頭陀得遂初紅芽經露輭紺甲帶云舒徑辟鉤衣石池避餌魚漫雲中散地疑是小匡廬

漫興

倩得名園水一灣老梅修竹防重闗忘機且住因鷗狎抱膝成吟待鶴還剰土欲栽蔬脆美新苔任防石斑斕靑靑黯黯君知否絕勝他家大好山

金粟徑

桂乃山之幽胡爲在原野迢迢越溪渚密密敵椽瓦開時仗好風香气自飄灑最惜浪遊子采摘輒盈把眞隠豈用招匪類必久假悠然傷我情婆娑詠其下

籜藪

紫籜解別徑分翠環一區茶煙出叢篁乃在東南隅聞鐘知有僧藹藹望若無過橋見蔬圃沿泉問灌夫此僧何所似云是一枯株落盡余枝葉亦少好皮膚

靈隠

越嶺來探海內奇湖光山色兩相宜泉流不異臨川日石老猶懷未鑿時魚梵悠揚淸曉發綺羅雜遝夕陽遲新逢宸翰褒巖壑千古雲林道可期

南髙峯無門洞追悼敷先大師

四十餘年懷此地今朝親上碧峯頭攀藤誤入無門洞恍見當時老比丘

將之檇李畱別霽和尙

當湖名勝足煙蘿師本生居我後過縱有園林堪隠遁爭如杖履共婆娑長安路上相逢晚雁宕山前結念多不識何時能返棹江幹立待老頭陀

山道人行深

行深字山年自稱山道人居平湖北郊曲水精舍有寄寄吟

局老貽詩次韻

世路多岐折勞生未有涯喜君來竹戶同我飯松花晝靜忘談麈溪喧過釣槎閒身遊物外煙樹望中斜

邨居

不住山居與水居閒棲樹下卽吾廬窮陬地逺人煙靜好夢宵回月影虛破俗攜鋤栽剰菊試閒燒燭讀焚書從他晦朔頻更序自嘆年來與俗疎

訪沈補石不遇

野色晴開天气和雙溪溪水碧於羅詩同白也還耽酒書繼羲之可換鵞四海交遊名下士半生磊落市中歌尋君正欲論心素芳艸衡門空我過

南嶽道人元琳

元琳字氐庵乙丑至平湖止於徳藏寺自言溫州人從兵閒居數年復自海外來紫髯綠眼偉岸人也其全稿未可得姑錄其瓢槁數篇

妙嚴山房小集

小集蕭齋興獨豪蓬門星聚碧天髙曽收蒟醬扶行竹久擲昆吾切玉刀白眼防人懸斗印紫髯許我著方袍少年遊俠渾如昨不覺頭顱巳二毛

超質上人

超質字石璞居平湖曹溪蘭若

秋夜宿三河

黃昏依古岸漁火照沙洲秋滿千山白灘銜亂石流推篷光入枕繋樹影移舟不識誰家子淸歌水上樓冬闗老人通復

通復字文可別號冬闗老人嘉興胡氏子家世儒者多病出家梵誦之餘咿唔不輟於儒家書無所不窺詩宗浣花書法松雪好事家爭乞之晚年遊東粵歸格律益髙曹侍郎秋嶽稱

爲畏友

資福院古柏用少陵古柏行韻

雙林不合生古柏交柯橫掃經臺石伊誰手植自何年拔險亭亭勢千尺地偏在昔失流傳物色人今爭嘆惜再誤田家父老談【里人相傳宋景定問院僧手植恐非】防憎僧臘頭顱白昨秋烽火塞江東煙飛金屋連娃宮百年塋塜徧樵采無復松檟撐髙空爾非不材獨何幸巋然殿角森幡風輪囷竟謝斧斤厄偃蹇翻成霜露功根深豈必求楹棟招提似假神靈重蒼虯蟠攫陰雲歸寒鯨吼答驚飈送一枝亦足供鷦鷯千仭寧爭下鸞鳯擬叩庭前話已陳西來響絕玆焉用

仲書由大梁之雲中二首

布帆連夜發報我太匆匆老覺情難別貧防淚不同岸花迎短櫂江栁作長風莫過侯嬴裏荒涼汴水東皁帽因人重靑樽待主寛路逢南客好暑到北天寒詩卷驕徵槖鄕心熟釣竿秋風上雙鬢知爾渡桑幹

春日松山

小磴容深坐苔連醉客茵晚風松落子晴日艸浮春石逼孤支屋橋危側過人回看雙屐路又見落花新

陸氏西源山舎

興披蓁莽入曲塢倚嵯峨樹黒山魈遁天靑峭壁孤出林鐘磬少揺檻麥葵多一瞬成今昔雍門意若何

答倦圃夏日見懷

不見中林使炎颷月再過興傳詩札到愁破艸廬多曉色開靑雨新涼到綠蘿何當狎猿鶴分榻伴金陀

寄梅邨先生

天曠防鴻羽投林自有眞江湖髙縱酒日月老垂綸黒髮還初服靑山奉潔身秋風再熟未許故侯貧

戊申除夜

擾擾今何夕天涯習俗同發稀霜後艸身逐夜來鴻日赩山云外潮昏海气東那知聫榻地亦有佛燈紅

寒食

懷歸春欲盡忽忽又淸明柳暗遊人路花深帶甲城江帆寧我待石瀬防時平何物禁愁得林鶯囀晚晴同周靑士項東井徐敬可過倦圃五首之二用少陵重遊何氏山林韻時公備兵雲中

舊識穿林徑重尋故壁書一谿平曲檻萬竹莽精廬果熟呼蒼防風晴跳白魚邊鴻多近信彊半慰離居興發傷頭白蹉跎恧問年彊能驕杖履未敢失林泉里社虛軍壘人煙瘦郭田但令吾意適百感莫紛然

懷鶴江客燕邸

春林尙記晚香中短棹頻呼野渡東別涙吳亭斜夜月旅琴燕市渺秋蓬誰傳兵外加餐字醉惱霜前過枕鴻容易風塵銷骯髒侯門少爲布衣通

滕王閣二首

千帆煙火章門市逺水低銜雉堞浮髙閣一登窮戰日宜人多在晚山秋棟雲簾雨飛紅葉估唱漁歌起白鷗吳楚茫茫煙樹外滄桑依舊此江州

秋色蒼茫歸雁急客心揺落大江橫斷碑無復三唐物曲檻多屯百粵兵衰艸衡門髙士裏西山返照落霞城思鄕易作登臨賦急浪長風日夜鳴

送天然和尙還丹霞

出山又見還山日兩地千江一月身熱喝雷驚聾耳客苦言藥盡死心人直提倒嶽傾湫句不動攙旗奪鼓塵歸坐丹霞最髙頂梅花開徧雪前春

將之廣州畱別南雄陸孝山使君二首

淩江南去是羊城崖石谿雲路防程日暮櫓柔迎宿鷺峽中山好逼啼鶯東風冷換徵衣急春艸愁連客髩生眞爲荔枝紅勝玉饕夫蹤迹易紛更

曰歸未遂經時攺問爾何爲更向南急浪長風如可借翠崖丹壑故須探城髙蜃市連靑海山壓蛟宮老碧潭回首兩湖霜夜月一星佛火澹茅庵

酬陳堯夫

重刺寒灘訪舊船踏莎猶記菊籬偏遙林散經時雨廚冷禽窺過午煙杖笠路難揺落後登臨事異亂離前知君未肯論湖海閒數飛鴻過晚天

南華道上口號二首

山上谿連山下田午煙邨店接朝煙回岡復澗多疑誤背後山頭忽在前

輕雲旋合忽旋開好鳥依人去復回七尺短藤圓笠子一溪行過一溪來

石庵師琈

琈字石庵楊姓蘇州昆山人得法於徑山費隱容禪師隨侍甚久出世石門福嚴復主海鹽金粟座下常及千眾頂有肉髻髙寸許天下以石古佛稱之塔在臯亭佛日之瑞初山有法語並詩偈行世遊山寺

挈杖尋山水鞋香二月泥苔深人未到松靜鳥還啼逺嶠隨云斷疎鐘隔樹低薜蘿堪結束斜日掛西谿

癸已秋同午明兄檇李夜話

客中晤客意偏投蕉露虛滴茗甌巳向龍池傳白麈漫同鴛水賦淸秋梧桐葉落砧千里蟋蟀聲殘月一樓坐徹繩牀忘夜永東城曙色急更籌

送古兄和尙住徑山髙庵

髙庵棲隠亂雲中雙徑嵯峨望莫窮百尺寒松侵日月千尋瀑布落虛空竹鑪茶沸黃昬雨瓦鼎香消白晝風定起蒲團猶有籟猿啼虫語濕花叢

萍蹤道人如曉

如曉字萍蹤蕭山人棲隠天臺石梁下晚居湖上往來嘉禾善畫竹有萍蹤道人巖艇艸

春暮

雨過郊原徧落紅柳絲無力系東風春陰何處棲雙燕寂寞梨花小院中

行日

行日字獨明海鹽人有萍遊艸

徑峯天慧山居詩和元栯堂禪師韻

不譚塵世有炎涼靜坐龍山絕校量石室云生渾似玉地鑪火暖灼然香閒吟乍嘯風敲竹髙臥誰吁露結霜幽鳥數聲剛逗巧緑蘿上艶淸陽

通微

通微字萬如嘉興張氏子年十九出家受具歷防名宿路傍聞叱小廝云看汝藏在那里去不覺躍然大悟得法於宻云老人主曹山復住龍池順治丁酉冬示寂

與本徹禪人

防杖尋君偶上臺白雲深處見歸來隔年記得談詩處門外刺桐花乍開

通乘

通乘字石車金華朱氏子廿六嵗棄家受具逺防天童宻老人機契得法繼席金粟宗風頗振出住童光將示寂僧問此後向甚麼處與和尙相見師曰徧界不曽藏僧作禮曰恁麼則向者裏與和尙相見去也師曰莫錯認泊然而逝

簡黃端伯司理

料理荒廚飯甑空深山索處卽空同修書逺寄黃司理愛爾閒紅蓼風

老僧

霜作髭須雪作眉衲衣不怕朔風吹閒拖拄杖過橋去流水聲中訪阿誰

徐斗支

斗支字梁父嘉興萬壽宮道士有蜀道吟荊南雜詠

敍州逢鄕客畱飲

南溪古僰國信宿也相宜月白山當戶風輕水滿陂鳥呼秦吉了藥咀五加皮萬里逢鄕客銜杯話所知

歸舟寄朱子蕃

春江自蜀來半是岷峨雪千里下江陵山山響鶗鴂性琮

性琮字白法嘉興楞嚴寺僧有剰艸

夜坐

新涼微月上雜坐小庭前莫更燒明燭飛蛾絕可憐淨洢

淨洢號願庵原名丁元公字原躬嘉興布衣晚嵗從古南牧雲學佛

題畫木芙蓉

吹徧鯉魚江岸風露條霜蘂一重重謝家池上秋容潤十里長隄間白紅

靜挺

靜挺字俍亭仁和人康熙壬子嵗住錫嘉善慈云興建叢林攺教寺爲禪寺有雲溪近稿十笏齋詩鈔

采薪行

西山日苦貧竹木摧爲薪采薪猶自可邨裏虛無人彌望春郊絕靑艸渾無樹枝托飛鳥廝養小兒大如天紛拏路人捶路邊路人抱頭仰空泣囊中攫去官稅錢船子望之舍船走行船那敢出渡口東邨老媼伏斷垣少婦含涕都不言貿貿逺來誰氏子白金深裹衣帶裏徒卒奪之不肯與奮刃一擊路傍死蕭條百里罕人煙舉目川原倍可憐黃昏陰黯鬼火照淸宵但聞猿狖叫

錢塘懷古

靑丘西郭水連天慶忌孤墳落照偏夜夜海潮飛白馬年年江月度烏鳶越王臺榭愁荒艸吳苑笙歌泣斷煙七十二峯零亂後只今依舊采蓮船

東浦橫連第一橋禦園煙鎖晚風飄櫻桃露重浮金椀楊柳春深度玉簫波湧兩湖漁火亂沙明十里馬蹄驕傷心華月髙樓近郊外靑旗久寂寥

秋雪庵

秋空一片白雲迷夾防蘆花雪嶺齊迢逓梵王宮闕裏曉鐘飛度隔溪西

言

言字文逺號簡葊秀水人弱冠披緇吟詠成什後證心印於忍堂傑公有澗庵艸

過苕帚精舎贈怡中和尙

楓林曳防步猶輕四顧紅黃列錦屏香稻獲殘分鳥啄蒼松積翠引龍經慿防話古追苕帚倩壁題詩作砥硎【壁間晦山和尙東防居士有題詠】愛摘新蔬深欵客不知斜日傍沙汀

禮忍堂先和尙塔

荏苒流光屬夢侵重來墓木拱幽森生機簇簇峯頭見古路條條腳下深旋繞靈幢薦勺水恍於淵黙聴雷音慣拈一喝聾人句个話誰能契此心

木魚頌

靈山要許流通枯木龍吟貝葉風防度斜暘敲不盡滿庭新句落花紅

陳

字白浮嘉興萬壽宮道士有榔梅居詩槁寄鄭子擴

暇日相期蕭寺東別來三月巳秋風朝來載鶴船人報極浦芙蓉防處紅

墨禪師銘起

銘起號墨庵文學沈中畏孫原名起字仲方於東禪寺出家好遊覽著書甚富嘗曰明之亡不亡於流冦而亡於廠衞因撰明書絕筆於成化十二年秋始設西廠又學園集八卷續集一卷宗門近鈔二卷康熙壬戌病歿越明年曽學使王孫塟於東禪寺之東南隅

三噫歌【有序】

溪上計起三先生自號爲蘆中老人抑聞蘆中人之風而興起者乎抱道終身賫志以歿墨子起有感焉爲賦三噫之歌

噫彼蘆中人遇玆漁父不以蘆中老亦惟漁父噫惟今之人兮漁父爲誰宜終老於蘆中兮沒世以無知沒世以無知噫

噫我行蘆中經春與冬鼓枻中流將安適從噫惟今之時兮此老爲誰感蘆中之茫茫兮一往其莫追一往其莫追噫

噫東溪有蘆西溪有蘆溯遊從之爲有爲無溯洄從之非夫斯夫噫又烏知其所之兮曽不我思庶蘆中以爲期兮朝亦以爲期暮亦以爲期噫

南都行

君不見南都形勢何其雄九門天闕淩鴻蒙又不見長江汗漫千萬里江流直接蓬壺宮髙帝精靈尙慿此龍翔鳯舉紛來同我行正值秋風老夜報羽書天未曉壯年伏櫪徒悲鳴擬將投匭長安道長安健馬【指當國之姓】食粟肥長樂歌鐘待漏稀滿堂窈窕矜神麗別樣新裁大內衣龍灣鼙鼔江波急秦淮弦管追遊集司馬【阮大鋮】庭前傳殺人中書門下招舶客犀貝瑚不計錢鮫人緬人貢奇特此時離宮門始開沈沈紅日鳯凰臺永巷宣傳桑落酒洛中忽報媫妤來掖廷眞僞難陳說俄聞帝潛東浙乘傳京師臨百僚東宮舊臣驚防是日衝人歸內廷頃刻神龍變爲蛭微蛭拘囚龍莫稽都人肝腦爲摧裂只今淮甸誰最尊名藩乘障比云屯出入不由天子詔黃金塡咽通侯門江南江北如敵國史相【名可法】孤軍不遑食精誠訴天天莫聞一似汾陽閒廢日國法可刑犴狴髙空傳龍種尙垂髫天家疑案懸九鼎旅人一夕顏爲凋

送倪鴻寶先生入都【詔進兵部左侍郎兼翰林學士】

聖朝方側席兵事重兼文司馬平邦國非熊獵渭濆韜鈐今用老朋黨爾離羣此後煩神算無忘宵旰勤

廣陵寓中

海陵太守陳函白貽我南金十二鐶逆旅由來非細故商歌爲爾一開顏秦中冦盜兵戈際薊北風塵夢寐間只合傾囊同客醉賣漿屠狗未曽閒

平沙歷歷下橫塘遙憶幽人水一方旅次相思余縞帶春來香夢浴鴛央昆侖夜曲誰消息湘漢遊雲自渺茫依舊孤淸慙窈窕滿庭寒玉到琴牀

檇李詩系卷三十三

欽定四庫全書

檇李詩系卷三十四

平湖沈季友編

三國吳

義姑陸郁生

陸氏績之女生於郁林名郁生海鹽人年十三適同郡張白白溫弟也素有才名溫因使蜀大帝恨之以事幽溫白亦坐廢謫死異郡郁生嫁甫三月以苦節終姚信有表稱之曰郁生少履貞特之行幼立匪石之節婦禮未卒遭羅家禍抗聲昭節義形於色冠蓋交橫誓而不許奉白姊妹之中踏履水火志懷霜雪義心固於金石體信貫於神明送終以禮邦士慕則臣聞昭徳以行顯行以爵茍非名爵則勸善不嚴故士之有誄魯人志其勇杞婦見書齊人哀其哭乞防聖朝褒以義姑之號以厲兩髦之節則皇風穆暢士女攺觀矣

吳趨行

繭滿蓋重簾惟有逺相思藕葉淸朝釧何見早還時南齊

賢娼蘓小小

小小一名簡簡名倡也居嘉興縣南死卽葬此人呼爲賢娼巷墓旁有大井舊生雙桃宋紹興初衣白以出人多畏之因鎭以塔後宋路分行天心法以驅之遂不復見向傳小小居錢塘墓亦在錢塘然據唐人諸詩俱云在嘉興宋司馬槱才仲初在洛下晝寢夢一美姝牽帷而歌曰妾本錢塘江上住花落花開不管流年度燕子銜將春色去紗防陣黃梅雨才仲愛其詞因詢曲名云是黃金縷後五年才仲以子瞻薦爲錢塘幙官爲秦少章道其事少章續其後詞云斜插犀梳云半吐檀板輕敲唱徹黃金縷夢斷防云無覓處夜涼明月生南浦頃之復夢美姝迎笑曰夙願諧矣遂與同寢自是每夕必來不逾年才仲得疾而死死之日有見才仲攜一麗人自湖上登舟云或曰宋有蘓小娟亦名小小墓在錢塘槱事蓋小娟也詳見七修類稿

西陵歌

妾乘油壁車郎騎靑驄馬何處結同心西陵松柏下宋

女給事沈氏

沈氏稗史彚編云秀州人聰慧能屬文少選入宮爲給事中孝宗嘗試六宮守宮論沈文最佳其發端云甚矣秦之無道也宮豈必守哉上恱擢爲第一弟溥爲貢士就試春官沈贈以詩時競傳誦之其餘詩詞不多見或云爲明孝廟時宮人未知孰是

贈弟

自少辭家侍禁闈人間天上兩依稀朝隨鳯輦趨靑瑣夕捧鸞書入紫微銀燭燒殘空有涙玉釵敲斷竟無歸年來望爾登金籍同補山龍上衮衣

蔣廿二孺人

蔣十八居士與其妻廿二孺人皆海鹽人日誦大乘經四十年同日更衣焚香書頌而終居士頌曰這个幻身四大合成今日分散各歸其根諸幻旣滅灰飛煙絕如空中風猶碧天月旣無障礙又能皎潔一切永斷無復言說孺人頌錄於左

頌語

看過蓮經萬四千平生香火有因緣西方自是吾歸路風月同乘般若船

法云尼正覺

正覺海鹽人樞密郭三益之孫女適雲間葉氏早寡誓節爲尼居法云庵能詩有一絕載邑史絕句

春朝湖上風兼雨世事如花落又開退省閉門眞樂處閒雲終日去還來

孫夫人

孫夫人秀州鄭文妻也文久寓行都孫多寄以閨詞一時傳播酒樓妓館皆歌之

詠雪

朱樓向晚簾開六花片片飛來無柰燻鑪煙霧騰騰扶上金釵

元

貞母禹淑靜

禹氏名淑靜字素靖吳守正妻居崇徳石門鎭元季苖獠之亂亟與夫撡舟以遁苖及之叱淑靜止淑靜度不免遂抱幼女投水死明日得屍僵立如生槁葬其地守正入越亦死兵間遺孤徳昻無依去金華山中爲僧後渡錢塘省墓宋學士濓序以送之稱其至孝有儒行防修元史徳昻入京以母死事告於史氏遂得列傳歸廬母墓榜曰白雲先壠鎭人表爲貞母阡徐一夔有記胡奎有詩云石門山前箭如雨朝別良人暮爲鬼石門山下百尺泉一日身死名千年至今石門山下路烈婦人稱禹家墓墓前斜日一僧歸卽是當年十嵗兒又明初徳祥法師詩云雙樹不單伐土中無怨根雙魚得一网水中無怨魂石門水不防不著無義金石門墳不髙凜乎三尺刀

傷亂

何處行避苖破船觸枯荇不如水底魚翻身入淸冷芙蓉妓

嘉禾張司令亡其名富而好禮慕楊鐡崖名往迎之鐵崖謂其不知書弗應司令乃延鮑恂爲師受業焉後迎鐵崖乃往席間以妓奉酒妓名芙蓉酒名金盤露鐵崖題句妓卽應聲答之鐵崖撫掌笑曰妓能文其主可知矣辭去時司令出米滿載送之云是鵠糧鐵崖素愛鵠不能卻隨訪顧阿瑛召瑛之鄰人貧者分給之而去又楊至嘉禾貝廷臣以書幣爲乞吳越兩山亭志並選諸詞人題詠楊卽爲命筆稿將就夜已過半俄門外有剝啄聲啟視則皆嘉禾能詩者也率人人持金繒乞畱選其詩楊笑曰生平三尺法亦有時以情少借若詩文則心欲借眼眼不從心未嘗敢欺當世遂運筆批選止取鮑恂張翼顧文曄金炯四首謂諸人曰四詩猶爲彼善於此諸什尙須托胎耳然被選者無一人在諸人相目驚駭固乞寛假得與姓名至有涕泣長跪者俱揮出門外閉闗藏燭曰風雅掃地矣

答楊鐵崖

芙蓉掌上金盤露【楊】楊柳頭邊鐵笛風【妓】

明

宮正司女史黃婉

黃氏名婉嘉興永樂鄕人【後析秀水】父永生婉有異徴幼敏慧通詩禮善文詞洪武中選入宮爲宮正司女史洪熙元年以年老奉敇放歸有司嵗給米帛宣徳八年卒葬秀水列字圩楊家村有詩一帙皆歸後所作嵗久蠧蝕不全可讀者僅十餘首載在族譜故選錄之

孤松

孤松生幽磵落落蒼龍骨可憐托處卑掩抑幹霄質蕭艾在崇岡春風气蓬勃不有嵗寒心寧似千年物

還家作

憶昔辭家四十霜嘗攜彤管侍昭陽防班夙負君恩重退老還霑聖澤長弟妹相親眞乍識庭幃何處更堪傷宮妝白髮歸來女紫袖空餘惹禦香

遊仙詩二首

東皇夜宴水晶城玉樹瓊葩相映明鶴背坐看波底日酒曛風細露華淸

碧海芙蓉五色開仙娥分瓣列妝臺身同蝴蝶多遊徧不是南華夢裏來

朱孺人妙端

妙端字靜庵詩緯又作令文字仲嫺海寧人永宣問尙寶卿祚次女歸光澤學諭周濟後因海溢移家海鹽故淑秀集及明詩粹明詩妙絕俱作海鹽人年八十餘終閨閣著作之富無過靜庵者有詩集十卷遺集五卷雜文史論五卷時稱爲女中詩豪以所配非偶每形諸吟詠嘗讀易安詞題云一代才華眞可惜錯將閒恨寄新詩籬落見梅云可憐不遇知音賞零落殘香對野人又某使君有一靑衣曰寒梅妻亡欲圖再娶靑衣過靜庵泣訴靜庵曰吾能止之因題一絕於扇令持視使君云一夜西風滿地霜麤麤麻布勝無裳春來若覩桃花面莫負寒梅舊日香使君感其意遂不復娶其詩才致淸贍聲調遒健平平舒寫自然嫻麗無愧名媛矣

采蓮曲

五月薰風至輕舟出南浦不愛蓮花紅惟采蓮菂苦君去不思家妾愁如亂麻紅顏易憔悴惆悵不如花

讀鸚鵡賦作

誰云禰正平剛傲而慢侮載讀鸚鵡賦忠誠照千古淸音悲且和覊愁益淒楚阿瞞肆梟雄直視何足數黃祖駑下材焉能與君伍玉碎眞可嗟珠沈竟何補鳯鳥攬徳輝賢人相時輔天地正昏防君禍良自取不見商山翁深藏避豺虎

白門懷古

炎精已熄兵戈起漢苑靑靑艸千里長安日晚歌布乎金刀血染權臣死奉先本非王佐才忠言棄斥成嫌猜區區豈是老瞞敵孤城坐守眞堪哀白門已下身將戮揺尾求生尙何欲座上應無大耳公鴟鴞又啄姦雄肉扁舟我來事已非登臨懷古徒傷悲淒涼遺迹不可問荒煙落日號狐貍

春睡詞

茸茸芳艸含新緑露井夭桃錦云簇石防幹外早鶯啼又喚春光到華屋綺花影揺玲瓏玉人夢破春溶溶雲鬟半軃鳯釵滑枕痕一縷消輕紅香汗輕輕透衾濕含情欲起嬌無力海棠庭院鳥聲和睡足東風一竿日

從軍行

束髮從飛將長驅下玉闗秋霜明寶劍朔雪擁雕鞍曉角邊城苦悲笳旅夢殘何時淨疆場歌吹入長安

平望舟中卽事

獨坐篷下挑燈憶別離旋沽平望酒細詠魯公詩【唐顏魯公有登平望橋詩】逺寺鐘聲動孤村月上遲含愁緘尺素慰我北堂思

客中偶成

異鄕久爲客風雨阻歸程逺岸數峯碧孤舟一葉輕篷殘燭在煙樹早鴉鳴坐待東方曙依稀見海城

題明因尼寺陳後主所建

六代興亡似擲梭空畱尼寺傍山阿殘碑猶識金仙事國破誰傳玉樹歌繞屋煙霞供笑語一龕燈火隔松蘿由來陵谷皆遷變湖水依然自緑波

題探梅圖

一笻秋老踏蒼苔爲有南枝繞徑開小磵風輕歌影瘦孤山雲暮冷香來尋詩曽共巡檐笑問酒還同步月回今日重過防惆悵翠禽啼處獨徘徊

金陵懷古

石城風起浪聲齊六代興亡動客思吳苑落花啼杜宇宋臺荒艸走狐貍殘香猶染胭脂井遺恨空傳璧月詞誰道鐘山佳气歇眞龍又見起鐘離

吳山懷古

萬里中原戰血腥宋家南渡若爲情忠臣有志淸沙漠庸主無心復汴京北塞春風啼蜀魄西湖夜月照瑤箏百年興廢空陳迹回首吳山落照明

春雨

濕云漠漠雨如絲花滿西園蝶未知金屋曉寒鶯語澀畫樓春晚燕歸遲宮桃有恨啼紅淚煙柳多情斂翠眉檀板金尊久寥落孤城愁聴角聲悲

湖曲

湖光山色映柴扉茅屋疎籬客到稀閒摘松花釀春酒旋裁荷葉制秋衣紅分夜火明書屋緑漲晴波沒釣磯惟有溪頭雙白鳥朝朝相對亦忘機

夜坐

吳蠶初出悄無眠數盡更籌覺暮寒柳色弄陰春已暝角聲吹月夜將闌金鑪火冷沈煙細羅幌風生蠟炬殘獨坐空庭望銀漢碧天如水露溥溥

采蓮曲

采蓮復采蓮水深淸見藕欲折紅芳枝緑刺傷儂手

惜春

掛樹遊絲旖旎撲簾飛絮輕狂杜宇喚將春去小桃落盡紅香

柳枝詞

樓外春風吹柳枝枝頭新月鬭蛾眉緑陰畱待昏鴉宿莫折長條贈別離

吹簫士女

侍寢昭陽下直回紅蕉花底獨徘徊鳯簫偸得棃園譜閒向深宮奏落梅

遊仙詞

洞天春暖碧桃芳瑤艸金芝滿路香吹徹玉簫天似水笑騎黃鶴過扶桑

長信宮詞

長信深沈天路遙玉階涼露濕宮袍不辭團扇輕拋擲雙燕俄驚別舊巢

虞姬

力盡重瞳霸气消楚歌聲裏恨迢迢貞魂化作原頭艸不逐東風入漢郊

竹枝詞二首

西子湖頭賣酒家春風揺蕩酒旗斜行人沽酒唱歌去踏碎滿隄山杏花

橫塘秋老藕花殘兩兩吳姬蕩槳還驚起鴛鴦不成浴翩翩飛過白蘋灘

病中作

夜剔寒燈夢不成擁衾危坐到三更不知何處吹羌笛落盡梅花月滿城

秋日見蝶

江空木落雁聲悲霜染丹楓百艸萎蝴蝶不知身是夢又隨秋色上寒枝

閨怨

啼鳥驚回曉夢醒起來無力倚銀屏蛾眉未得張郎畫羞見東風柳眼靑

春蠶

桃花落盡日初長陌上雨晴桑葉黃拜罷三姑祭蠶室漸籠溫火暖蠶房

染甲

金盤和露搗晴霞紅透纎纎玉筍芽翠袖籠香理瑤瑟緑陰新綻海棠花

虞節婦嫄

虞氏名嫄海鹽人孝亷勲侄女也幼通文藝年十六歸董湄兩月湄暴死嫄哀慟欲絕嘆曰我不從官人死得復見官人如生者庶長瞑乎乃自述其夫狀貎募工刻畫而自雕繪之旣成大哭曰官人今果如生矣具酒炙饗之寢興盥櫛裘葛更襲無異生人久而有靈顙忽蔌蔌出汗兩袖時舉湄父以爲怪投之火嫄遂郁悒而死許雲村爲之立傳有詠物絕句十餘首

詠菊

移種春苖愛防周柴桑無主爲誰秋寒芳甘抱枯枝萎羞墜飄風逐水流

詠竹

自矢貞心古井泉淸寒徹骨自堪憐相看嵗暮靑靑色歷盡冰霜戴一天

彭夫人淑慧

彭氏名淑慧嘉興人比部輅之女大理沈華繼室

秋閨回文

秋江度雁逺鳴孤景寂霜天曉宿烏愁舊戀深時憶妾別新傷劇日思夫樓憑攬鬢羞凝翠鏡舞窺人怯防朱浮靄盼殘淒想結修睽信羽落闗楡

王烈婦月妝

月妝海鹽向升妻早寡矢節姑欲以從子爲後月妝泣曰吾死今其時矣遂自縊嘉靖戊戌嵗也絕句二首

孤燈一盞照空房四壁蛩聲欲斷腸休怨淒涼眼前事自燒前世斷頭香

平生節孝兩無成遺笑人間作話名寄語湘君賢姊妹東風回首莫闗情

曹氏

曹氏平湖人適諸生陸大礽夫赴省試病革寄夫一絕而卒沈懋孝爲立傳

寄夫

金風吹散碧天云雞骨支牀體似焚夢想吳山無限恨對人含淚惜劉蕡

張烈女

張氏嘉隆間秀水張組女居常與女伴好稱述古烈女節孝事年十四許字同邑諸生劉伯春春少負才名未娶卒女聞變號泣截發誓不更適自爲詩哭之足不逾閫口不茹葷三年服闋卽絕食旬日死時年二十舅姑迎柩合葬焉

哭夫

妾身未識良人面良人何事先云亡想應胸有五車史地下召作修文郎妾欲從君卽殉死垂白舅姑猶在堂小叔呱呱方五月伶仃𦇤褓殊可傷妾本儒家寒素女感君一聘守綱常妾身不比雲間月三五團團未防缺妾身不比天上星永夜明明旦垂滅南山有石𨿽云堅錘鑿相攻遽殘囓長江有水固云直百里之外路回折千秋萬古無攺移此情此義何休歇妾非矯性以干譽身心自矢無淄湼終期叔兮三嵗彊妾當一死來君傍陸聖姬

聖姬字文鸞嘉興陸太守女適周槪鬱鬱不得志有詩集王端淑謂其詩景色疎快气味淸芬名列十六名姬宜矣

和人山居

石徑苔封客到稀林深白日掩柴扉攀蘿飲澗猿常出認嶼盤云鶴欲歸竹裏泉聲喧藥碓簾間嵐气濕荷衣杖藜徐步尋詩去一路春風入翠微

新秋

乍宜涼思袖襟中云物窺人似不同逺岫著煙矜夕翠倦荷摧露脫秋紅稍將蕭索添文致漸益淒其與病容忽憶夜來山月上一聲絡緯出花叢

西樓梧月

緑野堂西百尺樓梧桐揺月一天秋夜深獨坐淸如許空翠滿身涼月流

桑貞白

貞白字月姝嘉興人隆萬間布衣周履靖繼室纂組之外畱心典籍先後倡和數百餘首刪繁擷精得十之一二題曰月窗詩稿茅鹿門序之閫範淑懿撫前兒如已出有一女適程之逺初婚旬日程以宿疾死女盡屏服用哀哭勿休守制終焉崇禎間有司聞其事於朝立坊旌表有女若此寧非母徳所致乎王端淑曰人謂襄陽詩如淸溪白石疎柳幽蕉淸矣未免於薄嗟乎襄陽之厚人未知也讀月姝詩當自得之

春雨

三月風光好渾銷一雨中苔生延座碧花落隔簾紅啼鳥枝頭澀遊蜂葉底空應知春夢斷鍼綫總無功

采桑

四月桑郊緑貧家蠶事忙一筐芳艸露兩袖落花香

山居

山居寂寂俗塵稀石徑云封晝掩扉摘蕨拂煙攜鍤去采芝帶月杖藜歸疎花傍檻紅侵榻流水臨門緑繞磯風景幽閒堪入畫半林晴旭翠嵐微

春夜

更防獨坐斷啼鴉起憑防桿望斗斜好句忽成情思洽梅花和月上窗紗

春繡

一番風雨動春寒庭畔棃花已半殘燕語隔簾人寂寂金盤滌手繡靑鸞

五云仙女謝彩

彩字五雲秀水人謝彬吾女相傳爲璇妃三女臨凡年十四柔肌纎質不勝綺羅艷冶之態目爲神人適雲間丁七郎未防尸解而去丁後亦不知所終詩緯云讀五云傳至羣仙夜集侑觴髙歌使人有淩雲之想十二美人之稱惟五雲幻甚

遊仙

香風吹下蕊珠宮路遇巴園對奕翁笑問先生何處去楸枰移在玉蓮峯

贈丁生

三生一笑舊姻盟石畔桃花月下笙惆悵滄桑經防變於今才了昔年情

煙雨樓

春風遲我一登樓紅染夭桃緑未稠百里練光煙細襯四圍曉色雨初收漁歌每自蘆中起畫舫還從云外遊我欲騎鯨從此去須知直北是瀛洲

瑤簪擊玉缶歌

金烏旣墜漏箭頻城頭月掛銀粼粼流光照我四座賓贈我以酒歌陽春憶昔瑤臺防羣眞云璈玉磬俱列陳旣諷丹籙復淸論天花四散縈我身於此一別淪海濱宿緣未斷旋謫塵厄滿二九始締姻桃花繞洞空白雲白鶴怨我未返輪靈臺鬱結思未伸庸知鸞馭俄相親際此良夜逢故人畱連莫惜傾玉樽須防展我眉上顰從此碧落與淸津時修尺一通雁鱗何當解縛重作鄰淡掃蛾眉朝紫宸

沈恭人紉蘭

紉蘭字閒靚秀水大防黃承昊室封恭人著有效顰耡隠賓廬諸稿時閨秀工近體者比比閒靚獨喜作古詩不爲平熟之調七言亦彷佛溫李彤管之盛萃於一門如桐城之方吳江之葉華亭之張檇李之黃皆近代所希有也王端淑曰恭人賦性精敏才藝冠世女紅中饋間如振防發落惜未見其全集未免有湘蘭楚橘之悲

褉日懷黃皆令卻寄

麗日念古集樂事競水嬉緬思淸川上士女介新禔秉蕳散芳沼踏靑膩紅縭洛陽油花卜開元撲蝶戲蘭亭聚昔賢文士掞華辭昻首雲中錦恵我曲水詩

春艸篇

錦褥襴云繡天地瑤田鋪月迷花魅倚偎香魂展寸心翠鎖紅閨怨女思驪山漳水靑無情結風鞶舞空英英冶遊欵襪私香气沙畔鴛鴦接紫莖旖旎輕揚媚蜂蝶膩滑纎腰開笑靨鬭芳偸贈小鬟奇輸卻斜眸揉碧葉露流荊圃曉銜珠荒煙連雨通楚巫長亭助柳悲離別閱盡年年恨始枯

次外君寄懷

懶性或成癖偏愁往返頻牛衣思舊淚馬首恨羈身故國梅舒萼江幹柳報春畫樓今夜月同照別離人予自已巳春從宦時仲姒陸夫人以小不得靣別及予歸自中州又再秋矣聞姒又抱屙賦此代面【仲姒所居有夢蓮堂】

防年萍絮屬他鄕豈羨維藩向洛陽才到故園憐姊妹又添新淚濕衣裳庭前梧葉經秋老夢裏蓮花隔院香別況不堪常閉閣碧山風雨自淒涼

歸途風雪

寒雨瀟瀟掩暮扉長途客裏怯單衣無端燕子磯頭夢繚繞隨君到處飛

早春憶外

映日初花隔檻明春風嬝嬝透寒輕傷心怕聴枝頭鳥莫向王孫歸路鳴

悼柔卿遺扇

物在人亡空自悲淚痕時共落花垂泉臺若有回峯雁寄我衷腸知不知

悼葉瑤期

姊妹才髙各不羣餘音獨惜小蠻裠一償詩債遊仙去紫府瑤臺鎖碧雲

幽魂淸韻亦生寒彷佛芳姿夢裏看庭際月明人寂寂宛然吟詠在闌干

題寒山文夫人畫菊

問奇十載系相思白露懷人又此時陶令有情君有筆共分秋色在東籬

黃淑徳

淑徳字柔卿秀水人葵陽先生幼女適屠氏早寡有遺集一卷按邑志淑徳太學正憲女適文學屠耀孫早寡遂奉竺幹之教卒年不滿四十著遺芳艸

秋懷

寂莫不禁秋淒淒獨倚樓露凝砧欲動風冷扇初收徵雁驚殘夢吟蛩引暮愁多情外月斜影到牀頭

詠雪

同云密密四山圍凜冽寒風撼竹扉萬樹有花蜂不采三山無路客行稀窗間夜坐衣嫌薄鑪到更深火自微惟有煙波江上月漁翁猶帶滿蓑歸

秋暮寄懷孟畹

孤館蕭條落葉紅故人遙隔水雲東追思往事渾如夢轉覺豪華總是空徑艸亂垂猶帶露庭花漸老不禁風愁懷縷縷憑誰訴閒倚防幹數斷鴻

七夕

鵲駕成橋事有無年年今夕防星娥時人莫訝經年隔猶勝人間長別多

沈鳯華

鳯華秀水人修撰自邠女未嫁卒

暮春悼先太史

寂莫當年歌舞臺把杯人去漫徘徊可憐荒卻三條徑爛漫春花只自開

項孺人蘭貞

蘭貞字孟畹秀水太學黃卯錫之室著有裁云艸月露吟寒山陸卿子爲序其詩最工寫景淸婉有致臨沒書一詩與卯錫訣別曰吾於塵世它無所戀惟云露小詩得附名閨秀后足矣如幽人心賞間翛然弄秋月晚風吹月上孤鳥帶云還檻外繁花隨意茂夢中芳艸傍愁生野鶴閒雲身外伴落霞飛鶩景中禪惟有秋風解人意故吹魂夢到君旁爲語王孫須努力閨中應不悔封侯俱集中警句也武林徐野君曰三吳閨秀自陸卿子徐小淑而外不得不以此事推君王端淑曰夫人玉碎珠沈猶惜詩之不傳豈蛾眉凡質乎風淒月淡鳥怨花愁中無三寸枯毫徒爲七尺土木矣選其諸詩音節淸潔居然名手

揚州野泊

長林日暮行人少淮揚古渡聞啼鳥閒雲來去數峯靑極浦寒煙浮樹杪岸闊潮平一雁過木蘭舟蕩采蓮歌荒邨漁火半明滅新月如鉤映薜蘿忽聞野寺疎鐘動蘆葦簌簌江風送徘徊枕上意如何城笳吹起江南夢

聞雁

明月照蒼苔橫空一雁來影翻飛葉墮聲帶晚風回塞外徵人思閨中少婦哀坐憐砧杵急嘹唳又相催

過天竺

嵐气侵衣袂輕風拂鬢鬟徑深芳艸合林靜落花殷人集煙中寺僧歸樹杪山﨑嶇探勝槪贏得此身閒

移居別舊捨

十載相依處今宵忍別離小窗明月夜深院畫眉時去去愁無路行行步較遲庭梅解人意落盡最繁枝

憶懿卿佩瑱兩姑闗中

秋半梧桐葉漸殘函闗西去路漫漫同懸明月三千里獨倚西風十二防庭際有花零玉露天涯極目靑鸞遙思此夕深閨侶空憶江南夢到難

秋宮怨

鵲鏡慵開塵霧防笙歌遙度粉墻東瑤堦夜散梧桐雨紫禁秋髙荷芰風鳯輦不來花闇淡羊車何處月朦朧此生難識君王面玉腕年年系守宮

題秋江送別便面

送別空江上涼風滿客舟離情同岸柳揺落不勝秋

答趙夫人寄慰

乍得山中信挑燈憶昔期別來空有句彊半悼亡詩

春盡

片片紅英落盡萋萋芳艸欲迷暖風忽送春去深院無人鳥啼

南歸贈別兩姑侍二尊人在闗中

東風吹雁各分飛柳色靑靑戀夕暉此去影娥池上月照人千里一帆歸

送周夫人歸松陵

目送飛鴻無那愁西風颯颯水悠悠可憐垂柳多揺落難向秋江挽去舟

詠梅

冰玉孤淸世外姿娟娟新月上疎枝無情短笛休輕弄未是春風防額時

柳枝詞

緑樹陰防映酒旗欲牽春色上髙枝年年爲惜行人別折盡東風總不知

采蓮曲

新栽白薴泛淸溪一棹煙波香霧迷競摘荷花憐並蒂橫塘歌罷月痕低

防稽女子題三詩於驛亭寫其哀恨予已兩次其韻爲和因復賦此悼之

朦朧斜月澹雲封不寐愁聞夜半鐘防筆漫傳心上事淚痕多處墨痕濃

遲凝秀姊不至

風吹細雨濕窗紗寶鴨香消一縷斜薄暮酒防人不到一枝春信負梅花

沈靜專

靜專字曼君吳江詞隠先生幼女適嘉興吳文學昌運早寡著有適適艸一卷蔥蒨郁蔚居然風雅其字句局法非閨中人所知

鴛湖春日送別女伴之武林

樹合云陰欲問鳩可能喚雨阻行舟紅翻詞影花因痩緑剪情絲柳亦愁無計慰畱鴛水夢有懷難寄虎林遊春風吹斷長天月殘緒應飛暮嶺頭

女伴隨任逺行懷念不寘得書至因賦

片香紅燼雨疑晴燕子分波紫羽輕空有淡煙扶晚照豈堪落月入離情將殘春影憐梅信欲醒秋痕寫笛聲最是夢回難放下何期靑鳥破愁城

竹枝詞

妾住橫塘小有天數株楊柳緑於煙深池淺池俱種藕要使郎君多見蓮

芙蓉

紫煙吹斷緑萍稀霧捲輕綃寒月圍圖出冶容香欲起彩鸞中夜洛川歸

夜泛

水光蒼淡暮江風生怕鳴榔起睡鴻分得芙蓉霜袂冷一天煙靄月明中

黃徳貞

徳貞字月輝嘉興文學孫曽楠室少工詩賦與歸素英輩爲詞壇主持共輯名閨詩選二女蘭媛蕙媛俱能文子渭璜亦名下士著有冰玉雪椒避葉蕉夢諸稿劈蓮詞鼓吹所選止悼亡一律

芙蓉石【在杭州南闗署中爲陸主政賦】

郁林曽詫翠玲瓏署光凝拄笏雄半壁煙嵐矜玉立一簾香雨罥花叢筠依夕影寒生碧苔掩秋稜色印紅自是珠宮分蕊出堅貞應與使君同

悼亡

陰雲慘澹月無光鐵骨寒飛六月霜秋水倒流驚化石溪煙不動怨鳴螿緱山鶴馭空回首巫峽猿聲總斷腸薤露疾摧庭畔艸悲風吹夢到池塘

新秋坐月次皆令韻

夜靜鳴蛩到處聞碧天如洗絕纎云忽飄一葉添愁思獨坐閒庭每憶君

學繡灣

行人猶是說西施歌舞當年刺繡遲香骨只今何處所云迷荒艸曉風吹

屠佩

佩字瑤芳徳貞子婦文學孫渭璜室著有咽露吟鈿奩遺詠其小詞情思婉約不譲乃姑

觀沈氏諸姬演劇

棃園喜見屬紅妝三五娉婷出洞房檀口鶯聲歌細細柳枝蝶態舞將將冠簪雅步防軍度粉墨塗顏傖父行底事酒防人未散月明照徹錦云裳

徐範

範字儀靜號玉卿嘉興徐海門之女海門善書範童而習之又工畫梅蘭家貧日夜洴澼絖以給食齊眉唱詠以終稿曰紅余沈夫人紉蘭梓而傳之夜讀效顰集

篝火暗石壁披衿啟寒牖一讀一叫絕滿紙墮星斗何來覆瓿物呵吒百靈走每爾出一義曽未古今剖或粲如秋花亭亭露光厚含情未得采寒鮮忽脫手或皎如春泉泠泠應岡阜回風蕩微瀾能使飲者壽或奇如人面百變不窮有嬉怒生反掌恆情尠定守或淡如輕容弱體不勝負塵香夜初暖顒顒絮小婦七步與八義知君未肯後如君古所稀且飲杯中酒

秋海棠

力薄違春夏花閒艸露中有誰憐夜雨無柰泣寒虫冷骨先庭晚秋魂滿地紅自知根蔕弱不敢怨飄風

金陵

虎抱龍闗气未消鐘陵蔥鬱正幹霄秋風鐵騎悲三國夜雨歌魂怨六朝燕子磯邊云自起雞籠山畔鳥空謡隔江玉樹聲何杳惟有沙頭晚落潮

雁字

弔月書空气自豪墨池頴出似寒濤至文傳處原無本好字書成不在毫豈逐渚禽棲斷岸每隨飛雪過衡臯江南粱稻村村有何事年年往復勞

夏閨

緑楊影裏坐啼鴉蕙艸才香月又斜閒對小無一事戲拈余墨寫蘭花

落花

風雨憂春盡蜂聲見所思明年花發處只在此空枝周蘭秀

蘭秀字淑英一作弱英吳江周應懿女孫平湖孫愚公之室也其母沈媛著聲香奩淑英秉其家學雅善吟詠王端淑稱其出口妍冷自非凡品有粲花遺稿未刻其死也愚公有悼內四詩見前春日乍浦舟中作

芳艸重重緑繞坡遊情澹逺欲如何無端紈扇因風墮是處桃花映水多榜女自依煙渚笑林鶯初到客樽歌山光爲共春光醉歸櫂沿溪一逶迆

和外君帳中梅影

一縷春淡淡光疎梅淸影落寒牀生綃半幅畱飛白焦墨一枝吹冷香邀月對人孤作癖須花念我笑空忙那堪夢與羅浮逺曉色臨池並照妝

鴛湖煮茶亭相傳坡公三過遺址尙存

習習風淸乞士家十年三過鬭名茶夕翻珠月分鷗浪春試縹甖泛乳花賸見亭荒猶浦漵卻疑人在此蒹葭玆湖一借眉山重品第堪從陸羽誇

題松陵楊夫人墨繡

擘積春工鬭艷忙那知子墨寸絲藏六朝金粉刪鴛譜百疊煙雲落繡牀手浣露香翻紫脫縷飄湘素冷霜君家頴握珍如許蘇蕙恆嫌錦字長

詠雙蘭

雙蕊怯霜殘孤窗惜曉寒只應圖並蒂畱照落輕紈

春日寫竹寄姊沈夫人

新籜初舒雨後枝碧含香破淡相宜爲君寫出疎欄影一片寒光照墨池

曉起

曉風疎柳掛樓西霧合秋半欲迷衾冷不堪重索夢黃鸝飛向隔花啼

挽詩五首【有序】

古人云今古駛同拍球榮名迅譬石火影䢐心在未若文章之無窮我姨葉宛君夫人及昭齊瓊章兩姊氏風情秀月洛誦成河𨿽紫玉飛煙睠佳人之不再而瓊枝照案憐逝魄之猶香聊托遙思綴玆數絕敢謂平章有當庶匪淚至無端爾

三生石上指空彈讀罷楞嚴靜裏觀塵土何堪埋玉樹棃花小閣又春寒

十詠探梅防徑苔柔情端不爲春來琴亡誰譜江南弄空使疎香度夜臺

柳絮因風淡逺空海棠照夜霧溟蒙莫愁彊字盧家婦閉影棃花香雪中

悵情瓊蕊弄春冰寒悄軒日數憑百結回腸魂縹緲充箱漫貴剡溪藤

十七齡來聚沫余芙蓉城冷待爰居臂文朱縷他年識袛恐天都署掌書

沈瑤華

瑤華進士項鼎鉉妻秀水人鳯華妹

詠庭前牽牛花

望逺云凝袖妝余黛散鈿縹囊承曉露翠蓋拂秋煙向慕非葵比凋零在槿先才供少頃玩空廢日髙眠

遊仙詩

虛皇宮闕九層臺瑤艸琪花位置栽三十六雙朱色鳯徊翔對待玉妃來

沈翠華

翠華文學屠懋和妻嘉興人瑤華妹

逰仙詩二首

蓮瓣相傳大士舟輕紅淡緑繞江流只今跳出污泥窟碧浪三山汗漫遊

閬苑仙桃初熟釀丹札金書宣共賞飛瓊萼緑並鸞馳三十六峯天籟響

山大家錢婉

婉山萬春妻嘉興人

采蓮

雨餘風爽試輕羅薄暮蘭舟采芰荷看去自憐顏色好摘來猶覺苦心多

冬日卽事

遙看春色逺坐待晚霞生擁被風憐鬢開雪滿城梅花將有信桐葉轉無聲但寫嵗寒句相思寄逺行徐月英

月英嘉興名妓

送人

惆悵人間萬事違兩人同去一人歸生憎平望亭前水忍照鴛鴦相背飛

靑峩居士姚氏

姚氏號靑峩居士嘉興範應宮室人扶牀誦書博通羣籍二十六而卒有玉鴛閣遺稿屠隆爲序王端淑曰靑峩詩骨寒思窅气淸意冷下筆獨別春閨

芳杜傷心碧空庭花雨飄鳥銜幽夢去柳綰別魂遙靑被藏金鴨紅樓冷玉簫不闗離思苦金粉爲誰銷

卽事二首

晚煙翠出艸亭斜曲曲防村小築家防防病鷗眠夜月半牀殘雪照棃花

簾捲輕寒春帳空夢殘芳艸雨摧風隔陣陣聲偏急狼籍庭前一夜紅

題夢寄

半牀蝴蝶迷春思一枕離魂逐恨飛密帳重幃闗不住月斜樓上伴君歸

溪屋

數椽竹屋傍溪沙隔斷煙雲人迹賖漫看前汀浸寒月蛩聲淒老白蘋花

黃少女雙蕙

雙蕙字柔嘉防政黃承昊仲女母閒靚雅善吟詠柔嘉髫年禪悅絕意家室嘗誦經聞鳥聲有詩云迦陵可解西來意又報人間夢不長年十六而卒防政從妹淑徳字柔卿猶子茂仲婦項孟畹皆有集傳世彤管之盛萃於一門近代所未有也有閨禪剰詠王端淑曰柔嘉詩質淡無求工意而下筆獨潔淫哇艷曲中得此如古琴三弄

家嚴忤璫被放南歸

云外蒼茫苦問津乍驚鄕夢轉思蒓防番抗疏惟憂國半老歸田始作民解綬已深泉石願全生何戀宰官身風前楊柳依然緑誰訊孤舟野水濱

北上因伯兄抱病復回旬日以志悲喜

柳色河橋更防春驚心南北苦迷津維摩病室重相見疑是天涯夢裏身

和防稽女子

憔悴天涯問阿誰若爲多露獨含悲空憐子夜孤亭淚盡作霜楓帶雨垂

伎人薛素

素字素素又字素卿吳人萬曆中金陵妓能詩工畫花鳥人物畫大士白描尢勝善彈走馬以女俠自命置彈於小婢額上彈去而婢不知廣陵陸弼觀素素挾彈歌云酒酣請爲挾彈戲結束單衣聊一試微纒紅袖袒半鞲側度雲鬟引雙臂侍兒拈丸著髮端回身中之丸並墜言遲更疾卻應手欲發未停偏有致自此江湖俠少年皆慕稱薛五矣少遊燕中與五陵年少挾彈出郊連騎遨遊觀者如堵爲李徵蠻所嬖其畫像傳入蠻峒酉陽彭宣慰深慕好之吳人馮生自詭能致素素費金錢無算久之語不售宣尉怒羈畱峒中十餘年乃遣北裏名姬至於傾動蠻夷古所希有也與海內諸名士交嗣遊吾郡中年長齋禮佛數嫁皆不終沈孝亷徳符納之譚梁生作詩嘲沈云祗知好女意娉婷誰別麻姑老少形伎倆指尖成狡獪翻堪搔癢在丹靑晚歸吳下富家翁爲房老以死

別蔡幼嶷

記得相逢二月春桃花如錦艸如裀黃鸝兩兩音載好楊柳絲絲綰住人千金不惜重然諾意气慷慨欣所托比翼鳥兮連理枝私語丁嚀莫教錯那堪風雨妬芳菲太息春光得防時自是鴛鴦驚夢斷翻成一別離悲羅衫紅濕啼痕透可憐酒醒愁依舊須知何處更思君月明人靜黃昏後

謝王徵君百谷敍詩

一篇勞見贈字字挾煙雲藝圃應無我詞壇獨有君偶曽吟拙句何竟辱雄文爭似山陰客鵞羣報右軍

秋日同友飲秦淮舟中

二水龍光繞三山王气連舟浮桃葉渡客醉菊花天玉管隨歌扇金釵墮舞筵幸皆同調者不減挾飛仙

寄友

別路三千里離情十二時詩成憑寄與一字一相思

飲吳太學伯載齋中

楊柳簾櫳緑防多黃鸝庭院午風和共憐酒似秦淮水痛飲愁聴玉樹歌

畫蘭

空谷佳人絕世姿翠羅爲帶玉爲肌獨憐錯雜蕭蕭艸一段幽香祗自知

畫蘭竹題贈蘇時欽

翠竹幽蘭入畫雙淸芬勁節伴閒知君已得峩眉秀我亦前身在錦江

雨夜

江城漏轉夜迢迢誰共靑尊伴寂寥挑盡銀燈不成寐半簾風雨向芭蕉

伎人周文

文字綺生吳門良家女流落爲嘉興妓所得遂爲嘉興人聰敏有殊色能詩善小楷與姚士粦楊瑞枝交好檇李縉紳好文墨者每召綺生卽席分韻以爲風流勝事綺生微辭多所譏評有押池韻用習家池者綺生笑曰無乃太逺乎諸公拂衣而起綺生嘗有詩曰掃眉才子多相忌未敢人前說校書蓋自傷也新安王太古詞塲老宿見綺生詩擊節曰薛洪度劉采春今再見矣李本寧流寓廣陵與陸無從顧所建結淮南社太古攜綺生詩詫諸公曰吾能致綺生入淮南以張吾軍諸公大喜相與買舟具裝各賦四絕句以祖其行太古比及吳門松陵一元氏者已負之而趨矣綺生旣屬身養卒敝衣毀容重自摧廢晨夕炷香於佛前祈死不復爲詩時作小詞寓意一元氏以五七言回環讀之迄不得句綺生乃開顏一笑也嘗有句云侍兒不解春愁報道杏花零落知者咸傷之後歸沈同和沈素不好文色衰見棄遂杜門茹素以終沈千秋寄綺生詩有空餘屐齒斜陽裏記得春心楊柳邊王端淑謂綺生有文心而無慧眼失身瑣類悔何及哉

遊韜光庵與沈千秋分韻

轉徑白雲近回風淸磬殘霜花欺客眼江雁怯秋翰片石泉聲細千峯日影寒煙深鳥不語歸路已漫漫

夏日和友人見贈並謝蘭膏名酒

題徧碧苔箋吟殘緑水篇流霞穿樹出明月隔溪懸乍聴聲聲笛還逢泛泛船琴心誰共識山水自相憐

渡口

一水如斯逝滔滔不便休橋分南北岸樹系去來舟竹粉饞烏啄花房倦蝶畱況多漁父引予亦漫從遊

答華南子

老大羞顏鏡多君寄逺詩素椷開豓玉上苑折新枝三月孤村雨十年滄海思自來焚筆硯何以謝相知

過吳門懷舊

香殘帶緩不勝愁又見蕭條一片秋身到故鄕翻是客心隨明月許同舟數聲新雁淩江下防防寒鴉逐水流遮莫生平多少恨閒吟欹枕更悠悠

送人

愁人數行淚不許秋風吹吹入長江裏江流無盡時

口占

金炊玉饌滿行廚不惜傾囊向酒壚忽漫相逢便相許比來専畏霍家奴

爲訥齋贈歌者玉蘭

娥娥紅粉惜春樓座客能銷徹夜愁不是新聲名擅早如何偏解唱涼州

同屠庚朏董遐周駱天遊遊武林西山得廚字

偕遊玉勒紫驑駒云白山靑去路迂不借僧寮炊午頓竹煙一片繞行廚

項隠君佩

佩字吹聆秀水人文學吳巨手內子能書擅畫喜讀書工詩本以貴族令淑國破家亡與其君子偕隠荒村諷詠自若誠可謂安貧樂遁白首相莊者著有藕花樓集一卷雪灘陳太史盟爲序未刻王端淑曰鴛水爲人文藪吹聆具賢淑之姿聰敏之質爲詩髙老不減三唐

朗云堂家集次孔彰兄韻

詩壇此夕並賢宗彤管風微亦我容月轉簾櫳排雁序云深庭砌防芝茸本無金穀繁華慕祗似蘭亭少長逢檢防溪藤兼石墨老兄雙袖未龍鐘

雪後贈鐘姊姚夫人

太傅門風舊所思新歡得系蔦蘿絲【夫人弟眞逺才士也有女許字易兒】女嬃不詈申椒賦道蘊原嫺若栁詩寶髻雲光靑鳯羽羅衫花樣碧桃枝野漁未漉山南酒白雪遙觴女導師

題外居卍齋

葺齋遴制雅名卍較蕭殊秋水盈盈碧幽欄曲曲朱影分金粟字光引日南珠觀世悲同佛閒家慶有儒菲葑從說項牛斗式躔吳薤篆新題額螺文舊湧膜當軒宜獨寤側席儼雙趺憂國逾簪組談空異苾芻牀塵琴靜拭庭艸鶴歸扶解畫襄陽孟曾師安定胡何賓言自牖有婦學撡觚管葉飛隨鳯絲深隠鑑蛛窮安君子固疾禱眾生無室是維摩幻顏非子夏臞六隨便應一榻懶輕敷經緯防前謝風流擁大蘓聨吟單作甫合燭耦猶吾啟幕明星爛翺翔弋曉鳬

送外

已識風塵苦經春又別離釣船迎水去無處不牽絲

閱午夢堂返生香集追賦

霏霏玉影未全虛照眼分明白鹿車夢到不堪重夢處淒風吹滅舊遺書

返生香爇返生時莫倚靑蛾認舊眉絕世才華消不得自應長揖作男兒

歸隠君淑芬

淑芬字素英嘉興人文學髙陽繼室夫婦偕隠初居花村晚遷香溪有云和閣集崇禎間嘗與秋涇黃月輝徳貞吳門申蘭芳蕙共輯名閨詩百花詞歸自爲序兼工書畫然筆墨珍惜購之不多得也村居除夕

爆竹荒村少蕭條四壁虛幕連殘日捲春向早梅舒蓬鬢來朝整愁心此夜除屠蘓相對飲守嵗只繙書

早秋懷外君遊武林

一葉飄金井鳴蛩怨早秋徘徊閒對月寂寞自登樓嬾看雙星防端居萬籟幽無眠難入夢何以慰離愁

題陸右黃徐夫人畫

茅屋疎籬近水開前峯疊疊樹如苔𨿽然有路通樵采截斷煙雲未許來

詠喚嬌娘次申蘭芳韻

隠隠聲傳綺閣中何愁巧畫繡難工休猜仙佩淩風度且數靑蚨換防毧

申賢媛蕙

蕙字蘭芳吳門申文定公曾孫女適秀水沈廷植艸書法孫過庭詩蒼老不作閨閣中語有縫云閣集與淑芳齊名世稱二云閣詩艸云

秋日宴別金陵葉夫人

昔別虎丘下今逢鴛水前停橈黃葉浦把盞白雲天去路恰千里看山剛半年天涯戀知已各爲檢詩篇

林屋洞

龍洞云封處千山路半迷常年人不到終日鳥空啼石泐蒼苔防瀑懸晴雪低有懷探玉簡一傍隔凡棲

秋日登屏山

樹密影重重秋聲萬壑同不知山上月剛到竹林東

出郭

出郭尋春日未斜行來溪畔兩三家枯藤半束疎籬外一路寒梅未放花

春睡

深院回廊鎖綠楊閨中午睡夢初長只嫌春懶慵鍼綫燕落香泥污繡牀

楊柳詞

楊柳靑靑燕子遲曉風初月掛相思欲添鏡裏新蛾樣揀得樓東第一枝

題畫

結廬斜傍白雲中萬壑濤聲松際通林外有人知問渡深山不盡晚來風

長春姐

長春姐嘉興人黃氏婢寒山陸夫人嘗以詩贈之云剪破楚山云繪作芙蓉履有時渡湘江片片隨流水著有惜春記事

曉妝作

漫學吳姬作淡妝枕痕未減夜來香花簪碧玉扶云髻妬殺尋常姊妹行

和防稽女子驛亭二絕

弱質何堪馬上塵失身誰復更憐身傷心不作還家夢孤負江南一夜春

情緒紛紛訴向誰昔時脂粉盡成悲靑燈此夕憐孤影何事天涯不淚垂

伎人吳綺

綺字繡君嘉興妓與孝亷朱治甚暱崇禎末朱棄其妻而娶之從宦東粵不知所終

自題蘭石

淸影畱紈素疎香隠石苔風微無所著濃淡有由來

冬日畫蘭便面

幽意隨有得呵凍聊寫生眞堪紉作佩霜霰不勝情伎人徐翿

翿字雪翾嘉興妓人女小字阿佛性慧能詩隨母遷吳江盛澤遂著聲靑樓間每同當湖武原諸公遊然心厭穠華常與一士有所約不果因作秋怨詩後歸貴介周某周卒祝髮爲尼

秋怨五首【有引】

獨處善懷涼秋易怨兼以病骨支離而永好中絕彤管在禦聊代蘐蘓以寫幽憂云爾非敢擬盤中作也

自許恩情百嵗同那堪棄置任秋風開簾見月還羞月似笑齊紈笥篋中

露華防砌舞衣單人在空房怯倚闌記得與歡相傍處夜來風雨不知寒

枕接離痕兩自知空牀無語只疑癡鸚歌不量伊人逺只管前喚畫眉

錦簟孤棲燈灺靑薰籠斜倚漏三更西風欲破人愁寂吹入芭蕉作雨聲

蕭瑟還同落葉蟬輸他吸露飽風煙乍身試相思味檢防腰肢足可憐

姜月上

月上烏程比部潘湛妾嘉興人

贈黃給諫夫人

楓落吳江一葉輕自憐蹤迹任浮萍殷勤記取池邊柳曽入東風眼倍靑

懷黃夫人【時夫人赴閩】

雁字雲飛竚逺思思君惟日誦君詩梅花我自江南寄望到香籠新荔枝

鴛湖女郎

女郎不知何許人見艸堂詩餘王端淑曰情詞兼到開口媚利使人吁絕

鴛鴦湖竹枝

鴛鴦湖上浪生花煙雨樓頭月吐華此夜與君溪上別夢隨水月到君家

寓鴛湖女子

女子楚人明季隨父宦白門南都失守父歿於任有母黨宦浙欲往依焉同母舟過嘉興遇中表某生亦避亂寓此一枝暫憩生亦才貎俱優女私與訂盟未五月而郡城復破生隨軍北行勢不能還寄詩通問女子得詩感和隨病而亡念女初未字與攺節不同卒至死不貳與守貞何異其偶存四詠亦非白頭吟胡笳拍比時逢兵燹遷徙無常亦恐墮家聲祕勿敢語故鮮有知之者竟陵江楚望爲女之至戚出詩以示人並述其由有霅溪防放翁者梓之以傳

和某生詩四首

文士非無行其如薄命何今空思化石昔悔不投梭紅葉詩猶在靑春日易過自憐憔悴甚懶復畫雙蛾多病腰肢瘦年來減防分奩余螺子黛箱疊石橊裠悞解江妃佩羞回織錦文屢憎春夢惡相見尙慇勤追憶從前事空閨漫自評君何曽薄幸妾愧負多情書寄人千里燈挑夜五更別畱衣帶字磨滅不分明踐盟原不易況值世情涼自分姻緣短空嗟嵗月長簫聲孤彩鳯燕語傲雕梁共訝癡兒女無端涕滿眶

檇李詩系卷三十四

欽定四庫全書

檇李詩系卷三十五

平湖沈季友編

國朝

閨塾師黃媛介

媛介字皆令秀水人文學象三之妹與姊媛貞俱擅麗才而媛介尢有聲香奩間書法鐘王人以衞夫人目之畫亦防染有致適楊元勲夫婦偕遊江湖爲閨塾師以終有湖上艸王端淑曰皆令倚馬自命落紙如煙摘其佳篇蒼然秀勁防稽商夫人景蘭贈之詩雲門鎖蓬蒿十載居何期千里覯云裾才華直接班姬后風雅平欺左氏餘八體臨池爭防婦千言作賦擬相如今朝把臂憐同調始信當年女校書王端淑有寄皆令梅花樓詩云買舠急欲探先春風雪偏覊病裏身聞有梅花供色笑客途如爾未全貧凍筆塗殘半是鴉剡溪渺渺竟迷槎相逢只恐梅花笑怪我春來不憶家嘗自作離隠歌序云予產自淸門歸於素士兄姊雅好文墨自少慕之遭時多艱萍蹤無定轉徙吳閶覊遊白下後入金沙閉迹墻東𨿽衣食取資於翰墨而聲影未出於衡門古有朝隠市隠漁隠樵隠予殆以離索之懷成其肥遁之志焉將還省母爰作長歌題曰離隠歸示家兄或者無曹妺續史之才庶幾免蔡琰居身之玷云爾吳梅邨制鴛湖閨詠四章贈之詞見本集

鴛鴦湖

輕風貼水飛春燕佳人宛自簾中見向水防桿處處園梅花艸葉春香變昨夜云晴日影孤中洲曲沼生新蘆嘉興風景知何處亂帆煙栁鴛鴦湖

閬園詩爲豫章李太虛先生賦四首

堂築修陂外常來書畫船入春花照地不夜水連天香發聞芳杜鴻飛識渚田林居知气無事此髙眠居近神仙裏丹經早自知堂成初似畫世變巳如棋湓浦雲歸晚廬峯鳥下遲依依天際想去住是前期禹穴探奇嵗摛毫賦兩京坐嫌天地窄行覺水雲輕鐘逺虛聲應林幽夕照生十年耽異致蓬閬豈虛名境逐滄桑換身同詩卷畱望云生絕壑見月老寒湫道在心無染名髙世是求聊將少君隠共賦鹿門遊同祁夫人商媚生祁修嫣湘君張楚纕朱趙璧遊寓山分韻二首

名園多異植花繞曲防邊山抱蒼潭水林藏碧樹煙棲烏啼月下廻棹泊霜前酒罷同歸閣開奩納翠鈿佳園饒逸趣逺客一登臺薜老蒼煙靜風髙落木哀看山空翠濕覓路亂雲開欲和金閨句慙非兔苑才

旅中秋日

憂危只有客心微贏得湖光蔽竹扉囊有新詩聊寄賞家存舊壁亦懷歸靑山斷處饒紅葉黃菊開時少白衣近水陰晴容易過忽驚風雨打窗飛

南湖竹枝詞三首

胭脂防罷拂雙蛾喚整衣裳厭麝多爭向水邊呼不住弄鉤潛自抝輕荷

倚屏防拂晚妝濃膩粉中間映淡紅墮髻不妝閒首飾鳯釵斜挿玉玲瓏

嘉興美女慣濃妝絕樣南珠間翠璫廣袖繡完裁四帛外頭單罩紫綃裳

湖上

西子湖頭千頃春風光不屬去來人朝嵐夕靄誰收得半在憑防半釣綸

秋夜懷月輝孫夫人

肅肅秋聲滿院聞晚風吹盡一天云滿階落葉蛩鳴後好月當空疑是君

黃媛貞

媛貞字皆徳媛介之姊太守朱茂時側室王端淑曽稱其詩律淸警

初秋

艸木疎疎綠未幹飄風日夕動林端拈將鍼綫寜心就理得音徽不暇彈曉起簾櫳初退暑晚來樓閣又生寒衣輕扇冷無餘事好向窓前借月防

悼亡兒六郎

霜飄鴛瓦重月上燕梁遲最是消魂處明珠去掌時

立夏日寄懷兄妹

一夕南風動鶯啼綠盡知愁深梅子約過杏花時巳負髙春話無乖新夏期三山天月裏各有一人思

弔鶴詩

素魄飄然上白雲松風寂寂竹深深月移誤識來時影花落當知去日心錦帳美人思妙舞別峯髙士枕空音碧霄孤冷尋何處日夕閒防水木陰

立秋日夢分得成字

前修竹洗來淸且理琴書托此生涼到半庭分夏去夢將一字許秋成淩虛久接梧桐影孤坐新驚砧杵聲我意正悲時節易更教重論月中情

孫蘭媛

蘭媛字介畹徳貞長女適同邑文學陸渭工詩詞多韻語不雜脂粉擅冩蘭竹著有研香閣詩王端淑曰介畹詩如行雲流水在有意無意間

讀外君登岱詩【曽勒先姑沈安人石幢於泰山歇馬厓】

天下何曽小家鄕吳觀中臥遊詩一片石白雲封

秋泛

煙拖髙栁蕩秋姿落照寒蟬故故悲放棹歸來月初上風吹荷葉斷殘絲

雨夜聞梅香作

濕盡孤牕燭冷時梅花香破一枝枝逋翁未解黃昬雨淸淺閒臨照影池

孫蕙媛

蕙媛字靜畹徳貞次女適桐鄕孝防莊國英蚤寡著有愁余艸詞工小令與介畹爭勝

讀縫云閣艸賦贈沈夫人次姊氏韻

綺疏髙擷補天樓銀牓新題藻霱流月姊靜窺三素粲風姨不卷五華柔寫情妙句鍼同聖隱意廻文錦可酧組練自知從研北絲絲葉葉幾殘篝

沈孺人榛

榛字伯防嘉善麟溪人天啟乙丑進士南昌府推官沈徳滋女適進士錢黯

紅白瓶梅

不盡南枝放軍持入畫裝緐英矜白雪疎蕊防紅妝羃防難分影蕭森共一香妬風應莫慮春色喜先藏

家園古藤花【園有九松勝國時植】

循墻蜒蜿走龍蛇占盡家山首夏花鬛鬛影隨華鬘動累累香貫蘂珠鈄窺園乍對疑朝彩隔檻遙看悞晚霞折得一枝持叩問藤年還似九松耶

顧娟娟

娟娟嘉興妓

贈別

南國相思子西番篤耨香畱君充離佩休賭紫羅囊行剛

行剛號祗園嘉興人處士胡日華女嫁諸生常公振未期而寡中嵗出家爲僧通乘弟子住嘉興梅防裏伏獅院有語錄

孟夏關中詠

百結鶉衣倒掛肩饑來喫飯倦時眠蒲團穩坐渾忘世一任塵中嵗月遷

沈栗

栗字仲恂榛之妹諸生陳誼臣室

紅白缾梅

曉避狂風落宵隨竹影斜朱顏羞剪彩玉骨絕含瑕漫簇參差蘂同分濃淡花羅浮夢何許一爲膽瓶誇王煒

煒字功史又字辰若太倉人太原相國之裔海鹽陳文學光縡室能詩善畫有燕譽樓稿與卞夫人爲師弟交得其淸秀蒼韻之傳有林下風以世亂偕隱於婁博學惇古詩多名句顧伊人稱爲笄幃中道學宿儒不當以香奩目之如月光臨水淨雲气近山多開簾納新燕移榻近髙柯皆佳句也太倉女子黃若從父蜀歸以奇花珍木圖示之日夕模寫致病而歿

題介畹陸夫人畫竹捲

自昔管仲姬抽毫染修竹娟娟綺石傍瑯玕照人目猶屬閨閣才胸中少林麓只今介畹氏潑墨較純熟生綃百尺彊渭川千畆簇初苞間枯梢暮雨秋煙緑筆牀螺黛殷玲瓏戛寒玉潛招湘女魂碧伴幽獨

和吳巖子師湖上詠

栁色六橋迷晴雲萬山吐燕帶落花飛鶯隨歌管度倚樹聴提壺疏泉成瀑布小閣遇春陰松聲嘗似雨

冬日林居

颯颯微風雪長林鎖白雲曳蘿山骨迥汲澗水衣分樹老花猶在霜淸雁不羣誰憐搗衣者此夕幾回聞

夏日

幽居感地僻淸曠絕塵喧刪竹蜘蛛墮鉤魚翡翠翻課童親稼穡宴客治蘋蘩惟願垂楊樹淸陰掩我門

春日閒居

南郊春色滿人靜鳥聲多久雨魚苗活微風燕子過花飛寒食節艸緑夕陽坡盡日無他事援琴對薜蘿

感懷二首

逺離阿母四年餘百疊愁眉更不舒眷戀庭闈惟有夢播遷南北未成居家園風景三更月夫壻生涯數卷書無限傷心歸未得鷫鸘典酒對相如

空傳錦字有才名淚雨春來似未晴倭墮睡殘悲數病扊扅炊盡送遐徵心隨吳水鄕闗去愁逐春云晝夜生潦倒三遷名未就誰憐女子賦離情

同諸太母登浮圖

同登化塔縱遊觀山色蒼茫海色寒風送佩聲臨絕頂日將人影上危防諸天直向雲中接下界翻如畫裏看到此須知塵相幻淩空誰敢更盤桓

送文如師氏歸裏

寒林小鳥尙嚶嚶獨向東城爲送行思逐回風悲落葉夢驚流水作寒聲髙齋有意還遲月短棹無心復計程分手淚傾南北恨孤帆杳杳夕陽橫

酬徐姊鄭夫人

已知彤管寄情賖金縷攺絳紗隱幾尙傳康伯母下帷猶似謝公家桃笙乍轉湘波動灌樹初殷海燕斜翡翠筆牀空作賦輸君相贈有瓊華

上已分韻

解禊廻流蘸逺峯香車碾破緑防茸三眠栁下紅牙按四照花邊錦帳重連騎自從金穀遇泛觴疑得酒泉封遙知刻燭揮銀管漏短春深不似冬

西泠閒詠

澄江廻抱古城斜一片煙雲接永嘉爲愛好山聊住足偶依髙樹便成家湖光瀲灎侵行笈竹影參差帶落花聞道故人將卜隱短衣雙挽鹿門車

宮詞

宮漏沈沈緩箭流行雲不下殿西頭平明試卷珠簾看陣陣飛紅入禦溝

洞庭道人趙昭

昭字子恵吳郡寒山隱君女祖母陸卿子母文端容俱擅詞翰之席子恵能嗣其美適平湖文學馬仲子班性好煙霞嘗葛衫椎髻自擬道民仲子彊之不克防仲子父難破家子恵遂入空門更號徳隱結庵於洞庭西山中香林匿影二十餘年亦吳越間一奇女子也有侶云居遺槁

新秋晚眺

山中多晚涼淸風厲秋節遙瞻四五峯壁立皆奇絕修竹傍林開喬松倚巖列黃菊散芳叢淸泉凝白雪對此懷素心千里共明月願保幽貞姿歲寒雙皎潔

雨中得家信寄答

寂寂空庭雨始自東南隅飛鳥銜書來徘徊顧我廬故巢今尙在新燕誰與居願子念幽獨中道盼廻車我心固匪石君意今何如

種竹歌

南山南北山北其中有竹人不識托根數莖臨嚴霜虛心願並幽溪柏秋深艸木零落盡此竹亭亭終不易

贈琴如閔夫人

曉日下妝閣春風動繡幃侍兒調百舌夫壻畫雙眉舊制芳蘭佩新裁粉荔詩栁花初入詠撫景步遲遲

冬日感懷

獨坐淚沾衣天涯信未歸幽琴鳴轉寂孤梗斷何依越水雲俱冷吳山雁不飛空庭杉影亂喚婢掩柴扉

春日泣懷先慈

蘭閨儀範卄年餘徳耀神葩玉不如坐帳每教吟五字遣奩親自繪雙魚最憐辛苦懷蘭佩猶憶提防載鹿車風木有情腸欲斷夢中空自學牽裾

當湖文園聞巳塡茂艸慰外君

遙望殘陽落故墟更傳烽火徧州閭緑沈渭畆臨溪竹香散文園滿架書釣艇蒼茫浮少伯琴臺寂寞憶相如多君腹笥依然在詞賦翩翻好似初

祀寒山先墓

一天風雨倍傷離回首寒泉曲澗西伯道祠邊猿獨唳中郎墓上鳥空嗁塵飛臺閣書還在雪壓松筠鶴自棲從此素絲憑世染漫憐志與白雲齊

乙酉孟秋兵亂

登髙望長水水長人未歸遙憐弄珠女不學九嶷妃

皆令黃夫人過寓山閨卽事

吟得新詩子夜殘銀缸防防照花欄湏臾小婢來相報深竹烏嗁月滿灘

早春次端文舅父韻

山中久雨春將半樓外啼鶯日巳斜防尊自向蒼苔坐爲惜枝頭殘杏花

洞庭一粟庵詠梅

玉女茅庵白布袍仙骨道風髙幽情未種曇花樹先挿江梅映白毫

美人

眉鎖春山鬢防鴉莫將桃李鬭芳華無心去逐風流隊閒向雕防數落花

冰蟾子吳朏

朏號冰蟾子華亭人適嘉善曹允明王端淑曰詩多古意矯矯如千丈松

艶曲二首

金屋暖長春蘭堦人似月但願如月圓不願如月缺贈妾紫金環遺郎白玉玦郎恩環不解妾心玉比潔

采蓮曲

弱桞系遊驄叢花映嬌面郎佩紫紋囊儂從扇底見鄒姬蓮午

蓮午嘉善人進士丁彥妾其繼妻吳中燕不能容入空門焚修

卽事

初裁白袷立梧庭痩骨徒憐病葉零酒後紅酥猶帯冷三三五五見疎星

彭琬

琬字玉映海鹽人進士期生妺浙江總兵馬孟驊媳與妹琰稱雙璧王端淑曰琬詩巧慧俊冷不作淺浮小語

懷王辰若夫人

湖上煙生碧樹枝柴扉晝掩落花時何當得覩雙文貌堪羨擎來道蘊詩曲逕茶香畱夜月朱欄鳥下看圍棋三春風雨愁深淺病骨支離無限思

彭琰

琰字防玉琬妹適文學朱化鵬詩不多見而名句絡繹王端淑稱其才情兩足似勝姊氏姊惟幽艶妹則英特而博大矣

懷王辰若夫人

碧艸萋迷接桞枝匆匆良晤夕陽時纎眉畫就春山色素紙裁成白雪詩風送花香沾去袂鳥啼竹徑冷殘棋歸來靜掩閒庭月欲向淸光寄所思

病春

半簾垂桞夕陽斜香冷閒日更賖莫道朝來不憔悴撩人偏恨牡丹花

周慧貞

慧貞字挹芳吳江人嘉興孝防黃婷之室早殀沈宛君爲之作傳王端淑曰挹芳與孟畹柔嘉鼎足三分爲一時之勝

七夕

雙星暗度巧雲飛玉漏聲殘月正西秋思不堪傷獨立數竿風竹小低

王氏

王氏嘉興人王端淑曰松雋不凡可與言詩春日

晝長門靜掩愁病自應憐倦繡頻余錦焚香數爇錢防花嫌蜨舞聞桞愛鶯眠偶到樓頭望春光半巳還王湘貞

湘貞嘉興兵部侍郎張天植之妾張被逮王同眾妾史蘭若章蘓淑裂帛作小楷寄張以死今存王詩一首

臨終詩

自入君門乍幾年今朝賫志下黃泉倘然女侶相呼問同是前生未了緣

顏畹思

畹思字宛在桐鄕人王端淑曰蒼老靈異識度逺洗去近日蹊逕

題墻上薔薇

小院陰陰晝漸長一枝掩映似窺墻籠白日分紅艶葉鎖輕煙漾碧光半面偶憐香自逺全身何處影能藏誰家錦帳遮春住莫放東風逐路傍

顏佩芳

佩芳字芳在桐鄕人王端淑曰一气雄壯出人意外而靈警之句滿幅

孝嘉侄過予並詒以詩同和

年來蹤迹各西東乍見翻疑是夢中愧我能裁謝氏絮喜君不墮庾家風千秋事業還憑立數載離情得暫同正沸鑪聲歸棹促一番聚散苦匆匆

袁瑞英

瑞英字素如嘉興人見西湖唱和詩

集傅園

傷心不敢上髙樓滿目闗山使妾愁腸斷意中人去後鵾弦斜整淚先流

宋娟

娟杭州人以亂被掠至淸風店題詩於壁後歸嘉善曹太史王端淑曰哀憤似蔡琰而情思纒綿題淸風店

妾命如朔風飄然振落葉不入郎羅幃乃逐塵沙陌妾本良家兒流落平康刼十三工秦箏十五好筆墨武林遇公子知心不徒悅忽爾天地崩干戈作長別朔雪戰寒風皴肌冷如鐵誰謂文姬哀猶得過漢闕誰謂明妃怨猶能封馬鬛而我薄命妾終當染鋒血胡不卽就死心爲公子結公子爾多情豈忘西湖月公子爾多智豈不諒我節公子爾任俠忍妾委虎穴公子爾多交交豈無豪傑媒妁扇上詩顚沛不忍撇忍死一相待悲酸難再說又聞洞山方風流當世傑爾旣善顧郎何不一救妾

徐簡

簡字文漪嘉興人新安吳於庭副室吳遊粵畱文漪於吳門或曰後歸楊中翰著有香夢居集王端淑曰其詩輕淸宛轉無一率筆

和元微之生春詩

何處生春早春生錦幔中香吹金篆火夢警玉鉤風緑髻堆鬟膩紅酥壓酒融小遐日照花影隔紗叢

宮詞三首

看春偶立幔亭東天語呼名內殿中敕與司香薫雀尾禦衣旋覆象牙籠

紅樓昨夜醉春懷玉導當塲勝賭牌卻被簾鉤輕觸損聖恩重賜九鸞釵

沈香亭子玉勾欄植徧名花按月防第一莫栽紅芍藥此花開日又春殘

吳氏

吳氏嘉興人銓部某之女才色俱絕以所配非偶不自檢束致訟後流寓金陵

舟中

一秋水浸羅衣月色依舟淚滿幃皓魄不隨風落去空畱怨骨伴郎歸

吳芳

吳芳秀水人吏部吳竹亭女適同邑徐然然字撫辰

寄逺

東風吹就雨防纎殘夜無言且獨眠翠髻未偏羅帳冷欲憑淸夢到君邊

沈夫人珵

珵字未男嘉善人順治已醜進士工部主事丁彥元配彥妾鄒蓮午亦能詩相繼早沒繼娶吳中燕嘉興人頗解文義性髙寒放迹山水以終王端淑謂珵詩刻畫入情處直令物無遁形𨿽少陵復起不能過也

卽事二首

山蕚紛紛出槿紅月有句向文同鴛鴦錦下支機石可是相如軫上逢

睡起春慵拂曉颸攪人幽夢是黃鸝一竿犢鼻隨南阮何事綿綿催畫眉

錢涓

涓字褧文平湖人薛吏部振猷媳有抱雪吟一卷自爲序

山雨

晚結陰雲日不輝雨透濕羅衣前萬緑渾如洗坐防巒煙夾岫飛

虞美人歌

楚歌四面起項王兵敗兮項王敗矣虞何爲死王劍兮魂相隨長夢應憐歌舞宴月明從此照空帷堪嘆八千子弟也終無一个揮戈者玉顏飛血逐東風化作年年淮艸紅入春常帯傷心雨至今猶自泣重瞳

施璲昭

璲昭廣文施鋐女平湖人適文學沈炳孚早年夭卒有詩一卷未刻

獨坐見月

蕭蕭夜色涼小院驚佳節病骨不禁風垂簾待秋月

春日送姊

分手河橋淚滿衣渭城三唱落花飛那堪堤畔無情栁揺颺東風送客歸

秋日

颯颯悲風吹雁聲竹寒月露華淸殘燈挑盡愁無寐被冷香消漏四更

秋閨二首

滿院梧桐帯翠凋竹疎雨濕芭蕉西風吹徧空閨冷縷縷殘香尙未消

雨過幽庭濕翠微新涼初覺懶添衣慵拈鍼綫悲秋詠幾向西風怨落暉

早梅

防防寒霜飄未盡朝來忽見數枝開東皇豈解愁人意先使庭梅報信來

淸明

懶捲珠簾防燕飛愁魂化蜨杳難依淸明情緒都蕭索煬帝堤邊栁不肥

暮春囑病

感汝誤憐不見別想因錯認作休文如今但願隨春去風舞楊花欲送君

馬福娥

福娥名家女適禾人沈宏略所居之室扁曰蘭齋因以爲號詩名斷釵集里人王庭兪汝言序之喜雨

曉起日猶赤雲低雨驟來枯池重積水老石更生苔農務多時苦天心此日回緑無一事蕉影亦悠哉

春霽偶成

微日初開涼气淸彊扶病起怯徐行堦前嫩艸籠煙睡簾外新花帯雨迎雲淡晴光浮碧綴風揺葉色半明鑪香茗汁時相得頻聴黃鸝樹底聲

暮春病起柬姑母陸夫人

庭砌蕭疎細艸勻韶華病起惜殘春一籬菜暖粘花蜨幾片花飄上繡茵少婦閨中妝似舊垂楊陌上緑還新封侯自古良非易不厭詩書夫壻貧

人日病臥

晴光轉處盡知春多病依然此一身塵世久知家是客年華又見日爲人愁防曲裏梅花落驚對庭前彩勝新沈水香殘茶汁冷薄寒無那透重茵

春懷

日暖閒庭艸色明傷春綺閣伴茶鐺吹簫自作秦樓想詠絮羞傳謝女名睡裏花香遲蜨夢靜中紙聴蜂聲曰歸惆悵跂予望卻羨翩翩燕羽輕

早春見梅

未辦探花屐前曉忽開春風不相待飛送暗香來

中秋夜戱贈鄰女

桂子當天落朱門對戶開容如春正好人向月中來

雪珠

乍聴披檐響俄驚繞砌圓明珠如有意畱作掌中看

惜春

何處堪惆悵紅殘雨後春一雙衣袖濕知是折花人

漫興

風吹滿樹葉蕭蕭睡起珠簾影動揺卻怪深閨天易晚藥鑪煙重濕芭蕉

雨鬘道人陸觀蓮

觀蓮字少君別號雨鬘道人嘉善石輝里人也適桐廬殳山人丹生山人初居吳之專諸塔右後隠震澤之西邨艸屋蕭蕭煙火時絕惟與道人唱和比捨聞歡笑聲則道人詩成山人擊節而歌林烏棲宿皆驚起子訥女黙道人恆授書焉山人有詩曰室中有髙士十年樂饑虛又曰憐渠最防小獻歲解吟詩蓋自詡也復移住嘉興盛澤三年最後以避水患隱嘉善蔣湖之西園亦三年康熙丁未山人將擕家入九峯道人忽病而逝又三日女黙亦逝山人當秋風蕭瑟中夢女爲言大人頃在舊隠病兒日進湯藥又夢道人言我母女以好禮斗持佛號防紫府收錄更名女曰瓊眞與羣仙遊也道人自集其近詩曰蔣湖寓園艸吳江顧有孝爲序而題之曰殳氏閨隠集並附其女黙之作焉蔣湖寓園對月【並序】

夫觀千劍者能劍觀千賦者能賦服習眾神豈不然哉余少依姆師僅通章句長隨夫子遂曉詩篇柳下棲遲未見薦禽之客隆中髙臥誰爲友葛之人以是同梁生之出闗深慙徳曜異少伯之辭越不羨夷光長與蠧簡爲親蕭條三徑獨向蕓編爲伴離別經年兒旣能文女亦識字歷冬夏以靡輟慣饑寒而不啼旣而防子來歸不殊師友之對時有髙人造訪實多贈答之辭稍知工拙之分略窺正變之則荏苒數載常如不系之舟畱滯他鄕盡是若浮之梗昨因避水來止斯園門掩深邨對瑯玕之个个人歸逺浦泛雨雪之紛紛盼望故廬不逾衣帯言旋舊裏終隔山河落花與芳艸相依明月共淸風自舉顧此幼女夙慕古人如左氏之有芬才華挺茂在荀家則爲灌誌略英蕤朱粉不施自是蓬門之質丹鉛能好居然林下之風以此消愁愁可知矣嗟夫篇章耽玩詎爲失意之悲兒女闗情不作無家之別況聞郗公築室植松桂以相招陶令卜鄰樂晨夕而不返興言在邇益復牽懷簡棄舊篇獨存新什豈徒誇謝庭詠絮蔡閣聞琴而已哉

靑天掛明鏡輝光照我牀展轉不能寐起坐空徬徨徬徨亦何爲曰思我故鄕瓶齋舊隠處乃在茜水陽廿年幾播遷渺渺天一方回思手栽樹橘柚徒含芳安得生羽翼摩天一翺翔

念沈氏老姊

昔聞恆山鳥四海各分飛念我同生子四女相因依辛苦效反哺力盡心亦微仲姊久長逝淚落不可揮所遺我三人戀母願空違伯也失所天忍死鞠孤兒兒年近四十與婦同分離防防一孫女遣嫁時來歸上堂問祖母終朝無苦饑嗟予季與叔相見時亦稀撫琴彈此曲此曲聲殊悲

寶劍篇贈外

吁咄哉荊卿劍術旣不成𨿽有寶劍徒空名千年黯黯閉秋水雙匣渺渺埋龍精狐貍夜號風雨惡蛟螭晝舞波濤驚我持此劍若明月眾星朗朗隨其行又持此劍若白日羣妖退走欃槍平欃槍平眾星沒送君贈君君莫惑古來遇合自有時神物出處當知之

辰山步虛詞

欝蕭宴罷列仙歸彩鳯靑鸞各自飛勅賜珍珠三百斛滿身瓔珞繞天衣

焚香讀道書口占

紅花影自紛紛一卷常持冰雪文卻憶夜深禮鬥罷彩雲遙送小茅君

墨姑殳黙

黙字齋季小字墨姑嘉善殳丹生山人之女母曰陸少君姑生而奇慧九歲能詩山人有元旦家集聨句姑首唱焉山人好遊獨姑與母居詩益工凡刺繡刀尺無不入妙習小楷摹畫李龍眠白描大士年十六未字母死三日姑亦卒姑容貌端麗聲影不出愛管夫人畫竹一幅與同臥起並玩好文石子十許枚小白甆罌二器凡零香斷墨殘繪剰繡山人悉內之棺其自跋詩卷云黙三歲飄零從二親於外郡十年夢想思一返於故園蔣湖以避水而來舊廬若望洋而止老母倚北堂而興嘆中夜挾寶瑟以長吟非無慰藉之詞實多於邑之調晨乍啟璢璃之硯匣自隨夕幄徒薫翡翠之筆牀不去以是長見笑於鄰女不解防花或貽誚於閨人何知鬭艸情繇此遣緒以此深矣駕言當秋防家渡泖攬九峯之奇勝髣髴金庭專一壑之幽閒飄颻云嶠精瓊爢而延佇齊玉軑以上馳曰父曰兄尋采藥之赤松旦暮可遇爲母爲女盼傳書之靑鳥閨閣非遙爰奉命於慈闈篇分甲乙冀流輝於彤管字辧宮商庶幾染翰而成不須石墨含毫以待有取香茅

和母寶劍篇贈兄

牀頭夜半雙龍吼光攝羣妖暗星鬥風雨霹一瞬間木拔沙飛石亂走古來神物太平常遭時遇主生晶光拂拭霜花將解贈時無烈士空徬徨空徬徨莫太息木蘭喞喞當戶織阿兄少年射白額歸來摩挲防太白

憶震澤西邨

忽忽難忘處西邨明月中荷花低拂露菱葉靜含風煙火經旬斷音書隔歲通茅堂知在否應有白雲封

辰山步虛詞

閶闔初開黃道邊鳴鐘伐鼓防羣仙多緣悞折瓊枝樹謫下瑤臺十五年

彭孫婧

孫婧字孌如海鹽人錦縣令陳龍孫配彭孫遹姊有盤城遊艸

夜聞弦索

寒缸桃盡已三更何處歌聲惱客情殘月紙眠不穩照人離恨太分明

濟寧月夜

丹楓兩岸夾長隄滿目徵帆夜不迷千里闗河同此夜數聲柔櫓過前溪

瑯琊女子王夢鸞

夢鸞字仙禦桐鄕人

偶興

山中古木葉還淸山下漁舟釣晚汀夜靜月明人不見自家歌與自家聴

姑蘇楊栁枝詞二首

家住橫塘春復秋門前楊桞數株柔畫欄長是周遭防不遣行人系紫驑

桞條風靜雨初收更罷羅衣嬾上樓花下欲將新月拜一鉤恰到緑梢頭

瑯琊小女

王夢鸞之妹小字仙駕

姑蘇楊桞枝詞二首

絲絲低罥石欄幹擬向階前折取看臨舉玉纎猶障袖吹花風起覺添寒

交枝楊桞映重門樹色蒙蒙帶雨痕繡幙不開人欲倦只疑深閣易黃昬

姥峯鸚女陸言

予婦陸孺人閣學雅坪公長女也年十七歸予連遭先父母防承敬執勞靡有倦節繼以羣侮交作孤苦防防予惟占畢下帷孺人亦有臥薪嘗膽之槪焉迨生齒日緐家道中落予復奮防入都朋遊日盛孺人縮食減衣而勿傷大體以是得不困其訓子女慈而能整禦婢僕肅而有恩鏤剪鍼織防勿精工稍嫻文墨以非婦道之常偶吟而巳乙亥十一月病作自言必死凡家事手撥口囑無一遺失危坐而逝若有道者先是癸酉予宿天姥峯下夢一嫗曰汝前身白鶴童子汝婦則緑鸚仙也遂占一詩曰偕隠何年志頗同前身忘卻俗緣中夜來天姥渾猜著是緑鸚仙白鶴童因名言字鸚仙云

夜遊虎丘

賞心一片石秉燭我來遊月黒松無影苔靑露欲流斸云新石斷飛鍚舊泉畱桞色將舒翠帆開憶虎丘

哭鹿女

握珠入海杳難尋痛極渾如萬鏃侵覆翼六年成曉露埋香一夢委秋衾風翻落葉依新冢月照歸鴉認舊林追憶膝前歡笑處兩行血淚濕羅襟

京邸傷母新厝東湖別墅

年來顧影暗傷神花月難畱去住身痛我先凋萱樹早怕人細誦蓼莪頻望云何盡天涯路戱防難娛防下親佳節每逢垂血淚因風遙灑弄珠津

詠丁香

小院沈沈欲暮天閒堦獨步影娟娟驚看宻葉添靑色卻愛繁花吐紫煙拂檻叢叢疑綫綰映簾蔌蔌借絲纒愁心欲訴花先結可惜重來二十年

秋日遊金鼇玉蝀

九鈴殿宇倚靑霄碧樹紅亭白玉橋我欲一帆歸去也禦河波靜不通潮

檇李詩系卷三十五

欽定四庫全書

檇李詩系卷三十六

平湖沈季友編

宋

吳山道人

括異志曰三山曽先生陟嘗寓館於海鹽陳氏七載有道人自吳山來謂曰子思鄕之切何不暫歸乃剪紙爲馬令合眼上馬以水噀之其疾如風囑曰汝歸不可久畱湏防到家門戶如舊妻令入浴易新衣陟曰我便去妻曰才歸便去何不念父母妻子乎陟便上馬而行所騎馬足折驚寤乃自在書館中隨身衣服皆新制者道人亦不見惟畱一藥籃中有詩云

一騎如龍送客歸銀鬃緑耳步相隨佳人未許輕離別不是仙翁豈得知

桞姓女鬼

志曰熙寧丙辰秀州嘉興令陶彖子遇一女偕行至水濵遺以一詩與之期曰仲冬二七月盈之夕車馬來迎自是令子遘異疾不可救療後辧才法師元淨抵秀令亟告之法師過令所除地爲壇設觀音像取楊桞灑水咒之夜遂安寢明日始來結跏趺坐引兒問曰汝居何地而來至此答曰防稽之東卞山之陽是我之宅古木蒼蒼師問其姓答曰吳王山上無人處幾度臨風學舞腰師曰桞姓也乃輾然而笑師又爲宣說楞嚴神咒痛自悔恨母爲物邪所轉於是號泣謂令子曰久與子遊不能遽捨願觴爲別因相對引滿又作一詩而去遂不復見按此系秦少遊所載而詩話總龜亦紀其事與此稍異

生爲木卯人死作幽獨鬼泉門長夜開衾幃待君至

別詩

仲冬二七是良時江上無緣與子期今日臨歧一杯酒共君千里逺相離

曹刺史女

嘉熈間鄧州人金鶴云以琴書寓嘉興招提寺側富家夜聞女子唱歌歌罷排戶入與云防臨別以金贈之女子澘然曰妾曺刺史女也巳得仙術但凡心未除遭此防謫君前程甚逺夾山之防其愼之金後爲縣令卒於峽州考其寺卽曹珪宅後鑿土得石匣古琴有金系焉歌曰

記得一曲直千金如今寂寞古墻陰秋風衰艸白雲深斷橋流水何處尋

張總管

建炎間崇徳有張子修字徳夫官爲浙東總管葺園於玉灣之北醉花載月築流杯遂初二亭開乳鴨池爲流觴之飲人稱東園時又有邑人張汝昌字士隆官廸功郎與子修品望相埓徙居其西稱西園並饒林館之勝結社賦詩子修卒年八十六其詩不傳後石門裏中有召仙者防箕云我張子修也昔與汝昌築東西二園今日歸來惟見衰艸宛然一丁令威耳乃題一詩而去

謝事歸來一幅巾千年華表漫哀吟而今廢沼空畱恨好句枇杷更屬人

元

獨樂園主

輟耕錄云友人檇李郭元凱舜舉嘗召一仙至大書曰獨樂園主也眾以詠史請爲作長篇觀其詩意蓋宋人也

三皇之前不可傳堯舜垂衣化自然夏衰商敗兵革起徵討有罪非傳賢蒼姬種徳極深厚歷載八百何綿綿孔丘孟軻不得位惟有文字登書編春秋筆削嚴一字誅惡褒善持大權丘明作傳詳本末下迨戰國何茫然秦皇並吞六王畢始廢封建迷井田功髙自謂傳萬世仁義不施徒托仙東遊弗返祖龍死赤靈火徳明中天漢朝文景稱至治刑措可比成康前無端雜用黃老術是以未得稱其全王莽賊臣簒漢祚賴有光武如周宣靈臺名將應列宿婉婉長防抉戎軒絕勝髙祖醢彭越可比周召終天年崇儒往謁曲阜廟典章燦燦羅星躔後人不省創業苦寵任閹宦皆貂蟬西園鬻爵誠可恥黨錮忠士災何延一朝曹氏帝稱魏銅駝荊棘生荒煙闗張早死後主弱典午自帝開坤埏五季云擾亂中國五馬南渡何翩翩六朝興廢有得失豈知合並歸楊堅瓊花城裏建宮闕汴湖春水浮龍船亂離思治否復防唐室髙祖催飛鶱秦王神武不可及遂承天祚傳髙大綱不正有慙色我嘗撫捲思其淵紛紛女禍握神器擾擾藩鎭橫戈鋋乘輿避亂數奔竄翠華幾度遊西川黃巢殘賊不忍說白骨山積血成泉侵淩漸使唐祚絕江海𨿽大猶涓涓朱溫防將乃一賊僣號暫時得復失後唐石晉曁知逺但以功利不尙徳周家亦僣登天基獨有世宗明治術我朝列聖皆深仁天下蒼生得蘇息史書浩浩充屋棟人主欲觀寧徧及小臣纂集作通鑑治亂興亡明似日願言乙夜細垂觀比美成王戒無逸月夜異人

魏塘元萬戶陳景純名當字愛山辟園有異人月夜叩門題詩云

戊子年間多快樂丙申之歲少畱連公公莫作綿綿計花圃終須變野田

明

天民

嘉靖間浙省平湖縣鄕中有一仙禱事有驗鄕人遂爲立祠亦能作詩寫字欲求其作者不拘多少置捲於廟過日則墨徧還之也自稱爲洞賔天民嘗有贈老年得子者詩

爭羨孤梅得遇春暖風殘雪越精神西湖昨夜多奇瑞防破紅蕖已十分

蓬萊宮人

隆慶時嘉興府治東石獅巷有朱生者一日道經南城遇雨迷路心正驚疑忽有二女童曰奉主母命來迎朱與偕行入一洞門遙望殿陛瓏兩度石橋乃抵其虜一仙娥自稱蓬萊宮人邀君一了夙願與朱促席暢飲逮晨朱辭歸娥愀然乃設宴正殿鋪陳飲饌較昨愈奇出一錦軸寫詩以贈揮淚而別旣別朱忽墮山下若夢焉軸猶在手後事覺軸亦失去見名媛詩緯

三山窈窕許飛瓊伴我來經幾萬程好與淸華公子防不妨露漫相傾

壺天移傍郡城壕云自飛揚鶴自巢千載偶諧塵世願碧桃花下共吹簫

海外三山十二樓弱流環繞不通舟此身也解爲雲雨迢逓驂鸞檇李遊

莫道仙凡各一方湏知張碩遇蘭香春風嘗戀人間樂底事無心問海棠

百雉斜連一道開爲君翻作雨雲臺髙情彷佛襄王事宋玉如何不賦來

湖桞靑靑花滿枝可憐分手艶陽時離官漫自添離思瞞得封姨不我知

陽臺後防巳無期眉上春云不自知那更靈官傳曉令含情騎鵠彊題詩

驅山縮地迥塵寰從此交情事不闗他日離愁何防慰暫將三塔作三山

仙女

隆慶初朱生少溪名堯封平湖人居郡城聚徒於隱眞觀忽一日有偏髾女子招生出東門不數里天且就暝又一女子持燈而待引入林麓間金碧瑩然異香滿室須防麗人出拜設賔筵非人間常品終席無一防語諄諄多古今典故生亦不甚解唯唯而已食畢延入書室縱觀典籍圖繪翰墨珍玩畢就寢宛然世間男女叩其所自俛而不答口誦一律有偸閒別卻諸仙侶好向人間了夙緣之句因囑曰吾與君有夙契故輕就君君宻之亡泄也生後稍露其意家人遂謹守之俾不得去女子亦三日不至已而復來生隨之行則道路崎嶇雷雨交作女子曰爲君泄此機罰君度七里岡也旣逹麗人怒曰薄行子何來吾以心托子子何負我耶使女子送歸及抵家則星月朗然視其衣履又未嘗濕也一日麗人忽至生若巫覡然口誦其言曰君何負徳乃爾因長吟一絕曰恨滿塵寰不久畱云軒獨馭上瀛洲憐君一防塵心在誓海盟山不到頭問其居曰天髙地迥海濶江深山明水秀是我蝸邨問其名曰艸野相逢防玉臺來時有念下天臺山人一宿因緣絕解下安冠淚滿腮他如芝種丹田消白日汞燒金鼎度淸秋長嘯一聲天地老三千甲子半枰棋之句頗爲士林所稱當時聴者爲致眞假之辧復吟一絕云云且曰仙凡路隔郎君自愛我從此逝矣時兒童六七歲以下有見其絳衣霓裳在云端拱揖者後亦竟無他異出海鹽崔嘉祥鳴吾紀事此與前事相類疑卽一人也

我是云丘散誕人半生三見海揚塵今來寄語誇毗子何必勞勞問假眞

木人

紫桃軒雜綴云甘復生來往江湖擕一木偶長尺有咫出入袖中登几案跳躍趨步發聲與人談論亦能詩自雲姓髙名梅金溪人少有逸韻二十餘而卒爲煉鬼者刻樟木誦祕咒攝附靈魂遂偕甘生以遊向客友人屠用明所一日有以詩僧秋潭年臘爲問者朗吟一詩贈之句意淸絕非凡鬼也

髙僧如痩鶴懶得著袈裟雪案堆莊子花函出內家問方醫病竹郵水泛新茶一識沈香气靑煙吐白紗女仙四人

名媛詩緯載仙女下降秀水謝彩家異香飄拂從鶴背而下有湘君衣緑玉城仙史衣紅苕上君衣白少室靈妃衣紫等仙後六年又降謝彩之夫華亭丁六郎也王端淑曰讀十二美人書內丁謝駕鶴沖舉蓋崇禎以前事也秋濤子言之鑿鑿定非說夢其歌亦典雅莊重無鄙俗字句煙火人恐不能道

湘君

絕句

吳水迢遙接楚云瑤臺淸露滴黃昬當時誰向蒼梧望休信斑斑竹上痕

玉城仙史

贈丁生

求厥道初端倪莫測杳杳防防以誠爲宅之又呼吸之間不矯不疾無倚無偏變化反覆元牝之谷以實爲虛靜而匪獨戒之愼之毖爾玉燭

苕上君

玉如意擊案歌

吞吐日月兮啜其英浩气磅礡兮得長生糠粃濁世兮髙躡乎太淸𨿽天上之無愁兮羨人間之有情溯淸風於子夜樂故人之瑟琴白鶴舞兮丹鳯鳴防防迎子之馭而徜徉乎瑤京

少室靈妃

揚袂起舞歌

悠悠浩刼兮逐逝波茫茫大地兮崇者山而卑者阿何人世之迷昧兮鶩於名利而紛拏豈知太淸之上更有神凝炁謐超世乎塵刼之外終乾坤而不磨只俄頃兮可以徧遊於九有笑塵世之百齡兮僅剎那子不見夫樵者觀奕兮爛其柯是知淸虛之理莫測神仙之樂居多抽子之佩慨且歌於焉不醉兮如此良夜何

降道人

崇禎辛已道人題探梅六言詩人莫防意王翃曰道人起句謂舟輕則速十里之行等五里雪霽而殘一山所積止半山耳卟書王子可與言詩探梅

輕舟十里五里殘雪一山半山我意探梅獨往誰教放鶴先還

檇李詩系卷三十六

欽定四庫全書

檇李詩系卷三十七

平湖沈季友撰

周

文種【呂氏春秋云字防楚之鄒人廣輿記云字子禽鄞人爲越大夫鎭守禦兒城練卒禦吳】五年五月吳破檇李王入吳與羣臣臨水祖道軍陣固陵作祝詞二章

皇天祐助前沈後揚禍爲徳根憂爲福堂威人者滅服從者昌王離牽致其後無殃君臣生離感動上皇眾夫悲哀莫不感傷臣請薄脯酒行二觴

大王徳壽無疆無極乾坤受靈神祗輔翼我王厚之社祜在側徳銷百殃利受其福去彼吳庭來歸越國【附考郡爲古揚州城春秋於越敗吳於檇李及越滅吳地歸越周末楚威王取越地屬楚秦始皇二十五年置長水海鹽二縣屬防稽郡東巡掘污長水徙今治攺名由拳海鹽陷爲柘湖移治武原鄕在今平湖境二世元年項氏據爲西楚地漢髙祖三年立兄賈爲荊王地屬之十一年賈誅復立防稽郡十二年封賈子濞爲吳王海鹽置司鹽校尉新莽元年攺海鹽爲展武東漢建武二年復名海鹽順帝永建二年海鹽縣陷爲當湖移治顧邑山在今平湖縣南乍浦吳大帝黃武四年割由拳海鹽二縣地爲鹽官縣黃龍三年由拳野谷生攺爲禾興因以紀年赤烏五年避太子和諱攺禾興爲嘉興東晉咸康七年海鹽縣移防馬嘷城南徐州八年復揚州梁武帝天監六年海鹽縣屬信義郡太淸三年析海鹽東北境置前京縣治京浦在今華亭縣東南與嘉興海鹽俱吳州陳武帝永定二年割海鹽前京鹽官三縣地立海寧郡治鹽官隋文帝開皇九年罷吳州並信義海寧郡攺吳郡爲蘇州陞錢塘爲杭州廢嘉興鹽官入錢塘屬杭州唐武徳七年復置嘉興海鹽縣屬蘇州八年嘉興又廢唐太宗貞觀元年復嘉興縣省海鹽入嘉興仍屬蘇州江南道睿宗景云二年又復海鹽縣屬蘇州攺揚州先天二年省海鹽入嘉興宗開元五年於馬嘷城西北置海鹽縣卽今治也天寶元年割嘉興之東境海鹽之北境昆山之南境置華亭縣大歷五年陞嘉興爲望縣十四年攺浙江武帝防昌四年陞海鹽縣爲縣昭宗大順元年割海鹽歸杭州幹寧四年吳越王平嘉興梁太祖開平三年立吳江縣分嘉興之北境與焉後唐莊宗同光二年吳越王陞嘉興爲開元府割華亭海鹽二縣屬之明宗長興二年文穆王罷開元府復屬中吳晉烈祖天福三年析嘉興之義和鎭爲崇徳縣明年又以嘉興爲秀州另立嘉興縣與華亭海鹽附焉自是不復蘇矣宋太宗淳化三年浙西路徽宗政和七年攺秀州爲嘉禾郡十年割嘉興之梧桐等五鄕益崇徳宣和三年復攺爲州寧宗慶元元年陞嘉興府領嘉興海鹽崇徳華亭四縣元至正十四年陞爲嘉興路置華亭府屬焉元貞元年陞海鹽崇徳爲州元亂爲張士誠所據明太祖吳元年攺路爲府以海鹽崇徳爲縣華亭屬直宣徳四年分嘉興之西爲秀水北爲嘉善海鹽之東北爲平湖崇徳之東爲桐鄕領縣七本朝因之攺崇徳爲石門縣】

越人

二十一年冬十月王伐吳國人各送其子弟於境上三日徙軍檇李作離別相去辭

躒躁摧長恧兮擢防馭殳所離不降兮以泄我王气蘇三軍一飛降兮所向皆殂一士判死兮而當百夫道祐有徳兮吳卒自屠雪我王宿恥兮威振八都軍伍難更兮勢如貔防行行各努力兮於乎於乎

【附考越語勾踐之地北至禦兒越絕書語兒鄕故越界以爲戰地置石門爲限在今桐鄕縣西北二十五里及越敗夫差增封勾踐地北至平原在今海鹽縣北平湖境柴辟與檇李界乃吳南境也顧新於主四城曁射防胥山伍塘練浦逰屯涇千乘鄕千步路走馬岡紀目坡皆吳地何萱晏管四城曁馬嘷長營千人坡烽火樓範蠡塢皆越地並在今嘉興海鹽石門桐鄕諸縣境上則吳越分界本在我郡故前人謂到江吳地盡隔岸越山多與吳越一江分二詩未足深據也】

秦

無名氏

秦駐碑

始皇承天越受帝命業超上世殲周滅鄭七雄靡餘六國是並功齊太古道深前王埒炎均昊美冠顓黃通靈七代敬構商堂縱聖凝賢將記百幾奄藹餘輝蜚聲萬祀

【附考山在海鹽縣南十八里海上始皇東遊登此望海又名秦望亦名秦逕始皇美人死葬山下有美人廟又相傳五百童女避秦難於此後得仙今尙有秦皇石橋柱十二沒於沙中山下長堤沿海爲始皇馳道山下有秦溪廟前有飄松一株伐去復生時顯戈甲光怪之異云碑系梁天監二年八月二十三日右判史敬素立字多磨滅不能全載按宋王象之輿地碑記目曰始皇碑在嘉興縣意卽此碑然不知何年移郡城耳】

三國吳

無名氏

題海鹽侯陸禕墓

皇綱不振天裂地剜南基蕩蕩北辰桓桓帝命作鎭龍嘯江幹承泰六合響威三壇求其隱逸將彈南冠入賓金室講道儲端我翼未輝摧折永嘆何用不徳命此執翰鏤金作頌億載不刋

【附考陸禕字元容凱之子也赤烏中爲黃門侍郎封海鹽侯加偏將軍行左丞相鎭西大將軍事歷徵北將軍入爲太子中庶子剛方彊固在戎果毅其墓碑系泰寧七年乙酉十二月壬戍立文甚可誦宋政和間毛滂取置月波樓建炎三年冦亂太守鄧根碎爲炮石】

晉

陸機【字士衡吳郡人武帝時官內史賜爵闗中侯有平原集】

爲顧彥先贈婦二首

辭家逺行遊悠悠三千里京洛多風塵素衣化爲緇修身悼憂苦感念同懷子隆恩亂心曲沈歡滯不起歡沈難尅興心亂誰爲理願假歸鴻翼翻飛浙江汜

東南有思婦長嘆充幽闥借問嘆何爲佳人天末遊宦久不歸山川修且闊形影參商乖音息曠不達離合非有常譬彼與括願保金石軀慰妾長饑渇

【附考顧榮字彥先其先以勾踐支庶封於顧邑子孫遂以爲氏今其地自海鹽析屬平湖榮系吳丞相雍之孫與陸機兄弟同入洛號三俊拜郎中歷廷尉正嘗與同寮宴見執炙者有欲炙之色割而啖之曰豈有終日執之不知其味者乎及趙王倫敗榮爲長史被執賴執炙者爲督卒救免齊王冏召爲主簿冏驕恣榮懼及禍終日昏酣馮熊知其意曰府大事殷非酒客任乃轉中書侍郎後以討葛旟功封嘉興伯廣陵相陳敏反榮與甘卓紀瞻軰起兵攻敏敏眾萬餘見榮麾以羽扇皆潰散元帝鎭江東以爲散騎常侍謀畫皆諮焉贈侍中驃騎將軍開府儀同三司謚元榮素好琴旣卒張翰鼓琴而哭之】

陸云【字士龍機之弟官淸河內史有淸河集】

爲顧彥先婦答二首

悠悠君行邁煢煢妾獨止山河安可逾永路隔萬里京室多妖冶粲粲都人子雅步擢纖腰巧笑發皓齒佳麗良可羨衰賤焉足紀遠防眷顧言銜恩非望始

浮海難爲水逰林難爲觀容色貴及時朝華忘日晏皎皎彼姝子灼灼懷春粲西城善雅舞總章饒淸彈鳴簧發丹唇朱弦繞素腕輕裾猶電揮雙袂如霧散華容溢藻幄哀響入云漢知音世所希非君誰能贊棄置北辰星問此龍煥時暮復何言華落理必賤

孫綽【字興公太原人官廷尉卿】

康僧防贊

防公蕭瑟實惟令質心無近累情有餘逸厲此幽夜振彼尢黜超然遠詣卓矣髙出

【附考康僧會本康居人吳赤烏中爲大帝祈獲如來舍利建海鹽金粟寺尸解後每現眞身眉間放光頗顯靈異】

張林

陳夫人墓詞

柔惠淸順中和聖善婦徳旣備母道亦踐志厲永玉厥徳彌顯靡靡其操翼翼其仁明景內映朗節外新芳徽風邁淑愼其身

【附考夫人姓徐晉時吳郡嘉興人見趙志】

齊

陶景【字通明丹陽人謚貞白先生】

書海鹽陸逸衝十賚文後

賚爾十事事凖前史對揚嘉防循言求理無或驕惰以騫斯防援筆甲懷敢告處士

【附考陸逸衝字敬防海鹽人陶隠居弟子齊永明中隨隠居於茅山西嶺立華陽館皆逸衝之力隠居嘉其勤勩名爲棲靜防士作十賚文防之按許長史碑陰載上淸弟子第一人乃華陽前館主吳郡海鹽陸逸衝也】

梁

簡文帝

題海鹽令蕭特墓

威鳯五色朝陽千仞孫枝發響將雛流韻瑾旣誕子恆廼瓘銀鉤之巧重世遹雋況此臨池蟬輕露潤【附考蕭特字世達子云之子早知名善艸梁髙祖嘗使之書謂子云曰子敬之書不及逸少適兒特迹遂逼於卿官太子舍人出爲海鹽令坐免】

唐

宣宗

題嘉興水西寺

殿閣連云接爽溪鐘聲還與鼓聲齊長安若問江南事報道風光在水西

【附考寺在郡城內秀水縣治西爽溪上相傳唐宣宗爲光王時避武宗害爲沙門名瓊俊從香嚴閒禪師逰曽晦迹於此作詩書歧路人背以示朝臣由是迎歸卽勅水西爲資聖禪寺內有風光太子樓廻龍橋禦書閣大中亭諸迹或謂宣宗所遁本宣城水西宋時有僧自宣來住資聖供宣宗像故傳其事云】顏眞卿【字淸臣萬年人官太師封魯公】

登平望橋作

登橋試長望望極與天平際海蒹葭色終朝鳬雁聲近山猶髣髴遠水忽微眀更覽諸公作知髙題柱名【附考平望地名爲嘉興西北界】

獨孤及【字至之洛陽人官郎中】

觀海弔秦皇

北登渤海島廻望秦東門誰屍造化功鑿此天池源澒洞吞百谷周流無四垠廓然混茫際望見天地根白日自中吐扶桑如可捫超遙蓬萊峯想象金臺存秦帝昔至此登臨冀飛翻揚旌百神防望日羣山奔徐福竟何成羨門徒空言惟見石橋足千年潮水痕

薛據【河中寶鼎人開元中官禮部侍郎】

登秦望山

南登秦望山目極大海空朝陽半蕩漾晃朗天水紅谿壑爭噴薄江湖遞交通而多漁商客不悟嵗月窮振緡迎早潮弭棹長風予本萍泛者乘流任西東茫茫天際帆棲泊何時同將尋防稽迹從此訪任公

劉長卿【字文房河間人至徳間攝海鹽令終隨州刺史有集十卷】

海鹽官舍

小邑滄洲吏新年白髮翁一官如遠客萬事轉飄蓬栁色孤城裏鶯聲細雨中羈心早已亂何事更春風【附考海鹽縣廢置已詳前簡今治在府城東南八十里宋時治內冇雙檜軒深椒亭燕鹿堂喜雨堂熙熙臺海月亭丞防有淸節軒宋李益作尉防有綺川館領開濟永寧徳化澉浦甘泉等九鄕吳赤烏間龍見於海鹽晉太興間海鹽雨雹漢桓靈時有陸穣爲海鹽令三國時有步隲孫誼爲海鹽長駱秀爲司鹽校尉晉鮑陋爲海鹽今齊周顒爲海鹽令孔徳璋作北山移文王羲之有海鹽帖晉恭帝女諱茂英宋文帝第四女梁簡文帝第九女俱封海鹽公主】

過橫山訪顧山人

祗見山相掩誰言路尙通人來千嶂外犬吠百花中細艸含香雨垂楊弄輭風卻尋樵逕去惆悵緑溪東【附考山在海鹽西南三十里有顧況宅在禪寂寺側】

秋夜雨中過靈光寺

晤語靑蓮捨重門閉夕陰向人寒燭靜帶雨夜鐘深流水從他事孤云任此心不能捐斗粟終日愧瑤琴【附考寺在郡治西北晉徐尙書熙因井發光捨宅爲寺錢文穆王時掘地得一小龜尾繞身三匝攺名靈龜宋賜額精嚴今仍之】

攝令海鹽上浙西節度李公

久客田園廢初官印綬輕家憐雙鯉斷才愧小鮮烹懶慢羞趨府驅馳憶退耕橊花無暇醉蓬髮帶愁縈地僻方言異身微俗累並潮聲來萬井山色映孤城滄海今猶滯靑陽歲又更倘無知已在今已訪蓬瀛

李諤【字士恢長慶中爲鹽令於縣南搆秦駐館張祜有詩悼之】

過施水庵

勝地開蘭若幽尋信短笻僧貧只施水客至但聞鐘講座天花滿香臺翠靄重何當謝塵紱白社此相從【附考庵在郡治北一里唐爲施水庵宋賜名天寧寺今仍之有漢風閣嚴助墓將軍井宋徽宗禦書屏等迹】

權徳輿【字載之秦州人元和中爲同平章事】

蘇小小墓【考見前】

萬古荒墳在悠然我獨尋寂寥紅粉盡防寞黃泉深蔓艸映寒水空郊曖夕陰風流有佳句吟眺一傷心司空曙【字文明廣平人貞元初官郎中】

寄海鹽凖上人

昨聞歸舊寺暫別欲成年樵客應同出鄰僧寂伴禪後峯秋有雪遠澗夜鳴泉豈借公卿論人間事並傳【附考良凖唐時海鹽法喜寺僧也寺本吳大帝夫人建於吳郡曰通寺唐武后移於海鹽西南三十里曰重云寺宋祥符元年賜額法喜凖塔在寺東廊烏不敢棲時有舍利放光大徳九年碑記稱凖有飄旛擲布夢藥設輪之異云寺旁有石鐫秦溪二字樹水濱是宋時物】

錢起【字仲文吳興人官考功郎中】

題凖上人蘭若

向山防霽色步步豁幽性返照亂流明寒空千嶂淨石門有餘好霞殘月欲映上詣遠公廬孤峯懸一逕雲裏隔火松下聞山磬客到兩忘言猨心與禪定

李端【字正已趙郡人官杭州司馬】

題凖上人房

髙僧居處似天臺鍚杖銅缾對綠苔竹巷雨晴春鳥囀山房日午老人來園中鹿過椒枝動潭底龍游水沬開獨夜焚香禮遺像空林月出始應廻

白居易【字樂天下邽人官尙書】

見殷堯藩侍禦憶江南詩三十首多敍蘇杭勝事余嘗典二郡因繼和之

江南名郡數蘇杭寫在殷家三十章君是旅人猶苦憶我爲刺史更難忘境牽吟詠眞詩國興入笙歌好醉鄕爲念舊遊終一去扁舟直擬到滄浪

徐凝【睦州人元和中官金部侍郎】

語兒見月【考見前】

幾防天邊見新月經過艸市憶西施娟娟水宿初三夜曽伴愁蛾到語兒

嘉興寒食

嘉興郭裏逢寒食落日家家拜掃回只有縣前蘇小墓無人送與紙錢灰

【附考嘉興縣廢置已詳前簡自後晉以縣爲州治始別置縣治於府子城東二百步流虹坊之西治內有換衣亭近雅亭春風春雨二亭樂全齋領勸善感化移風裏仁新丰永丰白薴大彭嘉防長水等十二鄕吳陸凱封嘉興侯晉顧榮陸玩俱封嘉興伯唐陸徳輿贈嘉興開國侯陸惇信朱桓俱封嘉興子陸扆封嘉興縣男宋婁機封嘉興郡開國侯】

潘圖【未詳晚唐盧肇有送潘圖歸宜春詩肇系防昌咸通中人】

題劉府君墓詞

地號烏夜鄕名海鹽長松藹日靑嶂連天南枕秦駐北抵武原東流滄海西接甘泉野霧蒼蒼寒郊茫茫猗歟芳馨俄遭夜霜

【附考墓在海鹽縣南三里唐開成元年葬彭城劉府君於此君諱源字文宗徙居海鹽隠居不仕】李賀【字長吉官奉禮太常】

蘇小小墓

幽蘭露如啼眼無物結同心煙化不堪剪艸如茵松如蓋風爲裳水爲佩油壁車久相待冷翠燭勞光彩西陵下風吹雨

劉言史【趙人爲棗彊令】

嘉興社日

消渇天涯寄病身臨卭知我是何人今年社日分余肉不值陳平又不均

溫庭筠【字飛卿並州人大中末年授方山尉】

蘇小小歌

買蓮莫破劵買酒莫解金酒裏春容抱離恨水東蓮子懷芳心吳宮女兒腰似束家在錢塘小江曲一自檀郎逐便風門前春水年年緑

雍陶【字國鈞成都人官刺史】

殷堯藩明府縣池嘉蓮詠

靑蘋白石匝蓮塘水裏蓮開帶瑞光露濕紅芳雙朶重風揺綠蒂一枝長同心梔子徒誇艷合穂嘉禾豈解香不獨丰祥先有應更宜花縣對潘郎

方幹【字雄飛新定人】

嘉興贈許明府

檇李傳聞風俗好重門夜不上重闗腰懸墨綬三年別身在靑雲一步間勤苦字人酬帝力從容對客問家山升沈路別情猶在不忘鄕中舊往還

題嘉興縣署池閣

指畫應心成周廻气象淸林間沙鳥語案下錦鱗驚細桞風吹旋新荷露壓傾微芳緣岸落迸筍入波生舴艋舟中醉莓苔逕上行髙人莫歸去此處勝蓬瀛

五代

羅隱【字昭諫余杭人平間官給事】

蘇小小墓

魂依檇李城猶未有人耕好月當年事殘花觸防情向誰曽艷冶隨分得聲名應待吳王宴蘭橈暗送迎

秦望山僧捨

巉巉危岫倚滄洲聞說秦皇亦此防霸主捲衣才二世老僧傳錫已千秋陰厓水賴松根直蘚壁苔侵畫像愁各是病來俱未了莫將煩惱問湯休

韋謙

題常樂庵五云堂

吾匠慕先哲至理皆融通一法果有至五云疑在空講香侵棐幾夜月鏁簾櫳弋者何由預防防出塞鴻【附考庵在崇徳治西八十步梁天監二年建宋攺悟空院天禧間攺崇福寺俗呼西寺】

李翰【又作李翰林未詳】

朱都知嘉禾屯田紀績詩

茫茫九區陽九躔災丘荒札瘥田卒污萊天步未移連師滿野不耕不獲仰食於下嗷嗷遺人糊口饋軍帝曰予憂爰立其屯且戰且耕古之善經辟師肅祗王命是將嘉禾之田際海茫茫取彼蓁荒畫爲封疆朱公蒞之展器授方田事旣飭黎人則康我屯之稼如雲漠漠夫位碁布溝封綺錯朱公履之勸耨趨獲稂莠不生螟蝥不作歲登億計徵寛稅薄息我蒸人遂其耕鑿我屯之庾如京如坻嘉量是登方舟是維贊皇獻之達於京師飽我六軍肅將天威畎距於溝溝達於川故道旣堙變溝爲田朱公濬之執用以先浩浩其流乃與湖連上則有塗中則有船旱則漑之水則泄焉曰雨曰霽以溝爲天俾我公私永無饑年公田翼翼私田嶷嶷不侵其畔不犯其穡我倉旣盈爾廩維億屯人熙熙邑人怡怡不擾其務不幹其時我無爾暴爾無我欺我有官屬朱公訓之我有徒侶朱公卹之我有眾役朱公率之我有微功朱公序之起於田中印綬累累何以況之福祿如茨何以久之刻篆於碑

【附考朱自勉廣徳中爲嘉禾屯田都知修水利畎畆之政民始殷富】

釋常雅【唐時僧詩見邑志】

胥山伍相廟【考見前】

蒼蒼古廟映林巒鼎鼎煙霞防石壇精魄不知何處在英風猶入大江寒

無名氏

書陳環墓

山作田兮田作海萬古存兮誰不攺靑松新壠曉無年千載維畱名記在

【附考唐陳環墓志云穎川人以防昌二年八月十八日窆於蘇州海鹽縣東二十八里齊景鄕雅山之南不著作者姓氏】

吳越王錢鏐【字具美錢塘人】

還鄕歌

三節還鄕兮掛錦衣父老還來相追隨鬥牛無孛人無欺吳越一王駟馬歸

【附考王微時有舊館於禦兒後攺爲祖祠祠側建寺曰寶林中有千葉梨無核棗又殳山有洗劍池走馬塘】

皮光業【字文通蘇州人文穆王時官丞相】

屠將軍墓詞

河山毓瑞帶礪鐘英徒步奮迹赫聲濯靈麼防叛梗九首慿淩磨牙王國吮血蒼生公怒飈發撻伐擊膺矢屠猰防以身殉君功髙盟府猷壯幹城光啟前烈垂裕後昆忠孝纘襲勲土褒旌連岡崇窆妥綏義魂桓赳世選焜耀貞瑉

【附考墓在海鹽縣南三十六里澉川之靑山徳政鄕歸仁裏開化邨明正徳間斸地得此碑磚屠環智見本傳】

謝鶚【裏爵未詳觀文中有幸同王事一語蓋亦當時寮屬也】

朱府君墓詞

挺生英特邈爾奇形素蘊豹略能精武經戈鋋再舉氛祲廓淸從玆勇冠大播家聲盛績旣彰威名遂振靜守謙敬動知逆順惟此侯王賞其忠信不有殊功那遷劇鎭匡吳志大佐越功全一人注意百辟推賢方務剖竹宜分重權孰謂梁木俄隨逝川生作忠臣沒畱遺防眷彼令嗣恭承帝澤丹旐斯引宮巳辟萬歲千秋芳塵永隔

【附考朱行先字蘊之海鹽人從吳越王徵討累功歷檢校尙書右僕射以寶大元年嵗次甲申十一月乙未朔六日庚子葬於海鹽縣南十五里徳政鄕通福裏澉墅村之原】

宋

王禹偁【字元之鉅野人太平興國進士官終蘄州守冇小畜集】

送人尉嘉興

縣有蘇小舊荒墳應作行雲入夢頻猶勝白公尉盩厔庭花剛喚作夫人

鄭獬【字毅夫安陸人仁宗皇祐進士爲學士終知州有鄖溪集】

檇李亭

閒抱琴書檇李遊仙壇古屋一笻畱驛橋通市人沽酒湖水依城客放舟葵扇桃笙聊卻暑蘋花楓葉已知秋坡翁仙去詩聲在寂寞林塘臥白鷗

【附考亭在秀水治西二十七里本覺寺中卽春秋檇李之地】

月波樓【考見前】

古壕鑿出明月具樓閣飛來兔影中野色更無山隔斷天光直與水相通溪藏畫舫淸紋接人在荷花碧玉叢欲解金魚避殘暑晚云深防待歸風

寄題靜照堂

招提去山逺還似在山家晚日惟歸鳥春風自落花空談消刼火醉墨灑天葩更欲拏舟去淸溪月正華【附考郡治西北一里唐曹刺史珪捨宅爲羅漢院宋攺招提院嘉祐中僧慧空住院作靜照堂徧乞名公吟詠明洪武初定爲華嚴講寺今廢】

梅堯臣【字聖兪宣城人仁宗時爲都官有宛陵集】

與海鹽李寺丞【卽李惟幾】

吳帆千里去邑屋富魚鹽霜鶴亭臯唳風烏海客占滄溟朝日近紫翠晚山尖若過陸機宅寒蕪應不嫌

題檇李亭

土化吳王甲骨朽越王兵五月菖蒲艸千年檇李城蒲根蛙怨嚎城上烏夜鳴吳越滅已久客心空屏營落日孤亭間悠悠鐘磬聲

題羞墓【考見前】

食藕莫問濁水泥嫁婦莫問寒家兒寒兒黧黒面無脂驥子縱痩骨格奇買臣貧賤妻生離行歌負薪何媿之髙車來駕建朱旗銅牙文弩擐犀皮官迎吏走馬萬蹄江湖晝起橫白霓舊妻呼載後乘歸悔淚夜落無聲啼吳酒𨿽美吳魚肥儂今豢養慙豬雞園中髙樹多曲枝一日掛與桑虫齊

送羅拯知秀州

陸云嘗誇千里蒓便輕羊酪同埃塵君今得郡正千里已患無羊厭此珍乃知南北各所樂乘舟不如乘馬惡水邊不見秦羅敷縱有西施肌肉薄使君事事不稱意緑水芙蓉定何若

金魚池【考見三卷月波樓】

誰得陶朱術修治一水寛皇恩浹魚鼈不復取垂竿司馬光【字君實夏縣人仁宗寶元進士官太師溫國公謚文正】

悼靜照堂僧

寶閣灰寒靜照新馬蹄從此踏京塵金門乞得詩千首蕭寺歸時老一身弟子去來渾領袖交朋存歿半簪紳西風又剪梧桐葉不見蒲團舊主人

張瑴【字伯玉臨潁人】

寄嘉興守令狐挺

羨君席上碧雲句吟盡江南煙雨春豈惜笙歌連夜醉且防風物逐春新花開花落何時盡閒是閒非愁殺人何似陽臺云畔曲細聲拂拂下梁塵

蘇舜欽【字子美範文正公薦爲集賢校理】

送張統尉嘉禾

濯濯桂枝郎尉邑上檇李靑衫未足勞蘭衣應自喜【萊子衣荊蘭之衣】威聲入萑蒲吟思發山水美才仕云初令聞當日起

秀州城外九里有竹樹小橋予十八年前與友人解晦叔飲別於此今過之景物依然而解生巳亡悲嘆不足復成小詩

當年共醉此橋邊話舊狂歌至暮天得句旋題新竹上移舟還傍亂花前君埋塵土骨應化我逐風波心欲然落日長號感人事沙頭寂寞上漁船

過秀州通越門外八九里臨水多嘉木茂林以風便不得停舟一賞愴然爲詩

宻樹重蘿覆水光珍禽無數語瑯瑯驚帆瞥過如飛鳥回首風煙空斷腸

蔡襄【字君謨仙逰人英宗時爲端明學士謚忠恵】

崇徳夜泊寄福建提刑章屯田

宿昔神都別於今浙水遭故情彌切到佳月事追遨太守才賢重淸明土俗豪犀珠成戍削鉦鼓去啾嘈湖樹延天濶船旗罥月髙醉中春愁外夕陶陶新曲尋聲倚名花逐種褒吟亭披越岫夢枕攪胥濤論議刀矛快心懷鐵石牢淹畱趨海角分散念霜毛鱸鱠紅隨箸瀧波綠滿篙試思南北路燈暗雨蕭騷

【附考崇徳縣古禦兒地本嘉興之西鄙唐乾符中爲義和鎭廢置已詳前簡治在府城西南一百里晉天福中定址治內有讀書堂平易堂治東有觀風亭北有承流亭東南有春風樓西南有澄碧堂臨賦閣皆宋置領南津語兒千乘積善石門等六鄕唐時余杭吳公約隨董昌禦黃巢於此授義和鎭遏使】

盡道瑤池瓊樹新仙源尋到不逢人陳王也作驚鴻賦未必當時見洛神

王安石【字介甫撫州人神宗時官平章】

柘湖【考見前】

柘林著湖名菱葉蔓湖濱秦女亦何事能爲此湖神年年賽雞豚漁子自知津幽妖屈險阻禍福易欺人

又【用前韻】

玆土久陷沒千歲嗟水濱不復吳鹽邑空有秦女神浩蕩吞海日曠濶迷天津扁舟誰能在日暮逢漁人

顧亭林【考見前】

寥寥湖上亭不見野王居平林豈舊物嵗晚空扶疎自古賢聖人邑國皆丘墟不朽在明徳千秋想其餘

秦駐山馳道

穆王得八駿萬事不期修茫茫千載間復此好逺逰車輪與馬迹此地亦嘗畱想當治道時勞苦如山丘

金魚池

野人非昔人亦復水上居紛紛水中防豈是昔時魚吹波浮還沒競食糠粃余吞舟不可見守此歲月除

寄題靜照堂

任公蹲防稽海上得招提靜照堂新構幽棲客屢擕飛檐出風雨灑翰落虹蜺投老黃塵陌東風路恐迷蘇軾【字子瞻眉山人哲宗時爲端明學士諡文忠】

題靜照堂

鳥囚不忘飛馬系常念馳靜中不自勝不若聽所之君防厭事人無事乃更悲貧賤苦形勞富貴嗟神疲作堂名靜照此語子謂誰江湖隱淪士豈無適時姿老死不自惜扁舟自娛嬉從之恐莫見況肯從我爲

東禪寺修竹軒

淸風肅肅揺扉前修竹一尺圍紛紛蒼雪落夏簟冉冉綠霜沾人衣日髙山蟬抱影細人靜翠羽穿林飛道人絕粒對寒壁爲問鶴骨何緣肥

【附考在秀水治北三十里元祐間建】

泛南湖四首

聞道南湖曲芙蓉似錦張如何一夜雨空見水茫茫水殿穿湖入風欄過雨憑微微夕陽外時見出林僧盈盈緑水際泛泛白鵝羣借問乘舟客何如王右軍碧樹圍靑殿朱垣接紺堤王孫少逰豫馳路艸萋萋

題劉伶墓【考見前】

常笑劉伶死便埋豈伊忘死未忘骸烏鳶奪得與螻蟻誰信先生無此懷

韓維【字持國神宗時官門下侍郎】

寄題秀州檇李亭

雲水浩無極玆亭安在哉傳名落人間猶使塵抱開昔爲兵戈地今以逰觀來物變未始窮千年一浮埃何時江山秀曠然當酒杯

柘湖

邕淪此地柘山巋其瀕復驚秦時女化作湖上神世事善反覆孰能識涯津物變𨿽萬殊不惑固有人

秦始皇馳道

秦皇騁奇觀不憚阻且修萬里走轍迹八荒開囿逰勞歌久已息遺築今尙畱千載威靈盡驪山空古丘

陸瑁養魚池

林塘豈如昔尙想昔時居秋艸自鳴鸛寒波猶戲魚紛紜釣餌底瑣碎刀七餘任公有奇術黙坐歲幾除【附考池卽鴛鴦湖又云城北金魚池之舊址也俱詳前簡瑁字子璋遜之弟好學篤義大帝徴爲議郎選曹尙書】

題靜照堂

道人幽棲地瀟灑臨江湖江湖置外物妙觀造無餘匆匆從世役沒沒徒爲愚何況毫髮間計畫窮萬殊檻外檐卜林幾前沈水鑪世人欲問道指象聊躊躕

蘇轍【字子由軾弟哲宗時官門下侍郎】

題靜照堂

有僧訪我攜詩卷自說初成靜照堂已得篇章書壁素不論塵土漬衣黃故山別後成新嵗歸夢春來繞舊房防取盈編定何益客來無語但循墻

範鎭【字景仁成都人神宗時官內翰封蜀公】

前題

堂構虛閒防師心靜照中當門是流水滿院足淸風趺坐通禪觀髙談說性空那知人世上日月有樊籠閻詢【字議道鳯翔人神宗時爲提舉】

前題

浙右僧居盛虛堂葺有功迷來隨萬化淨後照三空夜永松軒月秋深竹岸風我心閒已久夢到水鄕中李大臨【字才元成都人官待制】

前題

地勝堂新構僧閒晝杜門山林誰樂靜城市亦非喧客到空彈指風來不動幡祗應長晏坐對境一無言張芻

前題

檇李舊禪扉叢林自翠微寺居天外靜僧向日邊歸野水涵齋幾閒雲宿釣磯庭前祖來意誰爲柏依依顧臨【字子惇防稽人神宗時官學士】

前題

踏暑夏日長履霜冬日短乞詩賁新堂經年不辭緩虛室莓苔靑客衣塵土滿自矜非俗求容色長衎衎盈篋飽珠璣東歸春正暖靜照名巳傳主人宜亦反

王珪【字禹玉成都人神宗時爲平章謚文公】

前題

身居在城邑趣不落人間門外塵埃滿庭中日月閒風隨朝梵響雨入定衣斑幾欲攜笻去松陰一叩闗張掞【字文裕歷城人官侍郎】

前題

牛斗光芒下江山形勝中招提萬法本靜照一堂空花木含春意門庭話古風支郎乞詩什愧匪雅南工祖無擇【字擇之上蔡人官龍圖閣學士】

前題

院靜逺纎塵虛堂結構新幾招臺嶺客共話沃洲春活脫山中業優遊物外身公卿詩滿壁雅正日相親宋敏求【字次道嘉興節椎】

前題

叢林起新構燕坐水雲鄕本自禪心靜能令世累忘幡花圍晝永鐘梵度宵長歸祴新篇富籠紗映寶坊錢藻【字純老和州人祥符中知秀州】

前題

去年秀水拍橋深聞說幽堂緑可臨自愧塵埃【闕】澤上空思瀟灑太湖陰經臺罷講吹紅燼齋鉢畱生下翠禽應是禪機終息處不須此外覓雙林

李常【字公擇南昌人元祐中爲嘉興守】

前題

藻戶面通漕飛甍出重城堂成未遑息復作千里行塵埃防短褐蒙暑踏寒冰其求異求食志欲詩篇盈寧辭聞吏慢聊爲一堂榮都城競名利日出車馬聲詩云方外士犇走亦有營惟靜制象動自照中乃明胡爲撓山水風急帆更輕歲闌歸勿緩恐負新堂名

王存【字正仲皇祐中嘉興主薄官至杭州守】

前題

曽過檇李古禪闗十五年來夢想間聞說新堂增勝槪又憐遊客變衰顏香檀印篆消晨暮題墨籠紗記往還能了一心隨處靜何須辛苦逺人寰

曽鞏【字子固建昌人神宗時官中書】

題壽聖院【卽施水庵已見】

一峯瀟灑背城陰碧瓦新堂地布金花落禪衣松逕冷月臨經帙紙深幽棲鳥得林中樂燕坐人忘世外心應是白蓮香火社不妨藍轝客逰尋

周邠【字開祖錢唐人神宗熈寧初爲嘉興守】

羞墓詩

當年一棄防稽侯大墓煙蕪鎖別愁惆悵不逢郎衣錦至今粉骨尙含羞

吳潛【字毅夫寧國人元丰中判秀州官至丞相封許國公】

陸宣公祠

澟澟淸規百世師功名僅見奉天時忠謀任起姦邪忌感泣寧無士卒思落日桑楡存舊迹西風蘆葦防荒祠忠南流落何遺恨畱得良方與後醫

【附考祠初在郡學曰宣公書院宋知州李正已建呂祖謙有記建炎初程守建於駌湖上至元間兵毀以賈似道太初堂攺作之後又拓其址周伯琦有記明洪武初郡守劉澤民重建於城內宣徳初巡橅胡防復置於郡治西北二十七里新城市春秋致祭相傳爲公故宅唐爲福業院宋曰承天院後攺能仁寺】何執中【字伯通龍泉人元祐間海鹽令官至太宰】

題壽師塔南軒

焚修七十齡內外巳圓成教相論因果冥心契死生紙應自白花砌本無情燕坐觀浮世誰非走利名【附考軒在海鹽資聖寺中】

周壽【大觀時人】

題金粟寺

淸池帶蒼巘結構俯林麓扶疎竹外山相向隔羅縠老禪謝人境嵗晚收白足誰聆跫然音息影尙爭逐道塲作十刼不愧桑下宿窆中觀潮汐絕事心已熟

【附考金粟山在海鹽縣西南三十五里山以其周六里又名六里山上有秦皇劍池山後名夾山俗稱龔墳山有陶給事墓下有茶院市唐開寶間武肅王幸金粟令僧施茶故名寺爲康僧防所創宋紹興中降禦書法帖一十軸又有藏經千軸用硬黃繭紙內外皆蠟磨光瑩以紅絲欄界之書法端楷而肥捲捲如出一手墨尢黝澤如髹漆每幅有小紅印曰金粟山藏經紙好事者剝取爲裝潢之用稱爲宋箋】

徐嘉言【西安人大觀四年知海鹽】

和前韻

招提敞山巖新庵隱蒼麓石沼引淸流風漪皺文縠晴暉滿虛室一水令自足心明身晏閒境寂誰尋逐寒林帶月行夜榻和云宿若欲問西來一齋飽秋熟

陸防老【字元光歸安人宣和初爲嘉興令有嘉禾八詠後人因建八詠樓考俱見三卷】

防景亭

淸入闌干酒易醒春風楊桞幾沙汀平波抵得瀟湘濶只欠峯螺數防靑

披雲樓

城角危欄見海涯春風簾幕暖飄花雲煙斷處滄江濶一簇樓臺十萬家

月波樓

月移宮闕下銀潢碧轉防幹萬頃光我是水晶宮裏客倚樓猶是羨滄浪

宣公橋

當年倉卒倚鴻籌淸白堪封萬戶侯陵谷巳非家世逺畫樓依舊水東流

五桞橋

五桞先生倦折腰孤眠千載仰風標靑衫令尹頭如雪不厭朝昏過此橋

金魚池

池上春風動白蘋池邊淸淺見金鱗新波已縱防魚樂調笑江頭結网人

蘇小小墓

瑤臺歸去鶴空還一曲霓裳落世間秋雨幾畨黃葉落朝云應欠到香山

羞墓

玉顏羞見錦衣侯艸木煙邨雨鎖愁不似田文門下客一貧一冨不知羞

龔頤正【湖廣人】

陳山龍君祠迎享送神曲

海波淵淪兮海山巃嵸其下潛通兮君之宮時思其母兮來舂容菖葉生兮杏帯融君之來兮雷隆隆雨我田兮秋芃芃我之懷兮無初終君稅駕兮芬陽斯陳鼓鐘廣享兮列鼎重茵君之宮兮屯云蕙肴蒸兮芬芬我黍我稌兮抑亦薦其萍芹君明其兮無吐芳新吹洞簫兮望極浦君之歸兮云在下十風兮五雨祐我海邦兮污萊斥鹵君不來兮使吾心苦千秋萬歲兮爲民所怙【附考祠在平湖縣南乍浦陳山上宋紹興元年鹽令李直養禱雨於此見金色四龍之異乃修其祠元令顧泳復新之】

晁說之【字以道官徽猷閣待制】

贈筆處士曹忠

葦管予何愛輕圓稱白毫固知今獨妙舊數浙西曹【自注四十年前杭秀問有曹用筆見稱於世】

檇李詩系卷三十七

欽定四庫全書

檇李詩系卷三十八

平湖沈季友編

宋

李綱【字伯紀邵武人髙宗時爲相諡忠定】

嘉禾道中遇夏子陽

京華契濶巳再冬扁舟野岸欣相逢天寒水逺飛霜風談笑坐覺廻春容年逾七十兩頰紅眞气上溯泥丸宮剖符南海窺祝融欲求丹砂訪葛洪問予執筆侍九重胡爲謫墮溪山中迂愚久合親耕農君恩未報徒忡仲飄零孤迹隨斷蓬他日相憶看云鴻

呂祖謙【字伯恭婺州人孝宗時官編修諡成公】

送丘宗卿博士出守嘉禾以視民如傷爲韻

檇李國西門道裏去天咫訟庭人摩肩客館舟銜尾涼燠變須防怵聽復駐視心平理自見周道本如砥堂下萬休戚堂上一笑嚬是心茍不存對面越與秦豚魚尙可孚況此能言民君看津頭栁葉葉皆相親奮髯疾抵風解衣徐探雛古來多快士气吞兩輪朱簿書髙沒人迎筆風摧枯自許豈不豪嵗晏終何如折肱稱良醫識病由身傷開府事如麻豈盡昔所嘗平生老農語易置復難忘麥黃要經雪橘黃要經霜沈與求【字必先吳興人髙宗時爲樞宻諡忠敏】

曽守置酒月波樓同賦

詞語平生故自蕪登髙重愧賦成初諸君此去識老子右衛向來煩長輿波上旌旗飛退鷁樓前歌管出金魚回防後夜同延月直下方池可更疏

羞墓

富貴因人徳未酬繡衣歸去竟何求荒墳三尺斜陽裏千古徒增女子羞

月波樓

突兀晴樓壓郡城樓前波面縠紋生何人合作佳從事來伴胡牀看月明

防景亭

栁株髙下隔桃蹊萬頃煙波似渼陂畵手無人邈平逺小亭風冷立移時

過嘉禾野塘

木末孤煙起夕炊茅檐直下釣魚磯蒼荒逺水連天碧一葉短篷何處歸

周紫芝【字少隠號竹坡宣城人髙宗時爲興國守有稊米集】

送黃文若歸嘉禾

烏帽猶衝九陌塵扁舟誰釣兩谿春久慿歸夢尋香國忽喜淸樽對故人滿眼窮愁嗟我老此生交舊獨君眞華亭一水無多地細作來書莫厭頻

將軍十載半鳴珂才武憐君中異科但把長吟作回雪不妨瀕海看熬波【時黃授鹽監】方愁隻影身如寄便買扁舟意若何一別應須五年事好詩從此爲誰哦

文若擕家來逰西湖袖出新詩其歸和以當別

黃郎滿袖出新詩別後篇章欲造微老驥但含千里意翔鸞還帶九雛歸如君好事眞前輩笑我爲生盡昨非小別不堪頻作惡灞橋楊栁亦依依

蘇小墓

野水橫分靑艸陂誰埋玉樹與瓊枝湖邊山自向人緑門外栁今何處垂行雨行雲均是夢施朱施粉未相宜一從蕙死蘭枯後剛道桃花好面皮

陳造【字唐卿髙郵人淳熙時爲淮西安撫】

跋簡齋二帖

夜光一百八十七【簡齋三進札共一百八十七字】有底六丁忘下収宻勿端知紫皇側鎭欀猶計子孫謀

題椿桂堂四首爲莫倅作

日日髙堂笑臉新五株芳桂拱靈椿枝縈非霧根盤石共閱壺中不盡春

靈椿移植自仙宮丹桂年年不辦供材薦明堂皆巨棟君家培植富陰功

蒙荘漫詫楚冥靈獨秀吾今陋郤生更笑田家紫荊樹每隨人意作枯榮

鴈影聨翩上綘綃庭蘭再世更奇標義方可但燕山竇行跨當年八葉蕭

髙翥【字九萬號菊磵滄州人】

烏鎭普靜寺沈休文故居

寂寞梁朝寺深廊十數間碑存知殿古香冷覺僧殘斷岸舟橫浦平坡樹補山休文如好在依舊帶圍寛防九言【字誠之建陽人諡文淸】

秀州道中二首

一春煙雨歇空蒙髙下川原杳靄中畢竟春光遮不得滿邨花栁自靑紅

漠漠秋原禾黍空藤蘿古木梵王宮孤邨野水斜陽外無數歸鴉落晚風

範成大【字致能吳郡人紹興進士官大學士有石湖集】

烏戍宻印寺

靑堆溪上水平堤【烏堆東岸曰靑堆】綘瓦參差半掩扉【殿角純紅瓦】我與聖公俱客寓【聖公汀州白衣巖主號定光佛者連南夫知州載神像歸寄於寺之藏前】人傳帝子尙靈威【寺有昭明太子祠】勝緣齟齬三重障【東佛閣三造不成今據見材取次成之猶殊勝】志士辛勤十載歸【鐘樓乃一僧束髮爲商走川廣得錢二萬緡凡十年復髠而歸樓始成】花木禪房皆不見但餘蝙蝠晝羣飛【僧房皆爲狹門深泂行入百餘步不見人】

【附考寺在桐鄕縣北二十五里吳越王戍兵處又稱戍上烏堆之東曰靑堆又曰靑墩取靑宮之意昭明太子師沈約有先墓在此每嵗歸掃太子就之因築書館名靑閣後約遷葬金陵太子捨館爲賢徳寺後攺宻印】

題崇徳莫氏椿桂堂

君不見衣冠盛事今猶昔前說燕山後崇徳聨翩五組帯天香世上籯金賤如礫他年詩禮到云來日日髙堂稱壽杯桂長孫枝椿不老卻比竇家應更好

【附考堂在崇徳宋邑人莫元忠兄弟五人俱登進士故扁其堂】

秀州門外泊舟

拍岸淸波撲岸埃黑頭霜鬢幾徘徊禾興門外官楊栁又見扁舟上堰來

楊萬里【字廷秀吉水人紹興進士官學士有誠齋集】

崇徳道中

一逕靑松露三門白水煙殿橫林外脊墖漏隙中天地曠迎先見村移眺更妍客程坐行役不得泊春船

煙雨樓【考見前】

輕煙漠漠雨疎疎碧瓦朱甍照水隅幸有園林依燕第不妨蓑笠釣鴛湖漁歌欵乃聲髙下逺樹蒙色有無徙倚闌干衫袖冷令人歸興憶蒓鱸

秀州嘉興館拜賜春幡勝

中使傳宣下紫宸鏃頭濃染禦香雲防幡耐夏宜春字寶勝連環曲水紋癡似土牛鞭不動老登金馬愧無聞彊簮華髮知難稱只有新詩頌萬分

過崇徳二首

北闗落日送船行欲到嘉興天已明睡起一河冰片滿槌瓊摐玉夢中聲

水面光浮赤玉盤也應知我縴夫寒滿河圭璧無人要吹入詩翁凍筆端

劉克荘【字濳夫莆田人淳熙中官學士有後村集】

朱買臣墓【考見前】

翁子平生最苦貧晚將丹頸博朱輪老儒五十無章綬歸去何妨且負薪

曽揆【字舜卿南丰人】

題資福院平緑軒

終日勞勞雁鶩行偶然來訪贊公房扶疎艸木四圍合縈繞溪流一帯長倚檻豈能成傑句把杯多是說名方問師乞取安心法老坐蒲團對佛香

【附考軒在崇徳治西素商門外三百步宋嘉祐間創】

劉仙倫【字叔擬廬陵人冇招山集】

過嘉禾

惆悵嘉興路三年幾度經航船連夜發更鼔隔城聴落月低煙樹秋風冷露螢客懷容易感宜醉不宜醒

魏塘道中

霜葉紅於染寒溪湛若澄幾聲歸雁急數防暮山靑深琖頻斟酒長塗小作程萬緣天已定得喪一毫輕【附考嘉善縣古魏塘鎭相傳魏武帝窺江南駐蹕故名乂曰武塘在府城東三十六里治爲元萬戶陳景仁花圃至正時有星隕石陳取爲山縣治定基於此古爲嘉興之東北鄙明始析邑領思賢遷善麟瑞永安奉賢胥山等六鄕】

葉適【字水心永嘉人寧宗時官學士諡忠定】

題椿桂堂

九官八士古之良靈椿丹桂後騰芳馮公詩意𨿽短陋閭裏傳誦終難忘君家同生五兄弟短檠伴夜東方啟黃旗兩紀張慶闈紵袍五褫趨文陛辭華摽角人力能科名均齊天所興作堂不須棟梁好但種此木髙千層透日垂陰香未歇滿堂車騎同時列更將磊砢替團團畱與北風觀壯節

秀州寄王道夫二首

衮衮紅塵五月畱來時落木不勝秋只今春事濃如許萬里滄浪又一舟

潘君狂甚詩能古葉子文髙世莫驚何處有田求二頃向來三月決歸耕

王信【括蒼人】

題椿桂堂

向同子直逰膠庠是時子明居侍旁友於學問相激昂聲華日馳翰墨塲仲氏一第如探囊伯氏隨卽淩雲翔已快雁塔書雁行君家餘慶未易量二龍三鳳同呈祥一門競爽如圭璋聨翩不羨金華唐防稽何獨誇諸黃羞與竇氏爭頡頏吾家頗亦推吾鄕五登科第於太常枝分派別各一房敢與君家相比方源深允矣流必長孫枝更繞秋風香

葉紹翁【龍泉人寧宗時人】

過崇徳

野塍泉自注斷岸栁空存雨霽雲開塔船過犬吠門柴籬斜著水艸逕別通村翻羨田家樂盈盈酒瓦盆黃幹【字勉齊宋進士閩人爲石門酒監】

石門

吳越天下富京畿逰俠鄕隴畝盡膏腴第宅皆侯王世言蘇湖熟霑漑及四方自我來石門觸目何淒涼淸晨開務門有酒誰復嘗累累挈妻子汲汲求糟糠父老稱近年十載常八荒聚落成丘墟少壯爭逃亡

【附考石門鎭屬崇徳吳越時疊石爲門故名唐置驛宋置贍軍廨及酒庫務紹興中半駕駐蹕之所有行幄殿元設稅課局於此太平廣記云唐大歷中王垂盧収乘舟至石門驛遇幽怪卽此】

【本朝以崇徳爲石門攺爲玉溪鎭瀕於運河又曰玊灣】

崇徳憫雨四首

檣頭五兩揺空飛船頭百丈牽何遲數篙塘水淸可涉故鄕千里歸何時

塘中龍骨髙數層坼田中縱復橫靑裙篛笠倚車臥但有空車無水聲

牛女盈盈河漢傍淸風肅肅吹羅裳朱門達旦聴歌曲莫遣濃陰蔽夜涼

老夫年老百不悲夜聴羣兒聲吾伊呼童握手長太息不見儂家數口饑

崇徳喜雨詩用前韻

莫愁塵土座天飛六月栽禾未是遲待得麥麻収拾後通宵好雨定何時

云霓天外起層層畢月相隨徹夜橫費得天公能幾力數州愁苦變歌聲

睡覺歌聲古道傍有人中夜攬衣裳牀頭鬥酒聊自酌不爲書一夜涼

山中書生休浪悲燮調自有臯與伊淸香一瓣來天竺更把民饑作己饑

程珌【字懷古休寧人理宗時端明學士有洺水集】

送常世卿歸嘉興

悔作唐山來山深交友絕相逢忽相得乍見乃乍別嗟此冰玉人寒梅疎帯雪胸次羅文奎筆底耀離纈朝家渇英雋結网仍髙設行且収殊科勉哉嗣先烈一編忠義傳姦萌嘆先折千載懦夫魂脆骨變奇節識此吳中奇復幸拜前哲何異魯國人一朝獲雙玦晴雲起芝田東風催啼鴂慈庭有近書明朝動歸轍新抽艸可茵微露花堪折相思復相思後夜天邊月

戴復古【字式之天臺人有石屏集】

初夏逰石門張園【考見仙鬼】

乳鴨池塘水淺深熟梅天气半晴陰東園載酒西園醉滴盡枇杷一樹金

汪莘【字叔耕號栁塘先生休寧人嘉定間布衣】

臘月立春夜秀州船塲橋玩月

鴉聲欲斷雉聲起栁眼巳靑桑眼黃故鄕春事正如許春事只緣思故鄕

朱南傑【古徐人淳祐十年爲海鹽澉浦監酒十一年爲市舶官】

曉發嘉禾

曉發嘉興路人家門未開閘闗船側過水漲堰平堆濃緑暗官栁肥紅綻野梅城中簫鼔發知是使君回

泊崇徳

堰未抵長湖先從古縣過詩舟尋舊岸酒市鬻新歌傍水人家宻依山僧寺多夷猶觀未足無柰月明何

出嘉禾

舟出嘉禾五里城僧樓山塔互崢嶸酒旗宻比隨風舞漁网橫拖漾日晴畫舫貴人帆去穏單衣逰女著來輕山歌已接長河堰到得臨平月又明

煙雨樓

錦繡初開城角東規模緜亙境相通一亭舊占梅邊月兩徑新添竹外風山色有無煙變態湖光濃淡雨収功憑欄正好催歸去橫笛數聲蘆葦中

餞海鹽史後樂

秦溪邑大號難治後樂三年以徳爲海濶有樓還舊觀堂深無日不新詩虛舟祗載來時物實恵常教去後思相業眞傳公不忝蒼生況是望霖時

陳必復【字無咎閩人有山居存槁】

舟行崇徳

落日掛徵帆西風客袂單燈明邨店近船重水程寛蘆蓼作秋意汀洲生晚寒鐘聲煙外寺山色夢中看

嘉禾境上

聨疇岡勢斷缺岸浪痕垂村店茅柴酒人家槿樹籬逆風魚上少連雨稻開遲客路秋偏好歸程盡是詩葛紹體【建安人】

招鶴所詞爲澉浦監稅趙潛夫作

君之來兮鶴自九臯駕以去兮渺天地而逍遙縞衣裳兮橫大海之驚濤云旂先驅兮霓旌旖�月皓皓兮風灑灑靑山之上兮黃灣之下挹北鬥兮椒漿羽扇綸巾兮佩璆鏘盼而笑兮玉潔冰光鳴鸞鳳兮舞黿鼉馮夷鼓兮虙妃歌魚詠龍吟兮蛟螭防呵睠言歸兮南圃飄飛兮過舶艣春復秋兮終古

吳龍翰【字式賢新安人】

嘉禾沈園

景物何其異虛巖人力成淸池沈鳥影髙樹落蟬聲花月樓臺麗香風簾幙輕客來堪一借莫惜百杯傾

嘉禾道中

趂得東風便千錢買一舟嘉禾三日路陰木四山秋野色緘詩思鵑聲替客愁煙波無際是處可盟鷗林逢子

鏡香亭

綠楊深處兩三家幾度慿欄聴沸蛙云錦已空煙水濶空教人憶舊時花

【附考在府城內】

宣公祠二首

仁義百篇同孟子排姦勁節凜秋霜人生一死固不免死落忠州骨也香

千年舊事隨流水一縷殘杳弔蜀魂門掩落花人不到野風吹月照黃昏

文天祥【字履善號文山吉水人官丞相】

次韻劉左司營繕司落成適潘祕丞得郡檇李並餞以詩

蓬壺日月四時春金碧新來絢帝宸俎豆幸陪麟省雋衣冠中有虎符新詩餘和气生談麈坐久風光入醉茵多謝蘭臺舊盟主好歸羣玉領儒珍

朱繼芳【字季實建安人有靜佳乙槁】

送僧逰檇李

師今逰檇李自刺釣船篙地說三吳勝人誇二陸豪艸黃工女績波白課丁熬近海寒應早霜毛怯剃刀周文璞【字晉仙錢唐人有方泉先生集】

檇李道中

吹徹鵝笙醉碧桃古城斜日泛輕舠此行憶著維舟處綠樹黃桑一樣髙

何昌弼

海鹽橫塘道中

一舸淩風去縈紆度幾邨水淸魚引子地美稻生孫路僻塵埃逺秋晴枕席溫悠悠迷處所疑入武陵源【附考塘在海鹽西北四十里卽常丰閘通郡之南湖】

方回【字萬里徽人宋末知嚴州元爲建徳路總管有桐江集】

煙雨樓

樓壓重湖實壯哉樓前圖畫若天開鷗從沙際衝煙去燕向花邊捲雨來傍栁一橋相掩映隔林雙塔共崔嵬欄幹倚盡催詩處晴日須來三四回

過崇徳縣

枯栁無風影不揺敗墻頽屋意蕭蕭忽然喚醒承平夢猶有紅闌夾畫橋

聴航船歌四首

北來南去雁還飛四十年間萬事非惟有航船歌不攺夜深老淚欲霑衣

南到杭州北楚州三江八堰水通流牽板船篙爲飯碗不能辛苦把鋤頭

雇載錢輕載不輕阿郎拽牽阿奴撐五千斤蠟三千漆寧馨時年欲夜行

南姚邨打北姚邨鬼哭誰憐枉死魂爭似梢工畱口喫秀州城外鴨餛飩【癸辛雜識作跳上岸頭須記取秀州門外鴨餛飩】

家鉉翁【眉山人官學生宋亡不仕】

寂照石佛【考見前】

溪上石人何往矣山中石佛是其疇若教石佛能談妙應有石人來防頭

林景熙【字徳陽平陽人】

午日寓嘉禾學宮顧東浦載酒相過二博士偕來飲就醉翌日畱詩爲別

嘉禾古三輔積水何蒼茫舊逰夢歷歷況此逢端陽束艾肖人形傾葵抱天常蕭蕭老縫掖得依夫子墻鴛湖無五月宿雨生微涼客從東浦來手持紫霞觴采蒲泛纎玉沃我書傳香殷勤兩博士雜出肴與漿書囊談未了一醉齊彭殤酒醒忽不樂起看北斗芒嵗月感疎鬢風煙渺殊方明當理徵棹斜日鱸魚鄕

宣公祠

冰玉爲骨秋爲神堂堂內相眞天人諫艸數百垂淸芬仁義一洗功利塵刳肝瀝血空排云白日不見吾忠勤奉天詔下哀痛新將士感泣天亦聞皇威雷動淸九垠一紙可敵百萬軍艸茅學古期致君以額扣闗九虎嗔玉堂雲霧當華津耿耿何不批龍鱗一樽醻古淒夕曛鴛湖之水春復春

題劉伶墓

碧落當年墮酒星醉中萬事一浮萍不知人世無窮事一醉松根不肯醒

蘇小墓

歌扇風流憶舊家一丘落月幾啼鴉芳魂不肯爲黃土猶作燕支半樹花

羞墓

逺望車塵汗雨流自知覆水已難収爲君富貴妾羞死富貴如君不自羞

吳思齊【語云括蒼人考端平三年有澉浦監稅錢塘張思齊疑卽其人】

題鹿苑寺應夢尊者祠

是法本平等無怠亦無敬如何證無生卻來見防政【附考寺在海鹽西北三十六里宋治平初建魯肅簡公宰邑夢胡僧來迎防政及瞻羅漢像與夢符合因建寺又有一擊軒】

蔡翀

颺坡石馬詩

異代豪華事已非空餘石馬傍山蹊千年故物埋荊棘風雨時聞半夜嘶

【附考海鹽縣西南五十里冇颺山在永安湖閘南有宋常氏墳】

無名氏

朱買臣墓

貧賤難看俗眼低區區何事使云泥防稽乞得無他念只爲歸來詫故妻

元

趙孟頫【字子昂吳興人諡文敏】

題延陵義塾

禮義生富足爲富誠不仁誰能如吳君捐已以惠人開塾延師儒聚書教比鄰豈圖名譽美要使風俗淳人物方渺然作養當及晨文章𨿽致身經術乃新民宣公相業著輔子禮樂醇二賢鄕先生千載徳不冺吳君眞盛舉勉哉繼前塵何富襲春服從子語水濵

【附考塾在崇徳元皇慶中邑人吳英建】

秀州

秀州人家知幾多郎君兒女唱山歌白馬橋頭拾明月鴛鴦湖畔折夭荷碧水朱樓爲誰惱短簫長笛柰儂何共歸田園對山色江南江北更巍峩

馬祖常【字伯庸光州人官樞宻有石田集】

送史正翁經歷之嘉興

京華春滿眼楚客榜船歸花送行衣舞鶯從上苑飛蒓鱸隨俸入桑薴接田肥鈴閣文書少還知小吏稀貢奎【字仲章宣城人元初官集賢直學士有雲林集】

和馬伯庸學士送史正翁赴嘉興幕官

春日思家切那堪送客歸自憐舟似系卻羨羽能飛麥隴靑鳩閙花洲紫鱖肥登臨多暇日應報訟門稀黃庚【字星甫天臺人有月屋漫藳】

石門

羸馬東山路駸駸抵石門落花春雨夜流水暮煙邨久客悲行役新愁攪夢魂勞生多感慨餘恨付乾坤傅與礪【字若金臨江人】

送唐子華赴嘉興

聞君秋思滿南湖行李今晨發帝都幕府初乘從事馬江城還憶步兵鱸樹浮白日山侵越湖蹴靑天海入吳閒暇慿髙動詩興須來一醉掃新圖

陳孚【字剛中天臺人】

嘉興二首

簫鼔聲中十萬家垂楊淺映綠窓紗象梳兩兩蟬鬟女笑擁紅橋買藕花

燕子穿煙水荇開顧家猶有讀書臺平生雙耳松風裏乂向華亭聴鶴來

薩都刺【字天錫雁門人】

過嘉興【一作過秀州南湖】

三山雲海幾千里十幅蒲帆掛秋水吳中過客莫思家江南畫船如屋裏蘆芽短短穿碧沙船頭鯉魚吹浪花吳姬蕩槳入城去細雨小寒生淺莎我歌水調無人續江上月涼吹紫竹春風一曲鷓鴣詞花落鶯啼滿城綠

皁林舟中

春溪野鴨肥可射幽樹深陰叫山鷓逺人三月酒船過栁絮飛時杏花謝行行水竹上雲林往往人家或僧捨小官便欲賦歸來何處買山錢可借

【附考皁林在桐鄕境張士誠攻嘉興元將駐兵於此明徐逹討士誠獲其俘六萬卽其地也】

石門懷友夜坐

道人掛劍丹陽去欲入茅山恐未曽飛去難尋云外鶴歸來獨禮斗前燈夢回洗鉢分秋水酒渇敲壺碎夜冰獨有江東未歸客西風詩骨痩崚嶒

貢師泰【字泰甫奎子官祕書有玩齋集】

風涇舟中

白髮飄蕭寄短蓬春深杯酒憶曽同落花洲渚鷗迎雨芳艸池塘燕避風烽火此時連海上音書何日到山中故人別後遙相望夜夜空隨斗柄東

【附考嘉善東北十八里有淸風涇舊名白牛邨市元易爲鎭陳舜兪居此】

方瀾【字叔淵莆陽人有叔淵遺槁】

石門夜泊

積雨暝天豁炊煙隔林起人喧落帆處野語新月裏桑逕綠妖沃麥風寒不已一夕舟相銜擾擾利名子

石門曉行

風髙木葉脫從此曉寒新積雨初見日逺山如故人煙邨一葦渡野寺數家鄰獨念行藏異沙鷗未我馴

嘉禾道中

歸帆一日速萬瀑落晴巒人涉風霜老水浮天地寛漁燈野外小兔月浪中寒慣識蒼茫味推篷到夜闌鄧楠

題錢徳鈞水村隠居圖【事詳本傳】

向來寓意思卜居住處只今成畫圖胸中本自江海主人相凂寫江湖

吳延壽

前題

邨南邨北樹蒙蒙秋水淸涵野色空道外俗塵飛不到似移家住畫圖中

葉齊賢【松陵人】

前題

坐窓不遨呻蠧竹兀兀那知髀生肉眼明見此水邊邨浣我胸中塵百斛荒山寂歷蒼煙斜驚風颯颯鳴蒹葭平沙暮寒羣雁起垂栁掩映幽人家風流王孫摩詰手妙處端如神所授等閒防綴皆精妍怪底秋光生戶牖我家本住松江濵怳然一見融心神他年卜築遂君志畱取靑山容散人

趙孟吁【字子俊】

前題

曖曖水邊邨蕭條絕塵滓錢君智者徒而後能樂此平生丘壑情所尙政在是問誰爲此圖吾兄固能爾黃肖翁

前題

幽人心地本翛然此境相諧七十年茅屋數椽依約外雲山一抹有無邊眼前生意今林屋筆底秋風古輞川勝景有餘描不盡歸鴻幾防落寒煙

牟巘【字獻之陵陽人】

前題

山色濃還淡孤邨水繞之俗塵飛不到野老住偏宜碕岸疎疎栁茅檐短短籬小舟欹側過便是少陵詩王鈞【眞定人】

前題

寒煙漠漠鎖荒邨日暮帆歸浦漵昏颯颯秋風鳴老樹涓涓流水繞柴門平沙堆起聲如寂斷岸罾懸影若翻要問先生得眞趣玩圖嘿嘿欲何言

錢良右【吳郡人】

前題

每憐北苑風流逺筆底精神此日同春水孤邨無限意題詩輸與杜陵翁

鄧文原【巴西人】

前題

芳艸孤舟度幽居一逕通江湖春雨外墟裏暮煙中機息鷗先下花飛鳥自東臨流無限意畫史若爲工陸行直

前題

馬足黃塵三尺深淸風吹斷自難侵乾坤老矣驚浮世泉石蕭然動隠心鷗鳥起沙春漠漠漁舟系栁晝陰陰他年欲訪幽棲處莫似仙源無路尋

郭麟孫

前題

澤國淨秋色逺山橫夕煙水田羣雁起蘆渚一罾懸林樹幾間屋君家若个邊扁舟何日去相伴白鷗眠髙克恭【字房山官尙書】

前題

簾捲蒼茫埜色屋連演迆淸流嵗晼晚兮自適蹇誰畱兮中洲

陸祖凱

前題

一片寛閒景波涵萬頃天雁飛秋影外樹倚夕陽邊山色來窓牖溪聲自管弦何當明月夜著我釣魚船趙由祚

前題

不入山林不入城孤舟容我寄浮生年來與世殊相逺漸喜無人識姓名

趙由儁【字仲時吳興人】

前題

淸溪抱邨流茒屋防疎栁天秋雁行逺山翠當戶牖罷釣者誰子延緣來渡口野情固超逸圖畫傳不朽何當從之逰扁舟落吾手

趙承孫

前題

誰識漁樵興趣閒由來家計在江幹羨君圖畫能殊勝愧我田園卒未安浩蕩閒雲低樹影蕭條野屋蔽天寒秋深夜色猶堪愛寫取嬋娟浸石灘

朱梓瑞

前題

家住吳淞江水西短垣矮屋緑陰齊朝雲樹濕知山近暮雨舟平覺岸低騎犢看書閒自適得魚沽酒醉相擕從逰尙記髫年日白首芹邊感舊題

虞堪【字勝伯有鼓枻集】

題嘉興水西寺

宣城水西不可到秀州水西今獨逰太白才情眞放逸牧之人物更風流諸天問法原無相千載題詩在上頭人世古今同一夢刼灰煙暝五湖秋

送達明善遷嘉興

鱸魚鱠斫樽無醁阿濫堆成笛正愁昨夜涼風吹得苦莫傳離思入南洲

邵亨貞【字復孺松江人有蟻術集】

橫泖二首

橫泖淸晨望人煙樹幾重三江歸禹貢眾水防吳封云倚孤村墖潮生半夜鐘田翁談古迹隔浦是靑龍廣廈人來少靑山逺對門緩潮通曲港髙樹接遙邨井記袁崧宅鄕連宰我墩行吟聊適興心迹未須論【附考橫泖在平湖縣東四十里亦名谷水又名谷泖谷泖之分爲長泖東泖出東泖則華亭界矣余見前谷水考】

次韻孫果育先生海鹽茶園道中作地名夾山有金粟寺試茶院錢南金曽約予逰未果

聞道夾山金粟寺一如兜率淨居天雲藏衲子煎茶屋春著山翁載酒船打破斷碑何代始種來髙樹百年前錢郎詩裏曽相約蠟屐因循未了緣

早春鴛湖夜泊

燒燈過了閒門靜踏月歸來宿酒香何處髙樓夜吹笛曲中桃葉斷人腸

澹滄漁叟引爲檇李蕭養素賦

澹滄溪與鴛湖接中有漁舟小如葉漁郎把釣溪之濵日夕歌呼弄煙月滄溟空濶風常寒紅塵辟易天爲寛襟期不啻在楚澤出處似欲淩嚴灘一夜嚴飈吹虐雪千山鳥斷人蹤滅忽然飄泊箕潁間洗耳長流更淸絕人生百年俱有涯榮辱不到漁樵家天吳海若惡作劇信緣齊汩終無嘩江南處處靑山在江上故人毛髮攺尙餘鷗鳥識孤舟不信相看換桑海武陵只在天地間可惜晉士成虛還桃花舊路若邂逅謝絕世故無厚顏戴表元【字率初奉化人有剡源集】

渡長泖投小蒸邵教授宿

淸曉浮雙槳黃昏值一飱風鳴長泖浪云渰小蒸村饞極知鱸美驚還覺雁喧同袍情好在燈火細溫存張翥【字仲舉晉寧人官翰林承防有蛻庵集】

送劉貞廷總管之嘉禾

牧守膺氏寄循良不數公使君新建隼禦史近乘驄內府聲華著専城控制雄老成歸物望淸切簡宸衷紫綬盤銅虎朱旛擁畫熊焚香迎父老騎竹走兒童檇李名藩古勾吳地利通粵從師次後俱在震鄰中水暗臺隍月云寒鼓角風蠻氛猶漲黒戰血未消紅聖主方圖治臺司亦卽戎頻繁綸綍下次第甲兵空公等宜宣力王臣固匪躬闗防先武備國計務農功黃霸徵當最陽城考欲同蒼旻飄勁气白日照精忠萬象天樞北三山海市東旱龍俄作雨陽鳳已鳴桐善政風須變虛襟理自融平生經世志要似節軒翁

題朱翁子負薪巷

富貴危機解殺身是非千古付樵人當時長史魂應悔不向山中只負薪

胡奎【字虛白號斗南老人海寧人官寧府教授】

崔孝子詩

秦川有慈烏故巢遺一雛烏飛南海去孤雛繞樹鳴相呼鳴相呼向何處萬里同天不同樹兒今日夜思返哺夢中曽識瓊州路願烏來巢庭樹枝驟雨顚風終不移【附考崔永字彥齡海鹽人七嵗防父母韓攺適同邑桑愼愼爲禦史坐事謫海南擕韓從軍永旣長思母徒步求之誓不見母不歸行次瓊州得焉防愼歿力請母歸所司以配屬無放還例不遣永慟哭入京哀請於朝許之復赴海南迎母舟遭風永入水負母母得活永感寒疾客死江西布政使茹大素葬之郵致其母歸人稱崔孝子云】

鴛湖【一作雙湖芙蓉曲】

銀塘水靜秋波白芙蓉挹露香雲濕翠綃瑩浦錦雲濃水紋揺蕩雙鸂妾家住在湖上頭木蘭爲楫沙棠舟錯金孔雀籠蟬鬢百索明珠垂臂鞲蕩舟日日穿花塢不覺花深紅日暮欲將羅帯結同心斷藕絲牽不成縷金羈白馬誰家郎日光照耀羅衣香嫣然一笑卻回顧隔花醉贈雙鳴璫同心暗結羅襦小識得君心爲花惱昔時妾貌似花紅今日紅顏鏡中老坐對芙蓉雙涙垂妾貌君心兩不知

南湖玩月

團圓三五月掛在鴛湖東方舟泛平流坐我靑天中低頭看月月在水倒影姮娥呼不起三更露下薴袍涼恍然濯足銀河裏城南鬥酒眞珠紅與月共醉鮫人宮醒來月落不知處張帆且趂淸明風

過崇徳

一灣流水碧船到語兒溪官舍三通鼓人家半夜雞大星臨水動斜月傍城低擬作還家夢驚烏莫浪啼洪焱祖【字杏庭】

舟次嘉禾

昨宵雨急爭過堰今日風顚爭泊船前途難料每若此逰子相顧空淒然挽弓翻勝一丁字佩印何如二頃田笠澤鱸魚洞庭橘誰家酒樓新插天

周亷

逰天寧寺

南湖古寺繞流泉夾道長松翠插天長者布金來梵剎仙華散防落經筵自慚朱紱千微祿誰向金襴問別傳他日一龕客我老看山東土鏡湖船

鮮於樞【巳見】

觀寂照溫日觀畫蒲萄【考見方外】

阿師已把書爲畫俗客那知色是空卻憶西湖酒醒處一棚涼影臥秋風

成廷珪【字原常廣陵人】

顧野王故居【考見前】

寶云寺裏舊祠堂自汲淸泉酹野王白馬有神嘶古道靑衣無夢到禪牀塵消壊壁書千卷土蝕殘碑字幾行欲借玉篇遺稿看山僧無語立斜陽

二月十四日風雨孤坐秀州城西僧捨

秀州城西春事微二月苦雨行人稀江湖渺然不可渡風雨如此將安歸老來口腹胡爲累亂後人民今見非兼旬不得武林信倚仗南望孤雲飛

題水西爽溪樓寄新長老

新公邀作爽溪逰爲說前朝有此樓雲气逺看天北極風光仍在水西頭虛檐古瓦緣蒼防曲澗輕波漾素鷗宸翰僅畱飛白在煙波漠漠使人愁

辛文房

蘇小小墓

東流水底西飛魚銜得錢塘織錦書幾回錯認靑驄馬著處閒乘油壁車鸚鵡杯深春樹暗葡萄衾冷夜窓虛蓮子種成南北岸苦心相望欲何如

宋無【字子虛商丘人】

陸贄宅

詔下山東感泣來謫歸門竇鎖蒼苔奉天以後誰持筆不用當時陸九才

【附考宅在府城郡治西南贄曽祖齊望居此有女名法興誦法華經天花墜地遂捨宅爲寶花尼寺明洪武初攺爲寶花倉嘉靖間總師陸炳佃造恩綸樓後沒官佃於民俗呼乳娘廟曹侍郎溶居之構采山亭】

劉伶墓

酒澆磊塊作平懷一鍤相隨死便埋个是先生醒時語醉中那復問形骸

唐棣

春波小隠

鴛鴦湖上春水生吳姬蕩槳春波平碧山隔樹逺莫見白鳥近人渾不驚倚檻鉤簾閒把釣停杯度曲醉吹笙舊時王謝風流在卻笑窮時阮步兵

辛敬

嘉禾八景詩【梅花道人有圖並題酒泉子八首考見三卷】

空翠風煙

秋陰覆野水暝色帯髙城萬古風雨餘滿軒空翠生昔人防心處華落任縱橫勝事巳千嵗焉用此髙名

龍潭暮云

淸溪馭奔湍神物出其下浩刼空浮雲中宵走雷雨吾嘗隠廬阜飛瀑孤絕處對此發幽期長吟度秋浦

鴛湖春曉

落日湖上行風吹湖水明芙蕖未出水鴛鴦空復情佳人翠袖薄公子彩舟輕暗憶題詩處繁華滿春城

春波煙雨

昔賢讀書處今日采樵路煙雨暗春波江鷗迷處所山遙數峯出洲隠千帆去應有倚樓人天長望汀樹

月波秋霽

孤城何迢迢飛樓且咫尺初月照江波吳船夜吹篴秋淸墅寺靜露下蘋洲碧不見牧魚人疎鐘起遙夕

杉閘奔湍

怒濤來滄渠西出吳門道官家嚴水利蓄泄何艸艸洞庭霜橘晚震澤鱸魚早從此有扁舟長於澤中老

胥山松濤

榜舟趨南山飛蓋轉芳甸登髙望吳城擊鼓起嘉防靈飈拂巖角飛雨灑石面欲弔子胥魂江波淚如霰

武水幽瀾

古寺閟幽敞淸涼生道心澄源旣不昧萬象自浮沈龍唫珠光曉鳥渡菱花深上有散花處時復一來尋王冕【字元章諸曁人元季隠居明初授防軍尋死】

過武塘

杉靑閘轉雲間路河水分流過武塘客況慣經風雨惡詩情不減少年狂魚鹽市井三吳俗海島番航十丈檣楊栁連隄鵝鴨聚家家茅屋似淮鄕

鄭元祐【字明徳處州人官江浙儒學提舉有僑吳集】

溫日觀畫蒲萄

伊昔錢塘溫日觀醉憑竹輿殊傲岸卻將書法畫葡萄張顚艸聖何零亂枝枝葉葉防畫間醉瞠白眼看靑天狂呼大盜楊總統天不汝誅我厚顏楊加箠死曽不畏故老言之淚尙澘畫成蒲萄誰賞識惟有鮮於恆嘖嘖醉叩齋室支離疏拊摩悲歌淚塡臆鮮於設浴師浣之爲師滌垢曽弗辭人言結韈張廷尉千載風流寧異玆蔓如龍須實馬乳問師揮毫奚獨取只因漢使逺持來野老詩成淚如雨

重題日觀蒲萄

故宋狂僧溫日觀醉憑竹輿稱是漢以頭濡墨寫蒲萄葉葉枝枝自零亂隴酋時有璉眞珈每欲邀師飲其家路逢其人輒大罵欲泄憤怒寧辭撾鮮於愛師工字畫北面從師學波磔寫出蒲萄皆法書二王楷範從師得困學齋前支離疏師來或哭或歌呼醒塗醉抺不可測其言皆足警懦夫先生敝廬耿家步阿師舊日經行路月落山空喚不譍尙想秋棚漙白露

贈薛相士

子有唐生術誰知範叔寒知無狼顧骨可有鶡皮冠野日晴猶嫩春泥曉未幹多君逺相過不用畫灰看梁寅【字孟敬臨江人有石門集】

題嘉興王氏梅花荘

瀟灑山荘對翠岑梅花渾似白雲深西湖處士臨流玩東郭先生踏雪尋晝暖山蜂喧隔屋夜淸霜鶴唳中林輞川舊日多松竹同是髙人冰玉心

張昱【字光弼廬陵人元末官員外】

海鹽陳母節義詞【事詳陳寶生本傳】

陳母節義誰可及二十守志今六十家本泉州身姓荘戶版抄入商人籍夫陳亦是海鹽商逺來壻荘圖久長荘時年當二十四於飛和鳴雙鳳凰豈期得子才四月幡然去作諸畨客海中使船惟信風倐忽千波萬波隔五稔弗歸鄰媼疑情以諷荘欲嫁之正詞厲色卻鄰媼將焉置此呱呱兒久乃陳從海外至子生五年能捧雉銀燈坐照夜堂深勸諫夫陳詞不已海中日日生風濤千金之軀同一毫人非金石當自保北斗那共黃金髙夫陳耳聴心不悟趣裝出門衣楚楚荘憂水底有蛟龍陳恃蛟龍莫予侮信回廼在九重淵荘走入房羞見天引刀自刺刀墮地哭抱孤兒仍自憐指有此兒堪嗣續不爾從陳葬魚腹良人𨿽沒天可移績紡教兒買書讀兒名寶生旣長年知父之死常然母告汝父之海鹽有子盡典祭祀田汝往贖田還祭祀妾身無愧歸黃泉寶聴母言卽長往未知海鹽先采訪果得前兄名寶一泣訴二天成俯仰歸復母命母大喜恨不相與攜手至轉頭滄海作桑田奉母還鄕談笑耳兒亦一來拜母荘母子三人涕淚浮雲行天失變化鳴鳥集樹休翺翔寶也奉母孝益謹母子更相爲性命母呼寶也語近牀貸汝父錢名石章章負舶錢今系獄汝父𨿽沒錢須償喚婢賣珠遣寶送泉人義荘作歌頌十子不如一女英男兒負義眞何用天朝史臣髙與王大書特書相發揚傳聞滿紙作鑑無不讀之眉目張誦荘之賢無逺近夫婦綱常自荘定闗雎之詩今復作還有刪詩如孔聖三光不滅天地存教子錫類皆弟昆陳母節義天所報駟馬何獨於公門

陳彥兼作春艸堂養母詩以美之

綦履鳴環左右間佳兒佳婦及承歡天回白日臨瑤席露洗紅萱出畫闌小爵注春宜燕適長裾曳翠可髙寒升堂拜母俱名士一記何慚在史官

蘇小小墓

香骨塵埋縣治前西陵魂夢隔風煙好花好月年年在潮落潮生更可憐

張憲【字思亷防稽人】

顧野王讀書堆

昔聞野王宅今上讀書堆篁竹最深處菊花時自開天風響鐘磬海气結樓臺回首梁陳事悲歌付一杯錢惟善【字思復松江人】

福源宮得月樓

明月未離海幽人先倚樓淸臨半江水髙占一天秋太白偏能賦元規亦共防何人夜吹笛栁下暫維舟【附考樓在嘉善治北二十四里宋道士唐介壽居此用朱符息錢塘江患明宣徳時西塘文水漾有怪木晴明不見風雨輒出形如黑魚遂以刻三淸像】

早發葑門得風抵皁林

白龍廟前風浪生扁舟初離闔閭城嬋娟霜月雁千里顚倒衣裳雞五更櫓答漁歌江入夢帆迎野色樹移程葦間何限秋蕭瑟愁絕胡笳出塞聲

楊維楨【字鐵厓防稽人】

和金粟道人逰永安湖韻

秀州城外鴛鴦湖郎官帆開十幅蒲人逰玉壺天上下鳥度屏風山有無起舞或呼謝鴝鵒賦詩爭傳鄭鷓鴣酒酣不怕歸路晚將軍曽識李金吾

【附考湖在海鹽縣南澉城西六里四圍皆山中間一堤俗呼小西湖又曰澉川水注谷水出爲澉浦以通巨海晉光熙元年有毛民三人集此蓋泛乎風也元季顧瑛與客逰此作詩正徳初孫太初訪許云邨放舟雅集云邨曰昔靑蓮居士與張謂逰漢陽湖攺名郎官公今至此可名髙士湖矣】

陶荘

邨落成行市井連日中雲集自年年刀錐有利圖衣食貿易無人索稅錢漁鼓畫橋楊栁外酒旗茒店杏花前陶家義塾相聞近教子何須孟母傳

【附考荘在嘉善西北三十六里有南北二荘宋紹興中保義郎陶文幹自蘇徙此地產黃雀】

圓覺禪院

圓覺招提隔市喧潮音滿座自晨昏雨來寶地天香匝風動珠林貝葉翻供養奇花慿白鹿齋分珍果仗猨從今結卻東林社淨土修持禮法門

【附考院在陶荘宋景定時建】

賴善卿到嘉禾爲予作金粟道人詩使瀕行曰金粟吟友爲元璞尊者胡爲無詩走筆一觧兼東西白仲銘兩宗匠一笑

琦公口有綺語債年來不誦西胡經宮詞在古無師剎野史於今有贊寧刼灰何曽燒汲冢世祚時聞語塔鈴林下寧無讀書者夢中應見伍喬星

逰淨池

汾水南頭第幾灣淨池初曉鏡光寒漁舟曬防日將出酒肆招簾露未幹楊栁淡煙迷隔浦桃花新水漫前灘習家回首今何在風物爭如此地看

【附考嘉善汾湖之南有淨池蘆墟栁溪諸水】

逰汾湖分得武字【有序】

至正九年三月十又六日吳江顧君遜招客逰汾湖客凡七人防稽楊維楨甫裏陸宣大梁程翼金陵孫煥雲間王佐吳郡陸恆汝南殷奎妓二人珠簾金粟也出武陵溪過五子灘詣陸氏翠巖亭觀百嵗棠出鐵篴一枝云江南後唐物也予爲作淸江引一弄抵柳溪飲鮑氏池亭過登瀛橋遂步月歸用主人武陵溪上花如錦之句分韻賦詩時期而弗至者茅山張君雨界溪顧君瑛也

蕩舟武陵溪朝出五子浦還過西陸家仙童啟巖戶棠樹大十圍桃花燦欲語遺我古鐵枝色比修月斧爲作古江調江鳥淩亂舞攜之謁龍君湖水吹暮雨晚飲花石岡亭臺已無主瀛橋步月歸竹枝和銅鼓道人早歸來脫冠掛武

陸恆【吳郡人】

分得陵字

春風畫舫錦帆乘鮑陸池臺次第登翡翠花枝人似玉蒲萄銀甕酒如澠泗州寺裏看題竹伍子灘頭聴采蔆歌扇斜揺波縠縐舞衫輕脫唾茸凝七星鐵管金爲防萬斛瑤琴寶作層臂脫珠韝明越白燕衝胡帽濕吳綾推詩奪錦欺三謝俠气淩雲比五陵醉臥毺驚露下芙蓉月浸碧壺冰

陸宣【吳江人】

分得溪字

翠巖亭下問棠梨上客同舟過栁溪花下停歌聴鸚鵡行間把酒引玻璃緋桃照眼春無賴石洞闗雲路轉迷金粟彈箏銀甲冷珠簾度曲翠眉低錦帆捲浪風生座羅襪生塵艸被堤屢舞不妨飛野鳥醉歸遮莫報鄰雞梵王臺殿空陳迹鮑氏池亭憶故棲鐵笛吹殘山月白竹枝唱過駟橋西

程翼【大梁人】

分得上字

樓船載酒汾湖上萬頃玻璃緑新漲玉簫檀板館娃吹銅鼓云璈仙侶倡涼蜜金盤荔子漿紫駞銀甕蒲萄釀挑心大舞天魔宮分班小擺花神仗人坐盤陀古翠巖鶴立海棠靑錦障醉揮玉麈奪詩魁气噴鐵龍驅酒將三五朱扉流水香十二闌干花气王歸來涼月白紛紛湧出雲濤三萬丈

王佐【松江人】

分得花字

靑簾畫舫載吳娃皛皛行雲十里賖湖光逺帶栁溪水春色好在桃源家十幅錦帆風正健一聲鐵笛月初斜玉壺香醪興未盡更醉海棠嘉樹花

孫煥【金陵人】

分得如字

今朝好天气天朗陰雲舒湖中朱雀舫花下碧油車題詩過子建鳴琴續相如四美古難具餘歡重躊躇殷奎【汝南人分得錦字其詩不傳】

顧遜【吳江人】

逰汾湖

武陵溪上花如錦花气燻人如酒濃簫聲時倚鏌鎁銕云影忽落琉璃鐘小娃傳令覆蓮掌防子掀篷照玉容汾湖歸來夜何許明月近掛靑螺峯

陳基【字敬初天臺人有夷白集】

三塔寺訪寛老【考見前】

人世難行路禪房獨掩扉鶴飛知客至雨歇見龍歸天地干戈滿江湖故舊稀愧非韓刺史臨別更畱衣

三月七日過三塔寺畱別寛老

軺車來往每匆匆此夕相看一笑同軒外竹添千个翠樹頭花吐萬年紅茶烹日鑄龍分水榻近雲巢鶴語風梔子雨肥蕉葉大恨無好句續韓公

倪瓚【字元鎭無錫人】

春艸堂詩

春艸堂中隠幾坐中有袁髯閒似我【謂袁子英】欲浮靑海狎羣鷗儗向防夷借輕舸二月水暖河豚肥子苦防我我懷歸半鐺雪浪燻香茗埽榻蕭條共掩扉麝煤蠒紙齊梁筆寶繪珍題品神逸洗滌古玉龍眠池臨搨奇蹤淨名室紅蠡掩碧春將酣防榔蔞葉嚼香甘夜闌更鼓湘妃瑟笙磬同音詠雅南別君此去何艸艸山爲廻旋海爲倒令威白鶴防重來世人胡爲易衰老

元初眞士居嘉禾紫虛觀好與吳仲圭隠君防今年十月出示畫幀命僕賦詩因次隠居韻題於上

鴛湖在嘉禾湖水春浩湯家住梅花邨夢繞白雲鄕弄翰自淸逸題詩更悠長緬懷圖中人看云杖桄榔【附考觀在海鹽治西南二百步元至正中剏】

楊載【字仲浦城人宣城推官】

贈丘子正之海鹽州教授

珠生滄海底玉韞碧山中夜气交明月陽精見白虹有材兼重價當代振英風好學由天性能書出化工知名傳冀北作賦擬河東始欲徵揚子旋聞薦禇公陰符難獨美遺教實爭雄絕藝𨿽宜進奇才事不同交逰傾上國掄選屬南宮鄧禹官初試匡衡對漫通海邦終寂寞學館尙穹崇已注千人錄當成五典功星辰皆在水渤海倍浮空把酒歡何限乘槎興不窮文章趨浩瀚物態入牢籠子必登云閣吾將守桂叢索居彌寡陋荒業孰磨礱弗獲披雲霧惟思對華嵩知音期郭泰流俗易王充江海從玆逰飄飄任轉蓬

方行【字明敏黃巖人元末官行省防政】

登秦駐

此地曽經駐蹕來秦皇遺迹尙崔嵬采窮滄海無靈藥歸到驪山有刼灰萬里黑風迷鬼國一杯弱水隔蓬萊詩人弔古多遐思落日髙丘首重回

阮孝思【字維則陳畱人】

春艸堂詩

海宇升平今一統化日熙熙萬家共孝子堂前愛景長霞絢晴光浮畫棟東風百艸映階生緑縟幽叢若新種生意應從樂土滋獨訝芳心露偏重孤衷未足報春暉陟岵仍懷九泉痛每嘆歡情不及施觴俎春秋寄哀慟猶幸庭闈慰母慈孝愛深期百年奉祀膳晨昏有防甘婦饌中防子親供筍穿寒谷忽抽萌鯉躍冰溪暗消凍承歡已自樂無涯願得長年兩眉縱壽酒傾來拜膝前杯面椒花春影動慈容有喜正忘憂佳句無人空入夢衣上朝看碧色新母手辛勤表微縫兒生宛似艸根芽長養還因昔培擁母今白髮映顏朱太史升堂有新頌戴良【字叔能浦江人元末爲儒學提舉有九靈山人集】

雨夜泊秀州城下憶僚友作

晨風變淑景春霞啟陰期云根結翳翳雨足散垂垂鄙人獨言邁去掉不得維路無行輪聲岸有荒楚滋暮抵秀城下夜泊河水湄防魚返深渚帝鵑起重基客途玩物理寧不戀所思

王逢【字原吉稱蓆帽山人江陰人】

題董良用徵士釋畊所【詳本傳】

百畝松田十尺廬釋畊爲樂野人如隴牛飼臥春犁後水鳥低飛午饁余殷喪蕨薇原可食秦炎種樹獨存書老予擬就龎公隠嵗莫相看兩鬢疎

張簡【字仲簡吳人元季隠士有白羊山樵集】

周元初來鶴詩【事見本傳】

手把芙蓉攝羽裙飛書南啟魏元君祝融峯頂云初起借與長風送鶴羣

張經【字徳常金壇人張士徳選爲松江府判】

周元初禱雨詩

昆侖之西東海東中有一士巢雲松朱顏黒髮神所鐘服食雨露乘天風朝騎黃鶴天門穹夜被紫霞棲崆峒人間有急嵗有凶禆補造化多其功巳酉之嵗夏五中連月不雨何當爞祝融司令百怪叢妖精吐焰天地雺大星出走穹壤紅海水欲竭山爲童官僚掲防士庶恫焚尫剪爪百慮窮大龍酣睡癡且聾小龍戢戢潛其蹤君能獨出超凡庸抜劍起指天南虹噓陰吸陽神且恭囊括萬象羅心胸有書直達上帝聰泥金倒寫不暇封當空舉手祝未終霹靂直下西南峯道人足踏金芙蓉口呼六甲丁與從神龍不興吾不容縱以烈火焚其宮須防龍伯施乃工海波監立銀河通桑麻菽粟靑且蔥野花石竹俱纎濃道人之術孰與同調和燮理偕孤公方今海內殊未雍焦頭爛額愁邊烽煩君爲提九節笻直上閶闔躋九重淩風大笑招羣雄一洗宇宙皆沖融馬臻【字虛中爲道士錢唐人有霞外集】

送範起之赴海鹽州判分得一字

喬木畱髙陰多君富儒術分符佐海郡不減江左逸睠玆鄕黨彥餞祖賔筵秩此邦足魚鹽利自氓庶出願言問凋瘵恵化均所卹萬物適生意玆理在得一維時靑春深鳥語桑間日懷君郁素袍返軫守蓬蓽倘寄雲中書飛鴻及秋律

寄澉浦楊如山

吾聞沙丘之馬黃驪牝牡世莫知九方臯去不復有天風吹我滄海邊忽地相逢釣鼇手論文托契輸心胸傾倒金樽斟緑酒登髙望逺古意多百年之樂能幾何男兒屑屑志不展秋霜滿鬢空蹉跎酒酣眼極情未畢笑指靑山歌落日卻憐徐福向蓬丘蒼蒼煙浪無消息明朝掛席我歸來西湖十月梅花開梅花開動詩思思君不待春雁回因之一寄平安字

鄭洪【字君舉永嘉人】

來鶴詩

緑章朝帝駕雲車白鶴升天下玉除赤壁已無身後夢丹丘應有寄來書五鬛松陰秋落落三花樹影夜疎疎琴心三疊蓬萊淺兩翼剛風響佩裾

許椿【椿未詳詩見栁志觀吳興甲兵之語當是元末人】

孟姜石

我昔看山在乍浦傍有石砥臨行路至今相傳是秦時孟氏當年衣處老眼拂拭曽見之臨風搔首空嗟咨想當衣成親寄逺持慰杞梁千里思築城未成夫死久誓言從之埋夫後慟苦號天天亦愁長城一倒名不朽秖今吳興尙甲兵三闗格鬭殊未寧豈無貞烈若此婦使君當爲聞其名君不見望夫山頭人立玉壯士觀之發如竹

【附考石在平湖乍浦】

金玉【未詳詩見栁志】

當湖秋霽

海風吹雨過船頭云靜波光映素秋百里秦山當落日千年霍廟立孤洲蒹葭霜後依漁屋鴻雁風髙起棹謳相送使君人載酒醉歌白薴不勝愁

【附考平湖縣古當湖市也系海鹽舊治卽漢順帝時陷爲湖處括異志唐陸府君塟於蘇州海鹽縣齊景鄕當湖則當湖之名已見於唐宋設當湖酒庫元設當湖務李東陽跋聚芳捲云元至正問學正陳遇所葺詩內冇平湖錢永春則平湖之名已見於元明洪武初攺爲當湖稅課局宣徳五年始立平湖縣割海鹽東北境爲之治在府城東五十四里治內有天香亭領大易武原齊景華亭四鄕又據潘之恆當湖記云縣東陸地有畨僧曰是當爲湖後果陷立縣日平湖言與湖平也後漢志云有婦人產蛟遂陷一統志云白沃史君乘馬走以防指湖畱東北一角不沒民至今祠之又聞漁人於湖中獲一鐵鏈長不可計舟滿懼而棄之或曰卽系蛟者有十景見後】

檇李詩系卷三十八

欽定四庫全書

檇李詩系卷三十九

平湖沈季友編

明

寧獻王朱權【太祖第十六子】

送禦史戈定逺歸覲

柏臺禦史久思親泗水津頭望白雲幾處別情春晚路隔年小夢夜歸人嘉禾海上靑山冷萱艸堂前白髮新此日天心應可鑑由來孝子是忠臣

【附考定逺字尙武平湖人永樂間禦史工古文辭立朝有風節】

漢王朱髙煦【太宗第二子】

懷仙歌賜周元初

我懷蓬島之仙人驂駕朱鳳騎紫麟瑤池淸宴接談笑誤落塵寰經幾春靑童昨夜傳書至中有瑯函洞章字洞口桃花似舊時門外孤松發新翠椷書欲報碧雲逺薜葉女蘿若正眼方平倘防蔡經家爲報扶桑水淸淺

洞天秋望賜周元初

蓬萊宮闕涵淸秋羽客臨風閒倚樓海天一碧湛杯水塵埃九野分中州雲裏仙歸鳴佩玉紫鳳琪園自棲宿遙瞻西極半林靑知是瑤池桃未熟

劉基【字伯溫靑田人洪武時封誠意伯】

栁橋漁唱

春風淡淡兮湖水波栁垂橋兮靑煙滿莎扣予舷兮發長歌靡白蘋兮亂鴐鵞我前有蛟兮我後有鼉予往予還兮吁予柰何彼湖有波兮此橋有栁我維我舟兮聊以搔我首唱歌以遨兮哀莫予偶有籜在罾兮有沙在罶逝者滔滔兮羌不可久緑頻兮菲菲落花兮防衣江無津兮海無涯嗚呼寂寥兮吾誰與歸

【附考栁橋在郡城東八里白蓮寺旁俗名常丰橋元季劉基嘗館於此作漁唱詩楊鐵崖題其捲雲渭水莊灘此周漢第一流漁父也而未聞漁唱江上丈人誦滄浪曲已落第二義矧乂滛其欵乃以爲韶鈞乎欵乃淫而漁徳始哀矣直鉤來歸天下不以爲釣貪披表終往天下不以爲釣亷圖栁橋者爲我問之其來歸爲渭水乎將終往爲荘灘乎】

秋夜聴冷協律彈琴分韻得夜字

秋淸眾籟寂華月耿遙夜玉琴奏瑤席逸響發髙榭微微風入林稍稍泉出罅閃閃黃鳥春嘒嘒蟬夏幽憂北鄷語赫怒西楚吒初疑廣寒府和鑾起仙駕忽驚龍騰霄雷電劈太華淒涼漢宮女萬里異國嫁逍遙商山老芝歌意閒暇斯須變暄涼要妙奪造化終焉返淳朴瑚璉在繅借鄭衛失其淫秦儀失其詐虎狼失其攫烏鳶失其嚇太音信希聲余美甘如蔗持此滌塵心永與箏笛謝

泉石歌爲啟敬賦

君不見吳山削成三百尺上有流泉發蒼石冷卿以之調七弦龍吟太陰風動天初聞滑滑響林莽峭若霄鬼神語冷然穿崖達幽谷竿籟颼颼振喬木永懷帝子來瀟湘瑤環瓊佩千鳴璫女夷鼓歌交甫舞月上九疑啼鳳凰還思媧皇補穹碧排抉銀河通積石咸池防浪入重溟玉井冰澌相戛擊三門旣鑿龍池髙三十六鱗騰夜濤豊隆咆哮震威怒鯨魚犍尾驚蒲牢倐然神怪歸寂寞殷殷餘音在寥廓鯨人淵客起相顧江白山靑煙漠漠伯牙骨朽今幾年叔夜廣陵無續弦絕倫之藝不常有得心應手非人傳憶昔識子時西州正繁華箏笛沸晨暮兜離漫矜誇子獨徜徉泉石里長日松陰淨書幾取琴爲我彈一曲似掬滄浪洗塵耳否往泰來逢聖明有虞制作超莖英和聲協律子能事罔俾防摯專其名

鶴林行

鶴林道士軒轅徒以飈爲輪雷爲輿開山養鶴作騏驥上下二儀周六虛雛成洗髄扶桑窟縞練羽衣鏐鐵骨聲飄碧落玉淸揚影拂太微云滅沒永夜月明風滿林竹柏戛擊笙簫音云是旌陽許縣令躡屩佩劍來相尋靡蓱西枝揺倒景借去林問兩丹頂伐蛟北海奠冥斬蜃南訛封浪井上窮列缺旁九圍卻過度朔山中歸歸來贈我桃樹枝朱衣赤郭手所持令我鞭龍扶虓虎攝縛臊魃如奴虜授我堯時松子訣轉睛出電噓成雨鐘山秀色連冶城百花繞屋風泠泠焚香獨坐誦眞誥墜露防滴流華星土伯駿奔從號令鶴鳴聞天空谷應寥陽寶殿歌步虛河漢當窓回斗柄嗟予哀朽雜病攻盈顚素髮吹秋蓬空餘硬骨如痩鶴因子致意浮丘公

水西寺東樓曉起聞鶯

日上髙城栁影齊風軒臨水看鶯啼初來木杪鳴相應稍入花間聴卻迷芳艸自深勾踐國行人猶隔禦兒溪思家每恨無輕翼可對鶯花不憯淒

宋濓【字景濓金華人洪武時官學士】

濮川八景詩

福善翠冷

太古煙霞錯繡楹拍天蒼翠纈虛明擘開千佛無文印不似空題雁塔名

翔云髙眺

淩虛不用跨靑牛拄杖爲龍任去畱極目山川知已在乾坤冷落片雲浮

樁樓旭照

曉云一帶舞衣輕脫體風流最惜卿莫道古人心不見半簾春色露傾城

梅涇花午

踏穿淸淺水雲奔皜日當空雪滿邨可笑羅浮山上客一枝明月醉黃昏

荷陂晚風

潑翻鷗鳥夢驚飛細捲波痕滴翠衣落日半竿花未睡采蓮人逐釣船歸

化壇楓映

霜花零落暮秋寒一醉西風樹葉丹卻怪楓人畱不住滿溪月色老夫看

幽湖月滿

蒼旻不掛一帆絲兩岸漁歌月上遲看破嬋娟全面目菱花無語笑馮夷

西院纒霞

夕陽倒挿暮云沈碎剪胭脂結翠林絕壁丹書人不識柴門深峭聴歸禽

【附考濮院鎭古檇李地也在崇徳今入桐鄕宋建炎間濮氏搆屋開街因名居民多以織絹爲生宋景濓嘗居此取八景繪圖賦詩有福善寺元皇慶中建翔云觀元至正中建樓曰西施妝樓橋曰妝橋並胭脂滙百丈河洗碗池梅花涇諸勝淨土庵古化壇宋宣和間創幽湖相傳西施泛此範蠡塢洗足灘在焉】髙啟【字季廸姑蘇人洪武時官侍郎有缶嗚集】

蕭鏈師鷹窠頂丹房

人間不可住混濁同腐腥一落三十年塵夢無由醒稍聞方士說恍惚通仙靈羨門與偓佺相期餌芝苓自顧眞病鶴秋風墮疎翎碧海不得渡煙霧愁冥冥師從天姥來身佩豁落經不邀五利寵深棲鏈神形東觀鷹窠峯中天挿孤靑其下吐浴日其髙罣飛星昔有學道侶井臼遺巖扄愛玆絕俗地遂爾畱軒太鼎生紫煙丹成衛天丁金穀坐可脫騎龍駕風霆積水浮方壺東望類防萍紫臺白玉榜中有眞人庭飛防願從師往讀新宮銘

【附考山在海鹽縣南三十里又名南陽山前臨澉湖後枕大海有九曲涇獅頭巖合掌石有庵曰云岫山頂十月一日觀日月並出謂之合朔】

顧榮廟

軍師吳國秀機神夙超朗弱冠逰洛師已蒙南金賞﨑嶇諸王幕沈湎務遵養中罹廣陵艱計服非誠枉風雲一揮扇義旅臻同響事成恥言勲飄然理歸鞅晉社始東遷羣賢悉収奨道謁眞感防矯翼丹霄上徳聞一代稱迹冺千齡往時屯乏良佐英謨益堪想墳祠托荒郊蕭條並榛莽蕘童侵雨隧淫巫闖塵幌大夫過停轅式瞻爲含愴衣冠復故貌筵幾陳新享寡劣忝鄕人因歌表遐仰

【附考廟在長洲之東與我郡界其旁有墓】

余旣爲彥兼記春艸堂士大夫多賦詩歌之出以示予因復賦五言一首

靡靡堂廡艸托根近華楹膏露旣濯芳惠風蕩揚馨匪蒙陽和力孰使微物榮中天駛景流靑節坐易盈但憂徳澤違豈惜憔悴並願言相蔓結嗟彼春逝程寸心𨿽難報抜去當復生

死亭灣【考見前】

貧賤眾所棄豈惟愚婦人珪組何重輕能令變交親翁子昔未遇妻去恥負薪五十非晚貴不能待終晨一旦謁帝閽還家繡衣新邸吏驚赤綬邦人朱輪無顏見故夫自殺此水濵誰知孟徳耀元在爾東鄰

陳節婦詞

妾家溫陵近南浦嫁得良人業爲估良人長年愛逺逰不敢新妝映門戶販寶遙聞去百蠻朝朝海上望靑山不仁無那蛟龍橫漂沒孤身不得還君非渡河老狂父波濤如山何不顧尋屍便欲赴窮淵膝下嬌兒誰與哺十載空閨守寸心滄溟水淺恨情深願身不化山頭石化作孤飛精衛禽

查家蕩

秋老共溪長逰人笑語涼萍開天倒影蓮墜水浮香魚罶和星漉禽罝帶雨張從今揺桂棹不必問瀟湘【附考在嘉善縣北多荷花】

送陳郎中出守檇李

出幙方爲郡行車動畫輪圖書歸省吏風俗問州人塘水龍鱗細城槐兔目新莫言花已盡君到自陽春

送範架閣赴嘉禾

陸相祠前路孤舟欲上時空江難晚別荒郡易秋悲月送潮生早云隨雁去遲幙中知有子太守只題詩

顧野王墓

南朝舊碑倒墓近樵蘇道應與讀書堆離離總荒艸

舟歸江上過斜塘

漫漫邨塘水沒沙淸明初過已無花春寒欲雨歸心急嬾駐扁舟問酒家

章練塘蓮房聨句

露冷鏡湖秋【宋璲】波涼練塘曉盤翻緑云稠【張孟兼】錦破朱霞少新苞顆微綻【髙啟】餘葩莖尙嫋痩蠒綴寒蠶【宋】尖喙啄靑鳥下惟玉龍眠【張】中有瓊絲裊擎重柄欲折【髙】含深睛尙窅孤懸類覆杯【宋】雙立疑擢表初成欣雨滋【張】漸老怯風掉多子同根榮【髙】獨婦専房悄妝缷失娉婷【宋】歌來逢窈窕剖心效諫忠【張】並頭呈瑞兆褭蹄宻竅剜【髙】魚目微光皎珠珥落盤多【宋】瑤珍貯囊小空實外莫辧【張】甘苦中自了剝殘星滿地【髙】采盡香餘沼雕筵飣戢戢【宋】玉虫攢擾擾送看去小艇【張】薦喜對靑醥新嘗勝江芡【髙】逺覓迷水蓼搴芳想夏初【宋】感物傷秋杪聊玆發吳詠【張】一覽煙波渺【髙】

【附考塘在嘉善縣北三十六里吳孫權造戰艦於靑龍鎭嘗於此張纛因名後訛爲章練】

徐賁【字防文蘇州人洪武時官布政有北郭集】

逰金粟寺

暫息人間事尋幽到上方白雲分石磴落日照山房松暝鐘聲逺林回蔓艸長老僧能愛我具衲漫焚香

曉發秀州

路出雙湖煙樹東舟行長是雨兼風夢回重有離家恨惆悵春寒此夜中

張羽【字來儀潯陽人洪武時官翰林待制有靜居集】

蘇小墓

冷落百花朝無人上畫橋東風吹緑艸依舊似裙腰

曉發嘉興似友

城烏啼散驛樓空一舸夷猶曙色中不是故人今日共定應愁絕雨兼風

楊基【字孟載吳人防武時官按察有眉庵集】

寄題水西艸堂

鴛鴦湖東武塘西桃花滿川蒲葉齊春風二月微雨霽鵞鴨拍水黃鶯啼推窓只見參差栁栁色波光淡於酒烏紗官帽半籠頭紫竹漁竿長在手平生愛讀內景書往往適意追禽魚開門懶迎俗士駕拄杖每叩髙僧廬客來舉酒邀明月細瀹松濤煮春雪但覺身無俯仰勞安知世有東西別今年扈從來大梁錦袍白馬靑絲韁信陵宅畔暮鴉集朱亥門前秋艸黃輪番夜直中書省霜華滿巾須髮冷粉署香銷紫綺袍碧梧影落黃金井魂夢時時到艸堂曲欄花藥漫分行他年得遂歸田計多種墻陰十畝桑

寄海鹽楊砦官

海嶼通邨險邊城出敵遙旗燈秋塞雨鈴柝夜溝潮士飽爭投石農閒數舞箾母令廢収獲髙隴有枯苗顧孟時【洪武間郡學訓導】

幽瀾泉

秀水東流入魏塘一誰鑿近禪房煮來茗椀淸無滓分出花渠細有香霜月半空融碧海風濤一引滄浪客漿此日難成醉聊吸寒泉當酒嘗

王禕【字子充義烏人洪武初史官】

海鹽陳節婦詩

妾生南海涯窈窕如秋花鄰娃不識面千里隔窓紗一朝嫁夫壻共在桐城住門前有舶船便欲爲商去驩好百年身今年涉兩春象牀銀燭下生此玉麒麟轉頭才四月忍作生離別臨行豈不聞懷裏兒聲咽相勸筵前酒絲髮濃如栁槌鼓起開颿參差掛牛斗獨閉香閨臥相逢夢邊過倚戶夕陽時不見南歸柁依稀四五年顧影自知憐相傳夫壻死眞贗尙茫然脫卻繡襠蓮腮涙萬行収將望夫淚膾鯉獨升堂堂上雙親老都憐外孫好如何妾薄命再哭妣與考隻影坐空帷依依膝下兒兒能學人語口授柏舟詩經年機上織掩戶秋苔碧俄聞叩戶聲鵲語檐前日開戶見夫面翻疑眼生喜極卻成哀淚並春空霰兒長至父腰再拜可憐嬌褰衣怕父去愁見港中潮歸家才涉夜販寶復東逰蠻巫作神語滄海日安流有約明年返別來期未逺怪夢不勝悲桑田海淸淺明年訃音至命與靑天墜剪紙獨招魂江流冩雙淚妾欲赴黃泉兒生未十年提擕今長大待與父齊肩唾眎鄰家媼不死何爲老殷勤諷巧言榕生根可倒妾自願爲人人誰亂鳥羣他年泉下路尙欲見夫君夫君前有婦生兒在澉浦年是妾兒兄何須口同乳念彼孤兒隔辛苦謀衣食妾聞夫有田質在他人宅賣妾金鳳釵轉寄外家來說與孤兒道持此贖田回妾身自有子生理在十指紡績不曽閒供渠買經史燈前雪滿窓白髮幾年孀課兒終夜讀不暇計更長兒今長似父祀事眞堪付春秋稱孝子銜哀進觴俎妾老兒方壯前期百年養不負妾初心少答夫深望有婦佩宜男如兒奉防甘一飲知姑恩嘗羮再至三焚香禱夜初細語在堦除願婦同兒老母爲妾與夫

秦約【字文仲淮海人洪武初教諭】

前題

海水肆蕩潏海風驚簸揚蛟鼉屹如山吞舟雄吻張泉南有客值荼毒船中金珠量斗斛捐軀竟入無底淵招魂不來仰天哭深閨少婦二八年蓬首何曽較醜妍鴛鴦樹上黯朝日蝴蜨花間愁暮煙海波歘翕如鼎沸鼓怒殺人何日巳妾心誓欲訴皇天願遏奔流作平地兒今長大奉母慈貞孝一門咸見推吁嗟碌碌同艸木國史幾人名姓垂

贈穆生之任崇徳

江花江水思冥冥百里徵帆帶曉星欲托束風將別意驛亭無許栁條靑

陸仁【字良貴河南人】

陳節婦

迢迢南海水波浪無晨暮一葦萬里杭逢彼蛟鱷怒良人竟漂溺浩蕩隨煙霧海水無時枯妾恨何由訴誓將沃焦石去築良人墓之死弗二天秉節金石固防防膝下雛愛惜如寶璐塵凝玉鏡臺肻怨芳年度牀前明月光照妾見情愫兒大羽翼成豈不懷乳哺春暉照髙堂叢萱湛晨露母子喜及養父也增哀慕金堅金可鎔松堅松可螙貞哉陳母節永言垂竹素

謝徽【字懿吳郡人洪武初翰林】

前題二首

一從抱節守空堂應念良人海上商萬里信還夫已沒十年身在子方彊濤翻怒鱷歸魂慘鏡掩離鸞別恨長無計可尋屍共穴柏舟腸斷衛共姜

緑綺休彈別鵠吟此生恩義重黃金離魂海上愁方接逺客天涯信巳沈心事不隨山石轉淚痕應共水波深文章太史更生筆一節髙門映古今

吳儁【丹丘人】

前題

萬里風波百折灘夫君不以別離難三年竟失刀頭望半世空成夢裏歡誰復爲文招海賈且須教子服儒冠今觀太史書貞節不愧幽魂地下看

袁華【字子英汝陽人洪武初學訓】

陳寶生出其節母傳求詩乃制黃鵠詞遺之

黃鵠一舉兮溟海無汀鎩翮龍淵兮羌不可以復生雌夫死而靡他兮念兵故雄死頸哺子兮子翼以成匪精衛兮塡海以平誓銜骨兮同歸九京

王彛【字宗常蜀人明初布衣爲史官】

陳彥兼作堂奉母取孟貞曜詩語扁曰春艸予爲作春艸辭使歌以壽母其辭曰

春艸兮靑靑羅生兮滿庭望王孫兮不歸紛百艸兮愁人結幽蘭兮佩之采莫采兮江蘺東風發兮芳渚晞朝暾兮以雨蓀亦樂兮有母日承歡兮堂下把瑤華兮瓊英日方永兮嵗未央羌進拜兮羞予觴春欣欣兮百艸生艸生兮有心春復春兮焉窮

張宣【字藻仲江陰人洪武初翰林】

前題

靑靑堂前艸雨露日已滋微風一相過眾葉何紛披繄彼堂中人娛養方在玆芃芃生意足藹藹春暉遲艸容倐似萎母恩無時衰嗟爾孝子心不爲寒暑移忘憂豈無萱愛日亦有葵羅生滿庭堦擥玩足自怡奉觴介眉壽百年以爲期我歌春艸篇爲續節婦詩

張委【字曼端吳郡人】

前題

地軸回陽脈天光變物輝寸荄初被澤尺土盡生肥穎發因微雨萌抽借薄暉自分行迹黒細帶燒痕稀厭浥含宵潤蒙茸待旦晞野晴光動目江暖色侵衣不入詩人夢誰懷逰子歸舜田同冉冉堯日正霏霏報本知心切銜恩愧物微願生仁孝地柔緑媚庭闈

盧熊【字公武南昌人洪武初官中書】

前題

武原陳孝子性稟由自然痛父爲海賈身歿歸九泉母子志難奪誼不從二天撫育防下孤辛勤三十年孝子旣成立慕學崇儒先壽母樂且康采裾映華顏堂前女貞木枝榦堅石堅堂背蘐艸花顏色春色妍女夷鼔天和感物懷其恩色養志無違喜懼心捲捲芳園采冬筍曽冰躍寒鱗擷蔬飰嘉賔道義日討論墨星燦緗防琴薦鳴朱弦玆堂庶永久俗厚風巳淳援毫挹婁水賦此春艸篇

黃哲【字庸之番禺人洪武時官翰林待制】

贈陳憲使還嘉興

蘅臯理輕檝華筵餞逺人潮生碧海曙雨歇紅亭春適越遂辭祿還吳思問津超然不可企遙睇東山云孫蕡【字仲衍南海人洪武時翰林典籍】

周元初祈晴詩

江南仙山天下無峯巒屹立龍虎都赤城嵳峩敞靈區中天秀色光盤紆紫極曲宻交綺疏郁蕭彌羅玉渠渠宸嚴中髙天帝居璇題丹篆雙蛟扶美人鳳鬟繡羅襦華容綽約春花敷星爲華蓋霞爲旟列缺丰隆一字趨文昌司勲丹桂廚廷尉執法森雕殳眞人獰色虯髯須華嶽攢云冠翠岨雪山靑城角井孤碧桃吹香蜀錦如先生風度常人殊蒼姬爲姓字元初防琴南來訪華胥神淸骨冷驚座隅瑯函石室啟祕圖谷神天機守若愚經巢重營向姑蘇緑樹防屋江循除何年聲名達鑾輿入陪防龍造天衢天顏津津降都兪禦香霧繞靑霓裾東溟巨漲吞三吳秋陽化霖沒菑畬堂筵產蛙釡生魚平陸滉漭成江湖妖霾陰霏塞四墟洪濤墨汁翻舳艫老農倉皇憂國租百萬傴指將綸鋪先生被髮騎於莵俛爲蒼生出蓬壺手扶芙蓉緑湛盧靈蛇穿星膽气麄蘸筆露葉書陰符封章奏伏紅毺天壇赤腳踏斗觚叱喝百鬼如傭奴千山萬山雨糢糊劃然淸空見杉櫧陽侯擎盤獻金烏若木散彩幹泥塗飛亷崩騰運飈車海屋撼折靑珊瑚馮夷首縮寒蟾蜍天吳卻走尾畢逋歡聲如雷隘闉闍鶉衣鶴髮歌星閭我本逍遙山澤臒不才分比櫟與樗顏面偶出應時需勃郁坐困塵土拘石牀蕙帳松菊枯鐵橋流水空羅浮藜羮不充出無驢況望宦達髙名譽滄波東流芳景䢐驚禽不定林木疎羊腸九折方﨑嶇我行欲進仍趦趄紛綸世事集眇軀有若萬弩向一狙逝言乞身承明廬分我水竹山南嵎淸泉白石鄰樵漁松花春醖傾浮蛆呼龍畫江種金蕖倩鶴渡海傳丹書言五千味道腴妙香縈簾日欲晡凝神坐忘隠團蒲闗元晃朗天爲徒坎離匡郭太一鑪黃庭有士身衣朱白虎嘯風作熬樞蒼虯推鱗與之俱龍喑虎啞不須防虛室發白延居諸泥丸三花暖將舒蜩蟬脫殻雞抱雛長吟洞章夜沖虛左驂翔鸞右飛鳬班行朝回步虛徐瑯風淸徹韻笙竽蚩尢捲旗枉矢袪立召霹靂誅猰防丹砂如粟倉箱儲一粒入口千年餘顚崖赤子凋瘵蘇四海盡化爲唐虞五星聚奎貫聨珠麒麟防郊鳳棲梧崆峒影掠周八駒臺閬風宴仙姝歸來松陰倚踟躕酡顏謔笑解玉琚與君嵗晚同逰娛

贈周元初

物外逍遙月鼎翁先生早嵗得相從橊皮畫壁成黃鶴竹葉書符化緑龍天女時聞蒼水佩世人空拜蘂珠峯神逰倘遂煙霞約便解朝衣問赤松

張紞【字季昭冨平人洪武中官尙書】

贈周元初

仙人長鏈九華丹時有龍來向大還曽捧靈符歸海上故將霖雨灑人間紫簫吹月鸞雙舞白氅披云鶴共閒蘭圃未滋春向暮早須一噀破天慳

戈鎬【字仲京鎭江人洪武初徵士】

來鶴詩

香案靈文一篆通翩翩云鶴下天風初辭蓬島離珠樹又掠銀河過蘂宮六翮舞隨淸磬響九臯唱斷碧雲空欲歸南嶽夫人召回首仙臺夜月中

王敬中【四明人】

贈周元初

都道士身如鶴長傍靑松寄此生夢破九霄風雨急神逰八表雪霜淸瓊笙每應秋聲起縞羽微連夜色明我欲相從拾瑤艸漫山落葉斷人行

申屠衡【字仲權大梁人洪武初官修撰】

周元初祈晴詩

寥陽之闕天皇居百靈拱衛羣眞趨羽人神逰凥爲輿招揺禦气淩空虛九闗洞起光縣珠緑章封奏人間書吳田潦淫三月餘吳淞決防連具區春苗蕩溺無遺株吳民業業憂爲魚上天好生哀冥愚羽人稽首帝曰兪廓除霾噎開天衢蛟龍伏藏黑蜧誅有秋芃芃還土腴人無菜色國有儲羽人有道神明俱手持綱旋斗樞紫雲爲舃丹霞裾蓬萊淸都隨所如琳宮載敞虞山隅爲予分駐飈輪車

沈右【字仲說吳人】

來鶴詩

緘誠上達魏元君俄頃神霄下鶴羣頂煉大還丹鼎火翅霑南嶽嶺頭云仙人騏驥秋風逺王子笙簫午夜聞惆悵世間畱不住卻驂鸞鶴出霞雰

徐良言【常熟人】

來鶴詩

九天執法大卿稽首焚香禮玉京借得魏君騏驥到恰如簫史鳳鸞鳴翩翩繞樹香煙近嚦嚦橫江夜气淸欲向羣中畱一隻相將過海到蓬瀛

朱友諒【常熟人】

禱雨詩

道人鞭龍出潭底黒云一片山頭起仰看紅日不見光黒龍頭揺白龍尾有時登壇步七星一呼一吸成雷霆白波翻空海水立銀河落地天瓢傾去年京師禱雨雨輒至大田小田總滂霈定知夜半拜封事自有精誠感天地王公貴人知其賢屈師闡教來琴川今年早魃又爲虐禾稼半死民熬煎縣官投詞庶人跽道人受命應且喜笑書鉄牌役海鬼疾驅一百五十里甘泉龍居萬丈深神符召集如飛矢今朝雨腳來自南半是吳江四橋水頂山有龍名太白口噀湖水成甘澤道人驅龍喝龍出五雷使者閒不得龍兮龍兮一噀日失色金蛇電掣光千尺再噀山气黒飄風盤旋走沙礫上天有寶不愛惜噴下驪珠千萬石兩龍行雨勢未休須臾潦水平田疇疲農入城告霑足道人一笑山云収

劉綱【字養浩金華人】

鶴林詩

鶴林羽士金門客舊辟丹房鏈瓊液手栽千樹虯髯松坐對兩山虎頭石白雲書靜豁巖扉濕翠滿堦生紫芝瑤琴自奏澗湍響銀河直掛瀑泉飛鼎鑪存火烹鉛汞靈藥成苗幾時種皓鶴梳翎雪翳林碧桃花落霞飄洞琳宮蘂闕想蓬萊疊嶂連峯紫翠堆丹光穿壁如紅日應有仙人騎鶴來

張以寧【字志道閩人洪武初學士】

崇徳道中

暖日萊花稠晴風麥穗抽客心雙去翼詩夢一扁舟廢塔巢蒼鸛長波漾白鷗吳山明月到惻愴十年逰

嘉興有感陸宣公事

官家忘卻奉天時嵗晚忠州兩鬢絲今日北來車馬客夕陽祠下讀殘碑

張璧【字景辰陳畱人洪武初嘉興守】

嘉禾

城樓倒影落湖波湖上風帆鏡裏過歸客自吹菇米飯小娃爭唱竹枝歌梭頭艇子輕於葉雪色沙鷗白似鵞此地將軍戰時血春來丹漬蘚痕多

吳植【字子立嚴州人洪武初徵士】

過南湖戲折藕花

秋日南湖戲采蓮鴛鴦飛上木蘭船一聲白紵知何處無復閒情似少年

瞿佑【字宗吉錢塘人洪武中周府長史】

過風涇

雨餘新緑漲橫塘紅板橋邊矮粉墻知是淸明時節到秋千一架傍垂楊

過武塘

沽酒人家栁岸傍棠梨花白菜花黃少年逰覽今陳迹暮雨蕭蕭灑夕陽

顧祿【字謹中雲間人洪武間太常博士】

題陳煥文雲巢

我本雲間人夙契雲山緣聞公巢云處愛作雲巢篇公家雲巢在何許防覘秀出雲海邊山頭日月白雲起雲峯萬朶浮靑蓮山人結屋入云去置身直上雲松巓云蘿千尺覆戶外檻下百道來雲泉云翁住其下日與云周旋或擕云鶴逰或伴雲龍眠飱雲英兮漱雲液被云衣兮駕雲軿有時看云發髙詠落筆往往淩雲煙浮雲世事豈能絆蕭散自是雲中仙我欲乘雲走相覓雲路峻絕難夤緣爾來山人棄云出我今亦是靑雲客云騎橋南古汴津一笑相逢雲水白問公別云今幾年側身東望云茫然又掛雲帆拂滄海歸去自種雲中田方孝孺【字希直寧海人建文時官翰林學士死節】

羞冢

靑艸塘邊土一坵千年埋骨不理羞丁寧囑付人間婦自古糟糠合到頭

夏原吉【字維喆湖廣人永樂中官尙書諡忠靖】

章練塘

塘名章練起何時試問邨翁盡不知畫舫乘風撾鼓去落花飛絮漫相隨

魏驥【字仲房蕭山人永樂時官尙書諡文靖】

逰陳山【考見前】

淸溪南面是陳山列嶂舒屏紫翠間幾度捲簾成晚對白雲時共鶴飛還

沈度【字民則華亭人永樂中學士】

宿慈云恢上人房【考見前】

紺園春靜白雲深琪樹陰陰晝漏沈我亦淸修林下客淡然無語契禪心

周忱【字恂如吉水人宣徳時巡撫浙直】

微笑堂

來從東越住西湖缾錫隨身道貌臒鶴慣聞經松下舞猿頻獻果月中呼坐來襌定諸緣息話到眞空百念無微笑堂前又相見明朝回首白雲孤

【附考在嘉善陶荘東禪寺中】

夏湖泛月

泰宇天光淡欲流水風揺蕩夏湖秋銀河直擬乘槎到赤壁聊同載酒逰傾盡玉杯霞彩散團成寶蓋月華浮此生此夜窮奇興錯上年年庾老樓

【附考湖在嘉善治北三十里又曰夏墓蕩也古詩云忽憶夏湖風味美斑魚黃雀寄來無】

祝淇【字汝淵海寜人】

海鹽天慶寺作

歸人徵路晚雲裏問僧家獨樹臨秋水孤城上暮鴉山池芳艸沒疎磬夕陽斜獨坐談經處天風送落花蔣主忠【字存恕永樂時淮南人】

逰陳山

疊嶂遙憐海島一峯髙踞溪流秦帝鑾輿巳返白雲長滿龍湫

蘇平【字秉衡海寜人永樂時徵士有雪溪集】

胭脂滙【考見前濮川】

西子曽經此地過自調脂粉染雙娥乍辭越國山應逺望入吳門怨已多春滿玉容初罷鏡香生羅襪欲淩波古來尢物能亡國鹿走姑蘇柰爾何

蘇正【字秉直平弟】

逰金粟寺

遙遙上方寺愛客啟松扉坐石孤煙起談一鳥飛花枝垂暮靄山翠上春衣回櫂秦川路蒼然月色微胡槪【字元卿丰城人宣徳間浙撫】

登天寧寺千佛閣

爲愛禪房盡日閒褰衣髙閣共躋攀殘花帯雨檐前落幽鳥將雛竹外還上下雲帆平望驛參差煙樹武原山乞身若許歸蓮社願借東林屋一間

復逰天寧

興來重過竹間軒軒底淸風鶴正眠童子出迎施問訊老僧閒坐話因緣臘梅冷浸銅瓶水春茗濃烹石鼎煙擾擾時人莫相訝韓公自愛大顚禪

吳寛【字原博長洲人成化時官尙書】

桐邨小隠

見說移居處江南第一邨過墻桐樹直匝屋杏花繁艇子將茶竈鄰翁送酒樽東偏近魚市更欲置柴門【附考邨在嘉善斜塘鎭北周鼎故居也內有疑舫亭】

周氏疑舫亭二首

誰家借小舫有客過亭軒檇李古名郡嶧桐初姓邨作橋通栁市買地辟椒園獨有華堂上傷心不樹萱落日懸溪口啞啞樹杪烏到門皆我輩欹枕卽吾廬粗飯煮鮭菜小舟看鴨雛十年牽薄宦幸此遂南圖杜庠【字公序吳興人】

桐鄕桐月堂

古剎多奇勝淸幽見此堂云封僧榻靜風引篆煙長月色半簾淡桐花一逕香倚窓吟眺處歸鳥下斜陽【附考桐鄕縣卽熙寧間割與崇徳縣梧桐千金淸風永新保寧五鄕又益以募化一鄕爲之治在府西南五十五里梧桐鄕鳳鳴市】

徐霖【字用濟金溪人成化間爲嘉興府】

鳳鳴寺

吳越東南一倚樓海天空濶不勝愁黃花古徑家山夢紅葉幽庭野寺秋有室維摩資佛諦多情烏防戀人頭佳辰莫負茱萸約澤國西風亦勝逰

【附考寺在桐鄕縣治西北三百步周廣順二年漢南王建鳯鳴院宋治平攺恵云寺明洪武初建塔鑿池左右以當龍眼】

白蓮寺【考見前】

名山不分髙僧占好句應畱過客嗟傑閣淩霄千萬佛短墻臨水兩三家閒來擕我樽中螘醉後看君臉上霞他日相思是何處薰風亭館白蓮花

徳藏寺

砌艸庭花古寺幽澹雲疎雨送髙秋松楸南國幾回首瀛海西風一倚樓大眾機鋒眞覺鈍滿江波浪獨能逰借君椀內淸香茗澆我胸中磊塊愁

【附考寺在平湖治東百步唐防昌初建後唐復名寶興前建雙塔宋攺徳藏寺竹庵禪師居之有山月池松風臺菊坡諸迹】

登三過堂

修竹俯長川幽境帶平野蕭蕭水竹邨忽都此蘭若秋香垣塹深采芝不盈把叢深眾鳥喧日永更幽雅尸居闖羣動天地自陶冶地水與火風四大形本假人生非金石誰是不朽者古人已云渺事業空土苴百年三過堂來看壁上冩

贈秀州道士沈嵩髙

道人掌上一瓢水太守城中千頃禾好雨四郊流帝澤淸風隨處聴吳歌

【附考道士秀州人居淸眞觀成化間大旱用虎顱骨攪三塔龍潭乃大雨又符止範教諭官舍土怪姚綬爲傳】

楊循吉【字君謙吳人官儀制】

登三過堂和徐太守韻

古寺近郭住不俗亦不野夾門皆長松秋色垂蘭若此宜靜者得乃入吾弄把一時獵娛戲獲睹東坡雅此翁雲霞人豈受天地冶意眞不在詩非詩意何假自翁三過來豈復無過者課誦千百徧埽迹便土苴幸在堂門中更見徐公寫

卞榮【字華伯江陰人景泰間官郎中】

嘉興畱別諸友

春波門外上春船春漲蒲萄緑浸天共君細細酌篷底西望落日橫孤煙倚篷橫玉徹三弄飛花誰遣回風送須防日出光滿座杯光灔灔金波動美人相逢良不多美景豈可成蹉跎爲歡未久又爲別空勞春夢落春波程敏政【字克勤休寧人官禮部侍郎有篁墩集】

月波樓

遙天無片雲溪水防淸樾誰開溪上樓早見溪上月恍然冰壺中湧此爛銀闕主人時獨來水鳥聲乍歇橘林晚霜過荷沜微風發晴峯逺相帶隠隠靑一發水天落無垠斗柄正髙掲慿闌擊唾壺神爽已飛越我欲往從之乘夜泛漁筏一笑捲疎簾促席共薇蕨酒力淸易醒詩懷浩難竭入眼竹洲寒何時解塵襪

過桐鄕晚宿皂林驛

東風吹日半晴陰不覺船窓水气侵三里人家春淡淡一江煙樹晚沈沈

王豫【嘉湖副使】

貞母阡【事詳貞母禹淑靜本傅】

浩浩巴陵江虹光貫明月峩峩淸風嶺壁色立積鐵石或有時泐水或有時竭卓彼韓王二節婦囓指題詩迹不滅縱使字迹有時滅汗靑不磨此貞節猗哉禹氏生嬋娟節與鐵石應同堅良人與子各離散母抱防子身俱堅哀哀危苦詞吁天天何言妾生何不辰薄命凋芳年妾臂可卽斷妾衣不可牽烏合羝跪彼何人我獨大義報所天指血倉卒不得書淚血直欲流成淵明珠白璧委魚腹至今生气猶凜然嗚呼丈夫秉節有如此身後千年長不死

方太古

嘉善夜泊

十月望之後畸人何所歸江淸霜气薄堂靜夜燈微木葉背風落孤禽向月飛援琴不成調新淚欲沾衣譚秀【字聳秀龍泉人成化間海鹽令】

鷹窠頂山

澄波渺渺兩湖平春色蒼蒼四望明馬首山花向人笑林端僧梵雜溪聲

李東陽【字賔之茶陵人正徳時官少師諡文正】

當湖十景詠

鵡湖春色

春來鵡湖緑春去鵡湖深微波帶豊艸幽鳥啼芳林寧獨知春來與春去長在鵡湖湖上住

【附考湖卽當湖在平湖縣治東三百步吳地記云隆安五年攺東武湖俗呼東湖元末於金山海濵得一碑云鸚鵡洲界又名小瀛洲今建塔於其上水有九東南通故邑西南近海鹽東則廣陳北則華亭舟楫便利爲一邑之勝】

案山曉翠

逺山靑靑玉案气漫漫來莫旦君不見樂逰原上易昏黃夕陽𨿽好空斷腸

【附考湖濵有地一方立塔以案風水人呼案山或云土阜如凡案故名】

三寺雨鐘

朝鐘晴昏鐘雨朝鐘滿空山昏鐘遙遙不知處山僧報客客不來又逐溪風過溪去

【附考湖上有飛錫化城普濟三寺】

六橋晴市

六橋開暖煙家家水爲市昨日雨多今日晴髙樓翠幔畱人處曽揺湖船臥明月歸米夢作杭州客

【附考湖有九沠中分六橋】

東田社鼓

日之出東田東鼓塡塡走社翁刲肥羊系壯豕舞復歌社神喜但願年年好風雨儂衣有桑食有黍長迎社神擊社鼔

西浦漁罾

農家住西浦兒童織罾罟防濶秋水深湖上魚蝦賤如土待我他時歸掛罾功成自買扁舟去

南邨書屋

南邨書屋書滿車南邨書聲聲滿家讀書不作邨學究身爲郎官印如斗如今袛令稱書鄕不讀書誰人姓張【附考元至正間里人張弦號南邨家多書作書屋以爲誦讀之所】

北原牧笛

北原艸靑牛正肥牧兒唱歌牛才歸兒家在原牛在阪歌聲漸低人更逺山蒼茫水淸淺

霍氏行祠

霍將軍古祠下揚靈旗躍靈馬神逰四方適余野霍將軍武且神驅逐厲鬼鞭風雲生能安邦死能福吾民壯哉將軍死猶存

【附考吳王皓疾有神附小黃門曰金山咸塘風潮爲害余漢之博陸侯也當統部屬鎭之翼日疾瘳立廟小金山鄕人復築宮湖上宋宣和二年兩浙提舉魯詹請於朝封忠烈公賜額顯忠祠爲文以記其事部下錢侯尢靈著嘉靖倭防掠湖人見有金袍白馬戈防如雪或作虎象形擊之遂去】

魯公古墓

荒荒髙原鬱鬱古墓誰其葬之侯姓魯君看佩銅章系靑組有酒誰澆墓傍土彼獨何人民亦何心嗟哉魯侯名至今

【附考瀕湖有宋魯宣義魯壽寧魯文諡墓】

東作荘

知時好雨正當春黃犢犁邊緑水新林外不須催布谷農家自少晏眠人

【附考莊在嘉善孫詢故居也】

蘇恩【字從仁華亭人正徳中秀水令】

水月禪院

平生最愛水中月今日來過水月庵月色水光無限白對渠非我問誰堪

【附考院在嘉善治西北三十六里宋紹定間建】

馮蘭【余姚人治間進士官憲副】

白蓮寺

我愛白蓮僧好事偶然開卷髮深嗟才如廷尉亦老吏詩比醉翁眞大家方外禪心空去住水西秋色半煙霞芳期更卜明年夏來看峯頭十丈花

史鑑【字明古吳江人】

桐邨小隠詩和韻

髙年厭防市小隠在煙邨溪水到門緑野花經雨緐隔鄰呼酒伴對坐且開尊醉臥人來問兒童出應門沈周【字啟南長洲人有石田集】

梅花道人墓【考見前】

梅花空有塔千載莫欺人艸證光妙山遺北苑眞短碑深刻字古橡未回春欲弔誰爲伴秋塘老白蘋

桐邨小隠詩和韻

不煩王錄事結屋自深邨靜覺道心苦老嫌人事繁書魚登竹幾酒螘落匏尊幾个梧桐樹秋來葉滿門

題沈月溪捲

月爲大家物何獨此溪有千溪萬溪月同光無薄厚惟是溪上人雅與月相偶君於此溪外他月能識否逍遙見在境此月隨所取低頭弄淸華白璧落我手尙呼酒酧之溪月我三友

文徵明【字徵仲吳人嘉靖中爲翰林待詔】

景徳寺【考見前】

古屋無人犬防籬偶拋塵土得幽棲不知何福能消受滿樹松陰一鳥啼

云邨爲許黃門賦

茶磨淸風不可攀髙人先我十年閒懶揺玉佩聨靑瑣故擲銀魚臥碧山新水旋開田二頃紫雲深占屋三間若爲便置蒼生望見說靑靑鬢未斑

【附考邨在海鹽敢浦唐徳宗時有邨女出耕紫雲覆之後詔選入宮故山與邨皆名紫雲茶磨山在其北白鶴在其右東西水皆九曲邨人並織屨爲業山有天只峯星晶石弄月臺枕流巖豊厓諸勝】文彭【字壽承徵明子官博士】

逰鴛鴦湖

秀水亭前水荇香鴛鴦湖上浴鴛鴦逺天簫鼓迎歌扇倒影樓臺浸女墻蘭槳夷猶衝菡萏竹枝欵乃和滄浪莫言煩暑無由避月照波光玉露涼

莊防【字定山江浦人官吏部郎】

靜觀亭

微月此波寂逺峯何處靑我來閒坐好不記是誰亭【附考亭在平湖學宮內】

林光【字緝熙東莞人成化舉人爲平湖教諭】

和莊定山靜觀亭詩

小月來相照雙眸老更靑人間無限事且對靜觀亭

泛當湖四首

靑靑湖畔艸泛泛波中鳥杯酒入煙雲斷隨秋水杳閒持一杯酒移艇傍疎竹白鳥忽飛來湖田雨初足數聲采蓮歌秋波杳如海不遇種蓮人那得蓮堪采煙火幾漁家邊湖夾疎樹扁舟三五人坐入秋天暮都穆【字元敬吳郡人官大理卿】

舟次石門

讀罷新篇如覿面石門知有幾番逰小軒暮坐淸閒甚落日蟬聲碧樹頭

夏鍭【字徳樹天臺人成化進士官大理有赤城集】

宿麟湖懷陸宣公

鬥酒出門去路賖何期一笑落云涯浙西人物猶專美吳下文章述大家風雨孤舟開束錦江湖獨夜隔鳴笳眼中吾輩還堪數詩到平原國有華

【附考湖在嘉善縣西十三里有東西兩湖界接秀水】

嘉興

彊吞弱委此封疆流水寒鴉幾夕陽兩岸荒煙時盼望眼中應有禦兒鄕

張翚【雲中衛人成化時桐鄕令】

鳳鳴寺

一水周遭抱梵宮石崕斷處小橋通片雲委地家家雨萬樹呼秋葉葉風供佛野僧來施食放生衲子自開籠邑庭東去無多路已覺閒忙迥不同

李廷梧【字仲陽莆田人治間爲桐鄕令】

題鳳鳴寺

鳳鳥何時此地鳴誰將下裏配周京已無文字書年月空有榱題記姓名落日亭臺橫塔影西風門巷作秋聲遙思噦噦當時事獨對孤云坐月明

周紹濓

秀水

望吳門外水如油防灔騰空映鷁舟莫是西施曽濯繡至今人羨錦江頭

【附考秀水縣明宣徳間割嘉興西北境爲之以其地有秀水因名府城之內皆屬之治在子城西北一里爽溪東宋仁壽寺址也領象賢靈秀雲泉杮林等八鄕】

祝允明【字希哲長洲人治間官通判】

秋晚嘉禾道中二首

晚發西南郊秋深雨气偏人家低似岸湖水大於天日崦長如閣風檣不用牽辭燕還入越才費半流年湖尾橫波急船頭轉港頻幾家危傍水一木老存身黃菊看如客靑山坐送人空舟隨處泊不用擇行鄰顧應祥【字篛溪長興人】

題鐘西臯長春亭

長春亭子淸更幽主人況是神仙流不愛齊州乘五馬卻來海上狎羣鷗亭中蓄書三萬軸夜則髙眠晝還讀希夷山人西華西少陵野老曲江曲翠竹蒼梧手自栽四時無日無花開鴻儒下榻談理騷客題詩稱逸才世路風塵競奔走英雄幾个能回首富貴浮雲未足論浩歌且進杯中酒

臧相【臺州人進士】

譚節孝婦詩

荒庭落葉秋日晡屋頭嗚嗚鳴老烏少年夫婦中道阻羅幃寂寞靑燈孤妾身何異秋江蒲十月孩乳方呱呱殷勤囑補嫁時襦誓將忍死爲生圖堂上白頭有繼姑姑有繼嫡無親疏是誰妒害防三雛一舉直欲相吞屠誰無舅姑誰無夫妾生不幸多舛途薄命敢爾貪生娛嗚呼譚氏良無辜上堂甘防色而愉風前燭短嗟易枯嘗熊辛苦心力痡姑心不動歡如初孝亦獲全節不污七十年來甘茹荼地下相逢果有無完君左驗朱墨符況是衮衮多孫孥蚤年更有登云衢向來志气容稍渝譚氏之鬼血食乎世稱丈夫七尺軀一朝埋沒成泥塗吁嗟乎死後余名天壤俱安知後日無董狐

【附考沈氏桐鄕人嫁同裏譚三載卒遺孤甫周嵗姑陸氏生三子沈前子婦也素不愛有奴老而狡爲陸謀去沈而並其產沈貶身曲事卒能全志】

楊愼【字升庵成都人正徳狀元官修撰】

三塔寺

始見椒花緑又驚椒實紅客心正鬱鬱作底對春風徐禎卿【字昌谷吳縣人官博士】

嘉禾道中

檇李城何在蕭條艸樹存未溫吳苑酒已動越鄕魂問水來天目看桑過石門愁聞鶺鴒語寧聴楚山猿倪璣【字公在咸寧人爲嘉善邑丞】

思賢書院六首

晴樓髙送目獨立晚風恬近市浮煙重山靑欲捲簾

右淸風樓

衣冠遵矩度風俗回人文大雅久不作異言徒喧紛

右學禮亭

稚子得嚴師以道發明性春館江頭開誦聲風外聴

右養蒙館

斯道有顯晦人心無古今升堂動遐想時聞鐘磬音

右志學堂

白日下庭除餘情動春斚鶴韻轉悠然江山入淸夜

右息逰所

獨坐息芬芳髙懷起淸詠陂水入春生林花帶雨靜

右漱芳池

【附考書院在嘉善治東百步明正徳間倪璣建爲講學論治之所】

陳賢良祠

涇水來淸風故祠香火崇晚辭花縣令早作白牛翁直道紛更際髙名貶謫中恍疑相對語孤鶴唳晴空【附考祠在嘉善治東五里名表賢祠又名光徳庵俗名荒墩庵宋嘉祐中舜兪以其地與僧契嵩爲焚修之所後因建庵置田贍祭其傍有墓】

王良佐【華亭人】

思賢書院假山

何來搬取昆侖峯屹然映照池波中波中防灔石玲瓏石面洗出梨花風一壺中藏小天地三十六洞桃花千年髯松鎖不住只愁化作茅龍去

孫一元【字太初闗中人】

思賢書院題倪司諫竹裏圖

使君家在渭川上茅堂正對靑瑯玕皇陂月出夜初靜紫閣云連秋映寒已愛冉冉坐中見更要森森行處看聞道南鄰有蔣詡擕壺相過日交歡

中秋夜永安湖泛月

中秋此夜成髙防山雨初収澉墅隈望裏星河舟楫近坐中滄海酒杯開月明靜抱黿鼉出樹色晴浮島嶼來爛醉狂歌眞自得回頭天地莫生哀

同沈紫硤董子言陳用明僧雪江防步澉湖

六橋尋勝處去去望中賖樹老秋連石湖酣晚映花山光酬野客詩意愛漁家歸路夕陽裏鏗然拄杖斜

題思賢書院六首

長天帯川原野水映林薄倚闌吟眺餘紅日當窓落

右淸風樓

幽亭枕溪流春風敞華牖喤喤聞笙鏞禮筵陳俎豆

右學禮亭

夕陰下松間虛館春風裏夜窓燈火深兒童經誦喜

右養蒙館

六經立人極萬古如新月防居日以深春風眾芳茁

右志學堂

枕簟對靑山琴尊事幽暇日夕晏坐余庭陰雙鳥下

右息防所

芳意滿幽亭石池流水活沙頭羣鷗來檻外雙峯落

右漱芳池

黃省曽【字勉之蘇州人有五嶽山人集】

除日泛鴛鴦湖

孔違稅遼駕蘧捲肆長往蜀雄艸逾積洛誼誦彌廣時遒歇英妙神超發慨慷岧嶤淩逼嵗蒙羲曯升昶澄湖蕩襟目芳臯挹情想逰逰泛虛穆遲遲止幽敞除辰新故判嘉國越吳兩靈剎非曩觀途樽有初賞窈林初奇邁遐嶺一淸仰締思馳海隅傒晨理探榜

檇李詩系卷三十九

欽定四庫全書

檇李詩系卷四十

平湖沈季友編

明

羅洪先【字達夫吉水人官贊善】

題天寧寺塵外樓和唐荊川韻

髙閣春殘始一登忽忘去住似遊僧齋鐘已罷鳥初下江雨欲來云自蒸笑指風旛看動息屢從火宅試飛騰年來漸解無生法誰信生前也試曽

唐順之【字荊川武進人官都禦史】

題天寧寺塵外樓

閒裏香臺盡日登黙然一笑又逢僧衣裁野薜緇塵淨飯試山精石鼎蒸大士西方談實相仙人東海說飛騰人間多少亡羊路一一行來也未曽

題趙漸齋序芳園

爲耽泉石謝塵纓散髮扁舟羨獨行數畝荒廬堪自老滿川鳬鷺欲相迎已知野叟無機事不向漁翁說姓名余亦洞庭洲畔客因君轉切故鄕情

王守仁【字伯安余姚人官尙書封新建伯】

從海日公授徒資聖寺登杏花樓賦

東風日日杏花開春雪多情故換胎素質翻疑同苦李淡妝新解學寒梅心成鐡石還誰賦凍合靑枝亦任猜迷卻晚來沽酒處午橋眞訝防橋廻

【附考寺在海鹽治西五十步本晉右將軍戴威宅井中發五色光捨爲寺海中行舟望此塔爲標的中有杏花樓云】

遊金粟寺

金粟峯頭縱逺觀山林不動萬松寒飛厓防碧雨初歇古澗流紅春欲闌佛地移來龍窟小僧房髙借鶴巢寛飄然便覺離塵土一笑天風振羽翰

贈芳上人歸三塔

秀水西頭久閉闗偶然飛錫出塵寰調心亦復聊同俗習定由來不在山秋晚菱歌湖水濶月明淸磬塔牕閒毘盧好是嵩山笠天際仍隨日影還

寓海鹽資聖禪房

落日平堤海气黃短亭衰栁艤孤航魚帆入市乘潮晚鼓角收城返棹忙人世道緣逢郡博客途歸夢借僧房一年幾度頻畱此他日重來似故鄕

石門晚泊

風雨石門晚停舟問舊遊煙花春欲盡惆悵逺溪頭方豪【字棠陵東陽人正徳時官副使】

鴛鴦湖

鴛鴦湖邊落日明荷花十里櫂歌淸丈人自折碧筒飲醉看秦塘海月生

任洛【字仲伊鈞州人正徳時桐鄕令】

過祥符蕩

碧樹雲林隱驛樓新題舊詠姓名畱停舟莫向斜陽裏楊栁煙蕪綰客愁

呂屛【太倉人正徳時以貢授嘉善學訓】

皂林古驛

萬頃祥符蕩今朝載酒過日燻人易醉風靜水無波客路爭揺槳漁舟漫曬蓑到家明月上舞袖正婆娑【附考在嘉善北二十餘里受雙葑南尢北尢幷甓溪諸水達靑浦界】

泛文水漾

芳塘綠漲潑蒲萄花壓重樓栁染袍水防溪橋三四里太平邨市出英髦

【附考漾在嘉善斜塘鎭後有泉縈廻淸澈不滓土人取以釀酒丁旭有記】

謝家橋

菜花零落麥初黃栁絮東風燕子忙橋下巳無王謝宅年年猶自集空梁

【附考橋在嘉善永安卿】

田汝成【字叔禾錢塘人嘉靖間官防議】

嘉興晚發別陳子常

江南春盡落花天桑柘籠煙水滿田野店酒香新雨後斷橋人渡夕陽邊羈懷瀟灑惟歌嘯世路﨑嶇只醉眠傾蓋逢君成坐久片帆乘月下吳川

蔡汝楠【字子木徳淸人嘉靖間官侍郎】

烏戍唐氏林亭

訪舊烏溪畔空林別戍間鑿池通暗水移石壘髙山防雨秋雲後疎花夕照間平生愛幽寂於此欲忘還史朝宜【福建人浙江布政】

同沈兵憲狄防戎登嘉善西城玩月

霜天步涼月淸影上樓白邀懽命儔侶金杯當皓魄舉袖翻露滋引商入云逖萬室煙火收四顧天寂歷樓髙防正中境峭思方益人生良宴防三五不常獲偶愜方成懽貪趨寧爲適平時所經遊俯仰成今昔气緣覽眺髙情由拘攣側防軍美情性沈侯固逺識酒至每自斟興來呼五塞而予不解飲彊半聊自力卽事眞堪咋拍肩比莫逆火明樓下山賓散湖上鷁今夕𨿽同遊明朝各異卽不作久流連因以長相憶

沈奎【江陰人隆慶時爲嘉湖兵備】

和史大防

朝發西水濱夕登城上樓慿樓望行客落日明長洲天際徵哀雁云邊急歸舟相擕得髙侶呼尊成防遊滄海放孤月桂滿淸光浮良暏豈前期嘉賓信難求露下忘嚴寒城隅行且謳慮淡勢自輕心交意終投此夕是何夕張筵爲誰畱中夜忍分袂城戍傳更籌不寐憶淸勝翻疑夢初收人生貴適意一遣遺百憂

劉鳯【字子威長洲人官禦史】

晚行石門鎭望西湖寄杭州太守

乘興逺遊無定期舟行常及暝鐘時河平兩防月初上溪到石門帆自遲春來花鳥宜晴日湖上風煙有夢思爲報使君多勝事酒深蘭棹更堪移

陳良猷【字廷弼晉江人相鄕教諭】

殳山仙蛻

金鼎三年大藥成等閒騎鶴上蓬瀛惟餘舊日棲眞地一壑松陰月自明

陳潤【嘉定人桐鄕訓導】

石門故壘

古塞千年尙有基斷碑殘石艸離離風煙不散英雄气猶似吳兵百戰時

嚴嵩【字介溪分宜人官宰相有鈐山堂集】

泛鴛鴦湖

樓閣開煙霧汀洲似畫圖城陰度防窱天影入虛無岸迥傳淸吹波深洗玉壺玆辰春日好畱興在鴛湖

三塔寺畱別子謙徐使君年丈

三塔移舟望若仙穹林翠壑俯江煙鶯花對酒春城麗鐘梵登樓海日先世路無端頻送客空門不礙擬逃禪與君更是燕吳別衝雨開帆各惘然

徐階【號存齋華亭人官宰相】

題趙漸齋序芳園

一竿東去意何如蘭芷鷗鳬共隠居晦迹久焚封事艸遣閒聊注攝生書鶴歸世重林逋宅龍臥人方諸葛廬我病正牽泉石念從君端欲謝簮裾

王問【字裕夫無錫人官僉事有仲山集】

嘉禾西津驛簡錢滌齋

萬里眞成汗漫遊東來猶爲故人畱天光映水潮初靜花气逢春暖未收郢國江聲先入夢西津艸色暫登樓已將身世同虛幻獨自開簾見白鷗

【附考西水驛在郡阜成門外】

李攀龍【字於鱗歷城人嘉靖時官按察使有滄溟集】

煙雨樓

南湖迢逓俯丹梯煙雨蕭條拂檻低越徼層陰千里合吳門春樹萬家迷江流欲動帆檣外山色遙分睥睨西一自不齋多暇日新詩還與醉同題

王世貞【字元美太倉人官太僕卿有弇州集】

莫大防招飲天寧寺

東風依步屧愛此禪房幽一雨忽秋色諸天來暝愁鳥隨托鉢下僧逐鳴鐘投尙有三車諭能同信宿畱

項女操

君是歧路人女是父母身父母業已許那能不屬君君今旣玉折女豈獨瓦全生當愧白日死當快黃泉丹旐從東去素旐從西來兩旐東西合纒綿不得開黃檗化爲松那知苦中久十六項家女千年周家婦君靣女不知女心君應得不似郤家兒倉舒渾未識團欒女貞樹煜若銀河洗不似韓憑木將情作連理伯夷豈殷民爲殷表君臣首陽一抔土萬古稱其仁我欲竟此曲此曲悲且長結爲金與石融爲冰與霜

【附考項貞女許配吳江周應祁未婚夫死自縊年十九】

海鹽石堤觀日出

日者萬物母海爲百谷王兩雄未蕩摩眾有皆摧藏天雞警霄發波臣道余望窮紘露黝紫極際見靑蒼回首顧中原破睫猶茫茫倐忽金輪升流光浴扶桑一髮界灙漭萬鬛競縱橫湛湛天酒晞曄曄云旗張波將駭駿上猋與蹻龍翔無復虞蒙泛陽徳熾方昌

弔馬將軍

一代馬新息英風颯至今能將裹革事了卻據鞍心樂府歌都護孤兒備羽林淸源務持重不愛肘間金【附考馬呈圖海鹽指揮好古能詩有儒將風嘉靖間倭冦海上自靑邨犯白馬廟被創而死子繼武擒倭剖心祭父】

吳國倫【字明卿湖廣人祖籍嘉興嘉靖中進士有甔甀洞稿】

途中得吳中望書有感祖墓在嘉興

闕下仙班夢未回白頭相望逺登臺馬經芒部山煙過雁帶昆明瘴雨來萬里論心天咫尺百年懷土日徘徊離離髙冢虹橋畔猶是延陵王气開

嘉禾道中

津亭落日系蘭橈檇李城臨海國遙百里魚鹽長水市萬家煙雨瑞虹橋靑樓越女歌相屬白薴吳兒舞自嬌最是江南佳麗地可憐機杼日蕭條

蘇小小墓

我裁錦繡段郎灑薔薇水一顧兩相當持爲合歡被徐渭【字文長山陰人】

桐鄕馮母詩二首

三遷近俎苦霜時一尺殊恩湛露垂自古男兒嬰臼少誰家嫠婦帝王知髙齋客飯寧辭髮落葉寒機幾斷絲見說仙郎棲海曲更無魚鮓到塘西

靑史他年定幾行太夫人傳在中央不須竊藥居明月自解將心結暗霜片匣逺飛鸞字重卑雌親刷鳯毛長羅敷𨿽老擕筐在付與吳姬出采桑

【附考濮鎭張氏馮倫妻也年二十九夫死課子馮孜登進士詔旌之】

王穉登【字百谷長洲人嘉隆間太學】

夜泊嘉禾

此邦名檇李異代產嘉禾煮海嚴刁鬥栽桑富綺羅魚舟歸市盡雁塔出城多百里分吳越鄕心柰客何

嘉興夜泊

樓船旗鼓舊徵夷檇李城邊屢出師河繞戰塲俱是箭雨當蠶月盡如絲寶刀亂後條桑用白馬功成負米騎來泊闔閭軍敗處越人猶自笑吳兒

檇李橋步月

澤國菇蘆色星橋檇李名亂楓丹染寺髙栁碧縈城月白虹霓臥天寒駟馬行越姬歌並起一半采蓮聲【附考橋在嘉興治東五十里入平湖界】

平望夜泊四首

魚鱗成石量桑葉論斤賣珍重絲网難家家月中曬雨多楊梅爛靑筐滿山市兒女當夕飡嫣然口唇紫月下壓酒聲將船系楊栁明日到家近不須沽一斗店傍栽紫薇顏色鬭江霞我家庭下樹歸日正開花

石門曲三首

采桑復采桑蠶長桑葉齊妾住石門東郎住石門西蠶成桑葉空門前靑薴長一半織郎衣一半結魚网賣絲家復貧哭解紅羅襦將絲系妾涙可得作明珠莫如忠【字子良華亭人嘉靖問官布政】

嘉禾三塔

三塔倚霄半淩兢躡紫煙分標倚淨土列搆指諸天一一呈金粟亭亭間白蓮光遙龍藏日刼數雁王年珠栱慈云合雕楹法雨懸攀危超上界眺迥鏡迷川舍利存仍幻浮屠起亦緣我心元不二證取一燈然

申時行【字瑤泉蘇州人官宰相】

登煙雨樓

湖心傑閣敞云扉雙屐淩髙一振衣雨外菇蒲靑黯黯煙中楊栁綠依依平沙水漫魚爭躍逺浦天長鳥倦飛恍惚瀟湘看暮景憑軒徙倚欲忘歸

皇甫汸【字子循長洲人官雲南僉事】

秦駐山

萬乘畱秦蹕千秋望越山水從溟海外云自防稽間艸樹廻窮髮魚龍駐顏不知徐市去靈藥幾時還王叔承【字承父吳江人】

入越觀潮同陳濟之諸子石門雨宿

孤帆下石門旅宿暗秋原兩岸蘆荻雨幾家桑柘邨酒堪今夕醉心與故人論此去錢塘近江潮引客魂潘梅【廣州人嘉靖間官郎中】

秦駐山

提封猶禹甸望海自秦山萬樹花爭發孤云鳥共還方隅從眺覽磴道足躋攀擬叩金銀闕丹砂少駐顏趙桓【字云川烏鎭人冇感古集】

興懷樓

秀溪橋東溪水流朱甍畫檻溪上樓樓中羽客紫霞服每攜好客閒登遊開懷眺景豁心目逺近溪山畫圖幅西來百个芙容靑東來一曲葡萄綠春煙里巷桑麻邨桃花小橋修竹門日紅鳯鳴縣堂曉云黑龍翔山寺昏窗屏寂寂絕人語白鶴如賓松似主夜可彈琴晝可棋冬宜白雪夏宜雨我因客路停孤篷羽人別久今欣逢焚香瀹茗語終日雍雍兩耳弦歌風羽人告我登樓士半是壺觴半文史惟有任侯戀闕心紅雲北望三千里【附考在桐鄕縣】

陳履【字徳基東莞人隆慶時崇徳令】

春日邀彥吉集煙雨樓漫賦

秀州城南煙水多當年此地頻經過同遊俱是髙陽侶臨風呼酒還悲歌湖上髙樓鎖煙雨歲久荒涼巳非故周遭雨浦只菇蒲來往煙汀但鷗鷺此時遊客皆大驚一方勝槪徒有名酒酣倚劍湖天暮唏噓感嘆空含情不堪歲月隨流水世路萍蹤難擬鏡裏星霜十二秋眼中煙水三千里今日重來覓舊遊更邀詞客同登樓雕窓洞豁霞光入綺檻交疎翠色浮翠色霞光紛不了詞客憑虛騁吟眺豪懷勃勃薄晴霄共倚春風發長嘯人間世事多乘除向時感慨今歡娛與君且進杯中物風光此後知何如

鄧原嶽【字汝髙福建人官副使】

元夕宴煙雨樓

蕭蕭宿莽曖空洲傑閣平臨湖水頭火樹正當春夕永星橋還帶暮云流疎鐘月落僧歸院平墅風髙客倚樓此地相逢判一醉良宵樽俎暫淹畱

曹代蕭【河南人萬曆中郡守】

次前韻

煙霧霏霏漾逺洲仙郎靑雀到溪頭尊前燈火紛紛下檻外湖光靣靣流雪霽春山誰泛棹月明晚渚共登樓年年樂事堪稱賞肯令東風不暫畱

趙世顯【字仁甫福建人萬曆初嘉善學訓】

題任氏貞節捲

自苦冰霜操那知歲月深塵埋千里鏡腸斷五弦琴亹亹丸熊意淒淒化石心共姜嗟已矣攬卷一沾襟【附考嘉善顧闉妻任氏有奇節三十餘年】

袁宏道【字中郎公安人萬曆間官稽勲郎中】

嘉興道上古寺

金盡沙爲地竹苦水過籬龍池蛙帶子佛頂雀銜兒古迹錢王是殘經宋代疑道旁龜剝落艸裏臥丰碑

嘉興道中

彌野桑成市排溪栁作衙菜香齊吐甲樹暖欲蒸花天色滑如卵江容潤似紗酒簾靑帶上三五聚邨家童佩【字子鳴太末人嘉興時書賈】

嘉禾道中

靑帆一片水浮空百里闗河半日風何事當年隔疆場吳檣越艦鳥聲中

屠隆【字赤水寧波人萬曆間官儀部】

登秦駐山望海歌

髙秋立馬登秦駐海風蕭蕭吹海樹極目遙天不可窮赤縣神州在何處萬馬長驅巨浪來千鳬力抉浮雲去盤陀石上坐防茫令我魂气四飛揚閃閃金波騰若木髙髙赤日掛扶桑諸峯逺近靑螺矗大者如拳小如粟雷電砰鍧戲白龍風雲慘淡愁黃鵠方丈蓬萊近可降煙濤彷佛見云牕瑤艸琪花相防翳斑麟文豹何紛龎紅顏玉女褰珠箔綠發金童擁繡幢仰天把酒三嘆息安得此身生羽翼謁罷東皇大帝君石邊寶瑟花間奕龍旂翠蓋照潺湲聞道秦皇駐此山苦無靈气通仙籍空有雄心出大寰三山福地尋難見千古沙丘去不還海神之鞭亦杳滅黿鼉之梁猶嶻月色溟蒙龍女珠露華淒冷湘妃襪山上荒祠被冕旒老僧香火幾春秋古今英爽眞潮汐酒罷歌殘海水流

眞如寺【考見前】

山深入蕭颯僧老見醇龎日月銷金碧松蘿偃綉幢乳泉寒汲井宿霧白浮牕一自修禪觀雄心日轉降

湖上煙雨樓

朱欄逺近萬家連下眺通衢上接天傍郭酒船邀落日滿湖漁火亂疎煙僧防水觀堪成佛客借樓居卽是仙坐到夜分人籟息寒沙孤月大颿前

使君邀飲眞如

使君燕客大湖東行盡溪橋入梵宮野騎駸駸經樹裏亂鴉漠漠向煙中殿含霜气金幢冷香散經聲寶界空錦帶不嫌居士服忘形眞見上皇風

龔勉【字毅所無錫人萬曆間郡守】

重修三過堂次原韻三首

蘇公遺迹覺林中歲久荒涼戲牧童三過題詩渾是夢千年覓勝總成空山僧已入忘言境詞客還多琢句功景仰髙風難再挹遙瞻明月起林東

古寺幽藏郭外邨蕭條蘿薜滿山門世無披老還誰過坐有文公可再論弔古共看碑上句感時且倒月中尊坐來不覺諸天暝忽聴疎鐘動梵言

學古原非塵世侶髙蹤未許俗人尋虛堂鳥雀爭來往野寺松筠自古今一榻白雲新廟貌半窓明月舊禪心我來聊致蘋蘩意此日瞻依思獨深

長水法師墓

文杏過防天下有長水墓長水日夜流眞詮誰了悟【附考墓在眞如寺中】

管橘【字彥懷南陵人萬曆間嘉興令】

東郭艸堂爲沈大夫賦

幽偏甪裏足逍遙小憇茅廬勝折腰十畝田春樹合一灣萍水暮煙消亭如綠野堪供賦地似桃源可避囂不獨於今成吏隱也令千古讓風標

南垓艸堂【以上二詩考見本傳】

衡棲虛寂似崆峒野老相傳舊閟宮曲逕春深麻薴雨小亭秋滿芰荷風吳岡越嶠防茫外沙鷺汀鷗隱見中湏信世途無坦地只宜長日醉芳叢

劉應鈳【安福人萬曆間郡守】

煙雨樓次屠赤水韻

髙閣晴空飛落霞間隨鷗鷺問蒹葭水光淸淺塵緣淨樹色參差野眺賒江上歌弦延客棹林間砧杵動誰家磯頭凝望思何極欲把金戈掛日斜

曹維藩【萬曆間郡判】

春日同劉太守集煙雨樓

亭亭虛敞白雲浮贏得官閒共勝遊綠樹風廻淸籟合畫欄月浸碧漪流逺山飛翠供吟席夾防垂香引客舟五馬風流君獨擅翩翩詞賦醉滄洲

李暢【南海人萬曆時贈知縣】

鐘明府邀酌鴛鴦湖

髙人拉我遊渾似泛仙舟簫鼓風傳曲壺觴月滿樓湖山靑翠徧煙雨綠荷稠地挹六橋暮風廻五月秋低花時度蝶近水不驚鷗酒醉未歸去應知欲枕流

沈明臣【字嘉則鄞人萬曆間布衣】

語兒溪

春風未過語兒溪野雉低飛麥浪齊一片桑麻天气綠養蠶時節鷓鴣啼

湯顯祖【字義仍臨川人萬曆間官祠部】

寄嘉興馬樂二丈兼懷陸五臺太宰

爲郎苦遲去官早歷落鄕闗罷倫好忽忽神遊京洛春泣向五臺原上艸馬翁只似扶風人樂生當作望諸君臥想少遊何可得拜築髙堂曽一聞世局風流常似此曾見英雄長不死江山歲月老閒身風雨魚龍動君子沙井防頭初卜居穿池散花引紅魚春風入門好楊栁夜月出水新芙蕖往往催花臨節鼓自踏新詞教歌舞靑春索向酒人拋白髮判教侍兒數煙雨樓前煙雨迷鶯脰湖邊鶯脰嗁但取風光足畱賞越西還勝大江西

秀州

雨濕松陵春滿前輕飛楡防映新田不知何處唱歌好東柵平湖日夜船

程嘉燧【字孟陽休寧人】

六月鴛湖飲朱子暇夜歸與云娃惜別

尋得伊人在水湄移舟同載復同移心隨湖艸閒偏亂愁似橫波逺不知病起尙憐妝黛淺情多頗覺笑顏違一樽且就新知樂莫道明朝有別離

張翚【桐鄕人】

失題

一水周遭抱梵宮石崕斷處小橋通片雲委地家家雨萬樹呼秋葉葉風供佛野僧來施食放生衲子自開籠邑侯東去無多路已覺閒忙迥不同

【附考闕】

芙蓉浦

獨來洲上看芙容掩映寒波淡復濃近擬明霞當落照忽驚仙子露芳容簡師行腳今何在米老名書久絕蹤回首舊亭風景換荒汀衰艸憶人龍

【附考浦在桐鄕縣北二十五里靑墩廣福院中又曰芙容洲卽宋陳簡齋所居有詞詠之院系宋慶曆間建後攺壽聖院米芾書簡齋像贊存於院明洪武間定爲廣福寺】

孫孟吉【字兆禎烏鎭人】

車溪

釋子當年逺世寰絕囂塵處作闗森森祗樹環方丈寂寂珠林抱水灣金磬不鳴淸梵靜白雲自伴老僧閒夕陽杖錫門人逺遙聴鐘聲隱約間

【附考在桐鄕淸風裏自皂林扺靑鎭南北二十里兩旁皆腴田借以戽水灌漑故名】

朱純【紹興人】

麟湖夜泛

寥落暮天迥蒼茫湖水平秋雲開雁道涼雨洗蟬聲坐石忘收釣臨流愛濯纓自緣耽野趣不是爲逃名王渙【長洲人】

弔梅道人墓

碑滿紫苔字來瞻試解驂丈人畱戲墨武水繞新藍宿艸圍髙冢梅花有舊庵吁嗟成一弔歸去坐淸談王三陽【字幹甫福建人萬曆間嘉善令】

偶憇景徳寺

一官淡武水勝剎望東城衲老僧初補瀾幽寺轉淸禪心追八景宦況愧三生獨有波羅月分湖徹底明陳冕【華亭人】

武塘邑中書所見

老婦撥船翁打魚水添石腳夜來初江天有雨復不雨客子手書仍放書燕掠水禽穿栁去農捜田莠帶根鋤煙炊過午尙未歇林外鵓鳩時一呼

郭防【海寕人】

泛麟湖

麟湖迢逓片帆飛夜月孤懸野燒防濁酒漫釃聊遣興霜毛初變慨知非停橈茅屋舂聲急路入寒塘漁唱稀楚客久諳鰕菜味五侯纓冕重相違

董其昌【字宰華亭人官禮部尙書】

寄題蕭使君弄珠樓二首

閒將鄕思倚層霄吳楚乾坤共泬防鸚鵡夜驚才子賦鳯凰春怨美人簫山連秦望三神近湖似潯陽九沠消一自明珠還海曲采風應到弄珠謠

茂宰能將吏隱兼樓開山嶽散江潭芷蘭一一分湘浦楊栁依依自漢南地有驪龍供照乘人如黃鶴解停驂欲知交甫遺珠事歷亂星辰逗短檐

【附考在平湖縣東湖中舊名戲珠亭又名珠臺以九水環拱故也萬曆間漢陽蕭鳴甲爲湖令始建樓董其昌飛白署曰弄珠樓更題栱間曰晴川歷歷漢陽樹芳艸萋萋鸚鵡洲陸果沈懋孝皆有記】李培【利津人萬曆間秀水令】

煙雨樓

風吹明月墮魚梁讀罷殘書倚綠楊湖上蕅花樓上月踏歌驚起睡鴛央

蕭鳴甲【字爾先漢陽人萬曆間爲平湖令遷民部】

憶弄珠樓步董太史韻

名遊俗吏異時兼逺岫低窓應碧潭好景自饒吳會詠美人多在大江南花明乍浦時開纜艸綠鸚湖幾駐驂一別薊門秋色老可堪河影落朱檐

陳熙昌【字杲庵南海人萬曆間爲平湖令擢吏科】

題弄珠樓

蘭橈桂楫蕩新晴湖上花深似鏡平九曲煙波來海嶼半空樓閣望蓬瀛吟成鸚鵡潮初長探罷驪龍月正明欲識瑯琊遺防處十圍楊栁拂金城

陳子壯【字秋濤熙昌子官尙書】

題弄珠樓

鶴駕飛來仍舊嶼琴聲放出是新波去年芳艸王孫地一曲滄浪孺子歌天瓊樓飛夢少夜深龍女抱珠多盈盈欲問三江水盡浣緇塵制綠荷

章士雅【字循之吳縣人萬曆間爲嘉善令歷郎中】

幽瀾泉

幽瀾千載寺落葉舊山門一自芳蹤去惟餘古甃存片雲浮幻影孤月洗塵根坐對空人境何須花露繁

秋日同張景銘使君登武塘城樓

蒼蒼平野淡秋容百雉何年海上封一水白雲連檇李片帆寒雨入吳淞髙低禾黍邨流合逺近樓臺落照重喜有使君持節至笑談今古靜煙烽

水月禪院

滉漾湖光逺接天坐來水月境疑仙一灘蘆荻寒相映半壁松蘿靜可憐孤磬自懸開士榻浮雲不系使君船兩山遙望靑如黛愁入鄕闗倍惘然

劉公臺

百里堂開五子雄崇岡北峙佐神功星樓俯瞰搖銀海水殿髙騫落彩虹夾防鶯花千堞繞連江風雨百川通松雲翠擁低秦柱瓠粉香飄逼漢宮估客掛殘靑舫月仙人吹斷紫簫風紅顏十斗情逾劇白眼千秋調更同塵世浮游身老大乾坤涕涙路西東亭臯栁綠年年色煙樹蘇臺一望中

【附考臺在嘉善北城外半里嘉靖間郡守劉慤築】

黃輝【字平倩南充人官少詹】

送章循之赴嘉善

東行翻出國門西雪路南枝望不迷仙吏故鄕長水近美人別恨逺山齊乍便越舫移萱背不隔吳歌過韭谿家世風流誰得似向來看劍气成霓

鐘順【字必華南海人官知州】

嘉善沈氏梅雪樓聞笛

小樓人靜月初斜歸思迢迢隔海涯短笛誰吹斷腸曲滿庭香雪落梅花

陳繼儒【字眉公華亭人】

南湖

水月淡無際秋風淸可憐是誰能領略罷釣老漁船葛一龍【字震甫蘇州人官理問】

煙雨樓

煙樓頭春乍晴鴛央湖上鳥嚶嚶中浮片席空三靣斜抱千家截半城漁网曬來風栁變酒船揺出浪花生夕陽慣照憑欄妓一抹逺山紅袖明

廖孔說【字傅生應天人諸生】

石門

石門酒薄客愁寛誰念霜溪曉被寒偶見鄰舟說紅葉五更疎雨夢長幹

黃某【逸其名天臺庠生】

冬日遊陳山

乘興憑髙日未曛蒼苔屐齒自紛紛林深出澗有流水雪霽滿山多白雲一榻琴聲憑鶴聴半牀松影與僧分慚余未脫塵凡迹欲寄鄕心到雁羣

兪安期【字羨長宜興人萬曆間山人】

登秦駐

地盡危峯逺望開驚波直見海門廻翠華駐輦空秦蹕彩筆觀濤有漢才紛動梵音雷下震長驅山勢雪東來探奇不盡登臨興無柰狂心托酒杯

樊維城【字亢宗黃岡人萬曆間海鹽令】

鷹窠山

秀周遭疊翠屏臨崖喬木幾千齡癡龍午避翻盆雨怪蜴朝爲破柱霆僧止林中曽九白鳥飛海外憶三靑滄洲小吏羈心亂又逐行春出野坰

過秦駐

秦駐峯頭問祖龍神仙縹緲若爲從穿厓酷似桃源宅到海誰爲空谷蹤暑過漸無蟬噪栁秋成欲獻鳥銜穜碁翁散後畱崖屋似覺梯仙有附庸

橫塘

馳驅環澤國鎭日坐洪流畫艇安如捨淸江狹似溝官程無樂事物態變虛遊慣識風波險休藏夜壑舟

旭日觀潮

陽侯出遊旗沛艾素車白馬來天外羲和朝行浴兩驂金繩界道光如繪車輪驟雨倒山來樓閣重云匝日會砰雷轉石竄赤蛇驚起眠龍走狼狽汪洋萬頃莫可量倐忽似神千里汰魚蝦奔逬不能隨鮮食艱民資口膾餘波飛雪入平原都君吾子咸防賴坐見堪輿靑復明何如宇宙屯還泰須防赫日正中天遙看蜃气浮山帶

古涇

古涇通幽際桑條拂水湄雞鳴聞里社婦饁祝田祠撫字慚無術催科復有期常來肥掾坐馴雉愧芳規【附考海鹽有古涇三百一所在縣西境唐令李諤開以禦水旱】

楊撫

三塔

漠漠江邨暮停舟數落霞花飄金雀亂橋鎖玉龍斜僧梵迷三塔神遊逼九華琴書擕共逺幽興老還賒蔣愷【松江人官工部】

缾山

百尺浮圖勢如削傑頂更與云相薄秋髙木落凝望眼許大乾坤費鐫鑿倚欄漸覺云漢低午夜茫茫如可梯喚回鶴夢曉光發何處一聲來碧雞

【附考山在嘉善治南半里宋置酒務積罌所成上有玉皇閣文昌殿銀杏一干二枝最大】

鶴湖

何物昂藏相翛然見此湖橫江掠蘇軾小艇縱林逋華表終疑化朱門未許呼安流任來往聊以慰畸孤【附考在嘉善縣西北三十里多蒓菜舊以產鶴得名】

盛子昭墓

墨迹相傳取次看滿堂風雨不勝寒那堪荒冢徘徊處踏破白雲紅日殘

【附考盛懋字子昭元季魏塘鎭人山水人物花鳥倶臻妙境學陳仲美而略變其法墓在嘉善城外東北里許其侄著字叔彰亦善畵明初供事內府髙帝異之著盛叔彰全畫記後畫天界寺影壁以水母乘龍皆不稱旨棄市】

陳賢良墓

先生天下士荒冢水邊村髠奴識寶气神劍辭泉閽千載有遺恨一抔空斷魂靑苗曽抗疏髙義動乾坤黃景昉【字太穉晉江人】

贈陸嗣端年丈時以水部郎小謫

經年監廠獨賢勞玉勒珠弓金錯刀如汝火繩猶見謫是誰錦瑟更能操薊門戈甲連遵永麟閣丹靑想鄂褒仍送封書畱禦榻主恩終念漢功曹

朱應祥【華亭人】

麟溪道中

一川流水半邨花舊屋南鄰是釣家長記歸篷載春釀云籠殘照雨鳴沙

弔梅道人墓

梅老淸風不可招橡林寒雨日蕭蕭武塘一曲煙霏外山寺鐘聲落暮潮

澹滄涇

湖上防風蕩水開鳥聲飛過釣魚臺暖云欲作桃花雨一片輕陰栁外來

【附考涇在嘉善】

斜塘

漫漫邨塘水沒沙淸明初過已無花春寒欲雨歸心急懶駐扁舟問酒家

潘暘升【原名湛烏程人啟禎時比部郎】

鴛湖七首

花發名園酒滿巵錦韉爭逐是春時小庭碧影鋪淸晝畱得香雲出院遲

細細香生賸可擕碧窗垂露影參差相思鎭日憑誰見和雨和煙傍一枝【上二首隠所見姓氏】

秋滿晴空月正圓隔湖聼唱小遊仙不因蘋際防風起那得淸音到畫船

平波防灩羨雙鷗艸借晴光緑滿洲花事又殘人未到一時憑徧畫山樓

望望蒹葭擁去艭愁分寒影渡楓江無端想起芙蓉衩繡出鴛鴦七十雙

種成修竹待棲鸞三五東生月影團重到歌樓看寂寂蘼蕪深映碧窓寒

五色雲開寶鏡升繁華舊日轉難憑桃花慣逐春流水何事漁郎認武陵

劉繩之【字永思慈溪人】

居畫閣次秋潭韻

卜築防分小徑陰山花落果駭飛禽曽聞野鶴如人痩自覺冥鴻得趣深一簇煙雲供逺眺數聲雞犬隔疎林此地由來可乘興何時拋捲足幽尋

【附考閣在鶴洲艸堂之東】

胡應麟【字元瑞蘭溪人孝廉】

登煙雨樓寄沈純父

夾防春波漾綠蘋千家曙色照垂綸獨爲煙雨樓中客遙憶昆明殿裏臣九塞兵車閒仗鉞五陵冠蓋避埋輪應知屠狗風塵下大有華陽擊築人

陳鶴【會稽人】

發武塘

吳天日暮海云低白水孤帆思欲迷惟有愁心似明月今宵先度武塘西

瓶山

平山髙閣帶疎星醉倚瑟琶倒玉瓶落日未廻靑雀舫行雲先渡白牛涇

張岐【興濟人官憲副】

資聖寺重光井

石井荒涼古寺邊偶因鑿翠得甘泉斷碑剝落埋衰艸猶記將軍捨宅年

陳塤【江陰人】

弔梅道人墓

見說梅花舊有庵淸風遺落滿江南茶煙散雨經春幾橡樹連云合抱三玉骨巳隨和尙化闗不放俗人防我來欲爲彈流水今古同心照此潭

周相【吳江人】

汾湖舟次懷友

仙槎防放汾湖曲新洗匏尊避俗喧梁月幾廻驚倒屣秋風何處迓行軒臨溪倚杖隨流水落日懷人檢贈言漫興肯虛眞率會不妨促膝慰寒暄

張至【華亭人官給事中】

瓶山

瓶山山房小有山陽溪流水送聲潺傾瓶不盡相畱意離思滿天風色寒

李恕

過張文穆公墓

嵯峨荒土亂堆云傳是前朝學士墳泉石淸標存別業風流豪思見遺文竹雞帶雨啼春艸石獸和煙臥夕曛縱有枇杷生滿樹何人載酒弔吟魂

【附考墓在崇徳治西北十七里】

陳子龍【字臥子靑浦人官兵科給事】

髙寓公書來詢予近況余適從石齋先生築講壇於大滌山畱連竟日遂書此報之

三山迷漢使更起白雲壇環佩天風滿旌旗海日殘艸侵羣帝靜月度九霄寒惆悵乘鸞者焚香獨夜闌陸應陽【華亭人】

題水月閣

舞堤搖曳木蘭舟月色歌聲半入樓我亦有情消不盡一瓢春酒爲君畱

【附考在嘉興南湖煙雨樓側】

周升

走馬岡

數里長岡似掌平將軍戰騎昔曽經至今原上靑靑艸猶帶英雄汗血腥

【附考在桐鄕相傳吳王宿兵於此】

沈艾

登史山【考見前】

殳山東畔小芙容秀拔諸峯數萬重安得身閒陪老衲看云終日倚孤笻

趙宦光【字凡夫蘇州人】

題鶴洲圖二首

一片亭前雪何如萬壑雲開籠須逺適寧復混雞羣別墅背山開門臨綠水來夜深邨犬吠小艇賣樵回【附考鶴洲在嘉興縣南三里唐裴休放鶴處今爲朱太守子葵園林】

汪明際【字無際吳縣人】

都門閱鶴洲圖題贈

九臯方唳徹邀響在圓沙松際影新出月光疑舊斜平居煩接翮石室可棲霞逺意同閒賞何勞問歲華沈友儒【海寧人官員外】

殳仙石

不湏問道向崆峒煮汞丹成似葛翁一旦紅顏生羽翮千年華表語遼東荒臺此日迷蒼蘚蛻骨何時瘞碧叢安得餐余吞一粒會能乘鶴上遙空

無名氏

烏夜邨

荒邨烏夜棲忽繞月明啼生得東家女身爲萬乘妻至今種髙樹不遣烏飛去居人凡幾家愛聴啼啞啞啼啞啞忽驚怪婦開門向烏拜

【附考村在海鹽縣南三里晉何凖寓居一夕羣烏啼噪乃生女後選入宮今有何后冢】

釋徳祥【字止庵錢塘人洪武時僧】

周元初禱雨詩

蘇臺羽仙飡玉霞鶴年松骨輕如花晝騎金背之神蟇奉持綠章扣天家請陳旱魃爲妖邪惔焚原隰疑燒畬艸葉焦捲鑠石沙大田秋稼縮不芽忽聞赤子聲嗟嗟帝呼將吏乘黑騧驅逐電雨鞭雷車云著地手可拏雨腳不斷紛如麻來蘇百物活魚蝦博哉陰功上相嘉濟濟多士稱欒巴羽仙不以名爲誇飄然鳬舄辭京華冶城仙子邀相遮拍肩挹袂爭喧嘩憶著安期棗似招呼不上松風槎

釋觀白

周元初詩

仙姿寒湛玉壺冰斬叱羣魔走百靈萬里風雲生赤日九天雷電下靑防瑤壇鶴唳秋如水蕙帳人幽月滿庭安得相從過衡嶽飛行同躡鳯凰翎

席應珍【字心齋海虞人洪武中道士】

來鶴詩

瑤壇法黎土簫臺聳岧嶤縹緲白玉京空歌協云韶靈駕禦八景多士嚴趨朝瑯風颺淸防天花雨層霄皎皎羣胎仙嘯歌雜云璈前參紫霞蓋後繞靑霓旄覽玆孝子誠赴此仙人招阿母錬魂仙髙超謝塵囂控駕不待轡飛飛淩泬防置身王母宮坐看石刼消

贈周元初

春晴步屧黃泥阪楊栁陰陰水拍城童子候人如鶴痩羽仙飛舄似鳬輕碧桃花繞巢云屋綠酒香浮貯月罌醉裏卻嫌天下窄倚防吹笛到天明

釋洪恩

宿天寧寺

基陛稽前代浮圖想舊標風鈴天外語法鼓海門潮衣鉢猶傳奉津梁未寂假令吾道在斯地豈蕭條【附考寺在海鹽城西三里舊名禪悅院宋宣和二年爲天寧永祚禪寺內有海月樓】

釋普莊

臥云軒爲嘉禾大機禪師作

臥云軒中人塵事不能到心與云俱閒看云聊寄傲云之從龍自可期達人應世當有時乃知舒捲本無迹六合茫茫隨所適殷勤爲告臥云人雲中有路須致身大地蒼生望霖雨胡爲久臥南湖濱

釋圓信【字雪嶠寧波人】

早秋過朱子葵太守鶴洲艸堂對雨分韻得飛字

方花礎潤晚涼歸隔浦蓮舟望漸稀林下自聞秋葉雨燈前亦有艸虫飛巡檐半濕黃藤杖倚檻重添白薴衣明發霅溪新水下前邨應沒舊漁磯

徐小淑【吳縣人範允臨妻有絡緯集】

煙雨樓

麥隴春殘曲逕幽長堤疎栁系扁舟香鉤玉鯉芳洲月防隔花煙在一樓

範壼貞【字蓉裳吳縣人嫁吳氏】

煙雨樓圖

煙嵐無限雨中情逺近樓臺一望平吳苑艸荒麋鹿走越江春盡鷓鴣鳴長隄栁樹迷春渚白水菇茭繞郡城最是晚來新月下萬家燈火隔湖明

吳山【字巖子當塗閨秀適卞琳】

禾水道中

春早猶寒艸未齊落梅邨墅鵓鳩啼虎林煙月勞淸夢秀水雲山入品題竹岸人家門巷靜桑園風景夕陽低小橋漁艇閒來往何處花源更有溪

湯淑英【字畹素蘇州吳嘯雯配】

煙雨樓

樓空靣靣綠波平向晚輕舠試一停隔防煙生天際月敗蘆漁火幾星星

檇李詩系卷四十

欽定四庫全書

檇李詩系卷四十一

平湖沈季友編

國朝

吳偉業【字駿公太倉人順治初官祭酒有梅邨集】

鴛湖曲

鴛央湖畔艸粘天二月春深好放船栁葉亂飄千尺雨桃花斜帶一溪煙煙雨迷離不知處舊堤卻認門前樹樹上流鶯三兩聲十年此地扁舟住主人愛客錦筵開水閣風吹笑語來畫鼓隊催桃葉伎玉簫聲出柘枝臺輕靴窄袖嬌妝束脆管緐弦競追逐雲鬟子弟按霓裳雪靣防軍舞鸜鵒酒盡移船曲榭西滿湖燈火醉人歸朝來別奏新翻曲更出紅妝向栁堤歡樂朝朝兼暮暮七貴三公何足數十幅蒲帆幾尺風吹君直上長安路長安冨貴玉驄驕侍女薰香護早朝分付南湖舊花栁好畱煙月伴歸橈那知轉眼浮生夢蕭蕭日影悲風動中散彈琴竟未終山公啟事成何用東市朝衣一旦休北邙壞土亦難畱白楊尙作他人樹紅粉知非舊日樓我來倚櫂向湖邊煙雨臺空倍惘然芳艸乍疑歌扇綠落英錯認舞衣鮮人生苦樂皆陳迹年去年來堪痛惜聞笛休嗟石季倫銜杯且效陶彭澤君不見白浪掀天一葉危收竿還帕轉船遲世人無限風波苦輸與江湖釣叟知

項黃中家觀萬嵗通天法帖

王氏勲名自始興後人書法擅精能江東將相傳家在翰墨風流天下稱前有瑯琊後檇李項氏由來堪並美襄毅旂常戰伐髙墨林書畫聲名起當時海內號收藏祕閣圖書玉軸裝近代丹靑稱董巨名家毫素重鐘王鐘王妙迹流傳久貞觀在禦窮捜購盡隨萬乘入昭陵人間一字無遺漏碑石猶存腕鋒出風摧雨剝苔文脫棗木鐫來波磔非牋麻搨就戈鋩失君家此書何處傳云是萬嵗通天年則天酷嗜二王法詔求手迹千金懸從官方慶拜表進臣祖羲獻與僧防生平行艸數十紙龍蛇盤蹙開天顏賜官五階帛百匹仍勅能手雙鉤塡裝成用寶進禦府不知何事流人間我思羲之負逺略北伐遺書料彊弱惜哉徒令書畫傳誓墓功名气蕭索江東無事富山水興來灑筆臨池樂足知文采賴升平父子優遊擅家學只今海內無髙門稽山越水烽煙作春風掛席由拳城夜雨君齋話疇昨鳴呼我友雅州公舒毫落紙前人同一官烏橵沒壞土萬卷靑箱付朔風少伯湖頭鼙鼓動尙書第內煙塵空可憐累代圖書盡斷楮殘編墨林印此卷仍逃刼火中老眼縱橫看筆陣君眞襄毅之子孫相逢意气何相親卽看書畫與金石訪求不屑辭家貧嗟乎世間奇物戀故主畱取縹緗傲絕倫

金明寺謁範少伯祠

艤櫂滄江學釣魚五湖何必計然書山川禹穴思文種烽火蘇臺弔伍胥浪擲紅顏終是恨拜辭烏喙待何如卻嗟愛子猶難免霸越平吳事總虛

【附考寺在郡城內西南相傳爲範蠡宅有碑刻朱公里宋時有異僧壽萬王療史彌逺疾以建寺請內有湖天海月閣下祠範蠡】

鴛湖感舊

予曾過吳來之竹亭湖墅出家樂張飲來之沒後重遊感賦此詩

落日晴湖放楫回故人曾此共登臺風流頓盡溪山攺富貴何常簫管哀燕去妓堂荒蔓合雨侵鈴閣野棠開停橈卻望煙深處記得當年載酒來

壬辰上已蔣亭彥篆鴻陸我謀於鴛湖禊飲余後三日始至同集有道開師朱子蓉沈孟陽徵詩以補褉事予分得知字

春風好景定昆池散誕天涯卻誤期溱洧漫搴芳杜晚雒濵須泛羽觴遲右軍此防仍堪記白傅重遊共阿誰故事褉堂看賜栁年來無復侍臣知

過朱買臣墓

翁子窮經自不貧防稽連守拜爲眞是非難免三長史富貴徒誇一婦人小吏張湯看倨傲故交莊助嘆沈淪行年五十功名晚何似空山長負薪

題鶴洲

別業堂成緑野邊養雛丹頂已千年仙人收箭雲歸浦道士開籠月滿天竹下縞衣三徑石雪中淸唳五湖田裴公舊宅松陰在不數孤山夜放船

張若羲【字昊東華亭人】

丙午夏日題鶴洲艸堂二首

大地盡榛莽南湖有鶴洲鴛央兩岸沒煙雨一帆收翠篠含靑靄髙柯隠素秋華髙何處唳撩起五更愁坐此堪累日何處更深山隔澗人相問輕舟鶴與還風翻花自穏魚戲水常閒安得忘機者相攜共閉闗徐士俊【字野君杭州人】

煙雨樓

云葉四垂皆是雨浪花初起盡爲煙城頭鼓響月欲出下有美人才放船

熊輿【字柏舉商城人】

雨集鴛湖分韻

乘風聊息五湖濵解帶論交醉後眞斜日逺銜城堞暮江花低照野航新客中短劍誰爲主雨罷靑山故近人還把漁竿向何所此中鷗鷺系相親

姜采【字巨卿萊陽人官給事法名智潛號壹志】

鴛湖夜泛

一笑攜長笛飄然上野航遊魚驚棹唱野鳥避燈光貰酒隨心泊披襟稱意涼莫嫌夜深後霧露滿衣裳李雯【字舒章華亭人官中書】

鴛湖曲

鴛湖碧水寒如玉畫閣明簾向城曲城頭萬堞波底明城下千門漾空綠花槳輕橈相鬭飛川光杳蕩揺霏微天雞雲中張錦翼芙蓉露下披紅衣此中云物亦無數朱門築斷淩波路豈聞金管隨淸風時見荒臺滿涼霧季冬霜野無飛葉蘆根雁翅相切切此鄕遊女不綄紗玉梭手凍冰絲絕明年二月桑如麻湖上女兒顏勝花十三擕出靑絲籠影落湖中生彩霞

孔尙萃【字仁初句容人】

嘉興道中戒嚴鄰舟皆結伴野泊

苕霅邨邨水流來有落花好峯行恐盡芳艸思無涯棋局云容變機絲雁陣斜鄰舟星月下野泊卽爲家陳臺孫【字階六山陽人有蜃舫集】

辛卯孟夏朔日同人社集鶴洲艸堂分韻

天涯蹤迹半漁樵對酒當歌客思遙杜宇啼殘春去樹黃鸝喚過澗邊橋章臺栁在誰應折巫嶺雲橫未可招賴有鵾弦生激楚魚龍夜沸海門潮

王士祿【字西樵新城人官吏部員外有司勲五種集】

禾中

江城還檇李望古一踟躕老寺裴休宅春沙範蠡湖逺煙明渚鳥斜日冷檣烏太息東流水年年浸緑蕪

晚過東塔寺二十韻

蘭若蕭梁古風流想六朝化城圍綠水孤塔上靑霄珠閣浮林影金園絕市囂依幡看剎近緣響趁鐘遙樹偃時遮磵途紆屢過橋到門苔滑滑入寺竹翛翛古碣何年失塵襟此際消皴痕回側柏暮色隠甘蕉長史遺墳在【寺有未買臣墓】諸天法界標跨波通石徑對砌敞松寮居士才還辯頭陀偈定超禪燈龍象黯佛日鼓魚銷洗鉢誠微尙長齋況久要刼波巾擬解屈眴服思邀便好從初地相依結一瓢滄洲仍有役白社欲無聊怖鴿棲將穏檣烏待尙迢前期須嵗月客意向風飇支許應非忝宗雷倘見招裵回未能去仙梵晚蕭蕭

石門縣

落日石門路語溪明夕波女墻才數尺一半入藤蘿陸圻【字麗京錢塘貢生有從同集】

風雨過烏戍

昨宵泊鶯脰今此近南潯四野寒煙重三江新漲深景陽曾苦雨子建亦愁霖何況停橈客鄕思淚不禁

送魏子存之任成都

誰說蠶叢不易行春風三月馬蹄輕銅梁舊枕秦山險玉壘新連楚塞平芳艸緑齊過溪口杜鵑紅盡到綿城知君篋底多詞賦諭蜀文應似長卿

查容【字韜荒海寧人】

由西塘抵楓涇二首

蘆荻風多颭雨涼漁邨歷歷似瀟湘波濤十里橫塘路鴉背西來帶夕陽

淩風一葉趂鳬鷗小婢依然爲斷流消盡客懷何處好水葓花外酒家樓

春波感舊三首

已收簾幙換承塵一色牕櫳認卻眞爲有對門垂栁樹緑陰曾罩艤船人

水盼蘭情不記年來應如夢去如煙靑樓事往紅顏盡老傍江湖越可憐

半簾小桁壓窗紗屋角棠梨影被遮最是一梢春未透午陰輕罩半開花

吳綺【字園次揚州人官湖州知府有林蕙堂及亭臯集】

嘉禾

渺渺寒波動畫船南湖春雨細如煙不知修竹彈何事冷落鴛鴦一萬年

戲詠醉李

歌舞無端失舊恩蘇臺響屧總銷魂多情只有王戎李猶帶東牕指甲痕

沈謙【字去矜錢塘人】

哭黃平之

平湖城上弄珠樓浩浩煙波日夜愁一自亂離成死別不堪風月憶同遊孤城何處煙雲斷逺浦依然白雁秋他日掛帆過甪裏祗應揮涕弔荒邱

寓崇徳縣西寺作

秋水開祥河花城初脫駕神幢擁多寶靈輝相激射羅衛龍宮前香藍石壁下金輪轉重漢鯨音吼淸夜展拜珠火眉雨花向身瀉或見紺鳥來如聞龍象吒斑斕摩古鼎丹靑入煙麝競說無著師譚空如啖蔗至今千餘年女陽有精舍我思此溪水東流無春夏句踐昔憂辱語兒構亭榭采香竟淪替臥薪苦譎詐世系有興亡山川互雄霸至今誰在哉彊弱逓煙化何如皈我師塵鞅隨手缷天親非吳越欣戚皆遣謝

魏壁【字楚白慈溪人有息賢堂前後集】

梅裏宿屠爌宅

汝發黒如漆吾頭白可憐悤悤逢上已衮衮話當年月落吳闗樹春深檇李田明朝須解纜不放老夫眠陶汝鼐【字燮友長沙人孝防有榮木堂集】

沈明府來視病邀飲煙雨樓

豈肯淒然對古人病餘開酌爲殘春樓從煙雨閣中見水是鴛鴦夢裏因彊醉自逢花事盡苦吟長與藥鑪親使君更話瀟湘舊不獨思家易損神

方殿元【字豫章番禺人官剡城知縣】

南湖竹枝

佳人結伴似花叢澄湖南畔采芙蓉乍觸郎舟莫相怪木蘭橈小柰東風

葉紹衡【吳江人】

挽錢烈婦

滿眼湖光一鏡收貞魂從此赴瀛洲惟憑彤管垂靑史始信黃泉勝白頭

沈荃【字繹堂華亭人有充齋集南帆詠】

壬子長至日過嘉禾適古燈和尙駐錫龍淵以詩見示依韻酬之

葭管陽回客裏過幽懷常自繞煙蘿擬從初地窺金相未許雙林系玉珂塔影曉浮寒樹迥鐘聲晚逐野雲多與君漫話無生諦十載風塵悵逝波

萬斯備【字允誠靳縣人】

寄巢端明山居

戎馬徧南國荊扉獨隠淪琴書娛白板蕩失靑春世事袁閎老生涯阮籍貧向來髙蹈志寂絕更難論宋存標【字子建松江人有翠娛閣集】

登煙雨樓

去去尋幽勝溪花映晚汀飛雲隨意逺宿鳥帶煙靑水響千魚出湖寛兩岸平懷人秋思老斜月碧泠泠孫自式【字衣月武進人有四詩集】

夏日遊嘉禾褚孝廉園峯在閣

髙閣白雲裏相招共怡悅開襟受涼風不覺生冰雪孤塔當窗牖平疇接林樾時時見山僧來往踏松月竹宻嘗晝陰花繁自夜發主人意無窮淸歌時散

張琴【字桐仙防州人】

夜至東塔寺

水濶分山寺臨窗繞碧溪夜深孤艇入雪滿一橋迷鐘響驚僧臥人來伴鳥棲開門尋舊榻煨火向招提沈道映【字彥澈松江人】

登武水城橋望胥塘

閒攜雙屐向河橋綠埜靑塍入望遙幾處鶯花迷古堞一川煙雨送輕橈英雄去後名還在芳艸春來恨未銷無限吳宮零落盡空城猶上伍胥潮

何五云【字蜀隠合肥人】

送友人之官嘉禾

水漲官河進畫舟望中煙雨一帆收地連震澤蒓鱸美宦入分湖稻蟹秋應載琴尊探越絕肯因絲繭輟吳鷗十年縞紵虛相憶因爾將成櫂雪遊

餘懷【字澹心江寧人有研山艸堂詩稿】

再集鶴洲

旅泊全無事招遙及晚風漁歌城郭外犬吠芰荷中萬竹寒尢綠一楓秋始紅到門聞剝啄相對幾衰翁叢菊花開候孤桐葉落時短墻圍夕照小閣浸秋池地僻聞敲磬人閒看奕棋洲邊聊曳杖更與過東籬趙進美【字韞退益都人】

嘉禾獨飲偶作

胥山遙散片霞明舟近啼烏檇李城病欲養生非慢世貧能嗜酒卽逃名著書落魄遊宜逺掃地髙眠意自平月下揚舲仍擊楫鴛鴦湖水向人淸

趙端【字又呂錢塘人】

雨樓有感

縹緲飛樓帶夕陽南湖秋色正蒼茫煙開蘭槳鴛鴦冷風度蓮舟菡萏香城堞無端悲逺客山川信美是他鄕忘機卻羨河間鳥日傍寒漪狎野航

徐喈鳳【字竹溪宜興人】

雨中遊沈山觀九松和蔣亭彥韻

好遊不避雨戴笠理輕楫江漲蕩胸寛村樹含煙宻循岸入麟溪擕手登仙室修廊鶴步閒孤嶼水鳴急風籟洞中聞瑤艸階前拾坐數北山松九株云外植總之寒不凋名狀何須一吾儕學飡霞盍亦采其實丹邱可追尋不負西園集

顧贄【字蒨來吳縣人】

石門鎭

昔年吳越地此處設王官戰气千年盡悲風日夜寒采桑成白紵繅水出冰紈筐篚天家貢行人莫浪看張養重【字虞山山陰人】

語兒閒步

語兒溪可住攜手岸前行處處門臨水家家樹壓城過橋花犬吠倚閣暮鴉聲滿眼皆叢桂香風一路生錢霍【字去病上虞人】

同朱敬身舟過檇李道中

舸船信宿向晨開爲客欣同作賦才別浦聽歌風轉送薄雲出日雨飛來靑靑野麥侵書恍拂拂荷香上酒杯擬到姑蘇邀月色相擕取醉虎邱回

葉紹袁【字仲韶吳江人官禮部】

挽錢烈婦

蒹葭初長緑萍灣梁孟雙飛獨自還郎夢不離三月水思夫空望五湖山

薜寀【字諧孟無錫人官太守】

挽錢烈婦

列陣貔貅壯金笳早渡闗黃雲吞白晝碧水塟紅顏杜若遺香佩江蘺想翠鬟傷神荀奉倩時見淚痕斑汪琬【字苕文蘇州人官編修】

寄題鮑聲來艸庭

鮑生嗜讀書書室開南榮梧石羅四周淸陰覆門衡如何了不顧而以艸名庭艸類區以別剖晰不厭精蒺藜善蔓延蓬藿易縱橫葶藶苦如蘗菥蓂甘似餳茈防差可染莬葵略堪烹芄蘭本非蘭壄蘋本非萍凡此皆惡種詳在爾雅經生也愛芳艸辧之已分明種植與漑壅往往手親營露濃翠甲滋日防珍芽萌晨夕觀萬變采香擥其英陶令藝籬菊湘累佩畦蘅二子不偶俗晚節尢惸惸生也生東南才穎超楚傖行脫薜荔衣翻然出柴荊空畱庭前芳揺蕩春風輕

董含【字榕葊松江人有藝葵艸堂槁行世】

遊當湖塔院眺乍浦諸山

登臨還極目浩蕩踏金鼇近海濤聲壯連山霧气髙岸腥魚集网霜冷雁投壕野渡歸來晚秋風繞桔橰

弔朱買臣墓

行年五十尙飄蓬乍綰金章意气雄半世功名甌越外六時鐘磬墓門東檐花落處竄饑防松露滴時吟野蛩富貴浮雲何足羨手摩殘碣問西風

登煙雨樓

片帆落日下鴛湖煙雨依然似畫圖殿廢只餘新覆瓦樓傾空對舊啼烏屧穿翠幔無僧問酒颺靑簾待客沽作吏防人能好事一川風景至今孤

泊西林禪子道場

艤棹重經落照灣古松殘碣一追攀殿門雨過金書濕石徑云荒碧蘚斑沙擁墓潮垂釣坐江翻寒月覆舟還摩挲遺像空歸去那得機緣似夾山

楓溪曉發

柵外漁燈明滅林間煙靄霏微自起呼童貰酒紫螯黃雀初肥

鴛湖夜泊

西湖才別又南湖倚柁秋風興不孤葭菼漸稀霜信早夕陽紅樹散啼烏

舟經武塘蔣亭彥杜於皇枉過予以行促悵然而別

相看顏鬢各蹉跎欲話心期柰別何準擬論文重放艇白牛塘下水微波

陳維崧【字其年宜興人官檢討有授簡湖海詩稿】

海鹽女

海鹽徐氏女許嫁印家郎阿翁晝下帷誰何發屋決扊扅提刀躍入白差差公然竈下橫其屍兒傍驚怖發狂癡防唆瘲瘈牛羊媼令閭嫗來致辭已無婚理休然疑女今決絕勿復遲他家新婦須好爲阿女仰天言一一淚作珠子垂女是徐氏女當年許嫁印家兒印家門戶碎亟須健婦相爲持登車不返顧入戶搰搰操帚箕翁家楄柎何累累疊若醬瓿鹽醪瓻一兒臥蓐如死灰舊鬼乞食新鬼饑妾身只十指手築馬鬛爲封之上堂奠�病夫還復待哺糜茹荼𨿽苦甘如飴鄰娃近莫代妾悲但知同牢誼遑惜幄房私妾年已過而立嵗至今自爲畫蛾眉

舟次石門

小邑一江明江頭鸛自鳴那堪今夜雨獨宿語兒城作客年空老依人气未平此鄕烽火後戶戶衣聲林鼎復【字天友侯官人】

泛舟陡門訪髙元表晚歸有述

歸舟泊寺門風寒聲窣窣泬寥稱孤客疎鐘偶然發晚色滅殘霞隙光生早月去家千餘里顧影何滯越一刺久在懷漫滅於誰謁紛余抱素心不顧憐傲骨煨芋共老僧地鑪燒榾柮夜气涼露侵梵唄初未歇䢐秋復涉冬風景倐飇忽東山百世師胸次涵溟渤一往有深情但愁別倉卒

姜圖南【字眞源錢塘人】

晚過語溪

歸棹已如此微微向暮情豈知秋月滿更覺野煙生帆落斜依渚人歸半入城紅霞飛不盡一片樹中明徐崧【字松之吳江人】

過金粟寺值日暮宿舟中

金粟玆重過東風日已西扁舟紅樹雨古寺緑蘋溪暮靄冰寒磬晨星落照泥殘僧同水宿不寐候鳴雞趙炎【字雙白福淸人】

寄酬武塘錢仲芳韻

數畝傍西郭深云防小廬桑麻魚魏晉煙火半樵漁頭白仍耽酒江寒獨擁書向來叩皇甫親見帶經鋤大滌惟君在悲歌不自休中原哀二表九辧動千秋魚鳥存遐思江山寄小樓懸知開徑日許我作羊求才名兄弟蚤大歷席平分想象來三島尋常視五雲山燈虫裏坐人語葉邊聞回首蒹葭路如何不憶君梁佩蘭【字芝五號藥亭南海人官庶吉士有六瑩堂集】

送沈客子還平湖

客中見花發歸思向花濃燕地滿碧艸馬頭生亂峯行看南湖月坐聽平湖鐘湖上鴛鴦鳥雙雙棲影重

寄沈方舟鴛湖別業

南湖三十畝君在鏡中居蔆葉煙浮水梅花月照廬人閒湘簟冷風逺玉蕭疎何地無佳興髙吟出夜魚

送徐序仔歸嘉禾

爲客眞無補還家慰倚閭二年湖上雁幾紙嶺南書山驛紅柑樹江城白小魚髙堂有慈母猶得進盤蔬

送朱竹垞太史還禾中

錦袍爭似紫荷巾異代風流賀季眞若道文章畱館閣一竿秋水又何人

陳三島【字鶴客長洲人有雪圃遺槁】

贈魏允柟

子春刺船去伯牙鼓素琴羣鳥相鳴號海水爲陰沈寥寥千載下四望無知音朝歌猗蘭操暮歌梁甫吟抱膝一室內俯仰增悲心孟秋涼風至颯然吹衣襟

李因篤【字天生富平人官檢討】

陳平湖之官附懷曹秋嶽先生

宛馬春嘶浴秦淮路入吳風塵雙屐賤雨雪片帆孤把楫瞻靑嶂褰衣滯綠蕪防溝送湖尹爲寄采苓圖塞表香蘭接闗陰玉佩遲夙愁凝薄暮遺恨失臨岐二月歸鴻少三江落日遲相思消鬢俯仰寸心知日對東流水曾無西上魚自惟成邂逅何敢任蕭疎細栁延彭澤浮雲走孟諸隔江春禦短前渡一躊躇楊雍建【字自西海寧人官兵部侍郎】

南湖有感

佳人何縹緲緑水夜光浮寂寞梨園曲蕭疎竹徑秋滌愁還問酒乘興卽登舟鄕夢蘋花冷浮生愧浪遊周茂源【字宿來華亭人】

崇徳與顧震雉別

雙帆落處日初斜把袂吳闗感嵗華積雨不分長水路輕寒猶壓語亭花金尊白酒離情切畫舫春燈客夢賖明發便同南去雁那堪子夜動悲笳

曾燦【字靑藜寧都人】

崇徳縣有萬鴉巢城東古寺感賦

鬱鬱城東樹日暮萬鴉集結巢不能穏飛出復飛入樹髙與寺齊攀折手能及鳥性愛淸曠此獨巢城邑山路云木深湖田夏水急乃知稻梁謀使人無獨立

汪懋麟【字蛟門江都人官主事有百尺梧桐集】

送陸義山編修乞假歸當湖

與君握別當春風可惜東華試燈夜對酒惆悵秋碧空落日無多在簾下山川圖畫正滿眼中有扁舟去如瀉淸波灔灔疑當湖煙樹揺空布帆亞君行儼入圖畫中活水輕風不須借寄語承明一輩賢但說榮名舉手謝坐擁小妾看添丁瀟湘琴書倚田舍山中意趣人少知此味依稀如食蔗拋卻官書眞自閒任取狂吟豈堪怕送君令我生愧心杜宇春深向人罵

楊無咎【字震伯吳縣人】

栁州曹掌公曁弟達夫過訪追憶舊遊有懷鶴客不勝黃壚之感因賦一律

寂寂空庭徧艸萊蓽門重爲故人開水沈雙劍三年別雨送孤帆四月來鄴下風流應未逺曹家兄弟最多才獨憐艸檄人長逝相對能無使爾哀

殷麗【字嘉生吳縣人】

嘉禾道中

栁色旗亭半郭邨昔年遊處景猶存船過三塔驚龍窟漁集雙橋見石門乍得市酣銷白日卻看戍火又黃昏南行不厭宵徵苦十載滄洲系夢魂

徐緘【字伯調山陰人】

南湖

昨夜南湖雨防齊蓼花灘沒板橋低美人曉起褰珠箔無限白雲飛出溪

黃雲【字仙裳泰州人】

鴛湖棹舟過吳佩逺東溪邨捨

隠隠茅茨雞亂嗁問程多指隔前溪夫人廟角殘陽滿櫂入桃花路轉迷

吳耕【字硯田休寧人】

秦塘晚照

昔王遊幸處道路尙畱名落日孤城冷晴湖一帶明英雄常代謝雲樹獨淒淸隔岸聞漁唱行人無限情杜濬【字於皇號茶邨黃岡人有變雅堂集】

倦圃詩爲秋嶽賦

谿山眞意閣前啟對滄浪帖石云生罅牽蘿翠繞廊蕉深垂露重松老落花香意頗思鄰近邨西問艸堂此地推林壑朱家放鶴洲繡衣心更逺倦圃地偏幽萬竹幹霄去雙橋信水流繞園無限好收拾在扁舟宇宙行金令江山艸木稀如何東嶺樹直可數人圍陰宻長含潤風生歘動衣鶯聲幸親切不到上頭飛沈珩【字昭子海寧人官翰林院編修有耿巖文集】

癸亥秋日同人防集眞如塔院懷曹秋嶽先生

兩國人文防岷峨本競髙於今江布席孰與謝公豪霜染秣陵樹波傳胥嶺濤盤空同極目延望主風騷趙吉士【字天羽漸岸人官給事有萬靑閣詩】

寄懷孫古喤傳臚

殷勤素謁忍重論舊侶南翔只半存胸次何曾忘醉李眼中久不見髯孫松扉返照依苔井羅幄垂陰覆石樽懷汝杉靑無處問離離艸蔓古禾墩

周斯盛【字證山寧波人官知縣】

謝廣文維賢招同陸秀才聚緱泛舟東湖時淸明前一日

僧捨經旬祗病眠不知春事滿湖邊相擕步出城東去楊栁桃花气欲煙

令節正逢一百五輕舟閒泛兩三人弄珠樓下波如酒醖碧揺紅防防新

處處招提有茂林鳥啼花落得安心分明翠竹靑靑意誰向鋤云去後尋【普濟庵爲鋤云上人自焚處】

吳雯【字天章太原人有蓮洋詩】

贈匡山老人郭襄圖

匡山老人齊得喪鬢蕭騷骨骯髒讀書萬卷眼不昏飲酒一斗神猶王五經腹笥何便便蹉跎一官失少年寄相豈肯借車馬司業何曾與酒錢朅來燕市屠沽飲醉聽琵琶夜忘寢節鼓常惇翡翠盤翻杯輒涴葡萄錦千鐘百榼气轉豪客帳猶懸舊寶刀起舞身揺謝蝴蝶和歌聲亂鄭櫻桃忽對長空見歸鳥自傷爲客何時了金馬門前再住難春明待走邯鄲道

題沈客子林屋山居圖

紫茜當年有舊廬如何又買洞庭居間名世上喧騰甚待學琴髙控鯉魚

具區三萬六千頃隔斷人間事似麻石室金庭休更覓此中大好讀南華

黑牛畊熟崦中田橘稅茶租取自然淸酒百壺書萬卷不須更費沈郎錢

送李分虎

牽牛花開秋气淸千山萬山君獨行到家甚覺還家樂書卷傍邊絡緯聲

李漾【字瑤氿號西陂南通州人有南山陲詩集】

九日嘉禾道中

越水吳船去不窮鴛鴦湖畔望空蒙天云漸釀重陽雨客況行愁九月風櫓背菊殘緣兩岸渡頭桑矮列千叢明朝櫂入南屏路似拭秋山翠靄中

張守【字曽符松江人鹽城訓導有菉園詩槁】

懷舊詩爲禾中嚴扆臣先生作

籍甚嚴夫子平生未可忘五車娛嵗月一第老行藏和寡空歌雪知微爲履霜寸心千古在欲訴不成章艸閣聫吟夜孤城對雨時話兼千載事心獨兩人知北海樽猶在南洲榻未移燈前形影斷但有夢來時黃與堅【字庭表太倉人有忍庵集】

語水道中

垂垂云影黑吹雨入篷窗樹迥爭遮越山俄欲渡江一灣打魚捨數防采菱艭更作回頭望汀飛白鷺雙錢光繡【字聖月鄞縣人有歸來閣集】

範蠡湖

西施辭越幾千載此地猶傳範蠡湖梳妝臺下菱米熟暖風吹香香有無幽魂髣髴不可見兩岸桔橰聲歷亂須防愁月效眉顰還似入宮初掩面丈夫寧滌臨卭器忍以朱顏博富貴伯圖亦似有良謨何必女戎滋訕詈嗟嗟少伯如可起應悔當年失策矣冶思間情一望深倚棹徘徊夜如水

楊樹聲【字無聲漳鄕人】

褚硯耘招飲園亭

寂寞揚云宅蕭疎仲蔚樓云封石砌暖月出板橋低弱栁迎樽斚名花引杖藜那知千古意珍重付黃鸝董兪【字蒼水號樗亭華亭孝防有浮湘度嶺集】

和東湖步月韻送沈南疑歸當湖

欲別沈郎哦妙句酒闌挑罷竹窓燈蘸波弱栁拖千縷窺戶新蟾透半稜鼓角荒城催暝客魚蝦小市上春罾撚須擬和驚人語故步慙余失壽陵

疊韻送徐啟逺

分明寒食逺邨圖燭影江燈帶夜烏白首交遊惟孺子靑山著述有潛夫春風小圃殘梅落暮露閒亭碧蘚鋪卽此東湖招飲地野人跂望抵蓬壺

疊韻送借山上人

采得蒓絲不暫停闔閭城畔漾歸舲座中怪我頭先白花底逢師眼倍靑久住雲山偏識路偕遊麋鹿欲忘形何當訪爾禪棲處樹古巖幽一卷經

朱克生【字周楨寶應人有環溪詩集】

同計甫艸泛東溪訪朱子蓉不遇

回廊髙閣幾追攀鼓枻仍尋舊路還翠竹兩崖不不見塔鈴聲在水雲灣

王爾梅【字子和海丰人有南遊革】

晚泊嘉興

日斜抵檇李蕭寺起鐘聲燈火移舟見星辰穿樹行近城喧爆竹到岸罷棋枰應對鴛湖月飄零酒一觥程瑞禴【字孚夏休寧人有羅浮近艸】

泊王江涇

舟橫野浦臥沙明五月涼生景倍淸燈火照波螢亂防鳬鷖隔岸夜無聲千林桑葉畱人采萬頃湖田待雨耕記取東風還有意酒旗吹向闔閭城

【附考在秀水縣治北三十里按宋祝牧方輿勝覽王江涇在漕河東因巨姓黃氏江氏居此亦作黃江涇元岑士貴稅署亭記云聞川市又名王江涇舊在官塘東宋徙置塘西】

錢澄【字飲光桐城人】

新秋登慈云寺千佛閣

武塘彌望盡平疇髙閣憑欄指顧收殘暑已應辭薄暮驚飇陡覺入新秋千家樹簇孤城靜百道溪穿滿邑流最是下方憂旱切雨壇鈴蓋晚來愁

姜遴【字萬靑華亭人官庶吉士】

讀柯南陔幔亭集

曽讀屯田一卷詞曉風殘月起相思今朝重把南陔集欲倩春鶯譜竹枝

不信蛾眉怨獨多新詩哀艷意如何看來李嶠眞才子愛詠人間水調歌

釋儲【字繼起通州人】

辛丑赴金粟宿鶴洲

竹光水影蕩廻廊疊碧飛靑鶴路長身入米家圖畫裏野航淸曉坐瀟湘

釋曉靑【字碓庵吳江人】

壬寅題鶴洲艸堂

艸堂之名雙耳熱大小園林推冠絕憶昔追從杖履遊佳處知難盡曲折十日一山五日水移得畫圖來屋裏縐碧凝寒枉鬭奇筆蹤遺落天然美老樹臥波龍躍潭痩藤結束如花龕我欲借君方丈地晨昬叩擊資冥探瓶鵞一呼應聲出縱去仙禽休再詰千古風流若眼前裴公作事多眞率感君不在一飯恩形骸何物肝膽存靑鞋布襪自玆始願無謝客書其門

釋南潛【字月函長洲人原名董說】

夢至梅裏【時聞老母過梅裏董庵】

晨起意不懌夢斷吳天空極目西南角越山靑幾重夏云無意緒堆作千萬峯遊子亂方寸躑躅將何從小立靑松根新夢聊自理恍愡梅裏行孤邨影寒水離親雪晴中鶯聲今復爾母子話溪堂斜陽射衣紫釋觀衡【字顓愚覇州人有紫竹林集】

訪朱涇船子道場【考見方外】

含虛魚口大鉤餌若何施斫盡南山竹空垂東海絲癡心惟自適明眼更誰知獨有朱涇月淸輝似舊時釋行明【字養拙蒲東人】

題宻印寺

大潙靑不了一寺此中開鳥向坐時語雲從吟處來眾僧禪已定新賦苦難裁閣筆一長嘯悠然更上臺釋元志【字寓谷余幹人有蘭偶堂集】

東湖坐雨

月影不離水竹聲時到堂檢書忘旦暮與硯共行藏十里湖光曉千函貝葉香何緣時到此秋雨閉山房

宿化城庵

負郭精藍此最幽長堤風細栁絲柔齋鐘逺入春湖雨梵唄驚回古渡鷗自有神魚霑世澤【陸大司冦有放生湖】絕無漁网下淸流南薫似愛疎狂客吹散匡牀萬種愁

【附考庵在當湖東岸舊爲邑令化城羅公生祠遂以名庵】

釋宗渭【字筠士號紺池太倉人有芋香詩鈔】

煙雨樓夜泊

落帆亭畔艸芊芊放鶴洲邊好泊船片席涼分三靣水半湖暝接萬家煙烏啼霽月髙秋晚角吹淸霜旅夢懸𨿽有勝情無勝具憑欄凝眺重淒然

朱中楣【字逺山南昌人李少司馬元鼎妻】

寄挽嘉禾三烈【爲張蘧林少司馬作考見閨秀三十三卷】

我聞虎丘防劍光遊人千古弔貞娘又聞錢塘蘇小小客過唏噓憐春艸如玆二婦何足奇不朽曽不讓須眉何況云黯燕臺月折玉埋香悼三烈三生石上舊因緣矢志長齋繡佛前千廻萬刼祗一死共視防軀薄如紙爲子死孝臣死忠三心皎皎將毋同絕命詞成不返顧倐然遂隔泉壤路廣栁蕭蕭易水寒胥濤日夜撼江幹楚有蘭兮湘有竹疑化鴛湖滿溪綠而今行道指丰碑風雨酸辛猿鳥悲試看遼東歸來鶴惜哉九原不可作王芳與【字芳從余杭人侍郎嚴沆室】

憶子餐畱鴛湖

栁瘦輕煙際迎風引緒長有愁難寄酒無涙不沾裳芳艸遲歸棹遙山待好妝問君湖畔宿幾見好鴛央朱柔則【字道珠錢塘人沈方舟室】

遊鴛鴦湖

沿流一櫂晚風涼蓮子花多水亦香莫怪成雙還打散由來命薄是鴛鴦

登煙雨樓

南湖千尺起髙樓女伴相扶到上頭一片離愁似煙雨西風吹滿白蘋洲

妓文娥【松江人】

賦答沈上捨南疑

幾縷鑪煙蕩晚風斂衣閒立小庭東生憎蝴蜨偏多事拂落山櫻滿地紅

綠窗無事懶搊箏小捲蝦簾坐聽鶯客到不勞鸚鵡報隔溪吹到踏歌聲

檇李詩系卷四十一

欽定四庫全書

檇李詩系卷四十二

平湖沈季友撰

秦

水市謡

長水土人有此謡始皇聞之乃從此過與人乘舟交易以應之按水市合爲沛字應漢祖起沛也

水市出天子

長水謡

時有老嫗聞謡甚懼日往窺城門門侍欲縛之嫗言其故後門侍以犬血塗門嫗見血疾走忽大水至遂淪爲谷

城門有血城當陷沒【一作城門當有血城防沒爲湖】

三國吳

西鄕兒語

黃武二年由拳西鄕有產兒便能語因謂其鄕曰語兒

天方明河欲淸鼎腳折金乃生【一作天明河欲淸腳折金乃生】

唐

廻波詞

嘉興令楊廷玉武后之表侄也貪猥無厭時人爲之詞云

廻波爾時廷玉打獠取錢未足阿姑見作天子傍人不得抵觸

華亭君歌

唐末瑯琊張聿爲嘉興軍華亭令有以干乞至境上者聞民此歌不謁而去

華亭君來幾時免我疾苦療我饑

元

方推語

至正中淳安方道叡爲嘉興路推官讞獄明恕民爲之語云

方推一斷死而無怨

丁酉謡

丁酉八月張士誠來攻嘉興防政楊完者以大軍四伏使小舟誘之至杉靑閘多積葦以待風大起舉火焚燎敵死甚眾遂捨舟登陸戰於東堰大破之張士誠伏水遁然完者防肆掠人滛污婦女少拒卽指以通賊民間謡曰

死不怨泰州張生不謝寶慶楊

明

京師語

潁上李芳中永樂中進士任刑科給事中執法不撓忤權幸謫海鹽丞棄官歸宣宗嘗顧問曰李芳何在近幸畏其剛直多沮之京師爲之語曰

永樂紀綱宣徳李芳

洪令語

治末金溪洪範爲嘉興令有才略大類楊大守繼宗士民爲之語云

洪令楊守承前啟後

徐守語

正徳間貴溪徐盈爲郡守有善政郡中語曰

徐公祖步楊武【謂楊繼宗也】

張令歌

張濓蘇州人正徳末爲海鹽令民歌之

前堂無吏人後堂無優人堂下無犯人

安妃語

憲廟安妃姚氏郡城人生而端靜毎遊息必禦大道中央家食貧常習防木棉躬貿易俟日中市囂屛息乃就市目無忤視人多異之一日早盥覩靧水中有日月雲霞五彩扇夾兩旁爲白父母甚驚怪未幾憲廟遣中貴人下江南廣小星之選里人以妃幽閒多令徳且居恆有怪徵爲白中貴人應召父母昆弟念入宮無相見期聚族而哭妃顧謂曰是行安知不大吾門何用涕泗爲旣治裝登舟過平望妃髮素種種不盈尺一夕發長委地進禦數年生壽王縣官貤恩澤抵郡父母皆物故無可蹤迹者其弟福圓方躡屩負擔鬻諸菓於市中得之令習禮博士勉教爲拜起跪立卽日授錦衣衞指揮同知民間語曰

誰氏子賣靑梅朝藍縷夕錦衣

潘明府語

平湖潘鵾正徳丁夘舉人家貧力學授肇慶府判未幾乞歸窮如故談經爲後生師表里人爲之語曰

書中車馬多如簇潘明府無一舟一僕

陸靑天謡

嘉善陸垹知武昌府郡人謡曰

陸靑天勝明月靑天無不靑明月有時缺

王諺

嘉靖庚戌春三月大風雨三日李樹生王遂有倭難

李樹生王百里無人家

花瓦謡

田州女土官瓦氏嘉靖十四年調之徵倭至蘇州索有司捕蛇爲軍中食敗倭於王江涇時人語云

花瓦家能殺倭臘而啖之有如蛇

洪遇謡

歷城洪遇嘉靖間爲秀水令有恵政以艱去邑人謡曰

洪遇再來天有眼某某不去地無皮

楊令語

楊挺髙金鄕人嘉靖中由進士任海寧令有亷名後補平湖湖三年卽服食細品必衙中紡織藝圃以自給入覲時語云

天下淸官楊挺髙

閩中謠

嘉興譚昌言爲福建提學人有投私書者槪不發試竣題數行裹原書復之閩人語云

來一封去兩封以爲不信視郵筒

平湖諺

平湖兪瓛字廷貴有行誼熊卓知縣事引與計事行之民輒曰神明或幹以私遂謝弗與通里人諺曰

郭東兪生當春握冰

涇縣歌

嘉興髙承埏知涇縣將去民歌之曰

眄公車來何暮計公程去何馬公內召我何之急攀轅告上司上司揚言不可止入都門見天子

楚雄歌

秀水朱大競知楚雄府政尙亷靜甫半載丁內艱幾不能治歸郡人歌曰

淸亷太守一世難百鳥有鳯鳯有鸞

江南諺

江南田家占雨諺曰

甲申尢自可乙酉怕殺我【按二語宋南渡時卽有之見範石湖詩注相傳至今】吳諺二首

官糧辦便無飯

南道如虎升官半府

吳中諺六首

有利無利但看二月十二【花朝日晴則百果多實】

三月溝底白莎艸變成麥【三月無雨麥乃有收】

六月不熱五穀不結

秋孛鹿損萬斛【立秋日不宜雷】

若要麥見三白【冬至逢第三戌爲臘臘前雪三次謂之三白大宜菜麥】

除夜犬不吠新年無疫厲

當湖二諺

當湖象珠九水環繞案山有塔及陸敬輿祠今廢自來相傳云

九龍爭珠大物且至

案山脊出奎光乃發

童謡

朱竹垞太史靜志居詩話云此予童稚日偕閭巷小兒聨臂蹋足而歌者不詳何義亦未有驗

貍貍斑斑跳過南山南山北斗獵廻界口界口北靣二十弓箭

國朝

二令謡

順治中平湖有金鍜倪適二人爲令皆貪穢民爲之謡曰

金皆鍜去倪盡適來

公歸謡

平湖陸隴其康熙庚戌進士初任蘇州嘉定知縣淸操飲冰愛民如子以詿誤去官與妻同駕一舟惟有圖書數卷織機一張而巳邑人爲建生祠刋公歸集以送之幷爲謡曰

陸公歸舟何所圖書數卷機一張

檇李詩系卷四十二

