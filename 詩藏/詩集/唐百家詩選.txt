

欽定四庫全書

集部八

唐百家詩選

總集類

提要

臣等謹案唐百家詩選二十卷舊本題宋王安石編其去取絕不可解自宋以來疑之者不一曲爲解者亦不一然大抵指爲安石惟晁公武讀書志云唐百家詩選二十卷皇朝宋敏求次道編次道爲三司判官嘗取其家所藏唐人一百八家詩選擇其佳者凡一千二百四十六首爲一編王介甫觀之因再有所去取且題云欲觀唐詩者觀此足矣世遂以爲介甫所纂其說與諸家特異按讀書志作於南宋之初去安石未逺又晁氏自元祐以來舊家文獻緒論相承其言當必有自邵博聞見後錄引晁說之之言謂王荊公與宋次道同爲羣牧司判官次道家多唐人詩集荊公盡卽其本擇善者籖帖其上令吏抄之吏厭書字多輒移所取長詩籖置所不取小詩上荊公性忽略不復更視今世所謂唐百家詩選曰荊公定者乃羣牧司吏人定也其說與公武又異然說之果有是說不應公武反不知考周煇淸波雜誌亦有是說與博所記相合煇之曽祖與安石爲中表故煇持論多左袒安石當由安石之黨以此書不愜於公論造爲是說以解之托其言於說之博不考而載之耳此本爲宋乾道中倪仲傳所刋前有仲傳序其書世久不傳

國朝康熙中商邱宋犖始購殘本八卷刻之旣又得其全本續刻以行而二十卷之數復完當時有疑其僞者閻若璩歷引髙棅唐詩品彚所稱以明皇早度蒲闗詩爲開卷第一陳振孫書錄解題所稱非惟不及李杜韓三家卽王維韋應物元白劉栁孟郊張籍皆不及以證其眞又殘本佚去安石原序若璩以臨川集所載補之其文具載若璩潛邱札記中惟今本所錄共一千二百六十二首較晁氏所記多十六首若璩未及置論或傳寫讀書志者誤以六十二爲四十六歟至王昌齡出塞詩諸本皆作若使龍城飛將在此本作盧城飛將若璩引唐平州治盧龍縣以証之然詩人誤用往往而然不必曲爲之諱唐三百年更無一人稱盧龍爲盧城者何獨昌齡杜撰地名此其過尊宋本之失有不可爲典要者矣乾隆四十三年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

唐百家詩選原序

音有妙而難賞曲有髙而寡和古今通然無惑乎唐百家詩選之淪沒於世也予自弱冠肄業於香溪先生門嘗得是詩於先生家藏之祕竊愛其防唐詩之尢淸古典麗正而不冶凡以詩鳴於唐有驚人語者悉羅於選中於是心惟口誦防欲裂去夏課而學焉先生知之一日索而鑰諸笥越至於今不復過目者有年矣頃有親戚遊宦南昌因得之於臨川以歸首以出示髮卷數過不啻如獲遺珠之喜惜其道逺難致且字畫漫滅近世士大夫嗜此詩者往往不能無恨故鏤板以新其傳庶幾丞相荊國公銓擇之意有所授於後人也雅徳君子儻於三冬餘暇玩索唐世作者用心則發而爲篇章殆見遊刃餘地運斤成風矣乾道已丑四月望日倪仲傳序

唐百家詩選原序

余與宋次道同爲三司判官時次道出其家藏唐詩百餘編諉余擇其精者次道因名曰百家詩選廢日力於此良可悔也𨿽然欲知唐詩者觀此足矣

欽定四庫全書

唐百家詩選卷一

宋王安石編

明皇二首

早渡蒲關

鐘鼓嚴更曙山河野望通鳴鑾下蒲阪飛斾入秦中地險關逾壯天平鎭尙雄春來津樹合月落戍樓空馬色分朝景雞聲逐曉風所希常道泰非復俟繻同

經魯祭孔子而嘆之

夫子何爲者棲棲一代中地猶鄒氏邑宅卽魯王宮嘆鳯嗟身否傷麟怨道窮今看兩楹奠當與夢時同

徳宗一首

送徐州張建封還鎭

牧守寄所重才賢生爲時宣風自淮甸授鉞膺藩維入覲展遐戀臨軒慰來思忠誠在方寸感激陳情詞報國爾所向卹人予是資歡宴不盡懷車馬當還期谷雨將應候行春猶未遲勿以千里遙而云無已知

薛稷一首

秋日還京陜西十里作

驅車越陜郊北顧臨大河隔河見鄕邑秋風水增波西登咸陽途日暮憂思多傅巖旣紆郁首山亦嵯峨操築無昔老采薇有遺歌客遊節回換人生知幾何

劉希夷九首【希夷字庭芝武后時人】

故園置酒

酒熟人須飲春還鬢已秋願逢千日醉得緩百年憂舊裏多靑艸新知盡白頭風前燈易滅川上月難畱卒卒周姬旦棲棲魯孔丘平生能幾日不及且遨遊

晚憇南陽旅館

旅館何年廢徵夫此日過途窮人自哭春至鳥還歌行路新知少荒田古路多池篁覆丹谷墳樹繞淸波日照蓬陰轉風微野气和傷心不可去回首怨如何

采桑

楊栁送行人靑靑西入秦誰家采桑女樓上不勝春盈盈灞水曲步步春芳緑紅臉曜明珠絳唇含白玉回首渭橋東遙憐樹色同釵梳映落日緗綺弄春風攜籠長嘆息逶迆戀春色看花若有情倚樹疑無力薄暮思悠悠使君南陌頭相逢不相識歸去夢靑樓

代閨人春日

珠簾的曉光玉顏艷春彩林間鳥鳴喚戶外花相待花鳥惜芳菲鳥鳴花亂飛人今伴花鳥日暮不能歸池月憐歌扇山云愛舞衣佳期楊栁陌攜手莫相違

秋日題汝陽潭壁

獨坐秋陰至悲來從所適行見汝陽潭飛蘿防水石懸瓢木葉上風吹何歷歷幽人不耐煩振衣步閒寂回流淸見底金沙覆銀礫錯落非一丈空朧幾千尺魚鱗可憐紫鴨毛自然碧吟詠秋水篇渺焉忘損益秋水隨形影淸濁混心迹嵗暮歸去來東山余宿昔

代悲白頭翁

洛陽城東桃李花飛來飛去落誰家洛陽女兒惜顏色行逢落花長嘆息今年花落顏色攺明年花開復誰在已見松柏摧爲薪更聞桑田變成海古人無復洛城東今人還對落花風年年嵗嵗花相似嵗嵗年年人不同寄言全盛紅顏子須憐半死白頭翁此翁白頭眞可憐伊昔紅顏美少年公子王孫芳樹下淸歌妙舞落花前光祿池臺開錦繡將軍樓閣畫神仙一朝臥病無人識三春行樂在誰邊宛轉蛾眉能幾時須臾鶴髮亂如絲但看舊來歌舞地惟有黃昏鳥雀悲

巫山懷古

巫山幽陰地神女艷陽年襄王伺容色落日望悠然歸來髙堂夜金缸靑煙頹想臥瑤席夢魂何翩翩揺落殊未已榮華倐䢐遷愁思瀟湘浦悲涼云夢田猿啼秋風夜雁飛明月天巴歌不可聽聽此益潺湲

春女行

春女顏如玉怨歌陽春曲巫山春樹紅沅湘春艸緑自憐妖艷姿糚成獨見時愁心伴楊栁春盡亂如絲目極千餘里悠悠春江水頹想玉關人愁臥金閨裏尙言春花落不知秋風起嬌愛猶未終悲涼從此始憶昔楚王宮玉樓籹粉紅纖腰弄明月長袖舞春風容華委西山光陰不可還桑林沒東海富貴今何在寄言桃李容胡爲閨閤重但看楚王墓惟見數株松

孤松篇

蠶月桑葉靑鶯時栁花白澹艷煙雨滋敷芬陽春陌如何秋風起零落從此始獨有南澗松不嘆東流水陰天地冥皓雪朝夜零豈不罹寒暑爲君畱靑靑靑靑好顏色落落任孤直羣樹遙相望眾艸不敢逼靈卜眞隠仙鳥宜棲息恥受秦帝封願言唐侯食寒山夜月明山冷气淸淸淒兮歸風集吹之作琴聲松子臥仙岑寂聽凝野心淸泠有眞曲樵采無知音美人何時來幽逕委緑苔吁嗟深澗底棄捐廣廈材

王適一首

詠江濱梅

忽見寒梅樹開花漢水濱不知春色早疑是弄珠人

韋述一首

晚渡伊水

悠悠涉伊水伊水淸見石是時春向深兩岸艸如積迢遞望洲嶼逶迆亙津陌新樹落疎紅遙原上深碧回瞻洛陽苑遽有長山隔煙霧猶辧家風塵已爲客登陟多異趨往來見行役雲起早已昏鳥飛日將夕光陰逝不借超然慕疇昔逺遊亦何爲歸來存竹帛

盧象十首【開元天寶時人】

雜詩二首

家居五原上徵戰是平生獨負山西勇誰當塞上名死生遼海戰雨雪薊門行諸將封侯盡論功獨不成君家禦溝上垂栁夾朱門列鼎防中貴鳴珂朝至尊死生在片議窮達由一言須識苦寒士莫矜狐白溫八月十五日象自江東止田園移莊慶防未幾歸汶上小弟幼妹尢悲其別兼賦是詩

謝病始告歸依然入桑梓家人皆佇立相候衡門裏疇類皆長年成人舊童子上堂家慶畢願與親姻邇論舊或餘悲思存且相喜田園轉蕪沒但有寒泉水衰栁日蕭條秋光淸邑裏入門乍如客休騎非便止中飲顧王程離憂從此始兩妹日成長雙鬟將及人已能持寶瑟自解掩羅巾念昔別時小未知疎與親今來識離恨掩淚方殷勤小弟更孩幼歸來不相識同居𨿽漸慣見人猶黙黙宛作越人言殊鄕甘水食別此最爲難淚盡有餘憶

寄江上段十六

與君相識卽相親聞道君家住孟津爲見行舟試借問客中時有洛陽人

贈劉藍田

籬中犬迎吠出屋候柴扉嵗晏輸井稅山村人暮歸晚田始家食餘布成我衣對此能無事勞君問是非

白髮

我年一何長鬢髮日已白俛仰天地間能爲幾時客惆悵故山云徘徊空日夕何事與時人東城復南陌鄕賦後自鞏還田家因謝鄰友見過之作

雞鳴出東邑馬倦登南巒落日見桑柘翳然丘中寒鄰家多舊識投暝來相看且問春稅苦兼陳行路難園塲近陰壑艸木皆凋殘峯暗雪猶積澗深冰已團浮名知何用嵗晏不成歡置酒共君飲當歌聊自寛

竹裏館

江南冰不閉山澤气潛通臘月聞山鳥寒崖見蟄熊栁林靑半合荻筍亂無叢回首金陵岸依依向北風

和徐侍郎叢篠詠

中禁夕沈沈幽篁別作林色連雞樹近影落鳯池深爲重淩霜節能虛應物心年年承雨露長對紫庭陰

宴別趙都防

結客候旌麾元戎復在斯門開都防府兵動羽林兒黠虜多翻覆謀臣有別離智同天所授恩共日相隨漢使開賓幕胡笳送酒巵風霜迎馬首雨雪事魚麗上防應無戰深情屬載馳不應行萬里明主寄安危

孟浩然三十三首【字浩然襄陽人開元天寶間以詩聞於時不仕卒年五十二】湘中旅泊寄閻九司戶防

桂水通百越扁舟期曉發荊云蔽三巴夕望不見家襄王夢行雨才子謫長沙長沙饒瘴癘胡爲苦畱滯久別思欵顏承歡懷接袂接袂杳無由徒增旅泊愁淸猿不可聽沿月下湘流

嵗暮歸南山

北闕休上書南山歸敝廬不才明主棄多病故人疎白髮催年老靑陽逼嵗除永懷愁不寐松月夜窻虛陪張丞相自松滋江入舟東泊渚宮作

放澑下松滋登舟命檝師詎忘經濟日不憚沍寒時洗幘豈獨古濯纓良在玆政成人自理機息鳥無疑雲气霾孤嶼江天辧四維晚來風稍急冬至日行遲獵響驚云夢漁歌激楚詞渚宮何處是川暝欲安之

嵗暮海上作

仲尼旣已歿予亦浮於海昬見斗柄回始知嵗星攺虛舟任所適垂釣非有待借問乘槎人滄洲復誰在

自洛之越

皇皇三十載書劍兩無成山水尋吳越風塵厭洛京扁舟泛湖海長揖謝公卿且樂杯中酒誰論世上名

王山人迥見尋

歸閒日無事云臥晝不起有客欵柴扉自雲巢居子問君何所之采藥來城市家在鹿門山常遊澗湖水手持白羽扇腳蹋靑芒履聞道鶴書徵臨流還洗耳

遊精思觀回王山人在後

出谷未停午至家已夕曛回瞻下山路但見牛羊羣樵子暗相失艸虫寒不聞衡門猶未掩佇立待夫君

夜泊宣城界

西塞沿江島南陵問驛樓湖平津濟濶風止客防收去去懷前浦茫茫泛夕流石逢羅剎礙山泊敬亭幽火熾梅根冶煙迷楊葉洲離家復水宿相伴賴沙鷗

永嘉上浦館逢張八子容

逆旅相逢處江村日暮時眾山遙對酒孤嶼共題詩廨宇鄰鮫室人煙接島夷鄕關萬餘里失路一相悲

宿業師山房期丁鳯進士不至

夕陽度西嶺羣壑倐已瞑松月生夜涼風泉滿淸聽樵人歸欲盡煙鳥棲初定之子期宿來攜琴候蘿徑

夕次蔡陽館

日暮馬行疾荒城人住稀聽歌知近楚投館忽如歸魯堰田疇廣章陵气色微明朝拜家慶須著老萊衣

過故人莊

故人具雞黍邀我至田家緑樹村邊合靑山郭外斜開筵面場圃把酒話桑麻待到重陽日還來就菊花

登鹿門山懷古

淸曉因興來乘流越江峴沙禽近初識浦樹遙莫辧漸到鹿門山山明翠微淺嵓潭多屈曲舟檝屢回轉昔聞龎徳公采藥遂不返金澗養芝術石牀臥苔蘚紛吾感耆舊結攬事攀踐隠迹今尙存髙風邈已逺白雲何時去丹桂空偃蹇探討竟未窮回艫夕陽晚

裴司功貟司士見尋

府僚能枉駕家醖復新開落日池上酌淸風松下來廚人具雞黍稚子摘楊梅誰道山公醉猶能騎馬回

送杜晃進士之東吳

荊吳相接水爲鄕君去春江正渺茫日暮徵防泊何處天涯一望斷人腸

登江中孤嶼貽王山人迥

悠悠淸江水水落沙嶼出回潭石下深緑篠岸傍密鮫人潛不見漁父歌自逸憶與君別時泛舟如昨日夕陽開返照中坐興非一南望鹿門山歸來恨相失

晚泊潯陽望廬峯作

掛席幾千里名山都未逢泊舟潯陽郭始見香鑪峯嘗讀逺公傳永懷塵外蹤東林精舍在日暮但聞鐘

同張明府淸鏡嘆

妾有盤龍鏡淸光常晝發自從生塵埃有若霧中月愁來試取照坐嘆生白髮寄語邊塞人如何久離別

宿終南翠微寺空上人房

翠微終南裏雨後宜返照閉關久沈防杖防一遊眺遂造幽人室始知靜者妙儒道𨿽異門雲林頗同調兩心喜相得畢景共談笑暝還髙窻眠時見逺山燒緬懷赤城標更憶臨海嶠風泉有淸音何必蘇門嘯

送友人之京

君登靑雲去予望靑山歸雲山從此別淚濕薜蘿衣

京還畱別新丰諸官

吾道懵所適驅車還向東主人開舊館畱客醉新丰樹繞溫泉緑塵昏晚日紅拂衣從此去髙步躡華嵩

江上別流人

以我越鄕客逢君謫居者分飛黃鶴樓流落蒼梧野驛騎尋云去孤防沿澑下不知從此分還何時把

上巳日洛中寄王山人迥

卜洛成周地浮杯上已筵鬭雞寒食下走馬射堂前垂栁金堤合平沙翠幕連不知王逸少何處防羣賢

秋登萬山寄張五儃

北山白雲裏隠者自怡悅相望試登髙心隨鳥飛滅愁因薄暮起興是淸秋發時見歸村人沙平渡頭歇天邊樹若薺江畔洲如月何當載酒來共醉重陽節

夜歸鹿門寺歌

山寺鳴鐘晝已昏漁梁渡頭爭渡喧人隨沙路向江村予亦乘舟歸鹿門鹿門月照開煙樹忽到龎公棲隠處嵓扉松徑長寂寥惟有幽人夜來去

與諸子登峴山作

人事有代謝往來成古今江山畱勝迹我輩復登臨水落漁梁淺天寒夢澤深羊公碑尙在讀罷淚沾襟

赴京途中遇雪

迢遞秦京道蒼茫嵗暮天窮陰連晦朔積雪滿山川落雁迷沙渚饑烏噪野田客愁空佇立不見有人煙

宿建徳江

移舟泊滄渚日暮客愁新野曠天低樹江淸月近人

萬山潭作

垂釣坐磐石水淸心自閒魚遊潭樹下猿掛島藤間神女昔解佩傳聞於此山求之不可得沿月櫂歌還

春中喜王九相尋

二月湖水淸家家春鳥鳴林花掃更落徑艸蹋還生酒伴來相命開尊共解酲當杯已入手歌妓莫停聲

途中遇晴

已失巴陵雨猶逢蜀阪泥天開斜景徧山出晚云低余濕仍霑艸殘流尙入溪今宵有明月鄕思逺淒淒

送從弟邕落第東遊防稽

疾風吹徵帆倐爾向空沒千里去俄頃三江坐超忽向來共歡娛日夕成楚越落羽更分飛誰能不驚骨

和張丞相春朝對雪

迎气當春立承恩喜雪來潤從河漢下花逼艷陽開不覩丰年瑞安知爕理才撒鹽如可擬願糝和羮梅

唐百家詩選卷一

欽定四庫全書

唐百家詩選卷二

宋王安石編

髙適上六十首

淇上酬薛三據兼寄郭主簿

自從別京華我心乃蕭索十年守章句萬事空寥落北上登薊門茫茫見沙漠倚劍對風塵慨然思衛霍拂衣去燕趙驅馬悵不樂天長滄州路日暮邯鄲郭酒肆或淹畱魚潭屢棲泊獨行備艱險所見窮善惡永願拯蒭蕘孰辭幹鼎鑊皇情念淳古時俗何浮薄理道資任賢安人在求瘼故交負靈奇逸气包謇諤隠軫經濟具縱橫建安作才望忽先鳴風期無宿諾飄颻勞州縣迢遞限言謔東馳渺貝丘西顧彌虢略淇水徒自流浮雲不堪托吾謀適可用天路豈寥廓不然買山田一身與耕鑿且欲同鷦鷯焉能志鴻鵠

途中酬李少府贈別之作

西上逢節換東徵私自憐故人今臥疾欲別還畱連舉酒臨南軒夕陽滿中筵寜知江上興乃在河梁偏行李多光輝札翰忽相鮮誰謂嵗月晚交情尙貞堅終嗟州縣勞官謗復迍邅𨿽負忠信美其如方寸懸連帥扇淸風千里猶眼前曽是趨藻鏡不應翻棄捐日來知自彊風气殊未痊可以加藥物胡爲輙憂煎驅馬出大梁原野一悠然栁色感行客云陰愁逺天皇明燭幽遐徳澤普昭宣鵷鴻列霄漢鷰雀何翩翩余亦愜所從漁樵十二年種漆園裏鑿井盧門邊去去勿重陳生涯難勉旃或期遇春事與爾復周旋投報空回首狂歌謝比肩

東平路中遇水

天災自古有昬墊彌今秋霖霔溢川源澒洞涵田疇指途適汶陽掛席經蘆洲永望齊魯郊白雲何悠悠旁沿鉅野澤大水縱橫流虫蛇擁獨樹麋鹿奔行舟稼穡隨波瀾西成不可求室居相枕籍蛙黽聲啾啾仍憐穴蟻漂益羨云禽遊農人無倚著野老生殷憂聖主多深仁廟堂運良籌倉廩終爾給田租應罷收我心何郁陶徵旅亦悲愁縱橫濟時防誰肯論吾謀

畱別洛下諸公兼贈鄭三韋九

憶昨相逢論久要顧君哂我輕常調羇旅𨿽同白社遊詩書比作靑雲料蹇步蹉跎竟不成年過四十尙躬耕長歌達者杯中物冷笑前人身後名幸逢明盛多招隠髙山大澤徵求盡此時也得辭漁樵靑袍裹身荷聖朝牛犁釣竿不復見縣人邑吏來相邀逺路鳴蟬秋興發華堂美酒離憂消不知何時更攜手應念玆辰去折腰

封丘作

我本漁樵孟諸野一生自是悠悠者乍可狂歌艸澤中寜堪作吏風塵下秪言小邑無所爲公門百事皆有期拜迎官長心欲破鞭撻黎庶令人悲悲來向家問妻子舉家盡笑今如此生事應須南畝田世情付與東流水夢想舊山安在哉爲衘君命日遲回乃知梅福徒爲爾轉憶陶潛歸去來

贈別韋參軍

二十辭書劍西遊長安城舉頭望君門屈指取公卿國風沖融邁三五朝廷歡樂彌寰宇白璧皆言賜近臣布衣不得幹明主歸來洛陽無負郭東過梁宋非吾土兔苑爲農嵗不登雁池垂釣心長苦世人向我同眾人惟君於我翻相親且喜百年有交態未曽一日辭家貧彈棋擊築白日晚縱酒髙歌楊栁春歡娛未盡分散去使我惆悵驚心神終當不作兒女別臨岐涕泗沾衣巾

九月九日酬顏少府

檐前白日應可惜籬下黃花爲誰有行子迎霜未授衣主人得錢始沽酒蘇秦顦顇時多厭蔡澤棲遑世看丑縱使登髙秪斷腸不如獨坐空搔首

送李少府貶峽中王少府貶長沙

嗟君此別意何如駐馬銜杯問謫居巫峽啼猿數行淚衡陽歸雁幾封書靑楓江上秋天逺白帝城邊古木疎聖代卽今多雨露暫時分手莫躊躇

平臺夜遇李景參有別

離憂忽浩然防馬對秋天孟諸薄暮涼風起歸客相逢渡睢水昨時攜手已十年明日分途各千里嵗物蕭條滿路岐此行浩蕩令人悲家貧羨爾有微祿欲往從之何所之

別晉處士

有人家住淸河源渡河問我遊梁園手持道經注已畢心知內篇口不言盧門十年見秋艸此心惆悵誰能道知已從來不易知慕君爲人與君好別時九月桑葉疎出門千里行無車愛君且欲君先達今日求賢早上書

送別

昨夜離心正郁陶三更白露西風髙螢飛木落何淅瀝此時夢見西歸客曉鐘寥亮三四聲東鄰嘶馬使人驚攬衣出戶一相送惟見歸云縱復橫

燕歌行【並序】

開元二十六年有從元戎出塞而還者作燕歌行以示適感徵戍之事因而和焉

漢家煙塵在東北漢將辭家破殘賊男兒本自重橫行天子非常賜顏色摐金伐鼓下楡關旌斾逶迆碣石間校尉羽書飛瀚海單於獵火照狼山山川蕭條極邊土胡騎憑陵雜風雨戰士軍前半死生美人帳下猶歌舞大漠窮秋艸木腓孤城落日鬭兵稀身當恩遇常輕敵力盡關山未解圍鐵衣逺戍辛勤久玉筯應啼別離後少婦城南欲斷腸徵人塞北空回首邊庭飄颻那可度絕域蒼茫何所有殺气三時作陣云寒聲一夜傳刁鬥相看白刃血紛紛死節從來豈顧勲君不見沙場徵戰苦至今猶憶李將軍

古大梁行

古城蒼茫多荊榛驅馬荒城愁殺人魏王宮館盡禾黍信陵賓客隨灰塵憶昔雄都舊朝市軒車照耀歌鐘起軍容帶甲三十萬國步連營一千里全盛須臾那可論髙臺曲池無復存遺墟但有狐貍窟古地空餘艸木根暮天搖落傷懷抱倚劍悲歌對秋艸俠客猶傳朱亥名行人尙識夷門道白璧黃金萬戶侯寶刀駿馬塡山丘年代淒涼不可問往來惟有水東流

行路難

君不見富家翁舊時貧賤誰比數一朝金多結豪貴萬事勝人健如虎子孫成行滿眼前妻能管弦妾歌舞自矜一身忽如此卻笑旁人獨愁苦東鄰少年安所如席門窮巷出無車有才不肻學干謁何用年年空讀書

邯鄲少年行

邯鄲城南遊俠子自矜生長邯鄲裏千場縱博家仍富幾處報讐身不死宅中歌笑日紛紛門外車馬常如雲未知肝膽向誰是令人卻憶平原君君不見卽今交態薄黃金用盡還疎索以玆感嘆辭舊遊更於時事無所求且與少年飲美酒往來射獵西山頭

薊門行五首

邊城十一月雨雪亂霏霏元戎號令嚴人馬亦輕肥羌胡無盡日徵戰幾時歸

幽州多騎射結髮重橫行一朝事將軍出入有聲名紛紛獵秋艸相向角弓鳴

黯黯長城外日沒更煙塵胡騎𨿽憑陵漢兵不顧身古樹滿空塞黃雲愁殺人

薊門逢故老獨立思氛氳一身旣零丁頭髮白紛紛勲庸今已矣不識霍將軍

漢家能用武開拓窮異域戍卒厭糟糠降胡重衣食關亭試一望吾欲淚沾臆

營州歌

營州少年厭原野皮裘防茸獵城下虜酒千杯不醉人胡兒十嵗能騎馬

魯郡途中

誰謂嵩潁客遂經鄒魯鄕前臨少昊墟始覺東防長獨行豈吾心懷古激中腸聖人久已矣遊夏遙相望徘徊野澤間左右多悲傷日出見闕裏川平知汶陽弱冠負髙節十年思自彊終當不得意去去任行藏

酬鴻臚裴主簿雨後北樓見贈之作

暮霞照新晴歸云猶相逐有懷晨昏暇想見登眺目問禮侍彤襜題詩訪茅屋髙樓多古今陳事滿陵谷地久微子封臺余孝王築徘徊顧霄漢豁達俯川陸逺水對秋城長天向喬木公門何淸靜列防森已肅不嘆攜手稀常思著鞭速終當拂羽翰輕舉隨鴻鵠

宋中遇林慮楊十七山人因而有別

昔予涉漳水驅車行鄴西遙見林慮山蒼蒼戞天倪邂逅逢爾曹說君彼嵓棲蘿徑垂野蔓石房倚云梯秋韭一何靑藥苗數百畦栗林隘谷口栝木森回谿耕耘有山田紡績有山妻人生但如此寜事組與珪誰謂逺相訪曩情常不迷檐前舉醇醪竈下烹只雞朔風忽振蕩昨夜寒螿啼遊子益思歸罷琴傷解攜出門盡原野白日黯已低始驚道路難終恨言笑暌因聲謝岑壑嵗暮一攀躋

送馮判官

碣石遼西地漁陽薊北天關山惟一道雨雪盡三邊才子方爲客將軍正愛賢遙知幕府下書記日翩翩

酬龐十兵曹

憶昔遊京華自言生羽翼懷書訪知已末路空相識許國不成名還家有慙色托身從畎畝浪迹初自得雨澤感天時耕耘忘帝力同人洛陽至問我睢水北遂爾欵津涯淨然見胸臆髙談懸物象逸韻投翰墨別岸迥無垠海鶴鳴不息梁城多古意攜手共淒惻懷賢想鄒枚登髙思荊棘世情惡疵賤之子憐孤直酬贈感並深離憂豈終極

漣上酬王秀才

飄颻經逺道客思滿窮秋浩蕩對長漣君行殊未休﨑嶇山海側想象無前儔誰謂照乘珠忽然欲暗投東路方蕭條楚歌復悲愁暮防使人感去鳥兼離憂行矣當自愛壯心莫悠悠予亦從此辭異鄕難久畱贈言豈終極愼勿滯滄洲

東平畱贈狄司馬【曽與田安西充判官】

古人無宿諾玆道未爲難萬里赴知已一言誠可嘆馬蹄經月窟劍術指樓蘭地出北庭盡城臨西海寒森然瞻武庫則是弄儒翰入幕綰銀綬乘軺兼鐵冠練兵日精鋭殺敵無遺殘獻防見天子論功俘可汗激昻丹墀下顧盼靑雲端誰謂縱橫防翻爲權勢幹將軍旣坎使者亦辛酸耿介挹三事羇離從一官知君不得意他日防鵬摶

餞宋八充彭中丞判官之嶺外

覩君濟時略使我气塡膺長防竟不用髙才徒見稱一朝知已達累日詔書徵羽翮忽然動風飈誰敢陵舉鞭趨嶺嶂屈指冒炎蒸北雁送馳驛南人思飲冰彼邦本倔彊習俗多驕矜翠羽幹平法黃金撓直繩若將除害馬愼勿信蒼蠅魑魅寜無患忠貞適有憑猿啼山不斷鳶跕路難登海岸出交趾江城連始興繡衣當節制幕府盛威稜勿憚九疑險須令百越澄立談多感激行李卽嚴凝離別胡爲者雲霄遲爾升

同羣公題鄭少府田家【此公昔任白馬尉今寄住滑臺】

鄭侯應棲遑五十頭盡白昔爲南昌尉今作東郡客與語多逺心論交知損益秋林旣淸曠窮巷空淅瀝蝶舞園更閒雞鳴日云夕男兒未稱意其道固無適勸君且杜門勿嫌人事隔

同顏六少府旅居秋中之作

傳君昨夜悵然悲獨坐深齋落木時逸气舊來淩燕雀髙才何得混妍蚩迹勞黃綬人多嘆心在靑雲世莫知不是鬼神無正直從來州縣有瑕玼

酬裴秀才

男兒貴得意何必相知早飄蕩與物華蹉跎覺身老長卿無產業季子慙妻嫂此事難重陳未於眾人道宋中送族侄式顏時張大夫貶括州使人召式顏遂有此作

大夫擊東胡胡塵不敢起胡人山下哭胡馬海邊死部曲盡封侯輿臺亦朱紫當時有勲績末路遭讒毀轉斾燕趙間剖符括蒼裏弟兄莫相見親族逺枌梓不攺靑雲心仍招布衣士平生懷感激本欲候知已去矣難重陳飄颻自玆始遊梁且未愜適越今何以鄕山西北愁竹箭東南美崢嶸縉雲外蒼茫萬餘里猿鳥亂啾啾朝昏孰云已登臨多瘴癘動息在風水𨿽有賢主人終爲客行子我攜一尊酒滿酌聊勸爾與爾惟一言家聲勿淪滓

淇上送韋司倉往滑臺

飲酒莫辭醉醉多適不愁孰知非逺別終念對新秋滑臺門外見淇水眼前流君去應回首風波滿渡頭

別魏八

更沽淇上酒還泛驛前舟爲惜故人去復憐嘶馬愁雲山行處合風雨興中秋此路無知已明珠莫暗投

宋中三首

逍遙漆園吏防沒不知年世事浮雲外閒居大道邊古來同一馬今我亦忘筌

登髙臨舊國懷防對窮秋落日鴻雁度寒城砧杵愁昔賢不復有行矣莫淹畱

閼伯去已逺髙丘臨道傍人皆有兄弟獨爾爲參商終古猶如此而今安可量

自淇涉黃河

朝從北岸來泊船南河滸試共野人言深覺農夫苦去秋𨿽薄熟今夏猶未雨耕耘日劬勞租稅兼舄鹵園蔬空寥落薄產不足數尙有獻芹心無因見明主

和崔二少府登楚邱城作

故人亦不遇異縣久棲托辛勤失路意感嘆登樓作淸晨眺原野獨立窮寥廓雲散芒碭山水還睢陽郭繞梁卽襟帶封衛多漂泊事古悲城池年丰愛墟落相逢俱未展攜手空蕭索何意千里心仍求百金諾公侯皆我輩動用在謀略聖心思賢才朅來刈葵藿

同朱五題盧使君義井

髙義惟良牧深仁自下車寜知鑿井處還是飲冰餘地卽泉源久人當汲引初體淸能鑑物色淡每含虛上善滋來往中和浹裏閭濟時應未竭懷惠復何如

哭單父梁九少府

開篋淚沾臆見君前日書夜臺今寂寞猶是子云居疇昔探靈奇登臨賦山水同舟南楚下望月西江裏契闊多別離綢繆到生死九原卽何處萬事皆如昨晉山徒嵯峨斯人已寂寞常時祿且薄沒後家復貧妻子在逺道弟兄無一人十上多苦心一官恆自哂靑雲將可致白日忽先盡惟有身後名空畱無逺近

送柴司戶充劉卿判官之嶺外

嶺外資雄鎭朝端寵節旄月卿臨幕府星使出詞曹海對羊城闊山連象郡髙風霜驅瘴癘忠信涉波濤別恨隨流水交情脫寶刀有才無不適行矣莫徒勞

雜言賦得還山吟送沈山人

還山吟天髙日暮寒山深送君還山識君心人生老大須恣意看君解作一生事山間偃仰無不至石泉淙淙若風雨松花桂子常滿地賣藥囊中應有錢還山服藥又長年白雲勸盡杯中物明月相隨何處眠眠時憶問醒時事夢魂可以長周旋

酬岑二十秋夜見贈之什

舍下蛩亂鳴居然自蕭索緬懷髙秋興忽枉淸夜作感物我心勞涼風驚二毛池空菡萏死月出梧桐髙如何異鄕縣復得交才彥汨沒嗟後時蹉跎恥相見箕山別來後魏闕誰不戀獨有江海心悠然未嘗倦

苦雪

二月猶北風天陰雪防防寥落一室中悵然慙百齡苦愁正如此門栁復靑靑

李雲南徵蠻【並序】

天寶十一載有詔伐西南夷丞相楊公兼節制之寄乃奏前雲南太守李宓涉海自交趾擊之道路艱難往復數萬里蓋百王之所未通也十二載四月至於長安君子是以知廟堂使能而李公效節餘忝斯人之舊因賦是詩

聖人赫斯怒詔伐西南戎肅穆廟堂上深沈節制雄遂令感激士得建非常功料死不料敵顧恩寜顧終鼓行天海外轉戰蠻夷中梯巘近髙鳥穿林經毒虫鬼門無歸客北戶多南風蜂蠆隔萬里風雲隨九攻長驅大浪破急擊羣山空餉道忽已逺縣軍垂欲窮精誠動白日憤薄連蒼穹野處掘田防晡餐兼僮收兵列亭堠拓地彌西東臨事恥苟免履危能飭躬將星獨照耀邊色何溟蒙瀘水夜可涉交州今始通歸來長安道召見甘泉宮防藺若未死孫吳知暗同相逢論意气慷慨謝深衷

登百丈峯

朝登百丈峯遙望燕支道漢壘靑冥冥胡天白如掃憶昔霍將軍連年此徵討匈奴終不滅寒山徒艸艸惟見鴻雁飛令人傷懷抱

送渾將軍出塞

將軍族貴兵且彊漢家已是渾邪王子孫相承在朝野至今部曲燕支下控盡用陰山兒臨陣常騎大宛馬銀鞭玉勒繡蝥弧毎逐嫖姚破骨都李廣從來先將士衛靑未肻學孫吳傳有沙塲千萬騎昨日邊庭羽書至城頭畫角三四聲匣裏寶刀晝夜鳴意气能甘萬里去辛勤動作一年行黃雲白艸無前後朝建旌旗夕刁鬥塞下應多俠少年關西不見春楊栁從軍借問所從誰擊劍酣歌當此時逺別無輕繞朝防平戎早寄仲宣詞

寄宿田家

田家老翁住東陂說道平生隠在玆鬢白未曽記日月山靑毎到識春時門前種栁深成巷野谷流泉添入池牛壯日耕十畝地人閒常掃一茅茨客來滿酌淸罇酒感興平吟才子詩嵓際窟中藏鼴防潭邊竹裏隠鸕鷀林稀落日行人少醉後無心怯路岐今夜只應還寄宿明朝拂曉與君辭

酬司空少府

飄颻未得意感激與誰論昨日偶夫子乃欣吾道存江山滿詞賦札翰起涼溫吾見風雅作人知徳業尊驚飈蕩萬木秋气屯髙原燕趙何蒼茫鴻雁來翩翻此時與君別握手欲無言

同衛八題陸少府書齋

知君薄州縣好靜無冬春散帙至棲鳥明燈畱故人深房臘酒熟髙院梅花新若是周旋地當令風義親

同羣公題張處士菜園

耕地桑柘間地肥菜常熟爲問葵藿資何如廟堂肉

同羣公出獵海上

畋獵自古昔況伊心賞俱偶與羣公遊曠然出平蕪曽陰漲溟海殺气窮幽都鷹隼何翩翩馳驟相傳呼豺狼榛莽麋鹿罹艱虞髙鳥下騂弓困獸鬭匹夫塵驚大澤晦火燎深林枯失之有餘恨獲者無全軀咄彼工拙間恨非指蹤徒猶懷老氏訓感嘆此歡娛

魯西至東平四首

南圖適不就東走豈吾心索索涼風動行行秋水深蟬鳴木葉落玆夕更愁霖

昨時好書防動欲幹王公今日無成事依依親老農扁舟向何處吾愛汶陽中

淸曠涼夜月飄颻孤客舟渺然風波上獨夢前山秋秋到復搖落空令行者愁

沙岸泊不定石橋水橫流問津見魯俗懷古傷家丘寥落千嵗後空傳褒聖侯

別韋五

徒然酌杯酒不覺散人愁相識仍逺別欲歸翻旅遊夏云滿郊甸明月照河洲莫恨徵途逺東看漳水流

唐百家詩選卷二

欽定四庫全書

唐百家詩選卷三

宋王安石編

髙適下十二首

自淇涉黃河四首

川上恆極目世情今似閒去防帶落日徵路隨長山親友若雲霄可望不可攀於玆任所愜浩蕩風波間亂流自玆始倚楫時一望遙見楚漢城崔嵬髙山上天道昔未測人心無所向屠釣稱王侯龍蛇爭霸王緬懷多殺戮顧此增慘愴聖代休甲兵吾其得閒放

野人盡白頭與我忽相訪手持靑竹竿日暮淇水上𨿽老美容色𨿽貧若閒放約莫三十年中心無所向朝景入平川川長復垂栁遙看魏公墓突兀前山後憶昔大業中羣雄各奔走伊人何電邁獨立風塵首傳檄舉敖倉擁兵屯洛口連營一百萬六合如可有方項終比肩亂隋將假手力爭固難恃驕戰曷能久若使學蕭曹功名當不朽

宋中四首

梁王昔全盛賓客復多才悠悠一千年陳迹惟髙臺寂寞向秋艸悲風千里來

出門望終古獨立悲且歌憶昔魯仲尼棲棲此經過眾人不可向伐樹將如何

朝臨孟諸上忽見芒碭間赤帝終巳矣白雲長不還時淸更何有禾黍徧空山

梁苑白日暮梁山秋艸時君王不可見修竹令人悲九月桑葉盡寒風吹樹枝

宓公琴臺詩【並序】

甲子嵗適登子賤琴臺賦三首首章懷宓公之徳千祀不朽次章美太守李公能嗣子賤之政再造琴堂末章美邑宰崔公能繼子賤之理

宓子昔爲政鳴琴登此臺琴和人亦閒千祀稱其才臨眺忽淒愴人琴安在哉悠悠此天壤空有頌聲來邦伯感遺事慨然建琴堂乃知靜者心千載猶相望入室想其人出門何茫茫惟見白雲合東臨鄒魯鄕皤皤邑中老自言邑中理何必升君堂然後知君美開門無犬吠早臥常宴起昔人不忍欺今我還復爾

贈別沈四山人

沈侯未可測其況信浮沈十載常獨坐幾人知此心乘舟蹈滄海買劍投黃金世務不足煩有田西山岑我來遇知已遂得開神襟何意閫閾間沛然江海深疾風捲秋樹濮上多鳴砧耿耿尊酒前聨雁飛愁陰平生重離別感激對孤琴

岑參上五十首【文本之曽孫天寶初登進士第由庫部郎中出嘉州刺史卒】巴南舟中夜書事

渡口欲黃昏歸人爭渡喧近鐘淸野寺逺火防江村見雁思鄕信聞猿積淚痕孤舟萬里夜秋月不堪論

靑山峽口泊舟懷狄侍禦

峽口秋水壯沙邊且停橈奔濤振石壁峯勢如動搖九月蘆花新彌令客心焦誰念在江島故人滿天朝無處豁心胸憂來醉能銷往來巴山道三見秋艸凋狄生新相知才調陵雲霄賦詩坼造化入幕生風飈把筆判甲兵戰士不敢驕皆云梁公後遇鼎還能調一別倐經時音塵殊寂寥何當見夫子不嘆鄕關遙

送王大昌齡赴江寜

對酒寂不語悵然愁送君明時未得用白首徒工文澤國從一官滄波幾千里羣公滿天闕獨去過淮水舊家富春渚常憶臥江樓自聞君欲行頻夢南徐州窮巷獨閉門寒燈靜深屋北風吹微雪抱被肯同宿君行到京口正是桃花時舟中饒孤興湖上多新詩潛虯且深蟠黃鵠舉未晚惜君靑雲器努力加餐飯

臨河縣客捨呈狄明府兄畱題縣南樓

鳯陽城南雪正飛黎陽渡頭人未歸河邊酒家堪寄宿主人小女能縫衣故人髙臥黎陽縣一別三年不相見邑中雨雪偏著時隔河東郡人遙羨鄴都惟見古時丘漳水還如舊日流城上望鄕應不見朝來好是嬾登樓

送楊子

鬥酒渭城邊壚頭耐醉眠棃花千樹雪楊葉萬條煙惜別添壺酒臨岐贈馬鞭看君潁上去新月到家圎

送蓋孺卿落第歸濟州

獻賦頭欲白還家衣已穿羞過灞陵樹歸種汶陽田客舍少鄕信牀頭無酒錢聖朝徒側席濟上獨遺賢

宿太白東溪李老捨寄弟侄

渭上秋雨過北風何騷騷天晴諸山出太白峯最髙主人東溪老兩耳生長毫逺近知百嵗子孫皆二毛中庭井欄上一架獼猴桃石泉飯香粳酒甕新開糟愛玆田中趣始悟世上勞我行有勝事書此寄爾曹

送張郎中赴隴右覲省卿公【時卿公充節度畱後】

中郎鳯一毛世上獨英豪弱冠已銀印出身惟寶刀還家卿月迥度隴將星髙幕下多相識邊書醉嬾操

登古鄴城

下馬登鄴城空城復何見東風吹野火日暮飛雲電城隅南對望陵臺漳水東流不復回武帝宮中人去盡年年春色爲誰來

送許子擢第歸江寜拜親因寄王大昌齡

建業控京口金陵欵滄溟君家臨秦淮傍對石頭城十年自勤學一鼓遊上京靑春登甲科動地聞香名解榻皆五侯結交盡時英六月槐花飛忽思蒓菜羮跨馬出國門丹陽返柴荊楚云引歸防淮水浮客程到家拜親時入門有光榮鄕人盡來賀置酒相邀迎閒眺因登樓醉眠湖上亭月從海門出照見茅山靑昔爲帝王州今幸天地平五朝變人世千載空江聲元告靈符丹洞獲其銘皇帝受玉冊羣臣羅天庭喜气薄太陽祥光徹窅防奔走朝萬國崩騰集百靈王兄尙謫宦屢見秋云生孤城帶後湖心與湖水淸一縣無諍辭有時開道經黃鶴垂兩翅徘徊悲且鳴相思不可見空望牛女星武威送劉單判官赴安西行營便呈髙開府

熱海亙鐵門火山赫金方白艸磨天涯胡沙莽茫茫夫子佐戎幕其鋒利如霜中嵗學兵符不能守文章功業須及時立身有行藏男兒感忠義萬里忘越鄕孟夏邊候遲胡國艸未長馬疾過飛鳥天窮超夕陽都護新出師五月發軍裝甲兵二百萬錯落金光揚掲旗拂昆侖伐鼓震蒲昌太白引官庫天威臨大荒西望云似蛇戎夷知喪亡渾驅大宛馬系取樓蘭王曽到交河城風土斷人腸塞驛逺如防邊烽互相望赤亭多飄風鼓怒不可當有時無人行沙石亂飄颺夜靜天蕭條鬼哭夾道傍地上多髑髏皆是古戰塲置酒髙館夕邊城月蒼蒼軍中宰肥牛堂上羅羽觴紅淚金燭盤嬌歌艷新籹望君仰靑防短翮難可翔蒼然西郊道握手何慨慷

玉門關蓋將軍歌

蓋將軍眞丈夫行年三十執金吾身長七尺頗有須玉門關城迥且孤黃沙萬里百艸枯南鄰犬戎北接胡將軍到來備不虞五千甲士膽力麤軍中無事但歡娛暖屋繡簾紅地鑪織成壁衣花毺燈前侍婢防玉壺金鐺亂防野駞酥紫紱金章左右趨問著卽是蒼頭奴美人一雙閒且都朱唇翠眉暎明矑淸歌一曲世所無今日喜聞鳯將雛可憐絕勝秦羅敷使君五馬謾踟躕野艸繡窠紫羅襦紅牙鏤馬對樗蒲玉盤纎手摋作盧眾中誇道不曽輸櫪上昻昻皆駿駒桃花叱撥價最殊騎將獵向城南隅臘日射殺千年狐我來塞外按邊儲爲君取醉酒剰酤醉爭酒盞相喧呼卻憶咸陽舊酒徒

天山雪送蕭沼歸京

天山有雪常不開千峯萬嶺雪崔嵬北風夜捲赤亭口一夜天山雪更厚能兼漢月照銀山復逐胡風過鐵關交河城邊飛鳥絕輪臺路上馬蹄滑晻澹寒氛萬里凝防幹陰崖千丈冰將軍狐裘臥不暖都護寶刀凍欲斷正是天山雪下時送君走馬歸京師客中何以贈君別惟有靑靑松樹枝

涼州館中與諸判官夜集

彎彎月出掛城頭城頭月出照涼州涼州七城十萬家胡人半解彈琵琶琵琶一曲腸堪斷風蕭蕭兮夜漫漫河西幕中多故人故人別來三五春花門樓前見秋艸豈能貧賤相看老一年大笑能幾回鬥酒相逢須醉倒

初過隴山途中呈宇文判官

一驛過一驛驛騎如星流平明發咸陽暮及隴山頭隴水不可聽嗚咽令人愁沙塵撲馬汗霧露凝貂裘西來誰家子自道新封侯前月發安西路上無停畱都防猶未到來時在西州十日過砂磧終朝風不休馬走碎石中四蹄皆血流萬里奉王事一身無所求也知塞垣苦豈爲妻子謀山口月欲出先照關城樓谿流與松風靜夜相颼飅別家賴歸夢山塞多離憂與子且攜手不愁前路修

燉煌太守後庭歌

燉煌太守才且賢郡中無事髙枕眠太守到來山出泉黃砂磧里人種田燉煌耆老鬢皓然願畱太守更五年城頭月出星滿天曲房置酒張錦筵美人紅籹色正鮮側垂髙髻揷金鈿醉坐藏鉤紅燭前不知鉤在若个邊爲君手把瑚鞭射得半段黃金錢此中樂事亦已偏

送祁樂歸河東

祁樂後來秀挺身出河東往年詣驪山獻賦溫泉宮天子不召見揮鞭遂從戎前月還長安囊中金已空有時忽乘興畫出江上峯牀頭蒼梧云簾下天臺松忽如髙堂上颯颯生淸風五月火雲屯气燒天地紅鳥且不敢飛子行如轉蓬少華與首陽隔河勢爭雄新月河上出淸光滿關中置酒灞亭別髙歌披心胸君到故山時爲謝吾老翁

送郭乂

地上靑艸出經冬今始歸博陵無近信猶未換春衣憐汝不忍別送汝上酒樓初行莫早發且宿灞橋頭功名須及早嵗月莫虛擲早年已攻詩近日兼注易何時過東洛早晚渡盟津朝歌城邊栁嚲地邯鄲道上花撲人去年四月初我正在河朔曽上君家縣北樓樓上分明見恆嶽中山明府待君來須計行程及早回到家速覓長安使待汝書封我自開

安西館中思長安

家在日出處朝來喜東風風從帝鄕來異鄕家信通絕域地欲盡孤城天遂窮彌年但走馬終日隨飄蓬寂寞不得意辛勤方在公胡塵淨古塞兵气屯邊空鄕路眇天外歸期如夢中遙憑長房術爲縮天山東

送魏四落第還都

東歸不得意客捨戴勝鳴臘酒飲未盡春衫縫已成長安栁枝春欲來洛陽梨花在前開魏侯池館今尙在猶有太師歌舞臺君家盛徳豈徒然時人注意在吾賢莫令別後無佳句秪向壚頭空醉眼

喜韓樽相過

三月灞陵春已老故人相逢耐醉倒甕頭春酒黃花脂祿米秪充酤酒資長安城中足年少獨共韓侯開口笑桃花防地紅班班有酒畱君且莫還與君兄弟日攜手世上虛名好是閒

送張子尉南海

不擇南州尉髙堂有老親縣樓重蜃气邑裏雜鮫人海暗三山雨江明五嶺春此鄕多寶玉愼莫厭淸貧

澧頭送蔣侯

君住澧水北我家澧水西兩鄕見喬木五里聞鳴雞飲酒溪雨過彈碁山月低徒開蔣生逕爾去誰相攜

滻水東店送唐子歸嵩陽

野店臨官路重城壓禦堤山開灞水北雨過杜陵西歸夢秋能作【音佐】鄕書醉嬾題橋回忽不見徵馬尙聞嘶

南樓送衛馮【得歸字】

近縣多來客似君誠亦希南樓取涼好便送故人歸鳥向望中滅雨侵晴處飛應須乘月去且爲解徵衣

送宇文舍人出宰元城【得陽字】

雙鳬出未央千里過河陽馬帶新行色衣聞舊禦香縣花迎墨綬關栁拂銅章別後能爲政相思淇水長

贈酒泉韓太守

太守有能政遙聞如古人俸錢盡供客家計常淸貧酒泉西望玉關道千山萬磧皆白艸辭君走馬歸長安憶君倐忽令人老

餞李郎尉武康

潘郎腰綬新霅上縣花春山色低官舍湖光映吏人不須嫌邑小莫卽恥家貧更作東徵賦知君有老親

過酒泉憶杜陵別業

昨日宿祁連今朝過酒泉黃沙西際海白艸北連天愁裏難銷日歸期尙隔年陽關萬里夢知處杜陵田武威春暮聞宇文判官安西使還已到晉昌

片雨過城頭黃鸝上戍樓塞花飄客淚邊栁掛鄕愁白髮悲明鏡靑春換敝裘君從萬里使聞已到州

宿鐵關西館

馬汗蹋成泥朝馳幾萬蹄雪中行地角火處宿天倪塞迥心常怯鄕遙夢亦迷那知故園月也到鐵關西

題苜蓿峯寄家人

苜蓿峯邊逢立春胡蘆河上淚沾巾閨中只是空相憶不見沙場愁殺人

玉關寄長安李主簿

去去長安萬里餘故人何惜一行書玉關西望腸堪斷況復明朝是嵗除

逢入京使

故園東望路漫漫雙袖龍鐘淚不幹馬上相逢無紙筆憑君傳語報平安

暮秋山行

疲馬臥長阪夕陽下通津山風吹空林颯颯如有人蒼旻霽涼雨石路無飛塵千念集暮節萬籟悲蕭辰鶗鴂昨夜鳴蕙艸色已陳況在逺行客自然多苦辛

函谷關歌送劉評事使關西

君不見函谷關崩城毀壁至今在樹根艸蔓遮古道空谷千年長不攺寂寞無人空舊山聖朝無外不須關白馬公孫何處去靑牛老人更不還蒼苔白骨空滿地月與古時長相似野花不省見行人山鳥何曽識關吏故人方乘使者車吾知郭丹卻不如請君時懷關外客行到關西多寄書

衛尙書赤驃馬歌

君家赤驃畫不得一團旋風桃花色紅纓紫鞚瑚鞭玉鞍錦韀黃金勒請君鞁出看君騎尾長窣地如紅絲自矜諸馬皆不及卻憶百金新買時香街紫陌鳯城內行人見者誰不愛揚鞭驟急白汗流弄影行驕碧蹄碎紫髯胡雛金翦刀平明翦出三髙櫪上看時獨意气眾中牽出偏雄豪騎將獵向南山口城南狐兔不復有艸頭一防疾如飛卻使蒼鷹翻向後憶昨看君朝未央鳴珂擁蓋滿路香始知邊將眞富貴可憐人馬相輝光男兒稱意得如此駿馬常鳴北風起待君東去掃胡塵爲君一日行千里

郡齋閒望

負郭無良田屈身徇微祿平生好疎曠何事就羈束幸曽趨丹墀數載侍黃屋故人盡榮寵誰念此幽獨州縣非宿心雲山忻滿目頃來廢章句終日披案牘佐郡竟何成自悲徒碌碌

潼關使院懷王七秀才

王生今才人時輩咸所仰何當見顏色終日勞夢想驅車到關下欲往阻河廣滿目徒春華思君罷心賞開門見太華朝日映髙掌忽覺蓮花峯別來更如長無心顧微祿有意佳獨往不負林中期終當出塵网

宿華陰郭東客捨憶閻防

次捨山郭近解鞍鳴鐘時主人炊新粒行子充夜饑關月生首陽照見華陰祠蒼茫秋山晦蕭瑟寒松悲久從園廬別遂與朋知辭舊壑蘭杜晚歸軒今已遲

田使君美人舞如蓮花北錠歌【此曲本出北同城】

如蓮花舞北錠世人有眼應未見髙堂滿地紅毺試舞一曲天下無此曲胡人傳入漢諸客見之驚且嘆慢臉嬌蛾纎復穠輕羅金縷花蔥籠回裾轉袖若飛雪左錠右錠生旋風琵琶橫和未帀花開山頭黃雲合忽作出塞入塞聲白艸明沙寒颯颯翻身入破如有神前見後見回回新始知諸曲不可比采蓮落梅徒聒耳世人學舞只是舞姿態豈能得如此

衙郡守還

世事何反覆一身難可料頭白翻折腰還家私自笑所嗟無產業妻子嫌不調五斗米畱人東溪憶垂釣

陪使君早春東郊遊眺【得春字】

太守擁朱輪東郊物侯新鶯聲隨坐嘯栁色喚行春谷口云迎馬溪邊水照人郡中叨佐理何幸接芳塵

題虢州西樓

錯料一生事蹉跎今白頭縱橫皆失計妻子也堪羞明主𨿽能棄丹心亦未休愁來無去處只上郡西樓虢州後亭送李判官使赴晉絳【得秋字】

西原驛路掛城頭客散江亭雨未休君去試看汾水上白雲猶似漢時秋

和賈舍人早朝大明宮

雞鳴紫陌曙光寒鶯囀皇州春色防金闕曉鐘開萬戶玉階仙仗擁千官花迎劍佩星初落栁拂旌旗露未幹獨有鳯皇池上客陽春一曲和皆難

行軍詩二首【時扈從在鳯翔】

吾竊悲此生四十幸未老一朝逢世亂終日不自保胡兵奪長安宮殿生野艸傷心五陵樹不見二京道我皇在行軍兵馬日浩浩胡雛尙未滅諸將懇徵討昨聞咸陽敗殺戮淨如掃積屍若丘山流血漲灃滈干戈礙鄕國豺虎滿城堡村落皆無人蕭條空桑棗儒生有長防無處豁懷抱塊然傷時人舉首哭蒼昊

早知逢世亂少小謾讀書悔不學彎弓向東射林胡偶從諫官列謬向丹墀趨未能匡吾君虛作一丈夫撫劍傷世路哀歌泣良圖功業今已遲攬鏡悲白須平生抱忠義不敢私微軀

送許拾遺歸江寜

詔書下靑瑣駟馬還吳洲束帛仍賜衣恩波漲滄流微祿將及親向家非逺遊看君五斗米不謝萬戶侯適出西掖垣如到南徐州歸心望海日鄕夢登江樓大江盤金陵諸山橫石頭楓樹隠茅屋橘林系歸舟種藥疏故畦釣魚垂舊鉤對月京口夕觀濤海門秋天子憐諫官論事不可休早來丹墀下髙駕無淹畱

北庭北樓呈幕中諸公

嘗讀西域傳漢家得輪臺古塞千年空陰山獨崔嵬二庭近西海六月秋風來日暮上北樓殺气凝不開大荒無鳥飛但見白龍塠舊國眇天末歸心日悠哉上將新破胡西郊絕煙埃邊城寂無事撫劍空徘徊幸得趨幕中托身厠羣才早知安邊計未盡平生懷

唐百家詩選卷三

欽定四庫全書

唐百家詩選卷四

宋王安石編

岑參下三十一首

使交河郡【郡在火山腳其地苦熱無雨雪獻封大夫】

奉使按胡俗平明發輪臺暮投交河城火山赤崔嵬九月尙流汗炎風吹沙埃何事陰陽工不遣雨雪來吾君方憂邊分閫資大才昨者新破胡安西兵馬回鐵關控天涯萬里何遼哉煙塵不敢飛白艸空皚皚軍中日無事醉舞傾金罍漢代李將軍微功今可咍

走馬川行奉送出師西行

君不見走馬滄海邊平沙莽莽黃入天輪臺九月風夜吼一川碎石大如斗隨風滿地石亂走匈奴艸黃馬正肥金山西見煙塵飛漢家大將西出師將軍金甲夜不脫半夜軍行戈相撥風頭如刀面如割馬毛帶雪汗气蒸五花連錢旋作冰幕中艸檄硯水凝敵騎聞之應膽懾料知短兵不敢接車師西門佇獻防

熱海行送崔侍禦還京【海中有赤鯉】

側聞陰山胡兒語西頭熱海水如煮海上眾鳥不敢飛中有鯉魚長且肥岸傍靑艸常不歇空中白雲遙旋滅蒸沙爍石燃胡云拂浪炎波煎漢月陰火潛燒天地鑪何事偏烘西一隅勢入月窟侵太白气連赤阪通單於送君一醉天山郭正見夕陽海邊落柏臺霜威寒逼人熱海炎气爲君薄

終南東溪中作

溪水碧於艸潺潺花底流沙平堪濯足石淺不勝舟洗藥朝與暮釣魚春復秋興來從所適還欲向滄洲

酬成少尹駱谷行見呈

聞君行路難惆悵臨長衢豈不憚險艱王程剰相拘憶昨蓬萊宮新授刺史符明主仍賜衣價值千萬餘何幸承命日得與夫子俱攜手出華省連鑣赴長途五馬當路嘶按節投蜀都千巖信縈折一逕何盤紆層冰滑徵輪宻竹礙隼旟深林迷昏旦棧道陵空虛飛雪縮馬毛烈風擘我膚峯攢望天小亭午見日初夜宿月近人朝行雲滿車泉澆石罅坼火入松心枯亞尹同心者風流賢大夫榮祿上及親之官隨板輿髙價振臺閣淸詞出應徐成都春酒香且用俸錢沽浮名何足道海上堪乘桴

韋貟外家花樹歌

今年春似去年好去年人到今年老知人老去不及花可惜落花君莫掃君家兄弟不可當列卿太史尙書郎朝回花底常防客花撲玉缸春酒香

送盧郎中除杭州赴任

罷起郎官艸初分刺史符海云迎過楚江月引歸吳城底濤聲震樓端蜃气孤千家窺驛舫五馬飲春湖栁色供詩用鶯聲送酒須知君望鄕處枉道上姑蘇

趙少尹南亭送鄭侍禦歸東臺【得長字】

江亭酒甕香白面繡衣郎砌冷虫喧座簾疎雨到牀鐘催離興急緩醉歌長關樹應先落隨君滿路霜

過緱山王處士黒石谷隠居

舊居緱山下偏識緱山云處士久不還見云如見君別來餘十秋兵馬日紛紛靑溪開戰塲黒谷屯行軍遂令巢由輩逺逐麋鹿羣獨有南澗水潺湲如昔聞

奉送李太保兼禦史大夫充渭北節度【卽太尉光弼弟】

詔出未央宮登壇近總戎上公周太保副相漢司空弓抱關西月旗翻渭北風弟兄皆許國天地荷成功

送祕書虞校書赴虞鄕丞

花綬傍新關東縣欲春殘書厭科斗舊閣別騏驎虞阪臨官舍條山映吏人看君有知已坦腹向平津

送王七錄事赴虢州

早嵗卽相知嗟君最後時靑雲仍未達白髮欲成絲小店關門樹長河華嶽祠農人吏待莫使馬行遲

送懷州吳別駕

灞上栁枝黃壚頭酒正香春流飲去馬暮雨濕行裝驛路通函谷州城接太行覃懷人總喜別駕得王祥

太白胡僧歌【並序】

太白中峯絕頂有胡僧不知幾百嵗眉長數寸身不制繒帛衣以艸葉常持楞伽經云壁迥絕人迹罕到嘗東峯有鬭虎弱者將死僧杖而解之西湫有毒龍久而爲患僧器而貯之商山趙叟前年采茯苓深入太白偶值此僧訪我而說余恆有獨往之意聞而悅之乃爲歌曰聞有胡僧在太白蘭若去天三百尺一持楞伽入中峯世人難見但聞鐘窗邊錫杖解兩虎牀下鉢盂盛一龍艸衣不鍼亦不綫兩耳垂肩眉覆面此僧年紀那得知手種靑松今十圍心將流水日淸淨身與浮雲無是非商山老人已曽識願一見之何由得山中有僧人不知城裏看山空黛色

靑門歌送東臺張判官

靑門金鏁平旦開城頭日出使車回靑門栁枝正堪折路傍一日幾人別東出靑門路不窮驛樓官樹灞陵東花撲徵衣看似錦云隨去馬色疑驄胡姬酒壚日未午絲繩玉缸酒如乳江頭花落沒馬蹄昨夜防雨花成泥黃鸝翅濕飛屢低關東尺書醉嬾題須臾望君不可見揚鞭飛鞚疾於箭借問使乎何時來莫作東飛伯勞西飛燕

送費子歸武昌

漢陽歸客悲秋艸旅捨葉飛愁不掃秋來倍憶武昌魚夢著只在巴陵道曽隨上將過祁連離鄕十年恆在邊劍鋒可惜虛用盡馬蹄無事今已穿知君開館常愛客摴蒲百金毎一擲平生有錢將與人江上故園空四壁吾觀費子毛骨奇廣眉大口仍赤髭看君失路尙如此人生貴賤那得知髙秋八月歸南楚東門一壺聊出祖路指鳯皇山北云衣沾鸚鵡洲邊雨勿嘆蹉跎白髮新應須守道勿羞貧男兒何必戀妻子莫向江村老卻人

送張獻心充副使歸河西雜句

將門子君獨賢一從授命恆在邊未年三十已髙位腰間金印色赩然前日承恩白虎殿歸來見者誰不羨篋中賜衣十萬餘案上軍書二千卷看君智謀若有神愛君詩句皆淸新澄湖萬頃深見底淸冰一片光照人雲中昨夜使星動西門驛樓出相送玉缾素蟻臘酒香金鞍白馬紫遊韁花門南燕支北張掖城頭云正黒送君一去天外憶

送魏叔虹擢第歸東京因懷魏校書陸渾喬潭

井上桐葉赤灞亭捲秋風故人適戰勝走馬歸山東問君如今三十幾能使香名滿人耳君不見三峯直上五千仞見君文章亦如此如君兄弟天下稀雄詞健筆皆若飛將軍金印嚲紫綬禦史鐵冠重繡衣喬生作尉別來久因君爲問平安否魏侯校理復何如前日人來不得書陸渾山水佳可賞蓬閣閒時日應往自料靑雲未有期誰知白髮偏能長壚頭靑絲白玉瓶別時相顧酒初醒搖鞭舉袂忽不見千樹萬樹空蟬鳴

長門怨

君王嫌妾妬閉妾在長門舞袖垂新寵愁眉結舊恩緑錢生履迹紅粉濕啼防羞被桃花笑看春獨不言宿關西客捨寄東山嚴許二山人時天寶髙道舉徵

云送關西雨風傳渭北秋孤燈然客夢寒杵鄕愁灘上思嚴子山中憶許由蒼生今有望飛詔下林丘尋少室張山人聞與偃師周明府同入都

中峯鏈金客昨日遊人間葉縣鳬共去葛陂龍暫還暮云湊深水秋雨懸空山寂寂靑溪裏空餘丹竈閒

題匡城周少府防壁

婦姑城南風雨秋婦姑城中人獨愁愁雲遮卻望鄕處數日不上西南樓故人薄暮公事閒玉壺美酒虎魄殷潁陽秋艸今黃盡醉臥君家猶未還

杜公挽歌四首【銀靑光祿大夫河西太守】

防叟悲藏壑殷宗惜濟川長安非舊日京兆是新阡黃霸官猶屈蒼生望已愆惟餘卿月在畱向杜陵懸鼓吹城中出墳塋郭外新雨隨思太守云慘送夫人蒿裏埋雙劍松門閉萬春回瞻北堂上金印已生塵憶昨明光殿新承天子恩剖符移北地受鉞領西門塞艸迎軍幕邊云拂使軒至今聞隴外戎虜尙亡魂漫漫澄波濶耽耽大廈深秉心常匪石行義毎揮金汲引窺蘭室招攜入翰林多君有令子猶注世人心

輪臺歌奉送封大夫出師西徵

輪臺城頭夜吹角輪臺城北旄頭落羽書昨夜過渠黎單於已在金山西戍樓西望煙塵黒漢兵屯在輪臺北上將擁旄西出徵平明吹大軍行四邊伐鼓雪海湧三軍大呼陰山動虜塞兵气連云屯戰場白骨纒艸根劍河風急雪片闊沙口石凍馬蹄脫亞相勤王甘苦辛誓將報主靜邊塵古來靑史誰不見今見功名勝古人

白雪歌送武判官

北風捲地白艸折胡天八月卽飛雪忽如一夜春風來千樹萬樹棃花開散入珠簾濕羅幕狐裘不暖錦衾薄將軍角弓不得控都護鐵衣冷難著瀚海防幹千尺冰愁雲黲澹萬里凝中軍置酒飲歸客胡琴琵琶與羌紛紛暮雪下轅門風掣紅旗凍不翻輪臺東門送君去去時雪滿天山路山回路轉不見君雪上空畱馬行處

送張都尉歸東郡

白羽緑弓弦年年秪在邊還家劍鋒盡出塞馬蹄穿逐虜西逾海平胡北到天封侯應不逺燕頷豈徒然

行軍九日思長安故園時未收長安

彊欲登髙去無人送酒來遙憐故園菊應傍戰開

送賈侍禦使江外

新騎驄馬復承恩使出金陵過海門荊南渭北難相見莫惜衫襟著酒痕

儲光羲二十一首【魯人天寶末爲監察禦史安祿山任僞官賊平貶死】新丰道中作

西下長樂阪東入新丰道雨多車馬稀道上生秋艸太陰蔽泉陸莫知晚與早云雷杳冥冥川谷漫浩浩詔書植嘉木【二十八年有詔種果】眾言桃李好自顧無此容歸從漢陰老

羣鴉詠

新宮驪山陰龍衮時出豫朝陽照羽儀淸吹肅逵路羣鴉隨天車夜滿新丰樹所思在腐余不復憂霜露河低宮閣深燈隠鼓鐘曙繽紛起寒枝矯翼時相顧冢宰收琳瑯侍臣盡鵷鷺髙舉摩太淸永絕繒繳懼玆禽亦翺翔不以防小故

野田黃雀行

嘖嘖野田雀不知軀體防閒穿深蒿裏爭食復爭飛窮老一頽捨棗多桑樹稀無棗猶可食無桑何以衣蕭條空倉暮相引時來歸邪路豈不防渚田豈不肥水長路且夐惻惻與心違

效古

東風吹大河河水如倒流河洲沙塵起有若黃雲浮頳霞燒廣澤洪曜赫髙丘野老泣相逢無地可防庥翰林有客卿獨負蒼生憂中夜起躑躅思欲獻厥謀君門峻且深踠足空夷猶

尙書省聽誓戒貽太廟裴丞

皇家有恆憲齋祭崇明祀嚴車伊洛間受誓文昌裏沈沈云閣見稍稍城烏起曙色照衣冠虛庭鳴劍履徘徊念私覿悵望臨淸汜防翰欲何言相思從此始

田家卽事

蒲葉日已長杏花日已滋老農要看此貴不違天時迎晨起飯牛雙駕耕東菑蚯螾土中出田烏隨我飛羣合亂啄噪嗷嗷如道饑我心多惻隠顧此兩傷悲撥食與田烏日暮空筐歸親戚更相誚我心終不移

田家雜興三首

春至鶬鶊鳴薄言向田墅不能自力作黽勉娶鄰女旣念生子孫方思廣園圃閒時相顧笑喜悅好禾黍夜夜登嘯臺南望洞庭渚百艸被霜露秋山響砧杵卻羨故年時中情無所取

梧桐防我門薜荔网我屋超超兩夫婦朝出暮還宿稼穡旣自種牛羊還自牧日旰嬾耕鋤登髙望川陸空山足禽獸墟落多喬木白馬誰家兒聨翩相馳逐

楚山有髙士梁國有遺老築室旣相鄰向田復同道糧糒常共飯兒孫毎更抱忘此耕耨勞媿彼風雨好蟪蛄鳴空澤鶗鴂傷秋艸日夕寒風來衣裳苦不早

同王十三維偶然作四首

野老本貧賤冒暑鋤田一畦未及終樹下髙枕眠荷蓧者誰子皤皤來息肩不復問鄕墟相見但依然腹中無一物髙話羲皇年落日臨層隅逍遙望晴川使婦提蠶筐呼兒榜魚船悠悠泛緑水去摘浦中蓮蓮花艷且美使我不能還

仲夏日中時艸木看欲焦田家惜功力把鋤來東臯顧望浮雲陰往往誤傷苗歸來悲困極兄嫂相共饒無錢可沽酒何以解劬勞夜深星漢明庭宇虛寥寥髙栁三五株可以獨逍遙

浮雲在虛空隨風復捲舒我心方處順動作何憂虞但言嬰世网不復得閒居迢逓別東國超遙來西都見人乃恭敬曽不問賢愚𨿽若不能言中心亦難誣故鄕滿親戚道逺情日疎偶欲陳此意復無南飛鳬

北山種松柏南山種蒺蔾出入𨿽同趣所尙各有宜孔丘貴仁義老氏好無爲我心若虛空此道將安施暫過伊闕間晼晚三伏時髙閣入雲中芙蓉滿淸池要自非我室還望南山陲

貽余處士

故園至新浦遙復未百里北望是他邦紛吾卽遊士潮來津門啟罷檝信流水客意乃成歡舟人亦相喜遲遲菱荇上泛泛菇蒲裏漸聞商旅喧猶見鳬鷖起市亭忽云搆方物如山峙吳王昔喪元隋帝又滅祀停艦一以眺太息興亡理秋苑故池田宮門新栁杞我行苦炎月乃及淸昊始此地日逢迎終思隠君子莫言異捲舒形音在心耳

泊舟貽潘少府【時潘少府在後浦】

行子苦風潮維舟未能發宵分卷前幔臥視淸秋月四澤葭葦深中洲煙火絕蒼蒼水霧起落落疎星沒所遇盡漁商與言多楚越其如念極浦又以思明哲常若千里餘況之異鄕別

幽居

幽人下山徑去去夾靑林滑處莓苔濕暗中蘿薜深春朝煙雨散猶帶浮雲陰

薔薇篇

褭褭長數尋靑靑不作林一莖獨秀當庭心數枝分作滿庭陰春日遲遲欲將半庭影昤昤正堪翫枝上鶯嬌不畏人葉裏蛾飛自相亂秦家女兒愛芳菲畫眉相喚采萎蕤髙處紅須欲就手低邊緑刺已牽衣蒲桃架上朝光滿楊栁園中暝鳥飛連袂蹋歌從此去風吹香气逐人歸

臨江亭

晉家南作帝京鎭北爲關江水中分地城樓下帶山金陵事已往靑蓋理無還落日空亭上愁看龍尾灣

仲夏入園東陂

方塘深且廣伊昔俯吾廬環岸垂緑栁盈潭發紅蕖上延北原秀下屬幽人居暑雨若混沌晴明如空虛此鄕多隠逸水陸見樵漁廢賞亦何貴爲歡良易攄且言重觀國當此賦歸歟

洛橋送別

河橋送客舟河水正安流逺見輕橈動遙憐故國遊海禽逢早鴈江月值新秋一聽南津曲分明散別愁

題山中流泉

山中有流水借問不知名映地爲天色飛空作雨聲轉來深澗滿分出小池平恬澹無人見年年長自淸

崔國輔二首

古意

歸來日尙早卻欲向芳洲渡口水流急回舟不自由

對酒吟

行行日將夕荒村古冢無人迹防蘢荊棘一鳥飛屢唱提壺酤酒喫古人不達酒不足遺恨精靈傳此曲寄言世上諸少年平生且盡杯中淥

崔顥七首【天寶中爲尙書司勲貟外郎】

黃鶴樓

昔人已乘黃鶴去此地空餘黃鶴樓黃鶴一去不復返白雲千載空悠悠晴川歷歷漢陽樹春艸萋萋鸚鵡洲日暮鄕關何處是煙波江上使人愁

長安道

長安甲第髙入云誰家居住霍將軍日晚朝回擁賓從路旁拜揖何紛紛莫言炙手手可熱須臾火盡灰亦滅莫言貧賤卽可欺人生富貴自有時一朝天子賜顏色世上悠悠應始知

渭城少年行二首

洛陽二月梨花飛秦地行人春憶歸揚鞭走馬城南陌朝逢驛使秦川客驛使前日發章臺傳道長安春早來棠棃宮中燕初至蒲桃館裏花正開念此使人歸更早三月便達長安道長安道上春可憐搖風蕩日曲江邊萬戶樓臺臨渭水五陵花栁滿秦川

秦川寒食盛繁華遊子春來喜見家鬭雞下杜塵初合走馬章臺日半斜章臺帝城稱貴裏靑樓日晚歌鐘起貴裏豪家白馬驕五陵年少不相饒雙雙挾彈來金市兩兩鳴鞭上渭橋渭橋壚頭酒新熟金鞍白馬誰家宿可憐錦瑟箏琵琶玉壺淸酒就君家小婦春來不解羞嬌歌一曲楊栁花

江南曲二首

君家何處住妾住在橫塘停船暫借問或可是同鄕下渚多風浪蓮舟欲漸稀那能不相待獨自逆潮歸

定襄郡獄

我在河東時使往定襄裏定襄諸小兒諍訟喧城市長老莫敢言太守不能理謗書盈几案文墨相塡委牽引肆中翁追呼田家子我來折此獄師聽辧疑似小大必得情未嘗施鞭捶是時三月暮徧野農桑起里巷鳴春鳩田園引流水此鄕多雜俗戎夏殊音防顧問邊塞人勞情曷云已

陶翰一首

塞下曲

進軍飛狐北窮冦勢將變日落沙塵昬背河更一戰駿馬黃金勒雕弓白羽箭射殺左賢王歸奏未央殿欲言塞下事天子不召見東出咸陽門哀哀淚如霰

常建三首【大歷中爲盱眙尉】

弔王將軍

嫖姚北伐時深入彊千里戰餘落日黃軍敗鼓聲死嘗聞漢飛將可奪單於壘今與山鬼鄰殘兵哭遼水

題破山寺後禪院

淸晨入古寺初日照髙林竹逕通幽處禪房花木深山光悅鳥性潭影空人心萬籟此俱寂但餘鐘磬音

春詞

宛宛黃栁絲蒙蒙雜花垂日髙紅籹臥倚對春光遲寜知傍淇水騕褭黃金羈

唐百家詩選卷四

欽定四庫全書

唐百家詩選卷五

宋王安石編

王昌齡二十三首

塞上曲二首

蟬鳴空桑林八月蕭關道出塞入塞云處處黃蘆艸從來幽並客皆向沙場老莫學遊俠兒矜誇紫驑好邊頭何慘慘已葬霍將軍部曲皆相弔燕南代北聞功勲多被黜兵馬亦尋分更遣黃頭戍惟當哭塞云

長信愁

奉箒平明秋殿開且將團扇共徘徊玉顏不及寒鵶色猶帶昭陽日影來

放歌行

南渡洛陽津西望十二樓明堂坐天子月朔朝諸侯淸樂動千門皇風被九州慶雲從東來泱漭抱日流升平貴論道文墨將何求有詔徵艸澤微誠將獻謀冠冕如星羅拜揖曹與周望塵非吾事入賦且遲畱幸防國士識因脫負薪裘今者放歌行以慰梁甫愁但營數斗祿奉養毎丰羞願得金膏遂飛雲亦可儔

長歌行

曠野饒悲風颼颼多蒿艸系馬倚白楊誰知我懷抱所是同袍者相逢盡衰老況登漢家陵南望長安道上有枯樹根下有石防窠髙皇子孫盡千載無人過寶玉頻發掘精靈其柰何人生須信命有酒且長歌

靑樓曲

白馬金鞍從武皇旌旗十萬宿長楊樓頭小婦鳴箏坐遙見飛塵入建章

箜篌引

盧溪郡南夜泊舟夜聞南岸羌戎謳其時月黒猿啾啾微雨霑衣令人愁有一遷客登髙樓不言不寐彈箜篌彈作薊門桑葉秋風沙颯颯靑冢頭將軍鐵騘汗血流深入匈奴戰未休黃旗一防兵馬收亂殺胡人積如丘瘡病驅來役邊州仍披漠北羊羔裘顏色饑枯掩面羞眼眶淚滴深兩眸還思本鄕食犛牛欲語不得指咽喉或有彊壯能吚嚘意說被他邊將讐五世屬蕃漢主畱碧毛氈障河曲遊橐駞五萬部落稠勅賜飛鳯金兜鍪爲君百戰如過籌靜掃陰山無鳥投家藏鐵劵特承優黃金十斤不稱求九族分離作楚囚深溪寂寞弦苦幽艸木悲感聲颼飅僕本東山爲國憂明光殿前論九疇簏讀兵書盡防搜爲君掌上施權謀洞曉山川無與儔紫宸發詔逺懷柔搖筆飛霜如奪鉤鬼神不得知其由憐愛蒼生比蚍蜉朔河屯兵須漸抽盡遣降來拜禦溝便令海內休戈矛何用班超定逺侯史臣書之得已不

從軍行

向夕臨大荒朔風軫歸慮平沙萬餘里飛鳥宿何處虜騎獵長原翩翩傍河去邊聲搖白艸海气生黃霧百戰苦風塵十年履霜露𨿽投定逺筆未坐將軍樹早知行路難悔不理章句

出塞行

白花垣上望京師黃河水流無盡時窮秋曠野行人絕馬首東來知是誰

采蓮曲

荷葉羅裙一色裁芙蓉向臉兩邊開亂入池中看不見聞歌始覺有人來

諸官遊招隠寺

山館人已空靑蘿換風雨自從永明世月向龍宮吐鑿井長幽泉白雲今如古應眞坐松柏錫杖掛牕戶口云七十餘能救諸有苦回指嵓樹花如聞道場鼓金色身壊滅眞如性無主僚友同一心淸光遣誰取

沙苑南渡頭

秋霧連云白歸心浦漵懸津人空守纜村館復臨川峯隔蒼茫雨波通演漾田孤舟未得濟入夢在何年

鄭縣宿陶大公館贈馮六元二

儒有輕王侯脫略當世務本家藍溪中非爲漁弋故無何困躬耕且欲馳永路幽居與君近出谷同所騖昨日辭石門五年變秋露雲龍未相感干謁亦已屢子爲黃綬羈余忝蓬山顧京門望西嶽百里見郊樹飛雨祠上來靄然關中暮驅車鄭城宿秉燭論往素山月出華陰開此河渚霧淸光比故人豁達展心晤馮公尙戢翼元子仍局步拂衣易爲髙論迹難有趣張範善始終吾等豈不慕罷酒當涼風屈伸備冥數

和振上人秋夜懷士防

白露傷艸木山風吹夜寒遙林夢親友髙興發云端【一作嵓巒】郭外秋聲急城邊月色殘瑤琴多逺思更爲客中彈

寄穆侍禦出幽州

一從恩譴度瀟湘江北江南萬里長莫道薊門書信少鴈飛猶得到衡陽

灞上閒居

鴻都有歸客偃臥滋陽村軒冕無枉顧淸川照我門空林网夕陽寒鳥赴荒園廓落時得意懷哉莫與言庭前有孤鶴欲啄常翩翻爲我銜素書弔彼顏與原二君旣不朽所以慰其防

初日

初日淨金閨先照牀前暖斜光入羅幕稍稍親絲管云發不能梳楊花更吹滿

采蓮

越女作桂舟還將桂爲檝湖上水渺漫淸江初可涉摘取芙蓉花莫摘芙蓉葉將歸問夫婿顏色何如妾

出塞

秦時明月漢時關萬里長徵人未還但使盧城飛將在不教胡馬度陰山

同李四倉曹宅夜飲

霜天畱飲故情歡銀燭金鑪夜不寒欲問吳江別來處靑山明月夢中看

送韋十四兵曹

縣職如長纓終日檢我身平明趨郡府不得展故人故人念江湖富貴如埃塵迹在戎府掾心遊天臺春獨立浦邊鶴白雲長相親南風忽至吳分散還入秦寒夜天光白海靜月色眞對坐論嵗暮歌起無因平生馳驅分非謂杯酒仁出處兩不合忠貞何由申看君孤舟去且欲歌垂綸

別李南浦之京

故園今在灞陵西江畔逢君醉不迷小弟鄰莊尙漁獵一封書寄數行啼

閨怨

閨中少婦不曽愁春日凝妝上翠樓忽見陌頭楊栁色悔教夫壻覓封侯

李頎二十四首

宋少府東溪泛舟

登岸還入舟水禽驚笑語晚葉低眾色濕云帶繁暑落日乘醉歸溪流復幾許

粲公院各賦一物得初荷

微風和眾艸大葉長圓陰晴露珠垂合夕陽花影深從來不著水淸淨本因心

題璿公山池

逺公遁迹廬山岑開士幽居祗樹林片石孤峯窺色相淸池白月防禪心指揮如意天花落坐臥閒房春艸深此外俗塵都不染惟餘度得相尋

題盧五舊居

物在人亡無見期閒庭系馬不勝悲前緑竹生空地門外靑山如舊時悵望秋天鳴墜葉巑岏枯栁宿寒鴟憶君淚落東流水嵗嵗花開知爲誰

二妃廟送裴侍禦使桂陽

沅上秋艸色蒼蒼堯女祠無人見精魄萬古寒猿悲桂水身歿後椒漿神降時回云迎赤豹飇雨驟文螭受命出炎海焚香徵楚詞乘驄感遺迹一弔淸川湄

欲之新鄕答崔顥綦毋潛

數年作吏家屢空誰道黒頭成老翁男兒在世無產業行子出門如轉蓬吾屬交歡此何夕南家衣動歸客銅鑪將炙相歡飲星宿縱橫露華白寒風捲葉度滹沲飛雪覆地悲峨峨孤城日落見棲鳥馬上時聞漁者歌明朝東路把君手臘日辭君期嵗首自知寂寞無去思敢望縣人致牛酒

李兵曹壁畫山水各賦得桂水防

片防在桂水落日天涯時飛鳥看共度閒雲相與遲長波無曉夜泛泛欲何之

王母歌

武皇齋戒承華殿端拱須臾王母見霓旌照耀騏驎車羽蓋淋漓孔雀扇手指棃遣帝食可以長生臨防縣頭上復戴九星冠總領玉童坐南面欲聞要言今告汝帝乃焚香請此語若能鏈魄去三尸後當見我天皇所顧謂侍女董雙成酒防可奏云和笙紅霞白日儼不動七龍五鳯紛相迎惜哉志驕神不悅嘆息馬蹄與車轍復道歌鐘杳將暮深宮桃李花成雪爲看靑玉五枝燈蟠螭吐火光已絕

古從軍

白日登山望烽火昬黃飲馬傍交河行人刁鬥風砂暗公主琵琶幽怨多野營萬里無城郭雨雪紛紛連大漠胡鴈哀鳴夜夜飛胡兒眼淚雙雙落聞道玉門猶被遮應將性命逐輕車年年戰骨埋荒外空見蒲桃入漢家

晚歸東園二首

出郭喜見山東行亦未逺夕陽帶歸鷺靄靄秋稼晚樵者乘霽歌野人及星飯請謝朱輪客垂竿不復返荊扉帶郊郭稼穡向東菑倚杖寒山暮鳴梭秋葉時回云覆陰谷返景照霜梨澹泊眞吾事淸風別有資

裴尹東溪別業

公才廊廟器官亞河南守別墅臨都門驚湍急前後舊交與羣從十日一攜手幅巾望寒山長嘯對髙栁淸歡信可尙散吏亦何有岸雪靑城陰水光搖林首閒觀野人筏或飲川上酒幽云澹徘徊白鷺飛左右庭竹垂臥內村煙隔南阜始知物外淸簪紱固芻狗

送綦毋三謁房給事

夫子大名下家無鐘石儲惜哉湖海上曽校蓬萊書外物非本意此生空澹如所思但乘興逺適惟單車髙道時坎軻舊交願吹噓徒言靑瑣闥不愛承明廬百里人戶滿片言諍訟疎手持蓮花經目送飛鳥余晚景南路別炎雲中伏初此行儻不遂歸食蘆洲魚

送劉昱

八月寒荻花秋江浪頭白北風吹五兩誰是潯陽客鸕鷀山頭微雨晴楊州郭裏暮潮生行人夜宿金陵渚試聽沙邊南鴈聲

送郝判官

楚城木葉落夏口靑山徧鴻鴈向南時君乘使者傳楓林帶水驛夜火明山縣千里送行人蔡州如眼見江連淸漢東逶迆遙望荊云相蔽虧應問襄陽舊風俗爲余騎馬習家池

聖善閣送裴迪入京

雪華斂髙閣苔色上鉤欄藥艸空階靜梧桐返照寒淸吟可愈疾攜手暫同歡墜葉和金磬饑烏鳴露盤伊川惜東別灞水向西看舊托含香署雲霄何足難

贈別張兵曹

漢家蕭相國功蓋五諸侯勲業河山重丹靑錫命優君爲禁臠壻爭看玉人遊荀令焚香日潘郎振藻秋新成鸚鵡賦能衣鷫鸘裘不憚軒車逺仍尋蘿薜幽苑【一作花】梨飛絳葉伊水淨寒流雪滿故關道雲遮祥鳯樓一身輕寸祿萬物任虛舟別後如相問滄波雙白鷗

放歌行答從弟墨卿

小來好文恥學武世上功名不解取𨿽沾寸祿已後時徒欲出身事明主柏梁賦詩不及宴長楸走馬誰相數斂迹俛眉心自甘髙歌擊節聲半苦由是蹉一老夫養雞牧豕東城隅空歌漢代蕭相國豈事霍家馮子都虛爾當年聲籍籍濫作詞林兩京客故人酒客安陵橋黃鳥春風洛陽陌吾家令弟才不羈五言破鏑人共推興來逸气如濤湧千里長江歸海時別離短景何蕭索佳句相思能間作舉頭遙望魯陽山木葉紛紛向人落

同張員外諲酬答之作

洛中髙士日沈冥手自灌園方帶經王湛牀頭見周易張康傳裏好丹靑鶡冠艸屨無名位博奕賦詩聊遣意淸言只到衛家兒用筆能誇鐘太尉東籬二月種蘭蓀窮巷人稀烏鵲喧聞道郎官問生事肻令鬢髮老柴門

夏宴張兵曹東堂

重林華屋堪避暑況乃烹鮮防嘉客主人三十朝大夫滿座森然見矛防北窻臥簟連心花竹裏蟬鳴西日斜羽扇搖風卻珠汗玉杯貯水割甘雲峯峨峨自冰雪坐對芳罇不知熱醉來但掛葛巾眠莫道明朝有離別

答髙三十五畱別便呈於十一

累薦賢良皆不就家近陳畱訪耆舊韓康𨿽復在人間王霸終思隠巖岫淸泠池水灌園蔬萬物滄江心澹如妻子歡同數株栁雲山老對一牀書昨日公車見三事明君賜衣遣爲吏懷章不使郡邸驚待詔初從闕庭至散誕由來自不羈低頭授職爾何爲故園壁掛烏紗帽官舍塵生白接防寄書寂寂於陵子蓬蒿沒身胡不仕羹藜被褐環堵中嵗晚將貽故人恥

古行路難

漢家名臣楊徳祖四代五公享茅土父兄子弟綰銀黃躍馬鳴珂朝建章火浣單衣繡方領茱萸錦帶玉盤囊賓客塡街復滿座片言出口生輝光世人逐勢爭奔走瀝膽隳肝惟恐後當時一顧登靑雲自謂生死長隨君一朝謝病還鄕裏窮巷蒼茫絕知已秋風落葉閉重門昨日論交竟誰是薄俗嗟嗟難重陳深山麋鹿可爲鄰魯連所以蹈滄海古往今來稱達人

送盧少府赴延陵

問君從宦所何日府中趨遙指金陵縣靑山天一隅行人懷寸祿小吏獻新圖北固波濤崄南天風俗殊春山連橘柚晚景媚菇蒲漠漠花生渚亭亭云過湖灘沙暎村火水霧斂檣烏回首東門路鄕書不可無

送馬錄事赴永嘉

子爲郡從事主印淸淮邊談笑一州裏從容羣吏先手持三尺令決遣如流泉太守旣相許諸公誰不然孤城臨海樹萬室帶山煙春日溪湖淨芳洲葭菼連炊飯蟹螯熟下筋鱸魚鮮野鶴宿檐際楚雲飛面前聽歌送離曲且駐木蘭船贈爾八行字當聞嘉政傳

戎昱十六首【建中中爲防州刺史】

羅江捨

山縣秋云闇茅亭暮雨寒自傷庭葉下誰問客衣單有興時添酒無聊嬾整冠近來鄕國夢夜夜到長安

采蓮曲

𨿽聽采蓮曲詎識采蓮心漾檝愛花逺回船愁浪深煙生極浦色日落半江陰同侶憐波靜看妝墮玉簪涔陽女兒花滿頭毿毿同泛木蘭舟秋風日暮南湖裏爭唱菱歌不肯休

聞笛

入夜歸思切笛聲寒更哀愁人不願聽自到枕前來風起塞云斷夜深關月開平明獨惆悵飛盡一庭梅

漢上題韋氏莊

結茅同楚客卜築漢江邊日落數歸鳥夜深聞扣舷水痕侵岸栁山翠借廚煙調笑提筐婦春來蠶幾眠

閨情

側聽宮官說知君寵尙存未能開笑頰先欲換愁魂寶鏡窺妝影紅衫裛淚痕昭陽今再入寜敢恨長門

長安秋夕

八月更漏長愁人起常早閉門寂無事滿院生秋艸昨夜西窻夢夢行荊南道逺客歸去來在家貧亦好

衡陽春日遊僧院

曽共劉諮議同時事道林與君相掩淚來客豈知心堦雪淩春積鑪煙向暝深依然舊童子相送出花林

玉臺體題湖上亭

湖入縣西邊湖頭勝事偏緑竿初長筍紅顆未開蓮蔽日髙髙樹迎人小小船淸風長入坐夏月似秋天

早梅

一樹寒梅白玉條迥臨村路傍溪橋應緣近水花先發疑是經春雪未消

移家別湖上亭

好是春風湖上亭栁條藤蔓系離情黃鸎久住渾相識欲別頻啼四五聲

客堂秋夕

隔窻螢影滅復流北風微雨虛堂秋虫聲竟夜引鄕淚蟋蟀何知人自愁四時不得一日樂以此方悲客遊惡【一作客牢落】寂寂江城無所聞梧桐葉上偏蕭索

湖南雪中畱別

艸艸還艸艸湖東別離早何處愁殺人歸鞍雪中道出門迷轍迹雲水白浩浩明日武陵西相思鬢堪老

贈別張駙馬

上元年中長安陌見君朝下欲歸宅飛龍騎馬三十匹玉勒雕鞍照初日數里衣香遙撲人長衢雨歇無纎塵從奴斜抱勅賜錦雙雙蹙出金騏驎天子愛壻皇后弟獨步明時負權勢一身扈蹕承殊澤甲第朱門聳髙防鳯凰樓上伴吹簫鸚鵡杯中醉畱客泰去否來何足論宮中晏駕人事翻一朝負譴辭丹闕五年待罪湘江源冠冕淒涼幾遷攺眼看桑田變成海華堂金屋別賜人細眼黃頭總何在淸宮相見寸心悲嬾欲今時問昔時看君風骨殊未歇不用愁來雙淚垂

苦哉行【寶應中作】

妾家淸河邊七葉承貂蟬身爲最小女偏得渾家憐親戚不相識幽閨十五年有時最逺出祗到中門前前年狂防來懼死翻生全今秋官軍至豈意遭戈鋌匈奴爲先鋒長鼻黃髮拳彎弓獵生人百步牛羊羶脫身落虎口不及歸黃泉苦哉難重陳暗哭蒼蒼天

涇州觀元戎出師

寒日徵西將蕭蕭萬馬叢吹笳覆樓雪祝纛滿旗風遮虜黃雲斷燒荒白艸空金鐃肅天外玉帳靜霜中朔野長城閉河源舊路通衛靑師自老魏絳賞何功槍壘依沙迥轅門壓塞雄燕然如可勒萬里願從公

從軍行

昔從李都尉雙鞬照馬蹄擒生黒山北殺敵黃雲西太白沈虜地邊艸復萋萋歸來邯鄲市百尺靑樓梯感激然諾重平生膽力齊芳筵暮歌發艷粉輕鬟低半酣秋風起鐵騎門前嘶逺戌報烽火孤城嚴鼓鼙揮鞭望塵去少婦莫含啼

唐百家詩選卷五

欽定四庫全書

唐百家詩選卷六

宋王安石編

沈千運四首

感懷弟妹

今日春气暖東風杏花坼筋力久不如卻羨澗中石神仙杳難準中壽稀滿百逐世多夭傷喜見鬢髮白杖藜竹樹間宛宛舊行迹豈知林園主卻是林園客兄弟可存半空爲亡者惜冥冥無再期哀哀望松柏骨肉能幾人年大自疎隔性情誰免此與我不相易惟念得爾輩時看慰朝夕平生玆已矣此外盡非適

贈史修文

故人阻千里會面非前期握手於此地當歡返成悲念離宛猶昨俄已經數期疇昔皆少年別來髮如絲不道舊姓名相逢知是誰曩遊盡騫翥與君仍布衣豈曰無其才命理應有時前路漸欲少一不覺生涕洟

濮中言懷

聖朝優賢良艸澤無遺匿人生各有命在余胡不淑一生但區區五十無寸祿衰退當棄捐貧賤招禍讟棲棲去人世屯躓日窮迫不如守田園歲晏望丰熟壯年失宜盡老大無筋力始愴前計非將貽後生福童兒新學稼少女未能織顧此煩知已終日求衣食

山中作

棲隱非別事所願離風塵不辭城邑遊禮樂拘束人爾來歸山林庶事皆吾身何者爲形骸誰是智與仁寂寞了閒事而後知天眞咳唾矜崇華迂俯相屈伸如何巢與由天子不知臣

王季友二首

別李季友

棲鳥不戀枝喈喈在同聲行子馳出戶依依主人情昔時霜臺鏡醜婦羞爾形閉匣二十年皎潔常猶明今日照離別前途白髮生

寄韋子春

出山秋云曙山木已再春食我山中藥不憶山中人山中誰余密白髮惟相親雀防晝夜無知我廚廩貧依依北捨松不厭吾南鄰有情盡棄捐土石爲同身

於逖二首

野外作

老病無樂事歲秋悲更長窮郊日蕭索生意已蒼黃小弟髮亦白兩男俱不彊有才且未達況我非賢良幸以朽鈍姿野外老風霜寒鵶噪晚景喬木思故鄕魏人宅蓬池結网佇鱣魴水淸魚不來歲暮空彷徨

憶捨弟

衰門少兄弟兄弟惟兩人饑寒各流浪感念傷我神夏期秋未來安知無他因不怨別天長但願見爾身茫茫天地間萬類各有親安知汝與我乖隔同胡秦何時對形影憤懣當共陳

孟云卿五首

古樂府挽歌

艸艸門巷喧塗車儼成位冥寞何得盡載我生人意北邙路非逺此別終天地臨穴頻撫棺至哀反無淚爾形未衰老爾息猶童稚骨肉安可離皇天若容易房帷卽靈帳庭宇爲哀次薤露歌若斯人生盡如寄

今別離

結髮生別離相思復相保如何日已逺五變中庭艸渺渺天海途悠悠吳江島但恐不出門出門無逺道逺道行旣難家貧衣服單嚴風吹積雪晨起鼻何酸人生爲有志豈不懷所安分明天上日生死誓同歡

悲哉行

孤兒去慈親逺客喪主人莫吟苦辛曲此曲誰忍聞可聞不可見去去無影迹行人念前程不待參辰沒朝亦常苦饑暮亦常苦饑飄飄萬餘里貧賤多是非少年莫逺遊逺遊多不歸

古別離

朝日上髙臺離人愁秋艸如見萬里天不見萬里道含酸欲誰訴轉轉傷懷抱君行本遙逺苦樂良難保宿昔夢同衾憂心轉顚倒結髮年已遲徵行去何早寒暄有時謝憔悴亦難好人皆算年壽死者何曾老少壯無見期水深風浩浩

傷懷贈故人

稍稍晨鳥翔淅淅艸上霜人生早艱苦壽命恐不長二十學已成三十名不彰豈無同門友貴賤易中腸驅馬行萬里悠悠過帝鄕幸因歌末得上君子堂眾樂互喧奏獨予備笙簧坐中無知音安得神揚揚願因髙風起上感白日光

張彪四首

雜詩

富貴多勝事貧賤無良圖上徳兼濟心中才不如愚商者多巧智農者爭膏腴儒生未遇時衣食不自如久與故交別他榮我窮居到門嬾入門何況千里餘君子有褊性矧乃尋常徒行行任天地無爲彊親疎

神仙

神仙可學無百歲名大約天地何茫茫人間半哀樂浮生亮多感善事翻爲惡爭先等驅逐中路苦瘦弱長老思養壽後生笑寂寞五穀非長年四气乃靈藥列子何必待吾心滿寥廓

北遊逺酬孟云卿

忽忽望前事志願能相乖衣馬久羸敝誰信文與才善道居貧賤潔服防塵埃行行無定心防坎難歸來慈母憂疾室家念棲哀與君宿姻親深見中外懷俟余惜時節悵望臨髙臺

古別離

別離無逺近事歡情亦悲不聞車輪聲後會將何時去日忘寄書來日乖前期縱知明當返一息千萬思

趙微明三首

回軍跛者

旣老又不全始得離邊城一枝假枯木步步向南行去時日一百來時一月程常恐道路傍掩棄狐兔塋所願死鄕裏到日不願生聞此哀怨調念念不忍聽惜無異人術倏忽具爾形

挽歌詞

寒日蒿上明淒淒郭東路素車誰家子丹旐引將去原下荊棘叢叢邊有新墓人間痛傷別此是長別處曠野何蕭條靑松白楊樹

思歸

爲別未幾日去日如三秋猶疑望可見日日上髙樓惟見分手處白蘋滿芳洲寸心寧死別不忍生離憂

元季川四首

泉上雨後作

風雨蕩繁暑雷息佳霽初眾峯帶雲雨淸气入我廬防防涼飇來臨窺愜所圖緑蘿長新蔓褭褭垂坐隅流水復檐下丹砂發淸渠養葛爲我衣種芋爲我蔬誰是畹與畦彌漫連野蕪

登雲中

灌田東山下取樂在爾休淸興相引行日日三四周白鷗與我心不厭此中遊窮覽頗有適不極趣無幽憀然歌采薇曲盡心悠悠

山中晚興

河漢降霜昨來節物殊媿無神仙姿豈有陰陽俱靈鳥望不見慨然悲髙梧華葉隨風揚珍條雜榛蕪爲君寒谷吟嘆息知何如

古逺行

悠悠逺行者羇獨當時思道與日月長人無茅舍期出門萬里心誰不傷別離縱逺當白髮歲月悲今時何況異形容安須與爾悲

殷遙二首【潤州人忠王府倉曹參軍】

友人山亭

故人𨿽薄宦往往涉靑溪鑿牖對山月褰裳拂澗霓遊魚逆水上宿鳥向風棲一見桃花發能令秦漢迷

山行

寂歷靑山曉山行趣不稀野花成子落江燕引雛飛暗艸薫苔徑晴楊掃石磯俗人猶語此余亦轉忘歸

李嘉祐十二首【字從一大歷中爲袁州刺史】

晚春宴無錫蔡明府西亭

茅檐閒寂寂無事覺人和井近時澆圃城低不見河興緣芳艸積情向逺峯多別日歸吳地停橈更一過

送宋中捨遊江東

孤城郭外送王孫越水吳洲共爾論野寺山邊斜有徑漁家竹裏半開門靑楓獨映搖前浦白鷺閒飛過逺村若到西陵徵戰處不看秋艸自傷魂

送王端赴朝

君承明主意日日上丹墀東閤論兵後南宮艸奏期人稀傍河處槐暗入關時獨遣吳州客平陵結夢思自蘇臺至望亭驛人家盡空春物增思悵然有作因寄從弟紓

南浦菇蔣覆白蘋東吳黎庶逐黃巾野棠自發空流水江鷰初歸不見人逺樹依依如送客平田渺渺獨傷春那堪回首長洲苑烽火年年報虜塵

題靈臺縣東山村主人

處處徵胡人漸稀山村寥落暮煙微門臨莽蒼經年閉身逐嫖姚幾日歸貧妻白髮輸殘稅餘寇黃河未解圍天子如今能用武祗應歲晚息兵機

至七里灘作

遷客投於越臨江淚滿衣獨隨流水逺轉覺故人稀萬木迎秋序千峯駐晚暉行舟猶未已惆悵暮潮歸

題前溪館

兩年謫宦在江西舉目雲山要自迷今日始知風土異潯陽南去鷓鴣啼

送樊兵曹潭州謁韋大夫

塞鴻歸欲盡北客始辭秦零桂𨿽逢竹湘川少見人江花鋪淺水山木暗殘春修刺轅門裏多憐爾爲親

送從弟歸河朔

故鄕那可到令弟獨能歸諸將矜旄節何人重布衣空城流水在荒澤舊村稀秋日平原路虫鳴桑葉飛

送王牧往吉州謁王使君

細艸緑汀洲王孫柰薄遊年華初冠帶文體舊弓裘野渡花爭發春塘水亂流使君憐小阮應念倚門愁早秋京口旅泊章侍禦寄書相問因以贈之

移家避寇逐行舟厭見南徐江水流吳地徵徭非舊日秣陵凋獘不宜秋千家閉戶無砧杵七夕何人望鬥牛祗有同時驄馬客偏題尺牘問窮愁

江湖愁思

趨陪禁掖鴈行隨遷向江潭鶴髮垂素浪遙疑八谿水靑楓忽似萬年枝嵩南春徧傷魂夢壺口云深隔路岐共望漢朝多霈澤蒼蠅早晚得先知

姚系二首

送周願判官歸嶺南

早蟬望秋鳴夜琴怨離聲眇然多異感值子江山行由來重義人感激事縱橫往復念遐阻淹畱慕平生晨奔九衢餞暮始萬里程山驛風月榭海門煙霧城易綃泉源近拾翠沙漵明蘭蕙一爲贈貧交空復情

京口遇舊識兼送往隴州

蟬鳴一何急日暮秋風樹卽此不勝愁隴陰人更去相逢與相失共是亡羊路

雍裕之二首【貞元後人】

五雜俎【擬古三首】

五雜俎刺繡窠往復還織錦梭不得已戍交河

自君之出矣【擬後漢徐幹】

自君之出矣寶鏡爲誰明思君如隴水長聞嗚咽聲

蔣渙一首

和徐侍郎中書叢篠詠

中禁夕沈沈幽篁別作林色連雞樹近影落鳳池深爲重陵霜節能虛應物心年年承雨露長對紫庭陰

陳羽五首

送靈一上人

十年勞逺別一笑喜相逢又上靑山去靑山千萬重

送友人及第歸江東

五陵春色泛花枝心醉花前逺別離落第恥爲關右客成名空羨裏中兒都門雨歇愁分處山店燈殘夢到時家住洞庭多釣伴因來相賀語相思

伏翼洞送夏方慶

洞裏春晴花正開看花出洞幾時回殷勤好去武陵客莫引世人相逐來

春日客捨晴原野望

東風吹暖气消散入晴天漸變池塘色欲生楊栁煙防茸花向月潦倒客經年鄕思盈愁望江湖春水連

公子行

金羈白面郎何處蹋靑來馬驕郎半醉躞蹀望樓臺似見樓上人玲瓏窗戶開隔花聞一笑落日不知回

楊衡七首

盧十五竹亭送侄偁歸山

落葉寒擁壁淸霜夜沾石正是憶山時復送歸山客殷勤一樽酒曉月當牕白

哭李象

白雞黃犬不將去寂寞空餘葬時路艸死花開年復年後人知是何人墓憶君思君獨不眠夜寒月照靑楓樹

白紵詞二首

玉纓翠佩雜輕羅香汗微漬朱顏爲君起唱白紵歌淸聲褭云思繁多凝笳哀瑟時相和金壺半傾芳夜促梁塵霏霏暗紅燭令君安坐聽終曲墜葉飄花難再復躡珠履步瓊筵輕身起舞紅燭前芳姿艷態妖且妍回眸轉袖暗催涼風蕭蕭漏水急月華泛灩紅蓮濕牽裙攬帶翻成泣

題花樹

都無看花意偶到樹邊來可憐枝上色一一爲愁開

傷蔡處士

篋中遺艸是瑯玕對此令人灑淚看三徑尙疑行迹在數螢猶自映書殘晨光不借泉門曉暝色空添隴樹寒欲問皇天天更逺有才無命說應難

送人流雷州

逐客指天涯人間此路賒地圖經大庾水驛過長沙臘月雷州雨秋風桂嶺花不知荒徼外何處有人家

唐百家詩選卷六

欽定四庫全書

唐百家詩選卷七

宋王安石編

戴叔倫四十七首

酬贈張眾甫

野人無本意散木任天材分向空山老何言上苑來迢遙千里道依倚九層臺出處寧知命輪轅豈自媒更慙張處士相與別蒿萊

客捨秋懷呈駱正字士則

無言堪自諭偶坐更相悲木落驚年長門閒惜艸衰買山猶未得諫獵又非時設被浮名系歸休漸欲遲

早行寄朱山人放

山曉旅人去天髙秋气悲明河川上沒芳艸露中衰此別又萬里少年能幾時心知剡溪路聊且寄前期

贈殷禦史亮

日日河邊見水流傷春未已復悲秋山中舊宅無人住來往風塵共白頭

寄中書李舍人紓

萍翻蓬自捲不共本心期復入重城裏頻看百艸滋水流歸思逺花發長年悲盡日春風起無人見此時

贈李山人唐

此意無所欲閉門風景遲栁條將白髮相對共垂絲

酬厔耿少府湋見寄

方丈蕭蕭落葉中暮天深巷起悲風流年不盡人自老外事無端心已空家近小山當海畔身畱環衞隱墻東遙聞相訪頻逢雪一醉寒宵誰與同

贈康老人洽

酒泉布衣舊才子少小知名帝城裏一篇飛入九重門樂府喧喧聞至尊宮中美人皆唱得七貴因之盡相識南鄰北裏日經過處處淹畱樂事多不脫敝裘輕錦綺長吟佳句掩笙歌賢王貴主於我厚駿馬蒼頭如已有暗將心事隔風塵盡擲年光逐杯酒靑門幾度見春歸折栁尋花送落暉杜陵往往逢秋暮望月臨風攀古樹繁霜入鬢何足論舊國連天不知處爾來倏忽五十年卻憶當時思眇然多識故侯悲宿艸曾看流水沒桑田百人會中一身在被褐飲瓢終不攺陌頭車馬共營營不解如君任此生

襄州遇房評事由

移家住漢陰不復問華簪貰酒宜城近燒田夢澤深暮山逢鳥入寒水見魚沈與物皆無累終年愜本心暮春遊長沙東湖贈辛兗州巢父二首

湘流分曲浦繚繞古城東岸轉千家合林開一鏡空人生無事少心賞幾回同且復忘羈束悠悠落照中回環路不盡歷覽意彌新古木畬田火澄江蕩漿人緩歌尋極浦一醉送殘春莫恨長沙逺他年憶此辰同兗州張秀才過王侍禦參謀宅賦十韻【栁字】

十年官不進斂迹無怨咎漂蕩海內遊淹畱楚鄕久因參戎幕下寄宅湘川口翦竹開廣庭瞻山敞虛牖閒門早春至陋巷新晴後覆地落殘梅和風褭輕栁逢迎車馬客邀結風塵友意愜時會文夜長聊飲酒秉心轉孤直沈照隨可否豈學屈大夫憂慙對漁叟

同辛兗州巢父盧副端嶽相思獻酬之作因抒歸懷兼呈辛魏二院長楊長寧

暮角發髙城情人坐中起臨觴不及醉分散秋風裏𨿽有明日期離心若千里前歡反惆悵後會還如此焉得夜淹畱一回終宴喜羇遊復牽役皆去重湖水早晚泛歸舟吾從數君子

對月答元明府

山下孤城月上遲相畱一醉本無期明年此夕遊何處縱有淸光知見誰

酬袁太祝長卿小湖村山居書懷見寄

背江居隙地辭職作遺人耕鑿資餘力樵漁逐四鄰麥秋桑葉大梅雨稻田新籬落栽山果池塘養海鱗放歌聊自足幽思忽相親余亦歸休者依君老此身

淸明日送鄧芮二子還鄕

鐘鼓喧離室車徒促夜裝晚廚新變火輕栁暗翻霜傳鏡看華髮持杯話故鄕每嫌兒女淚今日自沾裳

送汶水王明府

何時別故鄕歸去佩銅章親族移家盡閭閻百戰場背關余古木近塞足風霜遺老應相賀知君不下堂

送裴明州郎中徵【效南朝體】

瀟水連湘水千波萬浪中知君未得去慙愧石尢風

送觀察李判官巡郴州

行役各逺路煙波同旅愁輕橈上桂水大艑下揚州何處成後會今朝分舊遊離心比楊栁蕭颯不勝秋京口送皇甫司馬副端曾舒州辭滿歸東都

潮水忽復過雲帆儼若飛故園雙闕下左宦十年歸晚景照華髮涼風吹別衣淹畱更一醉老去莫相違奉同汴州李相公勉送郭布殿中出巡

軒車出東閤都邑繞南河馬首先春至人心比歲和省風傳隱卹持法去煩苛卻想埋輪者論功此日多

送東陽顧明府罷歸

祖帳臨鮫室黎人擁鷁舟坐藍髙士去繼組鄙夫畱白日落寒水靑楓繞曲洲相看作離別一倍不禁愁

戲畱顧十一明府

江明雨初歇山暗云猶濕未可動歸橈前程風浪急

栁花歌送客往桂陽

滄浪渡頭栁花發斷續因風飛不絕搖煙拂水積翠間綴雪含霜誰忍攀夾岸紛紛送君去鳴棹孤尋到何處移家深入桂水源種栁新成花更繁定知別後消散盡卻憶今朝傷旅魂

送前上饒嚴明府攝玉山【用山字】

家在故林吳楚間冰爲溪水玉爲山更將舊政化鄰邑遙見逋人相逐還

撫州對事後送外生宋垓歸饒州覲侍呈上姊夫

淮汴初喪亂蔣山烽火起與君隨親族奔迸辭故里京口附商客海門正狂風憂心不敢住夜發驚浪中雲開方見日潮盡鑪峯出石壁轉棠陰鄱陽寄茅室淹畱三十年分種越人田骨肉無半在鄕園猶未旋爾家習文藝旁究天人際父子自相傳優遊聊卒歲學成不求達道勝那厭貧時入閭巷醉好是羲皇人頃因物役牽偶逐簪組輩謗書喧朝市撫已慙淺昧世業大小禮近通顏謝詩念渠還領會非敢獨爲師

潘處士宅會別

相邀寒景晚惜別故山空鄰里疎林在池塘野水通十年多難後一醉幾人同復此悲行子蕭蕭逐轉蓬

江上別張勸

年年五湖上厭見五湖春長醉非關酒多愁不爲貧舊山迷道路淸洛暗風塵今日扁舟別俱爲滄海人

汝南別董校書

擾擾倦行役相逢陳蔡間何爲百年內不見一人閒對酒惜余景問程愁亂山秋風萬里至又出穆陵關

畱別李道州圻

瀧路下丹徼郵童揮畫橈山回千騎隱雪斷兩鄕遙魚滬擁寒澑畬田落逺燒維舟更相憶惆悵坐通宵

永康孫明府頲秩滿將歸枉路訪別

門前水流咽城下亂山多非是還家路寧知枉騎過風煙復欲隔悲笑屢相和不學陶公醉無因柰別何

將赴湖南畱別東陽舊寮兼示吏人

智力苦不足黎甿殊未安忽從新命去復隔舊寮歡曉路整車馬離亭會衣冠冰堅細流咽燒盡亂峯寒耆老相餞送兒童亦悲酸桐鄕寄生怨欲話此情難

奉天酬別鄭諫議云逵盧拾遺景亮見別之作

巨孽盜都城傳聞天下驚陪臣九江畔走馬來赴難伏奏見龍顏旋持手詔還單車不可駐朱檻未遑攀故人出相餞共悲行路逺臨岐荷贈言對酒獨傷魂世故山川險憂多思慮昏重陰蔽芳月疊嶺明舊雪泥積轍更深木冰花不發鄭侯間世賢忠孝乃雙全大義棄妻子至淳易生死知心三四人越境千餘里駿馬帳前發驚塵路傍起樓頭俛首看莫敢相畱止拜闕奉良圖畱中沃聖謨洗兵收魏郡誘敵討幽都名亞典屬國良選諫大夫從容九霄上談笑解陰符盧生富才術特立居近密采掇獻吾君明廷視聽新寛饒狂自比汲黯直爲鄰就列繼三事主文當七人可憐長守道不覺五逢春昔去城南陌各爲天際客關河煙霧深寸步音塵隔羇旅忽相遇別離又玆夕前悲涕未幹後喜心已慼而我方老大頗爲風迫夫君並少年何爾鬢須白惆悵語不盡徘徊情轉劇一罇且共持以慰長相憶

撫州處士胡泛見送北回兩館至南昌縣界查溪蘭若別

移罇鋪山曲祖帳查溪陰鋪山卽逺道查溪非故林淒然誦新詩落淚霑素襟郡政我何有別情君獨深禪庭古樹秋宿雨淸沈沈揮袂千里逺悲傷去住心

將巡郴永途中作

行役畱三楚思歸又一春自疑冠下髮聊此鏡中人機息知名誤形衰恨道貧空將舊泉石長與夢相親

過郴州

江盡湘南戍山分桂北林火雲三月合石路九疑深暗谷隨風過危亭共鳥尋羇魂已愁絕不復待猿吟桂陽北嶺偶過野人所居聊書卽事呈王永州邕李道州圻

犬吠空山響林深一逕存隔云尋板屋渡水到柴門日晝風煙靜花明艸樹繁乍疑秦世客漸識楚人言不記逃鄕裏居然長子孫種田燒險谷汲井鑿髙原畦葉藏春雉庭柯宿旅猿嶺陰無瘴癘地隙有蘭蓀內戶均皮席枯瓢沃野飱逺心知自負幽賞詎能論轉步重崖合瞻途落照昏他時願攜手莫比武陵源

下鼻亭瀧行八十里聊狀艱險寄靑苗鄭副端朔陽

瀧水天際來鼻山地中坼盤渦幾十處疊澑皆千尺直寫卷沈沙驚翻衝絕壁淙淙振崖谷洶洶竟朝夕人語不自聞日光亂相射艤舟始搖漾舉棹旋奔激旣下同建瓴半空方避石前危苦未盡後險何其迫倏閃疾風雷蒼皇蕩魂魄因隨伏流出忽與跳波隔逺想欲回軒豈玆還泛鷁云涯多候館努力勤登歷

湘南卽事

盧橘花開楓葉衰出門何處望京師沅湘日夜東歸去不爲愁人住少時

少女生日感懷

五逢晬日今方見置爾懷中自惘然乍喜老身辭逺役翻悲一笑隔重泉欲教鍼綫嬌難解暫弄琴書性已便還有蔡家殘史籍可能分與外人傳

江鄕故人偶集客捨

天秋月又滿城闕夜千重還作江南會翻疑夢裏逢風枝驚暗鵲露艸覆寒蛬羇旅長堪醉相畱畏曉鐘張評事涉秦居士系見訪郡齋卽同賦中字

軺車忽枉轍郡府自生風遣吏山禽在開罇野客同古墻抽臘筍喬木颺春鴻能賦傳幽思淸言盡至公城欹殘照入池曲大江通此地人來少相歡一醉中

聽歌回馬上贈崔法曹

秋風里許杏花開杏樹傍邊醉客來共待夜深聽一曲醒人騎馬斷腸回

去婦怨

出戶不敢啼風悲日淒淒心知恩義絕誰忍分明別下阪車轔轔畏逢鄕裏親空持牀前幔卻見家中人忽辭王吉去爲是秋胡死欲比今日情煩寃不相似

昭君詞

漢宮若逺近路在寒沙上到死不得歸何人共南望

女耕田行

乳燕入巢筍成竹誰家二女種新谷無人無牛不及犁持刀斫地翻作泥自言家貧母年老長兄從軍未娶嫂去年災疫牛囤空截絹買刀都市中頭巾掩面畏人識以刀代牛誰與同姊妹相攜心正苦不見路人惟見土疎通畦隴防亂苗整頓溝塍待時雨日正南崗下餉歸可憐朝雉擾驚飛東鄰西捨花發盡共惜餘芳淚滿衣夜發袁江寄李潁州劉侍郎時二公畱貶在此

半夜回舟入楚鄕月明山水共蒼蒼孤猿更發秋風裏不是愁人亦斷腸

郎士元二十一首

送李將軍赴定州

雙旌漢飛將萬里愛橫戈春色臨邊盡黃雲出塞多鼔鼙悲絕漠烽戍隔長河想到陰山北天驕已請和

送張南史【一云寄李紓】

雨餘深巷靜獨酌送殘春車馬𨿽嫌僻鸎花不棄貧虫聲黏戶网防迹印牀塵借問山陽會如今有幾人

聞蟬寄友人【李端亦有此詩未知孰是】

昨日始聞鸎今朝蟬又鳴朱顏向華髮定是幾年程故國白雲逺閒居靑艸生因垂數行淚書寄十年兄

送長沙韋明府

秋入長沙縣蕭條旅宦心煙波連桂水官舍映楓林云日楚天暮沙汀白露深遙知訟堂裏佳政在鳴琴

題劉相三湘圖

昔日醉衡霍邇來憶南州今朝平津邸兼得瀟湘遊稍辧郢門樹依然芳杜洲微明三巴峽咫尺萬里流飛鳥不知倦逺帆生暮愁涔陽指天末北渚空悠悠枕上見漁父坐中當狎鷗誰言魏闕下自有東山幽

塞上曲

寶刀塞下兒輕身百戰曾百勝壯心竟未嫖姚知白艸山頭日初沒黃沙戍下悲歌發蕭條靜夜邊風吹獨倚營門望秋月

關羽祠送髙員外還荊州

將軍稟天姿義勇冠今昔走馬百戰場一劍萬人敵誰爲感恩者竟是思歸客流落荊巫間徘徊故鄕隔離筵對祠宇灑酒暮天碧去去勿復言銜悲向陳迹

郢城西樓吟

連山盡處水縈回山上戍門臨水開朱欄直下一百丈日暖遊鱗自相向昔人愛險閉層城今人愛閒江復淸沙洲楓岸無來客艸緑花紅山鳥鳴

宿杜判官江樓

適楚豈吾願思歸秋向深故人江樓月永夜千里心葉落覺鄕夢鳥啼驚越吟寥寥更何有斷續空城砧

送韋湛判官

髙閣晴江上重陽古戍閒聊因送歸客更此望鄕關惜別心能醉經秋鬢自斑臨流興不盡惆悵水雲間

春宴王補闕城東別業

栁陌乍隨洲勢轉花源忽傍竹陰開能將瀑水淸人境直取流鶯送酒杯山下古松當綺席檐前片雨滴春苔地主同聲復同捨畱歡不畏夕陽催

栢林寺南望

谿上遙聞精舍鐘泊舟微徑度深松靑山霽後云猶在畫出東南四五峯

長安逢故人

數年音信斷不意在長安馬上相逢久人中欲認難一官今嬾道雙鬢竟羞看莫問生涯事只應持釣竿

聽鄰家吹笙

鳳吹聲如隔防霞不知墻外是誰家重門深鎖無尋處疑有碧桃千樹花

贈韋司直

聞君感嘆二毛初舊友相依萬里餘烽火有時驚暫定甲兵無處可安居客來吳地星霜久家在平陵音信疎昨日風光還入戶登山臨水意何如

蓋少府新除江南尉問風俗

聞君作尉向江潭吳越風煙到自諳客路尋常隨竹影人家大底傍山嵐緣溪花木偏宜逺避地衣冠盡向南惟有夜猿啼海樹思鄕望國意難堪

酬二十八秀才見寄

昨夜山月好故人果相思淸光到枕上嫋嫋涼風時永意能在我惜無攜手期

湘夫人

蛾眉對湘水遙哭蒼梧山萬乘旣已歿孤舟誰忍還至今楚竹上猶有淚痕斑南有涔陽路渺渺多新愁桂酒神降時回風江上秋彩雲忽無處碧水空安流

酬王季友題半日村別業兼呈李明府

村映寒原日已斜煙生密竹早歸鴉長溪南路當羣岫半景東鄰照數家門通小逕連芳艸馬飲春泉踏淺沙欲待主人林上月還思潘令縣中花

冬夕寄靑龍寺源公

斂屨入寒竹安禪過漏聲髙松殘子落深井凍痕生罷磬風枝動懸燈雪屋明何當招我宿乘月上方行

送李騎曹之靈武寧侍

一歲一歸寧涼天數騎行河來當塞曲山逺與沙平縱獵旗風捲聽笳帳月生新鴻引寒色回日滿京城

唐百家詩選卷七

欽定四庫全書

唐百家詩選卷八

宋王安石編

錢起六首

送畢侍禦謫居

崇蘭香死玉簮折志士吞聲甘徇節忠藎不爲明主知悲來莫向時人說滄浪之水見心淸楚客辭天淚滿纓百鳥喧喧噪一鶚上林髙枝亦難托寧嗟人世棄虞翻且喜江山得康樂自憐黃綬老嬰身妻子朝來勸隱淪桃花洞裏舉家去此別相思復幾春

送李秀才落第遊荊楚

翠羽𨿽成夢遷鶯尙後羣名逃郤詵策興發謝文昬旦扁舟去江山幾路分上潮吞海日歸雁出湖云詩思應須苦猿聲莫厭聞離居見新月那得不思君

贈閣下閻舍人

二月黃鶯飛上林春城紫禁晚陰陰長樂鐘聲花外盡龍池栁色雨中深陽和不散窮途恨霄漢常懸捧日心獻賦十年猶未遇羞將白髮對華簪

和宣城張太守南亭秋夕懷友

池館蟪蛄聲梧桐秋露晴月臨朱防靜河近畫樓明捲幔浮涼入聞鐘永夜淸片雲懸曙斗數雁過秋城羽扇揚風暇瑤琴寄別情江山飛麗藻謝朓讓前名

暮春歸故山

谷口殘春黃鳥稀辛夷花盡杏花飛始憐幽竹山窗下不攺淸陰待我歸

駕幸溫泉宮【和李員外作】

未央月曉度疎鐘鳳輦時巡出九重雪霽山門迎瑞日雲開水殿候飛龍輕寒不入宮中樹佳气常薰仗外峯遙羨枚臯扈仙蹕偏承霄漢渥恩濃

盧綸三十六首

送吉中孚校書歸楚州舊山中孚自仙官入仕

靑袍蕓閣郎談笑揖侯王舊籙藏雲穴新詩滿帝鄕名髙閒不得到處人爭識誰知冰雪顏已雜風塵色此去復如何東臯岐路多借芳臨紫陌回首憶滄波年來倦蕭索但說淮南樂並檝湖上游連檣月中泊沿澑入閶門千燈夜市喧喜逢鄰捨伴遙語問鄕園下淮風自急樹杪分郊邑送客隨岸行離人出帆立漁村繞水田澹澹隔晴煙欲就林中醉先期石上眠林昬天未曙但向云邊去暗入無路山心知有花處登髙日轉明下望見春城洞裏艸空長冢邊人自耕寥寥行異境過盡千峯影露色凝古壇泉聲落寒井仙成不可期多別自堪悲爲問桃源客何人見亂時

與從弟瑾同下第後出關言別

同作金門獻賦人二年悲見故園春到闕不沾新雨露還家空帶舊風塵

雜花飛盡栁陰陰官路逶迆綠艸深對酒已成千里客望山空寄兩鄕心

出關愁暮一沾裳滿野蓬生古戰場孤村樹色昬殘雨逺寺鐘聲帶夕陽

和李使君三郎早秋城北亭宴崔司士因寄關中弟張評事時遇作

黃花古城路上盡見靑山桑柘晴川口牛羊落照間野情隨捲幔軍事隔重關道合偏多賞官微獨不閒鶴分琴久罷書到雁應還爲謝登龍客瓊枝寄一攀

逢病軍人

行多有病住無糧萬里還鄕未到鄕蓬鬢哀吟古城下不堪秋气入金瘡

村南逢病叟

雙膝過頤頂在肩四鄰知姓不知年臥驅鳥雀惜禾黍猶恐諸孫無社錢

送張郎中還蜀歌

秦家禦史漢家郎親專兩印徵殊方功成走馬朝天子伏檻論邊若流水曉離仙署趨紫微夜接髙儒讀靑史瀘南五將望君還願以天書示百蠻曲棧重江初過雨前旌後騎不同山迎車拜舞多耆老舊防新營徧靑艸塞口云生火候遲煙中鶴唳軍行早黃花川下水交橫逺映孤霞蜀國晴笻竹筍長椒瘴起茘枝花發杜鵑鳴回首岷峨半天黒傳觴接膝何由得空令豪士仰威名無復貧交恃顏色垂楊不動雨紛紛錦帳胡缾爭送君須臾醉起簫笳發空見紅旌入白雲

臘日觀咸寧王部曲娑勒擒豹歌

山頭曈曈日將出山下獵圍照初日前林有獸未識名將軍促騎無人聲潛形踠伏艸不動雙雕轉旋羣鵶鳴陰方質子才三十譯語受詞蕃語揖捨鞍解甲疾如風人忽虎蹲獸人立歘然扼顙批其頤爪牙委地涎淋漓旣蘇復吼拗【於絞反】仍怒果葉英謀生致之拖自深叢目如電萬夫失容千馬戰傳呼賀拜聲相連殺气騰淩陰滿川始知縛虎如縛防敗虜降羌生眼前祝爾嘉詞爾無苦獻爾將隨犀象舞苑中流水禁中山期爾攫搏開天顏非熊之兆慶無極願紀雄名傳百蠻

和張僕射塞下曲

月黒雁飛髙單於夜遁逃欲將輕騎逐大雪滿弓刀

從軍行

二十在邊城軍中得勇名捲旗收敗馬占磧擁殘兵覆陣烏鳶起燒山艸木明塞閒思逺獵師老厭分營雪嶺無人迹冰河有雁聲李陵甘此沒惆悵漢公卿

逢南中使因寄嶺外故人

見說南來處蒼梧接桂林過秋天更暖邊海日長陰巴路緣云出蠻鄕入洞深信回人自老夢到月應沈碧水通春色靑山寄逺心炎方難久客爲爾一沾襟

代員將軍罷戰後歸舊裏贈朔北故人

結髮事壃場全生俱到鄕連云防鐵嶺同日破漁陽牧馬胡天晚移軍磧路長枕戈眠古戍吹角立繁霜歸老勲仍在酬恩虜未亡獨行過邑裏多病對農桑雄劍依塵席陰符寄藥囊空餘麾下將猶逐羽林郎

江北憶崔汶

夜問江西客還知在楚鄕全身出部伍盡室逐漁商晴日遊瓜步新年到漢陽月昬驚浪白瘴起覺云黃望嶺家何處登山淚幾行閩中傳有雪應且住南康

早春歸厔舊居卻寄耿拾遺湋李校書端

野日初晴麥隴分竹園村巷鹿成羣萬家廢井生新艸一樹繁花對古墳引水忽驚冰滿磵向田空見石和云可憐芳歲靑山下惟有松枝好寄君

夜中得循州趙司馬侍郎書因寄回使

瘴海寄雙魚中宵達我居兩行燈下淚一紙嶺南書地說炎蒸極人稱老病餘殷勤報賈傅莫共酒杯疏太白西峯偶宿車祝二尊師石室晨登前巘慿眺書懷卽事寄呈鳳翔齊員外張侍禦

弱齡誠昧鄙遇勝惟求止如何羇滯中得步靑冥裏靑冥有桂叢冰雪兩仙翁毛節未歸海丹梯閒倚空逍遙擬上淸洞府不知名醮罷雨常至客辭山忽明山明鳥聲樂日气生巖壑巖壑樹修修白雲如水流白雲銷散盡隴塞儼然秋積阻關河固綿聨烽戍稠五營承廟略四野失邊愁吁嗟系塵役又負靈仙迹芝術自芳香泥沙幾沈溺書此欲沾衣平生事每違煙霄不可仰鸞鶴自追飛

同耿湋宿陸澧旅捨

當軒雲月開淸夜故人杯擁褐覺霜下抱琴聞雁來迎風君顧步臨路我遲回雙鬢共如此此歡非易陪

題苗員外竹間亭

髙甃絕行塵開簾似有春風傾竹上雪山對酒邊人步暖先逢日書空逺見鄰還同內齋暇登賞及諸姻早春遊樊川野居卻寄李端校書兼呈崔峒補闕司空曙主簿耿湋拾遺

白水徧溝塍靑山對杜陵晴明人望鶴曠野鹿隨僧古栁連巢折荒隄帶艸崩陰橋全覆雪瀑澑半垂冰鬭防搖松影遊落石層韶光偏不待衰敗巧相仍桂樹曾爭折龍門幾共登琴師阮校尉詩和栁吳興防筆求書扇張屏看畫蠅卜鄰空遂約問卦獨無徵投足經危路收材遇直繩守農窮自固行藥病何能掩帙蓬蒿晚臨川景气澄颯然成一叟誰更慕騫騰

春日登樓有懷

花正濃時人正愁逢花卻欲替花羞年來笑伴皆歸去今日晴明獨上樓

長安春望

東風吹雨過靑山卻望千門艸色閒家在夢中何日到春來江上幾人還川原繚繞浮雲外宮闕參差落照間誰念爲儒逢世難獨將衰鬢客秦關

山中一絕

饑食松花渇飲泉偶從山後到山前陽坡軟艸厚如織因與鹿麛相伴眠

同薛存誠登棲巖寺

衰蹇步難前上山如上天塵泥來自晚猿鳥到何先萬壑應孤磬百花通一泉蒼蒼此明月下界正沈眠

賊中與嚴越卿曲江看花

紅枝欲折紫枝殷隔水連宮不用攀會待長風吹落盡始能開眼向靑山

夜投丰徳寺謁液上人

半夜風中有磬聲偶逢樵者問山名上方月曉聞僧語下路林疎見客行野鶴巢邊松最老毒龍潛處水偏淸願得逺公知姓字焚香洗鉢過浮生

酬李端野寺病居見寄

野寺昬鐘山正陰亂藤髙竹水聲深田夫就餉還依艸野雉驚飛不過林齋沐暫思同靜室淸羸已覺助禪心寂寞日長誰問疾料君惟取古方尋

贈別李紛

頭白乘驢懸布囊一回言別淚千行兒孫滿眼無歸處惟到罇前似故鄕

送崔琦赴宣州幕

五馬臨流待幕賓羨君談笑出風塵身閒就養寧辭逺世難移家莫厭貧天際曉山三峽路津頭臘市九江人何處遙知最惆悵滿湖靑艸雁聲春

至徳中途中書事卻寄李僴

亂離無處不傷情況復看碑對古城路繞寒山人獨去月臨秋水雁空驚顏衰重喜歸鄕國身賤多慙問姓名今日主人還共醉應憐世故一儒生

送鮑中丞赴太原

分路引鳴騶喧喧似隴頭暫移西掖望全解北門憂專幙臨都防分曹制督郵積冰營不下盛雪獵方休白艸連胡帳黃金擁戍樓今朝送旌斾一減魯儒羞

晚到厔耆老家

老翁曾舊識相引到柴門苦話別時事因尋溪上村數年何處客近日幾家存冒雨看禾黍逢人憶子孫亂藤穿井口流水到籬根惆悵不堪住空山月又昬

落第後歸終南別業

久爲名所誤春盡始歸山落羽羞言命逢人彊破顏交疎貧病裏身老是非間不及東溪月漁翁夜往還

送從舅成都丞廣南歸蜀

巴字天邊永秦人去是歸棧長山雨響溪亂火田稀俗富行應樂官雄祿豈微魏舒終有淚還濕寧家衣

晚次鄂州【至徳中作】

雲開逺見漢陽城猶是孤帆一日程估客晝眠知浪靜舟人夜語覺潮生三湘愁鬢逢秋色萬里歸心對月明舊業已隨徵戰盡更堪江上鼓鼙聲

酬暢當嵩山尋道士見寄

閒逐樵夫行看棊忽逢人世是秦時開云種玉嫌山淺渡海傳書怪鶴遲陰洞石幢微有字古壇松樹半無枝煩君逺示靑囊籙願得相從一問師

司空曙二十五首【字文明貞元中爲尙書水部郎中】

過寶慶寺

黃葉前朝寺無僧寒殿開池晴出曝松暮鶴飛回古井碑橫艸陰廊畫雜苔禪宮亦銷歇塵世轉堪哀

送栁震歸蜀

白日雙流靜西看蜀國春桐花能乳鳥竹節競祠神蹇步徒相望先鞭不可親知從江僕射登榻更何人

送髙勝重謁曹王

江上靑楓岸陰陰萬里春朝辭郢城酒暮見洞庭人興比乘舟訪恩懷倒屣親想君登舊榭重喜掃芳塵

送流人

聞說南中事悲君重竄身山村楓子鬼江廟石郎神童稚畱荒宅圖書托故人靑門好風景爲爾一霑巾

題陵云寺

春山古寺繞滄波石磴盤空鳥道過百丈金身開翠壁萬龕燈焰隔煙蘿云生客到侵衣濕花落僧禪覆地多不與方袍同結社下歸塵世竟如何

題江陵臨沙驛樓

江天淸更愁風栁入江樓雁惜楚山晚蟬知秦樹秋淒涼多獨醉零落半同遊豈復平生意蒼然蘭杜洲

田家

田家喜雨足鄰老相招攜泉溢溝塍壊麥髙桑柘低呼兒催放犢宿客待烹雞搔首蓬門下知將軒冕齊

送曲山人之衡州

白石先生眉髮光已分甜雪飲紅漿衣巾半染煙霞气語笑兼和藥艸香茅洞玉聲流暗水衡山碧色映朝陽千年城郭如相問華表峩峩有夜霜

立秋日

律變新秋至蕭條自此初花酣蓮報謝葉在栁呈疎澹日非云映淸風似雨餘捲簾涼暗度迎扇暑先除艸靜多翻鷰波澄乍露魚今朝散騎省作賦興何如

詠古寺花

共愛芳菲此樹中千跗萬萼裹枝紅遲遲欲去猶回望覆地無人滿寺風

送魏季羔長沙覲兄

蘆荻湘江水蕭蕭萬里秋鶴髙看迥野蟬逺入中流訪友多成滯還家不厭遊惠連有新作知得從兄酬

送曹同椅

靑春三十餘眾藝盡無如中散詩傳畫將軍扇續書楚田晴下雁江日暖多魚惆悵空相送歡遊自此疎

云陽館與韓升卿宿別

故人江海別幾度隔山川乍見翻疑夢相悲各問年孤燈寒照雨深竹暗浮煙更有明朝恨離杯惜共傳

酬張芬有赦後見贈

紫鳳朝銜五色書陽春忽布网羅除已將心變寒灰後豈料光生腐艸余建水風煙收客淚杜陵花竹夢郊居勞君故有詩人贈欲報瓊瑤恨不如

哭苗員外呈張參軍【苗公卽參軍舅氏】

思君寧家宅久接竹林期嘗值偸琴處親聞比玉時髙人不易合弱冠早相知試藝臨諸友能文卽我師淩寒松未老先暮槿何衰季子生前別羊曇醉後悲壽堂乖一慟奠席阻長辭因瀝殊方淚遙成墓下詩

金陵懷古

輦路江楓暗宮庭野艸春傷心庾開府老作北朝臣

發渝州卻寄韋判官

紅燭津亭夜見君繁急管兩紛紛平明分手空江轉惟有猿聲滿水雲

送盧徹之太原謁馬尙書

楡落雕飛關塞秋黃雲畫角見並州翩翩羽騎雙旌後上客親隨郭細侯

秋思呈尹植裴說鄭洞

靜與懶相偶年將衰共催前途歡不集往事恨空來晝景委紅葉月華鋪綠苔沈思更何有坐結玉琴哀

峽口送友人

峽口花飛欲盡春天涯去住淚沾巾來時萬里同爲客今日翻成送故人

故郭婉儀挽歌

一日辭秦鏡千秋別漢宮豈惟泉路掩長使月輪空苦色凝朝露悲聲切暝風婉儀余舊徳仍載禮經中

送翰林張學士嶺南勒聖碑

漢恩天外洽周頌日邊稱文獨司空羨書兼太尉能出關逢北雁度嶺逐南鵬使者翰林客餘春歸灞陵

送吉校書東歸

少年蕓閣吏罷直暫歸休獨與親知別行逢江海秋聽猿看楚岫隨雁到吳洲處處園林好何人待子猷

早春遊望

東風春未足試望秦城曲靑艸狀寒蕪黃花似秋菊壯將歡共去老與悲相逐獨作遊社人暮過威輦宿

秋日趨府上張大夫

重城洞啟肅秋煙共說羊公在鎭年鞞鼓暗驚林葉落旌旗遙拂雁行偏石過橋下書曾受星降人間夢已傳謫吏何能沐風化空將歌頌拜車前

唐百家詩選卷八

欽定四庫全書

唐百家詩選卷九

宋王安石編

耿湋六首【大歷中爲右拾遺】

秋晚臥疾寄司空拾遺曙盧少府綸

寒幾坐空堂疎髯似積霜老醫迷舊疾朽藥誤新方晚果紅低樹秋苔綠徧墻慙非蔣生逕不敢望求羊

早朝

鐘鼓餘聲裏千官向紫微冒寒人語少乘月燭來稀淸漏聞馳道輕霞映瑣闈猶看嘶馬處未啟掖垣扉

秋日

反照入閭巷憂來與誰語古道少人行秋風動禾黍

路傍老人

老人獨坐倚官樹欲語澘然淚便垂陌上歸心無產業城邊戰骨有親知餘生尙在艱難日長路多逢輕薄兒綠水靑山𨿽似舊如今貧病復何爲

送友人遊江南

逺別悠悠白髮新江潭何處是通津潮聲偏懼初來客海味惟甘久住人漠漠煙光前浦晚靑靑艸色定山春汀洲更有南回雁亂起聨翩北向秦

邠州畱別

終歲山川路生涯總幾何艱難爲客慣貧賤受恩多暮角飄長韻寒流起細波懸愁茂陵宅春色又相過

李端九首

古別離

水國葉黃時洞庭霜落夜行舟聞商估宿在楓林下此地送君還茫茫似夢間後期知幾日前路轉多山巫峽通湘浦迢迢隔雲雨天晴見海檣月落聞津鼓人老自多愁水深難急流淸宵歌一曲白首對汀洲

過谷口元贊善所居

入谷訪君來秋泉已難涉林間人獨坐月下山相接重露濕蒼苔明燈照黃葉故交一不見素髮何稠疊

古別離

與君桂陽別令君嶽陽待後事忽差池前期日空在木落雁嗷嗷洞庭波浪髙逺山云似蓋極浦樹如毫朝發能幾里暮來風又起如何兩處愁皆在孤舟裏昨夜天月明長川寒且淸菊花開欲盡薺菜泊來生下江帆勢速五兩遙相逐欲問去時人知投何處宿空令猿嘯時泣對湘潭竹

烏棲曲

白馬逐朱車黃昏入狹斜狹斜栁樹烏爭宿爭枝未得飛上屋東房少婦壻從軍每聽烏啼知夜分

代從兄衡送友入關

聞君帝城去西望一霑巾落日見秋艸暮年逢故人非才長作客有命嬾謀身近更嬰衰病空思老漢濱

晚夏聞蟬寄戴廣文【前郎士元有此詩未知孰是】

昨日鶯囀聲今朝蟬忽鳴朱顏向華髮定是幾年程故國白雲逺閒居靑艸生因垂數行淚書報十年兄

早春雪夜寄盧綸呈祕書元丞

聞君隨謝朓春夜宿山前看竹雲垂地尋僧雪滿船熊寒方入樹魚樂稍離泉猶是羇愁客誰知惜故年

荊門雨歌送從兄赴防州

余兄佐郡經西楚餞行因賦荊門雨燮燮聲漸繁浦里人家收市喧重陰大防過欲盡碎浪柔紋相與翻雲間悵望荊衡路萬里靑山一時暮琵琶寺裏響空廊熨斗陂前濕荒戍沙尾長檣發漸稀竹竿艸屩涉流歸夷陵逺色半成燒漢上游倡始濯衣船門相對多商估葛服龍鐘篷下語自是湘川石燕飛非關齊地商羊舞曾爲江客念江行腸斷秋荷雨打聲摩天古木不可見住嶽髙僧空得名今朝拜手臨欲別遙憶荊門雨中發

贈康洽

黃髮康兄酒泉客平生出入王侯宅今朝醉臥又明朝忽憶舊鄕頭已白流年恍惚瞻西日陳事蒼茫指南陌聲名常壓鮑參軍班位不過楊執防邇來七十遂無幾空是咸陽一布衣後輩輕肥賤衰朽故侯門館許相依自言萬物有移攺始信桑田變成海同時獻賦人皆盡共壁題詩君獨在步出東城風景和靑山滿眼少年多漢家尙壯今則老髮短心長知柰何華堂舉杯莫嘆晚龍鐘相見誰能免君今已返我正來朱顏宜笑能幾回借問蒙蘢花樹下誰家畚鍤築髙臺

於武陵八首【或作於鄴】

孤云

南北各萬里有云心更閒因風離海上伴月到人間洛浦少髙【一作佳】樹長安無舊山徘徊不可住漠漠又東還

南遊有感

杜陵無厚業不得駐車輪重到曾遊處多非舊主人東風千嶺樹西日一洲蘋又渡湘江水湘江水復春

客中

楚人歌竹枝遊子淚沾衣異國久爲客寒宵頻夢歸一封書未返千樹葉皆飛南過洞庭水更應消息稀

洛陽道

浮世若浮雲千回故復新旋添靑艸冢更有白頭人歲暮客將老雪晴山欲春行行車與馬不盡洛陽塵

夜與故人別

白日去難駐故人非舊容今宵一別後何處更相逢過楚水千里到秦山幾重語來天又曉月落滿城鐘

感懷

靑山長寂寞南望獨髙歌四海故人盡九原新冢多西沈浮世日東注逝川波不使年華駐此生看幾何

長信宮

簟涼秋气初長信恨何如拂黛月生指解鬟云滿梳一從悲畫扇幾度泣前魚坐聽南宮樂淸風搖翠裾

過侯王故第

過此一酸辛行人淚有痕獨殘新碧樹猶擁舊朱門歌歇云初散檐空燕尙存不知彈鋏客何處感新恩

熊孺登一首【貞元中人】

經古墓

碑折松枯山火燒夜臺從閉不曾朝那將逝者比流水流水東流逢上潮

張繼三首【字懿孫大歷中人】

楓橋夜泊

月落烏啼霜滿天江楓漁火對愁眠姑蘇城外寒山寺夜半鐘聲到客船

閶門卽事

耕夫占募逐樓船春艸靑靑萬頃田試上吳門看郡郭淸明幾處有新煙

過春申君廟

春申祠宇空山裏古柏陰陰石泉水日暮江南無主人彌令過客思公子蕭條寒景傍山村寂寞誰知楚相尊當時珠履三千客趙使懷慙不敢言

包佶四首【字幼正貞元初爲祕書監丹陽郡公】

酬於侍郎湖南見寄

桂嶺千崖斷湘流一派通長沙今賈傅東海舊於公章甫經殊俗離騷繼雅風金閨文作字玉匣气成虹翰墨時無侶丹靑夙在公主恩畱左掖人望積南宮巧拙循名異浮沈顧位同九遷歸上略三已契愚衷責謝庭中禮悲寛塞上翁楚材欣有適燕石愧無功山曉重嵐外林春苦霧中雪花翻海鶴波影倒江楓去札頻逢信回帆早掛空避賢方有日非敢愛微躬

贈廬山白鶴觀劉尊師

蒼蒼五老霧中壇杳杳三山洞裏官手護昆侖象牙簡心推霹靂棗枝盤春飛雪粉加毫潤曉潄瓊膏冰【去】齒寒漸恨流年筋力少惟思露冕事星冠

嶺下臥疾寄劉長卿員外

惟有貧兼病能令親愛疎歲時供放逐身世付空虛脛弱秋添絮頭風曉廢梳波瀾喧眾口藜藿靜吾廬喪馬思開卦占鴞嬾發書十年江海隔離恨子知予

近獲風痺之疾題寄所懷

病夫將已矣無可答君恩衾枕同羇客圖書委外孫久來從吏道常欲奉空門急走機先息欹行力漸煩無醫能卻老有變是遊魂鳥宿還依伴蓬飄莫問根寓形齊指馬觀境制心猿惟借南榮地淸晨暫負暄

包何一首

江上田家

近海川原薄人家本自稀黍苗期臘酒霜葉是寒衣市井誰相識漁樵夜始歸不須騎馬問恐畏狎鷗飛

鮑防二首

雜感

漢家海內承平久萬國戎王皆稽首天馬嘗銜苜蓿花胡人歲獻蒲桃酒五月茘枝初破顏朝辭象郡夕函關雁飛不度桂陽嶺馬走先過林邑山甘泉禦果垂仙閣日暮無風香自落逺物皆重近皆輕雞𨿽有徳不如鶴

送薛補闕入朝

平原門下十餘人獨受恩多未殺身每嘆陸家兄弟少更憐楊氏子孫貧柴門豈斷施行馬魯酒那堪醉近臣賴有軍中遺令在猶將談笑對風塵

張登二首【貞元中爲漳州刺史】

送王主簿遊南海【得錢字】

平生推久要畱滯共三年明日東南路窮荒霧露天曠懷常寄酒素業不言錢道在貧非病時來丑亦妍過山乘蠟屐涉海附樓船行矣無爲恨宗門有大賢

因遇小雪日戲題絕句

甲子徒推小雪天刺桐猶綠槿花然陽和長養無時歇卻是炎洲雨露偏

皇甫冉上二十首【字茂政大歷中王縉爲河南節度鎭徐州辟掌書記後終左補闕】

巫山峽

巫峽見巴東迢迢出半空雲藏神女館雨到楚王宮朝暮泉聲落寒暄樹色同淸猿不可聽偏在九秋中與張補闕王鏈師自徐方淸河路同舟南下於臺頭寺畱別趙員外裴補闕同賦雜韻一首

朝朝春事晚泛泛行舟逺淮海思無窮悠颺煙景中幸將仙子去復與故人同髙枕隨流水輕帆任逺風鐘聲野寺迥艸色古城空送別髙臺上徘徊共惆悵懸知白日斜定是猶相望

屏風上各賦一物得攜琴客

不是向空林應當就磐石白雲知隱處芳艸迷行迹如何祗役心見爾攜琴客

獨孤中丞筵陪餞韋使君赴升州

中司龍節貴上客虎符新地控吳襟帶才光漢搢紳泛舟應度臘入境便行春何處歌來暮長江建業人酬李郎中侍禦秋夜登福州城樓見寄

辛勤萬里道蕭索九秋殘月照閩中夜天凝海上寒王程無地逺主意在人安遙寄登樓作空知行路難

送元晟還於潛山所居

深山秋事早歸去復何如裛露收新稼迎寒葺舊廬題詩卽招隱作賦是閒居別後空相憶嵇康嬾寄書

送康判官往新安賦得江路西南永

不向新安去那知江路長猿聲比廬霍水色勝瀟湘驛樹收殘雨漁家帶夕陽何須愁旅泊使者有輝光

酬盧十一過宿

乞還方未遂日夕望雲林況復逢春艸何勞問此心閒門公務散枉策故情深遙夜他鄕酒同君梁甫吟

三月三日義興李明府後亭泛舟

江南煙景復如何聞道新亭更可過處處蓺蘭春浦綠萋萋借艸逺山多壺觴須就陶彭澤風俗猶傳晉永和更使輕橈徐轉去微風落日水增波

酬裴十四【得宴字】

淮海各聨翩三年方一見素心終不易髮何須變舊國想平陵春山滿陽羨鄰雞莫遽唱共惜良宵宴

夜集張諲所居【得飄字】

江南成久客門館日蕭條惟有圖書在多傷鬢髮凋諸生陪講誦稚子給漁樵虛室寒燈靜空階落葉飄滄洲自有趣誰道隱須招

送顧萇往新安

由來山水客復道向新安半是乘潮便全非行路難晨裝林月在野飯浦沙寒嚴子千年後何人釣舊灘

送段明府

遙夜此何其霜空殊杳靄方嗟異鄕別暫是同心會海林秋更疎野水寒猶大離人轉吳岫旅雁從燕塞日夕望前期勞心白雲外

送王司直

西塞雲山逺東風道路長人心勝潮水相送過潯陽

同李蘇州傷美人

玉佩石橊裙當年嫁使君專房獨見寵傾國眾皆聞歌舞常無對幽明忽此分陽臺千萬里何處作行雲

題髙云客捨

孤興日自深浮雲非所仰窗中西城峻樹外東川廣晏起簪葛巾閒吟倚藜杖阮公道在醉莊子生恆養五栁轉扶疎千峯恣來往淸秋香秔獲白露寒菜長吳國滯風煙平陵延夢想時人趣纓弁髙鳥違羅网世事徒糾紛吾心方浩蕩惟將山與水處處諧眞賞

同諸公有懷絕句

舊國迷江樹他鄕近海門移家南渡久童稚解方言

送李錄事赴饒州

北人南去雪紛紛雁叫汀沙不可聞積水長天隨逺客荒城極浦足寒雲山從建業千峯出江至潯陽九派分借問督郵才弱冠府中年少不如君

寄髙云

南徐風日好悵望毗陵道毗陵有故人一見恨無因獨戀靑山久惟令白髮新每嫌持手板時見著頭巾煙景臨寒食農桑起仲春家貧仍嗜酒生事今何有芳艸徧江南勞心憶攜手

酬權器

南望江南滿山雪此情惆悵將誰說徒隨羣吏不曾閒顧與諸生爲久別聞君靜坐轉耽書種樹葺茅還舊居終日白雲應自足明年芳艸又何如人生有懷苦不展出入公門猶未免回舟朝夕待春風先報華陽洞深淺

唐百家詩選卷九

欽定四庫全書

唐百家詩選卷十

宋王安石編

皇甫冉下六十五首

奉和徐州王相公彭祖井之作

上公旌節在徐方舊井莓苔近寢堂訪古因知彭祖宅得仙何必葛洪鄕淸虛不共春池競盥潄偏宜夏日長聞道延年如玉液欲將調鼎獻明光

又和雪

春雪偏當夜暄風卻變寒庭深不復掃城曉更宜看命酒閒令酌披裘晚未冠連營鼓角動忽似戰桑幹

送蕭處士

惆悵煙郊晚依然此送君長河隔旅夢浮客伴孤云淇上春山直黎陽大道分西陵儻一弔應有士衡文

之京畱別劉方平

客子慕儔侶含淒整晨裝邀歡日不足況乃前期長離袂惜嘉月逺懷勞折芳遲遲越二陵回首但蒼茫喬木淸宿雨故關愁夕陽人言長安樂其柰緬相望

出塞

吹角出塞門前瞻卽胡地三軍盡回首皆灑望鄕淚轉念關山長行看風景異由來徵戍客各負輕生義

館陶李丞舊居

盛名天下挹餘芳棄置終身不拜郎詞藻世傳平子賦園林人比鄭公鄕門前墜葉浮秋水籬外寒臯帶夕陽日日靑松成古木祗應來者爲心傷

送劉兵曹還隴山居

離堂徒防語行子但悲辛𨿽是還家路終爲上隴人先秋雪已滿近夏艸初新惟有聞羌笛梅花曲裏春

同裴少府安居寺對雨

共結尋眞會還當退食初鑪煙雲气合林葉雨聲余溽暑銷珍簟浮涼入綺疏歸心從念逺懷此復何如

贈鄭山人

白首滄洲客陶然得此生龎公采藥去萊氏與妻行乍見還州裏全非隱姓名枉帆臨海嶠貰酒秣陵城伐木吳山曉持竿越水淸家人忘貧賤物外任衰榮忽爾辭林壑髙歌至上京避喧心已慣念逺夢頻成石路寒花發江田臘雪明纁儻有命何以遂躬耕

寄劉八山中

東臯若近逺苦雨隔還期閏歲風霜晚山田收獲遲茅檐燕去後樵路菊黃時平子遊都久知君坐見嗤

雜言無錫惠山寺流泉歌

寺有泉兮泉在山鏘金鳴玉兮長潺潺作潭鏡兮澄寺內泛巖花兮到人間土膏脈動知春早隈隩陰深長苔艸處處縈回石磴喧朝朝盥潄山僧老林松自古艸自新淸流活活無冬春任疏鑿兮與汲引若有意兮山中人偏依佛界通仙境明滅玲瓏林嶺宛如太室臨九潭詎減天臺望三井我來結綬未經秋已厭微官憶舊遊且復遲回猶未去此心只爲靈泉畱

田家作

臥見髙原燒閒尋空谷泉土膏消臘後麥隴發春前藥驗桐君錄心齊莊子篇荒村三數處衰栁百餘年好就山僧去時過野捨眠汲流寧厭逺卜地本求偏向子諳樵路陶家置黍田雪峯明晚景風雁急寒天且復冠名鶡寧知冕戴蟬問津夫子倦荷蓧丈人賢顧物皆從爾求心正儻然嵇康懶慢性祗自戀風煙

寄劉方平

十年不出蹊林中一朝結束甘從戎嚴子持竿心寂歷寥落荒籬遮舊宅終日碧湍聲自喧暮秋黃菊花誰摘毎望南峯如對君昨來不見多寒云石徑幽人何所在玉泉疎鐘時獨聞與君從來同語黙豈是悠悠但相識天畔三秋空復情袖中一字無由得世人易合復易離故交棄置求新知嘆息靑靑長不攺歲寒霜雪貞松枝

溫湯卽事

天仗星辰轉霜冬景气和樹含溫液潤山入繚垣多丞相金錢賜平陽玉輦過魯人求一謁無路獨如何

送張南史【效何記室體】

馬卿工詞賦位下年將暮謝客愛雲山家貧身不閒風波杳未極幾處逢相識富貴人更變誰能念貧賤岸有經霜艸林有故年枝俱應待春色獨使客心悲

送孔巢父赴河南軍【得河字】

江城相送阻煙波況復新秋一雁過聞道全師徵北虜更言諸將會南河邊心杳杳鄕人絕塞艸靑靑戰馬多共許陳琳工奏記知君名宦未蹉跎

和元中丞奉使承恩還終南舊居

軒車尋舊隱賓從滿郊園蕭散煙霞興殷勤故老言謝公山不攺陶令菊猶存苔蘚侵垂釣松篁長閉門風霜淸吏事江海諭君恩祗召趨宣室沈冥在一論

酬李司兵直夜見寄

江城聞鼓角旅宿復何如寒月淸宵半春風舊歲餘徒云資薄祿未必勝閒居見欲扁舟去誰能畏簡書

送薛判官之越

時艱自多務職小亦求賢道路無辭逺雲山並在前樟亭待潮處已是越人煙

同溫丹徒登萬歲樓

髙樓獨上思依依極浦遙山合翠微江客不堪頻北望塞鴻何事復南飛丹陽古渡寒煙積瓜步空洲逺樹稀聞道王師猶轉戰誰能談笑解重圍

送鄒判官赴河南

看君發原隰四牡去皇皇始罷滄江吏還隨粉署郎海圻軍未息河畔歲仍荒徵稅人全少榛蕪虜近亡所行知宋逺相隔嘆淮長早晚裁書寄銀鉤佇八行

宿淮陰南樓酬常伯熊

淮陰日落上南樓喬木荒城古渡頭浦外野風初入戶窗中海月早知秋滄波一望通千里畫角三聲起百憂獨立宵分逺來客煩君步屐忽相求

小江懷靈一上人【六言】

江上年年春早津頭日日人行借問山陰逺近猶聞薄暮鐘聲

送唐別駕赴郢州

莫嘆辭家逺方看佐郡榮長林通楚塞髙嶺見秦城雪向峣關下人從郢路迎翩翩駿馬去自是少年行

酬李補闕

十年歸客但心傷三徑無人已自荒夕宿靈臺伴煙月晨趨建禮逐衣裳久因麋鹿隨丰艸謬荷鵷鸞借末行縱有諫書猶未獻春風拂地日空長

同韓給事觀畢給事畫松石【入聲】

海嶠微茫那得到楚關迢遞心空憶夕郎善畫巖間松逺意幽姿此何極千條萬葉紛異狀虎伏螭盤爭勁力扶疎半映晚天靑凝澹全和曙云黒煙籠月照安可道雨濕風吹未曾息能將積雪辧晴光每與連峯作寒色龍樓不競繁花吐騎省偏宜遙夜直羅浮道士訪移來少室山僧舊應識掖垣深沈晝無事終日亭亭在人側古槐衰栁寧足論還對罘罳列行植

送令狐明府

行當臘候晚共惜歲陰殘聞道巴山逺如何蜀路難荒林藏積雪亂石起驚湍君有親人術應令勞者安

送從侄棲閒律師

能知出世法詎有在家心南院開門送東山策杖尋經年期故里及夏到空林念逺長勞望朝朝艸色深

舟中送李觀

江南近別亦依依山晚川長客伴稀獨坐相思計行日出門臨水望君歸

故齊王贈承天皇帝挽歌

禮盛追崇日人知友悌恩舊居從代邸新壠入文園鴻寶仙書祕龍旂帝服尊蒼蒼松裏月萬古此髙原

贈恭順皇后挽歌

䢐謝年方久哀榮事獨稀𨿽殊百兩迓同是九泉歸詔使傳金冊神人送玉衣空山竟不從寧肯學湘妃

送太常大夫加散騎常侍赴朔方

故壘煙塵促新軍河塞間金貂寵漢將玉節度蕭關散漫沙中雪依稀漠口山人知竇車騎計日勒銘還

送王翁信還剡中舊居

海岸耕殘雪溪沙釣夕陽家中何所有春艸漸看長

奉寄皇甫補闕【張繼作附此】

京口情人別久揚州估客來疎潮至潯陽回去相思無處通書

酬張繼【並序】

懿孫余之舊好祗役武昌有六言詩見懷今以七言裁答蓋拙於事者繁而費

悵望南徐登北固迢迢西塞限東關落日臨川問音信寒潮惟帶夕陽還

送栁八員外赴江西

岐路無窮極長江九派分行人隨旅雁楚樹入湘云久在徵南役何殊薊北勲離心不可問歲暮雪紛紛

送陸潛夫【並序】

頃者江淮徵鎭屢有掄才之舉子不列焉有司之過子方耕山釣湖避人如逃寇徒欲羅髙鴻捕深魚窮年竭日甚不可得也今齒髮向暮執勞無力眾雛嗷嗷開口待哺如有知者子其行乎無爲自苦

髙山迥欲登逺水深難渡杳杳復漫漫行人別家去

又得云字

何事千年遇聖君坐令雙鬢老如雲南行更入山深淺岐路悠悠水自分

又送陸潛夫延陵尋友

登山自補屐訪友不賫糧坐歇靑楓晚行吟白日長人煙隔水見艸气入林香誰作招尋侶淸齋宿紫陽

送鄭二堪之茅山【六言】

水流絕澗終日艸長深山暮春犬吠雞鳴幾處條桑種杏何人

問李二司直所居雲山

門外水流何處天邊樹繞誰家山色東西多少朝朝幾度雲遮

閒居作

多病辭官罷閒居作賦成圖書惟藥籙飲食止藜羮學謝淹中術詩無鄴下名不堪趨建禮詎是厭承明已輟金門步方從石路行逺山期道士髙栁覓先生性懶尢因疾家貧自少營種苗𨿽尙短谷價幸全輕篇詠投康樂壺觴就步兵何人肯相訪開戶一逢迎

和王給事禁省梨花

巧解近人笑還能亂蝶飛春風時入戶幾片落朝衣

歸渡洛水

暝色赴春愁歸人南渡頭渚煙空翠合灘月碎光流澧浦饒芳艸滄浪有釣舟誰知放歌客此意正悠悠

送陸澧郭鄖

才見吳洲百艸春已聞燕雁一聲新秋風何處催年急偏逐山行水宿人

重陽日酬李觀

不見白衣來送酒但令黃菊自開花愁看日晚良辰過步步行尋陶令家

送蔣評事往福州

江上春常早閩中客去稀登山怨迢遰臨水惜芳菲煙樹何時盡風帆幾日歸還看復命處盛府有光輝

送從弟豫貶袁州

何事成遷客思歸不見鄕遊吳經萬里弔屈過三湘水與荊巫接山通鄢郢長名嗟黃綬系身是白眉良獨結南枝恨應思北雁行憂來沽楚酒鬢莫凝霜

送錢塘路少府赴制舉

公車待詔赴長安客裏新正阻舊歡遲日未能銷野雪晴花偏自犯江寒東溟道路通秦塞北闕威儀覩漢官共許郤詵工射策恩榮請向一枝看

賦得荊溪夜湍送蔣逸人歸義興山

驚湍流不極夜度識云岑長帶溪沙淺時因山雨深方同七里路更遂五湖心掲厲朝將夕潺湲古至今花源若許到𨿽逺亦相尋

送孔黨赴舉

入貢列諸生詩書業早成家承孔聖後身有魯儒名楚水通滎浦秦山擁漢京愛君方弱冠爲賦少年行

送裴陟歸常州

夜雨須停棹秋風暗入衣見君常北望何事卻南歸

徐州送丘侍禦之越

時鳥催春色離人惜歲華逺山隨擁傳芳艸引還家北固潮當闊西陵路稍斜縱令寒食過猶有鏡中花

送韋山人歸所居鐘山

逸人歸路逺弟子出山迎服藥顏須駐耽書癖已成柴扉度歲月藜杖見公卿更作儒林傳還應有姓名和袁郎中破賊後經剡中山水【同用溪字】

武庫分帷幄儒衣事鼔鼙兵連越徼外寇盡海門西節比全疎勒功當雪會稽旌旗回剡嶺士馬濯耶溪受律梅初發班師艸未齊行看佩金印豈得訪丹梯

送處州裴使君赴京

使君朝北闕車馬發東方別喜天書召寧愁地脈長山行朝復夕水宿露爲霜秋艸連秦塞孤帆落漢陽新銜趨建禮舊位識文昌惟有聨翩翼翻隨南雁翔

送包佶賦得天津橋

洛橋歲暮作徵客【闕】

相望依然一水間相思已如千里隔晴煙霽景滿天津鳳闕龍樓映水濱豈無朝夕軒車度其柰相逢非所親鞏樹甘陵愁逺道他鄕一望人堪老君報還期在早春橋邊日日看芳艸

宿嚴維宅送包七

江湖同避地分手自依依盡室今爲客經秋空念歸歲儲無別墅寒服羨鄰機艸色村橋晚蟬聲江樹稀夜涼宜共醉時難惜相違何事隨陽侶汀洲忽背飛

送延陵陳法師赴上元

延陵初罷講建業去隨緣翻譯推多學壇場最少年浣衣逢野水乞食向人煙徧禮南朝寺焚香古像前

賦得海邊樹

歷歷緣荒岸冥冥入逺天毎同沙艸發長共水雲聨搖落潮風早離披海雨偏故傷遊子意多在客舟前

題昭上人房

沃洲傳教後百衲老空林慮盡朝昬磬禪隨坐臥心鶴飛湖艸迥門閉野雲深地與天臺接中峯早晚尋

寄韋司直【前郎士元有此詩未知孰是】

聞君感嘆二毛初舊友相依萬里餘烽戍有時驚暫定甲兵無處可安居客來吳地星霜久家在平陵音信疎昨夜春風還入戶登山臨水復何如

送魏十六還蘇州

秋夜沈沈此送君陰虫切切不堪聞歸舟明日毗陵道回首姑蘇是白雲

婕妤怨

由來詠團扇今已值秋風事逐時偕往恩無日再中早鴻聞上苑寒露下深宮顏色年年謝相如賦豈工

送客

旗鼓軍威重關山客路賒待封甘度隴回首不思家城下春山路營中瀚海沙河源𨿽萬里音信寄來查

唐百家詩選卷十

欽定四庫全書

唐百家詩選卷十一

宋王安石編

劉商九首

送劉南史往杭州拜覲別駕叔

兄弟漂零自長年見君睂白轉相憐淸揚似玉須勤學富貴由人不在天萬里榛蕪迷舊國兩河烽火復相連林中若使題書信但向漳濱訪客船

合溪送王永歸東郭

君去春山誰共遊鳥啼花落水空流如今送別臨溪水他日相思來水頭

春日臥病書情

楚客經年病孤舟人事稀晚晴江柳變春夢塞鴻歸今日方知命前年自覺非不能憂嵗計無限故山

銅雀妓

魏主矜娥眉羙人羙於玉髙臺無晝夜歌舞竟未足盛色如轉圓夕陽落深谷仍令身歿後尙縱平生欲紅粉橫淚痕調向空屋舉頭君不在惟見西陵木玉輦豈再來嬌鬟爲誰緑那堪秋風裏更舞陽春曲曲罷情不勝防幹向西哭臺邊生野艸來去羅縠況復陵寢間雙雙見麋鹿

緑珠怨

從來上臺榭不敢倚防幹零落知成血髙樓直下防

醉後口號

春艸秋風老此身一瓢長醉任家貧醒來還愛浮萍艸漂寄官河不屬人

秋夜聽嚴紳巴童唱竹枝歌

巴人逺從荊江客回首荊山楚云隔思歸夜唱竹枝歌庭槐葉落秋風多曲中歷歷敍鄕思鄕思綿綿楚詞古身騎吳牛不畏虎手提蓑笠欺風雨猿啼日暮江岸邊緑林連山水連天來時十三今十五一成新衣已再補鴻雁南飛報鄰伍在家懽樂辭家苦天晴露白鐘漏遲淚痕滿看竹枝曲終寒竹風裊裊西方日落東方曉

柳條歌送客

露井夭桃春未到遲日猶寒柳開早髙枝低枝飛鸝黃千條萬條覆官墻幾回離別折欲盡一夜東風吹又長毿毿拂人行不進依依送君無逺近靑春去住隨柳條卻寄來人以爲信

雜言同豆盧郎中郭南七里橋哀悼姚倉曹

橋邊足離別終日爲悲辛登橋因嘆逝卻羨別離人橋下東流水芳樹櫻桃蘂流水與潮回花落明年開可憐三語掾長作九泉灰宿昔懽遊在何處花前飲足求仙去

羊士諤十七首

過三鄕望女幾山早嵗有卜築之志

女幾山頭春雪消路傍仙杏發柔條心期欲去知何日惆悵回車上野橋

和都官李郎中經宮人斜

翡翠無窮掩夜泉猶疑一半作神仙秋來還照長門月珠露寒花是野田

郡中卽事二首

紅衣落盡暗香殘葉上秋光白露寒越女含情已無限莫教長袖倚防幹

登臨何事見瓊枝白露黃花自繞籬惟有樓中好山色稻畦殘水入秋池

小園春至偶書呈吏部竇郎中孟員外

松篠𨿽苦節冰霜慘其間欣欣發佳色如喜東風還幽抱想前躅防鴻度南山春臺一以眺達士亦解顏息非老圃沈吟閟闗馳暉忽復失壯嵗不得閒君子當濟物丹梯難共攀心期自有約去掃蒼苔斑

登樂遊原寄司封孟郎中盧補闕

爽節時淸眺秋懷悵獨過神臯值宿雨曲水已增波白鳥陵風迥紅蕖濯露多伊川有歸思君子復如何

郡樓晴望

霽色朝云盡亭臯露亦晞褰開臨曲檻蕭瑟換輕衣地逺秦人望天晴社燕飛無功慙嵗晚惟念故山歸

九月十日郡樓獨酌

掾史當授衣郡中稀物役嘉辰悵已失殘菊誰爲惜櫺軒一樽泛天景洞虛碧暮節獨賞心寒江鳴湍石歸期北州裏舊友東山客飄蕩海云深相思桂花白

梁國惠康公主挽歌詞二首【特詔令百官進詩駙馬卽司空於公之子】

湯沐成塵迹山林遂寂寥鵲飛應織素鳯起獨吹簫玉殿中防罷云軿上漢遙皇情悲不極空輟未央朝授冊榮天使陳詩感聖恩河山啟梁國縞素及於門泉向金巵咽霜來玉樹繁都人聴哀挽淚盡望寒原

林館避暑

池島淸陰裏無人泛酒船山蜩金奏響花露水精圓靜勝朝還暮幽觀白已家林正如此何事賦歸田寒食宴城北山池卽故郡守榮陽鄭綱自爲折柳亭

別館靑山郭遊人折柳行落花經上已細雨帶淸明鶗鴂流芳暗鴛鴦曲水平歸心何處醉寶瑟有餘聲

夜聴琵琶

破撥聲繁恨已長低鬟斂黛更摧藏潺湲隴水聴難盡並覺風沙繞杏梁

酬蕭使君出妓夜宴見送

玉顏紅燭忽驚春防步淩波拂暗塵自是當歌斂眉黛不應惆悵爲行人

西川獨孤侍禦見寄七言四韻一來爲郡翰墨都捐逮此酬答誠乖拙速

百雉層城上將壇列營西照雪峯寒文章立事須銘鼎談笑論功恥據鞍艸檄靑油推健筆曵裾黃閣聳危冠雙金未比三年字負弩空慙知者難

息舟荊溪入陽羨南山遊善權寺呈李功曹巨

結纜蘭渚曉柴車上連岡晏溫值初霽去繞山河長獻嵗冰雪盡細泉生路傍行披煙杉入激瀾橫石梁層閣表精廬飛甍切云翔衝襟得髙步淸眺極逺方潭嶂積佳气荑英多早芳具觀澤國秀重使春心傷念遵煩促途榮利騖隟光勉君脫冠意共匿無何鄕

永寧裏園亭休沐悵然成詠

云景含初夏休歸曲陌深幽簾宜永日珍樹始淸陰遲客惟長簟忘言有匣琴畫披靈物態書見古人心芳艸多畱步鮮飊自滿襟勞形非立事蕭灑去頭簪

長孫佐輔十三首【徳宗時人弟公輔爲吉州刺史佐輔往依焉】

尋山家

獨訪山家歇還涉茅屋斜連隔松葉主人聞語未開門繞籬野菜飛黃蝶

答邊信

徵人去年戍遼水夜得邊書字盈紙揮刀就燭裁紅綺結作同心答千里君寄邊書書莫絕妾答同心心自結同心再解心不離書字頻看字愁滅結成一夜和淚封貯書只在懷袖中莫如書字固難久願學同心長可同

山居雨霽卽事

結茅蒼嶺下自與喧卑隔況值雷雨晴郊原轉岑寂出門看反照繞屋殘澑滴古路絕人行荒陂響螻蟈籬崩豆蔓圃壊牛羊迹斷續古祠鴉髙低逺村笛喜聞東臯潤欲往未通屐杖防試危橋攀蘿瞰苔壁鄰翁夜相訪緩酌聊跂石新月出污罇浮雲在巾舄常隳腐儒操謬習經邦畫有待時未知非闗慕沮溺

擬古詠河邊枯樹

野火燒枝水洗根數圍枯樹半心存應是無機承雨露卻將春色寄苔痕

對鏡吟

憶昔逢君新納娉靑銅鑄出千年鏡意憐光彩固無瑕義比恩情永相映每將鑑兼鑑心鑑來不輟情逾深君非結心空結帶結處尙新恩已背開簾覽鏡悲難語對相看孟門阻掩匣徒慙雙鳯飛懸臺欲效孤鸞舞妝成持照尙當時只畏愁多遽變衰昔日照來人共許今朝照罷自生疑鏡上有塵猶可拂君恩詎肯無回時

南中客捨對雨送故人歸北

猿聲啾啾雁聲苦捲簾相對愁不語幾年客吳君在楚況送君歸我猶阻家書作得不忍封北風吹斷堦前雨

杭州秋日畱別故友

相見又相別大江秋水深悲歡一世事去住兩鄕心淅瀝籬下葉淒淸堦上琴獨隨孤棹去何處更同衾

闗山月

淒淒還切切戍客多離別何處最傷心闗山見秋月闗月竟如何由來逺近過始經莵塞終繞白狼河忽憶秦樓婦流光應共有已得並蛾眉還知攬纎手去嵗照同行比翼復連形今宵照獨立顧影自煢煢餘暉漸西落夜夜看如昨借問映旌旗何如鑑帷幙拂曉朔風悲蓬驚雁不飛幾時徵戍罷還向月中歸

別友人

愁多不忍醒時別想極還尋靜處行誰遣同衾又分手不如行路本無情

山行書事

日落風防防驅車行逺郊中心有所悲古墓穿黃茅茅中孤兔窠四靣烏鳶巢鬼火時獨出人煙不相交行行近破村一徑欹還坳迎霜聴蟋蟀向月看蠨蛸翁喜客來坐客來羞廚庖濁醪誇撥螘時果仍新苞相勸對寒燈呼兒爇枯梢性朴頗近古其言無斗筲憂歡世上並嵗月途中拋誰知問津客空作揚雄嘲

古宮怨

窻前好樹名玫瑰去年花落今年開無情春色尙識返君心忽斷何時來憶昔妝成候仙仗宮瑣玲瓏日新上拊心卻笑西子嚬掩鼻誰憂鄭姬謗艸染文章衣下履花粘甲乙牀前帳三千玉貌休自誇十二金釵獨相向盛衰傾奪欲何如嬌愛翻悲逐佞諛重逺豈能慙沼鵠棄前方見泣舩魚看籠不記薰龍腦詠扇空曽禿防須始喜類蘿新托栢終傷如薺卻甘荼院深獨開還獨閉鸚鵡驚飛苔覆地滿箱舊賜前日衣漬枕新垂夜來淚恨多開鏡照還悲緑髻靑蛾尙未衰莫道新縑長絕比猶逢故劍防相追

隴西行

陰雲凝朔气隴上正飛雪四月艸不生北風勁如切朝來羽書急夜宿長城窟道隘行不前相呼抱鞍歇人寒指欲墮馬凍蹄亦裂射雁旋充饑斧冰還止渴寧辭解圍鬭但恐乘疲沒早晚邊堠空歸來養羸卒

代別後夢別

別中還夢別悲後更生悲覺夢俱千里追尋難再期翻思夢裏苦卻恨覺來遲縱是非眞事何妨夢防時

李約三首【汧國公勉之子仕爲尙書兵部員外郎】

觀祈雨

桑條無葉土生煙簫管迎龍水廟前朱門幾處看歌舞猶恐春陰咽管

過華淸宮

君王遊樂萬機輕一曲霓裳四海兵玉輦升天人已盡故宮猶有樹長生

城南訪裴氏昆季

相思起中夜夙駕訪柴荊早霧桑柘隠曉光溪澗明村蹊蒿棘間往往斷新耕貧野煙火防晝無烏鳶聲田頭逢餉人道君南山行南山千萬峯盡是相思情野老無拜揖村童多躶形相呼看車馬顏色喜相驚荒圃雞豚樂雨墻禾莠生欲君知我來壁上空書名

竇常二首【字仲行扶風平陵人左拾遺叔向之子與弟牟羣庠鞏俱有名寶歷中爲國子祭酒致仕卒】

之任武陵寒食日途次松滋渡先寄劉員外

杏花楡莢曉風前雲際離離上峽船江轉數程淹驛騎楚曽三戶少人煙看春又遇淸明節算老重經癸已年幸得柱山當郡捨在朝長詠卜居篇

北固晚眺

水國芒種後梅天風雨涼露蠶開晚簇江燕繞危檣山趾北來固潮頭西去長年年此登眺人事幾銷亡

竇牟一首【字貽周長慶中爲國子司業】

秋夕閒居對雨贈別盧七侍禦坦

燕燕辭巢蟬蛻枝窮居積雨壊藩籬夜長檐澑寒無寢日晏廚煙濕未炊悟主一言那可學從軍五百竟徒爲故人駿馬朝天使洛下秋聲恐要知

竇羣一首【字丹列元和中自禦史中丞出爲黔中觀察使貶開州刺史徙容管經略使卒】黔中書事

萬事非京國千山擁麗譙佩刀看日曬賜馬傍江調言語多重譯壺觴每獨謡沿流如著翅不敢問歸橈

竇庠一首【字冑卿爲婺州刺史】

陪畱守韓僕射巡內至上陽宮感興

愁雲漠漠艸離離太液鉤陳處處疑薄暮毀垣春雨裏殘花猶發萬年枝

竇鞏八首【字友封元稹爲武昌軍節度使辟爲祕書少監兼禦史中丞充節度副使】南遊感興

傷心欲問前朝事惟見江流去不回日暮東風春艸緑鷓鴣飛上越王臺

寄南遊弟兄

書來未報防時還知在三湖五嶺間獨立衡門秋水濶寒鴉飛去日銜山

放魚

金錢贖得免刀防聞道禽魚亦感恩好去長江千萬里不須辛苦上龍門

宮人斜

離宮路逺北原斜生死恩深不到家雲雨今歸何處去黃鸝飛上野棠花

代鄰叟

年來七十罷耕桑就暖支羸彊下牀滿眼兒孫身外事閒梳白髮向殘陽

新營別墅寄兄

嬾性如今成野人行藏由興不由人莫驚此度歸來晚買得西山正值春

自京師將赴黔南

風雨荊州二月天問人初雇峽中船西南一望雲和水猶道黔南有四千

永寧小園與校書接近因寄

故里心期柰別何手移芳樹憶庭柯東臯黍熟君應醉梨葉初紅白露多

唐百家詩選卷十一

欽定四庫全書

唐百家詩選卷十二

宋王安石編

楊巨源四十六首

送太和公主和蕃

北路古來難年光獨認寒朔云侵鬢起邊月向眉殘蘆井尋沙到花門度磧看薰風一萬里來處是長安

春日奉獻聖壽無疆詞

代是文明晝春當燕喜時鑪煙添柳重宮漏出花遲漢典方寛律周官正采詩碧霄傳鳯吹紅旭在龍旗造化膺神契陽和沃聖慈無因隨百獸率舞奏丹墀

贈鄰家老將

白首羽林郎丁年戍朔方陰天瞻磧路秋日渡遼陽大漠寒山黑孤城夜月黃十年依蓐食萬里帶金瘡拂雪陳師祭衝風立教塲箭飛瓊羽合旗動火雲張虎翼分營勢魚鱗擁陳行誓心淸塞色鬭血雜沙光戰地晴暉薄軍門曉气長冦深爭暗襲闗迥勒春防身賤竟何訴天髙徒自傷功成封寵將力盡到貧鄕雀老方悲海鷹衰卻念霜空餘孤劍在開匣一霑裳

和練師索秀才楊柳

水邊楊柳緑煙絲立馬煩君折一枝惟有春風最相惜殷勤更向手中吹

大堤詞

二八嬋娟大堤女開壚相對依江渚待客登樓向水看邀郎捲幔臨花語細雨蒙蒙濕芰荷巴東商侶住帆多自傳芳酒翻紅袖誰調妍妝回翠蛾珍簟華燈夕陽後當罏理瑟矜纎手月落星防五鼔聲春風搖蕩前栁嵗嵗逢迎沙岸間背人多整綠雲鬟無端嫁與五陵少離別煙波傷玉顏

聖恩洗雪鎭州寄獻裴相公

天借春光洗綠林戰塵收盡見花陰好生本是君王徳忍死何妨壯士心曽賀截云翻柵逺仍聞斸凍下營深井陘昨日雙旗入蕭相無言淚濕襟

上劉侍中

命代生申甫承家翊禹湯廟謨膺間气師律動淸霜鐘鼎勲庸大河山誡誓長英姿淩虎視逸步壓龍驤道恊陶鈞力恩回日月光一言社稷九命備珪璋政洽軍逾肅仁敷物已康朱門重棨防丹詔半縑緗位總興龍野師臨涿鹿鄕射雕天更碧吹角塞仍黃深入平夷落橫行辟漢疆功垂貞石逺名映色絲香度磧瞻貔武臨池識鳯凰舞腰凝綺榭歌響拂雕梁杯淨傳鸚鵡裘鮮照鷫鸘吟詩白羽扇校獵緑沈槍風景佳人地煙沙壯士塲幕中邀謝監麾下得周郎珠影含空徹瓊枝映坐芳王渾知武子陳寔奬元方富貴春無限歡娯夜未央管隨玉帳樽俎奉金章俗理寧因勸邊城詎假防軍容雄朔漠公望冠巖廊分野鄰孤島京坻溢萬箱曙華分碣石秋色入漁陽城逺迷莵川明辧白狼忠賢多感激今古共蒼茫堤擁紅蕖艶橋分翠柳行軒車紛自至亭館郁相當珍簟回煩暑層軒引早涼聴琴知思靜說劍覺神揚佳景燕臺上淸暉鄭驛傍鼔鐘喧北裏珪玉映東牀敢由之瑟甘循賜也墻官防思假路戰勝望升堂欲奮三年翼頻回一夕膓消憂期酒聖乘興任詩狂海內分桃李天涯剪稻粱升沈門下客誰道在蒼蒼

郊居秋日酬奚贊府見寄

繁菊照深居芳香春不如聞尋周處士知伴庾尙書日晚汀洲曠天晴艸木疎閒言揮麈柄淸步掩蝸廬野老能親牧髙人念逺漁幽叢臨古岸輕葉度寒渠暮色無狂蝶秋華有嫩蔬若爲酬郢曲從此愧璠璵

上裴中丞

六年西掖宏湯誥三捷東堂總漢科政引風霜成物色語回天地到陽和淸威更助朝端重聖澤曽隨筆下多應笑白須揚執防可憐春日老如何

送裴中丞出使

一淸淮甸假朝綱金印初迎細柳黃辭闕天威和雨露出闗春色避風霜龍韜何必陳三略虎旅由來肅萬方宣諭生靈眞重任回軒應問石渠郎

酬崔駙馬惠牋紙百張兼貽四韻

百張云樣亂花開七字文頭艶錦回浮碧定從天上得殷紅應自日邊來捧持價重欺云葉封裹香深笑海苔滿篋淸光應照眼欲題凡韻輒徘徊

送司徒童子

衛多君子魯多儒七嵗聞天笑舞雩光彩春風初轉蕙性靈秋水不藏珠兩經在口知名小百拜垂髫稟气殊況復元侯旌爾善桂林枝上得鵷鶵

元日含元殿下立仗丹鳯樓下宣赦上門下相公二首

天垂臺耀拂欃槍壽獻山靑祝聖明丹鳯闕前歌九奏金雞竿上鼔千聲衣裳南靣薰香動文字東方喜气生從此登封資廟略兩河連海一時淸

臨軒啟扇似云收率土朝天劇水流瑞色含春當正殿香煙捧日在髙樓三朝起艸迎恩澤萬嵗長聲繞冕旒請問漢家功第一麒麟閣上識酇侯

賀田僕射子弟榮拜金吾

五侯恩澤不同年叔侄朱門防矟連鳯沼九重相喜气鴈行一半入祥煙街衢燭影侵寒月文武珂聲疊曉天爲數麒麟髙閣上誰家父子勒燕然

觀打毬

親掃毬塲如砥平龍驤驟馬曉光晴入門百拜瞻雄勢動地三軍唱好聲玉勒回時霑赤汗花分處拂紅纓欲令四海氛煙淨杖底纎塵不敢生

送人過衛州

憶昔徵南府內遊君家東閤最淹畱縱橫聨句長侵曉次第看花直到秋論舊舉杯先下淚傷離臨水更登樓相思前路幾回首滿眼靑山過衛州

贈李傅

知因公望掩能文誓激明誠在致君曽罷雙旌瞻白日猶將一劍許黃雲搖窓竹色畱僧語入院松聲共鶴聞莫被此心生晚計鎭南人憶杜將軍

送綘州盧使君

應將淸靜結心期又共陽和到郡時綘老問年須算字庾公逢月要題詩朱欄迢遞因髙勝粉蝶淸明欲下遲他日徵還作霖雨不須求賽敬亭祠

和裴舍人觀田尙書出獵

聖代司空比玉淸雄藩觀獵見皇情云禽已覺髙無益霜兔應知狡不成飛鞚擁塵寒艸盡彎弓開月朔風生今朝始賀將軍貴紫禁詩人看斾旌

送李舍人歸蘭陵裏

淸詞舉世皆藏篋羙酒當山爲滿罇三畆嫩蔬臨綺陌四行髙樹擁朱門家貧境勝心無累名重官閒口不論惟有道情常自足啟期天地易知恩

和人與人分惠賜冰

天水藏來玉墮空先頒宻署幾人同映盤皎防非闗露當扇淸涼不在風瑩質方從綸閣內凝輝更借錦帷中麗詞珍貺難雙有迢遞金鑾殿角東

寄中書同年舍人

晴明紫閣最髙峯仙掖開簾範彥龍五色天書詞煥爛九華春殿語從容防毫應染鑪煙細淸佩仍含玉漏重二十年前同日喜碧霄何路得相逢

早春卽事呈劉員外

明朝晴暖卽相隨肯信春光被雨欺且任文書堆案上免令杯酒負花時馬蹄經歷應須徧鶯語丁寧已怪遲更待雜芳成艷錦鄴中爭唱仲宣詩

酬於駙馬二首

綺陌塵香曙色分碧山如畫又逢君蛟藏秋月一片水驥鎖晴空千尺云戚裏舊知何駙馬詩家今得鮑防軍陽和本是煙霄曲須向花間次苐聞

芳時碧落心應斷今日淸詞事不同瑤艸秋殘仙圃在防雲天逺鳯樓空晴花曽送金覊影涼葉還生玉簟風長得聞詩懽自足防看春露濕蘭叢

和侯大夫秋原觀徵人回

兩河罷戰萬方淸原上軍回識舊營立馬望云秋塞淨射雕臨水晚天晴戍閒部伍分岐路地逺家鄕寄斾旌聖代止戈資廟略諸侯不復更長徵

同太常尉遲博士闕下待漏

沈沈延閣抱丹墀松色苔花顥露滋爽气曉來靑玉甃薰風宿在翠花旗方瞻禦陌三條廣猶覺仙門一刻遲此地含香從白首馮唐何事怨明時

見薛侍禦戴不損裹防子因贈

潘郎對靑鏡烏防似新裁曉露鴉初洗春荷葉半開堪將防巾櫛不獨隔塵埃已見籠蟬翼無因映鹿胎何人呈巧思好手自西來有意憐衰醜煩君致一枚

寄昭應王丞

武皇金輅輾香塵每嵗朝元及此辰光動泉心初浴日气蒸山腹總成春謳歌已入云韶曲詞賦方歸侍從臣瑞靄朝朝猶望幸天教赤縣有詩人

將歸東都別令狐舍人

綠楊紅杏滿城春一騎悠悠萬井塵岐路未闗今日事風光欲醉長年人閒過綺陌尋髙寺彊到朱門謁近臣多病晚來還有防洛陽山色舊相親

寄江州白司馬

江州司馬平安否惠逺東林住得無湓浦曽聞似衣帶廬峯見說勝香鑪題詩嵗晏離鴻斷望闕天遙病鶴孤莫謾勾牽雨花社靑雲依舊是前途

薛司空自靑州歸朝

天眷君陳久在東歸朝人看大司空黃河岸畔長無事滄海東邊獨有功已變畏途成雅俗仍過舊裏揖淸風一門累葉淩煙閣次第儀形漢上公

送章孝標校書歸杭州因寄白舍人

曽過靈隠江邊寺獨宿東樓看海門潮色銀河鋪碧落日光金柱出紅盆不妨公事資髙臥無限詩情要細論若訪郡人徐孺子應須騎馬到沙村

述舊紀勲寄太原李侍中光顏二首

玉塞含淒見雁行北垣新詔拜龍驤弟兄間世眞飛將貔虎歸時似故鄕鼓角因風飄朔气旌旗映水發秋光河源收地心猶壯笑向天西萬里霜

倚天長劍截云孤報國縱橫見丈夫五載登壇眞宰相六重分閫正司徒曽聞轉戰平堅冦共說題詩壓腐儒料敵知機在方寸不勞心力講陰符

胡二十拜戶部兼判度支

淸機果被公材撓雄拜知承聖主恩廟略已調天府實國徵方覺地官尊徒言玉節將分閫定是沙隄欲到門爲愛山前新卜第不妨風月事琴罇

酬裴舍人見寄

誰道重遷是舊班自將霄漢比鄕闗二妃樓下宜臨水五老祠西好看山再葺吾廬心已足毎來公府迹常閒詩陪亞相逾三紀石笥煙霞不共攀

早朝

鐘傳淸禁才應徹漏報仙闈儼已開雙闕薄煙籠菡蓞九城初日照蓬萊朝時但向丹墀拜仗下方從碧落回聖代逍遙更何事願將巴曲贊康哉

元日呈元逢吉舍人

華夷文物賀新年霜仗遙排鳯闕前一片防霞迎曙日萬條紅燭動春天稱觴山色和元气端冕鑪香疊瑞煙共說正初當聖澤試過西掖問羣賢

酬盧員外【話舊感往年相國河東張公宏靖常臨北府黍寮屬之末君有鄕裏之親有作】

謝傅旌旄控上防盧郎罇俎借前籌舜城風土臨淸廟魏國山川在白樓云寺當時接髙步水亭今日又同遊滿筵舊府笙歌在獨有羊曇最淚流

述羙寄申州盧拱使君

領郡仍聞倅虎貔致身還是見男兒小船隔水催桃葉大鼓當風舞柘枝酒座防酣諸客倒毬塲慢撥防人隨從來樂事憎詩苦莫被窓中逺岫知

贈張將軍

闗西諸將揖容光獨立營門劍有霜知愛魯連歸海上肯令王翦在頻陽天晴紅幟當山滿日暮淸笳入塞長年少功髙人最羙漢家壇樹月蒼蒼

酬崔博士

自知頑叟更何能惟學雕虫謬見稱長被有情邀唱和近來無力更祗承靑松樹杪千年鶴白玉壺中一片冰今日爲君書壁右孤貞莫怕世人憎

古意贈王常侍

繡戶紗窻北裏深香風暗動鳯凰簪組紃長在佳人手刀尺空搖寒女心欲學齊謳逐云管還思楚練拂霜砧東家少婦當機織應念無衣雪滿林

和杜中丞西禪院看花

一林堆錦映千燈照眼牽情欲不勝知倚晴明嬌自足解將顏色醉相仍好風輕引香煙入甘露才和粉艶凝深處最憐鶯蹂踐嫩時先被蝶侵淩對持眞境應無取分付空門又未能迎日似翻紅燒斷臨流疑映綺霞層幽含晚態憐丹桂盛續春光識紫藤毎到花枝獨惆悵山東惟有杜中丞

王建上二十四首【太和中爲陜州司馬】

送人

白日向西沒黃河復東流人生足著地寧免四方遊我行無返顧祝子勿回頭當須向前去何用起離憂但恐無廣路平地作山丘令我車與馬欲疾反停畱蜀客多積貨邊人競封侯男兒戀家鄕懽樂爲仇讐丁寧相勸勉苦口幸無尢對靣無相成不如豺虎儔彼逺不寄書此寒莫寄裘與君俱絕迹兩念無因由

將歸故山畱別杜侍禦

有川不得涉有路不得行沈沈百憂中一日如一生錯來幹諸侯石田廢春耕虎防衛重門何因達中誠日月俱照曜山川異陰晴如何百里間開目不見明我今歸故山誓與艸木幷願君去丘阪長使道路平

上七泉寺上方

長年好名山本性今得從回看塵土遙稍見麋鹿蹤老僧雲中居石門靑重重陰泉養成古壁飛卻龍掃石禮新經懸幡上髙峯日夕猿鳥合覓食聴山鐘將火尋逺泉煮葠傍寒松晚隨采藥人便宿南磵中晨起衝露行濕花枝茸茸歸依向禪師願作香火翁

溫門山

早入溫門山羣峯亂如防崩崖欲相觸呀豁斷行迹脫履尋淺流定足畏欹石路盡十里溪地多千嵗栢洞門晝陰黑深處惟石壁似見丹沙光亦聞鐘乳滴靈池出山底沸水沖地脈暖气成濕煙蒙蒙窓中白隨僧入古寺便是云外客月出天气涼夜鐘山寂寂

酬栢侍禦聞與韋處士同遊靈臺寺見寄

西域傳中說靈臺屬雍州有泉皆聖迹有石皆佛頭所出薝卜香外國俗來求毒蛇防其下樵者不可偸古碑在云顚備載置寺由魏家移下來後人始增修近與韋處士愛此山之幽各自具所須竹籠盛茶甌牽馬過危棧襞衣涉奔流艸開平路盡林下大石稠回廊轉經峯忽見東西樓瀑布當寺門迸落衣裳秋石苔鋪紫花溪葉裁緑油松根載殿髙飄颻仙山浮縣中賢大夫一月前此遊賽神荷得雨豈暇多停畱二十韻新詩逺寄尋山儔淸令玉磵泣冷切石磬愁君名髙難閒餘身愚終休相將長無因從今生離憂

送韋處士老舅

憶昨癡小年不知有經籍常隨童子遊多向外家劇偸花入鄰里弄筆書墻壁照水學梳頭應門未穿幘人前賞文性梨果蒙不惜賦字詠新泉探題得幽石自從出闗輔三十年作客風雨一飄颻親情多阻隔如何二千里塵土驅衰瘠良久陳辛苦從頭嘆衰白旣來今又去蹔笑還成慼落日動徵車春風捲離席雲臺觀西路華嶽祠前栢防得過帝鄕重尋舊行迹

邯鄲主人

逺客無主人夜投邯鄲市飛蛾繞殘燭半夜人醉起壚邊酒家女遺我緗綺被合成雙鳯花宛轉不相離縱令顏色故勿遣合歡異一念始爲難萬金誰足貴門前長安道去者如流水晨風羣鳥翔徘徊別離此

泛水曲

載酒入煙浦方舟泛綠波子酌我復飲子飲我還歌蓮深防路通峯曲幽气多閱芳無畱瞬弄桂不停柯水上秋日鮮西山碧峨峨玆歡良可貴誰復更來過

題壽安南館

明防竹間亭天暖幽桂碧雲生四靣山水接當堦石濕樹浴鳥痕破苔臥鹿迹不緣塵駕觸堪作商皓宅

江南新體二首

江上風修修竹間湘水流日夜桂花落行人去悠悠復見離別處虫聲陰雨秋

處處江艸緑行人發瀟湘瀟湘回雁多日夜思故鄕春夢不知數空山蘭蕙芳

涼州行

涼州四邊沙皓皓漢家無人開舊道邊頭州縣盡胡兵將軍別築防秋城萬里徵人皆已沒年年旌節發西京多來中國收婦女一半生男爲漢語蕃人舊日不耕犁相學如今種禾黍驅羊亦著錦爲衣爲惜氊裘防鬭時養蠶繰繭成匹帛那將繞帳作旌旗城頭山雞鳴角角洛陽家家教胡樂

寒食行

寒食家家出古城老人看屋少人行丘隴年年無舊道車徒散行入衰艸牧童驅牛下冢頭畏有家人來灑掃逺人無墳水頭祭還引婦姑望鄕拜三日無火燒紙錢紙錢那得到黃泉但看壠上無新土此中白骨應無主

促刺詞

促促復刺刺水中無魚山無石少年𨿽嫁不將歸白頭猶著父母衣四邊田宅非所有我身不及逐雞飛出門若有歸死處猛虎當衢向前去百年不遣君門在家誰喚爲新婦豈不見他鄰捨娘嫁來長在舅姑傍

隴頭水

隴水何年隴頭別不在山中亦嗚咽徵人塞耳馬不行未到隴頭聞水聲謂是西流入蒲海還聞北去繞龍城隴東隴西多屈曲野麋飲水長蔟蔟胡兵夜回水傍住憶著來時磨劍處向前無井復無泉放馬回看隴頭樹

北邙行

北邙山頭少閒土盡是洛陽人舊墓舊墓人家歸葬多堆著黃金無買處天涯悠悠葬日促岡阪﨑嶇不停轂髙張素幕繞銘旌夜唱挽歌山下宿洛陽城北復城東魂車祖馬長相逢車轍廣若長安路蒿艸多於松栢樹山頭澗底石漸稀盡向墳前作羊虎誰家石碑文字滅後人重取書年月朝朝車馬送葬回還起大宅與髙臺

溫泉宮行

十月一日天子來靑防禦路無塵埃宮前內裏湯各別每个白玉芙蓉開朝元閣向山上起城繞靑山龍暖水夜開金殿防星河宮女知更月明裏武皇得仙王母去山雞晝鳴宮中樹溫泉決決出宮流宮使年年修玉樓禁兵去盡無射獵日西麋鹿登城頭梨園弟子偸曲譜頭白人間教歌舞

春詞

紅煙滿戶日照梁天絲軟弱虫飛揚菱花霍霍繞帷光羙人對鏡著衣裳庭中並種相思樹夜夜還棲雙鳯凰

遼東行

遼東萬里遼水曲古戍無城復無屋黃雲蓋地雪作山不惜黃金貴衣服戰回各自收弓箭正西回面家鄕逺年年都郡送徵人將與遼東作丘阪寧爲艸木鄕中生有身不向遼東行

塞上梅

天山路上一株梅年年花發黃雲下昭君已沒漢使回前後徵人惟系馬日夜風吹滿隴頭還隨隴水東西流此花若近長安路九衢年少無攀處

戴勝詞

戴勝誰與爾爲名木中作窠墻上鳴聲聲催我急種谷人家向田不歸宿紫冠防防褐羽斑銜得蜻蜓飛過屋可憐白鷺滿緑池不如戴勝知天時

秋千詞

長長絲防紫復碧嫋嫋橫枝髙百尺少年女兒重秋千盤巾結帶垂兩邊身輕裙薄易生力雙手向空如鳥翼下來立定重系衣復畏斜風髙不得旁人送上那足貴終賭明璫鬭自起回回若與髙樹齊頭上寶釵從墮地眼前爭勝難爲休足平地看始愁

開池得古釵

羙人開池北堂下拾得寶釵金未化鳯皇半在雙股齊鈿花落處生黃泥當時墮地覓不得暗想窓中還夜啼可知將來對夫壻鏡前學梳古時髻莫言至死亦不遺還似前人初得時

賽神曲

男抱琵琶女作舞主人再拜聴神語新婦上酒勿辭勤使爾舅姑無所苦椒漿湛湛桂座新一雙長箭系紅巾但願牛羊滿家宅十月報賽南山神靑天無風水復碧龍馬上鞍牛服紛紛醉舞踏衣裳把酒路傍勸行客

唐百家詩選卷十二

欽定四庫全書

唐百家詩選卷十三

宋王安石編

王建下六十八首

田家畱客

人客少能畱我屋客有新漿馬有粟逺行僮僕應苦饑新婦廚中炊欲熟不嫌田家破門戶蠶房新泥無風土行人但飲莫畏貧明府上來可辛苦丁寧回語屋中妻有客勿令兒夜啼雙冢直西有縣路我教丁男送君去

精衛詞

精衛誰教爾塡海海邊石子靑磊磊但得海水作枯池海中魚龍何所爲口穿豈爲空銜石山中艸木無全枝朝在樹頭暮海裏飛多羽折時墮水髙山未盡海未平願我身死子還生

老婦嘆鏡

嫁時明鏡老猶在黃金鏤盡雙鳯背憶昔咸陽初買來燈前自繡芙蓉帶十年不開一片鐵長向暗中梳白髮今日後牀重照看生死終當此長別

望夫石

望夫處江悠悠化爲石不回頭山頭日日風復雨行人歸來石應語

別鶴曲

主人一去池水絕池鶴散飛不相別靑天漫漫碧海重知向何山風雪中萬里𨿽知音影在兩心終是死生同池邊巢破松樹死樹頭年年烏生子

烏棲曲

章華宮人夜上樓君王望月西山頭夜深官殿門不鏁白露滿山山葉墮

雉將雛

雉咿喔雛出殻毛斑斑觜啄啄學飛未得一尺髙還逐母行旋母腳麥壠淺淺難蔽身逺去戀雛低怕人時時土中鼔兩翅引雛拾虫不相離

白紵歌二首

天河漫漫北斗燦宮中烏啼知夜半新縫白紵舞衣成來遲邀得吳王迎低鬟轉面掩雙袖玉釵浮動春風生酒多夜長夜未曉月明燈光兩相照後庭歌聲更窈窕館娃宮中春日暮荔支木花滿樹城頭烏棲休擊鼔靑娥彈瑟白紵舞夜天燑燑不見星宮中火照西江明美人醉起無次第墮遺佩滿中庭此時但願可君意回晝爲宵亦不寐年年奉君君莫棄

短歌行

人初生日初出上山遲下山疾百年三萬六千朝夜裏分將彊半日有歌有舞須早爲昨日健於今日時人家見生男女好不知男女催人老短歌行無樂聲

飲馬長城窟

長城窟長城窟邊多馬骨古來此地無井泉賴得秦家築城卒徵人飲馬愁不回長城變作望鄕堆蹄蹤未幹人去近續後馬來泥污盡枕弓睡著待水生不見陰山在前陣馬蹄足脫裝馬頭健兒戰死誰封侯

烏夜啼

庭樹烏爾何不向別處棲夜夜夜半當戶啼家人把燭出洞戶驚棲出羣飛落樹一飛直欲飛上天回回不離舊棲處未明重繞主人屋欲下空中黒相觸風飄雨濕亦不移君家樹頭多好枝

簇蠶辭

蠶欲老箔頭作繭絲皓皓場寛地髙風日多不向中庭防蒿艸神蠶急作莫悠揚年老爲爾祭神桑但得靑天不下雨上無蒼蠅下無防新婦拜簇願繭稠女桃漿男打鼓三日開箔雪團團先將新繭送縣官已聞鄕裏催織作去與誰人身上著

渡遼水

渡遼水此去咸陽五千里來時父母知隔生重著衣裳如送死亦有白骨歸咸陽營家各與題本鄕生死應無回渡日住馬相看遼水傍

空城雀

空城雀何不飛來人家住空城無人種禾黍土間生子艸間長滿地蓬蒿幸無主近村𨿽有髙樹枝雨中無食常苦饑八月小兒挾弓箭家家畏我田頭飛但能不出空城裏秋時百艸皆有子黃口莫啾啾長爾得成無橫死

水運行

江西運船立紅幟萬棹千帆繞江水去年六月無稻苖已說水鄕人餓死縣官部船日算程暴雨惡風亦不停在生有樂當有苦三年作官一年行壊舟畏防復畏漏恐向太倉折升斗辛勤耕種非毒藥看著不入農夫口用盡百金不爲費但得一金則爲利逺徵海稻供邊食豈如多種邊頭地

當牎織

嘆息復嘆息園中有棗行人食貧家女大富家織翁母隔墻不得力水寒手澁絲脆斷續來續去心腸爛艸虫促促機下啼兩日催成一匹半輸官上頭有零落姑未得衣身不著當牎卻羨靑樓倡十指不動衣盈箱

失釵怨

貧女銅釵惜於玉失卻來尋三日哭嫁時女伴與作裝頭戴此如鳯凰雙杯行酒六親喜我家新婦宜拜堂鏡中乍無失髻樣初起猶疑在牀上髙樓翠鈿飄舞塵明日從頭一片新

水夫謡

苦哉生長水驛邊官家使我牽驛船苦日多樂時少水宿沙行如海鳥逆風上水萬斛重前驛迢迢波渺渺半夜緣堤雪和雨受他驅遣還復去夜寒衣濕披短蓑臆穿足裂忍痛何到明辛苦無處說齊聲騰踏牽船歌一間茅屋何所直父母之鄕去不得我願此水作平田長使水夫不怨天

田家行

男聲欣欣女顏恱人家不怨言語別五月𨿽熱麥風淸檐頭索索繰車鳴野蠶作繭人不取葉間撲撲秋蛾生麥收上場絹在軸的是輸得官家足不望入口復上身且免向城賣黃犢田家衣食無厚薄不見縣門身卽樂

神樹詞

我家家西老棠樹須晴卽晴雨卽雨四時八節上杯盤願神莫離神處所男不著丁女在捨事官上下無言語老身長健樹婆娑萬嵗千年作神主

公無渡河

渡頭惡天兩岸逺波濤塞川如疊阪幸無白刃驅向前何用將身自棄捐蛟龍齧屍魚食血黃泥直下無靑天男兒縱輕婦人語惜君性命還須取婦人無力挽斷衣舟沈身死悔難追公無渡河公自爲

行見月

月初生居人行見月一年十二月彊半馬上看盈缺百年歡樂能防何在家見少行見多不緣衣食相驅遣此身誰願長奔波篋中有帛倉有粟豈向天涯走碌碌家人見月望我歸正是道上思家時

寄逺曲

美人別來無處所巫山明月湘江雨千回相見不分明井底看星夢中語兩心相見尙難知何況萬里不相疑

春來曲

春欲來每日望春門早開黃衫白馬有塵土逢著探春人卻回禦堤內園曉過急九衢大宅家家入靑帝少女染桃花露裝初出紅猶濕光風暾暾蝶宛宛繞樹气匝枝柯軟可憐寒食街中郎早起著得單衣裳少年卽見春好處似我白頭無好樹

春去曲

春已去花亦不知春去處緣岡繞磵卻歸來百回看著無花樹就中一夜風來惡收紅拾紫無遺落老大不比年少兒不中數與春別離

東徵行【裴度徵淮西事也】

桐栢水西賊星落梟雛夜飛林木惡相國刻日波濤淸當朝自請東西徵舍人爲賔侍郎副曉覺蓬萊欠佩聲玉堦蹈舞謝旌節生死向前山可穴同時賜馬並賜衣禦樓看帶弓刀發馬前猛士三百人金書左右紅旗新司庖嘗膳皆得對好事將軍封爾身男兒生殺在手裏營門老將皆憂死曈曈白日當南山不立功名終不還

傷鄰家鸚鵡詞

東家小女不惜錢買得鸚鵡獨自憐自從死卻家中女無人更共鸚鵡語十日不飲一滴漿淚漬緑毛頭似防舌闗啞咽畜哀怨開籠放飛離人眼短聲亦絕翠臆翻新墓崔嵬舊巢逺此禽有志女有靈定爲連理相並生

傷孔雀詞

可憐孔雀初得時羙人見好別開池池邊鳯凰作伴侶新聲鸚鵡無言語雕籠玉架嫌不棲夜夜思歸向南舞如今憔悴人見惡萬里更求新孔雀熱眠雨水饑拾虫翠尾拖泥金色落多時人養不解飛海山風黒無處歸

荊門行

江邊行人暮悠悠山頭殊未見荊州峴亭西頭路多曲櫟林深深石鏃鏃看炊紅米煮白魚夜向雞鳴店家宿南中三月蚊蚋生黃昬不聞人語聲紗帷疎薄如露臥隔衣噆膚耳邊鳴欲明不待燈火起喚得官船過蠻水女兒停客茅屋新開門掃地桐花裏火聲朴朴塞溪煙人家燒竹種山田巴雲欲雨蒸石熱麋鹿入江虫出穴大虵過處一山腥野牛驚跳雙角折斜分漢水橫湘山山靑水緑荊門間向前問个長沙路舊時屈原沈溺處誰家丹旐已南來逢著流人從北去月明山鳥多不棲下枝飛上髙枝啼主人念逺心不斁羅衫對舞章臺夕紅燭交橫各自歸酒醒還是他鄕客壯年畱滯尙思家況復白頭在天涯

鏡聴詞

重重摩挲嫁時鏡夫壻逺行憑聴鏡回身不遣別人知人意丁寜鏡神聖懷中收拾雙錦帶恐畏街頭見驚怪嗟嗟防防下堂階獨自竈前來跪拜出門不願聞悲哀身在任郎回不回月明地上人過盡好語多同皆道來捲帷上牀喜不定與郎裁衣失翻正可中三日得相見重繡鏡囊磨鏡面

行宮詞

上陽宮到蓬萊殿行宮磊磊遙相見向前天子行幸多馬蹄車轍山山徧當時州縣每年修皆畱內人看玉案禁兵奪得明堂後長閉桃源與綺岫開元歌舞百艸頭原州樂世嫌舊遊官家乏人作宮戶不泥宮墻斫宮樹兩邊仗屋半崩摧野火入林燒殿柱休封中嶽六十年行宮不見人眼穿

羽林行

長安惡少出名字樓下刼商樓上醉天明下直明光宮散入五陵松栢中一回殺人身合死赦書上有收城功九衢一日消息定鄕吏籍中重攺姓出來依舊屬羽林立在殿前翻射禽

射虎行

自去射虎得虎歸官差射虎得虎遲獨行以死當虎命兩人相疑終不定朝朝暮暮空手回山下緑苖已成徑逺立不教污箭鏃聞死還來分虎肉惜畱猛虎著深山射殺恐畏終身閒

逺將歸

逺將歸勝未別離時在家相見熟新歸歡不足去願車輪遲回思馬蹄速但令在捨相對貧不向天涯金繞身

尋橦歌

人間百戲皆可學尋橦不比諸餘樂重梳短髻下金鈿紅帽靑巾各一邊身輕足防勝男子繞竿四面爭先緣習多倚附欺竿滑上下蹁躚皆著襪翻身搖頸欲落地卻住把腰初似歇大竿百夫擎不起裊裊半在靑雲裏纖女兒不動容戴行直舞一曲終回頭但覺人眼見矜難恐畏天無風險中更險何曽失山防懸頭猿掛膝小垂一手當舞盤斜慘雙蛾看落日斯須攺變曲解新貴欲歡他平地人散時滿面生顏色行步依前無气力

杜中丞書院新移小竹

此地本無竹逺從山寺移經年求養法隔日記澆時嫩綠捲新葉殘黃收故枝色經寒不動聲與靜相宜愛防出常數稀稠看自知貧家緣未有客散獨行遲

原上新居二首

自掃一間房惟鋪獨臥牀野羮溪菜滑山紙水苔香陳藥初和蜜新經未入黃近來心力少休讀養生方住處去山近傍園麋鹿行野桑穿井長荒竹過墻生新識鄰裏面未諳村捨情石田無力及賤賃與人耕

題所賃宅牡丹

賃宅得花饒初開恐是妖粉光深紫膩肉色退紅嬌且願風畱著惟愁日炙銷可憐零落蕊收取作香燒

送人遊塞

初晴天墮絲晚色上春枝城下路分處邊頭人去時停車數行日勸酒問回期亦是茫茫客還從此別離

邊上送故人

百戰一身在相逢白髮生何時得家信每日算歸程走馬登寒壠驅羊入廢城羗歌三兩曲人醉海西營

南中

天南多鳥聲州縣半無城野市依蠻姓山村逐水名瘴煙沙上起陰火雨中生獨有求珠客年年入海行

汴路水驛

晚泊水邊驛柳塘初起風蛙鳴蒲葉下魚入稻花中去捨已行逺問程猶向東近來多怨別不與少年同

淮南使回畱別竇侍禦

戀戀春恨結綿綿淮艸深病身愁至夜逺道畏逢陰忽逐酒杯防暫同風景心從今一分散還是曉枝禽

汴路卽事

千里河煙直靑槐夾岸長天涯同此路人語各殊方艸市迎江貨津橋稅海商廻看故宮柳憔悴不成行

山居

屋在瀑泉西茅房下有溪閉門畱野鹿分食與山雞桂熟長收子蘭生不作畦初開洞中路深處轉松梯

醉後憶山中故人

花開艸復秋雲水自悠悠因醉暫無事在生難免愁遇晴須看月聞健且登樓暗想山中伴如今盡白頭

送流人

見說長沙去無親亦共愁陰雲鬼門夜寒雨瘴江秋水國山魈引蠻鄕洞主畱漸看歸處逺垂白住炎洲

宮中三臺詞

魚藻池邊射鴨芙蓉苑裏看花日色柘黃相似不著紅鸞扇遮

池北池南艸緑殿前殿後花紅天子千年萬嵗未央明月淸風

寄賀田侍中東平功成

使回髙品滿城傳親見沂公在陣前百里旗旛衝卽斷兩重衣甲射皆穿探知防檢兵應怯算得新移柵未堅營被數驚承勢破將經頻敗遂生全密招殘冦防人覺遙斬元凶恐自専首讓諸軍無敢近功歸部曲不爭先開通州縣斜連海交割山河直到燕戰馬散驅還逐艸肉牛齊散卻耕田府中獨拜將軍貴門下兼分宰相權唐史上頭功第一春風雙斾好朝天

送裴相公上太原

還擕堂印向並州將相兼權是武侯時難獨當天下事功成卻進手中籌再三陳乞鑪煙裏前後分章玉案頭朱架早朝排立防緑槐殘雨看張油遙知雁塞從今好直得漁陽以北愁邊鋪恐巡旗盡換山城欲過館重修千羣白刃兵迎節十對紅籹妓打毬聖主分明教暫去不須髙起見京樓

早春五門西望

百官朝下五門西塵起春風過禦堤黃帕蓋鞍呈了馬紅羅纏項鬭回雞宮松葉重墻頭出渠柳條長水面齊惟有教坊南艸色古城陰處冷淒淒

上李庶子

紫煙樓閣碧沙亭上界詩仙獨自行奇險驅回還寂寞雲山經用始鮮眀藕綃紋縷裁來滑鏡水波濤濾得淸昬思願因秋露洗幸容階底禮先生

周家溪亭

少年因病離天仗乞得歸家自養身買斷竹溪無別主散分泉水與新鄰山頭鹿下長驚犬池面魚行不怕人鄕使到門常欵語還聞世上有功臣

從軍後答山友

愛仙無藥住溪貧脫卻山衣事漢臣夜半聴雞梳白髮天眀走馬入紅塵村童近去嫌腥食野鶴髙飛避俗人勞動先生逺相視別來弓箭不離身

唐昌觀玉蕊花

一樹籠玉刻成飄廊防地色輕輕女官夜覓香來處惟見階前碎月明

眼病寄同官

天寒眼病少心情隔霧看人夜裏行年少往來常不住墻西凍地馬蹄聲

九日登叢臺

平原池閣在誰家雙塔叢臺野菊花零落故宮無入路西來磵水繞城斜

題酸棗縣蔡中郎碑

蒼苔滿字土埋風雨銷磨絕妙詞不向圖經中舊見無人知是蔡邕碑

江陵使至汝州

回看巴路在雲間寒食離家麥熟還日暮數峯靑似染商人說是汝州山

霓裳詞

勅賜宮人澡浴回遙看美女院門開一山星月霓裳動好字先從殿裏來

宮中詞五首

雨入珠簾滿殿涼避風新出石盆湯內人恐要秋衣著不住薰籠換好香

金吾除夜進儺名畫袴朱衣四隊行院院燒燈如白日沈香火底坐吹笙

蜂鬟蟬翅薄浮動搔頭似有風一度出時拋一徧金條零落滿函中

樹頭樹底覓殘紅一片西飛一片東自是桃花貪結子錯教人恨五更風

金殿當頭紫閣重仙人掌上玉芙蓉太平天子朝元日五色云車駕六龍

唐百家詩選卷十三

欽定四庫全書

唐百家詩選卷十四

宋王安石編

武元衡四首

途次近蜀驛防恩賜寶刀並借馬使還奉寄中書李鄭二相

艸艸事行役遲遲出故闗碧幢遙隔霧紅斾漸依山感激慙恩淚風霜去國顏捧刀金賜字歸馬玉連環龍鳯辭三署干戈防八蠻應憐宣室召溫樹不同攀

早秋西亭宴徐員外

鼎鉉辭臺座麾幢領益州曲池連月曉橫笛滿城秋有美皇華使曽同白社遊今來重相見偏覺艷歌愁

夏夜作

夜久喧暫息池臺惟月眀無因駐淸景日出事還生

送唐君次

都門去馬嘶灞水春流淺靑槐驛路直白日離亭晚望望煙景防艸色行人逺

令狐楚四首

發潭州日寄李寧常侍

君今侍紫垣我已墮靑天委廢從玆日旋歸在防年心爲西靡樹眼是北流泉更過長沙去江風滿驛船

郢城秋懷寄江州錢徽侍郎

晚嵗俱爲郡新秋各異鄕燕鴻一驚叫郢樹逺靑蒼山露侵衣潤江風捲簟涼相思如漢水日夜向潯陽

贈符道士

偶逢蒲家郎乃是葛仙客行常乘靑竹饑卽煮白石腰間嫌大組心內保尺宅我願從之遊深山鏁玉液鄂州使至竇鞏中丞副使見示與元稹相公獻酬之什余頃任戶部尙書日中丞是當司外郎每有篇章多相唱和因題四韻以寄所懷

仙吏秦城別新詩鄂渚來才推今八斗職副舊三臺雕鏤心偏許緘封手自開何年相贈答卻得在中臺

劉言史十七首

瀟湘遊

女采山蕉緝紗浸江水野花滿髻防色新閒歌款乃深峽裏款乃知從何處生當時泣舜腸斷聲翠華寂寞嬋娟沒野篠空餘紅淚情靑煙冥冥覆杉桂崖壁淩天風雨細昔人幽恨此地遺緑芳紅艷含怨姿淸猿未盡鼯防切淚水流到湘妃祠北人莫作瀟湘遊九疑云入蒼梧愁

放螢怨

放螢去不須畱聚時年少今白頭架中科斗萬餘卷一字千回重照見靑雲杳眇不可親開囊欲放增餘怨且逍遙還酩酊仲舒漫不窺園井那將寂寞老病身更求防虫借光影欲放時淚沾裳衝籬落千防光

觀繩伎【潞府李相公席上作】

泰陵遺樂何最珍防繩冉冉天仙人廣場寒食風日好百夫伐鼔錦臂新銀畫靑綃抹云發髙處綺羅香更切重肩接立三四層著屐背行仍應節兩邊丸劍漸相迎側身交步何輕盈閃然欲落卻收得萬人肉上寒毛生危機險勢無不有倒掛纎腰學垂柳下來一一芙蓉姿粉薄鈿稀態轉奇座中還有沾巾者曽見先皇初教時

買花謡

杜陵村人不田穡入谷經溪復緣壁毎至南山艸木春卽向侯家取金碧幽艷凝華春景曙采夫移得將何處蝶惜芳容送下山尋斷孤香始回去豪少居連鳷鵲東千金使買一株紅院多花少栽未得零落緑蛾纖指中咸陽貴戚長安裏無限將金買花子澆紅濕緑千萬家靑絲玉轤聲啞啞

送婆羅門歸本國

剎利王孫字迦攝竹錐橫寫吒蘿葉遙知漢地未有經手牽白馬繞天行玆磧西胡雪黒大師凍死來不得地盡年深始到船海裏更行三十國行多耳斷金環落冉冉悠悠不停腳馬死經畱卻去時往來應盡一生期出漢獨行人絕處磧西天漏雨絲絲

春過趙墟

下馬邯鄲陌頭歇寂寥崩隧臨車轍古栢重生枝亦幹余漆見風幽熖滅白蒿防防紫槿新行人感此復悲春

王中丞宅夜觀舞胡騰

石國胡兒人見少躑舞罇前急如鳥織成蕃防虛頂尖細防胡衫雙袖小手中拋下蒲桃醆西顧忽思鄕路逺跳身轉轂寶帶鳴弄腳繽紛錦鞾軟四坐無言皆瞪目橫笛琵琶徧頭促亂騰新毯雪朱毛傍拂輕花下紅燭酒防舞罷絲管絕木槿花西見殘月

葛巾歌【貝州漳南縣贈楊烱】

一片白葛巾潛夫自能結籬邊折枯蒿聊用簪華發有時醉倒長松側酒醒不見心還憶谷鳥銜將卻趁來野風吹去還尋得十年紫竹溪南住迹同豹依深霧艸堂底漉春醅山寺門前逢暮雨臨汝袁郎得相見閒雲引到東陽縣魯性將他類此身還拈野物贈傍人空畱棁杖犢鼻褌蒙蒙煙雨歸山村

與孟郊洛北野泉上煎茶

粉細越筍牙野煎寒谿濵恐乖靈艸性觸事皆手親敲石取鮮火撇泉避腥鱗熒熒爨風鐺拾得墜巢薪潔色旣爽別浮氳亦殷勤以玆委曲靜求得正味眞宛如摘山時自歠指下春湘瓷泛輕花滌盡昬渇神此遊愜醒趣可以話髙人

初下東周贈孟郊【時依鄭相】

鶴老耳更工死殻亦靈正性非外防終始全本情童子不戲塵積書就嵓扃身著木葉衣養鹿兼牸耕偶隨下山云荏苒失故程漸入機險中危思難太行十發九縷絲悠然東周城言詞野麋態出口多累形因依漢元寮未似覊絏經冷竈助新熱靜砧與寒聲斷蓬在闉防豈當桃李榮寄食若蠧虫侵損利防生固非拙爲彊懦劣外療並素堅冰蘗心潔立保賢貞修文返正風刋字齊古經慙將衰末分髙棲喧世名

北原情三首

錯莫天色愁挽歌出重闉誰家白网車送客入幽塵銘旌下官道葬輿去轔轔蕭條黃蒿中奠酒花翠新米雪晚霏防墓成悄無人烏鳶下空地煙火殘荒榛生人更多苦入戶事盈身營營日易深卻到不得頻寂寥孤隧頭艸緑棠棃春

洛陽城北山古今葬防客聚骨朽成泥此山土多白近來送葬人亦去聞歸聲豈能車輪疾漸是墓侵城城中人不絕哀挽相次行莫非北邙後重向洛陽生

卜地起孤墳全家送葬去歸來卻到時不復重知處疊疊葬相續土漧艸已綠裂紙瀉壺漿空向春云哭

林中獨醒

晚來林沼靜獨坐閒瓢罇向已非前迹齊心欲不言防涼生亂篠輕馥起孤萱未得渾無事瓜田艸正繁

江陵客捨畱別樊尙書

信陵門館下多病有歸思墜履忘情後寒灰更濕時委欄芳蕙晚憑幾雪髫垂明日秋闗外單車風雨隨

過春秋峽

峭壁蒼蒼苔色新無風晴景自勝春不知何樹幽崖裏臈月開花似北人

竹裏梅

竹與梅花相並枝梅花正發竹枝垂風吹總向竹枝上直似王家雪下時

張碧二首

題祖山人池上怪石

寒姿數片奇突兀曽作秋江秋水骨先生應是壓風雷著向池邊塞龍窟我來池上傾酒罇半酣書破靑煙防參差翠縷擺不落筆頭驚怪粘秋云我聞吳中項容水墨有髙價邀得將來倚松下鋪卻雙繒直道難掉首空歸不成畫

野田行

風昬晝色飛斜雨寃骨千堆髑髏語八紘牢落人物稀盡是田園荒廢主悲嗟自古爭天子幾度乾坤復如此秦皇矻矻築長城漢主區區白虵死野田之骨兮又成塵樓閣風煙兮還復新願作華山之下長歸馬野田無復堆寃者

李涉三十七首【渤之兄也大和中爲太學博士】

濉陽行

黃昬日暮驅羸馬夜宿濉陽烽火下此地新經殺戮來墟落無煙空碎瓦層冰塞斷隋朝水一道銀河貫千里愁心翻覆夢難成病僕呻吟呼不起泗水三千招義軍本自徵戰邀殊勲十年麾下畜壯气一朝此地爲愁雲昨日太陽回照燭轉見天心重含育早晚東風的發生古堤春艸年年緑

六嘆【並序】

五噫四愁九歌七啟皆創文者立意之終紀其數而名之也淸江白雲孤山逺嶼皆得時之人吟詠性情耳余無暇於是焉窮居嵗陰偶懷無悰因追感聞見成文六篇目曰六嘆懼質文之不備復何全於比興乎錄之私齋以示同道格韻枮缺多慚見知

綺幕香風翡翠車淸明獨傍芙蓉渠上有雲鬟洞仙女垂羅掩谷煙中語風月頻驚桃李時滄波久別鴛鴻侶欲傳一札孤飛翼山長水逺無消息卻鎖重闗一院深半夜空庭明月色

蓬萊島邊采珠客西望人寰星漢隔千重疊浪聳云髙萬里平沙連月白海中洞穴尋難極水底鮫人半相識蚌初開影暫明驪龍欲近威難逼辛苦風濤白首期得珠卻恨求珠時隋侯歿世防千載只今薄俗空嗤嗤燕王愛賢築金臺四方豪俊承風來秦皇燒書殺儒客肘腋之中千里隔去年八月幽並道昭王陵邊哭秋艸今年二月遊函關秦家城外悲河山河上山邊車馬路殘日靑煙五陵樹

闗東病儒客梁城五嵗十回逢亂兵燒人之家食人肉狼虎熾心都未足城裏愁雲晝不開城頭野艸春還緑五十餘年忠烈臣臨危守節羞謀身堂上英髦沈白刄門前輿乘朱輪千古傷心汴河水陰天落日悲風起漢臣一沒丁零塞牧羊西過陰沙外朝憑南雁信難回夜望北辰心獨在漢家茅土橫九州髙門長防分王侯但將鐘鼔恱私愛肯以犬戎爲國羞夜宿寒云臥冰雪嚴風獨刃縣旌節丁年奉使白頭歸泣盡李陵衣上血深院梧桐夾金井上有轆轤靑絲索美人淸晝汲寒泉寒泉欲上銀缾落迢迢碧甃千餘尺竟日倚欄空嘆息惆悵不來照明鏡卻掩洞房花寂寂

題淸溪鬼谷先生舊居

翠壁開天池靑崖列雲樹水容不可狀杳若秋河霧常聞先生教指示秦儀路二子材不同逞詞過尺度偶因從吏役逺到冥棲處松月想舊山煙霞了如故未遑錬金鼎日覺容光暮萬慮隨境生何由返眞素寂寞天籟息淸迥鳥聲曙回首望重重無期挹風馭

閒中記事想吳楚舊遊寄河陽從事楊潛

憶昨天臺尋石梁赤城枕下看扶桑金烏欲上海如血翠色一防蓬萊光安期先生不可見蓬萊目極滄海長回舟偶得風水便煙帆數夕歸瀟湘瀟湘水淸嵓嶂曲夜宿朝遊常不足一自無名身事閒五湖雲月偏相屬進者恐不營退者恐不深魚遊鳥逝兩𨿽異彼此各有遂生心身解耕耘妾能織嵗晏饑寒免相逼稚子年才七嵗余漁樵一半分渠力吾友從軍在河上佩吳鉤佐飛將偶與嵩山道士期西尋汴水來相訪見君顏色猶憔悴知君未展心中事落日驅車出孟津髙歌共嘆傷心地洛邑秦城小年別兩都陳事空聞說漢家天子不東遊古木行宮蔽煙月洛濱老翁年八十西望殘陽臨水泣自言生長開元中武皇恩化親霑及當時天下無甲兵𨿽聞賦斂毫毛輕紅車翠蓋滿衢路洛中歡笑爭逢迎一從戎馬來幽薊函谷虎狼無捍制九重宮殿閉豺狼萬國生人自相噬蹭蹬瘡痍今不平干戈南北常縱橫中原膏血焦欲盡四郊貪將猶憑陵秦中豪寵爭出羣巧將言智寛明君南山四皓不敢語渭上釣人何足云君不見昔時槐栁八百里路傍五月淸陰起只今零落防株殘枯根半死黃河水

醉中贈崔膺

與君兄弟匡嶺故與君相逢揚子渡白浪南分吳塞云綠楊西入隋宮路隋家文物今𨿽攺舞館歌臺基尙在煬帝陵邊艸木深汴河流水空歸海今古悠悠人自別此地繁華終未歇大道靑樓夾翠煙瓊墀繡帳開明月與君一言兩相許外舍形骸中爾汝揚州歌酒不可追洛神映箔湘妃語白馬黃金爲身置誰能獨羨他人醉暫到香鑪一夕間能展愁眉百年事君看白日光如箭一度別來顏色變早謀侯印佩間莫遣看花鬢如霰

嶽陽別張祜秀才

十年蹭蹬爲逐臣鬢毛白盡巴江春鹿鳴猿嘯𨿽寂寞水蛟山魅多精神山瘧困中聞有赦死灰不望光陰借半夜州符喚牧童虛教衰病生驚怕巫峽洞庭千里餘蠻陬水國何親疎由來眞宰不宰我徒勞嘆者懷吹噓覇橋昔與張生別萬變桑田何處說龍虵縱在沒泥塗長衢卻爲駑駘設愛君气堅風骨峭文章眞把江淹笑洛下諸生懼刺先烏鳶不得齊鷹鷂嶽陽西南湖上寺水閣松房徧文字新釘張生一首詩自余吟著皆無味防馬前途須努力莫學龍鐘虛嘆息

卻歸巴陵途中走筆寄唐知言

去年臘月來夏口黒風白浪打頭吼櫓聲軋軋搖不前看他撩亂張帆走逾月始到鸚鵡洲嗚嗚暮角喧城頭逡巡未得見官長夢寢但覺生愁憂中軍賢倅李監察人馬曉來兼手札教令參謁禮數全頭頭要處相稱掣唐氏一門今五龍聲華殷殷皆如鐘就中十一最年少別有俊气橫心胸巧綴五言才刮骨卻怕柱天身硉矹後輩無勞續出頭坳塘不合窺溟渤君家三兄舊山侶方寸久來常許與不覺淹畱兩月餘風光漫爛生洲渚宇文文學儒家子竹繞書齋花映水醉舞狂歌此地多有時酩酊扶還起猥防方伯憐饑貧假名許得陪諸賓酒家債負有塡日恣意頗敢排靑緡余瞿二家同愛客園蔬任遣奴人摘野狐泉頭銀葉方一別十年今再覿更有風流歙奴子能將盤帕來欺爾白馬靑袍豁眼明許他眞是查郎髓良防芳時難再來隟光電影長相催扁舟惆悵人南去目斷江天凡防回

春山三朅來

釣魚朅來春日暖防溪不厭舟行緩野竹初裁碧玉長澄潭欲下靑絲短昔人避世兼避仇暮棲雲外朝悠悠我今無事亦如此赤鯉忽到長竿頭泛泛隨波凡幾里碧莎如煙沙似砥瘦壁橫空怪石危山花鬭日禽爭水有時帶月歸扣舷身閒自是漁家仙

山上朅來采新茗新花亂髮前山頂瓊英動搖鐘乳碧叢叢髙下隨崖嶺未必蓬萊有仙藥能向鼎中云漠漠越甌遙見裂鼻香欲覺身輕騎白鶴

采藥朅來藥苖盛藥生只傍行人徑世人重耳不重目指似藥苖心不足野客住山三十載妻兒共寄浮雲外小男學語便分別已辧君臣知配匹都市廣場開大鋪疾來求者多相悞見說韓康舊姓名識之不識先相怒

山中五無柰何

無柰落葉何紛紛滿衰艸疾來無气力擁戶不能掃欲訪云外人都迷上山道

無柰澗水何喧喧夜鳴石疎林透斜月散亂金光滴欲訪澗底人路窮潭水碧

無柰牧童何放牛喫我竹隔林呼不應叫笑如生鹿欲報田舍翁更深不歸屋

無柰阿鼎何嬌啼索棃栗柴門正風雨千向千回出欲識老病心賴渠將過日

無柰梅花何滿嵓光似雪春風總未至獨自驚時節欲見惆悵心又看花上月

牧童詞

朝牧牛牧牛下江曲夜牧牛牧牛村口谷荷蓑出林春雨細蘆管臥吹沙艸綠亂揷蓬蒿箭滿腰不怕猛虎欺黃犢

題鶴林寺僧室

終日昬昬醉夢間忽聞春盡彊登山因過竹院逢僧話又得浮生半日閒

春晚遊鶴林寺寄使府諸公

野寺尋春花已遲背嵓惟有兩三枝平明攜酒猶堪醉爲報春風且莫吹

題開聖寺

宿雨初收艸木濃羣鵶飛散下堂鐘長廊無事僧歸院盡日門前獨看松

再葺夷陵幽居

負郭依山一徑深萬竿如束翠沈沈從來愛物多成癖辛苦移家爲竹林

過襄陽寄上於司空相公

方城漢水舊城池陵谷依然世自移歇馬獨來尋故事逢人惟說峴山碑

送魏簡能東遊二首

獻賦論兵命未通卻乘羸馬出闗東灞陵原上重回首十載長安似夢中

燕市悲歌又送君目隨徵鴈過寒云孤亭宿處時看劍莫使塵埃蔽斗文

陜中遇赦寄秦洛舊知

天网初開釋楚囚殘骸已廢自知休荷蓑不是人間事歸去滄江有釣舟

題連云堡

由來天地有闗扄斷壑連山接杳冥一出縱知邊上事滿朝誰信語堪聴

從秦城回再題武闗

逺別秦城萬里遊亂山髙下出商州闗門不鏁寒溪水一夜潺湲送客愁

題宇秀才櫻桃

風光莫占少年家白髮殷勤最戀花今日顚狂君莫笑趁愁得醉眼麻嗏

題月水臺

平流白日無人愛橋上閒行若个知水似晴天天似水兩重星防碧琉璃

黃葵花

此花莫遣俗人看新染鵝黃色未幹好逐秋風天上去紫陽宮女要頭冠

別南溪二首

如雲不猒蒼梧逺似雁逢春又北飛惟有隠山溪上月年年相望兩依依

常嘆春泉去不回我今此去更難來欲知別後畱情處手種巖花次第開

井欄砂宿遇夜客

暮雨蕭蕭江上村綠林豪客夜知聞他時不用逃名姓世上如今半是君

唐百家詩選卷十四

欽定四庫全書

唐百家詩選卷十五

宋王安石編

盧仝十四首

走筆謝孟諫議寄新茶

日髙丈五睡正濃軍將打門驚周公口云諫議送書信白絹斜封三道印開緘宛見諫議面手閱月團三百片聞道新年入山裏蟄虫驚動春風起天子須嘗陽羨茶百艸不敢先開花仁風暗結珠琲瓃先春抽出黃金牙摘鮮焙芳旋封裹至精至好且不奢至尊之餘合王公何事便到山人家柴門反闗無俗客紗防籠頭自煎喫碧雲引風吹不斷白花浮光凝椀面一椀喉吻潤兩椀破孤悶三椀搜枯腸惟有文字五千卷四椀發輕汗平生不平事盡向毛孔散五椀肌骨淸六椀通仙靈七椀喫不得也惟覺兩腋習習淸風生蓬萊山在何處玉川子乘此淸風欲歸去山上羣仙司下土地位淸髙隔風雨安得知百萬億蒼生命墮在顚崖受辛苦便爲諫議問蒼生到頭合得蘇息否

憶金鵝沈山人

君愛煉藥藥欲成我愛煉骨骨已淸試自比校得仙者也應合得天上行天門九重髙崔嵬靑空鑿出黃金堆夜義守門晝不啟半夜醮祭半夜開夜義喜動闗鏁鏁聲防地生風雷地上禽獸重血食性命血化飛黃埃太上道君蓮花臺九門隔濶安在哉嗚呼沈君大藥成兼須巧防鬼物情無貪長生防厥生

揚州送伯齡

伯齡不猒山山不飬伯齡松顚有樵墮石上無禾生不忍六尺軀遂作東南行諸侯盡食肉壯气吞八紘不喞澑鈍漢何由通姓名夷齊餓死日武王稱聖明節義士枉死何異鴻毛輕努力事干謁我心終不平

嘆昨日

天下薄夫苦耽酒玉川先生也耽酒薄夫有錢恣張樂先生無錢養恬漠有錢無錢俱可憐百年驟過如流川平生心事消散盡天上白日悠悠懸上帝版版主何物日車刼刼西向沒自古聖賢無柰何道行不得皆白骨白骨化土鬼入泉生人莫負平生年何時出得禁酒國滿甕釀酒曝背眠

月蝕詩

新天子卽位五年嵗次庚寅斗柄挿子律調黃鐘森森萬木夜僵立寒气贔屓頑無風爛銀盤從海底出出來照我艸屋東天色紺滑凝不流冰光交貫寒曈曨初疑白蓮花浮出龍王宮八月十五夜比並不可雙此時怪事發有物吞食來輪如壯士斧斫壊桂似雪山風拉摧百鏈鏡照見膽平地埋寒灰火龍珠飛出腦卻入蚌蛤胎摧環破璧眼看盡當天一搭如煤炲磨蹤滅迹須防間便似萬古不可開不料至神物有此大狼狽星如撒沙出爭頭事光大奴婢炷暗燈揜【烏感】菼如玳瑁今夜吐焰如長虹孔隟千道射戶外玉川子涕泗下中庭獨自行念此日月者太陰太陽精皇天要識物日月乃化生走天汲汲勞四體與天作眼行光眀此眼不自保天公行道何由行吾見陰陽家有說望日蝕月月光滅朔月掩日日光缺兩眼不相攻此說吾不容又孔子師老子云五色令人目盲吾恐天似人好色卽喪眀幸且非春時萬物不嬌榮靑山破瓦色緑水冰崢嶸花枯無女艷鳥死沈歌聲頑冬何所好偏使一目盲傳聞古老說蝕月蝦蟇精徑圓千里入汝腹汝此癡骸阿誰生可從海窟來便解緣靑冥恐是眶睫間揞塞所化成黃帝有二目帝舜重瞳明二帝懸四目四海生光輝吾不遇二帝滉漭不可知何故瞳子上坐受虫豸欺長嗟白兔搗靈藥恰似有意防姦非藥成滿臼不中度委任白兔夫何爲憶昔堯爲天十日燒九州金鑠水銀流玉煼【音炒】丹砂焦六合烘爲窯【音遙】堯心增百憂帝見堯心憂勃然發怒決洪流立擬沃殺九日妖天髙日走沃不及但見萬國赤子生魚頭此時九禦導九日爭持節幡麾幢旒駕車六九五十四頭蛟螭虯掣電九火輈汝若蝕開齱齵輪禦轡執索相爬鉤推蕩轟訇入汝喉紅鱗焰鳥燒口快翎鬛倒側聲醆鄒撐腸拄肚礧傀如山丘自可飽死更不偸不獨塡饑坑亦解堯心憂恨汝時當食藏頭防腦不肯食不當食張唇哆嘴食不休食天之眼飬逆命安得上帝請汝劉嗚呼人飬虎被虎齧天媚蟇被蟇瞎乃知恩非類一一自作孽吾見患眼人必索良工訣想天不異人愛眼固應一安得嫦娥氏來習扁鵲術手操舂喉戈去此睛上物其初猶朦朧旣久如抹漆但恐功業成便此不吐出玉川子又涕泗下心禱再拜額蹋砂土中地上蟣虱臣仝告愬帝天皇臣心有鐵一寸可刳妖蟇癡腸上天不爲臣立梯磴臣血肉身無由飛上天揚天光封詞付與小心風颰排閶闔入紫宮密邇玉几前擘坼奏上臣仝頑愚胸敢死橫乾天代天謀東方蒼龍角挿防尾捭風當心開明堂統領三百六十鱗虫坐理東方宮月蝕不救援安用東方龍南方火鳥赤潑血項長尾短飛跋躠頭戴井冠髙達枿月蝕鳥宮十三度鳥爲居停主人不覺察貪向何人家行赤口毒舌毒虫頭上喫卻月不啄殺虛眨鬼眼赤防【音抉】防鳥罪不可雪西方攫虎立踦踦【音幾】斧爲牙鑿爲齒偸犧牲食封豕大蟇一臠固當軟美見似不見是何道理爪牙根天不念天天若準擬錯準擬北方寒被虵縛藏頭入殻如入獄虵筋束緊束破殻寒夏鼈一種味且當其肉一底板沒信處惟堪支牀腳不堪鉆灼與天下卜嵗星主福徳官爵奉董秦忍使黔婁生覆屍無衣巾天失眼不弔嵗星胡其仁熒惑矍鑠翁執法大不中月明無罪過不糺蝕月虫年年十月朝太防支盧謫罰何災凶土星與土性相背反飬福徳生禍害到人頭上死破敗今夜月蝕安可防太白眞將軍怒激鋒鋩生恆州陣斬酈定進項骨脆甚春蔓菁天惟兩眼失一眼將軍何處行天兵辰星任廷尉天律自主持人命在盆底固應樂見天盲時天若不肯信試喚臯陶鬼一問一如今日三臺文昌宮作上天紀綱環天二十八宿磊磊尙書郎整頓排班行劍握他人將一四太陽側一四天市傍操斧代大匠兩手不怕傷弧矢引滿反射人天狼呀啄明煌煌癡牛與騃女不肯勤農桑徒勞含滛思旦夕遙相望蚩尢簸旗弄旬朔始捶天鼔鳴璫瑯枉矢能虵行眊目森森張天狗下防地血流何滂滂譎險萬萬黨架構何可當瞇目舋成就害我光眀王請畱北斗一星相北極指麾萬國懸中央此外盡掃除堆積如山岡贖我父母光當時常星沒殞雨如迸漿似天防事發叱喝誅姧彊何故中道廢自遺今日殃善善又惡惡郭公所以亡願天神聖心無信他人忠玉州子詞訖風色緊格格近月黒暗邊有似動劍防須防癡蟇精兩吻自決拆初露半个璧漸吐滿輪魄眾星盡原赦一蟇獨誅磔腹肚忽脫落依舊掛穹碧光彩未蘇來慘澹一片白柰何萬里光受此吞吐厄再得見天眼感荷天地力或問玉川子孔子修春秋二百四十年月蝕盡不收今子咄咄詞頗合孔意不玉川子笑答或請聴逗𨖻孔子父母魯諱魯不諱周書外書大惡故月蝕不見収予命唐天口食唐土唐禮過三唐樂過五小猶不說大不可數災沴無有小大瘉安引衰周研覈可否日分晝月分夜辧寒暑一主刑一主徳政乃舉孰爲人面上一目偏可去願天完兩目照下萬方土萬古更不瞽萬萬古更不瞽照萬古

有所思

當時我醉美人家美人顏色嬌如花今日美人棄我去靑樓珠箔天之涯姢姢姮娥月三五盈又缺翠眉蟬鬢生別離一望不見心斷絕心斷絕幾千里夢中醉臥巫山云覺來淚滴湘江水湘江兩岸花木深美人不見愁人心含愁更奏緑綺琴調髙弦絕無知音美人兮美人不知爲暮雨兮爲朝云相思一夜梅花發忽到牕前疑是君

樓上女兒曲

誰家女兒樓上頭指麾婢子掛簾鉤林花撩亂心之愁捲卻羅袖彈箜篌箜篌歷亂五六羅袖掩面啼向天相思向天情不斷落花紛紛心欲穿心欲穿凴欄幹相憶栁條綠相思錦帳寒直緣感君恩愛一回顧使我雙淚長我有嬌靨待君笑我有嬌蛾待君掃鸎花爛漫君不來及至君來花已老心腸寸斷誰得知玉階羃歷生靑艸

新月

仙宮云箔捲露出玉簾鉤淸光無所贈相憶鳯凰樓

悲新年

新年何事最堪悲病客遙聞百舌兒太嵗只遊桃李逕春風肯管嵗寒枝

訪含曦上人

三入寺曦未來轆轤無繩井百尺渴心歸去生塵埃

寄崔栁州

使者立取書疊紙生百憂使君若不信他時看白頭三百六十州克情惟栁州栁州蠻天末鄙夫嵩之幽花落隴水頭各自東西流澟澟長相逐爲謝波上鷗

蕭二十三赴歙州防期【僕客揚州早春寄一絕】

淮上客情殊冷落蠻方春早客何如相思莫道無來使回鴈峯前好寄書

出山作

出山忘掩山門路釣竿揷在枯桑樹當時只有鳥窺窬更亦無人得知處家僮若失釣魚竿定是猿猴把將去

於鵠三首

題鄰居

僻巷鄰家少茅檐喜並居蒸棃常共竈澆薤亦同渠傳屐朝尋藥分燈夜讀書𨿽然在城市還得似樵漁

過淩霄洞天謁張先生祠

戢戢亂峯裏一峯獨淩天下看如尖髙上有十里泉志人愛幽深一住五十年懸犢到其上乘牛耕藥田衣食不下求乃是雲中仙山僧獨知處相引衝碧煙斷崖晝昬黒槎臬橫只椽面璧攀石稜飬力方敢前累歇日已沒始到茅堂邊見客不問誰禮質無周旋醉臥枕欹樹寒坐展靑氈折松掃藜牀秋果顏色鮮錬蜜敲石炭洗澡乘瀑泉白犬防客衣驚走聞鮏羴乃知軒冕徒寧比云壑眠

寄盧儼員外秋衣詞

寄逺空以心心誠亦難知篋中有秋帛裁作逺客衣縫制𨿽女功尺度手自持容貌常目中長短不復疑斜縫密且堅遊客多塵緇意欲都無言澣濯耐嵗時殷勤托行人傳語愼勿遺別來已年老亦聞鬢成絲縱然更相逢握手惟是悲所寄莫復棄願見長相思

朱餘慶一首

題薔薇花

四面垂條密浮陰入夏淸緑攢傷手刺紅墮斷腸英粉著蜂須膩光凝蝶翅明雨中看亦好況復值初晴張祜十三首【字永吉以處士居蘇州令狐楚嘗薦其詩於朝不報】

江南雜題

積潦池新漲頹垣趾舊髙怒蛙橫飽腹鬭雀墮輕毛碧瘦三稜艸紅鮮百葉桃幽棲日無事痛飲讀離騷

賦得福州白竹扇子【探得輕字】

金泥小扇謾多情未勝南工巧織成藤縷雪光纒柄滑篾鋪銀薄露花輕淸風坐向羅衫起明月看從玉手生猶賴早時君不棄每憐初作合歡名

哭京兆龐尹

揚子津頭昔共迷一爲京兆隔云泥故人昨日同時弔舊馬今朝別處嘶向壁愁眉無復畫扶牀稚齒已能啼也知世路名堪貴誰信莊周論物齊

入闗

都城連百二雄險此回環地勢遙尊嶽河流側譲闗秦皇曽虎視漢祖亦龍顏何事梟凶輩干戈自不閒潤州楊別駕宅送蔣侍禦收兵歸揚州

冷气淸金虎兵威壯鐵冠揚旌川色暗吹角水風寒人對輜軿醉花垂睥睨殘羨歸丞相閤空望舊門防

觀泗州李常侍打毬

日出樹煙紅開場畫鼓雄驟騎鞍上月輕撥鐙前風斗轉時乘勢旁捎乍迸空等來低背手爭得旋分騣逺射門斜入深排馬迥通遙知三殿下長恨出徵東

寄遷客

萬里南遷客辛勤嶺路遙溪行防水弩野店避山魈瘴海須求藥貪泉莫舉瓢但能堅志義白日甚昭昭

閒居

僻巷新苔徧空庭弱栁垂井欄防稚子盆水試鵝兒喜客加籩食邀僧長路碁未能拋世事除此更何爲

題金山寺

一宿金山頂防茫水國分僧歸夜船月龍出曉堂雲樹影中流見鐘聲兩岸聞因悲在朝市終日醉醺醺

題惠山寺

舊宅人何在空門客自過泉聲到池盡山色上樓多小洞穿斜竹重欄夾瘦莎殷勤又城市雲水暮鐘和

送楊秀才遊雲南

鄂渚逢遊客瞿唐上去船江連萬里海峽入一條天鳥影沈沙日猿聲隔樹煙新詩北來便爲艸寄巴牋

薔薇花

曉風抺破燕支顆夜雨催成蜀錦機當晝開時正明媚故鄕疑是買臣歸

洛中感寓

擾擾都城曉四開不闗名利也塵埃千門甲第身遙入萬里銘旌死後來洛水暮天橫莽蒼邙山秋日路崔嵬須知此事堪爲鏡莫遣黃金漫作堆

曺唐二首

暮春戲贈吳端公

年少英雄好丈夫大家望拜漢金吾閒眠曉日聴鶗鴂笑倚春風仗轆轤深院吹笙從漢婢靜街調馬任奚奴牡丹花外簾鉤下獨憑紅肌捋虎須

和周侍禦買劍

將軍溢價買吳鉤要與中原靜寇讐試掛牕前驚電轉略拋牀上怕泉流靑天露拔云霓泣黒地潛擎鬼魅愁見說夜深星斗畔等閒期尅月支頭

賈島二十三首【字閬仙爲倉曹參軍防昌二年卒】

寄逺

別腸多鬰紆豈能肥肌膚始知相結密不及相結疎疎別恨應少密離恨難袪門前南流水中有北飛魚魚飛向北海可以寄逺書不惜寄書逺故人今在無況此數尺身阻彼萬里途自非日月光難以知子軀

和劉涵

京官始云滿野人依舊閒閉扉一畆居中有古風還市井日已午幽牕夢南山喬木覆北齋有鳥鳴其間前日逺嶽僧來時與開闗新題驚我瘦窺鏡見醜顏陶情昔自澹此意復羣攀

答王參

寸晷不相待四時互如競客思先覺秋虫聲各知瞑霜松積舊翠露月團新鏡詩負屬景同琴孤坐堂聴相期黃菊節別約桃花徑毎把式防篇臨風一長詠

延康吟

寄居延壽裏爲與延康鄰不愛延康裏愛此裏中人人非十年故人非九族親人有不朽語得之煙山春

戲贈友人

一日不作詩心源如廢井筆硯無轆轤吟詠作縈綆朝來重汲引依舊得淸冷書贈同懷人詞中多苦辛

哭栢巖禪師

苔覆石牀新師曽占防春寫畱行道影焚卻坐禪身塔院闗松雪經房鎖隙塵自嫌雙淚下不是解空人

山中道士

頭髮梳千下休糧帶瘦容飬雛成大鶴種子作髙松白石通宵煮寒泉盡日舂不曽離隠處那得世人逢

哭孟郊

身死聲名在多應萬古傳寡妻無子息破宅帶林泉冢近登山道詩隨過海船故人相弔後斜日下寒天

南池

蕭條防雨後荒岸抱淸源入舫山侵塞分泉稻接村秋聲依樹色月影在蒲根淹泊方難遂他宵闗夢魂

寄龍池寺貞空二上人

受命終南住俱妨去石橋林中秋信絕峯頂夜禪遙寒艸煙藏虎髙松月照雕霜天期到寺寺置卽前朝

訪李甘原居

原西居處靜門對曲江開石縫銜枯艸查根漬古苔翠防泉夜落紫閣鳥時來仍憶尋淇岸同行采蕨回

題李疑幽居

閒居少鄰並艸徑入荒園鳥宿池中樹僧敲月下門過橋分野色移石動云根暫去還來此幽期不負言

百門陂畱辭從叔謩

幽鳥飛不逺我行千里間寒衝陂水路醉下菊花山有恥長爲客無成又入闗何時臨澗栁吾黨共來攀

懷博陵故人

孤城易水頭不忘舊交遊雪壓圍碁屋風吹飲酒樓路遙千里月人別十三秋吟苦相思處天寒江急流

送友人遊蜀

萬岑深積翠路向此中難欲暮多覊思因髙莫逺看卓家人寂寞揚子業凋殘惟有岷江水悠悠帶月寒

再投李益常侍

何處初投刺當時赴尹京淹畱花栁變然諾肺腸傾避暑蟬移樹髙眠鴈過城人家嵩嶽色公府洛河聲聨句逢秋盡嘗茶見月生新衣裁白紵思從曲江行

送惟一遊淸涼寺

去有巡臺侶荒溪眾樹分瓶殘秦地水錫入晉山云秋月離喧見寒泉入定聞人間臨欲別旬日雨紛紛

酬張籍王建

疎林荒宅古坡前久住還因太守憐漸老更思深處隠多閒數得上方眠防拋貧屋收田日鴈度寒江擬雪天身事龍鐘應是分水曺蕓閣枉來篇

方鏡

背如刀截機頭錦面似升量澗底泉銅雀臺南秋日得照來照去已三年

渡桑幹

客捨並州已十霜歸心日夜憶咸陽無端更渡桑幹水卻望並州是故鄕

贈梁蒲秀才班竹拄杖

防得林中最細枝結根石上長身遲莫嫌滴瀝紅斑少恰是湘妃淚盡時

宿杜家亭子

牀頭枕是溪中石井底泉通竹下池宿客未眠過半夜獨聞山雨到來時

三月晦日贈劉評事

三月正當三十日風光別我苦吟身共君今夜不須睡未到曉鐘猶是春

趙嘏六首【防昌二年擢進士第終渭南尉】

長安秋望

云物淒涼拂曙流漢家宮闕動髙秋殘星幾防鴈橫塞長笛一聲人倚樓紫艷半開籬菊靜紅衣落盡渚蓮愁鱸魚正羙不歸去空戴南冠學楚囚

長安月夜與友生話故山

宅邊秋水浸苔磯日日持竿去不歸楊栁風多潮未落蒹葭霜在鴈初飛重嘶匹馬吟紅葉卻聴疎鐘憶翠防今夜秦城滿樓月故人相見一沾衣

重寄盧中丞

賤子來還去何人伴使君放歌迎晚醉指路上髙云此夜鴈初至空山雨獨聞別多頭欲白惆悵惜余曛

汾上宴別

云物如故鄕山川知異路年來未歸客馬上春色暮一罇花下酒殘日水西樹不待弦管終搖鞭背花去

獻淮南李僕射

早年曽謁富人侯今日難甘失鵠羞新諾似山無力負舊恩如水滿身流馬嘶紅葉蕭蕭晚日照長江灩灩秋功徳萬重知不惜一言拋得百生愁

曲江春望懷江南故人

杜若洲邊人未歸水寒煙暖想柴扉故園何處風吹栁一鴈南來雪滿衣目極思隨原艸徧浪髙書到海門稀此時愁望情多少萬里春流繞釣磯

唐百家詩選卷十五

欽定四庫全書

唐百家詩選卷十六

宋王安石編

許渾三十二首【大中末爲郢州刺史】

淩歊臺【在當塗縣西宋髙祖築】

宋祖髙髙樂未回三千歌舞宿層臺湘潭云盡暮山出巴蜀雪消春水來行殿有基荒薺合寢園無主野棠開百年便作萬年計嵒畔古碑空緑苔

送蕭處士歸緱嶺別業

醉斜烏帽發如絲曽防仙人一局碁賓館有魚爲客久鄕書無鴈到家遲緱山住近吹笙廟湘水行逢鼓瑟祠今夜月明何處宿九疑云盡緑參差

贈蕭兵曹

廣陵隄上昔離居帆轉瀟湘萬里餘楚澤病時無鵩鳥越鄕歸去有鱸魚潮生水郭蒹葭響雨過山城橘柚疎聞說攜琴兼載酒邑人爭識馬相如

淩歊臺送韋秀才

雲起髙臺日未沈數村殘照半嵓陰野蠶成蠒桑柘盡溪鳥引雛蒲稗深帆勢依依投極浦鐘聲杳杳隔前林故山迢遞故人去一夜月明千里心

送嶺南盧判官罷職歸華陰山居

曾到劉琨鴈塞空十年書劍似飄蓬東堂舊屈移山誌南國新畱煮海功還掛一帆靑艸上更開三徑碧蓮中關西舊友應相問已許滄浪伴釣翁

登故洛陽城

禾黍離離半野蒿昔人城此豈知勞水聲東去市朝變山勢北來宮殿髙鵶噪暮雲歸古堞鴈迷寒雨下空壕可憐緱嶺登仙子猶自吹笙醉碧桃

懷舊居

兵書一篋老無功故國郊扉在夢中藤蔓覆棃張谷暗艸花侵菊庾園空朱門迹沗登龍客白屋心期失馬翁楚水吳山何處是北窻殘月照屏風

哭虞將軍

白首從軍未有名近將孤劍到江城巴童戍久能番語胡馬調多解漢行對雪夜窮黃石略望云秋計黑山程可憐身死家猶逺汴水東流無哭聲

晚自朝臺津至韋隠居郊園

秋來鳧鴈下方塘系馬朝臺步夕陽村逕繞山松葉滑柴門臨水稻花香雲連海气琴書潤風帶潮聲枕簟涼西去磻溪猶萬里可能垂白待文王

嘗與故宋補闕秋夕遊練湖南亭今復登賞愴然有感

西風渺渺月連天同醉蘭舟未十年鵩鳥賦成人已沒嘉魚詩在世空傳滎枯盡寄浮雲外哀樂猶驚逝水前日暮長隄更回首一聲鄰笛舊山川

灞上逢元九處士東歸

瘦馬頻嘶灞水寒灞南髙處望長安何人更結王生韈此客虛彈貢氏冠江上蟹螯沙渺渺塢中蝸防雪漫漫舊交已盡新知少卻伴漁師把釣竿

經故丁補闕郊居

死酬知已道終全波暖孤冰且自堅鵩上承塵才一日鶴歸華表亦千年風吹藥蔓迷樵逕水暗蘆花失釣船四尺孤墳何處是闔閭城外艸連天

祗命南海至廬陵逢表兄軍倅奉使淮海別後卻寄

盧橘花香拂釣磯佳人猶舞越羅衣三洲水淺魚來少五嶺山髙鴈到稀客路晚依紅樹宿鄕關暗望白雲歸交親不念徵南吏昨夜風帆去似飛

送王總下第歸丹陽

秦橋心斷楚江湄系馬秋風酒一巵汴水月明東下疾練塘花發北枝遲靑蕪定沒安貧處黃葉應催獻賦時憑寄家書問回報舊居還有故人知

登尉陀樓

劉項持兵鹿未窮自乘黃屋島夷中南來作尉任囂力北向稱臣陸賈功簫鼓尙陳今世廟旌旗猶鎭昔時宮越人未必知虞舜一奏薰弦萬古風

題崔處士山居

坐窮今古掩書堂二頃湖田一半荒荊樹有花兄弟樂橘林無實子孫忙龍歸曉洞云猶濕麝過春山艸自香向夜欲歸心萬里故園松月更蒼蒼

酬綿竹於中丞使君見寄

故人書信越褒斜新意𨿽多舊約賖皆就一麾先去國共謀三逕未還家荊巫夜隔巴西月鄢郢春連漢上花半月離居猶悵望可堪垂白各天涯

金陵懷古

玉樹歌殘王气終景陽兵合戍樓空松楸逺近千官冢禾黍髙低六代宮石鷰拂云晴亦雨江豚吹浪夜還風英雄一去豪華盡惟有靑山似洛中

秋晚云陽驛西亭蓮花池

心憶蓮塘秉燭遊葉殘花敗尙維舟煙開翠扇淸風曉水泛紅衣白露秋神女暫來云易散仙娥初去月難畱空懷逺道無持贈醉倚西欄盡日愁

題衞將軍廟將軍名逖陽羨人少習詩書學劍二十七遊並汾間神堯皇帝始建義旗逖以勇藝進備行列洎擒竇建徳逖持挾槍劍前突後翼太宗顧而奇之天下旣定錄其功拜將軍宿衞以母老病且乞歸侍殘年辭防哀激詔許之旣而以孝敬睦閨門以然信居鄕裏及卒邑人懷其賢廟於荊溪之湄以平生弓甲懸東西廡下嵗時祠祭頗福其土焉文士王教撰碑辭實詳備而國史闕書其人因題是詩於廟壁

武牢關下護龍旗挾槊彎弧馬上飛漢業未興王霸在秦軍才散魯連歸墳穿大澤埋金劍廟枕長溪掛鐵衣欲奠忠魂何處問葦花楓葉雨霏霏

嵗暮自廣江至新興往復中道題峽山寺四首

夜醉晨方醒孤吟恐失羣海防潮上見江鵠霧中聞未臈梅先實終冬艸自薰樹隨山崦合泉到石稜分虎迹空林雨猿聲絕嶺雲蕭蕭異鄕鬢明日共絲棼

薄暮緣西峽停橈一訪僧鷺巢橫臥栁猿飲倒垂藤水曲嵒千疊云重樹百層山嵐寒殿磬溪雨夜船燈灘漲危槎沒泉衝怪石崩中臺一襟淚嵗杪別良朋

密樹分蒼壁長溪抱碧岑海風聞鶴逺潭日見魚深松蓋環淸韻榕根架緑陰【南方大葉榕樹橫枝危者輒生根垂地如柱大】洞丁多斵石蠻女伴淘金【端州斵石浛洭縣淘金爲業】南浦驚春至西樓送月沈江流不回嶺何處寄歸心

月在行人起千峯復萬峯海虛爭翡翠溪邏鬭芙蓉【南方呼市爲虛呼戍爲邏新州有翡翠虛芙蓉邏】古木髙生斛陰池滿種松【木斛花生於他樹槎枿池沼多謂之水松】火探深洞鷰香送逺潭龍【南方持火於乳洞中取鷰而食康州恱城縣有溫媼龍池隨來往舟船至人家或千里外皆以香火酒果送之】藍塢寒先燒禾堂晚並舂【種藍多在塢中先燒其地人以木槽舂禾謂之禾堂】更投何處宿西峽隔云鐘

王居士

笻杖倚柴關都城賣卜還雨中耕白水雲外斸靑山有藥身長健無機性自閒卽應生羽翼華表在人間

寄題商洛王隠居

近逢商洛客知爾住南塘艸閣平春水柴門掩夕陽隨蜂收野蜜尋麝采生香更憶前年醉松花滿石牀

別韋處士

南北斷蓬飛別多相見稀更傷今日酒未換昔年衣舊友幾人在故鄕何處歸秦原向西路云晚雪霏霏

將赴京師畱題孫處士山居

艸堂近西郭遙對敬亭開枕膩海雲起簟涼山雨來髙歌懷地肺逺賦憶天臺應學相如志終須駟馬回

春日題韋曲野老村捨

背嶺枕南塘數家村落長鶯啼幼婦嬾蠶出小姑忙煙艸近溝濕風花臨路香自憐非楚客春望亦心傷

題倪居士舊居

儒翁九十餘舊向北山居生寄一壺酒死畱千卷書欄摧新竹少池淺故蓮疎但有子孫在帶經還荷鋤

江上喜洛中親友繼至

戰馬昔紛紛風驚嵩少塵全家南渡逺舊友北來頻罷酒松桂晚賦詩楊栁春誰言今夜月同是洛陽人

獻白尹

醉舞任生涯褐寛烏帽斜庾公先在郡疎傅早還家林晚鳥爭樹園春蝶護花髙吟應更逸嵩路舊煙霞送從兄別駕歸蜀川從兄彥昭與桂陽令韋伯達貞元中俱爲千牛伯達官至王府長史長慶中非罪受譴前年防赦復故秩詔未及而身已沒從兄自蜀而南發旅櫬歸葬塗上旣而西還因成十韻贈別

聞與湘南令童年侍玉墀家畱秦塞曲官謫瘴溪湄道直姦臣屏寃深聖主知逝川東注疾霈澤北來遲淸漢龍髯失蒼岑馬鬛移風淒聞笛處月慘罷琴時客路黃公廟鄕關白帝祠已稱鸚鵡賦寧望鶺鴒詩逺道書難達長亭酒莫持當憑蜀江水萬里寄相思

項斯十二首【字子遷江東人防昌四年擢進士第爲潤州丹徒縣尉卒官】題令狐處士溪居

白髮已過半無心離此溪病嘗山藥徧貧起艸堂低爲月窻從破因詩壁重泥近來常夜坐寂寞與僧齊

山友贈蘚花冠

塵污出山發慙君靑蘚冠此身閒未得終日戴應難好就松陰掛宜當枕石防會須尋道士簪去繞霜壇

蠻家

領得賣珠錢還歸銅柱邊防兒調小象打鼓試新船醉後眠神樹耕時語瘴煙不逢寒便老相問莫知年

送華陰隠者

往往到城市得非徴藥錢世人空識面弟子不知年自說能醫死相期更學仙近來移住處毛女舊峯前

欲別

花時人欲別毎日醉櫻桃買酒金錢盡彈箏玉指勞歸期無嵗月客路有風濤錦段裁衣贈騏驎落剪刀

畱別張籍郎中

省中重拜別兼領寄人書已念此行逺不應相問疎子城西並宅禦水北同渠要取春前到乘閒候起居

寄流人

毒艸不曾枯長流客健無霧開蠻市合船散海城孤象迹頻經水龍涎逺閉珠家人秦地老泣對日南圖

長安退將

塞外衝沙損眼明將來養病住秦京上髙樓閣防星坐著白衣裳把劍行常說老身思鬭將最悲無力制蕃營翠眉紅臉和回鶻惆悵中原不用兵

遙裝夜

捲蓆貧拋壁下牀且鋪他處對燈光欲行千里從今夜猶惜殘春發故鄕蚊蚋已生團扇急衣裳未了翦刀忙誰知更有芙蓉浦南去令人愁思長

蒼梧雲气

何年化作愁漠漠便難收數防山能逺平鋪水不流濕連湘竹暮濃蓋舜墳秋亦有思鄕客防來盡白頭

送宮人入道

願隨仙女董雙成王母前頭作伴行初帶玉冠多悞拜欲辭金殿別稱名將敲碧落新齋磬卻進昭陽舊賜箏旦暮焚香繞壇上步虛猶作按歌聲

晚春花

陰洞日光薄花開不及時當春無半樹經燒足空枝疎與香風防細將泉影移此中人到少開盡幾人知李頻十九首【睦州遂安人乾符初自尙書工部員外郎爲建州刺史】

秦原早望

一忝鄕書薦長安未得回年光逐渭水春色上秦臺鷰掠平蕪去人衝細雨來東風生故里又過幾花開

送孫明秀才往潘州謁韋卿

北鳥飛不到北人今去遊天涯浮瘴水嶺外問潘州艸木春冬茂猿猱日夜愁定知遷客淚只敢對君流

送友人之揚州

一別長安後晨徵便信雞河聲入峽急地勢出闗低緑樹叢垓下靑蕪濶楚西路長知不惡隨處好詩題

送人入蜀

天際蜀門開西防舉別杯何人不異禮上客自懷才花間靑林發煙和緑水來臨卭行樂處莫到白頭回

送徳淸諭明府

棹返霅溪云仍參舊使君州傳多古迹縣記是誰文水柵橫舟閉湖田立木分但如詩思苦爲政卽超羣

南遊湘漢寄友人

南去逺三京三湘五月行巴江雪水下楚澤火雲生向野聊中飲乘涼探暮程離懷不可說已近峽猿聲

送鳯翔範書記

京西無暑气節候似全秋大幕來相辟髙人去自由山川通蜀國日月近神州好共將軍話河蘭地未收

送邊將

防秋戎馬恐來奔詔發將軍入鴈門遙領短兵登隴首獨橫長劍向河源悠揚落日黃雲動莽蒼陰風白艸翻若縱干戈更深入應聞收得到昆侖

湘口送人

中流欲暮見湘煙岸葦無窮接楚田去鴈逺衝云夢雪離人獨上洞庭船風波盡日緣原轉星漢通宵向水連回首羨君偏有我故園歸醉又新年【一本雲歸去及新年】

太和公主還宮

天驕發使犯邊塵漢將推功遂奪親離亂應無初去貌死生難有卻回身禁花半老曾攀樹宮女多非舊識人重上鳯樓追故事幾多愁思向靑春

春日客捨言懷

未識東南此路安靑春日月坐銷難如何別卻故園後五度花開五處看

吳門月夜與曹太尉話別

早晚更看吳苑月西齋長憶月當窻不知明夜誰家見應照離人隔楚江

張司馬別業

庭前樹盡手中栽先後花分幾番開巢鳥戀雛驚不起野人思酒去還來自拋官與靑山近誰許身爲白日催門外尋常行樂處重重履迹在莓苔

鄂州頭陁寺上方

髙寺上方無不見天涯客上思迢迢西江帆掛東風急夏口城銜楚塞遙沙岸漁歸多濕网桑林蠶後盡空條感時嘆物尋僧話惟向禪心得寂寥

將赴黔州先寄本府中丞

八月瞿塘倒底翻孤舟上得已銷魂幕中職罷猶趨府闕下官成未謝恩丹嶂聳空無過鳥靑林覆水有垂猿感知肺腑終難說從此辭歸便掃門

和友人下第北遊感懷

聖代爲儒可致身誰知又別五陵春靑門獨出空啼鳥紫陌相逢盡醉人江島去尋垂望逺塞山來見舉頭頻且須共漉邊城酒何必陶家有白綸

長安感懷

一第知何日全家待此身空將灞陵酒酌送向東人

送劉山人歸洞庭

卻共孤云去髙眠最上峯半湖乘早月中路入疎鐘秋盡虫聲急夜深山雨重當時同隠者分得幾株松

送友人往塞北

朔北已秋風前程見磧鴻日西身獨去山轉路無窮樹隔髙闗斷沙連大漠空君防河外將早晚擬平戎

唐百家詩選卷十六

欽定四庫全書

唐百家詩選卷十七

宋王安石編

李逺五首【字求古大中中爲忠州刺史】

贈寫禦眞李長史

玉坐煙銷硯水淸龍髯不動彩毫輕乍分隆準山河秀初防重瞳日月明宮女捲簾皆暗認侍臣開殿盡遙驚六朝供奉應無敵始覺僧繇浪得名

失鶴

秋風吹卻九臯禽一片閒雲萬里心碧落有情應悵望靑天無路可追尋初來白雪翎猶短欲去丹砂頂漸深華表柱頭畱語後更無消息到如今

送人入蜀

蜀客本多愁君今是勝遊碧藏雲外樹紅壓驛邊樓杜宇呼名語巴江學字流不知煙雨夜何處夢刀州

聽話叢臺

有客新從趙地回自言曾上古叢臺雲遮襄國天邊盡樹繞漳河地裏來弦管變成山鳥哢綺羅畱作野花開金輿玉輦無蹤迹風雨誰知長碧苔

黃陵廟詞

黃陵廟前莎艸春黃陵女兒蒨裙新輕舟小楫唱歌去水逺山長愁殺人

雍陶二十五首【大中中終簡州刺史】

盧嶽閒居十韻

擾擾走人寰爭如占得閒防愁心付酒求靜力登山見藥芳時采逢花好處攀望雲開病眼臨澗洗愁顏春色流巖下秋聲碎竹間錦文苔防防錢樣菊斑斑路逺朝無客門深夜不闗鶴飛髙縹緲鶯語巧綿蠻養拙甘沈黙忘懷絕險艱更憐云外路空去又空還

蜀中戰後感事十韻

蜀國英靈地山重水又回文章四子盛道路五丁開詞客題橋去忠臣叱馭來臥龍同駭浪躍馬比浮埃已謂無妖土那知有禍胎蕃兵依漢栁蠻斾指江梅戰後悲逢血燒餘恨見灰空畱犀猒怪無復酒除災嵗積萇怨春深杜宇哀家貧移未得愁上望鄕臺

送於中丞使北蕃【同用聲字】

朔將引雙旌山遙磧雪平經年通國信計日得蕃情野次依泉宿沙中望火行逺雕秋有力寒馬夜無聲防獵臨胡帳思鄕見漢城【回鶻中有漢城】來春擁邊騎新艸滿歸程

自述

萬事誰能問一名猶未知貧當多累日閒過少年時燈下和愁睡花前帶酒悲無媒常委命轉覺命堪疑

河陰新城

髙城新築壓長川虎踞龍盤气色全五里似云根不動一重如月暈初圓河流暗與溝池合山色遙將睥睨連自有此來當汴口武牢何用鏁風煙

崔少卿池塘詠雙白鷺

雙鷺應憐水滿池風飄不動頂絲垂立當靑艸人先見行傍白蓮魚未知一足獨拳寒雨里數聲相叫早秋時林塘得爾須增價況與詩家物色宜

哀蜀人爲南蠻俘虜五章

初出成都聞哭聲

但見城池還漢將豈知佳麗屬蠻兵錦江南渡聞遙哭盡是離家別國聲

過大渡河蠻使許之泣望鄕國

大渡河邊蠻亦愁漢人將渡盡回頭此中郵寄思鄕淚南去應無水北流

出靑溪闗有遲畱之意

欲出鄕闗行步遲此生無復卻回時千寃萬恨何人見惟有空山鳥獸知

別嶲州一時慟哭云日爲之變色

越嶲城南無漢地傷心從此便爲蠻寃聲一慟悲風起雲暗靑天日下山

入蠻界不許有悲泣之聲

雲南路出陷河西毒艸長靑瘴色低漸近蠻城誰敢哭一時收淚羨猿啼

過舊宅看花【花卽昔年手植】

山桃野杏兩三栽樹樹繁花去後開今日主人相引看誰知曽是客移來

和河南白尹西池北新葺水齋招賞十二韻

二室峯前水三川府右亭亂流深竹逕分繞小花汀池角通泉脈堂心豁地形坐中寒瑟瑟牀下細泠泠雨夜思巫峽秋朝想洞庭千年孤鏡碧一片逺天靑魚戲搖紅尾鷗閒退白翎荷傾瀉珠露沙亂動金星藤架如紗帳苔墻似錦屏龍門人少到仙棹自多停遊憶髙僧伴吟招野客聽餘波不能惜便欲養浮萍

蜀中經蠻後友人馬又見寄

茜馬渡瀘水北來如鳥輕幾年期鳯闕一日破城此地有徵戰誰家無死生人悲還舊裏鳥喜下空營弟侄意初定交朋心尙驚自從經難後吟苦似猿聲

送契上人南遊

紅葉落湘川楓明映水天尋鐘過楚寺擁錫上瀧船病客思畱藥迷人待說禪南中多古迹應訪虎溪泉

和劉補闕秋園寓興六首

水木夕陰冷池塘秋意多庭風吹故葉堦露淨寒莎愁燕窺燈語情人見月過砧聲聽已別虫響復相和閉門無事後此地卽山中但覺鳥聲異不知人境同晚花開爲雨殘果落因風獨坐還吟酌詩成酒已空自得家林趣常時在外稀對僧餐野食迎客著山衣鬭雀翻檐散驚蟬出樹飛功成他日後何必五湖歸秋色庭蕪上淸朝見露華疎篁抽晚筍幽藥吐寒芽引水新渠淨登臺小逕斜人來多愛此蕭爽似山家禁掖朝回後林園勝賞時野人來辧藥庭鶴住看碁晚日明丹棗朝霜潤紫棃還因重風景猶自有秋詩聖代少封事閒居方屏喧漏寒云外闕木落月中園山鳥宿檐樹水螢流洞門無人見淸景林下自開罇

送徐山人歸睦州舊隠

君在桐廬何處住艸堂應與戴家鄰初歸山犬翻驚主久別江鷗卻避人終日欲爲相逐計臨時空羨獨行身秋風釣艇遙相憶七里灘西片月新

天津橋春望

津橋春水浸紅霞煙栁風絲拂岸斜翠輦不來金殿閉宮鶯銜出上陽花

寄永樂殷堯藩明府

古縣蕭條秋景晚昔年陶令亦如君頭巾漉酒臨黃菊手板支頤向白雲百里豈能容驥足九霄終自別雞羣相思不恨書來少佳句多從闕下聞

塞上宿野寺

塞土蕃僧老天寒疾上闗逺煙平似水髙樹暗如山去馬朝常急行人夜始閒更深聽刁鬥時到磬聲間

章碣四首【唐末人】

旅捨早起

迹暗心多感神疲夢不遊驚舟同厭夜獨樹對悲秋曉角和人戰殘星入漢流門前早行子敲鐙唱離憂

焚書坑

竹帛煙銷帝業虛闗河空鏁祖龍居坑灰未冷山東亂劉項原來不讀書

春別

擲下離觴指亂山趨程不待鳯笙殘花邊馬嚼金銜去樓上人垂玉筯看栁陌𨿽然風裊裊蔥河猶自雪漫漫殷勤莫厭貂裘重恐犯三邊五月寒

送謝進士歸閩

百越風煙接巨鰲還鄕心壯不知勞雷霆入地建溪險星斗逼人黎嶺髙卻擁木綿吟麗句便攀龍眼醉香醪名場聲利喧喧在莫向林泉攺鬢毛

施肩吾一首【字希聖洪州人】

效古興

金雀無舊釵緗綺無舊裾惟有一寸心長貯萬里夫南軒夜虫織已促北牖飛蛾繞殘燭秪言眾口鑠千金誰信獨愁銷片玉不知嵗晚歸不歸又將啼眼縫徵衣

陳陶六首【武宣時人自稱三教布衣】

閒居雜興

一顧成周力有餘白雲閒釣五溪魚中原莫道無麟鳯自是皇家結网疎

長壽【一作愛】眞人王子喬五松山月伴吹簫從他浮世悲生死獨駕蒼麟入九霄

鄱陽秋夕

憶昔鄱陽旅遊日曽聽南家爭搗衣今夜重聞舊砧杵當時還見鴈南飛

旅次銅山途中先寄溫州韓使君

亂山滄海曲中有橫陽道束馬過銅梁苕華坐堪老鴆鳴髙崖裂熊鬭深樹倒絕壑無坤維重林失蒼昊躋攀寡儔侶扶接念輿皁俛仰栗嵌空無因掇靈艸梯窮聞戍鼔魂續賴丘禱蔽豁天地歸縈紆村落好悠悠思蔣徑擾擾愧商皓馳想永嘉侯應傷此懷抱

題徐穉湖亭

伏龍山橫洲渚地人如白蘋自生死洪崖成道二千年惟有徐君播靑史

泉州刺桐花詠

猗猗小艶夾通衢晴日薰風笑越姝只是紅芳移不得刺桐屏障滿中都

李羣玉七首【字文山澧州人大中中宰相崔進其詩以處士除文館校書郎】經費拾遺所居呈封員外

云臥竟不起少微空隕光惟應孔北海爲立鄭公鄕舊館苔蘚合幽齋松菊荒空餘書帶艸日日上堦長

古鏡

明月何處來朦朧在人境得非軒轅作妙絕世莫並瑤匣開旭日白電走孤影澄一尺天徹底函霜景冰輝凜毛髮使我肝膽冷忽驚行深幽面落九秋井雲天入掌握爽朗神魄靜不必負局仙金沙發光炯陰沈畜靈怪可與天地永恐爲悲龍吟飛去在俄頃

傷思

八月白露濃芙蓉抱香死紅枯金粉墮寥落寒塘水西風團葉下疊縠參差起不見棹歌人空垂緑房子

洞庭入澧江寄巴丘故人

四月桑半枝吳蠶初弄絲江行好風日燕舞輕波時去事旋成夢來歡難預期惟憑東流水日夜寄相思自澧浦東遊江表途出巴丘投員外從公虞

短翮後飛者前攀鸞鶴翔力微應萬里矯首空蒼蒼誰昔探花源考槃西嶽陽髙風動商洛綺皓無馨香一朝下蒲輪淸輝照巖廊孤醒立眾醉古道何由昌經術震浮蕩國風掃齊梁文襟卽圃筆下成琳瑯霞水散吟嘯松筠奉琴觴冰壺避皎潔武庫羞鋒鋩小子書代耕束髮頗自彊難哉水投石壯志空摧藏十年侶魚垂發在三湘巴歌掩白雪鮑肆埋蘭芳騷雅道未消何憂名不彰饑寒束困厄黙塞飛星霜百志一不成東波擲年光塵生脫粟甑萬里違髙堂中夜恨火來焚燒九回腸平明梁山淚緣枕霑匡牀依泊洞庭波木葉忽已黃哀碪搗秋色曉月啼寒螿復此棹孤舟雲濤浩茫茫朱門待媒贄短褐誰揄揚仰羨野陂鳧無心憂稻粱不如天邊鴈南北皆成行男兒白日閒變化未可量所希困辱地剪拂成騰驤咋筆話肝肺詠玆枯魚章何由首西路目斷白雲鄕

洞庭驛樓雪夜宴集奉贈前湘州張員外

昔與張湘州閒登嶽陽樓目窮衡巫表興盡荊吳秋擲筆落郢曲巴人不能酬是時簪裾防景物窮冥搜謬忝玳筵秀得陪文苑遊幾篇云楣上風雨沈銀鉤

盧溪道中

曉發潺湲亭夜泊潺湲水風篁拂石瀨琴聲九十里光奔覺來眼寒落夢中耳曽向三峽行巴江亦如此

章孝標一首【太和中爲山南東道從事試大理評事】

長安秋夜

田家無五行水旱卜蛙聲牛犢乘春放兒孫候暖耕池塘煙未起桑柘雨初晴嵗晚香醪熟村村自送迎

馬戴三首【博士】

易水懷古

荊卿西去不復返易水東流無盡期落日蕭條薊城北黃沙白艸任風吹

送客南遊

擬卜何山隠髙秋指嶽陽葦干云夢色橘熟洞庭香疎雨殘虹影回云背鳥行靈均如可問一爲哭淸湘

寄襄陽王公子

君馬勒金羈君家貯玉笄白雲登峴首碧樹醉銅鞮澤廣荊州北山多漢水西鹿門知不隠芳艸自萋萋

劉得仁二首

題邵公院

無事門多掩陰階竹掃苔勁風吹雪聚渴鳥啄冰開樹向寒山得人從瀑布來終期天目老擎錫逐云回

悲老宮人

白髮宮娃不解悲滿頭猶自挿花枝曽緣玉貌君王寵準擬人看似舊時

髙蟾三首

春

明月斷魂淸藹藹平蕪歸思緑迢迢人生莫遣頭如雪縱得春風亦不銷

灞陵亭

一條歸夢朱直一片離心白羽輕明日灞陵新霽後馬頭煙樹緑相迎

偶作

丁當玉佩三更雨平帖金閨一覺云明日薄情何處去風流春水不知君

崔塗八首【字禮仙光啟四年登進士第】

夕次洛陽道中

秋風吹故城城下獨吟行髙樹鳥已息古原人尙耕流年川暗度往事月空明不復嘆岐路馬前塵夜生

春夕旅懷

水流花謝兩無情送盡東風過楚城蝴蝶夢中家萬里杜鵑枝上月三更故園書動經年絕華發春惟兩鬢生自是不歸歸便得五湖煙景有誰爭

上已日永崇裏言懷

未敢分明賞物華十年如見夢中花遊人過盡衡門掩獨自憑欄到日斜

蜀城春望

天涯憔悴身一望一沾巾在處有芳艸滿城無故人懷材皆得路失計獨傷春靑鏡不忍照鬢毛應更新

鸚鵡洲春眺

悵望春襟郁未開重臨鸚鵡益堪哀曹瞞尙不能容物黃祖何因解愛才幽島暖聞燕鴈去曉江晴覺蜀波來誰人正得風濤便一防輕帆萬里回

感花

繡軶香韀夜不歸少年爭忍最紅枝東風一陣黃昬雨又到繁華夢覺時

過陶徴君舊居

陶令曽居此弄琴遺世情田園三畝緑軒冕一銖輕衰栁自無主白雲猶可耕不隨陵谷變應只有髙名

孤鴈

幾行歸塞盡念爾獨何之暮雨相呼失寒塘欲下遲渚云低暗渡關月冷相隨未必逢矰繳孤飛自可疑

唐百家詩選卷十七

欽定四庫全書

唐百家詩選卷十八

宋王安石編

李郢十八首【字楚望大中中進士及第爲藩鎭從事兼侍禦史】

夏日登信州北樓

髙樓上長望百里見靈山雨歇河珠定雲開谷鳥還田苗映林合牛犢傍村閒始得銷憂處蟬聲催入關

春晚題山家

偶與樵人熟春殘日日來依岡尋紫蕨挽樹得靑梅燕靜銜泥起蜂喧抱蘂回嫩茶重攪緑新酒略吹醅漠漠蠶生紙涓涓水弄苔丁香正堪結畱步小庭隈

送人之嶺南

關山迢遞古交州嵗晏憐君走馬遊謝氏海邊逢素女越王潭上見靑牛蒿臺月照啼猿曙石室煙含古桂秋回望長安五千里刺桐花下莫淹畱

江亭春霽

江蘺漠漠荇田田江上云亭霽景鮮蜀客帆檣背歸燕楚山花木怨啼鵑春風掩映千門栁晚色淒寒萬井煙金磬泠泠水南寺上方僧室翠微連

友人適越路過桐廬寄題江驛

桐廬縣前洲渚平桐廬江上晚潮生莫言獨有山川秀過日仍聞官長淸麥壠虛涼當水店鱸魚鮮美稱蒓羮王孫客棹殘春去相送河橋羨此行

秦處士移家富陽發樟亭懷寄

潮落空江洲渚生知君已上富春亭常聞郭邑山多秀更說官寮眼盡靑離別幾宵魂耿耿相思一坐發星星仙翁白石髙歌調無復松齋半夜聽

暮春山行田家歇馬

雨濕菇蒲斜日明茅廚煮蠒掉車聲靑上竹一種色黃蝶隔溪無限情何處樵漁將逺餉故園田土憶春耕千峯靄靄水潏潏羸馬此中愁獨行

孔雀

越鳥靑春好顏色晴軒入戶看呫衣一身金翠畫不得萬里山川來者稀絲竹慣聽時獨舞樓臺初上欲孤飛刺桐花謝芳艸歇南國同巢應望歸

茶山貢焙歌

使君愛客情無已客在金臺價難比春風三月貢茶時盡逐紅旌到山裏焙中淸曉朱門開筐箱漸見新芽來陵煙觸露不停采官家赤印連帖催朝饑暮匐誰興哀喧闐競納不盈掬一時一餉還成堆蒸之馥之香勝梅研膏架動轟如雷茶成拜表貢天子萬人爭噉春山摧馹騎鞭聲砉流電半夜驅夫誰復見十日王程路四千到時須及淸明宴吾君可謂納諫君諫官不諫何由聞九重城裏𨿽旰食天涯吏役長紛紛使君憂民慘容色就焙嘗茶坐諸客幾回到口重咨嗟嫩緑鮮芳出何力山中有酒亦有歌樂營房戶皆仙家仙家十隊酒百斛金絲宴饌隨經過使君是日憂思多客亦無言徴綺羅殷勤繞焙復長嘆官府例成期如何吳民吳民莫憔悴使君作相期蘇爾

江亭晚秋

碧江涼冷鴈來疎閒看江云思有餘秋館池亭荷葉歇野人籬落豆花初無愁自得仙翁術多病能忘太史書聞說故園香稻熟片帆歸去就鱸魚

鵝兒

臘後閒行村捨邊黃鵝淸水眞可憐何窮散亂隨新艸永日淹畱在野田無事羣鳴遮水際爭來引頸逼人前風吹楚澤蒹葭暮看下寒溪逐去船

送劉谷

村橋西路雪初晴雲暖沙幹馬足輕寒澗渡頭芳艸色新梅嶺外鷓鴣聲郵亭已送徵車發山館誰將候火迎落日千峯轉迢遞知君回首望髙城

江上逢王將軍

虯須憔悴羽林郎曾入甘泉侍武皇雕沒夜云知禦苑馬隨春仗識天香五湖歸去孤舟月六國平來兩鬢霜惟有桓伊江上笛臥吹三弄送殘陽

秋晚寄題陸勲校書義興禪居時淮南從事

禪居秋艸晚蕭索異前時蓮幙靑雲貴翺翔絕後期蘚房檉架掩山砌石盆欹劍防晨趨靜笙歌夜散遲谷寒霜狖寂林晚磬虫悲惠逺煙霞在方平屨杖隨骨淸須貴達神重有威儀萬卒千蹄馬橫鞭從信騎

酬友人春暮寄枳花茶

昨日東風吹枳花酒醒春晚一甌茶如雲正護幽人壍似雪才分野老家金餅拍成和雨露玉塵煎出照煙霞相如病渴今全校不羨生臺白頸鵶【司馬相如故事】

郢自街西醉歸馬鞭墜失崔員外趙祕書知其闕用皆許見貽俄頃之間二信俱至短長堅重價不相饒輙抒短章仰酬珍錫

蜀巖陰面冷冥冥偃雪欺霜半露靑銛刃剪裁多鵲媚細鞘揮拂帶龍腥崖垂萬仞知無影蘚漬千年合有靈蘭省貴寮蓬閣吏一時緘贈到云亭

卽目

自笑騰騰者非憨又不狂何爲跧似防而復怯於麞落拓無生計伶俜戀酒鄕冥搜得詩窟偶戰出文場愛雪愁冬盡懷人覺夜長石樓多爽气檉案有餘香運去非關拙時來不在忙平生兩閒暇孤趣滿滄浪

羅敷東館亭下流泉云至前山擁咽經嵗移時掬弄惆悵成章

看山亭下小鳴泉嗚咽難通亦可憐惆悵無人爲疎鑿擁愁含恨過年年

薛逢三首【咸通初爲嘉州刺史將作監】

偶題黃花驛

孤戍迢迢蜀路長鳥鳴山館客思鄕更看絕頂煙霞外數樹巖花照夕陽

涼州詞

昨夜蕃軍報國讐沙州都護破涼州黃河九曲今歸漢塞外縱橫戰血流

宮詞河滿子

系馬宮槐老持杯店菊黃故交今不見流恨滿川光

鄭畋一首

謁升仙太子廟

在昔靈王子吹笙遡泬寥六宮攀不住三島互相招亡國原陵古賓天嵗月遙無蹊窺海曲有廟訪山椒石帳龍拱雲樓彩翠銷露壇裝琬琰眞像寫松喬珠館靑童宴琳宮阿母朝气輿仙女侍天馬吏兵調湘妓紅絲瑟秦郎白管簫西城邀綽約南嶽命嬌嬈句曲觴金洞天臺嘯石橋晚花珠弄蘂春茹玉生苗二景神光祕三元寶籙饒霧垂鴉翅發冰束虎章腰鶴馭爭銜箭龍妃各獻綃衣從星渚浣丹就日宮燒物外花常滿人間葉自凋望臺悲漢戾閱水笑梁昭古殿香殘地荒堦栁長條幾曽期七日無復降重霄嵩嶺絙天漢伊瀾入海潮何由得眞訣使我佩環飄

薛能二十八首

龍門八韻

河浸華夷濶山橫宇宙雄髙波萬丈瀉夏禹幾年功川迸晴明雨林生旦暮風人看翻進退鳥性斷西東气逐雲歸海聲驅石落空近身毛乍豎當面語難通沸沫歸何處盤渦傍此中從來化鬐者攀去路應同

送李溟出塞

邊城官尙惡況乃是羇遊別路應相憶離亭更少畱黃沙人外濶飛雪馬前稠甚險穹廬宿無爲過代州

山中尋僧

盡日行方到何年獨此林客歸惟鶴伴人少似師心坐石落松子禪牀搖竹陰山靈怕驚定不遣夜猿吟

冬日送僧歸吳中

去掃東林下閒持未徧經爲山低鑿牖容月廣開庭舊業云千里生涯水一缻還應覓新句看雪倚禪扃

恭僖皇太后挽歌

八月曽殊選三皇固異儀祔陵經灞滻歸雜華夷旌去題新諡宮存鏁素帷重泉應不恨生見太平時

題逃戶

幾世葺農桑凶年竟失鄕朽關生濕菌傾屋照斜陽雨水淹殘臼葵花壓倒墻明時豈致此應自負蒼蒼

寓居有懷呈舊知

緑艸閉深院悄然花正開新年人未去戊日燕還來雨地殘枯沫燈窻積舊煤歸田語不忘樗散料非才

夏日蒲津寺居

日日閒車馬誰來訪此身一門兼鶴靜四院與僧鄰雨室墻穿澑風窻筆染塵空餘气長在天子用平人

開元觀閒遊因及後溪偶成二韻

山屐經過滿逕蹤隔溪遙見夕陽舂當時諸葛成何事只合終身作臥龍

嘉秦驛

盡室可招防蠻余出蜀門電涼隨雨气江熱傍山根蠶月繰絲路農時碌碡村幹將磨欲盡無位可酬恩

褒斜道中

十驛褒斜到處慵眼前常似接靈蹤江遙旋入旁來水山濶猶藏向後峯鳥徑惡時應立虎畬田開日自燒松行吟卻笑公車役夜發星馳半不逢

新雪

細落麤和忽復繁頓淸朝市不聞喧天迷皓色風何亂地濕春泥土半翻香暖防中懷嶽寺樵鳴村外想家園門吟只愛煎茶澹斡破平光向近軒

秋夜旅捨寓懷

庭鏁荒蕪獨夜吟西風吹動故山心三秋木落半年客滿地月明何處砧漁唱亂沿汀鷺合鴈聲寒咽隴云深平生只有松堪對露浥霜欺不受侵

許州題徳星亭

瀵水南流東有隄隄邊亭是武陵溪槎松配石堪僧坐蘂杏含春欲鳥啼髙處月生滄海外逺郊山在夕陽西頻來不似軍從事只戴紗巾只杖藜

送判官赴京

闕下情偏已絕稀天涯身逺復相依庭花每對從容落夜燭多同笑語歸君子是行應栢署鄙人何望卽柴扉靑雲若遇交親話白璧無心待發揮

獻僕射相公

淸如冰玉重如山百辟嚴趨禮絕攀彊虜外聞應破膽平人長見盡開顏朝廷有道靑春好門館無私白日閒致卻垂衣更何事幾多詩句詠關闗

漢南春望

獨尋春色上髙臺三月皇州駕未回幾處松筠燒後死誰家桃李亂中開姦邪用法元非法唱和求才不是才自古浮雲蔽白日洗天風雨幾時來

淸河泛舟

都人層立似山丘坐嘯將軍擁棹遊繞郭煙波浮泗水一船絲竹載涼州城中覩望皆丹艧旗裏驚飛盡白鷗儒將不須誇郤縠未聞詩句解風流

老圃堂

邵平地接吾廬谷雨晴時偶自鋤昨日春風欺不在就牀吹落讀殘書

厔官舍新竹

心覺淸涼體似吹滿風輕撼葉垂垂無端種在幽閒處眾鳥嫌寒鳯未知

贈老僧

淸瘦形容八十餘瓠懸籬落似村居勸師莫羨人間有幸是元無免破除

折楊栁

和花煙樹九重城夾路春陰十萬營惟向邊頭不堪望一株憔悴少人行

吳姬四首

樓臺重疊滿天云殷殷鳴鼉世上聞此日楊花初似雪女兒絲管弄參軍

畫燭燒蘭暖復迷殿帷深密下銀泥開門欲作侵晨散已是明朝日向西

冠剪黃綃帔紫羅薄施鉛粉畫靑蛾因將素手誇纎巧從此椒房寵更多

自是三千第一名內家叢裏獨分明芙蓉殿上中元日水拍銀盤弄化生

秦韜玉四首

春雪

云重寒空思寂寥玉塵如糝滿春朝片才著地輕輕陷力不禁風旋旋銷惹砌任從香粉妬縈叢自學小梅嬌誰家醉捲珠簾看弦管堂深暖易調

對花

長與韶光闇有期可憐蜂蝶卻先知誰家促席臨低樹何處橫釵帶小枝麗日多情疑曲照和風得路合偏吹向人𨿽道渾無語幾勸王孫到醉時

貧女

蓬門未識綺羅香擬托良媒益自傷誰愛風流髙格調共憐時世儉梳妝敢將十指誇纎巧不把雙眉鬭畫長每恨年年壓金綫爲他人作嫁衣裳

送友人罷舉除南陵令

共言愁是酌離杯況惜歌枉大才獻賦未爲龍化去除書猶喜鳯銜來花明驛路燕脂暖山入江亭罨畫開莫把新詩題別處謝家臨水有樓臺

羅鄴五首

牡丹

落盡春紅始著花花時比屋事豪奢買栽池館恐無地防到子孫能幾家門倚長衢攢繡軛幄籠輕日護香霞歌鐘滿座爭歡賞肯信流年鬢有華

洛水

一道潺湲濺暖莎年年惆悵是春過莫言行客聽如此流入深宮恨更多橋畔月來淸見底栁邊風去緑生波縱然滿眼添歸思未把魚竿柰爾何

出都門

靑門春色一花開長到花時把酒杯自覺無家似潮水不知歸處去還來

水簾

萬防飛泉下白雲似簾懸處望疑眞若將此水爲霖雨更勝長垂隔路塵

賞春

芳艸和煙暖更靑閒門要路一時生年年防檢人間事惟有春風不世情

皮日休六首【字襲美咸通八年登進士第】

旅捨除夕

永夜誰能守羇心不放眠挑燈猶故嵗聽角已新年出谷空嗟晚銜杯尙愧先晚來辭逆旅雪涕野槐天

過云居院福上人舊居

重到云居獨悄然隔窻窺影尙疑禪不逢野老來聽法猶見鄰僧爲引泉龕上已生新石耳壁間空帶舊茶煙南宗弟子時時到泣把山花奠幾筵

陪江西裴公遊襄州延慶寺

丹霄路上歇徵輪勝地偸閒一日身不著前驅驚野鳥惟將後乘載詩人巖邊候吏雲遮卻竹下朝衣露滴新更向碧山深處問不妨猶有艸茅臣

西塞山泊漁家

白綸巾下發如絲靜倚楓根坐釣磯中婦桑村挑葉去小兒沙市買蓑歸雨來蒓菜流船滑春後鱸魚墜釣肥西塞山前終日客隔波相羨盡依依

襄州春遊

信馬騰騰觸處行春風相引與詩情等閒遇事成歌詠取次衝筵隠姓名映栁認人多錯誤透花窺鳥最分明岑牟單絞何曾著莫道猖狂似禰衡

送從弟歸復州

羨爾優遊正少年竟陵煙月似吳天車螯近岸無妨取舴艋隨風不費牽處處路傍千傾稻家家門外一渠蓮慇懃莫笑襄陽住爲愛南塘縮項鯿

唐百家詩選卷十八

欽定四庫全書

唐百家詩選卷十九

宋王安石編

劉滄四首【字蘊靈大中八年進士及第】

長洲懷古

野燒空原盡荻灰吳王此地有樓臺千年事往人何在半夜月明潮自來白鳥影從江樹沒淸猿聲入楚云哀停車日晚薦蘋藻風靜寒塘花正開

經煬帝行宮

此地曽經翠輦過浮雲流水竟如何香銷南國美人盡怨入東風芳艸多殘栁宮前空露葉夕陽川上浩煙波行人遙起廣陵思古渡月明聞棹歌

與僧話舊

巾舄同時下翠微舊遊因話事多違南朝古寺幾僧在北嶺空林惟鳥歸莎徑晚煙凝竹塢石池春色染苔衣此來相見又相別卽是關河朔鴈飛

咸陽懷古

經過此地無窮事一望淒然感廢興渭水故都秦二世咸原秋艸漢諸陵天空絕塞聞邊鴈葉盡孤村見夜燈風景蒼蒼多少恨寒山半出白雲層

劉威一首

遊東湖黃處士園林

偶向東湖更向東數聲雞犬翠微中遙知楊栁是門處似隔芙蓉無路通樵客出來山帶雨漁舟過去水生風物情多與閒相稱所恨求安計不同

曹鄴一首

始皇陵下作

千金買魚燈泉下照狐兔行人上陵過卻弔扶蘇墓壘壘壙中物多於養生具若使山可移應將秦國去舜歿𨿽在前今猶未封樹

曹松十四首

長安春日

浩浩看花晨六街揚逺塵塵中一丈日誰是晏眠人禦栁垂著水野鶯啼破春徒云多失意猶自惜離秦

晨起

曉色教不睡捲簾淸气中林殘數枝月發冷一梳風並鳥含鐘語欹河隔霧空莫疑營白日道路本無窮

秋日送方幹遊上元

天髙淮泗白料子趨修程汲水疑山動揚帆覺岸行雲離京口樹鴈入石頭城後夜分遙念諸峯霧露生

金穀園

當年歌舞時不說艸離離今日歌舞盡滿園秋露垂

夏日東齋

三庚到秋伏偶來松檻立熱少淸風多開門放山入

送諭坦之遊太原

北鄙徵難盡詩愁滿去程廢巢侵燒色荒冢入鋤聲逗野河流濁離云磧日明並州戎壘地角動引風生

塞上

邊寒來處濶今日復明朝河淩【去聲】堅通馬胡云缺見雕沙中程獨泣鄕外隠誰招回首苦經嵗靈州生栁條

題鶴鳴泉

仙鶴曾鳴處泉兼半井苔直峯拋影入片月寫光來防灔侵顏冷深沈熨眼開何因値丹頂滿汲石缾回

已亥嵗二首

南國江山入戰圖生民何計樂樵蘇憑君莫話封侯事一將功成萬骨枯

波間一戰百神愁兩岸彊兵過未休誰道滄江總無事近來常共血爭流

南海旅次

憶歸休上越王臺歸思臨髙不易裁爲客正當無鴈處故園誰道有書來城頭早角吹霜盡郭裏殘潮蕩月回心似百花閒未得年年爭發被春催

陪湖南李中丞宴隠谿【璋】

竹林啼鳥不知休羅列飛橋水亂流觸散栁絲回玉勒約開蓮葉上蘭舟酒邊舊侶眞何遜雲裏新聲是莫愁若値主人嫌晝短應陪秉燭夜深遊

別湖上主人

門系釣舟云滿岸借君幽致坐移旬湖村夜叫白蕪鴈菱市曉喧深浦人逺水日邊重作雪寒林燒後別生春不辭更住醒還醉太一東峯歸夢頻

商山贈野叟

垂白商於原下住兒孫共死一身忙木弓未得長離手猶與官家射麝香

張喬二首

送河西從事

結束佐戎旃河西住幾年隴頭隨日去磧裏寄星眠水近沙連帳程遙馬入天聖朝思上防重待奏安邊

送進士許棠

離鄕積嵗年歸路逺依然夜火山頭市春江樹杪船干戈愁鬢攺瘴癘喜家全何處營甘防潮濤浸薄田

劉駕一首

釣臺懷古

澄流可濯纓嚴子但垂綸孤坐九層石逺笑淸渭濵潛龍飛上天四海豈無雲淸气不零雨安使洗塵氛我來吟髙風髣髴見斯人江月尙皎皎江石亦燐燐如何臺下路明日又迷津

崔魯十二首

春日長安卽事

一百五日又欲來棃花梅花參差開行人自笑不歸去瘦馬獨吟眞可哀杏酪漸香鄰捨粥楡煙將變舊鑪灰玉樓春暖淸歌夜肯信愁腸獨九回

春晚嶽陽城言懷

翠煙如鈿栁如環晴倚南樓獨看山江國艸花三月晚帝京塵夢一年閒虛舟尙笑縈難解飛鳥空慙倦未還何似不羈詹父伴睡煙歌月老潺潺

煙花零落過淸明異國光陰老客情云夢夕陽愁裏色洞庭春浪坐來聲天邊一與舊山別江上幾防芳艸生獨憑欄千意難寫暮笳嗚軋調孤城

過蠻溪渡

緑楊如發雨如煙立馬危橋獨喚船山口斷雲迷舊路渡頭芳艸憶前年身隨逺道徒悲梗詩賣明時不値錢歸去楚臺還有計釣船春雨日髙眠

暮春對花

病香無力被風欺多在靑苔少在枝馬上行人莫回首斷君腸是欲殘時

華淸宮四首

銀河漾漾月輝煇樓礙星邊織女機橫玉叫云淸似水滿空霜逐一聲飛

障掩金雞蓄禍機翠環西拂蜀雲飛珠簾一閉朝元閣不見人歸見燕歸

艸遮回磴絕鳴鑾雲樹深深碧殿寒明月自來還自去更無人倚玉闌干

門橫金鏁悄無人落日秋聲渭水濱紅葉下山寒寂寂濕云如夢雨如塵

春晚泊舩江村

芳艸靑靑古渡頭漁家住處暫維舟殘花半樹悄無語細雨滿天風似愁家信不來春又晚客程難盡水空流自憐愛失心期約防取花時更逺遊

山路見花

曉紅初坼露香新獨立空山冷笑春春意自知無主惜恣風吹逐馬蹄塵

岸梅

含情含態一枝枝斜壓漁家短短籬惹袖尙憐香半日向人如訴雨多時初開偏稱雕梁畫未落先愁玉笛吹行客見來無去意解帆煙浦爲題詩

張蠙六首【字象文昭宗時爲尙書膳部員外郎】

社日村居

鵝湖山下稻粱肥防穽雞棲對掩扉桑柘影斜春社散家家扶得醉人歸

送友人歸武陵

聞近桃源住無村不是花戍旗招海客廟鼓集江鴉別島垂橙實閒田長荻芽遊秦未得意看卽更離家

別後寄友人

上馬如飛鳥飄然隔去塵共看今夜月獨作異鄕人就養江田熟移居井賦新襄陽堪卜隠應與孟家鄰

送友人赴涇州幕

杏園沈飲散榮別就嘉招日月相期盡山川獨去遙府樓明蜀雪關磧轉胡雕縱有煙塵動應隨上防銷

野泉

逺出白雲中長年聽不窮細聲縈石亂寒色入潭空掛壁聊成雨穿林別起風溫泉非爾類源發在深宮

述懷

白首成空事無歡可替悲空餘酒中興猶似少年時方幹二首【字雄飛新定人咸通中進士不第隠防稽之鏡湖及江東人謂爲英先生】君不來

逺路東西欲問誰寒來無處寄寒衣去時初種庭前樹樹已勝巢人未歸

山中

愛山卻把圖書賣嗜酒空教僮僕賖只向堦前便漁釣那知枕上有雲霞暗泉出石飛仍咽小徑通橋直復斜窻竹未抽今夏筍庭梅曽試當年花姓名未及陶景髭鬢白於姜子牙松月水煙千古在未知終久屬誰家王駕四首【字大用河中人大順初進士及第仕至尙書禮部員外郎自稱守素先生與司空圖鄭谷相善爲詩友】

古意

夫戍蕭關妾在吳西風吹妾妾憂夫一行書信千行淚寒到君邊衣到無

過故友居

鄰笛寒吹日落初舊居今已別人居亂來兒侄皆分散惆悵僧房認得書

晴景

雨前初見花間蘂雨後兼無葉裏花蛺蝶飛來過墻去應疑春色在鄰家

亂後曲江

憶昔爭遊曲水濱未春長有探春人遊春人盡空池在直至春深不似春

杜荀鶴四首【字彥之自稱九華山人大順中登進士第】

春宮怨

早被嬋娟誤欲妝臨鏡慵承恩不在貌教妾若爲容風暖鳥聲碎日髙花影重年年越溪女相憶采芙蓉

雪

風攪長空寒骨生先於曉色報窻明江湖不見飛禽影巖谷惟聞折竹聲巢穴幾多相似處路岐兼得一般平擁袍公子莫言冷中有樵夫跣足行

溪興

山雨溪風捲釣絲瓦甌蓬底獨斟時醉來睡著無人喚流下前溪也不知

哭具韜

交朋來哭我來歌喜傍山家葬薜蘿四海十年人殺盡似君埋少不埋多

唐百家詩選卷十九

欽定四庫全書

唐百家詩選卷二十

宋王安石編

吳融二十七首【字子華昭宗時爲翰林學士戶部侍郎】

壬戍嵗閿鄕卜居

六載抽毫侍禁闈不堪多病決然歸五陵年少如相問阿對泉頭一布衣【阿對是楊伯起家僮嘗引泉灌蔬其泉至今尙在】

野廟

古原荒廟掩莓苔何處喧喧鼓笛來日暮鳥啼人散盡野風吹起紙錢灰

小逕

礙竹妨花一逕幽攀緣應對玉峯頭若教須似康莊好便有髙車駟馬憂

閒望

三防五防映山雨一枝兩枝臨水花蛺蝶狂飛掠芳艸鴛鴦熟睡翹暖沙闕下新居非已業江南舊隠是誰家東還西去都無計卻羨暝歸林上鵶

卽事

抵鵲山前寄掩扉便甘終老脫朝衣曉窺淸鏡千峯入暮倚長松獨鶴歸雲裏引來泉脈細雨中移得藥苗肥何須一筯鱸魚鱠始掛孤帆問釣磯

書懷

傍巖依樹結檐楹夏物蕭疎景更淸灘響忽髙何處雨松陰自轉逺山晴見多鄰犬遙相認來慣幽禽近不驚爭敢便誇饒勝事九衢塵裏免勞生

海棠

太尉園林兩樹春【今番禺太尉徐公興化亭子有海棠兩株】年年奔走探花人今來獨傍荊山看回首長安落戰塵

寄貫休

休公何處在知我宦情無已似馮唐老方知武子愚一身仍更病雙闕又須趨若得重相見冥心學半銖

楚事

悲秋應亦抵傷春屈宋當年並楚臣【屈原云目極千里傷春心宋玉云悲哉秋之爲气】何事從來好時節只將惆悵付詞人

金橋感事

太行和雪疊晴空二月郊原尙朔風飲馬早聞臨渭北射雕今欲過山東百年徒有伊川嘆五利寧無魏絳功日暮長亭正愁絕哀笳一曲戍煙中

送防上人

昨來非有意今去亦無心闕下拋新院江南指舊林缾添新澗緑笠卸晚峯陰八字如相許終辭尺組尋

松江晚泊

樹逺天疑盡江奔地欲隨孤帆落何處殘日更新離客是淒涼本情爲系滯枝寸腸無計免應只楚猿知

廢宅

風飄碧瓦雨摧垣卻有鄰人爲鏁門幾樹好花虛白晝滿庭荒艸易黃昏放魚池涸蛙爭聚棲燕梁空雀自喧不獨淒涼眼前事咸陽一火便寒原

途中

一棹歸何處蒼茫落照昏無人因失路有樹始知村湖岸春耕廢江城戰鼓喧儒冠竟相悞學劍盡乘軒

岐下聞杜鵑

化去蠻鄕北飛來渭水西爲多亡國恨不忍故山啼怨已驚秦鳯靈應識漢雞數聲煙漠漠餘思艸萋萋樓迥波無際林昏日又低如何不腸斷家近五雲溪

杏花三韻

春物競相妬杏花應最嬌紅輕欲愁殺粉薄似啼消願作南華夢翩翩繞此條

華淸宮三首

中原無鹿海無波鳯輦鸞旗出幸多今日故宮歸寂寞太平功業在山河

四郊飛雪暗云端惟此宮中落旋幹緑樹碧檐相掩映無人知道外邊寒

漁陽烽火照函關玉輦悤悤下此山一曲羽衣聽不盡至今遺恨水潺潺

春寒

固教梅忍落休與杏藏嬌已過冬疑剩將來暖未饒玉堦殘雪在羅薦暗香銷莫問王孫恨煙蕪尙寂寥

彭門用兵後經汴路

長亭一望一徘徊千里關河百戰來細栁舊營猶鏁月祁連新冡已封苔霜凋緑野愁無際燒接黃雲慘不開若比江南更牢落子山詞賦莫興哀

隋堤風物已淒涼堤下仍多舊戰場金鏃有苔人拾得蘆花無主鳥銜將秋聲暗促河聲急野色遙連日色黃獨上寒城正愁絕戍鼙驚起鴈行行

髙侍禦話皮博士池中白蓮因寄

白玉花開緑錦池風流禦史報人知防來應是雲中墮偸去須從月下移已被亂蟬傕晼晚更禁涼雨動防褷習家秋色堪圖畫只欠山公倒接防

新安道中翫流水

一渠春碧弄潺潺密竹繁花掩映間防處便須終日住算來爭得此身閒縈紆似接迷人洞淸冷應連有雪山上卻徵車更回首了然塵土不相關

憶山泉

穿雲落石細湔湔杳杳疑聞弄管千仞灑來寒碎玉一深處碧涵天煙迷葉亂尋難見月好風淸聽不眠春雨正多歸未得只應流恨更潺湲

紅樹

一聲南鴈已先紅槭槭淒淒葉葉同自是孤根非暖地莫驚他木耐秋風曉煙散去陰全薄明月臨來影半空長憶洞庭千萬樹照山橫浦夕陽中

微雨

天淸織未徧風急舞難成粉重低飛蝶黃濃不語鶯乍隨春靄亂還放夕陽明惆悵池塘逺荷珠防防輕韓偓五十九首【字致光一云字致堯昭宗時翰林學士承防尙書兵部侍郎】雨後月中玉堂閒坐

銀臺直北金鑾外暑雨初晴皓月中惟對松篁聽刻漏更無塵土翳虛空緑香熨齒冰盤果淸冷侵肌水殿風夜久忽聞鈴索動玉堂西畔響丁東

六月十七日召對自辰及申方歸本院

淸暑簾開散異香恩深咫尺對龍章花應洞裏常時發日向壺中特地長坐久忽疑槎犯斗歸來兼恐海生桑如今冷笑東方朔惟用詼諧侍漢皇

中秋禁直

星斗疎明禁漏殘紫泥封後獨憑欄露和玉屑金盤冷月射珠光貝闕寒天襯樓臺籠苑外風吹歌管下云端長卿秪爲長門賦未識君臣際防難

錫宴日作【是嵗大稔內出金帛錫百官充觀稼宴學士院別賜越綾百匹委京尹句當後宰相一日宴於興化亭】

玉銜花馬踏香街詔遣追懽綺席開中使押從天上去【是日在外四學士排門齊入同進狀辭赴宴所奉差學士院使二人押去】外人知自日邊來臣心淨比漪漣水聖澤深於防灔杯才有異恩頒稷卨已將優禮及鄒枚淸商適向梨園降妙妓新行峽雨回不敢通宵離禁直晚乘殘醉入銀臺

冬至夜作【天復二年隨駕在鳯翔府】

中宵忽見動葭灰料得南枝有早梅四野便應枯艸緑九重先覺凍雲開陰冰莫向河源塞陽气今從地底回不道慘舒無定分卻憂蚊響又成雷

秋霖夜憶家【隨駕在鳯翔府】

垂老何時見弟兄背燈悲泣到天明不知短髮能多少一滴秋霖白一莖

出官經峽石縣【天復三年三月二十日作】

謫宦過東畿所抵州名濮故里欲淸明臨風堪慟哭溪長栁似帷山暖花如醭逆旅訝簪裾【南路以久無儒服經過皆相聚觀】野老悲陵谷暝鳥影聯翩驚狐尾纛遬尙得佐方州信是皇恩沐

訪同年虞部二十五郎中【四年二月在湖南】

防蹇相尋犯雪泥廚煙未動日平西門庭野水防褷鷺鄰里短墻咿喔雞未入慶霄君擇肉畏逢華轂我吹虀地鑪貰酒成狂醉更覺襟懷得喪齊

春陰獨酌寄同年李郎中

春陰漠漠土脈潤寒气微微風意和閒嗤入甲奔競態醉唱落調漁樵歌詩道揣量疑可進宦情刓缺轉無多酒酣狂興依然在無柰千莖鬢雪何

雪中過重湖信筆偶成

道方時險擬如何謫去甘心隠薜蘿靑艸湖將天暗合白頭浪與雪相和旗亭臘酎逾年熟水國春寒向晚多處困不忙仍不怨醉來惟是欲傞傞

寄湖南從事

索漠襟懷酒半醒無人一爲解餘酲岸頭栁色春將盡船背雨聲天欲明去國正悲同旅鴈隔江何忍更啼鶯蓮花幕下風流客試與溫存譴逐情

翫水禽【此後七首醴陵縣作】

兩兩珍禽渺渺溪翠衿紅掌淨無泥向陽眠處莎成毯踏水飛時浪作梯依倚雕梁輕社燕抑揚金距笑晨雞勸君細認漁翁意莫遣絙羅誤穏棲

早雪翫梅有懷親友

北陸候才變南枝花已開無人同悵望把酒獨徘徊凍白雪爲伴寒香風是媒何因逢越使腸斷謫仙材

小隠

借得茅齋嶽麓西擬將身世老鋤犂淸晨向市煙涵郭寒夜歸村月照溪鑪爲窻明僧偶坐松因雪折鳥驚啼靈椿朝菌由來事卻笑莊生始欲齊

曛黑

古木侵天日已沈露華涼冷潤衣襟江城曛黑人行絕惟有啼烏伴夜砧

醉著

萬里淸江萬里天一村桑柘一村煙漁翁醉著無人喚過午醒來雪滿船

早起三韻

萬樹緑楊垂千般黃鳥語庭花風雨餘岑寂如村塢依依官渡頭晴陽照行旅

卽目

萬古離懷憎物色幾年愁緒溺風光廢城沃土肥春艸野渡空船蕩夕陽倚道向人多脈脈爲情因酒易倀倀宦途棄擲須甘分回避紅塵是所長

贈易卜崔江處士【袁州】

白首窮經通祕義靑山養老度危時門傳組綬身能退家學樵漁迹更奇四海盡聞龜防妙九霄堪嘆鶴書遲壺中日月將何用借與閒人試一窺

乙丑嵗九月蕭灘鎭忽得楊迢員外書賀余除戎曹仍舊承防還緘後因書四十字

旅寓在江郊秋風正寂寥紫泥虛寵奬白髮已漁樵事往淒涼在時危志气銷若爲將朽質猶擬杖於朝

登南臺僧寺

無柰離腸日九回彊攄懷抱立髙臺中華地向城邊盡外國雲從島上來四序有花長見雨一冬無雪卻聞雷日宮紫气生冠冕試望扶桑病眼開

花時與錢尊師同醉因成二十字

橋下淺深水竹間紅白花酒仙同避世何用厭長沙

有矚

晚涼閒步向江亭黙黙看書旋旋行風轉滯帆狂得勢潮來諸水寂無聲誰將覆轍詢長防願把棼絲屬老成安石本懷經濟意何妨一起爲蒼生

蜻蜓

碧玉眼睛雲母翅輕於粉蝶瘦於蜂坐來迎拂波光舞可是慇懃爲蓼叢

宮栁【此後二首在內庭作】

莫道秋來芳意違宮娃猶似妬蛾眉幸當玉輦經過處不怕金風浩蕩時艸色長承垂地葉日華先照映樓枝澗松亦有淩雲分爭似盤根太液池

苑中

上苑離宮處處迷相風髙與露盤齊金堦鑄出狻猊立玉柱雕成狒狇啼外使調鷹初得案【五坊外案使以鷹隼初調習始能擒獲謂之得案】中官過馬不教嘶【上每乘馬必閹官馭以進謂之過馬旣乘之而後躞蹀嘶鳴也】笙歌繡錦雲霄裏獨許詞臣醉似泥

卽目

書墻暗記移花日洗甕先知醖酒期須信閒人有忙事早來衝雨覓漁師

過臨淮故里

交遊昔嵗已凋零第宅今來亦變更舊廟荒涼時饗絕諸孫饑凍一官成五湖竟負他年志百戰空垂異代名榮盛幾何流落久遣人襟抱薄浮生

亂後卻至近甸有感【乙夘年作】

狂童容易犯金門比屋齊人作旅魂夜戶不扃生茂艸春渠自溢浸荒園關中卻見屯邊卒塞外翻聞有漢村堪恨無情淸渭水渺茫依舊繞秦原

寄鄰莊道侶

聞說經旬不啟關藥窻誰伴醉開顏夜來雪壓村前竹剩見溪南幾尺山

亂後春日途經野塘

世亂他鄕見落梅野塘晴暖獨徘徊船沖水鳥飛還住袖拂楊花去又來季重舊遊多喪逝子山新賦極悲哀眼看朝市成陵谷始信昆明是刼灰

惜花

皺白離情髙處切膩紅愁態靜中深眼隨片片沿流去恨滿枝枝被雨淋總得苔遮猶慰意便教泥污更傷心臨軒一盞悲春酒明日池塘是緑陰

半醉

水向東南更不回紅顏白髮遞相催壯心暗逐髙歌盡往事空因半醉來云防鴈霜籠澹月雨連鶯曉落殘梅西樓悵望芳菲節處處斜陽艸似苔

漢江行次

村寺𨿽深已暗知幡竿殘日迥依依沙頭有廟靑林合驛步無人白鳥飛牧笛自由隨艸逺漁歌得意扣舷歸竹園相接春波暖痛憶家鄕舊釣磯

春盡

惜春連日醉昏昏醒後衣裳見酒痕細水浮花歸別澗斷雲含雨入孤村人閒易有芳時恨地勝難招自古魂慚愧流鶯相厚意淸晨猶爲到西園

贈湖南李思齊處士

兩板船頭濁酒壺七絲琴畔白髭須三春日日黃梅雨孤客年年靑艸湖燕俠冰霜難狎近楚狂鋒刃觸凡愚知余絕粒窺仙事許到名山看藥鑪

睡起

睡起墻陰下藥欄瓦松花白閉柴關斷年不出僧嫌癖逐日無機鶴伴閒塵土莫尋行止處煙波長在夢魂間終撐舴艋稱漁叟賖買湖心一崦山

寄友人

傷時惜別心交加搘頤一向千咨嗟曠野風吹寒食月廣庭煙著黃昏花長擬曛酣遣世事若爲局促問生涯夫君亦是多情者幾度將愁泥酒家

見別離者因贈之

徵人艸艸盡戎裝徵馬蕭蕭立路傍罇酒防將逺別秋山邐迆更斜陽白髭兄弟中年後瘴海程途萬里長曾向天涯懷此恨見君嗚咽更淒涼

傷亂

岸上花根總倒垂水中花影幾千枝一枝一影寒山裏野水野花淸露時故國幾年猶戰鬭異鄕終日見旌旗交親流落身羸病誰在誰亡兩不知

南亭

每日在南亭南亭似僧院人語靜先聞鳥啼深不見松瘦石稜稜山光溪澱澱塹蔓墜長茸島花垂小蒨行簪隠士冠臥讀先賢傳更有興來時取琴彈一徧

太平谷中翫水上花

山頭水從云外落水面花自山中來一溪紅防我獨惜幾樹密房誰見開應有妖魂隨暮雨豈無香迹在蒼苔凝眸不覺斜陽盡忘逐樵人躡石回

雨

坐來防防山風急山雨隨風暗原隰樹帶繁聲出竹聞溪將大防穿籬入餉婦寥翹布領寒牧童擁茸蓑衣濕此時髙味共誰論掩鼻吟詩空佇立

幽獨

幽獨起侵晨山鶯啼更早門巷掩蕭條落花滿芳艸煙愁魂共逺春與人同老黙黙又依依淒然此懷抱

江行

浪蹙靑山江北岸云含黑雨日西邊舟人偶語憂風色行客無聊罷書眠爭似槐花九衢裏馬蹄安穏慢揚鞭

初赴朝集

輕寒著背雨淒淒九陌無塵未有泥還是平時舊滋味慢垂鞭袖向街西

向隅

守道得途遲中兼遇亂離剛膓成繞指發變垂絲客路少安處病牀無穏時弟兄消息絕獨斂向隅眉

秋郊閒望有感

楓葉微紅近有霜碧雲秋色滿吳鄕魚衝駭浪雪鱗健鴉閃夕陽金背光心爲感恩長慘戚鬢緣經亂早蒼浪可憐廣武山前事楚漢寧教作戰場

襄漢旅道値鄰境軍新過村落皆空因有此感

水自潺湲日自斜盡無雞犬有鳴鵶千村萬落似寒食不見人煙空見花

深院

鵝兒唼啑梔黃嘴鳯子輕盈膩粉腰深院下簾人晝寢紅薔薇架碧芭蕉

辛酉冬隨駕日作今方追憶全篇因附於此

曳裾談笑殿西頭忽聽徵鐃從冕旒鳯蓋行時移紫气鸞旗駐處認皇州曉題禦服頒羣吏夜發宮嬪詔列侯雨露涵濡三百載不知誰擬殺身酬

安貧

手風慵展八行書眼暗休尋九局圖窻裏日光飛野馬案頭筠管長蒲盧謀身拙爲安足報國危曾捋虎須滿世可能無黙識未知誰擬試齊竽

殘春旅捨

旅捨殘春宿雨晴怳然心地憶咸京樹頭蜂抱花須落池面魚吹栁絮行禪伏詩魔歸靜域酒衝愁陣出奇兵兩梁免被塵埃污拂拭朝簪待眼明

鵲

偏承雨露潤毛衣黑白分明眾所知髙處營巢親鳯闕靜時閒語上龍墀化爲金印新祥瑞飛向銀河舊路岐莫怪天涯棲不穏托身須是萬年枝

隰州新驛

盛徳巳圖形胡爲忽搆兵燎原𨿽自及誅亂不無名擲鼠須防誤連雞莫憚驚本期將系虜末防但嬰城肘腋人情變朝廷物論生果聞荒谷縊旋覩槁街烹帝怒今方息時危喜暫淸始終俱以此天意甚分明

偶題

俟時輕進固相妨實行丹心仗彼蒼蕭艾轉肥蘭蕙瘦可能天亦妬馨香

湖南絕少含桃偶人以新摘者見惠感事傷懷因成四韻

時節𨿽同气候殊未知堪薦寢園無合充鳯食畱三島誰許鶯偸過五湖苦筍恐難同象【秦中謂三月爲櫻筍時】酪漿無復瑩蠙珠【湖南無牛酪之味】金鑾嵗嵗長宣賜忍淚看天憶帝都【每嵗初進之後先宣賜學士】

翠碧鳥

天長水逺网羅稀保得重重翠碧衣挾彈少年多害物勸君莫近五陵飛

憶故都

故都遙想艸萋萋上帝深疑亦自迷塞鴈已侵池籞宿宮鴉猶戀女墻啼天涯烈士空垂涕地下彊魂必噬臍掩鼻計成終不覺馮諼無路效鳴雞

唐百家詩選卷二十

