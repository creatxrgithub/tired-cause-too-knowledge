

欽定四庫全書

禦制全唐詩錄序

在昔詩教之興本性情之微導中和之防所以感人心而美謡俗被金石而格神祗故大舜以教冑子樂正以造俊秀蓋自二帝三王之世固已然矣文武成康之際王澤洽頌聲作洋洋乎洵足以繼薫風之操並卿云之奏也自時厥後作者彌繁孔子從而刪定之使六義彰明一經燦列錄其忠厚悱惻之辭以寓諷諭戒勉之意天道人事胥於是乎具焉漢魏以還尢多新制體例𨿽更前徽未邈至陳隋之末稍淩替矣唐之太宗致治幾於三代之隆躬自撰著一時文人才士將相名臣詠吟遞發藻采繽紛踵襲雅騷之迹光昭正始之音而歌行律絕獨創兼能自遐古以來未嘗有也爰及盛唐逮乎中晚或與運防爲髙下而凡緣時托志觸物攄懷形諸翰簡者皆卓然成一家之言弗可廢也朕萬幾余間回環覽詠尋其指歸晰其正變而三百年升降得失之故

亦因以可考焉於是論世觀人卽其章句攬其菁英勒爲成書置諸幾席每勤披閱加以精研迄於今已歷有年所矣頃以視河南巡至於江浙見比閭士庶有吹豳擊壤之風獻詩頌者絡繹於途𨿽其工拙淺深各極其不齊之致而衢謳巷舞儼然省方之所采列國之所陳亦可見人情之愛戴而先王以詩爲教之義濡染而蒸陶之者所關甚鉅也翰林侍讀徐倬以全唐詩錄進展捲而讀之與朕平時品第者蓋有合焉嘉其耄年好學遷秩禮部侍郎以爲天下學者之勸乃取玆集親爲鑑定賜以帑金卽命挍刋俾誦習者由全唐之詩沿波討瀾以上溯夫汾泗之傳而游泳乎唐虞載賡之盛其於化理人心將大有禆益也矣是爲序以弁其端云康熈四十五年三月初七日

欽定四庫全書

集部八

禦定全唐詩錄總目

總集類

卷一

太宗皇帝古體詩二十八首近體詩四十九首髙宗皇帝古體詩二首

中宗皇帝近體詩二首【附】聨句詩二首明皇帝

古體詩二首近體詩十七首徳宗皇帝古體詩八首近體詩一首

文宗皇帝近體詩三首

宣宗皇帝近體詩一首

長孫皇后近體詩一首

徐賢妃

古體詩二首

江妃

近體詩一首

卷二

虞世南

古體詩三首近體詩二首

魏徴

古體詩二首

褚亮

近體詩一首

王績

古體詩十一首近體詩五首

上官儀

古體詩二首近體詩五首

劉希夷

古體詩十九首近體詩四首

喬知之

古體詩六首

楊師道

古體詩一首近體詩五首

馬周

近體詩一首

杜淹

近體詩一首

謝偃

近體詩一首

李百藥

古體詩二首近體詩四首

許敬宗

近體詩二首

李義府

近體詩一首

盧藏用

近體詩一首

卷三

蘇味道

近體詩三首

李嶠

古體詩三首近體詩二十五首王適

古體詩一首近體詩一首

薛稷

古體詩一首近體詩一首

崔液

古體詩一首近體詩四首

長孫正隠近體詩二首

李適

古體詩一首近體詩八首

許景先

古體詩一首近體詩一首

於季子

近體詩一首

劉允濟

近體詩一首

韋承慶

古體詩一首近體詩二首

韋嗣立

近體詩三首

東方虯

近體詩三首

張柬之

近體詩一首

陳嘉言

近體詩一首

卷四

王勃

古體詩六首近體詩十六首

楊炯

古體詩三首近體詩十三首

盧照鄰

古體詩九首近體詩十一首

駱賔王

古體詩三首近體詩十七首

卷五

陳子昂

古體詩四十九首近體詩十七首杜審言

近體詩二十五首

卷六

沈佺期

古體詩十二首近體詩四十六首宋之問

古體詩二十一首近體詩四十一首

卷七

李元紘

近體詩二首

徐安貞

近體詩七首

齊澣

古體詩一首

常理

近體詩一首

邢象玉

古體詩一首

徐彥伯

古體詩五首近體詩二首

郭元振

古體詩十一首近體詩一首

劉褘之

近體詩一首

鄭愔

近體詩二首

馬懷素

近體詩二首

趙冬曦

古體詩一首近體詩五首

盧従願

近體詩一首

盧鴻

古體詩十首

卷八

張說

古體詩十九首近體詩四十九首蘇頲

古體詩一首近體詩二十二首

卷九

張九齡

古體詩二十七首近體詩二十八首孫逖

古體詩二首近體詩十四首

王翰

古體詩二首近體詩四首

李乂

近體詩六首

樓頴

古體詩一首近體詩四首

卷十

張敬忠

近體詩一首

姚崇

近體詩一首

李邕

近體詩一首

李景伯

近體詩一首

賈曾

近體詩一首

袁恕已

近體詩一首

張旭

近體詩三首

賀知章

近體詩五首

張諤

古體詩一首近體詩八首

武平一

古體詩一首近體詩三首

閻朝隠

古體詩一首近體詩一首

盧僎

古體詩一首近體詩四首

韋元旦

近體詩三首

徐堅

古體詩一首

韋述

古體詩一首

宋璟

近體詩二首

王灣

古體詩一首近體詩二首

王泠然

近體詩一首

萬齊融

古體詩一首近體詩一首

李憕

近體詩一首

崔湜

古體詩一首近體詩七首

卷十一

孟浩然

古體詩二十三首近體詩六十三首崔灝

古體詩十七首近體詩十九首

卷十二

獨孤及

古體詩十一首近體詩五首

崔國輔

古體詩十六首近體詩二首

綦母潛

古體詩二首近體詩四首

薛據

古體詩七首近體詩一首

丘爲

古體詩四首近體詩三首

祖詠

古體詩二首近體詩十五首

張子容

古體詩二首近體詩六首

崔宗之

古體詩一首

盧象

古體詩七首近體詩十三首

卷十三

王維

古體詩五十二首近體詩一百七首王縉

近體詩二首

卷十四

岑參

古體詩六十首近體詩六十四首

卷十五

髙適

古體詩四十二首近體詩二十二首李頎

古體詩三十七首近體詩十八首裴迪

近體詩四首

陶翰

古體詩十首近體詩二首

卷十六

王昌齡

古體詩二十九首近體詩五十首常建

古體詩三十首近體詩九首

崔曙

古體詩四首近體詩四首

卷十七

儲光羲

古體詩六十一首近體詩三十六首嚴武

古體詩一首近體詩四首

鄭防

近體詩一首

崔成輔

近體詩一首

奚賈

近體詩一首

李康成

古體詩二首

卷十八

元結

古體詩四十一首近體詩五首元季川

古體詩二首

劉眘虛

古體詩九首近體詩四首

萬楚

近體詩三首

王之渙

近體詩四首

王諲

古體詩一首近體詩二首

蕭頴士

古體詩十五首

李華

古體詩七首近體詩三首

於逖

古體詩二首

張彪

古體詩一首

趙徵明

古體詩二首

賀蘭進明古體詩五首

李嶷

古體詩一首近體詩四首

芮挺章

近體詩二首

卷十九

王季友

古體詩八首

張志和

古體詩五首近體詩一首

沈千運

古體詩五首

孟云卿

古體詩六首近體詩一首

張謂

古體詩五首近體詩十五首

張巡

近體詩二首

顏眞卿

古體詩三首近體詩二首

任華

古體詩三首

張若虛

古體詩一首近體詩一首

李適之

近體詩一首

蔣冽

近體詩一首

金昌緒

近體詩一首

殷遙

近體詩一首

陶峴

近體詩一首

韋建

近體詩一首

吳筠

近體詩二首

賈至

古體詩三首近體詩十二首

卷二十

李白

古體詩九十二首

卷二十一

李白

古體詩一百九首

卷二十二

李白

古體詩六十七首

卷二十三

李白

近體詩一百六十四首

卷二十四

杜甫

古體詩四十八首

卷二十五

杜甫

古體詩九十首

卷二十六

杜甫

古體詩四十八首

卷二十七

杜甫

古體詩六十首

卷二十八

杜甫

古體詩四十四首

卷二十九

杜甫

近體詩一百七十一首

卷三十

杜甫

近體詩一百七十九首

卷三十一

杜甫

近體詩五十一首

卷三十二

杜甫

近體詩九十一首

卷三十三

杜甫

近體詩一百二十五首

卷三十四

劉長卿

古體詩五十五首近體詩八十三首

卷三十五

錢起

古體詩二十二首近體詩八十三首

卷三十六

韋應物

古體詩九十首近體詩二十三首

卷三十七

栁宗元

古體詩六十七首近體詩二十首

卷三十八

劉禹錫

古體詩五十九首

卷三十九

劉禹錫

近體詩一百十五首

卷四十

劉禹錫

近體詩一百一首

秦系

近體詩十三首

劉方平

近體詩十二首

卷四十一

郎士元

古體詩二首近體詩二十首

皇甫冉

古體詩一首近體詩三十一首皇甫曾

古體詩二首近體詩二十首

韓翃

古體詩六首近體詩四十九首

卷四十二

盧綸

古體詩五首近體詩五十首

司空曙

古體詩三首近體詩三十四首耿湋

近體詩十四首

李端

古體詩六首近體詩二十二首

卷四十三

顧況

古體詩二十四首近體詩三十八首戎昱

古體詩七首近體詩十八首

包何

近體詩三首

包佶

近體詩八首

李嘉祐

近體詩十首

常衮

近體詩二首

卷四十四

竇叔向

近體詩六首

竇常

近體詩六首

竇牟

近體詩五首

竇羣

古體詩一首近體詩一首

竇庠

古體詩一首近體詩二首

竇鞏

近體詩十五首

暢當

近體詩四首

暢諸

近體詩一首

朱灣

古體詩二首近體詩六首

於鵠

古體詩三首近體詩十五首

朱放

近體詩一首

戴叔倫

古體詩九首近體詩二十七首

卷四十五

李益

古體詩八首近體詩二十七首嚴維

近體詩十四首

裴度

近體詩二首

於良史

近體詩三首

李宣逺

近體詩一首

宋濟

近體詩二首

何扶

近體詩一首

宋邕

近體詩一首

趙光逺

近體詩三首

鮑防

古體詩一首

劉商

古體詩四首

令狐楚

近體詩十五首

長孫佐輔古體詩八首近體詩三首

卷四十六

韓愈

古體詩三十五首

卷四十七

韓愈

古體詩四十七首

卷四十八

韓愈

古體詩十八首【附】聨句詩四首

卷四十九

韓愈

古體詩二十三首近體詩四十九首

卷五十

孟郊

古體詩一百十八首近體詩二首

卷五十一

李賀

古體詩六十二首近體詩三十九首

卷五十二

盧仝

古體詩九首近體詩四首【附】韓愈仿

玉川子月蝕詩一首

劉乂

古體詩五首近體詩五首

賈島

古體詩十一首近體詩四十八首

卷五十三

楊巨源

古體詩四首近體詩四十三首李約

古體詩一首近體詩六首

劉言史

古體詩三首近體詩九首

李觀

古體詩一首

李翺

近體詩二首

崔立之

近體詩一首

皇甫湜

古體詩一首

卷五十四

張籍

古體詩五十八首近體詩八十五首

卷五十五

王建

古體詩四十首近體詩四十九首

卷五十六

王建

近體詩一百三十二首

歐陽詹

古體詩十四首近體詩十二首栁淡

近體詩五首

張繼

近體詩六首

張南史

近體詩三首

蘓渙

古體詩四首

鄭常

近體詩一首

卷五十七

權徳輿

古體詩九首近體詩二十八首武元衡

古體詩六首近體詩四十三首羊士諤

古體詩二首近體詩九首

張碧

古體詩四首

卷五十八

白居易

古體詩四十三首

卷五十九

白居易

古體詩四十六首

卷六十

白居易

古體詩六十七首

卷六十一

白居易

古體詩五十三首

卷六十二

白居易

古體詩三十四首

卷六十三

白居易

近體詩一百二十二首

卷六十四

白居易

近體詩一百三首

卷六十五

白居易

近體詩一百十首【附】九老防詩七首

卷六十六

元稹

古體詩二十首

卷六十七

元稹

近體詩八十一首

卷六十八

呂溫

古體詩八首近體詩八首

鮑溶

古體詩十三首近體詩十五首張仲素

近體詩十一首

段文昌

近體詩二首

嚴休復

近體詩二首

李渉

古體詩八首近體詩八首

卷六十九

李紳

古體詩九首近體詩十四首

施肩吾

古體詩二首近體詩四十五首殷堯藩

近體詩二十四首

卷七十

張祜

古體詩三首近體詩七十七首徐凝

近體詩二十首

楊凝

近體詩三首

楊衡

古體詩一首

費冠卿

近體詩二首

沈亞之

古體詩一首近體詩二首

蔣防

近體詩一首

熊孺登

近體詩三首

於武陵

近體詩六首

卷七十一

李徳裕

古體詩十首近體詩二十五首牛僧孺

近體詩三首

王涯

近體詩四十五首

舒元輿

古體詩二首近體詩一首

章孝標

近體詩九首

李廓

古體詩二首近體詩十五首

周賀

近體詩二十四首

卷七十二

姚合

古體詩八首近體詩一百三十一首朱慶余

近體詩二十八首

卷七十三

杜牧

古體詩十六首近體詩二十一首

卷七十四

杜牧

近體詩八十八首【附】聨句詩一首

卷七十五

李商隠

古體詩二十八首

卷七十六

李商隠

近體詩七十六首

卷七十七

李商隠

近體詩一百五十四首

卷七十八

溫庭筠

古體詩四十八首

卷七十九

溫庭筠

近體詩八十一首

卷八十

許渾

近體詩九十九首

諭鳬

近體詩二首

卷八十一

雍陶

古體詩一首近體詩二十三首馬戴

近體詩二十七首

薛逢

古體詩二首近體十一首

李逺

近體詩八首

劉得仁

近體詩十首

卷八十二

項斯

近體詩三十首

趙嘏

古體詩一首近體詩四十二首薛能

近體詩三十九首

卷八十三

司空圖

古體詩四首近體詩八十七首許棠

近體詩九首

曹鄴

古體詩二十一首近體詩三十一首

卷八十四

李羣玉

古體詩二十首近體詩二十四首劉駕

古體詩三十六首近體詩四首段成式

近體詩十一首

卷八十五

陸防

古體詩六十二首

卷八十六

陸龜防

近體詩七十八首

卷八十七

皮日休

古體詩四十六首【附】聨句詩三首

卷八十八

皮日休

近體詩六十七首

鄭嵎

古體詩一首

劉滄

近體詩十八首

於濆

古體詩八首

聶夷中

古體詩十四首

卷八十九

杜荀鶴

近體詩二十九首

孫棨

近體詩二首

崔玨

古體詩二首近體詩八首

李頻

近體詩十五首

陳陶

古體詩六首近體詩九首

李咸用

古體詩四首近體詩十八首

李山甫

近體詩十六首

卷九十

方幹

近體詩四十三首

李昌符

近體詩四首

來鵬

近體詩二首

王遵

近體詩二首

胡曽

近體詩二十首

唐彥謙

近體詩七首

髙駢

近體詩八首

顧云

古體詩一首

章碣

近體詩三首

崔塗

近體詩十首

李郢

古體詩一首近體詩七首

鄭畋

近體詩一首

卷九十一

羅隠

古體詩四首近體詩五十七首鄭谷

近體詩三十八首

張喬

近體詩十六首

邵謁

古體詩六首

卷九十二

吳融

古體詩三首近體詩八十二首羅鄴

近體詩三十首

卷九十三

韓偓

古體詩六首近體詩六十八首又香

奩集古體詩四首近體詩

卷九十四

韋莊

古體詩八首近體詩一百五十四首路徳延

近體詩一首

羅虯

近體詩十首

卷九十五

李洞

近體詩四十九首

曹唐

近體詩八十首

卷九十六

張蠙

近體詩二十八首

歐陽炯

古體詩二首

李中

近體詩十七首

牛嶠

近體詩五首

卷九十七

黃滔

古體詩一首近體詩十三首

周朴

近體詩十首

孟賔於

近體詩三首

張佖

古體詩二首近體十四首

於鄴

近體詩二首

陸希聲

近體詩一首

髙蟾

近體詩四首

錢珝

近體詩四首

王駕

近體詩四首

王貞白

近體詩七首

王轂

古體詩一首

曹松

近體詩八首

裴說

古體詩一首近體詩五首

任翻

古體詩一首近體詩四首

鄭巢

近體詩九首

卷九十八【以下方外詩】

皎然

古體詩二十一首近體詩二十四首靈一

古體詩五首近體詩十八首

靈徹

近體詩一首

法振

近體詩四首

法照

近體詩二首

太易

近體詩一首

惟審

近體詩一首

無本

近體詩一首

金地藏

近體詩一首

子蘭

古體詩三首近體詩一首

防國

古體詩一首

應物

近體詩二首

可朋

近體詩一首

法宣

近體詩二首

慧宣

古體詩一首

辧才

近體詩一首

虛中

近體詩五首

貫休

古體詩五首近體詩九首

尙顏

近體詩一首

棲白

近體詩一首

無可

近體詩八首

淸江

近體詩一首

齊已

古體詩一首近體詩十首

棲蟾

近體詩二首

淸塞

近體詩十一首

無悶

近體詩二首

文益

近體詩一首

修睦

近體詩八首

景云

近體詩二首

棲一

近體詩一首

處黙

近體詩三首

澹交

近體詩一首

若虛

近體詩一首

曇域

近體詩一首

懷浦

近體詩一首

慕幽

近體詩三首

卷九十九【以下宮閨詩】

上官昭容近體詩九首

宋若照

近體詩一首

宋若憲

近體詩一首

宋若筍

近體詩一首

開元宮人近體詩二首

天寶宮人近體詩二首

宣宗宮人【韓氏】近體詩二首

鮑君徽

古體詩一首近體詩一首

金徳眞

古體詩一首

七嵗女子近體詩一首

趙氏

古體詩一首

林氏

近體詩一首

楊容華

近體詩一首

張夫人

古體詩二首

張文姬

近體詩四首

蔣蘊

古體詩一首

郎大家【宋氏】古體詩三首

侯氏

近體詩一首

魏氏

古體詩一首

王韞秀

近體詩三首

杜羔妻【趙氏】古體詩一首近體詩四首

裴柔之

近體詩一首

孫氏

近體詩一首

崔公達

近體詩一首

長孫佐【輔妻】古體詩一首

劉元載妻近體詩一首

陳玉蘭

近體詩一首

愼三史

近體詩一首

葛亞兒

近體詩三首

楊徳麟

近體詩一首

張氏

近體詩二首

裴羽仙

古體詩一首

張琰

古體詩二首

劉云

古體詩二首

劉瑤

古體詩二首

劉瑗

近體詩二首

李弄玉

近體詩二首

薛瑗

近體詩一首

防氏

古體詩二首近體詩二首

崔萱

古體詩一首近體詩一首

劉氏婦

近體詩一首

程長文

古體詩一首

闗盼盼

近體詩四首

張窈窕

近體詩一首

湘驛女子近體詩一首

夷陵女子古體詩二首

崔仲容

近體詩二首

梁瓊

古體詩一首近體詩一首

尼海印

近體詩一首

元淳

近體詩一首

李冶

古體詩三首近體詩九首

魚機

近體詩二十七首【附】聨句詩一首步非煙

近體詩二首

姚月華

古體詩四首

劉采春

近體詩五首

薛濤

近體二十八首

杜秋娘

古體詩一首

周徳華

近體詩一首

盛小叢

近體詩一首

章臺栁

古體詩一首

妓常浩

古體詩一首

徐月英

近體詩一首

王蘇蘇

近體詩一首

平康妓

近體詩一首

武昌妓

近體詩一首

故臺城妓近體詩一首

卷一百【以下神仙詩不分古近體】

太上隠者

詩一首

許宣平

詩三首

古丈夫

詩一首

毛女

詩一首

鐘離權

詩二首

呂巖

詩六首

許碏

詩一首

譚峭

詩一首

沈廷瑞

詩一首

許堅

詩一首

伊用昌

詩一首

紫微孫處士

詩一首

裴航

詩一首

樊夫人

詩一首

吳彩鸞

詩一首

慈恩塔院女仙詩二首

郎子神

詩一首

淸逺道士

詩一首

夢中美人

詩一首

碧衣女子

詩一首

殷七七

詩一首

李眞

詩一首

崔常侍

詩一首

西鄙人

詩一首

無名氏

古體詩十五首近體詩二十首

【臣】等謹案全唐詩錄一百卷

國朝徐倬編倬字方虎號蘋村徳淸人康熈癸丑進士官至禮部侍郎是編以唐詩卷帙浩繁乃采擷菁華輯爲一集每人各附小傳又間附詩話詩評以備考證康熈丙戌恭逢

聖祖仁皇帝聖駕南巡倬繕錄進

呈得

防嘉奬

特由侍讀擢禮部侍郎以旌好學並

禦制序文

賜帑金刋板儒臣榮遇至今傳焉謹案

禦定全唐詩用胡震亨統籖之例或分體或不分體各因諸家原集以存其舊倬是編惟仙鬼之詩仍不分體餘皆以古體近體分編全唐詩以上官昭容宋若昭姊妹列帝王之後倬則以長孫皇后徐賢妃江采蘋附於帝王而以上官昭容等別入宮閨又聫句隨人類附不另爲門韓愈效玉川子月蝕詩不入愈本集而附於盧仝詩下香山九老詩不人自列名而附於白居易詩下體例與全唐詩亦殊蓋全唐詩編纂成書在康熈四十六年丁亥倬是書則先一年成𨿽以全唐詩錄爲名實尙未見

頒行之本故編次稍有異同云乾隆四十三年十月

恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

禦定全唐詩錄卷一

太宗

帝姓李氏諱世民髙祖第二子髙祖起義兵拜右領大都督封燉煌郡公徙封趙國公髙祖受禪拜尙書令右武候大將軍進封秦王海內漸平乃銳意經籍開文學館以待四方之士杜如晦等十有八人爲學士與之討論𨿽受髙祖傳位實首開創之主

唐詩品云文皇生更隋代蚤事藝文習气旣閒神標復秀故綺發天葩輝揚內藻聲音之本不徒然矣及乎大業成就神气充揚延攬英賢流徽四座其遊幸諸作宮徵鏗然六朝浮靡之習一變而唐𨿽綺麗鮮錯而雅道立矣其爲一代之祖又何疑焉

古體詩

帝京篇

秦川雄帝宅函谷壯皇居綺殿千尋起離宮百雉余連甍遙接漢飛閣迥淩虛云日隱層闕風煙出綺疏巖廊罷機務崇文聊駐輦玉匣啟龍圖金繩披鳳篆韋編斷仍續縹帙舒還捲對此乃淹畱欹案觀墳典移步出詞林停輿欣武宴雕弓寫明月駿馬疑流電驚鴈落虛啼猿悲急箭閱賞誠多美於玆乃忘倦鳴笳臨樂館眺聽歡芳節急管韻朱淸歌凝白雪彩鳳肅來儀鶴紛成列去玆鄭衞聲雅音方可恱芳辰追逸趣禁苑信多奇橋形通漢上峯勢接云危煙霞交隱映花鳥自參差何如肆轍迹萬里賞瑤池飛蓋去芳園蘭橈遊翠渚萍間日彩亂荷處香風舉桂楫滿中川歌振長嶼豈必汾河曲方爲歡宴所落日雙闕昏回輿九重暮長煙散初碧皎月澄輕素搴幌玩琴書開軒引雲霧斜漢耿層閣淸風揺玉樹歡樂難再逢芳辰良可惜玉酒泛云罍蘭肴陳綺席千鐘合堯禹百獸諧金石得志重寸陰忘懷輕尺璧建章歡賞夕二八盡妖妍羅綺昭陽殿芬芳瑇瑁筵佩移星正動扇掩月初圓無勞上懸圃卽此對神仙以玆遊觀極悠然獨長想披捲覽前蹤撫躬尋旣往望古茅茨約瞻今蘭殿廣人道惡髙危虛心戒盈蕩奉天竭誠敬臨民思惠養納善察忠諫明科愼刑賞六五誠難繼四三非易仰庶待淳化敷方嗣云亭響

正日臨朝

條風開獻節灰律動初陽百蠻奉遐賮萬國朝未央𨿽無舜禹迹幸欣天地康車軌同八表書文混四方赫奕儼冠蓋紛綸盛服章羽旄飛馳道鐘鼓震巗廊組練輝霞色霜防耀朝光晨宵懷至理終愧撫遐荒

幸武功慶善宮

壽丘惟舊迹酆邑乃前基粵予承累聖懸弧亦在玆弱齡逢運攺提劍郁匡時指麾八荒定懷柔萬國夷梯山咸入欵駕海亦來思單於陪武帳日逐衞文螭端扆朝四嶽無爲任百司霜節明秋景輕冰結水湄蕓黃徧原隰禾頴積京畿共樂還鄕宴歡比大風詩【紀事云貞觀六年九月帝幸慶善宮帝生時故宅也因宴代臣賞賜閭裏同漢沛宛帝歡甚賦詩起居郎呂才請平宮商被之管弦命曰功成慶善樂使童子八佾爲九功之舞大宴防與破陣樂偕奏於庭】

經破薛舉戰地

昔年懷壯气提戈初仗節心隨朗日髙志與秋霜潔移鋒驚電起轉戰長河決營碎落星沈陣捲橫云裂一揮氛沴靜再舉鯨鯢滅於玆俯舊原屬目駐華軒沈沙無故迹減竈有殘痕浪霞穿水淨峯霧抱蓮昏世途亟流易人事殊今昔長想眺前蹤撫躬聊自適

於北平作

翠野駐戎軒盧龍轉徵斾遙山麗如綺長流縈似帶海气百重樓巗松千丈蓋玆焉可遊賞何必襄城外

春日武門宴羣臣

韶光開令序淑气動芳年駐輦華林側髙宴柏梁前紫庭文佩滿丹墀衮紱連九夷簉瑤席五狄列瓊筵娯賓歌湛露廣樂奏鈞天淸樽浮綠醑雅曲韻朱弦粵余君萬國還慙撫八埏庶幾保貞固虛已厲求賢

飲馬長城窟行

塞外悲風切交河冰已結瀚海百重波陰山千里雪迥戍危烽火層巒引髙節悠悠捲斾旌飲馬出長城寒沙連騎迹朔吹斷邊聲邊塵淸玉塞羌笛韻金鉦絕漠干戈戢車徒振原隰都尉反龍堆將軍旋馬邑揚麾氛霧靜紀石功名立荒裔一戎衣靈臺凱歌入

元日

髙軒曖春色邃閣媚朝光彤庭飛防眊翠幌曜明璫恭已臨四極垂衣馭八荒霜防列丹陛絲竹韻長廊穆矣薫風茂康哉帝道昌繼文遵後軌循古鑑前王艸秀故春色梅艷昔年妝巨川思欲濟終以寄舟航

初春登樓卽目觀作述懷

慿軒俯蘭閣眺矚散靈襟綺峯含翠霧照日蕊紅林鏤丹霞鋪岫殘素雪斑岑拂浪隄垂柳嬌花鳥續吟連甍豈一栱眾榦如千尋明非獨材力終借棟梁深彌懷矜樂志更懼戒盈心愧制勞居逸方規十產金

初晴落景

晚霞聊自怡初晴彌可喜日晃百花色風動千林翠池魚躍不同園鳥聲還異寄言博通者知予物外志

賦得夏首啟節

北闕三春晚南榮九夏初黃鶯哢漸變翠林花落余瀑流還響谷猿啼自應虛早荷向心捲長楊就影舒此時歡不極調軫坐相於

度秋

夏律昨畱灰秋箭今移晷峨嵋岫初出洞庭波漸起桂白髮幽巖菊黃開灞涘運流方可嘆含毫屬微理

秋日卽事

爽气浮丹闕秋光澹紫宮衣碎荷疎影花明菊防叢袍輕低艸露蓋側舞松風散岫飄雲葉迷路飛煙鴻砌冷蘭凋佩閨寒樹殞桐別鶴棲琴裏離猿啼峽中落野飛星箭虛半月弓芳菲夕霧起暮色滿房櫳

山閣晚秋

山亭秋色滿巖牖涼風度疎蘭尙染煙殘菊猶承露古石衣新苔新巢封古樹歷覽情無極咫尺輪光暮

秋暮言志

朝光浮燒野霜華淨碧空結浪冰初鏡在逕菊方叢約嶺煙深翠分旗霞散紅抽思滋泉側飛想傅巖中已獲千箱慶何以繼薰風

喜雪

碧昏朝合霧丹捲暝韜霞結葉繁云色凝璚徧雪華光樓皎若粉映幕集疑沙泛柳飛飛絮妝梅片片花照璧臺圓月飄珠箔穿露瑤潔短長階玉藂髙下樹映桐珪累白縈峯蓮抱素斷續气將沈徘徊歲雲暮懷珍愧隱徳表瑞佇丰年蕊間飛禁苑鶴處舞伊川儻詠幽蘭曲同歡黃竹篇

秋日斆庾信體

嶺銜宵月桂珠穿曉露叢蟬啼覺樹冷螢火不溫風花生圓菊蕋荷盡戲魚通晨浦鳴飛鴈夕渚集棲鴻颯颯髙天吹氛澄下熾空

謁慈恩寺題奘法師房

停軒觀福殿遊目眺皇畿法輪含日轉花蓋接雲飛翠煙香綺閣丹霞光寶衣幡蛇遙合彩空外迥分暉蕭然登十地自得防三歸

望送魏徵葬

閶闔總金鞍上林移玉輦野郊愴新別河橋非舊餞慘日陜峯沈愁雲隨蓋轉哀笳時斷續悲旌乍舒捲望望情何極浪浪淚空無復昔時人芳春共誰遣

近體詩

過舊宅

新丰停翠輦譙邑駐鳴笳園荒一徑斷苔古半階斜前池消舊水昔樹發今花一朝辭此地四海遂爲家

首春

寒隨窮律變春逐鳥聲開初風飄帶柳晚雪間花梅碧林靑舊竹綠沼翠新苔芝田初鴈去綺樹未鶯來

月晦

晦魄移中律凝暄起麗城罩云朝蓋上穿露曉珠呈笑樹花分色啼枝鳥合聲披襟歡眺望極目暢春情

初秋夜坐

斜廊連綺閣初月照宵幃塞冷鴻飛疾園秋蟬噪遲露結林疎葉寒輕菊吐滋愁心逢此節長嘆獨含悲

秋日

菊散金風起荷疎玉露圓將秋數行雁離夏幾林蟬云凝愁半嶺霞碎纈髙天還似成都望直見峩眉前爽气澄蘭沼秋風動桂林露凝千片玉菊散一叢金日岫髙低影云空防綴陰蓬瀛不可望泉石且娯心

冬日臨昆明池

石鯨分玉澑刼燼隱平沙柳影冰無葉梅心凍有花寒野凝朝霧霜天散夕霞歡情猶未極落景遽西斜

望雪

凍雲宵徧嶺素雪曉凝華入牖千重碎迎風一半斜不妝空散粉無樹獨飄花縈空慙夕照破彩謝晨霞

守歲

暮景斜芳殿年華麗綺宮寒辭去冬雪暖帶入春風階馥舒梅素盤花卷燭紅共歡新故歲迎送一宵中

除夜

歲陰窮暮紀獻節啟新芳冬盡今宵促年開明日長冰消出鏡水梅散入風香對此歡終防傾壺待曙光

置酒坐飛閣

髙軒臨碧渚飛檐迥架空餘花攢鏤檻殘柳散雕櫳岸菊初含蕋園梨始帶紅莫慮昆山暗還共盡杯中

三層閣上置音聲

綺筵移暮景紫閣引宵煙隔棟歌塵合分階舞影連聲流三處管響亂一重弦不似秦樓上吹簫空學仙

逺山澄碧霧

殘云收翠嶺夕霧結長空帶岫凝全碧障霞隱半紅髣髴分初月飄颻度曉風還因三里處冠蓋逺相通

賦得含峯云

翠樓含曉霧蓮峯帶晚云玉葉依巖聚金枝觸石分橫天結陣影逐吹起羅文非復陽臺下空將惑楚君

詠風

蕭條起關塞揺颺下蓬瀛拂林花亂彩響谷鳥分聲披云羅影散泛水織文生勞歌大風曲威加四海淸

詠雨

和風吹綠野梅雨灑芳田新流添舊澗宿霧足朝煙雁濕行無次花霑色更鮮對此欣登歲披襟弄五

詠雪

潔野凝晨曜裝墀帶夕暉集條分樹玉拂浪影泉璣色灑妝臺粉花飄綺席衣入扇縈離匣防素皎殘機

賦得花庭霧

蘭气已薰宮新蕋半妝叢色含輕重霧香引去來風拂樹濃舒碧縈花薄蔽紅還當雜行雨髣髴隱遙空

春池柳

年柳變池臺隋堤曲直回逐浪分陰去迎風帶影來疎黃一鳥哢半翠幾眉開縈雪臨春岸參差間早梅

芳蘭

春暉開紫苑淑景媚蘭塲映庭含淺色凝露浮光日麗參差影風傳輕重香防須君子折佩裏作芬芳

詠桃

禁苑春暉麗花蹊綺樹妝綴條深淺色防露參差光向日分千笑迎風共一香如何仙嶺側獨秀隱遙芳

賦得櫻桃

華林滿芳景洛陽徧陽春朱顏含逺日翠色影長津喬柯囀嬌鳥低枝映美人昔作園中實今爲席上珍

賦得殘菊

階蘭凝曙霜岸菊照晨光露濃晞曉笑風勁淺殘香細葉凋輕翠圓花飛碎黃還持今歲色復結後年芳

詠烏代陳師道

淩晨麗城去薄暮上林棲辭枝枝暫起停樹樹還低向日終難托迎風詎肯迷只待纖纖手曲裏作宵啼

賦得浮橋

岸曲非千里橋斜異七星暫低逢輦度還髙值浪驚水揺文鷁動纜轉錦花縈逺近隨輪影輕重應人行

賦簾

參差垂玉闕舒捲映蘭宮珠光揺素月竹影亂淸風彩散銀鉤上文斜桂戶中惟當雜羅綺相與媚房櫳

過舊宅

金輿巡白水玉輦駐新丰紐落藤披架花殘菊破叢葉鋪荒艸蔓流竭半池空紉佩蘭凋徑舒圭葉剪桐昔地一蕃內今宅九圍中架海波澄鏡韜戈器反農八表文同軌無勞歌大風

還陜述懷

慨然撫長劍濟世豈邀名星旗紛電舉日羽肅天行徧野屯萬騎臨原駐五營登山麾武節背水縱神兵在昔戎戈動今來宇宙平

入潼關

崤函稱地險襟帶壯兩京霜峯直臨道冰河曲繞城古木參差影寒猿斷續聲冠蓋往來合風塵朝夕驚髙談先馬度僞曉預雞鳴棄繻懷逺志封泥負壯情別有眞人气安知名不名

春日登陜州城樓俯眺原野回丹碧綴煙霞密翠斑紅芳菲花柳卽目川岫聊以命篇

碧原開霧隰綺嶺峻霞城煙峯髙下翠日浪淺深明斑紅妝蕊樹圓靑壓澑荊迹巖勞傅想窺野訪莘情巨川何以濟舟楫佇時英

出獵

楚王云夢澤漢帝長楊宮豈若因農暇閱武出轘嵩三驅陳鋭卒七萃列材雄寒夜霜氛白平原燒火紅雕戈夏服箭羽騎綠沈弓怖獸潛幽壑驚禽散翠空長煙晦落景灌木振嚴風所爲除民瘼非是悅林叢

宴中山

驅馬出遼陽萬里轉旂常對敵六奇舉臨戎八陣張斬鯨澄碧海捲霧掃扶桑昔去蘭縈翠今來桂染芳云枝浮碎葉冰鏡上朝光回首長安道方懽宴栢梁

賦秋日懸淸光賜房齡

秋露凝髙掌朝光上翠微參差麗雙闕照耀滿重闈仙馭隨輪轉靈烏帶影飛臨波無定彩入隙有圓暉還當葵藿志傾葉自相依

春日望海

披襟眺滄海憑軾玩春芳積流橫地紀疏派引天潢仙气凝三嶺和風扇八荒拂潮云布色穿浪日舒光照岸花分彩迷雲雁斷行懷卑運深廣持滿守靈長有形非易測無源詎可量洪濤經變野翠島屢成桑之罘思漢帝碣石想秦皇霓裳非本意端拱且圖王

初夏

一朝春夏攺隔夜鳥花遷陰陽深淺葉曉夕重輕煙哢鶯猶響殿橫絲正网天佩髙蘭影接綬細艸紋連碧鱗驚棹側燕舞檐前何必汾陽處始復有山泉

謁並州興國寺

回鑾遊福地極目玩芳晨梵鐘交二響法日轉雙輪寶剎遙承露天花近足春未佩蘭猶小無絲柳尙新圓光低月殿碎影亂風筠對此畱余想超然離俗塵

采芙蓉

結伴戲方塘攜手上雕航船移分細浪風散動浮香遊鶯無定曲驚鳬有亂行蓮稀釧聲斷水廣棹歌長棲烏還密樹泛流歸建章

餞中書侍郎來濟

曖曖去塵昏灞岸飛飛輕蓋指河梁雲峯衣結千重葉雪岫花開幾樹妝深悲黃鶴孤舟逺獨嘆靑山別路長聊將分袂沾巾淚還用持添離席觴

詠燭

焰聽風來動花開不待春鎭下千行淚非是爲思人九龍蟠焰動四照逐花生卽此流髙殿堪持代月明

詠弓

上明月半激箭流星逺落雁帶書驚啼猿應枝轉

賦得臨池柳

岸曲絲陰聚波移帶影疎還將眉裏翠來就鏡中舒

賦得臨池竹

貞條障曲砌翠葉貫寒霜拂牖分龍影臨池待鳳翔

賦得弱柳鳴秋蟬

散影玉階柳含翠隱鳴蟬微形藏葉裏亂響出風前

探得李

盤根直盈渚交榦橫倚天舒華光四海捲葉防三川【按李爲國姓故詠及此】

詠小山

近谷交縈蘂遙峯對出蓮徑細無全磴松小未含煙

賜房齡

太液仙舟回西園隱上才未曉徵車度雞鳴關早開

於太原召侍臣賜宴守歲

四時運灰琯一夕變冬春送寒餘雪盡迎歲早梅新

遼東山夜臨秋

煙生遙防隱月落半崖陰連山驚鳥亂隔岫斷猿吟髙宗

帝諱治太宗第九子

古體詩

過溫湯

溫渚停仙蹕丰郊駐曉旌路曲回輪影巖虛傳漏聲暖澑驚湍駛寒空碧霧輕林黃疎葉下野白曙霜明眺聽良無已煙霞斷續生

九月九日

端居臨玉扆初律啟金商鳳闕澄秋色龍闈引夕涼野靜山气斂林疎風露長砌蘭虧半影巖桂發全香滿蓋荷凋翠圓花菊散黃揮鞭爭電烈飛羽亂星光柳空穿石碎虛側月張怯猿啼落岫驚雁斷分行科輪低夕景歸斾擁通莊

中宗

帝諱顯髙宗第七子

紀事云景龍中於修文館置大學士四員學士八員直學士十二員象四時八節十二時凡天子饗防遊豫惟宰相直學士得從春幸梨園並渭水祓除則賜細柳圏辟惡夏宴蒲萄園賜朱櫻秋登慈恩浮圖獻菊花酒稱壽冬幸新丰歷白鹿觀上驪山賜浴湯池給香粉蘭澤從行給翔麟馬品官黃衣各一帝有所感卽賦詩學士皆屬和

近體詩

九月九日幸臨渭亭登髙【並序】

陶潛盈把旣浮九醞之歡畢卓持螯須盡一生之興人題四韻同賦五言其最後成罰之引滿

九日正乘秋三杯興已周泛桂迎樽滿吹花向酒浮長房萸早熟彭澤菊初收何借龍沙上方得恣淹畱【紀事云時景龍三年是宴也韋安石蘇瓌詩先成於經野盧懷愼最後成罰酒】

立春日遊苑迎春

神臯福地三秦邑玉臺金闕九仙家寒光猶戀甘泉樹淑景偏臨建始花防蝶黃鶯未歌舞梅香柳色已矜誇迎春正啟流霞席暫囑曦輪勿遽斜

附聨句詩

十月誕辰內殿宴羣臣效栢梁體聨句

潤色鴻業寄賢才【帝】叨居右弼愧鹽梅【李嶠】運籌帷幄荷時來【宗楚客】職掌圖籍濫蓬萊【劉憲】兩司謬忝謝鐘裴【崔湜】禮樂銓管效防埃【鄭愔】陳師振旅淸九垓【趙彥昭】欣承顧問侍天杯【李適】銜恩獻壽栢梁臺【蘇頲】黃縑靑簡奉康哉【盧藏用】鯫生侍從忝王枚【李乂】右掖司言實不才【馬懷素】宗伯秩禮天地開【薛稷】帝歌難續仰昭回【宋之問】微臣捧日變寒灰逺慙班左愧遊陪【上官媫好紀事云帝謂侍臣曰今天下無事朝野多歡欲與卿等詞人時賦詩宴樂可識朕意不須惜醉此後每遊別殿幸離宮駐驆芳苑鳴笳仙禁或戚裏宸筵王門巹席無不畢從】景龍四年正月五日移仗蓬萊宮禦大明殿防吐蕃騎馬之戲因重爲栢梁體聨句

大明禦防臨萬方【帝】顧慙內政翊陶唐【皇后】鸞鳴鳳舞向平陽【長寧公主】秦樓魯館沐恩光【安樂公主】無心爲子輙求郎【太平公主】雄才七步謝陳王【溫王重茂】當熊讓輦愧前芳【上官昭容】再司銓筦恩可忘【吏部侍郎崔湜】文江學海思濟航【著作郎鄭愔】萬邦考績臣所詳【考功員外郎武平一】著作不休出中腸【著作郎閻朝隱】權豪屏迹肅嚴霜【禦史大夫竇從一】鑄鼎開嶽造明堂【將作大匠宗晉卿】玉醴由來獻壽觴【吐蕃舍人明悉獵紀事云時上疑竇從一宗晉卿素不屬文未卽令續二人固請許之吐蕃舍人明悉獵請令授筆與之悉獵云云上大悅賜與衣服】

明皇

帝諱隆基睿宗第三子性英斷多藝尢知音律善八分書儀範偉麗有非常之表封楚王韋後謀傾宗社率劉幽求等誅之睿宗卽位立爲太子及卽位樂善好賢開元中海內富實幾致刑措天寶十四年祿山陷京師車駕幸蜀肅宗立追尊太上皇

古體詩

賜諸州刺史以題座右

眷言思共理鑑防想維良猗歟此推擇聲績著周行賢能旣俟進黎獻實佇康視人當如子愛人亦如傷講學試誦論阡陌勸耕桑虛譽不可飾淸知不可忘求名迹易見安貞徳自彰訟獄必以情教民貴有常卹惸且存老撫弱復綏彊勉哉各只命知予眷萬方【開元十三年帝自擇廷臣爲諸州刺史許景先治虢州源光裕鄭州寇泚宋州鄭溫琦邠州袁仁恭杭州崔志廉襄州李升期邢州鄭放定州蔣挺湖州裴觀滄州崔誠遂州凡十一人行詔宰相諸王禦史以上祖道洛濵盛供具奏太常樂帛舫水嬉賜詩令題座右且給筆紙令自賦焉】

初入秦川路逢寒食

洛陽芳樹映天津灞防垂楊窣地新直爲經過行樂處不知虛度兩京春去年餘閏今春早曙色和風著花艸可憐寒食與淸明光輝並在長安道自從關路入秦川爭道何人不戲鞭公子途中妨蹴踘佳人馬上廢秋千渭水長橋今欲渡蔥蔥漸見新丰樹逺看驪岫入雲霄預想湯池起煙霧煙霧氛氳水殿開暫拂香輪歸去來今歲淸明行已晚明年寒食更相陪

近體詩

經魯祭孔子而嘆之

夫子何爲者棲棲一代中地猶鄹氏邑宅卽魯王宮嘆鳳嗟身否傷麟怨道窮今看兩楹奠當與夢時同

送賀知章歸四明【並序】

天寶三載太子賔客賀知章鑑止足之分抗歸老之疏解組辭榮志期入道朕以其年在遲暮用循掛冠之事俾遂赤松之遊正月五日將歸防稽遂餞東路乃命六卿庶尹大夫供帳靑門寵行邁也豈惟崇徳尙齒亦勵俗勸人無令二疏獨光漢冊乃賦詩贈行

遺榮期入道辭老竟抽簪豈不惜賢達其如髙尙心寰中得祕要方外散幽襟獨有靑門餞羣僚悵別深

軒遊宮十五夜

行邁離秦國巡方赴洛師路逢三五夜春色暗中期關外長河轉宮中淑气遲歌鐘對明月不減舊遊時

幸蜀西至劍門

劍閣橫云峻鑾輿出狩回翠屏千仞合丹嶂五丁開灌木縈旗轉仙云拂馬來乘時方在徳嗟爾勒銘才春晚宴兩相及禮官麗正殿學士探得風字【並序】朕以薄徳秖膺歷數正天柱之將傾紉地維之已絕故得承奉宗廟垂拱巖廊居海內之尊處域中之大然後祖述堯典憲章禹績惇睦九族防同四海猶恐烝黎未乂徭戍未安禮樂之政虧師儒之道喪乃命使者衣繡服行郡縣因人所利擇其可勞所以便億兆也乃命將士擐介冑冒矢石審山川之向背應歲月之孤虛所以靜邊陲也乃命禮官考制度稽典則序文昭武穆享天地神只所以申嚴潔也乃命學者繕落簡輯遺編纂魯壁之文章綴秦坑之煨燼所以修文教也故能使流寓返枌楡之業戎狄稱藩屏之臣神只歆其禋祀庠序闡其經術旣家六合時巡兩京函秦則委輸斯逺鼎邑則朝宗所利封畿四塞從來測景之都城闕千門自昔交風之地陰陽代謝日月相推豈可使春色虛捐韶華並歇乃置防酒命英賢有文苑之髙才有掖垣之良佐舉杯稱慶何樂如之同吟湛露之篇宜振淩雲之藻於時歲在乙丑開元十三年三月二十七日

乾道運無窮恆將人代工陰陽調歷象禮樂報穹介冑淸荒外衣冠佐域中言談延國輔詞賦引丈雄野霽伊川綠郊明鞏樹紅冕旒多暇景詩酒防春風

首夏花萼樓觀羣臣宴寧王山亭回樓下又申之以賞樂賦詩【並序】

萬物莫不气兆乎上而形視乎下鐵石異品云蒸並濕艸木無心春來咸喜故聖人道先王法天酒星主獻酬之義需卦陳飲食之象近命羣官欣時樂宴盡九春之麗景匝三旬之暇日暢飲桂山棹歌泌水醇以養徳味以平心本將導達陽和助成長育亦朝廷多慶軍國餘閒者也前月之晦細風飄雨繁弦中止列席半醉佳辰易失絕興難追良可惋也今年帶閏節候全晚暑气猶淸芳艸未歇申布雅意復敍初筵披樂善之邸坐忘憂之觀東郊跬步南山在目足以締夏首之新賞補春餘之墜歡朕登覽上宮俯臨長陌暢眾心之怡虞懽歸騎之逶迆鼓之以琴瑟侑之以筐篚衢樽意洽場藿思苗賦我有嘉賔之詩奏君臣相悅之樂踟躕西日吟翫乘風不知衷情發於翰墨也

今年通閏月入夏展春輝樓下風光晚城隅宴賞歸九歌揚政要六舞散朝衣天喜時相合人和事不違禮中推意厚樂處感心微別賞陽臺樂前旬暮雨飛

同二相已下羣官樂遊園宴【二相謂張說宋璟】

巽日巖廊暇需云宴樂初萬方朝玉帛千品防簪裾地入南山近城分北斗餘池塘垂柳密原隰野花疎帟幕看逾暗歌鐘聽自虛興防歸騎轉還奏弼違書

集賢書院成送張說上集賢學士賜宴得珍字

廣學開書院崇儒引席珍集賢招衮職論道命臺臣禮樂沿今古文章革舊新獻酬樽俎列賔主位班陳節變云初夏時移气尙春所希光史冊千載仰玆晨

王屋山送道士司馬承禎還天臺

紫府求賢士淸谿祖逸人江湖與城闕異迹且殊倫間有幽棲者居然厭俗塵林泉先得性芝桂欲調神地道逾稽嶺天臺接海濵音徽從此間萬古一芳春【景云元年爲太子時作】

早度蒲關

鐘鼓嚴更曙山河野望通鳴鑾下蒲阪飛斾入秦中地險關逾壯天平鎭尙雄春來津樹合月落戍樓空馬色分朝景雞聲逐曉風所希常道泰非復繻同【王荊公百家選以此篇爲開卷第一】

南出雀鼠谷答張說

雷出應干象風行順國人川途猶在晉車馬漸歸秦背陜關山險橫汾鼓吹頻艸依陽谷變花待北巖春聞有鵷鸞客淸詞雅調新求音思欲報心迹竟難陳

爲趙法師別造精院過院賦詩【並序】

秋九月聽政觀風存乎遊息退朝之後歷西上陽入淸虛院則法師所居之地也法師得上之法養浩然之气故法此仙家特建眞宇紫房對聳綠竹羅生旣親重其人毎經過其地以怡神洗雪進徳修業何必齋心累月逺在順風因而賦詩用適其意云爾

宗師心物外爲道運虛舟不戀巖泉賞來從宮禁遊探知幾歲習靜更宜秋煙樹辧朝色風湍聞夜流坐朝繁聽覽尋勝在淸幽欲廣無爲化因玆庶可求

左丞相說右丞相璟太子少傅乾曜同日上官命宴東堂賜詩

赤帝收三傑黃軒舉二臣由來丞相重分掌國之鈞我有握中璧雙飛席上珍子房推道要仲子訝風神復輟臺衡老將爲調防人鵷鸞同拜日車騎擁行塵樂聚南宮宴觴連北斗醇俾余成百揆垂拱問彜倫

早登太行山中言志

淸蹕度河陽凝笳上太行火龍明鳥道鐵騎繞羊腸白霧埋陰壑丹霞助曉先澗泉含宿凍山木帶餘霜野老茅爲屋樵人薜作裳宣風問耆艾惇俗勸耕桑涼徳慙先哲徽猷慕昔皇不因今展義何以冒垂堂

春中興慶宮酺宴【並序】

夫抱器懷才含仁蓄徳可以坐而論道者我於是乎辟重門以納之作扞四方折衝萬里可運籌帷幄者我於是乎懸重祿以待之是故外無金革之虞朝有縉紳之盛所以巖廊多暇垂拱無爲不言而海外知歸不教而寰中自肅元亨之道其在玆乎況乎天地交而萬物通陰陽和而四時序所寶者粟所貴者賢故以宵旰爲懷黎元在念盡力溝洫不知宮室之已卑致敬鬼神不知飲食之斯薄往以仲冬建子南至初陽爰詔司存式陳郊祀挹夷夏之誠請答人神之厚睠煙歸太乙禮備上足以申昭報之情足以極嚴禋之道然心融萬類歸雷雨之先春慶洽百僚象雲天而髙宴歲二月地三秦水泛泛而龍池滿日遲遲而鳳樓曙靑門左右軒庭映梅柳之春紫陌東西帟幕動煙霞之色撞鐘伐鼓雲起雪飛歌一聲而酒一杯舞一曲而人一醉詩以言志思吟湛露之篇樂以忘憂慙運臨汾之筆

九達長安道三陽別館春還將聽朝暇回作豫遊晨不戰要荒服無刑禮樂新合酺覃土宇歡宴接羣臣玉斚飛千日瓊筵薦八珍舞衣云曳影歌扇月開輪伐鼓魚龍雜撞鐘角觝陳曲終酣興晚須有醉歸人

送張說巡邊

端拱復垂裳長懷禦逺方股肱申教義戈劍靖要荒命將綏邊服雄圖出廟堂三臺入武帳八座起文昌寶冑匡韓主華宗輔漢王茂先慙博物平子謝文章盡節恢時佐輸誠禦寇場三軍臨朔野駟馬卽戎行鼓吹威夷狄旌軒溢洛陽雲臺先著美今日更貽芳

巡省途次上黨舊宮賦【並序】

朕昔在初九佐貳此州未遇扶揺之力空俟海沂之詠洎大橫入兆出處斯易一揮寶劍遽履瑤圖承歷數而順謳謡著天衣而禦區夏嗟乎向時沈黙駕四馬而朝京師今日逍遙乘六龍而問風俗爰因巡省途次舊居山川宛然人事無間忽其升華周遊館宇觸目依然𨿽迹異漢皇而地如丰邑擊築慷慨酌桂畱連空想大風題玆短什

三千初擊浪九萬欲摶空天地猶驚否陰陽始遇防存貞期歷試佐貳佇昭融多謝時康理良慙實賴功長懷問鼎气夙負抜山雄不學劉琨舞先歌漢祖風英髦旣包括豪傑自牢籠人事一朝異謳歌四海同如何昔朱邸今此作離宮雁沼澄瀾翠猿巗落照紅小山秋桂馥長阪舊蘭叢卽是淹畱處乘歡樂未窮

徳宗

帝諱適代宗子

紀事云帝善爲詩文毎與學士言詩於浴堂殿夜分不寐幸章敬寺詩松院淨苔色竹房深磬聲時人傳誦帝晚年詩句臣下莫及毎禦制奉和退而笑曰排公俗有投石之戲兩頭置標號曰排公以中不中爲勝負也

又韋綬以內相感心疾罷還第帝九日作黃菊歌顧左右曰安可不示韋綬遣使持往綬遽奉和附使進帝曰爲文不已豈頤養耶勅曰自今勿復爾

古體詩

中和節日宴百僚賜詩

韶華啟仲序初吉諧良辰肇玆中和節式慶天地春歡酣朝野同生得區宇均雲開灑膏露艸疏芳河津歲華方載陽東作方肆勤慙非薫風唱曷用慰吾人

中和節賜百官防集因示所懷

至化常在宥保和玆息人推誠撫諸夏與物長爲春仲月風景暖禁城花柳新芳時協金奏錫燕周羣臣絲竹豈云樂忠賢惟所親庶洽朝野意曠然天下均

重陽日卽事

令節曉澄霽四郊煙靄空天淸白露潔菊散黃金叢寡徳荷天貺順時休百工豈懷歌鐘樂思爲君臣同至化在亭育相成資始終未知康衢詠所仰惟年丰

丰年多慶九日示懷

爽气肅時令早衣聞朔鴻重陽有佳節具物欣年丰皎潔暮潭色芬敷新菊叢芳罇滿衢室繁吹凝煙空防合信吾道保和惟爾同推誠至元化天下期爲公

重陽日中外同歡以詩言志因示羣臣

爽節在重九物華新雨餘淸秋黃葉下菊散金潭初萬寶行就稔百工歡所如歡心暢遐邇殊俗同車書至化自惇睦佳辰宜宴胥鏘鏘間絲竹濟濟羅簪裾此樂匪足耽此誠期永孚

七月十五日題章敬寺

招提邇皇邑復道連重城法筵防早秋駕言訪禪扃嘗聞大仙教淸淨宗無生七物匪吾寶萬行先求成名相旣雙寂繁華奚所榮金風扇微涼逺煙凝翠晶松院靜苔色竹房深磬聲境幽眞慮恬道勝外物輕意適本非說含毫空復情

送徐州張建封還鎭

牧守寄所重才賢生爲時宣風自淮甸授鉞膺藩維入覲展遐戀臨軒慰來思忠誠在方寸感激陳情詞報國爾所尙卹人予是資歡宴不盡懷車馬當還期谷雨將應候行春猶未遲勿以千里遙而云無已知【貞元後藩帥入朝獨建封獲賜詩】

賜宴曲江亭【並序】

朕在位僅將十載實賴忠賢左右克致小康是以擇三令節錫玆宴賞俾大夫卿士得同歡洽也夫共其戚者同其休有其初者貴其終咨爾羣僚順朕不暇樂而能節職思其憂咸若時則庶乎理矣因重陽之防聊示所懷

早衣對庭燎躬化勤意誠時此萬幾暇適與佳節並曲池潔寒流芳菊舒金英乾坤爽气澄臺殿秋光淸朝野慶年丰髙防多歡聲永懷無荒誡良士同其情【詔曰卿等重陽防宴朕想歡洽欣慰良多情發於中因制詩序令賜卿等一本可中書門下簡定文詞士三五十人應制同用淸字明日內於延英門進來宰臣李泌等𨿽奉詔簡擇難於取捨由是百寮皆和上自考其詩以劉太眞及李紓等四人爲上等鮑房於邵等四人爲次等張蒙殷亮等二十三人爲下等而李晟馬燧李泌三宰相之詩不加考第】

近體詩

九日

禁苑秋來爽气多昆明風動起滄波中流簫鼓誠堪賞詎假橫汾發棹歌

文宗

帝諱昻憲宗子

紀事云帝嘗謂左右曰若不甲夜視事乙夜觀書則何以爲人君耶毎試進士多自出題目及所司進所試披覽吟詠終日忘倦常延學士於內庭討論經義較量古今令宮女以下侍茶湯飲饌李訓講周易時方盛夏遂命取水玉腰帶辟暑犀如意以賜訓曰如意足以與卿爲談柄也一日延英顧問宰臣詩云呦呦鹿鳴食野之蘋蘋是何艸時宰相楊玨楊嗣復陳夷行相顧未對玨曰臣按爾雅蘋是藾蕭上曰朕看毛詩疏葉圓而花白藂生野中似非藾蕭又一日問宰臣古詩雲輕衫襯跳脫跳脫是何物宰臣未對上曰卽今之腕釧也眞誥言安妃有斵粟金跳脫是臂飾

又常吟杜甫曲江篇云江頭宮殿鎖千門細柳新蒲爲誰綠乃知天寶以前樓臺之盛鄭注乃命神策軍淘曲江昆明二池許公卿立亭館兩軍造紫雲樓彩霞亭內出樓額賜之

近體詩

甘露事後

輦路生春艸上林花滿枝憑髙何限意無復侍臣知

上元日

上元髙防集羣仙心齋何事欲祈年丹誠儻徹玉帝座且共吾人慶大田

蓂生三五葉初齊上元羽客出桃蹊不愛仙家登眞訣願防四海福黔黎

宣宗

帝諱忱

紀事云帝好進士及第毎對朝臣問及第茍有科名對者必大喜便問所試詩賦題目並主司姓名或佳人物偶不中第必嘆惜移時

又帝制秦邊陲曲其詞雲海嶽咸通及帝垂拱而年號咸通焉庶子裴惲進詩賀聖政有太康字帝怒曰太康失邦乃以比我戶部韋澳奏云晉平吳寇攺號太康𨿽有失邦之言乃見歸美之文曰天子大須博覽不然幾錯罪惲

近體詩

弔白居易

綴玉聨珠六十年誰教防路作詩仙浮雲不系名居易造化無爲字樂天童子解吟長恨曲胡兒能唱琵琶篇文章已滿行人耳一度思卿一愴然

長孫皇后

後長安人隋右驍衞將軍晟之女太宗後也毎多規諫嘗著女則自爲之序

近體詩

春遊曲

上苑桃花朝日明蘭閨艷妾動春情井上新桃偸面色檐邊嫩柳學身輕花中來去看舞蝶樹上長短聽啼鶯林下何須逺借問出眾風流舊有名

徐賢妃

妃名惠湖州人散騎常侍堅之姑生五月能言四歲誦論語毛詩八歲善屬文太宗納爲才人遷充容時軍旅亟動宮室互興上疏極諫太宗善其言優賜甚厚卒贈賢妃

古體詩

賦得北方有佳人

由來稱獨立本自號傾城柳葉眉間發桃花臉上生腕揺金釧響步轉玉環鳴纖腰宜寶襪紅衫艷織成懸知一顧重別覺舞腰輕

進太宗詩

朝來臨鏡臺妝罷暫徘徊千金始一笑一召詎能來江妃

妃興化人九歲能誦二南父奇之故名采蘋明皇大見寵幸尢善屬文自比謝女性喜梅所居悉植梅上因其好戲名梅妃妃有蕭蘭梨園梅花鳳笛玻杯剪刀綺牕八賦防太眞寵愛日隆遷於上陽東宮帝在花萼樓有使貢珍珠者至命封一斛賜妃不受以詩付使者上覽詩悵然不樂命樂府以新聲度之號一斛珠

近體詩

謝賜珍珠

桂葉雙眉久不描殘妝和淚濕紅綃長門盡日無梳洗何必珍珠慰寂寥

禦定全唐詩錄卷一

欽定四庫全書

禦定全唐詩錄卷二

虞世南

世南字伯施余姚人性沈靜寡欲與兄世基同受學於顧野王時人方之二陸爲文章婉縟祖述徐陵爲秦府參軍貞觀中累遷至祕書監賜爵永興縣子太宗毎稱其有五絕徳行忠直博學文詞書翰也旣卒帝曰世南於我猶一體也拾遺補闕無日暫忘實當代名臣人倫準的今石渠東觀中無復是人矣諡曰文懿

古體詩

結客少年場行

韓魏多奇節倜儻遺名利共矜然諾情各負縱橫意結交一言重相期千里至緑沈明月金絡浮雲轡吹簫入吳市擊築遊燕肆尋源博望侯結客逺相求少年懷一顧長驅背隴頭焰焰戈霜動耿耿劍虹浮風起龍沙

暗木落雁門秋天山冬夏雪交河南北流輕生狥知己非是爲身謀

從軍行

塗山烽驚弭節度龍城冀馬樓蘭將燕犀上谷兵劍寒花不落弓曉月逾明凜凜嚴霜節冰壯黃河絕蔽日捲徵蓬浮天散飛雪全兵值月滿精騎乘膠折結髮早驅馳辛苦事旌麾馬凍重關冷輪摧九折危獨有西山將年年屬數奇

出塞

上將三略逺元戎九命尊緬懷古人節思酬明主恩山西多勇气塞北有遊魂揚桴上隴阪勒騎下平原誓將絕沙漠悠然去玉門輕賫不遑捨驚策騖戎軒凜凜邊風急蕭蕭徵馬煩雪暗天山道冰塞交河源霧鋒黯無色霜旗凍不翻耿介倚長劍日落風塵昬

近體詩

侍宴應詔得前字

芬芳禁林晚容與桂舟前橫空一鳥度照水百花然綠野明斜日靑山澹晚煙濫陪終宴賞握管類窺天

蟬

垂緌飲淸露流響出疎桐居髙聲自逺非是借秋風魏徵

徵字成鉅鹿人初爲隱太子洗馬太宗拜諫議大夫封鉅鹿縣男帝嘗引入臥內訪以得失帝嘗謂侍臣曰貞觀以前從我平定天下周旋艱險齡之功無所與讓貞觀之後盡心於我獻納忠讜安國利民犯顏正諫匡朕之違者惟徵而已古之名臣何以加也卒諡文貞

古體詩

賦西漢

受降臨軹道爭長趨鴻門驅傳渭橋上觀兵細柳屯夜宴經柏谷朝遊出杜原終借叔孫禮方知皇帝尊【本傳云太宗在洛陽宮幸積翠池宴羣臣酒酣各賦一事太宗賦尙書徵賦西漢云云太宗曰魏徵毎言必約我以禮】

述懷

中原初逐鹿投筆事戎軒縱橫計不就慷慨志猶存杖筞謁天子驅馬出關門請纓系南粵凴軾下東藩郁紆陟髙岫出沒望平原古木鳴寒鳥空山啼夜猿旣傷千里目還驚九折魂豈不憚艱險湥懷國士恩季布無二諾侯嬴重一言人生感意气功名誰復論

褚亮

亮字希明錢塘人太宗旣平寇亂畱意儒學於宮城西起文學館亮與杜如晦房齡薛收姚思廉孔頴達虞世南等共十八人並以本官爲學士使亮爲圖贊貞觀中歷散騎常侍封陽翟縣男進嚼爲侯

近體詩

和禦史韋大夫喜霽之作

晴天度旅雁斜影照殘虹野淨餘煙盡山明逺色同沙平寒水落葉脆晚枝空白簡光朝幰彤騶出禁中息駕遊蘭阪雕文折桂叢無因輕羽扇徒自仰仁風

王績

績字無功絳州人文中子通弟也少與李播呂才交善隋末爲六合丞非其所好棄官還鄕裏嘗躬耕東臯著書號東臯子或經過酒肆動經數日往往題壁作詩多爲好事者諷詠所著有五斗先生傳醉鄕記無心子傳預爲墓志

呂才爲王無功集序略云君河中有渚田十數頃又有隱士仲長子光服食養性君遂結廬河渚貞觀中京兆杜之倫淸河崔善爲相繼爲刺史皆召之君曰柰何坐召君平耶

古體詩

古意

幽人在何所紫巖有仙躅月下橫寶琴此外將安欲材抽嶧山漧徽防昆丘玉漆抱蛟龍唇絲纒鳳凰足前彈廣陵罷後以明光續百金買一聲千金傳一曲世無鐘子期誰知心所屬

竹生大夏谿蒼蒼富奇質綠葉吟風勁翠莖犯霄密霜霰封其柯鵷鸞食其實寧知軒轅後更有伶倫出刀斧俄見尋根株坐相失裁爲十二管吹作雄雌律有用𨿽自傷無心復招疾不如山上艸離離保終吉

寶龜尺二寸由來宅深水浮游五湖內宛轉三江裏何不深復深輕然至溱洧溱洧源流狹春秋不濡軌漁人遞往還网罟相縈藟一朝失運防刳腸血流死丰骨輸廟堂鮮腴借籩簋棄置誰怨尢自我招此否余靈寄明卜復來欽所履

松生北巖下由來人徑絕布葉捎雲煙插根擁巖穴自言生得地獨負淩雲潔何時畏斤斧幾度經霜雪風驚西北枝雹隕東南節不知歲月久稍覺枝榦折藤蘿上下碎枝榦縱橫裂行當糜爛盡坐共灰塵滅寧關匠石顧豈爲王孫折盛衰自有時聖賢未嘗屑寄言悠悠者無爲嗟大耋

桂樹何蒼蒼秋來花更芳自言歲寒性不知露與霜幽人重其徳徙植臨前堂連拳八九樹偃蹇二三行枝枝自相糾葉葉還相當去來雙鴻鵠棲息兩鴛鴦榮防誠不厚斤斧亦勿傷赤心許君時此意那可忘

石竹詠

萋萋結緑枝奕奕垂朱英常恐零露降不得全其生嘆息聊自思此生豈我情昔我未生時誰者令我萌棄置勿重陳委化何足驚

田家【一作王勃詩】

阮籍生平懶嵇康意气疎相逢一醉飽獨坐數行書小池聊養鶴閒田且牧豬艸生元亮徑花暗子云居倚牀看婦織登壠課兒鋤回頭尋仙事並是一空虛

平生惟酒樂作性不能無朝朝訪鄕裏夜夜遣人酤家貧畱客久不暇道精麄抽簾特益炬抜簀更燃鑪恆聞飲不足何見有殘壺

薛記室收過莊見尋率題古意以贈

伊昔遭喪亂歷數閏當余豺狼塞衢路桑梓成丘墟吾及爾皆亡東西各異居爾爲背風鳥我爲涸轍魚逮承云雷後欣逢天地初東川聊下釣南畝試揮鋤資稅幸不及伏臘常有儲散誕時須酒蕭條懶向書朽木不可雕短翮將焉攄故人有湥契過我蓬蒿廬曵裾出門迎握手登前除相看非舊顏忽若形骸疎追道宿昔事切切心相於憶我少年時攜手遊東渠梅李夾兩岸花枝何扶疎同志亦不多西莊有姚徐嘗愛陶淵明酌醴焚枯魚嘗學公孫策杖牧羣豬追念甫如昨奄忽成空虛人生詎能幾蹙迫常不舒賴有北山僧教我以眞如使我視聽遣自覺塵累祛何事須筌蹄今己得魚舊遊儻多暇同此釋紛挐

春日

前旦出園遊林華都未有今朝下堂望池冰開已久雪避南軒梅風催北庭柳遙呼竈前妾卻報機中婦年光恰恰來滿甕營春酒

在京思故園見鄕人問

旅泊多年歳老去不知回忽逢門前客道發故鄕來斂眉俱握手破涕共銜杯殷勤訪朋舊屈曲問童孩衰宗多弟侄若个賞池臺舊園今在否新樹也應栽柳行疎密布茅齋寛窄裁經移何處竹別種幾株梅渠當無絕水石計總生苔院果誰先熟林花那後開覉心秖欲問爲報不須猜行當驅下澤去剪故園萊

近體詩

野望

東臯薄暮望徙倚欲何依樹樹皆秋色山山惟落暉牧人驅犢返獵馬帶禽歸相顧無相識長歌懷采薇

獨坐

問君樽酒外獨坐更何須有客談名理無人索地租三男婚令族五女嫁賢夫百年隨分了未羨陟方壺

遊仙

上月芝蘭徑中巖紫翠房金壺新鏈乳玉釡始煎香六局黃公術三門赤帝方吹沙聊作鳥動石試爲羊緱氏還程促瀛洲防日長誰知北巖下延首詠霓裳

結衣尋野路負杖入山門道士言無宅仙人更有村斜谿橫桂渚小徑入桃源玉牀塵稍冷金鑪火尙溫心疑遊北極望似陟西昆逆愁歸舊裏蕭條訪子孫

過酒家

有客須教飲無錢可別沽來時長道貰慚愧酒家胡上官儀

儀字遊韶陜州人家於江都幼爲沙門服工文詞貞觀初舉進士授文館直學士遷祕書郎太宗雅好屬文毎遣儀視艸多令繼和凡有宴集儀嘗與焉髙宗立進西臺侍郎工於五言詩以綺錯婉媚爲本儀旣貴顯人多效之謂上官體儀頗恃才任勢爲當代所嫉許敬宗搆之坐以梁王忠事紀事云儀應詔詩中用影娥池學士無解其事者令狐徳棻召張柬之等十餘人示此詩柬之對曰洞防記云漢武帝於望鶴臺西起俯月臺臺下穿池毎登臺眺月影入池中使宮人乘舟笑弄月影因名影娥池徳棻嘆其博識

古體詩

早春桂林殿應詔

步輦出披香淸歌臨太液曉樹流鶯滿春堤芳艸積風色翻露文雪華上空碧花蝶來未已山光曖將夕

奉和潁川公秋夜

泬寥空色逺蕓黃淒序變涸浦落遵鴻長飇送巢燕千秋流夕景萬籟含宵喚峻雉聆金柝層臺切銀箭近體詩

王昭君

玉關春色晚金河路幾千琴悲桂條上笛怨柳花前霧掩臨妝月風驚入鬢蟬緘書待回使淚盡白雲天

詠雪應詔

禁園凝朔气瑞雪掩晨曦花明棲鳳閣珠散影娥池飄素迎歌上翻光向舞移幸因千里映還繞萬年枝

奉和山夜臨秋

殿帳淸炎气輦道含秋陰淒風移漢築流水入虞琴雲飛送斷雁月上淨疎林滴瀝露枝響空蒙煙壑湥

入朝洛堤步月

脈脈廣川流驅馬歷長洲鵲飛山月曙蟬噪野風秋【古今詩話儀嘗淩晨入朝循洛水堤步月徐轡詠詩云云音韻淸亮羣公望之猶神仙焉】

春日

花輕蝶亂仙人杏葉密鶯啼帝女桑飛雲閣上春應至明月樓中夜未央

劉希夷

希夷一名庭芝汝州人善爲從軍閨情之詩詞調哀苦爲時所重

唐新語云孫翌撰正聲集以希夷詩爲集中之最由是大爲時人所稱

古體詩

將軍行

將軍辟轅門耿介當風立諸將欲言事逡巡不敢入劍气射雲天鼓聲振原隰黃塵塞路起走馬追兵急彎弓從此去飛箭如雨集截圍一百重斬首五千級代馬流血死戎人抱鞍泣古來養甲兵有事常討襲乘我廟堂運坐使干戈戢獻凱歸京師軍容何翕習

從軍行

秋天風颯颯羣胡馬行疾嚴城晝不開伏兵暗相失天子廟堂拜將軍凶門出紛紛晉陽道戎馬幾萬匹軍門壓黃珂兵气沖白日平生懷仗劍慷慨卽投筆南登漢月孤北走代云密近取韓彭計早知孫吳術丈夫淸萬里誰能掃一室

春女行

春女顏如玉怨歌陽春曲巫山春樹紅沅江春艸綠自憐妖艷姿妝成獨見時愁心伴楊柳春盡亂如絲目極千餘里悠悠春江水頻想玉關人愁臥金閨裏尙言春花落不知秋風起嬌愛猶未終悲涼從此始憶昔楚王宮玉樓妝粉紅纎腰弄明月長袖舞春風容華委西山光陰不可還桑林沒東海富貴今何在寄言桃李容胡爲閨閣重但看楚王墓惟有數株松

孤松篇

蠶月桑葉靑鶯時柳花白澹艷煙雨姿敷芬陽春陌如何秋風起零落從此始獨有南澗松不嘆東流水元陰天地防皓雪朝夜零豈不罹寒暑爲君畱靑靑靑靑好顏色落落任孤直羣樹遙相望眾艸不敢逼靈龜卜眞隱仙鳥宜棲息恥受秦帝封願言唐侯食寒山夜月明山冷气淸淸淒兮歸風集吹之作琴聲松子臥仙岑寂聽疑野心淸泠有眞曲樵采無知音美人何時來幽徑委緑苔吁嗟深澗底棄捐廣廈材

秋日題汝陽潭壁

獨坐秋陰生悲來從所適行見汝陽潭飛蘿防水石懸瓢木葉下風吹何歷歷幽人不耐煩振衣步閒寂回流淸見底金沙覆銀礫錯落非一文空朧幾千尺魚鱗可憐紫鴨毛自然碧吟詠秋水篇然亡損益秋水隨形影淸濁混心迹歲暮歸去來東山余宿昔

采桑

楊柳送行人靑靑西入秦誰家采桑女樓上不勝春盈盈灞水曲步步春芳緑紅臉耀明珠絳唇含白玉回首渭橋東遙憐春色同靑絲嬌落日緗綺弄春風攜籠長嘆息逶遲戀春色看花若有情倚樹疑無力薄暮思悠悠使君南陌頭相逢不相識歸去夢靑樓

謁漢世祖廟

舂陵气初發漸臺首未傳列營百萬眾持國十八年運開朱旗後道合赤符先宛城劍鳴匣昆陽鏑應獷獸血塗地巨人聲沸天長驅過北趙短兵出南燕太守迎門外王郎死道邊升壇九城陌端拱千秋年朝廷方雀躍劍佩幾聨翩至徳刑四海神儀翳九泉宗子行舊邑恭聞淸廟篇君容穆而聖臣像儼猶賢攢木承危柱疎蘿掛朽椽祠庭巢鳥啄祭器网虫緣懷古江山在惟新曆數遷空餘今夜月長似舊時懸

嵩嶽聞笙

月出嵩山東月明山益空山人愛淸景散發臥秋風風止夜何淸獨夜艸虫鳴仙人不可見乘月近吹笙絳唇吸靈气玉指調眞聲眞聲是何曲三山鸞鶴情昔去落塵俗願言聞此曲今來臥嵩岑何幸承幽音神仙樂吾事笙歌銘夙心

巫山懷古

巫山幽陰地神女艷陽年襄王伺容色落日望悠然歸來髙唐夜金缸焰靑煙頹想臥瑤席夢魂何翩翩揺落殊未已榮華倐䢐遷愁思瀟湘浦悲涼云夢田猿啼秋風夜鴈飛明月天巴歌不可聽聽此益潺湲

代閨人春日

珠簾的曉光玉顏艷春彩林間鳥鳴喚戶外花相待花鳥惜芳菲鳥鳴花亂飛人今伴花鳥日暮不能歸池月憐歌扇山云愛舞衣佳期楊柳陌攜手莫相違

春日行歌

山樹落梅花飛落野人家野人何所有滿甕陽春酒攜酒上春臺行歌伴落梅醉罷臥明月乘夢遊天臺

江南曲

暮宿南洲艸晨行北岸林日懸滄海濶水隔洞庭防煙景無畱意風波有異潯歲遊難極目春戲易爲心朝夕無榮遇芳菲已滿襟

艷唱潮初落江花露未晞春洲驚翡翠朱服弄芳菲畫舫煙中淺靑陽日際微錦帆衝浪濕羅袖拂行衣含情罷所采相嘆惜流暉

君爲隴西客妾遇江南春朝遊含靈果夕采弄風蘋果气時不歇蘋花日自新以此江南物持贈隴西人空盈萬里懷欲贈竟無因

皓如楚江月靄若吳岫云波中自皎鏡山上亦氤氳明月畱照妾輕雲持贈君山川各離散光气乃殊分天涯一爲別江北不相聞

舟乘潮去風帆振早涼潮平見楚甸天際望維揚洄溯經千里煙波接兩鄕云明江嶼出日照海流長此中逢歲晏浦樹落花芳

搗衣篇

秋天瑟瑟夜漫漫夜白風淸玉露漙燕山遊子衣裳薄秦地佳人閨閣寒欲向樓中縈楚練還來機上裂齊紈攬紅袖兮愁徙倚盻靑砧兮悵盤桓盤桓徙倚夜已久螢火雙飛入簾牖西北風來吹細腰東南月上浮纖手此時秋月可憐明此時秋風別有情君看月下參差影爲聽莎間斷續聲絳河轉兮靑雲曉飛鳥鳴兮行人少攢眉緝縷思紛紛對影穿鍼魂悄悄聞道還家未有期誰憐登隴不勝悲夢見形容亦舊日爲許裁縫攺昔時緘書逺寄交河曲須及明年春艸綠莫言衣上有斑斑只爲思君淚相續

公子行

天津橋下陽春水天津橋上繁華子馬聲回合靑雲外人影動揺綠波裏緑波蕩漾玉爲砂靑雲離披錦作霞可憐楊柳傷心樹可憐桃李斷腸花此日遨遊邀美女此時歌舞入娼家娼家美女郁金香飛去飛來公子傍的的珠簾白日映娥娥玉顏紅粉妝花際徘徊雙蛺蝶池邊顧步兩鴛鴦傾國傾城漢武帝爲雲爲雨楚襄王古來容光人所羨況復今日遙相見願作輕羅著細腰願爲明鏡分嬌面與君相向轉相親與君雙棲共一身願作貞松千歲古誰論芳槿一朝新百年同謝西山日千秋萬古北邙塵

代悲白頭翁

洛陽城東桃李花飛來飛去落誰家幽閨兒女惜顏色坐見落花長嘆息今年花落顏色攺明年花開復誰在已見松柏摧爲薪更聞桑田變成海古人無復洛城東今人還對落花風年年歲歲花相似歲歲年年人不同寄言全盛紅顏子須憐半死白頭翁此翁白頭眞可憐伊昔紅顏美少年公子王孫芳樹下淸歌妙舞落花前光祿池臺文錦繡將軍樓閣畫神仙一朝臥病無相識三春行樂在誰邊宛轉蛾眉能幾時須臾鶴髮亂如絲但看古來歌舞地惟有黃昏鳥雀悲【唐新語云希夷善琵琶嘗爲白頭詠云今年花落顏色攺明年花開復誰在旣而悔曰我此詩似防與石崇白首同所歸何異乃更作云年年歲歲花相似歲歲年年人不同旣而嘆曰復似向防矣詩成未周歲爲姦人所殺或云宋之問害希夷而以白頭翁之篇爲已作至今有載此篇在之問集中】

近體詩

晚春

佳人眠洞房回首見垂楊寒盡鴛鴦被春生玳瑁牀庭陰幕靑靄簾影散紅芳寄語同心伴迎春且薄妝

覽鏡

靑樓掛明鏡臨照不勝悲白髮今如此人生能幾時秋風下山路明月上春期嘆息君恩盡容顏不可思

故園置酒

酒熟人須飲春還鬢已秋願逢千日醉得緩百年憂舊裏多靑艸新知盡白頭風前燈易滅川上月難畱卒卒周姬旦棲棲魯孔丘平生能幾日不及且遨遊

晚憇南陽旅館

旅館何年廢徵夫此日過途窮人自哭春至鳥還歌行路新知少荒田古逕多池篁覆丹谷墳樹繞淸波日照蓬陰轉風微野气和傷心不可去回首怨如何

喬知之

知之同州馮翊人有俊才所作篇詠人多諷誦則天時累除右補闕遷左司郎中以婢事後爲武承嗣諷酷吏羅織之

唐詩品云左司以風騷自命藻思橫陳寄情婉委摛琢俊麗如定情篇在漢魏諸子亦當推其閒雅緑珠羸駿之作梁陳𨿽往徑榭更新

古體詩

長信宮中樹

婀娜當軒樹防茸倚蘭殿色艷九春時風揺五明扇餘花鳥弄盡新葉虫書徧零落心自知芳菲君不見

從軍行

南庭結白露北風掃黃葉此時鴻雁來驚鳴催思妾曲房理鍼綫平砧搗文練鴛綺裁易成龍鄕信難見窈窕九重閨寂寞十年啼紗牕白雲宿羅幌月光棲雲月隱微微夜上流黃機玉霜凍珠履金吹薄羅衣漢家已得地君去將何事宛轉結蠶書寂寥無鴈使平生荷恩信本爲榮華進況復落紅顏蟬聲催綠鬢

擬古贈陳子昻

惸惸孤形影悄悄獨遊心以此從王事常與子同衾別離三河間徵戰二庭深遙天夜雨霜朔鴈晨南翔節物感離居同衾違故鄕南歸日將逺北方尙蓬飄孟秋七月時相送出外郊海風吹涼木邊聲暗梢梢勤役千萬里將鄰五十年心事爲誰道抽琴坐歌筵一彈再三嘆賔禦涕潺湲送君竟此曲從玆長絕

定情篇

共君結新婚歲寒心未卜相與遊春園各隨情所逐君愛菖蒲花妾感苦寒竹菖花多艷姿寒竹有貞葉此時妾比君君心不如妾簪玉步河堤妖韶援綠荑鳬雁將子遊鶯燕從雙棲君念春光好妾向春光啼君時不得意棄妾還金閨結言本同心悲歡何未齊怨咽前致辭願得申所悲人間丈夫易世路婦難爲始知經天月終若流星馳天月相終始流星無定期長信佳麗人失意非蛾眉廬江小吏婦非關織作遲本願長作對今已長相思復有遊宦子結援從梁陳燕居崇三朝去來歷九春誓心妾終始蠶桑奉所親歸願未克從黃金贈路人潔婦懷明義從泛河之津於今千萬年誰當問水濵更憶娼家樓夫壻事封侯去時恩灼灼去罷心悠悠不憐妾歲晏十載隴西頭以玆常惕惕百慮恆盈積由來共結防幾人同匪石故歲雕梁燕雙去今來只今日玉庭梅朝紅暮成碧碧榮始芬敷黃葉已淅瀝何用念芳春芳春有流易何用重歡娯歡娯俄戚戚家本巫山陽歸去路何長敍言情未盡采菉已盈筐桑楡日及景物色盈髙岡下有碧流水上有丹桂香桂枝不須折碧流淸且潔贈君比芳菲愛惠常不歇贈君比潺湲相思無斷絕妾有秦家鏡寶匣裝珠璣鑑來年二八不記易陰暉妾無光寂寂妾至影依依今日持爲贈相識莫相違

綠珠篇

石家金穀重新聲明珠十斛買娉婷此日可憐君自許此時可喜得人情君家閨閣不曾難常將歌舞借人看意气雄豪非分理驕矜勢力橫相干辭君去君終不忍徒勞掩袂傷鉛粉百年離別在髙樓一代紅顏爲君盡【知之有婢曰窈娘美麗善歌舞爲武承嗣所奪知之怨惜因作綠珠篇以寄情密送與婢婢結詩衣帶投井而死承嗣見詩大恨知之事見知之傳及本事詩】

羸駿篇

噴玉長鳴西北來自言當代是龍媒萬里鐵關行入貢九重金闕爲君開蹀朝馳過上苑防防走發章臺玉勒金鞍荷裝飾路傍觀者無窮極小山桂樹比權奇上林桃花況顏色忽聞天將出龍沙漢主持將駕鼓車去去山川勞日夜遙遙關塞斷煙霞山川關塞十年徵汗血流離赴月營肌膚銷逺道膂力盡長城長城日夕苦風霜中有連年百戰塲揺珂嚙勒金羈盡爭鋒足頓鐵菱傷垂耳罷輕賫棄置在寒谿大宛蒲海北滇壑雋崖西沙平畱緩步路逺闇頻嘶從來力盡君須棄何必尋途我已迷歲歲年年奔逺道朝朝暮暮催疲老扣冰晨飲黃河源拂雪夜食天山艸楚水澶谿徵戰事吳塞烏江辛苦地持來報主不辭勞宿昔立功非重利丹心素節本無求長鳴向君君不畱秖應澶漫歸田裏萬里低昻任生死君王倘若不見遺白骨黃金猶可市楊師道

師道字景猷華陰人淸警有才思隋末自洛陽來歸尙桂陽公主累轉太常封安徳郡公貞觀中拜侍中參預朝政退朝必引當時英俊宴集園池文防之盛一時莫比酣賞之際援筆直書有如宿搆太宗毎見其詩必吟諷嗟賞卒諡曰懿

古體詩

中書寓直詠雨簡褚起居上官學士

云暗蒼龍闕沈沈殊未開窻臨鳳凰沼颯颯雨聲來電影入飛閣風威淩吹臺長檐響奔澑淸簟肅浮埃早荷葉稍沒新篁枝半摧玆晨悵多緒懷友自難裁況復重城內日暮獨徘徊玉堦良史筆金馬掞天才髙甍通散騎復道駕蓬萊思君贈桃李於此冀瓊瓌

近體詩

初秋夜坐應詔

玉琯涼初應金壺夜漸闌滄池流稍潔仙掌露方漙雁聲風處斷樹影月中寒爽气長空淨髙吟覺思寛

奉和夏日晚景應詔

輦路夾垂楊離宮通建章日落橫峯影雲歸起夕涼雕軒動流吹羽蓋息回塘薙艸生還綠殘花落尙香靑巖類姑射碧澗似汾陽幸屬無爲日歡娯方未央

春朝閒步

休沐乘閒豫淸晨步北林池塘借芳艸蘭芷襲幽衿霧中分曉日花裏弄春禽野逕香恆滿山階筍屢侵何須命輕蓋桃李自成陰

還山宅

暮春還舊嶺徙倚翫年華芳艸無行逕空山正落花垂藤掃幽石臥柳礙浮槎鳥散茅檐靜云披澗戶斜依然此泉路猶自昔煙霞

隴頭水

隴頭秋月明隴水帶關城笳添離別曲風送斷腸聲映雪峯猶暗乘冰馬屢驚霧中寒鴈至沙上轉蓬輕天山傳羽檄漢地急徵兵陣開都防道劍聚伏波營於玆覺無渡方共濯朝纓

馬周

周字賔王淸河人武徳中補博州教授不治事刺史達奚恕數咎責之乃遊曹汴爲浚儀令崔賢所辱遂感激西至長安客常何家太宗召之累遷至中書令兼太子右庶子職兼兩宮處事精密甚獲時譽尋以本官兼吏部尙書

近體詩

淩朝浮江旅思【一作韋承慶詩】

太淸上初日春水送孤舟山逺疑無樹潮平似不流岸花開且落江鳥沒還浮羈望傷千里長歌遣四愁杜淹

淹字執禮秦王引爲天策府曹參軍賦詩尢工貞觀初爲禦史大夫後檢校吏部尙書預參朝政

近體詩

詠寒食鬭雞應秦王教

寒食東郊道揚鞲競出籠花冠初照日介羽正生風顧敵知心勇先鳴覺气雄長翹頻掃陣利爪屢通中飛毛徧綠野灑血漬芳藂𨿽然百戰勝防自不論功【唐新語云太宗戡內亂以淹爲禦史大夫因詠雞以致意焉】

謝偃

偃衞縣人本姓直勒氏貞觀中引爲文館直學士拜魏府功曹時李百藥工爲五言詩偃善作賦時人稱爲李詩謝賦後出爲湘潭令

近體詩

樂府新歌應教

靑樓綺閣已含春凝妝艷粉復如神細細輕裾全漏影離離薄扇詎障塵樽中酒色恆宜滿曲裏歌聲不厭新紫燕欲飛先繞棟黃鶯始哢卽嬌人撩亂垂絲昏柳陌參差濃葉暗桑津上客莫畏斜光晚自有西園明月輪李百藥

百藥字重規定州人隋內史令徳林子也七歲解屬文陸乂嘗過其父有說徐陵文者云刈瑯琊之稻並不識其事百藥進曰傳稱鄅人借稻注云鄅國在瑯琊開陽乂等驚異之貞觀六年召拜中書舍人歷太子左庶子宗正卿封安平縣子百藥以名臣子才行相繼四海名流莫不宗仰藻思沈鬱尢長於五言詩樵童牧防並皆吟諷太宗嘗制帝京篇命百藥並作旣上詔曰卿何身老而才之壯齒宿而意之新乎

古體詩

少年行

少年飛翠蓋上路勒金鑣始酌文君酒新吹弄玉簫少年不歡樂何以盡芳朝千金笑裏面一搦掌中腰掛纓豈憚宿落珥不勝嬌寄語少年子無辭歸路遙

晚渡江津

寂寂江山晚蒼蒼原野暮秋气懷易悲長波渺難溯索索風葉下離離早鴻度丘壑列夕陰葭菼凝寒霧日落亭臯逺獨此懷歸慕

近體詩

火鳳詞

歌聲扇後出妝影鏡中輕未能令掩笑何處欲障聲知音自不惑得念是分明莫見雙嚬斂疑人含笑情佳人靚晚妝淸唱動蘭房影出含風扇聲飛照日梁嬌嚬眉際斂逸韻口中香自有橫陳防應憐秋夜長

奉和初春出遊應令

鳴笳出望苑飛蓋下芝田水光浮落照霞彩淡輕煙柳色迎三月梅花隔二年日斜歸騎動餘興滿山川

送別

眷言一杯酒淒愴起離憂夜花飄露气暗水急還流雁行遙上月虫聲迥映秋明日河梁上誰與論仙舟許敬宗

敬宗字延族杭州新城人武徳初召補秦府學士貞觀中封髙陽縣男拜太子右庶子檢校中書侍郎至龍朔中爲右相冊拜太子少師多誣搆事

近體詩

奉和過慈恩寺應制

鳳闕鄰金地龍旂拂寶臺云楣將葉並風牖送花來月宮淸晚桂虹梁絢早梅梵境畱宸矚掞發麗天才

安徳山池宴集

戚裏歡娯地園林囑望新山庭帶芳杜歌吹葉陽春臺榭疑巫峽荷蕖似洛濵風花縈少女虹梁聚美人宴遊窮至樂談笑畢良辰獨嘆髙陽晚歸路不知津

李義府

義府其先瀛洲人後家於永泰貞觀中除太子舍人與來濟俱以文翰見知時稱來李永徽中拜中書侍郎封廣平縣男與人語必嬉怡微笑而褊忌陰賊時人言其笑中有刀又以柔而害物亦謂之李貓顯慶中爲中書令進封河間郡公後楊行頴表言罪狀流巂州史論言義府才思精密所謂猩猩能言

近體詩

詠烏

日裏颺朝彩琴中伴夜啼上林如許樹不借一枝棲【紀事云義府初遇以李大亮劉洎之薦太宗召令詠烏雲云帝曰與卿全樹何止一枝】

盧藏用

藏用字子潛幽州人隱居終南山學辟穀鏈气之術長安中徵拜左拾遺神龍中爲中書舍人景龍中遷黃門侍郎尙書右丞先天中坐附太平公主流嶺表

紀事雲藏用初隱終南少室二山中時有意當世人目爲隨駕處士晚乃狥權利司馬承禎將還山藏用指終南曰此中大有佳處承禎徐曰以僕視之仕宦之捷徑耳

近體詩

奉和立春遊苑迎春應制

天遊龍輦駐城闉上苑遲光晚更新瑤臺半入黃山路玉檻傍臨元灞津梅香欲待歌前落蘭气先過酒上春幸預柏臺稱獻壽願陪千畝及農晨

禦定全唐詩錄卷二

欽定四庫全書

禦定全唐詩錄卷三

蘇味道

味道趙州欒城人與鄕人李嶠以文辭知名時謂蘇李弱冠舉進士累轉咸陽尉延載中遷鳳閣侍郎證聖元年坐事出爲集州刺史俄召拜天官侍郎聖歷初復同鳳閣鸞臺三品前後居相位數載多識臺閣故事但事無決斷人號爲蘇模稜坐張易之黨貶郿州有集十五卷行世

近體詩

單於川對雨

崇朝遘行雨薄晚屯密雲緣階起素沬竟水聚圓文河柳低未舉山花落巳芬淸樽久不薦淹畱還待君飛雨欲迎旬浮雲已送春還從濯枝後來應洗兵辰气合龍祠外聲過鯨海濱伐邢知有屬巳見靜邊塵

正月十五夜

火樹銀花合星橋鐵鎖開暗塵隨馬去明月逐人來遊伎皆穠李行歌盡落梅金吾不禁夜玉漏莫相催【唐新語云神龍之際京城正月望日盛飾燈火之防金吾弛禁貴遊戚屬及下俚工賈無不夜遊車馬軿闐人不得顧王主之家馬上作樂以相誇競文士皆賦詩以紀其事作者數百人惟味道與郭利貞崔液三人爲絕唱】李嶠

嶠字巨山趙州贊皇人兒童時夢神人遺之雙筆自是漸有學業弱冠舉進士累轉監察禦史轉鳳閣舍人朝廷每有大手筆皆嶠爲之聖歷初遷鸞臺侍郎知政事神龍中拜吏部尙書封趙國公景龍中以特進守兵部尙書同中書門下三品睿宗立出刺懷州致仕卒

張說評云李嶠崔融薛稷宋之問之文如良金美玉無施不可

紀事云嶠初與王楊接踵中與崔蘇齊名晚諸人沒獨爲文章宿老一時學者取法焉又云嶠有三戾性好榮遷憎人陞進好文章憎人才華性貪濁憎人受賂在則天時賦金樞詩貶唐之功頌周之徳人皆薄之

皮日休松窓錄雲中宗嘗召宰相蘇瓌李嶠之子進見時皆童年帝謂曰汝等各以所通書取宜奏吾者言之頲應曰木從繩則正後從諫則聖嶠之子忘其名亦奏曰斮朝涉之脛剖賢人之心帝曰蘇瓌有子李嶠無兒

古體詩

秋山望月酬李騎曹

愁客坐山隈懷抱自悠哉況復髙秋夕明月正徘徊亭亭出迥岫皎皎映層臺色帶銀河滿光含玉露開澹雲籠影度虛暈抱輪回谷邃涼陰靜山空夜響哀寒催數雁過風送一螢來獨軫離居恨遙想故人杯

早發苦竹館

合沓巖嶂深朦朧煙霧曉荒阡下樵客野猿驚山鳥開門聴潺湲入徑尋窈窕棲鼯抱寒木流螢飛暗篠早霞稍霏霏殘月猶皎皎行看逺星稀漸覺遊氛少我行撫軺傳兼得傍林沼貪翫水石奇不知川路渺徒憐野心曠詎惻浮年小方解寵辱情永托累塵表

汾陰行

君不見昔日西京全盛時汾陰后土親祭祠齋宮宿寢設儲供撞鐘鳴鼓樹羽旂漢家五葉才且雄賓筵萬靈服九戎柏梁賦詩髙宴罷詔書法駕幸河東河東太守親掃除奉迎至尊導鑾輿五營夾道列容衛三河縱觀空裏閭回旌駐蹕降靈塲焚香奠醑邀百祥金鼎發色正焜煌靈只煒燿攄景光埋玉陳牲禮神畢舉麾上馬乘輿出彼汾之曲嘉可遊木蘭爲檝桂爲舟棹歌防吟防鷁浮簫鼓哀鳴白雲秋歡娯宴洽賜羣後家家復除戶牛酒聲明動天樂無有千秋萬嵗南山壽自從天子向秦關玉輦金車不復還珠簾羽扇長寂寞鼎湖龍髯安可攀千齡人事一朝空四海爲家此路窮雄豪意气今何在壇場宮館盡蒿蓬路逢故老長嘆息世事回環不可測昔日靑樓對歌舞今日黃埃聚荊棘山川滿目淚沾衣富貴榮華能防時不見秖今汾水上惟有年年秋雁飛【明皇傳信記云上將幸蜀登華蕚樓使樓前善水調者登而歌至山川滿目云云上顧侍者曰誰爲此日宰相李嶠辭也上曰眞才子也不待曲終而去】

近體詩

中宗降誕日長寧公主滿月侍宴應制

神龍見像日仙鳳養雛年大火乘天正明珠對月圓作新金篋裏歌奏玉筐前今日宜孫慶還防祝壽篇

侍宴長寧公主東莊應制

別業臨靑甸鳴鸞降紫霄長筵鵷鷺集仙管鳳凰調樹接南山近煙含北渚遙承恩咸巳醉戀賞未還鑣【紀事雲長寧公主韋庶人所生下嫁楊愼交造第東都府財防竭又取西京髙士廉第左金吾衛廢營合爲宅作三重樓築山浚池帝及後數臨幸置酒賦詩嶠等屬和卽東莊也】

送沙門景道俊元奘還荊州應制

三乘歸淨域萬騎餞通莊就日離亭近彌天別路長荊南旋杖缽渭北限津梁何日紆眞果還來入帝鄕

送李邕

落日荒郊外風景正淒淒離人席上起徵馬路傍嘶別酒傾壺贈行書掩淚題殷勤禦溝水從此各東西

風

落日生蘋末揺揚徧逺林帯花疑鳳舞向竹似龍吟月動臨秋扇松淸入夜琴蘭臺宮殿峻還拂楚王襟

露

滴瀝明花苑葳防竹叢玉垂丹棘上珠湛緑荷中夜警千年鶴朝零七月風願凝仙掌內長奉未央宮

雪

瑞雪驚千里從風下九霄地疑明月夜山似白雲朝逐舞花光動臨歌扇影飄大周天闕路今日海神朝

道

銅駝分鞏洛劍閣抵臨卭紫徼三千里靑樓十二重玉關塵似雪金穴馬如龍今日中衢上堯樽更可逢

江

日夕三江望靈潮萬里回霞津錦浪動月浦練花開湍似黃牛去濤從白馬來英靈巳傑出誰識卿云才

樓

百尺重城際千尋大道隈漢宮井榦起吳國落星開笛怨緑珠去簫隨弄玉來銷憂聊暇日誰識仲宣才

琴

隱士竹林隈英聲寶匣開風前緑綺弄月下白雲來淮海多爲室梁岷舊作臺子期如可聴山水響余哀

笛

羌笛寫龍聲長吟入夜淸關山孤月下來向隴頭鳴逐吹梅花落含春栁色驚行觀向子賦坐憶舊鄰情

舟

徵棹三江暮連檣萬里回相烏風際轉畫鷁浪前開羽客乘霞至仙人弄月來何當同傅說特展巨川材

帷

久閉先生戶髙褰太守車羅將翡翠合錦逐鳳凰舒明月彈琴夜淸風入幌初方知決勝策黃石受兵書

菱

鉅野韶光暮東平春澑通影揺江浦月香引棹歌風日色翻池上潭花發鏡中五湖多賞樂千里望難窮

桂

未值銀宮裏寧移玉殿幽枝生無限月花滿自然秋俠客條爲馬仙人葉作舟願君期道術攀折可淹畱

栁

楊栁郁氤氳金堤總翠氛庭前花類雪樓際葉如雲列宿分龍影芳池寫鳳文短簫何以奏攀折爲思君

桃

獨有成蹊處穠華發井傍山風凝笑臉朝露啼妝隱士顏應攺仙人路漸長還欣上林苑千嵗奉君王

鳳

有鳥居丹穴其名曰鳳皇九苞應靈瑞五色成文章屢向秦樓側頻過洛水陽鳴岐今日見阿閣佇來翔

鶴

黃鶴逺聯翩從鸞下紫煙翺翔一萬里來去防千年巳憇靑田側時遊丹禁前莫言空警露猶冀一聞天

馬

天馬本來東嘶驚禦史驄蒼龍遙逐日紫燕迥追風明月來鞍上浮雲落蓋中得隨穆天子何假唐成公【巨山詠物詩至百有二十首取財富用事精切防嫌有堆垜之病止采十七首具生動之趣者】

奉和幸韋嗣立山莊侍宴應制

南洛師臣契東巗王佐居幽情遺紱冕宸眷屬樵漁制下峒山蹕恩回灞水輿松門駐旌蓋薜幄引簪裾石磴平黃陸煙樓半紫虛雲霞仙路近琴酒俗塵疎喬木千齡外懸泉百丈餘崖深經鏈藥穴古舊藏書樹宿摶風鳥池潛縱壑魚寧知天子貴尙憶武侯廬

軍師凱旋自邕州順流舟中

鳴鞞入嶂口汛舸歷川湄尙想江陵陣猶疑下瀨師防回帆影疾風逆鼓聲遲萍葉沾蘭槳林花拂桂旗弓鳴蒼隼落劍動白猿悲芳樹吟羌管幽篁入楚詞全軍多勝策無戰在明時寄謝山東妙長纓徒自欺

人日侍宴大明宮恩賜防縷人勝應制

鳳城景色已含韶人日風光倍覺饒桂吐半輪迎此夜蓂開七葉應今朝魚猜水凍行猶澀鶯喜春熙弄欲嬌愧奉登髙揺彩翰欣逢禦气上丹霄

奉和初春幸太平公主南莊應制

主家山第接雲開天子春遊動地來羽騎防差花外轉霓旌揺曳日邊回還將石澑調琴曲更取峯霞入酒杯鸞輅已辭烏鵲渚簫聲猶繞鳳凰臺

王適

適幽州人則天時糊名考選與劉憲司馬鍠梁載言相次入第二等官至雍州司功防軍

古體詩

古別離

昔嵗驚楊栁髙樓悲獨守今年芳樹枝孤棲怨別離珠簾晝不捲羅幔曉長垂苦調琴先覺愁容鏡獨知頻年鴈度無消息罷卻鴛文何用織夜還羅帳空有情春著裙腰自無力靑軒桃李落紛紛紫庭蘭蕙日氛氳巳能顦顇今如此更復含情一待君

近體詩

蜀中言懷

獨坐年將暮常懷志不通有時須問影無事則書空棄置如天外平生似夢中蓬心猶是客華發欲成翁迹滯魂逾窘情乖路轉窮別離同夜月愁思隔秋風老少悲顏駟盈虛悟翟公時來不可問何用求童防

薛稷

稷字嗣通蒲州汾陰人舉進士累轉中書舍人與從祖兄曜俱以辭學知名同在兩省爲時所稱景龍中爲昭文館學士好古博雅尢工書睿宗卽位拜中書侍郎防知政事後以翊贊功封晉國公除太子少保睿宗嘗召入宮中防決庶政恩遇莫比

紀事云稷善書畫畫宗閻立本書師禇河南時稱買禇得薛不落節

古體詩

秋日還京陜西十里作

驅車越陜郊北顧臨大河隔河望鄕邑秋風水增波西登咸陽途日暮憂思多傅巖旣紆郁首山亦嵯峨操築無昔老采薇有遺歌客遊節回換人生能防何【杜子美云少保有古風得之陜郊篇謂此作也】

近體詩

夜宴安樂公主新宅

秦樓宴喜月徘徊妓筵銀燭滿庭開坐中香气排花出扇後歌聲逐酒來

崔液

液字潤甫定州人湜弟也小字海子湜嘗曰海子我家龍也工五言官至殿中侍禦史坐湜反配流逃匿郢州作幽徵賦以見意遇赦還

古體詩

代春閨

江南日暖鴻始來栁條初碧葉半開玉關遙遙戍未回金閨日夕生緑苔寂寂春花煙色暮檐燕雙雙落花度靑樓明鏡晝無光紅帳羅衣徒自香妾恨十年長獨守君情萬里在漁陽

近體詩

上元夜

玉漏銅壺且莫催鐵關金鎖徹明開誰家見月能閒坐何處聞燈不看來

金勒銀鞍控紫驑玉輪珠幰駕靑牛驂驛始散東城曲倐忽還來南陌頭

公子王孫意气驕不論相識也相邀最憐長袖風前弱更賞新暗裏調

星移漢轉月將防露灑煙飄燈漸稀猶惜路傍歌舞處踟躕相顧不能歸

長孫正隠

正隠爵裏未詳

近體詩

晦日宴髙氏林亭同用華字

晦晚屬煙霞邀遊重嵗華歌鐘𨿽戚裏林藪是山家細雨猶開日深池不漲沙淹畱迷處所巖岫防重花

上元夜效小庾體同用春字【並序】

九谷帝畿三川奧域交風均露上分朱鳥之躔溯洛背河下鎖蒼龍之闕多近臣之第宅卽瞰銅街有貴戚之樓臺自連金苑美人競出錦障如霞公子交馳雕鞍似月同遊洛浦疑尋稅馬之津爭渡河橋似向牽牛之渚實昌年之樂事令節之佳遊者焉

薄晚嘯遊人車馬亂驅塵月光三五夜燈熖一重春煙雲迷北闕簫管識南鄰洛城終不閉更出小平津李適

適字子至萬年人舉進士武后時預修三教珠英遷戶部員外郎兼修書學士景龍初擢修文館學士睿宗時轉工部侍郎

古體詩

答宋十一崖口五渡見贈

聞君訪逺山躋險造幽絕渺然靑雲境觀奇彌年月登嶺亦溯谿孤舟事沿越崿嶂傳彩翠崕磴互欹缺石林上攢藂金澗下明滅捫壁窺丹井梯苔瞰乳穴忽枉巖中贈對翫未嘗輟殷勤獨往事委曲鏈藥說邀余名山期從爾泛海澨嵗晏秉宿心斯言非徒設

近體詩

遊禁苑幸臨渭亭遇雪應制

長樂喜春歸披香愛雪霏花從銀閣度絮繞玉牕飛寫曜銜天藻呈祥拂禦衣上林紛可望無處不光輝

奉和送金城公主應制

絳河從逺聘靑海赴和親月作臨邊曉花爲度隴春主歌悲顧鶴帝策重安人獨有瓊簫去悠悠思錦輪

人日宴大明宮恩賜防縷人勝應制

朱城待鳳韶年至碧殿疏龍淑气來寶帳金屏人已帖圖花學鳥勝初裁林香近接宜春苑山翠遙添獻壽杯向夕慿髙風景麗天文垂曜象昭回

奉和春日幸望春宮應制

玉輦金輿天上來花園西望錦屏開輕絲半拂朱門栁細纈全披畫閣梅舞蝶飛行飄禦席鶯歌度曲繞仙杯聖詞今日光輝滿漢主秋風莫道才

奉和立春遊苑迎春

金輿翠輦迎嘉節禦苑仙宮待獻春淑气初銜梅色淺條風半拂栁墻新天杯慶壽齊南嶽聖藻光輝動北辰稍覺披香歌吹近龍驂日暮下城闉

帝幸興慶池戲競渡應制

拂霧金輿丹斾轉淩晨黼帳碧池開南山倒影從云落北澗揺光寫澑回急槳爭標排荇度輕帆截浦觸荷來橫汾宴鎬歡無極歌舞年年聖壽杯

侍宴安樂公主莊應制

平陽金牓鳳凰樓沁水銀河鸚鵡洲防仗遙臨丹壑裏仙輿暫幸緑亭幽前池錦石蓮花艷後嶺香鑪桂蘂秋貴主稱觴萬年壽還輕漢武濟汾遊

餞唐永冒赴任東都【自尙書郎爲令】

聞道飛鳬向洛陽翩翩矯翮度文昌因聲寄意三花樹少室巖前防過香【自注云有田在少室不見十年矣】

許景先

景先義興人後徙洛陽舉進士神龍初拜左拾遺開元初轉中書舍人掌知制誥張說嘗稱曰許舍人之文𨿽無峻峯激流嶄絕之勢然屬辭丰美得中和之气亦一時之秀后歷虢岐二州入拜吏部侍郎

古體詩

折栁篇

春色東來渡灞橋靑門垂栁百千條垂栁西連建章路漢家禁苑紛無數縈花始徧合歡枝遊絲半罥相思樹秦樓初日照南隅柔條垂緑映金鋪寶釵新梳髩髻錦帶交垂連理襦自憐栁塞淹戎幕銀燭長啼愁夢著芳樹朝催玉管新春風夜染羅衣薄城頭楊栁已如絲今年花落去年時折芳逺寄相思曲爲惜容華難再持近體詩

陽春怨

紅樹曉鶯啼春風暖翠閨雕籠薫繡被珠履踏金隄芍藥花初吐菖蒲葉正齊槁砧當此日行役向遼西於季子

季子咸亨中登進士第

近體詩

詠漢髙祖

百戰方夷項三章且代秦功歸蕭相國气盡戚夫人劉允濟

允濟河南鞏人少孤事母甚謹博學善屬文與王勃齊名弱冠舉進士累除著作佐郎撰魯後春秋二十卷上之遷左史直文館垂拱中明堂初成奏賦以諷拜著作郎長安中拜鳳閣舍人坐與張易之欵狎左授靑州長史

近體詩

怨情

玉關芳信防蘭閨錦字新愁來不自抑念切巳含嚬虛牖風驚夢空牀月厭人歸期倘可促勿度栁園春韋承慶

承慶字延休鄭州陽武人少恭謹事繼母以孝聞舉進士補雍王府防軍府中文翰悉出其手長壽中累遷鳳閣舍人以後三掌天官選事銓授平允海內稱之後知政事坐附推張昌宗失實流嶺表嵗余起辰州刺史入爲祕書少監封扶陽縣子遷黃門侍郎未拜卒

紀事云韋氏孝友詞學則承慶嗣立邃音樂則萬石達禮儀則叔夏史才博識則述時趙冬曦兄弟齊名張說曰韋趙兄弟人之杞梓

古體詩

折楊栁

萬里邊城地三春楊栁節葉似鏡中眉花如關外雪徵人逺鄕思倡婦髙樓別不忍擲年華含情寄攀折近體詩

南行別弟

澹澹長江水悠悠逺客情落花相與恨到地一無聲

江樓

獨酌芳春酒登樓巳半曛誰驚一行雁衡防過江云韋嗣立

嗣立字延構鄭州陽武人思謙子也少舉進士與兄承慶俱以學行齊名長壽中爲鳳閣舍人長安中爲天官侍郎遷鳳閣侍郎知政事神龍中爲黃門侍郎前後四職兄弟相代又父子三人皆至宰相有唐以來莫與爲比嘗於驪山構別業中宗親往幸焉因封爲逍遙公睿宗立拜中書令爲憲司所劾左遷嶽州別駕遷陳州刺史

紀事云嗣立莊在驪山鸚鵡谷中宗幸之嗣立獻食百轝及木器藤盤等物上封爲逍遙公谷爲逍遙谷原爲逍遙原中宗畱詩從臣屬和嗣立並鐫於石請張說爲之序序云嵐气入野榛煙出谷魚潭竹岸松齋藥畹虹泉電射云木虛吟恍惚疑夢間關忘術玆所謂丘壑防龍衣冠巢許也

近體詩

自湯還都經龍門北谿贈張左丞崔禮部崔光祿【並序】

僕自湯還都經龍門北谿莊宿張左丞崔禮部崔光祿並枉垂光顧數公宿惇道義雅尙林壑謂急於幽尋故此命駕遂不知別有勝賞偶然相過寒暄未周神意巳往雲霞之致蔑而不存逸轡放驅淸塵徒企耿嘆不巳而贈是詩

棲閒有愚谷好事枉朝軒樹接前驅擁巖傳後騎喧褰簾出野院植杖柴門旣拂林下席仍攜池上樽深期契幽賞實謂展歡言末眷誠未易佳遊時更惇俄看嘯儔侶各巳共飛鶱延睇盡朝日長懷通夜魂空聞岸竹動徒見浦花繁多愧春鶯曲相求意獨存

偶遊龍門北溪忽懷驪山別業因以言志示弟淑奉呈諸大寮

幽谷杜陵邊風煙別防年偶來伊水曲溪嶂覺依然傍浦憐芳樹尋崕愛緑泉嶺雲隨馬足山鳥向人前地合心俱靜言因理自短才叨重寄屍祿愧妨賢每挹掛冠侶思從初服旋稻粱仍欲報嵗月坐空捐助嶽無纎塊輸溟謝末涓還悟北轅失方求南澗田

酬崔光祿冬日述懷贈答【並序】

光祿崔卿公懷通識濟時良具材器耽圖籍愛林泉不遺琴詠門多長者善與人交僕忝臺閣早經聨事𨿽幸揖風采而不接殷勤崔公以雅道自居未嘗至偃之室及僕積抱羸疾屢期放退朝廷恩假職以優閒多取急歸林服餌爲事門堪羅雀庭見狎鷗崔公則多存訪不避風雨方知向時迹也今晨情也蘭菊春秋自芳竹栢嵗寒無變僕敬之重之故不能忘也嘗談及詞翰頗申掎摭忽枉贈章因以投報云爾

亭伯負髙名羽儀稱上京魏珠能燭乘秦璧許連城六月飛將逺三冬學巳精洛陽推賈誼江夏貴黃瓊推演中都術旋防河尹聲累遷登禦府移拜踐名卿庭聚歌鐘麗門羅棨防榮鸚杯飛廣席獸火列前楹散誕林園意殷勤敬愛情無容抱衰疾良宴每招迎契得心逾重言忘道益眞相朂忠義節共談詞賦英雕虫曾靡棄白鳳巳先鳴光接神愈駭音來味不成短歌甘自思鴻藻彌難淸東裏方希潤西河敢竊明厚誣空見迫喪徳豈無誠端守宮闈地寒煙朝暮平顧才無術淺懷器識憂盈月下對云闕風前聞夜更昌年𨿽共偶歡防此難並爲憐漳浦曲沈痼有劉楨

東方虯

虯武后時爲左史嘗曰百年後可與西門豹作對

近體詩

昭君怨

漢道方全盛朝廷足武臣何須薄命妾辛苦事和親掩淚辭丹鳳銜悲向白龍單於浪驚喜無復舊時容北地無花艸春來不似春自然衣帶緩非是爲腰身張柬之

柬之字孟將襄陽人涉獵經史尢好三禮擢進士第爲靑城丞永昌中以賢良徴試同策千餘人柬之爲第一拜監察禦史長安中歷官至鳳閣侍郎知政事首謀誅張易之兄弟中宗卽位遷中書令封漢陽郡王表請歸襄陽特授本州刺史尋爲武三思所搆貶新州司馬

近體詩

出塞

俠客重恩光驄馬飾金裝瞥聞傳羽檄馳突救邊荒歙野山川動囂天旌斾揚吳鉤明似月楚劍利如霜電防衝邊塞風飛出洛陽轉戰磨笄谷橫行戴斗鄕手擒郅支長面谷蠡王將軍占太白小婦怨流黃騕褭靑絲騎娉婷紅粉糚三春鶯度曲八月雁成行誰堪坐愁思羅防拂空牀

陳嘉言

近體詩

上元夜效小庾體

今夜可憐春河橋多麗人寶馬金爲絡香車玉作輪連手窺潘掾分頭看洛神重城自不掩出向小平津

禦定全唐詩錄卷三

欽定四庫全書

禦定全唐詩錄卷四

王勃

勃字子安絳州龍門人文中子通孫也六歲解屬文與兄勔勮才藻相類杜易簡稱之曰此王氏三珠樹也勃年未及冠應舉及第沛王賢聞其名召爲沛府修撰戲爲檄英王雞文髙宗覽之怒曰此是交構之漸岀補虢州參軍父福畤坐勃故左遷交趾令勃往省父渡南海墮水卒初李敬元稱勃與楊炯盧照鄰駱賔王必當顯貴裴行儉曰勃等𨿽有才而浮躁淺露豈享爵祿楊稍沈靜應至令長余得令終爲幸果如其言

紀事云勃爲文先磨墨數升引被覆面而臥忽起書之初不加防時謂腹槁

古體詩

山亭夜宴

桂宇幽襟積松臺涼夜永森沈野逕寒肅穆巖扉靜竹晦南阿色荷翻北潭影淸興殊未防林端照初景

詠風

肅肅涼風生加我林壑淸驅煙尋磵戶捲霧出山楹去來固無迹動息如有情日落山水靜爲君起松聲

滕王閣

滕王髙閣臨江渚佩玉鳴鸞罷歌舞畫棟朝飛南浦雲珠簾暮捲西山雨閒雲潭影日悠悠物換星移幾度秋閣中帝子今何在檻外長江空自流【勃父爲交趾令勃往省父道出洪都都督閻伯璵宴集滕王閣命之序蓋宿命其壻預成將舉屬客必讓而及焉勃適至不辭下華立就末成四韻】

秋夜長

秋夜長殊未央月明露白澄淸光層城綺閣遙相望遙相望川無梁北風受節南鴈翔崇蘭委質時菊芳鳴環曵佩出長廊爲君秋夜搗衣裳纎羅對鳯皇丹綺雙鴛鴦調砧亂杵思自傷思自傷徵夫萬里戍他鄕鶴闗音信斷龍門道路長君在天一方寒衣徒自香

采蓮曲

采蓮歸緑水芙蓉衣秋風起浪鳬雁飛桂棹蘭橈下長浦羅裙玉腕輕揺櫓葉嶼花潭極望平江謳越吹相思苦相思苦佳期不可駐塞外徵夫猶未還江南采蓮今巳暮今巳暮采蓮花渠今那必盡娼家官道城南把桑葉何如江上采蓮花蓮花復蓮花花葉何稠疊葉翠本羞眉花紅彊似頰佳人不在玆悵望別離時牽花憐共蒂折藕愛連絲故情無處所新物徒華滋不惜西津交佩解還羞北海雁書遲采蓮歌有節采蓮夜未歇正逄浩蕩江上風又值徘徊江上月徘徊蓮浦夜相逄吳姬越女何丰茸共問寒光千里外徵客闗山路幾重

臨髙臺

臨髙臺髙臺迢遰絕浮埃瑤軒綺構何崔嵬鸞歌鳯吹淸且哀俯瞰長安道萋萋禦溝艸斜對甘泉路蒼蒼茂陵樹髙臺四望同帝鄕佳气鬰蔥蔥紫閣丹樓紛照耀璧房錦殿相玲瓏東迷長樂觀西指未央宮赤城映朝日綠樹揺春風旗亭百隊開新市甲第千甍分戚裏朱輪翠蓋不勝春疊榭層楹相對起復有靑樓大道中繡戶文窓雕綺櫳錦衾夜不襞羅帷晝未空歌屛朝揜翠妝鏡晚窺紅爲君開寶髻蛾眉罷花叢塵間狹路黯將暮雲開月色明如素鴛鴦池上兩兩飛鳯皇樓下雙雙度物色正如此佳期那不顧銀鞍繡轂盛繁華可憐今夜宿娼家娼家少婦不須顰東園桃李片時春君看舊日髙臺處柏梁銅雀生黃塵

近體詩

銅雀妓

金鳯鄰銅雀漳河望鄴城君王無處所臺榭若平生舞席紛何就歌梁儼未傾西陵松檟冷誰見綺羅情妾本深宮妓層城閉九重君王歡愛盡歌舞爲誰容錦衾不復襞羅衣誰再縫髙臺西北望流涕向靑松

聖泉宴【幷序】

武山有聖泉焉浸淫歷數百千年乘巖泌湧接磴分流下瞰長江沙堤石岸咸古人遺迹也玆乃靑蘋綠芰紫苔蒼蘚遂使江湖思逺寤寐寄托旣而崇巒左岥石壑前縈丹崿萬尋碧潭千頃松風唱響竹露薰空瀟瀟乎人間之難遇也方欲以林壑爲天屬琴樽爲日用嗟乎古今【闕】方深川上之悲少長同遊且盡山陰之樂盍題芳什共寫髙情詩得泉字

披襟乘石磴列籍俯春泉蘭气薰山酌松聲韻野影飄垂葉外香度落花前興洽林塘晚重巖起夕煙

散闗晨度

闗山淩旦開石路無塵埃白馬髙譚去靑牛眞气來重門臨巨壑連棟起崇隈卽今揚策度非是棄繻回

別薛華

送送多窮路遑遑獨問津悲涼千里道淒斷百年身心事同漂泊生涯共苦辛無論去與住俱是夢中人

麻平晚行

百年懷土望千里倦遊情髙低尋戍道逺近聽泉聲磵葉才分色山花不辧名羇心何處盡風急暮猨淸

餞韋兵曹

徵驂臨野次別袂慘江垂川霽浮煙斂山眀落照移鷹風凋晚葉蟬露泣秋枝亭臯分逺望延想間云涯

白下驛餞唐少府

下驛窮交日昌亭旅食年相知何用早懷抱卽依然浦樓低晚照鄕路隔風煙去去如何道長安在日邊

杜少府之任蜀州

城闕輔三秦風煙望五津與君離別意同是宦逰人海內存知已天涯若比鄰無爲在岐路兒女共霑巾

仲春郊外

東園垂栁徑西堰落花津物色連三月風光絕四鄰鳥飛村覺曙魚戲水知春初晴山院裏何處染囂塵

郊興

空園歌獨酌春日賦閒居澤蘭侵小徑河栁覆長渠雨去花光濕風歸葉影疎山人不惜醉惟畏綠樽虛

春日還郊

閒情兼黙語防杖赴巖泉艸綠縈新帶楡靑綴古錢魚牀侵岸水鳥路入山煙還題平子賦花樹滿春田

三月曲水宴

彭澤官初去河陽賦始傳田園歸舊國詩酒間長筵列室窺丹洞分樓瞰紫煙縈回亙津渡出沒控郊鳯琴調上客龍轡儼羣仙松石偏宜古藤蘿不記年重檐交密樹復磴擁危泉抗石晞南嶺乘沙眇北川傅巖來築處磻溪入釣前日斜眞趣逺幽思夢涼蟬

贈李十四

小徑偏宜艸空庭不厭花平生詩與酒自得會仙家亂竹開三徑飛花滿四鄰從來揚子宅別有尙人

蜀中九日登武山旅眺

九月九日望鄕臺他席他鄕送客杯人今巳厭南中苦鴻雁那從北地來

楊炯

炯華陰人幼聰敏善屬文舉神童爲文館學士累遷詹事司直則天初坐祖弟神讓事左遷梓州司法參軍秩滿授盈川令炯與王勃盧照鄰駱賔王以詞賦齊名稱爲王楊盧駱炯謂人曰吾愧在盧前恥居王后張說曰楊盈川文思如懸河注水酌之不竭旣優於盧亦不減王恥居王后信然愧在盧前謙也

古體詩

廣谿峽

廣谿三峽首曠望兼川陸山路繞羊腸江城鎭魚復喬林百丈偃飛水千尋瀑驚浪回髙天盤渦轉深谷漢氏昔云季中原爭逐鹿天下有英雄襄陽有龍伏常山集軍旅永安興版築池臺忽巳傾邦家遽淪覆庸才若劉禪忠佐爲心腹設險猶可存當無賈生哭

巫峽

三峽七百里惟言巫峽長重巖窅不極疊嶂淩蒼蒼絕壁橫天險莓苔爛錦章入夜分眀見無風波浪狂忠信吾所蹈泛舟亦何傷可以涉砥柱可以浮呂梁美人今何在靈芝徒有芳山空夜猿嘯徵客淚霑裳

西陵峽

絕壁聳萬仞長波射千里盤薄荊之門滔滔南國紀楚都昔全盛髙丘烜望祀秦兵一旦侵夷陵火潛起四維不復設闗塞良難恃洞庭且忽焉孟門終巳矣自古天地辟流爲峽中水行旅相贈言風濤無極巳及余踐斯地瓌奇信爲美江山若有靈千載伸知已

近體詩

從軍行

烽火照西京心中自不平牙璋辭鳯闕鐵騎繞龍城雪暗凋旗畫風多雜鼓聲寜爲百夫長勝作一書生

劉生

卿家本六郡年長入三秦白璧酬知己黃金謝主人劍鋒生赤電馬足起紅塵日暮歌鐘發喧喧動四鄰

驄馬

驄馬鐵連錢長安俠少年帝畿平若水官路直如夜玉妝車軸秋金鑄馬鞭風霜但自保窮達任皇天

出塞

塞外欲紛紜雌雄猶未分明堂占气色華蓋辧星文二月河魁將三千太乙軍丈夫皆有志防見立功勲

有所思

賤妾畱南楚徵夫向北燕三秋方一日少別比千年不掩嚬紅縷無論數綠錢相思眀月夜迢遞白雲天

梅花落

窓外一株梅寒花五出開影隨朝日逺香逐便風來泣對銅鉤障愁看玉鏡臺行人斷消息春恨幾徘徊

送臨津房少府

岐路三秋別江津萬里長煙霞駐徵蓋奏促飛觴階樹含斜日池風泛早涼贈言未終竟流涕忽霑裳

送丰城王少府

愁結亂如麻長天照落霞離亭隱喬樹溝水浸平沙左尉才何屈東闗望漸賒行看轉牛斗持此報張華

遊廢觀

靑嶂倚丹田荒涼數百年猶知小山桂尙識大羅天藥敗金鑪火苔昏玉女泉歲時無壁畫朝夕有階煙花栁三春節江山四望懸悠然出塵网從此狎神仙

和劉侍郎入隆唐觀

福地陰陽合仙都日月開山川臨四險城樹隱三臺伏檻排云出飛軒繞澗回參差淩倒影瀟灑軼浮埃百果珠爲實羣峯錦作苔懸蘿暗疑霧瀑布響成雷方士燒丹液眞人泛玉杯還如問桃水更似得蓬萊漢帝求仙日相如作賦才自然金石奏何必上天臺

和輔先入昊天觀

遁甲爰皇裏星占太乙宮天門開奕奕佳气鬰蔥蔥碧落三幹外黃圖四海中邑居環弱水城闕抵新丰玉檻昆侖側金樞地軸東上眞朝北斗元始詠南風漢君祠五帝淮王禮八公道書編竹簡靈液灌梧桐艸茂瓊堦綠花繁寶樹紅石樓紛似畫地鏡渺如空桑海年應積桃源路不窮黃軒若有問三月住崆峒

送劉校書從軍

天將下三宮星門召五戎坐謀咨廟略飛檄佇文雄赤土流星劍烏號明月弓秋陰生蜀道殺气繞湟中風雨何年別琴尊此日同離亭不可望溝水自西東

夜送趙縱

趙氏連城璧由來天下傳送君還舊府明月滿前川盧照鄰

照鄰字升之範陽人博學善屬文初授鄧王府典籖王甚愛之謂人曰此吾之相如也後拜新都尉因染風疾去官處太白山中以服餌爲事後疾轉篤徙居具茨山沈痼攣廢不堪其苦與親友執別投潁水卒

紀事云照鄰居具茨山下自以爲髙宗尙吏巳獨儒武后尙法已獨黃老後封嵩山屢聘賢士巳獨廢著五悲以自明

古體詩

詠史

季生昔未達身辱功不成髠鉗爲臺灌園變姓名幸逄滕將軍兼遇曹丘生漢祖廣招納一朝拜公卿百金孰云重一諾良匪輕廷議斬樊噲羣公寂無聲處身孤且直遭時坦而平丈夫當如此唯唯何足榮

大漢昔云季小人道遂振玉帛委奄尹斧鑕嬰縉紳邈哉郭先生捲舒得其眞雍容謝朝廷談笑奬人倫在晦不絕俗處亂不爲親諸侯不得友天子不得臣衝情甄負甑重價折角巾悠悠天下士相送洛橋津誰知仙舟上寂寂無四鄰

昔有平陵男姓朱名阿遊直發上衝冠壯气橫三秋願得斬馬劍先斷佞臣頭天子玉檻折將軍丹血流捐生不肯拜視死其若休歸來教鄕裏童防逺相求弟子數百人散在十二州三公不敢吏五鹿何能酬名與日月懸義與天壤儔何必疲執防區區在封候偉哉曠達士知命固不憂

結客少年塲行

長安重遊俠洛陽富才雄玉劍浮雲騎金鞭明月弓鬭雞過渭北走馬向闗東孫賔遙見待郛解暗相通不受千金爵誰論萬里功將軍下天上冦騎入雲中烽火夜似月兵气曉成虹橫行狥知巳負羽逺從戎龍旌昬朔霧鳥陣捲胡風追奔瀚海咽戰罷陰山空歸來謝天子何如馬上翁

早度分水嶺

丁年遊蜀道斑鬢向長安徒費周王粟空彈漢吏冠馬蹄穿欲盡貂裘敝轉寒層冰橫九折積石淩七盤重谿旣下潄峻峯亦上千隴頭聞戌鼓嶺外咽飛湍琴瑟松風急蒼蒼山月團傳語後來者斯路誠獨難

三月曲水宴【得樽字】

風煙彭澤裏山水仲長園由來棄銅墨本自重琴樽髙情邈不嗣雅道今復存有美光時彥養徳坐山樊門開芳杜逕室距桃花源公子黃金勒仙人紫气軒長懷去城市髙詠狎蘭蓀連沙飛白鷺孤嶼嘯猿日影巖前落云花江上翻興防車馬散林塘夕鳥喧

奉使益州至長安發鐘陽驛

躋險方未夷乘春聊騁望落花赴丹谷奔流下靑嶂葳防曉樹滋滉瀁春江漲平川看釣侶狹逕聞樵唱蝶戲綠苔前鶯歌白雲上耳目多異賞風煙有奇狀峻阻埓長城髙標吞巨舫聮翩事羈靮辛苦勞疲恙夕濟幾潺湲晨登每惆悵誰念復芻狗山河獨偏防

於時春也慨然有江湖之思寄贈栁九隴

提琴一萬里負書三十年晨攀偃蹇樹暮宿淸泠泉翔禽鳴我側旅獸過我前無人且無事獨酌還獨眠遙聞彭澤宰髙弄武城弦形骸寄文墨意气托神仙我有壺中要題爲物外篇將以貽好道道逺莫致防相思勞日夜相望阻風煙坐惜春華晚徒令客思懸水去東南地气凝西北天闗山悲蜀道花鳥憶秦川天子何時問公卿本亦憐自哀還自樂歸藪復歸田海屋銀爲棟云車電作鞭倘遇鸞將鶴誰論貂與蟬萊洲頻度淺桃實幾成圓寄言飛鳬舄歲晏共聮翩

長安古意

長安大道連狹斜靑牛白馬七香車玉輦縱橫過主第金鞭絡繹向侯家龍銜寶蓋承朝日鳯吐流蘇帯晚霞百丈遊絲爭繞樹一羣嬌鳥共啼花啼花戲蝶千門側碧樹銀臺萬種色復道交牕作合歡雙闕連甍垂鳯翼梁家畫閣天中起漢帝金莖云外直樓前相望不相知陌上相逄詎相識借問吹簫向紫煙曽經學舞度芳年得成比目何辭死願作鴛鴦不羨仙比目鴛鴦眞可羨雙去雙來君不見生憎帳額繡孤鸞好取門簾帖雙燕雙燕雙飛繞畫梁羅幃翠被鬰金香片片行雲著蟬鬢纎纎初月上鴉黃鴉黃粉白車中出含嬌含態情非一妖童寶馬鐵連錢娼婦盤龍金屈膝禦史府中烏夜啼廷尉門前雀欲棲隱隱朱城臨玉道遙遙翠幰沒金堤挾彈飛鷹杜陵北揬丸借客渭橋西俱邀俠客芙蓉劍共宿娼家桃李蹊娼家日暮紫羅裙淸歌一囀口氛氳北堂夜夜人如月南陌朝朝騎似雲南陌北堂連北裏五劇三條控三市弱栁靑槐拂地垂佳气紅塵暗天起漢代金吾千騎來翡翠屠蘇鸚鵡杯羅襦寶帯爲君解燕歌趙舞爲君開別有豪華稱將相轉日回天不相讓意气由來排灌夫專權判不容蕭相專權意气本豪雄靑虯紫燕坐春風自言歌舞長千載自謂驕奢淩五公節物風光不相待桑田碧海須臾攺昔時金階白玉堂卽今惟見靑松在寂寂寥寥揚子居年年歲歲一牀書獨有南山桂花發飛來飛去襲人裾

近體詩

巫山髙

巫山望不極望望下朝氛莫辧啼猿樹徒看神女云驚濤亂水脈驟雨暗峯文霑裳卽此地況復逺思君

芳樹

芳樹本多奇年華復在斯結翠成新幄開紅滿故枝風歸花歷亂日度影參差容色朝朝落思君君不知

王昭君

合殿恩中絕交河使漸稀肝腸隨玉輦形影向金微漢地艸應綠胡庭沙正飛願逐三秋鴈年年一度歸

上之回

回中道路險蕭闗烽候多五營屯北地萬乘出西河單於拜玉璽天子按雕戈振旅汾川曲秋風橫大歌

春晚山莊

顧步三春晚田園四望通遊絲橫惹樹戲蝶亂依叢竹懶偏宜水花狂不待風惟餘詩酒意當了一生中田家無四鄰獨坐一園春鶯啼非選樹魚戱不驚綸山水彈琴盡風花酌酒頻年華巳可樂髙興復畱人

元日述懷

筮仕無中秩歸耕有外臣人歌小歲酒花舞大唐春艸色迷三徑風光動四鄰願得長如此年年物候新

西使兼送孟學士南遊

地道巴陵北天山弱水東相看萬餘里共倚一徵蓬零雨悲王粲淸樽別孔融徘徊聞夜鶴悵望待秋鴻骨肉胡秦外風塵闗塞中惟餘劍鋒在耿耿气成虹

送鄭司倉入蜀

離人丹水北遊客錦城東別意還無已離憂自不窮隴云朝結陣江月夜臨空闗塞疲徵馬霜氛落早鴻潘年三十外蜀道五千中送君秋水曲酌酒對秋風

羈臥山中

臥壑迷時代行歌任死生紅顏意气盡白璧故交輕澗戶無人迹山窓聽鳥聲春色緣巖上寒光入澑平雪盡松帷暗雲開石路明夜伴饑鼯宿朝隨馴雉行度谿猶憶處尋洞不知名紫書常日閱丹藥幾年成扣鐘鳴天鼓燒香厭地精倘遇浮丘鶴飄颻淩太淸

送幽州陳參軍赴任寄呈鄕曲父老

薊北三千里關西二十年馮唐猶在漢樂毅不歸燕人同黃鶴逺鄕共白雲連郭隗池臺處昭王樽酒前故人當巳老舊壑幾成田紅顏如昨日衰鬢似秋天西蜀橋應毀東周石尙全灞池水猶綠楡闗月早圓塞云初上雁庭樹欲銷蟬送君之舊國揮淚獨澘然

駱賔王

賔王義烏人少善屬文尢妙於五言詩嘗作帝京篇當時以爲絕唱然落魄無行好與博徒遊髙宗末爲長安主簿坐贓左遷臨海丞怏怏失志棄官去後與徐敬業舉兵

紀事云徐敬業舉兵揚州以賔王爲府屬代敬業爲檄武后讀至一壞之土未幹六尺之孤安在矍然曰誰爲之或以賔王對後曰宰相安得失此人敬業敗亡命不知所終中宗時詔求其文得數百篇

古體詩

帝京篇

山河千里國城闕九重門不覩皇居壯安知天子尊皇居帝裏崤函谷鶉野龍山侯甸服五緯連影集星躔八水分流橫地軸秦塞重關一百二漢家離宮三十六桂殿嵚崟對玉樓椒房窈窕連金屋三條九陌麗城隈萬戶千門平旦開復道斜通鳷鵲觀交衢直指鳯皇臺劍履南宮入簪纓北闕來聲明冠寰宇文物象昭回鉤陳肅蘭戺璧沼浮槐市銅羽應風回金莖承露起校文天祿閣習戰昆明水朱邸抗平臺黃扉通戚裏平臺戚裏帯崇墉炊金饌玉待鳴鐘小堂綺帳三千戶大道靑樓十二重寶蓋雕鞍金絡馬蘭窗繡柱玉盤龍繡柱旋題粉壁暎鏘金鳴玉王侯盛王侯貴人多近臣朝遊北裏暮南鄰陸賈分金將防喜陳遵投轄正畱賔趙李經過密蕭朱交結親丹鳯朱城白日暮靑牛紺幰紅塵度俠客珠彈垂楊道倡婦銀鉤采桑路倡婦桃李自芳菲京華遊俠盛輕肥延年女弟雙飛入羅敷使君千騎歸同心結縷帯連理織成衣春朝桂樽樽百味秋夜蘭燈燈九微翠幌珠簾不獨映淸歌寶瑟自相依且論三萬六千是寜知四十九年非古來榮利若浮雲人生倚伏信難分始見田竇相傾奪俄聞衛霍有功勲未厭金陵气先開石槨文朱門無復張公子灞亭誰畏李將軍相顧百齡皆有待居然萬化咸應攺桂枝芳气已銷亡栢梁髙宴今何在春去春來苦自馳爭名爭利徒爾爲久畱郎署終難遇空掃相門誰見知當時一旦擅豪華自言千載長驕奢倐忽摶風生羽翼須臾失浪委泥沙黃雀徒巢桂靑門遂種黃金銷鑠素絲變一貴一賤交情見紅顏宿昔白頭新脫粟布衣輕故人故人有湮淪新知無意气灰死韓安國羅傷翟廷尉已矣哉歸去來馬卿辭蜀多文藻揚雄仕漢乏良媒三冬自矜誠足用十年不調幾邅廻汲黯薪逾積孫閣未開誰惜長沙傅獨負洛陽才【紀事云楊盈川之爲文好以古人姓名連用號爲防鬼簿賔王好以數對如秦地重闗一百二漢家離宮三十六人號爲算博士又曰倐忽摶風生羽翼須臾失浪委泥沙賔王后與徐敬業興兵揚州大敗逃死此其防也】

軍中行路難【同辛常伯作】

君不見玉關塵色暗邊庭銅鞮雜虜寇長城天子按劍徵餘勇將軍受脤事橫行七徳龍韜開玉帳千重龜壘動金鉦陰山苦霧埋髙壘交河孤月照連營連營去去無窮極擁斾遙遙過絕國陣云朝結晦天山寒沙夕漲迷疎勒龍鱗水上開魚貫馬首山前振雕翼長驅萬里詟祁連分麾三令武功宣百發烏號遙碎栁七尺龍文回照蓮春來秋去移灰琯蘭閨栁市芳塵斷雁門迢遞尺書稀鴛被相思雙帯緩行路難行路難誓令氛祲靜臯蘭但使封侯龍額貴詎隨中婦鳯樓寒

疇昔篇

少年重英俠弱歲賤衣冠旣托寰中賞方承膝下歡遨遊灞水曲風月洛城端且知無玉饌誰肯逐金丸金丸玉饌盛繁華自言輕侮季倫家九陌爭馳千里馬三條競騖七香車掩暎飛軒乘落照參差步障引朝霞池中舊水如懸鏡屋裏新妝不讓花意气風雲倐如昨歳月春秋屢回薄上苑頻經栁絮飛中園幾見梅花落當時門客今何在疇昔交朋巳疎索莫教憔悴損容儀會得髙秋雲霧廓淹畱坐帝鄕無事積炎涼一朝披裋褐六載奉長廊賦文慙昔馬執防嘆前楊揮戈出武帳荷筆入文昌文昌隱隱皇城裏由來奕奕多才子潘陸詞鋒絡繹飛張曹翰苑縱橫起卿相未曾識王侯寜見擬垂釣甘成白首翁負薪何處逢知巳判將運命賦窮通從來奇舛任西東不應永棄同芻狗且復飄颻類轉蓬容鬢年年異春華歲歲同榮親未盡禮狥主欲申功脂車秣馬辭鄕國縈轡西南使卭僰玉壘銅梁不易攀地角天涯渺難測鶯囀蟬吟有悲望鴻來雁度無音息陽關積霧萬里昏劍閣連山千種色蜀路何悠悠岷峯阻且修回腸隨九折逬淚下雙流寒光千里暮露气二江秋長途看束馬平水且沈牛華陽舊地標神制石鏡蛾眉眞秀麗諸葛才雄已號龍公孫躍馬輕稱帝五丁卓犖多奇力四士英靈富文藝雲气橫開八陣形橋影遙分七星勢川平煙霧開遊戲錦城隈墉髙龜望出水淨雁文回尋姝入酒肆訪客上琴臺不識金貂重偏惜玉山頽他鄕冉冉消年月帝裏沈沈限城闕不見猿聲助客啼惟聞旅思將花發我家迢遞闗山裏關山迢遞不可越故園梅栁尙有餘春來勿使芳菲歇解鞅欲言歸執袂愴多違北梁俱握手南浦共沾衣別情傷去蓋離念惜䢐輝知音何所托木落雁南飛回來望平陸春來酒應熟相將菌閣臥靑溪且用藤杯泛黃菊十年不調爲貧賤百日屢遷隨倚伏秖爲須求負郭田使我再幹州縣祿百年鬰鬰少騰遷萬里遙遙入鏡川吳江沸潮衝白日淮海長波接逺天叢竹凝朝露孤山起暝煙賴有邊城月常伴客旌懸東南美箭稱吳防名都隱軫三江外塗山執玉應昌期曲水開襟重文會仙鏑流音鳴鶴嶺寶劍分輝落蛟瀨未看白馬對蘆芻且覺浮雲似車蓋江南節序多文酒屢經過共踏春江曲俱唱采菱歌舟移疑入鏡棹舉若乘波風光無限極歸檝礙池荷眺聽煙霞正流盼卽從王事歸艫轉芝田花月屢徘徊金穀佳期重遊衍登髙北望嗤梁叟憑軾西徵想潘掾峯開華嶽聳疑蓮水激龍門急如箭人事謝光陰俄遭霜露侵偸存七尺影分沒九泉深窮途行泣玉憤路未藏金茹荼空有嘆懷橘獨傷心年來歲去成銷鑠懷抱心期漸寥落掛冠裂冕巳辭榮南畝東臯事耕鑿賔階客院常疎散蓬徑柴扉終寂寞自有林泉堪隱棲何必山中事丘壑我住靑門外家臨素滻濵遙瞻丹鳯闕斜望黑龍津荒衢通獵騎窮巷抵樵輪時有桃源客來訪竹林人昨夜琴聲奏悲調旭旦含顰不成笑果乘驄馬發囂書復道郎官稟綸誥冶長非罪曾縲絏長孺然灰也經溺髙門有閣不圖封峻筆無聞斂敷妙適離京兆謗還從禦史彈炎威資夏景平曲況秋翰畫地終難入書空自不安吹毛未可待揺尾且求飡丈夫坎凜多愁疾契濶迍邅盡今日愼罰寜憑兩造辭嚴科直掛三章律鄒衍銜悲衝燕獄李斯抱怨拘秦桎不應白髮頓成絲直爲黃沙暗如漆紫禁終難叫朱門不易排驚魂聞葉落危魄逐輪埋霜威遙有厲雪枉更無階含寃欲誰道飲气獨居懷忽聞驛使發關東傳道天波萬里通涸鱗去轍還遊海幽禽釋网便翔空舜澤堯曦方有極讒言巧佞儻無窮誰能局蹐依三輔會就商山訪四翁近體詩

遊靈公觀

靈標勝境神府枕通川玉殿斜連漢金堂迥架煙斷風疎晚竹流水切寒別有靑門外空懷元圃仙陪潤州薛司空丹徒桂明府遊招隱寺

共尋招隱寺初識戴顒家還依舊泉壑應攺昔雲霞綠竹寒天筍紅蕉臘月花金繩倘畱客爲系日光斜

同辛簿簡仰酬思上人林泉

聞君招隱地髣髴武陵春緝芰知還楚披榛似避秦崩查年祀積幽艸歲時新一謝滄浪水安知有逸人俗逺風塵隔春還初服遲林疑中散地人似上皇時芳杜湘君曲幽蘭楚客詞山中有春艸長似寄相思

在兗州餞宋五之問

淮沂泗水地梁甫汶陽東別路靑驪逺離樽綠蟻空栁寒凋密翠棠晚落疎紅別後相思曲淒斷入琴風

在獄詠蟬【幷序】

余禁所禁垣西是法防事也有古槐數株焉𨿽生意可知同殷仲文之古樹聽訟斯在卽周召伯之甘棠每至夕照低陰秋蟬疎引發聲幽息有切常聞豈人心異於曩時將虫響悲於前聽嗟乎聲以動容徳以象賢故潔其身也稟君子達人之髙行蛻其皮也有仙都羽化之靈姿時而來順陰陽之數應節爲變審藏用之機有目斯開不以道昬而昧其視有翼自薄不以俗厚而易其眞吟喬樹之微風韻姿天縱飲髙秋之墜露淸畏人知僕失路艱虞遭時徽纆不哀傷而自怨未揺落而先衰聞蟪蛄之流聲悞平反之已奏見螗螂之抱影怯危機之未安感而綴詩貽諸知巳庶情沿物應哀弱羽之飄零道寄人知憫餘聲之寂寞非謂文墨取代幽憂云爾

西陸蟬聲唱南冠客思侵那堪鬢影來對白頭吟露重飛難進風多響易沈無人信髙潔誰謂表予心

樂大夫挽詞

可嘆浮生促吁嗟此路難丘陵一起恨言笑幾時歡蕭索郊埏晚荒涼井徑寒誰當門下客獨見有任安蒿裏誰家地松門何代丘百年三萬日一別幾千秋返照寒無影窮泉凍不流居然同物化何處欲藏舟一旦先朝菌千秋掩夜臺靑烏新兆去白馬故人來艸露當春泣松風向暮哀寜知荒壠外弔鶴自徘徊

棹歌行

寫月圖黃罷淩波拾翠通鏡花揺芰日衣麝入荷風葉密舟難蕩蓮疎浦易空鳯媒羞自托鴛翼恨難窮秋帳燈光翠娼樓粉色紅相思無別曲倂在棹歌中

夕次蒲類津

二庭歸望斷萬里客心愁山路猶南屬河源自北流晚風連朔气新月照邊秋竈火通軍壁烽煙上戍樓龍庭但苦戰燕頷會封侯莫作蘭山下空令漢國羞

在軍中贈先還知巳

蓬轉俱行役時獨未還魂迷金闕路望斷玉門闗獻凱多慙霍論封幾謝班風塵催白首歲月損容顏落雁低秋塞驚鳬起暝灣胡霜如劍鍔漢月似刀鐶別後邊庭樹相思幾度攀

浮槎【幷序】

遊目川上觀一浮槎泛泛然若木偶之乘流迷不知其所適也觀其根柢盤屈枝榦扶疎大則有棟梁舟楫之材小則有輪轅榱桷之用非夫稟乾坤之秀气含宇宙之淳精孰能負淩雲槪日之姿抱積雪封霜之骨向使懷材幽藪藏頴重巖絕望於巖廊之榮遺形於斤斧之患固可垂蔭萬畝懸暎九霄與建木較其短長將大椿齊其年壽者而委根險岸托質畏途上爲疾風衝飇所摧殘下爲奔浪迅波所激射基由壤括勢以地危豈盛衰之理系乎時封植之道存乎我一墜泉谷萬里飄淪與波浮沈隨時逝止𨿽殷仲文嘆生意巳盡孔宣父知朽質難雕然而遇良工逢仙客牛磯可托玉璜之路非遙匠石先談萬乘之器何逺故材之用與不用時也悲夫然知萬物之相感應者亦奚必同聲同气而巳哉感而賦詩貽諸同疾云爾

昔負千尋質髙臨九仞峯貞心淩晚桂勁節掩寒松忽值風飇折坐爲波浪衝摧殘空有恨擁腫遂無庸渤海三千里泥沙幾萬重似舟飄不定如梗泛何從仙客終難托良工豈易逢徒懷萬乘器誰爲一先容

邊城落日

紫塞流沙北黃圖灞水東一朝辭俎豆萬里逐沙蓬候月恆持滿尋源屢鑿空野昬邊气合烽迥戍煙通膂力風塵倦疆塲歳月窮河流控積石山路逺崆峒壯志淩蒼兕精誠貫白虹君恩如可報龍劍有雌雄

宿溫城望軍營

北地寒膠折邊城夜柝聞兵符闗帝闕天策動將軍塞靜胡笳徹沙明楚練分風旗翻翼影霜劍轉龍文白羽揺如月靑山斷若雲煙疎疑捲幔塵滅似銷氛投筆懷班業臨戎想顧勲還應雪漢恥持此報明君

久戍邊城有懷京邑

擾擾風塵地皇皇名利途盈虛一易舛心迹兩難俱弱齡小山誌寧期大丈夫九微先賁玉千仞忽彈珠棘寺遊三禮蓬山簉八儒懷鉛慙後進投筆願前驅北走非通趙西之似化胡錦車朝促候刁鬥夜傳呼戰士靑絲絡將軍黃石符連星入寶劍半月上雕弧拜井開疎勒鳴桴動密須戎機習短蔗襖祲靜長楡季月炎初盡邊亭艸早枯層陰籠古木窮色變寒蕪海鶴聲嘹唳城烏尾畢逋葭繁秋引色桂滿夕輪虛行役風霜久鄕園夢想孤灞池遙夏國秦海望陽紆沙塞三千里京城十二衢楊溝連鳯闕槐路擬鴻都璧殿規宸象金隄法斗樞云浮西北蓋月照東南隅寶帳垂連理銀牀轉轆轤廣筵畱上客丰饌引中廚漏緩金徒箭嬌繁玉女壺秋濤飛諭馬春水泛仙艫意气風雲合言忘道術趍共矜名已泰詎沬相濡有志慙雕朽無庸類散樗闗山暫超忽形影嘆艱虞結网空知羨圖榮豈自誣忘情同塞馬比徳類宛駒隴阪肝腸絕陽闗亭堠迂迷魂驚落雁離恨斷飛鳬春去榮華盡年來歳月無邊愁傷郢調鄕思繞吳歈河气通中國山途限外區相思若可寄冰泮有銜蘆

於易水送人

此地別燕丹壯髮上衝冠昔時人已沒今日水猶寒

禦定全唐詩錄卷四

欽定四庫全書

禦定全唐詩錄卷五

陳子昻

子昻字伯玉射洪人家世豪富子昻獨苦節讀書金華山善屬文舉進士拜麟臺正字轉右拾遺數上疏陳事詞皆典美武攸宜統軍北討契丹以子昻爲管記聖歷初解官歸爲縣令段簡因事收系憂憤卒子昻褊躁無威儀然文詞宏麗當時重之紀事云子昻與趙貞固盧藏用杜審言宋之問畢隆澤郭襲徽司馬承禎釋懷一陸餘慶號方外十友

盧黃門云陳拾遺橫制頹波天下質文翕然一變獨異記云子昻初入京不爲人知有賣胡琴者價百萬子昻突出謂左右曰輦千緡市之眾驚問答曰余善此樂皆曰可得聞乎曰明日可集宣陽裏如期皆往則酒肴畢具捧琴語曰蜀人陳子昻有

文百軸不爲人知此樂賤工之役豈宜畱心舉而碎之以其文百軸徧贈防者一日之內聲華溢都朱晦庵曰予讀陳子昻感遇詩愛其詞防幽邃音節豪宕非當世詞人所及如丹砂空靑金膏水碧𨿽近乏世用而實物外難得自然之奇寶然亦恨其不精於理而自托於仙佛之間以爲髙也劉后村曰唐初王楊沈宋擅名然不脫齊梁之體獨陳拾遺首倡髙雅衝澹之音一掃六代之纖弱超於黃初建安矣太白韋柳繼出皆自子昻發之及觀感遇詩數篇皆蟬脫翰墨畦逕讀之使人有眼空四海神遊八極之興也

僧皎然云子昻感遇三十首出自阮公詠懷詠懷之作難以爲儔

髙棅云唐興文章承陳隋之獘子昻始變雅正夐然獨立超邁時髦初爲感遇詩王適見之曰是必爲海內文宗噫公之髙才倜儻樂交好施學不爲儒務求眞適文不按古佇興而成觀其音響沖和詞防幽邃渾渾然有平大之意若公輸氏當巧而不用者也故能掩王盧之靡韻抑沈宋之新聲繼往開來中流砥柱上遏貞觀之微波下決開元之正嗚呼盛哉

古體詩

感遇詩

微月生西海幽陽始代升圓光正東滿陰魄巳朝凝太極生天地三元更廢興至精諒斯在三五誰能徴【三五出火記至道不逺三五必返】

蘭若生春夏芊蔚何靑靑幽獨空林色朱防冒紫莖遲遲白日晚嫋嫋秋風生歲華盡揺落芳意竟何成樂羊爲魏將食子殉軍功骨肉且相薄他人安得忠吾聞中山相乃屬放麑翁孤獸猶不忍況以奉君終市人矜巧智於道重童防傾奪相誇侈不知身所終曷見眞子觀世玉壺中窅然遺天地乘化入無窮吾觀龍變化乃知至陽精石林何防密幽洞無畱行古之得仙道信與元化並感非象識誰能測淪防世人拘目見酣酒笑丹經昆侖有瑤樹安得采其英

白日每不歸靑陽時暮矣茫茫吾何思林臥觀無始眾芳委時晦鶗鴂悲鳴耳鴻荒古已頽誰識巢居子吾觀昆侖化日月淪洞防精魄相交防天壤以羅生仲尼推太極老聃貴窈防西方金仙子崇議乃無明空色皆寂滅緣業定何成名教信紛借死生俱未停

聖人祕元命懼世亂其眞如何嵩公輩詼譎誤時人先天誠爲美階亂禍誰因長城備邊寇嬴禍發其親赤精旣迷漢子年何救秦去去桃李花多言死如麻

深居觀羣動悱然爭朶頤讒說相啖食利害紛防防便便誇毗子榮耀更相持務光讓天下商賈競刀錐巳矣行采芝萬世同一時

吾愛鬼穀子靑谿無垢氛囊括經世道遺身在白雲七雄方龍鬭天下亂無君浮榮不足貴遵養晦時文舒可彌宇宙捲之不盈分豈徒山木壽空與麋鹿羣

呦呦南山鹿罹罟以媒和招揺靑桂樹幽蠧亦成科世情甘迎習榮耀紛如何怨憎未相復親愛生禍羅瑤臺傾巧笑玉杯殞雙蛾誰見枯城蘗靑靑成斧柯

林居病時久水木澹孤淸閒臥觀物化悠悠念無生靑春始萌達朱火巳滿盈䢐落方自此感嘆何時平臨岐泣世道天命良悠悠昔日殷王子玉馬遂朝周寶鼎淪伊谷瑤臺成古丘西山傷遺老東陵有故侯貴人難得意賞愛在須臾莫以心如玉探他明月珠昔稱夭桃子今爲舂市徒鴟鴞悲東國麋鹿泣姑蘇誰見鴟夷子扁舟去五湖

聖人去已久公道緬良難蚩蚩誇毗子堯禹以爲謾驕榮貴工巧勢利遞相干燕王尊樂毅分國願同歡魯連讓齊爵遺組去邯鄲伊人信往矣感激爲誰嘆

幽居觀大運悠悠念羣生終古代興沒豪聖莫能爭三季淪周赧七雄滅秦嬴復聞赤精子提劍入咸京炎光旣無象晉虜復縱橫堯禹道已昧昏虐勢方行豈無當世雄天道與胡兵咄咄安可言時醉而未醒仲尼溺東魯伯陽遁西溟大運自古來旅人胡嘆哉

逶迆勢巳久骨鯁道斯窮豈無感激者時俗頽此風灌園何其鄙皎皎於陵中世道不相容嗟嗟張長公聖人不利巳憂濟在元元黃屋非堯意瑤臺安可論吾聞西方化淸淨道彌惇柰何窮金玉雕刻以爲尊云構山林盡瑤圖珠翠煩鬼工尙未可人力安能存誇愚適增累矜智道逾昏

天幽且黙羣議曷嗤嗤聖人教猶在世運久陵夷一繩將何系憂醉不能持去去行采芝勿爲塵所欺蜻蛉遊天地與世本無患飛飛未能止黃雀來相干穰侯富秦寵金石比交歡出入咸陽裏諸侯莫敢言寜知山東客激怒秦王肝布衣取丞相千載爲辛酸

微霜知歲宴斧柯始靑靑況乃金天夕浩露霑羣英登山望宇宙白日已西暝雲海方蕩潏孤鱗安得寜翡翠巢南海雄雌珠樹林何知美人意驕愛比黃金殺身炎洲裏委羽玉堂陰旖旎光首飾葳防爛錦衾豈不在遐逺虞羅忽見尋多材信爲累嘆息此珍禽

挈瓶者誰子姣服當靑春三五明月滿盈盈不自珍髙堂委金玉微縷懸千鈞如何負公鼎被敓笑時人蟬號白露玆歲巳蹉跎羣物從大化孤英將柰何瑤臺有靑鳥逺食玉山禾昆侖見鳯豈復虞云羅朝發宜都渚浩然思故鄕故鄕不可見路隔巫山陽巫山防云沒髙丘正微茫佇立望已久涕落沾衣裳豈玆越鄕感憶昔楚襄王朝云無處所荊國亦淪亡

昔日章華宴荊王樂荒淫霓旌翠羽蓋射兕云夢林朅來髙唐觀悵望云陽岑雄圖今何在黃雀空哀吟丁亥歲雲暮西山事甲兵贏糧匝卭道荷防爭羌城嚴冬陰風勁窮岫泄云生昏曀無晝夜羽檄復相驚拳局競萬仞崩危走九防籍籍峯壑裏哀哀冰雪行聖人禦宇宙聞道泰階平肉食謀何失藜藿緬縱橫

可憐瑤臺樹灼灼美人姿碧華映朱實攀折靑春時豈不盛光寵榮君白玉墀但恨紅芳歇凋傷感所思朅來豪遊子勢利禍之門如何蘭膏嘆感激自生寃眾趨明所避時棄道猶存云淵旣巳失羅网與誰論箕山有髙節湘水有淸源惟應白鷗鳥可爲洗心言

索居猶幾日炎夏忽然衰陽彩皆陰翳親友盡暌違登山望不見涕泣久漣洏宿昔感顏色若與白雲期世中驕豪子驅逐正蚩蚩蜀山與楚水防手在何時

金鼎合神丹世人將見欺飛飛騎羊子胡乃在峨眉變化固非類芳菲能幾時疲屙苦淪世憂悔日侵淄眷然顧幽褐白雲空涕洟

朔風吹海樹蕭條邊巳秋亭上誰家子哀哀明月樓自言幽燕客結髮事逺遊赤丸殺公吏白刃報私讐避讎至海上被役此邊州故鄕三千里遼水復悠悠每憤胡兵入常爲漢國羞何知七十戰白首未封侯

本爲貴公子平生實愛才感時思報國防劍起蒿萊西馳丁零塞北上單於臺登山見千里懷古心悠哉誰言未防禍磨滅成塵埃

浩然坐何慕吾蜀有蛾眉念與楚狂子悠悠白雲期時哉悲不會涕泣久漣洏夢登綏山穴南采巫山芝探元觀羣化遺世從云螭婉孌時永矣感悟不見之

仲尼探元化幽鴻順陽和大運自盈縮春秋遞來過盲飈忽號怒萬物相紛劘溟海皆震蕩孤鳯其如何

觀荊玉篇【幷序】

丙戍歲餘從左補闕喬公北徵夏四月軍幕次於張掖河河洲艸木無他異者惟有仙人杖往往叢生幽朔地寒與中國稍異予家世好服食昔常餌之及此役也而息意玆味或有薦嘉蔬者此物存焉囅爾而笑曰始者與此君別不圖至是而見之豈非神明嘉惠將欲扶吾壽也因爲喬公昌言其能時東萊王仲烈亦同旅捨聞而大喜甘心食之巳旬有五日矣適有行人自謂能知藥者謂喬公曰此白棘也公何謬哉仲烈愕然而疑亦曰吾怪其味甘今果如此喬公信是言廼譏予作采玉篇謂宋人不識玉而寶瑉石也予心知必是猶以獨見之故被奪於眾人廼喟然而嘆曰嗟乎人之大明者目也心之至信者口也夫目照五色口分五味黃甘苦亦可斷而不惑矣而路傍一議二子增疑況君臣之際朋友之間乎自是而觀則萬物之情可見也感采玉詠而作觀玉篇以答之幷示仲烈譏其失眞也

鴟夷雙白玉此玉有緇燐懸之千金價舉世莫知眞丹靑非異色輕重有殊倫勿信玉工言徒悲荊國人

鴛鴦篇

飛飛鴛鴦鳥舉翼相蔽虧俱來綠潭裏共向白雲涯音容相眷戀羽翮兩逶迆蘋萍戲春渚霜霰繞寒池浦沙連岸淨汀樹拂潭垂年年此遊翫歲歳來追隨鳯皇起丹穴獨向梧桐枝鴻雁來紫塞空憶稻粱肥烏啼倦依托鶴鳴傷別離豈若此雙禽飛翻不異林刷尾靑江浦交頸紫山岑文章負奇色和鳴多好音聞有鴛鴦綺復有鴛鴦衾持爲美人贈朂此故交心

與東方左史虯修竹篇【並書】

東方公足下文章道獘五百年矣漢魏風骨晉宋莫傳然而文獻有可徴者僕嘗暇時觀齊梁間詩彩麗競繁而興寄都絕每以永嘆思古人常恐邐逶頽靡風雅不作以耿耿也一昨於解三處見明公詠孤桐篇骨气端翔音情頓挫光英朗練有金石聲遂用洗心飾視發揮幽鬰不圖正始之音復覩於玆可使建安作者相視而笑解君云張茂先何敬祖東方生與其比肩僕亦以爲知言也故感嘆雅制作修竹詩一首當有知音以傳示之

龍種生南嶽孤翠鬰亭亭峯嶺上崇崒煙雨下微冥夜聞鼯防叫晝聒泉壑聲春風正澹蕩白露已淸泠哀響激金奏密色滋玉英歲寒霜雪苦含彩獨靑靑豈不厭凝冽羞比春木榮春木有榮歇此節無凋零始願與金石終古保堅貞不意伶倫子吹之學鳯鳴遂偶云和瑟張樂奏天庭妙曲方千變簫韶亦九成信防雕斵美常願事仙靈驅馳翠虯駕伊鬰紫鸞笙結交嬴臺女吟弄升天行防手登白日逺遊戲赤城低昻鶴舞斷續彩雲生水隨眾仙逝三山逰玉京

薊丘覽古贈盧居士藏用【幷序】

丁酉歳吾北徵出自薊門歷觀燕之舊都其城池霸業迹已蕪昧矣乃慨然仰嘆憶昔樂生鄒子羣賢之逰盛矣因登薊丘作詩以志之寄終南盧居士亦有軒轅之遺迹也

北登薊丘望求古軒轅臺應龍巳不見牧馬空黃埃尙想廣成子遺迹白雲隈【軒轅臺】

南登碣石阪遙望黃金臺丘陵盡喬木昭王安在哉霸圖悵已矣驅馬復歸來【燕昭王】

王道巳淪昧戰國競貪兵樂生何感激仗義下齊城雄圖竟中天遺嘆寄阿衡【樂生】

秦王日無道太子怨亦深一聞田光義匕首贈千金其事𨿽不立千載爲傷心【燕太子】

自古皆有死狥義良獨稀柰何燕太子尙使田生疑伏劍誠已矣感我涕沾衣【田光先生】

西還至散關答喬補闕知之

葳蕤蒼梧鳯嘹唳白露蟬羽翰本非匹結交何獨全昔君事胡馬余得奉戎防攜手向沙塞闗河緬幽燕芳歲幾陽止白日屢䢐遷功業雲臺薄平生玉佩捐嘆此南歸日猶聞北戍邊代水不可涉巴江亦潺湲攬衣度函谷銜涕望秦川蜀門自玆始雲山方浩然

酬暉上人秋夜山亭有贈

皎皎白林秋微防翠山靜禪居感物變獨坐開軒屏風泉夜聲雜月露宵光冷多謝忘機人塵憂未能整

酬暉上人夏日林泉

聞道白雲居窈窕靑蓮宇巗泉萬丈流樹石千年古林臥對軒牕山陰滿庭戶方釋塵事勞從君襲蘭杜

登薊丘樓送賈兵曹入都

東山宿昔意北徵非我心孤負平生願感涕下沾襟暮登薊樓上永望燕山岑遼海方漫漫胡沙飛且深峩眉杳如夢仙子曷由尋擊劍起嘆息白日忽西沈聞君洛陽使因子寄南音

秋園臥病呈暉上人

幽寂曠日遙林園轉淸密疲屙澹無豫獨坐泛瑤瑟懷挾萬古情憂虞百年疾綿綿多滯念忽忽每如失緬想赤松遊髙尋白雲逸榮吝始都防幽人遂貞吉圖書紛滿牀山木藹盈室宿昔心所尙平生自玆畢願言誰見知梵筵有同術八月髙秋晚涼風正蕭瑟

登幽州臺歌

前不見古人後不見來者念天地之悠悠獨愴然而涕下

近體詩

度荊門望楚

遙遙去巫峽望望下章臺巴國山川盡荊門煙霧開城分蒼野外樹斷白雲隈今日狂歌客誰知入楚來

晚次樂鄕縣

故鄕杳無際日暮且孤徵川原迷舊國道路入邊城野戍荒煙斷深山古木平如何此時恨噭噭夜猿鳴

送客

故人洞庭去楊栁春風生相送河洲晚蒼茫別思盈白蘋巳堪把綠芷復含榮江南多桂樹歸客贈生平

春夜別友人

銀燭吐靑煙金樽對綺筵離堂思琴瑟別路繞山川明月隱髙樹長河沒曉天悠悠洛陽道此會在何年

送東萊王學士無競

寶劍千金買平生未許人懷君萬里別持贈結交親孤松宜晚歲眾木愛芳春巳矣將何道無令白首新

送著作佐郎崔融等從梁王東徵

金天方肅殺白露始專徵王師非樂戰之子愼佳兵海气侵南部邊風掃北平莫賣盧龍塞歸邀麟閣名

春晦餞陶七於江南同用風字

黃鶴煙雲去靑江琴酒同離帆方楚越溝水復西東芙蓉生夏浦楊栁送春風明日相思處應對菊花叢喜遇冀侍禦珪崔司議泰之二使【幷序】

余獨坐一隅孤憤五蠧𨿽身在江海而心馳魏闕歳時仲春幽臥未起忽聞二星入井四牡臨亭邀使者之車乃故人之駕隱幾一笑把臂入林旣聞朝廷之樂復此琴樽之事山林幽寂鐘鼎舊遊語黙譚詠今復一得況北堂夜永西軒月微巴山有望別之嗟洛陽無寄載之客江關離會三千餘里名位寵辱一百年中歡娯如何日月其邁不爲目前之賞以增別後之思蟋蟀殺人夫子何嘆

謝病南山下幽臥不知春使星入東井云是故交親惠風吹寶瑟微月憶淸眞憑軒一畱醉江海寄情人

月夜有懷

美人挾趙瑟微月在西軒寂寞夜何久殷勤玉指繁淸光委衾枕遙思屬湘沅空簾隔星漢猶夢感精魂

春日登金華觀

白玉仙臺古丹丘別望遙山川亂雲日樓榭入煙霄鶴舞千年樹虹飛百尺橋還疑赤松子天路坐相邀

白帝城懷古

日落滄江晚停橈問土風城臨巴子國臺沒漢王宮荒服仍周甸深山尙禹功巖懸靑壁斷地險碧流通古木生雲際孤帆出霧中川途去無限客思坐何窮

峴山懷古

秣馬臨荒甸登髙覽舊都猶悲墮淚碣尙想臥龍圖城邑遙分楚山川半入吳丘陵徒自出賢聖幾凋枯野樹蒼煙斷津樓晚气孤誰知萬里客懷古正踟躕

宿讓河驛浦

沿流辭北渚結防宿南州合岸昏初夕回塘暗不流臥聞塞鴻斷坐聽峽猿愁沙浦明如月汀葭晦若秋不及能鳴雁徒思海上鷗天河殊未曉滄海信悠悠

和陸明府贈將軍重出塞

忽聞天上將關塞重橫行始返樓蘭國還向朔方城黃金裝戰馬白羽集神兵星月開天陣山川列地營晚風吹畫角春色耀飛旌寜知班定逺猶是一書生

秋日遇荊州府崔兵曹使宴【並序】

若夫尊卑位隔榮賤途分使卿士大夫倚軒裳而傲物山棲木食負林壑而驕人未有能屈富貴於沈冥雜薜蘿於簪笏天人坐契相從雲霧之遊風雨不疲髙縱琴樽之賞崔兵曹紫庭公冑靑雲貴人以鐘鼎不足以致奇才煙霞可以交名士皇華昭國懷鳯綍而髙尋白桂追遊邀兔罝而下顧大矣哉生平未識一見而交道遂存此日披懷千載之風期坐合支道林之雅論妙理沈微崔子玉之雄才斯文未防屬乎金龍掌气石鴈驚秋天泬寥而煙日無光野寂寞而山川變色蕓其黃矣悲白露於蒼葭木葉落兮慘紅霜於綠野爾其髙興洽芳酒防頓羲和而不畱顧華堂而欲晚長歌何托思傳稽古之文爰命小人率記當時之事人探一字六韻成篇

輶軒鳯凰使林藪鶡雞冠江湖一相許雲霧坐交歡興盡崔亭伯言防釋道安林光稍欲暮歲物已將闌古樹蒼煙斷虛庭白露寒瑤琴山水曲今日爲君彈

入東陽峽與李明府舟前後不相及

東巖初解纜南浦遂離羣出沒同洲島沿洄異渚濆風煙猶可望歌笑浩難聞路轉靑山合峯回白日曛奔濤上漫漫積水下沄沄倐忽猶疑及差池復兩分離離間逺樹藹藹沒遙氛地上巴陵道星連牛斗文孤狖啼寒月哀鴻叫斷雲仙舟不可見揺思坐氛氳

南山家園林木交映盛夏五月幽然淸涼獨坐思逺率成十韻

寂寥守窮巷幽獨臥空林松竹生虛白階庭橫古今鬰蒸炎夏晚涼宇閟淸陰軒窓交紫靄檐戶對蒼岑鳯蘊仙人籙鸞歌素女琴防機委人代閉牖察天心蛺蝶憐紅藥蜻蜓愛碧潯坐觀萬象化方見百年侵擾擾將何息靑靑長苦吟願隨白雲駕龍鶴相招尋

杜審言

審言字必簡襄陽人舉進士爲隰城尉雅善五言詩工書翰恃才謇傲爲世所嫉嘗謂人曰吾文章合得屈宋作衙官吾書迹合得王羲之北面則天召見累遷膳部貟外郎神龍初坐通張易之兄弟流峯州入爲修文館學士卒與李嶠崔融蘇味道爲文學四友

紀事云審言初貶吉州司戶與同僚不葉司馬周季重司戶郭若訥誣以罪系獄審言子並年十三因季重酒酣懷刃刺之季重臨死曰吾不識審言有孝子若訥誤我亦焉避害審言因此免官還東都則天召將用之問曰卿喜否審言舞蹈謝恩因作歡喜詩授著作郎神龍初坐通張易之流峯州入爲修文館學士卒將死謂宋之問武平一曰吾在久壓公等今且死因大慰但恨不見替人云李嶠等請加命時武平一爲表云審言譽鬰中朝文髙前列是以升榮粉署擢秀蘭臺往以微瑕久從逺謫陛下膺圖玉扆下制金門收賈誼於長沙返蔡邕於左挍審言獲登文館預奉屬車未獻長卿之辭遽啟元瑜之悼臣等積薪增愧焚芝盈感伏乞恩加朱紱寵及幽泉假飭終之儀舉哀榮之典庶獘帷莫棄墜履無遺乃贈著作郎制曰漢覃恩祐方慶於同時漳浦沈屙忽歸於厚夜蒿裏修文之地永閟音徽蓬山著作之曹宜加寵數

近體詩

萊三殿侍宴奉敕詠終南山應制

北斗掛城邊南山倚殿前云標金闕迥樹杪玉堂懸半嶺通佳气中峯繞瑞煙小臣持獻壽長此戴堯天

宿羽亭侍宴應制

步輦千門出離宮二月開風光新栁報宴賞落花催碧水揺空閣靑山繞吹臺聖情畱晚興歌管送餘杯

賦得妾薄命

艸綠長門掩苔靑永巷幽寵移新愛奪淚落故情畱啼鳥驚殘夢飛花攪獨愁自憐春色罷團扇復迎秋

和韋承慶過義陽公主山池

逕轉危峯逼橋回缺岸妨玉泉移酒味石髓換稉香綰霧靑絲弱牽風紫蔓長猶言宴樂少別向後池塘防琴繞碧沙揺筆弄靑霞杜若幽庭艸芙蓉曲沼花宴遊成野客形勝得山家往往畱仙步登攀日易斜攢石當軒倚懸泉度牖飛鹿麛銜妓席鶴子曳童衣園果嘗難徧池蓮摘未稀捲簾惟待月應在醉中歸賞翫奇他日髙深愛此時地分八水背峯作九山疑池靜魚偏逸人閒鳥欲欺靑谿畱別興更與白雲期

和晉陵陸丞早春遊望

獨有宦逰人偏驚物候新雲霞出海曙梅栁渡江春淑气催黃鳥晴光照綠蘋忽聞歌古調歸思欲霑巾

秋夜宴臨津鄭明府宅

行止皆無地招尋獨有君酒中堪累月身外卽浮雲露白宵鐘徹風淸曉漏聞坐防餘興往還似未離羣

和康五庭芝望月有懷

明月髙秋迥愁人獨夜看暫將弓並曲翻與扇俱團露濯淸輝苦風飄素影寒羅衣一此鑑頓使別離難

旅寓安南

交趾殊風候寒遲暖復催仲冬山果熟正月野花開積雨生昏霧輕霜下震雷故鄕逾萬里客思倍從來

都尉山亭

紫藤縈葛藟綠刺薔薇下釣看魚躍探巢畏鳥飛葉疏荷已晚枝亞果新肥勝迹都無限只應伴月歸

夏日過鄭七山齋

共有樽中好言尋谷口來薜蘿山逕入荷芰水亭開日气含殘雨雲陰送晚雷洛陽鐘鼔至車馬系遲回

送崔融

君王行出將書記逺從徵祖帳連河闕軍麾動洛城旌防朝朔气笳吹夜邊聲坐覺煙塵掃秋風古北平

扈從出長安應制

分野都畿列時乘六禦均京師舊西幸洛道此東巡文物驅三統聲明走百神龍旗縈漏夕鳯輦拂鉤陳撫迹地靈古遊情皇鑑新山追防馬日水憶釣魚人禹食傳中使堯樽徧下臣省方稱國阜問道識風淳歲晚天行吉年丰景從親歡娛包歷代宇宙忽疑春

春日江津遊望

旅客揺邊思春江弄晚晴煙銷垂栁弱霧捲落花輕飛棹乘空下回流向日平鳥啼移幾處蝶舞亂相迎忽嘆人皆濁隄防水至淸谷王常不讓深可戒中盈

度石門山

石門千仞斷迸水落遙空道束懸崖半橋欹絕澗中仰攀人屢息直下騎才通泥擁奔虵徑云埋伏獸叢星躔牛斗北地脈象牙東開塞隨行變髙深觸望同江聲連驟雨日气抱殘虹未攺朱明律先含白露風堅貞深不憚險澀諒難窮有異登臨賞徒爲造化功

贈蘇味道

北地寒應苦南庭戍未歸邊聲亂羌笛朔气捲戎衣雨雪關山暗風霜艸木稀胡兵戰欲盡漢卒尙重圍云淨妖星落秋深塞馬肥據鞍雄劍動揺筆羽書飛輿駕還京邑朋遊滿帝畿方期來獻凱歌舞共春輝

和李大夫嗣眞奉使存撫河東

六位乾坤動三微歷數遷謳歌移火徳圖防在金天子月開階統房星受命年禎符龍馬出寶籙鳯皇傳地卽交風雨都仍卜澗瀍明堂惟禦極淸廟乃尊先不宰神功運無爲大象懸八荒平物土四海接人煙巳屬羣生泰猶言至道偏璽書傍問俗旌節近推賢秩比司空位官臨禦史員推詞執刀筆直諫罷樓船國有大臣器朝加小會筵將行備禮樂送別仰神仙城闕周京轉關河陜服連稍觀汾水曲俄指絳臺前姑射聊長望平陽遂宛然舜耕余艸木禹鑿舊山川昔出諸侯上無何霸業全中軍歸戰敵外府絕兵權隱隱帝鄕逺瞻瞻肅命防西河偃風俗東壁掛星躔井邑枌楡社陵園松栢田榮光晴掩代佳气曉侵燕雨霈鴻私滌風行睿防宣嫠訪疾苦屠釣采貞堅人樂逢刑措時康恰賞延賜逾秦氏級恩倍漢家錢擁傳咸翹首稱觴競比肩拜迎彌道路舞詠溢郊鄽殺气西衡白窮陰北暝飛霜遙渡海殘月迥臨邊緬邈朝廷問周流朔塞旋興來探馬策俊發抱龍泉學總八千卷文傾三百篇澄淸得使者作頌有人焉莫以崇班閡而云勝托捐偉才何磊落陋質幾翩翾江海寜爲讓巴渝轉自牽一聞歌聖道助曲荷陶甄

守歲侍宴應制

季冬除夜接新年帝子王孫捧禦筵宮闕星河低拂樹殿庭燈燭上薰天彈弦奏節梅風入對局探鉤柏酒傳欲向正元歌萬壽暫畱歡賞寄春前

大酺

毘陵震澤九州通士女歡娛萬國同伐鼓撞鐘驚海上新妝袨服照江東梅花落處疑殘雪栁葉開時任好風火徳云官逄道泰天長地久屬年丰

春日京中有懷

今年遊寓獨遊秦愁思看春不當春上林苑裏花徒發細栁營前葉漫新公子南橋應盡興將軍西第幾畱賔寄語洛城風日道明年春色倍還人

贈蘇綰書記

知君書記本翩翩爲許從戎赴朔邊紅粉樓中應計日燕攴山下莫經年

渡湘江

遲日園林悲昔遊今春花鳥作邊愁獨憐京國人南竄不似湘江水北流

戲贈趙使君美人

紅粉靑娥映楚云桃花馬上石橊裙羅敷獨向東方去漫學他家作使君

禦定全唐詩錄卷五

欽定四庫全書

禦定全唐詩錄卷六

沈佺期

佺期字云鄕相州內黃人擢進士第長安中累遷通事舍人預修三教珠英再轉考功員外郎坐贓配流嶺表神龍中授起居郎加修文館直學士後歷中書舍人太子詹事

新唐書云建安後訖江左詩律屢變至沈約庾信以音韻相婉附屬對精密及宋之問沈佺期尢加靡麗回忌聲病約句準篇如錦繡成文學者宗之號爲沈宋語曰蘇李居前沈宋比肩

紀事云張燕公說嘗謂佺期曰沈三兄詩須還他第一嘗侍宴爲弄詞恱帝其詞云廻波爾時佺期流向嶺外生歸身名巳防齒錄袍笏未復牙緋帝恱因賜牙緋

古體詩

芳樹

何地早芳菲宛在長門殿夭桃色若綬穠李光如練啼鳥弄花疏逰蜂飲香徧嘆息春風起飄零君不見

長安道

秦地平如掌層城入云漢樓閣九衢春車馬千門旦綠槐開復合紅塵聚還散日晚鬭雞還經過狹斜看

臨髙臺

髙臺臨廣陌車馬紛相續回首思舊鄕雲山亂心曲逺望河流緩周看原野綠向夕林鳥還憂來飛景促

古別離

白水東悠悠中有西行舟舟行有返櫂水去無還流柰何生別者戚戚懷逺遊逺逰誰當惜所悲防難收自君閴芳躧靑陽四五遒皓月掩蘭室光風虛蕙樓相思無明晦長嘆累春秋離居久遲暮髙駕何淹畱

和杜麟臺元志春情

嘉樹滿中園氛氳羅秀色不見仙山云倚琴空太息沈思若在夢緘怨似無憶靑春坐南移白日忽西匿蛾眉返靑鏡閨中不相識

送喬隨州偘

結友三十載同遊一萬里情爲契濶生心由別離死拜恩前後人從宦差池起今爾歸漢東明珠報知己自樂昌郡溯流至白石嶺下行入郴州

玆山界夷夏天險橫寥廓太史漏登探文命限開鑿北流自南瀉羣峯回眾壑馳波如電騰激石似雷落崖畱盤古樹澗蓄神農藥乳竇何淋漓苔蘚更彩錯姢娟潭裏虹渺渺灘邊鶴歲杪應流火天髙雲霧薄金風吹綠梢玉露洗紅籜溯舟始興廨登踐桂陽郭匍匐緣修阪穹窿曳長防礙林阻往來過堰每前卻救艱不遑飯畢昏無暇泊濯谿寧足懼磴道誰云惡我行湍險多山水皆不若安能獨見聞書此貽京洛

過蜀龍門

龍門非禹鑿詭怪乃天功西南出巴峽不與眾山同長竇亙五里宛轉復嵌空伏湍喣潛石瀑水生輪風流水無晝夜噴薄龍門中潭河勢不測藻葩垂彩虹我行當季月煙景共春融江關勤亦甚巘崿意難窮誓將息機事煉藥此山東

初達驩州

流子一十八命予偏不偶配逺天遂窮到遲日最後水行儋耳國陸行雕題藪魂魄遊鬼門骸骨遺鯨口夜則忍饑臥朝則抱病走搔首向南荒拭淚看北斗何年赦書來重飲洛陽酒

古歌

落葉流風向玉臺夜寒秋思洞房閒水晶簾外金波下雲母窓前銀漢回玉階陰陰苔蘚色君王履綦難再得璇閨窈窕秋夜長繡戶徘徊明月光燕姬防帳芙蓉色秦女金鑪蘭麝香北斗七星橫夜半淸歌一曲斷君腸

七夕曝衣篇

君不見昔日宜春太液邊披香畫閣與天連燈火灼爍九微暎香气氛氳百和然此夜星繁河正白人傳織女牽牛客宮中擾擾曝衣樓天上娥娥紅粉席曝衣何許曛半黃宮中防女提玉箱珠履奔騰上蘭砌金閨宛轉出梅梁絳河裏碧煙上雙花伏免畫屏風四子盤龍擎斗帳舒羅散縠雲霧開綴玉垂珠星漢回朝霞散彩羞衣架晚月分光劣鏡臺上有仙人長命綹中看玉女迎歡繡瑇瑁筵中別作春瑚窓裏翻成晝椒房金屋寵新流意气驕奢不自由漢文宜惜露臺費晉武須焚前殿裘

入少密谿

雲峯苔壁繞谿斜江路香風夾岸花樹密不言通鳥道雞鳴始覺有人家人家更在深巖口澗水周流宅前後遊魚瞥瞥雙釣童伐木丁丁一樵叟自言避喧非避秦薜衣耕鑿帝堯人相畱且待雞黍熟夕臥深山蘿月春近體詩

晦日滻水應制

素滻接宸居靑門盛祓除摘蘭喧鳯野浮棗溢龍渠苑蝶飛殊嬾宮鶯囀不疏星移天上入歌舞向儲胥

三日梨園侍宴

九重馳道出三已禊堂開畫鷁中流動靑龍上苑來野花飄禦座河栁拂天杯日晚迎祥處笙鏞下帝臺

九日臨渭亭侍宴應制【得長字】

禦气幸金方憑髙薦羽觴魏文頒菊蘂漢武賜萸囊秋變銅池色晴添銀樹光年年重九慶日月奉天長

仙萼亭初成侍宴應制

山中气色和宸賞第中過輦路披仙掌帷宮拂帝蘿泉臨香澗落峯入翠云多無異登懸圃東南望白河

送金城公主適西蕃應制

金牓扶丹掖銀河屬紫閽那堪將鳯女還以嫁烏孫玉就歌中怨珠辭掌上恩西戎非我匹明主至公存

幸白鹿觀應制

紫鳯眞人府斑龍太上家天流芝蓋下山轉桂旗斜聖藻垂寒露仙杯落晚霞惟應問王母桃作幾時花

巫山髙

巫山峯十二合防隱昭回俯眺琵琶峽平看雲雨臺古槎天外倚瀑水日邊來何忍猿啼夜荊王枕席開神女向髙唐巫山下夕陽裵徊作行雨婉孌逐荊王電影江前落雷聲峽外長霽云無處所臺館曉蒼蒼

折楊栁

玉牕朝日暎羅帳春風吹拭淚攀楊栁長條踠地垂白花飛歷亂黃鳥度參差妾自肝腸斷傍人那得知

雜詩

鐵馬三軍去金閨二月還邊愁離上國春夢失陽關池水璢璃淨園花玳瑁斑歲華空自擲愁怨不勝顏落葉驚秋婦髙砧促暝機蜘蛛尋月度螢火傍人飛淸鏡紅埃入孤燈綠焰微怨啼能至曉獨自嬾縫衣妾家臨渭北春夢著遼西何苦朝鮮郡年年事鼓鼙燕來紅壁語鶯向綠窻啼爲許長相憶防幹玉筯齊聞道黃龍戍頻年不解兵可憐閨裏月長在漢家營少婦今春意良人昨夜情誰人將旗鼓一爲取龍城

剪防

宮女憐芳樹裁花競早榮寒依刀尺盡春向綺羅生弱蔕盤絲髮香防結素成纖枝幸不棄長就玉階傾

樂城白鶴寺

碧海開龍藏靑雲起鴈堂潮聲迎法鼓雨气濕天香樹接前山暗谿承瀑水涼無言謫居逺淸淨得空王

遊少林寺

長歌遊寶地徙倚對珠林雁塔風霜古龍池歲月深紺園澄夕霽碧殿下秋陰歸路煙霞晚山蟬處處吟

嶽館

洞壑仙人館孤峯玉女臺空蒙朝气合窈窕夕陽開流澗含輕雨虛巖應薄雷正逄鸞與鶴歌舞出天來

早發平昌島

解防春風後鳴榔曉漲前陽烏出海樹云雁下江煙積气沖長島浮光溢大川不能懷魏闕心賞獨泠然

夜宿七盤嶺

獨遊千里外髙臥七盤西山月臨牀近天河入戶低芳春平仲綠淸夜子規啼浮客空畱聽襃城聞曙雞十三四時嘗從巫峽過他日偶然有思

小度巫山峽荊南春欲分使君灘上艸神女廟前雲樹悉江中見猿多天外聞別來如夢裏一想一氛氳

初達驩州

自昔聞銅柱行來向一年不知林邑地猶隔道明天雨露何時及京華若个邊思君無限淚堪作日南泉

驩州風土不作寒食

嶺外無寒食春來不見餳洛中新甲子何日是淸明花栁爭朝發軒車滿路迎帝鄕遙可念腸斷報親情

白蓮花亭侍宴應制

九日陪天仗三秋幸禁林霜威變綠樹雲气落靑岑水殿黃花合山亭絳葉深朱旗夾小徑寶馬駐淸潯苑吏收寒果饔人膳野禽承歡不覺暝遙響素秋砧

仙萼池亭侍宴應制

步輦尋丹嶂行宮在翠防川長看鳥滅谷轉聽猿稀天磴扶階迥雲泉透戶飛閒花開石竹幽葉吐薔薇徑狹難畱騎亭寒欲進衣白龜來獻壽仙吹返彤闈

奉和晦日駕幸昆明池應制

法駕乘春轉神池象漢回雙星移舊石孤月隱殘灰戰鷁逢時去恩魚望幸來岸花緹騎繞堤栁幔城開思逸橫汾唱歡流宴鎬杯防臣雕朽質羞覩豫章材

奉和聖制幸禮部尙書竇希玠宅

北闕垂旒暇南宮聽禮回天臨翔鳯轉恩向躍龍開蘭气承仙帳橊花引禦杯水從金穴吐云是玉衣來池影揺歌席林香散舞臺不知行漏晚淸蹕尙徘徊

酬蘇員外味道夏晚寓直省中見贈

並命登仙閣分曹直禮闈大官供宿膳侍史防朝衣捲慢天河入開窗月露防小池殘暑退髙樹早涼歸冠劍無時釋軒車待漏飛明朝題漢柱三署有光輝

和韋舍人早朝

閶闔連雲起巖廊拂霧開玉珂龍影度珠履雁行來長樂宵鐘盡明光曉奏催一經推舊徳五字擢英才儼若神仙去紛從霄漢回千春奉休歷分禁喜趨陪

夜遊

今夕重門啟遊春得夜芳月華連晝色燈影雜星光南陌靑絲騎東鄰紅粉妝管弦遙辧曲羅綺暗聞香人擁行歌路車攢鬭舞場經過猶未巳鐘鼓出長楊

入鬼門關

昔傳瘴江路今到鬼門關土地無人老流移幾客還自從別京洛頽鬢與衰顏夕宿含沙裏晨行岡路間馬危千仞谷舟險萬重灣問我投何地西南盡百蠻

哭蘇眉州崔司業二公【並序】

同時郎裴懷古者作牧潭府神龍三年秋八月佺期承恩北歸途中覯止訪及故舊知眉州蘇使君味道國子崔司業融馳旋間相次而逝蘇往任鳯閣侍郎佺期沗通事舍人崔重爲鳯閣舍人佺期又遷給事並啣疇昔之眷俱荷提奬之恩前年負譴南荒二公先移官守迨此凶問情理何堪所嘆遽竄有期行邁在逺哀不展舊禮不申卑流慟斯文冀通幽路

渙汗天中發伶俜海外旋長沙遇太守問舊幾人全國寶亡雙傑天才防兩賢大名齊弱歲髙徳並中年風鑑王夷甫文章謝惠連相看尙鬢相次入黃泉流放蠻陬濶鄕關帝裏偏親朋雲霧擁生死歲時傳崔昔揮宸翰蘇嘗濟巨川絳衣陪下列黃閣謬差肩及此俱冥昧云誰敍播遷隼輿懷舊轍鱣館想虛筵家愛方休杵皇慈更撤縣銘旌西蜀路騎吹北邙田隴樹應秋矣江帆故杳然罷琴明月夜畱劍白雲天涕泗湘潭水淒涼衡嶠煙古來修短分神理竟難筌

奉和立春遊苑迎春

東郊暫轉迎春仗上苑初飛行慶杯風射蛟冰千片斷气沖魚鑰九關開林中覓艸才生蕙殿裏爭花並是梅歌吹銜恩歸路晚棲烏半下鳯城來

人日重宴大明宮賜防縷人勝應制

拂旦雞鳴仙衛陳憑髙龍首帝城春千官黼帳杯前壽百福香奩勝里人山鳥初來猶怯囀林花未發巳偸新天文正應韶光轉設報懸知用此辰

奉和春初幸太平公主南莊應制

主家山第早春歸禦輦春遊繞翠微買地鋪金曾作埒尋河取石舊支機雲間樹色千花滿竹裏泉聲百道飛自有神仙鳴鳯曲並將歌舞報恩暉

奉和春日幸望春宮應制

芳郊綠野散春晴復道離宮煙霧生楊栁千條花欲綻葡萄百丈蔓初縈林香酒气元相入鳥囀歌聲各自成定是風光牽宿醉來晨復得幸昆明

侍宴安樂公主新宅應制

皇家貴主好神仙別業初開云漢邊山出盡如鳴鳯嶺池成不讓飲龍川妝樓翠愰教春住舞閣金鋪借日懸敬從乘輿來此地稱觴獻壽樂鈞天

龍池篇

龍池躍龍龍巳飛龍徳先天天不違池開天漢分黃道龍向天門入紫微邸第樓臺多气色君王鳬雁有光輝爲報寰中百川水來朝此地莫東歸

興慶池侍宴應制

碧水澄潭暎逺空紫雲香駕禦微風漢家城闕疑天上秦地山川似鏡中向浦回舟萍巳綠分林蔽殿槿初紅古來徒羨橫汾賞今日宸逰聖藻雄

從幸香山寺應制

南山奕奕通丹禁北闕峩峩連翠云嶺上樓臺千地起城中鐘鼔四天聞防檀曉閣金輿度鸚鵡晴林采眊分願以醍醐參聖酒還將只苑當秋汾

紅樓院應制

紅樓疑見白毫光寺逼宸居福盛唐支遁愛山情漫切曇摩泛海路空長經聲夜息聞天語鑪气晨飄接禦香誰謂此中難可到自憐深院得回翔

再入道塲紀事應制

南方歸去再生天內殿今年異昔年見辟乾坤新定位看題日月更髙懸行隨香輦登仙路坐近鑪煙講法筵自喜恩深陪侍從兩朝長在聖人前

嵩山石淙侍宴應制

金輿旦下綠云衢防殿晴臨碧澗隅谿水泠泠逐行漏山煙片片引香鑪仙人六膳調神鼎玉女三漿捧帝壺自惜汾陽紆道駕無如太室覧眞圖

古意呈補闕喬知之

盧家少婦鬰金堂海燕雙棲玳瑁梁九月寒砧催木葉十年徵戍憶遼陽白狼河北音書斷丹鳯城南秋夜長誰爲含愁獨不見更教明月照流黃

遙同杜員外審言過嶺

天長地濶嶺頭分去國離家見白雲洛浦風光何所似崇山瘴癘不堪聞南浮漲海人何處北望衡陽雁幾羣兩地江山萬餘里何時重謁聖明君

夜宴安樂公主宅

濯龍門外主家親鳴鳯樓中天上人自有金杯迎甲夜還將綺席代陽春

苑中遇雪應制

北闕彤雲掩曙霞東風吹雪舞山家瓊章定少千人和銀樹長芳六出花

宋之問

之問字延淸虢州農人弱冠知名尢善五言詩初徴令與楊炯分直內教俄授雒州參軍累轉尙方監丞預修三教珠英嘗扈從遊宴坐附張易之左遷瀧州參軍未幾逃還匿於雒陽人張仲之家仲之與駙馬都尉王同皎等謀殺武三思之問令兄子發其事以自購及同皎等獲罪起爲鴻臚主簿由是深爲義士所譏景龍中再轉考功員外郎時中宗增置修文館學士之問與薛稷杜審言等首膺其選尋轉越州長史睿宗卽位以之問附張易之武三思配徙欽州先天中賜死於徙所友人武平一纂集其詩

僧皎然云沈宋爲有唐律之龜鑑情多興逺語麗爲多眞射雕手使曹劉降格爲之吾未知其孰勝

古體詩

初到陸渾山莊

授衣感窮節策馬淩伊關歸齊逸人趣日覺秋琴閒寒露衰北阜夕陽破東山浩歌步榛樾棲鳥隨我還

夜飲東亭

春泉鳴大壑皓月吐層岑岑壑景色佳慰我逺遊心暗芳足幽气驚棲多眾音髙興南山曲長謡橫素琴

送趙六貞固

目斷南浦云心醉東郊栁怨別此何時靑芳來巳久與君共時物盡此盈樽酒始願今不從春風戀防手

題張老松樹

歲晚東巖下周顧何淒惻日落西山陰眾艸起寒色中有喬松樹使我長嘆息百尺無寸枝一生自孤直

別之望後獨宿藍田山莊

鶺鴒有舊曲調苦不成歌自嘆兄弟少常嗟離別多爾尋北京路予臥南山阿泉晚更幽咽云秋尙嵳峩藥欄聽蟬噪書幌見禽過愁至願甘寢其如鄕夢何

浣紗篇贈陸上人

越女顏如花越王聞浣紗國微不自寵獻作吳王娃山藪半潛匿薴蘿更防遮一行霸勾踐再笑傾夫差艷色奪人目斆嚬亦相誇一朝還舊都靚妝尋若耶鳥驚入松网魚畏沈荷花始覺冶容妄方悟羣心邪欽子秉幽意世人共稱嗟願言托君懷倘類蓬生麻家住雷門曲髙閣淩飛霞淋漓翠羽帳旖旎防云車春風艷楚舞秋月纒胡笳自昔專嬌愛襲玩惟矜奢達本知空寂棄彼猶泥沙永割偏執性自長薰修芽防妾不障道來止妾西家

雨從箕山來

雨從箕山來倐與飄風度晴明西峯日綠縟南谿樹此時客精廬幸防眞僧顧深入淸淨理妙斷往來趣意得兩契如言盡共忘諭觀花寂不動聞鳥懸可悟向夕聞天香掩畱不能去

初至崖口

崖口眾山斷嵚崟聳天壁气沖落日紅影入春潭碧錦繢織苔蘚丹靑畫松石水禽泛容與巖花飛的皪微路從此深我來恨於役惆悵情未巳羣峯暗將夕

自湘源至潭州衡山縣

浮湘沿迅湍逗浦凝逺盼漸見江勢濶行嗟水流漫赤岸雜雲霞綠竹緣谿澗向背羣山轉應接良景晏防障連夜猿平沙覆陽雁紛吾望闕容歸橈速已慣中道方溯洄遲念自玆撰賴欣衡陽美持以蠲憂患

入崖口五渡寄李適

抱琴登絕壑伐木溯淸川路極意謂盡勢回趣轉綿人逺艸木秀山深云景鮮余負海嶠情自昔微尙然彌曠十餘載今來宛仍前未窺仙源極獨進野人船時攀乳竇憇屢薄天牕眠夜弦響松月朝楫弄苔泉因防象外理永謝區中緣碧潭可遺老丹砂堪學仙莫使馳光暮空令歸鶴憐

景龍三年春祠海

肅事祠春溟宵齋洗防慮雞鳴見日出鷺下驚濤騖地濶八荒近天迥百川澍筵端接空曲目外惟雰霧暖气物象來周遊晦明互致牲非元享禋滌期靈煦的的波際禽沄沄島間樹安期今何在方丈蔑尋路仙事與世隔冥搜徒巳屢四明背羣山遺老莫辧處撫中良自慨弱齡添恩遇三入文史林兩拜神仙署𨿽嘆出闗逺始知臨海趣賞來空自多理勝孰能諭畱楫竟何待徙倚忽雲暮

溫泉莊臥病寄楊七炯

多病臥玆嶺寥寥倦幽獨賴有嵩丘山髙枕長在目玆山棲靈異朝夕翳云族是日蒙雨晴返景入巖谷羃羃澗畔艸靑靑山下木此意方無窮環顧悵林麓伊洛何悠漫川原信重復夏餘鳥獸蕃秋末禾黍熟秉願守樊圃歸閒欣藝牧惜無載酒人徒把涼泉掬

敬答田徵君

家臨淸谿水谿水繞盤石綠蘿四靣垂裊裊百餘尺風泉度絲管苔蘚鋪茵席傳聞潁陽人霞外潄靈液忽枉巖中翰吟望朝復夕何當遂逺遊物色候逋客

宿雲門寺

雲門若邪裏泛鷁路才通夤緣綠篠防遂得靑蓮宮天香眾壑滿夜梵前山空漾漾潭際月飅飅杉上風玆焉多嘉遁數子今莫同鳯歸慨處士鹿化聞仙公樵路鄭州北舉井阿巖東永夜豈云寐曙華忽蔥蘢谷鳥囀尙澀源桃驚未紅再來期春暮當造林端窮庶幾蹤謝客開山投剡中

遊陸渾南山自歇馬嶺到楓香林以詩代書答李舍人適

晨登歇馬嶺遙望伏牛山孤出羣峯首熊羆元气間太和亦崔嵬石扇橫閃倐細岑互攢倚浮巘競奔蹙白雲遙入懷靑靄近可掬徒尋靈異迹周顧愜心目晨拂鳥路行暮投人煙宿稉稻逺彌秀栗芋秋新熟石髓非一巖藥苖乃萬族間闗踏雲雨繚繞緣水木西見商山芝南到楚鄕竹楚竹幽且深半雜楓香林浩歌淸潭曲寄爾桃源心

下桂江縣黎壁

放澑覿前漵連山分上干江回云壁轉天小霧峯攢吼沫跳急浪合流環峻灘欹雜出漩劃繚繞避渦盤舟子怯桂水最云斯路難吾生抱忠信吟嘯自安閒旦別巳千歲夜愁勞萬端企予見夜月委曲破林巒潭曠竹煙盡洲香橘露團豈傲夙所好對之與俱歡思君罷琴酌泣此夜漫漫

至端州驛見杜五審言沈三佺期閻五朝隱王二無競題壁慨然成詠

逐臣北地承嚴譴謂到南中每相見豈意南中岐路多千山萬水分鄕縣雲揺雨散各翻飛海濶天長音信稀處處山川同瘴癘自憐能得幾人歸

明河篇

八月涼風天气晶萬里無雲河漢明昏見南樓淸且淺曉落西山縱復橫洛陽城闕天中起長河夜夜千門裏復道連甍共蔽虧畫堂瓊戶特相宜雲母帳前初泛濫水精簾外轉逶迆倬彼昭回如練白復出東城接南陌南陌徵人去不歸誰家今夜搗寒衣鴛鴦機上疏螢度烏鵲橋邊一雁飛雁飛螢度愁難歇坐見明河漸微沒巳能舒捲任浮雲不惜光輝讓流月明河可望不可親願得乘槎一問津更將織女支機石還訪成都賣卜人【武后時之問求爲北門學士不許乃作此篇以見意後見之謂崔融曰非不知之問有奇才但恨有口過耳注口過謂口臭也】

龍門應制

宿雨霽氛埃流云度城闕河堤栁新翠苑樹花先發洛陽花栁此時濃山水樓臺暎幾重羣公拂霧朝翔鳯天子乘春幸鑿龍鑿龍近出王城外羽從琳瑯擁軒蓋云蹕才臨禦水橋天衣巳入香山防山壁嶄巖斷復連淸流澄澈俯伊川雁塔遙遙綠波上星龕奕奕翠微邊層巒舊長千尋木逺壑初飛萬丈泉防仗紅旌繞香閣下輦登髙望河洛東城宮闕擬昭回南陌溝塍殊綺錯林下天香七寶臺山中春酒萬年杯微風一起祥花落仙樂初鳴瑞鳥來鳥來花落紛無已稱觴獻壽香霞裏歌舞淹畱景欲斜石闗猶駐五云車鳥旗翼翼畱芳艸龍騎駸駸映晚花千乘萬騎鑾輿出水靜山空嚴警蹕郊外喧喧引看人傾都南望屬車塵囂聲引颺聞黃道王气周回入紫宸先王定鼎山河固寶命乘周萬物新吾君不事瑤池樂時雨來觀農扈春【武后逰龍門命羣官賦詩先成者賜以錦桅左史東方虯詩成拜賜坐未安之問詩成文理兼美左右稱善乃就奪錦袍衣之】

放白鷴篇

故人贈我綠綺琴兼致白鷴鳥琴是嶧山桐鳥出吳谿中我心松石淸霞裏弄此幽不能巳我心河海白雲垂憐此珍禽空自知著書晚下麒麟閣幼稚驕癡候門樂乃言物性不可違白鷴愁慕刷毛衣玉徽閉匣畱爲念六翮開籠任爾飛

下山歌

下嵩山兮多所思防佳人兮步遲遲松間明月長如此君再遊兮復何時

近體詩

奉和立春日侍宴內出剪防花應制

金閣妝仙杏瓊筵弄綺梅人間都未識天上忽先開蝶繞香絲住蜂憐艶粉回今年春色早應爲剪刀催

春日芙蓉園侍宴應制

芙蓉秦地沼盧橘漢家園谷轉斜盤徑川回曲抱原風來花自舞春入鳥能言侍宴瑤池夕歸途騎吹繁

扈從登封途中作

帳殿鬰崔嵬仙遊實壯哉曉云連幕捲夜火雜星回谷暗千旗出山鳴萬乘來扈從良可賦終乏掞天才

壽陽王花燭圖【一作沈佺期詩】

仙媛乘龍日天孫捧雁來可憐桃李樹更繞鳯凰臺燭照香車入花臨寶扇開莫令銀箭曉爲盡合歡杯

登總持寺閣

梵宇出三天登臨望八川開襟俯城闕揮手拂雲煙函谷靑山外昆池落日邊東京楊栁陌少別巳經年

江南曲

妾住越城南離居不自堪采花驚曙鳥摘葉餧春蠶懶結茱萸帯愁安玳瑁簪待君消瘦盡日暮碧江潭

陸渾山莊

歸來物外情負杖閱巖耕源水看花入幽林采藥行野人相問姓山鳥自呼名去去獨吾樂無能愧此生

江亭晚望

浩渺浸云根煙嵐出逺村鳥歸沙有迹帆過浪無痕望水知柔性看山欲斷魂縱情猶未已回馬欲黃昏使往天平軍馬約與陳子昻新鄕爲期及還而不相遇

入衛期之子吁嗟不少畱情人去何處淇水日悠悠恆碣靑雲斷衡漳白露秋知君心許國不是愛封侯

送杜審言

臥病人事絕聞君萬里行河橋不相送江樹逺含情別路追孫楚維舟弔屈平可惜龍泉劍流落在丰城

畱別之望捨弟

同气有三人分飛在此晨西馳巴嶺徼東去洛陽濵彊飲離前酒終傷別後神誰憐散花蕚獨赴日南春

漢江宴別

漢廣不分天舟移杳若仙秋虹映晚日江鶴弄晴煙積水浮冠蓋遙風逐管弦嬉遊不可極畱恨此山川

過蠻洞

越嶺千重合蠻谿十里斜竹迷樵子徑萍匝釣人家林暗交楓葉園香覆橘花誰憐在荒外孤賞足雲霞

泛鏡湖南谿

乘興入幽棲舟行日向低巖花候冬發谷鳥作春啼防嶂開天小叢篁夾路迷猶聞可憐處更在若邪谿

途中寒食

馬上逢寒食愁中屬暮春可憐江浦望不見洛橋人北極懷明主南溟作逐臣故園斷腸處日夜栁條新

宿淸逺峽山寺

香岫懸金剎飛泉界石門空山惟習靜中夜寂無喧說法初聞鳥看心欲定猿寥寥隔塵市何異武陵源

題大庾嶺北驛

陽月南飛雁傳聞至此回我行殊未巳何日復歸來江靜潮初落林昏瘴不開明朝望鄕處應見隴頭梅

度大庾嶺

度嶺方辭國停軺一望家魂隨南翥鳥淚盡北枝花山雨初含霽江云欲變霞但令歸有日不敢恨長沙

奉和晦日幸昆明池應制

春豫靈池防滄波帳殿開舟淩石鯨度槎拂鬥牛回節晦蓂全落春遲栁暗催象溟看浴景燒刼辧沈灰鎬飲周文樂汾歌漢武才不愁明月盡自有夜珠來【紀事雲中宗正月晦日幸昆明池賦詩羣臣應制百餘篇帳殿前結防樓命上官昭容選一首爲新翻禦制曲從臣集其下須臾紙落如飛惟沈宋二詩不下又移時一紙飛墜乃沈詩也及間其評曰二詩工力敵沈詩落句云微臣雕朽質羞覩豫章材蓋詞气巳竭宋詩云不愁明月盡自有夜珠來猶陡健騫舉沈乃伏不敢復爭】

奉和幸三會寺應制【傳是蒼頡造書臺】

六飛回玉輦雙樹謁金仙瑞鳥呈書字神龍吐浴泉淨心遙證果睿想獨超禪塔湧香花地山圍日月天梵音迎漏徹空樂倚云懸今日登仁壽長看法鏡圓

奉和幸長安故城未央宮應制

漢王未息戰蕭相乃營宮壯麗一朝盡威靈千載空皇明悵前迹置酒宴羣公寒輕防仗外春發幔城中樂思回斜日歌詞繼大風今朝天子貴不假叔孫通

春日鄭協律山亭陪宴餞鄭卿【同用樓字】

潘園枕郊郭愛客坐相求尊酒東城外驂騑南陌頭池平分洛水林缺見嵩丘暗竹侵山徑垂楊拂妓樓彩雲歌處斷遲日舞前畱此地何年別蘭房空自幽

和姚給事寓直之作

淸論滿朝陽髙才拜夕郎還從避馬路來接珥貂行寵就黃扉日威回白簡霜柏臺遷鳥茂蘭署得人芳禁靜鐘初徹更疏漏漸長曉河低武庫流火度文昌寓直恩徽重乘秋藻翰揚暗投空欲報下調不成章

使過襄陽登鳯林寺閣

香閣臨淸漢丹梯隱翠微林篁天際密人世谷中違苔石銜仙洞蓮舟泊釣磯山云浮棟起江雨入庭飛信美𨿽南國嚴程限北歸幽尋不可再畱步惜芳菲

下桂江龍目灘

停午出灘險輕舟容易前峯攢入雲樹崖噴落江泉巨石潛山怪深篁隱洞仙鳥遊谿寂寂猿嘯嶺姢娟揮袂日凡幾我行途已千暝投蒼梧郡愁枕白雲眠

登越王臺

江上越王臺登髙望幾回南暝天外合北戶日邊開地濕煙常起山晴雨半來冬花采盧橘夏果摘楊梅迹類虞翻枉人非賈誼才歸心不可見白髮重相催

早發始興江口至虛氏村作

候曉逾閩嶠乘春望越臺宿云鵬際落殘月蚌中開薜荔揺靑气桄榔翳碧苔桂香多露浥石響細泉回抱葉猿嘯啣花翡翠來南中𨿽可恱北思日悠哉鬒髮俄成素丹心巳作灰何當首歸路行剪故園萊

發藤州

朝夕苦遄徵孤鴻長自驚泛舟依鴈渚投館聽猿鳴石髮緣谿蔓林衣掃地輕雲峯刻不似苔蘚畫難成露裛千花气泉和萬籟聲攀幽紅處歇躋險綠中行戀切芝蘭砌悲纒松柏塋丹心江北死白髮嶺南生魑魅天邊國窮愁海上城勞歌意無限今日爲誰明

夜渡吳松江懷古

宿帆震澤口曉渡松江濆櫂發魚龍气舟衝鴻雁羣寒潮頓覺滿暗浦稍將分气出海生日光淸湖起雲水鄕盡天衛嘆息爲吳君謀士伏劍死至今悲所聞

遊禹穴回出若邪

禹穴今朝到邪溪此路通著書聞太史鏈藥有仙翁鶴往籠猶掛龍飛劍巳空石帆揺海上天鏡落湖中水底寒云白山邊墜葉紅歸舟何慮晚日暮使樵風

靈隱寺

鷲嶺鬰苕蕘龍宮鎖寂寥樓觀滄海日門對浙江潮桂子月中落天香雲外飄捫蘿登塔逺刳木取泉遙霜薄花更發冰輕葉互凋夙齡尙遐異搜對滌煩囂待入天臺路看余度石橋【紀事云之問貶黜放還至江南遊靈隱寺夜月拯明長廊行吟曰鷲嶺鬰苕蕘龍宮鎖寂寥久不能續有老僧防長明燈問曰少年夜久不寐何耶之問曰偶欲題此寺而興思不屬卽曰何不雲樓觀滄海日門對浙江潮之問愕然訝其遒麗遲明更訪之則不復見寺僧有知者曰此駱賔王】

早發韶州

炎徼行應盡回瞻鄕路遙珠崖天外郡銅柱海南標日夜淸明少春冬霧雨饒身經大火熱顏入瘴江消觸影含沙怒逢人女艸揺露濃看莽濕風覺船飄直禦魑將魅寜論防與鴞虞翻思報國許靖願歸朝綠樹秦京道靑雲洛水橋故園長在目魂去不須招

早入淸逺峽

傳聞峽山好旭日棹前圻雨色揺丹嶂泉聲聒翠微兩巖天作帯萬壑樹披衣秋菊迎霜序春藤礙日暉翳潭花似織緣嶺竹成圍寂歷環沙浦蔥蘢轉石磯露余江未熱風落瘴初稀猿飲排虛上禽驚掠水飛榜童夷唱合樵女越吟歸良候斯爲美邊愁自有違誰言望鄕國流涕失芳菲

發端州初入西江

問我將何去淸晨溯越谿翠微懸宿雨丹壑飲晴霓樹影梢云密藤陰覆水低潮回出浦駛洲轉望鄕迷人意長懷北江行日向西破顏看鵲喜拭淚聽猿啼骨肉初分愛親朋忽解防路遙魂欲斷身辱理能齊疇昔三山意於玆萬緒暌金陵有仙館卽事訪丹梯

奉和春初幸太平公主南莊應制

靑門路接鳯凰臺素滻宸逰龍騎來澗艸自迎香輦合巖花應待禦筵開文移北斗成天象酒近南山作壽杯此日侍臣將石去共歡明主賜金回

嵩山石淙侍宴應制【得幽字】

離宮祕苑勝瀛洲別有仙人洞壑幽巖邊樹色含風冷石上泉聲帯雨秋鳥向歌筵來度曲云依帳殿結爲樓微臣昔忝方明禦今日還陪八駿遊

和趙員外桂陽橋遇佳人

江雨朝飛浥細塵陽橋花栁不勝春金鞍白馬來從趙玉面紅妝本姓秦妒女猶憐鏡中發侍兒堪感路傍人蕩舟爲樂非吾事自嘆空閨夢寐頻

渡漢江

嶺外音書斷經冬復歷春近鄕情更怯不敢問來人

嵩山夜還

家住嵩山下好采舊山薇自省遊泉石何曾不夜歸

苑中遇雪應制

紫禁仙輿詰旦來靑旂遙倚望春臺不知庭霰今朝落疑是林花昨夜開

送司馬道士遊天臺

羽客笙歌此地違離筵數處白雲飛蓬萊闕下長相憶桐柏山頭去不歸

禦定全唐詩錄卷六

欽定四庫全書

禦定全唐詩錄卷七

李元紘

元紘字大綱先居滑州占籍萬年本姓丙氏髙祖義旗入闗元紘曽祖粲率眾歸附賜姓李氏元紘性謹厚拜中書侍郎貴爲國相家無儲積𨿽季文子之徳何以加也卒諡文忠

近體詩

綠墀怨

徵馬噪金珂嫖姚向北河綠苔行迹少紅粉淚痕多寶幄粘花絮銀箏覆网羅別君如昨日靑海雁頻過

相思怨

望月思氛氳朱衾嬾更薰春生翡翠帳花防石橊裙燕語時驚妾鶯啼轉憶君交河一萬里仍隔數重云徐安貞

安貞初名楚璧信安龍丘人尢善五言應制舉一

嵗三擢甲科歷中書舍人集賢院學士上每屬文多命視艸累遷中書侍郎

近體詩

從駕溫泉宮

神女調溫液年年待聖人試開臨水殿來洗屬車塵防气隨明主恩波浹近臣靈威自無極從此獻千春

書殿侍宴

校文常近日賜宴忽升天酒正傳杯至饔人捧案前玉堦鳴澑水淸閣引歸煙共惜蕓香暮春風度幾年

送王判官

明月開三峽花源出五溪城池靑壁裏煙火綠林西不畏王程促惟愁仙路迷巴東下歸棹莫待夜猿啼

送呂向補闕西嶽勒碑

聖作西山頌君其出使年勒碑懸日月驅傳接雲煙寒盡函闗路春歸洛水邊別離能幾許朝暮玉墀前

送丹陽采訪

郡縣分南國皇華出聖朝爲憐鄕棹近不道使車遙舊俗吳三讓遺風漢六條願言除疾苦天子聴謳謡

奉和聖制畣二相出雀鼠谷

兩臣初入夢二月扈巡邊澗北寒猶在山南春半傳頌聲先奉禦辰象復回天云日明千里旌旗照一川柳陰低輦路艸色變新田還望汾陽近宸遊自窅然

聞鄰家理箏

北斗橫天夜欲闌愁人倚月思無端忽聞畫閣秦箏逸知是鄰家趙女彈曲成虛憶靑蛾斂調急遙憐玉指寒銀鎖重闗聴未辟不如眠去夢中看

齊澣

澣字洗心定州人少以詞學稱弱冠登第景雲中爲監察禦史歷官至吏部侍郎以事貶良徳丞累遷潤州刺史江南采訪後爲平陽太守

古體詩

長門怨

防防孤思逼寂寂長門夜妾妒亦知非君恩那不借防琴就玉階調悲聲未諧將心托明月流影入君懷常理

理爵裏未詳

近體詩

古別離

君禦狐白裘妾居緗綺幬粟鈿金夾膝花錯玉搔頭離別生庭艸徵衣斷戍樓蠨蛸网淸曙菡蓞落紅秋小膽空房怯長眉滿鏡愁爲傳兒女意不用逺封侯

邢象玉

象玉爵裏未詳

古體詩

古意

家中酒新熟園裏葉初榮佇杯欲取醉悒然思友生忽聞有奇客何姓復何名嗜酒陶彭澤能琴阮步兵何須問寒暑徑共坐山亭舉袂袪啼鳥揚巾掃落英心神無俗累歌詠有新聲新聲是何曲滄浪之水淸

徐彥伯

彥伯名洪以字行兗州人少以文章擅名對防擢第累轉蒲州司兵參軍時司戶韋暠善判事司士李亙工於筆札彥伯文辭雅美時謂河東三絕神龍中預修武后實錄封髙平縣子景雲中遷散騎常侍太子賔客昭文館學士

紀事云彥伯爲文多變易求新以鳳閣爲鷃閣龍門爲虯戶金穀爲銑谿玉山爲瓊嶽竹馬爲篠驂月兔爲魄兔後進效之謂之徐澀體

古體詩

擬古

遙裔煙嶼鴻雙影旦夕同交翰倚沙月和鳴弄江風茝若茂芳序君子從逺戎云生陰海沒花落春潭空紅淚掩促柱錦食羅薰籠自傷瓊艸綠詎惜鉛粉紅裂帛附雙燕爲予向遼東

讀書三十載馳鶩周六經儒衣幹時主忠策獻闕庭一朝奉休眄從容厠羣英束身趨建章秉筆坐承明廨署相塡噎僚吏紛縱橫五日休澣時屠蘇繞玉屏橘花覆北沼桂樹交西榮樹棲兩鴛鴦含春向我鳴皎潔綺羅艷便娟絲管淸擾擾天地間出處各有情何必巖石下枯槁閒此生

頽光無淹晷逝水有迅流緑苔紛易歇紅顏不再求歌笑當及春無令壯志秋弱年仕闗輔簃門豁禦溝敷愉東城際婉孌南陌頭荷花嬌緑水楊葉暖靑樓中有綺羅人可憐名莫愁畫屏繞金膝珠簾懸玉鉤纎指調寶琴泠泠哀且柔贈君鴛鴦帶因以鷫鸘裘窗曉吟日坐閨夕秉燭遊無作北門客咄咄懷百憂

采蓮曲

妾家越水邊揺艇入江煙旣見同心侶復采同心蓮折藕絲能脆開花葉正圓春歌弄明月歸棹落花前

芳樹

玉花珍簟上金縷畫屏開曉月憐箏柱春風憶鏡臺箏柱春風吹曉月芳樹落花朝暝歇槁砧刀頭未有期攀條拭淚坐相思

近體詩

孤燭嘆

切切夜閨冷微微孤燭然玉盤紅淚滴金燼彩光圓防手縫輕素嚬蛾續斷弦相思咽不語回向錦屏眠

春閨

戍客戍淸波幽閨幽思多暗梁聞語燕夜燭見飛蛾寶鴨藏脂粉金屏綴綺羅裁衣捲紋素織錦度鳴梭有使通西極緘書寄北河年光只恐盡徵戰莫蹉跎

郭元振

元振名振以字行魏州人舉進士授通泉尉累遷涼州都督拓州境一千五百開置屯田盡水陸之利在涼五年夷夏畏慕睿宗卽位徵拜吏兵二部尙書同中書門下三品以功封代國公明皇講武驪山坐於纛下流新州

紀事云元振尉通泉任俠使气撥去小節武后知其所爲召欲詰之旣與語奇之索所爲文章上寶劍篇後覽嘉嘆示學士李嶠等

古體詩

春江曲

江水春沈沈上有雙竹林竹葉壊水色郎亦壊人心

王昭君

自嫁單於國長銜漢掖悲容顏日憔悴有甚畫圖時厭踐冰霜域嗟爲邊塞人思從漠南獵一見漢家塵聞有南河信傳言殺畫師始知君念重更肯惜蛾眉

子夜四時歌

春歌

陌頭楊柳枝已被春風吹妾心正斷絕君懷那得知靑樓含日光緑池起風色贈子同心花殷勤此何極

秋歌

邀歡空佇立望美頻回顧何時復采菱江中密相遇辟惡茱萸囊延年菊花酒與子結綢繆丹心此何有

冬歌

北極嚴气升南至溫風謝調絲競短歌拂枕憐長夜帷橫雙翡翠被捲兩鴛鴦婉態不自得宛轉君王牀

寶劍篇

君不見昆吾鐵冶飛炎煙紅光紫气俱赫然良工鍛鏈凡幾年鑄得寶劍名龍泉龍泉顏色如霜雪良工咨嗟嘆奇絕疏璃玉匣吐蓮花錯縷金環映明月正逢天下無風塵幸得周防君子身精光黯黯靑蛇色文章片片緑鱗非直結交遊俠子亦曽親近英雄人何言中路遭棄捐零落漂淪古獄邊𨿽復塵埋無所用猶能夜夜气沖天

近體詩

塞上

塞外虜塵飛頻年出武威死生隨玉劍辛苦向金微久戍人將老長徵馬不肥仍聞酒泉郡已合數重圍【久戍人將老長徵馬不肥元振警句也元振嘗山居夜有人面如盤出燈下元振以此詩題其頰遂滅明日出行巨木上有白耳此句在焉】

劉禕之

禕之字希美晉陵人少與孟利貞髙智周郭正一俱以文藻知名號爲劉孟髙郭上元中與元萬頃等偕召入禁中論次新書髙宗又密令參決時政以分宰相之權時謂北門學士武后時爲鳳閣侍郎

近體詩

九成宮秋初應詔

帝圃疏金闕仙臺駐玉鑾野分明鸑岫路接寶雞壇林樹千霜積仙宮四序寒蟬急知秋早鶯疎覺夏防怡神紫气外凝睇白雲端舜海詞波發空驚遊聖難

鄭愔

愔字文靖滄州人年十七進士擢第來俊臣羅織文狀皆愔艸定張易之兄弟薦爲殿中侍禦史易之敗貶宣州司戶

近體詩

塞外

塞外蕭條望徵人此路賖邊聲亂朔馬秋色引胡笳遙嶂侵歸日長城帶晚霞斷蓬飛古戍連雁聚寒沙海暗云無葉山春雪作花丈夫期報主萬里獨辭家

荒壘三秋夕窮郊萬里平海陰凝獨樹日气下連營戎斾霜旋重邊裘夜更輕將軍猶轉戰都尉不成名折柳悲春曲吹笳斷夜聲明年漢使返須築受降城

馬懷素

懷素字惟臣潤州人寓居江都師事李善博覽經史善屬文舉進士長安中爲監察禦史守法不阿李迥秀恃勢納賄懷素劾罷之累拜中書舍人開元初爲戶部侍郎封常山縣公三遷祕書監兼昭文館學士湥爲明皇所禮卒諡曰文

近體詩

奉和人日防大明宮恩賜防縷人勝應制

萬宇千門平旦開天容辰象列昭回三陽候節金爲勝百福迎祥玉作杯就暖風光偏著柳辭寒雪影半藏梅何幸得參詞賦職自憐終乏馬卿才

奉和幸安樂公主山莊應制

主家臺沼勝平陽帝幸歡娛樂未央掩映雕窗交極浦參差繡戶繞回塘泉聲百處傳歌曲樹影千重對舞行聖酒一霑何以報惟欣頌徳奉時康

趙冬曦

冬曦定州鼓城人擢第拜左拾遺神龍初上言古律條目千餘開元初爲監察禦史坐事流嶽州還知史館歷官國子祭酒性放達不屑世事兄弟皆顯官張說云韋趙兄弟人之杞梓

古體詩

奉和張燕公早霽南樓

方曙躋南樓憑軒肆遐矚物華蕩暄气春景媚晴旭川霽湘山孤林芳楚郊縟列巖重疊翠逺岸逶迆緑風帆摩天垠魚艇散灣曲鴻歸鶴舞送猿叫鶯聲續羣動皆熙熙噫予獨羈束常欽才子意忌鵩傷踡局雅尙騷人文懷沙何迫促未知二賢意去矣從所欲

近體詩

和尹秋夜遊防湖

政理常多暇方舟此溯洄吹笙虛洞答舉楫便風催山暗云猶辧潭幽月稍來淸谿無數曲未盡莫先回煙靄夕微防幽灣賞未窮艤舟待初月褰幌招逺風鶴聲聒前浦漁火明暗叢東山云壑意不謂爾來同

陪燕公遊防湖上寺

江外多山水招要步馬來琴將天籟合酒共鳥歌催巖坐攀紅藥谿行愛緑苔所懷非此地遊望亦徘徊

奉答燕公

語別意淒淒零陵湘水西佳人金穀返愛子洞庭迷舊館逢花發他山值鳥啼江天千里望誰見緑蘋齊奉和聖制同二相以下羣官樂遊園宴

爽塏三秦地芳華二月初酺承奠璧罷宴是合錢余柳翠垂堪結桃紅捲欲舒從容會鵷鷺延曼戲龍魚喜气流云物歡聲浹裏閭聖恩將報厚請述記言書

盧從願

從願字子龔相州人弱冠舉明經授夏縣尉遷監察禦史睿宗朝拜吏部侍郎髙宗時裴行儉馬戴爲吏部稱職及是從願與李朝隠同時典選亦有美譽時人稱曰前有馬裴後有盧李開元中遷中書侍郎後拜吏部尙書諡曰文

近體詩

奉和聖制送張說巡邊

上將發文昌中軍靜朔方占星引旌節擇日拜壇場禮樂臨軒送威聲出塞揚安邊俟帷幄制勝在巖廊作鼓將軍气投醪壯士觴戒途遵六月離贈動三光槐路淸梅暑蘅臯起麥涼持文仰雄伯耀武震遐荒袵席知無戰兵戈示不忘佇聞歌枤杜凱入系名王

盧鴻【舊唐書作盧鴻一】

鴻字顥然其先範陽人徙洛陽博學善篆籀廬嵩山開元初徵至東都謁見不拜宰相遣問狀答曰禮者忠信之薄臣敢以忠信見召升內殿拜諫議大夫固辭詔許還山嵗給米絹又賜隠居服官營艸堂恩禮殊渥

古體詩

嵩山十志【並序】

艸堂

艸堂者蓋因自然之谿阜前當墉洫資人力之締構後加茅茨將以避燥濕成棟宇之用昭簡易葉乾坤之徳道可容膝休閒谷神同道此其所貴也及靡者居之則妄爲剪飾失天理矣

山爲宅兮艸爲堂芝蘭兮藥房羅蘼蕪兮拍薜荔荃壁兮蘭砌蘼蕪薜荔兮成艸堂陰陰邃兮馥馥香中有人兮信宜常讀金書兮飲玉漿童顏幽操兮不易長

倒景臺

倒景臺者蓋太室南麓天門右崖傑峯如臺气淩倒景登路有三處可憇或曰三休臺可以邀馭風之客會絕塵之子超逸眞蕩遐襟此其所絕也及世人登焉則魂散神越目極心傷矣

天門豁兮僊臺聳傑屹崪兮零澒湧窮三休兮曠一觀忽若登昆侖兮中期汗漫仙聳天開兮倒景臺鯊顥气兮軼囂埃皎皎之子兮自獨立云可朋兮赮可吸曾何榮辱之所及

樾館

樾館者蓋卽林取材基巓柘架茅茨居不期逸爲不至勞淸談娛賓斯爲尙矣及蕩者鄙其隘閴茍事宏湎乖其實矣

紫巖隈兮靑磎側雲松煙蔦兮千古色芳靃蘼兮蔭防蘢幽人搆館兮在其中靃蘼防蘢兮開樾館臥風霄兮坐赭旦粵有賓兮時戾止樵蘇不爨兮淸談已水嵗終朝兮常若此

枕煙庭

枕煙庭者蓋特峯秀起意若枕煙祕庭凝虛窅若仙會卽楊雄所謂爰靜神遊之庭是也可以超絕紛世永潔精神矣及機士登焉則寥閴戃恍愁懷情累矣

臨泱漭兮背靑熒吐雲煙兮合窅防怳歘翕兮防幽靄意縹緲兮羣仙會窅冥仙會兮枕煙庭竦魂形兮凝視聽聞夫至誠必感兮祈此巓契顥气飬丹田終彷像兮覯靈仙

云錦淙

云錦淙者蓋激澑衝攢傾石叢倚鳴湍疊濯噴若雷風詭輝分麗煥若云錦可以瑩發靈矚幽翫忘歸及匪士觀之則反曰寒泉傷玉趾矣

水攢衝兮石叢聳煥云錦兮噴洶湧苔駮犖兮艸夤緣芳羃羃兮瀨濺濺石攢叢兮云錦淙波連珠兮文防峯有潔冥者媚此幽潄靈液兮樂天休實獲我心兮夫何求

期仙磴

期仙磴者蓋危磴穹窿迥接雲路靈仙髣髴若可期及儒者毀所不見則黜之蓋疑冰之談信矣

霏微陰壑兮气騰虹迆邐危磴兮上淩空靑霞杪兮紫雲垂鸞歌鳳舞兮吹參差鸞歌鳳舞兮期仙磴鴻駕迎兮瑤華贈山中人兮好神仙想象聞此兮欲升煙鑄月煉液兮竚還年

滌煩磯

滌煩磯者蓋窮谷峻崖發地盤石飛流攢激積潄成渠澡性滌頻迥有幽致可爲智者說難爲俗人言

靈磯盤礡兮澑奔錯潄泠風兮鎭冥壑研苔滋兮泉珠潔一飲一憇兮气想滅燐漣淸淬兮滌煩磯靈仙境兮仁智歸中有琴兮徽以玉峩峩湯湯兮彈此曲寄聲知音兮同所欲

羃翠庭

羃翠庭者蓋崖巘積陰林蘿杳翠其上緜羃其下湥湛可以王神可以冥道矣及喧者遊之則酣謔永日汩淸薄厚

靑崖陰兮月磵曲重幽疊邃兮隠淪躅艸拊綿羃兮翠防蘢當其無兮庭在中當無有用兮羃翠庭神可谷兮道可冥有幽人兮張素琴白玉徽兮緑水陰徳之愔兮澹多心

洞室

洞室者蓋因巖作室卽理談室返自然斯洞矣及邪者居之則假容竊吹妄作虛誕竟以盜言

嵐气肅兮巖翠冥空陰虛兮戶芳迎披蕙帳兮促蘿筵談空空兮覈元蕙帳蘿筵兮洞室祕而幽兮眞可言返自然兮道可冥繹妙思兮艸經結幽門兮在黃庭

金碧潭

金碧潭者蓋水潔石鮮光涵金碧嵓葩林蔦有助芳陰鑑空洞虛道斯勝矣而世生纒乎利害則未暇遊之

水碧色兮石金光灩熠熠兮濙湟湟泉葩映兮煙蔦臨紅灼灼兮翠陰陰翠相鮮兮金碧潭霜天洞兮煙景涵有幽人兮好防絕炳其煥兮凝其潔悠悠千古兮長不滅

禦定全唐詩錄卷七

欽定四庫全書

禦定全唐詩錄卷八

張說

說字道濟洛陽人弱冠應詔舉累轉右補闕預修三教珠英擢鳳閣舍人忤防流欽州中宗卽位召拜兵部員外郎累拜兵部侍郎文館學士景雲中遷中書侍郎知政事進中書令封燕國公爲姚崇所搆岀刺相州坐事左轉嶽州開元中拜兵部尙書仍知政事又敇爲朔方軍節度大使往巡五城後爲集賢院學士尙書左丞相卒諡文貞說爲文屬思精壯長於碑志謫嶽州後詩益淒惋謂得江山助云

天寶遺事云張說母夢玉燕自東南飛來投入懷中而有孕生說果爲宰相其至貴之祥也紀事云明皇封太山回過金橋禦路縈轉一望旌纛綿數十里上曰張說言我勒兵三十萬旌旗經

五百里陜右上黨至於太原眞才子也召吳道子韋無忝陳閎同制金橋圖

古體詩

送王光庭

同居洛陽陌經日嬾相求及爾江湖去念別悵悠悠楚云眇羇翼海月倦行舟愛而不可見徒嗟芳嵗流

寄姚司馬

共君春種本期淸夏暑成人已去失望將誰語裛露摘香園感味懷心許偶逢西風便因之寄鄂渚

代書答姜七崔九

婀娜金閨樹離披野田艸𨿽殊兩地榮幸共三春好花殊鳥飛處葉鏤虫行道眞心獨感人惆悵令人老

江路憶郡

霿斂江早明星翻漢將沒臥聞峽猿響起視榜人發倚棹攀岸篠憑船弄波月水宿厭洲渚晨光屢揮忽林澤來不窮煙波去無歇結思笙竽裏揺情遊俠窟年貌不暫畱歡愉及髮雲濤戀山海禽馬懷燕越自非行役人安知慕城闕

嶽州作

夜夢云闕間從容簪履列朝遊洞庭上緬望京華絕潦收江未淸火退山更熱重欷視欲醉懵滿气如噎器防魚鼈腥衣防蚊防血髮白思益壯心用彌拙冠劍日苔蘚琴書坐廢撤惟有報恩字刻意長不滅

遊洞庭湖湘

緬邈洞庭岫蔥防水霿色宛在太湖中可望不可卽剖竹守窮渚開門對奇域城池自縶籠纓綬爲徽纆靡日不思往經時始願克飛棹越溟波維舟恣攀陟防窱入云步﨑嶇倚松息巖壇有鶴過壁字無人識滴石香乳澑垂崖靈艸植玩幽輕霧阻討異忘曛逼寒沙際水平霜樹籠煙直空宮聞莫覩地道窺難測此處學金丹何人生羽翼誰傳九光要幾拜三仙職紫气徒想象淸潭長眇黙霓裳若有來覯我雲峯側

早霽南樓

山水佳新霽南樓翫初旭夜來枝半紅雨後洲全緑四運相終始萬形紛代續適臨靑艸湖再變黃鶯曲地穴穿東武江流下西蜀歌聞枉渚邅舞見長沙促心阻意徒馳神和生自足白髮悲上春知常謝先欲

石門墨山二山相連有禪堂道觀天下絕境

囷輪江上山近在華容縣常涉巴丘首天晴遙可見佳遊屢前諾芳月愆幽春及此符守移歡言臨道便旣防賞心客復有送行掾竹徑入陰窅松崖上空蒨艸共林一色云與峯萬變探窺石門斷緣越沙澗轉兩山勢爭雄峯巘相顧盼藥妙靈仙寶境華巖壑選淸都西淵絕金地東敞宴池果接園畦風煙邇臺殿髙尋去石頂曠覽天宇徧千山紛滿目百川豁對面騎來雲气迎人去鳥聲戀長揖桃源士舉世同企羨

五君詠

魏齊公元忠

齊公生人表迥天聞鶴唳淸論早揣摩心晚超詣入相廟廊靜出軍沙漠霽見湥呂祿憂舉後陳平計甘心除君惡足以報先帝

蘇許公瓌

許公信國楨克美具瞻情百事資朝問三章廣世程處髙心不有臨節自爲名朱戶傳新防靑松拱舊塋淒涼丞相府餘慶在元成【王泠然爲蘇頲上說書云相公五君詠云淒涼丞相府餘慶在元成蘇公一聞此詩移公於荊府積漸至相今蘇屈居益部公坐廟堂投木報瓊義將安在泠然書又曰相公嶽陽送別詩曰譙念三千里江潭一老翁今日忘往日之棲遲貪暮年之富貴乎】

李趙公嶠

李公實神敏才華乃天授睦親何用心處貴不忘舊故事遵臺閣新詩冠宇宙在人忠所奉惡我誠將宥南浦去莫歸嗟嗟蔑孫秀

郭代公元振

代公舉鵬翼懸飛摩海霧志康天地屯適與云雷遇興防一言決安危萬心注大勲書王府舛命淪江路勢傾北夏門哀靡東平樹

趙耿公彥昭

耿公山嶽秀才傑心亦妙鷙鳥峻標立哀玉扣淸調協贊休明啟恩華日月照何意瑤臺云風吹落江徼湘流下潯陽灑淚一投弔【紀事云說謫嶽州嘗鬱鬱不樂時宰以說機辧才略互相排擯蘇頲方大用說與其父瓌善說因爲五君詠以貽頲誡其使曰當忌日近暮送之是日近暮弔客至多說先公寮舊頲覽詩鳴咽流涕翼日對上大陳說忠正謇諤人望所屬不宜淪滯遐方上因降璽書勞問俄遷荊州長史因加甄敍】

山夜聞鐘

夜臥聞夜鐘夜靜山更響霜風吹寒月防窱虛中上前聲旣舂容後聲復晃蕩聴之如可見尋之定無像信知本際空徒掛生滅想

冬日見牧牛人擔靑艸歸

塞上綿應折江南艸可結欲持梅嶺花逺競楡闗雪日月無他照山川何頓別茍齊兩地心天問將安說

雜詩

抱薰心恆焦舉斾心恆揺天長地自久歡樂能幾朝君看西陵樹歌舞爲誰嬌

離防曲

何處送客洛橋頭洛水泛泛中行舟可憐河樹葉萎防闗闗河鳥聲相思街鼓喧喧日將夕去棹歸軒兩相迫何人送客故人情故人今夜何處客

鄴都引

君不見曹公艸創爭天祿羣雄睚眥相馳逐晝防壯士破堅陣夜接詞人賦華屋都邑繚繞西山陽桑楡汗漫漳河曲城郭爲墟人代攺但見西園明月在鄴傍髙冢多貴臣蛾眉睩共灰塵試上銅臺歌舞處惟有秋風愁殺人

城南亭作

珂馬朝歸連萬石矟門洞啟親迎客北堂珍重琥珀酒庭前列肆茱茰席長袖遲廻意緒多淸商緩轉目騰波舊傳比翼侯家舞新出將雛主第歌漢家絳灌餘兵气晉代浮虛安足貴正逢天下金鏡淸偏加日飲醇醪意誰復遨遊不復歸閒庭莫畏不芳菲會待城南春色至竟將花柳拂羅衣

近體詩

奉和聖制登驪山矚眺應制

寒山上半空臨眺盡寰中是日巡遊處晴光逺近同川明分渭冰樹暗辧新丰巖壑淸音暮天歌起大風

奉和聖制幸白鹿觀應制

洞府寒山曲天遊日旰回披云看石鏡拂雪上金臺竹徑龍驂下松庭鶴轡來雙童還獻藥五色耀仙材

奉和聖制過寧王宅應制

進酒忘憂觀簫韶喜降臨帝堯惇族禮王季友兄心竹院龍鳴笛梧宮鳳繞林大風將小雅一字重千金恩制賜食於麗正殿書院宴賦得林字

東壁圖書府西園翰墨林誦詩聞國政講易見天心位竊和羮重恩叨醉酒深緩歌春興曲情竭爲知音

東都酺宴【並序】

先天元祀孟冬十月東都畱守韋公夤奉聖朝述宣嘉防乃合洛京之五省招河伊之二縣將吏咸集佩章有序鏘鏘濟濟侃侃誾誾供張於興教之門式酺宴也原夫樂生於心非因結風之奏和達於气無待陽春之節蓋澤之所及也湥則情之所感者逺國家天地一統君臣百年朝榮舊徳之序賴賴先疇之業元化漸漬洪恩旣久太上功徳不宰夏后命子之初皇帝孝理無爲漢祖事親之日生堯舜於天屬見文武於同時前古未逢斯人何幸是日六樂振作萬舞苒弱鳥獸徘徊士女踴躍則知眾庶觀徳之所樂也防酒絡繹大庖燔炙芳溢風煙醉流阡陌又知衣冠之所適也由近而視逺萬國之慶皆然自明而察幽三靈之欣不接若夫吟詠徳澤播越人聲斯固雅頌之餘波政教之遺美凡我詞客安敢闕如賦詩展事垂列於後

重華升寶歷軒帝眇閒居政成天子孝俗返上皇初忘味因觀樂歡心寄合酺自憐疲馬意戀戀主恩余曉月調金闕朝暾對玉盤爭馳羣鳥散鬭伎百花團遇聖人知幸承恩物自歡洛橋將舉燭醉舞拂歸鞍愷宴惟今席餘歡殊未窮入云歌嫋嫋向日伎叢叢駛管催酣興畱闗待曲終長安若爲樂應與萬方同

道家三首奉敇撰

金壇啟曙闈眞气肅微微落月銜仙竇初霞拂羽衣香隨龍節下云逐鳳簫飛暫往蓬萊戲千年始一歸窈窕流精觀深沈紫翠庭金奩調上藥寶案讀仙經作賦看神雨乘槎辧客星秖應謝人俗輕舉托云軿道紀開中籙眞官表上淸焚香三鳥至鏈藥九仙成天上靈書下空中妙伎迎迎來出煙霧渺渺戲蓬瀛

幽州夜飲

涼風吹夜雨蕭瑟動寒林正有髙堂宴能忘遲暮心軍中宜劍舞寒上重笳音不作邊城將誰知恩遇湥

嶽州別子均

離筵非防喜別酒正銷魂念汝猶童孺嗟予隔逺藩津亭防心艸江路斷腸猿他日將何見愁來獨倚門

南中別蔣五岑向靑州

老親依北海賤子棄南荒有淚皆成血無聲不斷腸此中逢故友彼地送還鄕願作楓林葉隨君度洛陽

嶺南送使

秋鴈逢春返流人何日歸將余去國淚灑子入鄕衣饑狖啼相聚悲猿喘更飛南中不可問書此示京畿盧巴驛聞張禦史張判官欲到不得待畱贈之

旅竄南方逺傳聞北使來舊庭知玉樹合浦識珠胎白髮因愁攺丹誠托夢回皇恩若再造爲憶不然灰

南中贈髙六戩

北極辭明代南溟宅放臣丹誠由義盡白髮帶愁新鳥墜炎洲气花飛洛水春平生歌舞席誰憶不歸人

和魏僕射還鄕

富貴還鄕國光輝滿舊林秋風樹不靜君子嘆何深故老空懸劍鄰交日散金眾芳揺落盡獨有嵗寒心

湥渡驛

旅宿靑山夜荒庭白露秋洞房懸月影髙枕聴江流猿響寒巖樹螢飛古驛樓他鄕對揺落並覺起離憂

還至端州驛前與髙六別處

舊館分江日淒然望落暉相逢傳旅食臨別換徵衣昔記山川是今傷人代非往來皆此路生死不同歸

相州北亭

人務南亭少風煙北院多山花迷徑路池水拂藤蘿萍散魚時躍林幽鳥任歌悠然白雲意乘興抱琴過

嶽州守嵗

除夜淸樽滿寒庭燎火多舞衣連臂拂醉坐合聲歌至樂都忘我防心自委和今年只如此來嵗知如何

嶽州山城

山城丰日暇閉戶見天心東曠迎朝色西樓引夕陰觀書千載近學靜二毛深忽有南風至吹君堂上琴

扈從幸韋嗣立山莊應制【並序】

嵐气入野榛煙出谷魚潭竹岸松齋藥畹虹泉電射云木虛吟恍惚疑夢間闗忘術玆所謂丘壑防龍衣冠巢許也

寒灰飛玉琯湯井駐金輿旣得方明相還尋大隗居懸泉珠貫下列帳錦屏舒騎逺林逾宻笳繁穀自虛門旗塹復磴殿幕褁通渠舞鳳迎公主雕龍賦媫妤地幽天賞洽酒樂禦筵初菲才叨侍從連藻愧應徐【紀事云嗣立莊在驪山鸚鵡谷中宗幸之嗣立獻食百轝及木器藤盤等物上封爲逍遙公名其所居爲淸虛原幽棲谷中宗畱詩從臣屬和嗣立並鐫於石請張說爲序薛稷書之先一日太平公主上官昭容題詩數首故燕公詩云舞鳯迎公主雕龍賦媫妤】

淸明日詔宴寜王山池賦得飛字

今日淸明宴佳境惜芳菲揺揚花雜下嬌囀鶯亂飛緑渚傳歌榜紅橋度舞旗和風偏應律細雨不霑衣承恩如攺火春去春來歸

三相同日拜官奉和禦制

大塊鎔羣品經生偶聖時猥承三事命虛忝百僚師右揆謀華碩前星傅重資連騫求舊禮濫防樂賢詩賜釡同榮拜摐金宴宰司菊花吹禦酒蘭葉捧天詞寶歷休明盛頽年晷漏衰少畱靑史筆未便赤松期

恩賜宴樂遊園

漢苑佳遊地軒庭近侍臣共持榮幸日來賞艶陽春饌玉頒王篚摐金下帝鈞池臺艸色徧宮觀柳條新花綬光連榻朱顏暢飲醇聖朝多樂事天意每隨人

春晚侍宴麗正殿探得開字

聖政惟稽古賔門引上才坊因購書立殿爲集賢開髦彥星辰下仙章日月回字如龍負出韻是鳳銜來庭柳餘春駐宮櫻早夏催喜承蕓閣宴幸奉柏梁杯

奉和聖制渡蒲闗應制

蒲阪橫臨晉華芝曉望秦闗城雄地險橋路扼天津樓暎行宮日隄含鞏樹春黃雲隨寶鼎紫气逐眞人東詠唐虞迹西觀周漢塵山河非國寶明主愛忠臣

奉和聖制途中經華嶽應制

西嶽鎭皇京中峯入太淸玉鑾重嶺應緹騎薄雲迎霽日懸髙掌寒空類削成軒遊會神處漢幸望仙情舊廟靑林古新碑緑字生羣臣願封岱還駕勒鴻名

三月二十日詔宴樂遊園賦得風字

樂遊形勝地表裏望郊宮北闕連天頂南山對掌中皇恩貸芳月旬宴美成功魚戲芙蓉水鶯啼楊柳風春光看欲暮天澤戀無窮長袖招斜日畱光待曲終

奉和聖制暇日與兄弟同遊興慶宮作應制

漢武橫汾日周王宴鎬年何如造區夏復此睦親賢巢鳳新成閣飛龍舊躍泉棣華歌尙在桐葉戲仍傳禁籞氛埃隔平臺景物連聖慈良有裕王道固無偏問俗兆人阜觀風五教宣獻圖開益地張樂奏鈞天侍酒衢樽滿詢芻諫鼓懸永言形友愛萬國共周旋

扈從南出雀鼠谷

豫動二靈贊時巡四海威硤闗淩曙出平路半春歸霍鎭迎云防汾河送羽旗山南柳半密谷北艸全稀遲日移華蓋和風入祫衣上林千里近應見百花飛

將赴朔方軍應制

禮樂逢明主韜鈐用老臣恭憑神武策逺禦鬼方人供帳榮恩餞山川喜詔巡天文日月麗朝賦管弦新幼志傳三略衰材謝六鈞膽猶忠作伴心故道爲鄰漢保河南地胡淸塞北塵連年大軍後不日小康辰劍舞輕離別歌酣忘苦辛從來思博望許國不謀身

酬崔光祿冬日述懷贈答【並序】

太極殿眾君子分司洛城自春涉秋日有遊討旣而韋公出守玆樂便廢頃因公防方接詠言崔光祿述志論文首貽雅唱諸公嘉徳敍事咸有報章若夫盛時榮位華景勝防此四者古難一遇而我輩比實兼之至於精言探道妙識發義戲謔而逢防戒指諷而見師表益過三友豈易得乎謂膏澤傍潤芝蘭久襲韋公近之矣以文會友以友輔仁崔公近之矣其餘尋聲響答望形影赴故亦浚碧池之漣漪增瑤林之沃若是用綴集勒成一卷永存幾閣之翫無忘歡好之時焉

徐陳嘗並作枚馬亦同時各負當朝譽俱承明主私夫君邁前侶觀國騁奇姿山似鳴威鳳泉如出寶才雄子云筆學廣仲舒帷紫綬拂三寺朱門臨九逵昔我含香日聨爾縉雲司朝防蘭省步夕退竹林期中路一分手數載來何遲求友還相得羣英復在玆畱臺少人務方駕遞尋追涉玩懷同賞霑芳憶共持迎賔南澗飲載妓東城嬉春郊緑畝秀秋澗白雲滋名畫披人物良書討滯疑興來光不惜歡往迹如遺嵗晏罷行樂層城間所思夜魂燈處厭朝髮鏡前衰忽枉崔駰什兼流韋孟詞曲髙彌寡和主善代爲師齋戒觀華玉防連嘆色絲終慙起予者何足與言詩

嶽州別梁六入朝

逺蒞長沙渚欣逢賈誼才江山疲應接風日復晴開江樹雲間斷湘山水上來近洲朝鷺集古戍夜猿哀岸柳含蒼靄河蒲秀紫臺月餘偏地賞心盡故人杯自我違京洛嗟君此溯洄容華因別老交舊與年頽夢見長安陌朝宗實盛哉

對酒行巴陵作

畱侯封萬戶園令壽千金本爲成王業初由賦上林繁榮安足恃霜露遞相尋鳥哭楚山外猿啼湘水陰夢中城闕近天畔海云深空對忘憂酒離憂不去心

嶽州宴姚紹之【並序】

姚司馬往在柏臺每欽骨鯁及玆荒服偶得官聨復有令弟美尹芬芳襲予山寺外廬幽湥形勝童冠是集歡言賦詩

杞梓滯江濵光華向日新難兄金作友媚子玉爲人山水含秋興池亭借善鄰檐松風送靜院竹鳥來馴翠斚吹黃菊雕盤鱠紫鱗緩歌將醉舞爲拂繡衣塵

遊洞庭湖

平湖曉望分仙嶠气氛氳鼓枻乘淸渚尋峯弄白雲江寒天一色日靜水重紋樹坐防猿嘯沙行入鷺羣緣源斑篠密罥徑緑蘿紛洞穴傳虛應楓林覺自薰雙童有靈藥願取獻明君

嶽州夜坐

炎洲苦三伏永日臥孤城賴此閒庭夜蕭條夜月明獨歌還太息幽感見餘聲江近鶴時叫山深猿屢鳴息心觀有欲棄知返無名五十知天命吾其達此生

別防湖

念別防湖去浮舟更一臨千峯出浪險萬木抱煙深南郡延恩渥東山戀宿心露花香欲醉時鳥囀餘音涉趣皆畱賞無奇不徧尋莫言山水間幽意在鳴琴

奉和聖制春日幸望春宮應制

別館芳菲上苑東飛花澹蕩禦筵紅城臨渭水天河靜闕對南山雨露通繞殿流鶯凡幾樹當蹊亂蝶許多業春園旣醉心和樂共識皇恩造化同

舞馬千秋萬嵗樂府詞

金天誕聖千秋節玉醴還分萬壽觴試聽紫驑歌樂府何如騄驥舞華岡連騫勢出魚龍變躞蹀驕生鳥獸行嵗嵗相傳指樹日翩翩來伴慶雲翔

逺聽明君愛逸才玉鞭金翅引龍媒不因玆白人間有定是飛黃天上來影弄日華相照耀噴含云色且徘徊莫言闕下桃花舞別有河中蘭葉開

防湖山寺

空山寂歷道心生虛谷迢遙野鳥聲禪室從來塵外賞香臺豈是世中情雲間東嶺千尋出樹裏南湖一片明若使巢由知此意不將蘿薜易簪纓

幽州新嵗作

去嵗荊南梅似雪今春薊北雪如梅共知人事何常定且喜年華去復來邊鎭戍歌連夜動京城燎火徹明開遙遙西向長安日願上南山壽一杯

醉中作

醉後方知樂彌勝未醉時動容皆是舞出語總成詩

奉和三日祓禊渭濵應制

靑郊上已艷陽年紫禁皇遊祓渭川幸得歡娛承湛露心同艸樹樂春天

十五日夜禦前口號踏歌詞

花蕚樓前雨露新長安城裏太平人龍銜火樹千重艶雞踏蓮花萬嵗春

帝宮三五戲春臺行雨流風莫妒來西域燈輪千影合東華金闕萬重開

蘇頲

頲字廷碩武功人幼敏悟一覽千言舉進士累遷監察禦史神龍中拜中書舍人父瓌同中書門下三品父子同掌樞密時以爲榮開元中遷紫微侍郎與宋璟同知政事後知益州大都督府長史事卒諡曰文憲頲襲封許國公時稱小許公又與燕國公張說稱望略同時號燕許

紀事云瓌初未知頲一日有客詣瓌候於客次頲擁篲庭廡間遺落一文字客取視之乃詠昆侖奴詩云指如十挺墨耳似兩張匙異之良久瓌出與客淹畱言詠以其詩問瓌何人豈非是宗庶之孽也瓌備言其事客驚訝之請瓌加禮收舉必蘇氏之令子也瓌稍稍親之有人獻兔懸於廊廡瓌召令詠之曰兔子死蘭彈將來掛竹竿試將明鏡照無異月中看瓌覽詩異之由是學問日新文章蓋代及帝平內難日夕制詔絡繹無非頲之所作韋嗣立拜中書令瓌署官誥頲爲之詞薛稷書時謂三絕

東明觀道士周彥云欲爲其師立碑謂瓌曰成某志不過煩相君諸子五郎文【頲也】六郎書【詵善八分】七郎致石瓌大笑口不言而心服其公

長安盛春遊頲制詩雲飛埃結紅霧遊蓋飄靑雲明皇嘉賞以禦花親揷其巾上當時榮之

古體詩

和杜主簿春日有所思

朝上髙樓上俯見洛陽陌揺蕩吹花風落英紛已積美人不共此芳好空所惜攬鏡塵网滋當窻苔蘚碧緬懷在云漢良願暌枕席翻似無見時如何久爲客

近體詩

春日芙蓉園侍宴應制

禦道紅旗出芳園翠輦遊繞花開水殿架竹起山樓荷芰輕薰幄魚龍出負舟寧如穆天子空賦白雲秋

奉和九日幸臨渭亭登髙應制【得時字】

嘉會宜長日髙筵順動時曉光云外洗晴色雨餘滋降鶴因韶徳吹花入禦詞願陪陽數節億萬九秋期【紀事作並數登髙日延齡命賞時宸遊天上轉秋物雨來滋降鶴承仙馭吹花入睿詞防臣復何幸長得奉恩私語多不同今並載之】

奉和聖制登驪山髙頂寓目應制

仙蹕禦層氛髙髙積翠分巖聲中谷應天語半空聞丰樹連黃葉函闗入紫雲聖圖恢防縣歌賦小橫汾

遊禁苑幸臨渭亭遇雪應制

平明敞帝居霰雪下淩虛寫月含珠綴從風薄綺疏年驚花絮蚤春應管弦初已屬雲天外欣承霈澤餘春晚送瑕丘田少府還任因寄洛中鏡上人

聞道還沂上因聲寄洛濱別時花欲盡歸處酒應春聚散同行客悲歡屬故人少年追樂地遙贈一霑巾

興州出行

危途曉未分驅馬傍江濆滴滴花露微微出岫雲松梢半吐月蘿翳漸移曛旅客腸應斷吟猿更使聞

邊秋薄暮

海外秋鷹擊霜前旅鴈歸邊風思鞞鼓落日慘旌麾浦暗漁舟入川長獵騎稀客悲逢薄暮況乃事戎機

經三泉路作

三月松作花春行日漸賒竹妨山鳥路藤蔓野人家透石飛梁下尋云絕磴斜此中誰與樂揮涕語年華奉和聖制幸禮部尙書竇希玠宅應制

尙書列侯第外戚近臣家飛棟臨靑綺回輿轉翠華日交當戶樹泉漾滿池花圓頂圖嵩石方流擁魏沙豫遊今聽履侍從昔鳴笳自有天文降無勞訪海槎

奉和聖制答張說出雀防谷

雨施巡方罷雲從訓俗回密途汾水衞淸蹕晉郊陪寒著山邊盡春當日下來禦祠鳥應仙仗緑楊開作頌音傳雅觀文色動臺更知西向樂宸協鹽梅【頲詩盡是中宗時作惟此一篇明皇時作】

恩制尙書省寮宴昆明池【同用堯字】

露渥灑雲霄天官次斗杓昆明四十里空水極晴朝雁似銜紅葉鯨疑噴海潮翠山來徹底白日去回標泳廣漁杈溢浮湥妓舫揺飽恩皆醉止合舞共歌堯

奉和聖制幸望春宮送朔方大總管張仁亶

北風吹早雁日夕渡河飛气冷膠應折霜明艸正腓老臣帷幄算元宰廟堂機餞飲回仙蹕臨戎解禦衣軍裝乘曉發師律候春歸方佇勲庸盛天詞降紫微

同餞陽將軍兼源州都督禦史中丞

右地接沙中朝任虎牙然明方攺俗去病不爲家將禮登壇盛軍容出塞華朔風揺漢鼔邊馬思胡笳旗合無邀正冠危有觸邪當看勞還日及此禦溝花

先是新昌小園期京兆尹一訪兼郎官數子自頃沈屙年復一年玆願不果率然成章

獨好中林隠先期上月春閒花傍戶落喧鳥逼檐馴寂寞東陂叟傳呼北里人在山琴易調開甕酒歸醇佇望應三接彌畱忽幾旬不疑丹火變空負緑條新鬭蟻聞常日歌龍值此辰其如眾君子嘉會阻淸塵

奉和初春幸太平公主南莊應制

主第山門起灞川宸遊風景入初年鳳凰樓下交天仗鳥鵲橋頭敞禦筵往往花間逢防石時時竹裏見紅泉今朝扈蹕平陽館不羨乘槎云漢邊

奉和春日幸望春宮應制

東望望春春可憐更逢晴日柳含煙宮中下見南山盡城上平臨北斗懸細艸偏承回輦處飛花故落舞觴前宸遊對此歡無極鳥哢聲聲入管弦

人日重宴大明宮恩賜防縷人勝應制

疏龍磴道切昭回建鳳旗門繞帝臺七葉仙蓂依月吐千株禦柳拂煙開初年競帖宜春勝長命先浮獻壽杯是日皇靈知竊幸羣心就捧大明來

侍宴安樂公主山莊應制

駸駸羽騎歷城池帝女樓臺向晚披霧灑旌旗云外出風回巖岫雨中移當軒半落天河水繞逕全低月樹枝簫鼔宸遊陪宴日和鳴雙鳳喜來儀

興慶池侍宴應制

降鶴池前回步輦棲鸞樹杪出行宮山光積翠遙疑逼水態含靑近若空直視天河垂象外俯窺京室畫圖中皇歡未使恩波極日暮樓船更起風

扈從鄠杜間奉呈刑部尙書舅崔黃門馬常侍

翠輦紅旗出帝京長楊鄠杜昔知名雲山一一看皆美竹樹蕭蕭畫不成羽騎將過持袂拂香車欲度捲簾行漢家曾艸巡遊賦何似今來應聖明

春晚紫微省直寄內

直省淸華接建章向來無事日猶長花間燕子棲鳷鵲竹下鵷雛繞鳳凰內史通宵承紫誥中人落晚愛紅妝別離不慣無窮憶莫誤卿卿學太常

寒食宴於中捨別駕兄弟宅

子推山上歌龍罷定國門前結駟來始覩元昆鏘玉至旋聞季子佩刀回晴花處處因風起禦柳條條向日開自有長筵歡不極還將防服詠南陔

禦定全唐詩錄卷八

欽定四庫全書

禦定全唐詩錄卷九

張九齡

九齡字子壽韶州曲江人幼聰敏善屬文登進士第拜校書郎明皇在東宮舉天下文藻之士親加策問九齡對筞髙第開元中遷中書舍人後出爲洪州都督徙桂州充嶺南按察使召入累遷中書令知政事密有陳奏多見納用宰執毎薦引公卿上必問風度得如九齡否坐引周子諒左遷荊州大都督府長史請歸拜墓卒諡文獻九齡爲中書令時天長節百寮上壽多獻珍異惟九齡進金鏡錄五卷言前古興廢之道上賞異之

張說評云九齡之文如輕縑素練實濟時用微窘邊幅

古體詩

登郡城南樓

閉閣幸無事登樓聊永日雲霞千里開洲渚萬形出澹澹澄江漫飛飛度鳥疾邑人半艫艦津樹多楓橘感別時已屢憑眺情非一逺懷不我同孤興與誰悉平生本單緒邂逅承優秩謬忝爲邦寄多慙理人術駑鉛𨿽自勉倉廩素非實陳力儻無效謝病從芝術

嵗初巡屬縣登髙安南樓言懷

山城本孤峻憑髙結層軒江气偏宜早林英粲巳繁余滋含宿霽眾妍在朝暾拂衣釋簿領伏檻遺紛喧湥俯東谿澳逺延南山樊歸云納前嶺去鳥投遙村目盡有餘意心惻不可諼朅來彭蠡澤載經敷淺原春及但生思時哉無與言不才叨過舉惟力酬明恩美化猶寂蔑迅節徒飛奔𨿽無成立效庶以去思論行復狥孤迹亦云吾道存

秋晚登樓望南江入始興郡路

潦收沙衍出霜降天宇晶伏檻一長眺津途多逺情思來江山外望盡煙雲生滔滔不自辯役役且何成我來颯衰鬢孰雲飄華纓櫪馬苦踡局籠禽念遐徵嵗陰向晼晚日夕空屏營物生貴得性身累由近名內顧覺今是追嘆何時平

郡捨南有園畦雜樹聊以永日

爲郡久無補越鄕空復湥茍能秉素節安用叨華簪卻步園畦裏追吾野逸心形骸拘俗吏光景賴閒林內訟誠知止外言猶匪忱成蹊謝李逕衞足感葵陰榮達豈不偉孤生非所任江城何寂歷秋樹亦蕭森下有北流水上有南飛禽我願從歸翼無然坐自沈

臨泛東湖【時任洪州】

郡庭日休暇湖曲邀勝踐樂職在中和靈心挹上善乘流坐淸曠舉目眺悠緬林與西山重云因北風捲晶明畫不逮陰影鏡無辧晚秀復芬敷秋光更遙衍萬族紛可佳一遊豈能展羇孤忝邦牧顧已非時選梁公世不容長孺心亦褊永念出籠縶常思退疲蹇嵗䢐風露嚴日恐蘭苕剪佳辰不可得良會何其鮮罷興還江城閉關聊自遣

始興南山下有林泉嘗卜居焉荊州臥病有懷此地

出處各有在何者爲陸沈幸無迫賤事聊可祛迷襟世路少夷坦孟門未嶇嵚多慙入火術常惕履冰心一跌不自保萬全焉可尋行行念歸路渺渺惜光陰浮生如過隙先達已吾箴敢忘丘山施亦云年病侵力衰在所養時謝良不任但憶舊棲息願言遂窺臨雲間日孤秀山下面淸深蘿蔦自爲幄風泉何必琴歸此老吾老還當日千金

晨坐齋中偶而成詠

寒露潔秋空遙山紛在矚孤頂乍修聳微云復相續人玆賞地偏鳥亦愛林旭結念憑幽逺撫躬曷羇束仰霄謝逸翰臨路嗟疲足䢐嵗方暌防歸心亟躑躅休閒倘有素豈負南山曲

龍門旬宴得月字韻

恩華逐芳嵗形勝兼韶月中席傍魚潭前山倚龍闕花迎妙妓至鳥避仙舟發宴賞良在玆再來情不歇

雜詩

孤桐亦胡爲百尺傍無枝疎陰不自覆修榦欲何施髙岡地復迥弱植風屢吹凡鳥已相噪鳳凰安得知良辰不可遇心賞更蹉跎終日塊然坐有時勞者歌庭前攬芳蕙江上托微波路逺無能達憂情空復多

感遇

蘭葉春葳蕤桂華秋皎潔欣欣似生意自爾爲佳節誰知林棲者聞風坐相恱艸木本無心何求美人折幽林歸獨臥滯慮洗孤淸持此謝髙鳥因之傳逺情日夕懷空意人誰感至精飛沈理自隔何所慰吾誠魚遊樂深池鳥棲欲髙枝嗟爾蜉蝣羽薨薨亦何爲有生豈不化所感奚若斯神理日微滅吾心安得知浩嘆楊朱子徒然泣路岐

孤鴻海上來池潢不敢顧側見雙翠鳥巢在三珠樹矯矯珍木巓得無金丸懼美服患人指髙明逼神惡今我遊防防弋者何所慕

吳越數千里夢寐今夕見形骸非我親衾枕卽鄕縣化蝶猶不識川魚安可羨海上有仙山歸期覺神變西日下山隠北風乘夕流燕雀感昏旦檐檻呼匹儔鴻鵠𨿽自逺哀音非所求貴人棄疵賤下士嘗殷憂眾情累外物恕已忘內修感嘆長如此使我心悠悠

江南有丹橘經冬猶緑林豈伊地气暖自有嵗寒心可以薦嘉客柰何阻重湥運命惟所遇循環不可尋徒言樹桃李此木豈無陰

永日徒離憂臨風懷蹇修美人何處所孤客空悠悠靑鳥跂不至朱鱉誰云浮夜分起躑躅時逝曷淹畱抱影唫中夜誰聞此數息美人適異方庭樹含幽色白雲愁不見滄海飛無翼鳳凰一朝來竹花斯可食漢上有遊女求思安可得袖中一札書欲寄雙飛翼冥防獨不見耿耿徒緘憶紫蘭秀空蹊皓露奪幽色馨香嵗欲晚感嘆情何極白雲在南山日暮長太息

我有異鄕憶宛在云溶溶憑此目不覯要之心所鐘但欲附髙鳥安敢攀飛龍至精無感遇悲惋塡心胸歸來扣寂寞人願天豈從

閉門賾羣化憑林結所思嘯嘆此寒木疇昔廼芳防朝陽鳳安在日暮蟬獨悲浩思極中夜深嗟欲待誰所懷誠已矣旣往不可追鼎食非吾事云仙嘗我期胡越方杳杳車馬何遲遲天壤一何異幽嘿臥簾帷

入廬山仰望瀑布水

絕頂有懸泉喧喧出煙杪不知幾時嵗但見無昬曉閃閃靑崖落鮮鮮白日皎灑流濕行雲濺沫驚飛鳥雷吼何噴薄箭馳入窈窕昔聞山下防今乃林巒表物情有詭激坤元曷紛矯黙然置此去變化誰能了

出爲豫章郡途次廬山東巖下

玆山鎭何所乃在澄湖陰下有蛟螭伏上與虹蜺尋靈仙未始曠窟宅何其湥雙闕出云峙三宮入煙沈攀崖猶昔境種杏非舊林想象終古迹惆悵獨往心紛吾嬰世网數載忝朝簪孤根自靡托量力況不任多謝周身防常恐橫議侵豈匪鵷鴻列惕如泉壑臨迨玆刺江郡來此滌塵襟有趣逢樵客忘懷狎野禽棲閒義未果用拙歡在今願言答休命歸事丘中琹

冬中至玉泉山寺屬窮陰冰閉崖谷無色及仲春行縣復往焉故有此作

靈境信幽絕芳時重暄妍再來及玆勝一遇非無緣萬木柔可結千花敷欲然松間鳴好鳥竹下流淸泉石壁開精舍金光照法筵眞空本自寂假有聊相宣復此灰心者仍追巢頂禪簡書𨿽有畏身世亦相捐

在郡秋懷

秋風入前林蕭瑟鳴髙枝寂寞遊子思寤嘆何人知宦成名不立志存嵗已馳五十而無聞古人湥所疵平生去外飾直道如不羈未得操割效忽復寒暑移物情自古然身退毀亦隨悠悠滄海渚望望白雲涯露下霜且降澤中艸離披蘭艾若不分安用馨香爲

庭蕪生白露嵗候感遐心防蹇慙逺途巢枝思故林小人恐致冦終日如臨深魚鳥好自逸池籠安所欽掛冠東都門采蕨南山岑議道誠愧昔覽分還愜今憮然憂成老空爾白頭吟

近體詩

折楊柳

纎纎折楊柳持此寄情人一枝何足貴憐是故園春遲景那能久芳菲不及新更愁徵戍客容鬢老邊塵

答陳拾遺贈竹簪

與君嘗此志因物復知心遺我鐘龍節非無玳瑁簪幽素宜相重雕華豈所任爲君安首飾懷此代兼金

晨出郡捨林下

晨興步北林蕭散一開襟復見林上月娟娟猶未沈片雲自孤逺叢篠亦淸深無事由來貴方知物外心園中時蔬盡皆鋤理惟秋蘭數本委而不顧彼𨿽一物有足悲者遂賦二章

場藿巳成嵗園葵亦向陽蘭時獨不偶露節漸無芳防異菁爲蓄甘非蔗有漿人多利一飽誰復惜馨香幸得不鋤去孤苗守舊根無心羨防蓄豈欲近名園遇賞寜充佩爲生莫礙門幽林芳意在非是爲人論

送韋城李少府

送客南昌尉離亭西候春野花看欲盡林鳥聽猶新別酒靑門路歸軒白馬津相知無逺近萬里尙爲鄰

自湘水南行

落日催行舫逶迆洲渚間𨿽云有物役乘此更休閒暝色生前浦淸暉發近山中流澹容與惟愛鳥飛還

初入湘中有喜

徵鞍窮郢路歸棹入湘流望鳥惟貪疾聞猿亦罷愁兩邊楓作岸數處橘爲洲郤記從來意翻疑夢裏遊

耒陽谿夜行

乘夕棹歸舟緣源路轉幽月眀香嶺樹風靜聽谿流嵐气船間入霜華衣上浮猿聲𨿽此夜不是別家愁

湞陽峽

行舟傍越岑窈窕越溪深水闇先秋冷山晴當晝陰重林間五色對壁聳千尋惜此生遐逺誰知造化心

望月懷逺

海上生眀月天涯共此時情人怨遙夜竟夕起相思滅燭憐光滿披衣覺露滋不堪盈手贈還寢夢佳期

秋夕望月

淸迥江城月流光萬里同所思如夢裏相望在庭中皎潔靑苔露蕭條黃葉風含情不得語頻使桂花空

詠燕

海燕何微眇乘春亦蹔來豈知泥滓濺只見玉堂開繡戶時雙入華軒日幾回無心與物競鷹隼莫相猜【記事云九齡爲相與李林甫方同列陰欲中傷之屢陳九齡頗懷誹謗於時方秋帝命髙力士持白團扇以賜將寄意焉九齡惶恐因作賦以獻又爲燕詩以貽林甫云雲林甫覽之知其必退恚怒少解】

庭梅詠

芳意何能早孤榮亦自危更憐花蔕弱不受嵗寒移朝雪那相妬陰風已屢吹馨香𨿽尙爾飄蕩復誰知

奉和聖制早渡蒲津關

魏武中流處軒皇問道回長堤春樹發髙掌曙雲開龍負王舟渡人占仙气來河津會日月天仗役風雷東顧重關盡西馳萬國陪還聞股肱郡元首詠康哉

奉和聖制送尙書燕國公赴朔方

宗臣事有徵廟算在休兵天與三臺座人當萬里城朔南方偃革河右蹔揚旌寵錫從仙禁光華出漢京山川勤逺略原隰軫皇情爲奏薫琴唱仍題寶劍名聞風六郡伏計日五戎平山甫歸應疾畱侯功復成歌鐘旋可望袵席豈難行四牡何時入吾君憶履聲

奉和聖制早登太行山率爾言志

孟月攝提貞乘時我後徵晨嚴九折度暮戒六軍行日禦馳中道風師捲太淸戈鋋林表出組練雪間明動植希皇豫髙湥奉睿情陪遊七聖列望幸百神迎气色煙猶喜恩光艸尙榮之罘稱萬嵗今此復同聲

奉和吏部崔尙書雨後大明朝堂望南山

迢遞終南頂朝朝閶闔前朅來靑綺外髙在翠微先雙鳳褰爲闕羣龍儼若仙還知到圃更是謁甘泉夜雨塵初滅秋空月正懸詭容紛入望霽色宛成妍東極華陰踐西彌嶓冡連奔峯出嶺外瀑水落云邊漢帝宮將苑商君陌與阡林華鋪近甸煙靄繞晴川旣庶仁斯及分憂政已宣山公啟事罷吉甫頌聲傳濟濟金門步洋洋玉樹篇徒歌𨿽有屬淸越豈同年

和許給事中直夜簡諸公

未央鐘漏晚仙宇靄沈沈武衞千廬合嚴扃萬戶湥左掖知天近南窻見月臨樹揺金掌露庭徙玉樓陰他日聞更直中宵屬所欽聲華大國寶夙夜近臣心逸興乘髙閣雄飛在禁林寧思竊抃者情發爲知音

髙齋閒望言懷

髙齋復晴景延眺屬淸秋風物動歸思煙林生逺愁紛吾自窮海薄宦此中州取路無髙足隨波適下流嵗華空冉冉心曲且悠悠坐惜芳時晏胡然久滯畱

郡內閒齋

郡閣書常掩庭蕪日復滋檐風落鳥毳窻葉掛虫絲拙病宦情少羇閒秋气悲理人無異績爲郡但經時惟有江湖意沈防空在玆

西江夜行

遙夜人何在澄潭月裏行悠悠天宇曠切切故鄕情外物寂無擾中流澹自淸念歸林葉換愁坐露華生猶有汀洲鶴宵分乍一鳴

自始興谿夜上赴嶺

嘗蓄名山意玆爲世网牽徵途屢及此初服已非然日落靑巖際谿行緑篠邊去舟乘月後歸鳥息人前數曲迷幽嶂連圻觸闇泉湥林風緒結遙夜客情懸非梗胡爲泛無膏亦自煎不知於役者相樂在何年

郡中每晨興輙見羣鶴東飛至暮又行列而返哢唳雲路甚和樂焉予愧獨處江城常目送此意有所羨遂賦以詩

雲間有數鶴撫翼意無違曉日東田去煙霄北渚歸歡呼良自適羅列好相依逺集長江靜髙翔眾鳥稀豈煩仙子馭何畏野人機卻念乘軒者拘畱不得飛

奉和聖制早發三鄕山行

羽衞森森西向秦山川歷歷在淸晨晴雲稍捲寒巖樹宿雨能銷禦路塵聖徳由來合天道靈符卽此應時巡遺賢一一皆羈致猶欲髙深訪隠淪

答太常靳博士見贈一絕

上苑春先入中園花盡開惟餘幽徑艸尙待日光催

賦得自君之出矣

自君之出矣不復理殘機思君如滿月夜夜減淸輝

照鏡見白髮聨句

宿昔靑雲志蹉跎白髮年誰知明鏡裏形影自相憐孫逖

逖博州武水人文思敏速崔日用定爲忘年交應舉授山陰尉累轉黃門侍郎李暠出鎭太原辟爲從事後入爲集賢修撰拜中書舍人掌誥八年制勅所出爲時嘆服以疾求散秩攺左庶子轉詹事終刑部侍郎諡曰文

紀事云顏魯公序其文曰逖年十五崔公日用試土火鑪賦援翰立成甫冠三擅甲科吏侍王丘試竹簾賦降階約拜待以殊禮其典誥也宰相張九齡掎摭疵瑕沈吟久之不能易一字公除庶子苑咸艸詔曰西掖掌綸朝推無對張說命二子施伯仲之禮江夏李邕自陳州入計繕錄其集詣公托知已之分可謂人文之宗師國風之哲匠也

古體詩

夜宿浙江

扁舟夜入江潭泊露白風髙气蕭索富春渚上潮未還天姥岑邊月初落煙水茫茫多苦辛更聞江上赴人吟洛陽城闕何時見西北浮雲朝暝湥

春日畱別

春路逶迆花柳前孤舟晚泊就人煙東山白雲不可見西陵江月夜娟娟春江夜盡潮聲度徵帆遙從此中去越國山川看漸無可憐愁思江南樹

近體詩

正月十五日夜應制【一作沈佺期詩】

洛城三五夜天子萬年春防仗移雙闕瓊筵會九賓舞成蒼頡字燈作法王輪不覺東方日遙埀禦新

奉和崔司馬遊雲門寺

系馬淸谿樹禪門春气濃香臺花下出講坐竹間逢覺路山童引經行谷鳥從更言窮寂滅回策上南峯

宿雲門寺閣

香閣東山下煙花象外幽懸燈千嶂夕捲幔五湖秋畫壁余鴻雁紗窻宿鬥牛更疑天路近夢與白雲遊

楊子江樓

楊子何年邑雄圖何楚闗江連二妃渚云近八公山驛道靑楓外人煙緑嶼間晚來潮正滿數處落帆還

送張環攝禦史監南選

漢使得張綱威名攝逺方恩霑柱下史榮比選曹郎江帶黔中濶山連峽水長莫愁炎暑地秋至有嚴霜

張丞相燕公挽歌詞

海內文章伯朝端禮樂英一言興寶運三入濟羣生命與才相偶年將位不並臺星忽已坼流慟軫皇情甲第三重防髙門四列侯已成冠蓋裏更有鳳凰樓人世方爲樂生涯遽若休空餘掌綸地傳慶百千秋

淮陰夜宿

水國南無畔扁舟北未期鄕情淮上失歸夢郢中疑木落知寒近山長見日遲客行心緒亂不及洛陽時永夕臥煙塘蕭條天一方秋風淮水落寒夜楚歌長宿莽非中土鱸魚豈我鄕孤舟行已倦南越尙茫茫

和常州崔使君詠後庭梅

聞唱梅花落江南春意深更傳千里外來入越人吟弱榦紅妝倚繁香翠羽尋庭中自公日歌舞向芳陰梅院重門掩遙遙歌吹邊庭深人不見春至曲能傳花落彈棊處香來薦枕前使君停五馬行樂此中偏

送新羅法師還國

異域今無外髙僧代所稀苦心歸寂滅宴坐得精微持鉢何年至傳燈是日歸上卿揮別藻中禁下禪衣海濶杯還度云遙錫更飛此行迷處所何以慰防祈

和左司張貟外自洛使入京中路先赴長安逢立春日贈韋侍禦等諸公

忽覩雲間數雁回更逢山上一花開河邊淑气迎芳艸林下輕風待落梅秋憲府中髙唱入春卿署裏和歌來共言東閣招賢地自有西徵作賦才

同洛陽李少府觀永樂公主入蕃

邊地鶯花少年來未覺新美人天上落龍塞始應春王翰

翰字子羽晉陽人少豪邁恃才及進士第然喜蒱酒張嘉貞張說爲本州長史厚遇之舉直言極諫調昌樂尉後爲駕部貟外郎坐事貶道州司馬張說評云王翰之文如瓊杯玉斚𨿽爛然可珍而多有玷闕

古體詩

贈唐祖二子

鴻飛遵枉渚鹿鳴思故羣物情尙勞愛況乃予別君別時花始發別後蘭再薰瑤觴滋白露寶瑟凝涼氛裴徊北林月悵望南山云雲月渺千里音徽不可聞

古蛾眉怨

君不見宜春苑中九華殿飛閣連連直如髮白日全含朱鳥牕流云半入蒼龍闕宮中防女夜無事學鳳吹簫弄淸越珠簾北捲待涼風繡戶南開向明月忽聞天子憶蛾眉寶鳳銜花揲兩螭傳聲走馬開金屋夾路鳴環上玉墀長樂彤庭宴華寢三千美人曳花錦燈前含笑更羅衣悵裏承恩薦瑤枕不意君心半路回求仙別作望仙臺琳瑯禁闥遙相憶紫翠巖房晝不開欲向人間種桃實先從海底覓蓬萊蓬萊可求不可上孤舟縹緲知何往黃金作盤銅作莖靑天白露掌中擎王母嫣然感君意云車羽斾欲相迎飛亷觀前空怨慕少君何事辜相誤一朝埋沒茂陵田賤妾蛾眉不重顧宮車晚出向南山仙衞逶迆去不還朝晡泣對麒麟樹樹下蒼苔日漸斑人生百年夜將半對酒長歌莫長嘆情知白日不可私一死一生何足算

近體詩

子夜春歌

春气滿林香春遊不可忘落花吹欲盡埀柳折還長桑女淮南曲金鞍塞北裝行行小垂手日暮渭川陽

奉和聖制送張尙書巡邊

紫綬尙書印朱軿丞相車登朝身許國出閫將辭家不憚炎蒸苦親嘗走集賖選徒軍有政誓卒爾無嘩帝樂風初起王城日半斜寵行流聖作寅餞照臺華騎歷河南樹旌揺塞北沙榮懷應盡服嚴殺已先加業峻靈只保功成道路嗟寧如鑿空使逺致石橊花

涼州詞

葡萄美酒夜光杯欲飲琵琶馬上催醉臥沙場君莫笑古來徵戰幾人回

春日思歸

楊柳靑靑杏發花年光誤客轉思家不知湖上菱歌女幾个春舟在若耶

李乂

乂趙州房子人舉進士景龍中累遷中書舍人景云初遷吏部侍郎尋轉黃門侍郎開元初爲紫微侍郎俄拜刑部尙書又本名尙眞少與兄尙一尙貞俱以文章見稱後兄弟同爲一集號曰李氏華蕚集

紀事云與蘇頲對掌綸誥明皇曰前有味道嶠朕今有頲又皆號蘇李

近體詩

春日侍宴芙蓉園應制

水殿臨丹籞山樓繞翠微昔遊人托乘今幸帝垂衣澗篠緣峯合巖花逗浦飛朝來江曲地無處不光輝

奉和登驪山髙頂寓目應制

崖巘萬尋懸居髙敞禦筵行戈疑駐日步輦若登天城闕霧中近闕河云外連謬陪登岱駕欣奉濟汾篇

奉和九日侍宴應制

望幸紆千乘登髙自九重臺疑臨戲馬殿似接疏龍捧篋萸香徧稱觴菊气濃更看仙鶴舞來此慶時雍

次蘇州

洛渚問吳潮吳門想洛橋夕煙楊柳岸春水木蘭橈城邑南樓近星辰北斗遙無因生羽翼輕舉托還飈

陪幸韋嗣立莊

樞掖調梅暇林園種槿初入朝榮劍履退食偶琴書地隠東巖室天回北斗車旌門臨防窱輦道屬扶疎云防明丹谷霜笳徹紫虛水疑投石處溪似釣璜余帝澤頒巵酒人歡頌裏閭一承黃竹詠長奉白茆居

奉和春日幸望春宮應制

東城結宇瞰千尋北闕回輿具四臨麗日祥煙承防罼輕荑弱艸借衣簪秦商重防雲巖近河渭縈紆霧壑深謬接鵷鴻陪賞樂還欣魚鳥遂飛沈

樓頴

頴天寶中進士作國秀集序

古體詩

伊水門

朝涉伊水門伊水入門流愜心乃成興澹然泛孤舟霏微傍靑靄容與隨白鷗竹陰交前浦柳花媚中洲日落陰雲生彌覺玆路幽聊以恣所適此外知何求

近體詩

東郊納涼憶左威衞李錄事收昆季太原崔防軍

三首【並序】

僕三伏於通化門東北數里避暑之地地卽故倅天官顧公之舊林今貳宰君李公之別業右抵禁籞斜界沁園空水相輝步虹橋而下視竹木交映弄仙棹而傍窺足滌煩襟可陶蒸暑獨往成興恨不與數公共之率然有作因以見意

水竹誰家宅幽庭向宛門今知季倫沼舊是辟疆園饑鷺窺魚靜鳴鴉帶子喧興成秖自適欲白反忘言納涼每選地近得靑門東林與繚垣接池將沁水通枝交帝女樹橋映美人虹想是忘機者悠悠在興中林間求適意池上得淸飈稍稍斜回檝時時一度橋水光壁際動山影浪中揺不見李元禮神仙何處要

西施石

西施昔日浣紗津石上靑苔思殺人一去姑蘇不復返岸傍桃李爲誰春

禦定全唐詩錄卷九

欽定四庫全書

禦定全唐詩錄卷十

張敬忠

張仁願在朔方奏用禦史張敬忠等分總軍事累遷吏部郎中開元中拜平盧節度使

近體詩

邊詞

五原春色舊來遲二月垂楊未掛絲卽今河畔冰開日正是長安花落時

姚崇

崇本名元崇字元之陜州硤石人應下筆成章舉累遷夏官中郎武后奇其才超遷夏官侍郎知政事俄遷鳳閣侍郎春官尙書睿宗時爲中書令先天中代郭元振爲兵部尙書同中書門下三品復遷紫微令開元中封梁國公諡文獻

近體詩

夜渡江

夜渚帶浮煙蒼茫晦逺天舟輕不覺動防急始知牽聽艸遙尋岸聞香暗識蓮惟看孤帆影常恐客心懸李邕

邕字太和江都人善子也長安初拜左拾遺開元中爲左臺侍禦史累遭貶謫以討賊功歷括淄滑三州刺史素有聲稱上計京師後進不識阡陌聚觀以爲古人天寶中爲北海太守李林甫忌之以柳勣事遣禦史就郡杖殺之初邕擅才名尢長碑頌𨿽貶職在外中朝衣冠及天下寺觀多賫金帛往求其文凡數百篇受餽遺至鉅萬焉

盧藏用嘗謂邕如幹將鏌鎁難與爭鋒但虞傷缺耳卒如其言

近體詩

奉和初春幸太平公主南莊應制

傳聞銀漢石支機復見金輿出紫微織女橋邊烏鵲起仙人樓上鳳凰飛流風入座飄歌扇瀑水侵堦濺舞衣今日還同犯牛斗乘槎共逐海潮歸

李景伯

景伯邢州人懷逺子也景龍中爲給事中遷諫議大夫景雲中累遷散騎常侍

近體詩

回波辭

回波爾時酒巵微臣職在箴防侍防旣過三爵喧嘩竊恐非儀【中宗嘗宴侍臣及朝集使酒酣各令爲回波辭眾皆爲諂佞語及自要榮位次至景伯云云蕭至忠稱之曰此直諫臣也】

賈曽

曽洛陽人少知名景雲中爲吏部員外郎開元初拜中書舍人與蘇晉同掌制誥皆以詞學見知時稱蘇賈遷禮部侍郎

近體詩

奉和春日出苑矚目應令【時爲太子舍人使在東都作】

銅龍曉辟問安回金輅春遊博望開渭水晴光揺艸樹終南佳气入樓臺招賢已從商山老托乘還徵鄴下才臣在東周獨畱滯忻逢睿日邊來

袁恕已

恕已滄州東光人長安中歷遷司刑少卿預誅張易之兄弟拜中書令封南陽郡王后貶環州

近體詩

詠屏風

綺閣雲霞滿芳林艸樹新鳥驚疑欲曙花笑不闗春山對彈琴客谿流垂釣人請看車馬客行處有風塵張旭

旭蘇州人善書嗜酒毎大醉呼叫狂走乃下筆或以頭濡墨而書旣醒自視以爲神世呼張顚初仕常熟尉有老人陳牒求判宿昔又來旭責之老人曰觀公筆奇妙欲以藏家爾旭自言始見公主擔夫爭道又聞鼔吹而得筆法意觀倡公孫舞劍器得其神

近體詩

桃花谿

隠隠飛橋隔野煙石磯西畔問漁船桃花盡日隨流水洞在淸谿何處邊

一日書

春艸靑靑萬里餘邊城落日見離居情知海上三年別不寄雲間一紙書

山行畱客

山光物態弄春暉莫爲輕陰便擬歸縱使晴明無雨色入云湥處亦沾衣

賀知章

知章字季眞越州永興人證聖初擢進士累遷太常博士開元初遷禮部侍郎兼集賢院學士後授祕書監晚節誕放自號四明狂客及祕書外監天寶初病夢遊帝居數日寤乃請爲道士以宅爲千秋觀求周宮湖數頃爲放生池有詔賜鏡湖剡川一曲擢其子僧子爲會稽郡司馬賜緋魚使侍養詔令供帳東門百寮祖餞禦制送詩並序雲天寶三年太子賔客賀知章鑑止足之分抗歸老之疏解組辭榮志期入道朕以其年在遲暮用循掛冠之事俾遂赤松之遊正月五日將歸會稽遂餞東路乃命六卿庶尹大夫供帳靑門寵行邁也豈惟崇徳尙齒抑亦勵俗勸人無令二疏獨光漢冊乃賦詩贈行

近體詩

送人之軍中

常經絕脈塞復見斷腸流送子成今別令人起昔愁隴云晴半雨邊艸夏先秋萬里長城寄無貽漢國憂

題袁氏別業

主人不相識偶坐爲林泉莫漫愁沽酒囊中自有錢

詠柳

碧玉妝成一樹髙萬條垂下緑絲縧不知細葉誰裁出二月春風似剪刀

回鄕偶書

少小離鄕老大回鄕音無攺鬢毛衰兒童相見不相識笑問客從何處來

離別家鄕嵗月多近來人事半銷磨惟有門前鏡湖水春風不攺舊時波

張諤

諤登景龍進士第岐王範好儒士與閻朝隠劉廷琦鄭繇等飲酒賦詩駙馬都尉裴虛已善防緯坐私與範遊徙嶺南廷琦貶雅州司戶諤山茌丞然明皇於範無間也

古體詩

百子池

舊聞百子漢家池漢家淥水今逶迆宮女厭鏡笑窺池身前影後不相見無數容華空自知

近體詩

東封山下宴羣臣

萬里扈封巒羣公遇此歡幔城連夜靜霜仗滿空寒輦路宵煙合旌門曉月殘明朝陪聖主山下禮圓壇

岐王山亭

王家傍緑池春色正相宜豈有樓臺好兼看艸樹奇石橊天上葉椰子日南枝出入千門裏年年樂未移

三日岐王宅

玉女貴妃生嫛婗始發聲金盆浴未了繃子繡初成翡翠雕芳褥眞珠帖小纓何時學健步鬭取落花輕

滿月

社金流茂祉庭玉表奇才竹似因談植蘭疑入夢栽烏將入子去鳳逐九雛來今夜明珠色當隨滿月開

岐王席上詠美人

半額畫雙蛾盈盈燭下歌玉杯寒意少金屋夜情多香艷王分帖裙嬌敇賜羅平陽莫相妒喚出不如佗

九日

秋天林下不知春一種佳遊事也均絳葉從朝飛著夜黃花開日未成旬將橫陌樹頻驚馬半醉歸途數問人城逺登髙並九日茱萸凡作幾年新

延平門髙齋亭子應岐王教

花源藥嶼鳳城西翠幙紗窓鶯亂啼昨夜葡萄初上架今朝楊柳半垂堤片片仙云來渡水雙雙燕子共銜泥請語東風催後騎並將歌舞向前谿

九日宴

秋葉風吹黃颯颯晴雲日照白鱗鱗歸來得問茱萸女今日登髙醉幾人

武平一

平一名甄以字行河南人博學通春秋工文辭武后時畏禍隠嵩山修浮屠法屢詔不應中宗立迫召爲修文館學士𨿽宴豫嘗因詩頌規戒開元後貶蘇州參軍徙金壇令旣謫名亦不衰

古體詩

駕幸溫泉

秦王登碣石周後襲昆侖何必在遐逺方稱萬防尊我皇順時豫星駕動軒轅雄防交馳道淸笳度國門回輿長樂觀校獵上林園行漏移三象連營總八屯旌揺鸚鵡谷騎轉鳳凰原絕壁蒼苔古靈泉碧澑溫參差開水殿防窱敞巖垣丰邑蹤猶在驪宮迹尙存煙松銜翠幄雪逕繞花源侍從推元艸文章召武賁深仁浹夷夏洪造溢乾坤謬忝王枚列多慙雨露恩

近體詩

駕宴安樂公主新宅應制

紫漢秦樓敞黃山魯館開簪裾分上席歌舞列平臺馬旣如龍至人疑學鳳來幸欣聨棣蕚何以接鄒枚

興慶池侍宴應制

鑾輿羽駕直城隈帳殿旌門此地開皎潔靈潭圖日月參差畫舸結樓臺波揺岸影隨橈轉風送荷香入酒來願奉聖情歡不極長遊雲漢幾昭回

奉和立春內出防花樹應制

鑾輅靑旗下帝臺東郊上苑望春來黃鶯未解林間囀紅蘂先從殿裏開畫閣條風初變柳銀塘曲水半含苔欣逢睿藻光韶律更促霞觴畏景催【紀事云是日中宗手批云平一年𨿽最少文甚警新恱紅蘂之先開訝黃鸝之未囀循環吟咀賞嘆兼懷今更賜花一枝以彰其美所賜學士花並令揷在頭上後所賜者平一左右交插】

閻朝隠

朝隠字友倩趙州人少與弟仙舟俱知名文章𨿽無風雅之體善搆奇爲時所賞累遷給事中預修三教珠英張易之等篇什多是朝隠潛代爲之聖歷中轉麟臺少監易之伏誅徙嶺外尋召還先天中復爲祕書少監坐事貶通州別駕

張說評云朝隠之文如麗服靚妝燕歌趙舞觀者忘疲若類之風雅則罪人矣

古體詩

采蓮女

采蓮女采蓮舟春日春江碧水流蓮衣承玉釧蓮刺罥銀鉤薄暮斂容歌一曲氛氳香气滿汀洲

近體詩

三日曲水侍宴應制

三月重三日千春續萬春聖澤如東海天文似北辰荷葉珠盤淨蓮花寶蓋新陛下制萬國臣作水心人盧僎

僎中宗時人從願之從父韓思復故吏也自聞喜尉入爲學士終吏部員外郎

古體詩

十月梅花書贈

君不見巴鄕气候與華別年年十月梅花發上苑今應雪作花寧知此地花爲雪自從遷播落黔巴三見江上開新花故園風花虛洛汭窮峽凝雲度嵗華花情縱似河陽好客心倍傷邊候早春候颯驚樓上梅霜威未落江潭艸江水侵天去不還樓花覆簾空坐攀一向花前看白髮幾回夢裏憶紅顏紅顏白髮云泥攺何異桑田移碧海郤想華年故國時惟餘一片空心在空心弔影向誰陳雲臺仙閣舊遊人儻知巴樹連冬發應憐南國气長春

近體詩

嵗晚還京臺望城闕成口別先贈交親

紫陌開行樹朱城出晚霞猶憐慣去國疑是夢還家風弱知催柳林靑覺待花交親望歸騎幾處擁年華

上幸皇太子新院應制

佳气曉防防干行入震宮前星迎北極少海被南風視膳銅樓下吹笙玉座中訓湥家以正義舉俗爲公父子成釗合君臣禹啟同仰天歌聖道猶愧乏雕虫

奉和李令扈從溫泉宮賜遊驪山韋侍郎別業

風後軒皇佐云鋒謝客居承恩來翠嶺締賞出丹除飛蓋松溪寂淸笳玉洞虛窺巖詳霧豹過水略泉魚鄕入無何有時還上古初伊臯羞過狹魏邴服麤疎白雪緣情降靑霞落卷舒多慙郎署在輙繼國風余

南樓望

去國三巴逺登樓萬里春傷心江上客不是故鄕人韋元旦

元旦京兆萬年人擢進士補東阿尉遷左臺禦史與張易之通姻屬易之敗貶感義尉妻韋後弟憑以復進爲主客員外郎遷中書舍人

近體詩

奉和立春遊苑迎春應制

灞涘長安恆近日殷正臘月早迎新池魚戲葉仍含凍宮女裁花已作春向苑云疑承翠幄入林風若起靑蘋年年斗柄東無限願挹瓊觴壽北辰

興慶池侍宴應制

滄池漭沆帝城邊殊勝昆明鑿漢年夾岸旌旗疏輦道中流簫鼓振樓船雲峯四起迎宸幄水樹千重入禦筵宴樂已深魚藻詠承恩更欲奏甘泉

安樂公主山莊

銀河南渚帝城隅帝輦平明出九衢刻鳳蟠螭淩桂邸穿池壘石寫蓬壺瓊簫暫下鈞天樂綺綴長懸明月珠仙牓承恩爭旣醉方知朝野更歡娛

徐堅

堅字元固湖州長城人少好學性寛厚聖歷中爲東都畱守判官預修三教珠英諸人俱依堅規制書成遷司封員外郎睿宗時拜黃門侍郎開元中爲集賢院學士累封東海郡公堅多前後修撰格式氏族及國史等凡七入書府時論美之

春明退朝錄云堅爲集賢院學士討集故事兼前世文詞撰初學記

古體詩

棹歌行

棹女飾銀鉤新妝下翠樓霜絲靑桂檝蘭栧紫霞舟水落金陵曙風起洞庭秋扣舷過曲浦飛帆越回流影入桃花浪香飄杜若洲洲長殊未返蕭散雲霞晚日下大江平煙生歸岸逺岸逺聞潮波爭途遊戲多因聲趙津女來聴采菱歌

韋述

述京兆萬年人家儲書二千卷兒時誦憶略徧舉進士時宋之問曰童子何業述曰性嗜書所撰唐春秋三十篇恨未畢它惟命之問曰本求茂才乃得遷固遂上第述在史職二十年累有修撰蕭頴士以爲譙周陳壽之流

古體詩

晚度伊水

悠悠渉伊水伊水淸見石是時春向深兩岸艸如積迢遞望洲嶼逶迆亙津陌新樹落疎紅遙原上深碧回瞻洛陽苑遽有長山隔煙霧猶辧家風塵已爲客登陟多異趣往來見行役雲起早已昏鳥飛日將夕光陰逝不借超然暮疇昔逺遊亦何爲歸來存竹帛

宋璟

璟邢州南和人其先自廣平徙焉少耿介有大節弱冠舉進士累轉鳳閣舍人當官正色則天甚重之睿宗朝遷吏部尙書同中書門下三品開元中拜侍中累封廣平郡公後遷尙書右丞相與張說源乾曜同日拜官皮日休桃花賦序云余嘗慕宋廣平之爲相正姿勁質剛態毅狀疑其鐵石心腸不能吐婉媚辭然覩其文而有梅花賦淸便富艶得南朝徐庾之體

近體詩

蒲津迎駕

回鑾下蒲阪飛飾指秦京雒上黃雲送關中紫气迎霞朝看馬色月曉聴雞鳴防拒連山險長橋壓水平省方知化洽察俗覺時淸天下長無事空餘襟帶名

奉和禦制璟與張說源乾曜同日上官命宴都堂賜詩應制

丞相邦之重非賢諒不居老臣慵且憊何徳以當諸厚秩先爲忝崇班復此除太常陳禮樂中掖降簪裾聖酒山河潤仙文象緯舒冒恩懷寵錫陳力省空虛郭隗慙無駿馮驩愧有魚不知周勃者榮幸定何如【按本傳開元十七年璟爲尙書右丞相張說爲左丞相源乾曜爲太子少傅同日拜有詔大官設饌太常奏樂防百官尙書省東堂帝賦三傑詩自冩以賜】

王灣

灣洛陽人登先天進士第開元初爲榮陽主簿後爲洛陽尉

殷璠云灣詞翰早著爲天下所稱最者不過一二遊吳中江南意雲海日生殘夜江春入舊年詩人以來少有此句張燕公手題政事堂毎示能文令爲楷式又搗衣篇雲月華照杵空隨妾風響傳砧不到君所有眾制咸類若斯

古體詩

奉和登終南山

常愛南山遊因而盡原隰數朝至林嶺百仞登嵬岌石壯馬徑窮苔色步緣入物奇春狀攺气逺天香集虛洞策杖鳴低云拂衣濕倚巖見廬舍入戶欣拜揖問性矜勤勞示心教澄習玉英時供飯芝艸爲余拾境絕人不行潭深鳥空立一乘從此授九轉兼是給辭處若輕飛憇來惟吐吸開襟超已勝回路倐而及煙色松上深水流山下急漸平逢車騎向晚睨城邑峯在野趣繁塵飄宦情澁辛苦久爲吏榮進何妄執日暮懷此山悠然賦斯什

近體詩

次北固山下

客路靑山外行舟緑水前潮平兩岸濶風正一帆懸海日生殘夜江春入舊年鄕書何處達歸雁洛陽邊

觀搊箏【一作祖詠詩】

虛室有秦箏箏新月復淸弦多弄委曲柱促語分明曉怨凝繁手春嬌入曼聲近來惟此樂傳得美人情王泠然

泠然舉進士開元初王丘爲吏部典選奬用皆一時茂秀見王丘傳

近體詩

淮南寄捨弟

防余從不調經嵗旅淮源念爾長相失何時返故園寄書迷處所分袂隔涼溫逺道俱爲客他鄕共在原歸情春伴雁愁泣夜隨猿愧見髙堂上朝朝獨倚門

萬齊融

齊融越州人與賀朝包融於休烈齊名終昆山令

古體詩

三日緑潭篇

春潭滉漾接隋宮宮闕連延潭水東蘋苔嫩色含波緑桃李新花照底紅垂菱布藻如妝鏡麗日晴天相照映素影沈沈對蝶飛金沙礫礫窺魚泳佳人祓禊賞韶年傾國傾城並可憐拾翠總來芳樹下踏靑爭繞緑潭邊公子王孫恣遊翫沙陽水曲情無厭禽浮似挹羽觴杯鱗躍疑投水心劍金鞭玉勒騁輕肥落絮紅塵擁路飛緑水殘霞催席散畫樓初月待人歸

近體詩

贈別江【闕字】

東南飛烏處言是故鄕天江上風花晚君行定幾千計程頻破月數別屢開年明嵗潯陽水相思寄采蓮李憕

憕太原人以明經舉開元中爲監察禦史給事中天寶中轉光祿卿東京畱守遷禮部尙書遇祿山害諡忠懿

近體詩

奉和聖制從蓬萊向興慶閣道中畱春雨中春望之作應制

別館春還淑气催三宮路轉鳳凰臺雲飛北闕輕陰散雨歇南山積翠來禦柳遙隨天仗發林花不待曉風開已知聖澤深無限更喜年芳入睿才

崔湜

湜字澄瀾定州人少以文辭知名舉進士累轉左補闕預修三教珠英神龍初轉考功員外郎武三思遷兵部侍郎又附托上官昭容轉中書侍郎平章事典選失序爲李尙隠所劾左轉江州司馬授襄陽刺史韋庶人臨朝復爲中書侍郎同門下三品先天中拜中書令蕭至忠誅湜流嶺外後知湜本謀賜死荊州

古體詩

大漠行

單於犯薊堧驃騎略蕭邊南山木葉飛下地北海蓬根亂上天科斗連營太原道魚麗合陣武威川三軍遙倚防萬里相馳逐旌斾悠悠靜瀚源鼙鼓喧喧動盧谷窮徼出幽陵吁嗟倦寢興馬蹄凍澑石胡毳暖生冰雲沙泱漭天光閉河塞陰沈海色凝崆峒異國誰能托蕭索邊心常不樂近見行人畏白龍遙聞公主愁黃鶴陽春半岐路間瑤臺苑玉門闗百花芳樹紅將歇二月蘭臯緑未還陣云不散魚龍水雨雪猶飛鴻雁山山障連綿不可極路逺辛勤夢顏色北堂萱艸不寄來東園桃李長相憶漢將紛紜攻戰盈胡冦蕭條幽朔寧韓君拜節偏知逺鄭吉驅旌坐見迎火絕煙沈右西極谷靜山空左北平但使將軍能百戰不須天子築長城

近體詩

奉和禦制白鹿觀【一作鄭愔詩】

禦旗探紫籙仙仗辟丹丘捧藥芝童下焚香桂女畱鸞歌無嵗月鶴語記春秋臣朔何其幸常陪漢武遊

幸梨園亭觀打毬應制

年光陌上發香輦禁中遊艸緑鴛鴦殿花明翡翠樓寶杯承露酌仙管雜風流今日陪歡豫皇恩不可酬

折楊柳

二月風光半三邊戍不還年華妾自惜楊柳爲君攀落絮縈衫袖垂條拂髻鬟那堪音信斷流涕望陽闗

媫妤怨

不分君恩斷新妝視鏡中容華尙春日嬌愛已秋風枕席臨窻曉帷屏向月空年年後庭樹榮落在深宮

酬杜麟臺春恩

春還上林苑花滿洛陽城鴛衾夜凝思龍鏡曉含情憶夢殘燈落離魂暗馬驚可憐朝與暮樓上獨盈盈【紀事云湜執政時年三十八嘗暮出端門下天津馬上賦詩云春還上林苑花滿洛陽城張說見之嘆曰文與位固可致其年不可及也】

襄城卽事

子牟懷魏闕元凱滯襄城冠蓋仍爲裏池臺尙識名山光晴後緑江色晚來淸借問東流水何時到玉京

襄陽作

廟堂初解印郡邸忽腰章按節巡河右鳴騶入漢陽城臨南峴出樹繞北津長好學風猶扇誇才俗未亡江山距七澤煙雨接三湘蛟浦菱荷淨漁舟橘柚香醉中求習氏夢裏憶襄王宅壊仍思鳳碑存更憶羊下車慙政美閉閣幸時康多謝徵南術於今尙不忘

禦定全唐詩錄卷十

欽定四庫全書

禦定全唐詩錄卷十一

孟浩然

浩然以字行襄陽人隠鹿門山四十遊京師嘗於太學賦詩一座嘆服張九齡爲荊州辟置於府開元末王維過郢州畫浩然像於刺史亭因曰浩然亭鄭諴更署曰孟亭

紀事云浩然嘗閒遊祕省秋月新霽諸英聨詩次當浩然句曰微雲淡河漢疎雨滴梧桐舉座嘆其淸絕咸以之閣筆不復爲綴

皮日休孟亭記云明皇世章句之風大得建安體論者推李翰林杜工部爲尢介其間能不愧者惟吾鄕之孟先生也先生之作遇景入詠不鉤奇抉異令齷齪束人口者涵涵然有幹霄之興若公輸氏當巧而不用者也北齊美蕭慤芙蓉露下落楊柳月中疎先生則有微雲淡河漢疎雨滴梧桐樂

府美王融日霽沙嶼明風動甘泉濁先生則有气蒸云夢澤波撼嶽陽城謝朓之詩句精者露濕寒塘艸月映淸淮流先生則有荷風送香气竹露滴淸響此與古人爭勝於毫釐也

王士源序略曰浩然骨貌淸峻風神散朗學不爲儒務掇菁藻文不按古匠心獨妙五言詩天下稱其獨步又曰文不爲仕佇興而作故遲行不爲飾動求眞適故誕遊不爲利期以放情故貧

殷璠曰余嘗謂禰衡不遇趙壹無祿其過在人也及觀襄陽孟浩然磬折謙退才名日髙天下籍甚竟淪落明代終於布衣悲夫浩然詩文彩丰茸經緯綿密半遵雅調全削凡體至如眾山遙對酒孤島共題詩無論興象兼復故實又气蒸云夢澤波撼嶽陽城亦爲髙唱也

嚴滄浪曰浩然詩諷詠之久有金石宮商之聲

古體詩

登江中孤嶼贈白雲先生王迥

悠悠淸江水水落沙嶼出回潭石下湥緑篠岸傍密鮫人潛不見漁父歌自逸憶與君別時泛舟如昨日夕陽開返照中坐興非一南望鹿門山歸來恨如失

秋登蘭山寄張五

北山白雲裏隠者自怡恱相望試登髙心飛逐鳥滅愁因薄暮起興是淸境發時見歸村人沙行渡頭歇天邊樹若薺江畔舟如月何當載酒來共醉重陽節

大堤行寄萬七

大堤行樂處車馬相馳突嵗嵗春艸生踏靑二三月王孫挾珠彈遊女矜羅襪防手今莫同江花爲誰發

夏日南亭懷辛大

山光忽西落池月漸東上散髮乘夕涼開軒臥閒敞荷風送香气竹露滴淸響欲取鳴琴彈恨無知音賞感此懷故人中宵勞夢想

秋宵月下有懷

秋空明月懸光彩露霑濕驚鵲棲未定飛螢捲簾入庭槐寒影疎鄰杵夜聲急佳期曠何許望望空佇立

送從弟邕下第後尋會稽

疾風吹徵帆倐爾向空沒千里在俄頃三江坐超忽向來共歡娛日夕成楚越落羽更分飛誰能不驚骨

尋香山湛上人

朝遊訪名山山逺在空翠氛氳亙百里日入行始至杖筞尋故人解鞍暫停騎石門殊豁險篁逕轉深邃法侶欣相逢淸談曉不寐平生慕眞隠累日求奇異野老朝入田山僧暮歸寺松泉多逸響苔壁饒古意谷口聞鐘聲林端識香气願言投此山身世永相棄

宿天臺桐栢觀

海行信風帆夕宿逗云島緬尋滄洲趣近愛赤城好捫蘿亦踐苔輟棹恣探討息陰憇桐栢采秀弄芝艸鶴唳淸露垂雞鳴信潮早願言解纓紱從此無煩惱髙步淩四明元蹤得三老紛吾逺遊意學彼長生道日夕望三山雲濤空浩浩

題終南翠微寺空上人房

翠微終南裏雨後宜返照閉關久沈防杖策一登眺遂造幽人室始知靜者妙儒道𨿽異門雲林頗同調兩心相喜得畢景共談笑暝還髙窻眠時見逺山燒緬懷赤城標更憶臨海嶠風泉有淸聴何必蘇門嘯

初春漢中漾舟

羊公峴山下神女漢臯曲雪罷冰復開春潭千丈緑輕舟恣來往探翫無厭足波影揺妓釵沙光逐人目傾杯魚鳥醉聨句鶯花續良會難再逢日入須秉燭

宿業師山房待丁公不至

夕陽度西嶺羣壑倐已暝松月生夜涼風泉滿淸聴樵人歸欲盡煙鳥棲初定之子期宿來孤琴蘿逕

耶溪泛舟

落景餘淸輝輕撓弄谿渚澄明愛水物臨泛何容與白首垂釣翁新妝浣紗女相看似相識脈脈不得語

登鹿門山懷古

淸曉因興來乘流越江峴沙禽近方職浦樹遙莫辧漸至鹿門山山明翠徹淺巖潭多屈曲舟檝屢回轉昔聞龎徳公采藥遂不返金澗餌芝術石牀臥苔蘚紛吾感耆舊結防事攀踐隠迹今尙存髙風邈已逺白雲何時去丹桂空偃蹇探討意未窮回艇夕陽晚

疾愈過龍泉寺精舍呈易業二公

停午聞山鐘起行散愁疾尋林采芝去谷轉松翠密傍見精舍開長廊飯僧畢石渠流雪水金子耀霜橘竹房思舊遊過憇終永日入洞窺石髓傍崖采蜂蜜日暮辭逺公虎谿相送出

萬山潭作

垂釣坐盤石水淸心亦閒魚行潭樹下猿掛島藤間遊女昔解佩傳聞於此山求之不可得沿月棹歌還

白雲先生王迥見訪

閒歸日無事云臥晝不起有客欵柴扉自雲巢居子居閒好芝術采藥來城市家在鹿門山常遊澗澤水手持白羽扇腳步靑芒履聞道鶴書徵臨流還洗耳

采樵作

采樵入深山山湥樹重疊橋崩臥槎擁路險埀藤接日落伴將稀山風拂蘿衣長歌負輕策平望野煙歸

早發漁浦潭

東旭早光芒渚禽已驚防臥聞漁浦口橈聲暗相撥日出气象分始知江湖濶美人常晏起照影弄流沫飲水畏驚猿祭魚時見獺舟行自無悶況值晴景豁

經七里灘

予奉垂堂誡千金非所輕爲多山水樂頗作泛舟行五嶽追尙子三湘弔屈平湖經洞庭濶江入新安淸復聞嚴陵瀨乃在玆湍路疊嶂數百里沿洄非一趣彩翠相氛氳別流亂奔注釣磯平可坐苔磴滑難步猨飲石下潭鳥還日邊樹觀奇恨來晚倚棹惜將暮揮手弄潺湲從玆洗塵慮

南歸阻雪

我行滯宛許日夕望京豫曠野莽茫茫鄕山在何處孤煙村際起歸雁天邊去積雪覆平臯饑鷹捉寒兔少年弄文墨屬意在章句十上恥還家徘徊守歸路

聴鄭五愔彈琴

阮籍推名飲淸風滿竹林半酣下衫袖拂拭龍唇琴一杯彈一曲不覺夕陽沈予意在山水聞之諧夙心

送王七尉松滋得陽臺云

君不見巫山神女作行雲霏紅沓翠曉氛氳嬋娟流入楚王夢倐忽還隨零雨分空中飛去復飛來朝朝暮暮下陽臺愁君此去爲仙尉便逐行雲去不回

夜歸鹿門歌

山寺鳴鐘晝巳昏漁梁渡頭爭渡喧人隨沙路向江村余亦乘舟歸鹿門鹿門月照開煙樹忽到龎公棲隠處巖扉松徑長寥寥惟有幽人夜來去

近體詩

望洞庭湖贈張丞相

八月湖水平涵虛混太淸气蒸云夢澤波撼嶽陽城欲濟無舟檝端居恥聖明坐觀垂釣者空有羨魚情

秦中感秋寄逺上人

一丘常欲臥三徑苦無資北土非吾願東林懷我師黃金然桂盡壯志逐年衰日夕涼風至聞蟬但益悲

宿永嘉江寄山陰崔少府國輔

我行窮水國君使入京華相去日千里孤帆天一涯臥聞海潮至起視江月斜借問同舟客何時到永嘉

上已洛中寄王九迥

卜洛成周地浮杯上巳筵鬭雞寒食下走馬射堂前垂柳金堤合平沙翠幙連不知王逸少何處會羣賢

夜泊廬江聞故人在東寺以詩寄之

江路經廬阜松門入虎谿聞君尋寂樂淸夜宿招提石鏡山精怯禪枝怖鴿棲一燈如悟道爲照客心迷

宿桐廬江寄廣陵舊遊

山暝聴猿愁滄江急夜流風鳴兩岸葉月照一孤舟建徳非吾土維揚憶舊遊還將兩行淚遙寄海西頭

澗南卽事貽皎上人

獘廬在郭外素產惟田園左右林野曠不聞朝市喧釣竿垂北澗樵唱入南軒書取幽棲事將尋靜者論

九日懷襄陽

去國已如昨倐然經杪秋峴山不可見風景令人愁誰采籬下菊應閒池上樓宜城多美酒歸與葛疆遊

初出關旅亭夜坐懷王大校書

向夕槐煙起蔥蘢池館曛客中無偶坐闗外惜離羣燭至螢光滅荷枯雨滴聞永懷蕓閣友寂寞滯楊云

早寒江上有懷

木落鴈南渡北風江上寒我家襄水上遙隔楚云端鄕淚客中盡孤帆天際看迷津欲有問平海夕漫漫

閒園懷蘇子

林園𨿽少事幽獨自多違向夕開簾坐庭陰落景微鳥過煙樹宿螢傍水軒飛感念同懷子京華去不歸

畱別王侍禦維

寂寂竟何待朝朝空自歸欲尋芳艸去惜與故人違當路誰相假知音世所稀祗應守索莫還掩故園扉

東京畱別諸公

吾道昧所適驅車還向東主人開舊館畱客醉新丰樹繞溫泉緑塵遮晚日紅拂衣從此去髙步躡華嵩

廣陵別薛八

士有不得志棲棲吳楚間廣陵相遇罷彭蠡泛舟還檣出江中樹波連海上山風帆明日逺何處更追攀

宴榮二山池

甲第開金穴榮期樂自多櫪嘶支遁馬池養右軍鵞竹引防琴入花邀載酒過山公來取醉時唱接防歌

夏日與崔二十一同集衞明府宅

言避一時暑池亭五月開喜逢金馬客同飲玉人杯舞鶴乘軒至遊魚擁釣來座中殊未起簫管莫相催

淸明日宴梅道士房

林臥愁春盡開軒覽物華忽逢靑鳥使邀我赤松家金竈初開火仙桃正落花童顏若何駐何惜醉流霞

與諸子登峴山作

人事有代謝往來成古今江山畱勝迹我輩復登臨水落魚梁淺天寒夢澤深羊公碑字在讀罷淚沾襟

尋天臺山

吾友太乙子飡霞臥赤城欲尋華頂去不憚惡谿名歇馬憑云宿揚帆截海行髙髙翠微裏遙見石梁橫

武陵泛舟

武陵川路狹前棹入花林莫測幽源裏仙家信幾深水回靑嶂合云度緑谿陰坐聴閒猿嘯彌淸塵外心

夏日浮舟過陳大水亭

水亭涼气多閒棹晚來過澗影見松竹潭香聞芰荷野童扶醉舞山鳥助酣歌幽賞未云徧煙花柰夕何

秋日陪李侍禦渡松滋江

南紀西江濶皇華禦史雄截流寧假楫掛席自生風僚寀爭攀鷁魚龍亦避驄坐聽白雪唱翻入棹歌中

梅道士水亭

傲吏非凡吏名流卽道流隠居不可見髙論莫能酬水接仙源近山藏鬼谷幽再來迷處所花下問漁舟

遊景空寺蘭若

龍象經行處山腰度石闗屢迷靑嶂合時愛緑蘿閒宴息花林下髙談竹嶼間寥寥隔塵事疑是入雞山

陪李侍禦訪聰上人禪居

欣逢柏臺友共謁聰公禪石室無人到繩牀見虎眠陰崖常抱雪枯澗爲生泉出處𨿽云異同歡在法筵

遊精思觀回王白雲在後

出谷未停午至家日已曛回瞻山下路但見牛羊羣樵子暗相失艸虫寒不聞衡門猶未掩佇立望夫君

宿立公房

支遁初求道湥公笑買山何時石巖趣自入戶庭間苔澗春泉滿蘿軒夜月閒能令許元度吟臥不知還

尋梅道士

彭澤先生柳山陰道士鵞我來從此好停策夏云多重以觀魚樂因之鼓枻歌崔徐迹未朽千載揖淸波

題大禹寺義公房

義公習禪處結構依空林戶外一峯秀堦前眾壑深夕陽連雨足空翠落庭陰看取蓮花淨應知不染心

題融公蘭若

精舍買金開流泉繞砌回芰荷薰講席松柏映香臺法雨晴飛去天花晝下來談殊未已歸騎夕陽催

題景空寺故融公蘭若

池上靑蓮宇林間白馬泉故人成異物過客獨澘然旣禮新松塔還尋舊石筵平生竹如意猶掛艸堂前

題張野人園廬

與君園廬並微尙頗亦同耕釣方自逸壺觴趣不空門無俗士駕人有上皇風何處先賢傳惟稱龎徳公

尋張五回夜園作

聞就龎公隠移居近洞湖興來林是竹歸臥谷名愚掛席樵風便開軒琴月孤嵗寒何用賞霜露故園蕪

裴司士員司戶見尋

府僚能枉駕家醖復新開落日池上酌淸風松下來廚人具雞黍稚子摘楊梅誰道山公醉猶能騎馬回

春中喜王九相尋

二月湖水淸家家春鳥鳴林花掃更落徑艸踏還生酒伴來相命開樽共解醒當杯已入手歌妓莫停聲

過故人莊

故人具雞黍邀我至田家緑樹村邊合靑山郭外斜開軒面場圃把酒話桑麻待到重陽日還來就菊花

嵗暮歸南山

北闕休上書南山歸敝廬不才明主棄多病故人疎白髮催年老靑陽逼嵗除永懷愁不寐松月夜窻虛【本傳云王維邀浩然入內署俄而明皇至浩然匿牀下維取實對帝喜曰朕聞其人而不見也詔使出帝問其詩浩然再拜自誦此詩至不才明主棄之句帝曰卿不求仕而朕未嘗棄卿柰何誣我因放還】

舟中曉望

掛席東南望靑山水國遙舳艫爭利涉來往接風潮問我今何去天臺訪石橋坐看霞色晚疑是赤城標

途中遇晴

已失巴陵雨猶逢蜀阪泥天開斜景徧山出晚云低余濕猶霑艸殘流尙入谿今宵有明月鄕思逺淒淒

夜渡湘水

客舟貪利涉闇裏渡湘川露气聞芳杜歌聲識采蓮防人投岸火漁子宿潭煙行侶時相問潯陽何處邊

赴京途中遇雪

迢遞秦京道蒼茫嵗暮天窮陰連晦朔積雪滿山川落鴈迷沙渚饑烏集野田客愁空佇立不見有人煙

春怨

佳人能畫眉妝罷出簾幃照水空自愛折花將遺誰春情多艶逸春意倍相思愁心極楊柳一動亂如絲

永嘉上浦館逢張八子容

逆旅相逢處江邨日暮時眾山遙對酒孤嶼共題詩廨宇鄰蛟室人煙接島夷鄕園萬餘里失路一相悲

宿武陽卽事

川暗夕陽盡孤舟泊岸初嶺猿相叫嘯潭嶂似空虛就枕滅明燭扣舷聞夜漁雞鳴問何處人物是秦餘

渡揚子江

桂檝中流望京江兩畔明林開揚子驛山出潤州城海盡邊陰靜江寒朔吹生更聞楓葉下淅瀝度秋聲

賦得盈盈樓上女

夫壻久別離靑樓空望歸妝成捲簾坐愁思嬾縫衣燕子家家入楊花處處飛空牀難獨守誰爲報金徽

陪張丞相自松滋江東泊渚宮

放澑下松滋登舟命檝師詎忘經濟日不憚沍寒時洗幘豈獨古濯纓良在玆政成人自理機息鳥無疑云物凝孤嶼江山辧四維晚來風稍急冬至日行遲獵響驚云夢漁歌激楚辭渚宮何處是川暝欲何之

峴山送張去非遊巴東

峴山南郭外送別每登臨沙岸江村近松門山寺防一言予有贈三峽爾將尋祖席宜城酒徵途云夢林蹉跎遊子意眷戀故人心去矣勿淹滯巴東猿夜吟

宴崔明府宅夜觀妓

畫堂觀妙妓長夜正畱賔燭吐蓮花艷妝成桃李春髻鬟低舞席衫袖掩歌唇汗濕偏宜粉羅輕豈著身調移箏柱促歡會酒杯頻倘使曹王見應嫌洛浦神

盧明府九日峴山宴袁使君張郎中崔員外

宇宙誰開辟江山此郁盤登臨今古用風俗嵗時觀地理荊州分天涯楚塞寛百城今刺史華省舊郎官共美重陽節俱懷落帽歡酒邀彭澤載琴輟武城彈獻壽先浮菊尋幽或借蘭煙虹鋪藻翰松竹掛衣冠叔子神如在山公興欲闌傳聞騎馬醉還向習池看

陪盧明府泛舟回作

百里行春返淸流逸興多鷁舟隨雁泊江火共星羅已救田家旱仍醫俗化訛文章推後輩風雅激頽波髙岸迷陵谷新聲滿棹歌猶憐不才子白首未登科

冬至後過吳張二子檀谿別業

卜築因自然檀谿更不穿園廬二友接水竹數家連直與南山對非關選地偏艸堂時偃曝蘭枻日周旋外事情都逺中流性所便閒垂太公釣興發子猷船余亦幽棲者經過竊慕焉梅花殘臘月柳色半春天鳥泊隨陽雁魚藏縮項鯿停杯問山簡何似習池邊

來闍黎新亭作

八解禪林秀三明給苑才地偏香界逺心淨水亭開傍險山查立尋幽石逕回瑞花長自下靈藥豈須栽碧网交紅樹淸泉盡緑苔戲魚聞法聚閒鳥誦經來棄象應悟忘言理必該靜中何所得吟詠亦徒哉

西山尋辛諤

漾舟尋水便因訪故人居落日淸川裏誰言獨羨魚石潭窺洞徹沙岸歷紆徐竹嶼見埀釣茅齋聞讀書款言忘景夕淸興屬涼初回也一瓢飲賢哉常晏如

行出東山望漢川

異縣非吾土連山盡緑篁平田出郭少盤阪入雲長萬壑歸於漢千峯劃彼蒼猿聲亂楚峽人語帶巴鄕石上攢椒樹藤間綴蜜房雪餘春未暖嵐解晝初陽徵馬疲登頓歸帆愛渺茫坐欣沿澑下信宿見維桑

登安陽城樓

縣城南面漢江流江漲開成南雍州才子乘春來騁望羣公暇日坐銷憂樓臺晚映靑山郭羅綺晴驕緑水洲向夕波揺明月動更疑神女弄珠遊

春情

靑樓曉日珠簾映紅粉春妝寶鏡催已厭交歡憐枕席相逢遊戲繞池臺坐時衣帶縈纎艸行卽裾裾掃落梅更道明朝不當作相期共鬭管弦來

送朱大入秦

遊人五陵去寶劍直千金分手脫相贈平生一片心

春曉

春眠不覺曉處處聞啼鳥夜來風雨聲花落知多少

同儲十二洛陽道中作

珠彈繁華子金羈遊俠人酒酣白日暮走馬入紅塵

峴山作

石潭傍隈隩沙榜曉夤緣試埀竹竿釣果得查頭鯿

宿建徳江

移舟泊煙渚日暮客愁新野曠天低樹江淸月近人

渡浙江問舟中人

潮落江平未有風扁舟共濟與君同時時引領望天末何處靑山是越中

崔顥

顥卞州人開元十一年進士有俊才無士行好蒱博飲酒及遊京師娶妻擇有貌者稍不愜意卽去之前後數四累官司勲員外郎

殷璠云顥少年爲詩屬意浮艷名陷輕薄晚節忽變常調風骨凜然一窺塞垣說盡戎旅可與鮑照並駕也

古體詩

古遊俠呈軍中諸將

少年負膽气好勇復知機仗劍出門去孤城逢合圍殺人遼水土走馬漁陽歸錯落金鏁甲防茸貂防衣還家行且獵弓矢速如飛地迥鷹犬疾艸深狐兔肥腰間帶兩綬轉盼生光輝顧謂今日戰何如隨建威

贈輕車

悠悠逺行歸經春涉長道幽冀桑始靑洛陽蠶欲老憶昨戎馬地別時心艸艸烽火從北來邊城閉常早平生少相遇未得展懷抱今日杯酒間見君交情好

贈王威古

三十羽林將出身常事邊春風吹淺艸獵騎何翩翩插羽兩相顧鳴弓新上射麋入防谷飲馬投荒泉馬上共傾酒野中聊割鮮相看未及飲雜虜冦幽燕烽火去不息陰山髙際天長驅救東北戰解城亦全報國行赴難古來皆共然

入若耶谿

輕舟去何疾已到雲林境起坐云鳥間動揺山水影巖中響自答谿裏言彌靜事事令人幽停橈向余景

雜詩

可憐靑銅鏡掛在白玉堂玉堂有美女嬌弄明月光羅袖拂金鵲防屏點紅妝妝罷含情坐春風桃李香

遊天竺寺

晨登天竺山山殿朝陽曉厓泉爭噴薄江岫相縈繞直上孤頂髙平看眾峯小南州十二月地暖冰雪少靑翠滿寒山藤蘿覆冬沼花龕瀑布側靑壁石林杪鳴鐘集人天施飯聚猿鳥洗意歸淸淨澄心悟空了始知世上人萬物一何擾

結定襄郡獄效陶體

我在河東時使往定襄裏定襄諸小兒爭訟紛城市長老莫敢言太守不能理謗書盈几案文墨相塡委牽引肆中翁追呼田家子我來折此獄師聽辧疑似小大必以情未嘗施鞭箠是時三月暮徧野農桑起里巷鳴春鳩田園引流水此鄕多雜俗戎夏殊音防顧問邊塞人勞情曷云已

行路難

君不見建章宮中金明枝萬萬長條拂地垂二月三月花如霰九重幽深君不見艷彩朝含四寶宮香風旦入朝云殿漢家宮女春未防愛此芳香朝暮看看來看去心不忘攀折將安鏡臺上雙雙素手剪不成兩兩紅妝笑相向建章昨夜起春風一花飛落長信宮長信麗人見花泣憶此珍樹何嗟及我昔初在昭陽時朝攀暮折登玉墀只言嵗嵗長相對不悟今朝遙相思

孟門行

黃雀銜黃花翩翩傍檐隙本擬報君恩如何反彈射金罍美酒滿座春平原愛才多眾賔滿堂盡是忠義士何意得有讒諛人諛言反覆可道能令君心不自保北園新栽桃李枝根株未固何轉移成陰結實君自取若問傍人得知

渭城少年行

洛陽三月梨花飛秦地行人春憶歸揚鞭走馬城南陌朝逢驛使秦川客驛使前日發章臺傳道長安春早來棠梨宮中燕初至葡萄館裏花正開念此使人歸更早三月便達長安道長安道上春可憐揺風蕩日曲江邊萬戶樓臺臨渭水五陵花柳滿秦川秦川寒食盛繁華遊子春來不見家鬭雞下社塵初合走馬章臺日半斜章臺帝城稱貴裏靑樓日晚歌鐘起貴裏豪家白馬驕五陵年少不相饒雙雙挾彈來金市兩兩鳴鞭上渭橋渭城橋頭酒新熟金鞍白馬誰家宿可憐錦瑟箏琵琶玉壺淸酒就倡家小婦春來不解羞嬌歌一曲楊柳花

盧姬篇

盧姬少小魏王家緑髩紅唇桃李花魏王綺樓十二重水晶簾箔繡芙蓉白玉欄桿金作柱樓上朝朝學歌舞前堂後堂羅袖人南窻北窻花發春翠幌珠簾鬭絲管一彈一奏云欲斷君王日晚下朝歸鳴環佩玉生光輝人生今日得嬌貴誰道盧姬身細微

江畔老人愁

江南年少十八九乘舟欲渡靑谿口靑谿口邊一老翁鬢眉皓白已衰朽自言家代仕梁陳垂朱拖紫三十人兩朝出將復入相五世疊鼔埀朱輪父兄三葉皆尙主子女四代爲妃嬪南山賜田接禦苑北宮甲第連紫宸直言榮華未休歇不覺山崩海將竭兵戈亂入建康城煙火連燒未央闕衣冠士子陷鋒刃良將名臣盡埋沒山川攺易失市朝衢路縱橫塡白骨老人此時尙少年脫身走得投海邊罷兵嵗余未敢出去鄕三載方來旋蓬蒿忘卻五城宅艸木不識靑谿田𨿽然得歸到鄕土零丁貧賤長辛苦采樵屢入歷陽山刈稻常過新林浦少年欲知老人嵗豈知今年一百五君今少壯我巳衰我防少年君不睹人生貴賤各有時莫見羸老相輕欺感君相問爲君說說罷不覺令人悲

長安道【一作霍將軍】

長安甲第髙入云誰家居住霍將軍日晚朝回擁賔從路傍揖拜何紛紛莫言炙手手可熱須臾火盡灰亦滅莫言貧賤卽可欺人生富貴自有時一朝天子賜顏色世上悠悠應始知

川上女

川上女晚妝鮮日落靑渚試輕檝汀長花滿正回船暮來浪起風轉自言此去橫塘近緑江無伴夜獨行獨行心緒愁無盡

雁門胡人歌

髙山代郡東接燕雁門胡人家近邊解放胡鷹逐塞鳥能將代馬獵秋田山頭野火寒多燒雨裏孤峯濕作煙聞道遼西無鬭戰時時醉向酒家眠

代閨人答輕薄少年

妾家近隔鳯皇池粉壁紗牕楊柳垂本期漢代金吾壻誤嫁長安遊俠兒兒家夫壻多輕薄借客探丸重然諾平明挾彈入新丰日晚揮鞕出長樂靑絲白馬冶遊園能使行人駐馬看自矜陌上繁華盛不念閨中花鳥防花間陌上春將晚走馬鬭雞猶未返三時出望無消息一去那知行近逺桃李花開覆井欄朱樓落日捲簾看愁來欲奏相思曲抱得秦箏不忍彈

七夕

長安城中月如練家家此夜持鍼綫仙裙玉佩空自知天上人間不相見長信防陰夜轉幽瑤堦金閣數螢流班姬此夕愁無限河漢三防看斗牛

近體詩

長門怨

君王寵初歇棄妾長門宮紫殿靑苔滿髙樓明月空夜愁生枕席春意罷簾櫳泣盡無人問容華落鏡中

王家少婦

十五嫁王昌盈盈入畫堂自矜年最少復倚壻爲郎舞愛前谿緑歌憐子夜長閒來鬭百艸度日不成妝【紀事云李邕聞顥名虛捨待之顥至獻詩首章云十五嫁王昌邕叱曰小兒無禮不與接而去】

岐王席觀妓

二月春來半宮中日漸長柳垂金屋暖花發玉樓香拂匣先臨鏡調笙更炙簧還將歌舞態只擬奉君王

上已

已日帝城春傾都祓禊晨停車須傍水奏樂要驚塵弱柳障行騎浮橋擁看人猶言日尙蚤更向九龍津

贈涼州張都督

聞君爲漢將敵騎罷南侵出塞淸沙漠還家拜羽林風霜臣節苦嵗月主恩深爲語西河使知余報國心

題潼闗樓

客行逢雨霽歇馬上津樓山勢雄三輔闗門扼九州川從陜路去河繞華陰流向晚登臨處風煙萬里愁

題沈隠侯八詠樓

梁日東陽守爲樓望越中緑窻明月在靑史古人空江靜聞山狖川長數塞鴻登臨白雲晚流恨此遺風

晚入汴水

昨晚南行楚今朝北溯河客愁能幾日鄕路漸無多晴景揺津樹春風起棹歌長淮亦已盡寧復畏潮波

發錦沙村

北上途未半南行嵗已防孤舟下建徳江水入新安海近山常雨谿深地早寒行行泊不可須及子陵灘

送單於裴都防赴西河

徵馬出翩翩城秋月正圓單於莫近塞都防欲臨邊漢驛通煙火胡沙泛井泉功成須獻防未必去經年

相逢行

妾年初二八家住洛橋頭玉戶臨馳道朱門近禦溝使君何暇問夫壻大長秋女弟新承寵諸兄近拜侯春生百子殿花發五城樓出入千門裏年年樂未休

舟行入剡

鳴棹下東陽回舟入剡鄕靑山行不盡緑水去何長地气秋仍濕江風晚漸涼山梅猶作雨谿橘未知霜謝客文逾盛林公未可忘多慙越中好流恨閱時芳

遼西作

燕郊芳嵗晚殘雪凍邊城四月靑艸合遼陽春水生胡人正牧馬漢將日徵兵露重寶刀濕沙虛金鼔鳴寒衣著已盡春服與誰成寄語洛陽使爲傳邊塞情

黃鶴樓

昔人已乘白雲去此地空餘黃鶴樓黃鶴一去不復返白雲千載空悠悠晴川歷歷漢陽樹芳艸萋萋鸚鵡洲日暮鄕關何處是煙波江上使人愁【劉須溪云古人服善李太白登黃鶴樓有眼前有景道不得崔顥題詩在上頭之句至金陵乃作鳳皇臺詩以擬之】

行經華陰

岧嶤太華俯咸京天外三峯削不成武帝祠前云欲散仙人掌上雨初晴河山北枕秦闗險驛樹西連漢畤平借問路傍名利客無如此處學長生

長千曲

君家何處住妾住在橫塘停船暫借問或恐是同鄕家臨九江水來去九江側同是長幹人生小不相識下渚多風浪蓮舟漸覺稀那能不相待獨自逆潮歸三江潮水急五湖風浪湧由來花性輕莫畏蓮舟重

禦定全唐詩錄卷十一

欽定四庫全書

禦定全唐詩錄卷十二

獨孤及

及字至之洛陽人爲兒時讀孝經父試之曰兒志何語對曰立身行道揚名於後世宗黨奇之天寶中以有道舉髙第補華陰尉歷官左拾遺禮部員外濠舒二州刺史以治課加司封郎中賜金紫徙常州諡曰憲

崔祐甫曰常州之文立憲誡世襃賢遏惡爲用故議論最長其或列於碑頌流於詠歌峻如嵩華盛於江河

古體詩

海上寄蕭立

朔風剪塞艸寒路日夜結行行到瀛壖歸思生暮節驛樓見萬里延首望遼碣逺海入大荒平蕪際窮發舊國在夢想故人胡且越契濶阻風期荏苒成雨別海西望

京口兩地各天末索居動經秋再笑知曷月日南望中盡惟見飛鳥滅音塵未易得何由慰饑渇

三月三日自京到華陰水亭獨酌寄裴六薛八

只役匪遑息經時客三秦還家問節知到上巳辰山縣何所有髙城閉靑春和風不吾欺桃杏滿四鄰舊友適逺別誰當接歡欣呼兒命長瓢獨酌湘吳醇一酌一朗詠旣酣意亦申言筌蹔兩忘霞月只相新裴子塵表物薛侯席上珍寄書二傲吏何日同車茵詎肯使空名終然羈此身他年解桎梏長作海上人

客捨月下對酒醉後寄畢四曜

鄕路風雪深生事憂患迫天長波瀾廣髙舉無六翮獨立寒夜移幽境思彌積霜月照膽淨銀河入檐白沽酒聊自勞開樽坐檐隙主人奏絲桐能使髙興劇淸機暫無累獻酢更絡繹慷慨葛天歌愔愔廣陵陌旣醉萬事遺耳熱心亦適視身兀如泥瞪目傲今昔故人間城闕音信兩脈脈別時前盟在寸景莫自擲心與白日鬭十無一滿百寓形薪火內甘作天地客與物無親疎鬥酒勝竹帛何必用自苦將貽古賢責

下弋陽江舟中代書寄裴侍禦

故鄕隔西日去水連長天前路知防許但指天南邊愴恨極浦外隠映靑山連東風滿帆來五兩如弓弦遙羨繡衣客冏然馬首先得餐武昌魚不顧潯陽田屈指數別日忽乎成兩年百花巳滿眼春艸漸碧鮮豈是離居時柰何於役牽洞庭有深涉曷日期歸旋且作異鄕料詎知攜手緣離憂未易銷莫道樽酒賢

賈員外處見中書賈舍人巴陵詩集覽之懷舊代書寄贈

海岸望靑瑣雲長天漫漫十年不一展知有關山難適逢阮始平立馬問長安取公詠懷詩示我江海瀾暫若窺武庫森然矛防寒眼眀遺頭風心悅忘朝餐大駕今返正熊羆扈鳴鑾公遊鳳凰沼獻可在筆端系越有長纓封關只一丸冏然翔寥廓仰望慚羽翰嘉防不我與相思嵗云殫惟當袖佳句持比靑瑯玕

夏日詶於逖畢曜問病見贈

救物智所昧學仙願未從行藏兩乖角蹭蹬風波中薄宦恥降志臥屙非養防閉關涉兩旬覉思浩無窮鸑鷟何處來雙舞下碧空離別隔雲雨恵然此相逢把手賀疾間舉杯欣酒濃新詩見久要淸論激深衷髙館舒夜簟開門延防風火雲赫嵯峨日暮千萬峯遙指故山笑相看撫號鐘聲和由心淸事感知气同出處未易料且歌緩愁容願君崇明徳嵗暮如靑松

觀海

北登渤澥島回首秦東門誰屍造物功鑿此天池源澒洞吞百谷周流無四垠廓然混茫際望見天地根白日自中吐扶桑如可捫超遙蓬萊峯想象金臺存秦帝昔經此登臨冀飛翻揚旌百神防望日羣山奔徐福竟何成羨門徒空言惟見石橋足千年潮水痕

初晴抱琴登馬退山對酒望逺醉後作

年長心易感況爲憂患纒壯圖迫世故行止兩茫然王旅方伐叛虎臣皆被堅魯人著儒服甘就南山田挈榼上髙磴超遙望平川滄江大如綖隠映入逺天荒服何所有山花雪中燃寒泉得日景吐霤鳴湔湔舉酒勸白雲唱歌慰頽年防風度竹來韻我號鐘弦一彈一引滿耳熱知心宣曲終余亦酣起舞山水前人生防何時大半百憂煎今日覉愁破始知濁酒賢

題思禪寺上方

谿口聞法鼓停橈登翠屏攀云到金界合掌開禪扃郁嵂眾山抱空蒙花雨零老僧指香樓云是不死庭眇眇於越路茫茫春艸靑逺山噴百谷繚繞馳東溟目極道何在境照心亦冥騞然諸根空破結如破瓶下視三界狹但聞五濁腥山中有良藥吾欲隳天形

寒夜谿行舟中作

日沈諸山昏寂歷羣動宿孤舟獨不系風水夜相逐雲歸恆星白霜下天地肅月輪大如盤金波入空谷魏闕萬里道覉念千慮束倦飛思故巢敢望梧與竹沈吟登樓賦中夜起三復憂來無良方歸春酒熟

和贈逺

憶得去年春風至中庭桃李映瑣牕美人挾瑟對芳樹玉顏亭亭與花雙今年新花如舊時去年美人不在玆借問離居恨深淺秖應獨有庭花知

近體詩

九月九日李蘇州東樓宴

是菊花開日當君乘興秋風前孟嘉帽月下庾公樓酒解畱徵客歌能破別愁醉歸無以贈秖奉萬年酬

蕭文學山池宴集

檀欒千畝緑知是辟疆園逺岫當庭戶諸花覆水源主人邀盡醉林鳥助狂言莫問愁多少今皆付酒樽與韓侍禦同尋李七舍人不遇題壁畱贈

三逕何寂寂主人山上山亭空檐月在水落釣磯閒藥院雞犬靜酒壚苔蘚斑知君少機事當待暮云還

同皇甫侍禦齋中春望見示之作

望逺思歸心易傷況將衰髩偶年光時攀芳樹愁花盡晝掩髙齋厭日長甘比流波辭舊浦忍看新艸徧橫塘因君贈我江楓詠春思於今未易量

垂花塢醉後戲題【賦得俱字韻並序】

莊周臺南十許步有丘一成上有樛藤垂花而蔓艸荒之且隔大溝路不可陟道士張太和伐薪爲堰封土以壅澮余亦命薙氏治蕪穢而剗宿莽遂辟爲登賦之位位廣二席席間足以函尊酒二簋三月戊子及羣英由堰而升焉諸花倒垂下拂杯案紫葩防褷如釵如旒眾君子瞻弄之不足故秉燭進酒以繼落日欲稱醉而不能也因命其地曰垂花塢堰曰緣花堰亦飾之以詩云

紫蔓靑條拂酒壺落花時與竹風俱歸時自負花前醉笑向鯈魚問樂無

崔國輔

國輔吳郡人明皇時應縣令舉授許昌令累遷集賢直學士禮部員外郎後坐王鉷近親貶晉陵郡司馬

殷璠云國輔詩婉孌淸楚深宜諷詠樂府數章古人不及也

古體詩

雜詩

逢著平樂兒論交鞍馬前與酤一斗酒恰用十千錢後余在關內作事多迍邅何肯相救援徒聞寶劍篇

古意

紅荷楚水曲彪炳爍晨霞未得兩回摘秋風吹卻花時芳不待妾玉佩無處誇悔不盛年時嫁與靑樓家

石頭瀨作

悵矣秋風時余臨石頭瀨因髙見超逺盡此數州內羽山一防靑海岸雜光碎離離樹木少漭漭波潮大日暮千里帆南飛落天外須臾遂入夜楚色有防靄尋逺迹已窮遺榮事多昧一身猶未理安得濟時代且泛朝夕潮荷衣蕙爲帯

漂母岸

泗水入淮處南邊古岸存秦時有漂母於此飯王孫王孫初未遇寄食何足論後爲楚王來誓欲答母恩事迹遺在此空傷千載魂茫茫水中渚上有一孤墩遙望不可到蒼蒼煙樹昏防年崩冢色每日落潮痕古地多陻圯時哉不敢言向夕淚沾裳只宿蘆洲村

杭州北郭戴氏荷池送侯愉

秋近萬物肅況當臨水時折花贈歸客離緒斷荷絲誰謂江國永故人感在玆道存過北郭情極望東菑喬木故園意鳴蟬窮巷悲扁舟竟何待中路每遲遲

怨詞

妾有羅衣裳秦王在時作爲舞春風多秋來不堪著樓前桃李疎池上芙蓉落織錦猶未成蛩聲入羅幕

魏宮詞

朝日照紅妝擬上銅雀臺畫眉猶未竟魏帝使人催

長信艸

長信宮中艸年年愁處生故侵珠履迹不使玉階行

長樂少年行

遺卻瑚鞭白馬驕不行章臺折楊柳春日路傍情

湖南曲

湖南送君去湖北送君歸湖裏鴛鴦鳥雙雙他自飛

采蓮曲

玉漵花爭發金塘水亂流相逢畏相失並看采蓮舟

子夜冬歌

寂寥抱冬心裁羅又褧褧夜久頻挑燈霜寒剪刀冷

麗人曲

紅顏稱絕代欲並眞無侶獨有鏡中人由來自相許

古意

淨掃黃金階飛霜厚如雪下簾彈箜篌不忍見秋月

對酒吟

行行日將夕荒村古冢無人迹防籠荊棘一鳥吟屢勸提壺沽酒喫古人不達酒不足遺恨精靈傳此曲寄言世上諸少年平生且盡杯中醁

近體詩

香風詞【一作白紵辭】

洛陽梨花落如霰河陽桃葉生復齊坐惜玉樓春欲盡紅綿粉絮裛妝啼

九日

江邊楓落菊花黃少長登髙一望鄕九日陶家𨿽載酒三年楚客已沾裳

綦毋潛

潛字季通荊南人開元十四年舉進士由宜壽尉入爲集賢待制遷右拾遺終著作郎

殷璠云拾遺詩舉體淸秀蕭蕭跨俗桑門之役於已獨能至如松覆山殿冷不可多得又如鐘聲和白雲歷代未有借使若人加气質減雕飾則髙視三百年外也

古體詩

春泛若耶谿

幽意無斷絕此去隨所偶晚風吹行舟花落入谿口際夜轉西壑隔山望南斗潭煙飛溶溶林月低向後生事且彌漫願爲持竿叟

題鶴林寺

道林隠形勝向背臨層霄松覆山殿冷花藏谿路遙寶幡掛焰焰明燈燒遲日半空谷春風連上潮少慿水木興暫令身心調願謝攜手客玆山禪誦饒

近體詩

題靈隠寺山頂禪院

招提此山頂下界不相聞塔影掛淸漢鐘聲和白雲觀空靜室掩行道眾香焚且駐西來駕人天日未曛

若耶溪逢孔九

相逢此溪曲勝托在煙霞潭影竹間動巖陰檐外斜人言上皇代犬吠武陵家借問淹畱日春風滿若耶

宿龍興寺

香剎夜忘歸松淸古殿扉燈明方丈室珠系比丘衣白月傳心靜靑蓮諭法防天花落不盡處處鳥銜飛

送儲十二還莊城

西阪何繚繞靑林問子家天寒噪野雀日晚度城鴉寂歷道傍樹曈曨原上霞玆情不可說長恨隠淪賒薛據

據河中寶鼎人開元天寶間據與弟播揔相繼登科終禮部侍郎一云荊南人官至太子司議郎殷璠云據爲人骨鯁有气魄其文亦爾自傷不早達因著古興詩云投珠恐見疑擬玉但垂泣道在君不舉功成嘆何及怨憤頗深至如寒風吹長林白日原上沒又孟冬時短晷日盡西南天可謂曠代之佳句

紀事云省署開文苑滄浪學釣翁據之詩也子美懷據詩乃云獨當省署開文苑兼泛滄浪學釣翁

古體詩

古興

日中望雙闕軒蓋揚飛塵鳴佩初罷朝自言皆近臣光華滿道路意气安可親歸來宴髙堂廣筵羅八珍僕妾盡綺紈歌舞夜達晨四時固相代誰能久要津巳看覆前車未見易後輪丈夫須兼濟豈能樂一身君今皆得志肯顧憔悴人

西陵口觀海

長江漫湯湯近海勢彌廣在昔胚渾凝融爲百川泱地形失端倪天色潛滉瀁東南際萬里極目逺無象山影乍浮沈潮波忽來往孤帆或不見棹歌猶想象日暮長風起客心空振蕩浦口霞未收潭心月初上林嶼防邅回亭臯時偃仰嵗晏訪蓬瀛眞遊非外奬

出靑門往南山下別業

舊居在南山夙駕自伊闕榛莽相蔽虧去爾漸超忽散漫余雪晴蒼茫季冬月寒風吹長林白日原上沒懷抱曠莫伸相知阻胡越弱年好棲隠鏈藥在巖窟及此離垢氛興來亦因物末路期赤松斯言庶不伐

懷哉行

明時無廢人廣廈無棄材良工不我顧有用寧自媒懷筞望君門嵗晏空遲回秦城多車馬日夕飛塵埃伐皷千門啟鳴珂雙闕來我聞雷雨施天澤罔不該何意斯人徒棄之如死灰主好臣必效時禁權不開俗流實驕矜得志輕艸萊文王賴多士漢帝資羣才一言並拜相片善咸居臺夫君何不遇爲泣黃金臺

登秦望山

南登秦望山目極大海空朝陽半蕩漾晃朗天水紅谿壑爭噴薄江湖遞交通而多漁商客不悟嵗月窮振緡迎早潮弭棹長風予本萍泛者乘流任西東茫茫天際帆棲泊何時同將尋防稽迹從此訪任公

初去郡齋書懷

肅徒辭汝潁懷古獨淒然尙想文王化猶思巢父賢時移多讒巧大道竟誰傳況是疾風起悠悠旌斾懸徵鳥無返翼歸流不停川已經霜雪下乃驗松栢堅回首望城邑迢迢間雲煙志士不傷物小人皆自妍感時惟責巳在道非怨天從此適樂土東歸知防年

泊震澤口

日落艸木陰舟徒泊江汜蒼茫萬象開合沓聞風水洄沿值漁翁防窱逢樵子雲開天宇靜月明照萬里早雁湖上飛晨鐘海邊起獨坐嗟逺遊登岸望孤洲零落星欲盡朣朧气漸收行藏空自秉智識仍未周伍胥旣伏劍範蠡亦乘流歌竟鼓楫去三江多客愁

近體詩

早發上東門【一作落第後口號】

十五能文西入秦三十無家作路人時命不將明主合布衣空惹洛陽塵

丘爲

爲嘉興人事繼母孝常有靈芝生堂下累官太子右庶子時年八十餘而母無恙給俸祿之半及居憂觀察使韓滉以致仕官給祿所以恵養老臣不可在喪爲異惟罷春秋羊酒初還鄕縣令謁之爲門磬折令坐乃拜經縣署降馬而趨年九十六

古體詩

尋西山隠者不遇

絕頂一茅茨直下三十里扣關無僮僕窺室惟案几若非巾柴車應是釣秋水差池不相見黽勉空仰止艸色新雨中松聲晚窗裏及玆契幽絕自足蕩心耳𨿽無賓主意頗得淸淨理興盡方下山何必待之子

泛若耶溪

結廬若耶裏左右若耶水無日不釣魚有時向城市谿中水流急渡口水流寛每得樵風便往來殊不難一川艸長緑四時那得辧裋褐衣妻兒餘糧及雞犬日暮鳥雀稀稚子呼牛歸住處無鄰里柴門獨掩扉

湖中寄王侍禦

日日湖水上好登湖上樓終年不向郭過午始梳頭嘗自愛杯酒得無相獻酬小童能膾鯉少妾事蓮舟每有南浦信仍期後月遊方春轉揺蕩孤興時淹畱驄馬眞傲吏翛然無所求晨趨玉階下心許滄江流少別如昨日何言經數秋應知方外事獨往非悠悠

題農夫廬舍

東風何時至已緑湖上山湖上春旣早田家日不閒溝堘流水處耒耜平蕪間薄暮飯牛罷歸來還閉關近體詩

尋廬山崔徴君

日髙雞犬靜門掩向寒塘夜竹深茅宇秋亭冷石牀住山年已逺服藥壽偏長虛棄浮生者相逢益自傷

登潤州城

天末江城晚登臨客望迷春潮平島嶼殘雨隔虹蜺鳥與孤帆逺煙和獨樹低鄕山何處是目斷廣陵西

左掖梨花

冷艷全欺雪餘香乍入衣春風且莫定吹向玉階飛祖詠

詠洛陽人開元十二年進士張說在並州引爲駕部員外郎

殷璠云詠詩剪刻省淨用思尢苦气𨿽不髙調頗淩俗至如霽日園林好淸明煙火新亦可稱爲才子也

古體詩

田家卽事

舊居東臯上左右俯荒村樵路前傍嶺田家遙對門歡娯始披拂愜意在郊原余霽蕩川霧新秋仍晝昏攀條憩林麓引水開泉源稼穡豈云倦桑麻今正繁方求靜者賞偶與潛夫論雞黍何必具吾心知道尊

夕次圃田店

前路入鄭郊尙經百餘里馬煩時欲歇客歸程未已落日桑柘陰遙村煙火起西還不遑宿中夜渡涇水近體詩

答王維畱宿

四年不相見相見復何爲握手言未畢卻令傷別離升堂還駐馬酌醴便呼兒語黙自相對安用旁人知

陸渾水亭

晝眺伊川曲巖間霽色明淺沙平有路流水漫無聲浴鳥沿波聚潛魚觸釣驚更憐春岸緑幽意滿前楹

贈苗發員外

宿雨朝來歇空山天气淸盤云雙鶴下隔水一蟬鳴古道黃花落平蕪赤燒生茂陵𨿽有病猶得伴君行

泗上馮使君南樓作

井邑連淮泗南樓向晚過望灘沙鷺起尋防浴童歌近海云偏出兼秋雨更多明晨擬回棹鄕思恨風波

蘇氏別業

別業居幽處到來生隠心南山當戶牖灃水映園林屋覆經冬雪庭昏未夕陰寥寥人境外閒坐聽春禽

宿陳畱李少府揆防

相知有叔卿訟簡夜彌淸旅泊倦愁臥堂空聞曙更風簾揺燭影秋雨帯虫聲歸思那堪說悠悠限洛城

題韓少府水亭

梅福幽棲處佳期不忘還鳥啼當戶竹花繞傍池山水气侵堦冷松陰覆座閒寧知武陵趣宛在市朝間

題逺公經臺

蘭若無人到眞僧出復稀苔侵行道席云濕坐禪衣澗防緣香案山蟬噪竹扉世間長不見寧止暫忘歸

中峯居喜見苗發

自得中峯住深林亦閉關經秋無客到入夜有僧還暗澗泉聲小荒岡樹影閒髙窗不可望星月滿空山

江南旅情

楚山不可極歸路但蕭條海色晴看雨江聲夜聽潮劍畱南斗近書寄北風遙爲報空潭橘無媒贈洛橋

泊揚子津

才入維揚郡鄕關此路遙林藏初過雨風退欲歸潮江火明沙岸雲帆礙浦橋客衣今日薄寒气近來饒

晚泊金陵水亭

江亭當廢國秋景倍蕭騷夕照明殘壘寒潮漲古壕就田看鶴大隔水見僧髙無限前朝事醒吟易覺勞

淸明宴司勲劉郎中別業

田家復近臣行樂不違親霽日園林好淸明煙火新以文長防友惟徳自成鄰池照牕陰晚杯香藥味春檐前花覆地竹外鳥窺人何必桃源裏深居作隠淪

望薊門

燕臺一望客心驚簫鼓喧喧漢將營萬里寒光生積雪三邊曙色動危旌沙塲烽火連胡月海畔雲山擁薊城少小𨿽非投筆吏論功還欲請長纓

終南望余雪

終南陰嶺秀積雪浮雲端林表明霽色城中增暮寒【紀事云有司嘗以此題試詠詠賦四句卽納於有司或詰之詠曰意盡】

張子容

子容先天二年進士爲樂城尉與孟浩然友善

古體詩

春江花月夜

林花發岸口气色動江新此夜江中月流光花上春分明石潭裏宜照浣紗人

交甫憐瑤佩仙妃難重期沈沈緑江晚惆悵碧雲姿初逢花上月言是弄珠時

近體詩

泛永嘉江日暮回舟

無雲天欲暮輕鷁大江淸歸路煙中逺回舟月上行傍潭窺竹暗出嶼見沙明更值防風起乘流絲管聲

永嘉卽事寄贛縣袁少府瓘

山繞樓臺出溪通裏閈斜曽爲謝客郡多有逐臣家海气朝成雨江天晚作霞題書報賈誼卑濕似長沙

貶樂城尉日作

竄謫邊窮海川原近惡谿有時聞虎嘯無夜不猿啼地暖花長髮巖髙日易低故鄕可憶處遙指鬥牛西

除夜樂城逢孟浩然

逺客襄陽郡來過海岸家樽開栢葉酒燈發九枝花妙曲逢盧女髙才得孟嘉東山行樂意非是競繁華

送孟浩然歸襄陽

東越相逢地西亭送別津風濤看解纜雲海去愁人鄕在桃林岸山連楓樹春因懷故園意歸與孟家鄰

九日陪潤州邵使君登北固山

五馬向西椒重陽坐麗譙徐州帯緑水楚國在靑霄張幕連江樹開筵接海潮淩雲詞客語回雪舞人嬌梅福慙仙吏羊公賞下僚新丰酒舊美況是菊花朝

崔宗之

宗之名成輔以字行齊國公日用之子少襲父爵好學寛博有風舉韓朝宗薦之於朝開元中歷左司郎中侍禦史後謫金陵與李白詩酒倡和

古體詩

贈李十二白

涼風八九月白露滿空庭耿耿意不暢捎捎風葉聲思見雄俊士共話今古情李侯忽來儀把袂苦不早淸論旣抵掌談多絕倒分明楚漢事歷歷王霸道擔囊無俗物訪古千里餘袖有匕首劍懷中茂陵書雙眸光照人詞賦淩子虛酌酒弦素琴霜气正凝潔平生心中事今日爲君說我家有別業寄在嵩之陽明月出髙岑淸溪澄素光雲散牕戶靜風吹松桂香子若同斯遊千載不相忘

盧象

象字緯卿汶水人劉夢得紀其文云公始以章句振起於開元中與王維崔顥比肩驤首鼓行於時妍詞一發樂府傳貴由前進士補祕書郎轉右衛倉曹掾丞相曲江公方執文衡揣摩後進得公深器之擢爲左補闕河南府司錄司勲員外郎名盛气髙少所卑下爲飛語所中左遷齊邠鄭三郡司馬入爲膳部員外郎大盜起幽陵入洛師執公脇之從謫果州長史又貶永州司戶移進長史詔拜主客員外郎道病畱武昌遂不起

殷璠云象雅而平素有大體得國士之風曩在挍書名光祕閣如靈越山多秀新安江甚淸盡東南之數郡也

古體詩

題叔徴君東谿艸堂

開山十餘里靑壁森相倚欲識堯時天東谿白雲是雷聲轉幽壑雲气杳流水澗影生虫蛇巖端翳檉梓大道終不易君恩曷能已鶴羨無老時言攝生理浮年笑六甲元化潛一指未暇掃云梯空慚阮家子

今朝共遊者得性閒未歸已到仙人家莫驚鷗鳥飛水深嚴子釣松掛巢父衣雲气轉幽寂谿流無是非名理未足羨腥臊詎所希自惟負貞意何嵗當食薇

八月十五日象自江東止田園移莊慶防未防歸汶上小弟幼妹尢悲其別兼賦是詩

謝病始告歸依然入桑梓家人皆佇立相衡門裏儔類皆長年成人舊童子上堂家慶畢願與姻親邇論舊或餘悲思存且相喜田園轉蕪沒但有寒泉水衰柳日蕭條秋光淸邑裏入門乍如客休騎非便止中飲顧王程離憂從此始

兩妹日長成雙鬟皆及人已能持寶瑟自解掩羅巾念昔別時小未知疎與親今來識離恨掩淚方殷勤小弟更孩幼歸來不相識同居𨿽漸慣見人猶黙黙宛作越人言殊鄕甘水食別此最爲難淚盡有餘憶

嘆白髮

我年一何長鬢髮日已白俯仰天地間能爲防時客惆悵故山云徘徊空日夕何事與時人東城復南陌鄕試後自鞏還田家因謝鄰友見過之作

雞鳴出東邑馬倦登南巒落日見桑柘翳然丘中寒鄰家多舊識投暝來相看且問春稅苦兼陳行路難園塲近陰壑艸木易凋殘峯晴雪猶積澗深冰已團浮名知何用嵗晏不成歡置酒共君飲當歌聊自寛

近體詩

贈劉藍田

籬中犬迎吠出屋柴扉嵗晏輸井稅山村人暮歸晚田始家食餘布成我衣對此能無事勞君問是非

和徐侍郎叢篠詠【一作蔣渙詩】

中禁夕沈沈幽篁別作林色連雞樹近影落鳳池深爲重淩霜節能虛應物心年年承雨露長對紫庭陰

雜詩

家居五原上徵戰是平生獨負山西勇誰當塞下名死生遼海戰雨雪薊門行諸將封侯盡論功獨不成君家禦溝上垂柳夾朱門列鼎防中貴鳴珂朝至尊死生在片議窮達由一言須識苦寒士莫矜狐白溫

贈廣川馬先生

經書滿腹中吾識廣川翁年老甘無位家貧懶發防人歸洙泗學歌盛舞雩風顧接諸生禮三年事馬融

峽中作

髙唐防百里樹色接陽臺晚見江山霽宵聞風雨來雲從三峽起天向數峯開靈境信難見輕舟那可回

竹裏館

江南冰不閉山澤气潛通臘月聞山鳥寒崖見蟄虫柳林春半合荻筍亂無叢回首金陵岸依依向北風

永城使風

長風起秋色細雨含落暉夕鳥向林去晚帆相逐飛虫聲出亂艸水气薄行衣一別故鄕道悠悠今始歸

送綦毋潛

夫君不得意本自滄海來髙足未云騁虛舟空復回淮南楓葉落灞岸桃花開出處暫爲耳沈浮安系哉如何天覆物還遣世遺才欲識秦將漢嘗聞王與裴離筵對寒食別雨乘春雷防有徵書到荷衣莫漫裁

送祖詠

田家宜伏臘嵗晏子言歸石路雪初下荒村雞共飛東原多煙火北澗隠寒暉滿酌野人酒倦聞鄰女機胡爲困樵采防日罷朝衣

贈張均員外

公門世業昌才子冠裴王出自平津邸還爲吏部郎神仙餘气色列宿動輝光夜直南宮靜朝趨北禁長時人窺水鏡明主賜衣裳翰苑飛鸚鵡天池待鳳凰承歡疇日顧未記後時傷去去圖南逺防才幸不忘

宴別趙都防

結髮旌麾元戎復在斯門開都防府兵動羽林兒黠寇多翻覆謀臣有別離智同天所授恩共日相隨漢使開賓幕胡笳送酒巵風霜迎馬首雨雪事魚麗上策應無戰深情屬載馳不應行萬里明主寄安危

同王維過崔處士林亭

映竹時聞轉轆轤當窗只見网蜘蛛主人非病常髙臥環堵防籠一老儒

禦定全唐詩錄卷十二

欽定四庫全書

禦定全唐詩錄卷十三

王維

維字摩詰太原人父徙家於蒲遂爲河東人開元九年擢進士第一與弟縉齊名天寶中歷官給事中祿山陷兩都爲賊所得服藥佯瘖賊平定罪以凝碧池詩聞於行在特宥之官至尙書右丞尢長五言詩書畵特臻其妙兄弟俱好奉佛維工艸善畵豪英貴人虛左以迎寧薛諸王待若師友畵思入神至山水平逺云勢石色繪工以爲天機所到學者不及也客有以按樂圗示者無題識維徐曰此霓裳第三疊最初拍也客未然引工按曲乃信

集異記云維年未弱冠文章得名性閒音律岐王使爲伶人賫琵琶引至公主第令獨奏新曲號鬰輪袍公主大奇之維出獻懷中詩公主驚駭曰皆

我素所誦習常謂古人佳作乃子爲之乎因命更衣升之客右召試官至第遣宮婢傳教作解頭登第

紀事云寶應中代宗語王縉曰朕嘗於諸王座聞維樂章今傳幾何遣中人往取縉裒集數百篇上之表云臣兄文詞立身行之餘力當官堅正秉操孤直縱居要劇不防淸淨實見時輩許以髙流至於晚年彌加進道端坐虛室念玆無生乘興爲文未嘗廢業詔答云卿之伯氏天下文宗位歷先朝名髙希代抗行周雅長揖楚辭調六气於終篇正五音於逸韻泉飛藻思雲散襟情詩家者流時論歸美誦於人口久鬰文房謌以國風宜登樂府眎朝之後乙夜將觀石室所藏歿而不朽栢梁之防今也則亡乃眷棣華克成編錄聲猷益茂嘆息良深

殷璠云維詩詞秀調雅意新理愜在泉成珠著壁成繪一句一字皆出常境

蘇子瞻云味摩詰之詩詩中有畵觀摩詰之畵畵中有詩

古體詩

早春行

紫梅發初徧黃鳥歌猶澀誰家折楊女弄春如不及愛水看妝坐羞人映花立香畏風吹散衣愁露沾濕玉閨靑門裏日落香車入遊衍益相思含啼向防帷憶君長入夢歸晚更生疑不及紅檐燕雙棲綠艸時

贈祖三詠【濟州官舍作】

蠨蛸掛虛牖蟋蟀鳴前除歲晏涼風至君子復何如髙館閴無人離居不可道閒門寂已閉落日照秋艸𨿽有近音信千里阻河關中復客汝潁去年歸舊山結交二十載不得一日展貧病子旣深契濶余不淺仲秋𨿽未歸暮秋以爲期良防詎幾日終日長相思

戲贈張五弟諲【時在常樂東園走筆成】

吾弟東山時心尙一何逺日髙猶自臥鐘動始能飯領上發未梳牀頭書不捲淸川興悠悠空林對偃蹇靑苔石上淨細艸松下軟牕外鳥聲閒階前虎心善徒然萬象多澹爾太虛緬一知與物平自顧爲人淺對君忽自得浮念不煩遣

張弟五車書讀書仍隱居染翰過艸聖賦詩輕子虛閉門二室下隱居十年餘宛是野人野時從漁父漁秋風自蕭索五桺髙且疎望此去人世渡水向吾廬歲晏同防手只應君與予

贈裴十迪

風景日夕佳與君賦新詩澹然望逺空如意方支頤春風動百艸蘭蕙生我籬曖曖日暖閨田家來致詞欣欣春還臯淡淡水生陂桃李𨿽未開荑蕚滿芳枝請君理還筞敢告將農時

奉寄韋太守陟

荒城自蕭索萬里山河空天髙秋日迥嘹唳聞歸鴻寒塘映衰艸髙館落疎桐臨此歲方晏顧景詠悲翁故人不可見寂寞平陵東

和使君五郎西樓望逺思歸

髙樓望所思目極情未畢枕上見千里牕中窺萬室悠悠長路人曖曖逺郊日惆悵極浦外迢遞孤煙出能賦屬上才思歸同下秩故鄕不可見雲水空如一

酬黎居士浙江作【曇壁上人院走筆成】

儂家眞个去公定隨儂否著處是蓮花無心變楊柳松龕藏藥裹石唇安茶臼气味當共知那能不防手

送宇文太守赴宣城

寥落云外山迢遞舟中賞鐃吹髮西江秋空多淸響地迥古城蕪月眀寒潮廣時賽敬亭神復解罟師网何處寄相思南風吹五兩

送綦母潛落第還鄕

聖代無隱者英靈盡來歸遂令東山客不得顧采薇旣至君門逺孰云吾道非江淮度寒食京洛縫春衣置酒臨長道同心與我違行當浮桂棹未幾拂荊扉逺樹帶行客孤城當落暉吾謀適不用勿謂知音稀

送別

下馬飲君酒問君何所之君言不得意歸臥南山陲但去莫復問白雲無盡時

齊州送祖三

相逢方一笑相送還成泣祖帳已傷離荒城復愁入天寒逺山淨日暮長河急解防君已遙望君猶佇立

觀別者

靑靑楊柳陌陌上別離人愛子遊燕趙髙堂有老親不行無可養行去百憂新切切委兄弟依依向四鄰都門帳飲異從此謝親賓揮涕逐前侶含淒動徵輪車徒望不見時見起行塵吾亦辭家久看之淚滿巾

別弟縉後登靑龍寺望藍田山

陌上新別離蒼茫四郊晦登髙不見君故人復云外逺樹蔽行人長天隱秋塞心悲宦遊子何處飛徵蓋

冬日遊覽

步出城東門試騁千里目靑山橫蒼林赤日團平陸渭北走邯鄲關東出函谷秦地萬方防來朝九州牧雞鳴咸陽中冠蓋相追逐丞相過列侯羣公餞光祿相如方老病獨歸茂陵宿

藍田山石門精舍

落日山水好漾舟信歸風探奇不覺逺因以緣源窮遙愛云木秀初疑路不同安知淸流轉偶與前山通捨舟理輕策果然愜所適老僧四五人逍遙蔭松柏朝梵林未曙夜禪山更寂道心及牧童世事問樵客暝宿長林下焚香臥瑤席澗芳襲人衣山月映石壁再尋畏迷誤眀發更登歷笑謝桃源人花紅復來覿

靑谿

言入黃花川每逐淸谿水隨山將萬轉趣途無百里聲喧亂石中色靜深松裏漾漾泛菱荇澄澄映葭葦我心素已閒淸川澹如此請畱盤石上垂釣將已矣

崔濮陽兄季重前山興【山西去亦對維門】

秋色有佳興況君池上閒悠悠西林下自識門前山千里橫黛色數峯出雲間嵯峨對秦國合防藏荊關殘雨斜日照夕嵐飛鳥還故人今尙爾嘆息此頽顏

渭川田家

斜光照墟落窮巷牛羊歸野老念牧童倚杖荊扉雉雊麥苗秀蠶眠桑葉稀田夫荷鋤至相見語依依卽此羨閒逸悵然吟式微

春中田園作

屋上春鳩鳴村邊杏花白持斧伐逺揚荷鋤覘泉脈歸燕識故巢舊人看新曆臨觴忽不禦惆悵逺行客

過李楫宅

閒門秋艸色終日無車馬客來深庵中犬吠寒林下散發時未簪道書行尙把與我同心人樂道安貧者一罷宜城酌還歸洛陽社

飯覆釡山僧

晚知淸淨理日與人羣疎將逺山僧先期掃敝廬果從雲峯裏顧我蓬蒿居借艸飯松屑焚香看道書然燈晝欲盡鳴磬夜方初一悟寂爲樂此生閒有餘思歸何必深身世猶空虛

園詩【並序】

維園髙齋俯視南山形勝二三時輩同賦是詩兼命詞英數公同用園字爲韻韻任多少時太子司議郎薛璩發此題遂同諸公云

余適欲鋤倚鋤聽叩門鳴騶導驄馬常從夾朱軒窮巷正傳呼故人儻相存防手追涼風放心望乾坤藹藹帝王州宮觀一何繁林端出綺道殿頂揺華幡素懷在靑山若値白雲屯回風城西雨返景原上村前酌盈樽酒往往聞淸言黃鸝囀深木朱槿照中園猶羨松下客石上聞淸猿

自大散以往深林密竹磴道盤曲四五十里至黃牛嶺見黃花川

危徑幾萬轉數里將三休廻環見徒侶隱映隔林丘颯颯松上雨潺潺石中流靜言深谿里長嘯髙山頭望見南山陽白露靄悠悠靑臯麗已淨綠樹鬰如浮曾是厭防密曠然銷人憂

宿鄭州

朝與周人辭暮投鄭人宿他鄕絕儔侶孤客親僮僕宛洛望不見秋霖晦平陸田父艸際歸村童雨中牧主人東臯上時稼繞茅屋虫思機杼悲雀喧禾黍熟明當渡京水昨晚猶金穀此去欲何言窮邊狥微祿

苦熱

赤日滿天地火雲成山嶽艸木盡焦捲川澤皆竭涸輕紈覺衣重密樹苦陰薄莞簟不可近絺綌再三濯思出宇宙外曠然在寥廓長風萬里來江海蕩煩濁卻顧身爲患始知心未覺忽入甘露門宛然淸涼樂

納涼

喬木萬餘株淸流貫其中前臨大川口豁達來長風漣漪涵白沙素鮪如遊空偃臥盤石上翻濤沃微躬潄流復濯足前對釣魚翁貪餌凡幾許徒思蓮葉東

西施詠

艷色天下重西施寧久微朝爲越谿女暮作吳宮妃賤日豈殊眾貴來方悟稀邀人傅香粉不自著羅衣君寵益驕態君憐無是非當時浣紗伴莫得同車歸持謝鄰家子效顰安可希

羽林騎閨人

秋月臨髙城城中管弦思離人堂上愁稚子堦前戲出門復映戶望望靑絲騎行人過欲盡狂夫終不至左右寂無言相看共垂淚

偶然作

楚國有狂夫茫然無心想散發不冠帶行歌南陌上孔丘與之言仁義莫能奬未常肻問天何事須擊壤復笑采薇人胡爲乃長往

田舍有老翁垂白衡門裏有時農事閒鬥酒呼鄰里喧聒茅檐下或坐或復起裋褐不爲薄園葵固足美動則長子孫不曾向城市五帝與三王古來稱君子干戈將揖讓畢竟何者是得意茍爲樂野田安足鄙且當放懷去行行沒余齒

日夕見太行沈吟未能去問君何以然世网嬰我故小妺日成長兄弟未有娶家貧祿旣薄儲蓄非有素幾廻欲奮飛路躕復相顧孫登長嘯臺松竹有遺處相去詎幾許故人在中路愛染日已薄禪寂日已固忽乎吾將行寧俟歲雲暮

陶潛任天眞其性頗耽酒自從棄官來家貧不能有九月九日時菊花空滿手中心竊自思儻有人送否白衣防壺觴果來遺老叟且喜得斟酌安問升與鬥奮衣野田中今日嗟無負兀傲迷東西蓑笠不能守傾倒彊行行酣謌歸五柳生事不曾問肯媿家中婦

趙女彈箜篌復能邯鄲舞夫壻輕薄兒鬭雞事齊主黃金買歌笑用錢不復數許史相經過髙門盈四牡客捨有儒生昻藏出鄒魯讀書三十年腰下無尺組被服聖人教一生自窮苦

老來懶賦詩惟有老相隨宿世謬詞客前身應畵師不能捨余習偶被時人知名字本皆是此心還不知

嘆殷遙

人生能幾何畢竟歸無形念君等爲死萬事傷人情慈母未及葬一女才十齡泱漭寒郊外蕭條聞哭聲浮雲爲蒼茫飛鳥不能鳴行人何寂寞白日自淒淸憶昔君在時問我學無生勸君苦不早令君無所成故人各有贈又不及生平負爾非一途慟哭返柴荊

夷門歌

七雄雄雌猶未分攻城殺將何紛紛秦兵益圍邯鄲急魏王不救平原君公子爲嬴停駟馬執轡愈恭意愈下亥爲屠肆鼓刀人嬴乃夷門抱關者非但慷慨獻奇謀意气兼將身命酬向風刎頸送公子七十老翁何所求

隴頭吟

長城少年遊俠客夜上戍樓防太白隴頭明月迥臨關隴上行人夜吹笛關西老將不勝愁駐馬聽之雙淚流身經大小百餘戰麾下偏禆萬戶侯蘇武才爲典屬國節旄空盡海西頭

老將行

少年十五二十時步行奪取邊馬騎射殺山中白額虎肯數鄴下黃須兒一身轉戰三千里一劍曾當百萬師漢兵奮迅如霹靂虜騎奔騰畏蒺藜衞靑不敗由天幸李廣無功緣數奇自從棄置便衰朽世事蹉跎成白首昔時飛箭無全目今日垂楊生左肘路傍時賣故侯門前學種先生柳蒼茫古木連窮巷遼落寒山對虛牖誓令疏勒出飛泉不似潁川空使酒賀蘭山下陣如雲羽檄交馳日夕聞節使三河募年少詔書五道出將軍試拂鐵衣如雪色聊持寶劍動星文願得燕弓射天將恥令越甲鳴吾君莫嫌舊日雲中守猶堪一戰立功勲

燕支山

漢家天將才且雄時來謁帝明光宮萬乘親推雙闕下千官出餞五陵東誓辭甲第金門裏身作長城玉塞中衞霍才堪一騎將朝廷不數貳師功趙魏燕韓多勁卒關西俠少何咆勃報讐只是聞嘗膽飲酒不曾妨刮骨畵防雕戈白日寒連旗大斾黃塵沒疊鼓遙翻瀚海波鳴笳亂動天山月麒麟錦帶佩吳鉤颯防靑驪躍紫驑拔劍已斷天驕臂歸鞍共飲月支頭漢兵大呼一當百敵騎相防哭且愁教戰𨿽令赴湯火終知上將先伐謀

桃源行

漁舟逐水愛山春兩岸桃花夾去津坐防紅樹不知逺行盡靑谿不見人山口潛行始隈隩山開曠望旋平陸遙防一處攢雲樹近入千家散花竹樵客初傳漢姓名居人未攺秦衣服居人共住武陵源還從物外起田園月眀松下房櫳靜日出雲中雞犬喧驚聞俗客爭來集競引還家問都邑平眀閭巷掃花開薄暮漁樵乘水入初因避地去人間及至成仙遂不還峽裏誰知有人事世中遙望空雲山不疑靈境難聞見塵心未盡思鄕縣出洞無論隔山水辭家終擬長遊衍自謂經過舊不迷安知峯壑今來變當時只記入山深靑谿幾曲到雲林春來徧是桃花水不辧仙源何處尋

洛陽女兒行

洛陽女兒對門居才可容顏十五餘良人玉勒乘驄馬侍女金盤膾鯉魚畵閣朱樓盡相望紅桃綠桺垂檐向羅帷送上七香車寶扇迎歸九華帳狂夫富貴在靑春意气驕奢劇季倫自憐碧玉親教舞不惜珊瑚持與人春窗曙滅九微火九微片片飛花璅戲罷曾無理曲時妝成秪是薰香坐城中相識盡繁華日夜經過趙李家誰憐越女顏如玉貧賤江頭自浣紗

同崔傅答賢弟

洛陽才子姑蘇客桂苑殊非故鄕陌九江楓樹幾回靑一片揚州五湖白揚州時有下江兵蘭陵鎭前吹笛聲夜火人歸富春郭秋風鶴唳石頭城周郎陸弟爲儔侶對舞前谿歌白紵曲幾書畱小史家艸堂棊賭山陰墅衣冠若話外臺臣先數夫君席上珍更聞臺閣求三語遙想風流第一人

故人張諲工詩善易卜兼能丹靑艸頃以詩見贈聊復酬之

不逐城東遊俠兒隱囊紗帽坐彈棊蜀中夫子時聞卦洛下書生解詠詩藥欄花逕衡門裏時復據梧聊隱幾屛風誤防惑孫郎團扇艸書輕內史故園髙枕度三春永日垂帷絕四鄰自想蔡邕今已老更將書籍與何人

送崔五太守

長安廐吏來到門朱文露网動行軒黃花縣西九折阪玉樹宮南五丈原襃斜谷中不容幰惟有白雲當露冕子午山裏杜防啼嘉陵水頭行客飯劍門忽斷蜀川開萬井雙流滿眼來霧中逺樹刀州出天際澄江巴字廻使君年紀三十餘少年白晳專城居欲持畵省郎官筆廻與臨卭父老書

寒食城東卽事

淸谿一道穿桃李演漾綠蒲涵白芷谿上人家凡幾家落花半落東流水蹴踘屢過飛鳥上秋千競出垂楊裏少年分日作遨遊不用淸眀兼上已

黃雀癡

黃雀癡黃雀癡謂言靑鷇是我兒一一口銜食養得成毛衣到大啁啾解遊颺各自東西南北飛薄暮空巢上覉雌獨自歸鳳凰九雛亦如此愼莫愁思顦顇捐容輝

答張五弟

終南有茅屋前對終南山終年無客常閉關終日無心長自閒不妨飲酒復垂釣君但能來相往還

送友人歸山歌

山寂寂兮無人又蒼蒼兮多木羣龍兮滿朝君何爲兮空谷文寡和兮思深道難知兮行獨恱石上兮流泉與松間兮艸屋入雲中兮養雞上山頭兮抱犢神與棗兮如虎賣杏兮收谷愧不才兮妨賢嫌旣老兮貪祿誓解印兮相從何詹尹兮可卜

山中人兮欲歸云防防兮雨霏霏水驚波兮翠菅靡白鷺忽兮翻飛君不可兮褰衣山萬重兮一云混天地兮不分樹晻曖兮氛氳猿不見兮空聞忽山西兮夕陽見東臯兮逺村平蕪綠兮千里眇惆悵兮思君

魚山神女祠歌

迎神曲

坎坎擊鼔魚山之下吹洞簫望極浦女巫進紛屢舞陳瑤席湛淸醑風淒淒兮夜雨神之來兮不來使我心兮苦復苦

送神曲

紛進拜兮堂前目眷眷兮瓊筵來不語兮意不傳作暮雨兮愁空山悲急管思繁弦靈之駕兮儼欲旋倐云收兮雨歇山靑靑兮水潺潺

近體詩

從岐王過楊氏別業應教

楊子談經處淮王載酒過興闌啼鳥換坐久落花多逕轉廻銀燭林開散玉珂嚴城時未啟前路擁笙歌

早朝

柳暗百花眀春深五鳳城城烏睥晲曉宮井轆轤聲方朔金門侍班姬玉輦迎仍聞遣方士東海訪蓬瀛

同崔員外秋宵寓直

建禮髙秋夜承眀曉過九門寒漏徹萬井曙鐘多月迥藏珠斗云消出絳河更慙衰朽質南陌共鳴珂

輞川閒居贈裴秀才迪

寒山轉蒼翠秋水日潺湲倚杖柴門外臨風聽暮蟬渡頭餘落日墟裏上孤煙復値接輿醉狂歌五柳前

寄荊州張丞相

所思竟何在悵望深荊門舉世無相識終身思舊恩方將與農圃藝植老丘園目盡南無鴈何由寄一言

和尹諫議史館山池

云館接天居霓裳侍玉除春池百子外芳樹萬年餘洞有仙人籙山藏太史書君恩深漢帝且莫上空虛

奉和楊駙馬六郎秋夜卽事

髙樓月似霜秋夜鬰金堂對坐彈盧女同防舞鳳凰少兒多送酒小玉更焚香結束平陽騎明朝入建章酬虞部蘇員外過藍田別業不見畱之作

貧居依谷口喬木帶荒村石路枉回駕山家誰門漁舟膠凍浦獵火燒寒原惟有白雲外疎鐘聞夜猿

酬張少府

晚年惟好靜萬事不闗心自顧無長策空知返舊林松風吹解帶山月照彈琴君問窮通理漁歌入浦深

送丘爲落第歸江東

憐君不得意況復柳條春爲客黃金盡還家白髮新五湖三畝宅萬里一歸人知爾不能薦羞稱獻納臣

送岐州源長史歸【同在崔常侍幕中時常侍已故】

握手一相送心悲安可論秋風正蕭索客散孟嘗門故驛通槐里長亭下槿原徵西舊旌節從此向河源

送張道士歸山

先生何處去王屋訪毛君別婦畱丹訣驅雞入白雲人間苦難住天上復離羣當作遼城鶴仙歌使爾聞

送平澹然判官

不識陽闗路新從定逺侯黃雲斷春色畵角起邊愁瀚海經年到交河出塞流須令外國使知飲月氏頭

送劉司直赴安西

絕域陽關道胡沙與塞塵三春時有雁萬里少行人苜蓿隨天馬蒲萄逐漢臣當令外國懼不敢覓和親

送梓州李使君

萬壑樹參天千山響杜防山中一夜雨樹杪百重泉漢女輸橦布巴人訟芋田文翁翻教授不敢倚先賢

送張五諲歸宣城

五湖千萬里況復五湖西漁浦南陵郭人家春谷谿欲歸江渺渺未到艸萋萋憶想蘭陵鎭可宜猿更啼

送楊長史赴果州

襃斜不客幰之子去何之鳥道一千里猿聲十二時官橋祭酒客山木女郎祠別後同眀月君應聽子規

送邢桂州

鐃吹喧京口風波下洞庭赭圻將赤岸擊汰復揚舲日落江湖白潮來天地靑明珠歸合浦應逐使臣星

送孟六歸防陽

杜門不復出久與世情疎以此爲長策勸君歸舊廬醉歌田舍酒笑讀古人書好是一生事無勞獻子虛

初出濟州別城中故人

微官易得罪謫去濟川陰執政方持法明君無此心閭閻河潤上井邑海云深縱有歸來日各愁年鬢侵

登裴秀才迪小臺

端居不出戶滿目望雲山落日鳥邊下秋原人外閒遙知逺林際不見此檐間好客多乘月應門莫上闗

遊李山人所居因題屋壁

人事皆如夢狂來或自歌問年松樹老有地竹林多樂倩韓康賣門容尙子過翻嫌枕席上無那白雲何

過崔駙馬山池

畵樓吹笛妓金椀酒家胡錦石稱貞女靑松學大夫脫貂貰桂醑射雁與山廚聞道髙陽防愚公谷正愚

成文學

寶劍千金裝登君白玉堂身爲平原客家有邯鄲娼使气公卿坐論心遊俠塲中年不得意謝病客遊梁

過福禪師蘭若

巖壑轉微逕雲林隱法堂羽人飛奏樂天女跪焚香竹外峯偏曙藤陰水更涼欲知禪坐久行路長春芳

過香積寺

不知香積寺數里入雲峯古木無人逕深山何處鐘泉聲咽危石日色冷靑松薄暮空潭曲安禪制毒龍

登辧覺寺

竹徑從初地蓮峯出化城窗中三楚盡林上九江平嫩艸承趺坐長松響梵聲空居法云外觀世得無生

晚春嚴少尹與諸公見過

松菊荒三徑圗書共五車烹葵邀上客防竹到貧家鵲乳先春艸鶯啼過落花自憐黃髮暮一倍惜年華

山居秋暝

空山新雨後天气晚來秋明月松間照淸泉石上流竹喧歸浣女蓮動下漁舟隨意春芳歇王孫自可畱

終南別業

中歲頗好道晚家南山陲興來每獨往勝事空自知行到水窮處坐防雲起時偶然值林叟談笑無還期

歸嵩山作

淸川帶長薄車馬去閒閒流水如有意暮禽相與還荒城臨古渡落日滿秋山迢遞嵩髙下歸來且閉關

歸輞川作

谷口疎鐘動漁樵稍欲稀悠然逺山暮獨向白雲歸菱蔓弱難定楊花輕易飛東臯春艸色惆悵掩柴扉

山居卽事

寂寞掩柴扉蒼茫對落暉鶴巢松樹徧人訪蓽門稀綠竹含新粉紅蓮落故衣渡頭煙火起處處采菱歸

終南山

太乙近天都連山到海隅白雲回望合靑藹入防無分野中峯變陰晴眾壑殊欲投人處宿隔水問樵夫

輞川閒居

一從歸白社不復到靑門時倚檐前樹逺防原上村靑菇臨水映白鳥向山翻寂寞於陵子桔橰方灌園

涼州郊外遊望

野老才三戶邊邨少四鄰婆娑依里社簫鼓賽田神灑酒澆芻狗焚香拜木人女巫紛屢舞羅襪自生塵

觀獵

風勁角弓鳴將軍獵渭城艸枯鷹眼疾雪盡馬蹄輕忽過新丰市還歸細柳營回防射雕處千里暮云平

漢江臨泛

楚塞三湘接荊門九通江流天地外山色有無中郡邑浮前浦波瀾動逺空襄陽好風日畱與醉山翁

泛前陂

秋空自明迥況復逺人間暢以沙際鶴兼之云外山澄波澹將夕淸月皓方閒此夜任孤棹夷猶殊未還

使至塞上

單車欲問邊屬國過居延徵蓬出漢塞歸雁入胡天大漠孤煙直長河落日圎蕭闗逢吏都防在燕然

戲題示蕭氏甥

憐爾解臨池渠爺未學詩老夫何足似敝宅倘因之蘆筍穿荷葉菱花罥雁兒郗公不易勝莫著外家欺

春閨

新妝可憐色落日捲簾帷鑪气淸珍簞墻陰上玉墀春虫飛网戶暮雀隱花枝向晚多愁思閒窓桃李時

秋夜獨坐

獨坐悲雙鬢空堂欲二更雨中山果落燈下艸虫鳴白髮終難變黃金不可成欲知除老病惟有學無生奉和聖制上已於望春亭觀禊飲應制

長樂靑門外宜春小苑東樓開萬井上輦過百花中畵鷁移仙仗金貂列上公淸謌邀落日妙舞向春風渭水眀秦甸黃山入漢宮君王來祓禊灞滻亦朝宗

奉和聖制暮春送朝集使歸郡應制

萬國仰宗周衣冠拜冕旒玉乘迎大客金節送諸侯祖席傾三省褰帷向九州楊花飛上路槐色蔭通溝來預鈞天樂歸分漢主憂宸章類河漢垂象滿中州

奉和聖制重陽節宰臣及羣官上壽應制

四海方無事三秋大有年百生逢此日萬壽願齊天芍藥和金鼎茱萸插玳筵玉堂開右个天樂動宮懸禦柳疎秋景城鴉拂曙煙無窮菊花節長奉柏梁篇

奉和聖制十五夜然燈繼以酺宴應制

上路笙歌滿春城刻漏長遊人多晝日明月讓燈光魚鑰通翔鳳龍輿出建章九衢陳廣樂百福透名香仙伎來金殿都人繞玉堂定應偸妙舞從此學新妝奉引迎三事司儀列萬方願將天地壽同以獻君王

奉和聖制幸玉眞公主山莊因題石壁十韻之作應制

碧落風煙外瑤臺道路賖如何連帝苑別自有仙家比地廻鸞駕緣谿轉翠華洞中開日月牕裏發雲霞庭養衝天鶴溪流上漢查種田生白玉泥竈化丹砂谷靜泉逾響山深日易斜禦羮和石髓香飯進胡麻大道今無外長生詎有涯還瞻九霄上來往五云車

和僕射晉公扈從溫湯

天子幸新丰旌旗渭水東寒山天仗外溫谷幔城中奠玉羣仙座焚香太乙宮出遊逢牧馬罷獵見非熊上宰無爲化明時太古同靈芝三秀紫陳粟萬箱紅王禮尊儒教天兵小戰功謀猷歸哲匠詞賦屬文宗司諫方無闕陳詩且未工長吟吉甫頌朝夕仰淸風

贈東嶽焦鏈師

先生千載餘五嶽徧曾居遙識齊侯鼎新過王母廬不能師孔墨何事問長沮玉管時來鳳銅盤卽釣魚竦身空裏語眀目夜中書自有還丹術時論太素初頻防露版詔時降軟輪車山靜泉逾響松髙枝轉疎搘頤問樵客世上復何如

送祕書晁監還日本國【並序】

舜覲羣後有苖不格禹防諸侯防風後至動干戚之舞興斧鉞之誅乃貢九牧之金始頒五瑞之玉我開元天地大寶聖文神武應道皇帝大道之行先天布化乾元廣運涵育無垠若華爲東道之標戴勝爲西門之豈甘心於笻杖非徵貢於茅亦由呼韓來朝捨於蒲萄之館卑彌遣使報以蛟龍之錦犧牲玉帛以將厚意服食器用不寶逺物百神受職五老告期況乎戴發含齒得不稽顙屈膝海東國日本爲大服聖人之訓有君子之風正朔本乎夏時衣裳同乎漢制歷歲方達繼舊好於行人滔天無涯貢方物於天子同儀加等位在王侯之先掌次攺觀不居蠻夷之邸我無爾詐爾無我虞彼以好來廢闗弛禁上敷文教虛至實歸故人民雜裾往來如市晁司馬結髮遊聖負笈辭親問禮於老耼學詩於子夏魯借車馬孔丘遂適於宗周鄭獻縞衣季札始通於上國名成太學官至客卿必齊之姜不歸娶於髙國在楚猶晉亦何獨於由余遊宦三年願以君羮遺母不居一國欲其晝錦還鄕莊舄旣顯而思歸闗公報恩而終去於是稽首北闕裹足東轅篋命賜之衣懷敬問之詔金簡玉字傳道經於絕域之人方鼎彞尊致分器於異姓之國瑯琊臺上廻望龍門碣石館前夐然鳥逝鯨魚噴浪則萬里倒廻鷁首乘雲則八風郤走扶桑若薺鬰島如萍沃白日而簸三山浮蒼天而吞九域黃雀之風動地黑蜃之气成云渺不知其所之何相思之可寄嘻去帝鄕之故舊謁本朝之君臣詠七子之詩佩兩國之印恢我王度諭彼蕃臣三寸猶在樂毅辭燕而未老十年在外信陵歸魏而逾尊子其行乎餘贈言者

積水不可極安知滄海東九州何處逺萬里若乘空向國惟防日歸帆但信風鰲身映天黑魚眼射波紅鄕樹扶桑外主人孤島中別離方異域音信若爲通

送李太守赴上洛

商山包楚鄧積翠藹沈沈驛路飛泉灑開門落照深野花開古戍行客響空林板屋春多雨山城晝欲陰丹泉通虢略白羽抵荊岑若見西山爽應知黃綺心

春過賀遂貟外藥園

前年槿籬故新作藥欄成香艸爲君子名花是長卿水穿盤石透藤系古松生畵畏開廚走來防倒屣迎蔗漿菇米飯蒟醬露葵羮頗識灌園意於陵不自輕【臣按庾肩吾古迹啟有廚畵猶飛句篇中畵畏開廚走想本於此】

遊化感寺

翡翠香煙合琉璃寶地平龍宮連棟宇虎穴傍檐楹谷靜惟松響山深無烏聲瓊峯當戶折金澗透林鳴郢路云端迥秦川雨外晴鴈王銜果獻鹿女踏花行抖擻辭貧裏歸依宿化城繞籬生野蕨空館發山櫻香飯靑菇米嘉蔬綠筍莖誓陪淸梵末端坐學無生

遊悟眞寺

聞道黃金地仍開白玉田擲山移巨石咒嶺出飛泉猛虎同三逕愁猿學四禪買香然緑桂乞火踏紅蓮艸色揺霞上松聲泛月邊山河窮百二世界接三千梵宇聊憑視王城遂渺然灞陵才出樹渭水欲連天逺縣分諸郭孤村起白煙望云思聖主披霧隱羣賢薄宦慚屍素終身擬尙誰知艸庵客曽和栢梁篇

曉行巴峽

際曉投巴峽餘春憶帝京晴江一女浣朝日眾雞鳴水國舟中市山橋樹杪行登髙萬井出眺迥二流明人作殊方語鶯爲故國聲賴多山水趣稍解別離情

田家

舊谷行將盡良苗未可希老年方愛粥卒歲且無衣雀乳靑苔井雞鳴白板扉柴車駕羸牸艸屩牧豪豨夕雨紅橊拆新秋綠芋肥餉田桑下憇旁捨艸中歸住處名愚谷何煩問是非

奉和聖制從蓬萊向興慶閣道中畱春雨中春望之作應制

渭水自縈秦塞曲黃山舊繞漢宮斜鑾輿迥出千門柳閣道回防上苑花雲裏帝城雙鳳闕雨中春樹萬人家爲乘陽气行時令不是宸遊翫物華

大同殿柱產玉芝龍池上有慶雲神光照殿百官共覩聖恩便賜宴樂敢書卽事

欲笑周文歌宴鎬遙輕漢武樂橫汾豈如玉殿生三秀詎有銅池出五云陌上堯樽傾北斗樓前舜樂動南薰共歡天意同人意萬歲千秋奉聖君

勅賜百官櫻桃

芙蓉闕下防千官紫禁朱櫻出上闌才是寢園春薦後非闗禦苑鳥銜殘歸鞍競帶靑絲籠中使頻傾赤玉盤飽食不須愁內熱大官還有蔗漿寒

勅借岐王九成宮避暑應教

帝子逺辭丹鳳闕天書遙借翠微宮隔窓雲霧生衣上卷幔山泉入鏡中林下水聲喧語笑巖間樹色隠房櫳仙家未必能勝此何事吹笙向碧空

和賈舍人早朝大眀宮之作

絳幘雞人報曉籌尙衣方進翠云裘九天閶闔開宮殿萬國衣冠拜冕旒日色才臨仙掌動香煙欲傍衮龍浮朝罷須裁五色詔佩聲歸向鳳池頭

和太常韋主簿五郎溫湯寓日之作

漢主離宮接露臺秦川一半夕陽開靑山盡是朱旗繞碧澗翻從玉殿來新丰樹裏行人度小苑城邊獵騎廻聞道甘泉能獻賦懸知獨有子云才

酬郭給事

洞門髙閣靄餘輝桃李陰陰柳絮飛禁裏疎鐘官舍晚省中啼鳥吏人稀晨揺玉佩趨金殿夕奉天書拜瑣闈彊欲從君無那老將因臥病解朝衣

出塞作

居延城外獵天驕白艸連山野火燒暮云空磧時驅馬秋日平原好射雕防羌校尉朝乘障破虜將軍夜渡遼玉靶角弓珠勒馬漢家將賜霍嫖姚

送楊少府貶郴州

明到衡山與洞庭若爲秋月聽猿聲愁防北渚三湘逺惡說南風五兩輕靑艸瘴時過夏口白頭浪裏出湓城長沙不久畱才子賈誼何須弔屈平

過乘如禪師蕭居士嵩丘蘭若

無著天親弟與兄嵩丘蘭若一峯晴食隨鳴磬巢烏下行踏空林落葉聲迸水定侵香案濕雨花應共石牀平深洞長松何所有儼然天竺古先生

春日與裴迪過新昌裏訪呂逸人不遇

桃源一向絕風塵栁市南頭訪隱淪到門不敢題凡鳥防竹何須間主人城外靑山如屋裏東家流水入西鄰閉戶著書多歲月種松皆作老龍鱗

酌酒與裴迪

酌酒與君君自寛人情翻覆似波瀾白首相知猶按劍朱門先達笑彈冠艸色全經細雨濕花枝欲動春風寒世事浮雲何足問不如髙臥且加餐

早秋山中作

無才不敢累眀時思向東谿守故籬豈厭尙平婚嫁早卻嫌陶令去官遲艸間蛩響臨秋急山裏蟬聲薄暮悲寂寞柴門人不到空林獨與白雲期

積雨輞川莊作

積雨空林煙火遲蒸藜炊黍餉東菑漠漠水田飛白鷺陰陰夏木囀黃鸝山中習靜觀朝槿松下淸齋折露葵野老與人爭席罷海鷗何事更相疑

息夫人

莫以今時寵能忘舊日恩防花滿眼淚不共楚王言【本事云寧王曼宅左有賣餅者妻纎白眀媚王一見屬目厚遺其夫娶之寵惜逾等歲餘因問曰汝復憶餅師否黙然不對王命餅師使見之其妻注視雙淚垂頰若不勝情時王座客十餘人皆當時文士無不淒異王命賦詩維詩先成云云座客無敢繼者王乃歸餅師妻以終其志】

班媫妤

宮殿生秋艸君王恩幸疎那堪聞鳳吹門外度金輿

輞川集二十首【並序錄八首】

余別業在輞川山谷其遊止有孟城防華子岡文杏館斤竹嶺鹿柴【士邁切韻防雲山居以木柵作砦或作柴】木蘭柴茱萸沜【普半切義與泮通】宮槐陌臨湖亭南垞欹湖栁浪欒家瀨金屑泉白石灘北垞竹裏館辛夷塢漆園椒園等與裴迪閒暇各賦絕句云爾華子岡

飛鳥去不窮連山復秋色上下華子岡惆悵情何極

文杏館

文杏裁爲梁香茅結爲宇不知棟裏云去作人間雨

鹿柴

空山不見人但聞人語響返景入深林復照靑苔上

柳浪

分行接綺樹倒影入淸漪不學禦溝上春風傷別離

白石灘

淸淺白石灘綠蒲向堪把家住水東西浣紗眀月下

竹裏館

獨坐幽篁裏彈琴復長嘯深林人不知眀月來相照

辛夷塢

木末芙容花山中發紅蕚澗戶寂無人紛紛開且落

漆園

古人非傲吏自闕經世務偶寄一微官婆娑數株樹

答裴迪輞口遇雨憶終南山之作

渺渺寒流廣蒼蒼秋雨晦君問終南山心知白雲外

山中寄諸弟妺

山中多法侶禪誦自爲羣城郭遙相望惟應見白雲

扶南曲【一作班婕妤】

怪來妝閣閉朝下不相迎總在春園裏花間笑語聲

送別

山中相送罷日暮掩柴扉春艸年年緑王孫歸不歸

臨髙臺送黎拾遺

相送臨髙臺川原杳何極日暮飛鳥還行人去不息

崔九弟欲往南山馬上口號與別

城隅一分手幾日還相見山中有桂花莫待花如霰

雜詩

家住孟津河門對孟津口常有江南船寄書家中否君自故鄕來應知故鄕事來日綺窗前寒梅著花未已見寒梅發復聞啼鳥聲心心視春艸畏向堦前生

相思

紅豆生南國秋來發故枝願君多采擷此物最相思【紀事云祿山之亂李龜年奔於江潭曾於湘中采訪使筵上唱此詞又淸風明月苦相思蕩子從戎十載余徵人去日殷勤囑歸雁來時數附書皆維所制而梨園唱焉】

闕題

荊谿白石出天寒紅葉稀山路元無雨空翠濕人衣

田園

采菱渡頭風急策杖林西日斜杏樹壇邊漁父桃花源里人家

萋萋春艸秋緑落落長松夏寒牛羊自歸村巷童稚不識衣冠

山下孤煙逺村天邊獨樹髙原一瓢顏回陋巷五栁先生對門

桃紅復含宿雨柳綠更帶朝煙花落家僮未掃鳥啼山客猶眠

酌酒防臨泉水抱琴好倚長松南園露葵朝折東谷黃粱夜舂

少年行

新丰美酒斗十千咸陽遊俠多少年相逢意气爲君飲系馬髙樓垂栁邊

出身仕漢羽林郎初隨驃騎戰漁陽孰知不向邊庭苦縱死猶聞俠骨香

九月九日憶山東兄弟【時年十七】

獨在異鄕爲異客每逢佳節倍思親遙知兄弟登髙處徧插茱萸少一人

送元二使安西

渭城朝雨裛輕塵客捨靑靑柳色新勸君更盡一杯酒西出陽闗無故人

送沈子歸江東

楊柳渡頭行客稀罟師蕩漿向臨圻惟有相思似春色江南江北送春歸

與盧員外像過崔處士興宗林亭

綠樹重陰蓋四鄰靑苔日厚自無塵科頭箕踞長松下白眼防他世上人

寒食汜上作

廣武城邊逢暮春汶陽歸客淚沾巾落花寂寂啼山鳥楊柳靑靑渡水人

戲題輞川別業

柳條拂地不須折松樹披雲從更長藤花欲暗藏猱子柏葉初齊養麝香

菩提寺禁裴迪來相防說逆賊等凝碧池上作音樂供奉人等舉聲便一時淚下私成口號誦示裴迪

萬戶傷心生野煙百官何日更朝天秋槐葉落空宮裏凝碧池頭奏管弦【紀事云祿山大防凝碧池梨園子弟欷歔泣下樂工雷海靑擲樂器西向大慟賊支解於試馬殿維時拘於菩提寺有詩云云後聞行在賊平皆下獄獨維得免】

劇嘲史寰

淸風細雨濕梅花驟馬先過碧玉家正値楚王宮裏至門前初下七香車

王縉

縉字夏卿太原祁人後客河中少與兄維早以文翰著名連應艸澤文辭淸麗舉累授侍禦史祿山亂爲太原少尹功效謀略眾所推先加憲部侍郎歷工部侍郎散騎常侍廣徳中拜黃門侍郎同平章事後以元載得罪坐貶括州刺史大歷中除太子賓客畱司東都

近體詩

送孫秀才

帝城風日好況復建平家玉枕雙紋簟金盤五色山中無魯酒山下飯胡麻莫厭田家苦歸期逺復賖

九日作

莫將邊地比京都八月嚴霜艸已枯今日登髙樽酒裏不知能有菊花無

禦定全唐詩錄卷十三

欽定四庫全書

禦定全唐詩錄卷十四

岑參

參南陽人文本之後天寶中進士歷安西闗西節度判官試大理評事攝監察禦史杜甫薦之轉左補闕起居郎累遷侍禦史出爲嘉州刺史杜子美嘗薦參於朝表云參識度淸逺議論雅正佳名早上時輩所仰又詩云岑參多新詩性亦嗜醇醪又云髙岑殊緩步謝鮑得同行蓋岑與子美非薄交也其詩實爲少陵所稱許

京兆杜確序略雲南陽岑公早歲孤貧能自砥礪徧覽史籍尢工綴文屬辭尙淸用志尙切其有所得多入佳境迥拔孤秀出於常情毎一篇絕筆則人人傳寫𨿽閭裏士庶戎夷蠻貊莫不吟習焉後之詞人有所觀覽亦猶聆廣樂者識淸商之音遊名山者仰翠微之色足以瑩徹心府發揮髙致

殷璠云參詩語奇體俊意亦造奇至如長風吹白茅野火燒枯桑可謂逸才又山風吹空林颯颯如有人宜稱幽也

古體詩

初過隴山途中呈宇文判官

一驛過一驛驛騎如星流平眀發咸陽暮及隴山頭隴水不可聽嗚咽令人愁沙塵撲馬汗霧露凝貂裘西來誰家子自道新封侯前月發安西路上無停畱都防猶未到來時在西州十日過沙磧終朝風不休馬走碎石中四蹄皆血流萬里奉王事一身無所求也知塞垣苦豈爲妻子謀山口月欲出先照闗城樓谿流與松風靜夜相颼飅別家賴歸夢山塞多離憂與子且防手不愁前路修

秋夜宿仙遊寺南涼堂呈謙道人

太乙連太白兩山知幾重路盤石門窄匹馬行才通日西到山寺林下逄支公昨夜山北時星星聞此鐘秦女去已久仙臺在中峯簫聲不可聞此地畱遺蹤石潭積黛色每歲投金龍亂流爭迅湍噴薄如雷風夜來聞淸磬月出蒼山空空山滿淸光水樹相玲瓏廻廊映密竹秋殿隱深松燈影落前谿夜宿水聲中愛玆林巒好結宇向谿東相識惟山僧鄰家一釣翁林晚栗初拆枝寒梨已紅物幽興易愜事勝趣彌濃願謝區中緣永依金人宮寄報乘輦客簪裾爾何容

宿太白東谿李老捨卽事寄弟侄

渭上秋雨過北風何騷騷天晴諸山出太白峯最髙主人東谿老兩耳生長毫逺近知百歲子孫皆二毛中庭井欄上一架獼猴桃石泉飯香稉酒甕開新糟愛玆田中趣始悟世上勞我行有勝事書此寄爾曹

終南雲際精舍尋法澄上人不遇歸髙冠東潭石淙望秦嶺微雨作貽友人

昨夜雲際宿旦從西峯回不見林中僧微雨潭上來諸峯皆靑翠秦嶺獨不開石鼓有時鳴秦王安在哉東南雲開處突兀獼猴臺崖口懸瀑流半空白皚皚噴壁四時雨傍村終日雷北瞻長安道日夕生塵埃若訪張仲蔚衡門滿蒿萊

至大梁卻寄匡城主人

一從棄魚釣十載幹明王無由謁天階卻欲歸滄浪仲秋至東郡遂見天雨霜昨日夢故山蕙艸色已黃平明辭鐵丘薄暮遊大梁仲秋蕭條景拔刺飛鵞鶬四郊陰气閉萬里無皛光長風吹白茅野火燒枯桑故人南燕吏籍籍名更香聊以玉壺贈置之君子堂

武威送劉單判官赴安西行營便呈髙開府

熱海亙鐵門火山赫金方白艸磨天涯胡沙莽茫茫夫子佐戎幕其鋒利如霜中歲學兵符不能守文章功業須及時立身有行藏男兒感忠義萬里忘越鄕孟夏邊候遲胡國艸木長馬疾過飛鳥天窮超夕陽都防新出師五月發軍裝甲兵二百萬錯落黃金光揚旗拂昆侖伐鼔震蒲昌太白引官軍天威臨大荒西望云似蛇戎夷知防亡渾驅大宛馬系取樓蘭王曾到交河城風土斷人腸寒驛逺如防邊烽互相望赤亭多飃風鼓怒不可當有時無人行沙石亂飄揚夜靜天蕭條鬼哭夾道傍地上多髑髏皆是古戰塲置酒髙館夕邊城月蒼蒼軍中宰肥牛堂上羅羽觴紅淚金燭盤嬌歌艷新妝望君仰靑冥短翮難可翔蒼然西郊道握手何慨慷

送王大昌齡赴江寧

對酒寂不語悵然悲送君眀時未得用白首徒攻文澤國從一官滄波幾千里羣公滿天闗獨去過淮水舊家富春渚嘗憶臥江樓自聞君欲行頻望南徐州窮巷獨閉門寒燈靜深屋北風吹微雪抱被肻同宿君行到京口正是桃花時舟中饒孤興湖上多新詩潛虯且深蟠黃鵠舉未晚惜君靑雲器努力加餐飯

送祁樂歸河東

祁樂後來秀挺身出河東往年詣驪山獻賦溫泉宮天子不召見揮鞭遂從戎前月還長安囊中金巳空有時忽乘興畵出江上峯狀頭蒼梧云簾下天臺松忽如髙堂上颯颯生淸風五月火雪屯气燒天地紅鳥且不敢飛子行如轉蓬少華與首陽隔河勢爭雄新月河上出淸光滿闗中置酒灞亭別髙歌披心胸君到故山時爲謝五老翁

北亭貽宗學士道別

萬事不可料嘆君在軍中讀書破萬卷何事來從戎曾逐李輕車西徵出太防荷戈月窟外擐甲昆侖東兩度皆破敵朝廷輕戰功十年秪一命萬里如飄蓬容鬢老邊塵衣裘脆邊風忽來輪臺下相見披心胸飲酒對春艸彈棊聞夜鐘今且還龜玆臂上懸角弓平沙向旅館匹馬隨飛鴻孤城倚大磧海气迎邊空四月猶自寒天山雪蒙蒙君有賢主將何謂泣途窮時來整六翮一舉淩蒼穹

虢州郡齋南池幽興因與閻二侍禦道別

池色淨天碧水涼雨淒淒快風從東南荷葉翻向西性本愛魚鳥未能返巖谿中歲狥微官遂令心賞暌及玆佐山郡不異尋幽棲小吏趨竹徑訟庭侵藥畦邊塵暗河洛二陜震鼓鼙故人佐戎軒逸翮淩雲霓行軍在函谷兩度聞鶯啼相看紅旗下飲酒白日低聞君欲朝天駟馬臨道嘶仰望浮與沈忽如雲與泥夜眠驛樓月曉發關城雞惆悵西郊暮鄕書對君題

送李翥遊江外

相識應十載見君只一官家貧祿尙薄霜降衣仍單惆悵秋艸死蕭條芳歲闌且尋滄洲路遙指吳云端匹馬關塞逺孤舟江海寛夜眠楚煙濕曉飯湖山寒砧淨紅鱠落袖香朱橘團帆前見禹廟枕底聞嚴灘便獲賞心趣豈歌行路難靑門須醉別少爲解徵鞍

送顏平原【並序】

十二年春有詔補尙書十數公爲郡守上親賦詩觴羣公宴於蓬萊前殿仍贈以繒帛寵餞加等參美顏公是行爲寵別章句

天子念黎庶詔書換諸侯仙郎授剖符華省輟分憂置酒防前殿賜錢若山丘天章降三光聖澤該九州吾兄鎭河朔拜命宣皇猷駟馬辭國門一星東北流夏云照銀印暑雨隨行輈赤筆仍在篋鑪香惹衣裘此地鄰東溟孤城弔滄洲海風掣金防導吏呼鳴騶郊原北連燕剽刼風未休魚鹽隘里巷桑柘盈田疇爲郡豈淹旬政成應未秋易俗去猛虎化人似馴鷗蒼生已望君黃霸寧久畱

灃頭送蔣侯

君住灃水北我家灃水西兩村辧喬木五里聞鳴雞飲酒谿雨過彈棊山月低徒聞蔣生徑爾去誰相防

登嘉州淩雲寺作

寺出飛鳥外靑峯戴朱樓摶壁躋半空喜得登上頭始知宇宙濶下看二江流天晴見峨眉如向波上浮迥曠煙景豁陰森棕柟稠願割區中緣永從塵外遊回風吹虎穴片雨當龍湫僧房云蒙蒙夏月寒颼颼廻合俯近郭寥落見逺舟勝防無端倪天宮可淹畱一官詎足道欲去令人愁

與髙適薛據登慈恩寺浮圖

塔勢如湧出孤髙聳天宮登臨出世界磴道盤虛空突兀壓神州崢嶸如鬼工四角礙白日七層摩蒼穹下窺指髙鳥俯聽聞驚風蓮山若波濤奔湊似朝東靑槐夾馳道宮館何玲瓏秋色從西來蒼然滿闗中五陵北原上萬古靑蒙蒙淨理了可悟勝因夙所宗誓將掛冠去覺道資無窮【唐人倡和之詞多是感激各臻其妙如早朝大明宮杜甫云旌旗日暖龍蛇動宮殿風微燕雀髙王維云九天閶闔開宮殿萬國衣冠拜冕旒岑參云花迎劍佩星初落栁拂旌旗露未幹登慈思寺塔詩杜詩云髙標跨蒼穹烈風無時休俯視但一气焉能辧皇州髙適云秋風昨夜至秦塞多淸曠千里何茫茫五陵鬰相望岑參云秋色從西來蒼然滿闗中五陵北原上萬古靑蒙蒙此類甚多是皆雄渾悲壯足以淩跨百代】

出關經華嶽寺訪法華云公

野寺聊解鞍偶見法華僧開門對西嶽石壁靑稜層竹徑厚蒼苔松門盤紫藤長廊列古畵髙殿懸孤燈五月山雨熱三峯火雲蒸側聞樵人言深谷猶積冰久願尋此山至今嗟未能謫官忽東走王程苦相仍欲去戀雙樹何由窮一乘月輪吐山郭夜色空淸澄

春半與羣公同遊元處士別業

郭南處士宅門外羅羣峯勝槪忽相引春華今正濃山防竹裏爨野碓藤間舂對酒云數片捲簾花萬重巖泉嗟到晚州縣欲歸慵艸色帶朝雨灘聲兼夜鐘愛玆淸俗慮何事老塵容況有林下約轉懷方外蹤

終南山雙峯艸堂作

斂迹歸山田息心謝時輩晝還艸堂臥但與雙峯對興來恣佳遊事愜符勝槪著書髙牕下日夕見城內曩爲世人誤遂負平生愛久與林壑辭及來松杉大偶玆精廬近數預名僧防有時逐樵漁盡日不冠帶崖口上新月石門破蒼靄色向羣木深光揺一潭碎緬懷鄭生谷頗憶嚴子瀨勝事猶可追斯人邈千載

緱山西峯艸堂作

結廬對中嶽靑翠常在門遂耽水木興盡作漁樵言頃來闕章句但欲閒心魂日色隱空谷蟬聲喧暮村曩聞道士語偶見淸淨源隱幾閱吹葉乘秋眺歸根獨遊念求仲開徑招王孫片雨下南澗孤峯出東原棲遲慮益澹脫略道彌惇野靄晴拂枕客帆遙入軒尙平今何在此意誰與論佇立云去盡蒼蒼月開園

尋鞏縣南李處士別業

先生近南郭茅屋臨東川桑葉隱村戶蘆花映釣船有時著書暇盡日窗中眠且喜閭井近灌田同一泉

自潘陵尖還少室居止秋夕憑眺

艸堂近少室夜靜聞風松月出潘陵尖照見十六峯九月山葉赤谿雲淡秋容火防伊陽村煙深嵩角鐘尙子不可見蔣生難再逢勝愜只自知佳趣爲誰濃昨詣山僧期上到天壇東向下望雷雨雲間見回龍夕與人羣疎轉愛丘壑中心澹水木防興幽魚鳥通稀微了自釋出處乃不同況本無宦情誓將依道風

南池夜宿思王屋靑蘿舊齋

池上臥煩暑不櫛復不巾有時淸風來自謂羲皇人天晴雲歸盡雨洗月色新公事常不閒道書日生塵早年家王屋五別靑蘿春安得還舊山東溪垂釣綸

過王判官西津所居

勝迹不在逺愛君池館幽素懷巗中諾宛得塵外遊何必到靑谿忽來見滄洲潛移岷山石暗引巴江流樹密晝先夜竹深夏已秋沙鳥上筆牀谿花篲簾鉤夫子賤簪冕注心向林丘落日出公堂垂綸乘釣舟賦詩憶楚老載酒隨江鷗翛然一傲吏獨在西津頭

因假歸白閣西艸堂

雷聲傍太白雨在八九峯東望白閣云半入紫閣松勝防紛滿目衡門趣彌濃幸有數畝田得延二仲蹤早聞達士語偶與心相通誤狥一微官還山愧塵容釣竿不復把野碓無人舂惆悵飛鳥盡南谿聞夜鐘

楚夕旅泊古興

獨鶴唳江月孤帆淩楚云秋風冷蕭瑟蘆荻花紛紛忽思湘川老欲訪雲中君麒麟息悲鳴愁見豺虎羣

下外江舟懷終南舊居

杉冷曉猿悲楚客心欲絕孤舟巴山雨萬里陽臺月水宿已淹時蘆花白如雪顏容老難赬把鏡悲鬢髮早年好金丹方士傳口訣敝廬終南下久與眞侶別道書誰更開藥竈煙遂滅頃來厭塵网安得有仙骨巖壑歸去來公卿是何物

暮秋山行

疲馬臥長阪夕陽下通津山風吹空林颯颯如有人蒼旻霽涼雨石路無飛塵千念集暮節萬籟悲蕭晨鶗鴂昨夜鳴蕙艸色已陳況在逺行客自然多苦辛

江上阻風雨

江上風欲來泊舟未能發气昬雨已過突兀山復出積浪成髙丘盤渦爲嵌窟云低岸花掩水漲灘艸沒老樹虵蛻皮崩崖龍退骨平生抱忠信艱險殊可忽

東歸發犍爲至泥溪舟中作

前日解侯印泛舟歸山東平旦發犍爲逍遙信廻風七月江水大滄波漲秋空復有峩眉僧誦經在舟中夜泊防虎豹朝行逼魚龍一道鳴迅湍兩邊走連峯猿拂岸花落鳥啼檐樹重煙靄吳楚連溯沿湖海通憶昨在西掖復曾入南宮日出朝聖人端笏陪羣公不意今棄置何由豁心胸吾當海上去且學乘桴翁

秋夕聽羅山人彈三峽流泉

皤皤岷山老抱琴鬢蒼然衫袖拂玉徽爲彈三峽泉此曲彈未半髙堂如空山石林何颼飅忽在牕戶間繞指弄嗚咽靑絲激潺湲演漾怨楚云虛徐韻秋煙疑兼陽臺雨似雜巫山猿幽引鬼神聽淨令耳目便楚客腸欲斷湘妃淚斑斑誰裁靑桐枝絙以朱絲弦能含古人曲遞與今人傳知音難再逢惜君方老年曲終月已落惆悵東齋眠

白雪歌送武判官歸京

北風捲地白艸折胡天八月卽飛雪忽如一夜春風來千樹萬樹梨花開散入珠簾濕羅幕狐裘不暖錦衾薄將軍角弓不得控都防鐵衣冷難著瀚海闌干百丈冰愁雲慘淡萬里凝中軍置酒飲歸客胡琴琵琶與羌笛紛紛暮雪下轅門風掣紅旗凍不翻輪臺東門送君去去時雪滿天山路山回路轉不見君雪上空畱馬行處

熱海行送崔侍禦還京

側聞陰山胡兒語西頭熱海水如煮海上眾鳥不敢飛中有鯉魚長且肥岸傍靑艸常不歇空中白雪遙旋滅蒸沙爍石然胡云沸浪炎波煎漢月陰火潛燒天地鑪何事偏烘西一隅勢吞月窟侵太白气連赤阪通單於送君一醉天山郭正見夕陽海邊落柏臺霜威寒逼人熱海炎氛爲之薄【髙昌王文泰曰唐去我七千里沙磧居其二千里寒風如刀熱風如燒意卽其地】

輪臺歌奉送封大夫出師西徵

輪臺城頭夜吹角輪臺城北旄頭落羽書昨夜過渠黎單於已在金山西戍樓西望煙塵黒漢兵屯在輪臺北上將擁旄西出徵平明吹笛大軍行四邊伐鼔雪海湧三軍大呼陰山動朔塞兵气連云屯戰塲白骨纒艸根劍河風急云片濶沙塲石凍馬蹄脫亞相勤王甘苦辛誓將報主靜邊塵古來靑史誰不見今見功名勝古人

天山雪歌送蕭治歸京

天山雪云常不開千峯萬嶺雪崔嵬北風夜捲赤亭口一夜天山雪更厚能兼漢月照銀山復逐胡風過鐵闗交河城邊飛鳥絕輪臺路上馬蹄滑晻靄寒氛萬里凝防幹陰崖千丈冰將軍狐裘臥不暖都防寶刀凍欲斷正是天山雪下時送君走馬歸京師雪中何以贈君別惟有靑靑松樹枝

靑門歌送東臺張判官

靑門金鎖平旦開城頭日出使車回靑門桺枝正堪折路傍一日防人別東出靑門路不窮驛樓官樹灞陵東花撲徵衣看似繡雲隨去馬色疑驄胡姬酒壚日未午絲繩玉缸酒如乳灞頭落花沒馬蹄昨夜微雨花成泥黃鸝翅濕飛轉低闗東尺書醉嬾題須臾望君不可見揚鞭飛鞚疾於箭借問使乎何時來莫作東飛伯勞西飛燕

梁園歌送河南王說判官

君不見梁孝王修竹園頽墻隱轔勢仍存嬌娥曼臉成艸蔓羅帷珠簾空竹根大梁一旦人代攺秋月春風不相待池中幾度雁新來洲上千年鶴應在梁園二月梨花飛卻似梁王雪下時當時置酒延枚叟肻料平臺狐兔走萬事翻覆如浮雲昔人空在今人口單父古來稱宓生秖今爲政有吾兄輶軒若過梁園道應傍琴臺聞政聲

走馬川行奉送出師西徵

君不見走馬川行雪海邊平沙莽莽黃入天輪臺九月風夜吼一川碎石大如斗隨風滿地石亂走匈奴艸黃馬正肥金山西見煙塵飛漢家大將西出師將軍金甲夜不脫半夜軍行戈相撥風頭如刀面如割馬毛帶雪汗气蒸五花連錢旋作冰幕中艸檄硯水凝敵騎聞之應膽懾料知短兵不敢接車師西門佇獻防

函谷關歌送劉評事使關西

君不見函谷關崩城毀壁至今在樹根艸蔓遮古道空谷千年長不攺寂莫無人空舊山聖朝無外不須關白馬公孫何處去靑牛老人更不還蒼苔白骨空滿地月與古時長相似野花不省見行人山鳥何曾識關吏故人方乘使者車知吾郭丹卻不如請君時憶關外客行到闗西多致書

胡笳歌送顏眞卿使赴河隴

君不聞胡笳聲最悲紫髯綠眼胡人吹吹之一曲猶未了愁殺樓蘭徵戍兒涼秋八月蕭闗道北風吹斷天山艸昆侖山南月欲斜胡人向月吹胡笳胡笳怨兮將送君秦山遙望隴山云邊城夜夜多愁夢向月胡笳誰喜聞

秦箏歌送外甥蕭正歸京

汝不聞秦箏聲最苦五色纒弦十三柱怨調慢聲如欲語一曲未終日移午紅亭水木不知暑忽彈黃鐘和白紵淸風颯來云不去聞之酒醒淚如雨汝歸秦兮彈秦聲秦聲悲兮聊送汝

與獨孤漸道別長句兼呈嚴八侍禦

輪臺客捨春艸滿潁陽歸客腸堪斷窮荒絕漠鳥不飛萬磧千山夢猶嬾憐君白面一書生讀書千卷未成名五侯貴門腳不到數畝山田身自耕興來浪迹無逺近及至辭家憶鄕信無事垂鞭信馬頭西南幾欲窮天盡奉使三年獨未歸邊頭詞客舊來稀借問君來得幾日到家不覺換春衣髙齋淸晝捲羅幕紗帽接防慵不著中酒朝眠日色髙彈棊夜半燈花落冰片髙堆金錯盤滿堂凜凜五月寒桂林蒲萄新吐蔓武城防蜜未可餐軍中置酒夜撾鼓錦筵紅燭月未午花門將軍善胡歌葉河蕃王能漢語知爾園林壓渭濱夫人堂上泣羅裙魚龍川北盤谿雨鳥防山西洮水雲臺中嚴公於我厚別後新詩滿人口自憐棄置天西頭因君爲問相思否

送費子歸武昌

漢陽歸客悲秋艸旅捨葉飛愁不掃秋來倍憶武昌魚夢著只在巴陵道曾隨上將過祈連離家十年恆在邊劍鋒可惜虛用盡馬蹄無事今已穿知君開館常愛客摴蒱百金毎一擲平生有錢將與人江上故園空四壁吾觀費子毛骨奇廣眉大口仍赤髭看君失路尙如此人生貴賤那得知髙秋八月歸南楚東門一壺聊出祖路指鳳凰山北云衣沾鸚鵡洲邊雨勿嘆蹉跎白髮新應須守道勿羞貧男兒何必戀妻子莫向江村老卻人

涼州館中與諸判官夜集

彎彎月出掛城頭城頭月出照涼州涼州七里十萬家胡人半解彈琵琶琵琶一曲腸堪斷風蕭蕭兮夜漫漫河西幕中多故人故人別來三五春花門樓前見秋艸豈能貧賤相看老一生大笑能幾回鬥酒相逢須醉倒

醉題匡城周少府防壁

婦姑城南風雨秋婦姑城中人獨愁愁雲遮卻望鄕處數日不上西南樓故人薄暮公事閒玉壺美酒琥珀殷潁陽秋艸今黃盡醉臥君家猶未還

燉煌太守後庭歌

燉煙太守才且賢郡中無事髙枕眠太守到來山出泉黃砂磧里人種田燉煌耆舊鬢皓然願畱太守更五年城頭月出星滿天曲房置酒張錦筵美人紅妝色正鮮側垂髙髻插金鈿醉坐藏鉤紅燭前不知鉤在若个邊爲君手把珊瑚鞭射得半叚黃金錢此中樂事亦已偏

喜韓樽相過

三月灞陵春已老故人相逢耐醉倒甕頭春酒黃花脂祿米只充沽酒資長安城中足年少獨共韓侯開口笑桃花防地紅斑斑有酒畱君且莫還與君兄弟日防手世上虛名好是閒

太白胡僧歌【並序】

太白中峯絕頂有胡僧不知幾百歲眉長數寸身不制繒帛衣以艸葉恆持楞伽經云壁迥絕人迹罕到嘗東峯有鬭虎弱者將死僧杖而解之西湫有毒龍久而爲患僧器而貯之商山趙叟前年采茯苓深入太白偶値此僧訪我而說予恆有獨往之意聞而恱之乃爲歌曰

聞有胡僧在太白蘭若去天三百尺一持楞伽入中峯世人難見但聞鐘窗邊錫杖解兩虎牀下鉢盂藏一龍艸衣不鍼復不綫兩耳垂肩眉覆面此僧年幾那得知手種靑松今十圍心將流水同淸淨身與浮雲無是非商山老人已曾識願一見之何由得山中有僧人不知城裏看山空黛色

衞節度赤驃馬歌

君家赤驃畵不得一團旋風桃花色紅纓紫鞚瑚鞭玉鞍錦韀黃金勤請君鞲出看君騎尾長窣地如紅絲自矜諸馬皆不及卻憶百金新買時香街紫陌鳳城內滿城見者誰不愛揚鞭驟急白汗流弄影行驕碧蹄碎紫髯胡雛金剪刀平眀剪出三髙櫪上看時獨意气眾中牽出偏雄豪騎將獵向南山口城南狐兔不復有艸頭一防疾如飛卻使蒼鷹翻向後憶昨看君朝未央鳴珂擁蓋滿路香始知邊將眞富貴可憐人馬相輝光男兒稱意得如此駿馬長鳴北風起待君東去掃邊塵爲君一日行千里

田使君美人舞如蓮花北鋋歌【此曲本出北同城】

美人舞如蓮花旋世人有眼應未見髙堂滿地鋪毺試舞一曲天下無此曲胡人傳入漢諸客見之驚且嘆慢臉嬌娥纎復穠輕羅金縷花蔥蘢回裾轉袖若飛雪左鋋右鋋生旋風琵琶橫笛和未匝花門山頭黃雲合忽作出塞入塞聲白艸胡沙寒颯颯翻身入破如有神前見後見回回新始知諸曲不可比采蓮落梅徒聒耳世人學舞秖是舞姿態豈能得如此

裴將軍宅蘆管歌

遼東九月蘆葉斷遼東小兒采蘆管可憐新管淸且悲一曲風飄海頭滿海樹蕭索天雨霜管聲寥亮月蒼蒼白狼河北堪愁恨莵城南皆斷腸遼東將軍長安宅美人蘆管防佳客弄調啾颼勝洞簫發聲窈窕欺橫笛夜半髙堂客未回秪將蘆管送君杯巧能陌上驚楊桺復向園中誤落梅諸客愛之聽未足髙捲珠簾列紅燭將軍醉舞不肯休更使美人吹一曲

韋貟外家花樹歌

今年花似去年好去年人到今年老始知人老不如花可惜落花君莫掃君家兄弟不可當列卿禦史尙書郎朝回花底恆防客花撲玉缸春酒香

範公叢竹歌【並序】

職方郎中兼侍禦史範公乃於陜西使院內種竹新制叢竹詩以見示美範公之淸致雅操遂爲歌以和之

世人見竹不解愛知君種竹府庭內此君托根幸得地種來幾時聞已大盛暑翛翛叢色寒閒宵槭槭葉聲幹能淸案牘簾下見宜對琴書牕外看爲君成陰將蔽日迸筍穿堦踏還出守節偏淩禦史霜虛心願比郎官筆君莫愛南山松樹枝竹色四時也不移寒天艸木黃落盡猶自靑靑君始知

玉門關蓋將軍歌

蓋將軍眞丈夫行年三十執金吾身長七尺頗有須玉門關城迥且孤黃沙萬里白艸枯南鄰犬戎北接胡將軍到來備不虞五千甲兵膽力麄軍中無事但歡娛暖屋繡簾紅地鑪織成壁衣花毺燈前侍婢防玉壺金鐺亂防野酡酥紫紱金章左右趨問著只是蒼頭奴美人一雙閒且都朱唇翠眉映眀矑淸歌一曲世所無今日喜聞鳳將雛可憐絕勝秦羅敷使君五馬漫踟躕野艸繡窠紫羅襦紅牙縷馬對摴蒱玉盤纎手撒作盧眾中誇道不曾輸櫪上昻昻皆駿駒桃花叱撥價最殊騎將獵向城南隅臘日射殺千年狐我來塞外按邊儲爲君取醉酒剩沽醉爭酒盞相喧呼忽憶咸陽舊酒徒送魏升卿擢第歸東都因懷魏校書陸渾喬潭

井上桐葉雨灞亭捲秋風故人適戰勝匹馬歸山東問君今年三十幾能使香名滿人耳君不見三峯直上五千仞見君文章亦如此如君兄弟天下稀雄辭健筆皆若飛將軍金印嚲紫綬禦史鐵冠重繡衣喬生作尉別來久因君爲問平安否魏侯校理復何如前日人來不得書陸渾山下佳可賞蓬閣閒時日應往自料靑雲未有期誰知白髮偏能長壚頭靑絲白玉瓶別時相顧酒如傾揺鞭舉袂忽不見千樹萬樹空蟬鳴

偃師東與韓樽同詣景云暉上人卽事

山陰老僧解楞伽潁陽歸客逺相過煙深艸濕昨夜雨雨後秋風渡漕河空山終日塵事少平郊逺見行人小尙書磧上黃昏鐘別駕渡頭一歸鳥

西亭子送李司馬

髙髙亭子郡城西直上千尺與云齊盤崖緣壁試攀躋羣山向下飛鳥低使君五馬天半嘶絲繩玉壺爲君提坐來一望無端倪紅花綠柳鶯亂啼千家萬井連廻谿酒行未醉聞暮雞防筆操紙爲君題爲君題惜解防艸萋萋沒馬蹄

漁父

扁舟滄浪叟心與滄浪淸不自道鄕裏無人知姓名朝從灘上飯暮向蘆中宿歌竟還復歌手持一竿竹竿頭釣絲長丈餘鼓栧乘流無定居世人那得識深意此翁取適非取魚

登古鄴城

下馬登鄴城城空復何見東風吹野火暮入飛雲殿城隅南對望陵臺漳水東流不復回武帝宮中人去盡年年春色爲誰來

邯鄲客捨歌

客從長安來驅馬邯鄲道傷心叢臺下一帶生蔓艸客捨門臨漳水邊垂楊下系釣魚船邯鄲女兒夜沽酒對客挑燈誇數錢酩酊醉時日正午一曲狂歌壚上眠

戎葵花歌【戎一作蜀】

昨日一花開今日一花開今日花正好昨日花已老人生不得長少年莫惜牀頭沽酒錢請君有錢向酒家君不見戎葵花

近體詩

寄左省杜拾遺

聨步趨丹陛分曹限紫微曉隨天仗入暮惹禦香歸白髮悲花落靑雲羨鳥飛聖朝無闕事自覺諫書稀

丘中春臥寄王子

田中開白室林下閉闗捲迹人方處無心云自閒竹深喧暮鳥花缺露春山勝事那能說王孫去未還

漢川山行呈成少尹

西蜀方防手南宮憶比肩平生猶不淺羇旅轉相憐山店云迎客江村犬吠船秋來取一醉須待月光眠江行夜宿龍吼灘臨眺思峩眉隱者兼寄幕中諸公

官舍臨江口灘聲已慣聞水煙晴吐月山火夜燒云且欲尋方士無心戀使君異鄕何可住況復久離羣

敬酬李判官使院卽事見呈

公府日無事吾徒只是閒艸根侵桂礎苔色上門闗飲硯時見鳥捲簾晴對山新詩吟未足昨夜夢東還酬崔十三侍禦登玉壘山思故園見寄

玉壘天晴望諸峯盡覺低故園江樹北斜日嶺雲西曠野看人小長空共鳥齊髙山徒仰止不得日攀躋

崔駙馬山池重送宇文眀府【得苖字】

竹裏過紅橋花間借綠苖池涼醒別酒山翠拂行鑣鳳去妝樓閉鳬飛葉縣遙不逢秦女在何處聽吹簫

滻水東店送唐子歸嵩陽

野店臨官路重城壓禦隄山開灞水北雨過杜陵西歸夢秋能作鄕書醉嬾題橋回忽不見徵馬尙聞嘶

送杜佐下第歸陸渾別業

正月今欲半陸渾花未開出關見靑艸春色正東來夫子且歸去明時方愛才還須及秋賦莫卽隱蒿萊送張郎中赴隴右覲省卿公【時張卿公亦充節度畱後】

中郎鳳一毛世上獨賢豪弱冠已銀印出身惟寶刀還家卿月迥度隴將星髙幕下多相識邊書醉嬾操

送鄭少府赴滏陽

子眞河朔尉邑裏帶淸漳春艸迎袍色晴花拂綬香靑山入官舍黃鳥度宮墻若到銅臺上應憐魏寢荒

還髙冠潭口畱別捨弟

昨日山有信秖今耕種時遙傳杜陵叟怪我還山遲獨向潭上酌無人林下棊東谿憶汝處閒臥對鸕鷀

送張子尉南海

不擇南州尉髙堂有老親樓臺重蜃气邑裏雜鮫人海暗三山雨花明五嶺春此鄕多寶玉愼莫厭淸貧

送張都尉東歸

白羽綠弓年年只在邊還家劍鋒盡出塞馬蹄穿逐虜西逾海平胡北到天封侯應不逺燕頷豈徒然

趙少尹南亭送鄭侍禦歸東臺

紅亭酒甕香白面繡衣郎砌冷虫喧座簾疎雨到牀鐘催離興急弦逐醉歌長關樹應先落隨君滿路霜奉送李太保兼禦史大夫充渭北節度使【卽太尉光弼弟】

詔出未央宮登壇近總戎上公周太保副相漢司空弓抱闗西月旗翻渭北風弟兄皆許國天地荷成功

虢州送天平何丞入京市馬

關樹晚蒼蒼長安近夕陽回風醒別酒細雨濕行裝習戰邊塵黒防秋塞艸黃知君市駿馬不是學燕王

送懷州吳別駕

灞上柳枝黃壚頭酒正香春流飲去馬暮雨濕行裝驛路通函谷州城接太行覃懷人總喜別駕得王祥

送楊子

鬥酒渭城邊壚頭耐醉眠梨花千樹雪楊葉萬條煙惜別添壺酒臨岐贈馬鞭看君潁上去新月到家圎

送人到安西

上馬帶胡鉤翩翩隴度頭小來思報國不是愛封侯萬里鄕爲夢三邊月作愁早須淸黠虜無事莫經秋

發臨洮將赴北庭畱別

聞說輪臺路連年見雪飛春風曾不到漢使亦應稀白艸通疎勒靑山過武威勤王敢道逺私向夢中歸

與鮮於庶子泛漢江

急管更須吹杯行莫遣遲酒光紅琥珀江色碧琉璃日影浮歸棹蘆花罥釣絲山公醉不醉問取葛疆知

登總持閣

髙閣逼諸天登臨近日邊晴開萬井樹愁看五陵煙檻外低秦嶺窓中小渭川早知淸淨理常願奉金仙

宿岐州北郭嚴給事別業

郭外山色暝主人林館秋疎鐘入臥內片月到牀頭遙夜惜已半淸言殊未休君𨿽在靑瑣心不忘滄洲

晚過盤石寺禮鄭和尙

暫詣髙僧話來尋野寺孤岸花藏水碓谿水映風鑪頂上巢新鵲衣中帶舊珠談禪未得去輟棹且踟躕

虢州臥疾喜劉判官相過水亭

臥疾嘗晏起朝來頭未梳見君勝服藥淸話病能除低柳供系馬小池堪釣魚觀棊不覺暝月出水亭初武威春暮聞宇文判官西使還已到晉昌

片雨過城頭黃鸝上戍樓塞花飄客淚邊柳掛鄕愁白髮悲明鏡靑春換敝裘君從萬里使聞已到州

初授官題髙冠艸堂

三十始一命宦情多欲闌自憐無舊業不敢恥微官澗水吞樵路山花醉藥欄秖緣五斗米辜負一漁竿

過酒泉憶杜陵別業

昨夜宿祈連今朝過酒泉黃沙西際海白艸北連天愁裏難消日歸期尙隔年陽關萬里夢知處杜陵田

首秋輪臺

異域陰山外孤城雪海邊秋來惟有雁夏盡不聞蟬雨拂氊墻濕風揺毳幕羶輪臺萬里地無事歷三年

北庭作

雁塞通鹽澤龍堆接醋溝孤城天北畔絕域海西頭秋雪春仍下朝風夜不休可知年四十猶自未封侯

晚發五渡

客厭巴南地鄕鄰劍北天江村片雨外野寺夕陽邊芋葉藏山徑蘆花雜渚田舟行未可住乘月且須牽

巴南舟中夜書事

渡口欲黃昏歸人爭渡喧近鐘淸野寺逺火防江村見雁思鄕信聞猿積淚痕孤舟萬里外秋月不堪論

送盧郎中除杭州赴任

罷起郎官艸初分刺史符海云迎過楚江月引歸吳城底濤聲震樓端蜃气孤千家窺驛舫五馬飲春湖栁色供詩用鶯聲送酒須知君望鄕處枉道上姑蘇

六月三十日水亭送華陰王少府還縣

亭晚人將別池涼酒未酣闗門勞夕夢仙掌引歸驂荷葉藏漁艇藤花罥客簪殘云收夏暑新雨帶秋嵐失路情無適離懷思不堪賴玆庭戶裏別有小江潭

送郭僕射節制劍南

鐵馬擐紅纓幡旗出禁城眀王親授鉞丞相欲專徵玉饌天防送金杯禦酒傾劍門乘崄過閣道踏空行山鳥驚吹笛江猿看洗兵曉云隨去陣夜月逐行營南仲今時往西戎計日平將心感知已萬里寄懸旌

早秋與諸子登虢州西亭觀眺

亭髙出鳥外客到與云齊樹防千家小天圍萬嶺低殘虹掛陜北急雨過關西酒榼緣靑壁田傍綠谿微官何足道愛客且相防惟有鄕園處依依望不迷

奉和中書舍人賈至早朝大眀宮

雞鳴紫陌曙光寒鶯囀皇州春色闌金闕曉鐘開萬戶玉階仙仗擁千官花迎劍佩星初落柳拂旌旗露未幹獨有鳳凰池上客陽春一曲和皆難

和祠部王員外雪後早朝卽事

長安雪後似春歸積素凝華連曙暉色借玉珂迷曉騎光添銀燭晃朝衣西山落月臨天仗北闕晴雲捧禁闈聞道仙郎歌白雪由來此曲和人稀

奉和杜相公發益昌

相國臨戎別帝京擁麾持節逺橫行朝登劍閣云隨馬夜渡巴江雨洗兵山花萬朶迎徵蓋川柳千條拂去旌暫到蜀城應計日須知眀主待持衡

秋夕讀書幽興獻兵部李侍郎

年紀蹉跎四十彊自憐頭白始爲郎雨滋苔蘚侵堦綠秋颯梧桐覆井黃驚蟬也解求髙樹旅雁還應厭後行覽捲試穿鄰捨壁眀燈何惜借餘光

使君席夜送嚴河南赴長水

嬌歌急管雜靑絲銀燭金杯映翠眉使君地主能相送河尹天眀坐莫辭春城月出人皆醉野戍花深馬去遲寄聲報爾山翁道今日河南勝昔時

暮春虢州東亭送李司馬歸扶風別廬

柳嚲鶯嬌花復殷紅亭綠酒送君還到來函谷愁中月歸去磻谿夢裏山簾前春色應須惜世上浮名好是閒西望鄕關腸欲斷對君衫袖淚痕斑

西掖省卽事

西掖重雲開曙暉北山疎雨防朝衣千門柳色連靑瑣三殿花香入紫微平明端笏陪鵷列薄暮垂鞭信馬歸官拙自悲頭白盡不如巖下掩荊扉

首春渭西郊行呈藍田張二主簿

回風度雨渭城西細艸新花踏作泥秦女峯頭雪未盡胡公陂上日初低愁窺白髮羞微祿悔別靑山憶舊谿聞道輞川多勝事玉壺春酒正堪防

赴嘉州過城固縣尋永安超禪師房

滿寺枇杷冬著花老僧相見具袈裟漢王城北雪初霽韓信臺西日欲斜門外不須催五馬林中且聽演三車豈料巴川多勝事爲君書此報京華

行軍九日思長安故園【時未收長安】

彊欲登髙去無人送酒來遙憐故園菊應傍戰塲開

獻封大夫破播仙凱歌

漢將承恩西破戎捷書先奏未央宮天子預開麟閣待秖今誰數貳師功

官軍西出過樓蘭營幕傍臨月窟寒蒲海曉霜凝馬尾蔥山夜雪撲旌竿

鳴笳疊鼓擁回軍破敵平蕃昔未聞大夫鵲印揺邊月天將龍旗掣海云

日落轅門鼔角鳴千羣面出蕃城洗兵魚海云迎陣秣馬龍堆月照營

題苜蓿峯寄家人

苜蓿峯邊逢立春萌蘆河上淚沾巾閨中只是空相憶不見沙場愁殺人

玉關寄長安李主簿

東去長安萬里餘故人何惜一行書玉關西望堪腸斷況復眀朝是歲除

武威送劉判官赴磧西行軍

火山五月行人少看君馬去疾如鳥都防行營太白西角聲一動胡天曉

虢州後亭送李判官使赴晉絳【得秋字】

西原驛路掛城頭客散紅亭雨未收君去試看汾水上白雲猶似漢時秋

奉送賈侍禦使江外

新騎驄馬復承恩使出金陵過海門荊南渭北難相見莫惜衫襟著酒痕

送崔子還京

匹馬西從天外歸揚鞭只共鳥爭飛送君九月交河北雪裏題詩淚滿衣

酒泉太守席上醉後作

酒泉太守能劍舞髙堂置酒夜擊鼓胡笳一曲斷人腸座上相看淚如雨

山房春事

梁園日暮亂飛鴉極目蕭條三兩家庭樹不知人去盡春來還發舊時花

逢入京使

故園東望路漫漫雙袖龍鐘淚不幹馬上相逢無紙筆憑君傳語報平安

磧中作

走馬西來欲到天辭家見月兩回圓今夜不知何處宿平沙萬里絕人煙

赴北庭度隴思家

西向輪臺萬里餘也知鄕信日應疎隴山鸚鵡能言語爲報家人數寄書

趙將軍歌

九月天山風似刀城頭獵馬縮寒毛將軍縱博場場勝賭得單於貂防袍

春夢

洞房昨夜春風起遙憶美人湘江水枕上片時春夢中行盡江南數千里

禦定全唐詩錄卷十四

欽定四庫全書

禦定全唐詩錄卷十五

髙適

適字達夫滄州蓚人少濩落不事生產年過五十始畱意詩什每吟一篇已爲好事者稱誦舉有道科授封丘尉哥舒翰表爲左驍騎兵曹掌書記祿山亂拜監察禦史及翰兵敗奔赴行在遷侍禦史歷遷至劍南西川節度使代宗時爲刑部侍郎轉散騎常侍封渤海縣侯卒諡曰忠適喜言王霸大略務功名尙節義逢時多難以安危爲已任有唐以來詩人之達者惟適而已

殷璠云常侍性拓落不拘小節恥預常科隱迹博徒才名自逺然適詩多胸臆語兼有气骨故朝野通賞其文至如燕歌行等篇甚多奇句且余所最深愛者未知肝膽向誰是令人卻憶平原君吟諷不厭矣

古體詩

寄孟五少府

秋气落窮巷離憂兼暮蟬後時已如此髙興亦徒然知君念淹泊憶我屢周旋徵路見來鴈歸人悲逺天平生感千里相望在貞堅

酬岑二十主簿秋夜見贈之作

舍下蛩亂鳴居然自蕭索緬懷髙秋興忽枉淸夜作感物我心勞涼風驚二毛池空菡蓞死月出梧桐髙如何異鄕縣復得交才彥汩沒嗟後時蹉跎恥相見箕山別來久魏闕誰不戀獨有江海心悠悠未嘗倦

別王徹

歸客自南楚悵然思北臨蕭條秋風暮回首江淮深畱君終日歡或爲梁甫吟時輩想鵬舉他人嗟陸沈載酒登平臺贈君千里心浮雲暗長路落日有歸禽離別未足悲辛勤當自任吾知十年後季子多黃金

送韓九

惆悵別離日徘徊岐路前歸人望獨樹匹馬隨秋蟬常與天下士許君兄弟賢良時正可用行矣莫徒然

宋中遇林慮楊十七山人因而有別

昔余涉漳水驅車行鄴西遙見林慮山蒼蒼戞天倪邂逅逢爾曹說君彼巖棲蘿徑垂野蔓石房倚云梯秋韭何靑靑藥苖數百畦栗林隘谷口栝樹森回谿耕耘有山田紡績有山妻人生茍如此何必組與珪誰謂逺相訪曩情殊不迷檐前舉醇醪竈下烹只雞朔風忽振蕩昨夜寒螿啼遊子益思歸罷琴傷解防出門盡原野白日黯已低始驚道路難終念言笑暌因聲謝岑壑歲暮一攀躋

同諸公登慈恩寺浮圖

香界冺羣有浮圖豈諸相登臨駭孤髙披拂欣大壯言是羽翼生迥出虛空上頓疑身世別乃覺形神王宮闕皆戶前山河盡檐向秋風昨夜至秦塞多淸曠千里何蒼蒼五陵郁相望盛時慙阮步末宦知周防輸效獨無因斯焉可遊放

登廣陵棲靈寺塔

淮南富登臨玆塔信奇最直上造云族憑虛納天籟迥然碧海西獨立飛鳥外始知髙興盡適與賞心防連山黯吳門喬木吞楚塞城池滿牕下物象歸掌內逺思駐江帆暮情結春靄軒車疑蠢動造化資大塊何必了無身然後知所退

同韓四薛三東亭翫月

逺遊悵不樂玆賞吾道存欵曲故人意辛勤淸夜言東亭何寥寥佳境無朝昏堦墀近洲渚戶牖當郊原矧乃窮周旋遊時怡討論樹陰蕩瑤瑟月气延淸樽明河帶飛鴈野火連荒村對此更愁予悠哉懷故園

宓公琴臺詩【小序】

甲申歲適登子賤琴臺賦詩三首首章懷宓公之徳千祀不朽次章美太守李公能嗣子賤之政再造琴臺末章多邑宰崔公能思子賤之政

宓子昔爲政鳴琴登此臺琴和人亦閒千載稱其才臨眺忽淒愴人琴安在哉悠悠此天壤惟有頌聲來邦伯感遺事慨然建琴堂乃知靜者心千載猶相望入室想其人出門何茫茫惟見白雲合東鄰鄒魯鄕皤皤邑中老自誇邑中理何必升君堂然後知君美開門無犬吠早臥常晏起昔人不忍欺今我還復爾

李雲南徵蠻詩【並序】

天寶十一載有詔伐西南夷右相楊公兼節制之寄乃奏前雲南太守李宓涉海自交趾擊之道路險艱往復數萬里蓋百王所未通也十二載四月至於長安君子是以知廟堂使能而李公效節適忝斯人之舊因賦是詩

聖人赫斯怒詔伐西南戎肅穆廟堂上深沈節制雄遂令感激士得建非常功料死不料敵顧恩寧顧終鼓行天海外轉戰蠻夷中梯巘近髙鳥穿林經毒虫鬼門無歸客北戶多南風蜂蠆隔萬里云雷隨九攻長驅大浪破急擊羣山空餉道忽已逺懸軍垂欲窮精誠動白日憤薄連蒼穹野食掘田防晡餐兼僰僮收兵列亭堠拓地彌西東臨事恥茍免履危能飭躬將星獨照耀邊色何溟蒙瀘水夜可涉交州今始通歸來長安道召見甘泉宮亷藺若未死孫吳知暗同相逢論意气慷慨謝深

宋申

梁王昔全盛賓客復多才悠悠一千年陳迹惟髙臺寂寞向秋艸悲風千里來

朝臨孟諸上忽見芒碭間赤帝終已矣白雲長不還時淸更何有禾黍徧空山

梁苑白日暮梁山秋艸時君王不可見修竹令人悲九月桑葉盡寒風鳴樹枝

登髙臨舊國懷古對窮秋落日鴻雁度寒城砧杵愁昔賢不復有行矣莫淹畱

逍遙漆園吏防沒不知年世事浮雲外閒居大道邊古來同一馬今我亦忘筌

自淇涉黃河途中作

川上常極目世情今已閒去帆帯落日徵路隨長山親友若雲霄可望不可攀於玆任所愜浩蕩風波間淸晨泛中流羽族滿汀渚黃鵠何處來昂藏寡儔侶飛鳴無人見飲啄豈得所云漢爾固知胡爲不輕舉野人頭盡白與我忽相訪手持靑竹竿日暮淇水上𨿽老美容色𨿽貧亦閒放釣魚三十年中心無所向南登滑臺上卻望河淇間竹樹夾流水孤城對逺山念玆川路濶羨爾沙鷗閒長想別離處猶無音信還東入黃河水茫茫泛紆直北望太行山峩峨半天色山河相映帶深淺未可測自昔有賢才相逢不相識秋日登滑臺臺髙秋已暮獨行旣未愜懷土悵無趣晉宋何蕭條羌胡散馳騖當時無戰略此地卽邊戍兵革徒自勤山河孰云固乘閒喜臨眺感物傷遊寓惆悵落日前飄颻逺帆處北風吹萬里南鴈不知數歸意方浩然雲沙更廻互

朝從北岸來泊船南河滸試共野人言深覺農夫苦去秋𨿽薄熟今夏猶未雨耕耘日勤勞租稅兼防鹵園蔬空寥落產業不足數尙有獻芹心無因見明主

我行倦風湍輟棹將問津空傳歌瓠子感慨獨愁人孟夏桑葉肥穠陰夾長津蠶農有時節田野無閒人臨水狎漁樵望山懷隱淪誰能去京洛顦顇對風塵

朝景入平川川長復垂柳遙看魏公墓突兀前山後憶昔大業時羣雄角奔走伊人何電邁獨立風塵首傳檄舉敖倉擁兵屯洛口連營一百萬六合如可有方項終比肩亂隋將假手力爭固難恃驕戰曷能久若使學蕭曹功名當不朽

皤皤河濵叟相遇似有恥輟榜聊問之答言盡終始一生𨿽貧賤九十年未死且喜對兒孫彌慙逺城市結廬黃河曲垂釣長河裏漫漫望雲沙蕭條聽風水所思彊飯食永願在鄕裏萬事吾不知其心只如此

登隴

隴頭逺行客隴上分流水流水無盡期行人未云已淺才登一命孤劍通萬里豈不思故鄕從來感知巳

哭單父梁九少府

開篋淚沾臆見君前日書夜臺今寂寞猶是子云居疇昔貪靈奇登臨賦山水同舟南浦下望月西江裏契濶多別離綢繆到生死九原卽何處萬事皆如此晉山徒嵯峨斯人已防防常時祿且薄歿後家復貧妻子在逺道弟兄無一人十上多苦辛一官常自哂靑雲將可致白日忽先盡惟有身後名空畱無逺近

行路難

長安少年不少錢能騎駿馬鳴金鞭五侯相逢大道邊美人弦管爭流連黃金如斗不敢惜片言如山莫棄捐安知顦顇讀書者暮宿靈臺私自憐

君不見富家翁舊時貧賤誰比數一朝金多結豪貴百事勝人健如虎子孫成行滿眼前妻能管弦妾歌舞自矜一身忽如此卻笑傍人獨愁苦東鄰少年安所如席門窮巷出無車有才不肯學干謁何用年年空讀書

古大梁行

古城莽蒼饒荊榛驅馬荒城愁殺人魏王宮觀盡禾黍信陵賓客隨灰塵憶昨雄都舊朝市軒車照耀歌鐘起軍容帶甲三十萬國步連營一千里全盛須防那可論髙臺曲池無復存遺墟但有狐貍迹古地空餘艸木根暮天揺落傷懷抱撫劍悲歌對秋艸俠客猶傳朱亥名行人尙識夷門道白璧黃金萬戶侯寶刀駿馬塡山丘年代淒涼不可問往來惟見水東流

邯鄲少年行

邯鄲城南遊俠子自矜生長邯鄲裏千場縱博家仍富幾處報讐身不死宅中歌笑日紛紛門外車馬常如雲未知肝膽向誰是令人卻憶平原君君不見今人交態薄黃金用盡還疎索以玆感嘆辭舊遊更於時事無所求且與少年飲美酒往來射獵西山頭

燕歌行【並序】

開元二十六年客有從禦史大夫張公出塞而還者作燕歌行以示適感徵戍之事因而和焉

漢家煙塵在東北漢將辭家破殘賊男兒本自重橫行天子非常賜顏色摐金伐鼓下楡闗旌斾逶迆碣石間校尉羽書飛瀚海單於獵火照狼山山川蕭條極邊土鐵騎憑陵雜風雨戰士軍前半死生美人帳下猶歌舞大漠窮秋塞艸腓孤城落日鬭兵稀身當恩遇常輕敵力盡闗山未解圍鐵衣逺戍辛勤久玉筯應啼別離後少婦城南欲斷腸徵人薊北空回首邊庭飄颻那可度絕域蒼茫無所有殺气三時作陣云寒聲一夜傳刁鬥相看白刃雪紛紛死節從來豈顧勲君不見沙場徵戰苦至今猶憶李將軍

人日寄杜二拾遺

人日題詩寄艸堂遙憐故人思故鄕柳條弄色不忍見梅花滿枝空斷腸身在逺藩無所預心懷百憂復千慮今年人日空相憶明年人日知何處一臥東山三十春豈知書劍老風塵龍鐘還忝二千石愧爾東西南北人

九日酬顏少府

檐前白日應可惜籬下黃花爲誰有行子迎霜未授衣主人得錢始沽酒蘇秦顦顇人多厭蔡澤棲遲世看丑縱使登髙只斷腸不如獨坐空搔首

送別

昨夜離心正鬰陶三更白露西風髙螢飛木落何淅瀝此時夢見西歸客曙鐘寥亮三四聲東鄰嘶馬使人驚攬衣出戶一相送惟見歸云縱復橫

送渾將軍出塞

將軍族貴兵且彊漢家已是渾邪王子孫相承在朝野至今部曲燕支下控盡用陰山兒登陣長騎大宛馬銀鞍玉勒繡蝥弧每逐嫖姚破骨都李廣從來先將士衞靑未肯學孫吳傳有沙場千萬騎昨日邊庭羽書至城頭畵角三四聲匣裏寶刀晝夜鳴意气能甘萬里去辛勤動作一年行黃雲白艸無前後朝建旌旄夕刁鬥塞下應多俠少年闗西不見春楊柳從軍借問所從誰擊劍酣歌當此時逺別無輕繞朝策平戎早寄仲宣詩

封丘作

我本漁樵孟諸野一生自是悠悠者乍可狂歌艸澤中寧堪作吏風塵下秖言小邑無所爲公門百事皆有期拜迎官長心欲碎鞭撻黎庶令人悲歸來向家問妻子舉家盡笑今如此生事應須南畝田世情付與東流水夢想舊山安在哉爲銜君命日遲回乃知梅福徒爲爾轉憶陶潛歸去來

別韋參軍

二十解書劍西遊長安城舉頭望君門屈指取公卿國風沖融邁三五朝廷歡樂彌寰宇白璧皆言賜近臣布衣不得幹明主歸來洛陽無負郭東過梁宋非吾土兔苑爲農歲不登鴈池垂釣心長苦世人向我同眾人惟君於我最相親且喜百年有交態未嘗一日辭家貧彈棊擊築白日晚縱酒髙歌楊柳春歡娛未盡分散去使我惆悵驚心神丈夫不作兒女別臨岐涕淚沾衣巾

送田少府貶蒼梧

沈吟對遷客惆悵西南天昔爲一官未得意今向萬里令人憐念玆鬥酒成暌間停舟嘆君日將晏逺樹應憐北地春行人卻羨南歸雁丈夫窮達未可知看君不合長數奇江山到處堪乘興楊栁靑靑那足悲

賦得還山吟送沈四山人

還山吟天髙日暮寒山深送君還山識君心人生老大須恣意看君解作一生事山間偃仰無不至石泉淙淙若風雨桂花松子常滿地賣藥囊中應有錢還山服藥又長年白雲勸盡杯中物明月相隨何處眠眼時憶問醒時事夢魂可以相周旋

近體詩

醉後贈張九旭

世上謾相識此翁殊不然興來書自聖醉後語尢顚白髮老閒事靑雲在目前牀頭一壺酒能更幾回眠

途中寄徐錄事【比以王書見贈】

落日風雨至秋天鴻雁初離憂不堪比旅館復何如君又幾時去我知音信疎空多篋中贈長見右軍書

別馮判官

碣石遼西地漁陽薊北天闗山惟一道雨雪盡三邊才子方爲客將軍正渴賢遙知幕府下書記日翩翩

送劉評事充朔方判官賦得徵馬嘶

徵馬向邊州蕭蕭嘶不休思深應帶別聲斷爲兼秋岐路風將逺闗山月共愁贈君從此去何日大刀頭

送鄭侍禦謫閩中

謫去君無恨閩中我舊過大都秋雁少只是夜猿多東路雲山合南天瘴癘和自當逢雨露行矣愼風波

送李侍禦赴安西

行子對飛蓬金鞭指鐵驄功名萬里外心事一杯中鹵障燕支北秦城太白東離魂莫惆悵看取寶刀雄

使靑夷軍入居庸

匹馬行將久徵途去轉難不知邊地別秖訝客衣單谿冷泉聲苦山空木葉幹莫言闗塞極云雪尙漫漫

信安王幕府詩【並序】

開元二十年國家有事林胡詔禮部尙書信安王總戎大舉時考功郎中王公司勲郎中劉公主客郎中魏公侍禦史李公監察禦史崔公咸在幕府詩以頌美數公見於詞凡三十韻

云紀軒皇代星髙太白年廟堂咨上策幕府制中權磐石藩維固升壇禮樂先國章榮印綬公服貴貂蟬樂善旌深徳輸忠格上剪桐光寵錫題劍美貞堅聖祚雄圖廣師貞武徳防雷霆七校發旌斾五營連華省徵羣乂霜臺舉二賢豈伊公望逺曾是茂才遷並秉韜鈐術兼該翰墨筵帝思麟閣像臣獻柏梁篇振玉登遼甸摐金歷薊壖度河飛羽檄橫海泛樓船北伐聲逾邁東徵務以専講戎喧涿野料敵靜居延軍勢持三略兵戎自九天朝瞻授鉞去時聽偃戈旋大漠風沙里長城雨雪邊云端臨碣石波際隱朝鮮夜壁衝髙斗寒空駐防防倚弓元莵月飲馬白狼川庶物隨交泰蒼生解倒懸四郊增气象萬里絕風煙闗塞鴻勲著京華甲第全落梅橫吹後春色凱歌前直道常兼濟微才獨棄捐曳裾誠已矣投筆尙淒然作賦同元淑能詩匪仲宣雲霄不可望空欲仰神仙

送柴司戶充劉卿判官之嶺外

嶺外資雄鎭朝端寵節旄月卿臨幕府星使出詞曹海對羊城濶山連象郡髙風霜驅瘴癘忠信涉波濤別恨隨流水交情脫寶刀有才無不適行矣莫徒勞

陪竇侍禦泛靈云池

白露時先降淸川思不窮江湖仍塞上舟楫在軍中舞換臨津樹歌饒向晚風夕陽連積水邊色滿秋空乘興宜投轄邀歡莫避驄誰憐持弱羽猶欲伴鵷鴻

陪竇侍禦靈雲南亭宴詩【幷序】

涼州近塞髙下其池亭蓋以耀蕃落也幕府董帥雄勇徑踐戎庭自陽闗而西猶枕席矣軍中無事君子飲食宴樂宜哉白簡在邊淸秋多興況水具舟檝山兼亭臺始臨泛而寫煩俄登陟以寄傲絲桐徐奏林木更爽觴葡萄以遞歡指蘭茝而可掇胡天一望云物蒼然雨蕭蕭而牧馬聲斷風嫋嫋而邊歌幾處又足悲矣員外李公曰七日者何牛女之夕也夫賢者何得謹其時請賦南亭詩列之於後

人幽宜眺聽目極喜亭臺風景知愁在闗山憶夢回秖言殊語黙何意忝遊陪連唱波瀾動冥搜物象開新秋歸逺樹殘雨擁輕雷檐外長天盡樽前獨鳥來常吟塞下曲多謝幕中才河漢徒相望嘉期安在哉

東平別前衛縣李宷少府

黃鳥翩翩楊柳垂春風送客使人悲怨別自驚千里外論交卻憶十年時雲開汶水孤防逺路繞梁山匹馬遲此地從來可乘興畱君不住益淒其

夜別韋司士【得城字】

髙館張燈酒復淸夜鐘殘月鴈歸聲只言啼鳥堪求侶無那春風欲送行黃河曲裏沙爲岸白馬津邊柳向城莫怨他鄕暫離別知君到處有逢迎

送李少府貶峽中王少府貶長沙

嗟君此別意何如駐馬銜杯問謫居巫峽啼猿數行淚衡陽歸雁幾封書靑楓江上秋天逺白帝城邊古木疎聖代卽今多雨露暫時分手莫躊躇

重陽

節物驚心兩鬢華東籬空繞未開花百年將半仕三已五畝就荒天一涯豈有白衣來剝啄一從烏帽自欹斜眞成獨坐空搔首門柳蕭蕭噪暮鴉

田家春望

出門何所見春色滿平蕪可嘆無知已髙陽一酒徒

九曲詞

鐵騎橫行鐵嶺頭西看邏逤取封侯靑海只今將飲馬黃河不用更防秋

營州歌

營州少年厭原野狐裘防茸獵城下魯酒千鐘不醉人胡兒十歲能騎馬

塞上聽吹笛

雪淨胡天牧馬還月明羌笛戍樓間借問梅花何處落風吹一夜滿闗山

別董大

十里黃雲白日曛北風吹鴈雪紛紛莫愁前路無知已天下誰人不識君

聽張立本女吟

危冠廣袖楚宮妝獨步閒庭逐夜涼自把玉釵敲砌竹淸歌一曲月如霜

除夜

旅館寒燈獨不眠客心何事轉淒然故鄕今夜思千里愁鬢明朝又一年

李頎

頎東川人開元十三年賈季鄰榜進士調新鄕尉殷璠云頎詩發調旣新修詞亦秀雜歌尢善理最長惜其偉才只到黃綬故論其家數往往髙於眾作

古體詩

漁父歌

白首何老人蓑笠蔽其身避世常不仕釣魚淸江濱浦沙明濯足山月靜垂綸寓宿湍與瀬行歌秋復春持竿湘岸竹爇火蘆洲薪緑水飯香稻靑荷包紫鱗於中還自樂所欲全吾眞而笑獨醒者臨流多苦辛

東京寄萬楚

濩落久無用隱身甘采薇仍聞薄宦者還事田家衣潁水日夜流故人相見稀春山不可望黃鳥東南飛濯足豈長往一樽聊可依了然潭上月適我胸中機在昔同門友如今出處非優遊白虎殿偃息靑瑣闈且有薦君表當看防手歸寄書不待面蘭茝空芳菲

寄焦鏈師

得道凡百歲燒丹惟一身悠悠孤峯頂日見三花春白鶴翠微裏黃精幽澗濱始知世上客不及山中人仙境若在夢朝云如可親何由覩顏色揮手謝風塵

贈張旭

張公性嗜酒豁達無所營皓首窮艸時稱太湖精露頂據胡牀長叫三五聲興來灑素壁揮筆如流星下捨風蕭條寒艸滿戶庭問家何所有生事猶浮萍左手持蟹螯右手執丹經瞪目視霄漢不知醉與醒諸賓且方坐旭日臨東城荷葉裹江魚白甌貯香秔微祿心不屑放神於八紘時人不識者卽是安期生

登首陽山謁夷齊廟

古人已不見喬木竟誰過寂莫首陽山白雲空復多蒼苔歸地骨皓首采薇歌畢命無怨色成仁其若何我來入遺廟時微淸和落日弔山鬼回風吹女蘿石門正西豁引領望黃河千里一飛鳥孤光東逝波驅車層城路惆悵此巗阿

謁張果先生

先生谷神者甲子焉能計自說軒轅師於今幾千歲寓遊城郭裏浪迹希夷際應物云無心逢時舟不系飡霞斷火粒野服兼荷制白雪淨肌膚靑松養身世韜精殊豹隱鏈骨同蟬蛻忽去不知誰偶來寧有契二儀齊壽考六合隨休憇彭耼猶嬰孩松期且微細嘗聞穆天子更憶漢皇帝親屈萬乘尊將窮四海裔車徒徧艸木錦帛招談說八駿空往還三山轉虧蔽吾君感至徳元老欣來詣受籙金殿開淸齋玉堂閉笙歌迎拜首羽帳崇嚴衞禁柳垂香鑪宮花拂仙袂祈年寶祚廣致福蒼生惠何必待龍髯鼎成方取濟

光上座廊下眾山五韻

名嶽在廡下吾師居一牀每聞楞伽經只對淸翠光百谷聚雪色莓苔侵屋梁气盤古壁轉勢引幽堦長願遊薜葉下日見金鑪香

宋少府東谿泛舟

登岸還入舟水禽驚笑語晚葉低眾色濕云帶殘暑落日乘醉歸谿流復幾許

與諸公遊濟讀泛舟

濟水出王屋其源來不窮洑泉數眼沸平地流淸通皇帝崇祀典詔書視三公分官禱靈廟奠璧沈河宮神應毎如答松篁气蔥蘢蒼螭送飛雨赤鯉噴廻風灑酒布瑤席吹簫下玉童元冥掌陰事祝史告年丰百谷趨潭底三光懸鏡中淺深露沙石蘋藻生虛空晚景臨泛美亭臯輕靄紅晴山傍舟檝白鷺驚絲桐我本家潁北開門見維嵩焉知松峯外又有天壇東左手正接防浩歌眄靑穹夷猶傲淸吏偃仰狎漁翁對此川上閒非君誰與同霜凝逺村渚月淨蒹葭叢玆境信難遇爲歡殊未終淹畱悵言別煙嶼夕微蒙

贈別髙三十五

五十無產業心輕百萬資屠沽亦與羣不問君是誰飲酒復垂釣狂歌兼詠詩焉知漢髙士莫識越鴟夷寄迹棲霞山蓬頭睢水湄忽然辟命下眾謂趨丹墀沐浴著賜衣西來馬行遲能令相府重且有函闗期僶俛從寸祿舊遊梁宋時皤皤邑中叟相鬢如絲官舍栁林靜河梁杏葉滋摘芳云景晏把手秋蟬悲小縣情未愜折腰君莫辭吾觀主人意不久召京師

送馬錄事赴永陽

子爲郡從事主印淸淮邊談笑一州裏從容羣吏先手持三尺令遣決如流泉太守旣相許諸公誰不然孤城連海樹萬室帶山煙春日谿湖淨芳洲葭菼連炊秔蟹螯熟下筯鱸魚鮮野鶴宿檐際楚雲飛面前聽歌送離曲且駐木蘭船贈爾八行字當聞佳政傳

臨別送張諲入蜀

出門便爲客惘然悲徒禦四海維一身茫茫欲何去經山復歷水百恨將千慮劍閣望梁州是君斷腸處孤云傷客心落日感君深夢裏蒹葭渚天邊橘柚林蜀江流不測蜀路險難尋木有相思號猿多愁苦音莫向禺山隱禺山地非近故鄕可歸來眼見芳菲盡

不調歸東川別業

寸祿言可取托身將見遺慙無匹夫志悔與名山辭紱冕謝知已林園多後時葛巾方濯足蔬食但垂帷十室對河岸漁樵秪在玆靑郊香杜若白水映茅茨晝景徹雲樹夕陰澄古逵渚花獨開晚田鶴靜飛遲且復樂生事前賢爲我歸淸歌聊鼔楫永日望佳期

晚歸東園

出郭喜見山東行亦未逺夕陽帶歸路靄靄秋稼晚樵者乘霽歸野夫及星飯請謝朱輪客垂竿不復返

裴尹東谿別業

公才廊廟器官亞河南守別墅臨都門驚湍激前後舊交與羣從十日一防手幅巾望寒山長嘯對髙栁淸歡信可尙散吏亦何有岸雪靑城陰水光逺林首閒觀野人筏或飲川上酒幽云澹徘徊白鷺飛左右庭竹垂臥內村煙隔南阜始知物外情簪紱同芻狗

無盡上人東林禪居

艸堂毎多暇時謁山僧門所對但羣木終朝無一言我心愛流水此地臨淸源含吐山上日蔽虧松外村孤峯隔身世百衲老寒暄禪戶積朝雪花龕來暮猿顧余守耕稼十載隱田園蘿篠慰舂汲巖潭恣討論泄云豈知限至道莫探且願啟闗鎖於焉微尙存

題綦毋校書所居

常稱掛冠吏昨日歸滄洲行客暮帆逺主人庭樹秋豈伊問天命但欲爲山遊萬物我何有白雲空自幽蕭條江海上日夕見丹丘生事非漁釣賞心隨去畱惜哉曠微月欲濟無輕舟倐忽令人老相思河水流

題盧道士房

秋砧響落木共坐茅君家惟見兩童子林前汲井華空壇靜白日神鼎飛丹砂塵尾拂霜艸金鈴揺霽霞上章人世隔看奕桐陰斜稽首問仙要黃精堪餌花

古從軍行

白日登山望烽火黃昏飲馬傍交河行人刁鬥風沙暗公主琵琶幽怨多野雲萬里無城郭雨雪紛紛連大漠胡鴈哀鳴夜夜飛胡兒眼淚雙雙落聞道玉門猶被遮應將性命逐輕車年年戰骨埋荒外空見蒲桃入漢家

古行路難

漢家名臣楊徳祖四代五公享茅土父子兄弟綰銀黃躍馬鳴珂朝建章火浣單衣繡方領茱萸錦帶玉盤囊賓客塡街復滿座片言出口生輝光世人逐勢爭奔走瀝膽隳肝惟恐後當時一顧登靑雲自謂生死長隨君一朝謝病還鄕裏窮巷蒼苔絕知巳秋風落葉閉重門昨日論交竟誰是薄俗嗟嗟難重陳深山麋鹿可爲鄰魯連所以蹈東海古往今來稱達人

緩歌行

小來托身攀貴遊輕財破產無所憂暮擬經過石渠署朝將出入銅龍樓結交杜陵輕薄子謂言可生復可死一沈一浮防有時棄我翻然如脫屣男兒立身須自彊十年閉戶潁水陽業就功成見明主擊鐘鼎食坐華堂二八蛾眉梳墮馬美酒淸歌曲房下文昌宮中賜錦衣長安陌上退朝歸五陵賓從莫敢視三省官僚揖者稀早知今日讀書是悔作從前任俠非

琴歌

主人有酒歡今夕請奏鳴琴廣陵客月照城頭烏半飛霜淒萬樹風入衣銅鑪華燭燭增輝初彈淥水後楚妃一聲已動物皆靜四座無言星欲稀淸淮奉使千餘里敢告雲山從此始

放歌行答從弟墨卿

小來好文恥學武世上功名不解取𨿽沾寸祿已後時徒欲出身事明主柏梁賦詩不及宴長楸走馬誰相數斂迹俛眉心自甘髙歌擊節聲半苦由是蹉跎一老夫養雞牧豕城東隅空歌漢代蕭相國肯事霍家馮子都徒爾當年聲籍籍濫作詞林兩京客故人鬥酒安陵橋黃鳥春風洛陽陌吾家令弟才不羈五言破的人共推興來逸气如濤湧千里長江歸海時別離短景何蕭索佳句相思能間作舉頭遙望魯陽山木葉紛紛向人落

王母歌

武皇齋戒承華殿端拱須臾王母見霓旌照耀麒麟車羽蓋淋漓孔雀扇手指交梨遣帝食可以長生臨防縣頭上復戴九星冠總領玉童坐南面欲聞要言今告汝帝乃焚香請此語若能鏈魄去三尸後當見我天皇所顧謂侍女董雙成酒闌可奏云和笙紅霞白日儼不動七龍五鳳紛相迎惜哉志驕神不恱嘆息馬蹄與車轍復道歌鐘杳將暮深宮桃李飛成雪爲看靑玉五枝燈蟠螭吐火光欲絕

鮫人歌

鮫人潛織水底居側身上下隨遊魚輕綃文防不可識夜夜澄波連月色有時寄宿來城市海島靑冥無極巳泣珠報恩君莫辭今年相見明年期始知萬族無不有百尺深泉架戶牖鳥沒空山誰復望一望雲濤堪白首

欲之新鄕答崔顥綦母潛

數年作吏家屢空誰道黑頭成老翁男兒在世無產業行子出門如轉蓬吾屬交歡此何夕南家搗衣動歸客銅鑪將炙相歡飲星宿縱橫露華白寒風捲葉渡滹沱飛雪布地悲峨峨孤城日落見棲鳥馬上時聞漁者歌眀朝東路把君手臘日辭君期歲首自知寂莫無去思敢望縣人致牛酒

送康洽入京進樂府歌

識子十年何不遇只愛歡遊兩京路朝吟左氏嬌女篇夜誦相如美人賦長安春物舊相宜小苑蒲萄花滿枝柳色偏濃九華殿鶯聲醉殺五陵兒曳裾此日從何所中貴由來盡相許白裌春衫仙吏贈烏皮隱幾臺郎與新詩樂府唱堪愁禦妓應傳鳷鵲樓西上𨿽因長公主終須一見曲陵侯

送劉十

三十不官亦不娶時人焉識道髙下房中惟有老氏經櫪上空餘少遊馬往來嵩華與函秦放歌一曲前山春西林獨鶴引閒步南澗飛泉淸角巾前年上書不得意歸臥東窓兀然醉諸兄相繼掌靑史第五之名齊驃騎烹葵摘果告我行落日夏云縱復橫聞道謝安掩口笑知君不免爲蒼生

別梁鍠

梁生倜儻心不羈途窮气蓋長安兒回頭轉眄似雕鶚有志飛鳴人豈知𨿽云四十無祿位曾與大軍掌書記抗辭請刃誅部曲作色論兵犯二帥一言不合龍額侯擊劍拂衣從此棄朝朝飲酒黃公壚脫帽露頂爭叫呼庭中犢鼻昔嘗掛懷裏瑯玕今在無時人見子多落魄共笑狂謌非逺圖忽然遣躍紫驑馬還是昂藏一丈夫洛陽城頭曉霜白層冰峩峩滿川澤但聞行路吟新詩不嘆舉家無擔石莫言貧賤長可欺覆簣成山當有時莫言富貴長可托木槿朝看暮還落不見古時塞上翁倚伏由來任天作去去滄波勿復陳五湖三江愁殺人

少室雪晴送王寧

少室眾峯幾峯別一峯晴見一峯雪隔城半山連靑松素色峨峨千萬重過景斜臨不可道白雲欲盡難爲容行人與我翫幽境北風切切吹衣冷惜別浮橋駐馬時舉頭試望南山嶺

送陳章甫

四月南風大麥黃棗花未落桐陰長靑山朝別暮還見嘶馬出門思舊鄕陳侯立身何坦蕩虯須虎眉仍大顙腹中貯書一萬卷不肻低頭在艸莽東門酤酒飲我曹心輕萬事如鴻毛醉臥不知白日暮有時空望孤云髙長河浪頭連天黒津吏停舟渡不得鄭國遊人未及家洛陽行子空嘆息聞道故林相識多罷官昨日今如何

愛敬寺古藤歌

古藤池水盤樹根左攫右挐龍虎蹲橫空直上相陵突丰茸離纚若無骨風雷霹靂連黑枝人言其下藏妖魑空庭落葉作開合十月苦寒常倒垂憶昨花飛滿空殿密葉吹香飯僧徧南階雙桐一百尺相與年年老霜霰崔五六圖屏風各賦一物得烏孫佩刀

烏孫腰間佩兩刀刃可吹毛錦爲帶握中枕宿穹廬室馬上割飛蠮螉塞執之魍魎誰能前气凜淸風沙漠邊磨用陰山一片玉洗將胡地獨流泉主人屏風寫奇狀鐵鞘金鐶儼相向回頭瞪目時一看使予心在江湖上

古意

男兒事長徵少小幽燕客賭勝馬蹄下由來輕七尺殺人莫敢前須如蝟毛磔黃雲隴底白雪飛未得報恩不能歸遼東小婦年十五慣彈琵琶解歌舞今爲羌笛出塞聲使我三軍淚如雨

鄭櫻桃歌

石季龍僭天祿擅雄豪美人姓鄭名櫻桃櫻桃美顏香且澤娥娥侍寢專宮掖後庭捲衣三萬人翠眉淸鏡不得親宮軍女騎一千匹繁花照耀漳河春織成花映紅綸巾紅旗掣曵鹵簿新鳴鼙走馬接飛鳥銅防瑟瑟隨去塵鳳陽重門如意館百尺金梯倚銀漢自言富貴不可量女爲公主男爲王赤花雙簟珊瑚牀盤龍鬥帳琥珀光淫昏僞位神所惡滅石者陵終不悟鄴城蒼蒼白露微世事翻覆黃雲飛

送劉昱

八月寒葦花秋江浪頭白北風吹五兩誰是潯陽客鸕鷀山頭微雨晴揚州郭裏暮潮生行人夜宿金陵渚試聽沙邊有雁聲

聽董大彈胡笳聲兼寄語弄房給事

蔡女昔造胡笳聲一彈一十有八拍胡人落淚沾邊艸漢使斷腸對歸客古戍蒼蒼烽火寒大荒沈沈飛雪白先拂商弦後角羽四郊秋葉驚摵摵董夫子通神眀深松竊聽來妖精言遲更速皆應手將往復旋如有情空山百鳥散還合萬里浮雲陰且晴嘶酸雛鴈失羣夜斷絕胡兒戀母聲川爲靜其波鳥亦罷其鳴烏孫部落家鄕逺邏逤沙塵哀怨生幽音變調忽飄灑長風吹林雨墮瓦迸泉颯颯飛木末野鹿呦呦走堂下長安城連東掖垣鳳凰池對靑瑣門髙才脫略名與利日夕望君抱琴至

近體詩

寄鏡湖朱處士

澄霽晚流濶微風吹緑蘋鱗鱗逺峯見淡淡平湖春芳艸日堪把白雲心所親何時可爲樂夢裏東山人

送人尉閩中

可嘆芳菲日分爲萬里情閶門折垂柳禦苑聽殘鶯海戍通閩邑江防過楚城客心君莫問春艸是王程

送盧逸人

洛陽爲此別防手更何時不復人間見秖應海上期淸谿入云木白首臥茅茨共惜盧敖去天邊望所思

望秦川

秦川朝望迥日出正東峯逺近山河淨逶迆城闕重秋聲萬戶竹寒色五陵松客有歸歟嘆淒其霜露濃

晚歸故園

荊扉帶郊郭稼穡滿東菑倚杖寒山暮鳴梭秋葉時回云覆陰谷返景照霜梨澹泊眞吾事淸風別自玆

宿香山寺石樓

夜宿翠微半髙樓聞暗泉漁舟帶逺火山磬發孤煙衣拂雲松外門淸河漢邊峯巒低枕席世界接人天靄靄花出霧輝輝星映川東林曙鶯滿惆悵欲言旋

聖善閣送裴廸入京

雲華滿髙閣苔色上鉤欄藥艸空堦靜梧桐返照寒淸吟可愈疾防手暫同歡墜葉和金磬饑烏鳴露盤伊流惜東別灞水向西看舊托含香署雲霄何足難

送喬琳

艸緑小平津花開伊水濵今君不得意孤負帝鄕春口不言金帛心常任屈伸阮公能飲酒陶令肯羞貧陽羨風流地滄江遊寓人菱歌五湖逺桂樹八公鄰靑鳥迎孤棹白雲隨一身潮隨秣陵上月映石頭新未可逃名利應須在縉紳汀洲芳杜色勸爾暫垂綸

寄司勲盧貟外

流澌臘月下河陽艸色新年發建章秦地立春傳太史漢宮題柱憶仙郎歸鴻欲度千門雪侍女新添五夜香早晚薦雄文似者故人今已賦長楊

寄綦毋三

新加大邑綬仍黃近與單車去洛陽顧眄一過丞相府風流三接令公香南川稉稻花侵縣西嶺雲霞色滿堂共道進賢防上賞看君幾歲作臺郎

送魏萬之京

朝聞遊子唱離歌昨夜微霜初渡河鴻雁不堪愁裏聽雲山況是客中過闗城樹色催寒近禦苑砧聲向晚多莫見長安行樂處空令歲月易蹉跎

送李回

知君官屬大司農詔幸驪山職事雄歲發金錢供禦府晝看仙液注離宮千巖曙雪旌門上十月寒花輦路中不覩聲名與文物自傷流滯去闗東

宿瑩公禪房聞梵

花宮仙梵逺微微月隱髙城鐘漏稀夜動霜林驚落葉曉聞天籟發淸機蕭條已入寒空靜颯防仍隨秋雨飛始覺浮生無住著頓令心地欲皈依

題璿公山池

逺公遁迹廬山岑開士幽居只樹林片石孤峯窺色相淸池白月照禪心指揮如意天花落坐臥閒房春艸深此外俗塵俱不染惟餘元度得相尋

題盧五舊居

物在人亡無見期閒庭系馬不勝悲窓前綠竹生空地門外靑山如舊時悵望秋天鳴墜葉巑岏枯栁宿寒鴟憶君淚落東流水歲歲花開知是誰

寄韓鵬

爲政心閒物自閒朝看飛鳥暮飛還寄書河上神明宰羨爾城頭姑射山

白花原【一作王昌齡出塞行】

白花原頭望京師黃河水流無已時窮秋曠野行人絕馬首東來知是誰

野老曝背

百歲老翁不種田惟知曝背樂殘年有時捫虱獨搔首目送歸鴻籬下眠

裴迪

迪初與王維崔興宗俱居終南天寶後爲蜀州刺史

近體詩

春日與王右丞過新昌裏訪呂逸人不遇

恨不逢君出荷蓑靑松白屋更無他陶令五男曾不有蔣生三徑枉相過芙容曲沼春流滿薜荔成帷晚靄多聞說桃源好迷客不如髙臥眄庭柯

孟城坳

結廬古城下時登古城上古城非疇昔今人自來往

華子岡

落日松風起還家艸露晞雲光侵履迹山翠拂人衣

宮槐陌

門前宮槐陌是向欹湖道秋來山雨多葉落無人掃陶翰

翰潤州人開元中爲禮部員外以冰壺賦得名殷璠云歷代詞人詩筆雙美者鮮矣今陶生實爲兼之旣多興象復備風骨三百年以前方可論其體裁

古體詩

古塞下曲

進軍飛狐北窮冦勢將變日落沙塵昏背河更一戰騂馬黃金勒雕弓白羽箭射殺左賢王歸奏未央殿欲言塞下事天子不召見東出咸陽門哀哀淚如霰

燕歌行

請君畱楚調聽我吟燕歌家在遼水頭邊風意气多出身爲漢將正值戎未和雪中淩天山冰上度交河大小百餘戰封侯竟蹉跎歸來灞陵下故舊無相過雄劍委塵匣空門惟雀羅玉篸還趙姝瑤琴付齊娥昔日不爲樂時哉今柰何

宿天竺寺

松栢亂巖口山西微徑通天開一峯見宮闕生虛空正殿倚霞壁千樓標石叢夜來猿鳥靜鐘梵寒雲中峯翠映湖月泉聲亂谿風心超諸境外了與懸解同眀發惟攺視朝日長崖東湖色濃蕩漾海光漸曈曚葛仙迹尙在許氏道猶崇獨往古來事幽懷期二公

出蕭闗懷古

驅馬擊長劍行役至蕭闗悠悠五原上永眺闗河前北兵三十萬此中常控秦城亙宇宙漢帝理旌旃刁鬥鳴不息羽書日夜傳五軍計莫就三策議空全大漠橫萬里蕭條絕人煙孤城當瀚海落日照祈連愴矣苦寒奏懷哉式微篇更蜚秦樓月夜夜出胡天

南楚懷古

南國久蕪漫我來空鬰陶君看章華宮處處生黃蒿但見陵與谷豈知賢與豪精魂托古木寶玉捐江臯倚棹下晴景回舟隨晚濤碧雲暮寥落湖上秋天髙往事那堪問此心徒自勞獨余湘水上千載聞離騷

贈房侍禦【時房公在新安】

志人固不羈與道常周旋進則天下仰已之能晏然褐衣東府召執簡南臺先雄義每特立犯顏豈圖全謫居東南逺逸气吟芳荃適防寥廓趣淸波更夤緣扁舟入五湖發防洞庭前浩蕩臨海曲超遙濟江壖徵奇忽忘反遇興將彌年乃悟範生智足眀漁父賢郡臨新安渚佳賞此城偏日夕對層岫雲霞映晴川閒居變秋色偃臥含貞堅倚伏自相待行藏互推遷君其振羽翮歲晏將衝天

望太華贈盧司倉

作吏至西華乃觀三峯壯削成元气中傑出天河上如有飛動色不知靑冥狀巨靈安在哉厥迹猶可望方此嘆行旅末由飾仙裝蔥蘢記星壇明滅數云嶂良友垂眞契宿心所微尙敢投歸山吟霞徑一相訪

乘潮至漁浦

艤棹乘早潮潮來如風雨嶂髙忽已屆峯暗莫及覩崩騰心爲失浩蕩目無主風停浪始開漾漾入漁浦云景共澄霽江山相含吐偉哉造化工此事已終古流沫誠足誡商歌調易苦頗因忠信全客念猶栩栩

早過臨淮

夜泊三渚風晨過臨淮島潮中海气白城上楚云早鱗鱗漁浦帆漭漭蘆洲艸川路日浩蕩惄焉心如搗且言任倚伏何暇念枯槁範子名屢移蘧公志常保古人去已久此理今難道

贈鄭員外

驄馬拂繡裳按兵遼水陽西分雁門騎北逐樓煩王聞道五軍集相邀百戰場風沙暗天起虜陣森已行儒服揖諸將雄謀吞八荒金門來見謁朱紱生輝光數載侍禦史稍遷尙書郎人生志气立所貴功業昌何必守章句終年事蒼黃同時獻賦客尙在東陵傍

近體詩

新安江林

江源南去永野飯暫維梢古戍懸漁网空林露鳥巢雪晴山脊見沙淺浪痕交自笑無謀者逢人作解嘲

柳陌聽早鶯

忽來枝上囀還似谷中聲乍使香閨靜偏傷逺客情間闗難辧處斷續若頻驚玉勒畱將久靑樓夢不成千門曉發萬井報春生徒有知音賞慙非臯鶴鳴

禦定全唐詩錄卷十五

欽定四庫全書

禦定全唐詩錄卷十六

王昌齡

昌齡字少伯江寧人第進士補祕書郎又中宏詞科遷泛水尉不防細行貶龍標尉其詩緒宻而思淸時謂王江寧云

殷璠云元嘉以還四百年內曹劉陸謝風骨頓盡頃有太原王昌齡魯國儲光羲克嗣厥迹且兩賢气同體別而王稍聲峻余嘗覩王公長平伏寃又弔枳道賦仁有餘也柰何晚節不矜細行謗議沸騰垂歷遐荒使知音者嘆息

古體詩

古意

桃花四面發桃葉一枝開欲暮黃鸝囀傷心玉鏡臺淸箏向明月半夜春風來

塞下曲

蟬鳴空桑林八月蕭闗道出塞入塞寒處處黃蘆艸從來幽並客皆共塵沙老莫學遊俠兒矜誇紫驑好飲馬渡秋水水寒風似刀平沙日未沒黯黯見臨洮昔日長城戰咸言意气髙黃塵是今古白骨亂蓬蒿

從軍行

向夕臨大荒朔風軫歸慮平沙萬里餘飛鳥宿何處朔騎獵長原翩翩傍河去邊聲搖白艸海气生黃霧百戰苦風塵十年履霜露𨿽投定逺筆未坐將軍樹早知行路難悔不理章句

放歌行

南渡洛陽津西望十二樓明堂坐天子月朔朝諸侯淸樂動千門皇風被九州慶雲從東來泱漭抱日流升平貴論道文墨將何求有詔徵艸澤微誠將獻謀冠冕如星羅拜揖曹與周望塵非吾事入賦且遲畱幸蒙國士識因脫負薪裘今日放歌行以慰梁甫愁但營數斗祿奉養每丰羞願得金膏遂飛雲亦可儔

越女

越女作桂舟還將桂爲楫湖上水渺漫淸江不可涉摘取芙蓉花莫摘芙蓉葉將歸問夫壻顏色何如妾

鄭縣宿陶太公館中贈馮六元二

儒有輕王侯脫略當世務本家藍田下非爲漁弋故無何困躬耕且欲馳永路幽居與君近出谷同所騖昨日辭石門五年變秋露雲龍未相感干謁亦已屢子爲黃綬羈余忝蓬山顧京門望西嶽百里見郊樹飛雨祠上來靄然闗中暮驅車鄭城宿秉燭論往素山月出華陰開此河渚霧淸光比故人豁達展心晤馮公尙戢翼元子仍局步拂衣易爲髙淪迹難有趣張範善終始吾等豈不慕罷酒當涼風屈伸備數

聽彈風入松闋贈楊補闕

商風入我弦夜竹深有露弦悲與林寂淸景不可度寥落幽居心颼飅靑松樹松風吹艸白谿水寒日暮聲意去復還九變待一顧空山多雨雪獨立君始悟

緱氏尉沈興宗置酒南谿畱贈

林色與谿古深篁引幽翠山樽在漁舟棹月情巳醉始窮淸源口壑絕人境異春泉滴空崖萌艸拆陰地久之風榛寂逺聞樵聲至海鴈時獨飛永然滄洲意古時靑客滅迹淪一尉吾子躊躇心豈其紛埃事緱峯信所尅濟北余乃遂齊物意已防息肩理猶未捲舒形性表脫略賢哲議仲月期角巾飯僧嵩陽寺

同從弟銷南齋翫月憶山陰崔少府

髙臥南齋時開帷月初吐淸輝淡水木演漾在戶苒苒防盈虛澄澄變今古美人淸江畔是夜越吟苦千里其如何防風吹蘭杜

代扶風主人答

殺气凝不流風悲日彩寒浮埃起四逺遊子彌不歡依然宿扶風沽酒聊自寛寸心亦未理長鋏誰能彈主人就我飲對我還慨嘆便泣數行淚因歌行路難十五役邊地三回討樓蘭連年不解甲積日無所餐將軍降匈奴國使沒桑幹去時三十萬獨自還長安不信沙塲苦君看刀箭瘢鄕親悉零落冢墓亦摧殘仰攀靑松枝慟絕傷心肝禽獸悲不去路傍誰忍看幸逢休明代寰字靜波瀾老馬思伏櫪長鳴力已殫少年與運防何事發悲端天子初封禪賢良刷羽翰三邊悉如此否泰亦須觀

東京府縣諸公與綦母潛李頎相送至白馬寺宿

鞍馬上東門徘徊入孤舟賢豪相追送卽棹千里流赤岸落日在空波微煙收薄宦忘機括醉來卽淹畱月明見古寺林外登髙樓南風開長廊夏夜如涼秋江月照吳縣西歸夢中遊

秋興

日暮西北堂涼風洗修木著書在南門館常肅肅苔艸延古意視聽轉幽獨或問余所營刈黍就寒谷

齋心

女蘿覆石壁谿水幽朦朧紫葛蔓黃花娟娟寒露中朝飲花上露夜臥松下風雲英化爲水光采與我同日月蕩精魄寥寥天府空

獨遊

林臥情每閒獨遊景常晏時從灞陵下垂釣往南澗手攜雙鯉魚目送千里鴈悟彼飛有適知此罹憂患放之淸泠泉因得省疎慢永懷靑岑客回首白雲間神超物無違豈系名與宦

就道士問周易防同契

仙人騎白鹿發短耳何長時余采菖蒲忽見嵩之陽稽首求丹經乃出懷中方披讀了不悟歸家問嵇康嗟余無道骨發我入太行

趙十四兄見尋

客來舒長簟開閣延淸風但有無弦琴共君盡尊中晚來常讀易頃者欲還嵩世事何須道黃精且養蒙嵇康殊寡識張翰獨知終忽憶鱸魚鱠扁舟往江東

江上聞笛

橫笛怨江月扁舟何處尋聲長楚山外曲繞胡闗深相去萬餘里遙傳此夜心寥寥浦漵寒響盡惟幽林不知誰家子復奏邯鄲音水客皆擁棹空霜遂盈襟羸馬望北走遷人悲越吟何當邊艸白旌節隴城陰

觀江淮名勝圖

刻意吟雲山尢知隱淪妙逺公何爲者再詣臨海嶠而我髙其風披圖得遺照援毫無逃境遂展千里眺淡掃荊門煙明標赤城燒靑蔥林間嶺隱見淮海徼但指香鑪頂無聞白猿嘯沙門旣云滅獨往豈殊調感對懷拂衣胡寧事漁釣安期始遺舄千古謝榮耀投迹庶可齊滄浪有孤棹【按河嶽英靈集防有異同今從本集】

灞上閒居

鴻都有歸客偃臥滋陽村軒冕無枉顧淸川照我門空林网夕陽寒鳥赴荒園廓落時得意懷哉莫與言庭前有孤鶴欲啄常翩翻爲我銜素書弔彼顏與原二君旣不朽所以慰其魂

過華陰

雲起太華山雲山互明滅東峯始含景了了見松雪羇人感幽棲窅映轉奇絕欣然忘所疲永望吟不輟信宿百餘里出闗玩新月何意昨來心遇物遂遷別人生屢如此何以肆愉悅

小敷谷龍潭祠作

崖谷歕疾流地中有雷集百泉勢相蕩巨石皆卻立跳波沸崢嶸深處不可挹昏爲蛟龍怒淸見雲雨入靈怪崇偏祠廢興自玆邑沈淫頃多昧檐宇遂不葺吾聞被明典盛徳惟世及生人載山川血食報原隰豈伊駭防險將以循甿揖奔飛振呂梁忠信亦我習波流浸已廣悔吝在所汲溪水有淸源褰裳靡沾濕

途中作

遊人愁歳晏早起遵王畿墜葉吹未曉疎林月防防驚禽棲不定寒獸相因依嘆此霜露下復聞鴻鴈飛然江南意惜與中途違羇旅悲壯髮別離念徵衣永圖豈勞止明節期斫歸寧厭楚山曲無人長掩扉

山行入涇州

倦此山路長停驂問賔禦林巒信回惑白日落何處徙倚望長風滔滔引歸慮防雨隨雲收蒙蒙傍山去西臨有邊邑北走盡亭戍涇水橫白煙州城隱寒樹所嗟異風俗巳自少情趣豈伊戀懷土解物且欣遇

出郴山口至壘石灣野人室中寄張十一

櫧柟無冬春柯葉連峯稠陰壁下蒼黒煙含淸江樓景開獨防曳響答隨興酬旦夕望吾友如何迅孤舟疊沙積爲岡崩剝雨露幽石脈盡橫亙潛潭何時流旣見萬古色頗盡一物由水與世人逺气還艸木收盈縮理無餘今往何必憂郴土羣山髙耆老如中州孰云議外降豈是娛宦遊陰火昔所服丹砂將爾謀昨臨蘓耽井復向衡陽求同疚求相依脫身當有籌數月仍離居風湍成阻修野人善竹器童子能溪謳寒月波蕩漾羇鴻去悠悠

初曰

初日淨金閨先照牀前暖斜光入羅幕稍稍親絲管云髮不能梳楊花更吹滿

烏棲曲

白馬逐朱車黃昏入狹邪栁樹烏爭宿爭枝未得飛上屋東房少婦壻從軍每聽烏啼知夜分

城傍曲

秋風鳴桑條艸白狐兔驕邯鄲飲來酒未消城北原平掣皁雕射殺空營兩騰虎回身卻月佩弓弰

行路難

雙絲作綆系銀瓶百尺寒泉轆轤上懸絲一絕不可望似妾傾心在君掌人生意气好遷捐只重狂花不重賢宴罷調箏奏離鶴回嬌轉盼泣君前君不見眼前事豈保須防心勿異西山日下雨足稀側有浮雲無所寄但願莫忘前者言剉骨黃塵亦無愧行路難勸君酒莫辭煩美酒千鐘猶可盡心中片愧何可論一聞漢主思故劍使妾常嗟萬古魂

近體詩

胡笳曲

城南虜巳合一夜防重圍自有金笳引能霑出塞衣聽臨闗月苦淸入海風防三奏髙樓曉胡人掩涕歸

潞府客亭寄崔鳯童

蕭條郡城閉旅館空寒煙秋月對愁客山鐘搖暮天新知偶相訪鬥酒情依然一宿阻長防淸風徒滿川

和振上人秋夜懷士防

白露傷艸木山風吹夜寒遙林夢親友髙興發云端郭外秋聲急城邊月色殘瑤琴多逺思更爲客中彈

謁焦鏈師

中峯靑苔壁一防云生時豈意石堂裏得逢焦鏈師鑪香淨棐案松影閒瑤墀拜受長年藥翩翻西海期

宿京江口期劉眘虛不至

霜天起長望殘月生海門風靜夜潮滿城髙寒气昏故人何寂寞久已乖淸言明發不能寐徒盈江上樽

東谿玩月【一作王維詩】

月從斷山口遙吐柴門端萬木紛空霽流陰中夜攢光連虛像白气與風露寒谷靜秋泉響巖深靑靄殘澄淸入幽夢破影抱空巒恍惚琴裏松谿曉思難

萬嵗樓

江上巍巍萬嵗樓不知經歷防千秋年年喜見山長在日日悲看水獨流猿狖何曾離暮嶺鸕鷀空自泛寒洲誰堪登望雲煙裏向晚茫茫發旅愁

答武陵田太守

仗劍行千里防軀敢一言曽爲大梁客不負信陵恩

題灞池

腰鎌欲何之東園刈秋韭世事不復論悲歌和樵叟開門望長川薄暮見漁者借問白頭翁垂綸防年也

題僧房

棕櫚花滿院苔蘚入閒房彼此名言絕空中聞異香

從軍行

烽火城西百尺樓黃昏獨上海風秋更吹羌笛闗山月無那金閨萬里愁

琵琶起舞換新聲總是闗山離別情撩亂邊愁聽不盡髙髙秋月照長城

闗城楡葉早疎黃日暮雲沙古戰場表請回軍掩塵骨莫教兵士哭龍荒

靑海長云暗雪山孤城遙望玉門闗黃沙百戰穿金甲不破樓蘭終不還

大漠風塵日色昏紅旗半捲出轅門前軍夜戰洮河北巳報生擒吐谷渾

玉門山嶂防千重山北山南總是烽人依逺戍須看火馬踏深山不見蹤

出塞

秦時明月漢時闗萬里長徵人未還但使龍城飛將在不教胡馬度陰山

驑馬新跨白玉鞍戰罷沙塲月色寒城頭鐡鼓聲猶振匣裏金刀血未幹

采蓮曲

吳姬越艷楚王妃爭弄蓮舟水濕衣來時浦口花迎入采罷江頭月送歸

荷葉羅裙一色裁芙蓉向臉兩邊開亂入池中看不見聞歌始覺有人來

春宮曲

昨夜風開露井桃未央前殿月輪髙平陽歌舞新承寵簾外春寒賜錦袍

西宮春怨

西宮夜靜百花香欲捲珠簾春恨長斜抱雲和深見月朦朧樹色隱昭陽

西宮秋怨

芙蓉不及美人妝水殿風來珠翠香誰分含啼掩秋扇空懸明月待君王

長信秋詞

金井梧桐秋葉黃珠簾不捲夜來霜燻籠玉枕無顏色臥聽南宮淸漏長

奉帚平明金殿開且將團扇暫徘徊玉顏不及寒鴉色猶帶昭陽日影來

眞成薄命久尋思夢見君王覺後疑火照西宮知夜飲分明復道奉恩時

靑樓曲

白馬金鞍從武皇旌旗十萬宿長楊樓頭小婦鳴箏坐遙見飛塵入建章

馳道楊花滿禦溝紅妝縵綰上靑樓金章紫綬千餘騎夫壻朝回初拜侯

靑樓怨

香幃風動花入樓髙調鳴箏緩夜愁腸斷闗山不解說依依殘月下簾鉤

浣沙女

錢塘江畔是誰家江上女兒全勝花吳王在時不得出今日公然來浣沙

閨怨

閨中少婦不知愁春日凝妝上翠樓忽見陌頭楊栁色悔教夫壻覓封侯

河上歌

河上老人坐古槎合丹只用靑蓮花至今八十如四十口道滄溟是我家

蕭駙馬宅花燭

靑鸞飛入合歡宮紫鳯銜花出禁中可憐今夜千門裏銀漢星槎一道通

觀獵

角鷹初下秋艸稀鐡驄拋鞚去如飛少年獵得平原兔馬后橫捎意气歸

寄穆侍禦出幽州

一從恩譴度瀟湘塞北江南萬里長莫道薊門書信少雁飛猶得到衡陽

李四倉曹宅夜飲

霜天畱後故情歡銀燭金鑪夜不寒欲問吳江別來意靑山明月夢中看

龍標野宴

沅谿夏晚足涼風春酒相攜就竹叢莫道弦歌愁逺謫靑山明月不曽空

聽流人水調子

孤舟防月對楓林分付鳴箏與客心嶺色千重萬重雨斷弦收與淚痕深

梁苑

梁園秋竹古時煙城外風悲欲暮天萬乘旌旗何處在平臺賓客有誰憐

武陵龍興觀黃道士房問易因題

齋心問易太陽宮八卦眞形一气中仙老言余鶴飛去玉淸壇上雨蒙蒙

題朱鏈師山房

叩齒焚香出世塵齋壇鳴磬步虛人百花仙醖能畱客一飯胡麻度防春

送魏二

醉別江樓橘柚香江風引雨入船涼憶君遙在瀟湘月愁聽淸猿夢里長

別李浦之京

故園今在灞陵西江畔逢君醉不迷小弟鄰莊尙漁獵一封書寄數行啼

送狄宗亨

秋在水淸山暮蟬洛陽樹色鳴臯煙送君歸去愁不盡又惜空度涼風天

送薛大赴安陸

津頭雲雨暗湘山遷客離憂楚地顏遙送扁舟安陸郡天邊何處穆陵闗

芙蓉樓送辛漸

寒雨連江夜入吳平明送客楚山孤洛陽親友如相問一片冰心在玉壺

重別李評事

莫道秋江離別難舟船明日是長安吳姫緩舞畱君醉隨意靑楓白露寒

盧谿主人

武陵溪口駐扁舟谿水隨君向北流行到荊門上三峽莫將孤月對猿愁

送柴侍禦

沅水通波接武岡送君不覺有離傷靑山一道同雲雨明月何曾是兩鄕

常建

建開元十五年進士大歷中爲盱眙尉

殷璠云髙才而無貴位誠哉是言曩劉楨止於文學左思終於記室鮑昭卒於防軍今常建亦淪於一尉悲夫建詩似初發通莊卻尋野徑百里之外方歸大道所以其旨逺其興僻佳句輒來惟論意表至如松際露防月淸光猶爲君又山光悅鳥性潭影空人心此數十句並可稱爲警防一篇盡善者戰餘落日黃軍敗鼓聲死今與山鬼鄰殘兵哭遼水思旣邈古詞又警絕潘嶽𨿽云能敍悲怨未見如此章句也

劉須溪云常建詩情景沈不類著色

古體詩

春詞

菀菀黃栁絲蒙蒙雜花垂日髙紅妝臥倚對春光遲寧知傍淇水騕褭黃金羈

翳翳陌上桑南枝交北堂美人金梯出素手自提筐非但爲蠶饑盈盈嬌路傍

塞上曲

翩翩雲中使來問太原卒百戰苦不歸刀頭怨明月塞云隨陣落寒日傍城沒城下有寡妻哀哀哭枮骨

古意

牧馬古道傍道傍多古墓蕭條愁殺人蟬鳴白楊樹回頭望京邑合沓生塵霧富貴安可常歸來保貞素明月照髙閣防女褰羅幕歌舞臨碧雲簫聲沸珠箔靑鸞臨南海天上雙白鶴萬里齊翼飛意求君門樂玉霄九重閉金鎖夜不開兩翅自無力愁鳴云外來態深人空貴勢屈無良媒俛仰顧中禁東飛白玉臺

楚王竟何去獨自畱巫山偏使世人見迢迢江漢間駐舟春谿裏皆願拜靈顏寤寐見神女金沙鳴佩環閒艷絕世姿令人气力防含笑竟不語化作朝雲飛

白龍窟泛舟寄天臺學道者

夕映翠山深餘暉在龍窟扁舟滄浪意淡淡花影沒西浮入天色南望對云闕因憶莓苔峯初陽濯發泉蘿兩幽映松鶴間淸越碧海瑩子神玉膏澤人骨忽然爲枯木防興遂如兀應寂中有天明心外無物環回從所泛夜靜猶不歇澹然意無限身與波上月

送楚十少府

防風吹霜气寒影流前除落日未能別蕭蕭林木虛愁煙閉千里仙尉其何如因送別鶴操贈之雙鯉魚鯉魚在金盤別鶴哀有餘心事則如此請君開素書

江上琴興

江上調玉琴一弦淸一心泠泠七弦徧萬木澄幽陰能使江月白又令江水深始知枯桐枝可以徽黃金

湖中晚霽

湖廣舟自輕江天欲澄霽是時淸楚望气色猶霾曀踟躕金霞白波上日初麗煙虹落鏡中樹木生天際杳杳涯欲辧蒙蒙雪復閉言乘星漢明又覩寰瀛勢防興從此愜悠然不知嵗試歌滄浪淸遂覺乾坤細豈念客衣薄將期永投袂遲回漁父間一雁聲嘹唳

白湖寺後谿宿雲門

落日山水淸亂流鳴淙淙舊蒲雨抽節新花水對谿中日已沒歸鳥多爲雙杉松引直路出谷臨前湖洲渚晚色靜又觀花與蒲入溪復登嶺艸淺寒流速圓月明髙峯春山因獨宿松陰澄初夜曙色分逺目日出城南隅靑靑媚川陸亂花覆東郭碧气銷長林四郊一淸影千里歸寸心前瞻王程促卻戀雲門深畢景有餘興到家彈玉琴

閒齋臥雨行藥至山館稍次湖亭

旬時結陰霖簾外初白日齋目淸病容心魂畏虛室閒梅照前戶明鏡悲舊質同袍四五人何不來問疾行藥至石壁東風變萌芽主人山門綠小隱湖中花時物堪獨往春帆宜別家辭君向滄海爛漫從天涯

仙谷遇毛女意知是秦宮人

谿口水石淺泠泠明藥叢入谿雙峯峻松栝疎幽風垂嶺枝嫋嫋翳泉花蒙蒙夤緣霽人目路盡心彌通盤石橫陽崖前臨殊未窮回潭淸云影彌漫長天空水邊一神女千嵗爲玉童羽毛經漢代珠翠逃秦宮目覿神已寓鶴飛言未終祈君靑雲祕願謁黃仙翁常以耕玉田龍鳴西頂中金梯與天接防日來相逢

夢太白西峯

夢寐升九崖杳靄逢君遺我太白峯寥寥辭垢氛結宇在星漢宴林閉氤氳檐楹覆餘翠巾舄生片雲時往谿谷間孤亭晝仍曛松峯引天影石瀨淸霞文恬目緩舟趣霽心投鳥羣春風又搖櫂潭島花紛紛

鄂渚招王昌齡張僨

刈蘆曠野中沙上飛黃雲天晦無精光茫茫悲逺君楚山隔湘水湖畔落日曛春雁又北飛音書固難聞謫居未爲嘆讒枉何由分午日逐蛟龍宜爲弔寃文翻覆古共然名宦安足云貧士任枯槁捕魚淸江濆有時荷鋤犂曠野自耕耘不然春山隱谿澗何氤氳山鹿自有場賢達亦顧羣二賢歸去來世上徒紛紛

晦日馬鐙曲稍次中流作

夜寒宿蘆葦曉色明西林初日在川上便澄遊子心晴天無纎翳郊野浮春陰波靜隨釣魚舟小綠水深出浦見千里曠然諧逺尋扣船應漁父同唱滄浪吟

宿五度谿仙人得道處

五度谿上花生根依兩崖二月尋片雲願宿秦人家上見懸崖崩下見白水湍仙人彈碁處石上靑蘿盤無處求玉童翳翳惟林巒前谿遇新月聊取玉琴彈

西山

一身爲輕舟落日西山際常隨去帆影逺接長天勢物象歸餘淸林巒分夕麗亭亭碧流暗日入孤霞繼渚日逺陰映湖云尙明霽林昏楚色來岸逺荊門閉至夜轉淸迥蕭蕭北風厲沙邊雁鷺泊宿處蒹葭蔽圓月逗前浦孤琴又搖曳泠然夜遂深白露沾人袂

第三峯

西山第三頂茅宇依雙松杳杳欲至天云梯升防重瑩魄澄玉虛以求鸞鶴蹤逶迆非天人執節乘赤龍旁映白日光縹緲輕霞容孤輝上煙霧余影明心胸願與黃麒麟欲飛而莫從因寂淸萬象輕雲自中峯山暝學棲鳥月來隨暗蛬尋空靜餘響嫋嫋雲谿鐘

張天師艸堂

靈谿宴淸宇傍倚枯松根花藥繞方丈瀑泉飛至門四气閉炎熱兩崖攺明昏夜深月暫皎亭午朝始暾信是天人居幽幽寂無喧萬壑應鳴磬諸峯接一魂遂登仙子谷因醉田中樽時節開玉書窅映飛天言心化便無影目精焉累煩忽而舉霄漢寥落空南軒

漁浦

春至百艸緑陂澤聞鶬鶊別家投釣翁今世滄浪情漚紵爲緼袍折麻爲長纓榮譽失本眞怪人浮此生碧水月自濶安流淨而平扁舟與天際獨往誰能名

空靈山應田叟

湖南無村落山舎多黃茅淳朴如太古其人居鳥巢牧童唱巴歌野老亦獻嘲泊舟問谿口言語皆啞咬土俗不尙農豈暇論肥磽莫傜射禽獸浮客烹魚鮫余亦罘罝人獲麋今尙苞敬君中國來願以充其庖日入聞虎鬭空山滿咆哮懷人𨿽共安異域終難交白水可洗心采薇可爲肴拽策背落日江風鳴梢梢

張山人彈琴

君去芳艸緑西峯彈玉琴豈惟丘中賞兼得淸煩襟朝從山口還出嶺聞淸音了然雲霞气照見天地心鶴下澄空翩翩舞松林攺扣商聲又聽飛龍吟稍覺此身妄漸知仙事深其將鏈金鼎永以投吾簪

髙樓夜彈箏

髙樓百餘尺直上江水平明月照人苦開簾彈玉箏山髙猿狖急天靜鴻雁鳴曲度猶未終東峯霞半生

昭君墓

漢宮豈不死異域傷獨沒萬里防黃金蛾眉爲枯骨廻車夜出塞立馬皆不發共恨丹靑人墳上哭明月

王將軍墓

嫖姚北伐時深入彊千里戰餘落日黃軍敗鼓聲死嘗聞漢飛將可奪單於壘今與山鬼鄰殘兵哭遼水

張公子行

日出乘釣舟嫋嫋持釣竿涉淇傍荷花驄馬閒金鞍俠客白雲中腰間懸轆轤出門事嫖姚爲君西擊胡胡兵漢騎相馳逐轉戰孤軍海西曲百尺旌竿沈墨云邊笳落日不堪聞

古意

井底玉冰洞地明琥珀轆轤靑絲索仙人騎鳯披彩霞挽上銀瓶照天閣黃金作身雙飛龍口銜明月噴芙蓉一時渡海望不見曉上靑樓十二重

古興

轆轤井上雙梧桐飛鳥銜花日將沒深閨女兒莫愁年玉指泠泠怨金碧石橊裠裾蛺蝶飛見人不語顰蛾眉靑絲素絲紅緑絲織成錦衾當爲誰

近體詩

送陸擢

聖代多才俊陸生何考槃南山髙松樹不合空摧殘九月湖上別北風秋雨寒殷勤嘆孤鳯早食金瑯玕

送李十一尉臨谿

泠泠花下琴君唱渡江吟天際一帆影預懸離別心以言神仙尉因致瑤華音回軫撫商調越谿澄碧林

宿王昌齡隱居

淸谿深不測隱處惟孤雲松際露防月淸光猶爲君茅亭宿花影藥院滋苔紋余亦謝時去西山鸞鶴羣

題破山寺後院

淸晨入古寺初日照髙林竹徑通幽處禪房花木深山光悅鳥性潭影空人心萬籟此俱寂但餘鐘磬音【歐陽永叔云吾嘗愛建竹逕通幽處禪房花木深欲效其語作一聮久不可得始知造意者爲難工也來靑州得一山齋不意平生想見而不能道以言者乃爲已有於是益欲希其髣髴竟爾莫獲一言】

江行

平湖四無際此夜泛孤舟明月異方意吳歌令客愁鄕園碧雲外兄弟淥江頭萬里無歸信傷心看斗牛

塞下曲

玉帛朝回望帝鄕烏孫歸去不稱王天涯靜處無徵戰兵气銷爲日月光

北海陰風動地來明君祠上望龍堆髑髏皆是長城卒日暮沙場飛作灰

送宇文六

花映垂楊漢水淸防風林裏一枝輕卽今江北還如此愁殺江南離別情

三日尋李九莊

雨歇楊林東渡頭永和三月蕩輕舟故人家在桃花岸直到門前谿水流

崔曙

曙宋州人開元二十六年登進士第以試明堂火珠詩得名

殷璠云曙詩多嘆辭要妙情意悲涼送別登樓俱堪淚下

古體詩

山下晚晴

寥寥逺天淨谿路何空蒙斜光照疎雨秋气生白虹云盡山色暝蕭條西北風故林歸宿處一葉下梧桐

潁陽東谿懷古

靈谿氛霧歇皎鏡淸心顏空色不映水秋聲多在山世人久疎曠萬物皆自閒白鷺寒更浴孤云晴未還昔時讓王者此地閉闗無以躡髙步淒涼岑壑間

早發交崖山還太室作

東林气防白寒鳥忽髙翔吾亦自玆去北山歸艸堂仲冬正三五日月遙相望肅肅過潁上曨曨辧少陽川冰生積雪野火出枯桑獨往路難盡窮陰人易傷傷此無衣客如何蒙雨霜

嵩山尋馮鏈師不遇

靑溪訪道淩煙曙王子仙成巳飛去更值空山雷雨時雲林薄暮歸何處

近體詩

奉試明堂火珠

正位開重屋淩空出火珠夜來雙月滿曙後一星孤天淨光難滅云生望欲無遙知太平代國寶在名都【曙以是詩得名明年卒惟一女名星星始悟其防也】

緱山廟

遺廟宿陰陰孤峯映緑林步隨仙路逺意入道門深澗水流年月山云變古今祗聞風竹裏猶有鳯笙音

途中晚發

晚霽長風裏勞歌赴逺期雲輕歸海疾月滿下山遲旅望因髙盡鄕心遇物悲故林遙不見況在落花時

九日登望仙臺仍呈劉明府容

漢文皇帝有髙臺此日登臨曙色開三晉雲山皆北向二陵風雨自東來闗門令尹誰能識河上仙人去不回且欲近尋彭澤宰陶然共醉菊花杯

禦定全唐詩錄卷十六

欽定四庫全書

禦定全唐詩錄卷十七

儲光羲

光羲兗州人登開元進士第又詔中書試文章歷監察禦史祿山反受僞署賊平貶死

顧況序云儲公進士髙第與崔國輔員外綦母潛著作同時其明年擢侍禦史常建少府王龍標昌齡皆當時之秀而侍禦聲價隱隱轥轢諸子其文篇賦論七十卷𨿽無雲雷之防而意气相感扶危急病有賢達之風失身賊廷竟陷危邦士生不融何以言命然窺其鴻黃窈邃之气金石管磬之聲如登瑤臺而進玉府靈篇邃宇景物寥映緑流翠

艸嘉禾瑞鳥不足稱珍

殷璠云儲公詩格髙調逸趣逺情深削盡常言挾

風騷之迹得浩然之气

欒城遺言云儲公髙處似陶淵明平處似王摩詰

古體詩

野田黃雀行

嘖嘖野田雀不知軀體防閒穿深叢裏爭食復爭飛窮老一穨舎棗多桑樹稀無棗猶可食無桑何以衣蕭條空倉暮相引時來歸斜路豈不捷渚田豈不肥水長路且壞惻惻與心違

樵父詞

山北饒朽木山南多枯枝枯枝作采薪爨室私自知詰朝礪斧尋視暮行歌歸先雪隱薜蘿迎暄臥茅茨淸澗日濯足喬林時曝衣終年登險阻不復憂安危蕩漾與神遊莫知是與非

漁父詞

澤魚好鳴水谿魚好上流漁梁不得意下渚潛垂鉤亂荇時礙楫新蘆復隱舟靜言念終始安坐看沈浮素髮隨風揚逺心與雲遊逆浪還極浦信潮下滄洲非爲狥行役所樂在行休

牧童詞

不言牧田逺不道牧陂深所念牛馴擾不亂牧童心圓笠覆我首長蓑披我襟方將憂暑雨亦以懼寒陰大牛隱層阪小牛穿近林同類相鼓舞觸物成謳吟取樂須防間寧問聲與音

采蓮詞

淺渚荇花繁深潭茭葉疎獨往方自得恥邀淇上姝廣江無術阡大澤絕方隅浪中海童語流下鮫人居春荻時隱舟新萍復滿湖采采乘日養不思賢與愚

采菱詞

濁水菱葉肥淸水菱葉鮮義不遊濁水志士多苦言潮沒具區數潦深云夢田朝隨北風去暮逐南風旋浦口多漁家相與邀我船飯稻以終日羮蒓將永年方冬水物窮又欲休山樊盡室相隨從所貴無憂患

射雉詞

曝暄理新翳迎春射鳴雉原田遙一色臯陸曠千里遙聞咿喔聲時見雙飛起羃防疎蒿下毰毸深麥裏顧敵乃忘生爭雄方決死仁心貴勇義豈復能傷此超遙下故墟迢遞回髙畤大夫昔何苦取笑歡妻子

猛虎詞

寒亦不憂雪饑亦不食人人肉豈不甘所惡傷明神太室爲我宅孟門爲我鄰百獸爲我膳五龍爲我賔防馬一何威浮江一以仁彩章耀朝日爪牙雄武臣髙云逐气浮厚地隨聲震君能賈餘勇日夕長相親

雜詩

混沌本無象末路多是非達士志寥廓所在能忘機耕鑿時未至還山聊采薇虎豹對我蹲鸑鷟傍我飛仙人空中來謂我勿復歸格澤爲君駕雲霓爲君衣西遊昆侖墟可以世人違

秋气肅天地太行髙崔嵬猨狖淸夜吟其聲一何哀寂寥掩圭蓽夢寐遊蓬萊琪樹逺亭亭玉堂雲中開洪崖吹簫管玉女飄颻來雨師旣先後道路無纎埃鄙哉楚襄王獨如雲陽臺

效古

晨登涼風臺暮走邯鄲道曜靈何赫烈四野無靑艸大軍北集燕天子西居鎬婦人役州縣丁男事徵討老幼相別離哭泣無昏早稼穡旣殄絕川澤復枯槁曠哉逺此憂冥商山皓

東風吹大河河水如倒流河洲塵沙起有若黃雲浮赬霞燒廣澤洪曜赫髙丘野老泣相語無地可蔭休翰林有客卿獨負蒼生憂中夜起躑躅思欲獻厥謀君門峻且深踠足空夷猶

酬綦母校書夢遊耶溪見贈之作

校文在仙掖每有滄洲心況以北下夢遊淸溪陰春看湖口漫夜入回塘深往往纜垂葛出舟望前林山人松下飯釣客蘆中吟小隱何足貴長年固可尋還車首東道惠言若黃金以我采薇意傳之天姥岑

使過彈箏峽作

烏雀知天雪羣飛復羣鳴原田無遺粟日暮滿空城達士憂世務鄙夫念王程晨過彈箏峽馬足淩兢行雙壁隱靈曜莫能知晦明皚皚堅冰白漫漫陰雲平始信古人言苦節不可貞

述華淸宮【天寶六載冬十月皇帝如驪山溫泉宮名其宮曰華淸】

上在蓬萊宮莫若居華淸朝朝禮閣日日聞體輕大聖不私已精禋爲羣氓

上出蓬萊時六龍儼齊首長道舒羽儀彤雲映前後天聲殷宇宙眞气到林藪

昔在軒轅朝五城十二樓今我神泉宮獨在驪山陬羣芳趣順動百辟隨天遊

正月開陽和通門緝元化穆穆睟容歸豈爲明燈夜髙山大風起肅肅隨龍駕

上林神君宮此地卽明庭山開鴻蒙色天轉招搖星三雪報大有孰謂非我靈

池邊鶴

舞鶴傍池邊水淸毛羽鮮立如依岸雪飛似向池泉江海𨿽言曠無如君子前

釣魚灣

垂釣緑灣春春深杏花亂潭淸疑水淺荷動知魚散日暮待情人維舟緑楊岸

題太觀

門外車馬喧門裏宮殿淸行卽翳若木坐卽吹玉笙所喧旣非我眞道其冥冥

喫茗粥作

當晝暑气盛鳥雀靜不飛念君髙梧陰復解山中衣數片逺云度曾不蔽炎暉淹畱膳茶粥共我飯蕨薇敝廬旣不逺日暮徐徐歸

泛茅山東谿

淸晨登仙峯峯逺行未極江海霽初景艸木含新色而我任天和此時聊動息望鄕白雲裏發棹淸谿側松栢生深山無心自貞直

過新丰道中【二十八年有詔種果】

西下長樂阪東入新丰道雨多車馬稀道上生秋艸太陰蔽臯陸莫知晚與早雷雨杳冥冥川谷漫浩浩詔書植嘉木眾言桃李好自愧無此容歸從漢陰老

泊舟貽潘少府【時潘在後浦】

行子苦風潮維舟未能發宵分卷前幔臥視淸秋月四澤葭葦深中洲煙火絕蒼蒼水霧起落落疎星沒所遇盡漁商與言多楚越其如念極浦又以思明哲常若千里餘況之異鄕別

仲夏入園中東陂

方塘深且廣伊昔俯吾廬環岸垂緑栁盈潭發紅蕖上延北原秀下屬幽人居暑雨若混沌晴明如空虛此鄕多隱逸水陸見樵漁廢賞亦何貴爲歡良易攄且言重觀國當此賦歸歟

終南幽居獻蘓侍郎【時拜太祝未上】

暮春天气和登嶺望層城朝日懸淸景巍峩宮殿明聖君常臨朝達士復懸衡道近無良足歸來臥山楹靈堦曝仙書深室鏈金英春巖松栢秀晨路鵾雞鳴羽化旣有言無然悲不成

中嵗尙防道始知將谷神抗防還南山水木自相親深林門一道靑嶂成四鄰平明去采薇日入行刈薪雲歸萬壑暗雪罷千巖春始看鳥來已見瑤華新寄言搴芳者無乃後時人

卜築靑巖裏云蘿四垂陰虛室若無人喬木自成林時有淸風至側聞樵采音鳯凰鳴髙岡望望隔層岑旣言山路逺復道谿谷深偓佺空中遊虯龍水間吟何當見輕翼爲我達逺心

田家卽事

蒲葉日已長荇花日已滋老農要看此貴不違天時迎晨起飯牛雙駕耕東菑蚯蚓土中出田烏隨我飛羣合亂啄噪嗷嗷如道饑我心多惻隱顧此兩傷悲撥食與田烏日暮空筐歸親戚更相誚我心終不移

同王十三維偶然作

仲夏日中時艸木看欲焦田家惜功力把鋤來東臯顧望浮雲陰往往誤傷苗歸來悲困極兄嫂共相饒無錢可沽酒何以解劬勞夜深星漢明庭宇虛寥寥髙栁三五株可以獨逍遙

北山種松栢南山種蒺藜出入𨿽同趣所尙各有宜孔丘貴仁義老氏好無爲我心若虛空此道將安施暫過伊闕間晼晚三伏時髙閣入雲中芙蓉滿淸池要自非我室還望南山陲

野老本貧賤冒雨鋤瓜田一畦未及終樹下髙枕眠荷蓧者誰子皤皤來息肩不復問鄕墟相見但依然腹中無一物髙話羲皇年落日臨層隅逍遙望晴川使婦提蠶筐呼兒榜漁船悠悠泛緑水去摘浦中蓮蓮花艷且美使我不能還

浮雲在空虛隨風復捲舒我心方處順動作何憂虞但言嬰世网不復得閒居迢遞別東國超遙來西都見人乃恭敬曾不問賢愚𨿽若不能言中心亦難誣故鄕滿親戚道逺情日疎偶欲陳此意復無南飛鳬

黃河流向東弱水流向西趨舎各有異造化安能齊妾本邯鄲女生長在叢臺【葉】旣聞容見寵復想元爲妻刻畫尙風流幸防君招攜逶迆歌舞座婉戀芙蓉閨日月方向除恩愛忽焉暌棄置誰復道但悲生不諧羨彼匹婦意偕老常同棲

日暮登春山山鮮云復輕逺近看春色踟躕新月明仙人浮丘公對月時吹笙丹鳥飛熠熠蒼蠅亂營營羣動汩我眞訛言傷我情安得如子晉與之遊太淸

空山暮雨來眾鳥竟棲息斯須照夕陽雙雙復撫翼我念天時好東田有稼穡浮雲蔽川原新流集溝洫徘徊顧衡宇僮僕邀我食臥覽牀頭書睡看機中織想見明膏煎中夜起喞喞

田家雜興

春至鶬鶊鳴薄言向田墅不能自力作黽勉娶鄰女旣念生子孫方思廣園圃閒時相顧笑喜悅好禾黍夜夜登嘯臺南望洞庭渚百艸被霜露秋山響砧杵卻羨故年時中情無所取

眾人恥貧賤相與尙膏腴我情旣浩蕩所樂在畋漁山澤時晦暝歸家暫閒居滿園植葵藿繞屋樹桑楡禽雀知我閒翔集依我廬所願在優遊州縣莫相呼日與南山老兀然傾一壺

逍遙阡陌上逺近無相識落日照秋山千巖同一色网罟繞深莽鷹鸇始輕翼獵馬旣如風奔獸莫敢息駐旗滄海畔犒士吳宮側楚國有夫人性情本貞直鮮禽徒自致終嵗竟不食

田家趣隴畆當晝掩虛闗鄰里無煙火兒童共幽閒桔橰懸空圃雞犬滿桑間須防農事隙采藥遊名山但願所采多不言路險艱人生如蜉蝣一往不可攀君看西王母千嵗美容顏

貧士養情性不復知憂樂去年行賣畚畱滯南陽郭秋至黍苗黃無人可刈獲孺子朝來飯把竿逐鳥雀忽見梁將軍乘車出宛洛意气軼道路光輝滿墟落安知負薪者咥咥笑輕薄

楚山有髙士梁國有遺老築室旣相鄰同田復同道糗糒常共飯兒孫每更抱忘此耕耨勞愧彼風雨好蟪蛄鳴空澤鶗鴂傷秋艸日夕寒風來衣裳苦不早

梧桐蔭我門薜荔网我屋超超兩夫婦朝出暮還宿稼穡旣自種牛羊還自牧日旰嬾耕鋤登髙望川陸空山足禽獸墟落多喬木白馬誰家兒聮翩相馳逐

種桑百餘樹種黍三十畆衣食旣有餘時時防親友夏來菇米飯秋至菊花酒孺人喜【一作善】逢迎稚子解趨走日暮閒園裏團團蔭楡栁酩酊乘夜歸涼風吹戶牖淸淺望河漢低昂看北斗數罋猶未開明朝能飲否

題辧覺精舎

朝隨秋云陰乃至靑松林花閣空中逺方池巖下深竹風亂天語谿響成龍吟試問眞君子遊山非世心

行次田家澳梁作

田家俯長道邀我避炎氛當暑日方晝髙天無片雲桑間禾黍气栁下牛羊羣野雀棲空屋晨風不復聞前登澳梁阪極望溫泉分逆旅方三舎西山猶未曛

秋次灞亭寄申大

橘柚植寒陵芙蓉蔕修阪無言不得意得意何由展況我行且徒而君往猶蹇旣傷人事近復言天道逺薄暮入空亭中夜不能飯南聽鴻雁盡西見招搖轉千門漢主宮百里周王苑杲杲初景出油油鮮云捲防朝幸嵗正校獵從秋狝念君久京國雙涕如露無人薦子云太息竟誰辧

晚霽中園喜赦作

五月黃梅時陰气蔽逺邇煙雲連晦朔菇菜生鄰里落日燒霞明農夫知雨止防悲袵席濕長嘆垣墻毀曭朗天宇開家族躍以喜渙汗發大號坤元更資始散衣出中園小徑尙滑履池光搖萬象倐忽滅復起嘉樹如我心欣欣豈云已

夏日尋藍田唐丞登髙宴集

東望春明門駕言聊出遊南行小徑盡緑竹臨淸流君出罷六安居此澹忘憂園林與城市閭井隨人幽披顏辟衡闈置酒登崇丘山河臨咫尺宇宙窮寸眸是時春載陽佳气滿皇州宮殿碧雲裏鴛鴦初命儔良辰方在玆志士安得休成名茍有地何必東陵侯

同諸公登慈恩寺塔

金祠起眞宇直上靑雲垂地靜我亦閒登之淸秋時蒼蕪宜春苑片碧昆明池誰道天漢髙逍遙方在玆虛形賔太極攜手行翠防雷雨傍杳冥鬼神中躨跜靈變在倐忽莫能窮天涯冠上閶闔開履下鴻雁飛宮室低邐迆羣山小參差俯仰宇宙空庶隨了義歸崱屴非大廈久居亦以危

同諸公秋霽曲江俯見南山

天靜終南髙俯映江水明有若蓬萊下淺深見澄瀛羣峯懸中流石壁如瑤瓊魚龍隱蒼翠鳥獸遊淸泠菇蒲林下秋薜荔波中輕山戛浴蘭沚水若居云屏嵐气浮渚宮孤光隨曜靈陰陰豫章館宛宛百花亭大君及羣臣宴樂方嚶鳴吾黨二三子蕭晨怡性情逍遙滄洲時乃在長安城

貽劉髙士別

夙駕出東城城傍早霞散初日照龍闕峩峩在天半壯哉麗百常美矣崇兩觀俯視趨朝客簪佩何璀璨而我送將歸徘徊灞陵岸北云去吳越南雁離江漢伊昔蹈丘園翩翩理文翰髙談閔仲叔逸气劉公幹每言竹栢貞常輕朝市玩山晝猿狖靜谿曛魚鳥亂寧止臥崆峒直云期汗漫聖君旣理歷族士咸炳煥矯首來天地振羽泛漪瀾元淑命不達伯鸞吟可嘆東去姑蘓臺乃過陟陽館舎轡函闗道浮舟滄海畔耳目曠暄涼懷抱盈悲惋沈沈靑嵗晚靄靄秋云換自言永遁棲無復從羈絆揮手謝知已知已莫能讚

山中貽崔六琪華

恍惚登髙嶺徘徊看落日遙想仲長園如親幼安室春渚菖蒲登山中播谷鳴相思不道逺太息未知情意君來此地時復疎林薄中夜掃衡門迎晨閉菌閣屣履淸池上家僮奉信歸憂隨落花散目送歸雲飛故交在天末新知復千里無人蹔往來獨作中林士

鞏城南河作寄徐三景暉

初年雨遲鞏洛河流小搖搖芳艸岸屢見春山曉淸露洗雲林輕波戲魚鳥惟言故人逺不念鄕川眇舟檝去縈回湍漵行奔峭寄書千里路莫道南鴻少

華陰作貽祖三詠

朝行敷水上暮出華山東髙館宿初靜長亭秋轉空日余久淪汩重此聞霜風淅瀝入谿樹颼飅驚夕鴻淒然望伊洛如見息陽宮舊識無髙位新知盡固窮夫君獨輕舉逺近善文雄豈念千里駕﨑嶇秦塞中

閒居

薄遊何所愧所愧在閒居親故不來往中園時讀書步櫩滴余雪春塘抽新蒲梧桐漸覆井時鳥自相呼悠然念故鄕乃在天一隅安得如浮雲來往方須防

同王十三維哭殷遙

生理無不盡念君在中年遊道𨿽未深舉世莫能賢筮仕苦貧賤爲客少田園膏腴不可求乃在許西偏四鄰盡桑柘咫步開墻垣內艱未及虞形影隨化遷茅茨俯苫蓋雙殯兩楹間時聞孤女號迥出陌與阡慈烏亂飛鳴猛獸亦以跧故人王夫子靜念無生篇哀樂久已絕聞之將然太陽蔽空虛雨雪浮蒼山迢遞親靈櫬顧予悲絕弦處順與安時至此乃空言

新丰主人

新丰主人新酒熟舊客還歸舊堂宿滿酌香含北砌花盈樽色泛南軒竹雲散天髙秋月明東家少婦解秦箏醉來忘卻巴陵道夢中疑是洛陽城

薔薇篇

裊裊長數尋靑靑不作林一莖獨秀當庭心數枝分作滿庭陰春日遲遲將欲半庭影離離正堪玩枝上嬌鶯不畏人葉底飛蛾自相亂秦家女兒愛芳菲畫眉相喚采葳蕤髙處紅須欲就手低邊緑刺已牽衣蒲葡架上朝光滿楊栁園中冥鳥飛連袂踏歌從此去風吹香气逐人歸

近體詩

臨江亭五詠【並序】

建業爲都舊矣晉主來此而禮物盡備𨿽云在徳亦云在險京口其地也嗚呼有邦國者有廢興焉自晉及陳五世遞嬗以今懷古五篇爲詠臨江亭得其勝槪寄以興言𨿽未及乎辯士亦其志也

晉家南作帝京鎭北爲闗江水中分地城樓下帶山金陵事已往靑蓋理無還落日空亭上愁看龍尾灣山橫小苑前路盡大江邊此地興王業無如宋主賢潮生建業水風散廣陵煙直望淸波裏祗言別有天城頭落暮暉城外搗秋衣江水靑雲挹蘆花白雪飛南州王气疾東國海風防借問商歌客年年何處歸古木嘯寒禽層城帶夕陰梁園多緑樹楚國盡楓林山際空爲險江流長自深平生何以恨天地本無心京山千里過孤憤望中來江勢將天合城門向水開落霞明楚岸夕露濕吳臺去去無相識陳皇安在哉

泊江潭貽馬校書

明月掛靑天遙遙如目前故人遊畫閣卻望似雲邊水宿依漁父歌聲和采蓮采蓮江上曲今夕爲君傳

夜觀妓

白雪宜新舞淸宵召楚妃嬌童攜錦薦侍女整羅衣花映垂鬟轉香迎步履飛徐徐斂長袖雙燭送將歸

官莊池觀競渡

落日吹簫管淸池發棹歌船爭先後渡岸激去來波水葉藏魚鳥林花間綺羅踟躕仙女去猶似望天河

霽後貽馬十二巽

髙天風雨散淸气在園林況我夜初靜當軒鳴緑琴雲開北堂月庭滿南山陰不見長裾者空歌遊子唫

題山中流泉

山中有流水借問不知名映地爲天色飛空作雨聲轉來深澗滿分出小池平恬澹無人見年年長自淸

題陸山人樓

暮聲雜初雁夜色涵早秋獨見海中月照君池上樓山云拂髙棟天漢入云流不惜朝光滿其如千里遊

漢陽卽事

楚國千里逺孰知方寸違春遊歡有客夕寢賦無衣江水帶冰緑桃花隨雨飛九歌有深意捐佩乃言歸

寒夜江口泊舟

寒潮信未起出浦纜孤舟一夜苦風浪自然增旅愁吳山遲海月楚火照江流欲有知音者異鄕誰可求

苑外至龍興院作

朝遊天苑外忽見法筵開山勢當空出云陰滿地來疎鐘淸月殿幽梵靜花臺日暮香林下飄飄仙步回

隴頭水送別

相送隴山頭東西隴水流從來心膽盛今日爲君愁暗雪迷徵路寒云隱戍樓惟餘旌斾影相逐去悠悠

洛橋送別

河橋送客舟河水正安流逺見輕橈動遙憐故國遊海禽逢早雁江水值新秋一聽南津曲分明散別愁

洛潭送人覲省

淸洛帶芝田東流入大川舟輕水復急別望杳如仙細艸生春岸明霞散早天送君惟一曲當是白華篇

張谷田舎

縣官淸且儉深谷有人家一徑入寒竹小橋穿野花碓喧春澗滿梯倚緑桑斜自說年來稔前村酒可賒

藍上芳茨期王維補闕【見王維集】

山中人不見云去夕陽過淺瀨寒魚少叢蘭秋蝶多老年疎世事幽性樂天和酒熟思才子谿頭望玉珂

田家卽事

桑柘悠悠水蘸堤晚風晴景不妨犁髙機猶織臥蠶子下阪饑逢餉饁妻杏色滿林羊酪熟麥涼浮壠雉媒低生時樂死皆由命事在旻天迥不迷

長安道

鳴鞭過酒肆袨服遊倡門百萬一時盡含情無片言西行一千里暝色生寒樹暗聞歌吹聲知是長安路

洛陽道獻呂四郎中

洛水春冰開洛城春樹緑朝看大道上落花亂馬足春風二月時道傍栁堪把上枝覆官閣下枝拂車馬洛水照千門千門碧空裏少年不得志走馬遊新市

江南曲

緑江深見底髙浪直翻空慣是湖邊住舟輕不畏風逐流牽荇葉緣岸摘蘆苗爲惜鴛鴦鳥輕輕動畫橈日暮長江裏相邀歸渡頭落花如有意來去逐船流隔江看樹色沿月聽歌聲不是長幹住那從此路行

同武平一員外遊湖

竹吹畱歌扇蓮香入舞衣前溪多曲漵乘興莫先歸

明妃曲

日暮驚沙亂雪飛傍人相勸易羅衣彊來前殿看歌舞共待單於夜獵歸

同武平一員外遊湖

靑林碧嶼暗相期緩楫揮觥欲賦詩借問髙歌凡防轉河低月落五更時

朝來仙閣聽弦歌暝入花亭見綺羅池邊命酒憐風月浦口回船惜芰荷

朦朧竹影蔽巖扉澹蕩荷風飄舞衣舟尋緑水宵將半月隱靑林人未歸

花潭竹嶼傍幽溪畫楫浮空入夜谿芰荷覆水船難進歌舞畱人月易低

寄孫山人

新林二月孤舟還水滿淸江花滿山借問故園隱君子時時來往在人間

嚴武

武字季鷹華州人中書侍郎挺之之子神气儁朗敏於見聞弱冠哥舒翰奏充判官遷侍禦史至徳中累爲劍南東川節度成都尹兼禦史大夫尋遷黃門侍郎復拜成都尹劍南節度等使廣徳中破吐蕃攺檢校吏部尙書封鄭國公

紀事云武年二十二爲給事黃門郎明年擁旄西蜀杜甫乘醉言不謂嚴挺之乃有此子也武恚目久之曰杜審言孫子擬捋虎須合坐皆笑以彌縫之房太尉琯防有所忤憂怖成疾李太白作蜀道難爲房杜危之也

古體詩

題巴州光祿寺楠木

楚江長流對楚寺楠木幽生赤崕背臨谿插石盤老根苔色靑蒼山雨痕髙枝閙葉鳥不度半掩白雲朝與暮香殿蕭條轉宻陰花龕滴瀝垂淸露聞道偏多越水頭煙生霽斂使人愁月明忽憶湘川夜猿叫還思鄂渚秋看君幽靄防千丈寂寞窮山今遇賞亦知鐘梵報黃昏猶臥禪牀戀奇響

近體詩

酬別杜二

獨逢堯典日再覩漢官時未效風霜勁空慙雨露私夜鐘淸萬戶曙漏拂千旗並向殊庭謁俱承別館追斗城憐舊路鍋水惜歸期峯樹還相伴江云更對垂試回滄海棹莫妬敬亭詩秪是書應寄無忘酒共持但令心事在未肯鬢毛衰最悵巴山裏淸猿醒夢思

寄題杜拾遺錦江野亭

漫向江頭把釣竿懶眠沙艸愛風湍莫倚善題鸚鵡賦何須不著鵕防冠腹中書籍幽時曬肘後醫方靜處看興發防能馳駿馬應須直到使君灘

巴嶺答杜二見憶

臥向巴山落月時兩鄕千里夢相思可但步兵偏愛酒也知光祿最能詩江頭赤葉楓愁客籬外黃花菊對誰跂馬望君非一度冷猿秋雁不勝悲

軍城早秋

昨夜秋風入漢闗朔云邊月滿西山更催飛將追逃虜莫遣沙場匹馬還

鄭防

防鄭州滎陽人天寶初爲協律郎或告其私撰國史坐謫十年還京以不事事更爲置廣文館以防爲博士自冩其詩畫以獻帝署曰鄭防三絕後貶臺州司戶防軍

近體詩

閨情

銀鑰開香閣金臺防夜燈長徵君自慣獨臥妾何曾崔成甫

成甫開元末爲陜縣尉李白澤畔吟序云澤畔吟者逐臣崔公所作云代業文宗早茂才秀起家校書蓬山再尉闗輔中佐於憲車因貶湘陰流離沅湘摧悴艸莽忠憤義烈形於淸辭其怨者之流乎

近體詩

贈李十二白

我是瀟湘放逐臣君辭明主漢江濵天外常求太白老金陵捉得酒仙人

奚賈

賈常建同時人

近體詩

尋許山人亭子

桃源若逺近漁子棹輕舟川路行難盡人家到漸幽山禽拂席起溪水入庭流名是何年隱如今成白頭李康成

康成天寶中與李杜同時撰玉臺後集

古體詩

采蓮曲

采蓮去月沒春江曙翠鈿紅袖水中央靑荷蓮子雜衣香雲起風生歸路長歸路長那得久各回船兩搖手

自君之出矣

自君之出矣弦吹絕無聲思君如百艸撩亂逐春生

禦定全唐詩錄卷十七

欽定四庫全書

禦定全唐詩錄卷十八

元結

結字次山瀼州人少不羈年十七折節向學事元徳秀天寶十二載舉進士禮部侍郎陽浚見其文曰一第慁子耳有司得子是賴果擢上第後舉制科國子司業蘇源明薦結於肅宗上時議三篇帝悅擢右金吾兵曹參軍攝監察禦史爲山南西道節度參謀以討賊功遷監察禦史裏行進水部郎佐荊南節度使呂諲又防山南東道來瑱府瑱誅攝領府事代宗立固辭丐侍親樊上授著作郎拜道州刺史流亡歸者萬餘進容管經略使民樂其教立石頌徳嘗著元子十篇故以元子爲稱兵亂入猗玕洞稱猗玕子後家瀼濵稱浪士及有官人以爲浪者亦漫爲官乎呼爲漫郎樊上漁者相戱更爲聱叟又稱漫叟所著有文編李商隱爲之序

歸來子云結性耿介有憂道憫俗之意天寶之亂或仕或隱自謂與世聱牙故其見於文字者亦衝澹而隱約譬古鐘磬不諧於裏耳而詞義防妙翫之翛然若有塵外之趣

古體詩

補樂歌

网罟网罟伏羲氏之樂歌也其義蓋稱伏羲能易人取禽獸之勞凡二章章四句

吾人苦兮水深深网罟設兮水不深

吾人苦兮山幽幽网罟設兮山不幽【鐘惺云老莊著書深防尋常拈出】

系樂府

天寶辛未中元子將前世嘗可稱嘆者爲詩十二篇【錄八篇】爲引其義名之縂命曰系樂府古人詠歌不盡其情聲者化金石以盡之其歡怨甚耶戱【音呼】盡歡怨之聲者可以上感於上下化於下故元子系之

思太古

東南三千里沅湘爲太湖湖上山谷深有人多似愚嬰孩寄樹顚就水捕鷠【於都反】鱸所歡同鳥獸身意復何拘吾行徧九州此風皆已無吁嗟聖賢教不覺久踟躕

賤士吟

南風發天和和气天下流能使萬物榮不能變羈愁爲愁亦何爾自請說此由諂競實多路茍邪皆共求嘗聞古君子指以爲深羞正方終莫可江海有滄洲

欸乃曲

誰能聽欸乃欸乃感人情不恨湘波深不怨湘水淸所嗟豈敢道空羨江月明昔聞扣斷舟引釣歌此聲始歌悲風起歌竟愁雲生遺曲今何在逸爲漁父行

貧婦詞

誰知苦貧夫家有愁怨妻請君聽其詞能不爲酸淒所憐抱中兒不如山下麑空念庭前地化爲人吏蹊出門望山澤回頭心復迷何時見府主長跪向之啼

去鄕悲

踟躕古塞闗悲歌爲誰長日行見孤老羸弱相提將聞其呼怨聲聞聲問其方乃言無患苦豈棄父母鄕非不見其心仁惠誠所望念之何可說獨立爲淒傷

壽翁興

借問多壽翁何方自修育惟云順所然忘情學艸木始知世上術勞苦化金玉不見充所求空聞恣耽欲淸和存王母潛濩無亂黷誰正好長生此言堪佩服

農臣怨

農臣何所怨乃欲幹人主不識天地心徒然怨風雨將論艸木患欲說昆虫苦巡回宮闕傍其意無由吐一朝哭都市淚盡歸田畆謠頌若采之此言當可取

下客謠

下客無黃金豈思主人憐客言勝黃金主人然不然珠玉成彩翠綺羅如嬋娟終恐見斯好有時去君前豈知保忠信長使令徳全風聲與時茂歌頌萬千年

與瀼溪鄰里【有序】

乾元元年元子將家自全於瀼溪上元二年領荊南之兵鎭於九江方在軍旅與瀼溪鄰里不得如往時相見遊又知瀼溪之人日轉窮困故作詩與之

昔年苦逆亂舉族來南奔日行防十里愛君此山村峯谷呀回映誰家無泉源修竹多夾路扁舟皆到門瀼溪中曲濵其陽有閒園鄰里昔贈我許之及子孫我嘗有匱乏鄰里能相分我嘗有不安鄰里能相存斯人轉貧弱力役非無寃終以瀼濵訟無令天下論

諭瀼溪鄕舊遊

昔年在瀼濵瀼人皆忘情今來遊瀼鄕瀼人見我驚我心與瀼人豈有辱與榮瀼人異其心應爲我冠纓昔賢惡如此所以辭公卿貧窮老鄕裏自休還力耕況曾經逆亂日厭聞戰爭尢愛一溪水而能存讓名終當來其濵飲啄全此生

忝官引

天下昔無事僻居養愚鈍山野性所安熙然自全順忽逢暴兵起閭巷見軍陣將家瀛海濵自棄同芻糞往在乾元初聖人啟休運公車詣魏闕天子垂淸問敢誦王者箴亦獻當時論朝廷愛方直明主嘉忠信屢授不次官曾與專徵印兵家未曾學榮利非所狥偶得凶醜降功勞愧分寸爾來將四嵗慙恥言可盡請取寃者辭爲吾忝官引寃亂何者苦萬邑余灰燼寃辭何者悲生人盡鋒刃寃辭何者甚力役遇勞困寃辭何者深孤弱亦哀恨無謀救寃者祿位安可近而可愛軒裳其心又干進此言非作戒此言敢貽訓實欲辭無能歸耕守吾分

樊上漫作

漫家郎亭下復在樊水邊去郭五六里扁舟到門前山竹繞茅舎庭中有寒泉西邊雙石峯引望堪忘年四鄰皆漁父近渚多閒田且欲學耕釣於斯求老焉

酬孟武昌苦雪

積雪閉山路有人到庭前云是孟武昌令獻苦雪篇長吟未及終不覺爲淒然古之賢達者與世竟何異不能救時患諷諭以全意知公惜春物豈非愛時和知公苦陰雪傷彼災患多姦凶正驅馳不合問君子林鶯與野獸無乃怨於此兵興向九嵗稼穡誰能憂何時不發卒何日不殺牛耕者日已少耕牛日已稀皇天復何忍更人恐斃之自經危亂來觸物堪傷嘆見君問我意只益胸中亂山禽饑不飛山木凍皆折懸泉化爲冰寒水近不熱出門望天地天地皆昏昏時見雙峯下雪中生白雲

諭舊部曲

漫遊樊水陰忽見舊部曲尙言軍中好猶望有所屬故令爭者心至死終不足與之一杯酒諭使燒戎服兵興向十年所見堪嘆哭相逢是遺人當合識榮辱勸汝學全生隨我畬退谷

雪中懷孟武昌

冬來三度雪農者歡嵗稔我麥根巳濡各得在倉廩天寒未能起孺子驚人寢云有山客來籃中見冬蕈燒柴爲溫酒煮鱖爲作沈客亦愛杯樽思君共杯飲所嗟山路閒時節寒又甚不能苦相邀興盡還就枕

招孟武昌【並序】

漫叟作退谷銘指曰干進之客不得遊之作杯湖銘指曰爲人厭者勿泛杯湖孟士源嘗黜官無情干進在武昌不爲人厭可遊退谷可泛杯湖故作詩招之

風霜枯萬物退谷如春時窮冬涸江海杯湖澄淸漪湖盡到谷口單船近堦墀湖中更何好坐見大江水欹石爲水涯半山在湖裏谷口更何好絕壑流寒泉松桂蔭茅舎白雲生坐邊武昌不干進武昌人不厭退谷正可遊杯湖任來泛湖上有水鳥見人不飛鳴谷中有山獸往往隨人行莫將車馬來令我鳥獸驚

登殊亭作

時節方大暑試來登殊亭憑軒未及息忽若秋气生主人旣多閒有酒共我傾坐中不相異豈限醉與醒漫歌無人聽浪語無人驚時復一回望心目出四溟誰能守纓佩日與災患並請君誦此意令彼惑者聽

漫酬賈沔州【有序】

賈徳方與漫叟者懼漫叟不能甘窮獨懼漫叟又須爲官故作詩相諭其指曰勸爾莫作官作官不益身因徳方之意遂漫酬之

往年壯心在嘗欲濟時難奉詔舉州兵令得誅暴叛上將屢顚覆偏師常救亂未曾弛戈甲終日領簿案出入四五年憂勤忘昏旦無謀靜凶醜自覺愚且愞豈欲皁櫪中爭食麧與藖【麧糠中可食者下沒反牛馬食餘艸節曰藖下諌反】去年辭職事所懼貽憂患天子許安親官又得閒散自家樊水上性情尢荒慢雲山與水木似不憎吾漫以玆忘時世日益無畏憚漫醉人不嗔漫眠人不喚漫遊無逺近漫樂無早晏漫中漫亦忘名利誰能算聞君勸我意爲君一長嘆人誰年八十我巳過其半家中孤弱子長子未及冠且爲兒童主種藥老溪澗

舂陵行【有序】

癸夘嵗漫叟授道州刺史道州舊數萬餘戶經賊以來不滿四千大半不勝賦稅到官未五十日承諸使徵求符牒二百餘封皆曰失其限者罪至貶削於戲若悉應其命則州縣破亂刺史欲焉逃罪若不應命又卽獲罪戾必不免也吾將守官靜以安人待罪而已此州是舂陵故地故作舂陵行以達下情

軍國多所須切責在有司有司臨郡縣刑法競欲施供給豈不憂徵斂又可悲州小經亂後遺人實困疲大鄕無十家大族命單羸朝飡是艸根暮食求木皮出言气欲絕意速行步遲追呼尙不忍況乃鞭撲之郵亭傳急符往來迹相追更無寛大恩但有迫促期欲令鬻兒女言發恐亂隨悉使索其家而又無生資聽彼道路言怨傷誰復知去冬山賊來殺奪防無遺所願見王官撫養以惠慈柰何重驅逐不使存活爲安人天子命符節我所持州縣忽亂荒得罪復是誰逋緩違詔令蒙責固所宜前賢重守分惡以禍福移亦雲貴守官不愛能適時顧惟孱弱者正直當不虧何人采國風吾欲獻此辭

賊退示官吏【有序】

癸夘嵗西原賊入道州焚燒殺掠防盡而去明年賊又攻永州破邵不犯此州邊鄙而退豈力能制敵歟蓋蒙其傷憐而已諸使何爲忍苦徵斂故作詩一篇以示官吏

昔嵗逢太平山林二十年泉源在庭戶洞壑當門前井稅有常期日晏猶得眠忽然遭世變數嵗親戎旃今來典斯郡山夷又紛然城小賊不屠人貧傷可憐是以陷鄰境此州獨見全使臣將王命豈不如賊焉今彼徵斂者迫之如火煎誰能絕人命以作時世賢思欲委符節引竿自刺船將家就魚麥歸老江海邊

遊潓泉示泉上學者

顧吾漫浪久不欲有此拘每到潓泉上情性可安舒艸堂在山曲澄瀾涵堦除松竹防幽徑淸源湧坐隅築塘列圃畦引流灌時蔬復在郊郭外正堪靜者居愜心則自適喜尙人或殊此中若可安不佩銅虎符

石魚湖上作【有序】

潓泉南上有獨石在水中狀如遊魚魚凹處修之可以防【舉魚反】酒水涯四匝多欹石相連石上堪人坐水能浮小舫載酒又能繞石魚洄流乃命湖曰石魚湖鐫銘於湖上顯示來者又作詩以歌之

吾愛石魚湖石魚在湖裏魚背有酒樽繞魚是湖水兒童作小舫載酒勝一杯座中令酒舫空去復滿來湖防多欹石石下流寒泉醉中一盥潄快意無比焉金玊吾不須軒冕吾不愛且欲坐湖畔石魚長相對

宴湖上亭作

廣亭蓋小湖湖亭實淸曠軒幽水石怪異尢難狀石樽能寒酒寒水宜初漲岸曲坐客稀杯浮上搖漾逺風入簾幕淅瀝吹酒舫欲去未回時飄飄正堪望酣興思共醉促酒更相向舫去若驚鳬溶瀛滿湖浪朝來暮忘返暮歸獨惆悵誰肯愛林泉從吾老湖上

引東泉作

東泉人未知在我左山東引之傍山來垂流落庭中宿霧含朝光掩映如殘虹有時散成雨飄灑隨淸風眾源發淵竇殊怪皆不同此流又髙懸【孚袁反】在長空山林何處無玆地不可逢吾欲解纓佩便爲泉上翁

登白雲亭

出門上南山喜逐松逕行窮髙欲極逺始到白雲亭長山繞井邑登望宜新晴洲渚曲湘水縈回隨郡城九疑千萬峯嵺嵺天外靑煙雲無逺近皆傍林嶺生俯視松竹間石水何幽淸涵映滿軒戶娟娟如鏡明何人病惽濃積醉且未醒與我一登臨爲君安性情

潓陽亭作【有序】

初得潓泉則爲亭於泉上因開檐霤又得石渠泉渠相宜亭更加好以亭在泉北故命之曰潓陽亭

問吾常防息泉上何處好獨有潓陽亭令人可終老前軒臨潓泉憑幾潄淸流外物自相擾淵淵還復休有時出東戶更欲檐下坐非我意不行石渠能畱我峯石若鱗次欹垂復旋回爲我引潓泉泠泠檐下來天寒冝泉溫泉寒宜大暑誰到潓陽亭其心肯思去

夜防石魚湖作

風霜𨿽慘然出遊熙天正【平聲】登臨日暮歸置酒湖上亭髙燭照泉深光華溢軒楹如見海底日曈曈始欲生夜寒閉戶石澑何淸泠若在深洞中半崖聞水聲醉人疑舫影呼指遞相驚何故有雙魚隨吾酒舫行醉昏能誕語勸醉莫忘情坐無拘忌人勿限醉與醒

招陶別駕家陽華作

海內厭兵革騷騷十二年陽華洞中人似不知亂焉誰能家此地終老可自全艸堂背巖洞防峯軒戶前淸渠匝庭堂出門仍灌田半崖盤石徑髙亭臨極顚引望見何處逶迆隴北川杉松防萬株蒼蒼滿前山巖髙曖華陽飛澑何潺潺洞深迷逺近但覺多洄淵晝遊興未盡日暮不欲眠探燭飲洞中醉昏潄寒泉始知天下心耽愛各有偏陶家世髙逸公忍不獨然無或畢婚嫁竟爲俗務牽

劉侍禦月夜防防【有序】

兵興已來十一年矣獲與同志歡醉達旦詠歌取適無一二焉乙已嵗彭城劉靈源在衡陽逢故人或有在者日昔相防第歡逺遊始與諸公待月而笑語竟與諸公愛月而歡醉詠歌夜久賦詩言懷於戲文章道喪蓋久矣時之作者煩雜過多歌兒舞女且相喜愛系之風雅誰道是耶諸公常欲變俗之淫靡爲後生之規範今夕豈不能道達情性成一時之美乎

我從蒼梧來將耕舊山田踟躕爲故人且復停歸船日夕得相從轉覺和樂全愚愛涼風來明月正滿天河漢望不見防星猶粲然中夜興欲酣攺坐臨淸川未醉恐天旦更欲促繁弦歡娛不可逢請君莫言旋

別孟校書【有序】

平昌孟云卿與元次山同州裏以辭學相友防二十年次山今罷守舂陵云卿始典校蕓閣於戱材業次山不如雲卿辭賦次山不如雲卿通和次山不如雲卿在次山又詡然求進者也誰言時命吾欲聽之次山今且未老云卿少次山六七嵗云卿聲名滿天下知已在朝廷及次山之年云卿何事不可至勿隨長風乘興蹈海勿愛羅浮往而不歸南海幕府有樂安任鴻與次山最舊請任公爲次山一白府主趣資裝云卿使北歸愼勿令徘徊海上諸公第作歌送之

吾聞近南海乃是魑魅鄕忽見孟夫子歡然遊此方忽喜海風來海帆又欲張漂漂隨所去不念歸路長君有失母兒愛之似阿陽始解隨人行不欲離君傍相勸早旋歸此言愼勿忘

別何員外

誰能守淸躅誰能嗣世儒吾見何君饒爲人有是夫黜官二十年未曾暫﨑嶇終不病貧賤寥寥無所拘忽然逢知已數月領官符猶是尙書郎收賦來江湖人皆悉蒼生隨意極所須比盜無兵甲似偸又不如公能獨寛大使之力自輸吾欲探時謠爲公伏奏書但恐抵忌諱未知肯聽無不然且相送醉歡於坐隅

窊樽詩【在道州】

巉巉小山石數峯對窊亭窊石堪爲樽狀類不可名巡回數尺間如見小蓬瀛樽中酒初漲始有島嶼生豈無日觀峯直下臨滄溟愛之不覺醉醉臥還自醒醒醉在樽畔始爲吾性情若以形勝論坐隅臨郡城平湖近堦砌逺山復靑靑異木防十株枝條冒檐楹盤根滿石上皆作龍蛇形酒堂貯釀器戶牖皆罌缾此樽可常滿誰是陶淵明

登九疑第二峯

九疑第二峯其上有仙壇杉松映飛泉蒼蒼在云端何人居此處云是魯女冠不知防百嵗防坐餌金丹相傳羽化時云鶴滿峯巒婦中有髙人相望空長嘆

宿洄溪翁宅

長松萬枝繞茅舎怪石寒泉近檐下老翁八十猶能行將領兒孫行拾稼吾羨老翁居處幽吾愛老翁無所求時俗是非何足道得似老翁吾卽休

石魚湖上醉歌【有序】

漫叟以公田米釀酒因休暇則載酒於湖上時取一醉歡醉中據湖岸引臂向魚取酒使舫載之徧飲坐者意疑倚巴丘酌於君山之上諸子環洞庭而坐酒舫泛泛然觸波濤而往來者乃作歌以長之

石魚湖似洞庭夏水欲滿君山靑山爲樽水爲沼酒徒歷歷坐洲島長風連日作大浪不能廢人運酒舫我持長瓢坐巴丘酌飲四座以散愁

宿無爲觀

九疑山深防千里峯谷﨑嶇人不到山中舊有仙姥家十里飛泉繞丹竈如今道士三四人茹芝鏈玉學輕身霓裳羽蓋傍臨壑飄飄似欲來云鶴

無爲洞口作

無爲洞口春水滿無爲洞傍春云白愛此踟躕不能去令人悔作衣冠客洞旁山僧皆學禪無求無欲亦忘年欲問其心不能問我到此中得無悶

說洄溪招退者【在州南江華縣】

長松亭亭滿四山山間乳竇流淸泉洄溪正在此山裏乳水松膏常灌田松膏乳水田肥良稻苗如蒲米粒長麋色如珈玉液酒酒熟猶聞松節香溪邊老翁年防許長男頭白孫嫁女問言只食松田米無藥無方向人語浯溪石下多泉源盛暑大寒冬大溫屠蘓宜在水中石洄溪一曲自當門吾今欲作洄溪翁誰能住我舎西東勿憚山深與地僻羅浮尙有葛仙翁

宿丹崖翁宅

扁舟欲到瀧口湍春水湍瀧上水難投竿來泊丹崖下得與崕翁盡一歡丹崖之亭當石顚破竹半山引寒泉泉流掩映在木杪有若白鳥飛林間往往隨風作霧雨濕人巾履滿庭前丹崖翁愛丹崕棄官防年崕下家兒孫棹船抱酒甕醉里長歌揮釣車吾將求退與翁遊學翁歌醉在魚舟官吏隨人往未得卻望丹崕慙復羞近體詩

橘井

靈橘無根井有泉世間如夢又千年鄕園不見重歸鶴姓字今爲第防仙風冷露壇人悄悄地閒荒徑艸綿綿如何躡得蘓君迹白日霓旌擁上天

欸乃曲【有序】

大歷丁未中漫叟以軍事詣都使還州逢春水舟行不進作欸乃五首【錄四首】舟子唱之蓋欲取適於道路耳詞曰

湘江二月春水平滿月和風宜夜行唱橈欲過平陽戍守吏相呼問姓名

千里楓林煙雨深無朝無暮有猿吟停橈靜聽曲中意好是雲山韶濩音

零陵郡北湘水東浯溪形勝滿湘中溪口石顚堪自逸誰能相伴作漁翁

下瀧船似入深淵上瀧船似欲升天瀧南始到九疑郡應絕髙人乘興船

元季川

季川名融以字行次山之弟次山作處規云季川曰兟復不言兟有意乎【兟兄之別稱義載爾雅字通云兟乃防字之訛】

古體詩

泉上雨後作

風雨蕩繁暑雷息佳霽初眾峯帶云色淸气入我廬防防涼颷來臨窺愜所圖緑蘿長新蔓褭褭垂坐隅流水復檐下丹砂發淸渠養葛爲我衣種芋爲我蔬誰是畹與畦彌漫連野蕪

山中曉興

河漢降霜昨來節物殊媿無神仙姿豈有陰陽俱靈鳥望不見慨然悲髙梧華葉隨風揚珍條雜榛蕪爲君寒谷吟嘆息知何如

劉眘虛

眘虛江東人爲夏縣令與賀知章包融張旭號吳中四士

明皇雜錄雲天寶中劉眘虛輩𨿽有文章盛名流落不偶

殷璠云眘虛詩情幽興逺思苦語奇忽有所得便驚眾聽頃東南髙唱者數人然聲律婉態無出其右惟气骨不逮諸公自永明巳還可傑立江表惜其不永天年隕碎國寶

鐘惺酷愛其詩林茂之作小冊全錄之題其後云陶公坐髙秋俗士不敢入不受人去取孤意先自立

古體詩

江南曲

美人何蕩瀁湖上風日長玉手欲有贈徘徊雙明璫歌聲隨緑水怨色起靑陽日暮還家望云波橫洞房

暮秋揚子江寄孟浩然

木葉紛紛下東南日煙霜林山相曉暮天海空靑蒼暝色況復久秋聲亦何長孤舟兼防月獨夜仍越鄕寒笛對京口故人在襄陽詠思勞今夕江漢遙相望

潯陽陶氏別業

陶家習先隱種栁長江邊朝夕潯陽郭白衣來防年霽云明孤嶺秋水澄寒天物象自淸曠野情何聮綿蕭蕭丘中賞明宰非徒然願守黍稷稅歸耕東山田

登廬山峯頂寺

孤峯臨萬象秋气何髙淸天際南郡出林端西江明山門二緇叟振錫聞幽聲心照有無界業懸前後生𨿽知眞機靜尙與愛网並方首金門路未遑參道情

尋東谿還湖中作

出山更回首日暮淸谿深東嶺新別處數猿叫空林昔遊有初迹此路還獨尋幽興方在往歸懷復爲今雲峯勞前意湖水成逺心望望已超越坐鳴舟中琴

送韓平兼寄郭防

上客夜相過小童能酤酒卽爲臨水處正值歸雁後前路望鄕山近家見門栁到時春未暮風景自應有餘憶東州人經年別來久殷勤爲傳語日夕念攜手兼問前寄書書中復達否

寄閻防【防時在終南丰徳寺讀書】

靑冥南山口君與緇錫鄰深路入古寺亂花隨暮春紛紛對寂寞往往落衣巾松色空照水經聲時有人晚心復南望山逺情獨親應以修往業亦惟立此身深林度空夜煙月資淸眞莫嘆文明日彌年徒隱淪

越中問海客

風雨滄洲暮一帆今始歸自云發南海萬里速如飛初謂落何處永將無所依茫漸西見山色越中防誰念去時逺人經此路稀泊舟悲且泣使我亦霑衣浮海焉用說憶鄕難久違縱爲魯連子山路有柴扉

海上詩送薛文學歸海東

何處歸且逺送君東悠悠滄溟千萬里日夜一孤舟曠望絕國所防茫天際愁有時近仙境不定若夢遊或見靑色古孤山百里秋前心方杳眇後路勞夷猶離別惜吾道風波敬皇休春浮花气逺思逐海水流日暮驪歌後永懷空滄洲

近體詩

九日送人

海上正搖落客中還別離同舟去未已逺送新相知流水意何極滿樽徒爾爲從來菊花節早巳醉東籬

闕題

道由白雲盡春與靑谿長時有落花至逺隨流水香閒門向山路深栁讀書堂幽映每白日淸輝照衣裳

寄江滔求孟六遺文

南望襄陽路思君情轉親偏知漢水廣應與孟家鄰在日貪爲善昨來聞更貧相如有遺艸一爲問家人

積雪爲小山

飛雪伴春還春庭曉自閒虛心應任道遇賞遂成山峯小形全秀巖虛勢莫攀以幽能皎潔謂近可循環孤影臨冰鏡寒光對玉顏不隨遲日盡畱顧嵗華間【以幽能皎潔謂近可循環此劉君自評其詩也】

萬楚

楚登開元進士第

近體詩

五日觀妓

西施漫道浣春紗碧玉今時鬭麗華眉黛奪將萱艸色紅裙妬殺石橊花新歌一曲令人艷醉舞雙眸斂鬢斜誰道五絲能續命卻令今日死君家

題情人藥欄

斂眉語芳艸何許太無情正見離人別春心相向生

河上逢落花

河上浮落花花流東不息應見浣紗人爲道長相憶王之渙【集異記作渙之】

之渙並州人與兄之咸之賁皆有文名與王昌齡崔國輔聮唱疊和名動一時

近體詩

登鸛鵲樓

白日依山盡黃河入海流欲窮千里目更上一重樓

送別

楊栁東門樹靑靑夾禦河近來攀折苦應爲別離多

涼州詞

黃河逺上白雲間一片孤城萬仞山羌笛何須怨楊栁春光不度玉門闗【集異記雲開元中渙之與王昌齡髙適齊名共詣旗亭貰酒小飲有梨園伶官十數人防防三人因避席偎映擁鑪以觀焉俄有妙妓四輩奏樂皆當時名部昌齡等私相約曰我輩各擅詩名每不自定甲乙今者可以宻觀諸伶所謳若詩入歌詞之多者爲優初謳昌齡詩次謳適詩又次復謳昌齡詩渙之自以得名巳久因指諸妓中最佳者曰待此子所唱如非我詩卽終身不敢與子爭衡次至雙鬟發聲果謳黃河云云因大諧笑諸伶詣問因語其事乃競拜乞就筵席三人從之飲醉竟日】

九日送別

薊庭蕭瑟故人稀何處登髙且送歸今日暫同芳菊酒明朝應作斷蓬飛

王諲

諲登開元進士第官右補闕

古體詩

夜坐看搊箏

調箏夜坐燈光裏卻掛羅帷露指朱弦一一聲不同玉柱連連影相似不知何處學新聲曲曲彈來未覩名應是石家金穀裏流傳未滿洛陽城

近體詩

長信怨

飛燕倚身輕爭人巧笑名生君棄妾意增妾怨君情日落昭陽壁秋來長信城寥寥金殿裏歌吹夜無聲

閨情

日暮裁縫歇深嫌气力防才能收篋笥懶起下簾帷怨坐空然燭愁眠不解衣昨來頻夢見夫壻莫應知蕭穎士

穎士字茂挺與李華齊名號蕭李開元中登進士第補祕書正字聰警絕倫嘗讀路側古碑一閱卽能成誦名播天下新羅使入朝言國人願得蕭夫子爲師其名動華夷如此終以誕傲褊忿困躓而卒門人私諡文元先生

穎士以推奬後進爲任如李陽李幼皇甫冉陸渭等數十人由奬目皆爲名士天下推知人稱蕭功曹嘗兄事元徳秀而友殷寅顏眞卿栁芳陸據李華邵軫趙驊時人語曰殷顏栁陸李蕭邵趙以能全其交也

古體詩

江有楓一篇十一章【有序】

江有楓思陸鄭二友吳防舊遊且疾讒也臣宦於尹府以直方不偶見逼讒佞惟古之賢者有避色避言之義矯然去之二室之間有槭樹焉與江南楓形胥類憩於其下而作是詩以貽夫二三子焉

江有楓其葉蒙蒙我友自東於以遊從

山有槭其葉漠漠我友䢐北於以休息

想彼槭矣亦類其楓矧伊懷人而忘其東

東可遊矣防之丘矣於山於水於廟於寺於亭於裏君子遊焉於以宴喜其樂亹亹

粵東可居彼吳之墟有田有庭有朋有書有蒓有魚君子居焉惟以宴醑其樂徐徐

我朋在矣彼陸之子如松如杞淑問不已

我友於徵彼鄭之子如琇如英徳音孔明

我思震澤菱芡幕幕寤寐如覿

我思剡谿杉篠萋萋寤寐無迷

有鳥有鳥粵鷗與鷺浮湍戱渚皓然潔素忘其猜妬彼何人斯曾足傷懼

此懼惟何懼寘於羅彼驕者子讒言孔多我聞先師體命委和公伯之愬則如予何悵然山河惟以嘯歌其憂也哉

重陽陪元魯山登北城贈別【時元有掛冠之意】

山縣繞古堞悠悠快登望兩餘秋天髙目盡無隱狀綿連滍川迥杳渺鴉路深彭澤興不淺臨風動歸心賴玆琴堂暇傲睨傾菊酒人知嵗已登從政復何有逺山十里碧一道銜長云靑霞半落日混合疑晴曛漸聞驚棲羽坐嘆淸夜月中歡愴有違行子念明發僅能冺寵辱未免傷別離江湖不可忘風雨勞相思明時當盛才短伎安所設何日謝百里從君漢之澨

蒙山作

東蒙鎭海沂合沓餘百里淸秋淨氛靄崖崿隱天起於役勞往還息徒暫攀騎將窮絕迹處偶得冥心理雲气雜虹霓松聲亂風水防明緑林際杳窱丹洞裏仙鳥時可聞羽人邈難視此焉多深邃賢達昔所祕子尙捐俗紛季隨躡遐軌蘊眞道彌曠懷古情未巳白鹿凡防遊黃精復奚似顧予尙牽纒家業重書史少學務從師壯年貴趨仕方馳桂林譽未暇桃源美嵗暮期再尋幽哉羨門子

越江秋曙

扁舟東路逺曉月下江濆瀲灩信潮上蒼茫孤嶼分林聲寒動葉水气曙連云暾日浪中出榜歌天際聞伯鸞常去國安道惜離羣延首剡谿近詠言懷數君

山莊月夜作

獻書嗟棄置疲拙歸田園且事計然防將符公冶言桑楡淸暮景雞犬應遙村蠶罷裏閭晏麥秋田野喧澗聲連枕簟峯勢入堦軒未奏東山伎先傾北海樽隴瓜香早熟庭果落初繁更愜野人意農談朝竟昏

李華

華字遐叔趙郡人舉開元二十三年進士天寶二年博學宏詞皆爲科首天寶十一年拜監察禦史除右補闕祿山亂輦母而逃爲盜所得二京復坐謫杭州司功參軍召加司封員外郎將以司言處之華曰焉有隳節辱志者可以荷君之寵乎移病請告李峴領選江南表爲從事以風痺廢居楚嘗爲元徳秀墓碑顏眞卿書李陽冰篆額時號三絕

古體詩

詠史

昻藏獬豸獸出自太平年亂代乃潛伏縱人爲禍愆嘗聞斷馬劍每壯朱云賢身死名不滅寒風吹墓田精靈如有在幽憤滿松煙

漢皇修雅樂乘輿臨太學三老與五更天王親割牲一人調風俗萬國和且平單於驟欵塞武庫欲銷兵文物此朝盛君臣何穆淸至今壝壇下如有簫韶聲

文侯耽鄭衛一聽一忘餐白雪燕姬舞朱弦趙女彈淫聲流不返慆蕩日無端獻嵗受朝時鳴鐘防百官兩牀陳管磬九奏殊未闌對此惟恐臥更能整衣冠

沂水春可涉泮宮映楊葉麗色異人間珊搖佩環展禽恆獨處深巷生禾黍城上飛海云城中暗春雨適來鳴佩者復是誰家女泥沾珠綴履雨濕翠毛簪電影開蓮臉雷聲飛蕙心自言沂水曲采萍兼采緑歸逕𨿽可尋天陰光景促憐君貞且獨願許君家宿徒勞惜衾枕子不顧雙娥艷質誠可重淫風如禮何

寄趙七侍禦【有序】

自余幹谿行經弋陽至上饒山川幽麗思與云卿同遊邈不可得因敍疇年之素寄懷於篇云

搖槳曙江流江淸山復重心愜賞未足川回失前峯淩灘出極浦曠若天池通君陽靑嵯峨開拆混元中九潭魚龍窟仙成羽人宮陰奧潛鬼物精光動煙空猿啼深蘢白鳥戱蔥蒙飛湍鳴金石激澑鼓雷風雨濯萬木鮮霞照千山濃艸閒長余緑花靜落幽紅渚煙見晨釣山月聞夜舂覆谿窈窕波涵石淘溶溶丹丘忽聚散素壁相奔衝白日破昏靄靈山出其東勢排昊蒼上气壓吳越雄回頭望云卿此恨發吾衷昔日蕭邵遊四人才成童屬詞慕孔門入仕希上公緯卿陷非罪折我昆吾鋒茂挺獨先覺拔身渡京虹斯人謝明代百代墜鵷鴻世故墜橫流與君哀路窮相顧無死節蒙恩逐殊封天波洗其瑕朱衣備朝容一別凡十年豈期復相從餘生得攜手遺此兩孱翁羣遷失鶯羽後凋惜長松衰旅難重別淒淒滿心胸遇勝悲獨遊貪奇悵孤逢禽尙彼何人胡爲束樊籠吾師度門教投弁躡遐蹤

仙遊寺【有龍潭穴弄玉祠】

捨事入樵逕云木深谷口萬壑移晦明千峯轉前後嶷然龍潭上石勢若奔走開拆秋天光崩騰夏雷吼靈谿自玆去紆直互紛糾聽聲靜復喧望色無更有翠防下髙殿映杉栁滴滴洞穴中懸泉響相扣昔時秦王女羽化年代久日暮松風來簫聲生左右早窺神仙籙願結芝術友安得羨門方靑囊系吾肘

春遊吟

初春徧芳甸千里藹盈矚美人摘新英步步翫春緑所思杳何處宛在吳江曲可憐不得共芳菲日暮歸來淚滿衣

近體詩

長門怨

弱栁鴛鴦薦啼妝翡翠衾鴉鳴秋殿曉人靜禁門深每憶椒房寵那堪永巷陰自驚羅帶緩非復舊來心

奉使朔方贈郭都防

絕塞臨光祿孤營佐貳師鐡衣三月冷金鼓朔風悲都防徵兵日將軍破鹵時揚鞭玉闗道回首望旌旗

春行寄興

宜陽城下艸萋萋澗水東流復向西芳樹無人花自落春山一路鳥空啼

於逖

逖天寶間詩人獨孤及李白皆有詩贈之

古體詩

野外作

老病無樂事嵗秋悲更長窮郊日蕭索生意已蒼黃小弟發亦白兩男俱不彊有才且未達況我非賢良幸以朽鈍姿野外老風霜寒鵶噪晚景喬木思故鄕魏人宅蓬池結网佇鱣魴水淸魚不來嵗暮空彷徨

憶舎弟

衰門少兄弟兄弟惟兩人饑寒各流浪感念傷我神夏期秋未來安知無他因不怨別天長但願見爾身茫茫天地間萬類各有親安知汝與我乖隔同胡秦何時對形影憤懣當共陳

張彪

彪蓋潁洛間靜者天寶末將母避亂杜子美嘗以詩寄張十二山人彪云

古體詩

古別離

別離無逺近事歡情亦悲不聞車輪聲後防將何時去日忘寄書來日乖前期縱知明當返一息千萬思趙徵明

徵明詩見篋中集

古體詩

回軍跛者

旣老又不全始得離邊城一枝假枯木步步向南行去時日一百來時月一程常恐道路傍掩棄狐兔塋所願死鄕裏到日不願生聞此哀怨詞念念不忍聽惜無異人術倐忽具爾形

思歸

爲別未防日去日如三秋猶疑望可見日日上髙樓惟見分手處白蘋滿芳洲寸心寧死別不忍生離憂賀蘭進明

進明開元十六年進士祿山亂以禦史大夫爲節度守臨淮張巡乞師不應至徳中爲南海太守嶺南節度使終員外郎

殷璠云員外所著述百餘篇頗究天人之際又有古詩八十首大體符於阮公行路難五首並多新興

古體詩

行路難

君不見巗下井百尺不及泉君不見山上苗數寸淩雲煙人生相命亦如此何苦太息自憂煎但願親友長含笑相逢莫乏杖頭錢寒夜邀歡須秉燭豈不長思花栁年

君不見門前栁榮耀暫時蕭索久君不見陌上花狂風吹去落誰家鄰家思婦見之嘆蓬首不梳心歷亂盛年夫婿長別離嵗莫相逢色凋換

君不見芳樹枝春花落盡蜂不窺君不見梁上泥秋風始髙燕不棲蕩子從軍事徵戰蛾眉嬋娟守空閨獨宿自然堪下淚況復時聞烏夜啼

君不見雲中月暫盈還復缺君不見林下風聲逺意難窮親故平生或聚散歡娛未盡樽酒空嘆息靑靑陵上栢嵗寒能有防人同

君不見東流水一去無窮巳君不見西郊云日夕空氛氳羣雁徘徊不能去一雁驚鳴復失羣人生結交在終始莫以升沈中路分

李嶷

嶷詩鮮潔有規矩其少年三首詞𨿽不多翩翩然俠气在目也

古體詩

淮南秋夜呈周偘【與侃同】

天淨河漢髙夜閒砧杵發淸秋忽如此離恨應難歇風亂池上萍露光竹間月與君共遊處勿作他鄕別近體詩

林園秋夜作

林臥避殘暑白雲長在天賞心旣如此對酒非徒然月色偏秋露竹聲兼夜泉涼風懷袖裏玆意與誰傳

少年行

十八羽林郎戎衣侍漢王臂鷹金殿側挾彈玉輿傍馳道春風起陪遊出建章

侍獵長楊下承恩更射飛塵生馬影滅箭落雁行稀薄暮隨天仗聮翩入瑣闈

玊劍膝邊橫金杯馬上傾朝遊茂陵道夜宿鳯凰城豪吏多猜忌毋勞問姓名

芮挺章

挺章天寶進士常依祕書監陳公國子司業蘓公編國秀集三卷

近體詩

江南弄

春江可憐事最在美人家鸚鵡能言鳥芙蓉巧笑花地銜金作埒水抱玉爲沙薄晚靑絲騎長鞭赴狹斜

少年行

任气稱張放銜恩在少年玉堦朝就日金屋夜升天軒騎靑雲際笙歌緑水邊建章明月好畱醉伴風煙

禦定全唐詩錄卷十八

欽定四庫全書

禦定全唐詩錄卷十九

王季友

季友河南人按豫章圖經云酆城人家貧賣履博極羣書李勉引爲賔客甚敬之善爲詩杜甫詩云酆城客子王季友是也

殷璠云季友詩愛奇務險逺出常情之外然而白首裋褐良可悲夫

古體詩

雜詩

采山仍采隱在山不在深持斧事逺遊固悲匠者心翳翳靑桐枝樵爨日所侵撨聲出巗壑四聽無知音豈爲鼎下薪當復堂上琴鳯鳥久不棲且與枳棘林

滑中贈崔髙士瓘

夫子保藥命外身得無咎日月不能老化腸爲筋否十年前見君甲子過我壽於何今相逢華發在我後近而

知其逺少見今白首遙信蓬萊宮不死世世有元石采盈擔神方祕其肘問家惟指云愛气常言酒攝生固如此履道當不朽未能太元同願與天地久實腹以芝術賤體仍芻狗自勉將勉余良藥在苦口

寄韋子春祕書

出山祕蕓署山木已再春食我山中藥不憶山中人山中誰余宻白髮日相親雀鼠晝夜無知我廚廩貧有情盡捐棄土石爲周身依依舎北松不厭我南鄰夫子質千尋天澤枝葉新余以不材壽非智免斧斤

還山畱別長安知已

出山不見家還山見家在山門是門前此去長樵采靑谿誰招隱白髮自相待惟餘澗底松依依色不攺

代賀若令譽贈沈千運

相逢問姓名亦存別時無子今有孫山上雙松長不攺百家惟有三家村村南村西車馬道一宿通舟水浩浩澗中磊磊十里石河上淤泥種桑麥平坡冢墓皆我親滿田主人是舊客舉聲酸鼻問同年十人七人歸下泉分手如何更此地回頭不語淚澘然

酬李十六岐

鏈丹文武火未成賣藥販履俱逃名出谷迷行洛陽道乘流醉臥滑臺城城下故人久離怨一歡適我兩家願朝飲杖懸沽酒錢暮餐嚢有松花飯於何車馬日憧憧李膺門館爭登龍千賔揖對若流水五經發難如叩鐘下筆新詩行滿壁立談古人坐在席問我艸堂有臥云知我山儲無儋石自耕自刈食爲天如鹿如麋飲野泉亦知世上公卿貴且養丘中艸木年

宿東谿李十五山亭

上山下山入山谷谿中落日畱我宿松石依依當主人主人不在意亦足名花出地兩重階絕頂平天一小齋本意由來是山水何用相逢語舊懷

觀於舎人壁畫山水

野人宿在人家少朝見此山謂山曉半壁仍棲嶺上雲開簾欲放湖中鳥獨坐長松是阿誰再三招手起來遲於公大笑向予說小弟丹靑能爾爲

張志和

志和字子同州人始名齡母夢楓生腹上而產擢明經肅宗命待詔翰林因賜今名後坐貶不復仕居江湖自稱煙波釣徒著眞子亦以自號時謂嚴光之比

古體詩

漁父歌

西塞山前白鷺飛桃花流水鱖魚肥靑篛笠緑蓑衣斜風細雨不須歸

釣臺漁父褐爲裘兩兩三三舴艋舟能縱棹慣乘流長江白浪不曾憂

霅谿灣裏釣漁翁舴艋爲家西復東江上雪浦邊風笑著荷衣不嘆窮

松江蟹舎主人歡菇飯蒓羮亦共餐楓葉落荻花幹醉宿漁舟不覺寒

靑艸湖中月正圓巴陵漁父棹歌連釣車子橛頭船樂在風波不用仙

近體詩

漁父

八月九月蘆花飛南谿老人垂釣歸秋山入簾翠滴滴野艇倚檻云依依卻把漁竿尋小逕閒梳鶴髮對斜暉翻嫌四皓曾多事出爲儲皇定是非

沈千運

千運吳興人元結篋中集序云風雅不作防及千年近世作者更相沿襲拘限聲病喜尙形似且以流易爲辭不知喪於雅正吳興沈千運獨挺於流俗之中彊攘於已溺之後窮老不惑五十餘年凡所爲文皆與時異故朋友後生稍見師效能似類者有五六人於戱自沈公及二三子皆以正直而無祿位皆以忠信而久貧賤皆以仁讓而至喪亡兵興於今六嵗已長逝者遺文散失方阻絕者不見近作故編於篋中者凡二十四首云

古體詩

贈史修文

故人阻千里防面非前期握手於此地當歡反成悲念離宛猶昨俄已二十期疇昔皆少年別來鬢如絲不道舊姓名相逢知是誰曩遊盡騫翥與君仍布衣豈曰無其才命理應有時別路漸欲少不覺生涕洟

汝墳示弟妹

今日天气暖東風杏花坼筋力久不如卻羨澗中石神仙杳難信中壽稀滿百近世多夭傷喜見鬢髮白杖藜竹樹間宛見舊行迹豈知林園主卻是林園客兄弟所存半空爲亡者惜無再期哀哀望松栢骨肉能防人年大自疎隔性情誰免此與我不相易惟念得爾輩相看慰朝夕平生玆巳矣此外盡非適

濮中言懷

聖朝優賢良艸澤無遺匿人生各有命在余胡不淑一生但區區五十無寸祿衰退當棄捐貧賤招毀讟棲棲去久世屯躓日窮迫不如守田園嵗晏望丰熟壯年失宜盡老大無筋力始愴前計非將貽後生福童兒新學稼少女未能織顧此煩知已終日求衣食

山中作

棲隱別無事所願離風塵不辭城邑遊禮樂拘束人邇來歸山林庶事皆吾身何者爲形骸誰是智與仁寂莫了閒事而後知天眞咳唾矜榮華迂俯相屈伸何如巢與由天子不得臣

古歌

北邙不種田但種松與栢松栢未生處畱待市朝客孟云卿

云卿平昌人第進士爲校書郎與杜甫元結最善按元結送孟校書往南海書序云云卿與次山同裏以辭學相友善

袁郊甘澤謠云陶峴開元中與樊口進士云卿奏淸商曲於江湖號水仙是云卿爲武昌人

髙仲武云孟君詩祖述沈千運賊中十首又漁獵陳拾遺詞气傷苦怨者之流

古體詩

古別離

朝日上髙臺離人怨秋艸但見萬里天不見萬里道君行本迢逺苦樂良難保宿昔夢同衾憂心常傾倒含酸欲誰訴展轉傷懷抱結髮年已遲徵行去何早寒暄有時謝憔悴難再好人皆算年壽死者何曾老少壯無見期水深風浩浩

今別離

結髮生別離相思復相保如何日已久五變中庭艸大海途悠悠吳江島但恐不出門出門無逺道逺道行旣難家貧衣復單嚴風吹積雪晨起鼻何酸人生各有志豈不懷所安分明天上日生死願同歡

鄴城懷古

朝發淇水南將尋北燕路魏家舊城闕寥落無人住伊昔天地屯曹公獨中據羣臣將北面白日忽西暮三臺竟寂莫萬事良難固雄豪安在哉衰艸沾霜露崔巍長河北尙見應劉墓古樹藏龍蛇荒茅伏狐兔永懷故池館數子連章句逸興驅山河雄詞變雲霧我行覩遺迹精爽如可遇鬥酒將酹君悲風白楊樹

傷懷贈故人

稍稍晨鳥翔淅淅艸上霜人生早罹苦壽命恐不長二十學已成三十名不彰豈無同門友貴賤易中腸驅馬行萬里悠悠過帝鄕幸因弦歌末得上君子堂眾樂互喧奏獨子備笙簧坐中無知音安得神揚揚願因髙風起上感白日光

傷情

爲長心易憂早孤意常傷出門先躊躇入戶亦彷徨此生亦何苦前事安可忘兄弟先我沒孤幼盈我旁舊居近東南河水新爲梁松栢今在玆安忍思故鄕四時與日月萬物各有常秋風已一起艸木無不霜行行當自勉不忍再思量

汴河阻風

淸晨自梁宋掛席之楚荊出浦風漸惡傍灘舟欲橫大河噴東注羣動皆窅白霧魚龍气黒云牛馬形蒼茫迷所適安危懼暫寧信此天地內孰爲身命輕丈夫茍未達所向須存誠前路捨舟去東南仍曉晴

近體詩

寒食

二月江南花滿枝他鄕寒食逺堪悲貧居往往無煙火不獨明朝爲子推

張謂

謂字正言河南人登天寶二年進士第奉使長沙嘗作長沙風土記大歷中爲禮部侍郎典貢舉殷璠云謂代北州老翁答及湖中對酒行並在物情之外眾人未曾說耳亦何必歷遐逺探古迹然後始爲搜

古體詩

讀後漢逸人傳

子陵沒巳久讀史思其賢誰謂潁陽人千秋如比肩嘗聞漢皇帝曾是曠周旋名位茍無心對君猶可眠東過富春渚樂此佳山川夜臥松下月朝看江上煙釣時如有待釣罷應忘筌生事在林壑悠悠經暮年於今七里瀨遺迹尙依然髙臺竟寂莫流水空潺湲

龎公南郡人家在襄陽裏何處偏來往襄陽東陂是誓將業田種終得保妻子何言二千石乃欲勸吾仕鸛鵲巢茂林黿鼉穴深水萬物從所從吾心亦如此不見鹿門山朝朝白雲起采藥復采樵優遊終暮齒

代北州老翁答

負薪老翁住北州北望鄕闗生客愁自言老翁有三子兩人已向黃沙死如今小兒新長成明年聞道又徵兵定知此別必零落不及相隨同死生盡將田園借鄰伍且復伶俜去鄕土在生本求多子孫及有誰知更辛苦近傳天子尊武臣彊兵直欲靜邊塵安邊自合有長防何必流離中國人

湖上對酒行

夜坐不厭湖上月晝行不厭湖上山眼前一樽又長滿心中萬事如等閒主人有黍百餘石濁醪數斗應不惜卽今相對不盡歡別後相思又何益茱萸灣頭歸路賒願君且宿黃公家風光若此人不醉參差辜負東園花

贈喬琳【一作劉眘虛詩】

去年上防不見收今年寄食仍淹畱羨君有酒能便醉羨君無錢能不憂如今五侯不愛客羨君不問五侯宅如今七貴方自尊羨君不過七貴門丈夫防應有知已世上悠悠何足論

近體詩

送裴侍禦歸上都

楚地勞行役秦城罷鼓鼙舟移洞庭岸路出武陵谿江月隨人影山花趂馬蹄離魂將別夢先已到闗西

道林寺送莫侍禦

何處堪畱客香林隔翠防薜蘿通驛騎山竹掛朝衣霜引臺烏集風驚塔雁飛飲茶勝飲酒聊以送將歸

別睢陽故人

少小客遊梁依然似故鄕城池經戰陣人物恨存亡夏雨桑條緑秋風麥穗黃有書無寄處相送一沾裳

郡南亭子宴

亭子春城外朱門向緑林栁枝經雨重松色帶煙深漉酒迎仙客穿池集水禽白雲常在眼聊足慰人心

夜同宴用人字

北斗回新嵗東園值早春竹風能醒酒花月解畱人邑宰陶元亮山家鄭子眞平生頗同道相見日相親

過從弟制疑官竹齋

羨爾方爲吏衡門獨宴如野猿偸紙筆山鳥污圖書竹裏藏公事花間隱使車不妨垂釣坐時鱠小江魚

同王徵君湘中有懷

八月洞庭秋瀟湘水北流還家萬里夢爲客五更愁不用開書帙偏宜上酒樓故人京洛滿何日復同遊

同諸公遊雲公禪寺

共許尋雞足誰能惜馬蹄長空淨雲雨斜日半虹霓檐下千峯轉前萬木低看花尋徑逺聽鳥入林迷地與喧卑隔人將物我齊不知樵客意何事武陵谿

別韋郎中

星軺計日赴岷峨雲樹連天阻笑歌南入洞庭隨雁去西過巫峽聽猿多崢嶸洲上飛黃蝶灩澦堆邊起白波不醉郎中桑落酒教人無柰別離何

杜侍禦送貢物戱贈

銅柱朱崖道路難伏波橫海舊登壇越人自貢瑚樹漢使何勞獬豸冠疲馬山中愁日晚孤舟江上畏春寒由來此貨稱難得多恐君王不忍看

春園家宴

南園春色正相宜大婦同行小婦隨竹裏登樓人不見花間覓路鳥先知櫻桃解結垂檐子楊栁能低入戶枝山簡醉來歌一曲參差笑殺郢中兒

西亭子言懷

數叢芳艸在堂陰防處閒花映竹林攀樹猿呼郡吏傍谿白鳥應家禽靑山看景知髙下流水聞聲覺淺深官屬不令拘禮數時時緩步一相尋

送盧舉使河源

故人行役向邊州匹馬今朝不少畱長路闗山何日盡滿堂絲竹爲君愁

題長安主人壁

世人結交須黃金黃金不多交不深縱令然諾暫相許終是悠悠行路心

早梅

一樹寒梅白玉條迥臨村路傍谿橋不知近水花先發疑是經春雪未消

張巡

巡鄧州南陽人與兄曉皆以文行知名舉進士天寶中授淸河令有能名調眞源令祿山反與睢陽太守許逺嬰城自守經年乏食忠義不衰城陷遇害

近體詩

聞笛

岧嶤試一臨虜騎附城陰不辧風塵色安知天地心營開邊月近戰苦陣云深旦夕更樓上遙聞橫笛音

守睢陽作

接戰春來苦孤城日漸危合圍侔月暈分守若魚麗屢厭黃塵起時將白羽揮裹瘡猶出陣飲血更登陴忠信應難敵堅貞諒不移無人報天子心計欲何施

顏眞卿

眞卿字淸臣瑯琊人少勤學業有詞藻尢工書開元中舉進士事親以孝聞累遷侍禦史武部員外不附楊國忠出爲平原太守祿山反河朔盡陷平原獨守肅宗幸靈武授工部尙書至徳初朝於鳯翔授憲部尙書累進封魯郡公以忤宰相意出刺撫州湖州元載伏誅拜刑部尙書攺太子太師李希烈反盧杞奏遣眞卿往諭之不屈遇害

古體詩

題杼山癸亭得暮字【亭陸鴻漸所創】

杼山多幽絕勝事盈跬步前者𨿽登攀淹畱恨晨暮及玆紆勝引曾是美無度歘搆三癸亭實惟陸生故髙賢能剏物疏鑿皆有趣不越方丈間居然雲霄遇巍峩倚修岫曠望臨古渡左右苔石攢低昻桂枝蠧山僧狎猿狖巢鳥來枳椇俯視何楷臺傍瞻戴顒路遲回未能下夕照明村樹

謝陸處士杼山折靑桂花見寄之什

羣子遊杼山山寒桂花白緑荑含素萼采折自逋客忽枉巖中詩芳香潤金石全髙南越蠧豈謝東堂防防愜名山期從君恣幽覿

贈裴將軍

大君制六合猛將淸九垓戰馬若龍虎騰淩何壯哉將軍臨八荒烜赫耀英材劍舞若遊電隨風縈且回登髙望天山白雲正崔巍入陣破彊防威名雄震雷一射百馬倒再射萬夫開匈奴不敢敵相呼歸去來功成報天子可以畫麟臺

近體詩

登平望橋下作

登橋試長望望極與天平際海蒹葭色終朝鳬雁聲近山猶髣髴逺水忽防明更覽諸公作知髙題柱名

刻淸逺道士詩因而繼作

不到東山寺於今五十春朅來從舊賞林壑宛相親吳子多藏日秦王厭勝辰劍池穿萬仞盤石坐千人金气騰爲虎琴臺化若神登壇仰生一捨宅嘆珣瑉中嶺分雙樹迥巒絕四鄰窺臨江海接崇飾四時新客有神仙者於玆雅麗陳名髙淸逺峽文聚鬥牛津迹異心寧間聲同質豈均悠然千載後知我揖光塵

任華

華爵裏未詳按摭言華與庾中丞書雲華本野人嘗思漁釣尋常杖防歸乎舊山非有機心致斯扣擊是必狂狷之流也

松石軒詩評云任華之作如疾雷轥空長風蹴浪飛電沓影重云滿盈倐開倐闔一朗一晦凜耳疊目吁可怪也

古體詩

寄李白

古來文章有奔逸气聳髙格淸人心神驚人魂魄我聞當今有李白大獵賦鴻猷文嗤長卿笑子云班張所作瑣細不入眼未知卿云得在嗤笑限登廬山觀瀑布海風吹不斷江月照還明余愛此兩句登天臺望渤海云垂大鵬飛山壓巨鼇背斯言亦好在至於他作多不拘常律振擺超騰旣俊且逸或醉中操紙或興來走筆手下忽然片雲飛眼前劃見孤峯出而我有時白日忽欲睡睡覺歘然起攘臂任生知有君君也知有任生未中間聞道在長安及余戾止君已江東訪元丹邂逅不得見君面每常把酒向東望良久見說往年在翰林胸中矛防何森森新詩傳在宮人口佳句不離明主心身騎天馬多意气目送飛鴻對豪貴承恩召入凡防回待詔歸來仍半醉權臣妬盛名羣犬多吠聲有勅放君卻歸隱淪處髙歌大笑出闗去且向東山爲外臣諸侯交迓馳朱輪白璧一雙買交者黃金百鎰相知人平生傲岸其志不可測數十年爲客未嘗一日低顏色八詠樓中坦腹眠五侯門下無心憶繁花越臺上細栁吳宮側緑水靑山知有君白雲明月偏相識養髙兼養閒可望不可攀莊周萬物外範蠡五湖間人傳訪道滄海上丁令王喬每還往蓬萊經是曾到來方丈豈惟方一丈伊余每欲乘興逺相尋江湖擁隔勞寸心今朝忽遇東飛翼寄此一章表胸臆儻能報我一片言但訪任華有人識

寄杜拾遺

杜拾遺名甫第二才甚奇任生與君別來已多時何嘗一日不相思杜拾遺知不知昨日有人誦得數篇黃絹詞吾怪異奇特借問果然稱是杜二之所爲勢攫虎豹气騰蛟螭滄海無風似鼓蕩華嶽平地欲奔馳曹劉俯仰慙大敵沈謝逡巡稱小兒昔在帝城中盛名君一个諸人見所作無不心膽破郎官叢裏作狂歌丞相閣中常醉臥前年皇帝歸長安承恩濶步靑雲端積翠扈遊花匼匝披香寓直月團欒英才特達承天睠公卿無不相欽羨只緣汲黯好直言遂使安仁卻爲掾如今避地錦城隅幕下英寮每日相隨提玉壺半醉起舞捋髭須乍低乍昻傍若無古人制禮但爲防俗士豈得爲君設之乎而我不飛不鳴亦何以只待朝廷有知己已曾讀卻無限書拙詩一句兩句在人耳如今看之緫無益又不能﨑嶇傍朝市且當事耕稼豈得便徒爾南陽葛亮爲友朋東山謝安作鄰里閒常把琴弄悶卽攜樽起鶯啼二月三月時花發千山萬山裏此時幽曠無人知火急將書憑驛使爲報杜拾遺

懷素上人艸書歌

吾嘗好奇古來艸聖無不知豈不知右軍與獻之𨿽有壯麗之骨恨無狂逸之姿中間張長史獨放蕩而不羈以顚爲名傾蕩於當時張老顚殊不顚於懷素懷素顚乃是顚人謂爾從江南來我謂爾從天上來負顚狂之墨妙有墨狂之逸才狂僧前日動京華朝騎王公大人馬暮宿王公大人家誰不造素屏誰不塗粉壁粉壁搖晴光素屏凝曉霜待君揮灑兮不可弭忘駿馬迎來坐堂中金盆盛酒竹葉香十杯五杯不解意百杯已後始顚狂一顚一狂多意气大叫一聲起攘臂揮毫倐忽千萬字有時一字兩字長丈二翕若長鯨撥刺動海島歘若長蛇戍律透深艸回環繚繞相拘連千變萬化在眼前飄風驟雨相擊射速祿颯拉動檐隙擲華山巨石以爲防掣衡山陣云以爲畫興不盡勢轉雄恐天低而地窄更有何處最可憐褭褭枯藤萬丈懸萬丈懸拂秋水映秋天或如絲或如發風吹欲絕又不絕鋒芒利如歐冶劍勁直渾是並州鐵時復枯燥何防褷忽覺陰山突兀橫翠防中有枯松錯落一萬丈倒掛絕壁蹙枯枝千魑魅兮萬魍魎欲出不可何閃屍又瀚海日暮愁陰濃忽然躍出千黒龍夭矯偃蹇入乎蒼穹飛沙走石滿穹塞萬里颼颼西北風狂僧有絕藝非數仞髙墻不足以逞其筆勢或逢花箋與絹素凝神執筆守恆度別來筋骨多情趣霏霏防防防長露三秋月照丹鳯樓二月花開上林樹終恐絆騏驥之足不得展千里之步狂僧狂僧爾𨿽有絕藝猶當假良媒不因禮部張公將爾來如何得聲名一旦喧九垓

張若虛

若虛開元初人與賀知章張旭號吳中四士

古體詩

春江花月夜

春江潮水連海平海上明月共潮生灔灔隨波千萬里何處春江無月明江流宛轉繞芳甸月照花林皆似霰空裏流霜不覺飛汀上白沙看不見江天一色無纎塵皎皎空中孤月輪江畔何人初見月江月何年初照人人生代代無窮已江月年年秖相似不知江月待何人但見長江送流水白雲一片去悠悠靑楓浦上不勝愁誰家今夜扁舟子何處相思明月樓可憐樓上月徘徊應照離人妝鏡臺玉戶簾中卷不去衣砧上拂還來此時相望不相聞願逐月華流照君鴻雁長飛光不度魚龍潛躍水成文昨夜閒潭夢落花可憐春半不還家江水流春去欲盡江潭落月復西斜斜月沈沈藏海霧碣石瀟湘無限路不知乘月防人歸落月搖晴滿江樹近體詩

代答閨夢還

闗塞年華早樓臺別望違試衫著暖气開鏡覓春暉燕入窺羅幕蜂來上畫衣情催桃李艷心寄管弦飛妝洗朝相待風花暝不歸夢魂何處入寂寂掩重扉

李適之

適之一名昌恆山王承幹之孫神龍初拜左衛郎開元中歷官至刑部尙書雅好賔客飲酒一斗不亂天寶中爲左相累封淸和縣公與李林甫不葉爲其陰中罷知政事貶宜春太守

近體詩

罷相作

避賢初罷相樂聖且銜杯借問門前客今朝幾个來蔣冽

冽義興人進士及第歷禮吏戶三部侍郎尙書左丞見髙智周傳

近體詩

南谿別業

結宇依靑嶂開軒對緑疇樹交花兩色谿合水同流竹徑春來掃蘭樽夜不收逍遙自得意鼓腹醉中遊金昌緒

昌緒餘杭人

近體詩

春怨

打卻黃鶯兒莫教枝上啼啼時驚妾夢不得到遼西殷遙

遙句容人天寶間終於忠王府倉曹參軍

殷璠云遙詩閒雅善用聲律

近體詩

山行

寂歷靑山曉山行趣不稀野花成子落江燕引雛飛暗艸薫苔徑晴楊掃石磯俗人猶詣此余亦轉忘歸陶峴

峴淵明之後開元末家昆山丰田疇

近體詩

西塞山下回舟作

匡廬舊業是誰主吳越新居安此生白髮數莖歸未得靑山一望計還成鴉翻楓葉夕陽動鷺立蘆花秋水明從此舎舟何所詣酒旗歌扇正相迎【紀事云峴泛遊江湖自制三舟與孟彥深孟云卿焦燧共載吳越之士號爲水仙省親南海獲昆侖奴名摩訶善游水至西塞山下泊舟吉祥佛舎見江水深黒謂必有怪物投劍命摩訶下取久之支體磔制浮於水上峴流涕回棹賦詩自敍不復遊江湖矣】韋建

建嘗與蕭穎士遊見穎士傳

近體詩

泊舟盱眙

泊舟淮水次霜降夕流淸夜久潮侵岸天寒月近城平沙依雁宿館聽雞鳴鄕國雲霄外誰堪羇旅情吳筠

筠字眞節魯中儒士也舉進士不第依潘師正爲道士善著述明皇聞其名遣使徵至待詔翰林髙力士素奉釋短筠於上前乃堅求還山東遊防稽往來天臺剡中與李白孔巢父詩篇酬和終於越中弟子私諡宗先生所著文賦深詆釋氏爲通人所譏然文彩煥發每制一篇人皆傳冩

近體詩

步虛詞

紫府與洲誰來物外遊無煩騎白鹿不用駕靑牛金化顏應駐雲飛鬢不秋仍聞碧海上更用玉爲樓玉樹雜金花天河織女家月邊丹鳯舄風送紫鸞車霧縠籠綃帶云屏列錦霞瑤臺千萬里不覺往來賖賈至

至字幼鄰洛陽人曾之子擢明經第爲單父尉明皇幸蜀拜起居舎人知制誥撰肅宗冊文帝曰昔先天誥命乃父爲之今又爾爲之兩朝盛典出卿家父子手可謂繼美累封信都縣伯以右散騎常侍卒諡曰文

古體詩

送耿副使歸長沙

畫舸欲南歸江亭且畱宴日暮湖上云蕭蕭若流霰昨夜相知者明發不可見惆悵西北風髙帆爲誰扇

寓言

凜凜秋閨夕綺羅早知寒玉砧調鳴杵始機中紈憶昨別離日桐花覆井欄今來思君時白露盈堦漙聞有闗河信欲寄雙王盤玉以委貞心盤以薦嘉餐嗟君在萬里使妾衣帶寛

巴陵寄李二戶部張十四禮部【時貶嶽州司馬】

江南春艸初羃羃愁殺江南獨愁客秦中楊栁也應新轉憶秦中相憶人萬里鶯花不相見登髙一望淚沾巾近體詩

侍宴曲

云陛褰珠扆天墀覆緑楊隔簾妝隱映向席舞低昻鳴佩長廊靜開冰廣殿涼歡餘劍履散同輦入昭陽

嶽陽樓宴王員外貶長沙

極浦三春艸髙樓萬里心楚山晴靄碧湘水暮流深忽與朝中舊同爲澤畔吟停杯試北望還欲淚沾巾

詠馮昭儀當熊

白羽挿雕弓蜺旌動朔風平明出金屋扈輦上林中逐獸長廊靜呼鷹禦苑空王孫莫諫獵賤妾解當熊

早朝大明宮呈兩省寮友

銀燭朝天紫陌長禁城春色曉蒼蒼千條弱栁垂靑瑣百囀流鶯繞建章劍佩聲隨玉墀步衣冠身惹禦鑪香共沐恩波鳯池上朝朝染翰侍君王

白馬

白馬紫連幹嘶鳴丹闕前聞珂自蹀躞不要下金鞭

贈薛瑤英

舞卻銖衣重笑疑桃臉開方知漢成帝虛築避風臺

春思

艸色靑靑栁色黃桃花歷亂李花香東風不爲吹愁去春日偏能惹恨長

紅粉當壚弱栁垂金花臘酒解酴醿笙歌日暮能畱客醉殺長安輕薄兒

送李侍郎赴常州

雪晴雲散北風寒楚水吳山道路難今日送君須盡醉明朝相憶路漫漫

嶽陽樓重宴別王八員外貶長沙

江路東連千里潮靑雲北望紫防遙莫道巴陵湖水濶長沙南畔更蕭條

初至巴陵與李十二白裴九同泛洞庭湖

楓岸紛紛落葉多洞庭秋色晚來波乘興輕舟無近逺白雲明月弔湘娥

西亭春望

日長風暖栁靑靑北雁歸飛入窅嶽陽城上聞吹笛能使春心滿洞庭

禦定全唐詩錄卷十九

欽定四庫全書

禦定全唐詩錄卷二十

李白

白字太白興聖皇帝九世孫其先隋末以罪徙西域神龍初遁還客巴西白之生母夢長庚星因以命之十歳通詩書旣長隱岷山州舉有道不應蘇頲爲益州長史見白異之曰是子天才奇特少益以學可比相如然喜縱橫術擊劍爲任俠輕財重施更客任城與孔巢父韓凖裴政張叔眀陶沔居䢐徠山日沈飲號竹溪六逸天寶初南入會稽與吳筠善筠被召故白亦至長安往見賀知章知章見其文嘆曰子謫仙人也言於眀皇召見金鑾殿論當世事奏頌一篇帝賜食親爲調羮有詔供奉翰林白猶與飲徒醉於市帝坐沈香亭子意有所感欲得白爲樂章召入而白已醉左右以水颒面稍解援筆成文婉麗精切無畱思帝愛其才數宴

見白嘗侍帝醉使髙力士脫鞾力士素愧恥之摘其詩以激楊貴妃帝欲官白妃輒阻止白自知不爲親近所容益驁放不自修與賀知章李適之汝陽王璡崔宗之蘇晉張旭焦遂爲酒中八仙人懇求還山帝賜金放還白浮游四方嘗乘舟與崔宗之自采石至金陵著宮錦袍坐舟中防若無人安祿山反轉側宿松匡廬間永王璘辟爲府僚佐璘起兵逃回彭澤璘敗當誅初白遊幷州見郭子儀奇之子儀嘗犯法白爲救免至是子儀請解官以贖有詔長流夜郎會赦還尋陽坐事下獄時宋若思將吳兵三千赴河南道尋陽釋囚辟爲參謀未幾辭職李陽冰爲當塗令白依之代宗立以左拾遺召而白已卒年六十餘白晚好黃老度牛渚磯至姑孰恱謝家靑山欲終焉及卒葬東麓元和末宣歙觀察使範傳正祭其塜禁樵采訪後裔惟二孫女嫁爲民妻進止仍有風範因泣曰先祖志在靑山頃葬東麓非本意傳正爲攺葬立二碑焉南部新書云李白山東人父爲任城尉因家焉稱蜀人非也今任城令防有白之祠尙存唐範傳正志其墓曰白涼武昭王九世孫昭王隴西人隋末子孫以罪徙西域神龍時白父客自西域逃居緜之巴西而白生焉唐魏顆李陽冰序其文劉全白撰其墓碣皆曰廣漢人故論白者防曰隴西防曰山東防曰蜀陽冰云李翰林浪迹縱酒以自昏穢詠嘆之際屢稱山東李白亦云以張垍讒逐遊海岱間子美所謂汝與山東李白好蓋白自號也天寶遺事云李白於便殿對眀皇撰詔誥時十月大寒筆凍莫能書字帝勅宮嬪數人侍於李白左右令各執牙筆呵之遂取而書其詔其受聖眷如此

古體詩

善哉行

來日一身防糧負薪道長食盡苦口焦唇今日醉飽樂過千春仙人相存誘我逺學海淩三山陸憇五嶽乘龍天飛目瞻兩角授以神藥金丹滿握蟪蛄防恩深媿短促思塡東海彊銜一木道重天地軒師廣成蟬翼九五以求長生下士大笑如蒼蠅聲

古風

大雅久不作吾衰竟誰陳王風委蔓艸戰國多荊榛龍虎相啖食兵戈逮狂秦正聲何微茫哀怨起騷人揚馬激頽波開流蕩無垠廢興𨿽萬變憲章亦已淪自從建安來綺麗不足珍聖代復元古垂衣貴淸眞羣才屬休眀乘運共躍鱗文質相炳煥眾星羅秋旻我志在刪述垂輝映千春希聖如有立絕筆於獲麟

蟾蜍薄太淸蝕此瑤臺月圎光虧中天金魄遂淪沒防蝀入紫微大眀夷朝暉浮雲隔兩曜萬象昏陰霏蕭蕭長門宮昔是今已非桂蠧花不實天霜下嚴威沈嘆終永夕感我涕沾衣【開元十二年七月廢皇后王氏故有此作】

秦皇掃六合虎視何雄哉揮劍決浮雲諸侯盡西來明斷自天啟大略駕羣才收兵鑄金人函谷正東開銘功會稽嶺騁望瑯邪臺刑徒七十萬起土驪山隈尙采不死藥茫然使心哀連弩射海魚長鯨正崔嵬額鼻象五嶽揚波噴云雷鬐鬛蔽靑天何由覩蓬萊徐市載秦女樓船幾時回但見三泉下金棺葬寒灰

鳳飛九千仞五章備防珍銜書且虛歸空入周與秦橫絕歷四海所居未得鄰吾營紫河車千載落風塵藥物祕海嶽采鉛靑溪濱時登大樓山舉首望仙眞羽駕滅去影飇車絕回輪尙恐丹液遲志願不及申徒霜鏡中發羞彼鶴上人桃李何處開此花非我春惟應淸都境長與韓眾親

太白何蒼蒼星辰上森列去天三百里邈爾與世絕中有綠發翁披云臥松雪不笑亦不語冥棲在巖穴我來逢眞人長跪問寶訣粲然忽自哂授以鏈藥說銘骨傳其語竦身已電滅仰望不可及蒼然五情熱吾將營丹砂永與世人別

代馬不思越越禽不戀燕情性有所習土風固其然昔別雁門關今戍龍庭前驚沙亂海日飛雪迷遙天蟣虱生虎鶡心魂逐旌旃苦戰功不賞忠誠難可宣誰憐李飛將白首沒三邊

客有鶴上仙飛飛淩太淸揚言碧雲裏自道安期名兩兩白玉童雙吹紫鸞笙去影忽不見回風送天聲舉首逺望之飄然若流星願餐金光艸壽與天齊傾

咸陽二三月宮柳黃金枝綠幘誰家子賣珠輕薄兒日莫醉酒歸白馬驕且馳意气人所仰冶遊方及時子云不曉事晚獻長楊辭賦達身巳老艸鬢若絲投閣良可嘆但爲此輩嗤

莊周夢蝴蝶蝴蝶爲莊周一體更變易萬事良悠悠乃知蓬萊水復作淸淺流靑門種人舊日東陵侯富貴固如此營營何所求

齊有倜儻生魯連特髙妙眀月出海厎一朝開光耀卻秦振英聲後世仰末照意輕千金贈顧向平原笑吾亦澹蕩人拂衣可同調

黃河走東溟白日落西海逝川與流光飄忽不相待春容捨我去秋發巳衰攺人生非寒松年貌豈長在吾當乘雲螭吸景駐光彩

松栢本孤直難爲桃李顏昭昭嚴子陵垂釣滄波間身將客星隱心與浮雲閒長揖萬乘君還歸富春山淸風灑六合邈然不可攀使我長嘆息冥棲巖石間

君平旣棄世世亦棄君平觀變窮太易探元化羣生寂寞綴道論空簾閉幽情騶虞不虛來鸑鷟有時鳴安知天漢上白日懸髙名海客去巳久誰人測沈冥

邊關饒風沙蕭索竟終古木落秋艸黃登髙望塞虜荒城空大漠邊邑無遺堵白骨橫千霜嵯峨蔽榛莽借問誰陵虐天驕毒威武赫怒我聖皇勞師事鞞鼓陽和變殺气發卒騷中土三十六萬人哀哀淚如雨且悲就行役安得營農圃不見徵戍兒豈知關山苦李牧今不在邊人飼豺虎

燕昭延郭隗遂築黃金臺劇辛方趙至鄒衍復齊來柰何靑雲士棄我如塵埃珠玉買歌笑糟糠飬賢才方知黃鶴舉千里獨徘徊

寶劍雙蛟龍雪花照芙蓉精光射天地雷騰不可衝一去別金匣飛沈失相從風胡去已久所以潛其鋒吳水萬丈楚山邈千重雌雄終不隔神物會當逢

天津三月時千門桃與李朝爲斷腸花莫逐東流水前水復後水古今相續流新人非舊人年年橋上游雞鳴海色動謁帝羅公侯月落西上陽餘輝半城樓衣冠照云日朝下散皇州鞍馬如飛龍黃金絡馬頭行人皆辟易志气橫嵩丘入門上髙堂列鼎錯珍羞香風引趙舞淸管隨齊謳七十紫鴛鴦雙雙戲庭幽行樂爭晝夜自言度千秋功成身不退自古多愆尢黃犬空嘆息綠珠成釁讎何如鴟夷子散發棹扁舟

泣與親友別欲語再三咽朂君靑松心努力保霜雪世路多險艱白日欺紅顏分手各千里去去何時還在世復幾時倐如飄風度空聞紫金經白首愁相誤撫已忽自笑沈吟爲誰故名利徒煎熬安得閒餘步終畱赤玉舄東上蓬山路秦帝如我求蒼蒼但煙霧

郢客吟白雪遺響飛靑天徒勞歌此曲舉世誰爲傳試爲巴人唱和者乃數千吞聲何足道嘆息空淒然秦水別隴首幽咽多悲聲胡馬顧朔雪躞蹀長嘶鳴感物動我心緬然含歸情昔視秋蛾飛今見春蠶生嫋嫋桑柘葉萋萋柳垂榮急節謝流水羇心揺懸旌揮涕且復去惻愴何時平

秋露如白玉團團下庭綠我行忽見之寒早悲嵗促人生鳥過目胡乃自結束景公一何愚牛山淚相續物苦不知足得隴又望蜀人心若波瀾世路有屈曲三萬六千日夜夜當秉燭

世道日交防澆風散淳源不采芳桂枝反棲惡木根所以桃李樹吐花竟不言大運有興沒羣動爭飛奔歸來廣成子去入無窮門

碧荷生幽泉朝日艶且鮮秋花冒綠水密葉羅靑煙秀色空絕世馨香誰爲傳坐看飛霜滿凋此紅芳年結根未得所願托華池邊

燕趙有秀色綺樓靑雲端眉目艶皎月一笑傾城歡常恐碧艸晚坐泣秋風寒纎手怨玉琴淸晨起長嘆焉得偶君子共乘雙飛鸞

容顏若飛電時景如飄風艸綠霜巳白日西月復東華鬢不耐秋颯然成衰蓬古來賢聖人一一誰成功君千變猿鶴小人爲沙虫不及廣成子乘雲駕輕鴻

三季分戰國七雄成亂麻王風何怨怒世道終紛拏至人洞象髙舉淩紫霞仲尼欲浮海吾祖之流沙聖賢共淪沒臨岐胡咄嗟

風變太古道防無時還擾擾季葉人雞鳴趨四關但識金馬門誰知蓬萊山白首死羅綺笑歌無時閒綠酒哂丹液靑娥凋素顏大儒揮金槌琢之詩禮間蒼蒼三珠樹冥目焉能攀

羽檄如流星虎符合專城喧呼救邊急羣鳥皆夜鳴白日曜紫微三公運權衡天地皆得一澹然四海淸借問何以爲答言楚徴兵渡瀘及五月將赴雲南徵怯卒非戰士炎方難逺行長號別嚴親日月慘光晶泣盡繼以血心摧兩無聲困獸當猛虎窮魚餌奔鯨千去不一回投軀豈全生如何舞干戚一使有苗平【天寶九載南詔陷雲南楊國忠使鮮於仲通將兵討之大敗士卒死者六萬人白詩爲此而作】

燕臣昔慟哭五月飛秋霜庶女號蒼天震風擊齊堂精誠有所感造化爲悲傷而我竟何辜逺身金殿傍浮雲蔽紫闥白日難回光羣沙穢眀珠眾艸淩孤芳古來共嘆息流淚空沾裳

孤蘭生幽園眾艸共蕪沒𨿽照陽春暉復悲髙秋月飛霜早淅瀝綠艶恐休歇若無淸風吹香气爲誰發登髙望四海天地何漫漫霜被羣物秋風飄大荒寒榮華東流水萬事皆波瀾白日掩䢐暉浮雲無定端梧桐巢燕雀枳棘棲鵷鸞且復歸去來劍歌行路難

鳳饑不啄粟所食惟瑯玕焉能與羣雞蹙促爭一餐朝鳴昆丘樹夕飲砥柱湍歸飛海路逺獨宿天霜寒幸遇王子晉結交靑雲端懷恩未得報感別空長嘆

朝弄紫泥海夕披丹霞裳揮手折若木拂此西日光云臥遊八極玉顏已千霜飄飄入無倪稽首祈上皇呼我遊太素玉杯賜瓊漿一餐歷萬歳何用還故鄕永隨長風去天外恣飄揚

桃花開東園含笑誇白日偶防春風榮生此艶陽質豈無佳人色但恐花不實宛轉龍火飛零落早相失詎知南山松獨立自蕭飋

美人出南國灼灼芙蓉姿皓齒終不發芳心空自持由來紫宮女共妬靑蛾眉歸去瀟湘沚沈吟何足悲靑春流驚湍朱明驟回薄不忍看秋蓬飄揚竟何托光風滅蘭蕙白露灑葵藿美人不我期艸木日零落倚劍登髙臺悠悠送春目蒼榛蔽層丘瓊艸隱谷鳳凰鳴西海欲集無珍木鸒斯得所居蒿下盈萬族晉風日已頽窮途方慟哭

越客采明珠提防出南隅淸輝照海月美價傾鴻都獻君君按劍懷寶空長吁魚目復相哂寸心增煩紆惻惻泣路岐哀哀悲素絲路岐有南北素絲易變移萬事固如此人生無定期田竇相傾奪賓客互盈虧世途多翻覆交道方崄巇鬥酒彊然諾寸心終自疑張陳竟火滅蕭朱亦星離眾鳥集榮柯窮魚守枯池嗟嗟失懽客勤問何所規

擬古

靑天何歷歷明星如白石黃姑與織女相去不盈尺銀河無鵲橋非時將安適閨人理紈素遊子悲行役瓶冰知冬寒霜露欺逺客客似秋葉飛飄颻不言歸別後羅帶長愁寛去時衣乘月托宵夢因之寄金徽

髙樓入靑天下有白玉堂明月看欲墮當窗懸淸光遙夜一美人羅衣沾秋霜含情弄柔瑟彈作陌上桑弦聲何激烈風捲繞飛梁行人皆躑躅棲鳥去回翔但寫妾意苦莫辭此曲傷願逢同心者飛作紫鴛鴦

長繩難系日自古共悲辛黃金髙北斗不惜買陽春石火無畱光還如世中人卽事巳如夢後來我誰身提壺莫辭貧取酒會四鄰仙人殊恍惚未若醉中眞

淸都綠玉樹灼爍瑤臺春攀花弄秀色逺贈天仙人香風送紫蕋直到扶桑津取掇世上艶所貴心之珍相思傳一笑聊欲示情親

今日風日好眀日恐不如春風笑於人何乃愁自居吹簫舞彩鳳酌醴鱠神魚千金買一醉取樂不求余達士遺天地東門有二防愚夫同瓦石有才知捲舒無事坐悲苦塊然涸轍鮒

運速天地閉朔風結飛霜百艸死冬月六龍頽西荒太白出東方彗星揚精光鴛鴦非越鳥何爲眷南翔惟昔鷹將犬今爲侯與王得水成蛟龍爭池奪鳳凰北斗不酌酒南箕空簸揚

世路今太行回車竟何托萬族皆凋枯遂無少可樂曠野多白骨幽魂共銷鑠榮貴當及時春華宜照灼人非昆山玉安得長璀錯身沒豈不朽榮名在麟閣

月色不可掃客愁不可道玉露生秋衣流螢飛百艸日月終銷毀天地同枯槁蟪蛄啼靑松安見此樹老金丹寧誤俗昧者難精討爾非千歳翁多恨去世早飲酒入玉壺藏身以爲寶

生者爲過客死者爲歸人天地一逆旅同悲萬古塵月兔空搗藥扶桑已成薪白骨寂無言靑松豈知春前後更嘆息浮榮何足珍

仙人騎防鳳昨下閬風岑海水三淸淺桃源一見尋遺我綠玉杯兼之紫瓊琴杯以傾美酒琴以閒素心二物非世有何論珠與金琴彈松裏風杯勸天上月風月長相知世人何倐忽

涉江弄秋水愛此荷花鮮攀荷弄其珠蕩漾不成圎佳期防云重欲贈隔逺天相思無由見悵望涼風前去去復去去辭君還憶君漢水旣殊流楚山亦此分人生難稱意豈得長爲羣越燕喜海日燕鴻思朔云別久容華晚瑯玕不能飯日落知天昏夢長覺道逺望夫登髙山化石竟不返

關山月

明月出天山蒼茫雲海間長風幾萬里吹度玉門關漢下白登道胡窺靑海灣由來徵戰地不見有人還戍客望邊邑思歸多苦顏髙樓當此夜嘆息未應閒

俠客行

趙客縵胡纓吳鉤霜雪眀銀鞍照白馬颯沓如流星十步殺一人千里不畱行事了拂衣去深藏身與名閒過信陵飲脫劍膝前橫將炙啖朱亥持觴勸侯嬴三杯吐然諾五嶽倒爲輕眼花耳熱後意气素霓生救趙揮金槌邯鄲先震驚千秋二壯士烜赫大梁城縱死俠骨香不慙世上英誰能書閣下白首太經

長干行

妾發初覆額折花門前劇郎騎竹馬來繞牀弄靑梅同居長幹裏兩小無嫌猜十四爲君婦羞顏未嘗開低頭向暗壁千喚不一回十五始展眉願同塵與灰常存抱柱信豈上望夫臺十六君逺行瞿塘灔澦堆五月不可觸猿聲天外哀門前遲行迹一一生綠苔苔深不能掃落業秋風早八月蝴蝶來雙飛西園艸感此傷妾心坐愁紅顏老早晚下三巴預將書報家相迎不道逺直至長風沙

憶妾深閨裏煙塵不曾識嫁與長幹人沙頭風色五月南風興思君下巴陵八月西風起想君發揚子去來悲如何見少離別多湘潭幾日到妾夢越風波昨夜狂風度吹折江頭樹渺渺暗無邊行人在何處好乘浮雲驄佳期蘭渚東鴛鴦綠蒲上翡翠錦屏中自憐十五餘顏色桃花紅那作商人婦愁水復愁風

古朗月行

小時不識月呼作白玉盤又疑瑤臺鏡飛上靑雲端仙人垂兩足桂樹作團團白兔搗藥成問言誰與餐蟾蜍蝕圎影大眀夜已殘羿昔落九烏天人淸且安陰精此淪惑去去不足觀憂來其如何淒愴摧心肝

獨不見

白馬誰家子黃龍邊塞兒天山三丈雪豈是逺行時春蕙忽秋艸莎雞鳴西池風摧寒防響月入霜閨悲憶與君別年種桃齊蛾眉桃今百餘尺花落成枯枝終然獨不見流淚空自知

妾薄命

漢帝寵阿嬌貯之黃金屋咳唾落九天隨風生珠玉寵極愛還歇妬深情卻疎長門一步地不暫回車雨落不上天水覆難再收君情與妾意各自東西流昔日芙蓉花今成斷根艸以色事他人能得幾時好

黃葛篇

黃葛生洛溪黃花自綿羃靑煙蔓長條繚繞幾百尺閨人費素手采緝作絺綌縫爲絕國衣逺寄日南客蒼梧大火落暑服莫輕擲此物𨿽過時是妾手中迹

白馬篇

龍馬花雪毛金鞍五陵豪秋霜切玉劍落日眀珠袍鬭雞事萬乘軒蓋一何髙弓摧南山虎手接太行猱酒後競風采三杯弄寶刀殺人如剪艸劇孟同遊遨發憤去函谷從軍向臨洮叱吒萬戰塲匈奴盡奔逃歸來使酒气未肻拜蕭曹羞入原憲室荒徑隱蓬蒿

大堤曲

漢水橫襄陽花開大堤暖佳期大隄下淚向南云滿春風復無情吹我夣魂散不見眼中人天長音信斷

東武吟

好古笑流俗素聞賢達風方希佐眀主長揖辭成功白日在髙天回光燭微躬恭承鳳凰詔歘起雲蘿中淸切紫霄回優防丹禁通君王賜顏色聲價淩煙虹乘輿擁翠蓋扈從金城東寶馬麗絕景錦衣入新丰依巖望松雪對酒鳴絲桐因學揚子云獻賦甘泉宮天書美片善淸芬播無窮一朝去金馬飄落成飛蓬賓客日疎散玉樽亦已空才力猶可倚不慙世上雄閒作東武吟曲盡情未終書此謝知巳吾尋黃綺翁

邯鄲才人嫁爲廝養卒婦

妾本叢臺女揚蛾入丹闕自倚顏如花寧知有凋歇一辭玉階下去若朝云沒每憶邯鄲城深宮夢秋月君王不可見惆悵至眀發

短歌行

白日何短短百年苦易滿蒼穹浩茫茫萬劫太極長麻姑垂兩鬢一半巳成霜天公見玉女大笑億千場吾欲攬六龍回車掛扶桑北斗酌美酒勸龍各一觴富貴非所願與人駐顏光

相逢行

朝騎五花馬謁帝出銀臺秀色誰家子云車珠箔開金鞭遙指防玉勒近遲回夾轂相借問疑從天上來蹙入靑綺門當歌共銜杯銜杯映歌扇似月雲中見相見不得親不如不相見相見情巳深未語可知心胡爲守空閨孤眠愁錦衾錦衾與羅幃纒綿防有時春風正澹蕩暮雨來何遲願因三靑鳥更報長相思光景不待人須防發成絲當年失行樂老去徒傷悲持此道密意母令曠佳期

沐浴子

沐芳莫彈冠浴蘭莫振衣處世忌太潔至人貴藏輝滄浪有釣叟吾與爾同歸

春思

燕艸如碧絲秦桑低綠枝當君懷歸日是妾斷腸時春風不相識何事入羅幃

子夜吳歌

秦地羅敷女采桑綠水邊素手靑條上紅妝白日鮮蠶饑妾欲去五馬莫畱連

鏡湖三百里菡萏發荷花五月西施采人看隘若耶回舟不待月歸去越王家

長安一片月萬屍搗衣聲秋風吹不盡總是玉關情何日平戎虜良人罷逺徵

眀朝驛使發一夜絮徵袍素手抽鍼冷那堪把剪刀裁縫寄逺道幾日到臨洮

對酒行

松子棲金華安期入蓬海此人古之仙羽化竟何在浮生速流電倐忽變光彩天地無雕換容顏有遷攺對酒不肻飲含情欲誰待

秋浦歌

秋浦長似秋蕭條使人愁客愁不可度行上東大樓正西望長安下見江水流寄言向江水汝意憶儂不遙傳一掬淚爲我達揚州

千千石楠樹萬萬女貞林山山白鷺滿澗澗白猿吟君莫向秋浦猿聲碎客心

淸溪行

淸溪淸我心水色異諸水借問新安江見厎何如此人行眀鏡中鳥度屏風裏向晚猩猩啼空悲逺遊子

秋日鏈藥院鑷白髮贈元六兄林宗

木落識歳秋瓶冰知天寒桂枝日巳綠拂雪淩雲端弱齡接光景矯翼攀鴻鸞投分三十載榮枯同所歡長吁望靑雲鑷白坐相看秋顏入曉鏡壯發凋危冠窮與鮑生賈饑從漂母飡時來極天人道在豈吟嘆樂毅方適趙蘇秦初說韓捲舒固在我何事空摧殘

書情贈蔡舍人雄

嘗髙謝太傅防妓東山門楚舞醉碧雲吳歌斷淸猿暫因蒼生起談笑安黎元余亦愛此人丹霄冀飛翻遭逢聖眀主敢進興亡言白璧竟何辜靑蠅遂成寃一朝去京國十載客梁園猛犬吠九關殺人憤精魂皇穹雪寃枉白日開昏氛泰階得夔龍桃李滿中原倒海索眀月淩山采芳蓀愧無橫艸功虛負雨露恩迹謝雲臺閣心隨天馬轅夫子王佐才而今復誰論層飇振六翮不日思騰騫我縱五湖棹煙濤恣崩奔夣釣子陵湍英風緬猶存彼希客星隱弱植不足援千里一回首萬里一長歌黃鶴不復來淸風愁柰何舟浮瀟湘月山倒洞庭波投汨笑古人臨濠得天和閒時田畆中搔背牧雞鵝別離解相訪應在武陵多

敍舊贈江陽宰陸調

太伯讓天下仲雍揚波濤淸風蕩萬古迹與星辰髙開吳食東溟陸氏世英髦多君秉古節嶽立冠人曹風流少年時京洛事遊遨腰間延陵劍玉帶眀珠袍我昔鬭雞徒連延五陵豪邀遮相組織呵嚇來煎熬君開萬人叢鞍馬皆辟易告急淸憲臺脫余北門厄間宰江陽邑剪棘樹蘭芳城門何肅穆五月輝秋霜好鳥集珍木髙才列華堂侍從府中歸絲管儼成行但苦隔逺道無由共銜觴江北荷花開江南楊梅熟正好飲酒時懷賢在心目掛席拾海月乘風下長川多沽新丰醁滿載剡溪船中途不遇人直到爾門前大笑同一醉取樂平生年

贈武十七諤【幷序】

門人武諤深於義者也質木沈悍慕要離之風潛釣川海不數數於世間事聞中原作難西來訪余余愛子伯禽在魯許將冒兵烽以致之酒酣感激援筆而贈

馬如一匹練眀日過吳門乃是要離客西來欲報恩笑開燕匕首拂拭竟無言狄犬吠淸洛天津成塞垣愛子隔東魯空悲斷腸猿林回棄白璧千里阻同奔君爲我致之輕賫涉淮源精誠合天道不愧逺遊魂

經亂離後天恩流夜郎憶舊遊書懷贈江夏韋太守良宰

天上白玉京十二樓五城仙人撫我頂結髮受長生誤逐世間樂頗窮理亂情九十六聖君浮雲掛空名天地賭一擲未能忘戰爭試涉覇王略將期軒冕榮時命乃大謬棄之海上行學劍翻自哂爲文竟何成劍非萬人敵文竊四海聲兒戲不足道五噫出西京臨當欲去時慷慨淚沾纓嘆君倜儻才標舉冠羣英開筵引祖帳慰此逺䢐徵鞍馬若浮雲送余驃騎亭歌鐘不盡意白日落昆眀十月到幽州戈鋋若羅星君王棄北海掃地借長鯨呼吸走百川燕然可摧傾心知不得語卻欲棲蓬瀛彎弧懼天狼挾矢不敢張攬涕黃金臺呼天哭昭王無人貴駿骨騄耳空騰驤樂毅儻再生於今亦奔亡蹉跎不得意驅馬還貴鄕逢君聽弦歌肅穆坐華堂百里獨太古陶然臥羲皇徴樂昌樂館開筵列壺觴賢豪間靑娥對燭儼成行醉舞紛綺席淸歌繞飛梁歡娛未終朝秩滿歸咸陽祖道擁萬人供帳遙相望一別隔千里榮枯異炎涼炎涼幾度攺九土中橫潰漢甲連燕兵沙塵暗雲海艸木揺殺气星辰無光彩白骨成丘山蒼生竟何罪幽關壯帝居國命懸哥舒長防三十萬開門納凶渠公卿如犬羊忠讜醢與菹二聖出遊豫兩京遂丘墟帝子許專徵秉旄控彊楚節制非桓文軍師擁熊虎人心失去就賊勢騰風雨惟君固房陵誠節冠終古僕臥香鑪頂飡霞潄瑤泉門開九江轉枕下五湖連半夜水軍來尋陽滿旌旃空名適自誤迫脇上樓船徒賜五百金棄之若浮煙辭官不受賞翻謫夜郎天夜郎萬里道西上令人老掃蕩六合淸仍爲負霜艸日月無偏照何由訴蒼昊良牧稱神眀深仁卹交道一忝靑雲客三登黃鶴樓顧慙禰處士虛對鸚鵡洲樊山覇气盡寥落天地秋江帶峨眉雪川橫三峽流萬舸此中來連帆過揚州送此萬里目曠然散我愁紗窗倚天開水樹綠如發窺日畏銜山促酒喜見月吳娃與越艶窈窕誇鉛紅呼來上云梯含笑出簾櫳對客小垂手羅衣舞春風賓跪請休息主人情未極覽君荊山作江鮑堪動色秋水出芙蓉天然去雕餙逸興橫素襟無時不招尋朱門擁虎士列防何森森剪鑿竹石開榮流漲淸深登臺坐水閣吐論多英音片辭貴白璧一諾輕黃金謂我不愧君靑鳥眀丹心五色雲間鵲飛鳴天上來傳聞赦書至卻放夜郎回暖气變寒谷炎煙生死灰君登鳳池去忽棄賈生才桀犬尙吠堯匈奴笑千秋中夜四五嘆常爲大國憂旌斾夾兩山黃河當中流連雞不得進飲馬空夷猶安得羿善射一箭落旄頭

贈盧司戶

秋色無逺近出門盡寒山白雲遙相識待我蒼梧間借問盧耽鶴西飛幾歳還

贈別舍人弟臺卿之江南

去國客行逺還山秋夢長梧桐落金井一葉飛銀牀覺罷攬眀鏡鬢毛防巳霜良圗委蔓艸古貌成枯桑欲道心下事時人疑夜光因爲洞庭葉飄落之瀟湘令弟經濟士謫居我何傷潛虯隱尺水著論談興亡客遇王子喬口傳不死方入洞過天地登眞朝玉皇吾將撫爾背揮手遂翺翔

贈宣城宇文太守兼呈崔侍禦

白若白鷺鮮淸如淸唳蟬受气有本性不爲外物遷飲水箕山上食雪首陽巓回車避朝歌掩口去盜泉岧嶤廣成子倜儻魯仲連卓絕二公外丹心無間然昔攀六龍飛今作百鏈鉛懷恩欲報主投佩向北燕彎弓綠開滿月不憚堅閒騎駿馬獵一射兩虎穿回旋若流光轉背落雙鳶胡虜三嘆息兼知五兵權鎗鎗突云將卻掩我之妍多逢勦絕兒生著祖生鞭據鞍空矍鑠壯志竟誰宣蹉跎復來歸憂恨坐相煎無風難破浪失計長江邊危苦惜頽光金波忽三圎時遊敬亭上閒聽松風眠防弄宛溪月虛舟信洄沿顏公二十萬盡付酒家錢興發每取之聊向醉中仙過此無一事靜談秋水篇君從九卿來水國有丰年魚鹽滿市井布帛如雲煙下馬不作威冰壺照淸川霜眉邑中叟皆美太守賢時時慰風俗往往出東田竹馬數小兒拜迎白鹿前含笑問使君日晚可回旋遂歸池上酌掩抑淸風弦曽標橫浮雲下撫謝朓肩樓髙碧海出樹古靑蘿懸光祿紫霞杯伊昔忝相傳良圗掃沙漠別夢繞旌旃富貴日成疎願言杳無緣登龍有直道倚玉阻芳筵敢獻繞朝策思同郭防船何言一水淺似隔九重天崔生何傲岸縱酒復談身爲名公子英才苦迍邅鳴鳳托髙梧淩風何翩翩安知慕羣客彈劍拂秋蓮

自梁園至敬亭山見會公談陵陽山水兼期同遊因有此贈

我隨秋風來瑤艸恐衰歇中途寡名山安得弄雲月渡江如昨日黃葉向人飛敬亭愜素尙弭棹流淸輝冰谷眀且秀陵巒抱江城粲粲吳與史衣冠耀天京水國饒英奇潛光臥幽艸會公眞名僧所在卽爲寶開堂振白拂髙論橫靑雲雪山掃粉壁墨客多新文爲餘話幽棲且述陵陽美天開白龍潭月映淸秋水黃山望石柱突兀誰開張黃鶴久不來子安在蒼茫東南焉可窮山鳥飛絕處稠疊千萬峯相連入云去聞此期振筞歸來空閉關相思如眀月可望不可攀何當移白足早晚淩蒼山且寄一書札令予解愁顏

贈閭丘防士

賢人有素業乃在沙塘陂竹影掃秋月荷花落古池閒讀山海經散帙臥遙帷且耽田家樂遂曠林中期野酌勸芳酒園蔬烹露葵如能樹桃李爲我結茅茨

經亂後將避地剡中畱贈崔宣城

雙鵞飛洛陽五馬渡江徼何意上東門胡雛更長嘯中原走豺虎烈火及宗廟太白晝經天頽陽掩餘照名城皆蕩覆世路成奔峭四海望長安嚬睂寡西笑蒼生疑落葉白骨空相弔連兵似雪山破敵誰能料我垂北溟翼且學南山豹崔子賢主人歡娛每相召胡牀紫玉笛卻坐靑雲叫楊花滿州城置酒同臨眺忽思剡溪去水石逺淸妙雪晝天地眀風開湖山貌悶爲洛生詠醉發吳越調赤霞動金光日足森海嶠獨散萬古意閒垂一溪釣猿近天上啼人移月邊棹無以墨綬苦來求丹砂要華發長折腰將貽陶公誚

安陸白兆山桃花嵒寄劉侍禦綰

云臥三十年好閒復愛仙蓬壺𨿽冥絕鸞鶴心悠然歸來桃花嵒得憇云窗眠對嶺人共語飲潭猿相連時升翠微上邈若羅浮巓兩岑抱東壑一嶂橫西天樹雜日易隱崖傾月難圎芳艸換野色飛蘿揺春煙入逺搆石室選幽開山田獨此林下意杳無區中緣永辭霜臺客千載方來旋

望終南山寄紫閣隱者

出門見南山引領意無限秀色難爲名蒼翠日在眼有時白雲起天際自舒捲心中與之然托興每不淺何當造幽人滅迹棲絕巘

夕霽杜陵登樓寄韋繇

浮陽滅霽景萬物生秋容登樓送逺目伏檻觀羣峯原野曠超緬關河紛雜重淸輝映竹日翠色眀雲松蹈海寄遐想還山迷舊蹤徒然迫晚暮未果諧心胸結桂空佇立折麻恨莫從思君達永夜長樂聞疎鐘

秋夜宿龍門香山寺奉寄王方城十七丈奉國營上人從弟幼成令問

朝發汝海東莫棲龍門中水寒夕波急木落秋山空望極九霄迥賞幽萬壑通目皓沙上月心淸松下風玉斗橫网戶銀河耿花宮興在趣方逸歡餘情未終鳳駕憶王子虎溪懷逺公桂枝坐銷歇棣華不復同流恨寄伊水盈盈焉可窮

禦定全唐詩錄卷二十

欽定四庫全書

禦定全唐詩錄卷二十一

李白【二】

古體詩【二】

聞丹丘子於城北營石門幽居中有髙鳳遺迹僕離羣逺懷亦有棲遁之志因敍舊以寄之

春華滄江月秋色碧海云離居盈寒暑對此長思君思君楚水南望君淮山北夢魂𨿽飛來會面不可得疇昔在嵩陽同衾臥羲皇綠蘿笑簪紱丹壑賤巖廊晚途各分析乘興任所適僕在雁門關君爲峨睂客心懸萬里外影滯兩鄕隔長劍復歸來相逢洛陽陌陌上何喧喧都令心意煩迷津覺路失托勢隨風翻以玆謝朝列長嘯歸故園故園恣閒逸求古散縹帙久欲尋名山婚娶殊未畢人生信多故世事豈惟一念此憂如焚悵然若有失聞君臥石門宿昔契彌惇方從桂樹隱不羨桃花源髙風起遐曠幽人迹復存松風淸瑤瑟溪月湛芳樽

安居偶佳賞丹心期此論

月夜江行寄崔貟外宗之

飄飄江風起蕭颯海樹秋登艫美淸夜掛席移輕舟月隨碧山轉水合靑天流杳如星河上但覺雲林幽歸路方浩浩䢐川去悠悠徒悲蕙艸歇復聽菱歌愁岸曲迷後浦沙眀瞰前洲懷君不可見望逺增離憂

宿白鷺洲寄楊江寧

朝別朱雀門暮棲白鷺洲波光揺海月星影入城樓望美金陵宰如思瓊樹憂徒令魂入夢翻覺夜成秋綠水解人意爲余西北流因聲玉琴裏蕩漾寄君愁

寄東魯二稚子

吳地桑葉綠吳蠶已三眠我家寄東魯誰種龜陰田春事已不及江行復茫然南風吹歸心飛墮酒樓前樓東一株桃枝葉拂靑煙此樹我所種別來向三年桃今與樓齊我行尙未旋嬌女字平陽折花倚桃邊折花不見我淚下如流泉小兒名伯禽與姊亦齊肩雙行桃樹下撫背復誰憐念此失次第肝腸日憂煎裂素寫逺意因之汶陽川

獨酌淸溪江石上寄權昭夷

我防一樽酒獨上江祖石自從天地開更長幾千尺舉杯向天笑天回日西照永願坐此石長垂嚴陵釣寄謝山中人可與爾同調

下尋陽城泛彭蠡寄黃判官

浪動灌嬰井尋陽江上風開帆入天鏡直向彭湖東落景轉疎雨晴雲散逺空名山發佳興淸賞亦何窮石鏡掛遙月香鑪滅彩虹相思俱對此舉目與君同

江上寄元六林宗

霜落江始寒楓葉綠未脫客行悲淸秋永路苦不達滄波眇川汜白日隱天末停棹依林巒驚猿相叫聒夜分河漢轉起視溟漲闊涼風何蕭蕭流水鳴活活浦沙淨如洗海月眀可掇蘭交空懷思瓊樹詎解渴勗哉滄洲心歳晚庶不奪幽賞頗自得興逺與誰豁

宣州九日聞崔四侍禦與宇文太守遊敬亭余時登響山不同此賞醉後寄崔侍禦

九日茱萸熟插鬢傷早白登髙望山海滿目悲古昔逺訪投沙人因爲逃名客故交竟誰在獨有崔亭伯重陽不相知載酒任所適手持一枝菊調笑二千石日莫岸幘歸傳呼隘阡陌彤襜雙白鹿賓從何輝赫夫子在其間遂成雲霄隔良辰與美景兩地方虛擲晚從南峯歸蘿月下水壁卻登郡樓望松色寒轉碧咫尺不可親棄我如遺舄

遊敬亭寄崔侍禦

我家敬亭下輒繼謝公作相去數百年風期宛如昨登髙素秋月下望靑山郭俯視鴛鷺羣飲啄自鳴躍夫子𨿽蹭蹬瑤臺雪中鶴獨立窺浮雲其心在寥廓時來顧我笑一飯葵與藿世路如秋風相逢盡蕭索腰間玉具劍意許無遺諾壯士不可輕相期在云閣

自金陵溯流過白璧山玩月達天門寄句容王主簿

滄江溯流歸白璧見秋月秋月照白璧皓如山陰雪幽人停宵徵賈客忘早發進帆天門山回首牛渚沒川長信風來日出宿霧歇故人在咫尺新賞成胡越寄君靑蘭花惠好庶不絕

秋日魯郡堯祠亭上宴別杜補闕範侍禦

我覺秋興逸誰云秋興悲山將落日去水與晴空宜魯酒白玉壺送行駐金羈欹鞍憇古木解帶掛橫枝歌鼓川上亭曲度神飇吹雲歸碧海夕雁沒靑天時相失各萬里茫然空爾思

畱別曹南羣官之江南

我昔釣白龍放龍溪水傍道成本欲去揮手淩蒼蒼時來不關人談笑遊軒皇獻納少成事歸休辭建章十年罷西笑覽鏡如秋霜閉劍琉璃匣鏈丹紫翠房身佩豁落圗腰垂虎盤囊仙人駕防鳳志在窮遐荒戀子四五人徘徊未翺翔東流送白日驟歌蘭蕙芳仙宮兩無從人間久摧藏範蠡說勾踐屈平去懷王飄颻紫霞心流浪憶江鄕愁爲萬里別復此一銜觴淮水帝王州金陵繞丹陽樓臺照海色衣馬揺川光及此北望君相思淚成行朝云落夢渚瑤艸空髙堂帝子隔洞庭靑楓滿瀟湘懷君路綿邈覽古情淒涼登嶽眺百川杳然萬恨長卻戀峨眉去弄景偶騎羊

畱別西河劉少府

秋發已種種所爲竟無成閒傾魯壺酒笑對劉公榮謂我是方朔人間落嵗星白衣千萬乘何事去天庭君亦不得意髙歌羨鴻防世人若醯雞安可識梅生𨿽爲刀筆吏緬懷在赤城余亦如流萍隨波樂休眀自有兩少妾雙騎駿馬行東山春酒綠歸隱謝浮名

畱別賈舍人至

大梁白雲起飄颻來南洲徘徊蒼梧野十見羅浮秋鼇挾山海傾四溟揚洪流意欲托孤鳳從之摩天遊鳳苦道路難翺翔還昆丘不銜我去哀鳴慙不畱逺客謝主人眀珠難暗投拂拭倚天劍西登嶽陽樓長嘯萬里風掃淸胸中憂誰念劉越石化爲繞指柔

秋風吹胡霜凋此檐下芳折芳怨歳晚離別淒以傷謬攀靑瑣賢延我於此堂君爲長沙客我獨之夜郎勸此一杯酒豈惟道路長剖珠兩分贈寸心貴不忘何必兒女仁相看淚成行

贈別王山人歸布山

王子析道論微言破秋毫還歸布山隱興入天云髙爾去安可遲瑤艸恐衰歇我心亦懷歸屢夢松上月傲然遂獨往長嘯開巖扉林壑久已蕪石道生薔薇願言弄笙鶴歳晚來相依

送王屋山人魏萬還王屋【幷序】

王屋山人魏萬云自嵩宋沿吳相訪數千里不遇乘興遊臺越經永嘉觀謝公石門後於廣陵相見美其愛文好古浪迹方外因述其行而贈是詩

仙人東方生浩蕩弄雲海沛然乘天遊獨往失所在魏侯繼大名本家聊攝城捲舒入元化迹與古賢幷十三弄文史揮筆如振綺辯折田巴生心齊魯連子西涉淸洛源頗驚人世喧采秀臥王屋因窺洞天門朅來遊嵩峯羽客何雙雙朝防月光子莫宿玉女窗鬼谷上窈窕龍潭下奔潨東浮汴河水訪我三千里逸興滿吳雲飄颻淛江汜揮手杭越間樟亭望潮還濤捲海門石雲橫天際山白馬走素車雷奔駭心顏遙聞會稽美且度耶溪水萬壑與千巖崢嶸鏡湖裏秀色不可名淸輝滿江城人遊月邊去舟在空中行此中久延佇入剡尋王許笑讀曹娥碑沈吟黃絹語天臺連四眀日入向國淸五峯轉月色百里行松聲靈溪恣沿越華頂殊超忽石梁橫靑天側足履半月眷然思永嘉不憚海路賖掛席歷海嶠回瞻赤城霞赤城漸微沒孤嶼前峣兀水續萬古流亭空千霜月縉雲川谷難石門最可觀瀑布掛北斗莫窮此水端噴壁灑素雪空蒙生晝寒卻尋惡溪去寧懼惡溪惡咆哮七十灘水石相噴薄路創李北海巖開謝康樂松風和猿聲捜索連洞壑徑出梅花橋雙溪納歸潮落帆金華岸赤松若可招沈約八詠樓城西孤岧嶤岧嶤四荒外曠望羣川會云捲天地開波連浙西大亂流新安口北指嚴光瀨釣臺碧雲中邈與蒼嶺對稍稍來吳都徘徊上姑蘇煙綿橫九疑漭蕩見五湖目極心更逺悲歌但長吁回橈楚江濱揮防揚子津身著日本裘昂藏出風塵五月造我語知非佁儗人相逢樂無限水石日在眼徒幹五諸侯不致百金產吾友揚子云弦歌播淸芬𨿽爲江寧宰好與山公羣乘興但一行且知我愛君君來幾何時仙臺應有期東窗綠玉樹定長三五枝至今天壇人當笑爾歸遲我苦惜逺別茫然使心悲黃河若不斷白首長相思

送楊山人歸天臺

客有思天臺東行路超忽濤落浙江秋沙眀浦陽月今遊方厭楚昨夢先歸越且盡秉燭歡無辭淩晨發我家小阮賢剖竹赤城邊詩人多見重官燭未曽然興引登山屐情催泛海船石橋如可度防手弄雲煙

送溫處士歸黃山白鵞峯舊居

黃山四千仞三十二蓮峯丹崖夾石柱菡萏金芙容伊昔升絕頂下窺天目松仙人鏈玉防羽化畱余蹤亦聞溫伯雪獨往今相逢采秀辭五嶽攀巖歷萬重歸休白鵞嶺渴飲丹砂井鳳吹我時來云車爾當整去去陵陽東行行芳桂叢回溪十六度碧嶂盡晴空他日還相訪乘橋躡防虹

送韓凖裴政孔巢父還山

獵客張兔罝不能掛龍虎所以靑雲人髙歌在巖戶韓生信英彥裴子含淸眞孔侯復秀出俱與雲霞親峻節淩逺松同衾臥盤石斧冰潄寒泉三子同二屐時時或乘興往往云無心出山揖牧伯長嘯輕衣簪昨宵夢裏還云弄竹溪月今晨魯東門悵飲與君別雪崖滑去馬蘿徑迷歸人相思若煙艸歷亂無冬春

金鄕送韋八之西京

客自長安來還歸長安去狂風吹我心西掛咸陽樹此情不可道此別何時遇望望不見君連山起煙霧

送魯郡劉長史遷農長史

魯國一杯水難容橫海鱗仲尼且不敬況乃尋常人白玉換斗粟黃金買尺薪閉門木葉下始覺秋非春聞君向西遷地卽鼎湖鄰寶鏡匣蒼蘚丹經埋素塵軒後上天時攀龍遺小臣及此畱惠愛庶幾風化淳魯縞如白煙五縑不成束臨行贈貧交一尺重山嶽相國齊晏子贈行不及言托陰當樹李忘憂當樹萱他日見張祿綈袍懷舊恩

送裴十八圗南歸嵩山

何處可爲別長安靑綺門胡姬招素手延客醉金樽臨當上馬時我獨與君言風吹芳蘭折日沒鳥雀喧舉手指飛鴻此情難具論同歸無早晚潁水有淸源

君思潁水綠忽復歸嵩岑歸時莫洗耳爲我洗其心洗心得眞情洗耳徒買名謝公終一起相與濟蒼生

送楊山人歸嵩山

我有萬古宅嵩陽玉女峯長畱一片月掛在東溪松爾去掇仙艸菖蒲花紫茸歳晚防相訪靑天騎白龍

涇川送族弟錞

涇川三百里若耶羞見之錦石照碧山兩邊白鷺鷥佳境千萬曲客行無歇時上有琴髙水下有陵陽祠仙人不見我眀月空相知問我何事來盧敖結幽期蓬山振雄筆繡服揮淸詞江湖發秀色艸木含榮滋置酒送惠連吾家稱白睂愧無海嶠作敢闕河梁詩見爾復幾朝俄然告將離中流漾彩鷁列岸叢金羈嘆息蒼梧鳳分棲瓊樹枝淸晨各飛去飄落天南垂望極落日盡秋深暝猿悲寄情與流水但有長相思

送崔氏昆季之金陵

放歌倚東樓行子期曉發秋風渡江來吹落山上月主人出美酒滅燭延淸光二崔向金陵安得不盡觴水客弄歸棹雲帆捲輕霜扁舟敬亭下五兩先飄揚峽石入水花碧流日更長思君無歳月西笑阻河梁

登黃山淩歊臺送族弟溧陽尉濟充泛舟赴華陰

鸞乃鳳之族翺翔紫雲霓文章輝五色雙在瓊樹棲一朝各飛去鳳與鸞俱啼炎赫五月中朱曦爍河堤爾從泛舟役使我心魂淒秦地無艸木南云喧鼔鼙君王減玉膳早起思鳴雞漕引救關輔疲人免塗泥宰相作霖雨農夫得耕犂靜者伏艸間羣才滿金閨空手無壯士窮居使人低送君登黃山長嘯倚天梯小舟若鳬雁大舟若鯨鯢開帆散長風舒捲與云齊日入牛渚晦蒼然夕煙迷相思在何許杳在洛陽西

酬崔五郎中

朔雲橫髙天萬里起秋色壯士心飛揚落日空嘆息長嘯出原野凜然寒風生幸遭聖眀時功業猶未成柰何懷良圖郁悒獨愁坐杖筞尋英豪立談乃知我崔公生民秀緬邈靑雲姿制作參造化托諷含神祗海嶽尙可傾吐諾終不移是時霜飇寒逸興臨華池起舞拂長劍四座皆揚睂因得窮歡情贈我以新詩又結汗漫期九垓逺相待舉身憇蓬壺濯足弄滄海從此淩倒景一去無時還朝遊眀光宮莫入閶闔關但得長把袂何必嵩丘山

以詩代書答元丹丘

靑鳥海上來今朝發何防口銜云錦字與我忽飛去鳥去淩紫煙書畱綺窗前開緘方一笑乃是故人傳故人相勗憶我勞心曲離居在咸陽三見秦艸綠置書雙袂間引領不暫閒長望杳難見浮雲橫逺山

翫月金陵城西孫楚酒樓達曙歌吹日晚乘醉著紫綺裘烏紗巾與酒客數人棹歌秦淮往石頭訪崔四侍禦

昨翫西城月靑天垂玉鉤朝沽金陵酒歌吹孫楚樓忽憶繡衣人乘船往石頭艸裹烏紗巾倒披紫綺裘兩岸拍手笑疑是王子猷酒客十數公崩騰醉中流謔浪棹海客喧呼傲陽侯半道逢吳姬捲簾出揶揄我憶君到此不知狂與羞一月一見君三杯便回橈捨舟共連袂行上南渡橋興發歌淥水秦客爲之揺雞鳴復相招淸宴逸雲霄贈我數百字字字淩風飇系之衣裘上相憶每長謡

答族侄僧中孚贈玉泉仙人掌茶【幷序】

余聞荊州玉泉寺近淸溪諸山山洞往往有乳窟窟中多玉泉交流中有白蝙蝠大如鴉按仙經蝙蝠一名仙防千歳之後體白如雪棲則倒懸蓋飲乳水而長生也其水邊防防有茗艸羅生枝葉如碧玉惟玉泉眞公常采而飲之年八十餘歳顏色如桃花而此茗淸香滑熟異於他者所以能還童振枯扶人壽也余遊金陵見宗僧中孚示余茶數十片拳然重疊其狀如手號爲仙人掌茶蓋新出於玉泉之山曠古未覿因持之見遺兼贈詩要余答之遂有此作後之髙僧大隱知仙人掌茶發乎中孚禪手及靑蓮居士李白也

常聞玉泉山山洞多乳窟仙防如白鴉倒懸淸溪月茗生此中石玉泉流不歇根柯灑芳津采服潤肌骨叢老捲綠葉枝枝相接連曝成仙人掌似拍洪崖肩舉世未見之其名定誰傳宗英乃禪伯投贈有佳篇淸鏡燭無鹽顧慙西子妍朝坐有餘興長吟播諸天

尋魯城北範居士失道落蒼耳中見範置酒摘蒼耳作

雁度秋色逺日靜無雲時客心不自得浩漫將何之忽憶範野人閒園飬幽姿茫然起逸興但恐行來遲城壕失往路馬首迷荒陂不惜翠云裘遂爲蒼耳欺入門且一笑把臂君爲誰酒客愛秋蔬山盤薦霜梨他筵不下筯此席忘朝饑酸棗垂北郭寒蔓東籬還傾四五酌自詠猛虎詞近作十日歡逺爲千載期風流自簸蕩謔浪偏相宜酣來上馬去卻笑髙陽池

遊泰山

四月上泰山石屏禦道開六龍過萬壑澗谷隨縈回馬迹繞碧峯於今滿靑苔飛流灑絕巘水急松聲哀北眺防嶂奇傾崖向東摧洞門閉石扇地厎興雲雷登髙望蓬瀛想象金銀臺天門一長嘯萬里淸風來玉女四五人飄颻下九垓含笑引素手遺我流霞杯稽首再拜之自愧非仙才曠然小宇宙棄世何悠哉

淸曉騎白鹿直下天門山山際逢羽人方瞳好容顏捫蘿欲就語卻掩靑雲關遺我鳥迹書飄然落巖間其字乃上古讀之了不閒感此三嘆息從師方未還

平眀登日觀舉手開云關精神四飛揚如出天地間黃河從西來窈窕入逺山憑崖攬八極目盡長空閒偶然値靑童綠髮雙雲鬟笑我晚學仙蹉跎凋朱顏躊躇忽不見浩蕩難追攀

淸齋三十日裂素寫道經吟誦有所得眾神衛我形云行信長風颯若羽翼生攀崖上日觀伏檻窺東溟海色動逺山天雞已先鳴銀臺出倒景白浪翻長鯨安得不死藥髙飛向蓬瀛

日觀東北傾兩崖夾雙石海水落眼前天光遙空碧千峯爭攢聚萬壑絕淩歷緬彼鶴上仙去無雲中迹長松入霄漢逺望不盈尺山花異人間五月雪中白終當遇安期於此煉玉液

朝飲王母池暝投天門關獨抱綠綺琴夜行靑山間山明月露白夜靜松風歇仙人遊碧峯防防笙歌發寂靜娛淸暉玉眞連翠微想象鸞鳳舞飄颻龍虎衣捫天摘匏恍惚不憶歸舉手弄淸淺誤攀織女機明晨坐相失但見五雲飛

同友人舟行

楚臣傷江楓謝客拾海月懷沙去瀟湘掛席泛溟渤蹇予訪前迹獨往造窮發古人不可攀去若浮雲沒願言弄倒景從此鏈眞骨華頂窺絕溟蓬壺望超忽不知靑春度但怪綠芳歇空持釣鼇心從此謝魏闕

下終南山過斛斯山人宿置酒

莫從碧山下山月隨人歸卻顧所來徑蒼蒼橫翠微相防及田家童稚開荊扉綠竹入幽徑靑蘿拂行衣歡言得所憇美酒聊共揮長歌吟松風曲盡河星稀我醉君復樂陶然共忘機

春陪商州裴使君遊石娥溪

裴公有仙標拔俗數千丈澹蕩滄洲雲飄颻紫霞想剖竹商洛間政成心巳閒蕭條出世表冥寂閉關我來屬芳節解榻時相恱搴帷對雲峯揚袂指松雪暫出東城邊遂遊西巖前橫天聳翠壁噴壑鳴紅泉尋幽殊未歇愛此春光發溪防饒名花石上有好月命駕歸去來露華生翠苔淹畱惜將晚復聽淸猿哀淸猿斷人腸遊子思故鄕眀發首東路此歡焉可忘

金陵鳳凰臺置酒

置酒延落景金陵鳳凰臺長波寫萬古心與云俱開借問往昔時鳳凰爲誰來鳳凰去已久正當今日回眀君越羲軒天老坐三臺豪士無所用彈絲醉金罍東風吹山花安可不盡杯六帝沒幽艸宮冥綠苔置酒勿復道歌鐘但相催

與周剛淸溪玉鏡潭宴別

康樂上官去永嘉遊石門江亭有孤嶼千載迹猶存我來憇秋浦三入桃陂源千峯照積雪萬壑盡啼猿興與謝公合文因周子論掃崖去落葉席月開淸樽溪當大樓南溪水正南奔回作玉鏡潭澄眀洗心魂此中得佳境可以絕嚻喧淸夜方歸來酣歌出平原別後經此地爲余謝蘭蓀

泛沔州城南郎官湖【幷序】

乾元歳秋八月白遷於夜郎遇故人尙書郎張謂出使夏口沔州牧杜公漢陽宰王公觴於江城之南湖樂天下之再平也方夜水月如練淸光可掇張公殊有勝槪四望超然乃顧白曰此湖古來賢豪遊者非一而枉踐佳景寂寥無聞夫子可爲我標之嘉名以傳不朽白因舉酒酹水號之曰郎官湖亦猶鄭圃之有僕射陂也席上文士輔翼岑靜以爲知言乃命賦詩紀事刻石湖側將與大別山共相磨滅焉

張公多逸興共泛沔城隅當時秋月好不減武昌都四座醉淸光爲歡古來無郎官愛此水因號郎官湖風流若未減名與此山俱

天臺曉望

天臺鄰四眀華頂髙百越門標赤城霞樓棲滄島月憑髙登逺覽直下見溟渤云垂大鵬翻波動巨鼇沒風潮爭洶湧神怪何翕忽觀奇迹無倪好道心不歇攀條摘朱實服藥鏈金骨安得生羽毛千春臥蓬闕

登太白峯

西上太白峯夕陽窮登攀太白與我語爲我開天關願乘泠風去直出浮雲間舉手可近月前行若無山一別武功去何時復見還

登瓦官閣

晨登瓦官閣極眺金陵城鐘山對北戶淮水入南榮漫漫雨花落嘈嘈天樂鳴兩廊振法鼓四角吟風箏杳出霄漢上仰攀日月行山空霸气滅地古寒陰生寥廓雲海晚蒼茫宮觀平門余閶闔字樓識鳳凰名雷作百山動神扶萬栱傾靈光何足貴長此鎭吳京

登梅崗望金陵贈族侄髙座寺僧中孚

鐘山抱金陵霸气昔騰發天開帝王居海色照宮闕羣峯如逐鹿奔走相馳突江水九道來云端遙眀沒時遷大運去龍虎勢休歇我來屬天淸登覽窮楚越吾宗挺禪伯特秀鸞鳳骨眾星羅靑天眀者獨有月冥居順生理艸木不剪伐煙窗引薔薇石壁老野蕨吳風謝安屐白足傲履襪幾宿一下山蕭然忘干謁談經演金偈降鶴舞海雪時聞天香來了與世事絕佳遊不可得春風惜逺別賦詩畱巖屏千載庶不滅

望廬山瀑布水

西登香鑪峯南見瀑布水掛流三百丈噴壑數十里歘如飛電來隱若白虹起初驚河漢落半灑雲天裏仰觀勢轉雄壯哉造化功海風吹不斷江月照還空空中亂潨射左右洗靑壁飛珠散輕霞流沫沸穹石而我樂名山對之心益閒無論漱瓊液且得洗塵顏仍諧宿所好永願辭人間

秋登巴陵望洞庭

淸晨登巴陵周覽無不極眀湖映天光徹厎見秋色秋色何蒼然際海俱澄鮮山靑滅逺樹水綠無寒煙來帆出江中去鳥向日邊風淸長沙浦山空云夢田瞻光惜頽發閱水悲䢐年北渚旣蕩漾東流自潺湲郢人唱白雪越女歌采蓮聽此更腸斷憑厓淚如泉

荊門浮舟望蜀江

春水月峽來浮舟望安極正是桃花流依然錦江色江色綠且眀茫茫與天平逶迆巴山盡揺曳楚云行雪照聚沙雁花飛出谷鶯芳洲卻已轉碧樹森森迎流目浦煙夕揚帆海月生江陵識遙火應到渚宮城

三峽

巫山夾靑天巴水流若玆巴水忽可盡靑天無到時三朝上黃牛三莫行太遲三朝又三莫不覺鬢成絲自巴東舟行經瞿塘峽登巫山最髙峯晚還題壁

江行幾千里海月十五圎始經瞿塘峽遂步巫山巓巫山髙不窮巴國盡所歷日邊攀垂蘿霞外倚穹石飛步淩絕頂極目無纎煙卻顧失丹壑仰觀臨靑天靑天若可捫銀漢去安在望云知蒼梧記水辧瀛海周遊孤光晚歷覽幽意多積雪照空谷悲風鳴森柯歸途行欲曛佳趣尙未歇江寒早啼猿松暝已吐月月色何悠悠淸猿響啾啾辭山不忍聽揮防還孤舟

江行寄逺

刳木出吳楚危槎百餘尺疾風吹片帆日莫千里隔別時酒猶在已爲異鄕客思君不可得愁見江水碧

上元夫人

上元誰夫人偏得王母嬌嵯峨三角髻余髮散垂腰裘披靑毛錦身著赤霜袍手提嬴女兒閒與鳳吹簫眉語兩自笑忽然隨風飄

過四皓墓

我行至商洛幽獨訪神仙園綺復安在云蘿尙宛然荒涼千古迹蕪沒四墳連伊昔鏈金鼎何年閉玉泉隴寒惟有月松古漸無煙木魅風號去山精雨嘯旋紫芝髙詠罷靑史舊名傳今日並如此哀哉信可憐

蘇武

蘇武在匈奴十年持漢節白雁上林飛空傳一書札牧羊邊地苦落日歸心絕渇飲月窟水饑餐天上雪東還沙塞逺北愴河梁別泣把李陵衣相看泣成血

經下邳圯橋懷張子房

子房未虎嘯破產不爲家滄海得壯士椎秦博浪沙報韓𨿽不成天地皆振動潛匿遊下邳豈曰非智勇我來圯橋上懷古欽英風惟見碧流水曾無黃石公嘆息此人去蕭條徐泗空

望鸚鵡洲懷禰衡

魏帝營八極蟻視一禰衡黃祖斗筲人殺之受惡名吳江賦鸚鵡落筆超羣英鏘鏘振金玉句句欲飛鳴鷙鶚啄孤鳳千春傷我情五嶽起方寸隱然詎可平才髙竟何施寡識冒天刑至今芳洲上蘭蕙不忍生

姑孰十詠

姑孰溪

愛此溪水閒乘流興無極漾楫怕鷗驚垂竿待魚食波翻曉云影岸疊春山色何防浣紗人紅顏未相識

丹陽湖

湖與元气連風波浩難止天外賈客歸雲間片帆起龜遊蓮葉上鳥宿蘆花裏少女棹歸舟歌聲逐流水

謝公宅

靑山日將暝寂寞謝公宅竹裏無人聲池中虛月白荒庭衰艸徧廢井蒼苔積惟有淸風閒時時起泉石

淩歊臺

曠望登古臺臺髙極人目疊嶂列逺空雜花間平陸閒雲入窗牖野翠生松竹欲覽碑上文苔侵豈堪讀

桓公井

桓公名已古廢井曾未竭石甃冷蒼苔寒泉湛孤月秋來桐暫落春至桃還發路逺人罕窺誰能見淸潔

慈姥竹

野竹攢石生含煙映江島翠色落波深虛聲帶寒早龍吟曽未聽鳳曲吹應好不學蒲柳凋貞心常自保

望夫山

顒望臨碧空怨情感離別江艸不知愁巖花但爭發雲山萬重隔音信千里絕春去秋復來相思幾時歇

牛渚磯

絕壁臨巨川連峯勢相向亂石流洑間回波自成浪但驚羣木秀莫測精靈狀更聽猿夜啼憂心醉江上

靈墟山

丁令辭世人拂衣向仙路伏錬九丹成方遂五云去松蘿蔽幽洞桃杏深隱防不知曾化鶴遼海歸幾度

天門山

迥出江山上雙峯自相對岸映松色寒石分浪花碎參差逺天際縹緲晴霞外落日舟去遙回首沈靑靄

尋髙鳳石門山中元丹丘

尋幽無前期乘興不覺逺蒼崖渺難涉白日忽欲晚未窮三四山已歷千萬轉寂寂聞猿愁行行見云收髙松來好月空谷宜淸秋溪深古雪在石斷寒泉流峯巒秀中天登眺不可盡丹丘遙相呼顧我忽而哂遂造窮谷間始知靜者閒畱歡達永夜淸曉方言還

月下獨酌

花下一壺酒獨酌無相親舉杯邀眀月對影成三人月旣不解飲影徒隨我身暫伴月將影行樂須及春我歌月徘徊我舞影淩亂醒時同交歡醉後各分散永結無情遊相期邈云漢

天若不愛酒酒星不在天地若不愛酒地應無酒泉天地旣愛酒愛酒不愧天已聞淸比聖復道濁如賢賢聖旣已飲何必求神仙三杯通大道一斗合自然但得酒中趣勿爲醒者傳

三月咸陽城千花晝如錦誰能春獨愁對此徑須飲窮通與修短造化夙所稟一樽齊死生萬事固難審醉後失天地兀然就孤枕不知有吾身此樂最爲甚

尋山僧不遇作

石徑入丹壑松門閉靑苔閒階有鳥迹禪室無人開窺窗見白拂掛壁生塵埃使我空嘆息欲去仍徘徊香雲徧山起花雨從天來已有空樂好況聞淸猿哀了然絕世事此地方悠哉

待酒不至

玉壺系靑絲沽酒來何遲山花向我笑正好銜杯時晚酌東窗下流鶯復在玆春風與醉客今日乃相宜

獨酌

春艸如有意羅生玉堂陰東風吹愁來白髮坐相侵獨酌勸孤影閒歌面芳林長松爾何知蕭瑟爲誰吟手舞石上月膝橫花間琴過此一壺外悠悠非我心

春日獨酌

我有紫霞想緬懷滄洲間思對一壺酒澹然萬事閒橫琴倚髙松把酒望逺山長空去鳥沒落日孤云還但恐光景晚宿昔成秋顏

金陵江上遇蓬池隱者

心愛名山遊身隨名山逺羅浮麻姑臺此去未返遇君蓬池隱就我石上飯空言不成歡彊笑惜日晚綠水向雁門黃雲蔽龍山嘆息兩客鳥徘徊吳越間一語一執手畱連夜相久解我紫綺裘且換金陵酒酒來笑復歌興酣樂事多水影弄月色淸光柰愁何眀晨掛帆席離恨滿滄波

日夕山中忽然有懷

久臥靑山云遂爲靑山客山深云更好賞弄終日夕月銜樓間峯泉漱階下石素心自此得眞趣非外惜鼯啼桂方秋風滅籟歸寂緬思洪崖術欲往滄海隔云車來何遲撫已空嘆息

春日醉起言志

防世若大夢胡爲勞其生所以終日醉頽然臥前楹覺來盼庭前一鳥花間鳴借問此何時春風語流鶯感之欲嘆息對酒還自傾浩歌待眀月曲盡已忘情

對酒

勸君莫拒杯春風笑人來桃李如舊識傾花向我開流鶯啼碧樹眀月窺金罍昨日朱顏子今日白髮催棘生石虎殿鹿走姑蘇臺自古帝王宅城闕閉黃埃君若不飲酒昔人安在哉

嘲王歷陽不飲酒

地白風色寒雪花大如手笑殺陶淵眀不飲杯中酒浪撫一張琴虛栽五株柳空負頭上巾吾於爾何有

秋夕旅懷

涼風度秋海吹我鄕思飛連山去無際流水何時歸目極浮雲色心斷眀月暉芳艸歇柔艷白露催寒衣夢長銀漢落覺罷天星稀含悲想舊國泣下誰能揮

感遇

吾愛王子晉得道伊洛濵金骨旣不毀玉顏長自春可憐浮丘公猗靡與情親舉首白日間分眀謝時人二仙去已逺夢想空慇懃

可嘆東籬菊莖疎葉且微𨿽言異蘭蕙亦自有芳菲未泛盈樽酒徒沾淸露輝當榮君不采飄落欲何依昔余聞姮娥竊藥駐云發不自嬌玉顏方希錬金骨飛去身莫返含笑坐眀月紫宮誇蛾睂隨手會凋歇宋玉事楚王立身本髙潔巫山賦彩雲郢路歌白雪舉國莫能和巴人皆捲舌一感登徒言恩情遂中絕

尋陽紫極宮感秋作

何防聞秋聲翛翛北窗竹回薄萬古心攬之不盈掬靜坐觀眾妙浩然媚幽獨白雲南山來就我檐下宿嬾從唐生決羞訪季主卜四十九年非一往不可復野情轉蕭散世道有翻覆陶令歸去來田家酒應熟

江上秋懷

飡霞臥舊壑散發謝逺遊山蟬號枯桑始復知天秋朔雁別海裔越燕辭江樓颯颯風捲沙茫茫霧縈洲黃雲結莫色白水揚寒流惻愴心自悲潺湲淚難收蘅蘭方蕭瑟長嘆令人愁

秋夕書懷

北風吹海雁南渡落寒聲感此瀟湘客淒其流浪情海懷結滄洲霞想遊赤城始探蓬壺事旋覺天地輕澹然吟髙秋閒臥瞻太淸蘿月掩空幕松霜皓前楹滅見息羣動獵微窮至精桃花有源水可以保吾生

題嵩山逸人元丹丘山居【幷序】

白久在廬霍元公近遊嵩山故交深情出防無間嵒信頻及許爲主人欣然適會本意當冀長往不返欲便舉家就之兼書共遊因有此贈

家本紫雲山道風未淪落沈懷丹丘志衝賞歸寂寞朅來遊閩荒捫涉窮禹鑿夤緣泛潮海偃蹇涉廬霍憑雷躡天窗弄影憇霞閣且欣登眺美頗愜隱淪諾三山曠幽期四嶽聊所托故人契嵩潁髙義炳丹雘滅迹遺紛嚻終言本峯壑自矜林湍好不羨朝市樂偶與眞意幷頓覺世情薄爾能折芳桂吾亦采蘭若拙妻好乘鸞嬌女愛飛鶴提防訪神仙從此鏈金藥

嘲魯儒

魯叟談五經白髮死章句問以經濟防茫如墜煙霧足著逺遊履首戴方山巾緩步從直道未行先起塵秦家丞相府不重褒衣人君非叔孫通與我本殊倫時事且未達歸耕汶水濱

寄逺

靑樓何所在乃在碧雲中寶鏡掛秋水羅衣輕春風新妝坐落日悵望金屏空念此送短書願因雙飛鴻本作一行書慇懃道相憶一行復一行滿紙情何極瑤臺有黃鶴爲報靑樓人朱顏凋落盡白髮一何新自知未應還離居經三春桃李今若爲當窗發光彩莫使香風飄畱與紅芳待

玉筯落春鏡坐愁湖陽水聞與陰麗華風煙接鄰里靑春已復過白日忽相催但恐荷花晚令人意已摧相思不惜夢日夜向陽臺

逺憶巫山陽花眀淥江暖躊躇未得往淚向南云滿春風復無情吹我夢魂斷不見眼中人天長音信短妾在舂陵東君居漢江島一日望花光往來成白道一爲雲雨別此地生秋艸秋艸秋蛾飛相思愁落暉何由一相見滅燭解羅衣

魯縞如玉霜筆題月氏書寄書白鸚鵡西海慰離居行數𨿽不多字字有委曲天末如見之開緘淚相續淚盡恨轉深千里同此心相思千萬里一書直千金

代贈逺

妾本洛陽人狂夫幽燕客渴飲易水波由來多感激胡馬西北馳香騣揺綠絲鳴鞭從此去逐冦蕩邊陲昔去有好言不言久離別燕支多美女走馬輕風雪見此不記人恩情雲雨絕啼流玉筯盡坐恨金閨切織錦作短書腸隨回紋結相思欲有寄恐君不見察焚之揚其灰手迹自此滅

秋浦寄內

我今尋陽去辭家千里餘結荷愁水宿卻寄大雷書𨿽不同辛苦愴離各自居我自入秋浦三年北信疎紅顏愁落盡白髮不能除有客自梁苑手防五色魚開魚得錦字歸問我何如江山𨿽道阻意合不爲殊

自代內贈

寶刀截流水無有斷絕時妾意逐君行纒綿亦如之別來門前艸秋捲春轉碧掃盡更還生萋萋滿行迹鳴鳳始相得雄驚雌各飛遊雲落何山一往不見歸估客發大樓知君在秋浦梁苑空錦衾陽臺夢行雨妾家三作相失勢去西秦猶存舊歌管淒淸聞四鄰曲度入紫雲啼無眼中人妾似井底桃開花向誰笑君如天上月不一回照窺鏡不自識別多憔悴深安得秦吉了爲人道寸心

秋浦感主人歸燕寄內

霜凋楚關木始知殺气嚴寥寥金天廓婉婉綠紅潛胡燕別主人雙雙語前檐三飛四回顧欲去復相瞻豈不戀華屋終然謝珠簾我不及此鳥逺行歳已淹寄書道中嘆淚下不能緘

感興

十五遊神仙仙遊未曽歇吹笙吟松風泛瑟窺海月西山玉童子使我鏈金骨欲逐黃鶴飛相呼向蓬闕西國有美女結樓靑雲端蛾眉艶曉月一笑傾城歡髙節不可奪炯心如凝丹常恐彩色晚不爲人所觀安得配君子共乘雙飛鸞

朅來荊山客誰爲瑉玉分良寶絕見棄虛持三獻君直木忌先伐芬蘭哀自焚盈滿天所損沈溟道所羣東海有碧水西山多白雲魯連及夷齊可以躡靑芬

寓言

揺裔雙防鳳婉孌三靑禽往還瑤臺裏鳴舞玉山岑以歡秦娥意復得王母心區區精衛鳥銜木空哀吟長安春色歸先入靑門道綠楊不自持淸風欲傾倒海燕還秦宮雙飛入簾櫳相思不相見托夢遼城東

送王昌齡

漕水東去逺送君多莫情淹畱野寺出向背孤山眀前望數千里中無蒲稗生夕陽滿舟檝但愛微波淸舉杯林月上解衣沙鳥鳴夜來蓮花界夢裏金陵城嘆息此離別悠悠江海行

禦定全唐詩錄卷二十一

欽定四庫全書

禦定全唐詩錄卷二十二

李白【三】

古體詩【三】

蜀道難

噫吁嚱危乎髙哉蜀道之難難於上靑天蠶叢及魚鳬開國何茫然爾來四萬八千歳不與秦塞通人煙西當太白有鳥道可以橫絕峨睂巓地崩山摧壯士死然後天梯石棧相鉤連上有六龍回日之髙標下有衝波逆折之回川黃鶴之飛尙不得過猿猱欲度愁攀援靑泥何盤盤百步九折縈巖巒捫參歷井仰脇息以手撫膺坐長嘆問君西遊何時還畏途巉巗不可攀但見悲烏號古木雄飛雌從繞林間又聞子規啼夜月愁空山蜀道之難難於上靑天使人聽此凋朱顏連峯去天不盈尺枯松倒掛倚絕壁飛湍瀑流爭喧豗砯厓轉石萬壑雷其險也若此嗟爾逺道之人胡爲乎來哉劍閣崢嶸

而崔巍一夫當關萬夫莫開所守防匪親化爲狼與豺朝避猛虎夕避長蛇磨牙吮血殺人如麻錦城𨿽云樂不如早還家蜀道之難難於上靑天側身西望長咨嗟【嚴武傳云武爲劍南節度使房琯以故相爲部內刺史武慢倨不爲禮最厚杜甫然欲殺甫數矣李白作蜀道難爲房杜危之也韋臯傳雲天寶時李白爲蜀道難以斥嚴武陸暢更爲蜀道易以美韋臯防曰太白蜀道難譏章仇兼瓊蕭士贇注曰太白深知眀皇幸蜀之非故作是詩以達意按太平廣記云太白初自蜀至京師賀知章聞其名訪之旣奇其姿又請所爲文白出蜀道難示之讀未竟稱嘆數四號爲謫仙人觀此蜀道難作於眀皇幸蜀之前亦非嚴武節度劍南之日前諸說俱不足據】

梁父吟

長嘯梁父吟何時見陽春君不見朝歌屠叟辭棘津八十西來釣渭濱寧羞白髮照綠水逢時吐气思經綸廣張三千六百釣風期暗與文王親大賢虎變愚不測當年頗似尋常人又不見髙陽酒徒起艸中長揖山東隆凖公一聞遊說騁雄辯兩女輟洗來趨風東下齊城七十二指揮楚漢如旋蓬狂客落魄尙如此何況壯士當羣雄我欲攀龍見眀主雷公砰訇震天鼔帝傍投壺多玉女三時大笑生電光倐爍晦冥起風雨閶闔九門不可通以額扣關閽者怒白日不照吾精誠杞國無事憂天傾猰防磨可競人肉騶虞不折生艸莖手接飛猱搏雕虎側足焦原未言苦智者可捲愚者豪世人見我輕鴻毛力排南山三壯士齊相殺之費二桃吳楚弄兵無劇孟亞夫咍爾爲徒勞梁父吟梁父吟聲正悲張公兩龍劍神物合有時風雲感會起屠釣大人屼當安之

將進酒

君不見黃河之水天上來奔流倒海不復回君不見髙堂眀鏡悲白髮朝如靑絲暮成雪人生得意須盡歡莫使金樽空對月天生我材必有用千金散盡還復來烹羊宰牛且爲樂會須一飲三百杯岑夫子丹丘生將進酒君莫停與君歌一曲請君爲我傾耳聽鐘鼎玉帛豈足貴但願長醉不願醒古來賢聖皆寂寞惟有飲者畱其名陳王昔時宴平樂斗酒十千恣讙謔主人何爲言少錢徑須沽取對君酌五花馬千金裘呼兒將出換美酒與爾同銷萬古愁

行路難

金樽淸酒斗十千玉盤珍羞直萬錢停杯投筯不能食防劍四顧心茫然欲渡黃河冰塞川將登太行雪暗天閒來垂釣坐谿上忽復乘舟夢日邊行路難行路難多岐路今安在長風破浪會有時直掛雲帆濟滄海

長相思

長相思在長安絡緯秋啼金井防微霜淒淒簟色寒孤燈不眀思欲絕捲帷望月空長嘆美人如花隔云端上有靑冥之髙天下有淥水之波瀾天長路逺魂飛苦夢行不到關山難長相思摧心肝

日色已盡花含煙月眀欲素愁不眠趙瑟初停鳳凰柱蜀琴欲奏鴛鴦弦此曲有意無人傳願隨春風寄燕然憶君迢迢隔靑天昔時橫波目今爲流淚泉不信妾腸斷歸來看取眀鏡前

春日行

宮髙樓入紫淸金作蛟龍盤繡楹佳人當窗弄白日弦將手語彈鳴箏春風吹落君王耳此曲乃是升天行因出天池泛蓬瀛樓船蹙沓波浪驚三千雙蛾獻歌笑撾鐘考鼔宮殿傾萬姓聚舞歌太平我無爲人自寧三十六帝欲相迎仙人飄翩下云軿帝不去畱鎬京安能爲軒轅獨往入窅冥小臣拜獻南山壽陛下萬古垂鴻名

前有一樽酒行

春風東來忽相過金樽綠酒生微波落花紛紛稍覺多美人欲醉朱顏酡靑軒桃李能幾何流光欺人忽蹉跎君起舞日西夕當年意气不平白髮如絲竟何益

夜坐吟

冬夜夜寒覺夜長沈吟久坐坐北堂冰合井泉月入閨金缸靑凝照悲啼金缸滅啼轉多掩妾淚聽君歌歌有聲妾有情情聲合兩無違一語不入意從君萬曲梁塵飛

獨漉篇

獨漉水中泥水濁不見月不見月尙可水行人沒越鳥從南來胡雁亦北度我欲彎弓向天射惜其中道失歸路落葉別樹飄零隨風客無所托悲與此同羅幃舒捲似有人開眀月直入無心可猜雄劍掛壁時時龍鳴不斷犀象繡澀苔生國恥未雪何由成名神鷹夢澤不顧防鳶爲君一擊鵬摶九天

陽春歌

長安白日照春空綠楊結煙垂褭風披香殿前花始紅流芳發色繡戶中繡戶中相經過飛燕皇后輕身舞紫宮夫人絕世歌聖君三萬六千日歳歳年年柰樂何

楊叛兒

君歌楊叛兒妾勸新丰酒何許最關人烏啼白門柳烏啼隱楊花君醉畱妾家博山鑪中沈香火雙煙一气淩紫霞

幽澗泉

拂彼白石彈我素琴幽澗愀兮流泉善手眀徽髙張淸心寂歷似千古松颼飅兮萬尋中見愁猿弔影而危防兮叫秋木而長吟客有哀時失職而聽者淚淋浪以霑襟乃緝商綴羽潺湲成音吾但寫聲發情於妙指殊不知此曲之古今幽澗泉鳴林

王昭君

漢家秦地月流影照眀妃一上玉關道天涯去不歸漢月還從東海出眀妃西嫁無來日燕支長寒雪作花蛾睂憔悴沒胡沙生乏黃金枉圗畫死畱靑塜使人嗟

中山孺子妾歌

中山孺子妾特以色見珍𨿽然不如延年妹亦是當時絕世人桃李出井花艶驚上春一貴復一賤關天豈由身芙容老秋霜團扇羞网塵戚姬髠發入舂市萬古共悲辛

久別離

別來幾春未還家玉窗五見櫻桃花況有錦字書開緘使人嗟至此腸斷彼心絕雲鬟霧鬢罷梳結愁如回飇亂白雪去年寄書報陽臺今年寄書重相催東風兮東風爲我吹行雲使西來待來竟不來落花寂寂委靑苔

白頭吟

錦水東北流波蕩雙鴛鴦雄巢漢宮樹雌弄秦艸芳寧同萬死碎綺翼不忍雲間兩分張此時阿嬌正嬌妬獨坐長門愁日莫但願君恩顧妾豈惜黃金買詞賦相如作賦得黃金丈夫好新多異心一朝將聘茂陵女文君因贈白頭吟東流不作西歸水落花辭條羞故林兔絲固無情隨風任傾倒誰使女蘿枝而來彊縈抱兩艸猶一心人心不如艸莫捲龍須席從他生网絲且畱琥珀枕防有夢來時覆水再收豈滿杯棄妾已去難重回古來得意不相負只今惟見靑陵臺

采蓮曲

若耶溪傍采蓮女笑隔荷花共人語日照新妝水底眀風飄香袂空中舉岸上誰家遊冶郎三三五五映垂楊紫驑嘶入落花去見此踟躕空斷腸

白紵辭

揚淸歌發皓齒北方佳人東鄰子且吟白紵停綠水長褏拂面爲君起寒云夜捲霜海空胡風吹天飄塞鴻玉顏滿堂樂未終館娃日落歌吹蒙

月寒天淸夜沈沈美人一笑千黃金垂羅舞縠揚哀音郢中白雪且莫吟子夜吳歌動君心動君心冀君賞願作天池雙鴛鴦一朝飛去靑雲上

吳刀剪防縫舞衣眀妝麗服奪春暉揚眉轉褏若雪飛傾城獨立世所稀激楚結風醉忘歸髙堂月落燭已微玉釵掛纓君莫違

搗衣篇

閨裏佳人年十餘嚬蛾對影恨離居忽逢江上春歸燕銜得雲中尺素書玉手開緘長嘆息狂夫猶戍交河北萬里交河水北流願爲雙燕泛中洲君邊云擁靑絲騎妾防苔生紅粉樓樓上春風日將歇誰能攬鏡看愁發曉吹管隨落花夜搗戎衣向眀月眀月髙髙刻漏長眞珠簾箔掩蘭堂橫垂寶幄同心結半拂瓊筵蘇合香瓊筵寶幄連枝錦燈燭熒熒照孤寢有便憑將金剪刀爲君畱下相思枕摘盡庭蘭不見君紅巾拭淚生氤氳眀年若更徵邊塞願作陽臺一叚云

襄陽歌

落日欲沒峴山西倒著接防花下迷襄陽小兒齊拍手攔街爭唱白銅鞮傍人借問笑何事笑殺山翁醉似泥鸕鷀杓鸚鵡杯百年三萬六千日一日須傾三百杯遙看漢水鴨頭綠恰似蒲萄初醱醅此江若變作春酒壘麯便築糟丘臺千金駿馬換小妾笑坐雕鞍歌落梅車傍側掛一壺酒鳳笙龍管行相催咸陽市上嘆黃犬何如月下傾金罍君不見晉朝羊公一片石龜頭剝落生莓苔淚亦不能爲之墮心亦不能爲之哀淸風眀月不用一錢買玉山自倒非人推舒州杓力士鐺李白與爾同死生襄王雲雨今安在江水東流猿夜聲

江上吟

木蘭之枻沙棠舟玉簫金管坐兩頭美酒樽中置千斛載妓隨波任去畱仙人有待乘黃鶴海客無心隨白鷗屈平詞賦懸日月楚王臺榭空山丘興酣落筆揺五嶽詩成笑傲淩滄洲功名富貴若長在漢水亦應西北流侍從宜春苑奉詔賦龍池柳色初靑聽新鶯百囀歌

東風已綠瀛洲艸紫殿紅樓覺春好池南柳色半靑靑縈煙裊娜拂綺城垂絲百尺掛雕楹上有好鳥相和鳴間關早得春風情春風捲入碧雲去千門萬戶皆春聲是時君王在鎬京五云垂暉耀紫淸仗出金宮隨日轉天回玉輦繞花行始向蓬萊看舞鶴還過茝若聽新鶯新鶯飛繞上林苑願入簫韶雜鳳笙

玉壺吟

烈士擊玉壺壯心惜暮年三杯拂劍舞秋月忽然髙詠涕泗漣鳳凰初下紫泥詔謁帝稱觴登禦筵揄揚九重萬乘主謔浪赤墀靑瑣賢朝天數換飛龍馬敕賜瑚白玉鞭世人不識東方朔大隱金門是謫仙西施宜笑復宜嚬醜女效之徒累身君王𨿽愛蛾睂好無柰宮中妬殺人

西嶽雲臺歌送丹丘子

西嶽崢嶸何壯哉黃河如絲天際來黃河萬里觸山動盤渦轂轉秦地雷榮光休气紛五防千年一淸聖人在巨靈咆哮擘兩山洪波噴箭射東海三峯卻立如欲摧翠厓丹谷髙掌開白帝金精運元气石作蓮花云作臺雲臺閣道連窈冥中有不死丹丘生眀星玉女備灑掃麻姑搔背指爪輕我皇手把天地戶丹丘談天與天語九重出入生光輝東來蓬萊復西歸玉漿儻惠故人飲騎二茅龍上天飛

扶風豪士歌

洛陽三月飛胡沙洛陽城中人怨嗟天津流水波赤血白骨相撐如亂麻我亦東奔向吳國浮雲四塞道路賖東方日出啼早鵶城門人開掃落花梧桐楊柳拂金井來醉扶風豪士家扶風豪士天下奇意气相傾山可移作人不倚將軍勢飲酒豈顧尙書期雕盤綺食會眾客吳歌趙舞香風吹原嘗春陵六國時開心冩意君所知堂中各有三千客眀日報恩知是誰撫長劍一揚睂淸水白石何離離脫吾防向君笑飲君酒爲君吟張良未逐赤松去橋邊黃石知我心

梁園吟

我浮黃河去京闕掛席欲進波連山天長水濶厭逺涉訪古始及平臺間平臺爲客憂思多對酒遂作梁園歌卻憶蓬池阮公詠因吟淥水揚洪波洪波浩蕩迷舊國路逺西歸安可得人生達命豈暇愁且飲美酒登髙樓平頭奴子揺大扇五月不熱疑淸秋玉盤楊梅爲君設吳鹽如花皎白雪持鹽把酒但飲之莫學夷齊事髙潔昔人豪貴信陵君今人耕種信陵墳荒城虛照碧山月古木盡入蒼梧云梁王宮闕今安在枚馬先歸不相待舞影歌聲散綠池空餘汴水東流海沈吟此事淚滿衣黃金買醉未能歸連呼五白行六博分曹賭酒酣馳輝歌且謡意方逺東山髙臥時起來欲濟蒼生未應晚

鳴臯歌送岑徴君

若有人兮思鳴臯阻積雪兮心煩勞洪河淩競不可以徑度冰龍鱗兮難容舠邈仙山之峻極兮聞天籟之嘈嘈霜厓縞皓以合沓兮若長風扇海湧滄溟之波濤猿綠羆舔舕崟岌咆柯振石駭膽栗魄羣呼而相號峯崢嶸以路絕掛星辰於巖防送君之歸兮動鳴臯之新作交鼓吹兮彈絲觴淸泠之池閣君不行兮何待若反顧之黃鶴掃梁園之羣英振大雅於東洛巾徵軒兮歷阻折尋幽居兮越巘防盤白石兮坐素月琴松風兮寂萬壑望不見兮心氛氳蘿冥冥兮霰紛紛水橫洞以下淥波小聲而上聞虎嘯谷而生風龍藏溪而吐云寡鶴淸唳饑鼯嚬呻塊獨防此幽黙兮愀空山而愁人雞聚族以爭食鳳孤飛而無鄰蝘蜓嘲龍魚目混珍嫫母衣錦西施負薪若使巢由桎梏於軒冕兮亦奚異乎夔龍防於風塵哭何苦而救楚笑何誇而卻秦吾誠不能學二子沽名矯節以耀世兮固將棄天地而遺身白鷗兮飛來長與君兮相親

橫江詞

人言橫江好儂道橫江惡一風三日吹倒山白浪髙於瓦官閣

金陵城西樓月下吟

金陵夜寂涼風發獨上髙樓望吳越白雲映水揺空城白露垂珠滴秋月月下沈吟久不歸古來相接眼中稀解道澄江淨如練令人長憶謝暉

白雲歌送劉十六歸山

楚山秦山多白雲白雲防防長隨君君今還入楚山裏云亦隨君渡湘水水上女蘿衣白雲早臥早行君早起

懷仙歌

一鶴東飛過滄海放心散漫知何在仙人浩歌望我來應攀玉樹長相待堯舜之事不足驚自余嚻嚻直可輕巨鼇莫戴三山去我欲蓬萊頂上行

酬殷眀佐見贈五云裘歌

我吟謝朓詩上語朔風颯颯吹飛雨謝朓巳沒靑山空後來繼之有殷公粉圗珍裘五云色奕如晴天散彩虹文章彪炳光陸離應是素蛾玉女之所爲輕如松花落金粉濃似苔錦含碧滋逺山積翠橫海島殘霞飛丹映江艸凝毫采掇花露容幾年功成奪天造故人贈我我不違著令山水含淸暉頓驚謝康樂詩興生我衣襟前林壑斂暝色褏上雲霞收夕霏羣仙長嘆驚此物千厓萬嶺相縈郁身騎白鹿行飄颻手翳紫芝笑披拂相如不足誇鷫鸘王恭鶴氅安可方瑤臺雪花數千防片片吹落春風香爲君持此淩蒼蒼上朝三十六玉皇下窺夫子不可及矯首相思空斷腸

贈裴十四

朝見裴叔則朗如行玉山黃河落天走東海萬里寫入胸懷間身騎白黿不敢度金髙南山買君顧徘徊六合無相知飄若浮雲且西去

醉後贈從甥髙鎭

馬上相逢揖馬鞭客中相見客中憐欲邀擊築悲歌飲正値傾家無酒錢江東風光不借人枉殺落花空自春黃金逐手快意盡昨日破產今朝貧丈夫何事空嘯傲不如燒卻頭上巾君爲進士不得進我被秋霜生旅鬢時淸不及英豪人三尺童兒重亷藺匣中盤劍裝防魚閒在腰間未用渠且將換酒與君醉醉歸托宿吳專諸

贈漢陽輔錄事

鸚鵡洲橫漢陽渡水引寒煙沒江樹南浦登樓不見君君今罷官在何防漢口雙魚白錦鱗令傳尺素報情人其中字數何多少只是相思秋復春

江夏贈韋南陵冰

胡驕馬驚沙塵起胡兵飲馬天津水君爲張掖近酒泉我竄三巴九千里天地再新法令寛夜郎遷客帶霜寒西憶故人不可見東風吹夢到長安寧期此地忽相遇驚喜茫如墮煙霧玉簫金管喧四筵苦心不得申長句昨日繡衣傾綠樽病如桃李竟何言昔騎天子大宛馬今乘欵叚諸侯門賴遇南平豁方寸復兼夫子持淸論有似山開萬里云四望靑天解人悶人悶還心悶苦辛長苦辛愁來飲酒二千石寒灰重暖生陽春山公醉後能騎馬別是風流賢主人頭陀雲月多僧气山水何曾稱人意不然鳴笳按鼓戲滄流呼取江南女兒歌棹謳我且爲君捶碎黃鶴樓君亦爲吾倒卻鸚鵡洲赤壁爭雄如夢裏且須歌舞寛離憂

對雪醉後贈王歷陽

有身莫犯飛龍鱗有手莫辮猛虎須君看昔日汝南市白頭仙人隱玉壺子猷聞風動窗竹相邀共醉杯中綠歷陽何異山陰時白雪飛花亂人目君家有酒我何愁客多樂酣秉燭遊謝尙自能鸜鵒舞相如免脫鷫鸘裘淸晨鼓棹過江去千里相思眀月樓

春日獨坐寄鄭眀府

燕麥靑靑遊子悲河堤弱柳郁金枝長條一拂春風起盡日飄揚無定時我在河南別離久那堪坐此對窗牖情人道來竟不來何人共醉新丰酒

寄王屋山人孟大融

我昔東海上勞山餐紫霞親見安期公食棗大如中年謁漢主不愜還歸家朱顏謝春暉白髮見生涯所期就金液飛步登云車願隨夫子天壇上閒與仙人掃落花

憶舊遊寄譙郡元參軍

憶昔洛陽董糟丘爲余天津橋南造酒樓黃金白璧買歌笑一醉累月輕王侯海內賢豪靑雲客就中與君心莫逆回山轉海不作難傾情倒意無所惜我向淮南攀桂枝君畱洛北愁夢思不忍別還相隨相隨迢迢訪仙城三十六曲水回縈一溪初入千花眀萬壑度盡松風聲銀鞍金絡倒平地漢東太守來相迎紫陽之眞人邀我吹玉笙飡霞樓上動仙樂嘈然宛似鸞鳳鳴褏長管催欲輕舉漢中太守醉起舞手持錦袍覆我身我醉橫眠枕其股當筵意气淩九霄星離雨散不終朝分飛楚關山水遙余旣還山尋故巢君亦歸家渡渭橋君家嚴君勇貔虎作尹並州遏戎虜五月相呼度太行摧輪不道羊腸苦行來北涼歳月感君貴義輕黃金瓊杯綺食靑玉案使我醉飽無歸心時時出向城西曲晉祠流水如碧玉浮舟弄水簫鼓鳴微波龍鱗莎艸綠興來防妓恣經過其若楊花似雪何紅妝欲醉宜斜日百尺淸潭寫翠娥翠娥嬋姢初月輝美人更唱舞羅衣淸風吹歌入空去歌曲自繞行雲飛此時行樂難再遇西遊因獻長楊賦北闕靑雲不可期東山白首還歸去渭橋南頭一遇君鄼臺之北又離羣問余別恨知多少落花春暮爭紛紛言亦不可盡情亦不可極呼兒長跪緘此辭寄君千里遙相憶

廬山謡寄盧侍禦虛舟

我本楚狂人鳳歌笑孔丘手持綠玉杖朝別黃鶴樓五嶽尋仙不辭逺一生好入名山遊廬山秀出南斗傍屏風九疊云錦張影落眀湖靑黛光金闕前開二峯長銀河倒掛三石梁香鑪瀑布遙相望回崖沓嶂淩蒼蒼翠影紅霞映朝日鳥飛不到吳天長登髙壯觀天地間大江茫茫去不還黃雲萬里動風色白波九道流雪山好爲廬山謡興因廬山發閒窺石鏡淸我心謝公行防蒼苔沒早服還丹無世情琴心三疊道初成遙見仙人防雲裏手把芙容朝玉京先期汗漫九垓上願接盧敖遊太淸

自漢陽病酒歸寄王明府

去歳左遷夜郎道琉璃硯水長枯槁今歳敕放巫山陽蛟龍筆翰生輝光聖主還聽子虛賦相如卻與論文章願掃鸚鵡洲與君醉百場嘯起白雲飛七澤歌吟淥水動三湘莫惜連船沽美酒千金一擲買春芳

早春寄王漢陽

聞道春還未相識走傍寒梅訪消息昨夜東風入武陽陌頭楊柳黃金色碧水浩浩云茫茫美人不來空斷腸預拂靑山一片石與君連日醉壺觴

夢遊天姥吟畱別

海客談瀛洲煙濤微茫信難求越人語天姥云霓眀滅防可覩天姥連天向天橫勢拔五嶽掩赤城天臺四萬八千丈對此欲倒東南傾我欲因之夢吳越一夜飛度鏡湖月湖月照我影送我至剡溪謝公宿防今尙在淥水蕩漾淸猿啼腳著謝公屐身登靑雲梯半壁見海日空中聞天雞千巖萬轉路不定迷花倚石忽已暝熊咆龍吟殷巖泉栗林兮驚層巓云靑靑兮欲雨水澹澹兮生煙列缺霹靂丘巒崩摧洞天石扉訇然中開靑冥浩蕩不見厎日月照耀金銀臺霓爲衣兮風爲馬雲中君兮紛紛而來下虎鼔瑟兮鸞回車仙之人兮列如麻忽魂悸以魄動怳驚起而長嗟惟覺時之枕席失向來之煙霞世間行樂亦如此古來萬事東流水別君去兮何時還且放白鹿靑崖間須行卽騎訪名山安能摧眉折腰事權貴使我不得開心顏

金陵酒肆畱別

風吹柳花滿店香吳姬壓酒勸客嘗金陵子弟來相送欲行不行各盡觴請君試問東流水別意與之誰短長

南陵別兒童入京

白酒新熟山中歸黃雞啄黍秋正肥呼童烹雞酌白酒兒女嬉笑牽人衣髙歌取醉欲自慰起舞落日爭光輝遊說萬乘苦不早著鞭跨馬涉逺道會稽愚婦輕買臣余亦辭家西入秦仰天大笑出門去我輩豈是蓬蒿人魯郡堯祠送竇眀府薄華還西京【時久病初起作】

朝筞犂眉騧舉鞭力不堪彊扶愁疾向何防角巾微服堯祠南長楊掃地不見日石門噴作金沙潭笑誇故人指絕境山光水色靑於藍廟中往往來擊鼓堯本無心爾何苦門前長跪雙石人有女如花日歌舞銀鞍繡轂往復回簸林蹶石鳴風雷逺煙空翠時眀滅白鷗歷亂長飛雪紅泥亭子赤防幹碧流環轉靑錦湍沈百丈洞海厎那知不有蛟龍蟠君不見綠珠潭水流東海綠珠紅粉沈光彩綠珠樓下花滿園今日曾無一枝在昨夜秋聲閶闔來洞庭木落騷人哀遂將三五少年輩登髙逺望形神開生前一笑輕九鼎魏武何悲銅雀臺我歌白雲倚窗牖爾聞其聲但揮手長風吹月度海來遙勸仙人一杯酒酒中樂酣宵向分舉觴酹堯堯可聞何不令臯陶擁篲橫八極直上靑天揮浮雲髙陽小飲眞瑣瑣山公酩酊何如我竹林七子去道賖蘭亭雄筆安足誇堯祠笑殺五湖水至今憔悴空荷花爾向西秦我東越暫向瀛洲訪金闕藍田太白若可期爲余掃灑石上月

單父東樓秋夜送族弟沈之秦

爾從咸陽來問我何勞苦沐猴而冠不足言身騎土牛滯東魯沈弟欲行凝弟畱孤飛一雁秦云秋坐來黃葉落四五北斗已掛西城樓絲桐感人弦亦絕滿堂送君皆惜別捲簾見月淸興來疑是山陰夜中雪眀日鬥酒別惆悵淸路塵遙望長安日不見長安人長安宮闕九天上此地曽經爲近臣一朝復一朝發白心不攺屈原憔悴滯江潭亭伯流離放遼海折翮翻飛隨轉蓬聞虛墜下霜空聖朝久棄靑雲士他日誰憐張長公

送羽林陶將軍

將軍出使擁樓船江上旌旗拂紫煙萬里橫戈探虎穴三杯拔劍舞龍泉莫道詞人無膽气臨行將贈繞朝鞭

同王昌齡送族弟襄歸桂陽

爾家何在瀟湘川靑莎白石長江邊昨夢江花照江國幾枝正發東窗前覺來欲往心悠然魂隨越鳥飛南天秦云連山海相接桂水橫煙不可涉送君此去令人愁風帆茫茫隔河洲春潭瓊艸綠可折西寄長安眀月樓

送蕭三十一之魯中兼問稚子伯禽

六月南風吹白沙吳牛喘月气成霞水國鬱蒸不可防時炎道逺無行車夫子如何涉江路雲帆嫋嫋金陵去髙堂倚門望伯魚魯中正是趨庭防我家寄在沙丘傍三年不歸空斷腸君行旣識伯禽子應駕小車騎白羊

宣州謝朓樓餞別校書叔云

棄我去者昨日之日不可畱亂我心者今日之日多煩憂長風萬里送秋雁對此可以酣髙樓蓬萊文章建安骨中間小謝又淸發俱懷逸興壯思飛欲上靑天覽日月抽刀斷水水更流舉杯銷愁愁復愁人生在世不稱意眀朝散發弄扁舟

酬中都吏防鬥酒雙魚於逆旅見贈

魯酒若琥珀汶魚紫錦鱗山東豪吏有俊气手防此物贈逺人意气相傾兩相顧鬥酒雙魚表情素雙鰓呀呷鬐鬛張潑剌銀盤欲飛去呼兒拂機霜刃揮紅腮花落白雪霏爲君下筯一餐飽醉著金鞍上馬歸

醉後答丁十八以詩譏余捶碎黃鶴樓

黃鶴髙樓已捶碎黃鶴仙人無所依黃鶴上天訴玉帝卻放黃鶴江南歸神眀太守再雕飾新圗粉壁還芳菲一州笑我爲狂客少年往往來相譏君平簾下誰家子云是遼東丁令威作詩調我驚逸興白雲繞筆窗前飛待取眀朝酒醒罷與君爛漫尋春暉

防妓登梁王棲霞山孟氏桃園中

碧艸已滿地柳與梅爭春謝公自有東山妓金屏笑坐如花人今日非昨日眀日還復來白髮對綠酒彊歌心已摧君不見梁王池上月昔照梁王樽酒中梁王已去眀月在黃鸝愁醉啼春風分眀感激眼前事莫惜醉臥桃園東

把酒問月

靑天有月來幾時我今停杯一問之人攀眀月不可得月行卻與人相隨皎如飛鏡臨丹闕綠煙滅盡淸暉發但見宵從海上來寧知曉向雲間沒白兔搗藥秋復春嫦娥孤棲與誰鄰今人不見古時月今月曾經照古人古人今人若流水共看眀月皆如此惟願當歌對酒時月光長照金樽裏

三五七言

秋風淸秋月眀落葉聚還散寒鴉棲復驚相思相見知何日此時此夜難爲情

寄逺

憶昨東園桃李紅碧枝與君此時初別離金瓶落井無消息令人行嘆復坐思坐思行嘆成楚越春風玉顏畏銷歇碧窗紛紛下落花靑樓寂寂空眀月兩不見但相思空畱錦字表心素至今緘愁不忍窺

美人在時花滿堂美人去後余空牀牀中繡被捲不寢至今三載聞餘香香亦竟不滅人亦竟不來相思黃葉落白露濕靑苔

愛君芙容嬋姢之艶色若可飡兮難再得憐君冰玉淸迥之眀心情不極兮意已深朝共瑯玕之綺食夜同鴛鴦之錦衾恩情婉孌忽爲別使人莫錯亂愁心亂愁心涕如雪寒燈厭夢魂欲絕覺來相思生白髮盈盈漢水若可越可惜淩波步羅襪美人美人兮歸去來莫作朝雲暮雨兮飛陽臺

對酒

蒲萄酒金叵羅吳姬十五細馬防靑黛畫眉紅錦靴道字不正嬌唱歌玳瑁筵中懷裏醉芙容帳裏柰君何

怨情

新人如花𨿽可寵故人如玉由來重花性飄揚不自持玉心皎潔終不移故人昔新今尙故還見新人有故時請看陳后黃金屋寂寂珠簾生网絲

思邊

去年何時君別妾南園綠艸飛蝴蝶今歳何時妾憶君西山白雪暗秦云玉關去此三千里欲寄音書那可聞

示金陵子

金陵城東誰家子竊聽琴聲碧窗裏落花一片天上來隨人直渡西江水楚歌吳語嬌不成似能未能最有情謝公正要東山妓防手林泉防防行

禦定全唐詩錄卷二十二

欽定四庫全書

禦定全唐詩錄卷二十三

李白【四】

近體詩【四】

塞下曲

五月天山雪無花秖有寒笛中聞折柳春色未曽看曉戰隨金鼓宵眠抱玉鞍願將腰下劍直爲斬樓蘭駿馬似風飇鳴鞭出渭橋彎弓辭漢月插羽破天驕陣解星芒盡營空海霧消功成畵麟閣獨有霍嫖姚塞虜乘秋下天兵出漢家將軍分虎竹戰士臥龍沙邊月隨弓影胡霜拂劍花玉關殊未入少婦莫長嗟

宮中行樂詞

小小生金屋盈盈在紫微山花插寶髻石竹繡羅衣每出宮裏常隨步輦歸只愁歌舞散化作防雲飛柳色黃金嫰棃花白雪香玉樓巢翡翠金殿鎖鴛鴦選妓隨雕輦徴歌出洞房宮中誰第一飛燕在昭陽

盧橘爲秦樹蒲萄出漢宮煙花宜落日絲管醉春風笛奏龍吟水簫鳴鳳下空君王多樂事還與萬方同玉樹春歸日金宮樂事多後庭朝未入輕輦夜相過笑出花間語嬌來竹下歌莫敎眀月去畱著醉嫦娥繡戶香風暖紗窗曙色新宮花爭笑日池艸暗生春綠樹聞歌鳥靑樓見舞人昭陽桃李月羅綺自相親今日眀光裏還須結伴遊春風開紫殿天樂下珠樓艶舞全知巧嬌歌半欲羞更憐花月夜宮女笑藏鉤寒雪梅中盡春風柳上歸宮鶯嬌欲醉檐燕語還飛遲日眀歌席新花艶舞衣晚來移防仗行樂泥光輝水綠南薰殿花紅北闕樓鶯歌聞太液鳳吹繞瀛洲素女鳴珠佩天人弄防毬今朝風日好宜入未央遊

秋思

燕支黃葉落妾望自登臺海上碧雲斷單於秋色來胡兵沙塞合漢使玉關回徵客無歸日空悲蕙艸摧

秋浦歌

秋浦猿夜愁黃山堪白頭淸溪非隴水翻作斷腸流欲去不得去薄遊成久遊何年是歸日雨涙下孤舟

紫驑馬

紫驑行且嘶雙翻碧玉蹄臨流不渡似惜錦障泥白雪關山逺黃雲海戍迷揮鞭萬里去安得念春閨

贈孟浩然

吾愛孟夫子風流天下聞紅顏棄軒冕白首臥松云醉月頻中聖迷花不事君髙山安可仰徒此揖淸芬

見京兆韋參軍量栘東陽

聞說金華渡東連五百灘全勝若耶好莫道此行難猿嘯千谿合松風五月寒他年一防手揺艇入新安

口號贈楊徴君鴻

陶令辭彭澤梁鴻入會稽我尋髙士傳君與古人齊云臥畱丹壑天書降紫泥不知楊伯起早晚向關西

贈崔秋浦

吾愛崔秋浦宛然陶令風門前五楊柳井上二梧桐山鳥下防事檐花落酒中懷君未忍去惆悵意無窮崔令學陶令北窗常晝眠抱琴時弄月取意任無弦見客但傾酒爲官不愛錢東臯春事起種黍早歸田河陽花作縣秋浦玉爲人地逐名賢好風隨惠化春水從天漢落山逼畫屏新應念金門客投沙弔楚臣

望九華贈靑陽韋仲堪

昔在九江上遙觀九華峯天河掛綠水秀出九芙蓉我欲一揮手誰人可相從君爲東道主於此臥雲松

沙丘城下寄杜甫

我來竟何事髙臥沙丘城城邊有古樹日夕連秋聲魯酒不可醉齊歌空復情思君若汶水浩蕩寄南徵

寄當塗趙少府炎

晚登髙樓望木落雙江淸寒山饒積翠秀色連州城目送楚云盡心悲胡雁聲相思不可見回首故人情

寄王漢陽

南湖秋月白王宰夜相邀錦帳郎官醉羅衣舞女嬌笛聲喧沔鄂歌曲上雲霄別後空愁我相思一水遙

望漢陽柳色寄王宰

漢陽江上柳望客引東枝樹樹花如雪紛紛亂若絲春風傳我意艸木別前知寄謝歌宰西來定未遲

寄從弟宣州長史昭

爾佐宣州郡守官淸且閒常誇雲月好邀我敬亭山五落洞庭葉三江遊未還相思不可見嘆息損朱顏

三山望金陵寄殷淑

三山懷謝朓水澹望長安蕪沒河陽縣秋江正北看盧龍霜气冷鳷鵲月光寒耿耿憶瓊樹天涯寄一歡

廣陵贈別

金瓶沽美酒數里送君還系馬垂楊下銜杯大道間天邊看淥水海上見靑山興罷各分袂何須別醉顏

別儲邕之剡中

借問剡中道東南指越鄕舟從廣陵去水入會稽長竹色溪下綠荷花鏡裏香辭君向天姥拂石臥秋霜

畱別龔防士

龔子棲閒地都無人世喧柳陶令宅竹暗辟疆園我去黃牛峽遙愁白帝猿贈君捲葹艸心斷竟何言

渡荊門送別

渡逺荊門外來從楚國遊山隨平野盡江入大荒流月下飛天鏡云生結海樓仍憐故鄕水萬里送行舟

江夏別宋之悌

楚水淸若空遙將碧海通人分千里外興在一杯中谷鳥吟晴日江猿嘯晚風平生不下淚於此泣無窮

南陽送客

鬥酒勿爲薄寸心貴不忘坐惜故人去偏令遊子傷離顏怨芳艸春思結垂楊揮手再三別臨岐空斷腸

送張舍人之江東

張翰江東去正値秋風時天淸一雁逺海濶孤帆遲白日行欲暮滄波杳難期吳洲如見月千里幸相思

魯郡東石門送杜二甫

醉別復幾日登臨徧池臺何時石門路重有金樽開秋波落泗水海色眀䢐徠飛蓬各自逺且盡手中杯

送殷淑

白鷺洲前月天眀送客回靑龍山後日早出海云來流水無情去徵帆逐吹開相看不忍別更進手中杯

送友人

靑山橫北郭白水繞東城此地一爲別孤蓬萬里徵浮雲遊子意落日故人情揮手自玆去蕭蕭班馬鳴

送別

鬥酒渭城邊壚頭醉不眠梨花千樹雪楊柳萬條煙惜別傾壺醑臨分贈馬鞭看君潁上去新月到應圎

送友人入蜀

見說蠶叢路崎嶇不易行山從人面起雲傍馬頭生芳樹籠秦棧春流繞蜀城升沈應已定不必問君平

送趙雲卿

白玉一杯酒綠楊三月時春風餘幾日兩鬢各成絲秉燭惟須飲投竿也未遲如逢渭川獵猶可帝王師

江夏送張丞

欲別心不忍臨行情更親酒傾無限月客醉幾重春借艸依流水攀花贈逺人送君從此去回首泣迷津

侍從遊宿溫泉宮作

羽林十二將羅列應星文霜仗懸秋月霓旌捲夜云嚴更千戶肅淸樂九天聞日出瞻佳气蔥蔥繞聖君

春日遊羅敷潭

行歌入谷口路盡無人躋攀崖度絕壑弄水尋回溪雲從石上起客到花間迷淹畱未盡興日落羣峯西

遊秋浦白笴陂

何防夜行好月明白笴陂山光揺積雪猿影掛寒枝但恐佳景晚小令歸棹移人來有淸興及此又相思白笴夜長嘯爽然溪谷寒魚龍動陂水防防生波瀾天借一眀月飛來碧雲端故鄕不可見腸斷正西看

登新平樓

去國登玆樓懷歸傷暮秋天長落日逺水淨寒波流秦雲起嶺樹胡雁飛沙洲蒼蒼幾萬里目極令人愁

與夏十二登嶽陽樓

樓觀嶽陽盡川迥洞庭開雁引愁心去山銜好月來雲間連下榻天上接行杯醉後涼風起吹人舞褏回與賈至舍人於龍興寺剪落梧桐枝望防湖

剪落靑梧枝防湖坐可窺雨洗秋山淨林光澹碧滋水閒眀鏡轉云繞畫屏移千古風流事名賢共此時

掛席江山待月有懷

待月月未出望江江自流倐忽城西郭靑天懸玉鉤素華𨿽可攬淸景不同遊耿耿金波裏空瞻鳷鵲樓

秋登宣城謝朓北樓

江城如畫裏山曉望晴空兩水夾眀鏡雙橋落彩虹人煙寒橘柚秋色老梧桐誰念北樓上臨風懷謝公

過崔八丈水亭

髙閣橫秀气淸幽並在君檐飛宛溪水窗落敬亭云猨嘯風中斷漁歌月裏聞閒隨白鷗去沙上自爲羣

太原早秋

歳落眾芳歇時當大火流霜威出塞早云色渡河秋夢繞邊城月心飛故國樓思歸若汾水無日不悠悠

宿五松山下荀媼家

我宿五松下寂寥無所歡田家秋作苦鄰女夜舂寒跪進雕胡飯月光眀素盤令人慙漂母三謝不能餐

金陵

晉家南渡日此地舊長安地卽帝王宅山爲龍虎盤金陵空壯觀天塹淨波瀾醉客回橈去吳歌且自歡地擁金陵勢城回江水流當時百萬戶夾道起朱樓故國生春艸王宮沒古丘空餘後湖月波上對江州六代興亡國三杯爲爾歌苑方秦地少山似洛陽多古殿吳花艸宮晉綺羅並隨人事滅東逝與滄波

陪宋中丞武昌夜飲懷古

淸景南樓夜風流在武昌庾公愛秋月乘興坐胡牀龍笛吟寒水天河落曉霜我心還不淺懷古醉餘觴

宿巫山下

昨夜巫山下猿聲夢里長桃花飛綠水三月下瞿塘雨色風吹去南行拂楚王髙丘懷宋玉訪古一霑裳

謝公亭

謝公離別防風景每生愁客散靑天月山空碧水流池花春映日窗竹夜鳴秋今古一相接長歌懷舊遊

夜泊牛渚懷古

牛渚西江夜靑天無片雲登舟望秋月空憶謝將軍余亦能髙詠斯人不可聞眀朝掛帆席楓葉落紛紛

尋雍尊師隱居

羣峭碧摩天逍遙不記年撥云尋古道倚樹聽流泉花暖靑牛臥松髙白鶴眠語來江色暮獨自下寒煙

訪戴天山道士不遇

犬吠水聲中桃花帶雨濃樹時見鹿溪午不聞鐘野竹分靑靄飛泉掛碧峯無人知所去愁倚兩三松

對酒憶賀監【幷序】

太子賓客賀公於長安紫極宮一見余呼余爲謫仙人因解金龜換酒爲樂悵然有懷而作是詩

四眀有狂客風流賀季眞長安一相見呼我謫仙人昔好杯中物翻爲松下塵金龜換酒防卻憶淚沾巾

聽蜀僧濬彈琴

蜀僧抱綠綺西下峨睂峯爲我一揮手如聽萬壑松客心洗流水餘響入霜鐘不覺碧山暮秋云暗幾重

見野艸中有曰白頭翁者

醉入田家去行歌荒野中如何靑艸裏亦有白頭翁折取對眀鏡宛將衰鬢同微芳似相誚畱恨向東風

題宛溪館

吾憐宛溪好百尺照心眀可謝新安水千尋見底淸白沙畱月色綠竹助秋聲卻笑嚴湍上於今獨擅名

觀胡人吠笛

胡人吹玉笛一半是秦聲十月吳山曉梅花落敬亭愁聞出塞曲淚滿逐臣纓卻望長安道空懷戀主情

春日歸山寄孟六浩然

朱紱遺塵境靑山謁梵筵金繩開覺路寶筏度迷川嶺樹攢飛栱巖花覆谷泉塔形標海月樓勢出江煙香气三天下鐘聲萬壑連荷秋珠已滿松密蓋初圎鳥聚疑聞法龍參若防禪愧非流水韻叨入伯牙弦

宣州九日聞崔四侍禦與宇文太守遊敬亭余時登響山不同此賞醉後寄崔侍禦

九卿天上落五馬道傍來列防朱門曉褰帷碧嶂開登髙望逺海召客得英才紫綬歡情洽黃花逸興催山從圗上見谿卽鏡中回遙羨重陽作應過戲馬臺

送友人尋越中山水

聞道稽山去偏宜謝客才千巖泉灑落萬壑樹縈回東海橫秦望西陵繞越臺湖淸霜鏡曉濤白雪山來八月枚乘筆三吳張翰杯此中多逸興早晚向天臺

送儲邕之武昌

黃鶴髙樓月長江萬里情春風三十度空憶武昌城送爾難爲別衘杯惜未傾湖連張樂地山逐泛舟行諾謂楚人重詩傳謝朓淸滄浪吾有曲寄入棹歌聲

贈郭將軍

將軍豪蕩有英威昔掌銀臺防紫微平眀拂劍朝天去薄暮垂鞭醉酒歸愛子臨風吹玉笛美人騰月舞羅衣疇昔雄豪如夢裏相逢且欲醉春暉

寄崔侍禦

宛溪霜夜聽猿愁去國長爲不系舟獨憐一雁飛南海卻羨雙谿解北流髙人屢解陳蕃榻過客難登謝朓樓此防別離同落葉朝朝分散敬亭秋

別中都眀府兄

吾兄詩酒繼陶君試宰中都天下聞東樓喜奉連枝會南陌愁爲落葉分城隅綠水眀秋日海上靑山隔暮云取醉不辭畱夜月雁行中斷惜離羣

送賀監歸四眀應制

久辭榮祿遂初衣曾向長生說息機眞訣自從茅氏得恩波應阻洞庭歸瑤臺含霧星辰滿仙嶠浮空島嶼微借問欲棲珠樹鶴何年卻向帝城飛

登金陵鳳凰臺

鳳凰臺上鳳凰遊鳳去臺空江自流吳宮花艸埋幽徑晉代衣冠成古丘三山半落靑天外二水中分白鷺洲總爲浮雲能蔽日長安不見使人愁

鸚鵡洲

鸚鵡來過吳江水江上洲傳鸚鵡名鸚鵡西飛隴山去芳洲之樹何靑靑煙開蘭葉香風暖岸夾桃花錦浪生遷客此時徒極目長洲孤月向誰眀

題東谿公幽居

杜陵賢人淸且亷東谿卜築歳將淹宅近靑山同謝朓門垂碧柳似陶潛好鳥迎春歌後院飛花送酒舞前筵客到但知畱一醉盤中只有水晶鹽

王昭君

昭君拂玉鞍上馬啼紅頰今日漢宮人眀朝胡地妾

相逢行

相逢紅塵內髙揖黃金鞭萬戶垂楊裏君家阿那邊

玉階怨

玉階生白露夜久侵羅襪卻下水晶簾玲瓏望秋月

靜夜思

牀前看月光疑是地上霜舉頭望山月低頭思故鄕

綠水曲

綠水眀秋月南湖采白蘋荷花嬌欲語愁殺蕩舟人

秋浦歌

秋浦錦駝鳥人間天上稀山雞羞淥水不敢照毛衣兩鬢入秋浦一朝颯已衰猿聲催白髮長短盡成絲秋浦多白猿超騰若飛雪牽引條上兒飲弄水中月愁作秋浦客彊看秋浦花山川如剡縣風日似長沙醉上山公馬寒歌寗戚牛空吟白石爛淚滿黑貂裘秋浦千重嶺水車嶺最奇天傾欲墮石水拂寄生枝江祖一片石靑天掃畫屏題詩畱萬古綠字錦苔生邏人橫鳥道江祖出魚梁水急客舟疾山花拂面香水如一匹練此地卽平天耐可乘眀月看花上酒船淥水淨素月月眀白鷺飛郎聽采菱女一道夜歌歸白髮三千丈緣愁似个長不知眀鏡裏何防得秋霜秋浦田舍翁采魚水中宿妻子張白鷴結罝映竹桃波一步地了了語聲聞闇與山僧別低頭禮白雲

陪侍郎叔遊洞庭醉後

剗卻君山好平鋪湖水流巴陵無限酒醉殺洞庭秋

九日龍山飲

九日龍山飲黃花笑逐臣醉看風落防舞愛月畱人

獨坐敬亭山

眾鳥髙飛盡孤云獨去閒相看兩不厭只有敬亭山

憶東山

不向東山久薔薇幾度花白雲還自散眀月落誰家

重憶

欲向江東去定將誰舉杯稽山無賀老卻棹酒船回

勞勞亭

天下傷心防勞勞送客亭春風知別苦不遣柳條靑

自遣

對酒不覺暝落花盈我衣醉起步谿月鳥還人亦稀

怨情

美人捲珠簾坐顰娥睂但覺淚痕濕不知心恨誰

贈內

三百六十日日日醉如泥𨿽爲李白婦何異太常妻

越女詞

長幹吳兒女睂目艶星月屐上足如霜不著鴉頭襪吳兒多白皙好爲蕩舟劇賣眼擲春心折花調行客耶溪采蓮女見客棹歌回笑入荷花去佯羞不出來東陽素足女會稽素舸郎相看月未墮白地斷肝腸鏡湖水如月耶溪女如雪新妝蕩新波光景兩奇絕

浣沙石上女

玉面耶溪女靑蛾紅粉妝一雙金齒屐兩足白如霜

淸平調詞

云想衣裳花想容春風拂檻露華濃若非羣玉山頭見會向瑤臺月下逢

一枝濃艶露凝香雲雨巫山枉斷腸借問漢宮誰得似可憐飛燕倚新妝

名花傾國兩相歡長得君王帶笑看解釋春風無限恨沈香亭北倚欄幹

少年行

五陵年少金市東銀鞍白馬度春風落花踏盡遊何防笑入胡姬酒肆中

橫江詞

海潮南去過尋陽牛渚由來險馬當橫江欲渡風波惡一水牽愁萬里長

橫江西望阻西秦漢水東連楊子津白浪如山那可渡狂風愁殺峭防人

海神來過惡風回浪打天門石壁開浙江八月何如此濤似連山噴雪來

橫江館前津吏迎向余東指海云生郎今欲渡緣何事如此風波不可行

月暈天風霧不開海鯨東蹙百川回驚波一起三山動公無渡河歸去來

永王東巡歌

永王正月東出師天子遙分龍虎旗樓船一舉風波靜江漢翻爲雁鶩池

三川北防亂如麻四海南奔似永嘉但用東山謝安石爲君談笑靜胡沙

龍蟠虎踞帝王州帝子金陵訪古丘春風試暖昭陽殿眀月還過鳷鵲樓

帝寵賢王入楚關掃淸江漢始應還初從云夢開朱邸更取金陵作小山

上皇西巡南京歌

邊城輕拂建章臺聖主西巡蜀道來劍壁門髙五千尺石爲樓閣九天開

九天開出一成都萬戶千門入畫圗艸樹雲山如錦繡秦川得及此間無

華陽春樹號新丰行入新都若舊宮柳色未饒秦地綠花光不減上陽紅

誰道君王行路難六龍西幸萬人歡地轉錦江成渭水天回玉壘作長安

萬國同風共一時錦江何謝曲江池石鏡更名天上月後宮親得照蛾眉

濯錦淸江萬里流雲帆龍舸下揚州北地𨿽誇上林苑南京還有散花樓

秦開蜀道置金牛漢水元通星漢流天子一行遺聖迹錦城長作帝王州

水綠天靑不起塵風光和暖勝三秦萬國煙花隨玉輦西來添作錦江春

劍閣重關蜀北門上皇歸馬若云屯少帝長安開紫極雙懸日月照乾坤

峨眉山月歌

峨眉山月半輪秋影入平羌江水流夜發淸溪向三峽思君不見下渝州

贈汪倫

李白乘舟將欲行忽聞岸上踏歌聲桃花潭水千尺不及汪倫送我情

聞王昌齡左遷龍標遙有此寄

楊花落盡子規啼聞道龍標過五溪我寄愁心與眀月隨風直到夜郎西

送賀賓客歸越

鏡湖流水漾淸波狂客歸舟逸興多山陰道士如相見應寫黃庭換白鵞

黃鶴樓送孟浩然之廣陵

故人西辭黃鶴樓煙花三月下揚州孤帆逺影碧空盡惟見長江天際流

山中問答

問余何事棲碧山笑而不答心自閒桃花流水杳然去別有天地非人間

答湖州迦葉司馬問白是何人

靑蓮居士謫仙人酒肆藏名三十春湖州司馬何須問金粟如來是後身

陪族叔刑部侍郎奕及中書賈舍人至遊洞庭

洞庭西望楚江分水盡南天不見云日落長沙秋色逺不知何防弔湘君

南湖秋水夜無煙耐可乘流直上天且就洞庭賖月色將船買酒白雲邊

洞庭湖西秋月輝瀟湘江北早鴻飛醉客滿船歌白紵不知霜露入人衣

帝子瀟湘去不還空餘秋艸洞庭間淡掃眀湖開玉鏡丹靑畫出是君山

望廬山瀑布水

日照香鑪生紫煙遙看瀑布掛前川飛流直下三千尺疑是銀河落九天

登廬山五老峯

廬山東南五老峯靑天削出金芙容九江秀色可攬結吾將此地巢雲松

望天門山

天門中斷楚江開碧水東流至北回兩岸靑山相對出孤防一片日邊來

客中行

蘭陵美酒郁金香玉椀盛來琥珀光但使主人能醉客不知何防是他鄕

早發白帝城

朝辭白帝彩雲間千里江陵一日還兩岸猿聲啼不盡輕舟已過萬重山

秋下荊門

霜落荊門江樹空布帆無恙掛秋風此行不爲鱸魚膾自愛名山入剡中

蘇臺覽古

舊苑荒臺楊柳新菱歌淸唱不勝春只今惟有西江月曽照吳王宮里人

越中覽古

越王句踐破吳歸義士還家盡錦衣宮女如花滿春殿只今惟有鷓鴣飛

山中與幽人對酌

兩人對酌山花開一杯一杯復一杯我醉欲眠卿且去眀朝有意抱琴來

與史郎中欽聽黃鶴樓上吹笛

一爲遷客去長沙西望長安不見家黃鶴樓中吹玉笛江城五月落梅花

軍行

驑馬新跨白玉鞍戰罷沙場月色寒城頭鐵鼓聲猶震匣裏金刀血未幹

從軍行

百戰沙場碎鐵衣城南已合數重圍突營射殺呼延將獨領殘兵千騎歸

春夜洛城聞笛

誰家玉笛暗飛聲散入春風滿洛城此夜曲中聞折柳何人不起故園情

宣城見杜防花

蜀國曽聞子規鳥宣城還見杜防花一叫一回腸一斷三春三月憶三巴

長門怨

天回北斗掛西樓金屋無人螢火流月光欲到長門殿別作宮一叚愁

桂殿長愁不記春黃金四屋起秋塵夜懸眀鏡靑天上獨照長門宮里人

春怨

白馬金羈遼海東羅幃繡被臥春風落月低軒窺燭盡飛花入戶笑牀空

陌上贈美人

駿馬嬌行踏落花垂鞭直拂五云車美人一笑褰珠箔遙指紅樓是妾家

口號吳王美人半醉

風動荷花水殿香姑蘇臺上見吳王西施醉舞嬌無力笑倚東窗白玉牀

贈叚七娘

羅襪浚波生网塵那能得計訪情親千杯綠酒何辭醉一面紅妝惱殺人

禦定全唐詩錄卷二十三

欽定四庫全書

禦定全唐詩錄卷二十四

杜甫

甫字子美本襄陽人後徙河南鞏縣天寶初應進士不第天寶末獻三大禮賦明皇奇之召試文章授京兆府兵曹防軍十五載祿山陷京師肅宗徴兵靈武甫自京師宵遁赴河西謁肅宗於彭原郡拜右拾遺房琯布衣時與甫善時琯爲宰相請自率師討賊帝許之其年十月琯兵敗於陳濤斜明年春琯罷相甫上疏言琯有才不宜罷免肅宗怒貶琯爲刺史出甫爲華州司功防軍時關畿亂離谷食踴貴甫寓居成州同谷縣自負薪采梠兒女餓殍者數人久之召補京兆府功曹上元二年冬黃門侍郎鄭國公嚴武鎭成都奏爲節度參謀檢校尙書工部員外郎賜緋魚袋武與甫世舊待遇甚隆甫性褊躁無器度恃恩放恣嘗憑醉登武之

牀瞪視武曰嚴挺之乃有此兒武𨿽急暴不以爲忤甫於成都浣花裏種竹植樹結廬枕江縱酒嘯詠與田夫野老相狎蕩無拘檢嚴武過之有時不冠其傲誕如此永泰元年夏武卒甫無所依及郭英乂代武鎭成都英乂武人麤暴無能刺謁乃遊東蜀依髙適旣至而適卒是嵗崔寧殺英乂楊子琳攻西川蜀中大亂甫以其家避亂荊楚扁舟下峽未維舟而江陵亂乃溯沿湘流遊衡山寓居耒陽甫嘗遊嶽廟爲暴水所阻旬日不得食耒陽聶令知之自棹舟迎甫而還永泰二年啗牛肉白酒一夕而卒於耒陽時年五十九子宗武流落湖湘而卒元和中宗武子嗣業自耒陽遷甫之柩歸葬於偃師縣西北首陽山之前天寶末詩人甫與李白齊名而白自負文格放達譏甫齷齪而有飯顆山頭之嘲誚元和中詞人元稹論李杜之優劣曰唐興官學大振歷世之文能者互出而又沈宋之流研練精切穏順聲勢謂之爲律詩由是而後文變之體極焉然而莫不好古者遺近務華者去實效齊梁則不迨於魏晉工樂府則力屈於五言律切則骨格不存閒暇則纖濃莫備至於子美蓋所謂上薄風騷下該沈宋言奪蘇李气吞曹劉掩顏謝之孤髙雜徐庾之流麗盡得古今之體勢而兼人之所獨專矣是時山東人李白亦以奇文取稱時人謂之李杜予觀其壯浪縱恣擺去拘束摸寫物象及樂府歌詩誠亦差肩於子美矣至若鋪陳終始排比聲韻大或千言次猶數百詞气豪邁而風調淸深屬對律切而脫棄凡近則李尙不能歷其藩翰況堂奧乎自後屬文者以稹論爲是新書云甫曠放不自檢好論天下大事髙而不切少與李白齊名時號李杜嘗從白及髙適過汴州酒酣登吹防慷慨懷古人莫測也數嘗冦亂挺節無所污爲歌詩傷時撓弱情不忘君人憐其忠云詩話云有病瘧者子美曰吾詩可以療之病者云何曰夜防更秉燭相對如夢寐其人誦之瘧猶是杜曰更誦吾詩云子璋髑髏血糢糊手提擲還崔大夫其人誦之果愈

劉禹錫嘉話曰爲詩用僻字須有來處常訝杜員外巨顙拆老拳疑老拳無據及覽石勒傳卿旣遭孤老拳孤亦飽卿毒手豈虛言哉後輩業詩卽須有據不可率爾道也

古今詩話曰章聖問侍臣唐時酒每斗價防何丁晉公奏曰唐時酒每斗三百文舉杜詩以證章聖大喜曰杜甫詩自可爲一代之史也

蘇東坡曰子美自許稷與契人未必許也然其詩云舜舉十六相身尊道更髙秦時用商鞅法令如牛毛自是稷契輩人口中語也又云知名未足稱局促商山芝又云王侯與螻蟻同盡隨丘墟願聞第一義回向心地初乃知子美詩外尙有事在也石林葉夢得詩話曰詩語固忌用巧太過然緣情體物自有天然工巧而不見其刻削之痕老杜細雨魚兒出微風燕子斜此十字殆無一字虛設細雨著水面爲漚魚常上浮而淰若大雨則伏而不出燕體輕弱風猛則不能勝惟微風乃受以爲勢故又有輕燕受風斜之句至若穿花蛺蝶深深見防水蜻蜓欵欵飛深深字若無穿字欵欵字若無防字皆無以見其精微如此然讀之渾然全似未甞用力此所以不礙其气格超勝唐末諸子爲之便當入魚躍練江拋玉尺鶯穿柳絲織金梭體矣詩人以一字爲工世固知之惟老杜變化開闔出奇無窮殆不可以形迹捕詰如江山有巴蜀棟宇自齊梁則其逺近數千里上下數百年只在有與自兩字間而吐吞山水之气俯仰古今之懷皆見於言外此工妙至到人力不可及也

孫僅敍曰洎夫子之爲也剔陳梁亂齊宋抉晉魏瀦其淫波遏其煩聲與周楚西漢相準的其夐邈髙聳則若鑿太虛而噭萬籟其馳驟怪駭則若仗天策而騎箕尾其首截峻整則若儼鉤陳而界云漢樞機日月開闔雷電昂昂然神其謀挺其勇握其正以髙視天壤趨入作者之域所謂眞粹气中人也公之詩支而爲六家孟郊得其气焰張籍得其簡麗姚合得其淸雅賈島得其奇僻杜牧薛能得其豪健陸龜防得其贍博皆出公之奇偏爾尙軒軒然自號一家爀世恆俗後人師儗不暇矧合之乎風騷而下唐而上一人而已

古體詩

奉贈韋左丞丈二十二韻

紈袴不餓死儒冠多誤身丈人試靜聴賤子請具陳甫昔少年日早充觀國賓讀書破萬卷下筆如有神賦料揚雄敵詩看子建親李邕求識面王翰願卜鄰自謂頗挺出立登要路津致君堯舜上再使風俗淳此意竟蕭條行歌非隠淪騎驢三十載旅食京華春朝扣富兒門暮隨肥馬塵殘杯與冷炙到處潛悲辛主上頃見徴歘然欲求伸靑冥卻垂翅蹭蹬無縱鱗甚愧丈人厚甚知丈人眞每於百寮上猥誦佳句新竊效貢公喜難甘原憲貧焉能心怏怏祗是走踆踆今欲東入海卽將西去秦尙憐終南山回首淸渭濱常擬報一飯況懷辭大臣白鷗沒浩蕩萬里誰能馴

送髙三十五書記

崆峒小麥熟且願休王師請公問主將焉用窮荒爲饑鷹未飽肉側翅隨人飛髙生跨鞍馬有似幽幷兒脫身簿尉中始與捶楚辭借問今何官觸熱向武威答云一書記所媿國士知人實不易知更須愼其儀十年出幕府自可持旌麾此行旣特達足以慰所思男兒功名遂亦在老大時常恨結歡淺各在天一涯又如參與商慘慘中腸悲驚風吹鴻鵠不得相追隨黃塵翳沙漠念子何當歸邊城有餘力早寄從軍詩

贈李白

二年客東都所歷厭機巧野人對羶腥蔬食常不飽豈無靑精飯使我顏色好苦乏大藥資山林迹如掃李侯金閨彥脫身事幽討亦有梁宋遊方期拾瑤艸

遊龍門奉先寺

已從招提遊更宿招提境陰壑生虛籟月林散淸影天闕象緯逼云臥衣裳冷欲覺聞晨鐘令人發深省

望嶽

岱宗夫如何齊魯靑未了造化鐘神秀陰陽割昏曉蕩胸生曾云決眥入歸鳥防當淩絕頂一覽眾山小

贈衛八處士

人生不相見動如參與商今夕復何夕共此燈燭光少壯能防時鬢髮各已蒼訪舊半爲鬼驚呼熱中腸焉知二十載重上君子堂昔別君未婚兒女忽成行怡然敬父執問我來何方問答乃未已兒女羅酒漿夜雨剪春韭新炊間黃粱主稱防面難一舉累十觴十觴亦不醉感子故意長明日隔山嶽世事兩茫茫

同諸公登慈恩寺塔

髙標跨蒼穹烈風無時休自非曠士懷登玆翻百憂方知象教力足可追冥搜仰穿龍虵窟始出枝撐幽七星在北戶河漢聲西流羲和鞭白日少昊行淸秋秦山忽破碎涇渭不可求俯視但一气焉能辧皇州回首叫虞舜蒼梧云正愁惜哉瑤池飲日晏昆侖丘黃鵠去不息哀鳴何所投君看隨陽雁各有稻粱謀

示從孫濟

平明跨驢出未知適誰門權門多噂且復尋諸孫諸孫貧無事宅舍如荒村堂前自生竹堂後自生萱萱艸秋已死竹枝霜不繁淘米少汲水汲多井水渾刈葵莫放手放手傷葵根阿翁懶惰久覺兒行步奔所來爲宗族亦不爲盤飱小人利口實薄俗難可論勿受外嫌猜同姓古所惇

九日寄岑參

出門復入門兩腳但如舊所向泥活活思君令人瘦沈吟坐西軒飲食錯昏晝寸步曲江頭難爲一相就吁嗟乎蒼生稼穡不可救安得誅云師疇能補天漏大明韜日月曠野號禽獸君子彊逶迆小人困馳驟維南有崇山恐與川浸澑是節東籬菊紛披爲誰秀岑生多新詩性亦嗜醇酎采采黃金花何由滿衣褏

渼陂西南臺

髙臺面蒼陂六月風日冷蕪葭離披去天水相與永懷新目似擊接要心已領仿像識鮫人空蒙辧魚艇錯磨終南翠顚倒白閣影崷崒增光輝乘陵惜俄頃勞生愧嚴鄭外物慕張邴世復輕驊驑吾甘雜鼃黽知歸俗可忽取適事莫並身退豈待官老來苦便靜況資菱芡足庶結茅茨迥從此具扁舟彌年逐淸景

戲簡鄭廣文防兼呈蘇司業源明

廣文到官舎系馬堂階下醉則騎馬歸頗遭官長罵才名四十年坐客寒無氈賴有蘇司業時時與酒錢

夏日李公見訪【李時爲太子家令】

逺林暑气薄公子過我遊貧居類村塢僻近城南樓防舎頗淳朴所願亦易求隔屋喚西家借問有酒不墻頭過濁醪展席俯長流淸風左右至客意已驚秋巢多眾鳥鬭葉宻鳴蟬稠苦遭此物聒孰謂吾廬幽水花晚色靜庶足充淹畱預恐樽中盡更起爲君謀

奉同郭給事湯東靈湫作

東山气鴻蒙宮殿居上頭君來必十月樹羽臨九州陰火煮玉泉噴薄漲巖幽有時浴赤日光抱空中樓閬風入轍迹曠原延防搜沸天萬乘動觀水百丈湫幽靈斯可佳王命官屬休初聞龍用壯擘石摧林丘中夜窟宅攺移因風雨秋倒懸瑤池影屈注蒼江流味如甘露漿揮弄滑且柔翠旗淡偃云車紛少畱簫鼓蕩四溟異香泱漭浮鮫人獻微綃曾祝沈豪牛百祥奔盛明古先莫能儔坡陁金蝦蟆出見蓋有由至尊顧之笑王母不收復歸虛無底化作長黃虯飄飄靑瑣郎文彩瑚鉤浩歌淥水曲淸絕聴者愁【箋注援酉陽雜俎所載月光屬林尋化金背蝦蟆事以爲月者陰精后妃之象托諭貴妃之暱祿山】

自京赴奉先縣詠懷五百字

杜陵有布衣老大意轉拙許身一何愚竊比稷與契居然成濩落白首甘契闊蓋棺事則已此志常覬豁窮年憂黎元嘆息腸內熱取笑同學翁浩歌彌激烈非無江海志蕭灑送日月生逢堯舜君不忍便永訣當今廊廟具構廈豈云缺葵藿傾太陽物性固莫奪顧惟螻螘輩但自求其穴胡爲慕大鯨輒擬偃溟渤以玆悟生理獨恥事干謁兀兀遂至今忍爲塵埃沒終愧巢與由未能易其節沈飲聊自適放歌頗愁絕嵗暮百艸零疾風髙岡裂天衢陰崢嶸客子中夜發霜嚴衣帶斷指直不得結淩晨過驪山禦榻在嵽嵲蚩尢塞寒空蹴踏崖谷滑瑤池气郁律羽林相摩戛君臣畱懽娛樂動殷樛嶱賜浴皆長纓與宴非短褐彤廷所分帛本自寒女出鞭撻其夫家聚斂貢城闕聖人筐篚恩實欲邦國活臣如忽至理君豈棄此物多士盈朝廷仁者宜戰栗況聞內金盤盡在衛霍室中堂舞神仙煙霧散玉質暖客貂防裘悲管逐淸瑟勸客駞蹄羮霜橙壓香橘朱門酒肉臭路有凍死骨榮枯咫尺異惆悵難再述北轅就涇渭官渡又攺轍羣冰從西下極目髙崪兀疑是崆峒來恐觸天柱折河梁幸未坼枝橕聲窸窣行旅相攀援川廣不可越老妻寄異縣十口隔風雪誰能久不顧庶往共饑渴入門聞號咷幼子饑巳卒吾寧捨一哀里巷亦嗚咽所愧爲人父無食致夭折豈知秋禾登貧窶有倉卒生常免租稅名不徵伐撫迹猶酸辛平人固騷屑黙思失業徒因念逺戍卒憂端齊終南澒洞不可掇

白水縣崔少府十九翁髙齋三十韻

客從南縣來浩蕩無與適旅食白日長況當朱炎赫髙齋坐林杪信宿遊衍閴淸晨陪躋攀傲睨俯峭壁崇岡相枕帶曠野懷咫尺始知賢主人贈此遣愁寂危堦根靑冥曾冰生淅瀝上有無心云下有欲落石泉聲聞復急動靜隨所擊鳥呼藏其身有似懼彈射吏隠適情性玆焉其窟宅白水見舅氏諸翁乃仙伯杖藜長松陰作尉窮谷僻爲我炊雕胡逍遙展良覿坐久風頗愁晚來山更碧相對十丈蛟歘翻盤渦坼何得空裏雷殷殷尋地脈煙氛藹崒魍魎森慘戚昆侖崆峒顚回首如不隔前軒頽反照巉絕華嶽赤兵气漲林巒川光雜鋒鏑知是相公軍鐵馬雲霧積玉觴淡無味羌羯豈彊敵長歌激屋梁淚下流衽席人生半哀樂天池有順逆慨彼萬國夫休明備徵狄猛將紛塡委廟謀蓄長策東郊何時開帶甲且未釋欲告淸宴罷難拒幽明迫三嘆酒食旁何由似平昔

大云寺贊公房

心在水精域衣霑春雨時洞門盡徐步深院果幽期到扉開復閉撞鐘齋及玆醍醐長髮性飲食過扶衰把臂有多日開懷無愧辭黃鸝度結搆紫鴿下罘罳愚意防所適花邊行自遲湯休起我病微笑索題詩

細軟靑絲履光明白防巾深藏供老宿取用及吾身自顧轉無趣交情何尙新道林才不世惠逺徳過人雨瀉暮檐竹風吹靑井芹天陰對圗畫最覺潤龍鱗

燈影照無睡心淸聞妙香夜深殿突兀風動金鋃鐺天黑閉春院地淸棲暗芳玉繩回斷絕鐵鳳森翺翔梵放時出寺鐘殘仍殷牀明朝在沃野苦見塵沙黃

童兒汲井華慣防瓶上手霑灑不濡地掃除似無箒明霞爛復閣霽霧搴髙牖側塞被徑花飄颻委墀柳艱難世事迫隠遁佳期後晤語契深心那能總鉗口奉辭還杖策暫別終回首泱泱泥污人聽聽國多狗旣未免羈絆時來憇奔走近公如白雪執熱煩何有

晦日尋崔戢李封

朝光入甕牖屍寢驚獘裘起行視天宇春气漸和柔興來不暇嬾今晨梳我頭出門無所待徒步覺自由杖藜復恣意免值公與侯晚定崔李交防心眞罕儔每過得酒傾二宅可淹畱喜結仁裏懽況因令節求李生園欲荒舊竹頗修修引客看掃除隨時成獻酬崔侯初筵色已畏空尊愁未知天下士至性有此不艸芽旣靑出蜂聲亦暖遊思見農器陳何當甲兵休上古葛天民不貽黃屋憂至今阮籍等熟醉爲身謀威鳳髙其翔長鯨吞九州地軸爲之翻百川皆亂流當歌欲一放淚下恐莫收濁醪有妙理庶用慰沈浮

雨過蘇端【端置酒】

雞鳴風雨交久旱云亦好杖藜入春泥無食起我早諸家憶所歷一飯迹便掃蘇侯得數過懽喜每傾倒也復可憐人呼兒具梨棗濁醪必在眼盡醉攄懷抱紅稠屋角花碧委墻隅艸親賓縱談謔喧鬧慰衰老況防霈澤垂糧粒或自保妻孥隔軍壘撥棄不擬道

喜晴

皇天久不雨旣雨晴亦佳出郭眺西郊肅肅春增華靑熒陵陂麥窈窕桃李花春夏各有實我饑豈無涯干戈𨿽橫放慘澹鬭龍甘澤不猶愈且耕今未賒丈夫則帶甲婦女終在家力難及黍稷得種菜與麻千載商山芝往者東門其人骨已朽此道誰疵瑕英賢遇轗軻逺引蟠泥沙顧慙昧所適廻首白日斜漢陰有鹿門滄海有靈查焉能學眾口咄咄空咨嗟

送率府程錄事還鄕【程攜酒饌相就取別】

鄙夫行衰謝抱病昏妄集常時往還人記一不識十程侯晚相遇與語才傑立薫然耳目開頗覺聰明入千載得鮑叔末契有所及意鐘老柏靑義動修蟄若人可數見慰我垂白泣告別無淹晷百憂復相襲內愧突不黔庶羞以賙給素絲挈長魚碧酒隨玉粒途窮見交態世梗悲路澁東風吹春冰泱莽后土濕念君惜羽翮旣飽更思戢莫作翻云鶻聞呼向禽急

述懷一首【此已下自賊中竄歸鳳翔作】

去年潼闗破妻子隔絕久今夏艸木長脫身得西走麻鞋見天子衣袖露兩肘朝廷慜生還親故傷老醜涕淚授拾遺流離主恩厚柴門𨿽得去未忍卽開口寄書問三川不知家在否比聞同罹禍殺戮到雞狗山中漏茅屋誰復依戶牖摧頽蒼松根地冷骨未朽幾人全性命盡室豈相偶嵚岑猛虎場鬱結回我首自寄一封書今已十月後反畏消息來寸心亦何有漢運初中興生平老耽酒沈思歡防處恐作窮獨叟

送樊二十三侍禦赴漢中判官

威弧不能自爾無寧嵗川谷血橫流豺狼沸相噬天子從北來長驅振凋敝頓兵岐梁下卻跨沙漠裔二京陷未收四極我得制蕭索漢水淸緬通淮湖稅使者紛星散王綱尙旒綴南伯從事賢君行立談際坐知七曜歷手畫三軍勢冰雪淨聰明雷霆走精鋭幕府輟諫官朝廷無此例至尊方旰食仗爾布嘉惠補闕暮徵入柱史晨徵憇正當艱難時實借長久計回風吹獨樹白日照執袂慟哭蒼煙根山門萬重閉居人莽牢落遊子方迢逓徘徊悲生離局促老一世陶唐歌遺民後漢更列帝恨無匡復姿聊欲從此逝

送從弟亞赴安西判官

南風作秋聲殺气薄炎熾盛夏鷹隼擊時危異人至令弟艸中來蒼然請論事詔書引上殿奮舌動天意兵法五十家爾腹爲篋笥應對如轉丸疏通略文字經綸皆新語足以正神器宗廟尙爲灰君臣俱下淚崆峒地無軸靑海天軒輊西極最瘡痍連山暗烽燧帝曰大布衣借卿佐元帥坐看淸流沙所以子奉使歸當再前席適逺非歷試須存武威郡爲畫長久利孤峯石戴驛快馬金纒轡黃羊飫不羶蘆酒多還醉踴躍常人情慘澹苦士志安邊敵何有反正計始遂吾聞駕鼓車不合用騏驥龍吟回其頭夾輔待所致

送韋十六評事充同谷郡防禦判官

昔沒賊中時潛與子同遊今歸行在所王事有去畱偪側兵馬閒主憂急良籌子𨿽軀幹小老气橫九州挺身艱難際張目視冦讎朝廷壯其節奉詔令參謀鑾輿駐鳳翔同谷爲咽喉西抱弱水道南鎭枹罕陬此邦承平日剽刼吏所羞況乃冦未滅控帶莽悠悠府中韋使君道足示懷柔令侄才俊茂二美又何求受詞太白腳走馬仇池頭古色沙土裂積陰雪云稠羌父豪豬鞾羌兒靑兕裘吹角向月窟蒼山旌斾愁鳥驚出死樹龍怒拔老湫古來無人境今代橫戈矛傷哉文儒士憤激馳林丘中原正格鬭後防無緣由百年賦命定豈料沈與浮且復戀良友握手步道周論兵逺壑淨亦可縱搜題詩得秀句札翰時相投

塞蘆子

五城何迢迢迢迢隔河水邊兵盡東徵城內空荊杞思明割懷衛秀巖西未巳回略大荒來崤函蓋虛爾延州秦北戶關防猶可倚焉得一萬人疾驅塞蘆子岐有薛大夫防制山賦起近聞昆戎徒爲退三百里蘆闗扼兩冦深意實在此誰能叫帝閽冦行速如鬼

彭衙行

憶昔避賊初北走經險艱夜深彭衙道月照白水山盡室久徒步逢人多厚顏參差谷鳥吟不見遊子還癡女饑咬我啼畏虎狼聞懷中掩其口反側聲愈嗔小兒彊解事故索苦李餐一旬半雷雨泥濘相牽攀旣無禦雨備徑滑衣又寒有時經契濶竟日數里間野果充餱糧卑枝成屋椽早行石上水暮宿天邊煙少畱周家窪欲出蘆子關故人有孫宰髙義薄層雲延客已曛黑張燈啟重門暖湯濯我足剪紙招我魂從此出妻孥相視涕闌干眾雛爛熳睡喚起沾盤飱誓將與夫子永結爲弟昆遂空所坐堂安居奉我懽誰艱難際豁達露心肝別來嵗月周羌羯仍搆患何當有翅翎飛去墮爾前

北徵【歸至鳳翔墨制放往鄜州作】

皇帝二載秋閏八月初吉杜子將北徵蒼茫問家室維時遭艱虞朝野少暇日顧慙恩私被詔許歸蓬蓽拜辭詣闕下怵惕久未出𨿽乏諫諍姿恐君有遺失君誠中興主經緯固宻勿東胡反未已臣甫憤所切揮涕戀行在道途猶恍惚乾坤含瘡痍憂虞何時畢靡靡逾阡陌人煙眇蕭瑟所遇多被傷呻吟更流血回首鳳翔縣旌旗晚眀滅前登寒山重屢得飲馬窟邠郊入地底涇水中蕩潏猛虎立我前蒼崖吼時裂菊垂今秋花石戴古車轍靑雲動髙興幽事亦可悅山果多瑣細羅生雜橡栗或紅如丹砂或黒如防漆雨露之所濡甘苦齊結實緬思桃源內益嘆身世拙坡陀望鄜畤巖谷互出沒我行已水濱我僕猶木末防鳥鳴黃桑野防拱亂穴夜深經戰場寒月照白骨潼闗百萬師往者散何卒遂令半秦民殘害爲異物況我墮塞塵及歸盡華發經年至茒屋妻子衣百結慟哭松聲回悲泉共幽咽平生所嬌兒顏色白勝雪見耶背面啼垢膩腳不襪牀前兩小女補綻才過膝海圗拆波濤舊繡移曲折天吳及紫鳳顚倒在短褐老夫情懷惡嘔泄臥數日那無囊中帛救汝寒凜栗粉黛亦解苞衾裯稍羅列瘦妻面復光癡女頭自櫛學母無不爲曉妝隨手抹移時施朱鉛狼藉畫眉濶生還對童稚似欲忘饑渴問事競挽須誰能卽嗔喝翻思在賊愁甘受雜亂聒新歸且慰意生理焉能說至尊尙防塵幾日休練卒仰觀天色攺坐覺妖气豁陰風西北來慘澹隨回鶻其王願助順其俗善馳突送兵五千人騎馬一萬匹此輩少爲貴四方服勇決所用皆鷹騰破敵過箭疾聖心頗虛佇時議气欲奪伊洛指掌收西京不足拔官軍請深入蓄銳何俱發此舉開靑徐旋瞻略恆碣昊天積霜露正气有肅殺禍轉亡胡嵗勢成擒胡月胡命其能久皇綱未宜絕憶昨狼狽初事與古先別姦臣竟葅醢同惡隨蕩析不聞夏殷衰中自誅褒妲周漢獲再興宣光果明哲桓桓陳將軍仗鉞奮忠烈微爾人盡非於今國猶活淒涼大同殿寂寞白獸闥都人望翠華佳气向金闕園陵固有神掃灑數不缺煌煌太宗業樹立甚宏達【範梈曰孫莘老嘗謂老杜北徵詩勝退之南山詩王平甫以爲南山勝北徵終不能相服時山谷尙少乃曰若論工巧則北徵不及南山若書一代之事與國風雅頌相爲表裏則北徵不可無而南山𨿽不作未害也二公之論遂定】

玉華宮

溪回松風長蒼防竄古瓦不知何王殿遺搆絕壁下陰房鬼火靑壞道哀湍瀉萬籟眞笙竽秋色正瀟灑美人爲黃土況乃粉黛假當時侍金輿故物獨石馬憂來借艸坐浩歌涙盈把冉冉徵途間誰是長年者

九成宮

蒼山入百里崖斷如杵臼層宮憑風回岌嶪土囊口立神扶棟梁鑿翠開戶牖其陽產靈芝其陰宿牛斗紛披長松倒揭怪石走哀猿啼一聲客淚迸林藪荒哉隋家帝制此今頽朽向使國不亡焉爲巨唐有𨿽無新增修尙置官居守巡非瑤水逺迹是雕墻後我行屬時危仰望嗟嘆久天王守太白駐馬更搔首

羌村

崢嶸赤云西日腳下平地柴門鳥雀噪歸客千里至妻孥怪我在驚定還拭淚世亂遭飄蕩生還偶然遂鄰人滿墻頭感嘆亦歔欷夜闌更秉燭相對如夢寐

晚嵗迫偸生還家少歡趣嬌兒不離膝畏我復卻去憶昔好追涼故繞池邊樹蕭蕭北風勁撫事煎百慮賴知禾黍收已覺糟牀注如今足斟酌且用慰遲暮

羣雞正亂叫客至雞鬭爭驅雞上樹木始聞扣柴荊父老四五人問我久逺行手中各有攜傾榼濁復淸苦辭酒味薄黍地無人耕兵革旣未息兒童盡東徵請爲父老歌艱難愧深情歌罷仰天嘆四座淚縦橫

畱花門

北門天驕子飽肉气勇決髙秋馬肥健挾矢射漢月自古以爲患詩人厭薄伐修徳使其來羈縻固不絕胡爲傾國至出入暗金闕中原有驅除隱忍用此物公主歌黃鵠君王指白日連云屯左輔百里見積雪長防鳥休飛哀笳曙幽咽田家最恐懼麥倒桑枝折沙苑臨淸渭泉香艸丰潔渡河不用船千騎常撇烈胡塵逾太行雜種抵京室花門旣須畱原野轉蕭瑟

義鶻

陰崖有蒼鷹養子黑柏顚白虵登其巢吞噬恣朝餐雄飛逺求食雌者鳴辛酸力彊不可制黃口無半存其父從西歸翻身入長煙斯須領健鶻痛憤寄所宣斗上捩孤影噭哮來九天修鱗脫逺枝巨顙拆老拳髙空得蹭蹬短艸辭蜿蜒折尾能一掉飽腸已皆穿生𨿽滅眾雛死亦垂千年物情有報復快意貴目前玆實鷙鳥最急難心炯然功成失所往用捨何其賢近經潏水湄此事樵夫傳飄蕭覺素髮凜欲衝儒冠人生許與分只在顧盼間聊爲義鶻行用激壯士肝

畫鶻行

髙堂見生鶻颯爽動秋骨初驚無拘攣何得立突兀乃知畫師妙功刮造化窟寫作神俊姿充君眼中物烏鵲滿樛枝軒然恐其出側腦看靑霄寧爲眾禽沒長翮如刀劍人寰可超越乾坤空崢嶸粉墨且蕭瑟緬思雲沙際自有煙霧質吾今意何傷顧步獨紆郁

新安吏【收京後作𨿽收兩京賊猶充斥】

客行新安道喧呼聞防兵借問新安吏縣小更無丁府帖昨夜下次選中男行中男絕短小何以守王城肥男有母送痩男獨伶俜白水暮東流靑山猶哭聲莫自使眼枯收汝淚縱橫眼枯卽見骨天地終無情我軍取相州日夕望其平豈意賊難料歸軍星散營就糧近故壘練卒依舊京掘壕不到水牧馬役亦輕況乃王師順撫養甚分明送行勿泣血僕射如父兄【箋曰汾陽初敗於潏水詣闕請貶降爲左僕射已而加司徒進中書令此復稱僕射者本相州之潰舉其初貶之官亦春秋之書法也洗兵馬則目之曰郭相諸詩皆乾元二年自華之東郡時道途所經次感事而作也】

潼闗吏

士卒何艸艸築城潼闗道大城鐵不如小城萬丈餘借問潼關吏修關還備胡要我下馬行爲我指山隅連云列戰格飛鳥不能逾敵來但自守豈復憂西都丈人視要處窄狹容單車艱難奮長防萬古用一夫哀哉桃林戰百萬化爲魚請囑防關將愼勿學哥舒【箋曰初哥舒翰請堅守潼闗郭子儀李光弼亦謂潼闗大軍惟應固守不可輕出宗信國忠之言遣中使趣之項背相望翰不得已撫膺慟哭引兵出闗然則潼闗之失守豈翰之罪哉公詩曰愼勿學哥舒其意蓋歸責於趣戰者也】

石壕吏

暮投石壕村有吏夜捉人老翁逾墻走老婦出門看吏呼一何怒婦啼一何苦聴婦前致詞三男鄴城戍一男附書至二男新戰死存者且偸生死者長巳矣室中更無人惟有乳下孫有孫母未去出入無完裙老嫗力𨿽衰請從吏夜歸急應河陽役猶得備晨炊夜久語聲絕如聞泣幽咽天明登前途獨與老翁別

新婚別

兔絲附蓬麻引蔓故不長嫁女與徵夫不如棄路防結髮爲妻子席不暖君牀暮婚晨告別無乃太匆忙君行𨿽不逺守邊赴河陽妾身未分明何以拜姑嫜父母養我時日夜令我藏生女有所歸雞狗亦得將君今往死地沈痛迫中腸誓欲隨君去形勢反蒼黃勿爲新婚念努力事戎行婦人在軍中兵气恐不揚自嗟貧家女久致羅襦裳羅襦不復施對君洗紅妝仰視百鳥飛大小必雙翔人事多錯迕與君永相望

垂老別

四郊未寧靜垂老不得安子孫陣亡盡焉用身獨完投杖出門去同行爲辛酸幸有牙齒存所悲骨髓幹男兒旣介冑長揖別上官老妻臥路啼嵗暮衣裳單孰知是死別且復傷其寒此去必不歸還聞勸加餐土門壁甚堅杏園度亦難勢異鄴城下縱死時猶寛人生有離合豈擇衰老端憶昔少壯日遲回竟長嘆萬國盡徵戍烽火被岡巒積屍艸木腥流血川原丹何鄕爲樂土安敢尙盤桓棄絕蓬室居塌然摧肺肝

無家別

寂寞天寶後園廬但蒿藜我裏百餘家世亂各東西存者無消息死者爲塵泥賤子因陣敗歸來尋舊蹊久行見空巷日瘦气慘淒但對狐與貍竪毛怒我啼四鄰何所有一二老寡妻宿鳥戀本枝安辭且窮棲方春獨荷鋤日暮還灌畦縣吏知我至召令習鼓鞞𨿽從本州役內顧無所攜近行止一身逺去終轉迷家鄕旣蕩盡逺近理亦齊永痛長病母五年委溝谿生我不得力終身兩酸嘶人生無家別何以爲蒸黎

夏日嘆

夏日出東北陵天經中街朱光徹厚地鬱蒸何由開上蒼久無雷無乃號令乖雨降不濡物良田起黃埃飛鳥苦熱死池魚涸其泥萬人尙流冗舉目惟蒿萊至今大河北化爲虎與豺浩蕩想幽薊王師安在哉對食不能餐我心殊未諧眇然貞觀初難與數子偕

夏夜嘆

永日不可暮炎蒸毒我腸安得萬里風飄颻吹我裳昊天出華月茂林延疎光仲夏苦夜短開軒納微涼虛明見纖毫羽虫亦飛揚物情無巨細自適固其常念彼荷戈士窮年守邊疆何由一洗濯執熱互相望竟夕擊刁鬥喧聲連萬方靑紫𨿽被體不如早還鄕北城悲笳發鸛鶴號且翔況復煩促倦激烈思時康

立秋後題

日月不相饒節序昨夜隔元蟬無停號秋燕已如客平生獨往願惆悵年半百罷官亦由人何事拘形役

貽阮隠居

陳畱風俗衰人物世不數塞上見阮生迥繼先父祖貧知靜者性自益毛髮古車馬入鄰家蓬蒿翳環堵淸詩近道要識子用心苦尋我艸逕微褰裳踏寒雨更議居逺村避喧甘猛虎足明箕潁客榮貴如糞土

禦定全唐詩錄卷二十四

欽定四庫全書

禦定全唐詩錄卷二十五

杜甫【二】

古體詩【二】

佳人

絕代有佳人幽居在空谷自云良家子零落依艸木闗中昔防敗兄弟遭殺戮官髙何足論不得收骨肉世情惡衰歇萬事隨轉燭夫壻輕薄兒新人已如玉合婚尙知時鴛鴦不獨宿但見新人笑那聞舊人哭在山泉水淸出山泉水濁侍婢賣珠回牽蘿補茅屋摘花不插髮采柏動盈掬天寒翠袖薄日暮倚修竹

昔遊

昔謁華蓋君深求洞宮腳玉棺已上天白日亦寂寞暮升艮岑頂巾幾猶未卻弟子四五人入來淚俱落余時遊名山發軔在逺壑良覿違夙願含淒向寥廓林昏罷幽磬竟夜伏石閣王喬下天壇微月映皓鶴晨溪向虛

駃歸徑行已昨豈辭靑鞋胝悵望金匕藥東防赴舊隠尙憶同志樂伏事董先生於今獨蕭索胡爲客關塞道意久衰薄妻子亦何人丹砂負前諾𨿽悲鬒髮變未憂筋力弱扶藜望淸秋有興入廬霍

西枝村尋置艸堂地夜宿贊公土室

出郭眄細岑披榛得微路溪行一流水曲折方屢渡贊公湯休徒好靜心迹素昨枉霞上作盛論巖中趣怡然共攜手恣意同逺步捫蘿澁先登陟巘反顧要求陽岡暖苦陟陰嶺沍惆悵老大藤沈吟屈蟠樹卜居意未展杖筞回且暮層巓餘落日艸蔓已多露

天寒鳥已歸月出人更靜土室延白光松門耿疎影躋攀倦日短語樂寄夜永明燃林中薪暗汲石底井大師京國舊徳業天機秉從來支許遊興趣江湖迥數奇謫關塞道廣存箕潁何知戎馬間忽接塵事屛幽尋豈一路逺色有諸嶺晨光稍曚曨更越西南頂

寄贊上人

一昨陪錫杖卜鄰南山幽年侵腰腳衰未便陰崖秋重岡北面起竟日陽光畱茅屋買兼土斯焉心所求近聞西枝西有谷杉桼稠亭午頗和暖石田又足収當期塞雨幹宿昔齒疾瘳徘徊虎穴上面勢龍頭柴荊具茶茗逕路通林丘與子成二老來往亦風流

夢李白

死別已吞聲生別常惻惻江南瘴癘地逐客無消息故人入我夢明我長相憶恐非平生魂路逺不可測魂來楓葉靑魂返關塞黒君今在羅网何以有羽翼落月滿屋梁猶疑照顏色水深波浪濶無使蛟龍得

浮雲終日行遊子久不至三夜頻夢君情親見君意告歸常局促苦道來不易江湖多風波舟楫恐失墜出門搔白首苦負生平志冠蓋滿京華斯人獨憔悴孰云网恢恢將老身反累千秋萬嵗名寂寞身後事

有懷臺州鄭十八司戶

天臺隔三江風浪無晨暮鄭公縱得歸老病不識路昔如水上鷗今如罝中兔性命由他人悲辛但狂顧山鬼獨一腳蝮虵長如樹呼號傍孤城嵗月誰與度從來禦魑魅多爲才名悞夫子嵇阮流更被時俗惡海隅微小吏眼暗髮垂素黃帽映靑袍非供折腰具平生一杯酒見我故人遇相望無所成乾坤莽回互

遣興

蟄龍三冬臥老鶴萬里心昔時賢俊人未遇猶視今嵇康不得死孔明有知音又如壠厎松用捨在所尋大哉霜雪幹嵗久爲枯林

昔者龎徳公未曾入州府襄陽耆舊間處士節獨苦豈無濟時策終竟畏羅罟林茂鳥有歸水深魚知聚舉家依鹿門劉表焉得取

遣興

朔風飄胡雁慘澹帶砂礫長林何蕭蕭秋艸萋更碧北裏富薫天髙樓夜吹笛焉知南鄰客九月猶絺綌長陵鋭頭兒出獵待明發騂弓金爪鏑白馬蹴微雪未知所馳逐但見暮光滅歸來懸兩狼門戶有旌節漆有用而割膏以明自煎蘭摧白露下桂折秋風前府中羅舊尹沙道尙依然赫赫蕭京兆今爲時所憐猛虎憑其威往往遭急縛雷吼徒咆哮枝橕已在腳忽看皮寢處無復睛閃爍人有甚於斯足以勸元惡

遣興

天用莫如龍有時系扶桑頓轡海徒湧神人身更長性命茍不存英雄徒自彊吞聲勿復道眞宰意茫茫地用莫如馬無良復誰記此日千里鳴追風可君意君看渥窪種態與駑駘異不雜蹄齧間逍遙有能事陶潛避俗翁未必能達道觀其著詩集頗亦恨枯槁達生豈自足黙識蓋不早有子賢與愚何其掛懷抱賀公雅吳語在位常淸狂上疏乞骸骨黃冠歸故鄕爽气不可致斯人今則亡山陰一茅宇江海日淒涼吾憐孟浩然裋褐卽長夜賦詩何必多往往淩鮑謝淸江空舊魚春雨餘甘蔗每望東南云令人幾悲吒

前出塞

戚戚去故里悠悠赴交河公家有程期亡命嬰禍羅君已富土境開邊一何多棄絕父母恩吞聲行負戈出門日已逺不受徒旅欺骨肉恩豈斷男兒死無時走馬脫轡頭手中挑靑絲防下萬仭岡俯身試搴旗磨刀嗚咽水水赤刃傷手欲輕斷腸聲心緒亂已久丈夫誓許國憤惋復何有功名圗麒麟戰骨當速朽送徒旣有長逺戍亦有身生死向前去不勞吏怒嗔路逢相識人附書與六親哀哉兩決絕不復同苦辛迢迢萬餘里領我赴三軍軍中異苦樂主將寧盡聞隔河見敵騎倐忽數百羣我始爲奴僕幾時樹功勲挽弓當挽彊用箭當用長射人先射馬擒賊先擒王殺人亦有限列國自有疆茍能制侵陵豈在多殺傷驅馬天雨雪軍行入髙山逕危抱寒石指落層冰間已去漢月逺何時築城還浮雲暮南徵可望不可攀單於冦我壘百里風塵昏雄劍四五動彼軍爲我奔擄其名王歸系頸授轅門潛身備行列一勝何足論從軍十年餘能無分寸功眾人貴茍得欲語羞雷同中原有鬭爭況在狄與戎丈夫四方誌安可辭固窮【箋曰前出塞爲徴秦隴之兵赴交河而作後出塞爲徴東都之兵赴薊門而作也前則主上好武窮兵開邊故以從徵苦樂之辭言之後則祿山逆莭旣萌幽燕騷動而人主不悟卒有陷沒之禍假徵戍者之辭以譏切之也】

後出塞

男兒生世間及壯當封侯戰伐有功業焉能守舊丘召募赴薊門軍動不可畱千金買馬鞭百金裝刀頭閭裏送我行親戚擁道周斑白居上列酒酣進庶羞少年別有贈含笑看吳鉤

朝進東門營暮上河陽橋落日照大旗馬鳴風蕭蕭平沙列萬幕部伍各見招中天懸明月令嚴夜寂寥悲笳數聲動壯士慘不驕借問大將誰恐是霍嫖姚

古人重守邊今人重髙勲豈知英雄主出師亙長云六合已一家四夷且孤軍遂使貔虎士奮身勇所聞拔劍擊大荒日收胡馬羣誓開冥北持以奉吾君

獻凱日繼踵兩蕃靜無虞漁陽豪俠地擊鼓吹笙竽雲帆轉遼海粳稻來東吳越羅與楚練照耀輿臺軀主將位益崇气驕淩上都邊人不敢議議者死路衢

我本良家子出師亦多門將驕益愁思身貴不足論躍馬二十年恐辜明主恩坐見幽州騎長驅河洛昏中夜間道歸故里但空村惡名幸脫免窮老無兒孫

別贊上人

百川日東流客去亦不息我生苦飄蕩何時有終極贊公釋門老放逐來上國還爲世塵嬰頗帶顦顇色楊枝晨在手豆子雨已熟是身如浮雲安可限南北異縣逢舊友初忻寫胸臆天長關塞寒嵗暮饑凍逼野風吹徵衣欲別向曛黑馬嘶思故櫪歸鳥盡斂翼古來聚散地宿昔長荊棘相看俱衰年出處各努力

萬丈潭【同谷縣作】

靑溪合冥寞神物有顯晦龍依積水蟠窟壓萬丈內局步淩垠堮側身下煙靄前臨洪濤寛卻立蒼石大山危一徑盡崖絕兩壁對削成根虛無倒影垂澹瀩黑如灣澴厎淸見光炯碎孤云倒來深飛鳥不在外髙蘿成帷幄寒木累旌斾逺川曲通流嵌竇潛泄瀨造幽無人境發興自我輩告歸遺恨多將老斯遊最閉藏修鱗蟄出入巨石礙何事暑天過快意風雨防

發秦州【乾元二年自秦州赴同谷縣紀行十二首】

我衰更懶拙生事不自謀無食問樂土無衣思南州漢源十月交天气涼如秋艸木未黃落況聞山水幽栗亭名更佳下有良田疇充腸多薯蕷崖蜜亦易求密竹復冬筍淸池可方舟𨿽傷旅寓逺庶遂平生遊此邦俯要衝實恐人事稠應接非本性登臨未銷憂谿谷無異石塞田始微收豈復慰老夫惘然難久畱日色隠孤戍烏啼滿城頭中宵驅車去飲馬寒塘流磊落星月髙蒼茫雲霧浮大哉乾坤內吾道長悠悠

赤谷

天寒霜雪繁遊子有所之豈但嵗月暮重來未有期晨發赤谷亭險艱方自玆亂石無攺轍我車已載脂山深苦多風落日童稚饑悄然村墟迥煙火何由追貧病轉零落故鄕不可思常恐道路死永爲髙人嗤

鐵堂峽

山風吹遊子縹緲乘險絕硤形藏堂隍壁色立積鐵徑摩穹蒼蟠石與厚地裂修纖無垠竹嵌空太始雪威遲哀壑底徒旅慘不悅水寒長冰橫我馬骨正折生涯抵弧矢盜賊殊未滅飄蓬逾三年回首肝肺熱

鹽井

鹵中艸木白靑者官鹽煙官作旣有程煮鹽煙在川汲井嵗榾榾出車日連連自公斗三百轉致斛六千君子愼止足小人苦喧闐我何良嘆嗟物理固自然

寒硤

行邁日悄悄山谷勢多端雲門轉絕岸積阻霾天寒寒硤不可度我實衣裳單況當仲冬交溯沿增波瀾野人尋煙語行子傍水餐此生免荷殳未敢辭路難

法鏡寺

身危適他州勉彊終勞苦神傷山行深愁破崖寺古嬋姢碧鮮淨蕭摵寒籜聚回回山根水冉冉松上雨泄雲防淸晨初日翳復吐朱甍半光炯戶牖粲可數拄策忘前期出蘿已亭午防冥子規叫微徑不復取

靑陽峽

塞外苦厭山南行道彌惡岡巒相經亙雲水气參錯林迥硤角來天窄壁面削磎西五里石奮怒向我落仰看日車側俯恐坤軸弱魑魅嘯有風霜霰浩漠漠昨憶逾隴阪髙秋視吳嶽東笑蓮華卑北知崆峒薄超然侔壯觀已謂殷寥廓突兀猶趁人及玆嘆冥寞

龍門鎭

細泉兼輕冰沮洳棧道濕不辭辛苦行迫此短景急石門雪云隘古鎭峯巒集旌竿暮慘澹風水白刃澁胡馬屯成臯防虞此何及嗟爾逺戍人山寒夜中泣

石龕

熊羆咆我東虎豹號我西我後鬼長嘯我前狨又啼天寒昬無日山逺道路迷驅車石龕下仲冬見虹蜺伐竹者誰子悲歌上云梯爲官采美箭五嵗供梁齊苦云直簳盡無以充提攜柰何漁陽騎颯颯驚蒸黎

積艸嶺

連峯積長陰白日逓隠見颼颼林響交慘慘石狀變山分積艸嶺路異明水縣旅泊吾道窮衰年嵗時倦卜居尙百里休駕投諸彥邑有佳主人情如已防面來書語絕妙逺客驚深眷食蕨不願余茅茨眼中見

泥功山

朝行靑泥上暮在靑泥中泥濘非一時版築勞人功不畏道途永乃將汩沒同白馬爲鐵驪小兒成老翁哀猿透卻墜死鹿力所窮寄語北來人後來莫匆匆

鳳凰臺

亭亭鳳凰臺北對西康州西伯今寂寞鳳聲亦悠悠山峻路絕蹤石林气髙浮安得萬丈梯爲君上上頭恐有無母雛饑寒日啾啾我能剖心出飲啄慰孤愁心以當竹實炯然無外求血以當醴泉豈徒比淸流所重王者瑞敢辭微命休坐看防翮長舉意八極周自天銜瑞圗飛下十二樓圖以奉至尊鳳以垂鴻猷再光中興業一洗蒼生憂深衷正爲此羣盜何淹畱

發同谷縣【乾元二年十二月一日自隴右赴劍南紀行】

賢有不黔突聖有不暖席況我饑愚人焉能尙安宅始來玆山中休駕喜地僻柰何迫物累一嵗四行役忡忡去絕境杳杳更逺適停驂龍潭云回首白崖石臨歧別數子握手淚再滴交情無舊深窮老多慘慼平生懶拙意偶值棲遁迹去住與願違仰慙林間翮

木皮嶺

首路栗亭西尙想鳳皇村季冬攜童稚辛苦赴蜀門南登木皮嶺艱險不易論汗流被我體祈寒爲之暄逺岫爭輔佐千巖自崩奔始知五嶽外別有他山尊仰幹塞大眀俯入裂厚坤再聞虎豹鬭屢局風水昏髙有廢閣道摧折如短轅下有冬靑林石上走長根西崖特秀發煥若靈芝繁潤聚金碧气淸無沙土痕憶觀昆侖圗目擊圃存對此欲何適黙傷垂老魂

白沙渡

畏途隨長江渡口下絕岸差池上舟楫杳窕入云漢天寒荒野外日暮中流半我馬向北嘶山猿飲相喚水淸石礧礧沙白灘漫漫迥然洗愁辛多病一疎散髙壁抵嵚崟洪濤越淩亂臨風獨回首攬轡復三嘆

水防渡

山行有常程中夜尙未安微月沒已久崖傾路何難大江動我前洶若溟渤寛篙師暗理楫歌笑輕波瀾霜濃木石滑風急手足寒入舟已千憂陟巘仍萬盤回眺積水外始知眾星幹逺遊令人瘦衰疾慙加餐

飛仙閣

土門山行窄微徑緣秋毫棧云闌干峻梯石結構牢萬壑欹疎林積陰帶奔濤寒日外淡泊長風中怒號歇鞍在地底始覺所歷髙往來雜坐臥人馬同疲勞浮生有定分饑飽豈可逃嘆息謂妻子我何隨汝曹

五盤

五盤𨿽云險山色佳有餘仰淩棧道細俯映江木疎地僻無网罟水淸反多魚好鳥不妄飛野人半巢居喜見淳朴俗坦然心神舒東郊尙格鬭巨猾何時除故鄕有弟妹流落隨丘墟成都萬事好豈若歸吾廬

龍門閣

淸江下龍門絕壁無尺土長風駕髙浪浩浩自太古危途中縈盤仰望垂綫縷滑石欹誰鑿浮梁裊相拄目隕雜花頭風吹過雨百年不敢料一墜那得取飽聞經瞿塘足見度大庾終身歷艱險恐懼從此數

石櫃閣

季冬日已長山晚半天赤蜀道多早花江間饒奇石石櫃曾波上臨虛蕩髙壁淸暉回羣鷗暝色帶逺客羇棲負幽意感嘆向絕迹信甘孱懦嬰不獨凍餒迫優遊謝康樂放浪陶彭澤吾衰未自安謝爾性所適

桔栢渡

靑冥寒江渡駕竹爲長橋竿濕煙漠漠江永風蕭蕭連笮動嫋娜徵衣颯飄颻急流鴇鷁散絕岸黿鼉驕西轅自玆異東逝不可要髙通荊門路濶防滄海潮孤光隠顧眄遊子悵寂寥無以洗心胸前登但山椒

劍門

惟天有設險劍門天下壯連山抱西南石角皆北向兩崖崇墉倚刻畫城郭狀一夫怒臨闗百萬未可傍珠玉走中原岷峨气淒愴三皇五帝前雞犬各相放後王尙柔逺職貢道已防至今英雄人髙視見覇王並吞與割據極力不相讓吾將罪眞宰意欲鏟疊嶂恐此復偶然臨風黙惆悵

鹿頭山

鹿頭何亭亭是日慰饑渴連山西南斷俯見千里豁遊子出京華劍門不可越及玆險阻盡始喜原野濶殊方昔三分覇气曾間發天下今一家云端失雙闕悠然想揚馬繼起名硉兀有文令人傷何處埋爾骨紆余脂膏地慘澹豪俠窟仗鉞非老臣宣風豈専達冀公柱石姿論道邦國活斯人亦何幸公鎭逾嵗月【箋曰僕射裴冀公冕】

成都府

翳翳桑楡日照我徵衣裳我行山川異忽在天一方但逢新人民未卜見故鄕大江東流去遊子去日長曽城塡華屋季冬樹木蒼喧然名都防吹簫間笙簧信美無與適側身望川梁鳥雀夜各歸中原杳茫茫初月出不髙眾星尙爭光自古有羇旅我何苦哀傷

贈蜀僧閭丘師兄【太常博士均之孫】

大師銅梁秀籍籍名家孫嗚呼先博士炳靈精气奔惟昔武皇后臨軒禦乾坤多士盡儒冠墨客藹云屯當時上紫殿不獨卿相尊世傳閭丘筆峻絕逾昆侖鳳藏丹霄暮龍去白水渾靑熒雪嶺東碑碣舊制存斯文散都邑髙價越璵璠晚看作者意妙絕與誰論吾祖詩冠古同年防主恩豫章夾日月嵗久空深根小子思疎濶豈能達詞門窮愁一揮淚相遇卽諸昆我住錦官城兄居只樹園地近慰旅愁往來當丘樊天涯歇滯雨粳稻臥不翻漂然薄遊倦始與道侶惇景晏步修廊而無車馬喧夜防接軟語落月如金盆漠漠世界黑驅驅爭奪繁惟有摩尼珠可照濁水源

泛溪

落景下髙堂進舟泛回溪誰家築居小未盡喬木西逺郊信荒僻秋色有餘淒練練峯上雪纖纖雲表霓童戲左右岸罟弋畢提攜翻倒芰荷亂指揮逕路迷得魚已割鱗采藕不洗泥人情逐鮮美物賤事已暌吾村靄暝姿異舎雞亦棲蕭條欲何適出處庶可齊衣上見新月霜中登故畦濁醪自初熟東城多鼔鼙

病柏

有柏生崇岡童童狀車蓋偃蹙龍虎姿主當風雲防神明依正直故老多再拜豈知千年根中路顏色壞出非不得地蟠據亦髙大嵗寒忽無憑日夜柯葉攺丹鳳領九雛哀鳴翔其外鴟鴞志意滿養子穿穴內客從何鄕來佇立久吁怪靜求元精理浩蕩難倚賴

病橘

羣橘少生意𨿽多亦奚爲惜哉結實小酸澁如棠梨剖之盡蠧虫采掇爽其宜紛然不適口豈止存其皮蕭蕭半死葉未忍別故枝冬霜雪積況乃回風吹嘗聞蓬萊殿羅列瀟湘姿此物嵗不稔玉食失光輝冦盜尙憑陵當君減膳時汝病是天意吾敢罪有司憶昔南海使奔騰獻荔支百馬死山谷到今耆舊悲

枯防

蜀門多防櫚髙者十八九其皮割剝甚𨿽眾亦易朽徙布如雲葉靑黃嵗寒後交橫集斧斤凋防先蒲栁傷時苦軍乏一物官盡取嗟爾江漢人生成復何有有同枯防木使我沈嘆久死者卽已休生者何自守啾啾黃雀啅側見寒蓬走念爾形影幹摧殘沒藜莠

枯柟

楩柟枯崢嶸鄕黨皆莫記不知幾百嵗慘慘無生意上枝摩皇天下根蟠厚地巨圍雷霆坼萬孔虫蟻萃凍雨落流膠衝風奪佳气白鵠遂不來天雞爲愁思猶含棟梁具無復霄漢志良工古昔少識者出涕淚種楡水中央成長何容易截承金露盤裊裊不自畏

戲贈友

元年建巳月郎有焦校書自誇足膂力能騎生馬駒一朝被馬踏唇裂板齒無壯心不肯已欲得東擒胡元年建巳月官有王司直馬驚折左臂骨折面如墨駑駘漫深泥何不避雨色勸君休嘆恨未必不爲福【箋曰是月代宗攺元復以建已月爲四月詩云元年建巳月記其初也】

遭田父泥飲美嚴中丞

步屧隨春風村村自花栁田翁逼社日邀我嘗春酒酒酣誇新尹畜眼未見有回頭指大男渠是弓弩手名在飛騎籍長畨嵗時久前日放營農辛苦救衰朽差科死則已誓不舉家走今年大作社拾遺能住否叫婦開大瓶盆中爲吾取感此气揚揚須知風化首語多𨿽雜亂說尹終在口朝來偶然出自卯將及酉久客惜人情如何拒鄰叟髙聲索果栗欲起時被肘指揮過無禮未覺村野丑月出遮我畱仍嗔問升斗

冬到金華山觀因得故拾遺陳公學堂遺迹

涪右眾山內金華紫崔嵬上有蔚藍天垂光抱瓊臺系舟接絕壁杖策窮縈回四顧俯層巓淡然川谷開雪嶺日色死霜鴻有餘哀焚香玉女跪霧裏仙人來陳公讀書堂石柱仄靑苔悲風爲我起激烈傷雄才

謁文公上方

野寺隠喬木山僧髙下居石門日色異絳气橫扶疎窈窕入風磴長蘿紛捲舒庭前猛虎臥遂得文公廬俯視萬家邑煙塵對階除吾師雨花外不下十年餘長者自布金禪龕只晏如大珠脫玷翳白月當空虛甫也南北人蕪蔓少耘鋤久遭詩酒污何事忝簪裾王侯與螻蟻同盡隨丘墟願聞第一義回向心地初金箆刮眼膜價重百車渠無生有汲引玆理儻吹噓

奉贈射洪李四丈

丈人屋上烏人好烏亦好人生意气豁不在相逢早南京亂初定所向色枯槁遊子無根株茅齋付秋艸東徵下月峽掛席窮海島萬里須十金妻孥未相保蒼茫風塵際蹭蹬騏驎老志士懷感傷心胸已傾倒

早發射洪縣南途中作

將老憂貧窶筋力豈能及徵途乃侵星得使諸病入鄙人寡道气在困無獨立俶裝逐徒旅達曙淩險澁寒日出霧遲淸江轉山急僕夫行不進駑馬若維縶汀洲稍疎散風景開怏悒空慰所尙懷終非曩遊集衰顏偶一破勝事難屢挹茫然阮籍途更灑楊朱泣

通泉驛南去通泉縣十五里山水作

溪行衣自濕亭午气始散冬溫蚊蚋集人逺鳬鴨亂登頓生曾陰欹傾出髙岸驛樓衰栁側縣郭輕煙畔一川何綺麗盡目窮壯觀山色逺寂寞江光夕滋漫傷時愧孔父去國同王粲我生苦飄零所歷有嗟嘆

觀薛稷少保書畫壁

少保有古風得之陜郊篇惜哉功名忤但見書畫傳我遊梓州東遺迹涪江邊畫藏靑蓮界書入金牓懸仰看垂露姿不崩亦不騫鬱鬱三大字蛟龍岌相纒又揮西方變發地扶屋椽慘淡壁飛動到今色未塡此行疊壯觀郭薛俱才賢不知百載後誰復來通泉

通泉縣署屋壁後薛少保畫鶴

薛公十一鶴皆寫靑田眞畫色久欲盡蒼然猶出塵低昂各有意磊落如長人佳此志气逺豈惟粉墨新萬里不以力羣遊森防神威遲白鳳態非是倉鶊鄰髙堂未傾覆常得慰嘉賓曝露墻壁外終嗟風雨頻赤霄有眞骨恥飲洿池津防冥任所往脫略誰能馴

將適吳楚畱別章使君畱後兼幕府諸公得柳字

我來入蜀門嵗月亦巳久豈惟長兒童自覺成老醜常恐性坦率失身爲杯酒近辭痛飲徒折節萬夫後昔如縱壑魚今如防家狗旣無遊方戀行止復何有相逢半新故取別隨薄厚不意靑艸湖扁舟落吾手眷眷章梓州開筵俯髙柳樓前出騎馬帳下羅賔友健兒簸紅旗此樂或難朽日車隠昆侖鳥雀噪戶牖波濤未足畏三峽徒雷吼所憂盜賊多重見衣冠走中原消息斷黃屋今安否終作適荊蠻安排用莊叟隨云拜東皇掛席上南斗有使卽寄書無使長回首

山寺

野寺根石壁諸龕徧崔嵬前佛不復辧百身一莓苔𨿽有古殿存世尊亦塵埃如聞龍象泣足令信者哀使君騎紫馬捧擁從西來樹羽靜千里臨江久徘徊山僧衣藍縷告訴棟梁摧公爲顧賔徒咄嗟檀施開吾知多羅樹卻倚蓮花臺諸天必歡喜鬼物無嫌猜以玆撫士卒孰曰非周才窮子失淨處髙人憂禍胎嵗晏風破肉荒林寒可回思量入道苦自哂同嬰孩

寄題江外艸堂【梓州作寄成都故居】

我生性放誕雅欲逃自然嗜酒愛風竹卜居必林泉遭亂到蜀江臥屙遣所便誅茅初一畆廣地方連延經營上元始斷手寶應年敢謀土木麗自覺面勢堅臺亭隨髙下敞豁當淸川惟有防心侶數能同釣船干戈未偃息安得酣歌眠蛟龍無定窟黃鵠摩蒼天古來達士志寧受外物牽顧惟魯鈍姿豈識悔吝先偶攜老妻去慘澹淩風煙事迹無固必幽貞媿雙全尙念四小松蔓艸易拘纒霜骨不甚長永爲鄰里憐

南池

崢嶸巴閬間所向盡山谷安知有蒼池萬頃浸坤軸呀然閬城南枕帶巴江腹芰荷入異縣粳稻共比屋皇天不無意美利戒止足髙田失西成此物頗丰熟淸源多眾魚逺岸富喬木獨嘆楓香林春時好顏色南有漢王祠終朝走巫祝歌舞散靈衣荒哉舊風俗髙皇亦明王魂魄猶正直不應空陂上縹緲親酒食淫祀自古昔非惟一川瀆干戈浩茫茫地僻傷極目平生江海興遭亂身局促駐馬問漁舟躊躇慰羈束

別唐十五誡因寄禮部賈侍郎

九載一相逢百年能幾何復爲萬里別送子山之阿白鶴久同林潛魚本同河未知棲集期衰老彊髙歌歌罷兩淒惻六龍忽蹉跎相視髮皓白況難駐羲和胡星墜燕地漢將仍橫戈蕭條四海內人少豺虎多少人愼莫投多虎信所過饑有易子食獸猶畏虞羅子負經濟才天門郁嵯峨飄颻適東周來往若崩波南宮吾故人白馬金盤陁雄筆映千古見賢心靡他念子善師事嵗寒守舊柯爲吾謝賈公病肺臥江沱

艸堂

昔我去艸堂蠻夷塞成都今我歸艸堂成都適無虞請陳初亂時反覆乃須防大將赴朝廷羣小起異圗中宵斬白馬盟歃气已麤西取邛南兵北斷劍閣隅布衣數十人亦擁專城居其勢不兩大始聞蕃漢殊西卒卻倒戈賊臣互相誅焉知肘腋禍自及梟獍徒義士皆痛憤紀綱亂相逾一國實三公萬人欲爲魚唱和作威福孰肯辧無辜眼前列杻械背後吹笙竽談笑行殺戮濺血滿長衢到今用鉞地風雨聞號呼鬼妾與鬼馬色悲充爾娛國家法令在此又足驚吁賤子且奔走三年望東吳弧矢暗江海難爲遊五湖不忍竟舎此復來薙榛蕪入門四松在步屧萬竹疎舊犬喜我歸低徊入衣裾鄰捨喜我歸沽酒攜葫蘆大官喜我來遣騎問所須城郭喜我來賓客隘村墟天下尙未寧健兒勝腐儒飄颻風塵際何地置老夫於時見疣贅骨髓幸未枯飲啄媿殘生食薇不敢余【寶應元年四月嚴武入朝七月劍南西川節度徐知道反八月伏誅公攜家避亂梓州廣徳二年武鎭劍南公還成都艸堂此詩云大將赴朝廷羣小起異圗謂武入朝而知道反也北斷劍閣隅謂知道以兵守要害武不得出也賊臣互相誅謂知道爲其下李忠厚所殺也】

四松

四松初移時大抵三尺彊別來忽三載離立如人長防看根不拔莫計枝凋傷幽色幸秀發疎柯亦昻藏所插小藩籬本亦有隄防終然掁撥損得恡千葉黃敢爲故林主黎庶猶未康避賊今始歸春艸滿空堂覽物嘆衰謝及玆慰淒涼淸風爲我起灑面若微霜足以送老姿聊待偃蓋張我生無根帶配爾亦茫茫有情且賦詩事迹可兩忘勿矜千載後慘澹蟠穹蒼

水檻

蒼江多風飇雲雨晝夜飛茅軒駕巨浪馬得不低垂遊子久在外門戶無人持髙岸尙如谷何傷浮柱欹扶顚有勸誡恐貽識者嗤旣殊大廈傾可以一木支臨川視萬里何必欄檻爲人生感故物慷慨有餘悲

破船

平生江海心宿昔具扁舟豈惟靑溪上日傍柴門遊蒼皇避亂兵緬邈懷舊丘鄰人亦已非野竹獨修修船舷不重扣埋沒已經秋仰看西飛翼下愧東逝流故者或可掘新者亦易求所悲數奔竄白屋難久畱

營屋

我有陰江竹能令朱夏寒陰通積水內髙入浮雲端甚疑鬼物憑不顧剪伐殘東偏若面勢戶牖永可安愛惜已六載玆晨去千竿蕭蕭見白日洶洶開奔湍度堂匪華麗養拙異考槃艸茅𨿽薙葺衰疾方少寛洗然順所適此足代加餐寂無斤斧響庶遂憇息歡

除艸

艸有害於人曾何生阻修其毒甚蜂蠆其多彌道周淸晨步前林江色未散憂芒刺在我眼焉能待髙秋霜露一霑凝蕙葉亦難畱荷鋤先童稚日入仍討求轉致水中央豈無雙釣舟頑根易滋蔓敢使依舊丘自玆藩籬曠更覺松竹幽芟夷不可闕疾惡信如讐

太子張舍人遺織成褥段

客從西北來遺我翠織成開緘風濤湧中有掉尾鯨逶迆羅水族瑣細不足名客云充君褥承君終宴榮空堂魑魅走髙枕形神淸領客珍重意顧我非公卿畱之懼不祥施之混柴荊服餙定尊卑大哉萬古程今我一賤老裋褐更無營煌煌珠宮物寢處禍所嬰嘆息當路子干戈尙縱橫掌握有權柄衣馬自肥輕李鼎死岐陽實以驕貴盈來瑱賜自盡气豪直阻兵皆聞黃金多坐見悔吝生柰何田舍翁受此厚貺情錦鯨捲還客始覺心和平振我麤席塵愧客茹藜羮【箋曰史稱嚴武累年在蜀肆志逞欲恣行猛政窮極奢靡賞賜無度公在武幕下此詩特借以諷諭朋友責善之道也不然辭一織成之遺而侈談殺身自盡之禍不疾而呻豈詩人之意乎艸堂詩箋次於廣徳二年在嚴鄭公幕中之作從之】

杜鵑【居云安及夔州作】

西川有杜鵑東川無杜防涪萬無杜防云安有杜防我昔遊錦城結廬錦水邊有竹一頃余喬木上參天杜防暮春至哀哀叫其間我見常再拜重是古帝魂生子百鳥巢百鳥不敢嗔仍爲餧其子禮若奉至尊鴻雁及羔羊有禮太古前行飛與跪乳識序又知恩聖賢古法則付與後世傳君看禽鳥情猶解事杜防今忽暮春間值我病經年身病不能拜淚下如迸泉

客居

客居所居堂前江後山根下塹萬尋岸蒼濤郁飛翻蔥靑眾木梢邪豎雜石痕子規晝夜啼壯士斂精魂峽開四千里水合數百源人虎相半居相傷終兩存蜀麻久不來吳鹽擁荊門西南失大將商旅自星奔今又降元戎已聞動行軒舟子候利涉亦憑節制尊我在路中央生理不得論臥愁病腳廢徐步視小園短畦帶碧艸悵望思王孫鳳隨其皇去籬雀暮喧繁覽物想故國十年別荒村日暮歸幾翼北林空自昏安得覆八溟爲君洗乾坤稷契易爲力犬戎何足吞儒生老無成臣子憂四番篋中有舊筆情至時復援

客堂

憶昨離少城而今異楚蜀捨舟復深山窅窕一林麓棲泊云安縣消中內相毒舊疾甘載來衰年得無足死爲殊方鬼頭白免短促老馬終望雲南雁意在北別家長兒女欲起慚筋力客堂敍節攺具物對羈束石暄蕨芽紫渚秀蘆筍綠巴鸎紛未稀徼麥早向熟悠悠日動江漠漠春辭木臺郎選才俊自顧亦已極前輩聲名人埋沒何所得居然綰章紱受性本幽獨平生憇息地必種數竿竹事業只濁醪營葺但艸屋上公有記者累奏資薄祿主憂豈濟時身逺彌曠職循文廟算正獻可天衢直尙想趨朝廷毫髮裨社稷形骸今若是進退委行色

禦定全唐詩錄卷二十五

欽定四庫全書

禦定全唐詩錄卷二十六

杜甫【三】

古體詩【三】

水閣朝霽奉簡嚴云安

東城抱春岑江閣鄰石面崔嵬晨云白朝旭射芳甸雨檻臥花叢風牀展書卷鉤簾宿鷺起丸藥流鸎囀呼婢取酒壺續兒誦文選晚交嚴明府矧此數相見

三韻三篇【選一首】

髙馬勿捶面長魚無損鱗辱馬馬毛焦困魚魚有神君看磊落士不肯易其身

貽華陽柳少府

系馬喬木間問人野寺門栁侯披衣笑見我顏色溫並坐石下堂俛視大江奔火雲洗月露絕壁上朝暾自非曉相訪觸熱生病根南方六七月出入異中原老少多暍死汗逾水漿翻俊才得之子筋力不辭煩指揮當世

事語及戎馬存涕淚濺我裳悲气排帝閽郁陶抱長策義仗知者論吾衰臥江漢但媿識璵璠文章一小技於道未爲尊起予幸斑白因是托子孫俱客古信州結廬依毀垣相去四五里徑微山葉繁時危挹佳士況免軍旅喧醉從趙女舞歌鼓秦人盆子壯顧我傷我驩兼淚痕餘生如過鳥故里今空村

殿中楊監見示張旭艸書圖

斯人已云亡艸聖祕難得及玆煩見示滿目一淒惻悲風生微綃萬里起古色鏘鏘鳴玉動落落羣松直連山蟠其間溟漲與筆力有練實先書臨池眞盡墨俊拔爲之主暮年思轉極未知張王后誰並百代則嗚呼東吳精逸气感淸識楊公拂篋笥舒捲忘寢食念昔揮毫端不獨觀酒徳

課伐木【幷序】

課人伯夷辛秀信行等入谷斬陰木人日四根止維條伊枚正直挺然晨徵暮返委積庭內我有藩籬是缺是補載伐篠簜伊仗支持則旅次於【一本無於字】小安山有虎知禁若恃爪牙之利必昏黑樘突夔人屋壁列樹白萄鏝爲墻實以竹示式遏爲與虎近混淪乎無良賓客憂害馬之徒茍活爲幸可嘿息已作詩示宗武誦

長夏無所爲客居課奴僕淸晨飯其腹持斧入白谷靑冥曾巓後十里斬陰木人肩四根已亭午下山麓尙聞丁丁聲功課日各足蒼皮成委積素節相照燭借汝跨小籬當仗苦虛竹空荒咆熊羆乳獸待人肉不示知禁情豈惟干戈哭城中賢府主處貴如白屋蕭蕭理體淨蜂蠆不敢毒虎穴連裏閭隄防舊風俗泊舟滄江岸久客愼所觸舎西崖嶠壯雷雨蔚含蓄墻宇資屢修衰年怯幽獨爾曹輕執熱爲我忍煩促秋光近靑岑季月當泛菊報之以微寒共給酒一斛

園人送

江間𨿽炎瘴熟亦不早栢公鎭夔國滯務玆一掃食新先戰士共少及溪老傾筐蒲鴿靑滿眼顏色好竹竿接嵌竇引注來鳥道沈浮亂冰玉愛惜如芝艸落刃嚼冰霜開懷慰枯槁許以秋蔕除仍看小童抱東陵迹蕪絕楚漢休徵討園人非故侯種此何艸艸

信行逺修水筒

汝性不茹葷淸靜僕夫內秉心識本源於事少滯礙雲端水筒坼林表山石碎觸熱借子修通流與廚防往來四十里荒險崖谷大日曛驚未餐貌赤媿相對浮供老病裂餅嘗所愛於斯答恭謹足以殊殿最詎要方士符何假將軍蓋【一作佩】行諸直如筆用意崎嶇外【髙麗刻艸堂詩作佩注引李貳師拔刀刺山而泉飛佩字較蓋字爲穩宜從之】

槐葉冷淘

靑靑髙槐葉采掇付中廚新麫來近市汁滓宛相俱入鼎資過熟加餐愁欲無碧鮮俱照筯香飯兼苞蘆經齒冷於雪勸人投比珠願隨金騕褭走置錦屠蘇路逺思恐泥興深終不渝獻芹則小小薦藻明區區萬里露寒殿開冰淸玉壺君王納涼晚此味亦時須

行官張望補稻畦水歸

東屯大江北百頃平若案六月靑稻多千畦碧泉亂插秧適云已引澑加漑灌更僕往方塘決渠當斷岸公私各地著浸潤無天旱主守問家臣分明見溪畔芊芊炯翠羽剡剡生銀漢鷗鳥鏡裏來闗山雪邊看秋菇成黑米精鑿傳白粲玉粒足晨炊紅鮮任霞散終然添旅食作苦期壯觀遺穂及眾多我倉戒滋蔓

催宗文樹雞柵

吾衰怯行邁旅次展崩迫愈風傳烏雞秋卵方漫喫自春生成者隨母向百翮驅趁制不禁喧呼山腰宅課奴殺靑竹終日憎赤幘踏借盤案翻塞蹊使之隔墻東有隙地可以樹髙柵避熱時來歸問兒所爲迹織籠曹其內令人不得擲稀間可突過觜爪還污席我寛螻蟻遭彼免狐貉厄應宜各長幼自此均勍敵籠柵念有修近身見損益明明領處分一一當剖析不昧風雨晨亂離減憂慼其流則凡鳥其气心匪石倚賴窮嵗晏撥煩去冰釋未似屍鄕翁拘畱蓋阡陌

園官送菜【並序】

園官送菜把本數日闕矧苦苣馬齒掩乎嘉蔬傷小人妬害君子菜不足道也比而作詩

淸晨防菜把常荷地主恩守者愆實數略有其名存苦苣刺如鍼馬齒葉亦繁靑靑嘉蔬色埋沒在中園園吏未足怪世事固堪論嗚呼戰伐久荊棘暗長原乃知苦苣輩傾奪蕙艸根小人塞道路爲態何喧喧又如馬齒盛气擁葵荏昏防染不易虞絲麻雜羅紈一經器物內永掛麤刺痕志士采紫芝放歌避戎軒畦丁負籠至感動百慮端

驅竪子摘蒼耳

江上秋已分林中瘴猶劇畦丁告勞苦無以供日夕蓬莠獨不焦野蔬暗泉石捲耳況療風童兒且時摘侵星驅之去爛漫任逺適放筐亭午際洗剝相防羃登牀半生熟下筯還小益加防薤間依稀橘奴迹亂世誅求急黎民糠籺窄飽食復何心荒哉膏粱客富家廚肉臭戰地骸骨白寄語惡少年黃金且休擲

雨

峽云行淸曉煙霧相徘徊風吹蒼江樹雨灑石壁來淒淒生餘寒殷殷兼出雷白谷變气朱炎安在哉髙鳥濕不下居人門未開楚宮久已滅幽佩爲誰哀侍臣書王夢賦有冠古才冥冥翠龍駕多自巫山臺

又上後園山腳

昔我遊山東憶戲東嶽陽窮秋立日觀矯首望八荒朱崖著毫髮碧海吹衣裳蓐收困用事冥蔚彊梁逝水自朝宗鎭名各其方平原獨憔悴農力廢耕桑非關風露凋曽是戍役傷於時國用富足以守邊疆朝廷任猛將逺奪戎馬場到今事反覆故老淚萬行龜防不復見況乃懷舊鄕肺萎屬久戰骨出熱中腸憂來杖匣劍更上林北岡瘴毒猿鳥落峽幹南日黃秋風亦已起江漢始如湯登髙欲有往蕩析川無梁哀彼逺徵人去家死路防不及祖父塋累累塜相當

雨

空山中宵陰微冷先枕席回風起淸曙萬象淒已碧落落出岫云渾渾倚天石日假何道行雨含長江白連檣荊州船有士荷矛防南防艸鎭慘霑濕赴逺役羣盜下辟山總戎備彊敵水深雲光廓鳴櫓各有適漁艇息悠悠夷歌負樵客畱滯一老翁書時記朝夕

甘林

捨舟越西岡入林解我衣靑芻適馬性好鳥知人歸晨光映逺岫夕露見日晞遲暮少寢食淸曠喜荊扉經過倦俗態在野無所違試問甘藜藿未肯羨輕肥喧靜不同科出處各天機勿矜朱門是陋此白屋非明朝步鄰里長老可以依時危賦斂數脫粟爲爾揮相攜行荳田秋花靄菲菲子實不得喫貨市送王畿盡添軍旅用迫此公家威主人長跪問戎馬何時稀我衰易悲傷屈指數賊圍勸其死王命愼莫逺奮飛

種萵苣【並序】

旣雨已秋堂下理小畦隔種一兩席許萵苣向二旬矣而苣不甲坼伊人莧靑靑傷時君子或晚得微祿轗軻不進因作此詩

陰陽一錯亂驕蹇不復理枯旱於其中炎方慘如燬植物半蹉跎嘉生將已矣云雷歘奔命師伯集所使指麾赤白日澒洞靑光起雨聲先已風散足盡西靡山泉落滄江霹靂猶在耳終朝紆颯沓信宿罷瀟灑堂下可以畦呼童對經始苣兮蔬之常隨事蓺其子破塊數席間荷鋤功易止兩旬不甲坼空惜埋泥滓野莧迷汝來宗生實於此此輩豈無秋亦防寒露委翻然出地速滋蔓戶庭毀因知邪干正掩抑至沒齒賢良𨿽得祿守道不封已擁塞敗芝蘭眾多盛荊杞中園陷蕭艾老圃永爲恥登於白玉盤借以如霞綺莧也無所施胡顏入筐篚暇日小園散病將種秋菜督勒耕牛兼書觸目

不愛入州府畏人嫌我眞及乎歸茅宇防捨未曾嗔老病忌拘束應接防精神江村意自放林木心所欣秋耕屬地濕山雨近甚勻冬菁飯之半牛力晚來新深耕種數畆未甚後四鄰嘉蔬旣不一名數頗具陳荊巫非苦寒采擷接靑春飛來兩白鶴暮啄泥中芹雄者左翮埀損傷已露筋一步再流血尙驚矰繳勤三步六號叫志屈悲哀頻鸞凰不相待側頸訴髙旻枚藜俯沙渚爲汝鼻酸辛

八哀詩【幷序】

傷時盜賊未息興起王公李公嘆舊懷賢終於張相國八公前後存沒遂不詮次焉

贈司空王公思禮【髙麗人】

司空出東夷童稚刷勁翮追隨燕薊兒頴鋭物不隔服事哥舒翰意無流沙磧未甚拔行間犬戎大充斥短小精悍姿屹然彊冦敵貫穿百萬眾出入由咫尺馬鞍懸將首甲外控鳴鏑洗劍靑海水刻銘天山石九曲非外蕃其王轉深壁飛兔不近駕鷙鳥資逺擊曉達兵家流飽聞春秋癖胸襟日沈靜肅肅自有適潼關初潰散萬乘猶辟易偏裨無所施元帥見手格太子入朔方至尊狩梁益胡馬纒伊洛中原气甚逆肅宗登寶位塞望勢惇迫公時徒步至請罪將厚責際會淸河公間道傳玉冊【淸河公房琯也時自蜀奉太上皇命至諫上以爲可收後效遂釋之】天王拜跪畢讜議果冰釋翠華捲飛雪熊虎亙阡陌屯兵鳳凰山帳殿涇渭辟金城賊咽喉詔鎭雄所搤禁暴淸無雙爽气春淅瀝巷有從公歌野多靑靑麥及夫哭廟後復領太原役恐懼祿位髙悵望王土窄不得見淸時嗚呼就窀穸永系五湖舟悲甚田橫客千秋汾晉間事與雲水白昔觀文苑傳豈述防藺績嗟嗟鄧大夫士卒終倒防【鄧景山爲太原尹爲軍眾所殺】

故司徒李公光弼

司徒天寶末北收晉陽甲獷騎攻吾城愁寂意不愜人安若泰山薊北斷右脇朔方气乃蘇黎首見帝業二宮泣西郊九廟起頹壓未散河陽卒思明僞臣妾復自碣石來火焚乾坤獵髙視笑祿山公又大獻防異王冊崇勲小敵信所怯擁兵鎭河汴千里初妥帖靑蠅紛營營風雨秋一葉內省未入朝死淚終映睫大屋去髙棟長城掃遺堞平生白羽扇零落蛟龍匣雅望與英姿惻愴槐裏接三軍晦光彩烈士痛稠疊直筆在史臣將來洗箱篋吾思哭孤冢南紀阻歸楫扶顚永蕭條未濟失利涉疲薾竟何人灑涕巴東峽

贈左僕射鄭國公嚴公武

鄭公瑚璉器華嶽金天晶昔在童子日已聞老成名嶷然大賢後復見秀骨淸開口取將相小心事友生閱書百紙盡落筆四座驚歷職匪父任嫉邪常力爭漢儀尙整肅賊騎忽縱橫飛傳自河隴逢人問公卿不知萬乘出雪涕風悲鳴受詞劍閣道謁帝蕭關城寂寞雲臺仗飄颻沙塞旌江山少使者笳鼔凝皇情壯士血相視忠臣气不平密論貞觀體揮發岐陽徵感激動四極聨翩收二京西郊牛酒再原廟丹靑明匡汲俄寵辱衛霍竟哀榮四登防府地三掌華陽兵京兆空栁色尙書無履聲羣烏自朝夕白馬休橫行諸葛蜀人愛文翁儒化成公來雪山重公去雪山輕記室得何遜韜鈐延子荊四郊失壁壘虛館開逢迎堂上指圗畫軍中吹玉笙豈無成都酒憂國只細傾時觀錦水釣問俗終相並意待犬戎滅人藏紅粟盈以玆報主願庶或裨世程炯炯一心在沈沈二竪嬰顏回竟短折賈誼徒忠貞飛旐出江漢孤舟轉荊衡虛無馬融笛悵望龍驤塋空餘老賓客身上愧簪纓

贈太子太師汝陽郡王璡

汝陽讓帝子眉宇眞天人虯須似太宗色映塞外春往者開元中主恩視遇頻出入獨非時禮異見羣臣愛其謹潔極倍此骨肉親從容聴朝後或在風雪晨忽思格猛獸苑囿騰淸塵羽旗動若一萬馬肅駪駪詔王來射雁拜命已挺身箭出飛鞚內上又回翠麟翻然紫塞翮下拂明月輪胡人𨿽獲多天笑不爲新王每中一物手自與金銀袖中諫獵書扣馬久上陳竟無銜橜虞聖聰矧多仁官免供給費水有在藻鱗匪惟帝老大皆是王忠勤晚年務置醴門引申白賓道大容無能永懷侍芳茵好學尙貞烈義形必霑巾揮翰綺繡揚篇什若有神川廣不可溯墓久狐兔鄰宛彼漢中郡【王弟漢中王瑀】文雅見天倫何以開我悲泛舟俱逺津溫溫昔風味少壯巳書紳舊遊易磨滅衰謝增酸辛

贈祕書監江夏李公邕

長嘯宇宙間髙才日陵替古人不可見前輩復誰繼憶昔李公存詞林有根柢聲華當健筆灑落富淸制風流散金石追琢山嶽鋭情窮造化理學貫天人際干謁走其門碑版照四裔各滿深望還森然起凡例蕭蕭白楊路洞徹寶珠惠龍宮塔廟湧浩劫浮雲衛宗儒俎豆事故吏去思計眄睞已皆虛跋涉曽不泥向來映當時豈獨勸後世丰屋瑚鉤騏驎織成紫驑隨劍幾義取無虛嵗分宅脫驂間感激懷未濟眾歸賙給美擺落多藏穢獨步四十年風聴九臯唳嗚呼江夏姿竟掩宣尼袂往者武后朝引用多寵嬖否臧太常議面折二張勢衰俗凜生風排蕩秋旻霽忠貞負寃恨宮闕深旒綴放逐早聨翩低垂困炎厲日斜鵩鳥入魂斷蒼梧帝榮枯走不暇星駕無安稅幾分漢廷竹夙擁文侯篲終悲洛陽獄事近小臣斃禍階初負謗易力何深嚌伊昔臨淄亭酒酣托末契重敍東都別朝陰攺軒砌論文到崔蘇指盡流水逝近伏盈川雄未甘特進麗是非張相國相扼一危脆爭名古豈然鍵捷歘不閉例及吾家詩曠懷掃氛翳慷慨嗣眞作咨嗟玉山桂鐘律儼髙懸鯤鯨噴迢逓坡陁靑州血蕪沒汶陽瘞哀贈竟蕭條恩波延揭厲子孫存如綫舊客舟凝滯君臣尙論兵將帥接燕薊朗詠六公篇憂來豁防蔽

故祕書少監武功蘇公源明

武功少也孤徒步客徐兗讀書東嶽中十載考墳典時下萊蕪郭忍饑浮雲巘負米晚爲身每食臉必夜字照爇薪垢衣生碧蘚庶以勤苦志報玆劬勞願學蔚醇儒姿文包舊史善灑落辭幽人歸來潛京輦射君東堂防宗匠集精選制可題未幹乙科已大闡文章日自負吏祿亦累踐晨趨閶闔內足踏宿昔趼一麾出守還黃屋朔風捲不暇陪八駿鹵庭悲所遣平生滿樽酒斷此朋知展憂憤病二秋有恨石可轉肅宗復社稷得無逆順辧範奕顧其兒李斯憶黃犬祕書茂松色屢扈祠壇墠前後百卷文枕藉皆禁臠篆刻揚雄流溟漲本末淺靑熒芙蓉劍犀兕豈獨剸反爲後輩防予實苦懷緬煌煌齋房芝事絕萬手搴垂之俟來者正始徴勸勉不要懸黃金胡爲投乳贙結交三十載吾與誰遊衍滎陽復冥寞罪罟已橫罥嗚呼子逝日始泰則終蹇長安米萬錢凋防盡余喘戰伐何當解歸帆阻淸沔尙纒漳水疾永負蒿裏餞

故著作郎貶臺州司戶滎陽鄭公防

鶢鶋至魯門不識鐘鼓饗孔翠望赤霄愁思雕籠養滎陽冠眾儒早聞名公賞地崇士大夫況乃气精爽【往者公在疾蘇許公頲位尊望重素未相識早愛才名躬自哀問後結忘年之契逺邇嘉之】天然生知姿學立遊夏上神農極闕漏黃石愧師長藥纂西極名兵流指諸掌【公著薈蕞等諸書之外又有胡本艸七卷】貫穿無遺恨薈蕞何技癢圭臬星經奧虫篆丹靑廣子云窺未徧方朔諧太枉神翰顧不一體變鐘兼兩文傳天下口大字猶在牓昔獻書畫圗新詩亦俱往滄洲動玉陛宣鶴誤一響三絕自禦題四方尢所仰嗜酒益疎放彈琴視天壤形骸實土木親近惟幾杖未曾寄官曹突兀倚書幌晚就蕓香閣邊塵昏坱莽反覆歸聖朝防染無滌蕩老防臺州掾泛泛淛江槳履穿四明雪饑拾楢溪橡空聞紫芝歌不見杏壇丈天長眺東南秋色余魍魎別離慘至今斑白徒懷曩春深防山秀葉墜淸渭朗劇談王侯門野稅林下鞅操紙終夕酣時物集遐想詞塲竟疎闊平昔濫吹奬百年見存沒牢落吾安放蕭條阮咸在出處同世网他日訪江樓含淒述飄蕩【著作與今祕書監鄭君審篇翰齊價謫江陵故有阮咸江樓之句】

故右僕射相國張公九齡

相國生南紀金璞無畱礦仙鶴下人間獨立霜毛整矯然江海思復與雲路永寂寞想土階未遑等箕潁上君白玉堂倚君金華省碣石嵗崢嶸天地日蛙黽退食吟大庭何心記榛梗骨驚畏曩哲鬒變負人境𨿽防換蟬冠右地恧多幸敢忘二疏歸痛迫蘇耽井紫綬映暮年荊州謝所領庾公興不淺黃霸鎭每靜賔客引調同諷詠在務屏詩罷地有餘篇終語淸省一陽發陰管淑气含公鼎乃知君子心用才文章境散帙起翠螭倚薄巫廬並綺麗元暉擁牋誄任昉騁自我一家則未缺隻字警千秋滄海南名系朱鳥影歸老守故林戀闕悄延頸波濤良史筆蕪絕大庾嶺向時禮數隔制作難上請再讀徐孺碑猶思理煙艇

寫懷

勞生共乾坤何處異風俗冉冉自趨競行行見羈束無貴賤不悲無富貧亦足萬古一骸骨鄰家遞歌哭鄙夫到巫峽三嵗如轉燭全命甘畱滯忘情任榮辱朝班及暮齒日給還脫粟編蓬石城東采藥山北谷用心霜雪間不必條蔓綠非闗故安排曾是順幽獨達士如直小人似鉤曲曲直我不知負暄樵牧

夜深坐南軒明月照我膝驚風翻河漢梁棟已出日羣生各一宿飛動自儔匹吾亦驅其兒營營爲私實天寒行旅稀嵗暮日月疾榮名忽中人世亂如蟣虱古者三皇前滿腹志願畢胡爲有結繩陷此膠與漆禍首燧人氏厲階董狐筆君看燈燭張轉使飛蛾密放神八極外俯仰俱蕭瑟終契如往還得匪合仙術

昔逰

昔者與髙李【適白】晚登單父臺寒蕪際碣石萬里風雲來桑柘葉如雨飛藿去徘徊淸霜大澤凍禽獸有餘哀是時倉廩實洞達寰區開猛士思滅胡將帥望三臺君王無所惜駕馭英雄材幽燕盛用武供給亦勞哉吳門轉粟帛泛海陵蓬萊肉食三十萬獵射起黃埃隔河憶長眺靑嵗已摧頽不及少年日無復故人杯賦詩獨流涕亂世想賢才有能市駿骨莫恨少龍媒商山議得失蜀主脫嫌猜呂尙封國邑傅說已鹽梅景晏楚山深水鶴去低回龎公任本性攜子臥蒼苔

壯遊

往昔十四五出遊翰墨場斯文崔魏徒【崔鄭州尙魏豫州啟心】以我似班揚七齡思卽壯開口詠鳳凰九齡書大字有作成一囊性豪業嗜酒嫉惡懷剛腸脫略小時輩結交皆老蒼飲酣視八極俗物都茫茫東下姑蘇臺已具浮海航到今有遺恨不得窮扶桑王謝風流逺闔廬丘墓荒劍池石壁仄長洲荷芰香嵯峨閶門北淸廟映回塘每趨吳太伯撫事淚浪浪枕戈憶勾踐渡浙想秦皇蒸魚聞匕首除道哂要章越女天下白鑑湖五月涼剡溪蘊秀異欲罷不能忘歸帆拂天姥中嵗貢舊鄕气劘屈賈壘目短曹劉墻忤下考功第獨辭京尹堂放蕩齊趙間裘馬頗淸狂春歌叢臺上冬獵靑丘防呼鷹皁櫪林逐獸云雪岡射飛曾縱鞚引臂落鶬蘇侯據鞍喜【監門冑曺蘇預】忽如攜葛疆快意八九年西歸到咸陽許與必詞伯賞遊實賢王曳裾置醴地奏賦入明光天子廢食召羣公防軒裳脫身無所愛痛飲信行藏黑貂不免獘斑鬢兀稱觴杜曲晚耆舊四郊多白楊坐深鄕黨敬日覺死生忙朱門任傾奪赤族疊罹殃國馬竭粟豆官雞輸稻粱舉隅見煩費引古惜興亡河朔風塵起岷山行幸長兩宮各警蹕萬里遙相望崆峒殺气黑少海旌旗黃禹功亦命子涿鹿親戎行翠華擁吳嶽螭虎噉豺狼爪牙一不中戎兵更陸梁大軍載艸艸凋瘵滿膏肓備貟竊補衮憂憤心飛揚上感九廟焚下憫萬民瘡斯時伏靑蒲廷爭守禦牀君辱敢愛死赫怒幸無傷聖哲體仁恕宇縣復小康哭廟灰燼中鼻酸朝未央小臣議論絕老病客殊方鬱鬱苦不展羽翮困低昂秋風動哀壑碧蕙捐微芳之推避賞從漁父濯滄浪榮華敵勲業嵗暮有嚴霜吾觀鴟夷子才格出尋常羣凶逆未定側佇英俊翔

遣懷

昔我遊宋中惟梁孝王都名今陳畱亞劇則貝魏俱邑中九萬家髙棟照通衢舟車半天下主客多歡娛白刃讐不義黃金傾有無殺人紅塵裏報答在斯須憶與髙李輩【適白】論交入酒壚兩公壯藻思得我色敷腴气酣登吹臺懷古視平蕪芒碭云一去雁鶩空相呼先帝正好武寰海未凋枯猛將收西域長防破林胡百萬攻一城獻捷不云輸組練棄如泥尺土負百夫拓境功未已元和辭大鑪亂離朋友盡合沓嵗月䢐吾衰將焉托存沒再嗚呼蕭條益堪愧獨在天一隅乘黃已去矣凡馬徒區區不復見顏鮑系舟臥荊巫臨飱吐更食常恐違撫孤

同元使君舂陵行【並序】

覽道州元使君結舂陵行兼賊退後示官吏作二首志之曰當天子分憂之地效漢官良吏之目今盜賊未息知民疾苦得結輩十數公落落然參錯天下爲邦伯萬物吐气天下少安可得矣不意復見比興體制微婉頓挫之詞感而有詩增諸卷軸簡知我者不必寄元

遭亂髮盡白轉衰病相嬰沈綿盜賊際狼狽江漢行嘆時藥力薄爲客羸瘵成吾人詩家秀博采世上名粲粲元道州前聖畏後生觀乎舂陵作歘見俊哲情復覽賊退篇結也實國楨賈誼昔流慟匡衡常引經道州憂黎庶詞气浩縱橫兩章對秋月一字偕華星致君唐虞際純朴憶大庭何時降璽書用爾爲丹靑獄訟永衰息豈惟偃甲兵淒惻念誅求薄斂近休明乃知正人意不茍飛長纓涼飇振南嶽之子寵若驚色阻金印大興含滄浪淸我多長卿病日夕思朝廷肺枯渴太甚漂泊公孫城呼兒具紙筆隠幾臨軒楹作詩呻吟內墨淡字欹傾感彼危苦詞庶幾知者聴

聴楊氏歌

佳人絕代歌獨立發皓齒滿堂慘不樂響下淸虛裏江城帶素月況乃淸夜起老夫悲暮年壯士淚如水玉杯久寂寞金管迷宮徴勿云聴者疲愚智心盡死古來傑出士豈待一知已吾聞昔秦靑傾側天下耳

別李義

神堯十八子十七王其門道國洎舒國督惟親弟昆中外貴賤殊余亦忝諸孫丈人嗣三葉之子白玉溫道國繼徳業請從丈人論丈人領宗卿肅穆古制惇先朝納諫諍直气橫乾坤子建文筆壯河間經術存爾克富詩禮骨淸慮不喧洗然遇知已談論淮湖奔憶昔初見時小襦繡芳蓀長成忽會面慰我久疾魂三峽春冬交江山雲霧昏正宜且聚集恨此當離樽莫怪執杯遲我衰涕唾煩重問子何之西上岷江源願子少干謁蜀都足戎軒誤失將帥意不如親故恩少年早歸來梅花已飛翻努力愼風水豈惟數盤飱猛虎臥在岸蛟螭出無痕王子自愛惜老夫困石根生別古所嗟發聲爲爾吞

宿靑溪驛奉懷張貟外十五兄之緒

漾舟千山內日入泊枉渚我生本飄飄今復在何許石根靑楓林猿鳥聚儔侶月明遊子靜畏虎不得語中夜懷友朋乾坤此深阻浩蕩前後閒佳期付荊楚

送重表侄王砅評事使南海

我之曾祖姑爾之髙祖母爾祖未顯時歸爲尙書婦隋朝大業末房杜俱交友長者來在門荒年自糊口家貧無供給客位但箕箒俄頃羞頗珍寂寥人散後入怪鬢髮空吁嗟爲之久自陳剪髻鬟鬻市充杯酒上雲天下亂宜與英俊厚向竊窺數公經綸亦俱有次問最少年虯髯十八九子等成大名皆因此人手下云風雲合龍虎一吟吼願展丈夫雄得辭兒女醜秦王時在座眞气驚戶牖及乎貞觀初尙書踐臺斗夫人常肩輿上殿稱萬壽六宮師柔順法則化妃後至尊均嫂叔盛事垂不朽鳳雛無凡毛五色非爾曺往者冦作逆乾坤沸嗷嗷吾客左馮翊爾家同遁逃爭奪至徒步塊獨委蓬蒿逗畱熱爾腸十里卻呼號自下所騎馬右持腰間刀左牽紫遊韁飛走使我髙茍活到今日寸心銘佩牢亂離又聚散宿昔恨滔滔水花笑白首春艸隨靑袍廷評近要津節制收英髦北驅漢陽傳南泛上瀧舠家聲肯墜地利器當秋毫番禺親賢領籌運神功操大夫出盧宋寶貝休脂膏洞主降接武海冦舶千艘我欲就丹砂跋涉覺身勞安能陷糞土有志乘鯨鼇或驂鸞騰天聊作鶴鳴臯

送顧八分文學適洪吉州

中郎石經後八分蓋憔悴顧侯運鑪錘筆力破餘地昔在開元中韓蔡同贔屭宗妙其書是以數子至禦札早流傳揄揚非造次三人並入直恩澤各不二顧於韓蔡內辧眼工小字分日示諸王鉤深法更祕文學與我遊蕭疎外聲利追隨二十載浩蕩長安醉髙歌卿相宅文翰飛省寺視我揚馬間白首不相棄驊驑入窮巷必脫黃金轡一論朋友難遲暮敢失墜古來事反覆相見橫涕泗向者玉珂人誰是靑雲器才盡傷形體病渴污官位故舊獨依然時危話顚躓我甘多病老子負憂世志胡爲困衣食顏色少稱遂逺作辛苦行順從眾多意舟檝無根蔕蛟鼉好爲祟況兼水賊繁特戒風飇駛崩騰戎馬際往往殺長吏子幹東諸侯勸勉防縱恣邦以民爲本魚饑費香餌請哀瘡痍深告訴皇華使使臣精所擇進徳知歷試惻隠誅求情固應賢愚異列士惡茍得俊傑思自致贈子猛虎行出郊載酸鼻

上水遣懷

我衰太平時身病戎馬后蹭蹬多拙爲安得不皓首驅馳四海內童稚日糊口但遇新少年少逢舊親友低顏下邑地故人知善誘後生血气豪舉動見老醜窮迫挫曩懷常如中風走一紀出西蜀於今向南斗孤舟亂春華暮齒依蒲栁冥冥九疑葬聖者骨亦朽蹉跎陶唐人鞭撻日月久中間屈賈輩讒毀竟自取郁沒二悲魂蕭條猶在否崒淸湘石逆行雜林藪篙工密逞巧气若酣杯酒歌謳互激逺回斡明受授善知應觸類各借頴脫手古來經濟才何事獨罕有蒼蒼眾色晚熊掛蛇吼黃羆在樹顚正爲羣虎守羸骸將何適履險顏益厚庶與達者論吞聲混瑕垢

遣遇

磬折辭主人開帆駕洪濤春水滿南國朱崖云日髙舟子廢寢食飄風爭所操我行匪利涉謝爾從者勞石間采蕨女鬻菜輸官曹丈夫死百役暮返空村號聞見事略同刻剝及錐刀貴人豈不仁視汝如莠蒿索錢多門戶防亂紛嗷嗷柰何黠吏徒漁奪成逋逃自喜遂生理花時甘緼袍

解憂

減米散同舟路難思共濟向來雲濤盤眾力亦不細呀坑瞥眼過飛櫓本無蔕得失瞬息間致逺宜恐泥百慮視安危分明曩賢計玆理庶可廣拳拳期勿替

宿鑿石浦

早宿賓從勞仲春江山麗飄風過無時舟檝敢不系回塘澹暮色日沒眾星嘒闕月殊未生靑燈死分翳窮途多俊異亂世少恩惠鄙夫亦放蕩艸艸頻卒嵗斯文憂患余聖哲埀彖系

過津口

南嶽自玆近湘流東逝深和風引桂楫春日漲云岑回首過津口而多楓樹林白魚困密网黃鳥喧嘉音物微限通塞惻隠仁者心甕余不盡酒膝有無聲琴聖賢兩寂寞眇眇獨開襟

次空靈岸

沄沄逆素浪落落展淸眺幸有舟檝遲得盡所歷妙空靈霞石峻楓栝隠奔峭靑春猶無私白日亦偏照可使營吾居終焉托長嘯毒瘴未足憂兵戈滿邊徼向者畱遺恨恥爲達人誚回帆覬賞延佳處領其要

宿花石戍

午辭空靈岑夕得花石戍岸疏開辟水木雜今古樹地蒸南風盛春熱西日暮四序本平分气何回互茫茫天造間理亂豈恆數系舟盤藤輪策杖古樵路罷人不在村野圃泉自注柴扉𨿽蕪沒農器尙牢固山東殘逆气吳楚守王度誰能扣君門下令減徵賦

早發

有求常百慮斯文亦吾病以玆朋故多窮老驅馳並早行篙師怠席掛風不正昔人戒垂堂今則奚奔命濤翻黑蛟躍日出黃霧映煩促瘴豈侵頹倚睡未醒僕夫問盥櫛暮顏靦靑鏡隨意簪葛巾仰慚林花盛側聞夜來冦幸喜囊中淨艱危作逺客干請傷直性薇蕨餓首陽粟馬資歷聘賤子欲適從疑悞此二柄

次晚洲

參錯云石稠坡陁風濤壯晚洲適知名秀色固異狀棹經垂猿把身在度鳥上擺浪散帙妨危沙折花當羇離暫愉悅羸老反惆悵中原未解兵吾得終疎放

望嶽

南嶽配朱鳥秩禮自百王歘吸領地靈鴻洞半炎方邦家用祀典在徳非馨香巡守何寂寥有虞今則亡洎吾隘世网行邁越瀟湘渴日絕壁出漾舟淸光防祝融五峯尊峯峯次低昂紫蓋獨不朝爭長嶪相望恭聞魏夫人羣仙夾翺翔有時五峯气散風如飛霜牽迫限修途未暇杖崇岡歸來覬命駕沐浴休玉堂三嘆問府主曷以贊我皇牲璧忍衰俗神其思降祥

蘇大侍禦訪江浦賦八韻紀異【並序】

蘇大侍禦渙靜者也旅於江側乃是不交州府之客人事都絕久矣肩輿江浦忽訪老夫舟檝而已茶酒內余請誦近詩吟數首才力素壯詞句動人接對明日憶其湧思雷出書篋幾杖之外殷殷畱金石聲賦八韻記異亦見老夫傾倒於蘇至矣

龎公不浪出蘇氏今有之再聞誦新作突過黃初詩乾坤防反覆揚馬宜同時今晨淸鏡中勝食齋房芝餘發喜卻變白間生黑絲昨夜舟火滅湘娥簾外悲百靈未敢散風破寒江遲

禦定全唐詩錄卷二十六

欽定四庫全書

禦定全唐詩錄卷二十七

杜甫【四】

古體詩【四】

都壇歌寄元逸人

故人昔隠東防峯已佩含景蒼精龍故人今居子午谷獨在陰崖結茅屋屋前太古都壇靑石漠漠常風寒子規夜啼山竹裂王母晝下云旗翻知君此計成長往芝艸瑯玕日應長鐵鏁髙埀不可攀致身福地何蕭爽【十洲記鐘山在北海地隔弱水之北自生玉芝及神艸方丈洲仙家數十萬耕田種芝艸課計頃畆如種稻狀】

今夕行

今夕何夕嵗云䢐更長燭明不可孤咸陽客捨一事無相與博塞爲歡娛馮陵大叫呼五白袒跣不肯成梟盧英雄有時亦如此邂逅豈卽非良圗君莫笑劉毅從來布衣願家無儋石輸百萬

貧交行

翻手作云覆手雨紛紛輕薄何須數君不見管鮑貧時交此道今人棄如土

兵車行

車轔轔馬蕭蕭行人弓箭各在腰耶娘妻子走相送塵埃不見咸陽橋牽衣頓足攔道哭哭聲直上干雲霄道傍過者問行人行人但云防行頻或從十五北防河便至四十西營田去時里正與裹頭歸來頭白還戍邊邊亭流血成海水武皇開邊意未已君不聞漢家山東二百州千村萬落生荊杞縱有健婦把鋤犁禾生隴畆無東西況復秦兵耐苦戰被驅不異犬與雞長者𨿽有問役夫敢申恨且如今年冬未休闗西卒縣官急索租租稅從何出信知生男惡反是生女好生女猶得嫁比鄰生男埋沒隨百艸君不見靑海頭古來白骨無人收新鬼煩寃舊鬼哭天陰雨濕聲啾啾【箋曰天寶十載鮮於仲通討南詔蠻士卒死者六萬楊國忠掩其敗狀反以捷聞制大募兩京及河南北兵以擊南詔人聞雲南瘴癘士卒未戰而死者十八九莫肻應募國忠遣禦史分道捕人連枷送軍所於是行者愁怨父母妻子送之所在哭聲震野此詩序南徵之苦設爲役夫問答之詞君不聞已下言徵戍之苦海內驛騷不獨南徵一役爲然故曰役夫敢申恨也且如以下言土著之民亦不堪賦役不獨徵人也君不見以下舉靑海之故以明徵南之必不返也不言南詔而言山東言闗西言隴右其詞哀怨而不迫如此曰君不聞君不見有詩人呼祈父之意焉是時國忠方貴盛未敢斥言之雜舉河隴之事錯牙其詞若不爲南詔而發者此作者之深意也】

髙都防騘馬行

安西都防胡靑騘聲價歘然來向東此馬臨陣久無敵與人一心成大功功成惠養隨所致飄飄逺自流沙至雄姿未受伏櫪恩猛气猶思戰場利腕促蹄髙如踣鐵交河幾蹴曾冰裂五花散作云滿身萬里方看汗流血長安壯兒不敢騎走過掣電傾城知靑絲絡頭爲君老何由卻出橫門道

天育驃騎歌

吾聞天子之馬走千里今之畫圖無乃是是何意熊雄且傑尾蕭梢朔風起毛爲綠縹兩耳黃眼有紫焰雙瞳方矯矯龍性合變化卓立天骨森開張伊昔太僕張景順監牧攻駒閱淸峻遂令大奴字天育別養驥子憐神俊當時四十萬匹馬張公嘆其材盡下故獨寫眞傳世人見之座右久更新年多物化空形影嗚呼健步無由騁如今豈無騕褭與驊驑時無王良伯樂死卽休【張彥逺古名畫記明皇好大馬禦廐至四十萬遂有沛艾大馬命王毛仲爲監牧使西域大宛時有來獻詔於此地置羣牧筋骨行步久而方全調習之能逸異並至骨力追風毛彩照地不可名狀號木槽馬聖人舒身安神如據牀榻是知異於古馬也】

白絲行

繰絲須長不須白越羅蜀錦金粟尺象牀玉手亂殷紅萬艸千花動凝碧已悲素質隨時染裂下鳴機色相射美人細意熨貼平裁縫滅盡鍼綫迹春天衣著爲君舞蛺蜨飛來黃鸝語落絮遊絲亦有情隨風照日宜輕舉香汗輕塵污顏色開新合故置何許君不見才士汲引難恐懼棄捐忍羇旅

秋雨嘆

雨中百艸秋爛死階下決明顏色鮮著葉滿枝翠羽蓋開花無數黃金錢涼風蕭蕭吹汝急恐汝後時難獨立堂上書生空白頭臨風三嗅馨香泣

闌風伏雨秋紛紛四海八荒同一云去馬來牛不復辧濁涇淸渭何當分禾頭生耳黍穗黑農夫田婦無消息城中防米換衾稠相許寧論兩相直

長安布衣誰比數反鏁衡門守環堵老夫不出長蓬蒿稚子無憂走風雨雨聲颼颼催早寒胡鴈翅濕髙飛難秋來未曾見白日泥污后土何時幹

嘆庭前甘菊花

庭前甘菊移時晚靑蕊重陽不堪摘明日蕭條醉盡醒殘花爛漫開何益籬邊野外多眾芳采擷細瑣升中堂念玆空長大枝葉結根失所纒風霜

醉時歌【贈廣文館博士鄭防】

諸公衮衮登臺省廣文先生官獨冷甲第紛紛厭粱肉廣文先生飯不足先生有道出羲皇先生有才過屈宋徳尊一代常坎軻名垂萬古知何用杜陵野客人更嗤被褐短窄鬢如絲日糴太倉五升米時赴鄭老同襟期得錢卽相覓沽酒不復疑忘形到爾汝痛飲眞吾師淸夜沈沈動春酌燈前細雨檐花落但覺髙歌有鬼神焉知餓死塡溝壑相如逸才親滌器子云識字終投閣先生早賦歸去來石田茅屋荒蒼苔儒術於我何有哉孔丘盜跖俱塵埃不須聞此意慘愴生前相遇且銜杯

醉歌行【別從侄勤落第歸】

陸機二十作文賦汝更小年能綴文總角艸書又神速世上兒子徒紛紛驊驑作駒已汗血鷙鳥舉翮連靑雲詞源倒流三峽水筆陣獨掃千人軍只今年才十六七射防君門期第一舊穿楊葉眞自知暫蹶霜蹄未爲失偶然擢秀非難取防是排風有毛質汝身已見唾成珠汝伯何由發如漆春光淡沲【艸堂本作潭沲沲徒可切】秦東亭渚蒲芽白水荇靑風吹客衣日杲杲樹攪離思花防防酒盡沙頭雙玉瓶眾賓皆醉我獨醒乃知貧賤別更苦吞聲躑躅涕淚零

送孔巢父謝病歸遊江東兼呈李白

巢父掉頭不肻住東將入海隨煙霧詩卷長畱天地間釣竿欲拂瑚樹深山大澤龍蛇逺春寒野陰風景暮蓬萊織女回云車指防虛無是徵路自是君身有仙骨世人那得知其故惜君只欲苦死畱富貴何如艸頭露蔡侯靜者意有餘淸夜置酒臨前除罷琴惆悵月照席幾嵗寄我空中書南尋禹穴見李白道甫問信今何如

飲中八仙歌

知章騎馬似乘船眼花落井水底眠汝陽三斗始朝天道逢麯車口流涎恨不移封向酒泉左相日興費萬錢飲如長鯨吸百川銜杯樂聖稱避賢宗之蕭灑美少年舉觴白眼望靑天皎如玉樹臨風前蘇晉長齋繡佛前醉中往往愛逃禪李白一鬥詩百篇長安市上酒家眠天子呼來不上船自稱臣是酒中仙張旭三杯艸聖傳脫帽露頂王公前揮毫落紙如雲煙焦遂五斗方卓然髙談雄辯驚四筵

曲江

自斷此生休問天杜曲幸有桑麻田故將移住南山邊短衣匹馬隨李廣看射猛虎終殘年

麗人行

三月三日天气新長安水邊多麗人態濃意逺淑且眞肌理細膩骨肉勻繡羅衣裳照暮春蹙金孔雀銀麒麟頭上何所有翠微防葉垂鬢唇背後何所見珠壓腰衱穩稱身就中云幕椒房親賜名大國虢與秦紫駞之峯出翠釡水精之盤行素鱗犀筯厭飫久未下鸞刀縷切空紛綸黃門飛鞚不動塵禦廚絡繹送八珍簫鼓哀吟感鬼神賓從雜遝實要津後來鞍馬何逡巡當軒下馬入錦茵楊花雪落覆白蘋靑鳥飛去銜紅巾炙手可熱勢絕倫愼莫近前丞相嗔

樂遊園歌【晦日賀蘭楊長史筵醉中作】

樂遊古園崒森爽煙緜碧艸萋萋長公子華筵勢最髙秦川對酒平如掌長生木瓢示眞率更調鞍馬狂歡賞靑春波浪芙蓉園白日雷霆夾城仗閶闔晴開詄蕩蕩曲江翠幕排銀牓拂水低徊舞袖翻緣云淸切歌聲上卻憶年年人醉時只今未醉已先悲數莖白髮拋得百罰深杯亦不辭聖朝亦知賤士醜一物自荷皇天慈此身飲罷無歸處獨立蒼茫自詠詩

渼陂行

岑參兄弟皆好奇攜我逺來遊渼陂天地黤慘忽異色波濤萬頃堆琉璃琉璃漫汗泛舟入事殊興極憂思集鼉作鯨吞不復知惡風白浪何嗟及主人錦帆相爲開舟子喜甚無氛埃鳬鷖散亂棹謳髮絲管啁啾空翠來沈竿續蔓深莫測菱葉荷花靜如拭宛在中流渤澥淸下歸無極終南黑半陂以南純浸山動影褭窕沖融間船舷暝戛雲際寺水面月出藍田關此時驪龍亦吐珠馮夷擊鼓羣龍趨湘妃漢女出歌舞金支翠旗光有無咫尺但愁雷雨至蒼茫不曉神靈意少壯幾時柰老何向來哀樂何其多

沙苑行

君不見左輔白沙如白水繚以周墻百餘里龍媒昔是渥窪生汗血今稱獻於此苑中騋牝三千匹丰艸靑靑寒不死食之豪健西域無每嵗攻駒冠邊鄙王有虎臣司苑門入門天廐皆云屯驌驦一骨獨當禦春秋二時歸至尊至尊內外馬盈億伏櫪在坰空大存逸羣絕足信殊傑倜儻權奇難具論累累塠阜藏奔突往往坡陁縱超越角壯翻同麋鹿遊浮深簸蕩黿鼉窟泉出巨魚長比人丹砂作尾黃金鱗豈知異物同精气𨿽未成龍亦有神

騘馬行【太常梁卿勅賜馬也李鄧公愛而有之命甫制詩】

鄧公馬癖人共知初得花騘大宛種夙昔傳聞思一見牽來左右神皆竦雄姿逸態何崷崪顧影驕嘶自矜寵隅目靑熒夾鏡懸肉騣碨礧連錢動朝來少試華軒下未覺千金滿髙價赤汗微生白雪毛銀鞍卻覆香羅帕卿家舊賜公取之天廐眞龍此其亞晝洗須騰涇渭深晨趨可刷幽並夜吾聞良驥老始成此馬數年人更驚豈有四蹄疾於鳥不與八駿俱先鳴時俗造次那得致雲霧晦方降精近聞下詔喧都邑肻使騏驎地上行

奉先劉少府新畫山水障歌

堂上不合生楓樹怪底江山起煙霧聞君掃卻赤縣圗乘興遣畫滄洲趣畫師亦無數好手不可遇對此融心神知君重毫素豈但祁嶽與鄭防筆迹逺過楊契丹得非圃裂無乃瀟湘翻悄然坐我天姥下耳邊已似聞淸猿反思前夜風雨急乃是蒲城鬼神入元气淋漓障猶濕眞宰上訴天應泣野亭春還雜花逺漁翁暝踏孤舟立滄浪水深靑溟濶欹岸側島秋毫末不見湘妃鼓瑟時至今斑竹臨江活劉侯天機精愛畫入骨髓自有兩兒郎揮灑亦莫比大兒聰明到能添老樹巓崖裏小兒心孔開貌得山僧及童子若耶溪雲門寺吾獨胡爲在泥滓靑鞵布襪從此始

悲陳陶

孟冬十郡良家子血作陳陶澤中水野曠天淸無戰聲四萬義軍同日死羣胡歸來血洗箭仍唱胡歌飲都市都人回面向北啼日夜更望官軍至

悲靑阪

我軍靑阪在東門天寒飲馬太白窟黃頭奚兒日向西數騎彎弓敢馳突山雪河冰野蕭飋靑是烽煙白人骨焉得附書與我軍忍待明年莫倉卒

哀江頭

少陵野老吞聲哭春日潛行曲江曲江頭宮殿鎖千門細柳新蒲爲誰綠憶昔霓旌下南苑苑中萬物生顏色昭陽殿裏第一人同輦隨君侍君側輦前才人帶弓箭白馬嚼齧黃金勒翻身向天仰射云一箭正墜雙飛翼明眸皓齒今何在血污遊魂歸不得淸渭東流劍閣深去住彼此無消息人生有情淚沾臆江水江花豈終極黃昏鐵騎塵滿城欲往城南忘南北

哀王孫

長安城頭頭白烏夜飛延秋門上呼又向人家啄大屋屋底達官走避胡金鞭斷折九馬死骨肉不待同馳驅腰下寶玦靑瑚可憐王孫泣路隅問之不肻道姓名但道困苦乞爲奴已經百日竄荊棘身上無有完肌膚髙帝子孫盡隆準龍種自與常人殊豺狼在邑龍在野王孫善保千金軀不敢長語臨交衢且爲王孫立斯須昨夜東風吹血腥東來槖駞滿舊都朔方健兒好身手昔何勇鋭今何愚竊聞天子已傳位聖徳北服南單於花門面請雪恥愼勿出口他人狙哀哉王孫愼勿疎五陵佳气無時無

蘇端薛復筵簡薛華醉歌

文章有神交有道端復得之名譽早愛客滿堂盡豪翰開筵上日思芳艸安得健步移逺梅亂挿繁花向晴昊千里猶殘舊冰雪百壺且試開懷抱垂老惡聞戰鼓悲急觴爲緩憂心少年努力縱談笑看我形容已枯槁坐中薛華善醉歌歌辭自作風格老近來海內爲長句汝與山東李白好何劉沈謝力未工才兼鮑昭愁絕倒諸生頗盡新知樂萬事終傷不自保气酣日落西風來願吹野水添金杯如澠之酒常快意亦知窮愁安在哉忽憶雨時秋井塌古人白骨生靑苔如何不飲令心哀

偪仄行贈畢曜

偪仄何偪仄我居巷南子巷北可恨鄰里間十日不一見顏色自從官馬送還官行路難行澁如棘我貧無乘非無足昔者相過今不得實不是愛微軀又非關足無力徒步翻愁官長怒此心炯炯君應識曉來急雨春風顚睡美不聞鐘鼓傳東家驢許借我泥滑不敢騎朝天已令請急防通籍男兒性命絕可憐焉能終日心拳拳憶君誦詩神凜然辛夷始花亦已落況我與子非壯年街頭酒價常苦貴方外酒徒稀醉眠速宜相就飲一斗恰有三百靑銅錢

洗兵馬

中興諸將收山東捷書夜報淸晝同河廣傳聞一葦過冠危命在破竹中秖殘鄴城不日得獨任朔方無限功京師皆騎汗血馬回紇餵肉蒲萄宮已喜皇威淸海岱常思仙仗過崆峒三年笛裏闗山月萬國兵前艸木風成王功大心轉小郭相謀深古來少司徒淸鑑懸明鏡尙書气與秋天杳二三豪俊爲時出整頓乾坤濟時了東走無復憶鱸魚南飛覺有安巢鳥靑春復隨冠冕入紫禁正耐煙花繞鶴禁通宵鳳輦備雞鳴問寢龍樓曉攀龍附鳳勢莫當天下盡化爲侯王汝等豈知防帝力時來不得誇身彊關中旣畱蕭丞相幕下復用張子房張公一生江海客身長九尺須眉蒼徴起適遇風雲防扶顚始知籌筞良靑袍白馬更何有後漢今周喜再昌寸地尺天皆入貢奇祥異瑞爭來送不知何國致白環復道諸山得銀甕隠士休歌紫芝曲詞人解撰河淸頌田家望望惜雨幹布谷處處催春種淇上健兒歸莫嬾城南思婦愁多夢安得壯士挽天河淨洗甲兵長不用【按箋曰洗兵馬刺肅宗也此言殊不然蓋此詩系恢復而作此時肅宗未見失子道安得探其後事而預爲譏刺之語乎】

病後遇王倚飲贈歌

麟角鳳觜世莫識煎膠續奇自見尙看王生抱此懷在於甫也何由羨且遇王生慰疇昔素知賤子甘貧賤酷見凍餒不足恥多病沈年苦無健王生怪我顏色惡答云伏枕艱難徧瘧癘三秋孰可忍寒熱百日相交戰頭白眼暗坐有胝肉黃皮皺命如綫惟生哀我未平復爲我力致美肴饍遣人向市賖香粳喚婦出房親自饌長安冬葅酸且綠金城土酥靜如練兼求畜豕且割鮮密沽鬥酒諧終宴故人情義晚誰似令我手腳輕欲旋老馬爲駒信不虛當時得意況深眷但使殘年飽喫飯只願無事常相見

湖城東遇孟云卿復歸劉顥宅宿宴飲散因爲醉歌

疾風吹塵暗河縣行子隔手不相見湖城城南一開眼駐馬偶識云卿面向非劉顥爲地主嬾回鞭轡成髙宴劉侯嘆我攜客來置酒張燈促華饌且將欵曲終今夕休語艱難尙酣戰照室紅鑪促曙光縈窗素月垂文練天開地裂長安陌寒盡春生洛陽殿豈知驅車復同軌可惜刻漏隨更箭人生防合不可常庭樹雞鳴淚如綫

閿鄕姜七少府設鱠戲贈長歌

姜侯設鱠當嚴冬昨日今日皆天風河凍未漁不易得鑿冰恐侵河伯宮饔人受魚鮫人手洗魚磨刀魚眼紅無聲細下飛碎雪有骨已刴觜春蔥偏勸腹腴愧年少軟炊香飯緣老翁落碪何曾白紙濕放筯未覺金盤空新歡便飽姜侯徳淸觴異味情屢極東歸貪路自覺難欲別上馬身無力可憐爲人好心事於我見子眞顏色不恨我衰子貴時悵望且爲今相憶

瘦馬行

東郊瘦馬使我傷骨骼硉兀如堵墻絆之欲動轉欹側此豈有意仍騰驤細看六印帶官字眾道三軍遺路防皮幹剝落雜泥滓毛暗蕭條連雪霜去嵗奔波逐余冦驊驑不慣不得將士卒多騎內廐馬惆悵恐是病乘黃當時歷塊誤一蹶委棄非汝能周防見人慘澹若哀訴失主錯莫無晶光天寒逺放雁爲伴日暮不收烏啄瘡誰家且養願終惠更試明年春艸長

乾元中寓居同谷縣作歌七首

有客有客字子美白頭亂髮垂過耳嵗拾橡栗隨狙公天寒日暮山谷裏中原無書歸不得手腳凍皴皮肉死嗚呼一歌兮歌已哀悲風爲我從天來

長鑱長鑱白木柄我生托子以爲命黃精無苗山雪盛短衣數挽不掩脛此時與子空歸來男呻女吟四壁靜嗚呼二歌兮歌始放鄰里爲我色惆悵

有弟有弟在逺方三人各瘦何人彊生別展轉不相見沙塵暗天道路長東飛鴐鵞後鶖鶬安得送我置汝防嗚呼三歌兮歌三發汝歸何處收兄骨

有妹有妹在鐘離良人早歿諸孤癡長淮浪髙蛟龍怒十年不見來何時扁舟欲往箭滿眼杳杳南國多旌旗嗚呼四歌兮歌四奏林猿爲我啼淸晝

四山多風溪水急寒雨颯颯枯樹濕黃蒿古城云不開白狐跳梁黃狐立我生何爲在窮谷中夜起坐萬感集嗚呼五歌兮歌正長魂招不來歸故鄕

南有龍兮在山湫古木巃嵸枝相樛木葉黃落龍正蟄蝮虵東來水上游我行怪此安敢出拔劍欲斬且復休嗚呼六歌兮歌思遲溪壑爲我回春姿

男兒生不成名身已老三年饑走荒山道長安卿相多少年富貴應須致身早山中儒生舊相識但話宿昔傷懷抱嗚呼七歌兮悄終曲仰視皇天白日速

石筍行

君不見益州城西門陌上石筍雙髙蹲古來相傳是海眼苔蘚蝕盡波濤痕雨多往往得瑟瑟此事恍惚難明論恐是昔時卿相墓立石爲表今仍存惜哉俗態好防蔽亦如小臣媚至尊政化錯迕失大體坐看傾危受厚恩嗟爾石筍擅虛名後來未識猶駿奔安得壯士擲天外使人不疑見本根

石犀行

君不見秦時蜀太守刻石立作三犀牛自古𨿽有厭勝法天生江水向東流蜀人矜誇一千載泛溢不近張儀樓今年灌口損戶口此事或恐爲神羞終借隄防出眾力髙擁木石當淸秋先王作法皆正道詭怪何得參人謀嗟爾三犀不經濟缺訛只與長川逝但見元气常調和自免洪濤恣凋瘵安得壯士提天綱再平水土犀奔茫

杜防行

君不見昔日蜀天子化作杜防似老烏寄巢生子不自啄羣鳥至今與哺雛𨿽同君臣有舊禮骨肉滿眼身羇孤業工竄伏深樹裏四月五月偏號呼其聲哀痛口流血所訴何事常區區爾豈摧殘始發憤羞帶羽翮傷形愚蒼天變化誰料得萬事反覆何所無萬事反覆何所無豈憶當殿羣臣趨

題壁畫馬歌

韋侯別我有所適知我憐君畫無敵戲拈禿筆掃驊驑歘見騏驎出東壁一匹齕艸一匹嘶坐看千里當霜蹄時危安得眞致此與人同生亦同死

戲題畫山水圖歌

十日畫一水五日畫一石能事不受相促迫王宰始肯畱眞迹壯哉昆侖方壺圗掛君髙堂之素壁巴陵洞庭日本東赤岸水與銀河通中有雲气隨飛龍舟人漁子入浦漵山木盡亞洪濤風尢工逺勢古莫比咫尺應須論萬里焉得並州快剪刀剪取吳松半江水

題李尊師松樹障子歌

老夫淸晨梳白頭都道士來相訪握發呼兒延入戶手提新畫靑松障障子松林靜杳防憑軒忽若無丹靑陰崖卻承霜雪幹偃蓋反走虯龍形老夫平生好奇古對此興與精靈聚已知仙客意相親更覺良工心獨苦松下丈人巾屨同偶坐似是商山翁悵望聊歌紫芝曲時危慘澹來悲風

戲爲雙松圗歌

天下幾人畫古松畢宏已老韋偃少絕筆長風起纖末滿堂動色嗟神妙兩株慘裂苔蘚皮屈鐵交錯回髙枝白摧朽骨龍虎死黑入太陰雷雨垂松根胡僧憩寂寞龎眉皓首無住著偏袒右肩露雙腳葉裏松子僧前落韋侯韋侯數相見我有一疋好東絹重之不減錦繡段已令拂拭光淩亂請公放筆爲直幹

投簡成華兩縣諸子

赤縣官曹擁材傑軟裘快馬當冰雪長安苦寒誰獨悲杜陵野老骨欲折南山豆苗早荒穢靑門地新凍裂鄕裏兒童項領成朝廷故舊禮數絕自然棄擲與時異況乃疎頑臨事拙饑臥動卽向一旬獘裘何啻聨百結君不見空墻日色晚此老無聲淚垂血

百憂集行

憶年十五心尙孩健如黃犢走復來庭前八月梨棗熟一日上樹能千回卽今倐忽已五十坐臥只多少行立彊將笑語供主人悲見生涯百憂集入門依舊四壁空老妻覩我顏色同癡兒未知父子禮叫怒索飯啼門東【漫叟詩話庖廚之門在東故曰啼門東】

戲作花卿歌

成都猛將有花卿學語小兒知姓名用如快鶻風火生見賊惟多身始輕綿州副使著柘黃我卿掃除卽日平子章髑髏血糢糊手提擲還崔大夫李侯重有此節度人道我卿絕世無旣稱絕世無天子何不喚取守京都

入奏行

竇侍禦驥之子鳳之雛年未三十忠義俱骨鯁絕代無炯如一段淸冰出萬壑置在迎風寒露之玉壺蔗漿歸廚金盌凍洗滌煩熱足以寧君軀政用疎通合典則戚聨豪貴耽文儒兵革未息人未蘇天子亦念西南隅吐蕃憑陵气頗麤竇氏檢察應時須運糧繩橋壯士喜斬木火井窮猿呼八州刺史思一戰三城守邊卻可圗此行入奏計未小密奉聖防恩宜殊繡衣春當霄漢立防服日向庭幃趨省郎京尹必俯拾江花未落還成都江花未落還成都肯訪浣花老翁無爲君酤酒滿眼酤與奴白飯馬靑芻

柟樹爲風雨所拔嘆

倚江柟樹艸堂前故老相傳二百年誅茅卜居總爲此五月髣髴聞寒蟬東南飄風動地至江翻石走流雲气幹排雷雨猶力爭根斷泉源豈天意滄波老樹性所愛浦上童童一靑蓋野客頻畱懼雪霜行人不過聴竽籟虎倒龍顚委榛棘淚痕血防垂胸臆我有新詩何處吟艸堂自此無顏色

茅屋爲秋風所破歌

八月秋髙風怒號捲我屋上三重茅茅飛度江灑江郊髙者掛罥長林梢下者飄轉沈塘防南村羣童欺我老無力忍能對面爲盜賊公然抱茅入竹去唇焦口燥呼不得歸來倚杖自嘆息俄頃風定云墨色秋天漠漠向昏黑布衾多年冷似鐵驕兒惡臥踏裏裂牀牀屋漏無干處雨腳如麻未斷絕自經防亂少睡眠長夜沾濕何由徹安得廣廈千萬間大庇天下寒士俱歡顏風雨不動安如山嗚呼何時眼前突兀見此屋吾廬獨破受凍死亦足

天邊行

天邊老人歸未得日暮東臨大江哭隴右河源不種田胡騎羌兵入巴蜀洪濤滔天風拔木前飛禿鶖後鴻鵠九度附書向洛陽十年骨肉無消息

大麥行

大麥漧枯小麥黃婦女行泣夫走蔵東至集壁西梁洋問誰腰鎌胡與羌豈無蜀兵三千人部領辛苦江山長安得如鳥有羽翅托身白雲還故鄕

觀打魚歌

綿州江水之東津魴魚鱍鱍色勝銀漁人漾舟沈大网截江一擁數百鱗眾魚常才盡卻棄赤鯉騰出如有神潛龍無聲老蛟怒回風颯颯吹沙塵饔子左右揮霜刀鱠飛金盤白雪髙徐州禿尾不足憶漢陰槎頭逺遁逃魴魚肥美知第一旣飽歡娛亦蕭瑟君不見朝來割素鬐咫尺波濤永相失

又觀打魚

蒼江漁子淸晨集設网提綱萬魚急能者操舟疾若風撐突波濤挺叉入小魚脫漏不可紀半死半生猶戢戢大魚傷損皆垂頭屈彊泥沙有時立東津觀魚已再來主人罷鱠還傾杯日暮蛟龍攺窟穴山根鱣鮪隨云雷干戈兵革鬭未止鳳凰麒麟安在哉吾徒胡爲縱此樂暴殄天物聖所哀

越王樓歌

綿州州府何磊落顯慶年中越王作孤城西北起髙樓碧瓦朱甍照城郭樓下長江百丈淸山頭落日半輪明君王舊迹今人賞轉見千秋萬古情

相從歌贈嚴二別駕

我行入東川十步一回首成都亂罷气蕭颯浣花艸堂亦何有梓中豪傑大者誰本州從事知名久把臂開樽飲我酒酒酣擊劍蛟龍吼烏帽拂塵靑螺粟紫衣將炙緋衣走銅盤燒蠟光吐日夜如何其初促膝黃昏始扣主人門誰謂俄頃膠在漆萬事盡付形骸外百年未見歡娛畢神傾意豁眞佳士久客多憂今愈疾髙視乾坤又可愁一軀交態同悠悠埀老遇君未恨晚似君須向古人求

光祿阪行

山行落日下絕壁西望千山萬山赤樹枝有鳥亂鳴時暝色無人獨歸客馬驚不憂深谷墜艸動只怕長弓射安得更似開元中道路卽今多擁隔

禦定全唐詩錄卷二十七

欽定四庫全書

禦定全唐詩錄卷二十八

杜甫【五】

古體詩【五】

陪王侍禦同登東山最髙頂宴姚通泉晚攜酒泛江

姚公美政誰與儔不減昔時陳太丘邑中上客有柱史多暇日陪驄馬遊東山髙頂羅珍羞下顧城郭銷我憂淸江白日落欲盡復攜美人登防舟笛聲憤怨哀中流妙舞逶迆夜未休燈前往往大魚出聴曲低昂如有求三更風起寒浪湧取樂喧呼覺船重滿空星河光破碎四座賓客色不動請公臨深莫相違回船罷酒上馬歸人生歡防豈有極無使霜露霑人衣

春日戱題惱郝使君兄

使君意气淩靑霄憶昨歡娛常見招細馬時鳴金騕褭佳人屢出董嬌嬈東流江水西飛燕可惜春光不相見

願攜王趙兩紅顏再騁肌膚如素練通泉百里近梓州請公一來開我愁舞處重看花滿面尊前還有錦纒頭

短歌行【贈王郎司直】

王郎酒酣拔劍斫地歌莫哀我能拔爾抑塞磊落之奇才豫章翻風白日動鯨魚跋浪滄溟開且脫佩劍休徘徊西得諸侯棹錦水欲向何門趿珠履仲宣樓頭春色深靑眼髙歌望吾子眼中之人吾老矣【贈友詩官有王司直卽其人也】

桃竹杖引【贈章畱後】

江心蟠石生桃竹蒼波噴浸尺度足斬根削皮如紫玉江妃水仙惜不得梓潼使君開一束滿堂賓客皆嘆息憐我老病贈兩莖出入爪甲鏗有聲老夫復欲東南徵乘濤鼓枻白帝城路幽必爲鬼神奪拔劍或與蛟龍爭重爲告曰杖兮杖兮爾之生也甚正直愼勿見水踴躍學變化爲龍使我不得爾之扶持滅迹於君山湖上之靑峯噫風塵澒洞兮豺虎咬人忽失雙杖兮吾將曷從【蜀都賦靈壽桃枝注曰桃枝竹屬也出墊江縣可以爲杖】

韋諷錄事宅觀曹將軍畫馬圗

國初已來畫鞍馬神妙獨數江都王將軍得名三十載人間又見眞乘黃曾貌先帝照夜白龍池十日飛霹靂內府殷紅馬腦盌媫妤傳詔才人索盌賜將軍拜舞歸輕紈細綺相追飛貴戚權門得筆迹始覺屏障生光輝昔日太宗拳毛騧近時郭家師子花今之新圗有二馬復令識者久嘆嗟此皆騎戰一敵萬縞素漠漠開風沙其餘七匹亦殊絕迥若寒空動煙雪霜蹄蹴踏長楸間馬官廝養森成列可憐九馬爭神駿顧視淸髙气深穩借問苦心愛者誰後有韋諷前支遁憶昔巡幸新丰宮翠華拂天來向東騰驤磊落三萬匹皆與此圖筋骨同自從獻寶朝河宗無復射蛟江水中君不見金粟堆前松栢裏龍媒去盡鳥呼風

丹靑引【贈曹將軍霸】

將軍魏武之子孫於今爲庶爲淸門英雄割據𨿽已矣文彩風流今尙存學書初學衛夫人但恨無過王右軍丹靑不知老將至富貴於我如浮雲開元之中常引見承恩數上南薰殿淩煙功臣少顏色將軍下筆開生面良相頭上進賢冠猛將腰間大羽箭褒公鄂公毛發動英姿颯爽來酣戰先帝天馬玉花驄畫工如山貌不同是日牽來赤墀下迥立閶闔生長風詔謂將軍拂絹素意匠慘淡經營中斯須九重眞龍出一洗萬古凡馬空玉花卻在禦榻上榻上庭前屹相向至尊含笑催賜金圉人太僕皆惆悵弟子韓幹早入室亦能畫馬窮殊相干惟畫肉不畫骨忍使驊驑气凋防將軍畫善蓋有神必逢佳士亦寫眞卽今飄泊干戈際屢貌尋常行路人途窮反遭俗眼白世上未有如公貧但看古來盛名下終日坎纒其身

憶昔

憶昔開元全盛日小邑猶藏萬家室稻米流脂粟米白公私倉廩俱丰實九州道路無豺虎逺行不勞吉日出齊紈魯縞車班班男耕女桑不相失宮中聖人奏雲門天下朋友皆膠漆百餘年間未災變叔孫禮樂蕭何律豈聞一絹直萬錢有田種谷今流血洛陽宮殿燒焚盡宗廟新除狐兔穴傷心不忍問耆舊復恐初從亂離說小臣魯鈍無所能朝廷記識防祿秩周宣中興望我皇灑血江漢身衰疾

冬狩行【時梓州刺史章彛兼侍禦史畱後東川】

君不見東川節度兵馬雄校獵亦似觀成功夜發猛士三千人淸晨合圍步驟同禽獸已斃十七八殺聲落日回蒼穹幕前生致九靑兕馲駝峞垂元熊東西南北百里間髣髴蹴踏寒山空有鳥名鸜鵒力不能髙飛逐走蓬肉味不足登鼎俎何爲見羈虞羅中春搜冬狩候得同使君五馬一馬驄況今攝行大將權號令頗有前賢風飄然時危一老翁十年厭見旌旗紅喜君士卒甚整肅爲我回轡擒西戎艸中狐兔盡何益天子不在咸陽宮朝廷𨿽無幽王禍得不哀痛塵再防嗚呼得不哀痛塵再防

閬山歌

閬州城東靈山白閬州城北玉臺碧松浮欲盡不盡云江動將崩未崩石那知根無鬼神防已覺气與嵩華敵中原格鬭且未歸應結茅齋看靑壁

閬水歌

嘉陵江色何所似石黛碧玉相因依正憐日破浪花出更復春從沙際歸巴童蕩槳欹側過水雞銜魚來去飛閬中勝事可腸斷閬州城南天下稀

莫相疑行

男兒生無所成頭皓白牙齒欲落眞可惜憶獻三賦蓬萊宮自怪一日聲輝赫集賢學士如堵墻觀我落筆中書堂往時文彩動人主此日饑寒趨路防晚將末契托年少當面輸心背面笑寄謝悠悠世上兒不爭好惡莫相疑

蠶谷行

天下郡國向萬城無有一城無甲兵焉得鑄甲作農器一寸荒田牛得耕牛盡耕蠶亦成不勞烈士淚滂沱男谷女絲行復歌

折檻行

嗚呼房魏不復見秦王學士時難羨靑衿冑子困泥塗白馬將軍若雷電千載少似朱云人至今折檻空嶙峋婁公不語宋公語尙憶先皇容直臣

古栢行

孔明廟前有老栢柯如靑銅根如石霜皮澑雨四十圍黛色參天二千尺君臣已與時際防樹木猶爲人愛惜云來气接巫峽長月出寒通雪山白憶昨路繞錦亭東先主武侯同閟宮崔嵬枝榦郊原古窈窕丹靑戶牖空落落盤踞𨿽得地冥冥孤髙多烈風扶持自是神明力正直原因造化功大廈如傾要梁棟萬牛回首丘山重不露文章世已驚未辭剪伐誰能送苦心豈免容螻蟻香葉終經宿鸞鳳志士幽人莫怨嗟古來材大難爲用

縛雞行

小奴縛雞向市賣雞被縛急相喧爭家中厭雞食虫蟻不知雞賣還遭烹虫雞於人何厚薄吾叱奴人解其縛雞虫得失無了時注目寒江倚山閣

負薪行

夔州處女發半華四十五十無夫家更遭防亂嫁不售一生抱恨堪咨嗟土風坐男使女立應當門戶女出入十猶八九負薪歸賣薪得錢應供給至老雙鬟只垂頸野花山葉銀釵並筋力登危集市門死生射利兼鹽井面妝首飾雜啼痕地褊衣寒困石根若道巫山女麤醜何得此有昭君村

最能行

峽中丈夫絕輕死少在公門多在水富豪有錢駕大舸貧窮取給行艓子小兒學問止論語大兒結束隨商旅欹帆側柂入波濤撇漩捎濆無險阻朝發白帝暮江陵頃來目擊信有徵瞿塘漫天虎須怒歸州長年行最能此鄕之人气量窄悞競南風疎北客若道土無英俊才何得山有屈原宅

可嘆

天上浮雲如白衣斯須攺變如蒼狗古往今來共一時人生萬事無不有近者抉眼去其夫河東女兒身姓柳丈夫正色動引經酆城客子王季友羣書萬卷常暗誦孝經一通看在手貧窮老瘦家賣屐好事就之爲防酒豫章太守髙帝孫引爲賔客敬頗久聞道三年未曾語小心恐懼閉其口太守得之更不疑人生反覆看亦丑明月無瑕豈容易紫气鬱鬱猶衝鬥時危可仗眞豪俊二人得置君側否太守頃者領山南邦人思之比父母王生早曾拜顏色髙山之外皆培塿用爲羲和天爲成用平水土地爲厚王也論道阻江湖李也丞疑曠前後死爲星辰終不滅致君堯舜焉肯朽吾輩碌碌飽飯行風後力牧長回首

觀公孫大娘弟子舞劍器行【並序】

大歷二年十月十九日夔府別駕元持宅見臨潁李十二娘舞劍器壯其蔚跂問其所師曰余公孫大娘弟子也開元三載余尙童穉記於郾城觀公孫氏舞劍器渾脫瀏漓頓挫獨出冠時自髙頭宜春梨園二伎坊內人洎外供奉曉是舞者聖文神武皇帝初公孫一人而已玉貌錦衣況餘白首今玆弟子亦匪盛顏旣辧其由來知波瀾莫二撫事慷慨聊爲劍器行往者吳人張旭善艸書書帖數常於鄴縣見公孫大娘舞西河劍器自此艸書長進豪蕩感激卽公孫可知矣

昔有佳人公孫氏一舞劍器動四方觀者如山色沮防天地爲之久低昂防如羿射九日落矯如羣帝驂龍翔來如雷霆收震怒罷如江海凝淸光絳唇珠衷兩寂寞晚有弟子傳芬芳臨潁美人在白帝妙舞此曲神揚揚與余問答旣有以感時撫事增惋傷先帝侍女八千人公孫劍器初第一五十年間似反掌風塵傾動昏王室梨園子弟散如煙女樂餘姿映寒日金粟堆南木已拱瞿唐石城艸蕭瑟玳筵急管曲復終樂極哀來月東出老夫不知其所往足繭荒山轉愁疾

李潮八分小篆歌

蒼頡鳥迹旣茫昧字體變化如浮雲陳倉石鼓又已訛大小二篆生八分秦有李斯漢蔡邕中間作者寂不聞嶧山之碑野火焚棗木傳刻肥失眞苦縣光和尙骨立書貴痩硬方通神惜哉李蔡不復得吾甥李潮下筆親尙書韓擇木騎曹蔡有鄰開元已來數八分潮也奄有二子成三人況潮小篆逼秦相快劍長防森相向八分一字直百金蛟龍盤拏肉屈彊吳郡張顚誇艸書艸書非古空雄壯豈如吾甥不流宕丞相中郎丈人行巴東逢李潮逾月求我歌我今衰老才力薄潮乎潮乎柰汝何

荊南兵馬使太常卿趙公大食刀歌

太常樓船聲嗷嘈問兵刮冦趨下牢牧出令奔飛百艘猛蛟突獸紛騰逃白帝寒城駐錦袍元冬示我胡國刀壯士短衣頭虎毛憑軒拔鞘天爲髙翻風轉日木怒號冰翼雪淡傷哀猱鐫錯碧甖鸊鵜膏鋩鍔已瑩虛秋濤鬼物撇捩辭坑壕蒼水使者捫赤絳龍伯國人罷釣鼇芮公回首顏色勞分閫救世用賢豪趙公玉立髙歌起攬環結佩相終始萬嵗持之防天子得君亂絲與君理蜀江如綫如鍼水荊岑彈丸心未已賊臣惡子休干紀魑魅魍魎徒爲耳妖腰亂領敢欣喜用之不髙亦不庫不似長劍須天倚吁嗟光祿英雄弭大食寶刀聊可比丹靑宛轉麒麟裏光芒六合無泥滓

王兵馬使二角鷹

悲臺蕭颯石巃嵸哀壑杈枒浩呼洶中有萬里之長江回風滔日孤光動角鷹翻倒壯士臂將軍玉帳軒翠气二鷹猛腦徐絳穟目如愁胡視天地杉雞竹兔不自惜溪虎野羊俱辟易鞲上鋒稜十二翮將軍勇鋭與之敵將軍樹勲起安西昆侖虞泉入馬蹄白羽曾肉三狻猊敢決豈不與之齊荊南芮公得將軍亦如角鷹下翔云惡鳥飛飛啄金屋安得爾輩開其羣驅出六合梟鸞分

狄明府

梁公曾孫我姨弟不見十年官濟濟大賢之後竟陵遲浩蕩古今同一體比看叔伯四十人有才無命百寮底今者兄弟一百人幾人卓絕秉周禮在汝更用文章爲長兄白睂復天啟汝門請從曾翁說太后當朝多巧詆狄公執政在末年濁河終不污淸濟國嗣初將付諸武公獨廷諍守丹陛禁中決冊請房陵前朝長老皆流涕太宗社稷一朝正漢官威儀重昭洗時危始識不世才誰謂荼苦甘如薺汝曹又宜列土食身使門戶多旌棨胡爲漂泊岷漢間干謁王侯頗歷抵況乃山髙水有波秋風蕭蕭露泥泥虎之饑下巉嵒蛟之橫出淸泚早歸來黃土泥衣眼易瞇

秋風

秋風淅淅吹我衣東流之外西日微天淸小城搗練急石古細路行人稀不知明月爲誰好早晚孤帆他夜歸防將白髮倚庭樹故園池臺今是非

久雨期王將軍不至

天雨蕭蕭滯茅屋空山無以慰幽獨鋭頭將軍來何遲令我心中苦不足數看黃霧亂云時聴嚴風折喬木泉源泠泠雜猿狖泥濘漠漠饑鴻鵠嵗暮窮陰耿未已人生防面難再得憶爾腰下鐵絲箭射殺林中雪色鹿前者坐皮因問毛知子歷險人馬勞異獸如飛星宿落應不礙蒼山髙安得突騎只五千崒然睂骨皆爾曹走平亂世相催促一豁明主正郁陶憶昔範增碎玉斗未使吳兵著白袍昏昏閶闔閉氛祲十月荊南雷怒號

別李祕書始興寺所居

不見祕書心若失及見祕書失心疾安爲動主理信然我獨覺子神充實重聞西方止觀經老身古寺風泠泠妻兒待米且歸去他日杖藜來細聴

錦樹行

今日苦短昨日休嵗雲暮矣增離憂霜凋碧樹作錦樹萬壑東逝無停畱荒戍之城石色古東郭老人住靑丘飛書白帝營斗粟琴瑟幾杖柴門幽靑艸萋萋盡枯死天馬跂足隨犛牛自古聖賢多薄命姦雄惡少皆封侯故國三年一消息終南渭水寒悠悠五陵豪貴反顚倒鄕裏小兒狐白裘生男墮地要膂力一生富貴傾邦國莫愁父母少黃金天下風塵兒亦得

赤霄行

孔雀未知牛有角渴飲寒泉逢觝觸赤霄圃須往來翠尾金花不辭辱江中淘河嚇飛燕銜泥卻落羞華屋皇孫猶曾蓮勺困衛莊見貶傷其足老翁愼莫怪少年葛亮貴和書有篇丈夫垂名動萬年記憶細故非髙賢

復陰

方冬合沓陰塞昨日晚晴今日黑萬里飛蓬映天過孤城樹羽揚風直江濤簸岸黃沙走云雪埋山蒼兕吼君不見夔子之國杜陵翁牙齒半落左耳聾

夜歸

夜半歸來衝虎過山黑家中已眠臥傍見北斗向江低仰看明星當空大庭前把燭嗔【一作喚】兩炬峽口驚猿聞一个白頭老罷舞復歌杖藜不睡誰能那【顧況集閩俗呼子爲囝父爲郎罷此云老罷亦戲用閩俗語也】

醉爲馬墜諸公攜酒相看

甫也諸侯老賓客罷酒酣歌拓金防騎馬忽憶少年時散蹄迸落瞿塘石白帝城門水雲外低身直下八千尺粉堞電轉紫遊韁東得平岡出天壁江村野堂爭入眼埀鞭嚲鞚淩紫陌向來皓首驚萬人自倚紅顏能騎射安知決臆追風足朱汗驂驔猶噴玉不虞一蹶終損傷人生快意多所辱職當憂戚伏衾枕況乃遲暮加煩促朋知來問腆我顏杖藜彊起依僮僕語盡還成開口笑提攜別掃淸谿曲酒肉如山又一時初筵哀絲動豪竹共指西日不相貸喧呼且覆杯中淥何必走馬來爲問君不見嵇康養生遭殺戮

君不見簡蘇徯

君不見道邊廢棄池君不見前者摧折桐百年死樹中琴瑟一斛舊水藏蛟龍丈夫蓋棺事始定君今幸未成老翁何恨憔悴在山中湥山窮谷不可處霹靂魍魎兼狂風

憶昔行

憶昔北尋小有洞洪河怒濤過輕舸辛勤不見華蓋君艮岑靑輝慘麼麼千崖無人萬壑靜三步回頭五步坐秋山眼冷魂未歸仙賞心違淚交墮弟子誰依白茅室盧老獨啟靑銅鎖巾拂香餘搗藥塵階除灰死燒丹火圃滄洲莽空濶金節羽衣飄婀娜落日初霞閃余映倐忽東西無不可松風磵水聲合時靑兕黃熊啼向我徒然咨嗟撫遺迹至今夢想仍猶左祕訣隠文須內敎晚嵗何功使願果更討衡陽董鏈師南浮早鼓瀟湘柂

魏將軍歌

將軍昔著從事衫鐵馬馳突重兩銜被堅執銳略西極昆侖月窟東嶄巖君門羽林萬猛士惡若哮虎子所監五年起家列霜防一日過海收風帆平生流輩徒蠢蠢長安少年气欲盡魏侯骨聳精爽華嶽峯尖見秋隼星纒寶校金盤陁夜騎天駟超天河欃槍熒惑不敢動翠蕤云旓相蕩摩吾爲子起歌都防酒防插劍肝膽露鉤陳蒼蒼風武萬嵗千秋奉明主臨江節士安足數【荊溪吳子良曰昆侖月窟在西南云東者謂將軍略地至西方之極而昆侖月窟反在東也】

朱鳳行

君不見瀟湘之山衡山髙山巓朱鳳聲嗷嗷側身長顧求其曹翅埀口噤心甚勞下湣百鳥在羅网黃雀最小猶難逃願分竹實及螻蟻盡使鴟梟相怒號

醉歌行贈公安顏少府請顧八題壁

神仙中人不易得顏氏之子才孤標天馬長鳴待駕馭秋鷹整翮當雲霄君不見東吳顧文學君不見西漢杜陵老詩家筆勢君不嫌詞翰升堂爲君掃是日霜風凍七澤烏蠻落照銜赤壁酒酣耳熱忘頭白感君意气無所惜一爲歌行歌主客

夜聞觱篥

夜聞觱篥滄江上衰年側耳情所向鄰舟一聴多感傷塞曲三更歘悲壯積雪飛霜此夜寒孤燈急管復風湍君知天地干戈滿不見江湖行路難

發劉郎浦

掛帆早發劉郎浦疾風颯颯昏亭午舟中無日不沙塵岸上空村盡豺虎十日北風風未回客行嵗晚晚相催白頭厭伴漁人宿黃帽靑鞋歸去來

風雨看舟前落花戱爲新句

江上人家桃樹枝春寒細雨出疎籬影遭碧水潛勾引風妬紅花卻倒吹吹花困癲傍舟楫水光風力俱相怯赤憎輕薄遮入懷珍重分明不來接濕久飛遲半欲髙縈沙惹艸細於毛蜜蜂蝴蝶生情性偸眼蜻蜓避百勞

嶽麓山道林二寺行

玉泉之南麓山殊道林林壑爭盤紆寺門髙開洞庭野殿腳插入赤沙湖五月寒風冷佛骨六時天樂朝香鑪地靈步步雪山艸僧寶人人滄海珠塔刧宮墻壯麗敵香廚松道淸涼俱蓮花交響共命鳥金防雙回三足烏方丈涉海費時節圃尋河知有無暮年且喜經行近春日兼防暄暖扶飄然斑白身奚適傍此煙霞茅可誅桃源人家易制度橘洲田土仍膏腴潭府邑中甚淳古太守庭內不喧呼昔遭衰世皆晦迹今幸樂國養微軀依止老宿亦未晚富貴功名焉足圗久爲野客尋幽慣細學周顒免興孤一重一掩吾肺腑山鳥山花吾友於宋公放逐曾題壁物色分畱與老夫

暮秋枉裴道州手札率爾遣興寄近呈蘇渙侍禦

久客多枉友朋書素書一月凡一束虛名但防寒溫問泛愛不救溝壑辱齒落未是無心人舌存恥作窮途哭道州手札適復至紙長要自三過讀盈把那須滄海珠入懷本倚昆山玉撥棄潭州百斛酒蕪沒瀟岸千株菊使我晝立煩兒孫令我夜坐費燈燭憶子初尉永嘉去紅顏白面花映肉軍符侯印取豈遲紫燕綠耳行甚速聖朝尙飛戰鬭塵濟世宜引英俊人黎元愁痛防蘇息夷狄跋扈徒逡巡授鉞築壇聞意防頽綱漏网期彌綸郭欽上書見大計劉毅答詔驚羣臣他日更僕語不淺明公論兵气益振傾壺簫管黑白髮儛劍霜雪吹靑春宴筵曾語蘓季子後來傑出云孫比茅齋定王城郭門藥物楚老漁商市市北肩輿每聨袂郭南抱甕亦隠幾無數將軍西第成早作丞相東山起鳥雀苦肥秋粟菽蛟龍欲蟄寒沙水天下鼓角何時休陣前部曲終日死附書與裴因示蘇此生巳媿須人扶致君堯舜付公等早據要路思捐軀

嵗晏行

嵗雲暮矣多北風瀟湘洞庭白雪中漁父天寒网罟凍莫徭射雁鳴桑弓去年米貴闕軍食今年米賤大傷農髙馬達官厭酒肉此輩杼軸茅茨空楚人重魚不重鳥汝休枉殺南飛鴻況聞處處鬻男女割慈忍愛還租庸往日用錢捉私鑄今許鉛錫和靑銅刻泥爲之最易得好惡不合長相防萬國城頭吹畫角此曲哀怨何時終

追酬故髙蜀州人日見寄【並序】

開文書帙中檢所遺忘因得故髙常侍適往居在成都時髙任蜀州刺史人日相憶見寄詩淚灑行間讀終篇末自枉詩又十餘年莫記存歿又六七年矣老病懷舊生意可知今海內忘形故人獨漢中王瑀與昭州敬使君超先在愛而不見情見乎辭大歷五年正月二十一日卻追酬髙公此作因寄王及敬弟

自防蜀州人日作不意淸詩久零落今晨散帙眼忽開迸淚幽吟事如昨嗚呼壯士多慷慨合沓髙名動寥廓嘆我淒淒求友篇感時鬱鬱匡君略錦裏春光空爛漫瑤墀侍臣已冥寞瀟湘水國傍黿鼉鄠杜秋天失雕鶚東西南北更誰論白首扁舟病獨存遙拱北辰纒冦盜欲傾東海洗乾坤邊塞西蕃最充斥衣冠南渡多崩奔鼓瑟至今悲帝子曳裾何處覓王門文章曹植波瀾濶服食劉安徳業尊長笛誰能亂愁思昭州詞翰與招魂

狂歌行贈四兄

與兄行年校一嵗賢者是兄愚者弟兄將富貴等浮雲弟切功名好權勢長安秋雨十日泥我曹韝馬聴晨雞公卿朱門未開鎖我曹已到肩相齊吾兄睡穏方舒膝不襪不巾踏曉日男啼女哭莫我知身上須繒腹中實今年思我來嘉州嘉州酒重花繞樓樓頭喫酒樓下臥長歌短詠還相酬四時八節還拘禮女拜弟妻男拜弟幅巾鞶帯不掛身頭脂足垢何曾洗吾兄吾兄巢許倫一生喜怒長任眞日斜枕肘寢已熟啾啾喞喞爲何人

禦定全唐詩錄卷二十八

欽定四庫全書

禦定全唐詩錄卷二十九

杜甫【六】

近體詩

重題鄭氏東亭

華亭入翠微秋日亂淸暉崩石欹山樹淸漣曳水衣紫鱗衝岸躍蒼隼防巢歸向晚尋徵路殘云傍馬飛天寶初南曹小司冦舅於我太夫人堂下累土爲山一匱盈尺以代彼朽木承諸焚香瓷甌甌甚安矣旁植慈竹蓋玆數峯嵚岑嬋娟宛有塵外數致乃不知興之所至而作是詩

一匱功盈尺三峯意出羣望中疑在野幽處欲生云慈竹春陰覆香鑪曉勢分惟南將獻壽佳气日氛氳

與任城許主簿遊南池

秋水通溝洫城隅進小船晚涼看洗馬森木亂鳴蟬菱熟經時雨蒲荒八月天晨朝降白露遙憶舊靑氊登兗州城樓

東郡趨庭日南樓縱目初浮雲連海岱平野入靑徐孤嶂秦碑在荒城魯殿余從來多古意臨眺獨躊躕

對雨書懷走邀許十一簿公

東嶽雲峯起溶溶滿太虛震雷翻幕燕驟雨落河魚座對賢人酒門聽長者車相邀愧泥濘騎馬到堦除

已上人茅齋

已公茅屋下可以賦新詩枕簟入林僻茶畱客遲江蓮揺白羽天棘蔓靑絲空忝許詢輩難酬支遁詞

房兵曹胡馬詩

胡馬大宛名鋒稜痩骨成竹批雙耳峻風入四蹄輕所向無空濶眞堪托死生驍騰有如此萬里可橫行

過宋員外之問舊莊

宋公舊池館零落守陽阿枉道只從入吟詩許更過淹畱問耆老寂寞向山河更識將軍樹悲風日暮多

夜宴左氏莊

風林纎月落衣露淨琴張暗水流花徑春星帯艸堂檢書燒燭短看劍引杯長詩罷聞吳詠扁舟意不忘

春日憶李白

白也詩無敵飄然思不羣淸新庾開府俊逸鮑參軍渭北春天樹江東日暮云何時一樽酒重與細論文

送裴二虯作尉永嘉

孤嶼亭何處天涯水气中故人官就此絕境興誰同隠吏逢梅福遊山憶謝公扁舟吾已就把釣待秋風

陪鄭廣文遊何將軍山林

不識南塘路今知第五橋名園依緑水野竹上靑霄谷口舊相得濠梁同見招平生爲幽興未惜馬蹄遙百頃風潭上千章夏木淸卑枝低結子接葉暗巢鶯鮮鯽銀絲鱠香芹碧澗羮翻疑柂樓底晚飯越中行萬里戎王子何年別月支異花開絕域滋蔓匝淸池漢使徒空到神農竟不知露翻兼雨打開拆日離披旁舎連髙竹疎籬帶晚花碾渦深沒馬藤蔓曲藏虵詞賦工無益山林迹未賖盡撚書籍賣來問爾東家剰水滄江破殘山碣石開緑垂風折筍紅綻兩肥梅銀甲彈箏用金魚換酒來興移無灑掃隨意坐莓苔風磴吹陰雪雲門吼瀑泉酒醒思臥簟衣冷欲裝綿野老來看客河魚不取錢只疑淳朴處自有一山川棘樹寒云色茵蔯春藕香脆添生菜美陰益食單涼野鶴淸晨出山精白日藏石林蟠水府百里獨蒼蒼憶過楊栁渚走馬定昆池醉把靑荷葉狂遺白接防刺船思郢客解水乞吳兒坐對秦山晚江湖興頗隨牀上書連屋堦前樹拂云將軍不好武稚子緫能文醒酒微風入聽詩靜夜分絺衣掛蘿薜涼月白紛紛幽意忽不愜歸期無柰何出門流水住回首白雲多自笑燈前舞誰憐醉後歌秖應與朋好風雨亦來過

重過何氏

問訊東橋竹將軍有報書倒衣還命駕髙枕乃吾廬花妥鶯捎蝶溪喧獺趂魚重來休沐地眞作野人居山雨樽仍在沙沈榻未移犬迎曽宿客鴉防落巢兒云薄翠微寺天淸黃子陂向來幽興極步屣過東籬落日平臺上春風啜茗時石欄斜防筆桐葉坐題詩翡翠鳴衣桁蜻蜓立釣絲自今幽興熟來往亦無期頗怪朝參懶應耽野趣長雨拋金鎖甲苔臥緑沈槍手自移蒲栁家才足稻粱看君用幽意白日到羲皇到此應常宿相畱可判年蹉暮容色悵望好林泉何日霑微祿歸山買薄田斯遊恐不遂把酒意茫然

冬日有懷李白

寂寞書齋裏終朝獨爾思更尋嘉樹傳不忘角弓詩裋褐風霜入還丹日月遲未因乘興去空有鹿門期

杜位宅守歳

守歲阿戎家椒盤已頌花盍簪喧櫪馬列炬散林鴉四十眀朝過飛騰暮景斜誰能更拘束爛醉是生涯

與鄠縣源大少府宴渼陂

應爲西陂好金錢罄一餐飯抄云子白嚼水精寒無計回船下空愁避酒難主人情爛漫持答翠瑯玕

崔駙馬山亭宴集

蕭史幽棲地林間踏鳯毛洑流何處入亂石閉門髙客醉揮金椀詩成得繡袍淸秋多宴防終日困香醪

九日楊奉先防白水崔明府

今日潘懷縣同時陸浚儀坐開桑落酒來把菊花枝天宇淸霜淨公堂宿霧披晚酣畱客舞鳬舄共差池送張二十參軍赴蜀州因呈楊五侍禦

好去張公子通家別恨添兩行秦樹直萬防蜀山尖禦史新騘馬參軍舊紫髯皇華吾善處於汝定無嫌陪諸貴公子丈八溝防妓納涼晚際遇雨

落日放船好輕風生浪遲竹深畱客處荷淨納涼時公子調冰水佳人雪藕絲片雲頭上黒應是雨催詩雨來霑席上風急打船頭越女紅裠濕燕姬翠黛愁纜侵堤栁系幔捲浪花浮歸路翻蕭颯陂塘五月秋

贈髙式顏

昔別是何處相逢皆老夫故人還寂寞削迹共艱虞自失論文友空知賣酒壚平生飛動意見爾不能無

故武衛將軍挽歌

嚴警當寒夜前軍落大星壯夫思感決哀詔惜精靈王者今無戰書生已勒銘封侯意疎濶編簡爲誰靑舞劍過人絕鳴弓射獸能銛鋒行愜順猛噬失蹻騰赤羽千夫膳黃河十月冰橫行沙漠外神速至今稱哀挽靑門去新阡絳水遙路人紛雨泣天意颯風飈部曲精仍銳匈奴气不驕無由覩雄略大樹日蕭蕭

官定後戲贈

不作河西尉淒涼爲折腰老夫怕趨走率府且逍遙耽酒須微祿狂歌托聖朝故山歸興盡廻首向風飈

對雪

戰哭多新鬼愁吟獨老翁亂雲低薄暮急雪舞廻風瓢棄樽無緑鑪存火似紅數州消息斷愁坐正書空

月夜

今夜鄜州月閨中只獨看遙憐小兒女未解憶長安香霧雲鬟濕淸輝玉臂寒何時倚虛幌雙照淚痕幹

元日寄韋氏妹

近聞韋氏妹迎在漢鐘離郎伯殊方鎭京華舊國移春城回北斗郢樹發南枝不見朝正使啼痕滿面垂

春望

國破山河在城春艸木深感時花濺涙恨別鳥驚心烽火連三月家書抵萬金白頭搔更短渾欲不勝簪

憶幼子

驥子春猶隔鶯歌暖正繁別離驚節換聰慧與誰論澗水空山道柴門老樹村憶渠愁只睡炙背俯晴軒

喜逹行在所

西憶岐陽信無人遂卻回眼穿當落日心死著寒灰霧樹行相引蓮峯望忽開所親驚老痩辛苦賊中來愁思胡笳夕淒涼漢苑春生還今日事間道暫時人司章初覩南陽气已新喜心翻倒極嗚咽淚霑巾死去憑誰報歸來始自憐猶瞻太白雪喜遇武功天影靜千官裏心蘇七校前今朝漢社稷新數中興年

月

天上秋期近人間月影淸入河蟾不沒搗藥兔長生只益丹心苦能添白發明干戈知滿地休照國西營

畱別賈嚴二閣老兩院補闕

田園須蹔往戎馬惜離羣去逺畱詩別愁多任酒醺一秋常苦雨今日始無雲山路時吹角那堪處處聞

晚行口號

三川不可到歸路晚山稠落雁浮寒水饑烏集戍樓市朝今日異喪亂幾時休逺媿梁江緫還家尙黒頭

獨酌成詩

燈花何太喜酒緑正相親醉裏從爲客詩成覺有神兵戈猶在眼儒術豈謀身苦被微官縛低頭媿野人

收京

仙仗離丹極妖星照玉除須爲下殿走不可好樓居暫屈汾陽駕聊飛燕將書依然七廟略更與萬方初生意甘衰白天涯正寂寥忽聞哀痛詔又下聖明朝羽翼懷商老文思憶帝堯叨逢罪已日霑灑望靑霄汗馬收宮闕春城鏟賊壕賞應歌杕杜歸及薦櫻桃雜鹵橫戈數功臣甲第髙萬方頻送喜無乃聖躬勞

春宿左省

花隠掖垣暮啾啾棲鳥過星臨萬戶動月傍九霄多不寢聽金鑰因風想玉珂明朝有封事數問夜如何

送翰林張司馬南海勒碑

冠冕通南極文章落上臺詔從三殿去碑到百蠻開野館濃花發春帆細雨來不知滄海上天遣幾時回

晚出左掖

晝刻傳呼淺春旗簇仗齊退朝花底散歸院栁邊迷樓雪融城濕宮云去殿低避人焚諫艸騎馬欲雞棲

送賈閣老出汝州

西掖梧桐樹空畱一院陰艱難歸故里去住損春心宮殿靑門隔雲山紫邏深人生五馬貴莫受二毛侵

端午日賜衣

宮衣亦有名端午被恩榮細葛含風軟香羅疊雪輕自天題處濕當暑著來淸意內稱長短終身荷聖情

贈畢四

才大今詩伯家貧苦宦卑饑寒奴僕賤顏狀老翁爲同調嗟誰惜論文笑自知流傳江鮑體相顧免無兒

奉贈王中允【維】

中允聲名久如今契濶深共傳收庾信不比得陳琳一病緣明主三年獨此心窮愁應有作試誦白頭吟

奉陪鄭駙馬韋曲

韋曲花無賴家家惱殺人緑樽𨿽盡日白髮好禁春石角鉤衣破藤枝刺眼新何時占叢竹頭戴小烏巾野寺垂楊裏春畦亂水間美花多映竹好鳥不歸山城郭終何事風塵豈駐顏誰能共公子薄暮欲俱還至徳二載甫自京金光門出間道歸鳯翔乾元初從左拾遺移華州掾與親故別因出此門有悲往事

此道昔歸順西郊賊正繁至今殘破膽應有未招魂近侍歸京邑移官逺至尊無才日衰老駐馬望千門

寄髙三十五詹事

安穏髙詹事兵戈久索居時來如宦逹歲晚莫情疎天上多鴻雁池中足鯉魚相看過半百不寄一行書路逢襄陽楊少府入城戱呈楊貟外綰【甫赴華州日許寄貟外茯苓】

寄語楊貟外山寒少茯苓歸來稍暄暖當爲斸靑冥翻動神仙窟封題鳥獸形兼將老藤杖扶汝醉初醒

得弟消息

近有平陰信遙憐捨弟存側身千里道寄食一家村烽舉新酣戰啼垂舊血痕不知臨老日招得防人魂汝懦歸無計吾衰往未期浪傳烏鵲喜深負鶺鴒詩生理何顏面憂端且歲時兩京三十口𨿽在命如絲

得捨弟消息

亂後誰歸得他鄕勝故鄕直爲心厄苦久念與存亡汝書猶在壁汝妾已辭房舊犬知愁恨垂頭傍我牀

秦州雜詩

滿目悲生事因人作逺遊遲回度隴怯浩蕩及闗愁水落魚龍夜山空鳥防秋西徵問烽火心折此淹畱秦州山北寺勝迹隗囂宮苔蘚山門古丹靑野殿空月明垂葉露云逐度溪風淸渭無情極愁時獨向東州圖領同谷驛道出流沙降虜兼千帳居人有萬家馬驕珠汗落胡舞白蹄斜年少臨洮子西來亦自誇鼓角緣邊郡川原欲夜時秋聽殷地發風散入云悲抱葉寒蟬靜歸山獨鳥遲萬方聲一槪吾道竟何之南使宜天馬由來萬匹彊浮雲連陣沒秋艸徧山長聞說眞龍種仍殘老驌驦哀鳴思戰鬭迥立向蒼蒼城上胡笳奏山邊漢節歸防河赴滄海奉詔發金微士苦形骸黒旌疎鳥獸稀那聞往來戍恨解鄴城圍莽莽萬重山孤城山谷間無風雲出塞不夜月臨闗屬國歸何晚樓蘭斬未還煙塵獨長望衰颯正摧顏聞道尋源使從天此路回牽牛去防許宛馬至今來一望幽燕隔何時郡國開東徵健兒盡羌笛暮吹哀今日明人眼臨池好驛亭叢篁低地碧髙栁半天靑稠疊多幽事喧呼閱使星老夫如有此不異在郊坰雲气接昆侖涔涔塞雨繁羌童看渭水使客向河源煙火軍中幕牛羊嶺上村所居秋艸淨正閉小蓬門蕭蕭古塞冷漠漠秋云低黃鵠翅垂雨蒼鷹饑啄泥薊門誰自北漢將獨徵西不意書生耳臨衰厭鼓鞞山頭南郭寺水號北流泉老樹空庭得淸渠一邑傳秋花危石底晚景臥鐘邊俛仰悲身世溪風爲颯然傳道東柯谷深藏數十家對門藤蓋瓦映竹水穿沙痩地翻宜粟陽坡可種船人近相報但恐失桃花萬古仇池穴潛通小有天神魚人不見福地語眞傳近接西南境長懷十九泉何時一茅屋送老白雲邊未暇泛滄海悠悠兵馬間塞門風落木客舎雨連山阮籍行多興龎公隱不還東柯遂疎懶休鑷鬢毛斑東柯好崖谷不與眾峯羣落日邀雙鳥晴天捲片雲野人矜險絕水竹防平分采藥吾將老兒童未遣聞邊秋陰易久不復辧晨光檐雨亂淋幔山云低度墻鸕鷀窺淺井蚯蚓上深堂車馬何蕭索門前百艸長地僻秋將盡山髙客未歸塞云多斷續邊日少光輝警急烽常報傳聞檄屢飛西戎外甥國何得迕天威鳯林戈未息魚海路常難候火雲烽峻懸軍幕井幹風連西極動月過北庭寒故老思飛將何時議築壇唐堯眞自聖野老復何知曬藥能無婦應門幸有兒藏書聞禹穴讀記憶仇池爲報鴛行舊鷦鷯在一枝

月夜憶捨弟

戍鼓斷人行秋邊一雁聲露從今夜白月是故鄕明有弟皆分散無家問死生寄書長不逹況乃未休兵

宿贊公房

杖錫何來此秋風已颯然雨荒深院菊霜倒半池蓮放逐寧違性虛空不離禪相逢成夜宿隴月向人圎

東樓

萬里流沙道西徵過此門但添新戰骨不返舊徵魂樓角淩風迥城陰帶水昏傳聲看驛使送節向河源

雨晴

天水秋云薄從西萬里風今朝好晴景久雨不妨農塞栁行疎翠山梨結小紅胡笳樓上發一雁入髙空

寓目

一縣蒲萄熟秋山苜蓿多闗云常帶雨塞水不成河羌女輕烽燧胡兒制駱駝自傷遲暮眼喪亂飽經過

山寺

野寺殘僧少山園細路髙麝香眠石竹鸚鵡啄金桃亂石通人過懸崖置屋牢上方重閣晚百里見秋毫

卽事

聞道花門破和親事卻非人憐漢公主生得渡河歸秋思拋云髻腰支賸寶衣羣凶猶索戰回首意多違

遣懷

愁眼看霜露寒城菊自花天風隨斷柳客淚墮淸笳水淨樓陰直山昏塞日斜夜來歸鳥盡啼殺後棲鴉

天河

常時任顯晦秋至輒分明縱被微云掩終能永夜淸含星動雙闕伴月落邊城牛女年年渡何曽風浪生

初月

光細豈上影斜輪未安微升古塞外已隱暮云端河漢不攺色關山空自寒庭前有白露暗滿菊花團

歸燕

不獨避霜雪其如儔侶稀四時無失序八月自知歸春色豈相訪眾雛還識機故巢儻未毀防傍主人飛

衣

亦知戍不返秋至拭淸砧已近苦寒月況經長別心寧辭搗熨倦一寄塞垣深用盡閨中力君聼空外音

促織

促織甚微細哀音何動人艸根吟不穩牀下夜相親久客得無淚放妻難及晨悲絲與急管感激異天眞

螢火

幸因腐艸出敢近太陽飛未足臨書卷時能防客衣隨風隔幔小帶雨傍林微十月淸霜重飄零何處歸

蒹葭

摧折不自守秋風吹若何暫時花戴雪幾處葉沈波體弱春苖早叢長夜露多江湖後揺落亦恐歲蹉

苦竹

靑防亦自守軟弱彊扶持味苦夏虫避叢卑春鳥疑軒墀曽不重剪伐欲無辭幸近幽人屋霜根結在玆

除架

束薪已零落瓠葉轉蕭疎幸結白花了寧辭靑蔓除秋虫聲不去暮雀意何如寒事今牢落人生亦有初

廢畦

秋蔬擁霜露豈敢惜凋殘暮景數枝葉天風吹汝寒緑沾泥滓盡香與歲時防生意春如昨悲君白玉盤

夕烽

夕烽來不近每日報平安塞上傳光小云邊落防殘照秦通警急過隴自艱難聞道蓬萊殿千門立馬看

送逺

帶甲滿天地胡爲君逺行親朋盡一哭鞍馬去孤城艸木歲月晚闗河霜雪淸別離巳昨日因見古人情

天末懷李白

涼風起天末君子意如何鴻雁幾時到江湖秋水多文章憎命逹魑魅喜人過應共寃魂語投時贈汨羅

空囊

翠栢苦猶食晨霞髙可餐世人共鹵莽吾道屬艱難不爨井晨凍無衣牀夜寒囊空恐羞澁畱得一錢看

病馬

乘爾亦已久天寒闗塞深塵中老盡力歲晚病傷心毛骨豈殊眾馴良猶至今物微意不淺感動一沈吟

蕃劍

致此自僻逺又非珠玉裝如何有奇怪每夜吐光芒虎气必騰趠龍身寧久藏風塵苦未息持汝奉明王

觀安西兵過赴闗中待命

四鎭富精銳摧鋒皆絕倫還聞獻士卒足以靜風塵老馬夜知道蒼鷹饑著人臨危經久戰用急始如神奇兵不在眾萬馬救中原談笑無河北心肝奉至尊孤云隨殺气飛鳥避轅門竟日畱歡樂城池未覺喧

野望

淸秋望不極迢遞起層陰逺水兼天淨孤城隠霧深葉稀風更落山迥日初沈獨鶴歸何晚昏鴉已滿林

示侄佐

多病秋風落君來慰眼前自聞茅屋趣只想竹林眠滿谷山雲起侵籬澗水懸嗣宗諸子侄早覺仲容賢

佐還山後寄

山晚浮雲合歸時恐路迷澗寒人欲到村黒鳥應棲野客茅茨小田家樹木低舊諳疎懶叔須汝故相擕白露黃粱熟分張素有期巳應舂得細頗覺寄來遲味豈同金菊香宜配緑葵老人他日愛正想滑流匙防道泉澆圃交橫落慢坡葳防秋葉少隠映野雲多隔沼連香芰通林帶女蘿甚聞霜薤白重恵意如何

秋日阮隠居致薤三十束

隠者柴門內畦蔬繞捨秋盈筐承露薤不待致書求束比靑蒭色圎齊玉筯頭衰年闗鬲冷味暖並無憂

爲農

錦裏煙塵外江村八九家圎荷浮小葉細麥落輕花卜宅從玆老爲農去國賒逺慚勾漏令不得問丹砂

賔至

患气輕時久臨江卜宅新喧卑方避俗疎快頗宜人有客過茅宇呼兒正葛巾自鋤稀菜甲小摘爲情親

田舍

田舍淸江曲柴門古道旁艸深迷市井地僻懶衣裳攑柳枝枝弱枇杷樹樹香鸕鷀西日照曬翅滿魚梁

西郊

時出碧雞坊西郊向艸堂市橋官栁細江路野梅香傍架齊書帙看題減藥囊無人覺來往疎懶意何長

遣興

干戈猶未定弟妺各何之拭淚霑襟血梳頭滿面絲地卑荒野大天逺暮江遲衰疾那能久應無見汝時

出郭

霜露晚淒淒髙天逐望低逺煙鹽井上斜景雪峯西故國猶兵馬他鄕亦鼓鼙江城今夜客還與舊烏啼

過南鄰朱山人水亭

相近竹參差相過人不知幽花欹滿樹小水細通池歸客村非逺殘樽席更移看君多道气從此數追隨

和裴廸登新津寺寄王侍郎

何限倚山木吟詩秋葉黃蟬聲集古寺鳥影度寒塘風物悲遊子登臨憶侍郎老夫貪佛日隨意宿僧房

歲暮

歲暮逺爲客邊隅還用兵煙塵犯雪嶺鼓角動江城天地日流血朝廷誰請纓濟時敢愛死寂寞壯心驚

奉詶李都督表丈早春作

力疾坐淸曉來時悲早春轉添愁伴客更覺老隨人紅入桃花嫩靑歸栁葉新望鄕應未已四海尙風塵

遣意

囀枝黃鳥近泛渚白鷗輕一徑野花落孤村春水生衰年催釀黍細雨更移橙漸喜交遊絕幽居不用名檐影微微落津流脈脈斜野船明細火宿雁聚圓沙云掩初月香傳小樹花鄰人有美酒稚子夜能賒

漫成

野日荒荒白春流泯泯淸渚蒲隨地有村逕逐門成只作披衣慣常從漉酒生眼邊無俗物多病也身輕江臯已仲春花下復淸晨仰面貪看鳥回頭錯應人讀書難字過對酒滿壺頻近識峨眉老知予懶是眞

春夜喜雨

好雨知時節當春乃發生隨風潛入夜潤物細無聲野徑云俱黒江船火獨明曉看紅濕處花重錦官城

春水

三月桃花浪江流復舊痕朝來沒沙尾碧色動柴門接縷垂芳餌連筒灌小園已添無數鳥爭浴故相喧

江亭

坦腹江亭暖長吟野望時水流心不競云在意俱遲寂寂春將晚欣欣物自私故林歸未得排悶彊裁詩

村夜

蕭蕭風色暮江頭人不行村舂雨外急鄰火夜深明胡羯何多難漁樵寄此生中原有兄弟萬里正含情

早起

春來常早起幽事頗相闗帖石防隤岸開林出逺山一丘藏曲折緩步有躋攀童僕來城市瓶中得酒還

落日

落日在簾鉤溪邊春事幽芳菲緣岸圃樵爨倚灘舟啅雀爭枝墜飛虫滿院遊濁醪誰造汝一酌散千憂

徐步

整履步靑蕪荒庭日欲晡芹泥隨燕觜花蘂上蜂須把酒從衣濕吟詩信杖扶敢論才見忌實有醉如愚

寒食

寒食江村路風花髙下飛汀煙輕冉冉竹日淨暉暉田父要皆去鄰家問不違地偏相識盡雞犬亦忘歸

琴臺

茂陵多病後尙愛卓文君酒肆人間世琴臺日暮云野花畱寶靨蔓艸見羅裠歸鳯求凰意寥寥不復聞

聞斛斯六官未歸

故人南郡去去索作碑錢本賣文爲活翻令室倒懸荊扉深蔓艸土銼冷疎煙老罷休無賴歸來省醉眠

遊修覺寺

野寺江天豁山扉花竹幽詩應有神助吾得及春遊徑石相縈帶川云自去畱禪枝宿眾鳥漂轉暮歸愁

後遊

寺憶新遊處橋憐再渡時江山如有待花栁更無私野潤煙光薄沙暄日色遲客愁全爲減捨此復何之

晚晴

村晚驚風度庭幽過雨霑夕陽薫細艸江色映疎簾書亂誰能帙杯幹可自添時聞有餘論未怪老夫潛

朝雨

涼气晚蕭蕭江云亂眼飄風鴛藏近渚雨燕集深條黃綺終辭漢巢由不見堯艸堂樽酒在幸得過淸朝

野望因過常少仙

野橋齊度馬秋望轉悠哉竹覆靑城合江從灌口來入村樵徑引嘗果栗皺開落盡髙天日幽人未遣回

奉簡髙三十五使君

當代論才子如公復防人驊驑開道路鷹隼出風塵行色秋將晚交情老更親天涯喜相見披豁對吾眞

酬髙使君相贈

古寺僧牢落空房客寓居故人供祿米鄰捨與園蔬防樹容聽法三車肯載書艸吾豈敢賦或似相如

艸堂卽事

荒村建子月獨樹老夫家霧裏江船度風前逕竹斜寒魚依密藻宿鷺起圎沙蜀酒禁愁得無錢何處賒範二貟外邈吳十侍禦郁特枉駕闕展待聊寄此

暫往比鄰去空問二妙歸幽棲誠簡略衰白已光輝野外貧家逺村中好客稀論文或不媿肯重欵柴扉

觀李固請司馬弟山水圖

方丈渾連水天臺總映云人間長見畵老去恨空聞範蠡舟偏小王喬鶴不羣此生隨萬物何路出塵氛髙浪垂翻屋崩崖欲壓牀野橋分子細沙岸繞微茫紅浸瑚短靑懸薜荔長浮查並坐得仙老暫相將

贈別何邕

生死論交地何由見一人悲君隨燕雀薄宦走風塵綿谷元通漢沱江不向秦五陵花滿眼傳語故鄕春

贈別鄭鏈赴襄陽

戎馬交馳際柴門老病身把君詩過日念此別驚神地濶峨眉晚天髙峴首春爲於耆舊內試覓姓龎人

送叚功曹歸廣州

南海春天外功曹幾月程峽云籠樹小湖日落船明交趾丹沙重韶州白葛輕幸君因估客時寄錦官城

畏人

早花隨處發春鳥異方啼萬里淸江上三年落日低畏人成小築褊性合幽棲門逕從榛艸無心走馬蹄

逺遊

賤子何人記迷方著處家竹風連野色江沫擁春沙種藥扶衰病吟詩解嘆嗟似聞胡騎走失喜問京華

水檻遣心

去郭軒楹敞無村眺望賒澄江平少岸幽樹晚多花細雨魚兒出微風燕子斜城中十萬戶此地兩三家蜀天常夜雨江檻已朝晴葉潤林塘密衣幹枕席淸不堪秖老病何得尙浮名淺把防防酒深憑送此生

屏迹

用拙存吾道幽居近物情桑麻深雨露燕雀半生成村鼓時時急漁舟个个輕杖藜從白首心迹喜雙淸晚起家何事無營地轉幽竹光團野色捨影漾江流失學從兒懶長貧任婦愁百年渾得醉一月不梳頭

九日登梓州城

伊昔黃花酒如今白髮翁追歡筋力異望逺歲時同弟妺悲歌裏朝廷醉眼中兵戈與闗塞此日意無窮

九日奉寄嚴大夫

九日應愁思經時冒險艱不眠持漢節何路出巴山小驛香醪嫩重巖細菊斑遙知簇鞍馬回首白雲間【寶應元年四月代宗卽位召武入朝是年徐知道反武阻兵九月尙未出巴】

懷舊

地下蘇司業情親獨有君那因喪亂後便有死生分老罷知明鏡悲來望白雲自從失詞伯不復更論文

所思【得臺州鄭司戶防消息】

鄭老身仍竄臺州信始傳爲農山澗曲臥病海云邊世已疎儒素人猶乞酒錢徒勞望牛斗無計斸龍泉

不見【近無李白消息】

不見李生久佯狂眞可哀世人皆欲殺吾意獨憐才敏捷詩千首飄零酒一杯匡山讀書處頭白好歸來

陪李金吾花下飲

勝地初相引徐行得自娛見輕吹鳥毳隨意數花須細艸稱偏坐香醪懶再沽醉歸應犯夜可怕李金吾

禦定全唐詩錄卷二十九

欽定四庫全書

禦定全唐詩錄卷三十

杜甫【七】

近體詩【二】

題武禪師屋壁

何年顧虎頭滿壁畵瀛洲赤日石林气靑天江海流錫飛常近鶴杯度不驚鷗似得廬山路眞隨恵逺遊

客夜

客睡何曽著秋天不肯明捲簾殘月影髙枕逺江聲計拙無衣食途窮仗友生老妻書數紙應悉未歸情

客亭

秋猶曙色落木更天風日出寒山外江流宿霧中聖朝無棄物老病已成翁多少殘生事飄零似轉蓬

涪江泛舟送韋班歸京

追餞同舟日傷春一水間飄零爲客久衰老羨君還花逺重重樹雲輕處處山天涯故人少更益鬢毛斑春日梓州登樓

行路難如此登樓望欲迷身無卻少壯迹有但羇棲江水流城郭春風入鼓鞞雙雙新燕子依舊已銜泥郪城西原送李判官兄武判官弟赴成都詩

憑髙送所親久坐惜芳辰逺水非無浪他山自有春野花隨處發官栁著行新天際傷愁別離筵何太頻泛江送魏十八倉曹還京因寄岑中允參範郎中季明

遲日深江水輕舟送別筵帝鄕愁緒外春色淚痕邊見酒須相憶將詩莫浪傳若逢岑與範爲報各衰年

泛江送客

二月頻送客東津江欲平煙花山際重舟楫浪前輕淚逐勸杯下愁連吹笛生離筵不隔日那得易爲情

上牛頭寺

靑山意不盡衮衮上牛頭無復能拘礙眞成浪出遊花濃春寺靜竹細野池幽何處鶯啼切移時獨未休

望牛頭寺

牛頭見鶴林梯逕繞幽深春色浮山外天河宿殿陰傳燈無白日布地有黃金休作狂歌老回看不住心

上兜率寺

兜率知名寺眞如防法堂江山有巴蜀棟宇自齊梁庾信哀𨿽久何顒好不忘白牛車逺近且欲上慈航

望兜率寺

樹密當山徑江深隔寺門霏霏雲气重閃閃浪花翻不復知天大空餘見佛尊時應淸盥罷隨喜給孤園數陪李梓州泛江有女樂在諸舫戱爲艶曲二首贈李

上客回空騎佳人滿近船江淸歌扇底野曠舞衣前玉袖淩風並金壺隠浪偏競將明媚色偸眼艶陽天白日移歌袖淸霄近笛牀翠眉縈度曲雲鬢儼分行立馬千山暮回舟一水香使君自有婦莫學野鴛鴦

登牛頭山亭子

路出雙林外亭窺萬井中江城孤照日山谷逺含風兵革身將老闗河信不通猶殘數行淚忍對百花叢陪李梓州王閬州蘇遂州李果州四使君登恵義寺

春日無人境虛空不住天鶯花隨世界樓閣寄山巓遲暮身何得登臨意惘然誰能解金印瀟灑共安禪

江亭送眉州辛別駕升之

栁影含云幕江波近酒壺異方驚防面終宴惜徵途沙晚低風蝶天晴喜浴鳬別離傷老大意緒日荒蕪

戱題寄上漢中王

西漢親王子成都老客星百年雙白鬢一別五秋螢忍斷杯中物秖看座右銘不能隨皁蓋自醉逐浮萍

倦夜

竹涼侵臥內野月滿庭隅重露成防滴稀星乍有無暗飛螢自照水宿鳥相呼萬事干戈裏空悲淸夜䢐

悲秋

涼風動萬里羣盜尙縱橫家逺傳書日秋來爲客情愁窺髙鳥過老逐眾人行始欲投三峽何由見兩京

對雨

莽莽天涯雨江邊獨立時不愁巴道路恐濕漢旌旗雪嶺防秋急繩橋戰勝遲西戎甥舅禮未敢背恩私

王命

漢北豺狼滿巴西道路難血埋諸將甲骨斷使臣鞍牢落新燒棧蒼茫舊築壇深懷諭蜀意慟哭望王官

有感

將帥防恩澤兵戈有歲年至今勞聖主何以報皇天白骨新交戰雲臺舊拓邊乘槎斷消息無處覓張騫幽薊余虵豕乾坤尙虎狼諸侯春不貢使者日相望愼勿吞靑海無勞問越裳大君先息戰歸馬華山陽洛下舟車入天中貢賦均日聞紅粟腐寒待翠華春莫取金湯固長令宇宙新不過行儉徳盜賊本王臣丹桂風霜急靑梧日夜凋由來彊幹地未有不臣朝受鉞親賢往卑宮制詔遙終依古封建豈獨聽簫詔盜滅人還亂兵殘將自疑登壇名絕假報主爾何遲領郡輒無色之官皆有詞願聞哀痛詔端拱問瘡痍

送元二適江左

亂後今相見秋深復逺行風塵爲客日江海送君情晉室丹陽尹公孫白帝城經過自愛惜取次莫論兵

章梓州水亭【時漢中王兼道士席謙在防同用荷字韻】

城晚通雲霧亭深到芰荷吏人橋外少秋水席邊多近屬淮王至髙門薊子過荊州愛山簡吾醉亦長歌

翫月呈漢中王

夜深露气淸江月滿江城浮客轉危坐歸舟應獨行闗山同一照烏雀自多驚欲得淮王術風吹暈已生

遣憤

聞道花門將論功未盡歸自從收帝裏誰復總戎機蜂蠆終懷毒雷霆可振威莫令鞭血地再濕漢臣衣

薄暮

江水長流地山云薄暮時寒花隠亂艸宿鳥擇深枝舊國見何日髙秋心苦悲人生不再好鬢髮白成絲

西山

彞界荒山頂蕃州積雪邊築城依白帝轉粟上靑天蜀將分旗鼓羌兵助井泉西南背和好殺气日相纒辛苦三城戍長防萬里秋煙塵侵火井雨雪閉松州風動將軍幕天寒使者裘漫山賊營壘回首得無憂子弟猶深入關城未解圍蠶崖鐡馬痩灌口米船稀辯士安邊防元戎決勝威今朝烏鵲喜欲報凱歌歸

薄遊

淅淅風生砌團團日隠墻遙空秋雁滅半嶺暮雲長病葉多先墜寒花只暫香巴城添淚眼今夜復淸光

捨弟占歸艸堂檢校聊示此詩

久客應吾道相隨獨爾來孰知江路近頻爲艸堂回鵞鴨宜長數柴荊莫浪開東林竹影薄臘月更須栽

放船

送客蒼溪縣山寒雨不開直愁騎馬滑故作泛舟回靑惜峯巒過黃知橘柚來江流大自在坐穩興悠哉

陪王使君晦日泛江就黃家亭子

山豁何時斷江平不肯流稍知花攺岸始驗鳥隨舟結束多紅粉歡娛恨白頭非君愛人客晦日更添愁有逕金沙軟無人碧艸芳野畦連蛺蝶江檻俯鴛鴦日晚煙花亂風生錦繡香不須吹急管衰老易悲傷

南徵

春岸桃花水雲帆楓樹林偸生長避地適逺更霑襟老病南徵日君恩北望心百年歌自苦未見有知音

春逺

肅肅花絮晚菲菲紅素輕日長惟鳥雀春逺獨柴荊數有闗中亂何曽劍外淸故鄕歸不得地入亞夫營

暮寒

霧隠平郊樹風含廣岸波沈沈春色靜慘慘暮寒多戍鼓猶長擊林鶯遂不歌忽思髙宴防朱袖拂云和

百舌

百舌來何處重重秖報春知音兼眾語整翮豈多身花密藏難見枝髙聽轉新過時如發口君側有讒人

遊子

巴蜀愁誰語吳門興杳然九江春艸外三峽暮帆前厭就成都卜休爲吏部眠蓬萊如可到衰白問羣仙

滕王亭子

寂寞春山路君王不復行古墻猶竹色虛閣自松聲鳥雀荒村暮雲霞過客情尙思歌吹入千騎把霓旌

玉臺觀

浩劫因王造平臺訪古遊防云蕭史駐文字魯恭畱宮闕通羣帝乾坤到十洲人傳有笙鶴時過此山頭

送韋郎司直歸成都

竄身來蜀地同病得韋郎天下干戈滿江邊歲月長別筵花欲暮春日鬢俱蒼爲問南溪竹抽梢合過墻

別房太尉墓

他鄕復行役駐馬別孤墳近淚無干土低空有斷雲對碁陪謝傳把劍覓徐君惟見林花落鶯啼送客聞

自閬州領妻子卻赴蜀山行

汩汩避羣盜悠悠經十年不成向南國復作遊西川物役水虛照魂傷山寂然我生無倚著盡室畏途邊長林偃風色回復意猶迷衫裛翠微潤馬銜靑艸嘶棧懸斜避石橋斷卻尋溪何日干戈盡飄飄愧老妻行色逓隠見人煙時有無僕夫穿竹語稚子入云呼轉石驚魑魅抨弓落狖鼯眞供一笑樂似欲慰窮途

山館

南國晝多霧北風天正寒路危行木杪身逺宿云端山鬼吹燈滅防人語夜闌雞鳴問前館世亂敢求安

倚杖

看花𨿽郭內倚杖卽溪邊山縣早休市江橋春聚船狎鷗輕白浪歸雁喜靑天物色兼生意淒涼憶去年

舟前小鵞兒

鵞兒黃似酒對酒愛新鵝引頸嗔船逼無行亂眼多翅開遭宿雨力小困滄波客散層城暮狐貍柰若何

歸來

客裏有所過歸來知路難開門野防走散帙壁魚漧洗杓開新醖低頭拭小盤憑誰給麯糵細酌老江幹

過故斛斯校書莊

此老已云歿鄰人嘆未休竟無宣室召徒有茂陵求妻子寄他食園林非昔遊空堂繐帷在淅淅野風秋燕入非傍捨鷗歸秖故池斷橋無復板臥栁自生枝遂有山陽作多慙鮑叔知素交零落盡白首淚雙垂

送捨弟頴赴齊州

岷嶺南蠻北徐闗東海西此行何日到送汝萬行啼絕域惟髙枕淸風獨杖藜危時暫相見衰白意都迷風塵暗不開汝去防時來兄弟分離苦形容老病催江通一柱觀日落望鄕臺客意長東北齊州安在哉諸姑今海畔兩弟亦山東去傍干戈覓來看道路通短衣防戰地匹馬逐秋風莫作俱流落長瞻碣石鴻

嚴鄭公宅同詠竹

緑竹半含籜新梢才出墻色侵書帙晚陰過酒樽涼雨洗姢姢淨風吹細細香但令無剪伐防見拂雲長

正月三日歸溪上有作簡院內諸公

野外堂依竹籬邊水向城蟻浮仍臘味鷗泛已春聲藥許鄰人斸書從稚子擎白頭趨幕府深覺負平生

春日江村

農務村村急春流岸岸深乾坤萬里眼時序百年心茅屋還堪賦桃源自可尋艱難賤生理飄泊到如今種竹交加翠栽桃爛漫紅經心石鏡月到面雪山風赤管隨王命銀章付老翁豈知牙齒落名玷薦賢中

哭嚴僕射歸櫬

素幔隨流水歸舟返舊京老親如宿昔部曲異平生風送蛟龍匣天長驃騎營一哀三峽暮遺後見君情

宴戎州楊使君東樓

勝絕驚身老情忘發興奇座從歌妓密樂任主人爲重碧拈春酒輕紅擘荔枝樓髙欲愁思橫笛未休吹

渝州候嚴六侍禦不到先下峽

聞道乘騘發沙邊待至今不知雲雨散虛費短長吟山帶烏蠻闊江連白帝深船經一柱觀畱眼共登臨

禹廟

禹廟空山裏秋風落日斜荒庭垂橘柚古屋畵龍虵雲气生虛壁江聲走白沙早知乘四載疏鑿控三巴

題忠州龍興寺所居院壁

忠州三峽內井邑聚雲根小市常爭米孤城早閉門空看過客淚莫覓主人恩淹泊仍愁虎深居賴獨園

旅夜書懷

細艸微風岸危檣獨夜舟星垂平野闊月湧大江流名豈文章著官應老病休飄飄何所似天地一沙鷗

懷錦水居止

軍旅西徵僻風塵戰伐多猶聞蜀父老不忘舜謳歌天險終難立柴門豈重過朝朝巫峽水逺逗錦江波萬里橋南宅百花潭北莊層軒皆面水老樹飽經霜雪嶺界天白錦城曛日黃惜哉形勝地回首一茫茫

老病

老病巫山裏稽畱楚客中藥殘他日裹花發去年叢夜足霑沙雨春多逆水風合分雙賜筆猶作一飄蓬

南楚

南楚靑春異暄寒早早分無名江上艸隨意嶺頭云正月蜂相見非時鳥共聞杖藜妨躍馬不是故離羣

移居夔州郭

伏枕云安縣遷居白帝城春知催栁別江與放船淸農事聞人說山光見鳥情禹功饒斷石且就土微平船下防州郭宿雨濕不得上岸別王十二判官

依沙宿舸船石瀬月姢姢風起春燈亂江鳴夜雨懸晨鐘云外濕勝地石堂煙柔櫓輕鷗外含淒覺汝賢

宿江邊閣

暝色延山逕髙齋次水門薄雲巖際宿孤月浪中翻鸛鶴追飛靜豺狼得食喧不眠憂戰伐無力正乾坤

不離西閣

江栁非時發江花冷色頻地偏應有瘴臘近已含春失學從愚子無家住老身不知西閣意肯別定畱人

西閣夜

恍惚寒山暮逶迆白霧昏山虛風落石樓靜月侵門擊柝可憐子無衣何處村時危闗百慮盜賊爾猶存

入宅

亂後居難定春歸客未還水生魚復浦云暖麝香山半頂梳頭白過眉拄杖斑相看多使者一一問函闗

暮春題瀼西新賃艸屋

久嗟三峽客再與暮春期百舌欲無語繁花能防時穀虛雲气薄波亂日華遲戰伐何由定哀傷不在玆此邦千樹橘不見比封君養拙干戈際全生麋鹿羣畏人江北艸旅食瀼西云萬里巴渝曲三年實飽聞防云陰復白錦樹曉來靑身世雙蓬鬢乾坤一艸亭哀歌時自短醉舞爲誰醒細雨荷鋤立江猿吟翠屏

秋野

秋野日疏蕪寒江動碧虛系舟蠻井絡卜宅楚村墟棗熟從人打葵荒欲自鋤盤飱老夫食分減及溪魚易識浮生理難教一物違水深魚極樂林茂鳥知歸吾老甘貧病榮華有是非秋風吹幾杖不厭此山薇禮樂攻吾短山林引興長掉頭紗防仄曝背竹書光風落收松子天寒割蜜房稀疎小紅翠駐屐近微香逺岸秋沙白連山晚照紅潛鱗輸駭浪歸翼防髙風砧響家家發樵聲个个同飛霜任靑女賜被隔南宮身許麒麟畫年衰鴛鷺羣大江秋易盛空峽夜多聞逕隠千重石帆畱一片雲兒童解蠻語不必作參軍

溪上

峽內淹畱客溪邊四五家古苔生窄地秋竹隠疎花塞俗人無井山田飯有沙西江使船至時復問京華課小豎鉏斫捨北果林枝蔓荒穢淨訖移牀

病枕依茅棟荒鉏淨果林背堂資僻逺在野興淸深山雉防求敵江猿應獨吟泄云髙不去隱幾亦無心眾壑生寒早長林捲霧齊靑虫懸就日朱果落封泥薄俗防人面全身學馬蹄吟詩坐回首隨意葛巾低籬弱門何向沙虛岸只摧日斜魚更食客散鳥還來寒水光難定秋山響易哀天涯稍曛黒倚杖更徘徊

東屯北崦

盜賊浮生困誅求異俗貧空村惟見鳥落日未逢人步壑風吹面看松露滴身逺山回白首戰地有黃塵

刈稻了詠懷

稻獲空雲水川平對石門寒風疎落木旭日散雞豚野哭初聞戰樵歌稍出村無家問消息作客信乾坤

白帝城樓

江度寒山閣城髙絕塞樓翠屏宜晚對白谷防深遊急急能鳴雁輕輕不下鷗彜陵春色起漸擬放扁舟

峽隘

聞說江陵府雲沙靜眇然白魚如切玉朱橘不論錢水有逺湖樹人今何處船靑山各在眼卻望峽中天

峽口

時淸闗失險世亂防如林去矣英雄事荒哉割據心蘆花畱客晚楓樹坐猿深疲苶煩親故諸侯數賜金

瞿塘兩崖

三峽傳何處雙崖壯此門入天猶石色穿水忽云根猱玃防髯古蛟龍窟宅尊羲和冬馭近愁畏日車翻

洞房

洞房環佩冷玉殿起秋風秦地應新月龍池滿舊宮系舟今夜逺淸漏往時同萬里黃山北園陵白露中

宿昔

宿昔靑門裏蓬萊仗數移花嬌迎雜樹龍喜出平池落日畱王母微風倚少兒宮中行樂祕少有外人知

鬭雞

鬭雞初賜錦舞馬旣登牀簾下宮人出樓前禦栁長仙遊終一閟女樂久無香寂寞驪山道淸秋艸木黃

鸚鵡

鸚鵡含愁思聰明憶別離翠衿渾短盡紅觜漫多知未有開籠日空殘舊宿枝世人憐復損何用羽毛奇

歷歷

歷歷開元事分明在眼前無端盜賊起忽已歲時遷巫峽西江外秦城北斗邊爲郎從白首臥病數秋天

驪山

驪山絕望幸花蕚罷登臨地下無朝燭人間有賜金鼎湖龍去逺銀海雁飛深萬歲蓬萊日長懸舊羽林

艸閣

艸閣臨無地柴扉永不闗魚龍廻夜水星月動秋山久露晴初濕髙云薄未還泛舟慚小婦飄泊損紅顏

江月

江月光於水髙樓思殺人天邊長作客老去一霑巾玉露團淸影銀河沒半輪誰家挑錦字滅燭翠眉顰

江上

江上日多雨蕭蕭荊楚秋髙風下木葉永夜攬貂裘勲業頻看鏡行藏獨倚樓時危思報主衰謝不能休

中夜

中夜江山靜危樓望北辰長爲萬里客有媿百年身故國風雲气髙堂戰伐塵胡鶵負恩澤嗟爾太平人

江漢

江漢思歸客乾坤一腐儒片雲天共逺永夜月同孤落日心猶壯秋風病欲蘇古來存老馬不必取長途

吾宗

吾宗老孫子質朴古人風耕鑿安時論衣冠與世同在家常早起憂國願年丰語及君臣際經書滿腹中

中宵

西閣百尋余中宵步綺疏飛星過水白落月動沙虛擇木知幽鳥潛波想巨魚親朋滿天地兵甲少來書

秋淸

髙秋蘇肺气白髮自能梳藥餌憎加減門庭悶掃除杖藜還客拜愛竹遣兒書十月江平穩輕舟進所如

耳聾

生年鶡冠子嘆世鹿皮翁眼復幾時暗耳從前月聾猿鳴秋淚雀噪晚愁空黃落驚山樹呼兒問朔風

獨坐

竟日雨冥冥雙崖洗更靑水花寒落岸山鳥暮過庭暖老須燕玉充饑憶楚萍胡笳在樓上哀怨不堪聽白狗斜臨北黃牛更在東峽云常照夜江月防兼風曬藥安垂老應門試小童亦知行不逮苦恨耳多聾

晴

久雨巫山暗新晴錦繡文碧知湖外艸紅見海東云竟日鶯相和摩霄鶴數羣野花幹更落風處急紛紛

月

斷續巫山雨天河此夜新若無靑嶂月愁殺白頭人魍魎移深樹蝦蟆動半輪故園當北斗直指照西秦並照巫山出新窺楚水淸羇棲愁裏見二十四回明必驗升沈體如知進退情不違銀漢落亦伴玉繩橫萬里瞿塘峽春來六上弦時時開暗室故故滿靑天爽合風襟靜髙當淚臉懸南飛有烏鵲夜久落江邊

夜雨

小雨夜復密廻風吹早秋野涼侵閉戶江滿帶行舟通籍恨多病爲郎沗薄遊天寒出巫峽醉別仲宣樓

日暮

牛羊下來久各已閉柴門風月自淸夜江山非故園石泉流暗壁艸露滴秋根頭白燈明裏何須花燼繁

十七夜對月

秋月仍圎夜江村獨老身捲簾還照客倚杖更隨人光射潛虯動明翻宿鳥頻茅齋依橘柚淸切露華新

月

四更山吐月殘夜水明樓塵匣元開鏡風簾自上鉤兔應疑鶴髮蟾亦戀貂裘斟酌姮娥寡天寒柰九秋

雨

微雨不滑道斷雲疎復行紫崖奔處黒白鳥去邊明秋日新霑影寒江舊落聲柴門臨野碓半濕搗香秔楚雨石苔滋京華消息遲山寒靑兕叫江晚白鷗饑神女花鈿落蛟人織杼悲繁憂不自整終日灑如絲

夜

絕岸風威動寒房燭影微嶺猿霜外宿江鳥夜深飛獨坐親雄劍哀歌嘆短衣煙塵繞閶闔白首壯心違

曉望

白帝更聲盡陽臺曙色分髙峯寒上日疊嶺宿霾云地坼江帆隠天淸木葉聞荊扉對麋鹿應共爾爲羣

熟食日示宗文宗武

消渇遊江漢羇棲尙甲兵防年逢熟食萬里逼淸明松栢卭山路風花白帝城汝曹催我老回首淚縱橫

又示兩兒

令節成吾老他時見汝心浮生看物變爲恨與年深長葛書難得江州涕不禁團圎思弟妺行坐白頭吟

九日

舊日重陽日傳杯不放杯卽今蓬鬢攺但愧菊花開北闕心長戀西江首獨回茱茰賜朝士難得一枝來舊與蘇司業兼隨鄭廣文采花香泛泛坐客醉紛紛野樹欹還倚秋砧醒卻聞歡娯兩冥莫西北有孤云

憶鄭南玭

鄭南伏毒寺瀟灑到江心石影銜珠閣泉聲帶玉琴風杉曾曙倚云嶠憶春臨萬里滄浪外龍蛇只自深

悶

瘴癘浮三蜀風雲暗百蠻捲簾惟白水隱幾亦靑山猿捷長難見鷗輕故不還無錢從滯客有鏡巧催顏

戱作俳諧體遣悶

異俗吁可怪斯人難並居家家養烏鬼頓頓食黃魚舊識能爲態新知已暗疎治生且耕鑿只有不闗渠得捨弟觀書自中都已逹江陵今玆暮春月末行李合到防州悲喜相兼團圓可待賦詩卽事情見乎詞

爾到江陵府何時到峽州亂離生有別聚集病應瘳颯颯開啼眼朝朝上水樓老身須付托白骨更何憂

喜觀卽到復題短篇

巫峽千山暗終南萬里春病中吾見弟書到汝爲人意答兒童問來經戰伐新泊船悲喜後欵欵話歸秦

捨弟觀歸藍田迎新婦送示兩篇

汝去迎妻子髙秋念卻回卽今螢已亂好與雁同來東望西江永南遊北戶開卜居期靜處防有故人杯楚塞難爲路藍田莫滯畱衣裳判白露鞍馬信淸秋滿峽重江水開帆八月舟此時同一醉應在仲宣樓第五弟丰獨在江左近三四載寂無消息覓使寄此

亂後嗟吾在羇棲見汝難艸黃騏驥病沙晚鶺鴒寒楚設闗城險吳吞水府寛十年朝夕淚衣袖不曾幹聞汝依山寺杭州定越州風塵淹別日江漢失淸秋影著啼猿樹魂飄結蜃樓明年下春水東盡白雲求季秋蘇五弟纓江樓夜宴崔十三評事韋少府侄

峽險江驚急樓髙月迥明一時今夕防萬里故鄕情星落黃姑渚秋辭白帝城老人因酒病堅坐看君傾對月那無酒登樓況有江聼歌驚白鬢笑舞拓秋尊蟻添相續沙鷗並一雙盡憐君醉倒更覺片心降九月一日過孟十二倉曹十四主簿兄弟

藜杖侵寒露蓬門啟曙煙力稀經樹歇老困撥書眠秋覺追隨盡來因孝友偏淸談見滋味爾輩可忘年

過客相尋

窮老眞無事江山已定居地幽忘盥櫛客至罷琴書掛壁移筐果呼兒問煮魚時聞系舟楫及此問吾廬

題栢大兄弟山居屋壁

叔父朱門貴郎君玉樹髙山居精典籍文雅涉風騷江漢終吾老雲林得爾曹哀弦繞白雪未與俗人操野屋流寒水山籬帶薄雲靜應連虎穴喧已去人羣筆架霑雨書籖映隙曛蕭蕭千里足个个五花文

秋日寄題鄭監湖上亭

新作湖邊宅還聞賔客過自須開竹逕誰道避云蘿官序潘生拙才名賈傅多捨舟應卜地鄰接意如何蹔阻蓬萊閣終爲江海人揮金應物理拖玉豈吾身羮煮秋蒓滑杯迎露菊新賦詩分气象佳句莫頻頻

謁眞諦寺禪師

蘭若山髙處煙霞嶂防重凍泉依細石晴雪落長松問法看詩妄觀身向酒慵未能割妻子卜宅近前峯

孤雁

孤雁不飲啄飛鳴聲念羣誰憐一片影相失萬重云望盡似猶見哀多如更聞野鵶無意緒鳴噪自紛紛

白小

白小羣分命天然二寸魚細微霑水族風俗當園蔬入肆銀花亂傾箱雪片虛生成猶拾卵盡取義何如

麂

永與淸溪別防將玉饌俱無才逐仙隠不敢恨庖防亂世輕全物微聲及禍樞衣冠兼盜賊饕餮用斯須

人日

元日到人日未有不陰時冰雪鶯難至春寒花較遲云隨白水落風振紫山悲蓬鬢稀疎久無勞比素絲

江梅

梅蘂臘前破梅花年後多絕知春意好最柰客愁何雪樹元同色江風亦自波故園不可見巫岫鬰嵯峨

春夜峽州田侍禦長史津亭畱宴

北斗三更席西江萬里船杖藜登水榭揮翰宿春天白髮煩多酒明星惜此筵始知雲雨峽忽盡下牢邊

泊松滋江亭

紗防隨鷗鳥扁舟系此亭江湖深更白松竹逺微靑一柱全應近髙唐莫再經今宵南極外甘作老人星

上已日徐司錄林園宴集

鬢毛垂領白花蘂亞枝紅欹倒衰年廢招尋令節同薄衣臨積水吹面受和風有喜畱攀桂無勞問轉蓬夏日楊長寧宅送崔侍禦常正字入京

醉酒楊雄宅升堂子賤琴不堪垂老鬢還對欲分襟天地西江逺星辰北斗深烏臺俯麟閣長夏白頭吟

官亭夕坐戱簡顏十少府

南國調寒杵西江浸日車客愁連蟋蟀亭古帶蒹葭不返靑絲鞚虛燒夜燭花老翁須地主細細酌流霞

公安縣懷古

野曠呂防營江深劉備城寒天催日短風浪與云平灑落君臣契飛騰戰伐名維舟倚前浦長嘯一含情公安送李二十九弟晉肅入蜀餘下沔鄂

正解柴桑纜仍看蜀道行檣烏相背發塞雁一行鳴南紀連銅柱西江接錦城憑將百錢卜飄泊問君平

宴王使君宅

泛愛容霜髮畱歡上夜闗自吟詩送老相勸酒開顏戎馬今何地鄕園獨舊山江湖墮淸月酩酊任扶還

登嶽陽樓

昔聞洞庭水今上嶽陽樓吳楚東南坼乾坤日夜浮親朋無一字老病有孤舟戎馬闗山北憑軒涕泗流

宿白沙驛

水宿仍餘照人煙復此亭驛邊沙舊白湖外艸新靑萬象皆春气孤槎自客星隨波無限月的的近南溟

祠南夕望

百丈牽江色孤舟泛日斜興來猶杖屨目斷更雲沙山鬼迷春竹湘娥倚暮花湖南淸絕地萬古一長嗟

野望

納納乾坤大行行郡國遙雲山兼五嶺風壤帶三苖野樹侵江濶春蒲長雪消扁舟空老去無補聖明朝

暮秋將歸秦畱別湖南幕府親友

水濶蒼梧野天髙白帝秋途窮那免哭身老不禁愁大府才能防諸公徳業優北歸衝雨雪誰憫獘貂裘

舟中夜雪有懷盧十四侍禦弟

朔風吹桂水朔雪夜紛紛暗度南樓月寒深北渚云燭斜初近見舟重竟無聞不識山陰道聽雞更憶君

對雪

北雪犯長沙胡云冷萬家隨風且間葉帶雨不成花金錯囊從罄銀壺酒易賒無人竭浮蟻有待至昏鴉

樓上

天地空搔首頻抽白玉簪皇輿三極北身事五湖南戀闕勞肝肺論材媿杞柟亂離難自救終是老湘潭

發潭州

夜醉長沙酒曉行湘水春岸花飛送客檣燕語畱人賈傅才未有褚公書絕倫髙名前後事回首一傷神

衡州送李大夫七丈勉赴廣州

斧鉞下靑冥樓船過洞庭北風隨爽气南斗避文星日月籠中鳥乾坤水上萍王孫丈人行垂老見飄零

舟泛洞庭

蛟室圍靑艸龍堆擁白沙防江盤古木迎櫂舞神鵶破浪南風正收颿畏日斜雲山千萬疊底處上仙槎

李鹽防

落葉春風起髙城煙霧開雜花分戶映嬌燕入檐回一見能傾座虛懷只愛才鹽官𨿽絆驥名是漢庭來

巴西驛亭觀江漲呈竇使君

向晚波微緑連空岸腳靑日兼春有暮愁與醉無醒漂泊猶杯酒躊躇此驛亭相看萬里外同是一浮萍

巴西聞收宮闕送班司馬入京

聞道收宗廟鳴鑾自陜歸傾都看黃屋正殿引朱衣劍外春天逺巴西勑使稀念君經世亂匹馬向王畿

去蜀

五載客蜀郡一年居梓州如何闗塞阻轉作瀟湘遊世事已黃髮殘生隨白鷗安危大臣在不必淚長流

放船

收帆下急水捲幔逐回灘江市戎戎暗山云淰淰寒村荒無徑入獨鳥怪人看已泊城樓底何曾夜色防

禦定全唐詩錄卷三十

欽定四庫全書

禦定全唐詩錄卷三十一

杜甫【八】

近體詩【三】

冬日洛城北謁元皇帝廟

配極都閟憑虛禁禦長守祧嚴具禮掌節鎭非常碧瓦初寒外金莖一气旁山河扶繡戶日月近雕梁仙李盤根大猗蘭奕葉光世家遺舊史道徳付今王畵手看前輩吳生逺擅塲森羅移地軸妙絕動宮墻五聖聨龍衮千官列雁行冕旒俱秀發旌斾盡飛揚翠栢深畱景紅梨迥得霜風箏吹玉柱露井凍銀牀身退卑周室經傳拱漢皇谷神如不死養拙更何鄕

投贈哥舒開府二十韻

今代麒麟閣何人第一功君王自神武駕馭必英雄開府當朝傑論兵邁古風先鋒百勝在略地兩隅空靑海無傳箭天山早掛弓亷頗仍走敵魏絳已和戎每惜河

湟棄新兼節制通智謀垂睿想出入冠諸公日月低秦樹榦坤繞漢宮胡人愁逐北宛馬又從東受命邊沙逺歸來禦席同軒墀曽寵鶴畋獵舊非熊茅土加名數山河誓始終防行遺戰伐契合動昭融勲業靑冥上交親气槪中未爲朱履客已見白頭翁壯節初題柱生涯獨轉蓬防年春艸歇今日暮途窮軍事畱孫楚行間識呂防防身一長劍將欲倚崆峒

上韋左相二十韻

鳯歷軒轅紀龍飛四十春八荒開壽域一气轉洪鈞霖雨思賢佐丹靑憶老臣應圖求駿馬驚代得麒麟沙汰江河濁調和鼎鼐新韋賢初相漢範叔已歸秦盛業今如此傳經固絕倫豫樟深出地滄海闊無津北斗司喉舌東方領搢紳持衡畱藻鑑聽履上星辰獨步才超古餘波徳照鄰聰明過管輅尺牘倒陳遵豈是池中物由來席上珍廟堂知至理風俗盡還淳才傑俱登用愚防但隠淪長卿多病久子夏索居頻回首驅流俗生涯似眾人巫咸不可問鄒魯莫容身感激時將晚蒼茫興有神爲公歌此曲涕淚在衣巾

奉贈太常張卿垍二十韻

方丈三韓外昆侖萬國西建標天地濶詣絕古今迷气得神仙迥恩承雨露低相門淸議眾儒術大名齊軒冕羅天闕琳瑯識介珪伶官詩必誦防樂典猶稽健筆淩鸚鵡銛鋒瑩鸊鵜友於皆挺防公望各端倪通籍逾靑瑣亨衢照紫泥靈虯傳夕箭歸馬散霜蹄能事聞重譯嘉謩及逺黎弼諧方一展班序更何躋適越空顚躓遊梁竟慘淒謬知終畵虎微分是醯雞萍泛無休日桃陰想舊蹊吹噓人所羨騰躍事仍暌碧海眞難涉靑雲不可梯顧深慙鍜鏈才小辱提擕檻束哀猿叫枝驚夜鵲棲防時陪羽獵應指釣璜溪

敬贈鄭諌議十韻

諫官非不逹詩義早知名破的由來事先鋒孰敢爭思飄雲物外律中鬼神驚毫髮無遺恨波瀾獨老成野人寧得所天意薄浮生多病休儒服冥捜信客旌築居仙縹緲旅食歲崢嶸使者求顏闔諸公厭禰衡將期一諾重歘使寸心傾君見途窮哭宜憂阮步兵

奉贈鮮於京兆二十韻

王國稱多士賢良復防人異才應間出爽气必殊倫始見張京兆宜居漢近臣驊驑開道路雕鶚離風塵侯伯知何等文章實致身奮飛超等級容易失沈淪脫略磻溪釣操持郢匠斤雲霄今已逼臺衮更誰親鳯穴雛皆好龍門客又新義聲紛感激敗績自逡巡途逺欲何向天髙難重陳學詩猶孺子鄕賦念嘉賔不得同晁錯呼嗟後郤詵計疎疑翰墨時過憶松筠獻納紆皇眷中間謁紫宸且隨諸彥集方覬薄才伸破膽遭前政陰謀獨秉鈞微生霑忌刻萬事益酸辛交合丹靑地恩傾雨露辰有儒愁餓死早晚報平津

贈特進汝陽王二十韻

特進羣公表天人夙徳升霜蹄千里駿風翮九霄鵬服禮求毫髮惟忠忘寢興聖情常有眷朝退若無憑仙醴來浮蟻奇毛或賜鷹淸闗塵不雜中使日相乘晚節嬉遊簡平居孝義稱自多親棣蕚誰敢問山陵學業醇儒富辭華哲匠能筆飛鸞聳立章罷鳯騫騰精理通談笑忘形向友朋寸長堪繾綣一諾豈驕矜已忝歸曹植何知對李膺招要恩屢至崇重力難勝披霧初歡夕髙秋爽气澄樽罍臨極浦鳬雁宿張燈花月窮防宴炎天避鬰蒸硯寒金井水檐動玉壺冰瓢飲惟三逕巖棲在百層且持蠡測海況挹酒如澠鴻寶寧全祕丹梯庶可淩淮王門有客終不媿孫登

奉寄河南韋尹丈人

有客傳河尹逢人問孔融靑囊仍隠逸章甫尙西東鼎食分門戶詞塲繼國風尊榮瞻地絕疎放憶途窮濁酒尋陶令丹砂訪葛洪江湖漂裋褐霜雪滿飛蓬牢落乾坤大周流道術空謬慙知薊子眞怯笑揚雄盤錯神明懼謳歌徳義丰屍鄕余土室誰話喌雞翁

與李十二白同尋範十隠居

李侯有佳句往往似陰鏗余亦東防客憐君如弟兄醉眠秋共被擕手日同行更想幽期處還尋北郭生入門髙興發侍立小童淸落景聞寒杵屯云對古城向來吟橘頌誰欲討蒓羮不願論簪笏悠悠滄海情

臨邑捨弟書至苦雨黃河泛溢隄防之患簿領所憂因寄此詩用寛其意

二儀積風雨百谷漏波濤聞道洪河坼遙連滄海髙職思憂悄悄郡國訴嗷嗷捨弟卑棲邑防川領簿曹尺書前日至版築不時操難假黿鼉力空瞻烏鵲毛燕南吹畎畆濟上沒蓬蒿螺蚌滿近郭蛟螭乘九臯徐闗深水府碣石小秋毫白屋畱孤樹靑天失萬艘吾衰同泛梗利涉想蟠桃倚賴天涯釣猶能掣巨鼇

送蔡希曽都尉還隴右因寄髙三十五書記

蔡子勇成癖彎弓西射胡健兒寧鬭死壯士恥爲儒官是先鋒得材緣挑戰須身輕一鳥過槍急萬人呼云幕隨開府春城赴上都馬頭金匼匝駞背錦模糊咫尺雪山路歸飛靑海隅上公猶寵錫突將且前驅漢使黃河逺涼州白麥枯因君問消息好在阮元瑜

贈翰林張四學士垍

翰林逼華蓋鯨力破滄溟天上張公子宮中漢客星賦詩拾翠殿佐酒望云亭紫誥仍兼綰黃麻似六經內分金帶赤恩與荔枝靑無復隨髙鳯空餘泣聚螢此生任春艸垂老獨漂萍儻憶山陽防悲歌在一聽

遣興

驥子好男兒前年學語時問知人客姓誦得老夫詩世亂憐渠小家貧仰母慈鹿門防不遂雁足系難期天地軍麾滿山河戰角悲儻歸免相失見日敢辭遲

得家書

去憑遊客寄來爲附家書今日知消息他鄕且舊居熊兒幸無恙驥子最憐渠臨老羇孤極傷時防合疎二毛趨帳殿一命侍鸞輿北闕妖氛滿西郊白露初涼風新過雁秋雨欲生魚農事空山裏眷言終荷鋤

奉送郭中丞兼太僕卿充隴右節度使三十韻

詔發西山將秋屯隴右兵淒涼餘部曲燀赫舊家聲雕鶚乘時去驊驑顧主鳴艱難須上防容易卽前程斜日當軒蓋髙風捲斾旌松悲天水冷沙亂雪山淸和虜猶懷恵防邊不敢驚古來於異域鎭靜示専徵燕薊奔封豕周秦觸駭鯨中原何慘黷餘孽尙縱橫箭入昭陽殿笳吟細柳營內人紅褏泣王子白衣行宸極祅星動園陵殺气平空餘金椀出無復繐帷輕毀廟天飛雨焚宮火徹明罘罳朝共落棆桷夜同傾三月師逾整羣凶勢就烹瘡痍親接戰勇決冠垂成妙譽期元宰殊恩且列卿防時回節鉞戮力掃欃槍圭竇三千士云梯七十城恥非齊說客秖似魯諸生通籍微班忝周行獨坐榮隨肩趨漏刻短髮寄簪纓徑欲依劉表還疑厭禰衡漸衰那此別忍淚獨含情廢邑狐貍語空村虎豹爭人頻墜塗炭公豈忘精誠元帥調新律前軍壓舊京安邊仍扈從莫作後功名

送楊六判官使西蕃

送逺秋風落西徵海气寒帝京氛祲滿人世別離難絕域遙懷怒和親願結歡勑書憐贊普兵甲望長安宣命前程急惟良待士寛子云淸自守今日起爲官垂淚方投筆傷時卽據鞍儒衣山鳥怪漢節野童看邊酒排金盞夷歌捧玉盤艸肥蕃馬健雪重拂廬幹愼爾參籌畫從玆正羽翰歸來權可取九萬一朝摶

行次昭陵

舊俗疲庸主羣雄問獨夫防歸龍鳯質威定虎狼都天屬尊堯典神功協禹謨風雲隨絕足日月繼髙衢文物多師古朝廷半老儒直詞寧戮辱賢路不﨑嶇往者災猶降蒼生喘未蘇指麾安率土蕩滌撫洪鑪壯士悲陵邑幽人拜鼎湖玉衣晨自舉鐡馬汗常趨松栢瞻虛殿塵沙立暝途寂寥開國日流恨滿山隅

重經昭陵

艸昩英雄起謳歌歷數歸風塵三尺劍社稷一戎衣翼亮貞文徳丕承戢武威聖圖天廣大宗祀日光輝陵寢盤空曲熊羆守翠微再窺松栢路逺見五雲飛

喜聞官軍已臨賊冦二十韻

胡騎潛京縣官軍擁賊壕鼎魚猶假息穴蟻欲何逃帳殿羅冕轅門照白袍秦山當警蹕漢苑入旌旄路失羊腸險雲橫雉尾髙五原空壁壘八水散風濤今日防天意遊魂貸爾曹乞降那更得尙詐莫徒勞元帥歸龍種司空握豹韜前軍蘇武節左將呂防刀兵气回飛鳥威聲沒巨鼇戈鋋開雪色弓矢尙秋毫天步艱方盡時和運更遭誰云遺毒螫已是沃腥臊睿想丹墀近神行羽衛牢花門騰絕漠拓羯渡臨洮此輩感恩至羸俘何足操鋒先衣染血騎突劍吹毛喜覺都城動悲憐子女號家家賣釵釧只待獻春醪

鄭駙馬池臺喜遇鄭廣文同飲

不謂生戎馬何知共酒杯然臍郿塢敗握節漢臣回白髮千莖雪丹心一寸灰別離經死地披寫忽登臺重對秦簫發俱過阮宅來畱連春夜舞淚落彊徘徊

送許八拾遺歸江寧覲省甫昔時常客遊此縣於許生處乞瓦棺寺維摩圖像志諸篇末

詔許辭中禁慈顏赴北堂聖朝新孝理祖席倍輝光內帛驚偏重宮衣著更香淮陰淸夜驛京口渡江航春隔雞人晝秋期燕子涼賜書誇父老壽酒樂城隍看畵曽饑渇追蹤恨渺茫虎頭金粟影神妙獨難忘

寄彭州髙三十五使君適虢州岑二十七長史參三十韻

故人何寂寞今我獨淒涼老去才難盡秋來興甚長物情尢可見辭客未能忘海內知名士云端各異方髙岑殊緩步沈鮑得同行意愜關飛動篇終接混茫舉天悲富駱近代惜盧王似爾官仍貴前賢命可傷諸侯非棄擲半刺已翺翔詩好防時見書成無信將男兒行處是客子鬭身彊羇旅推賢聖沈綿抵咎殃三年猶瘧疾一鬼不銷亡隔日捜脂髓增寒抱雪霜徒然潛隙地有靦屢鮮妝何太龍鐘極於今出處妨無錢居帝裏盡室在邊疆劉表𨿽遺恨龎公至死藏心微傍魚鳥肉痩怯豺狼隴艸蕭蕭白洮云片片黃彭門劍閣外虢略鼎湖旁荊玉簪頭冷巴牋染翰光烏麻蒸續曬丹橘露應嘗豈異神仙宅俱兼山水鄕竹齋燒藥竈花嶼讀書牀更得淸新否遙知對屬忙舊官寧攺漢淳俗本歸唐濟世宜公等安貧亦士常蚩尢終戮辱羌羯漫猖狂防待祅氛靜論文暫裹糧

寄嶽州賈司馬六丈巴州嚴八使君兩閣老五十韻

衡嶽啼猿裏巴州鳥道邊故人俱不利謫宦兩悠然開辟乾坤正榮枯雨露偏長沙才子逺釣瀨客星懸憶昨趨行殿殷憂捧禦筵討胡愁李廣奉使待張騫無復雲臺仗虛修水戰船蒼茫城七十流落劍三千畵角吹秦晉旄頭俯澗瀍小儒輕董卓有識笑苻堅浪作禽塡海那將血射天萬方思助順一鼓气無前陰散陳倉北晴燻太白巓亂麻屍積衛破竹勢臨燕法駕還雙闕王師下八川此時霑奉引佳气拂周旋貔虎開金甲麒麟受玉鞭侍臣諳入仗廐馬解登仙花動朱樓雪城凝碧樹煙衣冠心慘愴故老淚潺湲哭廟悲風急朝正霽景鮮月分梁漢米春得水衡錢內蘂繁於纈宮莎軟勝綿恩榮同拜手出入最隨肩晚著華堂醉寒重繡被眠轡齊兼秉燭書枉滿懷牋每覺升元輔深期列大賢秉鈞方咫尺鎩翮再聨翩禁掖朋從攺微班性命全靑蒲甘受戮白髮竟誰憐弟子貧原憲諸生老伏防師資謙未逹鄕黨敬何先舊好腸堪斷新愁眼欲穿翠幹危棧竹紅膩小湖蓮賈筆論孤憤嚴詩賦幾篇定知深意苦莫使眾人傳貝錦無停織朱絲有斷弦浦鷗防碎首霜鶻不空拳地僻昏炎瘴山稠隘石泉且將碁度日應用酒爲年典郡終微眇治中實棄捐安排求傲吏比興展歸田去去才難得蒼蒼理又古人稱逝矣吾道卜終焉隴外翻投迹漁陽復控笑爲妻子累甘與歲時遷親故行稀少兵戈動接聮他鄕饒夢寐失侶自迍邅多病加淹泊長吟阻靜便如公盡雄俊志在必騰騫

寄李十二白二十韻

昔年有狂客號爾謫仙人筆落驚風雨詩成泣鬼神聲名從此大汩沒一朝伸文彩承殊渥流傳必絕倫龍舟移棹晚獸錦奪袍新白日來深殿靑雲滿後塵乞歸優詔許遇我宿心親未負幽棲志兼全寵辱身劇談憐野逸嗜酒見天眞醉舞梁園夜行歌泗水春才髙心不展道屈善無鄰處士禰衡俊諸生原憲貧稻梁求未足薏苡謗何頻五嶺炎蒸地三危放逐臣幾年遭鵩鳥獨泣向麒麟蘇武先還漢黃公豈事秦楚筵辭醴日梁獄上書辰已用當時法誰將此義陳老吟秋月下病起暮江濵莫怪恩波隔乘槎與問津

奉和嚴中丞西城晚眺十韻

汲黯匡君切亷頗出將頻直詞才不世雄略動如神政簡移風速詩淸立意新層城臨暇景絕域望餘春旗尾蛟龍防樓頭燕雀馴地平江動蜀天闊樹浮秦帝念深分閫軍須逺算緡花羅封蛺蝶瑞錦送麒麟辭第輸髙義觀圖憶古人徵南多興緒事業闇相親

傷春

天下兵𨿽滿春光日自濃西京疲百戰北闕任羣凶關塞三千里煙花一萬重防塵淸露急禦宿且誰供殷復前王道周遷舊國容蓬萊足雲气應合總從龍

鶯入新年語花開滿故枝天靑風捲幔艸碧水通池牢落官軍速蕭條萬事危鬢毛元自白淚防向來垂不是無兄弟其如有別離巴山春色靜北望轉逶迆

日月還相鬭星辰屢合圍不成誅執法焉得變危機大角纒兵气鉤陳出帝畿煙塵昏禦道耆舊把天衣行在諸軍闕來朝大將稀賢多隠屠釣王肯載同歸

王閬州筵奉酬十一舅惜別之作

萬壑樹聲滿千崖秋气髙浮舟出郡郭別酒寄江濤良防不復久此生何太勞窮愁但有骨羣盜尙如毛吾舅惜分手使君寒贈袍沙頭暮黃鵠失侶自哀號

春歸

苔逕臨江竹茅檐覆地花別來頻甲子歸到又春華倚杖看孤石傾壺就淺沙逺鷗浮水靜輕燕受風斜世路𨿽多梗吾生亦有涯此身醒復醉乘興卽爲家

寄李十四貟外布十二韻【新除司議郎兼萬州別駕𨿽尙伏枕已聞理裝】

名參漢望苑職述景題輿巫峽將之郡荊門好附書逺行無自苦內熱比何如正是炎天闊那堪野館疎黃牛平駕浪畵鷁上淩虛試待盤渦歇方期解纜初悶能過小徑自爲摘嘉蔬渚栁元幽僻村花不掃除宿陰繁素柰過雨亂紅蕖寂寂夏先晚泠泠風有餘江淸心可瑩竹冷髮堪梳直作移巾幾秋帆發敝廬

遣悶奉呈嚴公二十韻

白水魚竿客淸秋鶴髮翁胡爲來幕下秖合在舟中黃卷眞如律靑袍也自公老妻憂坐痺幼女問頭風平地専欹倒分曹失異同禮甘衰力就義忝上官通疇昔論詩早光輝仗鉞雄寛容存性拙剪拂念途窮露裛思藤架煙霏想桂叢信然觸网直作鳥窺籠西嶺紆村北南江繞捨東竹皮寒舊翠椒實雨新紅浪簸船應拆杯幹甕卽空籓籬生野徑斤斧任樵童束縛酬知已蹉跎效小忠周防期稍稍太簡遂怱怱曉入朱扉啟昏歸畵角終不成尋別業未敢息微躬烏鵲愁銀漢駑駘怕錦幪防希全物色時放倚梧桐

奉觀嚴鄭公防事岷山沲江畵圖十韻

沲水流中座岷山到北堂白波吹粉壁靑嶂挿雕梁直訝杉松冷兼疑菱荇香雪云虛防綴沙艸得微茫嶺雁隨毫末川蜺飲練光霏紅洲蘂亂拂黛石蘿長暗谷非闗雨丹楓不爲霜秋成圃外景物洞庭旁繪事功殊絕幽襟興激昻從來謝太傅丘壑道難忘

東屯月夜

抱疾漂萍老防邊舊谷屯春農親異俗歲月在衡門靑女霜楓重黃牛峽水喧泥畱虎鬭迹月掛客愁村喬木澄稀影輕雲倚細根數驚聞雀噪暫睡想猿蹲日轉東方白風來北斗昏天寒不成寐無夢寄歸魂

上白帝城

江城含變態一上一回新天欲今朝雨山歸萬古春英雄餘事業衰邁久風塵取醉他鄕客相逢故國人兵戈猶擁蜀賦斂彊輸秦不是煩形勝深慙畏損神

謁先主廟

慘澹風雲防乘時各有人力侔分社稷志屈偃經綸復漢畱長策中原仗老臣雜耕心未已歐血事酸辛覇气西南歇雄圖歷數屯錦江原過楚劍閣復通秦舊俗存祠廟空山泣鬼神虛檐交鳥道枯木半龍鱗竹送淸溪月苔移玉座春閭閻兒女換歌舞歲時新絕域歸舟逺荒城系馬頻如何對揺落況乃久風塵孰與闗張並功臨耿鄧親應天才不小得士契無鄰遲暮堪帷幄飄零且釣緡向來憂國淚寂寞灑衣巾

諸葛廟

久遊巴子國屢入武侯祠竹日斜虛寢溪風滿薄帷君臣當共濟賢聖亦同時翊戴歸先主並吞更出師虫虵穿畵壁巫覡醉蛛絲欻憶吟梁父躬耕也未遲

偶題

文章千古事得失寸心知作者皆殊列名聲豈浪垂騷人嗟不見漢道盛於斯前輩飛騰入餘波綺麗爲後賢兼舊列歷代各淸規法自儒家有心從弱歲疲永懷江左逸多謝鄴中奇騄驥皆良馬騏驎帶好兒車輪徒已斲堂構惜仍虧漫作潛夫論虛傳幼婦碑緣情慰漂蕩抱疾屢遷移經濟慚長防飛棲假一枝塵沙傍蜂蠆江峽繞蛟螭蕭瑟唐虞逺聮翩楚漢危聖朝兼盜賊異俗更喧卑鬰鬰星辰劍蒼蒼雲雨池兩都開幕府萬防挿軍麾南海殘銅柱東風避月支音書恨烏鵲號怒怪熊羆稼穡分詩興柴荊學土宜故山迷白閣秋水隠黃陂不敢要佳句愁來賦別離

秋日防府詠懷奉寄鄭監審李賔客之芳一百韻

絕塞烏蠻北孤城白帝邊飄零仍百里消渇已三年雄劍鳴開匣羣書滿系船亂離心不展衰謝日蕭然筋力妻孥問菁華歲月遷登臨多物色陶冶賴詩篇峽束滄江起巖排石樹圓拂云霾楚气朝海蹴吳天煮井爲鹽速燒畬度地偏有時驚疊嶂何處覓平川鸂鶒防防舞獼猴壘壘懸碧蘿長似帶錦石小如錢春艸何曽歇寒花亦可憐獵人吹戍火野店引山泉喚起搔頭急扶行防屐穿兩京猶薄產四海絕隨肩幕府初交辟郎官幸備貟時猶旅寓萍泛苦夤緣藥餌虛狼籍秋風灑靜便開襟驅瘴癘明目掃雲煙髙宴諸侯禮佳人上客前哀箏傷老大華屋艶神仙南內開元曲常時弟子傳法歌聲變轉滿座涕潺湲【都督栢中丞筵聞梨園弟子李仙奴歌】弔影防州僻回腸杜曲煎卽今龍廐水莫帶犬戎羶耿賈扶王室蕭曹拱禦筵乘威滅蜂蠆戮力效鷹鸇舊物森猶在凶徒惡未悛國須行戰伐人憶止戈鋋奴僕何知禮恩榮錯與權胡星一彗孛黔首遂拘攣哀痛絲綸切煩苛法令蠲業成陳始王兆喜出於畋宮禁經綸密臺階翊戴全熊羆載呂望鴻雁美周宣側聽中興主長吟不世賢音徽一柱數道裏下牢千【鄭在江陵李在夷陵】鄭李光時論文章並我先陰何尙淸省沈宋歘聮翩律比昆侖竹音知燥濕弦風流俱善價愜當久忘筌置驛常如此登龍蓋有焉𨿽云隔禮數不敢墜周旋髙視收人表虛心味道馬來皆汗血鶴唳必靑田羽翼商山起蓬萊漢閣連管寧紗防淨江令錦袍鮮東郡時題壁南湖日扣舷逺遊淩絕境佳句染華牋每欲孤飛去徒爲百慮牽生涯已寥落國步尙迍邅衾枕成蕪沒池塘作棄捐【平生多病卜築遣懷】別離憂怛怛伏臘涕漣漣露菊斑酆鎬秋蔬影澗瀍共誰論昔事幾處有新阡富貴空回首喧爭懶著鞭兵戈塵漠漠江漢月姢姢局促防秋燕蕭疎聽晚蟬雕虫防記憶烹鯉問沈綿卜羨君平杖偸存子敬氈囊空把釵釧米盡坼花鈿甘子陰涼葉茅齋八九椽陣圖沙北岸市曁瀼西巓【市曁音旣峽人目市井處曰市曁八陣圖市曁防人語也江水橫通山谷處方人謂之瀼】羈絆心常折棲遲病卽痊紫收岷嶺芋白種陸池蓮色好梨勝頰穰多栗過拳勅防惟一味求飽或三鱣兒去看魚笱人來坐馬韉【一云俗異鄰蛟室朋來坐馬韉】縛柴門窄窄通竹澑防防塹抵公畦稜【京師農人指田逺近多雲幾稜稜音去聲】村依野廟壖缺籬將棘拒倒石賴藤纒借問頻朝謁何如穩醉眠誰云行不逮自覺坐能堅霧雨銀章澀馨香粉署妍紫鸞無近逺黃雀任翩翾困學違從眾明公各勉旃聲華夾宸極早晚到星躔懇諫畱匡鼎諸儒引服防不過輸鯾直防是正陶甄宵旰憂虞軫黎元疾苦駢雲臺終日畵靑簡爲誰編行路難何有招尋興已専由來具飛檝蹔擬控鳴身許雙峯寺門求七祖禪落帆追宿昔衣褐向眞詮安石名髙晉昭王客赴燕途中非阮籍查上似張騫披拂云寧在淹畱景不延風期終破浪水怪莫飛涎他日辭神女傷春怯杜防淡交隨聚散澤國繞回旋本自依迦葉何曽籍偓佺鑪峯生轉昐橘井尙髙褰東走窮歸鶴南徵盡跕鳶晚聞多妙教卒踐塞前愆顧凱丹靑列頭陁琬琰鐫眾香深黯黯幾地肅芊芊勇猛爲心極淸羸任體孱金箆空刮眼鏡像未離銓

傷秋

林僻來人少山長去鳥微髙秋收畵扇久客掩荊扉懶慢頭時櫛艱難帶減圍將軍猶汗馬天子尙戎衣白蔣風飈脆殷檉曉夜稀何年減豺虎似有故園歸

宗武生日

小子何時見髙秋此日生自從都邑語已伴老夫名詩是吾家事人傳世上情熟精文選理休覓防衣輕凋瘵筵初秩欹斜坐不成流霞分片片防滴就徐傾

又示宗武

覓句新知律攤書解滿牀試吟靑玉案莫羨紫羅囊假日從時飲明年共我長應須飽經術已似愛文章十五男兒志三千弟子行曽參與遊夏逹者得升堂

九日

故里樊川菊登髙素滻源他時一笑後今日防人存巫峽蟠江路終南對國門系舟身萬里伏枕淚雙痕爲客裁烏防從兒具緑尊佳辰對羣盜愁絕更誰論

寄韋有夏郎中

省郎憂病士書信有柴胡飲子頻通汗懷君想報珠親知天畔少藥味峽中無歸楫生衣臥春鷗洗翅呼猶聞上急水早作取平途萬里皇華使爲僚記腐儒

太歳日

楚岸行將老巫山坐復春病多猶是客謀拙竟何人閶闔開黃道衣冠拜紫宸榮光懸日月賜與出金銀愁寂鴛行斷參差虎穴鄰西江元下蜀北斗故臨秦散地逾髙枕生涯脫要津天邊梅栁樹相見防回新

元日示宗武

汝啼吾手戰吾笑汝身長處處逢正月迢迢滯逺方飄零還栢酒衰病只藜牀訓諭靑衿子名慚白首郎賦詩猶落筆獻壽更稱觴不見江東弟髙歌淚數行

大歷三年春白帝城放船出瞿唐峽久居防府將適江陵漂泊有詩凡四十韻

老向巴人裏今辭楚塞隅入舟翻不樂解防獨長吁窄轉深啼狖虛隨亂浴鳬石苔淩幾杖空翠撲肌膚疊壁排霜劍奔泉濺水珠杳冥藤上下濃淡樹榮枯神女峯姢妙昭君宅有無曲畱明怨惜夢盡失歡娯擺闔盤渦沸欹斜激浪輸風雷纒地脈冰雪耀天衢鹿角眞趨險狼頭如跋胡惡灘寧變色髙臥負微軀書史全傾撓裝囊半壓濡生涯臨臬兀死地脫斯須不有平川決焉知眾壑趨乾坤霾漲海雨露洗春蕪鷗鳥牽絲颺驪龍濯錦紆落霞沈緑綺殘月壞金樞泥筍苞初荻沙茸出小蒲雁兒爭水馬燕子逐檣烏絕島容煙霧環洲納曉晡前聞辧陶牧轉盼拂宜都縣郭南畿好津亭北望孤勞心依憇息朗詠劃昭蘇意遣樂還笑衰迷賢與愚飄蕭將素髮汩沒聽洪鑪丘壑曾忘返文章敢自誣此生遭聖代誰分哭窮途臥疾淹爲客防恩早厠儒廷爭酬造化朴直乞江湖灔澦險相廹滄浪深可逾浮名尋已已懶計卻區區喜近天皇寺先披古畵圖應經帝子渚同泣舜蒼梧朝士兼戎服君王按湛盧旄頭初俶擾鶉首麗泥塗甲卒身𨿽貴書生道固殊出塵皆野鶴歷塊匪轅駒伊呂終難降韓彭不易呼五云髙太甲六月曠摶扶回首黎元病爭權將帥誅山林托疲未必免﨑嶇行次古城店泛江作不揆鄙拙奉呈江陵幕府諸公

老年當道路遲日復山川白屋花開裏孤城麥秀邊濟江元自闊下水不勞牽風蝶勤依槳春鷗懶避船王門髙徳業幕府盛才賢行色兼多病蒼茫泛愛前

江陵望幸

雄都元壯麗望幸歘威神地利西通蜀天文北照秦風煙含越鳥舟楫控吳人未枉周王駕終期漢武巡甲兵分聖防居守付宗臣早發雲臺仗恩波起涸鱗

舟出江陵南浦奉寄鄭少尹

更欲投何處飄然去此都形骸元土木舟檝復江湖社稷纒妖气干戈送老儒百年同棄物萬國盡窮途雨洗平沙靜天銜闊岸紆鳴螿隨泛梗別燕起秋菇棲托難髙臥饑寒迫向隅寂寥相喣沫浩蕩報恩珠溟漲鯨波動衡陽雁影䢐南徵問懸榻東逝想乘桴濫竊商歌聽時憂卞泣誅經過憶鄭驛斟酌旅情孤

陪鄭公秋晚北池臨眺

北池雲水闊華館辟秋風獨鶴元依渚衰荷且映空采菱寒刺上踏藕野泥中素檝分曹往金盤小徑通萋萋露艸碧片片晚旗紅杯酒霑津吏衣裳與釣翁異方初艶菊故里亦髙桐揺落闗山思淹畱戰伐功嚴城殊未掩淸宴已知終何補參卿事歡娯到薄躬

禦定全唐詩錄卷三十一

欽定四庫全書

禦定全唐詩錄卷三十二

杜甫【九】

近體詩【四】

鄭駙馬宅宴洞中

主家陰洞細煙霧畱客夏簟淸瑯玕春酒杯濃琥珀薄冰漿椀碧瑪瑙寒悞疑茅堂過江麓已入風磴霾云端自是秦樓壓鄭谷時聞雜佩聲

題張氏隠居

春山無伴獨相求伐木丁丁山更幽澗道餘寒歷冰雪石門斜日到林丘不貪夜識金銀气逺害朝看麋鹿遊乘興杳然迷出處對君疑是泛虛舟

城西陂泛舟

靑蛾皓齒在樓船橫笛短簫悲逺天春風自信牙檣動遲日徐看錦纜牽魚吹細浪揺歌扇燕蹴飛花落舞筵不有小舟能蕩槳百壺那送酒如泉

贈田九判官

崆峒使節上靑霄河隴降王欵聖朝宛馬總肥春苜蓿將軍只數漢嫖姚陳畱阮瑀誰爭長京兆田郎早見招麾下賴君才並入獨能無意向漁樵

贈獻納使起居田舍人

獻納司存雨露邊地分淸切任才賢舍人退食收封事宮女開函近禦筵曉漏追飛靑瑣闥晴防檢白雲篇揚雄更有河東賦惟待吹噓送上天

九日藍田崔氏莊

老去悲秋彊自寛興來今日盡君歡羞將短髮還吹防笑倩傍人爲正冠藍水逺從千澗落玉山髙並兩峯寒明年此防知誰健醉把茱茰子細防

崔氏東山艸堂

愛汝玉山艸堂靜髙秋爽气相鮮新有時自發鐘磬響落日更見漁樵人盤剝白鴉谷口栗飯煮靑泥坊底芹何爲西莊王給事柴門空閉鏁松筠

臘日

臘日常年暖尙遙今年臘日凍全消侵陵雪色還萱艸漏泄春光有栁條縱酒欲謀良夜醉還家初散紫宸朝口脂面藥隨恩澤翠管銀罌下九霄

紫宸殿退朝口號

戶外昭容紫袖垂雙曕禦座引朝儀香飄合殿春風轉花覆千官淑景移晝漏稀聞髙閣報天顏有喜近臣知宮中每出歸東省防送防龍集鳯池

曲江

一片花飛減卻春風飄萬防正愁人且看欲盡花經眼莫厭傷多酒入唇江上小堂巢翡翠苑邊髙塜臥麒麟細推物理須行樂何用浮名絆此身

朝回日日典春衣毎日江頭盡醉歸酒債尋常行處有人生七十古來稀穿花蛺蝶深深見防水蜻蜓欵欵飛傳語風光共流轉暫時相賞莫相違

曲江對酒

苑外江頭坐不歸水精春殿轉霏微桃花細逐楊花落黃鳥時兼白鳥飛縱飲久人共棄懶朝眞與世相違吏情更覺滄洲逺老大悲傷未拂衣

曲江對雨

城上春云覆苑墻江亭晚色靜年芳林花著雨胭脂落水荇牽風翠帯長龍武新軍深駐輦芙蓉別殿漫焚香何時詔此金錢防暫醉佳人錦瑟旁

奉和賈至舍人早朝大明宮

五夜漏聲催曉箭九重春色醉仙桃旌旗日暖龍蛇動宮殿風微燕雀髙朝罷香煙擕滿袖詩成珠玉在揮毫欲知世掌絲綸美池上於今有鳯毛【雍錄唐都城有三大內太極宮在西故名西內大明宮在東故名東內別有興慶宮號南內三內更疊受朝而大明最數】

宣政殿退朝晚出左掖

天門日射黃金牓春殿晴曛赤羽旗宮艸霏霏承委佩鑪煙細細駐遊絲云近蓬萊常五色雪殘鳷鵲亦多時侍臣緩步歸靑瑣退食從容出每遲

題省中院壁

掖垣竹埤梧十尋洞門對霤常陰陰落花遊絲白日靜鳴鳩乳燕靑春深腐儒衰晚謬通籍退食遲回違寸心衮職曽無一字補許身媿比雙南金

曲江陪鄭八丈南史飲

雀啄江頭黃栁花防防鸂鶒滿晴沙自知白髮非春事且盡芳尊戀物華近侍卽今難浪迹此身那得更無家丈人文力猶彊健豈傍靑門學種

送鄭十八防貶臺州司戶傷其臨老陷賊之故闕爲面別情見於詩

鄭公樗散鬢成絲酒後常稱老畵師萬里傷心嚴譴日百年垂死中興時倉惶已就長途往邂逅無端出餞遲便與先生應永訣九重泉路盡交期【新書防遷著作郎祿山反遣張通儒劫百官置東都僞授水部郎中因稱風緩求攝市令潛以密章逹靈武賊平與王維並囚宣陽裏然皆善畵崔圓使繪齋壁防卽祈解於圓卒免死貶臺州司戶參軍】

因許八奉寄江寧旻上人

不見旻公三十年封書寄與淚潺湲舊來好事今能否老去新詩誰與傳碁局動隨幽澗竹架裟憶上泛湖船聞君話我爲官在頭白昏昏只醉眠

題鄭縣亭子

鄭縣亭子澗之濵戶牖憑髙發興新云斷嶽蓮臨大路天晴宮栁暗長春巢邊野雀羣欺燕花底山蜂逺趂人更欲題詩滿靑竹晚來幽獨恐傷神

望嶽

西嶽崚嶒竦處尊諸峯羅立如兒孫安得仙人九節杖拄到玉女洗頭盆車箱入谷無歸路箭栝通天有一門稍待西風涼冷後髙尋白帝問眞源

至日遣興奉寄北省舊閣老兩院故人

去歲玆辰捧禦牀五更三防入鵷行欲知趨走傷心地正想氤氳滿眼香無路從容陪語笑有時顚倒著衣裳何人錯憶窮愁日愁日愁隨一綫長

憶昨逍遙供奉班去年今日侍龍顏麒麟不動鑪煙上孔雀徐開扇影還玉几由來天北極朱衣只在殿中間孤城此日堪腸斷愁對寒云雪滿山

蜀相

丞相祠堂何處尋錦官城外栢森森映堦碧艸自春色隔葉黃鸝空好音三顧頻煩天下計兩朝開濟老臣心出師未捷身先死長使英雄淚滿襟

卜居

浣花流水水西頭主人爲卜林塘幽已知出郭少塵事更有澄江銷客愁無數蜻蜓齊上下一雙鸂鶒對沈浮東行萬里堪乘興須向山陰上小舟

有客

幽棲地僻經過少老病人扶再拜難豈有文章驚海內漫勞車馬駐江幹竟日淹畱佳客坐百年麤糲腐儒餐不嫌野外無供給乘興還來看藥欄

狂夫

萬里橋西一艸堂百花潭水卽滄浪風含翠篠姢姢靜雨裛紅蕖冉冉香厚祿故人書斷絕恆饑稚子色淒涼欲塡溝壑惟疎放自笑狂夫老更狂

堂成

背郭堂成防白茅緣江路熟俯靑郊禮林礙日吟風葉籠竹和煙滴露梢暫止飛烏將數子頻來語燕定新巢旁人錯比揚雄宅懶惰無心作解嘲

進艇

南京久客耕南畆北望傷神坐北晝引老妻乘小艇晴看稚子浴淸江俱飛蛺蝶元相逐並蔕芙蓉本自雙茗飲蔗漿擕所有瓷甖無謝玉爲缸

所思

苦憶荊州醉司馬謫官樽俎定常開九江日落醒何處一柱觀頭眠幾回可憐懷抱向人盡欲問平安無使來故憑錦水將雙淚好過瞿塘灔澦堆

江村

淸江一曲抱村流長夏江村事事幽自去自來梁上燕相親相近水中鷗老妻畵紙爲碁局稚子敲鍼作釣鉤多病所須惟藥物微軀此外更何求

野老

野老籬前江岸回柴門不正逐江開漁人网集澄潭下賈客船隨返照來長路闗心悲劍閣片雲何意傍琴臺王師未報收東郡城闕秋生畵角哀

南鄰

錦裏先生烏角巾園收芋栗不全貧慣看賔客兒童喜得食階除鳥雀馴秋水才深四五尺野航恰受兩三人白沙翠竹江村暮相送柴門月色新

恨別

洛城一別四千里胡騎長驅五六年艸木變衰行劍外兵戈阻絕老江邊思家步月淸宵立憶弟看云白日眠聞道河陽近乘勝司徒急爲破幽燕

和裴迪登蜀州東亭送客逢早梅相憶見寄

東閣官梅動詩興還如何遜在揚州此時對雪遙相憶送客逢春可自由幸不折來傷歲暮若爲看去亂鄕愁江邊一樹垂垂發朝夕催人自白頭

暮登西安寺鐘樓寄裴十迪

暮倚髙樓對雪峯僧來不語自鳴鐘孤城返照紅將斂近市浮煙翠且重多病獨愁常閴寂故人相見未從容知君苦思緣詩痩太向交遊萬事慵

客至【喜崔明府相過】

捨南捨北皆春水但見羣鷗日日來花徑不曽緣客掃蓬門今始爲君開盤飱市逺無兼味樽酒家貧只舊醅肯與鄰翁相對飲隔籬呼取盡餘杯

江上值水如海勢聊短述

爲人性僻耽佳句語不驚人死不休老去詩篇渾漫興春來花鳥莫深愁新添水檻供垂釣故著浮槎替入舟焉得思如陶謝手令渠述作與同遊

寄杜位

近聞寛法離新州想見懷歸尙百憂逐客𨿽皆萬里去悲君已是十年流干戈況復塵隨眼鬢髮還應雪滿頭玉壘題書心緒亂何時更得曲江遊

送韓十四江東覲省

兵戈不見老萊衣嘆息人間萬事非我已無家尋弟妹君今何處訪庭闈黃牛峽靜灘聲轉白馬江寒樹影稀此別應須各努力故鄕猶恐未同歸

王十七侍禦掄許防酒至艸堂奉寄此詩便請邀髙三十五使君同到

老夫臥穏朝慵起白屋寒多暖始開江鸛巧當幽徑浴鄰雞還過短墻來繡衣屢許防家醖皁蓋能忘折野梅戲假霜威促山簡須成一醉習池回

野人送朱櫻

西蜀櫻桃也自紅野人相贈滿筠籠數回細冩愁仍破萬顆勻圎訝許同憶昨賜霑門下省退朝擎出大明宮金盤玉筯無消息此日嘗新任轉蓬

題桃樹

小徑升堂舊不斜五株桃樹亦從遮髙秋總餽貧人實來歲還舒滿眼花簾戶每宜通乳燕兒童莫信打慈鵶寡妻羣盜非今日天下車書正一家

嚴中丞枉駕見過

元戎小隊出郊坰問栁尋花到野亭川合東西瞻使節地分南北任流萍扁舟不獨如張翰皁防還應似管寧寂寞江天雲霧裏何人道有少微星

野望

西山白雪三城戍南浦淸江萬里橋海內風塵諸弟隔天涯涕淚一身遙惟將遲暮供多病未有防埃答聖朝跨馬出郊時極目不堪人事日蕭條

奉酬嚴公寄題野亭之作

拾遺曽奏數行書懶性從來水竹居奉引濫騎沙苑馬幽棲眞釣錦江魚謝安不倦登臨費阮籍焉知禮法疎枉沐旌麾出城府艸茅荒徑欲教鋤

嚴公仲夏枉駕艸堂兼防酒饌

竹裏行防洗玉盤花邊立馬簇金鞍非闗使者徴求急自識將軍禮數寛百年地僻柴門迥五月江深艸閣寒看弄漁舟移白日老農何有罄交歡

黃艸

黃艸峽西船不歸赤甲山下行人稀秦中驛使無消息蜀道兵戈有是非萬里秋風吹錦水誰家別淚濕羅衣莫愁劍閣終堪據聞道松州已被圍

秋盡

秋盡東行且未回茅齋寄在少城隈籬邊老卻陶潛菊江上徒逢袁紹杯雪嶺獨看西日落劍門猶阻北人來不辭萬里長爲客懷抱何時得好開

野望

金華山北涪水西仲冬風日始淒淒山連越嶲蟠三蜀水散巴渝下五溪獨鶴不知何事舞饑烏似欲向人啼射洪春酒寒仍緑目極傷神誰爲防

聞官軍收河南河北

劍外忽傳收薊北初聞涕淚滿衣裳卻看妻子愁何在漫卷詩書喜欲狂白日放歌須縱酒靑春作伴好還鄕卽從巴峽穿巫峽便下襄陽向洛陽

送路六侍禦入朝

童稚親情四十年中間消息兩茫然更爲後防知何地忽漫相逢是別筵不分桃花紅勝錦生憎栁絮白於綿劍南春色還無賴觸忤愁人到酒邊

涪城縣香積寺官閣

寺下春江深不流山腰官閣迥添愁含風翠壁孤云細背日丹楓萬木稠小院回廊春寂寂浴鳬飛鷺晚悠悠諸天合在藤蘿外昏黒應須到上頭

送王十五判官扶侍還黔中

大家東徵逐子回風生洲渚錦帆開靑靑竹筍迎船出白白江魚入饌來離別不堪無限意艱危深仗濟時才黔陽信使應稀少莫怪頻頻勸酒杯

登髙

風急天髙猿嘯哀渚淸沙白鳥飛回無邊落木蕭蕭下不盡長江滚滚來萬里悲秋常作客百年多病獨登臺艱難苦恨繁霜鬢潦倒新停濁酒杯

九日

去年登髙郪縣北今日重在涪江濵苦遭白髮不相放羞見黃花無數新世亂鬰鬰久爲客路難悠悠常傍人酒闌卻憶十年事腸斷驪山淸路塵

章梓州橘亭餞成都竇少尹

秋日野亭千橘香玉杯錦席髙云涼主人送客何所作行酒賦詩殊未央衰老應爲難離別賢聲此去有輝光預傳籍籍新京尹靑史無勞數趙張

奉待嚴大夫

殊方又喜故人來重鎭還須濟世才常怪偏禆終日待不知旌節隔年回欲辭巴徼啼鶯合逺下荊門去鷁催身老時危思防面一生襟抱向誰開

奉寄髙常侍

汶上相逢年頗多飛騰無那故人何總戎楚蜀應全未方駕曹劉不啻過今日朝廷須汲黯中原將帥憶亷頗天涯春色催遲暮別淚遙添錦水波

將赴荊南寄別李劍州

使君髙義驅今古寥落三年坐劍州但見文翁能化俗焉知李廣未封侯路經灔澦雙蓬鬢天入滄浪一釣舟戎馬相逢更何日春風回首仲宣樓

奉寄別馬巴州

勲業終歸馬伏波功曹非復漢蕭何扁舟系纜沙邊久南國浮雲水上多獨把魚竿終逺去難隨鳥翼一相過知君未愛春湖色興在驪駒白玉珂

滕王亭子

君王臺榭枕巴山萬丈丹梯尙可攀春日鶯啼修竹裏仙家犬吠白雲間淸江錦石傷心麗嫩蘂濃花滿目斑人到於今歌出牧來遊此地不知還

玉臺觀【滕王造】

中天積翠玉臺遙上帝髙居絳節朝遂有馮夷來擊鼓始知嬴女善吹簫江光隠見黿鼉窟石勢參差烏鵲橋更紅顏生羽翼便應黃髮老漁樵

將赴成都艸堂途中有作先寄嚴鄭公

得歸茅屋赴成都直爲文翁再剖符但使閭閻還揖讓敢論松竹久荒蕪魚知丙穴由來美酒憶郫筒不用酷五馬舊曽諳小徑幾回書札待潛夫

處處靑江帶白蘋故園猶得見殘春雪山斥堠無兵馬錦裏逢迎有主人休怪兒童延俗客不教鵞鴨惱比鄰習池未覺風流盡況復荊州賞更新

竹寒沙碧浣花溪橘刺藤梢咫尺迷過客徑須愁出入居人不自解東西書籖藥裹封蛛网野店山橋送馬蹄借荒唐春艸色先一飲醉如泥

常苦沙崩損藥欄也從江檻落風湍新松恨不髙千尺惡竹應須斬萬竿生理秖憑黃閣老衰顏欲付紫金丹三年奔走空皮骨信有人間行路難

錦官城西生事微烏皮幾在還思歸昔去爲憂亂兵入今來已恐鄰人非側身天地更懷古回首風塵甘息機共說總戎云鳥陣不妨遊子芰荷衣

登樓

花近髙樓傷客心萬方多難此登臨錦江春色來天地玉壘浮雲變古今北極朝廷終不攺西山防盜莫相侵可憐後主還祠廟日暮聊爲梁甫吟

院中晚晴懷西郭茅舍

幕府秋風日夜淸澹雲疎雨過髙城葉心朱實看時落階面靑苔先自生復有樓臺銜暮景不勞鐘鼓報新晴浣花溪裏花饒笑信吾兼吏隠名

宿府

淸秋幕府井梧寒獨宿江城蠟炬殘永夜角聲悲自語中天月色好誰看風塵荏苒音書絕闗塞蕭條行路難已忍伶俜十年事彊移棲息一枝安

至後

冬至至後日初長逺在劍南思洛陽靑袍白馬有何意金穀銅駝非故鄕梅花欲開不自覺棣蕚一別永相望愁極本憑詩遣興詩成吟詠轉淒涼

撥悶

聞道云安麯米春才傾一盞卽醺人乘舟取醉非難事下峽消愁定幾巡長年三老遙憐汝捩柂開頭捷有神已辦靑錢防雇直當令美味入吾唇

十二月一日

今朝臘月春意動云安縣前江可憐一聲何處送書雁百丈誰家上水船未將梅蘂驚愁眼要取楸花媚逺天明光起艸人所羨肺病幾時朝日邊

寒輕市上山煙碧日滿樓前江霧黃負鹽出井此谿女打鼓發船何郡郎新亭舉目風景切茂陵著書消渇長春花不愁不爛漫楚客惟聽棹相將

卽看燕子入山扉豈有黃鸝歷翠微短短桃花臨水岸輕輕栁絮防人衣春來準擬開懷久老去親知見面稀他日一杯難彊進重嗟筋力故山違

立春

春日春盤細生菜忽憶兩京梅發時盤出髙門行白玉菜傳纎手送靑絲巫峽寒江那對眼杜陵逺客不勝悲此身未知歸定處呼兒覓紙一題詩

寄常徴君

白水靑山空復春徴君晚節傍風塵楚妃堂上色殊眾海鶴堦前鳴向人萬事糾紛猶絕粒一官羈絆實藏身開州入夏知涼冷不似云安毒熱新

崔評事弟許相迎不到應慮老夫見泥雨怯出必愆佳期走筆戱簡

江閣要賔許馬迎午時起坐自天明浮雲不負靑春色細雨何孤白帝城身過花間霑濕好醉於馬上往來輕虛疑皓首衝泥怯實少銀鞍傍險行

閣夜

歲暮陰陽催短景天涯霜雪霽寒宵五更鼓角聲悲壯三峽星河影動揺野哭千家聞戰伐夷歌數處起漁樵臥龍躍馬終黃土人事依依漫寂寥

灔澦

灔澦旣沒孤根深西來水多愁太陰江天漠漠鳥雙去風雨時時龍一吟舟人漁子歌回首估客胡商淚滿襟寄語舟航惡年少休翻鹽井擲黃金

白帝

白帝城中云出門白帝城下雨翻盆髙江急峽雷霆鬭翠木蒼藤日月昏戎馬不如歸馬逸千家今有百家存哀哀寡婦誅求盡慟哭秋原何處村

白帝城最髙樓

城尖徑昃旌斾愁獨立縹緲之飛樓峽坼云霾龍虎臥江淸日抱黿鼉遊扶桑西枝封斷石弱水東影隨長流杖藜嘆世者誰子泣血迸空回白頭

秋興八首

【箋曰此詩舊箋未悉影略其篇章次第鉤鎖開闔今要而言之玉露凋傷一章秋興之發端也江間塞上狀其悲壯叢菊孤舟冩其淒末二句結上生下故卽夔府孤城次之絕塞髙城杪秋薄暮俄看落日俄見南斗鑪煙熸而哀猿號急杵斷而悲笳發蘿月蘆花淒淸滿眼蕭辰遙夜攢簇一時請看二字映毎依南斗卽連上城髙暮砧當句呼應耳夜夜如此朝朝亦然日日如此信宿亦然心抱南斗京華之思身與漁人燕子爲侶逺則匡衡劉向之不如近則同學輕肥之相笑第三章

正申秋興名篇之意古人所謂文之心也然每依南斗望京華一句是三章中喫齧節蕭條嵗晚身事如此長安棋局世事如此企望京華平居寂寞故曰百年世事不勝悲也次下乃重章以申之蓬萊宮闕一章思全盛日之長安也瞿唐峽口一章思陷沒後之長安也昆明池水一章思自古帝王之長安也昆明禦宿一章思承平昔逰之長安也由瞿唐鳥道之區指曲江禁近之地兵塵秋气萬里連延首章卽云塞上風雲接地陰也唐時逰幸莫盛於曲江故悲陷沒則先舉曲江漢朝形勝莫壯於昆明故追隆古則特舉昆明曰漢時曰武帝正尅指自古帝王也此章蓋感嘆遺迹企想其妍麗而自傷逺不得見乃疊申曲江末句文勢了然今以爲槪指喪亂則迂矣天寶之禍干戈滿地營壘俱在國西及郭令收西京陳於香積寺北澧水之東皆漢上林苑地在昆明禦宿之間然城南故地風景無恙故曰自逶迆也碧梧紅豆秋色依然拾翠同舟春逰如昨追防筆於壯盛感星象於至尊豈非神逰化人夢回帝所低垂吟望至是而秋興之能事畢矣此詩一事疊爲八章章𨿽有八重重鉤攝余義更有無量樓閣門在於分章下詳之】

玉露凋傷楓樹林巫山巫峽气蕭森江間波浪兼天湧塞上風雲接地陰叢菊兩開他日淚孤舟一系故園心寒衣處處催刀尺白帝城髙急暮砧【箋曰招魂曰湛湛江水兮上有楓極目千里兮傷春心宋玉以楓樹之茂盛傷心此以楓樹之凋傷起興也又曰江間洶湧則上接風雲塞上陰森則下連波浪此所謂悲壯也叢菊兩開儲別淚於他日孤舟一系僦歸心於故園此所謂淒也秋夜客捨詩雲南菊再逢人臥病公在夔府兩見菊花故有兩開之句舊箋指樊川故里之菊非也幾日詩云系舟身萬里孤舟一系卽已辦故園之心矣所謂逺望當歸也以節則杪秋以地則髙城以時則薄暮刀尺苦寒急砧促別末句標舉興防略有五重所謂嵯峨蕭瑟眞不可言公孫白帝城亦英雄割據之地此地聞砧尢爲淒斷上白帝城詩云老去聞悲角意亦如此】

夔府孤城落日斜每依南斗望京華聴猿實下三聲淚奉使虛隨八月查畫省香鑪違伏枕山樓粉堞隠悲笳請看石上藤蘿月已映洲前蘆荻花【箋曰孤城落日悵望京華曰每依南斗蓋無夕而不然也石上之月已映藤蘿又是依斗望京之候矣請看二字映每字無限淒斷見於言外如雲又過卻一日矣不知何日得見京華也乂曰每依南斗望京華皎然所謂截斷眾流句也孤城碪斷日薄虞淵萬里孤臣翹首京國𨿽復八表昏黃絕塞慘澹惟此望闕寸心與南鬥共芒色耳此句爲八首之綱骨章重丈疊不出於此聴猿奉使伏枕悲笳遙夜憯淒莫可爲諭然石上藤蘿之月已映洲前蘆荻之花矣莫遂謂長夜漫漫何時旦也細思請看二字更是不覺乍見訝而嘆之之詞作如是解此二字喚起有力此翁老不忘君千歲而下可以相泣也】

千家山郭靜朝暉日日江樓坐翠微信宿漁人還泛泛淸秋燕子故飛飛匡衡抗疏功名薄劉向傳經心事違同學少年多不賤五陵衣馬自輕肥【箋曰漁人燕子卽所見以自傷也亦以自況也公抗疏不減匡衡而近侍移官一斥不復故曰功名薄若劉向𨿽數奏封事不用而猶居近侍典校五經公則白頭幕府深愧平生故曰心事違也七歌雲長安卿相多少年所謂同學者蓋長安卿相也曰少年曰輕肥公之目當時卿相如此又曰山郭千家朝暉冷靜冩出夔府孤城也信宿漁人不但自況以其延緣荻葦擕家嘯歌羇棲之客殆有弗如還泛泛者亦羨之之詞也九辯曰燕翩翩其辭歸兮蟬寂寞而無聲以燕遇秋寒回翔而畏懼也故以淸秋目之燕燕於飛詩人取諭送別已則系舟伏枕而燕乃下上辭歸飛翔促數攪余心焉曰故飛飛者惱亂之辭亦觸忤也抗疏之功名旣薄傳經之心事又違旋觀同學少年五陵衣馬亦漁人燕子之儔侶耳故以自輕肥薄之下一自字與還泛泛故飛飛翻倒相應杜陵有布衣老大心轉拙於長安卿相何有哉】

聞道長安似奕棋百年世事不勝悲王侯第宅皆新主文武衣冠異昔時直北闗山金鼓振徵西車馬羽書遲魚龍寂寞秋江冷故國平居有所思【箋曰長安似奕棋言謀國者如奕棋之無定算故貽禍於百年之後而不勝其悲也百年世事用辛有之言王侯第宅指誤國之人如林甫國忠軰也明皇寵任蕃將而肅宗信向中官俾居朝右文武衣冠皆異於昔時也所謂百年世事者如此又曰肅宗收京已後委任中官中外多故公不以移官僻逺憗置君國之憂故有聞道長安之章每依南斗望京華情見於此白帝城髙目以故國兼天波浪嘆彼魚龍曰平居有所思殆欲以滄江遺老奮防屈指覆定百年舉棋之局非徒悲傷晼晚如昔人願得入帝城而己】

蓬萊宮闕對南山承露金莖霄漢間西望瑤池降王母東來紫气滿函闗云移雉尾開宮扇日繞龍鱗識聖顏一臥滄江驚嵗晚幾回靑鎖防朝班【箋曰公詩云憶獻三賦蓬萊宮此記其事也王母函闗記天寶承平盛事而失政亦略見矣云移二句記朝儀之盛曰識聖顏者公以布衣朝見所謂往時文彩動人主也落句方及拾遺移官之事又曰此詩乃追思長安全盛敍述宮闕崇麗朝省尊嚴而感傷則見於未句蓋自靈武回鑾放逐蜀郡舊臣自此中官竊柄開元天寶之盛事不可復見而公坐此移官滄江嵗晚能無三嘆於今昔乎幾回靑鎖追數其近侍奉引時日無幾也嗟乎西望瑤池以下開寶之長安也王侯第宅以下肅宗之長安也徘徊感嘆亦所謂重章而共述也】

瞿唐峽口曲江頭萬里風煙接素秋花蕚夾城通禦气芙蓉小苑入邊愁朱簾繡柱圍黃鶴錦纜牙檣起白鷗回首可憐歌舞地秦中自古帝王州【箋曰此記長安失陷之事也明皇自秦幸蜀故有瞿唐曲江萬里風煙之感蓋明皇幸蜀正八月也入邊愁並指吐蕃陷長安也歌舞樂遊之地一切殘毀則宗廟宮闕不言而可知矣又曰開元中廣花蕚樓築夾城復道自南內徑逹曲江芙蓉園亂後崩隤遊幸絕迹故曰通禦气也祿山反報至上欲遷幸登興慶宮花蕚樓置酒四顧淒愴此所謂入邊愁也舊箋謂幷指吐蕃陷長安非也珠簾繡柱指陸地帟幕之妍華錦纜牙檣指水嬉櫂枻之炫燿哀江頭云江頭宮殿鎖千門此則痛定而追思長安天府三成帝畿故曰周以龍興秦以虎視至有唐而燕防長驅落句之意以爲樂防歌舞之地逸豫不戒馴至風煙灰燼王仲宣七哀雲南登灞陵岸回首望長安回首之言良可深省】昆明池水漢時功武帝旌旗在眼中織女機絲虛月夜石鯨鱗甲動秋風波漂菇米沈云黒露冷蓮房墜粉紅闗塞極天惟鳥道江湖滿地一漁翁【箋曰此借武帝以諭明皇也兵車行雲武王開邊意未已韋應物詩云少事武皇帝唐人皆然又曰今人論唐七言長句推老杜昆明池水爲冠實不解此詩所以佳楊用修曰觀西京雜記三輔黃圖所載則知盛世殷富之景觀織女機絲四句則知兵火凋殘之狀此亦彊作解事耳敍昆明之勝者莫如孟堅平子一則曰集乎豫章之館臨乎昆明之池左牽牛而右織女若云漢之無涯一則曰豫章珍館掲焉中峙牽牛立其左織女處其右日月於是乎出入象扶桑與蒙汜此用修所誇盛世之文也班張以漢人敍漢事鋪陳名勝故有云漢日月之言公以唐人敍漢事摩娑陳迹故有機絲夜月之詞此立言之體也何謂彼頌繁華而此傷喪亂乎菇米蓮房補班張鋪敍所未見沈云墜粉描畵素秋景物居然金碧粉本昆池水黒故賦言黒水元阯菇米沈沈象池水之黒極言其繁殖也用修言兵火殘破菇米漂沈不收不已倍乎舊箋謂借漢武以諭明皇指武皇開邊爲證明皇𨿽興兵南詔未嘗如武帝穿昆明以習戰安得有旌旗在眼之語兵車行前後出塞諷諌窮兵者多矣安用於此中致譏豈主文譎諌之義乎今謂昆明一章承上章秦中自古帝王州一句而申言之時則曰漢時帝則曰武帝織女石鯨蓮房菇米金隄靈沼之遺迹與戈船樓櫓並在眼中而自傷其僻逺而不得見也於上章末句尅指其來脈則此中敍致襵疊環鎖了然分明如是而曰七言長句果以此詩爲首知此老亦爲防頭矣末二句正寫所思之況闗塞極天豈非風煙萬里滿地一漁翁卽信宿泛泛之漁人耳上下俛仰亦在眼中謂公自指一漁翁則陋】昆吾禦宿自逶迆紫閣峯陰入渼陂香稻啄余鸚鵡粒碧梧棲老鳳凰枝佳人拾翠春相問仙侶同舟晚更移彩筆昔逰幹气象白頭吟望苦低垂【箋曰此記逰宴渼陂之事也仙侶同舟指岑參兄弟也公詩雲气沖星象表詩感帝王尊所謂防筆昔逰幹气象也公與岑參輩宴逰在天寶獻賦之後窮老追思故有白頭吟望之嘆焉又曰箋以爲思昔逰之長安是矣今更指昔逰之地謂亦連躡上章而來蓋武帝建元中微行數出廣開上林東南至宜春鼎湖昆吾禦宿北繞黃山周袤數百里元狩三年始穿昆明池以象滇河今詩昆吾禦宿二句正指武帝所開城南故地言自逶迆者躡昆明池水言之謂不獨穿鑿昆明爲武帝之功凡上林黃山之間更衣禁禦建置歷然亦皆如昆明旗幟常在眼中也秦州自古帝王一句亦總結於此蓋事訖而重申亦章重而事別矣】

禦定全唐詩錄卷三十二

欽定四庫全書

禦定全唐詩錄卷三十三

杜甫【十】

近體詩【五】

詠懷古迹

支離東北風塵際漂泊西南天地間三峽樓臺淹日月五溪衣服共雲山羯胡事主終無賴詞客哀時且未還庾信平生最蕭瑟暮年詩賦動江闗

揺落深知宋玉悲風流儒雅亦吾師悵望千秋一灑淚蕭條異代不同時江山故宅空文藻雲雨荒臺豈夢思最是楚宮俱泯滅舟人指防到今疑

羣山萬壑赴荊門生長明妃尙有村一去紫臺連朔漠獨畱靑塜向黃昏畵圖省識春風面環佩空歸月夜魂千載琵琶作胡語分明怨恨曲中論

蜀主窺吳幸三峽崩年亦在永安宮翠華想象空山裏玉殿虛無野寺中古廟杉松巢水鶴歲時伏臘走村翁

武侯祠屋常鄰近一體君臣祭祀同

諸葛大名垂宇宙宗臣遺像肅淸髙三分割據紆籌防萬古雲霄一羽毛伯仲之間見伊呂指揮若定失蕭曹運移漢祚難恢復志決身殱軍務勞

諸將

漢朝陵墓對南山胡鹵千秋尙入闗昨日玉魚防葬地早時金盌出人間見愁汗馬西戎逼曽閃朱旗北斗殷多少材官守涇渭將軍且莫破愁顏

韓公本意築三城擬絕天驕拔漢旌豈謂盡煩回紇馬翻然逺救朔方兵胡來不覺潼闗隘龍起猶聞晉水淸獨使至尊憂社稷諸君何以答升平【箋曰當景龍之時張仁願築城胡腹中制其南牧猶以狼居澣海絕幕未空爲恨不及百年而祿山作逆回鶻助順堂堂中夏借力於彼以資匡復國勢之寖衰如此邊事之倒置如此不亦傷乎是以悲潼闗之失隘思唐堯之一旅勸勉河北諸將不應無韓公之老謀而以賊遺君父也往余沿襲舊聞謂責諸將不應借助於回紇當盜發幽陵天子西走汾陽提朔方孤軍轉戰逐北香積之翦伏西嶺之卻回非回紇恊力奮擊或出其背或出其後勝負未決兩都之收復未可知也當此之時能預料其怙恩肆掠逆而拒之乎魏勃曰失火之家當先白大人後救火乎此切諭也故吾謂豈謂盡煩云云乃俯仰感嘆之詞非以是爲謀國不臧而有所彈刺也有言末章二句屬勸勉汾陽之詞汾陽自相州罷歸部曲離散承詔日麾下才數十騎僅免於朝防元振交口訾嚙少陵於此時惜之可也訟之可也又何庸執三寸之管把其短長乎新書亦謂太宗能用突厥而肅宗不能用回紇兔園書生不識世務鈔略論斷妄談兵事如此類者皆可以一笑也】

洛陽宮殿化爲烽休道秦闗百二重滄海未全歸禹貢薊門何處盡堯卦朝廷衮職𨿽多預天下軍儲不自供稍喜臨邊王相國肯銷金甲事春農【箋曰此責朝廷之大臣出將者也將相大臣當安危重任不思何以歸職貢復封疆補衮職於朝廷供軍儲於天下如王縉者不過募耕勸農修承平有司之職業而已曰稍喜者蓋深致不滿之意非褒詞也朝廷衮職思得中興賢佐如仲山甫以補衮闕非尋常諫諍之謂也】

回首扶桑銅柱標冥冥氛祲未全銷越裳翡翠無消息南海明珠久寂寥殊錫曽爲大司馬總戎皆挿侍中貂炎風朔雪天王地只在忠良翊聖朝【箋曰此深戒朝廷不當使中官出將也楊思朂討安南五溪殘酷好殺故越裳不貢呂太一收珠南海阻兵作亂故南海不靖李輔國以中官拜大司馬所謂殊錫也魚朝防等以中官爲觀軍容使所謂總戎也炎風朔雪皆天王之地只當精求忠良以翊聖朝安得偏信一二中人據將帥之重任自取潰僨乎肅代間國勢衰弱不復再振其根本胥在於此斯豈非忠規切諫救世之鍼藥與】

錦江春色逐人來巫峽淸秋萬壑哀正憶往時嚴僕射共迎中使望鄕臺主恩前後三持節軍令分明數舉杯西蜀地形天下險安危須仗出羣材【箋曰此言蜀中將帥也崔旰殺郭英乂栢茂林李昌防楊子琳舉兵討旰蜀中大亂杜鴻漸受命鎭蜀畏旰數薦於朝請以節制讓旰茂琳等各爲本州刺史上不得已從之鴻漸以宰相兼成都尹劍南東西川副元帥主恩隆於嚴武而畏怯憚旰反委以任日置酒髙防姑息養亂有媿前鎭多矣公詩標巫峽錦江指西蜀之地形也曰正憶曰往時感今而指昔也主恩則是而軍令則非昔人之三杯何如今人之縱飲如武者眞出羣之材安危可寄而今非其人可知也公身居蜀中而風刺出鎭之宗衮故指逺而詞文如此韓純玉曰首章責諸將之防邊者次章責諸將之用回紇者三章刺大臣之出將者四章戒中官之出將者末章則因身在蜀中而婉刺鎭蜀之將也故捴命其題曰諸將】

夜

露下天髙秋水淸空山獨夜旅魂驚疎燈自照孤帆宿新月猶懸雙杵鳴南菊再逢人臥病北書不至雁無情步檐倚杖看牛斗銀漢遙應接鳯城

暮春

臥病擁塞在峽中瀟湘洞庭虛映空楚天不斷四時雨巫峽常吹千里風沙上艸閣栁新闇城邊野池蓮欲紅暮春鴛鷺立洲渚挾子翻飛還一叢

返照

楚王宮北正黃昏白帝城西過雨痕返照入江翻石壁歸云擁樹失山村衰年肺病惟髙枕絕塞愁時早閉門不可久畱豺虎亂南方實有未招魂

九日

重陽獨酌杯中酒抱病起登江上臺竹葉於人旣無分菊花從此不須開殊方日落猿哭舊國霜前白雁來弟妺蕭條各何往干戈衰謝兩相催

冬至

年年至日長爲客忽忽窮愁泥殺人江上形容吾獨老天邊風俗自相親杖藜雪後臨丹壑鳴玉朝來散紫宸心折此時無一寸路迷何處見三秦

小至

天時人事日相催冬至陽生春又來刺繡五紋添弱綫吹葭六琯動浮灰岸容待臘將舒栁山意衝寒欲放梅云物不殊鄕國異教兒且覆掌中杯

覽物

曾爲掾吏趨三輔憶在潼闗詩興多巫峽忽如瞻華嶽蜀江猶似見黃河舟中得病移衾枕洞口經春長薜蘿形勝有餘風土惡防時回首一髙歌

愁【彊戱爲吳體】

江艸日日喚愁生巫峽泠冷非世情盤渦鷺浴底心性獨樹花發自分明十年戎馬暗萬國異域賔客老孤城渭水秦山得見否人今罷病虎縱橫

晝夢

二月饒睡昏昏然不獨夜短晝分眠桃花气暖眼自醉春渚日落夢相牽故鄕門巷荊棘底中原君臣豺虎邊安得務農息戰鬭普天無吏橫索錢

卽事

暮春三月巫峽長皛皛行雲浮日光雷聲忽送千峯雨花气渾如百和香黃鶯過水翻回去燕子銜泥濕不妨飛閣捲簾圖畵裏虛無只少對瀟湘

卽事

天畔羣山孤艸亭江中風浪雨冥冥一雙白魚不受釣三寸黃柑猶自靑多病馬卿無日起窮途阮籍防時醒未聞細栁散金甲腸斷秦川流濁涇

捨弟觀赴藍田取妻子到江陵喜寄

汝迎妻子逹荊州消息眞傳解我憂鴻雁影來連峽內鶺鴒飛急到沙頭峣關險路今虛逺禹鑿寒江正穏流朱紱卽當隨防鷁靑春不假報黃牛

馬度秦闗雪正深北來肌骨苦寒侵他鄕就我生春色故國移居見客心剰欲提防如意舞喜多行坐白頭吟巡檐索共梅花笑冷蘂疎枝半不禁

庾信羅含俱有宅春來秋去作誰家短墻若在從殘艸喬木如存可假花卜築應同蔣詡徑爲園須似邵平比年病酒開防滴弟勸兄酬何怨嗟

江雨有懷鄭典設

春雨闇闇塞峽中早晚來自楚王宮亂波分披已打岸弱云狼籍不禁風寵光蕙葉與多碧防注桃花舒小紅谷口子眞正憶汝岸髙瀼滑限西東

七月一日題終明府水樓

髙棟層軒已自涼秋風此日灑衣裳翛然欲下陰山雪不去非無漢署香絕壁過雲開錦繡疎松夾水奏笙簧看君宜著王喬履眞賜還疑出尙方【終明府功曹也兼攝奉節令故有此句佇觀奏卽眞也】

宓子彈琴邑宰日終軍棄繻英妙時承家節操尙不泯爲政風流今在玆可憐賔客盡傾蓋何處老翁來賦詩楚江巫峽半雲雨淸簟疎簾看奕碁

又呈吳郎

堂前撲棗任西鄰無食無兒一婦人不爲困窮寧有此秖緣恐懼轉須親卽防逺客𨿽多事使挿疎籬卻甚眞已訴徴求貧到骨正思戎馬淚盈巾

覃山人隱居

南極老人自有星北山移文誰勒銘徴君已去獨松菊哀壑無光畱戶庭予見亂離不得已子知出處必須經髙車駟馬帶傾覆悵望秋天虛翠屏【韓純玉曰此詩明是譏諷語嘆山人之不終隠也其曰徴君已去哀壑無光帶傾覆虛翠屏已是一篇北山移文矣】

送李八祕書赴杜相公幕

靑簾白舫益州來巫峽秋濤天地廻石出倒聽楓葉下櫓揺背指菊花開貪趨相府今晨發恐失佳期後命催南極一星朝北斗五云多處是三臺

季夏送鄕弟韶陪黃門從叔朝謁

令弟尙爲蒼水使名家莫出杜陵人比來相國兼安蜀歸赴朝廷已入秦捨舟防馬論兵地拖玉腰金報主身莫度淸秋吟蟋蟀早聞黃閣畵麒麟

見螢火

巫山秋夜螢火飛簾疎巧入坐人衣忽驚屋裏琴書冷復亂檐邊星宿稀卻繞井欄添个个偶經花蘂弄輝輝滄江白髮愁看汝來歳如今歸未歸

吹笛

吹笛秋山風月淸誰家巧作斷腸聲風飄律呂相和切月傍闗山幾處明胡騎中宵堪北走武陵一曲想南徵故園楊栁今揺落何得愁中卻盡生

見王監兵馬使說近山有白黒二鷹羅者久取竟未能得王以爲毛骨有異他鷹恐臘後春生鶱飛避暖勁翮思秋之甚眇不可見請余賦詩

雪飛玉立盡淸秋不惜奇毛恣逺遊在野只教心力破於人何事网羅求一生自獵知無敵百中爭能恥下鞲鵬礙九天須卻避兔藏三穴莫深憂

黒鷹不省人間有度海疑從北極來正翮摶風超紫塞立冬幾夜宿陽臺虞羅自各虛施巧春雁同歸必見猜萬里寒空只一日金眸玉爪不凡材

人日

此日此時人共得一談一笑俗相防尊前栢葉休隨猶勝裏金花巧耐寒佩劍衝星聊暫拔匣琴流水自須彈早春重引江湖興直道無憂行路難

奉送蜀州栢二別駕將中丞命赴江陵起居衛尙書太夫人因示從弟行軍司馬佐

中丞問俗畵熊頻愛弟傳書彩鷁新遷轉五州防禦使起居八座太夫人楚宮臘送荊門水白帝云偸碧海春報與恵連詩不惜知吾斑鬢總如銀

多病執熱奉懷李尙書

衰年正苦病侵淩首夏何須气鬰蒸大水渺茫炎海接奇峯硉兀火雲升思霑道暍黃梅雨敢望宮恩玉井冰不是尙書期不顧山陰野雪興難乘

江陵節度陽城郡王新樓成王請嚴侍禦判官賦七字句同作

樓上炎天冰雪生髙飛燕雀賀新成碧宿霧蒙蒙濕朱栱浮雲細細輕杖鉞褰帷瞻具美投壺散帙有餘淸自公多暇延參佐江漢風流萬古情

又作此奉衛王

西北樓成雄楚都逺開山嶽散江湖二儀淸濁還髙下三伏炎蒸定有無推轂防年惟鎭靜曳裾終日盛文儒白頭授簡焉能賦愧似相如爲大夫

暮歸

霜黃碧梧白鶴棲城上擊柝復烏啼客子入門月皎皎誰家搗練風淒淒南渡桂水闕舟檝北歸秦川多鼓鞞年過半百不稱意明日看云還杖藜

公安送韋二少府匡贊

逍遙公後世多賢送爾維舟惜此筵念我能書數字至將詩不必萬人傳時危兵甲黃塵裏日短江湖白髮前古往今來皆涕淚斷腸分手各風煙

曉發公安

北城擊柝復欲罷東方明星亦不遲鄰雞野哭如昨日物色生態能防時舟檝眇然自此去江湖逺適無前期出門轉盼已陳迹藥餌扶吾隨所之

燕子來舟中作

湖南爲客動經春燕子啣泥兩度新舊入故園常識主如今社日逺看人可憐處處巢君室何異飄飄托此身暫語船檣還起去穿花落水益霑巾

小寒食舟中作

佳辰彊飯食猶寒隱幾蕭條戴鶡冠春水船如天上坐老年花似霧中看姢姢戱蝶過閒幔片片輕鷗下急湍云白山靑萬餘里愁看直北是長安

贈韋七贊善

鄕裏衣冠不乏賢杜陵韋曲未央前爾家最近魁三象時論同歸尺五天北走闗山開雨雪南遊花栁塞雲煙洞庭春色悲公子蝦菜忘歸範蠡船

酬郭十五判官

才微歲老尙虛名臥病江湖春復生藥裹闗心詩總廢花枝照眼句還成只同燕石能星隕自得隋珠覺夜明喬口橘洲風浪促系帆何惜片時程

遣悶戱呈路十九曹長

江浦雷聲喧昨夜春城雨色動微寒黃鸝並坐交愁濕白鷺羣飛大劇幹晚節漸於詩律細誰家數去酒杯寛惟君醉愛淸狂客百徧相看意未防

送辛貟外

雙峯寂寂對春臺萬竹靑靑照客杯細艸畱連侵坐軟殘花悵望近人開同舟昨日何由得並馬今朝未擬回直到綿州始分首江邊樹裏共誰來

淸明二首

朝來新火起新煙湖色春光淨客船繡羽銜花他自得紅顏騎竹我無緣胡童結束還難有楚女腰肢亦可憐不見定王城舊處長懷賈傅井依然虛霑焦舉爲寒食實借嚴君賣卜錢鐘鼎山林各天性濁醪麤飯任吾年此身飄泊苦西東右臂偏枯半耳聾寂寂系舟雙下淚悠悠伏枕左書空十年蹴踘將雛逺萬里秋千習俗同旅雁上雲歸紫塞家人鑽火用靑楓秦城樓閣煙花裏漢主山河錦繡中風水春來洞庭濶白蘋愁殺白頭翁

卽事

百寶裝腰帶眞珠絡臂鞲笑時花近眼舞罷錦纒頭

絕句

遲日江山麗春風花艸香泥融飛燕子沙暖睡鴛鴦江碧鳥逾白山靑花欲燃今春看又過何日是歸年

絕句

日出籬東水雲生捨北泥竹髙鳴翡翠沙僻舞鵾雞藹藹花蘂亂飛飛蜂蝶多幽棲身懶動客至欲如何急雨捎溪足斜暉轉樹腰隔巢黃鳥並翻藻白魚跳

八陣圖

功蓋三分國名成八陣圖江流石不轉遺恨失吞吳

復愁

人煙生處僻虎迹過新蹄野鶻翻窺艸村船逆上溪釣艇收緍盡昏鴉接翅歸月生初學扇云細不成衣

絕句

漫道春來好狂風大放顚吹花隨水去翻卻釣魚船

贈李白

秋來相顧尙飄蓬未就丹砂媿葛洪痛飲狂歌空度日飛揚跋扈爲誰雄

少年行

莫笑田家老瓦盆自從盛酒長兒孫傾銀注玉驚人眼共醉終同臥竹根

贈花卿

錦城絲管日紛紛半入江風半入云此曲秖應天上有人間能得幾回聞

少年行

馬上誰家白面郎臨堦下馬坐人牀不通姓字麤豪甚指防銀瓶索酒嘗

絕句漫興

眼見客愁愁不醒無賴春色到江亭卽遣花開深造次便覺鶯語太丁寧

手種桃李非無主野老墻低還是家恰似春風相欺得夜來吹折數枝花

熟知茅齋絕低小江上燕子故來頻銜泥防污琴書內更接飛虫打著人

二月已破三月來漸老逢春能幾回莫思身外無窮事且盡生前有限杯

腸斷春江欲盡頭杖藜徐步立芳洲顚狂栁絮隨風去輕薄桃花逐水流

懶慢無堪不出村呼兒日在掩柴門蒼苔濁酒林中靜碧水春風野外昏

糝徑楊花鋪白氈防溪荷葉疊靑錢筍根稚子無人見沙上鳬雛傍母眠

捨西柔桑葉可拈江畔細麥復纎纎人生防何春已夏不放香醪如蜜甜

隔戶楊栁弱嫋嫋恰似十五女兒腰誰謂朝來不作意狂風挽斷最長條

江畔獨步尋花

江上被花惱不徹無處告訴只顚狂走覓南鄰愛酒伴經旬出飲獨空牀【斛斯融吾酒徒】

稠花亂蘂裹江濵行步欹危實怕春詩酒尙堪驅使在未須料理白頭人

江深竹靜兩三家多事紅花映白花報答春光知有處應須美酒送生涯

東望少城花滿煙百花髙樓更可憐誰能載酒開金盞喚取佳人舞繡筵

黃師塔前江水東春光懶困倚微風桃花一簇開無主可愛深紅間淺紅

黃四娘家花滿蹊千朶萬朶壓枝低畱連戱蝶時時舞自在嬌鶯恰恰啼

不是愛花卽欲死只恐花盡老相催繁枝容易紛紛落嫩葉商量細細開

三絕句

楸樹馨香倚釣磯斬新花蘂未應飛不如醉裏風吹盡可忍醒時雨打稀

門外鸕鷀去不來沙頭忽見眼相猜自今已後知人意一日須來一百回

無數春筍滿林生柴門密掩斷人行防須上畨看成竹客至從嗔不出迎

戱爲六絕句

庾信文章老更成淩雲健筆意縱橫今人嗤防流傳賦不覺前賢畏後生

楊王盧駱當時體輕薄爲文哂未休爾曹身與名俱滅不廢江河萬古流

縱使盧王操翰墨劣於漢魏近風騷龍文虎脊皆君馭歷塊過都見爾曹

才力應難誇數公凡今誰是出羣雄或看翡翠蘭苕上未掣鯨魚碧海中

不薄今人愛古人淸詞麗句必爲鄰竊攀屈宋宜方駕恐與齊梁作後塵

未及前賢更勿疑遞相祖述復先誰別裁僞體親風雅轉益多師是汝師

中丞嚴公雨中垂寄見憶一絕奉答

雨映行宮辱贈詩元戎肯赴野人期江邊老病𨿽無力彊擬晴天理釣絲

投簡梓州幕府兼簡韋十郎官

幕下郎官安穩無從來不奉一行書固知貧病人須棄能使韋郎迹也疎

奉和軍城早秋

秋風嫋嫋動髙旌玉帳分弓射鹵營已收滴博雲間戍更奪蓬婆雪外城

絕句

堂西長筍別開門塹北行椒卻背村梅熟許同朱老喫松髙擬對阮生論

欲作魚梁云復湍因驚四月雨聲寒靑溪先有蛟龍窟竹石如山不敢安

兩个黃鸝鳴翠栁一行白鷺上靑天含西嶺千秋雪門泊東吳萬里船

漫成

江月去人只數尺風燈照夜欲三更沙頭宿鷺聮拳靜船尾跳魚撥剌鳴

防州歌

中巴之東巴東山江水開辟流其間白帝髙爲三峽鎭防州險過百牢闗

赤甲白鹽俱刺天閭閻繚繞接山巓楓林橘樹丹靑合復道重樓錦繡懸

瀼東瀼西一萬家江北江南春冬花背飛鶴子遺瓊蘂相趂鳬雛入蔣芽

東屯稻畦一百頃北有澗水通靑苗晴浴狎鷗分處處雨隨神女下朝朝

蜀麻吳鹽自古通萬斛之舟行若風長年三老長歌裏白晝攤錢髙浪中

解悶

艸閣柴扉星散居浪翻江黒雨飛初山禽引子哺紅果溪女得錢畱白魚

商湖離別下揚州憶上西陵故驛樓爲問淮南米貴賤老夫乘興欲東流

一辭故國十經秋每見秋憶故丘今日南湖采薇蕨何人爲覓鄭州

沈範早知何水部曹劉不待薛郎中獨當省署開文苑兼泛滄浪學釣翁

李陵蘇武是吾師孟子論文更不疑一飯未曽畱俗客數篇今見古人詩

復憶襄陽孟浩然淸詩句句盡堪傳卽今耆舊無新語漫釣槎頭縮頸鯿

陶冶性靈在底物新詩攺罷自長吟孰知二謝將能事頗學陰何苦用心

不見髙人王右丞藍田丘壑漫寒藤最傳秀句寰區滿未絕風流相國能

先帝貴妃今寂寞荔枝還復入長安炎方每續朱櫻獻玉座應悲白露團

憶過瀘戎摘荔枝靑楓隠映石逶迆京中舊見無顏色紅顆酸甜只自知

翠碧李沈玉甃赤梨蒲萄寒露成可憐先不異枝蔓此物姢姢長逺生

側生野岸及江蒲不熟丹宮滿玉壺云壑布衣駘背死勞生重馬翠眉須

承聞河北諸道節度入朝歡喜口號絕句

社稷蒼生計必安蠻夷雜種錯相干周宣漢武今王是孝子忠臣後代看

鳴玉鏘金盡正臣修文偃武不無人興王防靜妖氛气聖壽宜過一萬春

抱病江天白首郎空山樓閣暮春光衣冠是日朝天子艸奏何時入帝鄕

東逾遼水北滹沲星象風雲喜共和紫气闗臨天地濶黃金臺貯俊賢多

李相將軍擁薊門白頭𨿽老赤心存竟能盡說諸侯入知有從來天子尊

十二年來多戰塲天威已息陣堂堂神靈漢代中興主功業汾陽異姓王

喜聞盜賊蕃防揔退口號

勃律天西采玉河堅昆碧盌最來多舊隨漢使千堆寶少答朝王萬匹羅

今春喜气滿乾坤南北東西拱至尊大歷二年調玉燭元皇帝聖云孫

存歿口號

席謙不見近彈碁畢耀仍傳舊小詩玉局他年無限笑白楊今日防人悲

鄭公粉繪隨長夜曹霸丹靑已白頭天下何曽有山水人間不解重驊驑

書堂飲旣夜復邀李尙書下馬月下賦絕句

湖水林風相與淸殘尊下馬復同傾久野鶴如霜鬢遮莫鄰雞下五更

江南逢李年

岐王宅裏尋常見崔九堂前防度聞正是江南好風景落花時節又逢君

禦定全唐詩錄卷三十三

欽定四庫全書

禦定全唐詩錄卷三十四

劉長卿

長卿字文房河間人開元末登進士第至徳中爲監察禦史以檢校祠部員外郎爲轉運使判官知淮西鄂嶽轉運畱後鄂嶽觀察使吳仲孺奏貶潘州南巴尉防有爲之辧者除睦州司馬終隨州刺史長卿以詩馳聲上元寶應間權徳輿謂爲五言長城皇甫湜亦嘆時人詩無劉長卿一句巳呼宋玊爲老兵語未有駱賔王一字已罵宋玉爲罪人矣其名重如此

髙仲武雲長卿有吏幹而犯上兩度遷謫皆自取之詩體𨿽不新奇甚能鏈飾十首巳上語意稍同於落句尢甚蓋思鋭才窄也其得罪風霜苦全生天地仁傷而不怨亦足以發揮風雅

雲溪友議云時言詩者稱前有沈宋王杜後有錢

郎劉李長卿曰李嘉祐郎士元焉得與余齊名其題詩不書姓但曰長卿以海內自合知之

古體詩

從軍詩

回看虜騎合城下漢兵稀白刃兩相向黃雲愁不飛手中無尺鐵徒欲穿重圍

黃沙一萬里白首無人憐報國劍巳折歸鄕身幸全單於古臺下邊色寒蒼然

艸枯秋塞上望見漁陽郭胡馬嘶一聲漢兵淚雙落誰爲吮瘡者此事今人薄

龍門八詠

闕口

秋山日揺落秋水急波瀾獨有魚龍气長吟煙雨寒誰窮造化力空向兩崖看

水東渡

山葉傍水赤千峯秋色多夜泉發淸響寒渚生微波稍見沙上月歸人爭渡河

福公塔

寂寞對伊水經行長未還東流自朝暮千載空雲山惟見白鷗鳥無心洲渚間

逺公龕

松路向精舍花龕歸老僧閒雲隨錫杖落日低金繩入夜翠微裏千峯明一燈

石樓

隱隱見花閣隔河映靑林水田秋雁下山寺夜鐘深寂莫羣動息風泉淸道心

下山

誰識往來意孤雲長自閒風寒未渡水日暮更看山木落眾峯出龍宮蒼翠間

水西渡

伊水揺鏡光纎鱗如不隔千龕道傍古一鳥沙上白何事還山云能畱向城客

渡水

日暮下山來千山暮鐘發不知波上棹還弄山中月伊水連白雲東南逺明滅

金陵西泊舟臨江樓

蕭條金陵郭舊是帝王州日暮望鄕處云邊江樹秋楚云不可托楚水只堪愁行客千萬里滄波朝暮流迢迢洛陽夢獨臥淸川樓異鄕共如此孤帆難久遊

歸沛縣道中晚泊畱侯城

訪古此城下子房安在哉白雲去不返危堞空崔嵬伊昔楚漢時頗聞經濟才運籌風塵下能使天地開蔓艸日巳積長松日已摧功名滿靑史祠廟惟蒼苔百里暮程逺孤舟川上回進帆東風便轉岸前山來楚水澹相引沙鷗閒不猜扣舷從此去延首仍裴回

桂陽西洲晚泊古橋村主人

洛陽離別久江上心可得惆悵增暮情瀟湘復秋色故山隔何處落日羨歸翼滄海空自流白鷗不相識悲蛬滿荊渚輟棹徒沾臆行客念寒衣主人愁夜織帝鄕片雲去遙寄千里憶南路隨天長徵帆杳無極

南楚懷古

南國久蕪沒我來空郁陶君看章華宮處處生蓬蒿但見陵與谷豈知賢與豪精魂托古木寶劍捐江臯倚棹下晴景回舟隨晚濤碧雲暮寥落湖上秋天髙往事那堪問此心徒自勞獨余湘水上千載聞離騷

初至洞庭懷灞陵別業

長安邈千里日夕懷雙闕巳是洞庭人猶看灞陵月誰堪去鄕思親戚想天末昨夜夢中歸煙波覺來濶江臯見芳艸孤客心欲絕豈訝靑春來但傷經時別長天不可望鳥與浮雲沒

晚次湖口有懷

靄然空水合目極平江暮南望天無涯孤帆落何處頃爲衡湘客頗見湖山趣朝气和楚云夕陽映江樹帝鄕勞想望萬里心來去白髮生扁舟滄波滿歸路秋風今已至日夜雁南渡木葉辭洞庭紛紛落無數

闗門望華山

客路瞻太華三峯髙際天夏云亙百里合沓遙相連雷雨飛半腹太陽在其巓翠微闗上近瀑布林梢懸愛此眾容秀能令西望偏徘徊忘暝色泱漭成陰煙曽是朝百靈亦聞防羣仙瓊漿豈易挹毛女非空傳髣髴仍佇想幽奇如眼前金天有淸廟松栢隱蒼然

湘中紀行

秋云嶺

山色無定姿如煙復如黛孤峯夕陽後翠嶺秋天外雲起遙蔽虧江回頻向背不知今逺近到處猶相對

花石潭

江楓日揺落轉愛寒潭靜水色淡如空山光復相映人閒流更慢魚戱波難定楚客往來多偏知白鷗性

石菌峯

前山帶秋色獨往秋江晚疊嶂入云多孤峯去人逺夤緣不可到蒼翠空在眼渡口問漁家桃源路深淺

浮石瀨

秋月照瀟湘月明聞蕩漿石橫晚瀨急水落寒沙廣眾嶺猿嘯重空江人語響淸暉朝復暮如待扁舟賞

橫龍渡

空傳古岸下曽見蛟龍去秋水晚沈沈猶疑在深處亂聲沙上石倒影雲中樹獨見一扁舟樵人往來渡

登揚州棲靈寺塔

化塔淩空虛雄觀壓川澤亭亭楚云外千里看不隔遙對黃金臺浮輝亂相射盤梯接元气半壁棲夜魄稍登諸劫盡若騁排霄翮向是滄洲人已爲靑雲客雨飛千栱霽日在萬家夕鳥處髙卻低天涯逺如逼江流入空翠海嶠現微碧向暮期下來誰堪復行役

題武丘寺

靑林虎丘寺林際翠微路仰見山僧來遙從飛鳥處玆峯淪寶玉千載惟丘墓埋劍人空傳鑿山龍已去捫蘿披翳薈路轉夕陽遽虎嘯崖谷寒猿鳴松杉暮徘徊北樓上江海窮一顧日映千里帆鵶歸萬家樹暫因愜所適果得捐外慮庭暗棲閒雲檐香滴甘露久迷空寂理多爲繁華故永欲托死生餘生豈能誤

題蕭郎中開元寺新構幽寂亭

康樂愛山水賞心千載同結茅依翠微伐木開防籠孤峯倚靑霄一徑去不窮候客石苔上禮僧雲樹中曠然見滄洲自逺來淸風五馬畱谷口雙旌薄煙虹沈沈眾香積眇眇諸天空獨往應未遂蒼生思謝公

陪元侍禦遊支硎山寺

支公去已久寂莫龍華防古木閉空山蒼然暮相對林巒非一狀水石有餘態宻竹藏晦明羣峯爭向背峯峯帶落日步步入靑靄香气空翠中猿聲暮云外畱連南臺客想象西方內因逐溪水還觀心兩無礙

上禮部李侍郎雜詠八首【錄二首】

幽琴

月色滿軒白琴聲宜夜闌飅飅靑絲上靜聽松風寒古調𨿽自愛今人多不彈向君投此曲所貴知音難

白鷺

亭亭常獨立川上時延頸秋水寒白毛夕陽弔孤影幽姿閒自媚逸翮思一騁如有長風吹靑雲在俄頃自紫陽觀至華陽洞宿侯尊師艸堂簡同遊李延陵

石林媚煙景句曲盤江甸南向佳气濃數峯遙隱見漸臨華陽口微路入蔥蒨七曜懸洞宮五云抱仙殿銀函竟誰發金液徒堪薦千載空桃花秦人深不見東溪喜相遇貞白如防面靑鳥來去間紅霞朝夕變一從換仙骨萬里乘飛電蘿月延步虛松花醉閒宴幽人卽長往茂宰應交戰明發歸琴堂知君嬾爲縣

題王少府堯山隱處簡陸番陽

故人滄洲吏深與世情薄解印二十年委身在丘壑買田楚山下妻子自耕鑿羣動心有營孤云本無著因収溪上釣遂接林中酌對酒春日長山村杏花落陸生畨陽令獨步建溪作早晚休此官隨君永棲托

登東海龍興寺髙頂望海簡演公

朐山壓海口永望開禪宮元气逺相合太陽生其中豁然萬里餘獨爲百川雄白波走雷電黑霧藏魚龍變化非一狀晴明分眾容煙開秦帝橋隱隱橫殘虹蓬島如在眼羽人那可逢偶聞眞僧言甚與靜者同幽意頗相愜賞心殊未窮花間午時梵云外春山鐘誰念遽成別自憐歸所從他時相憶處惆悵西南峯

雨中登沛縣樓贈表兄郭少府

楚澤秋更逺云雷有時作晚陂帶殘雨白水昏漠漠佇立収煙氛洗然靜寥廓捲簾髙樓上萬里看日落爲客頻攺弦辭家尙如昨故山今不見北鳥那可托小邑務常閒吾兄宦何薄髙標靑雲器獨立滄江鶴惠愛原上情慇懃丘中諾何當遂良願歸臥靑山郭

西江雨後憶荊南諸公

楚郭微雨収荊門遙在目漾舟水雲裏日暮春江緑霽華靜洲渚暝色連松竹月出波上時人歸渡頭宿一身巳無累萬事更何欲漁父自夷猶白鷗不羈束旣憐滄浪水復愛滄浪曲不見眼中人相思心斷續

夕次擔石湖夢洛陽親故

天涯望不極日暮愁獨去萬里雲海空孤帆向何處寄身煙波裏頗得湖山趣江气和楚云秋聲亂楓樹如何異鄕縣日復懷親故遙與洛陽人相逢夢中路不堪明月裏更值淸秋暮倚棹對滄波歸心共誰語

石梁湖懷陸兼

故人千里道滄波十年別夜上明月樓相思楚天闊瀟瀟淸秋暮嫋嫋涼風發湖色淡不流沙鷗逺還滅煙波日已逺音問日巳絕嵗晏空含情江臯緑芳歇

入白沙渚夤緣二十五里至石窟山下懷天臺陸山人

逺嶼靄將夕玩幽行自遲歸人不計日流水閒相隨輟棹石崖口捫蘿春景熈偶因回洲次寧與前山期對此瑤艸色懷君瓊樹枝浮雲去寂寞白鳥相因依何事愛髙隱但令勞逺思窮年臥海嶠永望愁天涯吾亦從此去扁舟何所之迢迢江上帆千里東風吹

吳中聞潼闗失守因奉寄淮南蕭判官

一雁飛吳天羇人傷暮律松江風嫋嫋波上片帆疾術落姑蘇臺霜収洞庭橘蕭條長洲外惟見寒山出胡馬嘶秦云漢兵亂相失闗中因竊據天下共憂栗南楚有瓊枝相思怨瑤瑟一身寄滄洲萬里看白日赴敵甘負戈論兵勇投筆臨風但攘臂擇木將委質不如歸逺山云臥飯松栗

奉使新安自桐廬縣經嚴陵釣臺宿七里灘下寄使院諸公

悠然釣臺下懷古時一望江水自潺湲行人獨惆悵新安從此始桂檝方蕩漾回轉百里間靑山千萬狀連崖去不斷對嶺遙相向夾岸黛色愁沈沈緑波上夕陽畱古木水鳥拂寒浪月下扣舷聲煙中采菱唱猶憐負羈束未暇依淸曠牽役徒自勞近名非所向何時故山裏卻醉松花釀回首惟白雲孤舟復誰訪

宿雙峯寺寄盧七李十六

寥寥禪誦處滿室虫絲結獨與山中人無心生復滅徘徊雙峯下惆悵雙峯月杳杳暮猿聲蒼蒼古松列玩奇不可盡漸逺更幽絕林暗僧獨歸石寒泉且咽竹房響輕吹蘿徑陰余雪臥澗曉何遲背巖春未發此遊誠多趣獨往共誰閱得意空自歸非君豈能說

宿懷仁縣南湖寄東海荀處士

向夕斂微雨晴開湖上天離人正惆悵新月愁嬋娟佇立白沙曲相思滄海邊浮雲自來去此意誰能傳一水不相見千峯隨客船寒塘起孤雁夜色分鹽田時復一延首憶君在眼前

京口懷洛陽舊居兼寄廣陵二三知巳

川闊悲無梁藹然滄波夕天涯一飛鳥日暮南徐客气混京口云潮吞海門石孤帆候風進夜色帶江白一水阻佳期相望空脈脈那堪嵗芳盡更使春夢積故園塞塵飛故山楚云隔家人想何在庭艸爲誰碧惆悵空傷情滄浪有餘迹嚴陵七里灘防手同所適

早春贈別趙居士還江左時長卿下第歸嵩陽舊居

見君風塵裏意出風塵外自有滄洲期含情十餘載深居鳯城曲日預龍華防果得僧家緣能遺俗人態一身今巳適萬物知何愛悟法電巳空看心水無礙且將窮妙理兼欲尋勝槪何獨謝客遊當爲逺公輩放舟馳楚郭負杖辭秦塞目送南飛雲令人想吳防遙思舊遊處髣髴疑相對夜火金陵城春煙石頭瀬滄波極天末萬里明如帶一片孤客帆飄然向靑靄楚天合江气云色常霮防隱見湖中山相連數州內君行意可得全與時人背歸路隨楓林還鄕念蒓菜顧予尙羈束何幸承眄睞素願徒自勤淸機本難逮累幸忝賔薦末路逢沙汰濩落名不成徘徊意空大逢時𨿽貴逹守道甘易退逆旅鄕夢頻春風客心碎別君日巳逺離念無明晦予亦返柴荊山田事耕耒

別陳畱諸官

戀此東道主能令西上遲徘徊暮郊別惆悵秋風時上國邈千里夷門難再期行人望落日歸馬嘶空陂不愧寶刀贈惟懷瓊樹枝音塵倘未接夢寐徒相思

旅次丹陽郡遇康侍禦宣慰召募兼別岑單父

客心暮千里回首煙花繁楚水渡歸夢春江連故園羈人懷上國驕虜窺中原胡馬暫爲害漢臣多負恩羽書晝夜飛海內風塵昏雙鬢日已白孤舟心且論繡衣從北來汗馬宣王言憂憤激忠勇悲歡動黎元南徐爭赴難發卒如雲屯倚劍看太白洗兵臨海門故人亦滄洲少別堪傷魂積翠下京口歸潮落山根如何天外帆又此波上樽空使憶君處鶯聲催淚痕

贈別於羣投筆赴安西

風流一才子經史仍滿腹心鏡萬象生文鋒眾人服頃遊靈臺下頻棄荊山玉蹭蹬空數年徘徊冀微祿朅來投筆硯長揖謝親族且欲圖變通安能守拘束本持鄕曲譽料泥塗辱誰謂命迍邅還令計反覆西戎今未弭鐵騎屯山谷坐恃龍豹韜全輕蜂蠆毒拂衣從此去擁傳一何速元帥許提擕他人佇瞻矚出門寡儔侶矧乃無僮僕狡冦時相逢黃沙暮無宿蕭條逺回首萬里如在目漢境天西窮胡山海邊緑想聞羌笛處淚盡闗山曲地闊鳥飛遲風寒馬毛縮邊愁如浩蕩離思空斷續塞上歸限賖樽前別期促知君志不小一舉淩鴻鵠且願樂從軍功名正殊俗

送賈侍禦克復後入京

對酒心不樂見君動行舟回看暮帆隱獨向空江愁晴雲淡初夜春塘深漫流溫顏風霜霽喜气煙塵収馳目數千里朝天十二樓因之報親愛白髮生滄洲

送丘爲赴上都

帝鄕何處是岐路空垂泣楚思愁暮多川程帶潮急潮歸人不歸獨向空塘立

孫權故城下懷古兼送友人歸建業

雄圖爭割據神器終不守上下武昌城長江竟何有古來壯臺榭事往悲陵阜寥落幾人家猶依數株栁威靈絕想象蕪沒空林藪野徑春艸中郊扉夕陽後逢君從此去背楚方東走煙際指金陵潮時過湓口行人巳何在臨水徒揮手惆悵不能歸孤帆沒云久

杪秋洞庭中懷亡道士謝太虛

漂泊日復日洞庭今更秋靑楓亦何意此夜催人愁惆悵客中月徘徊江上樓心知楚天逺目送滄波流羽客久已沒微言無處求空餘白雲在容與隨孤舟千里杳難望一身當獨遊故園復何許江海徒遲畱

月下聽砧

夜靜掩寒城淸砧發何處聲聲搗秋月腸斷盧龍戍未得寄徵人愁霜復愁露

客捨喜鄭三見訪

客捨逢君未換衣閉門愁見桃花飛遙想故園今巳爾家人應念行人歸寂寞垂楊映深曲長安日暮靈臺宿窮巷無人鳥雀閒空庭新雨莓苔緑此中分與故交疎何幸仍回長者車十年未稱平生意好得辛勤漫讀書

聽笛歌畱別鄭協律

舊遊憐我長沙謫載酒沙頭送遷客天涯望月自沾衣江上何人復吹笛橫笛能令孤客愁緑波淡淡如不流商聲寥亮羽聲苦江天寂歷江楓秋靜聽闗山聞一叫三湘月色悲猿嘯又吹楊栁激繁音千里春色傷人心隨風飄向何處落惟見曲盡平湖深明發與君離別後馬上一聲堪白首

銅雀臺

嬌愛更何日髙臺空數層含啼映雙袖不忍看西陵漳水東流無復來百花輦路爲蒼苔靑樓月夜長寂寞碧雲日暮空徘徊君不見鄴中萬事非昔時古人不在今人悲春風不逐君王去艸色年年舊宮路宮中歌舞已浮雲空指行人往來處

明月灣尋賀九不遇

楚水日夜緑傍江春艸深靑靑遙滿目萬里傷歸心故人川上復何之明月灣南空所思故人不在明月在誰見孤舟來去時

近體詩

新年作

鄕心新嵗切天畔獨澘然老至居人下春歸在客先嶺猿同旦暮江桞共風煙巳似長沙傅從今又幾年

碧澗別野喜皇甫侍禦相訪

荒村帶晚照落葉亂紛紛古路無行客空山獨見君野橋經雨斷澗水向田分不爲憐同病何人到白雲

秋夜雨中諸公過靈光寺所居

晤語靑蓮捨重門閉夕陰向人寒燭靜帶雨夜鐘深流水從他事孤云任此心不能捐斗粟終日愧瑤琴

揚州雨中張十宅觀妓【一作張謂詩】

夜色帶春煙燈花拂更燃殘妝添石黛艶舞落金鈿掩笑頻欹扇迎歌乍動弦不知巫峽雨何事海西邊

過前安宜張明府郊居

寂寥東郭外白首一先生解印孤琴在移家五栁成夕陽臨水釣春雨向田耕終日空林下何人識此情

過橫山顧山人艸堂

秖見山相揜誰言路尙通人來千嶂外犬吠百花中細艸香飄雨垂楊閒弄風卻尋樵徑去惆悵緑溪東

過湖南羊處士別業

杜門成白首湖上寄生涯秋艸無三徑寒塘獨一家鳥歸村落盡水向縣城斜自有東籬菊年年解作花

過鸚鵡州王處士別業

白首此爲漁靑山對結廬問人尋野筍畱客饋家蔬古栁依沙發春苗帶雨鋤共憐芳杜色終日伴閒居

過鄔三湖上書齋

何事東南客忘機一釣竿酒香開甕老湖色對門寒向郭靑山送臨池白鳥看見君能浪迹予亦厭微官

尋南溪常道人隱居

一路經行處莓苔見履痕白雲依靜渚春艸閉閒門過雨看松色隨山到水源溪花與禪意相對亦忘言

余幹旅捨

揺落暮天迥靑楓霜葉稀孤城向水閉獨鳥背人飛渡口月初上鄰家漁未歸鄕心正欲絕何處搗寒衣

松江獨宿

洞庭初下葉孤客不勝愁明月天涯夜靑山江上秋一官成白首萬里寄滄洲久被浮名系能無愧海鷗

湘妃廟

荒祠古木暗寂寂此江濆未作湘南雨知爲何處云苔痕斷珠履艸色帶羅裙莫唱迎仙曲空山不可聞

秋杪江亭有作

寂寞江亭下江楓秋气斑世情何處澹湘水向人閒寒渚一孤雁夕陽千萬山扁舟將落葉此去未知還

秋日登吳公臺上寺逺眺

古臺揺落後秋入望鄕心野寺來人少雲峯隔水深夕陽依舊壘寒磬滿空林惆悵南朝事長江獨至今

經漂母墓

昔賢懷一飯玆事巳千秋古墓樵人識前朝楚水流渚蘋行客薦山木杜鵑愁春艸茫茫緑王孫舊此遊

穆陵闗北逢人歸漁陽

逢君穆陵路匹馬向桑幹楚國蒼山古幽州白日寒城池百戰後耆舊幾家殘處處蓬蒿徧行人掩淚看

對酒寄嚴維

陋巷喜陽和衰顏對酒歌嬾從華髮亂閒任白雲多郡簡容垂釣家貧學弄梭門前七里瀨蚤晚子陵過巡至嶽陽卻歸鄂州使院畱別鄭洵侍禦侍禦謫居此州

何事長沙謫相逢楚水秋暮帆歸夏口寒雨對巴丘帝子椒漿奠騷人木葉愁誰憐萬里外離別洞庭頭

雨中過員稷巴陵山居贈別

憐君洞庭上白髮向人垂積雨悲幽獨長江對別離牛羊歸故道鳥雀聚寒枝明發遙相望雲山不可知

送李補闕之上都

獨歸西掖去難接後塵遊向日三千里朝天十二樓路看新栁夕家對舊山秋惆悵離心逺滄江空自流

送王端公入奏赴上都

舊國無家訪臨岐亦羨歸途經百戰後客過二陵稀秋艸通徵騎寒城背落暉行當防顧問吳楚嵗頻饑

送南特進赴歸行營

聞道軍書至揚鞭不問家朔云連白艸漢月對黃沙汗馬河源飲燒隴坻遮翩翩新結束去逐李輕車

送侯侍禦赴黔中充判官

不識黔中路今看遣使臣猿啼萬里客鳥似五湖人地逺官無法山深俗豈淳須令荒徼外亦解懼埋輪

送崔升歸上都

舊寺尋遺緒歸心逐去塵早鶯何處客古木幾家人白髮經多難滄洲欲暮春臨期數行淚爲爾一沾巾

送李二十四移家之江州

煙塵猶滿目岐路易沾衣遷客多南渡徵鴻自北飛九江春艸緑千里暮潮歸別後誰相訪全家隱釣磯

送睦州孫沅卻歸句章新營所居

故里歸成客新家去未安詩書滿蝸捨徵稅及漁竿火種山田薄星居海島寒憐君不得已步步別離難

送張扈司直歸越中

時危身赴難事往任浮沈萬里三江客孤城百戰心春風吳艸緑古木剡山深明日滄洲路歸云不可尋

送李中丞之襄州

流落徵南將曽驅十萬師罷歸無舊業老去戀明時獨立三朝盛輕生一劍知茫茫江漢上日暮欲何之

負謫後登幹越亭作

天南愁望絕亭上栁條新落日獨歸鳥孤舟何處人生涯投嶺嶠世業陷邊塵杳杳鐘陵暮悠悠鄱水春秦臺悲白首楚澤怨靑蘋艸色迷徵路鶯聲傍逐臣獨醒空取笑直道不容身得罪風霜苦全生天地仁靑山數行淚滄海一窮鱗牢落機心盡惟憐鷗鳥親

自道林寺西入石路至麓山寺過法崇師故居

山僧候谷口石路拂莓苔深入泉源去遙從樹杪回香隨靑靄散鐘過白雲來野雪空齋掩山風古殿開桂寒知自發松老問誰栽惆悵湘江水何人更渡杯

酬李使君見贈

滿鏡悲華髮空山寄此身白雲家自有黃卷業長貧嬾任垂竿老狂因釀黍春桃花迷聖代桂樹狎幽人幢蓋方臨郡柴荊忝作鄰但愁千騎至石路卻生塵

行營酬呂侍禦時尙書問罪襄陽軍次漢東境上侍禦以州鄰冦賊復有水火迫於徵稅詩以見諭

不敢淮南臥來趨漢將營受辭瞻左鉞扶疾拜前旌井稅鶉衣樂壺漿鶴髮迎水歸余斷岸烽至掩孤城晚日歸千騎秋風合五兵孔璋才素健早晚檄書成

奉陪鄭中丞自宣州解印與諸侄宴余幹後溪

迹逺親魚鳥功成厭鼓鼙林中阮氏集池上謝公題戶牖垂藤合藩籬插槿齊夕陽山向背春艸水東西看竹誰家好尋花幾路迷何勞問秦漢更入武陵溪

題獨孤使君湖上林亭

出樹倚朱防吹鐃引上官老農持鍤拜時稼捲簾看水對登龍淨山當建隼寒夕陽湖艸動秋色渚田寛渤海人無事荊州客獨安謝公何足比來往石門難

題大理黃主簿湖上髙齋

閉門湖水畔自與白鷗親竟日窗中岫終年林下人俗輕儒服家厭法官貧多雨茅檐夜空洲艸徑春桃源君莫愛且作漢朝臣

畱題李明府霅溪水堂

寥寥此堂上幽意復誰論落日無王事靑山在縣門雲峯向髙枕漁釣入前軒晚竹疎簾影春苔雙屐痕荷香隨坐臥湖色映晨昏虛牖閒生白鳴琴靜對言暮禽飛上下春水帶淸渾逺岸誰家栁孤煙何處村庸材謫瘴癘離思過湘沅從此扁舟去誰堪江浦猿

初貶巴南至謫居投李嘉祐江亭

巴徼南行逺長江萬里隨不才甘謫去流水亦何之地逺明君棄天髙酷吏欺靑山獨往路芳艸未歸時流落還相見悲歡話所思猜讒傷薏苡愁暮向江蘺淚盡看長劍心閒倚釣絲水雲初起重暮鳥逺來遲稚子能吳語新文怨楚辭憐君不得意客鬢老南枝

送荀八過山陰舊縣兼寄剡中諸官

訪舊山陰縣扁舟到海涯故林嗟滿嵗春艸憶佳期晚景千峯亂晴江一鳥遲桂香畱客處楓暗泊舟時舊石曹娥篆空山夏禹祠剡溪多隱吏君去道相思

送鄭十二還廬山別業

潯陽數畆宅歸臥掩柴闗谷口何人待門前秋艸閒忘機賣藥罷無語杖藜還舊筍成寒竹空齋向暮山水流經舍下云去到人間桂樹花應發因行寄一攀

同郭參謀題崔令公庭竹

不學媚淸瀾能依上將壇朦朧低冕過靑翠捲簾看得地移根逺經霜抱節難開花成鳯實嫩筍長漁竿藹藹軍容靜蕭蕭郡宇寛細音和角暮疎影上門寒阮巷何人在梁園幾處殘空餘軒屏側嵗晚對任安

苕溪酬梁耿別後見寄

晴川落日初低惆悵孤舟解擕鳥向平蕪逺近人隨流水東西白雲千里萬里明月前溪後溪獨恨長沙謫去江潭春艸萋萋

上陽宮望幸

玉輦西巡久未還春光猶入上陽間萬木長承新雨露千門空對舊河山深花寂寂宮城閉細艸靑靑禦路閒獨見彩雲飛不盡只應來去候龍顏

賦得閨人邊思【一作皇甫冉詩】

鶯啼燕語報新年馬邑龍沙路幾千家住秦城臨漢苑心隨明月到胡天機中錦字論長恨樓上花枝笑獨眠爲問元戎竇車騎何時返斾勒燕然

北歸入至徳界偶逢洛陽鄰家李光宰

生涯心事已蹉跎舊路依然此重過近北始知黃葉落向南空見白雲多炎州日日人將老寒渚年年水自波華髮相逢俱若是故園秋艸復如何

登餘千古縣城

孤城上與白雲齊萬古荒涼楚水西官舍已空秋艸緑女墻猶在夜烏啼平江渺渺行人度落日亭亭向客低沙鳥不知陵谷變朝來暮去弋陽溪

將赴嶺外畱題蕭寺逺公院【寺卽梁朝蕭內史創】

竹房遙閉上方幽苔徑蒼蒼訪昔遊內史舊山空日暮南朝古木向人秋天香月色同僧室葉落猿啼傍客舟此去播遷明主意白雲何事欲相畱

長沙過賈誼宅

三年謫宦此棲遲萬古惟畱楚客悲秋艸獨尋人去後寒林空見日斜時漢文有道恩猶薄湘水無情弔豈知寂寂江山揺落處憐君何事到天涯

上已日越中與鮑侍郎泛舟耶溪

蘭橈縵轉傍汀沙應接雲峯到若耶舊浦滿來移渡口垂楊深處有人家永和春色千年在曲水鄕心萬里賖君見漁船時借問前洲幾路入桃花

三日李明府後亭泛舟【一作皇甫冉詩】

江南風景復如何聞道新亭更欲過處處紉蘭春浦緑萋萋借艸逺山多壺觴須就陶彭澤時俗猶傳晉永和更待持橈徐轉去微風落日水增波

獻淮寧軍節度李相公

建牙吹角不聞喧三十登壇眾所尊家散萬金酬士死身畱一劍答君恩漁陽老將多回席魯國諸生半在門白馬翩翩春艸緑邵陵西去獵平原

觀校獵上淮西相公

龍驤校獵邵陵東野火初燒楚澤空師事黃公千載後身騎白馬萬人中笳隨晚吹吟邊艸箭沒寒云落塞鴻三十擁旄誰不羨周郎少小立奇功

漢陽獻李相公

退身髙臥楚城幽獨掩閒門漢水頭春艸雨中行徑沒暮山江上卷簾愁幾人猶憶孫閤百口同乘範蠡舟早晚卻還丞相印十年空被白雲畱

酬屈突陜

落葉紛紛滿四鄰蕭條環堵絕風塵鄕看秋色歸無路家對寒江病且貧藜杖嬾迎徵騎客菊花能醉去官人憐君計畫誰知者但見蓬蒿空沒身

自夏口至鸚鵡洲夕望嶽陽寄元中丞

江洲無浪復無煙楚客相思益渺然漢口夕陽斜渡鳥洞庭秋水逺連天孤城背嶺寒吹角獨戍臨江夜泊船賈誼上書憂漢室長沙謫去古今憐

使次安陸寄友人

新年艸色逺萋萋久客將歸問路蹊暮雨不知涢口處春風只到穆陵西孤城盡日空花落三戶無人自鳥啼君在江南相憶否門前五栁幾枝低

別嚴士元

春風倚棹闔閭城水國春寒陰復晴細雨濕衣看不見閒花落地聽無聲日斜江上孤帆影艸緑湖南萬里情東道若逢相識問靑袍今已誤儒生

江州重別薛六栁八二員外

生涯豈料承優詔世事空知學醉歌江上月明秋雁過淮南木落楚山多寄身且喜滄洲近顧影無如白髮何今日龍鐘人共棄媿君猶遣愼風波

餞王相公出牧括州

縉雲詎比長沙逺出牧猶承明主恩城對寒山開畫防路飛秋葉轉朱轓江潮渺渺連天望旌斾悠悠上嶺翻蕭索庭槐空閉閤舊人誰到翟公門

送栁使君赴袁州

宜陽出守新恩至京口因家始願違五栁閉門髙士去三苗按節逺人歸月明江路聞猿斷花暗山城見吏稀惟有郡齋窗裏岫朝朝空對謝暉

送耿拾遺歸上都

若爲天畔獨歸秦對水看山欲暮春窮海別離無限路隔河徵戰幾歸人長安萬里傳雙淚建徳千峯寄一身想到郵亭愁駐馬不堪西望見風塵

送馬秀才落第歸江南

南客懷歸鄕夢頻東門悵別栁條新慇懃鬥酒城陰暮蕩漾孤舟楚水春湘竹舊斑思帝子江蘺初緑怨騷人憐君此去未得意陌上愁看淚滿巾

送常十九歸嵩少故林

迢迢此恨杳無涯楚澤嵩丘千星賖岐路別時驚一葉雲林歸處憶三花秋天蒼翠寒飛雁古堞蕭條晚噪雅他日山中逢勝事桃源洞裏幾人家

送李錄事兄歸襄鄧

十年多難與君同幾處移家逐轉蓬白首相逢徵戰後靑春已過亂離中行人杳杳看西月歸馬蕭蕭向北風漢水楚云千萬里天涯此別恨無窮

靑溪口送人歸嶽州

洞庭何處雁南飛江菼蒼蒼客去稀帆帶夕陽千里沒天連秋水一人歸黃花裛露開沙岸白鳥啣魚上釣磯岐路相逢無可贈老年空有淚沾衣

送子壻崔貢甫歸長城

送君巵酒不成懽幼女辭家事伯鸞桃葉宜人誠可詠栁花如雪若爲看心憐稚齒鳴環去身愧衰顏對玉難惆悵暮帆何處落靑山無限水漫漫

送惠法師遊天臺因懷智大師故居

翠屏瀑水知何在鳥道猿啼過幾重落日獨揺金防去深山誰向石橋逢定攀巖下叢生桂欲買雲中若个峯憶想東林禪誦處寂寥惟聽舊時鐘

送靈澈上人還越中

禪客無心杖錫還沃洲深處艸堂閒身隨敝屨經殘雪手綻寒衣入舊山獨向靑溪依樹下空畱白日在人閒那堪別後長相憶云木蒼蒼但閉闗

戲題贈二小男

異鄕流落頻生子幾許悲歡並在身欲並老容羞白髮毎看兒戲憶靑春未知門戶誰堪主且免琴書別與人何幸暮年方有後舉家相對卻沾巾

題靈祐和尙故居

嘆逝翻悲有此身禪房寂寞見流塵六時行徑空秋艸幾日浮生哭故人風竹自吟遙入磬雨花隨淚共沾巾殘經窗下依然在憶得山中問許詢

平畨曲

渺渺戍煙孤茫茫塞艸枯隴頭那用閉萬里不防胡絕漠大軍還平沙獨戍閒空畱一片石萬古在燕山

正朝覽鏡作

惟悴逢新嵗茅扉見舊春朝來明鏡裏不認白頭人

尋張逸人山居

危石才通鳥道空山更有人家桃源定在深處澗水浮來落花

昭陽曲

昨夜承恩宿未央羅衣猶帶禦鑪香芙蓉帳小云屏暗楊栁風多水殿涼

過鄭山人所居

寂寂孤鶯啼杏園寥寥一犬吠桃源落花芳艸無尋處萬壑千峯獨閉門

聞奉迎皇太后使沈判官至因有此作

長樂宮人掃落花君王正候五云車萬方臣妾同瞻望疑在曽城阿母家

贈崔九載華

憐君一見一悲歌嵗嵗無如老去何白屋漸看秋艸沒靑雲莫道故人多

贈秦系

向風長嘯戴紗巾野鶴由來不可親明日東歸變名姓五湖煙水覓何人

酬李穆見寄

孤舟相訪至天涯萬轉雲山路更賖欲掃柴門迎逺客靑苔黃葉滿貧家

送李判官之潤州行營

萬里辭家事鼓鼙金陵驛路楚云西江春不肯畱行客艸色靑靑送馬蹄

重送裴郎中貶吉州

猿啼客散暮江頭人自傷心水自流同作逐臣君更逺靑山萬里一孤舟

家園熟是故蕭相公所遺種淒然感舊因賦此詩

事去人亡迹自畱黃花緑蔕不勝愁誰能更向靑門外秋艸茫茫覓故侯

禦定全唐詩錄卷三十四

欽定四庫全書

禦定全唐詩錄卷三十五

錢起

起字仲文吳興人天寶十年登進士第釋褐祕書省校書郎大歷中與韓翃李端輩十人俱以能詩出入貴遊之門號十才子形於圖畫位終尙書考功郎時郎中元亦以詩名人爲之語曰前有沈宋後有錢郎朝廷公卿出牧奉使起與士元或無詩祖行人以爲恥焉

髙仲武曰員外詩格新奇理致淸贍粵從登第挺冠詞林文宗右丞許以髙格右丞沒後員外爲雄芟齊宋之浮游削梁陳之靡嫚迥然獨立莫之與京且如鳥道掛疎雨人家殘夕陽又牛羊下山小煙火隔林深又長樂鐘聲花外盡龍池栁色雨中深皆特出意表標凖古今又窮逹戀明主耕桑亦近郊則禮義克全忠孝兼著足以長名流爲後

楷式

古體詩

太子李舍人城東別業與二三文友逃暑

下馬失炎暑重門深緑篁宮臣禮嘉客林表開蘭堂玆夕興難盡澄罍照墨塲鮮風吹印綬宻坐皆馨香美景惜文防淸吟遲羽觴東陵晚來好目極趣何長鳥道掛疎雨人家殘夕陽城隅擁歸騎畱醉戀瓊芳

登勝果寺南樓雨中望嚴協律

微雨侵晚陽連山半藏碧林端陟香榭云外遲來客孤村凝片煙去水生逺白但佳川原趣不覺城池夕更喜眼中人淸光漸咫尺

尋華山雲臺觀道士

秋日西山明勝趣引孤防桃源數曲盡洞口兩岸坼還從罔象來忽得仙靈宅霓裳誰之子霞酌能止客殘陽在翠微防手更登歷林行拂煙雨溪望亂金碧飛鳥下天窗褭松際云壁稍尋蹤逺宛入寥天寂願言葛仙翁終年鏈玉液

夢尋西山凖上人

別處秋泉聲至今猶在耳何嘗夢魂去不見雪山子新月隔林時千峯翠微裏言忘心更寂迹滅云自起覺來纓上塵如洗功徳水

過沈氏山居

雞鳴孤煙起靜者能卜築喬木出云心門門掩山腹貧交喜相見把臂歡不足空林畱宴言永日淸耳目泉聲冷樽俎荷气香僮僕往往仙犬鳴樵人度深竹酒酣出谷口世网何羈束始願今不從區區折腰祿

山居新種花藥與道士同遊賦詩

自樂魚鳥性寧求農牧資淺深愛巖壑疏鑿盡幽奇雨花相助好鶯鳴春艸時種蘭入山翠引葛上花枝風露拆紅紫緑溪復映池新泉香杜若片石引江蘺宛謂武陵洞潛應造化移杖筞防煙客滿褏掇芳防蝴蝶舞畱我仙雞閒傍籬但令黃精熟不慮韶光遲笑指云蘿逕樵人那得知

藍田溪與漁者宿

獨遊屢忘歸況此隱淪處濯髮淸冷泉月明不能去更憐垂綸叟靜若沙上鷺一論白雲心千里滄洲趣蘆中夜火盡浦口秋山曙嘆息分枝禽何時更相遇

奉使采箭簳竹谷中晨興赴嶺

孤客倦夜坐聞猿乘早發背溪已斜漢登棧尙殘月重峯轉森爽幽步更超越云木聳鶴巢風蘿掃虎穴人羣徒自逺世役終難歇入山非買山采竹異采蕨誰見子牟意悁勞書魏闕

夕發箭塲巖下作

行役不遑安在幽機轉發山谷無明晦溪霞自興沒朝櫛杉下風夕飲石上月懿爾靑雲士垂纓朝鳯闕寧知采竹人毎食慚薇蕨

過桐栢山

秋風過楚山山靜秋聲晚賞心無定極仙步亦淸逺返照云竇空寒流石苔淺羽人昔已去靈迹欣方踐投筞謝歸途世緣從此遣

仲春晚尋覆釡山

蝴蝶弄和風飛花不知晚王孫尋芳艸步步忘路逺況我愛靑山渉趣皆遊踐縈回必中路陰晦陽復顯古岸生新泉霞峯映雪巘交枝花色異奇石云根淺碧洞志忘歸紫芝行可搴應嗤嵇叔夜林臥方流湎

杪秋南山西峯題凖上人蘭若

向山看霽色步步豁幽性返照亂流明寒空千嶂淨石門有餘好霞殘月欲映上詣逺公廬孤峯懸一逕雲裏隔窗火松下聞山磬客到兩忘言猿心與禪定

田園雨後贈鄰人

安排常任性偃臥晚開戶樵客荷蓑歸向來春山雨殘雲虹未落返景霞初吐時鳥鳴村墟新泉繞林圃堯年尙恬泊鄰里成太古室爾人遂遙相思怨芳杜

贈栢巖老人

日與麋鹿羣賢哉買山叟龎眉忽先見避世一何久林棲古崖曲野事佳春後瓠葉覆荊扉栗苞垂甕牖獨歌還獨酌不耕亦不耦磽田隔雲溪多雨長稂莠煙霞得情性身世同芻狗寄謝營道人天眞此翁有

酬王維春夜竹亭贈別

山月隨客來主人興不淺今宵竹林下誰覺花源逺惆悵曙鶯啼孤云還絕巘

遊輞川至南山寄谷口王十六

山色不厭逺我行隨處深迹幽靑蘿逕思絕孤霞岑獨鶴引過浦鳴猿呼入林褰裳百泉裏一步一淸心王子在何處隔云雞犬音折麻定延佇乘月期招尋

藍溪休沐寄趙八給事

虫鳴歸舊裏田野秋農閒卽事惇夙尙衡門方再闗夕陽入東籬爽气髙前山霜蕙後時老巢禽知暝還侍臣黃樞寵鳴玉靑雲間想觀魚處寒泉照髮斑

谷口新居寄同省朋故

種黍傍煙溪榛蕪兼沮洳亦知生計薄所貴隱身處橡栗石上村莓苔水中路蕭然授衣日得此還山趣汲井愛秋泉結茅因古樹閒雲與幽鳥對我不能去寄謝鴛鷺羣狎鷗拙所慕

東臯早春寄郎四校書

祿微賴學稼嵗起歸衡茅窮逹戀明主耕桑亦近郊夜來霽山雪陽气動林梢蘭蕙暖初吐春鳩鳴欲巢蓬萊時入夢知子憶貧交

送包何東遊

水國嘗獨往送君還念玆湖山逺近色昏旦煙霞時子好謝公迹常吟孤嶼詩果乘扁舟去若與白鷗期野趣及春好客遊欣此辭入云投館僻采碧過帆遲江上日回首琴中勞別思春鴻刷歸翼一寄杜蘅枝

賦得靑城山歌送楊杜二郎中赴蜀軍

蜀山西南千萬重仙經最說靑城峯靑城嵚岑倚空碧逺壓峨眉吞劍壁錦屏雲起易成霞玉洞花明不知夕星臺二妙逐王師阮瑀軍書王粲詩日落猿聲連玉笛晴來山翠傍旌旗緑蘿春月營門近知君對酒遙相思

送崔十三東遊

千里有同心十年一防面當杯緩箏柱倐忽催離宴丹鳯城頭噪晚鴉行人馬首夕陽斜灞上春風畱別袂闗東新月宿誰家官栁依依兩鄕色誰能此別不相憶近體詩

春夜寓直

養性慣云臥爲郎如鳥棲不知仙閣峻惟覺玉繩低帳喜香煙暖詩慚賜筆題未央春漏促殘夢謝晨雞

嵗暇題茅茨

谷口逃名客歸來遂野心薄田供嵗酒喬木待新禽溪路春云重山廚夜火深桃源應漸好仙客許相尋

秋園晚沐

黃卷在窮巷歸來生道心五株衰栁下三徑小園深倒薤翻成字寒花不假林龎眉謝羣彥獨酌且閒吟

早下江寧

暮天微雨散涼吹片帆輕雲物髙秋節山川孤客情霜蘋畱楚水寒雁別吳城宿浦有歸夢愁猿莫夜鳴

晚入宣城界

斜日片帆陰春風孤客心山來指樵路岸去惜花林海气蒸云黒潮聲隔雨深鄕愁不可道浦宿聽猿吟

登復州南樓

孤樹延春日他山捲曙霞客心湖上雁歸思日邊花行李迷方久歸期渉嵗賖故人雲路隔何處寄瑤華

宴崔駙馬玉山別業

金榜開靑驕奢半隱淪玉簫惟送酒羅褏愛畱賔竹館煙催暝梅園雪映春滿朝詞賦客盡是入林人

秋夕與梁鍠文宴

客到衡門下林香蕙艸時好風能自至明月不須期秋日翻荷影晴霜脆栁枝畱歡美淸夜寧覺曉鐘遲

過裴長官新亭

茅屋多新意芳林昨試移野人知石路戲鳥認花枝慢水縈蓬戶閒雲掛竹籬到家成一醉歸馬不能騎

蘇端林亭對酒喜雨

小雨飛林頂浮涼入晚多能知畱客處偏與好風和濯錦翻紅蕋跳珠亂碧荷芳罇深幾許此興可酣歌

裴迪書齋翫月之作

夜來詩酒興月上謝公樓影閉重門靜寒生獨樹秋鵲驚隨葉散螢逺入煙流今夕遙天末淸光幾處愁

秋夜梁七兵曹同宿

好飲棄眞道今宵又遇君老夫相勸酒稚子待題文月下誰家笛城頭幾片雲如何此幽興明日重離羣

開元觀遇張侍禦

碧落忘歸處佳期不厭逢晚涼生玉井新暑避煙松欲醉流霞酌還醒度竹鐘更憐琪樹下歷歷見遙峯

山齋獨坐喜元上人夕至

舍下虎溪徑煙霞入暝開柴門兼竹靜山月與僧來心瑩蓮花水言忘緑茗杯前峯曙更好斜漢欲西回

藍上茅茨期王維補闕

山中人不見云去夕陽過淺瀬寒魚少叢蘭秋蝶多老年疎世事幽性樂天和酒熟思才子溪頭望玉珂

題溫處士山居

誰知白雲裏別有緑蘿春苔繞溪邊徑花深洞里人逸妻看種藥稚子伴垂綸潁上逃堯者何如此養眞

初至京口示諸弟

還家百戰後訪故幾人存兄弟得相見榮枯何處論新詩添卷軸舊業見兒孫檢防生平事焉能出蓽門

晚歸藍田酬王維給事贈別

卑棲卻得性毎與白雲歸狥祿仍懷橘看山免采薇暮禽先去馬新月待開扉霄漢時回首知音靑闈

和萬年成少府寓直

赤縣新秋夜文人藻思催鐘聲自仙掖月色近霜臺一葉兼螢度孤云帶雁來明朝紫書下應問長卿才

谷口書齋寄楊補闕

泉壑帶茅茨雲霞生薜帷竹憐新雨後山愛夕陽時閒鷺棲常早秋花落更遲家僮掃蘿逕昨與故人期

嵗初歸舊山酬皇甫侍禦

欲知愚谷好久別與春還鸎暖初歸樹云晴卻戀山石田耕種少野客性情閒求仲應難見殘陽且掩闗

寄郢州郎士元使君

龍節知無事江城不掩扉詩傳過客逺書別故人稀坐嘯看潮起行春送雁歸望舒三五夜思盡謝暉

送元評事歸山居

憶家望雲路東去獨依依水宿隨漁火山行到竹扉寒花催酒熟山犬喜人歸遙羨書窗下千峯出翠微

送夏侯審校書東歸

楚鄕飛鳥外獨與片帆還破鏡催歸客殘陽見舊山詩成流水上夢盡落花間儻寄相思字愁人定解顏

送彈琴李長史往洪州

抱琴爲傲吏孤棹復南行幾處秋江水皆添白雪聲佳期來客夢幽思緩王程佐牧無勞問心和政自平

送張管書記

邊事多勞役儒衣逐鼓鼙日寒闗樹外峯盡塞云西河廣篷難度天遙雁漸低班超封定逺之子去思齊

送武進韋明府

理邑想無事鳴琴不下堂井田通楚越津市半漁商盧橘垂殘雨紅蓮拆早霜送君惟白首臨水獨思鄕

送薛八謫居

東水將孤客南行路幾千虹翻湖上雨鳥落瘴中天謫去寧畱恨思歸豈待年衘杯且一醉別淚莫澘然

送宋徵君讓官還山

至人無滯迹謁帝復思元魏闕辭花綬春山有杏田紫霞開別酒黃鶴舞離弦今夜思君夢遙遙入洞天

送楊皥擢第遊江南

行人臨水去新詠復新悲萬里髙秋月孤山逺別時掛帆嚴子瀬酹酒敬亭祠嵗晏無芳杜如何寄所思

送少微師遊蜀

隨緣忽西去何日返東林世路寧嗟別空門久息心人煙一飯少山雪獨行深天外猿啼處誰聞淸梵音

送僧歸日本

上國隨緣至來途若夢行浮天滄海逺去世法船輕水月通禪觀魚龍聽梵聲惟憐一燈影萬里眼中明

賦得綿綿思逺道送岑判官入嶺

極目煙霞外孤舟一使星興中尋碧落夢裏過滄溟夜月松江戍秋風竹防亭不知行逺近芳艸日靑靑

送徵雁

秋空萬里靜嘹唳獨南徵風急翻霜冷雲開見月驚塞長憐去翼影滅有餘聲悵望遙天外鄕愁滿目生

新雨喜得王卿書問

苦雨暗秋徑寒花垂紫苔愁中緑罇盡夢裏故人來果有相思字銀鉤新月開

奉和聖制登朝元閣

六合紆元覽重軒啟上淸石林飛棟出霞頂泰階平拂曙鑾輿上晞陽瑞雪晴翠微回日馭丹巘駐天行禦气升銀漢垂衣俯錦城山通玉苑迥河抱紫闗明感物幹文動凝神道化成周王陟喬嶽列辟讓英聲

晚歸藍田舊居

云巷東臯下歸來省故蹊泉移憐石在林長覺原低舊裏情難盡前山賞未迷引藤看古木嘗酒咒春雞興與時髦背年將野老齊才微甘引退應得遂霞棲

藥堂秋暮

隱來未得道嵗去愧雲松茅屋空山暮荷衣白露濃惟憐石苔色不染世人蹤潭靜宜孤鶴山深絕逺鐘有時丹竈上數防防霞重勉事壺公術仙期待赤龍

陪郭常侍令公東亭宴集

盛業山河列重名劍履榮珥貂爲相子開閣引時英美景池臺色佳期宴賞情詞人載筆至仙妓出花迎暗竹朱輪轉回塘玉佩鳴舞衫招戲蝶歌扇隔啼鶯飲徳心皆醉披云興轉淸不愁歡樂盡積慶在和羮

奉陪郭常侍宴滻川山池

掖垣防愛客勝地賞年光向竹過賔館尋山到妓堂歌聲掩金穀舞態出平陽地滿簪裾影花添蘭麝香鶯啼春未老酒冷日猶長安石風流事須歸問省郎

過王舍人宅

入門花栁暗知是近臣居大隱心何逺髙風物自疎翛然靜者事宛得上皇余雞犬偸仙藥兒童授道書淸吟送客後微月上城初彩筆有新詠文星垂太虛承恩金殿宿應薦馬相如

春暮過石谷題溫處士林園

垂白無名老何年此陸沈丘園自得性婚嫁不嬰心嵗計因山薄霞棲在谷深設罝連艸色曬藥背松陰觸興雲生岫隨耕鳥下林搘頥笑來客頭上有朝簪

題玉山村叟壁

谷口好泉石居人能陸沈牛羊下山小煙火隔云深一逕入溪色數家連竹陰藏虹辭晚雨驚隼落殘禽渉趣皆流目將歸羨在林卻思黃綬事辜負紫芝心

栢崖老人號無名先生男削髮女黃冠自以雲泉獨樂命予賦詩

古也憂婚嫁君能樂道塲長男棲月宇少女炫霓裳問爾飡霞處春山芝桂傍鶴前飛九轉壺裏駐三光與我開龍嶠披云靜藥堂胡麻兼藻緑石髓隔花香帝力言何有椿年喜漸長窅然髙象外寧不傲羲皇

奉和中書常舍人晚秋集賢院卽事寄徐薛二侍禦

文星垂太虛詞伯綜羣書彩筆下鴛掖褒衣來石渠典墳探奧防造化覩權輿述聖魯宣父通經漢仲舒窗明宜縹帶地肅近丹除淸晝刪詩暇髙秋作賦初露盤侵漢聳宮栁度鴉疎靜對連云閣晴聞過闕車舊僚云出矣晚嵗復何如海嶠瞻歸路江城夢直廬含毫思兩鳯望逺寄雙魚定笑巴歌拙還參麗曲余

罷官後酬元校書見贈

心期悵巳阻交道復何如自我辭丹闕惟君到故廬忘機貧負米憶戴出無車鄰犬吠初服家人愁斗儲秋堂入閒夜雲月思離居窮巷聞砧冷荒枝應鵲疎宦名隨落葉生事感枯魚流水仍揮手知音未棄余

奉和宣城張太守南亭秋夕懷友

池館蟪蛄聲梧桐秋露晴月臨朱防靜河近畫樓明捲幔浮涼入聞鐘永夜淸片雲懸曙斗數雁過秋城羽扇揚風暇瑤琴悵別情江山飛麗藻謝朓讓前名

山園秋晚寄杜黃裳少府

惆悵佳期阻園林秋景閒終朝碧雲外惟見暮禽還泉石思防手煙霞不閉闗杖藜仍把菊對捲也看山望望離心起非君誰解顏

憶山中寄舊友

數嵗白雲裏與君同采薇樹深煙不散溪靜鷺忘飛更憶東巖趣殘陽破翠微脫巾花下醉洗藥月前歸風景今還好如何與世違

送劉相公江淮催轉運

國用資戎事臣勞爲主憂將徵任土貢更發濟川舟擁傳星還去過池鳯不畱惟髙飲冰節稍淺別家愁落葉淮邊雨孤山海上秋遙知謝公興微月在江樓

送王使君赴太原行營

太白明無象皇威未戢戈諸侯持節鉞千里控山河漢驛雙旌度邊沙七騎過驚蓬連雁起牧馬入云多不賣盧龍塞能消瀚海波須傳出師頌莫奏式微歌

送鮑中丞赴太原軍營

年壯才仍美時來道易行寵兼三獨坐威肅貳師營將略過南仲天心寄北京云旗臨塞色龍笛出闗聲漢月隨霜去邊城計日淸漸知王事好文武用書生

送鄭書記

決勝無遺筞辭天便請纓出身惟殉死報國且能兵受命麒麟殿參謀驃騎營短簫催別酒斜日駐前旌義勇千夫敵風沙萬里行幾年丹闕下侯印錫書生

送族侄之郡

林下不成興仲容微祿牽客程千里逺別念一帆懸欲嘆卑棲去其如勝趣偏雲山深郡郭花木淨潮田坐嘯帷應下離居月復圓此時知小阮相憶緑樽前

送外甥懷素上人歸鄕侍奉

釋子吾家寶神淸慧有餘能翻梵王字妙盡伯英書逺鶴無前侶孤云寄太虛往來輕世界醉裏得眞如飛錫離鄕久寧親喜臘初故池殘雪滿寒栁霽煙疎壽酒還嘗藥晨餐不薦魚遙知禪誦外健筆賦閒居

省試湘靈鼓瑟

善鼓云和瑟常聞帝子靈馮夷空自舞楚客不堪聽苦調淒金石淸音入杳冥蒼梧來怨慕白芷動芳馨流水傳湘浦悲風過洞庭曲中人不見江上數峯靑【舊唐書本傳起初從鄕薦客捨月下聞人哦於庭曰曲中人不見江上數峯靑起攝衣從之無所見矣及就試詩題乃湘靈鼔瑟也因以鬼謡十字爲落句主文李暐稱爲絕唱登髙第宣宗嘗與中書舍人李藩論此詩重用不字以爲病然兩處皆未易更也】

漢武出獵

漢家無事樂時雍羽獵年年出九重玉帛不朝金闕路旌旗長繞防霞峯且貪原獸輕黃屋寧畏漁人犯白龍薄暮方歸長樂觀垂楊幾處緑煙濃

長信怨

長信螢來一葉秋蛾眉淚盡九重幽鳷鵲觀前明月度芙蓉闕下絳河流鴛衾久別難爲夢鳯管遙聞更起愁誰分昭陽夜歌舞君王玉輦正淹畱

幽居春暮書懷

自哂鄙夫多野性貧居數畆半臨湍谿雲雜雨來茅屋山雀將雛到藥欄仙籙滿牀閒不厭陰符在篋老羞看更憐童子宜春服花裏尋師指杏壇

宴曹王宅

賢王駟馬退朝初小苑三春帶雨餘林沼蔥蘢多貴气樓臺隱映接天居仙雞引敵穿紅藥宮燕啣泥落綺疏自嘆平生相識願何如今日厠應徐

仲春宴王補闕城東小苑

王孫興至幽尋好芳艸春深景气和藥院愛隨流水入山齋喜與白雲過猶嫌巢鶴窺人逺不厭叢花對客多醉來倚玉無餘事目送歸鴻笑復歌

登劉賔客髙齋【時公初退相】

能以功成疎寵位不將心賞負雲霞林間客散孫閣城上山宜綺季家蝴蝶晴連池岸艸黃鸝晚出栁園花日陪鯉也趨文苑誰道門生隔絳紗

題郎士元半日吳村別業兼呈李長官

半日吳村帶晚霞閒門髙栁亂飛鵶橫云嶺外千重樹流水聲中一兩家愁人昨夜相思苦閏月今年春意賖自嘆梅生頭似雪卻憐潘令縣如花

樂遊原晴望上中書李侍郎

爽气朝來萬里淸憑髙一望九愁輕不知鳯沼霖初霽但覺堯天日轉明四野山河通逺色千家砧杵共秋聲遙想靑雲丞相府何時開閣引書生

贈闕下裴舍人

二月黃鶯飛上林春城紫禁曉陰陰長樂鐘聲花外盡龍池栁色雨中深陽和不散窮途恨霄漢長懸捧日心獻賦十年猶未遇羞將白髮對華簪

酬趙給事相尋不遇畱贈

誰憶顏生窮巷裏能勞馬迹破春苔忽看童子掃花處始媿夕郎題鳯來斜景適隨詩興盡好風才送佩聲回豈無雞黍期他日惜此殘春阻緑杯

贈張南史

紫泥何日到滄洲笑向東陽沈隱侯黛色山峯云外出縠文江水縣前流使臣自欲論公道才子非闗厭薄遊溪畔秋蘭𨿽可佩知君不得少停舟

和李員外扈駕幸溫泉宮

未央月曉度疎鐘鳯輦時巡出九重雪霽山門迎瑞日雲開水殿候飛龍輕寒不入宮中樹佳气常浮仗外峯遙羨枚臯扈仙蹕偏承霄漢渥恩濃

和王員外晴雪早朝

紫微晴雪帶恩光繞仗偏隨鴛鷺行長信月畱寧避曉宜春花滿不飛香獨看積素凝淸禁巳覺輕寒讓太陽題柱盛名兼絕唱風流誰繼漢田郎

和慕容法曹尋漁者寄城中故人

孤煙一防緑溪湄漁父幽居卽舊基饑鷺不驚収釣處閒麛應乳負暄時茅齋對雪開樽好稚子焚枯飯客遲勝事宛然懷抱裏頃來新得謝公詩

寄永嘉王十二

永嘉風景入新年才子詩成定可憐夢裏還鄕不相見天涯憶戴復誰傳花傾曉露垂如淚鶯拂遊絲斷若弦願得回風吹海雁飛書一宿到君邊

送裴頔待禦使蜀

柱史才年四十彊須髯髮美淸揚朝天繡服乘恩貴出使星軺滿路光錦水繁華添麗藻蛾眉明月引飛觴多才自有雲霄望計日應追鴛鷺行

送李評事赴潭州使幕

湖南逺去有餘情蘋葉初齊白芷生漫說簡書催物役遙知心賞緩王程興過山寺先云到嘯引江帆帶月行幕下由來貴無事佇聞談笑靜黎甿

送興平王少府遊梁

舊識相逢情更親攀歡甚少愴離頻黃綬罷來多逺客靑山何處不愁人日斜官樹聞蟬滿雨過闗城見月新梁國遺風重詞賦諸侯應念馬卿貧

送冷朝陽擢第後歸金陵覲省

萊子晝歸今始好潘園景色夏偏濃夕陽流水吟詩去明月靑山出竹逢兄弟相歡初讓果鄕人爭賀舊登龍佳期少別俄千里雲樹愁看過幾重

和張僕射塞下曲

月黒雁飛髙單於夜遁逃欲將輕騎逐大雪滿弓刀

宿洞口館

野竹通溪冷秋泉入戶鳴亂來人不到寒艸上堦生

逢俠者

燕趙悲歌士相逢劇孟家寸心言不盡前路日將斜

逺山鐘

風送出山鐘雲霞度水淺欲知聲盡處鳥滅寥天逺

長安落第

花繁栁暗九門深對飲悲歌淚滿襟數日鶯花皆落羽一回春至一傷心

暮春歸故山艸堂

谷口春殘黃鳥稀辛夷花盡杏花飛獨憐幽竹山窗下不攺淸陰待我歸

過故洛城

故城門前春日斜故城門裏無人家市朝欲認不知處漠漠野田空艸花

歸雁

瀟湘何事等閒回水碧沙明兩岸苔二十五弦彈夜月不勝淸怨卻飛來

禦定全唐詩錄卷三十五

欽定四庫全書

禦定全唐詩錄卷三十六

韋應物

應物京兆長安人周逍遙公夐之後少以三衛郎事明皇后折節讀書辟從事河陽永泰中授京兆功曹遷洛陽丞兩軍騎士驕橫繩以法被訟棄官起爲鄠令大歷中制除櫟陽令復以疾謝歸建中初拜比部員外郎出爲滁州刺史久之攺江州追赴闕擢左司郎中貞元初復出爲蘇州刺史應物性髙潔鮮食寡欲所居焚香掃地而坐其爲詩馳驟建安以還各得風韻而擺去陳言格力閒暇意致簡逺超然似其爲人詩家比之陶元亮稱陶韋云

白樂天云蘇州歌行才麗之外頗近興諷其五言詩又髙雅閒淡自成一家體今之秉筆者誰能及之然當蘇州在時人亦未甚愛重必待身後然後

貴之

蘇東坡云蘇李劉曹謝陶固巳至矣李杜以絕世之資淩跨百代後之詩人繼出而才不逮意獨應物栁子厚發纎穠於簡古寄至味於澹泊非餘子所及也

朱晦庵語錄云蘇州髙於王維孟浩然諸人以其無聲色臭味也又云其詩無一字造作直是自在气象近道

劉須溪云韋應物居官自愧閔閔有卹人之心其詩如深山采藥飲泉坐石日晏忘歸與孟浩然𨿽意趣相似而出處不同又云誦韋蘇州一二語髙處有山泉極品之味

古體詩

相逢行

二十登漢朝英聲邁今古適從東方來又欲謁明主猶酣新丰酒尙帶灞陵雨邂逅兩相逢別來問寒暑寧知白日晚暫向花間語忽聞長樂鐘走馬東西去

鷓鴣啼

可憐鷓鴣飛飛向樹南枝南枝日照暖北枝霜露滋露滋不堪棲使我夜常啼願逢雲中鶴啣我向寥廓願作城上烏一年生九雛何不舊巢住枝弱不得去何意道苦辛客子常畏人

擬古詩

辭君逺行邁飲此長恨端巳謂道裏逺如何中險艱流水赴大壑孤云還暮山無情尙有歸行子何獨難驅車背鄕園朔風捲行迹嚴冬霜斷肌日入不遑息憂歡容髮變寒暑人事易中心君詎知冰玉徒貞白

黃鳥何闗闗幽蘭亦靡靡此時深閨婦日照紗窗裏娟娟雙靑蛾微微啟玉齒自惜桃李年誤身遊俠子無事久離別不知今生死

綺樓何氛氳朝日正杲杲四壁含淸風丹霞射其牖玉顏工哀囀絕代非世有但感離恨情不知誰家婦孤云忽無色邊馬爲回首曲絕碧天髙餘聲散秋艸徘徊帷中意獨夜不堪守思逐朔風翔一去千里道

嘉樹藹初緑蘼蕪吐幽芳君子不在賞寄之雲路長路長信難越惜此芳時歇孤鳥去不還緘情向天末月滿秋夜長驚烏號北林天河橫未落斗柄當西南寒蛩悲洞房好鳥無遺音商飇一夕至獨宿懷重衾舊交日千里隔我浮與沈人生豈艸木寒暑移此心

春至林木變洞房夕含淸單居誰能裁好鳥對我鳴良人久燕趙新愛移平生別時雙鴛綺畱此千恨情碧艸生舊迹緑琴歇芳聲思將魂夢歡反側寐不成擥衣迷所次起望空前庭孤影中自惻不知雙涕零

有客天一方寄我孤桐琴迢迢萬里隔托此傳幽音冰霜中自結龍鳯相與吟弦以昭淸直漆以形交深白日淇上沒空閨生逺愁寸心不可限淇水長悠悠芳樹正妍鬰春禽自相求徘徊東西廂孤妾誰與儔年華逐絲淚一落俱不収

雜體

沈沈匣中鏡爲此塵垢蝕輝光何所如月在雲中黒南金旣雕錯鞶帶共輝餙空存鑑物名坐使妍媸惑美人竭肝膽思照冰玉色自非磨瑩工日日空嘆息

春羅雙鴛鴦出自寒夜女心精煙霧色指歷千萬緒長安貴豪家妖艶不可數裁此百日功惟將一朝舞舞罷復裁新豈思勞者苦

同聲自相應體質不必齊誰知賈人鐸能使大樂諧鏗鏘發宮徵和樂變其哀人神旣昭享鳯鳥亦下來豈非至賤物一奏升天階物情茍有合莫問玉與泥

與友生野飲效陶體

攜酒花林下前有千載墳於時不共酌柰此泉下人始自翫芳物行當念䢐春聊舒逺世蹤坐望還山云且遂一歡笑焉知賤與貧

效陶彭澤

霜露悴百艸時菊獨妍華物性有如此寒暑其柰何掇英泛濁醪日入防田家盡醉茅檐下一生豈在多

縣齋

仲春時景好艸木漸舒榮公門且無事微雨園林淸泱泱水泉動忻忻眾鳥鳴閒齋始延矚東作興庶甿卽事玩文墨抱衝披道經於焉日澹泊徒使芳尊盈

觀早朝

伐鼓通嚴城車馬溢廣躔煌煌列明燭朝服照華鮮金門杳深沈尙聽淸漏傳河漢忽巳沒司閽啟晨闗丹殿據龍首崔嵬對南山寒生千門裏日照雙闕間禁旅下成列鑪香起中天輝輝覩明聖濟濟行俊賢媿無鴛鷺姿短翮空飛還誰當假毛羽雲路相追攀

燕居卽事

蕭條竹林院風雨叢蘭折幽鳥林上啼靑苔人迹絕燕居日巳永夏木紛成結幾閣積羣書時來北窗閱

幽居

貴賤𨿽異等出門皆有營獨無外物牽遂此幽居情微雨夜來過不知春艸生靑山忽巳曙鳥雀繞捨鳴時與道人偶或隨樵者行自當安蹇劣誰謂薄世榮

曉坐西齋

咚咚城鼓動稍稍林鵶去栁意不勝春巖光巳知曙寢齋有單綈靈藥爲朝茹盥潄忻景淸焚香澄神慮公門自常事道心寧異處

野居

結髮屢辭秩立身本疎慢今得罷守歸幸無世欲患棲止且偏僻嬉遊無早晏逐兔上坡岡捕魚緣石澗髙歌意气在貰酒貧居慣時啟北窗扉豈將文墨間

秋夜

暗窗涼葉動秋齋寢席單憂人半夜起明月在林端一與淸景遇毎憶平生歡如何方惻愴披衣露更寒

西郊燕集

濟濟眾君子髙晏及時光羣山靄遐矚緑野布熈陽列坐遵曲岸披襟襲蘭芳野庖薦嘉魚激澗泛羽觴眾鳥鳴茂林緑艸延髙岡盛時易䢐謝浩思坐飄颺眷言同心友玆遊安可忘

南塘泛舟防元六昆季

端居倦時燠輕舟泛回塘微風飄襟散橫吹繞林長雲澹水容夕雨微荷气涼一寫悁勤意寧用計華觴

郡齋雨中與諸文士燕集

兵衛森畫防宴寢凝淸香海上風雨至逍遙池閣涼煩屙近消散嘉賔復滿堂自慚居處崇未覩斯民康理防是非遣性逹形迹忘鮮肥屬時禁蔬果幸見嘗俯飲一杯酒仰聆金玉章神歡體自輕意欲淩風翔吳中盛文史羣彥今汪洋方知大藩地豈曰財賦疆

登樂遊廟作

髙原出東城鬱鬱見咸陽上有千載事乃自漢宣皇頽壖久淩遲陳迹翳丘荒春艸𨿽復緑驚風但飄揚周覽京城內雙闕起中央微鐘何處來暮色忽蒼蒼歌吹喧萬井車馬塞康莊昔人豈不爾百世同一傷歸當守沖漠迹寓心自忘

登西南岡卜居遇雨尋竹浪至灃壖縈帶數里淸流茂樹云物可賞

登髙創危構林表見川流微雨颯巳至蕭條川气秋下尋宻竹盡忽曠沙際遊紆曲水分野綿延稼盈疇寒花明廢墟樵牧笑榛丘雲水成陰澹竹樹更淸幽適自戀佳賞復玆永日畱

灃上與幼遐月夜登西岡翫花

置酒臨髙隅佳人自城闕巳翫滿川花還看滿川月花月方浩然賞心何由歇

遊龍門香山泉

山水本自佳遊人已忘慮碧泉更幽絕賞愛未能去潺湲防幽磴繚繞帶嘉樹激轉忽殊流歸又同注羽觴自成翫永日亦延趣靈艸有時香仙源不知處還當候圓月擕手重遊寓

龍門遊眺

鑿山導伊流中斷若天辟都門遙相望佳气生朝夕素懷出塵意適有擕手客精舍繚層阿千龕鄰峭壁緣雲路猶緬憇澗鐘巳寂花樹發煙華淙流散石脈長嘯招逺風臨潭潄金碧日落望都城人間何役役

西郊遊矚

東風散餘沍陂水淡巳緑煙芳何處尋杳靄春山曲新禽弄暄節晴光泛嘉木一與諸君遊華觴忻見屬

再遊西郊渡

水曲一追遊遊人重懷戀嬋娟昨夜月還向波中見驚禽棲不定流芳寒未徧擕手更何時佇看花如霰

月谿與幼遐君貺同遊

岸篠覆回谿回溪曲如月沈沈水容緑寂寂流鶯歇淺石方淩亂遊禽時出沒半雨夕陽霏緣源雜花發明晨重來此同心應已闕

與幼遐君貺兄弟同遊白家竹潭

淸賞非素期偶遊方自得前登絕嶺險下視深潭黒宻竹已成暮歸云殊未極春鳥依谷喧紫蘭含幽色已將芳景遇復款平生憶終念一歡別臨風還黙黙

遊靈巖寺

始入松路永獨忻山寺幽不知臨絕檻乃見西江流吳岫分煙景楚甸散林丘方悟闗塞眇重軫故園愁聞鐘戒歸騎憇澗惜良遊地疎泉谷狹春深艸木稠玆焉賞未極淸景期杪秋

秋景詣瑯琊精舍

屢訪塵外迹未窮幽賞情髙秋天景逺始見山水淸上陟巖殿憇暮看云壑平蒼茫寒色起迢遞晚鐘鳴意有淸夜戀身爲符竹嬰晤言緇衣子瀟灑中林行

善福精舍秋夜遲諸君

廣庭獨閒步夜色方湛然丹閣已排云皓月正髙懸繁露降秋節蒼林郁芊芊仰觀天气涼髙詠古人篇撫已亮無庸結交賴羣賢屬予翹思時方子中夜眠相去隔城闕佳期屢䢐遷如何日夕待見月三四圓

東郊

吏捨局終年出郊曠淸曙楊栁散和風靑山澹吾慮依叢適自憇緣澗還復去微雨靄芳原春鳩鳴何處樂幽心屢止遵事迹猶遽終罷期結廬慕陶眞可庶

行寛禪師院

北望極長廊斜扉掩叢竹亭午一來尋院幽僧亦獨惟聞山鳥啼愛此林下宿

藍嶺精舍

石壁精舍髙排云聊直上佳遊愜始願忘險得前賞崖傾景方晦谷轉川如掌緑林含蕭條飛閣起敞道人上方至深夜還獨往日落羣山陰天秋百泉響所嗟累巳成安得長偃仰

遊瑯琊山寺

受命卹人隱玆遊久未遑鳴騶響幽谷前旌耀崇岡靑冥臺砌寒緑縟艸木香塡壑躋花界疊石構云房經制隨巖轉繚繞豈定方新泉泄陰壁髙蘿防緑塘攀林一棲止飲水得淸涼物累誠可遣疲甿終未忘還歸坐郡閣但見山蒼蒼

簡寂觀西澗瀑布下作

淙流絕壁散虛煙翠澗深叢際松風起飄來灑塵襟窺蘿翫猿鳥解組傲雲林茶果邀眞侶觴酌洽同心曠嵗懷玆賞行春始重尋聊將橫吹笛一冩山水音

遊南齋

池上鳴佳禽僧齋日幽寂髙林晚露淸紅藥無人摘春水不生煙荒岡筠翳石不應朝夕遊良爲蹉跎客

同元錫題瑯琊寺

適從郡邑喧又玆三伏熱山中淸景多石罅寒泉潔花香天界事松竹人間別殿分嵐嶺明磴臨懸壑絕昏旭窮陟降幽顯盡披閱嵚駭風雨區寒知龍蛇穴情虛澹泊生境寂塵妄滅經世豈非道無爲厭車轍

往雲門郊居塗經回流作

玆晨廼休暇適往田家廬原谷經塗澁春陽艸木敷才遵板橋曲復此淸澗紆崩壑方見射回流忽巳舒明滅泛孤景杳靄含夕虛無將爲邑志一酌澄波余

乘月過西郊渡

逺山含紫氛春野靄雲暮值此歸時月畱連西澗渡謬當文墨防得與羣英遇賞逐亂流翻心將淸景悟行車儼未轉芳艸空盈步已舉候亭火猶愛村原樹還當守故扃悵恨乘幽素

夕次盱眙縣

落帆逗淮鎭停舫臨孤驛浩浩風起波冥冥日沈夕人歸山郭暗雁下蘆州白獨夜憶秦闗聽鐘未眠客

春月觀省屬城始憇東西林精舍

因時省風俗布惠迨髙年建隼出潯陽整駕遊山川白雲斂晴壑羣峯列遙天嵚﨑石門狀杳靄香鑪煙榛荒屢罥罣逼側殆覆顚方臻釋氏廬時物屢華妍曇逺昔經始於玆閟幽東西竹林寺灌注寒澗泉人事旣云冺嵗月復巳綿殿宇余丹紺磴閣峭欹懸佳士亦棲息善身絕塵緣今我防朝寄教化敷裏道妙茍爲得出處理無偏心當同所尙迹豈辭纒牽

自蒲塘驛回駕經歷山水

館宿風雨滯始晴行蓋轉潯陽山水多艸木俱紛衍﨑嶇緣碧澗蒼翠踐苔蘚髙樹夾潺湲崩石橫陰巘野杏依寒拆余云冒嵐淺性愜形豈勞境殊路遺緬憶昔終南下佳遊亦屢展時禽下流暮紛思何由遣

山行積雨歸途始霽

攬轡窮登降陰雨遘二旬但見白雲合不覩巖中春急澗豈易掲峻途良難遵深林猿聲冷沮洳虎迹新始霽升陽景山水閱淸晨雜花積如霧百卉萋已陳鳴騶屢驤首歸路自忻忻

暮相思

朝出自不還暮歸花盡發豈無終日防惜此花間月空館忽相思微鐘坐來歇

夏夜憶盧嵩

靄靄髙館暮開軒滌煩襟不知湘雨來瀟灑在幽林炎月得涼夜芳尊誰與斟故人南北居累月間徽音人生無閒日歡防當在今反側候天旦層城苦沈沈

春中憶元二

雨歇萬井春柔條巳含緑徘徊洛陽陌惆悵杜陵曲遊絲正髙下啼鳥還斷續有酒今不同思君瑩如玉

懷素友子西

廣陌並遊騎公堂接華襟方歡遽見別永日獨沈吟階暝流暗駛气疎露已侵層城湛深夜片月生幽林往欵良未遂來覿曠無音恆當淸觴宴思子玉山岑耿耿何以寫宻言空委心

始夏南園思舊裏

夏首云物變雨餘艸木繁池荷初帖水林花巳掃園縈叢蝶尙亂依閣鳥猶喧對此殘芳月憶在漢陵原

睢陽感懷

豺虎犯天綱升平無內備長驅陰山卒略踐三河地張侯本忠烈濟世有深智堅壁梁宋間逺籌吳楚利窮年方絕輸鄰援皆擕貳使者哭其庭救兵終不至重圍𨿽可越藩翰諒難棄饑喉待危巢懸命中路墜甘從鋒刃斃莫奪堅貞志宿將降賊庭儒生獨全義空城惟白骨同往無賤貴哀哉豈獨今千載當歔欷【葛常之云韋蘇州睢陽感懷詩有曰宿將降賊庭儒生獨全義宿將謂許逺儒生謂張巡也蓋當時物議以爲巡死而逺就虜疑逺畏死而辭服於賊故應物云爾韓愈嘗有言曰逺如畏死何苦守尺寸之地食其所愛之肉以與賊抗而不降乎斯言得矣巡死後賊將生致逺於偃師逺亦以不屈死則是逺亦終死賊也】

廣徳中洛陽作

生長太平日不知太平歡今還洛陽中感此方苦酸飲藥本攻病毒腸翻自殘王師渉河洛玉石俱不完時節屢遷斥山河長郁盤蕭條孤煙絕日入空城寒蹇劣乏髙步緝遺守微官西懷咸陽道躑躅心不安

長安遇馮著

客從東方來衣上灞陵雨問客來何爲采山因買斧冥冥花正開颺颺燕新乳昨別今已春鬢絲生幾縷

逢楊開府

少事武皇帝無賴恃恩私身作裏中橫家藏亡命兒朝提樗蒲局暮竊東鄰姬司不敢捕立在白玉墀驪山風雪夜長楊羽獵時一字都不識飲酒肆頑癡武皇升仙去憔悴被人欺讀書事巳晚把筆學題詩兩府始収迹南宮謬見推非才果不容出守撫惸嫠忽逢楊開府論舊涕俱垂坐客何由識惟有故人知

酬鄭戶曹驪山感懷

蒼山何郁盤飛閣淩上淸先帝昔好道下元朝百靈白雲巳蕭條麋鹿但縱橫泉水今尙暖舊林亦靑靑我念綺嵗扈從當太平小臣職前驅馳道出灞亭翻翻日月旗殷殷鼙鼓聲萬馬自騰驤八駿按轡行日出煙嶠緑氛氳麗層甍登臨起遐想沐浴觀聖情朝燕詠無事時丰賀國禎日和弦管音下使萬室聽海內湊朝貢賢愚共歡榮合沓車馬喧西聞長安城事往世如寄感深迹所經申章報蘭藻一望雙涕零

淸都觀答幼遐

逍遙仙家子日夕朝玉皇興髙淸露沒渇飲瓊華漿解組一來欵披衣拂天香粲然顧我笑緑簡發新章泠泠如玉音馥馥若蘭芳浩意坐盈此月華殊未央卻念諠嘩日何由得淸涼疎松抗髙殿宻竹陰長廊榮名等糞土擕手隨風翔

答暢校書當

偶然棄官去投迹在田中日出照茅屋園林養愚防𨿽云無一資尊酌防不空且忻百糓成仰嘆造化功出入與民伍作事靡不同時伐南澗竹夜還灃水東貧蹇自成退豈爲髙人蹤覽君金玉篇彩色發我容日日欲爲報方春已䢐冬

答僴奴重陽二甥【僴奴趙氏甥伉重陽崔氏甥播】

棄職曽守拙翫幽遂忘喧山澗依磽竹樹防淸源貧居煙火絕嵗熟梨棗繁風雨飄茅屋蒿艸沒園羣屬相歡悅不覺過朝昏有時看禾黍落日上秋原飲酒任眞性揮筆肆狂言一朝忝蘭省三載居逺藩復與諸弟子篇翰毎相惇西園休習射南池對芳尊山藥經雨碧海橊淩霜翻念爾不同此悵然復一論重陽守故家僴子旅湘沅俱有緘中藻惻惻動離魂不知何日見衣上淚空存

閒居贈友

補吏多下遷罷歸聊自度園廬旣蕪沒煙景空澹泊閒居養屙瘵守素甘葵藿顏鬢日衰耗冠帶亦寥落靑苔已生路緑筠始分籜夕气下遙陰微風動疎薄艸良見誚杜門無請托非君好事者誰能顧寂寞

休沐東還冑貴裏示端

宦遊二十載田野久巳疎休沐遂玆日一來還故墟山明宿雨霽風暖百卉舒野泉潔熠熠林光初竹木稍摧翳園埸亦荒蕪俯驚鬢巳衰周覽昔所娯存沒惻私懷遷變傷裏閭欲言少畱心中復畏簡書世道良自退榮名亦空虛與子終擕手嵗晏當來居

示全眞元常

余辭郡符去爾爲外事牽寧知風雪夜復此對牀眠始話南池飲更詠西樓篇無將一防易嵗月坐推遷

初發揚子寄元大校書

淒淒去親愛泛泛入煙霧歸棹洛陽人殘鐘廣陵樹今朝此爲別何處還相遇世事波上舟沿洄安得住

同徳寺雨後寄元侍禦李博士

川上風雨來須防滿城闕岧嶤靑蓮界蕭條孤興發前山遽已淨陰靄夜來歇喬木生夏涼流云吐華月嚴城自有限一水非難越相望曙河逺髙齋坐超忽

寺居獨夜寄崔主簿

幽人寂不寐木葉紛紛落寒雨暗深更流螢度髙閣坐使靑燈曉還傷夏衣薄寧知嵗方晏離居更蕭索

園林晏起寄昭應韓明府盧主簿

田家已耕作井屋起晨煙園林鳴好鳥閒居猶獨眠不覺朝巳晏起來望靑天四體一舒散情性亦忻然還復茅檐下對酒思數賢束帶理官府簡牘盈目前當念中林賞覽物徧山川士非遇明世庶以道自全

寄暢當

冦賊起東山英俊方未閒聞君新應募籍籍動京闗出身文翰塲髙步不可攀靑袍未及解白羽插間昔爲瓊樹姿今有風霜顏秋郊細栁道走馬一夕還丈夫當爲國破敵如摧山何必事州府坐使鬢毛斑

寄全椒山中道士

今朝郡齋冷忽念山中客澗底束荊薪歸來煮白石欲持一瓢酒逺慰風雨夕落葉滿空山何處尋行迹

送李十四山人東遊

聖朝有遺逸披膽謁至尊豈是貿榮寵誓將救元元權豪非所便書奏寢禁門髙歌長安酒忠憤不可吞歘來客河洛日與靜者論濟世翻小事丹砂駐精魂東遊無復系梁楚多大藩髙論動侯伯疎懷脫塵喧送君都門野飲我林中尊立馬望東道白雲滿梁園踟躕欲何贈空是平生言

喜於廣陵拜覲家兄奉送發還池州

靑靑連枝樹苒苒久別離客遊廣陵中俱到若有期俯仰敍存沒哀腸發酸悲収情且爲歡累日不知饑夙駕多所廹復當還歸池長安三千里嵗晏獨何爲南出登閶門驚颷左右吹所別諒非逺要令心不怡

送鄭長源

少年一相見飛轡河洛間歡遊不知罷中路忽言還冷冷鵾弦哀悄悄冬夜閒丈夫𨿽耿介逺別多苦顏君行拜髙堂速駕難久攀雞鳴儔侶發朔雪滿河闗須防在今夕尊酌且循環

畱別洛京親友

握手出都門駕言適京師豈不懷舊廬惆悵與子辭麗日坐髙閣淸觴燕華池昨遊倐巳過後遇良未知念結路方永嵗陰野無暉單車我當前暮雪子獨歸臨流一相望零淚忽沾衣

宴別幼遐與君貺兄弟

乖闕意方弭安知忽來翔累日重歡宴一旦復離傷置酒慰玆夕秉燭坐華堂契濶未及展晨星出東方徵人慘巳辭車馬儼成裝我懷自無歡原野滿春光羣水含時澤野雉鳴朝陽平生有壯志不覺淚沾裳況自守空宇日夕但彷徨

始除尙書郎別善福精舍

簡略非世器委身同艸木逍遙精舍居飲酒自爲足累日曽一櫛對書常懶讀社臘防髙年山川恣遊矚明世方選士中朝懸美祿除書忽到門冠帶便拘束愧忝郎署迹謬防君子錄俯仰垂華纓飄颻翔輕轂行將親愛別戀此西澗曲逺峯明夕川夏雨生眾緑迅風飄野路回首不遑宿明晨下煙閣白雲在幽谷

出還

昔出喜還家今還獨傷意入室掩無光銜哀冩虛位淒淒動幽幔寂寂驚寒吹幼女復何知時來庭下戲咨嗟日復老錯莫身如寄家人勸我餐對案空垂淚

對芳樹

迢迢芳園樹列映淸池曲對此傷人心還如故時緑風條灑餘靄露葉承新旭佳人不再攀下有往來躅

過昭國裏故第

不復見故人一來過故宅物變知景暄心傷覺時寂池荒野筠合庭緑幽艸積風散花意謝鳥還山光夕宿昔方同賞詎知今念昔緘室在東廂遺器不忍覿柔翰全分意芳巾尙染澤殘工委筐篋余素經刀尺収此還我家將還復愁惕永絕擕手歡空存舊行迹冥冥獨無語杳杳將何適惟思今古同時緩傷與戚

林園晚霽

雨歇見靑山落日照林園山夕煙鳥亂林淸風景翻提擕惟子弟蕭散在琴樽同遊不同意耿耿獨傷魂寂寞鐘巳盡如何還入門

秋夜

庭樹轉蕭蕭陰虫還戚戚獨向髙齋眠夜聞寒雨滴微風時動牖殘燈尙畱壁惆悵平生懷偏來委今夕霜露巳淒漫星漢復昭回朔風中夜起驚鴻千里來蕭條涼葉下寂寞淸砧哀嵗晏仰空宇心事若寒灰

漢武帝雜歌

漢武好神仙黃金作臺與天近王母摘桃海上還感之西過聊問訊欲來不來夜未央殿前靑鳥先回翔緑鬢縈云裾曳霧雙節飄颻下仙步白日分明到世間碧空何處來時路玊盤捧桃將獻君踟躕未去畱彩雲海水桑田幾翻覆中間此桃四五熟可憐穆滿瑤池燕正值花開不得薦花開子熟安可期邂逅能當漢武時顏如芳華潔如玉心念我皇多嗜欲𨿽畱桃核桃有靈人間糞土種不生由來在道豈在藥徒勞方士海上行掩扇一言相謝去如煙非煙不知處

夏冰歌

出自泉杳杳之深井汲在朱明赫赫之炎辰九天含露未銷鑠閶闔初開賜貴人碎如墜瓊方截璐粉壁生寒象筵布玉壺紈扇亦玲瓏座有麗人色俱素咫尺炎涼變四時出門焦灼君詎知肥羊甘醴心悶悶飲此瑩然何所思當念防幹鑿者苦臘月深井汗如雨

橫塘行

妾家住橫塘夫壻郗家郎玉盤的歷雙白魚湘簟玲瓏透象牀象牀可寢魚可食不知郎意何南北岸上種蓮豈得生池中種槿豈得成丈夫一去花落樹妾獨長夜心未平

聽鶯曲

東方欲曙花冥冥啼鶯相喚亦可聽乍去乍來時近逺才聞南陌又東城忽似上林翻下苑綿綿蠻蠻如有情欲囀不囀意自嬌羌兒弄笛曲未調前聲後聲不相及秦女學箏指尢澁須防風暖朝日暾流音變作百鳥喧誰家嬾婦驚殘夢何處愁人憶故園伯勞飛過聲局促戴勝下時桑田綠不及流鶯日日啼花間能使萬家春意閒有時斷續聽不了飛去花枝猶裊裊還棲碧樹鎖千門春漏方殘一聲曉

烏引雛

日出照東城春烏鵶鵶雛和鳴雛和鳴羽猶短巢在深林春正寒引飛欲集東城暖羣雛防褷睥睨髙舉翅不及墜蓬蒿雄雌來去飛又引音聲下上懼鷹隼引雛烏爾心急急將何如何得比日捜索雀卵噉爾雛

燕啣泥

啣泥燕聲嘍嘍尾涎涎秋去何所歸春來復相見豈不解決絕髙飛碧雲裏何爲地上啣泥滓啣泥𨿽賤意有營杏梁朝日巢欲成不見百鳥畏人林野宿翻遭网羅俎其肉未若啣泥入華屋燕啣泥百鳥之智莫與齊近體詩

淮上喜防梁川故人

江漢曽爲客相逢每醉還浮雲一別後流水十年間歡笑情如舊蕭疎鬢已斑何因不歸去淮上對秋山揚州偶防前洛陽盧耿主簿【應物頃貳洛陽常有連騎之遊】

楚塞故人稀相逢本不期猶存褏裏字忽怪鬢中絲客捨盈樽酒江行滿篋詩更能連騎出還似洛橋時

淮上遇洛陽李主簿

結茅臨古渡臥見長淮流窗里人將老門前樹已秋寒山獨過雁暮雨逺來舟日夕逢歸客那能忘舊遊

任洛陽丞答前長安田少府問

相逢且對酒相問欲何如數嵗猶卑吏家人笑著書告歸應未得榮宦又知疎日日生春艸空令憶舊居

送元倉曹歸廣陵

官閒得去住告別戀音徽舊國應無業他鄕到是歸楚山明月滿淮甸夜鐘微何處孤舟泊遙遙心曲違

送楡次林明府

無嗟千里逺亦是宰王畿防馬雨中去逢人闗外稀邑傳楡石在路繞晉山微別思方蕭索新秋一葉飛

送汾城王主簿

少年初帶印汾上又經過芳艸歸時徧情人故郡多禁鐘春雨細宮樹野煙和相望東橋別微風起夕波

賦得暮雨送李冑

楚江微雨裏建業暮鐘時漠漠帆來重冥冥鳥去遲海門深不見浦樹逺含滋相送情無限沾襟比散絲

夜對流螢作

月暗竹亭幽螢光拂席流還思故園夜更度一年秋自愜觀書興何慚秉燭遊府中徒冉冉明發好歸休假中枉盧二十二書亦稱臥疾兼訝李二久不訪問以詩答書因以戲李二

微官何事勞趨走服藥閒眠養不才花裏棋盤憎鳥污枕邊書卷訝風開故人問訊緣同病芳月相思阻一杯應笑王戎成俗物遙持麈尾獨徘徊

自鞏洛舟行入黃河卽事寄府縣僚友

夾水蒼蒼路向東東南山豁大河通寒樹依微逺天外夕陽明滅亂流中孤村幾嵗臨伊岸一雁初晴下朔風爲報洛橋遊宦侶扁舟不系與心同

寄李儋元錫

去年花裏逢君別今日花開已一年世事茫茫難自料春愁黯黯獨成眠身多疾病思田裏邑有流亡愧俸錢聞道欲來相問訊西樓望月幾回圓

郡齋臥疾

香鑪宿火滅蘭燈宵影微秋齋獨臥病誰與覆寒衣

答李澣

馬卿猶有壁漁父自無家想子今何處扁舟隱荻花林中觀易罷溪上釣鷗閒楚俗饒辭客何人最往還

宿永陽寄璨律師

遙知郡齋夜凍雪封松竹時有山僧來懸燈獨自宿

秋夜寄丘二十二員外丹

懷君屬秋夜散步詠涼天山空松子落幽人應未眠

滁州西澗

獨憐幽艸澗邊生上有黃鸝深樹鳴春潮帶雨晚來急野渡無人舟自橫【歐陽子云滁州城西乃是丰山無西澗獨城北有一澗水極淺不勝舟又江潮不到豈詩人務在佳句而實無此景耶】

休暇日訪王侍禦不遇

九日驅馳一日閒尋君不遇又空還怪來詩思淸人骨門對寒流雪滿山

酬栁郎中春日歸揚州南郭見別之作

廣陵三月花正開花裏逢君醉一回南北相過殊不逺暮潮從去早潮來

答鄭騎曹重九日求橘

憐君臥病思新橘試摘猶酸亦未黃書後欲題三百顆洞庭須待滿林霜

寒食寄京師諸弟

雨中禁火空齋冷江上流鶯獨坐聽把酒看花想諸弟杜陵寒食艸靑靑

送王校書

同宿髙齋換時節共看移石復栽杉送君江浦巳惆悵更上西樓望逺帆

禦定全唐詩錄卷三十六

欽定四庫全書

禦定全唐詩錄卷三十七

栁宗元

宗元字子厚其先河東人少聰警絕倫爲文章卓偉精致與古爲侔尢擅西漢詩騷一時行輩推仰貞元初登進士博學宏詞科授校書調藍田尉貞元十九年爲監察禦史裏行順宗時王叔文韋執誼引入禁近與計事擢禮部員外郎欲大進用俄而叔文敗貶邵州刺史不半道貶永州司馬旣被竄斥地又荒厲因自放山澤間其堙厄感郁一寓諸詩文讀者悲惻元和十年徙栁州刺史時劉禹錫貶播州宗元曰播非人所居而禹錫親在堂吾不忍其窮無辭以白其大人如不往便爲母子永訣卽具奏願以栁州授禹錫而自往播防大臣亦爲禹錫請因攺連州南方爲進士者走數千里從宗元遊經指授者爲文辭比皆有法世號栁栁州

蘇東坡云子厚詩在淵明下韋蘇州上退之豪放奇險則過之而溫麗淸深不及也

朱晦庵云學詩須從陶栁門庭入也

古體詩

平淮夷雅二篇【有表】

臣宗元言臣負罪竄伏違尙書牋奏十有四年聖恩寛宥命守遐壤懷印曳紱有社有人臣宗元誠感誠荷頓首頓首伏惟睿聖文武皇帝陛下天造神斷克淸大憝金鼓一動萬方畢臣太平之功中興之徳推校千古無所與讓臣伏自忖度有方剛之力不得備戎行致死命況今巳無事思報國恩獨惟文章伏見周宣王時稱中興其道彰大於後罕及然徵於詩大小雅其選徒出狩則車攻吉日命官分土則嵩髙韓奕烝人南徵北伐則六月采芑平淮夷則江漢常武鏗鍧炳耀蕩人耳目故宣王之形容與其輔佐由今望之若神人然此無他以雅故也臣伏見陛下自卽位以來平夏州夷劍南取江東定河北今又發自天衷克翦淮右而大雅不作臣誠不佞然不勝憤懣伏以朝多文臣不敢盡專數事謹撰平淮夷雅二篇𨿽不及尹吉甫召穆公等庶施之後代有以佐唐之光明謹昧死再拜以獻臣宗元誠恐誠懼頓首頓首謹言

皇武命丞相度董師集大功也

皇耆其武於溵於淮旣巾乃車環蔡其來狡眾昬嚚甚毒於酲狂奔叫呶以干大刑

皇咨於度惟汝一徳曠誅四紀其徯汝克錫汝斧鉞其往視師師是蔡人以宥以釐

度拜稽首廟於元旣禡旣類於社是宜金節煌煌錫盾雕戈犀甲熊旂威命是荷

度拜稽首出次於東天子餞之罍斝是崇鼎臑俎胾五獻百籩凡百卿士班以周旋

旣渉於滻乃翼乃前孰圖厥猶其佐多賢宛宛周道於山於川逺揚邇昭陟降連連

我斾我旗於道於陌訓於羣帥拳勇來格公曰徐之無恃雒雒式和爾容惟義之宅

進次於郾彼昬卒狂裒凶鞠頑鋒蝟斧螗赤子匍匐厥父是亢怒其萌芽以悖太陽

王旅渾渾是佚是怙旣獲敵師若饑得餔蔡凶伊窘悉起來聚左搗其虛靡愆厥慮

載辟載祓丞相是臨弛其武刑諭我徳心其危旣安有長如林曽是讙譊化爲謳吟

皇曰來歸汝復相予爵之成國胙以夏區度拜稽首天子聖神度拜稽首皇祐下人

淮夷旣平震是朔南宜廟宜郊以告徳音歸牛休馬丰稼於埜我武惟皇永保無疆

右皇武十有一章章八句

方城命愬守也卒入蔡得其大醜以平淮右

方城臨臨王卒峙之匪徼匪競皇有正命皇命於愬往舒余仁踣彼艱頑柔惠是馴

愬拜卽命於皇之訓旣礪旣攻以後厥刃王師嶷嶷熊羆是式銜勇韜力日思予殛

冦昬以狂敢蹈愬疆士獲厥心大袒髙驤長防酋矛粲其綏章右翦左屠聿禽其良

其良旣宥告以父母恩柔於肌卒貢爾有維彼攸恃乃偵乃誘維彼攸宅乃發乃守

其恃爰獲我功我多陰諜厥圖以究爾訛雨雪洋洋大風來加於燠其寒於邇其遐

汝陰之茫懸瓠之峩是震是拔大殱厥家狡虜旣縻輸於國都示之市人卽社行誅

乃諭乃止蔡有厚喜完其室家仰父俯子汝水沄沄旣淸而彌蔡人行歌我步逶遲

蔡人歌矣蔡風和矣孰纇蔡初胡甈爾居式慕以康爲願有餘是究是咨皇徳旣舒

皇曰咨愬裕乃父功昔我文祖惟西平是庸內誨於家外刑於邦孰是蔡人而不率從

蔡人率止惟西平有子西平有子惟我有臣疇允大邦俾惠我人於廟告功以顧萬方

右方城十有一章章八句【按此篇十有一章今止十章疑有闕文】

初秋夜坐贈吳武陵

稍稍雨侵竹翻翻鵲驚叢美人隔湘浦一夕生秋風積霧杳難極滄波浩無窮相思豈云逺卽席莫與同若人抱奇音朱弦絙枯桐淸商激西顥泛灔淩長空自得本無作天成諒非功希聲閟大朴聾俗何由聰

晨詣超師院讀禪經

汲井漱寒齒淸心拂塵服閒持貝葉書步出東齋讀眞源了無取妄迹世所逐遺言冀可冥繕性何由熟道人庭宇靜苔色連深竹日出霧露余靑松如膏沐澹然離言說悟悅心自足

贈江華長老【江華道州縣名】

老僧道機熟黙語心皆寂去嵗別舂陵沿流此投迹室空無侍者巾屨惟掛壁一飯不願余跏趺便終夕風窗疎竹響露井寒松滴偶地卽安居滿庭芳艸積

再至界園巖水簾遂宿巖下

發春念長違中夏欣再覩是時植物秀杳若臨元圃歊陽訝垂冰白日驚雷雨笙簧潭際起鸛鶴雲間舞古苔凝靑枝陰艸濕翠羽蔽空素彩列激浪寒光聚的皪沈珠淵鏘鳴捐佩浦幽巖畫屏倚新月玉鉤吐夜涼星滿川忽疑眠洞府

法華寺石門精舍三十韻

拘情病幽郁曠志寄髙爽願言懷名緇東峯旦夕仰始欣雲雨霽尢悅艸木長道同有愛弟披拂恣心賞松谿防窱入石棧夤緣上蘿葛綿層甍莓苔侵標牓密林互對聳絕壁儼雙敞塹峭出防籠墟崄臨滉瀁稍疑地脈斷悠若天梯往結搆罩羣崖廻環驅萬象小劫不逾瞬大千若在掌體空得化元觀有遺細想喧煩困蠛蠓局蹐疲魍魎寸進諒何營尋直非所枉探奇極遙矚窮妙閱淸響理防方在今神開庶殊曩玆遊茍不嗣浩气竟誰養道異誠所希名賔匪余仗超攄借外奬俛黙有內朗鑑爾揖古風終焉乃吾黨潛軀委韁鎖髙步謝塵坱蓄志徒爲勞追蹤將焉仿淹畱值頽暮眷戀睇遐壤映日雁連軒翻云波泱漭殊風紛已萃鄕路悠且廣羈木畏漂浮離旌倦揺蕩昔人嘆違志出處今巳兩何用期所歸浮圖有遺像幽蹊不盈尺虛室有函丈微言信可傳申旦稽吾顙

遊朝陽巖遂登西亭二十韻

謫棄殊隱淪登陟非逺郊所懷緩伊郁詎欲肩夷巢髙巖瞰淸江幽窟潛神蛟開曠延陽景回薄攢林梢西亭構其巓反宇臨呀庨背瞻星辰興下見雲雨交惜非吾鄕土得以防菁茒羈貫去江介世仕尙函崤故墅卽灃川數畆均肥磽臺館葺荒丘池塘疏沈坳防有圭組戀遂貽山林嘲薄軀信無庸屑劇斗筲囚居固其宜厚羞久已包庭除植蓬艾隙牖懸蠨蛸所賴山水客扁舟枉長梢挹流敵淸觴掇野代嘉肴適道有髙言取樂非弦匏逍遙屏幽昧澹薄辭喧呶晨雞不余欺風雨聞嘐嘐再期永日閒提挈移中庖

湘口館瀟湘二水所防

九疑濬傾奔臨源委縈回防合屬空曠澄停風雷髙館軒霞表危樓臨山隈玆辰始澂霽纎云盡褰開天秋日正中水碧無塵埃杳杳漁父吟叫叫羇鴻哀勝境豈不豫慮分固難裁升髙欲自舒彌使逺念來歸流駛且廣泛舟絕沿洄

登蒲州石磯望橫江口潭島深迥斜對香零山

隱憂倦永夜淩霧臨江津猿鳴稍已疎登石娯淸淪日出洲渚靜澄明皛無垠浮暉翻髙禽沈景照文鱗雙江滙西奔詭怪潛坤珍孤山乃北峙森爽棲靈神洄潭或動容島嶼疑揺振陶埴玆擇土蒲魚相與鄰信美非所安羇心屢逡巡糺結良可解紆郁亦巳伸髙歌返故室自誷非所欣

南磵中題

秋气集南磵獨遊亭午時回風一蕭瑟林影久參差始至若有得稍深遂忘疲羇禽響幽谷寒藻舞淪漪去國魂已逺懷人淚空垂孤生易爲感失路少所宜索寞竟何事徘徊秖自知誰爲後來者當與此心期

遊石角過小嶺至長烏村

志適不期貴道存豈偸生久忘上封事復笑升天行竄逐宦湘浦揺心劇懸旌始驚陷世議終欲逃天刑嵗月殺憂栗慵疎寡將迎追遊疑所愛且復舒吾情石角恣幽步長烏遂遐徵磴回茂樹斷景宴寒川明曠望少行人時聞田鸛鳴風篁冒水逺霜稻侵山平稍與人事間益知身世輕爲農信可樂居寵眞虛榮喬木余故國願言果丹誠四支反田畆釋志東臯耕

與崔防登西山

鶴鳴楚山靜露白秋江曉連袂度危橋縈回出林杪西岑極逺目毫末皆可了重疊九疑髙微茫洞庭小迥窮兩儀際髙出萬象表馳景泛頹波遙風遞寒篠謫居安所習稍厭從紛擾生同胥靡遺壽等彭鏗夭蹇連困顚踣愚防怯幽眇非令親愛疎誰使心神悄偶玆遁山水得以觀魚鳥吾子幸淹畱緩我愁腸繞

構法華寺西亭

竄身楚南極山水窮險艱步登最髙寺蕭散任疎頑西垂下斗絕欲似窺人寰反如在幽谷榛翳不可攀命童恣披翦葺宇橫斷山剨如判淸濁飄若升雲間逺岫攢眾頂澄江抱淸灣夕照臨軒墮棲烏當我還菡萏溢嘉色篔簹遺淸斑神舒屏羈鎖志適忘幽孱棄逐久枯槁迨今始開顏賞心難久畱離念來相闗北望間親愛南瞻雜夷蠻置之勿復道且寄須臾閒

夏夜苦熱登西樓

苦熱中夜起登樓獨褰衣山澤凝暑气星漢湛光輝火晶燥露滋埜靜停風威探湯汲陰井煬竈開重扉憑欄久徬徨流汗不可揮莫辯亭毒意仰訴璿與璣諒非姑射子靜勝安能希

覺衰

久知老防至不謂便見侵今年宜未衰稍巳來相尋齒疎髮就種奔走力不任咄此可柰何未必傷我心彭耼安在哉周孔亦巳沈古稱壽聖人曽不畱至今但願得美酒朋友常共斟是時春向暮桃李生繁陰日照天正緑杳杳歸鴻吟出門呼所親扶杖登西林髙歌足自快商頌有遺音

遊南亭夜還敍志七十韻

夙抱丘壑尙率性恣遊遨中爲吏役牽十祀空悁勞外曲狥塵轍私心寄英髦進乏廊廟器退非鄕曲豪天命斯不易鬼責將安逃屯難果見淩剝喪宜所遭神明固浩浩眾口徒嗷嗷投迹山水地放情詠離騷再懷曩嵗期容與馳輕舠虛館背山郭前軒面江臯重疊間浦漵邐迆驅巖防積翠浮澹灔始疑負靈鼇叢林畱衝飇石礫迎飛濤曠朗天景霽樵蘇逺相號澄潭湧沈鷗半壁跳懸猱鹿鳴驗食埜魚樂知觀濠孤賞誠所悼暫欣良足襃畱連俯櫺檻注我壺中醪朶頤進芰實擢手持蟹螯炊稻視爨鼎鱠鮮聞操刀野蔬盈傾筐頗雜池沼芼緬慕鼓枻翁嘯詠哺其糟退想於陵子三咽資李螬斯道難爲偕沈憂安所韜曲渚怨鴻鵠環洲雕蘭防暮景回西岑北流遊滔滔徘徊遂昏黒逺火明連艘木落寒山靜江空秋月髙斂袂戒還徒善遊矜所操趣淺戢長枻乘深屏輕篙曠望援深宇哀歌叩鳴艚中川恣超忽漫若翔且翺淹泊遂所止埜風自颾颾澗急驚鱗奔蹊荒饑獸嘷入門守拘縶淒戚增郁陶慕士情未忘懷人首徒搔內顧乃無有徳輶甚鴻毛名竊久自欺食浮固云叨問牛悲釁鐘說彘驚臨牢永遁刀筆吏寧期簿書曹中興遂羣物裂壤分鞬櫜岷凶旣云捕吳冦亦巳鏖扞禦盛方虎謨明富伊咎【與臯同】披山窮木禾駕海逾蟠桃重來越裳雉再返西旅獒左右抗槐棘縱橫羅雁羔三辟咸肆宥眾生均覆燾安得奉皇靈在宥解天弢歸誠慰松梓陳力開蓬蒿卜室有鄠杜名田占澧澇磻谿近余基阿城連故濠螟蛑願親燎荼堇甘自薅饑食期農耕寒衣俟蠶繰及骭足爲溫滿腹寧復饕安將蒯及菅誰慕粱與膏弋林敺雀鷃漁澤從防魛觀象嘉素履陳詩謝幹旄方托麋鹿羣敢同騏驥槽處賤無混濁固窮無淫慆跟蹌辭束縛悅懌換煎熬登年徒負版興役趨伐鼛目絕渾渾耳喧息嘈嘈玆焉畢余命富貴非吾曹長沙哀糾纆漢陰嗤桔橰茍伸擊壤情機事息秋毫海霧多蓊郁越風饒腥臊寧惟迫魑魅所懼齊焄藨知防懷禇中範叔戀綈袍伊人不可期慷慨徒忉忉【按此詩重二濠字二曹字】

韋道安

道安本儒士頗擅弓劍名二十遊太行暮聞號哭聲疾驅前致問有叟垂華纓言我故刺史失職還西京偶爲羣盜得毫縷無餘贏貨財足非恡二女皆娉婷蒼黃見驅逐誰識死與生便當此殞命休復事晨徵一聞激髙義眥裂肝膽橫掛弓問所往趫防超崢嶸見盜寒磵陰羅列方忿爭一矢斃酋帥餘黨號且驚麾令遞束縛纆索相拄撐彼姝久禠魄刃下俟誅刑卻立不親授諭以從父行捃収自擔肩轉道趨前程夜發敲石火山林如書明父子更抱持涕血紛交零頓首願歸貨納女稱舅甥道安奮衣去義重利固輕師婚古所病合姓非用兵朅來事儒術十載所能逞【平聲】慷慨張徐州朱邸揚前旌投軀獲所願前馬出王城轅門立奇士淮水秋風生君侯旣卽世麾下相欹傾立孤抗王命鐘鼓四野鳴橫潰非所壅逆節非所嬰舉頭自引刃顧義誰顧形烈士不忘死所死在忠貞咄嗟狥權子翕習猶趨榮我歌非悼死所悼時世情

旦擕謝山人至愚池

新沐換輕幘曉池風露淸自諧塵外意況與幽人行霞散眾山迥天髙數雁鳴機心付當路聊適羲皇情

首春逢耕者

南楚春候早餘寒已滋榮土膏釋原野百蟄競所營綴景未及郊穡人先耦耕園林幽鳥囀渚澤新泉淸農事誠素務羈囚阻平生故池想蕪沒遺畆當榛荊慕隱旣有系圖功遂無成聊從田父言欵曲陳此情眷然撫耒耜回首煙雲橫

溪居

久爲簪組累幸此南夷謫閒依農圃鄰偶似山林客曉耕翻露艸夜榜響溪石來往不逢人長歌楚天碧

郊居嵗暮

屏居負山郭嵗暮驚離索野迥樵唱來庭空燒燼落世紛因事逺心賞隨年薄黙黙諒何爲徒成今與昨

秋曉行南谷經荒村

杪秋霜露重晨起行幽谷黃葉覆溪橋荒村惟古木寒花疎寂歷幽泉微斷續機心久已忘何事驚麋鹿

雨後曉行獨至愚溪北池

宿雲散洲渚曉日明村塢髙樹臨淸池風驚夜來雨予心適無事偶此成賔主

中夜起望西園值月上

覺聞繁露墜開戶臨西園寒月上東嶺冷冷疎竹根石泉逺逾響山鳥時一喧倚楹遂至旦寂寞將何言

零陵春望

平野春艸緑曉鶯啼逺林日晴瀟湘渚云斷岣嶁岑仙駕不可望世途非所任凝情空景慕萬里蒼梧陰

法華寺西亭夜飲

只樹夕陽亭共傾三昧酒露暗水連堦月明花覆牖莫厭罇前醉相看未白首

茒檐下始栽竹

瘴茒葺爲宇溽暑恆侵肌適有重膇疾蒸鬱寧所宜東鄰幸導我樹竹邀涼颸欣然愜吾志荷鍤西巖陲楚壤多怪石墾鑿力巳疲江風忽雲暮輿曳還相追蕭瑟過極浦旖旎附幽墀貞根期永固貽爾寒泉滋夜窗遂不掩羽扇寧復持淸泠集濃露枕簟淒已知网虫依宻葉曉禽棲迥枝豈伊紛囂間重以心慮怡嘉爾亭亭質自逺棄幽期不見野蔓艸蓊蔚有華姿諒無淩寒色豈與靑山辭

種仙靈毗

窮陋闕自養癘气劇囂煩隆冬乏霜霰日夕南風溫杖藜下庭際曳踵不及門門有埜田吏慰我飄零魂及言有靈藥近在湘西原服之不盈旬蹩皆騰鶱笑忭前卽吏爲我擢其根蔚蔚遂充庭英翹忽巳繁晨起自采曝杵臼通夜喧靈和理內藏攻疾貴自源壅覆逃積霧神舒委余暄奇功茍可徵寧復資蘭蓀我聞畸人術一气中夜存能令深深息呼吸還歸跟疎放固難效且以藥餌論痿者不忘起窮者寧復言神哉輔吾足幸及兒女奔

種術

守閒事服餌采術東山阿東山幽且阻疲煩經過戒徒斸靈根封植閟天和違爾澗底石徹我庭中莎土膏滋液松露墜繁柯南東自成畆繚繞紛相羅晨步佳色媚夜眠幽气多離憂茍可怡孰能知其他防竹茹芳葉寧慮瘵與瘥畱連樹蕙辭婉娩采薇歌悟拙甘自足激淸愧同波單豹且理內髙門復如何

早梅

早梅發髙樹迥映楚天碧朔吹飄夜香繁霜滋曉日欲爲萬里贈杳杳山水隔寒英坐銷落何用慰逺客

禪堂

發地結菁茒團團抱虛白山花落幽戶中有忘機客渉有本非取照空不待析萬籟俱緣生窅然喧中寂心境本同如鳥飛無遺迹

田家

蓐食狥所務驅牛向東阡雞鳴村巷白夜色歸暮田札札耒耜聲飛飛來烏鳶竭玆筋力事持用窮嵗年盡輸助徭役聊就空自眠子孫日已長世世還復然

籬落隔煙火農談四鄰夕庭際秋虫鳴疎麻方寂歷蠶絲盡輸稅機杼空倚壁裏胥夜經過雞黍事筵席各言官長峻文字多督責東鄕後租期車轂陷泥澤公門少推恕鞭撲恣狼籍努力愼經營肌膚眞可惜迎新在此嵗惟恐踵前迹

古道饒蒺藜縈回古城曲蓼花被堤岸陂水寒更淥是時収獲竟落日多樵牧風髙楡栁疎霜重棃棗熟行人迷去住野馬競棲宿田翁笑相念昏黒愼原陸今年幸少丰無厭饘與粥

飲酒

今旦少愉樂起坐開淸樽舉觴酹先酒爲我驅憂煩須防心自殊頓覺天地暄連山變幽晦緑水函晏溫藹藹南郭門樹木一何繁淸陰可自庇竟夕聞佳言盡醉無復辭偃臥有芳蓀彼哉晉楚富此道未必存

讀書

幽沈謝世事俛黙窺唐虞上下觀古今起伏千萬途遇欣或自笑感戚亦以吁縹帙各舒散前後互相逾瘴屙擾靈府日與往昔殊臨文作了了徹捲兀若無竟夕誰與言但與竹素俱倦極更倒臥熟寐乃一蘇欠伸展肢體吟詠心自愉得意適其適非願爲世儒道盡卽閉口蕭散捐囚拘巧者爲我拙智者爲我愚書史足自悅安用勤與劬貴爾六尺軀勿爲名所驅

感遇

旭日照寒埜鸒斯起蒿萊啁啾有餘樂飛舞西陵隈回風旦夕至零葉萎陳荄所棲不足恃鷹隼縱橫來

掩役夫張進骸

生死悠悠爾一气聚散之偶來紛喜怒奄忽已復辭爲役孰賤辱爲貴非神奇一朝纊息定枯朽無妍媸生平勤皁櫪剉秣不告疲旣死給槥櫝之東山基柰何值崩湍蕩析臨路陲髐然暴百骸散亂不復支從者幸告余睠之涓然悲貓防獲迎祭犬馬有蓋帷佇立唁爾魂豈復識此爲畚鍤載埋瘞溝瀆防其危我心得所安不謂爾有知掩骼著春令玆焉適其時及物非吾事聊且顧爾私

古東門行

漢家三十六將軍東方雷動橫陣云雞鳴函谷客如霧貎同心異不可數赤丸夜語飛電光徼巡司眼如羊當街一叱百吏走馮敬胸中函匕首凶徒側耳潛愜心悍臣破膽皆杜口魏王臥內藏兵符子西掩袂眞無辜羌胡轂下一朝起敵國舟中非所擬安陵誰辧削礪功韓國詎明深井裏絕防斷骨那下補萬金寵贈不如土【諷當時盜殺武元衡事】

寄韋珩

初拜栁州出東郊道旁相送皆賢豪回眸炫晃別羣玉獨赴異域穿蓬蒿炎煙六月咽口鼻胸鳴肩舉不可逃桂州西南又千里漓水鬭石麻蘭髙陰森野葛交蔽日懸蛇結虺如蒲萄到官數宿賊滿埜縛壯殺老啼且號饑行夜坐設方略籠銅枹鼓手所操奇瘡釘骨狀如箭鬼手脫命爭纎毫今年噬毒得霍疾支心攪腹防與刀邇來气少筋骨露蒼白瀄汩盈顚毛君今矻矻又竄逐辭賦巳復窮詩騷神兵廟略頻破虜四溟不日淸風濤聖恩儻忽念行葦十年踐蹈久巳勞幸因解网入鳥獸畢命江海終遊遨願言未果身益老起望東北心滔滔

行路難

君不見誇父逐日窺虞淵跳踉北海超昆侖披霄決漢出沆漭瞥裂左右遺星辰須臾力盡道渇死狐防蜂蟻爭噬吞北方竫人長九寸開口抵掌更笑喧啾啾飲食滴與粒生死亦足終天年睢盱大志少成遂坐使兒女相悲憐

飛雪斷道冰成梁侯家熾炭雕玉房蟠龍吐耀虎喙張熊蹲豹躑爭低昻攢巒叢崿射朱光丹霞翠霧飄奇香美人四向回明璫雪山冰谷晞太陽星躔奔走不得止奄忽雙燕棲虹梁風臺露榭生光飾死灰棄置參與商盛時一去貴反賤桃笙葵扇安可常

跂烏詞

城上日出羣烏飛鵶鵶爭赴朝陽枝刷毛伸翼和且樂爾獨落魄今何爲無乃慕髙近白日三足妒爾令爾疾無乃饑啼走道旁貪鮮攫肉人所傷翹肖獨足下叢薄口銜低枝始能躍還顧泥塗畏螻蟻仰看棟梁防燕雀左右六翮利如刀踴身失勢不得髙支離無趾猶自免努力低飛逃後患

放鷓鴣詞

楚越有鳥甘且腴嘲嘲自鳴爲鷓鴣狥媒得食不復慮機械潛發罹罝罦羽毛摧折觸籠籞煙火煽赫驚庖廚鼎前芍藥調五味膳夫攘腕左右視齊王不忍觳觫牛簡子亦放邯鄲鳩二子得意猶念此況我萬里爲孤囚破籠展翅當逺去同類相呼莫相顧

聞黃鸝

倦聞子規朝暮聲不意忽有黃鸝鳴一聲夢斷楚江曲滿眼故園春意生目極千里無山河麥芒際天揺靑波王畿優本少賦役務閒酒熟饒經過此時晴煙最深處捨南巷北遙相語翻日迥度昆明飛淩風邪看細栁翥我今誤落千萬山身同傖人不思還鄕禽何事亦來此令我生心憶桑梓閉聲回翅歸務速西林紫椹行當熟

楊白花

楊白花風吹渡江水坐令宮樹無顏色揺蕩春光千萬里茫茫曉日下長秋哀歌未斷城鴉起

漁翁

漁翁夜傍西巖宿曉汲淸湘燃楚竹煙消日出不見人欸乃一聲山水緑回看天際下中流巖上無心云相逐近體詩

梅雨

梅實迎時雨蒼茫值晚春愁深楚猿夜夢斷越雞晨海霧連南極江云暗北津素衣今盡化非爲帝京塵同劉二十八院長述舊言懷感時書事奉寄澧州張員外使君五十二韻之作因其韻增至八十通贈二君子

弱嵗遊圃先容幸棄瑕名勞長者記文許後生誇鷃翼嘗披隼蓬心類倚麻繼酬天祿署俱尉甸侯家憲府初収迹丹墀共拜嘉分行參瑞獸傳防亂宮鴉執簡寧循枉持書毎去邪鸞凰標魏闕熊虎負崇牙辧色空相顧傾心自不嘩金鑪仄流月紫殿啟晨赮未竟遷喬樂俄成失路嗟還如渡遼水更似謫長沙別怨秦城暮途窮越嶺斜訟庭閒枳棘候吏逐麋防三載皇恩暢千年聖歷遐朝宗延駕海師役罷梁溠京邑搜貞幹南宮步渥窪世惟材是梓人仰驥中驊歘刺苖人地仍逾贑石崖禮容垂防琫戍備響錏鍜寵卽郎官舊威從太守加建旟翻鷙鳥負弩繞文虵冊府榮八命中闈盛六珈隨胡質矯方惡馬融奢褒徳符新換懷仁道並遮俗嫌龍節晚朝訝介圭賖禹貢輸苞匭周官賦秉秅雄風吞七澤異產控三巴卽事觀農稼因時展物華秋原被蘭葉春渚漲桃花令肅軍無擾程懸市禁貰不應虞竭澤寧復嘆棲苴蹀騶先駕籠銅鼓報衙染毫東國素濡印錦溪砂貨積舟難泊人歸山倍畬吳歈工折栁楚舞舊傳芭隱幾松爲曲傾罇石作污寒初榮橘柚夏首薦枇杷祀變荊巫禱風移魯婦髽巳聞施愷悌還覩正奇衺慕友慚連璧言姻喜附葭沈埋全死地流落半生涯入郡恆折逢人手盡義敢辭親恥污惟恐長疵瘕善幻迷冰火齊諧笑栢塗東門牛屢飯中散虱空爬逸戲看猿鬭殊音辧馬撾渚行狐作防林宿鳥爲同病憂能老新聲厲似姱豈知千仞墜秖爲一毫差守道甘長絕明心欲自貯愁聽夜雨隔淚數殘葩梟族音常聒豺羣喙競呀岸蘆翻毒蜃磎竹鬭狂犘野鶩行看弋溪魚或共扠瘴氛恆積潤訛火亟生煆耳靜煩喧蟻魂驚怯怒蛙風枝散陳葉霜蔓綖寒霧宻前山桂冰枯曲沼蕸思鄕比莊舄遁世遇眭誇漁捨茨荒艸村橋臥古槎禦寒衾用挹水勺仍椰窗蠧惟潛蠍甍涎競綴蝸引泉開故竇防藥插新笆樹怪花因槲虫憐目待蝦驟歌喉易嗄饒醉鼻成皻曳捶牽羸馬垂蓑牧艾豭巳看能類鼈猶訝雉爲鷨誰采中原菽徒巾下澤車俚兒供苦筍傖父饋酸樝勸筞扶危杖邀持當酒茶道流徵短褐禪客防袈裟香飯舂菇米珍蔬折五茄方期飲甘露更欲吸流霞屋防從穿穴林狙任攫拏春衫裁白紵朝防掛烏紗屢嘆恢恢网頻揺肅肅罝衰榮因蓂莢盈缺幾蝦蟇路識溝邊栁城聞隴上笳共思捐佩處千騎擁靑緺

酬婁秀才寓居開元寺早秋月夜病中見寄

客有故園思瀟湘生夜愁病依居士室夢繞羽人丘味道憐知止遺名得自求壁空殘月曙門掩候虫秋謬委雙金重難徵雜佩酬碧霄無枉路徒此助離憂

韋使君黃溪祈雨見召從行至祠下口號

驕陽愆嵗事良牧念菑畬列騎低殘月鳴笳度碧虛稍窮樵客路遙駐野人居谷口寒流淨叢祠古木疎焚香秋霧濕奠玉曉光初肹蠁巫言報精誠禮物余惠風仍偃艸靈雨防隨車俊罪非眞吏翻慚奉簡書

楊尙書寄郴筆知是小生本樣令更商防使盡其功輒獻長句

截玉銛錐作妙形貯雲含霧到南溟尙書舊用裁天詔內史新將冩道經曲藝豈能禆損益微辭秖欲播芳馨桂陽卿月光輝徧毫末應傳顧兔靈

登桞州城樓寄漳汀封連四州

城上髙樓接大荒海天愁思正茫茫驚風亂颭芙蓉水宻雨斜侵薜荔墻嶺樹重遮千里目江流曲似九回腸共來百越文身地猶自音書滯一鄕

栁州寄丈人周韶州

越絕孤城千萬峯空齋不語坐髙舂印文生緑經旬合硯匣畱塵盡日封梅嶺寒煙藏翡翠桂江秋水露鰅鱅丈人本自忘機事爲想年來憔悴容

得盧衡州書因以詩寄

臨蒸且莫嘆炎方爲報秋來雁幾行林邑東回山似防防牱南下水如湯蒹葭淅瀝含秋霧橘柚玲瓏透夕陽非是白蘋洲畔客還將逺意問瀟湘

嶺江南行

瘴江南去入雲煙望盡黃茒是海邊山腹雨晴添象迹潭心日暖長蛟涎射工巧伺遊人影颶母偏驚旅客船從此憂來非一事豈容華髮待流年

栁州峒岷

郡城南下接通津異服殊音不可親靑篛裹鹽歸峒客緑荷包飯趂虛人鵞毛禦臘縫山雞骨占年拜水神愁向公庭問重譯欲投章甫作文身

別捨弟宗一

零落殘紅倍黯然雙垂別淚越江邊一身去國六千里萬死投荒十二年桂嶺瘴來云似墨洞庭春盡水如天欲知此後相思夢長在荊門郢樹煙

江雪

千山鳥飛絕萬逕人蹤滅孤舟蓑笠翁獨釣寒江雪

與浩初上人同看山寄京華親故

海畔尖山似劍鋩秋來處處割愁腸若爲化得身千億散作峯頭望故鄕

栁州二月榕葉落盡偶題

官情羇思正淒淒春半如秋意轉迷山城過雨百花盡榕葉滿庭鸎亂啼

浩初上人見貽絕句欲登仙人山因以酬之

珠樹玲瓏隔翠微病來方外事多違仙山不屬分符客一任淩空錫杖飛

殷賢戲批書後寄劉連州並示孟侖二童

書成欲寄庾安西紙背應勞手自題聞道近來諸子弟臨池尋巳厭家雞

重贈

聞道將雛向墨池劉家還有異同辭如今試遣隈墻問巳道世人那得知

世上悠悠不識眞姜芽盡是捧心人若道桞家無子弟往年何事乞西賔【按禹錫酬家雞之贈云日日臨池弄小雛還思冩論付官奴栁家新樣元和腳且盡姜芽斂手徒官奴王羲之女名羲之樂毅論書賜官奴時子厚未有子故云】

疊前

小學新翻墨沼波羨君瓊樹散枝柯在家弄玉惟嬌女空覺庭前鳥迹多

夏晝偶作

南州溽暑醉如酒隱幾熟眠開北牖日午獨覺無餘聲山童隔竹敲茶臼

禦定全唐詩錄卷三十七

欽定四庫全書

禦定全唐詩錄卷三十八

劉禹錫【一】

禹錫字夢得彭城人附叔文擢度支員外郞人不敢斥其名號二王劉柳憲宗立禹錫貶連州未至斥朗州司馬作竹枝詞武元衡初不爲宗元所喜自中丞下除右庶子及是執政禹錫久落魄乃作問大鈞謫九年等賦又敍張九齡事爲詩欲感諷權要久之召還宰相欲任南省郎乃作都觀看花君子詩當路不喜出爲播州易連州徙防州由和州刺史入爲主客郎中復作遊都觀詩有兔葵燕麥之語聞者益薄其行俄分司東都裴度薦爲集賢學士度罷出刺蘇州徙汝同二州會昌時撿校禮部尙書

禹錫與樂天唱和號劉白唱和集與裴度唱和號汝洛集與令狐楚唱和號彭陽唱和集與李徳裕

唱和號吳蜀集

禹錫晚年與白傅友善詩筆文章時無在其右者常與禹錫唱和往來因集其詩而敍之曰彭城劉夢得詩豪者也其鋒森然少敢當者予不量力往往犯之夫合應者聲同交爭者力敵一往一復欲罷不能由是每制一篇先於視艸視艸則興作興作則文成一二年來日尋筆研同贈和答不覺滋多太和三年春已前紙墨所存者凡一百三十八首其餘乘興仗醉率然口號者不在此數因而命小侄龜兒編勒成兩軸仍寫二本一付龜兒一付夢得小兒昆郎各令收藏附兩家文集余頃與元微之唱和頗多或在人口嘗戲微之云僕與足下二十年來爲文友詩敵幸也亦不幸也吟詠情性播揚名聲其適遺形其樂忘老幸也然江南士女語才子者多雲元白以子之故僕不得獨步於吳越間此亦不幸也今垂老復遇夢得非重不幸耶夢得曰文之神妙莫先於詩若妙與神則吾豈敢如夢得雪裏髙山頭白早海中仙果子生遲沈舟側畔千帆過病樹前頭萬木春之類眞爲神妙矣在在處處應有靈物防持豈兩家子弟祕藏而已其爲名流許與如此

禹錫嘗對賓友每吟張博士籍詩云藥酒欲開期好客朝衣暫脫見閒身對花木則吟王右丞詩云興防啼鳥換坐久落花多又曰白二十二好餘秋水詠云東屯滄海濶南漾洞庭寛余自知不及韋蘇州春潮帶雨晚來急野渡無人舟自橫嘗過洞庭𨿽爲一篇思杜員外落句云年去年來洞庭上白蘋愁殺白頭人鄙夫之言有愧於杜公也楊茂卿校書過華山詩云河勢昆侖逺山形菡蓞秋此實爲佳句

古體詩

團扇歌

團扇復團扇奉君淸暑殿秋風入庭樹從此不相見上有乘鸞女蒼蒼网虫徧明年入懷袖別是機中練

順陽歌

朝辭官軍驛前望順陽路野水齧荒墳秋虫鏤宮樹曾聞天寶來塞馬西南騖城守魯將軍拔城從此去

莫徭歌

莫徭自生長名字無符籍市易雜鮫人婚姻通木客星居占泉眼火種開山脊夜渡千仞谿含沙不能射

插田歌【並序】

連州城下俯接村墟偶登郡樓適有所感遂書其事爲俚歌以俟采詩者

岡頭花艸齊燕子東西飛田塍望如綫白水光參差農婦白紵裙農夫緑簔衣齊唱田中歌嚶獰如竹枝但聞怨響音不辧俚語詞時時一大笑此必相嘲嗤水平苗漠漠煙火生墟落黃犬往復還赤雞鳴且啄路傍誰家郎烏防衫袖長自言上計吏年幼離帝鄕田夫語計吏君家儂定記一來長安道眼大不相覷計吏笑致辭長安眞大處省門髙軻峩儂入無度數昨來補衛士惟用筒竹布君看二三年我作官人去

馬嵬行

緑野扶風道黃塵馬嵬驛路邊楊貴人墳髙三四尺乃問裏中兒皆言幸蜀時軍家誅佞幸天子捨妖姬羣吏伏門屏貴人牽帝衣低回轉美目風日爲無暉貴人飲金屑倐忽舜英暮平生服杏丹顏色眞如故屬車塵已逺里巷來窺覷共愛宿妝妍君王畫眉處履綦無復有文組光未滅不見巖畔人空見淩波襪郵童愛蹤迹私手解鞶結傳看千萬眼縷絕香不歇指環照骨明首飾敵連城將入咸陽市猶得賈胡驚

壯士行

陰風振寒郊猛虎正咆哮徐行出燒地連吼入黃茅壯士走馬去鐙前彎玉弰叱之使人立一發如鼓交悍睛忽星墮飛血濺林梢彪炳爲我席羶腥充我庖裏中欣害除賀酒紛呶號明日長橋上傾城看斬蛟

拋毬樂詞

五防繡團圓登君玳瑁筵最宜紅燭下偏趂落花前上客如先起應須贈一船

春早見花枝朝朝恨發遲及看花落後卻憶未開時幸有拋毬樂一杯君莫辭

養鷙詞【並序】

途逢少年志在逐獸方呼鷹隼以襲飛走因縱觀之卒無所獲行人有常從事於斯者曰夫鷙禽饑則爲用今哺之過篤故也予感之作養鷙詞

養鷙非玩形所資擊鮮力少年昧其理日夜哺不息探雛网黃口旦暮有餘食寧知下韝時翅重飛不得毰毸上林表狡兔自南北飲啄旣已盈安能勞羽翼

送湘陽熊判官孺登府罷歸鐘陵因寄呈江西裴中丞二十三兄

射策志未就從事歳云除篋畱馬卿賦袖有劉書忽見夏木湥悵然憶吾廬復持州民刺歸謁専城居君家誠易知勝絕傾裏閭人言北郭生門有卿相輿鐘陵藹千里帶郭西江水朱檻照河宮旗亭緑雲裏前年初缺守鎭簡由宸扆臨軒弄郡章得人方付此是時左馮翊天下第一理貴臣持牙璋優詔發靑紙迎風污吏免先令疲人喜何武劾腐儒陳蕃禮髙士昔升君子堂腰下綬猶黃【中丞時爲萬年尉】汾陰有寶气赤堇多光鋩束簡下曲臺佩鞬來歷陽綺筵陪一笑蘭室襲餘芳風水忽異勢江湖遽相忘因君倘借問爲話老滄浪

送韋秀才道衝赴制舉

驚禽一辭巢棲息無少安秋扇一離手流塵蔽霜紈故侶不可追涼風日已寒逺逢杜陵士別盡平生歡逐客無印綬楚江多芷蘭因居時暇遊長鋏不復彈閱書南軒際絙瑟淸夜闌萬境身外寂一杯腹中寛伊昔元宗朝冬卿冠鴛鸞肅穆升內殿從容領儒冠遊夏無措詞陽秋垂不刋至今羣玉府學者空縱觀世人希徳門揭若攀峯巒之子向明訓鏘如振瑯玕一旦西上書道上拂徵鞍荊臺宿暮雨漢水浮春瀾君門啟天中多士如星攢煙霞覆雙闕抃舞羅千官淸漏滴銅壺仙防下雕盤熒煌仰金榜錯落濡飛翰古來才傑士所嘆遭時難一鳴從此始相望靑雲端

送李策秀才還湖南因寄幕中親故兼簡衡州李八郎中

深春風日淨晝長幽鳥鳴僕夫前致詞門有白面生攝衣相問訊解帶坐南榮端志見眉睫芳言發精誠因出懷中文調孤詞亦淸悄如促柱弦掩抑多不平乃言本蜀士世降岷山靈前人秉藝文髙視來上京曳綬司徒府所從信國楨析薪委空林善響難繼聲何處翳附郭防人思郈成雲天望喬木風水悲流萍前與計吏西始列貢士名森然就筆札從試春官卿帝城岐路多萬足俟晨星茫茫風塵中工拙同有營寒女勞夜織山苖榮寸莖侯門方擊鐘衣褐誰將迎弱羽果摧頽壯心鬰怦怦諒無蟠木容聊復蓬累行昨日訊靈龜繇言利艱貞當求捨拔中必在審已明誓將息薄遊焦思窮筆精蒔蘭在幽渚安得揚芬馨嗟余摧落者散質負華纓一聆苦辛詞再動伊郁情身棄言不重愛才心尙驚恨無羊角風使爾化北溟論罷情益親涉旬忘歸程日攜邑中客閒眺江上城晝渴命金罍宵談轉璿衡蕙風香麈尾月露濡桃笙忽被戒羸驂薄言事南徵火雲蔚千里旅思浩巳盈湘江含碧虛衡嶺浮翠晶豈伊山水異適與人事幷油幙似昆丘粲然疊瑤瓊庾樓見淸月孔座多緑復有衡山守本自雲龍庭至和在靈府發越侔咸英一揮出滎陽惠彼蚩蚩氓隼旟辭灞水居者皆涕零惟昔與伊人交歡經宿齡一從雲雨散滋我鄙吝萌北渚不堪愁南音誰復聴離憂若去水浩蕩無時停嘗聞祝融峯上有神禹銘古石瑯玕姿祕文螭虎形聖功奠逺服神物擁休禎賢人在其下彷佛疑蓬瀛君行歷郡齋大袂拂雙旌飾容遇朗鑑肝鬲可以呈昔日馬相如臨卬坐盡傾勉君刷羽翰蚤取淩靑防

偶作

終朝對尊酒嗜興非嗜甘終日偶眾人縱言不縱談世情閒盡見藥性病多諳寄謝嵇中散予無甚不堪萬卷堆牀書學者識其眞萬里長江水徵夫度要津養生非但藥悟佛不因人燕石何須辧逢時卽至珍

讀張曲江集作【並引】

世稱張曲江爲相建言放臣不宜與善地多徙五溪不毛之鄕及今讀其文自內職牧始安有瘴癘之嘆自退相守荊門有拘囚之思托諷禽鳥寄詞艸樹郁然有騷人風嗟夫身出於遐陬一失意而不能堪矧華人士族而必致丑地然後快意哉議者以曲江爲良臣識祿山有反相羞凡器與同列宻啟廷爭𨿽古哲人不及而燕翼無似終爲餒魂豈忮心失恕罹陰謫冣大𨿽二美莫贖邪不然何袁公一言明楚獄而鐘鼎四葉以是相較神可誣乎予讀其文因爲此詩

聖言貴忠恕至道重觀身法在何所恨色傷斯爲仁良時難久恃陰謫豈無因寂寞韶陽廟魂歸不見人

謁柱山會禪師

我本山東人平生多感慨弱冠遊咸京上書金馬外結交當世賢馳聲溢四塞勉修貴及早狃健不知退錙銖揚芬馨尋尺超瑕纇淹畱郢南鄙摧頹羽翰碎安能咎往事且欲去沈痗吾師得眞如寄在人寰內哀我墮名网有如翾飛輩曈曈揭智燭照使出昏昧靜見闗啟歆然初心會夙尙一何微今得信可大覺路明證入便門通懺悔悟理言自忘處屯道猶泰色身豈吾寶慧性非形礙思此靈山期未卜何年載

武陵觀火詩

楚鄕祝融分炎火常爲虞是時直突煙發自晨炊徒盲風扇其威白晝曛陽烏操綆不暇汲循墻還避逾怒如列缺光迅與棼輪俱聮延掩四達赫奕成洪罏洶疑雲濤翻颯若鬼神趨當前迎焮郝是物同膏腴金烏入梵天赤龍遊都騰煙透戶飛焰生欒櫨火山摧半空星雨灑中衢瑤壇被髹漆寶樹攢瑚花縣與琴焦旗亭無酒濡市人委百貨邑令遺雙鳬餘勢下隈隩長熛烘舳艫吹熒照水府炙浪愁天吳災罷云日晚心驚視聴殊髙灰辧廩庾黑土連闉闍眾燼合星羅遊氛爍人膚厚地藏宿熱遙林呈驟枯火徳資生人庸可一日無禦之失其道敲石彌天隅晉庫走龍劍吳宮傷燕雛五行有沴气先哲垂訏謨宋鄭同日起時稱賢大夫無苛自可樂弭患意所圖賢守卹人瘼臨煙駐驪駒弔傷色慘怛唁失詞劬愉下令蠲裏布指期輕市租閈垣適未立苫蓋自相娛山木行剪伐江泥宜墐塗邑臣不必葺何用徵越巫

崔元受少府自貶所還遺山姜花以詩答之

故人博羅尉遺我山姜花采從碧海上來自謫仙家雲濤潤孤根陰火照晨葩靜搖扶桑日艷對瀛洲霞世人愛芳辛搴擷忘幽遐傳名入帝裏飛騎辭天涯王濟本尙味石崇方鬭奢雕盤多不識綺席乃增華驛馬損筋骨貴人滋齒牙顧余藜藿士持此重咨嗟

途中早發

馬踏塵上霜月明江頭路行人朝气鋭宿鳥相辭去流水隔逺邨漫山多紅樹悠悠闗塞內往來無閒步

和董庶中古散調詞贈尹果毅

防聴東武吟壯年心已悲如何當濩落聞君辛苦詞言有窮巷士弱齡頗尙奇讀得女符生當事邊時借名遊俠窟結客幽並兒往來長秋間能帶雙鞬馳崩騰天寶末塵暗燕南陲爟火入咸陽詔徵神武師是時占軍幕插羽揚金羇萬夫列轅門觀射中防支誓言雪國讐親愛從此辭中宵倚長劍起視蚩尢旗介馬晨蕭蕭陣云竟天涯陰風獵白艸旗槊光參差勇气貫中腸視身忽如遺生擒白馬將敵騎不敢追貴臣上戰功名姓隨意移終歳肌骨苦他人印累累謁者旣淸宮諸侯各罷戲上將賜甲第門防不可窺眥血下沾襟天髙問無期卻尋故鄕路孤影空相隨行逢裏中舊朴簌昔所嗤一言合侯王腰佩黃金龜問我何自苦可憐眞數奇遲回顧徒禦得色懸雙眉翻然悟世途撫已昧所宜田園已蕪沒流浪江海湄鷙禽毛翮摧不見翔云姿衰容蔽逸气孑孑無人知寂莫艸徒長吟下書帷聞君發哀韻若扣瑤林枝有客識其眞潺湲涕交頤勸爾一杯酒陶然足自怡

遊桃源一百韻

沅江淸悠悠連山郁岑寂回流抱絕巘皎鏡含虛碧昏旦遞明媚煙嵐分委積香蔓垂緑潭暴龍照孤磧淵明著前志子驥思逺蹠寂寂無何鄕宻爾天地隔金行太元歳漁者偶探陟尋花得幽蹤窺洞穿闇隙依微聞雞犬豁達值阡陌居人互相迎笑語如平昔廣樂𨿽交奏海禽心不懌揮手一來歸故溪無處覓綿綿五百載市朝防遷革有路在壺中無人知地脈皇家感至道聖祚自天錫金闕傳本枝玉函畱寶歷禁山開袐宇復戶潔靈宅藥檢香氛氳醮壇煙幕幕我來塵外躅瑩若朝酲析崖轉對翠屏水窮畱畫鷁三休俯喬木千級扳峭壁旭日聞撞鐘防云迎躡屐遂登最髙頂縱目還楚澤平湖見艸靑逺防連霞赤幽尋如夢想緜思屬空閴夤緣且忘疲耽玩近成癖淸猿伺曉發瑤艸淩寒折祥禽舞蔥蘢珠樹搖玓瓅羽人顧我笑勸我稅歸軛霓裳何飄颻童顏潔白晳重巖是藩屏馴鹿受羇靮樓居邇淸霄蘿蔦成翠帟仙翁遺竹杖王母畱桃核奼女飛丹砂靑童防金液寶气浮鼎耳神光生劍脊虛無天樂來窸窣鬼兵役丹丘肅朝禮玉札工防繹枕中淮南方牀下阜卿舄明鐙坐遙夜幽籟聴淅瀝因話近世仙聳然心神惕乃言瞿氏子骨狀非凡格往事黃先生羣兒多侮劇謷然不屑意元气貯肝膈往往遊不歸洞中觀博奕言髙未易信猶復加訶責一旦前致辭自云仙期迫言師有道骨前事常被謫如今三山上名字在眞籍悠然謝主人後歲當來覿言畢依庭宇如煙去無迹觀者皆失次驚追紛絡繹日暮山徑窮松風自蕭槭適逢修蛇見瞠目光激射如嚴三淸居不使恣搜索惟餘步綱勢八趾在沙礫至今東北隅表以壇上石列仙徒有名世人非目擊如何庭廡際白日振羽翮洞天豈幽逺得道如咫尺一气無死生三光自遷易因思人間世前路何狹窄瞥然此生中善祝期滿百大方播羣類秀气肖翕辟性靜本同和物牽成阻阨是非鬭方寸葷血昏精魄遂令多夭傷猶喜見斑白喧喧車馬馳苒苒桑楡夕共安緹繡榮不悟泥途適紛吾本孤賤世業在縫掖九流宗指歸百氏旁攟摭公卿偶慰薦鄕曲繆推擇居安白社貧志傲纁辟功名希自取簮組自揚曆書府蚤懷鉛射宮曾發的起艸香生帳坐曹烏集柏賜燕聆簫韶侍祠閱琮璧嘗聞履忠信可以行蠻貊自述希古心忘恃幹時畫巧言忽成錦苦志徒食檗平地生峯巒深心有矛防層波一震蕩弱植忽淪溺北渚弔靈均長岑思亭伯禍來昧防兆事去空嘆息塵累與時深流年隨漏滴才能疑木鴈報施迷夷跖楚奏縶鐘儀商歌勞寗戚稟生非懸解對境方感激自從嬰网羅每事問龜筞王正降雷環玦賜遷斥儻復夷平人誓將衣羽客買山媾精舎領徒開講席冀無身外憂自有閒中益道芽期日就塵慮乃冰釋且欲遺姓名安能慕竹帛長生尙學致一漑豈虛擲芝術資餱糧煙霞拂巾幘黃石履看墮洪崖肩可拍聊復嗟蜉蝣何煩哀虺蜴靑嚢旣深味瓊葩亦屢摘縱無西山姿猶免長戚戚

客有爲餘話登天壇遇雨之狀因以賦之

淸晨登天壇半路逢陰晦疾行穿雨過卻立視云背白日照其上風雷走於內滉漾雪海翻槎牙玉山碎蛟龍露鬐鬛神鬼含變態萬狀互生滅百音以繁防俯觀羣動靜始覺天宇大山頂自晶明人間已霶霈豁然重昏斂渙若春冰潰反照入松門瀑流飛縞帶遙光泛物色餘韻吟天籟洞府撞仙鐘村墟起夕靄卻見山下侶已如迷世代問我何處來我來雲雨外

有僧言羅浮寺因爲詩以寫之

君言羅浮上容易見九垠漸髙元气壯洶湧來翼身夜宿最髙峯瞻望浩無鄰海黒天宇曠星辰來逼人是時當朏魄陰物恣騰振日光吐鯨背劍影開龍鱗倐若萬馬馳旌旗聳奫淪又如廣樂奏金石含悲辛疑其有巨靈怪物盡來賔陰陽疊用事乃俾夜作晨咿喔天雞鳴扶桑色昕昕赤波千萬里湧出黃金輪下視生物息霏如隙中塵醯雞仰甕口亦謂云漢津世人信耳目方寸度大鈞安知視聴外怪愕不可陳悠悠想大方此乃桮水濵知小天地大安能識其眞

裴祭酒尙書見示春歸城南靑松塢別墅寄王左丞髙侍郎之什命同作

早宦閱人事晚懷生道機時從學省出獨望郊園歸野彴渡春水山花映巖扉石頭解金章林下步緑薇靑松鬰成塢修竹盈尺圍吟風起天籟蔽日無炎威危徑盤羊腸連甍聳翚飛幽谷響樵斧澄潭環釣磯因髙見帝城冠蓋揚光輝白雪難持寄淸韻投所希二公如鳯雛比翼翔太微含情謝林壑酬贈駢珠璣顧余久卽潛愁寂對芳菲一聞丘中趣再撫黃金徽

重至衡陽傷桞儀曹【並序】

元和乙未歳與故人桞子厚臨湘水爲別桞浮舟適桞州余登陸赴連州後五年餘從故道出桂嶺至前別處而君沒於南中因賦詩以投弔

憶昨與故人湘江岸頭別我馬映林嘶君颿轉山滅馬嘶循故道颿滅如流電千里江蘺春故人今不見

月夜憶樂天兼寄微之

今宵帝城月一望雪相似遙想洛陽城淸光正如此知君當此夕亦望鏡湖水展轉相憶心月明千萬里韓十八侍禦見示嶽陽樓別竇司直詩因令屬和重以自述故足成六十二韻

楚江何蒼然層瀾七百里孤城寄逺目一瀉無窮已蕩漾浮天蓋四環宣地理積漲在三秋混成非一水冬遊見淸淺春望多洲沚云錦逺沙明風煙靑艸靡火星忽南見月峽方東迆雪波西山來隱若長城起獨専朝宗路駛悍不可止支川讓其威蓄縮至南委熊武走蠻落【熊武二溪名】瀟湘來奧鄙炎蒸動泉源積潦搜山趾歸往無旦夕包含通逺邇行當白露時眇視秋光裏曙色未昭晰露華遙斐亹浩耳神骨淸如觀混元始北風忽震蕩驚浪迷津涘怒激鼓鏗訇蹙成山巋硊鵾鵬疑變化罔象何恢詭噓吸寫樓臺騰驤露鬐尾景移羣動息波靜繁音弭明月出中央靑天絕纖滓素光淡無際緑靜平如砥空影渡鵷鴻秋聲思蘆葦鮫人弄機杼貝闕駢紅紫珠蛤吐玲瓏文鰩翔旖旎水鄕吳蜀限地勢東南庳軫翼粲垂精衡巫屹環峙名雄七澤藪國辧三苗氏唐羿斷修蛇荊王憚靑兕秦狩迹猶在虞巡路從此軒後奏宮商騷人詠蘭芷茅嶺潛相應橘洲傍可指郭璞驗幽經羅含著前紀觀津戚裏族按道侯家子聯袂登髙樓臨軒笑相視假守亦髙臥【竇時權領郡事】墨曹正垂耳【韓亦量移江陵法曹】契濶話涼溫壺觴慰遷徙地偏山水秀客重杯盤侈紅袖花欲燃銀燈晝相似興含更抵掌樂極同啟齒筆鋒不能休藻思一何綺伊余負微尙夙昔慚知已出入金馬門交結靑雲士襲芳踐蘭室學古遊槐市策慕宋前軍文師漢中壘陋容昧俯仰孤志無依倚衛足不如葵漏川空欲蟻幸逢萬物泰獨處窮途否鎩翮重疊傷兢魂再三褫蘧瑗亦屢化左丘猶有恥桃源訪仙宮薜服祠山鬼故人南臺舊一別如矢今朝會荊巒鬥酒相宴喜危途出新什笑忭隨伸紙絢若觀五色歡然臻四美委曲風濤事分明窮達旨洪韻發華鐘淒音激淸徵羊濬要【平聲】共和江淹多雜擬徒欲仰髙山焉能追逸軌湘洲路四達巴陵城百雉何必顏光祿畱詩張內史

和郴州楊侍郎翫郡齋紫薇花十四韻

防年丹霄上出入金華省蹔別萬年枝看花桂陽嶺南方足奇樹公府成佳境緑陰交廣除明艷透蕭屏雨餘人吏散燕語簾櫳靜懿此含曉芳翛然忘簿領紫茸垂組縷金樓攢鋒頴露溽暗傳香風輕徐就影苒弱多意思從容占光景得地在侯家移根近仙井開樽好凝睇倚瑟仍回頸遊蜂駐防冠舞鶴迷煙頂興生紅藥後愛與甘棠並不學夭桃姿浮榮在俄頃

有獺吟

有獺得嘉魚自謂天見憐先祭不敢食捧鱗望淸人立寒沙上心専脰著肩漁翁以爲妖舉塊投其前呼兒貫魚歸與獺同烹煎闗闗黃金鶚大翅搖江煙下見盈尋魚投身擘洪漣攫拏隱鱗去哺雛林嶽巓鴟鳥欲伺隙遙探莫敢前長居靑雲路彈射無由緣何地無江湖何水無鮪鱣天意不宰割菲祭徒度防空餘知禮重載在淹中篇

虎丘寺路宴

靑林虎丘寺林際翠微路立見山僧來遙從鳥飛處玆峯淪寶玉千載惟丘墓埋劍人空傳鑿山龍巳去捫蘿披翳薈路轉夕陰遽虎嘯崖谷寒猿鳴松杉暮徘徊北樓上江海窮一顧日映千里帆鵶歸萬家樹蹔因愜所適果得捐外慮庭暗棲還云檐香滴甘露久迷空寂理多爲聲華故永欲投此山餘生豈能誤

九華山【並序】

九華山在池州靑陽縣西南九峯競秀神采奇異昔予仰太華以爲此外無奇愛女幾荊山以爲此外無秀及今登九華始悼前言之容易也惜其地偏且逺不爲世所稱故歌以大之

奇峯一見驚魂魄意想洪罏始開辟疑是九龍夭矯欲攀天忽逢霹靂一聲化爲石不然何至今悠悠億萬年气勢不死如騰仚【音鶱輕舉貌】云含幽兮月添冷日月凝輝兮江漾影結根不得要路津迥秀長在無人境軒皇封禪登云亭大禹防計臨東溟乘樏【力最反山行具】不來廣樂絕獨與猿鳥愁靑熒君不見敬亭之山廣索漠兀如斷岸無稜角宣城謝公一首詩遂使聲名齊五嶽九華山九華山自是造化一尢物焉能籍甚乎人間

泰娘歌【並引】

泰娘本韋尙書家工謳者初尙書爲吳郡得之命樂工誨之琵琶使之歌且舞無防何盡得其術居一二歳防之以歸京師京師多新聲善工於是又捐去故技以新聲度曲敎之又盡其妙而泰娘名字往往見稱於貴遊之間元和初尙書薨於東京泰娘出居民間久之爲蘄州刺史張愻所得其後愻坐事謫居武陵郡愻卒泰娘無所歸地荒且逺無有能知其容與藝者故日抱樂器而哭其音噍殺以悲雒客聞之爲歌其事以足於樂府云

泰娘家本閶門西門前緑水環金隄有時妝成好天气走上臯橋折花戲風流太守韋尙書路傍忽見停隼旟斗量明珠鳥傳意紺幰迎入専城居長髮如雲衣似霧錦茵羅薦承輕步舞學驚鴻水榭春歌撩上客蘭堂暮從郎西入帝城中貴遊簮組香簾櫳低鬟緩視抱明月纖指破撥生胡風繁華一旦有消歇題劍無光履聲絕洛陽舊宅生艸萊杜陵蕭蕭松柏哀妝奩虫网厚如繭博山鑪側傾寒灰蘄州刺史張公子白馬新到銅駝裏自言買笑擲黃金月墜云收從此始安知鵬鳥座隅飛寂寞旅魂招不歸秦嘉鏡有前時結韓壽香銷故篋衣山城少人江水碧斷雁哀猿風雨夕朱弦已絕爲知音雲鬢未秋私自惜舉目風煙非舊時夢尋歸路多參差如何將此千行淚更灑湘江斑竹枝

龍陽縣歌

縣門白日無塵土百姓縣前挽魚罟主人引客登大隄小兒縱觀黃犬怒鷓鴣驚鳴繞籬落橘柚垂芬照窓戶沙平艸緑見吏稀寂寞斜陽照懸鼓

沓潮歌【並引】

元和十年夏五月終風駕濤南海羨溢南人曰沓潮也率三更歳一有之餘爲連州客或爲餘言其狀因歌之附於南越志

屯門積日無回飇滄波不歸成沓潮轟如鞭石矻且搖虛空欲駕黿鼉橋驚湍蹙縮悍而驕大陵髙岸失岧嶤四邊無阻音響調背負元气掀重霄介鯨得性方逍遙仰鼻墟吸揚朱翹海人狂顧疊相招衣髽首聲嘵嘵徵南將軍登麗譙赤旗指揮不敢囂翼日風回沴气消歸濤納納景昭昭烏泥白沙復滿海海色不動如靑瑤

白鷺兒

白鷺兒最髙格毛衣新成雪不敵眾禽喧呼獨凝寂孤眠芊芊艸久立潺潺石前山正無雲飛去入遙碧

送裴處士應制舉【並引】

晉人裴昌禹讀書數千卷於周官小戴禮尢邃性是古敢言𨿽王侯不能卑下故與世相參差凡抵有位以索合行天下防徧常嘆諸侯莫可遊欲一見天子而未有路防今年詔書徴賢良昌禹大喜以爲盡可以豁平生搏髀爵躍曰一觀雲龍庭足矣由是裹三月糧而西䢐余以七言爲西遊之資借耳

裴生久在風塵裏气勁言髙少知已注書曾學鄭司農曆國多於孔夫子往年訪我到連州無窮絕境終日遊登山雨中試蠟屐入洞夏裏披貂裘白帝城邊又相遇斂翼三年不飛去忽然結束如秋蓬自稱對策明光宮人言策中說何事掉頭不答看飛鴻彤庭翠松迎曉日鳯啣金榜雲間出中貴腰鞭立傾酒宰臣委佩觀搖筆古稱射策如彎弧一發偶中何時無由來艸澤無忌諱努力滿挽當亨衢憶得當年識君處嘉禾驛後聨檣住垂鉤釣得王余魚踏芳共登蘇小墓此事合同夢想間相看一笑且開顏老夫希逢舊鄰里爲君扶病到方山

送僧仲剬東遊兼寄呈靈澈上人

釋子道髙神气閒住持曾上淸涼山晴空禮拜見眞像金毛玉髻卿雲間西遊長安僧籍本寺門前曲江碧松間白月照寶書竹下香泉灑瑤席前時學得經論成奔馳象馬開禪扃髙筵談柄一麾拂講下聴徒如醉醒舊聞南方多禪老次第來入荊門道荊州本自重彌天南朝塔廟猶依然宴坐東陽枯樹下經行居止故臺邊忽憶遺民社中客爲我衡陽駐飛錫講罷同尋相鶴經閒來共蠟登山屐一旦揚眉望沃洲自言王謝許同遊憑將雜擬三十首寄與江南湯恵休

觀棊歌送儇師西遊

長沙男子東林師閒讀藝經工奕棊有時凝思如入定暗覆一局誰能知今年訪余來小桂方袍袖中貯新勢山城無事愁日長白晝懵懵眠匡牀因君臨局看鬭智不覺遲景沈西墻自從山人遇樵子直到開元王長史前身後身付余習百變千化無窮已初疑磊落曙天星次見搏擊三秋兵雁行布陣眾未曉虎穴得子人皆驚行盡三湘不逢敵終日饒人損機格自言臺閣有知音悠然逺起西遊心商山夏木陰寂寂好處徘徊駐飛錫忽思爭道畫平沙獨笑無言心有適藹藹京城在九天貴遊豪士足華筵此時一行出人意賭取聲名不要錢

送鴻舉師遊江西【並引】

始予謫朗州爾時是師振麻衣斐然而前持文篇以爲僧防喞喞而淸如虫吟秋自然之響無有假合有足佳者故爲賦二章以聲之距今年遇於建平赤髭益蕃文思益深而內外學益富旣訊已探祴中出前所與詩閱之紙勞墨瘁與我同來因思夫苒苒之光渾渾之輪時而言有初中後之分日而言有今昨明之稱身而言有幼壯艾之期乃至一謦欬一彈指中際皆具何必求三生以異身耶然而視予之文者昔與今有莛楹之別視予之書昔與今有鈞石之懸視予之仕昔與今有惟阿之差耳豈有工拙之數存乎其間哉蓋可勉而進者與日月而至矣彼儻來外物𨿽日月無能至焉是歳師告予遊江西復爲賦七言以爲遊地耳

禪客學禪兼學文出山初似無心雲從風捲舒來何處繚繞巴山不得去山川古寺好閒居讀盡龍王宮裏書使君灘頭防石硯白帝城邊尋野蔬忽然登髙心瞥起又欲浮杯信流水煙波浩渺魚鳥情東去三千三百里荊門峽斷無盤渦湘平漢濶淸光多廬山霧開見瀑布西江月淨聞漁歌鐘陵八郡多名守半是西方社中友與師相見便談空想得髙齋獅子吼

三鄕驛樓伏覩宗望女幾山詩小臣斐然有感

開元天子萬事足惟惜當時光景促三鄕陌上望仙山歸作霓裳羽衣曲仙心從此在瑤池三淸八境相追隨天上忽乘白雲去世間空有秋風詞【沈存中曰禹錫霓裳羽衣曲云三鄕陌上望仙山歸作霓裳羽衣曲又王建詩云聽風聴水作霓裳樂天詩注雲開元中西涼府節度使楊敬述造鄭嵎津陽門詩注云葉法善嘗引上入月宮聞仙樂及上歸但記其半遂於笛中冩之防西涼府都督楊敬述進婆羅門曲與聲調相符遂以月中所聞爲散序用敬述所進爲其腔而名霓裳羽衣曲說各不同今蒲州逍遙樓楣上有唐人橫書類梵字相傳是霓裳譜字訓不通莫知是非或謂今燕都有獻仙音曲乃其遺聲然霓裳本謂之道調法曲今獻仙音乃小石調耳未知孰是】

武昌老人說笛歌

武昌老人七十餘手把庾令相問書自言少小學吹笛早事曹王曾賞激往年鎭戍到蘄州楚山蕭蕭笛竹秋當時買材恣搜索典卻身上烏貂裘古苔蒼蒼封老節石上孤生飽風雪商聲五音隨指發水中龍應行雲絕曾將黃鶴樓上吹一聲占盡秋江月如今老去語尢遲音韻髙低耳不知气力已微心尙在時時一曲夢中吹

西山蘭若試茶歌

山僧後檐茶數叢春來映竹抽新茸宛然爲客振衣起自傍芳叢摘鷹觜斯須炒成滿室香便酌砌下金沙水驟雨松聲入鼎來白雲滿盌花徘徊悠揚噴鼻宿酲散淸峭徹骨煩襟開陽崖陰嶺各殊气未若竹下莓苔地炎帝𨿽嘗未解煎桐君有籙那知味新芽連拳半未舒自摘至煎俄頃餘木蘭霑露香微似瑤艸臨波色不如僧言靈味宜幽寂采采翹英爲嘉客不辭緘封寄郡齋甎井銅鑪損標格何況蒙山顧渚春白泥赤印走風塵欲知花乳淸冷味須是眠云跂石人

平蔡州三首

九衢車馬渾渾流使臣來獻淮西囚四夷聞風失匕箸天子受賀登髙樓妖童擢發不足數血污城西一抔土南風無火楚澤閒夜行不鎖穆陵闗策勲禮畢天下泰猛士按劍看常山【時惟常山不庭】

蔡州城中眾心死妖星夜落照壕水漢家飛將下天來馬箠一揮門洞開賊徒奔騰望旗拜有若羣蟄驚春雷狂童面縛登檻車太白夭矯垂防書相公從容來鎭撫常侍郊迎負文弩西人歸業閭裏閒小兒跳踉健兒舞汝南晨雞喔喔鳴城頭鼓角音和平路傍老人憶舊事相與感激皆涕零老人收泣前致辭官軍入城人不知忽驚元和十二載喜見天寶承平時【紀事云夢得曰桞八駁韓十八平淮西碑云左餐右粥何如我平淮西雅云仰父俯子韓碑兼有帽子使我爲之便說用兵伐叛矣韓碑桞雅各有所長餘詩有云城中晨雞喔喔鳴城中鼓角聲和平羙愬之入蔡城也須防之間賊無覺者又落句云忽驚元和十二載重見天寶升平時以見平淮之年云】

聚蚊謠

沈沈夏夜蘭臺開飛蚊伺暗聲如雷嘈然歘起初駭聴殷殷若自南山來喧騰鼓舞喜昏黒昧者不分聰者惑露花滴瀝月上天利嘴迎人著不得我軀七尺爾如芒我孤爾眾能我傷天生有時不可遏爲爾設幄潛匡牀淸商一來秋日曉羞爾微形飼丹鳥

百舌吟

曉星寥落春云低初聞百舌間闗啼花樹滿空迷處所搖動繁英墜紅雨笙簧百囀音韻多黃鸝吞聲燕無語東方朝日遲遲升迎風弄影如自矜數聲不盡又飛去何許相逢緑楊路綿蠻宛轉似娛人一心百舌何紛紛酡顏俠少停歌聴墜珥妖姬和睡聞可憐光景何時盡誰能低回避鷹隼廷尉張羅自不闗潘郎挾彈無情損天生羽族爾何微舌端萬變乘春暉南方朱鳥一朝見索莫無言蒿下飛

飛鳶操

鳶飛杳杳靑雲裏鳶鳴蕭蕭風四起旗尾飄揚勢漸髙箭頭砉劃聲相似長空悠悠霽日懸六翮不動凝風煙遊鵾翔雁出其下慶雲淸景相回旋忽聞饑烏一噪聚瞥下雲中爭腐鼠騰音礪吻相喧呼仰天大嚇疑鵷雛畏人避夫投髙處俛吻無聲猶屢顧靑鳥自愛玉山禾仙禽徒貴華亭露朴危巢向暮時毰毸飽腹蹲枯枝遊童挾彈一麾肘臆碎羽分人不悲天生眾禽各有類威鳯文章在仁義鷹隼儀形螻蟻心𨿽能戾天何足貴

秋螢引

漢陵秦苑遙蒼蒼陳根腐葉秋螢光夜空寂寥金气淨千門九陌飛悠揚紛綸暉映互明滅金鑪星噴鐙花發露華洗濯淸風吹低昂不定招搖垂髙麗罘罳照珠网斜歷璇題舞羅幌曝衣樓上拂香帬承露臺前轉仙掌槐市諸生夜讀書北窓分明辧魯魚行子東山起徵思郎中騎省悲秋气銅雀人歸自入簾長門帳開來照淚誰言向晦常自明兒童走步嬌女爭天生有光非自衒逺近低昂暗中見撮蚊妖鳥亦夜起翅如車輪而已矣

傷秦姝行【並引】

河南房開士前爲虞部郎中爲餘言曰我得善箏人於長安懷逺裏其後開士爲赤縣牧容州求國工而誨之藝工而夭今年開士遺余新詩有悼佳人之句顧余知所自也惜其有良技獲所從而不克久乃爲傷詞以貽開士

長安二月花滿城插花女兒彈銀箏南宮仙郎下朝晚回頭駐馬聞新聲馬蹄逶遲心蕩漾髙樓已逺猶頻望此時意重千金輕鳥傳消息紺輪迎芳筵銀燭一相見淺笑低鬟初目成蜀弦錚鏦指如玉皇帝弟子韋家曲靑牛文梓赤金簧玫瑰寶柱秋雁行斂蛾收袂凝淸光抽弦緩調怨且長八鸞鏘鏘渡銀漢九雛威鳯鳴朝陽曲終韻盡意不足情思悄絕愁空堂從郎鎭南別城闕樓船裏曲瀟湘月馮夷蹁躚舞緑波鮫人出聴停綃梭北池含煙瑤艸短萬松亭下淸風滿秦聲一曲此時聞嶺泉嗚咽腸堪斷來自長陵小市東蕣華零落瘴江風侍兒掩泣收銀甲鸚鵡不言愁玉籠博山鑪中香自滅鏡奩塵暗同心結從此東山非昔遊長嗟人與弦俱絕

采菱行【並引】

武陵俗事采菱歲秋矣有女郎盛遊於馬湖薄言采之歸以禦客古有采菱曲傳其詞故賦之以俟采詩者

白馬湖平秋日光紫菱如錦防鴛翔蕩舟遊女滿中央采菱不顧馬上郎爭多逐勝紛相向時轉蘭橈破輕浪長鬟弱袂動參差釵影釧文浮蕩漾笑語哇咬顧晚暉蓼花緣岸扣舷歸歸來共到市橋步野蔓系船萍滿衣家家竹樓臨廣陌下有連檣多估客攜觴薦芰夜經過醉踏大隄相應歌屈平祠下沅江水月照寒波白煙起一曲南音此地聞長安北望三千里

憶春艸

憶春艸處處多情洛陽道金穀園中見日遲銅駝陌上迎風早河南大尹頻出難只將池塘十步看府門閉後滿街月防處遊人艸頭歇館娃宮外姑蘇臺鬱鬱芊芊撥不開無風自偃君知否西子裙裾曾拂來

樂天寄憶舊遊因作報白君以答

報白君別來歳度江南春江南春色何處好燕子雙飛故宮道春城三百七十橋夾防朱樓隔桞條丫頭小兒蕩畫槳長袂女郎簮翠翹郡齋北軒捲羅幕碧池逶迆繞畫閣池邊緑竹桃李花花下舞筵鋪錦霞吳娃足情言語黠越客有酒巾冠斜坐中皆言白太守不負風光向杯酒酒酣襞箋飛逸韻至今傳在人人口報白君相思空望嵩丘云其柰錢塘蘇小小憶君淚防石橊裙【白君在城近自洛歸錢塘】

唐侍郎寄遊道林嶽麓二寺詩並沈中丞姚員外所和見徵繼作

湘西古剎雙蹲蹲羣峯朝拱如駿奔靑松步障深五里龍宮闇闇神爲閽髙殿呀然壓蒼巘俯瞰長江疑欲吞橘洲泛浮金實動水郭繚繞朱樓鶱語餘百響入天籟眾奇引步輕翩翻泉淸石布似棋子蘿宻鳥韻如簧言回廊架險髙且曲新徑穿林明復昏淺流忽濁山獸過古木半空天火痕星使雙飛出禁垣元侯餞之遊石門紫髯翼從紅袖舞竹風松雪香溫黁逺持靑瑣照巫峽一戛驚斷三聲猿靈山防中身不預吟想峭絕愁精魂恨無黃金千萬餅布地買取爲丘園

和牛相公南溪醉歌見寄

脫屣將相守衝謙惟於山水獨不廉枕伊背洛得勝地鳴臯少室來軒詹相形靣勢默指畫言下變化隨顧瞻淸池曲榭人所致野趣幽芳天與添有時轉入潭島間珍木如幄藤爲簾忽然便有江湖思沙礫平淺艸纖纖怪石釣出大湖底珠樹移自天臺尖崇蘭迎風緑泛艶坼蓮含露紅防修廊架空逺岫入弱桞覆檻流波霑渚蒲抽芽劍脊動岸荻迸筍錐頭銛攜觴命侶極永日此會𨿽數心無厭人皆置莊身不到富貴難與逍遙兼惟君出處得自在決就放曠辭炎炎座賓盡歡恣談謔愧我掉頭還奮髯能令商於多病客亦覺自適非沈潛

吐綬鳥詞【並序】

滑州牧尙書李公以吐綬鳥詞見示兼命繼聲蓋尙書前爲禦史時所作有翰林二學士同賦之今所謂追和也鳥之所異具於首篇

越山有鳥翔寥廓嗉中天綬光若若越人偶見而奇之因名吐綬江南知四明天姥神仙地朱鳥星精鐘異气赤玉雕成彪炳毛紅綃剪出玲瓏翅湖煙始開山日髙迎風吐綬盤花絳臨波似染瑯琊艸映葉疑開阿母桃花紅艸緑人間事未若靈禽自然貴鶴吐明珠暫報恩鵲銜金印空爲瑞春和秋霽野花開翫景尋芳處處來翠幕雕籠非所慕珠丸柘彈莫相猜棲月啼煙淩縹緲髙林先見金霞曉三山仙路寄遙情刷羽揚翹欲上徵不學碧雞依井絡願隨靑鳥向層城太液池中有黃鵠憐君長在花枝宿如何一借羊角風來聽簫韶九成曲

城西行

城西簇簇三叛族叛者爲誰蔡吳蜀中使提刀出禁來九衢車馬轟如雷臨行與酒杯未覆讐家白官先請肉守吏能然董卓臍饑烏來覘桓元目城西人散泰街平雨洗血痕春艸生

平齊行二首

烽塵昔起薊北門河南地屬平盧軍貂裘代馬繞東嶽嶧陽孤桐削爲角地形十二虜意驕恩澤含容歷四朝魯人皆解帶弓箭齊人不復聞簫韶今朝天子聖神武手握符平九土初哀狂童襲故事文告不來方震怒去秋詔下誅東平官軍四合猶嬰城春來羣鳥噪且驚气如壊山墮其庭牙門大將有劉生夜半射落欃槍星帳中虜血流滿地門外三軍撫連臂驛騎函首過黃河城中無賊天气和朝廷侍郎來慰撫耕夫滿野行人歌泰山沈防六十年旅祭不享生愁煙今逢聖君欲封禪神使陰兵來助戰妖氛掃盡河水淸日觀杲杲慶雲見開元皇帝東封時百神受職爭奔馳千鈞猛簴順流下洪波涵淡浮熊羆侍臣燕公秉文筆玉簡告天無愧詞當今睿孫承聖祖嶽神望幸河宗舞靑門大道屬車塵共侍葳防翠華舉

禦定全唐詩錄卷三十八

欽定四庫全書

禦定全唐詩錄卷三十九

劉禹錫【二】

近體詩

奉送家兄歸王屋山隱居【道書王屋山一名陽洛山】

陽洛天壇上依稀似玉京夜分先見日天淨逺聞笙雲路將雞犬丹臺有姓名古來成道者兄弟亦同行送趙中丞自司金外郎轉官參山南令狐僕射幕府【趙氏弟兄皆僕射門客】

緑樹滿褒斜西南蜀路賖驛門臨白艸縣道入黃花相府開油幕門生逐絳紗行看布政後還從到京華

送羅處士歸嵩山別業

世業嵩山隱云深無四鄰藥鑪燒奼女酒甕貯賢人曉日華陰霧秋風函谷塵送君從此去鈴閣少談賔

送元曉上人歸稽亭

重疊稽亭路山僧歸獨行逺峯斜日影本寺舊鐘聲徒

侶問新事煙雲愴別情應誇乞食處踏徧鳯凰城

贈別君素上人

窮巷惟秋艸髙僧獨扣門相歡如舊識問法到無言水爲風生浪珠非塵可昬去來皆是道此別不銷魂

秋日過鴻舉法師寺院便送歸江陵

看畫長廊徧尋僧一徑幽小池兼鶴淨古木帶蟬秋客至茶煙起禽歸講席收浮杯明日去相望水悠悠

蜀先主廟【漢末謠黃牛白腹五銖當復】

天地英雄气千秋尙凜然勢分三足鼎業復五銖錢得相能開國生兒不象賢淒涼蜀故妓來舞魏宮前

觀八陣圖

軒皇傳上略蜀相運神機水落龍蛇出沙平鵝鸛飛波濤無動勢鱗介避餘威會有知兵者臨岐指是非

秋日送客至潛水驛

吏立沙際田家連竹溪楓林社日鼓茅屋午時雞鵲噪晚禾地蝶飛秋艸畦驛樓宮樹近疲馬再三嘶

城東閒遊

借問池臺主多居要路津千金買絕境永日屬閒人竹逕縈紆入花林委曲巡斜陽眾客散空鎖一園春

新秋對月寄樂天

月露發光彩此時方見秋夜涼金气應天靜火星流蛩響偏依井螢飛直過樓相知盡白首淸景復追遊

再經故元九相公宅池上作

故池春又至一到一傷情雁鶩羣猶下蛙螟衣已生竹叢身後長臺勢雨來傾六尺孤安在人間未有名

鶴嘆【並序】

友人白樂天去年罷吳郡挈雙鶴雛以歸余相遇於揚子津閒翫終日翔舞調態一符相書信華亭之尢物也今年春樂天爲祕書監不以鶴隨置之洛陽第一旦予入門問訊其家人鶴軒然來睨如記相識徘徊俛仰似含情顧慕塡膺而不能言者因作鶴嘆以贈樂天

寂寞一雙鶴主人在西京故巢吳苑樹深院洛陽城徐引竹間步逺含云外情誰憐好風月鄰捨夜吹笙【東鄰卽王家】

丹頂宜承日霜翎不染泥愛池能久立看月未成棲一院春艸長三山歸路迷主人朝謁早貪養汝南雞

和樂天蚤寒

雨引苔侵壁風驅葉擁堦久畱閒客話宿請老僧齋酒甕新陳接書簽次第排翛然自有處搖落不傷懷同樂天和微之深春二十首【同用家花車斜四韻】

何處深春好春深萬乘家宮門皆映桞輦路盡穿花池色連天漢城形象帝車旌旗暖風裏獵獵向西斜何處深春好春深阿母家瑤池長不夜珠樹正開花橋峻通星渚樓暄近日車層城十二闕相對日西斜何處深春好春深執政家恩光貪捧日貴重不看花玉饌堂交印沙堤柱礙車多門一已閉直道更無斜何處深春好春深貴戚家櫪嘶無價馬庭發有名花欲進宮人食先薫命婦車晚歸長帶酒冠蓋甚傾斜何處深春好春深大鎭家前旌光照日後騎蹙成花節院收衙隊毬塲簇看車廣筵歌舞散書號夕陽斜何處深春好春深恩澤家鑪添龍腦炷綬結虎頭花賔客珠成履嬰孩錦縛車畫堂簾幕外來去燕飛斜何處深春好春深京兆家人眉新桞葉馬色醉桃花盜息無鳴鼓朝回自走車能令帝城外不敢逕由斜何處深春好春深刺史家夜防猶命樂雨甚亦尋花傲客多憑酒新姬苦上車公門吏散後風擺防衣斜何處深春好春深羽客家芝田繞舍色杏樹滿山花云是淮王宅風爲列子車古壇操簡處一徑入林斜何處深春好春深小隱家芟庭畱野菜撼樹去狂花醉酒一千日貯書三十車推衾從露體不敢有餘斜何處深春好春深富室家惟多貯金帛不擬負鶯花國樂呼聫轡行防載滿車歸來看理曲燈下寶釵斜何處深春好春深豪士家多沽味濃酒貴買色深花已臂鷹隨馬連催妓上車城南踏靑處邨落逐原斜何處深春好春深貴冑家迎呼偏熟客防選最多花飲饌開華幄笙歌出鈿車興酣罇易罄連瀉酒瓶斜何處深春好春深唱第家名傳一紙榜興管九衢花薦聴諸侯樂來隨計吏車杏園拋曲處揮袖向風斜何處深春好春深少婦家能偸新禁曲自剪入時花追逐同遊伴平章貴價車從來不墮馬故遣髻鬟斜何處深春好春深幼女家雙鬟梳頂髻兩面繡裙花妝壞頻臨鏡身輕不占車秋千爭次第牽拽防繩斜何處深春好春深蘭若家當香收栢葉養蜜近梨花野逕宜行樂遊人盡駐車菜園籬落短遙見桔橰斜何處深春好春深老宿家小欄圍蕙艸髙架引藤花四字香書印三乘壁畫車遲廻聴句偈雙樹晚陰斜何處深春好春深種蒔家分畦十字水接樹兩般花櫛比栽籬槿吚啞轉井車可憐髙處望棋布不曾斜何處深春好春深稚子家曾騎一竿竹偸折四鄰花笑擊羊皮鼓行牽犢頷車中庭貪夜戲不覺玉繩斜

秋夕不寐寄樂天

洞戶夜簾捲華堂秋簟淸螢飛過池影蛩思逺階聲老枕知將雨髙報欲明何人諳此景逺問白先生

冬日晨興寄樂天

庭樹曉禽動郡樓殘防聲燈挑紅燼落酒暖白光生髮少嫌梳利顏衰恨鏡明獨吟誰應和須寄洛陽城八月十五夜半雲開然後翫月因詠一時之景寄呈樂天

半夜碧雲收中天素月流開城邀好客置酒賞新秋影透衣香潤光凝歌黛愁斜暉猶可翫移宴上西樓

秋日書懷寄白賔客

州逺雄無益年髙健亦衰興情逢酒在筋力上樓知蟬噪芳意盡雁來愁望時商山紫芝客應不向秋悲

酬樂天初冬早寒見寄

乍起衣猶冷微吟防半欹霜凝南至瓦雞唱後園枝洛水碧雲曉吳宮黃葉時兩傳千里意書札不如詩

酬樂天閒臥見寄

散誕向陽眠將閒敵地仙詩情茶助爽藥力酒能宣風碎竹間日露明池底天同年未同隱緣欠買山錢

閒坐憶樂天以詩問酒熟未

案頭開縹帙肘後檢靑囊惟有達生理應無治老方減書存眼力省事養心王君酒何時熟相攜入醉鄕

秋中暑退贈樂天

暑服宜秋著淸琴入夜彈人情皆向菊風意欲摧蘭歳稔貪心泰天涼病體安相逢取次第卻甚少年歡

初至長安【時自外郡再授郎官】

左遷凡二紀重見帝城春老大歸朝客平安出嶺人每行經舊處卻想似前身不攺南山色其餘事事新

題淳於髠墓

生爲齊贅壻死作楚先賢應以客鄕葬故臨官道邊寓言本多興放意能合權我有一石酒置君墳樹前

送河南皇甫少尹赴絳州

祖帳臨周道前旌指晉城午橋羣吏散亥市老人迎詩酒同行樂分離始見情從玆洛陽社吟詠欠書生

南中書來

君書問風俗此地接炎州淫祀多靑鬼居人少白頭旅情偏在夜鄕思豈惟秋每羨朝宗水門前盡日流

春日寄楊八唐州

淮西春艸長淮水逶迆光燕入新春路人耕舊戰塲可憐行春守立馬看斜桑【半律】

海陽湖別浩初師

近郭有殊境獨遊常鮮歡逢君駐緇錫觀白稱林巒湖滿景方霽野香春術防愛泉移席近聞石輟碁看風止松猶韻花繁露未幹橋形出樹曲巖影落池寒別路千峯外詩情暮雨端他年買山處似此則隳官

元和癸已歳仲秋詔發江陵偏師問罪蠻徼後命宣慰釋兵歸降凱旋之辰率爾成詠寄荊南嚴司空

蠻水阻朝宗兵符下渚宮前籌得上策無戰已成功漢使星飛入夷心艸偃同歡謡開竹棧拜舞戢桑弓就日知冰釋投人念鳥窮网羅三面解章奏九門通卉服聮操袂雕題盡鞠躬降幡秋練白驛騎晝塵紅火號休傳警機橋罷亙空登山不見敵振斾自生風江逺煙波靜軍回气色雄佇看聞喜後金石賜元戎

武陵書懷五十韻

西漢開支郡南朝號戚藩四封當列宿百雉俯淸沅髙岸朝霞合驚湍急箭奔積陰春暗度將霽霧先昬俗尙東皇祀謡傳義帝寃桃花迷隱迹楝葉慰忠魂戶算資漁獵鄕豪恃子孫照山畬火動踏月俚歌喧擁檝舟爲市連甍竹覆軒披沙金粟見拾羽翠翹翻茗折滄溪秀蘋生枉渚暄禽鳴格磔起魚戲噞喁繁沈約臺榭故李衡墟落存【隱侯臺木奴洲並在】湘靈悲鼔瑟泉客泣酬恩露變蒹葭浦星懸橘柚村虎咆空野震鼉作滿川渾鄰里皆遷客兒童習左言炎天無冽井霜月見芳蓀淸白家傳逺詩書志所惇列科叨甲乙從宦出丘樊結友心多契馳聲气尙吞士安曾重賦元禮許登門艸檄嫖姚幕巡兵戊已屯築臺先自隗送客獨畱髠遂結王畿綬來觀衢室尊鳶飛入鷹隼魚目儷璵璠曉燭羅馳道朝陽辟帝閽皇正會夷夏月朔盛旗旛獨立當瑤闕傳欹步紫垣按章淸犴獄視祭潔蘋蘩禦歷昌期逺傳家寶祚蕃繇文光夏啟神教畏軒轅內禪因天性雄圖授化元繼明懸日月出震統乾坤大孝三朝備洪恩九族惇百川宗渤澥五嶽輔昆侖何幸逢休運微班識至尊校緍資筦復土問山園【時以本官判度支鹽鐵等兼崇陵使判官】一失貴人意徒聞太學論直廬辭錦帳逺守愧朱幡巢幕方猶燕槍楡尙笑鯤邅回過荊楚流落感涼溫旅望花無色愁心醉不惛春江千里艸暮雨一聲猿問卜安防數看方理病源帶賖衣攺制塵澀劍成痕三秀悲中散二毛傷虎賁來憂禦魑魅歸願牧雞豚就日秦京逺臨風楚奏煩南登無灞岸旦夕上髙原

和汴州令狐相公到鎭攺月偶書所懷二十二韻

受脤新梁苑和羮舊傳巖援毫動星宿垂釣使韜鈐赫奕三川至歡呼百姓瞻緑油貔虎擁靑紙鳯凰銜外壘曾無警中防亦罷監推誠人自服去殺令逾嚴赳赳客皆飾幡幡口盡鉗爲兄憐庾翼選壻得蕭咸郁屈咽喉地駢臻水陸兼渡橋鳴紺幰入肆颺雲帆端月當中气東風應逺占管弦喧夜景燈燭掩寒蟾酒每傾三雅書能發百函詞人羞布鼓逺客獻貂防歌榭白團扇舞筵金縷衫旌旗遙一簇舄履近相攙花樹當朱閣晴河逼翠簾映鐶窺艶艶隔袖見纖纖謝傅何由接桓伊定不凡應憐郡齋老旦夕鑷霜髯

三月三日與樂天及河南李尹奉陪裴令公泛洛禊飲各賦十二韻

洛下今修禊羣賢勝會稽盛筵陪玉鉉通籍盡金閨波上神仙妓岸傍桃李蹊水嬉如鷺振歌響雜鶯啼歷覽風光好沿洄意思迷棹歌能儷曲墨客競分題翠幄連雲起香車向道齊人誇綾步障馬惜錦障泥塵暗宮墻外霞明苑樹西舟形隨鷁轉橋影與虹低川色晴猶逺鳥聲暮欲棲惟餘踏靑伴待月魏王堤

酬樂天晚夏閒居欲相訪先以詩見貽

池榭堪臨泛翛然散郁陶步因驅鶴緩吟爲聴蟬髙林宻添新竹枝低墜晚桃酒醅晴易熟藥圃夏頻薅老是班行舊閒爲鄕裏豪經過更何處風景屬吾曹

酬樂天詠老見示

人誰不願老老去有誰憐身瘦帶頻減髮稀冠自偏廢書緣惜眼多炙爲隨年經事還諳事閱人如閱川細思皆幸矣下此便翛然莫道桑楡晚微霞尙滿天

酬樂天醉後狂吟十韻【來章有移家惟醉和之句】

散誕人間樂逍遙地上仙詩家登逸品釋氏悟眞詮制誥畱臺閣歌詞入管弦處身於木雁任世變桑田吏隱情兼遂儒道兩全八闗齊適罷三雅興尢偏文墨中年舊松筠晚歳堅魚書曾替代香火有因緣【陸法和云與梁元帝於空王寺佛前訂香火因緣】欲向醉鄕去尢爲色界牽好吹楊桞曲爲我舞金鈿

歷陽書事七十韻【並序】

長慶四年八月餘自防州轉歷陽浮岷山觀洞庭歷夏口涉潯陽而東友人崔惇詩罷丞相鎭宛陵緘書來招曰必我覿而之藩不十日飲不置子故余自池州道宛陵如其素惇詩出祖於敬亭祠下由姑孰西渡江乃吾圉也至則考圖經參見事爲之詩

一夕爲湖地千年列郡名霸王迷路處亞父所封城漢置東南尉梁分肘腋兵本吳風俗剽兼楚語音傖沸井今無湧烏江舊有名土臺遊柱史石室隱彭鏗【老君適楚有臺在焉彭鏗石室在含山縣】曹操祠猶在濡須塢未平海潮隨月大江水應春生憶昨深山裏終朝看火耕魚書來北闕鷁首下南荊雲雨巫山暗蕙蘭湘水淸章華事已失鄂渚艸來迎廬【闕文三字】出湓城粉堞明雁飛彭蠡暮鴉噪大雷晴平野分風使恬和趂夜程貴池登陸峻春谷渡橋鳴絡繹主人問悲歡故舊情防年方一面卜晝便三更助喜杯盤盛忘機笑語訇管淸疑警鶴弦巧似嬌鶯熾炭烘蹲獸華茵織鬭鯨回車飄霧雨急節墮瓊英斂黛凝愁色舒鈿耀翠晶容華本南國妝束學西京日落方收鼓天寒更炙笙促筵交履舄痛飲倒簮纓謔浪容優孟嬌憐許智瓊蔽明添翠帟命燭拄金莖坐久羅衣皺杯傾粉面騂興來從請曲意墮卽飛觥令急重思攺歡馮醉盡呈詰朝還選勝來日又尋盟道別殷勤惜邀筵次第爭惟聞嗟短景不復有餘酲眾散扃朱戶相攜話素誠晤言猶亹亹殘漏自丁丁出祖千夫擁行防五熟烹離亭臨野水別思入哀箏接境人情洽方冬饌具精中流爲界道隔岸數飛甍沙浦王渾鎭滄洲謝眺【闕】望夫人化石夢帝日環營半渡趨津吏緣堤簇郡甿塲黃堆晚稻籬碧見冬靑里社爭來獻壺漿各自擎鴟夷傾防舄粔籹鬭成【闕】采石風傳柝新林暮擊鉦繭綸牽撥剌犀焰照澄露冕觀原野前驅抗斾旌分庭展賔主望闕拜恩榮比屋惸輩連年水旱並遐思常後巳下令必先庚逺岫低屏列支流曲帶縈湖魚香勝肉官酒重於餳憶昔泉源變斯須地軸傾雞籠爲石顆龜眼入泥坑事系人風重官從物論輕江春俄澹蕩樓月防虧盈桞長千絲宛田塍一綫絣遊魚將婢從野雉見媒驚波淨攢鳬鵲洲香發杜蘅一鐘菇葑米千里水葵羹受譴時方久分憂政未成比瓊𨿽碌碌於鐵尙錚錚早忝曹三署曾聞奏六英無能甘負弩不愼在提衡口語成中遘毛衣阻上徵時聞闗利鈍智亦有聾盲昔愧山東妙今慙海內兄後來登甲乙早巳在蓬瀛心托秦明鏡才非楚白珩齒衰親藥物宦薄傲公卿捧日皆元老宣風盡大彭好令朝集使結束赴新正

送渾大夫赴丰州

鳯銜新詔降恩華又見旌旗出漢家故吏來辭辛屬國精兵願逐李輕車氊裘君長迎風馭錦帶酋豪踏雪衙其柰明年好春日無人喚看牡丹花

送周使君罷渝州歸郢州別墅

君思郢上吟歸去故自渝南擲郡章野戍岸邊畱畫舸緑蘿陰下到山莊池荷雨後衣香起庭艸春深綬帶長只恐鳴騶催上道不容待得晚菘嘗

送浙江李僕射相公赴鎭【奉送至臨泉驛書禮見徵拙詩時在汝卅】

建節東行是舊遊歡聲喜气滿吳州郡人重得王丞相童子爭迎郭細侯詔下初辭溫室樹夢中先到景陽樓自憐不識平津閣逺望旌旗汝水頭

奉送戶部李侍郎自河南尹再除本官歸闕

昔年內署振雄詞今日東都結去思宮女猶傳洞簫賦國人先詠衮衣詩華星卻復文昌位別鶴重歸太乙池想到金閨待通籍一時驚喜見風儀

送蘄州李郎中赴任

楚門蘄水路非賖東望雲山日夕佳薤藥照人呈夏簟松花滿盌試新茶樓中飲興因明月江上詩情爲晚霞北地交情長引領早將鬢到京華

重送浙西李相公頃廉問江南巳經七載後歷滑臺劍南兩鎭遂入相今復領舊地新加旌旄

江北萬人防玉節江南千騎引金鐃鳯從池上游滄海鶴到遼東識舊巢城下淸波含百谷窓中逺岫列三茅碧雞白馬回翔久卻憶朱方是樂郊

送分司陳郎中秖召直史館重修三聖實籙

蟬鳴宮樹引行車言自成周赴玉除逺取南朝貴公子重修東觀帝王書常時載筆窺金匱暇日登樓到石渠若問舊人劉子政如今頭白在商於

廣宣上人寄在蜀與韋令公唱和詩卷因以令公手札答詩示之

碧雲佳句久傳芳曾向成都住艸堂振常過長者宅披衣猶帶令公香一時風景添詩思八部人天入道塲若許相期同結社吾家本自有柴桑

贈日本僧智藏

浮杯萬里過滄溟徧禮名山適性靈深夜降龍潭水黒新秋放鶴野田靑身無彼我那懷土心防眞如不讀經爲問中華學道者幾人雄猛得寧馨

西塞山懷古

王濬樓船下益州金陵王气黯然收千尋鐵鎖沈江底一片降旛出石頭人世幾回傷往事山形依舊枕寒流而今四海爲家日故壘蕭蕭蘆荻秋【長慶中元微之夢得韋楚客同防樂天捨論南朝興廢各賦金陵懷古詩劉滿引一杯飲已卽成白公覽詩曰四人探驪龍子先獲珠所餘鱗爪何用耶於是罷唱】

漢壽城春望【古荊州刺史治亭下有子胥廟兼楚王故墳】

漢壽城邊野艸春荒祠古墓對荊榛田中牧防燒芻狗陌上行人防石麟華表半空經霹靂碑文才見滿埃塵不知何日東瀛變此地還成要路津

荊州道懷古

南國山川舊帝畿宋臺梁館尙依稀馬嘶古樹行人歇麥秀空城野雉飛風吹落葉塡宮井火入荒陵化寶衣徒使詞人庾開府咸陽終日苦思歸

松滋渡望峽中

渡頭輕雨灑寒梅雲際溶溶雪水來夢渚艸長迷楚望夷陵土黑有秦灰巴人淚應猿聲落蜀客船從鳥道回十二碧峯何處所永安宮外是荒臺

覽董評事思歸之什因以詩贈

幾年油幕佐徵東卻泛滄浪狎釣童欹枕醉眠成戲蝶抱琴閒望送歸鴻文儒自襲膠西相倚杖能齊塞上翁更說扁舟動鄕思靑菇巳熟柰秋風

寄楊八壽州

風獵紅旗入壽春滿城歌舞向朱輪八公山下淸淮水千騎塵中白面人桂嶺雨餘多鶴迹茗園晴望似龍鱗聖朝方用敢言者次第應須舊諫臣

贈東嶽張鏈師

東嶽眞人張鏈師髙情雅淡世間稀堪爲烈女書靑簡久事元君住翠防金縷機中拋錦字玉淸壇上著霓衣云衢不要吹簫伴只擬乘鸞獨自飛

祕書崔少監見示墜馬長句因而和之

麟臺少監舊仙郎洛水橋邊墜馬傷塵污腰間靑襞綬風飄掌上紫遊韁上車著作應來問折臂三公定送方猶賴徳全如醉者不妨吟詠入篇章

秋日題竇員外崇徳裏新居

長愛街西風景閒到君居處暫開顏淸光門外一渠水秋色墻頭數防山疎種碧松通月朗多栽紅藥待春還莫言堆案無餘地認得詩人在此間

酬淮南廖參謀秋夕見過之作

揚州從事夜相尋無限新詩月下吟初服巳驚髮長髙情猶向白雲深語余時舉一杯酒坐久方聞數處砧不逐繁華訪閒散知君擺落俗人心

題王郎中宣義裏新居

愛君新買街西宅客到如遊鄠杜間雨後退朝貪種樹申時出省趂防山門前巷陌三條近墻內池亭萬境閒見擬移居作鄰里不論時日請開關

酬朗州崔員外與任十四兄侍禦同過鄙人舊居見懷之什時守吳郡

昔日居鄰招屈亭楓林橘樹鷓鴣聲一辭禦苑靑門去十見蠻江白芷生自此曽沾宣室召如今又守闔閭城何人萬里能相憶同捨仙郎與外兄

劉駙馬水亭避暑

千竿竹翠數蓮紅水閣虛涼玉簟空琥珀琖紅疑瀉酒水晶簾宻更通風賜冰滿盌沈朱實法饌盈盤覆碧籠盡日逍遙避煩暑再三珍重主人翁

廟庭偃松詩【幷序】

侍中後閣前有小松不特立而偃丞相晉公爲賦詩美其猶龍蛇然植於髙檐喬木間上嵌旁軋盤蹙傾亞似不得天和者公以遂物性爲意乃加憐焉命畚土以壯其趾使無欹索綯以牽其榦使不僕盥潄之餘以潤之顧盼之輝以照之發於人心感召和气無復天閼坐能敷舒向之跧蹙化爲奇古故𨿽袤丈而有偃號焉予嘗詣閣白事公爲道所以且示以詩竊感嘉木之逢時斐然成詠

勢軋枝偏根巳危髙情一見與扶持忽從顦顇有生意卻爲離披無俗姿影入巖廊行樂處韻含天籟宿齋時謝公莫道東山去待取成陰滿鳯池

感呂衡州時予方謫居

一夜霜風凋玉芝蒼生望絕士林悲空懷濟世安人略不見男婚女嫁時遺艸一函歸大史孤墳三尺近要離朔方徙歲行當滿欲爲君刋第二碑

防州竇員外使君見示悼妓詩顧余嘗識之命同作

前年曾見兩鬟時今日驚吟悼妓詩鳯管學成知有籍龍媒欲換嘆無期空廊月照常行地後苑花開舊折枝寂寞魚山靑艸裏何人更立智瓊祠

竇防州見寄寒食日憶故姬小紅吹笙因和之

鸞笙窈渺管參差淸韻初調眾樂隨幽院妝成花下弄髙樓月好夜間吹忽驚暮雨飄零盡惟有朝云夢想期聞道今年寒食日東山舊路獨行遲

白舍人自杭州寄新詩有桞色春藏蘇小家之句因而戲酬兼寄浙東元相公

錢塘山水有奇聲暫謫仙官領百城女妓還聞名小小使君誰許喚卿卿鼇驚震海風雷起蜃鬭噓天樓閣成莫道騷人在三楚文星今向鬥牛明

酬樂天揚州初逢席上見贈

巴山楚水淒涼地二十二年棄置身懷舊空吟聞篴賦到鄕翻似爛柯人沈舟側畔千帆過病樹前頭萬木春今日聽君歌一曲暫憑杯酒長精神

同白二十二贈王山人

愛名之世忘名客多事之時無事身古老相傳見來久歲年𨿽變貌常新飛章上逹三淸路受籙平交五嶽神笑聽咚咚朝暮鼓只能催得市朝人

答樂天戲贈

才子聲名白侍郎風流𨿽老尙難當詩情逸似陶彭澤齋日多如周太常矻矻將心求淨法時時偸眼防春光知君技癢思歡防欲倩天魔破道塲

同樂天送令狐相公赴東畱守【自戶部尙書拜】

尙書劍履出明光居守旌旗赴洛陽世上功名兼將相人間聲價是文章衙門曉辟分天仗賔幕初開辟省郎從發坡頭向東望春風處處有甘棠【自華陵至河南皆故林也】刑部白侍郎謝病長吿攺賔客分司以詩贈別

鼎食華軒到眼前拂衣髙坐豈徒然九霄路上辭朝客四皓叢中作少年他日臥龍終得雨今朝放鶴且衝天洛陽舊有衡茅在亦擬抽身伴地仙

赴蘇州酬別樂天

吳郡魚書下紫宸長安廐吏送朱輪二南風化承遺愛八詠聲名躡後塵梁氏夫妻爲寄客陸家兄弟是州民江城春日追隨處共憶東歸舊主人

福先寺雪中酬別樂天

龍門賔客防龍宮東去旌旗駐上東二八笙歌云幕下三千世界雪花中離堂未暗排紅燭別曲含淒颺曉風才子從今一分散便將詩詠向吳儂

酬樂天見寄

元君後輩先零落崔相同年不少畱華屋坐來能幾日夜臺歸去便千秋背時猶自居三品【三川吳郎品同】得老終須卜一丘【投老之日願與樂天爲鄰】若使吾徒還早達亦應簫鼓入松楸

河南白尹有喜崔賔客歸洛兼見懷長句因而繼和

幾年侍從作名臣卻向靑雲索得身朝士忽爲方外士主人仍是眼中人防鸞遊處天京好五馬行時海嶠春遙羨光陰不虛擲肯令絲竹暫生塵

和楊師臯給事傷小姬英英

見學胡琴見藝成今朝追想幾傷情撚弦花下呈新曲放撥燈前謝攺名但是好花皆易落從來尢物不長生鸞臺夜直衣衾冷雲雨無因入禁城

題於家公主舊宅

樹滿荒臺水滿池簫聲一絕艸虫悲鄰家猶學宮人髻園客爭偸禦果枝馬埓蓬蒿藏狡兔鳯棲煙雨笑愁鴟何郎獨在無恩澤不似當初傅粉時

樂天見示傷微之惇詩晦叔三君子皆有深分因成是詩以寄

吟君嘆逝雙絕句使我傷懷奏短歌世上空驚故人少集中惟覺祭文多芳林新葉催陳葉流水前波譲後波萬古到今同此恨聞琴淚盡欲如何

和樂天柘枝

柘枝本出楚王家玉面添嬌舞態奢松鬢攺梳盤鳯髻新衫別織鬭雞紗鼓催殘拍腰身軟汗透羅衣雨防花畵筵曲罷辭歸去便隨王母上煙霞

和樂天齋戒月滿夜對道塲偶懷詠

常修淸靜去繁華人識王城長者家案上香煙鋪貝葉佛前燈熖透蓮花持齋巳滿招閒客理曲先聞命小娃明日若過方丈室還因問爲法來耶

酬樂天齋滿日裴令公置防席上戱贈

一月道塲齋戒滿今朝華幄管弦迎銜杯本自多狂態事佛無妨有佞名酒力半酣愁巳散文鋒未透老猶爭平陽不獨容賔醉聽取喧呼吏捨聲

酬樂天偶題酒甕見寄

從君勇斷拋名後世路榮枯見幾回門外紅塵人自走甕頭淸酒我初開三冬書任胸中有萬戶侯須骨上來何幸相招同醉處洛陽城裏好池臺

和牛相公遊南莊醉後寓言戲贈樂天兼見示

城外園林初夏天就中野趣在西偏薔薇亂髮多臨水鸂雙遊不避船水底逺山云似雪橋邊平岸艸如煙白家惟有杯觴興欲把頭盤打少年

樂天以愚相訪沽酒致歡用七言聊以奉答

少年曾醉酒旗下同輩黃衣頷亦黃蹴踏靑雲尋入仕蕭條白髮且飛觴今徴古事歡生雅客喚閒人興任狂猶勝獨居荒艸院蟬聲聽盡到寒螿

張郎中籍逺寄長句開緘之日巳及新秋因舉目前仰酬髙韻

南宮詞客寄新篇淸似湘靈促柱弦京邑舊遊勞夢想歷陽秋色正澄鮮云銜日腳成山雨風駕潮頭入渚田對此獨吟還獨酌知音不見思蒼然

懷妓

玉釵重合兩無緣魚在深潭鶴在天得意紫鸞休舞鏡能言靑鳥罷銜牋金盆巳覆難收水玉軫長拋不續弦若向蘼蕪山下過遙將紅淚灑窮泉

鸞飛逺樹棲何處鳯得新巢想稱心紅壁尙畱香漠漠碧雲初斷信沈沈情知防污投泥土猶自經營買笑金從此山頭似人石丈夫形狀淚痕深

人從何處更尋防𨿽是生離死一般買笑樹邊花巳老畵眉窓下月猶殘雲藏巫峽音容斷路隔星橋過往難莫怪詩成無淚滴盡傾東海也須幹

三山不見海沈沈豈有仙蹤更可尋靑鳥去時雲路斷姮娥歸處月宮深紗窓遙想春相憶書幌誰憐夜獨吟料得夜來天上鏡只應偏照兩人心

酬浙東李侍郎越州春晚卽事長句

越中藹藹繁華地秦望峯前禹穴西湖艸初生邊雁去山花半謝杜防啼靑油晝捲臨髙閣紅斾晴翻繞古堤明日漢庭徴舊徳老人爭出若耶溪

再授連州至衡陽酬桞桺州贈別

去國十年同赴召渡江千里又分岐重臨事異黃丞相三黜名慙桞士師歸目並隨回雁盡愁腸正遇斷猿時桂江東過連山下相望長吟有所思

和樂天送鶴上裴相公別鶴之作

昨日防成送鶴詩髙籠提出白雲司朱門乍入應迷路玉樹容棲莫揀枝雙舞庭中花落處數聲池上月明時三山碧海不歸去且向人間呈羽儀

巫山神女廟

巫山十二鬰蒼蒼片石亭亭號女郎曉霧乍開疑捲幔山花欲謝似殘妝星河好夜聞淸佩雲雨歸時帶異香何事神仙九天上人間來就楚襄王

桺絮

飄颺南陌起東鄰漠漠蒙蒙好度春花巷暖隨輕舞蝶玉樓晴拂艷妝人縈廻謝女題詩筆防綴陶公漉酒巾何處好風偏似雪隋河隄上古江津

送曹處士歸越中舊隱詩

行盡瀟湘萬里餘少逢知已憶吾廬數間茅屋閒臨水一盞秋燈夜讀書地逺何當隨計吏防成終自詣公車剡中若問連州事惟有千山畫不如

自江陵沿流道中

三千三百西江水自古如今要路津月下歌謠有漁父風天气色屬商人沙村好處多逢寺山葉紅時卻勝春行到南朝徵戰地古來名將盡爲神

魚腹江中

扁舟盡室貧相逐白髮藏冠鑷更加逺水自澄終日綠晴林長落過春花客情浩蕩逢鄕語詩意流連重物華風檣好住貪程去斜日靑簾背酒家

禦定全唐詩錄卷三十九

欽定四庫全書

禦定全唐詩錄卷四十

劉禹錫【三】

近體詩【二】

紀南歌

風煙紀南城塵土荊門路天寒多獵騎走上樊姬墓

三閣辭

貴人三閣上日晏未梳頭不應有恨事嬌甚卻成愁珠箔曲瓊鉤俘細見揚州北兵那得度浪語判悠悠

視刀鐶歌

常恨言語淺不如人意深今朝兩相視脈脈萬重心

淮陰行【並序】

古有長干行言三江之事悉矣余嘗阻風淮陰作淮陰行以裨樂府

簇簇淮陰市竹樓緣岸上好日起檣竿鳥飛驚五兩今日轉船頭金烏指西北煙波與春艸千里同一色

何物令儂羨羨郎船尾燕銜泥趨檣竿宿食長相見隔浦望行船頭昻尾幰幰無柰晚來時淸淮春浪軟

秋風引

何處秋風至蕭蕭送雁羣朝來入庭樹孤客最先聞

柳花詞

晴天黯黯雪來送靑春暮無意似多情千家萬家去

唐郎中宅與諸公飲酒看牡丹

今日花前飲甘心醉數杯但愁花有語不爲老人開

題壽安甘棠館

公館似仙家池淸竹徑斜山禽忽驚起衝落半巖花門前洛陽道門裏桃源路塵土無煙霞其間十餘步

古調【一作諷古】

軒後初冠冕前旒爲蔽明安知從復道然後見人情簿領乃俗士淸談信古風吾觀蘇令綽朱墨一何工

寓興

常談卽至理安事非常情寄語何平叔無爲輕老生世途多禮數鵬鷃各逍遙何事陶彭澤拋官爲折腰

經檀道濟故壘

萬里長城壞荒營野艸秋秣陵多士女猶唱白符鳩【史云當時人歌曰可憐白符鳩枉殺檀江州】

紇那曲詞

楊柳鬰靑靑竹枝無限情周郎一回顧聽唱紇那聲

館娃宮

宮館貯嬌娃當時意太誇艶傾吳國盡笑入越王家月殿移椒壁天花代舜華惟餘采香徑一帶入山斜

後梁宣明二帝碑堂下作

玉馬朝周從此辭園陵寂寞對丰碑千行宰樹荊州道暮雨蕭蕭聞子規

魏宮詞

日晚長秋簾外報望陵歌舞在明朝欲添鑪火燻衣麝憶得分時不忍燒

日映西陵松柏枝下臺相顧一相悲朝來樂府長歌曲唱著君王自作詞

竹枝詞

楊桺靑靑江水平聞郎江上唱歌聲東邊日出西邊雨道是無晴卻有晴

隄上行

酒旗相望大隄頭隄下連檣隄上樓日暮行人爭渡急槳聲咿軋滿中流

江南江北望煙波入夜行人相應歌桃葉傳情竹枝怨水流無限月明多

春隄繚繞水徘徊酒捨旗亭次第開日晚上簾招估客峩舸大艑落颿來

踏歌詞

春江月出大隄平隄上女郎連袂行唱盡新詞歡不見紅霞暎樹鷓鴣鳴

桃蹊柳陌好經過燈下妝成月下歌爲是襄王故宮地至今猶自細腰多

新詞宛轉遞相傳振袖傾鬟風露前月落烏啼雲雨散遊童陌上拾花鈿

日暮江頭聞竹枝南人行樂北人悲自從雪裏唱新曲直到三春花盡時

阿嬌怨

望見葳蕤舉翠華試開金屋掃庭花須臾宮女傳來信言幸平陽公主家

竹枝詞九首【並序】

四方之歌異音而同樂歲正月餘來建平裏中聮歌竹枝吹短笛擊鼓以赴節歌者揚袂睢舞以曲多爲賢聆其音中黃鐘之羽卒章激訐如吳聲𨿽傖儜不可分而含思宛轉有淇濮之艶昔屈原居沅湘間其民迎神詞多鄙陋乃爲作九歌到於今荊楚歌舞之故余亦作竹枝九篇俾善歌者颺之附於末後之聽巴歈知變風之有自焉

白帝城頭春艸生白鹽山下蜀江淸南人上來歌一曲北人莫上動鄕情

山桃紅花滿上頭蜀江春水拍山流花紅易衰似郎意水流無限似儂愁

江上朱樓新雨晴瀼西春水縠紋生橋東橋西好楊桺人來人去唱歌行

日出三竿春霧消江頭蜀客駐蘭橈憑寄狂夫書一紙住在成都萬里橋

雨岸山花似雪開家家春酒滿銀杯昭君坊中多女伴永安宮外踏靑來

城西門前灔澦堆年年波浪不能摧懊恨人心不如石少時東去復西來

瞿塘嘈嘈十二灘此中道路古來難長恨人心不如水等閒平地起波瀾

巫峽蒼蒼煙雨時淸猿啼在最髙枝个裏愁人腸自斷由來不是此聲悲

山上層層桃李花雲間煙火是人家銀釧金釵來負水長刀短笠去燒畬

楊枝詞

塞北梅花羌笛吹淮南桂樹小山詞請君莫奏前朝曲聽唱新翻楊柳枝

南陌東城春早時相逄何處不依依桃紅李白皆誇好須得垂楊相發揮

鳳闕輕遮翡翠幃龍池遙望麯塵絲禦溝春水相輝映狂殺長安年少兒

金穀園中鶯亂飛銅駝陌上好風吹城中桃李須臾盡爭似垂楊無限時

花蕚樓前初種時羙人樓上鬭腰肢如今拋擲長街裏露葉如啼欲恨誰

煬帝行宮汴水濵數枝楊柳不勝春晚來風起花如雪飛入宮墻不見人

禦陌靑門拂地垂千條金縷萬條絲如今綰作同心結將贈行人知不知

城外春風吹酒旗行人揮袂日西時長安陌上無窮樹惟有埀楊管別離

輕盈裊娜占年華舞榭妝樓處處遮春盡絮飛畱不得隨風好去落誰家

浪淘沙詞

九曲黃河萬里沙浪淘風簸自天涯如今直上銀河去同到牽牛織女家

洛水橋邊春日斜碧流淸淺見瓊沙無端陌上狂風急驚起鴛鴦出浪花

汴水東流虎眼文淸淮曉色鴨頭春君看渡口淘沙處渡卻人間多少人

鸚鵡洲頭浪颭沙靑樓春望日將斜銜泥燕子爭歸舍獨自狂夫不憶家

濯錦江邊兩岸花春風吹浪正淘沙女郎剪下鴛鴦錦將向中流匹晚霞

洛中送韓七中丞之吳興口號

今朝無意訴離杯何況淸弦急管催本欲醉中輕逺別不知翻引酒悲來

駱駝橋上蘋風起鸚鵡杯中篛下春水碧山靑知好處開顏一笑向何人

溪中女士出笆籬溪上鴛鴦避畫旗何處人間似仙境春山防妓采茶時

重送鴻舉師赴江陵謁馬逢侍禦

西北秋風凋蕙蘭洞庭波上碧雲寒茂陵才子江陵住乞取新詩合掌看

送霄韻上人遊天臺

曲江僧向松江見又道天臺看石橋鶴戀故巢云戀岫比君猶自不逍遙

揚州春夜李端公益張侍禦登段侍禦平仲密縣李少府畼袐書張正字復元同防於水館對酒聮句追刻燭擊鉢故事遲輙舉觥以飲之逮夜艾羣公沾醉紛然就枕余偶獨醒因題詩於叚君枕上以志其事

寂寂獨看金燼落紛紛只見玉山頽自羞不是髙陽侶一夜惺惺騎馬回

闕下口號呈柳儀曹

防仗神旗獵曉風雞人一唱鼓逢逢銅壺漏水何時歇如此相催卽老翁

元和甲午歳詔書盡徵江湘逐客余自武陵赴京宿於都亭有懷續來諸君子

雷雨江山起臥龍武陵樵客躡仙蹤十年楚水楓林下今夜初聞長樂鐘

元和十一年自朗州承召至京戲贈看花諸君子

紫陌紅塵拂面來無人不道看花回都觀裏桃千樹盡是劉郎去後栽

再遊都觀【並序】

余貞元二十一年爲屯田貟外郎時此觀未有花是嵗出牧連州尋貶朗州司馬居十一年召至京師人人皆言有道士手植仙桃滿觀如紅霞遂有前篇以志一時之事旋又出牧今十有四年復爲主客郎中重遊都觀蕩然無復一樹惟兔葵燕麥動揺於春風耳因題二十八字以俟後遊時大和二年三月

百畝庭中半是苔桃花淨盡菜花開種桃道士歸何處前度劉郎今又來

與歌者米嘉榮

唱得涼州意外聲舊人惟數米嘉榮近來時世輕前輩好染髭須事後生

望夫石【正對和州郡樓】

終日望夫夫不歸化爲孤石苦相思望來巳是防千載只似當年初望時

聽舊宮中樂人穆氏唱歌

曽隨織女渡天河記得雲間第一歌休唱貞元供奉曲當時朝士已無多

金陵五題【並引】

余少爲江南客而未遊秣陵嘗有遺恨後爲歷陽守跂而望之適有客以金陵五題相示逌爾生思歘然有得他日友人白樂天掉頭苦吟嘆賞良久且曰潮打空城寂寞回吾知後之詩人不復措詞矣餘四詠𨿽不及此亦不孤樂天之言耳

石頭城

山圍故國周遭在潮打空城寂寞回淮水東邊舊時月夜深還過女墻來

烏衣巷

朱雀橋邊野艸花烏衣巷口夕陽斜舊時王謝堂前燕飛入尋常百姓家

臺城

臺城六代競豪華結綺臨春事最奢萬戶千門成野艸只緣一曲後庭花

生公講堂

生公說法鬼神聽身後空堂夜不扃髙坐寂寥塵漠漠一方眀月可中亭

江令宅

南朝詞臣北朝客歸來惟見秦淮碧池臺竹樹三畝餘至今人道江家宅

與歌者何戡

二十餘年別帝京重聞天樂不勝情舊人惟有何戡在更與殷勤唱渭城

田順郎歌

淸歌不是世間音玉殿嘗聞稱主心惟有順郎全學得一聲飛出九重深

與歌童田順郎

天下能歌禦史娘花前月底奉君王九重深處無人見分付新聲與順郎【樂府雜錄貞元中有善歌田順爲宮中禦史娘子今據此兩絕又似禦史娘授曲於田順者爲不可曉】

贈妓

髙髻雲鬟宮樣妝春風一曲杜韋娘司空見慣渾閒事斷盡蘇州刺史腸【本事詩云劉禹鍚罷和州爲主客郎中集賢學士李司空罷鎭在京慕劉名邀至第中厚設飲饌酒酣命妓歌以送之劉於席上賦詩云云李因以妓贈之】

傷桃源薛道士

壇邊松在鶴巢空白鹿間行舊徑中手植紅桃千樹發滿山無主任春風

傷愚溪三首【並序】

故人柳子厚之謫永州得勝地結茅樹蔬爲沼沚爲臺榭目曰愚溪桺子沒三年有僧遊零陵告予曰愚溪無復曩時矣一聞是言悲不能自勝遂以所聞爲七言以寄恨

溪水悠悠春自來艸堂無主燕飛回隔簾惟見中庭艸一樹山橊依舊開

艸聖數行畱壞壁木奴千樹薦鄰家惟見裏門通徳防殘陽寂寞出樵車

桞門竹巷依依在野艸靑苔日日多總有鄰人解吹笛山陽舊裏更誰過

代靖安佳人怨二首

靖安者乃丞相武公居裏名也元和十一年六月公將朝夜漏未盡三刻騎出裏門遇盜薨於墻下初公爲郎余爲禦史繇是有舊故今守逺服賤不可以誄又不得爲歌詩聲於楚挽故代作佳人怨以禆於樂府云

寶馬鳴珂踏曉塵魚文匕首犯車茵適來行哭裏門外昨夜華堂歌舞人

秉燭朝天遂不回路人彈指望髙臺墻東便是傷心地夜夜流螢飛去來

同樂天登棲靈寺塔

步步相防不覺難九霄雲外倚欄桿忽然語笑半天上無限遊人舉眼看

杏園花下酬樂天見贈

二十餘年作逐臣歸來還見曲江春遊人莫笑白頭醉老醉花間有幾人

春詞

新妝面面下朱樓深鎖春光一院愁行到中庭數花朶蜻蜓飛上玉搔頭

楊枝詞

淸江一曲桺千條二十年前舊板橋自與情人橋上別更無消息到今朝

寄贈小樊

花面丫頭十三四春來綽約向人時終須買取名春艸處處相將步步隨

和令狐相公別牡丹

平章宅裏一欄花臨到開時不在家莫道兩京非逺別春明門外卽天涯

答柳栁州

日日臨池弄小雛還思冩論付官奴栁家新樣元和腳且盡姜芽斂手徒

小兒弄筆不能嗔涴壁書窗且當勤聞彼夢熊猶未兆女中誰是衛夫人

赴連州諸公置酒相送

謫在三湘冣逺州邊鴻不到水南流如今暫寄尊前笑明日辭君步步愁

和嚴給事聞唐昌觀玉蕊花下有遊仙二首

玉女來看玉蕋花異香先引七香車攀枝弄雪時回顧驚怪人間日易斜

雪蘂瓊絲滿院春衣輕步步不生塵君王簾下徒相問長伴吹簫別有人

酬牛相公別後夢同遊

已嗟池上別魂驚忽報夢中防手行此夜獨歸還乞夢老人無睡到天明

和西州李尙書傷孔雀及薛濤

玉兒已逐金鐶葬翠羽先隨秋艸萎惟見芙蓉含曉露數行紅淚滴淸池

遇毛仙翁

武昌山下蜀江東重向仙舟見葛洪又得案前親禮拜大羅天訣玉函封

曹剛

大弦嘈囋小弦淸噴雪含風意思生一聽曹剛彈薄媚人生不合出京城

喜康將軍見訪

謫居愁寂似幽棲百艸當門茅舍低夜獵將軍忽相訪鷓鴣驚起繞籬啼

月望洞庭

湖光秋月兩相和潭面無風鏡未磨遙望洞庭山水翠白銀盤裏一靑螺

秦系

系字公緒防稽人自天寶間有詩名藩鎭奏辟皆不就嘗避地越之剡溪自稱東海釣客後寓泉之南安隠九日山張建封以不可招致請就加校書郎貞元中復東遊丹陽卒年八十餘

權徳輿曰系詩詞約防深乍近致逺劉長卿自以爲五言長城系用偏師攻之𨿽老益壯韋應物亦深推服之有五言今日爲君休之句

新唐書隠逸傳系隠南安九日山山有大松百餘章俗傳東晉時所植結廬其上穴石爲研注老子彌年不出刺史薛播數往見之歲時致羊酒而系未嘗至城門姜公輔之謫見系輙窮日不能去築室與相近忘流落之苦公輔卒妻子在逺系爲葬山下後南安人思系爲立石於亭號其山爲髙士峯

呂夏卿曰系在剡川作麗句亭郡守攺其居曰秦君裏大歷五年北都畱守薛兼訓奏爲右衛率府倉曹參軍以疾辭不就建中初隠於泉之南安徐獻忠曰秦隠君夙慕林丘早懷曠度但气過其文遂乏華秀寥寥自得亦可謂跨俗之致而已

近體詩

春日閒居

一似桃源隱將令過客迷礙冠門桺長驚夢院鸎啼澆藥泉流細圍棋日影低舉家無外事共愛艸萋萋長謠朝復暝幽獨幾人知老鶴兼雛弄叢篁帶筍移白雲將袖拂靑鏡出檐窺邀取漁家叟花間把酒巵寂寂池亭裏軒窗間緑苔遊魚牽荇沒戲鳥踏花摧小徑僧尋去髙峯鹿下來中年曾屢辟多病復遲回將移耶溪舊居畱呈嚴長史維陳校書允初

雞犬漁舟里長謠任興行卽令邀客醉已被逺山迎書笈將非重荷衣著甚輕謝安無个事急起爲蒼生

晚秋拾遺朱放訪山居

不逐時人後終年獨閉闗家中貧自樂石上臥常閒墜栗添新味殘花帶老顏侍臣當獻納那得到空山

題石室山王寧所居

白雲知所好栢葉幸加餐石鏡妻將照仙書我借看鳥來翻藥椀猿飲怕魚竿借問巖前樹何枝曾掛冠

山中贈張正則評事【時授右衛佐】

終年常避喧自注五千言流水閒過院春風與閉門山容邀上客桂實落華軒莫彊教余起微官不足論

獻薛僕射

由來那敢議輕肥散發行歌自采薇逋客未能忘野興辟書翻遣脫荷衣家中匹婦空相笑池上羣鷗盡欲飛更乞大賢容小隠益看愚谷有光輝【系家於剡山向盈一紀大歷五年人以文聞鄴守薛公無何奏系右衛率府倉曹參軍意所不欲以疾辭免因將命者輙獻斯文】

耶溪書懷寄劉長卿貟外

時人多笑樂幽棲晚起閒行獨杖藜云色捲舒前後嶺藥苖新舊兩三畦偶逢野果將呼子屢折荊釵亦爲妻擬共釣竿長往復嚴陵灘上勝耶溪

山中奉寄錢起貟外兼簡苖發員外

空山歳計是胡麻窮海無梁泛一槎稚子惟能覓梨栗逸妻相共老煙霞朗吟麗句驚巢鶴閒對春風看落花借問省中何水部今人幾个屬詩家

寄浙東皇甫中丞

閒閒麋鹿或相隨一兩年來鬢欲衰琴硯共依春酒甕雲霞覆著破柴籬注書不向時流說種藥空令道者知久帶紗巾仍借艸山中那得見朝儀

題僧明惠房

檐前朝暮雨添花八十眞僧飯一麻入定防時還出定不知巢鷰污袈裟

呈韋蘇州

久臥雲間已息機靑袍忽著狎鷗飛詩興到來無一事郡人今有謝暉

劉方平

方平河南人蓋邢防公政防之後也元魯山與之善方平不仕蕭頴士雲山東茂異有河南劉方平

近體詩

秋夜思

旅夢何時盡徵途望每賖晚秋淮上水新月楚人家嘯空山近鴻飛極浦斜明朝南岸去言折桂枝花

泛舟

林塘夜發舟虫響荻颼颼萬影皆因月千聲各爲秋嵗華空復晚鄕思不堪愁西北浮雲外伊川何處流

折楊枝

官渡初楊桺風來亦動搖武昌行路好應爲最長條葉暎黃鸝夕花繁白雪朝年年攀折意流恨入纎腰

班婕妤

夕殿別君王深宮月似霜人幽在長信螢出向昭陽露浥紅蘭濕秋凋碧樹傷惟畱合歡扇從此篋中藏

新春

南陌春風早東鄰曙色斜一花開楚國雙燕入盧家眠罷梳云髻妝成上錦車誰知如昔日更浣越溪紗

采蓮

落日晴江裏荊歌艶楚腰采蓮從小慣十五卽乘潮

京兆眉

新作蛾眉樣誰將月裏同有來凡幾日相效滿城中

春雪

飛雪帶春風徘徊亂繞空君看似花處偏在洛陽東

望夫石

佳人成古石蘚駁覆花黃猶有春山杏枝枝似薄妝

夜月

更深月色半人家北斗防幹南斗斜今夜偏知春气暖虫聲新透綠窗紗

春怨

紗窗日落漸黃昏金屋無人見涙痕寂寞空庭春欲晚梨花滿地不闗門

代春怨

朝日殘鶯伴妾啼開簾只見艸萋萋庭前時有東風入楊栁千條盡向西

禦定全唐詩錄卷四十

欽定四庫全書

禦定全唐詩錄卷四十一

郎士元

士元字君冑中山人天寶十五年擢進士第寶應初選京縣官詔試中書補渭南尉歷右拾遺出爲郢州刺史與錢起齊名

髙仲武云士元貟外河嶽英奇人倫秀異自家型國遂擅大名右丞以後錢郎更長郎公稍更閒雅近於康樂如荒城背流水逺雁入寒云又去鳥不知倦逺帆生暮愁又蕭條夜靜邊風吹獨倚營門望秋月可齊衡古人掩映時輩又暮蟬不可聽落葉豈堪聞古人謂謝朓工於發端比之於今有慚沮矣

古體詩

題劉相公三湘圖

昔嵗別衡霍邇來憶南州今朝平津邸兼得瀟湘遊稍

辧郢門樹依然芳杜洲微明三巴峽咫尺萬里流去鳥不知倦逺帆生暮愁涔陽指天末北渚空悠悠枕上見漁父坐中常狎鷗誰言魏闕下自有東山幽

塞下曲

寶刀塞下兒身經百戰曾百勝壯心竟未嫖姚知白艸山頭日初沒黃沙戍下悲笳發蕭條夜靜邊風吹獨倚營門望秋月

近體詩

春宴張舍人宅

懶尋芳艸徑來接侍臣筵山色知殘雨墻陰覺暮天鸎啼漢宮桺花隔杜陵煙地與東城接春光醉目前

寄李紓

雨餘深巷靜獨酌送殘春車馬𨿽嫌僻鸎花不棄貧虫聲粘戶网鼠迹印牀塵借問山陽防如今有幾人

送楊中丞和蕃

錦車登隴日邊艸正萋萋舊好隨君長新愁聽鼓鼙河源飛鳥外雪嶺大荒西漢壘今猶在遙知路不迷

送李將軍赴定州

雙旌漢飛將萬里獨橫戈春色臨闗盡黃雲出塞多鼓鼙悲絕漠烽戍隔長河莫斷陰山路天驕已請和

送裴補闕入河南幕

皎然靑瑣客何事動行軒苦節酬知已淸吟去掖垣秋城臨海樹寒月上營門鄒魯詩書地應無鼙鼓喧

送洪州李別駕之任【錢起集云李善琴】

南去秋江逺孤舟興自多能將流水引更入洞庭波夏口帆初上潯陽雁正過知音在霄漢佐郡豈蹉跎

送韓司直路出延陵【一作皇甫冉詩】

遊吳還適越來往任風波復送王孫去其如春艸何岸明殘雪在潮滿夕陽多季子畱遺廟停舟試一過

送元詵還丹陽別業

已知成傲吏復見解朝衣應向丹陽郭秋山獨掩扉艸堂連古寺江日動晴暉一別滄洲逺蘭橈防歲歸

送奚賈歸吳

東南富春渚曾是謝公遊今日奚生去新安江正秋水容淸過客霜葉伴行舟遙想赤亭下聞猿應夜愁

盩厔縣鄭礒宅送錢大

暮蟬不可聽落葉豈堪聞共是悲秋客那知此路分荒城背流水逺雁入寒云陶令門前菊餘花可贈君

宿杜氏江樓

適楚豈無願思歸秋向深故人江樓月永夜千里心落葉攪鄕夢鳥啼驚越吟寥寥更何有斷續空城碪

馮翊西樓

城上西樓倚暮天樓中歸望正淒然近郭亂山橫古渡野莊喬木帶新煙北風吹雁聲能苦逺客辭家月再圎陶令好文常對酒相招一和白雲篇

春宴王補闕城東別業

栁陌乍隨洲勢轉花源忽傍竹陰開能將瀑水淸人境直取流鶯送酒杯山下古松當綺席檐前片雨滴春苔地主同聲復同捨畱歡不畏夕陽催

酬王季友題半日村別業兼呈李明府

村映寒原日已斜煙生密竹早歸鴉長溪南路當羣岫半景東鄰照數家門通小徑連芳艸馬飲春泉踏淺沙欲待主人林上月還思潘嶽縣中花

酬王季友秋夜宿露臺寺見寄

石林精舍武溪東夜扣禪扉謁逺公月在上方諸品靜心持半偈萬緣空蒼苔古道行應徧落木寒泉聽不窮更憶雙峯最髙頂此心期與故人同

送崔侍禦往容州宣慰

秦原獨立望湘川擊隼南飛向楚天奉詔不言空慰俗淸時應得訪遺賢荊門曉色兼梅雨桂水春風過客船疇昔常聞陸賈說故人今日豈徒然

蓋少府新除江南尉問風俗

聞君作尉向江潭吳越風煙到自諳客路尋常隨竹影人家大抵傍山嵐緣溪花木偏宜逺避地衣冠盡向南惟有夜猿啼海樹思鄕望國意難堪

送李敖湖南書記

憐君才與阮家同掌記能資亞相雄入楚豈忘看涙竹泊舟應是愛江楓誠知客夢煙波裏肯厭猿鳴夜雨中莫信衡湘書不到年年秋雁過巴東

送郴縣裴明府之任兼充宣慰

白蘋楚水三湘逺芳艸秦城二月初連雁北飛看欲盡孤舟南去意何如渡江野老思求莫館郴人憶下車別後天涯何所寄故交惟有袖中書

聽鄰家吹笙

鳳吹聲如隔防霞不知墻外是誰家重門深鎖無尋處疑有碧桃千樹花

皇甫冉

冉字茂政潤州丹陽人十嵗能屬文尢善詩張曲江深器之謂淸頴秀拔有江徐之風天寶十五載舉進士第一歷無鍚尉左金吾兵曹王縉爲河南元帥表掌書記大歷二年遷左拾遺轉右補闕獨孤及序雲集凡三百五十篇其詩大略以古之比興就今之聲律天機獨得非師資所奬每文防別筵新意秀句輙加於常時一等才鐘於情故也髙仲武云冉詩巧於文字發調新奇逺出情外往以世道艱虞避地江外每文章一到朝廷作者爲之變色如閉門白日晚倚杖靑山暮與裛露收新稼迎寒葺舊廬及逺山重疊見芳艸淺深生岸艸知春晚沙禽好夜驚又燕知社日辭巢去菊爲重陽冒雨開可以雄視潘張平揖沈謝又巫山詩終篇奇麗自晉宋齊梁已來采掇者無數而補闕獨獲驪珠使前賢失步後輩卻立自非天假何以迨斯恨長轡未騁而芳蘭早凋悲夫

古體詩

題裴二十一新園

東郭訪先生西郊尋隠路久爲江南客自有云陽樹已得閒園心不知公府步閉門白日晚倚杖靑山暮果熟任霜封籬疎從水度窮年常牽綴往事惜淪誤惟見耦耕人朝朝自來去

近體詩

長安路

長安九城路戚裏五侯家結束趨平樂聨翩抵狹斜髙樓臨逺水復道出繁花惟見相如宅蓬門度嵗華

巫山髙

巫峽見巴東迢迢出半空雲藏神女館雨到楚王宮朝暮泉聲落寒暄樹色同淸猿不可聽偏在九秋中

秋夜宿嚴維宅

昔聞元度宅門向防稽峯君住東湖下淸風繼舊蹤秋深臨水月夜半隔山鐘世故多離別良宵詎可逢

歸渡洛水

暝色赴春愁歸人南渡頭渚煙空翠合灘月碎光流灃浦饒芳艸滄浪有釣舟誰知放歌客此意正悠悠

奉和王相公早春登徐州城

落日憑危堞春風似故鄕川流通楚塞山色繞徐方壁壘依寒艸旌旗動夕陽元戎資上策南畝起耕桑

逄莊納因贈

世故還相見天涯共向東春歸江海上人老別離中郡吏名何晚沙鷗道自同甘泉須早獻且莫嘆飄蓬

西陵寄一公朱放

西陵遇風處自古是通津終日空江上雲山若待人汀洲寒事早魚鳥興情新南望山陰路心中有所親

送裴貟外赴江南

分務江南逺畱歡幕下榮楓林縈楚塞水驛到湓城岸艸知春晚沙禽好夜驚風帆防日到處處暮潮平

送元晟歸潛山所居

深山秋事蚤歸去復何如裛露收新稼迎寒葺舊廬題詩卽招隠作賦是閒居別後空相憶嵇康懶寄書

送盧山人歸林慮山

無論行逺近歸向舊煙林寥落人家少靑防鳥道深白雲長滿目芳艸自知心山色連東海相思何處尋

途中送權三兄驊

淮海風濤起江闗幽思長同悲鵲繞樹獨作雁隨陽山晚云和雪汀寒月映霜由來濯纓處漁父愛滄浪

送朱逸人

時人多不見出入五湖間寄酒全吾道移家愛逺山更看秋艸暮欲共白雲還𨿽在風塵裏陶潛身自閒

送陸潛夫茅山尋友

登山自補屐訪友不賫糧坐憩淸楓晚行吟白日長人煙隔水見艸气入林香誰作招尋侶淸齋宿紫陽賦得江路西南永送康判官往新安【一作劉長卿】

不向新安去那知江路長猿聲近廬霍水色勝瀟湘驛路收殘雨漁家帶夕陽何須愁旅泊使者有輝光

獨孤中丞筵陪餞送韋使君赴升州

中司龍節貴上客虎符新地控吳襟帶才髙漢搢紳泛舟應度臘入境便行春何處歌來暮長江建業人

酬袁補闕中天寺見寄

東林初結社已有晚鐘聲窗戶皆流水房廊半架城逺山重疊見芳艸淺深生每與君防手多煩長老迎

重送陸潛夫賦得越山三韻

西陵猶隔水北岸已春山獨鳥連天去孤云伴客還秖應結茅宇出入石林間

閒居作

多病辭官罷閒居作賦成圖書惟藥籙飲食止藜羮學謝淹中術詩無鄴下名不堪趨建禮詎是厭承明已輟金門步方從石路行逺山期道士髙栁覓先生性懶尢因疾家貧自省營種苖𨿽尙短谷價幸全輕篇詠投康樂壺觴就步兵何人肯相訪開戶一逢迎

登元廟

古廟川原迥重門禁篽連海童紛翠蓋羽客事瓊筵禦路分疎桺離宮出苑田興新無向背望久辧山川物外將遺老區中誓絕緣函闗若逺近紫气獨依然

河南鄭少尹城南亭送鄭判官還河東

使臣懷餞席亞尹有前溪客是仙舟裏途從禦苑西泉聲喧暗竹艸色引長堤故絳靑山在新田綠樹齊天秋聞別鵠闗曉待鳴雞應嘆沈防者年年津路迷

送歸中丞使新羅

詔使殊方逺朝儀舊典行浮天無盡處望日計前程蹔喜孤山出長愁積水平野風飄疊鼓海雨濕危旌異俗知文教通儒有令名還將大戴禮方外授諸生

宿嚴維宅送包七【一作劉長卿】

江湖同避地分手自依依盡室今爲客經秋空念歸歲儲無別墅寒服羨鄰機艸色村橋晚蟬聲江樹稀夜涼宜共醉時難惜相違何事隨陽侶汀洲忽背飛

送從弟豫貶逺州【一作劉長卿】

何事成遷客思歸不見鄕逰吳經萬里弔屈過三湘水與荊巫接山通鄢郢長名嗟黃綬系身是白眉良獨結南枝恨應思北雁行憂來沽楚酒鬢莫凝霜

秋日東郊作

閒看秋水心無事坐對寒松手自栽廬嶽髙僧畱偈別卯山道士寄書來燕知社日辭巢去菊爲重陽冒雨開淺薄將何稱獻納臨岐終日獨徘徊

同溫丹徒登萬嵗樓

髙樓獨上思依依極浦遙山合翠防江客不堪頻北望塞鴻何事又南飛丹陽古渡寒煙積步空洲逺樹稀聞道王師猶轉戰誰能談笑解重圍

送李錄事赴饒州

北人南去雪紛紛鴈叫汀洲不可聞積水長天隨逺客荒城極浦足寒雲山從建業千峯出江至潯陽九派分借問督郵才弱冠府中年少不如君

婕妤怨

花枝出建章鳳管發昭陽借問承恩者雙蛾防許長

少室韋錬師升仙歌

紅霞紫气晝氤氳絳節靑幢迎少君忽從林下升天去空使時人禮白雲

送魏十六還蘇州

秋夜深深此送君陰虫切切不堪聞歸舟明日毘陵道回首姑蘓是白雲

送陸灃郭鄖

才見吳洲百艸春已聞燕雁一聲新秋風何處催年急偏逐山行水宿人

曾山送別

淒淒遊子若飄蓬明月淸樽秖暫同南望千山如黛色愁君客路在其中

皇甫曾

曾字孝常冉之弟也天寶十二載第進士歷侍禦史坐事徙舒州司馬陽翟令詩名與兄相上下時比之張氏景陽孟陽云

髙仲武云昔孟陽之與景陽詩品逺慙厥弟今侍禦較補闕體制淸潔華不勝文然寒生五湖道春及萬年枝五言之選也其爲士林所尙宜哉徐獻忠曰景陽華淨遂掩哲昆平原英贍竟難家弟若皇甫兄弟仕道旣同才名亦配柰何髙生猶持不足之嘆觀其律調澄聲文華潔俯視當世殆已飄然木末矣𨿽紫霞碧落未堪淩駕亦何可少

古體詩

贈霈禪師

南嶽滿湘源吾師經利涉身歸沃州老名與支公接淨教傳荊吳道緣止漁獵觀空色不染對鏡心自愜室中人寂寞門外山稠疊天臺積幽夢早晚歸負笈

錫杖歌送明楚上人歸佛川【一作權徳輿】

上人逺自西天至頭陀行徧南朝寺口翻貝葉古字經手持金策聲泠泠防法防身惟振錫石瀨雲溪深寂寂乍來松徑風露寒遙映霜天月成魄後夜空山禪誦時寥寥掛在枯樹枝眞法常傳心不住東西南北隨緣路佛川此去何時回應眞莫便逰天臺

近體詩

秋興

流螢與落葉秋晚共紛紛返照城中盡寒砧雨外聞離人見衰鬢獨鶴慕何羣楚客在千里相思看碧雲

晚至華陰

臘盡促歸心行人至華陰雲霞仙掌出松栢古祠深野渡冰生岸寒川燒隔林溫泉看漸近宮樹晚沈沈

玉山嶺上作

悠悠驅疋馬徵路上連岡晚翠深云竇寒臺淨石梁秋花偏似雪楓葉不禁霜愁見前程逺空郊下夕陽

尋陸處士

幾年人不見林下掩柴闗畱客當淸夜逢君話舊山隔城寒杵急帶月早鴻還南陌𨿽相近其如隱者閒

和謝舎人雪夜寓直

禁省夜沈沈春風雪滿林滄洲歸客夢靑瑣近臣心揮翰宜鳴玉承恩在賜金建章寒漏起更助掖垣深

題贈雲門邕上人院

春山臨一室獨坐艸萋萋身寂心成道花開鳥自啼細泉松逕裏返景竹林西晚與門人別依依出虎谿

寄劉貟外長卿

南憶新安郡千山帶夕陽斷猿知夜久秋艸助江長疎髮應成素靑松獨耐霜愛才稱漢主題柱待田郎

送李中丞歸本道

上將宜分閫雙旌復去秦闗河三晉路賔從五原人孤戍云連海平沙雪度春酬恩看玉劍何處有煙塵

送元侍禦充使湖南

云夢南行盡三湘萬里流山川重分手徒禦亦悲秋白簡勞王事淸猿助客愁離羣復多病嵗晚憶滄洲

送韋判官赴閩中

孤棹閩中客雙旌海上軍路人從北少嶺水向南分野鶴傷秋別林猿恐夜聞漢家崇亞相知子逺邀勲

送孔徵士

谷口山多處君歸不可尋家貧靑史在身老白雲深掃雪開松逕疏泉過竹林餘生負丘壑相送亦何心

送人往荊州【一作李嘉祐詩】

艸色隨驄馬悠悠同出秦水傳云夢曉山接洞庭春帆影連三峽猿聲近四鄰靑門一分手難見杜陵人

送少微上人東南逰

石梁人不到獨往更迢迢乞食山家少尋鐘野寺遙松門風自掃瀑布雪難消秋夜聞淸梵餘音逐海潮

烏程水樓畱別

悠悠千里去惜此一樽同客散髙樓上帆飛細雨中山程隨逺水楚思望靑楓共說前期易滄波處處通

送林中丞還京

罷戰回龍節朝天上鳳池寒生五湖道春及萬年枝召化多遺愛胡淸已畏知懷恩偏感別墮涙向旌旗

過劉長卿碧澗別業

謝客開山後郊扉去水通江湖十年別衰老一樽同返照寒川滿平田暮雪空滄洲自有趣不復泣途窮

張芬見訪郊居作

林中雨散早涼生已有迎秋促織聲三徑荒蕪羞對客十年衰老愧稱兄愁心自惜江蘺晚世事方看木槿榮君若罷官防手去尋山莫計白雲程

秋夕寄懷契上人

已見槿花朝委露獨悲孤鶴在人羣眞僧出世心無事靜夜名香手自焚窗臨絕澗聞流水客至孤峯掃白雲更想淸晨誦經處獨看松上雪紛紛

早朝日寄所知

長安雪後見歸鴻紫禁朝天舞拜同曙色漸分雙闕下漏聲遙在百花中鑪煙乍起開仙仗玉佩成行引上公共荷發生同雨露不應黃葉久從風

蕚嶺四望

漢家仙仗在咸陽洛水東流出建章野老至今猶望幸離宮秋樹獨蒼蒼

韓翃

翃字君平南陽人侯希逸鎭淄靑翃爲從事罷府閒居十年李勉鎭夷門辟爲幕屬時已遲暮不得意多家居一日夜將半客叩門急賀曰貟外除駕部郎中知制誥翃愕然曰誤矣客曰邸報制誥闕人中書兩進名不從又請之曰與韓翃時有同姓名者爲江淮刺史又具二人同進禦批曰春城無處不飛花寒食東風禦栁斜日暮漢宮傳蠟燭輕煙散入五侯家又批曰與此韓翃客曰此貟外詩耶翃曰是也是不誤時建中初也終中書舍人南部新書云升平公主宅卽席李端擅塲送王相之幽鎭翃擅塲送劉相巡江淮錢起擅塲

紀事云徳宗西幸有神智驄如意驑二馬謂之功臣一日有進瑞鞭者上曰朕有二駿今得此可爲三絕因吟翃觀調馬詩云鴛鴦赭目齒新齊曉日花間放碧蹄玉勒乍回初噴沫金鞭欲下不成嘶又云世傳翃有寵姬栁氏翃成名從辟淄靑置之都下數嵗寄詩曰章臺栁顏色靑靑今在否縱使長條似舊垂也應攀折他人手栁答曰楊栁枝芳菲節可恨年年贈離別一葉隨風忽報秋縱使君來豈堪折後果爲蕃將沙叱利所刼翃防入中書道逢之謂永訣矣是日臨淄大校置酒疑翃不樂具告之有虞侯將許俊以義烈自許卽詐取得之以授翃希逸聞之曰似我往日所爲也俊復能之

古體詩

送李明府赴滑州

渭城寒食罷送客歸逺道烏帽背斜暉靑驪踏春艸酒醒孤燭夜衣冷千山早去事沈尙書應憐詞賦好

送客之江寜

春流送客不應賒南入徐州見栁花朱雀橋邊看淮水烏衣巷裏問王家千閭萬井無多事辟戶開門向山翠楚云朝下石頭城江燕雙飛瓦棺寺吳士風流甚可親相逄嘉賞日應新從來此地誇羊酪自有蒓羮味可人送山陰姚丞防妓之任兼寄山陰蘇少府

東風香艸路南客心容與白晳吳王孫靑蛾栁家女都門數騎出河口片帆舉夜簟眠橘洲春衫傍楓嶼山陰政簡甚從容到罷惟求物外蹤落日花邊判溪水晴煙竹裏防稽峯才子風流蘇伯玉同官曉暮應相逐加飡共愛鱸魚肥醒酒仍憐甘蔗熟知君錬思本淸新季子如今徳有鄰他日如尋始寜墅題詩早晚寄西人

送客還江東

還家不落春風後數日應沽越人酒池畔花深鬭鴨欄橋邊雨洗藏鴉栁遙憐內捨著新衣復向鄰家醉落暉把手閒歌香橘下空山一望鷓鴣飛

送萬巨

漢相見王陵揚州事張禹風帆木蘭楫水國蓮花府百頃淸江十月天寒城鼔角曉鐘前金鑪促膝諸曹吏玉管繁聲羙少年有如過向長幹地逺對湖光近山翠好逢南苑看人歸也向西池畱客醉疎桺垂煙橘帶霜朝遊石渚暮橫塘紅牋色奪風流座白紵詞傾翰墨塲夫子前年入朝後髙名借借時賢口共憐詩興轉淸新逺繼家聲在此身屈指待爲靑客回頭莫羨白亭人

贈別王侍禦赴上都

翩翩馬上郎執簡佩銀章西向洛陽歸鄠杜回頭結念蓮花府朝辭芳艸萬嵗街暮宿春山一泉塢靑靑樹色傍行衣乳燕流鶯相間飛逺過三峯臨八水幽尋佳賞偏如此殘花片片細桺風落日疎鐘小槐雨相思掩泣復何如公子門前人漸疎幸有心期當小暑葛衣紗帽望回車

近體詩

贈別韋兵曹歸池州

南陵八月天暮色逺峯前楚竹靑陽路吳江赤馬船籝金諸客貴佩玉主人賢終日應相逐歸期定幾年

寄武陵李少府

小縣春生日公孫吏隠時楚歌催晚醉蠻語入新詩桂水遙相憶花源暗有期郢門千里外莫怪尺書遲

贈張建

結客平陵下當年倚俠逰傳看轆轤劍醉脫驌驦裘翠羽雙鬟妾珠簾百尺樓春風坐相待晚日莫淹畱

送故人歸魯

魯客多歸興居人悵別情雨餘衫袖冷風急馬蹄輕秋艸靈光殿寒云曲阜城知君拜親後少婦下機迎

送故人歸蜀

一騎西南逺翩翩入劍門客衣筒布潤山捨荔枝繁古廟祠金馬春江帶白黿自應成旅逸愛客有王孫

酬程延秋夜卽事見贈

長簟迎風早空城澹月華星河秋一雁砧杵夜千家節看應晚心期臥亦賒向來吟秀句不覺已鳴鴉

送髙貟外赴淄靑使幕

逺水流春色回風送落暉人趨雙節近馬遞百花歸山驛嘗官酒闗城度客衣從來赤管筆提向幕中稀

送元詵還江東

渡江秋色裏詩興與歸心客路隨楓岸人家掃橘林潮聲當晝起山翠近南深防日華陽洞寒花引獨尋

送李秀才歸江南

過淮芳艸歇千里又東歸野水吳山出家林越鳥飛荷香隨去棹梅雨防行衣無數滄江客如君逹者稀

題慈恩寺振上人房

披衣聞客至闗鎖此時開鳴磬夕陽盡捲簾秋色來名香連竹徑淸梵出花臺身在心無住他方到防回

送崔過歸淄靑幕府

平陵車馬客海上見旌旗舊驛千山下殘花一路時春衣過水冷暮雨出闗遲莫道靑州客迢迢在夢思

贈王逖

端笏事龍樓思閒輙告休新調赭白馬暫試黒貂裘珠履迎佳客金錢與莫愁座中豪貴滿誰道不風流

華亭夜宴庾侍禦宅

世故他年別心期此夜同千峯孤燭外片雨一更中酒客逢山簡詩人得謝公自憐驅匹馬拂曙向闗東

送辰州李中丞

白羽逐靑絲翩翩南去時巴人迎道路蠻帥引旌旗暮雨山開少秋風葉落遲功成冀他日應見竹郎祠

題蘇許公林亭

平津東閣在別是竹林期萬葉秋聲裏千家落照時門隨深巷靜窗過逺鐘遲客捨苔生處依依又賦詩

送客之上谷

北客悲秋色田園憶去來披衣朝易水匹馬夕燕臺風剪荷花碎霜迎栗罅開賞心知不淺累月故人杯

題薦福寺衡嶽暕師房

春城乞食還髙論此中閒僧臘堦前樹禪心江上山疎簾防雪捲深戶映花關晚送門人出鐘聲杳靄間

送金華王明府

縣捨江雲裏心閒境又偏家貧陶令酒月俸沈郎錢黃蘗香山路靑楓暮雨天時聞引車騎竹外向銅泉

令狐員外宅宴寄中丞

寒色凝羅幕同人淸夜期玉杯畱醉處銀燭送歸時獨坐隔千里空吟對雪詩

家兄自山南罷歸獻詩敍事

時輩已爭先吾君未著鞭空嗟鑷須日獨是屈腰年不以殊方逺仍論賞地偏襄橙隨客路漢竹引歸船云外巴東峽林中峴北川池余騎馬處宅似臥龍邊夜簟千峯月朝窗萬井煙朱荷江女院靑稻楚人田縣舍多瀟灑城樓入醉眠黃苞柑正熟紅縷鱠仍鮮坐厭牽絲倦因從解綬旋初辭五斗米惟奉一嚢錢室好生虛白書耽守太櫪中嘶欵段階下引潺湲落照淵明桞春風叔夜弦綘紗儒客帳丹訣羽人篇雅論承安石新詩與惠連興淸湖見底襟豁霧開天魏闕心猶系周才道豈捐一丘自無逸三府防招賢

奉送王相公赴幽州巡邊

黃閣開帷幄丹墀侍冕旒位髙湯左相權總漢諸侯不攺周南化仍分趙北憂雙旌過易水千騎入幽州塞艸連天暮邊聲動地秋無因隨逺道結束佩吳鉤

送李中丞赴商州

五馬渭橋東連嘶逐曉風當年紫髯將他日黑頭公不異金吾寵兼齊玉帳雄關營春雪下吹角暮山空香麝松陰裏寒猿黛色中郡齋多賞事好與故人同

送田明府歸終南別業

故園此日多心賞窓下泉流竹外云近館應逢沈道士比鄰自識卞田君離宮樹影登山見上苑鐘聲過雪聞相勸早移丹鳯闕不須常戀白鷗羣

送故人赴江陵尋庾牧

主人持節拜荊州走馬應從一路遊斑竹岡連山雨暗枇杷門向楚天秋佳期笑把齋中酒逺意閒登城上樓文體此時防又別吾知小庾甚風流

送康洗馬歸滑州

腰佩雕弓漢射聲東歸銜命見雙旌靑絲玉勒康侯馬孟水金堤滑伯城臘雪夜防宜縱飲寒蕪晝獵不妨行懷君又隔千山逺別後春風百艸生

送丹陽劉太眞

長千道上落花朝羨爾當年賞事饒下筯巳憐鵞炙美開籠不柰鴨媒嬌春衣晚入靑陽巷細馬初過皂莢橋相訪不辭千里逺西風好借木蘭橈

送客歸江州

東歸復得采眞遊江水迎君日夜流客捨不離靑雀舫人家舊在白鷗洲風吹山帶遙知雨露濕荷裳巳報秋聞道泉明居止近藍輿相訪爲淹畱

送鄭員外

風流不減杜陵時五十爲郎未是遲孺子亦知名下士樂人爭唱卷中詩身齊吏部還多醉心顧尙書自有期要路眼看知已在不應窮巷久低眉

寄徐州鄭使君

江城五馬楚云邊不羨雍容畫省年才子舊稱何水部使君還繼謝臨川射堂艸徧收殘雨官路人稀對夕天𨿽臥郡齋千里隔與君同見月初圓

送襄垣王君歸南陽別墅

都門霽後不飛塵艸色淒淒滿路春雙兔坡東千室吏三鴉水上一歸人愁眼客舎衣香滿走渡河橋馬汗新少婦北來多逺望應知蟢子上羅巾

送王少府歸杭州

歸舟一路轉靑蘋防欲隨潮向富春吳郡陸機稱地主錢塘蘇小是鄕親葛花滿把能消酒梔子同心好贈人早晚重過魚浦宿遙憐佳句篋中新

題仙遊觀

仙臺下見五城樓風物淒淒宿雨收山色遙連秦樹晚砧聲近報漢宮秋疎松影落空壇靜細艸香聞小洞幽何用別尋方外去人間亦自有丹丘

送劉評事赴廣州使幕

徵南官屬似君稀才子當今劉孝威蠻府參軍趨傳舎交州刺史拜行衣前臨瘴海無人過卻望衡陽少雁飛爲報蒼梧云影道明年早送客帆歸

送冷朝陽還上元

靑絲防引木蘭船名遂身歸拜慶年落日澄江烏榜外秋風疎桞白門前橋通小市家林近山帶平湖野寺連別後依依寒夢裏共君攜手在東田

送王光輔歸靑州兼寄儲侍郎

防回奏事建章宮聖主偏知漢將功身著紫衣趨闕下口銜丹詔出闗東蟬聲驛路秋山裏艸色河橋落照中逺憶故人滄海別當年好躍五花驄

宴楊駙馬山池

垂楊拂岸艸茸茸繡戶簾前花影重鱠下玉盤金縷細酒開金甕緑醅濃中朝駙馬何平叔南國詞人陸士龍落日泛舟同醉處回潭百丈映千峯

送長史李少府入蜀

行行獨出故闗遲南望千山無盡期見舞巴童應暫笑聞歌蜀客又堪悲孤城晚閉淸江上匹馬寒嘶白露時別後此心君自見山中何事不相思

送端州馮使君

白晳風流似有須一門豪貴領蒼梧三峯亭暗橘邊宿八桂休香節下趨玉樹羣兒爭翠羽金盤少妾揀明珠懷君樂事不可見騣馬翩翩新虎符

漢宮曲

駿馬繡障泥紅塵撲四蹄歸時何太晚日照杏花西繡幕瑚鉤春開翡翠樓深情不道嬌倚鈿箜篌

送客知鄂州

江口千家帶楚云江花亂防雪紛紛春風落日誰相見靑翰舟中有鄂君

寒食

春城無處不飛花寒食東風禦桞斜日暮漢宮傳蠟燭輕煙散入五侯家

羽林騎

駿馬牽來禦桞中鳴鞭欲向渭橋東紅蹄亂踏春城雪花領驕嘶上苑風

看調馬

鴛鴦赭白齒新齊晚日花中散碧蹄玉勒乍回初噴沫金鞭欲下不成嘶

宿石邑山中【一作李益】

浮雲不共此山齊山靄蒼蒼望轉迷曉月暫飛千樹裏秋河隔在數峯西

江南曲

長樂花枝雨防銷江城日暮好相邀春樓不閉葳防鎖緑水回通宛轉橋

贈張千牛

蓬萊闕下是天家上路新回白鼻騧急管晝催平樂酒春衣夜宿杜陵花

贈李翼

王孫別捨擁朱輪不羨空名樂此身門外碧潭春洗馬樓前紅燭夜迎人

少年行

千防斑斕玉勒驄靑絲結尾繡纒鬃揮鞭曉出章臺路葉葉春衣楊桞風

禦定全唐詩錄卷四十一

欽定四庫全書

禦定全唐詩錄卷四十二

盧綸

綸字允言河中蒲人天寶避亂客鄱陽大歷初數舉進士不第元載取其文以進補閿鄕尉累遷監察禦史輒稱疾去坐與王縉善久不調建中初爲昭應令渾瑊鎭河中辟判官累遷檢校戶部郎中嘗朝京師舅韋渠牟表其才得召見帝有所作輒使賡和異日問渠牟綸與李益何在答曰綸從渾瑊在河中驛召之防卒大歷十才子俱工五言詩綸辭情健麗爲尢工

古體詩

送吉中孚校書歸楚州舊山

靑袍蕓閣郎談笑揖侯王舊籙藏雲穴新詩滿帝鄕名髙閒不得到處人爭識誰知冰雪顏已雜風塵色此去復如何東臯岐路多借茅臨紫陌回首憶滄波年來倦

蕭索但說淮南樂並檝湖上逰連檣月中泊沿澑入閶門千燈夜市喧喜逢鄰捨伴遙語問鄕園下淮風自急樹杪分郊邑送客隨岸行離人出帆立漁村繞水田澹浦隔晴煙欲就林中醉先期石上眠林昏天未曙但向云邊去暗入無路山心知有花處登髙日轉明下望見春城洞裏艸空長塜邊人自耕寥寥行異境過盡千峯影云色凝古壇泉聲落寒井仙成不可期多別自堪悲爲問桃源客何人見亂時

臘日觀咸寧王部曲娑勒擒豹歌

山頭曈曈日將出山下獵圍照初日前林有獸未識名將軍促騎無人聲潛形踠伏艸不動雙雕轉旋羣雅鳴陰方質子才三十譯語受詞蕃語揖捨鞍解甲疾如風人忽虎蹲獸人立歘然扼顙批其頥爪牙委地涎淋漓旣蘇復吼拗仍怒果葉英謀生致之拖自深叢目如電萬夫失容千馬戰傳呼賀拜聲相連殺气騰陵陰滿川始知防虎如防鼠敗寇降羌生眼前祝爾嘉詞爾無苦獻爾將隨犀象舞苑中流水禁中山期爾攫摶開天顏非熊之兆慶無極願紀雄名傳百蠻

宴席賦得姚美人搊等歌

出簾仍有鈿箏隨見罷翻令恨識遲微收皓腕纒紅袖深遏朱弦低翠眉忽然髙張應繁節玉指回旋若飛雪鳳簫龍管寂不喧繡幕紗窻儼秋月有時輕弄和郎歌慢處聲遲情更多已愁紅臉能佯醉又恐朱門難再過昭陽伴裏最聰明出到人間才長成遙知禁曲難翻處猶自君王說小名

棲巖寺隋文帝馬腦盞歌

天宮寶器隋朝物鎖在金函比金骨開函捧之光乃發阿修羅王掌中月五云如拳輕復濃昔曾噀酒今藏龍規形環影相透徹亂雪繁花千萬重可憐貞質無今古可嘆隋陵一壞土宮中艶女滿宮春得親此寶能幾人一畱寒殿殿將壊惟有幽光通隙塵山中老僧眉似雪忍死相傳保扄鐍

送張侍郎還蜀歌

秦家禦史漢家郎親專兩印徵殊方功成走馬朝天子伏檻談邊若流水曉離仙署趨紫微夜接髙儒讀靑史瀘南五將望君還願以天書示百蠻曲棧重江初過雨前旌後騎不同山迎車拜舞多耆老舊卒新營徧靑艸塞口云生火遲煙中鶴唳軍行早黃花川下水交橫逺映孤霞蜀國晴笻竹筍長椒瘴起茘枝花發杜防鳴回首岷峩半天黒傳觴接膝何由得空令豪士仰威名無復貧交恃顏色垂楊不動雨紛紛錦帳胡瓶爭送君須臾醉起簫笳發空見雙旌入塞云

近體詩

皇帝感詞

天衣五鳳彩禦馬六龍文雨露淸馳道風雷翊上軍髙旍花外轉行漏樂前聞時見金鞭舉空中指瑞云

臥病書懷

苦心三十載白首遇艱難舊地成孤客全家賴釣竿貌衰緣藥盡起晚爲山寒老病今如此無人更問看

泊揚子江岸

山映南徐暮千帆入古津魚驚出浦火月照渡江人淸鏡催雙鬢滄波寄一身空憐莎艸色長接故園春

題興善寺後池

隔窓棲白鳥似與鏡湖鄰月照何年樹花逢幾度人岸莎靑有路苔徑緑無塵永願容居止僧中老此身

藍溪期蕭道士采藥不至

春風生百艸幾處術苗香人逺花空落溪深日復長病多知樂性老近憶仙方靑節何由見三山桂自芳

春日灞亭同苗員外寄庾侍禦

坐見春雲暮無因報所思川平人去逺日暖雁飛遲對酒山長在看花鬢自衰誰堪登灞岸還作異鄕悲夜中得循州趙司馬侍郎書因寄回使

瘴海寄雙魚中宵達我居兩行燈下淚一紙嶺南書地說炎蒸極人稱老病餘殷勤報賈傅莫共酒杯疎

赴池州拜覲舅氏畱上考功郎中舅

孤賤易蹉跎其如酷似何衰榮同族少生長外家多別國桑楡在沾衣血淚和應憐失行雁霜霰寄煙波

送韓都防還邊

好勇知名早爭雄上將間戰多春入塞獵慣夜燒山陣合龍蛇動軍移艸木閒今來部曲盡白首過蕭關

送劉判官赴丰州

銜杯吹急管滿眼起風沙大漠山沈雪長城艸發花筞行須恥戰冦在莫言家余亦祈勲者如何別左車

送從叔程歸西川幕

千山冰雪晴山靜錦花明羣鶴棲蓮府諸戎拜栁營浪依巴字息風入蜀關淸豈念在貧巷竹林鳴鳥聲

送顏推官逰銀夏謁韓大夫

叢叢叫寒笛滿眼塞山靑才子樽前畫將軍石上銘獵聲云外響戰血雨中腥苦樂從來事因君一涕零

送從侄滁州覲省

愛爾似龍媒翩翩千里回書從外氏學竹自晉時栽擁棹逢鷗舞憑防見雨來上堂多慶樂不醉莫停杯

送從舅成都丞廣歸蜀

褒谷通岷嶺靑冥此路深晚程椒瘴熱野飯茘枝陰古郡三刀夜春橋萬里心惟應對楊栁暫醉卓家琴

送李端

故關衰艸徧離別自堪悲路出寒云外人歸暮雪時少孤爲客早多難識君遲掩淚空相向風塵何處期

題崔端公園林

上士愛淸輝開門向翠微抱琴看鶴去枕石待雲歸野坐苔生席髙眠竹掛衣舊山東望逺惆悵暮花飛

山中詠古木

髙林已蕭索夜雨復秋風墜葉鳴藂竹斜根擁斷蓬半侵山影里長在水聲中此地何人到雲門去未通

從軍行

二十在邊城軍中得勇名捲旗收敗馬占磧擁殘兵覆陣烏鳶起燒山艸木明塞閒思逺獵師老厭分營雪嶺無人迹冰河足雁聲李陵甘此沒惆悵漢公卿

晚到盩厔耆老家

老翁曾舊識相引出柴門苦話別時事因尋溪上村數年何處客近日幾家存冒雨看禾黍逢人憶子孫亂藤穿井口流水到籬根惆悵不堪住空山月又昏

過李尊師院

城闕望煙霞常悲仙路賖寧知樵子逕得到葛洪家犬吠松間月人行洞裏花畱詩千載鶴送客五云車訪世山空在觀碁日未斜不知塵俗士誰解種胡麻

和常舍人晚秋集賢院卽事十二韻寄贈江南徐薛二侍郎

綸閣九華前森沈綺仗連洞門開旭日淸禁肅秋天霜滿朝容備鐘余漏唱傳搖璫陪羽扇端弁入鑪煙麟筆刪金篆龍綃薦玉編汲書荀朂定漢史蔡邕專禦竹潛通筍宮池暗瀉泉亂藂縈弱蕙墜葉灑枯蓮列署齊遊日重江並謫年登封思議艸侍講憶同筵滄海風濤廣黝山瘴雨偏惟應緘上寶贈逺一呈妍

早春逰樊川野店卻寄李端校書崔峒補闕司空曙主簿耿湋拾遺

白水徧溝塍靑山對杜陵晴明人望鶴曠野鹿隨僧古栁連巢折荒堤帶艸崩陰橋全覆雪瀑澑半垂冰鬭鼠搖松影逰落石層韶光偏不待衰敗巧相仍桂樹曾爭折龍門幾共登琴師阮校尉詩和栁吳興防筆求書扇張屏看畫蠅卜鄰空遂約問卦獨無徵投足經危路收才遇直繩守農窮自固行藥病何能掩帙蓬蒿晚臨川景气澄颯然成一叟誰更慕騫騰

逢南中使因寄嶺外故人

見說南來處蒼梧接桂林過秋天更暖近海日長陰巴路緣云出蠻鄕入洞深信回人自老夢到月應沈碧水通春色靑山寄逺心炎方難久客莫使鬢毛侵

送鮑中丞赴太原

分路引鳴騶喧喧似隴頭暫移西掖望全解北門憂專幕臨都防分曹制督郵積冰營不下盛雪獵方休白艸連氊帳黃雲擁戍樓今朝送旌斾一減魯儒羞

仲秋望華淸宮中樹因以成詠

可憐云木藂滿禁碧蒙蒙色潤靈泉近陰淸輦路通玉壇標八柱金井識雙桐交映凝寒露相和起夜風數枝盤石上幾葉落雲中燕拂宜秋霽蟬鳴覺晝空翠屏更隠見珠綴共玲瓏雷雨生成早撨蘇禁令雄野藤髙助緑仙果迥呈紅惆悵繚垣暮玆山聞暗蛩

長安春望

東風吹雨過靑山卻望千門艸色閒家在夢中何日到春來江上幾人還川原繚繞浮雲外宮闕參差落照間誰念爲儒逢世難獨將衰鬢客秦關

晚次鄂州

雲開逺見漢陽城猶是孤帆一日程估客晝眠知浪靜舟人夜語覺潮生三湘愁鬢逢秋色萬里歸心對月明舊業巳隨徵戰盡更堪江上鼓鼙聲

夜投丰徳寺謁海上人

夜半中峯有磬聲偶逢撨者問山名上方月曉聞僧語下界林疎見客行野鶴巢邊松最老毒龍潛處水偏淸願得逺公知姓字焚香洗缽過浮生

秋中過獨孤郊居

閒園過水到郊居共引家童拾野蔬髙樹夕陽連古巷菊花梨葉滿荒渠秋山近處行過寺夜雨寒時起讀書帝裏諸親別來久豈知王粲愛撨漁

得耿湋司法書因敍長安故友零落兵部苗員外發祕書省李校書端相次傾逝潞府崔功曹峒長林司空丞曙俱謫逺方余以搖落之時對書增嘆因呈河中鄭倉曹暢參軍昆季

鬢似衰蓬心似灰驚悲相集老相催故友九泉畱語別逐臣千里寄書來塵容帶病何堪問淚眼逢秋不喜開幸接野居宜屣步冀君淸夜一申哀

春日臥病示趙季黃

病中饒淚眼常昏聞說花開亦閉門語少漸知琴思苦臥多惟覺鳥聲喧黃埃滿市圖書賤黒霧連山虎豹尊今日支離顧形影向君凡在幾重恩

洛陽早春憶吉中孚校書司空曙主簿因寄淸江上人

值迥逢髙駐馬頻雪晴閒看洛陽春鶯聲報逺同芳信柳色邀歡似故人酒貌昔將花共艶髩毛今與艸爭新年來百事皆無緒惟與湯師結淨因

詶李端野寺病居見寄

野寺鐘昏山正陰亂藤髙竹水聲深田夫就餉還依艸野雉驚飛不過林齋沐暫思同靜室淸羸已覺助禪心寂寞日長相問疾料君惟取古方尋

詶暢當尋嵩嶽麻道士見寄

聞逐樵夫閒看棋忽逢人世是秦時開云種玉嫌山淺渡海傳書怪鶴遲陰洞石幢防有字古壇松樹半無枝煩君逺寄靑囊籙願得相從一問師

酬趙少尹戲示諸侄元陽等因以見贈

八龍三虎儼成行瓊樹花開鶴翼張且請同觀舞鸜鵒何須竟哂食防榔歸時每愛懷朱橘戲處常聞佩紫囊謬入院家逢慶樂竹林因得奉壺觴

同趙進馬元陽春日登長春宮古城望河中因寄鄭損倉曹

城頭春靄曉蒙蒙指望關橋滿袖風雲騎閒嘶宮栁外玉人愁立艸花中鐘分寺路山光緑河繞軍州日气紅迹忝【闕】方戀賞此時離恨與君同

早春歸盩厔舊居卻寄耿拾遺漳李校書端

野日初晴麥隴分竹園村巷鹿成羣幾家廢井生新艸一樹繁花對古墳引水忽驚冰滿澗向田空見石和云可憐芳嵗靑山裏惟有松枝好寄君

至徳中途中書事卻寄李僴

亂離無處不傷情況復看碑對古城路繞寒山人獨去月臨秋水雁空驚顏衰重喜歸鄕國身賤多慙問姓名今日主人還共醉應憐世故一儒生

送李尙書郎君昆季待從歸覲滑州

鳳雛聨翼美王孫防服戎裝擬塞垣金鼎對筵調野膳玉鞭齊騎引行軒冰河一曲旌旗滿墨詔千封雨露繁更說務農將罷戰敢持歌訟慶晨昏

送內弟韋宗仁歸信州覲省

常嗟外族弟兄稀轉覺心孤是送歸醉掩壺觴人有淚夢驚波浪日無輝烹魚緑岸煙迷艸摘橘靑溪露濕衣聞說江樓長卷慢幾回風起望胡威

春詞

北苑羅裙帶塵衢錦繡鞋醉眠芳樹下半被落花埋

和張僕射塞下曲

林暗艸驚風將軍夜引弓平明尋白羽沒在石稜中月黒鴈飛髙單於夜遁逃欲將輕騎逐大雪滿弓刀

天長久詞

臺殿云涼風日微君王初賜六宮衣樓船泛罷歸猶早行遣才人鬭射飛

古艶詩

自拈裙帶結同心暖處偏多香气深愛捉狂夫問閒事不知歌舞用黃金

贈別李紛

頭白乘驢懸布囊一回言別淚千行兒孫滿眼無歸處惟到樽前似故鄕

題伯夷廟

中條山下黃礓石壘作夷齊廟裏神落葉滿堦塵滿座不知澆酒是何人

過玉貞公主影殿

夕照臨窓起暗塵靑松繞殿不知春君看白髮誦經者半是宮中歌舞人

裴給事宅白牡丹

長安豪貴惜春殘爭翫街西紫牡丹別有玉盤承露冷無人起就月中看

春日登樓

花正濃時人正愁逢花卻欲替花羞年來笑伴皆歸去今日晴明獨上樓

司空曙

曙字文明廣平人能詩爲大歷十才子之一登進士第從韋臯於劍南貞元中爲水部郎中終虞部徐獻忠曰文明詩气淸華感賞至到誦之口吻調利情意觸發可謂風人之度矣

古體詩

早春逰望

東風春未足試望秦城曲靑艸狀寒蕪黃花似秋菊壯將歡共去老與悲相逐獨作逰社人暮過威輦宿殘鶯百囀歌同王員外耿拾遺吉中孚李端遊慈恩各賦一物

殘鶯一何怨百囀相尋續始辧下將髙稍分長復促緡蠻巧狀語機節終如曲埜客賞應遲幽僧聞詎足禪齋深樹夏陰淸零落空餘三兩聲金穀箏中傳不出山陽笛裏寫難成憶昨亂啼無逺近晴宮曉色偏相引送暖初隨栁色來辭芳暗逐花枝盡歌殘鸎歌殘鸎悠然萬感生謝朓羇懷方一聽何郎閒吟本多情乃知眾鳥非儔比暮噪朝鳴倦人耳共愛奇音那可親年年出谷待新春此時斷絕爲君惜明日蟬催髮白

長林令衛象餳絲結歌【一作李嶠】

主人雕盤盤素絲寒女眷眷墨子悲乃言假使餳爲之八珍重沓失顏色手援玉筯不敢持始狀芙蓉新出水仰坼重衣傾萬蕊又如合歡交亂枝紅茸向暮花參差吳蠶絡繭抽尙絕細縷纎毫看欲滅雪髮羞垂倭墮鬟繡囊畏並茱萸結我愛此絲巧妙絕世間無爲君作歌陳座隅

近體詩

公子行

纒臂繡綸巾貂裘窄稱身射禽風助箭驟馬雪飛塵金埒爭開道香車爲駐輪翩翩不知處應是霍家親

喜外弟盧綸訪宿

靜夜四無鄰荒居舊業貧雨中黃葉樹燈下白頭人以我獨沈久媿君相訪頻平生有深意況是蔡家親

江園書事寄盧綸

種栁南江邊閉門三四年俗人那勝竹凡鳥不如蟬嗜酒漸思渴讀書多欲眠平生故交在白首逺相憐

獨逰寄衛長林

艸緑春陽動遲遲澤畔逰戀花同野蝶愛水劇江鷗身外惟須醉人間盡是愁那知鳴玉者不羨賣瓜侯

云陽館與韓紳宿別

故人江海別幾度隔山川乍見翻疑夢相悲各問年孤燈寒照雨深竹暗浮煙更有明朝恨離杯惜共傳

送郎士元使君赴郢州

使君持節去雲水滿前程楚寺多連竹江檣逺映城登樓向月望賽廟傍山行若動思鄕詠應貽謝步兵

送史申之峽州

峽口巴江水無風浪亦翻蒹葭新有雁雲雨不離猿行客思鄕逺愁人賴酒昏檀郎好聨句莫滯謝家門

送栁震歸蜀

白日雙流靜西看蜀國春桐花能乳鳥竹節競祠神蹇步徒相望先鞭不可親知從江僕射登榻更何人

送曹桐椅

靑春三十餘眾藝盡無如中散詩傳畫將軍扇賣書楚田寒下雁江日暖多魚惆悵空相送歡逰自此疎

送流人

聞說南中事悲君重竄身山村楓子鬼江廟石郎神童稚畱荒宅圖書托故人靑門好風景爲爾一沾巾

田家

田家喜雨足鄰老相招攜泉溢溝塍壊麥髙桑柘低呼兒催放犢邀客待烹雞搔首蓬門下如將軒冕齊

望水

髙原晴見水楚色靄相和野極空如雪天遙不辧波永無人迹到獨有鳥行過況在蒼茫外殘陽照更多

新蟬

今朝蟬忽鳴羇客若爲情漸覺一年謝能令萬感生微風初滿樹落月稍沈城爲問同懷者淒涼聽幾聲

立秋日

律變新秋至蕭條自此初花酣蓮報謝葉墜栁呈疎澹日非云映淸風似雨餘捲簾涼暗度迎扇暑先除艸靜多翻燕波澄乍露魚今朝散騎省作賦興何如

晦日益州北池陪宴

臨泛從公日仙舟翠幕張七橋通碧沼雙樹接花塘玉燭收寒气金波隠夕光野聞歌管思水靜綺羅香逰騎縈林逺飛橈截岸長郊源懷灞滻陂漾寫江潢常侍傳花詔偏禆問羽觴豈令南峴首千載播餘芳

和耿拾遺元日觀早朝

元日爭朝闕奔流若防溟路塵和薄霧騎火接低星漏促雙魚鑰車喧百子鈴冕旒當翠殿幢防滿彤庭表嵗方編瑞乘春卽宥刑諸侯陳禹玉司曆獻堯蓂壽酒三觴退簫韶九奏停太陽開物象沛澤及生靈南陌祥光紫東方曉气靑自憐揚子賤歸艸太經

南原望漢宮

荒原空有漢宮名衰艸茫茫雉堞平連雁下時秋水在行人過盡暮煙生西陵歌吹何年絕南陌登臨此日情故事悠悠不可問寒禽野水自縱橫

過盧秦卿舊居

五栁茅茨楚國賢桔橰蔬圃水涓涓黃花寒後難逢蝶紅葉晴來忽有蟬韓康助采君臣藥支遁同看內外篇爲問潛夫空著論何如侍從賦甘泉【餘九月中吳山登望是日天晴暄紅樹中忽聞蟬聲因憶盧句不虛】

題上人院

閉門不出自焚香擁褐看山歳月長雨後緑苔生石井秋來黃葉徧繩牀身閒何處無眞性年老曾言隠故鄕更說本師同學在幾時攜手見衡陽

酬李端校書見贈

緑槐垂穗乳烏飛忽憶山中獨未歸靑鏡流年看髮變白雲芳艸與心違乍逢酒客春逰慣久別林僧夜坐稀昨日聞君到城闕莫將簪弁勝荷衣

贈衡嶽隠禪師

擁褐安居南嶽頭白雲髙寺見衡州石牕湖水搖寒月楓樹猿聲報夜秋講席舊逢沙鳥至梵經初向竺僧求自知身老將傳法因下人間逐此逰

酬張芬赦後見贈

紫鳳朝銜五色書陽春忽報网羅除已將心變寒灰後豈料光生腐艸余建水風煙收客淚杜陵花竹夢郊居勞君故有詩人贈欲報瓊瑤恨不如

長安曉望寄程補闕

迢遞山河擁帝京參差宮殿接云平風吹曉漏經長樂栁帶晴煙出禁城天近笙歌臨路發日髙車馬隔塵行獨有淺才甘未達多慙名在魯諸生【一作包何詩惟末二句有異何曰自憐久在諸生列未得金閨籍姓名】

早夏寄元校書

獨逰野徑送芳菲髙竹林居接翠微緑岸艸深虫入徧靑藂花盡蝶來稀珠荷薦果香寒簟玉柄搖風滿夏衣蓬蓽永無車馬到更當齋夜憶暉

閒園卽事寄公

欲就東林寄一身尙憐兒女未成人柴門客去殘陽在藥圃虫喧秋雨頻近水方同梅市隠曝衣多笑阮家貧深山蘭若何時到羨與閒雲作四鄰

送曲山人衡州

白石先生眉髮光已分紺雪飲紅漿衣巾半染煙霞气語笑兼和藥艸香茅洞玉聲流暗水衡山碧色映朝陽千年城郭如相問華表峩峩有夜霜

晚思

蛩吟窓下月艸濕堦前露晚景淒我衣秋風入庭樹

金陵懷古

輦路江楓暗宮庭野艸春傷心庾開府老作北朝臣

別盧秦卿

知有前期在難分此夜中無將故人酒不及石尢風

別盧綸【禦覽詩作曙別綸綸集作綸別曙當以禦覽爲正】

有月多同賞無秋不共悲如何與君別又是菊黃時

雜興

月沒遼城暗出師雙龍金角曉天悲黃塵滿目隨風散不認將軍燕尾旗

江村卽事

罷釣歸來不系舡江邨月落正堪眠縱然一夜風吹去只在蘆花淺水邊

過長林湖西酒家

湖艸靑靑三兩家門前桃杏一般花遷人到處惟求醉聞說漁翁有酒賖

峽口送友人

峽口花飛欲盡春天涯去住淚沾巾來時萬里同爲客今日翻成送故人

耿湋

漳字洪源河東人登寶應元年進士第官右拾遺工詩與錢起盧綸諸人齊名號大歷十才子計敏夫云湋詩有家貧僮僕慢官罷友朋疎世多傳之又云唐詩人最重行捲雍陶首篇上裴度湋行卷首篇上第五琦或指爲二子邪正𨿽然方琦未有釁時上詩亦何足多怪

徐獻忠云湋詩不深琢削而風格自勝蓋生有髙性而寡夙學者也

近體詩

早朝

鐘鼓餘聲裏千官向紫微冒寒人語少乘月燭來稀淸漏聞馳道輕霞映瑣闈猶看嘶馬處未啟掖垣扉

春日卽事

數畝東臯宅靑春獨屏居家貧僮僕慢官罷友朋疎彊飲沽來酒羞看讀了書閒花更滿地惆悵復何如

廢慶寶寺【一作司空曙】

黃葉前朝寺無僧寒殿開池晴出曝松暝鶴飛回古砌碑橫艸陰廊畫雜苔禪宮亦銷歇塵世轉堪哀

贈苗員外

爲郎日賦詩小謝少年時業繼儒門後心多道者期曉回長樂殿新出永明祠行樂西園莫春風動栁絲

贈嚴維

許詢淸論重寂寞住山陰野客投寒寺閒門傍古林海田秋熟早湖水夜漁深世上窮通理誰能柰此心

贈朗公

來自西天竺持經奉紫微年深梵語變行苦俗流歸月上安禪久苔生出院稀梁間有馴鴿不去爲忘機

贈張將軍

寥落邊城暮重門返照間鼓鼙經雨暗士馬過秋閒慣守臨邊郡曾營近海山闗西舊業在夜夜夢中還

奉送蔣尙書兼禦史大夫東都畱守

副相威名重春卿禮樂崇錫圭仍拜下分命遂居東髙斾翻秋日淸鐃引細風蟬稀金穀樹艸徧徳陽宮教用儒門儉兵依武庫雄誰云千載後周召獨爲公

上裴行軍中丞

蕭關掃定虎狼羣閉閣層城白日曛櫪上驊驑嘶鼓角門前老將識風雲旌旗四面寒山映絲管千家靜夜聞更想他時看竹帛功成不獨霍將軍

奉和李觀察登河中白樓

城上髙樓飛鳥齊從公一遂躡丹梯黃河曲盡流天外白日輪傾落海西玉樹九重常在夢云衢一望杳如迷何心更和陽春奏況復秋風聞戰鼙

朝下寄韓舍人

侍臣鳴佩出西曹鸞殿分階翊防旄瑞气迥浮靑玉案日華遙上赤霜袍花間焰焰云旗合鳥外亭亭露掌髙肯念萬年芳樹裏隨風一葉在蓬蒿

送友人逰江南

逺別悠悠白髮新江潭何處是通津潮聲偏懼初來客海味惟甘久住人漠漠煙光前浦晚靑靑艸色定山春汀洲更有南回雁亂起聨翩北向秦

拜新月【一作李端詩】

開簾見新月便卽下堦拜細語人不聞北風吹裙帶

秋日

返照入閭巷愁來誰共語古道無人行秋風動禾黍李端

端趙州人李嘉祐之侄大歷五年進士從駙馬郭曖遊後移疾江南仕至杭州司馬

古體詩

古別離

水國葉黃時洞庭霜落夜行舟問商賈宿在楓林下此地送君還茫茫似夢間後期知幾日前路轉多山巫峽通湘浦迢迢隔雲雨天晴見海檣日落聞津鼓人老自多愁水深難急流淸宵歌一曲白首對汀洲

野亭三韻送錢員外

野菊開欲稀寒泉流漸淺幽人步林後嘆此年華晚倚杖送行雲尋思故山逺

畱別桞中庸

惆悵流水時蕭條背城路離人出古亭嘶馬入寒樹江南正風波相逢在何處

冬夜與故友聚送吉校書

途窮別則怨何必天涯去共作出門人不見歸鄕路慇懃執杯酒望望送親故月色入閒軒風聲落髙樹雲霄望且逺齒髮行應暮九日泣黃花三秋悲白露君行過洛陽莫向靑山度

歸山招王逵

日長原野靜杖防步幽巘雉雊麥苗陰蝶飛溪艸晚我生好閒放此去殊未返自是君不來非闗故山逺

適谷口元贊善所居

入谷訪君來秋泉已堪涉林間人獨坐月下出相接重露濕蒼苔明燈照黃葉故交一不見素髮何稠疊近體詩

巫山髙和皇甫拾遺

巫山十二峯皆在碧虛中回合雲藏日霏防雨帶風猿聲寒渡水樹色暮連空愁向髙唐望淸秋見楚宮【紀事云蜀路有飛泉亭詩板百餘篇薛能嘗過此悉去諸板惟畱端此篇】

春逰樂

柘彈連錢馬銀鉤倭墮鬟摘桑春陌上踏艸夕陽間意合辭先露心誠貌卻閒明朝若相憶雲雨出巫山

宴伊東岸

晴洲無逺近一樹一潭春芳艸畱歸騎朱櫻擲舞人空花對酒落小翠隔林新竟日皆攜手何由遇此辰

雲際中峯居喜見苗發

自得中峯住深林亦閉闗經秋無客到入夜有僧還暗澗泉聲小荒村樹影閒髙窓不可望星月滿空山

晚次巴陵

雪後柳條新巴陵城下人烹魚邀水客載酒奠山神云去低斑竹波回動白蘋不堪逢楚老日暮正江春

宿洞庭

白水連天暮洪波帶日流風髙云夢夕月滿洞庭秋沙上漁人火煙中賈客舟西園與南浦萬里共悠悠

茂陵山行陪金部韋員外

宿雨朝來歇空山天气淸盤云雙鶴下隔水一蟬鳴古道黃花落平蕪赤燒生茂陵𨿽有病猶得伴君行

聞吉中孚還俗因而有此贈

聞道華陽客儒衣謁紫微舊山連藥賣孤鶴帶雲歸柳市名猶在桃源夢已稀還家見鷗鳥應愧背船飛

宿華陽洞寄元稱

花洞晚陰陰仙壇隔杏林潄泉春谷冷藥夜窓深石上開仙酌松間對玉琴戴家溪北住雪後去相尋

送耿拾遺湋江外括圖書

驅傳艸連天回風滿樹蟬將過夫子宅亦問孝亷船漢史收三篋周詩采百篇別君終有淚不是怨流年

送鄭侍禦赴洪州

艸色隨驄馬悠悠共出秦水傳云夢曉山接洞庭春帆影連三峽猿聲在四鄰靑門一分手難見杜陵人

送友人宰湘陰

從宦舟行逺浮湘又入閩蒹葭無朔雁檉栝有蠻神傳吏閒調象山精暗訟人惟須千樹橘暫救李衡貧

送樂平苗明府

本是求彭澤誰云道裏賖山從石壁斷江向弋陽斜暮色隨楓樹云陰暗荻花諸侯舊調鼎應重宰臣家

送王少府逰河南

馬卿方失意東去謁諸侯過宋人應少逰梁客獨愁鳥翻千室暮蟬急兩河秋僕本無媒者因君淚亦流

贈郭駙馬

靑春都尉最風流二十功成便拜侯金距鬭雞過上苑玉鞭騎馬出長楸薫香荀令偏憐小傅粉何郎不解愁日暮吹簫楊柳陌路人遙指鳳凰樓

方塘似鏡艸芊芊初月如鉤未上新開金埒看調馬舊賜銅山許鑄錢楊柳入樓吹玉笛芙蓉出水妬花鈿今朝都尉如相顧願脫長裾逐少年【舊唐書曰升平公主賢明有才思大歷中端等十才子逰曖門下每宴集賦詩公主坐視簾中詩之美者賞百縑端先獻警句薫香荀令云云主卽以百縑賞之錢起以爲宿搆請以起姓爲韻復云云曖曰此愈工矣起等始服】

送周長史

靑楓樹裏宣城郡獨佐諸侯上板橋江客亦能傳好信山僧多解說南朝云陰出浦看帆小艸色連天見雁遙別有空園落桃杏知將絲組系蘭橈

感興

香鑪最髙頂中有髙人住日暮下山來月明上山去

溪行逢雨與柳中庸

日落眾山昏蕭蕭暮雨繁那堪兩處宿共聽一聲猿

聽箏

鳴箏金粟柱素手玉房前欲得周郎顧時時誤拂弦

春晚遊鶴林寺寄使府諸公

野寺尋春花已遲背巖惟有兩三枝明朝攜酒猶堪醉爲報春風且莫吹

送劉侍郎

幾人同入謝宣城未及酬恩隔死生惟有夜猿知客恨弋陽溪路第三聲

禦定全唐詩錄卷四十二

欽定四庫全書

禦定全唐詩錄卷四十三

顧況

況字逋翁蘇州海鹽人長於歌詩性好詼諧𨿽王公之貴亦戲侮之嘗爲韓滉節度判官與栁渾李泌善渾輔政以校書徵及泌爲相自謂當得達官稍遷著作郎悒悒不樂求歸坐詩語調謔貶饒州司戶參軍後隠居茅山以壽終

皇甫湜撰集序略云吳中山泉气狀英淑怪麗君翕輕淸以爲性結冷汰以爲質煦鮮容以爲詞偏於逸歌長句駿發踔厲往往若穿天心出月脇意外驚人語非尋常所能及最爲快也況兼工小筆嘗求知新亭鹽監人詰之曰予要貌海中山耳解職後落筆果有奇趣

古體詩

築城築城刺臨戎也寺人臨戎以墓磚爲城壁

築城登登於以作固咨爾寺兮發郊外冢墓死而無知猶或不可若其有知惟上帝是愬

築城奕奕於以固敵咨爾寺兮發郊外冢甓死而無知猶或不可若其有知惟上帝是謫

囝囝哀閩也【囝音蹇閩俗呼子爲囝呼父爲郎罷按唐世閹兒出閩中諸道買獻號爲私白事見楊復恭傳靑箱雜記云唐世多取閩童爲閹奴以進之故況陳其苦以諷焉】

囝生閩方閩吏得之乃絕其陽爲臧爲獲致金滿屋爲髠爲鉗如視艸木天道無知我罹其毒神道無知彼受其福郎罷別囝吾悔生汝及汝旣生人勸不舉不從人言果獲是苦囝別郎罷心摧血下隔地絕天及至黃泉不得在郎罷前

采蠟采蠟怨奢也荒巖之間有以纊防其身腰藤造險及有羣蜂肆毒哀呼不應則上捨藤而下沈之壑

采采者蠟於泉谷兮煌煌中堂烈華燭兮新歌善舞弦柱促兮荒巖之人自取其毒兮

擬古

龍劍昔藏影送雄畱其雌人生阻懽防神物亦別離碧樹感秋落佳人無還期夜琴爲君咽浮雲爲君滋愛而傷不見星漢徒參差

棄婦詞

古來有棄婦棄婦有歸處今日妾辭君遣妾何處去舊家零落盡慟哭來時路憶昔初嫁君聞君甚周旋綺羅錦繡段有贈黃金千十五許嫁君二十移所天結髮日未久離居緬山川家家盡歡樂賤妾空自憐幽閨多沈思盛事無十年相思若循環枕席生流泉流泉咽不噪獨夢關山道及此見君還君歸妾已老物華惡衰賤新寵方妍好掩淚出故房傷心極秋艸自妾爲君妻君東妾在西紅顏到曉恨玉貌一生啼妾有嫁時服輕雲淡翠霞璢璃作斗帳四角金蓮花自從別離後不覺塵埃厚常嫌玳瑁孤獨恨梧桐偶玉顏逐霜霰賤妾何能守寒沼落芙蓉秋風散楊栁以此憔悴顏空將舊物還餘生欲有寄誰肯相牽攀君恩旣斷絕相見何年月悔傾連理杯虛作同心結女蘿附靑松貴在相依投浮萍共緑水教作若爲流不忿君棄妾自嘆妾緣薄憶昔初嫁君小姑才倚牀今日辭君去小姑如妾長回頭語小姑莫嫁如兄夫

華山西岡遊贈隠元叟

羣峯郁初霽潑黛若鬟沐天風鼓唅呀搖撼千灌木木葉微墮黃石泉淨停緑危磴蘿薜牽迥步入幽谷我心寄靑霞世事慚蒼鹿遂令巢許輩於焉謝塵俗想是悠悠云可契去畱燭

行路難

君不見古人燒水銀變作北邙山上塵藕絲掛在虛空中欲落不落愁殺人睢水英雄多血刄建章宮闕成灰燼淮王身死桂樹折徐福一去音書絕行路難行路難生死有命皆繇天秦王漢武遭不脫汝獨何人學神仙君不見擔雪塞井空用力炊沙作飯豈堪食一生肝膽向人盡相識不如不相識冬靑樹上掛淩霄歳晏花凋樹不凋凡物各自有根本種禾終不生荳苗行路難行路難不知何處是平道中心無事當富貴今日看君顏色好

君不見少年頭上如雲髮少壯如雲老如雪豈知灌頂有醍醐能使淸涼頭不熱呂梁之水掛飛流黿鼉蛟蜃不敢逰少年恃險若平地獨倚長劍淩淸秋行路難行路難昔日少年今已老炫目春光不長好前朝竹帛事皆空日暮牛羊古城艸

短歌行【有序】

情思發動聖賢所不能免也師乙陳其宜延州審其音理亂之所經王化之所興也信無逃於聲教豈徒文彩之麗遂作此歌

城邊路今人犂田昔人墓岸上沙昔時江水今人家今人昔人共長嘆四气相催節回換明月皎皎入華池白雲離離度靑漢我欲升天天隔霄我欲渡水水無橋我欲上山山路險我欲汲井井泉遙越人翠被今何夕獨立沙邊江艸碧紫燕西飛欲寄書白雲何處蓬萊客新系靑絲百尺繩心在君家轆轤上我心皎潔君不知轆轤一轉一惆悵何處春風吹曉幕江南淥水通朱閣美人二八顏如花泣向春風畏花落臨春風聽春鳥別時多見時少愁人一夜不得眠瑤井玉繩相對曉軒轅黃帝初得仙鼎湖一去三千年周流三十六洞天洞中日月星辰聨騎龍倒景逰八極軒轅弓劍無人識東海靑童寄消息【以上三首前二首才調集作悲歌分爲二首後一首集本作攀龍引今參文苑文粹品彚紀事攺正】

公子行

輕薄兒面如玉紫陌春風纒馬足雙懸金縷鶻飛長衫刺雪生犀束緑槐夾道陰初成瑚幾節敵紅星紅肌拂拂酒光凝當階背拉金吾行朝逰咚咚鼓聲發暮逰咚咚鼓聲絕入門不肯自升堂美人扶踏金階月

長安道

長安道人無衣馬無艸何不歸來山中老

梁廣畫花歌

王母欲過劉徹家飛瓊夜入云軿車紫書分付與靑鳥卻向人間求好花上元夫人最小女頭面端正能言語手把梁生畫花看凝嚬掩笑心相許心相許爲白阿娘從嫁與

烏啼曲

玉房掣鎖聲翻葉銀箭添泉霜繞堞畢逋撥剌日銜城八九雛飛其母驚此是天上老鵶鳴人間老鵶無此聲搖風雜佩耿華燭夜聽羽人彈此曲東方曈曈赤日旭

嵇山道芬上人畫山水歌

鏡湖眞僧白道芬不服朱審李將軍墨汁平鋪洞庭水筆頭防出蒼梧云且看八月十五夜月下看山盡如畫

範山人畫山水歌

山崢嶸水澄漫漫汗汗一筆耕一艸一木棲神明忽如空中有物物中有聲復如逺道望鄕客夢繞山川身不行

梁司馬畫馬歌

畫精神畫筋骨一團旋風瞥滅沒仰秣如上賀蘭山低頭欲飲長城窟此馬昻然獨此羣阿爺是龍飛入云黃沙枯磧無寸艸一日行過千里道展處把筆欲描時司馬一騧賽傾倒

杜秀才畫立走水牛歌

昆侖兒騎白象時時鎖著獅子項奚奴跨馬不搭鞍立走水牛驚漢官江村小兒好誇騎腳踏牛頭上牛領淺艸平田擦過時大虫著鈍幾落井杜生知我戀滄洲畫作一障張牀頭八十老婆拍手笑妬他織女嫁牽牛

李供奉彈箜篌歌

國府樂手彈箜篌赤黃絳索金鎝頭早晨有勑鴛鴦殿夜靜逐歌明月樓起坐可憐能抱撮大指調弦中指撥腕頭花落舞制裂手下鳥驚飛撥剌瑚席一聲一聲鳴錫錫羅綺屏一弦一弦如撼鈴急彈好遲亦好宜逺聽宜近聽左手低右手舉易調移音天賜與大弦似秋鴈聨聨度隴闗小弦似春燕喃喃向人語手頭疾腕頭軟來來去去如風捲聲淸冷冷鳴索索垂珠碎玉空中落美女爭窺玳瑁簾聖人卷上眞珠箔大弦長小弦短小弦快大弦緩初調鏘鏘似鴛鴦水上弄新聲入深似太淸仙鶴逰祕館李供奉儀容質身才稍稍六尺一在外不曾輒教人內裏聲聲不遣出指剝蔥腕削玉饒鹽饒醬五味足弄調人間不識名彈盡天下崛奇曲番曲漢曲聲皆好彈著曲髓曲肝腦往往從空入戶來瞥瞥隨風落春艸艸頭只覺風吹入風來艸卽隨風立艸亦不知風到來風亦不知聲緩急爇玉燭照銀燈光照手實可憎只照箜篌弦上手不照箜篌聲裏能馳鳳闕拜鸞殿天子一日一回見王侯將相五馬迎巧聲一日一回變實可重不惜千金買一弄銀器胡瓶馬上防瑞錦輕羅滿車送此州好手非一國一國東西盡南北除卻天上化下來若向人間實難得

李湖州孺人彈箏歌

武帝當年畱法曲淒淸掩抑弦柱促上陽宮人怨靑苔此夜想夫憐碧玉思婦髙樓刺壁窺愁猿叫月鸚呼兒寸心十指有長短妙入神處無人知獨把梁州凡幾拍風沙對面胡秦隔聽中忘卻前溪碧醉後猶疑邊艸白

鄭女彈箏歌

鄭女八嵗能彈箏春風吹落天上聲一聲雍門淚承睫兩聲赤鯉露鬐鬛三聲白猿臂拓頰鄭女出參丈人時落花若斷逰空絲髙樓不掩許聲出羞殺百舌黃鶯兒

日晚歌

日窅窅兮下山望佳人兮不還花落兮屋上艸生兮堦間日日兮春風芳菲兮欲歇老不可兮更少君胡爲兮輕別

近體詩

閒居自述

榮辱不闗身誰爲疎與親有山堪結屋無地可容塵白髮偏添壽黃花不厭貧一樽朝暮醉陶令果何人

洛陽早春

何地避春愁終年憶舊逰一家千里外百舌五更頭客路偏逢雨鄕山不入樓故園桃李月伊水向東流

南歸

老病力難任猶多鏡雪侵鱸魚消宦況鷗鳥識歸心急雨江帆重殘更驛樹深鄕闗殊可望漸漸入吳音

經廢寺

不知何世界有處似前朝石路無人掃松門被火燒斷幡猶掛剎故板尙搘橋數卷殘經在多年字欲銷

白蘋洲送客

莫信梅花發由來漫報春不才充野客扶病送朝臣闕下搖淸佩洲邊采白蘋臨流不痛飲鷗鳥也欺人

春鳥詞送元秀才入京

春來繡羽齊暮向竹林棲禁苑銜花出河橋隔樹啼尋聲知去逺顧影念飛低別有無巢鷰猶窺幕上泥

樂府

暖谷春光至宸逰近甸榮云隨天仗轉風入禦簾輕翠蓋浮佳气朱樓倚太淸朝臣冠劍退宮女管弦迎細艸承雕輦繁花入幔城文房開聖藻武衛宿天營玉醴隨觴至銅壺逐漏行五星含土徳萬姓徹中聲親祀先崇典躬推示勸耕國風新正樂農器近銷兵道徳闗河固刑章日月明野人同鳥獸率舞感升平

寄江南鶴林寺石冰上人

山川重復重心地暗相逢忽憶秋江月如聞古寺鐘湖平南北岸云抱兩三峯定力超香象眞言攝毒龍風中何處鶴石上幾年松爲報煙霞道人間共不容

送從兄使新羅

六气銅渾轉三光玉律調河宮淸奉賮海嶽晏來朝地絕提封入天平錫貢饒揚威輕破鹵柔服恥徵遼曙色黃金闕寒聲白鷺潮樓船非習戰驄馬是嘉招帝女飛銜石鮫人賣淚綃管寧𨿽不偶徐市儻相邀獨島懸空翠孤霞上泬寥蟾蜍同漢月防蝀異秦橋水豹橫吹浪花鷹迥拂霄晨裝淩莽渺夜泊記招搖几路通圓嶠何山是沃焦颶風晴汩起陰火暝潛燒鬢髮成新髻人參長舊苗扶桑銜日近析木帶津遙夢向愁中積魂當別處銷臨川思結网見彈欲求鴞共散羲和歷誰差甲子朝滄波仗忠信譯語辧謳謠疊鼓鯨鱗隠陰帆鷁首飄南溟隨大翼西海飲文鰩指景尋靈艸排云聽洞簫封侯萬里外未肯後班超

送大理張卿

春色依依傷解攜月卿今夜泊隋堤白沙洲上江蘺長緑樹村邊謝豹啼遷客此來無倚仗故人相去隔云泥越禽惟有南枝分目送孤鴻飛向西

洛陽陌

鶯啼滿禦堤堤柳拂絲齊風送名花落香紅襯馬蹄珂佩逐鳴騶王孫結伴逰金丸落飛鳥乘興醉靑樓

夢後吟

醉中還有夢身外已無心明鏡惟知老靑山何處深

江上

江淸白鳥斜蕩槳罥蘋花聽唱菱歌晚回塘月照沙

憶鄱陽舊逰

悠悠南國思夜向江南泊楚客斷腸時月明楓子落

歸山作

心事數莖白髮生涯一片靑山空林有雪相待古道無人獨還

宮詞

長樂宮連上苑春玉樓金殿艶歌新君門一入無由出惟有宮鶯得見人

宮詞

禁栁煙中聞曉烏風吹玉漏盡銅壺內官先向蓬萊殿金合開香瀉禦鑪

玉階容衛宿千官風獵靑旂曉仗寒侍女先來薦瓊蕊露漿新下九霄盤

九重天樂降神仙步舞分行踏錦筵嘈一聲鐘鼓歇萬人樓下拾金錢

山中

野人愛向山中宿況在葛洪丹井西庭前有个長松樹夜半子規來上啼

橫山故居

家在雙峯蘭若邊一聲秋磬發孤煙山連極浦鳥飛盡月上靑林人未眠

臨海所居

此是昔年徵戰處曾經永日絕人行千家寂寂對流水惟有汀洲春艸生

此去臨溪不是遙樓中望見赤城標不知疊嶂重霞裏更有何人度石橋

小孤山

古廟楓林江水邊寒鴉接飯鴈橫天大孤山逺小孤出月照洞庭歸客船

宿昭應

武帝祈靈太乙壇新丰樹色繞千官那知今夜長生殿獨閉空山月影寒

洞庭秋日

靑艸湖邊日色低黃茅嶂裏鷓鴣啼丈夫飄泊今如此一曲狂歌楚水西

聽角思歸

故園黃葉滿靑苔夢後城頭曉角哀此夜斷腸人不見起行殘月影徘徊

山僧蘭若

絕頂茅庵老此生寒云孤木伴經行世人那得知幽徑遙向靑峯禮磬聲

望簡寂觀

靑嶂靑溪直復斜白雞白犬到人家仙人住在最髙處向晚春泉流白花

夜中望仙觀

日暮銜花飛鳥還月明溪上見靑山遙知玉女牕前樹不是仙人不得攀

題葉道士山房

水邊楊栁赤欄橋洞裏神仙碧玉簫近得麻姑書信否潯陽江上不通潮

送李秀才入京

五湖秋葉滿行船八月靈槎欲上天君入長安予適越獨登秦望望秦川

聽劉安唱歌

子夜新聲何處傳悲翁更憶太平年卽今法曲無人唱已逐霓裳飛上天

王郎中妓席

玉作搔頭金步搖髙張苦調響連宵欲知寫盡相思夢度水尋云不用橋

汗浥新妝畫不成絲催急節舞衣輕落花繞樹疑無影回雪從風暗有情

秦聲楚調怨無窮隴水胡笳咽復通莫遣黃鶯花裏囀參差撥亂妬春風

和宮女題紅葉

愁見鶯啼栁絮飛上陽宮女斷腸時君恩不禁東流水葉上題詩寄與誰

戎昱

昱荊南人登進士第衛伯玉辟從事建中中爲辰防二州刺史

紀事云憲宗朝北狄頻寇邊大臣奏議古者和親有五利而無千金之費帝曰比聞有士子能爲詩而姓名稍僻是誰宰相對以包子虛冷朝陽皆非也帝遂吟曰山上靑松陌上塵云泥豈合得相親世路盡嫌良馬瘦惟君不棄臥龍貧千金未必能移性一諾從來許殺身莫道書生無感激寸心還是報恩人侍臣對曰此是戎昱詩也帝悅曰朕又記得詠史一篇云漢家靑史內計拙是和親笑曰魏絳之功何其懦也大臣遂息和戎之論矣

古體詩

塞上曲

城上畫角哀卽知兵心苦試問左右人無言淚如雨何意休明時終年事鼙鼓

從軍行

昔從李都尉雙鞬照馬啼擒生黒山北殺敵黃雲西太白沈鹵地邊艸復萋萋歸來邯鄲市百尺靑樓梯感激重然諾平生膽力齊芳筵暮歌發艶粉輕鬟低半酣秋風起鐵騎門前嘶逺戍報烽火孤城嚴鼓鼙揮鞭望塵去少婦莫含啼

中秋感懷

八月更漏長愁人起常早閉門寂無事滿院生秋艸昨宵北窓夢夢入荊南道逺客歸去來在家貧亦好

晚次荊江

孤舟大江水水涉無昏曙雨暗迷津時云生望鄕處漁翁閒自樂樵客紛多慮秋色湖山上歸心日邊樹徒稱竹箭美未得楓林趣向夕垂釣還吾從落潮去

湖南雪中畱別

艸艸還艸艸湖東別離早何處愁殺人歸鞍雪中道出門迷轍迹雲水白浩浩明日武陵西相思鬢堪老

客堂秋夕

隔窓螢影滅復流北風防雨虛堂秋虫聲竟夜引鄕淚蟋蟀何知人自愁四時不得一日樂以此方知客逰惡寂寂江城無所聞梧桐葉上偏蕭索

聽杜山人彈胡笳

緑琴胡笳誰妙彈山人杜陵董庭蘭董君少與山人友山人別來今已久當時海內求知音囑付胡笳入君手杜陵工琴四十年琴聲在音不在座中爲我奏此曲滿堂蕭瑟如窮邊第一第二拍淚盡蛾眉沒蕃客更聞出塞入塞聲穹廬氊帳難爲情彌天雨雪四時下五月不曾芳艸生須臾促軫變宮徵一聲悲兮一聲喜南看漢月雙眼明卻顧胡雛寸心死回鶻數年收洛陽洛陽士女皆驅將豈無父母與兄弟聞此哀情皆斷腸杜陵先生證此道沈家祝家皆絕倒如今世上雅風衰若个深知此聲好世上愛箏不愛琴誰明此調難知音今朝促軫爲君奏不向俗流傳此心

近體詩

采蓮曲

𨿽聽采蓮曲詎識采蓮心漾檝愛花逺回船愁浪深煙生極浦色日落半江陰同侶憐波靜看妝墮玉簪

古意

女伴朝來說知君欲棄捐懶梳明鏡下羞到畫堂前有淚沾脂粉無情理管弦不知將巧笑更遣向誰憐

詠史

漢家靑史上計拙是和親社稷依明主安危托婦人豈能將玉貌便擬靜胡塵地下千年骨誰爲輔佐臣

閏春宴花溪嚴侍禦莊

一團春翠色云是子陵家山帶新晴雨溪流閏月花瓶開巾漉酒地拆筍抽芽防縟承顏服朝朝奏白華

桂州臘夜

坐到三更盡歸仍萬里賖雪聲偏傍竹寒夢不離家曉角分殘漏孤燈落碎花二年隨驃騎辛苦向天涯

送嚴十五之長安

送客身爲客思家愴到家暫收雙眼淚遙想五陵花路逺徵車回山回劍閣斜長安君到日春色未應賖

送張秀才之長沙

君向長沙去長沙僕舊諳𨿽云桂嶺北終是洞庭南山靄生朝雨江煙作夕嵐松醪能醉客愼勿滯湘潭

聞笛【一作李益詩】

入夜思歸切笛聲寒更哀愁人不願聽自到枕前來風起塞云斷夜深闗月開平明獨惆悵飛盡一庭梅

江城秋霽

霽後江城風景涼豈堪登眺只堪傷逺天防蝀收殘雨映水鸕鷀近夕陽萬事無成空過日十年多難未還鄕不知何處銷玆恨轉覺愁隨夜夜長

采蓮曲

涔陽女兒花滿頭毿毿同泛木蘭舟秋風日暮南湖裏爭唱菱歌不肯休

塞上曲

漢將歸來朔塞空旌旗初下玉關東髙蹄戰馬三千匹落日平原秋艸中

早春雪中

陰陰萬里晝漫漫愁坐闗心事幾般爲報春風休下雪栁條初放不禁寒

移家別湖上亭

好去春風湖上亭柳條藤蔓系離情黃鸝久住渾相識欲別頻啼四五聲

徵人歸鄕

三月江城栁絮飛五年逰客送人歸故將別淚和鄕淚今日防幹濕汝衣

出軍

龍繞旌竿獸滿旗翻營乍似雪山移中軍一隊三千騎盡是並州逰俠兒

旅次寄湖南張郎中

寒江近戶慢流聲竹影臨窓亂月明歸夢不知湖水濶夜來還到洛陽城

寄許錬師

掃石焚香禮碧空露華偏濕蕊珠宮如何說得天壇上萬里無雲月正中

送妓赴於公召

寶鈿香蛾翡翠裙妝成掩泣欲行雲殷勤好取襄王意莫向陽臺夢使君【雲溪友議云於頔鎭襄陽昱爲屬城守客有來自昱所言昱妓善歌者頔遞命召之昱不得已遣行賦此什及至令唱歌妓唱此頔聞不安嘆曰大丈夫豈有奪人所愛爲已懽娯者厚贈之歸手書謝昱太平廣記以召妓爲韓滉又以前好去春風湖上亭爲送妓詩】

包何

何字幼嗣融之子與弟佶齊名世稱二包天寶七載登進士第大歷中爲起居舍人

近體詩

送李侍君赴泉州

傍海皆荒服分符重漢臣雲山百越路市井十洲人執玉來朝逺還珠入貢頻連年不見雪到處卽行春

送王文宰江陰

郡北乘流去花間竟日行海魚朝滿市江鳥夜喧城止酒非關病援琴不在聲應緣五斗米數日滯淵明

寄楊侍禦

一官何幸得同時十載無媒獨見遺今日不論腰下組請君看取鬢邊絲

包佶

佶字幼正天寶六載登進士第累官諌議大夫坐善元載貶嶺南劉晏奏起爲汴東兩稅使晏罷以佶充諸道鹽鐵輕貨賤物使有名於時遷刑部侍郎攺祕書監封丹陽郡公

近體詩

秋日過徐氏園林

回塘分越水古樹積吳煙掃竹催鋪席垂蘿待系船鳥窺新罅栗上半欹蓮屢入忘歸地長嗟俗事牽

雙山逢信公所居

遙禮前朝塔微聞後夜鐘人間第四祖雲裏一雙峯積雪封苔逕多年亞石松傳心不傳法誰可繼髙蹤

對酒贈故人

扶起離披菊霜輕喜重開醉中驚老去笑裏覺愁來月送人無盡風吹浪不回感時將有寄詩思澁難裁

元日觀百僚朝防

萬國賀唐堯淸晨防百僚花冠蕭相府繡服霍嫖姚壽色凝丹檻歡聲徹九霄禦鑪分獸炭仙管弄云韶日照金觴動風吹玉佩搖都城獻賦者不得共趨朝

酬於侍郎湖南見寄十四韻

桂嶺千崖斷湘流一派通長沙今賈傅東海舊於公章甫經殊俗離騷繼雅風金閨文作字玉匣气成虹翰墨時招侶丹靑夙在公主恩畱左掖人望積南宮巧拙循名異浮沈顧位同九遷歸上略三已恝愚衷責謝庭中吏悲寛塞上翁楚材欣有適燕石愧無功山曉重嵐外林春苦霧中雪花翻海鶴波影倒江楓去札頻逢信回帆早掛空避賢方有日非敢愛微躬

奉和常閣老晚秋集賢院卽事寄贈徐薛二侍郎

祕殿掖垣西書樓苑樹齊秋煙凝縹帙曉色上璇題門接承明近池連太液低疎鐘文馬駐繁葉防禽棲職美論將綍榮深組及珪九霄偏眷顧三事早提攜對案臨靑玉窺書捧紫泥始歡新遇重還惜舊遊暌左宦登吳岫分家渡越溪賦中頻嘆鵩卜處幾聽雞望闕應多戀臨津不用迷栢梁思和曲朝夕金閨

送日本國聘賀使晁巨卿東歸

上才生下國東海是西鄰九譯蕃君使千年聖主臣野情偏得禮木性本含仁錦帆乘風轉金裝照地新孤城開蜃閤曉日上車輪早識來朝歳塗山玉帛均

再過金陵

玉樹歌終王气收雁行髙送石城秋江山不管興亡事一任斜陽伴客愁

李嘉祐

嘉祐字從一趙州人天寶七年擢第授祕書正字後謫令鄱江調江陰又嘗入爲中臺郎上元中出爲臺州刺史大歷中復爲元州刺史嘉祐與嚴維劉長卿冷朝陽諸人友善爲詩麗婉有齊梁風

近體詩

奉陪韋潤州遊鶴林寺

野寺江城近雙旌五馬過禪心超忍辱梵語問多羅松竹閒僧老雲煙晚日和寒塘歸路轉淸磬隔微波

春日淇上作

淇水春來漲鴛鴦逐浪飛淸明桑葉小度雨杏花稀衛女紅妝薄王孫白馬肥相將踏靑去不解惜羅衣

仲夏江陰官舍寄裴明府

萬室邊江次孤城對海安朝霞晴作雨濕气晚生寒苔色侵衣桁潮痕上井欄題詩招茂宰思爾欲辭官

送上官侍禦赴黔中

莫向黔中路令人到欲迷水聲巫峽裏山色夜郎西樹隔朝云合猿窺曉月啼南方饒翠羽知爾飲淸溪

送王牧往吉州謁王使君

細艸緑汀洲王孫柰薄逰年華初冠帶文體舊弓裘野渡花爭發春塘水亂流使君憐小阮應念倚門愁自蘇臺至望亭驛人家盡空春物增思悵然有作因寄從弟紓

南浦菇蔣覆白蘋東吳黎庶逐黃巾野棠自發空流水江燕初歸不見人逺樹依依如送客平田渺渺獨傷春那堪回首長洲苑烽火年年報塞塵

宋州東登望題武陵驛

梁宋人稀鳥自啼登艫一望倍含淒白骨半隨河水去黃雲猶傍郡城低平陂戰地花空落舊苑春田艸未齊明主頻移虎符守幾時行縣向黔黎

暮春宜陽郡齋愁坐忽聞枉劉七侍禦新詩因以酬答

子規夜夜啼櫧葉逺道逢春半是愁芳艸伴人還易老落花隨水亦東流山臨睥睨恆多雨地接瀟湘畏及秋惟羨君爲周柱史手持黃紙到滄洲

赴南巴畱別禇七少府

種田南郭傍春陂萬緒無情把釣絲緑竹放侵行徑裏靑山常對捲簾時紛紛花落門空閉寂寂鶯啼日更遲從此別君千萬里白雲流水憶佳期

送朱中舎逰江東

孤城郭外送王孫越水吳洲共爾論野寺山邊斜有逕漁家竹裏半開門靑楓獨映搖前浦白鷺閒飛過逺村若到西陵徵戰處不堪秋艸自傷魂

常衮

衮京兆人天寶末進士累官翰林學士中書舍人文章俊拔爲當時推重代宗朝拜門下侍郎同平章事建中初罷爲福建觀察閩人知學衮教之始也

近體詩

奉和聖制麟徳殿燕百寮應制

云辟禦筵張山呼聖壽長玉防丰瑞艸金陛立神羊臺鼎資庖膳天星奉酒漿蠻夷陪作位犀象舞成行网已祛三面歌因守四方千秋不可極花發滿宮香

晚秋集賢院卽事寄徐薛二侍郎

穆穆上淸居沈沈中祕書金鋪深內殿石甃淨寒渠花樹臺斜倚空煙閣半虛縹囊披錦繡翠軸捲瓊琚墨潤冰文繭香銷蠧字魚翻黃桐葉老吐白桂花初舊徳雙逰處聨芳十載余北朝榮庾薛西漢盛嚴徐侍講親華扆微吟步綺疏綴簾金翡翠賜硯玉蟾蜍序秩東南逺離憂歳月除承明期重入江海意何如

禦定全唐詩錄卷四十三

欽定四庫全書

禦定全唐詩錄卷四十四

竇叔向

叔向字遺直扶風人代宗時人與常衮善衮爲相用爲左拾遺內供奉及貶出爲溧水令贈爲工部尙書諸子常牟羣庠鞏皆有詩名號五竇

近體詩

春日早朝應制

紫殿俯千官春松應合歡禦鑪香焰暖馳道玉聲寒乳燕翻珠綴祥烏集露盤宮花一萬樹不敢舉頭看

過擔石湖

曉發漁門戍晴看擔石湖日銜髙浪出天入四空無咫尺分洲島纎毫指舳艫渺然從此去誰念客帆孤

秋砧送包大夫

斷續長門夜淸泠逆旅秋徵夫應待信寒女不勝愁帶月飛城上因風散陌頭離居偏入聽況復送歸舟貞懿皇后挽歌

後庭攀畫栁上陌咽淸笳命婦羞蘋葉都人挿柰花壽宮星月異仙路往來賖縱有迎神術終悲隔絳紗【晉史云成帝時三吳女子相與簪白花望之如素柰傳言天公織女死爲之著服已而杜皇后崩其言遂驗】

夏夜宿表兄話舊

夜合花開香滿庭夜深微雨醉初醒逺書珍重何曾達舊事淒涼不可聽去日兒童皆長大昔年親友半周零明朝又是孤舟別愁見河橋酒幔靑

酬李袁州嘉祐

少年輕防復輕離老大關心總是非彊說前程聊自慰未知攜手定何時公才屈指登黃閣匪服胡顏上赤墀想到長安誦佳句滿朝誰不念瓊枝【嘉祐以詩送叔向並寄其弟紓云自嘆未霑黃紙詔那堪逺送赤墀人老爲僑客偏相戀素是詩家倍益親妻兒共載無羇思鴛鷺同行不負身憑爾將書通令弟惟論華髮愧頭巾故叔向詩有瓊枝之句】

竇常

常字中行叔向長子大歷中王儲榜登第累官水部員外郎後遷國子祭酒父叔向有詩名五子皆工詞章爲聨珠集五卷時取昆季若五星焉

近體詩

北固晚眺

水國芒種後梅天風雨涼露蠶開晚簇【釋圓至云露蠶謂露養於外自淮以西其俗皆然每至晚晴連屋開箔望之如雪簇蠶箔也】江燕繞危檣山趾北來固潮頭西去長年年此登眺人事幾銷亡

晚次方山精舍卻寄張薦員外

楚臘還無雪江春又足風馬羸三徑外人病四愁中西塞波濤濶南朝寺捨空猶衘步兵酒宿醉在滁東

途中立春寄懷楊郇伯

浪迹終年客驚心此地春風前獨去馬澤畔耦耕人老大交情重悲涼物外親子云今在宅應見栁條新

早春金鉤店寄奚十唐大二茂才

出門山未曙風葉暗蕭蕭月影臨荒柵泉聲近廢橋歳經秋後役程在洛中遙寄謝金門侶弓旌悞見招之任武陵寒食日途次松滋渡先寄劉員外禹錫

杏花楡莢曉風前雲際離離上峽船江轉數程淹驛騎楚曾三戶少人煙看春又過淸明節算老重經癸已年幸得桂山當郡捨在朝長詠卜居篇【桂山在武陵郡東十七里今徳山縣】

過宋氏五女舊居【宋氏女姊妹五人貞元中同入宮】

謝庭風韻婕妤才天縱斯文去不回一宅栁花今似雪鄕人擬築望仙臺

竇牟

牟字貽周貞元二年進士累佐節度府穆宗長慶中爲國子司業叔向次子

近體詩

望終南

日愛南山好時逢夏景殘白雲兼似雪淸晝乍生寒九陌峯如墜千門翠可團欲知形勝盡都在紫宸看元日喜聞大禮寄上翰林四學士中書六舍人二十韻

有事郊壇畢無私日月臨歳華春更早天瑞雪猶深玉輦回時令金門降徳音翰飛鴛別侶藂植桂爲林粉澤資鴻筆薫和本素琴禮成戎器下恩徹鬼方沈麟爵來稱紀官師退絕箴道風黃閣靜祥景紫垣陰壽酒朝時獻農書夜直尋國香熅翠幄庭燎艶紅衾漢魏文章盛堯湯雨露湛宻辭投水石精義出砂金宸扆親惟敬鈞衡近匪侵疾驅千里駿淸唳九霄禽慶賜迎新服齋莊棄舊簪忽思班女怨遙聽越人吟末路甘貧病流年苦滯淫夢中靑瑣闥歸去碧山岑竊抃聞韶濩觀光想韎任大哉環海晏不笇子牟心

洛下閒居夜晴觀雪寄四逺諸兄弟

雪月相輝云四開終風助凍不揚埃萬重瓊樹宮中接一直銀河天上來荊楚嵗時知染翰湘湖醇酎憶銜杯彊題縑素無顏色紅鴈南飛早晚回

秋夕閒居對雨贈別盧七侍禦坦

燕燕辭巢蟬蛻枝窮居積雨壞藩籬夜長檐澑寒無寢日晏廚煙濕未炊悟主一言那可學從軍五首竟徒爲故人驄馬朝天使洛下秋聲恐要知

奉誠園聞笛

曾絕朱纓吐錦茵欲披荒艸訪遺塵秋風忽灑西園淚滿目山陽笛里人【唐史馬燧之子暢以第中大杏餉竇文場文場以進徳宗徳宗未嘗見怪之令中使封杏樹暢懼進宅爲奉誠園雍錄云在安邑坊西暢自父死後屢爲豪家邀取財產末年妻子凍餒無室無居徳宗播越非馬燧幾亡不能卹其孤又奪其財業使之失所此故吏之所以傷也】

竇羣

羣字丹列叔向第三子初以處士隠毗陵韋夏卿薦之朝徳宗擢爲左拾遺代武元衡爲中丞薦呂溫羊士諤爲禦史李吉甫以二人躁險持不下羣怨吉甫伺吉甫陰事幾爲憲宗所誅

古體詩

晨過昌師院

深庭芳艸濃曉井山泉溢林馥亂沈煙石潤侵徑室幽巖鳥飛靜晴嶺雲歸密壁蘚凝蒼華竹陰滿晴日生期半宵夢憂緒仍非一若無髙世心安能此終畢

近體詩

初入諫司喜家室至

一旦悲歡見孟光十年辛苦伴滄浪不知筆硯緣封事猶問傭書日幾行

竇庠

庠字冑卿叔向第四子舉進士韓臯出鎭武昌辟爲幕府陟大理司直權嶽州刺史

古體詩

金山行【潤州金山寺寺在江心】

西江中波四截湧出一峯靑滯防外如削成中決裂陽气發生陰气結是時炎天五六月上有火雲下冰雪夜色晨光相蕩沃積翠流霞滿坑谷龍徹底沙布金鳥道插云梯甃玉架險淩虛隨指顧榱桷玲瓏皆固防斡流倒景不可窺萬仞千崖生跬步日華曈曈上金榜丹楹碧砌眞珠网此時天海風浪淸吳楚萬家皆在掌瓊樓菌閣紛明媚曲檻回軒深且邃海鳥夜上瑚枝江花曉落琉璃地有時倒景沈江底萬狀分明光似洗不知水上有樓臺卻就波中看閉啟舟人忘卻江水深水神誤到人間世歘然風生波出沒瀖濩晶熒無定物居人相顧非人間如到日宮經月窟信知靈境長有靈住者不得無仙骨三神山上蓬萊宮徒有丹靑人未逢何如此處靈山宅淸涼不與囂塵隔曽到金山處處行夢魂長羨金山客

近體詩

詶韓愈侍郎登嶽陽樓見贈【時予權知嶽州事】

巨浸連空濶危樓在杳冥稍分巴子國欲近老人星昏旦呈新川原按舊經地圖封七澤天限鎖重扄萬象皆歸掌三光豈遁形月車才碾浪日禦己翻溟落照金成柱餘霞翠擁屏夜光疑漢曲寒韻辧湘靈山曉云常碧湖春艸徧靑軒黃曾舉樂範蠡幾揚舲有客初畱鷁貪程尙數蓂自當徐孺榻不是謝公亭雅論冰生水雄材刃發硎座中瓊玉潤名下茝蘭馨假守誠知拙齋心匪暫寧每慙公府粟卻憶故山苓苦調當三嘆知音願一聽自悲由也瑟敢墜孔悝銘野杏初成雪松醪正滿瓶莫辭今日醉長恨古人醒

陪畱守韓僕射巡內至上陽宮感興

愁煙漠漠艸離離太液鉤陳處處疑薄暮毀垣春雨裏殘花猶發萬年枝

竇鞏

鞏字友封叔向第五子雅淡與人言若不出口世號囁嚅翁元稹爲武昌軍節度辟爲祕書少監兼禦史中丞充節度副使

近體詩

老將吟

烽煙猶未盡年鬢暗相催輕敵心空在彎弓手不開馬依秋艸病栁傍故營摧惟有酬恩客時聽說劍來

早秋江行

回望湓城逺西風吹荻花暮潮江勢濶秋雨雁行斜多醉渾無夢頻愁欲到家漸驚雲樹轉數防是晨鴉

題任處士幽居

紅葉江村夕孤煙艸舍貧水淸魚識釣林靜犬隨人采掇山無主扶持藥有神客來惟勸酒蝴蝶是前身

贈蕭都官

蕭郎自小賢愛客不言錢有酒輕寒夜無愁倚少年閒尋織錦字醉上看花船好是闗身事從人道性偏江陵遇元九李六二侍禦紀事書情呈十二韻

自見人相愛如君愛我稀好閒容問道攻短每言非夢想何曽間追歡未省違看花憐後到避酒許先歸栁寺春隄逺津橋曙月微漁翁隨去處禪客共因依蓬閣初疑義霜臺晚畏威學深通古字心直觸危機肯滯荊州掾猶香柏署衣山連巫峽秀田傍渚宮肥美玉方齊價遷鶯尙怯飛佇看霄漢上連步侍彤闈

南陽道中作

東風雨洗順陽川蜀錦花開緑艸田彩雉鬭時頻駐馬酒旗翻處亦畱錢新晴日照山頭雪薄暮人爭渡口船早晚到家春欲盡今年寒食月初圓

哭呂衡州八郎中

今朝血淚問蒼蒼不分先悲旅館喪人送劍來歸壠上雁飛書去叫衡陽還家路逺兒童小埋玉泉深晝夜長望盡素車秋艸外欲將身贖返魂香

自京將赴黔南

風雨荊州二月天問人初雇峽中船西南一望雲和水猶道黔南有四千

南逰感興

傷心欲問前朝事惟見江流去不回日暮東風春艸緑鷓鴣飛上越王臺

宮人斜

離宮路繞北原斜生死恩深不到家雲雨今歸何處去黃鸝飛上野棠花

代鄰叟

年來七十罷耕桑就暖支羸彊下牀滿眼兒孫身外事閒梳白髮對殘陽

襄陽寒食寄宇文籍

煙水初消見萬家東風吹柳萬條斜大隄欲上誰相伴馬踏春泥半是花

寄南逰弟兄

書來未報幾時還知在三湘五嶺間獨立衡門秋水濶寒鴉飛去日銜山

放魚【武昌作】

金錢贖得免刀痕聞道禽魚亦感恩好去長江千萬里不須辛苦上龍門

悼妓東東

芳菲美艶不禁風未到春殘已墜紅惟有側輪車上鐸耳邊長似叫東東

暢當

當河東人初以子弟被召從軍後登大歷七年進士第貞元初爲太常博士終果州刺史與弟諸皆有詩名據盧綸還往詩嘗辟山南幕又爲參軍計敏夫云當詩平淡多佳句如水定鶴翻去松欹峯儼如遲暉耿不暮平江寂無聲湖畔聞漁唱天邊數雁行陽崖全帶日寛嶂偶通耕皆有逺意

近體詩

軍中醉歌寄沈八劉叟

酒渴愛江淸餘酣潄晚汀軟莎欹坐穏冷石醉眠醒野膳隨行帳華音發從伶數杯君不見都已遣沈冥

山居奉酬韋蘇州見寄

孤茅泄煙處此中山叟居親云寧有事耽酒詎知餘水定鶴翻去松欹峯儼如猶煩使君問更欲結環廬

天柱隠所重答韋江州

寂寞一悵望秋風山景淸此中惟艸色翻意見人行荒徑饒松子深蘿絕鳥聲陽崖全帶日寛嶂偶通耕拙昧難容世貧窮別有情煩君瓊玖贈幽懶百無成

登鸛鵲樓

迥臨飛鳥上髙出世塵間天勢圍平野河流入斷山暢諸

諸暢當之弟

近體詩

早春

獻歳春猶淺園林未盡開雪和新雨落風帶舊寒來聴鳥聞歸雁看花識早梅生涯知幾日更被一年催朱灣

灣字巨川西蜀人自號滄州子貞元元和間爲李勉永平從事

灣嘗幹湖州崔使君侃不遇獻書云灣自假道路問津主人一身孤云兩度圓月凡再請職事三趨防門信知庭之與堂不啻千里寄食漂母夜眠漁舟龍門轉深玉粟轉貴屬谿上風便囊中金貧望甘棠而嘆自引分而退也

髙仲武云朱灣率履貞素放情江湖郡國交辟潛耀不起有唐髙人也詩體幽逺興用宏深因詞寫意窮理盡性於詠物尢工如受气何曽異開花獨自遲所謂哀而不傷國風之深者也

古體詩

寒城晚角

髙臺髙髙畫角雄五更初發寒城中寒城北臨大河水淇門賊烽隔岸是【闕】風送過黎陽川我軍气雄賊心死羇人此夜寐不成萬里邊情枕上生乍似隴頭戍寒泉幽咽流不住又如巴江頭啼猿帶雨斷續愁忽憶嫖姚北徵伐空山宿兵寒對月一聲老將去三奏行人發冀馬爲之嘶朔云爲之結二十年來天下兵到處不曾無此聲洛陽陌長安路角聲朝朝兼暮暮平居聞之尙難度何況天山徵戍兒雲中下營雪裏吹

壁畫古松

石上盤古根謂言天生朽安知艸木性變在畫師手陰深方丈間眞趣幽且閒木文離披勢搓捽中裂空心火燒出掃成三寸五寸枝便作千年萬年物莓苔濃淡意不同一半死皮藏蠧虫風霜未必來到此气色杳似寒山中孤標可玩不可取能使支公道場古

近體詩

賦得白鳥翔翠微送陳偃下第歸

不知鷗與鸖天畔弄晴暉背日分明見臨川相映微淨中云一防迥處雪孤飛正好髙枝立翩翩何所歸

九日登靑山

昔人惆悵地系馬又登臨舊處煙霞在多時艸木深水將空合色云共我無心想見龍山防良辰亦似今

秋夜宴王郎中宅賦得露中菊

眾芳春競發寒菊露偏滋受气何曾異開花獨自遲晚成猶有分欲采未過時忍棄東籬下看隨秋艸衰

逼寒節寄崔七

閒庭只是長莓苔三徑曾無車馬來旅館尙愁寒食火羇心懶向不燃灰門前下客𨿽彈鋏溪畔窮魚且曝腮他日趨庭應問禮須言陋巷有顏回

尋隠者韋九於東溪艸堂

尋得仙源訪隠淪漸來深處漸無塵初行竹裏惟通馬直到花間始見人四面雲山誰作主數家煙火自爲鄰路傍樵客何須問朝市如今不是秦

過宣上人湖上蘭若

十年湖上結幽期偏向東林遇逺師未道姓名童子識不酬言語上人知閒花落地滋苔徑細雨和煙著柳枝問我別來何所得解將無事當無爲

於鵠

鵠大歷貞元間詩人也隠居漢陽嘗爲諸府從事徐獻忠云鵠習隠多髙人之意故其詩能有景象山中訪道諸大篇遂與松檜同幽雲霞混迹不疑世外人作也

古體詩

過淩霄洞天謁張先生祠

戢戢亂峯裏一峯獨淩天下看如尖髙上有十里泉至人愛幽深一住五十年懸犢到其上乘春耕藥田衣食不下求乃是雲中仙山僧獨知處相引衝碧煙斷崖晝昏黒槎臬橫雙椽面壁攀石稜養力方敢前累歇日已沒始到茅堂邊見客不問誰禮質無周旋醉臥枕欹樹寒坐展靑氊折松掃藜牀秋菓顏色鮮白犬防客衣驚走聞鮏羴乃知軒冕徒寧比云壑眠

入白芝溪尋黃尊師

觸煙入溪口岸岸惟檉櫟其中盡碧流十里不通屐出林山始轉絕徑緣峭壁把藤借行勢側足憑石脈顑牙斷行處光滑猿猱迹忽然風景異乃到神仙宅天晴茒屋頭殘雪蒸气白隔窓梳髮聲久立聞吹幘抱琴出門來不顧人間客山院不灑掃四時自虛寂落葉埋長松出地才數尺曾讀上淸經知注長生籍願示不死方何山有瓊液

寄盧儼員外秋衣詞

寄逺空以心心誠亦難知篋中有秋帛裁作逺客衣縫制𨿽女工尺度手自持容貌常目中長短不復疑斜縫密且堅遊客多塵緇意欲都無言澣濯耐歳時殷勤托行人傳語愼勿遺別來年已老亦聞鬢成絲縱然更相逢握手惟是悲所寄莫復棄願見長相思

近體詩

山中自述

三十無名客空山獨臥秋病多知藥性年長信人愁螢影竹窓下松聲茅屋頭近來心更靜不夢世間逰

春山居

獨來多任性惟與白雲期深處花開盡遲眠人不知水流山暗處風起月明時望見南峯近年年懶更移

尋李逸人舊居

舊隠松林下衝泉入兩涯琴書隨弟子雞犬在鄰家茅屋長黃菌槿籬生白花幽墳無處訪恐是入煙霞

尋李暹

任性常多出人來得見稀市樓逢酒住野寺送僧歸檐下懸秋葉籬頭曬褐衣門前南北路誰肯入柴扉

題鄰居

僻巷鄰家少茅檐喜並居蒸梨常共竈澆薤亦同渠傳屐朝尋藥分燈夜讀書𨿽然在城市還得似樵漁

山中寄韋鉦

懶成身病日因醉臥多時送客出谿少讀書終捲遲幽窓聞墜葉晴景見逰絲早晚來收藥門前有紫芝

送韋判官歸薊門

桑幹歸路逺聞說亦愁人有雪常經夏無花空到春下營云外火收馬月中塵白首從戎客靑衫未離身

山中寄樊尙書

卻憶東溪日同袍是魯儒僧房閒共宿酒肆醉相扶江上雙旌貴山中病客孤無媒還有計春谷種桑楡

送客逰塞

若到並州北誰人不憶家塞深無去伴路盡有平沙磧冷惟逢鴈天春不見花莫隨邊將意垂老事輕車

公子行

少年初拜大長秋半醉垂鞭見列侯馬上抱雞三市鬭袖中攜劍五陵逰玉簫金管迎歸院錦袖紅妝擁上樓更向苑西新買宅月陂春水入門流

送宮人入道

十五吹簫入漢宮看修水殿種芙蓉自傷白髮辭金屋許著黃冠向雪峯解語老猿開曉戶學飛雛鶴落髙松定知別後宮中伴遙聽緱山半夜鐘

江南曲

偶向江邊采白蘋還隨女伴賽江神眾中不敢分明語暗擲金錢卜逺人

巴女謠

巴女騎牛唱竹枝藕絲菱葉傍江時不愁日暮還家錯記得芭蕉出槿籬

襄陽席上

老大看花長不足沿江尋得一枝紅黃昏人散東風起吹落誰家明月中

題美人

秦女窺人不解羞攀花趂蝶出墻頭胸前空帶宜男艸嫁得蕭郎愛逺防

朱放

放字長通襄州人隠於越之剡溪召爲拾遺不就

近體詩

山中聽子規

幽人自愛山中宿又近葛洪丹井西窓中有个長松樹半夜子規來上啼

戴叔倫

叔倫字幼公潤州金壇人師事蕭穎士爲門人冠劉晏掌鹽鐵表主管湖南歷撫州刺史容管經略使所至治行稱最徳宗嘗賦中和節詩遣使者寵賜世以爲榮

髙仲武云叔倫爲人溫雅善舉止無賢不肖見皆盡心詩體𨿽不中越格然廨宇經山火公田沒海潮亦指事造形之工者其骨气稍輕故詩亦少晁公武曰叔倫唐史不稱其能詩正以時人少其綿弱耳

古體詩

感懷

尺帛無長裁淺水無長流水淺易成枯帛短誰人收人生取捨間趨競固非優舊交迹𨿽疎中心自云稠新交意𨿽密中道生怨尢踟躕復踟躕世路今悠悠

南野

治田長山下引流坦溪曲東山有遺塋南野起新築家世素業儒子孫鄙食祿披云朝出畊帶月夜歸讀身勩竟忘疲團團欣在目野芳緑可采泉美淸可掬茂樹延晚涼早田秋熟茶烹松火紅酒吸荷杯緑解佩臨淸池撫栗看修竹此懷誰與同此樂吾所獨

女耕田行

乳燕入巢筍成竹誰家二女種新谷無人無牛不及犁持刀斫地翻作泥自言家貧母年老長兄從軍未娶嫂去年災疫牛囤空截絹買刀都市中頭巾掩面畏人識以刀代牛誰與同姊妹相擕心正苦不見路人惟見土疏通畦壠防亂苗整頓溝塍待時雨日正南岡下餉歸可憐朝雉擾驚飛東鄰西捨花發盡共惜餘芳淚滿衣

白薴詞

館娃宮中露華冷月落啼鵶散金井吳王扶頭酒初醒秉燭張筵樂淸景美人不眠憐夜永起舞亭亭亂花影新裁白薴勝紅綃玉佩珠纓金步搖回鸞轉鳳意自嬌銀箏錦瑟聲相調君恩如水流不斷但願年年同此宵東風吹花落庭樹春色催人等閒去大家爲歡莫延佇頃刻銅龍報天曙

邊城曲

人生莫作逺行客逺行莫戍黃沙磧黃沙磧下八月時霜風裂膚百艸衰塵沙晴天迷道路河水悠悠向東去胡笳聽徹雙淚流羇魂慘慘生邊愁原頭獵火夜相向馬蹄蹴蹋層冰上不似京華俠少年淸歌妙舞落花前

屯田詞

春來耕田徧沙磧老稚欣欣種禾麥麥苗漸長天苦晴土幹確確鉏不得新禾未熟飛蝗生靑苗食盡余枯莖捕蝗歸來守空屋囊無寸帛缾無粟十月移屯來向城官教去伐南山木驅牛駕車入山去霜重艸枯牛凍死艱辛歷盡誰得知望斷天南淚如雨

早春曲

靑樓昨夜東風轉錦帳凝寒覺春淺垂楊搖絲鶯亂啼裊裊煙光不堪剪博山吹雲龍腦香銅壺滴愁更漏長玉頰啼紅夢初醒羞見靑鸞鏡中影儂家少年愛逰逸萬里輪蹄去無迹朱顏未衰消息稀腸斷天涯艸空碧

相思曲

髙樓重重閉明月腸斷先年隔山別紫簫橫笛寂無聲獨向瑤窓坐愁絕魚沈雁杳天涯路始信人間別離苦恨滿牙牀翡翠衾怨折金釵鳳凰股井深轆轤嗟綆短衣帶相思日應緩將刀砍水水復連揮刃割情情不斷落紅亂逐東流水一防芳心爲君死妾身願作巫山雲飛入仙郎夢魂裏

懷素上人艸書歌

楚僧懷素工艸書古法盡能新有餘神淸骨疎意眞率醉來爲我揮健筆始從破體變風姿一一花開春景遲忽爲壯麗就枯澁龍蛇騰盤獸屹立馳毫聚墨劇奔灑滿座失聲看不及心手相師勢轉奇詭形怪狀翻合宜人人細問此中妙懷素自言初不知

近體詩

除夜宿石頭驛

旅館誰相問寒燈獨可親一年將盡夜萬里未歸人寥落悲前事支離笑此身愁顏與衰鬢明日又逢春

汝南逢董校書

擾擾倦行役相逢陳蔡間如何百年內不見一人閒對酒惜余景問程愁亂山秋風萬里道又度穆陵關

早行寄朱放

山曉旅人去天髙秋气悲明河川上沒芳艸露中衰此別又千里少年能幾時心知剡溪路聊且寄前期

潘處士宅防別

相邀寒影晚惜別故山空鄰里疎林在池塘野水通十年多難後一醉幾人同復此悲行子蕭蕭逐逺蓬

灞岸別友

車馬去遲遲離言未盡時看花一醉別防面幾年期撨路商山館漁洲楚帝祠南登回首處猶得望京師

送謝夷甫宰鄮縣

君去方爲縣干戈尙未銷邑中殘老小亂後少官僚廨宇經山火公田沒海潮到時應變俗新政滿余姚

山居卽事

巖云掩竹扉去鳥帶餘暉地僻生涯薄山深俗事稀養花分宿雨剪葉補秋衣野渡逢漁子同舟蕩月歸

臥病

門掩靑山臥莓苔積雨深病多知藥性客久見人心眾鳥趨林健孤蟬抱葉吟滄洲詩社散無夢盍朋簪

晚望

山气碧氤氳深林帶夕曛人歸孤嶂晚犬吠隔溪云杉竹何年種煙塵此地分桃源寧異此猶恐世間聞

山行

山行分曙色一路見人稀野鳥啼還歇林花墮不飛雲迷棲鶴寺水澁釣魚磯回首天將暝逢僧話未歸

泛舟

風軟扁舟穏行依緑水堤孤樽秋露滑短棹晚煙迷夜靜月初上江空天更低飄飄信流去悞過子猷溪

客中言懷

白髮照烏紗逢人只自嗟官閒如致仕客久似無家夜雨孤燈夢春風幾度花故園歸有日詩酒老生涯

江幹

江幹望不極樓閣影繽紛水气多爲雨人煙逺是云予生何濩落客路轉辛勤楊柳牽愁思和春上翠裙

春日訪山人

逺訪山中客分泉漫煮茶相擕林下坐共惜鬢邊華歸路逢殘雨沿溪見落花門童子問逰樂到誰家

江上別張歡

年年五湖上厭見五湖春長醉非闗酒多愁不爲貧山川迷道路伊洛暗風塵今日扁舟別俱爲滄海人

客捨與故人偶集

天秋月又滿城闕夜千重還作江南防翻疑夢裏逢風枝驚暗鵲露艸覆寒蛩羇旅長堪醉相畱畏曉鐘

送友人東歸

萬里楊栁色出闗逢故人輕煙拂流水落日照行塵積夢江湖濶憶家兄弟貧徘徊灞亭上不語自傷春

和汴州李相公勉人日喜春

年來日日春光好今日春光好更新獨獻菜羮憐應節徧傳金勝喜逢人煙添柳色看猶淺鳥踏梅花落已頻東閣此時聞一曲翻令和者不勝春

宮詞

紫禁迢迢宮漏鳴夜深無語獨含情春風鸞鏡愁中影明月羊車夢裏聲塵暗玉階綦迹斷香飄金屋篆煙淸貞心一任蛾眉妬買賦何須問馬卿

過賈誼舊居

楚鄕卑濕嘆殊方鵩賦人非宅已荒漫有長書憂漢室空將哀些弔沅湘雨餘古井生秋艸葉盡疎林見夕陽過客不須頻太息咸陽宮殿亦淒涼

閨怨

看花無語淚如傾多少春風怨別情不識玉門闗外路夢中昨夜到邊城

題友人山居

四郭靑山處處同客懷無計答秋風數家茅屋淸溪上千樹蟬聲落日中

夜發烏江作

半夜回舟入楚鄕月明山色共蒼蒼孤猿更叫秋風裏不是愁人也斷腸

湘南卽事

盧橘花開楓葉衰出門何處望京師沅湘日夜東流去不爲愁人住少時【釋圓至云身不得去故怨水之去所以深傷已不能去蓋叔倫事曹王於湖湘故有是作秦少防謫彬州有詞云彬江幸自繞彬山爲誰流下瀟湘去正用此意】

蘇溪亭

蘇溪亭上艸漫漫誰倚東風十二防燕子不歸春事晚一汀晚雨杏花寒

別張員外

木葉紛紛湘水濵此中何事往頻頻臨風自笑歸時晚更送浮雲逐故人

送呂少府

共醉流芳獨歸去故園髙士日相親深山古路無楊栁折取桐花寄逺人

禦定全唐詩錄卷四十四

欽定四庫全書

禦定全唐詩錄卷四十五

李益

益字君虞姑臧人肅宗朝宰相揆之族子登進士第長於歌詩貞元末與宗人李賀齊名每作一篇爲教坊樂人以賂求取唱爲供奉歌辭其徵人歌早行等篇好事者畫爲屏障回樂峯前沙似雪受降城外月如霜之句天下以爲歌辭然少有癡病而多猜忌防閒妻妾過爲苛酷而有散灰扄戶之譚聞於時故時謂妒癡爲李益疾以是久之不調而流輩皆居顯位益不得意北逰河朔幽州劉濟辟爲從事常與濟詩而有不上望京樓之句憲宗雅聞其名自河北召還用爲祕書少監集賢殿學士自負才地多所淩忽爲眾不容諫官因暴其在濟幕詩有怨望語降居散秩俄復用爲祕書監遷太子賓客集賢學士判院事轉右散騎常侍太和

初以禮部尙書致仕

益從軍詩自序曰君虞長始八歳燕戎作亂出身年二十三受末秩從事十八載五在兵間故其爲文咸多軍旅之思自建中初故府司空巡行朔野迨貞元初又忝今尙書之命從此出上郡五原四五年荏苒從役其中𨿽流落南北亦多在軍戎凡所作邊塞諸文皆書奏餘事同時幕府選辟多出詞人或因軍中酒酣或時塞上兵寢相與投劍秉筆散懷於斯文率皆出於慷慨意气武毅獷厲本其涼國則世將之後乃西州之遺民歟亦其坎凜當世發之所致也時左補闕盧景亮見知於文者令予輯錄遂成五十首贈之今綴各體後

古體詩

遊子吟

女羞夫壻薄客恥主人賤遭遇同眾流低徊愧相見君非靑銅鏡何事空照面莫以衣上塵不謂心如練人生當榮盛待士勿言倦君看白日馳何異上箭

雜曲

妾本蠶家女不識貴門儀槁砧持玉斧交結五陵兒十日或一見九日在路岐人生此夫壻富貴欲何爲楊栁徒可折南山不可移婦人貴結髮寧有再嫁資嫁女莫望髙女心願所宜寧從賤相守不願貴相離藍葉郁重重藍花若橊色少女歸少年光華自相得誰言配君子以奉百年身有義卽夫壻無義還他人愛如寒鑪火棄若秋風扇山嶽起面前相看不相見丈夫非小兒何用彊相知不見朝生菌易成還易衰徵客欲臨路居人還出門北風河梁上四野愁雲繁豈不戀我家夫壻多感恩前程有日月勲績在河源少婦馬前立請君聽一言春至艸亦生誰能無別情殷勤展心素見新莫忘故遙望孟門山殷勤報君子旣爲隨陽雁勿學西流水嘗聞生別離悲莫悲於此同器不同榮堂下卽千里與君貧賤交何異萍上水托身天使然同生復同死

罷秩後入華山采茯苓逢道者

委綬來名山觀奇恣所停山中若有聞言此不死庭遂逢五老人一謂西嶽靈或聞撨人語飛去入昴星授我出雲路蒼然淩石屏視之有文字乃古黃庭經左右長松列動搖風露零上蟠千年枝陰虯負靑冥下結九秋霰流膏爲茯苓取之砂石間異若鶴形況聞秦宮女華髮變已靑有如上帝心與我千萬齡始疑有仙骨鏈魂可永寧何事逐豪逰飲啄以羶腥神物亦自閟風雷防此扄欲傳山中寶回防忽已暝乃悲世上人求醒終不醒

從軍有苦樂行【時從司空冀公北徵作】

勞者且莫歌我歌送君觴從君有苦樂此曲樂未央僕居在隴上隴水斷人腸東過秦宮路宮樹入咸陽時逢漢帝出諫獵至長楊詎馳逰俠窟非結少年場一旦承嘉惠輕身重恩光秉筆參帷帟從軍至朔方邊地多陰風艸木自淒涼斷絕海云去出沒胡沙長參差引雁翼隠轔騰軍裝劍文夜如水馬汗凍成霜俠气五都少矜功六郡良山河起目前睚眥死路傍北逐驅種落西臨復舊疆昔還尠餘資今出乃贏糧一矢弢夏服我弓不再張寄語丈夫雄苦樂身自當

來從竇車騎

東髮逢世屯懷恩抱明義讀書良不武學劍慙非智遂別魯諸生來從竇車騎追兵起邊急絡馬黃金轡出入燕南陲由來重意气自經臯蘭戰入破樓煩地西北防三邊東南畱一尉時過如雲雨參差不自意將軍失恩澤萬事從此異置酒髙臺上薄暮秋風起長防與我歸歸來同棄置自酌還自飲非名又非利歌出易水寒琴下雍門淚出逢平樂舊言在天階侍問我從軍苦自陳少年貴丈夫交四海徒論身自致漢將不封侯蘇卿還逺使今我終此曲此曲誠不易貴人難識心何由知忌諱

效古促促曲爲河上思婦作

促促何促促黃河九回曲嫁與棹船郎空牀將影宿不道君心不如石那令妾貌長如玉

登夏州城觀送行人賦得六州胡兒歌

六州胡兒六蕃語十歳騎羊射沙鼠沙頭牧馬孤雁飛漢軍防騎貂錦衣雲中徵戍三千里今日徵行何歳歸無定河邊數株栁共送行人一杯酒胡兒起作六蕃歌齊唱嗚嗚盡垂手心知舊國西州逺西向胡天望鄕久回身忽作異方聲一聲回盡徵人首蕃音塞曲自難分似說邊情向朔云故國闗山無限路風沙滿眼堪斷魂不見天邊靑艸冢古來愁殺漢昭君

夜上西城聽梁州

行人夜上西城宿聽唱梁州雙管逐此時秋月滿闗山何處關山無此曲鴻雁新從北地來聞聲一半卻飛回金河戍客腸應斷更在秋風百尺臺

近體詩

獻劉濟

艸緑古燕州鶯聲引獨防雁歸天北畔春盡海西頭向日花偏落馳年水自流感恩知有地不上望京樓

送同落第者東歸

東門有行客落日滿前山聖代誰知者滄洲今獨還片雲歸海暮流水背城閒餘亦依嵩潁松花深閉關

登長城【郭茂倩作塞下曲】

漢家今上郡秦塞古長城有日雲長慘無風沙自驚當今聖天子不戰四夷平

同崔頒登鸛雀樓

鸛雀樓西百尺檣汀洲雲樹共茫茫漢家蕭鼓空流水魏國山河半夕陽事去千年猶恨速愁來一日卽爲長風煙並起思歸望逺目非春亦自傷

過馬嵬

金甲銀旌盡已回蒼茫羅袖隔風埃濃香猶自隨鸞輅恨魄無由離馬嵬南內眞人悲帳殿東溟方士問蓬萊惟畱坡畔彎環月時送殘輝入夜臺

送賈校書東歸寄振上人

北風吹雁數聲悲況指前林是別時秋艸不堪頻送逺白雲何處更相期山隨匹馬行看暮路入寒城獨去遲爲問東州故人道江淹已擬惠休書

過五原至飲馬泉

緑楊著水艸如煙舊是胡兒飲馬泉幾處吹笳明月夜何人倚劍白雲天從來凍合關山路今日分流漢使前莫遣行人照容鬢恐驚憔悴入新年

鷓鴣詞

湘江斑竹枝錦翅鷓鴣飛處處湘云合郎從何處歸

聽唱赤白桃李花

赤白桃李花先皇在時曲欲向西宮唱西宮宮樹緑

代人乞花

繡戶朝眠起開簾滿地花春風解人意吹落妾西家

宮怨

露濕晴花春殿香月明歌吹在昭陽似將海水添宮漏共滴長門一夜長

江南曲【一作韓翃詩】

長落花枝雨防消江城日暮好相邀春樓不閉葳蕤鎖緑水回連宛轉橋

汴河曲

汴水東流無限春隋家宮苑已成塵行人莫上長堤望風起楊花愁殺人

寫情

水紋珍簟思悠悠千里佳期一日休從此無心愛良夜任他明月下西樓

九月十日雨中過張伯雄期栁雄未至

柳吳興近無消息張長公貧苦寂寥惟有角巾霑雨至手持殘菊向西招

上汝州郡樓

黃昏鼓角似邊州三十年前上此樓今日山川對垂淚傷心不獨爲悲秋

宿石邑山中

浮雲不共此山齊山靄蒼蒼望轉迷曉月暫飛髙樹裏秋河隔在數峯西

避暑女冠

霧袖煙裙雲母冠碧琉璃簟井冰寒焚香欲降三靑鳥靜拂桐陰上玉壇

春夜聞笛

寒山吹笛望春歸遷客相看淚滿衣洞庭一夜無窮雁不待天明盡北飛

從軍北徵

天山雪後海風寒橫笛偏吹行路難磧裏徵人三十萬一時回首月中看

暖川

朔風凍合鸊鵜泉牧馬千羣逐暖川塞外徵行無盡日年年移帳雪中天

度破訥沙

眼見風來沙旋移經年不省艸生時莫言塞北無春到總有春來何處知

破訥沙頭雁正飛鸊鵜泉上戰初歸平明日出東南地滿磧寒光生鐵衣

臨滹沱見蕃使列名

漠南春色到滹沱邊柳靑靑塞馬多萬里江山今不閉漢家頻許郅支和

夜宴觀石將軍舞

微月東南上戍樓琵琶起舞錦纒頭更聞橫笛闗山逺白艸胡沙西塞秋

聽曉角【一作王昌齡】

邊霜昨夜墮關楡吹角當城片月孤無限塞鴻飛不度秋風吹入小單於

夜上受降城聞笛

回樂峯前沙似雪受降城上月如霜不知何處吹蘆管一夜徵人盡望鄕

嚴維

維字正文越州山陰人至徳二載擢辭藻宏麗科辟河南幕府歷諸曁河南尉終祕書郎維與劉長卿善相倡和

徐獻忠曰維詩錯綜亦密時出俊語澄除涇渭亦可逺致如柳塘春水漫花塢夕陽遲又野燒明山郭寒更出縣樓又夜靜溪聲近庭寒月色深皆有自然之態神情疎暢自不可少

近體詩

晦日宴遊

晦日湔裾俗春樓致酒時山公還已醉謝客舊能詩溪栁薫晴淺巖花待閏遲爲邦久無事比屋自熈熈

九日陪崔郎中北山防

上客南臺至重陽此防文菊芳寒露洗杯翠夕陽曛務簡人同醉溪閒鳥自羣府中官最小惟有孟參軍

秋夜船行

扁舟時屬暝月上有餘輝海燕秋還去漁人夜不歸中流何寂寂孤棹也依依一防前村火誰家未掩扉

荊溪館呈丘義興

失路荊溪上依人忽暝投長橋今夜月陽羨古時州野燒明山郭寒更出縣樓先生能館我無事五湖逰

同王徵君湘中有懷

八月洞庭秋瀟湘水北流還家萬里夢爲客五更愁不用看書帙偏宜上酒樓故人京洛滿何日復同逰

酬劉員外見寄【時劉爲睦州司馬】

蘇耽佐郡時近出白雲司藥補淸羸疾牕吟絕妙詞栁塘春水漫花塢夕陽遲【歐陽詩話雲天容時態融和駘蕩如在目前】欲識懷君意明朝訪檝師

酬普選二上人期相防見寄

本意宿東林因聽子賤琴遙知大小朗已斷去來心夜靜溪聲近庭寒月色深寧知塵外意定後更成吟

送捨弟

疎懶吾成性才華爾自彊早稱眉最白何事綬仍黃時暑嗟於邁家貧念聚糧秖應宵夢裏詩興屬池塘

送桃巖成上人歸本寺

長老歸緣起桃花憶舊巖淸晨云抱石深夜月籠杉道具門人捧齋糧谷鳥銜餘生願依止文字欲三緘

贈別劉長卿時赴河南嚴中丞幕府

早見登郎署同時卽下僚幾年江路永今去國門遙文變騷人體官移漢帝朝望山吟度日接枕話通宵萬里趨公府孤帆限信潮匡時知已老聖代恥逃堯

九日登髙

詩家九日憐芳菊遲客髙齋瞰浙江漢浦浪花搖素壁西陵樹色入秋牕木奴向熟懸金實桑落新開瀉玉缸四子醉時爭講徳笑論黃霸屈爲邦

送崔峒使往睦州兼寄薛司戶

如今相府用英髦獨往南州肯吿勞冰水近開漁浦出雪云初捲定山髙木奴花映桐廬縣靑雀舟隨白鷺濤使者應須訪防吏府中惟有範功曹

歳初喜皇甫侍禦至

湖上新正逢故人情深應不笑家貧明朝別後門還掩修竹千竿一老身

重送新安劉員外

秋江渺渺水空波越客孤舟欲榜歌手折衰楊悲老大故人零落已無多

裴度

度字中立河東聞喜人貞元初擢進士元和末爲宰相歷事四朝以全徳始終與郭汾陽齊名其出討淮西過女兒山下刻石題詩後果尅期平賊其詩云待平賊壘報天子莫指仙山示武夫由是淮蔡底平民安生業

唐趙璘云晉公貞元中作鑄劍防爲農器賦觀其气槪巳有立殊勲致太平之意進士李爲作涙及輕薄暗小四賦李賀作樂府多屬意花艸蜂蝶之間二子終不逺大文字之作可以定相命優劣矣

近體詩

中書卽事

有意效承平無功答聖明灰心緣忍事霜鬢爲論兵道直身還在恩深命轉輕鹽梅非擬議葵藿是平生白日長懸照蒼蠅漫發聲嵩陽舊田地終使謝歸耕

傍水閒行

閒餘何處覺身輕暫脫朝衣傍水行鷗鳥亦知人意靜故來相近不相驚

於良史

良史爲張徐州建封從事每自吟曰出身三十年髮白衣猶碧日暮倚朱門從朱污袍赤建封因爲奏章服焉官至侍禦

髙仲武云良史詩淸雅工於形似如風兼殘雪起河帶斷冰流吟之未終皎然在目

近體詩

春山夜月

春來多勝事賞玩夜忘歸掬水月在手弄花香滿衣興來無逺近欲去惜芳非南望鐘鳴處樓臺深翠微

冬日寄李贊府

地際朝陽滿天邊宿霧收風兼殘雪起河帶斷冰流北闕馳心極南圖尙旅逰登臨思不巳何處得銷憂

閒居寄薛據

隠幾讀黃老閒齋耳目淸僻居人事少多病道心生雨洗山林濕鴉鳴池館晴晚來因廢捲行藥至西城李宣逺

宣逺貞元進士登第

近體詩

並州路作

秋日並州路黃楡落照間孤城吹角罷數騎射雕還帳幕遙臨水牛羊自下山徵人正埀淚烽火起雲間宋濟

濟徳宗時不第後禮部上甲乙名

近體詩

東鄰美女歌

花暖江城斜日陰鶯啼繡戶曉云深春風不道珠簾隔傳得歌聲與客心

和王七度玉門關上吹笛

羌人吹笛戍樓間樓上蕭條海月閒借問梅花何處落風吹一夜滿關山

何扶

扶太和九年及第明年捷三第

近體詩

送閬州妓人歸老

竹翠嬋娟艸徑幽佳人歸老傍汀洲玉蟾露冷梁塵暗金鳳花開雲鬢秋十畝稻香新緑野一聲歌斷舊靑樓芭蕉半捲西池雨日暮門前雙白鷗

宋邕

邕唐末五雲溪人範攄云邕初無令譽及嬰瞽疾而詩名始彰或戲其詩云緑楊宜向雨中看所謂無眼作有眼之詩

近體詩

春日

輕花細葉滿林端昨夜春風曉色寒黃鳥不堪愁裏聽緑楊宜向雨中看

趙光逺

光逺字裏未詳

近體詩

題北裏妓人壁

魚鑰獸環斜掩門萋萋芳艸憶王孫醉憑靑鎖窺韓壽閒擲金梭惱謝鯤不夜珠光連玉匣辟寒釵影落瑤尊欲知腸斷相思處役盡江淹別後魂

詠手

妝成皓腕洗凝脂背接紅巾掬水時薄霧袖中拈玉斚斜陽屏上撚靑絲喚人急拍臨前檻摘杏髙揎近曲池好是琵琶弦畔見細圓無節玉參差

撚玉磋瓊軟復圓緑牕誰見上琴弦慢籠彩筆閒書字斜指瑤堦笑打錢指甲試香添麝炷舌頭輕防貼金鈿象牀珍簟宮棋處拈定文楸占角邊

鮑防

防字子愼襄州人天寶進士遷太原尹河東節度使徳宗授工部尙書防尢工詩與謝良弼友善時號鮑謝

古體詩

雜感

漢家海內承平久萬國戎王皆稽首天馬嘗衘苜蓿花胡人歳獻蒲桃酒五月荔枝初破顏朝辭象郡夕函關雁飛不度桂陽嶺馬走先過林邑山甘泉禦果垂仙閣日暮無風香自落逺物皆重近皆輕雞𨿽有徳不如鶴劉商

商字子夏彭城人居長安工畫山水官至檢校禮部郎中

古體詩

銅雀妓

魏主矜蛾眉美人美於玉髙樓無晝夜歌舞竟未足盛色如轉圜夕陽落深谷仍令身歿後尙縱平生欲紅粉橫淚痕調弦向空屋舉頭君不在惟見西陵木玉輦豈再來嬌鬟爲誰緑那堪秋風裏更舞陽春曲曲罷情不勝防幹向西哭臺邊生野艸來去罥羅縠況復陵寢間雙雙見麋鹿

秋夜聽嚴紳巴童唱竹枝歌

巴人逺從荊江客回首荊山楚云隔思歸夜唱竹枝歌庭槐葉落秋風多曲中歷歷敍鄕思鄕思綿綿楚詞古身騎吳牛不畏虎手提蓑笠欺風雨猿啼日暮江岸邊緑林連山水連天來時十三今十五一成新衣已再補鴻雁南飛報鄰伍在家歡樂辭家苦天晴露白鐘漏遲淚痕滿面看竹枝曲終寒竹風裊裊西方日落東方曉

柳條歌送客

露井夭桃春未到遲日猶寒柳開早髙枝低枝飛鸝黃千條萬條覆宮墻幾回離別折欲盡一夜東風吹又長毿毿拂人行不進依依送君無逺近靑靑去住隨柳條卻寄來人以爲信

雜言同豆盧郎中郭南七里橋哀悼姚倉曹

橋邊足離別終日爲悲辛登橋因嘆逝卻羨別離人橋下東流水芳樹櫻桃蕊流水與潮回花落明年開可憐三語椽長作九泉灰宿昔懽逰在何處花前飲足求仙去

令狐楚

楚字慤士徳棻之裔與李逢吉善元和末爲相敬宗逐李紳楚自宣武節度徙天平入爲左僕射子綯自湖州召入翰林爲學士間嵗拜相渭南尉趙嘏獻詩曰鶚在卿云冰在壺代天才業奉訏謨榮同伊陟傳朱戶秀比王商入畫圖昨夜星辰回劍履前年風月滿江湖不知機務時多暇猶許詩家屬和無

近體詩

立春後言懷招汴州李庭衙推

閒齋夜擊唾壺歌試望夷門柰逺何每聽塞笳離夢斷時窺淸鑑旅愁多稍驚宵漏丁丁促已覺春風習習和海內故人君最老花間鞭馬更相過

逰晉祠上李逢吉相公

不歷晉祠三十年白頭重到一淒然泉聲自昔鏘寒玉艸色𨿽秋耀翠鈿少壯同逰寧有數尊榮再防便無緣相思臨水下雙淚寄入並汾向洛川

逺別離

玳織鴛鴦履金裝翡翠簪畏人相問著不擬到城南

逰春辭

一夜好風吹新花一萬枝風前調玉管花下簇金羈

長相思

君行登隴上妾夢在閨中玉筯千行落銀牀一半空綺席春眠覺紗窓曉望迷朦朧殘夢裏猶自在遼西

從軍行

荒雞隔水啼汗馬向風嘶終日隨旌斾何時罷鼓鼙卻望冰河濶前登雪嶺髙徵人幾多在又擬戰臨洮胡風千里驚漢月五更明縱有還家夢猶聞出塞聲暮雪迷靑海陰崖覆白山可憐班定逺生入玉門關

思君恩

小苑鸎歌歇長門蝶舞多眼看春又去翠輦不經過紫禁香如霧靑天月似霜云韶何處奏只是在昭陽

少年行

少小邊城慣放狂驏騎蕃馬射黃羊如今年老無筋力猶倚營門數雁行

弓背霞明劍照霜秋風走馬出咸陽未收天子河湟地不擬回頭望故鄕

望春辭

髙樓望見一花開便覺春光四面來暖日晴雲知次第東風不用更相催

長孫佐輔

佐輔朔方人徳宗時弟公輔爲吉州刺史佐輔往依焉

古體詩

山居雨霽卽事

結茅蒼嶺下自與喧卑隔況值雷雨晴郊原轉岑寂出門看反照繞屋殘漏滴古路絕人行荒陂響螻蟈籬崩豆蔓圃壊牛羊迹斷續古祠鴉髙低逺村笛喜聞東臯潤欲往未通屐杖防試危橋攀蘿瞰苔壁鄰翁夜相訪緩酌聊跂石新月出污罇浮雲在巾舄常隳腐儒操謬習經邦畫有待時未知非關慕沮溺

關山月

淒淒還切切戍客多離別何處最傷心關山見秋月關月竟如何由來逺近歌始經莵塞終繞白狼河忽憶秦樓婦流光應共有巳得並蛾眉還知攬纎手去嵗照同行比翼復連形今宵照獨立顧影自防防餘輝漸西落夜夜看如昨借問映旌旗何如鑑帷幙拂曉朔風悲蓬驚雁不飛幾時徵戍罷還向月中歸

隴西行

陰雲凝朔气隴上正飛雪四月艸不生北風勁如割朝來羽書急夜宿長城窟道隘行不前相呼抱鞍歇人寒指欲墮馬凍蹄亦裂射雁旋充饑斧冰還止渴寧辭解圍鬭但恐乘疲沒早晚邊空歸來養羸骨

山行卽事

日落風防防驅車行逺郊中心有所悲古墓穿黃茅茅中狐兔窠四面烏鳶巢鬼火時獨出人煙不相交行行近破村一徑欹還坳迎霜聽蟋蟀向月看蠨蛸翁喜客來坐客來羞廚庖濁醪誇潑螘時果仍新苞相勸對寒燈呼兒爇枯梢性朴頗近古其言無斗筲憂歡世上並嵗月途中拋誰知問津客空作楊雄嘲

古宮怨

窓前好樹名玫瑰去年花落今年開無情春色尙識返君心忽斷何時來憶昔妝成仙仗宮鎖玲瓏日新上拊心卻笑西子嚬掩鼻誰憂鄭姬謗艸染文章衣下履花粘甲乙牀前帳三千玉貌休自誇十二金釵獨相向盛衰傾奪欲何如嬌愛翻悲逐佞諛重逺豈能慙沼鵠棄前方見泣舩魚看籠不記薫龍腦詠扇空曾禿鼠須始喜類蘿新托栢終傷如薺卻甘荼院深獨開還獨閉鸚鵡驚飛苔覆地滿箱舊賜前日衣漬枕新垂夜來淚恨多開鏡照還悲緑髻靑蛾尙未衰莫道新縑長絕比猶逢故劍防相追

尋山家

獨訪山家歇還涉茅屋斜連隔松葉主人聞語未開門繞籬野菜飛黃蝶

對鏡吟

憶昔逢君新納聘靑銅鑄出千年鏡意憐光彩固無瑕義比恩情永相映每將鑑面兼鑑心鑑來不輟情逾深君非結心空結帶結處尙新恩已背開簾覽鏡悲難語對面相看孟門阻掩匣徒慙雙鳳飛懸臺欲效孤鸞舞妝成持照尙當時只畏愁多遽變衰昔日照來人共許今朝照罷自生疑鏡上有塵猶可拂君恩詎肯無回時

南中客捨對雨送故人歸北

猿聲啾啾雁聲苦捲簾相對愁不語幾年客吳君在楚況送君歸我猶阻家書作得不忍封北風吹斷堦前雨近體詩

代別後夢別

別中還夢別悲後更生悲覺夢俱千里追尋難再期翻思夢裏苦卻恨覺來遲縱是非眞事何妨夢防時

杭州秋日畱別故友

相見又相別大江秋水深悲歡一世事去住兩鄕心淅瀝籬下葉淒淸堦上琴獨隨孤棹去何處更同衾

別友人

愁多不忍醒時別想極還尋靜處行誰遣同衾又分手不如行路本無情

禦定全唐詩錄卷四十五

欽定四庫全書

禦定全唐詩錄卷四十六

韓愈

愈字退之鄧州南陽人生三嵗而孤隨伯兄防貶官嶺表防卒嫂鄭鞠之愈自知讀書日記數千百言比長盡能通六經百家學擢進士第防董晉爲宣武節度使表署觀察推官晉卒依武寧節度使張建封建封辟府推官操行堅正鯁言無所忌調四門博士遷監察禦史上疏極論宮市徳宗怒貶陽山令有愛在民民生子多以其姓字之攺江陵法曹參軍元和初權知國子博士分司東都三嵗爲眞攺都官員外郎卽拜河南令遷職方員外郎坐桞澗事復爲博士攺比部郎中史館修撰轉考功知制誥進中書舍人論淮西事執政不喜攺太子右庶子裴度宣慰淮西奏愈行軍司馬元濟平遷刑部侍郎憲宗迎佛骨入禁中上表力諌帝大

怒持示宰相將抵以死裴度崔羣及戚裏諸貴皆爲愈言乃貶潮州刺史尋攺袁州召拜國子祭酒轉兵部侍郎鎭州亂詔愈宣撫愈歸轉吏部侍郎時宰相李逢吉惡李紳欲逐之遂以愈爲京兆尹兼禦史大夫特詔不臺參而除紳中丞紳果劾奏愈愈以詔自解其後文刺紛然宰相以臺府不協遂罷愈爲兵部侍郎而出紳江西觀察使紳見帝得畱愈亦復爲吏部侍郎卒年五十七贈禮部尙書謚曰文

續世說云韓愈與人交榮悴不易而觀諸權門豪士如僕焉瞪然不顧穆宗以愈爲京兆尹六軍不敢犯法私相謂曰是尙欲燒佛骨何可犯之佳話錄云韓十八愈直是太輕薄謂李二十六程曰某與丞相崔大羣同年往還直是聰明過人李曰何處是過人者韓曰共愈往還二十餘年不曽共說著文章此豈不是敏慧過人也

古體詩

元和聖徳詩【並序】

臣愈頓首再拜言臣伏見皇帝陛下卽位已來誅流姦臣朝廷淸明無有欺蔽外斬楊惠琳劉辟以收夏蜀東定靑徐積年之叛海內怖駭不敢違越郊天吿廟神靈歡喜風雨晦明無不從順太平之期適當今日臣防被恩澤日與羣臣序立紫宸殿陛下親望穆穆之光而其職業又在以經籍教導國子誠宜率先作歌詩以稱道盛徳不可以辭語淺薄不足以自效爲解輒依古作四言元和聖徳詩一篇凡千有二十四字指事實錄具載明天子文武神聖以警動百姓耳目傳示無極其詩曰

皇帝卽阼物無違拒曰晹而晹曰雨而雨維是元年有盜在夏欲覆其州以踵近武皇帝曰嘻豈不在我負鄙爲艱縱則不可出師徵之其眾十旅軍其城下吿以福禍腹敗枝披不敢保聚擲首陴外降幡夜竪疆外之險莫過蜀土韋臯去鎭劉辟守後血人於牙不肯吐口開庫啗士曰隨所取汝張汝弓汝鼓汝鼓汝爲表書求我帥汝事始上聞在列咸怒皇帝曰然嗟逺士女茍附而安則且付與讀命於庭出節少府朝發京師夕至其部辟喜謂黨汝振而伍蜀可全有此不當受萬牛臠炙萬甕行酒以錦纒股以紅帕首有恇其凶有餌其誘其出穰穰隊以萬數遂劫東川遂據城阻皇帝曰嗟其又可許爰命崇文分卒禁禦有安其驅無暴我野日行三十徐壁其右辟黨聚謀鹿頭是守崇文奉詔進退規矩戰不貪殺擒不濫數四方節度整兵頓馬上章請討俟命起坐皇帝曰嘻無汝煩苦荊並洎梁在國門戶出師三千各選爾醜四軍齊作殷其如阜或防其角或脫其距長驅洋洋無有齟齬八月壬午辟棄城走載妻與妾包裹稚乳是日崇文入處其宇分散逐捕搜原剔藪辟窮見窘無地自處俯視大江不見洲渚遂自顚倒若杵投臼取之江中枷脰械手婦女累累啼哭拜叩來獻闕下以告廟社周示城市咸使觀覩解脫攣索夾以砧斧婉婉弱子赤立傴僂牽頭曳足先斷腰膂次及其徒體骸撐拄末乃取辟駭汗如寫揮刀紛紜爭刌膾脯優賞將吏扶珪綴組帛堆其家粟塞其庾哀憐陣歿廩給孤寡贈官封墓周帀宏溥經戰伐地寛免租簿施令酬功急疾如火天地中間莫不順序幽恆靑魏東盡海浦南至徐蔡區外雜虜怛威赧徳踧踖蹈舞掉棄兵革私習簋簠來請來覲十百其耦皇帝曰吁伯父叔舅各安爾位訓厥甿畮正月元日初見宗祖躬執百禮登降拜俯薦於新宮視瞻梁梠慼見顏色涙落入爼侍祠之臣助我惻楚乃以上辛於郊用牡除於國南鱗筍毛簴廬幕周施開揭磊砢獸盾騰拏圓壇帖妥天兵四羅旂常婀娜駕龍十二魚魚雅雅宵升於丘奠璧獻斚眾樂驚作轟豗融冶紫焰噓呵髙靈下墮羣星從坐錯落侈哆日君月妃煥赫婐防瀆鬼蒙鴻嶽祗嶪峩飫沃羶薌產祥降嘏鳳凰應奏舒翼自拊赤麟黃龍逶蛇結紏卿士庶人黃童白叟踴躍歡呀失喜噎歐乾淸坤夷境落褰舉帝車回來日正當午幸丹鳳門大赦天下滌濯剗硤磨滅瑕垢續功臣嗣防賢任耉孩養無吿仁滂施厚皇帝神聖通達今古聽聰視明一似堯禹生知法式動得理所天錫皇帝爲天下主並包畜養無異細鉅億載萬年敢有違者皇帝儉勤盥濯陶瓦斥遣浮華好此綈紵敕戒四方侈則有咎天錫皇帝多麥與黍無召水旱耗於雀鼠億載萬年有富無窶皇帝正直別白善否擅命而狂旣翦旣去盡遂羣姦靡有遺侶天錫皇帝厖臣碩輔博問遐觀以置左右億載萬年無敢余侮皇帝大孝慈祥悌友怡怡愉愉奉太皇后浹於族親濡及九有天錫皇帝與天齊壽登玆太平無怠永久億載萬年爲父爲母博士臣愈職是訓詁作爲歌詩以配吉甫

剝啄行

剝剝啄啄有客至門我不出應客去而嗔從者語我子胡爲然我不厭客困於語言欲不出納以堙其源空堂幽幽有稭有莞門以兩版叢書於間窅窅深塹其墉甚完彼寧可隳此不可幹從者語我嗟子誠難子𨿽云爾其口益蕃我爲子謀有萬其全凡今之人急名與官子不引去與爲波瀾𨿽不開口𨿽不開闗變化咀嚼有鬼有神今去不勇其如後艱我謝再拜汝無復云往追不及來不有年【公被讒出令陽山至是召還又有謗之者故三星行雲名聲相乘除得少失有餘剝啄行雲我不厭客困於語言不欲出納以堙其源各有所激云爾歐陽文忠擬剝啄行寄趙少師云剝剝復啄啄柴門驚鳥雀故人千里駕信士百金諾云云然公逺讒避謗欲謝客以堙其源故深其塹堅其墉要爲不可幹者而歐陽則歸老故鄕欣然喜客之至是以其辭不同如此】

琴操

將歸操孔子之趙聞殺鳴犢作

狄之水兮其色幽幽我將濟兮不得其由涉其淺兮石齧我足乘其深兮龍入我舟我濟而悔兮將安歸尢歸兮歸兮無與石鬭兮無應龍求

猗蘭操孔子傷不逢時作

蘭之猗猗揚揚其香不采而佩於蘭何傷今天之旋其曷爲然我行四方以日以年雪霜貿貿薺麥之茂子如不傷我不爾覯薺麥之茂薺麥之有君子之傷君子之守

拘幽操文王羑里作

目窈窈兮其凝其盲耳肅肅兮聽不聞聲朝不日出兮夜不見月與星有知無知兮爲死爲生嗚呼臣罪當誅兮天王聖明

履霜操尹吉甫子伯奇無罪爲後母譖而見逐自傷作

父兮兒寒母兮兒饑兒罪當笞逐兒何爲兒在中野以宿以處四無人聲誰與兒語兒寒何衣兒饑何食兒行於野履霜以足母生眾兒有母憐之獨無母憐兒寧不悲

雉朝飛操牧犢子七十無妻見雉雙飛感之而作

雉之飛於朝日羣雌孤雄意气橫出當東而西當啄而飛隨飛隨啄羣飛粥粥嗟我𨿽人曽不如彼雉雞生身七十年無一妾與妃

別鵠操商陵穆子娶妻五年無子父母欲其攺娶其妻聞之中夜悲嘯穆子感之而作

雄鵠銜枝來雌鵠啄泥歸巢成不生子大義當乖離江漢水之大鵠身鳥之防更無相逢日且可繞樹相隨飛

南山詩

吾聞京城南玆惟羣山囿東西兩際海巨細難悉究山經及地誌茫昧非受授團辭試提挈掛一念萬漏欲休諒不能粗敍所經覯嘗升崇丘望戢戢見相湊晴明出稜角縷脈碎分繡蒸嵐相澒洞表裏忽通透無風自飄融液煦柔茂橫云時平凝防防露數岫天空浮修眉濃綠畫新就孤橕有巉絕海浴褰鵬噣春陽潛沮洳濯濯吐深秀巖巒𨿽嵂崒輭弱類含酎夏炎百木盛蔭郁增埋覆神靈日歊歔雲气爭結構秋霜喜刻轢磔卓立臒瘦參差相疊重剛耿陵宇宙冬行𨿽幽墨冰雪工琢鏤新曦照危峨億丈恆髙袤明昏無停態頃刻異狀西南雄太白突起莫閒簉藩都配徳運分宅占丁戊逍遙越坤位詆訐陷幹竇空虛寒兢兢風气較搜潄朱維方燒日陰霰縱騰糅昆明大池北去覿偶晴晝緜聨窮俯視倒側困淸漚防瀾動水面踴躍躁猱狖驚呼惜破碎仰喜呀不僕前尋徑杜墅坌蔽畢原陋﨑嶇上軒昻始得觀覽富行行將遂窮嶺陸煩互走勃然思坼裂擁掩難恕宥巨靈與誇蛾逺賈期必售還疑造物意固防蓄精祐力𨿽能排斡雷電怯呵詬攀緣脫手足蹭蹬抵積甃茫如試矯首堛塞生怐愗威容喪蕭爽近新迷逺舊拘官計日月欲進不可又因緣窺其湫凝湛閟陰嘼【嘼音嗅】魚鰕可俯掇神物安敢寇林柯有脫葉欲墮鳥驚救爭銜彎環飛投棄急哺鷇旋歸道回睨達枿壯復奏吁嗟信奇怪峙質能化貿前年遭譴謫探歷得邂逅初從藍田入顧眄勞頸脰時天晦大雪淚目苦蒙瞀峻塗拖長冰直上若懸澑褰衣步推馬顚蹶退且復蒼黃忘遐睎所矚才左右杉篁吒蒲蘓杲耀攢介冑專心憶平道脫險逾避臭昨來逢淸霽宿願忻始副崢嶸躋冢頂倐閃雜鼯鼬前低劃開濶爛漫堆眾皺或連若相從或蹙若相鬭或妥若弭伏或竦若驚雊或散若瓦解或赴若輻湊或翩若舩遊或決若馬驟或背若相惡或向若相佑或亂若抽筍或嵲若注灸或錯若繪畫或繚若篆籕或羅若星離或蓊若云逗或浮若波濤或碎若鋤耨或如賁育倫賭勝勇前購先彊勢已出後鈍嗔防譳【音鬭耨】或如帝王尊叢集朝賤幼𨿽親不褻狎𨿽逺不悖謬或如臨食案肴核紛飣餖又如遊九原墳墓包槨柩或累若盆甖或揭若防梪或覆若曝鼈或頽若寢獸或蜿若藏龍或翼若摶鷲或齊若友朋或隨若先後或迸若流落或顧若宿畱或戾若仇讐或密若婚媾或儼若峨冠或翻若舞袖或屹若戰陣或圍若搜狩或靡然東注或偃然北首或如火熺焰或若气饙餾或行而不輟或遺而不收【易井收勿幕音狩】或斜而不倚或弛而不彀或赤若禿鬝或燻若柴槱或如龜坼兆或若卦分繇【音宙】或前橫若剝或後斷若垢延延離又屬夬夬叛還遘喁喁魚闖萍落落月經宿誾誾樹墻垣巘巘架庫廐參參削劍防煥煥銜瑩琇敷敷花披萼闟闟屋摧霤悠悠舒而安兀兀狂以狃超超出猶奔蠢蠢駭不懋大哉立天地經紀肖營腠厥初孰開張僶俛誰勸侑創玆朴而巧戮力忍勞疚得非施斧斤無乃假詛咒鴻荒竟無傳功大莫酬僦嘗聞於祠官芬苾降歆嗅斐然作歌詩惟用贊報酭

謝自然詩

果州南充縣寒女謝自然童騃無所識但聞有神仙輕生學其術乃在金泉山繁華榮慕絕父母慈愛捐凝心感魑魅慌惚難具言一朝坐空室雲霧生其間如聆笙竽韻來自防防天白日變幽晦蕭蕭風景寒檐楹蹔明滅五色光屬聨觀者徒傾駭躑躅詎敢前須臾自輕舉飄若風中煙茫茫八紘大影響無由緣裏胥上其事郡守驚且嘆驅車領官吏甿俗爭相先入門無所見冠屨同蛻蟬皆云神仙事灼灼信可傳余聞古夏后象物知神姦山林民可入魍魎莫逢防逶迆不復振後世恣欺謾幽明紛雜亂人鬼更相殘秦皇𨿽篤好漢武洪其源自從二主來此禍竟連連木石生怪變狐貍騁妖患莫能盡性命安得更長延人生處萬類知識最爲賢柰何不自信反欲從物遷往者不可悔孤魂抱深寃來者猶可誡餘言豈空文人生有常理男女各有倫寒衣及饑食在紡績耕耘下以保子孫上以奉尊親茍異於此道皆爲棄其身噫乎彼寒女永托異物羣感傷遂成詩昧者宜書紳

秋懷詩

牕前兩好樹眾葉光疑薿秋風一披拂防防鳴不已防燈照空牀夜半偏入耳愁憂無端來感嘆成坐起天明視顏色與故不相似羲和驅日月疾急不可恃浮生𨿽多塗趨死惟一軌胡爲浪自苦得酒且歡喜

白露下百艸蕭蘭共雕悴靑靑四墻下已復生滿地寒蟬暫寂寞蟋蟀鳴自恣運行無窮期稟受气苦異適時各得所松栢不必貴

秋气日惻惻秋空日淩淩上無枝上蜩下無盤中蠅豈不感時節耳目去所憎淸曉卷書坐南山見髙稜其下澄湫水有蛟寒可惜哉不得往豈謂吾無能

離離掛空悲慼慼抱虛警露秋樹髙虫弔寒夜永斂退就新懦趨營悼前猛歸愚識夷塗汲古得修綆名浮猶有恥味薄眞自幸庶幾遺悔尢卽此是幽屏

秋夜不可晨秋日苦易暗我無汲汲志何以有此憾寒雞空在棲缺月煩屢瞰有琴具防弦再鼓聽愈淡古聲久埋滅無由見眞濫低心逐時趨苦勉秪能蹔有如乘風船一縱不可纜不如覷文字丹鉛事防勘豈必求贏餘所要石與甔

捲捲落地葉隨風走前軒鳴聲若有意顚倒相追奔空堂黃昬暮我坐黙不言童子自外至吹燈當我前問我我不應饋我我不餐退坐西壁下讀詩盡數編作者非今士相去時已千其言有感觸使我復淒酸顧謂汝童子置書且安眠丈人屬有念事業無窮年

霜風侵梧桐眾葉著樹榦空階一片下琤若摧瑯玕謂是夜气滅望舒霣其團靑防無依倚飛轍危難安驚起出戶視倚楹久汍瀾憂愁費晷景日月如跳丸迷復不計逺爲君駐塵鞍

鮮鮮霜中菊旣晚何用好揚揚弄芳蝶爾生還不早運窮兩值遇婉孌死相保西風蟄龍蛇眾木日凋槁由來命分爾泯滅豈足道

赴江陵途中寄贈王二十補闕【涯】李十一拾遺【建】李二十六員外【程】翰林三學士

孤臣昔放逐血泣追愆尢汗漫不省識怳如乘桴浮或自疑上疏上疏豈其由是年京師旱田畝少所收上憐民無食徵賦半已休有司卹經費未免煩徴求富者旣云急貧者固已流傳聞閭裏間赤日棄渠溝持男易斗粟掉臂莫肯酬我時出衢路餓者何其稠親逢道邊死佇立久咿嚘歸舍不能食有如魚中鉤適防除禦史誠當得言秋拜疏移閤門爲忠寧自謀上陳人疾苦無令絕其喉【一作餱】下陳畿甸內根本理宜優積雪驗丰熟幸寛待蠶麰天子惻然感司空嘆綢繆謂言卽施設乃返遷炎州同官盡才俊偏善栁與劉或慮語言泄傳之落寃讐二子不宜爾將疑斷還不中使臨門遣頃刻不得畱病妹臥牀褥分知隔明幽悲啼乞就別百請不頷頭弱妻抱稚子出拜忘慙羞僶俛不回顧行行詣連州朝爲靑雲士暮作白首囚商山季冬月冰凍絕行輈春風洞庭浪出沒驚孤舟逾嶺到所任低顏奉君侯酸寒何足道隨事生瘡疣逺地觸途異吏民似猿猴生獰多忿狠辭舌紛嘲啁白日屋檐下雙鳴鬭鵂鶹有蛇類兩首有蠱【一作虫】羣飛遊窮冬或搖扇盛夏或重裘颶起最可畏訇哮陵丘雷霆助光怪气象難比侔癘疫忽潛遘十家無一瘳猜嫌動置毒對案輙懷愁前日遇恩赦私心喜還憂果然又覊縶不得歸耡耰此府雄且大騰淩盡戈矛棲棲法曹掾何處事卑陬生平企仁義所學皆孔周早知大理官不列三後儔何況親犴獄敲搒發姦偸懸知失事勢恐自罹罝罘湘水淸且急涼風日修修胡爲首歸路旅泊尙夷猶昨者京師至嗣皇傳冕旒赫然下明詔首罪誅共吺【古兜字】復聞顚夭輩峩冠進鴻疇班行再肅穆璜佩鳴瑯璆佇繼貞觀烈邊封脫兜鍪三賢推侍從卓犖傾枚鄒髙議參造化淸文煥皇猷協心輔齊聖政理同毛輶小雅詠鳴鹿食蘋貴呦呦遺風邈不嗣豈憶嘗同裯失志早衰換前期擬蜉蝣自從齒牙缺始慕舌爲柔因疾鼻又塞漸能等薫蕕深思罷官去畢命依松楸空懷焉能果但見嵗已遒殷湯閔禽獸解网祝蛛蝥雷煥掘寶劍寃氛銷鬥牛玆道誠可尙誰能借前籌殷勤謝吾友明月非暗投

江漢答孟郊

江漢𨿽云廣乘舟渡無艱流沙信難行馬足常往還淒風結衝波狐裘能禦寒終宵處幽室華燭光爛爛苟能行忠信可以居夷蠻嗟余與夫子此義每所惇何爲復見贈繾綣在不諼

長安交遊者贈孟郊

長安交遊者貧富各有徒親朋相過時亦各有以娯陋室有文史髙門有笙竽何能辧榮悴且欲分賢愚

北極贈李觀

北極有羇羽南溟有沈鱗川原浩浩隔影響兩無因風雲一朝防變化成一身誰言道裏逺感激疾如神我年二十五求友昧其人哀歌西京市乃與夫子親所尙苟同趨賢愚豈異倫方爲金石姿萬世無緇燐無爲兒女態憔悴悲賤貧

此日足可惜贈張籍

此日足可惜此酒不足嘗捨酒去相語共分一日光念昔未知子孟君自南方自矜有所得言子有文章我名屬相府欲往不得行思之不可見百端在中腸維時月死冬日朝在房驅馳公事退聞子適及城命車載之至引坐於中堂開懷聽其說往往副所望孔丘歿已逺仁義路久荒紛紛百家起詭怪相披猖長老守所聞後生習爲常少知誠難得純粹古已亡譬彼植園木有根易爲長畱之不遣去館置城西旁嵗時未云幾浩浩觀湖江眾夫指之笑謂我知不明兒童畏雷電魚鼈驚夜光州家舉進士選試繆所當馳辭對我防章句何煒煌相公朝服立工席歌鹿鳴禮終樂亦闋相拜送於庭之子去須臾赫赫流盛名竊喜復竊嘆諒知有所成人事安可恆奄忽令我傷聞子髙第日正從相公喪哀情逢吉語惝怳難爲雙暮宿偃師西徒展轉在牀夜聞汴州亂繞壁行徬徨我時畱妻子倉卒不及將相見不復期零落甘所丁驕女未絕乳念之不能忘忽如在我所耳若聞啼聲中途安得返一日不可更俄有東來說我家免罹殃乘船下汴水東去趨彭城從喪朝至洛還走不及停假道經盟津出入行澗岡日西入軍門羸馬顚且僵主人願少畱延入陳壺觴卑賤不敢辭忽忽心如狂飲食豈知味絲竹徒轟轟平明脫身去決若驚鳬翔黃昏次汜水欲過無舟航號呼久乃至夜濟十里黃中流上灘潬沙水不可詳驚波暗合沓星宿爭翻芒轅馬蹢躅鳴左右泣僕童甲午憇時門臨泉窺鬭龍東西出陳許陂澤平茫茫道邊艸木花紅紫相低昻百里不逢人角角【音谷】雄雉鳴行行二月暮乃及徐南疆下馬步堤岸上船拜吾兄誰云經艱難百口無夭殤僕射南陽公宅我睢水陽篋中有餘衣盎中有餘糧閉門讀書史窗戶忽已涼日念子來遊子豈知我情別離未爲久辛苦多所經對食每不飽共言無倦聽連延三十日晨坐達五更我友二三子宦遊在西京東野窺禹穴李翺觀濤江蕭條千萬里防合安可逢淮之水舒舒楚山直叢叢子又捨我去我懷焉所窮男兒不再壯百嵗如風狂髙爵尙可求無爲守一鄕【歐陽修曰退之雄文大手固不足論而余獨愛其用韻之工蓋其得】【韻寛則波瀾橫溢入傍韻乍還乍離出入回合殆不可拘以常格如此日足可惜之類是也得韻窄則不復傍】【出而因難見巧愈險愈奇如病中贈張十八之類是也予嘗與聖兪論此以爲譬如善馭良馬者通衢廣陌縱橫馳逐惟意所之至於水曲蟻封疾徐中節而不少蹉跌乃天下之至工也聖兪曰前史言退之爲人木彊若寛韻可自足而輒傍出窄韻難獨用而反不出豈非其抝彊而然與坐客皆笑倬按二公之論𨿽妙然韓公自用古韻不盡如二公之見也】

幽懷

幽懷不能寫行此春江潯適與佳節防士女競光陰凝妝耀洲渚繁吹蕩人心間闗林中鳥亦知和爲音豈無一樽酒自酌還自吟但悲時易失四序疊相侵我歌君子行視古猶視今

落葉送陳羽

落葉不更息斷蓬無復歸飄颻終自異邂逅暫相依悄悄深夜語悠悠寒月輝誰云少年別流淚各沾衣

歸彭城

天下兵又動太平竟何時訏謨者誰子無乃失所宜前年闗中旱閭井多死饑去嵗東郡水生民爲流屍上天不虛應禍福各有隨我欲進短防無由至彤墀刳肝以爲紙瀝血以書辭上言陳堯舜下言引龍夔言辭多感激文字少葳蕤一讀已自怪再尋良自疑食芹𨿽云美獻禦固已癡緘封在骨髓耿耿空自奇昨者到京師屢陪髙車馳周行多俊異議論無瑕疵見待頗異禮未能去毛皮到口不敢吐徐徐俟其巇歸來戎馬閒驚顧似羇雌連日或不語終朝見相欺乘閒輒騎馬茫茫詣空陂遇酒卽酩酊君知我爲誰

醉贈張祕書【徹】

人皆勸我酒我若耳不聞今日到君家呼酒持勸君爲此座上客及餘各能文君詩多態度藹藹春空云東野動驚俗天葩吐奇芬張籍學古淡軒鶴避雞羣阿買不識字頗知書八分詩成使之寫亦足張吾軍所以欲得酒爲文俟其醺酒味旣冷冽酒气又氛氳性情漸浩浩諧笑方云云此誠得酒意餘外徒繽紛長安眾富兒盤饌羅羶葷不解文字飲惟能醉紅裙𨿽得一餉樂有如聚飛蚊今我及數子固無蕕與薫險語破鬼膽髙詞媲皇墳至寶不雕琢神功謝鋤耘方今向太平元凱承華勛吾徒幸無事庶以窮朝曛

送惠師

惠師浮屠者乃是不羈人十五愛山水超然謝朋親脫冠翦頭髮飛步遺蹤塵發迹入四明梯空上秋旻遂登天臺望眾壑皆嶙峋夜宿最髙頂舉頭看星辰光芒相照燭南北爭羅陳玆地絕翔走自然嚴且神防風吹木石澎湃聞韶鈞夜半起下視溟波銜日輪魚龍驚踴躍叫嘯成悲辛怪气或紫赤敲磨共輪囷金鵶旣騰翥六合俄淸新常聞禹穴奇東去窺甌閩越俗不好古流傳失其眞幽蹤邈難得聖路嗟長堙回臨淛江濤屹起髙峨岷壯志死不息千年如隔晨是非竟何有棄去非吾倫淩江詣廬嶽浩蕩極遊巡崔崒沒云表陂陀浸湖淪是時雨初霽懸瀑垂天紳前年往羅浮步戛南海漘大哉陽徳盛榮茂恆畱春鵬鶱墮長翮鯨戱側修鱗自來連州寺曽未造城闉日攜靑雲客探勝窮崖濵太守邀不去郡官請徒頻囊無一金資翻謂富者貧昨日忽不見我令訪其鄰奔波自追及把手問所因顧我卻興嘆君寧異於民離合自古然辭別安足珍吾聞九疑好夙志今欲伸斑竹啼帝女淸湘沈楚臣衡山與洞庭此固道所循尋嵩方抵洛歷華遂之秦浮游靡定處偶往卽通津吾言子當去子道非吾遵江魚不池活野鳥難籠馴吾非西方教憐子狂且醇吾嫉惰遊者憐子愚且諄去矣各異趣何爲浪霑巾

送靈師

佛法入中國爾來六百年齊民逃賦役髙士著幽襌官吏不之制紛紛聽其然耕桑日失朝署時遺賢靈師皇甫姓允冑本蟬聨少小涉書史早能綴文篇中間不得意失迹成延遷逸志不拘教軒騰斷牽攣圍棋鬭白黒生死隨機權六博在一擲梟盧叱回旋戰詩誰與敵浩汗橫戈鋋飲酒盡百嘲諧思逾鮮有時醉花月髙唱淸且綿四座咸寂黙杳如奏湘弦尋勝不憚險黔江屢洄沿瞿塘五六月驚電讓歸船怒水忽中裂千尋墮幽泉環回勢益急仰見團團天投身豈得計性命甘徒捐浪沫蹙翻湧漂浮再生全同行二十人魂骨俱坑塡靈師不掛懷冒涉道轉延開忠二州牧詩賦時多傳失職不把筆珠璣爲君編彊畱費日月密席羅嬋娟昨者至林邑使君數開筵逐客三四公盈懷贈蘭荃湖遊泛漭沆溪宴駐潺湲別語不許出行裾動遭牽鄰州競招請書札何翩翩十月下桂嶺乘寒恣窺緣落落王員外爭迎獲其先自從入賔館占恡久能專吾徒頗攜被接宿窮歡妍聽說兩京事分明在眼前縱橫雜謠俗屑咸羅穿材調眞可惜朱丹枉磨研方將斂之道且欲冠其顚韶陽李太守髙步淩雲煙得客輒忘食開囊乞繒錢手持南曹敍字重靑瑤鐫古气參彖系髙標摧太維舟事干謁披讀頭風痊還如舊相識傾壺暢幽悁以此復畱滯歸驂幾時鞭

縣齋有懷

少小尙奇偉平生足悲吒猶嫌子夏儒肯學樊遲稼事業窺臯稷文章蔑曹謝濯纓起江湖綴佩雜蘭麝悠悠指長道去去防髙駕誰爲傾國媒自許連城價初隨計吏貢屢入澤宮射𨿽免十上勞何能一戰霸人情忌殊異世路多權詐蹉跎顏遂低摧折气愈下冶長信非罪侯生或遭罵懷書出皇都銜淚渡淸灞身將老寂寞志欲死閒暇朝食不盈腸冬衣才掩髂軍書旣頻召戎馬乃連跨大梁從相公彭城赴僕射弓箭圍防兔絲竹羅酒防兩府變荒涼三年就休假求官去東洛犯雪過西華塵埃紫陌春風雨靈臺夜名聲荷朋友援引乏姻婭𨿽陪彤庭臣詎縱靑冥靶寒空聳危闕曉色曜修架捐軀辰在丁鎩翮時方防投荒誠職分領邑幸寛赦湖波翻日車嶺石圻天罅毒霧恆燻晝炎風每燒夏雷威固已加颶勢仍相借气象杳難測聲音吁可怕夷言聽未慣越俗循猶乍指摘兩憎嫌睢盱互猜訝秪緣恩未報豈謂生足借嗣皇新繼明率土日流化惟思滌瑕垢長去事桑柘斸嵩開云扃壓潁抗風榭禾麥種滿地犂棗栽繞捨兒童稍長成雀鼠得驅嚇官租日輸納村酒時邀迓閒愛老農愚歸弄小女奼如今便可爾何用畢婚嫁

合江亭

紅亭枕湘江蒸水防其左瞰臨眇空闊綠淨不可唾維昔經營初邦君實王佐翦林遷神祠買地費家貨梁棟宏可愛結構麗匪過伊人去軒騰玆宇遂頽挫老郎來何暮髙唱久乃和樹蘭盈九畹栽竹逾萬个長綆汲滄浪幽蹊下坎坷波濤夜俯聽雲樹朝對臥初如遺宦情終乃最郡課人生誠無幾事往悲豈柰蕭條緜嵗時契闊繼庸懦勝事誰復論丑聲日已播中丞黜凶邪天子閔窮餓君侯至之初閭裏自相賀淹滯樂閒曠勤苦勸慵惰爲余掃塵階命樂醉眾座窮秋感平分新月憐半破願書巖上石勿使泥塵涴

陪杜侍禦遊湘西兩寺獨宿有題因獻楊常侍

長沙千里平勝地猶在險況當江濶處斗起勢匪漸深林髙玲瓏靑山上琬琰路窮臺殿辟佛事煥且儼剖竹走泉源開廓架崖廣是時秋之殘暑气尙未斂羣行忘後先朋息棄拘檢客堂喜空涼華榻有淸簟澗蔬煮蒿芹水果剝菱芡伊余夙所慕陪賞亦云忝幸逢車馬歸獨宿門不掩山樓黑無月漁火燦星防夜風一何喧杉檜屢磨颭猶疑在波濤怵惕夢成魘靜思屈原沈逺憶賈誼貶椒蘭爭妒忌絳灌共讒諂誰令悲生腸坐使淚盈臉翻飛乏羽翼指摘因瑕玷珥貂藩維重政化類分陜禮賢道何優奉已事苦儉大廈棟方隆巨川檝行剡經營誠少暇遊宴固已歉旅程愧淹畱䢐嵗嗟荏苒平生每多感柔翰遇頻染展轉嶺猿鳴曙燈靑睒睒

嶽陽樓別竇司直

洞庭九州閒厥大誰與讓南匯羣崖水北注何奔放瀦爲七百里吞納各殊狀自古澄不淸環混無歸向炎風日搜攪幽怪多冗長軒然大波起宇宙隘而妨【音訪】巍峩防嵩華騰踔較健壯聲音一何宏轟輵車萬兩猶疑帝軒轅張樂就空曠蛟螭露筍簴縞練吹組帳鬼神非人世節奏頗趺踼陽施見誇麗陰閉感淒愴朝過宜春口極北缺堤障夜纜巴陵洲叢芮才可傍星河盡涵泳俯仰迷下上余瀾怒不已喧聒鳴甕盎明登嶽陽樓輝煥朝日亮飛亷戢其威淸晏息纎纊澄湛凝綠物影巧相況江豚時出戱驚波忽蕩瀁時當冬之孟隙竅縮寒漲前臨指近岸側坐眇難望滌濯神魂醒幽懷舒以暢主人孩童舊握手乍忻悵憐我竄逐歸相見得無恙開筵交履舄爛漫倒家釀杯行無畱停髙柱送淸唱中盤進橙栗投擲傾脯醬歡窮悲心生婉孌不能忘念昔始讀書志欲幹霸王屠龍破千金爲藝亦云亢愛才不擇行觸事得讒謗前年出官由此禍最旡妄公卿采虛名擢拜識天仗姦猜畏彈射斥逐恣欺誑新恩移府庭逼側厠諸將於嗟苦駑緩但懼失宜當追思南渡時魚腹甘所葬嚴程迫風帆劈箭入髙浪顚沈在須臾忠鮫誰復諒生還眞可喜克已自懲創庶從今日後麤識得與喪事多攺前好趣有獲新尙誓耕十畝田不取萬乘相細君知蠶織稚子已能餉行當掛其冠生死君一訪

送文暢師北遊

昔在四門館晨有僧來謁自言本吳人少小學城闕已窮佛根源麤識事輗軏攣拘屈吾眞戒轄思逺發薦紳秉筆徒聲譽耀前閥從求送行詩屢造忍顚蹶今成十餘卷浩汗羅斧鉞先生閟窮巷未得窺剞劂又聞識大道何路補剠刖出其囊中文滿聽實淸越謂僧當少安艸序頗排訐上論古之初所以施賞罰下開迷惑胸窙豁斸株橜僧時不聽瑩若飲水救暍風塵一出門時日多如髮三年竄荒嶺守縣坐深樾徵租聚異物詭制怛巾韤幽窮共誰語思想甚含噦昨來得京官照壁喜見蠍況逢舊親識無不比鶼蟨長安多門戶弔慶少休歇而能勤來過重惠安可揭當今聖政初恩澤完防狘胡爲不自暇飄戾逐鸇鷢僕射領北門威徳壓戎羯相公鎭幽都竹帛爛勲伐酒場舞閨妹獵騎圍邊月開張篋中寶自可得津筏從玆富裘馬寧復茹藜蕨余期報恩後謝病老耕垡庇身指蓬茅逞志縱獫猲僧還相訪來山藥煮可掘

答張徹

辱贈不知報我歌爾其聆首敍始識面次言後分形道途綿萬里日月垂十齡浚郊避兵亂睢岸連門停肝膽一古劍波濤兩浮萍漬墨竄舊史磨丹注前經義苑手祕寶文堂耳驚霆暄晨躡露舄暑夕眠風櫺結友子讓抗請師我慙丁初味猶噉蔗遂通斯建瓴搜奇日有富嗜善心無寧石梁平侹侹沙水光泠泠乘枯摘野艷沈細抽潛腥遊寺去陟巘尋徑返穿汀緣云竹竦竦失路麻防防淫潦忽翻野平蕪眇開溟防泄塹夜塞懼衝城晝扃及去事戎轡相逢宴軍伶觥秋縱兀兀獵旦馳駉駉從賦始分手朝京忽同舲急時促暗棹戀月畱虛亭畢事驅傳馬安居守牕螢梅花灞水別宮燭驪山醒省選逮投足鄕賔尙摧翎塵袪又一摻淚眥還雙熒洛邑得休吿華山窮絕陘倚巖睨海浪引袖拂天星日駕此回轄金神所司刑泉紳拖修白石劍攢髙靑磴蘚防拳局梯颷颭伶俜悔狂已咋指垂誡仍鐫銘峩豸忝備列伏蒲愧分涇防誠慕橫艸瑣力摧撞筳疊雪走商嶺飛波航洞庭下險疑墮井守官類拘囹荒餐茹獠蠱幽夢感湘靈刺史肅蓍蔡吏人沸蝗螟防綴簿上字趨蹌閤前鈴賴其飽山水得以娯瞻聽紫樹雕斐斖碧流滴瓏玲映波鋪逺錦揷地列長屏愁狖酸骨死怪花醉魂馨潛苞絳實坼幽乳翠毛零赦行五百里月變三十蓂漸階羣振鷺入學誨螟蛉蘋甘謝鳴鹿罍滿慙罄缾冏冏抱瑚璉飛飛聨鶺鴒魚鬛欲脫背虯光先照硎豈獨出醜類方當動朝廷勤來得晤語勿憚宿寒防

禦定全唐詩錄卷四十六

欽定四庫全書

禦定全唐詩錄卷四十七

韓愈

古體詩

薦士

周詩三百篇雅麗理訓誥曾經聖人手議論安敢到五言出漢時蘓李首更號東都漸彌漫別百川導建安能者七卓犖變風操逶迆抵晉宋气象日凋耗中間數鮑謝比近最淸奧齊梁及陳隋眾作等蟬噪搜春摘花卉沿襲傷剽盜國朝盛文章子昻始髙蹈勃興得李杜萬類困陵暴後來相繼生亦各臻閫奧有窮者孟郊受材實雄驁防觀洞古今象外逐幽好橫空盤硬語妥帖力排奡敷柔肆紆余奮猛捲海潦榮華肖天秀防疾逾響報行身踐規矩甘辱恥媚竈孟軻分邪正眸子看了眊杳然粹而淸可以鎭浮躁酸寒溧陽尉五十幾何耄孜孜營甘辛辛苦久所冒俗流知者誰指注競嘲慠聖

皇索遺逸髦士日登造廟堂有賢相愛遇均覆燾況承歸與張二公疊嗟悼靑防送吹噓彊箭射魯縞胡爲久無成使以歸期吿霜風破佳菊嘉節迫吹帽念將決焉去感物增戀嫪彼防水中荇尙煩左右芼魯侯國至小廟鼎猶納郜幸當擇瑉玉寧有棄珪瑁悠悠我之思擾擾風中纛【音道】上言愧無路日夜惟心禱鶴翎不天生變化在啄菢通波非難圖尺地易可漕善善不汲汲後時徒悔懊救死具八珍不如一簞犒防詩公勿誚愷悌神所勞

喜侯喜至贈張籍張徹

昔我在南時數君長在念搖搖不可止諷詠日喁噞如以膏濯衣每漬垢逾染又如心中疾箴石非所砭常思得遊處至死無倦厭地遐物奇怪水鏡涵石劍荒花窮漫亂幽獸工騰閃礙目不忍窺忽忽坐昬墊逢神多所祝豈忘靈卽驗依依夢歸路歷歷想行店今者誠自幸所懷無一欠孟生去𨿽索侯氏來還歉攲眠聽新詩屋角月艷艷雜作承間騁交驚舌互舚繽紛指瑕疵拒捍阻城塹以餘經摧挫固請發鉛槧居然妄推讓見謂爇天焰比疎語徒妍悚息不敢占呼奴具盤飱飣餖魚菜贍人生但如此朱紫安足僣

駑驥【唐本有贈歐陽詹字或作駑驥吟示歐陽詹詹集有答韓十八駑驥吟】

駑駘誠齷齪市者何其稠力小苦易制價微良易酬渴飲一斗水饑食一束芻嘶鳴當大路志气若有餘騏驥生絕域自矜無匹儔牽驅入市門行者不爲畱借問價幾何黃金比嵩丘借問行幾何咫尺視九州饑食玉山禾渴飲醴泉流問誰能爲禦曠世不可求惟昔穆天子乘之極遐遊王良執其轡造父挾其輈因言天外事茫惚使人愁駑駘謂騏驥餓死余爾羞有能必見用有徳必見收孰云時與命通塞皆自由騏驥不敢言低徊但垂頭人皆劣騏驥共以駑駘優喟余獨興嘆才命不同謀寄詩同心子爲我商聲謳

齪齪

齪齪當世士所憂在饑寒但見賤者悲不聞貴者嘆大賢事業異逺抱非俗觀報國心皎潔念時涕汍瀾妖姬坐左右柔指發哀彈酒肴𨿽日陳感激寧爲歡秋陰欺白日泥潦不少幹河堤決東郡老弱隨驚湍天意固有屬誰能詰其端願辱太守薦得充諌諍官排云叫閶闔披腹呈瑯玕致君豈無術自進誠獨難

洞庭湖阻風贈張十一署

十月陰气盛北風無時休蒼茫洞庭岸與子維雙舟霧雨晦爭泄波濤怒相投犬雞斷四聽糧絕誰與謀相去不容步險如礙山丘淸談可以飽夢想接無由男女喧左右饑啼但啾啾非懷北歸興何用勝羇愁雲外有白日寒光自悠悠能令暫開霽過是吾無求

縣齋讀書

出宰山水縣讀書松桂林蕭條捐末事邂逅得初心哀狖醒俗耳淸泉潔塵襟詩成有共賦酒熟無孤斟靑竹時黙釣白雲日幽尋南方本多毒北客恆懼侵讁譴甘自守滯畱愧難任投章類縞帶佇答逾兼金

新竹

筍添南階竹日日成淸閟縹節已儲霜黃苞猶掩翠出欄抽五六當戶羅三四髙標陵秋嚴貞色奪春媚稀生巧補林並出疑爭地縱橫乍依行爛漫忽無次風枝未飄吹露粉先涵淚何人可攜翫淸景空瞪視

落齒

去年落一牙今年落一齒俄然落六七落勢殊未已余存皆動搖盡落應始止憶初落一時但念豁可恥及至落二三始憂衰卽死毎一將落時懍懍恆在已叉牙妨食物顚倒怯潄水終焉捨我落意與崩山比今來落旣熟見落空相似余存二十餘次第知落矣儻常嵗落一自足支兩紀如其落並空與漸亦同指人言齒之落壽命理難恃我言生有涯長短俱死爾人言齒之豁左右驚諦視我言莊周云木鴈各有喜語訛黙固好嚼廢輭還美因歌遂成詩持用詫妻子

苦寒

四時各平分一气不可兼隆寒奪春序顓頊固不防太昊弛維綱畏避但守謙遂令黃泉下萌芽夭勾尖艸木不復抽百味失苦甜防颷攪宇宙鋩刃甚割砭日月𨿽云尊不能活烏蟾羲和送日出恇怯頻窺覘炎帝持祝融呵噓不相炎而我當此時恩光何由沾肌膚生鱗甲衣被如刀防气寒鼻莫齅血凍指不拈濁醪沸入喉口角如銜箝將持匕箸食觸指如排籖侵鑪不覺暖熾炭屢已添探湯無所益何況纊與縑虎豹僵穴中蛟螭死幽潛熒惑喪躔次六龍冰脫髯芒碭大包內生類恐盡殱啾啾牕間雀不知已防纎舉頭仰天鳴所願晷刻淹不如彈射死郤得親炰燖鸞皇茍不存爾固不在占其餘蠢動儔俱死誰恩嫌伊我稱最靈不能女覆苫悲哀激憤嘆五藏難安恬中宵倚墻立淫淚何漸漸天王哀無辜惠我下顧瞻褰旒去耳纊調和進梅鹽賢能日登禦黜彼傲與憸生風吹死气豁達如褰簾懸乳零落墮晨光入前檐雪霜頓銷釋土脈膏且黏豈徒蘭蕙榮施及艾與蒹日萼行鑠鑠風條坐襜襜天乎苟其能吾死意亦厭

崔十六少府攝伊陽以詩及書見投因酬三十韻

崔君初來時相識頗未慣但聞赤縣尉不比博士慢賃屋得連墻往來忻莫間我時亦新居觸事苦難辦蔬飱要同喫破襖請來綻謂言安堵後貸借更何患不知孤遺多舉族仰薄宦有時未朝餐得米日已晏隔墻聞讙呼眾口極鵞鴈前計頓乖張居然見眞贗嬌兒好眉眼袴腳凍兩骭捧書隨諸兄累累兩角丱冬惟茹寒齏秋始識瓜瓣問之不言饑飫若厭芻豢才名三十年久合居給諌白頭趨走裏閉口絕謗訕府公舊同袍抜擢宰山澗寄詩雜詼俳有類說鵬鷃上言酒味酸冬衣竟未擐下言人吏稀惟足彪與虥又言致豬鹿此語乃善幻三年國子師腸肚習藜莧況住洛之涯魴鱒可罩汕肯效屠門嚼久嫌弋者篡謀拙日焦拳活計似鋤剗男寒澁詩書妻瘦剰腰襻爲官不事職厥罪在欺謾行當自劾去漁釣老葭薍嵗窮寒气驕冰雪滑磴棧音問難屢通何由覿淸盼

送侯參謀赴河中幕

憶昔初及第各以少年稱君頥始生須我齒淸如冰爾時心气壯百事謂已能一別詎幾何忽如隔晨興我齒豁可鄙君顏老可憎相逢風塵中相視疊嗟矜幸同學省官末路再得朋東司絕教授遊宴以爲恆秋漁防密樹夜博然明燈雪逕抵樵叟風廊折談僧陸渾桃花間有湯沸如烝三月崧少步躑躅紅千層洲沙厭晚坐嶺壁窮晨升沈防不計日爲樂不可勝遷滿一已異乖離坐難憑行行事結束人馬何蹻騰感激生膽勇從軍豈嘗曽洸洸司徒公天子爪與肱提師十萬餘四海欽風稜河北兵未進蔡州帥新薨曷不請掃除活彼黎與烝鄙夫誠怯弱受恩愧徒猶思脫儒冠棄死取先登又欲面言事上書求詔徴侵官固非是妄作譴可懲惟當待責免耕斸歸溝塍今君得所附勢若脫韝鷹檄筆無與讓幕謀職其膺收績開史牒翰飛逐溟鵬男兒貴立事流景不可乘嵗老陰沴作云頽雪翻崩別袖拂洛水徵車轉崤陵勤勤酒不進勉勉恨已仍送君出門歸愁腸若牽繩黙坐念語笑癡如遇寒蠅防馬誰可適晤言誰爲應席塵惜不掃殘罇對空凝信知後防時日月屢環絙生期理行役歡緒絕難承寄書惟在頻無恡簡與繒

東都遇春

少年气眞狂有意與春競行逢二三月九州花相映川原曉服鮮桃李晨妝靚荒乘不知疲醉死豈辭病飲噉惟所便文章倚豪橫爾來曽幾時白髮忽滿鏡舊遊喜乖張新輩足嘲評【去聲】心腸一變化羞見時節盛得閒無所作貴欲辭視聽深居疑避仇黙臥如當暝朝曦入牖來鳥喚昏不醒爲生鄙計算鹽米吿屢罄坐疲都忘起冠側懶復正幸防東都官獲離機與穽乖慵遭傲僻漸染生獘性旣去焉能追有來猶莫聘有舩魏王池往往縱孤泳水容與天色此處皆綠淨岸樹共紛披渚牙相緯經【音徑】懷歸苦不果卽事取幽迸貪求匪名利所得亦已並悠悠度朝昬落落捐季孟羣公一何賢上戴天子聖謀謨收禹績四面出雄勁轉輸非不勤稽逋有軍令在庭百執事奉職各秪敬我獨何爲哉坐與億兆慶譬如籠中鳥仰給活性命爲詩告友生負愧終究竟

送石處士赴河陽幕

長把種樹書人云避世士忽騎將軍馬自號報恩子風雲入壯懷泉石別幽耳鉅鹿師欲老常山險猶恃豈惟彼相憂固是吾徒恥去去事方急酒行可以起

送湖南李正字歸

長沙入楚深洞庭值秋晚人隨鴻雁少江共蒹葭逺歷歷余所經悠悠子當返孤遊懷耿介旅宿夢婉娩風土稍殊音魚蝦日異飯親交俱在此誰與同息偃

送無本師歸範陽

無本於爲文身大不及膽吾嘗示之難勇往無不敢蛟龍弄角牙造次欲手攬眾鬼囚大幽下覷襲元窞天陽熈四海注視首不頷鯨鵬相摩窣兩舉快一噉夫豈能必然固已謝黯黮狂詞肆滂葩低昻見舒慘姦窮怪變得往往造平澹蜂蟬碎錦纈綠池披菡萏芝英擢荒蓁孤翮起連菼家住幽都逺未識气先感來尋吾何能無殊嗜昌歜【䢐感切】始見洛陽春桃枝綴紅糝遂來長安裏時卦轉習坎老懶無鬭心久不事鉛槧欲以金帛酬舉首常顑頷念當委我去雪霜刻以憯獰飈攪空衢天地與頓撼勉率吐歌詩慰女別後覽

雙鳥詩

雙鳥海外來飛飛到中州一鳥落城市一鳥集巖幽不得相伴鳴爾來三千秋兩鳥各閉口萬象銜口頭春風捲地起百鳥皆飄浮兩鳥怱相逢百日鳴不休有耳聒皆聾有口反自羞百舌舊饒聲從此恆低頭得病不呻喚泯黙至死休雷公告天公百物須膏油自從兩鳥鳴聒亂雷聲收鬼神怕嘲詠造化皆停畱艸木有防情挑抉示九州虫鼠誠防物不堪苦誅求不停兩鳥鳴百物皆生愁不停兩鳥鳴自此無春秋不停兩鳥鳴日月難旋輈不停兩鳥鳴大法失九疇周公不爲公孔丘不爲丘天公怪兩鳥各捉一處囚百虫與百鳥然後鳴啾啾兩鳥旣別處閉聲省愆尢朝食千頭龍暮食千頭牛朝飲河生塵暮飲海絕流還當三千秋更起鳴相酬

嘲魯連子

魯連細而黠有似黃鷂子田巴兀老蒼憐汝矜爪觜開端要驚人雄誇吾厭矣髙拱禪鴻聲若輟一杯水獨稱唐虞賢顧未知之耳

調張籍

李杜文章在光焰萬丈長不知羣兒愚那用故謗傷蚍蜉撼大樹可笑不自量伊我生其後舉頸遙相望夜夢多見之晝思反防茫徒觀斧鑿痕不矚治水航想當施手時巨刃磨天揚垠崖劃崩豁乾坤擺雷硠惟此兩夫子家居率荒涼帝欲長吟哦故遣起且僵翦翎送籠中使看百鳥翔平生千萬篇金薤垂琳瑯仙官勅六丁雷電下取將流落人間者太山一豪芒我願生兩翅捕逐出八荒精誠忽交通百怪入我腸刺手抜鯨牙舉瓢酌天漿騰身跨汗漫不著織女襄顧語地上友經營無太忙乞君飛霞佩與我髙頡頏

雜詩

古史散左右詩書置後前豈殊蠧書虫生死文字間古道自愚蠢古言自包纒當今固殊古誰與爲欣歡獨攜無言子共升昆侖顚長風飄襟裾遂起飛髙圓下視禹九州一塵集豪端遨嬉未云幾下已億萬年向者誇奪子萬墳厭其巓惜哉抱所見白黑未及分慷慨爲悲吒涙如九河翻指摘相告語𨿽還今誰親翩然下大荒被髮騎騏驎

寄崔二十六立之

西城員外丞心迹兩屈奇往嵗戰詞賦不將勢力隨下驢入省門左右驚紛披傲兀坐試席深叢見孤羆文如翻水成初不用意爲四座各低面不敢捩眼窺升階揖侍郎歸舍日未敧佳句喧眾口考官敢瑕疵連年收科第若摘頷底髭回首卿相位通途無他岐豈論挍書郎袍笏光參差童稚見稱說祝身得如斯儕輩妒且熱喘如竹筒吹老婦願嫁女約不論財貲老翁不量分累月笞其兒攪攪爭附托無人角雄雌由來人間事翻覆不可知安有巢中鷇插翅飛天陲駒麛著爪牙猛虎借與皮汝頭有韁系汝腳有索縻陷身泥溝間誰復稟指防不脫吏部選可見偶與奇又作朝士貶得非命所施客居京城中十日營一炊逼迫走巴蠻恩愛座中離昨來漢水頭始得完孤羇桁掛新衣裳盎棄食殘糜茍無饑寒苦那用分髙卑憐我還好古宦途同險每旬遺我書竟嵗無差池新篇奚其思風幡肆逶迆又論諸毛功劈水看蛟螭雷電生睒防角鬛相橕披屬我感窮景抱華不能摛倡來和相報愧嘆俾我疵又寄百尺防緋紅相盛衰巧能諭其誠深淺抽肝脾開展放我側方餐涕垂匙朋交日凋謝存者逐利移子寧獨迷誤綴綴意益彌舉頭庭樹豁狂飇捲寒曦迢逓山水隔何由應塤篪別來就十年君馬記騧驪長女當及事誰助出帨縭諸男皆秀朗幾能守家規文字鋭气在輝輝見旌麾摧腸與慼容能復持酒巵我𨿽未耋老髮禿骨力羸所餘十九齒飄颻盡浮危花著兩眼視物隔褷防燕席謝不詣遊鞍懸莫騎惇惇【都回切】憑書案譬彼鳥黏黐且吾聞之師不以物自隳孤豚眠糞壤不慕太廟犧君看一時人幾輩先騰馳過半黑頭死陰虫食枯骴歡華不滿眼咎責塞兩儀觀名計之利詎足相陪裨仁者恥貪冒受祿量所宜無能食國惠豈異哀癃罷久欲辭謝去休令眾睢睢況又嬰疹疾寧保軀不貲不能前死罷內實慙神祗舊籍在東都茅屋枳棘籬還歸非無指灞渭揚春澌生兮耕吾疆死也埋吾陂文書自傳道不仗史筆垂夫子固吾黨新恩釋銜覊去來伊洛上相待安罛箄我有雙飲其銀得朱提黃金塗物象雕鐫妙工倕乃令千里鯨麼麼防螽斯猶能爭明月擺掉出渺彌野艸花葉細不辧薋菉葹緜緜相糾結狀似環城陴四隅芙蓉樹擢艷皆猗猗鯨以興君身失所逢百罹月以諭夫道僶俛勵莫虧艸木眀覆載妍醜齊榮萎願君恆禦之行止雜燧觹異日期對舉當如合分支

符讀書城南

木之就規矩在梓匠輪輿人之能爲人由腹有詩書詩書勤乃有不勤腹空虛欲知學之力賢愚同一初由其不能學所入遂異閭兩家各生子提孩巧相如少長聚嬉戲不殊同隊魚年至十二三頭角稍相疎二十漸乖張淸溝映污渠三十骨骼成乃一龍一豬飛黃騰踏去不能顧蟾蜍一爲馬前卒鞭背生虫蛆一爲公與相潭潭府中居問之何因爾學與不學歟金璧𨿽重寶費用難貯儲學問藏之身身在則有餘君子與小人不系父母且不見公與相起身自犂鉏不見三公後寒饑出無驢文章豈不貴經訓乃菑畬潢潦無根源朝滿夕已除人不通古今馬牛而襟裾行身陷不義況望多名譽時秋積雨霽新涼入郊墟燈火稍可親簡編可捲舒豈不旦夕念爲爾惜居諸恩義有相奪作詩勸躊躇

示爽

宣城去京國里數逾三千念汝欲別我解裝具盤筵日昬不能散起坐相引牽冬夜豈不長達旦燈燭然座中悉親故誰肯捨汝眠念汝將一身西來曽幾年名科揜眾俊州考俱吏前今從府公召府公又時賢時輩千百人孰不謂汝妍汝來江南近裏閭故依然昔日同戲兒看汝立路邊人生但如此其實亦可憐吾老世味薄因循致畱連彊顏班行內何實非罪愆才短難自力懼終莫洗湔臨分不汝誑有路卽歸田

人日城南登髙

初正才兆涉七气已弄靄靄野浮陽暉暉水披凍聖朝身不廢佳節古所用親交旣許來子妷亦可從盤蔬冬春雜罇酒淸濁共令徴前事爲觴詠新詩送扶杖淩圯阯刺船犯枯葑戀池羣鴨回釋嶠孤云縱人生本坦蕩誰使妄倥傯直指桃李闌幽尋寧止重

病鴟

屋東惡水溝有鴟墮鳴悲靑泥揜兩翅拍拍不得離羣童叫相召瓦礫爭先之計挍生平事殺卻理亦宜奪攘不愧恥飽滿盤天嬉晴日占光景髙風送追隨遂淩紫鳯羣肯顧鴻鵠卑今者運命窮遭逢巧丸兒中汝要害處汝能不得施於吾乃何有不忍乘其危丐汝將死命浴以淸水池朝餐輟魚肉暝宿防狐貍自知無以致防徳久猶疑飽入深竹叢饑來傍階基亮無責報心固以聽所爲昨日有气力飛跳弄籓籬今晨忽徑去曽不報我知儌幸非汝福天衢汝休窺京城事彈射竪子豈易欺勿諱泥坑辱泥坑乃良規

瀧吏

南行逾六旬始下昌樂瀧險惡不可狀船石相舂撞往問瀧頭吏潮州尙幾里行當何時到土風復何似瀧吏垂手笑官何問之愚譬官居京邑何由知東吳東吳遊宦鄕官知自有由潮州底處所有罪乃竄流儂幸無負犯何由到而知官今行自到那遽妄問爲不虞卒見困汗出愧且駭吏曰聊戲官儂嘗使往罷嶺南大抵同官去道苦遼下此三千里有州始名潮惡溪瘴毒聚雷電常洶洶鱷魚大於船牙眼怖殺儂州南數十里有海無天地風有時作掀眞差【音詫】事聖人於天下於物無不容比聞此州囚亦有生還儂官無嫌此州固罪人所徙官當明時來事不待說委官不自謹愼宜卽引分往胡爲此水邊神色久戃慌防大缾甖小所任自有宜官何不自量滿溢以取斯工農𨿽小人事業各有守不知官在朝有益國家不得無虱其間不武亦不文仁義飾其躬巧姦敗羣倫叩頭謝吏言始慙今更羞歷官二十餘國恩並未酬凡吏之所訶嗟實頗有之不卽金木誅敢不識恩私潮州𨿽云逺𨿽惡不可過於身實已多敢不持自賀

贈別元十八協律

英英桂林伯實維文武特逺勞從事賢來弔逐臣色南裔多山海道裏屢紆直風波無程期所憂動不測子行誠艱難我去未窮極臨別且何言有涙不可拭

吾友栁子厚其人藝且賢吾未識子時已覽贈子篇寤寐想風采於今已三年不意流竄路旬日同食眠所聞昔已多所得今過前如何又須別使我抱悁悁

勢要情所重排斥則埃塵骨肉未免然又況四海人嶷嶷桂林伯矯矯義勇身生平所未識待我逾交親遺我數幅書繼以藥物珍藥物防瘴癘書勸飬形神不知四罪地豈有再起辰窮途致感激肝膽還輪囷

寄書龍城守君驥何時秣峽山逢颶風雷電助撞捽乘潮簸扶胥近岸指一髮兩巖𨿽云牢木石互飛發屯門𨿽云髙亦映波浪沒餘罪不足惜子生未宜忽胡爲不忍別感謝情至骨

初南食貽元十八協律

鱟實如惠文骨眼相負行蠔相黏爲山百十各自生蒲魚尾如蛇口眼不相營蛤卽是蝦蟇同實浪異名章舉馬甲柱鬭以怪自呈其餘數十種莫不可嘆驚我來禦魑魅自宜味南烹調以咸與酸芼以椒與橙腥臊始發越咀吞面汗騂惟蛇舊所識寧憚口眼獰開籠聽其去郁屈尙不平賣爾非我罪不屠豈非情不祈靈珠報幸無嫌怨並聊歌以記之又以吿同行

宿曽江口示侄孫湘

雲昬水奔流天水漭相圍三江滅無口其誰識涯圻暮宿投民村髙處水半扉犬雞俱上屋不復走與飛篙舟入其家暝聞屋中唏問知嵗常然哀此爲生防海風吹寒晴波揚眾星輝仰視北斗髙不知路所歸

答栁栁州食蝦蟇

蝦蟇𨿽水居水特變形貌彊號爲蛙蛤於實無所校𨿽然兩股長其柰脊皴皰跳躑𨿽云髙意不離濘淖鳴聲相呼和無理秪取閙周公所不堪灑灰垂典教我棄愁海濵恆願眠不覺叵堪朋類多沸耳作驚爆端能敗笙磬仍工亂學校𨿽防句踐禮竟不聞報效大戰元鼎年孰彊孰敗橈居然當鼎味豈不辱釣罩余初不下喉近亦能稍稍常懼染蠻夷失平生好樂而君復何爲甘食比豢豹獵較務同俗全身斯爲孝哀哉思慮深未見許回櫂

除官赴闕至江州寄鄂嶽李大夫

盆城去鄂渚風便一日耳不枉故人書無因帆【去聲】江水故人辭禮闈旌節鎭江圻而我竄逐者龍鐘初得歸別來已三嵗望望長迢遞咫尺不相聞平生那可計我齒落可盡君鬢白幾何年皆過半百來日苦無多少年樂新知衰暮思故友譬如親骨肉寧免相可不我昔實愚惷不能降色辭子犯亦有言臣猶自知之公其務貰過我亦請攺事桑楡儻可収願寄相思字

南山有髙樹行贈李宗閔

南山有髙樹花葉何衰衰上有鳯凰巢鳯凰乳且棲四旁多長枝羣鳥所托依黃鵠據其髙眾鳥接其卑不知何山鳥羽毛有光輝飛飛擇所處正得眾所希上承鳯凰恩自期永不衰中與黃鵠羣不自隱其私下視眾鳥羣汝徒竟何爲不知挾丸子心黙有所規彈汝枝葉間汝翅不覺摧或言由黃鵠黃鵠豈有之愼勿猜眾鳥眾鳥不足猜無人語鳯凰汝屈安得知黃鵠得汝去婆娑弄毛衣前汝下視鳥各議汝瑕疵汝豈無朋匹有口莫肯開汝落蒿艾間幾時復能飛哀哀故山友中夜思汝悲路逺翅翎短不得持汝歸

猛虎行

猛虎𨿽云惡亦各有匹儕羣行深谷間百獸望風低身食黃熊父子食赤豹麛擇肉於熊豹肯視兔與貍正晝當谷眠眼有百步威自矜無當對气性縱以乖朝怒殺其子暮還食其妃匹儕四散走猛虎還孤棲狐鳴門兩旁烏鵲從噪之出逐猴入居虎不知所歸誰云猛虎惡中路正悲啼豹來銜其尾熊來攫其頥猛虎死不辭但慙前所爲虎坐無助死況如汝細防故當結以信親當結以私親故且不保人誰信汝爲

感春

偶坐藤樹下暮春下旬間藤蔭已可庇落蘂還漫漫亹亹新葉大瓏瓏晚花幹靑天髙寥寥兩蝶飛翻翻時節適當爾懷悲自無端

黃黃蕪菁花桃李事已退狂風簸枯楡狼籍九衢內春序一如此汝顏安足賴誰能駕飛車相從觀海外晨遊百花林朱朱兼白白栁枝弱而細懸樹垂百尺左右同來人金紫貴顯劇嬌童爲我歌哀響跨箏笛艷姬蹋筵舞淸眸刺劍防心懷平生友莫一在燕席死者長眇芒生者困乖隔少年眞可喜老大百無益

南內朝賀歸呈同官

薄雲蔽秋曦淸雨不成泥罷賀南內衙歸涼曉淒淒綠槐十二街渙散馳輪蹄余惟戇書生孤身無所賫三黜竟不去致官九列齊豈惟一身榮佩玉冠簮犀滉蕩天門髙著籍朝厥妻文才不如人行又無町畦問之朝廷事略不知東西況於經籍深豈究端與倪君恩太山重不見酬稗稊所職事無多又不自提撕明庭集孔鸞曷取於鳬鷖樹以松與栢不宜間蒿藜婉孌自媚好幾時不見擠貪食以忘軀尠不調鹽醯法吏多少年磨淬出角圭將舉汝愆尢以爲已階梯收身歸闗東期不到死迷

讀東方朔雜事

嚴嚴王母宮下維萬仙家噫欠爲飄風濯手大雨沱方朔乃防子驕不加禁訶偸入雷電室輷輘掉狂車王母聞以笑衛官助呀呀不知萬萬人生身埋泥沙頓五山踣流漂八維蹉曰吾兒可憎柰此狡獪何方朔聞不喜禠身絡蛟蛇瞻相北斗柄兩手自相挼羣仙急乃言百犯庸不科向觀睥晲處事在不可赦【音奢】欲不布露言外口實諠嘩王母不得已顏嚬口賫嗟頷頭可其奏送以紫玉珂方朔不懲創挾恩更矜誇詆欺劉天子正晝溺殿衙一旦不辭訣攝身淩蒼霞

譴瘧鬼

屑屑水帝魂謝謝無餘輝如何不肖子尙奮瘧鬼威乘秋作寒熱翁嫗所罵譏求食歐泄間不知臭穢非醫師加百毒燻灌無停機灸師施艾炷酷若獵火圍詛師毒口牙舌作霹靂飛符師弄刀筆丹墨交橫揮咨汝之冑出門戶何巍巍祖軒而父頊未沫於前徽不修其操行賤薄似汝稀豈不忝厥祖靦然不知歸湛湛江水淸歸居安汝妃淸波爲裳衣白石爲門畿呼吸明月光手掉芙蓉旂降集隨九歌飲芳而食菲贈汝以好辭出汝去莫違

示兒

始我來京師止攜一束書辛勤三十年以有此屋廬此屋豈爲華於我自有餘中堂髙且新四時登牢蔬前榮饌賔親冠婚之所於庭內無所有髙樹八九株有藤婁絡之春華夏陰敷東堂坐見山云風相吹噓松果連南亭外有瓜芋區西偏屋不多槐楡翳空虛山鳥旦夕鳴有類澗谷居主婦治北堂膳服適戚疎恩封髙平君子孫從朝裾開門問誰來無非卿大夫不知官髙卑玉帶懸金魚問客之所爲峩冠講唐虞酒食罷無爲棊槊以相娯凡此座中人十九持鈞樞又問誰與頻莫與張樊如來過亦無事考評道精麤蹮蹮媚學子墻屏日有徒以能問不能其蔽豈可袪嗟我不修飾事與庸人俱安能坐如此比肩於朝儒詩以示兒曹其無迷厥初

庭楸

庭楸止五株共生十步間各有藤繞之上各相鉤聨下葉各垂地樹顚各云連朝日出其東我常坐西偏夕日在其西我常坐東邊當晝日在上我在中央間仰視何靑靑上不見纖穿朝暮無日時我且八九旋濯濯晨露香明珠何聨聨夜月來照之蒨蒨自生煙我已自頑鈍重遭五楸牽客來尙不見肯到權門前權門眾所趨有客動百千九牛亡一毛未在多少間往旣無可顧不往自可憐

送諸葛覺往隨州讀書

鄴侯家多書插架三萬軸一一懸牙籖新若手未觸爲人彊記覽過眼不再讀偉哉羣聖文磊落載其腹行年餘五十出守數已六京邑有舊廬不容久食宿臺閣多官員無地寄一足我𨿽官在朝气勢日局縮屢爲丞相言𨿽懇不見錄送行過滻水東望不轉目今子從之遊學問得所欲入海觀龍魚矯翮逐黃鵠勉爲新詩章月寄三四幅

南溪始泛

榜舟南山下上上不得返幽事隨去多孰能量近逺陰沈過連樹藏昻抵橫阪石麤肆磨礪波惡厭牽挽或倚偏岸漁竟就平洲飯防防暮雨飄梢梢新月偃餘年懍無幾休日愴已晚自是病使然非由取髙蹇

南溪亦淸駛而無檝與舟山農驚見之隨我觀不休不惟兒童輩或有杖白頭饋我籠中瓜勸我此淹畱我云以病歸此已頗自由幸有用餘俸置居在西疇囷倉米谷滿未有旦夕憂上去無得得下來亦悠悠但恐煩裏閭時有緩急投願爲同社人雞豚燕春秋

足弱不能步自宜收朝迹羸形可輿致佳觀安可擲卽此南阪下久聞有水石拕舟入其間溪流正淸激隨波吾未能峻瀨乍可刺鷺起若導吾前飛數十尺亭亭栁帶沙團團松冠壁歸時還盡夜誰謂非事役

禦定全唐詩錄卷四十七

欽定四庫全書

禦定全唐詩錄卷四十八

韓愈【三】

古體詩【三】

城南聨句

竹影金瑣碎【郊】泉音玉淙琤璢璃翦木葉【愈】翡翠開園英流滑隨仄步【郊】搜尋得深行遙岑出寸碧【愈】逺目增雙明幹穟紛拄地【郊】化虫枯挶莖木腐或垂耳【愈】艸珠競駢睛浮虛有新斸【郊】摧扤饒孤撐囚飛黏网動【愈】盜啅接彈驚脫實自開坼【郊】牽柔誰繞縈禮鼠拱而立【愈】駭牛躅且鳴蔬甲喜臨社【郊】田毛樂寛徵露螢不自暖【愈】凍蝶尙思輕宿羽有先曉【郊】食鱗時半橫菱翻紫角利【愈】荷折碧圓傾楚膩鱣鮪亂【郊】獠羞螺蠏並桑蠖見虛指【愈】穴貍聞鬭獰逗翳翅相築【郊】擺幽尾交搒蔓涎角出縮【愈】樹啄頭敲鏗修箭褭金餌【郊】羣鮮沸池羮岸殻坼兆【愈】野麰漸丰萌窰煙羃疏島【郊】沙篆印回平

瘁肌遭蠔刺【愈】啾耳聞雞生奇慮恣回轉【郊】遐睎縱逢迎巓林戢逺睫【愈】縹气夷空情歸迹歸不得【郊】捨心捨還爭靈麻撮狗虱【愈】村稚啼禽猩紅皺曬檐瓦【郊】黃團系門衡得雋蠅虎健【愈】相殘雀豹趟束枯樵指禿【郊】刈熟擔肩赬澀旋皮卷臠【愈】苦開腹彭亨機舂潺湲力【郊】吹簸飄颻精賽饌木盤簇【愈】靸妖藤索絣荒學五六卷【郊】古藏四三塋裏儒拳足拜【愈】土怪閃眸偵蹄道補復破【郊】絲窠埽還成墓堂蝙蝠沸【愈】破竈伊威盈追此訊前主【郊】答云皆冢卿敗壁剝寒月【愈】折篁嘯遺笙袿燻霏霏在【郊】綦迹防防呈劍石猶竦檻【愈】獸材尙挐楹寶唾拾未盡【郊】玉啼墮猶鎗牕綃疑閟艷【愈】妝燭已銷檠綠髮抽瑉甃【郊】靑膚聳瑤楨白蛾飛舞地【愈】幽蠧落書棚惟昔集嘉詠【郊】吐芳類鳴嚶窺奇摘海異【愈】恣韻激天鯨腸胃繞萬象【郊】精神驅五兵蜀雄李杜防【愈】嶽力雷車轟大句斡造【郊】髙言軋霄崢芒端轉寒燠【愈】神助溢杯觥巨細各乘運【愈】湍潿亦騰聲淩花咀粉蘃【郊】削縷穿珠櫻綺語洗晴雪【愈】嬌辭哢雛鸎酣歡雜弁珥【郊】繁價流金瓊菡萏寫江調【郊】萎蕤綴藍瑛庖霜膾鯽【愈】浙玉炊香稉朝饌已百態【郊】春醪又千名哀匏蹙駛景【愈】冽唱凝余晶解魄不自主【郊】痺肌坐空瞠扳援賤蹊絕【愈】炫曜仙選防藂巧競采笑【郊】駢鮮互探嬰桑變忽蕪蔓【愈】樟裁浪登丁霞鬭詎能極【郊】風期誰復臯區扶帝壤【愈】瓌蘊郁天京祥色被文彥【郊】良材揷杉檉隱伏饒气象【愈】興潛示堆坑擘華露神物【郊】擁終儲地禎訏謨壯締始【愈】輔弼登階淸坌秀恣塡塞【郊】呀靈滀渟澄益大聨漢魏【愈】肇初邁周嬴積照涵徳鏡【郊】傳經儷金籝食家行鼎鼐【愈】寵族飫弓旌奕制盡從賜【郊】殊私得逾程飛橋上架漢【愈】繚岸俯規瀛瀟碧逺輸委【郊】湖嵌費攜擎萄苜從大漠【愈】楓櫧至南荊嘉植鮮危朽【郊】膏理易滋榮懸長巧紐翠【愈】象曲善攢珩魚口星浮沒【郊】馬毛錦斑騂五方亂風土【愈】百種分鉏耕葩蘗相妒出【郊】菲茸共舒晴類招臻倜詭【愈】翼萃伏衿纓危望跨飛動【郊】防升躡登閎春遊轢靃靡【愈】彩伴防嫈嫇遺燦飄的皪【郊】淑顏洞精誠嬌應如在寤【愈】頽意若含酲鵷毳翔衣帶【郊】鵝肪截佩璜文升相照灼【愈】武勝屠欃槍割錦不酬價【郊】構云有髙營通波牣鱗介【愈】疏畹富蕭蘅買養馴孔翠【郊】逺苞樹蕉栟鴻頭排刺芡【愈】鵠攢瓌橙騖廣雜良牧【郊】防休賴先盟罷旄奉環衛【愈】守封踐忠貞戰服脫明介【郊】朝冠飄彩紘爵勲逮僮【愈】簪笏自懷繃乳下秀嶷嶷【郊】椒蕃泣喤喤貌鑑淸溢匣【愈】眸光寒發硎館儒養經史【郊】綴戚觴孫甥考鐘饋肴核【愈】戛鼓侑牢牲飛膳自北下【郊】函珍極東烹如瓜煮大卵【愈】比綫茹芳菁海嶽錯口腹【郊】趙燕錫媌娙一笑釋仇恨【愈】百金交弟兄貨至貊戎市【郊】呼傳鸚鵒令順居無鬼瞰【愈】抑橫免官評殺肆淩翦【郊】籠原帀罝紭羽空顚雉鷃【愈】血路迸狐麖折足去踸踔【郊】蹙鬐怒防鬤躍犬疾翥鳥【愈】呀鷹甚饑防算蹄記功賞【郊】裂腦擒摚掁猛斃牛馬樂【愈】妖殘梟鵅惸窟窮尙嗔視【郊】箭出方驚抨連箱載已實【愈】礙轍棄仍贏喘覷鋒刃防【郊】困衝株枿盲掃淨豁曠曠【愈】騁遙略蘋蘋饞扠飽活臠【郊】惡嚼防腥鯖嵗律及郊至【愈】古音命韶韺旗斾流日月【郊】帳廬扶棟薨磊落奠鴻璧【愈】參差席香藑祗祉兆姓【郊】黒秬饛丰盛慶流蠲瘥癘【愈】威暢蠲防輣靈燔望髙冏【郊】龍駕聞敲防是惟禮之盛【愈】永用表其宏徳孕厚生植【郊】恩熈完刖剠宅土盡華族【愈】運田閒彊甿防庾森嶺檜【郊】啄場翽樣防畦肥翦韮薤【愈】陶固收盆甖利養積余健【郊】孝思事嚴枋掘云破嵽嵲【愈】采月漉防寺砌上明鏡【郊】僧盂敲曉鉦泥像對騁怪【愈】鐵鐘孤舂鍠癭頸閙鳩鴿【郊】蜿垣亂蛷蠑葚黒老蠶燭【愈】麥黃韻鸝鶊韶曙遲勝賞【郊】賢朋戒先庚馳門塡偪仄【愈】競墅輾砯砰碎纈紅滿杏【郊】稠凝碧浮防繩覲娥婺【愈】鬭艸擷璣珵粉汗澤廣額【郊】金星墮連瓔鼻偸困淑郁【愈】眼剽彊盯是節飽顏色【郊】玆疆稱都城書饒罄魚繭【愈】紀盛播琴箏奚必事逺覿【郊】無端逐羈傖將身親魍魅【愈】浮迹侶鷗防鮏味空奠屈【郊】天年徒羨彭驚魂見蛇蚓【愈】觸嗅值蝦蟛幸得履中气【郊】忝從拂天棖歸私暫休暇【愈】驅明出庠黌鮮意竦輕暢【郊】連輝照瓊瑩陶暄逐風乙【愈】躍視舞晴蜻足勝自多詣【郊】心貪敵無勍始知樂名教【愈】何用苦拘儜畢景任詩趣【郊】焉能守防防【愈】

防合聨句

離別言無期防合意彌重【籍】病添兒女戀老喪丈夫勇【愈】劍心知未死詩思猶孤聳【郊】愁去劇箭飛讙來若泉湧【徹】析言多新貫攄抱無防壅【籍】念難須勤追悔易勿輕踵【愈】吟巴山犖嶨說楚波堆壠【郊】馬辭虎豹怒舟出蛟鼉恐【徹】狂鯨時孤軒幽狖雜百種【愈】瘴衣常腥膩蠻器多疎冗【籍】剝苔弔斑林角飯餌沈冢【愈】忽爾銜逺命歸歟舞新寵【郊】鬼窟脫幽妖天居覿淸拱【愈】京遊步方振謫夢意猶恟【籍】詩書誇舊知酒食接新奉【愈】嘉言寫淸越瘉病失肬腫【郊】夏陰偶髙庇宵魄接虛擁【愈】雪弦寂寂聽茗盌纎纎捧【郊】馳輝燭浮螢幽響泄潛蛬【愈】詩老獨何心江疾有餘尰【郊】我家本瀍谷有地介臯鞏休迹憶沈防峩冠慙闒�【愈】升朝髙轡逸振物羣聽悚徒言濯幽泌誰與薙荒茸【籍】朝紳郁靑綠馬飾曜珪珙國讐未銷鑠我志蕩卭隴【郊】君才誠倜儻時論方洶溶【音湧】格言多彪蔚懸解無梏�【音拱】張生得淵源寒色防山冢堅如撞羣金眇若抽獨蛹【愈】伊余何所擬跛鼈詎能踴塊然墮嶽石飄爾罥巢氄【郊】龍斾垂天衛云韶凝禁甬君胡眠安然朝鼓聲洶洶【愈】

鬭雞聨句

大雞昻然來小雞竦而待【愈】崢嶸顚盛气洗刷凝鮮彩【郊】髙行若矜豪側睨如伺殆【愈】精光目相射劍防心獨在【郊】旣取冠爲冑復以距爲鐓天時得淸寒地利挾爽塏【愈】磔毛各噤瘁怒癭爭碨磊俄膺忽爾低植立瞥而攺【郊】腷防戰聲喧繽翻落羽皠中休事未決小挫勢益倍【愈】妒腸務生敵賊性專相醢裂血失鳴聲啄殷甚饑餒【郊】對起何急驚隨旋誠巧紿毒手飽李陽神槌困朱亥【愈】惻心我以仁碎首爾何罪獨勝事有然旁驚汗流浼【郊】知雄欣動顏怯負愁看賄爭觀云塡道助叫波翻海【愈】事爪深難解嗔睛時未怠一噴一醒然再接再礪乃【郊】頭垂碎丹砂翼搨拖錦防連軒尙賈【音古】餘淸厲比歸凱【愈】選俊感収毛受恩慙始隗英心甘鬭死義肉恥庖宰君看鬭雞篇短韻有可采【郊】

石鼎聨句【並序】

元和七年十二月四日衡山道士軒轅彌明自衡下來舊與劉師服進士衡湘中相識將過太白知師服在京夜抵其居宿有校書郎侯喜新有能詩聲夜與劉說詩彌明在其側貌極醜白須黒面長頸而髙結喉中又作楚語喜視之若無人彌明忽軒衣張眉指鑪中石鼎謂喜曰子云能詩能與我賦此乎劉往見衡湘間人說云年九十餘矣解捕逐鬼物拘囚蛟螭虎豹不知其實能否也見其老頗貌敬之不知其有文也聞此說大喜卽援筆題其首兩句次傳於喜喜踴躍卽綴其下云云道士啞然笑曰子詩如是而已乎卽袖手竦肩倚北墻坐謂劉曰吾不解世俗書子爲我書因髙吟曰龍頭縮菌蠢豕腹漲彭亨初不似經意詩防有似譏喜二子相顧慙駭欲以多窮之卽又爲而傳之喜喜思益苦務欲壓道士每營度欲出口吻聲鳴益悲操筆欲書將下復止竟亦不能奇也畢卽傳道士道士髙踞大唱曰劉把筆吾詩云云其不用意而功益奇不可附說語皆侵劉侯喜益忌之劉與侯皆已賦十餘韻彌明應之如響皆頴脫含譏諷夜盡三更二子思竭不能續因起謝曰尊師非世人也某伏矣願爲弟子不敢更論詩道士奮曰不然章不可以不成也又謂劉曰把筆來吾與汝就之卽又唱出四十字爲八句書訖使讀讀畢謂二子曰章不已就乎二子齊應曰就矣道士曰此皆不足與語此寧爲文邪吾就子所能而作耳非吾之所學於師而能者也吾所能者子皆不足以聞也獨文乎哉吾語亦不當聞也吾閉口矣二子大懼皆起立牀下拜曰不敢他有問也願聞一言而已先生稱吾不解人間書敢問解何書請聞此而已道士寂然若無聞也累問不應二子不自得卽退就坐道士倚墻睡鼻息如雷鳴二子怛然失色不敢喘斯須曙鼓動咚咚二子亦困遂坐睡及覺日已上驚顧覓道士不見卽問童奴奴曰天且明道士起出門若將便旋然奴怪久不返卽出到門覓無有也二子驚惋自責若有失者間遂詣餘言余不能識其何道士也嘗聞有隱君子彌明豈其人耶韓愈序

巧匠斵山骨刳中事煎烹【師服】直柄未當權塞口且吞聲【喜】龍頭縮菌蠢豕腹漲彭亨【彌明】外苞幹蘚文中有暗浪驚【師服】在冷足自安遭焚意彌貞【喜】謬當鼎鼐間妄使水火爭【彌明】大似烈士膽圓如戰馬纓【師服】上比香鑪尖下與鏡面平【喜】秋瓜未落蔕凍芋彊抽萌【彌明】一塊元气閉細泉幽竇傾【師服】不值輸寫處焉知懷抱淸【喜】方當洪鑪然益見小器盈【彌明】睆睆無刃迹團團類天成【師服】遙疑負圖出曝曉正晴【喜】旁有雙耳穿上爲孤髻撐【彌明】或訝短尾銚又似無足鐺【師服】可惜寒食毬擲此傍路坑【喜】何當出灰炧無計離缾罌【彌明】陋質荷斟酌狹中愧提擎【師服】豈能煮仙藥但未汗羊羮【喜】形模婦女笑度量兒童輕【彌明】徒示堅重性不過升合盛【師服】傍似廢轂仰側見折軸橫【喜】時於蚯蚓竅防作蒼蠅鳴【彌明】以玆翻溢愆實負任使誠【師服】常居顧盼地敢有漏泄情【喜】寧依暖熱獘不與寒涼並【彌明】區區徒自效瑣不足呈【喜】回旋但兀兀開闔惟鏗鏗【師服】全勝瑚璉貴空有口傳名豈比俎豆古不爲手所撜磨礱去圭角浸潤著光精願君莫嘲笑此物方施行【彌明按此詩韓公意有所諷故借彌明侯喜劉師服以爲辭】

山石

山石犖確行徑防黃昏到寺蝙蝠飛升堂坐階新雨足芭蕉葉大支子肥僧言古壁佛畫好以火來照所見稀鋪牀拂席置羮飯疎糲亦足飽我饑夜深靜臥百虫絕淸月出嶺光入扉天明獨去無道路出入髙下窮煙霏山紅澗碧紛爛漫時見松櫪皆十圍當流赤足蹋澗石水聲激激風吹衣人生如此自可樂豈必局束爲人鞿嗟哉吾黨二三子安得至老不更歸

汴泗交流贈張僕射

汴泗交流郡城角築場千步平如削短垣三面繚逶迆擊鼓騰騰樹赤旗新秋朝涼未見日公早結束來何爲分曹決勝約前定百馬攢蹄近相映毬驚杖奮合且離紅牛纓紱黃金羈側身轉臂著馬腹霹靂應手神珠馳超遙散漫兩閒暇揮霍紛紜爭變化發難得巧意气麤讙聲四合壯士呼此誠習戰非爲劇豈若安坐行良圖當今忠臣不可得公馬莫走須殺賊

雉帶箭

原頭火燒靜兀兀野雉畏鷹出復沒將軍欲以巧伏人盤馬彎弓惜不發地形漸窄觀者多雉驚弓滿勁箭加衝人決起百餘尺紅翎白鏃隨傾斜將軍仰笑軍吏賀五色離披馬前墮

贈鄭兵曹

罇酒相逢十載前君爲壯夫我少年罇酒相逢十載後我爲壯夫君白首我材與世不相當戢鱗委翅無復望當今賢俊皆周行君何爲乎獨遑遑杯行到君莫停手破除萬事無過酒

桃源圖

神仙有無何眇芒桃源之說誠荒唐流水盤回山百轉生綃數幅垂中堂武陵太守好事者題封逺寄南宮下南宮先生忻得之波濤入筆驅文辭文工畫妙各臻極異境怳惚移於斯架巖鑿谷開宮室接屋連墻千萬日嬴顚劉蹶了不聞地坼天分非所卹種桃處處惟開花川原近逺烝紅霞初來猶自念鄕邑嵗久此地還成家漁舟之子來何所物色相猜更問語大蛇中斷攺前王羣馬南渡開新主聽終辭絕共淒然自說經今六百年當時萬事皆眼見不知幾許猶流傳爭持酒食來相饋禮數不同罇俎異月明伴宿玉堂空骨冷魂淸無夢寐夜半金雞啁哳鳴火輪飛出客心驚人間有累不可住依然離別難爲情船開棹進一回顧萬里蒼蒼煙水暮世俗寧知僞與眞至今傳者武陵人

贈侯喜

吾黨侯生字叔呼我持竿釣溫水平明鞭馬出都門盡日行行荊棘裏溫水防茫絕又流深如車轍濶容輈蝦蟇跳過雀兒浴此縱有魚何足求我爲侯生不能已盤鍼擘粒投泥滓晡時堅坐到黃昏手倦目勞方一起暫動還休未可期蝦行蛭渡似皆疑舉竿引綫忽有得一寸才分鱗與鬐是日侯生與韓子良久嘆息相看悲我今行事盡如此此事正好爲我規半世遑遑就舉選一名始得紅顏衰人間事勢豈不見徒自辛苦終何爲便當提攜妻與子南入箕潁無還時叔君今气方鋭我言至切君弗嗤君欲釣魚須逺去大魚豈肯居沮洳

古意

太華峯頭玉井蓮開花十丈藕如船冷比雪霜甘比蜜一片入口沈屙痊我欲求之不憚逺靑壁無路難夤緣安得長梯上摘實下種七澤根株連

八月十五夜贈張功曹

纎云四卷天無河淸風吹空月舒波沙平水息聲影絕一杯相屬君當歌君歌聲酸辭且苦不能聽終涙如雨洞庭連天九疑髙蛟龍出沒猩鼯號十生九死到官所幽居黙黙如蔵逃下牀畏蛇食畏藥海气濕蟄燻腥臊昨者州前捶大皷嗣皇繼聖登夔臯赦書一日行萬里罪從大辟皆除死遷者追回流者還滌瑕蕩垢朝淸班州家申名使家抑坎軻秪得移荊蠻判司卑官不堪說未免捶楚塵埃間同時輩流多上道天路幽險難追攀君歌且休聽我歌我歌今與君殊科一年明月今宵多人生由命非由他有酒不飲柰月何

謁衡嶽廟遂宿嶽寺題門樓

五嶽祭秩皆三公四方環鎭嵩當中火維地荒足妖怪天假神柄專其雄噴雲泄霧蔵半腹𨿽有絕頂誰能窮我來正逢秋雨節陰气晦昧無淸風潛心黙禱若有應豈非正直能感通須臾靜掃眾峯出仰見突兀撐靑空紫蓋連延接天柱石廩騰擲堆祝融森然魄動下馬拜松栢一逕趨靈宮粉墻丹柱動光彩鬼物圖畫塡靑紅升階傴僂薦脯酒欲以菲薄明其廟內老人識神意睢盱偵伺能鞠躬手持杯珓導我擲云此最吉余難同竄逐蠻荒幸不死衣食才足甘長終侯王將相望久絕神縱欲福難爲功夜投佛寺上髙閣星月揜映云朣朧猿鳴鐘動不知曙杲杲寒日生於東

岣嶁山

岣嶁山尖神禹碑字靑石赤形摹奇科斗拳身薤倒披鸞飄鳯泊拏龍螭事嚴迹祕鬼莫窺道人獨上偶見之我來咨嗟涕漣洏千搜萬索何處有森森緑樹猿猱悲

李花贈張十一署

江陵城西二月尾花不見桃惟見李風揉雨練雪羞比波濤翻空杳無涘君知此處花何似白花倒燭天夜明羣雞驚鳴官吏起金烏海底初飛來朱輝散射靑霞開迷魂亂眼看不得照曜萬樹繁如堆念昔少年著遊燕對花豈省曽辭杯自從流落憂感集欲去未到先思回秪今四十已如此後日更老誰論哉力擕一罇獨就醉不忍虛擲委黃埃

寒食日出遊【公自注張十一院長見示病中憶花九篇寒食日出遊夜歸因以投贈】

李花初發君始病我往看君花轉盛走馬城西惆悵歸不忍千株雪相映邇來又見桃與梨交開紅白如爭競可憐物色阻擕手空展霜縑吟九詠紛紛落盡泥與塵不共新妝比端正桐華最晚今已繁君不彊起時難更關山逺別固其理寸步難見始知命憶昔與君同貶官夜渡洞庭看斗柄豈料生還得一處引袖拭淚悲且慶各言生死兩追隨直置心親無貌敬念君又署南荒吏路指鬼門幽且夐三公盡是知音人曷不薦賢陛下聖囊空甑倒誰救之我今一食日還並自然憂气損天和安得康彊保天性斷寉兩翅鳴何哀縶驥四足气空橫今朝寒食行野外緑楊帀岸蒲芽迸宋玉庭邊不見人輕浪參差魚動鏡自嗟孤賤足瑕疵特見放縱荷寛政飲酒寧嫌底深題詩尙倚筆鋒勁明宵故欲相就醉有月莫辭當火令

憶昨行和張十一

憶昨夾鐘之呂初吹灰上公禮罷元侯回車載牲牢甕舁酒並召賔客延鄒枚腰金首翠光照耀絲竹迥發淸以哀靑天白日花艸麗玉斚屢舉傾金罍張君名聲座所屬起舞先醉長松摧宿酲未解舊痁作深室靜臥聞風雷自期殞命在春序屈指數日憐嬰孩危辭苦語感我耳涙落不揜何漼漼念昔從君渡湘水大帆夜劃窮髙桅陽山鳥路出臨武驛馬拒地驅頻隤踐蛇茹蠱不擇死忽有飛詔從天來伾文未揃崖州熾𨿽得赦宥恆愁猜近者三姦悉破碎羽窟無底幽黃能眼中了了見鄕國知有歸日眉方開今君縱署天涯吏投檄北去何難哉無妄之憂勿藥喜一善自足禳千災頭輕目朗肌骨健古劍新斸磨塵埃殃消禍散百福並從此直至耉與鮐嵩山東頭伊洛岸勝事不假須穿裁君當先行我待滿沮溺可繼窮年推

劉生詩

生名師命其姓劉自少軒輊非常儔棄家如遺來逺遊東走梁宋曁揚州遂淩大江極東陬洪濤舂天禹穴幽越女一笑三年畱南逾橫嶺入炎州靑鯨髙磨波山浮怪魅炫曜堆蛟虯山防讙噪猩猩遊毒气爍體黃膏流問胡不歸良有由美酒傾水防肥牛妖歌慢舞爛不收倒心回腸爲靑眸千金邀顧不可酬乃獨遇之盡綢繆瞥然一餉成十秋昔須未生今白頭五管歷徧無賢侯回望萬里還家羞陽山窮邑惟猿猴手持釣竿逺相投我爲羅列陳前修芟蒿斬蓬利鋤耰天星回環數才周文學穰穰囷倉稠車輕禦良馬力優咄哉識路行勿休往取將相酬恩讐

鄭羣贈簟

蘄州笛竹天下知鄭君所寶尢瓌奇擕來當晝不得臥一府傳看黃璢璃體堅色淨又蔵節盡眼凝滑無瑕疵法曹貧賤眾所易腰腹空大何能爲自從五月困暑濕如坐深甑遭烝炊手磨袖拂心語口慢膚多汗眞相宜日暮歸來獨惆悵有賣直欲傾家貲誰謂故人知我意捲送八尺含風漪呼奴掃地鋪未了光彩照耀驚童兒靑蠅側翅虱避肅肅疑有淸飈吹倒身甘寢百疾愈卻願天日恆炎曦明珠靑玉不足報贈子相好無時衰

遊靑龍寺贈崔大補闕

秋灰初吹季月管日出夘南暉景短友生招我佛寺行正值萬株紅葉滿【蘓軾曰余讀此句初不曉其故及觀小說鄭防寓靑龍寺貧無紙取柿葉學書九月柿葉赤而實紅故知退之之詩謂此】光華閃壁見神鬼赫赫炎官張火傘然云燒樹火實駢金烏下啄頳虯卵魂翻眼倒忘處所赤气沖融無間斷有如流傳上古時九輪照燭乾坤旱二三道士席其間靈液屢進頗黎盌忽驚顏色變韶稚卻信靈仙非怪誕桃源迷路竟茫茫棗下悲歌徒纂纂前年嶺隅鄕思發躑躅成山開不算去嵗羇帆湘水明霜楓千里隨歸伴猿呼鼯嘯鷓鴣啼惻耳酸腸難濯澣思君擕手安能得今者相從敢辭懶由來鈍騃寡參尋況是儒官飽閒散惟君與我同懷抱鋤去陵谷置平坦年少得途未要忙時淸諌疏尢宜罕何人有酒身無事誰家多竹門可欵須知節卽風寒幸及亭午猶妍暖南山逼冬轉淸瘦刻畫圭角出崖窽當憂復被冰雪埋汲汲來窺誡遲緩

贈崔立之評事

崔侯文章苦防敏髙浪駕天輸不盡曽從闗外來上都隨身卷軸車連軫朝爲百賦猶鬱怒暮作千詩轉遒緊搖毫擲簡自不供頃刻靑紅浮海蜃才豪气猛易語言往往蛟螭雜螻蚓知音自古稱難遇世俗乍見那妨哂勿嫌法官未登朝猶勝赤尉長趨尹時命𨿽乖心轉壯技能虛富家逾窘念昔塵埃兩相逢爭名齟齬持矛楯子時專塲誇觜距余始張軍嚴韅靷爾來但欲保封疆莫學龎涓怯孫臏竄逐新歸厭聞閙齒髮早衰嗟可閔頻防怨句刺棄遺豈有閒官敢推引深蔵篋笥時一發戢戢已多如束筍可憐無益費精神有似黃金擲虛牝當今聖人求侍從防擢杞梓收楛箘東馬嚴徐已奮飛枚臯卽召窮且忍復聞王師西討蜀霜風冽冽摧朝菌走章馳檄在得賢燕雀紛拏要鷹隼竊料二塗必處一豈比恆人長蠢蠢勸君韜養待徴招不用雕琢愁肝腎墻根菊花好沽酒錢帛縱空衣可凖暉暉檐日暖且鮮摵摵井梧疎更殞髙士例須憐麯糵丈夫終莫生畦畛能來取醉任喧呼死後賢愚俱泯泯

永貞行

君不見古皇亮陰未出令小人乘時偸國柄北軍百萬虎與貔天子自將非他師一朝奪印付私黨懍懍朝士何能爲狐鳴梟噪爭署置防睒跳踉相嫵媚夜作詔書朝拜官超資越序曽無難公然白日受賄賂火齊磊落堆金盤元臣故老不敢語晝臥涕泣何汍瀾董賢三公誰復惜侯景九錫行可嘆國家功髙徳且厚天位未許庸夫幹我皇卓犖信英主文如太宗武髙祖膺圖受禪登明堂共流幽州鯀死羽四門肅穆賢俊登數君匪親豈其朋郎官淸要爲世稱荒郡迫野嗟可矜湖波連天日相騰蠻俗生梗瘴癘烝江氛嶺祲昬若凝一蛇兩頭見未曽怪鳥鳴喚令人憎蠱虫羣飛夜撲燈雄虺毒螫墮股肱食中置藥肝心崩左右使令詐難憑愼勿浪言常兢兢吾嘗同僚情可勝具書目見非妄徴嗟爾旣往宜爲懲

禦定全唐詩錄卷四十八

欽定四庫全書

禦定全唐詩錄卷四十九

韓愈【四】

古體詩【四】

送區南歸

穆昔南徵軍不歸虫沙猿鶴伏以飛洶洶洞庭莽翠微九疑鑱天荒是非野有象犀水貝璣分散百寶人士稀我遷於南日周圍來見者眾莫依稀爰有區子熒熒暉觀以彞訓或從違我念前人譬葑菲落以斧引以纆徽𨿽有不逮驅騑騑或采於薄漁於磯服役不辱言不譏從我荊州來京畿離其母妻絕因依嗟我道不能自肥子𨿽勤苦終何希王都觀闕雙巍巍騰蹋眾駿事鞍鞿佩服上色紫與緋獨子之節可嗟唏母附書至妻寄衣開書拆衣淚痕晞𨿽不勑還情庻幾朝暮盤羞惻庭闈幽房無人感伊威人生此難余可祈子去矣時若發機蜃沈海底气升霏彩雉野服朝扇翚處子窈窕王所妃

茍有令徳隠不腓況今天子鋪徳威蔽能者誅薦受禨出送撫背我涕揮行行正直愼脂韋業成志樹來頎頎我當爲子言天扉

陸渾山火和皇甫湜用其韻

皇甫補官古賁渾時當大冬澤幹源山狂谷狠相吐吞風怒不休何軒軒擺磨出火以自燔有聲夜中驚莫原天跳地踔顚乾坤赫赫上照窮崖垠截然髙周燒四垣神焦鬼爛無逃門三光弛隳不復暾虎熊麋豬逮猴猿水龍鼉魚與黿鴉鴟雕鷹雉鵠鵾燖炰煨孰飛奔祝融告休酌卑尊錯陳齊玫辟華園芙蓉披猖塞鮮繁千鐘萬鼓咽耳喧攢雜啾嚄沸篪塤彤幢絳旃紫纛旛炎官熱屬朱冠褌髹其肉皮通防臀頽胸垤腹車掀轅緹顏韎股豹兩鞬霞車虹靷日轂轓丹蕤縓蓋緋繙防紅帷赤幕羅脤膰池波風肉陵屯谽呀鉅壑頗黎盆豆豋五山瀛四罇熙熙釂醻笑語言雷公擘山海水翻齒牙嚼齧舌齶反電光殱磹頳目防【音喧】頊防收威避根斥棄輿馬背厥孫縮身潛喘拳肩跟君臣相憐加愛恩命黒螭偵焚其元天關悠悠不可援夢通上帝血面論側身欲進叱於閽帝賜九河湔涕痕又詔巫陽反其魂徐命之前問何寃火行於冬古所存我如禁之絕其飱女丁婦壬傳世婚一朝結讐柰後昆時行當反愼藏蹲視桃著花可小鶱月及申酉利復怨助汝五龍從九鯤溺厥邑囚之昆侖皇甫作詩止睡昏辭誇出眞遂上焚要余和增怪又煩𨿽欲悔舌不可捫

和虞部盧四【汀】酬翰林錢七【徽】赤藤杖歌

赤藤爲杖世未窺臺郎始攜自滇池滇王掃宮避使者跪進再拜語嗢咿繩橋拄過免傾墮性命造次蒙扶持途經百國皆莫識君臣聚觀逐旌麾共傳滇神出水獻赤龍防須血淋漓又云羲和操火鞭暝到西極睡所遺幾重包裹自題署不以珍怪誇荒夷歸來捧贈同舎子浮光照手欲把疑空堂晝眠倚牖戶飛電著壁搜蛟螭南宮淸深禁闈密唱和有類吹塤篪妍辭麗句不可繼見寄聊且慰分司

寄盧仝

玉川先生洛城裏破屋數間而已矣一奴長須不裹頭一婢赤腳老無齒辛勤奉養十餘人上有慈親下妻子先生結髮憎俗徒閉門不出動一紀至令鄰僧乞米送僕忝縣尹能不恥俸錢供給公私余時致薄少助祭祀勸參畱守謁大尹言語才及輒掩耳水北山人得名聲去年去作幕下士水南山人又繼往鞍馬僕從塞閭裏少室山人索價髙兩以諌官徴不起彼皆刺口論世事有力未免遭驅使先生事業不可量惟用法律自繩巳春秋三傳束髙閣獨抱遺經究終始往年弄筆嘲同異怪辭驚眾謗不巳近來自說尋坦途猶上虛空跨緑駬去嵗生兒名添丁意令與國充耘耔國家丁口連四海豈無農夫親耒耜先生抱才終大用宰相未許終不仕假如不在陳力列立言垂範亦足恃苗裔當防十世宥豈謂貽厥無基阯故知忠孝生天性潔身亂倫安足擬昨晚長須來下狀隔墻惡少惡難似每騎屋山下窺闞渾舎驚怕走折趾憑依婚媾欺官吏不信令行能禁止先生受屈未曾語忽此來告良有以嗟我身爲赤縣令操權不用欲何俟立召賊曹呼伍伯盡取鼠軰屍諸市先生又遣長須來如此處置非所喜況又時當長養節都邑未可猛政理先生固是余所畏度量不敢窺涯涘放縱是誰之過歟效尢戮僕愧前史買羊沽酒謝不敏偶逢明月曜桃李先生有意許降臨更遣長須致雙鯉

酬司門盧四兄云夫院長望秋作

長安雨洗新秋出極目寒鏡開塵函終南曉望蹋龍尾倚天更覺靑巉巉自知短淺無所補從事久此穿朝衫歸來得便卽遊覽暫似壯馬脫重銜曲江荷花蓋十里江湖生目思莫緘樂遊下矚無逺近緑槐萍合不可芟白首寓居誰借問平地寸步扃雲巖云夫吾兄有狂气嗜好與俗殊酸鹹日來省我不肯去論詩說賦相諵諵望秋一章巳驚絕猶言低抑避謗讒若使乘酣騁雄怪造化何以當鐫劖嗟我小生值彊伴恡膽變勇神明鑑馳坑跨谷終未悔爲利而止眞貪饞髙揖羣公謝名譽逺追甫白感至諴樓頭完月不共宿其柰就缺行防防

石鼓歌

張生手持石鼓文勸我試作石鼓歌少陵無人謫仙死才薄將柰石鼓何周綱陵遲四海沸宣王憤起揮天戈大開明堂受朝賀諸侯劍佩鳴相磨搜於岐陽騁雄俊萬里禽獸皆遮羅鐫功勒成告萬世鑿石作鼓隳嵯峨從臣才藝咸第一揀選撰刻畱山阿雨淋日炙野火燎鬼物守防煩防呵公從何處得紙本毫髮盡備無差訛辭嚴義密讀難曉字體不類與科年深豈免有缺畫快劍砍斷生蛟鼉鸞翔鳯翥眾仙下瑚碧樹交枝柯金繩鐵索鎖鈕壯古鼎躍水龍騰梭陋儒編詩不收入二雅褊迫無委蛇孔子西行不到秦掎摭星宿遺羲娥嗟余好古生苦晚對此涕淚雙滂沱憶昔初蒙博士徴其年始攺稱元和故人從軍在右輔爲我量度掘臼科濯冠沐浴告祭酒如此至寶存豈多氊苞席裹可立十鼓秪載數駱駝薦諸太廟比郜鼎光價豈止百倍過聖恩若許畱太學諸生講解得切磋觀經鴻都尙塡咽坐見舉國來奔波剜苔剔蘚露節角安置妥帖平不頗大廈深檐與蓋覆經歷久逺期無他中朝大官老於事詎肯感激徒媕娿牧童敲火牛礪角誰復著手爲摩挲日銷月鑠就埋沒六年西顧空吟哦羲之俗書趂姿媚數紙尙可博白鵝繼周八代爭戰罷無人收拾理則那方今太平日無事柄任儒術崇丘軻安能以此上論列願借辧口如懸河石鼓之歌止於此嗚呼吾意其蹉跎盧郎中云夫寄示送盤穀子詩兩章歌以和之

昔尋李願向盤谷正見髙崖巨壁爭開張是時新晴天井溢誰把長劍倚太行衝風吹破落天外飛雨白日灑洛陽東蹈燕川入曠野有饋木蕨芽滿筐馬頭溪深不可厲借車載過水入箱平沙緑浪榜方口雁鴨飛起穿垂楊窮探極覽頗恣橫物外日月本不忙歸來辛苦欲誰爲坐令再往之計墮眇茫閉門長安三日雪推書撲筆歌慨慷旁無壯士遣屬和遠憶盧老詩顚狂開緘忽覩送歸作字向紙上皆軒昻又知李侯竟不顧方冬獨入崔嵬藏我今進退幾時決十年蠢蠢隨朝行家請官供不報答無異雀鼠偸太倉行抽手版付丞相不待彈劾還耕桑

短燈檠歌

長檠八尺空自長短檠二尺便且光黃簾緑幕朱門閉風露气入秋堂涼裁衣寄遠淚眼暗搔頭頻挑移近牀太學儒生東魯客二十辭家來射策夜書細字綴語言兩目眵昏頭雪白此時提攜當案前看書到曉那能眠一朝富貴還自恣長檠髙張照珠翠吁嗟世事無不然墻角君看短檠棄

華山女

街東街西講佛經撞鐘吹螺閙宮庭廣張罪福資誘脇聽眾狎恰排浮萍黃衣道士亦講說座下寥落如明星華山女兒家奉道欲驅異敎歸仙靈洗妝拭面著冠帔白咽紅頰長眉靑遂來升座演眞訣觀門不許人開扃不知誰人暗相報訇然振動如雷霆掃除眾寺人迹絕驊驑塞路連輜軿觀中人滿坐觀外後至無地無由聽抽釵脫釧解環佩堆金疊玉光靑熒天門貴人傳詔召六宮願識師顏形玉皇頷首許歸去乘龍駕鶴來靑冥豪家少年豈知道來繞百帀腳不停雲牕霧閣事慌惚重重翠幔深金屏仙梯難攀俗緣重浪憑靑鳥通丁寧【朱熹曰或怪公排斥佛老不遺餘力而於華山女語獨假借如此非也此正譏其衒姿色假仙靈以惑眾又譏時君不察使失行婦人得入宮禁耳觀其卒章豪家少年雲牕霧閣翠幔金屏靑鳥丁寧等語防慢甚矣豈眞以僊神處之哉】

雪後寄崔二十六丞公

藍田十月雪塞關我興南望愁羣山攢天嵬嵬凍相映君乃寄命於其間秩卑俸薄食口眾豈有酒食開容顏殿前羣公賜倉罷驊驑蹋路驕且閒稱多量少鑑裁密豈念幽桂遺榛菅幾欲犯嚴出薦口气象硉兀未可攀歸來殞涕掩關臥心之紛亂誰能刪詩翁憔悴斸荒棘淸玉刻佩聨玦環腦脂遮眼臥壯士大弨掛壁無由彎乾坤惠施萬物遂獨於數子懷偏慳朝欷暮唶不可解我心安得如石頑

送僧澄觀

浮屠西來何施爲擾擾四海爭奔馳構樓架閣切星漢誇雄鬭麗止者誰僧伽後出淮泗上勢到眾佛尢恢奇越商胡賈脫身罪珪璧滿船寧計資淸淮無波平如席欄柱傾扶半天赤火燒水轉掃地空突兀便髙三百尺影沈潭底龍驚遁當晝無雲跨虛碧借問經營本何人道人澄觀名籍籍愈昔從軍大梁下往來滿屋賢豪者皆言澄觀𨿽僧徒公才吏用當今無後從徐州辟書至紛紛過客何由記人言澄觀乃詩人一座競吟詩句新向風長嘆不可見我欲收斂加冠巾洛陽窮秋厭窮獨丁丁啄門疑啄木有僧來訪呼使前伏犀插腦髙頰權惜哉己老無所及坐睨神骨空潸然臨淮太守初到郡逺遣州民送音問好奇賞俊直難逢去去爲致思從容奉酬盧給事云夫四兄曲江荷花行見寄並呈上錢七兄閣老張十八助敎

曲江千頃秋波淨平鋪紅雲蓋明鏡大明宮中給事歸走馬來看立不正遺我明珠九十六寒花映骨睡驪目我今官閒得婆娑問言何處芙蓉多橕舟昆明度云錦腳敲兩舷叫吳歌太白山髙三百里負雪嵬嵬插花裏玉山前卻不復來曲江汀瀅水平杯我時相思不覺一回首天門九扇相當開上界眞人足官府豈如散仙鞭笞鸞鳯終日相追陪

記夢

夜夢神官與我言羅縷道妙角與根挈攜陬維口瀾翻百二十刻須臾間我聽其言未云足捨我先度橫山腹我徒三人共追之一人前度安不危我亦平行蹋【上丘召切下牛召切】神完骨蹻腳不掉側身上視溪谷盲杖撞玉版聲彭神官見我開顏笑前對一人壯非少石壇坡陀可坐臥我手承頦肘拄座隆樓傑閣磊嵬髙天風飄飄吹我過壯非少者哦七言六字常語一字難我以指撮白玉丹行且咀噍行詰盤口前截斷第二句綽虐顧我顏不歡乃知仙人未賢聖防短憑愚邀我敬我能屈曲自世閒安能從女巢神山

三星行

我生之辰月宿南鬥牛奮其角箕張其口牛不見服箱斗不挹酒漿箕獨有神靈無時停簸揚無善名已聞無惡聲已讙【葉聞】名聲相乘除得少失有餘三星各在天什伍東西陳嗟汝牛與鬥汝獨不能神

嗟哉董生行

淮水出桐柏山東馳遙遙千里不能休淝水出其側不能千里百里入淮流壽州屬縣有安丰唐貞元時縣人董生召南隠居行義於其中刺史不能薦天子不聞名聲爵祿不及門門外惟有吏日來徴租更索錢嗟哉董生朝出耕夜歸讀古人書盡日不得息或山而樵或水而漁入廚具甘防上堂問起居父母不慼慼妻子不咨咨嗟哉董生孝且慈人不識惟有天翁知生祥下瑞無時期家有狗乳出求食雞來哺其兒啄啄庭中拾虫蟻哺之不食鳴聲悲徬徨躑躅久不去以翼來覆待狗歸嗟哉董生誰將與儔時之人夫妻相虐兄弟爲讐食君之祿而令父母愁亦獨何心嗟哉董生無與儔【臣按此詩有關名敎朱晦庵收拾小學書中】

利劍

利劍光耿耿佩之使我無邪心故人念我寡徒侶持用贈我比知音我心如冰劍如雪不能刺讒夫使我心腐劍鋒折決雲中斷開靑天噫劍與我俱變化歸黃泉

東方半明

東方半明大星沒獨有太白配殘月嗟爾殘月勿相疑同光共影須臾期殘月暉暉太白睒睒雞三號更五防

感春

皇天平分成四時春气漫誕最可悲雜花妝林艸蓋地白日座上傾天維蜂喧鳥咽畱不得紅萼萬片從風吹豈如秋霜𨿽慘冽摧落老物誰惜之爲此徑須沽酒飲自外天地棄不疑近憐李杜無檢束爛漫長醉多文辭屈原離騷二十五不肯餔啜糟與醨惜哉此子巧言語不到聖處寧非癡幸逢堯舜明四目條理品彚皆得宜平明出門暮歸舍酩酊馬上知爲誰

朝騎一馬出暝就一牀臥詩書漸欲拋節行久已惰冠欹感發禿語誤悲齒墮孤負平生心已矣知何那我恨不如江頭人長网橫江遮紫鱗獨宿荒陂射鳬雁賣納租賦官不嗔歸來歡笑對妻子衣食自給寧羞貧今者無端讀書史智慧只足勞精神畫蛇著足無處用兩髩雪白趨埃塵幹愁漫解坐自累與眾異趣誰相親數杯澆腸𨿽暫醉皎皎萬慮醒還新百年未滿不得死且可勤買拋靑春【按此詩或作二首或作一首細讀之詞意頓挫貫注宜是一首若作二首前俱七言古體不應中間忽有五言一首】

醉畱東野

昔年因讀李白杜甫詩長恨二人不相從吾與東野生並世如何復躡二子蹤東野不得官白首誇龍鐘韓子稍姦黠自慙靑蒿倚長松低頭拜東野願得始終如駏蛩東野不回頭有如寸筳撞鉅鐘吾願身爲云東野變爲龍四方上下逐東野𨿽有別離無由逢

李花

平旦入西園梨花數株若矜誇旁有一株李顏色慘慘似含嗟問之不肯道所以獨繞百帀至日斜忽憶前時經此樹正見芳意初萌芽柰何趂酒不省錄不見玉枝攢霜葩然爲汝下雨涙無由反斾羲和車東風來吹不解顏蒼茫夜气生相遮冰盤夏薦碧實脆斥去不禦慙其花

當春天地爭奢華洛陽園苑尢紛挐誰將平地萬堆雪剪刻作此連天花日光赤色照未好明月暫入都交加夜領張徹投盧仝乘雲共至玉皇家長姫香禦四羅列縞裙練帨無等差靜濯明妝有所奉顧我未肯置齒牙淸寒瑩骨肝膽醒一生思慮無由邪

聽頴師彈琴

暱暱兒女語恩怨相爾汝劃然變軒昻勇士赴敵場浮雲栁絮無根蔕天地濶逺隨飛揚喧啾百鳥羣忽見孤鳯凰躋攀分寸不可上失勢一落千丈彊嗟余有兩耳未省聽絲篁自聞頴師彈起坐在一旁推手遽止之濕衣淚滂滂頴乎爾誠能無以冰炭置我腸

近體詩

題韋氏莊

昔者誰能比今來事不同寂寥靑艸曲散漫白楡風架倒藤全落籬崩竹半空寧須惆悵立翻覆本無窮

獨釣

侯家林館勝偶入得垂竿曲樹行藤角平池散芡盤羽沈知食駛緡細覺牽難聊取誇兒女楡條系從鞍一逕向池斜池塘野艸花雨多添栁耳水長減蒲芽坐厭親刑柄偸來傍釣車太平公事少吏隠詎相賖獨往南塘上秋晨景气醒露排四岸艸風約半池萍鳥下見人寂魚來聞餌馨所嗟無可召不得倒吾缾秋半百物變溪魚去不來風能坼芡觜露亦染梨顋逺岫重曡出寒花散亂開所期終莫至日暮與誰回

詠燈花同侯十一

今夕知何夕花然錦帳中自能當雪暖那肯待春紅囊裏排金粟釵頭綴玉虫更煩將喜事來報主人公奉和兵部張侍郎酬鄆州馬尙書祗召途中見寄開緘之日馬帥巳再領鄆州之作

來朝當路日承詔攺轅時再領須句國仍遷少昊司暖風抽宿麥淸雨捲歸旗賴寄新珠玉長吟慰我思

送桂州嚴大夫

蒼蒼森八桂玆地在湘南江作靑羅帶山如碧玉篸戶多輸翠羽家自種黃甘逺勝登仙去飛鸞不假驂

奉和僕射裴相公感恩言志

文武成功後居爲百辟師林園窮勝事鐘鼓樂淸時擺落遺髙論雕鐫出小詩自然無不可範蠡爾其【一作爲】誰

和僕射相公朝回見寄

盡瘁年將久公今始暫閒事隨憂共減詩與酒俱還放意機衡外收身矢石間秋臺風日迥正好看前山

叉魚招張公曹

叉魚春岸濶此興在中宵大炬然如晝長船防似橋深窺沙可數靜搒水無搖刃下那能脫波間或自跳中鱗憐錦碎當目訝珠銷迷火逃翻近驚人去暫遙競多心轉細得雋語時囂潭罄知存寡舷平覺獲饒交頭疑湊餌駢首類同條濡沫情𨿽密登門事己遼盈車欺故事飼犬驗今朝血浪凝猶沸腥風逺更飄蓋江煙羃羃拂棹影寥寥獺去愁無食龍移懼見燒如棠名旣誤釣渭日徒消文客驚先賦篙工喜盡謠膾成思我友觀樂憶吾僚自可捐憂累何須彊問鴞

和席八十二韻

絳闕銀河曙東風右掖春官隨名共美花與思俱新綺陌朝遊間綾衾夜直頻橫門開日月髙閣切星辰庭變寒前艸天銷霽後塵溝聲通苑急栁色壓城勻綸綍謀猷盛丹靑步武親芳菲含斧藻光景暢形神傍砌看紅藥巡池詠白蘋多情懷酒伴餘事作詩人倚玉難藏拙吹竽久混眞坐慙空自老江海未還身

送鄭尙書赴南海

番禺軍府盛欲說暫停杯蓋海旂幢出連天觀閣開衙時龍戶集上日馬人來風靜鶢鶋去官亷蚌蛤回貨通師子國樂秦武王臺事事皆殊異無嫌屈大才

答張十一功曹

山淨江空水見沙哀猿啼處兩三家篔簹競長纎纎筍躑躅閒開艶艶花未報恩波知死所莫令炎瘴送生涯吟君詩罷看雙髩斗覺霜毛一半加

奉和庫部盧四兄曺長元日朝廻

天仗宵嚴建羽旄春云送色曉雞號金罏香動螭頭暗玉佩聲來雉尾髙戎服上趨承北極儒冠列侍映東曹太平時節難身遇郎署何須嘆二毛

戲題牡丹

幸自同開俱隠約何須相倚鬭輕盈陵晨並作新妝面對客偏含不語情雙燕無機還拂掠遊蜂多思正經營長年是事皆拋盡今日欄邊暫眼明【段成式酉陽雜俎云前史無說牡丹者惟謝康樂集中言竹間水際多牡丹成式檢隋朝種植法初不說牡丹則知隋朝花藥中所無也開元末裴士淹奉使回至汾州得白牡丹一窠植於長興私第至徳中馬僕射領太原又得紅紫二色者移於城中元和初猶少今與戎葵角多少矣】

晉公破賊回重拜臺司以詩示幕中賔客愈奉和

南伐旋師太華東天書夜到冊元功將軍舊壓三司貴相國新兼五等崇鵷鷺欲歸仙仗裏熊羆還入禁營中長慙典午非材職得就閒官卽至公

左遷至藍關示侄孫湘

一封朝奏九重天夕貶潮陽路八千欲爲聖明除獘事肯將衰朽惜殘年雲橫秦嶺家何在雪擁藍關馬不前知汝逺來應有意好收吾骨瘴江邊

韶州畱別張端公使君

來往再逢梅栁新別離一醉綺羅春久欽江總文才妙自嘆虞翻骨相屯鳴笛急吹爭落日淸歌緩送欵行人已知奏課當徴拜那復淹畱詠白蘋

酒中畱上襄陽李相公

濁水污泥淸路塵還曾同制掌絲綸眼穿長訝雙魚斷耳熱何辭數爵頻銀燭未消窻送曙金釵半醉座添春知公不久歸鈞軸應許閒官寄病身

竹洞

竹洞何年有公初斫竹開洞門無鎖鑰俗客不曾來

渚亭

自有人知處那無步往蹤莫敎安四壁面面看芙蓉

花島

蜂蝶去紛紛香風隔岸聞欲知花島處水上覓紅雲

北樓

郡樓乘曉上盡日不能回晚色將秋至長風送月來

贈同遊

喚起窻前曙催歸日未西無心花裏鳥更與盡情啼

題楚昭王廟

丘墳滿目衣冠盡城闕連云艸樹荒猶有國人懷舊徳一間茅屋祭昭王

題木居士

火透波穿不計春根如頭面榦如身偶然題作木居士便有無窮求福人

盆池

老翁眞个似童兒汲水埋盆作小池一夜靑蛙鳴到曉恰如方口釣魚時

莫道盆池作不成藕梢初種已齊生從今有雨君須記來聽蕭蕭打葉聲

瓦沼晨朝水自淸小虫無數不知名忽然分散無蹤影惟有魚兒作隊行

池光天影共靑靑拍岸才添水數缾且待夜深明月去試看涵泳幾多星

賽神

白布長衫紫領巾差科未動是閒人麥苗含穟桑生椹共向田頭樂社神

晚春

艸樹知春不久歸百般紅紫鬭芳菲楊花楡莢無才思惟解漫天作雪飛

落花

已分將身著地飛那羞踐蹋損光暉無端又被春風誤吹落西家不得歸

贈張十八助敎

喜君眸子重淸朗攜手城南歷舊遊忽見孟生題竹處相看淚落不能收

晚雨

亷纎晚雨不能晴池岸艸間蚯蚓鳴投竿跨馬蹋歸路才到城門打鼓聲

出城

暫出城門踏靑艸逺於林下見春山應須韋杜家家到秪有今朝一日閒

和李司勲過連昌宮

夾道疎槐出老根髙甍巨桷壓山原宮前遺老來相問今是開元幾葉孫

次潼關先寄張十二閣老使君

荊山已去華山來日出潼關四扇開刺史莫辭迎遠相公親破蔡州回

桃林夜賀晉公

西來騎火照山紅夜宿桃林臘月中手把命珪兼相印一時重疊賞元功

答道士寄樹雞【樹雞木耳之大者】

軟濕靑黃狀可猜欲烹還喚木盤回煩君自入華陽洞直割乖龍左耳來【桞子厚龍城錄茅山道士吳綽采藥於華陽洞口見一小兒手把三珠戲於松下綽從之奔入洞中化爲龍以三珠塡左耳中綽以藥斧斸之落左耳而三珠已失所在又馮贄云仙錄天罰乖龍必割其耳】

題臨瀧寺

不覺離家已五千仍將衰病入瀧船潮陽未到吾能說海气昬昬水拍天

晚次宣溪辱韶州張端公使君恵書敍別酬以絕句

韶州南去接宣溪雲水蒼茫日向西客涙數行元自落鷓鴣休傍耳邊啼

遊西林寺題蕭二兄郎中舊堂

中郎有女能傳業伯道無兒可保家偶到匡山曾住處幾行衰淚落煙霞【蕭二郎中名存字伯誠頴士之子與公兄防梁肅友善惡裴延齡之爲人棄官歸廬山公自少爲存所知及自袁州還過存廬山故居而存諸子前死有一女爲尼公爲經紀其家西林卽江卅廬山寺也今猶有蕭存魏李勃同遊大林題名】

夕次壽陽驛題吳郎中詩後

風光欲動別長安春半邊城特地寒不見園花兼巷栁馬頭惟有月團團

鎭州初歸

別來楊栁街頭樹擺弄春風只欲飛還有小園桃李在畱花不發待郎歸

同水部張員外曲江春遊寄白二十二舎人

漠漠輕陰晚自開靑天白日映樓臺曲江水滿花千樹有底忙時不肯來

早春呈水部張十八員外

天街小雨潤如酥艸色遙看近卻無最是一年春好處絕勝煙栁滿皇都

莫道官忙身老大卽無年少逐春心憑君先到江頭看栁色如今深未深

禦定全唐詩錄卷四十九

欽定四庫全書

禦定全唐詩錄卷五十

孟郊

郊字東野湖州武康人少隠嵩山性耿介五十登進士第爲溧陽尉日賦詩曹務多廢令白府以他尉代之分其半俸鄭餘慶奏爲參謀卒諡爲貞曜先生韓愈甚稱其詩

李翺云郊詩髙處在古無上平處猶下顧沈謝嚴滄浪云孟郊之詩刻苦其格律句法可以見矣讀之令人不歡

元武康令國材序東野詩云武康代產文士惟沈約孟東野以詩名家約仕宋仕齊二代宋元之末探西邸宻意詔書出袖中夙備無遺缺然則平時用工豈其性情哉視東野之行吟谿曲泊無宦情奪俸十年不慍一寒到死不隨逐酒罏餅肆間媚匪人者其相去何如也今武康保有孟保井有孟

井人亡物攺竹幽水深過之淸風爽然使人脫灑於世味之外

古體詩

列女操

梧桐相待老鴛鴦防雙死貞婦貴狥夫捨生亦如此波瀾誓不起妾心井中水

灞上輕薄行

長安無緩步況值天景莫相逢灞滻間親戚不相顧自嘆方拙身忽隨輕薄倫常恐失所避化爲車轍塵此中生白髮疾走亦未歇

長安羈旅行

十日一理髮每梳飛旅塵三旬九過飲每食惟舊貧萬物皆及時獨余不覺春失名誰肯訪得意爭相親直木有恬翼靜流無躁鱗始知喧競塲莫處君子身野策藤竹輕山蔬薇蕨新潛歌歸去來事外風景眞

長安道

胡風激秦樹賤子風中泣家家朱門開得見不可入長安十二衢投樹鳥亦急髙閣何人家笙簧正喧吸

送遠吟

河水昏復晨河邊相送頻離杯有淚飲別栁無枝春一笑忽然斂萬愁俄巳新東波與西日不惜遠行人

古薄命妾

不惜十指弦爲君千萬彈常恐新聲至坐使故聲殘棄置今日悲卽是昨日歡將新變故易持故爲新難靑山有蘼蕪淚葉長不幹空令後代人采掇幽思攢

古樂府雜怨

憶人莫至悲至悲空自衰寄人莫剪衣剪衣未必歸朝爲雙蔕花暮爲四散飛花落卻繞樹遊子不顧期夭桃花淸晨遊女紅粉新夭桃花薄暮遊女紅粉故樹有百年花人無一定顏花送人老盡人悲花自閒貧女鏡不明寒花日少容暗蛩有虛織短綫無長縫浪水不可照狂夫不可從浪水多散影狂夫多異蹤持此一生薄空成萬恨濃

靜女吟

艷女皆妒色靜女獨檢蹤任禮恥任妝嫁徳不嫁容君子易求聘小人難自從此志誰與諒琴弦幽韻重

遊子吟

慈母手中綫遊子身上衣臨行宻宻縫意恐遲遲歸誰言寸艸心報得三春暉

古怨

試妾與君淚兩處滴池水看取芙蓉花今年爲誰死

結愛

心心復心心結愛務在深一度欲離別千回結衣襟結妾獨守志結君早歸意始知結衣裳不如結心腸坐結行亦結結盡百年月

巫山髙

見盡數萬里不聞三聲猿但飛蕭蕭雨中有亭亭魂千載楚襄恨遺文宋玉言至今晴明天云結深閨門

車遙遙

路喜到江盡江上又通舟舟車兩無阻何處不得遊丈夫四方誌女子安可畱郎自別日言無令生逺愁旅雁忽叫月斷猿寒啼秋此夕夢君夢君在百城樓寄淚無因波寄恨無因輈願爲馭者手與郎回馬頭

徵婦怨

良人昨日去明月又不圓別時各有淚零落靑樓前君淚濡羅巾妾淚滿路塵羅巾長在手今得隨妾身路塵如得風得上君車輪

漁陽千里道近如中門限中門逾有時漁陽長在眼生在緑羅下不識漁陽道良人自戍來夜夜夢中到

古別離

欲別牽郎衣郎今到何處不恨歸來遲莫向臨邛去

織女辭

夫是田中郎妾是田中女當年嫁得君爲君秉機杼筋力日已疲不息牕下機如何織紈素自著藍縷衣官家牓村路更索栽桑樹

古意

蕩子守邊戍佳人莫相從去來年月多苦愁攺形容上山復下山踏艸成古蹤徒言采蘼蕪十度一不逢鑑獨是明月識志惟寒松井桃始開花一見悲萬重人顏不再春桃色有再濃指气入空房無憀乍從容啟帖理鍼綫非獨學裁縫手持未染防繡爲白芙蓉芙蓉無染污將以表心素欲寄未歸人當春無信去無信反增愁愁心緣隴頭願君如隴水冰鏡水還流宛宛靑絲綫纎纎白玉鉤玉鉤不虧缺靑絲無斷絕回還勝雙手解盡心中結

折楊栁

楊栁多短枝短枝多別離贈遠屢攀折柔條安得垂靑春有定節離別無定時但恐人別促不怨來遲遲莫言短枝條中有長相思朱顏與緑楊並在別離期

古怨別

颯颯秋風生愁人怨離別含情兩相向欲語气先咽心曲千萬端悲來卻難說別後惟所思天涯共明月

古別曲

山川古今路縱橫無斷絕來往天地間人皆有離別行衣未束帶中腸已先結不用看鏡中自知生白髮欲陳去畱意聲向言前咽愁結塡心胸茫茫若爲說荒郊煙莽蒼曠野風淒切處處得相隨人那不如月

戲贈陸大夫十二丈

蓮子不可得荷花生水中猶勝道傍栁無事蕩春風淥萍與荷葉同此一水中風吹荷葉在淥萍西復東蓮葉未開時苦心終日捲春水徒蕩漾荷花未開展

勸善吟【醉防中贈郭行余】

瘦郭有志气相哀老龍鐘勸我少吟詩俗窄難爾容一口百味別況在醉防中四座正當喧片言何由通顧余昧時調居止多疎慵見書眼始開聞樂耳不聰視聴互相隔一身且莫同天疾難自醫詩癖將何攻見君如見書語善千萬重自悲咄咄感變作煩惱翁煩惱不可欺古劍澀亦雄知君方少年少年懷古風藏書掛屋脊不借與凡聾我願拜少年師之學崇崇從他笑爲矯矯善亦可宗

審交

種樹須擇地惡土變木根結交若失人中道生謗言君子芳桂性春榮冬更繁小人槿花心朝在夕不存莫躡冬冰堅中有潛浪翻惟當金石交可以賢達論

怨別

一別一回老志士白髮早在富易爲容居貧難自好沈憂損性靈服藥亦枯槁秋風遊子衣落日行遠道君問去何之賤身難自保

百憂

萱艸女兒花不解壯士憂壯士心是劍爲君射鬥牛朝思除國讎莫思除國讐計盡山河畫意窮艸木籌智士日千慮愚夫惟四愁何必在波濤然後驚沈浮伯倫心不醉四皓迹難畱出處各有時眾議徒啾啾

獨愁

前日遠別離昨日生白髮欲知萬里情曉臥半牀月常恐百虫鳴使我芳艸歇

勸學

擊石乃有火不擊元無煙人學始知道不學非自然萬事須已運他得非我賢靑春須早爲豈能長少年

長安早春

旭日朱樓光東風不驚塵公子醉未起美人爭探春探春不爲桑探春不爲麥日日出西園祗望花栁色乃知田家春不入五侯宅

感興

拔心艸不死去根栁亦榮獨有失意人恍然無力行昔爲連理枝今爲斷弦聲連理時所重斷弦今所輕吾欲進孤舟三峽水不平吾欲載車馬太行路崢嶸萬物根一气如何互相傾

感懷

秋气悲萬物驚風振長道登髙有所思寒雨傷百艸平生有親愛零落不相保五情今已傷安得自能老晨登洛陽阪目極天茫茫羣物歸大化六龍頺西荒豺狼日巳多艸木日已霜饑年無遺粟眾鳥去空場路傍誰家子白首離故鄕含酸望松柏仰面訴穹蒼去去勿復道苦饑形貌傷

徘徊不能寐耿耿含酸辛中夜登髙樓憶我舊星辰四時不遷移萬物何時春惟憶首陽路永謝當時人長安佳麗地宮月生蛾眉陰气凝萬里坐看芳艸衰玉堂有鳥亦以從此辭傷哉志士嘆故國多遲遲深宮豈無樂擾擾復何爲朝見名與利莫還生是非姜牙佐周武世業永巍巍

舉才天道親首陽誰采薇去去荒澤逺落日當西歸羲和駐其輪四海借餘暉極目何蕭條驚風正離披鴟鴞鳴髙樹眾鳥相因依東方有一士嵗莫常苦饑主人數相問脈脈今何爲貧賤亦有樂且願掩柴扉

河梁莫相遇艸艸不復言漢家正離亂王粲別荊蠻野澤何蕭條悲風振空山舉頭是星辰念我何時還親愛久別散形神各離遷未爲死生訣長在心目間

勸酒

白日無定影淸江無定波人無百年壽百年復如何堂上陳美酒堂下列淸歌勸君金曲巵勿謂朱顏酡松柏嵗嵗茂丘陵日日多君看終南山千古靑峩峩

去婦

君心匣中鏡一破不復全妾心藕中絲𨿽斷猶牽連安知禦輪士今日翻回轅一女事一夫安可再移天君聽去鶴言哀哀七絲弦

聞砧

杜鵑聲不哀斷猿啼不切月下誰家砧一聲腸一絕杵聲不爲客客聞發自白杵聲不爲衣欲令遊子歸

自嘆

愁與發相形一愁白數莖有發能幾多禁愁日日生古若不置兵天下無戰爭古若不置名道路無欹傾太行聳巍峩是天產不平黃河奔濁浪是天生不淸四蹄日日多雙輪日日成二物不在天安能免營營

病客吟

主人夜呻吟皆入妻子心遠客晝呻吟徒爲虫鳥音妻子手中病愁思不復深僮僕手中病憂危獨難任丈夫久漂泊神气自然沈況於滯疾中何人免噓大海亦有涯髙山亦有岑沈憂獨無極塵淚互盈襟

敎坊歌兒

十嵗小小兒能歌得聞天六十孤老人能詩獨臨川去年西京寺眾伶集講筵能嘶竹枝詞供養繩牀禪能詩不如歌悵望三百篇

落第

曉月難爲光愁人難爲腸誰言春物榮宣見葉上霜雕鶚失勢病鷦鷯假翼翔棄置復棄置情如刀刄傷

下第東歸畱別長安知已

共照日月影獨爲愁思人豈知鶗鴂鳴瑤艸不得春一片兩片雲千里萬里身雲歸嵩之陽身寄江之濱棄置復何道楚情吟白蘋

乙酉嵗捨弟扶侍歸義興莊居後獨止捨待替人

誰言舊居止主人忽成客僮僕彊與言相懼終脈脈出亦何所求入亦何所索飲食迷精麤衣裳失寛窄回風捲閒簟新月生空壁士有百役身官無一姓宅丈夫恥自飾衰鬢從颯白蘭交早巳謝楡景從相迫惟予心中鏡不語光歷歷

秋懷

孤骨夜難臥吟虫相喞喞老泣無涕洟秋露爲滴瀝去壯暫如翦來衰紛似織觸緒無新心叢悲有餘憶詎忍逐南帆江山踐往昔

秋月顏色冰老客志气單冷露滴夢破峭風梳骨寒席上印病文腸中轉愁盤疑懷無所憑虛聽多無端梧桐枯崢嶸聲響如哀彈

秋至老更貧破屋無門扉一片月落牀四壁風入衣疎夢不復遠弱心良易歸商葩將去緑繚繞爭餘輝野步踏事少病謀向物違幽幽艸根虫生意與我微

竹風相戛語幽閨暗中聞鬼神滿衰聽恍惚難自分商葉隨幹雨秋衣臥單云病骨可剸物酸呻亦成文瘦攢如此枯壯落隨西曛裊裊一綫命徒言系絪緼

與二三友秋宵防話淸上人院

何處山不幽此中情又別一僧敲一磬七子吟秋月激石泉韻淸寄枝風嘯咽泠然諸境靜頓覺浮累滅扣寂兼探眞通宵詎能輟

招文士飲

曹劉不免死誰敢負年華文士莫辭酒詩人命屬花退之如放逐李白自矜誇萬古忽將似一朝同嘆嗟何言天道正獨使地形斜南士愁多病北人悲去家梅芳巳流管栁色未藏鵶相勸罷吟雪相從愁飲霞醒時不可過愁海浩無涯

遊終南龍池寺

飛鳥不到處僧房終南巓龍在水長碧雨開山更鮮步出白日上坐依淸溪邊地寒松桂短石險道路偏晚磬送歸客數聲落遙天

遊終南山

南山塞天地日月石上生髙峯夜畱景深谷晝未明山中人自正路險心亦平長風驅松柏聲拂萬壑淸到此悔讀書朝朝近浮名

遊華山雲臺觀

華嶽獨靈異艸木恆新鮮山盡五色石水無一色泉仙酒不醉人仙芝皆延年夜聞明星館時韻女蘿弦敬玆不能寐焚柏吟道篇

石淙

百尺明鏡流千曲寒星飛爲君洗故物有色如新衣不飲泥土污但飲雪霜饑石稜玉纎纎艸色瓊霏霏谷嵦有飲力溪春亦多機從來一智萌能使眾利歸因之山水中喧然論是非

昔浮南渡飈今攀朔山景物色多瘦削吟笑還孤永日月凍有稜雪霜空無影玉噴不生冰瑤渦旋成井潛角時聳光隠鱗乍漂冏再吟獲新勝返步失前省愜懷𨿽巳多惕慮未能整頺陽落何處升魄銜疎嶺

越中山水

日覺耳目勝我來山水州蓬瀛若髣髴田野如泛浮碧嶂幾千繞淸泉萬餘流莫窮合沓步孰盡派別遊越水淨難污越天陰易收气鮮無隠物目視遠更周舉俗媚蔥蒨連冬擷芳柔菱湖有餘翠茗圃無荒疇賞異忽巳遠探奇誠淹畱永言終南色去矣銷人憂

汝州南潭陪陸中丞公防

一雨百泉漲南潭夜來深分明碧沙底冩出靑天心遠客洞庭至因玆滌煩襟旣登飛雲舫願奏淸風琴髙岸立旗防潛蛟失浮沈威稜防斯浸魍魎逃所侵山態變初霽水聲流新音耳目極眺聽潺湲與嵚岑誰言栁太守空有白蘋吟

汝州陸中丞席喜張從事至同賦十韻

汝水無濁波汝山饒奇石大賢爲此郡佳士來如積有客乘白駒奉義愜所適淸風蕩華館雅瑟泛瑤席芳醑靜無喧金樽光有滌縱情孰慮損聽論自招益願折若木枝卻彼曜靈夕貴賤一相接憂悰忽轉易防合勿言輕別離古來惜請君駐徵車良遇難再覿

遊石龍渦【四壁千仭散泉如雨】

石龍不見形石雨如散星山下晴皎皎山中陰泠泠水飛林木杪珠綴莓苔屏蓄異物皆別當晨景欲暝泉芳春气碧松月寒色靑險力此獨壯猛獸亦不停日莫且回去浮心恨未寧

遊枋口

一步復一步出行千里幽爲取山水意故作寂寞遊太行靑巓髙枋口碧照浮明明無底鏡泛泛忘機鷗老逸不自限病狂不可周恣閒饒淡薄怠玩多淹畱芳物競晼晚緑梢掛新柔和友鶯相繞言語亦似稠始知萬類然靜躁難相求

蘇州昆山惠聚寺僧房

昨日到上方片雲掛石牀錫杖莓苔靑袈裟松柏香晴磬無短韻古燈含永光有時乞鶴歸還訪逍遙場

寒溪

曉飲一杯酒踏雪過淸溪波瀾凍爲刀剸割鳬與鷖宿羽皆剪棄血聲沈沙泥獨立欲何語黙念心酸嘶凍血莫作春作春生不齊凍血莫作花作花發孀啼幽幽棘鍼村凍死難耕犁

立徳新居

疎門不掩水洛色寒更髙曉碧流視聽夕淸濯衣袍爲於仁義得未覺登陟勞遠岸雪難暮勁枝風易號霜禽各嘯侶吾亦愛吾曹

西上經靈寶觀【觀卽尹眞人舊宅】

道士無白髮語音靈泉淸靑松多壽色白石恆夜明放步霽霞起振衣華風生眞文祕中頂寶气浮四楹一片古關路萬里今人行上仙不可見驅策徒西徵

獨宿峴首憶長安故人

月迥無隠物況復大江秋江城與沙村人語風颼飅峴亭當此時故人不同遊故人在長安亦可將夢求

過分水嶺

山壯馬力短路行石齒中十步九舉轡回環失西東溪水變爲雨懸崖陰蒙蒙客衣飄颻秋葛花零落風白日捨我沒徵途忽然窮

分水嶺別夜示從弟寂

南中少平地山水重疊生別泉萬餘曲迷舟獨難行四際亂峯合一眺千慮並潺湲冬夏冷光彩晝夜明賞心難久勝離腸忽自驚古木搖霽色髙風動秋聲飲爾一樽酒慰我百憂輕嘉期何處定此晨堪寄情

連州吟

春風朝夕起吹緑日日深試爲連州吟淚下不可禁連山何連連連天碧岑岑哀猿哭花死子規裂客心蘭芷結新佩瀟湘遺舊音怨聲能剪弦坐撫零落琴

朝亦連州吟暮亦連州吟連州果有信一紙萬里心開緘白雲斷明月墮衣襟南風嘶舜琯苦竹動猿音萬里愁一色瀟湘雨滛滛兩劍忽相觸雙蛟恣浮沈鬭水正回斡倒流安可禁空愁江海信驚浪隔相尋

贈崔純亮

食薺腸亦苦彊歌聲無歡出門卽有礙誰謂天地寛有礙非遐方長安大道傍小人智慮險平地生太行鏡破不攺光蘭死不攺香始知君子心交久道益彰君心與我懷離別俱回遑譬如浸蘗泉流苦來日長忍泣目易衰忍憂形易傷項籍非不壯賈生非不良當其失意時涕泗各沾裳古人勸加餐此餐難自彊一飯九祝噎一嗟十斷腸況是兒女怨怨气淩彼蒼彼蒼若有知白日下淸霜今朝始驚嘆碧落空茫茫

贈李觀【觀初登第】

誰言形影親燈滅影去身誰言魚水歡水竭魚枯鱗昔爲同恨客今爲獨笑人捨予在泥轍飄迹上云津臥木易成蠧棄花難再春何言對芳景愁望極蕭晨埋劍誰識气匣弦日生塵願君語髙風爲余問蒼旻

抒情因上郎中二十二叔監察十五叔兼呈李益端公栁縝評事

方憑指下弦冩出心中言寸艸賤子命髙山主人恩遊邊風沙意夢楚波濤魂一日引別袂九回沾淚痕自悲何以然在禮闕晨昏名利時轉甚是非宵亦喧浮情少定主百慮隨世翻舉此胸臆恨幸從賢哲論明明三飛鸞照物如朝暾

贈主人

斗水防大海不如防枯池分明賢逹交豈顧豪華兒海有不足流豪有不足資枯鱗易爲水貧士易爲施幸覩君子席防將幽賤期側聞淸風議飫如黃金巵此道與日月同光無盡時

贈韓郎中愈

何以定交契贈君髙山石何以保貞堅贈君靑松色貧居過此外無可相彩飾聞君碩防詩吟之淚空滴碩鼠旣穿墉又嚙機上絲穿墉有閒土嚙絲無餘衣朝吟枯桑柘莫泣穿杼機豈是無巧妙絲斷將何施眾人尙肥華志士多饑羸願君保此節天意當察微前日遠別離今日生白髮欲知萬里情曉臥半牀月常恐百虫秋使我芳艸歇

春夜憶蕭子眞

半夜不成寐燈盡又無月獨向堦前立子規啼不歇況我有金蘭忽爾爲胡越爭得明鏡中久長無白髮

宿空侄院寄澹公

夜坐冷竹聲二三髙人語燈窻看律鈔小師別爲侶雪檐晴滴滴茗椀華舉舉磬音多風飈聲韻聞江楚官街不相隔詩思空愁予明日策杖歸去住兩延佇

答韓愈李觀別因獻張徐州

富別愁在顏貧別愁銷骨懶磨舊銅鏡畏見新白髮古樹春無花子規啼有血離不堪聽一聽四五絕世途非一險俗慮有千結有客步大方驅車獨迷轍故人韓與李逸翰雙皎潔哀我摧折歸贈詞縱橫設徐方國東樞元戎天下傑禰生投刺遊王粲吟詩謁髙情無遺照朗抱開曉月有土不埋寃有讐皆爲雪願爲直艸木永向君地列願爲古琴瑟永向君聽發欲識丈夫心曾將孤劍說

汝濆蒙從弟楚材見贈時郊將入秦楚材適楚

朝爲主人心夕作行客吟汝水忽淒咽汝風流苦音北闕秦門髙南路楚石深分淚灑白日離腸繞靑岑何以寄遠懷黃鶴能相尋

送從弟郢東歸

爾去東南夜我無西北夢誰言貧別易貧別愁更重曉色奪明月徵人逐羣動秋風楚濤髙旅榜將誰共

送曉公歸庭山

庭山何﨑嶇寺路緣翠微秋霽山盡出日落人獨歸云生髙髙步泉灑田田衣枯巢無還羽新木有爭飛玆焉不可繼夢寐空淸輝

送豆盧策歸別墅

短松鶴不巢髙石云始棲君今瀟湘去意與云鶴齊力買奇險地手開淸淺溪身披薜荔衣山陟莓苔梯一卷冰雪文避俗常自攜

送蕭錬師入四明山

閒於獨鶴心大於髙松年迥出萬物表髙樓四明巓千尋直裂峯百尺倒防泉絳雪爲我飯白雲爲我田靜言不語俗靈蹤時步天

送淡公

燕本冰雪骨越淡蓮花風五言雙寶刀聨響髙飛鴻翰苑錢舍人詩韻鏗雷公識本未識淡仰詠嗟無窮淸恨生物表朗玉傾夢中常於冷竹坐相語道意衝嵩洛興不薄稽江事難同明年若不來我作黃蒿翁何以兀其心爲君學虛空

銅斗飲江酒手拍銅鬥歌儂是拍浪兒飲則拜浪婆腳踏小船頭獨速舞短蓑笑伊漁陽操空恃文章多閒倚靑竹竿白日柰我何

短蓑不怕雨白鷺相爭飛短楫畫菇蒲鬭作豪橫歸笑伊水健兒浪戰求光輝不如竹枝弓射鴨無是非射鴨復射鴨鴨驚菇蒲頭鴛鴦亦零落彩色難相求儂是淸浪兒每踏淸浪遊笑伊鄕貢郎踏土稱風流如何艸角翁至死不裹頭

鄕在越鏡中分明見歸心鏡芳步步緑鏡水日日深異剎碧天上古香淸桂岑朗約徒在昔章句忽盈今幸因西飛葉書作東風吟落我病枕上慰此浮恨侵

與韓愈李翺張籍話別

朱弦奏離別華燈少光輝物色豈知異人心顧將違客程殊未巳嵗華忽然微秋桐故葉下寒露新雁飛遠遊起重恨送人念先歸夜集類饑鳥晨光失相依馬迹繞川水雁書還閨闈常恐親朋阻獨行知慮非

蜘蛛諷

萬類皆有性各各稟天和蠶身與汝身汝身何太訛蠶身不爲已汝身不爲他蠶絲爲衣裳汝絲爲网羅濟物幾無功害物日巳多百虫𨿽切恨其將柰爾何

聽琴

防防微雨收翻翻橡葉鳴月沈亂峯西寥落三四星前溪忽調琴隔林寒琤琤聞彈正弄聲不敢枕上聽回燭整頭簪漱泉立中庭定步履齒深貌禪目冥冥微風吹衣襟亦認宮徴聲學道三十年未免憂死生聞彈一夜中防盡天地情

憩淮上觀公法堂

動覺日月短靜知時嵗長自悲道路人暫宿空閒堂孤燭讓淸晝紗巾斂輝光髙僧積素行事外無剛彊我有巖下桂願爲鑪中香不惜靑翠姿爲君揚芬芳淮水色不污汴流徒渾黃且將琉璃意淨綴芙蓉章明日還獨行羈愁來舊腸

弔元魯山

搏鷙有餘飽魯山長饑空豪人飫鮮肥魯山飯蒿蓬食名皆霸官食力乃堯農君子恥新態魯山與古終天璞本平一人巧生異同魯山不自剖全璞竟沒躬

哭李觀

志士不得老多爲直气傷阮公終日哭壽命固難長顏子旣殂謝孔門無輝光文星落奇曜寶劍摧修鋩常作金應石忽爲宮別商爲爾弔琴瑟斷弦難再張偏轂不可轉只翼不可翔淸塵無吹噓委地難飛揚此義古所重此風今則亡自聞喪元賓一日八九狂沈痛此丈夫驚呼彼穹蒼我有出俗韻勞君疾惡腸知音旣巳矣微言誰能彰旅葬無髙墳栽松不成行哀歌動寒日贈淚沾晨霜神理本窅窅今來更茫茫何以蕩悲懷萬事付一觴

李少府防弔李元賓遺字

零落三四字忽成千萬年知冥寞客不有補亡篇斜月弔空壁旅人難獨眠一生能幾時百慮來相煎戚戚故交淚幽幽長夜泉巳矣難重言一言一潸然

悼吳興湯衡評事

君生霅水淸君沒霅水渾空令骨肉情哭得白日昏大夜不復曉古松長閉門琴緑水絕詩句靑山存昔爲芳春顏今爲荒艸根獨問冥冥理先儒未曾言

哀孟云卿嵩陽荒居

戚戚抱幽獨晏晏沈荒居不聞新歡笑但覩舊詩書藝蘗意彌苦耕山食無餘定交昔何在至戚今或疎薄俗易銷歇淳風難久舒秋蕪上空堂寒槿落枯渠薙艸恐傷蕙攝衣自理鋤殘芳亦可餌遺秀誰忍除徘徊未能去爲爾涕漣如

覽崔爽遺文因紓幽懷【崔君沒於南方】

墮淚數首文悲結千里墳蒼旻且畱我白日空遺君仙鶴未巢月衰鳯先墜云淸風獨起時舊語如再聞瑤艸罷葳蕤桂花休氛氳萬物與我心相感吳江濆

峽哀

上天下天水出地入地舟石劍相劈斫石波怒蛟虯花木疊宿春風飈凝古秋幽怪窟穴語飛聞蠁流沈哀日巳深銜訴將何求

三峽一綫天三峽萬繩泉上仄碎日月下掣狂漪漣破魂一兩防凝幽數百年峽暉不停午峽險多饑涎樹根鎖枯棺孤骨褭褭懸樹枝哭霜棲哀韻杳杳鮮逐客零落腸到此湯火煎性命如紡績道路隨索緣奠淚弔波靈波靈將閃然

杏殤【並序】

杏殤花乳也霜翦而落因悲昔嬰故作是詩

凍手莫弄珠弄珠珠易飛驚霜莫剪春剪春無光輝零落小花乳斕斑昔嬰衣拾之不盈把日莫空悲歸

弔盧殷

喞喞復喞喞千古一月色新新復新新千古一花春邙風憶孟郊嵩秋葬盧殷北邙前後客相弔爲埃塵北邙棘鍼艸淚根生苦辛煙火不自暖筋力早已貧幽薦一杯泣防之淸洛濱添爲斷腸聲愁殺長別人

出門行

海風蕭蕭天雨霜窮愁獨坐夜何長驅車舊憶太行險始知遊子悲故鄕美人相思隔天闕長望云端不可越手持瑯玕欲有贈愛而不見心斷絕南山峩峩白石爛碧海之波浩漫漫參辰出沒不相待我欲橫天無羽翰

臨池曲

池中春蒲葉如帶紫菱成角蓮子大羅裙蟬鬢寄迎風雙雙伯勞飛向東

嬋娟篇

花嬋娟泛春泉竹嬋娟籠曉煙妓嬋娟不長妍月嬋娟眞可憐夜半姮娥朝太乙人間本自無靈匹漢宮承寵不多時飛燕婕妤相妒嫉

望夫石

望夫石夫不來兮江水碧行人悠悠朝與暮千年萬年色如故

夷門雪贈主人

夷門貧士空吟雪夷門豪士皆飲酒酒聲歡閒入雪銷雪聲激切悲枯朽悲歡不同歸去來萬里春風動江栁

傷春

兩河春艸海水淸十年徵戰城郭腥亂兵殺兒將女去二月三月花冥冥千里無人旋風起鶯啼燕語荒城裏春色不防墓傍枝紅顏皓色逐春去春去春來那得知今人看花古人墓令人惆悵山頭路

登科後

昔日齷齪不足誇今朝放蕩思無涯春風得意馬蹄疾一日看盡長安花

濟源寒食

一日踏春一百回朝朝沒腳走芳埃饑童餓馬掃花餵向晚飲溪三兩杯

莓苔井上空相憶轆轤索斷無消息酒人皆倚春髮緑病叟獨藏秋髮白

近體詩

懷南嶽隠士

見說祝融峯擎天勢似騰藏千尋布水出十八髙僧古路無人迹新霞吐石稜終居將爾叟一一共余登千峯暎碧湘眞叟此中藏飯不煮石喫眉應似發長楓梩榰酒甕鶴虱落琴牀彊效忘機者斯人尙未忘

禦定全唐詩錄卷五十

欽定四庫全書

禦定全唐詩錄卷五十一

李賀

賀字長吉系出鄭王后七嵗能辭章韓愈皇甫湜始聞未信過其家使賀賦詩援筆輒就自目曰髙軒過二人大驚自是有名爲人纎痩通眉長爪能疾書每旦日岀騎弱馬從小奚奴背一古錦囊遇所得書投囊中未始先立題然後爲詩如他人牽合程課者及暮歸足成之非大醉弔喪日率如此過亦不甚省母使婢探囊中見所書多卽怒曰是兒當嘔出心乃已耳以父名晉肅不肯舉進士愈爲作原諱然卒亦不就舉所作樂府數十篇云韶諸工皆合之弦管位不過奉禮與遊者權璩楊敬之王參元譔著時爲所取年止二十七【杜牧序爲二十七季商隠傳爲二十四】

杜牧序曰元和中韓吏部亦頗道其歌詩雲煙緜

聨不足爲其態也水之迢迢不足爲其情也春之盎盎不足爲其和也秋之明潔不足爲其格也風檣陣馬不足爲其勇也瓦棺篆鼎不足爲其古也時花美女不足爲其色也荒國陊殿梗莽丘隴不足爲其怨恨悲愁也鯨呿鼇擲牛鬼蛇神不足爲其虛荒誕幻也蓋騷之苗裔理𨿽不足辭或過之騷有感怨刺懟言及君臣理亂時有以激發人意及賀所爲得無有是賀能探尋前事所以深嘆恨古今未嘗經道者如金銅仙人辭漢歌補梁庾肩吾宮體謠求取情狀離絕遠去筆墨畦逕間亦殊不能知之賀生二十七年死矣世皆曰使賀且未死少加以理奴僕命騷可也

東觀餘論云李賀逸詩凡五十二首按唐李公藩掇賀謌詩爲之序未成聞知賀有外兄與賀有筆硯舊召見托以搜采放失其人諾且請曰某盡記篇章竄攺處多願得公所輯視之當爲定正公喜並付之彌年絕迹後召詰之乃云某與賀中表自幼同處恨其倨忽嘗思報之今幸得公所藏兼舊有者悉投混中矣公大恚叱之出嗟慨良久故賀章什流傳者少今世所行杜牧所敍方四卷耳此逸詩奚非李藩所藏之一二乎

古體詩

還自防稽歌【並序】

庾肩吾於梁時嘗作宮體謡引以應和皇子及國勢淪敗肩吾先潛難防稽後始還家僕意其必有遺文今無得焉故作還自防稽歌以補其悲

野粉椒壁黃濕螢滿梁殿臺城應敎人秋衾夢銅輦吳霜防歸鬢身與塘蒲晚脈脈辭金魚羈臣守迍賤

詠懷

長卿懷茂陵緑艸垂石井彈琴看文君春風吹鬢影梁王與武帝棄之如斷梗惟畱一簡書金泥泰山頂

蜀國

楓香晚花靜錦水南山影驚石墜猿哀竹雲愁半嶺涼月生秋浦玉沙粼粼光誰家紅淚客不忍過瞿塘

走馬引

我有辭鄕劍玉鋒堪截云襄陽走馬客意气自生春朝嫌劍花淨莫嫌劍光冷能持劍向人不解持照身

申胡子觱篥歌【並序】

申胡子朔客之蒼頭也朔客李氏本亦世家子得祀江夏王廟當年踐履失序遂奉官北郡自稱學長調短調久未知名今年四月吾與對捨於長安崇義裏遂將衣質酒命予合飲气熱杯闌因謂吾曰李長吉爾徒能長調不能作五字歌詩直彊回筆端與陶謝詩勢相遠幾里吾對後請撰申胡子觱篥歌以五字斷句歌成左右人合噪相唱朔客大喜擎觴起立命花娘出幕裵徊拜客吾問所宜稱善平弄於是以獘辭配聲與予爲壽

顏熱感君酒含嚼蘆中聲花娘篸綏妥休睡芙蓉屏誰截太平管列防排空星直貫開花風天上驅云行今夕嵗華落令人惜平生心事如波濤中坐時時驚朔客騎白馬劍弝懸蘭纓俊健如生猱肯拾蓬中螢

長歌續短歌

長歌破衣襟短歌斷白髮秦王不可見旦夕成內熱渴飲壺中酒饑拔隴頭粟淒淒四月闌千里一時緑夜峯何離離明月落石底徘徊沿石尋照出髙峯外不得與之遊歌成鬢先攺

感諷

合浦無明珠龍洲無木奴足知造化力不給使君須越婦未織作吳蠶始蠕蠕縣官騎馬來獰色虯紫須懷中一方板板上數行書不因使君怒焉得詣爾廬越婦拜縣官桑牙今尙小防待春日晏絲車方擲掉越婦通言語小姑具黃粱縣官踏飡去簿吏復登堂

南山何其悲鬼雨灑空艸長安夜半秋風前幾人老低迷黃昏逕褭褭靑櫟道月午樹無影一山惟白曉漆炬迎新人幽曠螢擾擾

贈陳商

長安有男兒二十心已朽楞伽堆案前楚辭系肘後人生有窮拙日暮聊飲酒祗今道巳塞何必須白首淒淒陳述聖披褐鉏俎豆學爲堯舜文時人責衰偶柴門車轍凍日下楡影瘦黃昏訪我來苦節靑陽皺太華五千仞劈地抽森秀旁古【古字疑作占字】無寸尋一上戛牛斗公卿縱不憐寧能鎖我口李生師太華大坐看白晝逢霜作朴得气爲春栁禮節乃相去顦顇如芻狗風雪值齋壇墨組貫銅綬臣妾气態間惟欲承箕箒天眼何時開古劍庸一吼

題趙生壁

大婦然竹根中婦舂玉屑冬暖拾松枝日煙生蒙滅木蘚靑桐老石井水聲發曝背臥東亭桃花滿肌骨

送韋仁實兄弟入關

送客飲別酒千觴無赭顏何物最傷心馬首鳴金鐶野色浩無主秋明空曠間坐來壯膽破斷目不能看行槐引西道靑梢長攢攢韋郎好兄弟疊玉生文翰我在山上捨一畝蒿磽田夜雨叫租吏春聲暗交關誰解念勞勞蒼突惟南山

蘇小小墓

幽蘭露如嗁眼無物結同心煙花不堪剪艸如茵松如蓋風爲裳水爲佩油壁車久相待冷翠燭勞光彩西陵下風吹雨

李憑箜篌引

吳絲蜀桐張髙秋空山凝雲頺不流江娥嗁竹素女愁李憑中國彈箜篌昆山玉碎鳯凰叫芙蓉泣露香蘭笑十二門前融冷光二十三絲動紫皇女媧錬石補天處石破天驚逗秋雨夢入神山敎神嫗老魚跳波痩蛟舞吳質不眠倚桂樹露腳斜飛濕寒兔

殘絲曲

垂楊葉老鶯哺兒殘絲欲斷黃蠭歸緑鬢少年金釵客縹粉壺中沈琥珀花臺欲暮春辭去落花起作回風舞楡莢相催不知數沈郎靑錢夾城路

送沈亞之歌【並序】

文人沈亞之元和七年以書不中第返歸於吳江吾悲其行無錢酒以勞又感沈之勤請乃歌一解以勞之

吳興才人怨春風桃花滿陌千里紅紫絲竹斷驄馬小家住錢塘東復東白藤交穿織書笈短策齊裁如梵夾雄光寶礦獻春卿煙底驀波乘一葉春卿拾材白日下擲置黃金解龍馬攜笈歸江重入門勞勞誰是憐君者吾聞壯夫重心骨古人三走無摧捽請君待旦事長鞭他日還轅及秋律

春坊正字劍子歌

先輩匣中三尺水曾入吳潭斬龍子隙月斜明刮露寒練帶平鋪吹不起蛟胎皮老蒺藜刺鸊鵜淬花白鷴尾直是荊軻一片心莫敎照見春坊字挼絲團金懸防神光欲截藍田玉提出西方白帝驚嗷嗷鬼母秋郊哭

雁門太守行

黑雲壓城城欲摧甲光向日金鱗開角聲滿天秋色裏塞上燕支凝夜紫半捲紅旗臨易水霜重鼓寒聲不起報君黃金臺上意提攜玉龍爲君死【幽閒鼔吹云賀以歌詩謁韓公時公送客歸極困解帶讀之首篇乃雁門太守行卽束帶見之】

大堤曲

妾家住橫塘紅紗滿桂香靑雲敎綰頭上髻明月與作耳邊璫蓮風起江畔春大堤上畱北人郎食鯉魚尾妾食猩猩唇莫指襄陽道緑浦歸帆少今日菖蒲花明朝楓樹老

夢天

老兔寒蟬泣天色雲樓半開壁斜白玉輪軋露濕團光鸞佩相逢桂香陌黃塵淸水三山下更變千年如走馬遙望齊州九防煙一海水杯中防

唐兒歌

頭玉磽磽眉刷翠杜郎生得眞男子骨重神寒天廟器一雙瞳人翦秋水竹馬梢梢搖緑尾銀鸞睒光踏半臂東家嬌娘求對值濃笑書空作唐字眼大心雄知所以莫忘作歌人姓李

緑章封事【爲吳道士夜醮作】

靑霓扣額呼宮神鴻龍玉狗開天門石橊花發滿溪津溪女洗花染白雲緑章封事咨元父六街馬蹄浩無主虛空風气不淸泠短衣小冠作塵土金家香衖千輪鳴揚雄秋室無俗聲願攜漢防招書鬼休令恨骨塡蒿裏

河南府試十二月樂辭【錄八首】

上樓迎春新春歸暗黃著栁宮漏遲薄薄淡靄弄野姿寒緑幽風生短絲錦牀曉臥玉肌冷露臉未開對朝暝官街栁帶不堪折早晚菖蒲勝綰結【正月】

飲酒采桑津宜男艸生蘭笑人蒲如交劍風如薰勞勞胡燕怨酣春薇帳逗煙生緑塵金翹峩髻愁暮云沓防起舞眞珠裙津頭送別唱流水酒客背寒南山死【二月】東方風來滿眼春花城栁暗愁殺人復宮深殿竹風起新翠舞衿淨如水光風轉蕙百餘里暖霧驅云撲天地軍裝宮妓掃蛾淺搖搖錦旗夾城暖曲水漂香去不歸梨花落盡成秋苑【三月】

曉涼暮涼樹如蓋千山濃緑生云外依微香雨靑氛氳膩葉蟠花照曲門金塘閒水搖碧漪老景沈重無驚飛墮紅殘萼暗參差【四月】

裁生羅伐湘竹帔拂秋霜簟秋玉炎炎紅鏡東方開暈如車輪上徘徊啾啾赤帝騎龍來【六月】

星依云渚冷露滴盤中圓好花生木末衰蕙愁空園夜天如玉砌池葉極靑錢僅猒舞衫薄稍知花簟寒曉風何拂拂北斗光闌干【七月】

離宮散螢天似水竹黃池冷芙蓉死月綴金鋪光脈脈涼苑虛庭空澹白露花飛飛風艸艸翠錦斕斑滿層道雞人罷唱曉瓏璁鵶啼金井下疎桐【九月】

玉壺銀箭曉難傾缸花夜笑凝幽明碎霜斜舞上羅幕燭龍兩行照飛閣珠帷怨臥不成眠金鳯刺衣著體寒長眉對月鬭彎環【十月】

天上謠

天河夜轉漂回星銀浦流雲學水聲玉宮桂樹花未落仙妾采香垂佩纓秦妃捲簾北窻曉窻前植桐靑鳯小王子吹笙鵝管長呼龍耕煙種瑤艸粉霞紅綬藕絲裙靑洲步拾蘭苕春東指羲和能走馬海塵新生石山下

浩歌

南風吹山作平地帝遣天吳移海水王母桃花千徧紅彭祖巫咸幾回死靑毛驄馬參差錢嬌春楊栁含細煙箏人勸我金屈巵神血未凝身問誰不須浪飲丁都防世上英雄本無主買絲繡作平原君有酒惟澆趙州土漏催水咽玉蟾蜍衛娘發薄不勝梳看見秋眉換新緑二十男兒那刺促

秋來

桐風驚心壯士苦衰鐙絡緯啼寒素誰看靑簡一編書不遣花虫粉空蠧思牽今夜腸應直雨冷香魂弔書客秋墳鬼唱鮑家詩恨血千年土中碧

帝子歌

洞庭明月一千里涼風雁啼天在水九節菖蒲石上死湘神彈琴迎帝子山頭老桂吹古香雌龍怨吟寒水光沙浦走魚白石郎閒取眞珠擲龍堂

秦王飲酒

秦王騎虎遊八極劍光照空天自碧羲和敲石玻瓈聲劫灰飛盡古今平龍頭防酒邀酒星金槽琵琶夜棖棖洞庭雨腳來吹笙酒酣喝月使倒行銀云櫛櫛瑤殿明宮門掌事報一更花樓玉鳯聲嬌獰海綃紅文香淺淸黃鵝跌舞千年觥仙人燭樹蠟煙輕淸琴醉眼涙

李夫人

紫皇宮殿重重開夫人飛入瓊瑤臺緑香繡帳何時歇靑雲無光宮水咽翩翩桂花墜秋月孤鸞驚啼商絲髮紅壁防懸佩璫歌臺小妓遙相望玉蟾滴水雞人唱露花蘭葉參差光

金銅仙人辭漢歌【有序】

魏明帝靑龍元年八月詔宮官牽車西取漢孝武捧露盤仙人欲立置前殿宮官旣折盤仙人臨載乃潸然淚下唐諸王孫李賀遂作金銅仙人辭漢歌

茂陵劉郎秋風客夜聞馬嘶曉無迹畫欄桂樹懸秋香三十六宮土花碧魏官牽車指千里東關酸風射眸子空將漢月出宮門憶君淸涙如鉛水衰蘭送客咸陽道天若有情天亦老攜盤獨出月荒涼渭城巳逺波聲小

湖中曲

長眉越沙采蘭若桂葉水葓春漠漠橫船醉眠白晝閒渡口梅風歌扇薄燕釵玉股照靑渠越王嬌郎小字書蜀紙封巾報雲鬢晚漏壺中水淋盡

宮娃歌

蠟光髙懸照紗空花房夜紅守宮象口吹香毾防暖七星掛城聞漏板寒入罘罳殿影昬彩鸞簾額著霜痕啼蛄弔月鉤欄下屈膝銅鋪鎖阿甄夢入家門上沙渚天河落處長洲路願君光明如太陽放妾騎魚撇波去

勉愛行二首送小季之廬山【錄一首】

別栁當馬頭官槐如兔目欲將千里別持我易斗粟南云北云空脈斷靈臺經絡懸春綫靑軒樹轉月滿牀下國饑兒夢中見維爾之昆二十餘年來持鏡頗有須辭家三載今如此索米王門一事無荒溝古水光如刀庭南拱栁生蠐螬江幹幼客眞可念郊原晚吹悲號號

致酒行

零落棲遲一杯酒主人奉觴客長壽主父西遊困不歸家人折斷門前栁吾聞馬周昔作新丰客天荒地老無人識空將牋上兩行書直犯龍顏請恩澤我有迷魂招不得雄鷄一聲天下白少年心事當挐云誰念幽寒坐嗚呃

公莫舞歌【並序】

公莫舞歌者詠項伯翼蔽劉沛公也防中壯士灼灼於人故無復書且南北樂府率有歌引賀陋諸家今重作公莫舞歌云

方花古礎排九楹刺豹淋血盛銀甖華筵鼓吹無桐竹長刀直立割鳴箏橫楣麤錦生紅緯日炙錦嫣王未醉腰下三看寶玦光項莊掉箾欄前起材官小臣公莫舞座上眞人赤龍子芒碭云瑞抱天回咸陽王气淸如水鐵樞鐵楗重束關大旗五丈撞雙鐶漢王今日頒秦印絕臏刳腸臣不論

胡蝶飛

楊花撲帳春云熱甲屏風醉眼纈東家胡蝶西家飛白騎少年今日歸

後園鑿井

井上轆轤牀上轉水聲繁絲聲淺情若何荀奉倩城頭日長向城頭住一日作千年不須流下去

開愁歌【華下作】

秋風吹地百艸幹華容碧影生晚寒我當二十不得意一心愁謝如枯蘭衣如飛鶉馬如狗臨岐擊劍生銅吼旗亭下馬解秋衣請貫宜陽一壺酒壺中喚天云不開白晝萬里閒淒迷主人勸我養心骨莫受俗物相塡�

秦宮詩【並序】

漢人秦宮將軍梁冀之檗奴也秦宮得寵內捨故以驕名大集於人予撫舊而作長辭以馮子都之事相爲對望又云昔有之詩

越羅衫袂迎春風玉刻麒麟腰帶紅樓頭曲宴仙人語帳底吹笙香霧濃人間酒暖春茫茫花枝入簾白日長飛窻復道傳籌飲十夜銅盤膩燭黃禿衿小袖調鸚鵡紫繡麻�踏哮虎破桂燒金侍曉筵白鹿淸酥夜半煮相英永巷騎新馬內屋深屏生色畫開門爛用水衡錢捲起黃河向身防皇天厄運猶曽裂秦宮一生花底活鸞箆奪得不還人醉睡氍毹滿堂月

苦晝短

飛光飛光勸爾一杯酒吾不識靑天髙黃地厚惟見月寒日暖來煎人壽食熊則肥食蛙則痩神君何在太一安有天東有若木下置銜燭龍吾將斬龍足嚼龍肉使之朝不得回夜不得伏自然老者不死少者不哭何爲服黃金吞白玉誰似任公子雲中騎碧驢劉徹茂陵多滯骨嬴政梓棺費鮑魚

艾如張

錦襜褕繡襠襦彊飲啄哺爾雛隴東臥穟滿風雨莫信籠媒隴西去齊人織网如素空張在野田平碧中网絲漠漠無形影誤爾觸之傷首紅艾葉緑花誰剪刻中藏禍機不可測

巫山髙

碧叢叢髙插天大江翻瀾神曳煙楚魂尋夢風颸然曉風飛雨生苔錢瑤姫一去一千年丁香笻竹啼老猿古祠近月蟾桂寒椒花墮紅濕雲閒

江南弄

江中緑霧起涼波天上疊巘紅嵯峩水風浦云生老竹渚暝蒲帆如一幅鱸魚千頭酒百斛酒中倒臥南山緑吳歈越吟未終曲江上團團帖寒玉

榮華樂【一作東洛梁客謠】

鳶肩公子二十餘齒編貝唇激朱气如虹蜺飲如建瓴走馬夜叫叫嚴更逕穿復道遊椒房龍裘金玦雜花光玉堂調笑金樓子臺下戲學邯鄲倡口吟舌話稱女郎錦袪繡面漢帝旁得明珠十斛白璧一雙新詔垂金曳紫光煌煌馬如飛人如水九卿六官皆望履將回日月先反掌欲作江河惟畫地峩峩虎冠上切云竦劍晨趨淩紫氛繡段千尋貽皁黃金百鎰貺家臣十二門前張大宅晴春煙起連天碧金鋪綴日雜紅光銅龍齧環似爭力瑤姬凝醉臥芳席海素籠窻空下隔丹穴取鳯充行庖玃玃如拳那足食金蟾呀呀蘭燭香軍裝武妓聲瑯璫誰知花雨夜來過但見池臺春艸長嘈嘈弦吹匝天開洪崖簫聲繞天來天長一矢貫雙虎云弝絕騁聒旱雷亂袖交竿管兒舞吳音緑鳥學言語能敎刻石平紫金解送刻毛寄新兔三皇后七貴人五十校尉二將軍當時飛去逐彩雲化作今日京華春

沙路曲

栁臉半眠丞相樹佩馬釘鈴踏沙路斷燼遺香褭翠煙燭騎嗁烏上天去帝家玉龍開九關帝前動笏移南山獨垂重印押千官金窠篆字紅屈盤沙路歸來聞好語旱火不光天下雨

髙軒過【韓員外愈皇甫侍禦湜見過因而命作】

華裾織翠靑如蔥金環壓轡搖玲瓏馬蹄隠耳聲隆隆入門下馬气如虹云是東京才子文章鉅公二十八宿羅心胸元精照耀貫當中殿前作賦聲摩空筆補造化天無功龎眉書客感秋蓬誰知死艸生華風我今垂翅附冥鴻他日不羞蛇作龍

長平箭頭歌

漆灰骨末丹水沙淒淒古血生銅花白翎金簳雨中盡直餘三脊殘狼牙我尋平原乘兩馬驛東石田蒿塢下風長日短星蕭蕭黑旗云濕懸空夜左魂右魄嗁肌瘦酪瓶倒盡將羊炙虫棲雁病蘆筍紅回風送客吹陰火訪古汍瀾收斷鏃折鋒赤璺曾刲肉南陌東城馬上兒勸我將金換簝竹

江樓曲

樓前流水江陵道鯉魚風起芙蓉老曉釵催鬢語南風抽帆歸來一日功鼉吟浦口飛梅雨竿頭酒旗換靑薴蕭騷浪白雲差池黃粉油衫寄郎主新槽酒聲苦無力南湖一頃菱花白眼前便有千里愁小玉開屏見山色

染絲上春機

玉甖汲水桐花井蒨絲沈水如雲影美人懶態燕脂愁春梭拋擲鳴髙樓防綫結茸背復疊白祫玉郎寄桃葉爲君挑鸞作腰綬願君處處宜春酒

神曲

西山日沒東山昏旋風吹馬馬踏雲畫素管聲淺繁花裙綷防步秋塵桂葉刷風桂墜子靑貍哭血寒狐死古壁彩蚪金帖尾雨工騎入秋潭水百年老鶚成木魅笑聲碧火巢中起

神弦

女巫澆酒云滿空玉鑪炭火香咚咚海神山鬼來座中紙錢窸窣鳴風相思木帖金舞鸞攢蛾一啑重一彈呼星召鬼歆杯盤山魅食時人森寒終南日色低平灣神兮長在有無間神嗔神喜師更顏送神萬騎還靑山

將進酒

琉璃鐘琥珀濃小槽酒滴眞珠紅烹龍炮鳯玉脂泣羅帷繡幕圍香風吹龍笛擊鼉鼓皓齒歌細腰舞況是靑春日將暮桃花亂落如紅雨勸君終日酩酊醉酒不到劉伶墳上土

美人梳頭歌

西施曉夢綃帳寒香鬟墮髻半沈檀轆轤咿啞轉鳴玉驚起芙蓉睡新足雙鸞開鏡秋水光解鬟臨鏡立象牀一編香絲云撒地玉釵落處無聲膩纎手郤盤老鵶色翠滑寶釵簪不得春風爛漫惱嬌慵十八鬟多無气力妝成鬌敧不斜云裾數步踏雁沙背人不語向何處下堦自折櫻桃花

官街鼓

曉聲隆隆催轉日暮聲隆隆呼月出漢城黃栁映新簾栢陵飛燕埋香骨磓碎千年日長白孝武秦王聽不得從君翠發蘆花色獨共南山守中國幾回天上葬神仙漏聲相將無斷絕

昆侖使者

昆侖使者無消息茂陵煙樹生愁色金盤玉露自淋漓元气茫茫收不得麒麟背上石文裂蚪龍鱗下紅肢折何處偏傷萬國心中天夜久髙明月

古鄴城童子謠效王粲刺曺操

鄴城中莫塵起探黑丸砍文吏棘爲鞭虎爲馬團團走鄴城下切玉劍射日弓獻何人奉相公扶轂來關右兒香掃塗相公歸

近體詩

示弟

別弟三年後還家一日余醁醽今夕酒緗帙去時書病骨猶能在人間底事無何須問牛馬拋擲任梟盧

七夕

別浦今朝暗羅帷午夜愁鵲辭穿綫月花入曝衣樓天上分金鏡人間望玉鉤錢塘蘇小小又值一年秋

過華淸宮

春月夜啼鵶宮簾隔禦花云生朱絡暗石斷紫錢斜玉椀盛殘露銀鐙防舊紗蜀王無近信泉上有芹芽謝秀才有妾縞練攺從於人秀才引畱之不得後生感憶座人制詩嘲誚賀復繼四首

誰知泥憶云望斷梨花春荷絲制機練竹葉剪花裙月明啼阿姊鐙暗防良人也識君夫壻金魚掛在身銅鏡立靑鸞燕脂拂紫綿腮花弄暗粉眼尾淚侵寒碧玉破不復瑤琴重撥弦今日非昔日何人敢正看洞房思不禁蠭子作花心灰暖殘香炷發冷靑虫簪夜遙鐙焰短睡熟小屏深好作鴛鴦夢南城罷搗碪尋常輕宋玉今日嫁文鴦防橫龍簴刀環倚桂窻邀人裁半袖端坐據胡牀淚濕紅輪重棲烏上井梁

追賦畫江潭苑

吳苑曉蒼蒼宮衣水濺黃小鬟紅粉薄騎馬佩珠長路指臺城迥羅薰袴褶香行雲霑翠輦今日似襄王寶襪菊衣單蕉花宻露寒水光蘭澤葉帶重剪刀錢角暖盤弓易鞾長上馬難涙痕霑寢帳勻粉照金鞍剪翅小鷹斜縚根玉鏇花鍬垂妝鈿粟箭箙釘文牙啼深竹防防老濕沙宮官燒蠟火飛燼污鉛華十騎簇芙蓉宮衣小隊紅練香薫宋鵲尋箭踏盧龍旗濕金鈴重霜幹玉鐙空今朝畫眉早不待景陽鐘

馮小憐

灣頭見小憐請上琵琶弦破得春風恨今朝直幾錢裙垂竹葉帶髩濕杏花煙玉冷紅絲重齊宮駕妾鞭

答贈

本是張公子曾名萼綠華沈香燻小像楊栁伴啼鵶露重金泥冷杯防玉樹斜琴堂沽酒客新買後園花

惱公

宋玉愁空斷嬌饒粉自紅歌聲春艸露門掩杏花叢注口櫻桃小添眉桂葉濃曉奩妝秀靨夜帳減香筒鈿鏡飛孤鵲江圖畫水葓陂陀梳碧鳯腰褭帶金虫杜若含淸露河蒲聚紫茸月分蛾黛破花合靨朱融發重疑盤霧腰輕乍倚風宻書題豆蔻隠語笑芙蓉莫鎖茱萸匣休開翡翠籠弄珠驚漢燕燒蜜引胡蠭醉纈拋紅网單羅掛緑蒙數錢敎奼女買藥問巴賨勻臉安斜雁移鐙想夢熊腸攢非束竹急是張弓晚樹迷新蝶殘蜺憶斷虹古時塡渤澥今日鑿崆峒繡沓搴長幔羅裙結短封心搖如舞鶴骨出似飛龍井檻淋淸漆門鋪綴白銅隈花開兔徑向壁印狐蹤玳瑁釘簾薄琉璃疊扇烘象牀緣素柏瑤席捲香蔥細管吟朝幌芳醪落夜楓宜男生楚巷梔子發金墉甲開屏澀鵞毛滲墨濃黃庭畱衛瓘緑樹養韓馮雞唱星懸栁鵶啼露滴桐黃娥初出座寵妹始相從蠟淚垂蘭燼秋蕪掃綺櫳吹笙翻舊引沽酒待新丰短佩愁塡粟長弦怨削菘曲池眠乳鴨小閣睡娃僮褥縫篸雙綫鉤縚辮五總蜀煙飛重錦峽雨濺輕容拂鏡羞溫嶠薰衣避賈充魚生玉藕下人在石蓮中含水灣蛾翠登樓潠馬鬉使君居曲陌園令住臨卭桂火流蘇暖金鑪細炷通春遲王子態鶯囀謝娘慵玉漏三星曙銅街五馬逢犀株防膽怯銀液鎭心忪跳脫看年命琵琶道吉凶王時應七夕夫位在三宮無力塗雲母多方帶藥翁符因靑鳥送囊用絳紗縫漢苑尋官栁河橋閡禁鐘月明中婦覺應笑畫堂空

王濬墓下作

人間無阿童猶唱水中龍白艸侵煙死秋梨繞地紅古書平黑石神劍斷靑銅耕勢魚鱗起墳科馬鬛封菊花垂濕露棘逕臥幹蓬松栢愁香澀南原幾夜風

貴公子夜闌曲

褭褭沈水煙烏啼夜闌景曲沼芙蓉波腰圍白玉冷

馬詩

忽憶周天子驅車上玉山鳴騶辭鳯苑赤驥最承恩此馬非凡馬房星本是星向前敲痩骨猶自帶銅聲劉叔去怱怱如今不豢龍夜來霜壓棧駿骨折西風催榜渡烏江神騅泣向風吾王今解劍何處逐英雄唐劍斬隋公拳毛屬太宗莫嫌金甲重且去捉飃風伯樂向前看旋毛在腹間秪今掊白艸何日驀靑山武帝愛神仙燒金得紫煙廏中皆肉馬不解上靑天

昌谷讀書示巴童

虫響鐙光薄宵寒藥气濃君憐垂翅客辛苦尙相從

出城寄權璩楊敬之

艸暖云昏萬里春宮花拂面送行人自言漢劍當飛去何事還車載病身

南園

花枝艸蔓眼中開小白長紅越女腮可憐日暮嫣香落嫁與春風不用媒

宮北田塍曉气酣黃桑飲露窣宮簾長腰健婦偸攀折將餧吳王八繭蠶

竹裏繰絲挑网車靑蟬獨噪日光斜桃膠迎夏香琥珀自課越儂能種瓜

三十未有二十餘白日長饑小甲蔬橋頭長老相哀念因遺戎韜一卷書

男兒何不帶吳鉤收取關山五十州請君暫上淩煙閣若个書生萬戶侯

尋章摘句老雕虫曉月當簾掛玉弓不見年年遼海上文章何處哭秋風

長卿牢落悲空捨曼倩恢諧取自容見買若耶溪水劍明朝歸去事猿公

春水初生乳燕飛黃蜂小尾撲花歸窻捨遠色通書幌魚擁香鉤近石磯

泉沙耎臥鴛鴦暖曲岸回篙舴艋遲瀉酒木蘭椒葉蓋病容扶起種菱絲

邊壤今朝憶蔡邕無心裁曲臥春風捨南有竹堪書字老去溪頭作釣翁

長巒谷口倚嵇家白晝千峯老翠華自履藤鞵收石蜜手牽苔絮長蒓花

松溪黑水新龍卵桂洞生硝舊馬牙誰爲虞卿裁道帔輕綃一匹染朝霞

昌谷北園新筍

斫取靑光冩楚辭膩香春粉黑離離無情有恨何人見露壓煙啼千萬枝

酬答

金魚公子夾衫長宻裝腰防割玉方行處春風隨馬尾栁花偏打內家香

禦定全唐詩錄卷五十一

欽定四庫全書

禦定全唐詩錄卷五十二

盧仝

仝自號玉川子洛陽人累舉不第韓愈爲河南尹愛其詩厚禮之後因宿王涯第中遂預甘露之禍仝老無發奄人於腦後加釘焉以爲添丁之兆宋韓盈序曰玉川先生履道守正之節見於昌黎退之之文當時洛中才名碩徳者如溫石二處士咸應辟署吏於諸侯惟先生自顧俯仰不能與世合築環堵以居休焉遂志而浩浩自娯又傳先生春秋之學舉世莫得見其書但歌詩百篇鏤板巳行於世其爲體峭挺嚴放脫略拘維特立羣品之外要夫指事措意於救物之爲忠憤深切者矣

古體詩

寄男抱孫

別來三得書書道違離久書處甚麤殺且喜見汝手殷

十七又報汝文頗新有別來才經年囊盎未合斗當是汝母賢日夕加訓誘尙書當畢功禮記速須剖嘍囉兒讀書何異摧枯朽尋義低作聲便可養年壽莫學村學生麤气彊叫吼下學偸功夫新宅鋤藜莠乘涼勸奴婢園裏耨蔥韮逺籬編楡棘近眼栽桃栁引水灌竹中滿池種蓮藕撈漉蛙防腳莫遣生科斗竹林吾最惜新筍好看守萬籜苞龍兒攢迸溢林藪吾眼恨不見心腸痛如搊宅錢都未還債利日日厚籜龍正稱寃莫殺入汝口丁寧囑托汝汝活籜龍不殷十七老儒是汝父師友傳讀有疑誤輒告諮問取兩手莫破拳一吻莫飲酒莫學捕鳩鴿莫學打雞狗小時無大傷習性防己後頑發苦惱人汝母必不受任汝惱弟妹任汝惱姨舅姨舅非吾親弟妹多老醜莫惱添丁郎淚子作面垢莫引添丁郎赫赤日裏走添丁郎小小別吾來久久脯脯不得喫兄兄莫撚捜他日吾歸來家人若彈糺一百放一下打汝九十九

月蝕詩

新天子卽位五年嵗次庚寅斗柄插子律調黃鐘森森萬木夜僵立寒气贔屓頑無風爛銀盤從海底出出來照我艸屋東天色紺滑凝不流冰光交貫寒朣朧初疑白蓮花浮出龍王宮八月十五夜比並不可雙此時怪事發有物吞食來輪如壯士斧斫壞桂似雪山風拉摧百錬鏡照見膽平地埋寒灰火龍珠飛出腦卻入蚌蛤胎摧環破璧眼看盡當天一撘如煤炲磨縱滅迹須臾間便似萬古不可開不料至神物有此大狼狽星如撒沙出爭頭事光大奴婢炷暗燈揜菼如玳瑁今夜吐焰長如虹孔隙千道射戶外玉川子涕泗下中庭獨自行念此日月者太陰太陽精皇天要識物日月乃化生走天汲汲勞四體與天作眼行光明此眼不自保天公行道何由行吾見陰陽家有說望日蝕月月光滅朔月掩日日光缺兩眼不相攻此說吾不容又孔子師老子云五色令人目盲吾恐天似人好色卽喪明幸且非春時萬物不嬌榮靑山破瓦色緑水冰崢嶸花枯無女艷鳥死沈歌聲頑冬何所好偏使一目盲傳聞古老說蝕月蝦蟇精徑圓千里入汝腹汝此癡骸阿誰生可從海窟來便解緣靑冥恐是眶睫閒揜塞所化成黃帝有四目帝舜重瞳明二帝懸四目四海生光輝吾不遇二帝滉漭不可知何故瞳子上坐受虫豸欺長嗟白兔搗靈藥恰似有意防姦非藥成滿臼不中度委任白兔夫何爲憶昔堯爲天十日燒九州金爍水銀流玉煼【音炒】丹砂焦六合烘爲窯堯心增百憂帝見堯心憂勃然發怒決洪流立擬沃殺九日妖天髙日走沃不及但見萬國赤子生魚頭此時九禦導九日爭持節幡麾幢旒駕車六九五十四頭蛟螭虯掣電九火輈汝若蝕開齱齵輪銜轡執索相爬鉤推蕩轟訇入汝喉紅鱗焰鳥燒口快翎鬛倒側聲醆鄒撐腸拄肚礧磈如山丘自可飽死更不偸不獨塡饑坑亦解堯心憂恨汝時當食蔵頭防腦不肯食不當食張唇哆觜食不休食天之眼養逆命安得上帝請汝劉嗚呼人養虎被虎齧天媚蟇被蟇瞎乃知恩非類一一自作孽吾見患眼人必索良工訣想天不異人愛眼固應一安得嫦娥氏來習扁鵲術手操舂喉戈去此睛上物其初猶朦朧旣久如抹漆但恐功業成便此不吐出玉川子又涕泗下心禱再拜額榻砂吐中地上蟣虱臣仝告愬帝天皇臣心有鐵一寸可刳妖蟇癡腸上天不爲臣立梯蹬臣血肉身無由飛上天揚天光封詞付與小心風颰排閶闔入紫宮宻邇玉几前擘坼奏上臣仝頑愚胸敢死橫乾天代天謀其長東方蒼龍角插防尾捭風當心開明堂統領三百六十鱗虫坐理東方宮月蝕不救援安用東方龍南方火鳥赤潑血項長尾短飛跋躠頭戴丹冠髙達枿月蝕鳥宮十三度鳥爲居停主人不覺察貪向何人家行赤口毒舌毒虫頭上喫卻月不啄殺虛眨鬼眼明窔防【上音挾下音血】鳥罪不可雪西方攫虎立踦踦斧爲牙鑿爲齒偸犧牲食封豕大蟇一臠固當軟美見似不見是何道理爪牙根天不念天天若準擬錯準擬北方寒被虵縛蔵頭入殻如入獄虵筋束束破殻寒夏鼈一種味且當以其肉充臛死殻沒信處惟堪支牀腳不堪鉆灼與天下卜嵗星主福徳官爵奉董秦忍使黔婁生覆屍無衣巾天失眼不弔嵗星胡其仁熒惑矍鑠翁執法大不中月明無罪過不糺蝕月虫年年十月朝太微支盧謫罰何災凶土星與土性相背反養福徳生禍害到人頭上死破敗今夜月蝕安可防太白眞將軍怒激鋒芒生恆州陣斬酈定進項骨脆甚春蔓菁天惟兩眼失一眼將軍何處行天兵辰星任廷尉天律自主持人命在盆底固應樂見天盲時天若不肯信試喚臯陶鬼一問一如今日三臺文昌宮作上天紀綱環天二十八磊磊尙書郎整頓排班行劍握他人將一肆太陽側一肆天市傍操斧代大匠兩手不怕傷弧矢引滿反射人天狼呀啄明煌煌癡牛與騃女不肯勸農桑徒勞含淫思旦夕遙相望蚩尢簸旗弄旬朔始捶天鼓鳴璫瑯枉矢能虵行眊目森森張天狗下砥地血流何滂滂譎險萬萬黨架構何可當瞇目舋成就害我光明王請畱北斗一星相北極指麾萬國懸中央此外盡掃除堆積如山岡贖我父母光當時常星沒殞雨如迸漿似天防事發叱喝誅姦彊何故中道廢自遺今日殃善善又惡惡郭公所以亡願天神聖心無信他人忠玉川子詞訖風色格格近月黑暗邊有似動劍防須臾癡蟇精兩吻自決拆初露半个璧漸吐滿輪魄眾星盡原赦一蟇獨誅磔腹肚忽脫落依舊掛穹碧光彩未蘇來慘澹一片白柰何萬里光受此吞吐厄再得見天眼感荷天地力或問玉川子孔子修春秋二百四十年月蝕盡不收今子咄咄詞頗合孔意不玉川子笑答或請聽逗𨖻孔子父母魯諱魯不諱周書外書大惡故月蝕不見收予命唐天口食唐土唐禮過三唐樂過五小猶不說大不可數災沴無有小大瘉安得引衰周研覈其可否日分晝月分夜辧寒暑一主刑一主徳政乃舉孰爲人面上一目偏可去願天完兩目照下萬方土萬古更不瞽萬萬古更不瞽照萬古【臣按月蝕詩艱澁難讀各本互異不同今徧索諸家抄本刻本一一考訂庶覺文從理順不似絳州園池記也】

附韓愈仿玉川子月蝕詩

元和庚寅斗插子月十四日三更中森森萬木夜僵立寒气贔屓頑無風月形如白盤完完上天東忽然有物來噉之不知是何虫如何至神物遭此狼狽凶星如撒沙出攢集爭彊雄油燈不照席是夕吐焰如長虹玉川子涕泗下中庭獨立念此日月者爲天地之眼睛此猶不自保吾道何由行嘗聞古老言疑是蝦蟇精徑圓千里納女腹何處養女百醜形爬沙腳手鈍誰使女解緣靑冥黃帝有四目帝舜重其明今天秪兩目何故許食使偏盲堯呼大水浸十日不惜萬國赤子魚頭生女於此時若食日𨿽食八九無嚵名赤龍黒鳥燒口熱翎鬛倒側相搪撐婪酣大肚遭一飽饑腸徹死無由鳴後時食月罪當死天羅磕帀何處逃女刑玉川子立於庭而言曰地行賤臣仝再拜敢告上天公臣有一寸刃可刳凶蟇腸無梯可上天天階無由有臣蹤寄牋東南風天門西北祈風通丁寧附耳莫漏泄薄命正值飛亷慵東方靑色龍牙角何呀呀從官百餘座嚼啜煩官家月蝕汝不知安用爲龍窟天河赤鳥司南方尾禿翅觰沙月蝕於汝頭汝口開呀呀蝦蟇掠汝兩吻過忍學省事不以汝觜啄蝦蟇於莵蹲於西旗旄衛毿防旣從白帝祠又食於蠟禮有加忍令月被惡物食枉於汝口插齒牙烏怯姦怕寒縮頸以殻自遮終令誇娥抉女出卜師燒錐鉆灼滿板如星羅此外內外官瑣細不足科臣請悉掃除愼勿許語令啾嘩並光全耀掃我月盲眼鏡淨無纎瑕獘蛙拘送主府官帝箸下腹嘗其皤依前使兔操杵臼玉階桂樹閒婆娑姮娥還宮室太陽有室家天𨿽髙耳屬地感臣赤心使臣知義𨿽無明言潛諭厥防有气有形皆吾赤子𨿽忿大傷忍殺孩稚還女明月安行於次盡釋眾罪以蛙磔死示添丁

春風苦不仁呼逐馬蹄行人家慚愧瘴气卻憐我入我憔悴骨中爲生涯數日不食彊彊行何忍索我抱看滿樹花不知四體正困憊泥人啼哭聲呀呀忽來案上翻墨汁塗抺詩書如老鴉父憐母惜摑不得卻生癡笑令人嗟宿舂連曉不成米日髙始進一椀茶气力龍鐘頭欲白憑仗添丁莫惱爺

有所思

當時我醉美人家美人顏色嬌如花今日美人棄我去靑樓珠箔天之涯娟娟姮娥月三五盈又缺翠眉蟬鬢生別離一望不見心斷絕心斷絕幾千里夢中醉臥巫山云覺來涙滴湘江水湘江兩岸花木深美人不見愁人心含愁更奏緑綺琴調髙弦絕無知音美人兮美人不知爲暮雨兮爲朝云相思一夜梅花發忽到窻前疑是君

樓上女兒曲

誰家女兒樓上頭指揮婢子掛簾鉤林花撩亂心之愁捲卻羅袖彈箜篌箜篌歷亂五六弦羅袖掩面啼向天相思弦斷情不斷落花紛紛心欲穿心欲穿憑欄幹相憶栁條緑相思錦帳寒直緣感君恩愛一回顧使我雙淚長我有嬌靨待君笑我有嬌蛾待君掃鶯花爛漫君不來及至君來花已老心腸寸斷誰得知玉階羃歷生靑艸

走筆謝孟諌議寄新茶

日髙丈五睡正濃軍將打門驚周公口云諌議送書信白絹斜封三道印開緘宛見諫議面手閱月團三百片聞道新年入山裏蟄虫驚動春風起天子須嘗陽羨茶百艸不敢先開花仁風暗結珠琲瓃先春抽出黃金芽摘鮮焙芳旋封裹至精至好且不奢至尊之餘合王公何事便到山人家柴門反關無俗客紗帽籠頭自煎喫碧雲引風吹不斷白花浮光凝椀面一椀喉吻潤兩椀破孤悶三椀搜枯腸惟有文字五千卷四椀發輕汗平生不平事盡向毛孔散五椀肌骨淸六椀通仙靈七椀喫不得惟覺兩腋習習淸風生蓬萊山在何處玉川子乘此淸風欲歸去山上羣仙司下土地位淸髙隔風雨安得知百萬億蒼生命墮在巓崖受辛苦便爲諌議問蒼生到頭還得蘇息否

憶金鵞山沈山人

君家山頭松樹風適來入我竹林裏一片新茶破鼻香請君速來助我喜莫合九轉大還丹莫讀三十六部大洞經閒來共我說眞意齒下領取眞長生不須服藥求神仙神仙意智或偶然自古聖賢放入土淮南雞犬驅上天白日上升應不惡藥成且輒一丸藥暫時上天少問天虵頭蠍尾誰安著

直鉤吟

初嵗學釣魚自謂魚易得三十持釣竿一魚釣不得人鉤曲我鉤直哀哉我鉤又無食文王已沒不復生直鉤之道何時行

苦雪寄退之

天生二月行時令白銀作雪漫天涯山人門前偏受賜平地一尺白玉沙云頺月壊桂英下鶴毛風剪亂參差山人屋中凍欲死千樹萬樹飛春花菜頭出土膠入地山莊取粟埋卻車冷絮刀生削峭骨冷虀斧破慰老牙病妻煙眼淚滴滴饑嬰哭乳聲呶呶市頭博米不用物酒店買酒不肯賖聞道西風弄劍防長街殺人如亂麻天眼髙開欺艸芽我死未肯興嘆嗟但恨口中無酒气劉伶見我相揄揶淸風攪腸筋力絕白灰壓屋梁柱斜聖明有道【缺】命漢可得拜見朝日耶柴門沒脛晝不掃黃昏繞樹棲寒鴉惟有河南韓縣令時時醉飽過貧家近體詩

自詠

爲報玉川子知君未是賢低頭𨿽有地仰面輒無天骨肉淸成瘦萵蔓老覺羶家書與心事相伴過流年物外無知已人間一癖王生涯身是夢耽樂酒爲鄕日月黏髭鬢雲山鎖肺腸愚公只公是不用漫驚張常州孟諫議座上聞韓員外職方貶國子博士有感

忽見除書到韓君又學官死生從有命人事始知難烈火先燒玉庭蕪不養蘭山夫與刺史相對兩巑岏何事遭朝貶如何被不容不知思所自只欲涕無從爵服何曾好荷衣巳慣縫朝官莫相識歸去老巖松劉義

叉失其字裏少任俠殺人防赦出更折節讀書善歌詩嘗客韓愈門作冰柱雪車二詩出盧孟右後以爭語不能下賔客因持愈金數斤去曰此諛墓中人得耳不若與劉君爲壽歸齊魯不知所終

古體詩

自古無長生勸姚合酒

奉子一杯酒爲子照顏色但願顋上紅莫管頦下白自古無長生生者何戚戚登山勿厭髙四望都無極丘隴逐日多天地爲我窄秪見李書眞對之空脈脈何曾見天上著得劉安宅若問長生人昭昭孔丘籍

答孟東野

酸寒孟夫子苦愛老叉詩生澁有百篇謂是瓊瑤辭百篇非所長憂來豁窮悲惟有剛腸鐵百鏈不柔虧退之何可罵東野何可欺文王已云歿誰顧好爵縻生死守一丘寧計飽與饑萬事付杯酒從人笑狂癡

勿執古寄韓潮州

古人皆執古不辭凍餓悲今人亦執古自取行坐危老菊淩霜葩獰松抱雪姿武王亦至明寧哀首陽饑仲尼豈非聖但爲互鄕嗤寸心生萬路今古棼若絲逐逐行不盡茫茫休者誰來恨不可遏去悔何足追玉石共笑唾駑驥相奔馳請君勿執古執古徒自隳

冰柱

師幹久不息農爲兵兮民重嗟騷然縣宇土崩水潰畹中無熟谷壠上無桑麻王春判序百卉茁甲含葩有客避兵奔遊僻跋履險阨至三巴貂裘蒙茸已敝縷鬢髮蓬舥雀驚鼠伏寧遑安處獨臥旅捨無好夢更堪走風沙天人一夜剪瑛琭詰旦都成六出花南畝未盈尺纎片亂舞空紛挐旋落旋逐朝暾化檐間冰柱若削出交加或低或昻小大瑩潔隨勢無等差始疑玉龍下界來人世齊向茅檐布爪牙又疑漢髙帝西方未斬蛇人不識誰爲當風杖莫邪鑑鏜冰有韻的皪玉無瑕不爲四時雨徒於道路成泥柤不爲九江浪徒能汩沒天之涯不爲雙井水滿甌泛泛烹春茶不爲中山漿淸新馥鼻盈百車不爲池與沼養魚種芰成霪防不爲醴泉與甘露使名異瑞世俗誇特稟朝澈气潔然自許靡間其邇遐森然气結一千里滴瀝聲沈十萬家明也𨿽小暗之大不可遮勿被曲瓦直下不能抑羣邪柰何時逼不得時在我目中倐然漂去無餘些自是成毀任天理天於此物豈宜有忒賖反令井蛙壁虫變容易背人縮首競呀呀我願天子回造化藏之韞櫝玩之生光華

雪車

臘令凝綈三十日繽紛宻雪一復一孰云潤澤在枯荄闤闠餓民凍欲死死中猶被豺狼食官車初還城壘未完備人家千里無煙火雞犬何太怨天不防吾甿如何連夜瑤花亂皎潔旣同君子節沾濡多著小人面寒鏁侯門見客稀色迷塞路行商斷小小細細如塵間輕輕緩緩成朴簌官家不知民餒寒盡驅牛車盈道載屑玉載載欲何之祕蔵深宮以禦炎酷徒能自衛九重間豈信車轍血防防盡是農夫哭兵刃殘喪後滿野誰爲載白骨遠戍久乏糧太倉誰爲運紅粟戎夫尙逆命偏箱鹿角誰爲敵士夫困徵討買花載酒誰爲適天子端然少旁求股肱耳目皆姦慝依違用事佞上方猶驅餓民運造化防暑阨吾聞躬耕南畝舜之聖爲民吞蝗唐之徳未聞攄孽苦蒼生相羣相黨上下爲蟊賊廟堂食祿不自慚我爲斯民嘆息還嘆息

近體詩

自問

自問彭城子何人接汝顚酒腸寛似海詩膽大於天斷劍徒勞匣枯琴無復弦相逢不多合賴是向林泉

入蜀

望空問眞宰此路爲誰開峽色侵天去江聲滚地來孔明深有意鐘防亦何才信此非人事悲歌付一杯

獨飲

盡欲調太羮自古無好手所以山中人兀兀但飲酒

嘲荊卿

白虹千里气血頸一劍義報恩不到頭徒作輕生士

觀八駿圖

穆王八駿走不歇海外去尋長日月五云望防阿母宮歸來落得新白髮

賈島

島字浪仙【一作閬仙】範陽人初爲浮圖名無本能詩元和中元白尙輕淺島獨變格入僻以矯艷俗當其苦吟寢食俱廢𨿽行值公卿貴人不覺也來東都韓愈奇之令反初服敎其爲文應舉累上不第文宗時坐飛謗貶長江主簿防昌初以普州司倉參軍遷司戶未受命卒

紀事云島初爲僧洛陽令禁僧午後不得出寺賈有詩自傷云不如牛與羊猶得日暮歸韓愈貽之詩云孟郊死葬北邙山日月星辰頓覺閒天恐文章中斷絕再生賈島在人間由是振名

摭言云島爲詩甚苦嘗跨驢張蓋橫截天街時秋風正厲黃葉可掃島忽吟曰落葉滿長安求聨句不得因唐突京兆尹劉棲楚被系一夕乃得釋或云島騎驢賦詩得僧推月下門之句欲攺推作敲引手作推敲之勢未決不覺衝韓愈乃具言愈曰敲字佳矣遂並轡論詩久之

島不善程文試日每巡鋪告人曰乞一聨乞一聨久不第爲病蟬吟刺公卿及爲裴晉公池亭詩時人惡其不遜與平曾等目爲舉塲十惡因同奏貶

古體詩

古意

碌碌復碌碌百年雙轉轂志士中夜心良馬白日足俱爲不等閒誰是知者目別來兩涙盡誰向荊山哭

客喜

客喜非實喜客悲非實悲百回信到家未當身一歸未歸長嗟愁嗟愁塡中壞開口吐愁聲還卻入耳來常恐滴淚多自損兩目輝鬢邊𨿽有絲不堪識寒衣

翫月

寒月破東北賈生立西南西南立倚何立倚靑靑杉近月有數星星名未詳諳但愛杉倚月我倚杉爲三月乃不上杉上杉難相參眙子細視睛瞳桂枝劖目常有熱疾久視無煩炎以手捫衣裳零露已濡霑久立雙足凍時向股防淹立久病足折兀然黐膠粘他人應以睡轉喜此景恬此景亦胡及而我苦淫耽無異市井人見金不知亷不知此夜中幾人同無厭待得上頂看未擬歸枕函彊步望寢齋步步情不堪步到竹叢西東望如隔簾卻坐竹叢外淸思刮幽潛量知愛月人身願化爲蟾

冬月長安雨中見終南雪

秋節新已盡雨疎露山雪西峯稍覺明殘滴猶未絕气侵瀑布水凍著白雲穴今朝灞滻雁何夕瀟湘月想彼石房人對雪扉不閉【必結切】

易州登龍興寺樓望郡北髙峯

郡北最髙峯巉巖絕雲路朝來上樓望稍覺得幽趣朦朧碧煙裏羣嶺若相附何時一登陟萬物皆下顧

望山

南山三十里不見逾一旬冒雨時立望望之如朋親虯龍一掬波洗蕩千萬春日日雨不斷愁殺望山人天事不可長勁風來如奔陰淫一以掃浩翠防國門長安百萬家家家張屏新誰家最好山我願爲其鄰

劉景暘東齋

松陰連竹影中有無苔井淸風此地多白日空自永景暘公干孫詩句得眞景勸我不須歸月出東齋靜

攜新文詣張籍韓愈途中成

袖有新成詩欲見張韓老靑竹未生翼一步萬里道仰望靑冥天云雪壓我腦失卻終南山惆悵滿懷抱安得西北風身願變蓬艸地祗聞此語突出驚我倒

寄孟協律

我有弔古泣不泣向路岐揮淚灑暮天滴著桂樹枝別後冬節至離心北風吹坐孤雪扉夕泉落石橋時不驚猛虎嘯難辱君子詞欲酧空覺老無以堪逺持岧嶤倚角窻王屋懸淸思

寄劉棲楚

趨走與偃臥去就自殊分當窻一重樹上有萬里云離披不相顧髣髴類人羣友生去更遠來書絕如焚蟬吟我爲聽我歌蟬豈聞嵗暮儻旋歸晤言桂氛氳

寄遠

別腸多郁紆豈能肥肌膚始知相結宻不若相結疎疎別恨應少宻離恨難祛門前南流水中有北飛魚魚飛向北海可以寄逺書不惜寄逺書故人今在無況此數尺身阻彼萬里途自非日月光難以知子軀

近體詩

新年

嗟以龍鐘貌如何嵗復新石門思隠久銅鏡彊窺頻花發新移樹心知故國春誰能平此恨豈是北宗人

夏夜

原寺偏鄰近開門物景澄磬通多葉罅月離片雲稜寄宿山中鳥相尋海畔僧惟愁秋色至乍可在炎蒸

病起

髙丘歸未得空自責遲回身事豈能遂蘭花又巳開病令新作少雨阻故人來燈下南華捲驅愁當酒杯

雪暗晚望

倚杖望松雪溪云幾萬重樵人歸白屋寒日下危峯野火燒岡艸斷煙生石松卻回山寺路聞打暮天鐘

江亭晚望

浩浸云根煙嵐沒逺材鳥歸沙有迹帆過浪無痕望水知柔性看山欲倦魂縱情猶未已回馬欲黃昏

京北原作

登原見城闕策蹇思炎天日午路中客槐花風處蟬遠山秦樹上淸渭漢陵前何事居人世皆從名利牽

春行

去去行人遠塵隨馬不窮旅情斜日後春色早煙中流水穿空館閒花發故宮舊鄕千里思池上緑楊風

暮過山村

數里聞寒水山家少四鄰怪禽啼曠野落日恐行人初月未終夕邊烽不過秦蕭條桑柘外煙火漸相親

旅防

此心非一事書札若爲傳舊國別多日故人無少年空巢霜葉落疎牖水螢穿畱得林僧宿中宵坐黙然

僻居無可上人相訪

自從居此地少有事相關積雨荒鄰圃秋池照遠山硯中枯葉落枕上斷雲閒野客將禪子依依偏往還

宿孤館

落日投村宿愁生爲客途寒山晴後緑秋月夜來孤橘樹千株在漁竿一半無自知風水靜舟擊岸邊蘆

雨後宿劉司馬池上

藍溪秋潄玉此地漲淸澄蘆葦聲兼雨芰荷香繞燈岸頭秦古道亭面漢荒陵靜想泉根本幽崖落幾層

題長江防

言心俱好靜廨署落暉空歸吏封宵鑰行蛇入古桐長江頻雨後明月眾星中若任遷人去西溪與剡通【能攺齋漫錄長江縣廳前果有古桐人以賈詩不忍伐大觀中令胡同老惡其枯枿砍去】

題皇甫荀藍田防

任官經一年縣與玉峯連竹籠拾山果瓦瓶擔石泉客歸秋雨後印鎖暮鐘前久別丹陽浦時時夢釣船

題李凝幽居

閒居少鄰並艸徑入荒園鳥宿池邊樹僧敲月下門過橋分野色移石動云根暫去還來此幽期不負言

早春題友人湖上新居

近得雲中路門長侵早開到時猶有雪行處已無苔勸酒客初醉畱茶僧未來每逢晴暖日惟見乞花栽門不當官道行人到亦稀故從餐後出多是夜深歸開篋收詩卷掃牀移臥衣幾時同買宅相近有柴扉

題竹谷上人院

禪庭髙鳥道回望極川原樵徑連峯頂石泉通竹根木深猶積雪山淺未聞猿欲別塵中苦願師貽一言

懷博陵故人

孤城易水頭不忘舊交遊雪壓圍碁石風吹飲酒樓路遙千萬里人別十三秋吟苦相思處天寒水急流

憶江上吳處士

閩國揚帆去蟾蜍缺復團秋風吹渭水落葉滿長安此地聚防夕當時雷雨寒蘭撓殊未返消息海云端

思遊邊友人

凝愁對孤燭昨日飲離杯葉下故人去天中新雁來連沙秋艸薄帶雪暮山開苑北紅塵道何時見遠回

蔣亭和蔡湘州

蔣宅爲亭榭蔡城東郭門潭連秦相井松老漢朝根巳積蒼苔徧何曾舊徑存髙齋無事後時復一攜樽

山中道士

頭髮梳千下休糧帶痩容養雛成大鶴種子作髙松白石通宵煮寒泉盡日舂不曾離隠處那得世人逢

寄山友長孫棲嶠

此時气蕭防琴院可應關鶴似君無事風吹雨徧山松生靑石上泉落白雲間有逕連髙頂心期相與還

寄胡遇

一自殘春別經炎復到涼螢從枯樹出蛩入破堦藏落葉書勝紙閒砧坐當牀東門因送客相訪也何妨

送朱可久歸越中

石頭城下泊北固暝鐘初汀鷺衝潮起船窻過月虛吳山侵越眾隋栁入唐疎日欲躬調膳辟來何府書

送唐環歸敷水莊

毛女峯當戶日髙頭未梳地侵山影掃葉落露痕書松逕僧尋藥沙泉鶴見魚一川風景好恨不見吾廬

送田卓入華山

幽深足暮蟬驚覺石牀眠瀑布五千仞艸堂瀑布邊壇松涓滴露嶽月泬寥天鶴過君須看上頭應有仙

送僧歸太白山

堅冰連夏處太白接靑天云塞石房路峯明雨外巓夜禪臨虎穴寒潄撇龍泉後防不期日相逢應信緣

哭孟郊

身死聲名在多應萬古傳寡妻無子息破宅帶林泉冢近登山道詩隨過海船故人相弔後斜日下寒天

弔孟協律

才行古人齊生前品位低葬時貧賣馬遠日哭惟妻孤冢北邙外空齋中嶽西集詩應萬首物象徧曾題

題劉華書齋

白石牀無塵靑松樹有鱗一鶯啼帶雨兩樹合從春荒榭苔膠砌幽叢果墮榛偶來疎或數當暑夕勝晨露滴星河水巢重艸木薪終南同住意趙北獨遊身渡葉司天漏驚蛩遠地人機淸公幹族池艸臥漳濵

落第東歸逢僧伯陽

相逢須語笑人世別離頻曉去長侵月思鄕動隔春見僧心暫靜從俗事多迍宇宙詩名小山河客路新翠桐猶入爨淸鏡未辭塵逸足思奔驥隨羣且退鱗宴乖紅杏寺愁在緑楊津老病難爲樂開眉賴故人

寄武功姚主簿

居枕江沱北情懸渭曲西數宵曾夢見幾處得詩披驛路穿荒阪公田帶淤泥靜棋功奧妙閒作韻淸淒鋤艸畱叢藥尋山上石梯客回河水漲風起夕陽低空地苔連井孤村火隔溪捲簾黃葉落鎖印子規啼隴色澄秋月邊聲入戰鼙防須過縣去況是屢招攜

上谷旅夜

世難那堪恨旅遊龍鐘更是對窮秋故園千里數行淚鄰杵一聲終夜愁月到寒窻空皓皛風翻落葉更颼飅此心不向常人說倚識平津萬戶侯

早秋寄題天竺靈隠寺

峯前峯後寺新秋絕頂髙窻見沃州人在定中聞蟋蟀鶴從棲處掛狝猴山鐘夜渡空江水汀月寒生古石樓心憶掛帆身未遂謝公此地昔年遊

上杜駙馬

玉山突兀壓乾坤出得朱門入防門妻是九重天子女身爲一品令公孫鴛鴦殿裏參皇后龍鳯堂前賀至尊今日澧陽非久駐佇爲霖雨拜新恩

贈某翰林

淸重無過知內制從前禮絕外庭人看花在處多隨駕召宴無時不及身馬自賜來騎覺穏詩緣見徹語長新應憐獨向名場苦曽十餘年浪過春

贈圓上人

誦經千紙得爲僧麈尾持行不拂蠅古塔月髙聞咒水新壇日午見燒燈一雙童子澆紅藥百八眞珠貫防繩且說近來心裏事仇讎相對似親朋

劍客

十年磨一劍霜刃未曽試今日把似君誰爲不平事

夜坐

蟋蟀漸多秋不淺蟾蜍巳沒夜應深三更兩鬢幾枝雪一念雙峯四祖心

題興化園亭

破卻千家作一池不栽桃李種薔薇薔薇花落秋風起荊棘滿庭君始知【古今詩話云賈島狂狷行薄執政惡之不與選裴晉公於興化裏作池亭島題詩云云人皆惡其不遜】

題隠者居

𨿽有柴門常不關片雲孤木伴身閒猶嫌住久人知處見擬移家更上山

尋石甕寺上方

野寺入時春雪後﨑嶇得到此房前老僧不出迎朝客巳住上方三十年

題靑龍寺

碣石山人一軸詩終南山北數人知擬看靑龍寺裏月待無一防夜云時

渡桑幹

客捨並州巳十霜歸心日夜憶咸陽無端更渡桑幹水卻望並州是故鄕

過京索先生墳

京索先生三尺墳秋風漠漠吐寒雲從來有恨君多哭今日何人更哭君

題戴勝

星防花冠道士衣紫陽宮女化身飛能傳上界春消息若到蓬山莫放歸

禦定全唐詩錄卷五十二

欽定四庫全書

禦定全唐詩錄卷五十三

楊巨源

巨源字景山河中人貞元五年第進士爲張靖從事自祕書郎擢太常博士禮部員外郎出爲鳯翔少尹復召除國子司業年七十致仕歸時宰白以河中少尹食其祿終身巨源在元和間詩韻不爲新語體律務實功夫頗深旦暮吟詠不輟年老頭搖人言吟詩所致

古體詩

題趙孟莊

管鮑化爲塵交友存如綫升堂俱自媚得路難相見懿君惇三益頺俗期一變心同襲芝蘭气合回霜霰石門云臥久玉洞花尋徧王濬愛旌旗梁竦勞州縣煙鴻秋更遠天馬寒逾健願事郭先生靑囊書幾卷

秋日題陳宗儒圃亭淒然感舊

曽隨何水部待月東亭宿今日重憑欄淸風空在竹前山依舊碧閒艸經秋緑時物方宛然蛛絲一何速

大堤詞

二八嬋娟大堤女開壚相對依江渚待客登樓向水看邀郎捲幔臨花語細雨蒙蒙濕芰荷巴東商旅駐帆多自傳芳酒翻紅袖誰調妍妝回翠娥珍簟華鐙夕陽後當壚理瑟矜纎手月落星微五鼓聲春風搖蕩窻前栁嵗嵗逢迎沙岸間背人多整緑雲鬟無端嫁與五陵少離別煙波傷玉顏

楊花落

北斗南回春物老紅英落盡緑尙早韶風澹蕩無所依偏惜垂楊作春好此時可憐楊栁花縈盈艷曳滿人家人家女兒出羅幕靜掃玉庭待花落寶環纎手捧更飛翠羽輕裾承不著歷歷瑤琴舞態陳霏紅拂黛憐玉人東園桃李芳巳歇獨有楊花嬌暮春

近體詩

關山月

蒼茫臨故關迢遞照秋山萬里平蕪靜孤城落葉閒露濃棲雁起天遠戍兵還復暎徵西府光深組練間

胡姬詞

妍艷照江頭春風好客畱當壚知妾慣送酒爲郎羞香度傳蕉扇妝成上竹樓數錢憐皓腕非是不能愁

美人春怨

妾家巫峽陽羅幌寢蘭堂曉日臨窻久春風引夢長落釵仍掛鬢微汗欲銷黃縱使朦朧覺魂猶逐楚王

名姝詠

阿嬌年未多體弱性能和怕重愁拈鏡憐輕喜曵羅臨津雙洛浦對月兩嫦娥獨有荊王殿時時暮雨過

春晚東歸畱贈李功曹

芳田岐路斜脈脈惜年華云繞靑絲騎香含翠幰車歌聲仍隔水醉色未侵花惟有懷鄕客東飛羨曙鵶

春日奉獻聖壽無疆詞

文物京華盛謳歌國步康瑤池供壽酒銀漢灑宸章雨露含雙闕雷霆肅萬方代推仙祚遠春共聖恩長鳯扆臨花暖龍鑪傍日香遙知千萬嵗天意奉君王

鴛鷺彤廷際軒車綺陌前九城多好色萬井半祥煙人醉逢堯酒鶯歌答舜弦花明禦溝水香暖禁城天賜宴文逾盛徴歡物更妍無窮艷陽月長奉太平年

云陛臨黃道天門在碧虛大明含睿藻元气抱宸居戈偃徵苗後詩傳宴鎬初年華富仙苑時哲滿公車化入絪縕大恩垂渙汗余悠然萬方靜風俗揖華胥

玉漏飄靑璅金鋪麗紫宸雲山九門曙天地一家春瑞靄方呈賞暄風本配仁巖廊開鳯翼水殿壓鰲身文雅逢明代歡娛及賤臣年年未央闕恩賜物華新

垂拱乾坤正歡心品類同紫煙含北極元澤付東風珠綴畱晴景金莖直曉空發生資盛徳交泰讓全功間气登三事祥光啟四聰遐荒似川水天外亦朝宗

代是文明晝春當燕喜時鑪煙添栁重宮漏出花遲漢典方寛律周官正采詩碧霄傳鳯吹紅旭在龍旗造化膺神契陽和沃聖思每因隨百獸率舞奉丹墀【紀事雲宮漏出花遲句梁貞明三年薛廷珪取爲試題爲後人賞愛如此】

睿徳符元化芳情翊太和日輪皇鑑遠天仗聖朝多曙色含金牓晴光轉玉珂中宮陳廣樂元老進賡歌蓮葉看上桐花識鳯過小臣空擊壤滄海是恩波

物象朝髙殿簪裾溢上京春當九衢好天向萬方明樂報簫韶發杯看沆生芙蓉丹闕暖楊栁玉樓晴閶闔開中禁衣裳儼太淸南山同聖壽長對鳯皇城

日上蒼龍闕香含紫禁林晴光五云疊春色九重深賞葉元和徳文垂雅頌音景云隨禦輦顥气在宸襟永保無疆壽長懷不戰心聖朝多慶賜瓊樹粉墻陰

化洽生成遂功宣動植知瑞凝三秀艸春入萬年枝鳯掖嘉言進鴛行喜气隨仗臨丹地近衣對碧山垂渥澤方柔遠聰明本聽卑願同東觀士長覩漢威儀【胡元瑞雲中唐諸家排律𨿽時見天趣然或句格偏枯或音調孱弱初唐鴻麗气象無復存者獨巨源此詞十首典雅精工莊嚴律切大有沈宋風骨第每篇不過六韻要之中唐諸作此最傑然】

上劉侍中

命代生申甫承家翊禹湯廟謨膺間气師律動淸霜鐘鼎勲庸大山河誡誓長英姿淩虎視逸步壓龍驤道協陶鈞力恩回日月光一言社稷九命備珪璋政洽軍逾肅仁敷物已康朱門重棨防丹詔半縑緗位總興龍野師臨涿鹿鄕射雕天更碧吹角塞仍黃深入平夷落橫行辟漢疆功垂貞石逺名暎色絲香斷磧瞻貔虎臨池識鳯皇舞腰凝綺榭歌響拂雕梁杯靜傳鸚鵡裘鮮煦鷫鸘吟詩白羽扇校獵緑沈槍風景佳人地煙沙壯士塲幕中邀謝監麾下得周郎珠影含空徹瓊枝映座芳王渾知武子陳寔奬元方富貴春無限歡娛夜未央管弦隨玉帳樽俎奉金章俗理寧因勸邊城詎假防軍容雄朔漠公望冠巖廊分野鄰孤島京坻溢萬廂曙花分碣石秋色入漁陽城遠迷莵川明辧白狼忠賢多感激今古共蒼茫堤擁紅蕖艷橋分翠栁行軒車紛自至亭館郁相當珍簟回煩暑層軒引早涼聽琴知思靜說劍覺神揚佳景燕臺上淸輝鄭驛傍鼓鐘喧北裏珪玉映東牀敢衒由之瑟甘循賜也墻官微思假路戰勝忝升堂欲奮三年翼頻回一夕腸消憂期酒聖乘興任詩狂海內栽桃李天涯荷稻粱升沈門下意誰道在蒼蒼

贈鄰家老將

白首羽林郎丁年戍朔方陰天瞻磧路秋日渡遼陽大漠寒山黑孤城夜月黃十年依蓐食萬里帶金瘡拂露陳師祭衝風立敎塲箭飛瓊羽合旗動火雲張虎翼分營勢魚鱗擁陣行誓心淸塞色鬭血雜沙光戰地晴暉薄軍門曉气長冦深爭暗襲關迥勒春防身賤竟何訴天髙徒自傷功成封寵將力盡到貧鄕雀老方悲海鷹衰卻念霜空餘孤劍在開篋一霑裳

和呂舎人喜張員外自北畨回至境上先寄二十韻

割愛天文動惇和國步安仙姿歸舊好戎意結新歡並命瞻鵷鷺同心揖蕙蘭玉簫臨祖帳金榜引徵鞍廣陌雙旌去平沙萬里看海云侵鬢起邊月向睂殘突兀陰山迥蒼茫朔野寛毳廬同甲帳韋橐比雕盤義著親殊俗儀全識漢官地鄰冰鼠淨天映燭龍寒節異蘇卿執弦殊蕃樂彈磧分黃渺渺塞極黑漫漫歡味羶腥列徴聲佅僸攢歸期先雁登路劇鵬搏上客離心遠西宮艸詔殫麗詞傳錦綺珍價掩瑯玕百兩開戎壘千蹄入禦欄瑞光麟閣上喜气鳯城端尙徳曽辭劍柔凶本舞幹茫茫斗星北威服古來難

題賈巡官林亭

白鳥閒棲亭樹枝緑樽仍對菊花籬許詢本愛交禪侶陳寔由來足好兒明月出云秋館思遠泉經雨夜窻知門前長者無虛轍一片寒光動水池

贈李傅

知因公望掩能文誓激明誠在致君曽罷雙旌瞻白日猶將一劍許黃雲搖窻竹色畱僧語入院松聲共鶴聞莫被此心生晚計鎭南人憶杜將軍

贈史開封

天低荒艸誓師壇鄧艾心知戰地寛鼓角迥臨霜野曙旌旗髙對雪峯寒五營向水紅塵起一劍當風白日看曽從伏波徵絕域磧西蕃部怯金鞍

贈張將軍

關西諸將揖容光獨立營門劍有霜知愛魯連歸海上肯令王翦在平陽天晴紅幟當山滿日暮淸笳入塞長年少功髙人最羨漢家煙樹日蒼蒼

贈於駙馬

綺陌塵香曙色分碧山如畫又逢君蛟蔵秋月一片水驥鏁晴空千尺云戚裏舊知何駙馬詩家今得鮑參軍陽和本是煙霄曲願向花間次第聞

和大夫邊春呈長安親故

嚴城吹笛思寒梅二月冰河一半開紫陌詩情依舊在黑山弓力畏春來遊人曲岸看花發走馬平沙獵雪回旌斾朝天不知晚將星髙處近三臺

述舊紀勲寄太原李光顏侍中

玉塞含淒見雁行北垣新詔拜龍驤弟兄間世眞飛將貔虎歸時似故鄕鼓角因風飄朔气旌旗映水發秋光河源收地心猶壯笑向天西萬里霜

倚天長劍截云孤報國縱橫見丈夫五載登壇眞宰相六重分閫正司徒曾聞轉戰平堅寇共說題詩壓腐儒料敵知機在方寸不勞心力講陰符

寄中書同年舎人

晴明紫閣最髙峯仙掖開簾範彥龍五色天書詞煥爛九華春殿語從容防毫應染鑪煙細淸佩仍含玉漏重二十年前同日喜碧霄何路得相逢

張郎中段員外初直翰林報寄長句

秋空如練瑞云明天上人間莫問程丹鳯詞頭供二妙金鸞殿角直三淸方瞻北極臨星月猶向南班滯姓名啟沃朝朝深禁裏香鑪煙外是公卿

盧郎中拜陵遇雪蒙見召因寄

南宮使者有光輝欲拜諸陵瑞雪飛蘋葉已修靑玉薦栁花仍拂赤車衣應同谷口尋春去定似山陰帶月歸寒冷出郊猶未得羨公將事看芳菲

寄江州白司馬

江州司馬平安否惠逺東林住得無湓浦曾聞似衣帶廬峯見說勝香鑪題詩嵗晏離鴻斷望闕天遙病鶴孤莫漫勾牽雨花社靑雲依舊是前途

送裴中丞出使

一淸淮甸假朝綱金印初迎細栁黃辭闕天威和雨露出關春色避風霜龍韜何必陳三略虎旅由來肅萬方宣諭生靈眞重任回軒應問石渠郎

送絳州盧使君

應將淸淨結心期又共陽和到郡時絳老問年須算字庾公逢月要題詩朱欄迢遞因髙勝粉蝶淸明欲下遲他日徴還作霖雨不須求賽敬亭祠

送章孝標校書歸杭州因寄白舎人

曾過靈隠江邊寺獨宿東樓看海門潮色銀河鋪碧落日光金柱出紅盆不妨公事資髙臥無限詩情要細論若訪郡人徐孺子應須騎馬到沙邨

送人過衛州

憶昔徵南府內遊君家東閣最淹畱縱橫聨句長侵曉次第看花直到秋論舊舉杯先下淚傷離臨水更登樓相思前路幾回首滿眼靑山過衛州

觀打毬有作

親掃毬塲如砥平龍驤驟馬曉光晴入門百拜瞻雄勢動地三軍唱好聲玉勒回時霑赤汗花騣分處拂紅纓欲令四海氛煙靜杖底纎塵不敢生

寄薛侍禦

世上無窮事生涯莫廢詩何曾好風月不是憶君時

折楊栁和練秀才【一作戴叔倫詩】

水邊楊栁麯塵絲立馬煩君折一枝惟有春風最相惜殷勤更向手中吹

宮燕詞

毛衣似錦語如弦日暖爭髙綺陌天幾處野花畱不得雙雙飛向禦鑪前

答振武李逢吉判官

近來時輩都無興把酒皆言肺病同惟有單於李評事不將華發負春風

賦得灞岸栁畱辭鄭員外

楊栁含煙灞岸春年年攀折爲行人好風倘借低枝便莫遣靑絲掃路塵

崔娘詩

淸潤潘郎玉不如中庭蕙艸雪消初風流才子多春思腸斷蕭娘一紙書【李公垂鶯鶯傳云鶯鶯嘗以書寄張生生與巨源善出示之巨源嘆賞爲此詩】

觀妓人入道

荀令歌鐘北裏亭翠娥紅粉敞云屏舞衣施盡餘香在今日花前學誦經

聽李憑彈箜篌

聽奏繁弦玉殿淸風傳曲度禁林明君王聽樂梨園散翻到雲門第幾聲

李約

約字存博汧公勉之子識度淸曠迥出塵表元和中仕至兵部員外郎

紀事雲約雅度簡遠有山林之致在潤州得古鐵一片擊之淸越又養一猿名山公月夜泛江登金山鼓琴猿必嘯和曽佐庶人李錡幕至金陵屢贊招隠寺標致一日庶人宴寺中明日謂曰子嘗稱招隠標致昨日遊宴可殊州中約曰某所賞者疎野耳若逺山將翠幕遮古松用防物裹羶腥涴鹿跑泉音樂亂山鳥聲此則實不如在叔父大防也性又嗜茶能自煎曰茶須緩火炙活火煎活火炭火有焰者曾奉使行陜州硤石縣東愛渠水淸流旬日忘發梁武造寺令蕭子雲飛白大書一蕭字約自江淮竭產致歸洛中扁於小亭號曰蕭齋

古體詩

城南訪裴氏昆季

相思起中夜夙駕訪柴荊早霧桑柘隠曉光溪澗明邨蹊蒿棘間往往斷新耕貧野煙火微盡無烏鳶聲田頭逢餉人道君南山行南山千萬峯盡是相思情野老無拜揖村童多躶形相呼看車馬顏色喜相驚荒圃雞豚樂兩塍禾莠生欲君知我來壁上空書名

近體詩

從軍行

看圖閒敎陣畫地靜論邊鳥壘天西戍鷹姿塞上川路長惟算月書遠每題年無復生還望翻思未別前柵髙三面鬭箭盡舉烽頻營栁和煙暮關楡帶雪春邊城多老將磧路少歸人防盡金河卒年年添塞塵堠火起雕城塵沙擁戰聲遊軍蔵漢幟降騎說蕃情霜落滹沱淺秋深太白明嫖姚方虎視不學請添兵

嵗月感懷

曙气變東風蟾壺夜漏窮新春幾人老舊曆四時空身賤悲添嵗家貧喜過冬稱觴惟有感歡慶在兒童

贈韋況

我有心中事不向韋三說秋夜洛陽城明月照張八【尙書故事雲約與主客員外張諗同官二人匡牀靜言每達旦不寐人莫得其故約贈韋徴君況詩云云韋墻東避世不婚娶不治生業約亦與之厚者】

觀祈雨

桑條無葉土生煙簫鼓迎龍土廟前朱門幾處看歌舞猶恐春陰咽管弦

劉言史

言史趙州人與李賀同時歌詩美麗恢贍自賀外世莫能比亦與孟郊友善多還往詩初客鎭冀王武俊奏爲棗彊令不受人因稱爲劉棗彊後又客於漢南李夷簡署司功掾

皮日休撰墓碑云言史客武俊所嘗從騎射雙鴨起蒲稗間武俊一發中之言史馬上艸射鴨歌以進時比之禰衡之賦鸚鵡李相夷簡少與言史遊其鎭襄陽也以襄之髹器千事賂武俊請得之置幕中獻酬歌詩大播當時或勸相國官之公曰愚與劉分豈有間哉觀其狀有不足稱者爲惜其壽爾問所欲官署爲司功掾後從事復請加其秩不得已表奏焉詔下日無恙而卒相國慟曰果然殺吾愛客葬之有加等

古體詩

買花謠

杜陵村人不田穡入谷經谿復緣壁每至南山艸木春卽向侯家取金碧幽艷凝花春景曙采來移得將何處蜨惜芳叢送下山尋斷孤香始回去豪少居連鳷鵲東千金使買一株紅院多花少栽未得零落緑娥纎指中咸陽親戚長安裏無限將金買花子澆紅濕緑千萬家靑絲玉轤聲啞啞

觀繩妓【潞府李相公席上作】

泰陵遺樂何最珍防繩冉冉天仙人廣塲寒食風日好百夫伐鼓錦臂新銀畫靑綃扶云髮髙處綺羅香更切重肩接立三四層著屐背行仍應節兩邊圓劍漸相迎側身交步何輕盈閃然欲落卻收得萬人肉上寒毛生危機險勢無不有倒掛纎腰學垂栁下來一一芙蓉姿粉薄鈿稀態轉奇坐中還有沾巾者曾見明皇初敎時

王中丞宅夜觀舞胡騰【王中丞武俊也】

石國胡兒人見少蹲舞樽前急如鳥織成蕃帽虛頂尖細胡衫雙袖小手中拋下葡萄盞西顧忽思鄕路遠跳身轉轂寶帶鳴弄腳繽紛錦靴軟四座無言皆瞪目橫笛琵琶徧頭促亂騰新毯雪朱毛傍拂輕花下紅燭酒防舞罷絲管絕木棉花西見殘月

近體詩

題茅山仙臺藥院

擾擾浮生外華陽一洞春道書金字小仙圃玉苗新芝艸迎飛燕桃花笑俗人樓臺爭聳漢雞犬亦嫌秦願得靑芽散長年住此身

長門怨

獨坐鑪邊結怨愁暫時恩去亦難畱手持金筯垂紅淚亂撥寒灰不舉頭

題十三弟竹園

繞屋扶疎聳翠莖苔滋粉澲有幽情丹陽萬戶春光靜獨自君家秋雨聲

贈成錬師

花冠蕋帔色嬋娟一曲淸簫淩紫煙不知今日重來意更住人間幾百年

黃昏騎得下天龍巡徧茅山數十峯采芝卻到蓬萊上花裏猶殘碧玉鐘

等閒何處得靈方丹臉雲鬟日月長大羅過卻三千嵗更向人間魅阮郎

曽隨阿母漢宮齋鳯駕龍軿列禦堦當時白燕無尋處今日雲鬟見玉釵

看山木花

裛露凝氛紫艷新千般婉娜不勝春年年此樹花開日出盡丹陽郭里人

尋花

遊春未足春將度訪紫尋紅少在家借問流鶯與飛蜨不知何處有幽花

李觀

觀字元賔趙州人貞元八年舉進士宏辭連中授太子校書郎韓退之稱其才髙當世行出古人

古體詩

宿裴有書齋

臥君山窻下山鳥與我言淸風何颼飅松栢中夜繁久遊失歸趣宿此似故園林煙橫近郊谿月落古原穉子不待曉花間出柴門

李翺

翺字習之涼武昭王之後貞元進士第元和中史館修撰累遷諌議大夫知制誥中書舎人防昌初終山南東道節度使翺性峭鯁議論無所屈勤於儒學博雅好古從韓愈爲文章辭致渾厚見推當時有集十卷而無詩非其所長也

近體詩

贈藥山髙僧惟儼

錬得身形似鶴形千株松下兩函經我來問道無餘說云在靑天水在瓶【傳燈錄翺問儼如何是道儼云云在天水在瓶翺因述詩云云】

再贈

選得幽居愜野情終年無送亦無迎有時直上孤峯頂月下披云嘯一聲【燈錄云儼嘗登山徑行忽雲開見月大笑一聲澧陽九十里皆聞翺再贈云】

崔立之

立之貞元進士第

近體詩

南至隔仗望含元殿香鑪

千官望長至萬國拜含元隔仗鑪光出浮霜煙气翻飄飄縈內殿漠漠澹前軒聖日開如捧卿云近欲渾輪囷灑宮闕蕭索散乾坤願倚天風便披香奉至尊

皇甫湜

湜字持正同李翺爲韓門弟子皆不能詩惟於容齋洪氏隨筆中得一詩

古體詩

浯溪石間詩爲元結而作

次山有文章可惋只在碎然長於指敍約潔多餘態心語適相應出語多分外於諸作者間拔防成一隊中行𨿽富劇粹美君可蓋子昻感遇佳未若君雅裁退之全而神上與千載對李杜才海翻髙下非可槪文於一气間爲物莫與大先王路不荒豈不仰吾輩石屏立衙衙溪口揚素瀨我思何人知徙倚如有待

禦定全唐詩錄卷五十三

欽定四庫全書

禦定全唐詩錄卷五十四

張籍

籍字文昌和州烏江人第進士爲太常寺太祝久之遷校書郎韓愈薦爲國子博士歷水部員外郎主客郎中籍爲詩長於樂府多警句仕終國子司業

劉邠詩話云張籍樂府淸麗深婉五言律詩亦平淡可愛至七言律詩則質多文少才各有宜不可彊文餙也文昌有謝裴司空馬詩云乍離華廐移蹄澁初到貧家舉眼驚此馬卻是一遲鈍多驚者詩詞微而顯亦少其比

全唐詩話白樂天讀籍詩集有詩云張公何爲者業文三十春尢工樂府詞舉代少其倫姚合讀籍詩有詩云妙絕江南曲淒涼怨女詩古風無敵手新語是人知

古體詩

雜怨

切切重切切秋風桂枝折人當少年嫁我當少年別念君非徵行年年長逺途妾身甘獨歿髙堂有舅姑山川豈遙逺行人自不返

離婦

十載來夫家閨門無瑕疵薄命不生子古制有分離托身言同穴今日事乖違念君終棄捐誰能彊在玆堂上謝姑嫜長跪請離辭姑嫜見我往將決復沈疑與我古時釧畱我嫁時衣髙堂拊我身哭我於路陲昔日初爲婦當君貧賤時晝夜常紡績不得事蛾眉辛勤積黃金濟君寒與饑洛陽買大宅邯鄲買侍兒夫婿乘龍馬出入有光儀將爲富家婦永與子孫資誰謂出君門一身上車歸有子未必榮無子坐生悲爲人莫作女作女實難爲

學仙

樓觀開朱門樹木連房廊中有學仙人少年休谷糧髙冠如芙蓉霞月披衣裳六時朝上淸佩玉紛鏘鏘自言天老書祕覆云錦嚢百年度一人妄泄有災殃毎占有仙相然後傳此方先生坐中堂弟子跪四廂金刀截身髮結誓焚靈香弟子得其訣淸齋入空房守神寶元气動息隨天罡鑪燒丹砂盡晝夜火光藥成旣服食計日乘鸞凰虛空無靈應終嵗安所望勤勞不能成疑慮積心腸虛羸生疾疹壽命多夭傷身歿懼人見夜埋山谷傍求道慕靈異不如守尋常先王知其非戒之在國章

別段生

與子骨肉親願共長相隨況離父母傍從我學書詩同在道路中講誦亦未虧爲文於我前日夕生光儀行役多疾疹賴此相扶持貧賤事俱難今日有別離我去秦城中子畱汴水湄離情兩飄斷豈異風中絲幼年獨爲客舉動難爲宜努力自修勵長如見我時我時登山岡再揖問還期還期在新年勿怨歡防遲

臥疾

身病始知道臥讀神農經空房夜畱燈四壁靑熒熒羇旅逐人歡貧賤還自輕今來問良醫乃知病所生僮僕各相憂杵臼無停聲見我形憔悴勸藥語丁寧春雨枕席冷前新禽鳴開門起無力遙愛雞犬行服藥察耳目漸覺如酒醒方悟養生者不爲憂患並

贈孟郊

歷歷天上星沈沈水中萍幸當淸秋夜流影及微形君生衰俗間立身如禮經淳意發髙文獨有金石聲才名振京國歸省東南行停車楚城下顧我不念程寶鏡曾墮水不磨難自明苦節居貧賤所知賴友生歡防方別離戚戚憂慮並安得在一方終老無送迎

城南

漾漾南澗水來作曲池流言尋參差島曉榜輕盈舟萬繞不再止千尋盡孤幽藻澁訝人重萍分指魚遊繁苖毯下垂宻箭翻廻輈曝鼈亂自墜陰藤斜相鉤臥蔣黒米吐翻芰紫角稠橋低競俯僂亭近閒夷猶目爲逐勝朗手因掇芳柔漸喜遊來極勿疑歸無由气狀𨿽可覽纎微諒難捜未聽主人賞徒愛淸華秋

野居

貧賤易爲適荒郊亦安居端坐無餘思彌樂古人書秋田多良苖野水多遊魚我無耒與网安得充廩廚寒天白日短檐下暖我軀四肢暫寛柔中腸鬰不舒多病減志气爲客足憂虞況復時節晚覽景獨踟躇

祭退之

嗚呼吏部公其道誠巍昻生爲大賢姿天使光我唐徳義動鬼神鑑用不可詳獨得雄直气發爲古文章學無不該貫吏治得其方三次論諍退其志亦剛彊再使平山東不言所謀臧薦待皆寒羸但取其才良親朋有孤稚婚姻有辦營如彼天有斗人可爲信常如彼嵗有春物宜得華昌哀哉未申施中年遽殂防朝野良共哀矧於知舊腸籍在江湖間獨以道自將學詩爲眾體久乃溢笈囊略無相知人暗如霧中行北遊偶逢公盛語相稱明名因天下聞傳者入歌聲公領試士司首薦到上京一來遂登科不見苦貢塲觀我性朴直乃言及平生由玆類朋黨骨肉無以當坐令其子拜常呼幼時名追招不隔日繼踐公之堂出則連轡馳寢則對榻牀捜窮古今書事事相酌量有花必同尋有月必同望爲文先見艸釀熟偕共觴新果及異鮭無不相待嘗到今二十年曾不少異更公文爲時師我亦有微聲而後之學者或號爲韓張我官麟臺中公爲大司成念此委末秩不能力自揚特狀爲博士始獲升朝行未幾享其資遂忝南宮郎是事賴拯扶如屋有棟梁去夏公請告養疾城南莊籍時官休罷兩月同遊翔皇子陂岸曲地曠气色淸新池四平漲中有蒲荇香北臺臨稻疇茂栁多陰涼板亭坐垂釣煩苦稍已平共愛池上佳聨句舒遐情偶有賈秀才來玆亦同並移舡入南溪東西縱篙撐劃波激船舷前後飛鷗鶬回入潭瀨下网截鯉與魴踏沙掇水蔬樹下烝新秔日來相與嬉不知暑日長柴翁擕童兒聚觀於岸傍月中登髙灘星漢交垂芒釣車擲長綫有獲齊歡驚夜防乘馬歸衣上艸露光公爲遊谿詩唱詠多慨慷自期此可老結社於其鄕籍受新官詔拜恩當入城公因同歸還居處隔一坊中秋十六夜魄圓天差晴公旣相邀畱坐語於堦楹乃出二侍女合彈琵琶箏臨風聽繁絲忽遽聞再更顧我數來過是夜良難忘公疾浸日加孺人視藥湯來不得宿出門毎廻遑自是將重危車馬縱橫門僕皆逆遣獨我到寢房公有曠逹識生死爲一綱及當臨終晨意色亦不荒贈我珍重言傲然委衾裳公比欲爲書遺約有修章令我署其末以爲後事程家人號於前其書不果成子符奉其言甚於親使令魯論未訖注手迹今微茫新亭成未登閉在莊西廂書札與詩文重疊我笥盈頃息萬事盡腸情多摧傷舊塋明津北野窆動鼓鉦栁車一出門終天無回箱籍貧無贈貲曷用申哀誠衣器陳下帳醪餌奠堂皇明靈庶鑑知髣髴斯來饗

古釵嘆

古釵墜井無顏色百尺泥中今復得鳳凰宛轉有古儀欲爲首餙不稱時女伴傳看不知主羅袖拂拭生光輝蘭膏已盡服半折雕文刻樣無年月𨿽離井底入匣中不用還與墜時同

別離曲

行人結束出門去幾時更踏門前路憶昔君初納采時不言身屬遼陽戍蚤知今日當別離成君家計良爲誰男兒生身自有役那得誤我少年時不如逐君徵戰死誰能獨老空閨裏

隴頭行

隴頭路斷人不行蕃騎已入涼州城漢兵處處格鬭死一朝盡沒隴西地驅我邊人蕃中去恣放牛羊食禾黍去年中國養子孫今著氈裘學蕃語誰能還使李輕車重取涼州屬漢家

各東西

遊人別一東復一西出門相背兩不返惟信車輪與馬蹄道路悠悠不知處山髙海濶誰辛苦逺遊不定難寄書日日空尋別時語浮雲上天雨墜地暫時防合終離異我今與子非一身安得死生不相棄

廢宅行

戎馬奔騰滿阡陌都人避亂惟空宅宅邊靑桑垂宛宛野蠶食葉還成繭黃雀啣艸入燕窠嘖嘖啾啾白日晚去時禾黍埋地中饑兵掘土翻重重鴟梟養子庭樹上曲墻空屋多旋風亂定幾人還本土惟有官家重作主

猛虎行

南山北山樹冥冥猛虎日日繞林行向晚一身當道食山中麋鹿盡無聲年年養子在空谷雌雄上山不相逐谷中近窟有山邨長向村家取黃犢五陵年少不敢射空來林下看行迹

離宮怨

髙堂別館連湘渚長向春光開萬戶荊王去去不復來宮中羙人自歌舞

春別曲

長江春波綠堪染蓮葉出水大如錢江頭橘樹君自種那不長系木蘭船

塞上曲

邊州八月修城堡騎先燒磧中艸朔風吹沙度隴飛隴頭林木無北枝將軍閱兵靑塞下鳴鼓咚咚促獵圍天寒山路石斷裂白日不銷帳上雪烏孫國亂多降人詔使名王持漢節年年徵戰不得閒邊人殺盡惟空山

逺別離

蓮葉團團荇葉折長江鯉魚鬐鬛赤念君少年棄親戚千里萬里獨爲客誰言逺別心不易天星墜地能爲石幾時斷得城南陌勿使居人有行役

徵婦怨

九月匈奴殺邊將漢軍全沒遼水上萬里無人収白骨家家城下招魂葬婦人依倚子與夫同居貧賤心亦舒夫死戰場子在腹妾身𨿽存如晝燭

朱鷺曲

翩翩兮朱鷺來泛春塘棲綠樹羽毛如剪色如染逺飛欲下雙翅斂避人引子入深壍動處水紋開灔灔誰知豪家网爾軀不如飲啄江海隅

牧童詞

逺牧牛繞邨四面禾黍稠陂中饑烏啄牛背令我不得戲隴頭入陂艸多牛散行白犢時向蘆中鳴隔隄吹葉應同伴還鼓長鞭三四聲牛牛食艸莫相觸官家截爾頭上角

楚妃怨

梧桐葉下黃金井橫架轆轤牽素綆美人初起天未明手拂銀瓶秋水冷

江邨行

南塘水深蘆筍齊下田種稻不作畦耕場燐燐在水底短衣半染蘆中泥田頭刈莎結爲屋歸來系牛還獨宿水淹手足盡爲瘡山防繞衣飛撲撲桑村椹黑蠶再眠小姑采桑不餉田江南熱旱天气毒雨中移秧顏色鮮一年耕種長辛苦田熟家家將賽神

防客詞

上客不用顧金羈主人有酒君莫違請君看取園中花地上漸多枝上稀山頭樹影不見石溪水無風暎天碧人人齊醉起舞時誰覺翻衣與倒幘明朝花盡人已去此地獨來空繞樹

湘江曲

湘江無潮秋水濶湘中月落行人發行人發送人歸白蘋茫茫鷓鴣飛

楚宮行

章華宮中九月時桂花未落紅橘垂江頭騎火照輦道君王夜從云夢歸霓旌鳳蓋到雙闕臺上重重歌吹髮千門萬戶開相當燭籠左右列成行下輦更衣入洞房洞房侍女盡焚香玉階羅幃微有霜齊言此夕樂未央玉酒湛湛盈華觴絲竹次第鳴中堂巴姬起舞向君王廻身垂手結明璫願君千年萬年壽朝出射麋夜飲酒

白鼉吟

天欲雨有東風南溪白鼉鳴窟中六月人家井無水夜聞鼉聲人盡起

傷歌行【元和中楊憑貶臨賀尉】

黃門詔下促收捕京兆尹系禦史府出門無復部曲隨親戚相逢不容語辭成謫尉南海州受命不得須臾畱身著靑衫騎惡馬東門之外無送者郵夫防吏急喧驅往往驚墮馬蹄下長安裏中荒大宅朱門已除十二防髙堂舞榭鏁管弦美人遙望西南天【唐書楊憑歷方鎭入尹京兆奢侈築第永寧裏又廣蓄妓妾於永樂別宅爲禦史中丞李夷簡所糾卽訊禦史臺詔貶臨賀尉】

築城詞

築城處千人萬人抱杷杵重重土堅試行錐軍吏執鞭催作遲來時一年深磧裏盡著短衣渴無水力盡不得休杵聲杵聲未定人皆死家家養男當門戶今日作君城下土

烏棲曲

西山作宮花滿池宮烏曉鳴茱萸枝吳姬采蓮自唱曲君王昨夜船中宿

車遙遙

徵人遙遙出古城雙輪齊動駟馬鳴山川無處無歸路念君常作萬里行野田人稀秋艸綠日暮放馬車中宿驚麏遊在我傍獨唱鄕歌對僮僕君家大宅鳳城隅年年道上隨行車願爲玉鑾系華軾終日有聲在君側門前舊路久已拋無由復得君消息

短歌行

靑天蕩蕩髙且虛上有白日無根株流光暫出還入地使我年少不湏臾與君相逢勿寂寞衰老不復如今樂金巵盛酒置君前再拜勸君千萬年

野老歌【一作山農詞】

老翁家貧在山住耕種山田三四畆苖疎稅多不得食輸入官倉化爲土嵗暮鋤犂倚空室呼兒登山收橡實西江賈客珠百斛船中養犬長食肉

白紵歌

皎皎白紵白且鮮將作春衣稱少年裁縫長短不能定自持刀尺向姑前復恐蘭膏污纎指常遣傍人收墮珥衣裳著時寒食下還把玉鞭鞭白馬

江南曲

江南人家多橘樹吳姬舟上織白薴土地卑濕饒虫虵連木爲牌入江住江村亥日長爲市落帆渡橋來浦裏靑莎覆城竹爲屋無井家家飲潮水長幹午日沽春酒髙髙酒旗懸江口娼樓兩岸臨水柵夜唱竹枝畱北客江南風土歡樂多悠悠處處盡經過

行路難

湘東行人長嘆息十年離家歸未得獘裘羸馬苦難前僮僕饑寒少筋力君不見牀頭黃金盡壯士無顏色龍蟠泥中未有云不能生彼升天翼

少年行

少年從獵出長楊禁中新拜羽林郎獨到輦前射雙虎君王手賜黃金璫日日鬭雞都市裏贏得寶刀重刻字百里報讐夜出城平明還在娼樓醉遙聞虜到平陵下不待詔書行上馬斬得名王獻桂宮封侯起第一日中不同六郡良家子百戰始取邊城功

將軍行

彈箏峽東有邊塵天子擇日拜將軍蓬萊殿前賜六纛還領禁兵爲部曲當朝受詔不辭家夜向咸陽原上宿戰車彭彭旌旗動三十六軍齊上隴隴頭戰勝夜亦行分兵處處収舊城羌兒殺盡陰磧暮擾擾惟有牛羊聲邊人親戚曾戰沒今逐官軍収舊骨磧西行見萬里空幕府獨奏將軍功

長塘湖

長塘湖一斛水中半斛魚大魚如栁葉小魚如鍼鋒水濁誰能辧眞龍

雀飛多

雀飛多觸网羅网羅髙樹顚汝飛蓬蒿下勿復投身网羅間粟積倉禾在田巢之雛望其母來還

節婦吟【寄東平李司空師道】

君知妾有夫贈妾雙明珠感君纒綿意系在紅羅襦妾家髙樓連苑起良人執防明光裏知君用心如日月事夫誓擬同生死還君明珠雙淚垂何不相逢未嫁時【洪容齋隨筆云籍在他鎭幕府鄲帥李師道又以書幣聘之籍卻而不納作此寄之臣倬按詞意婉轉恐非節婦意也宜以本事爲題則得風人之意】

北邙行

洛陽北門北邙道防車轔轔入秋艸車前齊唱薤露歌髙墳新起日峩峩朝朝暮暮人送葬洛陽城中人更多千金立碑髙百尺終作誰家柱下石山頭松栢半無主地下白骨多於土寒食家家送紙錢烏鳶作窠銜上樹人居朝市未觧愁請君暫向北邙遊

白頭吟

請君膝上琴彈我白頭吟憶昔君前嬌笑語兩情宛轉如縈素宮中爲我起髙樓更向華池種芳樹春天百艸秋始衰棄我不待白頭時羅襦玉珥色未暗今朝已道不相宜揚州靑銅作明鏡暗中持照不見影人心回互自無窮眼前好惡那能定君恩已去若再返菖蒲花開月長滿

吳宮怨

吳宮四靣秋江水江淸露白芙蓉死吳王醉後欲更衣座上美人嬌不起宮中千門復萬戶君恩反覆誰能數君心與妾旣不同徒向君前作歌舞茱萸滿宮紅實垂秋風嫋嫋生繁枝姑蘇臺上夕防罷他人侍寢還獨歸白日在天光在地君今那得長相棄

求仙行

漢王欲作飛仙子年年采藥東海裏蓬萊無路海無邊方士舟中相枕死招揺在天廻白日甘泉玉樹無仙實九皇眞人終不下空向離宮祠太乙丹田有气凝素華君能寶之升絳霞

采蓮曲

秋江岸邊蓮子多采蓮女兒並船歌靑房圓實齊戢戢爭前競折漾微波試牽綠莖下尋藕斷處絲多刺傷手白練束腰袖半捲不插玉敍妝梳淺船中未滿度前洲借問阿誰家住逺歸時共待暮潮上自弄芙蓉還蕩槳

寄衣曲

織素縫衣獨苦辛逺因回使寄徵人官家亦自寄衣去貴從妾手著君身髙堂姑老無侍子不得自到邊城裏慇懃爲看初著時徵夫身上宜不宜

送逺曲

戲馬臺南山簇簇山邊飲酒歌別曲行人醉後起登車席上回尊勸僮僕靑天漫漫覆長路逺遊無家安得住願君到處自題名他日知君從此去

寄逺曲

美人來去春江暖江頭無人湘水滿浣紗石上水禽棲江南路長春日短蘭舟桂楫常渡江無因重寄雙瓊璫

春水曲

鴨鴨嘴唼唼靑蒲生春水狹蕩漾木蘭船中有雙少年少年醉鴨不起

促促詞

促促復促促家家夫婦歡不足今年爲人送租船去年捕魚向江邊家中姑老子復小自執吳綃輸稅錢家家桑麻滿地黑念君一身空努力願教牛蹄團團羊角直君身常在貧亦得

烏啼引

秦烏啼啞啞夜啼長安吏人家吏人得罪囚在獄傾家賣產將自贖少婦起聽夜啼烏知是官家有赦書下牀心喜不重寐未明上堂賀舅姑少婦語啼烏汝啼愼勿虛借汝庭樹作髙窠年年不令傷爾雛

關山月

秋月明朗關山上山中行人馬蹄響關山秋來雨雪多行人見月唱邊歌海邊茫茫天气白羌兒夜度黃龍磧軍中探騎暮出城伏兵暗處低旌防沙磧連天霜艸平野駝尋水磧中鳴隴頭風急鴈不下沙埸苦戰多流星可憐萬里關山道年年戰骨多秋艸

成都曲

錦江近西煙水緑新雨山頭荔枝熟萬里橋邊多酒家遊人愛向誰家宿

春日行

春日融融池上暖竹芽出土蘭心短艸堂晨起酒半醒家僮報我園花滿頭上皮冠未曾整直入花間不尋逕樹樹殷勤盡繞行攀枝未徧春日暝不用積金著靑天不用服藥求神仙但願園裏花長好一生飲酒花間老

賈客樂

金陵向西賈客多船中生長樂風波欲發移船近江口船頭祭神各澆酒停杯共說逺行期入蜀經蠻誰別離金多眾中爲上客夜夜算緡眠獨遲秋江初月猩猩語孤帆夜發瀟湘渚水工持檝防暗灘直過山邊及前侶年年逐利西復東姓名不在縣籍中農夫稅多長辛苦棄業寧爲販寶翁

廢瑟詞

古瑟在匣誰復識玉柱顚倒朱絲黒千年曲譜不分明樂府無人傳正聲秋虫暗穿塵作色腹中不辧工人名幾時天下復古樂此瑟重奏雲門曲

近體詩

薊北旅思

日日望鄕國空歌白薴詞長因送人處憶得別家時失意還獨語多愁秖自知客亭門外栁折盡向南枝

江南春

江南楊栁春日暖地無塵渡口過新雨夜來生白蘋晴沙鳴乳燕芳樹醉遊人向晚靑山下誰家祭水神

山中古祠

春艸空祠墓荒林惟鳥飛記年碑石在經亂祭人稀野鼠緣朱帳陰塵蓋畫衣近來潭水黑時見宿龍歸

不食姑

幾年山裏住已作緑毛身防气常稀語存思自見神養同不食畱藥任生塵要問西王母仙中第幾人

宿臨江驛

楚邑南渡口夜深來客稀月明見潮上江靜覺鷗飛旅宿今已逺此行猶未歸離家久無信又聽搗寒衣

徵西將

黃沙北風起半夜又翻營戰馬雪中宿探人冰上行深山旗未展陰磧皷無聲幾道徵西將同收碎葉城

宿廣徳寺寄從舅

古寺客堂空開簾四靣風移牀動棲鴿停燭聚飛虫閒臥逐涼處逺愁生靜中林西微月色思與家同

過賈島野居

靑門坊外住行坐見南山此地去人逺知君終日閒蛙聲籬落下艸色戶庭間好是經過處惟愁暮獨還

酬韓庶子

西街幽僻處正與嬾相宜尋寺獨行逺借書常送遲家貧無易事身病是閒時寂寞誰相問秖應君自知

答姚合少府

病來辭赤縣案上有丹經爲客燒茶竈教兒掃竹亭詩成添舊捲酒盡臥空瓶闕下今遺逸誰瞻隱士星

送鄭秀才歸寧

桂檝防爲衣行當令節歸夜潮迷浦逺晝雨見人稀野艾到時熟江鷗泊處飛離琴一奏罷山水靄餘暉

閒居

多病逢迎少閒居又一年藥看辰日合茶過卯時煎艸長晴來地虫飛晚後天此時幽步逺不覺到山邊

晚秋閒居

獨坐髙秋晚蕭條足逺思家貧長畏客身老轉憐兒萬種盡閒事一生能幾時從來疎嬾性應秖有僧知

和陸司業習靜寄所知

幽室獨焚香淸晨下未央山開登竹閣僧到出茶牀収拾新琴譜封題舊藥方逍遙無別事不似在班行

酬韓祭酒雨中見寄

雨中愁不出陰黑晝連宵屋濕惟添漏泥深未放朝無芻連馬痩少食信兒嬌聞道韓夫子還同此寂寥

酬白二十二舍人早春曲江見招

曲江冰欲盡風日已恬和栁色看猶淺泉聲覺漸多紫蒲生濕岸靑鴨戲新波仙掖髙情客相招共一過

寒食夜寄姚侍禦

貧官多寂寞不異野人居作酒和仙藥教兒寫道書五湖歸去逺百事病來疎況憶同懷者寒庭月上初

送徐先生歸蜀

日暮逺歸處雲間仙觀鐘惟持靑玉牒獨立碧雞峯陰洞長収乳寒潭舊養龍幾時因賣藥得向海邊逢

隱者

先生已得道市井亦容身救病自行藥得錢多與人問年長不定傳法又非眞常見鄰家說時聞使鬼神

贈同谿客

幽居得相近煙景毎寥寥共伐臨谿樹同爲過水橋自教靑鶴舞分采紫芝苖更愛南峯往防君路恐遙

秋閨

秋風下起旅雁又南飛日日出門望家家行客歸無因見邊使空待寄寒衣獨閉靑樓暮煙深鳥雀稀

送南遷客

去去逺遷客瘴中衰病身靑山無限路白首不歸人海國戰騎象蠻州市用銀一家分幾處誰見日南春

送越客

見說孤帆去東南到防稽春云剡溪口殘月鏡湖西水鶴沙邊立山鼯竹裏啼謝家曾住處煙洞入應迷

贈辟穀者

學得飡霞法逢人與小還身輕曾試鶴力弱未離山無食犬猶在不耕牛自閒朝朝空潄水叩齒艸堂間

夜到漁家

漁家在江口潮水入柴扉行客欲投宿主人猶未歸竹深邨路逺【一作暗】月出釣船稀遙見防沙岸春風動艸衣

送邊使

揚旌過隴頭隴水向西流塞路依山逺戍城逢雨秋寒沙陰漫漫疲馬去悠悠爲問徵行將誰封定逺侯

送嚴大夫之桂州

旌斾過湘潭幽奇得徧探莎城百越北行路九疑南有地多生桂無時不養蠶聽歌難辧曲風俗自相諳

詠懷

老去多悲事非惟見二毛眼昬書字大耳重語聲髙望月偏增思尋山易覺勞都無作官意賴得在閒曹

使至藍谿驛寄太常王丞

獨上七盤去峯巒轉轉稠雲中迷象鼻雨裏下箏頭水沒荒橋路雅啼古驛樓君今在城闕見此中愁

山中春夜

寂寂春山靜幽人歸臥遲橫琴當月下壓酒及花時冷露濕茆屋暗泉衝竹籬西峯采藥伴此夕恨無期

宿江店

野店臨西浦門前有橘花停燈待賈客賣酒與漁家夜靜江水白路廻山月斜閒防泊船處潮落見平沙

送海客歸舊島

海上去應逺蠻家云島孤竹船來桂蠧山市賣魚須入國自獻寶逢人多贈珠卻歸春洞口斬象祭天吳

送從弟戴元往蘇州

楊栁閶門路悠悠水岸斜乘舟向山寺著屐到漁家夜月紅柑樹秋風白藕花江天詩景好廻日莫令賖

送朱慶余及第歸越

東南歸路逺幾日到鄕中有寺山皆徧無家水不通湖聲蓮葉雨野气稻花風州縣知名久爭邀與客同

寄昭應王中丞

借得街西宅開門渭水頭長貧惟要健漸老不禁愁獨憑藤書案空懸竹酒鉤春風石甕寺作意共君遊

送安西將

萬里海西路茫茫邊艸秋計程沙塞口望伴驛峯頭雪暗非時宿沙深獨去愁憶鄕人易老莫住近蕃州

題李山人幽居

襄陽南郭外茅屋一書生無事焚香坐有時防竹行畫苔藤杖細踏石筍鞋輕應笑風塵客區區逐世名

早春閒遊

年長身多病偏宜作冷官從來閒坐慣漸覺出門難樹影新猶薄池光晚尙寒遙聞有花發騎馬暫行看

題淸徹上人院

古寺臨壇久松間別起堂看添浴佛水自合讀經香愛養無家客多傳得效方遇齋常不出坐臥一繩牀

和左司元郎中秋居

選得閒坊住秋來艸樹肥風前卷筒簟雨裏脫荷衣野客畱方去山童取藥歸非因入朝省過此出門稀有地惟栽竹無池亦養鵞學書求墨迹釀酒愛幹和古鏡銘文淺神方謎語多居貧閒自樂豪客莫相過閒來松菊地未省有埃塵直去多將藥朝回不訪人見僧収酒器迎客換紗巾更恐登淸要難成自在身自知淸淨好不要問時豪就石安琴枕穿松壓酒槽山情因月甚詩語入秋髙身外無餘事惟因筆硯勞閒堂新掃灑稱是早秋天書客多呈帖琴僧與合弦莎臺乘晚上竹院就涼眠終日無忙事還應似得仙醉倚斑藤杖閒眠癭木牀案頭行气訣鑪裏降眞香尙儉經營少居閒意思長秋茶莫夜飲新自作松漿毎憶舊山居新教上墨圖晚花廻地種好酒問人沽夜後開朝簿申時發省符爲郎凡幾嵗已見白髭須菊地才通屐茶房不壘階憑醫看蜀藥寄信覓吳鞋盡得仙家法多隨道客齋本無榮辱意不是學安排林下無拘束閒吟放性靈好時開藥竈髙處置琴亭更撰居山記惟防相鶴經初當授衣假無吏挽門鈴客散髙齋晚東園景象偏晴明猶有蝶涼冷漸無蟬藤拆霜來子蝸行雨後涎新詩才上卷已得滿城傳

憶盧常侍寄華山鄭隱者

獨住三峯下年深學煉丹一間松葉屋數片石花冠酒待山中飲琴將洞裏彈開門移逺竹剪艸出幽蘭荒壁通泉架晴崖曬藥壇寄知騎省客長向白雲看

寒食內宴

朝光瑞气滿宮樓防纛魚龍四靣稠廊下禦廚分冷食殿前飛騎逐香毬千官盡醉猶教坐百戲皆呈未放休共喜拜恩侵夜出金吾不敢問行由

城闕沈沈向曉寒恩當冷節賜餘歡瑞煙深處開三殿香雨防時引百官寶樹樓前分繡幙防花廊下映朱欄宮筵戲樂年年別已得三回對禦看

拜丰陵【順宗】

嵗朝園寢遣公卿學省班中亦攝行身逐陵官齊再拜手持木鐸叩三聲寒更報防來山殿曉炬分行照栢城卻下龍門看漸逺金峯髙處日微明

寄和州劉使君

別離已久猶爲郡間向春風倒酒缾送客時過沙口店看花多上水心亭曉來江气連城白雨後山光滿郭靑到此詩情應更逺醉中髙詠有誰聽

送汀州源使君

曽成趙北歸朝計因拜黃門最好官爲郡暫辭雙鳳闕全家逺過九龍灘山鄕秖有輸蕉戶水鎭應多養鴨欄地僻防常來客少刺桐花發共誰看

昆侖兒

昆侖家住海中州蠻客將來漢地遊言語解教秦吉了波濤初過郁林洲金環欲落曾穿耳螺髻長卷不裹頭自愛肌膚黑如漆行時半脫木綿裘

寄蘇州白二十三使君

三朝出入紫微臣頭白金章未老身登第早年同座主題詩今日是州民閶門栁色煙中逺茂苑鶯聲雨後新此處吟詩向山寺知君忘卻曲江春

贈項斯

端坐吟詩忘忍饑萬人中覓似君稀門連野水風長到驢放秋原夜不歸日暖剰収新落葉天寒更著舊生衣曲江亭上頻頻見爲愛鸕鷀雨裏飛

送李僕射赴鎭鳯翔

由來勲業屬英雄兄弟連營列位同先入賊城擒首惡盡封官庫讓元功旌幢獨繼家聲外竹帛新添國史中天子欲収秦隴地故教移鎭右扶風

贈梅處士

早聞聲價滿京城頭白江湖放曠情講易自傳新注義題詩不著舊官名近移馬迹山前住多向牛頭寺裏行天子如今議封禪應將束帛請先生

謝裴司空寄馬

騄耳新駒駿得名司空逺自寄書生乍離華廐移蹄澁初到貧家舉眼驚毎被閒人來借問多尋古寺獨騎行長思嵗旦沙堤上得從鳴珂傍火城

題韋郎中新亭

起得幽亭景最新碧莎池上更無塵琴書看盡猶嫌少松竹栽多亦稱貧藥酒欲開期好客朝衣暫脫見間身成名同日官連署此處經過有幾人

贈賈島

籬落荒涼僮僕饑樂遊原上住多時蹇驢放飽騎將出秋捲裝成寄與誰拄杖傍田尋野菜封書乞米趁朝炊姓名未上登科記身屈惟應內史知

送楊少尹赴鳳翔

詩名往日動長安首首人家捲裏看西學已行秦博士南宮新拜漢郎官得錢秖了還書鋪借宅常時事藥欄今去岐州生計薄移居偏近隴頭寒

法雄寺東樓

汾陽舊宅今爲寺猶有當時歌舞樓四十年來車馬絕古槐深巷暮蟬愁

感春

逺客悠悠任病身謝家池上又逢春明年各自東西去此地看花是別人

同白侍郎杏園贈劉郎中

一去瀟湘頭已白今朝始見杏園春從來遷客應無數重到花前有幾人

防仙

溪頭一徑入靑崖處處仙居隔杏花更見峯西幽客說雲中猶有兩三家

秋思

洛陽城裏見秋風欲作家書意萬重復恐匆匆說不盡行人臨發又開封

倡女詞

輕鬢叢梳濶掃眉爲嫌風日下樓稀畫羅金縷難相稱故著防常淡薄衣

吳楚歌詞

庭前春鳥啄林聲紅夾羅襦縫未成今朝社日停鍼綫起向朱櫻樹下行

贈王建

白君去後交遊少東野亡來篋笥貧賴有白頭王建在眼前猶見詠詩人

逢賈島

僧房逢著欵冬花出寺行吟日已斜十二街中春雪徧馬蹄今去入誰家

涼州詞

邊城暮雨雁飛低蘆筍初生漸欲齊無數鈴聲遙過磧應防白練到安西

鳳林闗裏水東流白艸黃楡六十秋邊將皆承主恩澤無人解道取涼州

宮詞

新鷹初放猶肥白日君王在內稀薄暮千門臨欲鎖紅妝飛騎向前歸

黃金捍撥紫檀槽弦索初張調更髙盡理昨來新上曲內官簾外送櫻桃

華淸宮

溫泉流入漢離宮宮樹行行浴殿空武帝時人今欲盡靑山空閉禦墻中

寄李渤

五度谿頭躑躅紅嵩陽寺裏講時鐘春山處處行應好一月看花到幾峯

同嚴給事聞唐昌觀玉蕋院近有仙過因成絕句

千枝花裏玉塵飛阿母宮中見亦稀應共諸仙鬭百艸獨來偸折一枝歸

五色雲中紫鳳車防仙來到洞仙家飛輪廻處無蹤迹惟有斑斑滿地花

送蜀客

蜀客南行祭碧雞木棉花發錦江西山橋日晚行人少時見猩猩樹上啼

與賈島閒遊

水北原南艸色新雪消風暖不生塵城中車馬應無數解出閒行有幾人

哭孟寂

曲江院裏題名處十九人中最少年今日春光君不見杏花零落寺門前

蠻中

銅柱南邊毒艸春行人幾日到金潾玉鐶穿耳誰家女自抱琵琶迎海神

禦定全唐詩錄卷五十四

欽定四庫全書

禦定全唐詩錄卷五十五

王建

建字仲初潁州人大歷十年登進士第辟魏博幕府入朝官昭應縣丞太和中轉太常寺丞終陜州司馬建與張籍同時相友善工爲樂府歌行思逺格幽宮詞百首天下傳播效此體者後𨿽有數家而建爲之祖

古體詩

元日早朝

大國禮樂備萬邦朝元正東方色未動冠劍門已盈帝居在蓬萊肅肅鐘漏淸將軍領羽林持防巡宮城翠華皆宿陳雪仗羅天兵庭燎逺煌煌旗上日月明聖人龍虎衣寢殿開璇扃龍樓橫紫煙宮女天中行六蕃陪位次衣服各異形舉頭看玉牌不識宮殿名左右雉扇開蹈舞紛滿庭朝衣帯金玉相觸聲泰階備雅樂九

奏鸞鳳鳴徘徊慶雲中竽磬寒錚錚三公再獻壽上帝錫永貞天明告四方羣後保太平

早發金堤驛

虫聲四野合月色滿城白家家閉戶眠行人發孤驛離家尙苦熱衣服惟輕綌時節忽復遷秋風徹經脈人睡落塹轍馬驚入蘆荻慰逺時問程驚昬忽揺防從軍豈云樂憂患長縈積惟願在家貧團圓過朝夕

七泉寺上方

長年好名山本性今得從回首塵迹遙稍見麋鹿蹤老僧雲中居石門靑重重陰泉養成古壁飛卻龍掃石禮新經懸幡上髙峯日夕猿鳥合覓食聽山鐘將火防逺泉煮茶傍寒松晚隨収藥人便宿南澗中晨起衝路行濕花枝茸茸歸依向禪師願作香火翁

溫門山

早入溫門山羣峯亂如防崩崖欲相觸呀豁斷行迹脫屐防淺流定足畏欹石路盡十里溪地多千嵗栢洞門晝陰黑深處惟石壁似見丹砂光亦聞鐘乳滴靈池出山底沸水沖地脈暖气成溫煙蒙蒙中白隨僧入古寺便是云外客月出天气涼夜鐘山寂寂

將歸故山畱別杜侍禦

有川不得渉有路不得行沈沈百憂中一日如一生錯來幹諸侯石田廢春耕虎防衞重門何因達中誠日月俱照耀山川異陰晴如何百里間開目不見明我今歸故山誓與艸木並願君去丘阪長使道路平

送張籍歸江東

淸泉澣塵錙靈藥釋昬狂君詩發大雅正气回我腸復令五彩姿潔白歸天常昔嵗同講道靑襟在師傍出處兩相因如彼衣與裳行行成歸計離我適咸陽失意未還家馬蹄盡四方訪余詠新文不倦道路長僮僕懷昔念亦如還故鄕相親惜晝夜寢息不異牀猶將在逺道忽忽起思量黃金未爲罍無以挹酒漿所念俱貧賤安得相發揚廻車逺歸省舊宅江南廂歸鄕非得意但貴情義彰五月天气熱波濤毒於湯愼勿多飲酒藥膳願自彊

送韋處士老舅

憶昨癡小年不知有經籍常隨童子遊多向外家劇偸花入鄰里弄筆書墻壁照水學梳頭應門未穿幘人前賞文性梨栗防不惜賦字詠新泉探題得幽石自從出闗輔三十年作客風雨一飄颻親情多阻隔如何二千里塵土驅蹇瘠良久陳苦辛從頭嘆衰白旣來今又去暫笑還成戚落日動徵車春風捲離席雲臺觀西路華嶽祠前栢防得過帝鄕重防舊行迹

送人

白日向天沒黃河復東流人生足著地寧免四方遊我行無返顧況子勿回頭當湏向前去何用起離憂但恐無廣路平地作山丘令我車與馬欲疾反停畱蜀客多積貨邊人易封侯男兒戀家鄕歡樂爲仇讐丁寧相勸勉苦口幸無尢對靣無相成不如豺虎儔彼逺不寄書此寒莫寄裘與君俱絕迹兩念無因由

白紵歌二首

天河漫漫北斗燦宮中烏啼知夜半新縫白紵舞衣成來遲邀得吳王迎低鬟轉靣掩雙袖玉釵浮動秋風生酒多夜長夜不曉月明燈光兩相照後庭歌聲更窈窕館娃宮中春日暮荔枝木花滿樹城頭烏棲休擊鼔靑娥彈瑟白紵舞夜天曈曈不見星宮中火照西江明羙人醉起無次第墮釵遺佩滿中庭此時但願可君意廻晝爲宵亦不寐年年奉君君莫棄

溫泉宮行

十月一日天子來靑防禦路無塵埃宮前內裏湯各別每个白玉芙蓉開朝元閣在山上起城繞靑山籠暖水夜金殿看星河宮女知更月明裏武皇得仙王母去山雞晝啼宮中樹溫泉泱泱出宮流宮使年年修玉樓禁兵去盡無射獵日西麋鹿登城頭梨園弟子偸曲譜頭白人間教歌舞

隴頭水

隴水何年隴頭別不在山中亦嗚咽徵人塞耳馬不行未到隴頭聞水聲謂是西流入蒲海還聞北去繞龍城隴東隴西多屈曲野麋飲水長簇簇胡兵夜回水傍住憶著來時磨劍處向前無井復無泉放馬回看隴頭樹

荊門行

江邊行人暮悠悠山頭殊未見荊州峴亭西南路多曲櫟林深深石鏃鏃看炊紅米煮白魚夜向雞鳴店家宿南中三月蚊蚋生黃昬不聞人語聲生紗帷疎薄如霧隔衣膚耳邊鳴欲明不待燈火起喚得官船過蠻水女兒停客茆屋新開門掃地桐花裏犬聲撲撲寒溪煙人家燒竹種山田巴雲欲雨燻石熱麋鹿過江虫出穴大蛇過處一山腥野牛驚跳雙角折斜分漢水橫千山山靑水緑荊門關向前問个長沙路舊是屈原沈溺處誰家丹旐已南來逢著流人從北去月明山鳥多不棲下枝飛上髙枝啼主人念逺心不懌羅衫對舞章臺夕紅燭交橫各自歸酒醒還是他鄕客壯年畱滯尙思家況復白頭在天涯

田家行

男聲欣欣女顏悅人家不怨言語別五月𨿽熱麥風淸檐頭索索繰車鳴野蠶在繭人不取葉間撲撲秋蛾生麥収上場絹在軸的知輸得官家足不望入口復上身且免向城賣黃犢田家衣食無厚薄不見縣門身卽樂

田家畱客

人客少能畱我屋客有新漿馬有粟逺行僮僕應苦饑新婦廚中炊欲熟不嫌田家破門戶蠶房新地無風土行人但飲莫畏貧明府上來可苦辛丁寧回語房中妻有客勿令兒夜啼雙塜直西有縣路我教丁男送君去

賽神曲

男抱琵琶女作舞主人再拜聽神語新婦上酒勿辭勤使爾舅姑無所苦椒漿湛湛桂座新一雙長箭系紅巾但願牛羊滿家宅十月報賽南山神靑天無風水復碧龍馬上鞍牛服軛紛紛醉舞踏衣裳把酒路傍勸行客

當窓織

嘆息復嘆息園中有棗行人食貧家女爲富家織翁母隔墻不得力水寒手澁絲脆斷續來續去心腸爛艸虫促促機下啼兩日催成一疋半輸官上頭有零落姑未得衣身不著當窓卻羨靑樓倡十指不動衣盈箱

織錦曲

大女身爲織錦戶名在縣家供進簿長頭起樣呈作官開道官家中苦難回花側葉與人別惟恐秋天絲綫幹紅樓葳防紫茸軟蝶飛參差花宛轉一梭聲盡重一梭玉腕不停羅衷捲窓中夜久睡髻偏橫釵欲墮垂著肩合衣臥時參沒後停燈起在雞鳴前一疋千金亦不賣限日未成官裏怪錦江水涸貢轉多宮中盡著單絲羅莫言山積無盡日百尺髙樓一曲歌

羽林行

長安惡少出名字樓下劫商樓上醉天明下直明光宮散入五陵松栢中百回殺人身合死赦書尙有収城功九衢一日消息定鄕吏籍中重攺姓出來依舊屬羽林立在殿前射飛禽

水運行

西江運船立紅幟萬棹千帆繞江水去年六月無稻苖已說水鄕人餓死縣官部船日算程暴風惡雨亦不停在生有樂當有苦三年作官一年行壞舟畏鼠復畏漏恐向太倉折升防辛勤耕種非毒藥看著不入農夫口用盡百金不爲費但得一金卽爲利逺徵海稻供邊食豈如多種邊頭地

水夫謡

苦哉生長當驛邊官家使我牽驛船辛苦日多樂日少水宿沙行如海鳥逆風上水萬斛重前驛迢迢後渺渺半夜緣堤雪和雨受他驅遣還復去衣寒衣濕披短蓑臆穿足裂忍痛何到明辛苦無處說齊聲騰踏牽船出一間茆屋何所直父母之邦去未得我願此水作平田長使水夫不怨天

夢看梨花云歌

薄薄落落霧不分夢中喚作梨花云瑤池水光蓬萊雪靑葉白花相次發不從地上生枝柯合在天頭繞宮闕天風微微吹不破白艶卻愁春露涴玉房彩女齊看來錯認仙山鶴飛過落英散粉飄滿空梨花顏色同不同眼穿臂短取不得取得亦如從夣中無人爲我觧此夣梨花一曲心珍重【墨莊沒錄云東坡作梅花詞云髙情已逐晚云空不與梨花同夣注云唐王建有夣看梨花云詩餘歷求之及得其全篇或誤傳爲王昌齡非也】

春詞

良人早朝半夜起櫻桃如珠露如水下堂把火送郎回移枕重眠曉裏

失釵怨

貧女銅釵惜於玉失卻來尋一日哭嫁時女伴與作妝頭戴此釵如鳳凰雙杯行酒六親喜我家新婦宜拜堂鏡中乍無失髻樣初起猶疑在牀上髙樓翠鈿飄舞塵明日從頭一徧新

寄逺曲

美人別來無處所巫山月明湘江雨千回相見不分明井底看星夣中語兩心相對尙難知何況萬里不相疑

鏡聽詞

重重摩挲嫁時鏡夫婿逺行憑鏡聽回身不遣別人知人意丁寧鏡神聖懷中収拾雙錦帯恐畏街頭見驚怪嗟嗟防防下堂階獨自竈前來跪拜出門願不聞悲哀郎在任郎回未回月明地上人過盡好語多同皆道來捲帷上牀喜不定與郎裁衣失翻正可中三日得相見重繡鏡囊磨鏡靣

北邙行

北邙山頭少間土盡是洛陽人舊墓舊墓人家歸葬多堆著黃金無買處天涯悠悠葬日促崗阪﨑嶇不停轂髙張素幙繞銘旌夜唱挽歌山下宿洛陽城北復城東魂車祖馬長相逢車轍廣若長安路蒿艸少於松栢樹澗底盤陀石漸稀盡向墳前作羊虎誰家古碑文字滅後人重取書年月朝朝車馬送葬回還起大宅與髙臺

精衛詞

精衛誰教爾塡海海邊石子靑磊磊但得海水作枯池海中魚龍何所爲口穿豈爲空啣石山中艸木無全枝朝在樹頭暮海裏飛多羽折時墮水髙山未盡海未平願我身死子還生

秋千詞

長長絲繩紫復碧嫋嫋橫枝髙百尺少年女兒重秋千盤中結帯分兩邊身輕裙薄易生力雙手向空如鳥翼下來立定重系衣復畏斜風髙不得傍人送上那足貴終賭鳴璫鬭自起回回若與髙樹齊頭上寶釵從墮地眼前爭勝難爲休足踏平地看始愁

題天臺隱靜寺

隱靜靈山寺天鑿杯度飛來建巖壑五峯直上插銀河一澗當空防寥廓崆峒黯淡碧琉璃白雲吞吐紅蓮閣不知勢壓天幾重鐘聲常在月中落

望夫石

望夫處江悠悠化爲石不回頭山頭日日風復雨行人歸來石應語

雉將雛

雉吚喔雛出殻毛斑斑嘴啄啄學飛未得一尺髙還逐母行旋母腳麥壠淺淺難蔽身逺去戀雛低怕人時時土中鼓兩翅引雛拾虫不相離

短歌行

人初生日初出上山遲下山疾百年三萬六千朝夜裏分將彊半日有歌有舞湏早爲昨日健於今日時人家見生男女好不知男女催人老短歌行無樂聲

飲馬長城窟

長城窟長城窟邊多馬骨古來此地無井泉賴得秦家築城卒徵人飲馬愁不回長城變作望鄕堆蹄蹤未幹人去近續後馬來泥污盡枕弓睡著待水生不見陰山在前陣馬蹄足脫裝馬頭健兒戰死誰封侯

行見月

月初生居人見月一月行行行一年十二月彊半馬上看盈缺百年歡樂能幾何在家見少行見多不緣衣食相驅遣此身誰願長奔波篋中有帛倉有粟豈向天涯走碌碌家人見月望我歸正是道中思家時

逺將歸

逺將歸勝未別離時在家相見熟新歸歡不足去願車輪遲回思馬蹄速但令在捨相對貧不向天涯金繞身

烏夜啼

庭樹烏爾何不向別處棲夜夜夜半當戶啼家人把燭出洞戶驚棲失羣飛落樹一飛直欲飛上天回回不離舊棲處未明重繞主人屋欲下空中黑相觸風飄雨濕亦不移君家樹頭多好枝

簇蠶辭

蠶欲老箔頭作繭絲皓皓場寛地髙風日多不向中庭防蒿艸神蠶急作莫悠揚年來爲爾祭神桑但得靑天不下雨上無蒼蠅下無鼠新婦拜簇願繭稠女灑桃漿男打鼓三日開箔雪團團先將新繭送縣官已聞鄕裏催織作去與誰人身上著

促刺詞

促刺復促刺水中無魚山無石少年𨿽嫁不將歸頭白猶著父母衣四邊田宅非所有我身不及逐雞飛出門若有歸死處猛虎當衢向前去百年不遣踏君門在家誰喚爲新婦豈不見他鄰捨娘嫁來常在舅姑傍

銅雀臺

嬌愛更何日髙臺空數層含啼暎雙袖不忍看西陵漳水東流無復來百花輦路爲蒼苔靑樓月夜長寂寞碧雲日暮空徘徊君不見鄴中萬事非昔時古人不在今人悲春風不逐君王去艸色年年舊宮路宮中歌舞已浮雲空指行人往來處

近體詩

昭應官舍

繞廳春艸合知道縣家間行見雨遮院臥看人上山避風新浴後請假未醒間朝客輕卑吏從他不往還

長安春遊

騎馬傍間坊新衣著雨香桃花紅粉醉栁絮白雲狂不覺愁春去何曾得日長牡丹相次發城裏又湏忙

閒居卽事

老病貪光景尋常不下簾妻愁耽酒癖人怪考詩嚴小婢偸紅紙嬌兒弄白髯有時看舊捲未免意中嫌

貧居

眼底貧家計多時總莫嫌蠧生騰藥紙字脫換書籖避雨拾黃葉遮風下黑簾近來身不健時就六壬占

山居

屋在瀑泉西茅檐下有溪閉門畱野鹿分食養山雞桂熟長収子蘭生不作畦初開洞中路深處轉松梯

新修道居

世間無所入學道處新成兩靣有山色六時聞磬聲間加經徧數老愛字分明若得離煩惱焚香過一生

原上新居

新占原頭地本無山可歸荒藤生葉晚老杏著花稀廚捨近泥竈家人初飽薇弟兄今四散何日更相依一家楡栁新四靣逺無鄰人少愁聞病莊孤幸得貧耕牛長願飽樵僕每憐勤終日憂衣食何由脫此身長安無舊識百里是天涯寂寞思逢友荒涼喜見花訪僧求賤藥將馬市豪家昨得新蔬菜朝盤忽覺奢鳴雞村捨遙花發亦蕭條野竹初生筍溪田未得苖家貧僮僕瘦春冷菜蔬焦甘分長如此無名在聖朝自掃一間房惟鋪獨臥牀野羮溪菜滑山紙水苔香陳藥初和白新經未入黃近來心力少休讀養生方擬作讀經人空房置淨巾鎖茶藤篋密曝藥竹牀新老病應隨業因緣不離身焚香向居士無計出諸塵移家近住村貧苦自安存細問梨果植逺求花藥根倩人開廢井趁犢入新園長愛當山立黃昏不閉門和暖繞林行新貧足喜聲掃渠憂竹旱洗地引蘭生山客憑栽樹家僮使入城門前粉壁上書著縣官名住處鐘鼓外免爭當路橋身閒時卻困兒病可來嬌雞睡日陽暖蜂狂花艶燒長安足門戶亹亹看登朝過來年紀到世事總無心古鶴慿人搨閒詩任客吟送經還野院移石入幽林谷口春風惡梨花蓋地深嬾更學諸餘林中掃地居膩衣穿不洗白髮短慵梳苦相常多淚勞生自悟虛間行人事絕親故亦無書住處去山近傍園麋鹿行野桑穿井長荒竹過墻生新識鄰裏面未諳村社情名田無力及賤賃與人耕

冬夜感懷

晚年恩愛少耳目靜於僧一夜不聞語空房惟有燈气噓寒被濕霜入破凝斷得人間事長如此亦能

惜懽

當懽湏且懽過後買應難嵗去停燈守花開把火看狂來欺酒淺愁盡覺天寛次第頭皆白齊年人已殘

照鏡

忽自見憔悴壯年人亦疑髮緣多病落力爲不行衰暖手揉雙目看圖引四肢老來眞愛道所恨覓還遲

南中

天南多鳥聲州縣半無城野市依蠻姓山村逐水名瘴煙沙上起陰火雨中生獨有求珠客年年入海行

醉後憶故人山中

花開艸復秋雲水自悠悠因醉暫無事在生難免愁遇晴湏看月鬭健且登樓暗想山中伴如今盡白頭

送李評事使蜀

勸酒不依巡明朝萬里人轉江云棧細近驛板橋新石冷啼猿影松昬戱鹿塵少年爲客好況是益州春

送吳郎中赴忠州

西臺復南省淸白上天知家每因窮散官多爲直移巡邊過驛近買藥出城遲朝野憑人別親情伴酒悲故園愁去後白髮想回時何日忠州界山頭卓望旗

杜中丞書院新移小竹

此地本無竹逺從山寺移經年求養法隔日記澆時嫩緑捲新葉殘黃収故枝色經寒不動聲與靜相宜愛防出常數稀稠看自知貧家緣未有客散獨行遲

上陽宮

上陽花木不曾秋洛水穿宮處處流畫閣紅樓宮女笑玉簫金管路人愁幔城入澗橙花發玉輦登山桂葉稠曾讀列仙王母傳九天未勝此中遊

聞說

桃花百葉不成春鶴壽千年也未神秦隴州緣鸚鵡貴王侯家爲牡丹貧歌頭舞徧回回別鬢樣眉心日日新鼓動六街騎馬出相逄總是學狂人

初授大府丞言懷

除書亦下屬防班喚作官曹便不閒檢案事多闗市井聽人言志在雲山病童喚著惟行慢老馬鞭多轉放頑此去仙宮無一里遙看松樹眾皆攀

晚秋病中

萬事風吹過耳輪貧兒活計亦曾聞偶逄新語書紅葉難得閒人話白雲霜下野花渾著地寒來溪鳥不成羣病多體痛無心力更被頭邊藥气燻

嵗晚自感

人皆欲得長年少無那排門白髮催一向破除愁不盡百方廻避老湏來艸堂未辦終湏置松樹難成亦且栽瀝酒願從今日後更逢二十度花開

自傷

衰門海內幾多人滿眼公卿總不親四授官資元七品再經婚娶尙單身圖書亦爲頻移盡兄弟還因數散貧獨自在家常似客黃昬哭向野田春

春日五門西望

百官朝下五門西塵起春風過禦堤黃帕蓋鞍呈過馬紅羅系項鬭回雞館松枝重墻頭出禦栁條長水靣齊惟有教坊南艸緑古苔陰地冷淒淒

武陵春日

防春何事卻悲涼春到他鄕憶故鄕秦女洞桃欹澗碧楚王堤栁舞煙黃波濤入夢家山逺名利闗身客路長不似防心叩塵寂玉編金軸有仙方

江陵卽事

瘴雲梅雨不成泥十里津樓壓大堤蜀女下沙迎水客巴童傍驛賣山雞寺多紅藥燒人眼地足靑苔染馬蹄夜半獨眠愁在逺北看歸路隔蠻溪

題元郎中新宅

近移松樹初栽藥經帙書籖一切新鋪設暖房迎道士支分閒院著醫人買來髙石𨿽然貴入得朱門未免貧惟有好詩名字出倍教年少損心神

薛二十池亭【一作姚合詩】

每日樹邊消一日繞池行匝又湏行異花多是非時有好竹皆當要處生斜竪小橋看島勢逺移幽石作泉聲浮萍著岸風吹歇水靣無塵晚更淸

郭家溪亭

髙亭望見長安樹春艸崗西舊院斜光動緑煙遮岸竹粉開紅艶塞溪花野泉聞洗親王馬古栁曾停貴主車妝閣書樓傾側盡雲山新賣與官家

題金家竹溪

少年因病離天仗乞得歸家自養身買斷竹溪無別主散分泉水與新鄰山頭鹿下長驚犬池靣魚行不怕人鄕使到來常欵語還聞世上有功臣

逍遙翁溪亭

逍遙翁在此徘徊帝攺溪名起石臺車馬到春常借問子孫因選暫歸來稀疎野竹人移折零落蕉花雨打開無主靑山何所直賣供官稅不如灰

故梁園公主池亭【一作姚合詩】

平陽池館接秦川門鎖南山一朶煙素柰花開西子靣緑楊枝散沈郎錢裝檐玳瑁隨風落傍岸防防逐暖眠寂寞空餘歌舞地玉簫聲絕鳳歸天

題柱國寺

皇帝施錢修此院半居天上半人間丹梯暗出三重閣古像斜開一靣山松栢自穿空地少川原不稅小僧閒行香天使長相續早起離城日午還

題石甕寺

靑崖古寺夾城東泉脈鐘聲內裏通地壓龍蛇山色別屋連宮殿匠名同檐燈經夏紗籠黑溪葉先秋臘樹紅天子親題詩總在畫扉長鏁碧龕中

上杜元頴相公

學士金鑾殿後居天中行坐侍龍輿承恩不許離牀謝密詔長教倚案書馬上喚遮紅嘴鴨船頭看釣赤鱗魚閒曹散吏無相識猶記荊州拜謁初

閻少保

髭須𨿽白體輕健九十三來卻少年問事愛知天寶裏識人皆是武皇前玉裝劍佩身長帯絹寫方書子不傳侍女常時教合藥亦聞私地學求仙

贈崔禮駙馬

鳳凰樓閣連宮樹天子崔郎自愛貧金埒減添栽藥地玉鞭平與賣書人家中弦管聽常少分外詩篇看卽新一月一回陪內宴馬蹄猶厭踏香塵

贈王樞密

三朝行坐鎭相隨今上春宮見長時脫下禦衣偏得著進來龍馬毎教騎長承密防歸家少獨奏邊機出殿遲不是當家頻向說九重爭得外人知【紀事云建初爲渭南尉值內官王樞密者盡宗人之分然彼我不均復懷輕謗之色忽過飲語及漢桓靈信任中官起黨錮興廢之事樞密深憾其譏乃曰吾弟所有宮詞天下皆誦於口禁掖深邃何以知之建不能對後賦此詩贈之乃脫其禍一云卽守澄也】

寄楊十二袐書

初移古寺正南方靜是浮山逺是莊人定猶行背街鼔月髙還去打僧房新詩欲寫中朝滿舊捲常抄外國將間出天門醉騎馬可憐蓬閣祕書郎

送宮人入道

休梳叢鬢洗紅妝頭戴芙蓉出未央弟子抄將歌徧疊宮人分散舞衣裳問師初得經中字入靜猶燒內裏香發願蓬萊見王母卻歸人世施仙方

禦定全唐詩錄卷五十五

欽定四庫全書

禦定全唐詩錄卷五十六

王建【二】

近體詩【二】

故行宮

寥落古行宮宮花寂寞紅白頭宮女在閒坐說宗

新嫁娘

三日入廚下洗手作羮湯未諳姑食性先遣小姑嘗

宮詞

金殿當頭紫閣重仙人掌上玉芙蓉太平天子朝元日五色云車駕六龍

蓬萊正殿壓金鼇紅日初生碧海濤開著五門遙北望赭黃新帕禦牀髙

殿前傳防各依班召對西來八詔蠻上得靑花龍尾道側身偸覻正南山

籠煙日气紫曈曈宣政門當玉殿風五刻閣前卿相出

下簾聲在半天中

白玉中起艸臣櫻桃初出賜嘗新殿頭傳語金階逺只進詞來謝聖人

內人對禦疊花牋繡坐移來玉案邊紅蠟光中呈艸本平明舁出閣門宣

千牛仗下放朝初玉案傍邊立起居毎日請來金鳳紙殿頭無事不教書

未明開著九重闗金畫黃龍五色幡直到銀臺排仗合聖人三殿冊西番

少年天子重邊功親到淩煙畫閣中教覓勲臣寫圖本長將殿裏作屏風

丹鳳樓門把火開五云金輅下天來堦前走馬人宣慰天子南郊一宿回

樓前立仗看宣赦萬嵗聲長再拜齊日照彩盤髙百尺飛仙爭上取金雞

集賢殿裏圖書滿防勘頭邊禦印同眞迹進來依字數別収鎖在玉函中

祕殿淸齋刻漏長紫薇宮女夜焚香拜陵日到公卿發鹵簿分頭入太常

新調白馬拍鞭聲供奉騎來繞殿行爲報諸王侵早入隔門催進打毬名

對禦難爭第一籌殿前不打背身毬內人唱好龜玆急天子鞘回過玉樓

新衫一樣殿頭黃銀帯排方獺尾長總把金鞭騎禦馬綠鬃紅額麝香香

羅衫葉葉繡重重金鳳銀鵞各一叢毎徧舞頭分兩向太平萬嵗字當中

魚藻宮中鎖翠娥先皇行處不曾過如今池底休鋪錦菱角雞頭積漸多

殿前明日中和節連夜瓊林散舞衣傳報所司分蠟燭監開金鎖放人歸

五更三防索金車盡放宮人出看花仗下一時催立馬殿頭先報內園家

城東北面望雲樓半下珠簾半上鉤騎馬行人長逺過恐防天子在樓頭

射生宮女宿紅妝請得新弓各自張臨上馬時齊賜酒男兒跪拜謝君王

新秋白大於拳紅耳霜毛趁艸眠天子不教人射殺玉鞭遮到馬蹄前

內鷹籠脫觧紅絳鬭勝爭飛出手髙直上碧雲還卻下一雙金爪菊花毛

競渡船頭掉防旗兩邊濺水濕羅衣池東爭向池西去先到先書上字歸

燈前飛入玉堦虫未臥常聞半夜鐘看著中元齋日到自盤金綫繡眞容

一時起立吹簫管得寵人來滿殿迎整頓衣裳皆著節舞頭當拍第三聲

琵琶先抹六麼頭小管丁寧側調愁半夜美人雙起唱一聲聲出鳳凰樓

春池日暖少風波花裏牽船水上歌遙索劍南新樣錦東宮先釣得魚多

十三初學擘箜篌弟子名中被防畱昨日教坊新進入並房宮女與梳頭

紅蠻捍撥帖胸前移坐當頭近禦筵用力獨彈金殿響鳳凰飛下四條弦

春風吹雨灑旗竿得出深宮不怕寒誇道自家能上馬圍中橫過覓人看

粟金腰帯象牙錐散插紅翎玉突枝旋獵一邊還引馬歸來花鴨繞鞍垂

云駮花驄各試行一般毛色一般纓殿前來往重騎過欲得君王別賜名

毎夜停燈熨禦衣銀燻籠底火霏霏遙聽帳裏君王覺上直鐘聲始得歸

因喫櫻桃病放歸三年著破舊羅衣內中人識從來去結得金花上貴妃

欲迎天子看花去下得金階卻悔行恐見失恩人舊院回來憶著五弦聲

往來舊院不堪修近勅宣徽別起樓聞有美人新進入六宮未見一時愁

自誇歌舞勝諸人恨未承恩出內頻連夜宮中修別院地衣簾額一時新

悶來無處可思量旋下金堦旋下牀収得山丹紅蕋粉中洗卻麝香黃

合暗報來門鎖了夜深應別喚笙歌房房下著珠簾睡月過金堦白露多

禦廚不食索時新毎見花開卽苦春白日臥多嬌似病隔簾教喚女醫人

叢叢洗手繞金盆旋拭紅巾入殿門眾裏遙拋金橘子在前収得便承恩

禦池水色春來好處處分流白玉渠密奏君王知入月喚人相伴洗裙裾

移來女樂部頭邊新賜花檀大五弦緶得紅羅手帕子心中更畫一雙蟬

新晴艸色緑溫暾山色初消水漸渾今日踏靑歸校晚傳聲畱著望春門

兩樓新換珠簾額中尉明朝設內家一樣金盤五千靣紅酥防出牡丹花

舞送香毬出內家記巡傳把一枝花散時各自燒紅燭相逐行歸不上車

家常愛著舊衣裳空插紅梳不作妝忽地下堦裙帶解非時應得見君王

別勑教歌不出房一聲一徧奏君王再三博士畱殘拍索向宣徽作徹章

私縫黃帔捨釵梳欲得金仙觀內居近被君王知識字収來案上檢文書

行中第一爭先舞博士傍邊亦被欺忽覺管弦偸破拍急翻羅袖不教知

日冷天晴近臘時玉階金瓦雪澌澌浴堂門外抄名入公主家人謝靣脂

未承恩澤一家愁乍到宮中憶外頭新學管弦聲尙澁側商調裏唱伊州

東風潑火雨新休舁盡春泥掃雪溝走馬犢車當禦路漢陽公主進雞毬

風簾水閣壓芙蓉四面鉤欄在水中避熱不歸金殿宿秋河織女夜燈紅

聖人生日明朝是私地先湏屬內監自寫金花紅牓子前頭先進鳳凰衫

避暑昭陽不擲盧井邊含水噴鵶雛內中數日無呼喚搨得滕王蛺蝶圖

內宴初休入二更殿前燈火一天明中宮傳防音聲散諸院門開觸處行

玉蟬金雀三層插翠髻髙叢緑鬢虛舞處春風吹落地歸來別賜一頭梳

樹葉初成鳥防窠石橊花裏笑聲多眾中遺卻金釵子拾得從他要賞羅

小殿初成粉未幹貴妃姊妺自來看爲逢好日先移入續向街西索牡丹

內人相續報花開準擬君王便看來縫著五弦琴繡袋宜春院裏按歌回

巡吹慢徧不相和暗數看誰曲校多明日梨園花裏見先湏逐得內家歌

黃金合裏盛紅雪重結香羅四出花一一傍邊書勑字分明送與大臣家

未明東上閣門開排仗聲從後殿來阿監兩邊相對立遙聞索馬一時回

宮人拍手笑相呼不識庭前掃地夫乞與金錢爭借問外頭還似此間無

小隨阿姊學吹笙好見君王乞賜名夜拂玉牀朝把鏡黃金堦下不教行

日髙殿裏有香煙萬嵗聲長動九天妃子院中初降誕內人爭乞洗兒錢

殿前鋪設兩邊樓寒食宮人步打毬一半走來爭跪拜上棚先謝得頭籌

太儀前日暖房來囑向昭陽乞藥栽勅賜一窠紅躑躅謝恩未了奏花開

牀前謝賜紫羅襦不下金堦上軟輿宮局總來爲喜樂院中新拜內尙書

鸚鵡誰教轉舌闗內人手裏養來姦語多更覺承恩澤數對君王憶隴山

分明閒坐賭櫻桃収卻投壺玉腕勞各把沈香雙陛子局中鬭累阿誰髙

禁寺紅樓內裏通笙歌引駕夾城東裹頭宮監堂前立手把牙弰竹彈弓

春風院院落花堆金鎖生衣掣不開更築歌臺起妝殿明朝先進畫圖來

舞來汗濕羅衣徹樓上人扶下玉梯歸到院中重洗面金盆水裏潑銀泥

宿妝殘粉未明天總在昭陽花樹邊寒食內人長白打庫中先散與金錢

眾中愛得君王笑偸把金箱筆硯開書破紅蠻隔子上旋推當直美人來

教徧宮娥唱徧詞暗中頭白沒人知樓中日日歌聲好不問從初學阿誰

靑樓小婦砑裙長總被抄名入教坊春設殿前多隊舞棚頭各別請衣裳

艾心芹葉初生小秖鬭時新不鬭花總待大家般數盡袖中拈出郁金芽

玉簫攺調箏移柱催換紅羅繡舞筵未戴柘枝花防子兩行宮監在簾前

戶戶院相當總有珠簾玳瑁牀𨿽道君王不來宿帳中長是炷牙香

雨入珠簾滿殿涼避風新出玉盆湯內人恐要秋衣著不住燻籠換好香

金吾除夜進儺名畫袴朱衣四隊行院院燒燈如白日沈香火底坐吹笙

樹頭樹底覓殘紅一片西飛一片東自是桃花貪結子錯教人恨五更風

宮花不共外邊同正月長生一朶紅供禦櫻桃看守別直無鵶鵲到園中

紅燈睡裏喚春雲月上三更直宿分金砌雨來行步滑兩人擡起隱花裙

蠭須蟬翅薄松松浮動搔頭似有風一度出時拋一徧金條零落滿函中

步行送入長門裏不許來辭舊院花只恐他時身到此乞求恩赦放還家

嫌羅不著索輕對靣教人染褪紅衫子成來一徧出今朝看處滿園中

後宮宮女無多少起得園中笑一團舞蝶落花相看著春風共語亦應難

忽地金輿向月陂內人接著便相隨卻回龍武軍前過當殿教開臥鴨池

春來睡困不梳頭嬾逐君王苑北遊暫向玉花階上坐簸錢贏得兩三籌

彈棋玉指兩參差背局臨虛鬭著危先打角頭紅子落上三金字半邊垂

宛轉黃金白柄長靑荷葉子畫鴛鴦把來不是呈新樣欲進微風到禦牀

供禦香方加減頻水沈山麝毎回新內中不許相傳出已被醫家寫與人

藥童食後送云漿髙殿無風扇小涼每到日中重掠鬢又衣騎馬繞宮廊

畫作天河刻作牛玉梭金鑷防橋頭每年宮女穿鍼夜勅賜諸親乞巧樓【歐陽詩話云建宮詞百首多言唐禁中事皆史傳小說所不載往往見於其詩】

霓裳詞

傳呼法部按霓裳新得承恩別作行日晚貴妃樓上看內人舁出防羅箱

朝元閣上風初起夜聽霓裳玉露寒宮女月中更替立黃金梯滑並行難

禦獵

靑山直繞鳳城頭滻水斜分入禦溝新教內人惟射鴨長隨天子苑東遊

華淸宮

酒幔髙樓一百家宮前楊栁寺前花內園分得溫湯水二月中旬已進【風俗通曰尙書禦史所止皆曰寺天寶四載置百司於湯所故有寺】

舊宮人

先帝舊宮宮女在亂絲猶掛鳳凰釵霓裳法曲渾拋卻獨自花間掃玉堦

十五夜望月

中庭地白樹棲鵶冷露無聲濕桂花今夜月明人盡望不知秋思在誰家

對酒

爲病比來渾斷絕緣花不免卻知聞從來事事闗身少主領春風只在君

夜看揚州市

夜市千鐙照碧雲髙樓紅袖客紛紛如今不似時平日猶自笙歌徹曉聞

題酸棗縣蔡中郎碑

蒼苔滿字土埋龜風雨銷磨絕妙辭不向圖經中舊見無人知是蔡邕碑

廢寺

廢寺亂來爲縣驛荒松老栢不生煙空廊屋漏畫僧盡梁上猶書天寶年

贈李愬僕射

和雪翻營一夜行神旗凍定馬無聲遙看火號連營赤知是先鋒已上城

贈陳評事

識君𨿽向歌鐘防說事不離雲水間春夜酒醒長起坐鐙前一紙洞庭山

朝天詞寄魏博田侍中

山川初展國圖寛未識龍顏坐不安風動白髯旌節下過時天子禦樓看

相感君臣總淚流恩深舞蹈不知休初從戰地來無物惟奏新添十八州

催修水殿宴沂公與別諸侯總不同隔月太常先習樂金書牌纛彩雲中

無人敢奪在先籌天子門邊送與毬遙索防箱新樣錦內人舁出馬前頭

禦馬牽來親自試珠毬到處玉蹄知殿頭宣賜連催上未解紅纓不敢騎

老作三公徑獻壽臨時猶自語差池私從班裏來長跪捧上金杯便合儀

四海無波乞放閒三封手防犯龍顏他時若有邊塵動不待天書自出山

胡馬悠悠未盡歸玉闗猶隔吐蕃旗老臣一表求髙臥邊事從今遣問誰

威容難盡攺頻頻眉目分毫恐不眞有詔別圖書閣上先教粉本定風神

重賜弓刀內宴回看人城外滿樓臺君臣不作多時別収盡邊旗當日來

寄蜀中薛濤校書

萬里橋邊女校書枇杷花裏閉門居掃眉才子於今少管領春風總不如

送田侍中歸鎭

去處長將決勝籌回回身在陣前頭賊城破後先鋒入恣看紅妝不敢収

熨帖朝衣拋戰袍防龍班裏侍中髙對時先奏牙門將次第天恩與節旄

踏著家鄕馬腳輕暮山秋色眼前明老人上酒齊頭拜得侍中來盡再生

功成誰不擁藩方富貴還湏是本鄕萬里雙旌汾水上玉鞭遙指白雲莊

鼓吹旛旗道兩邊行男走女喜駢闐舊交省得當時別指防如今卻少年

廣埸破陣樂初休彩纛髙於百尺樓老將气雄爭起舞管弦廻作大纒頭

將士請衣忘卻貧緑紅燭酒樓新家家盡踏還鄕曲明月街中不絕人

歐陽詹

詹字行周晉江人貞元八年擢第爲國子監四門助教詹言秀而多思故相常衮觀察福州賞識之閩人舉進士自詹始與同年韓愈善

古體詩

銅雀妓

蕭條登古臺廻首黃金屋落葉不歸林髙陵永爲谷妝容徒自麗舞態閱誰目嗚咽繐帷前歌聲苦於哭

翫月詩【並序】

月可翫翫月古也謝賦鮑詩朓之庭前亮之樓中皆翫也貞元十二年甌閩君子陳可封在秦寓於永崇裏華陽觀予與鄕故人安陽邵楚萇濟南林蘊潁川陳詡亦旅長安秋八月十五日夜詣陳之居修厥翫事月之爲翫冬則繁霜太寒夏則蒸云太熱云蔽月霜侵人蔽與侵俱害乎翫秋之於時後夏先冬八月之於秋季始孟終十五於夜又月之中稽於天道則寒暑均取於月數則蟾圓況埃不流太空悠悠嬋娟徘徊桂華上浮升東林入西樓肌骨與之防涼神魂與之淸冷四君子悅而相謂曰斯古人所以爲翫也旣得古人所翫之意宜襲古人所翫之事乃作翫月詩詩曰

八月三五夕舊嘉蟾光斯從古人好共下今宵堂素魄皎孤凝芳輝紛四揚徘徊林上頭泛灔天中央皓露助流華輕飇佐浮涼淸冷到肌骨潔白盈衣裳惜此苦宜翫攬之非可將含情顧廣庭願勿沈西方

答韓十八駑驥吟

故人舒其憤作爾駑驥篇駑取易售陳驥以難知言委曲感旣深咨嗟詞亦殷伊情有逺瀾余志遊其源室在周孔堂道適堯舜門調雅聲寡同途遐勢難翻顧玆萬恨來假彼二物云賤貴而貴賤世人良共然芭蕉一葉妖戎葵一花妍異無材實資手植堦墀前楩楠十圍瑰松栢百尺堅罔念棟梁功野長丘墟邊傷哉昌黎韓焉得不迍邅上帝本厚生大君方建元實將庇羣甿庶此規崇軒班爾圖永安掄擇其精專君看廣廈中豈有庭前萱

李評事公進示文集以詩贈之

風雅不墜地五言始君先希防嘉防章杳冥河梁篇理蔓語無枝言一意則千往來更後人澆蕩醨前源傾筐實不収朴樕華爭繁大教防微防哲人生令孫髙飇激頹波坐使橫流翻昔日越重阻側聆滄海傳逮玆覿淸揚幸覩靑瑯編泠泠中山醇片片昆山璠一杯有餘味再覽增光鮮對寶豈皆鑑握鞶良自妍吾其告先師六義今還全

蜀中將回畱辭韋相公【貫之】

寧體則云構方前恆玉食貧居豈及此要自懷歸憶在夢闗山逺如流嵗華逼明晨首鄕路迢逓孤飛翼太原旅懷呈薛十八侍禦齊十二奉禮

前來稱英俊有食主人魚後來曰賢才又受主人車伊予亦投刺恩煦胡雕疎旣覩主人靣又獻主人書糊口百家周賃廡三月餘眼見寒序臻坐送秋光除西日惄饑腸北風集絺裾升堂有知音此意當何如

自懷州卻赴洛途中作

惆悵防疲馬孤蓬被風吹昨東今又西冉冉長路岐嵗晚樹無葉夜寒霜滿枝依人恆辛苦防寞天何知

晨裝行

邨店月西入山枝鵯鵊聲求燈徹夜席束囊事晨徵寂寂人尙眠悠悠天未明豈無偃息心所務前有程

同諸公過福先寺律院宣上人房

律座下朝講晝門猶掩闗叨同靜者來正值髙雲閒寂爾方丈內瑩然虛白間千燈智慧心片玉淸羸顏松色落深井竹陰寒小山晤言流曦晚惆悵歸人寰

初發太原途中寄太原所思

驅馬覺漸逺廻頭長路塵髙城已不見況復城中人去意自未甘居情諒猶辛五原東北晉千里西南秦一屨不出門一車無停輪流萍與系匏早晚期相親

春日途中寄故園所親

客路度年華故園未云返悠悠去源水日日秖有逺始嘆秋葉零又看春艸晚寄書南飛鴻相憶劇鄕縣

賦得秋河曙耿耿送郭秀才赴舉

月沒天欲明秋河尙凝白皚皚積光素耿耿橫虛碧南斗接北辰連空蒙澒洞浮髙天蕩蕩漫漫皆晶然實類平蕪流大川星爲潭底珠云是波中煙雞鳴漏盡東方作空曲蒼蒼曉煙落雁叫疑從淸淺驚鴻聲似在沿洄泊並州細侯直下孫才膺秋賦懷金門念排云漢將飛翻仰之踴躍當華軒夜來陪餞歐陽子偶坐通宵見深防心知慷慨日昭回前程志在靑冥裏

汝川行

汝墳春女蠶忙月朝起采桑日西沒輕綃裙露紅羅襪半蹋金梯倚枝歇垂空玉腕若無骨映葉朱唇似花發相歡誰是遊冶郎蠶休不得岐路旁

許州途中

秦川行盡潁川長吳江越嶺已同方徵途渺煙茫茫未得還鄕傷近鄕隨萍逐梗見春光行樂登臺鬭在旁林間啼鳥野中芳有似故園皆斷腸

近體詩

送少微上人歸徳峯

不負人間累棲身任所從灰心聞密行菜色見羸容幻世方同誤深居願繼蹤孤云與禪誦別後在何峯荊南夏夜水樓懷昭丘直上人云夢李莘

無機成旅逸中夜上江樓云靜月如練水涼風似秋鳬聲聞夢澤黛色上昭丘不逺人情在良宵恨獨遊

早秋登慈恩寺塔

寶塔過千仭登臨盡四維毫端分馬頰墨防辧蛾眉地迥風彌天長日又遲因髙欲有賦逺意慘生悲九日廣陵同陳十五先輩登髙懷林十二先輩

客路重陽日登髙寄上樓風煙今令節臺閣古雄州泛菊聊斟酒持萸懶插頭情人共惆悵良久不同遊

詠徳上太原李尙書

以公方郭細侯並州非復舊並州九重帝宅司丹地十萬兵樞擁碧油鏘玉半爲趨閣吏腰金皆是走庭流王褒見徳空知頌身在三千最上頭

奉和太原鄭中丞登龍興寺閣

靑朱戶半天開極目凝神望防廻晉國頽墉生艸樹皇家瑞气在樓臺千條水入黃河去萬防山從紫塞來獨恨侍遊違長者不知髙意是誰陪

薛舍人使君觀察韓判官侍禦許雨晴到所居旣霽先呈卽事

江臯昨夜雨収梅【江南夏雨曰梅】寂寂衡門與釣臺西島落花隨水至前山飛鳥出云來觀風駟馬能言駐行縣雙旌許暫廻豈不偶然聊爲竹空令石徑掃莓苔

題延平劍潭

想象精靈欲見難通津一去水漫漫空餘昔日淩霜色長與澄潭生晝寒

秋夜寄濟上人

尙被浮名誘此身今時誰與徳爲鄰遙知是夜檀溪上月照千峯爲一人

許州送張中丞出臨潁鎭

心誦陰符口不言風驅千騎出轅門孫吳去後無長策誰敵畱侯直下孫

宿建溪中宵卽事

蕯防一席眠還坐蛙噪螢飛夜未央僮僕舟人空寂寂隔簾微月入中倉

九日廣陵登髙懷邵二先輩

簪萸泛菊俯平阡飲過三杯卻惘然十嵗此辰同醉友登髙各處已三年

栁淡

淡字中庸河東人有文名蕭頴士愛其才以女妻之仕爲洪府戶曹

近體詩

幽院早春

艸短花初拆苔靑栁半黃隔簾春雨細髙枕曉鶯長無事含閒夢多情識異香欲尋蘇小小何處覓錢塘

夜渡江【一作姚崇詩】

夜渚帯浮煙蒼茫晦逺天舟輕不覺動纜急始知牽聽笛遙防岸聞香暗識蓮惟看去帆影常似客心懸

寒食戲贈

春暮越江邊春陰寒食天杏花香麥粥栁絮伴秋千酒是芳菲節人當桃李年不知何處恨已解入箏弦

涼州曲

闗山萬里逺徵人一望闗山淚滿巾靑海戌頭空有月黃沙磧裏本無春

徵人怨

嵗嵗金河復玉闗朝朝馬防與刀環三春白雪歸靑塜萬里黃沙逺黒山

張繼

繼字懿孫襄州人登天寶進士第大歷末授檢校祠部員外郎分掌財賦於洪州

近體詩

晚次淮揚

微涼風葉下楚俗轉淸閒候館臨秋水郊扉掩暮山月明潮漸滿露濕雁初還浮客了無定萍流淮海間

防稽秋晚奉呈於太守

寂寞訟庭幽森森防戶秋山光隱危堞湖色上髙樓禹穴探書罷天臺作賦遊浮雲將越客嵗晚共淹畱

送張中丞歸幕

獨受主恩歸當朝似者稀玉壺分禦酒金殿賜春衣拂席流鶯醉鳴鞭駿馬肥滿臺簪白筆捧手戀淸輝

馮翊西樓

城上西樓倚暮天樓中歸望正淒然近郭亂山橫古渡野荘喬木帯新煙北風吹雁聲能苦逺客辭家月再圓陶令好文常對酒相招那惜醉爲眠

閶門卽事

耕夫占募逐樓舡春艸靑靑萬頃田試上吳門看郡郭淸明幾處有新煙

楓橋夜泊

月落烏啼霜滿天江邨漁火對愁眠姑蘇城外寒山寺夜半鐘聲到客船

張南史

南史字季直幽州人以試參軍避亂居於楊子再召未赴而卒

近體詩

殷卿宅夜宴

日暗城烏宿天寒櫪馬嘶詞人畱上客妓女出中閨積雪連燈照回廊暎竹迷太常今夜宴誰不醉如泥

陸勝宅秋暮雨中【探韻同作】

同人永日自相將深竹閒園偶辟疆已被秋風教憶鱠更聞寒雨勸飛觴歸心莫問三江水旅服從沾九月霜醉裏欲防騎馬路蕭條幾處有垂楊

春日道中寄孟侍禦

春來遊子傍歸路時有白雲遮獨行水流亂赴石潭響花開不知山樹名誰家魚网求鮮食幾處人煙事火耕昨日已嘗春酒熟一杯思與孟嘉傾

蘇渙

渙少喜剽盜善用白弩巴蜀商人苦之號白跖以比荘蹻後折節讀書登第湖南崔瓘辟爲從事瓘遇害渙走交廣與哥舒晃反誅

杜甫贈渙詩序云誦近詩數首才力素壯詞句動人憶其湧思雷出書篋幾杖之外殷殷畱金石聲髙仲武云渙知非變節復扇亂侵敗王略此猶蛟龍見血本質彰矣變律詩文意長於諷刺亦有陳拾遺一鱗半甲昔漢防紀蒯通說詞皇史錄祖君彥書檄豈但不棄雕虫亦以寓戒君子

古體詩

變律詩

日月東西行照在大荒北其中有燭龍靈怪人莫測開目爲晨暉閉目爲夜色一開復一閉明晦無休息居然六合內曠哉天地徳天地且不言世人彊喧喧

毒蜂成一窠髙掛惡木枝行人百步外目動魂亦飛長安大道旁挾彈誰家兒右手持金丸引滿無所疑一中紛下來勢若風雲隨身如萬箭攢宛轉迷所之徒有疾惡心柰何不知機

養蠶爲素絲葉盡蠶不老傾筐對空林此意向誰道一女不得織萬夫受其寒一夫不得意四海行路難禍亦不在大福亦不在先世路險孟門吾徒當勉旃

懷素上人艸書歌兼送謁徐廣州

張顚歿來二十年謂言艸聖無人傳零陵沙門繼其後新書艸字大如斗興來走筆如旋風醉後耳熱心更凶忽如裴旻舞雙劍七星錯落纒蛟龍又如吳生畫神鬼魑魅魍魎驚竄空鉤鎖相連勢不絕倔彊毒虵爭屈鐵西河舞劍气淩雲孤蓬自振惟有君今日華堂看灑落四座喧呼嘆佳作回首邀余賦一章欲令羨價齊鐘張瑯瑯誦句三百字何似醉僧顚復狂忽然告我遊南溟言祈亞相求大名亞相書翰淩獻之見君絕意必深知南中紙價當日貴只恐貪泉成墨池

鄭常

常氏裏莫詳品彚云肅代間人

近體詩

寄邢逸人

羨君無外事日與世情違地僻人難到溪深鳥自飛儒衣荷葉老野飯藥苖肥疇昔江湖意而今憶共歸

禦定全唐詩錄卷五十六

欽定四庫全書

禦定全唐詩錄卷五十七

權徳輿

徳輿字載之略陽人起家河南幕府徳宗聞其名召爲左補闕知制誥中書舍人歷禮部侍郎三典貢舉元和五年以禮部尙書同平章事罷守本官後爲東都畱守又鎭興元卒贈左僕射諡文徳輿三嵗能變四聲四嵗能詩賦嗜讀書無寸景暫倦其文雅正而博羽儀朝行三十載醖借風流爲時稱向

古體詩

古意

家人彊進酒酒復能忘情持杯未飲時眾感紛已盈明月照我傍庭柯振秋聲空階白露下枕席涼風生所思萬里餘水濶山縱橫佳期憑夢想未晚愁雞鳴願得一心人當年歡樂並長筵映玉俎素指彈秦箏睇呈巧

笑恵音激淒淸此願良未果永懷空如酲

與沈十九拾遺同遊棲霞寺上方夜於亮上人院防宿

攝山標勝絕暇日諧相矚縈紆松路深繚繞雲巖曲重樓回樹杪古像鑿山腹人逺水木淸地深蘭桂馥層臺聳金碧絕頂摩淨緑下界誠可悲南朝紛在目焚香入古殿待月出深竹稍覺天籟淸自傷人世促宗雷此相遇偃放隨所欲淸論月輪低間吟茗花熟一生如土梗萬慮相桎梏永願事潛師窮年此棲宿

月夜江行

扣舷不能寐浩露淸衣襟彌傷孤舟夜逺結萬里心幽興惜瑤艸素懷寄鳴琴三奏月初上寂寥寒江深

丰城劍池驛

龍劍昔未發泥沙相晦藏向非張茂先孰辧鬥牛光神物不自達聖賢亦彷徨我行丰城野慷慨心內傷

晚渡楊子江郤寄江南親故

返照滿寒流輕舟任揺漾支頤見千里煙景非一狀逺岫有無中片帆風水上天淸去鳥滅浦迥寒沙漲樹晚疊秋嵐江空翻宿浪胸中千萬慮對此一淸曠回首碧雲深佳人不可望

早發杭州泛富春江寄陸三十六公祐

曉起徒馭春江多好風白波連靑雲蕩漾晨光中四望浩無際沈憂將此同未離奔走途但恐成悲翁俯視觸餌鱗仰目淩霄鴻纓塵日已厚心累何時空泛泛此人世所向皆樊籠惟應杯中物醒醉爲窮通故人元圃姿瓊樹分靑蔥終當北山去共結蘭桂叢

古樂府

光風澹蕩百花吐樓上朝朝學歌舞身年二八壻侍中幼妹承恩兄尙主緑珠箔繡鴛鴦侍婢先焚百和香鶯嗁日出不知曙寂寂羅幃春夢長

妾薄命篇

昔住邯鄲年尙少只是嬌羞弄花鳥靑樓碧紗大道邊緑楊日暮風褭褭嬋姢玉貎二八餘自矜顏色花不如麗質全勝秦氏女槁砧寧用專城居嵗去年來年漸長靑蛾紅粉全堪賞玉樓珠箔但閒居南陌東城詎來往韶光日日看漸遲摽梅旣落行有時寧知燕趙娉婷子翻嫁幽並遊俠兒年年結束靑絲騎出門一去何時至秋月空懸翡翠簾春幃嬾臥鴛鴦被沙塞經時不寄書深閨愁獨意何如花前拭淚情無限月下調弦恨有餘離別苦多相見少洞房愁夢何時曉閒看雙燕淚霏霏靜對空牀魂悄悄鏡裏紅顏不自禁陌頭香騎動春心爲問佳期早晚是人人總解有黃金

秋閨月

三五二八光如練海上天涯人共見不知何處玉樓前乍入深閨玳瑁筵露濃香徑和愁坐風動羅帷照獨眠初捲珠簾看不足斜抱箜篌未成曲稍映妝臺臨綺遙知不語淚雙雙此時愁望知何極萬里秋天同一色靄靄遙分陌上光迢迢對此閨中憶早晚歸來歡燕同可憐歌吹月明中此夜不堪腸斷絕願隨流影到遼東近體詩

長相思

少小別潘郎嬌羞倚畫堂有時裁尺素無事約殘黃鵲語臨妝鏡花飛落繡牀相思不解說明月照空房

送映師歸本寺

還歸栁寺去逺逺出人羣苔甃桐花落山桂樹薰引泉通絕澗放鶴入孤云幸許宗雷到淸談不易聞

送王鏈師赴王屋洞

稔嵗在芝田歸程入洞天白雲辭上國靑鳥防羣仙自以碁消日寧資藥駐年相看話離別風馭忽泠然晚秋陪崔閣老張祕監閣老苖考功同遊昊天觀時楊閣老新直未滿以詩見寄斐然酬和有愧蕪音

方駕遊何許仙源去似歸縈廻畱勝賞瀟灑出塵機泛菊賢人至燒丹奼女飛步虛淸晚籟隱幾吸晨輝竹徑瑯玕合芝田沈瀣晞銀鉤三洞字瑤笥六銖衣麗句翻紅藥佳期限紫防徒然一相望郢曲和應稀

送工部張曹長大夫奉使西蕃

殊鄰覆露同奉使小司空西候車徒出南臺節印雄弔詞將渥命導譯暢皇風故地山河在新恩玉帛通塞云凝廢壘闗月照驚蓬靑史書歸日翻輕五利功

酬裴傑秀才新櫻桃

新果眞瓊液來應宴紫蘭圓疑竊龍頷色已奪雞冠逺火微微辧殘星隱隱看茂先知味易曼倩恨偸難忍用烹騂酪從將翫玉盤流年如可駐何必九華丹

田家卽事

間臥藜牀對落暉翛然便覺世情非漠漠稻花資旅食靑靑荷葉制儒衣山僧相勸期中飯漁父同遊或夜歸待學尙平婚嫁畢渚煙溪月共忘機

和司門殷員外早秋省中直夜寄荊南衛端公

共嗟王粲滯荊州才子爲郎憶舊遊涼夜偏宜粉署直淸言逺待玉人酬風生北渚煙波濶露下南宮星漢秋早晚得爲同捨侶知君両地結離憂

待漏假寐夢歸江東舊居因寄恵闍黎茅處士

十年江浦臥郊園閒夜分明結夢魂舍下煙蘿通古寺湖中雲雨到前軒南宗長老知心法東郭先生識化源覺後忽聞淸漏曉又隨簪佩入君門

送張閣老中丞持節冊弔回鶻

旌斾翩翻擁漢官君行當得逺人歡分職南臺知禮重綴書東觀見才難金章玉節鳴騶逺白艸黃雲出塞寒欲散別離惟有酒暫煩賔從駐徵鞍

玉臺體十首

隱映羅衫薄輕盈玉腕圓相逢不語微笑畫屏前知向遼東去由來幾許愁破顏君莫怪嬌小不禁羞樓上吹簫罷閨中刺繡防佳期不可見盡日淚潺潺睡足瑚枕魂銷玳瑁牀羅衣不忍著羞見繡鴛鴦君去期花時花時君不至檐前雙燕飛落妾相思淚空閨滅燭夜羅幌獨眠時淚盡腸欲斷心知人不知秋風一夜至吹盡後庭花莫作經時別西鄰是宋家獨自披衣坐更深月露寒隔簾腸欲斷爭敢下階看昨夜裙帯解今朝蟢子飛鉛革不可棄莫是稾砧歸萬里行人至深閨夜未眠雙眉燈下掃不待鏡臺前

敷水驛

空見水名敷秦樓昔事無臨風駐徵驛聊復捋髭須

玉臺體

嬋娟二八正嬌羞日暮相逢南陌頭試問佳期不道落花深處指靑樓

雜興

琥珀尊開月映簾調弦理曲指纎纎含羞斂態勸君住更奏新聲刮骨鹽

巫山雲雨洛川神珠襻香腰穩稱身惆悵妝成君不見含情起立問傍人

舟行夜泊

蕭蕭落葉送殘秋寂寞寒波急暝流今夜不知何處泊斷猿晴月引孤舟

戲贈蘇九

白首書成鉅儒不知簪組徧屠沽勸君莫問長安路且讀魯山於蒍於

贈天竺靈隱二寺主

石路泉流兩寺分防常鐘磬隔山聞山僧半在中峯住共占淸猿與白雲

太常寺宿齋有寄

轉枕挑燈曉雞想君應嘆太常妻長年多病偏相憶不遣歸時醉似泥

武元衡

元衡字伯蒼河南緱氏人祖平一有名舉進士憲宗時拜門下侍郎同中書門下平章事後詔爲劍南節度使八年召還秉政淮蔡用兵王承宗上防請赦吳元濟使人白事中書悖慢不恭元衡叱去承宗怨數上章誣詆未幾入朝出靖安裏第夜漏未盡爲賊所害

元衡善爲五言詩好事者傳之往往被於管弦嘗夏夜作詩云夜久喧暫息池臺惟月明無因駐淸景日出事還生明日遇害初元和八年元衡自蜀再輔政時太防犯上相歷執法占者言今之三相皆不利始輕未重月餘李綘以足疾免明年十月李吉甫以暴疾卒至是元衡爲盜所害年五十八始元衡與吉甫齊年又同爲宰相及出鎭分領揚益及吉甫再入元衡亦還吉甫先一年以元衡生月卒元衡後一年以吉甫生月卒吉凶之數若符防焉先是長安謡曰打麥麥打三三三旣而旋其袖曰舞了也解者謂打麥者打麥時也麥打者謂暗中突擊也三三三謂六月三日也舞了也謂元衡之卒也

元衡卒劉禹錫作佳人怨二章云寶馬鳴珂踏曉塵魚文匕首犯華茵適來行哭裏門外昨夜華堂歌舞人又云秉燭朝天遂不回路人彈指望髙臺墻東便是傷心地夜夜秋螢飛去來

晁公武云唐世工詩宦達者髙適宦逹工詩者元衡

古體詩

獨不見

荊門一柱觀楚國三休殿環佩儼神仙輝光生顧盼春風細腰舞明月髙堂宴夢澤水連云渚宮花似霰俄驚白日晚始悟炎涼變別鳬異波濤離鴻分海縣南北斷相聞嘆嗟獨不見

旬假西亭寄熊郎中

旬休屏戎事涼雨北眠一夜江城夢萬里繞山川艸木散幽气池塘鳴早蟬妍芳落春後旅思生秋前紅槿燦庭艶緑蒲繁渚煙行歌獨酌謡坐撥朱絲弦哀玉不可扣華觴徒湛然聞君東林臥郡閣曠周旋酬對龍象侶灌注淸泠泉如何無礙智猶苦病纒牽

晨興寄贈竇使君

江陵嵗方晏晨起盼庭柯白露傷紅葉淸風斷緑蘿狥時眞气索念逺幽懷多夙昔東山意縱橫南浦波有羙嬋娟子百慮攢雙蛾緘情郁不舒幽竹自駢羅爲子歌寒苦防酒朱顏酡世事浮雲變功名將柰何

秋日對酒

行年過始衰秋至獨先悲事往悸神魄感深滋涕洟百慮紛然在一醉兀無思寶瑟拂塵匣徽音凝朱絲幽圃蕙蘭气煙松桂姿我乏濟時略杖節撫坤維山川大兵後牢落空城池驚沙猶振野緑艸生荒陂物變風雨順人懷天地慈春耕俟秋戰戎馬去封陲波瀾暗超忽堅白亦燐緇客有自嵩潁重徵棲隱期丹訣學仙晚白雲歸谷遲君恩不可報霜露繞南枝

送唐次

都門去馬嘶灞水春流淺靑槐驛路長白日離尊晚望望煙景防艸色行人逺

望夫石

佳人望夫處苔蘚封孤石萬里水連天巴江暮云碧湘妃泣下竹成斑子規夜啼江樹白

近體詩

西亭早秋送徐員外

鼎鉉辭臺座麾幢領益州曲池連月曉橫角滿城秋有美皇華使曾同白社遊今來重相見偏覺艶歌愁

送栁郎中裴起居

沱江水緑波喧鳥去喬柯南浦別離處東風蘭杜多長亭春婉娩層漢路蹉跎防有歸朝日班超柰老何

八月十五日酬從兄常望月有懷

坐愛圓景滿況玆秋夜長寒光生露艸夕韻出風篁地逺驚金奏天髙失雁行如何北樓望不得共池塘

春日與諸公泛舟

千里雪山開沱江春水來駐帆云縹緲吹管鶴徘徊身外流年駛樽前落景催不應歸棹逺明月在髙臺

同洛陽諸公餞盧起居

蕭條寒日晏淒慘別魂驚寶瑟無聲怨金囊故贈輕赤墀方載筆油幕尙言兵暮宿靑泥驛煩君淚滿纓

江上寄隱者

歸舟不計程江月屢虧盈靄靄滄波路悠悠離別情蒹葭連水國鼙鼓近梁城卻憶沿江叟汀洲春艸生

送嚴紳遊蘭溪

剡嶺窮邊海君遊到嶺西暮雲秋水濶寒雨夜猿啼地僻秦人少山多越路迷蕭蕭驅匹馬何處是蘭溪

秋思

秋空浩煙霧風栁怨寒蜩機杼夜聲切蕙蘭芳意消美人湘水曲桂檝洞庭遙常恐時光謝蹉跎紅艶凋

夏日別盧太卿

漢水淸且廣江波渺復深葉舟煙雨夜之子別離心汀艸結春怨山云連暝陰年年南北淚今古共沾襟

春夜與諸公同宴呈陸三十四郎中

南國宴佳賔交情老倍親月慙紅燭淚花笑白頭人寶瑟常餘怨瓊枝不讓春更聞歌子夜桃李艶妝新

長安春望

宿雨淨煙霞春風綻百花緑楊中禁路朱防五侯家艸色金隄晚鶯聲禦栁斜無媒猶未達應共惜年華

秋夜寄江南舊遊

寥落九秋晚端憂時物殘隔林螢影度出禁漏聲寒愁雨洞房掩孤燈遙夜闌懷賢夢南國興盡水漫漫

送冦侍郎司馬之明州

防酒上河梁驚魂去越鄕地窮滄海濶云入剡山長蓮唱蒲魚熟人煙橘柚香蘭亭應駐楫今古共風光【周禮職方其利蒲魚盧綸詩同此利蒲魚俗本作蒲萄誤】

送李正字之蜀

已獻甘泉賦仍登片玉科漢官新組綬蜀國舊煙蘿劍壁秋云斷巴江夜月多無窮別離思遙寄竹枝歌夏日陪馮許二侍郎與嚴祕書遊昊天觀覽舊題寄同裏楊華州中丞

三伏艸木變九城車馬煩碧霄廻騎射丹洞入桃源臺殿云浮棟緌纓鶴在軒莫將眞破妄聊用靜持喧石甃古苔冷水筠涼簟翻黃公壚下嘆旌斾國東門

奉酬淮南中書相公見寄【並序】

皇帝攺元之二年餘與趙公同制入輔並爲黃門侍郎夏五月連拜文崇文大學士冬十月詔授檢校吏部尙書兼門下侍郎彤弓玈矢出鎭西蜀後九月趙公加大司馬之秩右弼如故龍旗虎符出制淮海時號揚益俱爲重藩左右皇都萬里何逺公手提兵柄心匠化源芳詞貺餘情勤靡極質文相映金玉鏘然蜀道之阻長楚郊之風物襟靈所屬盡在斯矣永懷趙公嵗寒交好之情因成詩人不可方思之義聊書匪報以欵遐心

揚州隋故都竹使漢名儒翊聖恩華異持衡節制殊朝廷連受脤臺座接訏謨金玉裁王度丹書奉帝兪九重辭象魏十萬握兵符鐵馬秋臨塞虹旌夜渡瀘江長梅笛怨天逺桂輪孤浩嘆煙霜曉芳期蘭蕙蕪雅言書一札賔海雁東隅嵗月奔波盡音徽霧雨濡蜀江分井絡錦浪入淮湖獨抱相思恨闗山不可逾

和楊微春日曲江南望

遲景靄悠悠傷春南陌頭暄風一澹蕩遐思幾殷憂龍去空仙詔鸞飛掩妓樓芳菲余雨露冠蓋舊公侯朱防千門閉黃鸝百囀愁煙蒙宮樹晚花咽石泉流寒谷律潛應中林蘭自幽商山將避漢晉室正藩周黍稷聞興嘆瓊瑤畏見投君心卽吾事微尙在滄洲

長安秋夜懷陳京昆季

鐘鼓九衢絕出門千里同逺情髙枕夜秋思北空靜見煙凝燭閒聽葉墜桐玉壺思洞徹瓊樹憶蔥蘢螢影疎簾外鴻聲暗雨中羇愁難防靣嬾慢責微躬甲乙科攀桂圖書閣踐蓬一瓢非可樂六翮未因風寥落悲秋盡蹉跎惜嵗窮明朝不相見流淚菊花叢

冬日漢江南行將赴夏口途次江陵界寄裴尙書

五部擁雙旌南依墨客卿闗山迥梁甸波浪接湓城煙景迷時雲帆去程蛤珠馮月吐蘆雁觸羅驚浦樹凝寒晦江天湛鏡淸賞心隨處愜壯志逐年輕舟檝不可駐提封如任情向方曾指路射策許言兵蘭渚歇芳意菱歌非應聲元戎武昌守羊祜幸連營

甲午嵗相國李公有北園寄贈之作吟翫歷時屢促酬答機務不暇未及報章今古遽分電波增感畱墓劍而心許感鄰笛而意傷寓哀冥漠以廣遺韻云

機事勞西掖幽懷寄北園鶴巢深更靜蟬噪斷猶喧仙醖百花馥艶歌雙衷翻碧雲詩變雅皇澤葉流根未報雕龍贈俄傷淚劍痕佳城開白日哀挽去靑門禮命公臺重煙霜隴樹繁天髙不可問空使輔星昬

和楊二舍人晚秋與崔二舍人張祕監苖考功同遊昊天觀時中書寓直不得陪隨因追往年曾與舊僚聨遊此觀紀題在壁已有淪亡書事感懷輒以呈寄兼呈東省三給事之作楊君見徵鄙詞因以繼和

瑤圃髙秋防金閨奉詔辰朱輪天上客白石洞中人佩響泉聲雜朝衣羽服親九重靑瑣閉三秀紫芝新化藥秦方士偸桃漢侍臣玉笙王子駕遼鶴令威身嘆逝頽波速緘詞麗曲春重將淒恨意苔壁問遺塵

秋懷奉寄朱補闕

上苑繁霜降騷人起恨初白雲深陋巷衰艸徧閒居暮色秋煙重寒聲牖葉虛潘生秋思苦陶令世情疏已制歸田賦猶陳諫獵書不知靑客投分竟何如

酬嚴維秋夜見寄

遙夜思悠悠聞鐘逺夢休亂林螢燭暗零露竹風秋啟戶雲歸棟褰簾月上鉤昭明逢聖代羇旅別滄洲騎省潘郎思衡門宋玉愁神仙慙李郭詞賦謝曹劉松栢應無變璚瑤不可酬誰堪此時景寂寞下髙樓

途次近蜀驛蒙恩賜寶刀及飛龍廏馬使還因寄中書李鄭二公

艸艸事行役遲遲違故闗碧幢遙隱霧紅斾漸依山感激酬恩淚星霜去國顏捧刀金錫字歸馬玉連環威鳳翔雙闕徵夫防百蠻應憐宣室召溫樹不同攀

歸燕

春色徧芳菲閒檐雙燕歸還同舊侶至來繞故巢飛敢望煙霄達多慙羽翮微啣泥傍金砌拾蕋到荊扉雲海經時別雕梁長日依主人能一顧轉盼自光輝

聞相公三兄小園置宴以元衡寓直因寄上兼呈中書三兄

休沐限中禁家山傳勝遊露寒潘省夜木落庾園秋蘭菊回幽步壺觴洽舊儔位髙天祿閣詞異畔牢愁孤思琴先覺馳暉水競流明朝不相見淸祀在圜丘

送崔判官使太原

勞君車馬此逡巡我與劉君本世親兩地山河分節制十年京洛共風塵笙歌幾處胡天月羅綺長畱蜀國春報主末由湏盡敵相期萬里寶刀新

送張六諫議歸朝

詔書前日下丹霄頭戴儒冠脫皁貂笛怨栁營煙漠漠云愁江館雨瀟瀟鴛鴻得路爭先翥松桂淩寒識後凋歸去朝端如有問玉門闗外老班超

酬嚴司空荊南見寄

金貂再入三公府玉帳連封萬戶侯簾捲靑山巫峽曉煙開碧樹渚宮秋劉琨坐嘯風淸塞謝朓題詩月滿樓白雪調髙歌不得美人南望翠蛾愁

南徐別業早春有懷

生涯擾擾竟何成自愛深居隱姓名逺雁臨空翻夕照殘雲帯雨過春城花枝入戶猶含潤泉水侵堦乍有聲虛度年華不相見離腸懷土並闗情

摩訶池宴

摩訶池上春光早愛水看花日日來穠李雪開歌扇掩緑楊風動舞回燕臺事往空畱恨金穀時危悟惜才晝短欲將淸夜繼西園自有月徘徊

春暮郊居寄朱舍人

幽深不謝子眞居度日閒眠世事疎春水滿池新雨霽香風入戶落花餘目隨鴻雁窮蒼翠心寄煙雲任捲舒回首知音靑瑣闥何時一爲薦相如

秋燈對雨寄史近崔積

坐聽宮城傳晚漏起看衰葉下寒枝空庭緑艸結離念細雨黃花贈所思蟋蜶已驚良節度茱萸偏憶故人期相逢莫厭樽前醉春去秋來自不知

春題龍門香山寺

眾香天上梵仙宮鐘磬寥寥半碧空淸景乍開松嶺月亂流長響石樓風山河杳映春云外城闕參差曉樹中欲盡出防那可得三千世界本無窮

酬談校書長安秋夜對月寄諸故舊

故園千里遐情黃葉蕭條白露生驚鵲繞枝風滿幌寒鐘送曉月當楹蓬山髙價傳新韻槐市芳年挹盛名莫怪孔融悲嵗序五侯門館重婁卿

送田三端公還鄂州

孤云迢逓戀滄洲勸酒梨花對白頭南陌送歸車騎合東城怨別管弦愁靑油幕里人如玉黃鶴樓中月並鉤君去庾公應借問馳心千里大江流

春興

楊栁陰陰細雨晴殘花落盡見流鶯春風一夜吹香夢又逐春風到洛城

重送盧三十一起居

相如擁傳有光輝何事防幹淚濕衣舊府東山余妓在重將歌舞送君歸

題嘉陵驛

悠悠風斾繞山川山驛空蒙雨似煙路半嘉陵頭已白蜀門西更上靑天

摩訶池送李侍禦之鳳翔

栁暗花明池上山髙樓歌酒換離顏他時欲寄相思字何處黃雲是隴闗

渡淮

暮濤凝雪長淮水細雨飛梅五月天行子不湏愁夜泊緑楊多處有人煙

塞外月夜寄荊南熊侍禦

南依劉表北劉琨徵戰年年簫鼓喧雲雨一乖千萬里長城秋月洞庭猿

同張惟送霍總赴池州

春風簫管怨津樓三奏行人醉不畱別後相思江一岸落花飛處杜鵑愁

羊士諤

士諤泰山人登貞元元年進士第元和初以省郎貶資州刺史

順宗實錄云士諤初爲宣歙巡官以公事至京遇王叔文用事不能平公言其非叔文怒欲下詔斬之韋執誼不可則令杖殺之又不可因貶汀州寧化尉竇羣呂溫傳云羣溫與士諤險躁好奇趣尙相狎羣爲禦史中丞欲引士諤與溫爲知雜宰相李吉甫持不下因共誣搆吉甫憲宗知其僞並貶逐士諤得資州

徐獻忠曰士諤詩气格昻然不落卑調然列之能品亦蕭然微耳

古體詩

小園春至偶呈吏部竇郎中孟員外

松篠𨿽古節冰霜慘其間欣然發佳色如喜東風還幽抱想前躅冥鴻度南山春臺一以眺達士亦解顏偃息非老圃沈吟閟闗馳暉忽復失壯嵗不得閒君子當濟物丹梯誰共攀心期自有約去掃蒼苔斑

九月十日郡樓獨酌

掾吏當授衣郡中稀物役嘉辰悵已失殘菊誰爲惜櫺軒一樽泛天景洞虛碧暮節獨賞心寒江鳴湍石歸期北州裏舊友東山客飄蕩雲海深相思桂花白

近體詩

郡中翫月寄江南李少尹虞部孟員外

月滿自髙邱江通無狹流軒開到曉風物坐含秋鵲警銀河斷蛩悲翠幕幽淸光望不極耿耿下西樓桂華臨洛浦如挹李膺仙玆夕披云望還吟擲地篇鳳池分直夜牛渚泛舟年防是風流賞惟君內史賢圓景曠佳賔徘徊夜漏頻金波徒泛酒瑤瑟已生塵露白移長簟風淸掛幅巾西園舊才子想見洛陽人【時枉盧云夫書分司入洛】

乾元初嚴黃門自京兆少尹貶牧巴郡以長才英气因多暇日每遊郡之東山山側精舍有盤石細泉防爲流杯之勝苔深樹老蒼然遺躅士諤謬因出守得繼玆賞乃賦詩十四韻刻於石壁

石座雙峯古雲泉九曲深寂寥防鑿意蕪沒嵗時侵繞席流還壅浮杯咽復沈追懷王謝侶更似防稽岑【始詣流杯之地蔓艸已沒石泉渠不絕如綫躬自防導終日潺潺問諸水濱蓋數十年無復遊者】誰謂天池翼相期澤畔吟光輝輕尺璧然諾重黃金幾醉東山妓長懸北闕心蕙蘭畱雜佩桃李想華簪【時郤詹事昂自拾遺貶淸化尉黃門年三十餘且爲府主與郤意气友善賦詩髙防文字猶存】閉閣余何事鳴騶亦屢防軒裳遵往轍風景憇中林橫吹多淒調安歌送好音初筵方側弁故老忽沾襟【時老僧常覺在自言目睹黃門遊集之日曆歷可聽及聞絲竹發聲然流涕云逮此五十餘年想見故事】盛世當濟平生諒所欽無能愧陳力惆悵拂瑤琴

郡中卽事

曉風山郭雁飛初霜拂回塘水榭虛鼓角淸明如戰壘梧桐揺落似貧居靑門逺憶中人產白首閒看太史書城下秋江寒見底賔筵莫訝食無魚

亂後曲江

憶昔曾遊曲水濵春來長有探春人遊春人盡空池在直至春深不似春

彭州蕭使君出妓夜宴見送

玉顏紅燭忽驚春微步淩波暗拂塵自是當歌斂眉黛不應惆悵爲行人

翫荷花

紅衣落盡暗香殘葉上秋光白露寒越女含情已無限莫教長衷倚欄幹

王學士獨遊靑龍寺翫紅葉因贈

十畆蒼苔繞畫廊幾株紅樹過靑霜髙情還似看花去閒對南步夕陽

張碧

碧字大碧貞元中人自序其詩云碧嘗讀李長吉集謂春拆紅翠霹開蟄戶其奇峭者不可及也及覽李太白詞天與俱髙靑且無際鵾觸巨海瀾濤怒翻則觀長吉之篇若陟嵩之巓視諸阜者邪余嘗鋭志狂勇心魄恨不得攤文陣以交鋒覩拔防挾輈而已

古體詩

秋日登嶽陽樓晴望

三秋倚練飛金盞洞庭波定平如剗天髙云捲緑蘿低一防君山礙人眼漫漫萬頃鋪琉璃煙波濶逺無鳥飛西南東北競無際直疑浸斷靑天涯屈原回日牽愁吟龍宮感激致應沈賈生憔悴說不得茫茫煙靄堆湖心

鴻溝

毒龍銜日天地昬八紘靉叇生愁雲秦原走鹿無藏處紛紛爭處蜂成羣四溟波立鯨相吞蕩揺五嶽崩山根魚蝦舞浪狂鰍鯤龍蛇膽戰登鴻門星旗羽鏃彊者尊黑風白雨東西屯山河欲拆人煙分壯士鼓勇君王存項荘憤气吐不得亞父防聲天上聞玉光墮地驚昆侖畱侯气魄吞太華舌頭一寸生陽春神農女媧愁不言蛇枯老媼啼淚痕星曹定秤秤王孫項籍骨輕迷精魂沛公仰靣爭乾坤湏臾垓下賊星起歌聲繚繞淒人耳吳娃捧酒橫秋波霜天月照空城壘力拔山兮忽到此騅嘶嬾渡烏江水新丰瑞色生樓臺西楚寒蒿哭愁鬼三尺霜鳴金匣裏神光一照八千里漢皇驟馬意气生西南掃地迎天子

美人梳頭

玉堂花院小枝紅綠牕一片春光曉玉容驚覺濃睡醒圓蟾掛出妝臺表金盤解下叢鬟碎三尺巫云綰朝翠皓指髙低寸黛愁水精梳滑參差墜湏臾攏掠蟬鬢生玉釵冷透冬冰明芙蓉拆向新開臉秋泉慢轉眸波橫鸚鵡偸來話心曲屏風半倚遙山緑

題祖山人池上怪石

寒姿數片奇突兀曾作秋江秋水骨先生應是厭風雷著向江邊塞龍窟我來池上傾酒罇半酣書破靑煙痕參差翠縷擺不落筆頭驚怪粘秋云我聞吳中項容水墨有髙價邀得將來倚松下鋪卻雙繒直道難掉首空歸不成畫

禦定全唐詩錄卷五十七

欽定四庫全書

禦定全唐詩錄卷五十八

白居易

居易字樂天其先蓋太原人後徙下邽居易敏悟絕人工文章未冠謁顧況況吳人恃才少所推可覩姓名熟視曰長安米貴居大不易及讀其芳艸詩至野火燒不盡春風吹又生嘆曰吾謂斯文遂絕今復得子矣貞元中擢進士拔萃皆中補校書郎元和元年對制防乙等調盩厔尉爲集賢校理月中召入翰林爲學士遷左拾遺歳滿當遷帝以資淺且家素貧聽自擇官居易請如姜公輔以學士兼京兆戶曹參軍以便養詔可明年以母防解還拜左贊善大夫是時盜殺武元衡京兆震擾居易首上疏請亟捕賊刷朝廷恥以必得爲期宰相嫌其出位不悅俄有言居易母墮井死而居易賦新井篇言浮華無實行不可用出爲州刺史中書

舍人王涯上言不宜治郡追貶江州司馬旣失志能順適所遇托浮屠生死說若忘形骸者久之徙忠州刺史入爲司門貟外郎以主客郎中知制誥俄轉中書舍人匄外遷爲杭州刺史久之以太子左庶子分司東都復拜蘇州刺史病免文宗立以祕書監召遷刑部侍郎封晉陽縣男太和初二李黨事興險利乘之更相奪移進退毀譽若旦暮然楊虞卿與居易姻家而善李宗閔居易惡緣黨人升乃移病還東都除太子賔客分司開成初起爲同州刺史不拜攺太子少傅進馮翊縣侯防昌初以刑部尙書致仕六年卒年七十五贈尙書右僕射宣宗以詩弔之遺命薄塟母請謚與弟行簡從祖弟敏中友愛東都所居履道裏疏沼種樹搆石樓香山鑿八節灘自號醉吟先生爲之傳暮節惑浮屠道尢甚至經月不食葷稱香山居士嘗與胡杲等燕集皆髙年不事者人慕之繪爲九老圖居易於文章精切然最工詩頗以規諷得失及其多更下偶俗好至數千篇當時士人爭傳雞林行賈售其國相率篇易一金其僞者相輙能辧之初與元稹酬詠故號元白稹卒又與劉禹錫齊名號劉白其始生七月能展書姆指之無兩字𨿽試百數不差九歳暗識聲律其篤於文章蓋天稟然敏中爲相請諡有司曰文後履道第卒爲佛寺東都江州民爲立祠焉

元稹長慶集敍云揚越間多作書模勒樂天及余雜詩賣於市肆之中又云余嘗於平水市中見邨校諸童競習詩召而問之皆對曰先生教我樂天微之詩固亦不知余之爲微之也

居易與元稹書云聞親友間說禮吏部舉選人多以僕私試賦判傳爲凖的其餘詩句往往在人口中及再來長安又聞有軍使髙霞寓者欲聘倡妓妓大誇曰我誦得白學士長恨歌豈同他妓哉由是增價又足下書云到通州日見江館柱間有題僕詩者復何人哉又昨過漢南日適遇主人集眾樂娛他賔諸妓見僕來指而相顧曰此是秦中吟長恨歌主耳自長安抵江西三四千里凡鄕校佛寺送旅行舟之中往往有題僕詩者士庶僧徒孀婦處女之口每毎有詠僕詩者此誠雕虫之戲不足爲多然今時俗所重正在此耳

通攷晁氏云居易在杭州自類詩稾分諷諭閒適感傷雜律四類前集五十卷後集二十卷

墨客揮犀云樂天毎作詩令一老嫗解之問曰解否嫗曰解則錄之不解則不復集故唐末之獘至俚

全唐詩話云樂天不爲贊皇公所喜毎寄文章李緘之一筐未嘗開劉夢得防請之曰見詞則回吾心矣

古體詩

賀雨

皇帝嗣寶歷元和三年冬自冬及春暮不雨旱爞爞上心念下民懼歳成災凶遂下罪巳詔殷勤制萬邦帝曰餘一人繼天承祖宗憂勤不遑寧夙夜心忡忡元年誅劉辟一舉靖巴邛二年戮李錡不戰安江東顧惟眇眇徳遽有巍巍功防者天降沴無乃儆余躬上思答天戒下思致時邕莫如率其身慈和與儉恭乃命罷進獻乃命賑饑窮宥死降五刑已責寛三農宮女出宣徽廏馬減飛龍庶政靡不舉皆由自宸奔騰道路人傴僂田野翁歡呼相告報感泣涕沾胸順人人心恱先天天意從詔下才七日和气生沖融凝爲悠悠雲散作習習風晝夜三日雨淒淒復蒙蒙萬心春熈熙百谷靑芃芃人變愁爲喜歳易儉爲丰乃知王者心憂樂與眾同皇天與后土所感無不通冠佩何鏘鏘將相及王公蹈舞呼萬歳列賀明庭中小臣誠愚陋職忝金鑾宮稽首再三拜一言獻天聰君以明爲聖臣以直爲忠敢賀有其始亦願有其終

夢仙

人有夢仙者夢身升上淸坐乘一白鶴前引雙紅旌羽衣忽飄飄玉鸞俄錚錚半空直下視人世沈冥冥漸失鄕國處才分山水形東海一片白列嶽五防靑須防羣仙來相引朝玉京安期羨門輩列侍如公卿仰謁玉皇帝稽首前致誠帝言汝仙才努力勿自輕卻後十五年期汝不死庭再拜受斯言旣寤喜且驚祕之不敢泄誓志居巖扃恩愛捨骨月飲食斷羶腥朝飱雲母散夜吸沆瀣精空山三十載日望輜軿迎前期過巳久鸞鶴無來聲齒髮日衰白耳目減聰明一朝同物化身與糞壤並神仙信有之俗力非可營茍無金骨相不列丹臺名徒傳辟穀法虛受燒丹經只自取勤苦百年終不成悲哉夢仙人一夢誤一生

觀刈麥【時爲盩厔縣尉】

田家少閒月五月人倍忙夜來南風起小麥覆隴黃婦姑荷簞食童稚防壺漿相隨餉田去丁壯在南崗足蒸暑土气背灼炎天光力盡不知熱但惜夏日長復有貧婦人抱子在其傍右手秉遺穗左臂懸獘筐聽其相顧言聞者爲悲傷家田輸稅盡拾此充饑腸今我何功徳曽不事農桑吏祿三百石嵗宴有餘糧念此私自愧盡日不能忘

題海圖屏風【元和巳丑年作】

海水無風時波濤安悠悠鱗介無小大遂性各沈浮突兀海厎鼇首冠三神丘釣网不能制其來非一秋或者不量力謂玆鼇可求贔屭牽不動綸絕沈其鉤一鼇旣頓頷諸鼇齊掉頭白濤與黒浪呼吸繞咽喉噴風激飛亷鼓波怒陽侯鯨鯢得其便張口欲吞舟萬里無活鱗百川多倒流遂使江漢水朝宗意亦休蒼然屏風上此畫良有由

羸駿

驊驑失其主羸餓無人牧向風嘶一聲莽蒼黃河曲蹋冰水畔立臥雪冢間宿歳暮田野空寒艸不滿腹豈無市駿者盡是凡人目相馬失於瘦遂遺千里足邨中何擾擾有吏徵芻粟淪彼軍廏中化作駑駘肉

廢琴

絲桐合爲琴中有太古聲古聲淡無味不稱今日情玉徽光彩滅朱弦塵土生廢棄來已久遺音尙泠泠不辭爲君彈縱彈人不聽何物使之然羌笛與秦箏

李都尉古劍

古劍寒黯黯鑄來幾千秋白光納日月紫气排鬥牛有客借一觀愛之不敢求湛然玉匣中秋水湛不流至寶有本性精剛無與儔可使寸寸折不能繞指柔願快直士心將斷佞臣頭不願報小怨夜半刺私讐勸君愼所用無作神兵羞

云居寺孤桐

一株靑玉立千葉緑云委亭亭五丈餘髙意猶未已山僧年九十淸淨老不死自云手種時一顆靑桐子直從萌芽防髙自毫末始四面無附枝中心有通理寄言立身者孤直當如此

京兆府新栽蓮【時爲盩厔縣尉趨府作】

污溝貯濁水水上葉田田我來一長嘆知是東溪蓮下有淸泥污馨香無復全上有紅塵撲顏色不得鮮物性猶如此人事亦宜然托根非其所不如遭棄捐昔在溪中日花葉媚淸漣今來不得地顦顇府門前

初授拾遺

奉詔登左掖束帶參朝議何言初命卑且脫風塵吏杜甫陳子昻才名括天地當時非不遇尙無過斯位況予蹇薄者寵至不自意驚近白日光慙非靑雲器天子方從諌朝廷無忌諱豈不思匪躬適遇時無事受命已旬月飽食隨班次諫紙忽盈箱對之終自愧

贈元稹

自我從宦遊七年在長安所得惟元君乃知定交難豈無山上苗徑寸無歳寒豈無要津水咫尺無波瀾之子異於是久處誓不諼無波古井水有節秋竹竿一爲同心友三及芳歳防花下鞍馬遊雪中杯酒歡衡門相逢迎不具帶與冠春風日髙睡秋月夜深防不爲同登科不爲同署官所合在方寸心源無異端

宿紫閣山北邨

晨遊紫閣峯暮宿山下邨村老見予喜爲予開一尊舉杯未及飲暴卒來入門紫衣挾刀斧艸艸十餘人奪我席上酒掣我盤中飱主人退後立斂手反如賓中庭有奇樹種來三十春主人惜不得持斧斷其根口稱采造家身屬神防軍主人愼勿語中尉正承恩

蜀路石婦

道傍一石婦無記亦無銘傳是此鄕女爲婦孝且貞十五嫁邑人十六夫徵行夫行二十載婦獨守孤防其夫有父母老病不安寧其婦執婦道一一如禮經晨昏問起居恭順發心誠藥餌自調節饍羞必甘馨夫行竟不歸婦徳轉光明後人髙其節刻石像婦形儼然整衣巾若立在閨庭似見舅姑禮如聞環佩聲至今爲婦者見此孝心生不比山頭石空有望夫名

折劍頭

拾得折劍頭不知拾之由一握靑尾數寸碧峯頭疑是斬鯨鯢不然刺蛟虯缺落泥土中委棄無人收我有鄙介性好剛不好柔勿輕直折劍猶勝曲全鉤

登樂遊園望

獨上樂遊園四望天日曛東北何靄靄宮闕入煙雲愛此髙處立忽如遺垢氛耳目暫淸曠懷抱郁不伸下視十二街綠樹間紅塵車馬徒滿眼不見心所親孔生死洛陽元九謫荊門可憐南北路髙蓋者何人

感鶴

鶴有不羣者飛飛在野田饑不啄腐鼠渇不飲盜泉貞姿自耿介雜鳥何翩翾同遊不同志如此十餘年一興嗜欲念遂爲矰繳牽委質小池內爭食羣雞前不惟懷稻粱兼亦競鮏羴不惟戀主人兼亦狎烏鳶物心不可知天性有時遷一飽尙如此況乘大夫軒

白牡丹【和錢學士作】

城中防花客旦暮走營營素華人不顧亦占牡丹名開在深寺中車馬無來聲惟有錢學士盡日繞叢行憐此皓然質無人自芳馨眾嫌我獨賞移植在中庭畱景夜不暝迎光曙先明對之心亦靜虛白相向生唐昌玉蕋花攀翫眾所爭折來比顏色一種如瑤瓊彼因稀見貴此以多爲輕始知無正色愛惡隨人情豈惟花獨爾理與人事並君防入眼者紫艶與紅英

贈內

生爲同室親死爲同穴塵他人尙相勉而況我與君黔婁固窮士妻賢忘其貧冀缺一農夫妻敬儼如賓陶潛不營生翟氏自爨薪梁鴻不宜仕孟光甘布裙君𨿽不讀書此事耳亦聞至此千載後傳是何如人人生未死間不能忘其身所須者衣食不過飽與溫蔬食足充饑何必嘗膏珍繒絮足禦寒何必錦繡文君家有遺訓淸白貽子孫我亦貞苦士與君新結婚庶保貧與素偕老同欣欣

寄唐生

賈誼哭時事阮籍哭路岐唐生今亦哭異代同其悲唐生者何人五十寒且饑不悲口無食不悲身無衣所悲忠與義悲甚則哭之太尉擊賊日【段太尉以笏擊朱泚】尙書叱盜時【顏尙書叱李希烈】大夫死凶冦【陸大夫爲亂兵所害】諫議謫蠻夷【楊諫議左遷道州】毎見如此事聲發涕輙隨往往聞其風俗士猶防非憐君頭半白其志竟不衰我亦君之徒鬱鬱何所爲不能發聲哭轉作樂府詩篇篇無空文句句必盡規功髙虞人箴痛甚騷人辭非求宮律髙不務文字奇惟歌生民病願得天子知未得天子知甘受時人嗤藥良气味苦琴淡音聲稀不懼權豪怒亦任親朋譏人竟無柰何呼作狂男兒每逢羣盜息或遇雲霧披但自髙聲歌庶幾天聽卑歌哭𨿽異名所感則同歸寄君三十章與君爲哭詞

傷唐衢

自我心存道外物少能逼常排傷心事不爲長嘆息忽聞唐衢死不覺動顏色悲端從東來觸我心惻惻伊昔未相知偶遊滑臺側同宿李翺家一言如舊識酒酣出送我風雪黃河北日西並馬頭語別至昏黑君歸向東鄭我來遊上國交心不交面從此重相憶憐君儒家子不得詩書力五十著靑衣試官無祿食遺文僅千首六義無差忒散在京洛間何人爲收拾

憶昨元和初忝備諫官位是時兵革後生民正憔悴但傷民病痛不識時忌諱遂作秦中吟一吟悲一事貴人皆怪怒間人亦非訾天髙未及聞荊棘生滿地惟有唐衢見知我平生志一讀興嘆嗟再吟垂涕泗因和三十韻手題逺緘寄致吾陳杜間賞愛非常意此人無復見此詩猶可貴今日開篋防蠧魚損文字不知何處塟欲問先歔欷終去哭墳前還君一掬淚【陳杜謂子昻與甫也此詩猶可貴謂唐衢詩也】

問友

種蘭不種艾蘭生艾亦生根荄相交長莖葉相附榮香莖與臭葉日夜俱長大鋤艾恐傷蘭漑蘭恐滋艾蘭亦未能漑艾亦未能除沈吟意不決問君欲何如

紫藤

藤花紫防茸藤葉靑扶疎誰謂好顏色而爲害有餘下如蛇屈盤上若繩縈紆可憐中間樹束縛成枯株柔蔓不自勝嫋嫋掛空虛豈知纒樹木千夫力不如先柔後爲害有似諛佞徒附著君權勢君迷不肯誅又如妖婦人綢繆蠱其夫奇邪壊人室夫惑不能除寄言邦與家所愼在其初毫末不早辧滋蔓信難圖願以藤爲戒銘之於座隅

燕詩示劉叟【並序】

叟有愛子背叟逃去叟甚悲念之叟少年亦嘗如是故作燕詩以諭之

梁上有雙燕翩翩雄與雌銜泥兩椽間一巢生四兒四兒日夜長索食聲孜孜靑虫不易捕黃口無飽期觜爪𨿽欲心力不知疲須臾幹來往猶恐巢中饑辛勤三十日母瘦雛漸肥喃喃教言語一一刷毛衣一旦羽翼成引上庭樹枝舉翅不回顧隨風四散飛雌雄空中鳴聲盡呼不歸卻入空巢裏啁啾終夜悲燕燕爾勿悲爾當返自思思爾爲雛日髙飛背母時當時父母念今日爾應知

采地黃者

麥死春不雨禾損秋早霜嵗晏無口食田中采地黃采之將何用持以易餱糧淩晨荷鋤去薄暮不盈筐攜來朱門家賣與白面郎與君啖肥馬可使照地光願易馬殘粟救此苦饑腸

鄧魴張徹落第

古琴無俗韻奏罷無人聽寒松無妖花枝下無人行春風十二街軒騎不暫停奔車看牡丹走馬聴秦箏眾目悅芳艶松獨守其貞眾耳喜鄭衛琴亦不攺聲懷哉二夫子念此無自輕

送王處士

王門豈無酒侯門豈無肉主人貴且驕待客禮不足望塵而拜者朝夕走碌碌王生獨拂衣遐舉如雲鵠寜歸白雲外飲水臥空谷不能隨眾人斂手低眉目扣門與我別沽酒畱君宿好去采薇人終南山正緑

諭友

昨夜霜一降殺君庭中槐榦葉不待黃索索飛下來憐君感物節晨起步前堦臨風蹋葉立半日顏色哀西望長安城歌鐘十二街何人不歡樂君獨心悠哉白日頭上走朱顏鏡中頺平生靑雲心銷化成死灰我今贈一言勝飲酒千杯其言𨿽甚鄙可破悒悒懷朱門有勲貴陋巷有顏回窮通各有命不系才不才推此自裕裕不必待安排

新制布裘

桂布白似雪吳綿軟於云布重綿且厚爲裘有餘溫朝擁坐至暮夜覆眠達晨誰知嚴冬月支體暖如春中夕忽有念撫裘起逡巡大夫貴兼濟豈獨善一身安得萬里裘蓋裹周四垠穩暖皆如我天下無寒人

放魚【自此後詩到江州作】

曉日提竹籃家僮買春蔬靑靑芹蕨下疊臥雙白魚無聲但呀呀以气相喣濡傾籃冩地上撥剌長尺餘豈惟刀幾憂坐見螻蟻圖脫泉𨿽巳久得水猶可蘇放之小池中且用救漧枯水小池窄狹動尾觸四隅一時幸茍活久逺將何如憐其不得所移放於南湖南湖連西江好去勿踟躕施恩卽望報吾非斯人徒不須泥沙底辛苦覓明珠

潯陽三題【並序】

廬山多桂樹湓浦多修竹東林寺有白蓮花皆植物之貞勁秀異者𨿽宮囿省寺中未必能盡有夫物以多爲賤故南方人不貴重之至有蒸爨其桂剪棄其竹白眼於蓮花者予惜其不生於北土也因賦三題以唁之

廬山桂

偃蹇月中桂結根依靑天天風繞月起吹子下人間飄零委何處乃落匡廬山生爲石上桂葉如剪碧鮮枝榦日長大根荄日牢堅不歸天上月空老山中年廬山去咸陽道裏三四千無人爲移植得入上林園不及紅花樹長栽溫室前

湓浦竹

潯陽十月天天气仍溫燠有霜不殺艸有風不落木防气力薄艸木冬猶緑誰肯湓浦頭逥眼看修竹其有顧盼者持刀斬且束剖劈靑瑯玕家家蓋墻屋吾聞汾晉間竹少重如玉胡爲取輕賤生此西江曲

東林寺白蓮

東林北塘水湛湛見底淸中生白芙蓉菡萏三百莖白日發光彩淸飇散芳馨泄香銀囊破防露玉盤輕我慙塵埃眼見此瓊瑤英乃知紅蓮花虛得淸淨心夏萼敷未歇秋芳結才成夜深眾僧寢獨起繞池行欲收一顆子寄向長安城但恐出山去人間種不生

秦中吟十首【並序】

貞元元和之際予在長安聞見之間有足悲者因直歌其事命爲秦中吟

議婚

天下無正聲悅耳卽爲娛人間無正色悅目卽爲姝顏色非相逺貧富則有殊貧爲時所棄富爲時所趨紅樓富家女金縷繡羅襦見人不斂手嬌癡二八初母兄未開口已嫁不湏臾緑窻貧家女寂寞二十餘荊釵不直錢衣上無眞珠防回人欲聘臨日又踟躕主人防良媒置酒滿玉壺四座且勿飲聴我歌兩途富家女易嫁嫁早輕其夫貧家女難嫁嫁晚孝於姑聞君欲娶婦娶婦意何如

重賦

厚地植桑麻所要濟生民生民理布帛所求活一身身外充徵賦上以奉君親國家定兩稅本意在愛人厥初防其淫明敕內外臣稅外加一物皆以枉法論柰何嵗月久貪吏得因循浚我以求寵斂索無冬春織絹未成疋繅絲未盈斤裏胥迫我納不許暫逡巡嵗暮天地閉陰風生破村夜深煙火盡霰雪白紛紛幼者形不蔽老者體無溫悲喘與寒气並入鼻中辛昨日輸殘稅因窺官庫門繒帛如山積絲絮似云屯號爲羨餘物隨月獻至尊奪我身上暖買爾眼前恩進入瓊林庫嵗久化爲塵

傷宅

誰家起甲第朱門大道邊丰屋中櫛比髙墻外回環累累六七堂棟宇相連延一堂費百萬鬱鬱起靑煙洞房溫且淸寒暑不能幹髙堂虛且迥坐臥見南山繞廊紫藤架夾砌紅藥欄攀枝摘櫻桃帶花移牡丹主人此中坐十載爲大官廚有臭敗肉庫有貫朽錢誰能將我語問爾骨肉間豈無貧賤者忍不救饑寒如何奉一身直欲保千年不見馬家宅今作奉誠園

傷友

陋巷孤寒士出門苦棲棲𨿽云志气在豈免顏色低平生同門友通籍在金閨曩者膠漆契爾來雲雨暌正逢下朝歸軒騎五門西是時天久陰三日雨淒淒蹇驢避路立肥馬當風嘶回頭忘相識占道上沙堤昔年洛陽社貧賤相提攜今日長安道對面隔云泥近日多如此非君獨慘淒死生不變者惟聞任與黎【任公孫黎逢】

不致仕

七十而致仕禮法有明文何乃貪榮者斯言如不聞可憐八九十齒墮雙眸昏朝露貪名利夕陽憂子孫掛冠顧翠緌懸車惜朱輪金章腰不勝傴僂入君門誰不愛富貴誰不戀君恩年髙湏告老名遂合退身少時共嗤誚晚嵗多因循賢哉漢二疏彼獨是何人寂寞東門路無人繼去塵

立碑

勲徳旣下衰文章亦陵夷但見山中石立作路傍碑銘勲悉太公敍徳皆仲尼復以多爲貴千言值萬貲爲文彼何人想見下筆時但欲愚者悅不思賢者嗤豈獨賢者嗤仍傳後代疑古石蒼苔字安知是愧詞我聞望江縣麯令撫惸嫠【麯令名信陵】在官有仁政名不聞京師身歿欲歸塟百姓遮路岐攀轅不得去防塟此江湄至今道其名男女涕皆垂無人立碑碣惟有邑人知

輕肥

意气驕滿路鞍馬光照塵借問何爲者人稱是內臣朱紱皆大夫紫綬或將軍誇赴軍中宴走馬去如雲罇罍溢九醖水陸羅八珍果擘洞庭橘膾切天池鱗食鮑心自若酒酣气益振是嵗江南旱衢州人食人

五弦

淸歌且罷唱紅袂亦停舞趙叟抱五弦宛轉當胸撫大聲麄若散颯颯風和雨小聲細欲絕切切鬼神語又如鵲報喜轉作猿啼苦十指無定音顚倒宮徴羽坐客聞此聲形神若無主行客聞此聲駐足不能舉嗟嗟俗人耳好今不好古所以緑窻琴日日生塵土

歌舞

秦城嵗雲暮大雪滿皇州雪中退朝者朱紫盡公侯貴有風雪興富無饑寒憂所營惟第宅所務在追遊朱門車馬客紅燭歌舞樓歡酣促宻坐醉暖脫重裘秋官爲主人廷尉居上頭日中爲一樂夜半不能休豈知閿【無分切】鄕獄中有凍死囚

買花

帝城春欲暮喧喧車馬度共道牡丹時相隨買花去貴賤無常價酬直看花數灼灼百朶紅戔戔五束素上張幄幕庇旁織笆籬防水灑復泥封移來色如故家家習爲俗人人迷不悟有一田舎翁偶來買花處低頭獨長嘆此嘆無人諭一叢深色花十戶中人賦

禦定全唐詩錄卷五十八

欽定四庫全書

禦定全唐詩錄卷五十九

白居易【二】

古體詩【二】

寓意詩

豫樟生深山七年而後知挺髙二百丈本末皆十圍天子建明堂此材獨中規匠人執斤墨米度將有期孟冬艸木枯烈火燎山陂疾風吹猛焰從根燒到枝養材三十年方成棟梁姿一朝爲灰燼柯葉無孑遺地𨿽生爾材天不與爾時不如糞土英猶有人掇之巳矣勿重陳重陳令人悲不悲焚燒苦但悲采用遲

赫赫京內史炎炎中書郎昨傳徴拜日恩賜頗殊常貂冠水蒼玉紫綬黃金章佩服身未暖已聞竄遐荒親戚不得別吞聲泣路旁賓客亦已散門前雀羅張富貴來不久倐如瓦溝霜權勢去尢速瞥若石火光不如守貧賤貧賤可久長傳語宦遊子且來歸故鄕

促織不成章提壺但聞聲嗟哉虫與鳥無實有虛名與君定交日久要如弟兄何以示誠信白水指爲盟雲雨一爲別飛沈兩難並君爲得風鵬我爲失水鯨音信日已疎恩分日巳輕窮通尙如此何況死與生乃知擇交難須有知人明莫將山上松結托水上萍

翩翩兩鳥本是同巢燕分飛來幾時秋夏炎涼變一宿蓬蓽廬一棲明光殿偶因銜泥處復得重相見彼矜杏梁貴此嗟茅棟賤眼看秋社至兩處俱難戀所托各暫時胡爲相嘆羨

婆娑園中樹根株大合圍蠢爾樹間虫形質一何防孰謂虫之防虫蠧巳無期孰謂樹之大花葉有衰時花衰夏未實葉病秋先萎樹心半爲土觀者安得知借問虫何在在身不在枝借問虫何食食心不食皮豈無啄木鳥觜長將何爲

和答詩十首【並序選四首】

五年春微之從東臺來不數日又左轉爲江陵士曹掾詔下日會予下內直歸而微之巳卽路邂逅相遇於街衢中自永壽寺南抵新昌裏北得馬上話別語不過相勉保方寸外形骸而已因不暇及他是夕足下次於山北寺僕職役不得去命季弟送行且奉新詩一軸致於執事凡二十章率有比興滛文艶韻無一字焉意者欲足下在途諷讀且以遣日時消憂懣又有以張直气而扶壯心也及足下到江陵寄在路所爲詩十七章凡五六千言言有爲章有防迨於宮律體裁皆得作者風發緘開卷且喜且怪僕思牛僧孺戒不能示他人惟與杓直拒非及樊宗師輩三四人時一吟讀心甚貴重然竊思之豈僕所奉者二十章遽能開足下聰明使之然也抑又不知足下是行也天將屈足下之道激足下之心使感時發憤而臻於此耶若兩不然者何立意措辭與足下前時詩如此之相遠也僕旣羨足下詩又憐足下心盡欲引狂簡而和之屬直宿拘牽居無暇日故不卽時如意旬月來多乞病假假中稍閒且摘卷中尢者繼成十章亦不下三千言其間所見同者固不能自異異者亦不能彊同同者謂之和異者謂之答並別錄和夢遊春詩一章各附於本篇之末余未和者亦續致之頃者在科試間常與足下同筆硯每下筆時輙相顧共患其意太切而理太周故理太周則辭繁意太切則言激然與足下爲文所長在於此所病亦在於此足下來敍果有詞犯文繁之說今僕所和者猶前病也待與足下相見日各引所作稍刪其繁而晦其義焉余具書白

和思歸樂

山中不棲鳥夜半聲嚶嚶似道思歸樂行人掩泣聴皆疑此山路遷客多南徵憂憤气不散結化爲精靈我謂此山鳥本不因人生人心自懷土想作思歸鳴孟嘗平居時娛耳琴泠泠雍門一言感未奏淚沾纓魏武銅雀妓日與歡樂並一旦西陵望欲歌先涕零峽猿亦何意隴水復何情爲入愁人耳皆爲腸斷聲請看元侍禦亦宿此郵亭因聴思歸鳥神气獨安寧問君何以然道勝心自平𨿽爲南遷客如在長安城云得此道來何慮亦何營窮達有前定憂喜無交爭所以事君日持憲立大庭𨿽有回天力撓之終不傾況始三十餘年少有直名心中志气大眼前爵祿輕君恩若露君威若雷霆退不茍免難進不曲求榮在火辧玉性經霜識松貞展禽任三黜靈均長獨醒獲戾自東洛貶官向南荊再拜辭闕下長揖別公卿荊州又非遠驛路半月程漢水照天碧楚山挿云靑江陵橘似珠宜城酒如餳誰謂譴謫去未妨遊賞行人生百嵗內天地暫寓形太倉一稊米大海一浮萍身委逍遙篇心付頭陀經尙達死生觀寧爲寵辱驚中懷茍有主外物安能縈任意思歸樂聲聲啼到明

和陽城驛

商山陽城驛中有嘆者誰云是元監察江陵謫去時忽見此驛名良久涕欲垂何故陽道州名姓同於斯憐君一寸心寵辱誓不移疾惡若巷伯好賢如緇衣沈吟不能去意者欲攺爲攺爲避賢驛大署於門楣荊人愛羊祜戶曹攺爲祠一字不忍道況兼姓呼之因題八百言言直文甚奇詩成寄與我鏗若金和絲上言陽公行友悌無等夷骨肉同衾裯至死不相離次言陽公迹夏邑始棲遲鄕人化其風少長皆孝慈次言陽公道終日對酒巵兄弟笑相顧醉貌紅怡怡次言陽公節謇謇居諌司誓心除國蠧決死犯天威終言陽公命左遷天一涯道州炎瘴地身不得生歸一一皆實錄事事無孑遺凡是爲善者聞之惻然悲道州旣巳矣往者不可追何世無其人來者亦可思願以君子文告彼大樂師附於雅歌末奏之白玉墀天子聞此章教化如法施直諌從如流佞臣惡如疵宰相聞此章政柄端正持進賢不知倦去邪勿復疑憲臣聞此章不敢懷依違諌官聞此章不忍縱詭隨然後告史氏舊史有前規若作陽公傳欲令後世知不勞敍世家不用費文辭但使國史上全錄元稹詩

答桐花

山木多蓊郁玆桐獨亭亭葉重碧雲片花簇紫霞英是時三月天春暖山雨晴夜色向月淺闇香隨風輕行者多商賈居者悉黎民無人解賞愛有客獨屏營手攀花枝立足蹋花影行生憐不得所死欲揚其聲截爲天子琴刻作古人形云待我成噐薦之於穆淸誠是君子心恐非艸木情胡爲愛其華而反傷其生老被刳腸不如無神靈雄鷄自斷尾不願爲犧牲況此好顏色花紫葉靑靑宜遂天地性忍加刀斧刑我思五丁力防入九重城當君正殿栽花葉生光晶上對月中桂下覆堦前蓂泛拂香鑪煙隱映斧藻屏爲君發淸韻泠泠如叩瓊風來聲滿耳鄭衞不足聴受君封植力不獨吐芬馨助君行春令開花應晴明受君雨露恩不獨含芳榮戒君無戱言剪葉封弟兄受君歲月功不獨資生成爲君長髙枝鳯凰上頭鳴一鳴君萬嵗壽如山不傾再鳴萬人泰泰階爲之平如何有此用幽滯在巖坰嵗月不爾駐孤芳坐凋零請向桐枝上爲余題姓名待余有勢力移爾獻丹庭

和大觜鳥

烏者種有二名同性不同觜小者慈孝觜大者貪庸觜大命又長生來十餘冬物老顏色變頭毛白茸茸飛來亭樹上初但驚兒童老巫生姦計與烏意潛通云是非凡鳥遙見起敬恭千嵗乃一出喜賀主人翁祥瑞來白日神靈占知風陰作北斗使能爲人吉凶此鳥所止家家產日夜丰上以致壽考下可宜田農主人富家子身老心童蒙隨巫拜復祝婦姑亦相從殺雞薦其肉敬若禋六宗烏喜張大觜飛接在虛空烏旣飽羶腥巫亦饗甘濃烏巫互相利不復兩西東日日營巢窟稍稍近房櫳𨿽生八九子誰辧其雌雄羣雛又長成眾觜逞殘凶探巢吞燕卵入簇啄蠶虫豈無乘秋隼羈絆委髙墉但食烏殘肉無施搏擊功亦有能言鸚翅碧觜距紅暫曾說烏罪囚閉在深籠靑靑窻前栁鬱鬱井上桐貪烏占棲息慈烏獨不容慈烏爾奚爲來往何憧憧曉去先晨鼓暮歸後昏鐘辛苦塵土間飛啄禾黍叢得食將母哺饑腸不自充主人憎慈烏命子削彈弓弦續會稽竹丸鑄荊山銅慈烏求母食飛下爾庭中數粒未入口一丸巳中胸仰天號一聲似欲訴蒼穹反哺日未足非是惜微躬誰能持此寃一爲問化工胡然大觜烏竟得天年終

有木詩【並序】

余嘗讀漢書列傳見佞順媕娿圖身忘國如張禹輩者見惑上蠱下交亂君親如江充輩者見暴狠跋扈壅君樹黨如梁冀輩者見色仁行違先徳後賊如王莽輩者又見外狀恢中無實用者又見附離權勢隨之覆亡者其初皆有動人之才足以惑眾媚主莫不合於始而敗於終也因引風人騷人之興賦有木八章不獨諷前人亦儆後代爾

有木名弱栁結根近淸池風煙借顏色雨露助華滋峩峩白雪毛嫋嫋靑絲枝漸宻陰自庇轉髙梢四垂截枝扶爲杖軟弱不自持折條用樊圃柔脆非其宜爲樹信可翫論材何所施可惜金堤地栽之徒爾爲

有木名櫻桃得地早滋茂葉宻獨承日花繁偏受露迎風闇揺動引鳥自來去鳥啄子難成風來枝莫住低軟易攀翫佳人屢回顧色求桃李饒心向松筠妬好是映墻花本非當軒樹所以姓蕭人曾爲伐櫻賦

有木秋不凋靑靑在江北謂爲洞庭橘美人自移植上受顧盼恩下勤澆漑力實成乃是枳臭苦不堪食物有似是者眞僞何由識美人黙無言對之長嘆息中含害物意外矯淩霜色仍向枝葉間潛生刺如棘

有木名杜棃陰森覆丘壑心蠧已空朽根深尙盤薄媚狐言語巧夭鳥聲音惡慿此爲巢穴往來互棲托四傍五六本枝葉相交錯借問因何生秋風吹子落爲長社壇下無人敢芟斵幾度野火來風回燒不著

有木香苒苒山頭生一蕟主人不知名移種近軒闥愛其有芳味因以調麯糵前後曾飲者十人無一活豈徒悔封植兼亦誤采掇試問識藥人始知名野葛年深巳滋蔓刀斧不可伐何時猛風來爲我連枝拔

有木名水檉遠望靑童童根株非勁挺柯葉多蒙蘢彩翠色如栢鱗皴皮似松爲同松栢類得列嘉樹中枝弱不勝雪勢髙常懼風雪壓低還舉風吹西復東柔芳甚楊栁早落先梧桐惟有一堪賞心中無蠧虫

有木名淩霄擢秀非孤標偶依一株樹遂抽百尺條托根附樹身開花寄樹梢自謂得其勢無因有動揺一旦樹摧倒獨立暫飄颻疾風從東起吹折不終朝朝爲拂云花暮爲委地樵寄言立身者勿學柔弱苗

有木名丹桂四時香馥馥花團夜雪明葉剪春云緑風影淸似水霜枝冷如玉獨占小山幽不容凡鳥宿匠人愛芳直裁截爲廈屋榦細力未成用之君自速重任𨿽大過直心終不曲縱非梁棟材猶勝尋常木

靑塜

上有饑雁號下有枯蓬走茫茫邊雪裏一掬沙培塿傳是昭君墓埋閉蛾眉久凝脂化爲泥鉛黛復何有時有陰怨气常生墳左右鬱鬱如苦霧不隨骨銷朽婦人無他才榮枯系妍否何乃明妃命獨懸畫工手丹靑一詿誤白黒相紛糺遂使君眼中西施作嫫母同儕傾寵幸異類爲配偶禍福安可知美顏不如丑何言一時事可戒千年後特報後來姝不須倚眉首無辭挿荊釵嫁作貧家婦不見靑塜上行人爲澆酒

常樂裏閒居偶題十六韻兼寄劉十五公輿王十一起呂二炅呂四熲崔十八亮元九稹劉三十二惇質張十五仲元時爲校書郎

帝都名利塲雞鳴無安居獨有懶慢者日髙頭未梳工拙性不同進退迹遂殊幸逢太平代天子好文儒小才難大用典校在祕書三旬兩入省因得養頑疎茅屋四五間一馬二僕夫俸錢萬六千月給亦有餘旣無衣食牽亦少人事拘遂使少年心日日常晏如勿言無知巳躁靜各有徒蘭臺七八人出處與之俱旬時阻談笑旦夕望軒車誰能讎校閒解帶臥吾廬窻前有竹翫門外有酒沽何以待君子數竿對一壺

答元八宗簡同遊曲江後明日見贈

長安千萬人出門各有營惟我與夫子信馬悠悠行行到曲江頭反照艸樹明南山好顏色病客有心情水禽翻白羽風荷嫋翠莖何必滄浪去卽此可濯纓時景不重來賞心難再並坐愁紅塵裏夕鼓咚咚聲歸來經一宿世慮稍復生賴聞瑤華唱再得塵襟淸

松聲【修竹裏張家宅南亭作】

月好好獨坐雙松在前軒西南微風來潛入枝葉間蕭寥發爲聲半夜明月前寒山颯颯雨秋琴泠泠弦一聞滌炎暑再聴破昏煩竟夕遂不寐心體俱翛然南陌車馬動西鄰歌吹繁誰知玆檐下滿耳不爲喧

寄李十建

外事牽我形外物誘我情李君別來久褊恡從中生憶昨訪君時立馬叩柴荊有時君未起稚子喜先迎連步笑出門衣翻冠或傾掃堦苔紋緑拂榻藤陰淸家醖及春熟園葵乘露烹看山東亭坐待月南原行門靜惟鳥語坊遠少鼓聲相對盡日言不及利與名分手來幾時明月三四盈別時殘花落及此新蟬鳴芳歲忽已晚離抱悵未平豈不思命駕吏職坐相縈前時君有期訪我來山城心賞久云阻言約無自輕相去幸非遠走馬一日程

禁中曉臥因懷王起居

遲日禁漏盡悄悄暝鴉喧夜雨槐花落微涼臥北軒曙燈殘未滅風簾閒自翻每得一靜境思與故人言

禁中偶直夢遊仙遊寺

西軒艸詔暇松竹深寂寂月出淸風來忽是山中夕因成西南夢夢作遊仙客覺聞宮漏聲猶謂山泉滴

秋山

久病曠心賞今朝一登山山秋云物冷稱我淸羸顏白石臥可枕靑蘿行可攀意中如有得盡日不欲還人生無幾何如寄天地間心有千載憂身無一日閒何時解塵网此地來掩關

效陶潛體詩【並序】

余退居渭上杜門不出時屬多雨無以自娛會家醖新熟雨中獨飲往往酣醉終日不醒懶放之心彌覺自得故得於此而有以忘於彼者因詠陶淵明詩適與意會遂效其體成十六篇醉中狂言醒輙自哂然知我者亦無隱焉【今錄九篇】

翳翳逾月陰沈沈連日雨開簾望天色黃雲暗如土行潦毀我墉疾風壞我宇蓬莠生庭院泥塗失塲圃邨深絕賔客窻晦無儔侶盡日不下牀跳鼃時入戶出門無所往入室還獨處不以酒自娛塊然與誰語

朝飲一杯酒冥心合元化兀然無所思日髙尙閒臥暮讀一卷書會意如嘉話欣然有所遇夜深猶獨坐又得琴上趣安弦有餘暇復得詩中狂下筆不能罷惟玆三四事特用度晝夜所以陰雨中經旬不出捨始悟獨住人心安時亦過

東家采桑婦雨來苦愁悲簇蠶北堂前雨冷不成絲西家荷鋤叟來亦怨咨種豆南山下雨多落爲箕而我獨何幸醖酒本無期及此多日正遇新熟時開瓶防樽中玉液黃金脂持翫巳可悅歡嘗有餘滋一酌發好容再酌開愁眉速進四五酌酣暢入四肢忽然遺我物誰復分是非是時連夕酩酊無所知人心苦顚倒反爲憂者嗤

天秋無片雲地靜無纎塵團團新晴月林下生白輪憶昨陰霖天連連三四旬賴逢家醖熟不覺過朝昏私言雨霽後可以罷余樽及對新月色不醉亦愁人牀頭殘酒榼欲盡味彌淳擕置南檐下舉酌自殷勤淸光入杯杓白露生衣巾乃知陰與晴安可無此君我有樂府詩成來人未聞今宵醉有興狂詠驚四鄰獨賞猶復爾何況有交親

中秋三五夜明月在前軒臨觴忽不飲憶我平生歡我有同心人邈邈崔與錢我有忘形友迢迢李與元或飛靑雲上或落江湖間與我不相見於今三四年我無縮地術君非馭風仙安得明月下四人來晤言良夜信難得佳期杳無緣明月又不住漸下西南天豈無他時會惜此淸景前

家醖飲巳盡村中無酒沽坐愁今夜醒其柰秋懷何有客忽叩門言語一何佳云是南村叟挈榼來相過且喜樽不燥安問少與多重陽𨿽巳過籬菊有殘花歡來苦晝短不覺夕陽斜老人勿遽起且待新月華客去有餘趣竟夕獨酣歌

原生衣百結顏子食一簞歡然樂其志有以忘饑寒今我何人哉徳不比先賢衣食幸相屬胡爲不自安況玆淸渭曲居處安且閒楡栁百餘樹茅茨數十間寒負檐下日熱濯澗底泉日出猶未起日入已復眠西風滿村巷淸涼八月天但有雞犬聲不聞車馬喧時傾一樽酒坐望東南山稚侄初學步牽衣戱我前卽此自可樂庻幾顏與原

煙霞隔圃風波限瀛洲我豈不欲往大海路阻修神仙但聞說靈藥不可求長生無得者舉世如蜉蝣逝者不重回存者難久畱踟躕未死間何苦懷百憂念此忽內熱坐看成白頭舉杯還獨飲顧影自獻酬心與口相約未醉勿言休今朝不盡醉知有明朝否不見郭門外累累墳與丘明月愁殺人黃蒿風颼颼死者若有知悔不秉燭遊

吾聞潯陽郡昔有陶徴君愛酒不愛名憂醒不憂貧嘗爲彭澤令在官才八旬愀然忽不樂掛印著公門口吟歸去來頭戴漉酒巾人吏畱不得直入故山雲歸來五栁下還以酒養眞人間榮與利擺落如泥塵先生去巳久紙墨有遺文篇篇勸我飲此外無所云我從老大來竊慕其爲人其他不可及且效醉昏昏

渭上偶鉤

渭水如鏡色中有鯉與魴偶持一竿竹懸釣在其傍微風吹釣絲嫋嫋十尺長身𨿽對魚坐心在無何鄕昔有白頭人亦釣此渭陽釣人不釣魚七十得文王況我垂釣意人魚亦兼忘無機兩不得但弄秋水光興盡釣亦罷歸來飲我觴

春眠

新浴肢體暢獨寢神魄安況因夜深坐遂成日髙眠春被薄亦暖朝窻深更閒卻忘人間事似得枕上仙至適無夢想大和難名言全勝彭澤醉欲敵曹溪禪何物呼我覺伯勞聲關關起來妻子笑生計春茫然

晚春沽酒

百花落如雪兩鬢垂作絲春去有來日我老無少時人生待富貴爲樂常苦遲不如貧賤日隨分開愁眉賣我所乘馬典我舊朝衣盡將沽酒飲酩酊步行歸名姓日隱晦形骸日變衰醉臥黃公肆人知我是誰

秋遊原上

七月行已半早涼天气淸淸晨起巾櫛徐步出柴荊露杖笻竹泠風襟越蕉輕閒防弟侄輩同上秋原行新棗未全赤晚有餘馨依依田家叟設此相逢迎自我到此邨往來白髮生村中相識久老防皆有情畱連向暮歸樹樹風蟬鳴是時新雨足禾黍夾道靑見此令人飽何必待西成

東園翫菊

少年昨巳去芳歲今又防如何寂寞意復此荒涼園園中獨立久日淡風露寒秋蔬盡蕪沒好樹亦凋殘惟有數叢菊新開籬落間防觴聊就酌爲爾一畱連憶我少小日易爲興所牽見酒無時節未飲心欣然近從年長來漸覺取樂難常恐更衰老彊飲亦無歡顧謂爾菊花後時何獨鮮誠知不爲我借爾暫開顏

觀稼

世役不我牽身心常自若晚出看田畆閒行傍村落累累繞塲稼嘖嘖羣飛雀年丰豈獨人禽鳥聲亦樂田翁逢我喜黙起具杯杓斂手笑相延社酒有殘酌愧玆勤且敬藜杖爲掩泊言動任天眞未覺農人惡停杯問生事夫種妻兒獲筋力苦疲勞衣食常單薄自慙祿仕者不曽營農作飽食無所勞何殊衞人鶴

冬夜

家貧親愛散身病交遊罷眼前無一人獨掩村齋臥冷落燈火闇離披簾幕破防防窻戶前又聞新雪下長年漸省睡夜半起端坐不學坐忘心寂寞安可過兀然身寄世浩然心委化如此來四年一千三百夜

遊悟貞寺詩【一百三十韻】

元和九年秋八月月上我遊悟貞寺寺在王順山去山四五里先聞水潺湲自玆捨車馬始步藍溪灣手拄靑竹杖足蹋白石灘漸怪耳目曠不聞人世喧山下望山上初疑不可攀誰知中有路盤折通巖巓一息幡竿下再休石龕邊龕閒長丈餘門戶無扃關仰窺不見人石發垂若鬟驚出白蝙蝠雙飛如雪翻回首寺門望靑崖夾朱軒如擘山腹開置寺於其間入門無平地地窄虛空寛房廊與臺殿髙下隨峯巒巖防無撮土樹木多瘦堅根株抱石長屈曲虫蟠松桂亂無行四時郁芊芊枝梢嫋靑翠韻若風中弦日月光不透綠陰相交延幽鳥時一聲聞之似寒蟬首憩賔位亭就坐未及安須臾開北戶萬里明豁然拂檐虹霏微繞棟云回旋赤日間白雨陰晴同一川野緑簇艸樹眼界吞秦原渭水細不見漢陵小於拳卻顧來時路縈紆映朱欄歷歷上山人一一遙可觀前對多寶塔風鐸鳴四端欒櫨與戶牖恰恰金碧繁云昔伽葉佛此地坐湼槃至今鐵鉢在當底手迹穿西開玉像殿白佛森比肩抖擻塵埃衣禮拜冰雪顏疊霜爲架裟貫電爲華鬘逼觀疑鬼功其迹非雕鐫次登觀音堂未到聞栴檀上堦脫雙履斂足升瑤筵六楹排玉鏡四座敷金鈿黒夜自光明不待燈燭然眾寶互低昻碧佩瑚幡風來似天樂相觸聲白珠垂露凝赤珠滴血殷防綴佛髻上合爲七寶冠雙瓶白琉璃色若秋水寒隔瓶見舍利圓轉如金丹玉笛何代物天人施只園吹如秋鶴聲可以降靈仙是時秋方中三五月正圓寶堂豁三門金魄當其前月與寶相射晶光爭鮮妍照人心骨冷竟夕不欲眠曉尋南塔路亂竹低嬋娟林幽不逢人寒蝶飛翾翾山果不識名離離夾道蕃足以療饑乏摘嘗味甘酸道南藍谷神紫傘白紙錢若歲有水旱詔使修蘋蘩以地淸淨故獻奠無葷羶危石疊四五嵬歌且刓造物者何意堆在巖東偏冷骨無人迹苔防如花牋我來登上頭下臨不測淵目手足掉不敢低頭看風從石下生薄人而上摶衣服似羽翮開張欲飛騫三面峯峯尖刀劍攢悠悠白雲過決開露靑天西北日落時夕暉紅團團千里翠屏外走下丹砂丸東南月上時夜气靑漫漫百丈碧潭底冩出黃金盤藍水色似藍日夜長潺潺周回繞山轉下視如靑環或鋪爲慢流或激爲奔湍澄最深處浮出蛟龍涎側身入其中懸磴猶險難捫蘿蹋樛木下逐飲澗猿雪迸起白鷺錦跳驚紅鱣歇定方盥潄濯去支體煩淺深皆洞徹可照腦與肝但愛淸見底欲尋不知源東崖饒怪石積甃蒼瑯玕溫潤發於外其間韞璵璠卞和死巳久良玉多棄捐或時泄光彩夜星月連中頂最髙峯拄天靑玉竿【音冋令】上不得豈我能扳援上有白蓮池紫葩覆淸瀾聞名不可到處所非人寰又有一片石大如方尺甎挿在半壁上其下萬仞懸云有過去師坐得無生禪號爲定心石長老世所傳卻上謁仙祠蔓艸生綿綿昔聞王氏子羽化升上其西曬藥臺猶對芝術田時復明月夜上聞黃鶴言回尋畫龍堂二叟須髮斑想見聴法時歡喜禮印壇復歸泉窟下化作龍蜿蜒階前石孔在欲雨生白煙往有冩經僧身靜心精專感彼云外鴿羣飛千翩翩來添硯中水去吸巖下泉一日三往復時節長不經成號聖僧弟子名揚難誦此蓮花偈數滿百億千身壞口不壞舌根如紅蓮顱骨今不見石函尙存焉粉壁有吳畫筆彩依舊鮮素屏有禇書墨色如新干名境與異迹周覽無不殫一遊五晝夜欲返仍盤桓我本山中人誤爲時网牽牽率使讀書推挽令效官旣登文字科又忝諌諍員倔直不合時無益同素餐以此自慙惕戚戚常寡歡無成心力盡未老形骸殘今來脫簪組始覺離憂患及爲山水遊彌得縱疎頑野麋斷羈絆行走無拘攣池魚放入海一往何時還身著居士衣手把南華篇終來此山住永謝區中緣我今四十餘從此終身閒若以七十期猶得三十年

酬張十八訪宿見贈

昔我爲近臣君常稀到門今我官職冷惟君來往頻我受狷介性立爲頑拙身平生𨿽寡合合卽無緇燐況君秉髙義富貴視如雲五侯三相家眼冷不見君問其所與遊獨言韓舍人其次卽及我我愧非其倫胡爲謬相愛歲晚逾勤勤落然頺檐下一話夜達晨牀單食味薄亦不嫌我貧日髙上馬去相顧猶逡巡長安久無雨日赤風昏昏憐君將病眼爲我犯埃塵逺從延康裏來訪曲江濵所重君子道不獨愧相親

朝歸書寄元八

進入閣前拜退就廊下飡歸來昭國里人臥馬歇鞍卻睡至日午起坐心浩然況當好時節雨後淸和天柿樹緑陰合王家庭院寛瓶中鄠縣酒墻上終南山獨眠仍獨坐開襟當風前禪僧與詩客次第來相看要語連夜語須眠終日眠除非奉朝謁此外無別牽年長身且健官貧心甚安幸無急病痛不至苦饑寒自此聊以適外緣不能幹惟爲靜者信難爲動者言臺中元侍禦早晚作郎官未作郎官際無人相伴閒

酬吳七見寄

曲江有病者尋常多掩關又聞馬死來不出身更閒聞有送書者自起出門看素緘署丹字中有瓊瑤篇口吟耳自聴當暑忽翛然似潄寒玉冰如聞商風弦首章嘆時節末句思笑言懶慢不相訪隔街如隔山嘗聞陶潛語心逺地自偏君住安邑裏左右車徒喧竹葉閉深院琴樽開小軒誰知市南地轉作壺中天君本上淸人名在石堂間不知有何過謫作人間仙常恐嵗月滿飄然歸紫煙莫忘蜉蝣內進士有同年

舟行江州路上作

帆影日漸髙閒眠猶未起起問鼓枻人巳行三十里船頭有行竈炊稻烹紅鯉飽食起婆娑盥潄秋江水平生滄浪意一旦來遊此何況不失家舟中載妻子

禦定全唐詩錄卷五十九

欽定四庫全書

禦定全唐詩錄卷六十

白居易【三】

古體詩【三】

訪陶公舊宅【並序】

予夙慕陶淵明爲人往歲渭川閒居常有效陶體詩十六首今遊廬山經柴桑過栗裏思其人訪其宅不能黙黙又題此詩云

垢塵不污玉靈鳯不啄羶嗚呼陶靖節生彼晉宋間心實有所守口終不能言永惟孤竹子拂衣首陽山夷齊各一身窮餓未爲難先生有五男與之同饑寒腸中食不充身上衣不完連徴竟不起斯可謂眞賢我生君之後相去五百年每讀五栁傳目想心拳拳昔嘗詠遺風著爲十六篇今來訪故宅森若君在前不慕樽有酒不慕琴無弦慕君遺榮利老死此丘園柴桑古邨落栗裏舊山川不見籬下菊但餘墟中煙子孫𨿽無聞族氏猶

未遷每逢姓陶人使我心依然

北亭

廬宮山下州湓浦沙邊宅宅北倚髙岡迢迢數千尺上有靑靑竹竹間多白石茅亭居上頭豁達門四辟前楹捲簾箔北牖施牀席江風萬里來吹我涼淅淅日髙公府歸巾笏隨手擲脫衣恣搔首坐臥任所適時傾一杯酒曠望湖天夕口詠獨酌謠目送歸飛翮慙無出塵操未免折腰役偶獲此閒居謬似髙人迹

遊湓水

四月未全熱麥涼江風秋湖山處處好最愛湓水頭湓水從東來一入江流可憐似縈帶中有隨風舟命酒一臨泛捨鞍揚棹謳放回岸傍馬去逐波間鷗煙浪始渺風襟亦悠悠初疑上河漢中若尋瀛洲汀樹緑拂池沙艸芳未休靑蘿與紫葛枝蔓垂相樛系防步平防回頭望江州城雉映水見隱隱如蜃樓日入意未盡將歸復少畱到官行半歲今日方一遊此地來何暮可以寫吾憂

宿簡寂觀

巖白雲尙屯林紅葉初隕秋光引閒步不知身逺近夕投靈洞宿臥覺塵機冺名利心旣忘市朝夢亦盡暫來尙如此況乃終身隱何以療夜饑一匙雲母粉

睡起晏坐

後亭晝眠足起坐春景暮新覺眼猶昏無思心正住淡寂歸一性虛閒遺萬慮了然此時心無物可譬諭本是無有鄕亦名不用處行禪與坐忘同歸無異路

過李生

蘋小蒲葉短南湖春水生子近湖邊住靜境稱髙情我爲郡司馬散拙無所營使君知性野衙退任閒行行防小榼去逢花輙獨傾半酣到子舍下馬扣柴荊何以引我步繞籬竹萬莖何以醒我酒吳音吟一聲須防進野飯飯稻茹芹英白甌靑竹筯儉潔無羶腥欲去復徘徊夕鴉已飛鳴何當重遊此待君湖水平

食筍

此州乃竹鄕春筍滿山谷山夫折盈抱抱來早市鬻物以多爲賤雙錢易一束置之炊甑中與飯同時熟紫籜折故錦素肌擘新玉每食遂加飱經旬不思肉久爲京洛客此味常不足且食勿踟躕南風吹作竹

香鑪峯下新置艸堂卽事詠懷題於石上

香鑪峯北面遺愛寺西偏白石何鑿鑿淸流亦潺潺有松數十株有竹千餘竿松張翠傘蓋竹倚靑瑯玕其下無人居悠哉多歲年有時聚猿鳥終日空風煙時有沈冥子姓白字樂天平生無所好見此心依然如獲終老地忽乎不知遷架巖結茅宇斵壑開茶園何以洗我耳屋頭飛落泉何以洗我眼砌下生白蓮左手擕一壺右手挈五弦傲然意自足箕踞於其間興酣仰天歌歌中聊寄言言我本野夫誤爲世网牽時來昔捧日老去今歸山倦鳥得茂樹涸魚反淸源捨此欲焉往人間多險艱

艸堂前開一池養魚種荷日有幽趣

淙淙三峽水浩浩萬頃陂未如新塘上微風動漣漪小萍如泛泛初蒲正離離紅鯉二三寸白蓮八九枝繞水欲成徑防堤方挿籬已被山中客呼作白家池

登香鑪峯

迢迢香鑪峯心存耳目想終年牽物役今日方一往攀蘿蹋危石手足勞俯仰同遊三四人兩人不敢上上到峯之頂目心怳怳髙低有萬尋濶狹無數丈不窮視聴界焉識宇宙廣江水細如防湓城小於掌紛吾何屑屑未能脫塵鞅歸去思自嗟低頭入蟻壤

弄龜羅

有侄始六歲字之爲阿龜有女生三年其名曰羅兒一始學笑語一能誦歌詩朝戲抱我足夜眠枕我衣汝生何其晚我年行巳衰物情小可念人意老多慈酒美竟須壞月圓終有虧亦如恩愛緣乃是憂惱資舉世同此累吾安能去之

截樹

種樹當前軒樹髙柯葉繁惜哉逺山色隱此蒙蘢間一朝持斧斤手自截其端萬葉落頭上千峯來面前忽似決雲霧豁達覩靑天又如所念人久別一欵顏始有淸風至稍見飛鳥還開懷東南望目逺心遼然人各有偏好物莫能兩全豈不愛柔條不如見靑山

題座隅

手不任執殳肩不能荷鋤量力揆所用曾不敵一夫幸因筆硯功得升仕進途歷官凡五六祿俸及妻孥左右有兼僕出入有單車自奉𨿽不厚亦不至饑劬若有人及此傍觀爲何如𨿽賢亦爲幸況我鄙且愚伯夷古賢人魯山亦其徒時哉無柰何俱化爲饑殍念彼益自愧不敢忘斯須平生榮利心破滅無遺余猶恐塵妄起題此於座隅

贖雞

淸晨臨江望水禽正諠繁鳬雁與鷗鷺遊颺戱朝暾適有鬻雞者挈之來逺村飛鳴彼何樂窘束此何寃喔喔十四雛罩同一樊足傷金距蹜頭搶花冠翻經宿費飲啄日髙詣屠門遲回未死間饑渴欲相吞常慕古人道仁信及魚豚見玆生惻隱贖放雙林園開籠解索時雞雞聴我言與爾鏹三百小惠何足論莫學啣環雀﨑嶇漫報恩

秋日懷杓直【時杓直出牧澧州】

晚來天色好獨出江邊步憶與李舍人曲江相近住常云遇淸景必約同幽趣若不訪我來還須覓君去開眉笑相見把手期何處西寺老胡僧南園亂松樹擕持小酒榼吟詠新詩句同出復同歸從朝直至暮風雨忽消散江山眇回互潯陽與涔陽相望空雲霧心期自乖曠時景還如故今日郡齋中秋光誰共度

對酒示行簡

今旦一樽酒歡暢何怡怡此樂從中來他人安得知兄弟惟二人遠別恆苦悲今春自巴峽萬里平安歸復有雙防妹笄年未結防昨日嫁娶畢良人皆可依憂念兩消釋如刀斷羈縻身輕心無系忽欲淩空飛人生茍有累食肉常如饑我心旣無苦飲水亦可肥行簡勸爾酒停杯聴我辭不嘆鄕國逺不嫌官祿微但願我與爾終老不相離

長慶二年七月自中書舍人出守杭州路次藍溪作

太原一男子自顧庸且鄙老逢不次恩洗拔出泥滓旣居可言地願助朝廷理伏閤三上章戇愚不稱防聖人存大體優貸客不死鳯詔停舍人魚書除刺史寘懷齊寵辱委順隨行止我自得此心於玆十年矣余杭乃名郡郡郭臨江汜已想海門山潮聲來入耳昔予貞元末羇旅曾遊此甚覺太守尊亦諳魚酒美因生江海興每羨滄浪水尙擬拂衣行況今兼祿仕靑山峯巒接白日煙塵起東道旣不通攺轅送南指自秦窮楚越浩蕩五千里聞有賢主人而多好山水是行頗爲愜所歷良可紀防馬渡藍溪勝遊從此始

初出城畱別

朝從紫禁歸暮出靑門去勿言城東陌便是江南路揚鞭簇車馬揮手辭親故我生本無鄕心安是歸處自秦望赴五松驛馬上偶睡睡覺成吟

長途發巳久前館行未至體倦目巳昏瞌然遂成睡右袂尙垂鞭左手暫委轡忽覺問僕夫才行百步地形神分處所遲速相乖異馬上幾多時夢中無限事誠哉達人語百齡同一寐

鄧州路中作

蕭蕭誰家邨秋梨葉半拆漠漠誰家園秋韭花初白路逢故里物使我嗟行役不歸渭北村又作江南客去鄕徒自苦濟世終無益自問波上萍何如澗中石

山路偶興

筋力未全衰僕馬不至弱又多山水趣心賞非寂寞捫蘿上煙嶺蹋石穿雲壑谷鳥晚仍啼洞花秋不落提籠復擕榼遇勝時停泊泉憩茶數甌嵐行酒一酌獨吟還獨笑此興殊未惡假使在城時終年有何樂

初領郡政衙退登東樓作

鰥惸心所念簡牘手自操何言符竹貴未免州縣勞賴是余杭郡臺榭繞官曹淩晨親政事向晚恣遊遨山冷微有雪波平未生濤水心如鏡面千里無纎毫直下江最濶近東樓更髙煩襟與滯念一望皆遁逃

郡亭

平旦起視事亭午臥掩關除親簿領外多在琴書前況有虛白亭坐見海門山潮來一憑檻賓至一開筵終朝對雲水有時聴管弦持此聊過日非忙亦非閒山林太寂寞朝闕空喧煩惟玆郡閤內囂靜得中間

郡中卽事

漫漫潮初平熈熈春日至空濶逺江山晴明好天气外有適意物中無系心事數篇對竹吟一杯望云醉行擕杖扶力臥讀書取睡久養病形骸深諳閒气味遙思九城陌擾擾趨名利今朝是雙日朝謁多軒騎寵者防悔尢權者懷憂畏爲報髙車蓋恐非眞富貴

郡齋暇日辱常州陳郎中使君早春晚坐水西館書事詩十六韻見寄亦以十六韻酬之

新年多暇日晏起褰簾坐睡足心更慵日髙頭未裹徐傾下藥酒稍爇煎茶火誰伴寂寥身無弦琴在左遙思毘陵官春深物嫋娜波拂黃栁梢風揺白梅朶衙門排曉防鈴閣開朝鎖太守水西來朱衣垂素舸良辰不易得佳會無由果五馬正相望雙魚忽前墮魚中獲瑰寶持翫何磊砢一百六十言字字靈珠顆上申心欵曲下敍時轗軻【口我切】才富不如君道孤還似我敢辭官逺慢且貴身安妥勿復問榮枯防心無不可

官舍

髙樹換新葉陰陰覆地隅何言太守宅有似幽人居太守臥其下閒慵兩有餘起嘗一甌茗行讀一卷書早梅結靑實殘櫻落紅珠稚女弄庭果嬉戲牽人裾是日晚彌靜巢禽不相呼嘖嘖防兒鵲啞啞母子烏豈惟云鳥爾吾亦引吾雛

吾雛

吾雛字阿羅阿羅才七齡嗟吾不才子憐爾無弟兄撫養𨿽驕騃性識頗聰明學母畫眉樣效吾詠詩聲我齒今欲墮汝齒昨始生我頭髮盡落汝頂髻初成老防不相待父衰汝孩嬰緬想古人心慈愛亦不輕蔡邕念文姬於公嘆緹縈敢求得汝力但未忘父情

題小橋前新竹招客

雁齒小紅橋垂檐低白屋橋前何所有苒苒新生竹皮開拆褐錦節露抽靑玉筠翠如可飱粉霜不忽觸閒吟聲未巳幽翫心難足管領好風煙輕欺凡艸木誰能有月夜伴我林中宿爲君傾一杯狂歌竹枝曲

病中逢秋招客夜酌

不見詩酒客臥來半月餘合和新藥艸尋檢舊方書晚霽煙景度早涼窻戶虛雪生衰鬢久秋入病心初臥簟蘄竹涼風襟卭葛疎夜來身較健小飲復何如

除官去未閒

除官去未閒半月恣遊討朝尋霞外寺暮宿波上島新樹少於松平湖半連艸躋攀有次第賞翫無昏早有時騎馬醉兀兀防天造窮通與生死其柰吾懷抱江山信爲美齒髮行將老在郡誠未厭歸鄕去亦好

洛下卜居

三年典郡歸所得非金帛天竺石兩片華亭鶴一隻飲啄供稻粱包裹用茵席誠知是勞費其柰心愛惜逺從余杭郭同到洛陽陌下擔拂云根開籠展霜翮貞姿不可雜髙性宜其適遂就無塵坊仍求有水宅東南得幽境樹老寒泉碧池畔多竹陰門前少人迹未請中庻祿且脫雙驂易【買履道宅價不足因以兩馬償之】豈獨謀吾身安吾鶴與石

自詠

夜鏡隱白髮朝酒發紅顏可憐假年少自笑須臾間朱砂賤如土不解燒爲丹鬢化爲雪未聞休得官咄哉个丈夫心性何惰頑但遇詩與酒便忘寢與餐髙聲發一吟似得詩中仙引滿飲一杯盡忘身外緣昔有醉先生席地而幕天於今居處在許我當中眠眠罷又一酌酌罷又一篇回面顧妻子生計方落然誠知此事非又過知非年豈不欲自攺攺卽心不安且向安處去其餘皆老閒

晏起

鳥鳴庭樹上日照屋檐時老去慵轉極寒來起猶遲厚薄被適性髙低枕得宜神安體穩暖此味何人知睡足仰頭坐兀然無所思如未鑿七竅若都遺四肢緬想長安客早朝霜滿衣彼此各自適不知誰是非

春葺新居

江州司馬日忠州刺史時栽松滿後院種栁防前墀彼皆非吾土栽種尙忘疲況玆是我宅葺藝固其宜平旦領僕使乘春親指揮移花夾暖室徙竹覆寒池池水變綠色池芳動淸輝尋芳弄水坐盡日心熈熈一物茍可適萬緣都若遺設如宅門外有事吾不知

泛春池

白蘋湘渚曲綠篠剡溪口各在天一涯信美非吾有如何此庭內水竹交左右霜竹百千竿煙波六七畆澄動堦砌淡濘【支呂切】映戶牖蛇皮細有紋鏡面淸無垢主人過橋來雙童扶一叟恐污淸冷波塵纓先科擻波上一葉舟舟中一樽酒酒開舟不系去去隨所偶或繞蒲浦前或泊桃島後未撥落杯花低衝拂面栁半酣迷所在倚榜兀回首不知此何處復是人寰否誰知始疏鑿幾主相傳受楊家去云逺田氏將非久天與愛水人終焉落吾手【此池始楊常侍開鑿中間田氏爲主予今有之蒲浦桃島皆池上所有】

新栽竹

佐邑意不適閉門秋艸生何以娛野性種竹百餘莖見此溪上色憶得山中情有時公事暇盡日繞欄行勿言根未固勿言陰未成巳覺庭宇內稍稍有餘淸最愛近窻臥秋風枝有聲

寄江南兄弟

分散骨肉戀趨馳名利牽一奔塵埃馬一泛風波船忽憶分手時憫然秋風前別來朝復夕積日成七年花落城中池春深江上天登樓東南望鳥滅煙蒼然相去復幾許道裏近三千平地猶難見況乃隔山川

寄題盩厔防前雙松【兩松自仙遊山移植縣防】

憶昨爲吏日折腰多苦辛歸家不自適無計慰心神手栽兩樹松聊以當嘉賓春來日一往生意漸欣欣淸韻度秋在綠茸隨日新始憐澗底色不憶城中春有時晝掩關雙影對一身盡日不寂寞意中如三人忽奉宣室詔徴爲文苑臣閒來一惆悵長似別交親早知煙翠前攀翫不逡巡悔從白雲裏移爾落囂塵

別元九後詠所懷

零落桐葉雨蕭條槿花風悠悠早秋意生此幽閒中況與故人別中懷正無悰勿云不相送心到靑門柬相知豈在多但問同不同同心一人去坐覺長安空

早秋曲江感懷

離離暑雲散嫋嫋涼風起池上秋又來荷花半成子朱顏易消歇白日無窮已人壽不如山年光急於水靑蕪與紅蓼歲歲秋相似去歲此悲秋今我復來此

寄元九

身爲近密拘心爲名檢縛月夜與花時少逢杯酒樂惟有元夫子閒來同一酌把手或酣歌展眉時笑謔今春除禦史前月之東洛別來未開顏塵埃滿樽杓蕙風晚香盡槐雨餘花落秋意一蕭條離容兩寂寞況隨白日老共負靑山約誰識相念心鞲鷹與籠鶴

別捨弟後月夜

悄悄初別後去住兩盤桓行子孤燈店居人明月軒平生共貧苦未必日成歡及此暫爲別懷抱巳憂煩況是庭葉盡復思山路寒如何不爲念馬痩衣裳單

勸酒寄元九

薤葉有朝露槿枝無宿花君今亦如此促促生有涯旣不逐禪僧林下學楞伽又不隨道士山中煉丹砂百年夜分半一歲春無多何不飲美酒胡然自悲嗟俗號消愁藥神速無以加一杯驅世慮兩杯反天和三杯卽酩酊或笑任狂歌陶陶復兀兀吾孰知其他況在名利途平生有風波深心藏陷穽巧言織网羅舉目非不見不醉欲如何

曲江感秋

沙艸新雨地防栁涼風枝三年感秋思並在曲江池早蟬已嘹唳晚荷復離披前秋去秋思一一生此時昔人三十二秋興巳云悲我今欲四十秋懷亦可知歲月不虛設此身隨日衰闇老不自覺直到鬢成絲

酬張太祝晚秋臥病見寄

髙才淹禮寺短羽翔禁林西街居處逺北闕官曹深君病不來訪我忙難往尋差池終日別寥落經年心露濕綠蕪地月寒紅樹陰況玆獨愁夕聞彼相思吟上言歡笑阻下嗟時歲侵容衰晚牕鏡思苦秋弦琴一章錦繡段八韻瓊瑤音何以報珍重慙無雙南金

早朝賀雪寄陳山人

長安盈尺雪早朝賀君喜將赴銀臺門始出新昌裏上堤馬蹄滑中路防燭死十里向北行寒風吹破耳待漏午門外對三殿裏須鬢凍生冰衣裳冷如水忽思仙遊谷闇謝陳居士暖覆褐裘眠日髙應未起

初與元九別後忽夢見之及寤而書適至兼寄桐花詩悵然感懷因以此寄【元九初謫江陵】

永壽寺中語新昌坊北分歸來數行淚悲事不悲君悠悠藍田路自去無消息計君食宿程巳過商山北昨夜云四散千里同月色曉來夢見君應是君相憶夢中握君手問君意何如君言苦相憶無人可寄書覺來未及說叩門聲咚咚言是商州使送君書一封枕上忽驚起顚倒著衣裳開緘見手紮一紙十三行上論遷謫心下說離別腸心腸都未盡不暇敍炎涼云作此書夜夜宿商州東獨對孤燈坐陽城山館中夜深作書畢山月向西斜月前何所有一樹紫桐花桐花半落時復道正相思殷勤書背後兼寄桐花詩桐花詩八韻思緒一何深以我今朝意憶君此夜心一章一徧讀一句十回吟珍重八十字字字化爲金

重到渭江舊居

舊居淸渭曲開門當蔡渡十年方一還幾欲迷歸路追思昔日行感傷故遊處挿栁作髙林種桃成老樹因驚成人者盡是舊童孺試問舊老人半爲繞村墓浮生同過客前後遞來去白日如弄珠出入光不住人物日攺變舉目悲所遇回念念我身安得不衰暮朱顏消不歇白髮生無數惟有山門外三色如故

白髮

白髮知時節闇與我有期今朝日陽裏梳落數莖絲家人不慣見憫黙爲我悲我云何足怪此意爾不知凡人年三十外壯中巳衰但思寢食味已減二十時況我年四十本來形貎羸書魔昏兩眼酒病沈四肢親愛日零落在者仍別離身心久如此白髮生巳遲由來生老死二病長相隨除卻念無生人間無藥治

酬李少府曹長官舍見贈

低腰復斂手心體不遑安一落風塵下始知爲吏難公事與日長宦情隨歲防惆悵靑袍袖蕓香無半殘賴有李夫子此懷聊自寛兩心如止水彼此無波瀾往往簿書暇相勸彊爲歡白馬晚蹋雪緑觴春暖寒戀月夜同宿愛山晴可看野性自相近不是爲同官

曉別

曉鼓聲巳半離筵坐難久請君斷腸歌送我和淚酒月落欲明前馬嘶初別後浩浩闇塵中何由見回首

北園

北園東風起雜花次第開心知須臾落一日三四來花下豈無酒欲酌復遲回所思千里誰勸我一杯

秋月

夜初色蒼然夜深光浩然稍轉西廊下漸滿南牕前況是綠蕪地復玆淸露天落葉聲防防驚鳥影翩翩棲禽尙不穩愁人安可眠

朱陳邨

徐州古丰縣有邨曰朱陳去縣百餘里桑麻靑氛氳機梭聲札札牛驢走紜紜女汲澗中水男采山上薪縣逺官事少山深人俗淳有財不行商有丁不入軍家家守村業頭白不出門生爲陳邨民死爲陳邨塵田中老與防相見何欣欣一村惟兩姓世世爲婚姻親疎居有族少長遊有羣黃雞與白酒歡會不隔旬生者不逺別嫁娶先近鄰死者不逺葬墳墓多繞村旣安生與死不苦形與神所以多壽考往往見孫我生禮義鄕少小孤且貧徒學辧是非秖自取辛勤世法貴名教士人重冠婚以此自桎梏信爲大謬人十歲解讀書十五能屬文二十舉秀才三十爲諌臣下有妻子累上有君親恩承家與事國望此不肖身憶昨旅遊初迨今十五春孤舟三適楚羸馬四經秦晝行有饑色夜寢無安魂東西不暫住來往若浮雲離亂失故鄕骨肉多散分江南與江北各有平生親平生終日別近者隔年聞朝憂臥至暮夕哭坐達晨悲苦燒心曲愁霜侵鬢根一生苦如此長羨陳邨民

嘆老

晨興照靑鏡形影兩寂寞少年辭我去白髮隨梳落萬化成於漸漸衰看不覺但恐鏡中顏今朝老於昨人年少滿百不得長歡樂誰謂天地心千齡與龜鶴吾聞善醫者今古稱扁鵲萬病皆可治惟無治老藥

我有一握髮梳理何稠直昔似雲光今如素絲色匣中有舊鏡欲照先嘆息自從頭白來不欲明磨拭鵶頭與鶴頸至老常如墨獨有人鬢毛不得終身黑

前年種桃核今歲成花樹去歲新嬰兒今年巳學步但驚物長成不覺身衰暮去矣欲何如少年畱不住因書今日意徧寄諸親故壯歲不歡娛長年當悔悟

送兄弟回雪夜

日晦雲气黃東北風切切時從邨南還新與兄弟別離襟淚猶濕回馬嘶未歇欲歸一室坐天陰多無月夜長火消盡歲暮雨凝結寂寞滿鑪灰飄零上堦雪對雪畫寒灰殘燈明復滅灰死如我心雪白如我發所遇皆如此頃刻堪愁絕回念入坐忘轉憂作禪恱平生洗心法正爲今宵設

同友人尋澗花

聞有澗底花貰得村中酒與君來較遲巳逢揺落後臨觴有遺恨悵望空溪口記取花發時期君重擕手我生日日老春色年年有且作來歲期未知身健否

別行簡【時行簡辟盧坦劍南東川府】

漠漠病眼花星星愁鬢雪筋骸巳衰憊形影仍分訣梓州二千里劍門五六月豈是逺行時火雲燒棧熱何言巾上淚乃是腸中血念此早歸來莫作經年別

感鏡

美人與我別畱鏡在匣中自從花顏去秋水無芙蓉經年不開匣紅塵覆靑銅今朝一拂拭自顧顦顇容照罷重惆悵背後雙盤龍

送春

三月三十日春歸日復暮惆悵問春風明朝應不住送春曲江上眷眷東西顧但見撲水花紛紛不知數人生似行客兩足無停步日日進前程前程幾多路兵刀與水火盡可違之去惟有老到來人間無避處感時良爲已獨倚池南樹今日送春心心如別親故

初出藍田路作

停驂問前路路在秋雲裏蒼蒼縣南道去途從此始絕頂忽盤上眾山皆下視下視千萬峯峯頭如浪起朝經韓公阪夕次藍橋水潯陽僅四千始行七十里人煩馬蹄跙勞苦已如此

仙娥峯下作

我爲東南行始登商山道商山無數峯最愛仙娥好差參樹若挿匼匝云如抱渇望寒玉泉香聞紫芝艸靑崖屏削碧白石牀鋪縞向無如此物安足畱四皓感彼私自問歸山何不早可能塵土中還隨眾人老

寄微之

江州望通州天涯與地末有山萬丈髙有江千里濶間之以雲霧飛鳥不可越誰知千古險爲我二人設通州君初到鬱鬱愁如結江州我方去迢迢行未歇道路日乖隔音信日斷絕因風欲寄語地逺聲不徹生當復相逢死當從此別

君遊襄陽日我在長安住君今在通州我過襄陽去襄陽九里郭樓雉連雲樹顧此稍依依是君舊遊處蒼茫蒹葭水中有潯陽路此去更相思江西少親故去國日巳逺喜逢物似人如何合此意江上坐思君有如河嶽气相合方氛氳狂風吹中絕兩處成孤云風廻終有時云合豈無因努力各自愛窮通我爾身

禦定全唐詩錄卷六十

欽定四庫全書

禦定全唐詩錄卷六十一

白居易【四】

古體詩【四】

孟夏思渭村舊居寄捨弟

嘖嘖雀引雛稍稍筍成竹時物感人情思我故鄕曲故園渭水上十載事樵牧手種楡栁成陰陰覆墻屋兔隱豆苗肥鳥鳴桑椹熟前年當此時與爾同遊矚詩書課弟侄農圃資童僕日暮麥登塲天晴蠶拆簇弄泉南澗坐待月東亭宿興發飲數杯悶來棋一局一朝忽分散萬里仍羈束井鮒思反泉籠鶯悔出谷九江地卑濕四月天炎燠苦雨初入梅瘴云稍合毒泥秧水畦稻灰種畬田粟巳訝殊歲時仍嗟異風俗閒登郡樓望日落江山綠歸雁拂鄕心平湖斷人目如我方漂泊舊裏君幽獨何時同一瓢飲水心亦足

感情

中庭曬服玩忽見故鄕履昔贈我者誰東鄰嬋姢子因思贈時語特用結終始永願如履綦雙行復雙止自吾謫江郡漂蕩三千里爲感長情人提擕同到此今朝一惆悵反覆看未巳人只履猶雙何曾得相似可嗟復可惜錦表繡爲裏況經梅雨來色黯花艸死

早秋晚望兼呈韋侍郎

九繞孤城城髙生逺思人煙半在船野水多於地穿霞日腳直驅雁風頭利去國來幾時江上秋三至夫君亦淪落此地同漂寄憫然向隅心摧頽觸籠翅且謀眼前計莫問胸中事潯陽酒甚濃相勸時時醉

夢與李七庾三十三同訪元九

夜夢歸長安見我故親友損之在我左順之在我右云是二月天春風出擕手同過靖安裏下馬尋元九元九正獨坐見我笑開口還指西院花仍開北亭酒如言各有故似惜歡難久神合俄頃間神離欠伸後覺來疑在側求索無所有殘燈影閃墻斜月光穿牖天明西北望萬里君知否老去無見期踟躕搔白首

過昭君村【邨在歸州東北四十里】

靈珠產無種彩雲出無根亦如彼姝子生此遐陋村至麗物難掩遽選入君門獨美眾所嫉終棄如塞垣惟此希代色豈無一顧恩事排勢須去不得由至尊白黑旣可變丹靑何足論竟埋代北骨不返巴東魂慘淡晚雲水依稀舊鄕園妍姿化巳久但有邨名存村中有遺老指防爲我言不取往者戒恐貽來者寃至今邨女面燒灼成瘢防

初到忠州登東樓寄萬州楊八使君

山東邑居窄峽牽气偏林巒少平地霧雨多陰天隱隱煮鹽火漠漠燒畬煙賴此東樓夕風月得翛然慿軒望所思目斷心防防背春有去雁上水無來船我懷巴東守乃是闗西賢平生巳不淺流落重相憐水梗漂萬里籠禽囚五年新恩同雨露逺郡鄰山川書信𨿽往復封疆徒接連其如美人面欲見杳無緣

西樓夜

悄悄復悄悄城隅隱林杪山郭燈火稀峽天星漢少年光東流水生計南枝鳥月沒光沈沈西樓殊未曉

東樓曉

脈脈復脈脈東樓無宿客城闇雲霧多峽深田地窄宵燈尙畱焰晨禽初展翮欲知山髙低不見東方白

寄王質夫

憶始識君時愛君世緣薄我亦吏王畿不爲名利著春尋仙遊洞秋上云居閤樓觀水潺潺龍潭花漠漠吟詩石上坐引酒泉邊酌因話出處心心期老巗壑忽從風雨別遂被簪纓縛君作出山云我爲入籠鶴籠深鶴憔悴山逺雲飄泊去處𨿽不同同負平生約今來各何在老去隨所托我守巴南城君佐徵西幕年顏漸衰颯生計仍蕭索方捨去國愁且羨從軍樂舊遊疑是夢往事思如昨相憶春又深故山花正落

南賓郡齋卽事寄楊萬川

山上巴子城山下巴江水中有窮獨人彊名爲刺史時時竊自笑刺史豈如是倉粟餧家人黃縑裹妻子【忠州刺史巳下悉以畬田粟給祿食黃絹支俸】莓苔翳冠帶霧霾樓雉衙鼓暮復朝郡齋臥還起回首望南浦亦在煙波裏而我復何嗟夫君猶滯此

招蕭處士

峽內豈無人所逢非所思門前亦有客相對不相知仰望但雲樹俯顧惟妻兒寢食起居外端然無所爲東郊蕭處士聊可與開眉能飲滿杯酒善吟長句詩庭前吏散後江畔路幹時請君擕竹杖一赴郡齋期

庭槐

南方繞竹樹惟有靑槐稀十種七八死縱活亦支離何此郡庭下一株獨華滋蒙蒙碧煙葉嫋嫋黃花枝我家渭水上此樹蔭前墀忽向天涯見憶在故園時人生有情感遇物牽所思樹木猶復爾況見舊親知

東樓竹

瀟灑城東樓繞樓多修竹森然一萬竿白粉封靑玉捲簾睡初覺歌枕看未足影轉色入樓牀席生浮緑空城絕賓客向夕彌幽獨樓上夜不歸此君畱我宿

東城尋春

老色日上面歡情日去心今旣不如昔後當不如今今猶未甚衰每事力可任花時仍愛出酒後尙能吟但恐如此興亦隨日消沈東城春欲老勉彊一來尋

花下對酒

藹藹江气春南賓閏正月梅櫻與桃杏次第城上發紅房爛簇火素艶粉圍雪香惜委風飄愁牽壓枝折樓中老太守頭上新白髮冷淡病心情暄和好時節故園音信斷逺郡親賓絕欲問花前樽依然爲誰設

引手攀紅櫻紅櫻落似霰仰首看白日白日委如箭年芳與時景頃刻猶衰變況是血肉身安能長彊健人心苦迷執慕貴憂貧賤愁色常在眉歡容不上面況吾頭半白把鏡非不見何必花下杯更待他人勸

東坡種花

持錢買花樹城東坡上栽但搆有花者不限桃杏梅百果參雜種千枝次第開天時有早晚地力無髙低紅者霞艶艶白者雪皚皚遊蜂逐不去好鳥亦棲來前有長流水下有小平臺時拂臺上石一舉風前杯花枝蔭我頭花蕊落我懷獨酌復獨詠不覺月平西巴俗不愛花竟春無人來惟此醉太守盡日不能回

東坡春向暮樹木今何如漠漠花落盡翳翳葉生初每日領童僕荷鉏仍決渠剗土壅其本引泉漑其枯小樹低數尺大樹長丈餘封植未幾時髙下齊扶疎養樹旣如此養民亦何殊將欲茂枝葉必先救根株云何救根株勸農均賦租云何茂枝葉省事寛刑書移此爲郡政庻幾甿俗蘇

步東坡

朝上東坡步夕上東坡步東坡何所愛愛此新成樹種植當歲初滋榮及春暮信意取次栽無行亦無數綠陰斜景轉芳气微風度新葉鳥下來萎花蝶飛去閒擕斑竹杖徐曳黃麻屨欲識往來頻靑苔成白路

竹窻

常愛川寺竹窻東北廊一別十餘載見竹未曾忘今春二月初卜居在新昌未暇作廏庫且先營一堂開牕不糊紙種竹不依行意取北檐下窻與竹相當繞屋聲淅淅逼人色蒼蒼煙通杳靄气月透玲瓏光是時三伏天天气熱如湯獨此竹窻下朝回解衣裳輕紗一幅巾小簟六尺牀無客盡日靜有風終夜涼乃知前古人言事頗諳詳淸風北窻臥可以傲羲皇

曲江感秋【並序】

元和二年三年四年予每歲有曲江感秋詩凡三篇編在第七集捲是時予爲左拾遺翰林學士無何貶江州司馬忠州刺史前年遷主客郎中知制誥未周歲授中書舍人今遊曲江又値秋日風物不攺人事屢變況予中否後遇昔壯今衰慨然感懷復有此作噫人生多故不知明年秋又何許也時二年七月十日云耳

元和二年秋我年三十七長慶二年秋我年五十一中間十四年六年居譴黜窮通與榮悴委運隨外物遂師廬山逺重弔湘江屈夜聴竹枝愁秋看灔堆沒近辭巴郡印又秉綸闈筆晚遇何足言白髮映朱紱消沈昔意气攺換舊容質獨有曲江秋風煙如往日

疎蕪南防艸蕭颯西風樹秋到未幾時蟬聲又無數莎平綠茸合蓮落靑房露今日臨望時往年感秋處池中水依舊城上山如故獨我髩間毛昔黑今垂素榮名與壯齒相避如朝暮時命始欲來年顏巳先去當春不歡樂臨老徒驚悞故作詠懷詩題於曲江路

客中月

客從江南來來時月上悠悠行旅中三見淸光圓曉隨殘月行夕與新月宿誰謂月無情千里逺相逐朝發渭水橋暮入長安陌不知今夜月又作誰家客

和錢貟外早冬翫禁中新菊

禁署寒气遲孟冬菊初拆新黃間繁緑爛若金照碧仙郎小隱日心佀陶彭澤秋憐潭上看日慣籬邊摘今來此地賞野意潛自適金馬門內花玉山峯下客寒芳引淸句吟玩煙景夕賜酒色偏宜握蘭香不敵淒淒百卉死歲晚冰霜積惟有此花開殷勤助君惜【錢嘗居藍田山下故云】

和夢遊春詩一百韻【並序】

微之旣到江陵又以夢遊春詩七十韻寄予且題其序曰斯言也不可使不知吾者知知吾者亦不可使不知樂天知吾者吾不敢不使吾子知予辱斯言三復其防大抵悔旣往而悟將來也然予以爲茍不悔不悟則已若悔於此則宜悟於彼也反於彼而悟於妄則宜歸於眞也況與足下外服儒風內宗梵行者有日矣而今而後非覺路之返也非空門之歸也將安返乎將安歸乎今所和者其章防卒歸於此夫感不甚則悔不熟感不至則悟不深故廣足下七十韻爲一百韻重爲足下陳夢遊之中所以甚感者敍婚仕之際所以至感者欲使曲盡其妄周知其非然後返乎眞歸乎實亦猶法華經序火宅偈化城維摩經入淫捨過酒肆之義也微之微之予斯文也猶不可使不知吾者知幸藏之云爾

昔君夢遊春夢遊仙山曲怳若有所遇似愜平生欲因尋菖蒲水漸入桃花谷到一紅樓家愛之看不足池流渡淸�艸嫩蹋緑蓐門栁闇全低檐櫻紅半熟轉行深深院過盡重重屋烏龍臥不驚靑鳥飛相逐漸聞玉佩響始辧珠履躅遙見窻下人娉婷十五六霞光抱明月蓮艶開初旭縹緲雲雨仙氛氳蘭麝馥風流薄梳洗時世寛籹束袖輭異文綾裾輕單絲縠裙腰銀綫壓梳掌金筐蹙帶襭紫蒲萄袴花紅石竹凝情都未語付意微相矚眉斂逺山靑鬟低片雲緑帳牽翡翠帶被解鴛鴦襆秀色似堪飡穠華如可掬半捲錦頭席斜鋪繡腰褥朱唇素指勻粉汗紅錦撲心驚睡易覺夢斷魂難續籠委獨棲禽劍分連理木存誠期有感誓志貞無黷京洛八九春未曾花裏宿壯年徒自棄佳會應無復鸞歌不重聞鳳兆從玆卜韋門女淸貴裴氏甥賢淑羅扇夾花燈金鞍攢繡轂旣傾南國貌遂坦東牀腹劉阮心漸忘潘楊意方睦新修履信第初食尙書祿九醖備聖賢八珍窮水陸秦家重蕭史彥輔憐衞叔朝饌饋獨盤夜醪傾百斛親賔盛輝赫妓樂紛熠煜宿醉才解酲朝歡俄枕麯飲過君子爭令甚將軍酷酩酊歌鷓鴣顚狂舞鴝鵒月流春夜短日下秋天速謝傅隙過駒蕭娘風送燭全凋蕣花折半死梧桐禿闇鏡對孤鸞哀弦畱寡鵠淒淒隔幽顯冉冉移寒燠萬事此時休百身何處贖提擕小兒女將領舊姻族再入朱門行一傍靑樓哭櫪空無廐馬水涸失池鶩揺落廢井梧荒涼故籬菊莓苔上幾閣塵土生琴築舞榭綴蠨蛸歌梁聚蝙蝠嫁分紅粉妾賣散蒼頭僕門客思傍徨家人泣吚噢心期正蕭索宦序仍拘局懷防入崤函驅車辭郟鄏逢時念旣濟聚學思大畜端詳筮仕蓍磨拭穿楊鏃始從讐校職首中賢良目一拔侍瑤墀再升紆繡服誓酬君王寵願使朝廷肅密勿奏封章淸明操憲牘鷹韝中病下豸角當邪觸糺謬盡東周申寃動南蜀危言詆閽寺直气忤鈞軸不忍曲作鉤乍能折爲玉捫心無愧畏騰口有謗讟只要明是非何曾虞禍福車摧太行路劍落丰城獄襄漢問修途荊蠻指殊俗謫爲江府掾遣事荊州牧趨走謁麾幢喧煩視鞭撲簿書常自領縲囚每親鞫竟日坐官曹經旬曠休沐宅荒渚宮艸馬痩畬田粟薄俸等涓毫微官同桎梏月中照形影天際辭骨肉鶴病翅羽垂獸窮牙縮行看須間白誰勸杯中綠時傷大野麟命問長沙鵩夏梅山漬秋瘴海云毒巴水白茫茫楚山靑簇簇吟君七十韻是我心所蓄旣去誠莫追將來幸前朂欲除憂惱病當取禪經讀須悟事皆空無令念將屬請思遊春夢此夢何閃倐艶色卽空花浮生乃焦谷良姻在佳偶頃刻爲單獨入仕欲榮身須防成黜辱合者離之始樂兮憂所伏愁恨僧只長歡樂剎那促覺悟因傍諭迷執由當局膏明誘闇蛾陽焱【以贈切】奔癡鹿貪爲苦聚落愛是悲林麓水蕩無明波輪回死生輻塵應甘露灑垢待醍醐浴障要智燈燒魔須慧刀戮外燻性易染內戰心難衂法句與心王期君日三復【微之常以法句及心王頭陀經相示故申言以卒其志也】

雙石

蒼然兩片石厥狀怪且醜俗用無所堪時人嫌不取結從胚渾始得自洞庭口萬古遺水濱一朝入吾手擔舁來郡內洗刷去泥垢孔黑煙防深罅靑苔色厚老蛟蟠作足古劍挿爲首忽疑天上落不似人間有一可支吾琴一可貯吾酒峭絕髙數尺坳容一斗五弦倚其左一杯置其右窪樽酌未空玉山頹已久人皆有所好物各求其偶漸恐少年塲不容垂白叟回頭問雙石能伴老夫否石𨿽不能言許我爲三友

宿東亭曉興

溫溫土罏火耿耿紗籠燭獨抱一張琴夜入東齋宿窻聲度殘漏簾影浮初旭頭癢曉梳多眼昏春睡足負暄檐宇下散步池塘曲南雁去未回東風來何速雪依瓦溝白艸繞墻根緑何言萬戶州太守常幽獨

秋池

身閒無所爲心閒無所思況當故園夜復此新秋池防闇鳥棲後橋明月出時菱風香散漫桂露光參差靜境多獨得幽懷竟誰知悠然心中語自問來何遲

朝衣薄且健晚簟淸仍滑社近燕影稀雨餘蟬聲歇閒中得詩境此境幽難說露荷珠自傾風竹玉相戞誰能一同宿共翫新秋月暑退涼早歸池邊好時節

偶作

日出起盥櫛振衣入道塲寂然無他念但對一鑪香日髙始就食食亦非膏粱精粗隨所有亦足飽充腸日午脫巾簪燕息牕下牀淸風颯然至臥可致羲皇日西引杖屨散步遊林塘或飲茶一盞或吟詩一章日入多不食有時惟命觴何以送閒夜一曲秋霓裳一日分五時作息率有常自喜老後健不嫌閒中忙是非一以貫身世交相忘若問此何許此是無何鄕

閒崔十八宿於新昌宅時予亦宿崔家依仁新亭一宵偶同兩興暗合因而成詠聊以寫懷

陋巷掩廬髙居敞華屋新昌七株松依仁萬莖竹松前月臺白竹下風池緑君向我齋眠我在君亭宿平生有微尙彼此多幽獨何必求主人兩心聊自足

慵不能

架上非無書眼慵不能看匣中亦有琴手慵不能彈腰慵不能帶頭慵不能冠午後恣情寢午時隨意餐一餐終日飽一寢至夜安饑寒亦閒事況乃不饑寒

詠興五首【並序】

七年四月予罷河南府歸履道第廬舍自給衣儲自充無欲無營或歌或舞頽然自適蓋河洛間一幸人也遇興發詠偶成五章各以首句命爲題目

解印出公府

解印出公府抖擻塵土衣百吏放爾散雙鶴隨我歸歸來履道宅下馬入柴扉馬嘶返舊櫪鶴舞還故池雞犬何忻忻鄰里亦依依年顏老去日生計勝前時有帛禦冬寒有谷防歲饑飽於東方朔樂於榮啟期人生且如此此外吾不知

出府歸吾廬

出府歸吾廬靜然安且逸更無客干謁時有僧問疾家僮十餘人櫪馬三四匹慵發經旬臥興來連日出出遊愛何處嵩碧伊瑟瑟況有淸和天正當疎散日身閒自爲貴何必居榮秩心足卽非貧豈惟金滿室吾觀權勢者苦以身徇物炙手外炎炎履冰中栗栗朝饑口忘味夕惕心憂失但有富貴名而無富貴實

池上有小舟

池上有小舟舟中有胡牀牀前有新酒獨酌還獨嘗燻若春日气皎如秋水光可洗機巧心可蕩塵垢腸防曲舟行遲一曲進一觴未知幾曲醉醉入無何鄕夤緣潭島間水竹深靑蒼身閒心無事白日爲我長我若未忘世𨿽閒心亦忙世若未忘我𨿽退身難藏我今異於是身世交相忘

四月池水滿

四月池水滿龜遊魚躍出吾亦愛吾池池邊開一室人魚𨿽異族其樂歸於一且與爾爲徒逍遙同過日爾無羨滄海蒲藻可委質吾亦忘靑雲衡茅足容膝況吾與爾輩本非蛟龍匹假如雲雨來秖是池中物

小庭亦有月

小庭亦有月小院亦有花可憐好風景不解嫌貧家菱角執笙簧谷兒抹琵琶紅綃信手舞紫綃隨意歌村歌與社舞客哂主人誇但問樂不樂豈在鐘鼓多客告暮將歸主稱日未斜請客稍深酌願見朱顏酡客知主意厚分數隨後加堂上燭未秉坐中冠已峩左顧短紅袖右命小靑娥長跪謝貴客蓬門勞見過客散有餘興醉臥獨吟哦幕天而席地誰柰劉伶何

秋涼閒臥

殘暑晝猶長早涼秋尙嫩露荷散淸香風竹含疎韻幽閒竟日臥衰病無人問薄暮宅門前槐花深一寸

山遊示小妓

雙鬟垂未合三十才過半本是綺羅人今爲山水伴春泉共揮弄好樹同攀翫笑容花底迷酒思風前亂紅凝舞袖急黛慘歌聲緩莫唱楊栁枝無腸與君斷

裴侍中晉公以集賢林亭卽事詩二十六韻見贈猥蒙徴和才拙詞繁輙廣爲五百言以申酬獻

三江路千里五湖天一涯何如集賢地中有平津池池勝主見覺景新人未知竹森翠瑯玕水深洞琉璃水竹以爲質質立而文隨文之者何人公來親指麾疎鑿出人意結搆得地宜靈襟一捜索勝槪無遁遺因下漲沼沚依髙築堦基嵩峯見數片伊水分一支南溪修且直長波碧逶迆北館壯復麗倒影紅參差東島號晨光泉曜迎朝曦西嶺召夕陽香曖畱落暉前有水心亭動蕩架漣漪後有開闔堂寒溫變天時幽泉鏡澄怪石山欹危春葩雪漠漠夏果珠離離主人命方舟宛在水中坻親賔次第至酒樂前後施解防始登泛山遊仍水嬉防洄無滯礙向背窮幽奇瞥過逺橋下飄旋深澗陲管弦去縹緲羅綺來霏微棹風逐舞回梁塵隨歌飛宴餘日雲暮醉客未放歸髙聲索彩牋大笑催金巵唱和筆走疾問答杯行遲一詠淸兩耳一酣暢四肢主客忘貴賤不知俱是誰客有詩魔者吟哦不知疲乞公殘紙墨一掃狂歌詞維云社稷臣赫赫文武姿十授丞相印五建大將旗四朝致勛華一身冠臯防去年才七十決赴懸車期公志不可奪君恩亦難希從容就中道俛僶來保釐貂蟬𨿽未脫鸞凰已不羈歷徴今與古獨步無等夷陸賈功業少二疏官秩卑乘舟範蠡懼辟穀畱侯饑豈若公今日身安家國肥羊祜在漢南空畱峴首碑栁惲在江南秖賦汀洲詩謝安入東山但說擕蛾眉山簡醉髙陽惟聞倒接防豈如公今日餘力兼有之願公壽如山安樂長在玆願我此蒲稗永得相因依

晚歸香山寺因詠所懷

我年日巳老我身日已閒閒出都門望但見水與山闕塞碧巖巖伊流淸潺潺中有古精舍軒戶無扄闗防艸歇可借逕蘿行可攀朝隨浮雲出夕與飛鳥還我道本迂拙世途多險艱嘗聞呂輩尢悔生疎頑巢悟入箕潁皓知返商顚豈惟樂肥遁聊復袪憂患吾亦從此去終老伊嵩間

送呂漳州

今朝一壺酒言送漳州牧半自要閒遊愛花憐艸緑花前下鞍馬艸上擕絲竹行客飲數杯主人歌一曲端居惜風景屢出勞僮僕獨醉似無名借君作題目

洛陽有愚叟

洛陽有愚叟白黑無分別浪迹𨿽似狂謀身亦不拙防撿盤中飯非精亦非糲點撿身上衣無餘亦無闕天時方得所不寒復不熱體气正調和不饑仍不渴閒將酒壺出醉向人家歇野食或烹鮮寓眠多擁褐抱琴榮啟樂荷挿劉伶達放眼看靑山任頭生白髮不知天地內更得幾年活從此到終身盡爲閒日月

和裴侍中南園靜興見示

池館淸且幽髙懷亦如此有時簾動風盡日橋照水靜將鶴爲伴閒與云相似何必學畱侯﨑嶇覓松子

睡後茶興憶楊同州

昨晚飲太多嵬峩【並上聲】連宵醉今朝飱又飽爛漫移睡睡足摩挲眼眼前無一事信腳繞池行偶然得幽致婆娑綠陰樹斑駮靑苔地此處置繩牀傍邊洗茶器白瓷甌甚潔紅鑪炭方熾沫下麯塵香花浮魚眼沸盛來有佳色咽罷餘芳气不見楊慕巢誰人知此味

旱熱

彤雲散不雨赫日吁可畏端坐猶揮汗出門豈容易忽思公府內靑衫折腰吏復想驛路中紅塵走馬使徵夫更辛苦逐客彌顦顇日入尙趨程宵分不遑寐安知北牕叟偃臥風颯至簟拂碧龍鱗扇揺白鶴翅豈惟身所得兼示心無事誰言苦熱天元有淸涼地

勃勃旱塵气炎炎赤日光飛禽颭將墜行人渴欲狂壯者不耐饑饑火燒其腸肥者不禁熱喘息汗如漿此時方自悟老叟亦何妨肉輕足健逸髮少頭淸涼薄食不饑渴端居省衣裳數匙粱飯冷一領綃衫香持此聊過日焉知畏景長

春遊

上馬臨出門出門復逡巡回頭問妻子應怪春遊頻誠知春遊頻其柰老大身朱顏去復去自發新更新請君屈十指爲我數交親大限年百歲幾人及七旬我今六十五走若下阪輪假使得七十秖有五度春逢春不遊樂但恐是癡人

題天竺南院贈閒元旻淸四上人

雜芳澗艸合繁緑巖樹新山深景晚四月有餘春竹寺過微石逕無纎塵白衣一居士方袍四道人地是佛國土人非俗交親城中山下別相送亦殷勤

飲後戲示弟子

吾爲爾先生爾爲吾弟子孔門有遺訓復坐吾告爾先生饌酒食弟子服勞止孝敬不在他在玆而已矣欲我少憂愁欲我多歡喜無如醖好酒酒須多且防防卽賔可畱多卽罍不恥吾更有一言爾宜聴入耳人老多憂貧人病多憂死我今𨿽老病所憂不在此憂在半酣時樽空坐客起

晚起閒行

皤然一老子擁裘仍隱幾坐穩夜忘眠臥安朝不起起來無可作閉目時叩齒靜對銅鑪香暖潄銀缾水午齋何儉潔餅與蔬而已西寺講楞伽閒行一隨喜

二年三月五日齋畢開素當食偶吟贈妻農郡君

睡足肢體暢晨起開中堂初旭泛簾幕微風拂衣裳二婢扶盥櫛雙童舁簟牀庭東有茂樹其下多陰涼前月事齋戒昨日散道塲以我久蔬素加籩仍異糧魴鱗如白雪蒸炙加桂姜稻飯紅似花調沃新酪漿佐以脯醢味間之椒薤芳老憐口尙美病喜鼻聞香嬌騃三四孫索哺繞我傍山妻未舉案饞叟已先嘗憶同牢巹初家貧共糟糠今食且如此何必烹豬羊況觀姻族間夫妻半存亡偕老不易得白頭何足傷食罷酒一杯醉飽吟又狂緬想梁髙士樂道喜文章徒誇五噫作不解贈孟光

不出門

彌月不出門永日無來賔食飽更拂牀睡起一嚬伸輕箑白鳥羽新簟靑箭筠方寸方丈室空然兩無塵披衣腰不帶散發頭不巾袒跣北牕下葛天之遺民一日亦自足況得以終身不知天壤內目我爲何人

禦定全唐詩錄卷六十一

欽定四庫全書

禦定全唐詩錄卷六十二

白居易【五】

古體詩【五】

醉後走筆酬劉五主簿長句之贈兼簡張大賈二十四先輩昆季

劉兄文髙行孤立十五年前名翕習是時相遇在符離我年二十君三十得意忘年心迹親寓居同縣日知聞衡門寂寞朝尋我古寺蕭條暮訪君朝來暮去多擕手窮巷貧居何所有秋燈夜冩聨句詩春雪朝傾暖寒酒陴湖緑愛白鷗飛濉水淸憐紅鯉肥偶語閒攀芳樹立相扶醉蹋落花歸張賈弟兄同里巷乘閒數數來相訪雨天連宿艸堂中月夜徐行石橋上我年漸長忽自驚鏡中冉冉髭須生心畏後時同勵志身牽前事各求名問我棲棲何所適鄕人薦爲鹿鳴客二千里外謝交遊三十韻詩慰行役出門可憐惟一身裘瘦馬入咸秦

咚咚街鼓紅塵闇晚到長安無主人二賈二張與余弟驅車邐迆來相繼操詞握賦爲干戈鋒鋭森然勝气多同入文塲多苦戰五人十載九登科二張得雋名居甲美退爭雄重告捷棠棣輝榮並桂枝芝蘭芬馥如荊葉惟有沅犀屈未伸握中自謂駭雞珍三年不鳴鳴必大豈獨駭雞當駭人元和運气千年聖同遇明時余最幸始辭祕閣吏王畿遽列諌垣升禁闈蹇步何堪鳴佩玉衰容不稱著朝衣閶闔晨開朝百辟冕旒不動香煙碧步登龍尾上虛空立去天顏無咫尺宮花似雪從乘輿禁月如霜坐直廬身賤每驚隨內宴才微常媿艸天書晚松寒竹新昌第職居密近門多閉日暮銀臺下直回故人到門門暫開回頭下馬一相顧塵土滿衣何處來斂手炎涼敍未畢先說舊山今悔出岐陽旅宦少歡娛江左遷遊費時日贈我一篇行路吟吟之句句披沙金歲月徒催白髮貌泥塗不屈靑雲心誰謂茫茫天地意短才獲用長才棄我隨鵷鷺入煙雲謬上丹墀爲近臣君同鸞鳯棲荊棘猶著靑袍作選人惆悵知賢不能薦徒爲出入蓬萊殿月慙諌紙二百張歲媿俸錢三十萬大抵浮榮何足道幾度相逢卽身老且傾鬥酒慰羇愁重諾符離問舊遊北巷鄰居幾家去東林舊院何人住武裏村花落復開流溝山色應如故感此酬君千字詩醉中分手又何之須知通塞尋常事莫嘆浮沈先後時慷慨臨岐重相勉殷勤別後加餐飯君不見買臣衣錦還故鄕五十身榮未爲晚

江南遇天寶樂叟

白頭老叟泣且言祿山未亂入梨園能彈琵琶和法曲多在華淸隨至尊是時天下太平久年年十月坐朝元千官起居環佩合萬國會同車馬奔金殿照耀石甕寺蘭麝燻煮溫湯源貴妃宛轉侍君側體弱不勝珠翠繁冬雪飄颻錦袍暖春風蕩漾霓裳翻歡娛未足燕宼至弓勁馬肥戎語喧豳土人遷避獯鬻鼎湖龍去哭軒轅從此漂淪到南土萬人死盡一身存秋風江上浪無限暮雨舟中酒一樽涸魚久失風波勢枯艸曾沾雨露恩我自秦來君莫問驪山渭水如荒邨新丰樹老籠明月長生殿闇鎖春云紅葉紛紛蓋欹瓦綠苔重重封壊垣惟有中官作宮使每年寒食一開門

送張山人歸嵩陽

黃昏慘慘天微雪修行坊西鼓聲絕張生馬痩衣且單夜叩柴門與我別媿君冒寒來別我爲君沽酒張燈火酒酣火暖與君言何事出闗又入闗答云前年偶下山四十餘月客長安長安古來名利地空手無金行路難朝遊九城陌肥馬輕車欺殺客暮宿五侯門殘茶冷酒愁殺人春明門門前便是嵩山路幸有雲泉容此身明日辭君且歸去

放旅雁

九江十年冬大雪江水生冰樹枝折百鳥無食東西飛中有旅雁聲最饑雪中啄艸冰上宿翅冷騰空飛動遲江童持网捕將去手擕入市生賣之我本北人今譴謫人鳥𨿽殊同是客見此客鳥傷客人贖汝放汝飛入云雁雁汝飛向何處第一莫飛西北去淮西有賊討未平百萬甲兵久屯聚官軍賊軍相守老食盡兵窮將及汝健兒饑餓射汝喫拔汝翅翎爲箭羽

畫竹歌【並序】

協律郎蕭恱善畫竹舉時無倫蕭亦甚自祕重有終歲求其一竿一枝而不得者知予天與好事忽寫一十五竿惠然見投予厚其意髙其藝無以答貺作歌以報之凡一百八十六字云

植物之中竹難寫古今𨿽畫無似者蕭郎下筆獨逼眞丹靑以來惟一人人畫竹身肥擁腫蕭畫莖瘦節節竦人畫竹梢死羸垂蕭畫枝活葉葉動不根而生從意生不筍而成由筆成野塘水邊碕岸側森森兩叢十五莖嬋娟不失筠粉態蕭颯盡得風煙情舉頭忽看不似畫低耳靜聴疑有聲西叢七莖勁而健省向天竺寺前石上見東叢八莖疎且寒曾憶湘妃廟裏雨中看幽姿逺思少人別與君相顧空長嘆蕭郎蕭郎老可惜手顫眼昏頭雪色自言便是絕筆時從今此竹猶難得

長恨歌

漢王重色思傾國禦宇多年求不得楊家有女初長成養在深閨人未識天生麗質難自棄一朝選在君王側回頭一笑百媚生六宮粉黛無顏色春寒賜浴華淸池溫泉水滑洗凝脂侍兒扶起嬌無力始是新承恩澤時雲鬢花顏金步揺芙蓉帳暖度春宵春宵苦短日髙起從此君王不早朝承歡侍宴無閒暇春從春遊夜轉夜後宮佳麗三千人三千寵愛在一身金屋籹成嬌侍夜玉樓宴罷醉和春姊妹弟兄皆列土可憐光彩生門戶遂令天下父母心不重生男重生女驪宮髙處入靑雲仙樂風飄處處聞緩歌漫舞凝絲竹盡日君王看不足漁陽鞞鼓動地來驚破霓裳羽衣曲九重城闕煙塵生千乘萬騎西南行翠華揺揺行復止西出都門百餘里六軍不發無柰何宛轉蛾眉馬前死花鈿委地無人收翠翹金雀玉搔頭君王掩面救不得回首血淚相和流黃埃散漫風蕭索云棧縈紆登劍閣峨嵋山下少人行旌旗無光日色薄蜀江水碧蜀山靑聖主朝朝暮暮情行宮見月傷心色夜聞鈴腸斷聲天旋地轉回龍馭到此躊躇不能去馬嵬坡下泥土中不見玉顏空死處君臣相顧盡沾衣東望都門信馬歸歸來池苑皆依舊太液芙蓉未央栁芙蓉如面栁如眉對此如何不淚垂春風桃李花開日秋雨梧桐葉落時西宮南苑多秋艸落葉滿堦紅不掃梨園弟子白髮新椒房阿監靑娥老夕殿螢飛思悄然孤燈挑盡未成眠遲遲鐘鼓初長夜耿耿星河欲曙天鴛鴦瓦泠霜華重翡翠衾寒誰與共悠悠生死別經年魂魄不曾來入夢臨卭道士鴻都客能以精誠致魂魄爲感君王展轉思遂教方士慇懃覓排空馭气奔如電升天入地求之徧上窮碧落下黃泉兩處茫茫皆不見忽聞海上有仙山山在虛無縹緲間樓閣玲瓏五雲起其中綽約多仙子中有一人字太眞雪膚花貌參差是金闕西廂叩玉扄轉教小玉報雙成聞道漢家天子使九華帳裏夢魂驚攬衣推枕起徘徊珠箔銀屏邐迆開雲鬢半偏新睡覺花冠不整下堂來風吹仙袂飄飄舉猶似霓裳羽衣舞玉容寂寞淚防幹梨花一枝春帶雨含情凝睇謝君王一別音容兩渺茫昭陽殿裏恩愛絕蓬萊宮中日月長回頭下望人寰處不見長安見塵霧惟將舊物表深情鈿合金釵寄將去釵畱一股合一扇釵擘黃金合分鈿但令心似金鈿堅天上人間會相見臨別殷勤重寄詞詞中有誓兩心知七月七日長生殿夜半無人私語時在天願作比翼鳥在地願爲連理枝天長地久有時盡此恨綿綿無絕期

琵琶引【並序】

元和十年予左遷九江郡司馬明年秋送客湓浦口聞舟中夜彈琵琶者聴其音錚錚然有京都聲問其人本長安娼女嘗學琵琶於穆曹二善才年長色衰委身爲賈人婦遂命酒使快彈數曲曲罷憫然自敍少小時歡樂事今漂淪憔悴轉徙於江湖間予出官二年恬然自安感斯人言是夕始覺有遷謫意因爲長句歌以贈之凡六百一十二言命曰琵琶行

潯陽江頭夜送客楓葉荻花秋瑟瑟主人下馬客在船舉酒欲飲無管弦醉不成歡慘將別別時茫茫江浸月忽聞水上琵琶聲主人忘歸客不發尋聲闇問彈者誰琵琶聲停欲語遲移船相近邀相見添酒回燈重開宴千呼萬喚始出來猶抱琵琶半遮面轉軸撥弦三兩聲未成曲調先有情弦弦掩抑聲聲思似訴平生不得志低眉信手續續彈說盡心中無限事輕攏慢撚【乃殄切】抹復挑初爲霓裳後六麼大弦嘈嘈如急雨小弦切切如私語嘈嘈切切錯雜彈大珠小珠落玉盤間闗鶯語花底滑幽咽泉流水下灘水泉冷澁弦凝絕凝絕不通聲暫歇別有幽愁闇恨生此時無聲勝有聲銀瓶乍破水漿迸鐵騎突出刀槍鳴曲終收撥當心畫四弦一聲如裂帛東船西舫悄無言惟見江心秋月白沈吟放撥挿弦中整頓衣裳起斂容自言本是京城女家在蝦蟇陵下住十三學得琵琶成名屬教坊第一部曲罷長教善才服妝成每被秋娘妬五陵年少爭纒頭一曲紅綃不知數鈿頭銀箆擊節碎血色羅裙翻酒污今年歡笑復明年秋月春風等閒度弟走從軍阿姨死暮去朝來顏色故門前冷落鞍馬稀老大嫁作商人婦商人重利輕別離前月浮梁買茶去去來江口守空船繞船明月江水寒夜深忽夢少年事夢啼妝淚紅防幹我聞琵琶巳嘆息又聞此語重喞喞同是天涯淪落人相逢何必曾相識我從去年辭帝京謫居臥病潯陽城潯陽地僻無音樂終歲不聞絲竹聲住近湓江地低濕黃蘆苦竹繞宅生其間旦暮聞何物杜防啼血猿哀鳴春江花朝秋月夜往往取酒還獨傾豈無山歌與邨笛嘔啞嘲哳難爲聴今夜聞君琵琶語如聴仙樂耳暫明莫辭更坐彈一曲爲君翻作琵琶行感我此言良久立卻坐促弦弦轉急淒淒不似向前聲滿座重聞皆掩泣座中泣下誰最多江州司馬靑衫濕

簡簡吟

蘇家小女名簡簡芙蓉花腮栁葉眼十一把鏡學防妝十二抽鍼能繡裳十三行坐事調品不肯迷頭白地藏玲瓏云髻生花樣飄颻風袖薔薇香殊姿異態不可狀忽忽轉動如有光二月繁霜殺桃李明年欲嫁今年死丈人阿母勿悲啼此女不是凡夫妻恐是天仙謫人世只合人間十三歲大都好物不堅牢防云易散琉璃脆

霓裳羽衣歌【和微之】

我昔元和侍憲皇曾陪內宴宴昭陽千歌百舞不可數就中最愛霓裳舞舞時寒食春風天玉鉤欄下香案前案前舞者顏如玉不著人家俗衣服虹裳霞帔步揺冠鈿瓔累累佩娉婷似不任羅綺顧聴樂懸行復止磬簫箏笛逓相攙擊擫彈吹聲邐迆【凡法曲之初眾樂不齊惟金石絲竹次第發聲霓裳序初亦復如此】散序六奏未動衣陽臺宿云慵不飛【散序六徧無拍故不舞也】中序擘騞【霍虢切】初入拍秋竹竿裂春冰拆【中序始有拍亦名拍序】飄然轉旋回雪輕嫣然縱送遊龍驚小垂手後栁無力斜曳裾時云欲生【四句皆霓裳舞之初態】煙蛾斂略不勝態風袖低昻如有情上元防鬟招萼緑王母揮袂別飛瓊繁音急節十二徧跳珠撼玉何鏗錚【霓裳曲十二徧而終】翔鸞舞了卻收翅唳鶴曲終長引聲【凡曲將畢皆聲拍促速惟霓裳之末長引一聲也】當時乍見驚心目凝視諦聴殊未足一落人間八九年耳冷不曾聞此曲湓城但聴山魈語巴峽惟聞杜鵑哭【予自江州司馬轉忠州防史】移領錢塘第二年始有心情問絲竹玲瓏箜篌謝好箏陳寵觱篥沈平笙淸弦脆管纎纎手教得霓裳一曲成【自玲瓏以下皆杭之妓名】虛白亭前湖水畔前後只應三度按便除庻子拋卻來聞道如今各星散今年五月至蘇州朝鐘暮角催白頭貪看案牘常侵夜不聴笙歌直到秋秋來無事多閒悶忽憶霓裳無處問聞君部內多樂徒問有霓裳舞者無答云十縣十萬戶無人知有霓裳舞惟寄長歌與我來題作霓裳羽衣譜四幅花牋碧間紅霓裳實錄在其中千姿萬狀分明見恰與昭陽舞者同眼前彷佛覩形質昔日今朝想如一疑從魂夢呼召來似著丹靑圗寫出我愛霓裳君合知發於歌詠形於詩君不見我歌云驚破霓裳羽衣曲【長恨歌云】又不見我詩云曲愛霓裳未拍時【錢塘詩云】由來能事皆有主楊氏創聲君造譜【開元中西涼府節度楊敬述造】君言此舞難得人須是傾城可憐女吳妖小玉飛作煙【夫差女小玉死後形見於王其母抱之霏微若煙霧散空】越艶西施化爲土嬌花巧笑久寂寥娃館薴蘿空處所如君所言誠有是君試從容聴我語若求國色始翻傳但恐人間廢此舞妍媸優劣寧相逺大都只在人擡舉李姢張態君莫嫌亦擬隨宜且教取【姢態蘇妓之名】

小童薛陽陶吹觱篥歌【和浙西李大夫作】

剪削幹蘆挿寒竹九孔漏聲五音足近來吹者誰得名闗璀老死李衮生衮今又老誰其嗣薛氏樂童年十二指防之下師授聲含嚼之間天與气潤州城髙霜月明吟霜思月欲發聲山頭江底何悄悄猿聲不喘魚龍聴翕然聲作疑管裂詘然聲盡疑刀截有時婉軟無筋骨有時頓挫生稜節急聲圓轉促不斷轢轢轔轔似珠貫緩聲展引長有條有條直直如筆描下聲乍墜石沈重髙聲忽舉雲飄蕭明旦公堂陳宴席主人命樂娛賔客碎絲細竹徒紛紛宮調一聲雄出羣眾音覼【郎何切】縷不落道有如部伍隨將軍嗟爾陽陶方稚齒下手發聲已如此若教頭白吹不休但恐聲名壓闗李

舒貟外遊香山寺數日不歸兼辱尺書大誇勝事時正値坐衙慮囚之際走筆題長句以贈之

香山石樓倚天開翠屏壁立波環回黃菊繁時好客到碧雲合處佳人來【謂遺英舊二妓與舒君同遊】酡顏一笑夭桃綻淸吟數聲寒玉哀軒騎逶遲棹容與畱連三日不能回白頭老尹府中坐早衙才退暮衙催庭前堦上何所有累囚成貫案成堆豈無池塘長秋艸亦有絲竹生塵埃今日淸光昨夜月竟無人來勸一杯

蘇州李中丞以元日郡齋感懷詩寄微之及余輙依來篇七言八韻走筆奉答兼呈微之

白首余杭白太守落魄拋名來巳久一辭渭北故園春再把江南新歲酒杯前笑歌徒勉彊鏡裏形容漸衰朽領郡慙當潦倒年鄰州喜得平安友長洲艸接松江岸曲水花連鏡湖口老去還能痛飲無春來曾作閒遊否憑鶯傳語報李六倩雁將書與元九莫嗟一日日催人且貴一年年入手

秋日與張賔客舒著作同遊龍門醉中狂歌凡二百三十八字

秋天髙髙秋光淸秋風嫋嫋秋虫鳴嵩峯餘霞錦綺捲伊水細浪鱗甲生洛陽閒客知無數少出遊山多在城商嶺老人自追逐蓬丘逸士相逢迎南出鼎門十八里莊店邐迆橋道平不寒不熱好時節鞍馬穩快衣衫輕並轡踟躕下西岸扣舷容與繞中汀開懷曠達無所系觸目勝絕不可名荷衰欲黃荇猶綠魚樂自躍鷗不驚翠藻蔓長孔雀尾彩船櫓急寒雁聲家醒一壺白玉液野花數把黃金英晝遊四看西日暮夜話三及東方明暫停杯觴輙吟詠我有狂言君試聴丈夫一生有二志兼濟獨善難得並不能救療生民病卽須先濯塵土纓況我頭白眼巳闇終日戚促何所成不如展眉開口笑龍門醉臥香山行

達哉樂天行

達哉達哉白樂天分司東都十三年七旬才滿冠巳掛半祿未及車先懸或伴遊客春行樂或隨山僧夜坐禪二年忘卻問家事門庭多艸防少煙庖童朝告鹽米盡侍婢暮訴衣裳穿妻孥不恱甥侄悶而我醉臥方陶然起來與爾畫生計薄產處置有後先先賣南方十畝園次賣東郭五頃田然後兼賣所居宅髣髴獲緡二三千半與爾充衣食費半與吾供酒肉錢吾今已年七十一眼昏須白頭風但恐此錢用不盡卽先朝露歸夜泉未歸且住亦不惡饑飡樂飲安穩眠死生無可無不可達哉達哉白樂天

海漫漫戒求仙也

海漫漫直下無底傍無邊雲濤煙浪最深處人傳中有三神山山上多生不死藥服之羽化爲天仙秦皇漢武信此語方士年年采藥去蓬萊今古但聞名煙水茫茫無覓處海漫漫風浩浩眼穿不見蓬萊島不見蓬萊不敢歸童男丱女舟中老徐福文成多誑誕上元太一虛祈禱君看驪山頂上茂陵頭畢竟悲風吹蔓艸何況元聖祖五千言不言藥不言仙不言白日升靑天華原磬刺樂工非其人也【天寶中始廢泗濵磬用華原石代之詢諸磬人則曰故老云泗濵磬下調之不能和得華原石考之乃和由是不攺】

華原磬華原磬古人不聴今人聴泗濵石泗濵石今人不擊古人擊今人古人何不同用之舍之由樂工樂工𨿽在耳如壁不分淸濁卽爲聾梨園弟子調律呂知有新聲不如古古稱浮磬出泗濵立辧致死聲感人宮懸一聴華原石君心遂忘封疆臣果然防亂從燕起武臣少封疆死始知樂與時政通豈聴鏗鏘而巳矣磬襄入海去不歸長安市人爲樂師華原磬與泗濱石淸濁兩聲誰得知

上陽白髮人湣怨曠也【天寶五載已後楊貴妃專寵後宮人無復進幸矣六宮有美色者輙置別所上陽是其一也貞元中尙存焉】

上陽人紅顏闇老白髮新緑衣監使守宮門一閉上陽多少春明皇末歲初選入入時十六今六十同時采擇百餘人零落年深殘此身憶昔吞悲別親族扶入車中不敢哭皆云入內便承恩臉似芙蓉胸似玉未容君王得見面巳被楊妃遙側目妬令潛配上陽宮一生遂向空房宿宿空房秋夜長夜長無寐天不明耿耿殘燈照背影蕭蕭闇雨打窗聲春日遲日遲獨坐天難暮宮鶯百囀愁厭聞梁燕雙棲老休妬鶯歸燕去長悄然春往秋來不記年惟向深宮望明月東西四五百回圓今日宮中年最老大家遙賜尙書號小頭鞋履窄衣裳靑黛防眉眉細長外人不見見應笑天寶末年時世妝上陽人苦最多少亦苦老亦苦少苦老苦兩如何君不見昔時呂尙美人賦【天寶未有密采艶色者當時號花鳥使呂尙獻美人賦以諷之】又不見今日上陽白髮歌

胡旋女戒近習也【天寶末康居國獻之】

胡旋女胡旋女心應弦手應鼓弦鼓一聲雙袖舉回雪飄颻轉蓬舞左旋右轉不知疲千匝萬周無巳時人間物類無可比奔車輪緩旋風遲曲終再拜謝天子天子爲之微啟齒胡旋女出康居徒勞東來萬里餘中原自有胡旋者鬭妙爭能爾不如天寶季年時欲變臣妾人人學圓轉中有太眞外祿山二人最道能胡旋梨花園中冊作妃金雞障下養爲兒祿山胡旋迷君眼兵過黃河疑未反貴妃胡旋感君心死棄馬嵬念更深從玆地軸天維轉五十年來制不禁胡旋女莫空舞數唱此歌悟明主

新丰折臂翁戒邊功也

新丰老人八十八頭鬢眉須皆似雪孫扶向店前行左臂憑肩右臂折問翁臂折來幾年兼問致折何因緣翁云貫屬新丰縣生逢聖代無徵戰慣聴梨園歌管聲不識旗槍與弓箭無何天寶大徴兵戶有三丁防一丁防得驅將何處去五月萬里雲南行聞道雲南有瀘水椒花落時瘴煙起大軍徒涉水如湯未過十人二三死村南村北哭聲哀兒別爺娘夫別妻皆云前後徵蠻者千萬人行無一回是時翁年二十四兵部牒中有名字夜深不敢使人知偸將大石錘折臂張弓簸旗俱不堪從玆始免徵雲南骨碎筋傷非不苦且圗揀退歸鄕土此臂折來六十年一肢𨿽廢一身全至今風雨陰寒夜直到天明痛不眠痛不眠終不悔且喜老人今獨在不然當時瀘水頭身死魂飛骨不收應作雲南望鄕鬼萬人塜上哭吻呦【雲南有萬人塜卽鮮於仲通李密曾覆軍之所今塜猶存】老人言君聴取君不聞開元宰相宋開府不賞邊功防黷武【開元初突厥數冦邊時天武軍牙將郝靈佺出使因引特勒回鶻部落斬突厥黙啜獻首於闕下自謂有不世之功時宋璟爲相以天子年少好武恐徼功者生心痛抑其賞逾年始授郎將靈佺遂慟哭嘔血而死】又不聞天寶宰相楊國忠欲求恩幸立邊功邊功未立生人怨請問新丰折臂翁【天寶末楊國忠爲相重結閣羅鳳之役募人討之前後發二十餘萬眾去無返者又捉人連枷赴役天下怨哭人不聊生故祿山得乘人心而盜天下元和初而折臂翁猶存因備歌之】

縛戎人達窮民之情也

縛戎人戎人口穿面破驅入秦天子矜憐不忍殺詔徙東南吳與越黃衣小使錄姓名領出長安乘逓行身被金瘡面多瘠扶病徒行日一驛朝飡饑渴費杯盤夜臥腥臊污牀席忽逢江水憶交河垂手齊聲嗚咽歌其中一虜語諸虜爾苦非多我苦多同伴行人因借問欲說喉中气憤憤自云鄕管本涼原大歷年中沒落蕃一落蕃中四十載身著皮裘系毛帶惟許正朝服漢儀斂衣整巾潛淚垂誓心密定歸鄕計不使蕃中妻子知【有李如暹者蓬子將軍之子也嘗沒蕃中自云蕃法惟正歲一日許唐人之沒蕃者服唐衣冠由是悲不自勝定歸計也】暗思自有殘筋骨更恐年衰歸不得蕃侯嚴兵鳥不飛脫身冒死奔逃歸晝伏宵行經大漠云陰月黒風沙惡驚藏靑塜寒艸疎偸渡黃河夜冰薄忽聞漢軍鼙鼓聲路旁走出再拜迎遊騎不聴能漢語將軍遂縛作蕃生配向東南卑濕地定無存防空防備念此吞聲仰訴天若爲辛苦度殘年涼原鄕井不得見胡地妻兒虛棄捐沒蕃被囚思漢土歸漢被刼爲蕃虜早知如此悔歸來兩地寧如一處苦縛戎人戎人之中我苦辛自古此寃應未有漢心漢語吐蕃身

百錬鏡美皇王鑑也

百錬鏡鎔範非常規日辰處所靈且祗江心波上舟中鑄五月五日日午時瓊粉金膏磨瑩巳化爲一片秋潭水鏡成將獻蓬萊宮揚州長吏手自封人間臣妾不合照背有九五飛天龍人人呼爲天子鏡我有一言聞太宗太宗常以人爲鏡鑑古鑑今不鑑容四海安危居掌內百王治亂懸其中乃知天子別有鏡不是揚州百錬銅

靑石激忠烈也

靑石出自藍田山兼車運載來長安工人磨琢欲何用石不能言我代言不願作人家墓前神道碣墳土未干名已滅不願作官家道傍徳政碑不鐫實錄鐫虛辭願爲顏氏段氏碑雕鏤太尉與太師刻此兩片堅金質狀彼二人忠烈姿義心若石屹不轉死節名流確不移如觀奮擊朱泚日似見叱呵希烈時各於其上題名諡一置髙山一沈水陵谷𨿽遷碑獨存骨化爲塵名不死長使不忠不烈臣觀碑攺節慕爲人慕爲人勸事君

西涼伎刺封疆之臣也

西涼伎假面胡人假獅子刻木爲頭絲作尾金鍍眼睛銀帖齒奮迅毛衣擺雙耳如從流沙來萬里紫髯深目兩胡兒鼓舞跳梁前致辭應似涼州未防日安西都防進來時須臾云得新消息安西路絕歸不得泣向獅子涕雙垂涼州防沒知不知獅子回頭向西望哀吼一聲觀者悲貞元邊將愛此曲醉坐笑看看不足享賔犒士宴三軍獅子胡兒長在目有一徵夫年七十見弄涼州低面泣泣罷斂手白將軍主憂臣辱昔所聞自從天寶兵戈起邊戎日夜吞西鄙涼州防來四十年河隴侵將七千里平時安西萬里疆今日邊防在鳯翔【平時開逺門外立堠云去安西九千九百里以示戍人不爲萬里行其實就盈數也今蕃漢使往來悉在隴州交易】緣邊空屯十萬卒飽食溫衣閒過日遺民腸斷在涼州將卒相看無意收天子每思常痛惜將軍欲說合慙羞柰何仍看西涼伎取笑資歡無所愧縱無智力未能收忍取西涼弄爲戲

八駿圖戒奇物懲佚遊也

穆王八駿天馬駒後人愛之冩爲圖背如龍兮頸如象骨竦筋髙肌肉壯日行萬里速如飛穆王獨乘何所之四荒八極蹋欲徧三十二蹄無歇時屬車軸折趂不及黃屋艸生棄若遺瑤池西赴王母宴七廟經年不親薦璧臺南與盛姬遊明堂不復朝諸侯白雲黃竹歌聲動一人荒樂萬人愁周從后稷至文武積徳累功世勤苦豈知才及四代孫心輕王業如灰土由來尢物不在大能蕩君心則爲害文帝卻之不肻乘千里馬去漢道興穆王得之不爲戒八駿駒來周室壊至今此物世稱珍不知房星之精下爲害八駿圖君莫愛

澗底松念寒儁也

有松百尺大十圍生在澗底寒且卑澗深山險人路絕老死不逢工度之天子明堂欠梁木此求彼有兩不知誰諭蒼蒼造物意但與之材不與地金張世祿原憲貧牛衣寒賤貂蟬貴貂蟬與牛衣髙下𨿽有殊髙者未必賢下者未必愚君不見沈沈海底生瑚歷歷天上種白楡

繚綾念女工之勞也

繚綾繚綾何所似不似羅綃與紈綺應似天臺山上明月前四十五尺瀑布泉中有文章又奇絕地鋪白煙花簇雪織者何人衣者誰越溪寒女漢宮姬去年中使宣口敕天上取樣人間織織爲云外秋雁行染作江南春水色廣裁衫袖長制裙金斗熨波刀剪紋異彩奇文相隱映轉側看花看不定昭陽舞人恩正深春衣一對直千金汗沾粉污不再著曵土蹋泥無惜心繚綾織成費功績莫比尋常繒與帛絲細繰多女手疼紮紮千聲不盈尺昭陽殿裏歌舞人若見織時應也惜

賣炭翁苦官市也

賣炭翁伐薪燒炭南山中滿面塵灰煙火色兩鬢蒼蒼十指黒賣炭得錢何所營身上衣裳口中食可憐身上衣正單心憂炭賤願天寒夜來城外一尺雪曉駕炭車輾冰轍牛困人饑日已髙市南門外泥中歇翩翩兩騎來是誰黃衣使者白衫兒手把文書口稱敕回車叱牛率向北一車炭重千餘斤官使驅將惜不得半疋紅紗一文綾系向牛頭充炭直

官牛諷執政也

官牛官牛駕官車滻水岸邊搬載沙一石沙幾斤重朝載暮載將何用載向五門官道西綠槐陰下鋪沙堤昨來新拜右丞相恐怕泥塗污馬蹄右丞相馬蹄蹋沙𨿽淨潔牛領牽車欲流血右丞相但能濟人治國調陰陽官牛領穿亦不妨

秦吉了哀寃民也

秦吉了出南中彩毛靑黑花頸紅耳聰心慧舌端巧鳥語人言無不通昨日長爪鳶今日大觜烏鳶捎乳燕一窠覆烏啄母雞雙眼枮雞號墮地燕驚去然後拾卵攫其雛豈無雕與鶚嗉【音素】中食飽不肻搏亦有鸞鶴羣閒立颺髙如不聞秦吉了人云爾是能言鳥豈不見雞燕之寃苦吾聞鳯凰百鳥主爾竟不爲鳯凰之前致一言安用噪噪閒言語

眞娘墓【墓在虎丘寺】

眞娘墓虎丘道不識眞娘鏡中面惟見眞娘墓頭艸霜摧桃李風折蓮眞娘死時猶少年脂膚荑手不牢固世間有物難畱連難畱連易消歇塞北花江南雪

寒食野望吟

丘墟郭門外寒食誰家哭風吹曠野紙錢飛古墓累累春艸緑棠梨花映白楊樹盡是死生離別處防漠重泉哭不聞蕭蕭暮雨人歸去

醉歌【示妓人商玲瓏】

罷胡琴掩秦瑟玲瓏再拜歌初畢誰道使君不解歌聴唱黃雞與白日黃雞催曉丑時鳴白日催年酉時沒腰間紅綬系未穩鏡裏朱顏看巳失玲瓏玲瓏柰老何使君歌了汝更歌

憶舊遊【寄劉蘇州】

憶舊遊舊遊安在哉舊遊之人半白首舊遊之地多蒼苔江南舊遊凡幾處就中最憶吳江隈長洲苑緑栁萬樹齊雲樓春酒一杯閶門曉嚴旗鼓出臯橋夕閙船舫回修蛾慢臉燈下醉急管繁弦頭上催六七年前狂爛漫三千里外思徘徊李姢張態一春夢周五殷三歸夜臺虎丘月色爲誰好娃宮花枝應自開賴得劉郎解吟詠江山气色合歸來【姢態蘇州妓名周殷蘇州從事】

履信池櫻桃島上醉後走筆送別舒貟外兼寄宗正李卿考功崔郎中

櫻桃島前春去春花萬枝忽憶與宗卿閒飲日又憶與考功狂醉時歲晚無花空有葉風吹滿地幹重疊蹋葉悲秋復憶春池邊樹下重殷勤今朝一酌臨寒水此地三回別故人櫻桃花來春千萬朶來春共誰花下坐不論崔李上靑雲明日舒三亦拋我

禦定全唐詩錄卷六十二

欽定四庫全書

禦定全唐詩錄卷六十三

白居易【六】

近體詩【一】

社日關路作

晚景函關路涼風社日天靑巖新有燕紅樹欲無蟬愁立驛樓上厭行官堠前蕭條秋興苦漸近二毛年

賦得古原艸送別

離離原上艸一嵗一枯榮野火燒不盡春風吹又生逺芳侵古道晴翠接荒城又送王孫去萋萋滿別情

旅次景空寺宿幽上人院

不與人境接寺門開向山暮鐘鳴鳥聚秋雨病僧閒月隠雲樹外螢飛廊宇間幸投花界宿暫得靜心顏

秋暮郊居書懷

郊居人事少晝臥對林巒窮巷厭多雨貧家愁早寒葛衣秋未換書卷病仍防若問生涯計前溪一釣竿客中守嵗【在栁家莊】

守歳樽無酒思鄕淚滿巾始知爲客苦不及在家貧畏老偏驚節防愁預惡春故園今夜裏應念未歸人

涼夜有懷

念別感時節早蛩聞一聲風簾夜涼入露簟秋意生燈盡夢初罷月斜天未明闇凝無限思起傍藥欄行

夜坐

斜月入前楹迢遙夜坐情梧桐上階影蟋蟀近牀聲曙傍窓間至秋從簟上生感時因憶事不寢到雞鳴

江夜舟行

煙澹月蒙蒙舟行夜色中江鋪滿槽水帆展半檣風叫曙嗷嗷雁啼秋喞喞虫只應催北客早作白須翁

途中感秋

節物行搖落年顏坐變衰樹初黃葉日人欲白頭時鄕國程程逺親朋處處辭惟憐病與老一步不相離

江樓偶宴贈同座

南浦閒行罷西樓小宴時望湖憑檻久待月放杯遲江果嘗盧橘山歌聴竹枝相逢且同樂何必舊相知

櫻桃花下嘆白髮

逐處花皆好隨年貌自衰紅櫻滿眼日白髮半頭時倚樹無言久攀條欲放遲臨風兩堪嘆如雪復如絲

官舍閒題

職散優閒地身慵老大時送春惟有酒銷日不過棋祿米麞牙稻園蔬鴨腳葵飽餐晨晏起餘暇弄龜兒【龜兒卽小侄名】

淸明送韋侍郎貶防州

寂寞淸明日蕭條司馬家畱餳和冷粥出火煮新茶欲別能無酒相畱亦有花南遷更何處此地巳天涯

東亭閒望

東亭盡日坐誰伴寂寥身緑桂爲佳客紅蕉當美人笑言𨿽不接情狀似相親不作悠悠想如何度晚春

中書夜直夢忠州

閣下燈前夢巴南城裏遊覓花來渡口尋寺下山頭江色分明緑猿聲依舊愁禁鐘驚睡覺惟不上東樓

暮歸

不覺百年半何曽一日閒朝隨燭影出暮趂鼓聲還甕裏非無酒墻頭亦有山歸來常困臥早晚得開顏

久不見韓侍郎戲題四韻以寄之

近來韓閣老疎我我心知戶大嫌甜酒才髙笑小詩靜吟乘月夜閒醉曠花時還有愁同處春風滿鬢絲

代人贈王貟外

好在王貟外平生記得不共賖黃叟酒同上莫愁樓靜接殷勤語狂隨爛漫遊那知今日眼相見冷於秋

玉眞張觀主下小女冠阿容

綽約小天仙生來十六年姑山半峯雪瑤水一枝蓮晚院花畱立春窓月伴眠回眸𨿽欲語阿母在傍邊

訪陳二

曉垂朱綬帶晚著白綸巾出去爲朝客歸來是野人兩飱聊過日一榻足容身此外皆閒事時時訪老陳

晚庭逐涼

送客出門後移牀下砌初趂涼行繞竹引睡臥看書老更爲官拙慵多向事疎松窓倚藤杖人道似僧居

夜泊旅望

少睡多愁客中宵起望鄕沙明連浦月帆白滿船霜近海江彌濶迎秋夜更長煙波三十宿猶未到錢塘

郡樓夜晏畱客

北客來相訪東樓爲一開卷簾待月出把火防潮來艷聴竹枝曲香傳蓮子杯寒天殊未曉歸騎且遲回

衰病

老與病相仍華簪髮不勝行多朝散藥睡少夜停燈祿食分供鶴朝衣減施僧性多移不得郡政漫如繩

小嵗日對酒唫錢湖州所寄詩

獨酌無多興閒吟有所思一杯新嵗酒兩句故人詩楊栁初黃日髭須半白時蹉跎春气味彼此老心知

湖亭晚歸

盡日湖亭臥心閒事亦稀起因殘醉醒坐待晚涼歸松雨飄藤帽江風透葛衣栁堤行不厭沙軟絮霏霏

閒臥【一作賈島詩】

盡日前軒臥神閒境亦空有山當枕上無事到心中簾捲侵牀日屏遮入座風望春春未到應在海門東

病中書事

三載臥山城閒知接物情鶯多過春語蟬不待秋鳴气因寒發風痰欲雨生病身無所用惟解卜陰晴

臨池閒臥

小竹圍庭匝平池與砌連閒多臨水坐老愛向陽眠營役拋身外幽奇送枕前誰家臥牀腳解系釣魚船

寄皇甫七

孟夏愛吾廬陶潛語不虛花樽飄落酒風案展開書鄰女偸新果家僮漉小魚不知皇甫七池上興何如

重詠

日覺雙眸暗年驚兩鬢蒼病應無處避老更不宜忙徇俗心情少休官道理長今秋歸去定何必重思量

武丘寺路【去年重開寺路桃李蓮荷約種二千株】

自開山寺路水陸往來頻銀勒牽驕馬花船載麗人芰荷生欲徧桃李種仍新好住湖堤上長畱一道春

河亭晴望

風轉雲頭斂煙銷水面開晴虹橋影出秋雁櫓聲來郡靜官初罷鄕遙信未回明朝是重九誰勸菊花杯

望亭驛酬別周判官

何事出長洲連宵飲不休醒應難作別歡漸少於愁燈火穿村市笙歌上驛樓何言五十里已不屬蘇州

聴琵琶妓彈略略

腕軟撥頭輕新教略略成四千徧語一曲萬重情法向師邊得能從意上生莫欺江外手別是一家聲

閒出

身外無羈束心中少是非被花畱便住逢酒醉方歸人事行時少官曹入日稀春寒遊正好穩馬薄綿衣

宴散

小宴追涼散平橋步月回笙歌歸院落燈火下樓臺殘暑蟬催盡新秋雁帶來將何迎睡興臨臥舉殘杯

人定

人定月朧明香消枕簟淸翠屏遮燭影紅袖下簾聲坐久吟方罷眠初夢未成誰家教鸚鵡故故語相驚

賦得烏夜啼

城上歸時晚庭前宿處危月明無葉樹霜滑有風枝啼澁饑喉咽飛低凍翅垂畫堂鸚鵡鳥冷暖不相知

和春深二十首

何處春深好春深富貴家馬爲中路鳥妓作後庭花羅綺驅論隊金銀用短車眼前何所苦惟苦日西斜何處春深好春深貧賤家荒涼三徑艸冷落四鄰花奴困歸慵力妻愁出賃車途窮平路險舉足劇褒斜何處春深好春深執政家鳳池添硯水雞樹落衣花詔借當衢宅恩容上殿車延英開對久門與日西斜何處春深好春深方鎭家通犀排帶胯瑞鶴勘袍花飛絮衝毬馬垂楊拂妓車戎裝拜春設左握寶刀斜何處春深好春深刺史家陰繁棠布葉岐秀麥分花五疋鳴珂馬雙輪畫軾車和風引行樂葉葉隼旟斜何處春深好春深學士家鳯書裁五色馬鬛剪三花蠟炬開明火銀臺賜物車相逢不敢揖彼此帽低斜何處春深好春深女學家慣防溫室樹飽識浴堂花禦印提隨仗香牋把下車宋家宮樣髻一片緑云斜何處春深好春深禦史家絮縈驄馬尾蝶繞繡衣花破柱行持斧埋輪立駐車入班遙認得魚貫一行斜何處春深好春深遷客家一杯寒食酒萬里故園花炎瘴蒸如火光陰走似車爲憂鵩鳥至只恐日光斜何處春深好春深經業家惟求太常第不管曲江花折桂名慙郤收螢志慕車官塲泥鋪處最怕寸陰斜何處春深好春深隱士家野衣裁薜葉山飯曬松花蘭索紉幽佩蒲輪駐軟車林間箕踞坐白眼向人斜何處春深好春深漁父家松灣隨棹月桃浦落船花投餌移輕楫牽輪轉小車蕭蕭蘆葉裏風起釣絲斜何處春深好春深潮戶家濤翻三月雪浪噴四時花曳練馳千馬驚雷走萬車餘波落何處江轉富陽斜何處春深好春深痛飲家十分杯裏物五色眼前花餔歠眠糟甕流涎見麯車中山一沈醉千度日西斜何處春深好春深上已家蘭亭席上酒曲洛岸邊花弄水遊童棹湔裙小婦車齊橈爭渡處一匹錦標斜何處春深好春深寒食家玲瓏鏤雞子宛轉防毬花碧艸追遊騎紅塵拜掃車秋千細腰語搖曳逐風斜何處春深好春深博奕家一先爭破眼六聚鬭成花鼓應投壺馬兵衝象戲車彈碁局上事最妙是長斜何處春深好春深嫁女家紫排襦上雉黃貼鬢邊花轉燭初移障鳴環欲上車靑衣傅氊褥錦繡一條斜何處春深好春深娶婦家兩行籠裏燭一樹扇間花賓拜登華席親迎幛幰車催妝詩未了星斗漸傾斜何處春深好春深妓女家眉欺楊栁葉裙妬石橊花蘭麝燻行被金銅釘坐車杭州蘇小小人道最天斜

憶夢得

齒髮各蹉跎疎慵與病和愛花心在否見酒興如何年長風情少官髙俗慮多幾時紅燭下聞唱竹枝歌

勸酒十四首【並序】

予分秩東都居多暇日閒來輒飲醉後輒吟苦無詞章不成謡詠每發一意則成一篇凡十四篇皆主於酒聊以自勸故以何處難忘酒不如來飲酒命篇

何處難忘酒七首

何處難忘酒長安喜气新初登髙第後乍作好官人省壁明張榜朝衣穩稱身此時無一盞爭柰帝城春何處難忘酒天涯話舊情靑雲俱不達白髮遞相驚二十年前別三千里外行此時無一盞何以敍平生何處難忘酒朱門羨少年春分花發後寒食月明前小院回羅綺深房理管弦此時無一盞爭過艷陽天何處難忘酒霜庭老病翁闇聲啼蟋蟀榦葉落梧桐鬢爲愁先白顏因醉暫紅此時無一盞何計柰秋風何處難忘酒軍功第一髙還鄕隨露布半路授旌旄玉柱剝蔥手金章爛椹袍此時無一盞何以騁雄豪何處難忘酒靑門送別多斂襟收涕涙簇馬聴笙歌煙樹灞陵岸風塵長樂坡此時無一盞爭柰去畱何何處難忘酒逐臣歸故園赦書逢驛騎賀客出都門半面瘴煙色滿衫鄕涙痕此時無一盞何物可招魂

不如來飲酒七首

莫隠深山去君應到自嫌齒傷朝水冷貌苦夜霜嚴漁去風生浦樵歸雪滿巗不如來飲酒相對醉厭厭莫作農夫去君應見自愁迎春犁瘦地趂晚餧羸牛數被官加稅稀逢嵗有秋不如來飲酒相伴醉悠悠莫作商人去恓惶君未諳雪霜行塞北風水宿江南藏鏹百千萬沈舟十二三不如來飲酒仰面醉酣酣莫事長徵去辛勤難具論何曽畫麟閣秪是老轅門蟣虱衣中物刀鎗面上痕不如來飲酒合眼醉昏昏莫學長生去仙方悞殺君那將薤上露擬待鶴邊云矻矻皆燒藥累累盡作墳不如來飲酒閒坐醉醺醺莫上靑雲去靑雲足愛憎自賢誇智慧相糾鬭功能魚爛緣吞餌蛾燋爲撲燈不如來飲酒任性醉騰騰莫入紅塵去令人心力勞相爭兩蝸角所得一牛毛且滅嗔中火休磨笑裏刀不如來飲酒穩臥醉陶陶

卽事

見月連宵坐聞風盡日眠室香羅藥气籠暖焙茶煙鶴啄新晴地雞棲薄暮天自看淘酒米倚杖小池前

西風

西風來幾日一葉已先飛新霽乘輕屐初涼換熟衣淺渠銷慢水疎竹漏斜暉薄暮靑苔巷家僮引鶴歸

和夢得冬日晨興

漏傳初五防雞報第三聲帳下從容起窓間曨�【呼骨切】明照書燈未滅暖酒火重生理曲弦歌動先聞唱渭城

把酒思閒事

把酒思閒事春愁誰最深乞錢羇客面落第舉人心月下低眉立燈前抱膝吟憑君勸一醉勝與萬黃金把酒思閒事春嬌何處多試鞍新白馬弄鏡小靑蛾掌上初教舞花前欲按歌憑君勸一醉勸了問如何

營閒事

自笑營閒事從朝到日斜澆畦引泉脈掃徑避蘭芽暖變墻衣色晴催木筆花桃根知酒渴晚送一甌茶

感春

老思不禁春風光照眼新花房紅鳥觜池浪碧魚鱗倚棹誰爲伴持杯自問身心情多少在六十二三人

閒臥

薄食當齋戒散班同隠淪佛容爲弟子天許作閒人惟置牀臨水都無物近身淸風散髮後兼不要紗巾

詶思黯戲贈【同用狂字】

鐘乳三千兩金釵十二行妬他心似火欺我鬢如霜【思黯自誇前後服鐘乳三千兩甚得力而歌舞之妓頗多來詩戲余羸老故戲答之】慰老資歌笑銷愁仰酒漿眼看狂不得狂得且須狂

自題酒庫

野鶴一辭籠虛舟長任風送愁還閙處移老入閒中身更求何事天將富此翁此翁何處富酒庫不曽空【劉仁軌詩雲天將富此翁以一醉爲富也】

雨後秋涼

夜來秋雨後秋气颯然新團扇先辭手生衣不著身更添砧引思難與簟相親此境誰偏覺貧閒老瘦人

問諸親友

七十人難到過三更較稀占花租野寺定酒典朝衣趂醉春多出貪歡夜未歸不知親故口道我是耶非

代書詩一百韻寄防之

憶在貞元嵗初登典校司身名同日授心事一言知【貞元中與防之同登科第俱授祕書省校書郎始相識也】肺腑都無隔形骸兩不羈疎狂屬年少閒散爲官卑分定金蘭契言通藥石規交賢方汲汲友直每偲偲有月多同賞無杯不共持秋風拂琴匣夜月卷書帷髙上慈恩塔幽尋皇子陂唐昌玉蕊會崇敬牡丹期【唐昌觀玉蕊崇敬寺牡丹花時多與防之有期】笑勸迂辛酒閒吟短李詩【辛大立度性迂嗜酒李二十紳體短能詩故當時有迂辛短李之號】儒風愛惇質佛理賞師【劉三十二惇質有儒風庾七師談佛理有可賞者】度日曽無悶通宵靡不爲雙聲聨律句八面對宮棋【雙聲聨句八面宮棋皆當時事】往往遊三省騰騰出九逵寒銷直城路春到曲江池樹暖枝條弱山晴彩翠奇峯攢石綠防栁宛麯塵絲防艸煙鋪地園花雪壓枝早光紅照耀新澑碧逶迆幄幕侵堤布盤筵占地施徵伶皆絕藝選妓悉名姬粉黛凝春態金鈿耀水嬉風流誇墜髻時世鬭啼眉【貞元中城中復爲墜馬髻啼眉妝也】密坐隨歡促華樽逐勝移香飄歌袂動醉落舞釵遺籌挿紅螺椀觥飛白玉巵打嫌調笑易飲迓捲波遲【拋打曲有調笑令飲酒曲有捲白波】殘席諠嘩散歸鞍酩酊騎酡顏烏帽側醉袖玉鞭垂紫陌傳鐘鼓紅塵塞路岐防時曽蹔別何處不相隨荏苒星霜換回環節候催兩衙多請假三考欲成資運偶千年聖天成萬物宜皆當少壯日同惜盛明時光景嗟虛擲雲霄竊闇窺攻文朝矻矻講學夜孜孜防目穿如札【時與防之集防略之目其數百十】鋒毫銳若錐【時與防之各有鐵鋒細管筆攜以就試相顧輒笑目爲毫錐】繁張獲鳥网堅守釣魚坻【謂自冬至夏頻攺試期竟與防之堅守制試也】並受防龍薦齊陳晁董詞萬言經濟略三防太平基中第爭無敵專塲戰不疲輔車排勝陣犄角搴降旗【並謂同鋪席共筆硯】雙闕紛容衛千僚儼等衰【謂制舉人欲唱第時】恩隨紫泥降名向白麻披旣在髙科選還從好爵縻東垣君諫諍西邑我驅馳【元和元年同登制科防之拜拾遺余授盩厔尉】再喜登烏府多慙侍赤墀【四年防之復拜監察予爲拾遺學士也】官班分內外遊處遂參差每列鵷鸞序偏瞻獬豸姿簡威寒凜列衣彩繡葳蕤正色摧彊禦剛腸嫉喔咿嘗憎持祿位不擬保妻兒養勇當除惡輸忠在滅私下鞲驚燕雀當道攝狐貍南國人無怨東臺吏不欺【防之使東原奏寃八十餘家詔從而平之因分司東都】理寃多定國切諫甚辛毘造次行於是平生志在玆道將心共直言與行兼危水闇波翻覆山藏路險巇未爲明主識已被幸臣疑木秀遭風折蘭芳遇霰萎千鈞勢易壓一柱力難支騰口因成痏吹毛遂得疵憂來吟貝錦謫去詠江蘺邂逅塵中遇殷勤馬上辭賈生離魏闕王粲向荊夷水過淸源寺山經綺季祠心搖漢臯佩淚墮峴亭碑【並途中經歷處】驛路緣雲際城樓枕水湄思鄕多繞澤望闕獨登陴林晚靑蕭索江平緑渺彌野秋鳴蟋蟀沙冷聚鸕鷀官舍黃茅屋人家苦竹籬白醪充夜酌紅粟備晨炊寡鶴摧風翮鰥魚失水鬐闇雛啼渴旦涼葉墜相思【此四句兼含防之鰥居】一防寒燈滅三聲曉角吹藍衫經雨故驄馬臥霜羸念涸誰濡沫嫌醒自歠醨耳垂無伯樂舌在有張儀負气沖星劍傾心向日葵金言自銷鑠玉性肯燐緇伸屈須看蠖窮通莫問龜定知身是患當用道爲醫想子今如彼嗟予獨在斯無憀當歳杪有夢到天涯坐阻連襟帶行乖接履綦潤銷衣上霧香散室中芝念逺緣遷貶驚時爲別離素書三往復明月七盈虧【自與防之別經七月三度得書】舊理非難到餘歡不可追樹依興善老艸傍靜安衰【防之宅在靜安坊西近興善寺】前事思如昨中懷寫向誰北村尋古柏南宅訪辛夷【開元西北院卽隋時龍村佛堂有古柏一枝防之宅中有辛夷兩樹常與防之遊息其下】此日空搔首何人共解頥病多知夜永年長覺秋悲不飲長如醉加飡亦似饑狂吟一千字因使寄防之

題王曹故宅【宅在檀溪】

甲第何年置朱門此地開山當賓閣出溪繞妓堂回覆井桐新長防窓竹舊栽池荒紅菡蓞砌老緑莓苔捐館梁王去思人楚客來西園飛蓋處依舊月徘徊

渭邨退居寄禮部崔侍郎翰林錢舍人詩一百韻

聖代元和歳閒居渭水陽不才甘命舛多幸遇時康朝野分倫序賢愚定否臧重文疎卜式尙少棄馮唐由是推天蓮從玆樂性塲籠禽放髙翥霧豹得深藏世慮休相擾身謀且自彊猶須務衣食未免事農桑薙艸通三徑開田占一坊晝扉扄白版夜碓掃黃粱隙地治塲圃閒時糞土疆枳籬編刺夾薤壠擘科秧穡力嫌身病農心願歳穰朝衣典杯酒佩劍博牛羊困倚栽松鍤饑提采蕨筐引泉來後澗移竹下前岡生計𨿽勤苦家資甚渺茫塵埃常滿甑錢帛少盈囊弟病仍扶杖妻愁不出房傳衣念襤褸舉案笑糟糠犬吠村胥閙蟬鳴織婦忙納租看縣帖輸粟問軍倉夕歇攀村樹秋行繞野塘云容陰慘澹月色冷悠揚蕎麥鋪花白棠梨間葉黃早寒風摵摵新霽月蒼蒼園菜迎霜死庭蕪過雨荒檐空愁宿燕壁闇思啼螿眼爲看書損肱因運甓傷病骸渾似木老鬢欲成霜少睡知年長端憂覺夜長舊遊多廢防往事偶思量忽憶煙霄路常陪劍履行登朝思檢束入閣學趨蹌命偶風雲會恩覃雨露霶沾枮發枝葉磨鈍起鋒鋩崔閤連鑣騖錢兄接翼翔齊竽混韶夏燕石厠琳瑯同日升金馬分宵直未央共調加寵命合表謝恩光廐馬驕初跨天廚味始嘗朝晡頒餅餌寒暑賜衣裳對秉鵝毛筆俱含雞舌香靑縑衾薄絮朱裏幕髙張晝食恆連案宵眠每共牀差肩承詔防連署進封章起艸偏同視疑文最共詳滅私容防竄窮理析毫芒便共輸肝膽何曽異肺腸愼防參石奮決密學張湯禁闥靑交瑣宮垣紫界墻井欄排菡萏檐瓦鬭鴛鴦樓額題鳷鵲池心浴鳳凰風枝萬年動溫樹四時芳宿露凝金掌晨暉上璧璫砌筠塗緑粉庭果滴紅漿曉從朝興慶春陪宴柏梁傳呼鞭索索拜舞佩鏘鏘仙仗還雙闕神兵辟兩廂火翻紅尾斾冰卓白竿鎗滉瀁經魚藻深沈近浴堂分庭皆命婦對面卽儲皇貴主冠浮動親王轡閙裝金鈿相照耀朱紫間熒煌毬簇桃花綺歌巡竹葉觴窪銀中貴帶昻黛內人妝賜禊東城下頒酺曲水傍樽罍分聖酒妓樂借仙娼淺酌看紅藥徐吟把緑楊宴回過禦陌行歇入僧房白鹿原東郭靑龍寺北廊望春花景暖避暑竹風涼下直閒如社尋芳醉似狂有時還後到無處不相將雞鶴初𨿽雜蕭蘭久乃彰來燕隗貴重去魯孔恓惶聚散期難定飛沈勢不常五年同晝夜一別似參商屈折孤生竹銷摧百鏈鋼途窮任憔悴道在肯徬徨尙念遺簪折仍憐病雀瘡防寒分賜帛救餒減餘糧藥物來盈裹書題寄滿箱殷勤翰林主珍重禮闈郎喣沫誠多謝摶扶豈所望提攜勞气力吹簸不飛揚拙劣才何用龍鐘分自當妝嫫徒費黛磨甋【丁力切磚也】詎成璋習隠將時背干名與道妨外身宗老氏齊物學防莊疎放遺千慮愚防守一方樂天無怨嘆倚命不劻勷憤懣胸須豁交加臂莫攘珠沈猶是寶金躍未爲祥泥尾休搖掉灰心罷激昻漸閒親道友因病事醫王息亂歸禪定存神入坐亡斷癡求慧劍濟苦得慈航不動爲吾志無何是我鄕可憐身與世從此兩相忘

題盧祕書夏日新栽竹二十韻

湘竹初封植盧生此考槃久持霜節苦新托露根難等度須當砌疎稠要滿欄買憐分薄俸栽稱作閒官葉剪藍羅碎莖抽玉琯端防聲淸淅瀝一簇綠檀欒未夜靑嵐入先秋白露團拂肩搖翡翠熨手弄瑯玕韻透窓風起陰鋪砌月殘炎天聞覺冷窄地見疑寛梢動勝搖扇枝低好掛冠碧籠煙羃羃珠灑雨珊晚籜晴雲展陰芽蟄虺蟠愛從抽馬策惜未截魚竿松韻徒煩聴桃夭不足觀梁慙當室杏臺陋本司蘭【古詩云盧家蘭室杏爲梁又祕書府卽蘭臺也】撐撥詩人興勾牽酒客歡靜連蘆簟滑涼拂葛衣單豈止消時暑應能保歳寒莫同凡艸木一種夏中看

題周皓大夫新亭子二十二韻

東道常爲主南亭別待賓規模何日創景致一時新廣砌羅紅藥疎窓防緑筠鎖開賓閣曉梯上妓樓春置醴寧三爵加籩過八珍茶香飄紫筍膾縷落紅鱗輝赫車輿閙珍奇鳥獸馴獼猴看櫪馬鸚鵡喚家人錦額簾髙捲銀花盞慢巡勸嘗光祿酒許看洛川神【周兼光祿卿有家妓數十人】斂翠凝歌黛流香動舞巾裙翻繡鸂梳陷鈿麒麟笛怨音含楚箏嬌語帶秦侍兒催畫燭醉客吐文茵投轄多連夜鳴珂便達晨入朝紆紫綬待漏擁朱輪貴介交三事光榮照四鄰甘濃將奉客穩暖不緣身十載歌鐘地三朝節鉞臣愛才心倜儻惇舊禮殷勤門以招賢盛家因好事貧始知豪傑意富貴爲交親

東南行一百韻寄通州元九侍禦澧州李十一舍人果州崔二十二使君開州韋大貟外庾三十二補闕杜十四拾遺李二十助教貟外竇七校書

南去經三楚東來過五湖山頭看候館水面問徵途地逺窮江界天低極海隅飄零同落葉浩蕩似乘桴漸覺鄕原異深知土產殊夷音語嘲哳蠻態笑睢盱水市通闤闠煙邨混舳艫吏徵魚戶稅人納火田租亥日饒鰕蠏寅年足虎防成人男作丱似鬼女爲巫樓闇攢倡婦隄喧簇販夫夜船論鋪賃春酒斷缻沽見果多盧橘聞禽悉鷓鴣山歌猿獨叫野哭鳥相呼嶺徼云成棧江郊水當郛月移翹柱鶴風泛颭檣烏鼇礙潮無信蛟驚浪不虞鼉鳴泉窟室蜃結气浮圖樹裂山魈穴沙含水弩樞喘牛犁紫芋羸馬放靑菇繡面誰家婢鵶頭幾歳奴泥中采菱芡燒後拾樵蘇鼎膩愁烹鼈盤腥厭膾鱸鐘儀徒戀楚張翰浪思吳气序涼還熱光陰旦復晡身方逐萍梗年欲近桑楡渭北田園廢江西歳月䢐憶歸恆慘澹懷舊忽踟躕自念咸秦客嘗爲鄒魯儒蘊藏經國術輕棄度關繻賦力淩鸚鵡詞鋒敵轆轤戰文重掉鞅射防一彎弧崔杜鞭齊下元韋轡並驅名聲逼楊馬交分過蕭朱世務輕摩揣周行竊覬覦風雲皆會合雨露各霑濡共偶升平代偏慙固陋軀承明連夜直建禮拂晨趨美服頒王府珍羞降禦廚議髙通白虎諫切伏靑蒲柏殿行陪晏花樓走看酺神旗張鳥獸天籟動笙竽丸劍星芒耀魚龍電防驅定塲排漢旅促坐進吳歈縹緲疑仙樂嬋姢勝畫圗歌鬟低翠羽舞汗墮紅珠別選閒遊伴潛招小飲徒一杯愁已破三盞气彌麤軟美仇家酒幽閒葛氏姝十千方得斗二八正當壚論笑杓胡硉談憐鞏囁嚅李酣猶短竇庾醉更蔫迂鞍馬呼教住骰盆喝遣輸長驅波捲白連擲采成盧【骰盆捲白波莫走鞍馬皆當時酒令】籌並頻逃席觥嚴列置盂滿巵那可灌頽玉不勝扶入視中樞艸歸乘內廐駒醉曽衝宰相驕不揖金吾日近恩𨿽重云髙勢卻孤翻身落霄漢失腳倒泥塗博望移門籍潯陽佐郡符【予自太子贊善大夫出爲江州司馬】時情變寒暑世利算錙銖卽日辭雙闕明朝別九衢播遷分郡國次第出京都【十年春防之移佐通州其年秋予出佐潯陽明年冬杓直出牧澧州崔二十二出牧果州韋大出牧開州】秦嶺馳三驛商山上二邘【商山險道中有東西二邘】峴陽亭寂寞夏口路﨑嶇大道全生棘中丁盡執殳江關未徹警淮口尙稽誅【時淮西未平路經襄郡二州界所見如此】林對東西寺山分大小姑【東林西林寺在廬山北大姑小姑在廬山南彭蠡湖中】廬峯蓮刻削湓浦帶縈紆【蓮花峯在廬山北湓水在江城南何遜詩云湓城對湓水湓水縈如帶】九派吞靑艸【潯陽在九派南通靑艸洞庭湖】孤城覆緑蕪【南方城壁多以艸覆】黃昏鐘寂寂淸曉角嗚嗚春色辭門栁秋聲到井梧殘芳悲鶗鴂暮節感茱萸蕊拆金英菊花飄雪片蘆波紅日斜沒沙白月平鋪防見林抽筍頻驚燕引雛歳華何儵忽年少不須臾眇黙思千古蒼茫想八區孔窮緣底事顏夭有何辜龍智猶經醢龜靈未免刳窮通應已定聖哲不能逾況我身謀拙逢他厄運拘漂流隨大海錘鍛任洪鑪險阻嘗之矣棲遲命也夫沈冥消意气窮餓耗肌膚防瘴和殘藥迎寒補舊襦書牀鳴蟋蟀琴匣网蜘蛛貧室如懸磬端憂劇守株時遭人指防數被鬼揶揄兀兀都疑夢昏昏半是愚女驚朝不起妻怪夜長吁萬里拋朋侶三年隔友於自然悲聚散不是恨榮枯去夏防之瘧今春席八殂天涯書達否泉下哭知無【去年間元九瘧書去竟未報今春聞席八殂久與還往能無慟哭】漫冩詩盈捲空盛酒滿壺只添新悵望豈復舊歡娛壯志因愁減衰容與病俱相逢應不識滿頷白髭須

霖雨苦多江湖暴漲塊然獨望因題北亭

自作潯陽客無如苦雨何陰昏晴日少閒悶睡時多湖濶將天合云低與水和籬根舟子語巷口釣人歌霧島沈黃气風防蹵白波門前車馬道一宿變江湖

春末夏初閒遊江郭

閒出乘輕屐徐行踏軟沙觀魚傍湓浦看竹入楊家【湓浦多魚浦西有楊侍郎宅多好竹】林迸穿籬筍藤飄落水花雨埋釣舟小風颺酒旗斜嫩剝靑菱角濃煎白茗茶淹畱不知夕城樹欲棲鵶

栁影繁初合鶯聲澁漸稀早梅迎夏結殘絮送春飛西日韶光盡南風暑气防展張新小簟熨貼舊生衣緑蟻杯香嫩紅絲鱠縷肥故園無此味何必苦思歸

寄蘄州簟與元九因題六韻【時元九鰥居】

笛竹出蘄春霜刀劈翠筠織成雙鎖簟寄與獨眠人捲作筒中布舒爲席上珍滑如鋪薤葉冷似臥龍鱗淸潤宜乘露鮮華不受塵通州交瘴地此物最關身

潯陽秋懷贈許明府

霜紅二林葉風白九江波瞑色投煙鳥秋聲帶雨荷馬閒無處出門冷少人過鹵莽還鄕夢依稀望闕歌共思除醉外無計柰愁何試問陶家酒新篘得幾多

題郡中茘枝詩十八韻兼寄楊萬州八使君

奇果標南土芳林對北堂素華春漠漠丹實夏煌煌葉捧低垂戶枝擎重壓墻始因風弄色漸與日爭光夕訝條懸火朝驚樹防妝深於紅躑躅大校白防榔星綴連心朶珠排耀眼房紫羅裁襯殻白玉裹塡瓤早嵗曽聞說今朝始摘嘗嚼疑天上味嗅異世間香潤勝蓮生水鮮逾橘得霜胭脂掌中顆甘露舌頭漿物少猶珍重天髙苦渺茫已教生暑月又使阻遐方粹液靈難駐妍姿嫩易傷近南光景熱向北道途長不得充王賦無由寄帝鄕惟君堪擲贈面白似潘郎

發白狗峽次黃牛峽登髙寺卻望忠州

白狗次黃牛灘如竹節稠路穿天地險人續古今愁忽見千花塔因停一葉舟畏途長迫促靜境蹔淹畱巴曲春全盡巫陽雨半收北歸𨿽引領南望亦回頭昔去悲殊俗今來念舊遊別僧山北寺拋竹水西樓郡樹花如雪軍廚酒似油時時大開口自笑憶忠州

送客南遷

我說南中事君應不願聴曽經身困苦不覺語丁寧燒處愁雲夢波時憶洞庭春畬煙勃勃秋瘴霧冥冥蚊蚋經冬活魚龍欲雨腥水虫能射影山鬼解藏形穴掉巴蛇尾林飄鴆鳥翎風千里黑防【徐亷切山菜也】艸四時靑客似驚鴈舟如委浪萍誰人勸言笑何計慰漂零愼勿琴離膝長須酒滿瓶大都從此去宜醉不宜醒

新昌新居書事四十韻因寄元郎中張博士

冒寵已三遷歸朝始二年囊中貯餘俸園外買閒田狐兔同三徑蒿萊共一壥新園聊剗穢舊屋且扶顚檐漏移傾瓦梁欹換蠧椽平治繞臺路整頓近階甎巷狹開容駕墻低壘過肩門閭堪駐蓋堂室可鋪筵丹鳯樓當後靑龍寺在前市街塵不到宮樹影相連省吏嫌坊逺豪家笑地偏敢勞賓客訪或望子孫傳不覓他人愛惟將自性便等閒栽樹木隨分占風煙逸致因心得幽期遇境牽松聲疑澗底艸色勝河邊虛潤冰銷地晴和日出天苔行滑如簟莎坐軟於綿簾每當山捲帷多待月褰籬東花掩暎窓北竹嬋姢迹慕靑門隠名慙紫禁仙假歸思晚沐朝去戀春眠拙薄才無取疎慵職不專題墻書命筆沽酒率分錢柏杵舂靈藥銅瓶潄暖泉鑪香穿蓋散籠燭隔紗然陳室何曽掃陶琴不要弦屏除俗事盡養活道情全尙有妻孥累猶爲組綬纒終須拋爵祿漸擬斷鮏羴大抵宗莊叟私心事竺幹浮榮水劃字眞諦火生蓮梵部經十二書字五千是非多付夢語黙不妨禪博士官猶冷郎中病已痊多同僻處住久結靜中緣緩步攜笻杖徐吟展蜀牋老冝閒語話悶憶好書篇蠻榼來方防防茶到始煎無辭數相見鬢髮各蒼然

重到江州感舊遊題郡樓十一韻

掌綸知是忝剖竹信爲榮才薄官仍重恩深責尙輕昔徴從典午今出自承明鳳詔休揮翰漁歌欲濯纓還乘小艛艓卻到古湓城醉客臨江待禪僧出郭迎靑山滿眼在白髮半頭生又校三年老何曽一事成重過蕭寺宿再上庾樓行雲水新秋思閭閻舊日情郡民猶認得司馬詠詩聲

題別遺愛艸堂兼呈李十使君【李亦廬山人常隠白鹿洞】

曽住鑪峯下書堂對藥臺斬新蘿徑合依舊竹窓開砌水親開決池荷手自栽五年方暫至一宿又須回縱未長歸得猶勝不到來君家白鹿洞聞道亦生苔

初到郡齋寄錢湖州李蘇州【聊取二郡一哂故有落句之戲】

俱來滄海郡半作白頭翁漫道風煙接何曽笑語同吏稀秋稅畢客散晚亭空霽後當樓月潮來滿座風霅【水名在吳興】溪殊冷僻茂苑太繁雄惟此錢塘郡閒忙恰得中

對酒自勉

五十江城守停杯一自思頭仍未盡白官亦不全卑榮寵尋過分歡娛已校遲肺傷𨿽怕酒心健尙誇詩夜舞吳娘袖春歌蠻子詞猶堪三五歳相伴醉花時

早春西湖閒遊悵然興懷憶與防之同賞因思在越官重事殷鏡湖之遊或恐未暇偶成十八韻寄防之

上馬復呼賓湖邊景气新管弦三數事騎從十餘人立換登山屐行攜漉酒巾逢花看當妓遇艸坐爲茵西日籠黃栁東風蕩白蘋小橋裝雁齒輕浪甃魚鱗畫舫牽徐轉銀船酌慢巡野情遺世累醉態任天眞彼此年將老平生分最親髙天從所願逺地得爲鄰雲樹分三驛煙波限一津翻嗟寸步隔卻厭尺書頻浙右稱雄鎭山陰委重臣貴隨長紫綬榮駕大朱輪出動刀槍隊歸生道路塵雁驚弓易散鷗怕鼓難馴百吏瞻相面千夫捧擁身自然閒興少應負鏡湖春

畱題天竺靈隠兩寺

在郡六百日入山十二回宿因月桂落醉爲海橊開【天竺嘗有月中桂子落靈隠多海石橊花也】黃紙除書到靑宮詔命催僧徒多悵望賓從亦徘徊寺闇煙埋竹林香雨落梅別橋憐白石辭洞戀靑苔【石橋在天竺明洞在靈隠】漸出松間路猶飛馬上杯誰教冷泉水送我下山來

洛下寓居

秋館淸涼日書因解悶看夜窓幽獨處琴不爲人彈遊宴慵多廢趨朝老漸難禪僧教斷酒道士勸休官渭曲莊猶在錢塘俸尙殘如能便歸去亦不至饑寒

秋寄防之十二韻

娃館松江北稽城浙水東屈君爲長吏伴我作衰翁旌斾知非逺煙雲望不通忙多對酒榼興少閱詩筒【比在杭州兩浙畱和詩贈答於筒中遞往來】淡白秋來日疎涼雨後風餘霞數片綺新月一張弓影滿衰桐樹香凋晚蕙叢饑啼舂谷鳥寒怨絡絲虫覽鏡頭𨿽白聴歌耳未聾老愁從此遣醉笑與誰同淸旦方堆案黃昏始退公可憐朝暮景銷在兩衙中

夜歸

逐勝移朝宴畱歡放晚衙賓寮多謝客騎從半吳娃到處銷春景歸時及月華城陰一道直燭熖兩行斜東吹先催栁南霜不殺花臯橋夜沽酒燈火是誰家

齊雲樓晚望偶題十韻兼呈馮侍禦周殷二恊律【樓在蘇州】

潦倒官僚盡蕭條芳歳闌欲辭南國去重上北城看復疊江山壯平鋪井邑寛人稠過揚府坊閙半長安揷霧峯頭沒穿霞日腳殘水光紅漾漾樹色緑漫漫約略畱遺愛殷勤念舊歡病拋官職易老別友朋難九月全無熱西風亦未寒齊雲樓北面半日憑欄幹

憶洛中所居

忽憶東都宅春來事宛然雪銷行徑裏水上臥房前厭緑栽黃竹嫌紅種白蓮醉教鸎送酒閒遣鶴看船幸是林園主慙爲食祿牽宦情薄似紙鄕思急如豈合姑蘇守歸休更待年

有小白馬乘馭多時奉使東行至稠桑驛溘然而斃足可驚傷不能防情題二十韻

能驟復能馳翩翩白馬兒毛寒一團雪鬃薄萬條絲皂蓋春行日驪駒曉促時雙旌前獨步五馬內偏騎芳艸承蹄葉垂楊拂頂枝跨將迎好客惜不換妖姬慢鞚遊蕭寺閒驅醉習池睡來乘作夢興發倚成詩鞭爲馴難下鞍緣穩不離北歸還共到東使亦相隨赭白何曽變黃豈得知嘶風覺聲急蹋雪怪行遲昨夜猶芻秣今朝尙縶維臥槽應不起顧主遂長辭塵滅駸駸迹霜畱皎皎姿度關形未攺過隙影難追念倍燕求駿情深項別騅銀收鉤臆帶金卸絡頭羈何處埋奇骨誰家覓獘帷稠桑驛門外吟罷涕雙垂

和防之春日投簡陽明洞天五十韻

靑陽行已半白日坐將䢐越國彊仍大稽城髙且孤利饒鹽煮海名勝水澄湖牛斗天垂象臺明地展圖【天臺四明二山】瓌奇塡市井佳麗溢闉闍勾踐遺風霸西施舊俗姝船頭龍夭矯橋腳獸睢盱鄕味珍蟛蚏時鮮貴鷓鴣語言諸夏異衣服一方殊搗練蛾眉婢鳴榔蝸角奴江淸敵伊洛山翠勝荊巫華表雙棲鶴聨檣幾防烏煙波分渡口雲樹接城隅澗逺松如畫洲平水似鋪緑科秧早稻紫筍折新蘆暖踏泥中藕香尋石上蒲雨來萌盡達雷後蟄全蘇栁眼黃絲纇花房絳防珠林風新竹折野燒老桑枯帶嚲長枝蕙錢穿短貫楡暄和生野菜卑濕長街蕪女浣紗相伴兒烹鯉一呼山魈啼稚子林狖掛山都產業論蠶蟻孳生計鴨雛泉巖雪飄灑苔壁錦漫糊堰限舟航路堤通車馬途耶溪防回合禹廟徑盤紆洞穴何因鑿星槎誰與刳石凹仙藥臼峯峭佛香鑪去爲投金簡來因挈玉壺貴仍招客宿健未要人扶聞望賢丞相儀形美丈夫前驅駐旌斾偏坐列笙竽刺史旟翻隼尙書履曳鳬學禪超後有觀妙造虛無髻裏傳僧寶環中得道樞登樓詩八詠置硯賦三都捧擁羅將綺趨蹌紫與朱廟謨藏稷卨兵略貯孫吳令下三軍整風髙四海趨千家得慈母六郡事嚴姑重士過三哺輕財抵一銖送觥歌宛轉嘲妓笑盧胡佐飲時炮鼈蠲酲數鱠鱸醉鄕𨿽咫尺樂事亦須臾若不中賢聖何由外智愚伊予一生志我爾百年軀江上三千里城中十二衢出多無伴侶歸只是妻孥白首靑山約抽身去得無

想東遊五十韻【並序】

大和三年春予病免官後憶遊浙右數郡兼思到越一訪防之故兩浙之間一物已上想皆在目吟且成篇不能自休盈五百字亦猶孫興公想天臺山而賦之也

海內時無事江南歳有秋生民皆樂業地主盡賢侯郊靜銷戎馬城髙逼鬥牛平河七百里沃壤二三州【自常及杭凡七百里】坐有湖山趣行無風浪憂食寧防解纜寢不廢乘流泉石諳天竺煙霞識虎丘【天竺虎丘寺領郡時舊遊最熟處】餘芳認蘭澤遺詠思蘋洲【古詩云蘭澤多芳艸又栁惲詩云汀洲采白蘋】菡萏紅塗粉菇蒲緑潑油鱗差漁戶捨綺錯稻田溝紫洞藏仙窟泉貯怪湫精神昻老鶴姿彩媚潛虯【大謝詩云潛虯媚幽姿】靜閱天工妙閒窺物狀幽投竿出比目擲果下獼猴味苦蓮心小漿甜蔗節稠橘苞從自結藕孔是誰鎪逐日移潮信隨風變棹謳遞夫交烈火候吏次鳴騶梵塔形疑踴【重元閣】閶門勢欲浮【吳閶門】客迎攜酒榼僧待置茶甌小宴閒談笑初筵雅獻酬稍催朱蠟炬徐動碧牙籌圓盞飛蓮子長裾曳石橊柘枝隨畫鼔調笑從香毬幕颺雲飄檻簾褰月露鉤舞繁紅袖去歌切翠眉愁弦管寧容歇杯盤未許収良辰宜酩酊卒嵗好優遊鱖縷鮮仍細蒓絲滑且柔飽餐爲日計穩睡是身謀名愧空虛得官知止足休自嫌猶屑屑眾笑太悠悠物表疎形役人寰足悔尢蛾須逺燈燭兔勿近罝罘幻世春來夢浮生水上漚百憂中莫入一醉外何求未死癡王湛無兒老鄧攸蜀琴安膝上周易在牀頭去去無程客行行不系舟勞君頻問訊勸我少淹畱【自此後並屬防之】雲雨多分散關山苦阻修一吟江月別七見日星周【昔在杭州別防之防之畱詩云明朝又向江頭別月落潮平是去時】珠玉傳新什鵷鸞念故儔懸旌心宛轉束楚意綢繆驛舫妝靑雀官槽防紫驑鏡湖期逺泛禹穴約搜預掃題詩壁先開望海樓飲思親履舄宿憶並衾禂志气吾衰也風情子在不應須相見後別作一家遊【吾衰子在並出家語】

箏

云髻飄蕭緑花顏旖旎紅雙眸剪秋水十指剝春蔥楚艷爲門閥秦聲是女工甲鳴銀玓瓅柱觸玉玲瓏猿苦啼嫌月鸞嬌語防風移愁來手底送恨入弦中趙瑟淸相似胡琴閙不同慢彈回斷鴈急奏轉飛蓬霜佩鏘還委冰泉咽復通珠聨千拍碎刀截一聲終倚麗精神定矜能意態融歇時情不斷休去思無窮燈下靑春夜樽前白首翁且聽應得在老耳未多聾

翫半開花贈皇甫郎中【八年寒食日池東小樓上作】

勿訝春來晚無嫌花發遲人憐全盛日我愛半開時紫蠟粘爲蔕紅酥防作蕤成都新夾纈梁漢碎胭脂樹杪眞珠顆墻頭小女兒淺深妝駮落髙下火參差蝶戲爭香朶鶯啼選穩枝好教郎作伴合共酒相隨醉翫無勝此狂嘲更讓誰猶殘少年興未是老人詩西日憑輕照東風莫殺吹明朝應爛漫後夜更離披林下遙相憶樽前闇有期銜杯嚼蕊思惟我與君知

楊柳枝二十韻【楊栁枝洛下新聲也洛之小妓有善歌之者詞章音韻聴可動人故賦之】

小妓攜桃葉新歌蹋栁枝妝成剪燭後醉起拂衫時繡履嬌行緩花筵笑上遲身輕委回雪羅薄透凝脂笙引簧頻暖箏催柱數移樂童翻怨調才子與妍詞便想人如樹先將髮比絲風條搖兩帶煙葉貼雙眉口動櫻桃破鬟低翡翠垂枝柔腰嫋娜荑嫩手蔵蕤唳鶴晴呼侶哀猿夜叫兒玉敲音歷歷珠貫字累累袖爲收聲防釵因赴節遺重重徧頭別一一拍心知塞北愁攀折江南苦別離黃遮金穀岸綠暎杏園池春惜芳華好秋憐顏色衰取來歌裏唱勝向笛中吹曲罷那能別情多不自持纒頭無別物一首斷腸詩

詠老贈夢得

與君俱老也自問老何如眼澁夜先睡頭慵朝未梳有時扶杖出盡日閉門居懶照新磨鏡休看小字書情於故人重迹共少年疎惟是閒談興相逢尙有餘

分司洛中多暇數與諸客宴遊醉後狂吟偶成十韻因招夢得賓客兼呈思闇奇章公

性與時相逺身將世兩忘寄名朝士籍寓興少年塲老豈無談笑貧猶有酒漿隨時求伴侶逐日用風光數數遊何爽些些病未妨天教榮啟樂人恕接輿狂攺業爲逋客移家住醉鄕不論招夢得兼擬誘奇章要路風波險權門市井忙世間無可戀不是不思量

閒居自題戲招宿客

水畔竹林邊閒居二十年健常攜酒出病卽掩門眠解綬収朝佩褰裳出野船屏除身外物擺落世間緣報曙窓何早知秋簟最先防風深樹裏斜日小樓前渠口添新石籬根寫亂泉欲招同宿客誰解愛潺湲【西亭墻下泉石有聲】醉中得上都親友書以予停俸多時憂問貧乏偶乘酒興詠而報之

頭白醉昏昏狂歌秋復春一生耽酒客五度棄官人【蘇州刺史刑部侍郎河南尹同州刺史太子少傳皆以病免也】異世陶元亮前生劉伯倫臥將琴作枕行以鍤隨身歳要衣三對年支谷一囷園葵烹佐飯秋葉掃添薪沒齒甘蔬食搖頭謝縉紳自能拋爵祿終不惱交親但得杯中淥從生甑上塵煩君問生計憂醒不憂貧

禦定全唐詩錄卷六十三

欽定四庫全書

禦定全唐詩錄卷六十四

白居易【七】

近體詩【二】

送王十八歸山寄題仙遊寺

曽於太白峯前住數到仙遊寺裏來黒水澄時潭底出白雲破處洞門開林間暖酒燒紅葉石上題詩掃緑苔惆悵舊遊無復到菊花時節羨君回

八月十五日夜禁中獨直對月憶元九

銀臺金闕夕沈沈獨宿相思在翰林三五夜中新月色二千里外故人心渚宮東面煙波冷浴殿西頭鐘漏深猶恐淸光不同見江陵卑濕足秋陰

八月十五日夜聞崔大貟外翰林獨直對酒翫月因懷禁中淸景偶題是詩

秋月空懸髙碧外仙郎靜翫禁闈間嵗中惟有今宵好海內無如此地閒皓色分明雙闕牓淸光深到九門闗

遙聞獨醉還惆悵不見金波照玉山

和元防之南秦雪

往嵗曽爲西邑吏慣從駱口到南秦三時云令多飛雪二月山寒少有春我思舊事猶惆悵君作初行定苦辛仍賴愁猿寒不叫若聞猿叫更愁人

和元九與呂二同宿話舊感贈

見君新贈呂君詩憶得同年行樂時爭入杏園齊馬首潛過栁曲鬭蛾眉八人雲散俱遊宦七度花開盡別離聞道秋娘猶且在至今時復問防之

欲與元八卜鄰先有是贈

平生心迹最相親欲隠墻東不爲身明月好同三徑夜緑楊宜作兩家春每因暫出猶思伴豈得安居不擇鄰何獨終身數相見子孫長作隔墻人

廣宣上人以應制詩見示因以贈之詔許上人居安國寺紅樓院以詩供奉

道林談論惠休詩一到人天便作師香積筵承紫泥詔昭陽歌唱碧雲詞紅樓許住請銀鑰翠輦陪行蹋玉墀惆悵甘泉曽侍從與君前後不同時

重傷小女子

學人言語憑牀行嫩似花房脆似瓊才知恩愛迎三嵗未辧東西過一生汝異下殤應殺禮吾非上聖詎防情傷心自嘆鳩巢拙長墮春雛養不成

過顏處士墓

向墳通徑沒荒榛滿室詩書積闇塵長夜肯教黃壤曉悲風不許白楊春簞瓢顏子生仍促布被黔婁死更貧未防悠悠上天意惜將富壽與何人

贈楊祕書巨源【楊嘗有贈洺州詩曰三刀夢益州一箭取遼城由是得名】

早聞一箭取遼城相識𨿽新有故情淸句三朝誰是敵白須四海半爲兄貧家薙艸時時入瘦馬尋花處處行不用更教詩過好折君官職是聲名

防之到通州日授館未安見塵壁間有數行字讀之卽僕舊詩其落句雲緑水紅蓮一朶開千花百艸無顏色然不知題者何入也防之吟嘆不足因綴一章兼錄僕詩本同寄省其詩乃是十五年前初及第時贈長安妓人阿軟絕句緬思往事杳若夢中懷舊感今因酬長句

十五年前似夢遊曽將詩句結風流偶助笑歌嘲阿軟可知傳誦到通州昔教紅袖佳人唱今遣靑衫司馬愁惆悵又聞題處所雨淋江館破墻頭

得防之到官後書備知通州之事悵然有感因成四章【選二首】

來書仔細說通州州在山根峽防頭四面千重火雲合中心一道瘴江流虫蛇白晝攔官道蚊蚋黃昏撲郡樓何罪遣君居此地天髙無處問來由

匼匝巓山萬仞餘人家應似甑中居寅年籬下多逢虎亥日沙頭始賣魚衣斑梅雨長須熨米澀畬田不解鉏努力安心過三考已曽愁殺李尙書【李實尙書先貶此州身歿於彼處】

臼口阻風十日

洪濤白浪塞江津處處邅回事事迍世上方爲失途客江頭又作阻風人魚蝦遇雨腥盈鼻蚊蚋和煙癢滿身老大光陰能幾日等閒臼口坐經旬

盧侍禦與崔評事爲予於黃鶴樓置宴宴罷同望

江邊黃鶴古時樓勞置華筵待我遊楚思渺茫雲水冷商聲淸脆管弦秋白花浪濺頭陀寺紅葉林籠鸚鵡洲總是平生未行處醉來堪賞醒堪愁

舟行阻風寄李十一舍人

扁舟厭泊煙波上輕防閒尋浦嶼間虎蹋靑泥稠似印風吹白浪大於山且愁江郡何時到敢望京都防嵗還今日料君朝退後迎寒新酎暖開顏【李好小酎酒故云】

題王處士郊居

半依云渚半依山愛此令人不欲還負郭田園八九頃向陽茅屋兩三閒寒松縦老風標在野鶴𨿽饑飲啄閒一臥江邨來早晚著書盈帙鬢毛斑

放言五首【並序】

元九在江陵時有放言詩五首韻髙而體律意古而詞新予每詠之甚覺有味𨿽前輩深於詩者未有此作惟李頎有雲濟水至淸河自濁周公大聖接輿狂斯句近之矣予出佐潯陽未屇所任舟中多暇又江上獨吟因綴五篇以續其意耳

朝眞暮僞何人辧古往今來底事無但愛莊生能詐聖可知子解佯愚艸螢有耀終非火荷露𨿽團豈是珠不取燔柴兼照乘可憐光彩亦何殊

世途倚伏都無定塵网牽纒卒未休禍福回還車轉轂榮枯反覆手蔵鉤靈未免刳腸患馬失應無折足憂不信君看奕棋者輸贏須待局終頭

贈君一法決狐疑不用鑽與祝蓍試玉要燒三日滿【眞玉燒三日不熱】辧材須待七年期【豫章木生七年而後知】周公恐懼流言日王莽謙恭未簒時向使當時身便死一生眞僞復誰知

誰家第宅成還破何處親賓哭復歌昨日屋頭堪炙手今朝門外好張羅北邙未省畱閒地東海何曽有定波莫笑賤貧誇富貴共成枯骨兩如何

泰山不要欺毫末顏子無心羨老彭松樹千年終是朽槿花一日自爲榮何須戀世常憂死亦莫嫌身漫厭生生去死來都是幻幻人哀樂系何情

獨樹浦雨夜寄李六郎中

忽憶兩家同里巷何曽一處不追隨閒遊預算分朝日靜語多同待漏時花下放狂衝黒飲燈前起坐徹明棋可知風雨孤舟夜蘆葦叢中作此詩

初到江州

潯陽欲到思無窮庾亮樓南湓口東樹木凋疎山雨後人家低濕水煙中菇蔣餧馬行無力蘆荻編房臥有風遙見朱輪來郭外相迎勞動使君公

庾樓曉望

獨憑朱檻立淩晨山色初明水色新竹霧曉籠銜月蘋風送暖過江春子城陰處猶殘雪衙鼓聲前未有塵三百年來庾樓上曽經多少望鄕人

北亭招客

疎散郡丞同野客幽閒官舍抵山家春風北戶千莖竹晚日東園一樹花小盞吹醅嘗冷酒深鑪敲火炙新茶能來盡日觀碁否太守知慵放晚衙

送客之湖南

年年漸見南方物事事堪傷北客情山鬼趫【丘妖切】跳惟一足峽猿哀怨過三聲帆開靑艸湖中去衣濕黃梅雨裏行別後雙魚難定寄近來潮不到湓城

香鑪峯下新卜山居艸堂初成偶題東壁

五架三間新艸堂石階桂柱竹編墻南檐納日冬天暖北戶迎風夏月涼灑砌飛泉才有防拂窓斜竹不成行來春更葺東廂屋紙閣蘆簾著孟光

長松樹下小溪頭斑鹿胎巾白布裘藥圃茶園爲產業野麋林鶴是交遊雲生澗戶衣裳潤嵐隠山廚火燭幽最愛一泉新引得淸泠屈曲繞階流

日髙睡足猶慵起小閣重裘不怕寒遺愛寺泉欹枕聴香鑪峯雪撥簾看匡廬便是逃名地司馬仍爲送老官心泰身寧是歸處故鄕何獨在長安

編集拙詩成一十五卷因題卷末戲贈元九李二十

一篇長恨有風情十首秦吟近正聲每被老元偸格律【元九向江陵日常以拙詩一軸贈行自後格變】苦教短李伏歌行【李二十常自負歌行近見予樂府五十首黙然心伏】世間富貴應無分身後文章合有名莫怪气粗言語大新排十五卷詩成

尋郭道士不遇

郡中乞假來相訪洞裏朝元去不逢看院秖畱雙白鶴入門惟見一靑松藥鑪有火丹應伏云碓無人水自春【廬山中雲母多故以水碓鏈俗呼爲云碓】欲問參同契中事更期何日得從容

潯陽春【元和十二年作】

春來

春來觸動故鄕情忽見風光憶兩京金穀蹋花香騎入曲江碾艸鈿車行誰家緑酒歡連夜何處紅樓睡失明獨有不眠不醉客經春冷坐古湓城

春去

一從澤畔爲遷客兩度江頭送暮春白髮更添今日鬢靑衫不攺去年身百川未有回流水一老終無卻少人四十六時三月盡送春爭得不殷勤

聞楊十二新拜省郎遙以詩賀

文昌新入有光輝紫界宮墻白粉闈曉日雞人傳漏箭春風侍女防朝衣雪飄歌曲髙難和鶴拂煙霄老慣飛官職聲名俱入手近來詩客似君稀【頃曽有贈楊詩落句云不用更教詩過好折君官職是聲名故云俱入手】

題嶽陽樓

嶽陽城下水漫漫獨上危樓憑曲欄春防緑時連夢澤夕波紅處近長安猿攀樹立啼何苦雁防湖飛渡亦難此地惟堪圖畫障華堂張與貴人看

入峽次巴東

不知逺郡何時到猶喜全家此去同萬里王程三峽外百年生計一舟中巫山暮足霑花雨隴水春多逆浪風兩片紅旌數聲皷使君艛艓上巴東

初到忠州贈李六

好在天涯李使君江頭相見日黃昏吏人生硬都如鹿市井蕭疎只抵邨一隻蘭船當驛路百層石磴上州門更無平地堪行處虛受朱輪五馬恩

重寄茘枝與楊使君時聞楊使君欲種植故有落句戲之

摘來正帶淩晨露寄去須憑下水船映我緋衫渾不見對公銀印最相鮮香連翠葉眞堪畫紅透靑籠實可憐聞道萬州方欲種愁君得喫是何年

送蕭處士遊黔南

能文好飲老蕭郎身似浮雲鬢似霜生計拋來詩是業家園忘卻酒爲鄕江從巴峽初成字猿過巫陽始斷腸不醉黔中爭去得磨圍山月正蒼蒼

冬至夜

老去襟懷常濩落病來須髩轉蒼浪心灰不及鑪中火鬢雪多於砌下霜三峽南賓城防逺一年冬至夜偏長今宵始覺房櫳冷坐索寒衣托孟光

春至

若爲南國春還至爭向東樓日又長白片落梅浮澗水黃梢新栁出城墻閒拈蕉葉題詩詠悶取藤枝引酒嘗樂事漸無身漸老從今始擬負風光

房家夜宴喜雪戲贈主人

風頭向夜利如刀賴此溫鑪輭錦袍桑落气燻珠翠暖柘枝聲引管弦髙酒鉤送盞推蓮子燭淚粘盤壘蒲萄不醉遣儂爭散得門前雪片似鵝毛

舟中晚起

日髙猶掩水窓眠枕簟淸涼八月天泊處或依沽酒店宿時多伴釣魚船退身江海應無用憂國朝廷自有賢且向錢塘湖上去冷吟閒醉二三年

東院

松下軒廊竹下房暖檐晴日滿繩牀淨名居士經三卷榮啟先生琴一張老去齒衰嫌橘醋病來肺渇覺茶香有時閒酌無人伴獨自騰騰入醉鄕

臘後嵗前遇景詠意

海梅半白柳微黃凍水初融日欲長度臘都無苦霜霰迎春先有好風光郡中起晚聴衙鼓城上行慵倚女墻公事漸閒身且健使君殊未厭余杭

余杭形勝

余杭形勝四方無州傍靑山縣枕湖繞郭荷花三十里拂城松樹一千株夢兒亭古傳名謝教伎樓新道姓蘇【州西靈隠山上有夢謝亭卽杜明甫夢謝靈運之所因名客兒亭蘇小小本錢塘人也】獨有使君年太老風光不稱白髭須

江樓夕望招客

海天東望夕茫茫山勢川形濶復長燈火萬家城四畔星河一道水中央風吹古木晴天雨月照平沙夏夜霜能就江頭銷暑否比君茅舍校淸涼

江樓晚眺景物鮮奇吟玩成篇寄水部張貟外

澹煙疎雨間斜陽江色澄鮮海气涼蜃散云收破樓閣虹殘水照斷橋梁風翻白浪花千片雁防靑天字一行好著丹靑圖寫取題詩寄與水曹郎

得湖州崔十八使君喜與杭越鄰郡因成長句代賀兼寄微之

三郡何因結此緣貞元科第忝同年故情歡喜開書後舊事思量在眼前越國封疆吞碧海杭城樓閣入靑煙吳興卑小君應屈爲是蓬萊最後仙

夜歸

半醉閒行湖防東馬鞭敲鐙轡瓏璁萬株松樹靑山上十里沙隄明月中樓角漸移當路影潮頭欲過滿江風歸來未放笙歌散晝防門開蠟燭紅

和薛秀才尋梅花同飲見贈

忽驚林下發寒梅便試花前飲冷杯白馬走迎詩客去紅筵鋪待舞人來歌聲怨處微微落酒气醺時旋旋開若到嵗寒無雨雪猶應醉得兩三回

錢塘湖春行

孤山寺北賈亭西水面初平云腳低幾處早鶯爭暖樹誰家新燕啄春泥亂花漸欲迷人眼淺艸才能沒馬蹄最愛湖東行不足緑楊陰裏白沙隄

西湖晚歸回望孤山寺贈諸客

栁湖松島蓮花寺晚動歸橈出道場盧橘子低山雨重棕櫚葉戰水風涼煙波澹蕩搖空碧樓殿參差倚夕陽到防請君回首望蓬萊宮在海中央

杭州春望

望海樓明照曙霞【城東樓名望海樓】防江堤白蹋晴沙濤聲夜入伍貟廟栁色春藏蘇小家紅袖織綾誇柿蔕【杭州出杮蔕花者尢佳也】靑旗沽酒趁梨花【其俗釀酒趁梨花時熟號爲梨花春】誰開湖寺西南路艸緑裙腰一道斜【孤山寺路在湖之中艸緑時望如裙帶】

湖上醉中代諸妓寄嚴郎中

笙歌杯酒正歡娛忽憶仙郎望帝都借問連宵直南省何如盡日醉西湖蛾眉別久心知否雞舌含多口厭無還有些些惆悵事春來山路見蘼蕪

湖上招客送春泛舟

欲送殘春招酒伴客中誰最有風情兩瓶篛下新開得一曲霓裳初教成【時崔湖州寄新篛下酒來樂妓按霓裳羽衣曲初畢】排比管弦行翠袖指麾船舫防紅旌慢牽好向湖心去恰是菱花鏡上行

答微之誇越州州宅

賀上人回得報書大誇州宅似仙居厭看馮翊風沙久喜見蘭亭煙景初日出旌旗生气色月明樓閣在空虛知君闇數江南郡除卻余杭盡不如

微之重誇州居其落句有西州羅剎之謔因嘲玆石聊以寄懷

君問西州城下事醉中疊紙爲君書嵌空石面標羅剎壓潮頭敵子胥神鬼曽鞭猶不動波濤𨿽打欲何如誰知太守心相似抵滯堅頑兩有餘

張十八貟外以新詩二十五首見寄郡樓月下吟翫通夕因題卷後封寄微之

秦城南省淸秋夜江郡東樓明月時去我三千六百里得君二十五篇詩陽春曲調髙難和淡水交情老始知坐到天明吟未足重封轉寄與微之

酬微之【微之題云郡務稍簡因得整集舊詩並連綴刪肖封章諫艸繁委籍笥僅逾百軸偶成自嘆兼寄樂天】

滿篋塡箱唱和詩少年爲戲老成悲聲聲麗曲敲寒玉句句妍辭綴色絲吟玩獨當明月夜傷嗟同是白頭時由來才命相磨折天遣無兒欲怨誰【微之句雲天遣兩家無嗣子欲將文字付誰人故以此答之】

春題湖上

湖上春來似畫圖亂峯圍繞水平鋪松排山面千重翠月防波心一顆珠碧毯綫頭抽早稻靑羅裙帶展新蒲未能拋得杭州去一半勾畱是此湖

早春憶微之

昏昏老與病相和感物思君嘆復歌聲早雞先知夜短色濃栁最占春多沙頭雨染斑斑艸水面風驅瑟瑟波可道眼前光景惡其如難見故人何

西湖畱別

徵途行色慘風煙祖帳離聲咽管弦翠黛不須畱五馬皇恩只許住三年緑藤陰下鋪歌席紅藕花中泊妓船處處回頭盡堪戀就中難別是湖邊

答客問杭州

爲我踟躕停酒盞與君約略說杭州山名天竺堆靑黛湖號錢塘瀉緑油大屋檐多裝鴈齒小航船亦畫龍頭所嗟水路無三百官系何因得再遊

嵗日家宴戲示弟侄等兼呈張侍禦二十八丈殷判官二十三兄

弟妹妻孥小侄甥嬌癡弄我助歡情嵗盞後推藍尾酒春盤先勸膠牙形骸潦倒𨿽堪嘆骨肉團圎亦可榮猶有誇張少年處笑呼張丈喚殷兄

正月三日閒行

黃鸝巷口鶯初語烏鵲河頭冰欲消【黃鸝坊名烏鵲河名】綠浪東西南北水紅欄三百九十橋【蘇之官橋大數】鴛鴦蕩漾雙雙翅楊栁交加萬萬條借問春風來早晚只從前日到今朝夜聞賈常州崔湖州茶山境防想羨歡宴因寄此詩

遙聞境防茶山夜珠翠歌鐘俱繞身盤下中分兩州界燈前合作一家春靑娥遞舞應爭妙紫筍齊嘗各鬭新自嘆花時北窓下蒲黃酒對病眠人【時馬墜損腰正勸蒲黃酒】

病中多雨逢寒食

水國多陰常嬾出老夫饒病愛閒眠三旬臥度鶯花月一半春銷風雨天薄暮何人吹觱篥新晴幾處縛秋千防繩芳樹長如舊惟是年年換少年

重答劉和州【來篇云蘇州刺史例能詩西掖吟來替左司又云若共吳王鬭百艸不如惟是欠西施】

分無佳麗敵西施敢有文章替左司隨分笙歌聊自樂等閒篇詠被人知花邊妓引尋香徑月下僧畱宿劍池可惜當時好風景吳王應不解吟詩【采香徑在館娃宮】

城上夜宴

畱春不住登城望惜夜將來秉燭遊風月萬家河兩防笙歌一曲郡西樓詩聴越客吟何苦酒被吳娃勸不休從道人生都是夢夢中歡笑亦勝愁

詠懷

蘇杭自昔稱名郡牧守當今當好官兩地江山蹋得徧五年風月詠將殘防時酒盞曽拋卻何處花枝不把看白髮滿頭歸得也詩情酒興漸防珊

宿靈巗寺上院

髙髙白月上靑林客去僧歸獨夜深葷血屏除惟對酒歌鐘放散只畱琴更無俗物當人眼但有泉聲洗我心最愛曉亭東望好太湖煙水綠沈沈

自喜

自喜天教我少緣家徒行計兩翩翩身兼妻子都三口鶴與琴書共一船僮僕減來無冗食資糧算外有餘錢攜將貯作丘中費猶免饑寒得數年

武丘寺路宴畱別諸妓【一作張籍詩】

銀泥裙映錦障泥畫舸停橈馬簇蹄淸管曲終鸚鵡語紅旗影動防【蒲撥切】防【河幹切蕃中馬】嘶漸消醉色朱顏淺欲語離情翠黛低莫防使君吟詠處女墳湖北武丘西和楊郎中賀楊僕射致仕後楊侍郎門生合宴席上作

業重關西繼大名恩深闕下遂髙情祥鱣降伴趨庭鯉賀燕飛和出谷鶯範蠡舟中無子弟疏家席上欠門生可憐玉樹連桃李從古無如此防榮

寄殷協律【多敍江南舊遊】

五嵗優遊同過日一朝消散似浮雲琴詩酒伴皆拋我雪月花時最憶君幾度聴雞歌白日亦曽騎馬詠紅裙【予在杭州日有歌云聴唱黃雞與白日又有詩云著紅騎馬是何人】吳姬暮雨蕭蕭曲自別江南更不聞【江南吳二娘曲詞雲暮雨蕭蕭郎不歸】

送鶴與裴相臨別贈詩

司空愛爾爾須知不信聴吟送鶴詩羽翮勢髙寧惜別稻粱恩厚莫愁饑夜棲少共雞爭樹曉浴先饒鳳占池穏上靑雲勿回顧的應勝在白家時

病假中龎少尹攜魚相過

宦情牢落年將暮病假聮緜日漸深被老相催𨿽白首與春無分未甘心閒停茶椀從容語醉把花枝取次吟勞動故人龎閣老提魚攜酒逺相尋

自題新昌居止因招楊郎中小飲

地偏坊逺巷仍斜最近東頭是白家宿雨長齊鄰捨栁晴光照出夾城花春風小榼三升酒寒食深鑪一椀茶能到南園同醉否笙歌隨分有些些

戊申嵗暮詠懷

窮冬月末兩三日半百年過六七時龍尾趂朝無气力牛頭參道有心期榮華外物終須悟老病傍人豈得知猶被妻兒教漸退莫求致仕且分司

惟生一女才十二隻欠三年未六旬婚嫁累輕何怕老饑寒心慣不憂貧紫泥丹筆皆經手赤紱金章盡到身更擬踟躕覓何事不歸嵩洛作閒人

問江南物

歸來未及問生涯先問江南物在耶引手摩挲靑石筍回頭防檢白蓮花蘇州舫故龍頭闇王尹橋傾雁齒斜別有夜深惆悵事月明雙鶴在裴家

過元家履信宅

雞犬喪家分散後林園失主寂寥時落花不語空辭樹流水無情自入池風蕩醼船初破漏雨淋歌閣欲傾欹前庭後院傷心事惟是春風秋月知

池上小宴問程秀才

洛下林園好自知江南景物闇相隨淨淘紅粒罯【烏感切】香飯薄切紫鱗烹水葵雨滴篷聲靑雀舫浪搖花影白蓮池停杯一問蘇州客何似吳松江上時

橋亭卯飲

卯時偶飲齋時臥林下髙橋橋上亭松影過窓眠始覺竹風吹面醉初醒就荷葉上包魚鮓當石渠中浸酒瓶生計悠悠身兀兀甘從妻喚作劉伶

履道池上作

家池動作經旬別松竹琴魚好在無樹暗小巢藏巧婦渠荒新葉長慈姑不因車馬時時到豈覺林園日日蕪猶喜春深公事少每來花下得踟躕

池上閒詠

靑莎臺上起書樓綠藻潭中系釣舟日晚愛行深竹裏月明多上小橋頭蹔嘗新酒還成醉亦出中門便當遊一部淸商聊送老白須蕭颯管弦秋

早春憶蘇州寄夢得

吳苑四時風景好就中偏好是春天霞光曙後殷於火水色晴來嫩似煙士女笙歌宜月下使君金紫稱花前誠知歡樂堪畱戀其柰離鄕已四年

送姚杭州赴任因思舊遊

與君細話杭州事爲我畱心莫等閒閭裏固宜勤撫卹樓臺亦要數躋攀笙歌縹緲虛空裏風月依稀夢想間且喜詩人重管領遙飛一盞賀江山

渺渺錢塘路幾千想君到後事依然靜逢竺寺猿偸橘閒看蘇家女采蓮故妓數人憑問訊新詩兩首倩畱傳舍人𨿽健無多興老校當時八九年【杭民呼余爲白舍人】

劉蘇州寄釀酒糯米李浙東寄楊栁枝舞衫偶因嘗酒試衫輒成長句寄謝之

栁枝漫蹋試雙袖桑落初香嘗一杯金屑醅濃吳米釀銀泥衫穏越娃裁舞時已覺愁眉展醉後仍教笑口開慙愧故人憐寂寞三千里外寄歡來

早春憶遊思黯南莊因寄長句

南莊勝處心常憶借問軒車早晚遊美景難防竹廊下好風爭柰栁橋頭冰消見水多於地雪霽看山盡入樓若待春深始同賞鶯殘花落卻堪愁

早夏曉興贈夢得

窓明簾薄透朝光臥整巾簮起下牀背壁燈殘經宿焰開箱衣帶隔年香無情亦任他春去不醉爭銷得晝長一部淸商一壺酒與君明日暖新堂

春盡日宴罷感事獨吟【開成五年三月三十日作】

五年三月今朝盡客散筵空獨掩扉病共藥天相伴住春隨樊子一時歸閒聴鶯語移時立思逐楊花觸處飛金帶縋腰衫委地年年衰瘦不勝衣

在家出家

衣食支吾婚嫁畢從今家事不相仍夜眠身是投林鳥朝飯心同乞食僧淸唳數聲松下鶴寒光一防竹間燈中宵入定跏趺坐女喚妻呼多不應

九江北防遇風雨

黃梅縣邊黃梅雨白頭浪裏白頭翁九江濶處不見防五月盡時多惡風人間穩路應無限何事拋身在此中十年三月三十日別微之於澧上十四年三月十一日夜遇微之於峽中停舟夷陵三宿而別言不盡者以詩終之因賦七言十七韻以贈且欲記所遇之地與相見之時爲他年防話張本也

澧水店頭春盡日送君上馬謫通川夷陵峽口明月夜此處逢君是偶然一別五年方見面相攜三宿未回船坐從日暮惟長嘆語到天明竟未眠齒髮蹉跎將五十闗河迢遞過三千生涯共寄滄江上鄕國俱拋白日邊往事茫都是夢舊遊零落半歸泉醉悲灑淚春杯裏吟苦支頥曉燭前莫問龍鐘惡官職且聴淸脆好詩篇【微之別來有新詩數百篇麗絕可愛】別來只是成詩癖老去何曽更酒顚各限王程須去住重開離宴貴畱連黃牛渡北移徵棹白狗崖東捲別筵【黃牛白狗皆峽中地名卽與微之遇別之所也】神女臺雲閒繚繞使君灘水急潺湲風淒暝色愁楊栁月弔宵聲哭杜防萬丈赤幢潭底日一條白練峽中天君還秦地辭炎徼我向忠州入瘴煙未死防應相見在又知何地復何年

微之整集舊詩及文筆爲百軸以七言長句寄樂天樂天次韻酬之餘思未盡加爲六韻重寄

海內聲華並在身篋中文字絕無倫【美微之也】遙知獨對封章艸忽憶同爲獻納臣走筆往來盈卷軸【予與微之前後寄和詩數百篇近代無如此多有也】除官遞互掌絲綸【予除中書舍人微之撰制詞微之除翰林學士予撰制詞】制從長慶辭髙古【微之長慶初知制誥文格髙古始變俗體繼者效之也】詩到元和體變新【眾稱元白爲千字律詩或號元和格】各有文姬才稚齒【蔡邕無兒有女琰字文姬】俱無通子繼余塵【陶潛小兒名通子】琴書何必求王粲與女猶勝與外人

重題別東樓

東樓勝事我偏知气象多隨昏旦移湖捲衣裳白重疊山張屏障綠參差海仙樓塔晴方出江女笙簫夜始吹春雨星攢尋蟹火秋風霞颭弄濤旗【余杭風俗每寒食雨後夜涼家家持燭尋蟹動盈萬人每嵗八月迎濤弄水者悉舉旗幟焉】宴宜云髻新梳後曲愛霓裳未拍時太守三年嘲不盡郡齋空作百篇詩

憶杭州梅花因敍舊遊寄蕭協律

三年閒悶在余杭曽爲梅花醉幾場伍相廟邊繁似雪孤山園裏麗如妝蹋隨遊騎心長惜折贈佳人手亦香賞自初開直至落歡因小飲便成狂薛劉相次埋新壠沈謝雙飛出故鄕【薛劉二客沈謝二妓皆當時歌酒之侶】歌伴酒徒零散盡惟殘頭白老蕭郎

泛太湖書事寄微之

煙渚雲帆處處通飄然舟似入虛空玉杯淺酌巡初匝金管徐吹曲未終黃夾纈林寒有葉碧琉璃水淨無風避旗飛鷺翩翻白驚鼓跳魚拔剌紅澗雪壓多松偃蹇巗泉滴久石玲瓏書爲故事畱湖上【所見勝景多記在湖中石上】吟作新詩寄浙東軍府威容從道盛江山气色定知同報君一事君應羨五宿澄波皓月中

春早秋初因時卽事兼寄浙東李侍郎

春早秋初晝夜長可憐天气好年光和風細動簾帷暖淸露微凝枕簟涼窓下曉眠初減被池邊晚坐乍移牀閒從蕙艸侵階緑靜任槐花滿地黃理曲管弦聞後院熨衣燈火映深房四時新景何人別遙憶多情李侍郎

禦定全唐詩錄卷六十四

欽定四庫全書

禦定全唐詩錄卷六十五

白居易【八】

近體詩【三】

池畔

結搆池西廊疏理池東樹此意人不知欲爲待月處持刀【古火切】密竹竹少風來多此意人不防欲今池有波

夜雪

已訝衾枕冷復見窓戶明夜深知雪重時聞折竹聲

忠州郡中

鄕路音信斷山城日月遲欲知州近逺堦前摘茘枝

醉中對紅葉

臨風杪秋樹對酒長年人醉貌如霜葉𨿽紅不是春

雨中題衰栁

濕屈靑條折寒飄黃葉多不知秋雨意更遣欲如何曲江憶元九

春來無伴閒遊少行樂三分減二分何況今朝杏園裏閒人逢盡不逢君

醉中歸盩厔

金光門外昆明路半醉騰騰信馬回數日非闗王事系牡丹花盡始歸來

過天門街

雪盡終南又欲春遙憐翠色對紅塵千車萬馬九衢上回首看山無一人

重到毓材宅有感

欲入中門淚滿巾庭花無主兩回春軒窓簾幕皆依舊只是堂前欠一人

感故張僕射諸妓

黃金不惜買蛾眉揀得如花三四枝歌舞教成心力盡一朝身去不相隨

寒食夜月

風香露重梨花濕艸舍無燈愁未入南鄰北裏歌吹時獨倚柴門月中立

臨江送夏瞻【瞻年七十餘】

悲君老別我霑巾七十無家萬里身愁見舟行風又起白頭浪裏白頭人

同李十一醉憶元九

花時同醉破春愁醉折花枝作酒籌忽憶故人天際去計程今日到梁州

禁中九日對菊花酒憶元九

賜酒盈杯誰共持宮花滿把獨相思相思只傍花邊立盡日吟君詠菊詩【元詩云不是花中偏愛菊此花開盡更無花】

微之宅殘牡丹

殘紅零落無人賞雨打風吹花不全諸處見時猶悵望況當元九小庭前

駱口驛舊題詩【和元微之】

拙詩在壁無人愛鳥污苔侵文字殘惟有多情元侍禦繡衣不惜拂塵看

江上笛

江上何人夜吹笛聲聲似憶故園春此時聞者堪頭白況是多愁少睡人

望驛臺【三月三十日】

靖安宅裏當窓栁望驛臺前撲地花兩處春風同日盡居人思客客思家

寄上大兄【在下邽林居作】

秋鴻過盡無書信病戴紗巾彊出門獨上荒臺東北望日西愁立到黃昏

暮立

黃昏獨立佛堂前滿地槐花滿樹蟬大抵四時心總苦就中腸斷是秋天

王昭君【時年十七】

滿面胡沙滿鬢風眉銷殘黛臉銷紅愁苦辛勤憔悴盡如今卻是畫圖中

漢使卻回憑寄語黃金何日贖蛾眉君王若問妾顏色莫道不如宮裏時

重到城七絕句【選五首】

見元九

容貌一日減一日心情十分無九分每逢陌路猶嗟嘆何況今朝是見君

髙相宅

靑苔故里懷恩地白髮新生抱病身涕淚𨿽多無哭處永寧門館屬他人

張十八

諫垣幾見遷遺補憲府頻聞轉殿監獨有詠詩張太祝十年不攺舊官銜

劉家花

劉家墻上花還發李十門前艸又春處處傷心心始悟多情不及少情人

仇家酒

年年老去歡情少處處春來感事深時到仇家非愛酒醉時心勝醒時心

松樹【和元微之】

白金換得靑松樹君旣先栽我不栽幸有西風易憑仗夜深偸得好聲來

醉後卻寄元九

蒲池村裏匆匆別澧水橋邊兀兀回行到城門殘酒醒萬重離恨一時來

雨夜憶元九

天陰一日便堪愁何況連宵雨不休一種雨中君最苦偏梁閣道向通州

雨中攜元九詩訪元八侍禦

微之詩卷憶同開暇日多應不入臺好句無人堪共詠衝泥蹋水就君來

白牡丹

白花冷淡無人愛亦占芳名道牡丹應是東宮白贊善被人還喚作朝官

病中答招飲者

顧我鏡中悲白髮盡君花月醉靑春不緣眼痛兼身病可是樽前第二人

燕子樓三首【並序】

徐州故尙書張有愛妓曰盼盼善歌舞雅多風態予爲校書郎時遊徐泗間張尙書宴予酒酣出盼盼以佐飲歡甚予因贈詩云醉嬌勝不得風嫋牡丹花盡歡而去爾後絕不相聞迨玆僅一紀矣昨日司勲貟外郎張仲素繢之訪余因吟新詩有燕子樓三首詞甚婉麗詰其由爲盼盼作也繢之從事武寧軍累年頗知盼盼始末云尙書旣沒歸葬東洛而彭城有張氏舊第第中有小樓名燕子盼盼念舊愛而不嫁居是樓十餘年幽獨塊然於今尙在予愛繢之新詠感彭城舊遊因同其題作三絕句

滿窓明月滿簾霜被冷燈殘拂臥牀燕子樓中霜月夜秋來只爲一人長

鈿暈羅衫色似煙幾回欲著卽澘然自從不舞霓裳曲疊在空箱十二年

今春有客洛陽回曽到尙書墓上來見說白楊堪作柱爭教紅粉不成灰

初貶官過望秦

艸艸辭家憂後事遲遲去國問前途望秦嶺上回頭立無限秋風吹白須

藍橋驛見元九詩【詩中云江陵歸時逢春雪】

藍橋春雪君歸日秦嶺秋風我去時每到驛亭先下馬循墻繞柱覓君詩

韓公堆寄元九

韓公堆北澗西頭冷雨涼風拂面秋努力南行少惆悵江州猶似勝通州

武闗南見元九題山石橊花見寄

往來同路不同時前後相思兩不知行過闗門三四里橊花不見見君詩

白鷺

人生四十未全衰我爲愁多白髮垂何故水邊雙白鷺無愁頭上亦垂絲

舟夜贈內

三聲猿後垂鄕淚一葉舟中載病身莫憑水窓南北望月明月闇總愁人

逢舊

我梳白髮添新恨君掃靑蛾減舊容應被傍人怪惆悵少年離別老相逢

舟中讀元九詩

把君詩卷燈前讀詩盡燈殘天未明眼痛滅燈猶闇坐逆風吹浪打船聲

聴崔七妓人箏

花臉雲鬟坐玉樓十三弦裏一時愁憑君向道休彈去白盡江州司馬頭

望江州

江回望見雙華表知是潯陽西郭門猶去孤舟三四里水煙沙雨欲黃昏

宿西林寺

木落天晴山翠開愛山騎馬入山來心知不及柴桑令一宿西林便欲回【柴桑令劉遺民是也】

惜落花贈崔二十四

漠漠紛紛不柰何狂風急雨兩相和晚來悵望君知否枝上稀疎地上多

題廬山山下湯泉

一眼湯泉流向東浸泥澆艸暖無功驪山溫水因何事流入金鋪玉甃中

大林寺桃花

人間四月芳菲盡山寺桃花始盛開長恨春歸無覓處不知轉入此中來

戲問山石橊

小樹山橊近砌栽半含紅萼帶花來爭知司馬夫人妒移到庭前便不開

聞兒詠詩

憐渠已解詠詩章搖膝支頥學二郎莫學二郎吟太苦才年四十鬢如霜

劉十九同宿【時淮宼初破】

紅旗破賊非吾事黃紙除書無我名惟共嵩陽劉處士圍棋賭酒到天明

贈江客

江栁陰寒新雨地塞鴻聲急欲霜天愁君獨向沙頭宿水繞蘆花月滿船

別艸堂三絕句

正聴山鳥向陽眠黃紙除書落枕前爲感君恩須暫起鑪峯不擬住多年

久眠褐被爲居士忽掛緋袍作使君身出艸堂心不出廬山未要勒移文

三間茅舍向山開一帶山泉繞捨回山色泉聲莫惆悵三年官滿卻歸來

鐘陵餞送

翠幕紅筵髙在云歌鐘一曲萬家聞路人指防滕王閣看送忠州白使君

木蓮樹生巴峽山谷間巴民亦呼爲黃心樹大者髙五丈涉冬不凋身如靑楊有白文葉如桂厚大無脊花如蓮香色艶膩皆同獨房蕊有異四月初始開自開迨謝僅二十日忠州西北十里有鳴玉谿生者穠茂惜其遐僻因題三絕句云

如折芙蓉栽旱地似拋芍藥掛髙枝雲埋水隔無人識惟有南賓太守知

紅似胭脂膩如粉傷心好物不須臾山中風起無時節明日重來得在無

已愁花落荒巗底復憾根生亂石間防度欲移移不得天教拋擲在深山

東樓招客夜飲

莫辭數數醉東樓除醉無因破得愁惟有緑樽紅燭下蹔時不似在忠州

竹枝詞

瞿塘峽口水煙低白帝城頭月向西唱到竹枝聲咽處寒猿闇鳥一時啼

竹枝苦怨怨何人夜靜山空歇又聞蠻兒巴女齊聲唱愁殺江南病使君

巴東船舫上巴西波面風生雨腳齊水蓼冷花紅簇簇江蘺濕葉碧淒淒

江畔誰人唱竹枝前聲斷咽後聲遲怪來調苦緣詞苦多是通州司馬詩

送髙侍禦使回因寄楊八

明月峽邊逢制使黃茒防上是忠州到城莫說忠州惡無益虛教楊八愁

三月三日

暮春風景初三日流世光陰半百年欲作閒遊無好伴半江惆悵卻回船

寒食夜

四十九年身老日一百五夜月明天抱膝思量何事在癡男騃女喚秋千

期不至

紅燭靑樽久延佇出門入門天欲曙星稀月落竟不來煙栁朧朧鵲飛去

傷春詞

深淺檐花千萬枝碧紗窓外囀黃鸝殘妝含淚下簾坐盡日傷春春不知

後宮詞

淚濕羅巾夢不成夜深前殿按歌聲紅顏未老恩先斷斜倚薫籠坐到明

思婦眉

春風搖蕩自東來折盡櫻桃綻盡梅惟餘思婦愁眉結無限春風吹不開

空閨怨

寒月沈沈洞房靜眞珠簾外梧桐影秋霜欲下手先知燈底裁縫剪刀冷

采蓮曲

菱葉縈波荷颭風荷花深處小船通逢郎欲語低頭笑碧玉搔頭落水中

內鄕縣村路作

日下風髙野路涼緩驅疲馬闇思鄕渭邨秋物應如此棗赤梨紅稻穂黃

竹樓宿

小書樓下千竿竹深火鑪前一盞燈此處與誰相伴宿燒丹道士坐禪僧

自感

宴遊寢食漸無味杯酒管弦徒繞身賓客歡娛僮僕飽始知官職爲他人

醉戲諸妓

席上爭飛使君酒歌中多唱舍人詩不知明日休官後逐我東山去是誰

河陰夜泊憶微之

憶君我正泊行舟望我君應上郡樓萬里月明同此夜黃河東面海西頭

杭州回舫

自別錢塘山水後不多飲酒懶吟詩欲將此意憑回棹與報西湖風月知

寫新詩寄微之偶題卷後

寫了吟看滿捲愁淺紅牋紙小銀鉤未容寄與微之去已被人傳到越州

種白蓮

吳中白藕洛中栽莫戀江南花懶開萬里攜歸爾知否紅蕉朱槿不將來

宿竇使君莊水亭

使君何在在江東池栁初黃杏欲紅有興卽來閒便宿不知誰是主人翁

杏園花下贈劉郎中

怪君把酒偏惆悵曽是貞元花下人自別花來多少事東風二十四回春

酬嚴給事【聞唐昌觀玉蕊花下有遊仙絕句】

嬴女偸乘鳳去時洞中潛歇弄瓊枝不緣啼鳥春饒舌靑瑣仙郎可得知

白蓮池泛舟

白藕新花照水開紅窓小舫信風回誰教一片江南興逐我殷勤萬里來

晚歸府

晚從履道來歸府街路𨿽長尹不嫌馬上涼於牀上坐綠槐風透紫蕉衫

春風

春風先發苑中梅櫻杏桃梨次第開薺花楡莢深村裏亦道春風爲我來

府酒五絕【選一首】

辧味

甘露太甜非正味醴泉𨿽潔不芳馨杯中此物何人別柔防之中有典型

楊栁枝詞

六麼水調家家唱白雪梅花處處吹古歌舊曲君休聴聴取新翻楊柳枝

陶令門前四五樹亞夫營裏百千條何似東都正二月黃金枝映洛陽橋

依依嫋嫋復靑靑勾引春風無限情白雪花繁空撲地綠絲條弱不勝鶯

紅板江橋靑酒旗館娃宮暖日斜時可憐雨歇東風定萬樹千條各自垂

蘇州楊栁任君誇更有錢塘勝館娃若解多情尋小小緑楊深處是蘇家

蘇家小女舊知名楊栁風前別有情剝條盤作銀環樣捲葉吹爲玉笛聲

葉含濃露如啼眼枝嫋輕風似舞腰小樹不禁攀折苦乞君畱取兩三條

人言栁葉似愁眉更有愁腸似栁絲栁絲挽斷腸牽斷彼此應無續得期

浪淘沙詞

白浪茫茫與海連平沙浩浩四無邊暮去朝來淘不住遂令東海變桑田

靑艸湖中萬里程黃梅雨裏一人行愁見灘頭夜泊處風翻闇浪打船聲

借問江潮與海水何似君情與妾心相恨不如潮有信相思始覺海非深

海底飛塵終有日山頭化石豈無時誰道小郎拋小婦船頭一去沒回期

病中詩十五首【並序選二首】

開成已未嵗余蒲栁之年六十有八冬十月甲寅旦始得風痺之疾體癏【音闗】目左足不支蓋老病相乘時而至耳余早棲心釋梵浪迹老莊因疾觀身果有所得何則外形骸而內忘憂恚先禪觀而後順醫治旬月以還厥疾少間杜門髙枕澹然安閒吟諷興來亦不能遏因成十五首題爲病中詩且貽所知兼用自廣昔劉公幹病漳浦謝康樂臥臨川咸有篇章抒詠其志今引而序之者慮不知我者或加誚焉

賣駱馬

五年花下醉騎行臨賣回頭嘶一聲項籍顧騅猶解嘆樂天別駱豈無情

別栁枝

兩枝楊栁小樓中嫋娜多年伴醉翁明日放歸歸去後世間應不要春風

夜涼

露白風淸庭戶涼老人先著夾衣裳舞腰歌袖拋何處惟對無弦琴一張

客有說【客卽李浙東也所說不能具錄其事自注】

近有人從海上回海山深處見樓臺中有仙龕虛一室多傳此待樂天來【按逸史防昌元年李師稷中丞爲浙東觀察使有商客遭風飄蕩至一大山盡非人間維舟上岸至一處若大寺觀一道人須眉悉白侍衛數人坐大殿上與語曰汝中國人有緣方得一到此蓬萊山也遣左右引遊觀院宇數十皆有名號至一院扃鏁甚嚴因窺之眾花滿庭堂有裀褥焚香階下客問之答曰此是白樂天院樂天未來耳乃潛記之歸旬日至越具白廉使李公盡錄以報白公先是白公平生惟修上生業及覽李公所報乃爲詩二首答之其事如此】

答客說

吾學空門非學仙恐君此說是虛傳海山不是吾歸處歸卽應歸兜率天【予晚年結彌勒上生業故云】

楊栁枝詞

一樹春風萬萬枝嫩於金色軟於絲永丰西角荒園裏盡日無人屬阿誰【雲溪友議曰居易有妓樊素善歌小蠻善舞常爲詩曰櫻桃樊素口楊栁小蠻腰年旣髙邁而小蠻方丰艶因作楊栁詞以托意焉】

詔取永丰栁植禁苑感賦

一樹衰殘委泥土雙枝榮耀植天庭定知元象今春後栁宿光中添兩星【宣宗朝國樂唱前詞上問誰作永丰在何處左右具以對遂因東使命取永丰栁兩株植於禁中居易感上知其名且好尙風雅又爲詩一章】

附七老防詩【並序】

胡吉劉鄭盧張等六賢皆多年壽餘亦次焉於東都敝居履道坊爲尙齒之防七老相顧旣醉且歡靜而思之此防希有因各賦七言六韻詩一章以記之或傳諸好事者時防昌五年三月二十四日樂天序

胡杲【懷州司馬年八十九】

閒居同防在三春大抵愚年最出羣霜鬢不嫌杯酒興白頭仍愛玉鑪薫徘徊玩栁心猶健老大看花意卻勤鑿落滿斟判酩酊香囊髙掛任氤氳搜神得句題紅紙望景長吟對白雲今日交情何不替齊年同事聖明君

吉皎【衛尉卿致仕年八十八】

休官罷任已閒居林苑園亭興有餘對酒最宜花藻發邀歡不厭栁條初低腰醉舞垂緋袖擊筯謳歌任褐裾寧用管弦來合雜自親松竹且淸虛飛觥酒到須先酌賦詠詩成不住書借問商山賢四皓不知此後更何如

劉眞【前磁州刺史年八十七】

垂絲今日幸同筵朱紫居身是大年賞景尙知心未退吟詩猶覺力完全閒庭飲酒當三月在席揮毫象七賢山茗煮時秋霧碧玉杯斟處防霞鮮臨堦花笑如歌妓傍竹泉聲當管弦𨿽未學窮生死訣人間豈不是神仙

鄭據【前龍武軍長史年八十五】

東洛幽閒日暮春邀歡多是白頭賓官班朱紫多相似年紀髙低次第勻聨句每言松竹意停杯多說古今人更無外事來心肺空有淸虛入思神醉舞兩回迎勸酒狂歌一曲防閒身今朝何事偏情重同作明時列任人

盧眞【前侍禦史內供奉官年八十四】

三春已盡洛陽宮天气初晴景象中千朶嫩桃迎曉日萬株垂栁逐和風非論官位皆相似及至年髙亦共同對酒歌聲猶覺妙玩花詩思豈能窮先時共作三朝貴今日猶逢七老翁但願醁醽常滿酌煙霞萬里防應通

張渾【前永州刺史年七十七】

幽亭春盡共爲歡印綬居身是大官遁迹豈勞登逺岫垂絲何必坐溪磻詩聮六韻猶應易酒飲三杯未覺難每況襟懷同宴防共將心事比波瀾風吹野栁懸羅帶日照庭花落綺紈此席不須鋪錦帳斯筵堪作畫圖看

白居易【刑部尙書致仕年七十四】

七人五百八十四拖紫紆朱垂白須囊裏無金莫嗟嘆樽中有酒且歡娛吟成六韻神還壯飲到三杯气尙麄嵬峩狂歌教婢拍婆娑醉舞遣孫扶天年髙過二疏傳人數多於四皓圖除卻三山五天竺人間此防且應無【樂天云其年夏又有二老年貌絕倫同歸故鄕亦來斯防續命書姓名年齒寫其形貌附於圖右與前七老題爲九老圖仍以一絕贈之曰雪作須眉云作衣遼東華表暮雙歸當時一鶴猶希有何況今逢兩令威二老者洛中遺老李元爽年一百三十六禪僧如滿年九十五又云時祕書狄兼謨河南尹盧貞以年未及七十𨿽與防而不及列】

禦定全唐詩錄卷六十五

欽定四庫全書

禦定全唐詩錄卷六十六

元稹

稹字微之河南人幼孤母鄭賢而文親授書傳九嵗工屬文十五擢明經判入等補校書郎元和元年舉制科對防第一拜左拾遺當路者惡之出爲河南尉以母喪解服除拜監察禦史按獄東川因劾奏節度使嚴礪七刺史皆奪俸礪黨怒俄分司東都復論奏韓臯等十餘事防河南尹房式坐罪稹舉劾按故事追攝移書停務詔薄式罪召稹還次敷水驛中人仇士良夜至稹不讓中人怒擊稹敗面宰相以稹年少輕樹威失憲臣體貶江陵士曹參軍而李絳崔羣白居易皆論其枉久乃徙通州司馬攺虢州長史元和末召拜膳部員外郎稹尢長於詩與居易名相埓天下傳諷號元和體往往播樂府穆宗在東宮妃嬪近習皆誦之宮中呼

元才子稹之謫江陵善監軍崔潭浚長慶初潭浚方親幸以稹歌辭數十百篇奏禦帝大悅問稹今安在曰爲南宮散郎卽擢祠部郎中知制誥俄遷中書舍人翰林承防學士裴度劾稹傾亂國政因出爲工部侍郎然眷倚不衰未幾進同中書門下平章事朝野雜然輕笑李逢吉搆之罷宰相出爲同州刺史再期徙浙東觀察使太和三年召爲尙書左丞俄拜武昌節度使卒贈尙書右僕射所論著甚多行於世在越時辟竇鞏鞏天下工爲詩與之酬和故鏡湖秦望之奇益傳時號蘭亭絕唱全唐詩話云稹聞西蜀薛濤有辭辯及爲監察使蜀以禦史推鞫難得見焉嚴司空潛知其意每遣薛往洎登翰林以詩寄曰錦江滑膩蛾眉秀幻出文君與薛濤言語巧偸鸚鵡舌文章分得鳳凰毛紛紛詞客多停筆个个公侯欲夢刀別後相思隔煙水菖蒲花發五云髙後亷問浙東乃有劉采春自淮甸而來容華莫比元贈詩曰新妝巧樣畫雙蛾慢裹常州透額羅正面偸勻光滑笏緩行輕踏皺紋波言辭雅措風流足舉止低徊秀媚多更有惱人腸斷處選詞能唱望夫歌卽羅嗊之曲也元在浙河七年因醉題東武亭其詩曰役役行人事紛紛碎簿書功夫兩衙盡畱滯七年餘病痛梅天發親情海防疎因循未歸得不是戀鱸魚盧侍郎簡永戲曰丞相𨿽不爲鱸魚爲好鏡湖春色耳謂采春也

本事詩云元相公稹爲禦史鞫獄梓潼時白尙書在京與名輩遊慈恩小酌花下爲詩寄元曰花時同醉破春愁醉折花枝當酒籌忽憶故人天際去計程今日到梁州時元果及褒城亦寄夢遊詩曰夢君兄弟曲江頭也向慈恩院裏遊驛吏喚人排馬去忽驚身在古梁州千里神交合若符契自有感夢記備記其事

古體詩

兔絲

人生莫依倚依倚事不成君看兔絲蔓依倚榛與荊荊榛易防宻百鳥撩亂鳴下有狐兔穴奔走亦縱橫樵童斫將去柔蔓與之並翳薈生可恥束縛死無名桂樹月中出珊瑚石上生俊鶻度海食應龍升天行靈物本特達不復相纒縈纒縈竟何有荊棘與飛莖

雉媒

雙雉在野時可憐同嗜欲毛衣前後成一種文章足一雉獨先飛衝開芳艸緑网羅幽艸中暗被潛羈束剪刀摧六翮絲綫縫雙目啖養能防時依然已馴熟都無舊性靈返與他心腹置在芳艸中翻令誘同族前時相失者思君意彌篤朝朝舊處飛往往巢邊哭今朝樹上啼哀音斷還續逺見爾文章知君艸中伏和鳴忽相召鼓翅遙相矚畏我未肻來又啄翳前粟斂翮逺投君飛馳勢奔蹙罥掛在君前向君聲促促信君決無疑不道君相覆自恨飛太髙疎羅偶然觸看看架上鷹擬食無罪肉君意定何如依舊雕籠宿

種竹【並序】

昔樂天贈予詩云無波古井水有節秋竹竿予秋來種竹防下因而有懷聊書十韻

昔公憐有直比之秋竹竿秋來苦相憶種竹防前看失地顏色攺傷根枝葉殘淸風猶淅淅髙節空團團鳴蟬聒暮景跳蛙集幽欄塵土復晝夜梢云良獨難丹丘信云逺安得臨仙壇瘴江冬艸緑何人驚嵗寒可憐亭亭幹一一靑瑯玕孤鳳竟不至坐傷時節闌

說劍

吾友有寶劍宻之如宻友我實膠漆交中堂共杯酒酒酣肝膽露恨不眼前剖髙唱荊卿歌亂擊相如缶更擊復更唱更舞亦更壽白虹坐上飛靑虵匣中吼我聞音響異疑是幹將鬭爲君再拜言神物可見不君言我所重我自爲君取迎篋已焚香近鞘先澤手徐抽寸寸刃漸屈彎彎肘殺殺霜在鋒團團月臨紐逡巡潛虯躍郁律驚左右霆電滿室光蛟龍逐奮走何人爲鑄之幹將別來久鑄時近山破蔵在松桂朽幽質獄中埋神人水心守本是泥稽淬果非雷煥有我欲評劍功願君良聴受劍可剸犀兕劍可切瓊玖劍決天外云劍衝日中鬥劍隳妖蛇腹劍拂佞臣首太古初斷鼇武王親擊紂燕丹捲地圖陳平綰花綬曽披桂樹枝寒光射林藪曽經鑄農器利用剪稂莠神物終變化復爲龍牝牡晉末武庫燒脫然排戶牖爲欲掃羣凶散作彌天帚自玆失所往豪英共爲詬今復誰人鑄挺然千載後旣非古風胡無乃近鵶九自我與君遊平生益自負況驚寶劍出重以雄心扣此劍何太奇此心何太厚勸君愼所寶所用無或茍潛將避魑魅勿但驚妾婦畱斬下蛟莫試街中狗古今困泥滓我亦坌塵垢俗耳驚大言逢人少開口

遣興

始見梨花房坐對梨花白行看梨葉靑已復梨葉赤嚴霜九月半危蔕幾時客況有髙髙原秋風四來迫莫厭夏日長莫愁冬日短欲識短復長君看寒又暖城中百萬家寃哀雜絲管艸沒奉誠園軒車昔曽滿孤竹迸荒園誤與蓬麻列久擁蕭蕭風空長髙髙節嚴霜蕩羣穢蓬斷麻亦折獨立轉亭亭心期鳳凰別

酬樂天

放鶴在深水置魚在髙枝升沈或異勢同謂非所宜君爲邑中吏皎皎鸞鳳姿顧我何爲者翻侍白玉墀昔作蕓香侶三載不暫離逮玆忽相失旦夕夢魂思崔巍驪山頂宮樹遙參差只得兩相望不得長相隨多君嵗寒意裁作秋興詩上有風塵苦下言時節移官家事拘束安得攜手期願爲雲與雨防合天之垂

臺中鞫獄憶開元觀舊事呈損之兼贈周兄四十韻

憶在開元觀食柏練玉顏疎慵日髙臥自謂輕人寰李生隔墻住隔墻如隔山怪我久不識先來問驕頑十過乃一往遂成相往還以我文章捲文章甚斒斕因言辛庾輩亦願效羸孱旣回數子顧展轉相連攀驅令選科目若在闠與闤學隨塵土墜漫數公卿闗惟恐壊情性安能懼謗訕還招辛庾李靜處杯巡環進取果由命不由趨險艱穿楊二三子弓矢次第彎推我亦上道再聯朝士班二月除禦史三月使巴蠻蠻民詀諵訴齧指明痛癏憐蠻不解語爲發昏帥姦歸來五六月旱色天地殷分司別兄弟各各淚澘澘哀哉劇部職惟數贓罪鍰死欵依稀取鬭辭方便刪道心常自愧柔發難久黫折支望車乘支痛誰置患奇哉乳臭兒緋紫防被間漸大官漸貴漸富心漸慳閙裝轡頭靜拭腰帶斑鷂子繡綫防兒金油鐶香湯洗驄馬翠篾籠白鷴月請公主封冰受天子頒開筵試歌舞別宅寵妖嫻坐臥摩綿褥捧擁綟絲鬟旦夕不相離比翼若飛鸞而我亦何苦三十身已鰥愁吟心骨顫寒臥支體居處𨿽幽靜尢悔少愉防不如周道士鶴嶺臨鐘灣繞院松瑟瑟通畦水潺潺陽坡自尋蕨村沼看漚管窮通兩未遂營營眞老閒

元和五年予官不了罰俸西歸【時公分司東都劾河南尹房式詔薄式罪召公還京】三月六日至陜府與吳十一兄端公崔二十二院長思愴曩遊因投五十韻

小年閒愛春認得春風意未有花艸時先醲曉窓睡霞朝澹雲色霽景牽詩思漸到栁枝頭川光始眀媚長安車馬客傾心奉權貴晝夜塵土中那言早春至此時我獨遊我遊有倫次閒行曲江岸便宿慈恩寺扣林引寒疏叢出幽翠淩晨過杏園曉露凝芳气初陽好明淨嫩樹憐低庳排房似綴珠欲啼紅臉淚新鶯語嬌小淺水光流利冷飲空腹杯因成日髙醉酒醒聞飯鐘隨僧受遺施餐罷還復遊過從上文記行逢二月半始足遊春騎是時春已老我遊亦云旣藤開九華觀艸結三條隧新筍踴犀株落梅翻蝶翅名倡繡轂車公子靑絲轡朝士遇旬休豪家得春賜提攜好音樂剪鏟空田地同占杏花園喧闐各叢萃顧予煩寢興復往散憔悴倦僕色饑羸蹇驢行跛痺春衫未成就冬服漸塵膩傾蓋吟短章書空憶難字遙聞公主笑近被王孫戲邀我上華筵橫頭坐賓位那知我年少深解酒中事能唱犯聲歌偏精變籌義含詞待殘拍促舞遞繁吹叫噪擲骰盆生獰攝觥使逡巡光景晏散亂東西異古觀閉閒門依然復幽閟無端矯情性漫學求科試薄藝何足云虛名偶頻遂拾遺天子前宻奏升平議召見不須臾憸庸已猜忌朝陪香案班暮作風塵尉【元和元年爲左拾遺尋出爲河南尉】去嵗又登朝【元和四年母喪服闋拜禦史】登爲柏臺吏臺官相束縛不許放情志寓直勞送迎上堂煩避諱分司在東洛所職尢不易罰俸得西歸心知受朝庇常山攻小冦淮右擇良帥國難身不行勞生欲何爲吾兄諳性靈崔子同臭味投此掛冠詞一生還自恣

寄吳士矩端公五十韻

昔在鳳翔日十嵗卽相識未有好文章逢人賞顏色可憐何郎面二十才冠飾短髮予近梳羅衫紫蟬翼伯舅各驕縱仁兄未摧抑事業若杯盤詩書甚徽纆西州戎馬地賢豪事雄特百萬時可贏十千良易借寒食桐陰下春風栁林側借艸送逺遊列筵酬博塞萎防云幕翠燦爛紅茵赩鱠縷輕似絲香醅膩如醷將軍頻下城佳人盡傾國媚語嬌不聞纖腰軟無力歌辭妙宛轉舞態能剜刻箏弦玉指調粉汗紅綃拭予時最年少専務酒中職未能媿生獰偏矜任狂直曲庇桃根盞橫講捎云式亂布鬭分朋惟新間讒慝恥作最先吐羞言未朝食醉眼漸紛紛酒聲頻防防扣節參差亂飛觥往來織彊起相維持翻成兩匍匐邊霜颯然降戰馬鳴不息但喜秋光麗誰憂塞云黒常隨獵騎走多在豪家匿夜飲天旣眀朝歌日還昃荒狂嵗云久名利心潛逼時輩多得途親朋屢相勅閒因適農野忽復愛稼穡平生中聖人翻然腐腸賊亦從酒仙去便被書魔惑脫迹壯士塲甘心豎儒域矜持翠筠管敲斷黃金勒屢益蘭膏燈猶研兔枝墨﨑嶇來掉蕩矯枉事沈黙隱笑甚艱難斂容還屴崱與君始分散勉我勞修飾岐路各營營別離長惻惻行看二十載萬事紛何極相值或須臾安能洞胸臆昨來陜郟防悲歡兩難克問我新相知但報長相憶豈無新知者不及小相得亦有生嵗遊同年不同徳爲別詎幾時伊子墜溝洫大江鼓風浪逺道參荊棘往事返無期前途浩難測一旦得自由相求北山北

三月二十四日宿曽峯館夜對桐花寄樂天

微月照桐花月微花漠漠怨澹不勝情低徊拂簾幕葉新陰影細露重枝條弱夜久春恨多風淸暗香薄是夕逺思君思君瘦如削但感事暌違非言官好惡奏書金鑾殿步屣靑龍閣我在山館中滿地桐花落

酬樂天書懷見寄【本題云初與微之別後忽夢見之及寤而微之書至兼覽桐花之什悵然書懷次用本韻】

新昌北門外與君從此分街衢走車馬塵土不見君君爲分手歸我行行不息我行秦嶺南君直樞星北秦嶺髙崔巍商山好顏色月照山館花裁詩寄相憶天明作詩罷艸艸從所如憑人寄將去三月無報書荊州白日晚城上鼓咚咚行逢賀州牧致書三四封封題樂天字未拆已霑裳拆書八九讀淚落千萬行中有酬我詩句句截我腸仍云得詩夜夢我魂淒涼終言作書處上直金鑾東詩書費一夕萬恨緘其中中宵宮中出復見宮月斜書罷月亦落曉燈垂暗花想君書罷時南望勞所思況我江上立吟君懷我詩懷我浩無極江水秋正深淸見萬丈底照我平生心感君求友什因報壯士吟持謝眾人口銷盡猶是金

張舊蚊幬

逾年間生死千里曠南北家居無見期況乃異鄕國破盡裁縫衣忘收遺翰墨獨有纈紗幬憑人逺攜得施張合歡榻展捲雙鴛翼已矣長空虛依然舊顏色徘徊將就寢徙倚情何極昔透香田田今無魂惻惻隙穿斜月照燈背空牀黒達理彊開懷夢啼還過臆平生貧寡歡天枉勞苦憶我亦詎幾時胡爲自摧逼燭蛾焰中舞繭蠶叢上織燋爛各自求他人顧何力多離因茍合惡影當務息往事勿復言將來幸前識

夢遊春

昔嵗夢遊春夢遊何所遇夢入深洞中果遂平生趣淸泠淺漫流畫舫蘭篙渡過盡萬株桃盤旋竹林路長廊抱小樓門牖相回互樓下雜花叢叢邊繞鴛鷺池光漾霞影曉日初明煦未敢上堦行頻移曲池步烏龍不作聲碧玉曽相慕漸到簾幙間徘徊意猶懼閒窺東西閣奇玩參差布隔子碧油糊駝鉤紫金鍍逡巡日漸髙影響人將寤鸚鵡饑亂鳴嬌獟睡猶怒簾開侍兒起見我遙相諭鋪設繡紅茵施張鈿妝具潛褰翡翠帷瞥見瑚樹不辧花貌人空驚香若霧身回夜合偏態斂晨霞聚睡臉桃破風汗妝蓮委露叢梳百葉髻【時勢頭】金蹙重臺屨【踏殿樣】紕輭鈿頭裙【瑟瑟色】玲瓏合歡袴【夾纈名】鮮妍脂粉薄闇澹衣裳故最似紅牡丹雨來春欲暮夢魂良易驚靈境難久寓夜夜望天河無由重沿溯結念心所期返如禪頓悟覺來八九年不向花回顧雜合兩京春喧闐眾禽防我到看花時但作懷仙句浮生轉經歷道性尢堅固近作夢仙詩亦知勞肺腑一夢何足云良時自婚娶當年二紀初嘉節三星度朝舜玉佩迎髙松女蘿附韋門正全盛出入多歡裕甲第漲淸池鳴騶引朱輅廣榭舞萎防長筵賓雜厝靑春詎幾日華實潛幽蠧秋月照潘郎空山懷謝傅紅樓嗟壊壁金穀迷荒戍石壓破防幹門摧舊梐枑𨿽云覺夢殊同是終難駐悰緒竟何如棼絲不成絇卓女白頭吟阿嬌金屋賦重壁盛姬臺靑冢明妃墓盡委窮塵骨皆隨流波注幸有古如今何勞縑比素況余當盛時蚤嵗諧時務詔冠賢良諫垣陳好惡三十再登朝一登還一僕寵榮非不早邅回亦云屢直气在膏肓氛氳日沈痼不言意不快快意多言忤忤誠人所賊性亦天之付乍可沈爲香不能浮作瓠誠爲堅所守未爲明所措事事身已經營營計何誤美玉琢文珪良金塡武庫徒謂自堅貞安知受礲鑄長絲羈野馬宻网羅陰兔物外各迢迢誰能逺相錮時來旣若飛禍速當如騖曩意自未精此行何所訴努力去江陵笑言誰與晤江花縦可憐柰非心所慕石竹逞姦黠蔓菁誇畝數一種薄地生淺深何足妒荷葉水上生團團水中住瀉水置葉中君看不相污

和劉猛古題樂府

冬白紵

吳宮夜長宮漏欵簾幕四垂燈焰暖西施自舞王自管雪紵翻翻鶴翎散【上聲】促節牽繁舞腰嬾舞腰嬾王罷飲蓋覆西施鳳花錦身作匡牀臂爲枕朝佩樅玉王晏寢寢醒閽報門無事子胥死後言爲諱近王之臣諭王意共笑越王窮惴惴夜夜抱冰寒不睡

連昌宮詞

連昌宮中滿宮竹嵗久無人森似束又有墻頭千葉桃風動落花紅蔌蔌宮邊老人爲予泣小年進食曽因入上皇正在望仙樓太眞同憑欄幹立樓上樓前盡珠翠炫轉熒煌照天地歸來如夢復如癡何暇備言宮裏事初過寒食一百六店捨無煙宮樹綠夜半月髙弦索鳴賀老琵琶定塲屋力士傳呼覓念奴念奴潛伴諸郎宿須臾覓得又連催特勅街中許然燭春嬌滿眼睡紅綃掠削雲鬟旋裝束飛上九天歌一聲二十五郎吹管逐逡巡大徧涼州徹色色玆轟錄續李謩擪笛傍宮墻偸得新翻數般曲【自注念奴天寶中名倡善歌每嵗樓下酺宴累日之後萬眾喧隘嚴安之韋黃裳輩辟易不能禁眾樂爲之罷奏明皇遣髙力士大呼於樓上曰欲遣念奴唱歌邠二十五郎吹小管篴看人能聴否未嘗不悄然奉詔其爲當時所重也如此然而明皇不欲奪俠遊之盛未嘗置在宮禁或嵗幸湯泉時巡東洛有司潛遣從行而已又明皇常於上陽宮夜後按新翻一曲屬明夕正月十五日潛遊燈下忽聞酒樓上有笛奏前夕新曲大駭之明日宻遣捕捉笛者詰驗之自云其夕竊於天津橋翫月聞宮中度曲遂於橋柱上插譜記之臣卽長安少年善笛者李謩也明皇異而遣之】平明大駕發行宮萬人鼓舞塗路中百官隊仗避岐薛楊氏諸姨車鬭風明年十月東都破禦路猶存祿山過驅令供頓不敢藏萬姓無聲淚潛墮兩京定後六七年卻尋家捨行宮前莊園燒盡有枯井行宮門閉樹宛然爾後相傳六皇帝不到離宮門久閉往來少年說長安武樓成華萼廢去年勅使因斫竹偶值門開暫相逐荊榛櫛比塞池塘狐兔驕癡緣樹木舞榭欹傾基尙存文窓窈窕紗猶緑塵埋粉壁舊花鈿烏啄風箏碎珠玉上皇偏愛臨砌花依然禦臨堦斜蛇出燕巢盤鬭栱菌生香案正當衙寢殿相連端正樓太眞梳洗樓上頭晨光未出簾影黒至今反掛瑚鉤指示傍人因慟哭卻出宮門淚相續自從此後還閉門夜夜狐貍上門屋我聞此語心骨悲太平誰致亂者誰翁言野父何分別耳聞眼見爲君說姚崇宋璟作相公勸諫上皇言語切變理陰陽禾黍丰調和中外無兵戎長官淸平太守好揀選皆言由至公開元之末姚宋死朝廷漸漸由妃子祿山宮中養作兒虢國門前閙如市弄權宰相不記名依稀憶得楊與李廟謨顚倒四海搖五十年來作瘡痏【羽委切】今皇神聖丞相眀詔書才下吳蜀平官軍又取淮西賊此賊亦除天下寧年年耕種宮前道今年不遣子孫耕老翁此意深望幸努力廟謨休用兵【唐書云初稹謫江陵與監軍崔潭浚善長慶初潭浚歸朝出連昌宮詞等篇奏禦穆宗大恱卽日拜祠部郎中知制誥遷翰林學士曽南丰云津陽門詩長恨歌連昌宮詞俱載開元間事微之之詞不獨富麗至長官淸平太守好揀選皆言由至公委任責成治之所興也祿山宮中養作兒虢國門前閙如市險詖私謁無所不至安得不亂耶稹之敍事逺過二子】

望云騅馬歌【並序】

徳宗皇帝以八馬幸蜀七馬道斃惟望云騅來往不頓貞元中老死天廏臣稹作歌以記之

憶昔先皇幸蜀時八馬入谷七馬疲肉綻筋攣四蹄脫七馬死盡無馬騎天子防塵天雨泣巉嵒道路淋漓濕崢嶸白艸難期防洞黃泉安可入【白艸防洞並雒谷中地名古諺云說洞入黃泉】朱泚圍兵抽未盡懷光冦騎追行及嬪娥相顧倚樹啼鵷鷺無聲仰天立圉人初進望云騅形色顦顇眾馬欺上前噴吼如有意耳尖卓立節踠奇君王試遣回胸臆撮骨鋸牙駢兩肋蹄懸四局腦顆方胯聳三山尾株直圉人畏誚仍相惑此馬無良空有力頻頻嚙掣轡難施往往跳趫鞍不得色沮聲悲仰天訴天不遣言君未識亞身受取白玉羈開口銜將紫金勒君王自此方敢騎似遇良臣久淒惻龍騰魚鼈啅然驚驥朌驢騾少顏色七聖心迷運方厄五丁力盡路猶窄槖它山上斧刃堆望秦嶺下錐頭石五六百里眞符縣八十四盤靑山驛掣開流電有輝光突過浮雲無朕迹地平險盡施黃屋九九屬車十二纛齊映前導引騅頭【帝自奉天奔梁道險澀映嘗爲帝禦防馬駭突帝命捨轡映曰馬奔踶不過傷臣捨之或驚淸蹕】嚴震迎號抱騅足【時震爲山南西道節度使聞帝徙蹕馳表奉迎】路傍垂白天寶民望騅禮拜見騅哭皆言明皇當時無此馬不免騎騾來幸蜀雄雄猛將李令公收城殺賊豺狼空天旋地轉日再中天子卻坐明光宮朝廷無事忘徵戰校獵朝回暮毬晏禦馬齊登擬用槽【廏中號乘輿之馬日擬用槽】君王自試宣徽殿圉人還進望云騅性彊步濶無方便分騣擺杖頭太髙擘肘回頭項難轉人人共惡難回跋潛遣飛龍減芻秣銀鞍繡韂不復施空盡天年禦槽活當時鄒諺已有言莫倚功髙浪開濶登山縱似望云騅平地須饒紅叱撥長安三月花垂艸果下翩翩紫驑好千官暖熱李令閒【平朱泚之後天子旣厭兵患將臣生事而張延賞當國復與晟有隙勸帝奪其兵柄】百馬生獰望云老望云騅爾之種類世世奇當時項王乘爾祖分配英豪稱霸主爾身今日逢聖人從幸巴渝歸入秦功成事遂身退天之道何必隨羣逐隊到死蹋紅塵望云騅用與不用各有時爾勿悲【臣按此詩爲李令公晟而作用意深長與連昌詞並美】

琵琶歌【寄管兒兼誨鐵山】

琵琶宮調八十一旋宮三調彈不出眀皇偏許賀懷智段師此藝還相匹自後流傳指撥衰昆侖善才徒爾爲澒聲少得似雷吼纒【去聲】弦不敢彈羊皮人間奇事防相續但有卞和無有玉段師弟子數十人李家管兒稱上足管兒不作供奉兒拋在東都雙鬢絲逢人便請送杯盞著盡功夫人不知李家兄弟皆愛酒我是酒徒爲宻友著作曽邀連夜宿中碾春溪華新緑平明船載管兒行盡日聽彈無限曲曲名無限知者鮮霓裳羽衣偏宛轉涼州大徧冣豪嘈六公散序多籠撚我聞此曲深賞奇賞著奇處驚管兒管兒爲我雙淚垂自彈此曲長自悲淚垂捍撥朱弦濕冰泉嗚咽流鸎澀因玆彈作雨霖鈴風雨蕭條鬼神泣一彈旣罷又一彈珠幢衣靜風低徊慢弄關山思坐對燕然秋月寒月寒一聲深殿磬驟彈曲破音繁並百萬金鈴旋玉盤醉客滿船皆暫醒自玆聴後六七年管兒在洛我朝天遊想慈恩杏園裏夢寐仁風花樹前去年禦史畱東臺公私蹙促顏不開今春制獄正撩亂晝夜推囚心似灰暫輟歸時尋著作著作南園花折萼胭脂耀眼桃正紅雪片滿溪梅巳落是夕靑春值三五花枝向月云含吐著作施罇命管兒管兒久別今方覩管兒還爲彈六公六麼依舊聲迢迢猿鳴雪岫來三峽鶴唳晴空聞九霄逡巡彈得六麼徹霜刀破竹無殘節幽闗鵶軋胡雁悲斷騞層冰裂我爲含淒嘆奇絕許作長歌始終說藝奇思寡塵事多許來寒暑又經過如今左降在閒處始爲管兒歌此歌歌此歌寄管兒管兒管兒憂爾衰爾衰之後繼者誰繼之無乃在鐵山鐵山已近曹穆間性靈甚巧功猶淺急處未得臻幽閒努力鐵山勤學取莫遣後來無所祖

古決絕詞

乍可爲天上牽牛織女星不願爲庭前紅槿枝七月七日一相見相見故心終不移那能朝開暮飛去一任東西南北吹分不兩相守恨不兩相思對面且如此背面當可知春風撩亂伯勞語況是此時拋去時握手苦相問竟不言後期君情旣決絕妾意已參差借如死生別安得長苦悲

禦定全唐詩錄卷六十六

欽定四庫全書

禦定全唐詩錄卷六十七

元稹【二】

近體詩

晚秋

竹露滴寒聲離人曉思驚酒醒秋簟冷風急夏衣輕寢倦解幽夢慮閒添逺情誰憐獨欹枕斜月透窓眀

緣路

總是玲瓏竹兼藏淺漫溪沙平深見底石亂不成泥煙火遙村落桑麻隔稻畦此中如有問甘被到頭迷

景申秋

蚊幌雨來捲燭蛾燈上稀啼兒冷秋簟思婦問寒衣簾斷螢火入窓明蝙蝠飛良辰日夜去漸與壯心違瓶防髙檐雨窓來激箭風病憎燈火暗寒覺薄幃空婢報樵蘇竭妻愁院落通老夫慵計數教想蔡城東經雨籬落壊入秋田地荒竹垂哀折節蓮敗惜空房小

片慈菇白低叢柚子黃眼前撩亂輩無不是同鄕雨栁枝枝弱風花片片斜蜻蜓憐曉露蛺蝶戀秋花饑啅空籬雀寒棲滿樹鴉荒涼池館內不似有人家

生春

何處生春早春生曉禁中殿階龍斾日漏閣寶箏風藥樹香煙重天顏瑞气融栁梅渾未覺靑紫已叢叢何處生春早春生曉鏡中手寒勻麵粉鬟動倚簾風宿霧梅心滴朝光幕上融思牽梳洗嬾空拔緑絲叢何處生春早春生綺戶中玉櫳穿細日羅幔張【去聲】輕風栁軟腰支嫩梅香蜜气融獨眠傍妒物偸鏟合歡叢

戲酬副使中丞見示四韻

莫恨暫櫜鞬交遊幾个全眼眀相見日肺病欲秋天五馬虛盈櫪雙蛾浪滿船可憐俱老大無處用閒錢

贈柔之

窮冬到鄕國正嵗別京華自恨風塵眼常看逺地花碧幢還照曜紅粉莫咨嗟嫁得浮雲壻相隨卽是家【記事云稹自防稽拜尙書右丞到京未逾月出鎭武昌裴夫人柔之難之曰方嵗杪到家鄕先春又赴任耶稹贈詩】

新秋

旦暮已淒涼離人逺思忙夏衣臨曉薄秋影入檐長前事風隨扇歸心燕在梁殷勤寄牛女河漢正相望

贈雙文

艶極翻含怨憐多轉自嬌有時還暫笑閒坐更無憀曉月行看墮春酥見欲消何因肻垂手不敢望回腰

酬樂天東南行詩一百韻【並序】

元和十年三月二十五日予司馬通州二十九日與樂天於鄠東蒲池村別各賦一絕到通州後予又寄一篇尋而樂天貺予八首予時瘧病將死一見外不復記憶十三年予以赦當遷簡省書籍得是八篇吟嘆方極適崔果州使至爲予致樂天去年十二月二日書書中寄予百韻至兩韻凡二十四章屬李景信校書自忠州訪予連牀遞飲之間悲吒使酒不三兩日盡和去年已來三十二章皆畢李生視艸而去四月十三日予手寫爲上下卷仍依次重用本韻亦不知何時得見樂天因人或寄去通之人莫可與言詩者惟妻淑在旁知狀其本卷尋時於峽州面付樂天別本都在唱和卷中此卷惟五言大律詩二首而已

我病方吟越君行已過湖【元和十年閏六月至通州染瘴危重八月聞樂天司馬江州】去應緣直道哭不爲窮途亞竹寒驚牖空堂夜向隅暗魂思背燭危夢怯乘桴【此後每聯之內半述巴蜀土風半述江鄕物產】坐痛筋骸憯旁嗟物殊雨蒸重沸渭浪湧怪睢盱索綆飄蚊蚋蓬麻甃舳艫短檐苫稻艸微俸封【去聲】漁租泥浦喧撈蛤荒郊險鬭防鯨吞近溟漲猿閙接黔巫芒屫泅牛婦丫頭蕩槳夫酢醅荷裹賣醨酒水淋沽【巴民造酒如淋醋法】舞態翻鸜鵒歌辭咽鷓鴣夷音啼似笑蠻語謎相呼江郭船添店山城木防郛吠聲沙市犬爭食墓林烏獷俗誠堪憚妖神甚可虞欲令仁漸及已被瘧潛圖膳減思調鼎行稀恐蠧樞雜蒓多剖鱔和黍半蒸菇緑糉新菱實金丸小木奴【巴橘酸澀大如彈丸】羮眞蹔淡防炙漫塗蘇炰鼈那勝羜烹鯄只似鱸【通州俗以鯄魚爲鱠】楚風輕似蜀巴地濕如吳气濁星難見州斜日易晡通宵但雲霧未酉卽桑楡【此後並言巴中風俗】瘴窟蛇休蟄炎溪暑不䢐倀魂陰叫嘯鵩貌晝踟躕鄕裏家藏蠱官曹世乏儒斂緡偸印信傳箭作符繻椎髻拋巾幗鑹【音竄】刀代轆轤當心鞙銅鼓背弝射桑弧【巴民盡射木弓仍於弓左安箭】豈復民甿料須將鳥獸驅是非渾並漆詞訟敢研朱陋室鴞窺伺衰形蟒覬覦鬢毛霜防合襟淚血痕濡倍憶京華伴偏防我爾軀【此後並言與樂天同科共遊處等事】謫居今共逺榮路昔同趨科試銓衡局衙參典校廚【書判同年校正同省】月中分桂樹天上識菖蒲應召逢鴻澤陪遊值賜酺心惟撞衞磬耳不亂齊竽【此後並言同應制時事】海岱詞鋒截皇王筆陣敺疾奔淩騕褭髙唱軋吳歈防檢張儀舌提攜傅說圖擺囊看利穎開頷出眀珠並取千人特皆非十上徒白麻云色膩墨詔電光粗眾口貪歸美何顏敢妒姝秦臺納紅旭酆匣洗黃壚諫獵寧規避彈豪詎囁嚅胏肝憎巧曲蹊徑絕縈迂誓遣朝綱振忠饒翰苑輸【元和四年爲監察禦史樂天爲翰林學士】驥調方汗血蠅防忽成盧遂謫棲遑掾還飛送別盂痛嗟親愛隔顚望友朋扶貍病翻隨鼠驄羸返作駒物情良狥俗時論太誣吾瓶罄罍偏恥松摧柏自枯虎𨿽遭陷穽龍不怕泥塗【此上並述五年貶掾江陵樂天亦遭罹謗鑠】重喜登賢苑方欣佐伍符【九年樂天除太子贊善予從事唐州也】判身入矛防輕敵比錙銖驛騎來千里天書下九衢因教罷飛檄便許到皇都【十年春自唐州詔予召入京】舟敗罌浮漢驂疲杖過邘郵亭一蕭索烽各﨑嶇餽餉人推輅誰何吏執殳拔家逃力役連鏁責逋誅防戍兄兼弟收田婦與姑縑緗工女竭靑紫使臣紆望國參雲樹歸家滿地蕪破窓塵幽院鳥嗚嗚【此下並言靖安裏無人居觸目荒涼】祖竹藂生筍孫枝壓舊梧晚花狂蛺蝶殘蔕宿茱萸始悟摧林秀因銜避繳蘆文房長遣閉經肆未曽鋪鵷鷺方求侶防鳶已嚇雛徵還何鄭重斥去亦須臾迢遞投遐徼蒼黃出奧區通川誠有咎湓口定無辜【三月稹之通川八月樂天之江州】利器從頭匣剛腸到底刳薫蕕任盛貯稊稗莫超逾公幹經時臥鐘儀防嵗拘光陰流似水蒸瘴熱於鑪薄命知然也深交有矣夫救焚期骨肉投分刻肌膚【本題云寄澧州李十一舍人果州崔二十二員外開州韋大員外通州元九侍禦庾三十二補闕杜十四拾遺李二十助教竇七校書兼投弔席八舍人】二妙馳軒陛三英詠袴襦【庾三十二杜十四並居北省李十一崔二十二韋大各典方州】李多嘲蝘蜓竇數【入聲】集蜘蛛【李二十雅善歌詩固多詠物之作竇七頻攺官銜屢有蜘蛛之喜】數子皆奇貨惟予獨朽株邯鄲笑匍匐燕蒯受揶揄嬾學三閭憤甘齊百里愚耽眠希醒素憑醉少嗟吁學問徒爲爾書題盡已乎別猶多夢寐情尙感凋枯近喜司戎健尋傷掌誥䢐【今日得樂天書六年聞席八歿】士元名位屈伯道子孫無舊好飛瓊翰新詩灌玉壺防催閒處泣終作苦中娛防藺聲相讓燕秦勢豈俱此篇應絕倒休漫捋髭須【樂天戲題篇末云此篇擬打足下寄容州詩故有戲譽】

和樂天送客遊嶺南二十韻【次用本韻】

我自離鄕久君那度嶺頻一杯魂慘澹萬里路艱辛江館連沙市瀧船泊水濱騎田回北顧桐柱指南鄰大壑浮三島周天過五均波心湧樓閣規外布星辰【交廣間南極浸髙北極浸低圎規度外星辰至眾大如五曜者數十皆不在星經】狒狒穿筒格猩猩置馴【郭璞云��交廣山谷間有之南人俗法常用竹筒穿臂以受之狒狒執臂而笑笑則唇蔽兩目人因自筒中出手以釘釘之於樹猩猩嗜酒好屐南人常以美酒置於其所且排十數屐猩猩見之驟相謂曰吾防就擒矣然而漸飲至醉醉則穿破屐而行旣不能去相與泣而見獲故吳都賦曰猩猩啼而就擒��笑而被格蓋爲此】貢兼鮫女絹俗重語兒巾【南方去京華絕逺冠冕不到惟海路稍通吳中商肆多牓云此有語兒巾子】舶主藏寶【南方呼波斯爲舶主胡人異寶多自懷藏以避彊丐】黃家砦【音柴去聲南夷之區落】起塵歌鐘排象背炊爨上魚身【夷民大陳設則巨象背上作樂大魚出浮身若洲島海人泊舟於傍因而炊爨其上魚不之覺】電白雷山接旗紅賊艦新島夷徐市種廟覡趙佗神鳶跕方知瘴蛇蘇不待春曙潮云斬斬夜海火燐燐【海水夜擊之則盡如火蓋陰火潛然之謂也】冠冕中華客梯航異域臣果然【猿屬】皮勝錦吉了【鳥名】舌如人風黖秋茅葉煙埋曉月輪定應發變焉用翠毛珍句漏沙須買貪泉貨莫親能傳稚川術何患隠之貧

防眞詩三十韻

微月透簾櫳螢光度碧空遙天初縹緲低樹漸蔥蘢龍吹過庭竹鸞歌拂井桐羅綃垂薄霧環佩響輕風絳節隨金母云心捧玉童更深人悄悄晨防雨蒙蒙珠瑩光文履花眀隠繡籠寶釵行彩鳳羅帔掩丹虹言自瑤華浦將朝碧帝宮因遊李城北偶向宋家東戲調初微拒柔情已暗通低鬟蟬影動回步玉塵防轉面流花雪登牀抱綺叢鴛鴦交頸舞翡翠合歡籠眉黛羞偏聚朱唇暖更融气淸蘭蕊馥膚潤玉肌丰無力慵移腕多嬌愛斂躬汗光珠防防發亂緑蔥蔥方喜千年防俄聞五夜窮畱連時有限繾綣意難終慢臉含愁態芳詞誓素衷贈環眀運合畱結表心同啼粉流淸鏡殘燈繞暗虫華光猶冉冉旭日漸曈曈警乘還歸洛吹簫亦上嵩衣香猶染麝枕膩尙殘紅羃羃臨塘艸飄飄思渚蓬素琴鳴怨鶴淸漢望歸鴻海闊誠難度天髙不易衝行雲無處所蕭史在樓中

淸都春霽寄胡三吳十一

蘂珠宮殿經微雨艸樹無塵耀眼光白日當空天气暖好風飄樹栁陰涼蜂憐宿露攢芳久燕得新泥拂戶忙時節催年春不住武陵花謝憶諸郎

送友封工首【黔府竇鞏字友封】

桃葉成陰燕引雛南風吹浪颭檣烏瘴云拂地黃梅雨眀月滿防靑艸湖迢遞旅魂歸去逺顚狂酒興病來孤知君兄弟憐詩句徧爲姑將惱大巫

惠和坊裏當時別豈料江陵送上船鵬翼張風期萬里馬頭無角已三年甘將泥尾隨後尙有云心在鶴前若見中丞忽相問爲言腰折气沖天

放言

近來逢酒便髙歌醉舞詩狂漸欲魔五斗解酲猶恨少十分飛盞未嫌多眼前讐敵都休問身外功名一任他死是老閒生也得擬將何事柰吾何

莫將心事厭長沙云到何方不是家酒熟餔糟學漁父飯來開口似神鵶竹枝待鳳千莖直栁樹迎風一向斜總被天公霑雨露等頭成長盡生涯

霆轟電烻數聲頻不柰狂夫不借身縱使被雷燒作燼寧殊埋骨颺爲塵得成蝴蝶尋花樹倘化江魚掉錦鱗必若乖龍在諸處何須驚動自來人

安得心源處處安何勞終日望林巒玉英惟向火中冷蓮葉元來水上干戚飯牛圖底事陸通歌鳳也無端孫登不語啟期樂各自當情各自歡

三十年來世上行也曽狂走趁浮名兩回左降須知命數度登朝何處榮乞我杯中松葉滿遮渠肘上栁枝生他時定葬燒缸地賣與人家得酒盛

送友封

輕風略略栁欣欣晴色空蒙逺似塵斗柄未回猶帶閏江痕潛上已生春蘭成宅裏尋枯樹宋玉亭前別故人心斷洛陽三兩處窈娘堤抱古天津

早春尋李校書

欵欵春風澹澹雲栁枝低作翠櫳帬梅含雞舌兼紅气江弄瓊花散緑紋帶霧山鸎啼尙小穿沙蘆筍葉才分今朝何事偏相覓撩亂芳情最是君

贈嚴童子【嚴司空孫字照郎十嵗能賦詩往往有奇句書題有成人風】

衛瓘諸孫衛玠珍可憐雛鳳好靑春解拈玉葉排新句認得金環識舊身十嵗佩觿嬌穉子八行飛札老成人楊公莫訝淸無業家有驪珠不復貧

酬樂天得微之詩知通州事因成四首

茅檐屋舍竹籬州虎怕偏蹄虵兩頭【通州元和二年偏蹄虎害人比之白額兩頭虵處處皆有之也】暗蠱有時迷酒影浮塵向日似波流沙含水弩多傷骨田仰畬刀少用牛知得共君相見否近來魂夢轉悠悠

平地才應一頃余閣欄都大似巢居【巴人多在山坡架木爲居自號閣欄頭也】入衙官吏聲疑鳥下峽舟船腹似魚市井無錢論尺丈田疇付火罷耘鋤此中愁殺須甘分惟惜平生舊著書【本句云努力安心過三考已曽愁殺李尙書又余病甚將平生所爲文自題云異日送白二十二郎也】哭鳥晝飛人見少倀魂夜嘯虎行多滿身沙虱無防處獨腳山魈不柰何甘受鬼神侵骨髓常憂岐路起風波南歌未有東西分敢唱滄浪一字歌【本句云時時三唱濯纓歌】荒蕪滿院不能鋤甑有塵埃圃乏蔬定覺身將囚一種未知生共死何如饑搖困尾喪家狗熱暴枯鱗失水魚苦境萬般君莫問自憐方寸本來虛

以州宅誇於樂天

州城回繞拂云堆鏡水稽山滿眼來四面常時對屏障一家終日在樓臺星河似向檐前落鼓角驚從地底回我是玉皇香案吏謫居猶得住蓬萊

重誇州宅旦暮景色兼酬前篇末句

仙都難畫亦難書暫合登臨不合居繞郭煙嵐新雨後滿山樓閣上燈初人聲曉動千門辟湖色宵涵萬象虛爲問西州羅剎岸濤頭衝突近何如

和樂天早春見寄

雨香雲澹覺微和誰送春聲入櫂歌萱近北堂穿土早栁偏東面受風多湖添水劑消殘雪江送潮頭湧漫波同受新年不同賞無由縮地欲如何

初除浙東妻有阻色因以四韻曉之

嫁時五月歸巴地今日雙旌上越州興慶首行千命婦【予在中書日妻以郡君朝太后於興慶宮猥爲班首】防稽旁帶六諸侯海樓翡翠閒相逐鏡水鴛鴦暖共浮我有主恩羞未報君於此外更何求

鶯鶯詩

殷紅淺碧舊衣裳取次梳頭闇澹妝夜合帶煙籠曉月牡丹經雨泣殘陽低迷隠笑原非笑彷佛聞香不是香頻動橫波嗔阿母等閒教見小兒郎

友封體

雨送浮涼夏簟淸小樓腰褥怕單輕微風暗度香囊轉朧月斜穿隔子眀樺燭焰髙黃耳吠栁堤風靜紫驑聲頻頻聞動中門鎖桃葉知嗔未敢迎

追昔遊

謝傅堂前音樂和狗兒吹笛膽娘歌花園欲盛千場飲水閣初成百度過醉摘櫻桃投小玉嬾梳叢鬢舞曹婆再來門館惟相弔風落秋池紅葉多

遣悲懷

謝公最小偏憐女自嫁黔婁百事乖顧我無衣搜藎【艸名】篋泥他沽酒拔金釵野蔬充膳甘長藿落葉添薪仰古槐今日俸錢過十萬與君營奠復營齋

昔日戲言身後意今朝皆到眼前來衣裳已施行看盡鍼綫猶存未忍開尙想舊情憐婢僕也曽因夢送錢財誠知此恨人人有貧賤夫妻百事哀

閒坐悲君亦自悲百年都是幾多時鄧攸無子尋知命潘嶽悼亡猶費詞同穴窅防何所望他生緣防更難期惟將終夜長開眼報答平生未展眉

菊花

秋叢繞捨似陶家徧插籬邊日漸斜不是花中偏愛菊此花開盡更無花

晚春

晝靜檐疎燕語頻雙雙鬭雀動階塵柴扉日暮隨風掩落盡閒花不見人

梁州夢【是夜宿漢川驛夢與杓直樂天同遊曲江兼入慈恩寺諸院儵然而寤則遞乘及階郵吏已傳呼報曉矣】

夢君同繞曲江頭也向慈恩院院遊亭吏呼人排去馬忽驚身在古梁州【紀事云樂天別稹後旬日閒遊曲江及慈恩寺飲酣憶稹作詩有計程今日到梁州之句後得稹書果以是日至褒寄此詩千里神交若合符契焉有感夢記述】

仁風李著作園醉後寄李十

朧明春月照花枝花下音聲是管兒卻笑西京李員外五更騎馬趁朝時

書樂天紙

金鑾殿裏書殘紙乞與荊州元判司不忍拈將等閒用半封京信半題詩

桐孫詩【並序】

元和五年予貶掾江陵三月二十四日宿曽峯館山月曉時見桐花滿地因有八韻寄白翰林詩當時艸蹙未暇紀題及今六年詔許西歸去時桐樹上孫枝已拱矣予亦白須兩莖而蒼然斑鬢感念前事因題舊詩仍賦桐孫詩一絕又不知何年復來商山道中元和十年正月題

去日桐花半桐葉別來桐樹老桐孫城中過盡無窮事白髮滿頭歸故園

西歸絕句

雙堠頻頻減去程漸知身得近京城春來愛有歸鄕夢一半猶疑夢裏行

五年江上損容顏今日春風到武闗兩紙京書臨水讀【得復言樂天書】小桃花樹滿商山

同歸諫院韋丞相【韋丞相貫之】共貶河南亞大夫【裴中丞度】今日還鄕獨憔悴幾人憐見白髭須

只去長安六日期多應及得杏花時春明門外誰相待不夢閒人夢酒巵

閒遊寺觀從容到徧問親知次第尋腸斷裴家光徳宅無人掃地防門深

寒窓風雪擁深鑪彼此相傷指白須一夜思量十年事防人彊健防人無【宿竇十二藍田宅】

云覆藍橋雪滿溪須臾便與碧峯齊風回麫市連天合凍壓花枝著水低

見樂天詩

通州到日日平西江館無人虎印泥忽向破檐殘漏處見君詩在柱心題

聞樂天授江州司馬

殘燈無焰影幢幢此夕聞君謫九江垂死病中驚坐起暗風吹雨入寒窓【白樂天云此詩他人尙不可聞況僕哉】

得樂天書

逺信入門先有淚妻驚女哭問何如尋常不省曽如此應是江州司馬書

重贈商玲瓏兼寄樂天

休遣玲瓏唱我詩我詩多是別君詞明朝又向江頭別月落潮平是去時【脞說云商玲瓏爲杭州歌者樂天作郡日賦歌與之元微之在越厚幣邀至月餘使盡歌所唱之曲作詩送行兼寄樂天】

寄浙西李大夫

栁眼梅心漸欲春白頭西望憶何人金陵太守曽相伴共蹋銀臺一路塵

蘂珠深處少人知网索西臨太液池浴殿曉聞天語後步廊騎馬笑相隨【网索在太液池上學士對歇於此】

禁林同直話交情無夜無曽不到眀冣憶西樓人靜後玉宸鐘磬兩三聲【玉宸觀在紫宸殿後也】

爲樂天自勘詩集因思頃年城南醉歸馬上遞唱艷曲十餘里不絕長慶初俱以制誥侍宿南郊齋宮夜後偶吟數十篇兩掖諸公洎翰林學士三十餘人驚起就聴逮至卒吏莫不眾觀羣公直至侍從行禮之時不復聚寐予與樂天吟哦竟亦不絕因書於樂天捲後越中冬夜風雨不覺將曉諸門互啟闗鎖卽事成篇

春野醉吟十里程齋宮潛詠萬人驚今宵不寐到明讀風雨曉聞開鎖聲

和嚴給事聞唐昌觀玉蘂花下有遊仙

弄玉潛過玉樹時不教靑鳥出花枝的應未有諸人覺只是嚴郎卜得知

六年春遣懷

傷禽我是籠中鶴沈劍君爲泉下龍重纊猶存孤枕在春衫無復舊裁縫

檢得舊書三四紙髙低濶狹粗成行自言並食尋常事惟念山深驛路長

公無渡河【樂府題】音響絕已隔前春復去秋今日閒窓拂塵土殘弦猶迸細箜篌

婢僕曬君余服用嬌癡稚女繞牀行玉梳鈿朶香膠解盡日風吹瑇瑁箏

劉阮妻

芙蓉脂肉緑雲鬟罨畫樓臺靑黛山千樹桃花萬年藥不知何事憶人間

壓墻花

野性大都迷里巷愛將髙樹記人家春來偏認平陽宅爲見墻頭拂面花

憶事

夜深閒到防門邊卻繞行廊又獨眠明月滿庭池水淥桐花垂在繡簾前

春曉

半欲天明半未明醉聞花气睡聞鶯獟兒撼起鐘聲動二十年前曉寺情

離思詩

自愛殘妝曉鏡中環釵慢篸緑絲叢須臾日射燕脂頰一朶紅蘇旋玉融

山泉散漫繞堦流萬樹桃花映小樓閒讀道書慵未起水晶簾下看梳頭

紅羅著壓逐時新杏子花紗嫩麯塵第一莫嫌才地弱些些紕縵最宜人

曽經滄海難爲水除卻巫山不是云取次花叢嬾回顧半緣修道半緣君

尋常百種花齊發偏摘梨花與白人今日江頭兩三樹可憐和葉度殘春【此五詩本事傳以爲悼韋夫人作】

雜憶五首

今年寒食月無光夜色才侵已上牀憶得雙文通內裏玉櫳深處暗聞香

花籠微月竹籠煙百丈絲繩拂地懸憶得雙文人靜後潛教桃葉送秋千

寒輕夜淺繞回廊不辧花叢暗辧香憶得雙文朧月下小樓前後捉迷蔵

山橊似火葉相兼亞拂磚堦半拂檐憶得雙文獨披掩滿頭花艸倚新簾

春冰消盡碧波湖漾影殘霞似有無憶得雙文衫子薄鈿頭云映褪紅蘇

禦定全唐詩錄卷六十七

欽定四庫全書

禦定全唐詩錄卷六十八

呂溫

溫字和叔一字化光河中人貞元末擢進士第王叔文引爲左拾遺轉侍禦史使吐蕃元和初還進戶部員外郎歷刑部郎中坐搆宰相李吉甫貶道州刺史轉衡州秩滿歸京不得意發疾卒溫天才俊拔文彩贍逸爲時流栁宗元劉禹錫所稱新唐書曰溫副張薦使吐蕃時順宗新立叔文秉權與遊者皆貴顯溫畱絕域不得遷常自悲及還而桺宗元等皆坐貶溫獨免然性險訐譎詭復與竇羣羊士諤謀逐李吉甫防吉甫病召醫宿裏第劾吉甫交通術士憲宗召訊虛將悉誅之吉甫救免

劉夢得序云溫少時師吳郡陸質通春秋入從安定梁肅學文章得一善輒盱衡擊節揚袂頓足勇

於藝能咸有所祖

徐獻忠曰衡州早擅宏詞富矜揺藻五言律亦多綺拔惜其內有泛思外有遺象不能自振其餘波耳

古體詩

奉勅祭南嶽

皇家禮赤帝謬獲司封域致齋紫蓋下宿設祝融側鳴澗驚宵寐淸猿遞時刻澡潔事夙興簪佩思盡飭危壇象嶽趾祕殿翹翚翼登拜不遑顧酌獻皆累息贊道儀匪繁祝史詞甚直忽覺心魂悸如有精靈逼漠漠雲气生森森杉柏黑風吹虛簫韻露洗寒玉色寂寞有至公馨香在明徳禮成謝邑吏駕言歸郡職憇桑訪蠶事遵疇課農力所願風雨時廻首瞻南極

古興

越歐百鏈時楚卞三泣地二寶無人識千齡皆棄置空巖起白虹古獄生紫气安得命世客直來開奧祕劍任刜鐘看玉從投火試必能絕疑惑然後論奇異

嶽陽懷古

晨飈發荊州落日到巴丘方知刳剡利可接鬼神遊二湖豁南浸九駛東流襟帶三千里盡在嶽陽樓憶昔鬭羣雄此焉爭上游吳昌屯虎旅晉盛騖龍舟宋齊紛禍難梁陳成冦讐鐘鼓長震耀魚龍不得休風雲一蕭散功業忽如浮今日時無事空江滿白鷗

同捨弟嵗暮寄晉州李六協律三十韻

古人猶悲秋況復嵗暮時急景廹流念窮陰結長悲陽烏下西嶺月鵲驚南枝攬衣步霜砌倚杖臨冰池怳怳若有失悄悄良不怡忽聞晨起吟宛是同所思有美壯感激無何逺棲遲摧藏變化用掩抑扶揺姿時傑豈虛出天道信可欺巨川望汔濟寒谷待潛吹劍匣益精利玉韜寧燐緇戒哉輕沽諸待矣自寵之伊我抱微尙仲氏卽心期討論自少小形影相差池比來胸中气欲耀天下奇雲雨沛蕭艾煙閣雙萎蕤幾年困方枘一旦迷多岐道因窮理悟命以盡性知事去類絕弦時來如轉規伊呂偶然得孔孟徒爾爲早行多露悔彊進觸藩羸功名豈身利仁義非我私萬物自身化一夫何驅馳不如任行吾安命審所宜勸君休感嘆與予陶希夷明年郊天后慶澤嵗華滋曲水杏花雪香街靑栁絲良時且暫歡罇酒聊共持閒過漆園叟醉看五陵兒寄言思隱處不久來相追

道州觀野火

南風吹烈火焰焰燒楚澤陽景當晝連陰天半夜赤過處若彗掃來時如電激豈復辧蕭艾焉得分玉石虫蛇盡爍爛虎兕出奔迫積穢一蕩除和气始融液堯時旣敬授禹稼斯肇迹徧生合穎禾大秀兩岐麥家有京坻詠人無溝洫慼若悟焚如功來嵗終受益

登少陵原望秦中諸川太原王至徳妙用有水術因用感嘆

少陵最髙處曠望及秋空羣山噴淸源脈散秦川中荷鍤成雲雨由來非鬼工如何盛明代委棄傷幽風涇灞徒絡繹漆沮虛防同東流滔滔去沃野飛秋蓬大禹平水土吾人得其宗發機回地勢運思與天通早欲獻奇防丰財敍西戎豈知年三十未識大明宮捲爾出岫云追吾入防鴻無爲學驚俗狂醉哭途窮

風詠

微風生靑蘋習習出金塘輕揺深林翠靜獵幽徑芳掩抑時未來鴻毛亦無傷一朝乘嚴气萬里號淸霜北走摧鄧林東去落扶桑掃卻垂天云澄淸無私光悠然返空寂晏海通舟航

上官昭容書樓歌【貞元十四年友人崔元亮於東都買得研神記一卷有昭容列名書縫處因用感嘆而作是歌】

漢家媫妤唐昭容工詩能賦千載同自言才藝是天眞不服丈夫勝婦人歌闌舞罷間無事縱恣優遊弄文字玉樓寶架中天居緘奇祕異萬卷餘水精編帙緑鈿軸雲母紙黃金書風飄花露淸旭時綺窓髙掛紅綃帷香囊盛煙繡結絡翠羽拂案靑琉璃吟披嘯卷終無巳皎皎淵機破研理詞縈防翰紫鸞廻思耿寥天碧雲起碧雲起心悠哉境深轉苦坐自催金梯珠履聲一斷瑤堦日夜生靑苔靑苔閟僊關曾比羣玉山神仙杳何許遺迹滿人間君不見洛陽南市賣書肆有人買得研神記紙上香多蠧不成昭容題處猶分明令人惆悵難爲情

近體詩

蕃中拘畱嵗余廻至隴右先寄城中親故

蓬轉星霜攺蘭陔色養違窮泉百死別絕域再生歸鏡數成絲髮囊收抆血衣酬恩有何力秖棄一毛微

喜儉北至送宗禮南行

洞庭舟始泊桂江帆又開魂從防處斷愁向笑中來惝怳看殘景殷勤祝此杯衡陽刷羽待成取一行廻

道州途卽事

零桂佳山水營陽舊日同經途看不暇遇境說難窮疊障靑時合澄湘漫處空舟移明鏡裏路入畫屏中巗壑千家接松蘿一徑通漁燈生縹緲犬吠隔蔥蘢戲鳥畱餘翠幽花悅晚紅光翻沙瀨日香散橘園風信美非吾土分憂屬賤躬守愚資地僻防隱望年丰且保心能靜那求政必工課終如免戾歸養洛城東

白雲起封中詩【題中用韻六十字成】

封開白雲起漢帝坐齋宮望在泥金上疑生祕玉中攢柯初繚繞布葉漸防蘢日觀祥光合天門瑞气通無心似出岫有勢欲淩風倘遣成膏澤從玆徧太空

夏日題尋眞觀李寛中秀才書院

閒院開軒笑語闌江山並入一壺寛微風但覺杉香滿烈日方知竹气寒披捲最宜生白室吟詩好就步虛壇願君此地攻文字如煉仙家九轉丹

經河源軍漢邨作

行行忽到舊河源城外千家作漢邨樵采未侵徵虜墓耕耘猶就破羌屯金湯天險長全設伏臘華風亦暗存暫住單車空下淚有心無力復何言

劉郎浦口號

吳蜀成婚此水潯明珠步障屋黃金誰將一女輕天下欲換劉郎鼎峙心

貞元十四年旱甚見權門移芍藥

綠原靑壠漸成塵汲井開園日日新四月帶花移芍藥不知憂國是何人

鮑溶

溶字徳源元和四年進士第與韓愈李正封孟郊相友善其詩气力宏贍博識淸度雅正髙古眾材無不備具

古體詩

羽林行

朝出羽林宮入參雲臺議獨請萬里行不奏和親事君王重年少深納開邊利寶馬雕玉鞍一朝從萬騎煌煌都門外祖帳光七貴歌鐘樂行軍云物慘別地簫笳整部曲幢蓋動郊次臨風親戚懷滿袖兒女淚行行復何贈長劍報恩字

織婦詞

百日織防絲一朝停杼機機中有雙鳳化作天邊衣使人馬如風誠不阻音徽影響隨羽翼雙雙繞君飛行人豈願行不怨不知歸所怨天盡處何人見光輝

怨詩

女蘿寄松栢綠蔓花綿綿三五定君婚結髮早移天肅肅羔雁禮泠泠琴瑟篇恭承采蘩祀敢效同車賢皎日不畱景良時如逝川愁心忽移愛花貌無歸妍翠袖洗朱粉碧階封綺錢新人易如玉廢瑟難爲弦寄羨舜華木榮君香閣前豈無揺落苦貴與根蒂連希君舊光景照妾薄暮年

秋思

朔風吹雁翼逺別無人鄕君近雁來處幾回斷君腸昔奉千日書撫心怨星霜無書又千日世路重茫茫燕國有佳麗蛾睂富春光自然君歸晚花落君空堂君其謂不然歲晚雙鴛鴦

顧兔蝕殘月幽光不如星女兒晚事夫顏色同秋螢秋日邊馬嘶武夫不遑寧燕歌易水怨劍舞蛟龍腥風折連枝樹水翻無蒂萍立身多門戶何必燕山銘生世不如鳥雙雙比翼翎

岐路

北風送微寒徒侶勤逺程憂人席不暖殘月馬上明飄飄岐路間長見日初生重嶂曉色淺疎猿寒啼淸人間多岐路常恐終身行回見四方人車輪無畱聲空谷亦堪隠下田非嬾耕古人有遺訓飽食非親榮我生禮義鄕少小見太平賢聖猶羇旅況復非其名

秋日山中寄懷李端公益

舊事與日逺秋花依舊香前年繡衣客此節過此堂侍臣不自髙笑解繡衣裳眠云有餘意入鳥不亂行我恐云嵐色損君鞍馬光君言此何言明日皆異鄕明日非今日山下道路長一從下山來天地再炎涼此中防難得夢君馬黃

采蓮曲二首

弄舟朅來南塘水蓮葉映身摘蓮子暑衣鮮淨鴛鴦喜作浪舞花驚不起殷勤防惜纖纖指水菱初熟多新刺采蓮朅來水無風蓮潭如鏡船如龍夏衫短袖交斜紅艷歌笑鬭新芙蓉戲魚來往蓮花東

鳴雁行

七月朔方雁心苦聨影翻空落南土八月江南陰復晴浮雲繞天難夜行羽翼勞痛心虛驚一聲相呼百處鳴楚童夜宿煙波測沙上布羅連艸色月暗風悲欲下難不知何處容棲息楚童何爲傷我身爾不曾作逺行人江南羽族本不少寧得网羅此客鳥

李夫人歌

璿閨羽帳華燭陳方士夜降夫人神葳防半露芙蓉色窈窕將期環佩身麗如三五月可望難親近顰黛含淒竟不言春思秋怨誰能問欲求巧笑如生時歌塵在空瑟禦絲神來未及夢相見帝比初亡心更悲愛之欲其生又死東流萬代無回水宮漏丁丁夜向晨煙銷霧散愁方士

采葛行

春溪幾回葛花黃黃麝引子山山香蠻女不惜手足損鉤刀一一牽葛長葛絲茸茸春雪體深澗擇泉淸處洗殷勤十指蠶吐絲當窗嫋嫋聲髙機織成一疋無一兩供進天子五月衣水晶夏殿開涼戶冰山繞座猶難禦衣親玉體又何如杳然獨對秋風曙鏡湖女兒嫁鮫人鮫綃逼肖色不分吳中角簟泛淸水揺曳勝被三素云自玆貢薦無人惜那敢更爭龍手迹蠻女將來海市頭賣與嶺南貧估客

采珠行

東方暮空海面平驪龍弄珠燒月明海人驚窺水底火百寶錯落隨龍行浮心一夜生姦見月質龍軀看幾徧擘波下去忘此身迢迢謂海無靈神海宮正當龍睡重昨夜孤光今得弄河伯空憂水府貧天吳不敢相驚動一團冰容掌上淸四面人入光中行騰華乍揺白日影銅鏡萬古羞爲靈海邊老翁怨狂子抱珠哭向無底水一富何須龍頷前千金幾塟魚腹裏鱗虫變化回陰陽塡海破山無景光捬心髣髴失珠意此土爲爾離農桑飲風衣日亦飽暖老翁擲卻同雞卵

近體詩

薦冰

西陸宜先啟春寒寢廟淸歷官分气天子薦精誠已辧瑤池色如和玉佩鳴禮余神轉肅曙後月殘明雅合霜容潔非同雪體輕空憐一掬水珍重此時情

人日陪宣州範中丞傳正範侍禦傳貞宴東風亭

人日春風綻早梅謝家兄弟看花來吳姬對客歌千曲秦女畱人酒百杯絲柳向空初宛轉玉山看日漸徘徊流光易去歡難得莫厭頻頻上此臺

山居

窈窕垂蘿澗防茸采葛花鴛鴦憐碧水照影舞金沙

酬範侍禦

云髻鳳文鈿對君歌少年萬金酬一顧莫惜十千錢玉管傾杯樂春園鬭艸情野花無限意處處逐人行聞道中山酒一杯千日醒黃鶯似傳語勸酒太丁寧紅袂歌聲起因君始得聞黃昬小垂手與我駐浮雲

懷僊詞

閬峯綺閣幾千丈瑤水西流十二城曾見周靈王太子碧桃花下自吹笙

漢宮辭

月映東窓似玉輪未央前殿絕聲塵宮槐花落西風起鸚鵡驚寒夜喚人

隋宮

栁塘煙起日西斜竹浦風廻雁弄沙煬帝春遊古城在壞宮芳艸滿人家

贈楊錬師

紫煙衣上繡春云淸隠山書小篆文明月在天將鳳管夜深吹向玉晨君

道士夜誦蘂珠經白鶴下繞香煙聴夜移經盡人上鶴仙風吹入秋防防

索王播侍禦蜀牋

蜀川牋紙防云初聞說王家最有餘野客思將池上學練裙紅葉不堪書

送僧遊天臺

身非居士常多病心愛空王稍覺閒師問寄禪何處所浙南靑翠沃州山

吳中夜別

楚客秋思著黃葉吳姬夜歌停碧雲聲盡鐙前各流淚水天涼冷雁離羣

張仲素

仲素字繢之河間人宰相濬之祖也官司勲貟外郎曾與王涯令狐楚同爲舎人合編其五七言絕句爲三舎人集

近體詩

天馬詞

天馬初從渥水來郊歌曾唱得龍媒不知王塞沙中路苜蓿殘花幾處開

躞蹀宛駒齒未齊摐金噴玉向風嘶來時行盡金河道獵獵輕風在碧蹄

閨人思

愁見遊空百丈絲春風惹斷更傷離閒花落徧蒼苔地盡日無人誰得知

秋閨怨

桂魄初生秋露微輕羅已薄未更衣銀箏夜久殷勤弄心怯空房不忍歸

秋夜曲

丁丁漏永夜何長漫漫輕雲露月光秋逼暗虫通夕響徵衣未寄莫飛霜

碧窓斜月藹淸輝愁聴寒螿淚濕衣夢裏分明見關塞不知何路向金微

秋天一夜靜無雲斷續鴻聲到曉聞欲寄徵人問消息居延城外又移軍

博山沈燎絕餘香蘭燼金檠怨夜長爲問靑靑河畔艸幾回經雨復經霜

燕子樓詩【按白樂天序云此詩張仲素爲關盼盼作也應屬仲素但諸刻屬關故兩存之】

樓上殘燈伴曉霜獨眠人起合歡牀相思一夜情多少地角天涯不是長

北邙松栢鎖愁煙燕子樓中思悄然自埋劍履歌塵散紅袖香消巳十年

適看鴻雁嶽陽回又覩禽逼社來瑤瑟玉簫無意緒任從蛛网任從灰

段文昌

文昌字墨卿西河人家荊州相穆宗再相文宗出鎭荊南移蜀

近體詩

題武擔寺西臺

秋天如鏡空樓閣盡玲瓏水暗餘霞外山明落照中鳥行看漸逺松韻聴難窮今日登臨意多歡語笑同

晚夏登張儀樓呈院中諸公

重樓窓戶開四望斂煙埃逺岫林端出淸波城下回乍疑蟬韻促稍覺雪風來並起鄕闗思銷憂在酒杯嚴休復

休復爵裏未詳

近體詩

唐昌觀玉蘂花

終日齋心禱玉宸魂銷目斷未逢眞不如滿樹瓊瑤蕊笑對藏花洞里人

羽車潛下玉龜山塵世何人覩蕣顏惟有無情枝上雪好風吹綴綠雲鬟【元和中揚州唐昌觀玉蕊花盛開見一女子從以二女冠三小僕直造花所佇立良久命小童折花數枝謂黃冠者曰曩有玉峯之期自此可以行矣行百許步遂不復見休復有詩元微之白樂天皆有和詩云】

李涉

涉洛陽人初與弟渤同隠廬山後應陳許辟憲宗時試太子通事舎人謫峽州司倉參軍太和中爲大學博士復流康州自號靑谿子

張爲作主客圗以孟云卿爲髙古奧逸主以涉爲入室

古體詩

鷓鴣詞

湘江煙水深沙岸隔楓林何處鷓鴣飛日斜斑竹陰二女虛垂淚三閭枉自沈惟有鷓鴣啼獨傷行客心越岡連越井越鳥更南飛何處鷓鴣啼夕煙東嶺歸嶺外行人少天涯北客稀鷓鴣啼別處相對淚沾衣

六嘆【並序選二首】

五噫四愁九歌七啟皆創文者立意之終絕其數而名之也淸江白雲孤山逺嶼皆得時之人吟詠性情耳余無暇於是焉窮居歲陰偶懷無悰因追感聞見成文六篇目曰六嘆懼質文之不備復何全於比興乎錄之私齋以示同道格韻枯缺多慙見知

深院梧桐夾金井上有轆轤靑絲索美人淸晝汲寒泉寒泉欲上銀瓶落迢迢碧甃千餘尺竟日倚防空嘆息惆悵不來照明鏡卻掩洞房花寂寂

綺幙香風翡翠車淸明獨傍芙蓉渠上有雲鬟洞仙女垂羅掩縠煙中語風月頻驚桃李時滄波久別鴛鴦侶欲傳一札孤飛翼山長水逺無消息卻鏁重門一院深半夜空庭明月色

春山三朅來

釣魚朅來春日暖松溪不厭舟行緩野竹初栽碧玉長澄潭欲下靑絲短昔人避地兼避仇暮棲雲外身悠悠我今無事亦如此赤鯉忽到長竿頭泛泛隨波凡幾里碧莎如煙沙似砥瘦壁橫空怪石危山花鬭石禽爭水有時帶月歸扣舷身閒自是漁家仙

山上朅來采新茗新花亂髮前山頂瓊英動揺鐘乳碧叢叢髙下隨崖嶺未必蓬萊有仙藥能向鼎中云漠漠越甌遙見裂鼻香欲覺身輕騎白鶴

采藥朅來藥苗盛藥生只傍行人徑世人重耳不重目指似藥苖心不足野客住山三十載妻兒共寄浮雲外小男學語便分別已辧君臣知配匹都市廣長開大鋪疾來求者多相悞見說韓康舊姓名識之不識先相怒

寄荊娘寫眞

章華臺南莎艸齊長河柳色連金堤靑樓曈曨曙光蚤梨花滿巷鸎新啼章臺玉顏年十六小來能唱西涼曲教坊大使久知名郢上詞人歌不足少年才子心相許夜夜髙唐夢雲雨五銖香帔結同心三寸紅箋替傳語緣池並戲雙鴛鴦田田翠葉紅蓮香百年恩愛兩相許一日不見生愁腸上淸仙女徴遊伴欲從湘靈住河漢只愁陵谷變人寰空嘆桑田歸海岸願分精魄定形影永似銀壺掛金井召得丹靑絕世工寫眞與身眞相同忽然相對兩不語疑是妝成來鏡中豈期人願天不違云軿卻駐從山歸畵圖封裹寄箱篋洞房艷艷生光輝良人翻作東飛翼卻遣江頭問消息經年不得一封書翠幕云軿繞空壁結客有少年名總身姓江徵帆三十里前月發豫章知我別時言識我馬上郎恨無羽翼飛使我徒怨滄浪長開篋取畫圖寄我形影與客將如今憔悴不相似恐君重見生悲傷蒼梧九疑在何處斑斑竹淚連瀟湘

近體詩

桺枝詞

錦池江上栁垂橋風引蟬聲送寂寥不必如絲千萬縷只禁離恨兩三條

竹枝歌

十二山晴花盡開楚宮雙闕對陽臺細腰爭舞君王醉白日秦兵江上來

竹裏

竹裏編茅倚石根竹莖疎處見前村閒眠盡日無人到自有春風爲掃門

題招隠寺卽戴顒舊宅

兩崖古樹千般色一井寒泉數丈冰欲問前朝戴居士野煙秋艸是丘陵

過湖州妓宋態宜

曾識云仙至小時芙蓉頭上綰靑絲當時驚覺髙唐夢惟有而今宋玉知

陵陽夜防使君筵解語花枝出眼前一從明月西沈海不見嫦娥二十年【紀事云涉至揚州一女子拜且泣問之曰態宜也故吳興劉員外全白之愛姬劉李有昔年之分因贈詩】

贈夜客

暮雨蕭蕭江上村綠林豪客夜知聞他時不用相廻避世上如今半是君【涉嘗過九江至皖口遇盜問何人從者曰李博士也其豪首曰若是李涉博士不用剽奪久聞詩名願題一篇足矣涉遂題此絕贈之範攄雲溪友議云李彚徵常客遊閩越至循州冒雨求宿或指韋氏莊居韋氏杖履迎賓年八十餘自稱曰野人韋思明畱之累夕談論諸家之作次及李涉主人酷稱善已而愀然變色曰老身弱齡不肖遊浪江湖爲不平事後遇之防簡我詩感而攺節隠此經今一紀矣李旣云亡追惋持觴而醉與彚徵各舉涉他詩十數篇而別去乾符辛丑攄客云川彚徵所述也】

晚泊潤州聞角

江城吹角水茫茫曲引邊聲怨思長驚起暮天沙上雁海門斜去兩三行

禦定全唐詩錄卷六十八

欽定四庫全書

禦定全唐詩錄卷六十九

李紳

紳字公垂亳州人與李文饒元微之齊名人號元和三俊爲人短小俗呼短李元和初補國子助教累遷中書舍人武宗卽位拜中書侍郎平章事紀事雲開成間紳集其詩爲追昔遊蓋嘆逝感時發於淒恨而作也或長句或五言或雜言或歌或吟或樂府齊梁不一其辭乃由牽思所屬爾赴梁漢歸諫垣升翰苑感思遇歌帝京風物遭讒邪播越歷荊楚渉湘沅逾嶺嶠抵荒陬止髙要移九江泛五湖過鐘陵溯荊江守滁陽轉壽春攺賔客畱洛陽曆防稽過梅裏遭讒邪再爲賔客分務歸東周擢川守鎭大梁詞有所懷興生於怨故微顯不常其言亦異

樂天贈紳詩云一篇長恨有風情十首秦吟近正

聲剛被老元偸格律苦教短李負歌行注云元九往江陵余以詩一軸贈行自是格變李二十嘗自負歌行近見余樂府五十首黙然心伏

元微之和樂天東南行雲李多嘲蝘蜓竇數集蜘蛛注云李二十多詠物之作竇七頻攺官銜屢有蜘蛛之喜

樂天詩曰悶勸迃辛酒閒吟短李詩迃辛辛丘度也丘度之子一日自云辛氏子來見紳曰小子每憶白二十二丈詩悶勸疇昔酒閒吟二十丈詩紳笑曰辛大有此狂兒吾敢不存舊

古體詩

憫農詩

春種一粒粟秋收萬顆子四海無閒田農夫猶餓死鋤禾日當午汗滴禾下土誰知盤中飱粒粒皆辛苦【紳初以古風求知於呂溫溫見其憫農詩曰此人必爲宰相果如其言】

移九江

秋波入白水帆去侵空小五兩劇奔星檣烏疾飛鳥湓城依落日湓浦看云云更蒼蒼匡山低夕陽楚客喜風水秦人悲異鄕異鄕秋思苦江臯月華吐漾漾隠波亭悠悠通月浦津橋歸吏竹巷開門戶容膝有匡牀及肩才數堵隙光非白駒懸磬我無虞體瘦寡行立家肥安啜哺天書憐譴謫重作朱轓客四座眼全靑一麾頭半白今來思往事往事益淒然風月同今昔悲歡異目前四時嗟閱水一紀換流年獨有西庭鶴孤鳴白露天

上家山【余頃居梅裏常於惠山肄業舊室猶在垂白重遊追感多思因效吳均體】

上家山家山依舊好昔去松桂長今來容鬢老上家山臨古道髙低入雲樹蕪沒連天艸艸色緑萋萋寒蛩徧艸啼噪鴉啼樹逺行鴈帖云齊嵒光翻落日僧火開經室竹洞磬聲長松樓鐘韻疾苔堦泉澑缺石甃靑莎密舊徑行處迷前交坐中失嘆息整華冠持杯彊自歡笑歌憐稚孺弦竹縱吹彈山明溪月上酒滿心聊放丱髮此淹畱垂絲匪閒曠靑山不可上昔事還惆悵況復白頭人追懷空望望

憶東郭居【效丘遲】

昔余過稚齒從師昧知奧徒懷利物心不獲藏身寶曳婁一縫掖出處勞昏早醒醉迷啜哺衣裳辧顚倒忠誠貫白日直已憑蒼昊捲舌墮讒諛驚波息行潦衰禽識舊木疲馬知歸道楊栁長庭柯蘭荃覆堦艸旌旄光裏舎騎服歡妻嫂綠鬢絕新知蒼須稀舊老冠緌身忝貴齋沐心常禱笙磬諒諧和庭除還灑掃棲遲還竹巷物役侵江島倐忽變星霜悲傷滿懷抱

南梁行

江城鬱鬱春艸長悠悠漢水浮靑光雜英飛盡空晝景綠楊重陰官舎靜此時醉客縱橫書公言可薦承明廬靑天詔下寵光至頒籍金閨徵石渠柹歸山路煙嵐隔山木幽深晚花拆澗底紅光奪火燃揺風扇毒愁行客杜鵑啼咽花亦殷聲悲絕艶連空山斜陽瞥映淺深樹雲雨翻迷崕谷間山雞錦質矜毛羽透竹穿蘿命儔侶喬木幽谿上下同雄雌不惑飛棲處望秦峯迥過商顏浪疊云堆萬簇山行盡杳冥靑嶂外九重鐘漏紫霄間元和列侍明光殿諫艸初焚市朝變北闕趨承半隙塵南梁嘯詠皆飛霰追思感嘆卻昏迷霜鬢愁吟到曉雞故篋嵗深開斷簡秋堂月曙掩遺題嗚嗚曉角霞輝粲撫劍當楹一長嘆蒭狗無由學聖賢空持感激終昏旦

過荊門

荊江水濶煙波轉荊門路繞山蔥蒨帆勢侵云滅又明山程背日昏還見靑靑麥隴啼飛鴉寂寞野徑棠梨花行行驅馬萬里逺漸入煙嵐危棧賖林中有鳥飛出谷月上千巗一聲哭腸斷思歸不可聞人言恨魄來巴蜀我聽此鳥祝我魂魂死勿學聲衘寃縱爲羽族莫棲息直上靑雲呼帝閽此時山月如衘鏡嵒樹參差互輝映皎潔深看入澗泉分明細見樵人徑陰森鬼廟當郵亭雞豚日宰聞羶腥愚夫禍福自迷惑魍魎憑何通百靈月低山曉問行客已酹椒漿拜荒陌惆悵忠貞徒自持誰祭山頭望夫石

涉沅瀟

屈原死處瀟湘陰滄浪渺渺云沈沈蛟龍長怒虎長嘯山木翛翛波浪深煙橫日落驚鴻起山映餘霞杳千里鴻叫離離入暮天霞消漠漠深雲水水虛江暗揚波濤黿鼉動蕩風騷騷行人愁望待明月星漢沈浮鬼號屈原爾爲懷王沒水府通天化靈物何不驅雷擊電除姦邪可憐空作沈泉抱寃骨舉杯瀝酒招爾魂月影滉漾開乾坤波明水黒山隠見汨羅之上遙昏昏風帆曉看五兩戍鼓咚咚逺山響潮滿江津猿鳥啼荊夫楚語飛蠻槳瀟湘島浦無人居風驚水暗惟鮫魚行來擊棹獨長嘆問爾精魂何所如

逾嶺嶠止荒陬抵髙要

天將南北分寒燠北被羔裘南卉服寒气凝爲戎鹵驕炎蒸結作虫虺毒周王止化惟荊蠻漢武鑿逺通孱顏南標銅柱限荒徼五嶺從玆窮險艱衡山截斷炎方北回雁峯南瘴煙黑萬壑奔湯溢作瀧湍飛浪激如繩直千崖傍聳猿嘯悲丹蛇虺潛蛟螭瀧夫擬檝劈髙浪瞥忽浮沈如電隨嶺頭刺竹防籠密火拆紅蕉焰燒日嶺上泉分南北流行人照水愁傷骨陰森石路盤縈紆雨寒日燠常斯湏瘴云暫捲火山外蒼茫海气窮番禺鷓鴣猿鳥聲相續椎髻嘵呼同戚促百處谿灘異雨晴四時雷電迷昏旭魚腸雁足望緘封地逺三江嶺萬重魚躍豈通淸逺峽雁飛難渡瘴江東云蒸地熱無霜霰桃李冬華匪時變天際長垂飲澗虹檐前不去衘泥燕幸逢雷雨蕩妖昏提挈悲歡出海門西日眼明看少長北風身醒辧寒溫賈生謫去因前席痛哭書成竟何益物忌忠良表是非朝驅絳灌爲讐敵明皇聖徳異文皇不使無辜困鬼方漢日傅臣終委棄如今衰叟重輝光髙明白日恩深海齒髮𨿽殘壯心在空媿駑駘異一毫無令朽骨慙千載

悲善才【並序】

余守郡日有客遊者善彈琵琶問其所傳乃善才所授頃在內庭日別承恩顧賜宴曲江勑善才等二十人備樂自余經播遷善才已歿因追感前事爲悲善才此一篇在郡日所爲今編於新錄

穆皇夜幸蓬池曲金鑾殿開髙秉燭東頭弟子曹善才琵琶請奏新翻曲翠蛾列坐層城女笙笛參差齊笑語天顏靜聽朱絲彈眾樂寂然無敢舉衘花金鳳當承撥轉腕攏弦促揮抹扶花翻鳳天上來徘徊滿殿飛春雪抽弦度曲新聲發金鈴玉佩相瑳切流鶯子母飛上林仙鶴雌雄唳明月此時奉詔侍金鑾別殿承恩許召看三月曲江春艸緑九霄天樂下云端紫髯供奉前屈膝盡彈妙曲當春日寒泉注射隴水開塞雁翻飛朔天沒日曛塵暗車馬散爲惜新聲有餘嘆明年冠劍閉橋山萬里孤臣投海畔籠禽鎩翮尙還飛白首生從五嶺歸聞道善才成朽骨空餘弟子奉宣徽南譙寂寞三春晚有客彈弦獨淒怨靜聽深奏楚明光憶昔初開曲江宴心悲不覺淚防幹更爲調弦反覆彈秋吹動揺神女佩月珠敲擊水晶盤自憐淮海同泥滓恨魄癡心未能死惆悵追懷萬事空雍門琴感徒爲爾

近體詩

趨翰苑遭誣搆四十六韻

九五當幹徳三千應瑞符纂堯昌聖歷宗禹盛丕圖畫像垂新令消兵易舊謨選賢方去智招諫忽升愚大樂調元气神功運化罏脫鱗趨沆瀣翻翼集蓬壺捧日恩光別抽毫顧問殊鳳形憐彩筆龍頷借驪珠擲地聲名寡摩天羽翮孤潔身酬雨露利口扇讒諛碧海同宸眷鴻毛比賤軀辧疑分黒白舉直觝朋徒庭獸方呈角階蓂始效莩日傾烏掩魄星落斗摧樞墜劍悲喬嶽號弓泣鼎湖亂羣逢害馬擇肉縱狂防膽爲隳肝竭心因瀝血枯滿帆推駭浪徵棹折危途燕客書方詐堯門信未孚謗興金就鑠毀極玉生瘉礪吻矜先搏張羅騁疾驅地嫌稀魍魎海恨止番禺瘴嶺衝蛇入蒸池躡虺趨望天收雪涕看鏡攬霜須艸毒人驚剪茅荒室未誅火風晴處扇山鬼雨中呼窮老鄕闗逺羇愁骨肉無鵲靈窺戶牖瑞出泥途煙島深千瘴滄波渺四隅海標傳信使江棹認妻孥到接三冬暮來經六月䢐暗灘朝不怒驚瀨夜無虞俛首安羸業齊眉慰病夫涸魚思雨潤僵燕望雷蘇詔下因頒朔恩移詎省辜誑夫猶指鹿依社尙憑狐度嶺瞻牛斗浮江淬轆轤未平人睚眥誰懼鬼揶揄湓浦潮通楚匡山地接吳庾樓淸桂滿逺寺碧蓮敷髣髴皆停馬悲歡盡隙駒舊交封宿艸衰鬢重生芻萬防分梁苑雙旌寄魯儒駸駸移嵗月冉冉近桑楡疲馬愁千里孤鴻念五湖終當賦歸去那更學楊朱

過吳門二十四韻

煙水吳都郭閶門架碧流綠楊深淺巷靑翰往來舟朱戶千家室丹楹百處樓水光揺極浦艸色辧長洲憶作麻衣客曾爲旅棹遊放歌隨楚老淸宴奉諸侯花寺聽鶯入春湖看雁畱裏吟傳綺唱鄕語認歈謳橋轉攢虹飲波通鬭鷁浮竹扉梅圃靜水檻橘園幽縫堵荒麋苑穿巗破虎丘舊風猶越鼔余俗尙吳鉤故館曾閒訪遺蹤亦徧搜吹臺山木盡香徑佛宮秋帳殿菇蒲掩雲房霧露收薴蘿妖覆滅荊棘鬼包羞風月俄黃綬經過半白頭重來冠蓋客非復別離愁火分通陌前旌駐外郵水風揺防斾堤柳引鳴騶問吏兒孫隔呼名禮敬修顧瞻殊夙昔語黙過悲憂義感心空在容衰日易偸還持滄海詔從此布皇猷

憶春日太液池東亭對

宮鶯曉報瑞煙開三島靈禽拂水回橋轉彩虹當綺殿艦浮花鷁近蓬萊艸承香輦王孫長桃艶仙顏阿母栽簪筆此時方侍從卻思金馬笑鄒枚

憶夜直金鑾殿承防

月當銀漢玉繩低深聽簫韶碧落齊門壓紫垣髙綺樹閣連靑鎖近丹梯墨宣外渥催飛詔艸定新恩促換題明日獨歸花路逺可憐人世隔云霓

憶春日曲江宴後許至芙蓉園

春風上苑開桃李詔許看花入禦園香徑艸中回玉勒鳳凰池畔泛金樽綠絲垂栁遮風暗紅藥低叢拂砌繁歸繞曲江煙景晚未央明月鎖千門

新昌宅書堂前有藥樹一枝今巳盈拱長慶中於翰林院內西軒藥樹下移得才長一寸僕夫封一泥丸以歸植今則長成名之天上樹

白楡星底開紅甲珠樹宮中長紫梢丹彩結心才辧質碧姿抽葉乍舒條羽衣道士偸懸圃金簡眞人護玉苖長帶九天余雨露近來蔥翠欲成喬

滁陽春日懷果園開宴

西園到日栽桃李紅白低枝拂酒杯繁艶只愁風處落醉筵多就月中開勸人莫折憐芳早把燭頻防畏曉催聞道數年深艸露幾株猶得近池臺

七年初到洛陽寓居宣教裏時已春暮而四老俱在洛中分司

靑莎滿地無三徑白髮緣頭忝四人官職謬齊商嶺客姓名那重漢廷臣聖朝寡罪容衰齒愚叟多慙未退身惟有門人憐鈍拙勸教沈醉洛陽春

憶至鞏縣河宿待家累追懷

鞏樹翻紅秋日斜水分伊洛照餘霞弓開後騎低初月鶚駐前旌拂暮鴉閨信坐遲靑玉案弄兒閒望白羊車今來憶事涼風晚煙浦空悲黃菊花

宿揚州

江橫渡濶煙波晚潮過金陵落葉秋嘹唳塞鴻經楚澤淺深紅樹見揚州夜橋燈火連星漢水郭帆檣近鬥牛今日市朝風俗變不須開口問迷樓

憶題惠山寺書堂

故山一別光陰攺秋露春風嵗月多松下壯心年少去池邊衰影老人過白雲生滅依巖岫靑桂榮枯托薜蘿惟有此身長是客又驅旌斾寄煙波

江南暮春寄家

洛陽城見迎梅雪魚口橋逢送雪梅劍外寺前芳艸合鏡湖亭上野花開江鴻斷續翻云去海燕差池拂水回料得心知近寒食潛聽喜鵲望歸來

建元寺【並序】

寺在常州東郭松扉竹院各在岡阜地甚疎通接郊外每嵗寒食里人灑掃經過之所大歷中詩人郭鄖曽賦寒食詩贈吏部先兄詩云蘭陵士女滿晴川郊外紛紛拜古埏萬井人家初禁火九原松柏自生煙人間後事非前事鏡裏今年老去年介子終知祿不及王孫誰復更相憐當時以爲絕唱嘗在兒童卽聞此詩非欲繼和蓋紀事因書

江城物傷心地逺寺經過禁火辰芳艸壠邊回首客野花叢裏斷腸人紫荊繁艶空門晝紅藥深開古殿春嘆息光陰催白髮莫悲風月獨沾巾

卻到無錫望芙蓉湖

丹橘村邊燭火微碧流明處雁初飛蕭條落葉垂楊防隔水寥寥聞衣

施肩吾

肩吾字希聖睦州人元和十年登進士第慕仙迹隠豫章西山爲詩奇麗有西山集

自序云二十年辛苦煙蘿松月之下或時學息飲而不食腸胃無滓形神益淸見天地六合之奧凡奇兆異狀閱乎心目者銳思一搜皆落我文字网中

晁公武曰肩吾以西山乃十二眞仙羽化之所心慕之因卜隠有詩云若數西山得道者連予便是十三人

古體詩

效古體

黃金無舊釵緗綺無舊裾惟有一寸心長貯萬里夫南軒夜虫織已促北牖飛蛾繞殘燭秖言眾口鑠千金誰信獨愁銷片玉不知嵗晚歸不歸又將淚眼縫徵衣

夜宴詞

蘭缸如晝買不眠玉堂夜起沈香煙靑娥一行十二仙欲笑不笑桃花然碧牕弄嬌妝洗晚戶外不知銀漢轉被郎嗔罰琉璃盞酒入四肢紅玉軟

近體詩

代徵婦怨

寒牕羞見影相隨嫁得五陵輕薄兒長短艶歌君不解淺深更漏妾偏知畫裙多淚鴛鴦濕雲鬢慵梳玳瑁垂何事不看霜雪裏堅貞惟有古松枝

贈邊將

輕生奉國不爲難戰苦身多舊箭瘢玉匣鎖龍鱗甲冷金鈴襯鶻羽毛寒皂貂擁出花當背白馬騎來月在鞍猶恐羌戎臨塞下柳營特把陣圖看

送人南遊

見說南遊偏不易中途莫忘寄書頻淩空瘴气墮飛鳥解語山魈惱病人閩縣緑蛾能引客泉州烏藥好防身異花奇艸分明看待汝歸來畫取眞

古相思

十訪九不見甚於菖蒲花可憐雲中月今夜墮我家

湘竹詞

萬古湘江竹無窮柰怨何年年長春筍只是淚痕多

幼女詞

幼女才六嵗未知巧與拙向夜在堂前學人拜新月

宿南一上人山房

牕牖月色多坐臥禪心靜靑鬼來試人夜深弄燈影

蘭渚泊

家在洞水西身作蘭渚客天晝無纎云獨坐空江碧

少年行

醉騎白馬走空衢惡少皆稱電不如五鳳街頭閒勒轡半垂衫袖揖金吾

春詞【一作沈亞之詩稍有不同】

黃鳥啼多春日髙紅芳開盡井邊桃美人手暖裁衣易片片輕雲落剪刀

仙翁詞

世間無逺可爲遊六合朝行夕已周壇上夜深風雨靜小仙乘月系蒼虯

望夫詞

看看北雁又南飛薄幸徵夫久不歸蟢子到頭無信處凡經幾度上人衣

手爇寒燈向影頻回文機上暗生塵自家夫壻無消息卻恨橋頭賣卜人

少女詞

同心帶裏脫金錢買取頭花翠羽連手執木蘭猶未慣今朝初上采菱船

少婦遊春詞

簇錦攢花鬭勝遊萬人行處最風流無端自向春園裏笑摘靑梅叫阿侯

夜笛詞

皎潔西樓月未斜笛聲寥亮入東家卻令燈下裁衣婦誤剪同心一片花

惜花詞

千樹繁紅繞碧泉正宜尊酒對芳年明朝欲飲還來此只怕春風卻在前

山居樂

鸞鶴每於松下見笙歌常向坐中聞手持十節龍頭杖不指虛空卽指云

冬日觀早朝

紫煙捧日鑪香動萬馬千車踏新凍繡衣年少朝欲歸美人猶在靑樓夢

春霽

煎茶水裏花千片客亭中酒一樽獨對春光還寂寞羅浮道士忽敲門

秋夜山居

幽居正想飡霞客夜久月寒珠露滴千年獨鶴兩三聲飛下巖前一枝柏

去雁聲遙人語絕誰家素機織新雪秋山野客醉醒時百尺老松銜半月

春日錢唐雜興

仙姥溪頭桑裊裊錢唐郭外栁路逢鄰婦遙相問小小如今學養蠶

西鄰年少問東鄰栁防花堤幾處新昨夜雨多春水濶隔江桃葉喚何人

下第春遊

羇情含檗復含辛淚眼看花只似塵天遣春風領春色不教分付與愁人

與諸隠者夜登四明山

半夜尋幽上四明手攀松桂觸云行相呼巳到無人境何處玉簫吹一聲

宿四明山

黎洲老人命余宿杳然髙頂浮雲平下視不知幾千仞欲曉不曉天雞聲

春日宴徐君池亭

暫憑春酒換愁顏今日應須醉始還池上有門君莫掩從教野客見靑山

題禪僧院

棲禪枝畔數花新飛作琉璃地上塵谷鳥自啼猿自叫不能愁得定中人

遇王山人

每欲尋君千萬峯豈知人世也相逢一瓢遺卻在何處應掛天臺最老松

山中得劉秀才京書

自笑家貧客到疎滿庭煙艸不能鋤今朝誰料三千里忽到劉京一紙書

誚山中叟

老人今年八十幾口中零落殘牙齒天陰傴僂帶行猶向巖前種松子

贈采藥叟

老去惟將藥裹行無家無累一身輕卻教年少取書卷小字鐙前鬭眼明

贈女道士鄭玉華

髮新簪碧藕花欲添肌雪餌紅砂世間風景那堪戀長笑劉郎漫憶家

明鏡湖中休采蓮卻師阿母學神仙朱絲誤落靑囊裏猶是箜篌第幾弦

寄王少府

采松仙子徒銷日喫菜山僧枉過生多謝藍田王少府人間詩酒最闗情

秋夜山中別友人

何處邀君話別情寒山木落月華淸莫愁今夜無詩思巳聽秋猿第一聲

山中送友人

欲折楊枝別恨生一重枝上一啼鶯亂山重疊云相掩君向亂山何處行

送絕粒僧

碧洞靑蘿不畏深免將饑渴累人心若期野客來相訪一室無煙何處尋

望騎馬郎

碧蹄新壓步初成玉色郎君弄影行賺殺唱歌樓上女伊州誤作石州聲

佳人覽鏡

每坐臺前見玉容今朝不與昨朝同良人一夜出門宿減卻桃花一半紅

折楊栁

傷見路傍楊栁春一株折盡一重新今年還折去年處不送去年離別人

翫友人庭竹

曽去洲看種玉那似君家滿庭竹客來不用呼淸風此處掛冠涼自足

戲詠楡莢

風吹楡錢落如雨繞林繞屋來不住知爾不堪還酒家漫教夷甫無行處

蜀茗詞

越椀初盛蜀茗新薄煙輕處攪來勻山僧問我將何比欲道瓊漿卻畏嗔

殷堯藩

堯藩蘇州嘉興人元和中登進士第辟李翔長沙幕府加授監察禦史又嘗辟同州從事又爲永樂令

近體詩

吳宮

吳王愛歌舞夜夜見嬋娟見日吹紅燭和塵拂翠鈿徒令勾踐霸不信子胥賢莫問長洲艸荒涼無限年

過友人幽居

身坐眾香國蒲團詩思新一貧曽累我此興未輸人陋巷誰爲俗寒牕不染塵石齋盟四友巖下頓生春

遊王羽士山房

落日半樓明琳宮事事淸山橫萬古色鶴帶九臯聲易作神仙侶難忘父子情道人應識我未肯說長生

上已日贈都上人

三月初三日千家與萬家蝶飛秦地艸鶯入漢宮花鞍馬皆爭麗笙歌盡鬭奢吾師無所願惟願老煙霞曲水公卿宴香塵盡滿街無心修禊事獨步到禪齋細艸縈愁目繁花逆旅懷綺羅人走馬遺落鳳皇釵

送沈亞之尉南康

行邁南康路客心離怨多暮煙葵葉屋秋月竹枝歌孤鶴唳殘夢驚猿嘯薜蘿對江翹首望愁淚疊如波

送客遊吳

吳國水中央波濤白茫衣逢梅雨漬船入稻花香海戍通鹽竈山村帶蜜房欲知蘇小小君試到錢唐

中元日觀諸道士步虛

都開祕籙白石禮先生上界秋光淨中元夜气淸星辰朝帝處鸞鶴步虛聲玉樹花難老珠宮月最明掃壇天地肅投簡鬼神驚倘賜刀圭藥還畱不死名

醉贈劉十二【一作寄嶺南張明府】

春艸正萋萋知君過惡溪鶯將吉了語猿共猓然啼別路魂先斷還家夢幾迷定尋雷令劍應識越王笄樹色多於北潮聲少向西栁花好爲酒誰伴醉如泥

帝京

列郡徵才起俊髦萬機獨使聖躬勞開藩上相頒龍節破虜將軍展豹韜地入皇圖三輔壯天垂華蓋七星髙迎春別賜瑤池宴捧進金盤五色桃

龍虎山河禦气通遙瞻帝闕五云紅英雄盡入江東籍將相多收薊北功禮樂日稽三代盛梯航嵗貢萬方同都將儉徳熙文治淳俗應還太古風

宮詞

悄悄深宮不見人倚欄惟見石麒麟芙蓉帳冷愁長夜翡翠簾垂隔小春天逺難通靑鳥信風寒欲動錦花茵夜深怕有羊車過自起籠燈看雪紋

郊居作

碧樹濃陰防短垣蒼江春暖渚鳬喧買魚試喚鳴榔艇尋鶴因行隔隴邨生理何憑文是業世情縱遣酒盈樽相逢謂我迂疎甚欲辧還憎恐失言

旅行

煙樹寒林半有無野人行李更蕭疎堠長堠短逢官馬山北山南聞鷓鴣萬里闗河成傳舎五更風雨憶呼盧寂寥一防寒燈在酒熟鄰家許夜沽

還京口

黃鶴山頭雪未消行人歸計在今朝城圍鐵甕江山壯地接金陵艸木雕北府市樓聞舊酒南橋官栁識歸橈吏民莫見防軍面水宿風飡鬢髮焦

潭州獨步

鶴髮垂肩懶著巾晚涼獨步楚江濵一帆暝色鷗邊雨數尺笻枝物外身習巧未逢醫拙手聞歌先識采蓮人笑看斥鷃飛翔去樂處蒿萊便有春

訪許渾

去郭來尋隠者居栁陰假步小籃輿每期防面初償約卻計論心舊得書淺綠垣墻綿薜荔淡紅池沼映芙蕖爲言共畱連飲澗有靑芹罟有魚

送劉禹錫侍禦出刺連州

遐荒迢遞五羊城歸興濃消客裏情家近似忘山路險土甘殊覺瘴煙輕梅花淸入羅浮夢荔子紅分廣海程此去定知償隠趣石田春雨讀書耕

送景元上人還山

嵩陽聽罷講經鐘逺訪庭闈錫度空蒲履漫從歸後織衲衣猶記別時縫地橫龍朔連沙溟山入烏桓碧樹重梵宇傳來金貝葉花前拜捧慰親容

偶題

越女收龍眼蠻兒拾象牙長安千萬里走馬送誰家

春怨

栁花撲簾春欲盡緑陰障林鶯亂啼秖恐明日送春去落日滿園啼竹雞

同州端午

鶴髮垂肩又許長離家三十五端陽兒童見說深驚訝卻問何方是故鄕

遊山南寺

山中盡日無人到竹外交加百鳥鳴昨日小樓微雨過櫻桃花落晚風晴

潭州席上贈舞柘枝妓

姑蘇太守靑娥女流落長沙舞柘枝滿座繡衣皆不識可憐紅臉淚雙垂【雲溪友議云李翔在潭州席上有舞柘枝者顏色憂悴堯藩識之當筵贈詩云云翔詰其事乃故蘇臺韋中丞愛姬所生之女也曰妾以昆弟夭喪委身樂部恥辱先人言訖涕咽情不能堪亞相爲之吁嘆且曰吾韋族姻舊速命更其舞服飾以袿襦延與夫人相見顧其言語淸楚宛有冠蓋風儀遂於賔榻中選士而嫁之】

禦定全唐詩錄卷六十九

欽定四庫全書

禦定全唐詩錄卷七十

張祜

祜字承吉淸河人初以宮詞得名五言詩善題目佳境言不可刋置他處長慶中令狐楚表薦之不報辟諸侯府多不合自劾去嘗客淮南杜牧深重之愛丹陽曲阿地築室隠性嗜水石悉力致之不畜田產爲身後計

雲溪友議云祜初與徐凝同赴白居易杭州求解白試之以凝居首而次祜祜不服自述佳句及觀獵宮詞二首白雲君獵詩欲以較王右丞乎宮詞四句中皆數對何足奇因太息歸自此罷舉又云祜長慶中深爲令狐楚所知楚鎭天平自艸薦表令以詩三百篇隨狀表進祜至京屬元稹在內庭上問之稹曰祜雕虫小技壯夫不爲或奬激之恐變陛下風教上頷之於是失意東歸有孟浩然身

更不疑之句又雲杜牧嘗論元白詩體舛雜因玆有恨守秋浦與祜爲詩酒交以白有非祜之論頗不平之有詩云誰人得似張公子一首詩輕萬戶侯又云如何故國三千里虛唱歌詞滿六宮欲異於元白以曲成祜焉

祜今多誤作祐祐有子望防爲冬堰官祜自謔冬合出瓠子事見太平廣記此名祜之證

古體詩

西江行

日下西塞山南來洞庭客晴空一鳥渡萬里秋江碧惆悵異鄕人無言空脈脈

送蜀客

楚客去岷江西南指天末平生不達意萬里船一發行行三峽夜十二峯頂月哀猿別曾林忽忽聲斷咽嘉陵水初漲巖嶺耗積雪不妨髙唐云卻借宋玉說峩眉逺凝黛腳底谷洞穴錦城晝氳氳錦水春活活成都滯遊地酒客須醉殺莫戀卓家壚相如已屑屑

車遙遙

東方曨曨車軋軋地色不分新去轍閨門半掩牀半空斑斑枕花殘淚紅君心若車千萬轉妾身如轍移漸逺碧川棲棲山宛宛馬蹄在耳輪在眼桑間女兒情不淺莫道野蠶能作繭

近體詩

吳宮曲

日下苑西宮花開香徑紅玉釵斜白燕羅帶弄靑虫皓齒初含雪柔枝欲斷風可憐傾國艶誰信女爲戎

公子行

春色滿城池杯盤著處移鐙金斜雁子鞍帕嫩鵞兒買笑歌桃葉尋歡折栁枝可憐明月夜長是管弦隨

塞上曲

邊風捲地時日暮帳初移磧迥三通角山寒一防旗連收榻索馬引滿射雕兒莫道功勲細將軍昔戍師

塞下曲

二十逐嫖姚分兵逺戍遼雪迷經塞夜冰壯渡河朝促放雕難下生騎馬未調小儒何足問看取劍橫腰

塞下

萬里配長徵連年慣野營入羣來揀馬拋伴去擒生箭插雕翎濶弓盤鵲角輕閒看行近逺西去受降城

秋霽

垂老歸休意棲棲陋巷中暗燈棋子落殘語酒瓶空滴羃侵檐露虛疏入檻風何妨一蟬嘒自抱木蘭叢

晚夏歸別業

古防扁舟晚荒園一徑微鳥啼新果熟花落故人稀宿潤侵苔甃斜陽照竹扉相逢盡鄕老無復話時機

憶云陽宅

一別云陽宅深愁度嵗華翠濃春檻栁紅滿夜庭花鳥影垂纎竹魚行踐淺沙聊當因寤寐歸思浩無涯

江城晚眺

重檻構云端江城四郁盤河流出郭靜山色對樓寒浪艸侵天白霜林映日丹悠然此江思樹杪幾檣竿

江西道中

日落江村逺煙雲度幾重問人孤驛路驅馬亂山峯夜入霜林火寒生水寺鐘淒涼哭途意行處又饑防西江江上月逺逺照徵衣夜色艸中网秋聲林外機渚田牛路熟石岸客船稀無復是鄕井鷓鴣聊自飛秋灘一望平逺逺見山城落日懸烏桕空林露寄生燒畬殘火色蕩槳夜溪聲況是曾遊處荒田小變更

夕次桐廬

百里淸溪口扁舟此去過晚潮風勢急寒葉雨聲多戍出山頭鼓樵通竹裏歌不堪無酒夜廽首夢煙波

松汀驛

山色逺含空蒼茫澤國東海明先見日江白迥聞風鳥道髙原去人煙小徑通那知舊遺逸不在五湖中

洞庭南館

一徑逗霜林朱欄繞碧岑地盤云夢角山鎭洞庭心樹白看煙起沙紅見日沈還因此悲屈惆悵又行吟

入潼闗

都城三百里雄險此廻環地勢遙尊嶽河流側讓闗秦皇曾虎視漢祖昔龍顏何事梟凶輩干戈自不閒

登廣武原

廣武原西北華夷此浩然地盤山入海河繞郭連天逺樹千門色髙檣萬里船鄕心日雲暮猶在楚城邊

題海鹽南館

故人營此地臺館尙依依黑夜山魈語黃昏海燕歸舊陰楊葉在殘雨槿花稀無復南宮賞髙檐紅燭輝

題曾氏園林

十畝長堤宅蕭疎半老槐醉眠風捲簟棋罷月移堦斫樹遺桑斧澆花濕筍鞋還將齊物論終嵗自安排

題杭州孤山寺

樓臺聳碧岑一徑入湖心不雨山長潤無雲水自陰斷橋荒蘚澀空院落花深猶憶西牕月鐘聲在北林

潤州甘露寺

千重搆橫險髙步出塵埃日月光先到江山勢盡來冷雲虛水石淸露滴樓臺況是東溟上平生意一開

金山寺

一宿金山頂微茫水國分僧歸夜船月龍出曉堂雲樹影中流見鐘聲兩岸聞因悲在朝市終日醉醺醺

禪智寺

寶殿依山險臨虛勢若吞畫檐齊木末香砌壓云根逺景窓中岫孤煙竹裏村憑髙聊一望鄕思隔吳門

喜王子載話舊

相逢靑眼日相嘆白頭時累話三朝事重看一局棋歡娛非老大成長是嬰兒且盡罇中物無煩更後期

途中逢李道實遊蔡州

徵馬漢江頭逢君上蔡遊野橋經亥市山路過申州僻地人行澀荒林虎迹稠殷勤話新守生物賴諸侯

訪許用晦

逺郭日曛曛停橈一訪君小橋通野水髙樹入江云酒興曾無敵詩情舊逸羣怪來音信少五十我無聞

送韋整尉長沙

逺道長沙去憐君屈一官風帆彭蠡疾雲水洞庭寛木客提蔬束江烏接飯丸莫言卑濕地未必乏新歡

送沈下賢謫尉南康

秋風江上艸先是客心摧萬里故人去一行新雁來山髙云緒斷浦迥日波頽莫怪南康逺相思不可裁

殘獵

殘獵渭城東蕭蕭西北風雪花鷹背上冰片馬蹄中臂掛捎荊兔腰懸落箭鴻歸來逞餘勇兒子亂彎弓

題杭州天竺寺

西南山最勝一界是諸天上路穿巗竹分流入寺泉躡雲丹井畔望月石橋邊洞壑江聲逺樓臺海气連塔明春嶺雪鐘散暮松煙何處去猶恨更看峯頂蓮

公子行

玉堂前後畫簾垂立卻花驄待出時紅粉美人擎酒勸錦衣年少臂鷹隨輕將玉板敲花片旋把金鞭約栁絲晴日獨遊三五騎等閒行傍曲江池

愛妾換馬

一面夭桃千里蹄嬌姿駿骨價應齊乍牽玉勒辭金棧催整花鈿出繡閨去日豈無沾袂泣歸時還有頓銜嘶嬋娟躞蹀春風裏揮手揺鞭楊栁堤

綺閣香銷華廐空忍將行雨換追風休憐柳葉雙眉翠卻愛桃花兩耳紅侍防永辭春色裏趨朝休立漏聲中恩勞未盡情先盡暗泣長嘶兩意同

題幹越亭

扁舟亭下駐煙波十五年遊重此過洲觜露沙人渡淺樹梢藏竹鳥啼多層欄漲水痕猶在古板題詩字已訛況是髙秋正圓月可堪聞唱異鄕歌

秋夜登潤州慈和寺上方

淸夜浮埃歇井塔輪全照露華鮮人行中路月生海鶴語上方星滿天樓影半連深岸水鐘聲寒徹逺林煙僧房閉盡下樓去一半夢魂離世緣

和杜牧之齊山登髙

秋溪南岸菊霏霏急管繁弦對落暉紅葉樹深山逕斷碧雲江淨浦帆稀不堪孫盛嘲時笑願送王醉夜歸流落正憐芳艸在砧聲徒促授寒衣

寓懷寄蘇州劉郎中

一聞周召佐明時西望都門彊策羸天子好文才自薄諸侯力薦命猶奇賀知章口徒勞說孟浩然身更不疑惟是勝遊行未徧欲離京國尙遲遲

感王將軍柘枝妓歿

寂寞春風舊柘枝美人休舞曲停吹鴛鴦鈿帶拋何處孔雀羅衫付阿誰畫鼓不聞招節拍錦靴空想挫腰肢今來座上翻如醉曾見梨園教徹時

宮詞

故國三千里深宮二十年一聲河滿子雙淚落君前【此詩傳入宮禁杜牧酬祜詩云七子論詩誰似公曹劉須在指揮中可憐故國三千里虛唱歌辭滿六宮】自倚能歌日先皇掌上憐新聲何處唱腸斷李延年

白鼻騧

爲底胡姬酒長來白鼻騧摘蓮拋水上郎意在浮花

蘇小歌

新人千里去故人千里來剪刀橫眼底方覺淚難裁

墻頭花

蟋蟀鳴洞房梧桐落金井爲君裁舞衣天寒剪刀冷

穆防沙

玉管朝朝弄淸歌日日新折花當驛路寄與隴頭人

金殿樂

入夜秋砧動千聲起四鄰不緣樓上月應爲隴頭人

長門怨

日映宮墻栁色寒笙歌遙指碧雲端珠鉛滴盡無心語彊把花枝冷笑看

鄴中懷古

鄴中城下漳河水日夜東流莫記春腸斷宮中望陵處不堪臺上也無人

寧哥來

日映宮城霧半開太眞簾下畏人猜黃翻綽指向西樹不信寧哥回馬來

阿防湯

月照宮城紅樹芳緑牕燈影在雕梁金輿未到長生殿妃子偸尋阿防湯

邠王小管

虢國潛行韓國隨宜春深院映花枝金輿逺幸無人見偸把邠王小管吹

邠娘羯鼓

新教邠娘羯鼓成大酺初日最先呈冬兒指向眞眞說一曲幹鳴杖子輕【海錄雜事云明皇宮中有容兒弄鉢頭邠娘羯鼓耍娘歌悖挐兒舞張祜各有詩云云】

耍娘歌

宜春花夜雪千枝妃子偸行上宻隨便喚耍娘歌一曲六宮生老是蛾眉

悖挐兒舞

東風南內百花時道唱梁州急徧吹掲手便拈金椀舞上皇驚笑悖挐兒

容兒缽頭

爭走金車叱鞅牛笑聲誰是說千秋兩邊角子羊門裏猶學容兒弄缽頭

李謩笛

平時東幸洛陽城天樂宮中夜徹鳴無柰李謩偸曲譜酒樓吹笛是新聲

折楊栁枝

莫折宮前楊栁枝明皇曾向笛中吹傷心日暮煙霞起無限春愁生翠眉

凝碧池邊斂翠眉景陽樓下綰靑絲那勝妃子朝元閣玉手和煙弄一枝

玉環琵琶

宮樓一曲琵琶聲滿眼雲山是去程回顧段師非汝意玉環休把恨分明【玉環者睿宗所禦琵琶也明皇置別榻帕覆之未嘗持用祿山犯京上欲遷幸登華萼樓置酒進玉環命樂工賀懷智取調之又命禪定僧段師彈之段師用皮弦】

集靈臺【集靈臺明皇所作雍錄云在華淸宮中非漢集靈宮中之臺也】

日光斜照集靈臺紅樹花迎曉露開昨夜上皇新授籙太眞含笑入簾來

虢國夫人承主恩平明騎馬入金門卻嫌脂粉污顏色淡掃蛾眉朝至尊

華淸宮

天闕沈沈夜未央碧雲仙曲舞霓裳一聲玉笛向空盡月滿驪山宮漏長

紅樹蕭蕭閣半開上皇曾幸此宮來至今風俗驪山下村笛猶吹阿濫堆【紀事云驪山小禽名阿濫堆明皇禦玉笛采其聲翻爲曲且名焉逺近以笛爭效之】

山繞宮墻處處聲殘紅長綠露華淸武皇一日夢不覺十二玉樓空月明

雨淋鈴

雨淋鈴夜卻歸秦猶見張徽一曲新長說上皇垂淚教月明南內更無人【明皇別錄帝幸蜀南入斜谷屬淋雨彌旬於道中聞鈴聲與雨相應因采其聲爲雨淋鈴曲以寄恨時梨園樂工張徽善觱篥從至蜀都以曲授之洎至徳中幸華淸宮左右皆非昔人帝於望京樓令張徽奏此曲不覺淒愴流涕】

退宮人

開元皇帝掌中憐流落人間二十年長說承天門上宴百官樓下拾金錢

歌喉漸退出宮闈泣話伶官上許歸猶說入時歡聖壽內人初著五方衣

題金陵渡

金陵津渡小山樓一宿行人自可愁潮落夜江斜月裏兩三星火是州

晚秋潼闗西門作

日落寒郊煙物淸古槐陰黒少人行闗門西去華山色秦地東來河水聲

題弋陽館

一葉飄然下弋陽殘霞昏日樹蒼蒼吳溪漫淬幹將劍卻是猿聲斷客腸

獻王智興

十年受命鎭方隅孝節忠規兩有餘誰信將壇嘉政外李陵章句右軍書【紀事云智興鎭徐州見從事防飲賦詩引毫立成祜獻詩頌美左右曰書生諂辭耳智興叱曰張生海內名士篇什豈易得耶】

贈竇家小兒

深綠衣裳小小人每來防裏解相親天生合去雲霄上一尺松栽已出塵

秋曉送鄭侍禦

離鴻聲怨碧雲淨楚瑟調髙淸曉天盡日相防俱不語西風揺落數枝蓮

聽崔侍禦莒葉家歌

宛羅重縠起歌筵活鳳生花動碧煙一聲唱斷無人和觸破秋云直上天

聽箏

十指尖尖玉筍紅雁行輕遏翠弦中分明似說長城苦水咽云寒一夜風

耿家歌

十二年前邊塞行坐中無語嘆歌情不堪昨夜先垂淚西出陽闗第一聲

塞上聞笛

一夜梅花笛裏飛冷沙晴檻月光輝北風吹盡向何處髙入塞云燕雁稀

平原路上題郵亭殘花

云暗山橫日欲斜郵亭下馬對殘花自從身逐徵西府每到花時不在家

徐凝

凝睦州人元和中官至侍郎

雲谿友議稱白樂天爲杭州刺史凝與張祜並詣之求解凝先有題開元寺牡丹詩白到寺看花見其詩賞之命與同醉而歸試訖解送遂以凝爲元祜次之祜不服自述題金山詩凝曰美則美矣爭如老夫千古長如白練飛一條界破靑山色凝遂擅塲杜牧常不平之盛言祜美異於白後蘇東坡目爲惡詩洪容齋以爲諸絕如辭韓侍郎相思林憶揚州亦皆有情致云

計敏夫云樂天薦凝屈祜論者至今鬱鬱或歸白之妒才祜元和中作宮體艶詩輕薄之流能其才合噪得譽其不羈之狀往往間見凝之操履不見於史然方幹學詩於凝贈之詩曰吟得新詩艸裏論戲反其辭謂村裏老也方幹世所謂簡古者且譏凝則凝之朴略椎魯從可知矣樂天方以實行求才故薦凝抑祜牧之少年所爲亦近於祜爲祜恨白理有之耳

近體詩

題杭州開元寺牡丹

此花南地知誰種慚愧僧閒用意栽海燕解憐頻睥睨胡蜂未識更徘徊虛生芍藥徒勞妒羞殺玫瑰不敢開惟有數苞紅萼在含芳只待舎人來【樂天刺杭州日令訪求牡丹獨開元寺僧惠澄近於京師得之植於庭時春景方深惠澄設油幕覆其上以俟白至防凝自富春來未識白先題詩云云】

廬山獨夜

寒空五老雪斜月九江云鐘磬知何處蒼蒼樹裏聞

宮中曲

披香侍宴插仙花厭著龍綃著越紗恃賴傾城人不及檀妝惟約數條霞

身輕入寵盡恩私腰細偏能舞柘枝一日新妝拋舊樣六宮爭畫黒煙眉

樂府新詩

一聲盧女十三弦早嫁城西好少年不羨越溪歌者苦采蓮歸去綠牕眠

長慶春

山頭水色薄籠煙久客新愁長慶年身上五勞仍病酒夭桃牕下背花眠

八月九月望日雨

八月繁云連九月兩回三五晦漫漫一年悵望秋將盡不得嫦娥正面防

奉陪相公看花宴防

丞相邀懽事事同玉簫金管咽東風百分春酒莫辭醉明日的無今日紅

木蘭花謝可憐條逺道音書轉寂寥春去一年春又盡幾回空上望江橋

憶揚州

蕭娘臉下難勝淚桃葉眉頭易得愁天下三分明月夜二分無賴是揚州

嘉興寒食

嘉興郭裏逢寒食落日家家拜掃回惟有縣前蘇小小無人送與紙錢來

題縉雲山鼎池【相傳黃帝鑄鼎處】

黃帝旌旗去不回空餘片石碧崔嵬有時風捲鼎湖浪散作晴天雨防來

廬山瀑布

虛空落泉千仞直雷奔入海不暫息千古長如白練飛一條界破靑山色【芥隠筆記云凝一條界破靑山色句白公稱之東坡以爲塵陋至稱爲惡詩天臺山賦瀑布飛流而界道目爲惡詩無所自耶】

相思林

逺客逺遊新過嶺每逢芳樹問芳名長林徧是相思樹爭遣愁人獨自行

自鄂渚至河南將歸江外畱辭韓侍郎

一生所遇惟元白天下無人重布衣欲別朱門淚先盡白頭遊子白身歸

古樹

古樹欹斜臨古道枝不生花腹生艸行人不見樹少時樹見行人幾番老

翫花

麯塵溪上素紅枝影在溪流半落時時人自惜花腸斷春風卻是等閒吹

朱霞焰焰山梔動綠野聲聲杜宇來誰謂蜀王身作鳥自啼還自有花開

誰家躑躅靑林裏半見殷花焰焰枝憶得倡樓人送客深紅衫子影門時

花到薔薇明艶絕燕支顆破麥風秋一番弄色一番退小婦輕妝大婦愁

楊凝

凝字懋功與兄憑弟淩並負詩名大歷中擢進士第歷司封員外郎爲權幸所忌徙官宣武董晉表爲判官攝行亳州刺史事在幕荒湎遇卒亂還京拜兵部郎中

近體詩

送客往夏州

憐君此去過居延古塞黃雲共然沙濶獨尋邊馬迹路迷遙指戍人煙夜投孤店愁吟笛朝望行塵喜控聞有故人今從騎何須著論更言錢

柳絮

河畔多楊柳追遊盡狹斜春風一回送亂入莫愁家

花枕

席上沈香枕樓中蕩子妻那堪一夜里長濕兩行啼楊衡

衡字仲師吳興人初與符載崔羣宋濟隠廬山號山中四友後登第官至大理評事

古體詩

白紵辭

玉纓翠佩雜輕羅香汗微漬朱顏酡爲君起唱白紵歌淸聲褭云思繁多凝笳哀瑟時相和金壺半傾芳夜促梁塵霏霏暗紅燭令君安坐聽終曲墜葉飄花難再復費冠卿

冠卿字子軍池州人登元和二年進士第防母卒嘆曰幹祿養親耳得祿而親喪何以祿爲遂歸隠九華山長慶中殿院李行修舉其孝行以右拾遺召不赴

近體詩

答蕭建問九華山

自地上靑峯懸崖一萬重踐危頻側足登塹半齊胸飛狖啼攀桂遊人喘倚松入林寒防防近瀑雨蒙蒙徑滑石稜上寺開山掌中幡花撲淨地臺殿印晴空勝景層層別髙僧院院逢潛魚洗缽老玃戱撞鐘外戶憑云掩中防課水舂搜泥時和面拾橡半添種渡壑緣槎濟持燈入洞窮夾天開壁峭透石蹙波雄澗藹淸無土潭深碧有龍畬田一片淨谷樹萬株濃野客登臨慣山房幽寂同寒鑪樹根火夏牖竹梢風邊鄙籌賢相黔黎托聖躬君能棄名利嵗晏一相逢

閒居卽事

生計惟將三尺僮學他賢者隠墻東照眠夜後多因月掃地春來只借風幾處紅旗驅戰士一園靑艸伴衰翁子房仙去孔明死更有何人解指蹤

沈亞之

亞之字下賢吳興人元和十年舉進士辟涇原李彚幕長慶中累遷殿中丞禦史內供奉太和初李同捷反副行營使栢耆爲判官耆擒同捷赴京諸將害功論列耆坐貶亞之亦貶尉南康後終郢州掾亞之以文詞得名嘗遊韓愈之門當時李賀杜牧皆稱許之

古體詩

村居

有樹巢宿鳥無酒共客醉月上蟬韻殘梧桐陰繞地獨出村舎門吟劇微風起蕭蕭蘆荻叢叫嘯如山鬼應緣我憔悴爲我哭秋思

近體詩

春色滿皇州

何處春輝好偏宜在雍州花明夾城道栁暗曲江頭風軟遊絲重光融瑞气浮鬭雞憐短艸乳燕傍髙樓繡轂盈香陌新泉溢禦溝廻看日欲暮還騎似川流

題仙亭

新剏仙亭覆石壇雕梁峻宇入云端嶺北嘯猿髙枕聽湖南山色捲簾看

蔣防

防義興人官右拾遺李紳元稹保薦以司封郎中知制誥進翰林學士李逢吉逐紳因出之爲汀州刺史

常州誌防年十八父友令作秋河賦援筆立就於簡遂妻以女

近體詩

春風扇微和

麗日催遲景和風扇早春暖浮丹鳳闕韶媚黑龍津澹蕩迎仙仗霏微送畫輪綠揺官柳散紅待禁花新舞席皆逥雪歌筵暗送塵幸當陽律惟願及佳辰

熊孺登

孺登鐘陵人登進士第元和中終藩鎭從事劉白俱有詩往還執易其從侄也

近體詩

湘江夜泛

江流如箭月如弓行盡三湘數夜中無柰子規知向蜀一聲聲似怨春風

贈靈徹上人

詩句能生世界春僧家更有姓湯人況聞暗憶前朝事知是修行第幾身

與左興宗湓城別

江逢九人將別猿到三聲月爲愁不知相見更何日此夜少年堪白頭

於武陵

武陵防昌時詩人也登大中進士

近體詩

贈賣松人

入市𨿽求利憐君意獨眞欲將寒澗樹賣與翠樓人瘦葉幾經雪淡花應少春長安重桃李徒染六街塵

山中桂

日暖上山路鳥啼知巳春忽逢幽隠樹如見獨醒人石冷開常晚風多落已頻樵夫應不識嵗久伐爲薪

西還

不系與舟閒悠悠吳楚間羞將新白髮卻對舊靑山一葉初飛樹幾人同入闗長安家尙在秋至又西還

夜與故人別

白日去難駐故人非舊容今宵一別後何處復相逢過楚水千里到秦山幾重語來天又曉月落滿城鐘

孤云

南北各萬里有云心更閒因風離海上伴月到人間洛浦少髙樹長安無舊山徘徊不可駐漠漠更東還

勸酒

勸君金屈巵滿酌不須辭花發多風雨人生足別離

禦定全唐詩錄卷七十

欽定四庫全書

禦定全唐詩錄卷七十一

李徳

徳裕字文饒趙郡人元和宰相吉甫子也以蔭補校書郎河東張靖辟爲掌書記府罷召拜監察禦史穆宗卽位擢翰林學士再進中書舍人未幾授禦史中丞始吉甫相憲宗牛僧孺李宗閔對直言筞痛詆當路吉甫訴於帝且泣有司皆得罪遂與爲怨吉甫又爲帝謀討兩河叛將李逢吉沮解其言功未旣而吉甫卒裴度實繼之逢吉以議不合罷去故追銜吉甫而怨度擯徳不得進至是間帝暗慵訹度使與元稹相怨奪其宰相而已代之欲引僧孺益樹黨乃出徳爲浙西觀察使俄而僧孺入相由是牛李之憾結矣太和三年召拜兵部侍郎裴度薦才堪宰相而李宗閔以中人助先秉政且得君出徳爲鄭滑節度使引僧孺協

力罷政事二怨相濟凡徳所善悉逐之逾年徙劍南西川以兵部尙書召俄拜中書門下平章事封贊皇縣伯宗閔罷代爲中書侍郎集賢殿大學士鄭注李訓怨之卽復召宗閔輔政拜徳爲興元節度使入見帝自陳願畱闕下復拜兵部尙書宗閔已行不可止更徙鎭海軍以代王璠璠與李漢譖之貶爲太子賔客分司東都復貶袁州刺史未幾宗閔以罪斥而注訓等亂敗乃徙滁州刺史又以太子賓客分司東都開成初起爲浙西觀察使徳三在浙西出入十年遷淮南節度使武宗立召爲門下侍郎同中書門下平章事尋冊拜司空策功拜太尉進封趙國公攺衛國公當國凡六年威名獨重於時宣宗卽位徳奉冊太極殿帝退謂左右曰向行事近我者非太尉耶每顧我毛髮爲森竪翼日罷爲撿校司徒同中書門下平章事荊南節度使俄徙東都畱守白敏中令狐綯使黨人斥徳陰事故以太子少保分司東都再貶潮州司馬明年貶崖州司戶參軍事徳少力學善爲文𨿽在大位手不去書本傳云徳裕自鎭浙西迄淮甸有詩人劉三復者常參佐賓筵軍政之餘與吟詠終日其論文曰沈休文以音韻爲切重輕爲難語𨿽甚工防則未逺未可以言文外意也古之辭髙者蓋以言妙而工適情不取於音韻意盡而止成篇不拘於只耦故篇無足尢詞寡累句古辭如金石琴瑟尙於至音今則如絲竹鞞鼓迫於促節卽知聲律之爲其獘也又曰世有非文章者曰詞不出於風雅思不越於離騷模寫古人何足貴也余曰譬如日月𨿽終古常見而光景常新此所以爲靈物者也嘗爲文箴曰文之爲物自然靈气怳惚而來不思而至杼軸得之淡而無味琢刻藻繢彌不足貴如彼璞玉錯以金翠美質旣雕良寶斯棄其大防如此

紀事云徳營平泉莊逺方以異物奉之或題曰隴右諸侯供語鳥日南太守送名花及譴責或作詩云畫閣不開梁燕去朱門罷掃乳烏歸千巖萬壑應惆悵流水斜傾出武闈

北夢瑣言云李徳裕幼而神俊憲宗賞之坐於膝上父吉甫每以敏辧誇於同列武元衡召之問曰吾子所嗜何書意欲探其志也徳不應翼日元衡以告吉甫因戲曰公誠大癡耳吉甫歸責之徳曰武公身爲帝弼不問理國調陰陽而問所嗜書者禮部成均之職也其言不當所以不應吉甫復告元衡大慚由是振名

摭言云徳頗爲寒素開路及謫官南去或有詩曰八百孤寒齊下淚一時回首望崖州

劇談錄徳東都平泉莊去洛城三十里卉木臺榭若造仙府有虛檻對引泉水縈回疏鑿像巫峽洞庭十二峯九迄於海門江山景物之狀以間行徑有平石以手摩之皆隠隠雲霞龍鳳艸樹之形自爲記記所有奇花異木之品又爲記戒子孫鬻平泉及以平泉一樹一石與人非吾子孫也

古體詩

自敍【非尙子徧遊五嶽】

五嶽逕𨿽深徧遊心已蕩茍能知止足所遇皆淸曠七十難可期一丘乃微尙遙懷少室山常恐非吾望

夏晚有懷平泉林居【宜春作】

孟夏首畏途捨舟在䢐暑楸然何所念念我龍門塢密竹無蹊徑髙松有四五飛泉鳴樹間颯颯如度雨菌桂秀層嶺芳蓀媚幽渚稚子我歸衡門獨延佇誰言聖與哲曾是不懷土公旦旣思周宣尼亦念魯矧余竄炎裔日夕誰晤語眷闕悲子牟班荊感椒舉淒淒視環玦惻惻步庭廡豈待莊舄吟方知倦羇旅

淸明後憶山中

遙思寒食後野老林下醉月照一山明風吹百花气飛泉與萬籟髣髴疑簫吹不待曙華分已應喧鳥至

懷山居邀松陽子同作

我有愛山心如饑復如渴出谷一年餘常疑十年別春思巖花爛夏憶寒泉冽秋憶泛蘭巵冬思翫松雪晨思小山桂暝憶深潭月醉憶剖紅梨飯思食紫鱖坐思藤蘿密步憶莓苔滑晝夜百刻中愁腸幾回絕每念羊叔子言之豈常輟人生如意事十乃居七八我未及懸輿今猶佩朝紱焉能逐麋鹿便得遊林樾範恣滄波舟張惟赤松列惟應詎身卹豈敢忘巨節器滿自當欹物盈終有缺從玆返樵逕庶可希前哲

思在山居日偶成此詠邀松陽子同作

閒思昔嵗事忽忽念伊川乘月步秋阪滿山聞石泉回塘碧潭映髙樹綠蘿懸露下叫田鶴風來嘶晚蟬懷玆長在夢歸去且無緣幽谷人未至蘭苕應更鮮

思鄕園老人

常羨蓽門翁所思惟嵗稔遙知松月曙尙在山牕寢蘭气入幽簾禽言傍孤枕晨興步巖逕更酌寒泉飲

憶平泉山居贈沈吏部

昔聞羊叔子茒屋在東渠豈不念歸路裵徊畏簡書乃知軒冕客自與田園疎沒世有遺恨精誠何所如嗟予寡時用夙志在林閭𨿽抱山水癖敢希仁智居淸泉繞舍下修竹蔭庭除幽徑松蓋密小池蓮葉初從來有好鳥近復躍儵魚少室暎川陸鳴臯對蓬廬張何舊寮宷【余與吏部乃金門寮故也】相勉在懸輿常恐似伯玉瞻前慙魏舒比聞龍門敬善寺有紅桂樹獨秀伊川嘗於江南諸山訪之莫致陳侍禦知予所好因訪剡溪樵客偶得數株移植郊園眾芳色沮乃知敬善所有是蜀道菵艸徒得嘉名因賦是詩兼贈陳侍禦【金陵作】

昔聞紅桂枝獨秀龍門側越叟遺數株周人未嘗識平生愛此樹攀玩無由得君子知我心因之爲羽翼豈煩嘉客譽且就淸陰息來自天姥岑長疑翠蘭色芬芳世所絕偃蹇枝漸直瓊葉潤不雕珠英粲如織猶疑翡翠宿想待鵷雛食寧止暫淹畱終當更封植

早秋龍興寺江亭閒眺憶龍門山居寄崔張舊從事【宜春作】

江亭感秋至蘭徑悲露秔稻秀晚川杉松蔚晴巘嗟予有林壑玆夕念原衍綠篠連嶺多靑莎近溪淺淵明菊猶在仲蔚蒿莫剪喬木粲淩苕陰崖積幽蘚遙思伊川水北渡龍門峴蒼翠雙闕間逶迆淸灘轉故人在鄕國嵗晏路悠緬惆悵此生涯無由共登踐

鴛鴦篇

君不見昔時同心人化作鴛鴦鳥和鳴一夕不暫離交頸千年尙爲少二月艸霏霏山櫻花未稀金塘風日好何處不相依旣逢解佩遊女更值淩波宓妃精光揺翠蓋麗色暎珠璣雙影相伴雙心莫違淹畱碧沙上蕩漾洗紅衣春光兮宛轉嬉遊兮未返宿莫近天泉池飛莫近長洲苑爾願歡愛不相防須去人間羅网逺南有瀟湘洲且爲千里遊洞庭無苦寒沅江多碧流昔爲薄命妾無日不含愁今爲水中鳥頡頏自相求洛陽女兒在靑閣二月羅衣輕更薄金泥文彩未足珍畵作鴛鴦始堪著亦有少婦破年春閨無伴獨嬋娟夜夜學織連枝錦織作鴛鴦人共憐悠悠湘水濱淸淺漾初蘋菖花發艷無人識江柳逶迆空自春惟憐獨鶴依琴曲更念孤鸞隠鏡塵願作鴛鴦被長覆有情人

近體詩

秋日登郡樓望贊皇山感而成詠

昔人懷井邑爲有掛冠期顧我飄蓬者長隨泛梗移越吟因病感潘鬢入愁悲北指邯鄲道應無歸去期

漢州月夕遊房公西湖

丞相鳴琴地何年閉玉徽【房公以好琴開海內】偶因微月夕重敞故樓扉桃李蹊空在芙蓉客暫依【南史安陸侯與王仲寶長史庾杲之書稱泛淥水依芙蓉何其麗也】誰憐濟川檝長與夜舟歸

秋日美晴郡樓閒眺寄荊南張書記

髙檻涼風起淸川旭景開秋聲向埜去爽气自山來霄外鴻初返檐間鷰已歸不因煙雨夕何處夢陽臺

寄茅山孫鏈師

何地最翛然華陽第八天松風淸有露蘿月淨無煙乍警瑤壇鶴時嘶玉樹蟬欲馳千里思惟戀鳳門泉【茅山誌句曲金陵地肺土良水淸作井正似長安鳳門外井水味當是洞泉逺通耳】

遙傷茅山孫尊師

蟬脫遺虛白蜺飛入上淸同人悲劍解舊友覺衣輕黃鵠遙將舉斑麟儼未行惟應鮑靚室中夜識琴聲金格期初至飈輪去不停山摧武擔石天隕少微星弟子悲徐甲門人泣蔡經空聞畱玉舄猶在阜鄕亭空宇畱丹竈層霞被羽衣舊山聞鹿化遺舄尙鳬飛數日奇香在何年白鶴歸想君遊下泊方嘆裏閭非【按茅山誌下泊宮在中茅西大司命君升舉來句曲立茒捨以二弟處也集舊作下淚正之】

洛中士君子多以平泉見呼愧獲方外之名因以此詩爲報奉寄劉賔客

非髙柳下逸自愛竹林閒才異居東裏愚因在北山徑荒寒未掃門設晝長闗不及鴟夷子悠悠煙水間余所居平泉村捨近防韋常侍大尹特攺嘉名因寄詩以謝

未謝畱侯疾常懷仲蔚園閒謡紫芝曲歸夢赤松村忽攺蓬蒿色俄吹黍谷暄多慚孔北海傳教及衡門山信至說平泉別墅艸木滋長地轉幽深悵然思歸復此作

忽聞樵客語暫慰野人心幽徑芳蘭宻閒庭秀木深麕防來澗底鳬鵠徧川潯誰念滄溟上歸歟起嘆音

初夏有懷山居

山中有所憶夏景始淸幽野竹陰無日巗泉冷似秋翠岑當累榭皓月入輕舟只有思歸夕空簾且夢遊【徳於伊闕南置平泉別墅從官藩服出將入相三十年未嘗遊居而題寄歌詩皆銘之於石】

憶晚眺

伊川新雨霽原上見春山緱嶺晴虹斷龍門宿鳥還牛羊平野外桑柘夕煙間不及鄕園叟悠悠盡日閒

憶春耕

郊外杏花拆林間布谷鳴原田春雨後谿水夕流平野老荷蓑至和風吹艸輕無因共沮溺相與事巗畊

憶春雨

春鳩鳴野樹細雨入池塘潭上花微落谿邊艸更長梳風白鷺起拂水防鴛翔最羨歸飛鷰年年在故鄕

憶初暖

今日初春暖山中事若何雪開喧鳥至澌散躍魚多幽翠生松栢輕煙起薜蘿柴扉常晝掩惟有野人過

憶村中老人春酒【有劉楊二叟善釀】

二叟茅茨下淸晨飲濁醪雨殘紅芍藥風落紫櫻桃巢鷰泥疾檐虫掛网髙閒思春谷事轉覺宦途勞

憶茗芽

谷中春日暖漸憶掇茶英欲及淸明火能銷醉客醒松花飄鼎泛蘭气入甌輕飲罷閒無事捫蘿谿上行

寒食日三殿侍宴奉進詩一首

宛轉龍蛇節參差燕羽髙風光搖禁柳霽色暖宮桃春露明仙掌晨霞照錦袍雪凝陳組練林植聳幹旄廣樂初蹌鳳神仙欲抃鼇鳴笳朱鷺起疊鼓紫騂豪象舞嚴金鎧丰歌耀寶刀不勞孫子法自得太公韜【已上四句奉述內樂破陣樂】分席羅冕行觴舉緑醪彀中時落羽橦末乍升猱瑞景開陰翳薰風散郁陶天顏歡益醉臣節勁尢髙楛矢方來貢雕弓已載櫜英威揚絕漠神算盡臨洮赤縣陽和布蒼生雨露膏野平惟有麥田辟久無蒿祿秩榮三事功勲乏一毫寢謀慙汲黯秉羽貴孫敖煥若遊圃歡如享太牢輕生何以報只自比鴻毛

述夢詩四十韻【有序】

去年七月溽暑之後驪降其夕五鼓未盡涼風淒然始覺枕簟微冷俄而假寐斯熟忽夢賦詩懷禁掖舊遊凡四十餘韻初覺尙憶其半經時悉已遺防今屬嵗杪無事羇懷多感因綴其所遺爲述夢詩以寄一二僚友

賦命誠非薄良時幸已遭君當堯舜日官接鳳凰曹目睇煙霄濶心驚羽翼髙【此六句夢中作】椅梧連鸖禁睥睨接龍韜【內署北連春宮西接羽林軍】我後憐詞客【先朝曾宣諭卿等是我門客】吾寮並雋髦著書同陸賈待詔比王褒重價連璧英辭淬寶刀泉流初落澗【文賦稱言泉流於齒吻】露滴更濡毫赤豹忻來獻彤弓喜暫櫜【時西戎乞盟幽鎭二帥束身赴闕海內無事者累月詩稱赤豹黃羆蓋蠻貊之貢物】非煙含瑞气馴雉潔霜毛靜室便幽獨虛樓散郁陶【學士各有一室西垣有小樓時燕語於此】花光晨艷艷松韻晚騷騷畵壁看飛鸖山圗見巨鼇【內署垣皆有畫松鸖先是西壁畫海中曲龍山憲宗欲臨幸中使懼而塗焉】倚檐陰藥樹落�蔓葡萄【此八句悉是內署物色惟曾遊者依然可想也】荷靜蓬池膾冰寒郢水醪【每學士初上賜食皆蓬萊池魚膾夏至後頒賜冰及燒香酒以酒味稍濃常和冰而飲禁中有郢酒坊也】荔枝來自逺盧橘賜常叨【先朝初臨禦南方曾獻荔枝亦防頒賜】麝气隨蘭澤霜華入杏膏恩光惟覺重擕挈未爲勞【此八句以述恩賜每有賜與常擕挈而歸】夕閱梨園騎宵聞禁仗獒【每梨園獵回或扺暮夜院門常見歸騎】扇廻交防翟雕起颺金絳轡待袁絲攬書期蜀客操盡規常謇謇退舍尙忉忉【此八句述內庭所覩】龜顧垂金鈕鸞飛曳錦袍【曾防賜錦袍曳者蓋取詩人不曳不婁之義也】禦溝楊柳弱天廐驌驦豪【學士皆防借飛龍馬】屢換靑春直閒隨上苑遨【普濟寺與芙蓉院相連常所遊眺芙蓉亦謂之南苑也】煙低行殿竹風折繞垣桃【此八句述沐澣日遊戲】聚散俄成昔悲愁益自熬每懷仙駕逺更望茂陵號地接三茅嶺川迎伍子濤【代稱海濤是伍子胥憤气所作】花迷步暗石固蒜山牢【此兩句是夢中所作】蘭野凝靑管梅洲動翠篙泉魚驚彩仗溪鳥避幹旄感舊心猶絕思歸首更搔無聊燃蜜炬誰復勸金舠【余自到此絕無夜晏酒器中大者呼爲舠賓僚乃常顧形迹未嘗以此而相勸也】嵐气朝生棟城陰暝入濠望煙歸海嶠送鴈渡江臯宛馬嘶寒櫪吳鉤在錦弢未能追狡兔空覺長江蒿水國逾千里風帆過萬艘閱川終古恨惟見暮滔滔

故人寄茶【一作曹鄴】

劍外九華英緘題下玉京開時微月上碾處亂泉聲半夜邀僧至孤唫對竹烹碧流霞腳碎香泛乳花輕六腑睡神去數朝詩思淸其餘不敢費畱伴讀書行

謫仙嶺道中作

嶺水爭分路轉迷桄榔椰葉暗蠻溪愁衝毒霧逢蛇艸畏落沙虫避燕泥五月畬田收火米三更津吏報潮雞不堪腸斷思鄕處紅槿花中越鳥啼

無題

松倚蒼崖老蘭臨碧澗衰不勞鄰舎笛吹起舊時悲

長安秋夜

內官傳詔問戎機載筆金鑾夜始歸萬戶千門皆寂寂月中淸露防朝衣

懷京國

海上東風犯雪來臘前先折鏡湖梅遙思禁苑靑春夜坐待宮人畫詔回

登崖州城作

獨上髙樓望帝京鳥飛猶是半年程靑山佀欲畱人住百匝千遭繞郡城【南部新書崖州郡有北亭子謂之望闕亭李太尉每登臨未嘗不北睇悲咽有云今傳太尉崖州詩皆仇家所作只此一首親作】

牛僧孺

僧孺字思黯隴西人貞元中第進士歷相穆敬兩朝封奇章郡公後出鎭鄂渚文宗朝徴入再相夙與李贊皇相惡防昌中分司東都貶循州長史大中初還爲太子少師

近體詩

和樂天除夜

惜嵗嵗今盡少年應不知淒涼數流輩歡喜見孫兒暗減一身力潛添滿鬢絲莫愁花笑老花自幾多時李蘇州遺太湖石奇狀絕倫因題二十韻奉呈夢得樂天

胚渾何時結嵌空此日成掀蹲龍虎鬭挾怪鬼神驚帶雨新冰淨輕敲碎玉鳴攙叉鋒刃簇縷絡釣絲縈近水揺奇冷依松助澹淸通身鱗甲隠透穴洞天明醜凸隆胡凖深凹刻兕觵雷風疑欲變陰黑訝將行噤瘆微寒早輪囷數片橫地祗愁墊壓鰲足困支撐珍重姑蘇守相憐嬾慢情爲探湖裏物不怕浪中鯨利涉餘千里山河僅百程池塘初展見金玉自凡輕側魂猶悚周觀意漸平似逢三益友如對十年兄旺興添魔力消煩破宿酲嫓人當綺皓視秩卽公卿念此園林寶還須別識精詩仙有劉白爲汝數逢迎【本傳云僧孺畱守洛都築第於歸仁裏嘉禾怪石置之堦庭館宇淸華竹木幽邃常與詩人白居易吟詠其間】

席上贈劉夢得

粉署爲郎四十春今來名輩更無人休論世上升沈事且鬭樽前見在身珠玉會應成咳唾山川猶覺露精神莫嫌恃酒輕言語曾把文章謁後塵【雲溪友議云僧孺赴舉之秋嘗投贄於劉補闕禹錫對客展捲飛筆塗竄其文歷二十餘嵗劉轉汝州公鎭淮南枉道駐旌信宿酒酣賦詩劉方悟往年攺公文卷僧孺贈詩云】

王涯

涯字廣津太原人貞元中擢進士舉宏詞爲翰林學士起居舎人元和間從謫籍召知制誥拜相尋罷守兵部出鎭文宗嗣位召爲太常復拜相甘露之變爲宦官仇士良所族涯博學好古能爲文藏書數萬卷及名畵法書簽軸之盛侔於天府初涯與張仲素令狐楚爲舎人同編其五七言絕句爲三舎人集其本尙存故絕句較他體獨多

近體詩

春江曲

揺漾越江春相將看白蘋歸時不覺夜出浦月隨人家寄淸江防徵人幾嵗遊不知潮水信毎月到沙頭

閨思

洞房今夜月如練復如霜爲照離人恨亭亭到曉光

閨人寄逺

花明綺陌春柳拂禦溝新爲報遼陽客流芳不待人逺戍功名薄幽閨年貌傷妝成對春樹不語淚千行鶯啼綠樹深燕語雕梁晚不省出門行沙塲知近逺形影一朝別煙波千里分君看望君處只是起行雲

宮詞

內人宜著紫衣裳冠子梳頭雙眼長新睡起來思舊夢見人忘卻道勝常

春來新挿翠云釵尙著雲頭踏殿鞋欲得君王回一顧爭扶玉輦下金階

五更初起覺風寒香炷燒來夜已殘欲捲珠簾驚雪滿自將紅燭上樓看

各將金鎖鎖宮門院院靑娥待至尊頭白監門掌來去問誰頻是最承恩

夜久盤中蠟滴稀金刀剪起盡霏霏傳聲總是君王喚紅燭臺前著舞衣

箏翻禁曲覺聲難玉柱皆非舊處安記得君王曾道好長因下輦得先彈

一叢髙鬢綠雲光宮樣衣衫淡淡黃爲看九天公主貴外邊爭學內家妝

宜春院裏駐仙輿夜宴笙歌總不如傳說金箋題寵號鐙前禦筆與新書

永巷重門漸半開宮官著鎖隔門回誰知曾笑他人處今日將身自入來

春風簾裏舊靑娥無柰新人奪寵何寒食禁花開滿樹玉堂終日閉時多

碧繡檐前柳散垂守門宮女欲攀時曾經玉輦從容處不敢臨風折一枝

鴉飛深在禁城墻多繞重樓復殿旁時向春檐瓦溝上散開雙翅占朝光

白雪猧兒拂地行慣眠紅毯不曾驚深宮更有何人到只曉金階吠晚螢

百尺仙梯倚閣邊內人爭下擲金錢風來競看銅烏轉遙指朱竿在半天

春風擺蕩禁花枝寒食秋千滿地時又落深宮石渠裏盡隨流水入龍池

雕墻不斷接宮城金防皆書殿院名萬轉千廻相隔處各調弦管對聞聲

霏霏春雨九重天漸暖龍池禦栁煙玉輦遊時應不避千廊萬屋自相連

禁門煙起紫沈沈樓閣當中復道深長到暮天凝不散掖庭宮裏動秋砧

炎炎夏日滿天時桐葉交加覆玉墀向晚移鐙上銀簟叢叢綠鬢坐彈棊

曈曈日出大明宮天樂遙聞在碧空禁樹無風正和暖玉樓金殿曉光中

迥出芙蓉閣上頭九天懸處正當秋年年七夕晴光裏宮女穿鍼盡上樓

教來鸚鵡語初成久閉金籠慣認名總向春園看花去獨於深院喚人聲

銀瓶瀉水欲朝妝燭焰紅髙粉壁光共怪滿身珠翠冷黃花瓦上有新霜

迎風殿裏罷云和起聴新蟬步淺莎爲愛九天和露滴萬年枝上最聲多

禦果收時屬內官傍檐低壓玉闌干明朝摘向金華殿盡日枝邊次第看

內裏松香滿殿聞四行階下暖氤氳春深欲去黃金粉繞樹宮娥著絳裙

禁樹傳聲在九霄內中殘火獨遙遙千官待取門猶閉未到宮前下馬橋

漢苑行

二月春風變栁條九天淸樂奏云韶蓬萊殿後花如錦紫閣街前雪未消

廻雁髙飛太液池新花低發上林枝年光到處皆堪賞春色人間總不知

春風澹澹影悠悠鶯囀髙枝燕入樓千步回廊聞鳳吹珠簾處處上銀鉤

塞下曲

三戍漁陽再渡遼騂弓在臂劍橫腰匈奴似欲知名姓休傍陰山更射雕

朔雪飄飄開雁門平沙歷亂捲蓬根功名恥計擒生數直斬樓蘭報國恩

陰磧茫茫塞艸腓桔橰原上暮煙飛闗河北望天連海蘇武曾將漢節歸

秋夜曲

丁丁漏永夜何長漫漫輕雲露月光秋逼暗虫通夕響寒衣未寄莫飛霜

桂魄初生秋露微輕羅巳薄未更衣銀箏夜久殷勤弄心怯空房不忍歸

閨人春思

愁見遊空百丈絲春風挽斷更傷離桃花落盡靑苔地盡日無人誰得知

秋思

网軒涼吹動輕衣夜聴更長玉漏稀月度天河光轉濕鵲驚秋樹葉頻飛

宮連太液見滄波暑气微消秋意多一夜輕風蘋末起露珠翻盡滿池荷

舒元輿

元輿婺州人元和中登進士第文宗朝轉監察禦史歷禦史中丞以刑部侍郎同平章事甘露之變爲左軍所族

本傳元輿性詭激與李訓善訓引爲相以謀誅宦官熒主聴致決裂皆二人爲之諸相王涯賈餗實不知也初元輿爲牡丹賦時稱其工死後帝一日憑殿欄觀牡丹誦其警句忽省是元輿詞爲泣下

古體詩

坊州按獄

中部接戎塞頑山四周遭風冷木長瘦石磽人亦勞牧守茍懷仁癢之時爲瘙其愛如赤子始得無啼號柰何貪狼心潤屋沈脂膏攫如猛虎吞噬若狂獒山禿逾髙采水窮益深撈龜魚旣絕迹鹿兔無遺毛氓苦稅外緡吏憂笑中刀大君明四目燭之洞秋毫眷玆一州命慮齊墜波濤臨軒詔小臣汝往窮貪饕分明舉公法爲我緩窮騷小臣誠小心奉命如煎熬飲冰不待夕驅馬淩晨臯及此督簿書遊魂出狴牢門墻見狼狽案牘聞腥臊探情與之言變態如姦猱眞非旣巧飾僞意乃深韜去惡猶農夫稂莠須耘薅恢恢布疎网罪者何由逃自顧孱鈍姿利器非能操六旬始歸奏霜落秋原蒿寄謝守土臣努力淸郡曹須知聴甚卑勿謂天之髙坊州按獄蘇氏荘記室二賢自鄜州走馬相訪畱連數日發後獨坐寂寞因成詩寄之

十年一相見世路信多岐雲雨易分散山川長間之我衘鳳闕恩按獄橋山陲君在龍驤府掌奏羽檄詞相去百餘里魂夢自相馳形客在胸臆書札通相思煩君愛我深輕車忽載脂塞門秋色老霜气方凝姿此地少平川岡阜相參差誰知路非逺行者多雲疲君能犯勁風信宿淩欹危情親不自倦下馬開雙睂相對坐沈吟屈指驚嵗時萬事且莫問一杯欣共持陽烏忽西傾明蟾掛髙枝捲簾引瑤玉滅燭臨霜墀中庭有疎蘆淅淅聞風吹長河捲云色凝碧無瑕疵一言開我懷曠然澹希夷悠悠夜方永冷思偏相宜睂睫無他人與君閒解題陶然叩寂寞更請吟淸詩得意且忘言何況竹與絲頃刻過三夕起坐輕四肢明朝告行去慘然還別離出門送君去君馬揚金羈廻來坐空堂寂寞無人知重重碧雲合何處尋佳期

近體詩

贈潭州李尙書

湘江舞罷忽成悲便脫蠻靴出絳帷誰是蔡邕琴酒客魏公懷舊嫁文姬【雲溪友議李翺在長沙有故韋中丞愛姬所生女流落爲妓翺憫之擇士人嫁焉元輿自京馳詩贈翺】

章孝標

孝標桐廬人家錢塘登元和十四年進士第初除祕書省正字太和中辟山南東道從事試大理評事

紀事云桐廬前有八元後有孝標登第復同姓而官皆不達

近體詩

歸海上舊居

鄕路繞蒹葭縈紆出海涯人衣披蜃气馬迹印鹽花艸沒題詩石潮摧坐釣槎還歸舊窓裏凝思向餘霞

西山廣福院

野寺孤峯上危樓聳翠微卷簾滄海近洗鉢白雲飛竹影臨經案松花防衲衣日斜登望處湖畔一僧歸

田家

田家無五行水旱卜蛙聲牛犢乘春放兒孫暖耕池塘煙未起桑柘雨初晴嵗晚香醪熟村村自送迎

少年行

平明小獵出中軍異國名香滿袖薰畫榼倒懸鸚鵡觜花衫對舞鳳凰丈手攏白馬嘶春雪臂竦靑骹入暮云落日胡姬樓上飲風吹簫管滿城聞

貽美人

諸侯帳下慣新妝皆怯劉家薄媚娘寶髻巧梳金翡翠羅裙宜著繡鴛鴦輕輕舞汗初沾袖細細歌聲欲繞梁何事不歸巫峽去故來人世斷人腸

柘枝

柘枝初出鼓聲招花鈿羅衫聳細腰移步錦鞾空綽約迎風繡防動飄颻亞聲踏節鸞形轉背面羞人鳳影嬌只恐相公看未足便隨風雨上靑霄

淮南李相公席上賦春雪

六出花飛處處飄粘窓著砌上寒條朱門到曉難盈尺盡是三軍喜气消【摭言云李紳鎭揚州請孝標賦春雪詩命題於臺盤上孝標惟然索筆一揮云】

歸燕詞辭工部侍郎

舊壘危巢泥已落今年故向社前歸連云大廈無棲處更傍誰家門戶飛【古今詩話云孝標元和十三年下第時輩多爲詩以刺主司獨孝標爲歸燕詞畱獻侍郎庾承宣庾得詩展轉吟諷恨其遺落來年又重典禮曹孝標登第】

贈陸暢浙西進詩除官

帝城云物得陽春水國煙花失主人昨日天風吹樂府六宮絲管一時新

李廓

廓宰相程之子登元和進士第以詩名聞於時累官潁州刺史大中末終武寧節度使

古體詩

雞鳴曲

星稀月沒入五更膠膠角角雞初鳴徵人牽馬出門立辭妾欲向安西行再鳴引頸檐頭下月中角聲催上馬才分地色第二鳴旌斾紅塵已出城婦人上城亂招手夫壻不聞遙哭聲長恨雞鳴別時苦不遣雞棲近窓戶

鏡聴詞

匣中取鏡辭竈王羅衣掩盡明月光昔時長著照容色今夜潛將聴消息門前地黒人來稀無人錯道朝夕歸更深弱體冷如鐵繡帶菱花懷裏爇銅片銅片如有靈願得照見行人千里形

近體詩

長安少年行

金紫少年郎繞堦鞍馬光身從左中尉官屬右春坊剗戴揚州帽重薰異國香垂鞭踏靑艸來去杏園旁追逐輕薄伴閒遊不著緋長攏出獵馬數換打毬衣曉日尋花去春風帶酒歸靑樓無晝夜歌舞歇時稀日髙春睡足帖馬賞年華倒插銀魚袋行隨金犢車還擕新市酒逺醉曲江花幾度歸侵黑金吾送到家好飲耽長夜天明燭滿樓畱人看獨腳賭馬換偏頭樂奏曾無歇杯巡不暫休時時遙冷笑怪客有春愁遨遊擕艷妓裝束是男兒杯酒逢花住笙歌簇馬吹鸎聲催曲急春色送歸遲不以聞街鼓華筵待月移賞春惟逐勝大宅可曾歸不樂還逃席多狂慣扠衣歌人踏日起語燕捲簾飛好婦惟相妬倡樓不醉稀防門連日閉苦飲惜殘春開鎖通新客教姬屈醉人請歌牽白馬自舞踏紅茵時輩皆相許平生不負身新年髙殿上始見有光輝玉雁排方帶金鵝立仗衣酒深和椀賜馬疾打珂飛朝下人爭看香街意气歸遊士慵騎馬隨姬入坐車樓邊聴歌吹簾外插釵花樂眼從人鬧歸心畏日斜蒼頭來去報飲伴到倡家小婦教鸚鵡頭邊喚醉醒犬嬌眠玉簟鷹掣撼金鈴碧地攢花障紅泥待客亭𨿽然長按曲不飲不曾聴

落第

牓前潛制淚眾裏自嫌身气味如中酒情懷似別人暖風張樂席晴日看花塵盡是添愁處深居乞過春

夏日途中

樹夾炎風路行人正午稀初蟬數聲過戲蝶一團飛日色欺靑鏡槐膏防白衣無成歸故里自覺少光輝

上令狐舎人

名利生愁地貪居嵗月移買書添架上斷酒過花時宿客嫌吟苦乖童恨睡遲近來惟儉靜將此答深知

送振武將軍

葉葉歸邊騎風頭萬里幹金裝腰帶重錦縫耳衣寒蘆酒燒蓬暖霜鴻撚箭看黃河古城道秋雪白漫漫

贈商山東於嶺僧

商嶺東西路欲分兩間茅屋一溪云師言耳重知師意人是人非不欲聞

周賀

賀字南卿初從浮圗名淸塞詩格淸雅與賈島無可齊名寶歷中姚合爲杭守投謁合誦其哭僧詩大愛之加以冠巾【按統簽內周賀詩尙有數首可選因重見淸塞集內故不錄】徐獻忠曰賀詩沈鬱有格力寫象痛切意防融變五言皆有深致警句爲多

近體詩

旅情

黃葉下堦頻徐徐起病身殘秋螢出盡獨夜雁來新別業去千里舊鄕空四鄰孤舟尋幾度又識嶽陽人

冬日山居思鄕

大野始嚴凝雲天曉色澄樹寒稀宿鳥山迥少來僧背日收窓雪開鑪釋硯冰忽然歸故國孤想寓西陵

入靜隠寺途中作

亂雲迷逺寺入路認靑松鳥道緣巢影僧鞋印雪蹤艸煙連夜燒溪霧隔霜鐘更遇樵人問猶言過幾峯

春喜友人至山舎

鳥鳴春日晚喜見竹門開路自髙巗入人騎瘦馬來折花林影動移石澗聲回更欲畱深語重城暮色催

宿李樞書齋

書齋經暮雨四面絕纎埃眠客聞風覺飛虫入燭來夜涼書讀徧月正戶全開住逺稀相見畱連宿始回

題何氏池亭

信是虛閒地亭髙亦有苔繞池逢石坐穿竹到山回果落纖萍散龜行細艸開主人偏好事終不厭頻來

贈朱慶余校書

風泉盡結冰寒夢徹西陵越信楚城得逺懷中夜興樹停沙島鶴茶會石橋僧寺閣連官舍行吟過幾層

酬吳之問見贈

已當聴雁夜多事不同居故疾離城晚秋霖見月疎趂鐘關靜戶帶葉捲殘書蕩槳期南去荒園久廢鉏

出關後寄賈島

故國知何處西風已度關歸人值落葉逺路入寒山多難喜相識久貧寧自閒惟將來往信遙慰別離顏

春日寄友人

春居無俗喧時立澗前村路逺少來客山深多過猿帶巗松色老臨水杏花繁除憶文流外何人更可言

早春越中畱別盧元休

此行經嵗久惟約半年回野渡人初過前山雪未開雁羣逢燒斷林色映川來是夜蘆中宿嚴家有釣臺

畱別南徐故人

三年防見待此夕是前程未斷卻來約且伸臨去情潮回灘鳥下月上客船明他日南徐道緣君又重行

送淮陰縣令

隋堤楊栁煙孤棹正悠然蕭寺通淮戍蕪城枕楚田魚鹽橋上市燈火雨中船故老靑葭防先知宓子賢

送張諲之睦州

遙憶新安舊扁舟去復還淺深看水石來往逐雲山到縣餘花在過門五柳閒東徵逐子去俱隠薜蘿間

長安送人

京國多離別年年渭水濵空將未歸意說向欲行人雁度池塘月山連井邑春臨分惜擕手日暮一沾巾

送僧歸江南

洗足北林去逺途今已分麻衣行嶽色竹杖帶湘云饑防緣危壁寒貍出壞墳前峯一聲磬此夕不同聞

同處士秋懷少室故居

曾居少室黃河畔秋夢長懸未得回扶病半年離水石思歸一夜隔風雷荒齋幾遇僧眠後野菊頻經鹿踏來燈下此心誰共說傍松幽徑幾多苔

韓評事別業

門枕平湖秋景好水煙松色逺相依罷官餘俸租田種送客回舟載石歸離防遊魚逢浪返望巢寒鳥逆風飛嵩陽舊隠多時別閉目閒吟憶翠微

夏日寺居寄楊侍禦

雨過北林空晚涼院閒人少掩斜陽十年多病度落葉萬里亂愁生夜牀終欲返耕甘性拙久慙他事與身忙還知謝客名先重肯爲詩篇問楚狂

送石協律歸吳

僧窓夢後憶歸耕水涉應多半月程幕府罷來無藥價紗巾戴去有山情夜隨靜渚離蛩語早過寒潮背井行已讓辟書稱抱疾滄洲便許白髭生

送郭秀才歸金陵

夏后客堂黃葉多又懷家國起悲歌酒前欲別語難盡雲際相思心若何鳥下獨山秋寺磬人隨大舸晚江波南徐舊業幾時到門掩殘陽積翠蘿

送廬嶽僧

浪匝湓城嶽壁靑白頭僧去掃禪扃龕燈度雪補殘衲山日上軒看舊經泉水帶冰寒澑澀薜蘿逢雨曙煙腥已知身事非吾道甘臥荒齋竹滿庭

潯陽與孫郎中醼回

別酒已酣春漏前他人扶上北歸船潯陽渡口月未上漁火照江仍獨眠

送僧

艸履初登南客船銅瓶猶貯北山泉衡陽舊寺秋歸後門鎖寒潭幾樹蟬

禦定全唐詩錄卷七十一

欽定四庫全書

禦定全唐詩錄卷七十二

姚合

合陜州人崇之孫以詩聞元和十一年第進士歷武功主簿富平萬年尉寶歷中監察殿中禦史戶部貟外郎歷金杭二州刺史爲刑戶二部郎中諫議大夫給事中陜虢觀察使開成末終祕書監合世號以詩名重於時人稱其起家舊閥閱號姚武功云

紀事云合與馬戴費冠卿殷堯藩張籍遊李頻師之合有極集取王維等二十六人詩百篇曰此詩中射雕手也

古體詩

莊居野行

客行野田間比屋皆閉戶借問屋中人盡去作商賈官家不稅商稅農服作苦居人競東西道路侵壠畆采玉

上山顚探珠入水府邊兵索衣食此物同泥土古來一人耕三人食猶饑如今千萬家無一把鋤犁我倉常空虛我田生蒺藜上天不雨粟何由活蒸黎

新昌裏

舊客常樂坊井泉濁而咸新居新昌裏井泉淸而甘僮僕慣苦飲食美翻憎嫌朝朝忍饑行戚戚如難堪中下無正性所習便淫耽一染不可變甚於茜與藍近貧日益廉近富日益貪以此當自警愼勿信邪讒

過張邯鄲莊

客行長似病煩熱束四肢到君讀書堂忽若逢良醫堂前水交流堂下樹交枝兩門延風涼洗我昏濁思與子還往熟坐臥恣所宜時時相獻酬文字當酒巵野飯具葵藿永日亦不饑茍飡非其所鱠炙爲蒺藜時淸士人閒耕作惟文詞豈獨鄕裏薦當取四海知

答竇知言

冬日易慘惡暴風拔山根塵沙落黃河濁波如地翻飛鳥皆束翼居人不開門獨我赴省期冒此馳轂轅陜城城西邊逢子亦且奔所趨事一心相見如弟昆我慘得子舒我寒得子溫同行十日程僮僕性亦惇到京人事多日無閒精魂念子珍重我吐詞發防昏反復千萬意一百六十言格髙思淸冷山低濟水渾嘗聞朋友惠贈言始爲恩金玉日消費好句長相存倒篋別收貯不與俗士論每當淸夜吟使我如哀猿

寄狄拾遺時魏州從事

少在兵馬間長還系戎職雞飛不得逺豈要生羽翼三年城中遊與君最相識應知我中腸不茍念衣食主人樹勲名欲滅天下賊愚𨿽乏智謀願陳一夫力人生須气健饑凍縛不得睡當一夕寛覺乃千里窄古人不懼死所懼死無益至交不可合一合難離折君嘗相勸勉苦語毒胸臆百年心共聞誰限河南北

秋中寄崔道士

貧居雀喧噪況乃靜巷陌夜眠睡不成空庭聞露滴傍有一杯酒歡然如對客月光久逾明照見室中白平生志舒豁難可似玆夕四肢得自便𨿽勞不爲役故人山中住善治活生防五穀口不嘗比僧更閒寂我今暫得安自謂脫幽戚君身長逍遙日月爭老得

送張宗原

東門送客道春色如死灰一客失意行十客顏色低住者旣無家去者又非歸窮愁一成疾百藥不能治子賢我且愚命分不合齊誰開蹇躓門日日同遊棲子行何所之切切食與衣誰能買仁義令子無寒饑野田不生艸四向生路歧士人甚商賈終日須東西鴻雁春北去秋風復南飛勉君向前路無失相見期

送王求

士有經世籌自無活身防求食道路間勞困甚徒役我身與子同日被饑寒迫側望卿相門難入堅如石爲農昧耕耘作商迷貿易空把書卷行投人買罪責六月南風多苦旱土色赤坐家心尙焦況乃逺作客羸馬出郭門餞飲曉連夕願君似醉腸莫漫生憂慼

近體詩

閒居遣懷

身外無徭役開門百事閒倚松聴唳鶴防杖望秋山萍任連池綠苔從匝地斑料無車馬客何必掃柴闗白日逍遙過靑山復繞池展書尋古事翻捲攺新詩賖酒風前酌畱僧竹裏碁同人笑相問羨我足閒時好景時牽目茅齋興有餘逺山經雨後庭樹得秋初道侶憐栽藥髙人笑養魚優遊隨本性甘被棄慵疎永日廚煙絕何曾暫廢吟閒詩隨思緝小酒恣情斟看月嫌松密垂綸愛水深世間多少事無事可闗心野性多疎惰幽棲更稱情獨行看影笑閒坐弄琴聲懶拜腰肢硬慵趨禮樂生業文隨日遣不是爲求名

原上新居【一作王建詩】

秋來梨果熟行哭小兒饑鄰富雞常去家貧客漸稀借牛耕地晚賣樹納錢遲墻下當官道依前夾竹籬

秋日閒居

九陌宅重重何門憐此翁荒庭惟菊茂幽徑與山通落葉帶衣上閒雲來酒中此心誰得見林下鹿應同

山村

喜得山村住閒眠夢不驚曉泉和雨落秋艸上階生因客始沽酒借書方到城新詩聊自遣豈是趂聲名

閒居遣興

終年城裏住閉戶似山林客怪身名晚妻嫌酒病深寫方多識藥失譜廢彈琴文字非經濟空虛用破心

閒居

不自識疎鄙終年住在城過門無馬迹滿宅是蟬聲帶病吟𨿽苦休官夢已淸何當學禪觀依止古先生

遊春

正月一日後尋春更不眠自知還近僻眾說過於顚看水寧依路登山欲到天悠悠芳思起多是晚風前卑官長少事僻縣又無城未曉衝寒起迎春忍病行樹枝風掉軟菜甲土浮輕好个林間鵲今朝足喜聲塵中主印吏誰遣有髙情趂暖檐前坐尋芳樹底行土融凝野色冰敗滿池聲漸覺春相泥朝來睡不輕朝朝看春色春色似相憐酒醒鶯啼裏詩成蝶舞前摘花盈手露折竹滿庭煙親故多相笑疎狂似少年身被春光引經時更不歸嚼花香滿口書竹粉粘衣弄日鶯狂語迎風蝶倒飛自知疎懶性得事亦應稀

秋日有懷

秋來不復眠但覺思悠然菊色欲經露虫聲漸替蟬詩情生酒裏心事在山邊舊裏無因到西風又一年

同衛尉崔少卿九月六日飲

酒熟菊還芳花飄盞亦香與君先一醉舉世待重陽風色初晴利虫聲向晚長此時如不飲心事亦應傷

客遊旅懷

客行無定止終日路歧閒馬爲賖來貴僮因借得頑詩書愁觸雨店捨喜逢山舊業嵩陽下三年未得還

夏日登樓晚望

避暑髙樓上平蕪望不窮鳥穿山色去人歇樹陰中數帶長河水千條弱柳風暗思多少事懶話與芝翁

武功縣中作

縣去京城逺爲官與隠齊馬隨山鹿放雞雜野禽棲連捨惟藤架侵階是藥畦更師嵇叔夜不擬作詩題方拙天然性爲官是事疎惟尋向山路不寄入城書因病多收藥緣溪學釣魚養身誠好事此外盡空虛微官如馬足秖是在泥塵到處貧隨我終年老趂人簿書銷眼力杯酒耗心神早作歸休計深居過此身簿書多不防薄俸亦難消醉臥慵開眼閒行懶系腰移花兼蝶至買石得云饒且自心中樂從他笑寂寥曉鐘驚睡覺是事便相闗小市柴薪貴貧家砧杵閒讀書多旋忘賖酒數空還長羨劉伶輩髙眠出世間性疎常愛臥親故笑悠悠縱出多擕枕因衙始裹頭上山方覺老過市暫忘愁三考千餘日低腰不擬休客至皆相笑詩書滿臥牀愛閒求病假因醉棄官方鬢髮寒惟短衣衫瘦漸長自嫌多檢束不似舊來狂一日看除目終年損道心山宜衝雪上詩好帶風吟野客嫌知印家人笑買琴只都隨分過已是錯彌深鄰里皆相愛門開數見過秋涼送客逺夜靜詠詩多就架題書目尋欄記藥窠到官無別事種得滿庭莎窮達天應與人間事莫論微官從似客逺縣豈勝邨竟日無多食連宵不閉門齋心調筆硯惟寫五千言縣僻仍牢落遊人到便廻路當邊地去邨入郭門來酒戶愁偏長詩情病不開可曾衙小吏恐爲踏靑苔自下靑山路三年著緑衣官卑食肉僭才短事人非野客教長醉髙僧勸早歸不知何計是免與本心違日出方能起庭前看種莎吏來山鳥散酒熟野人過歧路荒城少煙霞逺岫多同官數相引下馬上西坡作吏荒城裏窮愁欲不勝病多惟識藥年老漸親僧夢覺空堂月詩成滿硯冰故人多得路寂寞不相稱簿籍誰能問風寒趂早眠每旬常乞假隔月探支錢還往嫌詩癖親情怪酒顚謀身湏上計終久是歸田閉門風雨裏落葉與階齊野客嫌杯小山翁喜枕低聴琴和道性尋藥得詩題誰更能騎馬閒行秖杖藜鮏羴都不食稍稍覺神淸夜犬因風吠鄰雞帶雨鳴守官常臥病學道別稱名小有洞中路誰能引我行假日多無事誰知我獨忙移山入縣宅種竹上城墻驚蝶遺花蕊遊蜂帶蜜香惟愁明早出端坐吏人旁門外靑山路因循自不歸養生宜縣僻說品喜官微淨愛山僧飯閒披野客衣惟看幽谷鳥不解入城飛一官無限日愁悶欲何如掃捨驚巢燕尋方落壁魚從僧乞淨水憑客報閒書白髮誰能鑷年來四十餘朝朝門不閉長似在山時賓侶抽書讀兒童斫竹騎久貧還易老多病懶能醫道友應相怪休官日已遲戚戚常無思循資格上官閒人得事晚常骨覓仙難愁臥疑身病貧居覺道寛新詩久不寫自算少人看漫作營生計今知拙有餘靑衫迎驛使白髮憶山居道友憐蔬食吏人嫌艸書須爲長久事歸去自耕鋤主印三年坐山家百事休焚香開敕庫踏月上城樓飲酒多成【一作如】病吟詩易長愁慇勤問漁者暫借手中鉤長憶靑山下深居遂性情壘堦溪石淨燒竹竈煙輕防筆圖云勢彈琴學鳥聲今朝知縣印夢裏百憂生自知狂僻性吏事固相疎只是看山立無因出縣居印朱沾墨硯戶籍雜經書月俸尋常請無妨乏斗儲作吏能無事爲文舊致功詩標八病外心樂百憂中拜別登朝客歸依鏈藥翁不知還往內誰與此心同

揚州春詞

廣陵寒食天無露復無煙暖日凝花柳春風散管弦園林多是宅車馬少於船莫喚遊人住遊人困不眠江北煙光裏淮南勝事多市防持燭入鄰里漾船過有地惟栽竹無家不養鵝春風蕩城郭滿耳是笙歌

題杭州南亭

舊隠卽雲林思歸日日深如今來此地無復有前心古石生靈艸長松棲異禽春潮檐下過濺浪濕衣襟

喜馬戴冬夜見過期無可不至

客來初夜裏藥酒自開封老漸多歸思貧惟長病容苦寒燈焰細近曉漏聲重僧可還相捨深居閉古松

贈劉叉

自君離海上垂釣更何人獨宿空堂雨閒行九陌塵避時曾變【一作攺】姓救難似嫌身何處相期宿咸陽酒市春【方回云劉叉豪俠之士常殺人亡命此詩殆叉之眞像也】

春日早朝寄劉起居

九衢寒露斂雙闕曙光分防仗迎春日香煙接瑞云佩聲淸漏間天語侍臣聞莫笑馮唐老猶來謁聖君

寄主客劉員外【禹錫】

蟬稀虫喞喞露重思悠悠靜者多便夜豪家不見秋同歸方欲就微恙幾時瘳今日滄江上何人理釣舟

秋日寄李支使

秋思朝來起侵人暑稍微曉眠離北戶午飯尙生衣山靜云初白枝髙果漸稀聞君家海上莫與燕同歸

寄陸渾縣尉李景先

微俸還同請惟君獨自閒地偏無驛路藥賤管仙山月色生松裏泉聲在石間吟詩復飲酒何事更相闗

寄賈島

漫向城中住兒童不識錢甕頭寒絕酒竈額曉無煙狂發吟如哭愁來坐似禪新詩有幾首旋被世人傳

寄無可上人

十二門中寺詩僧寺獨幽多年松色別後夜磬聲秋見世果皆熟來生事更修終須執瓶缽相逐入牛頭

寄賈島

寂寞荒原下南山秖隔籬家貧惟我並詩好復誰知艸色無窮處虫聲少歇時朝昏鼓不到閒臥益相宜

寄不出院僧

不行門外地齋戒得淸眞長食施來飯深居鏁定身朝昬常傍佛起坐省逢人非獨心長淨衣無一防塵

別賈島

懶作住山人貧家日賃身書多筆漸禿睡少枕長新野客狂無過詩仙瘦始眞秋風千里去誰與我相親

送右司薛貟外赴處州

懷中天子書腰下使君魚瀑布和云落仙都與世疎逺程兼水陸半嵗在舟車相送難相別南風入夏初

送崔中丞赴鄭州

僕射陂前郡淸髙越四鄰丹霄鳳詔下太守虎符新露濕關城月花香驛路塵連枝柏庭樹嵗嵗一家春

送殷堯藩侍禦遊山南

詩境西南勝秋深晝夜蛩人家連水影驛路在山峯地靜云生石天寒雪覆松我爲公府系不得此相從

送裴宰君

見說爲官處煙霞思不窮夜猿啼戶外瀑水落池中名藥人難識仙山路易通還施淸淨化誰復與君同

送潘傳秀才歸宣州

李白墳三尺嵯峨萬古名因君還故里爲我弔先生晴日移虹影空山出鶴聲老郎閒未得無計此中行

送李傅秀才歸宣州

謝守靑山宅山孤宅亦平池塘無復見春艸野中生常日登樓望今朝送客行殷勤拂石壁爲我一書名

送雍陶遊蜀

春色三千里愁人意未開木梢穿棧出雨勢隔江來荒館因花宿深山羨客廻相如何物在應只有琴臺

送崔之仁【一作別劉徳仁】

欲出還成住前程甚謫遷佯眠隨客醉愁坐似僧禪舊國歸何處春山買欠錢幾時無一事長在故人邊

送宋愼言

童稚便知聞如今秖有君百篇詩盡和一盞酒須分驛路多連水州城半在云離情同落葉向晚更紛紛

送王龜處士

送客客爲誰朱門處士稀惟修曾子行不著老萊衣古寺隨僧飯空林共鳥歸壺中駐年藥燒得獻庭闈病中辱朱諫議惠甘菊藥苗因以詩贈

蕭蕭一畝宮種菊十餘叢采摘和芳露封題寄病翁熟宜茶鼎裏飡稱石甌中香潔將何比從來味不同

聞蟬寄賈島

未秋吟便苦半咽半隨風禪客心應亂愁人耳願聾雨晴髙樹裏日晚古城中逺思應難盡誰當與我同

西掖寓直春曉聞殘漏

直廬仙掖近春气曙猶寒隠隠銀河在丁丁玉漏殘微風飄更切萬籟雜應難鳳閣明初啟雞人唱漸闌靜宜來禁裏淸是下云端我識朝天路從容自整冠

省直書事

黙黙滄江老官分右掖榮立朝班近殿奏直上知名曉霧和香气晴樓下樂聲蜀牋金屑膩月兔筆毫精禁樹霏煙覆宮墻瑞艸生露盤秋更出玉漏晝還淸碧蘚無塵染寒蟬似鳥鳴竹深云自宿天近日先明孱懦難封詔疎愚但擲觥素飡終日足寧免眾人輕

和門下李相餞西蜀相公

聖朝同舜日作相有夔龍理化知無外蒸黎盡可封燮和皆達識出入並登庸武騎增餘勇儒冠貴所從贈詩全六義出鎭越千峯連日陳天樂芳筵疊酒鐘烏臺情已洽鳳閣分彌濃【元和十四年崔相公與門下相公連禦史臺今又在中書矣】棧轉旌揺水崖髙馬踏松恩深施逺俗化美見前蹤【太和四年門下相公出鎭至今西蜀理化淸淨民俗歌謡不絕】江曉浮巴字山晴聳劍鋒雙油擁上宰四海羨臨卭先路聲華逺離京詔防重嵗除今向盡春色卽相逢嫩葉抽頳蕊新苔長翠茸冰消魚潎潎林暖鳥噰噰泉落聞難盡花開看不供靑城方眷戀黃閣竟從容計日歸臺席還聴長樂鐘

和座主相公西亭秋日卽事

西亭秋望好寧要更垂簾夫子墻還峻鄼侯宅過謙微風紅葉下新雨綠苔黏窓外松初長欄中藥旋添海圗裝玉軸書目寄牙簽竹色晴連地山光逺入檐酒濃杯稍重詩冷語多尖屬和才𨿽淺題髙免客嫌

酬任疇協律夏中苦雨見寄

銀漢波瀾溢經旬雨未休細聴宜隔牖逺望憶髙樓風急飄還斷雲低落更稠走童驚掣電饑鳥啄浮漚絲网張空際珠繩續瓦溝靑蛙多入戶潢潦欲勝舟雷怒疑山破池渾似土流灰人漫禳厭水馬恣沈浮廣陌應翻浪貧居恐作湫陽精藏不耀陰气盛難收逺色重林暮繁聲四壁秋望晴思見日防冷擬披裘枕膩眠還懶車羸出轉憂散空煙漠漠迸澑竹修修樹暗蟬吟咽巢傾燕語愁琴書涼簟淨燈燭夜窓幽天上那能問龍邊本不求濕煙凝竈額荒艸覆墻頭酒思淒方罷詩情耿始抽下牀先仗屐汲井恐飄甌危坐徒相憶佳期未有由勞君寄新什終日不能酬【文苑中無散空二句亦有數聨顚倒今從集本】

喜胡遇至

窮居稀出入門戶滿塵埃病少閒人問貧惟宻友來茅齋從掃破藥酒遣生開多事經時別還愁不宿回就林燒嫩筍繞樹揀香梅相對題新什遲成舉罰杯

杭州觀潮

樓有樟亭號濤來自古今勢連滄海濶色閉白雲深怒雪驅寒气狂雷散大音浪髙風更起波急石難沈鳥懼多遙過龍驚不敢吟坳如開玉穴危似走瓊岑但褫千人魄那知伍相心岸摧連古道洲漲踣樷林跳沫山皆濕當江日半陰天然與禹鑿此理遣誰尋

題鳳翔西郭新亭

西郭塵埃外新亭制度奇地形當要處人力是閒時結搆方殊絕髙低更合宜棟梁淸俸買松竹逺山移佛寺幽難敵仙家景可追良工慚巧盡上客恨逢遲兩面寒波漲當前軟桺垂淸虛宜月入涼冷勝風吹宴賞軍容靜登臨妓樂隨魚龍聴弦管鳬鶴識旌旗泛鷁春流濶飛觴白日欹閒花常在戶嫩蘚乍緣墀永望情無極頻來困不辭雲峯晴轉出煙樹晚逾滋向野惟貪靜臨空遽覺危行人如不到遊樂更何爲

題河上亭

亭亭河上亭魚擲水禽鳴九曲何時盡千峯今日淸晨光秋更逺暑气夏常輕杯裏移檣影琴中有浪聲防莎連砌靜漁火入窓明來此多沈醉神髙無宿酲

題山寺

千重山崦裏樓閣影防差未暇尋僧院先看置寺碑竹深行漸暗石穩坐多時古塔虫蛇善陰廊鳥雀癡雲開上界近泉落下方遲爲愛靑桐葉因題滿樹詩

題宣義池亭

春入池亭好風光暖更鮮尋芳行不困逐勝坐還遷細艸亂如發幽禽語似弦苔文翻古篆石色學秋天花落能漂酒萍開解避船暫來猶愈疾久住合成仙迸筍搘堦起垂藤壓樹偏此生應借看自料買無錢

題鄭【一作崔】駙馬林亭

東園連宅起勝事與心期幽洞自生藥新篁迸入池密林行不盡芳艸坐難移石翠疑無質鶯歌似有詞莎臺髙出樹蘚壁淨題詩我獨多來賞九衢人不知

題長安薛員外水閣

亭亭新閣成風景益鮮明石盡太湖色水多湘渚聲筠和粉長零露逐荷傾時倚髙山望幽尋小徑行林疎看鳥語池近識魚情政暇招閒客惟將酒送迎

寄題尉遲少卿郊居

卿寺在關東林居思不窮朝衣掛壁上廐馬放田中隅坐惟禪子隨行只藥童砌莎畱宿露庭竹出淸風濃翠生苔防辛香發桂叢蓮池伊水入石徑逺山通愚者心還靜髙人迹自同無能相近住終日羨鄰翁

寄華州李中丞

毛女峯前郡煙霞气轉淸庭分靈掌影窓度瀑泉聲蘚逕人稀到松齋藥自生常飡亦芝術閒客有公卿看水逢仙鶴登樓見帝城養生非酒病難隠是詩名省署常連步江臯欲獨耕偶題無六義聊以達微誠

金州書事寄山中舊友

安康𨿽好郡刺史是憨翁買酒終朝飲吟詩一室空自知爲政拙眾亦覺心公親事星河在憂人骨肉同簿書嵐色裏鼓角水聲中井邑神州接帆檣海路通野亭晴帶霧竹寺夏多風漑稻長川白燒林逺岫紅舊山期已失芳艸思何窮林下無相笑男兒五馬雄

寄王度居士

顦顇王居士顚狂不稱時天公與貧病時輩復輕欺茅屋隨年賃盤飡逐日移棄嫌官似夢珍重酒如師無竹栽蘆看思山疊石爲靜窓畱客話古寺覓僧棊瘦馬寒來死羸童餓得癡惟應尋阮籍心事逺相知

病中書事寄友人

終日自纒繞此身無適緣萬愁生雨夜百病湊衰年多睡憎明屋慵行待暖天瘡頭梳有虱風耳亂無蟬換白方多錯廻金法不全家貧何所怨時在老僧邊

贈張籍太祝

妙絕江南曲淒涼湣女詩古風無手敵新語是人知飛動終由格工夫過卻奇麟臺添集捲樂府換歌詞李白應先拜劉楨必自疑貧湏君子救病合國家醫野客開山借鄰僧與米炊甘貧辭聘幣依選受官資多見愁連曉稀聞債盡時聖朝文物盛太祝獨低睂

贈終南山傅山人

七十未成事終南蒼鬢翁老來詩興苦貧去酒腸空蠖蟄身仍病鵬摶力未通巳無燒藥本惟有著書功白馬時何晚【老君度關事也】靑龍嵗欲終【星紀躔次之義】生涯枯葉下家口亂雲中潭靜魚驚水天晴鶴唳風悲君還姓傅獨不夢髙宗

冬夜宴韓卿宅送崔元亮赴果州

蘭燭照重茵飛杯復幾分主人寒不寢上客曉離羣騎吏緣靑壁旌旗度白雲劍銘生蘚色巴字疊冰文華省思仙侶疲民愛使君泠泠惟自適郡邸有誰聞

送韓湘赴湖西從事

年少登科客從軍詔命新行裝有兵器祖席盡詩人細雨湘城暮微風楚水春潯陽應足雁夢澤豈無塵猿叫來山頂潮痕在樹身從容多暇日佳句寄須頻

送杜立歸蜀

迢遞三千里西南是去程杜陵家已盡蜀國客重行雪照巴江色風吹棧閤聲馬嘶山稍暖人語店初明旅夢心多感孤吟气不平誰爲李白後爲訪錦官城

迎春

半年畱醉待花開曉去迎春夜始回風暖慢行尋曲水天晴逺望立髙臺亦知無處將詩請惟得終朝把酒催今日柳條全弄色遊人相伴看春來

賞春

閒人只是愛春光迎得春來喜欲狂買酒怕遲令走馬看花嫌逺自移牀嬌鶯語足方離樹戲蝶飛髙始過墻顚倒醉眠三數日人間百事不思量

別春

畱春不得被春欺春若無情遣泥誰寂寞自疑生冷病淒涼還似別親知隨風未辧歸何處澆酒惟求住少時一去近當三百日從朝至夜是相思

將歸山

野人慣去山中住自到城來悶不勝宮樹蟬聲多卻樂侯門月色少於燈饑來惟擬重餐藥歸去還應只別僧聞道舊溪茒屋畔春風新上數枝藤

罷武功縣將入城

乍拋衫笏覺身輕依舊還稱學道名欲泥山僧分屋住羞從野老借牛耕妻兒盡怕爲逋客親故相邀遣到城無柰同官珍重意幾回臨路卻休行

靑衫脫下便狂歌種薤栽莎斸古坡野客相逢添酒病春山暫上著詩魔亦知官罷貧還甚且喜閒來睡得多欲與九衢親故別明朝拄杖始經過

題田將軍宅

焚香書院最風流莎艸緣墻綠蘚秋近砌別穿澆藥井臨街新起看山樓棲禽戀竹明猶在閒客觀花夜未休好是暗移城裏宅淸涼渾得似江頭

題崔駙馬宅

心在林泉身在城鳳凰樓下得閒名洞中見鑿尋仙路月裏猶燒煮藥鐺數樹異花皆勅賜並竿修竹自天生詩人多說離君宅不得靑苔地上行

酬薛奉禮見寄

棲棲滄海一耕人詔遣江邊作使君山頂雨餘靑到地濤頭風起白連云詩成客見書墻和藥熟僧來就鼎分珍重來章相借問芳名未識已曾聞

贈王尊師

先生自說瀛洲路多在靑松白石間海防夜中常見日僊宮深處卻無山犬隨鶴去遊諸洞龍作人來問大還今日偶聞塵外事朝簪未擲復何顏

和髙諫議防兼賓客時入翰苑

兼秩恩歸第一流時尋仙路向瀛洲鐘聲迢遞銀河曉林色蔥蘢玉露秋紫殿講筵鄰禦座靑宮賓榻入龍樓從來共結歸山侶今日多應獨自休

和劉禹錫主客冬初拜表懷上都故人

九陌喧喧騎吏催百官拜表禁城開林疎曉日明紅葉塵靜寒霜覆綠苔玉佩聲微班始定金函光動按初來此時共想朝天客謝食方從閣裏回

寄東都白賓客居易

闕下髙眠過十旬南宮印綬乞離身詩中得意應千首海內嫌官只一人賓客分司眞是隠山泉繞宅豈辭貧竹齋晚起多無事惟到龍門寺裏頻

寄崔之仁山人

不得之仁消息久秋來體色復何如苦將杯酒判身病狂作文章信手書官職卑微從客笑性靈閒野向錢疎幾時家計渾無事揀取深山一處居

送劉禹錫郎中赴蘇州

三十年來天下名啣恩東守闔閭城初經函谷眠山驛漸入梁園問水程霽日滿江寒浪靜春風繞郭白蘋生虎丘野寺吳中少誰伴吟詩月裏行

州城全是故吳宮香徑難尋古蘚中雲水計程千里逺軒車送別九衢空鶴聲髙下聴無盡潮色朝昏望不同太守吟詩人自理小齋閒臥白蘋風

送林使君赴邵州

詔書飛下五雲間才子分符不等閒驛路算程多是水州圗管地少於山江頭斑竹尋應徧洞裏丹砂自采還淸淨化人人自理終朝無事更相關

送獨孤煥評事赴丰州

東門擕酒送廷評結束從軍塞上行深磧路移惟馬覺斷蓬風起與雕平煙生逺戍侵云色冰疊黃河長雪聲須鑿燕然山上石登科記裏是閒名

送源中丞赴新羅

赤墀賜對使殊方官重霜臺紫綬光玉節在船淸海怪金函開詔拜夷王云晴漸覺山川異風便那知道路長誰得似君將雨露海東萬里灑扶桑

別友人山居

偶向山中覓紫芝山人勾引住多時摘花浸酒春愁盡燒竹煎茶夜臥遲泉落林梢多碎滴松生石底足傍枝明朝卻欲歸城市問我來期總不知

送無可上人遊越

淸晨相訪立門前麻履方袍一少年嬾讀經文求作佛願攻詩句覓升仙芳春山影花連寺獨夜潮聲月滿船今日送行偏惜別共師文字有因緣

送僧實歸杭州天竺

石橋寺裏最淸涼聞說茒庵寄上方林外猿聲連院磬月中潮色到禪牀他生念我身何在此世惟師性亦防九陌相逢千里別靑山重疊樹蒼蒼

詠貴遊

貴遊多愛向深春到處香凝數里塵紅杏花開連錦障綠楊陰合拂朱輪鳳凰尊畔飛金盞絲竹聲中醉玉人日暮垂鞭共歸去西園賔客附龍鱗

和李裴二舍人兩閣老酬白少傅見寄

罷艸王言星嵗久嵩髙山色日相親蕭條雨夜吟連曉撩亂花時看盡春此世逍遙應獨得古來閒散有誰鄰林中長老呼居士天下書生仰達人酒挈數瓶杯亦濶詩成千首語皆新綸闈並命誠宜賀不念衰年寄止頻

秋中夜坐

疎散永無事不眠常夜分月中松露滴風引鶴同聞

古碑

荒田一片石文字滿靑苔不是逢閒客何人肯讀來

楊桺枝詞

黃金絲掛粉墻頭動似顚狂靜似愁遊客見時心自醉無因得見謝家樓

葉葉如睂翠色濃黃鶯偏戀語從容橋邊陌上無人識雨濕煙和思萬重

江上東西離別饒舊條折盡折新條亦知春色人將去猶勝狂風取次飄

二月楊花觸處飛悠悠漠漠自東西謝家詠雪徒相比吹落庭前便作泥

窮邊詞

將軍作鎭古汧州水膩山春節气柔淸夜滿城絲管散行人不信是邊頭【謝疊山云此詩頌邊城賢守有風人法度】

遊天長寺上方

曉上上方髙處立路人羨我此時身白雲向我頭上過我更羨他雲路人

夜期賈島不至

忍寒停酒待君來酒作寒冰火作灰半夜出門重立望月明先自下髙臺

酬令狐郎中見寄

昨是兒童今是翁人間日月疾如風常聞欲向滄江去除我無人與子同

和前吏部韓侍郎夜泛南溪

辭得官來疾漸平世間那有此髙情新晴月滿南溪裏引客乘船處處行

乞新茶

嫩綠微黃碧澗春采時聞道斷葷辛不將錢買將詩乞借問山翁有幾人

朱慶余

慶余名可久以字行越州人受知於張籍登寶歷進士第而官不達

摭言云慶余遇籍知音索其篇什數通吟攺只畱二十六章置懷抱而推贊之時人以籍重名無不繕錄諷詠遂登科第初慶余尙爲謙退作閨意一篇以獻籍籍酬之有一曲敵萬金之句自是詩名流於海內

張洎云元和中張水部格律不涉舊體惟朱慶餘一人親受其防而項斯亦爲水部所賞然則韓門諸人詩分異朱慶余項斯以下爲張籍之姚合李洞方幹而下則賈島之也

近體詩

泛溪

曲渚廻花舫生衣臥向風鳥飛溪色里人語棹聲中余卉才分影新蒲自作樷前灣更幽絕𨿽淺去猶通

鳳翔西池與賈島納涼

四面無炎气淸池濶復深蜂飛逢艸住魚戲見人沈拂石安茶器移牀選樹陰幾廻同到此盡日得閒吟

與石畫秀才過普照寺

問人知寺路松竹暗春山潭黑龍應在巢空鶴未還經年爲客倦半日與僧閒更共嘗新茗聞鐘笑語間

望蕭關

漸見風沙暗蕭關欲到時兒童能探火婦女解縫旗川絕銜魚鷺林多帶箭麋暫來戎馬地不敢苦吟詩

和劉補闕秋園寓興之什

閒園淸气滿新興日堪追隔水蟬鳴後當檐雁過時雨餘槐穟重霜近藥苗衰不以朝簪貴多將野客期誰言髙靜意不異在衡茅竹冷人離洞天晴鶴出巢深籬藏白菌荒蔓露靑匏幾見中宵月淸光墜樹梢逍遙人事外杖屨入杉蘿艸色寒猶在虫聲晚漸多靜逢山鳥下幽稱野僧過幾許新開菊閒從落葉和畱情淸景晏朝罷有餘閒蝶散紅蘭外螢飛白露間墻髙微見寺林靜逺分山吟足期相訪殘陽自掩關深齋嘗獨處詎肯厭秋聲翠篠寒逾靜孤花晚更明每因逢石坐多見抱書行入夜聴疎杵遙知耿此情蒼翠經宵在園廬景自深風淒欲去燕月冷向來砧碧石當莎逕寒煙冒竹林杯瓢閒寄詠淸絕是知音門巷惟苔蘚誰言不稱貧臺閒人下晚果熟鳥來頻石脈潛通井松枝靜離塵殘蔬得雨後又見一畨新捲簾天色靜近瀬覺衣單蕉葉猶停翠桐陰已爽寒雲從髙處望琴愛靜時彈正去重陽近吟秋意未闌竹逕通鄰圃淸涼稱獨遊虫絲交影細藤子墜聲幽積潤苔紋厚迎寒薺葉稠閒來尋古畫未廢執茶甌風物已蕭防晚煙生霽容斜分紫陌樹逺隔翠微鐘宿客論文靜閒燈落燼重無窮林下意眞得古人風

上張水部

出入門闌久兒童亦有情不忘將姓字常說向公卿每許連牀坐仍容並馬行恩深轉無語懷抱甚分明

夏末畱別洞庭知已

淸秋時節近分袂獨淒然此地折髙栁何門聴暮蟬浪揺河外日山背楚南天空感迢迢事榮歸在幾年

題薔薇花

四面重條密浮陰入夏淸綠攢傷手刺紅墮斷腸英粉著蜂須膩光凝蝶翅明雨中看亦好況復值初晴

歸故園

桑柘駢春數畝間門前五栁正堪攀尊中美酒長須滿身外浮名總是閒竹逕有時風爲掃柴門無事日常關於焉已是忘機地何用將金別買山

南湖

湖上微風小檻涼翻翻菱荇滿廻塘野船著防入春艸水鳥帶波飛夕陽蘆葉有聲疑露雨浪花無際似瀟湘飄然蓬艇東歸客盡日相看憶楚鄕

與龎復言擕酒望洞庭

南湖春色通平逺貪記詩情忘酒杯帆自巴陵山下過雨從神女峽邊來靑蒲映水疎還宻白鳥翻空去復回盡日與君同看望了然勝見畫屏開

題章正字道正新居

獨在禦樓南畔住生涯還似舊時貧全無竹可侵行逕一半花猶屬別人吟處不妨嫌鼓鬧眼前惟稱與僧鄰近來漸覺靑莎巷車馬過從已有塵

題王丘長史宅

更無人吏在門前不似居官似學仙藥气暗侵朝服上花陰晚到簿書邊玉琴閒抱看山坐筒簟長鋪與客眠時見街中騎瘦馬低頭只是爲詩篇

題錢宇別墅

林居向晚饒淸景惜去非關戀酒杯石淨每因杉露滴地幽漸覺水禽來藥蔬秋後供僧盡竹杖吟中望月回紅葉間飄籬落迥行人逺見艸堂開

贈韓協律

永日微吟在竹間骨淸惟愛潄寒泉門閒多有投文客身病長無買藥錢嶺寺聴猿頻獨宿湖亭避宴動經年親知盡怪疎榮祿的是將心暗學禪

過舊宅

古巷防門誰舊宅早曾聞說屬官家更無新燕來巢屋惟有閒人去看花空廏欲摧塵滿櫪小池初涸艸侵沙榮華事歇皆如此立馬踟躕到日斜

宮詞

寂寂花時閉院門美人相並立瓊軒含情欲說宮中事鸚鵡前頭不敢言

公子行

閒從結客冶遊時忘卻紅樓薄暮期醉上黃金臺上去馬鞭捎斷綠楊絲

近試上張水部閨意

洞房昨夜停紅燭待曉堂前拜舅姑妝罷低聲問夫壻畫睂深淺入時無

禦定全唐詩錄卷七十二

欽定四庫全書

禦定全唐詩錄卷七十三

杜牧

牧字牧之京兆萬年人宰相佑之孫悰之從弟擢進士又舉制科沈傳師亷察江西宣州辟從事又爲牛僧孺淮南節度推官掌書記擢監察禦史分司東都授宣州團練判官入朝歷膳部比部員外郎並兼史職出牧黃池睦三州復遷司勲吏部員外乞外爲湖州刺史徴拜考功郎中知制誥遷中書舎人先是祖佑有別墅樊川牧自吳興罷郡葺治之出中書直每遊其地常酒酣顧謂其甥集賢校理裴延翰曰司馬遷云自古富貴名磨滅者不可勝紀我不期富貴老爲樊上翁要有數百首文章異日爾爲我序號樊川集庶數千百年未隨此磨滅則樊川一禽魚一艸木無恨矣及得恙盡捜詩文擲焚之畱者才十二三延翰復益以自所藏

文筆傳之爲樊川集史稱牧自負才略喜論兵事擬致位公輔以時無右援者怏怏不平而終爲人疎雋不拘細行其詩情致豪邁人號爲小杜以別於少陵云

紀事云吳武陵以杜牧阿房宮賦薦於崔郾遂登第郾東都放防西都過堂牧詩曰東都放防未花開三十三人走馬回秦地少年多醸酒卽將春色入闗來

後村劉氏曰杜牧許渾同時然詩各自爲體牧於唐律中嘗寓抝峭以矯時渾律切麗密或過牧而抑揚頓挫不及也

古體詩

感懷詩【時滄州用兵】

髙文防隋季提劍徇天意扶持萬代人步驟三皇地聖云繼之神神仍用文治徳澤酌生靈沈酣薫骨髓旄頭騎箕尾風塵薊門起胡兵殺漢兵屍滿咸陽市宣皇走豪傑談笑開中否蟠聮兩河間燼萌終不弭號爲精兵處齊蔡燕趙魏合環千里疆爭爲一家事逆子嫁鹵孫西鄰聘東裏急熱同手足唱和如宮徴法制自作爲禮文爭僭擬壓階螭鬭角畫屋龍交尾署紙日替名分財賞稱賜刳隍防萬尋繚垣疊千雉誓將付孱孫血絕然方已九廟仗神靈四海爲輸委如何七十年汗赩含羞恥韓彭不再生英衛皆爲鬼凶門爪牙輩穣穣如兒戲累聖但日吁閫外將誰寄屯田數十萬隄防常慴惴急徵赴軍須厚賦資凶器因隳畫一法且逐隨時利流品極防尨网羅漸離弛戎狄日開張黎元愈憔悴邈矣逺太平蕭然盡煩費至於貞元來風流恣綺靡艱極泰循來元和聖天子元和聖天子英明湯武上茅茨覆宮殿封章綻帷帳伍旅拔雄兒夢卜庸眞相勃雲走轟霆河南一平蕩繼於長慶初燕趙終舁𦇤攜妻負子來北闕爭頓顙故老撫兒孫爾生今有望茹鯁喉尙隘負重力未壯坐幄無奇兵吞舟漏疎网骨添薊垣沙血漲滹沱浪秖云徒有徵安能問無狀一日五諸侯奔亡如鳥往取之難梯天失之易反掌蒼然太行路翦翦還榛莽闗西賤男子誓肉虜杯羮請數系虜事誰其爲我聴蕩蕩乾坤大曈曈日月明叱起文武業可以豁洪溟安得封域內長有扈苗徵七十里百里彼亦何常爭往往念所至得醉愁蘇醒韜舌辱壯心叫閽無助聲聊書感懷韻焚之遺賈生

李甘詩

太和八九年訓注極虓虎潛身九地底轉上靑天去四海鏡淸澄千官云片縷公私各閒暇追遊日相伍豈知禍亂根枝葉潛滋莽九年夏四月天誡若言語烈風駕地震獰雷驅猛雨夜於正殿階拔去千年樹吾君不省覺二凶日威武操持北斗柄開閉天門路森森明廷士縮縮循墻鼠平生負名節一旦如俘虜指名爲鉤黨錮迹誰告訴喜無李杜誅敢憚髠鉗苦時當仲秋月日直曰庚午喧喧皆傳言明晨相登注予時與和鼎官班各持斧和鼎顧予云我死有處所當廷裂詔書退立須鼎俎君門曉日開赭案橫霞布儼雅千官容勃郁吾累怒適屬命鄜將昨之傳者誤明日詔書下謫斥南荒去夜登靑泥阪墜車傷左股病妻尙在牀稚子初離乳幽蘭思楚澤恨水啼湘渚怳怳三閭魂悠悠一千古其冬二凶敗渙汗開湯罟賢者須喪亡讒人尙堆堵予於後四年諌官事明主常欲雪幽寃於時一禆補拜章豈艱難膽薄多憂懼如何干鬥气竟作炎荒土題此涕滋筆以代投湘賦【甘字和鼎官侍禦史鄭注侍講禁中求爲宰相朝廷嘩言將用之甘倡言白麻出我必裂之旣而麻出乃以趙儋爲鄜坊節度使甘坐輕肆貶封卅司馬】

杜秋娘詩【並序】

杜秋金陵女也年十五爲李錡妾後錡叛滅籍之入宮有寵於景陵穆宗卽位命秋爲皇子傅姆皇子壯封漳王鄭注用事誣丞相欲去已者指王爲根王被罪廢削秋因賜歸故里予過金陵感其窮且老爲之賦詩

京江水淸滑生女白如脂其間杜秋娘不勞朱粉施老濞卽山鑄後庭千雙眉秋持玉斚醉與唱金縷衣【勸君莫惜金縷衣勸君須惜少年時花開堪折直須折莫待無花空折枝李錡長唱此詞】濞旣白首叛秋亦紅涙滋吳江落日渡灞防緑楊垂聮裾見天子盼眄獨依依椒壁懸錦幕鏡奩蟠蛟螭低鬟認新寵窈裊復融怡月上白璧門桂影涼參差金階露新重閒撚紫簫吹莓苔夾城路南苑雁初飛紅粉羽林仗獨賜辟邪旗歸來煮豹胎饜飫不能飴咸池升日慶銅雀分香悲雷音後車逺事往落花時燕禖得皇子壯發緑緌緌畫堂授傅姆天人親捧持虎睛珠絡褓金盤犀鎭帷長楊射熊羆武帳弄啞咿漸拋竹馬劇稍出舞雞奇嶄嶄整冠佩侍宴坐瑤池眉宇儼圖畫神秀射朝暉一尺桐偶人江充知自欺王幽茅土削秋放故鄕歸觚稜拂斗極回首尙遲遲四朝三十載似夢復疑非潼闗識舊吏吏髮已如絲卻喚吳江渡舟人那得知歸來四鄰攺茂苑艸菲菲淸血灑不盡仰天知問誰寒衣一疋素夜借鄰人機我昨金陵過聞之爲歔欷自古皆一貫變化安能推夏姬滅兩國逃作巫臣妻西子下姑蘇一舸逐鴟夷織室魏豹俘作漢太平基誤置代籍中兩朝尊母儀光武紹髙祖本系生唐兒珊瑚破髙齊作婢舂黃糜蕭后去揚州突厥爲閼氏女子固不定士林亦難期射鉤後呼父釣翁王者師無國要孟子有人毀仲尼秦因逐客令柄歸丞相斯安知魏齊首見防簀中尸給喪蹶張輩廊廟冠峩危珥貂七葉貴何妨戎虜支蘇武卻生返鄧通終死饑主張旣難測翻覆亦其宜地盡有何物天外復何之指何爲而捉足何爲而馳耳何爲而聴目何爲而窺已身不自曉此外何思維因此一樽酒題作杜秋詩愁來獨長詠聊可以自貽

張好好詩【並序】

牧太和三年佐故吏部沈公江西幕好好年十三始以善歌來樂籍中後一嵗公移鎭宣城復置好好於宣城籍中後二嵗爲沈著作述師以雙鬟納之後二嵗於洛陽東城重覩好好感舊傷懷故題詩贈之

君爲豫章姝十三才有餘翠茁鳳生尾丹葉蓮含跗髙閣倚天半章江聮碧虛此地試君唱特使華筵鋪主公顧四座始訝來踟躕吳娃起引贊低徊映長裾雙環可髙下才過靑羅襦盼盼乍垂袖一聲雛鳳呼繁弦迸闗紐塞管裂圓蘆眾音不能逐裊裊穿雲衢主人再三嘆謂言天下殊贈之天馬錦副以水犀梳龍沙防秋浪明月遊朱湖自此每相見三日已爲疎玉質隨月滿艶態逐春舒絳唇漸輕巧云步轉虛徐旌斾忽東下笙歌隨舳艫霜凋謝樓樹沙暖句溪蒲身外任塵土樽前極懽娛飄然集仙客【著作嘗任集賢校理】諷賦欺相如聘之碧瑤佩載以紫雲車洞閉水聲逺月髙蟾影孤爾來未幾嵗散盡髙陽徒洛城重相見婥婥爲當壚怪我苦何事少年垂白須朋遊今在否落拓更能無門館慟哭後水雲秋景初斜日掛衰栁涼風生座隅灑盡滿衿涙短歌聊一書

惜春

春半年已除其餘彊爲有卽此醉殘花便同嘗臘酒悵望送春杯殷勤掃花帚誰爲駐東流年年長在手

村行

春半南陽西柔桑徧村塢娉娉垂栁風防防回塘雨蓑唱牧牛兒籬窺蒨裙女半濕解徵衫主人饋雞黍

題池州弄水亭

弄水亭前溪颭灔翠綃舞綺席艸芊芊紫嵐峯伍伍螭蟠得形勢翚飛如軒戶一鏡奩曲堤萬丸跳猛雨檻前燕雁棲枕上巴帆去叢筠侍修廊密蕙媚幽圃杉樹碧爲幢花駢紅作堵停樽遲晚月咽咽上幽渚客舟耿孤燈萬里人夜語漫流罥苔槎饑鳬曬雪羽絲落釣餌冰鱗看吞吐防霓天帔垂狂燒漢旗怒曠朗半秋曉蕭瑟好風露光潔疑可攬欲以襟懷貯幽抱吟九歌羇情思湘浦四時皆異狀終日爲良遇小山浸石稜撐舟入幽處孤歌倚桂巖晚酒眠松塢紆余帶竹村蠶鄕足砧杵塍泉落環佩畦苗差纂組風俗知所尙豪彊恥孤侮鄰喪不相舂公租無詬負農時貴伏臘簪瑱事禮賂鄕校富華禮徵行產彊弩不能自勉去但媿來何暮故園漢上林信美非吾土

題宣州開元寺【寺置於東晉時】

南朝謝朓城東吳最深處前國去如鴻遺寺藏煙塢樓飛九十尺廊環四百柱髙髙下下中風繞松桂樹靑苔照朱閣白鳥兩相語溪聲入僧夢月色暉粉堵閱景無旦夕憑欄有今古畱我酒一樽前山看春雨

題寜州浮雲寺樓寄湖州張郎中

去春疎雨餘同倚朱欄語當時樓下水今日到何處恨如春艸多事與孤鴻去楚防栁何窮別愁紛若絮赴京初入汴口曉景卽事先寄兵部李郎中

淸淮控隋漕北走長安道檣影櫛櫛斜浪態迆迆好初旭紅可染明河澹如掃澤濶鳥來遲村饑人語早露蔓虫絲多風蒲燕雛老秋思髙蕭蕭客愁長裊裊因懷京洛間官遊何艸艸什伍持津梁澒湧爭追討翾便詎可尋幾祕安能考小人乏馨香上下將何禱惟有君子心顯豁知幽抱

長安送友人遊湖南

子性極和愚衷深褊狷相捨囂譊中吾過何由鮮楚國饒風煙湘防苦縈宛山密夕陽多人稀芳艸逺靑梅繁枝低斑筍新梢短奠哭魚人酒醒且眠飯

冬至日寄小侄阿宜詩

小侄名阿宜未得三尺長頭圓筋骨兩臉明且光去年學官人竹馬繞四廊指揮羣兒輩意气何堅剛今年始讀書下口三五行隨兄旦夕去斂手整衣裳去嵗冬至日拜我立我傍祝爾願爾貴仍且壽命長今年我江外今日生一陽憶爾不可見祝爾傾一觴陽徳比君子初生甚微茫排陰出九地萬物隨開張一似小兒學日就復月將勤勤不自已二十能文章仕宦至公相致君作堯湯我家公相家劍佩嘗丁當舊第開朱門長安城中央第中無一物萬卷書滿堂家集二百編上下馳皇王多是撫州寫今來五紀彊尙可與爾讀助爾爲賢良經書刮根本史書閱興亡髙摘屈宋艶濃薫班馬香李杜泛浩浩韓柳摩蒼蒼近者四君子與古爭彊梁願爾一祝後讀書日日忙一日讀十紙一月讀一箱朝廷用文治大開官職塲願爾出門去取官如驅羊吾兄苦好古學問不可量晝居府中治夜歸書滿牀後貴有金玉必不爲汝藏崔昭生崔蕓李兼生窟郎堆錢一百屋破散何披猖今𨿽未卽死餓凍幾欲僵參軍與縣尉塵土驚劻勷一語不中治笞箠身滿瘡官罷得絲髮好買百樹桑稅錢未輸足得米不敢嘗願爾聞我語懽喜入心腸大明帝宮闕杜曲我池塘我苦自潦倒看汝爭翺翔總語諸小道此詩不可忘

送沈處士赴蘇州李中丞招以詩贈行

山城樹葉紅下有碧溪水溪橋向吳路酒旗誇酒美下馬此送君髙歌爲君醉念君苞材能百工在城壘空山三十年鹿裘掛睡自言隴西公飄然我知已舉酒屬吳門今朝爲君起懸弓三百斤嚢書數萬紙戰賊卽戰賊爲吏卽爲吏盡我所有無惟公之指使予曰隴西公滔滔大君子常思掄羣材一爲國家治譬如匠見木礙眼皆不棄大者麤十圍小者細一指榍橛與棟梁施之皆有位忽然竪明堂一揮立能致予亦何爲者亦受公恩紀處士常有言殘冦爲犬豕常恨兩手空不得一馬箠今依隴西公如虎傅兩翅公非刺史材當坐巖廊地處士魁奇姿必展平生志東吳饒風光翠巘多名寺疎煙亹亹秋獨酌平生思因書問故人能忘批紙尾公或憶姓名爲說多憔悴

郡齋獨酌【黃州作】

前年髩生雪今年須帶霜時節序鱗次古今同雁行甘英窮西海四萬到洛陽東南我所見北可計幽荒中畫一萬國角角棊布方地頑壓不穴天迥老不僵屈指百萬世過如霹靂忙人生落其內何者爲彭殤促束自系縛儒衣寛且長旗亭雪中過敢問當壚娘我愛李侍中標標七尺彊白羽八紮弓防壓緑檀槍風前略橫陣紫髯分兩傍淮西萬虎士怒目不敢當功成賜宴麟徳殿猨超鶻掠廣毬塲三千宮女側頭看相排踏碎雙明璫旌竿幖幖旗防防意气橫鞭歸故鄕我愛朱處士三吳當中央罷亞【防防同】百頃稻西風吹半黃尙可活鄕裏豈惟滿囷倉後嶺翠撲撲前溪碧泱泱霧曉起鳬雁日晚下牛羊叔舅欲飲我社甕爾來嘗伯姊子欲歸彼亦有壺漿西阡下栁塢東陌繞荷塘姻親骨肉捨煙火遙相望太守政如水長官貪似狼徵輸一云畢任爾自存亡我昔造其室羽儀鸞鶴翔交橫碧流上竹映琴書牀出語無近俗堯舜禹武湯問今天子少誰人爲棟梁我曰天子聖晉公提紀綱聨兵數十萬附海正誅滄謂言大義小不義取易捲席如探嚢犀甲吳兵鬭弓弩虵矛燕騎馳鋒鋩豈知三載幾百戰鉤車不得望其墻答云此山外有事同胡羌誰將國伐叛話與釣魚郎溪南重回首一逕出修篁爾來十三載斯人未曽忘往往自撫已涙下神蒼茫禦史詔分洛舉趾何猖狂闕下諌官業拜疏無文章尋僧解幽夢乞酒緩愁腸豈爲妻子計未去山林藏平生五色綫願補舜衣裳弦歌教燕趙蘭芷浴河湟鮏羴一掃灑凶狠皆披攘生人但眠食壽域富農桑孤吟志在此自亦笑荒唐江郡雨初霽刀好截秋光池邊成獨酌擁鼻菊枝香醺酣更唱太平曲仁聖天子壽無疆

自宣州赴官入京路逢裴坦判官歸宣州因題贈

敬亭山下百頃竹中有詩人小謝城城髙跨樓滿金碧下聴一溪寒水聲梅花落徑香繚繞雪白玉璫花下行縈風酒斾掛珠閣半醉遊人聞弄笙我初到此未三十頭腦釤利筋骨輕畫堂檀板秋拍碎一引有時聮十觥老閒腰下丈二組塵土髙懸千載名重遊髩白事皆攺惟見東流春水平對酒不敢起逢君還眼明云罍看人捧波臉任他橫一醉六十日古來聞阮生是非離別際始見醉中情今日送君話前事髙歌引劍還一傾江湖酒伴如相問終老煙波不計程

池州送孟遲先軰

昔子來陵陽時當苦炎熱我𨿽在金臺頭角長垂折奉披塵意驚立語平生豁寺樓最鶱軒坐送飛鳥沒一罇中夜酒半破前峯月煙院松飄蕭風廊竹交戞時步郭西南繚徑苔圓折好鳥響丁丁小溪光汃汃【普八切】籬落見娉婷機絲弄啞軋煙濕樹姿嬌雨餘山態活仲秋往歷陽同上牛磯歇大江吞天去一練橫坤抹千帆美滿風曉日殷鮮血歷陽裴太守襟韻苦超越鞔鼓畫麒麟看君擊狂節離袖颭應勞恨粉啼還咽明年忝諌官緑樹秦川濶子提健筆來勢若誇父渴九衢林馬撾千門織車轍秦臺破心膽黥陣驚毛髮子旣屈一鳴余固宜三刖慵憂長者來病怯長街喝僧鑪風雪夜相對眠一褐暖灰重擁瓶曉粥還分鉢靑雲馬生角黃州使持節秦嶺望樊川祗得回頭別商山四皓祠心與樗蒱說大澤蒹葭風孤城狐窟且復考詩書無因見簮笏古訓屹如山古風冷刮骨周鼎列瓶罌荊璧橫拋摋力盡不可取忽忽狂歌發三年未爲苦兩郡非不達秋浦倚吳江去檝飛靑鶻溪山好畫圖洞壑深閨闥竹岡森羽林花塢團宮纈景物非不佳獨坐如韝紲丹鵲東飛來喃喃送君札呼兒旋供衫走門空踏襪手把一枝物桂花香帶雪喜極至無言笑余翻不恱人生直作百嵗翁亦是萬古一瞬中吾欲東召龍伯翁上天掲取北斗柄蓬萊頂上斡海水水盡到底看海空月於何處去日於何處來跳丸相趂走不住堯舜禹湯文武周孔皆爲灰酌此一杯酒與君狂且歌離別豈足更闗意衰老相隨可柰何

近體詩

秋晚與沈十七舎人期遊樊川不至

邀侶以官解泛然成獨遊川光初媚日山色正矜秋野竹疎還密巗泉咽復流杜村連潏水晚步見垂鉤

揚州

煬帝雷塘上迷藏有舊樓誰家唱水調明月滿揚州駿馬宜閒出千金好暗遊喧闐醉年少半脫紫茸裘秋風放螢苑春艸鬭雞臺金絡擎雕去鸞環拾翠來蜀船紅錦重越槖水沈堆處處皆華表淮王柰卻回

睦州

州在釣臺邊溪山實可憐有家皆掩映無處不潺湲好樹鳴幽鳥晴樓入野煙殘春杜陵客中酒落花前

題揚州禪智寺

雨過一蟬噪飄蕭松桂秋靑苔滿堦砌白鳥故遲畱暮靄生深樹斜陽下小樓誰知竹西路歌吹是揚州

代吳興妓春初寄薛軍事

霧泠侵紅粉春陰撲翠鈿自悲臨曉鏡誰與惜流年栁暗霏微雨花愁黯淡天金釵有幾隻抽當酒家錢

池州春送前進士蒯希逸

芳艸復芳艸防腸還防腸自然堪下涙何必更殘陽楚防千萬里燕鴻三兩行有家歸不得況舉別君觴句溪夏日送盧霈秀才歸王屋山將欲赴舉

野店正分泊繭蠶初引絲行人碧溪渡系馬緑楊枝苒苒迹始去悠悠心所期秋山念君別惆悵桂花時

吳宮詞

越兵驅綺羅越女唱吳歌宮燼花聲少臺荒麋迹多茱萸垂曉露菡蓞落秋波無遣君王醉滿城嚬翠蛾香逕繞吳宮千帆落照中鶴鳴山苦雨魚躍水多風城帶晚莎緑池連秋蓼紅當年國門外誰信伍員忠

早行

垂鞭信馬行數里未雞鳴林下帶殘夢葉飛時忽驚霜凝孤鶴迥月曉逺山橫僮僕休辭險時平路復平

漁父

白髮滄浪上全忘是與非秋潭垂釣去夜月叩舷歸煙影侵蘆防潮防在竹扉終年狎鷗鳥來去且無機

昔事文皇帝三十二韻

昔事文皇帝叨官在諌垣奏章爲得地齚齒負明恩金虎知難動毛釐亦恥言撩頭𨿽欲吐到口卻成吞照膽常懸鏡窺天自戴盆周鐘旣窕槬黥陣亦瘢痕鳳闕觚稜影仙盤曉日暾雨晴文石滑風暖防衣翻每慮號無告長憂駭不存隨行惟局蹐出語但寒暄宮省咽喉任戈矛羽衛屯光塵皆影附車馬定西奔億萬持衡價錙銖挾契論堆時過北斗積處滿西園接棹隋河溢連蹄蜀棧刓漉空滄海水捜盡卓王孫鬭巧猴雕刺誇趫索掛跟狐威假白額梟嘯得黃昏馥馥芝蘭圃森森枳棘藩吠聲嗾國猘公議怯膺門竄逐諸丞相蒼茫逺帝閽一名爲吉士誰免弔湘魂間世英明主中興道徳尊昆崗憐積火河漢注淸源川口隄防決陰車鬼怪掀重雲開朗照九地雪幽寃我實剛腸者形甘短褐髠曽經觸蠆尾猶得憑熊軒杜若芳洲翠嚴光釣瀨喧溪山侵越角封壌盡吳根客恨縈春細鄕愁壓思繁祝堯千萬壽再拜揖余罇

華淸宮三十韻

繡嶺明珠殿層巒下繚墻仰窺雕檻影猶想赭袍光昔帝登封後中原自古彊一千年際防三萬里農桑幾席延堯舜軒墀立禹湯雷霆馳號令星斗煥文章釣築乘時用芝蘭在處芳北扉閒木索南面富循良至道思圃平居厭未央鉤陳裹巗谷文陛壓靑蒼歌吹千秋節樓臺八月涼神仙髙縹緲環佩碎丁當泉暖涵窓鏡云嬌惹粉嚢嫩嵐滋翠葆淸渭照紅妝帖泰生靈壽歡娛嵗序長月聞仙曲調霓作舞衣裳雨露偏金穴乾坤入醉鄕玩兵師漢武回手倒幹將鯨鬛掀東海胡牙揭上陽喧呼馬嵬血零落羽林槍傾國畱無路還魂怨有香蜀峯橫慘澹秦樹逺微茫鼎重山難轉天扶業更昌望賢遺故老花蕚舊池塘往事人誰問幽襟淚獨傷碧檐斜送日殷葉半凋霜迸水傾瑤砌疎風罅玉房塵埃羯鼓索片段荔枝筐鳥啄摧寒木蝸涎蠧畫梁孤煙知客恨遙起泰陵傍

爲人題贈

我乏淩雲稱君無買笑金虛傳南國貌爭柰五陵心桂席塵瑤佩瓊樓燼水沈凝魂輕薦夢低耳悔聴琴日落珠簾捲春寒錦幙深誰家樓上笛何處月明砧蘭徑飛蝴蝶筠籠語翠禽和簮拋鳳髻將涙入鴛衾的的添新恨迢迢絕好音文園終病渴休詠白頭吟

緑樹鶯鶯語平江燕燕飛枕前聞雁去樓上送春歸半月縆雙臉凝腰素一圍西墻苔漠漠南浦夢依依有恨簮花懶無憀鬭艸稀雕籠長慘澹蘭畹漫芳菲鏡斂靑蛾黛燈挑肌腕肥避人勻迸淚拖袖倚殘暉有貌𨿽桃李單棲足是非云軿載馭去寒夜看裁衣

春末題池州弄水亭

使君四十四兩佩左銅魚爲吏非爲吏讀書底讀書晚花紅艶靜髙樹緑陰初亭宇淸無比溪山畫不如嘉賔能嘯詠官妓巧妝梳逐日愁皆碎隨時醉有餘偃須求五鼎陶只愛吾廬趣向人皆異賢豪莫笑渠

朱坡

下杜鄕園古泉聲繞舎啼靜思長慘切薄宦與乖暌北闕千門外南山午谷西倚川紅葉嶺連寺綠楊堤迥野翹霜鶴澄潭舞錦雞濤驚堆萬岫舸急轉千溪眉防萱芽嫩風條柳幄迷岸藤梢虺尾沙渚印麑蹄火燎湘桃塢波光碧繡畦日痕絙翠巘波影墮晴霓蝸壁斕斑蘚銀筵荳蔲泥洞云生片叚苔徑繚髙低偃蹇松公老森嚴竹陣齊小蓮蛙欲語幽筍稚相攜漢館畱余址周臺接故蹊蟠蛟崗隠隠班雉艸萋萋樹老蘿紆組巖深石啟閨侵窓紫桂茂拂面翠禽棲有計冠終掛無才筆漫提自塵何太甚休笑觸籓羝

許七侍禦棄官東歸瀟灑江南頗聞自適髙秋企望題詩寄贈十韻

天子繡衣吏東吳美退居有園同庾信避事學相如蘭畹晴香嫩筠溪翠影疎江山九秋後風月六朝余錦肆開詩軸靑嚢結道書霜巖紅薜荔露沼白芙渠睡雨髙梧密棊燈小閣虛凍醪元亮秫寒鱠季鷹魚塵意迷今古云情識捲舒他年雪中棹陽羨訪吾廬【余義興縣近有水榭】

題吳興消暑樓十二韻

晴日登攀好危樓物象饒一溪通四境萬岫繞層霄鳥翼舒華屋魚鱗掉短橈浪花機乍織云葉匠新雕臺榭羅嘉卉城池敞麗譙蟾蜍來作檻防蝀引成橋燕任隨秋葉人空集早潮楚鴻行盡直沙鷺立偏翹暮角淒遊旅淸歌慘泬景牽遊目困愁托酒腸銷逺吹流松韻殘陽渡柳梢時陪庾公賞還悟脫煩囂【按吳興無潮亦趂韻及之耳】

和裴傑秀才新櫻桃

新果眞瓊液人應宴紫蘭圓疑竊龍頷色巳奪雞冠逺火微微辧繁星歷歷看茂先知味好曼倩恨偸難忍用烹騂酪從將玩玉盤流年如可駐何必九華丹

禦定全唐詩錄卷七十三

欽定四庫全書

禦定全唐詩錄卷七十四

杜牧【二】

近體詩【二】

長安雜題

觚稜金碧照山髙萬國珪璋捧赭袍防筆和鈆欺賈馬讚功論道鄙蕭曹東南樓日珠簾捲西北天宛玉厄豪四海一家無一事將軍攜鏡泣霜毛

晴雲似絮惹低空紫陌微微弄袖風韓嫣金丸莎覆緑許公韀汗杏粘紅煙生窈窕深東第輪撼流蘇下北宮自笑苦無樓防智可憐鈆槧竟何功

雨晴九陌鋪江練嵐嫩千峯疊海濤南苑艸芳眠錦雉夾城云暖下霓旄少年羈絡靑紋玉遊女花簮紫蔕桃江碧柳深人盡醉一瓢顏巷日空髙

束帶謬趨文石陛有章曽拜皂嚢封期嚴無柰睡畱癖勢窘猶爲酒泥慵偸釣侯家池上雨醉吟隋寺日沈鐘

九原可作吾誰與師友瑯琊邴曼容

洪河淸渭天池濬太白終南地軸橫祥雲輝映漢宮紫春光繡畫秦川明艸妬佳人鈿朶色風回公子玉銜聲六飛南幸芙蓉苑十里飄香入夾城

丰貂長組金張輩駟馬文衣許史家白鹿原頭回獵騎紫雲樓下醉江花九重樹影連淸漢萬壽山光學翠華誰識大君謙譲徳【聖上不受徽號】一毫名利鬭鼃蟇

街西長句

碧池新漲浴嬌鴉分鏁長安富貴家遊騎偶同人鬭酒名園相倚杏交花銀秋騕裊嘶宛馬繡鞅瓏走鈿車一曲將軍何處笛連云芳樹日初斜

懷鐘陵舊遊

一謁徵南最少年虞卿雙璧截肪鮮歌謡千里春長暖絲管髙臺月正圓玉帳軍籌羅俊彥絳帷環佩立神仙陸公餘徳機云在如我酬恩合執鞭

榺閣中春綺席開柘枝蠻鼓殷晴雷垂樓萬幕靑雲合破浪千帆陣馬來未掘雙龍牛鬥气髙懸一榻棟梁材連巴控越知何有珠翠沈檀處處堆

十頃平湖堤柳合岸秋蘭芷綠纎纎一聲明月采蓮女四面朱樓卷畫簾白鷺煙分光的的微漣風定翠湉湉斜暉更落西山影千步虹橋气象兼

控壓平江十萬家秋來江靜鏡新磨城頭晚鼓雷霆後橋上遊人笑語多日落汀痕千里色月當樓午一聲歌昔年行樂穠桃畔醉與龍沙防蜀羅

潤州

句吳亭東千里秋放歌曽作昔年遊靑苔寺裏無馬迹綠水橋邊多酒樓大扺南朝皆曠達可憐東晉最風流月明更想桓伊在一笛閒吹出塞愁

謝朓詩中佳麗地夫差傳裏水犀軍城髙鐵甕橫彊弩柳暗朱樓多夢云畫角愛飄江北去釣歌長向月中聞揚州塵土試回首不惜千金借與君

九日齊安登髙

江涵秋影鴈初飛與客攜壺上翠微塵世難逢開口笑菊花須挿滿頭歸但將酩酊酬佳節不用登臨恨落暉古往今來只如此牛山何必獨霑衣

登池州九峯樓寄張祜

百感中來不自由角聲孤起夕陽樓碧山終日思無盡芳艸何年恨卽休睫在目前長不見道非身外更何求誰人得似張公子千首詩輕萬戶侯

八月十二日得替後移居霅溪館因題長句四韻

萬家相慶喜秋成處處樓臺歌板聲千嵗鶴歸猶有恨一年人住豈無情夜涼溪館畱僧話風定蘇潭看月生景物登臨閒始見願爲閒客此閒行

題靑雲館

虯蟠千仞劇羊腸天府由來百二彊四皓有芝輕漢祖張儀無地與懷王云連帳影蘿陰合枕繞泉聲客夢涼深處防容髙尙者水苖三頃百株桑

題宣州開元寺水閣閣下宛溪夾溪居人

六朝文物艸連空天澹雲閒今古同鳥去鳥來山色里人歌人哭水聲中深秋簾幙千家雨落日樓臺一笛風惆悵無因見範蠡防差煙樹五湖東

寄題甘露寺北軒

曽向蓬萊宮裏行北軒欄檻最畱情孤髙堪弄桓伊笛縹緲宜聞子晉笙天接海門秋水色煙籠隋苑暮鐘聲他年防著荷衣去不向山僧道姓名

今皇帝陛下一詔徵兵不日功集河湟諸郡次第歸降臣獲覩聖功輒獻歌詠

捷書皆應睿謀期十萬曽無一鏃遺漢武慚誇朔方地宣王休道太原師威加塞外寒來早恩入河源凍合遲聴取滿城歌舞曲涼州聲韻喜防差

奉和白相公聖徳和平致玆休運嵗終功就合詠盛明呈上三相公長句四韻

行看臘破好年光萬壽南山對未央黠戞可汗修職貢文思天子復河湟應須日禦西巡狩不假星弧北射狼吉甫裁詩歌盛業一篇江漢羨宣王

正初酬歙州刺史邢羣

翠巖千尺倚溪斜曽得嚴光作釣家越嶂逺分丁字水臘梅遲見二年花明時刀尺君須用幽處田園我有涯一壑風煙陽羨裏解休去路非賒

酬張祜處士見寄長句四韻

七子論詩誰似公曹劉須在指揮中薦衡昔日知文舉【令狐相公曽表薦處士】乞火無人作蒯通北極樓臺長掛夢西江波浪逺吞空可憐故國三千里虛唱歌詞滿六宮【處士詩曰故國三千里深宮二十年一聲河滿子雙涙落君前】

湖南正初招李郢秀才

行樂及時時巳晚對酒當歌歌不成千里暮山重疊翠一溪寒水淺深淸髙人以飲爲忙事浮世除詩盡彊名看看白蘋芽欲吐雪舟相訪勝閒行

初春雨中舟次和州橫江裴使君見迎李趙二秀才同來因書四韻兼寄江南許渾先輩

芳艸渡頭微雨時萬株楊柳拂波垂蒲根水暖雁初浴梅徑香寒蜂未知詞客倚風吟黯淡使君回馬濕旌旗江南仲蔚多情調悵望春陰幾首詩

早鴈

金河秋半鹵開云外驚飛四散哀仙掌月明孤影過長門燈暗數聲來須知胡騎紛紛在豈逐春風一一回莫厭瀟湘少人處水多菇米岸莓苔

聞慶州趙縱使君與黨項戰中箭身死長句

將軍獨乘鐵驄馬楡溪戰中金僕姑死綏卻是古來有驍將自驚今日無靑史文章爭防筆朱門歌舞笑捐軀誰知我亦輕生者不得君王丈二殳

殘春獨來南亭因寄張祜

暖云如粉艸如茵獨步長堤不見人一嶺桃花紅錦黦半溪山水碧羅新髙枝百舌猶欺鳥帶葉梨花獨送春仲蔚欲知何處在苦吟林下拂詩塵

送杜顗赴潤州幕

少年才俊赴知音丞相門欄不覺深直道事人男子業異鄕加飯弟兄心還須整理韋佩莫獨矜誇玳瑁簮若去上元懷古處謝安墳下與沈吟

閨情代作

梧桐葉落雁初歸迢遞無因寄逺衣月照石泉金防冷鳳酣簫管玉聲微佳人力杵秋風外蕩子從徵夢寐稀遙望戍樓天欲曉滿城咚鼓白雲飛

宣州畱贈

紅鈆濕盡半羅裙洞府人間手欲分滿面風流𨿽似玉四年夫壻恰如雲當春離恨杯長滿倚柱闗情日漸曛爲報眼波須穏當五陵遊蕩莫知聞

長安秋望

樓倚霜樹外鏡天無一毫南山與秋色气勢兩相髙

江樓

獨酌芳春酒登樓已半醺誰驚一行雁衝防過江云

將赴吳興登樂遊原

淸時有味是無能閒愛孤云靜愛僧欲把一麾江海去樂遊原上望昭陵

秋浦途中

蕭蕭山路窮秋雨淅淅溪風一岸蒲爲問寒沙新到雁來時還下杜陵無

江南春

千里鶯啼緑映紅水村山郭酒旗風南朝四百八十寺多少樓臺煙雨中

齊安郡中偶題

兩竿落日溪橋上半縷輕煙柳影中多少緑荷相倚恨一時回首背西風

秋聲無不攪離心夢澤蒹葭楚雨深自滴堦前大梧葉幹君何事動哀吟

題齊安城樓

嗚軋江樓角一聲微陽防防落寒汀不用憑欄苦回首故鄕七十五長亭

村舎燕

漢宮一百四十五多下珠簾閉瑣窓何處營巢夏將半茅檐煙裏語雙雙

入茶山下題水口艸市

倚溪侵嶺多髙樹誇酒書旗有小樓驚起鴛鴦豈無恨一雙飛去卻回頭

漢江

溶溶漾漾白鷗飛緑淨春深好染衣南去北來人自老夕陽長送釣船歸

念昔遊

十載飄然繩檢外罇前自獻自爲酬秋山春雨閒吟處倚徧江南寺寺樓

李白題詩水西寺【宣州濕縣】古木回巖樓閣風半醒半醉遊三日紅白花開山雨中

題禪院

觥船一棹百分空十嵗靑春不負公今日鬢絲禪榻畔茶煙輕颺落花風

春申君

烈士思酬國士恩春申誰與快寃魂三千賔客總朱履欲使何人殺李園

題烏江亭

勝敗兵家事不期包羞忍恥是男兒江東子弟多才俊捲土重來未可知

登樂遊原

長空澹澹孤鳥沒萬古消沈向此中看取漢家何似業五陵無樹起秋風

赤壁

折防沈沙鐵未銷自將磨洗認前朝東風不與周郎便銅雀春深鎖二喬

題橫江館

孫家兄弟晉龍驤馳騁功名業帝王至竟江山誰是主蒼磯空屬釣魚郎

泊秦淮

煙籠寒水月籠沙夜泊秦淮近酒家商女不知亡國恨隔江猶唱後庭花

過勤政樓

千秋佳節名空在承露絲嚢世巳無惟有紫苔偏稱意年年因雨上金鋪

過華淸宮

長安回望繡成堆山頂千門次第開一騎紅塵妃子笑無人知是荔枝來

新丰緑樹起黃埃數騎漁陽探使回霓裳一曲千峯上舞破中原始下來

題桃花夫人【卽息夫人】

細腰宮裏露桃新脈脈無言度幾春至竟息亡緣底事可憐金穀墮樓人

題木蘭廟

彎弓徵戰作男兒夢裏曽經與畫眉幾度思歸還把酒拂云堆上祝明妃

讀韓杜集

杜詩韓集愁來讀似倩麻姑癢處防天外鳳凰誰得髓無人解合續膠

出宮人

閒吹玉殿昭華管醉折梨園縹蔕花十年一夢歸人世絳縷猶封系臂紗

鄭瓘協律

廣文遺韻畱樗散雞犬圖書共一船自說江湖不歸事阻風中酒過年年

贈朱道靈

劉根丹篆三千字郭璞靑嚢兩卷書牛渚磯南謝山北白雲深處有巖居

寄揚州韓綽判官

靑山隠隠水迢迢秋盡江南艸木凋二十四橋明月夜玉人何處教吹簫

送李羣玉赴舉

故人別來面如雪一榻拂云秋影中玉白花紅三百首五陵誰唱與春風

送隠者

無媒徑路艸蕭蕭自古雲林逺市朝公道世間惟白髮貴人頭上不曽饒

贈別

娉娉裊裊十三餘荳蔻梢頭二月初春風十里揚州路卷上珠簾總不如

多情卻似總無情惟覺罇前笑不成蠟燭有心還惜別替人垂淚到天明

宮詞

監宮引出暫開門隨例須朝不是恩銀鑰卻收金鎖合月明花落又黃昏

秋夕

銀燭秋光冷畫屏輕羅小扇撲流螢天階夜色涼如水臥防牽牛織女星

山行

逺上寒山石徑斜白雲生處有人家停車坐愛楓林晚霜葉紅於二月花

南陵道中

南陵水面漫悠悠風雲輕欲變秋正是客心孤迥處誰家紅袖憑江樓

遊邊

黃沙連海路無塵邊艸長枯不見春日暮拂云堆下過馬前逢著射雕人

早春題眞上人院

淸羸已近百年身古寺風煙又一春寰海自成戎馬地惟師曽是太平人

金穀園

繁華事散逐香塵流水無情艸自春日暮東風怨啼鳥落花猶似墮樓人

華淸宮

零葉翻紅萬樹霜玉蓮開蕊暖泉香行雲不下朝元閣一曲淋鈴涙數行

贈獵騎

已落雙雕血尙新鳴鞭走馬又翻身憑君莫射南來雁恐有家書寄逺人

贈漁父

蘆花深澤靜垂綸月夕煙朝幾十春自說孤舟寒水畔不曽逢著獨醒人

贈終南蘭若僧

北闕南山是故鄕兩枝仙桂一時芳休公都不知名姓始覺禪門气味長

江上

楚鄕寒食橘花時野渡臨風駐防旗艸色連云人去住水紋如縠燕防差

許秀才至辱李蘄州絕句問防酒之情因寄

有客南來話所思故人遙枉醉中詩暫因微疾須防酒不是歡情減舊時

懷吳中馮秀才

長洲苑外艸蕭蕭卻算遊程嵗月遙惟有別時今不忘暮煙秋雨過楓橋

閒題

男兒所在卽爲家百鎰黃金一朶花借問春風何處好緑楊深巷馬頭斜

偶見

朔風髙掠河樓白鼻騧郎白罽裘有个當壚明似月馬鞭斜揖笑回頭

嘆花

自是尋春去校遲不須惆悵怨芳時狂風落盡深紅色緑葉成陰子滿枝【摭言云牧佐宣城幕遊湖州刺史崔君張水戲使州人畢觀令牧間行閱奇麗得垂髫者十餘嵗後十四年牧刺湖州其人已嫁生子矣乃悵而爲詩】

李尙書席上作

華堂今日綺筵開誰喚分司禦史來偶發狂言驚滿座兩行粉面一時回

遣懷

落魄江湖載酒行楚腰纎細掌中情十年一覺揚州夢贏得靑樓薄幸名

月

三十六宮秋夜深昭陽歌防信沈沈惟應獨伴陳皇后照見長門望幸心

斑竹筒簟

血染斑斑成錦紋昔年遺恨至今存分明知是湘妃泣何忍將身臥涙痕

邊上聞胡笳

何處吹笳薄暮天塞垣髙鳥沒狼煙遊人一聴頭堪白蘇武曽經十九年

子規

蜀地曽聞子規鳥宣城又見杜鵑花一叫一回腸一防三春三月憶三巴

同趙二十二訪張明府郊居聯句

陶潛官罷酒缾空門掩楊花一夜風【牧】古調詩吟山色裏無弦琴在月明中【嘏】逺檐髙樹宜幽鳥出岫孤云逐晚虹【牧】別後東籬數枝菊不知閒醉與誰同【嘏】

禦定全唐詩錄卷七十四

欽定四庫全書

禦定全唐詩錄卷七十五

李商隠

商隠字義山懷州河內人幼爲文令狐楚鎭河陽以所業文幹之年才及弱冠楚以其少俊深禮之令與諸子遊楚鎭天平汴州從爲巡官嵗給資裝令隨計上都開成二年方登進士第釋褐祕書省校書郎調補農尉防昌二年又以書判防萃王茂元鎭河陽辟爲掌書記得侍禦史茂元愛其才以子妻之茂元𨿽讀書爲儒然本將家子李徳裕厚遇之時徳裕秉政用爲河陽帥徳裕與李宗閔楊嗣復令狐楚大相讐怨商隠旣爲茂元從事宗閔黨大薄之時令狐楚巳卒子綯爲員外郎以商隠背恩尢惡其無行俄而茂元卒來遊京師久之不調防給事中鄭亞亷察桂州請爲觀察判官撿挍水部員外郎大中初白敏中執政令狐在內署

共排李徳裕逐之亞坐徳裕黨亦貶循州刺史商隠隨亞在嶺表累載三年入朝京兆尹盧正奏署掾曹令典牋奏明年令狐綯作相商隠屢啟陳情綯不之省正鎭徐州又從爲掌書記府罷入朝復以文章幹綯乃補太學博士防河南尹柳仲郢鎭東蜀辟爲節度判官撿挍工部郎中大中末仲郢坐専殺左遷商隠廢罷還鄭州未幾卒商隠能爲古文不喜偶對從事令狐楚幕楚能章奏遂以其道授商隠自是始爲今體章奏博學彊記下筆不能自休尢善爲誄奠之詞與太原溫庭筠南郡段成式齊名時號三十六體文思淸麗視庭筠過之而俱無特操恃才詭激爲當塗者所薄名宦不進坎防終身

商隠自序年十六著才論聖論後恣展古集咽處於任範徐庾之間作文或時得好對切事聲勢物景哀上浮壯能感動人

又自述云夙聞妙諭常在道塲至於南國妖姬叢臺妙妓𨿽有涉於篇什實不接於風流可使國人盡保展禽酒肆無疑阮籍

陸魯望曰吾聞淫畋漁者謂之暴天物天物且不可暴又可抉摘刻削露其情狀乎使自萌卵至於槁死不能隠伏天能不致罰耶長吉天東野窮玉溪生官不掛朝籍而死正坐是哉正坐是哉古今詩話楊大年錢文僖晏元獻劉子儀爲詩皆宗義山號西昆體後進效之多竊取義山詩句嘗內宴優人有爲義山者衣服敗裂告人曰吾爲諸館職撏撦至此聞者大噱

蔡寛夫云荊公晚年喜義山詩以爲唐人知學老杜而得其籓籬惟義山一人而已每誦其雪嶺未歸天外使松州猶駐殿前軍永憶江湖歸白髮欲回天地入扁舟與池光不受月暮气欲沈山江海三年客乾坤一戰塲之類𨿽老杜無以過也楊文公談苑義山爲文多簡閱書冊左右鱗次號獺祭魚

紀事云義山少遊投宿逆旅主人防客召與坐不知其爲義山也酒酣席客賦木蘭花詩義山後就曰洞庭波冷曉侵云日日徵帆送逺人幾度木蘭舟上望不知船是此花身坐客覽之大驚詢之乃義山也

範元實詩眼曰文章貴眾中傑出同賦一事工拙易見予行蜀道過籌筆驛如石曼卿詩意中流水逺愁外舊山靑有山水處便可用不必籌筆驛也殷潛之與小杜詩甚健麗亦無髙意惟義山詩云猿鳥猶疑畏簡書風雲長爲防儲胥簡書軍中法令約束言號令嚴明𨿽千百年之後猿鳥猶畏之也儲胥軍中籓籬言忠義貫神明風雲猶爲防其壁壘也誦此二語使人凜然復見孔明風烈至於管樂有才終不忝關張無命復何如屬對親切又有議論他人不及也馬嵬驛唐詩尢多如劉夢得緑野扶風道一篇人頗誦之其淺近乃兒童所能義山雲海內徒聞更九州他生未卜此生休語極親切故不用墮淚愁怨等字而聞者爲之深悲空聞虎旅鳴宵柝無復雞人報曉籌如親扈明皇寫出當時物色此日六軍同駐馬他時七夕笑牽牛益奇義山詩世人但知其巧麗與溫庭筠齊名蓋俗學止得其皮膚其髙情逺意皆不識也

古體詩

無題

八嵗偸照鏡長眉已能畫十嵗去踏靑芙蓉作裙衩十二學彈箏銀甲不曽卸十四藏六親懸知猶未嫁十五泣春風背面秋千下

房中曲

薔薇泣幽素翠帶花錢小嬌郎癡若云抱日西簾曉枕是龍宮石割得秋波色玉簟失柔膚但見防羅碧憶得前年春未語含悲辛歸來已不見錦瑟長於人今日澗底松明日山頭檗愁到天池翻相看不相識

效徐陵體贈更衣

密帳眞珠絡溫幃翡翠裝楚腰知便寵宮眉正鬭彊結帶懸梔子繡領刺鴛鴦輕寒衣省夜金斗熨沈香

江南曲

郎船安兩槳儂舸動雙橈掃黛開宮額裁裙約楚腰乖期方積思臨酒欲拌【拚同】嬌莫以采菱唱欲羨秦臺簫

宮中曲

雲母濾宮月夜夜白於水賺得羊車來低扇遮黃子水精不覺冷自刻鴛鴦翅蠶縷茜香濃正朝纒左臂巴牋兩三幅滿寫承恩字欲得識靑天昨夜蒼龍是

柳枝【有序】

柳枝洛中裏娘也父饒好賈風波死湖上其母不念他兒子獨念柳枝生十七年塗妝綰髻未嘗竟已復起去吹葉嚼蕊調絲擫【音叶】管作天海風濤之曲幽憶怨防之音居其傍與其家接故往來者聞十年尙相與疑其醉眠夢【一本有物字】防不聘余從昆譲山比柳枝居爲近他日春曽陰譲山下馬柳枝南柳下詠余燕臺詩柳枝驚問誰人有此誰人爲是譲山謂曰此吾裏中少年叔耳柳枝手防長帶結譲山爲贈叔乞詩明日余比馬出其巷柳枝丫鬟畢妝抱立扇下風鄣一袖指曰若叔是【句】後三日鄰當去湔裙水上以博香山待與郎俱過余諾之防所友有偕當詣京師者戲盜余臥裝以先不果畱雪中譲山至且曰爲東諸侯取去矣明年譲山復東相背於戲上因寓詩以墨其故處云

花房與蜜脾蜂雄蛺蝶雌同時不同類那復更相思本是丁香樹春條結始生玉作彈棊局中心亦不平嘉引蔓長碧玉冰【去聲】寒漿東陵𨿽五色不忍值【治去聲】牙香

柳枝井上蟠蓮葉浦中幹錦鱗與繡羽水陸有傷殘畫屏繡步障物物自成雙如何湖上望只是見鴛鴦

李肱所遺畫松詩書兩紙得四十韻

萬艸已涼露開圖披古松靑山徧滄海此樹生何峯孤根邈無倚直立撐鴻蒙端如君子身挺若壯士胸樛枝勢夭嬌忽欲蟠拏空又如驚螭走黙與奔云逢孫枝擢細葉旖旎狐裘茸鄒顚蓐髮軟麗姬眉黛濃視久目睛倐忽變輝容竦削正稠直婀娜旋敷夆又如洞房冷翠被張穹籠亦若曁蘿女平旦妝顏容細疑襲气母猛若爭神功燕雀固寂寂霧露常衝衝香蘭愧傷暮碧竹慚空中可集呈瑞鳳堪藏行雨龍淮山桂偃蹇蜀郡桑重童枝條亮眇脆靈气何由同昔聞咸陽帝近說嵇山儂或著仙人號或以大夫封終南與淸都煙雨遙相通安知夜夜意不起西南風美人昔淸興重之猶月鐘寶笥十八九香緹千萬重一旦鬼瞰室稠疊張羉罿【音鸞童】赤羽中要害是非皆怱怱生如碧海月死踐霜郊蓬平生握中玩散失隨奴僮我聞照妖鏡及與神劍鋒寓身防有地不爲凡物防伊人秉玆圖顧盼擇所從而我何爲者開顏捧靈蹤報以漆鳴琴懸之眞珠櫳是時方暑夏座內若嚴冬憶昔謝四騎學仙玉陽東千株盡若此路入瓊瑤宮口詠云歌手把金芙蓉濃藹深霓袖色映瑯玕中悲哉墮世网去之若遺弓形魄天壇上海日髙曈曈終騎紫鸞歸持寄扶桑翁

戲題樞言艸閣三十二韻

君家在河北我家在山西百嵗本無異陰陰仙李枝尙書文與武戰罷幕府開君從渭南至我自仙遊來平昔苦南北動成雲雨乖逮今兩攜手對若牀下鞋夜歸碣石館朝上黃金臺我有苦寒調君抱陽春才年顏各少壯髮緑齒尙齊我𨿽不能飲君時醉如泥政靜籌畫簡退食多相攜掃掠走馬路整頓射雉翳春風二三月柳密鸎正啼淸河在門外上與浮雲齊欹冠調玉琴彈作松風哀又彈明君怨一去怨不回感激坐者泣起視雁行低翻憂龍山雪卻雜胡沙飛仲容銅琵琶項直聲淒淒上貼金捍撥畫爲承露雞君時臥掁觸勸客白玉杯苦云年光疾不飲將安歸我賞此言是因循未能諧君言中聖人坐臥莫我違楡莢亂不整楊花飛相隨上有白日照下有東風吹靑樓有美人顏色如瑉瑰歌聲入靑雲所痛無良媒少年苦不久顧慕良難哉徒令眞珠肶裛入珊瑚腮君今且少安聴我苦吟詩古詩何人作老大徒傷悲

驕兒詩

衮師我驕兒美秀乃無匹文葆未周晬固已知六七四嵗知名姓眼不視梨栗交朋頗窺觀謂是丹穴物前朝尙器貌流品方第一不然神仙姿不爾燕鶴骨安得此相謂欲慰衰朽質靑春妍和月朋戲渾甥侄繞堂復穿林沸若金鼎溢門有長者來造次請先出客前問所須含意不吐實歸來學客面防【羽委切】敗秉爺笏或謔張飛胡或笑鄧艾喫豪鷹毛崱屴猛馬气佶傈截得靑篔簹騎走恣唐突忽復學防軍按聲喚蒼鶻又復紗燈傍稽首禮夜佛仰鞭罥蛛网俯首飲花蜜欲爭蛺蝶輕未謝柳絮疾階前逢阿姊六甲頗輸失凝走弄香奩防脫金屈戍抱持多反側威怒不可律曲躬牽窗网衉唾拭琴漆有時看臨書挺立不動膝古錦請裁衣玉軸亦欲乞請爺書春勝春勝宜春日芭蕉斜捲箋辛夷低過筆爺昔好讀書懇苦自著述顦顇欲四十無肉畏蚤虱兒愼勿學爺讀書求甲乙穣苴司馬法張良黃石術便爲帝王師不假更纖悉況今西與北羌戎正狂悖誅赦兩未成將養如痼疾兒當速成大探雛入虎穴當爲萬戶侯勿守一經帙

行次西郊作一百韻

蛇年建丑月我自梁還秦南下大散闗北濟渭之濵艸木半舒坼不類冰雪晨又若夏苦熱燋捲無芳津髙田長檞櫪下田長荊榛農具棄道傍饑牛死空墩依依過村落十室無一存存者背面啼無衣可迎賔始若畏人問及門還具陳右輔田疇薄斯民常苦貧伊昔稱樂土所賴牧伯仁官淸若冰玉吏善如六親生男不逺徵生女事四鄰濁酒盈瓦缶爛谷堆荊囷健兒庇旁婦衰翁防童孫況自貞觀後命官多儒臣例以賢牧伯徴入司陶鈞降及開元中姦邪撓經綸晉公忌此事多錄邊將勲因令猛毅輩雜牧升平民中原遂多故除授非至尊或出幸臣輩或由帝戚恩中原困屠解奴厭肥豚皇子棄不乳椒房抱羌渾重賜竭中國彊兵臨北邊控二十萬長臂皆如猿皇都三千里來往同雕鳶五里一換馬十里一開筵指顧動白日暖熱回蒼旻公卿辱嘲叱唾棄如糞丸大朝防萬方天子正臨軒防旂轉初旭玉座當祥煙金障旣特設珠簾亦髙褰捋須蹇不顧坐在禦榻前忤者死跟屨附之升頂顚華侈矜遞衒豪俊相並吞因失生惠養漸見徴求頻奚冦西【當作東】北來揮霍如天翻是時正忘戰重兵多在邊列城繞長河平明插旗旛但聞虜騎入不見漢兵屯大婦抱兒哭小婦攀車轓生小太平年不識夜閉門少壯盡防行疲老守空村生分作死誓揮涙連秋云廷臣例麞怯諸軍如羸奔爲賊掃上陽捉人送潼闗玉輦望南斗未知何日旋誠知開辟久遘此云雷屯逆者問鼎大存者要髙官搶攘互間諜孰辧梟與鸞千馬無返轡萬車無還轅城空鼠雀死人去豺狼喧南資竭吳越西費失河源因令左藏庫摧毀惟空垣如人當一身有左無右邊筋體半痿痺肘腋生臊膻列聖防此恥含懷不能宣謀臣拱手立相戒無敢先萬國困杼軸內庫無金錢健兒立霜雪腹歉衣裳單饋餉多過時髙估銅與鉛山東望河北爨煙猶相聯朝廷不暇給辛苦無半年行人防行資居者稅屋椽中間遂作梗狼籍用戈鋋臨門送節制以錫通天班破者以族滅存者尙遷延禮數異君父羈縻如羌零直求輸赤誠所望大體全巍巍政事堂宰相厭八珍敢問下執事今誰掌其權瘡疽幾十載不敢抉其根國蹙賦更重人稀役彌繁近年牛醫兒城社更扳援盲目把大斾處此京西藩樂禍忘怨敵樹黨多狂狷生爲人所憚死非人所憐快刀斷其頭列若豬羊懸鳳翔三百里兵馬如黃巾夜半軍牒來屯兵萬五千鄕裏駭供億老少相扳牽兒孫生未孩棄之無顏不復議所適但求死山間爾來又三嵗甘澤不及春盜賊亭午起問誰多窮民節使殺亭吏捕之恐無因咫尺不相見旱久多黃塵官健腰佩弓自言爲官巡常恐值荒迥此輩還射人愧客問本末願客無因循郿塢抵陳倉此地忌黃昏我聽此言罷寃憤如相焚昔聞舉一防羣盜爲之奔又聞理與亂在人不在天我願爲此事君前剖心肝叩頭出鮮血滂沱污紫宸九重黯巳隔涕泗空沾唇史典作尙書廝養爲將軍愼勿道此言此言未忍聞

井泥四十韻

皇都依仁裏西北有髙齋昨日主人氏治井堂西陲工人三五輩輦出土與泥到水不數尺積共庭樹齊他日井甃畢用土蓋作堤曲隨林掩映繚以池周回下去防寞穴上承雨露滋寄辭別地脈因言謝泉扉升騰不自意疇昔忽巳乖伊余掉行鞅行行來自西一日下馬到此時芳艸萋四面多好樹旦暮雲霞姿晚落花滿地幽鳥鳴何枝蘿幄旣巳薦山樽亦可開待得孤月上如與佳人來因玆感物理惻愴平生懷茫茫此羣品不定輪與蹄喜得舜可禪不以瞽瞍疑禹竟代舜立其父吁咈哉嬴氏並六合所來因不韋漢祖把左契自言一布衣當塗佩國璽本乃黃門防長防亂中原何妨起戎氐不獨帝王耳臣下亦如斯伊尹佐興王不借漢父資磻溪老釣叟坐爲周之師屠狗與販繒突起定傾危長沙啟封土豈是出程姬帝問主人翁有自賣珠兒武昌昔男子老苦爲人妻蜀王有遺魄今在林中啼淮南雞防藥翻向雲中飛大鈞運羣有難以一理推顧於防防內爲問秉者誰我恐更萬世此事愈云爲猛虎與雙翅更以角副之鳳凰不五色聫翼上雞棲我欲秉鈞者朅來與我偕浮雲不相顧寥泬誰爲梯悒怏夜將半但歌井中泥

韓碑

元和天子神武姿彼何人哉軒與羲誓將上雪列聖恥坐法宮中朝四夷淮西有賊五千載封狼生防防生羆不據山河據平地長戈利矛日可麾帝得聖相相曰度賊斫不死神扶持腰懸相印作都統陰風慘澹天王旗愬武古通【一作道】作牙爪儀曹外郎載筆隨行軍司馬志且勇十四萬眾猶虎貔入蔡縛賊獻太廟功無與讓恩不訾帝曰汝度功第一汝從事愈宜爲辭愈拜稽首蹈且舞金石刻畫臣能爲古者世稱大手筆此事不系於職司當仁自古有不讓言訖屢頷天子頤公退齋戒坐小閣濡染大筆何淋漓防竄堯典舜典字塗攺淸廟生民詩文成破體書在紙淸晨再拜鋪丹墀表曰臣愈昧死上詠神聖功書之碑碑髙三丈字如鬥負以靈鼇蟠以螭句奇語重諭者少讒之天子言其私長繩百尺拽碑倒麄砂大石相磨治公之斯文若元气先時巳入人肝脾湯盤孔鼎有述作今無其器存其辭嗚呼聖皇及聖相相與烜赫流淳熙公之斯文不示後曷與三五相攀追願書萬本誦萬徧口角流沫右手胝傳之七十有二代以爲封禪玉檢眀堂基

燕臺詩四首

風光冉冉東西陌幾日嬌魂尋不得蜜房羽客類芳心冶葉倡條徧相識暖藹輝遲桃樹西髙鬟立共桃鬟齊雄龍雌鳳杳何許絮亂絲繁天亦迷醉起微陽若初曙映簾夢斷聞殘語愁將鐵网罥瑚海濶天翻迷處所衣帶無情有寛窄春煙自碧秋霜白研丹擘石天不知願得天牢鎖寃魄夾羅委篋單綃起香肌冷襯琤琤佩今日東風自不勝化作幽光入西海

右春

前閣雨簾愁不捲後堂芳樹陰陰見石城景物類黃泉夜半行郎空柘彈綾扇喚風閶闔天輕帷翠幕波洄旋蜀魄寂寞有伴未幾夜瘴花開木棉桂宮流影光難取嫣薫蘭破輕輕語直教銀漢墮懷中未遣星妃鎭來去濁水淸波何異源濟河水淸黃河渾安得薄霧起緗裙手接云軿呼太君

右夏

月浪衝天天宇濕涼蟾落盡疎星入云屏不動掩孤嚬西樓一夜風箏急欲織相思花寄逺終日相思卻相怨但聞北斗聲回環不見長河水淸淺金魚鎖防紅桂春古時塵滿鴛鴦茵堪悲小苑作長道玉樹未憐亡國人瑤琴愔愔藏楚弄越羅冷薄金泥重簾鉤鸚鵡夜驚霜喚起南云繞云夢雙璫丁丁聯尺素內記湘川相識處歌唇一世銜雨看可惜馨香手中故

右秋

天東日出天西下雌鳳孤飛女龍寡靑溪白石不相望堂中逺甚蒼梧野凍筆霜華交隠起芳根中防香心死浪乘畫舸憶蟾蜍月娥未必嬋娟子楚管蠻弦愁一槪空城舞罷腰支在當時歡向掌中銷桃葉根根雙姊妹破鬟矮墮淩朝寒白玉燕釵黃金蟬風車雨馬不持去蠟燭啼紅怨天曙

右冬

河內詩二首

鼉鼓沈沈虯水咽秦絲不上蠻弦絕姮娥衣薄不禁寒蟾蜍夜艶秋河月碧城冷落空蒙煙簾輕幙重金鉤欄靈香不下兩皇子孤星直上相風竿八桂林邊九芝艸短襟小鬢相逢道入門暗數一千春願去閏年畱月小梔子交加香蓼繁停辛佇苦畱待君

右一曲樓上

閶門日下吳歌逺陂路緑菱香滿滿後溪暗起鯉魚風船旗閃防芙蓉榦傾身奉君畏身輕雙橈兩槳樽酒淸莫因風雨罷團扇此曲防腸惟北聲低樓小徑城南道猶自金鞍對芳艸

右一曲湖中

河陽詩

黃河揺溶【一作落】天上來玉樓影近中天臺龍頭瀉酒客壽杯主人淺笑紅玫瑰梓澤東來七十里長溝復塹埋云子可惜秋眸一臠光漢陵走馬黃塵起南浦老魚鮏古涎眞珠密字芙蓉篇湘中寄到夢不到衰容自去拋涼天憶得蛟絲裁小卓蛺蝶飛回木棉薄緑繡笙嚢不見人一口紅霞夜深嚼幽蘭泣露新香死畫圖淺縹松溪水楚絲微覺竹枝髙半曲新辭寫綿紙巴西【一作陵】夜市紅守宮後房防臂斑斑紅堤南渴雁自飛久蘆花一夜吹西風曉簾串防蜻蜓翼羅屏但有空靑色玉灣不釣三千年蓮房暗破蛟龍惜濕銀注鏡井口平鸞釵映月寒錚錚不知桂樹在何處仙人不下雙金莖百尺相風插重屋側近嫣紅伴柔綠百勞不識對月郎湘竹千條爲一束

偶成轉韻七十二句贈四同舎

沛國東風吹大澤蒲靑柳碧春一色我來不見隆凖人瀝酒空餘廟中客徵東同舎鴛與鸞酒酣勸我懸徵鞍藍山寶肆不可入玉中仍是靑瑯玕武威將軍使中俠少年箭道驚楊葉戰功髙後數文章憐我秋齋夢蝴蝶詰旦九門傳奏章髙車大馬來煌煌路逢鄒枚不暇揖臘月大雪過大梁憶昔公爲防昌宰我時入謁虛懷待眾中賞我賦髙唐回看屈宋猶年輩公事武皇爲鐵冠歷防請我相所難我時顦顇在書閣臥枕蕓香春夜防明年赴辟下昭桂東郊慟哭辭兄弟韓公堆上跋馬時回望秦川樹如薺依稀南指陽臺云鯉魚食鉤猿失羣湘妃廟下已春盡虞帝城前初日曛謝遊橋上澄江館下望山城如一彈鷓鴣聲苦曉驚眠朱槿花嬌晚相伴頃之失職辭南風破帆壊槳荊江中斬蛟防璧不無意平生自許非怱怱歸來寂寞靈臺下著破藍衫出無馬天官補吏府中趨玉骨痩來無一把手封狴牢屯制囚直防印鎖黃昬愁平明赤帖使修表上賀嫖姚收賊州舊山萬仞靑霞外望見扶桑出東海愛君憂國去未能白道靑松了然在此時聞有燕昭臺挺身東望心眼開且吟王粲從軍樂不賦淵明歸去來彭門十萬皆雄勇首戴公恩若山重廷評日下握靈蛇書記眠時吞防鳳之子夫君鄭與裴何甥謝舅當世才靑袍白簡風流極碧沼紅蓮傾倒開我生粗疎不足數梁父哀吟鴝鵒舞橫行濶視倚公憐狂來筆力如牛弩借酒祝公千萬年吾徒禮分常周旋收旗臥鼓相天子相門出相光靑史【義山生平遊歷略見於此篇】

燒香曲

鈿云蟠蟠互比魚孔雀翅尾蛟龍須漳宮舊樣博山鑪楚嬌捧笑開芙蕖八蠶繭綿分小炷獸焰微紅隔雲母白天月澤寒未冰金虎含秋向東吐玉佩呵光銅照昏簾波日暮衝斜門西來欲上茂陵樹柏梁已失栽桃魂露庭月井大紅气輕衫薄袖當君意蜀殿瓊人伴夜深金鑾不問殘燈事何當巧吹君懷度襟灰爲土塡淸露

安平公詩

丈人博陵王名家憐我總角稱才華華州畱語曉至暮髙聲喝吏放兩衙明朝騎馬出城外送我習業南山阿仲子延嶽年十六面如白玉欹烏紗其弟炳章猶兩丱瑤林瓊樹含奇花陳畱阮家諸侄秀邐迆出拜何駢羅府中從事杜與李麟角虎翅相過摩淸詞孤韻有歌響擊觸鐘磬鳴環珂三月石堤凍銷釋東風開花滿陽坡時禽得伴戲新木其聲尖咽如鳴梭公時載酒領從事踴躍鞍馬來相過仰看樓殿撮【一作插】淸漢坐視世界如恆沙面熱腳掉互登陟靑雲表柱白雲崖一百八句在貝葉三十三天長雨花長者子來輒獻蓋辟支佛去空畱鞾公時受詔鎭東魯遣我艸奏隨車牙顧我下筆卽千字疑我讀書傾五車嗚嘑大賢苦不壽時世方士無靈砂五月至止六月病遽頽泰山驚逝波明年徒步弔京國宅破子毀哀如何西風衝戶捲素帳隟光斜照舊燕窠古人常嘆知已少況我淪賤艱虞多如公之徳世一二豈得無淚如黃河瀝膽咒願天有眼君子之澤方滂沱

海上謡

桂水寒於江玉秋冷咽海底覓仙人香桃如痩骨紫鸞不肯舞滿翅蓬山雪借得龍堂寛曉出揲云髮劉郎舊香炷立見茂陵樹云孫帖帖臥秋煙上元細字如蠶眠

李夫人

蠻絲系條脫妍眼和香屑壽宮不惜鑄南人柔腸早被秋眸割淸澄有餘幽素香鰥魚渴鳳眞珠房不知痩骨類冰井更許夜簾通曉霜土花漠漠云茫茫黃河欲盡天蒼蒼

禦定全唐詩錄卷七十五

欽定四庫全書

禦定全唐詩錄卷七十六

李商隠【二】

近體詩

令狐舎人說昨夜西掖翫月因戲贈

昨夜玉輪明傳聞近太淸涼波衝碧瓦曉暈落金莖露索秦宮井風弦漢殿箏幾時綿竹頌擬薦子虛名崔處士

眞人塞其內夫子入於機未肯投竿起惟歡負米歸雪中東郭履堂上老萊衣讀徧先賢傳如君事者稀自喜

自喜蝸牛舎兼容燕子巢綠筠遺粉籜紅藥綻香苞虎過遙知穽魚來且佐庖慢行成酩酊鄰壁有松醪歸墅

行李逾南極旬時到舊鄕楚芝應徧紫鄧橘未全黃渠濁村舂急旗髙社酒香故山歸夢喜先入讀書堂哭劉司戶

離居星嵗易失望死生分酒甕凝余桂書簽冷舊蕓江風吹雁急山木帶蟬曛一叫千回首天髙不爲聞有美扶皇運無誰薦直言已爲秦逐客復作楚寃魂湓浦應分荊江有防源並將添恨淚一灑問乾坤

桂林

城窄山將壓江寛地共浮東南通絕域西北有髙樓神防靑楓岸龍移白石湫殊鄕竟何禱簫皷不曽休

陳后宮

茂苑城如畫閶門瓦欲流還依水光殿更起月華樓侵夜鸞開鏡迎冬雉獻裘從臣皆半醉天子正無愁

屬疾

許靖猶羈宦安仁復悼亡玆辰聊屬疾何日免殊方秋蝶無端麗寒花只暫【一作更不】香多情眞命薄容易卽回腸

楚宮

復壁交靑瑣重簾掛紫繩如何一柱觀不礙九枝燈扇薄常窺月釵斜只鏤冰歌成猶未唱秦火入夷陵

石城

石城誇窈窕花縣更風流簟冰【卑病切】將飄枕簾烘不隠鉤玉童收夜鑰金狄守更籌共笑鴛鴦綺鴛鴦兩白頭

離思

气盡前溪舞心酸子夜歌峽云尋不得溝水欲如何朔雁傳書絕湘篁染淚多無由見顏色還自托微波

風雨

淒涼寶劍篇羈泊欲窮年黃葉仍風雨靑樓自管弦新知遭薄俗舊好隔良緣心防新丰酒銷愁斗幾千

槿花

燕體傷風力雞香積露文殷鮮一相雜啼笑兩難分月裏寜無姊雲中亦有君三淸與仙島何事亦離羣珠館薫燃久玉房梳掃余燒蘭才作燭襞錦不成書本以亭亭逺翻嫌脈脈疎回頭問殘照殘照更空虛

蜨

葉葉復翻翻斜橋對側門蘆花惟有白柳絮可能溫西子尋遺殿昭君覓故村年年芳物盡來別敗蘭蓀

韓翃舎人卽事

萱艸含丹粉荷花抱綠房鳥應悲蜀帝蟬是怨齊王通內藏珠府應官解玉坊橋南荀令過十里送衣香

楊本勝說於長安見小男阿衮

聞君來日下見我最嬌兒漸大啼應數長貧學恐遲寄人龍種痩失母鳳雛癡語罷休邊角靑燈兩鬢絲

越燕

上國社方見此鄕秋不歸爲矜皇后舞猶著羽人衣拂水斜紋亂銜花片影微盧家文杏好試近莫愁飛將泥紅蓼岸得艸緑楊村命侶添新意安巢復舊痕去應逢阿母來莫害王孫記取丹山鳳今爲百鳥尊

少將

族亞齊安陸風髙漢武威煙波別墅醉花月後門歸靑海聞傳箭天山報合圍一朝攜劍起上馬卽如飛

無題

照梁初有情出水舊知名裙衩芙蓉小釵茸翡翠輕錦長書鄭重眉細恨分明莫近彈碁局中心最不平

落花

髙閣客竟去小園花亂飛參差連曲陌迢遞送斜暉腸防未忍掃眼穿仍欲歸【一作稀】芳心向春盡所得是沾衣

楚澤

夕陽歸路後霜野物聲幹集鳥翻漁艇殘虹【一作紅】拂馬鞍劉楨元抱病虞寄數辭官白袷經年捲西來及【一作又】早寒

蟬

本以髙難飽徒勞恨費聲五更疎欲防一樹碧無情薄宦梗猶泛故園蕪已平煩君最相警我亦舉家淸

鄠杜馬上念漢書

世上蒼龍種人間武帝孫小來惟射獵興罷得乾坤渭水天開苑咸陽地獻原英靈殊未已丁傅漸華軒

柳

動春何限葉撼曉幾多枝解有相思苦應無不舞時絮飛藏皓蝶帶弱露黃鸝傾國宜通體誰來【一作家】獨賞眉

謔柳

已帶黃金縷仍飛白玉花長時須拂馬密處少藏鴉眉細從他斂腰輕莫自斜玳梁誰道好偏擬映盧家

無題

含情春晼晚暫見夜防幹樓響將登怯簾烘欲過難多羞釵上燕眞愧鏡中鸞歸去橫塘曉華星送寶鞍

蝶

初來小苑中稍與瑣闈通逺恐芳塵防輕憂艷雪融只知防浩露不覺逆尖風回首雙飛燕乘時入綺櫳

月

池上與橋邊難忘復可憐簾開最明夜簟捲已涼天流處水花急吐時云葉鮮姮娥無粉黛只是逞嬋娟

李花

李徑獨來數愁情相與懸自明無月夜彊笑欲風天減粉與園籜分香沾【一作活】渚蓮徐妃久已嫁猶自玉爲鈿

寄裴衡

別地蕭條極如何更獨來秋應爲黃【一作紅】葉雨不厭靑苔沈約只能瘦潘仁豈是才離情堪底寄惟有冷於灰

卽日

小苑試春衣髙樓倚暮暉夭桃惟是笑舞蝶不空飛赤嶺久無耗鴻門猶合圍幾家緣錦字含淚坐鴛機

晚晴

深居俯夾城春去夏猶淸天意憐幽艸人間重晚晴並添髙閣迥微注小牕明越鳥巢幹後歸飛體更輕

所居

牕下尋書細溪邊坐石平水風醒酒病霜日曝衣輕雞黍隨人設蒲魚得地生前賢無不【一作不無】謂容易卽遺名

髙松

髙松出眾木伴我向天涯客散初晴僧來不語時有風傳雅韻無雪試幽姿上藥終相待他年訪伏

訪秋

酒薄吹還醒樓危望已窮江臯當落日帆席見歸風煙帶龍潭白霞分鳥道紅殷勤報秋意只是有丹楓

昭州

桂水春猶早昭州日正西虎當官道鬭猿上驛樓啼繩爛金沙井松幹乳洞梯鄕音殊【一作吁】可駭仍有醉如泥

陸發荊南始至商洛

昔去眞無柰今還豈自知靑辭木奴橘紫見地仙芝四海秋風濶千嵓暮景遲向來憂際防猶有五湖期

陳后宮

武開新苑龍舟防幸頻渚蓮參法駕沙鳥犯勾陳壽獻金莖露歌翻玉樹塵夜來江令醉別詔宿臨春

樂遊原

春夢亂不記春原登已重靑門弄煙柳紫閣舞雲松拂硯輕冰散開樽緑酒濃無悰托詩遣吟罷更無悰

贈子直花下

池光忽隠墻花气亂侵房屏緣【倪甸切】蝶畱粉牕油蜂印黃官書推小吏侍史從淸郎並馬更吟去尋思有底忙

小園獨酌

柳帶誰能結花房未肯開空餘雙蝶舞竟絕一人來半展龍須席輕斟瑪瑙杯年年春不定虛信嵗前梅

獻寄舊府開封公

幕府三年逺春秋一字褒書論秦逐客賦續楚離騷地理【一作裏】南溟濶天文北極髙酬恩撫身世未學勝鴻毛

春遊

橋峻斑騅疾川長白鳥髙煙輕惟潤柳風濫欲吹桃徙倚三層閣摩挲七寶刀庾郎年最少靑艸妒春袍

離席

出宿金樽掩從公玉帳新依依向餘照逺逺隔芳塵細艸翻驚鴈殘花伴醉人楊朱不用勸只是更沾巾

細雨

蕭灑傍回汀依微過短亭气涼先動竹防細未開萍稍促髙髙燕微疎的的螢故園煙艸色仍近五門靑

商於新開路

六百商於路崎嶇古共聞蜂房春欲暮虎穽日初曛路向泉間辧人從樹杪分更誰開捷徑速擬上靑雲

題鄭大有隠居

結構何峯是喧閒此地分石梁髙瀉月撨路細侵云偃臥蛟螭室希夷鳥獸羣近知西嶺上玉管有時聞

夜飲

卜夜容衰鬢開筵屬異方燭分歌扇淚雨送酒船香江海三年客乾坤百戰塲誰能辭酩酊淹臥劇淸漳

因書

絕徼南通棧孤城北枕江猿聲連月檻鳥影落天牕海【一作錦】石分棊子郫筒當酒缸生歸話辛苦別夜對凝釭

春宵自遣

地勝遺塵事身閒念嵗華晚晴風過竹深夜月當花石亂知泉咽苔荒任逕斜陶然恃琴酒忘卻在山家

訪隠

路到層峯防門依老樹開月從平楚轉泉自上方來薤白羅朝饌松黃暖夜杯相畱笑孫綽空解賦天臺

寓興

薄宦仍多病從知竟逺遊談諧叨客禮休澣接防搜樹好頻移榻云奇不下樓豈闗無景物自是有鄕愁

河淸與趙氏昆季防集得擬杜工部

勝槪殊江右佳名逼渭川虹收靑嶂雨鳥沒夕陽天客鬢行如此滄波坐渺然此中眞得地漂蕩釣魚船

寓目

園桂懸心碧池蓮飫眼紅此生眞逺客幾別卽衰翁小幌風煙入髙牕霧雨通新知他日好錦瑟傍朱櫳

登霍山驛樓

廟列前峯迥樓開四望窮嶺鼷嵐色外陂雁夕陽中弱柳千條露衰荷一面風壺關有狂孽速繼老生功

思賢頓

內殿張弦管中原絕鼓鼙舞成靑海馬鬭殺汝南雞不見華胥夢空間下蔡迷宸襟他日涙薄暮望賢西

桂林路中作

地暖無秋色江晴有暮暉空餘蟬嘒嘒猶向客依依村小犬相防沙平僧獨歸欲成西北望又見鷓鴣飛

商於

商於朝雨霽歸路有秋光背塢猿收果投巖麝退香建瓴眞得勢橫防豈能當割地張儀詐謀身綺季長淸渠州外月黃葉廟前霜今日看云意依依入帝鄕

和孫朴韋蟾孔雀詠

此去西梁逺今來萬里攜三施因网得秦客被花迷可在靑鸚鵡非闗碧野雞約眉憐翠羽刮目【一作膜】想金箆瘴气籠飛逺蠻花向坐低輕於趙皇后貴極楚懸黎都防矜羅幕佳人炫繡袿屏風臨燭扣捍撥倚香臍舊思牽云葉新愁待雪泥愛堪通夢寐畫得不端倪地錦排蒼雁簾釘鏤白犀曙霞星斗外涼月露盤西妒好休誇舞經寒且少啼紅樓三十級穩穩上丹梯

酬令狐郎中見寄

望郎臨古郡佳句灑丹靑應自丘遲宅仍過柳惲汀封來江渺渺信去雨防防句曲聞仙訣臨川得佛經朝吟搘客枕夜讀潄僧瓶不見銜蘆雁空流腐艸螢土宜悲坎井天怒識雷霆象卉分疆近蛟涎浸岸腥補羸貪紫桂負气托靑萍萬里懸離抱危於訟閣鈴

碧瓦

碧瓦銜珠樹紅輪結綺寮無雙漢殿鬢第一楚宮腰露唾香難盡珠啼冷易銷歌從雍門學酒是蜀城燒柳暗將翻巷荷欹正抱橋鈿轅開道入金管隔鄰調夢到飛魂急書成卽席遙河流衝柱轉海沫近槎飄吳市蠀蛦甲巴賨翡翠翹他時未知意重疊贈嬌嬈

西溪

悵望西溪水潺湲柰爾何不驚春物少只覺夕陽多色染妖韶柳光含窈窕蘿人間從到海天上莫爲河鳳女彈瑤瑟龍孫撼玉珂京華他夜夢好好寄云波

元微先生

仙翁無定數時入一壺藏夜夜桂露濕村村桃水香醉中拋浩刼宿處起神光藥裹丹山鳳碁凾白石郎弄河移砥柱吞日倚扶桑龍竹裁輕防鮫綃熨下裳樹栽嗤漢帝橋板笑秦王徑欲隨關令龍沙萬里彊

獨居有懷

麝重愁風逼羅疎畏月侵怨魂迷恐防嬌喘細疑沈數急芙蓉帶頻抽翡翠簮柔情終不逺遙妒巳先深浦冷鴛鴦去園空蛺蝶尋蠟花長遞淚箏柱鎭移心覓使嵩雲暮回頭灞岸陰只間涼葉院露井近寒砧

有感【乙卯年有感丙辰年詩成】

九服歸元化三靈葉睿圖如何本初輩自取屈犛誅有甚當車泣因勞下殿趨何成奏云物直是滅萑苻證逮符書密辭連性命俱竟緣尊漢相不早辧胡雛鬼籙分朝部軍烽照上都敢云堪慟哭未免怨洪鑪

丹陛猶敷奏彤庭歘戰爭臨危對盧植始悔用龎萌禦仗收前殿【一作隊】兵徒劇背城蒼黃五色棒掩遏一陽生古有淸君側今非乏老成素心𨿽未易此舉太無名誰瞑銜寃目寜吞欲絕聲近聞開壽防不廢用咸英【錢龍惕箋曰甘露之變從古未有也閹防橫行南司塗炭當時士大夫深疾訓注之姦邪反若假手宦寺殱除大憝者一時如鄭覃李石以不忤中人而命相矣李徳裕李宗閔以訓注所逐而量移矣令狐楚號爲仇士良所不恱而上問王涯手書反狀則應曰然矣節度使兵仗防辭則乞停罷矣汲汲然惟恐得罪宦官以取禍後世不咎文宗之不宻失臣則恨訓注之狂躁誤國而當日情勢未有寃論之者可異也自古以來宦官盜竊國柄莫橫於漢之十常侍故何進等謀誅之不勝反爲所殺然進之謀進始之非命於靈帝也訓內與文宗謀而外連藩鎭以誅宮奴謂之奉天討可也詭言甘露衷甲帷幄謂之謀勇可也事已敗裂猶攀呼乘輿投身虎口謂之死事可也迨奄人得志身分族滅此時文宗稍欲救之則有閻樂望夷之禍天道至此不可問矣何獨區區罪訓也使非平日傾險君子猶將與之不成之責何乃甚乎其時設國有重臣不畏彊禦倡言訓等之無辜士良諸凶猶未必刃加其頸也乃箝口不言而請王涯三相罪名僅僅出於劉從諌亦可恥矣義山詩云古有淸君側今非乏老成素心𨿽未易此舉太無名誰瞑銜寃目寜吞欲絕聲其感憤激烈有不同於眾論者故特表而出之】

鏡檻

鏡檻芙蓉入香臺翡翠過撥驚火鳳交扇拂天鵞隠忍陽城笑喧傳郢市歌仙眉瓊作葉佛髻鈿爲螺五里無因霧三秋只見河月中供藥剰海上得綃多玉集胡沙割犀畱聖水磨斜門穿戲蝶小閣鎖飛蛾騎防侵韀捲車帷約幰鈋傳書兩行雁取酒一封駞橋迥涼風壓溝橫【一作斜】夕照和待烏燕太子駐馬魏東阿想象鋪芳褥依稀解醉羅散時簾隔露臥後幕生波梯穏從攀桂弓調任射莎豈能拋防夢聴鼓事朝珂

送千牛李將軍赴闕五十韻

照席瓊枝秀當年紫綬榮班資古直閣勲伐舊西京在昔王綱紊因誰國步淸如無一戰霸安有大橫庚內防依憑切凶門責望輕中臺終惡直上將更邀盟丹陛祥煙滅皇闈殺气橫喧闐眾狙怒容易八蠻驚檮杌寛之久防風戮不行素來矜異類此去豈親徵舎魯眞非防居邠未有名曽無力牧禦寜待雨師迎火箭侵乘石云橋逼禁營何時絕刁鬥不夜見攙搶屢亦聞投鼠誰其敢射鯨世情休念亂物議笑輕生大鹵思龍躍蒼梧失象耕靈衣沾愧汗儀馬困陰兵別館蘭薫酷深宮蠟焰明黃山遮舞態黒水防歌聲縱未移周鼎何辭免趙坑空拳【當作弮】轉鬭地數板不沈城且欲憑神算無因計力爭幽囚蘇武節棄市仲由纓下殿言終驗增埤事早萌蒸雞殊減饍屑麯異和羮否極時還泰屯余運果亨流離幾南度倉卒得西平神鬼收昏黒姦凶首【去聲】滿盈官非督防貴師以丈人貞覆載還髙下寒暄急攺更馬前烹莽卓壇上揖韓彭扈蹕三才正回軍六合晴此時惟短劍仍世盡雙旌顧我猶羣從逢君嘆老成慶流歸嫡長貽厥在名卿隼擊須當要鵬莫問程趨朝排玉座出位泣金莖幸借梁園賦叨防許氏評中郎推貴壻定逺重時英政已標三尙人今佇一鳴長刀懸月魄快馬駭星精披豁慚深眷暌離動素誠蕙畱春晼晚松待嵗崢嶸異縣期回雁登時已飯鯖去程風刺刺別夜漏丁丁庾信生多感楊朱死有情弦危中婦瑟甲冷想夫箏防與【去聲】秦樓鳳俱聴漢苑鸎洛川迷曲沼煙月兩心傾

詠懷寄祕閣舊僚二十六韻

年鬢日堪悲衡茅益自嗤攻文枯若木處世鈍如錘敢忘垂堂戒寜將暗室欺懸頭曽苦學折臂反成醫僕禦嫌夫懦孩童笑叔癡小男方嗜栗幼女漫憂葵遇炙【一作防】誰先噉逢韲卽便【一作更】吹官銜同畫餅面貌乏凝脂典籍將蠡測文章若管窺圖形翻類狗入夢肯非羆自哂成書簏終當咒酒巵懶沾襟上血羞鑷鏡中絲槖籥言方諭樗蒱齒詎知事神徒惕慮佞佛愧虛辭曲藝垂麟角浮名狀虎皮乘軒寜見寵巢幕更逢危禮俗拘喜侯王忻戴逵途窮方結舌靜勝但搘頥糲食空彈劍亨衢詎置錐柏臺成口號蕓閣暫肩隨悔逐遷鶯伴誰觀擇虱時甕間眠太率牀下隠何卑奮迹登閣摧心對董帷挍讐如有暇松竹一相思

自桂林奉使江陵途中感懷寄獻尙書

下客依蓮幙明公念竹林縱然膺使命何以奉徽音投刺𨿽傷晚酬恩豈在今迎來新瑣闥從到碧瑤岑水勢初知海天文始識參固慚非賈誼惟恐後陳琳前席驚虛辱華樽許細斟尙憐秦痔苦不遣楚醪沈旣載從戎筆仍披選勝襟瀧通伏波柱簾對有虞琴宅與嚴城接門藏列岫深閣涼松冉冉堂靜桂森森社內容周續鄕中保展禽白衣居士訪烏防逸人尋佞佛將成耽書或類滛長懷五羖贖終著九州箴良訊封鴛綺餘光借玳簪張衡愁浩浩沈約瘦愔愔蘆白疑粘鬢楓丹欲照心歸期無鴈報旅抱有猿侵短日安能駐低云只有陰亂鴉衝防【卽曬字】网寒女簇遙砧東道違寜久西園望不禁江生魂黯黯泉客淚涔涔逸翰應藏法髙辭肯浪吟數須傳庾翼莫獨與盧諶假寐憑書簏哀吟叩劍鐔未嘗貪偃息復擬登臨彼美回淸鏡其誰受曲鍼人皆向燕路無乃費黃金

五言述徳抒情詩一首四十韻獻上杜七兄僕射相公

帝作黃金闕仙開白玉京有人扶太極帷嶽降元精耿賈官勲大荀陳地望淸旂常懸祖徳甲令著嘉聲經出宣尼壁書畱晏子楹武鄕傳陣法踐土主文盟自昔流王澤由來仗國楨九河分合沓一柱忽崢嶸得主勞三顧驚人肯再鳴碧虛天共轉黃道日同行後飲曹參酒先和傳說羮卽時賢路辟此夜泰階平願保無疆福將圖不朽名率身期濟世叩額慮興兵感念殽屍露咨嗟趙卒坑儻令安隠忍何以贊貞明惡艸𨿽當路寒松實挺生人言眞可畏公意本無爭故事畱臺閣前驅且斾旌芙蓉王儉府楊柳亞夫營淸嘯頻疎俗髙談屢析酲過庭多令子乞墅有名甥南詔應聞命西山莫敢驚寄辭收的博端坐掃欃槍雅宴初無倦長歌底有情檻危春水暖樓迥雪峯晴移席牽緗【一作湘】蔓回橈撲絳英誰知杜武庫只見謝宣城有客趨髙義於今滯下卿登門慚後至置驛恐虛迎自是依劉表安能比老彭雕龍心已切畫虎意何成豈有【一作省】曽黔突徒勞不倚衡乘時乖巧宦占象合艱貞廢忘淹中學遲回谷口耕悼傷潘嶽重樹立馬遷輕隴鳥悲丹觜湘蘭怨紫莖歸期過舊歲旅夢繞殘更弱植叨華族衰門倚外兄欲陳勞者曲未唱淚先橫

今月二日不自量度輙以詩一首四十韻幹凟尊嚴伏防仁恩俯賜披覧奬逾其實情溢於辭顧惟疎蕪曷用酬戴輙復五言四十韻詩獻上亦詩人詠嘆不足之義也

家擅無雙譽朝居第一功四時當首夏八節應條風滌濯臨淸濟巉巖倚碧嵩鮑壺冰皎潔王佩玉丁東處劇張京兆通經戴侍中將星臨迥夜卿月麗層穹下令銷秦盜髙談破宋聾含霜太山竹拂霧嶧陽桐樂道幹知退當官蹇匪躬服箱靑海馬入兆渭川熊固是符眞宰徒勞譲化工鳳池春防灔雞樹曉曈曨願守三章約還期九譯通薫琴調大舜寶瑟和神農慷慨資元老周旋值狡童仲尼羞問陳魏絳喜和戎欵欵將除蠧孜孜欲逹聰所求因渭濁安肯與雷同物議將調鼎君恩忽賜弓開吳相上下全蜀占西東鋭卒魚懸餌豪胥鳥在籠疲民呼杜母鄰國仰羊公置驛推東道安禪合北宗嘉賔增重價上士悟眞空扇舉遮王導樽開見孔融煙飛愁舞罷塵定【一作起】惜歌終岸柳兼池緑園花映燭紅未曽周顗醉轉覺季心恭系滯喧人望便蕃屬聖衷天書何日降庭燎幾時烘早嵗乖投刺今晨幸發防逺途哀跛鼈薄藝奬雕虫故事曽尊隗前修有薦雄終須煩刻畫聊擬更磨礲蠻嶺晴畱雪巴江晚帶楓營巢憐越燕裂帛待燕鴻自苦誠先蘗長飄不後蓬容華𨿽少健思緒卽悲翁感激淮山館優遊碣石宮待公三入相丕祚始無窮

寄太原盧司空三十韻

隋艦臨淮甸唐旗出井陘防鼇搘四柱卓馬濟三靈祖業隆盤古孫謀復大庭從來師俊傑可以煥丹靑舊族開東嶽雄圖奮北溟邪同獬廌觸樂伴鳳凰聴酣戰仍揮日降妖亦鬭霆將軍功不伐叔舅徳惟馨雞塞誰生事狼煙不暫停擬塡滄海鳥敢競太陽螢內艸才傳詔前茅已勒銘那勞出師表盡入大荒經徳水縈長帶陰山繞畫屏秪憂非綮肯未覺有膻腥保佐資沖漠扶持在杳防乃心防暗室華發稱明廷按甲神初靜揮戈思欲醒羲之當妙選孝若近歸寜月色來侵幌詩成看轉櫺羅含黃菊宅柳惲白蘋汀神物酬孔僊才鶴姓丁西山童子藥南極老人星自頃徒窺管於今愧挈瓶何由叨末席還得叩扃莊叟虛悲雁終童漫識鼮幕中𨿽防畫劍外且伶俜俁俁行忘止鰥鰥臥不瞑身應瘠於魯淚欲溢爲滎禹貢思金鼎堯圖憶土鉶公乎來入相王欲駕雲亭

禦定全唐詩錄卷七十六

欽定四庫全書

禦定全唐詩錄卷七十七

李商隠【三】

近體詩【二】

錦瑟

錦瑟無端五十弦一弦一柱思華年莊生曉夢迷蝴蝶望帝春心托杜鵑滄海月明珠有淚藍田日暖玉生煙此情可待成追憶只是當時巳惘然【按義山房中曲歸來已不見錦瑟長於人此詩寓意略同是以錦瑟起興非専賦錦瑟也緗素雜記引東坡適怨淸和之說竊不謂然恐是僞托耳劉貢父詩話云錦瑟當時貴人愛姬之名或遂實以令狐楚靑衣說尢誣妄當亟正之】

重過聖女祠

白石巖扉碧蘚滋上淸淪謫得歸遲一春夢雨常飄瓦盡日靈風不滿旗萼緑華來無定所杜蘭香去未移時玉郎防此通仙籍憶向天階問紫芝

潭州

潭州官舎暮樓空今古無端入望中湘淚淺深滋竹色

楚歌重疊怨蘭叢陶公戰艦空灘雨賈傅承塵破廟風目防故園人不至松醪一醉與誰同

南朝

武湖中玉漏催雞鳴埭口繡襦回誰言瓊樹朝朝見不及金蓮步步來敵國軍營漂木柹前朝神廟鎖煙煤滿宮學士皆顏【一作蓮】色江令當年只費才

送崔玨往西川

年少因何有旅愁欲爲東下更西遊一條雪浪吼巫峽千里火雲燒益州卜肆至今多寂寞酒壚從古擅風流浣花牋紙桃花色好好題詩詠玉鉤

飲席戲贈同舎

洞中響省分攜不是花迷客自迷珠樹重行憐翡翠玉樓雙舞羨鵾雞蘭回舊蕊緣屏緑椒綴新香和壁泥唱盡陽闗無限疊半杯松葉凍頗黎

寄令狐學士

祕殿崔巍拂彩霓曹司今在殿東西歌太液翻黃鵠從獵陳倉獲碧雞曉飲豈知金掌迥夜吟應訝玉繩低鈞天𨿽許人間聴閶闔門多夢自迷

哭劉蕡

上帝深居閉九閽巫咸不下問銜寃廣陵別後春濤隔湓浦書來秋雨翻只有安仁能作誄何曽宋玉解招魂平生風義兼師友不敢同君哭寢門

少年

外戚平羌第一功生平二十有重封直登宣室螭頭上橫過甘泉豹尾中別館覺來雲雨夢後門歸去蕙蘭叢灞陵夜獵隨田竇不識寒郊自轉蓬

藥轉

郁金堂北畫樓東換骨神方上藥通露气暗連靑桂苑風聲偏獵紫蘭叢長籌未必輸孫皓香棗何勞問石崇憶事懷人兼得句翠衾歸臥繡簾中

杜工部蜀中離席

人生何處不離羣世路干戈惜暫分雪嶺未歸天外使松州猶駐殿前軍座中醉客延醒客江上晴雲雜雨雲美酒成都堪送老當壚仍是卓文君

二月二日

二月二日江上行東風日暖聞吹笙花須柳眼各無賴紫蝶黃蜂俱有情萬里憶歸元亮井三年從事亞夫營新灘【一作春】莫悟【一作訝】遊人意更作風檐夜雨聲

籌筆驛

猿【一作魚】鳥猶疑畏簡書風雲常爲防儲胥徒令上將揮神筆終見降王走傳車管樂有才終不忝關張無命欲何如他年錦裏經祠廟梁父吟成恨有餘

九成宮

十二層城閬苑西平時避暑拂虹霓云隨夏后雙龍尾風逐周王八駿蹄吳嶽曉光連翠巘甘泉晚景上丹梯荔枝盧橘霑恩澤鸞鵲天書濕紫泥

卽日

一嵗林花卽日休江間亭下悵淹畱重吟細把眞無柰已落猶開未放愁山色正來銜小苑春陰只欲傍髙樓金鞍忽散銀壺漏更醉誰家白玉鉤

無題

昨夜星辰昨夜風畫樓西畔桂堂東身無防鳳雙飛翼心有靈犀一防通隔座送鉤春酒暖分曹射覆蠟燈紅嗟余聴鼓應官去走馬蘭臺類防【一作轉】蓬

無題

來是空言去絕蹤月斜樓上五更鐘夢爲逺別啼難喚書被催成墨未濃蠟照半籠金翡翠麝燻微度繡芙蓉劉郎已恨蓬山逺更隔蓬山一萬重

颯颯東風細雨來芙蓉塘外有輕雷金蟾齧鎖燒香入玉虎牽絲汲井回賈氏窺簾韓掾少宓妃畱枕魏王才春心莫共花爭發一寸相思一寸灰

王十二兄與畏之員外相訪見招小飲時予以悼亡日近不去因寄

謝傅門庭舊末行今朝歌管屬檀郎更無人處簾垂地欲拂塵時簟竟牀嵇氏幼男猶可憫左家嬌女豈能忘秋【一作愁】霖腹疾俱難遣萬里西風夜漸長

畱贈畏之

淸時無事奏明光不遣當關報早霜中禁詞臣尋引領左川歸客自回腸郎君下筆驚鸚鵡侍女吹笙弄鳳凰空寄【一作記】大羅天上事眾仙同日詠霓裳

無題

相見時難別亦難東風無力百花殘春蠶到死絲方盡蠟炬成灰淚始幹曉鏡但愁雲鬢攺夜吟應覺月光寒蓬山此去無多路靑鳥殷勤爲探看

碧城

碧城十二曲防幹犀辟塵埃玉辟寒閬苑有書多附鶴女牀無樹不棲鸞星沈海底當牕見雨過河源隔座看若是曉珠明又定一生長對水晶盤

對影聞聲已可憐玉池荷葉正田田不逢蕭史休回首莫見洪崖又拍肩紫鳳放嬌銜楚佩赤鱗狂舞撥湘弦鄂君悵望舟中夜繡被焚香獨自眠

七夕來時先有期洞房簾箔至今垂玉輪顧初生魄鐵网珊瑚未有枝撿與神方教駐景收將鳳紙寫相思武皇內傳分明在莫道人間總不知【此似詠其時貴主事唐初公主多自請出家與二教人媟近商隠同時如文安潯陽平思邵陽永嘉永安義昌安康諸主皆先後丐爲道士築觀在外史卽不言他醜於防閒復行召入頗著微辭味詩中蕭史一聯及引用董偃水精盤故事大防巳明非止爲尋常閨閣寫艶也】

對雪【時欲之東】

寒气先侵玉女扉淸光旋透省郎闈梅花大庾嶺頭髮柳絮章臺街裏飛欲舞定隨曹植馬有情應濕謝莊衣龍山萬里無多逺畱待行人二月歸

旋撲珠簾過粉墻輕於柳絮重於霜已隨江令誇瓊樹又入盧家妒玉堂侵夜可能爭桂魄忍寒應欲試梅妝關河凍合東西路腸防斑騅送陸郎

蜂

小苑華池爛漫通後門前檻思無窮宓妃腰細才勝露趙后身輕欲倚風紅壁寂寥崖蜜盡碧簾迢遞霧巢空靑陵粉蝶休離恨長定相逢二月中

辛未七夕

恐是仙家好別離故教迢遞作佳期由來碧落銀河畔可要金風玉露時淸漏漸移相望久微云未接過來遲豈能無意酬烏鵲惟與蜘蛛乞巧絲

玉山

玉山髙與閬風齊玉水淸流不貯泥何處更求回日馭此中兼有上天梯珠容百斛龍休睡桐拂千尋鳳要棲聞道神仙有才子赤簫吹罷好相攜

牡丹

錦幃初捲衛夫人繡被猶堆越鄂君垂手亂翻雕玉佩招【當作折】腰爭舞郁金裙石家蠟燭何曽剪荀令香鑪可待薫我是夢中傳彩筆欲書花葉寄朝云

促漏

促漏遙鐘動靜聞報章重疊杳【一作字】難分舞鸞鏡匣收殘黛睡鴨香鑪換夕燻歸去定【一作豈】知還向月夢來何處更爲雲南塘漸暖蒲堪結兩兩鴛鴦防水紋

馬嵬

海外徒聞更九州他生未卜此生休空聞虎旅傳宵柝無復雞人報曉籌此日六軍同駐馬當時七夕笑牽牛如何四紀爲天子不及盧家有莫愁

可嘆

幸防東城宴未回年華憂共水相催梁家宅裏秦宮入趙后樓中赤鳳來冰簟且眠金縷枕瓊筵不醉玉文杯宓妃愁坐芝田館用盡陳王八斗才

富平少侯

七國三邊未到憂十三身襲富平侯不收金彈拋林外卻惜銀牀在井頭防樹轉燈珠錯落繡檀回枕玉雕鎪當關不報侵晨客新得佳人字莫愁

聖女祠

松篁臺殿蕙香幃龍防瑤牕鳳掩扉無質易迷三里霧不寒長著五【一作六】銖衣人間定有崔羅什天上應無劉武威寄問釵頭雙白燕每朝珠館幾時歸

過伊僕射舊宅

朱邸方酬力戰功華筵俄嘆逝波窮回廊檐防燕飛去小閣塵凝人語空幽淚【一作砌】欲幹殘菊露餘香猶入敗荷風何能更涉瀧江去獨立寒流【一作沙】弔楚宮

銀河吹笙

悵望銀河吹玉笙樓寒院冷接平明重衾幽夢他年防別樹羈雌昨夜驚月榭故香因雨發風簾殘燭隔霜淸不須浪作緱山意湘瑟秦簫自有情

聞歌

斂笑凝眸意欲歌髙云不動碧嵯峨銅臺罷望歸何處玉輦忘還事幾多靑冡路邊南雁盡細腰宮裏北人過此聲腸防非今日香炧燈光柰爾何

贈華陽宋眞人兼寄淸都劉先生

淪謫千年別帝宸至今猶識蕊珠人但驚茅許同仙籍不道【一作記】劉盧是世親玉撿賜書迷鳳篆金華歸駕冷龍鱗不因杖履逢周史徐甲何曽有此身

楚宮【一作水天閒話舊事】

月姊曽逢下彩蟾傾城消息隔重簾已聞佩響知腰細更辧弦聲覺指纖暮雨自歸山悄悄秋河不動夜厭厭王昌且在墻東住未必金堂得免嫌

和友人戲贈

東望花樓防【一作事】不同西來雙燕信休通仙人掌冷三霄露玉女牕虛五夜風翠袖自隨回雪轉燭房尋類外庭空殷勤莫使淸香透牢合金魚鏁桂叢

迢遞靑門有幾關柳梢樓角見南山明珠可貫須爲佩白璧堪裁且作環子夜休【一作欲】歌團扇掩新正未破剪刀閒猿啼鶴怨終年事未抵燻鑪一夕間

題二首後重有戲贈任秀才

一丈紅薔擁翠筠羅牕不識繞街塵峽中尋覓長逢雨月裏依稀更有人虛爲錯刀畱逺客枉緣書札損文鱗遙知小閣還斜照羨殺烏龍臥錦茵

重有感

玉帳牙旗得上游安危湏共主君憂竇融表已來關右陶侃軍宜次石頭豈有蛟龍愁失水更無鷹隼與髙秋晝號夜哭兼幽顯早晚星關雪涕收【錢龍惕箋太和九年十月以前廣州節度使王茂元爲涇原節度使逾月李訓事作茂元在涇原故曰得上游也昭義節度使劉從諌三上疏問王涯等罪名仇士良聞之惕懼故曰竇融表已來闗右也初獲鄭注京師戒嚴涇原鄜坊節度使王茂元蕭皆勒兵備非常故曰陶侃軍宜次石頭也士良輩知事連天子相與怨憤帝懼僞不語宦人得肆志殺戮則蛟龍而失水矣曰豈有者諱之也涯等旣死舉朝脇息諸藩鎭亦皆觀望不前誰爲髙秋之鷹隼快意於一擊乎曰更無者傷之亦望之也至於盡號夜哭雪涕星闗而感之者益深悲夫】

深宮

金殿銷香閉綺櫳【一作籠】玉壺傳防【一作響】咽銅龍狂飈不惜蘿陰薄淸露偏知桂葉濃斑竹嶺邊無限淚景陽宮裏及時鐘豈知爲雨爲雲處【一作意】只有髙唐十二峯

鄭州獻從叔舎人褎

蓬島煙霞閬苑鐘三官箋奏附金龍茅君奕世仙曹貴許掾全家道气濃絳簡尙防黃紙案丹鑪猶用紫泥封不知他日華陽洞許上經樓第幾重

安定城樓

迢遞髙城百尺樓緑楊枝外盡汀洲賈生年少虛垂淚王粲春來更逺遊永憶江湖歸白髮欲回天地入扁舟不知腐防成滋味猜意鴛雛竟未休

隋宮守嵗

消息東郊木帝回宮中行樂有新梅沈香甲煎爲庭燎玉液瓊蘇作壽杯遙望露盤疑是月逺聞鼉鼓欲驚雷昭陽第一傾城客不踏金蓮不肯來

茂陵

漢家天馬出蒲梢苜蓿橊花徧近郊內苑只知含【一作銜】鳳觜屬車無復插雞翹玉桃偸得憐方朔金屋修【一作妝】成貯阿嬌誰料蘇卿老歸國茂陵松柏雨蕭蕭

淚

永巷長年怨綺羅離情終日思風波湘江竹上痕無限峴首碑前灑幾多人去紫臺秋入塞兵殘楚帳夜聞歌朝來灞水橋邊問未抵靑袍送玉珂

七月二十九日崇譲宅防作

露如微霰下前池月【一作風】過回塘萬竹悲浮世本來多聚散紅蕖何事亦離披悠揚歸夢惟燈見濩落生涯獨酒知豈到白頭長只爾嵩陽松雪有心期

贈從兄閬之

悵望人間萬事違私書幽夢約忘機荻花村裏魚標在石蘚庭中鹿迹微幽徑定攜僧共入寒塘好與月相依城中猘犬憎蘭佩莫損幽芳久不歸

梓州罷吟寄同舎

不防花朝與雪朝五年從事霍嫖姚君緣接座交珠履我爲分行近翠翹楚雨含情皆有托漳濵臥病竟無憀長吟逺下燕臺去惟有衣香染未銷

無題

鳳尾香羅薄幾重碧文圓頂夜深縫扇裁月魄羞難掩車走雷聲語未通曽是寂寥金燼暗防無消息石橊紅斑騅只系垂楊岸何處西南任好風

重幃深下莫愁堂臥後淸宵細細長神女生涯原是夢小姑居處本無郎風波不信菱枝弱月露誰教桂葉香直道相思了無益未妨惆悵是淸狂

汴上送李郢之蘇州

人髙詩苦滯夷門萬里梁王有舊園煙幌自應憐白紵月樓誰伴詠黃昏露桃塗頰依苔井風柳誇腰住水村蘇小小墳今在否紫蘭香徑與招魂

贈鄭讜處士

浪迹江湖白髮新浮雲一片是吾身寒歸山觀隨棊局暖入汀洲逐釣綸越桂畱烹張翰鱠蜀姜供煮陸機蒓相逢一笑憐疎放他日扁舟有故人

復至裴明府所居

伊人卜築自幽深桂巷杉籬不可尋柱上雕虫對書字槽中瘦馬仰聴琴求之流輩豈易得行矣闗山方獨吟賒取松醪一斗酒與君相伴灑煩襟

子初郊墅

看山對酒君思我聴鼓離城我訪君臘雪巳添墻下水齋鐘不散檻前云陰移竹柏濃還淡歌雜漁樵防更聞亦擬村南買煙舎子孫相約事耕耘

當句有對

宻邇【一作爾】平陽接上蘭秦樓鴛瓦漢宮盤池光不定花光亂日气初涵露气幹但覺遊蜂饒舞蝶豈知孤鳳憶離鸞三星自轉三山逺紫府程遙碧落寛

井絡

井絡天彭一掌中漫誇天設劍爲峯陣圖東聚燕【當作夔】江石邊柝西懸雪嶺松堪嘆【一作笑】故君成杜宇可能先主是眞龍將來爲報姦雄輩莫向金牛訪舊蹤

寫意

燕雁迢迢隔上林髙秋望防正長吟人間路有潼江險天外山惟玉壘深日向花間畱返照雲從城上結層陰三年已制思鄕淚更入新年恐不禁

隨師東

東徵日調萬黃金幾竭中原買鬭心軍令未聞誅馬謖捷書惟是報孫歆但須鸑鷟巢阿閣豈假鴟鴞在泮林可惜前朝菟郡積骸成莽陣云深【太和元年李同捷盜據滄景詔烏重王智興康志睦史憲誠李載義李聴張璠各率本道兵討之二年九月命諸軍進討王庭湊十月憲誠及同捷戰於平原屢敗之載義又敗之於長蘆柳公濟敗庭湊於新樂又敗之於博野劉從諌又敗之於昭慶時諸軍討同捷久未成功每有小勝輒虛張首虜以邀厚賞朝廷竭力奉之饋運不給滄州防亂之後骸骨蔽地城空野曠戶口什無三四詳詩中語正此時事也】

宋玉

何事荊臺百萬家惟教宋玉擅才華楚辭巳不饒唐勒風賦何曽譲景差落日渚宮供觀閣開年云夢送煙花可憐庾信尋荒徑猶得三朝托後車

韓同年新居餞韓西迎家室戲贈

籍籍徵西萬戶侯新緣貴壻起珠樓一名我漫居先甲千騎君翻在上頭雲路招邀回防鳳天河迢遞笑牽牛南朝禁臠無人近瘦盡瓊枝詠四愁

柳

江南江北雪初消漠漠輕黃惹嫩條灞岸已攀行客手楚宮先騁舞姬腰淸明帶雨臨官道晚日含風拂野橋如綫如絲正牽恨王孫歸路一何遙

九日

曽共山翁把酒時霜天白菊繞堦墀十年泉下無人問九日樽前有所思不學漢臣栽苜蓿空教楚客詠江蘺郎君官貴施行馬東閣無因再得窺【北夢瑣言云李商隠員外依彭陽令狐楚以箋奏受知相國旣沒子綯繼有韋平之拜疎隴西未嘗展分重陽日義山詣宅於防事上畱題云云綯覩之慙悵乃扄閉此防終身不處唐詩紀事云綯惡商隠從鄭亞之辟疎之重陽日商隠畱詩於其防事綯乃補太學博士錢龍惕箋文宗時李宗閔牛僧孺令狐楚與李徳裕大相仇怨徳裕相武宗五年𨿽未嘗忘情於太牢然救楊嗣復李玨之死猶有大臣之度大中初立贊皇萌驂乘之禍令狐綯當國舉贊皇之客誅剪無孑遺矣義山自開成登第後累辟王茂元鄭亞盧正府三人皆太尉委用故綯尢深惡之十年秉政抑之終於使府綯眞險刻寡恩哉】

天平公座中呈令狐令公時蔡京在座京曽爲僧徒故有第五句

罷執霓旌上醮壇慢妝嬌樹水晶盤更深欲訴蛾眉斂衣薄臨醒玉艷寒【座中必有官妓故云】白足禪僧思敗道靑袍禦史擬休官𨿽然同是將軍客不敢公然子細看

水齋

多病欣依有道邦南塘晏起想秋江捲簾飛燕還拂水開戶暗虫猶打窓更閱前題已披捲仍斟昨夜未開缸誰人爲報故交道莫惜鯉魚時一雙

和人題眞娘墓

虎丘山下劍池邊長遣遊人嘆逝川罥樹防絲悲舞席出云淸梵想歌筵柳眉空吐效顰葉楡莢還飛買笑錢一自香魂招不得秪應江上獨嬋姢

春日寄懷

世間榮落重逡巡我獨丘園坐四春縱使有花兼有月可堪無酒又無人靑袍似艸年年定白髮如絲日日新欲逐風波千萬里未知何路到龍津

自貺

陶令去官後仰眠書屋中誰將五斗米擬換北牕風

嘲桃

無賴夭桃面平明露井東春風爲開了卻擬笑春風

妓席

樂府聞桃葉人前道得無勸君書小字愼莫喚官奴【王獻之小字官奴妾桃葉樂府有歌】

登樂遊原

向晚意不適驅車登古原夕陽無限好只是近黃昏

漫成

沈約憐何遜延年毀謝莊淸新俱有得名譽底相傷霧夕詠芙蕖何郎得意初此時誰最賞沈範兩尙書

霜月

初聞徵雁巳無蟬百尺髙樓水接天靑女素娥俱耐冷月中霜裏鬭嬋姢

華山題王母祠

蓮花峯下鎖雕梁此去瑤池地共長好爲麻姑到東海勸栽黃竹莫栽桑

華淸宮

華淸恩幸古無倫猶恐蛾眉不勝人未免被他褒女笑只教天子暫防塵

北齊

一笑相傾國便亡何勞荊棘始堪傷小憐玉體橫陳夜已報周師入晉陽

巧笑知堪敵萬幾傾城最在著戎衣晉陽巳陷休回顧更請君王獵一圍

復京

虜騎燕兵一戰摧萬靈回首賀軒臺天教李令心如日可要昭陵石馬來

渾河中

九廟無塵八馬回奉天城壘長春苔咸陽原上英雄骨半向君家養馬來

咸陽

咸陽宮闕郁嵯峨六國樓臺艶綺羅自是當時天帝醉不關秦地有山河

夜雨寄北

君問歸期未有期巴山夜雨漲秋池何當共剪西牕燭卻話巴山夜雨時

宿駱氏亭寄懷崔雍崔衮

竹塢無塵水檻淸相思迢遞隔重城秋陰不散霜飛晚畱得枯荷聴雨聲

夢澤

夢澤悲風動白茅楚王葬盡滿城嬌未知歌舞能多少虛減宮廚爲細腰

贈歌伎

水精如意玉連環下蔡城危莫破顏紅綻櫻桃含白雪防腸聲裏唱陽關

白日相思可柰何嚴城淸夜防經過只知解道春來瘦不道春來獨自多

寄令狐郎中

嵩云春樹久離居雙鯉迢迢一紙書休問梁園舊賔客茂陵秋雨病相如

杜司勲

髙樓風雨感斯文短翼差池不及羣刻意傷春復傷別人間惟有杜司勲

無題

聞道閶門萼緑華昔年相望抵【一作尙】天涯豈知一夜秦樓客偸看吳王苑內花

漢宮詞

靑雀西飛竟未回君王長在集靈臺侍臣最有相如渴不賜金莖露一杯

席上作【並序】

予爲桂州從事故府鄭公出家妓令賦髙唐詩

澹雲輕雨拂髙唐玉殿秋來夜正長料得也應憐宋玉一生惟事楚防王

無題

紫府仙人號寶燈云漿未飲結成冰如何雪月交光夜更在瑤臺十二層

柳

曽逐東風拂舞筵樂遊春苑防腸天如何肯到淸秋日已帶斜陽又帶蟬【楊愼曰形容先榮後悴之意】

畱贈畏之

待得郎來月已低寒暄不道醉如泥五更又欲向何處騎馬出門烏夜啼

夜半

三更三防萬家眠露欲爲霜月墮煙鬭防上堂蝙蝠出玉琴時動綺窓弦

飲席代官妓贈兩從事

新人橋上著春衫舊主江邊側帽檐願得化爲紅綬帶許教雙鳳一時銜

詠史

北湖南埭水漫漫一片降旗百尺竿三百年間同曉夢鐘山何處有龍盤

華淸宮

朝元閣迥羽衣新首按昭陽第一人當日不來髙處舞可能天上有邊塵

齊宮詞

永壽兵來夜不扃金蓮無復印中庭梁臺歌管三更罷猶自風搖九子鈴

靑陵臺

靑陵臺畔日光斜萬古貞魂倚暮霞莫訝韓憑爲蛺蜨等閒飛上別枝花

漢宮

通靈夜醮達淸晨承露盤晞甲帳春王母不來【一作西歸】方朔去更須重見李夫人

讀任彥升碑

任昉當年有美名可憐才調最縱橫梁臺初建應惆悵不得蕭公作騎兵

宮妓

珠箔輕明拂玉墀披香新殿鬭腰支不須防盡魚龍戱終遣君王怒偃師

宮辭

君恩如水向東流得寵憂移失寵愁莫向樽前奏花落涼風只在殿西頭

代贈

樓上黃昏欲望休玉梯橫絕月中鉤芭蕉不展丁香結同向春風各自愁

東南日出照髙樓樓上離人唱石州總把春山掃眉黛不知供得幾多愁

楚吟

山上離宮宮上樓樓前宮畔暮江流楚天長短黃昏雨宋玉無愁亦是愁

瑤池

瑤池阿母綺牕開黃竹歌聲動地哀八駿日行三萬里穆王何事不重來

南朝

地險悠悠天險長金陵王气應瑤光休誇此地分天下只得徐妃半面妝

題漢祖廟

乘運應須宅八荒男兒安得戀池隍君王自起新丰後項羽何曽在故鄕

韓冬郎卽席爲詩相送一座盡驚他日余方追吟連宵侍坐徘徊久之句有老成之風因成二絕寄酬兼呈畏之員外

十歲裁詩走馬成冷灰殘燭動離情桐花萬里丹山路雛鳳淸於老鳳聲

劍棧風檣各苦辛別時冰雪到時春爲憑何遜休聨句廋盡東陽姓沈人

驪山有感

驪岫飛泉泛暖香九龍呵防玉蓮房平明每幸長生殿不從金輿惟壽王

過楚宮

巫峽迢迢舊楚宮至今雲雨暗丹楓微生盡戀人間樂只有防王憶夢中

龍池

龍池賜酒敞云屏羯鼓聲髙眾樂停夜半宴歸宮漏永薛王沈醉壽王醒

嫦娥

雲母屏風燭影深長河漸落曉星沈嫦娥應悔偸靈藥碧海靑天夜夜心

賈生

宣室求賢訪逐臣賈生才調更無倫可憐夜半虛前席不問蒼生問鬼神

西亭

此夜西亭月正圓疎簾相伴宿風煙梧桐莫更翻淸露孤鶴從來不得眠

槿花

風露淒淒秋景繁可憐榮落在朝昏未央宮裏三千女但保紅顏莫保恩

和韋潘前輩七月十二日夜泊池州城下先寄上李使君

桂含爽气三秋首蓂吐中旬二葉新正是澄江如練處元暉應喜見詩人

訪人不遇畱別館

卿卿不惜鎖牕春去作長楸走馬身閒倚繡簾吹柳絮日髙深院防無人

寄惱韓同年時韓住蕭洞

簾外辛夷定已開開時莫放艷陽回年華若到經風雨便是胡僧話劫灰

龍山晴雪鳳樓霞洞裏迷人有幾家我爲傷春心自醉不勞君勸石橊花

假日

素琴弦防酒瓶空倚坐欹眠日已中誰向劉伶天幕內更當陶令北牕風

李衛公

絳紗弟子音塵絕鸞鏡佳人舊防稀今日致身歌舞地木棉花暖鷓鴣飛

偶題

小亭閒眠微醉消山橊海柏枝相交水紋簟上琥珀枕傍有墮釵雙翠翹

淸月依微香露輕曲房小院多逢迎春叢定是饒棲鳥飲罷莫持紅燭行

夜冷

樹繞池寛月影多村砧塢笛隔風蘿西亭翠被餘香薄一夜將愁向敗荷

同崔入詣藥山訪融師

共受徵南不次恩報恩惟是有忘言巖花澗艸西北路未見髙僧只見猿

無題【一云陽城】

白道縈回入暮霞斑騅嘶防七香車春風自共何人笑枉破陽城十萬家

失題

家近紅蕖曲水濵全家羅襪起秋塵莫將越客千絲网网得西施別贈人

春日

欲入盧家白玉堂新春催破舞衣裳蝶銜紅蕊蜂銜粉共助靑樓一日忙

蝶【一作無題】

壽陽公主嫁時妝八字宮眉捧額黃見我佯羞頻照影不知身屬冶遊郎

爲有

爲有云屏無限嬌鳳城寒盡怕春宵無端嫁得金壻辜負香衾事早朝

江東

驚魚撥剌燕翩翾獨自江東上釣船今日春光太漂蕩謝家輕絮沈郎錢

離亭賦得折楊桞

暫憑樽酒送無憀莫損愁眉與細腰人世死前惟有別春風爭擬惜長條

含煙惹霧每依依萬緒千條拂落暉爲報行人休盡折半畱相送半迎歸

莫愁

雪中梅下與誰期梅雪相兼一萬枝若是石城無艇子莫愁還似有愁時

評事翁寄賜餳粥走筆爲答

粥香白杏花天省對流鶯坐綺筵今日寄來春已老鳳樓迢遞憶秋千

東阿王

國事分明屬灌均西陵魂防夜來人君王不得爲天子半爲當時賦洛神

寄成都髙苗二從事【時二公從事商隠座主第原注】

紅蓮幕下紫梨新命防湘南病渴人今日問君能寄否二江風水接天津

西南行卻寄相送者

百里陰雲覆雪泥行人只在雪云西明朝驚破還鄕夢定是陳倉碧野雞

有感

非關宋玉有微辭卻是防王夢覺遲一自髙唐賦成後楚天雲雨盡堪疑

憶住【一作匡】一師

無事經年別逺公帝城鐘曉憶西峯鑪煙消盡寒燈晦童子開門雪滿松

送王十三校書分司

多少分曹掌祕文洛陽花雪夢隨君定知何遜緣聨句每到城東憶範云

舊將軍

雲臺髙議正紛紛誰定當時蕩冦勲日暮灞陵原上獵李將軍是故將軍

曼倩辭

十八年來墮世間瑤池歸夢碧桃閒如何漢殿穿鍼夜又向牕中覷阿環

漫成

沈宋裁辭矜變律王楊落筆得良朋當時自謂宗師妙今日惟觀對屬能

李杜操持事略齊三才萬象共端倪集仙殿與金鑾殿可是蒼蠅惑曙雞

正月十五夜聞京有燈恨不得觀

月色燈光滿帝都香車寶輦隘通衢身閒不覩中興盛羞逐鄕人賽紫姑

禦定全唐詩錄卷七十七

欽定四庫全書

禦定全唐詩錄卷七十八

溫庭筠

庭筠幷州祁人貞觀宰相彥博後本名岐字飛卿少敏悟工爲辭章與李商隠齊名號溫李大中中應舉京師佻蕩不修檢幅多作側辭艷曲與貴冑蒱飲狎暱又舉場多爲人假手執政惡之貶授方山尉徐商鎭襄陽署爲巡官【時與叚成式周繇韋蟾弟庭皓同在幕府多倡和之什】咸通中失意歸江東令狐綯方鎭淮南庭筠怨居中時不爲助力過府不肯謁與少年狂遊乞索楊子院夜醉爲邏卒毆傷訴於綯綯不爲理【庭筠與綯子滈逰素出綯之門宣宗愛唱菩薩蠻詞綯甞假庭筠撰宻進之戒令勿他泄而遽言於人由是疎之又綯無學每雲中書堂內坐將軍失歡或以此】事聞京師庭筠徧見公卿雪寃屬徐商知政事頗右之白用爲國子助教防商罷相見廢卒庭筠著述頗多爲詩韻格淸拔文士稱之

北夢瑣言云庭筠才思艷麗工爲小賦每入試押官韻作賦凡八叉手而八韻成常爲鄰鋪作文號曰救數人沈侍郎知舉因別施鋪席授庭筠不令與諸人鄰比宣宗好微行遇溫於逆旅溫不識傲然詰之曰公非司馬長史之流耶又曰得非六參簿尉之類帝曰非也後坐謫其制詞曰徒負不羈之才罕有適時之用云云

全唐詩話云庭筠善於屬對李義山甞謂之曰近得聨句云逺比趙公三十六年宰輔未得偶句曰何不云近同郭令二十四考中書宣宗甞賦詩上句有金步搖未能對遣求進士對之庭筠以玉條脫對帝賞焉又藥名有白頭翁以蒼耳子爲對初防昌毀寺時分遣禦史檢天下所廢寺及收錄金銀佛像有蘇監察者巡檢兩街諸寺見銀佛一尺己下者多袖之而歸人謂之蘇揑佛或問庭筠將何對遽曰無以過蜜陀僧也他多類此

唐詩紀事云令狐綯曽以舊事訪於庭筠對曰事出南華非僻書也或冀相公爕理之暇時宜覽古綯益怒奏庭筠有才無行卒不得第庭筠有詩曰因知此恨人多積悔讀南華第二篇

彥周詩話云段成式與溫庭筠云藍紙詩序曰予在九江出意造云藍紙輒分送五十枚其詩曰三十六鱗充使時數畨猶得表相思【唐詩紀事下有待將袍襖重鈔了盡寫襄陽播掿詞】蓋龍八十一鱗鯉三十六鱗也

桐薪云溫貌甚陋號鐘馗不稱才名最善鼓琴吹笛云有絲卽彈有孔卽吹不必柯亭防桐著幹子今其書不傳

古體詩

俠客行

欲出鴻都門陰雲蔽城闕寶劍黯如水微紅濕余血白馬夜頻嘶三防灞陵雪

江南曲

妾家白蘋浦日上芙蓉檝軋軋搖槳聲移舟入茭葉谿長茭葉深作底難相尋辟郎郎不見鸂鷘自浮沈拾萍萍無根采蓮蓮有子不作浮萍生寧爲藕花死岸傍騎馬郎烏帽紫防韁含愁復含笑回首問橫塘妾住金陵浦門前朱雀航流蘇持作帳芙蓉持作梁出入金犢幰兄弟侍中郎前年學歌舞定得郎相許連娟眉繞山依約腰如杵鳯管悲若咽鸞嬌欲語扇薄露紅鉛羅輕壓金縷明月西南樓珠簾玳瑁鉤橫波巧能笑彎蛾不識愁花開子畱樹艸長根依土早聞金溝逺底事歸郎許不學楊白花朝朝淚如雨

故城曲

漠漠沙隄煙隄西雉子斑雉聲何角角麥秀桑陰閒防絲蕩平綠明滅時相續白馬金絡頭東風故城曲故城殷貴嬪曽占未來春自従香骨化飛作馬蹄塵

西洲詞【吳聲】

悠悠復悠悠昨日下西洲西洲風色好遙見武昌樓武昌何鬱鬱儂家定無匹小婦被流黃登樓撫瑤瑟朱弦繁複輕素手直淒淸一彈三四解掩抑似含情南樓登且望西江廣復平艇子搖兩槳催過石頭城門前烏臼樹慘澹天將曙鸂鷘飛復還郎隨早帆去回頭語同伴定復負情儂去帆不安幅作底使西風他日相尋索莫作西洲客西洲人不歸春艸年年碧

燒歌

起來望南山山火燒山田微紅夕如滅短焰復相連差差向巖石冉冉淩靑壁低隨回風盡逺照檐茅赤鄰翁能楚言倚鍤欲潸然自言楚越俗燒畬作早田豆苗虫促促籬上花當屋廢棧豕歸防廣場雞啄粟新年春雨晴處處賽神聲持錢就人卜敲瓦隔林鳴卜得山上卦歸來桑棗下吹火向白茅腰鎌映赬蔗風驅槲葉煙槲樹連平山迸星拂霞外飛燼落階前仰面呻復嚔雅娘咒丰嵗誰知蒼翠容盡作官家稅

嘲春風

春風何處好別殿饒芳艸苒嫋轉鸞旂葳蕤吹雉葆揚芳歷九門澹蕩入蘭蓀爭柰白團扇時時偸主恩

碌碌古詞

左亦不碌碌右亦不碌碌野艸自根肥羸牛生健犢融蠟作杏蔕男兒不戀家春風破紅意女頰如桃花忠言未見信巧語翻咨嗟一鞘無兩刃徒勞油壁車

和沈參軍招友生觀芙蓉池

桂棟坐淸曉瑤琴商鳯絲況聞楚澤香適與秋風期遂従棹萍客靜嘯煙艸湄倒影回澹蕩愁紅媚漣漪湘莖久鮮澀宿雨增離披而我江海客楚防勤夢思北渚水雲葉南塘煙露枝豈無臺榭芳獨與鷗鳥知珠墜魚迸淺影多鳬泛遲落英不可搴返照昏澄陂

秋日

爽气變昏旦神臯徧原隰煙華久蕩搖石澗仍淸急栁闇山犬吠蒲流水禽立菊花明欲迷棗葉光如濕天籟思林嶺車塵倦都邑譸張夙所違悔恡何由入芳艸秋可借幽泉曉堪汲牧羊燒外鳴林果中拾復此遂閒曠翛然脫羈縶田收鳥雀喧气肅龍蛇蟄佳節足丰穰良朋阻遊集沈幾日寂寥葆素常呼吸投迹倦攸往放懷志所執良時有東菑吾將事蓑笠

酬友人

辭榮亦素尙倦逰非夙心寧復思金籍獨此臥煙林閒雲無定貌佳樹有餘陰坐久芰荷發釣防茭葦深防魚自搖漾浴鳥故浮沈惟君淸露夕一爲灑煩襟

黃曇子歌

參差綠蒲短搖艷云塘滿紅瀲蕩融融鸎翁鸂鶒暖萋芊小成路馬上修蛾懶羅衫裊向風防粉金鸝卵鴻臚寺有開元中錫宴堂樓臺池沼雅爲勝絕荒涼遺趾僅有存者偶成四十韻

明皇昔禦極神聖垂耿光沈幾發雷電逸躅陵堯湯西覃襀石山北至窮發鄕四凶有獬廌一臂無螳蜋嬋娟得神艷郁烈聞國香紫絳鳴羯鼓玉管吹霓裳祿山未封侯林甫才爲郎昭融廓日月妥貼安紀綱羣生到壽域百辟趨明堂四海正夷宴一塵不飛揚天子自遊豫侍臣宜樂康軋然閶闔開赤日生扶桑玉砌露盤紆金壺漏丁當劍佩相擊觸左右隨趨鏘珠十二旒紅粉三千行盼睞生羽翼叱嗟回雪霜神霞淩雲閣春水驪山陽盤鬭九子糭甌擎五云漿雙瓊京兆博七鼓邯鄲倡毰毸碧雞鬭蘢蔥翠雉揚仗官繡蔽膝寶馬金鏤鍚椒塗隔鸚鵡柘彈驚鴛鴦猗歟華國臣鬢髮俱蒼蒼錫宴得佳致車従眞煒煌畫鷁照魚鼈鳴騶亂鶖鶬颭灩蕩碧波炫煌迷橫塘縈盈舞回雪宛轉歌繞梁艷帶畫銀絡寶梳金鈿筐沈冥類漢相醉倒疑楚狂一旦紫微東旄星森耀芒憑陵逐鯨鯢唐突驅豺狼縱火三月赤戰塵千里黃殽函與府寺従此俱荒涼玆地乃蔓艸故基摧壊墻枯池接斷岸喞喞啼寒螿敗荷塌作泥死竹森如槍逰人問老吏相對聊感傷豈必見麋鹿然後堪回腸幸今遇太平令節稱羽觴誰知曲江隖嵗嵗棲鸞皇

寒食節日寄楚望

芳蘭無意綠弱栁何窮縷心斷入淮山夢長穿楚雨緐花如二八好月當三五愁碧竟平臯韶紅換幽圃流鸎隱員樹乳燕喧余哺曠望戀曽臺離憂集環堵當年不自遣晚得終何補鄭谷有樵蘇歸來要腰斧

家乏兩千萬時當一百五颸颸楊栁風穰穰櫻桃雨年芳苦沈潦心事如摧櫓金犢近蘭汀銅龍接花塢靑蔥建楊宅隠轔端門鼓防素拂庭柯輕毬落鄰圃三春謝遊衍一笑牽規矩獨有恩澤侯歸來看楚舞

雞鳴埭歌

南朝天子射雉時銀河耿耿星參差銅壺漏斷夢初覺寶馬塵髙人未知魚躍蓮東蕩宮沼蒙蒙禦栁懸棲鳥紅妝萬戶鏡中春碧樹一聲天下曉盤踞勢窮三百年朱方殺气成愁煙彗星拂地浪連海戰鼓渡江塵漲天繡龍畫雉塡宮井野火風驅燒九鼎殿巢江燕砌生蒿十二金人霜烱烱芊綿平綠臺城基暖色春空荒古陂寧知玉樹後庭曲畱待野棠如雪枝

織錦詞

丁東細漏侵瓊瑟影轉髙梧月初出簇金梭萬縷紅鴛鴦艷錦初成匹錦中百結皆同心橤亂雲盤相間深此意欲傳傳不得玫瑰作柱朱琴爲君裁破合歡被星斗迢迢共千里象齒燻鑪未覺秋碧池己有新蓮子

夜宴謠

長釵墜發雙蜻蜓碧盡山斜開畫屏虯須公子五侯客一飲千鐘如建瓴鸞咽奼唱圎無節眉斂湘煙袖回雪淸夜恩情四座同莫令溝水東西別亭亭蠟淚香珠殘暗露曉風羅幕寒飄飄防帶儼相次二十四枝龍畫竿裂管縈共繁曲芳尊細浪傾春醁髙樓客散杏花多脈脈新蟾如瞪目

蓮浦謠

鳴橈軋軋谿溶溶廢綠平煙吳苑東水淸蓮媚兩相向鏡裏見愁愁更紅白馬金鞭大隄上西江日夕多風浪荷心有露似驪珠不是眞圎亦搖蕩

東郊行

鬭雞臺下東西道栁覆斑騅蝶縈艸坱靄韶容銷澹愁靑筐葉盡蠶應老綠渚幽香生白蘋差差小浪吹魚鱗王孫騎馬有歸意林彩著空如細塵安得人生各相守燒船破棧休馳走世上方應無別離路傍更長千枝栁

塞寒行

燕弓勁霜封瓦朴寒雕睇平野一防黃塵起雁喧白龍堆下千蹄馬河源怒觸風如刀剪斷朔雲天更髙晚出楡關逐徵北驚沙飛迸衝貂袍心許淩煙名不滅年年錦字傷離別彩毫一畫竟何榮空使靑樓淚成血

謝公墅歌

朱雀航南繞香陌謝郎東墅連春碧鳩眠髙栁日方融綺榭飄颻紫庭客文楸方罫花參差心陳未成星滿池四座無喧梧竹靜金蟬玉柄俱持頥對局含嚬見千里都城己得長蛇尾江南王气系疎襟未許苻堅過淮水

郭處士擊甌歌

佶栗金虯石潭古勺陂瀲灩幽修語湘君寶馬上神云碎佩叢鈴滿煙雨吾聞三十六宮花離離輭風吹春星斗稀玉晨冷磬破昏夢天露未幹香著衣蘭釵委墜垂云髮小響丁當逐回雪晴碧煙滋重疊山羅屏半掩桃花月太平天子駐云車龍鑪勃郁雙蟠拏宮中近臣抱扇立侍女低鬟落翠花亂珠觸續正跳蕩傾頭不覺金烏斜我亦爲君長嘆息緘情逺寄愁無色莫霑香夢綠楊絲千里春風正無力

醉歌

檐栁初黃燕初乳曉碧芊緜過微樹色深含臺榭情鸎聲巧作煙花主錦袍公子陳杯觴撥醅百甕春酒香入門下馬問誰在降階握手登華堂臨卭美人連山睂低抱琵琶含怨思朔風繞指我先笑明月入懷君自知勸君莫惜金尊酒年少須臾如覆手辛勤到老慕簞瓢於我悠悠竟何有洛陽盧仝稱文房妻子腳禿舂黃糧阿耋光頭不識字指揮豪儁如驅羊天犀壓斷朱鼴鼠瑞錦驚飛金鳯皇其餘豈足霑牙齒欲用何能報天子駑馬垂頭搶防塵驊驑一日行千里但有沈冥醉客家支頤瞪目持流霞惟恐南園風作碧蕪狼藉棠梨花

懊惱曲

蕅絲作綫難勝鍼橤粉染黃那得深玉白蘭芳不相顧靑樓一笑輕千金莫言自古皆如此健劍刜鐘鉛繞指三秋庭緑盡迎霜惟有荷花守紅死廬江小吏朱斑輪栁縷吐牙香玉春兩股金釵己相許不令獨作空成塵悠悠楚水流如馬恨紫愁紅滿平野野土千年怨不平至今燒作鴛鴦瓦

春曉曲

家臨長信往來道乳燕雙雙拂煙艸油壁車輕金犢肥流蘇帳曉金雞早籠中嬌鳥暖猶睡簾外落花閒不掃衰桃一樹近前池似惜紅顏鏡中老

春愁曲

紅絲穿露珠簾冷百尺啞啞下纎綆逺翠愁山入臥屏兩重雲母空烘影涼簪墜發春眠重玉兔熅香栁如夢錦疊空牀委墜紅颸颸埽尾雙金鳯蠭喧蝶駐俱悠揚栁拂赤闌纎艸長覺後梨花委半緑春風和吹池塘

晚歸曲

格格水禽飛帶波孤光斜起夕陽多湖西山淺似相笑菱刺惹衣攢黛蛾靑絲系船向江木蘭芽出土吳江曲水極晴搖泛灩紅艸平春染煙綿綠玉鞭騎馬白玉兒刻金作鳯光參差丁丁暖漏滴花影催入景陽人不知彎隄弱栁遙相矚雀扇員員掩香玉蓮塘艇子歸不歸栁暗桑穠聞布谷

張靜婉采蓮曲【幷序】

靜婉羊偘伎也其容絕世偘自爲采蓮二曲今樂府所存失其故意因歌以俟采詩者事具載梁史

蘭膏墜發紅玉春燕釵拖頸拋盤云城西楊栁向橋晚門前溝水波粼粼麒麟公子朝天客珂馬璫璫度春陌掌中無力舞衣輕剪斷鮫綃破春碧抱月飄煙一尺腰麝臍龍髓憐嬌饒秋羅拂水碎光露重花多香不銷鸂鷘交交塘水滿緑萍金粟蓮莖短一夜西風送來粉痕零落愁紅淺船頭折藕絲暗牽藕根蓮子相畱連郎心似月月易缺十五十六淸光圎

錦城曲

蜀山攢黛畱晴雪簝筍蕨牙縈九折江風吹巧翦霞綃花上千枝杜鵑血杜鵑飛入巖下叢夜叫思歸山月中巴水漾情情不盡文君織得春機紅怨魄未歸芳艸死江頭學種相思子樹成寄與望鄕人白帝荒城五千里

錢唐曲

錢唐岸上春如織渺渺寒潮帶晴色淮南逰客馬連嘶碧艸迷人歸不得風飄客意如吹煙纎指殷勤傷雁一曲堂堂紅燭筵金鯨瀉酒如飛泉

舞衣曲

藕腸纎縷抽輕春煙機漠漠嬌蛾嚬金梭淅瀝透空薄剪落交刀吹斷雲張家公子夜聞雨夜向蘭堂思楚舞蟬衫麟帶壓愁香偸得鸎簧鎖金縷管含蘭气嬌語悲胡槽雪腕鴛鴦絲芙蓉力弱應難定楊栁風多不自持回嚬笑語西窗客星斗寥寥波脈脈不逐秦王捲象牀滿樓明月梨花白

曉僊謠

玉妃喚月歸海宮月色澹白涵春空銀河欲轉星靨靨碧浪疊山埋早紅宮花有露如新淚小苑叢叢入寒翠綺閣空傳唱漏聲网軒未辧淩雲字遙遙珠帳連湘煙鶴扇如霜金骨仙碧簫曲盡彩霞動下視九州皆悄然秦王女騎紅尾鳯乘空回首晨雞防霧蓋狂塵億兆家世人猶作牽情夢

昆明池水戰詞

汪汪積水光連空重疊細紋交防紅赤帝龍孫鱗甲怒臨流一盼生陰風鼉鼓三聲報天子雕旗獸艦淩波起雷吼濤驚白若山石鯨眼裂蟠蛟死滇池海浦俱喧豗靑翰畫鷁相次來箭羽槍纓三百萬蹋翻西海生塵埃茂陵仙去菱花老唼唼防魚近煙島渺莽殘陽釣艇歸綠頭江鴨眠沙艸

湖陰詞【幷序】

王惇舉兵至湖陰眀帝微行視其行伍由是樂府有湖陰曲而亡其詞因作而附之

祖龍黃須瑚鞭鐵驄金面靑連錢虎髯拔劍欲成夢日壓賊營如血鮮海旗風急驚眠起甲重光搖照湖水蒼皇追騎塵外歸森索妖星陳前死五陵愁碧春萋萋灞川玉馬空中嘶羽書如電入靑瑣雪腕如槌催畫鞞白虯天子金鍠鋩髙臨帝座回龍章吳波不動楚山晚花壓防幹春晝長

春江花月夜詞

玉樹歌防海云黑花庭忽作靑蕪國秦淮有水水無情還向金陵漾春色楊家二世安九重不禦華芝嫌六龍百幅錦帆風力滿連天展盡金芙蓉珠翠丁星復明滅龍頭劈浪哀笳發千里涵空照水魂萬枝破鼻團香雪漏轉霞髙滄海西玻璃枕上聞天雞蠻代雁曲如語一醉昏昏天下迷四方傾動煙塵起猶在濃香夢魂裏後主荒宮有曉鸎飛來只隔西江水

生禖屏風歌

玉墀暗接昆侖井井上無人金索冷畫壁陰森九子堂階前碎月鋪花影繡屏銀鴨香蓊蒙天上夢歸花繞叢宜男漫作後庭艸不似櫻桃千子紅

觱篥歌

蠟煙如纛新蟾滿門外沙平艸牙短黑頭丞相九天歸夜聽飛瓊吹朔管情逺气調蘭蕙燻天香瑞彩含絪緼皓然纎指都揭血日防碧霄無片雲含商咀徵雙幽咽輭縠疎羅共蕭屑不盡長員疊翠愁栁風吹破澄潭月鳴梭淅金絲橤恨語殷勤隴頭水漢將營前萬里沙更深一一霜鴻起十二樓前花正緐交枝簇蔕連壁門景陽宮女正愁絕莫使此聲催斷魂

照影曲

景陽妝罷瓊窗防欲照澄明香步嬾橋上衣多彩雲金鮮不動春塘滿黃印額山輕爲塵翠鱗紅穉俱含嚬桃花百媚如欲語曽爲無雙今兩身

吳苑行

錦雉雙飛梅結子平春逺綠窗中起吳江澹畫水連空三尺屏風隔千里小苑有門紅扇開天絲舞蝶俱裵回綺戶雕楹長若此韶光嵗嵗如歸來

常林歡歌

宜城酒熟花覆橋沙晴綠鴨鳴咬咬穠桑繞捨麥如尾幽軋鳴機雙燕巢馬聲特特荊門道蠻水揚光色如艸錦薦金鑪夢正長東家呃喔雞鳴早

蔣侯神歌

楚神鐵馬金鳴珂夜動蛟潭生素波商風刮水報西帝廟前古樹蟠白蛇吳王赤斧斫云陳畫堂列壁叢霜刃巫娥傳意托悲絲鐸語瑯瑯理雙鬢湘煙刷翠湘山斜東方日出飛神雅靑雲自有黑龍子潘妃莫結丁香花

漢皇迎春詞

春艸芊芊晴埽煙宮城大錦紅殷鮮海日初融照僊掌淮王小隊纓鈴響獵獵東風焰赤旗畫神金甲蔥蘢网鉅公步輦迎句芒復道埽塵鸞彗長豹尾竿前趙飛燕栁風吹盡眉間黃碧艸含情杏花喜上林鸎囀防絲起寶馬搖環萬騎歸恩光暗入簾櫳裏

蘭塘詞

塘水汪汪鳬唼喋憶上江南木蘭檝繡領金須蕩倒光團團皺緑雞頭葉露凝荷捲珠淨員紫菱刺短浮根纒小姑歸晚紅妝淺鏡裏芙蓉照水鮮東溝潏潏勞回首欲寄一桮瓊液酒知道無郎卻有情長教月照相思栁

春洲曲

韶光染色如蛾翠綠濕紅鮮水容媚蘇小慵多蘭渚閒融融浦日防防寐紫驑蹀躞金銜嘶岸上揚鞭煙艸迷門外平橋連栁隄歸來晚樹黃鸎啼

湘東宴曲

湘東夜宴金貂人楚女含情嬌翠嚬玉管將吹插鈿帶錦囊斜拂雙麒麟重城漏斷孤帆去惟恐瓊籖報天曙萬戶沈沈碧樹員雲飛散知何處欲上香車俱脈脈淸歌響斷銀屏隔隄外紅塵蠟炬歸樓前澹月連江白

春野行

艸淺淺春如翦花壓李娘愁饑蠶欲成繭東城少年气堂堂金丸驚起雙鴛鴦含羞更問衛公子月到枕前春夢長

罩魚歌

朝罩罩城東暮罩罩城西兩槳鳴幽幽蓮子相髙低持罩入深水金鱗大如手魚尾逬員波千珠落湘藕風颸颸離離菱茭刺鸂鷘飛水連网眼白如景淅瀝篷聲寒防微楚岸有花花蓋屋金塘栁色前谿曲悠悠杳若去無窮五色澄潭鴨頭綠

蘇小小歌

買蓮莫破券買酒莫解金酒裏春容離恨水中蓮子懷芳心吳宮女兒腰似束家在錢唐小江曲一自檀郎逐便風門前春水年年緑

禦定全唐詩錄卷七十八

欽定四庫全書

禦定全唐詩錄卷七十九

溫庭筠【二】

近體詩

握柘詞

楊栁縈橋綠玫瑰拂地紅繡衫金騕褭花髻玉瓏璁宿雨香潛潤春流水暗通畫樓初夢斷晴日照湘風

送洛南李主簿

想君秦塞外因見逺山靑槲葉曉迷路枳花春滿庭祿優仍侍膳官散得専經余亦還愚谷歸心在翠屏

春日野行

騎馬蹋煙莎靑春柰怨何蝶翎朝粉盡鴉背夕陽多栁艷欺芳帶山愁縈翠蛾別情無處說方寸是星河

早秋山居

山近覺寒早艸堂霜气晴樹雕窗有日池滿水無聲果落見猿過葉幹聞鹿行素琴機慮靜空伴夜泉淸送人南遊

送君遊楚國江浦樹蒼然沙淨有波迹岸平多艸煙角悲臨海郡月到渡淮船惟以一杯酒相思隔楚天

贈鄭處士

飄然隨釣艇雲水是天涯紅葉下荒井碧梧侵古槎醉收陶令菊貧賣邵平更有相期處南籬一樹花

江岸卽事

水容侵古岸峯影度靑蘋廟竹惟聞鳥江帆不見人雀聲花外暝客思栁邊春別恨轉難盡年年汀艸新

中書令裵公挽歌詞

王儉風華首蕭何社稷臣丹陽布衣客蓮渚白頭人銘勒燕山暮碑沈漢水春従今虛醉飽無復污車茵箭下妖星落風前殺气回國香荀令去樓月庾公來玉璽終無慮金縢竟不開空嗟薦賢路芳艸滿燕臺

太子西池

梨花雪壓枝鸎囀栁如絲嬾逐妝成曉春融夢覺遲鬢輕全作影嚬淺未成眉莫信張公子窗間斷暗期花紅蘭紫莖愁艸雨新晴栁占三春色鸎偸百鳥聲日長嫌輦重風暖覺衣輕薄暮香塵起長楊落照明

偶題

孔雀眠髙閣櫻桃拂短檐畫眀金冉冉箏語玉纎纎細無妨燭輕寒不隔簾欲將紅錦段因夢寄江淹

贈越僧嶽雲

世機消己盡巾屨亦飄然一室故山月滿缾秋澗泉禪庵過微雪鄕寺隔寒煙應共白蓮客相期松桂前蘭亭舊都講今日意如何有樹關深院無塵到淺莎僧居隨處好人事出門多不及新春雁年年鏡水波

商山早行

晨起動徵鐸客行悲故鄕雞聲茅店月人迹板橋霜槲葉落山路枳花明驛墻因思杜陵夢鳬雁滿回塘

題竹谷神祠

蒼蒼松色晚一徑入荒祠古樹風吹馬虛廊日照旗煙煤朝奠處風雨夜歸時寂寞湘江客空看蔣帝碑

題陳處士幽居

松軒塵外客髙竹自蕭疎雨後苔侵井霜來葉滿渠閒看鏡湖畫時得越僧書若待前谿月誰人伴釣魚

處士盧岵山居

西谿問樵客遙識主人家古樹老連石急泉淸露沙千峯隨雨暗一徑入云斜日暮鳥飛散滿山蕎麥花

初秋寄友人

閒夢正悠悠涼風生竹樓夜琴知欲曉簟覺新秋獨鳥楚山逺一蟬關樹愁憑將離別恨江水問同逰

宿白蓋峯寺寄僧

山房霜气晴一宿遂平生閣上見林影月中聞澗聲佛燈銷永夜僧磬徹寒更不學何居士焚香爲宦情

盧氏池上遇雨贈同遊

簟翻涼气集谿上潤殘棊萍皺風來後荷喧到時寂寥閒望久飄灑獨歸遲無限松江恨煩君解釣絲

宿一公精舍

夜防黃葉寺缾錫兩俱能松下石橋路中山殿燈茶鑪天姥客棊席剡溪僧還笑長門賦髙秋臥茂陵

敷水小桃盛開因作

敷水小橋東娟娟照露叢所嗟非勝地堪恨是春風二月艷陽節一枝惆悵紅定知畱不住吹落路塵中

題造微禪師院

夜香聞偈後岑寂掩雙扉照竹鐙和雪看松月到衣艸堂疎磬斷江寺故人稀惟憶江南春風獨鳥歸

登盧氏臺

勝地當通邑前山有故居臺髙秋盡出林斷野無餘白露鳴蛩急晴天度雁疎由來放懷地非獨在吾廬

題蕭山廟

故道木陰濃荒祠山影東杉松一庭幡蓋滿堂風客奠晚沙濕馬嘶春廟空夜深雷電歇龍入古潭中

送淮陰孫令之官

隋隄楊栁煙孤櫂正悠然蕭寺通淮戍蕪城枕楚田魚鹽橋上市燈火中船故老靑葭岸先知宓子賢

早春滻水送友人

靑門煙野外渡滻送行人鴨臥溪沙暖鳩鳴社樹春殘波靑有石幽艸綠無塵楊栁東風裏相看淚滿巾

送僧東遊

師歸舊山去此別己淒然燈影秋江寺篷聲夜船鷗飛吳市外麟臥晉陵前若到東林社誰人更問禪

細

憑軒望秋涼入暑衣淸極目鳥頻沒片時云復輕沼萍開更斂山葉動還鳴楚客秋江上蕭蕭故國情

感舊陳情五十韻獻淮南李僕射

嵇紹垂髫日山濤筮仕年琴尊陳座上紈綺拜牀前鄰里才三徙雲霄己九遷感深情戃怳言發淚潺湲憶昔龍圖盛方今隺羽全桂枝香可襲楊葉舊頻穿玉籍標人瑞金丹化地僊賦成攢筆寫歌出滿城傳旣矯排虛翅將持造物權萬靈思鼓鑄羣品待陶甄視艸絲綸出持綱露縣法行黃道內居近翠華邊書迹臨湯鼎吟聲接舜弦白麻紅燭夜淸漏紫微天雷電隨神筆魚龍落彩牋閒宵陪雍畤淸暑在甘泉耿介非持祿優防是養賢冰淸臨百粵風靡化三川委寄崇推轂威儀壓控梁園提彀騎淮水換戎旃照日靑油濕迎風錦帳鮮黛娥陳二八珠履列三千舞轉回紅袖歌愁斂翠鈿滿堂開照耀分座儼嬋娟油額芙蓉帳香塵玳瑁筵繡旗隨影合金陳似波旋緹幕深回互朱門暗接連彩虯蟠畫防花馬立金鞭有客將誰托無媒竊自憐抑揚中散曲漂泊孝防船未展幹時策徒拋負郭田轉蓬猶邈爾懷橘更澘然投足乖蹊徑冥心向簡編未知魚躍地空媿鹿鳴篇稷下期方至漳濱病未痊定非籠外鳥眞是殻中蟬蕙徑鄰幽澹荊扉興靜便艸堂苔防防蔬囿水濺濺釣罷谿云重樵歸澗月圎嬾多成宿疢愁甚似春眠木直終難怨膏明只自煎鄭鄕空健羨陳榻未招延旅食逢春盡羇遊爲事牽宦無毛義檄婚乏阮修錢冉弱營中栁披敷幕下蓮儻能容委質非敢望差肩澀劍猶堪淬余朱或可研従師當鼓篋窮理久忘筌折簡能榮瘁遺簪莫棄捐韶光如見借寒谷變風煙

洞戶二十二韻

洞戶連珠网方疏隠碧潯燭盤煙墜燼簾壓月通陰粉白僊郎署霜淸玊女碪醉鄕髙窈窈棊陳靜愔愔素手琉璃扇髫玳瑁簪昔邪看寄迹梔子詠同心樹列千秋勝樓懸七夕鍼舊詞翻白紵新賦換黃金唳隺調蠻鼓驚蟬應寶琴舞疑繁易度歌轉斷難尋露委花相妬風歌栁不禁橋彎雙表迥池漲一篙深淸蹕傳恢囿黃旗幸上林神鷹參翰苑天馬破蹄涔武庫方題品文園有好音朱莖殊菌蠢丹桂欲蕭森黼帳回瑤席華鐙對錦衾畫圖驚走獸書帖得來禽河曙秦樓暎山晴魏闕臨綠囊逢趙后靑瑣見王沈任達嫌孤憤疎慵倦九箴若爲南遁客猶作臥龍吟

過華淸宮二十二韻

憶昔開元日承平事勝逰貴妃専寵幸天子冨春秋月白霓裳殿風漧羯鼓樓鬭雞花蔽膝騎馬玉搔頭繡轂千門伎金鞍萬戶侯薄雲欺雀扇輕雪犯貂裘過客聞韶濩居人識冕旒气和春不覺煙暖霽難收澀浪和瓊甃晴陽上彩斿捲衣輕鬢嬾窺鏡澹蛾羞屏掩芙容帳簾褰玳瑁鉤重瞳分渭曲纎手指神州禦案迷萱艸天袍妒石橊深巖藏浴鳯鮮隰媚潛虯不料邯鄲虱俄成卽墨牛劍鋒揮太皥旗焰拂蚩尢內嬖陪行在孤臣預坐籌瑤簪遺翡翠霜仗駐驊驑艷笑雙飛斷香魂一哭休早梅悲蜀道髙樹隔昭丘朱閣重霄近蒼厓萬古愁至今湯殿水鳴咽縣前流

詠寒宵

寒宵何耿耿良防有餘姿寶靺裵回處燻鑪悵望時曲瓊垂翡翠斜月到罘罳委墜金缸燼防跚玊局棊話窮猶注睇歌罷尙持頤晻曖遙相屬氛氳積所思秦娥捲衣晚胡雁度云遲上郡歸來夢那知錦字詩

春日

問君何所思迢遞艷陽時門靜人歸晚墻髙蝶過遲一雙靑鎖燕千萬緑楊絲屏上吳山逺樓中朔管悲寶書無寄處香轂有來期艸色將林彩相添入黛眉

開聖寺

路分谿石夾煙叢十里蕭蕭古樹風出寺馬嘶秋色裏向陵鴉亂夕陽中竹間泉落山防靜墖下僧歸影殿空猶有南朝舊碑在敢將興廢問漁翁

贈蜀將

十年分散劍關秋萬事皆従錦水流志气己曽明漢節功名猶尙帶吳鉤雕邊認箭寒云重馬上聽笳塞艸愁今日逢君倍惆悵灌嬰韓信盡封侯

寄淸涼寺僧

石路無塵竹徑開昔年曽伴戴顒來窗間半偈聞鐘後松下殘棊送客回檐向玉峯籠夜雪砌因流水長秋苔白蓮防裏如相問說與逰人是姓雷

重遊東峯宗宻禪師精廬

百尺靑厓三尺墳微言已絕杳難聞戴顒今日稱居士支遁他年識領軍暫對杉松如結社偶同麋鹿自成羣故山弟子空回首蔥嶺還應見宋云

題李處士幽居

水玉簪頭戴角巾瑤琴寂歷拂輕塵濃陰似帳紅薇晚細如煙碧艸新隔竹見籠疑有隺捲簾看畫更無人南窗自有忘機友谷口空稱鄭子眞

春日偶作

西園一曲艷陽歌擾擾車塵負薜蘿自欲放懷猶未得不知經世竟如何夜聞猛判花盡寒戀重衾覺夢多釣渚別來應更好春風還爲起微波

和友人悼亡

玉貌潘郎淚滿衣畫羅輕鬢霏微紅蘭委露愁難盡白馬朝天望不歸寶鏡塵昏鸞影在鈿箏斷雁行稀春風幾許傷情事碧艸侵階粉蝶飛

池塘七夕

月出西南露气秋綺寮河漢在鍼樓楊家繡作鴛鴦幔張氏金爲翡翠鉤銀燭有光妨宿燕畫屏無睡待牽牛萬家碪杵三篙水一夕橫塘似舊遊

偶遊

曲巷斜臨一水間小門終日不開關紅珠斗帳櫻桃熟金尾屏風孔雀閒雲髻幾迷芳艸蝶額黃無限夕陽山與君便是鴛鴦侶休向人間覓往還

贈知音

翠羽花冠碧樹雞未明先向短墻啼窗間謝女靑蛾斂門外蕭郎白馬嘶殘曙微星當戶沒澹煙斜月照樓低上陽宮裏鐘初動不語垂鞭過栁隄

過陳琳墓

曽於靑史見遺文今日飄蓬過此墳詞客有靈應識我霸才無主始憐君石麟埋沒藏春艸銅雀荒涼對暮云莫怪臨風倍惆悵欲將書劍學従軍

西江上送漁父

卻逐嚴光向若邪釣綸菱櫂寄年華三秋梅愁楓葉一夜篷舟宿葦花不見水雲應有夢偶隨煙鳥便成家白蘋風起樓船暮江燕雙雙五兩斜

經李徵君故居

露濃煙重艸萋萋樹暎防幹栁拂隄一院落花無客醉五更殘月有鸎啼芳筵想象情難盡故榭荒涼路己迷風景宛然人自攺卻經門巷馬頻嘶

懷眞珠亭

珠箔金鉤對彩橋昔年於此見嬌嬈香燈悵望飛瓊鬢涼月殷勤碧玉簫屏倚故窗山六扇栁垂寒砌露千條壞墻經蒼苔徧拾得當時舊翠翹

經五丈原

鐵馬云雕共絕塵栁陰髙壓漢宮春天淸殺气屯關右夜半妖星照渭濱下國臥龍空寤主中原得鹿不由人像牀寶帳無言語従此譙周是老臣

和王秀才傷歌姬

月缺花殘莫愴然花須終發月須圓更能何事銷芳念亦有穠華委逝川一曲艷歌畱宛轉九原春艸妒嬋娟王孫莫學多情客自古多情損少年

送盧處士遊吳越

羨君東去見殘梅惟有王孫獨未回吳苑夕陽明古堞越宮春艸上髙臺波生野水雁初下風滿驛樓潮欲來試逐漁舟看雪浪幾多江燕荇花開

蘇武廟

蘇武魂銷漢使前古祠髙樹兩茫然云邊雁斷胡天月隴上羊歸塞艸煙回日樓臺非甲帳去時冠劍是丁年茂陵不見封侯印空向秋波哭逝川

途中偶作

石路荒塘接野蒿西風吹馬利如刀小橋連驛楊栁晚廢寺入門禾黍髙雞犬夕陽喧縣市鳬鷖秋水曝城壕故山有夢不歸去官樹陌塵何太勞

盤石寺畱別成公

槲葉蕭蕭帶葦風寺前歸客別支公三秋岸雪花初白一夜林霜葉盡紅山疊楚天云壓塞浪遙吳苑水連空悠然旅榜頻回首無復松窗半偈同

牡丹

水漾晴紅壓疊波曉來金粉覆庭莎裁成艷思偏應巧分得春光最數多欲綻似含雙靨笑正繁疑有一聲歌華堂客散簾垂地想憑防幹斂翠蛾

谿上行

綠塘漾漾煙蒙蒙張翰此來情不窮雪羽防褷立倒影金鱗撥刺跳晴空風翻荷葉一向白濕蓼花千穂紅心羨夕陽波上客片時歸夢釣船中

題望苑驛

弱栁千條杏一枝半含春半垂絲景陽寒井人難到長樂晨鐘曉自知花影幾年通博望樹名何代號相思至今十二樓前月不向西陵照盛姬

宿杜城亡友李翔處士故墅

栁不成絲艸帶煙海槎東去鶴歸天愁腸斷處春何限病眼開時月正圓花若有情還悵望水應無事莫潺湲終知此恨難消遣辜負南華第二篇

題栁

楊栁千條拂面絲綠煙金穗不勝吹香隨靜婉歌塵起影伴嬌嬈舞袖垂羌管一聲何處曲流鸎百囀最髙枝千門九陌花如雪飛過宮墻兩不知

贈少年

江海相逢客恨多秋風葉下洞庭波酒酣夜別淮陰市月照髙樓一曲歌

蔡中郎墳

古墳零落野花春聞說中郎有後身今日愛才非昔日莫拋心力作詞人

長安春晚

曲江春半日遲遲正是王孫悵望時杏花落盡不歸去江上東風吹栁絲

彈箏人

天寶年中事玉皇曽將新曲教寧王鈿蟬金鳯皆零落一曲伊州淚萬行

瑤瑟怨

冰簟銀牀夢不成碧天如水夜雲輕雁聲還過瀟湘去十二樓中月自明

渭上題

呂公榮達子陵歸萬古煙波繞釣磯橋上一通名利迹至今江鳥背人飛

目極雲霄思浩然風帆一片水連天輕橈便是東歸路不肯忘機作釣船

煙水何曽息世機暫時相向亦依依所嗟白首磻谿叟一下漁舟更不歸

經故翰林袁學士居

劍逐驚波玉委塵謝安門下更何人西州城外花千樹盡是羊曇醉後春

題城南杜邠公林亭

卓氏壚前金綫栁隋家隄畔錦帆風貪爲兩地分霖不見池蓮照水紅

過分水嶺

谿水無情似有情入山三日得同行嶺頭便是分頭處惜別潺湲一夜聲

鄠杜郊居

槿籬芳楥近樵家隴麥靑靑一徑斜寂寞逰人寒食後夜來風送梨花

楊栁枝

宜春苑外最長條閒裊春風伴舞腰正是玉人腸斷處一渠春水赤防橋

南門墻東禦路旁預知春色栁絲黃杏花未肯無情思何事行人最斷腸

蘇小門前栁萬條金綫拂平橋黃鸎不語東風起深閉朱門伴細腰

金縷碧瓦溝六宮眉黛惹春愁曉來更帶龍池半拂防幹半入樓

館娃宮外鄴城西逺映徵帆近拂隄系得王孫歸思切不關春艸緑萋萋

兩兩黃鸝色似金裊枝嗁露動芳音春來幸自長如綫可惜牽纒蕩子心

禦栁如絲映九重鳯凰窗柱繡芙蓉景陽樓畔千條露一面新妝待曉鐘

織錦機邊鸎語頻停梭垂淚憶徵人塞門三日猶蕭索縦有垂楊未覺春

觀棊

閒對楸枰傾一壺黃華坪上幾成盧他時謁帝銅池水便賭宣城太守無

禦定全唐詩錄卷七十九

欽定四庫全書

禦定全唐詩錄卷八十

許渾

渾字用晦丹陽人太和六年進士第爲當塗太平二縣令以病免起潤州司馬大中三年爲監察禦史歷虞部貟外郎睦郢二州刺史有丁夘集紀事曰渾紀夢詩序云余甞夢登山有宮室淩雲人云此昆侖也旣入見數人方欲招之至暮而罷詩云曉入瑤臺露气淸坐中惟有許飛瓊塵心未盡俗緣在十里山前空月明或云攺第二句爲天風飛下步虛聲韋莊讀渾詩云江南才子許渾詩字字淸新句句奇十斛眞珠量不盡恵休空作碧雲詞

徐獻忠曰渾詩𨿽未登於珪璋之列而煙雲風鳥之思揉弄亦己盡態

京口志晉時甞以丁夘日立埭因以名橋渾別墅

在焉集以爲名

近體詩

閒居孟夏卽事

綠樹防靑苔柴門臨水開簟涼初熟麥枕膩乍經梅魚躍海風起鼉鳴江來佳人竟何處日夕上樓臺

早秋

遙夜泛淸瑟西風生翠蘿殘螢委玉露早雁拂金河髙樹曉還宻逺山晴更多淮南一葉下自覺洞庭波

溪亭

溪亭四面山橫栁半溪灣蟬響螗蜋急魚深翡翠閒水寒畱客醉月上與僧還猶戀蕭蕭竹西齋未掩關暖枕眠溪栁僧齋昨夜期茶香秋夢後松韻晚吟時共戱魚翻藻爭棲鳥墜枝重陽應一醉栽菊助東籬

夜歸丁夘橋村捨

月涼風靜夜歸客泊巖前橋響犬遙吠庭空人散眠紫蒲低水檻紅葉半江船自有還家計南湖二頃田

南樓春望

南樓春一望雲水共昏昏野店歸山路危橋帶郭村晴煙和艸色夜長溪痕下岸誰家住殘陽半掩門

逰維山新興寺宿石屏村謝叟家

晚過石屏村村長日漸曛僧歸下嶺見人語隔溪聞谷響寒耕雪山明夜燒雲家家扣銅鼔欲賽魯將軍【村有魯肅廟】

宿開元寺西樓聞歌感賦

誰家歌褭褭孤枕在西樓竹色寒淸簟松香染翠幬月移珠殿曉風遞玉箏秋日出應移棹三湘萬里愁

將歸塗口宿郁林寺道上人院

春尋采藥翁歸路宿禪宮雲起客眠處月殘僧定中藤花深洞水槲葉滿山風淸境不能住朝朝慚逺公

重逰郁林寺道上人院

藤杖叩松關春溪斸藥還晴巢燕急波暖浴鷗閒倚檻花臨水回舟月照山憶歸師莫笑書劍在人間

洛中秋日

故國無歸處官閒憶逺逰吳僧秣陵寺楚客洞庭舟久病先知長貧早覺秋壯心能幾許伊水更東流

長安旅夜

久客怨長夜西風吹雁聲云移河漢淺月泛露華淸掩瑟獨凝思緩歌空寄情門前有歸路迢遞洛陽城

旅懷

徵車何軋軋南北極天涯孤枕易爲客逺書難到家鄕連云外樹城閉月中花猶有扁舟思前年別若耶

晚泊七里灘

天晚日沈沈歸舟系栁陰江村平見寺山郭逺聞砧樹宻猿聲響波澄雁影深榮華暫時事誰識子陵心

秋日赴闕題潼關驛樓

紅葉晚蕭蕭長亭酒一瓢殘雲歸太華疎過中條樹色隨關迥河聲入海遙帝鄕明日到猶自夢漁樵

題鄒處士隠居

桑柘滿江村西齋對海門浪衝髙岸響潮入小池渾嵒樹防棊局山花落酒樽相逢亦畱宿還似識王孫

題韋隠居西齋

斸藥去還歸家人半掩扉山風藤子落溪豆花肥寺逺僧來少橋危客過稀不聞砧杵動應解制荷衣

春日題韋曲野老村捨

繞屋徧桑麻村南第一家林繁樹勢直溪轉水紋斜竹楥晝看筍藥欄春賣花故園歸未得到此是天涯背嶺枕南塘數家村落長鶯啼幼婦嬾蠶出小姑忙煙艸近溝濕風花臨路香自憐非楚客春望亦心傷

恩徳寺

樓臺橫復重猶有半巖空蘿洞淺深水竹廊髙下風晴山疏後秋樹斷雲中未盡平生意孤帆又向東

潼關蘭若

來往幾經過前軒枕大河逺帆春水濶髙寺夕陽多蝶影下紅藥鳥聲喧綠蘿故山歸未得徒詠采薇歌

題岫上人院

客病與僧閒頻來不掩關髙窗雲外樹疎磬中山離索秋虫響登臨夕鳥還心知落帆處明月淛河灣

贈裴處士

爲儒白髮生鄕裏早聞名暖酒雪初下讀書山欲明字形翻鳥迹詩調合猿聲門外滄浪水知君欲濯纓

王居士

笻杖倚柴關都城賣卜還中耕白水雲外劚靑山有藥身長健無機性自閒卽應生羽翼華表在人間

徵西舊卒

少年乘勇气百戰過烏孫力盡邊城難功加上將恩曉風聽戍角殘月倚營門自說輕身處金瘡有舊痕

聞薛先軰陪大夫看早梅因寄

澗梅寒正發莫信笛中吹素艷雪凝樹淸香風滿枝折驚山鳥散擕任野蜂隨今日從公醉何人到接防

再寄殷堯藩秀才

直道知難用經年向水濱宅従栽竹貴家爲買書貧就學多新客登朝盡故人蓬萊自有路莫羨武陵春

姑熟官舍寄汝洛友人

官靜亦無能平生少面朋務閒惟印吏公退只碁僧藥鼎初寒火書龕欲夜燈安知北溟水終日送摶鵬

晚發天井關寄李師海

山在水滔滔流年欲二毛湘潭歸夢逺燕趙客程勞露曉紅蘭重云晴碧樹髙逢秋正多感萬里別同袍

崇聖寺別楊至之

蕭寺暫時逢離憂滿病容寒齋秋少燕陰壁夜多蛩樹暗水千里山深云萬重懷君在書信莫過雁回峯

送段覺歸杜曲閒居

書劍南歸去山扉別幾年苔侵巖下路果落洞中泉紅葉髙齋靑蘿曲檻煙寧知逺逰客羸馬太行前

送客

南國別經年云晴波接天蒲深鸂戱花暖鷓鴣眠竹暗湘妃廟楓陰楚客船惟應洞庭月萬里共嬋娟

送客歸湘楚

無辭一杯酒昔日與君深秋色換歸鬢曙光生別心桂花山廟冷楓樹水樓陰此路千餘里應勞楚客吟

送客南歸有懷

綠水暖靑蘋湘潭萬里春瓦樽迎海客銅鼓賽江神避松楓岸看云楊栁津長安一杯酒座上有歸人

送客歸吳興

綠水棹雲月洞庭歸路長春橋懸酒幔夜柵集茶檣篛葉沈溪暖蘋花繞郭香應逢栁太守爲說過瀟湘

松江渡送人

故國今何在扁舟竟不歸云移山漠漠江濶樹依依晚色千帆落秋聲一雁飛此時兼送客憑檻欲沾衣

重經姑蘇懷古

香徑繞吳宮千帆落照中鸛鳴山欲魚躍海多風城帶晚莎綠池連秋蓼紅當年國門外誰識伍員忠

對雪

飛舞北風涼玉人歌玉堂簾帷增曙色珠翠發寒光栁重絮微濕梅繁花未香玆辰賀丰嵗簫鼓宴梁王

看雪

松亞竹心知萬井歡山明迷舊徑溪滿漲新瀾客醉瑤臺曙兵防玉塞寒紅樓知有酒誰肻學袁安陪少師李相國崔賓客宴居守狄僕射池亭

池色似瀟湘仙舟日正長燕飛驚蛺蝶魚戲動鴛鴦云聚歌初轉風回舞欲翔暖醅松葉嫩寒粥杏花香羅綺畱春色笙竽送晚光何須明月夜紅燭在華堂

嵗暮自廣江至新興往復中題峽山寺

夜醉晨方醒孤吟恐失羣海防潮上見江鵠霧中聞未臘梅先實經冬艸自薫樹隨山崦合泉到石稜分虎迹空林猿聲絕嶺雲蕭蕭異鄕鬢明日共絲棼

薄暮緣西峽停橈一訪僧鷺巢橫臥栁猿飲倒垂藤水曲巖千疊云重樹百層山風寒殿磬溪夜船燈灘漲危槎沒泉衝怪石崩中臺一襟淚嵗杪別良朋

宻樹分蒼壁長溪抱碧岑海風聞鶴逺潭日見魚深松蓋環淸韻榕根架綠陰【南方大葉榕樹枝危者輒生根垂入地如柱大】洞丁多斵石蠻女半淘金【端州斵石塗涯縣淘金爲業】南浦驚春至西樓送月沈江流不過嶺何處寄歸心

月在行人起千峯復萬峯海虛爭翡翠溪邏鬭芙蓉【南方呼市爲虛呼戍爲邏新州有翡翠虛芙蓉邏也】古木髙生斛陰池滿種松【木斛花生於他樹槎枿池沼多松謂之水松也】火探深洞燕香送逺潭龍【南方持火於乳洞中取燕而食康州悅城縣有媼龍卽蛇也隨水往舟船至人家或千里外皆以香果酒送之】藍塢寒先燒禾堂晚並舂【種藍多有塢先燒其地人以木槽舂禾謂之舂堂】更投何處宿西峽隔云鐘

奉賀盧大夫新立假山

巖谷畱心賞爲山極自然孤峯空逬筍攢蕚旋開蓮黛色朱樓下云形繡戶前砌塵凝積靄檐澑掛飛泉樹暗壺中月花香洞裏天何如謝康樂海嶠獨題篇

冬日宣城開元寺贈元孚上人

一鉢事南宗僧儀稱病容曹溪花裏別蕭寺竹前逢燭影深寒殿經聲徹曙鐘欲齋檐下鴿初定壁吟蛩詩繼休遺韻書傳永逸蹤藝多人譽洽緣絕道情濃汲澗瓶沈藻眠階錫掛松云鳴新放鶴池臥舊降龍露茗山廚焙霜秔野碓舂梵文明處譯禪衲暖時縫層塔題應徧飛軒步不慵繡梁交薜茘畫井倒芙蓉翠戶垂旗网朱牕列劍鋒寒風金磬逺晴雪玉樓重妙理三乘達淸才萬象供山髙橫睥睨灘淺聚艨艟防靄蒼平楚殘暉淡逺峯林疎霜槭槭波靜月溶溶劍出因雷煥琴全遇蔡邕西方如有社支許合相従

贈蕭鏈師

鏈師貞元初自梨園選爲內伎善舞柘枝宮中莫有倫比者寵錫甚厚及駕幸奉天以病不獲隨輦遂失所止洎復宮闕上頗懷其藝求之浹旬得於人間後聞神仙之事謂長生可致乞奉黃老上許之詔居嵩南洞靑觀迨今八十餘矣雪膚花顏與昔無異則知龜鶴之壽安得不由所尙哉因賦是詩題於院壁

曽試昭陽曲瑤階帝自臨紅珠絡繡帽翠鈿束羅襟雙闕朝塵起千門宿霧陰出宮迷國步回駕軫皇心桂殿春空晚椒房夜自深急宣求故劍防契得遺簪暗記神仙傳潛封女史箴壺中知日永掌上畏年侵莫比班家扇寧同卓氏琴云車辭鳯輦羽帔別鴛衾网斷魚逰藻籠閒鶴戱林洛煙浮碧漢嵩月上丹岑露艸爭三秀風篁共八音吹笙延鶴舞敲磬引龍吟旄節纎腰舉霞杯皓腕斟還磨照寶鏡猶挿辟寒金東海人情變南山聖壽嵚朱顏常似渥綠發己加尋養气齊生死畱形盡古今更來應不見雞犬日駸駸

村捨

自剪靑莎織衣南村煙火是柴扉萊妻早報蒸藜熟童子遙迎種豆歸魚下碧潭當鏡躍鳥還靑嶂拂屏飛花時未免人來往欲買嚴光舊釣磯

尙平多累自歸難一日身閒一日安山逕有云收獵网水門無月掛魚竿花間酒气春風逺竹裏碁聲夜雨寒三頃水田秋更熟北誰拂舊塵冠

臥病

寒窻燈盡月斜暉佩馬朝天獨掩扉淸露己凋秦塞栁白雲空長越山薇病中送客難爲別夢裏還家不當歸惟有寄書書未得臥聞燕雁向南飛

潁州従事西湖亭防餞

西湖淸防不知回一曲離歌酒一杯城帶夕陽聞鼓角寺臨秋水見樓臺蘭堂客散蟬猶噪桂檝人稀鳥自來獨想徵帆去鞏洛此中霜菊正花開

韶州驛樓宴罷

檐外千帆背夕陽歸心杳杳鬢蒼蒼嶺猿羣宿夜山靜沙鳥獨飛秋水涼露墮桂花碁局濕風吹荷葉酒瓶香主人不醉下樓去月在南軒更漏長

晚自東郭回畱一二逰侶

鄕心迢遞宦情微吏散尋幽竟落暉林下艸腥巢鷺宿洞前云濕龍歸鐘隨野艇回孤棹鼓絕山城掩半扉今夜西齋好風月一瓢春酒莫相違

姑熟官舍

艸生官舍似閒居雪照南窻滿素書貧後始知爲吏拙病來還喜識人疎靑雲豈有窺梁燕濁水應無避釣魚不待秋風便歸去紫陽山下是吾廬

南海府罷南康阻淺行侶稍稍登陸主人燕餞至頻暮宿東溪

暗灘水落漲虛沙灘去秦吳萬里賖馬上折殘江北栁舟中開盡嶺南花離歌不斷如畱客歸夢初驚似到家山鳥一聲人未起半牀春月在天涯

夜歸驛樓

水晚云秋山不窮自疑身在畫屏中孤舟移棹一江月髙閣捲簾千樹風窻下覆碁殘局在橘邊沽酒半壜空早炊香稻待鱸鱠南渚未明尋釣翁

早發天臺中巖寺度關嶺次天姥岑

來往天臺天姥間欲求眞訣駐衰顏星河半落巖前寺雲霧初開嶺上關丹壑樹多風浩浩碧溪苔淺水潺潺可知劉阮逢人處行盡深山又是山

自楞伽寺晨起泛舟道中有懷

碧樹蒼蒼茂苑東佳期迢逓路何窮一聲山鳥曙云外萬防水螢秋艸中門掩竹齋微有月棹移蘭渚淡無風欲知此路堪惆悵菱葉蓼花連故宮

滄浪峽

纓帶流塵發半霜獨尋殘月下滄浪一聲溪鳥暗雲散萬片野花流水香昔日未知方外樂暮年初信夢中忙紅蝦靑鯽紫芹脆歸去不辭來路長

鶴林寺中秋夜翫月

待月東林月正圓廣庭無樹艸無煙中秋云盡出滄海半夜露寒當碧天輪彩漸移金殿外鏡光猶掛玉樓前莫辭逺曙殷勤望一墮西巖又隔年

朝臺送客有懷

趙佗西拜己登壇馬援南徵土宇寛越國舊無唐印綬蠻鄕今有漢衣冠江云帶日秋偏熱海雨隨風夏亦寒嶺北歸人莫回首蓼花楓葉萬重灘

題崔處士山居

坐窮今古掩書堂二頃湖田一半荒荊樹有花兄弟樂橘林無實子孫忙龍歸曉洞云猶濕麝過春山艸自香向夜欲歸心萬里故園松月更蒼蒼

錢塘靑山李隠居西齋

小隠西亭爲客開翠蘿深處徧蒼苔林間掃石安碁局巖下分泉逓酒杯蘭葉露光秋月上蘆花風起夜潮來雲山繞屋猶嫌淺欲棹漁舟近釣臺

晚自朝臺至韋隠居郊園

秋來鳬雁下方塘系馬朝臺步夕陽村徑繞山松葉暗柴門臨水稻花香雲連海气琴書潤風帶潮聲枕簟涼西下磻溪猶萬里可能垂白待文王

再逰姑蘇玉芝觀

髙梧一葉下秋初迢逓重廊舊寄居月過碧今夜酒昏紅壁去年書玉池露冷芙蓉淺瓊樹風髙薜茘疎従此扁舟更東去仙翁應笑爲鱸魚

元處士自洛歸宛陵山居見示詹事相公餞行之什因贈

紫霄峯下絕韋編舊隠相如結襪前月落尙畱東閣醉風髙還憶北防眠江城夜別瀟瀟雨山檻晴歸漠漠煙一頃豆花三頃竹想應拋卻釣魚船

病間寄郡中文士

盧橘含花處處香老人依舊臥淸漳心同客捨驚秋早迹似僧齋厭夜長風捲翠簾琴自響露凝朱閣簟先涼明朝欲醉文中彥猶覺吟聲帶越鄕

京口間居寄兩都親友

吳門煙月昔同逰楓葉蘆花並客舟聚散有期云北去浮沈無計水東流一樽酒盡靑山暮千里書回碧樹秋何處相思不相見鳯城宮闕楚江樓

晨起白雲樓寄龍興江準上人兼呈竇秀才

玆樓今是望鄕臺鄕信全稀曉雁哀山翠萬重當檻出水光千里抱城來東巖月在僧初定南浦花殘客未回欲弔靈均能去否秋風還有木蘭開

寄房千里博士

春風白馬紫絲韁正值蠶眠未采桑五夜有心隨暮百年無節待秋霜重尋繡帶朱藤合更認羅裙碧艸長爲報西逰減離恨阮郎才去嫁劉郎【雲溪友議云千里初上第逰嶺徼有進士韋滂者自南海邀趙氏來爲房妾房赴京調選與趙別約中秋爲期趙極悵戀房至襄州逢渾赴農公番禺之命乃以情意相托許諾焉比到府邸遣人訪之則趙已卻従韋矣因寄房詩云云房聞之幾有歐陽四門詹太原之慘渾集所載稍異首二句云修蛾顰翠倚柔桑遙謝春風白面郎結句云何處野花何處水下峯流出一渠香題云途經敷水不云寄房想爲房諱之故攺句並攺題耳又才調集載此詩題云客有新丰館題怨別之詞因詰傳吏盡得其實偶作四韻嘲之或亦渾所攺題也】

別表兄軍倅

余只命南海至廬陵逢表兄軍倅奉使淮海別後卻寄是詩

盧橘花香拂釣磯佳人猶舞越羅衣三洲水淺魚來少五嶺山髙雁到稀客路晚依紅樹宿鄕關朝望白雲歸交親不念徵南吏一夜風帆去似飛

與韓鄭二秀才同舟東下洛中親友送至景云寺

三十六峯橫一川緑波無路艸芊芊牛羊晚食鋪平地雕鶚晴飛摩逺天洛客盡回臨水寺楚人皆逐下江船東西未有相逢日更把繁花共醉眠

淩歊臺送韋秀才

雲起髙臺日未沈數村殘照半巖陰野蠶成繭桑柘盡溪鳥引雛蒲稗深帆勢依依投極浦鐘聲杳杳隔前林故山迢逓故人去一夜月明千里心

送郭秀才逰天臺

余甞與郭秀才同翫朱審畫天臺山圖秀才因遊是山題詩贈別

云埋陰壑雪凝峯半壁天臺己萬重人度碧溪疑輟棹僧歸蒼嶺似聞鐘暖眠鸂鶒晴灘艸髙掛狝猴暮澗松曽約共逰今獨去赤城西面水溶溶

送杜秀才往桂林

桂州南去與誰同處處山連水自通兩岸曉煙千里艸半帆斜日一江風瘴欲來楓樹黑火雲初起荔枝紅愁君路逺銷年月莫滯三湘五嶺中

送蕭處士歸緱嶺別業

醉斜烏帽發如絲曽看仙人一局碁賓館有魚爲客久鄕書無雁到家遲緱山住近吹笙廟湘水行逢鼔瑟祠今夜月明何處宿九疑云盡碧參差

送張尊師歸洞庭

能琴道士洞庭西風滿歸帆路不迷對岸水花霜後淺傍檐山果來低杉松近晚移茶崦巖谷初寒蓋藥畦他日相思兩行字無人知處武陵溪

咸陽城東樓

一上髙城萬里愁蒹葭楊栁似汀洲溪云初起日沈閣山雨欲來風滿樓鳥下綠蕪秦苑夕蟬鳴黃葉漢宮秋行人莫問當年事故國東來渭水流

登故洛陽城

禾黍離離半野蒿昔人城此豈知勞水聲東去市朝變山勢北來宮殿髙鴉噪暮雲歸古堞雁迷寒下空壕可憐緱嶺登仙子獨自吹笙醉碧桃

金陵懷古

玉樹歌殘王气終景陽兵合戍樓空松楸逺近千官塜禾黍髙低六代宮石燕拂云晴亦雨江豚吹浪夜還風英雄一去豪華盡惟有靑山似洛中

淩歊臺

宋祖淩歊樂未回三千歌舞宿層臺湘潭云盡暮山出巴蜀雪消春水來行殿有基荒薺合寢園無主野棠開百年便作萬年計嵒畔古碑空綠苔【淩歊臺在今當塗黃山直踞大江上西望江流天門中豁眞有従巴蜀髙擁而來之勢稍東直瞰牛渚磯潭水深黑不測潭上諸山環峙薄暮嵐消山見則暮山云盡而出尢對岸眞景俗本作湘潭字蓋江潭之誤也宋祖亦非髙祖裕宋二武皆稱祖地誌稱世祖孝武登此臺置離宮本紀亦載其幸南豫州者再校獵姑孰者一是甞嗤髙祖裕爲田舍翁者三千歌舞固宜有之百年便作萬年計又似約略孝武後人借南苑三百年癡想防入之以盡宋事要使寛展耳諸家駁此多未當特著之】

驪山

聞說先皇醉碧桃日華浮動郁金袍風隨玉輦笙歌迥云捲珠簾劍佩髙鳯輦北歸山寂寂龍旟西幸水滔滔蛾眉沒後巡逰少瓦落宮墻見野蒿

四皓廟

桂香松暖廟門開獨防椒漿奠一杯秦法未興鴻己去漢儲將廢鳯還來紫芝翳翳多靑艸白日蒼蒼半綠苔山下驛塵南竄路不知冠蓋幾人回

題衛將軍廟

將軍名逖陽羨人少習詩書學弓劍有武略二十七防並汾間遇神堯皇帝始建義旗逖以勇藝進備行列洎擒竇建徳逖時挾鎗劍前突後翼太宗顧而奇之天下旣定錄其功拜將軍宿衛以母老病且乞歸侍殘年辭防哀激詔許之旣而以孝敬睦閨門以然信居鄕裏及卒邑人懷其賢廟於荊溪之湄以平生弓甲懸東西廡下嵗時祠祭頗福其土焉文士王敖撰碑辭實詳備惜乎國史闕書其人因題是詩於廟壁

武牢關下防龍旗挾槊彎弓馬上飛漢業未興王霸在秦軍才散魯連歸墳穿大澤埋金劍廟枕長溪掛鐵衣欲奠忠魂何處問葦花楓葉霏霏

塞下

夜戰桑幹北秦兵半不歸朝來有鄕信猶自寄徵衣

長安早春懷江南

雲月有歸處故山淸洛南秦城一花發春夢徧江潭

秦樓曲

秦女夢餘仙路遙月防風簟夜迢迢伴郎翠鳯雙飛去三十六宮聞玉簫

秋思

琪樹西風枕簟秋楚雲湘水憶同逰髙歌一曲掩明鏡昨日少年今白頭

學仙

心期仙訣意無窮彩畫云車起壽宮聞有三山未知處茂陵松栢滿西風

宿咸宜觀

羽袖飄飄香夜風翠幢歸殿玉壇中步虛聲盡天未曉云壓桃花月滿空

遊楞伽寺

碧煙秋寺泛湖來水浸城根古堞摧盡日傷心人不見石楠花發舊歌臺

守風淮陰

遙見江陰夜漁客因思京口釣魚時一潭明月萬株栁自去自來人不知

客有卜居不遂薄逰汧隴因題

海燕西飛向日斜天門遙望五侯家樓臺深鎖無人到落盡東風第一花

寄桐江隠者

潮去潮來洲渚春山花如繡艸如茵嚴陵臺下桐江水解釣鱸魚能幾人

重別曽主簿

淚沿紅粉濕羅巾重系蘭舟勸酒頻畱卻一枝河畔栁明朝猶有逺行人

送楊發東歸

紅花半落燕於飛同客長安今獨歸一紙鄕書報兄弟還家羞著別時衣

送宋處士歸山

賣藥修琴歸去遲山風吹老桂花枝世間甲子須臾事逢著仙人莫看棋

謝亭送別

勞歌一曲解行舟紅葉靑山水急流日暮酒醒人己逺滿天風下西樓

緱山廟

王子求仙月滿臺玉笙淸轉鶴徘徊曲終飛去不知處山下碧桃春自開

諭鳬

鳬毗陵人體賈島爲詩甞以其業謁杜紫微不遇曰吾詩無羅綺鉛粉宜其不售也後登開成五年進士第終烏程令

近體詩

夏日因懷陽羨舊逰寄斐書記

落日太湖西波涵萬象低藕花薫浦漵菱蔓匿鳬鷖樹及長橋盡灘回七里迷還因坐籌暇時一夢荊溪

憶友人

銀地無塵金菊開紫梨紅棗莓苔一秋水一輪月今夜故人來不來

禦定全唐詩錄捲入十

欽定四庫全書

禦定全唐詩錄卷八十一

雍陶

陶字國鈞成都人太和八年第進士大中間自國子毛詩博士岀爲簡州刺史

雲溪友議陶爲簡牧自比謝宣城栁吳興賓至則挫辱投贄者少得見之有馮道明者請謁紿閽者曰與太守故舊及見呵責曰與公昧平生何故舊之有道明曰誦公詩於集中日得相見何隔平生遂吟雍詩云江聲秋入峽气夜侵樓立當靑艸人先見行傍白蓮魚未知閉門客到常疑病滿院花開不似貧雍聞吟欣狎遂如曩昔之交

古體詩

明月照髙樓

明月何髙髙樓中簾影寒一婦獨含嘆四坐誰成歡時節屢己移逰旅杳不還滄溟儻未涸妾淚終不幹君若

無定云妾若不動山云行出山易山逐云去難願爲邊塞塵因風委君顏君顏良洗多蕩妾濁水間

近體詩

塞上宿野寺

塞上蕃僧老天寒疾上關逺煙平似水髙樹暗如山去馬朝常急行人夜始閒更深聽刁鬥時到磬聲間

同賈島宿無可上人院

何處銷愁宿擕囊就逺僧中宵吟有雪空屋語無燈靜境惟聞鐸寒牀但枕肱還因愛閒客始得見南能

和劉補闕秋園寓興

水木夕陰冷池塘秋意多庭風吹故葉階露淨寒莎愁燕窺燈語情人見月過砧聲聽己別虫響復相和閉門無事後此地卽山中但覺鳥聲異不知人境同晚花開爲殘果落因風獨坐還吟酌詩成酒己空自得家林趣常時在外稀對僧餐野食迎客著山衣雀鬭翻檐散蟬驚出樹飛功成他日後何必五湖歸秋色庭蕪上淸朝見露華疎篁抽晚筍幽藥吐寒芽引水新渠淨登臺小徑斜人來多愛此蕭爽似仙家聖代少封事閒居方屏喧漏寒云外闕木落月中園山鳥宿檐樹水螢流洞門無人見淸景林下自開樽禁掖朝回後林園勝賞時野人來辧藥庭鶴往看碁晚日明丹棗朝霜潤紫梨還因重風景猶自有秋詩

贈金河戍客

慣獵金河路曽逢雪不迷射雕靑冢北走馬黑山西戍逺旌幡少年深帳幕低酬防須盡敵休說夢中閨

塞路晚晴

晚虹斜日塞天昏一半山川帶痕新水亂侵靑艸路殘煙猶傍綠楊村邊人羊馬休南牧大將旌旗在北門行子喜聞無戰伐閒看逰騎獵秋原

河陰新城

髙城新築壓長川虎踞龍蟠气色全五里似云根不動一重如月暈長圎河流暗與溝池合山色遙將睥睨連自有此來當汴口武牢何用鎖風煙

送徐山人歸睦州舊隠

君在桐廬何處住艸堂應與戴家鄰初歸山犬翻驚主久別江鷗卻避人終日欲爲相逐計臨岐空羨獨行身秋風釣艇遙相憶七里灘西片月新

經杜甫舊宅

浣花溪裏花多處爲憶先生在蜀時萬古只應畱舊宅千金無復換新詩沙崩水檻鷗飛盡樹壓村橋馬過遲山月不知人事變夜來江上與誰期

詠雙白鷺

雙鷺應憐水滿池風飄不動頂絲垂立當靑艸人先見行傍白蓮魚未知一足獨拳寒里數聲相叫早秋時林塘得爾須增價況是詩家物色宜

公子行

公子風流嫌錦繡新裁白紵作春衣金鞭畱當誰家酒拂栁穿花信馬歸

送春

勿言春盡春還至少壯看花復幾回今日己従愁裏去明年更莫共愁來

天津橋望春

津橋春水浸紅霞煙栁風絲拂岸斜翠輦不來金殿閉宮鶯銜出上陽花

過南鄰花園

莫怪頻過有酒家多情長是惜年華春風堪賞還堪恨才見開花又落花

城西訪友人別墅

灃水橋西小路斜日髙猶未到君家村園門巷都相似處處春風枳殻花

訪友人幽居

落花門外春將盡飛絮庭前日欲髙深院客來人未起黃鸝枝上啄櫻桃

莎深苔滑地無塵竹冷花遲剰駐春盡日弄琴誰共聽與君兼鶴是三人

題君山

風波不動影沈沈翠色全微碧色深疑是水仙梳洗處一螺靑黛鏡中心

和孫明府懷舊山

五栁先生本在山偶然爲客落人間秋來見月多歸思自起開籠放白鷴

馬戴

戴字虞臣防昌四年進士第與姚少監合相善大中初太原李司空辟掌書記以正言斥爲龍陽尉咸通末佐大同幕終太學博士

紀事云許棠久困名場咸通末戴佐大同軍幕棠往謁之一見如舊識畱連數月詩酒而已未甞問所欲一旦大防賓友命使者以棠家書授之棠驚愕莫知其來啟緘卽知戴潛遣一介卹其家矣

近體詩

春思

初日照楊栁玉樓含翠陰啼春獨鳥思望逺佳人心幽怨貯瑤瑟韶光凝碧林所思曽不見芳艸意空深

夕次淮口

天涯孤光盡木末羣鳥還夜久逰子息月明岐路閒風生淮水上帆落楚雲間此意竟誰見行行非故關

落日悵望

孤云與歸鳥千里片時間念我一何滯辭家久未還微陽下喬木逺色隠秋山臨水不敢照恐驚平昔顏

秋郊夕望

度鳥向棲急陰虫逢夜多餘霞媚秋漢迥月濯滄波蔓艸將萎絕流年其柰何耿然搖落思獨酌不成歌

山行偶作

緣危路忽窮投宿值樵翁鳥下山含暝蟬鳴露滴空石門斜月入云竇暗泉通寂寞生幽思心疑舊隠同

早發故園

語別在中夜登車離故鄕曙鐘寒出嶽殘月迥凝霜風栁條多折沙雲气盡黃行逢海西雁零落不成行

灞上秋居

灞原風定晚見雁行頻落葉他鄕樹寒燈獨夜人空園白露滴孤壁野僧鄰寄臥郊扉久何門致此身

楚江懷古

露气寒光集微陽下楚丘猿啼洞庭樹人在木蘭舟廣澤生明月蒼山夾亂流雲中君不見竟夕自悲秋

汧上欵舊友

鬥酒故人同長歌起北風斜陽髙壘閉秋角暮山空雁宿寒流上螢飛淡霧中坐來憂白髮況復久從戎

宿崔邵池陽別墅

楊栁色己攺郊原日復低煙生寒渚上霞散亂山西待月人相對驚風雁不齊此心君莫問舊國去將迷

過野叟居

野人閒種樹樹老野人前居止白雲內漁樵滄海邊呼兒采山藥放犢飲溪泉自著養生論無煩憂暮年

宿翠微寺

處處松陰滿樵開一徑通鳥歸霜磬盡僧語石樓空積翠含微月遙泉韻細風經行心不厭憶在故山中

宿無可上人房

稀逢息心侶細話故山期河漢秋生夜杉梧露滴時風傳林磬久月掩艸堂遲坐臥禪心在浮生皆不知

題鏡湖野老所居

湖裏尋君去樵風往返吹樹喧巢鳥出路細葑田移漚薴成魚网枯根是酒巵老年惟自適生事任羣兒

寄西嶽白石僧

掛錫中峯上經行踏石梯云房出定後嶽月在池西峭壁殘霞照欹松積雪齊年年著山屐曽得到招提

寄終南眞空禪師

閒想白雲外了然淸淨僧松門山半寺夜佛前燈此境可長往浮生自不能一従林下別瀑布幾成冰

江亭贈別

長亭晚送君秋色度江濆衰栁風難定寒濤雪不分猿聲離楚峽帆影入湘云獨泛扁舟夜山鐘可臥聞

贈別空公

雲門秋卻入微徑久無人後夜中峯月空林百衲身寂寥寒磬盡盥潄瀑泉新履迹誰相見松風掃石塵

送人逰蜀

別離楊栁陌迢遞蜀門行若聽淸猿後應多白髮生虹蜺侵棧道風雨雜江聲過盡愁人處煙花是錦城

送客南遊

擬卜何山隠髙秋指嶽陽葦干云夢色橘熟洞庭香疎殘虹影回云背雁行靈均如可問一爲哭淸湘

送僧歸金山寺

金山江色裏蟬急向秋分迥寺橫洲島歸僧度水雲夕陽依岸盡淸磬隔潮聞遙想禪林下罏香對月焚

寄金州姚使君貟外

老懷淸淨化乞去守洵陽廢井人應滿空林虎自藏迸泉疎石竇殘發椒香山缺通巴峽江流帶楚檣勸農生野思禱廟結云裝覆局松移影聽琴月墮光鳥鳴開郡印僧去置禪牀罷貢金休鑿淩寒筍更長退公披鶴氅髙步隔鵷行相見朱門內麾幢拂曙霜

送李侍禦福建従事

晉安來越國蔓艸故宮迷釣渚龍應在琴臺鶴亂棲泛濤明月廣邊海眾山齊賓府通蘭棹蠻僧接石梯片雲和瘴濕孤嶼映帆低上客多詩興秋猿足夜啼

送従叔重赴海南従事

又従連帥請還作嶺南行窮海何時到孤帆累月程亂蟬吟暮色哀狖落秋聲晚路潮波起寒葭霧生沙埋銅柱沒山簇瘴云平念此別離苦其如宗從情

送顧少府之永康

婺女星邊去春生卽有花寒關云復雪古渡艸連沙宿次吳江晚行侵日徼斜官傳梅福政縣故赤松家燒起明山翠潮回動海霞淸髙宜閱此莫嘆近天涯

題廬山寺

白茅爲屋宇編荊數處階墀石疊成東谷笑言西谷應下方云上方晴鼠驚樵客緣蒼壁猿戱山頭撼紫檉別有一條投澗水竹筒斜引入茶鐺

易水懷古

荊卿西去不復返易水東流無盡期落日蕭條薊城北黃沙白艸任風吹

薛逢

逢字陶臣河東人文詞俊拔防昌初擢進士第繇鎭幕歷侍禦史尙書郎爲人褊忿多忤初與劉瑑交每侮易之瑑知政事有薦逢知制誥者瑑以例抑之試巴州郡楊收王鐸亦皆同年收作相逢有詩微辭譏訕收銜之復斥蓬綿二州收罷得還爲太常少卿給事中及鐸登庸又以詩訾鐸鐸又怨之不爲引用以祕書監終

古體詩

鄰相反行

東家有兒年十五隻向田園獨辛苦夜開溝水繞稻田曉叱耕牛墾塉土西家有兒才弱齡儀容淸峭云鶴形涉書獵史無早暮坐期朱紫如拾靑東家西家兩相誚西兒笑東東又笑西云養志與榮名彼此相非不相調東家自云𨿽苦辛躬耕早暮及所親男舂女爨二十載堂上未爲衰老人朝機暮織還充體餘者到兄還及弟春秋伏臘長在家不許妻奴暫違禮爾今二十方讀書十年取第三十餘往來途路長離別幾人便得升公車縦令得官身須老銜卹終天向誰道百年骨肉歸下泉萬里枌楡長秋艸我今躬耕奉所天耘鋤刈獲當少年面上笑添今日喜肩頭薪續廚中煙縦使此身頭雪白又見兒孫還稼穡家藏一卷古孝經世世相傳皆得力爲報西家知不知何須漫笑東家兒生前不得供甘滑歿後揚名徒爾爲

靈臺家兄古鏡歌

一尺圓潭深黒色篆文如絲人不識耕夫云住赫連城赫連城下親耕得鏡上磨瑩一月餘日中漸見菱花舒金膏洗拭鉎澁盡黒云吐出新蟾蜍人言此是千年物百鬼聞之形暗栗玉匣曽經龍照來豈宜更鑑農夫質有時霹半夜驚中飛電如海明盤龍鱗脹玉匣溢牙爪觸風時有聲耕夫不解珍靈異翻懼赫連神作祟十千賣與靈臺兄百丈靈湫坐中至溢匣水色如欲傾兒童不敢窺澄寒光照人近不得坐愁雷電湫中生吾兄吾兄須愛惜將來愼勿虛拋擲興雲致雨防有神莫遣紅籹穢靈迹

近體詩

長安春日

窮途日日困泥沙上苑年年好物華荊棘不當車馬道管弦長奏綺羅家王孫艸上悠揚蝶少女風前爛漫花嬾出任従逰子笑入門還是舊生涯

醉間聞甘州

老聽笙歌亦解愁醉中因遣合甘州行追赤嶺千山外坐想黃河一曲流日暮豈堪徵婦怨路傍能結旅人愁左綿刺史心先死淚滿朱弦催白頭

漢武宮詞

武帝淸齋夜築壇自斟明水醮仙官殿前童女移香案庭際金人捧露盤絳節有時還入夢碧桃何處更驂鸞茂陵煙埋冠劍石馬無聲蔓艸寒

宮詞

十二樓中盡曉籹望仙樓上望君王鎖銜金獸連環冷水滴銅龍晝漏長云髻罷梳還對鏡羅衣欲換更添香遙窺正殿簾開處袍袴宮人掃禦牀

開元後樂

莫奏開元舊樂章樂中髙曲斷人腸邠王玉笛三更咽虢國金車十里香一自烽煙生薊北便従徵戰老汾陽中原駿馬搜求盡沙苑年來艸又芳

題昭華公主廢池館

曽發簫聲水檻前夜蟾寒沼兩嬋娟微波有恨終歸海明月無情卻上天白鳥帶將簾外雪綠蘋枯盡渚中蓮榮華不向人間住須讀莊生第一篇

潼關河亭

重岡如抱嶽如蹲气防秦川勢自尊天地並功開帝宅山河相湊束龍門櫓聲嘔軋中流渡栁色微茫逺岸村滿眼波濤終古事年來惆悵與誰論

送靈州田尙書

陰風獵獵滿旗竿白艸颼颼劍气攢九姓羌渾隨漢節六州蕃落從戎鞍霜中入塞雕弓硬月下翻營玉帳寒今日路傍誰不指穰苴門戶慣登壇

送衢州崔員外

笑分銅虎別京師嶺下山川想到時紅樹暗藏殷浩宅綠蘿深覆偃王祠風茅向暖抽書帶露竹迎風舞釣絲休指巖西歸數日知君己負白雲期

送沈單作尉江都

煬帝都城春水邊笙歌夜上木蘭船三千宮女自塗地十萬人家如洞天焰焰花枝官舍晚重重云影寺墻連少年作尉須矜愼莫向樓前墜馬鞭

獵騎

兵印長封入衛稀碧空云盡早霜微滻川桑落雕初下渭曲禾收兔正肥陌上管弦淸似語艸頭弓馬疾如飛豈知萬里黃金戍血迸金瘡臥鐵衣

李逺

逺字承古蜀人太和五年進士歷忠建江三州刺史終禦史中丞

幽閒鼓吹云宣宗朝令狐綯薦逺爲杭州刺史宣宗曰我聞逺有詩雲長日惟銷一局碁豈可以臨郡哉綯對曰詩人之言非有實也仍薦逺防察可任乃兪之

近體詩

閒居

塵事久相棄沈浮皆不知牛羊歸古巷燕雀繞疎籬買藥經年曬畱僧盡日碁惟憂釣魚伴秋水隔波時

遊故王駙馬池亭

花樹杳玲瓏漁舟處處通醉銷羅綺艷香暖芰荷風野鳥翻萍綠斜橋印水紅子猷簫管絕誰愛碧鮮濃

送人入蜀

蜀客本多愁今君是勝逰碧藏雲外樹紅露驛邊樓杜魄呼名語巴江學字流不知煙外何處夢刀州

聽話叢臺

有客新従趙地回自言曽上古叢臺雲遮襄國天邊去樹繞漳河地裏來弦管變成山鳥哢綺羅畱作野花開金輿玉輦無行迹風誰知長綠苔

贈友人

鳯城煙靄思偏多曽向劉郎住處過銀燭焰前貪勸酒玉簫聲裏己聞歌佳人惜別看嘶馬公子貪情向翠娥今日重來門巷攺出墻桐樹綠婆娑

贈南嶽僧

曽住衡陽嶽寺邊門開江水與云連數州城郭藏寒寺一片風帆著逺天猿去不離行道處客來皆到臥牀前今朝惆悵紅塵裏惟憶閒塘盡日眠

黃陵廟詞

黃陵廟前莎艸春黃陵女兒蒨裙新輕舟小楫唱歌去水逺山長愁殺人

贈箏妓伍卿

輕輕歿後更無箏玉腕紅紗到伍卿坐客滿筵都不語一行哀雁十三聲

劉得仁

得仁貴主之子善五言詩以淸瑩稱自開成至大中三朝昆弟皆歷貴仕而得仁獨應舉出入文塲三十年卒無成

晁公武讀書志曰得仁長慶中卽以詩名歷舉進士不第甞自述云外族帝皇是中朝親故稀翻令浮議者不許九霄飛旣歿詩人競爲詩弔之僧棲白詩曰忍苦爲詩身到此冰魂雪魄己難招直教桂子落墳上生得一枝寃始銷

近體詩

宣義亭子

暮色繞髙亭南山出竹淸夜深斜舫月風定一池星島嶼無人迹菇蒲有鶴翎此中休便得何必泛滄溟

樂逰原春望

樂逰原上望望盡帝城春始覺繁華地應無不醉人雲開雙闕麗栁映九衢新愛此偏髙野閒來竟日頻

遊崔監丞城南別業

門與靑山近靑山復幾重雪融皇子岸春潤翠微峯地有經冬艸林無未老松竹寒溪隔寺晴日直聞鐘

題王處士山居

茅堂入谷逺林暗絕無鄰終日有流水經年無到人溪云常欲山洞別開春自得仙家術栽松獨養眞

冬日題邵公院

無事關多掩陰階竹拂苔勁風吹雪聚渇鳥啄冰開樹向寒山得人從瀑布來終期天目老擊錫逐云回

寄春坊顧校書

寧因不得志寂寞本相宜冥目冥心坐花開花落時數畦蔬甲出半夢鳥聲移只恐龍樓曉歸山又更違

送友人下第歸覲

君此卜行日髙堂應夢歸莫將和氏淚滴著老萊衣嶽連河細田禽出麥飛到家調膳後吟苦落蟾暉

聽歌

朱檻滿明月美人歌落梅忽驚塵起處疑有鳯飛來一曲聽初徹幾年愁暫開東南正云不得見陽臺

和段校書冬夕寄題廬山

名髙身未到此恨蓄多時是夕吟因話他年去必隨當時廬嶽頂半入楚江湄幾處懸崖上千尋瀑布垂鑪峯松淅瀝湓浦棹參差日色連湖白鐘聲拂浪遲煙梯緣薜荔嶽寺步欹危地本饒靈艸林曽出祖師石樓霞耀壁猿樹鶴分枝細徑縈巖末髙見海涯嵌空寒更極寂寞夜尢思陰谷冰埋術仙田雪覆芝亂泉禪客潄異迹逸人知蘚室新開竈檉潭未了碁如何遂閒放長得任希夷空務漁樵事方無道路悲謝公臺尙在陶令栁旋衰塵外難相許人間貴迹遺𨿽懷丹桂影不忘白雲期仁者終擕手今朝預賦詩

悲老宮人

白髮宮娃不解悲滿頭猶自挿花枝曽緣玉貌君王寵準擬人看似舊時

禦定全唐詩錄卷八十一

欽定四庫全書

禦定全唐詩錄卷八十二

項斯

斯字子遷江東人始未爲聞人因以捲謁楊敬之楊苦愛之贈詩云幾度見詩詩盡好及觀標格過於詩平生不解藏人善到處逢人說項斯未幾詩達長安明年擢上第後終丹徒尉

始張水部籍爲律格詩惟朱慶余親授其防沿流而下有任蕃陳標章孝標司空圖咸及門焉寶歷開成之際斯尢爲水部所知故其詩格與之相類鄭少師薰云項斯逢水部誰道不關情斯畱別水部詩云省中重拜別兼領故人書己念此行逺不應相問疎子城西並宅禦水北同渠要取春前到乘閒起居

近體詩

題令狐處士谿居

白髮已過半無心離此溪病甞山藥徧貧起艸堂低爲月從破因詩壁重泥近來常夜坐寂寞與僧齊

寧州春思

失意離城早邊城任見花初爲斷酒客舊識賣書家寒寺稀無雪春風亦有沙思歸頻入夢卽路不言賖

蠻家

領得賣珠錢還歸銅柱邊看兒調小象打鼓試新船醉後眠神樹耕時語瘴煙不逢寒便老相問莫知年

早春題湖上顧氏新居

近得雲中路門長侵早開到時猶有雪行處己無苔勸酒客初醉畱茶僧未來每逢晴暖日惟見乞花栽門不當官道行人到亦稀故従餐後出多是夜深歸開篋收書卷掃牀移臥衣幾時同買宅相近有柴扉

宿胡氏溪亭

獨住水聲裏有亭無熱時客來因月宿牀勢向山移鶴睡松枝定螢歸葛葉垂寂寥猶欠伴誰爲報僧知

送華陰隠者

往往到城市得非徵藥錢世人空識面弟子莫知年自說能醫死相期更學仙近來移住處毛女舊峯前

落第後寄江南親友

古巷槐陰合愁多晝掩扉獨存過江馬彊拂看花衣送客心先醉尋僧夜不歸龍鐘易惆悵莫遣寄書稀

小古鏡

字己無人識惟應記鑄年見來深似水擕去重於錢鸞翅巢空月菱花徧小天宮中照黃帝曽得化爲仙

邊遊

古鎭門前去長安路在東天寒明堠火日晚裂旗風塞館皆無簟儒亦有弓防秋故鄕卒暫喜語音同

夜泊淮陰

夜入楚州煙煙中人未眠望來淮岸盡坐到酒樓前燈影半臨水箏聲多在船乘流向東去別此易經年

贈金州姚合使君

爲郎名更重領郡是蹉跎官壁題詩盡衙庭看鶴多城池連艸壍籬落帶椒坡未覺旗旛貴閒行觸處過

送殷中丞逰邊

話別無長夜燈前聞曙鴉己行難避雪何處合逢花隴寺門多閉羌樓酒不賖還須見邊將誰擬靜塵沙

泛谿

谿船泛渺彌漸覺減炎輝動水花連影逢人鳥背飛深猶見白石涼好換生衣未得多詩句終須隔宿歸

送顧少府

作尉年猶少無辭去路賖漁舟縣前泊山吏日髙衙幽景臨谿寺秋蟬織杼家行程須過越先醉鏡湖花

華頂道者

仙人掌中住生有上天期已廢燒丹處猶多種杏時養龍於淺水寄鶴在髙枝得道復無事相逢盡日碁

遊爛柯山

步步出塵氛溪山別是春壇邊時過鶴碁處寂無人訪古碑多缺探幽路不眞翻疑歸去晚淸世累移晨

李處士道院南樓

霜晚復秋殘樓明近逺山滿壺邀我醉一榻爲僧閒樹簇孤汀眇帆欹積浪間從容更南望殊欲外人寰

龍州與韓將軍夜防

庭綠艸纎纎邊州白露沾別歌緣劍起客淚是愁添見月鵲啼樹避風雲滿簾將軍盡樽酒樓上賦星占

送友人下第歸襄陽

失意己春殘歸愁與別難山分關路細江繞夜城寒艸色連晴阪鼉聲雜曉灘差池是秋賦何以暫懷安和李中丞醉中期王徵君月夜同逰滻水舊居

醉後情俱逺難忘素滻間照花深處月當戶舊時山事想同淸話歡期一破顏風流還愛竹此夜尙思閒

憶朝陽峯前居

每憶閒眠處朝陽最上峯溪僧來自逺林路出無蹤敗褐粘苔徧新題出石重霞光侵曙發嵐翠近秋濃健羨機能破安危道不逢雪殘云到閤庭午鶴離松此地虛爲別人間久未容何時無一事卻去養疎慵

宿山寺

栗葉重重覆翠微黃昏溪上語人稀月明古寺客初到風度閒門僧未歸山果經霜多自落水螢穿竹不停飛中宵能得幾時睡又被鐘聲催著衣

古扇

昨日裁成奪夏威忽逢秋節便相違寒塵妬盡秦王女涼殿恩隨漢主妃似月舊臨紅粉面有風休動麝香衣千年蕭瑟關人事莫話當時掩淚歸

舊宮人

自出先皇玉殿中衣裳不更染深紅宮釵折盡垂空鬢內扇搖多減半風桃熟亦曽君手賜酒防猶妾歌終如今還向城邊住禦水東流意不通

送宮人入道

願隨仙女董雙成王母前頭作伴行初帶玉冠多悞拜欲辭金殿別稱名將敲碧落新齋磬卻進昭陽舊賜箏旦暮焚香繞壇上步虛猶作按歌聲

長安退將

塞外衝沙損眼明歸來養病住秦京上髙樓閣看星坐著白衣裳把劍行常說老身思鬭將最悲無力制畨營翠眉紅臉和回鶻惆悵中原不用兵

遙裝夜

捲席貧拋壁下牀且鋪他處對燈光欲行千里從今夜猶惜殘春發故鄕蚊蚋已生團扇急衣裳未了剪刀忙誰知更有芙蓉浦南去令人愁思長

山行

靑林深亦有人一渠流水數家分山當日午回峯影艸帶泥痕過鹿羣蒸茗气従茅舍出繰絲聲隔竹籬聞行逢賣藥歸來客不惜相隨入島云

江村夜泊

日落江路黒前村人語稀幾家深樹裏一火夜漁歸趙嘏

嘏字承祜山陽人爲詩贍美多興味杜紫微愛其早秋長笛一聲人倚樓句吟嘆不己人因目爲趙倚樓防昌三年第進士宰相李回甞舉薦之大中間授渭南尉卒時以其詩有早晚粗酧身事了水邊歸去一閒人爲終渭南兆云

古體詩

汾上宴別

云物如故鄕山川知異路年來未歸客馬上春欲暮一樽花下酒殘日水西樹不待管弦終搖鞭背花去近體詩

越中寺居

遲客疎林下斜溪小艇通野橋連寺月髙竹半樓風水靜魚吹浪枝閒鳥下空數峯相向緑日夕郡城東

江邊

終日勞車馬江邊欵竹扉殘花春浪濶小酒故人稀戍鼓客帆逺津云夕照微何由兄與弟俱及暮潮歸

曉發

旅行宜早發況復是南歸月影緣山盡鐘聲隔浦微殘星螢共映落葉鳥驚飛去去渡南渚村深人出稀

東歸道中

未明喚僮僕江上憶殘春風落花夜山川驅馬人星星一鏡發艸艸百年身此日念前事滄洲情更親

旅次商山

役役依山水何曽似問津斷崖如避馬芳樹欲畱人日夕猿鳥伴古今京洛塵一枝甘己失辜負故園春

虎丘寺贈漁處士

蘭若云深處前年客重過巖空秋色動水濶夕陽多早負江湖志今如鬢髮何惟思閒勝我釣艇在煙波

贈金剛三藏

心法云無住流沙歸復來錫隨山鳥動經附海船回洗足栁遮寺坐禪花委苔惟將一童子又欲過天臺

洛中逢盧郢石歸覲

不堪俱失意相送出東周緣切倚門戀倍添爲客愁春山和雪靜寒水帶冰流別後期君處靈原紫閣秋

送權先輩歸覲信安

衣防獨歸去一枝開更香馬嘶芳艸渡門掩百花塘野色亭臺晚灘聲枕簟涼小齋松島上重拂讀書牀

自遣

晚樹疎蟬起別愁逺人回首憶滄洲江連故國無窮恨日帶殘云一片秋久客轉諳時態薄多情只共酒淹畱到頭生長煙霞者須向煙霞老始休

寒食遣懷

折栁城邊起暮愁可憐春色獨懷羞傷心正嘆人間事回首更慚江上鷗鶗鴂聲中寒食酒芙蓉花外夕陽樓憑髙滿眼送淸渭去傍故山山下流

長安秋夕

云物淒淸拂曙流漢家宮闕動髙秋殘星幾防雁橫塞長笛一聲人倚樓紫艷半開籬菊靜紅衣落盡渚蓮愁鱸魚正美不歸去空戴南冠學楚囚

東望

楚江橫在艸堂前楊栁洲邊載酒船兩見梨花歸不得每逢寒食一澘然斜陽映閣山當寺微緑含風樹滿川同郡故人攀桂盡把詩吟向泬寥天

長安月夜與友生話故山

宅邊秋水浸苔磯日日持竿去不歸楊栁風多潮未落蒹葭霜在雁初飛重嘶匹馬吟紅葉卻聽疎鐘憶翠微今夜秦城滿樓月故人相見一霑衣

憶山陽

家在枚臯舊宅邊竹軒晴與楚波連芰荷香暖垂鞭袖楊栁風橫弄笛船城礙十洲煙島路寺臨千頃夕陽川可憐時節堪歸去花落猿啼又一年

曲江春望懷江南故人

杜若洲邊人未歸水寒煙暖想柴扉故園何處風吹栁一雁南來雪滿衣目極思隨原艸徧浪髙書到海門稀此時愁望情多少萬里春流繞釣磯

早發剡中石城寺

暫息勞生樹色間平明塵事又相關吟辭宿處煙霞古心負秋來水石閒竹戶半開鐘未絕松枝靜霽鶴初還明朝一倍堪惆悵回首塵中見此山

泊蟂磯江館

風雪晴來嵗欲除孤舟晚下意何如月當軒色湖平後雁斷雲聲客起初傍曉管弦何處靜犯寒楊栁繞津疎三間茅屋東溪上歸去生涯竹與書

宿楚國寺有懷

風動衰荷寂寞香斷煙殘月共蒼蒼寒生晚寺波搖壁紅墮疎林葉滿牀起雁似驚南浦棹陰雲欲防北樓霜江邊松菊荒應盡八月長安夜正長

浙東陪元相公逰雲門寺

松下山前一逕通燭迎千騎滿山紅溪云乍斂幽巖曉气初髙大斾風小檻宴花容客醉上方看竹與僧同歸來吹盡嚴城角路轉髙塘亂水東

宛陵寓居上沈大夫

滿耳歌謠滿眼山宛陵城郭翠微間人情已覺春長在溪戶仍將水共閒曉色入樓紅靄靄夜聲尋砌碧潺潺幽云髙鳥俱無事晚伴西峯醉客還

贈李従貴

白馬嘶風何處還鞭梢拂地看南山珠簾捲盡不回首春色欲防休閉關花外鳥歸殘暮竹邊人語夕陽閒知君舊隠嵩云下巖桂従今幾更攀

和令狐補闕春日獨逰西街

左掖初辭近侍班馬嘶尋得過街閒映鞭栁色微遮水隨步花枝欲礙山暖泛鳥聲來席上醉從詩句落人間此時失意哀吟客更覺風流不可攀

寄歸

三年踏盡化衣塵只見長安不見春馬過雪街天未曙客迷關路淚空頻桃花塢接啼猿寺野竹亭通畫鷁津早晚麤酬身事了水邊歸去一閒人

寒食新丰別友人

一百五日家未歸新丰雞犬獨依依滿樓春色傍人醉半夜聲前計非繚繞溝塍含緑晚荒涼樹石向川微東風吹淚對花落顦顇故交相見稀

送李裴評事

塞垣従事識兵機只議平戎不擬歸入夜笳聲含白髮報秋楡葉落徵衣城連戰壘黃雲晚馬渡寒沙夕照微別後不應書斷絕滿天霜雪有鴻飛

送盧緘歸揚州

曽向雷塘靜掩扉荀家燈火有餘輝關河日暮望空極楊栁渡頭人獨歸隋苑荒臺風裊裊灞陵殘夢依依今年春色還相悞爲我江邊謝釣磯

別麻氏

曉哭烏烏動四鄰於今我作負心人出門便作東西水回首初驚枕席塵滿眼淚珠和語咽舊牕風月更誰親傷離況值花時節從此東風不似春

題橫水驛雙峯院松

故園溪上雪中別野館門前云畔逢白髮漸多何自苦淸陰長在好相容迎風幾拂朝天蓋帶月猶含度嶺鐘更憶葛洪丹井側數株臨水欲成龍

長信宮

君恩已盡欲何歸猶有殘香在舞衣自恨身輕不如燕春來長繞禦簾飛

遣興

讀徹殘書弄水回暮天何處笛聲哀花前獨立無人防依舊去年雙燕來

江樓感舊

獨上江樓思眇然月光如水水連天同來翫月人何在風景依稀似去年

尋僧

谿戶無人谷鳥飛石橋橫木掛禪衣看云日暮倚松立野水亂鳴僧未歸

靈巖寺

館娃宮畔千年寺水濶云多客到稀聞說春來倍惆悵百花深處一僧歸

李侍禦歸炭谷山居同宿華嚴寺

家在靑山近玉京白雲紅葉滿歸程相逢一宿最髙寺半夜翠微泉落聲

僧捨

谿上禪關水木間水南山色與僧閒春風盡日無來客幽磬一聲髙鳥還

宿僧捨

髙僧夜滴芙蓉漏逺客牕含楊栁風何處相逢話心地月明身在磬聲中

茅山道中

煙樹重重水亂流馬嘶殘晚程秋門前便是仙山路目送歸鴻不得逰

冷日過驪山

冷日微煙渭水愁翠華宮樹不勝秋霓裳一曲千門鎖白盡梨園弟子頭

座上獻元相公

寂寞堂前日又曛陽臺去作不歸雲從來聞說沙吒利今日靑蛾屬使君【紀事云嘏甞家於浙西有美姬惑之洎計偕防中元鶴林之逰浙帥窺其姬遂奄有之明年嘏及第因以一絕箴之云云浙帥不自安遣歸之】

經汾陽舊宅

門前不攺舊山河破敵曽輕馬伏波今日獨經歌舞地古槐疎冷夕陽多

東亭栁

拂水斜煙一萬條幾隨春色倚河橋不知別後誰攀折猶自風流勝舞腰

薛能

能字太拙汾州人防昌六年登進士第大中末書判中選補盩厔尉辟太原陜虢河陽従事李福鎭滑州表署觀察判官歷侍禦史都官刑部貟外郎福徙西蜀奏以自副咸通中攝嘉州刺史歸朝遷主客度支刑部郎中俄刺同州權京兆尹事出帥感化入授工部尙書復節度徐州徙忠武廣明元年徐軍戍溵水經許軍亂遇害能僻於詩日賦一章資驁倨佻輕忤物於前人少所推許間稱賈長江解詩李靑蓮及劉白而下無取也

紀事云薛能従事蜀州日每短諸葛功業厚誣之見於詩不一而足其一云流運有功終是擾陰符多術得非姦又云陳圖誰許可廟貌我揶揄又云焚卻蜀書宜不讀武侯無可律吾身後鎭徐州上元夜偶作云誰見將軍心似海四更親領萬人逰自負如此

晁公武曰能晚節惑浮屠法奉之惟謹爲藩鎭尢易武吏甞命其子屬櫜鞬雅拜新進士或問其故曰與渠銷弭災咎云

近體詩

秋夜山中述事

初宵門未掩獨坐對霜空極目故鄕月滿溪寒艸風樵聲當嶺上僧語在雲中正恨歸期晚蕭蕭聞塞鴻

嘉陵驛

盡室可招魂蠻余出蜀門雹涼隨气江熱傍山根蠶月繰絲路農時碌碡村幹將磨欲盡無位可酬恩

冬日送僧歸吳中

去掃冬林下閒持未徧經爲山低鑿牖容月廣開庭舊業云千里生涯水一瓶還應覓新句看雪倚禪扃

畱題

茶興復詩心一甌還一吟壓春甘蔗冷喧荔枝深驟去無遺恨幽棲己徧尋峨眉不可到髙處望千岑

龍門八韻

河浸華夷濶山橫宇宙雄髙波萬丈防夏禹幾年功川迸晴明林生旦暮風人看翻進退鳥性斷西東气逐雲歸海聲驅石落空近身毛作防當面語難通沸沫歸何處盤渦傍此中従來化鬐者攀去路應同

秋夜旅捨寓懷

庭鎖荒蕪獨夜吟西風吹動故山心三秋木落半年客滿地月明何處砧漁唱亂沿汀鷺合雁聲寒咽隴云深平生只有松堪對露浥霜欺不受侵

晚春

徵東畱滯一年年又向軍前遇火前畫出鷁舟宜祓禊鏤成雞卵有秋千澄明野水孤城立狼籍風花落日眠賴指淸和櫻筍熟不然愁殺暮春天

春日使府寓懷

一想流年百事驚已拋漁父戴塵纓靑春背我堂堂去白髮欺人故故生道困古來應有分詩傳身後亦何榮誰言合負淸朝力獨抱風騷破鄭聲

春日旅捨書懷

出去歸來旅食人麻衣長帶幾坊塵開門艸色朝無客落案燈花夜一身貧捨臥多消永日故園鶯老憶殘春蹉跎冠冕誰相念二十年中盡苦辛

褒斜道中

十驛褒斜到處慵眼前常似接靈蹤江遙旋入旁來水山豁猶藏向後峯鳥徑惡時應立虎畬田閒日自燒松行吟卻笑公車役夜發星馳半不逢

許州徳星亭

瀵水南流東有堤堤邊亭是武陵溪槎松配石堪僧坐蕋杏含春欲鳥啼髙樹月生滄海外逺郊山在夕陽西頻來不似軍従事只戴紗巾只杖藜

獻僕射相公

淸如冰玉重如山百辟嚴趨禮絕攀彊冦外聞須破膽平人長見盡開顏朝廷有道靑春好門館無私白日閒致卻垂衣更何事幾多詩句定關關

折楊栁【有序】

此曲盛傳爲詞者甚眾文人才子各衒其能莫不條似舞腰葉如眉翠出口皆然頗爲陳熟能専於詩律不愛隨人搜難抉新誓脫常態𨿽欲勿伐知音其捨諸

華淸髙樹出離宮南陌柔條帶暖風誰見輕陰是良夜瀑泉聲畔月明中

洛橋晴影覆江船羌笛秋聲濕塞煙閒想習池公宴罷水蒲風絮夕陽天

暖風晴日斷浮埃廢路新條發釣臺處處輕陰可惆悵後人攀處古人栽

潭上江邊嫋嫋垂日髙風靜絮相隨靑樓一樹無人見正是女郎眠覺時

和花煙樹九重城夾岸春陰十萬營惟向邊頭不堪望一林顦悴少人行

牕外齊垂旭日初樓邊輕好暖風徐逰人莫道栽無益桃李淸陰卻不如

眾木猶寒獨早靑禦溝橋畔曲江亭陶家舊日應如此一院春條緑繞防

楊栁詞

暖梳簪朶事登樓因掛垂楊立地愁牽斷綠絲攀不及半空懸著玉搔頭

西園髙樹後庭根處處尋芳有折痕終憶我逰桃葉捨一枝斜映竹籬門

劉白蘇臺總近時當初章句是誰推纎腰舞盡春楊栁未有儂家一首詩【自注云劉白二尙書繼爲蘇州刺史後賦楊栁枝詞世多傳唱𨿽有才語但文字太僻宮商不髙】

吳姬

龍麝燻多骨亦香因經寒食好風光何人畫得天生態枕破施朱隔宿妝

退紅香汗濕輕紗髙捲蚊廚獨臥斜嬌淚半垂珠不破恨君瞠折後庭花

畫燭燒蘭暖復迷殿帷深宻下銀泥開門欲作侵晨散己是明朝日向西

樓臺重疊滿天云殷殷鳴鼉世上聞此日楊花初似雪女兒弦管弄參軍

身是三千第一名內家叢裏獨分明芙蓉殿上中元日水拍銀盤弄化生

省試夜

白蓮千朶照廊明一片承明雅頌聲更報第三條燭盡文昌風景畫難成

寒食日題

美人寒食事春風折盡靑靑賞盡紅夜半無燈還有睡秋千懸在月明中

宋氏林亭

地濕莎靑後天桃花紅近竹林邊行人本是農桑客記得春深欲種田

老圃堂【一作曹鄴】

邵平地接吾廬谷幹時偶自鋤昨日春風欺不在就牀吹落讀殘書

影燈夜

偃王燈塔古徐州二十年來樂事休誰見將軍心似海四更身領萬人遊

十萬軍城百萬燈酥油香暖夜如蒸紅妝滿地煙光好只恐笙歌引上升

盩厔官舍新竹

心覺淸涼體似吹滿風輕撼葉垂垂無端種在幽閒地眾鳥嫌寒鳳未知

開元觀閒遊因及後溪偶成二韻

山屐經過滿徑蹤隔溪遙望夕陽舂當時諸葛成何事只合終身作臥龍

贈歡娘【八嵗善吹笙】

一束龍吟細竹枝靑蛾擎在掌中吹當初縦使雙成在不得如伊是小時

子夜

嫖姚家宴敵吳王子夜歌聲滿畫堂此日相逢眉翠盡女眞行李乞齋糧

贈韋氏歌人

一曲新聲慘畫堂可能心事憶周郎朝來爲客頻開口綻盡桃花滿樹香

黃蜀葵

嬌黃新嫩欲畱詩盡日含毫有所思記得玉人初病起道家裝束厭禳時

禦定全唐詩錄卷八十二

欽定四庫全書

禦定全唐詩錄卷八十三

司空圖

圖字表聖河中虞鄕人咸通末擢進士第繇宣歙幕歷禮部郎中僖宗行在用爲知制誥中書舎人知天下必亂歸隠中條山王官谷有先世別墅泉石林亭頗愜幽趣日與名僧髙士遊詠其中自號知非子耐辱居士豫爲壽壙引客坐其中賦詩酌酒徘徊客或難之笑曰君何不廣生死一致吾寧暫遊此中哉布衣鳩杖歳時村社雩祭祠禱鼓舞防集必造之與野老同席無傲色龍紀幹寧間徴拜舊官及以戶兵二部侍郎召皆不起遷洛後被詔入朝陽爲野耄狀丐歸梁召爲禮部尙書不應哀宗被弒不懌數日卒圖少有俊才晚年遭亂避世多詭激嘯傲之辭有一鳴集三十卷內詩十卷圖嘗論詩云沈宋始興之後傑出於江寧宏肆於

李杜右丞蘇州趨味澄夐若淸沇之貫達大歷十數公抑又其次元白力勍而气孱都市豪估耳劉夢得楊巨源亦各有勝防閬仙無可劉得仁輩時得佳致亦足滌煩厥後所聞逾褊淺矣經亂索居得所錄尙累百篇適自編一鳴集撐霆裂月劼作者之肝脾亦當吾言之無怍也

又云詩貫六義諷諭抑揚渟蓄淵雅皆在其間惟近而不浮逺而不盡然後可言韻外之致愚幼常自負旣久而愈覺缺然然得於春早則有艸嫩侵沙長冰輕著雨消又人家寒食月花影午時天又雨微吟足思花落夢無憀得於山中則有坡暖冬生筍松涼夏健人又川明虹照雨樹密鳥衝人得於江南則有戍鼓和潮暗船燈照島幽又回塘春盡雨方響夜深船又夜短猿悲減風和鵲喜靈得於塞下則有馬色經寒慘雕聲帶晚饑得於喪亂則有驊驑思故第鸚鵡失佳人又鯨鯢入海涸魑魅揀林幽得於道宮則有棋聲花院閉幡影石壇髙得於夏景則有地涼淸鶴夢林靜肅僧儀得於佛寺則有松日明金像苔龕響木魚又解吟僧亦俗愛舞鶴終卑得於郊原則有暖景雞聲美微風蝶影繁又逺陂春艸滲猶有水禽飛得於樂府則有晚妝畱拜月春睡更生香得於寂寥則有孤螢出荒池落葉穿破屋得於愜適則有客來當意愜花發遇歌成𨿽庶防不濱於淺涸亦未廢作者之譏訶也七言云逃難人多分隙地放生鹿大出寒林又得劍乍如添健僕亡書久似憶良朋又孤嶼池防春漲滿小欄花韻午晴初皆不拘於一槪又論絕句詩本於詣極則有殷勤元日日欹午又明年五更惆悵回孤枕猶是殘燈照落花此外千變萬化不知所以神而自神

計敏夫云司空圖傷時思古退已避禍淸音冷然如世外道人所謂變而不失其正者

古體詩

感時

好鳥無惡聲仁獸肯狂噬寧敎鸚鵡啞不遣麒麟吠人人語與黙惟觀利與勢受毀亦自遭掩謗終失計

秋思

身病時亦危逢秋多慟哭風波一搖蕩天地防翻覆孤螢出荒池落葉穿破屋勢利長艸艸何人訪幽獨

短歌行

烏飛飛兔蹶蹶朝來暮去催時節女蝸只解補靑天不解煎膠粘日月

馮燕歌

魏中義士有馮燕遊俠幽並最少年避讎偶作滑臺客嘶風躍馬來翩翩此時恰遇鶯花月堤上軒車晝不絕兩面髙樓語笑聲指防行人情暗結擲果潘郎誰不慕朱門別見紅妝露故故推門掩不開似敎歐軋傳言語馮生敲鐙袖籠鞭半拂垂楊半惹煙樹間春鳥知人意的的心期暗與傳傳道張嬰偏嗜酒從此香閨爲我有梁間客燕正相欺屋上鳴鳩空自鬭嬰歸醉臥非讎汝豈知負過人懷懼燕依戶扇欲潛逃巾在枕傍指令取誰言狠戾心能忍待我情深情不隠回身本謂取巾難倒柄方知授霜刃馮君撫劍卽遲疑自顧平生心不欺爾能負彼必相負假手他人復在誰窻間紅艷猶可掬熟視花鈿情不足惟將大義斷胸襟粉頸初回如切玉鳳凰釵碎各分飛怨魄嬌魂何處追【集作歸】淩波如喚遊金穀羞彼揶揄淚滿衣新人藏匿舊人起白晝喧呼駭鄰里誣執張嬰不自明貴免生前遭考捶官將赴市擁紅塵掉臂人來擗看人傳聲莫遣有寃濫盜殺嬰家卽我身初聞僚吏翻疑嘆呵叱風狂詞不變縲囚解縛猶自疑疑是夢中方脫免未死勸君莫浪言臨危不顧始知難已爲不平能割愛更將身命救深寃白馬賢侯賈相公長懸金帛募才雄拜章請贖馮燕罪千古山河激義風黃河東注無時歇注盡波瀾名不滅爲感詞人沈下賢長歌更與分明說此君精爽知猶在長與人間畱炯誡鑄作金燕香作堆焚香酬酒聽歌來【沈下賢馮燕傳云燕魏人少以意气任俠爲擊毬鬭雞戱魏氏有鬭者燕往搏殺不平遂匿亡滑時相國賈公耽在滑能燕才畱軍中他日行裏中見戶傍婦人色甚冶使人熟其意遂室焉其夫滑將張嬰也防嬰從其類飲燕伺間偃寢中拒戶嬰還妻開戶納嬰以裾蔽燕燕卑脊步就蔽轉匿戶扇後而巾墮枕下與佩刀近嬰醉且瞑燕指巾令其妻取妻取刀授燕燕熟視斷其妻頸持巾去明旦嬰起見妻死愕然嬰鄰以爲嬰殺之縛以吿其妻黨共持白不能言收系彊伏其辜將就市看者圍面千餘人有一人排看者呼曰無令不辜死者吾竊其妻而又殺之當繋我吏執之乃燕也與見賈公公以狀聞請歸其印以贖燕死上義之下詔凡滑城死罪皆免麗情集以此歌爲沈下賢作注文苑英華者誤采之下賢有其傳未嘗作歌也集可考】

近體詩

早春

傷懷同客處病眼卽花朝艸嫩侵沙長冰輕著雨銷風光知可愛容發不相饒早晚丹丘伴飛書肯見招

塞上

萬里隋城在【隋大業三年築長城】三邊虜气衰沙塡孤障角燒斷故闗碑馬色經寒慘雕聲帶晚悲【本集作饑】將軍正閒暇畱客換歌辭

江行

地濶分吳塞楓髙映楚天回【一作曲】塘春盡雨方響夜深船行紀添新夢羇愁甚往年何時京洛路馬上見人煙

下方

三十年來往中間京洛塵倦行今白首歸臥已淸神坡暖冬生【一作抽】筍松涼夏健人更慚徴詔起避世迹非眞昏旦松軒下怡然對一瓢雨微吟足思花落夢無憀細事當棋遣衰容喜鏡饒溪僧有深趣書至又相邀

月下畱丹竈【有序】

詩題五字乃眞仙之詞也邵陽某縣人或聞其山實異齋禱積稔果有蹈空而至者涉筆附楹久之乃罷去旣而熟視木文則字皆隱起成列矣某年中亷帥上聞且命鑱其逸迹藏於郡廨其後爲刺史李岫所得今傳於君孫豈精契之所感致耶光啟三年秋八月旣望愚獲覩於王官別業噫迹𨿽顯奇道必體正故爲物怪之所中者見之莫不洗然欲蓋其事目撃可數也吾知挾邪佞以冒進者亦當膽栗自廢豈俟圖鼎燬犀而後辧姦妖之詭態哉綴之全篇以志誠敬且期自警泗水司空氏記

月下畱丹竈壇邊樹羽衣異香人不覺殘夜鶴分飛朝防初元盛蓬瀛舊侶稀瑤函眞迹在妖魅敢揚威

長安贈王沄

正下搜賢詔多君獨避名客來當意愜花發遇歌成樂地畱髙趣權門讓後生東風閒小駟園外好同行

僧舎貽友人

笑破人間事吾徒莫自欺解吟僧亦俗愛舞鶴終卑竹上題幽夢溪邊約敵碁舊山歸有阻不是故遲遲

贈圓昉公【昉蜀僧僖宗幸蜀昉堅免紫衣】

天堦讓紫衣冷格鶴猶卑道勝嫌名出身閒覺老遲晚香延宿火寒磬度髙枝每說長松寺他年與我期

寄鄭仁規

淸才鄭小戎標的貴遊中萬里云無侶三山鶴不籠香和丹地暖晚著防衣風榮路期經濟惟應在至公

寄永嘉崔道融

旅寓𨿽難定乘閒是勝遊碧雲蕭寺霽紅樹謝村秋戍鼓和潮暗船燈炤島幽詩家多滯此風景似相畱

上陌梯寺懷舊僧

云根禪客居皆說舊吾廬松日明金像山風【一作苔龕】響木魚依棲應不阻名利本來疎縱有人相問林間懶折書

華下送文防

郊居謝名利何事最相親漸與論詩久皆知得句新川明虹照雨樹密鳥衝人應念從今去還來嶽下頻

五十

閒身事少只題詩五十今來覺衰淸秩偶叨非養望丹方頻試更堪疑髭須彊染三分折弦管遙聽一半悲漉酒有巾無黍釀負他黃菊滿東籬

退棲

宦遊蕭索爲無能移住中條最上層得劍乍如添健僕亡書久似憶良朋燕昭不是空憐馬支遁何妨亦愛鷹自致此身繩檢外肯敎世路日兢兢

華下

籜冠新帶步池塘逸韻偏宜夏景長扶起緑荷承皁露驚回白鳥入殘陽久無書去幹時貴時有僧來自故鄕不用名山訪眞訣退休便是養生方

浙川

華下支離已隔河又來此地避干戈山田漸廣猿頻到村舎新添燕亦多丹桂石壇宜並長秦雲楚雨暗相和兒童栗熟迷新逕歸去仍隨牧防歌

西北鄕闗近帝京煙塵一片正傷情愁看地色連空色靜聽歌聲似哭聲紅蓼遮村人不見靑山繞檻路難平從敎煙櫂更南去休向津頭問去程

書懷

病來猶彊引雛行力上東原欲試耕防處馬嘶春麥長一川人喜雪峯晴閒知有味心難肯道貴謀安迹易平陶令若能兼不飲無弦琴亦是沽名

丁未歳歸王官谷有作

家山牢落戰塵西匹馬偸歸路已迷冢上卷旗人簇立花邊移寨鳥驚啼本來薄俗輕文字卻致中原動鼓鼙時取一壺閒日月長歌深入武陵溪

歸王官次年作

亂後燒殘滿【一作數】架書峯前猶自戀吾廬忘機漸喜逢人少覽鏡空憐待鶴疎孤嶼池痕春漲滿小欄花韻午晴初酣歌自適逃名久不必門多長者車

丁已重陽

重陽未到已登臨探得黃花且獨斟客舎喜逢連日雨家鄕似響隔河砧亂來已失耕桑計病後休論濟活心自賀逢時能自棄歸鞭惟拍馬韉吟

重陽山居

詩人自古恨難窮暮節登臨且喜同四望交親【一作四座賓朋】兵亂後一川風物笛聲中菊殘深處回幽蝶陂動晴光下早鴻明日更期來此醉不堪寂寞對衰翁

山中

全家與我戀孤岑蹋得蒼苔一徑深逃難人多分隟地放生鹿大出寒林名應不朽輕仙骨理到忘機近佛心昨夜前溪驟雷雨晚晴獨步數峯吟

喜王駕小儀重陽相訪

白菊初開臥內明聞君相訪病身輕樽前且撥傷心事谿上還隨覓句行幽鶴傍人疑舊識殘蟬向日噪新晴擬將寂寞同畱住且勸康時立大名

樂府

寶馬跋塵光雙馳照路傍喧傳報戚裏明日幸長楊

卽事

茶爽添詩句天淸瑩道心只畱鶴一隻此外是空林

漫書

剩欲逢花折須冒雨頻晴明開漸少莫怕濕新巾

偶書

蜀妓輕成妙吳娃狎共纖晚妝畱拜月卷上水精簾

漫題

亂後他鄕節燒殘故國春自憐垂白首猶伴踏靑人齒落傷情久心驚健忘頻蝸廬經歳客蠶市異鄕人

退居漫題

花缺傷難綴鶯喧柰細聽惜春春已晚珍重艸靑靑燕語曽來客花催欲別人莫愁春又過看著又新春身外都無事山中久避喧破巢看乳燕畱果待啼猿

偶題

水榭花繁處春晴日午前鳥窺臨檻鏡馬過隔墻鞭

雜題

孤枕聞鶯起幽懷獨悄然地融春力潤花泛曉光鮮樓帶猿吟迥庭容鶴舞寛曬書因閱畫封藥偶和丹驛步隄縈閣軍城鼓振橋鷗和湖雁下雪隔嶺梅飄舴艋猿偸上蜻蜓燕競飛樵香燒桂子苔濕掛莎衣溪漲漁家近煙收鳥道髙松花飄可惜睡裏灑離騷

卽事

宿雨川原霽憑髙景物新陂痕侵牧馬云影帶耕人十年身隠地一雨太平心匣澁休看劍窗明復上琴衰鬢閒生少丹梯望覺危松須依石長鶴不傍人卑林鳥頻窺靜家人亦笑慵舊居畱穩枕歸臥聽秋鐘幽鳥穿籬去鄰翁采藥回雲從潭底出花向佛前開

元日

甲子今重數生涯只自憐殷勤元日日欹午又明年

中秋

閒吟秋景外萬事覺悠悠此夜若無月一年虛過秋

獨坐

幽徑入桑麻隖西逢一家編籬薪帶繭補屋艸和花

獨望

綠樹連村暗黃花入麥稀逺陂春早滲猶有水禽飛

秦闗

形勝今𨿽在荒涼恨不窮虎狼秦國破狐兔漢陵空

樂府

五更窗下簇妝臺已怕堂前阿母催滿鴨香薰鸚鵡睡隔簾燈照牡丹開

楊栁枝壽杯詞

臺城細仗曉初移詔賜千官禊飲時綠帳逺籠淸佩響更曛晴日上龍旗

桃源仙子不須誇聞道惟栽一片花何似浣沙溪畔住綠陰相間兩三家

偶然樓上卷珠簾往往長條拂枕函恰值小娥初學舞擬偸金縷押春衫

絮惹輕枝雪未飄小溪煙束帶危橋鄰家女伴頻攀折不覺回身罥翠翹

處處縈空百萬枝一枝枝好更題詩隔城逺岫招行客便與朱樓當酒旗

日暖津頭絮已飛看看還是送春歸莫言萬緒牽愁思緝取長繩系落暉

浪淘沙

不必長漂玉洞花曲中偏愛浪淘沙黃河卻勝天河水萬里縈紆入漢家

遊仙

蛾睂新畫覺嬋娟鬭走將花阿母邊仙曲敎成慵不理玉階相簇打金錢

劉郎相約事難諧雨散雲飛自此乖月姊殷勤畱不住碧空遺下水晶釵

漫書

長擬求閒未得閒又勞行役出秦闗逢人漸覺鄕音異卻恨鶯聲似故山

溪邊隨事有桑麻盡日山程十數家莫怪行人頻悵望杜鵑不是故鄕花

偶書

情知了得未如僧客處髙樓莫彊登鶯也解啼花也發不闗心事最堪憎

狂題

昨日流鶯今日蟬起來又是夕陽天六龍飛轡常相窘更忍乘危自著鞭

南北史感遇

雨淋麟閣名臣畫雪臥龍庭猛將碑不用黃金鑄侯印盡輸公子買蛾睂

漢世頻封萬戶侯雲臺空峻謝風流江南不有名儒相齒冷中原笑未休

行樂最宜連夜景太平方覺有春風千金盡把酬歌舞猶勝三邊賞戰功

桃芳李艷年年發羌管蠻處處多海上應無三島路人間惟有一聲歌

佳人自折一枝紅把唱新詞曲未終惟向眼前憐易落不如拋擲任春風

華嶽廟裴晉公題名

嶽前大隊赴淮西從此中原息鼓【一作戰】鼙石闕莫敎苔蘚上分明認取晉公題

雨中

維摩居士陶居士盡說髙情未足誇檐外蓮峯階下菊碧蓮黃菊是吾家

山中

凡鳥愛喧人靜處閒雲似妬月明時世間萬事非吾事只愧秋來未有詩

王官

風荷似醉和花舞沙鳥無情伴客閒總是此中皆有恨更堪微雨半遮山

荷塘煙罩小齋虛景物皆宜入畫圖盡日無人只髙臥一雙白鳥隔紗防

修史亭【圖山居記曰中條五老峯頗勝防昌毀佛宮因爲我有本名王官谷易之禎貺溪乃刻大悲像搆亭其右曰擬綸志其所著也擬綸之右亭曰修史朂所職也】

山前鄰叟去紛紛獨彊衰羸愛杜門漸覺一家看冷落地鑪生火自溫存

甘心七十且酣歌自算平生幸已多不似香山白居士晚將心事著禪魔

烏紗巾上是靑天檢束酬知四十年誰料平生臂鷹手挑燈自送佛前錢【按北夢瑣言云圖爲王凝所知後分司又爲舊相盧攜所知故云】

贈日東鑑禪師【一作鄭谷】

故國無心度【一作渡】海潮老禪方丈倚中條夜深雨絕松堂靜一防飛【一作山】螢照寂寥

汴栁半枯因悲栁中隱

行人莫嘆前朝樹已占河堤防百春惆悵題詩栁中隠柳衰猶在自無身

歌

處處亭臺只壞墻軍營人學內人妝太平故事因君唱馬上曽聽隔敎坊

歌者

不似新聲唱亦新旋調玉管旋生春愁腸隔斷珠簾外只爲今宵共聽人

五栁先生自識微無言共笑手空揮胸中免被風波撓【音繞】肯爲螳螂動殺機

故鄕杏花

寄花寄酒喜新開左把花枝右把杯欲問花枝與杯酒故人何得不同來

力疾山下吳村看杏花

浮世榮枯總不知且憂花陣被風欺儂家自有麒麟閣第一功名只賞詩

近來桃李半燒枯歸臥鄕園只老夫莫算明年人在否不知花得更開無

白菊

登髙可羨少年塲白菊堆邊鬢似霜益算更希沾上藥今朝第七十重陽

黃昏寒立更披襟露浥淸香悅道心卻笑誰家扃繡戶正薫龍麝暖鴛衾

許棠

棠字文化宣州涇縣人與張喬諸人同以詩名時號咸通十哲久困名場李頻爲京兆參軍主解試首薦之始得登第初授涇縣尉又嘗爲江寧丞金華子云許棠晚年登第甞曰自得一第筋骨輕健愈於少年則知成名乃孤進之還丹

紀事云棠有洞庭詩爲工人題扇號爲許洞庭

近體詩

野步

閒賞步易逺野吟聲自髙路無人到迹林有鶴遺毛物外趣都別塵中心枉勞沿溪收墮果坐石喚饑猱

泗上早發

獨起無人見長河夜泛時平蕪疑自動落月似相隨楚外離空早闗西去已遲漁歌聞不絕卻軫洞庭思

過洞庭湖

驚波常不定半日鬢堪斑四顧疑無地中流忽有山鳥飛應畏墮帆逺卻如閒漁父時相引行歌浩間

雁門闗野望

髙闗閒獨望望久轉愁人紫塞惟多雪胡山不盡春河遙分斷野樹亂起飛塵時見東來騎心知近別秦

新年呈友人

一月月相似一年年不同淸晨窺古鏡旅貌近衰翁處世閒難得闗身事半空浮生能幾許莫惜醉春風

寄盩厔薛能少府

滿縣惟雲水何曽似近畿曉庭禽集慣寒署吏衙稀冰色封深澗樵聲出翠微時聞迎隠者依舊著山衣

送王侍禦赴宣城

朝回離九陌島外賞殘春經宿畱閒客看云作主人時淸難議隠位重亦甘貧巖洞眞仙境應休別臥鄰

洞庭湖

空江浩蕩景蕭然盡日菇蒲泊釣船靑艸浪髙三月渡綠楊花撲一溪煙情多莫舉傷春目愁極兼無買酒錢猶有漁人數家住不成村落夕陽邊

過分水嶺

隴山髙共鳥行齊瞰險盤空甚躡梯云勢崩騰時向背水聲嗚咽若東西風兼雨气吹人面石帶冰稜礙馬蹄此去秦川無別路斷崖窮谷卻難迷

曹鄴

鄴字鄴之桂州人陽朔志邑之崇賢里人鄭谷贈鄴詩陽朔花盈棹崇賢葉滿溝莫休符風土記鄴貴後徙居桂城觀察使令狐綯名其裏爲遷鶯甞爲四愁三怨五情詩爲中書舎人韋慤所知力薦主司大中時登進士第由天平幕府遷太常博士懿宗朝議宰相白敏中髙璩諡持正不阿後歷祠部郎中終洋州刺史爲詩效魏晉近體較少徐獻忠曰鄴之詩得於樂府古辭使人忘其鄙近

古體詩

東武吟

心如山上虎身若倉中鼠惆悵倚市門無人與之語夜宴李將軍欲望心相許何曽聽我言貪謔邯鄲女獨上黃金臺淒涼淚如雨

長相思

剪妾身上巾贈郎傷妾神郎車不暫停妾貌寧長春靑天無停雲滄海無停津遣妾空牀夢夜夜隨車輪

薄命妾

薄命長惻惻出門見南北劉郎馬蹄疾何處去不得淚珠不可收虫絲不可織知君綠桑下更有新相識

代羅敷誚使君

常言愛嵩山別妾向東京朝來見人說卻知在石城未必菖蒲花只向石城生自是使君眼見物皆有情麋鹿同上山蓮藕同在泥莫學天上日朝東暮還西

和潘安仁金穀集

太守龍爲馬將軍金作車香飄十里風風下綠珠歌莫怪坐上客嘆君庭前花明朝此池館不是石崇家

吳宮宴

吳宮城闕髙龍鳯遙相倚四面鏗鼓鐘中央列羅綺春風時一來蘭麝聞數里三度明月落靑娥醉不起江頭鐵劍鳴玉座成荒壘適來歌舞處未知身是鬼

姑蘇臺

南宮酒未銷又晏姑蘇臺美人和淚去半夜閶門開相對正歌舞笑中聞鼓鼙星散九重門血流十二街一去成萬古臺空人不回時聞野田中拾得黃金釵

趙城懷古

邯鄲舊公子騎馬又鳴珂手揮白玉鞭不避五侯車閒愁春日短沽酒入倡家一笑千萬金醉中贈秦蛾如今髙原上樹樹白楊花

讀李斯傳

一車致三轂本圖行地速不知駕馭難攀足成顚覆欺暗尙不然欺明當自戮難將一人手掩得天下目不見三尺墳云陽艸空綠

四望樓【樓在洛陽東今廢秦時有貴公子賈虛每自宴其上】

背山見樓影應合與山齊座上日已出城中未鳴雞無限燕趙女吹笙上金梯風起洛陽東香過洛陽西公子長夜醉不聞子規啼

續幽憤

繁霜作陰起朱火乘夕發淸晝冷無光蘭膏坐銷歇惟公執天憲身是臺中傑一逐楚大夫何人爲君雪怱怱鬼方路不許辭雙闕過門似他鄕舉趾如遺轍八月黃艸生洪濤入云熱危魂沒太行客弔空骨節千年瘴江水恨聲流不絕

古詞

髙閣礙飛鳥人言是君家經年不歸去愛妾面上花妾面𨿽有花妾心非女蘿郎妻自不重於妾欲如何

霽後作【齊梁體】

新霽辧艸木晚塘明衣衿乳燕不歸宿雙雙飛向林微照露花影輕雲浮麥陰無人可招隠盡日登山吟

夜坐有懷

悄悄月出樹東南若微霜愁人不成寐五月夜亦長佳期杳天末骨肉不在旁年華且有恨厥體難久康人言力耕者歳旱亦有糧吾道固如此安得苦倀倀

送友人入塞

亂蓬無根日送子入靑塞蒼茫萬里秋如見原野大鳥雀寒不下山川迥相對一馬沒黃雲登髙望猶在驚風忽然起白日黯已晦如何怨路長出門天之外

送厲圖南下第歸澧州

當春人盡歸我獨無歸計送君自多感不是緣下第君看山上艸盡有干云勢結根旣不然何必更掩袂澧水鱸魚賤荊門楊柳細勿爲陽艶畱此處有月桂言畢尊未幹十二門欲閉佇立望不見登髙更畱涕吟君別我詩悵望水煙際

送進士李殷下第遊汾河

上國花照地遣君向西徵旁人亦有恨況復故人情單車欲行去別酒忽然醒如何今夜夢半作道路程邊士不好禮全家住軍城城中鼓角嚴旅客常夜驚中有左記室逢人眼光明西門未歸者下馬如到京還應一開卷爲子心不平慇懃說中抱壯志勿自輕

杏園席上同年

岐路不在天十年行不至一旦公道開靑雲在平地枕上數聲鼓衡門已如市白日探得珠不待驪龍睡怱怱出九衢童僕顏色異故衣未及換尙有去年淚晴陽照花影落絮浮野翠對酒時忽驚猶疑夢中事自憐孤飛鳥時接鸞鳯翅永懷共濟心莫起胡越意

翠孤至渚宮寄座主相公

萬里一孤舟春行夏方到骨肉盡單羸沈憂滿懷抱羇孤相對泣性命不相保開戶山鼠驚虫聲亂秋艸白菌緣屋生黃蒿擁籬倒對此起長嗟芳年亦須老恩門爲宰相出入用天道忽於摧落間收得靑松操全家到江陵屋虛風浩浩中腸自相伐日夕如冦盜其下有孤侄其上有孀嫂黃糧賤於土一飯常不飽天斜日光薄地濕虫叫噪惟恐道忽消形容益枯槁古人於黃雀豈望白環報奉答恩地恩何慙以誠吿

從天平節度使遊平流園

池塘靜於寺俗事不到眼下馬如在山令人忽疎散明公有髙思到此遂長返乘興挈一壺折荷以爲盞入竹藤似蛇侵墻水成蘚幽鳥不識人時來拂冠冕沿流路若窮及行路猶逺洞中已云夕洞口天未晚自憐不羈者寫物性常簡翻愁此興多引得嵇康嬾

奉命齊州推事畢寄本府尙書

越鳥棲不定孤飛入齊鄕日暮天欲雨那兼羽翎傷州民言刺史蠧物甚於蝗受命大執法艸艸是行裝僕隸皆分散單車驛路長四顧無相識奔馳若投荒重門下長鎖樹影空過墻驅囚繞廊屋如牛羊獄吏相對語簿書堆滿牀敲枷打鎖聲終日在目旁旣捨三山侶來餘五斗糧忍學空城雀潛身入官倉國中天子令頭上白日光曲木用處多不如直爲梁恐孤食恩地畫夜心不遑仲夏天气熱鬢須忽成霜社鼠不可灌城狐不易防偶於擒縱間盡得見否臧截斷姦吏舌劈開寃人腸明朝向西望走馬歸汶陽

近體詩

長城下

逺水猶歸壑徵人合憶鄕泣多盈防血吟苦滿頭霜楚國連天浪衡門到海荒何當生燕羽時得近雕梁

故人寄茶

劍外九華英緘題下玉京開時微月上碾處亂泉聲半夜招僧至孤吟對月烹碧沈霞腳碎香泛乳花輕六腑睡神去數朝詩思淸用余不敢費畱伴肘書行

碧潯宴上有懷知已

荻花蘆葉滿溪流一簇笙歌在水樓金管曲長人盡醉玉簪恩重獨生愁女蘿力弱難逢地桐樹心孤易感秋莫怪當歡卻惆悵全家欲上五湖舟

送進士下第歸南海

數片紅霞映夕陽攬君衣袂更移觴行人莫嘆碧雲晚上國每年春艸芳雪過藍闗寒气薄雁回湘浦怨聲長應無惆悵滄波逺十二重樓非我鄕

旅次嶽陽寄京中親故

君山南面浪連天一客愁心兩處懸身逐片帆歸楚澤魂隨流水向秦川月回浦北千尋雪樹出湖東幾防煙更欲登樓向西望北風催上洞庭船

金井怨

西風吹急景美人照金井不見面上花卻恨井中影

思不見

但見出門蹤不見入門迹卻笑山頭女無端化爲石

築城

郎有蘼蕪心妾有芙蓉質不辭嫁與郎築城無休日嗚嗚啄人鴉軋軋上城車力盡土不盡得歸亦無家築人非築城圍秦豈圍我不知城上土化作宮中火

樂府體

蓮子房房嫩菖蒲葉葉齊共結池中根不厭池中泥

四怨三愁五情詩

美人如新花許嫁還獨守豈無靑銅鏡終日自疑丑庭花已結子巖花才防色誰令生處逺用盡春風力短鬟一如螓長睂一如蛾相共棹蓮舟得花不如他手推嘔啞車朝朝暮暮耕未曽分得谷空得老農名逺夢如水急白髮如艸新歸期待春至春至還送人澗艸短短靑山月朗朗明此夜目不掩屋頭鳥啼聲別家鬢未生到城鬢似發朝朝臨川望灞水不入越東西是長江南北是官道牛羊不戀山只戀山中艸阿嬌生漢宮西施住南國專房莫相妬各自有顏色蛺蝶空中飛夭桃庭中春見他夫婦好有女初嫁人檳榔自無柯椰葉自無陰常羨庭前竹生筍髙於林野雀滿城饑交交復飛飛勿恡官倉粟官倉無空時

入闗

衡門亦無路何況入西秦救病不得穴徒爲采艾人

自退

寒女面如花寂寂花對影況我不嫁容甘爲瓶墮井

徒相逢

江邊野花不須采梁頭野燕不用親西施本是越溪女承恩不薦越溪人

老圃堂【一作薛能】

邵平地接吾廬谷雨幹時手自鋤昨日春風欺不在就牀吹落讀殘書

題山居

掃葉煎茶摘葉書心閒無夢夜窗虛只應光武恩波晚豈是嚴君戀釣魚

題女郎廟

數防香煙出廟門女娥飛去影中存年年嶺上春無主露泣花愁斷客魂

寄劉駕

一川艸色靑裊裊繞屋水聲如在家悵望美人不攜手墻東又發數枝花

聽劉尊師彈琴

曽於靑海獨聞蟬又向空庭夜聽泉不似齋堂人靜處秋聲長在七條弦

禦定全唐詩錄卷八十三

欽定四庫全書

禦定全唐詩錄卷八十四

李羣玉

羣玉字文山澧州人性曠逸赴舉一上而止惟以吟詠自適裴休亷察湖南厚延致之及爲相以詩論薦授文館校書郎未幾乞假歸羣玉才健邁詩筆妍麗好吹笙常使家僮奏之又善急就章性喜養白鵞盧肇贈詩妙吹應諧鳯工書定得鵝甞題詩黃陵廟神告以二年之兆果如期歿洪井羣玉進詩表云艸澤臣羣臣言臣宗緒凋淪丘壑賤品幽沈江介分托漁樵伏遇皇帝陛下運屬升平率土歡泰沐雨露膏育之化在薫風長養之間願同率舞之誠逺逐越裳之貢頃以鼓腹勲華之代怡情林阜之隈涵泳皇風殆忘仕進以致年逾不惑屙恙暴侵但慮寒餓江湖之濱與枯魚涸鱗爲伍瞑目黃壤虛謝文明是以徒步負琴逺至輦

下謹捧所業歌行古體七言今體五言今體等合三百首謹詣光順門昧死上進伏以卿云在天艸木五色廣野之气燭爲祥煙熙熙含生盡躋壽域白日亭午物無斜陰方今風後提衡庶尹咸秩言語侍從之列皆嚴徐班馬之倫凡在墨客詩人詠歌聲名文物不暇何敢諷刺興於筆端臣所貢前件歌詩以居住沅湘宗師屈宋楓江蘭浦蕩思搖情蕪纇之餘過於諷野天文不到徒窺星漢之髙滄海攸歸豈阻潢污之陋然而爨桐不爆俄成曲突之煙埋劍無光永作幽泉之鐵巴濮下調塵觸天聽螻蟻之微伏待刑戮謹拜表陳獻以聞延英口宣勅防卿所進歌詩異常髙雅朕已徧覽今有少錦彩器物賜卿宜領取夏熱卿比平安好又制詞李羣玉放懷丘壑吟詠性情孤云無心浮磬有韻吐妍詞於麗則動淸律於風騷冥鴻不歸羽翰自逸霧豹逺近文彩益奇信不試而逾精能久幽而獨樂念其求志可以言詩用是縶維俾之刋校可守文館校書郎

古體詩

秋怨

瑟瑟涼海气西來送愁容金風死綠蕙玉露生寒松所思在溟碧無因一相逢登樓睇去翼目盡滄波重虛窗度流螢斜月啼幽蛩疎紅落殘艶冷水凋芙蓉歳暮空太息年華逐遺蹤凝情耿不寐攬涕起疎慵

湘中古愁

涼風西海來直渡洞庭水翛翛木葉下白浪連天起蘅蘭委皓霜百艸一時死摧殘負志人感嘆何窮已昔我觀云夢窮秋經汨羅靈均竟不返怨气成微波奠桂開古祠朦朧入幽蘿落日瀟湘上淒涼吟九歌南云望重華水死悲一女天邊九防黛白骨迷處所朦朧波上瑟淸夜降北渚萬古一雙魂飄飄在煙雨

我思何所在

我思何所在乃在陽臺側良宵相望時空此明月色歸魂泊湘雲飄蕩去不得覺來理舟檝波浪春湖白煙光皓楚秋瑤艸不忍摘因書天末心繋此雙飛翼

傷思

八月白露濃芙蓉抱香死紅枯金粉墮寥落寒塘水西風團葉下疊縠參差起不見棹歌人空垂綠房子

感興

洞房三五夕金缸凝焰滅美人抱雲和斜倚紗窗月沈吟想幽夢閨思深不說弦冷玉指寒含顰達明發朔雁銜邊秋寒聲落燕代先驚愁人耳顏發潛銷攺凝雲蔽洛浦夢寐勞光彩天邊無書來相思淚成海

感春

春情不可狀艶艶令人醉暮水緑楊愁深窗落花思吳宮新暖日海燕雙飛至愁思逐煙光空蒙滿天地

漢陽春晚

漢陽抱靑山飛樓映湘渚白雲蔽黃鶴緑樹藏鸚鵡憑髙送春目流恨傷千古遐想禰衡才令人怨黃祖

湘西寺霽夜

雨過琉璃宮佳興浩淸絕松風冷晴灘竹路踏碎月月波蕩如水气爽星明滅皓夜千樹寒崢嶸萬巖雪後山鶴唳斷前池荷香發境寂涼夜深神思空飛越

盧溪道中

曉發潺湲亭夜宿潺湲水風篁掃石瀨琴聲九十里光奔覺來眼寒落夢中耳曽向三峽行巴江亦如此

雨夜呈長官

逺客坐長夜雨聲孤寺秋請量東海水看取淺深愁愁窮重於山終年壓人頭朱顏與芳景暗赴東波流鱗翼俟風水靑雲方阻修孤燈冷素焰虫響寒房幽借問陶淵明何物可忘憂無因一酩酊髙枕萬情休

江樓獨酌懷從叔

水國發爽气川光靜髙秋酣歌金樽醁送此靑楓愁楚色忽滿目灘聲落西樓云翻天邊葉月防波上鉤芳意長搖落蘅蘭謝汀洲長吟碧雲合悵望江之幽

小弟艎南遊近書來

湘南客帆稀遊子寡消息經時停尺素望盡云邊翼笑言憑夢寐獨立想容色落景無來人修江入天白停停倚門念瑟瑟風雨夕何處泊扁舟迢遞湍波側秋歸舊窗竹永夜一淒寂吟爾鶺鴒篇中宵慰相憶

將遊羅浮登廣陵楞伽臺別羽客

淸逺登髙臺晃朗縱遊歷濯泉喚仙風於此蕩靈魄冷光邀逺目百里見海色送雲歸蓬壺望鶴減秋碧波瀾收日气天上回澄寂百越落掌中十洲防空白身居飛鳥上口詠元籍飄如出塵籠想望吹簫客冥冥人間世歌笑不足惜朅來羅浮顚披云鏈瓊液謝公云岑興可以躡髙迹吾將抱瑤琴絕境縱所適

別尹鏈師

吾家五千言至道懸日月若非函闗令誰注流沙說多君飛升志機悟獨超拔學道玉笥山燒丹白雲穴南窮衡疑秀采藥歷幽絕夜臥瀑布風朝行碧巖雪洞宮四百日玉籍恣探閱徒以菌蟪姿緬攀修眞訣塵籠罩浮世遐志空飛越一罷碁酒歡離情滿寥泬願騎紫蓋鶴早向黃金闕城市不可畱塵埃穢仙骨

送鄭子寛棄官東遊便歸女幾

八月湖浸天揚帆入秋色岷峨雪气來寒漲瀟湘碧子眞防鴻志不逐籠下翼九女疊云屏於焉恣棲息新詩山水思靜入陶謝室困醉松花春追攀紫煙客相逢十年舊嚬笑等歡慼一飯玉露蔬中腸展堆積停食不盡意傾景悵可惜雲水一分飛離憂洞庭側回車三鄕路仙菊正堪摘寄謝杜蘭香何年別張碩

龍山人惠石廩方及團茶

客有衡嶽隠遺予石廩茶自云淩煙露采掇春山芽珪璧相壓疊積芳莫能加碾成黃金粉輕嫩如松花紅鑪爨霜枝越兒斟井華灘聲起魚眼滿鼎漂淸霞凝澄坐曉燈病眼如防紗一甌拂昏寐襟鬲開煩挐顧渚與方山誰人畱品差持甌黙吟味搖膝空咨嗟

醒起獨酌懷友

西風靜夜吹蓮塘芙蓉破紅金粉香摘花把酒防秋芳吳雲楚水愁茫茫美人此夕不入夢獨宿髙樓明月涼近體詩

湖閣

楚色籠秋艸秋光洗洞庭夕霏生水寺初月盡云汀棹響來空濶漁歌發杳防欲浮欄下艇一到鬥牛星

登蒲澗寺後二巖

五仙騎五羊何代降玆鄕澗有堯年韭山余禹日糧樓臺籠海色艸樹發天香浩笑波光裏浮溟興甚長【典術曰堯時天降精於庭遺韭感百陰爲菖蒲南越志云菖蒲爲安期生所種】

南溟吞越絕極望碧鴻蒙龍度潮聲裏雷喧雨气中趙佗丘壠滅馬援鼔鼙空遐想魚鵬化開襟九萬風

遊玉芝觀

尋仙向玉淸獨倚雪初晴木落寒郊迥煙開疊嶂明片雲盤鶴影孤磬雜松聲且共探理歸途月未生

云安

灘惡黃牛吼城孤白帝秋水寒巴字急歌迥竹枝愁樹倚荊王館云昏蜀客舟瑤姬不可見行雨在髙丘

湖閣曉晴寄呈從翁

髙秋憑逺檻萬里看新晴重霧披天急閒雲觸石輕湖山四五防湘鴈兩三聲遙想潘園裏琴尊興轉淸

臨水薔薇

堪愛復堪傷無情不久長浪搖千臉笑風舞一叢芳似濯文君錦如啼漢女妝所思雲雨外何處寄馨香

晚蓮

露冷芳意盡稀疎空碧荷殘香隨暮雨枯蕋墮寒波楚客罷奇服吳姬停櫂歌涉江無可寄幽恨竟如何

早鴻

木落波浪動南飛聞夜鴻參差天漢霧嘹唳月明風野水蓮莖折寒泥稻穗空無令一行侶相失五湖中

金塘路中

山連楚越復吳秦蓬梗何年是住身黃葉黃花古城路秋風秋雨別家人冰霜怯度商於凍桂玉愁居帝裏貧十口繋心拋不得每回回首卽長顰

黃陵廟

小姑洲北浦云邊二女明妝共儼然野廟向江春寂寂古碑無字艸芊芊回風日暮吹芳芷落月山深哭杜鵑猶似含顰望巡狩九嶷凝黛隔湘川

玉眞觀

髙情帝女慕乘鸞紺髮初簪玉葉冠秋月無雲生碧落素蕖含露出淸瀾層城煙霧將歸逺浮世塵埃久駐難一自簫聲飛去後洞宮深掩碧瑤壇

同鄭相並歌姬小飲因以贈獻

裙拖六幅湘江水鬢聳巫山一段雲風格只應天上有歌聲豈合世間聞胸前瑞雪燈斜照眼底桃花酒半醺不是相如憐賦客肯教容易見文君

醉後贈馮姬

黃昏歌舞促瓊筵銀燭臺西見小憐二寸橫波回慢水一雙纖手語香桂形淺拂梁家黛字初分碧玉年願托襄王雲雨夢陽臺今夜降神仙

寄長沙許侍禦

二年文防許追隨和徧南朝雜體詩未以防毫還郭璞乞畱殘錦與丘遲竹齋琴酒歡成夢水寺煙霞賞對誰今日秋風滿湘浦只令搔首詠瓊枝

送蕭十二校書赴郢州婚姻

蓬萊才子卽蕭郎防服靑春卜鳳凰玉佩定催紅粉色錦衾應惹翠蕓香馬穿暮雨荊山逺人宿寒燈郢夢長領取和鳴好風景石城花月送歸鄕【古樂府有鳳兮歸故鄕】

九子阪聞鷓鴣

落照蒼茫秋艸明鷓鴣啼處逺人行正穿屈曲﨑嶇路又聽鉤輈格磔聲曽泊桂江深岸雨亦於梅嶺阻歸程此時爲爾腸千斷乞放今宵白髮生

南莊春晚

艸暖沙長望去舟微茫煙浪向巴丘沅江寂寂春歸盡水緑蘋香人自愁

北亭

斜雨飛絲織晚空疎簾半捲野亭風荷花向盡秋光晚零落殘紅緑沼中

江南

鱗鱗別浦起微波泛泛輕舟桃葉歌斜雪北風何處宿江南一路酒旗多

紫極宮齋後

紫府空歌碧落寒曉星寥亮月光殘一羣白鶴髙飛散惟有松風吹石壇

黃陵廟

黃陵廟前春已空子規啼血滴松風不知精爽落何處疑似行雲秋水中【太平廣記羣玉解天祿之任歸涔陽經二妃廟題詩云云羣玉疑春空遂至秋色欲易之恍若有物吿以二年之兆時襄陽太守段成式志其事後二年果死於洪井段以詩哭之事與詩見段集】

漢陽太白樓

江上晴樓翠靄間滿簾春水滿窗山靑楓緑艸將愁去逺入吳云暝不還

戱贈姬人賦尖字韻【一作張祜詩】

骰子巡拋裹手拈無因得見玉纖纖但知謔道金釵落圖向人前露指尖

劉駕

駕字司南江東人工古風大中六年登進士第官國子博士

紀事云駕與曹鄴友善鄴擢第不出京候駕登科同去兩人俱以古詩名故相契如此

徐獻忠云司南矯時新體多作古詩𨿽乏筆致亦頗渾雄

古體詩

築城詞

前杵與後杵築城聲不住我願築更髙得見秦皇墓

戰城南

城南徵戰多城北無饑鴉白骨馬蹄下誰言皆有家城前水聲苦倐忽流萬古莫爭城外地城裏終閒土

空城雀

饑啄空城土莫近太倉粟一粒未充腸卻入公子腹且弔城下客豈曽空爾族不聞莊辛語今日寒蕪緑

苦寒吟

百泉凍皆咽我吟寒更切半夜倚喬松不覺滿衣雪竹竿有甘苦我愛抱苦節鳥聲有悲歡我愛口流血潘生若解吟更早生白髮

苦寒行

嚴寒動八荒防防無休時陽烏不自暖雪壓扶桑枝歳暮寒益壯靑春安得歸朔雁到南海越禽何處飛誰言貧士嘆不爲身無衣

賈客詞

賈客燈下起猶言發已遲髙山有疾路暗行終不疑冦盜伏其側猛獸來相追金玉四散去空囊委路岐揚州有大宅白骨無地歸少婦當此日對鏡防花枝

皎皎詞

皎皎復皎皎逢時卽爲好髙秋亦有花不及當春艸班姬入後宮飛燕舞東風靑娥中夜起長嘆月明裏

唐樂府【並序】

唐樂府自送徵夫至獻賀觴歌河湟之事也下土土貢臣駕生於唐二十八年獲見明天子以徳歸河湟地臣得與天下夫婦復爲太平人獨恨愚且賤蠕蠕泥土中不得從臣後拜舞稱於上前情有所發莫能自抑作詩十章目曰唐樂府𨿽不足貢聲宗廟形容盛徳而願與耕稼陶漁者歌田野江湖間亦足自快

送徵夫

昔送徵夫苦今送徵夫樂寒衣縱攜去應向歸時著天子待功成別造淩煙閣

輸者謳

挽粟上髙山髙山若平地力盡心不怨同我家私事去者不遑寧歸者唱歌行相逢古城下立語天未明一身逺出塞十口無稅徵

弔西人

河湟父老地盡知歸明主將軍入空城城下弔黃土所願邊人耕歳歳生禾黍

邊軍過

城前兵馬過城里人髙臥官家自供給畏我家產破健兒食肥肉戰馬食新谷食飽物有餘所恨無兩腹艸靑見軍過艸白見軍回軍回人更多盡繋西戎來

望歸馬

東人望歸馬馬歸蓮峯下蓮峯與地平亦不更徴兵

祝河水

河水淸彌彌照見逺樹枝徵人不飲馬再拜祝馮夷從今億萬歳不見河濁時

田西邊

刀劍作鋤犁耕田古城下髙秋禾黍多無地放羊馬

昆山

昔時玉爲寶昆山過不得今時玉爲塵昆山入中國白玉尙如塵誰肯愛金銀

樂邊人

在鄕身亦勞在邊腹亦飽父兄若一處任向邊頭老

獻賀觴

莫但取河湟河湟非邊疆願今日入處亦似天中央天子壽萬歳再拜獻此觴

牧童

牧童見客拜山果懷中落晝日驅牛歸前溪風雨惡

秦娥

秦娥十四五面白於指爪羞人夜采桑驚起戴勝鳥

鄰女

君嫌鄰女醜取婦他鄕縣料嫁與君人亦爲鄰所賤菖蒲花可貴只爲人難見

桑婦

墻下桑葉盡春蠶半未老城南路迢迢今日起更早四鄰無去伴醉臥靑樓曉妾顏不如誰所貴守婦道一春常在樹自覺身如鳥歸來見小姑新妝防百艸

棄婦

回車在門前欲上心更悲路傍見花發似妾初嫁時養蠶已成繭織素猶在機新人應笑此何如畫蛾睂昨日惜紅顏今日畏老遲良媒去不逺此恨今吿誰

寄逺

雪花豈結子徒滿連理枝嫁與徵人妻不得長相隨去年君防行賤妾是新歸別早見未熟入夢無定姿悄悄空閨中蛩聲繞羅帷得書喜猶甚況復見君時

姑蘇臺

句踐飲膽日吳酒香滿杯笙歌入海云聲自姑蘇來西施舞初罷侍兒整金釵眾女不敢妬自比泉下泥越鼓聲騰騰吳天隔塵埃難將甬東地更學防稽棲霸迹一朝盡艸中棠梨開

釣臺懷古

澄流可濯纓嚴子但垂綸孤坐九層石逺笑淸渭濱潛龍飛上天四海豈無雲淸气不零雨安使澆埃塵我來吟髙風彷佛見斯人江月尙皎皎江石亦燐燐如何臺下路明日又迷津

效古

融融芳景和杳杳春日斜嬌嬈不自持淸唱嚬雙蛾終曲翻成泣新人下香車新人且莫喜故人曽如此燕趙猶生女郎豈有終始

效陶

兩曜無停馭蓬壺應有墓何況邙山色只近市井路大恢生死网飛走無逃處白髮忽已新紅顏豈如故我有杯中物可以消萬慮醉防日婆娑誰能記朝暮如求神仙藥堦下亦種黍但使長兀然始見天地祖

醒後

醉臥芳艸間酒醒日落後壺觴半傾覆客去應已久不記折花時何得花在手

春臺

臺上樹陰合臺前流水多靑春不出門坐見野田花誰能學公子走馬逐香車六街塵滿衣鼓絕方還家

上已日

上已曲江濱喧於市朝路相尋不見者此地皆相遇日光去此逺翠幕張如霧何事歡娛中易覺春城暮物情重此節不是愛芳樹明日花更多何人肯回顧

曲江春霽

宿雨洗秦樹舊花如新開池邊艸未幹日照人馬來馬蹄踏流水漸漸成塵埃鴛鴦不敢下飛繞岸東西此地喧仍舊歸人亦滿街

早行

馬上續殘夢馬嘶時復驚心孤多所虞僮僕近我行棲禽未分散落月照古城莫羨居者閒冢邊人已耕

秋夕

促織燈下吟燈光冷於水鄕魂坐中去倚壁身如死求名爲骨肉骨肉萬餘里富貴在何時離別今如此出門長嘆息月白西風起

馮叟居

天作馮叟居山僧尙嫌僻開門因兩樹結宇倚翠壁溪南有微徑時遇采芝客往往白雲生對面千里隔機忘若童僕常與猨鳥劇曬藥上小峯庭深無日色自從歸鄕裏不見新舊戚累累子孫墓秋風吹古柏

長安旅舎紓情投先達

岐路不在地馬蹄徒苦辛上國聞姓名不如山中人大宅滿六街此身入誰門愁心日散亂有似空中塵白露下長安百虫鳴艸根方當秋賦日卻憶歸山村靜女頭欲白良媒況我鄰無令苦長嘆長嘆消人魂

琪樹下因唫六韻呈先達者

舉世愛嘉樹此樹何人識淸秋逺山意偶向亭際得奇柯交若鬭生葉密如織塵中尙菁蔥更想塵外色所宜巢三鳥影入瑤池碧移根豈無時一問紫煙客

近體詩

春夜

一別杜陵歸未期只憑魂夢接親知近來欲睡渾難睡夜夜夜深聞子規

秋懷

歳歳干戈阻路岐望山心切與心違秋來何處開懷抱日日日斜空醉歸

望月

淸秋新霽與君同江上髙樓倚碧空酒盡露零賓客散更更更漏月明中

晚登成都迎春閣

朱櫛憑闌眺錦城煙籠萬井二江明香風滿閣花滿樹樹樹樹頭啼曉鶯

叚成式

成式字柯古宰相文昌子以防爲校書郎研精苦學祕閣書籍披閱皆徧歷尙書郎太常少卿連典九江縉雲廬陵三郡坐累退居襄陽以書史自娯尢深佛書

玉堂閒話云成式少好馳獵文昌以爲患令幕客言之唯唯遜謝翊日復出獵諸客各送兔一雙書中徴引典故無一事重疊者諸客齊詣文昌以書示之始知其子藝文該贍

近體詩

折楊柳

枝枝交影鎖長門嫩色曽沾雨露恩鳳輦不來春欲盡空畱鶯語到黃昏

玉樓煙薄不勝芳金屋寒輕翠帶長公子驊驑往何處緑陰堪繋紫遊韁

隋家堤上已成塵漢將營邊不復春只向江南並塞北酒旗相伴惹行人

題谷隠蘭若

風惹閒雲半谷陰巖西隠者醉相尋艸衰乍覺徑增險葉盡卻疑溪不深

風帶巢熊拗樹聲老僧相引入云行半坡新路畬才了一谷寒煙燒不成

戱髙侍禦

七尺發猶三角梳玳牛獨駕長檐車曽城自有三靑鳥不要蓮東雙鯉魚

花恨紅腰栁妬睂東鄰墻短不曽窺猶憐最小分日柰許迎春得藕時

自等腰身尺六疆兩重危鬢盡釵長欲薫羅薦嫌龍腦須爲尋求石葉香

別起靑樓作防層斜陽慢捲鹿盧繩厭裁魚子深紅纈泥覓蜻蜓淺碧綾

可羨羅敷自有夫愁中漫捋白髭須豹錢騘子能擎舉兼著連幹許換無

朝飛卿

醉袂防侵魚子纈飄纓長罥鳳凰釵知君欲作閒情賦應願將身作錦鞵【飛卿有錦鞵賦】

禦定全唐詩錄卷八十四

欽定四庫全書

禦定全唐詩錄卷八十五

陸防

防字魯望蘇州人博學工歌詩及賦與顏蕘皮日休羅隠吳融爲友舉進士不第往從湖州刺史張摶遊摶歷湖蘇二州辟以自佐甞至饒州三日無所詣刺史蔡京率官屬就見之防不樂拂衣去居松江甫裏多所論撰初稱天隨子後自號江湖散人以髙士召不至李蔚盧攜素與善及當國召拜左拾遺詔方下防卒光化中韋莊表防及孟郊等十人皆贈右補闕

魯望自撰甫裏先生傳曰先生性野逸無羈檢讀書探六籍大義尢樂春秋平居以文章自怡𨿽幽憂疾病中無旬日生計未甞暫輟防竄塗抹投筐篋歷年不能淨寫一本少攻謌詩遇事輟變化不一其體裁始則輘轢波濤穿穴險固囚鎖怪異破

碎陣敵卒造平淡而後已好潔幾格窗戶硯席剪然無塵埃得一書詳熟然後置值本卽校不以再三爲限所藏𨿽少咸正定可傳借人書有斷壊緝之繆誤刋之樂聞人學講論不倦有田數百屋三十楹田苦下雨潦則與江通由是苦饑躬自畚鍤無休時嗜�置園顧渚山下嵗入茶租爲品第繼茶經茶訣後髙僧逸人時致惠山石泉虎丘松江水以助其好初病酒再期後能起有客至亦防樽置觶但不復引滿性不喜與俗人交𨿽詣門不得見不置車馬不預慶弔內外姻黨伏臘喪祭未甞及時往返寒暑得中體性無事時乘小舟設篷席賫一束書茶竈筆牀釣具櫂舩郎而已所詣小不防意徑還不畱性狷急遇事發作尋復悔之無大過亦無出入事不傳姓名世無有得之者豈涪翁漁父江上丈人之流者乎

古體詩

贈逺曲

茱萸匣中鏡欲照心還懶本是細腰人別來羅帶緩從君出門後不奏云和管妾思冷如簧時時望君暖心期夢中見路永魂夢短怨坐泣西風秋窗月華滿

築城詞

城中一掊土手中千萬杵築城畏不堅堅城在何處莫嘆築城勞將軍要卻敵城髙功亦髙爾命何足惜

井上桐

美人傷別離汲井常待曉愁因轆轤轉驚起雙棲鳥獨立傍銀牀碧梧風嫋嫋

門前路

門前向城路一直復一曲曲去日中還直行日暮宿何必日中還曲塗荊棘間

惜花

人壽期滿百花開惟一春其間風雨至旦夕旋爲塵若使花解愁愁於看花人

引泉【睦州龍興觀老君院作】

上嗣位六載吾宗刾桐川余來拜旌防詔下之明年是時春三月繞郭花蟬聫嵐盤百萬髻上插黃金鈿授以道士館置榻於東偏滿院聲碧樹空堂形老仙本性樂凝澹及來更虛焚香禮眞像盥手披靈編新定山角角烏龍獨巉然除非淨睛目不見蒼崖巓上有拏雲峯下有噴壑泉泉分數十汊落處皆崢潺寒聲入爛醉聒破西窗眠支笻起獨尋只在墻東邊呼童具畚鍤立鑿莓苔穿�漴一墮練帶橫斜牽亂石拋落落寒流響濺濺狂奴七里瀨縮到疎楹前跳花潑半散湧沫飛旋圓勢束三峽掛瀉危孤磴懸曽聞瑤池澑亦灌朱艸田鳧伯防翠蕋鸞雛舞丹煙淩風捩桂柂隔霞馳犀舩況當元家甞著道徳篇上善可比水斯文參五千精靈若在此肯惡微波傳不擬爭滴瀝還應防淪漣出門後飛箭合勢浮靑天必有學眞子鹿冠秋鶴顏如能輔余志日使疏其源

紀夢遊甘露寺【寺在京口北固山上】

昔臥嵩髙云云窗正寒夕披裘忽生夢似到空王宅峩天一峯立欄楯橫半壁級倚緑巓差闗臨赤霄辟捫虛陟孤峭不翅千餘尺疊掌望罘罳分明袒肩釋焚香稽首罷嘹喨依長揖髙戶承北風聲號太波白光中目難送定驗方可覿樹細鴻蒙煙島疎零落碧須臾羣籟入空水相噴激積浪亞寒堆呀如鬭危石跳音簇鞞鼓濺沬交矛防鳥疾帆亦奔紛紛助勍敵思非水靈怒卽是饑龍擘怯懾不敢前荷襟汗霑霢回經定僧處泉木光相射巖嶝云族棲松柯露華適逍遙得眞趣邐迆尋常迹山腹貯孤亭嵐根四垂帟誰題雪月句乃是曹劉格【愛樹亭有故太尉房公詩】閬闕一枝瓊邊樓數聲笛吟髙矍然起若自蒼旻擲短燭墮餘花圓蟾掛斜魄自從神錫境無處不登陟忽上南徐山心期豁而獲豈伊煩惱骨合到淸涼域暗得蝴蝶身幽期盡相識柰何有名氏未列金閨籍翻慙丱頂童得奉眞如策雲濤觸風望毫管和煙搦聊紀夢中遊畱之問禪客

讀襄陽耆舊傳因作詩五百言寄皮襲美

漢臯古來雄山水天下秀髙當軫翼分化作英髦囿暴秦之前人灰滅不可究自從宋生賢特立冠耆舊離騷旣日月九辯卽列宿卓哉悲秋辭合在風雅右龎公樂幽隱辟聘無所就秖愛鹿門泉泠泠倚巖潄孔明臥龍者潛伏躬耕耨忽遭徳云遂起麟角鬭三胡節皆峻二習名亦茂其餘文武家相望如斥堠緬思齊梁降寂寞寡淸冑凝融爲漪瀾復結作瑩琇不知粹和气有得方大受將生皮夫子上帝可其奏並包數公才用以殿厥後甞聞兒童歳嬉戲陳俎豆積漸開詞源一派分萬澑先崇丘旦室大懼隳結搆次補荀孟垣所貴亡罅漏仰瞻三皇道蟣虱在宇宙卻視五霸圖股掌防孩幼或能醢髖髀或與翼雛鷇或喜掉直舌或樂斬邪脰或耨鉏翳薈或整理錯謬或如百千騎合沓原野狩又如曉江平風死波不皺幽埋力須掘遺落貲必購乃於文學中十倍猗頓富囊乏向咸鎬馬重遲步驟專場射防時縛虎當羿彀歸來把通籍且作髙堂壽未足逞戈矛誰云被文繡從知偶東下帆影拂吳岫物象悉摧藏精靈畏雕鏤伊余抱沈疾顦顇守圭竇方推洪範疇更念大元首【去聲】陳詩采風俗學古窮篆籀朝朝貰薪米往往逢責詬旣被鄰里輕亦爲妻子陋持冠適甌越敢怨不得售窘若曬沙魚悲如哭霜狖惟君枉車轍以逐海上臭披襟兩相對半夜忽白晝執熱濯淸風忘憂飲醇酎驅爲文翰侶駑皁參驥廏有時諧宮商自喜眞邂逅道孤情易苦語直詩還瘦藻匠如見詶終身置懷褏

奉酬襲美先輩初夏見寄次韻

積雨晦臯圃門前煙水平蘋蘅增遙吹枕席分餘淸村斾詫酒美賒來滿鋞程未必減宣子何羨謝公榮借宅去人逺敗墻連古城愁鴟占枯枿野鼠趨前楹昨日云破損晚林先覺晴幽篁倚數照碧粉含疎莖蠧簡有遺字防琴無泛聲蠶寒繭尙薄鷰喜雛新成覽物正搖思得君初夏行誠明復散誕化匠安能爭海浪刷三島天風吹六英洪崖領玉節坐使虛音生吾祖傲洛客因言防爲傖末裔實漁者敢懷漧墨卿惟思釣璜老遂得持竿情何須乞鵞炙豈在斟羊羹畦蔬與甕醁便可相攜迎蟠木幾甚曲筍皮冠且輕閒心放羈靮醉腳從欹傾一逕有餘逺一窗有餘明秦皇苦不達天下何足並襲美先輩以防所獻五百言旣防見和復示榮唱至於千字提奬之重蔑有稱實再抒鄙懷用伸酬謝

洪範分九疇轉成天下規河圖孕八卦煥作中奇先開否臧源次築經緯基粵若魯聖出正當周徳衰越疆必載質歷國將扶危諸侯恣崛彊王室方淩遲歌鳯時不偶獲麟心益悲始嗟吾道窮竟使空言垂首贊五十易又刪三百詩遂令篇籍光可並日月姿向非筆削功未必無瑕疵逮至夫子沒微言散如枝【一作披】所宗旣不同所得亦異宜名法在深刻虛致希夷自從戰伐來一派縱橫馳寒谷生艶木沸潭結流澌驚奔失壯士好惡隨纖兒嬴氏並六合勢尊丞相斯加於挾書律盡取坑焚之南勒防稽頌北恢胡亥阺猶懷徧巡狩不暇親維持及漢文景後鴻生方鋠槻【出三都賦】簸揚堯舜風反作三代吹飄飄四百載左右爲籓籬鄴下曹父子獵賢甚熊羆發論若霞駁【魏文帝典論有論文篇】裁詩如錦摛徐王應劉輩頭角咸相衰或有妙絕賞或爲獨步推或許潤色美或嫌詆訶癡倐以中利病且非混醇醨雅當乎魏文麗矣哉陳思不肯少選忘恐貽後世吾祖仗才力【士衡文賦】革車防虎皮手持一白旄直向文場麾輕【去聲】若脫鉗釱豁如抽扊扅精鋼不足利腰褭何勞追大可罩山嶽微堪析毫釐十體免負贅百家咸起痿爭入鬼神奧不容天地私一篇邁華藻萬古無孑遺刻鵠尙未已雕龍奮而爲【劉勰有文心雕龍】劉生吐英辯上下窮髙卑下臻宋與齊上指軒從羲豈但標八索殆將包兩儀人謠洞野老騷怨明湘累立本以致詰驅宏來抵�淸如朔雪嚴緩若春煙羸或欲開戶牖或將飾纓緌𨿽非倚天劍亦是囊中錐皆由內史意致得東筦詞梁元竟降魏後主終歸隋哀音但浮脆豈望分雄雌吾唐揖讓初陛列森咎夔作頌嫓吉甫直言過祖伊明皇踐中日墨客肩參差嶽淨秀擢削海寒光陸離皆能取穴鳯盡擬乘雲螭邇來二十祀俊造相追隨餘生落其下亦值文明時少小不好防逡巡奉弓箕𨿽然苦貧賤未省親嚅防秋倚抱風桂曉烹承露葵窮年只敗袍積日無晨炊逺訪賣藥客閒尋捕魚師歸來蠧編上得以含情窺抗韻吟比雅覃思念棿防因知昭明前剖石呈淸琪又嗟昭明後敗葉埋芳蕤縱有月旦評未能天下知徒爲彊貔豹不免參狐貍誰蹇行地足誰抽刺天鬐誰作河畔艸誰爲洞中芝誰若靈囿鹿誰猶淸廟犧誰輕如舉毛誰密如凝脂誰比蜀嚴靜誰方巴賨貲誰能釣抃鼇誰能灼神誰肯如水火誰同若塤箎誰可作梁棟誰敢驅谷蠡用此常不快無人動交鈹空銷病裏骨枉白愁中髭鹿門先生才大小無不怡就彼六籍內說詩直解頤顧我迷未逺開懷潰其疑初開鑿本源漸乃疏旁支邃古派泛濫皇朝光赫曦揣摩是非際一一如襟期李杜气不易孟陳節難移信知君子言可並神明蓍枯腐尙求律膏肓猶謁醫況將太牢味見防逋懸饑今來置家地正枕吳江湄餌薄鉤不曲跫然守空坻嘿坐無影響惟君欵茅茨抽書亂籖帙酌茗煩甌防或伴補缺砌或偕詣荒祠孤笻倚煙蔓細木橫風漪觸雨妨扉屨臨流泥江蘺旣狎野人調甘爲豪士訾不敢負建鼓惟憂掉降旗希君念餘勇挽褏登文陴

和襲美初夏逰楞伽精舎次韻

吳都涵汀洲碧液浸郡郭微雨蕩春醉上下一淸廓奇蹤欲探討靈物先瘵瘼飄然蘭葉舟旋倚煙霞泊吟譚亂篙艣夢寐雜巘崿纖情不可逃洪筆難暫閣豈知楞伽防乃在山水箔金仙著書日世界名極樂薝卜冠諸香琉璃代華堊禽言經不輟象口川寧涸萬善峻爲城巉巉扞羣惡淸晨欲登造安得無自愕險穴駭坤牢髙蘿掛天索池容澹相向蛟怪如可摸苔蔽石髄根蒲差水心鍔嵐侵答摩髻日照狻猊絡仰首乍旋回眸更煇防檐端凝飛羽磴外浮碧落到迥解風襟臨幽濯云屩塵機性非便靜境心所著自取海鷗知何煩屍祝酢峯圍震澤岸翠浪舞綃幕瀲灔豈堯遭防嵃非禹鑿潛聽鐘梵處別有松桂壑靄重燈不光泉寒网猶薄童能躡孤剎鳥慣親摐鐸服道身可遺乞閒心已諾人間亦何事萬態相毒蠚戰壘競髙深儒衣漫褒博宣尼名位達未必春秋作管氏包霸圖須人解其縛伊余采樵者蓬藋方索漠近得風雅情聊將聖賢度多君富遒采識度兩淸恪詎寵生滅詞肯敎夷夏錯未爲堯舜用且向煙霞托我亦擺塵埃他年附鴻鶴

奉詶襲美先輩吳中苦雨一百韻

微生參最靈天與意緒拙人皆機巧求百逕無一達家爲唐臣來奕世惟稷卨只垂淸白風凜凜自貽厥【防五代祖六代祖皇朝繼在臺輔】猶殘賜書在編簡苦斷絕其間忠孝字萬古光不滅孱孫誠瞢昧有志甞榾榾敢云嗣良弓但欲終守節諠嘩不入耳讒佞不掛舌仰詠堯舜言俯遵周孔轍所貪旣仁義豈暇理生活縱有舊田園拋來亦蕪沒因之成否塞十載眞契闊凍骭一防防饑腸少糠籺甘心付天壤委分任回斡笠澤臥孤云桐江釣明月盈筐盛芡芰滿釜煮鱸鱖酒幟風外防茶槍露中擷【江南謂茶芽未展者曰槍已展者曰旗也】歌謠非大雅捃摭爲小說上可補薫莖傍堪牙蘗【防甞著稗語三卷】方當賣罾罩盡以易紙札蹤迹尙吳門夢魂先魏闕尋聞天子詔赫怒誅叛卒宵旰憫烝黎謨明問徵伐王師𨿽繼下賊壘未卽拔此時淮海波半是生人血霜戈驅少壯敗屋棄羸耋踐蹋比塵埃焚燒同稿稭吾皇自神聖執事皆間傑射策亦何爲春卿遂聊輟伊余將貢技未有恥可刷卻問漁樵津重耕煙雨墢諸侯急兵食冗賸方剪截不可抱詞章巡門事干謁歸來闔蓬楗壁立空豎褐暖手抱孤煙披書向殘雪幽憂和憤懣忽愁自驚蹶文兮乏寸毫武也無尺鐵平生所韜蓄到死不開豁念此令人悲翕然生內熱加之被皸瘃況復久藜糲旣爲霜露侵一臥增百疾筋骸將束縛腠理如箠撻初謂抵狂防又疑當毒蠍江南多事鬼巫覡連甌粵可口是妖訛恣情專賞罰良醫只備位藥肆成虛設而我正萎痿安能致訶咄椒蘭任芳苾精粣從羅列醆斚旣屢傾錢刀亦隨爇兼之瀆財賄不止行盜竊天地如有知微妖豈逃殺其時心力憤益使气息惙永夜更呻吟空牀但皮骨君來贊賢牧野鶴聊簪笏謂我同光塵心中有溟渤輪蹄相壓至問遺無虛月首到春鴻蒙猶殘病根茇看花𨿽眼暈見酒忘肺渴隱幾還自怡逢盧亦爭喝抽毫更唱和劍防相磨戛何大不包羅何微不挑刮今來值霖雨晝夜無暫歇雜若碎淵淪髙如破轇轕何勞鼉吼岸詎要鸛鳴垤秪意江海翻更愁山嶽裂初驚蚩尢陣虎豹爭摶嚙又疑伍胥濤蛟蛋相蹙拶千家蒙瀑練忽似好披拂萬瓦垂玉繩如堪取縈結況余居低下本是蛙蚓窟邇來增號呼得以恣唐突先誇屋舎好又恃頭角凸厚地𨿽直方身能徧穿穴常參莊辯裏亦造揚末偃仰縱無機形容且相忽低頭增嘆詫到口復嗢咽沮洳漬琴書莓苔染巾襪解衣換倉粟秕稗猶未脫饑鳥屢窺臨泥僮苦舂防或聞秋稼穡大半沈澎汃耕父蠧齊民農夫思旱魃吾觀天之意未必洪水割且要虐飛龍又圖滋跛鼈三吳明太守左右皆儒哲有力卽扶危懷仁過救暍鹿門皮夫子气調眞俊逸截海上云鷹橫空下霜鶻文壇如命將可以持玉鉞不獨扆羲軒便當城老佛顧余爲山者所得才簣撮譬如飾箭材尙欠鏃與筈閒將歈兒唱彊倚帝子瑟幸得逺瀟湘不然賈屈開緘窺寶肆璣貝光比櫛朗詠衝樂懸陶匏向鏗擖古來愁霖賦不是不淸越非君頓挫才沴气難摧折馳情扣虛寂力盡無所掇不足謝徽音只令凋鬢髮

和皮襲美太湖詩

初入太湖

東南具區雄天水合爲一髙帆大弓滿羿射爭箭疾時當暑雨後气象仍郁密乍如開雕笯聳翅忽飛出行將十洲近坐覺八極溢耳目駭鴻蒙精神寒佶栗坑來鬥呀豁湧處驚嵳崒異拔龍湫喧如破蛟室斯須風妥帖若受命平秩微茫識端倪逺嶠疑格【音閣】筆巉巉見銅闕【湖中穹崇山有銅闕】左右皆輔弼盤空儼相趨去勢猶橫逸甞聞咸池气下注作淸質至今涵赤霄尙且浴白日【太湖上稟咸池五車之气故一水五名也】又云構浮玉宛與昆閬匹肅爲靈官家此事難致詰【太湖乃仙家浮玉之北堂】才迎沙嶼好指顧俄已失山川互蔽虧魚鳥空聱耴何當授眞檢得召天吳術一一問朝宗方應可譚悉

曉次神景宮

曉帆逗碕岸髙步入神景灑灑襟褏淸如臨蕋珠屏𨿽然羣動息此地常寂靜翠鑷有寒鏘碧花無定影馮軒羽人傲夾戶天獸猛稽首朝元君褰衣就虛省呀空雪牙利嗽水石齒冷香母未垂嬰芝田不論頃遙通河漢口近撫松桂頂飯薦七白蔬杯釃九光杏人間附塵躅固陋眞鉗頸肯信抃鼇傾猶疑夏虫永津蕩瓊壠紫汞啼金鼎盡出冰霜書期君一披省

入林屋洞

知名十小天林屋當第九【人間三十六洞天知名者十爾餘二十六天出九微志未行於世】題之爲左神理之以天后【林屋爲左神幽虛之天卽天后眞君之便闕】魁罡辟邪輩左右專備守自非方瞳人不敢窺洞口惟君好奇士復嘯忘情友致傘在風林低冠入云竇中深劇苔井傍坎才藥臼石角忽支頤藤根時束肘初爲大幽怖漸見微明誘屹若造靈封森如達仙藪常聞白芝秀狀與瑯花偶又坐紫泉光甘如酌天酒【白芝紫泉皆此洞所出乃神仙之飲餌非常人所能得】何人能挹嚼餌以代漿糗卻笑探五符徒勞步雙斗眞君不可見焚盥空遲久眷戀玉碣文行行但回首

雨中遊包山精舎

包山信神仙主者上眞職及棲鐘梵侶又是淸涼域乃知煙霞地絕俗無不得巖開一徑分柏擁深殿黑僧閒若圖畫像古非雕刻海客施明珠湘防料【平聲】淨食有魚皆玉尾有烏盡金臆手攜鞞鐸佉【唐言楊枝】若在中印國千峯殘雨過萬籟淸且極此時空寂心可以遺智識知君戰未勝尙倚功名力卻下聽經徒【生公有聽經石】孤帆有行色

三宿神景宮

靈蹤未徧尋不覺溪色暝回頭問棲所稍下杉蘿逕巖居更幽絕澗戶相隱映過此卽神宮虛堂愜云性四軒盡疎達一榻何淸零【去聲】髣髴聞玉笙敲鏗動涼磬風凝古松粒露壓修荷柄萬籟旣無聲澄明但心聽希微辧眞語若授虛皇命尺宅按來平華池漱余淨頻窺宿羽麗三吸晨霞盛豈獨冷衣襟便堪遺造請徒深物外趣未脫塵中病舉首謝靈峯徜徉事歸榜

毛公壇

古有韓終道授之劉先生身如碧鳳凰羽翼披輕輕先生盛驅役臣伏甲與丁勢可倒五嶽不惟鞭羣靈飄颻駕翔螭白日朝太淸空遺古壇在稠疊煙蘿屏逺懷步罡夕列宿森然明四角鎭露獸三層差羽嬰回眸盻七炁運足馳疎星象外眞旣感區中道俄成邇來向千祀云嶠空崢嶸石上橘花落石根瑤艸靑時時白鹿下此外無人行我訪岑寂境自言齋戒精如今君安死【字君安】魂魄猶羶腥有笈皆緑字有芝皆紫莖相將望瀛島浩蕩淩滄溟

以毛公泉獻大諫淸河公

先生鏈飛精羽化成翩翻荒壇與古甃隱軫淸冷存四面蹙山骨中心含月魂除非紫水胍卽是金沙源香實灑桂蕋甘惟漬云根向來探幽人酌罷祛防昏況公珪璋質近處諫諍垣又聞虛靜姿早掛冰雪痕君對瑤華味重獻蘭薫言當應滌煩暑朗詠翚飛軒我願得一掬攀天叫重閽霏霏散爲雨用以移焦原

縹緲峯

左右皆跳岑孤峯挺然起因思縹緲稱乃在虛無裏淸晨躋磴道便是孱顏始據石卽更歌遇泉還徙倚花奇忽如薦樹曲渾成幾樂靜煙靄知忘機猿狖喜頻攀峻過斗末造平如砥舉首閡靑冥回眸聊下眎髙帆大於鳥廣墠才類蟻就此微茫中爭先未甞已葛洪話剛气云地四千里茍能乘之遊止若道路耳吾將自峯頂便可朝帝扆盡欲活羣生不惟私一已超騎明月蜍復弄華星蕋卻下蓬萊巓重窺淸淺水身爲大塊客自號天隨子他日向華陽敲云問名氏

明月灣

昔聞明月觀【在建業故臺城】只傷荒野基今逢明月灣不值三五時擇此二明月洞庭最看奇連山忽中斷逺樹分毫釐周回二十里一片澄風漪見說秋半夜淨無雲物欺兼之星斗藏獨有神仙期初聞鏘鐐跳【音姚】積漸調參差空中卓羽衛波上停龍螭縱舞玉煙節髙歌碧霜辭淸光悄不動萬象寒咿咿此防非俗致無由得旁窺但當乘扁舟酒甕仍相隨或徹三弄笛或成數聯詩自然瑩心骨何用神仙爲

練瀆【一云吳王開以練兵】

越恃君子眾大將壓全吳【越有私卒君子六千人】吳將派天澤以練舟師徒一鏡止千里支流忽然迂蒼奩束洪波坐似馮夷驅戰艦百萬輩浮宮三十餘平川盛丁寧絕島分儲胥鳯押半鶴膝錦杠雜肥胡香煙與殺气浩浩隨風驅彈射盡髙鳥杯觥醉潛魚山靈恐見鞭水府愁爲墟兵利徳日削反爲讎國屠至今鉤鏃殘尙與泥沙俱照此月倍苦來玆煙亦孤丁魂尙有淚合灑靑楓枯

孤園寺

浮屠從西來事者極梁武巖幽與水曲結搆無遺土窮山林榦盡竭海珠璣聚況卽侍從臣敢愛煙波塢幡條玉龍扣殿角金虯舞釋子厭樓臺生人露風雨今來四百載像設藏雲浦輕鴿亂馴鷗鳴鐘和朝艣庭蕉裂旗斾野蔓差纓組石上解空人窗前聽經虎林虛葉如織水淨沙堪數徧問得中天歸修釋迦譜

上眞觀

甞聞升三淸眞有上中下官居乘佩服一一自相亞霄裙或霞粲侍女忽玉奼坐進金碧腴去馳飇歘駕今來上眞觀恍若心靈訝只恐暫神遊又疑新羽化風余撼朱艸云破生瑤榭望極覺波平行虛信煙借閒開飛帙靜倚宿鳳架俗狀旣能遺塵冠聊以卸人間方大火此境無朱夏松蓋蔭日車泉紳拖天罅窮幽不知倦復息芝園舎鏘佩引涼姿焚香禮遙夜無情走聲利有志依閒暇何處好迎僧希將石樓借

消夏灣

霞島焰難泊雲峯奇未收蕭條千里灣獨自淸如秋古岸過新雨髙蘿蔭橫流遙風吹蒹葭折處鳴颼颼昔余守圭竇過於回祿囚日爲籧筁徒【渠曲二音簟之異名】分作祗禂讎【氐刁二音並單衣】願狎寒水怪不封朱轂侯豈知煙浪涯坐可思重裘健若數尺鯉泛然雙白鷗不識號火井孰問名焦丘我眞魚鳥家盡室營扁舟遺名復避世消夏還消憂

包山祠

靜境林麓好古祠煙靄濃自非通靈才敢陟羣仙峯百里波浪沓中堂簫鼓重眞君具瓊轝髣髴來相從淸露濯巢鳥陰雲生晝龍風飄橘柚香日動旛蓋容將命禮且潔所祈年不凶終當以疏聞特用諸侯封

聖姑廟

渺洞庭水盈盈芳嶼神因知古佳麗不獨湘夫人流蘇蕩遙吹斜領生輕塵蜀防駮霞碎吳綃盤霧勻可憐飛鷰姿合是乘鸞賓坐想煙雨夕兼知花艸春空登油壁車窈窕誰相親好贈玉條脫堪依紫綸巾殷勤撥香池重薦汀洲蘋明朝動蘭檝不翅星河津

太湖石

他山豈無石厥狀皆可薦端然遇良工坐使天質變或裁基棟宇礧砢成廣殿或剖出溫瑜精光具華瑱或將破仇敵百礮資苦戰或用鏡功名萬古如防面今之洞庭者一以非此選槎牙眞不材反作天下彥所奇者嵌空所尙者蔥蒨旁穿參洞穴內竅均環釧刻削九琳窗玲瓏五明扇新雕碧霞叚旋剖秋天片無力置池塘臨風只流盼

崦裏

山橫路若絕轉檝逢平川川中水木幽髙下兼良田溝塍墮微澑桑柘含疎煙處處倚蠶箔家家下魚筌騃犢臥新�野禽爭折蓮試招搔首翁共語殘陽邊今來九州內未得皆恬然賊陣始吉語狂波又凶年吾翁欲何道守此常安眠笑我掉頭去蘆中聞刺船余知隠地術可以齊眞仙終當從之遊庶復全於天

石板

一片倒山屏何時隳洞門屹然空濶中萬古波濤痕我意上帝命持來壓泉源恐爲庚辰宮囚怪力所掀又疑廣袤次零落潛驚奔不然遭霹靂彊半沈無垠如何造化首便截秋云根往事不足問奇蹤安可論吾今病煩暑據簟常昏昏欲從石公乞【石板在石公山前】瑩理平如璊前後植桂檜東西置琴樽盡攜天壤徒浩唱羲皇言

奉和襲美二遊詩

徐詩

甞聞四書曰經史子集焉茍非天祿中此事無由全自從秦火來歷代逢迍邅漢祖入闗日蕭何爲政年盡力取圖籍遂持天下權中興熹平時敎化還相宣立石刻五經置於太學前賊卓亂王室君臣如轉圜洛陽且煨燼載籍宜爲煙逮晉武革命生民才息肩惠懷並寡昧戎馬俄鮏羴已覺天地閉競爲東南遷日旣不暇給墳索何由專爾後國脆弱人多尙虛任學者得謗淸言者爲賢直至沈範輩【沈約範云皆藏書數萬卷】始家藏簡編禦府有不足仍令就之傳梁元渚宮日盡取如蚳蝝兵威忽破碎焚爇無遺篇近者隋後主搜羅勢駢闐寶函映玉軸彩翠明霞鮮伊唐受命初載史聲連延砥柱不我助驚波湧淪漣遂令往古書半在余浮泉貞觀購亡逸蓬瀛漸周旋炅然東壁光與月爭流天偉矣開元中王道眞平平八萬五千卷一一皆塗鉛【開元麗正殿書錄】人間盛傳寫海內奔窮研目云西齋書有過東臯田吾聞徐氏子奕世皆才賢因知遺孫謀不在黃金錢插架防萬軸森森若戈鋋風吹籖牌聲滿室鏗鏘然佳哉鹿門子好問如除防倐來參卿處遂得參卿憐開懷展櫥簏惟在性所便素業已千仞今爲峻云巓雄才舊百派相近浮日川君抱王佐圖縱步淩陶甄他時若報徳誰在參卿先

任詩

吳之辟疆園在昔勝槪敵前聞富修竹後說紛怪石【竟陵子陸羽玩月詩云辟疆舊林閬怪石紛相向】風煙慘無主載祀將六百艸色與行人誰能問遺迹不知淸景在盡付任君宅卻是五湖光偸來傍檐隙出門向城路車馬聲躙躒入門望亭隈水木气岑寂犨墻繞曲岸勢似行無極十步一危梁乍疑當絕壁池容澹而古樹意蒼然僻魚驚尾半紅鳥下衣全碧斜來島嶼隠恍若瀟湘隔雨靜掛殘絲煙消有餘胍朅來任公子擺落名利役𨿽將祿代耕頗愛巾隨防秋籠支遁鶴夜榻戴顒客說史足爲師譚禪差作伯君多鹿門思到此情便適偶防桂堪帷縱吟苔可席顧余眞任誕雅遂中心獲但喜醉還醒豈知尙白甘閒在雞口不貴封龍額卽此自怡神何勞謝公屐

漁具詩【並序】

天隨子於海山之顏有年矣矢漁之具莫不窮極其趣大凡結繩持网者總謂之网罟网罟之流曰罛曰罾曰罺圓而縱捨曰罩挾而升降曰曷緡而竿者總謂之筌筌之流曰筒曰車橫川曰梁承虛曰笱編而沈之曰箄矛而卓之曰矠棘而中之曰義鏃而綸之曰射扣而騃之曰根置而守之曰神列竹於海澨曰滬錯薪於水中曰所載之舟曰舴艋所貯之器曰笭箵其他或術以招之或藥而盡之皆出於詩書雜傳及今之聞見可考而驗之不誣也今擇其任詠者作十五題以諷【今選十二首】噫矢魚之具也如此今旣歌之矣矢民之具也如彼誰其嗣之鹿門子有髙灑之才必爲我同作曷字書作女減切矠矛也桹者以薄板置瓦器上撃之以驅魚鯉魚滿三百六十歳蛟龍輙率而飛去年置一神守之則不能去矣神鼈也滬吳之滬瀆是也

网

大罟网目繁空江波浪黑沈沈到波底恰共波同色牽時萬鬐入已有千鈞力尙悔不橫流恐他人更得

罩

左手揭圓罛輕橈弄舟子不知潛鱗處但去籠煙水時穿紫萍破忽値朱衣起【松江有朱衣鮒】貴得不貴名敢論魴與鯉



有意烹小鮮乘流駐孤棹𨿽然煩取舎未肯求津要多爲蝦蜆誤已分防防笑寄語龍伯人荒唐不同調

釣車

溪上持雙輪溪邊指茅屋閒乘風水便敢議朱丹轂髙多倚衡懼下有折軸速曷若載逍遙歸來臥云族

義魚

春溪正含緑良夜才參半持矛若羽輕列燭如星爛傷鱗跳密藻碎首沈遙岸盡族染東流傍人作佳翫

射魚

彎弓注碧潯掉尾行涼沚靑楓下晚照正在澄明裏抨斷荷扇濺血殷菱蕋若使禽荒聞移之暴煙水

鳴桹

水淺藻荇澁釣罩無所及鏗如木鐸音勢若金鉦急敺之就深處用以資俯拾搜羅爾甚微遁去將何入

滬【吳人今謂之籪】

萬植禦洪波森然倒林薄千顱咽云上過半隨潮落其間風信背更值雷聲惡天道亦裒多吾將移海若

【吳人今謂之叢】

斬木置水中枝條互相蔽寒魚遂家此自以爲生計春冰忽融冶盡取無遺裔所托成禍機臨川一凝睇

種魚

鑿池收頳鱗疎疎置云嶼還同汗漫遊遂以江湖處如非一神守潛被蛟龍主蛟龍若無道跛鼈亦可禦

舴艋

篷棹兩三事天然相與閒朝隨稚子去暮唱菱歌還倚石遲後侶徐橈供遠山君看萬斛載沈溺須臾間

笭箵

誰謂笭箵小我謂笭箵大盛魚自足飡寘璧能爲害時將刷蘋浪又取懸藤帶不及腰上金何勞問蓍蔡

和襲美添漁具詩

漁庵

結茅次煙水用以資嘯傲豈謂釣家流忽同禪室號閒憑山叟占晚有溪禽嫪華屋莫相非各隨吾所好

釣磯

揀得白雲根秋潮未曽沒坡陁坐鼇背散漫垂龍發持竿從掩霧置酒復待月卽此放神情何勞適吳越

篛笠

朝攜下楓浦晚戴出煙艇冒雪或平檐聽泉時仄頂飇移靄然色波亂危如影不識九衢塵終年居下浻

樵人十詠【並序選七首】

環中先生謂天隨子曰子與鹿門子應和爲漁具詩信盡其道而美矣世言樵漁者必聮其命稱且常與隠君子事詩之言錯薪禮之言負薪傳之言積薪史之言束薪非樵者之實乎可不足以寄興詠獨闕其詞邪退作十樵以補其闕漏寄鹿門子

樵家

艸木黃落時比鄰見相喜門當淸澗盡屋在寒雲裏山棚日才下野竈煙初起所謂順天民唐堯亦如此

樵叟

自小卽胼胝至今凋鬢髮所圖山褐厚所愛山鑪熱不知冠蓋好但信煙霞活富貴如疾顚吾從老巖穴

樵子

生在蒼崖邊能諳白雲養【去聲山家謂養柴地爲養】才穿遠林去已在孤峯上薪和野花束步帶山詞唱日暮不歸來柴扉有人望

樵斧

淬礪秋水淸攜持遠山曙丁丁在前澗杳杳無尋處巢傾鳥猶在樹盡猿方去授鉞者何人吾今易其慮

樵擔

輕無斗儲價重則筋力絕欲下半巖時憂襟兩如結風髙勢還卻雪厚疑中折負荷誠獨難移之贈來哲

樵風

朝隨早潮去暮帶殘陽返向背得淸飇相追無近遠采山一何遲服道常苦蹇仙術信能爲年華未將晚

樵歌

縱調爲野吟徐徐下云磴因知負樵樂不減援琴興出林方自轉隔水猶相應但取天壤情何來郢人稱

置酒行

落塵花片排香防闌醉露棲愁魂洞庭波色惜不得東風領入黃金樽千筠擲毫春譜大碧舞紅啼相唱和安知寂寞西海頭靑未垂孤鳯儀

放牛

江艸秋窮似秋半十角吳牛放江岸鄰肩抵尾乍依隈橫去斜奔忽分散荒波斷壍無端入背上時時孤鳥立日暮相將帶雨歸田家煙火微茫濕

水鳥

水鳥山禽𨿽異名天工各與雙翅翎雛巢吞啄卽一例遊處髙卑殊不停別有觜鈹爪防勁立直眎者撃搏挽裂圖羶腥如此等色恣豪橫聳身往往淩靑冥爲人羅絆取材力韋韝防綬懸金鈴三驅不以鳥捕鳥天下先得聞諸經超然可繼義勇後恰似有志行天刑鷗閒鶴散兩自遂意思不受人丁寧今朝櫂倚寒江汀舂鉏翡翠參防防孤翹側睨瞥滅沒未是卽肯馴檐楹婦女衣襟便佞舌始得金籠日提挈精神卓犖背人飛冷抱蒹葭宿煙月我與時情太乖剌只是江禽有毛髮慇勤謝汝莫相猜歸來長短同羣活

刈獲

自春䢐秋天勿雨廉廉早稻才遮畆芒粒稀疎熟更輕地與禾頭不相拄我來愁築心如堵更聽農夫夜深語凶年是物卽爲災百陣野鳬千穴鼠平明抱杖入田中十穗蕭然九穗空敢言一歳囷倉實不了如今朝暮舂天職誰司下民籍茍有區區宜防析本作耕耘意若何虫豸兼教食人食古者爲邦須蓄積魯饑尙責如齊糴今之爲政異當時一任流離恣徴索平生幸遇華陽客向日飡霞轉肥白欲賣耕牛棄水田移家直傍三茅宅

雨夜

屋小茅幹雨聲大自疑身著簔衣臥兼似孤舟小泊時風吹折葦來相佐我有愁襟無可那才成好夢剛驚破背壁殘燈不及螢重挑卻向燈前坐

食魚

江南春早魚無澤歳晏未曽腥鼎鬲今朝有客賣鱸魴手提見我長於尺呼兒舂取紅蓮米輕重相當加十倍且作吳羹助早餐飽臥晴檐曝寒背橫戈負羽正紛紛只用驍雄不用文爭如曉夕謳吟樣好伴滄洲白鳥羣

鶴媒歌

偶繋漁舟汀樹枝因看射鳥令人悲盤空野鶴忽然下背翳見媒心不疑媒閒靜立如無事淸唳時時入遙吹徘徊未忍過南塘且應同聲就同類梳翎宛若相逢喜只怕才來又驚起窺鱗啄藻乍低昂注定當胸流一矢媒懽舞躍勢離披似諂功能罾弩兒雲飛水宿各自物妬侶害羣猶爾爲而況世間有名利外頭笑語中猜忌君不見荒陂野鶴陷良媒同類同聲眞可畏

奉酬襲美苦雨見寄

松篁交加午陰黑別是江南煙靄國頑雲猛雨更相欺聲似虓號色如墨茅茨裛爛檐生衣夜夜化爲螢火飛螢飛漸多屋漸薄一注愁霖當面落愁霖愁霖爾何錯滅頂於余奚所作旣不能賦似陳思王又不能詩似謝康樂【曹有愁霖賦謝有愁霖詩】昔年甞過杜子美亦得髙歌破印紙慣曽掀攪大筆多爲我才情也如此髙揖愁霖詞未已披文忽自皮夫子哀弦怨柱合爲吟防我窮棲蓬藋裏初悲濕翼何由起末欲牋天叩天耳其如玉女正投壺笑電霏霏作天喜我本曽無一稜【去聲】田平生嘯傲空漁船有時赤腳防明月踏破五湖光底天去嵗王師東下急輸兵粟盡民相泣伊余不戰不耕人敢怨烝黎無糝粒不然受性圓如規千姿萬態分毫犛唾壺虎子盡能執防痔折枝無所辭有頭彊方心彊直撐柱頺風不量力自愛垂名野史中寧論抱困荒城側惟君浩嘆非庸人分衣輟飲來相親橫眠木榻忘華薦對食露葵輕八珍欲窮鳳未白欲懷仙鯨尙隔不如驅入醉鄕中只恐醉鄕田地窄

禦定全唐詩錄卷八十五

欽定四庫全書

禦定全唐詩錄卷八十六

陸防【二】

近體詩

村中晚望

抱杖柴門立江村日易斜雁寒猶憶侶人病更離家短鬢堪成雪雙眸舊有花何須萬里外卽此是天涯

襲美題郊居十首次韻

近來惟樂靜移傍故城居閒打修琴料時封謝藥書夜停江上鳥晴曬篋中魚出亦圖何事無勞置棧車倩人醫病樹看僕補衡茅散發還同阮無心更慕巢簡便書露竹樽待破霜匏日好林間坐煙蘿僅欲交倭僧畱海紙山匠制云牀懶外應無敵貧中直是王池平鷗思喜花盡蝶情忙欲問新秋計菱絲一畆彊故山空自擲當路竟誰知只有經時防全無養拙資病深憐灸客炊晚信樵兒漫欲陳風俗周官未采詩

福地能容塹闗詎有扉靜思瓊板字閒洗鐵笻衣鳥破涼煙下人衝暮雨歸故園秋艸夢猶記緑微微水影沈魚器鄰聲動緯車燕輕捎墜葉蜂懶臥燋花說史評諸例論兵到百家明時如不用歸去種桑麻禹穴奇編缺雷平異境殘靜吟封籙檢歸興削帆竿白石堪爲飯靑蘿好作冠防時當斗柄同上步罡壇彊起披衣坐徐行處暑天上階來鬭雀移樹去驚蟬莫問鹽車駿誰看醬瓿黃金如可化相近買雲泉野入靑蕪巷陂侵白竹門風髙開栗刺沙淺露芹根迸鼠緣藤桁饑烏立石盆東吳𨿽不攺誰是武王孫疎慵眞有素時勢盡無能風月誰爲敵林泉幸未憎酒材經夏闕詩債待秋徴只有君同僻閒來對曲肱

四明山詩九首【並序】

謝遺塵者有道之士也甞隠於四明之南雷一旦訪余來語不及世務且曰吾得於玉泉生知子性誕逸樂神仙中書探海嶽遺事以期方外之交𨿽銅墻鬼炊虎獄劍餌無不窺也今爲子語吾山之奇者有峯最髙四穴在峯上每天地澄霽望之如牖戶相傳謂之石窗卽四明之目也山中有云不絕者二十里民皆家云之南壯每相從謂之過云有鹿亭有樊榭有潺湲洞木實有靑櫺子味極甘而堅不可卒破有猿山家謂之鞠侯其他在圖籍不足道也凡此佳處各爲我賦詩餘因作九題題四十字謝省之曰玉泉生眞不誣矣好事者爲余傳之因呈襲美石窗

石窗何處見萬仞倚晴虛積靄迷靑璅殘霞動綺疏山應列圓嶠宮便接方諸只有三奔客時來教隠書

過云

相訪一程云云深路僅分嘯臺隨日辧樵斧帶風聞曉著衣全濕寒衝酒不曛防回歸思靜髣髴見蘇君

雲南

雲南更有溪丹礫盡無泥藥有巴竇賣枝多越鳥啼夜淸先月午秋近少嵐迷若得山顏住芝手自攜

云北

云北是陽川人家洞壑連壇當星斗下樓桚翠微連一半遙峯雨三條古井煙金庭如有路應到左神天

鹿亭

鹿亭巖下置時領白麛過艸細眠應久泉香飲自多認聲來月塢尋迹到煙蘿早晚吞金液騎將上絳河

樊榭

樊榭何年築人應白日飛至今山客說時駕玉麟歸乳蔕懸松嫩芝臺出石微憑欄虛目斷不見羽華衣

潺湲洞

石淺洞門深潺潺萬古音似吹雙羽管如奏落霞琴倒穴漂龍沬穿松濺鶴襟何人乘月防應作上淸吟

靑櫺子

山實號靑櫺環岡次第生外形堅緑殻中味敵瓊英墮石樵兒拾敲林宿鳥驚亦應仙吏守時取薦層城

鞠侯

何事鞠侯名先封在四明但爲連臂飲不作斷腸聲野蔓垂纓細寒泉佩玉淸滿林遊宦子誰爲作君卿

江墅言懷

病身兼稚子田舎劣相容迹共公卿絕貧須稼穡供月方行到閏霜始近來濃樹少棲禽雜村孤守犬重汀洲藏晚弋籬落露寒舂野弁欹還整家書拆又封杉篁宜夕照窗戶憶疎鐘南北惟聞戰縱橫未勝農大春𨿽苦學叔夜本多慵直使貂裘敝猶堪過一冬

自和

命旣時相背才非世所容著書糧易絕多病藥難供夢爲懷山數愁因忌酒濃鳥媒呈不一魚寨下仍重晚桁簔兼褐晴檐織帶舂著籖分水味標石認田封此地家三戶何人祿萬鐘艸堂聊當貴金穴任輕農把釣竿初冷題詩筆未慵莫憂寒事晚江上少嚴冬

江南秋懷寄華陽上人

櫛發涼天曙含毫故國情歸心一夜極病體九秋輕忽起防防詠因悲絡緯鳴逢山卽堪隠何路可圖榮揲策空占命持竿不釣名忘憂如有待縱嬾似無營小徑才分艸斜扉劣辮荊冷荷承露菂疎菊臥煙莖譜爲聽琴閱圖緣看海瞪鷺毛浮島白魚尾撇波頳庭橘低攀嗅園葵旋折烹餓烏窺食案鬭鼠落書棚種豆悲楊惲投憶衞旍東林誰處士南郭自先生分野星多蹇連山卦少亨衣裾徒博大文籍漫縱橫蘭葉騷人佩蒓絲內史羹鶡冠難適越羊酪未饒傖倚嘯微抽恨論好析酲棲遲勞鼓篋豪俠愛金籯鏈藥傳丹鼎甞茶試石�沼連枯葦暗窗對脫梧明未達譏張翰非才嫉禰衡遠懷魂易黯幽憤骨堪驚礪缺知矛利磨瑕見璧瑛道源疏滴瀝儒肆售精誠敢嘆良時擲猶勝亂世攖相秦猶防死王漢尙當黥飲啄期應定窮通勢莫爭髠鉗爲皁隸談笑得公卿浴日安知量追風不計程塵埃張耳分肝膽季心傾諭蜀專操檄通甌獨請纓匹夫能曲踴萬騎可橫行許國輕妻子防邊重戰耕俄分上尊酒驟厭五侯鯖靜黙供三語從容等一枰深司馬法雄傑貳師兵朔雪埋烽燧寒笳裂斾旌乘時收句注卽日掃欃槍武昔威殊俗文今被八紘琮璜陳始畢韶夏敎初成芽孽羣妖滅松筠百度貞郎官靑瑣拜使者繡衣迎帝道將云辟澆波漸砥平學徒羞說霸佳士恥爲伶負杖歌棲畆操觚賦北徵才當曹斗怯書比惠車盈謝氏憐兒女郗家貴舅甥惟荒稚珪宅莫贈景山鎗賢彥風流逺江湖思緒縈謳啞搖舴艋出沒漾防防晚樹參差碧奇峯迆邐晴水喧楒紫芡村響�香秔荷笠漁翁古穿籬守犬獰公衫白紵捲田餉緑筲擎地與膏腴錯人多富壽並相歡時帖泰獨坐歳崢嶸喞嘖蛩吟壁連軒鶴舞楹戍風飄疊鼔鄰月動哀箏未得文章力何由俸祿請和鉛還搰搰持斧自丁丁驚懼疑凋朽功勤過屑瓊凝神披夕秀盡力取朝英蠧簡開塵篋寒燈立曉檠靜翻詞客系閒難史官評天地寧舒慘山川自變更只能分跖惠誰解等殤彭項豈重瞳聖防猶一足阮髙酣麯糵莊達謝犧牲齚舌無勞話寛心豈可盛但從鑪冶鍜莫愛罻羅嬰硯撥萍根洗舟衝蓼穗撐短牀編翠竹低幾憑紅檉霜信催楊栁煙容褭杜蘅桁排巢燕燕屏畫醉猩猩懶檜推嵐影飛泉撼玉琤�尋遠近握槊鬭輸贏檻壓離披瓠檐垂礧磊橙忘情及宗炳抱疾過劉楨野饋誇菇飯江南賈蔗送神枹瓦釜畱客上瓷觥舉檝揮靑劍鳴榔扣遠鉦鳥行沈莽蒼魚隊破澄手防非吾事腰鎌且發硎【音坑】諒難求摽摽【上聲】聊欲取錚錚防嘆虫甘蓼還思鹿美蘋愁長難自剪歌斷有誰賡未去師黃石空能說白珩性湍休激浪言莠罷抽萌地僻琴樽獨溪寒杖屨淸物齊消臆對戈倒共心盟絲曳靈妃瑟金涵太子笙幽棲膠竹塢仙慮驛蓬瀛想象珠鳯追飛翠蕋鶯霧簾深杳悄云磬冷敲鏗籙字多階品華陽足弟兄焚香凝一室盡日思曽城匿景崦嵫色呀空渤海聲吾當營巨矢東去射長鯨

秋日遣懷十六韻寄道侶

盡日臨風坐雄詞妙略兼共知時世薄寧恨嵗華淹且把靈方試休憑吉夢占夜燃燒汞火朝鏈洗金鹽有路求眞隠無媒舉孝亷自然成嘯傲不是學沈潛水恨同心隔霜愁雨鬢霑鶴屏憐掩扇烏防愛垂檐雅調宜觀樂淸才稱典籖冠防發少書健紫毫尖故疾因秋白塵容畏日黔壯圖須行行儒服漫防防片石聊當枕橫煙欲代簾蠧根延穴蟻疎葉漏庭蟾藥鼎髙低鑄云庵早晚苫胡麻如重寄從誚我無厭

京口與友生話別

共是悲秋客相逢恨不堪雁頻辭薊北人尙在江南名利機初發樵漁事先諳松門穿戴寺荷徑繞秦潭【秦潭始皇所開】繩檢眞難束疎慵卻易耽枕當髙樹穏茶試遠泉甘架上經惟一樽前雅只三風雲勞夢想天地入醺酣歷自堯階數書因禹穴探禦龍𨿽世祿下馬亦淸談國計徒盈防家儲不滿甔斷簾從燕出防弁倩人簪木墜涼來葉山橫霽後嵐竹窗深防窱苔洞緑龕弇積行依顏子和光則老耼仗誠爲虎節被信作鮫函養鷺看窺沼尋僧助結庵功名思馬援歌唱咽羊曇乞食羞孤鳯無衣羨八蠶繋帆畱宿客吟句任羸驂寵鶴空無衞占烏未見香還須是桂靑會出於藍蜀酒時傾瓿【瀟買反從蜀呼】吳鰕偏發坩【苦甘反】玉封千挺藕霜閉一筒柑惜佩終邀禍辭環好激貪宗溟𨿽甽澮成廈必楩枏碧石雕琴薦黃金飾劍鐔煙緣沙砌引水爲藥畦擔博物君能繼多才我尙慙別離猶得在秋鬢未鬖鬖

閒書

病學髙僧置一牀披衣才暇卽焚香閒階雨過苔花潤小簟風來薤葉涼南國羽書催部曲【時黃巢圍廣州告急】東山毛褐傲羲皇升平聞道無時節試問中林亦不妨

別墅懷歸

水國初冬和暖天南榮方好背陽眠題詩朝憶復暮憶見月上還下遙爲晚花吟白菊近炊香稻識紅蓮何人授我黃金百買取蘇君負郭田

王先輩艸堂

松徑隈云到靜堂杏花臨澗水流香身從亂後全家隱日校人間一倍長金籙漸加新品秩玉皇偏賜羽衣裳何如聖代彈冠出方朔曽爲漢侍郎

和夏景衝澹偶作次韻

蟬雀參差在扇紗竹襟輕利籜冠斜壚中有酒文園防琴上無弦靖節家芝畹煙霞全覆穗橘洲風浪半浮花閒思兩地忘名者不信人間發解華

和暇日獨處見寄

謝府殷樓少暇時又拋淸宴入書帷三千餘嵗上下古八十一家文字奇【司馬遷書上下紀三千餘嵗太有八十一家率多奇字】冷夢漢臯懷鹿隠靜憐煙島覺鴻離知君滿篋前朝事鳯諾龍奴借與窺

和吳中言情見寄次韻

菇煙蘆雪是儂鄕釣綫隨身好坐忘徒愛右軍遺防畫閒披左氏得膏肓無因月殿聞移屧只有風汀去采香莫問江邊漁艇子玉皇看賜羽衣裳

和吳中書事寄漢南裴尙書

風淸地古帶前朝遺事紛紛未寂寥三泖涼波魚蕝動【遠祖士衡對晉武帝以三泖冬溫夏涼】五茸春艸雉媒嬌【五茸吳王獵所茸各有名】雲藏野寺分金剎月在江樓倚玉簫不用懷歸忘此景吳王看卽奉弓招

和題支山南峯僧次韻

睂毫霜細欲垂肩自說初棲海嶽年萬壑煙霞秋後到一林風雨夜深禪時翻貝葉添新藏閒插松枝防小泉好是淸冬無外事匡牀齋罷向陽眠

和寄題玉霄峯葉涵象尊師所居

天臺一萬八千丈師在浮雲端掩扉永夜只知星斗大深秋猶見海山微風前防降靑毛節雪後應披白羽衣南望煙霞空再拜欲將飛魄問靈威

和醉中卽席贈潤卿博士次韻

共是虛皇簡上仙淸詞如羽欲飄然登山凡著防緉�破浪欲乘千里船遠夢只畱丹井畔閒吟多在酒旗前誰知海上無名者只記漁歌不記年

和江南道中懷茅山廣文南陽博士

一片輕帆背夕陽望三峯拜七眞堂【三茅二許一陽一郭是爲七眞】天寒夜漱云牙淨雪壞晴梳石發香自拂煙霞安筆格獨開封撿試砂牀莫言洞府能招隠防輾飇輪見玉皇

和夏景無事因懷章來二上人次韻

檐外靑陽有二梅折來堪下凍醪杯【離騷注云盛夏以醇酒置冰上】髙杉自欲生龍腦小弁誰能寄鹿胎麗事肯敎饒沈謝談微何必減宗雷還聞擬結東林社爭柰淵明醉不來忽憶髙僧坐夏堂厭泉聲閙笑云忙山重海澹懷中印月冷風微宿上方病後書求嵩少藥定回衣染貝多香何時更問逍遙義【道林有逍遙遊別義】五粒松陰半石牀

和送李明府之任南海

春盡之官直到秋嶺雲深處憑瀧樓居人愛近沈珠浦候吏多來拾翠洲賨稅盡應輸紫貝蠻童多學佩金鉤知君不戀南枝久拋卻經冬白罽裘

春雨卽事寄襲美

小謝輕埃日日飛【小謝詠雨詩有散漫似輕埃句】城邊江上阻春暉𨿽愁野岸花房凍還得山家藥筍肥雙屐著頻看齒折敗裘披苦見毛稀比鄰釣叟無塵事灑笠鳴簔夜半歸

正月十五日惜春寄襲美

六分春色一分休滿眼東波盡是愁花匠礙寒應束手酒龍多病尙垂頭無窮嬾惰齊中散有底機謀敵右侯見織短篷裁小檝挐煙閒防个漁舟

新夏東郊閒泛有懷襲美

遲於春日好於秋野客相攜上釣舟經略彴時冠暫亞佩笭箵後帶頻搊蒹葭鷺起波揺笠村落蠶眠樹掛鉤料得只君能愛此不爭煙水似封侯

和過張祜處士丹陽故居【並序】

張祜字承吉元和中作宮體小詩辭曲艷發當時輕薄之徒能其才合噪得譽及老大稍窺建安風格誦樂府錄知作者本意短章大篇往往間出諫諷怨譎時與六義相左右善題目佳境言不可刋置別處此爲才子之最也由是賢俊之士及髙位重名者多與之遊謂有鵠鷺之野孔翠之鮮竹柏之貞琴磬之韻或薦之於天子書奏不下亦受辟諸侯府性狷介不客物輒自劾去以曲阿地古澹有南朝之遺風遂築室種樹而家焉性嗜水石常悉力致之從知南海間罷職載羅浮石筍還不蓄善田利產爲身後計死未二十年而故姬遺孕凍餒不暇前所謂鵠鷺孔翠竹柏琴磬之家𨿽朱輪尙乘遺編尙吟未甞一省其孤而卹其窮也噫人假之爲玩好不根於道義邪懼其怨刺於神明邪天果不愛才沒而猶譴邪吾一不知之友人顧至江南道中訪其廬作詩弔而序之屬余應和余汩沒者不足哀承吉之道邀襲美同作庶乎承吉之孤倚其傳而有憐者

勝華通子共悲辛荒徑今爲舊宅鄰一代交逰非不貴五湖風月合教貧魂應絕地爲才鬼名與遺編在史臣聞道平生偏愛石至今猶泣洞庭人

襲美以紗巾見惠因次韻酬謝

薄如蟬翅背斜陽不稱春前贈【女減反】郎初覺頂寒生逺吹預憂頭白透新霜堪窺水檻澄波影好拂花墻亞蕋香知有芙蓉畱自戴【桐栢眞人戴芙蓉冠也】欲峩煙霧訪黃房

襲美將以緑罽爲贈因成四韻

三逕風霜利若刀防防吹斷罥蓬蒿病中只自悲龍具世上何人識羽袍狐貉近懷珠履貴薜蘿遙羨白巾髙陳王輕暖如相遺免致衰荷效廣騷

襲美以紫石硯見贈詩以迎之

霞骨堅來玉自愁琢成飛燕古釵頭澄沙脆弱聞應伏靑鐵沈埋見亦羞最稱風亭批碧簡好將云竇漬寒流君能把贈行吟客徧寫江南物象酬

以竹夾膝寄贈襲美

截得篔簹冷似龍翠光橫在暑天中堪臨薤簟閒憑月好向松窗臥跂風持贈敢齊靑玉案醉吟偏稱碧荷筒添君野具教多著爲著西齋譜一通

頃自桐江得一釣車以襲美樂煙波之思因出以爲玩俄辱三篇復抒酬答

旋屈金鉤劈翠筠手中盤作釣魚輪忘情不效孤醒客有意閒窺百丈鱗雨似輕埃時一起雲如髙蓋彊相親任他華轂低頭笑此地終無覆敗人

曽招漁侶下淸潯獨繭初隨一錘深細輾煙華無轍迹靜含風力有車音相呼野飯依芳艸疊和山歌逗逺林得失任渠但【平聲】取樂不曽生个是非心

病來懸著脆緡絲獨喜髙情爲我持數幅尙凝煙雨態三篇能賦蕙蘭詞云深石靜閒眠穩月上江平放澑遲苐一莫教諳此境倚天功業待君爲

幽居有白菊一叢因而成詠呈知已

還是延年一種材【菊之別名】卽將瑤朶冒霜開不知紅艷臨歌扇欲伴黃英入酒杯陶令接防堪岸著梁王髙屋好欹來【梁朝有白紗髙屋防】月中若有閒田地爲勸嫦娥作意栽

薔薇

倚墻當戶自橫陳致得貧家似不貧外布芳菲𨿽笑日中含芒刺欲傷人淸香往往生遙吹狂蔓看看及四鄰遇有客來堪玩處一端晴綺照煙新

寄懷華陽道士三十韻

華陽門外五芝生飡罷愁君入杳防遙夜獨棲還有夢昔年相見便忘形爲分科斗親鈆槧與說蜉蝣坐竹櫺醮後防時歸紫閣別來終日誦黃庭閒教辧藥僮名甲靜識窺巢鶴姓丁絕澗飲羊春水膩傍林燒石野煙腥深沈谷響含疎磬片段嵐光落畫屏休采古書探禹穴自刋新曆鬭堯蓂珠宮鳯合迎蕭史玉籍人誰訪蔡經架上黑椽長褐穩案頭丹篆小符靈霓軒入洞齊初月羽節升壇拜七星當路獨行衝虎豹向風孤嘯起雷霆凝神密室多生白敍事聫編盡殺靑匝地山川皆暗寫隱天竽籟只閒聽分張火力燒金竈拂拭苔痕洗酒瓶翠壁上吟朝復暮暖云邊臥醉還醒倚身長短裁笻杖倩客髙低結艸亭直用森嚴朝北帝愛將淸淺問東溟常思近圃看栽杏擬借鄰峯伴采苓掩樹半扉晴靄靄背琴殘燭曉熒熒舊來捫虱知王猛欲去爲龍嘆管寧蟾魄防應臨蕙帳漁竿猶尙枕楓汀銜煙細艸無端緑冒雨閒花作意馨掠岸驚波沈翡翠入檐斜照礙蜻蜓初徵漢棧宜飛檄待破燕山好勒銘六轡未收千里馬一囊空負九秋螢我悲雌伏眞方枘他騁雄材似建瓴合在深崖齊散木自求滄海防流萍頻拋俗物心還爽逺憶幽期目剰瞑見買扁舟束眞誥手披仙語任揚舲

月成

孤光照還沒轉益傷離別妾若是嫦娥長圓不教缺

南塘曲

妾住東湖下郎居南浦邊閒臨煙水望認得采菱船

古意

君心莫淡薄妾意正棲托願得雙車輪一夜生四角

偶作

雙睂初出繭兩鬢正藏鴉自有王昌在何勞近宋家

江行

酒旗菇葉外樓影浪花中醉帆張數幅惟待鯉魚風

鄴宮詞【鄴宮魏所建石氏慕容氏髙氏皆居之此詩述石氏事】

花飛蝶駭不愁人水殿云廊別置春曉日靚妝千騎女白櫻桃下紫綸巾【鄴下宮中記曰石季龍常以女騎千人爲鹵簿著紫綸巾熟錦袴詩意謂花飛春去不足愁別有春在卽白櫻桃下千騎女是也】

春思

竹外麥煙愁漠漠短翅啼禽飛魄魄此時憶著千里人獨坐支頥看花落

江南酒熟淸明天髙髙緑斾當風懸誰家無事少年子滿靣落花猶醉眠

自遣詩

自遣詩者震澤別業之所作也故疾未平厭厭臥田舎中農夫日以耒耜事相聒每至夜分不睡則百端興懷攪人思慮益紛亂無緒且詩者持也謂持其情性使不暴去因作四句詩累至三十絕絕各有意旣曰自遣亦何必題爲

五年重到舊山村樹有交柯犢有孫更感卞峯顏色好曉云才散便當門

花瀨蒙蒙紫气昏【紫花瀨在顧渚步】水邊山曲更深村終須揀取幽棲處老檜成雙便作門

長嘆人間發易華暗將心事許煙霞病來前約分明在藥鼎書囊便是家

數尺遊絲墮碧空年年長是惹東風爭知天上無人住亦有春愁鶴髮翁

憶山泉

一夜寒聲來夢裏平明著屐到聲邊心期盛夏同過此脫卻荷衣石上眠

江南

邨邊紫豆花垂次岸上紅梨葉戰初莫怪煙中重回首酒家靑紵一行書

懷宛陵舊遊

陵陽佳地昔年遊謝朓靑山李白樓惟有日斜溪上思酒旗風影落春流

和襲美春夕酒醒

防年無事傍江湖醉倒黃公舊酒壚覺後不知明月上滿身花影倩人扶

和襲美釣侶二章次韻

一艇輕撶看曉濤接防拋下漉春醪相逢便倚蒹葭泊更唱菱歌擘蟹螯

雨後沙虛古岸崩魚梁移入亂雲層歸時月墮汀洲暗認得妻兒結网燈

答友

荊卿雄骨化爲塵燕市應無共飲人能脫鷫鸘來換酒五湖賒與一年春

髙道士

峩睂道士風骨峻手把玊皇書一通東遊借得琴髙鯉騎入蓬萊淸淺中

山中僧

手關一室翠微裏日暮白雲棲半間白雲朝出天際去若比老僧猶未閒

山僧

山蘚幾重生艸履澗泉長自滿銅瓶時將如意敲眠虎遣向林間坐聴經

送碁客

滿目山川似奕碁況當秋雁正斜飛金門若召羊元保賭取江東太守歸

祕色越器

九秋風露越窰開奪得千峯翠色來好向中宵盛沆瀣共嵇中散鬭遺杯【髙齋漫錄云祕色磁器世言錢氏有國日越州燒進爲供奉物臣庶不得用故云祕色然觀此詩唐世巳先有之矣】

白蓮

素蘤多防別艷欺此花端合在瑤池無情有恨何人覺月曉風淸欲墮時

禦定全唐詩錄卷八十六

欽定四庫全書

禦定全唐詩錄卷八十七

皮日休

日休字襲羙襄陽竟陵人性傲誕隠居鹿門自號間气布衣鹹通八年登進士第爲著作佐郎崔璞守蘇辟軍事判官入朝授太常博士乾符喪亂東出關爲毘陵刺史陷巢賊中賊遣爲防文疑其譏已遂害之有文藪及松陵唱和集文藪乃咸通中居州裏所編自序云發篋次類文稾緐如藪澤因以名之松陵乃從事吳門日所編自序雲從大司諌淸河公出牧有進士陸防以其業見造以詞誘之復之不移刻由是風雨晦冥蓬蒿翳薈未嘗不以其應爲事至食寢皆輟又南陽廣文張賁潤卿隴西侍禦李縠徳師旅泊之際亦以詞致師凡一年得詩若干松江吳望也別名松陵因目之爲集日休陷賊中爲果頭三屈律之防賊疑譏己髮

拳遂見害陸遊筆記以皮光業【日休子】墓碑辧其不然

古體詩

橡媼嘆

秋深橡子熟散落榛蕪崗傴傴黃髮媼拾之踐晨霜移時始盈掬盡日方滿筐幾曝復防蒸用作三冬糧山前有熟稻紫穂襲人香細獲又精舂粒粒如玉璫持之納於官私室無倉箱如何一石餘只作五斗量狡吏不畏刑貪官不避贓典時作私債農畢歸官倉自冬及於春橡實誑饑腸吾聞田成子詐仁猶自王吁嗟逢橡媼不覺淚沾裳

初夏卽事寄魯望

夏景恬且曠逺人疾初平黃鳥語方熟紫桐陰正淸廨宇有幽處私遊無定程歸來閉雙闗亦忘枯與榮土室作深谷蘚垣爲幹城防杉突拖架迸筍支檐楹片石共坐穏病鶴同喜晴癭木四五器笻杖一兩莖泉爲葛天味松作羲皇聲或看名畫徹或吟閒詩成忽枕素琴睡時把仙書行自然寡儔侶莫說更紛爭具區包地髓震澤含天英粵從三讓來俊造紛然生顧予客玆地薄我皆爲傖惟有陸夫子盡力提客卿各負出俗才俱懷超世情駐我一棧車啜君數藜敲門若我訪倒屣欣逢迎胡餅蒸甚熟貊盤舉尢輕茗脆不禁炙酒肥或難傾掃除就藤下移榻尋虛明惟共陸夫子醉與天地並

初夏遊楞伽精舍

越舼輕似萍漾漾出煙郭人聲漸疎曠天气忽寥廓伊予愜斯志有似劀�瘼遇勝卽夷猶逢幽且淹泊俄然棹深處虛無倚巖崿霜毫一道人引我登龍閣當中見壽象欲禮光紛箔珠幡時相鏗恐是諸天樂樹杪見觚稜林端逢赭堊千尋井猶在萬祀靈不涸下通鮫人道水色黮而惡欲照六藏驚將窺百骸愕朅去山南嶺其險如卭笮悠然放吾興欲把靑天摸紫藤垂罽珥紅荔懸纓絡蘚厚滑似漦峯尖利如鍔斯須到絕頂似愈漸離矐一片太湖光只驚天漢落梅風脫綸防乳水透芒屩嵐姿與波彩不動渾相著旣不暇供應將何以酬酢郤來穿竹徑似入淸油幕穴恐水君開龕如鬼工鑿窮幽入玆院前循臨巨壑遺畫龍奴獰殘香虫篆薄褫魂窺玉鏡澄慮聞金鐸云態共縈畱鳥言相許諾古木勢如虺近之恐相蠚怒泉聲似激聞之意爭博時禽倐已嘿眾籟蕭然作遂令不羈性戀此如纒縛念彼上人者將生付寂寞曽無膚撓事肯把心源度胡爲儒家流沒齒勤且恪沐猴本不冠未是謀生錯言行旣異調棲遲亦同托願力倘不遺請作華林鶴

貧居秋日

亭午頭未冠端坐獨愁子貧家煙爨稀竈底陰虫語門小愧車馬廩空慙雀鼠盡室未寒衣機聲羨鄰女

太湖詩【並序】

余頃在江漢嘗耨鹿門浻湖然而未能放形者抑志於道也爾後以文事造請於是南浮至二別涉洞庭回觀敷淺原登廬阜濟九江由天柱抵霍嶽又自箕潁轉樊鄧陟商顏入藍闗凡自江漢至於京師旋繞者二萬里道之不行者有困辱危殆志之可適者有山水遊翫則休戚不孤矣咸通九年自京東遊復得宿太華樂荊山賞女幾度轘轅窮嵩髙入京索浮汴渠至揚州又航天塹從北固至姑蘇噫江山幽絕見於地誌者余之所到不翅於半則煙霞魚鳥林壑雲月可爲屬厭之具矣尙枵然於志者抑古聖人所謂獨行之性乎逸民之流乎余眞得而爲也後聞震澤包山中有靈異學黃老徒樂之多不返益欲一觀豁平生之鬱鬱焉十一年防大司諌淸河公憂霖雨爲患乃擇日休將公命禱於震澤祀事旣畢神應如響於是太湖之中所謂洞庭山者得以恣討凡所歷皆圗籍稱爲靈異者遂爲詩二十章【錄十八首】以志其事兼寄天隨子

初入太湖【自胥口入去州五十里】

聞有太湖名十年未曽識今朝得遊泛大笑稱平昔一捨行胥塘盡日到震澤三萬六千頃頃頃頗黎色連空淡無纇照野平絕隙好放靑翰舟堪防白玉笛疎岑七十二露矛防悠然嘯傲去天上揺畫鷁西風乍獵獵驚波罨涵碧倐忽雷陣吼須臾玉岸拆樹動爲蜃尾山浮似鼇脊落照射鴻溶淸輝蕩拋雲輕似可染霞爛如堪摘漸暝無處泊挽防從所適枕下聞澎湃肌上生瘆�討異足邅廻尋幽多阻隔願風與良便吹入神仙宅甘將一蘊書永事嵩山伯

曉次神景宮

夜半幽夢中扁舟似鳬躍曉來到何許俄倚包山腳三百六十丈攢空利如削遐瞻但徙倚欲上先矍鑠濃露濕莎裳淺泉漸艸屩行行未一里節境轉寂寞靜徑侵泬寥仙扉傍巖防松聲正淸絕海日方照灼歘臨幽虛天萬想皆擺落壇靈有芝菌殿聖無鳥雀瓊幃自回旋錦旌空粲錯鼎气爲龍虎香煙混丹艧凝防出次云黙聴語時鶴緑書不可注雲笈應無鑰晴來鳥思喜裏花光弱天籟如擊琴泉聲似摐鐸淸齋洞前院敢負科約空中悉羽章地上皆靈藥金醴可酣暢玉豉堪咀嚼存心服燕胎叩齒讀龍蹻福地七十二玆焉永堪托在獸乏虎防於虫不毒蠚嘗聞擇骨錄仙志非可作緑腸旣朱髓靑肝復紫絡伊余乏此相天與形貌惡每嗟原憲瘇常苦齊侯瘧終然合委頓剛亦慕寥廓三茅亦常住竟與珪組薄欲問包山神來賖少巖壑

入林屋洞

齋心己三日筋骨如煙輕腰下佩金獸手中持火鈴幽塘四百里中有日月精連亙三十六各各爲玉京自非心至誠必被神物烹顧余慕大道不能惜防生遂招放曠侶同作幽憂行其門才函丈初若盤薄硎洞气黒眣�苔髮紅鬇鬡試足值坎窞低頭避崢嶸攀緣不知倦怪異焉敢驚匍匐一百步稍稍防可橫忽然白蝙蝠來撲松炬明人語散澒洞石響髙玲玎腳底龍蛇气頭上波濤聲有時若服匿偪仄如見繃俄爾造平澹豁然逢光晶金堂似鑄出玉座如琢成前有方丈沼凝碧融人情云漿湛不動璚露涵而馨漱之恐減算勺之必延齡愁爲三官責不敢擕一�昔云夏后氏於此藏眞經刻之以紫琳祕之以丹瓊期之以萬祀守之以百靈焉得彼丈人竊之不加刑石匱一以出左神俄不扃禹書旣云得吳國由是傾蘚縫才半尺中有怪物腥欲去旣嚄唶將回又伶俜郤遵舊時道半日出杳冥屨泥【去聲】惹石髓衣濕沾雲英籙乏仙骨靑文無絳名𨿽然入陰宮不得朝上淸對彼神仙窟自厭濁俗形郤憎造物者遣我騎文星

雨中遊包山精舍

松門亙五里彩碧髙下絢幽人共躋攀勝事頗淸便翣翣林上雨隠隠湖中電薜帶輕束腰荷笠低遮面濕屨黏煙霞穿衣落霜霰笑次度巖壑困中遇臺殿老僧三四人梵宇十數卷施稀無夏屋境僻乏朝膳散髮抵泉流支頤數云片坐石忽忘起捫蘿不知倦異蝶時似錦幽禽或如鈿篥篣還戛刃栟櫚自揺扇俗態旣抖藪野情空眷戀道人摘芝菌爲予備午饌渇興石橊饑愜胡麻飯如何事於役玆遊急於傳郤將塵土衣一任瀑絲濺

遊毛公壇

卻上南山路松行儼如廡松根礙幽徑孱顏不能斧擺履跨亂雲側巾蹲怪樹三休且半日始到毛公塢兩水合一澗潨崖郤爲浦相敵百千防共攂十萬鼓噴散日月精射破神仙府惟恐絕地脈又恐折天桂一窺耳目再聴毛髮竪次到鏈丹井井幹翳宿莽下有蕋剛丹勺之百疾愈凝於白獺髓湛似挏馬乳黃露醒齒牙碧粘甘胏腑檜異松復怪枯疏互撐拄幹蛟一百丈髐然半天舞下有毛公壇壇方不盈畆當時雲龍篆一片苔蘚古【有劉先生鎭壇符今存於堂】時時仙禽來忽忽樣煙聚我愛周息元忽起應明主【周徴君名曰息元】三諫卻歸來回頭吐絓組伊余何不幸斯人不復覩如何大開口與世爭枯腐將山待誇娥以肉投猰防歘坐侵桂陰不知已與午玆地足靈境他年終結宇敢道萬石君輕於一絲縷

三宿神景宮

古觀岑且寂幽人情自怡一來包山下三宿湖之湄況此深夏夕不逢淸月姿玉泉浣衣後金殿添香時客省髙且敞客牀蟠復奇石枕冷入腦筍席寒侵肌气淸寐不著起坐臨堦墀松陰忽防照獨見螢火芝素鶴警防露白蓮明暗池窗櫺帶乳蘚壁縫含云蕤聞磬走魍魎見燭奔羇雌沆瀣欲滴瀝芭蕉未離披五更山蟬響醒發如吹篪杉風忽然起飄破步虛詞道客巾屨樣上淸朝禮儀明發作此事豈復甘趨馳

縹緲峯

頭戴華陽防手拄大夏笻淸晨陪道侶來上縹緲峯帶露齅藥蔓和云防鹿蹤時驚防防飛上千丈松翠壁內有室叩之虛防防【上戶冬反下音隆】古穴下徹海視之寒鴻蒙遇歇有佳思緣危無倦容須臾到絕頂似鳥穿樊籠恐足蹈海日疑身淩天風眾岫防巨浸四方接圓穹似將靑螺髻撒在明月中片石作越分孤嵐爲吳宮一陣靉叇气隠隠生湖東激雷與波起狂電將日紅磛磛雨防大金髇轟下空暴光隔云閃髣髴亙天龍連拳百丈尾下拔湖之洪捽爲一雪山欲與昭回通移時郤掘下細碎衡與嵩神物諒不測絕景尢難窮杖筞下返照漸聞仙觀鐘煙波噴肌骨云壑闐心胸竟死愛未足當生且歡逢不然把天爵自拜太湖公

桃花塢

夤緣度南嶺盡日穿林樾窮深到玆塢逸興轉超忽塢名𨿽然在不見桃花發恐是武陵溪自閉仙日月倚峯小精舍當嶺殘耕垡將洞任回環把云恣披拂閒禽啼叫窱險狖眠硉矹防風吹重嵐碧埃輕勃勃淸陰減鶴睡秀色治人渇敲竹鬭錚摐防泉爭咽嗢空齋蒸柏葉野飯調石髮空羨塢中人終身無履韈

明月灣

曉景澹無際孤舟恣回環試問最幽處號爲明月灣半巖翡翠巢望見不可攀栁弱下絲网藤深垂花鬘松癭忽似狖石文或如虥釣臺兩三處苔老腥斒斑沙雨幾處霽水禽相向閒野人波濤上白屋幽深間曉培橘栽去暮作魚梁還淸泉出石砌好樹臨柴闗對此老且死不知憂與患好境無處住好處無境刪赧然不自適脈脈當湖山

孤園寺【梁散騎常侍吳猛宅】

艇子小且兀緣湖蕩白芷縈紆泊一碕宛到孤園寺蘿島凝淸陰松門湛虛翠寒泉飛碧螭古木鬭蒼兕鐘梵在水魄樓臺入云肆巖邊足鳴樹杪多飛鸓香莎滿院落風泛金靃靡靜鶴啄柏蠧閒猱防榲防小殿薫陸香古夾貝多紙老僧方暝坐見客還彊起指玆正險絕何以來到此先言洞壑數次話眞如理磬韻醒閒心茶香凝皓齒巾之劫貝布饌以旃檀餌數刻得淸淨終身欲依止可憐陶侍讀身列丹臺位雅號曰勝力亦聞師佛氏【陶隠居常夢見神像謂己曰爾當七地大王號曰勝力也】今日到孤園何妨稱弟子

上眞觀

徑盤在山肋繚繞窮云端摘菌杖頭紫緣崖屐齒刓半日到上眞洞宮知造難雙戶啟眞景齋心方可觀天鈞鳴響亮天祿行蹣跚琪樹夾一徑萬條靑瑯玕兩松峙庭際怪狀吁可嘆大螾騰共結修蛇飛相盤皮膚坼甲冑枝節擒防犴罅處似天裂朽中如井眢襹褷風聲防跁跒地力痑【音灘】根上露鉗釱空中狂波瀾合時若莽蒼辟處如轘轅儼對無霸陣靜問嚴陵灘靈飛一以防山都焉敢幹兩廊潔寂歷中殿髙防岏靜架九色節閒懸十絕幡防風時一吹百寶淸闌昔有葉道士位當升靈官欲箋紫防志惟食虹影丹旣逐隠龍去道風猶此殘猶聞絳目艸往往生空壇羽客兩三人石上譚泥丸謂我或龍冑粲然與之歡衣巾紫華冷食次白芝寒自覺有眞气恐隨風力明朝若更住必擬隳儒冠

銷夏灣

太湖有曲處其門爲兩崖當中數十頃別如一天池號爲銷夏灣此名無所私赤日莫斜照淸風多遙吹沙嶼掃粉墨松竹調塤篪山果紅靺鞨水苔靑防髵木陰厚若瓦巖磴滑如飴我來此遊息夏景方赫曦一坐盤石上肅肅寒生肌小艖或可泛【方言云小舸謂之艖】短策或可支行驚翠羽起坐見白蓮披斂褏防輕浪解巾敵涼颸但有水雲見更餘沙禽知京洛往來客暍死緣奔馳此中便可老焉用名利爲

包山祠

白雲最深處像設盈巖堂村祭足茗柵水奠多桃漿防防突右砌薜荔繃頽墻鑪灰寂不然風送杉桂香積雨晦州裏流波飄稻粱防惟大司諌憫此如發狂命余傳明禱祗事實不遑一奠若肹蠁再祝如激揚出廟未半日隔云逢澹光雨防少漸収羽林槍忽然山家犬起吠白日傍公心與神志相向如黃我願作一疏奏之於穹蒼畱神千萬杞永福吳封疆

聖姑廟【在大姑山晉王彪二女相次而歿有靈因而廟焉】

洛神有靈逸古廟臨空渚暴雨駁丹靑荒蘿繞梁梠野風旋芝蓋饑烏銜椒糈寂寂落楓花時時鬭鼯防常云三五夕盡防妍神侶月下畱紫姑霜中召靑女俄然響環佩倐爾鳴機杼樂至有聞時香來無定處目瞪如有待魂斷空無語雲雨竟不生畱情在何處

太湖石【出黿頭山】

玆山有石岸扺浪如受屠雪陣千萬戰蘚巖髙下刳乃是天詭怪信非人功夫白丁一云取難甚网瑚厥狀復若何鬼工不可圖或拳若虺蜴或蹲如虎防連絡若鉤鏁重疊如萼跗或若巨人骼或如太帝符胮肛篔簹筍格礫瑯玕株斷處露海眼移來和沙須求之煩耄倪載之勞舳艫通侯一以眄貴郤驪龍珠厚賜以賝賮逺去窮京都五侯土山下要爾添嵒齬賞玩若稱意爵祿行斯須茍有王佐士崛起於太湖試問欲西笑得如玆石無

裏【傍山下有良田二十頃】

裏何幽奇膏腴二十頃風吹稻花香直過山頂靑苗細膩臥白羽悠溶靜塍畔起鸊鵜田中通舴艋防家傍潭洞孤戍當林嶺罷釣時煮菱停繰或焙茗峭然八十翁生計於此永苦力供徵賦怡顏過朝暝洞庭取異事包山極幽景念爾飽得知亦是遺民幸

石板【在石公山前】

翠石數百步如板漂不流空疑水妃意浮出靑玉洲中有塋龍劍外惟疊蛇矛狂波忽然死浩气淸且浮似將翠黛色抹破太湖秋安得三五夕防酒棹扁舟召取月夫人嘯歌於上頭又恐霄景濶虛皇拜仙侯欲建九錫碑立當十二樓瓊文忽然下石板誰能畱此事少知者惟應波上鷗

吳中苦雨因書一百韻寄魯望

全吳臨巨溟百里到滬瀆海物競駢羅水怪爭滲漉狂蜃吐其气千尋勃然蹙一刷半天墨架爲欹危屋怒鯨瞪相向吹浪山轂轂倐忽腥杳冥須臾圻崖谷帝命有嚴程慈物敢潛伏噓之爲云彌亙千萬幅直拔倚天劍又建橫海纛化之爲暴雨潨潨射平陸如將月窟冩似把天河撲著樹勝防支中人過箭鏃龍光倐閃照虯角搊琤觸此時一千里平下天臺瀑雷公恣其志防磹裂電目蹋破霹靂車折卻三四幅雨工避罪者必在蚊睫宿狂發鏗訇音不得懈怠僇頃刻勢稍止尙自傾蔌防不敢履洿處恐蹋爛地軸自爾凡十日茫然晦林麓只是遇滂沲少曽逢霢霂伊予之廨宇古制拙卜築頽檐倒菌黃破砌頑莎緑只有方丈居其中蹐且局朽處或似醉漏時又如沃堦前平泛濫墻下深趢�惟堪著籉笠復可乘艒防雞犬並淋漓兒童但咿噢勃勃生濕气人人牢於鋦須睂漬將斷肝膈蒸欲熟當庭死蘭芷四垣盛薋菉解帙展斷書拂牀安壊櫝跳梁老蛙黽直向牀前浴蹲前但相聒似把白丁辱空廚方欲炊漬米未離防薪蒸濕不著白晝須燃燭汗來旣已濘買魚不獲防竟未成麥饘安能得粱肉更有陸先生荒林抱窮蹙壊宅四五捨病篠三兩束蓋檐低礙首蘚地滑防足注欲透承塵濕難庇廚簏低摧在圭竇索漠拋偏裻手指旣已胼肌膚亦將瘯一苞勢欲陊將撐乏寸木盡日欠束薪經時無斗粟防蝓將入甑蟚蜞已臨鍑嬌兒未十嵗枵然自啼哭一錢買粔籹數里走病僕破碎舊鶴籠狼籍晚蠶簇千卷素書外此外無餘蓄著處紵衣裂戴次紗防醭惡陰潛過午未及烹葵菽吳中銅臭戶七萬沸如臛嗇止甘蟹胥侈惟僣車服皆希尉吏防盡怕裏胥錄低眉事庸奴開顏納金玉惟到陸先生不能分一斛先生之志气薄漢如鴻鵠遇善必擎跪見才輒馳逐防不受一介其餘安可黷如何鄕裏輩見之乃蝟縮粵予苦心者師仰但踖踧受易旣可注請又堪卜百家皆捜蕩六藝盡翻覆似餒見太牢如迷遇華燭半年得詶唱一日屢往復三秀間稂莠九成雜巴濮奔命旣不暇乞降但相續吟詩口吻噅把筆指節瘃君才旣不窮吾道由是篤所益諒多厥交過親族相逢似丹漆相望如朓朒論業敢並驅量分合繼躅相違始兩日仲忡想華褥出門泥漫漶恨無直轅輂十錢賃一輪篷上鳴斛觫赤腳枕書帙訪予穿詰曲入門且抵掌大噱時碌碌滋淋旣浹旬無乃害九谷予惟餓不死得非道之福手中捉詩卷語快還共讀解帶似歸來脫巾若沐浴疎如松間篁野甚麋對鹿行譚防書籖臥話枕棊局呼童具盤飡防衣換雞鶩或蒸一升麻或煠兩把菊用以閱幽奇豈能恣口腹十分煎臯盧【廣州記臯盧茗之別名出西平縣葉大而澁南人以爲飲】半榼挽酃醁髙談繄無盡晝漏何太促我公大司諌一切從民欲梅潤侵束杖和气生空獄而民當斯時不覺有煩溽念澇爲之災拜神再三告太陰霍然收天地一澄肅燔炙旣芬芬威儀乃毣毣須權元化柄用拯中夏酷我願薦先生左右輔司牧玆雨何足云惟思舉顏歜

魯望讀襄陽耆舊傳見贈五百言過褒庸材靡有稱是然襄陽曩事歷歷在目夫耆舊傳所未載者漢陽王則宗社元勲孟浩然則文章大匠予次而贊之因而寄答亦詩人無言不詶之義

漢水碧於天南荊廓然秀廬羅遵古俗鄢郢迷昔囿幽奇無得狀巉絕不能究興替忽矣新山川悄然舊班班生造士一一應宿巴庸乃崄岨屈景實豪右是非旣自分涇渭不相就粵自靈均來淸才若天潄偉哉浻上隠卓爾隆中耨始將麋鹿狎遂與麒麟鬭萬乘不可謁千鐘固非茂爰從景升死境上多兵檀溪試戈船峴嶺屯貝冑寂寞數百年質性包礫琇上賞唐徳生賢命之授是爲漢陽王帝曰兪爾奏巨徳聳神鬼宏才轢前後勢端惟金莖質古乃玉豆行葉防大椿詞源吐洪澑六成淸廟音一柱明堂構在昔房陵遷圓穹正中漏繄王掲然出上下拓宇宙俯視三事者騃騃若童幼低摧防中興若鳳視其鷇遇險必伸足逢誅將引脰旣正北極尊遂治眾星謬重聞章陵幸再見岐陽狩日似新刮膜天如重熨縐易政疾似欬求賢甚於購化之未期年民安而國富翼衞兩舜趨鉤陳十堯驟忽然遺相印如羿卸其彀姦幸卻乘釁播遷遂終壽遺廟屹峯崿功名紛組繡開元文物盛孟子生荊岫斯文縱奇巧秦璽新雕鏤甘窮臥牛衣受辱對狗竇思變如易文才通似首祕於龍宮室怪於天篆籀知者競欲戴嫉者或將詬任達且百觚遂爲當時陋旣作才鬼終恐爲仙籍售予生二賢末得作升木狖兼濟與獨善俱欲懷其臭江漢稱炳靈克明嗣淸晝繼彼欲爲三如醨如醇酎旣見陸夫子駑心卻伏廐結彼世外交遇之於邂逅兩鶴思競閒雙松格爭痩惟恐別仙才漣漣涕襟褏

二遊詩【並序】

吳之士有恩王府參軍徐修矩者守世書萬卷優遊自適余假其書數千卷未一年悉償夙志酣飫經史或日晏忘飲食次有前涇縣尉任晦者其居有深林曲沼危亭幽砌余並次以見之或退公之暇必造以息焉林泉隠事恣用研詠大凡遊於二君宅無浹旬之間因作詩以畱贈名之曰二遊兼寄陸魯望

徐詩

東莞爲著姓奕代皆雋喆彊學取科第名聲盡孤掲自爲方州來淸操稱凜冽惟寫墳籍多必云淸俸絕宣毫利若風剡紙光於月札吏指欲胼萬通排未闋樓舩若夏屋欲載如垤防轉徙入吳都縱橫礙門闑縹囊輕似霧緗帙殷於血以此爲基構將斯用貽厥重於通侯印貴卻全師節我愛參卿道承家能介潔潮田五萬步艸屋十餘楶防宦不能去歸來坐如刖保玆萬卷書守愼如羈紲念我曽苦心相逢無間別引之看祕寶任得窮披閱軸閒翠鈿剝籖古紅牙折帙解帶蕓香捲開和桂屑枕兼石鋒刃榻共松瘡癤一臥寂無諠數編看盡徹或防歸廨宇或把穿林樾挈過太湖風抱宿支硎雪如斯未星紀悉得分毫末剪除幽僻藪蕩滌防窟學海正狂波予頭向中�【音沒納頭水中也】聖人患不學垂戒尢爲切茍昧古與今何殊瘖共�【五骨反】昔之慕經史有以傭筆札何況遇斯文借之不曽輟吾衣任縠纑吾食甘糠覈其道苟可光斯文那自伐何竹靑堪殺何蒲重好截如能盈兼兩便足詶饑渇有此競茍榮聞之兼可噦東臯耨煙雨南嶺提薇蕨何以謝徐君公車不聞設

任詩

任君恣髙放斯道能寡合一宅閒林泉終身逺嚻雜嘗聞佐浩穰散性多儑�【上五盍反下音沓不任事貌】歘爾解其綬遺之如棄靸歸來鄕黨內郤與親朋洽開溪未讓丁列第方稱甲入門約百步古木聲霎霎廣檻小山欹斜廊怪石夾白蓮倚欄楯翠鳥緣簾押地勢似五防巖形若三峽猿眠但膃肭鳬食時啑唼撥荇下丈竿結藤縈桂檝門畱毉樹客壁倚栽花鍤度嵗止褐衣經旬惟白幍多君方閉戶顧我能倒屧請題在茅棟畱坐於石榻魂從淸景𨖻衣任煙霞裛堦墀龜任上枕席鷗方狎沼似頗黎鏡當中見魚貶杯杓悉杉癅盤筵盡荷葉閒斟不置罰閒奕無爭刼閒日不整冠閒風無用箑以斯爲思慮吾道寜疲薾衮衣競繀�鼓吹爭鞺鞈欲者解擠排【闕】者能詀讘權豪暫翻覆刑禍相塡壓此時一圭竇不能饒閶闔有第可棲息有書可漁獵吾欲與任君終身以斯愜

漁具詩

网

晚掛溪上网映空如霧縠閒來發其機旋旋沈平緑下處若煙雨牽時似崖谷必若遇鯤鮞從教通一目

罩

芒鞋下葑中步步沈輕罩旣爲蔆浪颭亦被蓮泥膠人立獨無聲魚煩似相抄滿手搦霜鱗思歸舉輕棹



煙雨晚來好東塘下去网小正星�舟輕欲騰翥誰知荇深後恰值魚多處浦口更有人停橈一延竚

釣筒

籠籦截數尺標置能幽絕從浮笠澤煙任臥桐江月絲隨碧波漫餌逐淸灘發好是趁筒時秋聲正淸越

釣車

得樂湖海志不厭華輈小月中拋一聲驚起灘上鳥心將潭底測手把波文裊何處覓奔車平波今渺渺

漁梁

波際插翠筠離離似淸籞遊鱗到溪口入此無逃所斜臨楊栁津靜下鸕鷀侶編此欲何之終焉富春渚

義魚

列炬春溪口平潭如不流照見游泳魚一一如淸晝中目碎瓊碧毀鱗殷組繡樂此何太荒居然愧川後

射魚

注矢寂不動澄潭晴轉烘下窺見魚樂怳若翔在空驚羽決凝碧傷鱗浮殷紅堪將指杯術授與太湖公

鳴桹

盡日平湖上鳴桹仍動槳丁丁入波心澄徹和淸響鷺聴獨寂寞魚驚昧來往盡水無所逃川中有鉤黨

滬

波中植甚固磔磔如鰕須濤頭倐爾過數頃跳鯆防【音逋夫】不是細羅宻自爲朝夕驅空憐指魚命遣出海邊租

�

伐彼槎蘗枝放於冰雪浦遊魚趂暖處忽爾來相聚徒爲棲托心不問庇庥主一旦懸鼎鑊禍機眞自取

種魚

移土湖岸邊一半和魚子池中得春雨防防活如蟻一月便翠鱗終年必頳尾借問兩綬人誰知種魚利

舴艋

濶處只三尺翛然足吾事低篷掛釣車枯蚌盛魚餌只好擕橈坐惟堪蓋簔睡若遣遂平生艅艎不如是

笭箵

朝空笭箵去暮實笭箵歸歸來倒郤魚掛在幽窗扉但聞蝦蜆气欲生蘋藻衣十年佩此處煙雨苦霏霏

添漁具詩【並序】

天隨子爲漁具詩十五首以遺余凡有已來術之與器莫不盡於是也噫古之人或有溺於漁者行其術而不能言用其器而不能狀此與澤助之者又何異哉如吟魯望之詩想其致則江風海雨槭槭生齒牙間眞世外漁者之才也余昔之漁所在浻上則爲庵以守之居峴下則占磯以待之江漢間時率多雨惟以籉笠自庇毎伺魚必多俯籉笠不能庇其上由是織篷以障之上抱而下仰字之曰背篷今觀魯望之十五篇未有是作因次而詠之用以補其所遺者漁家生具獲足於吾屬之文也

魚庵

庵中只方丈恰稱幽人住枕上悉魚經門前空釣具束竿時倚壁曬网還侵戶上浻有楊顒須畱往來路

釣磯

盤灘一片石置我山居足窪處著筣笓【桂苑云取鰕具】竅中維防多逢沙鳥污愛被潭云觸狂奴臥此多所以踏帝腹

蓑衣

一領蓑正新著來沙塢中隔溪遙望見疑是緑毛翁襟色裛防【直葉反】靄褏香防褷風前頭不施衮何以爲三公

篛笠

圓似寫月魂輕如織煙翠涔涔向上雨不亂窺魚思防來沙日防掛處江風起縱帶二梁冠終身不忘爾

背篷

儂家若篷樣似个大龜甲雨中局蹐時一向聴霎霎甘從魚不見亦任鷗相狎深擁竟無言空成睡齁防【上虛勾反下虛甲反】

寒夜聫句

靜境揖神凝寒華射林缺【龜防】淸知思緒斷爽覺心源澈【日休】髙唱戛金奏朗詠鏗玉節【龜防】我思方沈寥君詞復淒切【日休】況聞風篁上擺落殘凍雪【龜防】寂爾萬籟淸皎然諸靄滅【日休】西窗客無夢南浦波應結【龜防】河光正如劍月魄方似玦【日休】短燼不禁挑冷毫防欲折【龜防】何夕重相期濁醪還爲設【日休】

開元寺樓防雨聫句

海上風雨來掀轟雜飛電登樓一憑檻滿眼蛟龍戰【龜防】須臾造化慘倐忽堪輿變萬戶響戈鋋千家披組練【日休】羣飛拋輪石雜下攻城箭防急似摧胸行斜如中面【龜防】細灑魂空冷橫飄目能垂檐珂佩喧防瓦珠璣濺【日休】無言九陔逺瞬息馳應徧宻處正垂絙防時又懸綫【龜防】寫作玉界破吹爲羽林旋翻傷列缺勞卻怕丰隆倦【日休】遙瞻山露色漸覺云成片逺樹欲鳴蟬深檐尙藏燕【龜防】殘雷隠轔盡反照依防見天光潔似磨湖彩熟於練【日休】疎帆逗前渚晚磬分涼殿接思彊揮毫窺詞防焚硯【龜防】佶栗烏皮幾輕明白羽扇畢景好疎吟餘涼可淸宴【日休】君防下髙磴僧引還深院駮蘚淨鋪筵低松濕垂鬋【龜防】齋明乍虛豁林霽逾蔥蒨早晚重登臨欲去多離戀【日休】

北禪院避暑聫句【院昔爲戴顒宅後司勲陸郎中居之】

歊蒸何處避來入戴顒宅逍遙脫單絞放曠拋輕筞爬搔林下風偃仰澗中石【日休】殘蟬煙外響野鶴沙中迹到此失煩襟蕭然揖禪伯藤懸疊霜蛻桂倚支云錫【龜防】淸陰竪毛髮爽气舒筋脈逐幽隨竹書選勝鋪苮席魚跳上紫芡蝶化緣靑壁【日休】心是玉蓮徒耳爲金磬敵吾宗昔髙尙志在羲皇易豈獨斷常編幾將刓鐡擿【龜防】天書旣屢降野抱難自適一入承明廬盱衡論今昔流光不容寸斯道甘枉尺【日休】旣起謝元儒亦翻商羽翼封章帷幄徧夢寐江湖白擺落函谷塵髙欹華陽幘【龜防】詔去云無信歸來鶴相識半病奪牛公全慵捕魚客少防光一防落此芒磔索【日休】釋子問池塘門人廢幽賾堪悲東序寶忽變西方籍不見步兵詩空懷康樂屐【龜防】髙名不可效勝境徒堪惜墨沼轉疎蕪齋逾閴寂遲遲不可去涼颸滿杉柏【日休】日下洲島淸煙生苾蒭碧俱懷出塵想共有吟詩癖終與浮名遊還來雪山覓【龜防】

苦雨雜言寄魯望

吳中十月涔涔雨歊蒸庳下豪家苦可憐臨頓陸先生獨自翛然守環堵兒饑僕病漏空廚無人肯典破衣裾果蠃時時上几案鼃黽往往跳琴書桃花米斗半百錢枯荒濕壊炊不然兩牀苮席一素幾仰臥髙聲吟太知君志气如鐵石歐冶𨿽神銷不得乃知苦雨不復侵枉費畢星無限力鹿門人作州從事周章似防惟知醉府金廩粟虛請來憶著先生便知愧愧多饋少眞徒然相見惟知防酒錢豪華滿眼語不信不如直上天公牋天公牋方修次且榜鳴篷來一醉

石橊歌【範東生本補】

蟬噪秋枝槐葉黃石橊香老愁寒霜流霞包染紫鸚粟黃蠟紙裹紅刳房玉刻冰壺含露濕斕斑似帶湘娥泣蕭娘初嫁嗜甘酸嚼破水精千萬粒

禦定全唐詩錄卷八十七

欽定四庫全書

禦定全唐詩錄卷八十八

皮日休【二】

近體詩

遊棲霞寺

不見明居士空山但寂寥白蓮吟次缺靑靄坐來銷泉冷無三伏松枯有六朝何時石上月相對論逍遙臨頓【裏名】爲吳中偏勝之地陸魯望居之不出郛廓曠若郊野余毎相訪欵然惜去因成五言十首奉題屋壁

一方蕭灑地之子獨深居繞屋親栽竹堆牀手冩書髙風翔砌鳥暴雨失池魚暗識歸山計邨邊買鹿車籬疎從綠槿檐亂任黃茅壓酒移谿石煎茶拾野巢靜窗縣雨笠閒壁掛煙匏支遁今無骨誰爲世外交繭稀初上簇醅盡未幹牀盡日畱蠶母移時祭麯王趂泉澆竹急雨種蓮忙更葺園中景應爲顧辟疆

靜僻無人到幽深每自知鶴來添口數琴到益家資壊壍生魚沫頽檐落燕兒空將緑蕉葉來往寄閒詩夏過無擔石日髙開板扉僧𨿽與筒簟人不典蕉衣鶴靜共眠覺鷺馴同釣歸生公石上月何夕約譚防經嵗岸烏紗讀書二十車水痕侵病竹蛛网上衰花詩任傳漁客衣從逓酒家知君秋晚事白幘刈胡麻寂歷秋懷動蕭條夏思殘久貧空酒庫多病束魚竿想凝鶴扇淸齋拂鹿冠夢魂無俗事夜夜到金壇閉門無一事安穩臥涼天砌下翹饑鶴庭陰落病蟬倚杉閒把易燒術靜論賴有包山客時時寄紫泉病起扶靈壽翛然彊對門與杉除敗葉爲石整危根薜蔓任遮壁蓮莖臥枕盆明朝有忙事召客斵桐孫緩頰稱無利低睂號不能世情都太薄俗意就中憎云態不知驟鶴情非防徴畫臣誰奉詔來此寫姜肱

和魯望四明山九題

石

窗開自眞宰四達見蒼崕苔染渾成綺雲漫便當紗櫺中空吐月扉際不扃霞未防通何處應鄰玉女家

過云

粉洞二十里當中幽客行片時迷鹿迹寸步隔人聲以杖探虛翠將襟惹薄明經時未過得恐是入層城

雲南

雲南背一川無雁到峯前墟裏生紅藥人家發白泉兒童皆似古婚嫁盡如仙共作眞官戶無由稅石田

云北

云北晝防防空疑背壽星犬能諳藥气人解寫芝形野歇遇松蓋醉書逢石屏焚香住此地應得入金庭

鹿亭

鹿羣多此住因構白雲楣待侶傍花久引麛穿竹遲經時掊玉澗盡日嗅金芝爲在石窗下成仙不自知

樊榭

主人成列仙故榭獨依然石洞閧人笑松聲驚鹿眠井香爲大藥鶴語是靈篇欲買重棲隠雲峯不售錢

潺湲洞

陰宮何處淵到此洞潺湲敲碎一輪月鎔銷半叚天響髙吹谷動勢急歕云旋料得深秋夜臨流盡古仙

靑櫺子

山風熟異果應是供眞仙味似云腴羙形如玉腦圎銜來多野鶴落處半靈泉必共都防花開不記年

鞠侯

堪羨鞠侯國碧巖千萬重煙蘿爲印綬云壑是提封泉遣狙公防果教子供爾徒如不死應得躡蹤

五貺詩【並序】

毘陵處士魏君不琢气眞而志放居毘陵凡二紀閉門窮學是乎裏民不得以師之非乎裏民不得以訾之用之不難進利之被人也捨之不難退辱非及已也噫古君子處乎進退而全者由此道也抑夷之隘恵之不恭不能造於是也江南秋風時鱸肥而難釣菇脆而易挽不過乘短防載一甔酒加以隠具由五瀉涇入震澤穿松陵抵杭越耳日休嘗聞道於不琢敢不求雅物成雅思乎於是買釣船一修二丈濶三尺施篷以庇煙雨謂之五瀉舟天臺杖一色黯而力遒謂之華頂杖有龜頭山疊石硯一髙不二寸其仞數百謂之太湖硯有桐廬養和一怪形拳局坐若變去謂之烏龍養和有南海鱟魚殻樽一澀鋒齾角內外黃謂之訶陵樽皆寄於不琢行以資雲水之興止以益琴籍之玩眞古人之雅貺也因思乘韋之義不過於詞遂爲五篇目之曰五貺兼請魯望同作

五防舟

何事有靑錢因人買釣船濶容兼餌坐深許共簔眠短好隨朱鷺輕堪倚白蓮自知無用處郤寄五湖仙

華頂杖

金庭仙樹枝道客自防持探洞求丹粟挑云覓白芝量泉將濯足防鶴把支頤以此將爲贈惟君盡得知

太湖硯

求於花石間怪狀乃天然中瑩五寸劍外差千疊蓮月融還似洗云濕便堪研寄與先生後應添內外篇

烏龍養和

壽木拳數尺天生形狀幽把疑傷虺節用恐破蛇癅置合月觀內買須云肆頭料君防去處煙雨太湖舟

訶陵樽

一片鱟魚殻其中生翠波買須能紫貝用合對紅螺盡防判狂藥禁敲任浩歌明朝與君後爭那玉山何

初冬章上人院

寒到無妨睡僧吟不廢禪尙闗經病鶴猶濾欲枯泉靜案貝多紙閒鑪波律煙淸譚兩三句相向自翛然

奉和魯望秋日遣懷次韻

髙蹈爲時背幽懷是事兼神仙君可致江海我能淹共守庚申夜同防乙己占藥囊除紫蠧丹竈拂紅鹽與物深無競於生亦太防鴻災因足警魚禍爲稀潛筆硯秋光洗衣巾夏蘚霑酒甔香竹院魚籠掛茅檐琴忘因拋譜詩存爲致籖茶旗經雨展石筍帶云尖鶴共心情慢烏同面色黔向陽裁白帢終嵗憶貂襜取嶺爲山障將泉作水簾溪晴多晚鷺池廢足秋蟾破衲𨿽云補閒齋未辦苫共君還有役竟夕得厭厭

江南書情二十韻寄祕閣韋校書貽之商洛宋先輩垂文二同年

四載加前字今來未攺銜君批鳳尾詔我住虎頭巖季氏惟謀逐臧倉只擬讒時訛輕五羖俗淺重三緘瘦去形如鶴憂來態似獑才非師趙壹直欲效陳咸孤竹寜收笛黃琮未要瑊作羊寜免狠爲兔卽須毚枕戶槐從亞侵堦艸嬾芟防泉教咽咽疊石放巉巉掣釣隨心動抽書任意鍁茶教弩父摘酒遣僰童監黙坐防山困淸齋飲水嚴蘚生天竺屐煙壊洞庭帆病久新烏防閒多著白衫藥苞陳雨匼詩艸蠧云函遣客呼林狖辭人寄海室惟捜古器錢只買秋杉寡合無深契相期有至諴他年如訪問煙蔦暗髟髟

虎丘寺前有古杉一本形狀醜怪圖之不盡況百卉競媚若妬若媢惟此杉死抱奇節髐然闖然不知雨露之可生也風霜之可瘁也乃造化者方外之材乎遂賦三百言以見志

種日應逢晉枯來必自隋鱷狂將立處螭鬭未開時卓犖擲槍榦義牙束防枝初驚蟉篆活復訝獝狂癡勁質如堯瘦貞容學舜黴勢能擒土伯醜可駭山祗虎爪拏巖穏虯身脫浪欹槎頭禿似刷枿觜利於錐突兀方相脛鱗皴夏氏胝根應藏鬼血柯欲漏龍漦拗似神荼怒呀如猰防饑朽癰難可吮枯瘇不堪治一炷云拔三防黒矟奇狼頭防窣豎蠆尾掘攣垂目燥那逢爟心開豈中鈹任苔爲疥癬從蠧作瘡痍品格齊遼鶴年齡等寶龜將懷縮地力欲負拔山資未倒防風骨初僵負貳屍漆書明古本鐡室抗全師碨礧還無極伶俜又莫持堅應敵駿骨文定冩甝皮蟠屈愁淩剎騰驤恐攫池搶煙寒嶱披蔦靜防褷威仰誠難識勾芒恐不知好燒胡律防堪共達多期寡色諸芳笑無聲眾籟疑終添八柱位未要一繩維盡日來惟我當春玩更誰他年如入用直搆太平基

襄州春遊

信馬騰騰觸處行春風相引與詩情等閒遇事成歌詠取次衝筵隠姓名映栁認人多錯誤透花窺鳥最分明岑牟單絞何曽著莫道猖狂似禰衡

西塞山泊漁家

白綸巾下發如絲靜倚楓根坐釣磯中婦桑村挑葉去小兒沙市買簔歸雨來蒓菜流船滑春後鱸魚墜釣肥西塞山前終日客隔波相羨盡依依

李處士郊居

石衣如髮小溪淸溪上柴門架樹成園裏水流澆竹響窓中人靜下棊聲幾多狎鳥皆諳性無限幽花未得名滿引紅螺詩一首劉禎失卻病心情

開元寺客省早景卽事

客省蕭條柿葉紅樓臺如畫倚霜空銅池數滴桂上雨金鐸一聲松杪風鶴靜時來珠像側鴿馴多在寶幡中如何塵外虛爲契不得支公此防同

夏景衝澹偶然作

秪隈蒲褥岸烏紗味道澄懷景便斜紅印寄泉慙郡守靑筐與筍愧僧家茗鑪盡日燒松子書案經時剝瓦花園吏暫棲君莫笑不妨猶更著南華

一室無喧事事幽還如貞白在髙樓天臺畫得千回防湖目芳來百度遊【湖目蓮子也】無限世機吟處息防多身計釣前休他年謁帝言何事請贈劉伶作醉侯

新秋卽事

癡號多於顧愷之更無餘事可從知酒坊吏到常先見鶴料符來毎探支【吳郡有鶴料案】涼後毎謀淸月社晚來専赴白蓮期共君無事堪相賀又到金虀玉鱠時

堪笑髙陽病酒徒幅巾瀟灑在東吳秋期淨掃云根痩山信回緘乳管麤白月半窓抄術序淸泉一器授芝圖乞求待得西風起盡【去聲】挽煙波入太湖

露槿風杉滿曲除髙秋無事似云廬醉多已任家人厭病久還甘吏道疎靑桂巾箱時寄藥白綸臥具半拋書君卿唇舌非吾事且向江南問鰒魚

寒日書齋卽事

參佐三間似艸堂恬然無事可成忙移時寂歷燒松子盡日殷勤拂乳牀將近道齋先衣褐欲淸詩思更焚香空庭好待中宵月獨禮星辰學步罡

方朔家貧未有車肯從榮利捨樵漁從公未怪多侵酒見客惟求轉借書暫聴松風生意足偶防溪月世情疎如鉤得貴非吾事合向煙波爲五魚【松江有五魚】

詶魯望惜春見寄

十五日中春日好可憐沈痼冷如灰以前𨿽被愁將去向後須教酒領來梅片盡飄輕粉靨栁芽初吐爛金醅病中無限花番次爲約東風且住開

和病中秋懷次韻

貧病於君亦太兼才髙應亦被天嫌因分鶴料家資減爲置僧餐口數添靜裏攺詩空憑幾寒中注易不開簾淸詞一一侵眞宰甘取窮愁不用占

偶成小酌招魯望不至以詩爲解因次韻詶之

醉侶相邀愛早陽小筵催辦不勝忙衝深栁駐吳娃幰倚短花排羯鼓牀金鳳欲爲鶯引去鈿蟬疑被蝶勾將如何共是忘形者不見漁陽摻一塲

醉中卽席贈潤卿博士

適越遊吳一散仙銀缾玉柄兩翛然茅山頂上防書簏笠澤心中漾酒船桐木布溫吟倦後桃花飯熟醉醒前謝安四十餘方起猶自髙閒得數年

重寺元達年逾八十好種名藥凡所植者多至自天臺四明包山句曲叢萃紛糅各可指名余奇而訪之因題

雨滌煙鋤傴僂賫紺牙紅甲兩三畦藥名卻笑桐君少年紀翻嫌竹祖低白石靜敲蒸術火淸泉閒洗種花泥怪來昨日休持鉢一尺雕胡似掌齊

臥疾感春寄魯望

烏皮幾上困騰騰玉柄淸羸愧不能昨夜眠時稀似鶴今朝餐數減於僧藥銷羙祿應天折醫過芳辰定鬼憎任是雨多遊未得也須收在探花朋

暇日獨處寄魯望

幽慵不覺耗年光犀柄金徽亂一牀野客共爲賖酒計家人同作借書忙園蔬預遣分僧料廩粟先教算鶴糧無限髙情好風月不妨猶得事吾王

寄懷南陽潤卿

鹿門山下捕魚郎今向江南作渇羗無事只陪防藕樣有錢惟欲買湖光醉來渾忘移花處病起空聞焙藥香何事對君猶有愧一篷衝雪返華陽

寄潤卿博士

髙眠可爲要纁鵲尾金鑪一世焚【陶貞白有金鵲尾香鑪】塵外鄕人爲許掾山中地主是茅君將收芝菌惟防雪欲曬圖書不柰云若使華陽終臥去漢家封禪用誰文

寄瓊州楊舍人

徳星芒彩瘴天涯酒樹堪消謫宦嗟行遇竹王因設奠居逢木客又遷家淸齋淨溲桄榔麫逺信閒封荳防花淸切防須歸有日莫貪句漏足丹砂

吳中言懷寄南海二同年

曲水分飛嵗已賖東南爲客各天涯退公秖傍蘇勞竹移宴多隨末利花銅鼓夜敲溪上月布防晴照海邊霞三年漫被鱸魚累不得橫經侍絳紗

魯望憫承吉之孤爲詩序邀予屬和欲用予道振其孤而利之噫承吉之困身後乎魯望視予困與承吉生將孰若哉未有已困而能振人者然抑爲之辭用塞良友之意

先生淸骨煙霞業破孤存孰爲嗟幾篋詩編分貴位一林石筍散豪家兒過舊宅啼楓影姬繞荒田泣稗花惟我共君堪便戒莫將文譽作生涯

以紗巾寄魯望因而有作

周家新樣替三梁【頭巾起後周武帝】裹發偏宜白面郎掩斂乍疑裁黒霧輕明渾似戴霜今朝定見防花側明日應聞漉酒香更有一般君未識虎文巾在絳霄房

酬魯望見遺緑罽次韻

輕裁鴨緑任金刀不怕西風斷野蒿酬贈旣無靑玉案纎華猶欠赤霜袍煙披怪石難同逸竹映仙禽未勝髙成後料君無別事只應酣飲詠離騷

以紫石硯寄魯望兼酬見贈

樣如金蹙小能輕防潤將融紫玉英石墨一研爲鳳尾寒泉半勺是龍晴騷人白芷傷心暗狎客紅筵奪眼眀兩地有期皆好用不須空把洗溪聲

酬魯望見答魚牋之什

輕如隠起膩如飴除卻鮫工解制稀欲寫恐成河伯詔試裁疑是水仙衣毫端白獺脂猶濕指下冰蠶子欲飛若用莫將閒處去好題春思贈江妃

魯望以竹夾膝見寄因次韻酬謝

圓於玉柱滑於龍來自衡陽彩翠中拂潤恐飛淸夏雨叩虛疑貯碧湘風大勝書客裁成柬頗賽谿翁截作筒從此角巾因爾戴俗人相訪若爲通

魯望以綸鉤相示緬懷髙致因作三篇

角柄孤輪細膩輕翠篷十載伴君行撚時解轉蟾蜍魄拋處能啼絡緯聲七里灘波喧一捨五雲溪月靜三更朱衣鮒足和蓑睡誰信人間有利名

一綫飄然下碧塘溪翁無語逺相望蓑衣舊去煙披重篛笠新來雨打香白鳥白蓮爲夢寐淸風淸月是家鄕明朝有物充君信防酒三瓶寄夜航【防酒出沈約集】

盡日悠然舴艋輕小輪聲細雨溟溟三防絲帶桐江爛一寸鉤含笠澤腥用近詹何傳釣法収和範蠡養魚經孤篷半夜無餘事應被嚴灘聒酒醒

揚州防辛夷花

臘前千朶亞芳叢細膩偏勝素防功蜯首不言披曉雪麝臍無主任春風一枝拂地成瑤圃數樹參庭是蕋宮應爲當時天女服至今猶未放全紅

和薔薇次韻

誰繡連延滿戶陳暫應遮得陸郎貧紅芳掩斂將迷蝶翠蔓飄颻欲掛人低拂地時如墮馬髙臨墻處似窺鄰秖應是董雙成戲剪得神霞寸寸新

閒夜酒醒

醒來山月髙孤枕琴書裏酒渇漫思茶山童呼不起

館娃宮懷古

綺閣飄香下太湖亂兵侵曉上姑蘇越王大有堪羞處秪把西施賺得吳

釣侶

趁眠無事避風濤一鬥霜鱗換濁醪【吳中買魚論斗】驚怪兒童呼不得盡衝煙雨漉車螯

嚴陵灘勢似云崩釣具歸來放石層煙浪濺篷寒不睡更將枯蚌防漁燈

友人許恵酒以詩徴之

野客蕭然訪我家霜殘白菊兩三花子山病起無餘事只望蒲臺酒一車【庾信集云蒲州刺史中山公許酒一車未送】

鄭嵎

嵎字賔先大中五年進士第

北夢言云大中後進士尢盛李都崔雍孫煌鄭嵎四君子防其盼睞者因是進升故時有語曰欲得命通問煌嵎都雍

古體詩

津陽門詩【並序】

津陽門者華淸宮之外闕南扃禁闈北走京道開成中嵎常得羣書下帷於石甕僧院而甚聞宮中陳迹焉今年冬自虢而來暮及山下因解鞍謀飡求客旅邸而主翁年且艾自言世事明皇夜闌酒餘復爲嵎道承平故實翼日於馬上輒裁刻俚叟之話爲長句七言詩凡一千四百字成一百韻止以門題爲之目云耳

津陽門北臨通逵雪風獵獵飄酒旗泥寒欵叚蹶不進疲童退問前何爲酒家顧客催解裝案前羅列樽與巵靑錢屑安足數白醪軟羙甘如飴開壚引滿相獻酬枯腸渴肺忘朝饑愁憂似見出門去漸覺春色入四肢主翁移客挑華燈雙肩隠膝烏防欹笑云鮐老不爲禮飄蕭雪鬢雙垂頤問余何往淩寒曦顧翁枯朽郎豈知翁曽豪盛客不見我自爲君陳昔時時平親衞號羽林我才十五爲孤兒射熊搏虎眾莫敵彎弧出入隨佽飛【開元中未有東西神筞軍但以六軍爲親衞】此時初創觀風樓檐髙百尺堆華榱樓南更起鬭難殿晨光山影相參差【觀風樓在宮之外東北隅屬夾城而達於內前臨馳道周視山川寶應中魚朝恩毀之以修章敬寺遺址尙存惟鬭雞殿與毬塲迆邐尙在】其年十月移禁仗山下櫛比羅百司朝元閣成老君見防昌縣以新丰移【時有詔攺新丰爲防昌縣移自陰盤故城置於山下至明年十月老君見於朝元閣南而於其處置降聖觀復攺新丰爲昭應縣廨宇始成令大將軍髙力士率禁樂以落之】幽州曉進供奉馬玉珂寶勒黃金羈【安祿山進馬必殊特而極銜勒之飾】五王扈駕夾城路傳聲校獵渭水湄六軍合出射犀兕弋徒絡野張置維雕弓繡韣不知數翻身滅沒皆蛾眉赤鷹黃鶻雲中來妖狐狡兔無所依人煩馬殆禽獸盡百里鮏羴禾黍稀【申王有髙麗赤鷹岐王有北山黃鶻逸翮奇姿特異他等上甚愛之】暖山度獵東風微宮娃賜浴長湯池刻成玉蓮噴香液漱回煙浪深逶迆【宮內除供奉兩湯池內外更有湯十六所長湯每賜諸嬪禦其修廣與諸湯不侔甃以文瑤寶石中央有玉蓮捧湯泉噴以成池又縫綴綺繡爲鳬雁於水中上時於其間泛鈒鏤小舟以嬉遊焉】犀屏象薦雜羅列錦鳬繡雁相追隨破簪碎鈿不足拾金溝殘澑和纓緌上皇寛容易承事十家三國爭光輝繞牀呼盧恣摴博張燈達晝相謾欺相君侈擬縱驕橫日從秦虢多遊嬉朱衫馬前未滿足更驅武卒羅旌旗【楊國忠爲宰相帶劍南節度使常與秦虢聮轡而出更於馬前以兩川旌節爲導也】畫輪寶軸從天來雲中笑語聲融怡鳴鞭後騎何躞蹀宮妝襟袖皆仙姿靑門紫陌多春風風中數日殘香遺驪駒吐沫一奮迅路人擁篲爭珠璣【事盡載國史中此下更重敍其事】八姨新起合歡堂翔鵾賀燕無由窺萬金酬工不肯去矜能恃巧猶嗟咨【虢國創一堂價費萬金堂成工人償價之外更邀賞伎之直復授絳羅五千段工者嗤而不顧虢國異之問其由工曰某生平之能殫於此矣茍不之信願得螻蟻蜥蜴蜂蠆之類去其目而投於堂中使有隙失一物卽不論工直也於是又以繒防珍貝與之山下人至今話故事者尙以第行呼諸姨焉】四方節制傾附媚窮奢極侈沽恩私堂中特設夜眀枕銀燭不張光鑑帷【虢國夜明枕置於堂中光燭一室西川節度使所進事載國史略書之】瑤光樓南皆紫禁梨園仙宴臨花枝迎娘歌喉玉防窱蠻兒舞帶金葳蕤【瑤光樓卽飛霜殿之北門迎娘蠻兒乃梨園弟子之聞名者】三郎紫笛防煙月怨如別鶴呼羈雌玉奴琵琶龍香撥倚歌促酒聲嬌悲【上皇善吹笛常寶一紫玉管貴妃妙彈琵琶其樂聞於人間者有邏逤檀爲槽龍香柏爲撥者上毎執酒巵必令迎娘歌水調曲徧而太眞輒彈倚歌爲上送酒內中皆以上爲三郎玉奴乃太眞小字也】飲鹿泉邊春露晞粉梅檀杏飄朱墀金沙洞口長生殿玉蕋峯頭王母祠【山城內多馴鹿流澗號爲飲鹿有長生殿乃齋殿也有事於朝元閣卽禦長生殿以沐浴也】禁庭術士多幻化上前較勝紛相持羅公如意奪顏色三藏袈裟成散絲【上頗信崇羅公逺楊妃尢信金剛三藏上常幸功徳院將謁七聖殿忽然背癢公逺折竹枝化作七寶如意以進上大喜顧謂金剛曰上人能致此乎三藏曰此幻術耳僧爲陛下取眞物乃於袖中出如意七寶炳燿而公逺所進卽時復爲竹枝耳後一日楊妃始以二人定優劣時禁中將創小殿三藏乃舉一鴻梁於空中將中公逺之首公逺不爲動容上連命止之公逺飛符於他處竊三藏金襴袈裟於籄中守者不之見三藏怒又咒取之須臾而至公逺復噀水龍符於架裟上散爲絲縷以盡也】蓬萊池上望秋月無雲萬里懸淸輝上皇夜半月中去三十六宮愁不歸月中祕樂天半聞丁璫玉石和塤篪宸聰聴覽未終曲卻到人間迷是非【葉法善引上入月宮時秋已深上苦淒冷不能久畱歸於天半尙聞仙樂及上歸且記憶其半遂於笛中寫之防西梁都督楊敬述進婆羅門曲與其聲調相符遂以月中所聞爲之散序用敬述所進曲作其腔而名霓裳羽衣法曲】千秋禦節在八月防同萬國朝華夷花萼樓南大合樂八音九奏鸞來儀都盧防橦誠齷齪公孫劍伎方神奇馬知舞徹下牀榻人惜曲終更羽衣【上始以誕聖日爲千秋節毎大脯防必於勤政樓下使華夷縱觀有公孫大娘舞劍當時號爲雄妙又設連榻令馬舞其上馬衣紈綺而被鈴鐸驤首奮鬛舉趾翹尾變態動容皆中音律又令宮妓梳九綺仙髻衣孔雀翠衣佩七寶瓔珞爲霓裳羽衣之類曲終珠翠可掃其舞馬祿山亦將數匹以歸而私習之其後田承嗣代安有存者一旦於廐上聞鼓聲頓挫其舞廐人惡之舉篲以擊之其馬尙爲怒未妍妙因更奮擊宛轉曲盡其態廝恐以告承嗣以爲妖遂戮之而舞馬自此絕矣】祿山此時侍禦側金雞畫障當罘罳繡祤衣褓日屓贔甘言狡計愈驕癡【上每座及宴防必令祿山坐於禦座側而以金雞障隔之賜其箕踞太眞又以爲子時𦇤褓戲而加之上亦呼之祿兒毎入宮必先拜貴妃然後拜上上笑而問其故輒對曰臣本蕃中人禮先拜母後拜父是以然也】詔令上路建甲第樓通走馬如飛翚大開內府恣供給玉嶽金筐銀簸箕【時於親仁裏南陌爲祿山建甲第令中貴人督其事仍謂之曰卿善爲部署祿山眼孔大勿令笑我至於篣筐簸箕釜缶之具咸金銀爲之今回元觀卽其故第耳】異謀潛熾促歸去臨軒賜帶盈十圍【祿山肥博過人腹垂而緩帶十五圍方周體】忠臣張公識逆狀日日切諌上弗疑【張曲江先識其必反逆狀數數言於上上曰卿勿以王夷甫識石勒而誤疑祿山耳】湯成召浴果不至潼闗已溢漁陽師禦街一夕無禁鼓玉輅順動西南馳【其年賜柑子使回泣訴祿山反狀云臣幾不至生返上猶疑其言復遣使諭云我爲卿造一湯待卿至使回答言反狀上然後憂疑卽寇軍至潼闗矣】九門回望塵坌多六龍夜馭兵衞疲縣官無人具軍頓行宮徹屋屠云螭【時郊畿艸擾無禦頓之偹上命徹行宮木宰禦馬以饗士卒】馬嵬驛前駕不發宰相射殺寃者誰長睂鬒髮作凝血空有君王潛涕洟靑泥阪上到三蜀金堤城邊止九旂移文泣祭昔臣墓度曲悲歌秋雁辭【駕至蜀詔中貴人馳祭張曲江墓悔不納其諫又過劍閣下望山川忽憶水調詞雲山川滿目涙沾衣富貴榮華能防時不見只今汾水上惟有年年秋雁飛上然流涕顧問左右曰此誰人詩從臣對曰此李嶠詩復掩泣曰李嶠眞可謂才子也】眀年尙父上捷書洗淸觀闕收封畿兩君相見望賢宮君臣鼓舞皆歔欷【望賢宮在咸陽之東數里時車駕自蜀回肅宗迎駕上皇自致傳國璽於上上歔欷拜受左右皆泣曰不圖今日復覩兩君相見之禮駕將入開逺門上皇疑先後入門不決顧問從臣不能對髙力士前曰上皇𨿽尊皇帝主也上皇偏門而入先行皇帝正門而入後行耆老皆呼萬嵗當時識者皆是之】宮中親呼髙驃騎潛令攺楊眞妃花膚雪艶不復見空有香囊和淚滋【時肅宗詔令攺太眞髙力士知其所瘞在馬嵬坡驛西北十餘步當時乘輿匆遽無復備周身之具但以紫縟裹之及攺之時皆已朽壊惟有胸前紫綃香囊中尙得冰麝香持以進上皇上皇泣而佩之】鑾輿卻入華淸宮滿山紅實垂相思飛霜殿前月悄悄迎春亭下風颸颸【飛霜殿卽寢殿而白傅長恨歌以長生殿爲寢殿殊誤矣上皇至明年復幸華淸宮信宿乃回自此遂移處西內中矣】雪衣女失玉籠在長生鹿痩銅牌垂象牀塵凝罨颯被畫檐虫网頗梨碑【太眞養白鸚鵡西國所貢辧恵多辭上尢愛之字爲雪衣女上常於芙蓉園中獲白鹿惟山人王旻識之曰此漢時鹿也上異之令左右周視之乃於角際雪毛中得銅牌子刻之曰宜春苑中白鹿上由是愈愛之移於此山目之曰仙客上止華淸罨颯公主嘗爲上晨召聴按新水調主愛起晚遽遺眞珠被而出及冦至倉惶隨駕出宮後不知省及上歸南內一旦再入此宮而當時罨颯之被宛然而塵積矣上尢感焉溫泉堂碑其石瑩徹見人形影宮中號爲頗梨碑】碧菱花覆雲母陵風篁雨菊低離披眞人影帳偏生艸果老藥堂空掩扉【眞人李順興後周時修道北山神堯皇帝受禪眞人潛告符契至今山下有祠宇宮中有七聖殿自神堯至睿宗逮竇后皆立衣衮衣繞殿石橊樹皆太眞所植俱壅腫矣南有功徳院其間瑤壇羽帳皆在焉順興影堂果老藥室亦在禁中也】鼎湖一日失弓劍橋山煙艸俄霏霏空聞玉椀入金市但見銅臺飄繐帷開元到今逾十紀當初事迹皆殘隳竹花惟養棲梧鳳水藻周遊巢葉龜防昌禦宇斥內典去畱二教分黃緇慶山污瀦石甕毀紅樓緑閣皆支離奇松怪柏爲樵蘇童山眢谷亡崄巇煙中壁碎摩詰畫雲間字失明皇詩【持國寺本名慶山寺徳宗始攺其額寺有緑額復道而上天后朝以禁匠取宮中制度結構之石甕寺開元中以創造華淸宮余材修繕佛殿中玉石像皆幽州進來與朝元閣道像同日而至精妙無比叩之如磬余像並楊恵之手塑肢空像皆元伽兒之制能妙纎麗曠古無儔紅樓在佛殿之西巖下臨絕壁樓中有明皇題詩艸八分每一篇一體王右丞山水兩壁寺毀之後皆失之矣摩詰乃王維之字也】石魚巖底百防井銀牀下卷紅綆遲當時淸影防紅葉一旦飛埃埋素防【石魚嵓下有天絲石其形如甕以貯飛泉故上以石甕爲寺名寺僧於上層飛樓中縣轆轤引修笮長二百餘尺以汲甕泉出於紅樓喬樹之杪寺旣毀拆石甕今已埋沒也】韓家燭臺倚林杪千枝燦若山霞摛昔年光彩奪天月昨日銷鎔當路岐【韓國爲千枝燈臺髙八十尺置於山上毎至上元夜則燃之千光奪月凡百里之內皆可望焉】龍宮禦榜髙可惜火焚牛挽臨崎峗孔雀松殘赤琥珀鴛鴦瓦碎靑琉璃【寺額睿宗在藩邸中所題也標於危樓之上世傳孔雀松下有赤茯苓入土千年則成琥珀寺之前峯古松老栢洎乎嘉艸今皆己樵蘓蕩滌矣】今我前程能幾許徒有餘息筋力羸逢君話此空灑涕卻憶歡娛無見期主翁莫泣聴我話寜勞感舊休吁嘻河淸海晏不難覩我皇己上升平基湟中土地昔湮沒昨夜收復無瘡痍戎王北走棄靑冢塞馬西奔空月支兩逢堯年豈易偶願翁頥養丰膚肌平明酒醒便分手今夕一樽翁莫違【陳氏書錄曰此詩或云鄭愚者非也愚嶺南節度使非此鄭嵎按此篇計有功唐詩紀事與統籖前後互異統籖較有次苐今從之】

劉滄

滄字蘊靈魯人大中八年進士第調華原尉遷龍門令

晁氏讀書志滄詩頗淸麗句法有絕類趙嘏者方回云劉蘊靈詩髙於許渾渾太工而貪對偶劉卻自然頓挫耳

髙云劉滄許渾皆長於懷古如長洲咸陽鄴都等作其今古興廢山河陳迹淒涼感慨之意讀之可爲一唱三嘆

徐獻忠曰滄七言律音節促促無逺大語唐至大中間國體傷變气攺色人多商聲亦愁思之感也

近體詩

秋夕山齋卽事

衡門無事閉蒼苔籬下蕭疎野菊開半夜秋風江色動滿山寒葉雨聲來雁飛闗塞霜初落書寄鄕山客未回獨坐髙窓此時節一彈瑤瑟自成哀

秋日山齋書懷

啟戶淸風枕簟幽虫絲吹落掛簾鉤蟬吟髙樹雨初霽人憶故鄕山正秋浩渺蒹葭連夕照蕭疎楊栁隔沙洲空將方寸荷知已身寄煙蘿恩未酬

洛陽月下書懷

疎栁髙槐古巷通月明西照上陽宮一聲邊雁塞門雪防處逺砧河漢風獨榻閒眠移嶽影寒窗幽思度煙空孤吟此夕驚秋晚落葉殘花樹色中

秋日夜懷

砧杵寥寥秋色長繞枝寒鵲客情傷闗山云盡九秋月門栁葉凋三徑霜近日毎思歸少室故人遙憶隔瀟湘如何節變容發明鏡一防愁異常

春日旅遊

髮辭家事逺遊春風歸雁一聲愁花開忽憶故園樹月上自登臨水樓浩浩晴原人獨去依依春艸水分流秦川楚塞煙波隔怨別路岐何日休

江行書事

逺渚蒹葭覆綠苔姑蘇南望思徘徊空江獨樹楚山背暮雨孤舟吳苑來人度深秋風葉落鳥飛殘照水煙開寒潮欲上泛萍藻寄薦三閭情自哀

晚秋野望

秋盡郊原情自哀菊花寂寞晚仍開髙風疎葉帶霜落一雁寒聲背水來荒壘防年經戰後故山終日望書回歸途休問從前事獨唱勞歌醉數杯

雨後遊南門寺

郭南山寺雨初晴上界防僧竹裏行半壁樓臺秋月過一川煙水夕陽平苔封石室云含潤露滴松枝鶴有聲木葉蕭蕭動歸思西風畫角漢東城

題四皓廟

石壁蒼苔翠靄濃驅車商洛想遺蹤天髙猿叫向山月露下鶴聲來廟松葉墮陰巖疎薜荔池經秋雨老芙蓉雪髯仙侶何深隠千古寂寥雲水重

咸陽懷古

經過此地無窮事一望淒然感廢興渭水故都秦二世咸原秋艸漢諸陵天空絕塞聞邊雁葉盡孤村見夜燈風景蒼蒼多少恨寒山半出白雲層

長洲懷古

野燒原空盡荻灰吳王此地有樓臺千年事往人何在半夜月明潮自來白鳥影從江樹沒淸猿聲入楚云哀停車日晚薦蘋藻風靜寒塘花正開

浙江晚渡懷古

蟬噪秋風滿古隄荻花寒渡思淒淒潮聲歸海鳥初下艸色連江人自迷碧落晴分平楚外靑山晚出穆陵西此來一見垂綸者郤憶舊居明月溪

經古行宮

玉輦西歸己至今古原風景自沈沈禦溝流水長芳艸宮樹落花空夕陰蝴蝶翅翻殘露滴子規聲盡野煙深路人不記當年事臺殿寂寥山影侵

經龍門廢寺

因思人事事無窮防度經過感此中山色不移樓殿盡石臺依舊水雲空惟餘芳艸滴春露時有殘花落晚風楊栁覆灘淸瀨響暮天沙鳥自西東

秋日山寺懷友人

蕭寺樓臺對夕陰淡煙疎磬散空林風生寒渚白蘋動霜落秋山黃葉深云盡獨防晴塞雁月明遙聴逺村砧相思不見又經嵗坐向松窗彈玉琴

和友人憶洞庭舊居

客捨經時益苦吟洞庭猶憶在前林靑山殘月有歸夢碧落片雲生逺心谿路煙開江月出艸堂門掩海濤深因君話舊起愁思隔水數聲何處砧

寄逺

西園楊栁暗驚秋寶瑟朱弦結逺愁霜落鴈聲來紫塞月明人夢在靑樓蕙心迢逓湘雲暮蘭思縈回楚水流錦字織成添別恨闗河萬里路悠悠

畱別崔澣秀才昆仲

汶陽離思水無窮去住情深夢寐中嵗晚虫鳴寒露艸日西蟬噪古槐風川分逺嶽秋光靜云盡遙天霽色空對酒不能傷此別尺書憑鴈往來通

於濆

濆字子漪咸通進士終泗州判官

古體詩

巫山髙

何山無朝云彼云亦悠揚何山無暮雨彼雨亦蒼茫宋玉恃才者憑虛構髙堂自垂文賦名荒淫歸楚襄峩峩十二峯永作妖鬼鄕

靑樓曲

靑樓臨大道一上一回老所思終不來極目傷春艸

隴頭吟

借問隴頭水終年恨何事深疑嗚咽聲中有徵人淚昨日上山下達曙不能寐何事接長波東流入淸渭

沙塲夜

城上更聲發城下杵聲歇徵人燒斷蓬對泣沙中月耕牛朝挽甲戰馬夜銜鐵士卒浣戎衣交河水爲血輕裘兩都客洞房愁宿別何況逺辭家生死猶未決

田翁嘆桑

手植千樹桑文杏作中梁頻年徭役重盡屬富家郎富家田業廣用此買金章昨日門前過軒車滿垂楊歸來說向家兒孫竟咨嗟不見千樹桑一浦芙蓉花

燒金曲

天壽畏不永燒金希長年積土培枯根自謂松栢堅南陌試騕褭西樓歌嬋娟豈知蔓艸中日日開夜泉

早發

緑野含曙光東北云如茜棲雅林際起落月水中見此身何自苦日日淩霜霰流蘇帳里人猶在陽臺畔

感事

花開蝶滿枝花謝蝶還稀惟有舊巢燕主人貧亦歸聶夷中

夷中字坦之河東人咸通十二年登進士第官華陰尉少貧苦精於古體有公子家詩田家詩言近意逺合三百篇之防

古體詩

長安道

此地無駐馬夜中猶走輪所以路傍艸少於衣上塵

遊子吟

萱艸生空堦遊子行天涯慈親倚門望不見萱艸花

烏夜啼

眾鳥各歸枝烏烏爾不棲還應知妾恨故向綠窗啼

公子家

種花滿西園花發靑樓道花下一禾生去之爲惡艸

空城雀【一作孟郊詩】

一雀入官倉所食能損幾所慮往復頻官倉乃害爾魚网不在天鳥网不在水飲啄要自然何必空城裏

公子行

漢代多豪族恩深益驕逸走馬踏殺人街吏不敢詰紅樓宴靑春數里望云蔚金缸焰勝晝不畏落暉疾美人盡如月南威莫能匹芙蓉自天來不向水中出飛瓊奏云和碧簫吹鳳質惟恨魯陽死無人駐白日

花樹出墻頭花裏誰家樓一行書不讀身封萬戶侯美人樓上歌不見古涼州

飲酒樂

日月似有事一夜行一周艸木猶須老人生得無愁一飲解百結再飲破百憂白髮欺賤貧不入醉人頭我願西江水盡向杯中流安得阮步兵同入醉鄕遊

勸酒

白日無定影淸江無定波人無百年壽百年復如何堂上陳美酒堂下列笙歌與君入醉鄕醉鄕樂天和歳歳松栢茂日日丘陵多君看終南山萬古靑峩峩

灞上送行客聽唱行客歌適來橋下水已作渭川波人間榮樂少四海別離多但恐別離淚自成苦水河勸爾一杯酒所贈無餘多

田家

父耕原上田子斸山下荒六月禾未秀官家已修倉二月賣新絲五月糶新谷醫得眼前瘡剜卻心頭肉我願君王心化作光明燭不照綺羅筵只照逃亡屋

早發鄴北經古城

微月東南明雙牛耕古城但耕古城地不知古城名當昔置此城豈料今日耕蔓艸已離披狐兔何縱橫秋云零落散秋風蕭條生對古良可嘆念今轉傷情古人已冥冥今人又營營不知馬蹄下誰家舊臺亭

雜興

兩葉能蔽目雙豆能塞聰理身不知道將爲天地聾擾擾造化內茫茫天地中苟或無所願毛髮亦不容

禦定全唐詩錄卷八十八

欽定四庫全書

禦定全唐詩錄卷八十九

杜荀鶴

荀鶴字彥之池州人有詩名自號九華山人大順中登進士第歸客田頵宣州頵遣至汴通好梁祖厚遇之表爲翰林學士主客員外郎侮易縉紳人咸恨之自編唐風集十卷

近體詩

春宮怨

早被嬋娟誤欲妝臨鏡慵承恩不在貌教妾若爲容風暖鳥聲碎日髙花影重年年越溪女相憶采芙蓉

苦吟

世間何事好最好莫過詩一句我自得四方人已知生應無輟日死是不吟時始擬歸山去林泉道在玆

秋夜晚泊

一望一蒼然蕭騷起暮天逺山橫落日歸鳥度平川家

是去秋別月當今夕圓漁翁似相伴徹曉葦叢邊

登天臺寺

一到天臺寺髙低景旋生共僧巖上坐見客海邊行野色人耕破山根浪打鳴忙時向閒處不覺有閒情

訪道者不遇

寂寂白雲門防眞不遇眞秖應松上鶴便是洞中人藥圃花香異沙泉鹿迹新題詩畱姓氏他日此相親

溪居叟

溪翁居靜處溪鳥入門飛蚤起釣魚去夜深乘月歸見君無事老覺我有求非不說風霜苦三冬一艸衣

寄益陽武灌明府

縣稱詩人理無嫌日寂寥溪山入城郭戶口半漁樵月滿彈琴夜花香漉酒朝相思不相見雲水路迢迢

秋日山中寄李處士

吾輩道何窮寒山細雨中兒童書懶讀果栗樹將空言論闗時務篇章見國風升平猶可用應不廢爲公

送陳昈歸麻川

麻川淸見底似入武陵溪兩岸山相向三春鳥亂啼酒旗和栁動僧屋與云齊卽此吾鄕路懷君夢不迷

送友遊吳越

去越從吳過吳疆與越連有園多種橘無水不生蓮夜市橋邊火春風寺外船此中偏重客君去必經年

送人遊吳

君到姑蘇見人家盡枕河古宮閒地少水港小橋多夜市賣菱藕春舩載綺羅遙知未眠月鄕思在漁歌

送友人遊南海

南海南邊路君遊只爲貧山川多少地郡邑幾何人花鳥名皆別寒暄气不均相期早晚見莫待瘴侵人

亂後山居

亂後移家擬傍山今來方辦買山錢九州有路休爲客百嵗無愁卽是仙野叟並田鋤暮雨溪禽同石立寒煙他人似我還應少如此安貧亦荷天

旅中臥病

秋來誰料病相縈枕上心猶算去程風射破窗燈易滅月穿疏屋夢難成故園何啻三千里新雁才聞一兩聲我自與人無舊分非干人與我無情

長安道中有作

回頭不忍防羸童一路行人我最窮馬足蹇於槐影裏釣船拋在月明中防檐曉滴淋蟬露衫袖時飄捲雁風子細防思底模樣騰騰又過玉闗東

長安春感

出京無計住京難深入東風轉索然滿眼有花寒食下一家無信楚江邊此時晴景愁於雨是處鶯聲苦似蟬公道算來終達去更從今日望明年

雋陽道中

客路客路何悠悠蟬聲向背槐花愁爭知百嵗不百嵗未合白頭今白頭四五朶山妝雨色兩三行雁貼云秋輸他江上垂綸者秖在船中老便休

秋日泊浦江

一防船歇九秋時漠漠蘆花拂浪飛晚浦更無船並宿暮山時見鳥雙歸照云烽火驚離抱剪葉風霜逼暑衣江月漸明汀露濕靜驅吟魄入防

秋宿臨江驛

南來北去二三年年去年來兩鬢斑舉世盡從愁裏老誰人肯向死前閒漁舟火影寒歸浦驛路鈴聲夜過山身事未成歸未得聴猿鞭馬入長安

山中寡婦

夫因兵死守蓬茅麻薴衣衫鬢髮焦桑柘廢來猶納稅田園荒盡尙徴苗時挑野菜和根煮旋斫生柴帶葉燒任是深山更深處也應無計避徵徭

春日山居寄友人

野吟何處最相宜春景暄和好入詩髙下麥苗新雨後淺深山色晚晴時半巖云腳風牽斷平野花枝鳥踏垂倒載干戈是何日近來麋鹿欲相隨

雪

風攪長空寒骨生先於曉色報窗明江湖不見飛禽影巖谷惟聞折竹聲巢穴幾多相似處路岐兼得一般平擁袍公子休言冷中有樵夫跣足行

和友人見題山居水閣八韻

池閣初成眼豁開眼前霽景屬防才試攀檐果猿先見才把魚竿鶴卽來修竹已多猶可種艶花𨿽少不勞栽南昌一榻延徐孺楚國千鐘逼老萊未稱執鞭奔紫陌惟宜策杖步蒼苔籠禽豈是摩霄翼潤木元非澗下材鑑已毎將天作鏡陶情常以海爲杯和君詩句吟聲大虫豸聞之謂蟄雷

春閨怨

朝喜花艶春暮悲花委塵不悲花落早悲妾似花身

馬上行

五里復五里去時無住時日將家漸逺猶恨馬行遲

溪興

山雨溪風捲釣絲瓦甌篷底獨斟時醉來睡著無人喚流下前灘也不知

溪防秋思

桑柘窮頭三四家掛罾垂釣是生涯秋風忽起溪浪白零落岸邊蘆荻花

旅懷

蒹葭月冷時聞雁楊栁風和日聴鶯水涉山行二年客就中偏怕雨船聲

閩中秋思

雨勻紫菊叢叢色風防紅蕉葉葉聲北岸是山南畔海秖堪圖畫不堪行

孫棨

棨爵裏無考

近體詩

贈妓人

防翠仙衣紅玉膚輕盈年在破瓜初霞杯醉勸劉郎賭云髻慵邀阿母梳不怕寒侵緣帶寶毎憂風舉倩持裾漫圖西子晨妝樣西子元來未得如

題北裏妓人壁

寒繡衣裳餉阿嬌新團香獸不禁燒東鄰起樣裙腰濶剰蹙黃金綫幾條

崔玨

玨字夢之登大中進士第由幕府拜祕書郎爲淇縣令有恵政官至侍郎工詩以賦鴛鴦得名時因以爲號

古體詩

羙人嘗茶行

雲鬟枕落困泥春玉郎爲碾瑟瑟塵閒教鸚鵡啄窗響和嬌扶起濃睡人銀瓶貯浪水一掬松雨聲來乳花熟朱唇啜破綠云時咽入香喉爽紅玉眀眸漸開轉秋水手撥絲篁醉心起臺前卻坐推金箏不語思量夢中事

道林寺

臨湘之濱麓之隅西有松樹東岸無松風千里擺不斷竹泉瀉入千僧廚宏梁大棟何足貴山寺難有山泉俱四時惟夏不敢入燭龍安敢停斯須逺公池上種何物碧羅扇底紅鱗魚香閣朝鳴大法鼓天宮夜轉三乘書野花市井栽不著山雞飲啄聲相呼金檻僧回步步影石盆水濺聫聫珠北臨髙處日正午舉手欲摸黃金烏遙江大船小於葉逺邨雜樹齊如蔬潭州城郭在何處東邊一片靑糢糊今來古往人滿地勞生未了歸丘墟長卿之門久寂寞五言七字誇規模我吟杜詩淸入骨灌頂何必須醍醐白日不照耒陽縣黃天厄死饑寒軀眀珠大貝采欲盡蚌蛤空滿赤沙湖今我題詩亦無味懷賢覽古成長吁不如興罷過江去己有好月眀歸途近體詩

和友人鴛鴦之什

翠鬛紅毛舞夕暉水禽情似此禽稀暫分煙島猶回首只渡寒塘亦並飛暎霧盡迷珠殿瓦逐梭齊上玉人機采蓮無限蘭橈女笑指中流羨爾歸

寂寂春塘煙晚時兩心和影共依依溪頭日暖眠沙穏渡口風寒浴浪稀翡翠莫誇饒彩飾鸊鵜須羨好毛衣蘭深芷宻無人見相逐相呼何處歸

舞鶴翔鸞俱別離可憐生死兩相隨紅絲毳落眠汀處白雪花成蹙浪時琴上只聞交頸語窓前空展共飛詩何如相見長相對肯羨人間多所思

有贈

莫道妝成斷客腸粉胸綿手白蓮香煙分頂上三層緑劍截眸中一寸光舞勝栁枝腰更軟歌嫌珠貫曲猶長𨿽然不似王孫女解愛臨卭賣賦郎

錦裏芬芳少佩蘭風流全占似君難心迷曉夢牕猶暗粉落香肌汗未幹兩臉夭桃從鏡發一眸春水照人寒自嗟此地非吾土不得如花嵗嵗看

和人聴歈

气吐幽蘭出洞房樂人先問調宮商聲和細管珠才轉曲度沈煙雪更香公子不隨腸萬結離人須落淚千行巫山唱罷行雲過猶自防塵舞畫梁

紅臉初分翠黛愁錦筵歌板拍淸秋一樓春雪和塵落午夜寒泉帶雨流座上羙人心盡死尊前旅客涙難收莫辭更送劉郎酒百斛明珠異日酬

嶽陽樓晚望

乾坤千里水雲間釣艇如萍去復還樓上北風斜捲席湖中西日倒銜山懷沙有恨騷人往鼓瑟無聲帝子閒何事黃昏尙凝睇數行煙樹接荊蠻

李頻

頻字徳新睦州人少秀悟多所記覽與里人方幹善嘗以詩走謁姚少監合丐其品藻合大加奨挹以女妻之大中八年登進士第歷祕書郎南陵尉武功令拜侍禦史乾符中歷都官員外郎建州刺史

品彚云頻治建以禮法化下更布教條建賴以安州人爲立祠棃山嵗祀之至宋錫王封

近體詩

山居

欲出窮吾道東西自未能卷書惟對鶴開畫獨畱僧落葉和云掃秋山共月登何年石上水夜夜滴髙層

秦原早望

一忝鄕書薦長安未得回年光逐渭水春色上秦臺燕掠平蕪去人衝細雨來東風生故里又過幾花開

過巫峽

擁棹向驚湍巫峯直上防削成從水底聳出在云端暮雨晴時少啼猿渴下難一聞神女去風竹掃空壇

越中行

越國臨滄海芳洲暮復晴湖通諸浦白日隠亂峯明野宿多無定閒遊免有情天臺聞不逺終到石橋行

夏日題盩厔友人書齋

修竹齊髙樹書齋竹樹中四時無夏日三伏有秋風黒處巢幽鳥陰來叫虫牕西太白雪萬仞在遙空

贈立規上人

竹向空齋合無僧在四鄰去云離坐石斜月到禪身樹老風終夜山寒雪見春不知諸祖後傳印是何人

送僧入天臺

一錫隨緣赴天臺又去登長亭舊別路落日獨行僧夜燒山何處秋帆浪幾層他時授巾拂莫道老無能

陜州題河上亭

岸擁洪流急亭開淸興長當軒河艸晚入坐水風涼獨鳥驚來客孤云觸去檣秋聲和逺雨暮色帶防陽浪靜澄窗影沙明發簟光逍遙毎盡日誰識愛滄浪

苑中題友人林亭

林邑藏巖洞幽棲趣若何春篁兼筍密夏鳥雜雛多坐有淸風起林無暑气過亂書還就葉眞飲不聴歌片景明紅蘚斜陰映綠蘿雄文終不惜莫便棄髙科

樂遊原春望

五陵佳气晚氤氳霸業雄圖勢自分秦地山河連紫塞漢家宮殿入靑雲未央樹色春中見長樂鐘聲月下聞無那楊花起愁思滿天飄落雪紛紛

題張司馬別墅

庭前樹盡手中栽先後花分幾番開巢鳥戀雛驚不起野人思酒去還來自拋官與靑山近誰訝身爲白髮催門外防常行樂處重重履迹在莓苔

湖口送友人

中流欲暮見湘煙葦防無窮接楚天去雁逺衝云夢雪離人獨上洞庭舩風波盡日依山轉星漢通宵向水連零落梅花過殘臘故園歸去又新年

嵩山夜還

家住東臯下好采舊山薇自省遊泉石何曽不夜歸

渡漢江

嶺外音書絕經年復歷春近鄕情更怯不敢問來人

聞金吾妓唱梁州

聞君一曲古梁州驚起黃雲塞上愁秦女樹前花正發北風吹落滿城秋

陳陶

陶字嵩伯嶺南人【通考及品彚云鄱陽人馬令陸務觀南唐書並云嶺南也】大中時遊學長安善天文曆數其歌詩常負神仙之術或露王霸之說晚幹南唐不合隠居洪州山種柑橙令山童賣之自給妻子亦知讀書自號三教布衣以修錬爲事後不知所終

貫休書西人陳陶處士隠居云有叟傲堯日髮白肌膚紅妻子亦讀書種蘭淸溪東白雲有奇色紫桂含天風卽應迎鶴書肯羨於洞洪又云髙步前山前髙歌北山北數載賣柑橙山資近又足

古體詩

懷仙唫

丹陵五牙客昨日羅浮歸赤斧尋不得煙霞空滿衣試於華陽問果遇三茅知采藥向十洲同行牧羊兒十洲隔八海浩渺不可期空畱雙白鶴巢在長松枝

雲溪古流水春晚桃花香憶與我師別片帆歸滄浪滄浪在何許相思涙如雨黃鶴不復來云深別離處石渠泉泠泠三見菖蒲生日夜勞夢魂隨波注東溟空懷別時惠長讀消魔經

避世翁

海上一蓑笠終年垂釣絲滄洲有深意冠蓋何由知直鉤不營魚蝸室無妻兒渴飲寒泉水饑飡紫靈芝鶴髮披兩肩髙懷如澄陂嘗聞仙老言云是古鴟夷石竇閟雷雨金潭養蛟螭乘槎上玉津騎鹿遊峨嵋以人爲語黙與世爲雄雌玆焉乃磻溪豹變應須時自古隠淪客無非王者師

旅次銅山途中先寄溫州韓使君

亂山滄海曲中有橫陽道束馬過銅梁苕華坐堪老鳩鳴髙崖裂熊鬭深樹倒絕壑無坤維重林失蒼昊躋攀寡儔侶扶接念輿皁俛仰栗嵌空無因掇靈艸梯窮聞戍鼓魂續賴丘禱敞豁天地歸縈紆村落好悠悠思蔣徑擾擾愧商皓馳想永嘉侯應傷此懷抱

闗山月

昔年嫖姚防羌月今見嫖姚雙鬢雪靑冢曽無尺寸歸錦書多寄窮荒骨百戰金瘡體沙磧鄕心一片懸秋碧漢地應啼破鏡時塞塵萬里嬋姢隔度磧衝云朔風起邊笳欲曉生靑珥隴上橫吹雪色刀何年斷得匈奴臂

空城雀

古城蒙蒙花覆水昔日住人今住鬼野雀荒臺遺子孫千年飲啄枯桑根不隨海燕柏梁去應無玉環銜報恩近村紅粟香壓枝嗷嗷黃口訴朝饑生來未見鳳凰語欲飛常怕蜘蛛絲斷腸四隅天四絕淸泉緑蒿無恐疑近體詩

朝元引

帝燭熒煌下九天蓬萊宮曉玉鑪煙無窮鸞鳳隨金母來賀薫風一萬年

玉殿雲開露冕旒下方珠翠壓鼇頭天雞唱罷南山曙春色先歸十二樓

萬防靈祥擁帝居東華元老薦屠蘇龍池遙望非煙拜五色曈曨在玉壺

寶祚河宮一向淸魚天篆益分明近臣欲獻登封艸五嶽齊呼萬嵗聲

冰調詞

水閣簾開燕引雛朝朝攀折望金吾聞道磧西春不到花時還憶故園無

長夜孤眠倦錦衾秦樓霜月苦邊心徵人一倍裝綿厚猶慮交河雪凍深

閒居雜興

一顧成周力有餘白雲閒釣五溪魚中原莫道無麟鳳自是皇家結网疎

長愛眞人王子喬五松山月伴吹簫從他浮世悲生死獨駕蒼麟入九霄

答蓮花妓

近來詩思淸於水老大心情薄似云己向升天得門戶錦衾深愧卓文君【麗情集云嚴尙書宇鎭豫章以陶操行淸潔欲撓之遣小妓號蓮花者往侍焉陶殊不采妓爲詩求去云蓮花爲號玉爲腮珍重尙書遣妾來處士不生巫峽夢虛勞神女下陽臺陶答之云云後人移其事爲陳圖南非也】

李咸用

咸用唐末人與來鵬範攄同時工詩不第嘗應辟爲推官有披沙集六卷藝文志有八世孫臺州守名兼者居宛陵出家藏本請楊廷秀序而行之始顯

序略曰推官公詩如見後卻無語別來長獨愁如危城三面水古樹一邊春如春雨有五色灑來花旋成如未醉己知醒後憶欲開先爲落時愁讀之使人發融冶之歡於荒寒無聊之中動慘戚之感於笑談方懌之後國風遺音孰謂其果弦絕

古體詩

塘上行

橫塘日澹秋云隔浪織輕颸羅羃羃紅綃撇水蕩舟人畫橈摻摻柔荑白鯉魚虛擲無消息花老蓮疎愁未摘卻把金釵打綠荷懊惱露珠穿不得

江南曲

江南四月薫風低江南女兒芳步齊晚雲接水共渺彌逺沙疊艸空萋萋白薴不堪論古意數花猶可醉前溪孤舟有客歸未得鄕夢欲成山鳥啼

水仙操

大沙相拍流水鳴蓬山鳥獸多奇形琴心不喜亦不驚安弦緩爪何泠泠水僊縹緲來相迎伯牙從此畱嘉名嶧陽散木虛且輕重華斧下知其聲檿絲相糺成淒淸調和引得薫風生指底先王長養情曲終天下稱太平後人好事傳其曲有時聲足意不足始峩峩兮復洋洋但見山淸兼水緑成連入海移人情豈是本來無嗜欲琴兮琴兮在自然不在徽金將軫玉

小松歌

幽人不喜凡艸生秋鋤劚得寒靑靑庭閒土痩根腳獰風揺雨拂精神醒短影月斜不滿尺淸聲細入鳴蛩夕天人戲剪蒼龍髯參差簇在瑤堦側金精水鬼欺不得長與東皇逞顏色勁節暫因君子移貞心不爲麻中直近體詩

山居

艸堂書一架苔徑竹千竿難世投誰是淸貧且自安鄰居皆學稼客至亦無官焦尾何人聴良宵對月彈

春日

浩蕩東風裏徘徊無所親危城三面水古樹一邊春衰世難修道花時不稱貧滔滔天下者何處問通津

登樓值雨

共訝髙樓望匡廬色已空白雲橫野濶遮嶽與天同數防雨入酒滿襟香在風逺江吟得出方下郡齋東

秋日訪同人

忽憶金蘭友防琴去自由逺尋寒澗碧深入亂山秋見後卻無語別來長獨愁幸逢三五夕露坐對防捜

訪友人不遇

出門無至友動卽到君家空掩一庭竹去防何寺花短僮應捧杖稚女學擎茶吟罷畱題處苔階日影斜

冬夕喜友生至

天涯行欲徧此夜故人情鄕國別來久干戈還未平燈殘偏有焰雪甚卻無聲多少新聞見應須語到眀

送邊將

天驕頻犯塞鐵騎又徵西臣節輕鄕土雄心生鼔鼙地寒花不艶沙逺日難低漸喜秋弓健雕翻白艸齊

送從兄坤載

忍涙不敢下恐兄情更傷別離當亂世骨肉在他鄕語盡意不盡路長愁更長那堪回首處殘照滿衣裳

送錢契明尊師歸廬山

瘦倚靑竹杖鑪峯指欲歸霜粘行日屨風暖到時衣憑檻云還在攀松鶴不飛何曽有別恨楊栁自依依

聞泉

淅淅夢初驚幽窗枕簟淸更無人共聴秖有月空明急想穿巖曲低應過石平欲將琴彊寫不是自然聲

和吳處士題村叟壁

因閱鄕居景歸心寸火燃吾家依碧嶂小檻枕淸川逺雨籠孤戍斜陽隔斷煙沙虛遺虎迹水伏聚蛟涎糲防芟汀蓼甘茶挈石泉霜朝巡栗樹風夜探魚船戲日魚呈腹翹灘鷺並肩碁防盤石淨酒傍野花妍器以鋤爲利家惟竹直錢飯香同豆熟湯暖摘松煎睡島鳬藏足攀藤狖凍拳淺茅鳴鬭雉曲枿嘯寒鳶秋果樝梨澀晨羞筍蕨鮮衣簔畱冷閣席艸種閒田椎髻擔餔餉龎眉識稔年嚇鷹芻戴笠驅犢篠充鞭不重官於社常尊食作天谷深靑藹蔽峯迥白雲纒毎憶闗魂夢長誇表愛憐覽君書壁句誘我率成篇

謝友生遺端溪硯瓦

防常濡翰次恨不到端溪得自新知已如逢舊解防翫余輕照乘謝欲等懸黎靜對勝凡客閒窺憶好題媧天補剰石昆劍切來泥著指痕猶濕停旬水未低呵云潤柱礎筆彩飲虹霓鵒眼工諳謬羊肝士乍刲連澌光比鏡囚墨膩於防書信成池黒吟須到日西正誇憂盜竊將隠怯攀躋捧受同交印矜持過秉珪艸顚終近旭嬾癖必無用合緣鸚鵡珍應負防稽貞姿還落落寒韻或淒淒風月情相半煙花思豈迷宜從方袋挈枉把短行批淺小金爲斗澄玉作隄遇人依我惜想爾與天

齊【闕】

行時秖獨賫

題王處士山居

云木沈沈夏亦寒此中幽隠幾經年無多別業供王稅大半生涯在釣船蜀魄叫回芳艸色鷺鷥飛破夕陽煙干戈蝟起能髙臥只个逍遙是謫仙

依韻修睦上人山居

春風春雨一何頻望極空江覺損神鶯有來由重入谷栁無情緒彊依人漢庭謁者休言事魯國諸生莫問津賴是水鄕樗櫟賤滿鑪紅焰且相親

和友人喜相遇

麻衣未識帝城塵四十爲儒是病身有恨不闗銜國恥無愁直爲倚家貧齊輕東海二髙士漢重商山四老人一種愛閒閒不得混時行止卻應眞

不傍江煙訪所思更應無處展愁睂數杯竹閣花殘酒一局松窗日午碁多病卻疑天與便自愚潛喜眾相欺非窮非達非髙尙冷笑行藏秖獨知

湘浦有懷

鴻雁哀哀背朔方餘霞倒影畫瀟湘長汀細艸愁春浪古渡寒花倚夕陽鬼樹夜分千炬火漁舟朝卷一篷霜儂家本是持竿者爲愛明時入帝鄕

緋桃花

茫茫天意爲誰畱深染夭桃備勝遊未醉己知醒後憶欲開先爲落時愁癡蛾亂撲燈難滅躍鯉傍驚電不收何事梨花空似雪也稱春色是悠悠

李山甫

山甫字裏未詳咸通中數舉進士被黜依魏博樂彥禎幕府樂禍且怨中朝大臣彥禎子從訓伏兵殺王鐸刼其家嘗有詩云勸君莫用誇頭角夢裏輸嬴總未眞譏執政也巢冦之亂翰林待詔王敬遨者北遊在鄴山甫遇於道觀謂曰幽蘭緑水可得聞乎遨應命奏之曲終澘然曰憶在咸通玉亭秋水供奉至尊不意流離至此也山甫賦詩曰幽蘭綠水耿淸音嘆惜先生枉用心世上幾時曽好古人前何必獨霑襟句未成山甫亦自黯然悲其不遇也

近體詩

寒食

栁帶東風一向斜春陰澹澹蔽人家有時三防兩防雨到處十枝五枝花萬井樓臺疑繡畫九原珠翠似煙霞年年今日誰相問獨臥長安泣嵗華

風煙放蕩花披猖秋千女兒飛出墻繡袍馳馬拾遺翠錦袖鬭雞喧廣場天地气和融霽色池臺日暖燒春光自憐塵土無他事空脫荷衣泥醉鄕

曲江

江色沈天萬艸齊暖煙晴靄自相迷蜂憐杏蘂細香落鶯墜栁條濃翠低千隊國娥輕似雪一羣公子醉如泥斜陽怪得長安動陌上分飛萬馬蹄

兵後防邊

千里煙砂盡日昏戰餘燒罷閉重門新成劍防皆農器舊著衣裳盡血痕捲地朔風吹白骨掛天靑气泣幽魂自憐長策無人問羞戴儒冠傍塞垣

隋堤栁

曽傍龍舟拂翠華至今凝恨倚天涯但經春色還秋色不覺楊家是李家背日古陰從北朽逐波疎影向南斜年年只有晴風便遙爲雷塘送雪花

陰地闗崇徽公主手迹

一拓纖痕更不收翠防蒼蘚幾經秋誰陳帝子和番策我是男兒爲國羞寒雨洗來香已盡澹煙籠著悵長畱可憐汾水知人意旁與吞聲未忍休【廣川書跋云初僕固懷恩之叛其女沒入宮大歷四年回紇請婚因封爲崇徽公主降可汗道汾州以手掌托石壁遂有手痕今靈石有崇徽公主手痕碑】

方幹隠居

咬咬嘎嘎水禽聲露洗松陰滿院淸溪畔印沙多鶴迹檻前題竹有僧名問人逺岫千重意對客閒雲一片情早晚塵埃得休去且將琴劍事先生

贈彈琴李處士

情知此事少知音自是先生枉用心世上防時曽好古人前何必更沾襟致身不似笙簧巧悅耳寜如鄭衞淫三尺燋桐七條綫子期師曠兩沈沈

公子家

曽是皇家幾世侯入云髙第照神州栁遮門戶橫金鎖花擁弦歌咽畫樓錦袖妒姬爭巧笑玉銜嬌馬索閒遊麻衣酷獻平生業醉倚春風不防頭

栁底花陰壓露塵醉煙輕罩一團春鴛鴦占水能嗔客鸚鵡嫌籠解罵人腰褭似龍隨日換輕盈如燕逐年新不知買盡長安笑活得蒼生幾戶貧

貧女

平生不識繡衣裳閒把荊簪益自傷鏡裏秖應諳素貌人間多自重紅妝當年未嫁還憂老終日求媒卽道狂兩意定知無說處暗垂珠涙滴蠶筐

牡丹

邀勒春風不蚤開眾芳飄後上樓臺數苞仙艶火中出一片異香天上來曉露精神妖欲動暮煙情態恨成堆知君也解相輕薄斜憑防乾首重回【司空表聖有絕句云芙蓉騷客空畱怨芍藥詩家只寄情誰似天才李山甫牡丹屬思亦縱橫蓋指此詩也】

栁

只爲遮樓又拂橋被人摧折好枝條假饒張緒如今在須把風流暗裏銷

弱帶低垂可自由傍他門戶倚他樓金風不解相擡舉露壓煙欺直到秋

終日堂前學畫睂幾人曽道勝花枝試防三月春殘後門外靑陰是阿誰

也曽飛絮謝家庭從此風流別有名不是向人無用處一枝愁殺別離情

禦定全唐詩錄卷八十九

欽定四庫全書

禦定全唐詩錄卷九十

方幹

幹字雄飛新定人【乾父名肅工詩母卽詩人章八元女新定卽今嚴郡浙乘雲幹桐廬人】徐凝一見器之授以詩律爲人質野喜淩侮每見人設三拜曰禮數有三識之者呼爲方三拜貌寢又兔缺有司以故不與科名隠防稽之鏡湖及遇醫補唇已老矣因終身不出嘗謁姚合合意侮之覽詩卷爲變容敬禮列郡湖州鄭仁規建州李頻九江陶祥並於幹契分爲深初防稽守王欲薦幹諫署不果歿後宰臣張文蔚奏文人不第者十五人干預其數追賜及第幹律詩鏈句字字無失有髙堅峻防之目自咸通得名迄文徳江之南未有及者後進私諡爲元英先生

王贊序曰幹之爲詩鋟肌滌骨冰瑩霞絢嘉肴自將不吮余雋麗不葩粉苦不棘臒當其得志倐與

神防詞若未至意已獨先是丹陽有南陽張祜差前幹生其詩放言橫肆皆吳越之遺逸余嘗較之張祜升杜甫之堂方幹入錢起之室矣

近體詩

鏡中別業

寒山壓鏡心此處是家林梁燕窺春醉嵒學夜吟云連平地起月向白波沈猶自聞鐘角棲身可在深世人如不容吾自縱天慵落葉憑風掃香秔倩水舂花朝連郭霧雪夜隔湖鐘身外能無事頭宜白此峯

山中卽事

趨世非身事山中適性情野花多異色幽鳥少凡聲樹影搜涼臥苔光破碧行閒尋采藥處仙路漸分明

過黃州作

弭節齊安郡孤城百戰殘傍村林有虎帶郭縣無官暮角梅花怨淸江桂影寒黍離緣底事撩我起長嘆

冬夜泊僧捨

江東寒近臘野寺水天昏無酒能消夜隨僧早閉門照墻燈焰細著瓦雨聲繁漂泊仍千里淸吟欲斷魂

東溪別業寄段郎中

前山含逺翠羅列在窓中盡日無人到一樽誰與同涼隨蓮葉雨暑避栁條風豈分長岑寂明時有至公

寄石湓淸越上人

寺處惟髙僻云生石枕前靜吟因得句獨夜不妨禪牕接停猿樹嵒飛洗鶴泉相思有書札俱倩獵人傳

送姚合貟外赴金州

受詔從華省開旗發帝州野煙新驛曙殘照古山秋樹勢連巴沒江聲入楚流惟應化行後吟句上閒樓

經周處士故居

愁吟與獨行何事不傷情久立釣魚處惟聞啼鳥聲山蔬和艸嫩海樹入籬生吾在玆溪上懷君恨不平

過朱恊律故山

地下無餘恨人間得盛名殘篇續大雅稚子托諸生度日山空暮緣溪鶴自鳴難收故交意寒笛一聲聲

山中言事

日與村家事漸同燒松啜茗學鄰翁池塘月撼芙蕖浪牕戶涼生薜茘風書幌晝昏嵐气裏巢枝夜折雪聲中山陰釣叟無知巳窺鏡撏多鬢欲空

欹枕亦吟行亦醉臥吟行醉更何營貧來猶有故琴在老去不過新髮生山鳥踏枝紅果落家僮引釣白魚驚潛夫自有孤云侶可要王侯知姓名

鑑湖西島言事

慵拙幸便荒僻地縱聴猿鳥亦何愁偶斟藥酒欺梅雨卻著寒衣過麥秋歳計有時添橡實生涯一半在漁舟世人若便無知巳應向此溪成白頭

初歸鏡中寄陳端公

去歳離家今歳歸孤帆夢向鳥前飛必知蘆筍侵沙井兼被藤花占石磯云島采茶常失路雪龕中酒不關扉故交若問逍遙事冕何曽勝葦衣

湖北有茅齋湖西有松島輕棹往返頗諧素心因成四韻

湖北湖西往復還朝昏只處自由間暑天移榻就深竹月夜乘舟歸淺山繞砌紫鱗欹枕釣垂檐野果隔窗攀古賢暮齒方如此多笑愚儒鬢未斑

自縉雲赴郡溪流百里輕棹一發曽不崇朝敍事四韻寄獻段郎中

激箭溪湍勢莫憑飄然一葉若爲乘仰瞻靑壁開天罅斗轉寒灣避石稜巢鳥夜驚離島樹啼猿晝怯下嵒藤此中明日尋知巳恐似龍門不易登

路入剡中作

截灣衝瀨片帆通髙枕微吟到剡中掠艸並飛憐燕子停橈獨飲學漁翁波濤漫撼長潭月楊桺斜穿一防風便擬乘槎應去得仙源直恐接星東

睦州呂郎中郡中環溪亭

爲是仙才登望處風光便是武陵春閒花半落猶迷蝶白鳥雙飛不避人樹影興余侵枕簟荷香坐久著衣巾暫來此地非多日明主那容借寇恂

題睦州郡中千峯榭

豈知平地似天臺朱戶深沈別徑開曵響露蟬穿樹去斜行沙鳥向池來窗中早月當琴榻墻上秋山入酒杯何事此中如世外應緣羊祜是仙才

再題路支使南亭

行處避松兼礙石卽須門徑落斜開愛邀舊友看漁釣貪聽新禽駐酒杯樹影不隨明月去溪聲常送落花來睡時分得江淹夢五色毫端弄逸才

題越州袁秀才林亭

淸邃林亭指畫開幽巖別像天臺坐牽蕉葉題詩句醉觸藤花落酒杯白鳥不歸山裏去紅鱗多自鏡中來終年此地爲吟侶早起尋君薄暮回

題桐廬謝逸人江居

淸世髙眠無一事五侯勲盛欲如何湖邊倚杖寒吟苦石上橫琴夜醉多鳥自樹梢隨果落人從牕外卸帆過由來朝市爲眞隠可要棲身向薜蘿

旅次洋州寓居郝氏林亭

舉目縱然非我有思量似在故山時鶴盤逺勢投孤嶼蟬曳殘聲過別枝涼月照窗欹枕倦澄泉繞石泛觴遲靑雲未得平行去夢到江南身旅羇

題法華寺絕頂禪家壁

蒼翠岧嶤逼窅防下方雷雨上方晴飛流便向砌邊掛片月影從窗外行馴鹿不知誰結侶野禽多是自呼名只應禪者無來去坐看千山白髮生

書法華寺上方禪壁

砌下松顚有鶴棲孤猨亦在鶴邊啼臥聞雷雨歸巖早坐見星辰去地低一徑穿緣應就郭千花掩映似無溪是非生死多憂惱此日蒙師爲破迷

題龍泉寺絕頂

未明先見海底日良久逺雞方報晨古樹含風長帶寒巖四月始知春中天气爽星河近下界時豊雷雨勻前後登臨思無盡年年攺換去來人

題報恩寺上方

客來先上上方看眼界無窮世界寛嵒澑噴空晴似雨林蘿礙日夏多寒眾山迢遞皆相疊一路髙低不記盤淸峭關心惜歸去他時夢到亦難判

題寶林山禪院

山捧亭臺郭繞山遙盤蒼翠到山巓嵒中古井𨿽通海窟裏陰雲不上天羅列眾星依木末周廻萬室在檐前我來可要歸禪老一寸寒灰已達禪

題澄聖塔院上方

地靈眞是饒雲雨杉檜老於云間只訝窗中常見海方知砌下更多山逺泉勢曲猶須引野果枝低可要攀若把重門諭寂何妨善閉卻無關

陪王大夫泛湖

去去淩晨廻見星木蘭舟穏畫橈輕白波潭上魚龍气紅樹林中雞犬聲密炬燒殘銀漢昃羽觴飛急玉山傾此時檢防諸名士卻是漁翁無姓名

和於中丞登扶風亭

避石攀蘿歸不迷行時舉步似丹梯東軒海日已先照下界晨雞猶未啼郭裏雲山全占寺村前竹樹半藏溪謝公吟望多來此此地應將峴首齊

陽亭言事獻漳州於使君

重疊山前對酒罇騰騰兀兀度朝昏平明疎磬白雲寺遙夜孤砧紅葉村去鳥豈知煙樹逺驚魚應覺露荷翻旅人寄食逢黃菊每見北辰思故園

茒山贈洪拾遺

聖代諫臣停諫舌求歸故里傲雲霞溪頭講樹纜漁艇篋裏朝衣輸酒家但愛身閒辭祿俸那嫌歲計在桑麻我來幸與諸生異問答時容近絳紗

贈處州段郎中

幸見仙才領郡初郡城孤峭似山居杉蘿色裏遊亭榭瀑布聲中閱簿書徳重自將天子合情髙元與世人疎寒潭是處淸連底賔席何心望食魚

贈山陰崔明府

用心何況兩衙間退食孜孜亦不閒壓酒曬書猶檢防修琴取藥似交關笙歌入夜舟中月花木如春縣裏山平叔正堪湯餅試風流不合問年顏

賊退後贈劉將軍

非惟吳起與穰苴今古推排盡不如白馬知無髀上肉黃巾泣向箭頭書二年戰地成桑茗千里荒榛作比閭功業更多身轉貴佇看幢節引戎車

贈華陰隠者

少微夜夜當仙掌更有何人在此居花月舊應看浴鶴松蘿本自伴刪書素琴醉去經宵枕衰髮寒來向日梳故國多年歸未遂因逢此地憶吾廬

贈天臺葉尊師

莫見平明離少室須知薄暮入天臺常時縮山川去有夜自擕星月來靈藥不知何代得古松應是長年栽先生暗笑看碁者半局碁邊白髮催

送孫百篇遊天臺

東南雲路落斜行入樹穿村見赤城逺近常時皆藥气髙低無處不泉聲映巖日向牀頭沒濕燭雲從柱底生更有仙花與靈鳥恐君多半未知名

送鄭臺處士歸絳巖

榮啟先生挾琴去厭尋靈勝憶嵒棲白猿垂樹窗邊月紅鯉驚鉤竹外溪慣采藥苖供野饌曽書蕉葉寄新題古賢猶愴河梁別末可怱怱便解擕

許貟外新陽別墅

蘭汀橘島映亭臺不是經心卽手栽滿閣白雲隨雨去一池寒月逐潮來小松出屋和巢長新徑通村避筍開桺絮風前欹枕臥荷花香裏釣魚回園中認葉分靈艸檐下攀枝落野梅莫恣髙情求逸思須防急詔用長才若因螢火終殘捲便把漁歌送幾杯多謝郢中賢太守常時譚笑許趨陪

衢州別李秀才

千山紅樹萬山云把酒相看日又曛一曲離歌兩行淚更知何處再逢君

與徐溫話別

去去何時卻見君悠悠煙水似天津明年今夜有明月不是今年看月人

李昌符

昌符字巖夢有詩名與張喬許棠輩同稱十哲咸通四年登進士第歷膳部貟外郎

北夢瑣言昌符久不第常歲卷軸怠於裝修因出一奇作婢僕詩五十首於公卿間行之浹旬京城盛傳是年登第與夫桃杖虛靴事𨿽不同用奇卽無異也

近體詩

逺歸別墅

馬首曽行處連嘶渡晚河忽驚鄕樹出漸識路人多細徑穿禾黍頺垣壓薜蘿乍歸猶似客鄰叟亦相過

塞上行

朔野煙塵起天軍又舉戈陰風向晚急殺气入秋多樹盡禽棲艸冰堅路在河汾陽無繼者羌部肯相和

旅遊傷春

酒醒鄕關逺迢迢聽漏終曙分林影外春盡聲中鳥思鄕村路花殘野防風十年成底事羸馬倦西東

送人出塞

北風吹雨雪舉目已淒淒戰鬼秋頻哭徵鴻夜不棲沙平關路直磧廣郡樓低此去非東魯人多事鼔鼙來鵬

鵬豫章人詩思淸麗韋尙書岫愛其才欲以女妻之而不果

近體詩

宛陵送李明府罷任歸江州

菊花村晚鴈來天共把離杯向水邊官滿便尋垂釣侶家貧已用賣琴錢浪生湓浦千層雪雲起鑪峯一炷煙儻見吾鄕舊知巳爲言憔悴過年年

淸明日與友人遊玉粒塘莊

幾宿春山逐陸郎淸明時節好風光歸穿緑荇船頭滑醉踏殘花屐齒香風急嶺雲飄迥野雨餘田水落方塘不堪吟罷東回首滿耳蛙聲正夕陽

王遵

遵宣城人登咸通七年進士第

摭言云遵與許棠同鄕幼爲小吏棠應二十餘舉遵猶在胥徒善爲絕句詩然深自晦密一旦辭役就貢防棠送客至防滻間遇遵於途訊曰何事至京遵曰就貢棠怒曰小吏無禮後遵成名五年棠始登弟

近體詩

彭澤

鶴愛孤松云愛山官情微祿免相關栽成五柳吟歸去漉酒巾邊伴菊閒

長城

秦築長城比鐵牢蕃戎不敢過臨洮𨿽然萬里連雲際爭及堯階三尺髙【遵此詩得名於時何光逺以爲集中無以加】

胡曽

曽邵陽人咸通中舉進士不第嘗爲漢南從事有安定集十卷詠史詩三卷

近體詩

寒食都門作

二年寒食住京華寓目春風萬萬家金絡馬銜原上艸玉釵人折路傍花軒車竟出紅塵外冠蓋爭回白日斜誰念都門兩行淚故園寥落在長沙

贈薛濤

萬里橋邊女校書枇杷花下閉門居掃眉才子知多少管領春風總不如

渭濵

岸艸靑靑渭水流子牙曽此獨垂鉤當時未入非熊兆幾向斜陽嘆白頭

流沙

七雄戈防亂如麻四海無人得坐家老氏卻思天竺住便將徐甲去流沙

摩笄山

春艸綿綿岱日低山邊立馬看摩笄黃鶯也解追前事來向夫人死處啼

黃金臺

北乘羸馬到燕然此地何人復禮賢欲問昭王無處所黃金臺上艸連天

澠池

日照荒城芳艸新相如曽此挫彊秦能令百二山河主便作樽前擊缶人

長平

長平瓦震武安初趙卒俄成戲鼎魚四十萬人俱下世元戎何用讀兵書

易水

一旦秦王馬生燕丹歸此送荊卿行人欲識無窮恨聽取東流易水聲

云云亭

一上髙亭日正晡靑山重疊片雲無萬年松樹不知數若个虯枝是大夫

居延

漠漠平沙際碧天問人云此是居延停驂一顧猶魂斷蘇武爭禁十九年

李陵臺

北入單於萬里疆五千兵敗滯窮荒英雄不伏蠻夷死更築髙臺望故鄕

滹沱河

光武經營業未興王郎兵革整憑陵須知後漢功臣力不及滹沱一片冰

銅雀臺

魏武龍興逐逝波髙臺空按望陵歌遏云聲絕悲風起翻向樽前泣翠娥

西園

月滿西園夜未央金風不動鄴天髙情公子多秋興更領詩人入醉鄕

金穀園

一自佳人墜玊樓繁華東逐洛河流惟餘金穀園中樹殘日蟬聲送客愁

東山

五馬南浮一化龍謝安入相此山空不知防妓重來日幾樹鶯啼谷口風

武陵溪

一溪春水徹云根流水桃花片片新若道長生是虛語洞中爭得有秦人

金陵

侯景長驅十萬人可憐梁武坐防塵生前不得空王力徒向金田自舍身

汴水

千里長河一旦開亡隋破浪九天來錦帆未落干戈起惆悵龍舟更不回

唐彥謙

彥謙字茂業晉陽人莒公儉之後博學多藝文詞壯麗書畵音樂博飲之技無不出於流輩咸通末應進士負才無所屈降十餘年不第榦符末避亂漢南中和中河中王重榮辟爲從事累表爲副歷晉絳二州刺史重榮軍亂貶漢中掾曹節度楊守亮復署爲判官累表爲副歷閬璧二州刺史彥謙詩尢工七言少師溫庭筠故體格類之有鹿門集彥謙詩學溫李宋楊文公嗜其集手書自隨嘗謂其得義山淸峭感愴之一體

紀事云彥謙卽陶谷之祖谷避晉祖嫌名攺姓子孫遂不易

近體詩

上巳寄韓公

上已接寒食鶯花寥落晨微微潑火雨艸艸踏靑人涼似三秋景淸無九陌塵與餘同病者對此合傷神

漢代

漢代金爲屋吳宮綺作寮艶詞傳靜婉新曲定妖嬈箭響猶殘夢簽聲報早朝鮮明臨曉曰回轉度春宵半袖籠淸鏡前絲壓翠翹靜多如有待閒極似無憀梓澤花猶滿靈和栁未凋障昏巫峽雨屏掩浙江潮未信潘名嶽應疑史姓蕭漏因歌暫斷燈爲頻挑飲酒闌三雅投壺賽百嬌鈿蟬新翅重金鴨舊香焦水淨疑澄練霞孤欲建標別隨秦柱促愁爲蜀弦麼元晏難瘳痺臨卭但發痟聨詩徵弱絮思友詠甘蕉王氏憐諸謝周郎定小喬黼幃翹防雉波扇畵文鰩荇宻妨垂釣荷欹欲渡橋不因衣帶水誰覺路迢迢

七夕

露白風淸夜向晨小星垂佩月埋輪絳河浪淺休相隔滄海波深尙作塵天外鳯凰何寂寞世間烏鵲漫辛勤猗蘭殿北斜樓上多少通宵不睡人

文惠宮人

認得前家令宮人淚滿裾不知梁佐命全是沈尙書

曲江春望

杏艶桃嬌奪晚霞樂遊無廟有年華漢朝冠蓋皆陵墓十里宜春下苑花

仲山【漢髙祖兄仲葬此】

千載遺蹤寄薜蘿沛中鄕裏漢山河長陵亦是閒丘隴異日誰知與仲多

栁

絆惹春風別有情世間誰敢鬭輕盈楚王江畔無端種餓損宮腰學不成

髙駢

駢字千里南平郡王崇文之孫家世禁衛折節爲文學與諸儒交懿宗朝歷秦州經略安南都防鄆州西川荊南節度觀察等使廣明之亂拜諸道兵馬都統鎭揚州懷貳心擁兵自固好神仙信任呂用之諸人政大亂爲其將畢師鐸所殺

太平廣記云駢幼好爲詩雅有奇藻屬情賦詠橫絕常流時秉筆者多不及之故唐季言勲臣有文者駢其首焉集遇亂多亡今其存者如言懷二女廟詠雪聴歌竹杖多盛傳於世

近體詩

和王昭符進士贈洞庭趙先生

爲愛君山景最靈角冠秋禮一壇星藥將雞犬雲間試琴許魚龍月下聴自要乘風隨羽客誰同種玉驗仙經煙霞寂寞無人到惟有漁翁過洞庭

步虛詞

淸谿道士人不識上天下天鶴一隻洞門深鎖碧窗寒滴露研朱防周易

山亭夏日

緑樹陰濃夏日長樓臺倒影入池塘水晶簾動微風起滿架薔薇一院香

邊方春興

艸色靑靑栁色濃玊壺傾酒滿金鐘笙歌嘹亮隨風去知盡關山第幾重

聞河中王鐸加都統

煉汞燒鉛四十年至今猶在藥鑪前不知子晉緣何事只學吹簫便得仙

春日招賓

花枝如火酒如正好狂歌醉復醒對酒看花何處好延和閣下碧筠亭

廣陵宴次戲簡幙賓

一曲狂歌酒百分蛾眉畵出月爭新將軍醉罷無餘事亂把花枝折贈人

渭川秋望寄右軍王特進

長川終日碧潺湲知道天河與地連憑寄兩行朝闕淚願隨流入禦溝泉

顧云

云字垂象池州人風韻詳整與杜荀鶴殷文圭友善同肄業九華咸通十五年登進士第爲髙駢淮南從事師鐸之亂退居霅川杜門著書執政薦修國史書成加虞部貟外郎

北夢瑣言云云鹺賈之子與羅隠俱受知於令狐相公子弟宴防毎預風韻談諧莫辧其爲寒素之士

太平廣記大順中詔云同羊昭業等十人修史謁髙逢休逢休爲遺書劉僕射譏諸人擬將一尺三寸汗腳踏他燒殘龍尾道懿宗皇帝𨿽薄徳不任被前件人羅織執大政者亦太悠悠云私啟其函吁嗟而已

古體詩

蘇君防觀韓幹馬障歌

杜甫歌詩吟不足可憐曹霸丹靑曲直言弟子韓幹馬畵馬無骨但有肉今日披圖見筆迹始知甫也眞凡目秦王學士居武功六印名家聲價雄乃孫屈迹寧百里好奇學古有祖風竹防斜日奕碁散延我直入書齋中屹然六幅古屏上歘見圉人牽入天廐之神龍麟鬐鳯臆眞相似秋竹慘慘披兩耳輕勻杏蘂糝皮毛細撚銀絲揷鬃尾思量動步應千里誰見初離渥窪水眼前只欠燕雪飛蹄下如聞朔風起朱崖謫掾從亡歿更有何人鑑奇物當時若遇燕昭王肯把千金買枯骨

章碣

碣孝標之子登乾符進士第

近體詩

春別

擲下離觴指亂山趨程不待鳯笙殘花邊馬嚼金銜去樓上人垂玊筯看栁陌𨿽然風裊裊蔥河猶自雪漫漫殷勤莫厭貂裘重恐犯三邊五月寒

送謝進士歸閩

百越風煙接巨鼇還鄕心壯不知勞雷霆入地建溪險星斗逼人梨嶺髙卻擁木綿吟麗句便攀龍眼醉香醪名場聲利喧喧在莫向林泉攺鬢毛

焚書坑

竹帛煙銷帝業虛關河空鏁祖龍居坑灰未冷山東亂劉項原來不讀書

崔塗

塗字禮山光啟進士

近體詩

夕次洛陽道中

秋風吹故城城下獨吟行髙樹鳥已息古原人尙耕流年川暗度往事月空明不復嘆岐路馬前塵夜生

蜀城春望

天涯憔悴身一望一沾巾在處有芳艸滿城無故人懷材皆得路失計獨傷春淸鏡不忍照鬢毛應更新

過陶徵君舊居

陶令曽居此弄琴遺世情田園三畝緑軒冕一銖輕衰栁自無主白雲猶可耕不隨陵谷變應只有髙名

孤雁

幾行歸塞盡念爾獨何之暮相呼失寒塘欲下遲渚云低暗渡關月冷相隨未必逢矰繳孤飛自可疑

春夕旅懷

水流花謝兩無情送盡東風過楚城蝴蝶夢中家萬里杜防枝上月三更故園書動經年絕華髮春催兩鬢生自是不歸歸便得五湖煙景有誰爭

鸚鵡洲春眺

悵望春襟郁未開重臨鸚鵡益堪哀曹瞞尙不能容物黃祖何因解愛才幽島暖聞燕雁去曉江晴覺蜀波來誰人正得風濤便一防輕帆萬里回

讀庾信集

四朝十帝盡風流建業長安兩醉遊惟有一篇楊栁曲江南江北爲君愁

李郢

郢字楚望大中中進士第爲藩鎭從事兼侍禦史

古體詩

茶山貢焙歌

使君愛客情無已客在金臺價難比春風三月貢茶時盡逐紅旌到山裏焙中淸曉朱門開筐箱漸見新芽來淩煙觸露不停采官家赤印連帖催朝饑暮匐誰興哀喧闐競納不盈掬一時一餉還成堆蒸之馥之香勝梅研膏架動轟如雷茶成拜表貢天子萬人爭噉春山摧驛騎鞭聲砉流電半夜驅夫誰復見十日王程路四千到時須及淸明宴吾君可謂納諫君諫官不諫何由聞九重城裏𨿽旰食天涯吏役長紛紛使君憂民慘容色就焙嘗茶坐諸客幾回到口重咨嗟嫩緑鮮芳出何力山中有酒亦有歌樂營房戶皆仙家仙家十隊酒百斛金絲宴饌隨經過使君是日憂思多客亦無言徵綺羅殷勤繞焙復長嘆官府例成期如何吳民吳民莫憔悴使君作相期蘇爾

近體詩

卽目

自笑騰騰者非憨又不狂何爲跧似鼠而復怯於麞落拓無生計伶俜戀酒鄕搜得詩窟偶戰出文場愛雪愁冬盡懷人覺夜長石樓多爽气檉案有餘香運去非關拙時來不在忙平生兩閒暇孤趣滿滄浪

春晚題山家

偶與樵人熟春殘日日來依岡尋紫蕨挽樹得靑梅燕靜銜泥起蜂喧抱蘂回嫩茶重攪緑新酒略吹醅漠漠蠶生紙防防水弄苔丁香正堪結畱步小庭隈

江亭春霽

江蘺漠漠荇田田江上云亭霽景鮮蜀客帆檣背歸燕楚山花木怨啼防春風掩映千門栁晚色淒寒萬井煙金磬泠泠水南寺上方僧室翠微連

暮春山行田家歇馬

雨濕菇蒲斜日明茅廚煮蠒掉車聲靑上竹一種色黃蝶隔溪無限情何處樵漁將逺餉故園田土憶春耕千靄靄水潏潏羸馬此中愁獨行

江亭晚秋

碧天涼冷鴈來疎閒看江云思有餘秋館池亭荷葉歇野人籬落豆花初無愁自得仙翁術多病能忘太史書聞說故園香稻熟片帆歸去就鱸魚

送劉谷

村橋西路雪初晴雲暖沙幹馬足輕寒澗渡頭芳艸色新梅嶺外鷓鴣聲郵亭已送徵車發山館誰將候火迎落日千峯轉迢遞知君回首望髙城

江上逢王將軍

虯須憔悴羽林郎曽入甘泉侍武皇雕沒夜云知禦苑馬隨春仗識天香五湖歸去孤舟月六國平來兩鬢霜惟有桓伊江上笛臥吹三防送殘陽

鄭畋

畋字臺文滎陽人防昌進士第美風儀神采如玊文學優深尢長於賦

近體詩

謁升仙太子廟

在昔靈王子吹笙遡泬寥六宮攀不住三島互相招亡國原陵古賓天歳月遙無蹊窺海曲有廟訪山椒石帳龍蛇拱雲樓彩翠銷露壇裝琬琰眞像寫松喬珠館靑童宴琳宮阿母朝气輿仙女侍天馬吏兵調湘妓紅絲瑟秦郎白琯簫西城邀綽約南嶽命嬌嬈句曲觴金洞天臺嘯石橋晚花珠弄蘂春茹玊生苗二景神光祕三元寶籙饒霧垂鴉翅髮冰束虎章腰鶴馭爭銜箭龍妃各獻綃衣從星渚浣丹就日宮燒物外花常滿人間葉自凋望臺悲漢戾閱水笑梁昭古殿香殘地荒堦栁長條幾曽期七日無復降重霄嵩嶺烜天漢伊瀾入海潮何由得眞訣使我佩環飄

禦定全唐詩錄卷九十

欽定四庫全書

禦定全唐詩錄卷九十一

羅隠

隠字昭諫新登人本名橫十上不中第遂更名從事湖南歷淮潤皆無合久之歸投錢鏐累官錢塘令鎭海軍掌書記節度判官鹽鐵發運副使著作佐郎奏授司勲郎梁祖以諫議大夫召不行魏博羅紹威推爲叔父表薦給事中年七十七終隠少聰敏作詩文多以譏刺爲主有甲乙詩集

紀事云隠初隠池之梅根浦自號江東生廣明中池守竇橘營墅居之

隠爲唐相鄭畋李蔚所知畋女覽其詩諷誦不已有慕才意隠貌寢陋女一日簾窺之自此絕不詠其詩

又紀事云隠虯鄴共場屋謂之三羅昭宗聞其名欲以甲科處之有大臣奏曰隠𨿽有才然多輕易明皇聖徳猶橫遭乎譏謗將相臣僚豈能免乎淩轢帝問譏謗之詞對曰隠有華淸詩曰樓殿層層佳气多開元時節好笙歌也知道徳勝堯舜爭柰楊妃解笑何其事遂寢

北夢瑣言云隠頻不得意頗怨望爲貴遊子弟所排契濶東歸黃冦事平朝賢議欲召之韋貽範沮之曰某與同舟而載未相識舟人告云此有朝官羅曰是何朝官我腳夾筆亦可敵得數輩必若登科通籍吾徒爲粃糠也由是不果召

江南李氏嘗遣使聘越越人問見羅給事否使人曰不識亦不聞名越人云四海聞有羅江東何拙之甚使人曰爲金防上無名所以不知

古體詩

隴頭水

借問隴頭水年年恨何事全疑嗚咽聲中有徵人淚自古無長策況我非深智何計謝潺湲一宵空不寐

江南行

江南濕雨鮫綃軟漠漠逺山眉黛淺水國多愁又有情夜槽壓酒銀船滿細栁揺煙凝曉空吳王臺榭春夢中鴛鴦鸂喚不起平鋪緑水眠東風西陵路逺月悄悄油壁車輕嫁蘓小

江南別

去年今夜江南別鴛鴦翅冷飛蓬熱今年今夜江北邊鯉魚腸斷音書絕男兒心事無了時出門上馬不自知

酬丘光庭

正月十五日書札五月十六日到來栁吟秦望咫尺地鯉魚何處閒徘徊故人情意未疎索次第序述眉眼開上言二年隔煙水下有數幅眞瓊瑰行吟坐讀口不倦瀑泉激射瑯玕摧壁池蘭蕙日已老村酒蘸甲時幾杯鶴齡鴻算不復見後蓑笠空莓苔自從黃防擾中土人心波蕩猶未廻道殷合眼拜九列張濬掉舌升三臺朝廷濟濟百揆序寧將對面容姦回禍生有基妖有漸翠華西幸蒙塵埃三川梗塞兩河閉大明宮殿生蒿萊懦夫早歲不量力策蹇仰北髙崔嵬千門萬戶扃鎖密良匠不肯雕散材君今得意尙如此況我麋鹿悠悠哉榮衰貴賤目所覩莫嫌頭白黃金臺

近體詩

效玊臺體

靑樓枕路隅璧甃復椒塗晚夢通簾押春寒逼酒罏解吟憐芍藥難見恨菖蒲試問年多少鄰姬亦姓胡

春居

東風百卉搖舊國路迢迢偶病成疎散因貧得寂寥倚檐髙栁弱乘露小桃妖春色常無處村醪更一瓢

絕境

絕境非身事流年但物華水梳苔髮直風引蕙心斜凡客從題鳯膚音未勝蛙小船兼有槳始與問漁家

秋晚

宰邑慚良術爲文愧壯圖縱饒長委命爭柰漸非夫杯酒有時有亂離無處無金庭在何處回首一踟躕

除夜

官歷行將盡村醪彊自傾厭寒思暖律畏老惜殘更歳月已如此冦戎猶未平兒童不諳事歌吹待天明

杜處士新居

翠斂王孫艸荒誅宋玊茅冦余無故物時薄少深交迸筍穿行逕饑雛出壞巢小園吾亦有多病近來拋

秋浦

晴川倚落暉極目思依依野色寒來淺人家亂後稀久遊身不達多病意常違還有魚船在時時夢裏歸

早登新安縣樓

關城樹色齊往事未全迷塞路眞人气封門壯士泥艸濃延蝶舞花密教鶯啼若以鳴爲徳鸞凰不及雞

寄陸防【李相公蔚在淮南嘗徵其詩】

龍樓李丞相昔歳仰髙文黃閣尋無主靑山竟未聞夜船乘海月秋寺伴江云卻恐塵埃裏浮名防污君

北固亭東望寄默師

髙亭暮色中往事更誰同水漫矜天濶山應到此窮病憐京口酒老怯海門風惟有言堪解何由見逺公

姑蘇眞娘墓

春艸荒墳墓萋萋向虎丘死猶嫌寂寞生肯不風流皎鏡山泉冷輕裾海霧秋還應伴西子香逕夜深遊

菊

籬落歳云晏數枝聊自芳雪裁纖蘂密金拆小苞香千載白衣酒一生靑女霜春叢莫輕薄彼此有行藏

燕

不必嫌漂露何妨養羽毛漢妃金屋逺盧女杏梁髙野迥雙飛急煙晴對語勞猶勝黃雀在棲息是蓬蒿

自貽

衰老應難更進趨藥畦經卷自朝晡縱無顯效亦藏拙若有所成甘守株漢武巡遊虛軋軋秦皇吞並漫驅驅如何只見丁家鶴依舊遼東嘆緑蕪

水邊偶題

野水無情去不回水邊花好爲誰開秖知事逐眼前過不覺老從頭上來窮似丘軻休嘆息達如周召亦塵埃思量此理何人防防邑先生最有才

西上

西上靑雲未有期東浮滄海去何遲酒闌夢覺不稱意花落月明空所思長恐病侵多事日可堪忙過少年時鬭雞走狗五陵道惆悵輸他輕薄兒

關亭春望

關畔春云拂馬頭馬前春事共悠悠風欺岸栁長條困露浥山花小朶愁信越功名髙似狗裴王气力大於牛未知至竟將何用渭水涇泥一向流

曲江春感

江頭日暖花又開江東行客心悠哉髙陽酒徒半凋落終南山色空崔嵬聖代也知無棄物侯門未必用非才一船明月一竿竹家住五湖歸去來

東歸途中作

松橘蒼黃覆釣磯早年生計近年違老知風月終堪恨貧覺家山不易歸別岸客帆和鴈落晚程霜葉向人飛買臣嚴助精靈在應笑無成一布衣

金陵夜泊

冷煙輕靄傍衰叢此夕秦淮駐斷篷棲鴈逺驚沽酒火亂鴉髙避落帆風地銷王气波聲急山帶秋陰樹影空六代精靈人不見思量應在月明中

早春巴陵道中

逺雪亭亭望未消嶽陽春淺自相饒短蘆冒土初生筍髙栁偸風已弄條波泛洞庭防獺健谷連荊楚鬼神妖中流菱唱泊何處一隻畵船蘭作橈

憶九華

九華巉崪廕柴扉長憶前時此息機黃菊倚風村酒熟緑蒲低雨釣魚歸干戈已是三年別塵土那堪萬事違回首佳期恨多少夜防霜露又沾衣

蓮塘驛

蓮塘館東初日明蓮塘館西行人行隔林啼鳥似相應當路好花疑有情一夢不須追往事數杯猶可慰勞生莫言來去只如此君看鬢邊霜幾莖

登夏州城樓

寒聲獵獵戍旗風獨倚危樓悵望中萬里山河唐土地千年魂魄晉英雄離心不忍聴邊馬往事應須問塞鴻好脫儒冠從校尉一枝長防六鈞弓

春日獨遊禪智寺

逺樹連天水接空幾年行樂舊隋宮花開花謝長如此人去人來自不同鸞鳯調髙何處酒吳牛蹄健滿車風思量只合騰騰醉煮海平陳盡夢中

揚州開元寺閣上作

滿檻山川漾落暉檻前前事去如飛雲中雞犬劉安過月裏笙歌煬帝歸江蹙海門帆散出地吞淮口樹相依紅樓翠幕知多少長向東風有是非

覽晉史【張翰思吳中鱸膾蒓羮】

齊王僚屬好男兒偶覓東歸便得歸滿目路岐拋似夢一船風雨去如飛盤擎紫綫蒓初熟筯撥紅絲膾正肥惆悵中途無限事與君千載兩忘機

題潤州妙善寺前石羊【相傳吳主孫權與蜀主劉備嘗此置防】

紫髯桑蓋此沈吟狠石猶存事可尋漢鼎未分聊把手楚醪𨿽滿肯同心英雄巳往時難問苔蘚何知日漸深還有市沽酒客鵲喧鳩聚話蹄涔

題籌筆驛

拋擲南陽爲主憂北徵東討盡良籌時來天地皆同力運去英雄不自由千里山河輕孺子兩朝冠劍恨譙周惟餘巖下多情水猶解年年傍驛流

春日登上元石頭城

萬里傷心極目春東南王气只逡巡野花相笑落滿地山鳥自憐啼傍人漫道城池須險阻可知豪傑亦埃塵太平寺主惟輕薄卻把三公與賊臣

淸溪江令公宅

鸞牋象管夜深時曽賦陳宮第一詩防罷風流人不見廢來蹤迹艸應知鶯憐勝事啼空谷蝶戀餘香舞好枝還有往年金甃井牧童樵叟等閒窺

燕昭王墓

戰國蒼茫難重尋此中蹤迹想知音彊停別騎山花曉欲弔遺魂野艸深浮世近來輕駿骨髙臺何處有黃金思量郭隗平生事不殉昭王是負心

暇日投錢尙父

牛斗星邊女宿間棟梁虛敞麗江關望髙漢相東西閣名重淮王大小山醴設鬭傾金鑿落馬歸爭撼玉連環自慙麋鹿無能事未報深恩鬢己斑

春日投錢塘元帥尙父

正憂衰耄辱金臺敢望昭王顧問來門外旌旗屯虎豹壁間章句動風雷三都節已聨翩降兩地花應次第開若比紫髯分鼎足未聞餘力有瓊瓌

徵東幕府十三州敢望非才忝上游官秩已叨吳品職姓名兼顯魯春秋鹽車顧後聲方重火井窺來熖始浮一句黃河千載事郢城王粲漫登樓【吳越備史云隠寢疾王親臨撫問因題其壁云黃河信有澄淸日後代應難繼此才隠起而續末句雲門外旌旗屯虎豹壁間章句動風雷由是以紅紗罩覆其上】

病中上錢尙父

左腳妨行右臂攣每慙名迹污賔筵縱饒吳主容衰病爭柰燕臺費料錢藜杖已幹難更把竹轝𨿽在不堪懸深恩重徳無言處回首浮生淚然

玊函瓊檢下臺司記得當時捧領時半壁龍蛇蟠造化滿筐山嶽動神祗疲牛防犢心猶切陰鶴鳴雛力已衰穉子不才身抱疾日窺眞迹淚雙垂

寄前宣州竇常侍

往年西謁謝暉尊酒畱歡醉始歸曲檻栁濃鶯未老小園花暖蝶初飛噴香瑞獸金三尺舞雪佳人玉一圍今日亂離尋不得滿蓑風雨釣魚磯

綿谷回寄蔡氏昆仲

一年兩度錦江遊前值東風後值秋芳艸有情皆礙馬好雲無處不遮樓山將別恨和心斷水帶離聲入夢流今日因君試回首澹煙喬木隔綿州

寄南城韋逸人

杜甫詩中韋曲花至今無賴尙家家美人曉折露沾袖公子醉歸香滿車萬里丹靑傳不得二年風雨恨無涯羨他南澗髙眠客春去春來任物華

夜泊毗陵無錫縣有寄

艸虫幽咽露初團獨系孤舟夜已防濁浪勢奔吳苑急疎鐘聲出慧山寒愁催鬢髮凋何易貧戀家鄕別漸難他日親朋應大笑始知書劍是無端

寄處默師

甘露捲簾看雨腳樟亭倚柱望潮頭十年顧我醉中過兩地與師方外遊久隔兵戈長寄夢近無書信更堪憂香鑪煙靄虎溪月終棹鐵船尋惠休

送宿松傅少府

江蘺漠漠樹重重東過淸淮到宿松縣好也知臨皖水官閒應得看灊峯春生緑野吳歌怨雪霽平郊楚酒濃畱取餘杯待張翰明年歸棹一從容

送張綰遊鐘陵

南憶龍沙兩岸行當時天下尙淸平醉眠野寺花方落吟倚江樓月欲明老去亦知難重到亂來爭肯不牽情西山十二眞人在從此煩君話姓名

早春送處士張坤歸汴州

蕭蕭羸馬正塵埃又送歸軒向吹臺別酒莫辭今夜醉故人知是幾時來泉經華嶽猶應凍花到梁園始合開爲謝東門抱關吏不堪惆悵滿離杯

篋中得故王郎中書

鳯裏前年別望郎叮嚀惟恐滯吳鄕勸疎杯酒知妨事乞與書題作裹糧蘋鹿未能移海曲縣花尋已落河陽九原自此無因見反覆遺蹤淚萬行

中秋月

湖上風髙動白蘋暫延淸景此逡巡隔年爲別因何事半夜相看似故人蟾向靜中矜爪距兔偎明處弄精神姮娥老大應惆悵獨倚蒼蒼桂一輪

梅花

吳王醉處十餘里照夜拂衣今正繁經雨不隨山鳥散倚風如共路人言愁憐粉艶飄歌席靜愛寒香撲酒罇欲寄所思無好信爲君惆悵又黃昏

杏花

暖觸衣襟漠漠香間梅遮栁不勝芳數枝艶拂文君酒半里紅欹宋玉墻盡日無人疑悵望有時經雨乍淒涼舊山山下還如此回首東風一斷腸

牡丹

似共東風別有因絳羅髙捲不勝春若教解語應傾國任是無情亦動人芍藥與君爲近侍芙蓉何處避芳塵可憐韓令功成後辜負穠華過此身【藝苑雌黃雲元和中韓罷宣武歸長安命斸去第中牡丹曰吾豈效兒女輩耶北夢瑣言云隠與周繇分深繇謂隠曰閣下有女鄣子詩極爲絕唱隠不諭何爲曰若教解語應傾國任是無情亦動人隠撫掌大笑】

贈妓雲英

鐘陵醉別十餘春重見雲英掌上身我未成名君未嫁可能俱是不如人【鑑戒錄云鐘陵妓雲英隠與舊下第見之雲英曰羅秀才當尙未脫白隠贈詩】

感弄猴人賜朱紱

十二三年就試期五湖煙月柰相違何如學取孫供奉一笑君王便著緋【幕府燕閒錄云唐昭宗播遷隨駕伎藝人止有弄猴者猴頗馴能隨班起居昭宗賜以緋袍號孫供奉故羅隠有詩云云朱梁簒位取此猴令殿下起居猴望殿陛見全忠徑趨其所跳躍奮擊遂令殺之唐臣愧此猴多矣】

題蟠溪垂釣圖

呂望當年展廟謨直鉤釣國更誰如若教生在西湖上也是須供使宅魚【錢氏有國西湖漁者日納魚數斤謂之使宅魚隠題此圖遂蠲其徵】

七夕

月帳星房次第開兩情惟恐曙光催時人不用穿鍼待沒得心情送巧來

小松

已有淸陰逼坐隅愛聲仙客肯過無陵遷谷變須髙節莫向人間作大夫【困學紀聞云昭諫詠松云云其志亦可悲矣唐六臣彼何人哉昭諫說錢鏐舉兵討梁其忠義可見視奴事朱溫之杜荀鶴猶糞土也】

栁

灞岸晴來送別頻相偎相倚不勝春自家飛絮猶無定爭把長條絆得人

題新防

黃土原邊狡兔肥犬如流電馬如飛灞陵老將無功業猶憶當時夜獵歸

鄭谷

谷字若愚袁州人故永州刺史之子幼年司空圗與刺史同院見而奇之曰曽吟得丈丈詩否曰吟得莫有病否曰丈丈曲江晚望斷篇雲村南斜日閒回首一對鴛鴦落渡頭卽深意矣司空嘆息撫背曰當爲一代風騷主榦寧中爲都官郎中谷詩名盛於唐末人多傳諷號爲鄭都官而弗名也谷自序曰谷勤苦風雅騎竹之年卽有賦詠同年古川守李公朋同官馬博士戴嘗撫頂嘆勉謂他日必垂名及冠求試春闈歷幹大匠故少師相國太原公深推奬之故薛許昌能李建州頻不以晚輩見待預於唱和之流所得爲多登第之後孜孜忘倦甚於始學喪亂奔離散墜略盡幹寧初上幸三峯寓止雲臺道舎拾墜補遺編成三百首分爲三卷目之爲雲臺編所不能自負初心非敢矜於作者

紀事曰咸通中谷與張喬許棠諸人同有詩名稱十哲

近體詩

潼關道中

白道曉霜迷籬燈照馬嘶秋風滿關樹殘月隔河雞來往非無倦窮通豈易齊何年歸故社披雨剪春畦

旅寓洛南村捨

村落淸明近秋千稚女誇春陰妨栁絮月黒見梨花白鳥窺魚网靑簾認酒家幽棲𨿽自適交友在京華

登杭州城

漠漠江天外登臨返照間潮來無別浦木落見他山沙鳥晴飛逺漁人夜唱閒歲窮歸未得心逐片帆還

潯陽姚宰防作

縣幽公事稀庭艸是山薇足得招棊侶何妨著道衣野泉當案落浴鷺入衙飛寺去東林近多應隔宿歸

書村叟壁

艸肥朝牧牛桑緑晚鳴鳩列岫檐前見淸泉碓下流春蔬和雨割社酒向花篘引我南陂去籬邊有小舟

張谷田舍

縣官淸且儉深谷有人家一徑入寒竹小橋穿野花碓喧春澗滿梯倚緑桑斜自說年來稔前村酒可賖梁燭處士辭金陵相國杜公歸舊山因以寄贈

相庭畱不得江野有苔磯兩浙尋山徧孤舟載鶴歸世間書讀盡云外客來稀諌署搜賢急應難惜布衣

久不得張喬消息有寄

天末去程孤沿淮復向吳亂離何處甚安穏到家無樹盡云垂野檣稀月滿湖傷心繞村路應少舊耕夫

夕陽

夕陽秋更好防防蕙蘭中極浦明殘長天急逺鴻僧窓畱半榻漁舸透疎篷莫恨淸光盡寒蟾卽照空

趙璘郎中席上賦蝴蝶

尋艶復尋香似閒還似忙暖煙沈蕙徑微雨宿花房書幌輕隨夢歌樓悞采妝王孫深屬意繡入舞衣裳

乖慵

乖慵居竹裏涼冷臥池東一霎芰荷雨幾回簾幙風逺僧來叩寂小吏笑書空衰鬢霜供白愁顏酒借紅扇輕揺鷺羽屏古畵漁翁自得無端趣琴棊舫子中

回鑾

妖星沈露和气滿京關上將忠勲立明君法駕還順風調雅樂夾道敍羣班香泛傳宣裏塵淸指顧間樓臺新紫气云物舊黃山曉渭行朝肅秋郊曠望閒廟靈安國步日角動天顏浩浩升平曲流歌徹百蠻

故少師從翁隠巖別墅亂後榛蕪感舊愴懷遂有追紀【鄭薫歸老號所居爲隠巖】

風騷爲主人凡俗仰淸塵密行稱閨閫明誠動縉紳周旋居顯重內外掌絲綸妙主蓬壺籍忠爲社稷臣大儀墻仞峻東轄紀綱新聞善常開口推公豈爲身立朝鳴佩重歸宅典衣貧半醉看花晚中飡煮菜春晴臺隨鹿上幽墅結僧鄰理論知淸越【淸越江左詩僧孤卿待之甚厚】生徒得李頻藥香沾筆研竹色染衣巾寄鶴眠雲叟騎驢入室賔【咸通中舉子乘馬惟張喬跨驢喬詩苦道眞孤卿延之門下】近將姚監比【自姚祕監合主張風雅後孤卿一人而已】僻與段卿親【段少常成式奧學辛勤章句入微孤卿爲前序】葉積池邊路茶遲雪後薪所難畱著述誰不秉陶鈞喪亂時多變追思事已陳浮華重發作雅正甚湮淪宗從今何在依棲素有因七松無影響【孤卿植小松七本自號七松處士異代對五栁先生】雙淚益悲辛猶喜於門秀年來屈復伸【斑郎孤卿侄孫登進士科級也】

闕下春日

建昌宮殿紫雲飄春漏遲遲下絳霄綺陌暖風嘶去馬粉廊初日照趨朝花經宿雨香難拾鶯在豪家語更嬌秦楚年年有離別揚鞭揮袖灞陵橋

自貽

飲筵博席與心違野眺春吟更自誰琴有澗風聲轉澹詩無僧字格還卑【方回雲谷詩多用僧字凡四十餘處】恨拋水國釣蓑雨貧過長安櫻筍時【唐制四月十五日自堂廚至百司廚謂之櫻筍時】頭角英髦應指笑權門蹤迹獨差池

蜀中

馬頭春向鹿頭關逺樹平蕪一望閒雪下文君沽酒市雲藏李白讀書山江樓客恨黃梅後村落人歌紫芋間堤月橋燈好時景漢庭無事不徵蠻

夜多無雨曉生塵艸色嵐光日日新蒙頂茶畦千防露浣花牋紙一溪春楊雄宅在惟喬木杜甫臺荒絕舊鄰卻共海棠花有約數年畱滯不歸人

渚逺江淸碧簟紋小桃花繞薛濤墳朱橋直指金門路粉堞髙連玊壘云窓下斷琴翹鳯足波中濯錦散鷗羣子規夜夜啼巴蜀不並吳鄕楚國聞

慈恩寺偶題

往事悠悠添浩嘆勞生擾擾竟何能故山歳晚不歸去髙塔晴來獨自登林下聴經秋苑鹿江邊掃葉夕陽僧吟余卻起雙峯念曽看庵西瀑布冰

少華甘露寺

石門蘿徑與天鄰雨檜風篁逺近聞飲澗鹿喧雙水上樓僧踏一梯云孤煙薄暮關城沒逺色初晴渭曲分長憶燃香來此宿北林猿鶴舊同羣

江際

杳杳漁舟破暝煙疎疎蘆葦舊江天那堪流落逢揺落可得潸然是偶然萬頃白波迷宿鷺一林黃葉送殘蟬兵車未息年華促早晚閒吟向滻川

蜀中春日

海棠風外獨沾巾襟袖無端惹蜀塵和暖又逢挑菜日寂寥未是探花人不嫌蟻酒衝愁肺卻憶漁蓑覆病身何事晚來微雨後錦江春學曲江春

渚宮亂後作

鄕人來話亂離情淚滴殘陽問楚荊白社已應無故老淸江依舊繞空城髙秋軍旅齊山樹昔日漁家盡野營牢落故居灰燼後黃花緑蔓上墻生

松

下視垂楊拂路塵雙峯石上覆苔文濃霜滿徑無紅葉晚日髙枝有白雲春砌花飄僧旋掃寒溪子落鶴先聞那堪寂寞悲風起千樹深藏李白墳

竹

宜煙宜雨又宜風拂水藏村復間松移得蕭騷從逺寺洗來疎淨見前峯侵堦蘚拆春芽迸繞徑莎微夏防濃無賴杏花多意緒數枝穿翠好相容

鴈

八月悲風九月霜蓼花紅澹葦條黃石頭城下波揺影星子灣西雲間行驚散漁家吹短笛失羣徵戍鎖殘陽故鄕聞爾亦惆悵何況扁舟非故鄕

燕

年去年來來去忙春寒煙暝渡瀟湘低飛緑岸和梅雨亂入紅樓揀杏梁閒幾硯中闚水淺落花徑裏得泥香千言萬語無人防又逐流鶯過短墻

鷓鴣

暖戲煙蕪錦翼齊品流應得近山雞雨昏靑艸湖邊過花落黃陵廟裏啼遊子乍聞徵袖濕佳人才唱翠眉低相呼相喚湘江濶苦竹叢深春日西【谷以此詩得名時號爲鄭鷓鴣】

溫處士能畵鷺鷥以四韻換之

昔年吟醉繞江籬愛把漁竿伴鷺鷥聞說小毫能縦逸敢憑輕素寫幽奇防防浪濺牽菱蔓戛戛風披折葦枝得向晚窓閒掛翫雪蓑煙艇恨無遺

嘉陵

細濕萋萋人稀江日西春愁腸已斷不待子規啼

靜吟

騷雅荒涼我自安月和余雪夜吟寒相門相客應相笑得句勝於得好官

亂後灞上

栁絲牽水杏房紅煙岸人稀艸色中日暮一行髙鳥處依稀合是望春宮

重訪黃神谷東禪者

初塵蕓閣來禪閣卻訪支郎是老郎我趣轉卑師趣靜數峯秋雪一鑪香

淮上漁者

白頭波上白頭翁家逐船移浦浦風一尺鱸魚新釣得兒孫吹火荻花中

席上貽歌者

花月樓臺近九衢淸歌一曲倒金壺座中亦有江南客莫向春風唱鷓鴣

淮上與友人別

揚子江頭楊栁春楊花愁殺渡江人數聲風笛離亭晚君向瀟湘我向秦

蜀中賞海棠

濃澹芳春滿蜀鄕半隨風雨斷鶯腸浣花溪上堪惆悵子美無心爲發揚【杜工部居兩蜀詩集中無海棠之題】

曲江春艸

花落江堤簇暖煙余艸色逺相連香輪莫碾靑靑破畱與愁人一醉眠

張喬

喬池州人有詩名咸通中與許棠鄭谷張璸諸人同號十哲巢冦之亂罷舉隠九華

鄭谷云咸通舉子乘馬喬獨乘驢喬詩苦道眞鄭少師薰嘗延之門下亦受知於薛尙書能

近體詩

曲江春

尋春與送春多繞曲江濵一片鳬鷖水千秋輦轂塵防涼隨眾木波影送遊人自是遊人老年年管吹新

秋夕

春恨復秋悲秋悲難到時每逢明月夜長起故山思巷僻行吟逺蛩多獨臥遲溪僧與樵客動別十年期

遊少華山甘露寺

少華中峯寺髙秋眾景歸地連秦塞起河隔晉山微晚木蟬相應涼天鴈並飛慇勤記巖石秖恐再來稀

滕王閣寫望

昔人登覽處遺閣大江隅疊浪有時有閒雲無日無早涼先鷰去返照後帆孤未得營歸計菱歌滿舊湖

華山

誰將倚天劍削出倚天峯眾水背流急他山相向重樹黏靑靄合崖夾白雲濃一夜盆傾雨前湫起毒龍

郢州卽事

孤城臨逺水千里見寒山白雪無人唱滄洲盡日閒鳥歸殘燒外帆出斷雲間此地秋風起應隨計吏還

江行夜雨

江風木落天遊子感流年萬里波連蜀三更雨到船夢殘燈影外愁積葦叢邊不及樵漁客全家住島田

題鄭侍禦藍田別業

秋山淸若水吟客靜於僧小徑通商嶺髙窓見杜陵雲霞朝入鏡猿鳥夜窺燈許作前峯侶終來寄上層

送許棠下第遊蜀

天下猿多處西南是蜀關馬登靑壁瘦人宿翠微閒帶逢殘日因江見斷山行歌風月好莫落錦城間

經隠巖舊居

夜久村落靜徘徊楊栁津靑山猶有路明月已無人夢寐生前事星霜倦此身嘗期結茅處來往躡遺塵

蟬

先秋蟬一悲長是客行時曽感去年客又鳴何處枝細聴殘韻在回望舊聲遲斷續誰家樹涼風送別離

華山

靑蒼河一隅气狀杳難圗卓傑三峯出髙奇四嶽無力疑擎上界勢獨壓中區眾水東南走羣山逺近趨天回諸宿照地聳百靈扶石壁煙霞麗龍潭雨雹麄澄凝臨甸服險固束神都淺覺川原異深應日月殊鶴歸靑靄合仙去白雲孤瀑澑斜飛凍松長倒掛枯每來尋洞穴不擬返江湖儻有芝田種巖間老一夫

謝公亭懷古

謝家煙徑長莓苔牢落虛櫩竹上開流水不將山色去閒雲時帶角聲來六朝舊迹遺詩在三楚空江有雁回達理始應惆悵盡因僧淸話憶天臺

題河中鸛雀樓

髙樓懷古動悲歌鸛雀今無野雀過樹隔五陵秋色早水連三晉夕陽多漁人遺火成寒燒牧笛吹風起夜波十載重來值揺落天涯歸計欲如何

宴邊將

一曲涼州金石淸邊風蕭颯動江城坐中有老沙場客橫笛休吹塞上聲

寄山僧

閒倚蒲團向日眠不能歸老嶽雲邊舊時僧侶無人在惟有長松見少年

邵謁

謁韶州翁源人少博聞爲縣吏客至令怒不搘牀逐去遂截髻著縣門發憤讀書平居如裏中兒未冠者束髮苦吟尢能工古調尋抵京師國學時溫庭筠主試乃防其詩三十餘篇以振公道已而釋褐後赴官不知所終

徐獻忠曰邵君數奇分淺發憤苦吟𨿽質木盈餘繢藻乏缺要之泗石未雕終非俗品

古體詩

古樂府

對酒彈古琴中發新音新音不可辧十指幽怨深妾顏不自保四時如車輪不知今夜月曽照幾時人露滴芙蓉香香銷心亦死良時無可畱殘紅謝池水

寒女吟

寒女命自薄生來多賤微家貧人不聘一身無所歸養蠶徒苦心繭熟他人絲織素徒苦力素成他人衣靑樓富家女才生便有主終日著羅綺何曽識機杼淸夜聞歌聲聴之淚如雨他人如何歡我意又何苦所以問皇天皇天竟無語

自嘆

春蠶未成繭已賀箱籠實蟢子徒有絲終年不成疋每念古人言有得則有失我命獨如何憔悴長如一白日九衢中幽獨暗如漆流泉有枯時窮賤無盡日惆悵復惆悵幾回新月出

覽鏡

一照一回悲再照顏色衰日月自流水不知身老時昨日照紅顏今朝照白絲白絲與紅顏相去咫尺間

苦別離

十五爲君婚二十入君門自從入戶後見君長出門朝看相送人暮看相送人若遣折楊栁此地樹無根願爲陌上土得作馬蹄塵願爲曲木枝得作雙車輪安得太行山移來君馬前

望行人

登樓恐不髙及髙君已逺云行郎卽行雲歸郎不返嗟爲樓上人望望不相近若作轍中泥不放郎車轉白日下西山望盡妾腸斷

禦定全唐詩錄卷九十一

欽定四庫全書

禦定全唐詩錄卷九十二

吳融

融字子華越州山陰人【融有田在長洲東百里松江傍爲詩云故隠茅山西今來笠澤涘蓋嘗寓吳云】融力學富辭調龍紀初及進士第韋昭度討蜀表掌書記遷侍禦史坐累去官流浪荊南依成汭久之召爲左補闕以禮部郎中爲翰林學士拜中書舍人昭宗反正禦南闕羣臣稱賀融最先至於是左右嘆駭帝有指授疊十許槁融跪作詔少選成語當意詳帝咨賞良厚進戶部侍郎鳯翔刼遷融不克從去客閺鄕俄召還翰林遷承防

古體詩

贈李長史歌【並序】

余客武康縣旣旬日將去邑長相餞於溪亭座中有李長史袖出蘆管自請聲以送客且言我

業此二十年年少時五陵豪俠無不與之遊梨園新聲一聞之明日皆出我下洎巢賊腥穢宮闕逃難於東江淮間非吾土又無樂音敝衣旅食雙鬢雪然風月好時或亭臯送別必引滿自勸不能忘情一曲未終然承睫越鳥胡馬之慼感動傍人羅進士隠初遇金陵有贈詩尙能成誦在口余憫李之流落仰羅之所感故贈之時光啟戊申歳淸明月之八日

危欄壓溪溪澹碧翠褭紅飄鶯寂寂此日長亭愴別離座中忽遇吹蘆客雙攘輕袖當髙軒含商吐羽淩非煙初疑一百尺瀑布八九月落香鑪巓又似鮫人爲客罷迸淚成珠玊盤瀉碧瑚碎震澤中金銀鐺撼山下鏗訇掲調初驚人幽咽細聲還感神紫鳯將雛叫山月兔喪子啼江春咨嗟長史出人藝如何值此艱難際可中長似承平基肯將此爲閒人吹不是東城射雉處卽應南苑鬭雞時白櫻桃熟每先賞紅芍藥開長有時賣珠曽被武皇問薫香不怕賈公知今來流落一何苦江南江北九寒暑翠華猶在橐泉中一曲梁州淚如雨長史長史聴我語從來藝絕多失所羅君贈君兩首詩半是悲君半自悲

李周彈箏歌【淮南韋太尉席上贈】

古人云絲不如竹竹不如肉乃知此語未必然李周彈箏聴不足聞君七歳八歳時五音六律皆生知就中十三弦最妙應宮出入年方少靑驄慣走長楸日幾度承恩蒙召急一字鴈行斜禦筵鏘金戛羽淩非煙始似五更初殘月裏淒淒切切淸霜蟬又如盤石罅堆葉下冷冷瀝瀝蒼崖泉鴻門玉斗初向地織女金梭飛上天有時上苑繁花發有時太液秋波濶當頭獨坐摐一聲滿座好風生拂拂天顏開聖心悅紫金白珠霑賜物出來無暇更還家且上書樓臥明月年將六十藝轉精日寫梨園新曲聲近來一事還惆悵故里春荒煙艸平供奉且聴語自昔興衰看樂府秖如伊州與梁州盡是太平時歌舞旦夕君王繼此聲不要停弦淚如雨

太湖石歌

洞庭山下湖波碧波中萬古生幽石鐵索千尋取得來奇形怪狀誰能識初疑朝家正人立又如戰士方䢐擊又如防風死後骨又如於莵活時額又如成人楓又如害癭柏雨過上停風來中有隙想得沈潛水府時興雲出雨蟠蛟螭今來硉矹林庭上長恐忽然生白浪用時應不稱媧皇將去也堪隨博望噫嘻爾石好憑依幸有方池並釣磯小山叢桂且爲伴鐘阜白雲長自歸何必豪家甲第裏玉防幹畔爭光輝一朝荊棘忽流落何異綺羅雲雨飛

近體詩

端居

片雨過前汀端居枕簟淸病魔隨暑退詩思傍涼生別燕殷勤語殘蟬彷佛鳴古來悲不盡況我本多情

途中

栁弱風長在雲輕雨易休不勞芳艸色更惹夕陽愁萬里獨歸去五陵無與遊春心漸傷盡何處有髙樓

出潼關

重門隨地險一逕入天開華嶽眼前盡黃河腳底來飛軒何滿路丹陛正求才獨我無成者飄然又此回

途次淮口

寒流萬碧南渡見煙光人向隋宮近山盤楚塞長有邨皆緑暗無徑不紅芳巳帶傷春病如何更異鄕

西陵夜居

寒潮落逺汀暝色入柴扃漏永沈沈靜燈孤的的靑林風移宿鳥池雨定流螢盡夜成愁絕啼蛩莫近庭

登途懷友人

日落野原秀雨餘雲物閒淸時正愁絕髙處更躋攀京洛遙天外江河戰鼓間孤懷欲誰寄應付塞鴻還

題越州法華寺

寺在五峯陰穿緣一徑尋雲藏古殿暗石護小房深宿鳥連僧定寒猿應客吟上方應見海月出試登臨

春詞

鸞鏡長侵夜鴛衾不識寒羞多轉面語妬極定晴看金市舊居近鈿車新造寛春期莫相誤一日有花殘

卽席

家住叢臺舊名參絳圃新醉波疑奪燭嬌態欲沈春伴雨聊過楚歸云定占秦桃花正濃暖爭不浪迷人

出遲

園密花藏易樓深月到難酒虛畱客盡燈暗逺更殘麝想眉間印鴉知頂上盤文王之囿小莫惜借人看

戲作

恨極同塡海情長抵導江丁香從小結蓮子徹枝雙整髻花當檻吹燈月在秦臺非久計早晚降霓幢

湖州溪樓書獻鄭貟外

危檻等飛檣閒追晚際涼靑林上雨色白鳥破溪光目以髙須極心因靜更傷惟公舊相許早晚侍長楊

夏夜有寄

月上簟如水軒髙簾在鉤竹聲寒不夏蛩思靜先秋偶得靑霄興方知白日愁所思何處逺斜漢欲低流

詠柳

自與鶯爲地不教花作媒細應和雨斷輕秖愛風裁好拂錦步幛莫遮銅雀臺灞陵千萬樹日暮別離回

赴闕次畱獻荊南成相公三十韻

分閫兼文徳持衡有武功荊南知獨去海內更誰同拔地孤峯秀當天一鶚雄云生五色筆月吐六鈞弓骨格淩秋聳心源見底空神淸飡沆瀣气逸飲洪蒙臨事成奇策全身仗至忠解鞍欺李廣煮弩笑臧洪往昔逢多難來玆故統戎卓旗云夢澤撲火細腰宮鏟土樓臺構連江雉堞籠似平鋪掌上疑湧出壺中豈是勞人力寧因役鬼工本遺三戶在今匝萬家通畵舸橫靑雀危檣列防虹席飛巫峽雨袖拂宋亭風塲廣盤毬子池閒引釣筒禮賢金璧賤煦物雪霜融酒滿梁塵動棊殘漏滴終儉常資澹靜貴絕恃穹崇惟要臣誠顯那求帝渥隆甘棠名異奭大樹姓非馮自念爲遷客方諧謁上公痛知遭止棘頻嘆委飄蓬借宅誅茅緑分囷指粟紅只慚燕館盛寧覺阮途窮渙汗霑明主滄浪別釣翁去曽憂塞馬歸欲逐邊鴻積感深於海衘恩重極嵩行行栁門路回首下離東

賦得欲曉看妝面

朧朧欲曙色隠隠辧殘妝月始雲中出花猶霧裏藏眉邊全失翠額畔半畱黃轉入金屛影偎侵角枕光有蟬隳鬢樣無燕著釵行十二峯前夢如何不防腸

和韓致光侍郎無題

珠佩元消暑犀簪自辟塵掩燈容燕宿開鏡待雞晨去嬾都忘舊來多未厭新每逢憂是夢長憶故延眞杏小雙圓壓山濃兩防嚬瘦難勝寶帶輕欲馭飇輪箆鳯金雕翼釵魚玉鏤鱗月明無睡夜花落斷腸春解舞何須楚能箏可在秦怯探同海底稀遇極天津緑柰攀宮艶靑梅弄嶺珍管纖銀字咽梭密錦書勻厭勝還隨俗無疑不避人可憐三五夕武媚善爲鄰

舞轉輕輕雪歌霏漠漠塵漫遊多卜夜慵起不知晨玊筯和妝裛金蓮逐步新鳯笙追北裏鶴馭訪南眞有恨都無語非愁亦有嚬戲應過蚌浦飛合入蟾輪杯樣成言鳥梳文解臥鱗逢迎大堤晚離別洞庭春似玉曽誇趙如雲不讓秦錦收花上露珠引月中津木爲連枝貴禽因比翼珍萬峯酥防薄五色繡妝勻獺髓求魚客鮫綃托海人寸腸誰與達洞府四無鄰

綺閣臨初日銅臺拂暗塵鷾鴯偏報曉烏鶂慣驚晨魚网裁書數鵾弦上曲新病多疑厄重語切見心眞子母錢徵笑西南月借嚬衣嫌獨杵分袂怨雙輪貝葉教丹嘴金刀寄赤鱗捲簾吟塞雪飛楫渡江春解織宜名蕙能歌合姓秦眼穿回鴈嶺魂斷飲牛津藥自偸來絕香從竊去珍茗煎云沬聚藥種玉苖勻艸密應迷客花繁好避人長幹足風雨遙夜與誰鄰

倒次元韻

南陌來尋伴東城去卜鄰生憎無賴客死憶有情人似束腰支細如描髮彩勻黃鸝裁帽貴紫燕刻釵珍身近從淄右家元接觀津雨臺誰屬楚花洞不知秦淚滴空牀冷妝濃滿鏡春枕涼欹琥珀簟潔展冰鱗茂苑廊千步昭陽扇九輪陽城迷處笑京兆畵時嚬魚子封牋短蠅頭學字眞易判期巳逺難諱事還新艇子愁衝夜驪駒怕拂晨如何防岐路免得見行塵

个人三十韻

嫋嫋復盈盈何年墜玉京見人還道姓羞客不稱名故事諳金穀新居近石城臉橫秋水溢眉拂逺山靑粉薄塗雲母簪寒篸水晶催來兩槳送怕起五絲縈髻學盤桓綰牀依宛轉成博山凝霧重油壁隠車輕額防梅花樣心通棘刺情搔頭邀顧遇指約到平生魚网徐徐襞螺巵淺淺傾芙蓉褥巳展荳防水休更趙女憐膠臉丁娘愛燭明炷香龍薦腦辟魘虎輸睛管咽參差韻弦嘈倰僜聲花殘春寂寂月落漏丁丁柳絮聨章敏椒花屬思淸剪羅成防字銷蠟脫朱纓邂逅當投佩艱難莫拊楹熨來身熱定防得面痕平匣鏡金螭怒簾旌繡獸獰頸長堪鶴並腰細任蜂爭滴淚泉饒竭論心石未貞必雙成鳯去豈獨化蟬鳴書逺腸空斷樓髙膽易驚數錢紅帶結鬭艸舊裾盛映栁防幹小侵波略彴橫夜愁遙寄鴈曉夢半和鶯翼秖思鶼比根長羨藕幷可憐衣帶緩休賦重行行

雪十韻

灑密蔽璇穹霏霏杳莫窮遲於雨到地疾甚絮隨風四野蒼茫際千家晃朗中夜迷三繞鵲晝防一行鴻結片飛瓊樹裁花照蘂宮壅應邊盡北塡合海無東髙愛危峯積低愁暖气融月鄰都浩渺日射更玲瓏送臘辭寒律迎春入舊叢自憐曽未至聊復賦功

賦雪十韻

雨凍輕輕下風漧淅淅吹喜勝花發處驚似客來時河靜膠行棹嵓空響折枝終無鷓鴣識先有鶺鴒知馬勢晨爭急雕聲晚更饑替霜嚴柏署藏月上龍墀百尺樓堪倚千錢酒要追朝歸紫閣早漏出建章遲臘候何曽爽春工是所資遙知故溪柳排比萬條絲

賦雪

一夜陰風度平明顥气交未知融結判惟見混茫包路莫藏行迹林難出樹梢气應封獸穴險必墮禽巢影密燈回照聲繁竹疊敲翫宜酥讓防飡稱蜜同抄結凍防魚躍粘沙費馬跑鑪寒資爇荻屋暖賴編茅逺不分山疊低宜失地坳闌干髙百尺新霽若爲拋

古錦裾六韻【錦上有鸚鵡鶴陸處士有序】

濯水經何日隨風故有人緑衣猶偪畵丹頂尙迷眞暗澹雲沈古靑蒼蘚剝新映襟知惹淚侵韉想縈塵掣曵無由覩流傳久自珍武威應認得牽挽幾當春

敗簾六韻

有客編來久彌年斷不收不堪風作候豈復燕爲讐盡見三重閣難迷百尺樓伴燈微掩夢兼扇劣遮羞零落亡珠綴殷勤謝玉鉤涼宵何必捲月自入軒流

追詠棠梨花十韻

蜀地從來勝棠梨第一花更應無軟弱別自有妍華不貴綃爲霧難降綺作霞移時歸紫府駐合餌丹砂密映彈琴宅深藏賣酒家夜宜紅蠟照春稱錦筵遮連廟魂棲望飄江字繞巴未饒酥防薄兼妒雪飛斜舊賞三年防新期萬樹賖長安如種得誰定牡丹誇

上陽宮辭

苑路靑靑半是苔翠華西去未知回景陽春漏無人報太液秋波有鴈來單影可堪明月照紅顏無柰落花催誰能賦得長門事不惜千金奉酒杯

偶書

靑牛關畔寄孤村山當屏風石當門芳樹緑陰連蔽芾長河飛浪接昆侖苔田緑後蛙爭聚麥隴黃時雀更喧只此無心便無事避人何必武陵源

書懷

傍巖依樹結檐楹夏物蕭疎景更淸灘響忽髙何處雨松陰自轉逺山晴見多鄰犬遙相認來慣幽禽近不驚爭得便誇饒勝事九衢塵裏免勞生

春晚書懷

落盡紅芳春意防緑蕪空鏁辟疆園嫦娥防影霜輪冷帝子無蹤淚竹繁未達東林還絕想不勞南浦更銷魂晚來𨿽共殘鶯約爭柰風淒又雨昏

偶題

賤子曽塵國士知登門倒屣憶當時西州酌盡看花酒東閣編成詠雪詩莫道精靈無伯有尋聞任俠報爰絲烏衣舊宅猶能認粉竹金松一兩枝【按融爲韋昭度掌記受知似深韋在相位崔昭緯忮而殺之後昭緯勢敗亦被殺於荊南韋之死類晁錯故比昭緯於爰絲方回以爲感恩之言是矣獨疑爲朱溫之徒則失考耳】

卽事

抵鵲山前寄掩扉便甘終老脫朝衣曉窺淸鏡千峯入暮倚長松獨鶴歸雲裏引來泉脈細雨中移得藥苗肥何須一筯鱸魚膾始掛孤帆問釣磯

秋日經別墅

別墅蕭條海上村偶期蘭菊與琴樽檐橫碧嶂秋光近樹帶寒潮晚色昏幸有白雲眠楚客不勞芳艸思王孫北山移去前文在無復教人嘆曉猨

禁直偶書

玉皇新復五城居仙館詞臣在碧虛扣砌看翻紅芍藥鏁窓還詠碧蟾蜍敢期林上靈烏語貪艸雲間彩鳯書爭柰滄洲頻入夢白波無際落紅蕖

憶釣舟

靑山小隠枕潺湲一葉垂綸幾溯防後浦春風隨興去南塘秋雨有時眠慣衝曉霧驚羣鴈愛颭殘陽入亂煙回首無人寄惆悵九衢塵土困揚鞭

海上秋懷

辭無珪組隠無才門向潮頭過處開幾度黃昏逢防象有時紅旭見蓬萊磧連荒戍頻頻火天絕纖雲往往雷昨夜西風巳揺落那堪更上望鄕臺

東歸次瀛上

暖煙輕澹艸霏霏一片晴山襯夕暉水露淺沙無客泛樹連疎苑有鶯飛自從身與滄浪別長被春教寂寞歸回首靑門不知處向人楊栁莫依依

靈寶縣西

碧溪防防流殘陽晴沙兩兩眠鴛鴦栁花無賴苦多暇蛺蝶有情長自忙千里宦遊成底事每年風景是他鄕髙歌一曲垂鞭去盡日無人識楚狂

重陽日荊州作

萬里投荒巳自哀髙秋寓目更徘徊濁醪任冷難辭醉黃菊因暄卻未開上國莫歸戎馬亂故人何在塞鴻來驚時感事俱無柰不待殘陽下楚臺

春歸次金陵

春陰漠漠覆江城南國歸橈趁晚程水上驛流初過雨樹籠堤處不離鶯迹疎冠蓋兼無夢地近鄕園自有情更被東風動離思楊花千里雪中行

湖州晚望

鼓角迎秋晚韻長防虹疎雨問微陽兩條溪水分頭碧四面人家入骨涼獨鳥歸時云鬭迥殘蟬急處日爭忙他年若得壺中術一簇汀洲盡貯將

閒望

三防五防映山一枝兩枝臨水花蛺蝶狂飛掠芳艸鴛鴦穏睡翹暖沙闕下新居成別業江南舊隠是誰家東遷西去俱無計卻羨暝歸林上鴉

富春

水送山迎入富春一川如畵晚晴新云低逺渡帆來重潮落寒沙鳥下頻未必栁間無謝客也應花裏有秦人嚴光萬古淸風在不敢停橈更問津

兩防山花中有溪山花紅白徧髙低靈源忽若乘槎到仙洞還同采藥迷二月辛夷猶未落五更鴉舅最先啼茶煙漁火遙看處一片人家在水西

宋玊宅

艸白煙寒半野陂臨江舊宅指遺基巳懷湘浦招魂事更憶髙唐說夢時穿徑早曽聞客住登墻豈復見人窺今朝送別還經此吟斷當年幾許悲

關西驛亭卽事

晚霞零落雨初收關上危欄獨悵畱千里好春聊極目五陵無事莫回頭山猶帶雪霏霏恨柳未禁寒冉冉愁直是無情也腸防鳥歸帆沒水空流

廢宅

風飄碧瓦雨摧垣卻有鄰人爲鎖門幾樹好花閒白晝滿庭芳艸易黃昬放魚池涸蛙爭閙棲燕梁空雀自喧不獨淒涼眼前事咸陽一火便成原

金橋感事

太行和雪疊晴空二月春郊尙朔風飲馬早聞臨渭北射雕今欲過山東百年徒有伊川嘆五利寧無魏絳功日暮長亭正愁絕哀笳一曲戍煙中

彭門用兵後經沛路

長亭一望一徘徊千里關河百戰來細栁舊營猶鏁月祈連新塜巳封苔霜凋緑野愁無際燒接黃雲慘不開若比江南更牢落子山詞賦莫興哀

隋堤風物巳淒涼堤下仍多舊戰塲金簇有苔人拾得蘆花無主鳥銜將秋聲暗促河聲急野色遙連日色黃獨上寒城正愁絕戍鼙驚起鴈行行

鐵馬云旗夢渺茫東來無處不堪傷風吹白艸人行少月落空城鬼嘯長一自紛爭驚宇宙可憐蕭索絕煙光曽爲塞北閒遊客遼水天山未斷腸

太保中書令軍前新樓【韋昭度遷太保中書令討陳敬瑄出節度蜀中】

十二闌干壓錦城半空人語落灘聲風流近接平津閣气色髙含細柳營盡日捲簾江艸緑有時欹枕雪峯晴不知奉詔朝天后誰此登臨看月明

滻水席上獻座主侍郎

暖泉宮裏告防回略避紅塵小宴開落絮巳隨流水去啼鶯還傍夕陽來艸能緣岸侵羅薦花不容枝蘸玉杯莫訝諸生中獨醉感恩傷別正難裁

富水驛東楹有人題詩

繡纓霞翼兩鴛鴦金島銀川是故鄕只合雙飛便雙死豈悲相失與相忘煙花夜泊紅蕖膩蘭渚春遊碧艸芳何事遽驚雲雨別秦山楚水兩乖張

和座主尙書春日郊居

海燕初歸朔鴈回靜眠深揜百花臺春蔬巳爲髙僧掇臘醖還因熟客開檐外暖絲兼絮墮檻前輕浪帶鷗來謝公難避蒼生意自古風流必上臺

憲丞裴公上洛退居有寄

瘦如仙鶴爽風篁外卻塵囂興緒長偶坐幾回沈皓月閒吟是處到殘陽門前立使修書懶花下畱賔壓酒忙目斷瓊林攀不得一重丹水抵三湘

淛東筵上有寄

襄王席上一神仙眼色相當語不傳見了又休眞似夢坐來𨿽近逺於天隴禽有意猶能說江月無心也解圎更被東風助惆悵落花時節蝶翩翩

病中宜茯苓寄李諫議

千年茯莵帶龍鱗太華峯頭得最珍金鼎燒煎云漾粉玉甌寒貯露含津南宮巳借徵詩客內署今還托諫臣飛檄愈風知妙手也須分藥救漳濵

寄貫休上人

別來如夢亦如雲八字微言不復聞世上浮沈應念我筆端飛動只降君幾同江步吟秋霽更憶山房語夜分見擬沃州尋舊約且教丹頂許爲鄰

送弟東歸

偶持麟筆侍金閨夢想三年在故溪祖竹定欺檐雪折稚杉應拂棟云齊漫勞筋力趨丹鳯可有文詞詠碧雞此別更無閒事囑北山髙處謝猨啼

送知古上人

昔年離別浙河東多難相逢舊楚宮振錫才尋三徑艸登船忽掛一帆風幾程村飯添盂白何處山花照衲紅不似投荒憔悴客滄浪無際問漁翁

途中見杏花

一枝紅艶出墻頭墻外行人正獨愁長得看來猶有恨可堪逢處更難畱林空色暝鶯先到春淺香寒蝶未遊更憶帝鄕千萬樹澹煙籠日暗神州

杏花

粉薄紅輕揜臉羞花中占斷得風流軟非因醉都無力凝不成歌亦自愁獨照影時臨水畔最含情處出墻頭徘徊盡日難成別更待黃昏對酒樓

髙侍禦話皮博士池中白蓮因成奉呈

白玉花開緑錦池風流禦史報人知看來應是雲中墮偸去須從月下移巳被亂蟬催婉娩更禁涼雨動防褷習家秋色堪圗畵只欠山公倒接防

葉落

紅影飄來翠影微一辭林表不知歸伴愁無色煙猶在替恨成啼露未晞若逐水流應萬里莫因風起便孤飛楚郊千樹秋聲急日落紛紛惹客衣

子規

舉國繁華委逝川羽毛飄蕩一年年他山叫處花成血舊苑春來艸似煙雨暗不離濃緑樹月斜長弔欲明天湘江日暮聲淒切愁殺行人歸去船

華淸宮

漁陽烽火照函關玊輦怱怱下此山一曲羽衣聴不盡至今遺恨水潺潺

山居卽事

不傲南窓且采樵幹松每帶濕云燒庖廚卻得長兼味三秀芝根五術苖

萬事翛然只有棊小軒髙淨簟涼時闌半局和微醉花落中庭樹影移

華淸宮

四郊飛雪暗云端惟此宮中落旋幹緑樹碧檐相掩映無人知道外邊寒

壬戍歳閿鄕寓居

六載抽毫侍禁闈不堪多病決然歸五陵年少如相問阿對泉頭一布衣【阿對是楊伯起家僮嘗引泉灌蔬其泉至今尙在】

結得茒檐瞰碧溪閒雲之外不同棲猶嫌未逺函關道正睡剛聞報曉雞

淸溪見底露蒼苔密竹垂藤鏁不開應是仙家在深處愛流花片引人來

石臼山頭有一僧朝無香積夜無燈近嫌俗客知蹤迹擬向中方斷石層

憶街西所居

衡門一別夢難稀人欲歸時不得歸長憶去年寒食夜杏花零落雨霏霏

渡淮作

紅杏花時辭漢苑黃梅裏上淮船雨迎花送長如此辜負東風十四年

楚事

悲秋應亦抵傷春屈宋當年並楚臣何事從來好時節只將惆悵付詞人

陳琳墓

冀州飛檄傲英雄卻把文辭事鄴宮從道筆端由我得九泉何面見袁公

王母廟

鸞龍一夜降昆丘遺廟千年枕碧流賺得武皇心力盡忍看煙艸茂陵秋

秋色

染不成幹畵未銷霏霏拂拂又迢迢曽從建業城邊路蔓艸寒煙鏁六朝

楊花

不鬭穠華不占紅自飛晴野雪蒙蒙百花長恨風吹落惟有楊花獨愛風

羅鄴

鄴余杭人與宗人隠虯齊名世稱三羅咸通中舉進士不第歿後光化中韋莊奏追賜進士及第贈官

詩評云羅隠才雄而疎羅鄴才淸而致

近體詩

僕射坡晚望

離人到此倍堪傷陂水蘆花似故鄕身事未知何日了馬蹄惟覺到秋忙田園牢落東歸晚道路辛勤北去長卻羨無愁是沙鳥雙雙相趂下斜陽

冬夕江上言事

僻居多與懶相宜吟擁寒鑪過臘時風栁欲生陽面葉凍梅先綻嶺頭枝山川自小拋耕釣骨肉無因免別離賴有陶情一尊酒愁中相向展愁眉

蚤發

一防燈殘魯酒醒巳防孤劍事離程愁看飛雪聞雞唱獨向長空背雁行白艸近關微有路濁河連底凍無聲此中來往本迢遞況是驅羸客塞城

登淩歊臺

髙臺今古境長閒因想興亡自慘顏四海巳歸新雨露六朝空認舊江山槎翹獨鳥沙汀畔風遞連檣雪浪間好是輪蹄來往便誰人不向此躋攀

畱題張逸人艸堂

長懸靑紫與芳枝塵世無因免別離馬上多於在家日尊前堪惜少年時關河客夢還鄕後雨雪山程出店遲卻羨髙人此中老軒車過盡不知誰

山陽貽友人

性僻多將雲水便山陽酒病動經年行遲暖陌花闌馬睡重江村雨打船閒弄玉琴雙鶴舞靜窺庭樹一猱懸結茅更莫期深隠聲價如今滿日邊

途中寄友人

秋庭悵望別君初折栁分襟十載余相見或因中夜夢寄來多是隔年書防樽座外花空老垂釣江頭栁漸疎裁得詩憑千里鴈吟來寧不憶吾廬

春夕寄友人時有與歌者南北

芳徑春歸花半開碧山波暖鴈初廻滿樓月色還依舊昨夜歌聲自不來愁眼向誰零玉筯徵蹄何處駐紅埃中宵吟罷正惆悵從此蘭堂鎖緑苔

送張逸人

自說歸山人事賖素琴丹竈是生涯牀頭殘藥鼠偸盡溪上破門風擺斜石井晴垂靑葛葉竹籬荒映白茅花遙知此去應稀出獨臥晴窓夢曉霞

謝友人遺華陽巾

剪霧裁煙勝角冠來從玊洞五云端醉宜薤葉欹斜影穏稱菱花子細看野客愛畱籠鶴髮溪翁爭乞配魚竿眞仙首飾勞相寄塵土翻慙戴去難

牡丹

落盡春紅始著花花時比屋事豪奢買栽池館恐無地看到子孫能幾家門倚長衢攢繡轂幄籠輕日防香霞歌鐘滿座爭歡賞肯信流年鬢有華

芳艸

廢苑墻南殘雨中似袍顏色正蒙茸微香暗惹遊人步逺緑才分鬭雉蹤三楚渡頭長恨見五侯門外卻難逢年年蹤有春風便馬迹車輪一萬重

聞杜防

花時一宿碧山前明月東風叫杜鵑孤館覺來聴夜半羸僮相對亦無眠汝身哀怨猶如此我淚縱橫豈偶然爭得蒼蒼知有恨汝身成鶴我成仙

秋別

別路垂楊柳秋風淒管弦靑樓君去後明月爲誰圎

宮中

芳艸長含玉輦塵君王遊幸此中頻今朝別有承恩處鸚鵡飛來說似人

公子行

雕鞍玉勒照花明過後香風特地生半醉五侯門裏出月髙猶在禁街行

秋怨

夢斷南窓啼曉烏新霜昨夜下庭梧不知簾外如珪月還照邊城到曉無

春遊郁然有懷賦

芳艸和煙暖更靑閒門要路一時生年年防檢人間事惟有春風不世情

黃河曉渡

大河平野正窮秋羸馬羸僮古渡頭昨夜蓮花峯下月隔簾相伴到明愁

吳王古宮井

古宮荒井曽平後見說畊人又鑿開拾得古釵鐫勑字當時恩澤賜誰來

含靑薜茘隨金甃碧砌鱗鱗生緑苔莫言數尺無波水曽與如花並照來

望仙

千金壘土望三山云鶴無蹤羽衛還若說神仙求便得茂陵何事在人間

陳宮

白玉尊前紫桂香迎春閣上燕雙雙陳王半醉貴妃舞不覺隋兵夜渡江

嘆平泉春

生前幾到此亭臺尋嘆投荒去不回若使春風防人意花枝盡合向南開

爲人感贈

歌舞從來最得名如今老寄洛陽城當時醉送龍驤曲畱與誰家唱月明

梅花

繁如瑞雪壓枝開越嶺吳溪免用栽卻是五侯家未識春風不放過江來

栁絮

處處東風撲晚楊輕輕醉粉落無香就中堪恨隋堤上曽惹龍舟舞鳯凰

雞冠花

一枝濃艶對秋光露滴風揺倚砌傍曉景乍看何處似謝家新染紫羅裳

放鷓鴣

好倚靑山與碧溪刺桐毛竹待雙棲花時遷客傷離別莫向相思樹上啼

螢

水殿淸風玉戶開飛光千防去還來無風無月長門夜偏到堦前照緑苔

禦定全唐詩錄卷九十二

欽定四庫全書

禦定全唐詩錄卷九十三

韓偓

偓字致光【紀事云本字致堯史云致光誤】京兆萬年人擢進士第累翰林學士中書舍人劉季述之變佐崔允反正爲功臣隨幸岐下遷兵部侍郎進承防還京昭宗益加信任欲相者三四讓不敢當以薦趙崇貳於允朱全忠欲罪之允不爲解貶濮州司馬昭宗執手涕別嘆左右自此無人再貶榮懿尉徙鄧州司馬天祐中復原官不赴召挈族南依王審知偓十歳能詩嘗卽席爲詩送父友李商隠一坐盡驚【商隠集贈韓冬郎詩有十歳裁詩走馬成及雛鳯淸於老鳯聲之句冬郎偓小字父瞻開成中商隠同年也】富才情詞靡麗初喜爲閨閣詩後遭故逺遁出語依於節義得詩人之正焉自號玉山樵人石林葉氏曰唐史偓傳貶濮州後卽不甚詳吾家所得偓詩皆以甲子歷歷自記有天祐二年乙丑

在袁州得人賀復除戎曹依舊承防詩又有丁夘年聞再除戎曹依前充職詩蓋兩召皆辭不赴也終身不食梁祿大節與司空表聖略相等惜乎唐史止書乙丑一召不爲少發明之

晁公武曰偓有君子之道四焉唐之末南北分崩而忘其君偓𨿽崔允門生獨能棄家從上一也其時搢紳無不交通內外以躐取爵祿偓獨能力辭相位二也不肯艸韋貽範起復麻三也不肯致拜於朱溫四也詩曰風如晦雞鳴不巳偓之謂矣而宋子京薄之柰何

南唐近事云偓捐館日有一篋緘鐍甚密家人意其中必有珍玩發觀之惟得燒殘龍鳯燭百餘條蠟淚尙新蓋在翰院日昭宗召對金鑾深夜宮妓秉燭以送偓悉藏之識不忘也

古體詩

幽獨

幽獨起侵晨山鶯啼更早門巷掩蕭條落花滿芳艸煙和魂共逺春與人同老黙黙又依依淒然此懷抱

雨中

靑桐承雨聲聲聲何重疊疎滴下髙枝次打欹低葉鳥濕更梳翎人愁方掛頰獨自上西樓風襟寒帖帖

南亭

每日在南亭南亭似僧院人語靜先聞鳥啼深不見松瘦石稜稜山光溪澱澱壍蔓墜長茸島花垂小蒨行簪隠士冠臥讀先賢傳更有興來時取琴彈一徧

出官經硤石縣

謫官過東畿所抵州名濮故里欲淸明臨風堪慟哭溪長栁似帷山暖花如醭逆旅訝簪裙野老悲陵谷暝鳥影連翩驚狐尾纛遫尙得佐方州信是皇恩沐

暴雨

電尾燒黑雲雨腳飛銀綫急防濺池心微煙昏水面气涼氛祲消暑退松篁健叢蓼亞頳茸擎荷翻緑扇風期誰與同逸趣余探徧欲去更遲畱胸中久交戰

閒步

莊南縱步遊荒野獨鳥寒煙輕惹惹傍山疎雨濕秋花僻路淺泉浮敗果樵人相聚指驚麏牧童四散收嘶馬一壺傾盡未能歸黃昏更望諸烽火

近體詩

寄京城親友

苦吟看墜葉寥落共天涯壯歳空爲客初寒更憶家雨墻經月蘚山菊向陽花因味碧雲句傷哉後防賖歳九月在蕭灘鎭駐泊兩月忽得商馬楊迢貟外書賀余復除戎曹依舊承防還緘後因批四十字

旅寓在江郊秋風正寂寥紫泥虛寵奬白髮巳漁樵事往淒涼在時危志气銷若爲將朽質猶擬杖於朝

向隅

守道得途遲中兼遇亂離剛腸成繞指髮轉垂絲客路少安處病牀無穏時弟兄消息絕獨斂向隅眉

社後

社後重陽近雲天淡薄間目隨碁客靜心共睡僧閒歸鳥城銜日殘虹雨在山寂寥思晤語何夕欵柴關

息慮

息慮狎羣鷗行藏合自由春寒宜酒病夜入鄕愁道向危時見官因亂世休外人相待淺獨說濟川舟

信筆

春風狂似虎春浪白於鵝栁密藏煙易松長見日多生涯采芝叟鄕俗摘茶歌道在無伊郁天將柰爾何

感事三十四韻

紫殿承恩歳金鑾入直年人歸三島路日過八花塼鴛鷺皆廻席臯防亦慕氊慶霄舒羽翼塵世有神仙𨿽遇河淸聖慙非嶽降賢皇慈容散拙公議逼陶甄江總參文防陳暄侍狎筵腐儒親帝座太史認星躔側弁聆神算濡毫侯密宣宮司持玉硯書省擘香牋【宮司書省皆宮人職名】推理心無黨憐才膝屢前焦勞皆實錄宵旰豈虛傳始議新堯歷將期整舜弦去梯言必盡仄席意彌堅上相思懲惡中人詎省鹿窮惟觝觸兔急且防猭本是謀賖死因之致刼遷氛霾言下合日月暗中懸恭顯誠甘罪韋平亦恃權畏聞巢幕險寧寤積薪燃諒直尋鉗口姦纖益比肩晉讒終不解魯瘠竟難痊秖擬誅黃皓何曽識霸先嗾獒翻醜正養虎欲求全萬乘煙塵裏千官劍防邊斗魁當北折地軸向西偏袁董非徒爾師昭豈偶然中原成刼火東海遂桑田濺血慙紹遲行笑褚淵四夷同效順一命敢虛捐山嶽還靑聳穹蒼舊碧鮮獨夫長啜泣多士巳忘筌鬱鬱空狂叫微微幾病癲丹梯倚寥廓終去問靑天

守愚

深院寥寥竹防廊披衣欹枕過年芳守愚不覺世途險無事始知春日長一畝落花圍隙地半竿濃日界空墻今來自責趨時懶翻恨松軒書滿牀

睡起

睡起墻陰下藥欄瓦松花白閉柴關斷年不出僧嫌癖逐日無機鶴伴閒塵土莫尋行止處煙波長在夢魂間終撐舴艋稱漁叟賖買湖心一崦山

半醉

水向東流竟不回紅顏白髮遞相催壯心暗逐髙歌盡往事空因半醉來云防鴈霜籠澹月雨連鶯曉落殘梅西樓悵望芳菲節處處斜陽艸似苔

三月

辛夷才謝小桃發踏靑過後寒食前四時最好是三月一去不回惟少年吳國地遙江接海漢陵魂斷艸連天新愁舊恨眞無柰須就鄰家甕底眠

惜春

願言未偶非髙臥多病無心選勝遊一夜雨聲三月盡萬般人事五更頭年逾弱冠卽爲老節過淸明卻似秋應是西園花巳落滿溪紅片向東流

傷春

三月光景不忍看五陵春色何摧殘窮途得志反惆悵飲席話舊多闌中酒向陽成美睡惜花衝雨覺傷寒野棠飛盡蒲根暖寂寞南溪倚釣竿

春盡

惜春連日醉昏昏醒後衣裳見酒痕細水漾花歸別浦斷雲含雨入孤村人閒易得芳時恨地勝難招自古魂慙愧流鶯相厚意淸晨猶爲到西園

冬日

蕭條古木銜斜日淅瀝晴寒滯蚤梅愁處雪煙連野起靜時風竹過墻來故人每憶心先見新酒偸嘗手自開景狀入詩兼入畵言情不盡恨無才

傷亂

防上花根總倒垂水中花影幾千枝一枝一影寒山裏野水野花淸露時故國幾年猶戰鬭異鄕終日見旌旗交親流落身羸病誰在誰亡兩不知

歸紫閣下

一笈防歸紫閣峯馬蹄閒慢水溶溶黃昏後見山田火朧時聞縣郭鐘瘦竹迸生僧坐石野藤纒殺鶴翹松釣磯自別經秋雨長得莓苔更幾重

重遊曲江

追尋前事立江汀漁者應聞太息聲避客野鷗如有感損花微雪似無情疎林自覺長堤在春水空連古防平惆悵引人還到夜鞭鞘風冷栁煙輕

曲江夜思

鼓聲將絕月斜痕園外閒坊半掩門池裏紅蓮迎白露苑中靑艸伴黃昏林塘閴寂偏宜夜煙火稀疎便似邨大底世間幽獨景最關詩思與離魂

早發藍關

關門愁立候雞鳴搜景馳魂入杳防云外日隨千里鴈山根霜共一潭星路盤暫見樵人火機轉時聞驛使鈴自問辛勤緣底事半年驅馬傍長亭

老將

折槍黃馬倦塵埃掩耳凶徒怕疾雷雪密酒酣偸號去月明衣冷斫營廻行驅貔虎披金甲立聴笙歌擲玉杯坐久不須輕矍鑠至今雙擘硬弓開

午睡夢江外兄弟

長日居閒門不開繞門靑艸絕塵埃空庭日午獨眠覺旅夢天涯相見廻鬢向此時應有雪心從別處卽成灰如何水陸三千里幾月書郵始一來

見別離者因贈之

徵人艸艸盡戎裝徵馬蕭蕭立路傍罇酒防將逺別秋山迆邐更斜陽白髭兄弟中年後瘴海程途萬里長曽向天涯懷此恨見君嗚咽更淒涼

過臨淮故里

交遊昔歳巳凋零第宅今來亦變更舊廟荒涼時饗絕諸孫饑凍一官成五湖竟負他年志百戰空垂異代名榮盛幾何流落久遣人襟抱薄浮生

疎雨

疎雨從東送疾雷小庭涼气淨莓苔捲簾燕子穿人去洗硯魚兒觸手來但欲進賢求上賞惟將拯溺作良媒戎衣一掛淸天下傅野非無濟世才

六月十七日召對自辰及申方歸本院

淸水簾開散異香恩深咫尺對龍章花應洞裏常時發日向壺中特地長坐久忽疑查犯斗歸來兼恐海生桑如今冷笑東方朔惟用詼諧侍漢皇

中秋禁直

星斗疎明禁漏殘紫泥封後獨憑欄露和玉屑金盤冷月射珠光貝闕寒天襯樓臺籠苑外風吹歌管下云端長卿秖爲長門賦未識君臣際防難

雨後月中玉堂閒坐

銀臺直北金鑾外暑雨初晴皓月中惟對松篁聴刻漏更無塵土翳虛空緑香熨齒冰盤果淸冷侵肌水殿風夜久忽聞鈴索動玉堂西畔響丁東【禁署嚴密非本院人𨿽有公事不敢遽入至於內夫人宣事亦先引鈴每有文書卽內臣立於門外鈴聲動本院小判官出受受訖授院使院使授學士】

苑中

上苑離宮處處迷相風髙與露盤齊金堦鑄出狻猊立玊柱雕成拂秝【一作秣狒又作翡翠】啼外使調鷹初得按【五方外按使以鷹隼初調習始能擒獲謂之得按】中官過馬不教嘶【上每乘馬必閹官馭以進謂之過馬旣乘之而後躞蹀嘶鳴】笙歌錦繡雲霄裏獨許詞臣醉似泥

宮栁

莫道秋來芳意違宮娃猶似妒娥眉幸當玉輦經過處不怕金風浩蕩時艸色長承垂地葉日華先動映樓枝澗松亦有淩雲分爭似移根太液池

冬十一月駕幸岐下作

曳裾談笑殿西頭忽聴徵鐃從冕旒鳯蓋行時移紫气鸞旗駐處認皇州曉題禦服頒羣吏夜發宮嬪詔列侯雨露涵濡三百載不知誰擬殺身酬

寄湖南從事

索寞襟懷酒半醒無人一爲解餘酲岸頭栁色春將盡船背雨聲天欲明去國正悲同旅鴈隔江可忍更啼鶯蓮花幕下風流客試與溫存譴逐情

贈湖南李思齊處士

兩板船頭濁酒壺七絲琴畔白髭須三春日日黃梅孤客年年靑艸湖燕俠冰霜難狎近楚狂鋒刃觸凡愚知余絕粒窺仙事許到名山看藥鑪

欲明

欲明籬被風吹倒過午門因客到開忍苦可能遭鬼笑息機應免致鷗猜嶽僧互乞新詩去酒保頻徴舊債來惟有狂吟與沈飲時時猶自觸靈臺

小隱

借得茅齋嶽麓西擬將身世老鋤犁淸晨向市煙含郭寒夜歸村月照溪鑪爲窓明僧偶坐松因雪折鳥驚啼靈椿朝菌由來事卻笑莊生始欲齊

避地

西山爽气生襟袖南浦離愁入夢魂人泊孤舟靑艸防鳥鳴髙樹夕陽村偸生亦似符天意未死深疑負國恩白面兒郎猶巧宦不知誰與正乾坤

登南神光寺塔院

無柰離腸易九廻彊攄離抱立髙臺中華地向城邊盡外國雲從島上來四序有花長見雨一冬無雪卻聞雷日宮紫气生冠冕試望扶桑病眼開

秋深閒興

此心兼笑野雲忙甘得貧閒味甚長病起乍嘗新橘柚秋深初換舊衣裳晴來喜鵲無窮語雨後寒花特地香把釣覆碁兼舉白不離名教可顚狂

秋郊閒望有感

楓葉微紅近有霜碧雲秋色滿吳鄕魚衝駭浪雪鱗健鴉閃殘陽金背光心爲感知長慘慼鬢緣經亂早蒼浪可憐廣武山前語楚漢虛教作戰塲

巳巳年正月十二日自沙縣抵邵武軍將謀撫信之行到才一夕爲閩相急腳相召郤請赴沙縣郊外泊船偶成一篇

訪戴船廻郊外泊故鄕何處望天涯半明半暗山村日自落自開江廟花數醆緑醅桑落酒一甌香沬火前茶【闕】

卜隠

屏迹還應減是非卻憂藍玉又光輝桑梢出捨蠶初老柳絮蓋溪魚正肥世亂豈客長愜意景淸還覺易忘機世間華美無心問藜藿充腸薴作衣

江防閒步

一手防書一杖笻出門何處覓情通立談禪客傳心印坐睡漁師著背篷靑布旗誇千日酒白頭浪吼半江風淮陰市里人相見盡道途窮禾必窮

殘春旅捨

旅捨殘春宿雨晴恍然心地憶咸京樹頭蜂抱花須落池面魚吹柳絮行禪伏詩魔歸靜域酒衝愁陣出奇兵兩梁免被塵埃污拂拭朝簪待眼明

安貧

手風慵展八行書眼暗休尋九局圗牕裏日光飛野馬按頭筠管長蒲盧謀身拙爲安足報國危曽捋虎須舉世可能無黙識未知誰擬試齊竽【太平廣記云昭宗嘗面許偓爲相奏云陛下運契中興當復用重徳鎭風俗臣座主右僕射趙崇可充是選乞回臣之命授崇天下幸甚上喜嘆翌日制用崇曁兵部侍郎王贊爲相全忠聞之馳入請見於上前且言二公長短上曰趙崇是偓薦時偓在側全忠叱之偓奏曰臣不敢與大臣爭上曰韓偓出尋謫官詩謀身云云此也按史稱偓直內禁屢參密謀爲全忠所忌又侍宴時全忠臨陛宣事眾皆去席偓守禮不爲動全忠以爲薄巳其云危捋虎須非獨薦趙崇一事也廣記似覺未盡】

贈僧

盡說歸山避世塵幾人終肯別囂氛瓶添澗水盛將月衲掛松枝惹得云三接舊承前席遇一靈今用戒香燻相逢莫話金鑾事觸撥傷心不願聞

南安寓止

此地三年偶寄家枳籬茅屋共桑麻蝶矜翅暖徐窺艸蜂倚身輕凝【去聲】看花天近函關屯瑞气水侵吳甸浸晴霞豈知卜肆嚴夫子潛指星機認海查

野釣

細桃花水輕鷗逆浪飛風頭阻歸棹坐睡倚蓑衣

從獵

獵犬諳斜路宮嬪識認旗馬前雙兔起宣示羽林兒小鐙狹鞭鞘鞍輕妓細腰有時齊走馬也學唱交交蹀躞巴陵駿毰毸碧野雞忽聞仙樂動賜酒玉偏提

思歸樂

晚日催弦管春風入綺羅杏花如有意偏落舞衫多

招隠

立意忘機機巳生可能朝市污髙情時人未防嚴陵志不釣鱸魚只釣名

使風

茶香睡覺心無事一卷黃庭在手中欹枕捲簾江萬里舟人不語滿帆風

阻風

平生情趣羨漁師此日煙江愜所思肥鱖香秔小艛艓斷腸滋味阻風時

秋霖夜憶家

垂老何時見弟兄背燈愁泣到天明不知短髮能多少一滴秋霖白一莖

曛黑

古木侵天日巳沈露華涼冷潤衣襟江城曛黒人行絕惟有啼烏伴夜碪

醉著

萬里淸江萬里天一村桑柘一村煙漁翁睡著無人喚過午醒來雪滿船

栁

一籠金綫拂彎橋幾被兒童損細腰無柰靈和標格在春來依舊褭長條

翠碧鳥

天長水逺网羅稀保得重重翠羽衣挾彈小兒多害物勸君莫近市朝飛

家書後批二十八字

四序風光總是愁鬢毛衰颯涕橫流此書未到心先到想見孤城海岸頭

茘枝

遐方不許貢珍奇密詔惟教進茘枝漢武碧桃爭比得枉令方朔號偸兒

封開玉籠雞冠澁葉襯金盤鶴頂鮮想得佳人微啟齒翠釵先取一枝懸

巧裁霞片裹神漿崖蜜天然有異香應是仙人金掌露結成冰入茜羅囊

鄭左丞入洛一絕請爲申達京洛親友知余病廢

鬢惹新霜耳舊聾眼昏腰曲四肢風交親若要知形候嵐嶂煙中折臂翁

自沙縣抵尢溪縣值泉州軍過後村落皆空因有一絕

水自潺湲日自斜盡無雞犬有鳴鵶千村萬落如寒食不見人煙空見花

卽目

書墻暗記移花日洗甕新知醖酒期須信閒人有忙事早來衝雨覓漁師

訪隠者遇沈醉書其門而歸

曉入江村覓釣翁釣翁沈醉酒缸空夜來風起閒花落狼藉柴門鳥徑中

寄鄰莊道侶

聞說經旬不啟關藥牕誰伴醉開顏夜來霜壓村前竹剩見溪南幾尺山

香奩集【附】

偓自序曰余溺章句信有年矣誠知非丈夫所爲不能忘情天所賦也自庚辰辛巳之際迄辛丑庚子之間所著歌詩不啻千首其間以綺麗得意者亦數百篇往往在士大夫之口或樂工配入聲律粉墻椒壁斜行小字竊詠者不可勝計大盜入關緗帙都墜遷徙不常厥居求生艸莽之中豈復以吟諷爲意或天涯逢舊識或避地遇故人醉詠之暇時及拙唱自爾鳩輯復得百篇不忍棄捐隨時編錄遐思宮體未敢稱庾信攻文卻誚玉臺何必倩徐陵作序麤得捧心之態幸無折齒之慚栁巷靑樓未嘗糠粃金閨繡戶始預風流咀五色之靈芝香生九竅咽三危之瑞露春動七情如有責其不經亦望以功掩過翰林學士承防行尙書戶部侍郎知制誥韓偓序

石林葉氏曰世傳香奩集江南韓熙載所爲誤沈存中筆談又謂漢相和凝所爲後貴惡其側艶嫁名於偓亦非也余家有唐吳融詩一集其中有和韓致堯無題三首與香奩集中無題韻正同而偓序中亦具載其事又余曽在溫陵於偓裔孫埛處見偓親書所作詩一卷𨿽紙墨昏淡而字畫宛然其裊娜多情春盡等詩多在卷中此可驗矣偓富於才情詞致婉麗能道人意外事固非凝所及據北夢瑣言云凝少年好爲小詞令布於汴洛洎作相專令人收拾焚毀契丹入冦號爲曲子相公然則凝𨿽有集名香奩與偓同乃浮艶小詞耳安得便以今世所行香奩集爲凝作耶

古體詩

春晝

春融艶艶大醉陶陶漏添遲日箭減良宵藤垂防戶栁拂浮橋簾幙燕子池塘伯勞膚淸臂瘦衫薄香銷楚殿衣窄南朝髻髙河南縣逺淸波地遙絲纒露泣各自無憀

五更

秋雨五更頭桐竹鳴騷屑卻似殘春間斷送花時節空樓鴈一聲逺屏燈半滅繡被擁嬌寒眉山正愁絕

意緒

絕代佳人何寂寞梨花未發梅花落東風吹雨入西園銀綫千條度虛閣粉臉難勻蜀酒濃口脂易印吳綾薄嬌嬈意緒不勝羞願倚郎肩永相著

後魏時相州人作李波小妹歌疑其未備因補之

李波小妹字雍容窄衣短袖蠻錦紅未解有情夢梁殿何曽自媚妒吳宮誰教牽引知酒味因令悵望成春慵海棠花下秋千畔背人撩鬢道怱怱【北史廣平人李波宗族彊盛殘掠不巳公私咸患百姓爲之語曰李波小妹字雍容褰裙逐馬如捲蓬左射右射必疊雙婦女尙如此男子安可逢相州刺史李安世設方略誘波等殺之宋姚寛以爲本辭無關閨情所補不合然安知當時不別有所感托之此女子乎】

近體詩

幽牕

刺繡非無暇幽自尠歡手香江橘嫩齒軟越梅酸密約臨行怯私書欲報難無憑諳鵲語猶得暫心寛

馬上見

驕馬錦連幹乘騎是謫仙和裙穿玉鐙隔袖把金鞭去帶懵騰醉歸成困頓眠自憐輸廐吏餘暖在香韉

欲去

紛紜隔語重約踏靑期縦得相逢處無非欲去時恨深書不盡寵極意多疑惆悵桃源路惟教夢寐知

信筆

睡髻休頻攏春眉忍更長整釵梔子重泛酒菊花香繡疊昏金色羅揉損砑光有時閒弄筆亦畵兩鴛鴦

懶起

百舌惱朝眠春心動幾般枕霞紅黯淡淚粉玊防籠繡香煙歇屏山燭焰殘暖憐羅襪窄瘦覺錦衣寛昨夜三更雨臨明一陣寒海棠花在否側臥捲簾看

春悶偶成十二韻

阡陌懸云壤欄畦隔艾芝路遙行嬾河濶過橋遲鴈足應難達狐蹤浪得疑謝鯤吟未廢張碩夢堪思有意通情處無言攏鬢時格髙歸斂笑歌怨在嚬眉醉後金蟬重歡餘玉燕欹素姿淩白柰圎頰誚紅梨粉字題花筆香牋詠栁詩繡牕防手約芳艸踏靑期別淚開泉脈春愁罥藕絲相思不相信幽恨更誰知

無題【並序】

余自辛酉歳戲作無題十四韻故奉常王公相國首於繼和故內翰吳侍郎融令狐舍人渙閣下劉舍人崇譽吏部王貟外渙相次屬和余因作第二首卻寄諸公二內翰及小天亦再和余復作第三首二內翰亦三和王公一首劉紫微一首王小天二首二學士各三首余又倒押舊韻成第四首二學士笑謂余曰謹竪降旗何妍如是也遂絕筆是歳十月末余在內直一旦兵起隨駕西狩文槁咸棄更無孑遺丙寅年九月在福建寓止有前東都度支院蘇暐端公挈余淪落詩槁見授中得無題一首因追味舊作缺亡甚多惟第二第四首彷佛可記其第三首才得數句而巳今亦依次編之以俟他時偶獲全本餘五人所和不復憶省矣

小檻移燈灺空房鎖隙塵額波風盡日簾匣月侵晨香瓣更衣後釵梁攏鬢新吉音聞詭計醉語近天眞妝好方長嘆歡餘卻淺嚬繡屏金作屋絲幰玉爲輪致意通綿竹精誠托錦鱗歌凝眉際恨酒發臉邊春溪紵殊輕越樓簫豈羨秦栁虛禳沴气梅實引芳津樂府降淸唱宮廚減食珍防閒襟並斂忍姤淚休勻宿飲愁縈夢春寒瘦著人手持雙荳防的的爲東鄰

碧瓦偏光日紅簾不受塵栁昏連緑野花爛爍淸晨書密偸看數情通破體新明言終未實暗祝始應眞枉道嫌偸藥推誠鄙效嚬合成云五色宜在月中輪照獸金塗釵魚玊鏤鱗渺彌三島浪平逺一樓春墮髻還名壽修蛾本姓秦棹尋聞犬洞槎入飲牛津麟脯隨重醸霜鱗間八珍錦衾霞彩爛羅襪砑光勻羞澁佯牽伴嬌嬈欲泥人偸兒難捉搦愼莫共比鄰

紫蠟融花蔕紅綿拭錦塵夢狂翻惜夜妝嬾厭淩晨茜袖啼痕數香牋墨色新【從此失記】

第四倒押前韻

白【一作查】下歸同路烏衣枉作鄰佩聲猶隔箔香气巳迎人酒勸杯須滿書羞字不勻歌憐黃竹怨味實碧桃珍剪燭非良筞當關是要津東阿初渡洛楊惲舊家秦粉化橫波溢衫輕曉霧春鵶黃雙鳯翅麝月半魚鱗別袂翻如浪廻腸轉似輪後期才注腳前事又含嚬縦有才難詠寧無畵逼眞天香聞更有瓊樹見長新鬭艸長更僕迷鬮悞達晨嗅花判不得檀注惹芳塵

六言

春樓處子傾城金陵狎客多情朝雲暮防合羅襪繡被逢迎華山梧桐相覆蠻江荳蔻連生幽歡不盡告別秋河悵望平明

一燈前落夜三月盡艸靑時半寒半暖正好花開花謝相思惆悵空教夢見懊惱多成酒悲紅袖不幹誰防揉損聨娟淡眉

橫塘

秋寒灑背入簾霜鳯脛燈靑照洞房蜀紙麝煤添筆媚越甌犀液發茶香風飄亂防更籌轉拍送繁弦曲破長散客出門斜月在兩眉愁思向橫塘

五更

往來曽約郁金牀半夜潛身入洞房懷裏不知金鈿落暗中惟覺繡鞋香此時欲別魂俱斷自後相逢眼更狂光景旋消惆悵在一生贏得是淒涼

詠浴

再整魚犀攏翠簪解衣先覺冷森森教移蘭燭頻羞影自試香湯更怕深初似洗花難抑按終憂沃雪不勝任豈知侍女簾幃外賸取君王幾餅金

倚醉

倚醉無端尋舊約卻令惆悵轉難勝靜中樓閣深春雨逺處簾櫳半夜燈抱柱立時風細細繞廊行處思騰騰分明窓下聞裁剪敲徧防幹喚不譍

有憶

晝漏迢迢夜漏遲傾城消息杳無期愁腸泥酒人千里淚眼倚樓天四垂自笑計狂多獨語誰憐夢好轉相思何時斗帳濃香裏分付春風與玊兒

裊娜

裊娜腰肢淡薄妝六朝宮樣窄衣裳著詞但見櫻桃破飛盞遙聞豈蔻香春惱情懷身覺瘦酒添顏色粉生光此時不敢分明道風月應知暗斷腸

偶見

千金莫惜旱蓮生【一作買娉婷】一笑從教下蔡傾仙樹有花難問種禦香聞气不知名愁來自覺歌喉咽瘦去誰憐舞掌輕小疊紅箋書恨字與奴方便寄卿卿

閨情

輕風滴礫動簾鉤宿酒猶酣懶卸頭但覺夜深花有露不知人靜月當樓何郎燭暗誰能詠韓壽香銷亦任偸敲折玊釵歌轉咽一聲聲入兩眉愁

寒食日重遊李氏園亭有懷

往年曽在彎橋上見倚朱欄詠栁綿今日獨來香徑裏更無人迹有苔錢傷心濶別三千里屈指思量四五年料得他鄕過佳節亦應懷抱暗淒然

半睡

擡照仍嫌瘦更衣又怕寒宵分未歸帳半睡待郎看

春閨

願結交加夢因傾防灔尊醒來情緒惡簾外正黃昏氤氳帳裏香薄薄睡時妝長吁觧羅帶怯見上空牀

效崔國輔體

澹月照中庭海棠花自落獨立俯閒堦風動秋千索酒力滋睡眸鹵莽聞街鼓欲明天更寒東風打牕雨雨後碧苔院霜來紅葉樓閒堦上斜日鸚鵡伴人愁羅幕生春寒繡牕愁未眠南湖夜來雨應濕采蓮船

宮詞

繡屏斜立正銷魂侍女移鐙掩殿門燕子不歸花著雨春風應自怨黃昏

閨怨

時光潛去暗淒涼嬾對菱花暈晚妝初拆秋千人寂寞後園靑艸任他長

寒食夜

惻惻輕寒剪剪風杏花飄雪小桃紅夜深斜搭秋千索樓閣朦朧細雨中

寒食夜有寄

風流大抵是倀倀一度相思一斷腸云薄月昏寒食夜隔簾微雨杏花香

新秋

一夜淸風動扇愁背時容色入新秋桃花臉裏汪汪淚忍到更深枕上流

日髙

朦朧猶認管弦聲噤瘁餘寒酒半醒春暮日髙簾半捲落花和雨滿中庭

聞雨

香侵蔽膝夜寒輕聞雨傷春夢不成羅帳四垂紅燭背玉釵敲著枕函聲

巳涼

碧防幹外繡簾垂猩色屏風畵折枝八尺龍須方錦褥巳涼天气未寒時

深院

鵝兒唼啑梔黃觜鳯子輕盈膩粉腰深院下簾人晝寢紅薔薇映碧芭蕉

中庭

夜短睡遲慵蚤起日髙方始出紗中庭自摘靑梅子先向釵頭帶一雙

江樓

鯷魚苦筍香味新楊花酒旗三月春風光百計牽人老爭那多情是病身

偶見

秋千打困解羅裙指防醍醐索一尊見客入來和笑走手搓梅子映中門

忍笑

宮樣梳頭淺畵眉晚來妝飾更相宜水精鸚防釵頭顫斂袂佯羞忍笑時

不見

動靜防閒又怕疑佯佯脈脈是沈機此身願作君家燕秋社歸時也不歸

密意

呵花貼鬢粘寒發凝酥光透猩猩血經過洛水幾多人惟有陳王見羅襪

寄恨

秦釵枉斷長條玉蜀紙空畱小字紅死恨物情難防處蓮花不肯嫁春風

新上頭

學梳蟬鬢試新裙消息佳期在此春爲要好多心轉惑徧將宜稱問傍人

半睡

眉山暗淡向殘燈一半雲鬟墜枕稜四體著人嬌欲泣自家揉損砑繚綾

哭花

曽愁香結破顏遲今見妖紅委地時若是有情爭不哭夜來風雨葬西施

禦定全唐詩錄卷九十三

欽定四庫全書

禦定全唐詩錄卷九十四

韋莊

莊字端已杜陵人見素之孫疎曠不拘小節幹寧元年第進士授校書郎轉補闕王建開蜀昭宗遣李珣宣慰兩川辟莊判官行莊以中原多故欲依建建辟之掌書記尋以起居舍人召建表畱以莊名臣世族恩禮殊厚卽僞位拜散騎常侍進吏部侍郎平章事卒僞諡文靖

莊浣花集弟藹編錄序略雲家兄自庚子亂離前凡著歌詩文章數十通屬兵火疊興簡編俱墜惟餘口誦者所存無幾爾後流離漂泛寓目緣情迄於癸亥歳又綴僅千餘首辛酉春應聘爲蜀奏記明年浣花溪尋得杜工部舊址結茅爲室思其人欲成其處藹因錄兄槁或默誦者次爲十卷目之曰浣花集亦杜陵所居之義也後所制用繼於右

時癸亥六月九日

紀事雲莊應舉時遇巢寇犯闕著秦婦吟云內庫燒爲錦繡灰天街踏盡公卿骨在位多垂訝莊乃諱之時號秦婦吟秀才嘗作感懷詩大道不將鑪冶去有心重築太平基之句人謂其包括生成果爲臺輔後晚年忽詠句云誰知閒臥意非病亦非眠及手從雕扇落頭任漉巾偏識者怪其不祥復吟子美詩白沙翠竹江邨暮相送柴門月色新不輟是歳果卒花林坊於白沙云

古體詩

少年行

五陵豪客多買酒黃金醉下酒家樓美人雙翠幰揮劍邯鄲市走馬梁王苑樂事殊未央年華已云晚

閨月

明月照前除煙華蕙蘭濕淸風行處來白露寒蟬急美人情易傷暗上紅樓立欲言無處言但向姮娥泣

閨怨

戚戚彼何人明眸利於月啼妝曉不幹素面凝香雪良人去淄石鏡破金簪折空藏蘭蕙心不忍琴中說

平陵老將

白羽金僕姑腰懸雙轆轤前年蔥嶺北獨戰雲中胡疋馬塞垣老一身如鳥孤歸來辭第宅卻占平陵居

乞彩牒歌

浣花溪上如花客綠闇紅藏人不識畱得溪頭瑟瑟波潑成紙上猩猩色手把金刀裁彩雲有時剪破秋天碧不使虹霓段段飛一時驅上丹霞壁蜀客才多染不供卓文醉後開無力孔雀銜來向日飛翩翩壓折黃金翼我有歌詩一千首磨礱山嶽羅星斗開卷長疑雷電驚揮毫只怕龍蛇走班班布在時人口滿軸松花都未有人間無處買煙霞須知得自神仙手也知價重連城璧一紙黃金猶不惜薛濤昨夜夢中來殷勤勸向君邊覓

搗練篇

月華吐艶明燭燭靑樓婦唱搗衣曲白袷絲光織魚目菱花綬帶鴛鴦簇臨風縹緲疊秋雪月下丁東搗寒玉樓蘭欲寄在何鄕憑人與系徵鴻足

長安春

長安二月多香塵六街車馬聲轔轔家家樓上如花人千枝萬枝紅艶新簾間笑語自相問何人占得長安春長安春色本無主古來盡屬紅樓女如今無柰杏園人駿馬輕車擁將去

贈峨嵋山彈琴李處士

峨嵋山下能琴客似醉似狂人不測何須見我眼偏靑未見我身頭已白茫茫四海本無家一片愁雲颺秋碧壺中醉臥日月明世上長遊天地窄晉朝叔夜舊相知蜀郡文君小來識後生常建彼何人贈我篇章苦雕刻名卿名相盡知音遇酒遇琴無間隔如今世亂獨翛然天外鴻飛招不得余今正泣楊朱淚八月邊城風刮地霓旌絳斾忽相尋爲我尊前橫緑綺一彈猛雨隨手來再彈白雪連天起淒淒淸淸松上風咽咽幽幽隴頭水吟蜂繞樹去不來別鶴引雛飛又止錦鱗不動惟側頭白馬仰聽空豎耳廣陵故事無人知古人不說今人疑子期子野俱不見烏啼鬼哭空傷悲坐中詞客悄無語簾外月華庭欲午爲君吟作聽琴歌爲我畱名系仙譜近體詩

章臺夜思

淸瑟怨遙夜繞弦風雨哀孤燈聞楚角殘月下章臺芳艸已雲暮故人殊未來鄕書不可寄秋雁又南回

延興門外作

芳艸五陵道美人金犢車緑奔穿內水紅落過墻花馬足倦遊客鳥聲歡酒家王孫歸去晚宮樹欲棲鵶

曲江作

細雨曲池濱靑袍艸色新詠詩行信馬載酒喜逢人性爲無機率家因守道貧若無詩自遣誰柰寂寥春

嘉防裏閒居

豈知城闕內有地出紅塵艸占一坊緑樹藏千古春馬嘶遊寺客犬吠探花人寂寂無鐘鼔槐行接紫宸

夏夜

傍水遷書榻開襟納夜涼星繁愁晝熟露重覺荷香蛙吹鳴還息蛛羅滅又光正吟秋興賦桐影下西墻

早發

早霧濃於雨田深黍稻低出門雞未唱過客馬頻嘶樹色遙藏店泉聲暗傍畦獨吟三十里城月尙如珪

村居書事

年年耕與釣鷗鳥已相依砌長蒼苔厚藤抽紫蔓肥風鶯移樹囀雨燕入樓飛不覺春光暮繞籬紅杏稀

雨後晚眺

入谷路縈紆巖巓日欲晡嶺雲寒掃蓋溪雪凍粘須臥艸跧如兔聽冰怯似狐仍聞關外火昨夜徹皇都

宿山家

山行侵夜到云竇一星燈艸動蛇尋穴枝揺鼠上藤背風開藥竈向月展魚罾明日前溪路煙蘿更幾層

潁陽縣

琴堂連少室故事卽仙蹤樹老風聲壯山髙臘濃雪多庭有鹿縣僻寺無鐘何處畱詩客茆檐倚後峯

紀村事

緑蔓暎雙扉循墻一徑防雨多庭果爛稻熟渚禽肥釀酒迎新社遙砧送暮暉數聲牛上笛何處餉田歸

題許仙師院

地古多喬木遊人到且吟院開金鏁澁門暎緑篁深山色不離眼鶴聲常在琴往來誰與熟乳鹿在前林

不寐

不寐天將曉心勞轉似灰蚊吟頻到耳鼠鬭競緣臺戶闇知蟾落林喧覺雨來馬嘶朝客過知是禁門開

春暮

一春春事好病酒起常遲流水緑縈砌落花紅墮枝樓髙喧乳燕樹密鬭雛鸝不學山公醉將何自解頥

和友人

圭門同隠士不出動經時靜閱王維畫閒翻褚允棋落泉當戶急殘月下遲卻想從來意譙周亦自嗤

春愁

寓思本多傷逢春恨更長露霑湘竹淚華墮越梅妝睡怯交加夢閒傾瀲灔觴後庭人不到斜月上松篁

晚春

花開疑乍富花落似初貧萬物不如酒四時惟愛春峨峨秦氏髻皎皎洛川神風月應相笑年年醉病身

送崔郎中往使西川行在

拜書辭玉帳萬里劍關長新馬杏花色緑袍春艸香一身朝玉陛幾日過銅梁莫戀壚邊醉仙宮待侍郎

潤州顯濟閣曉望

淸曉水如鏡隔江人似鷗逺煙藏海島初日照揚州地壯孫權气云凝庾信愁一篷何處客吟憑釣魚舟

寓言

爲儒逢世亂吾道欲何之學劍已應晚歸山今又遲故人三載別明月兩鄕悲惆悵滄江上星星鬢有絲

過當途縣

客過當塗縣停車訪舊遊謝公山有墅李白酒無樓采石花空發烏江水自流夕陽誰共感寒鷺立汀洲

鑷白

白髮太無情朝朝鑷又生始因絲一縷漸至雪千莖不避佳人笑惟慙稚子驚新年過半百猶嘆未休兵

婺州和陸諫議將赴闕懷陽羨山居

望闕路仍逺子牟魂欲飛道開燒藥鼎僧寄臥云衣故國饒芳艸他山掛夕暉東陽𨿽勝地王粲柰思歸

建昌渡暝吟

月照臨官渡鄕情獨浩然鳥棲彭蠡樹月上建昌舩市散漁翁醉樓深賈客眠隔江何處笛吹斷緑楊煙

南遊富陽江中作

南去又南去此行非自期一帆云作伴千里月相隨浪迹花應笑衰容鏡每知鄕園不可問禾黍正離離

婺州水館重陽日作

異國逢佳節憑髙獨苦吟一杯今日酒萬里故鄕心水館紅蘭合山城紫菊深白衣𨿽不至鷗鳥自相尋

避地越中作

避世移家逺天涯歳巳周豈知今夜月還是去年愁露果珠沈水風螢燭上樓傷心潘騎省華髮不禁秋

信州谿岸夜吟作

夜倚臨谿店懷鄕獨苦吟月當山頂出星倚水湄沈霧气漁燈冷鐘聲谷寺深一城人悄悄琪樹宿仙禽

齊安郡

弭棹齊安郡孤城百戰殘傍邨林有虎帶郭縣無官暮角梅花怨淸江桂影寒黍離緣底事撩【闕】起長嘆

寄江南諸弟

萬里逢歸雁鄕書忍淚封吾身不自保爾道各何從性拙惟多蹇家貧半爲慵秖思谿影上臥看玉華峯

歳晏同左生作

歳暮鄕闗逺天涯手重攜雪埋江樹短云壓夜城低寶瑟湘靈怨淸砧杜魄啼不須臨皎鏡年長易淒淒

靈席

一閉香閨後羅衣盡施僧鼠偸筵上果蛾撲帳前燈土蝕釵無鳯塵生鏡少菱有時還影響花葉曳香繒

舊居

芳艸又芳艸故人揚子家靑雲容易散白日等閒斜皓質畱殘雪香魂逐斷霞不知何處笛一夜叫梅花

漁塘十六韻

洛水分余派穿巗出石稜碧經嵐气重淸帶露華澄瑩徹通三島巖峿積萬層巢由應共到劉阮想同登壁峻苔如畫山昏霧似蒸撼松衣有雪題石硯生冰路熟雲中客名畱域外僧饑猿尋落橡鬭鼠墮髙藤崄樹臨溪亞殘莎帶防崩持竿借艸待月好垂罾對景思任父開圖想不興晚風輕浪疊暮雨濕煙凝似泛靈查出如迎羽客升仙源終不測勝槪自相仍欲別誠堪戀長歸足未能他時操史筆爲爾著良稱

和薛先輩見寄初秋寓懷卽事之作二十韻

玉律初移候淸風乍逺襟一聲蟬到耳千炬火燃心嶽靜云堆翠樓髙日半沈引愁憎暮角驚夢怯殘碪露白凝湘簟風篁韻蜀琴鳥喧從果爛堦淨任苔侵柿葉添紅影槐柯減緑陰采珠逢寶窟閱石見瑤林魯殿鏗寒玉臺山激碎金郤堂流桂影陳巷集車音名自張華顯詞因葛亮吟水深龍易失天逺鶴難尋鑑貌寧慙樂論才豈謝任義心孤劍直學海怒濤深旣覩文兼質翻疑古在今慙聞紆緑綬卽候掛朝簪晚樹連秋塢斜陽暎暮岑夜虫方喞喞疲馬正駸駸托迹同吳燕依人似越禽防隨仙羽化香蟻且同斟

同舊韻

大火收殘暑淸光漸惹襟謝莊千里思張翰五湖心暮角迎風急孤鐘向暝沈露滋三徑艸日動四鄰碪簟委班姬扇蟬悲蔡琰琴方愁丹桂逺已怯二毛侵甃石回泉脈移棋就竹陰觸絲蛛墮网避隼鳥投林貌愧潘郎璧文慙呂相金但埋丰獄气未發爨桐音靜笑劉琨舞閒思阮籍吟野花和雨劚怪石入云尋迹競終非幻幽閒且自任趨時慙藝薄托質負恩深美價方稀古淸名已絕今旣聞畱縞帶詎肯擲蓍簪遲客虛髙閣迎僧出亂岑壯心徒戚戚逸足自駸駸安羨倉中鼠危同幕上禽期君調鼎鼐他日俟羊斟

三用韻

素律初回馭商飇暗觸襟乍傷詩客思還動旅人心蟬噪因風斷鱗遊見鷺沈笛聲隨晚吹松韻激遙碪地覆靑袍艸橫緑綺琴煙霄難自致歳月易相侵澗桺橫孤彴巖藤架密陰瀟湘期釣侶鄠杜別家林遺愧虞卿璧言依季布金錚鏦聞郢唱次第發巴音螢影衝簾落虫聲擁砌吟樓髙思共眺寺逺想同尋入夜愁難遣逢秋恨莫任蝸遊苔徑滑鶴步翠塘深莫問榮兼辱寧論古與今固窮憐甕牖感舊惜蒿簪晚日舒霞綺遙天倚黛岑鴛鸞方翽翽驊驥整駸駸未化投陂竹空思出谷禽感多自遣桑落且閒斟

李氏小池亭十二韻

積石亂巉巉庭莎緑不芟小橋低跨水危檻半依巖花落魚爭唼櫻紅鳥競【竹咸切】引泉疏地脈掃絮積山嵌古桺紅綃織新篁紫綺緘養猿秋嘯月放鶴夜棲杉枕簟溪云膩池塘海雨咸語雞逞辯防鼎犬偏饞踏蘚靑粘屐攀蘿緑暎衫訪僧舟北渡貰酒日西銜遲客登髙閣題詩繞翠嵒家藏何所寶淸韻滿瑯函

虢州澗東邨居作

東南騎馬出郊坰回首寒煙隔郡城淸澗漲時翹鷺喜緑桑疎處哺牛鳴兒童見少生於客奴僕驕多倨似兄試望家田還自適滿畦秋水稻苗平

尹喜宅

荒原秋殿柏蕭蕭何代風煙占寂寥紫气已隨仙仗去白雲空向帝鄕消蒙蒙暮雨春雞唱漠漠寒蕪雪兔跳欲問靈蹤無處所十洲空濶閬山遙

途中望雨懷歸

滿空寒雨漫霏霏去路云深鏁翠微牧防逺當煙艸立饑禽閒傍渚田飛誰家樹壓紅橊折幾處籬懸白菌肥對此不堪鄕外思荷蓑遙羨釣人歸

桺穀道中作卻寄

馬前紅葉正紛紛馬上離情欲斷魂曉發獨辭殘月店暮程遙宿隔雲村心如嶽色畱秦地夢逐河聲出禹門莫怪苦吟鞭拂地有誰傾蓋待王孫

灞陵道中作

春橋望望水溶溶一桁晴山倒碧峯秦苑落花零露濕灞陵新酒潑醅濃靑龍夭矯盤雙闕丹鳯防褷隔九重萬古行人離別地不堪吟罷夕陽鐘

秋日早行

上馬蕭蕭襟袖涼路穿禾黍繞宮墻半山殘月露華冷一防野風蓮萼香煙外驛樓紅隠隠渚邊雲樹暗蒼蒼行人自是心如火兔走烏飛不覺長

嘆落花

一夜霏微露濕煙曉來和淚喪嬋娟不隨殘雪埋芳艸盡逐香風上舞筵西子去時遺笑靨謝娥行處落金鈿飄紅墮白堪惆悵少別穠華又隔年

關河道中

槐陌蟬聲桺市風驛樓髙倚夕陽東往來千里路長在聚散十年人不同但見時光流似箭豈知天道曲如弓平生志業匡堯舜又擬滄浪學釣翁

題盤豆驛水館後軒

極目晴川展畫屏地從桃塞接蒲城灘頭鷺占淸波立原上人侵落照耕去雁數行天際沒孤云一防淨中生憑軒盡日不回首楚水吳山無限情

題裴端公郊居

暫隨紅旆佐藩方髙迹終朝臥故鄕已近水聲開澗戶更侵山色架書堂蒲生防腳靑刀利桺拂波心緑帶長莫奪野人樵牧興白雲不識繡衣郎

貴公子

大道靑樓禦苑東玉欄仙杏壓枝紅金鈴犬吠梧桐院朱鬛馬嘶楊桺風流水帶花穿巷陌夕陽和樹入簾櫳瑤池宴罷歸來醉笑說君王在月宮

觀獵

苑墻東畔欲斜暉傍苑穿花兔正肥公子喜逢朝罷日將軍誇換戰時衣鶻翻錦翅雲中落犬帶金鈴艸上飛直到四郊髙鳥盡掉鞍齊向國門歸

訪含山僧不遇畱題精舍

滿院桐花鳥雀喧寂寥芳艸茂半芊吾師正遇歸山日閒客空題到寺年池竹閉門教鶴守琴書開篋任僧傳人間不自尋行迹一片孤云在碧天

咸通

咸通時代物情奢歡殺金張許史家破產競畱天上樂鑄山爭買洞中花諸郎宴罷銀燈合仙子遊回璧月斜人意似知今日事急催弦管送年華

長年

長年方悟少年非人道新詩勝舊詩十畝野塘畱客釣一軒春雨對僧棋花間醉任黃鶯說亭上吟從白鷺窺大道不將鑪冶去有心重築太平基

辛丑年

九衢漂杵已成川塞上黃雲戰馬閒但有羸兵塡渭水更無奇士出商山田園已沒紅塵裏弟妹相逢白刃間西望翠華殊未返淚痕空濕劍文斑

思歸

暖絲無力自悠揚牽引東風斷客腸外地見花終寂寞異鄕聞樂更淒涼紅垂野防櫻還熟緑染回汀艸又芳舊裏若爲歸去好子期凋謝呂安亡

憶昔

昔年曾向五陵遊午夜淸歌月滿樓銀燭樹前長似晝露桃花下不知秋西園公子名無忌南國佳人字莫愁今日亂離俱是夢夕陽惟見水東流

天井關

太行山上云深處誰向雲中築女墻短綆詎能垂玉甃繚垣何用學金湯斸開嵐翠爲髙壘截斷雲霞作巨防守吏不教飛鳥過赤眉何路到吾鄕

贈邊將

昔因徵逺向金微馬出楡關一鳥飛萬里只攜孤劍去十年空逐塞鴻歸手招都防新降虜身著文皇舊賜衣只待煙塵報天子滿頭霜雪爲兵機

過舊宅

華軒不見馬蕭蕭廷尉門人久寂寥朱檻翠樓爲卜肆玉欄仙杏作春樵堦前雨落鴛鴦瓦竹裏苔封防蝀橋莫問此中銷歇事娟娟紅淚泣芭蕉

淸河縣樓作

有客微吟獨憑樓碧雲紅樹不勝愁盤雕迥印天心沒逺水斜牽日腳流千里戰塵連上苑九江歸路隔東周故人此地揚帆去何處相思雪滿頭

覩官軍回戈

關中羣盜已心離關外猶聞羽檄飛禦苑緑莎嘶戰馬禁城寒月搗徵衣漫教韓信兵塗地不及劉琨嘯解圍昨日屯軍還夜遁滿車空載洛神歸

中渡晚眺

魏王堤畔艸如煙有客傷時獨扣舷妖气欲昏唐社稷夕陽空照漢山川千重碧樹籠春苑萬里紅霞襯碧天家寄杜陵歸不得一回回首一潸然

河內別村業閒題

阮氏淸風竹巷深滿谿松竹似山陰門當谷路多樵客地帶河聲足水禽閒伴爾曹𨿽適意靜思吾事好霑襟鄰翁莫問傷時事一曲髙歌夕照沈

聞官軍繼至未覩凱旋

嫖姚何日破重圍秋艸深來戰馬肥已有孔明傳將略更聞王導得神機陣前鼙鼓晴應響城上烏鳶飽不飛何事小臣偏注目帝鄕遙羨白雲歸

洛北村居

十畝松篁百畝田歸來方屬太平年巖邊石室低臨水雲外嵐峯半入天鳥勢去投金穀樹鐘聲遙出上陽煙無人說得中興事獨倚斜暉憶仲宣

立春

靑帝東來日馭遲暖煙輕逐曉風吹罽袍公子樽前覺錦帳佳人夢裏知雪圃乍開紅菜甲防幡新翦緑楊絲殷勤爲作宜春曲題向花牋帖繡楣

東遊逺歸

扣角干名記已疎劍歌休恨食無魚辭家桺絮三春半臨路槐花七月初江上欲尋漁父醉日邊時得故人書靑雲不識揚生面天子何由問子虛

王道者

五云遙指海中央金鼎曽傳肘後方三島路岐空有月十洲花木不知霜因攜竹杖聞龍气爲使棋童帶橘香應笑我曹身是夢白頭猶自學詩狂

陪金陵府相中堂夜宴

滿耳笙歌滿眼花滿樓珠翠勝吳娃因知海上神仙窟只似人間富貴家繡戶夜攢紅燭市舞衣晴曳碧天霞卻愁宴罷靑娥散揚子江頭月半斜

和侯秀才同友生泛舟谿中相招之作

嵇阮相將棹酒船晚風侵浪水侵舷輕如控鯉初離防逺似乘槎欲上天雨外鳥歸吳苑樹鏡中人入洞庭煙憑君不用回舟疾今夜西江月正圓

觀浙西府相畋遊

十里旌旗十萬兵等閒遊獵出軍城紫袍日照金鵝鬭紅旆風吹畫虎獰帶箭彩禽云外落避雕寒兔月中驚歸來一路笙歌滿更有仙娥載酒迎

題姑蘇淩處士莊

一簇林亭返照間門當官道不曾關花深逺防黃鶯閙雨急春塘白鷺閒載酒客愁吳苑寺倚樓僧看洞庭山怪來話得仙中事新有人從物外還

贈漁翁

艸衣荷笠鬢如霜自說家編楚水陽滿防秋風吹枳橘繞陂煙雨種菇蔣蘆刀夜鱠紅鱗膩木甑朝蒸紫芋香曾向五湖期範蠡爾來空濶久相忘

汴堤行

欲上隋堤舉步遲隔云烽燧叫非時才聞破虜將休馬又道徵遼再出師朝見西來爲過客暮看東去作浮屍緑楊千里無飛鳥日落空投舊店基

過內黃縣

相州吹角欲斜陽匹馬揺鞭宿內黃僻縣不容投刺客野陂時遇射雕郎雲中粉堞新城壘店後荒郊舊戰場猶指去程千萬里秣陵煙樹在何鄕

江上題所居

故人相別盡朝天苦竹江頭獨閉關落日亂蟬蕭帝寺碧雲歸鳥謝家山靑州從事來偏熟泉布先生老漸慳不是對花長酩酊永嘉時代不如閒

將卜蘭芷邨居畱別【郡中在仕人】

蘭芷江頭寄斷蓬移家空載一帆風伯倫嗜酒還因亂平子歸田不爲窮避世飄零人境外結茅依約畫屏中從今隠去應難覓深入蘆花作釣翁

山墅閒題

邐迆前岡壓後岡一川桑柘好殘陽主人饋餉炊紅黍鄰父攜竿釣紫魴靜極卻嫌流水閙閒多翻笑野雲忙有名不那無名客獨閉衡門避建康

江上逢故人

前年送我曲江西紅杏園中醉似泥今日逢君越谿上杜鵑花發鷓鴣啼來時舊里人誰在別後滄波路幾迷江畔玉樓多美酒仲宣懷土莫淒淒

旅中感遇寄呈李祕書昆仲

南望愁雲鏁翠微謝家樓閣雨霏霏劉楨病後新詩少阮籍貧來好客稀猶喜故人天外至許將孤劍日邊歸懷鄕不怕嚴陵笑只待秋風別釣磯

江上邨居

本無蹤迹戀柴扃世亂須教識道情顚倒夢魂愁裏得撅奇詩句望中生花緣艷絕栽難好山爲看多詠不成聞道漢軍新破敵使來仍說近離京

江邊吟

江邊烽燧幾時休江上行人雪滿頭誰信亂離花不見只應惆悵水東流陶潛政事千杯酒張翰生涯一葉舟若有片帆歸去好可堪重倚仲宣樓

夜雪泛舟遊南溪

大江西面小溪斜入竹穿松似若耶兩防嚴風吹玉樹一灘明月曬銀砂因尋野渡逢漁捨更泊前灣上酒家去去不知歸路逺棹聲煙裏獨嘔啞

銅儀

銅儀一夜變葭灰暖律還吹嶺上梅已喜漢宮今再睹更驚堯歷又重開中逺岫靑如黛門外長江緑似苔誰念閉關張仲蔚滿庭春雨長蒿萊

題袁州謝秀才所居

主人年少已能詩更有松軒掛夕暉芳艸似袍連徑合白雲如鳥傍檐飛但將竹葉消春恨莫遣楊花上客衣若有前山好煙雨與君吟到暝鐘歸

謁巫山廟

亂猿啼處訪髙唐路入煙霞艸木香山色未能忘宋玉水聲猶似哭襄王朝朝暮暮陽臺下爲雨爲雲楚國亾惆悵廟前無限柳春來空鬭畫眉長

鷓鴣

南禽無侶似相依錦翅雙雙傍馬飛孤竹廟前啼暮雨汨羅祠畔弔殘暉秦人只解歌爲曲越女空能畫作衣懊惱澤家非有恨年年長憶鳯城歸

泛鄱陽湖

四顧無邊鳥不飛大波驚隔楚山微紛紛雨外靈均過瑟瑟雲中帝子歸迸鯉似梭投逺浪小舟如葉傍斜暉鴟夷去後何人到愛者𨿽多見者稀

章江作

杜陵歸客正徘徊玉笛誰家叫落梅之子棹從天外去故人書自日邊來楊花慢惹霏霏雨竹葉頻傾滿滿杯欲問維揚舊風月一江紅樹亂猿哀

南昌晚眺

南昌城郭枕江煙章水悠悠浪拍天芳艸緑遮仙尉宅落霞紅襯賈人船霏霏閣上千山雨嚖嚖雲中萬樹蟬怪得地多章句客庾家樓在鬥牛邊

桐廬縣作

錢塘江盡到桐廬水碧山靑畫不如白羽鳥飛嚴子瀨緑蓑人釣季鷹魚潭心倒影時開合谷口閒雲自捲舒此境只因詞客愛投文空弔木虛

東陽贈別

繡袍公子出旌旗送我揺鞭入翠微大抵行人難訴酒就中辭客易沾衣去時此地題橋去歸日何年佩印歸無限別情言不得回看谿桺恨依依

西塞山下作

西塞山前水似藍亂雲如絮滿澄潭孤峯漸暎湓城北片月斜生夢澤南防動燒煙烹紫鱖露和香蔕摘黃柑他年卻棹扁舟去終傍蘆花結一庵

鄠杜舊居

卻到山陽事事非谷雲谿鳥尙相依阮咸貧去田園盡向秀歸來父老稀秋雨幾家紅稻熟野塘何處錦鱗肥年年爲獻東堂策長是蘆花別釣磯

一徑尋村渡碧谿稻花香澤水千畦雲中寺逺磬難識竹裏巢深鳥易迷紫菊亂開連井合紅橊初綻拂檐低歸來滿把如澠酒何用傷時嘆鳯兮

投寄舊知

卻將顦顇入都門自喜煙霄足故人萬里有家畱百越十年無路到三秦摧殘不是當時貌流落空餘舊日貧多謝靑雲好知已莫教歸去重沾巾

題汧陽縣馬跑泉李學士別業

水滿寒塘菊滿籬籬邊無限彩禽飛西園夜雨紅櫻熟南畝秋風白稻肥艸色自畱閒客住泉聲如待主人歸九霄岐路忙於火肻戀斜陽守釣磯

綏州作

雕陰無樹水南流雉堞連云古帝州帶雨晚駞鳴逺戍望鄕孤客倚髙樓明妃去日花應笑蔡琰歸時鬢巳秋一曲單於暮烽起扶蘇城上月如鉤

與東吳生相遇

十年身事各如萍白首相逢淚滿纓老去不知花有態亂來惟覺酒多情貧疑陋巷春偏少貴想豪家月最明且對一罇開笑口未衰應見泰階平

庭前桃

曾向桃源爛漫遊也同漁父泛仙舟皆言洞裏千株好未勝庭前一樹幽帶露似垂湘女淚無言如伴息嬀愁五陵公子饒春恨莫引香風上酒樓

病中聞相府夜宴戲贈集賢盧學士

滿筵紅蠟照香鈿一夜歌鐘欲沸天花裏亂飛金錯落月中爭認繡連幹罇前莫話詩三百醉後寧辭酒十千無那兩三新進士風流長得飲徒憐

出關

馬嘶煙防柳陰斜東去關山路轉賖到處因循緣嗜酒一生惆悵爲判花危時秖合身無著白日那堪事有涯正是灞陵春酎緑仲宣何事獨辭家

過樊川舊居

卻到樊川訪舊遊夕陽衰艸杜陵秋應劉去後苔生閣嵇阮歸來雪滿頭能說亂離惟有燕解偸閒暇不如鷗千桑萬海無人見橫笛一聲空淚流

汧陽縣閣

汧水悠悠去似絣逺山如畫翠眉橫僧尋野渡歸吳嶽雁帶斜陽入渭城邊靜不收蕃帳馬地貧惟賣隴山鸚牧童何處吹羌笛一曲梅花出塞聲

邊上逢薛秀才話舊

前年同醉武陵亭絕倒閒談坐到明也有絳唇歌白雪更憐紅袖奪金觥秦云一散如春夢楚市千燒作故城今日皤然對芳艸不勝東望涕交橫

使院黃葵花

薄妝新著淡黃衣對捧金鑪侍醮遲向月似矜傾國貌倚風如唱步虛詞乍開檀炷疑聞語試與云和必解吹爲報同人看來好不禁秋露卽離披

咸陽懷古

城邊人倚夕陽樓城上云凝萬古愁山色不知秦苑廢水聲空傍漢宮流李斯不向倉中悟徐福應無物外遊莫怪楚吟偏斷骨野煙蹤迹似東周

和同年韋學士華下途中見寄

緑楊城郭雨淒淒過盡千輪與萬蹄送我獨遊三蜀路羨君新上九霄梯馬驚門外山如活花笑尊前客似泥正是淸和好時節不堪離恨劍門西

江臯贈別

金管多情恨解攜一聲歌罷客如泥江亭系馬綠楊短野岸維舟春艸齊帝子夢魂煙水濶謝公詩思碧雲低風前不用頻揮手我有家山白日西

奉和左司郎中春物暗度感而成章

才喜新春已暮春夕陽吟殺倚樓人錦江風散霏霏雨花市香飄漠漠塵今日尙追巫峽夢少年應遇洛川神有時自患多情病莫是生前宋玉身

傷灼灼【灼灼蜀之麗人也近聞貧且老殂落於成都酒市中因以四韻弔之】

嘗聞灼灼麗於花云髻盤時未破桃臉曼長橫緑水玉肌香膩透紅紗多情不住神仙界薄命曾嫌富貴家流落錦江無處問斷魂飛作碧天霞

漢州

北儂初到漢州城郭邑樓臺觸目驚松桂影中旌斾色芰荷風裏管弦聲人心不似經離亂時運還應卻太平十日醉眠金雁驛臨岐無恨臉波橫

長安淸明

早是傷春夢雨天可堪芳艸更芉芊內官初賜淸明火上相閒分白打錢紫陌亂嘶紅叱撥綠楊髙映畫秋千遊人記得承平事暗喜風光似昔年

悼亾姬

鳯去鸞歸不可尋十洲仙路彩雲深若無少女花應老爲有姮娥月易沈竹葉豈能消積恨丁香空解結同心湘江水濶蒼梧逺何處相思防舜琴

黙黙無言惻惻悲閒吟獨傍菊花籬只今已作經年別此後知爲幾歳期開篋每尋遺念物倚樓空綴悼亡詩夜來孤枕空腸斷月斜輝夢覺時

六七年來春又秋也同歡笑也同愁才聞及第心先喜試說求婚淚便流幾爲妬來頻斂黛每思閒事不梳頭如今悔恨將何益腸斷千休與萬休

下邽感舊

昔爲童稚不知愁竹馬閒乘繞縣遊曾爲看花偸出郭也因逃學暫登樓招他邑客來還醉儳得先生去始休今日故人無處問夕陽衰艸盡荒丘【太平廣記雲莊幼時常在華州下邽縣僑居多與鄰巷諸兒防戲及廣明亂後再經舊裏追思往事但有遺蹤因賦詩以記之】

塗次逢李氏兄弟感舊

禦溝西面朱門宅記得當時好弟兄曉傍柳陰騎竹馬夜隈燈影防先生巡街趁蝶衣裳破上屋探雛手腳輕今日相逢俱老大憂家憂國盡公卿

送日本僧敬龍歸

扶桑已在渺茫中家在扶桑東更東此去與師誰共到一船明月一帆風

對酒

何用巖棲隠姓名一壺春酎可忘形伯倫若有長生術直【一作應】到如今醉未醒

古離別

晴煙漠漠柳鬖鬖不郍離情酒半酣更把玉鞭云外指斷腸春色在江南

立春日作

九重天子去防塵禦桺無情依舊春今日不關妃妾事始知辜負馬嵬人

白櫻桃

王母堦前種幾株水精簾外看如無只應漢武金盤上瀉得瑚白露珠

寄江南逐客

二年音信阻湘潭花下相思酒半酣記得竹齋風雨夜對牀敧枕話江南

楚行吟

章華臺下艸如煙故郢城頭月似惆悵楚宮雲雨後露啼花笑一年年

離筵訴酒

感君情重惜分離送我慇勤酒滿巵不是不能判酩酊卻憂前路醉醒時

雨霽池上作呈侯學士

鹿巾藜杖葛衣輕雨歇池邊晚吹淸正是如今江上好白鱗紅稻紫蒓羮

臺城

江雨霏霏江艸齊六朝如夢鳥空啼無情最是臺城柳依舊煙籠十里堤

東陽酒家贈別

天涯方嘆異鄕身又向天涯別故人明日五更孤店月醉醒何處各霑巾

江外思鄕

年年春日異鄕悲杜曲黃鶯可得知更被夕陽江岸上斷腸煙桺一絲絲

獨鶴

夕陽灘上立徘徊紅蓼風前雪翅開應爲不知棲宿處幾回飛去又飛來

庭前菊

爲憶長安爛漫開我今移爾滿庭栽紅蘭莫笑靑靑色曾向龍山泛酒來

燕來

去歳辭巢別近鄰今來空訝艸堂新花間對語應相問不是邨中舊主人

倚柴關

筞杖無言獨倚關如癡如醉又如閒孤吟盡日何人防依約前山似故山

江行西望

西望長安白日遙半年無事駐蘭橈欲將張翰秋江雨畫作屏風寄鮑昭

衢州江上別李秀才

千山紅樹萬山云把酒相看日又曛一曲離歌兩行淚更知何地再逢君

丙辰年鄜州遇寒食城外醉吟七言五首

滿街楊柳緑絲煙畫出淸明二月天好是隔簾花樹動女郎撩亂送秋千

雕陰寒食足遊人金鳯羅衣濕麝薰腸斷入城芳艸路淡紅香白一羣羣

開元坡下日初斜拜掃歸來走鈿車可惜數枝紅艷好不知今夜落誰家

馬驕風疾玉鞭長過去惟畱一陣香閒客不須燒破眼好花皆屬富家郎

雨絲煙桺欲淸明金屋人間暖鳯笙永日迢迢無一事隔街聞蹴气毬聲

宜君縣北卜居不遂畱題王秀才別墅

本期同此臥林丘榾柮鑪前擁布裘何事卻乘羸馬去白雲紅樹不相畱

明月嚴霜撲皁貂羨君髙臥正逍遙門前積雪深三尺火滿紅鑪酒滿瓢

長安舊裏

滿目墻匡春艸深傷時傷事更傷心車輪馬迹今何在十二玉樓無處尋

焦崖閣

李白曾歌蜀道難長聞白日上靑天今朝夜過焦崖閣始信星河在馬前

揺落

揺落秋天酒易醒淒淒長是別離情黃昏倚柱不歸去腸斷緑荷風雨聲

令狐亭

若非天上神仙宅須是人間將相家想得當時好風月管弦吹殺後庭花

江上別李秀才

前年相送灞陵春今日天涯各避秦莫向尊前惜沈醉與君俱是異鄕人

白牡丹

閨中莫妬新妝婦陌上須慚傅粉郎昨夜月明渾似水入門惟覺一庭香

題酒家

酒緑花紅客愛詩落花春岸酒家旗尋思避世爲逋客不醉長醒也是癡

幽居春思

緑暎紅藏江上邨一聲雞犬似仙源閉門盡日無人到翠羽春禽滿樹喧

與小女

見人初解語嘔啞不肯歸眠戀小車一夜嬌啼緣底事爲嫌衣少縷金花

虎迹

白額頻頻夜到門水邊蹤迹漸成羣我今避世棲巖穴巖穴如何又見君

南鄰公子

南鄰公子夜歸聲數炬銀燈隔竹明醉憑馬鬃扶不起更邀紅袖出門迎

路徳延

徳延儋州巖相之猶子數歲賦芭蕉詩曰一種靈苖異天然體性虛葉如斜界紙心似倒抽書詩成翌日傳於都下防儋州坐事誅故徳延久不能振光化初方就舉擢第又爲感舊詩曰初騎竹馬詠芭蕉嘗忝名卿誦滿朝五字便容趨絳帳一枝尋許折丹霄豈知流落萍蓬逺不覺推遷嵗月遙國境未安身未立至今顏巷守簞瓢天祐中授拾遺防河中節度使朱友謙領鎭辟掌書記友謙甚禮之然徳延浮薄動多忤物友謙解體徳延乃作小兒詩以刺之

近體詩

小兒詩五十韻

情態任天然桃紅兩頰鮮乍行人共看初語客多憐臂膊肥如瓠肌膚軟勝綿長頭才覆額分角漸垂肩散誕無塵慮逍遙占地仙排衙朱閣上喝道畫堂前合調歌楊柳齊聲踏采蓮沿堤行細雨奔巷趂輕煙嫩竹乘爲馬新蒲折作鞭鸚雛金鏃系貓子防絲牽擁鶴歸晴島驅鵝入暖泉楊花爭弄雪楡葉共收錢錫鏡當胸掛銀珠對目懸頭依倉鶻裹袖學柘枝楦酒殢丹砂暖茶催小玉煎頻邀籌箸掙時乞繡鍼穿寶篋挐紅豆妝奩拾翠鈿戲袍披按褥尖帽戴靴氊展畫趨三聖開屏笑七賢貯懷靑杏小垂額緑荷圓驚滴沾羅淚嬌流污錦涎倦書饒叱吒憎藥巧遷延防帳燕綃映藏衾鳯綺纏指敲迎使鼓筯撥賽神弦簾拂魚鉤動箏推雁柱偏棊圖添路畫笛管欠吹鐫惱客初酣睡驚僧半入禪尋蛛窮屋瓦采雀徧樓椽拋果忙開口藏鉤亂出拳夜分圍榾柮朝聚打秋千折竹裝泥燕添絲放紙鳶互誇輪水碓相教放風旋旗小裁紅絹書幽載碧牋逺鋪張雀网低控射蠅詀語時時道謳歌處處傳匿眉乍曲遮路臂相連鬭艸當春逕爭毬出晚田柳傍慵獨坐花底困橫眠等鵲前籬畔聽蛩伏砌邊旁枝粘舞蝶偎樹捉鳴蟬平島誇趫上層崖逞捷緣嫩苔車迹小深雪履痕全競指云生岫齊呼月上天蟻巢尋徑劚蜂穴繞堦塡撨唱廻深嶺牛歌下逺川壘柴爲屋木和土作盤筵險砌髙臺石危跳峻塔塼忽升鄰捨樹偸上後池舩項槖稱師日甘羅作相年明時方任徳勸爾減狂顚

羅虯

虯臺州人詞藻富贍與宗人隠鄴齊名時號三羅廣明庚子亂後去客鄜州李孝恭爲從事籍中有杜紅兒者善歌常爲副戎屬意副戎聘鄰道虯請紅兒歌贈之以防孝恭以副戎所盼不令受之虯怒拂衣而起詰旦手刄紅兒旣而追其寃作絕句詩百篇借古人以比其艷號比紅詩盛行於時孫光憲云虯累舉不第依宦官得典本州晝錦常以展墓謁邑宰橫笏傲然宰曰某𨿽塵吏不達事體然使君豈不看松柏下人乎虯有俊才所見有比紅兒詩他無聞

近體詩

比紅兒詩【並序】

比紅者爲雕陰官妓杜紅兒作也美貌年少機智慧悟不與羣輩妓女等餘知紅者乃擇古之美色灼然於史傳三數十輩優劣於章句遂題比紅詩

姓氏看侵尺五天芳菲占斷百花鮮馬嵬好笑當時事虛賺明皇幸蜀川

匼匝千山與萬山碧桃花下景長閒神仙得似紅兒貌應免劉郎憶世間

詔下人間選好花月眉云髻盡名家紅兒若向當時見系臂先封第一紗

五云髙捧紫金堂花下投壺侍玉皇從道世間教不識也應知有杜蘭香

渡口諸儂樂未休竟陵西望路悠悠石城有个紅兒貌兩漿無因迎莫愁

傾國傾城總絕倫紅兒花下認眞身十年東北看燕趙眼冷何曾見一人

薄粉輕朱取次施大都端正亦相宜只如花下紅兒態不借城中半額眉

蘇小空勻一面妝便畱名字在錢塘藏鴉門外諸年少不識紅兒未是狂

一首長歌萬恨來惹愁漂泊水難廻崔徽有底多頭面費得微之爾許才

梔子同心裛露垂折來深恐沒人知花前醉客頻相問不贈紅兒贈阿誰

禦定全唐詩錄卷九十四

欽定四庫全書

禦定全唐詩錄卷九十五

李洞

洞字才江唐諸王孫也嘗遊西川慕賈浪仙爲詩鑄銅像其儀事之如神時人但誚其僻澁而不能賞其奇峭惟吳子華深知之子華才力浩大八面受敵嘗以百篇示洞洞曰大兄所示百篇中有一聯絕唱西昌新亭曰暖漾魚遺子晴遊鹿引麛子華不怨所鄙而喜所許昭宗時不第還蜀

近體詩

送云卿上人遊安南

春往海南邊秋聞半路蟬鯨吞洗鉢水犀觸防燈船島嶼分諸國星河共一天長安卻回日松偃舊房前

鄭補闕山居

髙節諫垣客白雲居靜坊馬饑餐落葉鶴病曬殘陽野霧昏朝燭溪牋惹禦香相招倚蒲壁論句夜何長送沈光赴福幕

泉齊嶺鳥飛雨熱茘枝肥南斗看應近北人來恐稀潮浮廉使宴珠照島僧歸幕下逢遷拜何官著茜衣

鄠郊山捨題趙處士林亭

圭峯秋後疊亂葉落寒虛四五百竿竹二三千卷書云深猿拾栗雨霽蟻緣蔬只隔門前水如同萬里餘

賦得送賈島謫長江

敲驢吟雪月謫出國西門行傍長江影愁深汨水魂笻攜過竹寺琴典在花村饑食山松子誰知賈傅孫

送逺上人

海嶽兩無邊去來都偶然齒因吟後冷心向靜中圓虫网花間井鴻鳴雨後天葉書歸舊寺應附載鐘船

下第送張霞歸覲江南

此道背於時攜歸一軸詩樹沈孤鳥逺風逆蹇驢遲艸入吟房壞潮衝釣石移恐傷歡覲意半路摘愁髭

送人之天臺

行李一枝藤云邊曉扣冰丹經如不謬白髮亦何能淺井仙人鏡明珠海客燈乃知眞隠者笑就漢廷徵

維摩暢林居

諸方遊幾臘五夏五峯銷越講迎騎象蕃齋懴射雕冷笻和雪倚枯櫟帶云燒從此西林老瞥然三萬朝

送張喬下第歸宣州

詩道世難通歸寧楚浪中早程殘嶽月夜泊隔淮鐘一鏡垂雙鬢全家老半峯無成來往過折盡謝亭松

送盧郎中赴金州

云明天嶺髙刺郡輒仙曹危棧窺猿頂公庭掃鶴毛出軍靑壁罅話道白眉毫逺集歌謡客州前泊幾艘

江幹卽事

病臥四更後愁聞報早衙隔關沈水鳥侵郭噪園鴉吏瘦餐溪柏身羸憑海槎滿朝吟五字應不老煙霞

登樓

川上值樓開寒山四面來竹吹人語逺峯礙鳥飛回生死別離陌朝昏雲雨堆誰知獨立意濺淚落莓苔

題雲際寺

開門風雪頂上徹困飛禽猿戲靑里人行紫閣陰臘泉冰下出夜磬月中尋盡欲居巖室如何不住心

同僧宿道者院

攜文過水宿拂席四廊塵墜果敲樓瓦髙螢映鶴身點燈吹葉火談佛悟山人盡有棲霞志好謀三教鄰

古柏

手植知何代年齊偃蓋松結根生別樹吹子落鄰峯古幹經龍嗅髙煙過雁衝可佳繁葉盡聲不礙秋鐘

宿長安蘇雍主簿防

縣對數峯云官淸主簿貧聽更池上鶴伴直嶽陽人井鎖煎茶水防關搗藥塵往來多屣步同捨卽諸鄰

秋宿潤州劉處士江亭

北夢風吹斷江邊處士亭吟生萬井月看盡一天星浪靜魚衝石牕髙鶴聽經東西渺無際世界半滄溟

冬日題覺公牛頭蘭若

天寒髙木靜一磬隔川聞鼎水看山汲臺香拂雪焚鶴歸惟認剎僧步不離云石室開禪後輪珠謝聖君

寄竇禪山薛秀才

竇嶺吟招隠新詩滿集賢白衫春絮暖紅紙夏云鮮琴纒江絲細棊分海石圓因知醉公子虛寫世人傳

送盧少府之任鞏洛

從知東甸尉銓注似恩除帶土移嵩術和泉送尹魚印牀寒鷺宿壁記醉僧書堂下諸昆在無妨候起居

送人歸覲河中

靑門冢前別道路武關西有寺云連石無僧葉滿溪河長隨鳥盡山逺與人齊覲省波濤縣寒牕響曙啼

圭峯溪居寄懷韋曲曹秀才

南北飛山雪萬片寄相思東西曲流水千聲瀉別離巴猿學引隴鳥解吟詩翻羨家林賞世人那得知

過野叟居

野人居止處竹色與山光畱客羞蔬飯灑泉開艸堂雨餘松子落風過術苗香盡日無炎暑眠君靑石牀

送從叔書記山陰隠居

山頂絕茅居雲泉繞枕虛燒移僧影瘦風展鷺行疎捲箔淸谿月敲松紫閣書由來簪組貴不信教猿鋤

終南山二十韻

關內平田窄東西截杳冥雨侵諸縣黑雲破九門靑暫看猶無暇長棲信有靈古苔秋漬斗積霧夜昏螢怒恐撞天漏深疑隠地形盤根連北嶽轉影落南溟窮穴何山出遮蠻上國寧殘陽髙照蜀敗葉逺浮涇斸竹煙嵐凍偸湫雨雹腥閒房僧灌頂浴澗鶴遺翎梯滑危緣索云深靜唱經放泉驚鹿睡聞磬得人醒踏著神仙宅敲開洞府扃棊殘秦士局字缺晉公銘一谷開午孤峯聳起丁逺平丹鳯闕冷射五侯防萬丈冰聲折千尋樹影停望中仙島動行處月輪馨疊石移臨砌研膠發上屏明時獻君壽不假老人星

題咸陽樓

晚亞古城門憑髙黯客魂塞侵秦舊國渭浸漢荒村官路颺書燼人家帶水痕獵頻虛冢穴耕苦露松根墻外峯粘漢冰中日晃原斷碑移作砌廣地灌成園北馬疑眠磧南人憶釣湓橋閒野鹿過街靜禁鴉翻灘鼓城隍動云衝太白昏標衣多呂裔荷鍤或劉孫弔問難知主登攀彊滴罇不能扶壯勢冠劍惜乾坤

歲暮自廣江至新興往復中題峽山寺

薄暮緣西峽停橈一訪僧鷺巢橫臥柳猿飲倒垂藤水曲巖千疊云深樹百層山風寒殿磬溪雨夜船燈灘漲危槎沒泉衝怪石崩中臺一襟淚歲杪別良朋

贈曹郎中崇賢所居

閒坊宅枕穿宮水聽水分衾盡屬僧藥杵聲中搗殘夢茶鐺影裏煮孤燈刑曹樹防千年井華嶽樓開萬仞冰詩句變風官漸緊夜濤舂斷海邊藤

上司空員外

禪心髙臥似疎慵詩客經過不厭重藤杖幾攜量磧雪玉鞭曾把數嵩峯夜眠古巷當城月秋直淸曹入省鐘禹鑿故山歸未得河聲暗老兩三松

贈永崇李將軍充襄陽制置使

拜官門外發輝光宿衛陰符注幾行行處近天龍尾滑獵時陪帝馬鬃香九城王气生旗隊萬里寒風入箭瘡從此浩然聲價歇武中還有李襄陽

春日隠居官舍感懷

風吹燒燼雜汀沙還似靑溪舊寄家入戶竹生牀下葉隔蓮謝鏡中花苔房毳客論三學雪嶺巢禽看兩衙銷得人間無限事江亭月白誦南華

廢寺閒居寄懷一二罷舉知已

病居廢廟冷吟煙無力爭飛類病蟬槐省老郎防主棄月陂孤客望誰憐稅房兼得調猿石租地仍分浴鶴泉處世堪驚又堪愧一坡山色不論錢

華山

碧山長凍地長秋日夕泉源聒華州萬戶煙侵關令宅四時云在使君樓風驅雷電臨河震鶴引神仙出月遊峯頂髙眠靈藥熟自無霜雪入人頭

送包處士

愁思枕月臥瀟湘寄宿慈恩竹裏房性急卻於棊上慢身閒未免藥中忙休拋手网驚龍睡曾掛頭巾拂鳥行聞說石門君舊隠寒風濺瀑壞書堂

斃驢

蹇驢秋斃瘞荒田忍把敲吟舊竹鞭三尺焦桐背殘月一條藜杖卓寒煙通吳白浪寛圍國倚蜀靑山峭入天如畫海門搘肘望阿誰教賣釣魚船

東川髙僕射

油幢影裏拜淸風十里貔貅一片雄三印鎖開霜滿地四門關定月當空泉浮山葉人家過詔惹鑪香鳥道通新起畫樓攜客上弦歌筵內海橊紅

弔曹監

宅上愁雲吹不散桂林詩骨葬云根滿樓山色供鄰里一洞松聲付子孫甘露施衣封淚防祕書取集印苔痕吟魂醉魄歸何處禦水嗚嗚夜繞門

贈長安畢郎中

髙門寒沼水連云鷺識朱衣傍主人地肺半邊晴帶雪天街一面靜無塵朝廻座客酬琴價衙退畱僧寫鶴眞從此幾遷爲計相蓬萊三刻奏東巡

寄東蜀幕中友

官亭池碧海橊殷遙想淸才倚畫欄柳絮漲天籠地暖角聲經雨透雲寒曉侵臺座香煙濕夜艸軍書蠟炬幹爲話門人吟太苦風摧蘭秀一枝殘

曲江漁父

兒孫閒弄雪霜髯浪颭南山影入檐閒臥篷舟龜作枕病來茅舍网爲簾值春遊子憐蒓滑通蜀行人說鱠甜數尺寒絲一竿竹豈知浮世有猜嫌

上靈州令狐相公

徵蠻破虜漢功臣提劍歸來萬里身笑倚淩煙金柱看形容憔悴老於眞

客亭對月

遊子離魂隴上花風飄浪捲繞天涯一年十二度圓月十一回圓不在家

有寄

愛酒耽棊田處士彈琴詠史賈先生禦溝臨岸有云石不見鶴來何處行

題晰上人賈島詩卷

賈生詩卷惠休裝百葉蓮花萬里香供得半年吟不足長須字字頂司倉

送僧淸演歸山

毛褐斜肩背負經曉思吟入竇山靑峯前野水橫官道踏著秋天三四星

山居喜友人見訪

入云晴斸茯苓還日暮逢迎水石間看待詩人無別物半潭秋水一房山

贈靑龍印禪師

澀秋刀剃雪時庵前曾禮艸堂師居人昨日相過說鶴已生孫竹滿池

繡嶺宮詞

春日遲遲春艸緑野棠開盡飄香玉繡嶺宮前鶴髮翁猶唱開元太平曲

曹唐

唐字堯賓桂州人初爲道士後舉進士不第咸通中累爲使府從事

北夢瑣言云唐遊仙詩才情縹緲嶽陽守李逺每吟之而思其人唐儀質充偉一日往謁逺逺見之戲曰昔未覩標儀將謂可乘鸞鶴此際接晤竊恐壯水牛亦不勝其載時人聞而笑之

抒情錄人或靳唐嘗作鬼詩使舉所作曰水底有天春寂寂人間無路月茫茫非鬼詩而何唐大哂

近體詩

大遊仙

漢武帝將候西王母下降

昆侖凝想最髙王母來乘五色龍歌聽紫鸞猶縹緲語來靑鳥許從容風廻水落三淸月漏苦霜傳五夜鐘樹影悠悠花悄悄若聞簫管是行蹤

漢武帝於宮中宴西王母

鼇岫云低太一壇武皇齋潔不勝歡長生碧字期親署延壽丹泉許細看劍佩有聲宮樹靜星河無影禁花寒秋風褭褭月朗朗玉女淸歌一夜闌

漢武帝思李夫人

惆悵朱顏不復歸晚秋黃葉滿天飛迎風細荇傳香粉隔水殘霞見畫衣白玉帳寒鴛夢絕紫陽宮逺雁書稀夜深池上蘭橈歇斷續歌聲接太微

劉晨阮肇遊天臺

樹入天臺石路新細雲和雨動無塵煙霞不省生前事水木空疑夢後身往往雞鳴巖下月時時犬吠洞中春不知此地歸何處須就桃源問主人

劉阮洞中遇仙子

天和樹色靄蒼蒼霞重嵐深路渺茫云竇滿山無鳥雀水聲沿澗有笙篁碧沙洞裏乾坤別紅樹枝前日月長願得花間有人出免令仙犬吠劉郎

仙子送劉阮出洞

殷勤相送出天臺仙境那能卻再來雲液旣歸須彊飲玉書無事莫頻開花當洞口應長在水到人間定不廻惆悵溪頭從此別碧山明月照蒼苔

仙子洞中有懷劉郎

不將淸瑟理霓裳塵夢那知鶴夢長洞裏有天春寂寂人間無路月茫茫玉沙瑤艸連溪碧流水桃花滿澗香曉露風燈零落盡此生無處訪劉郎

劉阮再到天臺不復見仙子

再到天臺訪玉眞靑苔白石已成塵笙歌寞閒深洞云鶴蕭條絕舊鄰艸樹總非前度色煙霞不似昔年春桃花流水依然在不見當時勸酒人

織女懷牛郎

北斗佳人雙淚流眼穿腸斷爲牽牛封題錦字凝新恨拋擲金梭織舊愁桂樹三天云漠漠銀河一帶水悠悠欲將心就仙郎說借問楡花早晚秋

玉女杜蘭香下嫁於張碩

天上人間兩渺茫不知誰識杜蘭香來經玉樹三山逺去隔銀河一水長怨入淸塵愁錦瑟酒傾露醉瑤觴遺情更說何珍重擘破雲鬟金鳯凰

張碩重寄杜蘭香

碧落香銷蘭露秋星河無夢夜悠悠靈妃不降三淸駕仙鶴空成萬里愁皓月隔花追嘆別飛煙籠樹省淹畱人間何事堪惆悵海色西風十二樓

王逺宴麻姑蔡經宅

好風吹樹杏花香花下眞人道姓王大篆龍蛇隨筆札小天星斗滿衣裳閒拋南極歸期晚笑指東溟飲興長要喚麻姑同一醉使人沽酒向余杭

萼綠華將歸九疑畱別許眞人

九防秋煙黛色空綠華歸思頗無窮每悲馭鶴身難任長恨臨霞語未終河影暗吹云夢月花聲閒落洞庭風藍絲重勒金條脫畱與人間許侍中

穆王宴王母於九光流霞館

桑葉扶疎閉日華穆王邀命宴流霞霓旌著地云初駐金奏掀天月欲斜歌咽細風吹粉蕋飲餘淸露濕瑤砂不知白馬紅韁解偸喫東田碧玉花

紫河張休眞

琪樹扶疎壓瑞煙玉皇朝客滿花前山川到處成三月絲竹經時卽萬年樹石茫初縮地杯盤狼籍未朝天東風小飲人皆醉從聽黃龍枕水眠

蕭史攜弄玉上升

豈是丹臺歸路遙紫鸞煙駕不同飄一聲洛水傳幽咽萬片宮花共寂寥紅粉美人愁未散淸華公子笑相邀緱山碧樹靑樓月腸斷春風爲玉簫

黃初平將入金華山

莫道眞遊煙景賖瀟湘有路入金華溪頭鶴樹春常在洞口人家日易斜一水暗鳴閒繞澗五雲長往不還家白羊成隊難收拾喫盡溪邊巨勝花

三年冬大禮

皇帝齋心潔素誠自朝眞祖報升平華山秋艸多歸馬滄海寒波絕洗兵銀箭水殘河影斷玉鑪煙盡日華生千官整肅三天夜劍佩初聞入太淸

海日西飛度禁林太淸宮殿月沈沈不聞北斗傾堯酒空覺南風入舜琴歌壓鈞天閒夢盡詔歸秋水道情深雪風更起古杉葉時送步虛淸磬音

太一天壇降紫君屬車龍鶴夜成羣春浮玉藻寒初落露拂金莖曙欲分三代樂廻風入律四溟歌駐水成文千官不動旌旗下日照南山萬樹云

山擁飛雲海水淸天壇未夕仗先成千官不起金縢議萬國空瞻玉藻聲禁火曙然香焰裊宮衣寒拂雪花輕側聞左右皆周呂看取從容致太平

南遊

盡興南遊卒未廻水工舟子不須催政思碧樹關心句難放紅螺蘸甲杯漲海潮生陰火滅蒼梧風暖瘴雲開蘆花寂寂月如練何處笛聲江上來

長安客捨敍邵陵舊宴懷寄永州蕭使君

邵陵樓樹碧蔥蘢河漢西流宴未終殘漏五更掀海月淸笳三防揭天風香薰舞席雲鬟綠光射骰盤蠟燭紅今日卻思行樂處兩牀絲竹水樓中

粉堞彤軒畫障西水雲紅樹窣璇題鷓鴣欲絕歌聲定鴝鵒初驚舞翅齊坐對玉山難甸綫聽殘金石怕低迷東風夜月三年飲不省歸時不似泥

木魚金鑰鎖春城夜上紅樓縱酒情竹箭水繁更漏促桐花風軟管弦淸百分散打銀船溢十指寛催玉筯輕星斗漸稀賓客醉碧雲猶戀艷歌聲

三年身逐楚諸侯賓榻容居最上頭飽聽笙歌陪痛飲熟尋雲樹縱閒遊朱門鎖閉煙嵐暮鈴閣淸涼水木秋月滿前山風不動更邀詩客醉南樓

不知何路學飛翻虛受賢侯鄭重恩午夜淸歌敲玉筯三年洪飲竭金樽招攜每感雙魚逺報答空思一劍存狼籍梨花滿城月當時長醉信陵門

羽林賈中丞

四十年前百戰身曾驅虎隊掃邊塵風悲鼓角楡關暮日射旌旗隴艸春鐵馬慣牽邀上客金魚多解乞佳人胸中別有安邊計誰睬髭髯白似銀

暮春戲贈吳端公

年少英雄好丈夫大家望拜執金吾閒眠曉日聽鶗鴂笑倚春風杖轆轤深院吹笙聞漢婢靜街調馬任奚奴牡丹花下簾鉤外獨憑紅肌捋虎須

贈南嶽馮處士

寂寥深木閉煙霞洞裏相知有幾家笑看潭魚吹水沫醉嗔溪鹿喫蕉花穿防歷歷泉聲細繞屋幽幽樹影斜夜靜著灰封釜竈自添文武養丹砂

白日溪邊自結廬風泉滿院稱幽居鳥啼深樹斸靈藥花落閒看道書煙嵐晚過鹿裘濕水月夜明山捨虛支頥冷笑緣名出終日王門彊曳裾

奉送嚴大夫再領容州

海風捲樹凍嵐消憂國寧辭嶺外遙自顧勤勞甘百戰不將功業負三朝劍澄黑水曾芟虎箭劈黃雲慣射雕代北天南盡成事肯將心許霍嫖姚

日照雙旌射火山笑迎賓從卻南還風雲暗發詼諧外感防潛生气槪間蘄竹水翻臺榭濕刺桐花落管弦閒無因得靸眞珠履親從新侯定八蠻

送康祭酒赴輪臺

灞水橋邊酒一杯送君千里赴輪臺霜黏海眼旗聲凍風射犀文甲縫開斷磧簇煙山似米野營軒地鼓如雷分明防得將軍意不斬樓蘭不擬廻

送劉尊師祗詔闕庭

海風葉葉駕霓旌天路悠悠接上淸錦誥淒涼遺去恨玉簫哀絕醉離情五湖夜月幡幢濕雙闕淸風劍佩輕從此暫辭華表柱更應千載是歸程

仙老閒眠碧艸堂帝書徴入白雲鄕龜臺欲署長生籍鸞殿邀論不死方莖露想傾延命酒素煙思爇降眞香五千言外無文字更有何詞贈武皇

送羽人王錫歸羅浮

風前整頓紫荷巾歸向羅浮保養神石磴倚天行帶月鐵橋通海入無塵龍蛇出洞閒邀雨犀象眠花不避人最愛葛洪尋藥處露苗煙蕊滿山春

哭陷邊許兵馬使

北風裂地黯邊霜戰敗桑幹日色黃故國暗廻殘士卒新墳空葬舊衣裳散牽細馬嘶靑艸任去佳人弔白楊除卻陰符與兵法更無異物在儀牀

和周侍禦買劍

將軍溢價買吳鉤要與中原靜寇讐試掛牕前驚電轉略拋牀下怕泉流靑天露拔云霓泣黑地潛擎鬼魅愁見說夜深星斗畔等閒期尅月支頭

題子侄書院雙松

自種雙松費幾錢頓令院落似秋天能藏此地新晴雨卻惹空山舊燒煙枝壓細風過枕上影籠殘月到前莫教取次成閒夢使汝悠悠十八年【三國誌丁公固幼時夢松生其腹謂人曰松字乃十八公也後十八年吾其爲公乎卒如夢兆】

病馬

緑耳何年別渥窪病來顏色半塵沙四蹄不鑿金砧裂雙眼慵開玉筯斜墮月兔毛幹觳觫失雲龍骨瘦查牙平原好放無人放嘶向秋風苜蓿花

壠上沙蔥葉正齊騰黃猶自局羸蹄尾蟠夜雨紅絲脆頭掉秋風白練低力憊未思金絡腦影寒空望錦障泥堦前莫怪垂雙淚不遇孫陽不敢嘶

不剪焦毛鬛半翻何人別是古龍孫風吹病骨無驕气土蝕驄花見臥痕未噴斷雲歸漢苑曾追輕練過吳門一朝千里心猶在爭潛忘秣飼恩

空被秋風吹病毛無因濯浪刷洪濤臥來總怪龍蹄跙瘦盡誰驚虎口髙追電有心猶欵段逢人相骨彊嘶號欲將鬃鬛重裁剪乞借新城利鉸刀

病久無人著意看五花毛色欲凋殘飲驚白露泉花冷喫怕淸風豆葉寒長防敢辭紅錦重舊韁寧畏紫絲蟠王良若許相擡筞千里追風也不難

小遊仙

玉簫金瑟發商聲桑葉漧枯海水淸淨掃蓬萊山上地略邀王母話長生

南斗闌北斗稀茅君夜著紫霞衣朝騎白鹿趂朝去鳯押笙歌逐後飛

焚香獨自上天壇桂樹風吹玉簡寒長怕嵇康乏仙骨與將仙籍再尋看

冰屋朱扉曉未開誰將金筞扣瓊臺碧花紅尾小仙犬閒吠五云嗔客來

白石山中自有天竹花藤葉滿溪煙朝來洞口圍棊了睹得靑龍值幾錢

玉詔新除沈侍郎便分茅土鎭東方不知今夕遊何處侍從皆騎白鳯凰

饑卽飡霞悶卽行一聲長嘯萬山靑穿花渡水來相訪珍重多才阮步兵

東妃閒著翠霞裙自領笙歌出五云淸思密談誰第一不過邀取小茅君

九天天路入雲長燕使何由到上方玉女暗來花下立手挼裙帶問昭王

玉皇賜妾紫衣裳交向桃源嫁阮郎爛煮瓊花勸君喫恐君毛鬢暗成霜

玉色雌龍金絡頭眞妃騎出縱閒遊昆侖山上桃花底一曲商歌天地秋

閒來洞口等劉君緩步輕擡玉綫裙旋擘桃花擲流水更無言語倚彤雲

西漢夫人下太虛九霞裙幅五云輿欲將碧字相教示自解盤囊出素書

八景風回五鳯車昆侖山上看桃花若教使者沽春酒須覓余杭阿母家

碧瓦彤軒月殿開九天花落瑞風來玉皇欲著紅龍衮親喚金妃下手裁

且欲畱君飲桂漿九天無事莫推忙靑龍舉步行千里休道蓬萊歸路長

侍女親擎玉酒巵滿巵傾酒勸安期等閒相別三千歲長憶水邊分棗時

去住樓臺一任風十三天洞暗相通行防侍女炊何物滿竈無煙玉炭紅

風動閒天淸桂陰水晶簾外冷沈沈西妃少女多春思斜倚彤雲盡日吟

王母相畱不放回偶然沈醉臥瑤臺憑君與向蕭郎道教著靑龍取妾來

方士飛軒駐碧霞酒香風冷月初斜不知誰唱春歸曲落盡溪頭白葛花

方朔歸來到我家欲將靈樹出丹霞三千年後知誰在擬種紅桃待放花

水滿桑田白日沈凍雲幹霰濕重陰遼東歸客閒相過因話堯年雪更深

笑擎雲液紫瑤觥共請云和碧玉笙花下偶然吹一曲人間因識董雙成

樹下星沈月欲髙前溪水影濕龍毛洞天云冷玉花發公子盡披雙錦袍

武皇含笑把金觥更請霓裳一兩聲防帳宮人最年少舞腰時挈繡裙輕

瓊樹扶疎壓瑞煙玉皇朝客滿花前東風小飲人皆醉短尾靑龍枕水眠

彤閣鐘鳴碧鷺飛皇君催熨紫霞衣丹房玉女心慵甚貪看投壺不肯歸

沙野先生閉玉虛焚香夜寫紫微書供承童子閒無事教剉瓊花餵白驢

靑童傳語便須回報道麻姑玉蕊開滄海成塵等閒事且乘龍鶴看花來

洞裏月明瓊樹風畫簾靑室影朦朧香殘酒冷玉妃睡不覺七眞歸海中

東溟兩渡作塵飛一萬年來防面稀千樹棃花百壺酒共君論飲莫論詩

北斗西風吹白楡穆公相笑夜投壺花前玉女來相問賭得靑龍許贖無

八海風涼水影髙上卿教制赤霜袍蛟絲玉綫難裁割須借玉妃金剪刀

絳闕夫人下北方細環淸佩響丁當攀花笑入春風裏偸折紅桃寄阮郎

禦定全唐詩錄卷九十五

欽定四庫全書

禦定全唐詩錄卷九十六

張蠙

蠙字象文淸河人初與許棠張喬齊名登幹寧進士第爲校書郎櫟陽尉犀浦令王建開國拜膳部員外郎後爲金堂令王衍與徐後遊大慈寺見壁間書墻頭細雨埀纎艸水面回風聚落花愛之問知蠙句給札令以詩進蠙以二百首獻衍頗重之將召爲知制誥宋光嗣以其輕傲止之僅賜白金而罷蠙生而穎秀幼能爲詩作登單於臺有白日地中出黃河天外來之句爲世所稱

徐獻忠曰蠙詩稍通格調力去補衲之遂不復用事然天才本少英防未奇至於寫物象情乃多肖似

近體詩

過蕭關

出得蕭關北儒衣不稱身隴狐來試客沙鶻下欺人曉戍殘衙火晴原起獵塵邊戎莫相忌非是霍家親

登單於臺

邊兵春盡廻獨上單於臺白日地中出黃河天外來沙翻痕似浪風急響疑雷欲向陰關度陰關曉不開

和崔監丞春遊鄭僕射東園

春興隨花盡東園自養閒不離三畝地似入萬重山白鳥穿蘿去淸泉抵石還豈同秦代客無位隠商顏

宿山驛

驛在千峯裏寒宵獨此身古墳時見火荒壁悄無鄰月白翻驚鳥雲閒欲就人只應明日鬢更與老相親

云朔逢山友

防面卻生疑居然似夢歸塞深行客少家逺識人稀戰馬分旗牧驚禽曳箭飛將軍𨿽異禮難便脫麻衣

邊將

歷戰燕然北功髙劍有威聞名敵國懼輕命故人稀角怨星芒動塵愁日色微從爲漢都防未得脫徵衣按劍立城樓西看極海頭承家爲上將開地得邊州磧迥兵難伏天寒馬易收朔風一度臘吹裂錦貂裘

贈聞一上人

見面𨿽年少聞名似白頭談窮釋防淸思掩詩流果落痕生砌松髙影上樓壇塲在三殿應召入焚修

贈道者

得道疑人識都城獨閉關頭從白後黑心向閙中閒饑渴惟調气兒孫亦駐顏始知仙者隠殊不在深山

寄友人

戀道欲何如東西逺索居長疑卽見面翻致久無書甸麥深藏雉淮苔淺露魚相思不我防明月屢盈虛

寄太白禪師

何年萬仞頂獨有坐禪僧客上應無路人傳或見燈齋防惟有橡講石任生藤遙想東林社如師誰復能

送縉雲尉

釋褐從仙尉之官興若何去程惟水石公署在云蘿野阪樓中迥晴峯案上多三年罷趨府應更戰髙科

和友人送趙能卿東歸

一第時難得歸期日已過相看鬢少共憶白雲多楚濶天垂艸吳空月上波無人不有遇之子獨狂歌

送友人歸武陵

聞近桃源住無村不是花戍旗招海客廟鼓集江鴉別島垂橙實閒田長荻芽遊秦未得意看卽更離家

弔孟浩然

每每撨家說孤墳亦夜吟若重生此世應更苦前心名與襄陽逺詩同漢水深親栽鹿門樹猶蓋石牀陰

送南海僧遊蜀

眞修絕故鄕一衲度暄涼此世能先覺他生豈再防定中船過海臘後路沿湘野迥鴉隨笠山深虎背囊瀑流垂石室蘿蔓蓋銅梁卻後何年防西方有上房

和友人許棠題宣平裏古藤

欲結千年茂生來便近松迸根通井潤交葉覆庭穠歷代頻更主盤空漸變龍晝風圓影亂宵雨細聲重蓋密勝丹桂層危類逺峯嫩條懸野鼠枯節叫秋蛩翠老霜難蝕皴多蘚乍封幾家遙共翫何寺不堪容客對忘離榻僧看誤過鐘頃因陪預作終夕繞枝笻

長安春望

明時不敢臥煙霞又見秦城換物華殘雪未消雙鳯闕新春已發五侯家甘貧只擬長緘酒忍病猶期彊探花故國別來桑柘盡十年兵踐海西涯

言懷

十上升沈覺自非賤身元合衣荷衣豈能得路陪先達卻擬還家望少微戰馬到秋長淚落傷禽無夜不魂飛平生只學穿楊箭更向何門是見機

夏日題老將林亭

百戰功成翻愛靜侯門漸欲似仙家墻頭雨細垂纎艸水面風廻聚落花井放轆轤閒浸酒籠開鸚鵡報煎茶几人圖在淩煙閣曾不交鋒向塞沙

宴駙馬宅

牙香禁樂鎭相攜日日君恩降紫泥紅藥院深人半醉緑楊門掩馬頻嘶座中古物多仙意壁上新詩有禦題別向庭蕪寘吟石不教宮妓踏成蹊

錢塘夜宴畱別郡守

四方騷動一州安夜列罇罍伴客懽觱栗調髙山閣迥蝦蟆更促海城寒【郝天挺云江南以木柝警夜曰蝦蟆更】屏間佩響藏歌妓幕外刀光立從官沈醉不愁歸棹逺曉帆吹上子陵灘

贈李司徒

承家拓定隴關西勳貴名應上將齊金庫夜開龍甲冷玉堂秋閉鳯笙低歡筵每恕嬌娥醉閒櫪猶驚戰馬嘶長怪魯儒頭枉白不親弓劍覓丹梯

贈九江太守

江頭蹔駐木蘭船漁父來誇太守賢三邑旋添新戶口四營漸廢舊戈鋋笙歌不似經荒後禮樂猶如未戰前昨日西亭從遊騎信旗風裏說詩篇

逢道者

縱意出山無逺近還如孤鶴在空虛昔年親種樹皆老此世相逢人自疎野葉細苞深洞藥巖藤閒束古仙書終尋隠迹歸何處方說煙霞不定居

贈段逸人

長笻自擔藥兼琴話著名山卽擬尋從聽世人權似火不能燒得臥云心

別鄭仁表

春來醉別鏡湖邊官顯才狂正少年紅燭滿汀歌舞散美人迎上木蘭船

靑冢

傾國可能勝效國無勞寞更思回太眞𨿽是承恩死只作飛塵向馬嵬

歐陽烱

烱益州華陽人少事王爲中書舍人孟蜀廣政中拜翰林學士歷門下侍郎平章事後從防歸宋性坦率守儉素好爲歌詩嘗擬白氏諷諫五十篇獻防防嘉賞之

古體詩

貫休應夢羅漢畫歌

西嶽髙僧名貫休孤情峭拔淩淸秋天教水墨畫羅漢魁岸古容生筆頭時捎大絹泥髙壁閉目焚香坐禪室【闕】然夢裏見眞儀脫下袈裟防神筆髙握節腕當空擲窸窣毫端任狂逸逡巡便是兩三軀不似畫工虛費日怪石安排嵌復枯眞僧列坐連跏趺形如瘦鶴精神健頂似伏犀頭骨麤倚松根傍巖縫曲錄腰身長欲動看經弟子擬聞聲瞌睡山童疑有夢不知夏臘幾多年一手搘頥偏袒肩口開或若共人語身定復疑初坐禪案前臥象低垂鼻崖畔戲猿斜展臂芭蕉花裏刷輕紅苔蘚文中暈深翠硬笻杖矮松牀雪色眉毛一寸長繩開梵夾兩三片綫補衲衣千萬行林間亂葉紛紛墮一印殘香斷煙火皮穿木屐不曽拖筍織蒲團鎭長坐休公休公逸藝無人加聲譽喧喧徧海涯五七字句一千首大小篆書三十家唐朝歷歷多名士蕭子云兼吳道子若將書畫比休公只恐當時浪生死休公休公始自江南來入秦於今到蜀無交親詩名畫手皆奇絕覷你凡人爭是人瓦棺寺裏維摩詰捨衛城中辟支佛若將此畫比量看總在人間爲第一【黃休復益州名畫錄云貫休能詩善書畫王氏建國時居蜀中龍華寺縱筆畫水墨羅漢一十六身並一佛二大士巨石縈云枯松帶蔓諸古貌與他人畫不同或云夢中所睹覺後圓之謂之應夢羅漢蜀主宣入內嘆其筆迹狂逸供養經月卻令付院中烱時在翰林曾觀之贈以歌】

題景煥畫應天寺壁天王歌

錦城東北黃金地故迹何人興此寺白眉長老重名公曾識防稽山處士寺門左壁圖天王威儀部從來何方鬼神怪異滿壁走當檐防防生秋光我聞天王分理四天下水晶宮殿琉璃瓦防仗時驅狒�裝金鞭頻筞騏驎馬毗沙大像何光輝手擎巨防淩雲飛地神對出寶缾子天女倒披金縷衣唐朝說著名公畫周昉毫端善圖寫張僧繇是有神人吳道子稱無敵者奇哉妙手傳孫公能於此地畱神蹤斜窺小鬼怒雙目直倚越狼髙半胸寶冠動總生威容趨蹌左右來傾恭臂橫鷹爪尖纎利腰纒虎皮斑剝紅飄飄但恐入雲中步驟還疑歸海東蟒蛇拖得渾身墮精魅搦來雙眼空當時此藝實難有鎭在寶坊稱不朽東邊畫了空西邊畱與後人教敵手後人見者皆心驚盡爲名公不敢爭誰知未滿三十載或有異人來間生匡山處士名稱朴頭骨髙奇連五嶽曾持象簡累爲官又有蛇珠常在握昔年長老遇奇蹤今日門師識景公興來便請泥髙壁亂搶筆頭如疾風逡巡隊仗何顚逸散漫奇形皆湧出交加器械滿虛空兩面劃然如鬭敵聖王怒色覽東西劍刄一揮皆整齊腕頭獅子咬金甲腳底夜義系絡鞮馬頭壯健多筋節烏觜彎環如屈鐵徧身虵虺亂縱橫繞頷髑髏幹孑裂眉麤眼豎發如錐怪異令人不可知科頭巨卒欲生鬼半面女郎安小兒況聞此寺初興置地脈沈沈當正气如何請得二山人下筆咸成千古事君不見明皇天寶年畫龍致雨非偶然包含萬象藏心裏變現百般生眼前後來畫品列名賢惟此二人堪比肩人間是物皆求得此樣欲於何處傳嘗憂壁底生雲霧揭起寺門天上去【僖宗時防稽處士孫位隨駕至蜀於應天寺門左壁上畫天王一座筆勢狂縱三十餘年無有敵者景煥善書畫與烱爲忘形交一日同遊玆寺畫右壁天王以對之烱爲歌行一篇以紀有艸書僧夢龜書之廊壁上成都人號爲應天三絕】

李中

中字有中九江人仕南唐登仕郎守新淦縣令

近體詩

經古寺

殿宇半隳摧門臨野水開云凝何代樹艸蔽此時臺繞塔堆黃葉沿階積緑苔踟躕日將暮棲鳥入巢來

得故人消息

多難分離久相思每淚垂夢歸殘月曉信到落花時未必乖良防何當有後期那堪樓上望煙水接天涯

寄劉鈞秀才

掩戶當春晝知君志在詩閒花半落處幽客未來時野鳥穿沙逕江云過竹籬防須明月夜與子水邊期

寄廬山白大師

長憶尋師處東林寓泊時一秋同看月無夜不論詩泉美茶香異堂深磬韻遲鹿馴眠蘚逕猿苦叫霜枝別後音塵隔年來鬢髮衰趨名方汲汲未果再遊期

江邊吟

風暖汀洲吟興生逺山如畫雨新晴殘陽影裏水東注芳艸煙中人獨行閃閃酒簾招醉客深深緑樹隠啼鶯盤桓漁捨忘歸去云靜髙空月又明

海上從事秋日書懷

悠悠旅宦役塵埃舊業那堪信未廻千里夢隨殘月斷一聲蟬送早秋來壺傾濁酒終難醉匣銷靑萍久不開惟有搜吟遣懷抱涼風時復上髙臺

思九江舊居

結茅曾在碧江隈多病貧身養拙來雨歇汀洲垂釣去月當門巷訪僧廻靜臨下開琴匣悶向牀頭潑酒醅遊宦等閒千里隔空餘魂夢到漁臺

門前煙水似瀟湘放曠優遊興味長虛閣靜眠聽逺浪扁舟閒上泛殘陽鶴翹碧蘚庭除冷竹引淸風枕簟涼犬吠疎籬明月上鄰翁攜酒到茅堂

無機終日狎沙鷗得意髙吟景且幽檻底江流偏稱月檐前山朶最宜秋遙村處處吹橫笛曲岸家家系小舟別後再遊心未遂設屏惟畫白蘋洲

寄左偃

蕭條陋巷緑苔侵何事君心似我心貧戶懶開元愛靜病身才起便思吟閒畱好鳥庭柯密暗養鳴蛩砌艸深況是淸朝重文物無愁當路少知音

竹

森森移得自山莊直向空庭野興長便有好風來枕簟更無閒夢到瀟湘廕來砌蘚經疎雨引下溪禽帶夕陽閒約羽人同賞處安排碁局就淸涼

和潯陽宰感舊

追感古今情不巳竹軒閒取史書看欲親往哲無因見空樹臨風襟袖寒

潯陽物景眞難及練寫澄江最好看曾上虛樓吟倚檻五峯擎雪照人寒

思朐陽春遊感舊寄柴司徒

南陌風和舞蝶狂惜春公子戀斜陽髙歌飲罷將廻轡衣上花兼百艸香

春郊飲散暮煙收卻引絲簧上翠樓紅袖歌長金斚亂銀蟾飛出海東頭

柳

春來無樹不靑靑似共東風別有情閒憶舊居湓水畔數枝煙雨屬啼鶯

子規

暮春滴血一聲聲花落年年不忍聽帶月莫啼江畔樹酒醒遊子在離亭

牛嶠

嶠字松卿一字延峯僧孺之孫博學有文以歌詩著名乾符五年第進士歷遺補尙書郎王建鎭蜀辟判官及僭位爲給事中

近體詩

楊柳枝

解凍風來陌上靑解垂羅袖拜卿卿無端褭娜臨官路舞送行人過一生

吳王宮裏色偏深一簇纎條萬縷金不憤錢塘蘇小小引郎松下結同心【丹鉛總錄云因詠柳而貶松所謂尊題格也】

橋北橋南千萬條恨伊張緒不相饒金羈白馬臨風望認得羊家靜婉腰

狂雪隨風撲馬飛惹煙無力被春欺莫教移入靈和殿宮女三千又妬伊

褭翠籠煙拂暖波舞裙新染麯塵羅章華臺畔隋堤上傍得春風爾許多

禦定全唐詩錄卷九十六

欽定四庫全書

禦定全唐詩錄卷九十七

黃滔

滔字文江莆田人幹寧二年擢進士第光化中守四門博士王審知據閩充武威軍節度推官監察禦史裏行幕府應用文及塔廟碑碣半出其手中州人士避地者亦多主於滔云

洪邁云滔詩淸淳丰潤若與人對語和气鬱鬱有貞元長慶風槪

楊萬里云詩至晚唐益工滔詩如寺寒三伏雨松偃數朝枝如靑山寒帶雨古木夜啼猿又如聞雁之一聲初觸夢半白已侵頭與韓致光吳融輩並遊未知孰先

古體詩

賈客

大舟有深利滄海無淺波利深波也深君意竟如何鯨

鯢齒上路何如少經過

近體詩

退居

老歸江上村孤寂欲何言世亂時人物家貧後子孫靑山寒帶雨古木夜啼猿惆悵西川舉戎裝度劍門

冬暮山捨喜標上人見訪

寂寞三冬杪深居業盡拋逕松開雪後砌竹忽僧敲茗汲冰消澑鑪燒鵲去巢共談慵僻意微日下林稍

遊東林寺

平生愛山水下馬虎溪時已到終嫌晚重遊預作期寺寒三伏雨松偃數朝枝翻譯如曾見白蓮開舊池

書崔少府居【文苑英華作贈李補闕】

魯史蜀琴旁陶然舉一觴夕陽明島嶼秋水淺池塘世亂憐官替家貧値歲荒前峯亦曾宿知有辟寒方

敷水盧校書

九霄無詔下何事近淸塵宅帶松蘿僻日惟猿鳥親吟髙仙掌月期有洞庭人莫問煙霞句懸知見嶽神

寄湘中鄭明府

縣與白雲連滄洲況縣前嶽僧同夜坐江月看秋圓琴拂莎庭石茶擔乳洞泉莫耽雲水興疲俗待君痊

送李山人往湘中

漢渚往湘川乘流入逺天新秋無防水明月有琴船露坐應通曉萍居恐隔年嶽峯千萬仞知上嘯猿巓

壺公山【古老相傳古仙姓陳名壺公於此山成道因而名焉】

八面峯巒秀孤髙可偶然數人遊頂上滄海見東邊不信無靈洞相傳有古仙橘如珠夏在池象月埀穿【山頭有池而圓兼橘樹朱實夏在】髣髴嘗聞樂岧峣半插天山寒徹三伏松偃出千年樵牧時迷所倉箱歳疊川嚴祠風雨管怪木薜蘿纒靑艸方中藥蒼苔石裏錢瓊津流乳竇春色駐芝田烏兔中時近龍蛇蟄處膻嘉名光列土秀气產羣賢瀑鏁瑤臺路溪升釣浦船鼇頭擎恐沒地軸壓應旋蠲疾寒甘露藏珍起瑞煙畫工飛夢寐詩客寄林泉掘地多雲母緣霜欠木綿井通防吐脈僧隔虎棲禪【山間有井通海盈縮之候貞元中有僧號法通咸通中有僧號播於其絕頂獨禪昏行至降虎而法通曾下山遇兩虎爭一牛乃叱而隔之分令各啖之】危磴千尋拔奇花四季鮮鶴歸圃少鳯下碧梧偏桃易炎涼熟茶推醉醒煎村家防棗栗俗骨爽猿蟬谷語升喬鳥陂開共蔕蓮落楓丹葉舞新蕨紫芽拳翠竹雕羌笛懸藤煮蜀牋白雲長掩映流水別潺湲作賦前儒闕沖虛南國先省郎求牧看野老葺齋眠【潘郎中存實詩云雙旌放靑源吟看壺公翠又歐陽矩先輩自闕刺史蘇君書求泉山之爲畫屏云壺公之髙洛陽之深夢魂所思】寺歷興衰創碑須一二鐫淸吟思卻隠簪紱柰縈牽

寄獻梓橦山侯侍郎【時常拾遺諫諍】

漢宮行廟略簪笏落民間直道三湘水髙情四皓山賜衣僧脫去奏表主批還地得松蘿塢泉通雨雪灣東門添故事南省缺新班【有新命不起】片石秋從露幽夜不關夢餘蟾隠映吟次鳥綿蠻可惜相如作當時事悉閒

河南府試秋夕聞新雁

湘南飛去日薊北乍驚秋叫出隴云夜聞爲客子愁一聲初觸夢半白已侵頭旅館移敧枕江城起倚樓余燈依古壁片月下滄洲寂聽良宵徹躊躇感歲流

塞上

塞門關外日光微角怨單於鴈駐飛沖水路從冰解斷逾城人到月明歸燕山臘雪銷金甲秦苑秋風脆錦衣欲弔昭君倍惆悵漢家甥舅竟相違

疋馬蕭蕭去不前平蕪千里見窮邊關山色死深秋日鼓角聲沈霜重天荒骨或銜殘鐵露驚風時掠暮沙旋隴頭寃气無歸處化作陰雲飛杳然

嚴陵釣臺

終向煙霞作野夫一竿竹不換簪裾直鉤猶逐熊羆起獨是先生眞釣魚

周朴

朴字太朴吳興人避地福州寄食烏石山僧寺喜吟詩搆思苦澁得句忻然自快人或戲弄之弗顧也黃巢寇閩欲降之曰我尙不仕天子豈從賊遂見害

紀事云朴在閩假僧人丈室以居不飲酒茹葷每諸僧食朴攜盂厠其下而食以爲常有設供施僧錢者亦拱手丐其一錢或以三數錢與之止受其一得錢備茶藥費將盡復然僧徒亦未嘗厭也朴苦吟每遇景晦搜抉日旰忘返嘗野逢一負薪者忽持之且厲聲曰我得之矣我得之矣其人掣臂驚走遇遊徼卒疑爲偸兒執而訊之朴徐告之曰我見彼適得句耳得釋去蓋賦古墓詩少落句偶見樵者遂足成云子孫何處閒爲客松柏被人伐作薪朴嘗有禹力不到處河聲流向西之句恆自稱譽有一士跨驢行偶遇朴佯誦西爲東促驢去朴直追數里挽而告之曰此予詩向西乃佳東卽誤矣閩中傳以爲笑

閩志朴與烏石僧靈觀雙峯法主大潙嬾安爲禪悅之交巢殺朴有頸湧白乳之異宋紹興賜祠烏石祀朴額曰剛顯云

歐陽公詩話云唐晚年詩人無復李杜豪放之格然亦務以精意相髙如周朴者搆思尢艱每有所得必極其雕琢故時人稱朴詩月鍛年鏈未及成篇已播人口其名重當時如此余少時猶見其集今不復傳矣

近體詩

邊思

年髙來逺戍白首罷干戎夜色薊門火秋聲邊塞風磧浮悲老馬月滿引新弓百戰山陰去惟添上將雄

董嶺水

湖州安吉縣門與白雲齊禹力不到處河聲流向西去衙山色逺近水月光低中有髙人在沙中曳杖藜

王霸壇

王君上升處信首古居前早樹卽須朽白龜應亦全雲間猶一日塵裏已千年碧色壇如黛時人誰可仙

宿玉泉寺

野寺度殘夏空房欲暮時夜聽猿不睡秋思客先知竹迥煙生薄山髙月上遲又登塵路去難與老僧期

次梧州卻寄永州使君

隨風身不定今夜在蒼梧客淚有時有猿聲無處無潮添瘴海濶煙拂太山孤卻憶零陵住吟詩半玉壺

秋夜不寐寄崔溫進士

愁多難得寐展轉讀書牀不是旅人病豈知秋夜長歸鄕憑逺夢無夢更思鄕枕上移月分明是淚光

哭陳庾

系馬向山立一杯聊奠君野煙孤客路寒艸故人墳琴韻歸流水詩情寄白雲日斜休哭後松韻不堪聞

春日秦國懷古

荒郊一望欲消魂涇水縈紆傍逺村牛馬放多春艸盡原田耕破古碑存云和積雪蒼山晚煙伴殘陽緑樹昏數里黃沙行客路不堪回首思秦原

桐柏觀

東南一境淸心目有此千峯插翠微人在下方衝月上鶴從髙處破煙飛巖深水落寒侵骨門靜花開色照衣欲識蓬萊今便是更於何處學忘機

塞上曲

一隊風來一隊沙有人行處沒人家黃河九曲冰先合紫塞三春不見花

孟賓於

賔於字國儀連州人少孤力學自湖湘赴洛應舉天福九年登第還鄕爲馬氏從事後歸南唐爲塗陽令坐系赦歸後主起爲水部員外致仕初居吉州玉笥山自號羣玉峯叟後還連上有金鼇集二卷

馬令南唐書云李若虛侍郎廉察沅湘賓於以詩數百篇獻之若虛采警筞數聯譽諸朝廷由是詩名益振

王禹偁嘗云古詩人有三水部謂何遜張籍及賓於也

近體詩

懷連上舊居

閒思連上景難齊樹繞仙鄕路繞溪明月夜舟漁父唱春風平野鷓鴣啼城邊寄信歸云外花下傾杯到日西更憶海陽垂釣侶昔年相遇艸萋萋

下第詩

失意從他桃李春嵩陽經過歇行塵云僧不見城中事問是今年第幾人

獻主司【六舉登第】

那堪雨後更聞蟬溪隔重湖路七千憶昔故園楊柳防全家送上渡頭船【主司得詩自謂得賓於之晚後賓於致仕歸連上過廬陵吉守贈詩有今日還家莫惆悵不同初上渡頭船用此】

張佖

佖淮南人初官句容尉上書言治道後主徴爲監察禦史官至內史舍人入宋後歸家毗陵詩一卷後主壬申歲佖知貢舉試天雞弄和風佖但以文選中詩句爲題未嘗詳究有進士白雲爾雅螒天雞鶾天雞未知孰是佖大驚不能對亟取爾雅檢一在釋虫一在釋鳥果有二因自失放進士三人學士張洎言佖多遺復命洎試放五人金陵破後主以藏金私遺近臣辦裝佖得金二百詣曹彬陳首請奏其事彬薄之以金輸官而不以聞

古體詩

春晚謡

雨微微煙霏霏小庭半拆紅薔薇鈿箏斜倚畫屏曲零落幾行金雁飛蕭關夢斷無尋處萬疊春波起南浦淩亂楊花撲繡簾晚牕時有流鶯語

春江雨

雨溟溟風泠泠老松瘦竹臨煙汀空江冷落野雲重雲中孤月微如星夜驚溪上漁人起滴瀝蓬聲滿愁耳子規叫斷獨未眠罨防春濤打船尾

近體詩

碧戶

碧戶扃魚鏁蘭牕掩鏡臺落花疑悵望歸燕自徘徊詠絮知難敵傷春不易裁恨從芳艸起愁爲晚風來衣惹湘云薄眉分楚岫開香濃眠舊枕夢好醉春杯小障明金鳳幽屏防翠苔寶箏橫塞雁怨笛落江梅卓氏仍多酒相如正富才莫教琴上意翻作鶴聲哀

惆悵吟

秋風丹葉動荒城慘澹雲遮日半明晝夢卻因惆悵得晚愁多爲別離生江淹彩筆空畱恨莊叟譚未及情千古怨魂消不得一江寒浪若爲平

春夕言懷

風透疎簾月滿庭倚闌無事倍傷情煙垂柳帶纎腰軟露滴花房怨臉明愁逐野雲銷不盡情隨春浪去難平幽牕漫結相思夢欲化西園蝶未成

長安道中蚤行

客離孤館一燈殘牢落星河欲曙天雞唱未沈函谷月鴈聲新度灞陵煙浮生已悟莊周夢壯志仍輸祖逖鞭何事悠悠筞羸馬此中辛苦過流年

秋晚過洞庭

徵帆髙掛酒初酣莫景離情兩不堪千里晚霞云夢北一洲霜橘洞庭南溪風送雨過秋寺磵石驚泉落夜潭莫把羇魂弔湘魄九疑愁絕鎖煙嵐

洞庭阻風【一作許棠】

空江浩蕩景蕭然盡日菇蒲泊釣船靑艸浪髙三月渡緑楊花撲一溪煙情多莫舉傷春目愁極兼無買酒錢猶有漁人數家住不成村落夕陽邊

春日旅泊桂州

曉風芳艸竟芊綿多病多愁負少年弱柳未勝寒食雨好花爭柰夕陽天溪邊物色宜圖畫林畔鸎聲似管弦獨有離人開淚眼彊慿杯酒亦潸然

晚次湘源縣

煙郭遙聞向晚雞水平舟靜浪聲齊髙林帶雨楊梅熟曲防籠云謝豹啼二女廟荒汀樹老九疑山碧楚天低湘南自古多離怨莫動哀吟易慘淒

邊上

戍樓吹角起徵鴻獵獵寒旌背晚風千里莫煙愁不盡一川秋艸恨無窮山河慘澹關城閉人物蕭條市井空只此旅魂招未得更堪回首夕陽中

題華嚴寺木塔

六街晴色動秋光雨霽憑髙只自傷一曲晚煙浮渭水半橋斜日照咸陽休將世路悲塵事莫指雲山認故鄕回首漢宮樓閣暮數聲鐘鼓自微茫

芍藥

香淸粉澹怨殘春蝶翅蜂須戀蕊塵閒倚晚風生悵望靜畱遲日學因循休將薜茘爲靑瑣好與玫瑰作近鄰零落若教爲暮雨又應愁殺別離人

經舊遊

暫別髙唐曉又還丁香結夢水潺潺不知雲雨歸何處歷歷空畱十二山

寄人

別夢依依到謝家小廊回合曲闌斜多情只有春庭月猶爲離人照落花

酷憐風月爲多情還到春時別恨生倚柱尋思倍惆悵一塲春夢不分明

於鄴

鄴唐末進士五代唐明宗時有於鄴除工部郎中時尙書盧文紀諱業甚不平陶鑄欲請換曹其夕鄴醉忿自經盧坐貶

近體詩

秋夕聞鴈

星漢欲沈盡誰家砧未休忽聞涼雁至如報杜陵秋千樹又黃葉幾人新白頭洞庭今夜客一半卻登舟

感情

靑山長寂寞南望獨髙歌四海故人盡九原新壠多西沈浮世日東注逝川波不使年華駐此生看幾何陸希聲

希聲吳人博學善屬文尢工書初隠義興後應召累歙州刺史相昭宗在位無所輕重以太子太師罷

近體詩

寄光上人

筆下龍蛇似有神天池雷雨變逡巡寄言昔日不龜手應念江湖洴澼人【紀事云古之善書鮮有得筆法者希聲得之凡五事擫押鉤格抵用筆雙鉤則防畫遒勁而盡妙矣謂之撥鐙法希聲自言昔二王皆傳此法至陽冰亦得之希聲以授沙門光光入長安爲翰林供奉得幸於昭宗希聲猶未達以詩寄光云云光感其言引薦遂得召後至相其力也】髙蟾

蟾登乾符三年進士第幹寧間爲禦史中丞北夢瑣言云蟾詩思𨿽淸務爲奇險意疎理寡實風雅之罪人薛能謂人曰倘見此公欲贈其掌然而落第詩不向東風怨未開守寒素之分無躁競之心公卿間許之終以筞名

鄭谷嘗贈蟾詩云張生故國三千里知者惟應杜紫微君有君恩秋後葉可能更羨謝暉蓋蟾有宮詞云君恩秋後葉日日向人疎今全什亡

近體詩

春

明月斷魂淸藹藹平蕪歸思緑迢迢人生莫遣頭如雪縱得東風也不消

灞陵亭

一條歸夢朱弦直一片離心白羽輕明日灞陵新霽後馬頭煙樹緑相迎

洲夜泊

偶爲芳艸無情客況是靑山有事身一夕孤洲渡頭宿天風吹盡廣陵塵

下第後上永崇髙侍郎

天上碧桃和露種日邊紅杏倚云裁芙蓉生在秋江上不向東風怨未開

錢珝

珝字瑞文吳興人起之曾孫也善文詞宰相王溥薦知制誥進中書舍人昭宗有事郊壇嘗抗論內臣不宜以朝服侍祠識者韙之後溥得罪珝貶撫州司馬

近體詩

江行

江曲全縈楚雲飛半自秦峴山回首望如別故鄕人霧云疎有葉雨浪細無花穩放扁舟去江天自有涯景夕殘霞落秋寒細雨晴短纓何用濯舟在月中行櫓慢生輕浪帆虛帶白雲客船𨿽狹小容得瘦將軍王駕

駕字大用河中人登大順元年進士第仕爲禮部員外郎棄官自號守素先生嘗與司空圖鄭谷爲詩友

近體詩

古意【一作王駕妻】

夫戍蕭關妾在吳西風吹妾妾憂夫一行書信千行淚寒到君邊衣到無

社日

鵝湖山下稻粱肥豚柵雞棲半掩扉桑柘影斜春社散家家扶得醉人歸

雨晴

雨前初見花間蕋雨後兼無葉裏花蛺蝶飛來過墻去卻疑春色在鄰家

亂後曲江

憶昔爭遊曲水濱未春長有探春人遊春人盡空池在直至春深不似春

王貞白

貞白字有道信州永丰人五舉禮部登幹寧二年第後七年始授校書郎嘗與羅隠方幹貫休同倡和有靈溪集

近體詩

終南山

終南異五嶽列翠滿長安地去搜揚近人謀隠遁難水通諸苑過雪照一城寒爲問紅塵裏誰同駐馬看

少年行

遊防不知厭杜陵狂少年花時輕暖酒春服薄裝綿戲馬上林苑鬭雞寒食天魯儒甘被笑對筞鬢皤然

晚泊漢陽渡

落月臨古渡武昌城未開殘燈明市井曉色辧樓臺云自蒼梧去水從嶓冢來芳洲號鸚鵡用記禰生才

禦溝水

一派禦溝水綠槐相防淸此中涵帝澤無處濯塵纓鳥道來𨿽險龍池到自平朝宗心本切願向急流傾【郡閣雅言云貞白禦溝詩此中初作此波以示貫休貫休曰甚好只是剩一字貞白揚袂而去貫休曰此公思敏書一中字於掌頃貞白回曰此中涵帝澤休以掌示之始服】

題嚴陵釣臺

山色四時碧溪光七里淸嚴陵愛此景下視漢公卿垂釣月初上放歌風正輕應憐渭濱叟匡國秖論兵

秋日旅懷寄右省鄭拾遺

永夕愁不寐艸虫喧客庭半分曉月當枕落殘星鬢髮遊梁白家山近越靑知音在諫省苦調有誰聽

庾樓晚望

獨憑朱檻亦淩晨山色初明水色新竹霧曉籠銜嶺月蘋風暖送過江春子城陰處猶殘雪衙鼓聲前未有塵三百年來庾樓上曾經多少望鄕人

王轂

轂字虛中宜春人幹寧五年進士第尙書郎致仕紀事云轂始與崔允同在庠序相善將赴舉允餞之有日者在坐曰待此郎爲相乃登第後二十年允爲相轂遂登第

古體詩

吹笙引

媧皇遺音寄玉笙雙成傳得何淒淸丹穴嬌雛七十隻一時飛上秋天鳴水泉迸瀉急相續一束宮商裂寒玉旖旎香風繞指生千聲妙盡神仙曲曲終滿席悄無語巫山冷碧愁雲雨

曹松

松字夢徵舒州人學賈島爲詩久困名塲昭宗天復初與王希禹等五人同登第時號五老榜授祕書省正字

昭宗實錄天復元年赦文令中書門下選新及第進士中有久在名塲才沾科級年齒已髙者不拘常例各授一官於是禮部侍郎杜徳祥奏揀到新及第進士陳光問年六十九曹松年五十四王希禹年七十三劉象年七十柯崇年六十四鄭希顏年五十九詔光問松希禹可祕書省正字象崇希顏可太子校書時上新平內難授官制詞有念爾登科之際當予反正之年宜降異恩各膺寵命之語

摭言雲松於詩外無他能時號其啟事爲送年腳狀然五七律時復有異句可誦

近體詩

山中

此地似商嶺雲霞空往還衰條難定鳥缺月易依山野色耕不盡溪容釣自閒分因多臥退百計少相關

晨起

曉色教不睡捲簾淸气中林殘數枝月發冷一梳風並鳥聞鐘語敧荷隔霧空莫徒營白日道路本無窮

長安春日

浩浩看花晨六街揚逺塵塵中一丈日誰是晏眠人禦柳舞著水野鶯啼破春徒云多失意猶自惜離秦

題甘露寺

香門接巨壘畫角間淸鐘北固一何峭西僧多未逢天垂無際海云白久晴峯旦暮燃燈外濤頭振蟄龍

霍山

七千七百七十丈丈丈藤蘿勢入天未必展來空似翅不妨開去也成蓮月將河漢分巖轉僧與龍蛇共窟眠直是畫工須閣筆況無名畫可流傳

南海旅次

憶歸休上越王臺歸思臨髙不易裁爲客正當無鴈處故園誰道有書來城頭早角吹霜盡郭裏殘潮蕩月廻心似百花閒未得年年爭發被春催

陪湖南李中丞宴隠溪

竹林啼鳥不知休羅列飛橋水亂流觸散柳絲廻玉勒約開蓮葉上蘭舟酒邊舊侶眞何遜雲裏新聲是莫愁若值主人嫌晝短應陪秉燭夜深遊

已亥嵗

澤國江山入戰圖生民何計樂樵蘓慿君莫話封侯事一將功成萬骨枯

裴說

說唐末登進士第終禮部員外郎遭亂宦不達多遊江湖間其詩以苦吟難得爲工且拘格律紀事云唐舉子先投所業於公卿之門謂之行捲說只行五言十九首至來年秋賦復行舊捲人有譏之者說曰只此十九首苦吟尙未有人見知何假別行捲哉識者以爲知言

古體詩

寄邊衣【一作裴羽仙】

深閨乍冷開香篋玉筯微微濕紅頰一陣霜風殺柳條濃煙半夜成黃葉重重白練如霜雪獨下閒階轉淒切秖知抱杵搗秋砧不覺髙樓已無月時聞塞鴈聲相喚紗只有燈相伴幾展齊紈又懶裁離腸恐逐金刀斷細想儀形執牙尺回刀剪破澄江色愁撚銀鍼信手縫惆悵無人試寛窄時時舉袖勻殘淚紅箋漫有千行字書中不盡心中事一半殷勤托邊使

近體詩

冬日作

糲食擁敗絮苦吟今過冬稍寒人卻健太飽事多慵樹老生煙薄墻陰貯雪重安能只如此公道防相容

華山上方

獨上上方上立髙聊稱心气沖云易黑影落縣多陰有雪艸不死無風松自吟防當求大藥他日復追尋

旅次衡陽

欲往幾經年今來意豁然江風長借客嶽雨不因天戲鷺飛輕雪驚鴻叫亂煙晚秋紅藕裏十宿寄漁船

道林寺

獨立憑危欄髙低落照間寺分一派水僧鎖半房山對面浮世隔垂簾到老閒煙雲與塵土寸步不相關

題嶽州僧捨

喜到重湖北孤洲橫晚煙鷺銜魚入寺鴉接飯隨船松檜君山迥菇蒲夢澤連與師吟論處秋水浸遙天任翻

翻唐末人爵裏無考常客居天臺有宿巾子山詩爲人所稱

古體詩

洛陽道

憧憧洛陽道塵下生春艸行者豈無家無人在家老雞鳴前結束爭去恐不早百年路傍盡白日車中曉求富江海狹取貴山嶽小二端立在途奔走無由了

近體詩

秋晚郊居

逺聲霜後樹秋色水邊邨野逕無來客寒風自動門海山藏日影江月落潮痕惆悵髙飛晚年年別故園

三遊巾子山寺感述

淸秋絕頂竹房開松鶴何年去不廻惟有前峯明月在夜深猶過半江來

望夫石

何代提戈去不還獨畱形影白雲間肌膚銷盡雪霜色羅綺防成苔蘚斑江鷰不能傳逺信野花空解妬愁顏近來豈少徵人婦笑采蘼蕪上北山

賦百舌鳥

此禽輕巧少同倫我聽長疑舌滿身星未沒河先報曉柳猶粘雪便迎春頻嫌海燕巢難定卻訝林鶯語不眞莫倚春風便多事玉樓還有晏眠人

鄭巢

巢爵裏莫詳

近體詩

秋思

寒蛩鳴不定郭外水雲幽南浦鴈來日北人臥秋病身多在逺生計少於愁薄暮西風急淸碪響未休

泊靈溪館

孤吟疎雨絕荒館亂峯前曉鷺棲危石秋萍滿敗船澑從華頂落樹與赤城連已有求閒意來期在暮年

宿天竺寺

暮過潭上寺獨宿白雲間鐘磬遙連樹星河半隔山石中泉暗落松外戶初關卻憶終南裏前秋此夕還

陳氏園林

當門三四峯髙興幾人同尋鶴新泉外畱僧古木中蟬鳴槐葉雨魚散芰荷風多喜陪幽賞淸吟繞石藂

題崔中丞北齋

湖近艸侵庭秋來道興生寒潮添井味逺漏帶松聲放卷聽泉坐尋僧踏雪行何年各無事髙論宿靑城

贈丘先生

雲泉心不爽垂目坐柴關硯取檐前雨圖開異國山原僧招過宿沙鳥伴長閒地與中峯近殘陽獨不還

贈蠻僧

南海何年過中林一磬微病逢秋雨發心逐暮潮歸久臥前山寺猶縫故國衣近來慵步履石蘚滿柴扉

送衡州薛從事

吟去望雙旌滄洲晚气淸遙分髙嶽色亂出逺蟬聲楚霽云連寺湘寒浪浸城孤猿不可聽一聽白髭生

送李式

瀟湘路杳然淸興起秋前去寺多隨磬看山半在船緑雲天外鶴紅樹雨中蟬莫使遊華頂逍遙更過年

禦定全唐詩錄卷九十七

欽定四庫全書

禦定全唐詩錄卷九十八

僧皎然

皎然姓謝字淸晝吳興人靈運十世孫居杼山顏眞卿爲刺史集文士撰韻海皎然預其論著貞元中集賢院取其集藏之於頔爲序皎然嘗於舟中抒思作古體十數篇求合韋蘇州韋大不喜明日獻其舊制乃極稱賞云向不但以所工見投而猥希老夫之意人各有所得非卒得至晝大服其鑑裁之精

皎然詩式著偸語詩例云如陳後主詩日月光天徳取傅長虞日月光太淸上三字語同下二字義同偸義詩例云如沈佺期詩小池殘暑退髙樹早涼歸取栁渾太液滄波起長楊髙樹秋偸勢詩例云如王昌齡詩手攜雙鯉魚目送千里雁悟彼飛有適嗟此罹憂患取嵇康目送歸鴻手揮五弦俯

仰自得遊心太又云詩有跌宕格二品一曰越俗其道如黃鶴臨風貌逸神王杳不可羈郭景純遊仙詩左挹浮丘袖右拍洪崖肩二曰駭俗其道如楚有接輿魯有原壤外示驚俗之貌內藏達人之度郭景純遊仙詩嫦娥揚妙音洪崖頷其頤王梵志道情詩我昔未生時防防無所知天公彊生我生我復何爲無衣使我寒無食使我饑還你天公我還我未生時賀知章放達詩云落花眞好些一醉一回顚盧照鄰漫作云城狐尾獨�山鬼面防淈沒格一品曰淡俗此道如夏姬當壚似蕩而貞吳楚之風𨿽俗而正古歌曰華陰山頭百尺井下有流泉徹骨冷可憐女子來照影不照其餘照斜領調笑格一品曰戲俗漢書云匡鼎來解人頤蓋說詩也此一品非雅作不足以爲談笑之資矣李白狂詠女媧弄黃土摶作愚下人散在六合間蒙蒙若埃塵

古體詩

偶然

隱心不隱迹卻欲住人寰欠樹移春樹無山看盡山居喧我未錯眞意在其間

擬古

日出天地正煌煌辟晨曦六龍驅羣動古今無盡時誇父亦何愚競走先自疲飲幹咸池水折盡長桑枝渴死化爝火嗟嗟徒爾爲空畱鄧林在摧折令人嗤

冬日山行遇薛徴君

我行倦修阪四顧無平陸雨霽鳴鷹鸇天寒聚麋鹿幽人訪名士家住南崗曲菜實縈小園稻花繞山屋深居寡憂悔勝境怡耳目徴心尙與我永言謝浮俗

訪陸處士羽

太湖東西路吳王古山前所思不可見歸鴻自翩翩何山賞春茗何處弄春泉莫是滄浪子悠悠一釣船苕溪艸堂自大歷三年夏新營洎秋及春彌覺境勝紀其事簡潘丞述湯評事衡四十三韻

萬慮皆可遺愛山情不易自從東溪住始與人羣隔應物非宿心遺身是吾防先民崆峒子淪景事金液綺裏猶近名於陵未泯迹吾師逆流教禪隠殊古昔洗足臨潺湲銷聲寄松柏緗荷采堪服柔艸持可席道心制野猿法語授幽客境淨萬象眞寄目皆有益原上無情花山中聽經石竹生自蕭散云往常潔白卻見羇世人逺髙摩霄翮達賢觀此意煩想遂冰蘗伊予戰苦勝覽境情不溺智以動念昏功由無心積形骸爾何有生死誰所戚爲與勝悟防不憂頽齡迫春風自駘蕩禪地長閴寂擲札成栁枝漑瓶養泉脈道人知止足盥潄聊自適學外見古賢頗令我心惕眇綿云官世夢幻羽陵籍鬼錄徒相矜九原誰家宅俗情封淺近至理昧堯跖蹈善嗟沈防履仁傷陻阨匠心聖亦尢攻異見天責試以慧眼觀斯言諒可覿外事非吾道忘緣倦所歷中宵廢耳目形靜神不役色天夜淸迥花漏時滴瀝東風吹杉梧幽月到石壁此中一悟心可與千載敵故交徒好我篋中無咫尺潘生入空門祖師傳祕湯子自天徳精詣功不僻放世與成名兩途在所擇吾髙鴟夷子身退無瑕謫吾嘉魯仲連功成棄圭璧二賢兼彼才晚節何感激不然作山計攺服我下澤君隳元亮冠我脫潛師屐倚臥髙松根共逃金閨籍

答孟秀才

羸疾依小院空閒趣自深躡苔憐靜色掃樹共芳陰物外好風至意中佳客尋虛名誰欲累世事我無心投贈荷君芷馨香滿幽襟

妙喜寺達公禪齋寄李司直公孫房都曹徳裕裴從事方舟顏武康士騁四十二韻

我祖傳六經精義思朝徹方舟頗周覽逸書亦備閱墨家傷刻薄儒氏知優劣弱植庶可雕苦心未嘗輟中年慕仙術永願傳其訣嵗駐若木景日飡瓊禾屑嬋娟羨門子斯語豈徒設天上生白楡葳蕤信好折實可反柔顏花堪養發求之性分外業棄金亦竭藥化成白雲形雕辭素穴一聞西天防初禪已無熱涓子非我宗然公有眞訣卻尋丘壑趣始與纓紱別野飯敵膏粱山楹代藻棁與君比巖侶遊寓日常昳靜對春谷泉晴披陽林雪境淸覺神王道勝知機滅詣寂長杳防忘歸蹔采擷物生豈有心麗容俟予別桂子何蓂苓奇葩亦皎潔此木生意髙亦與眾芳列賞心識屢換省躬悟彌切微尙若不虧足以全吾節北風吹蕙帶蕭寥聞蜻蛚宿昔廬峯期流芳已再歇不有淸屏鑑使我商弦絕願寄千里心月髙不可掇優遊邦之直逺矣踵前烈立俗忘毀譽遇物遺巧拙眞气獨翛然軒裳詎能泄都曹風韻整綱紀信明決於交必傾寫立行豈矜伐政與淸渭同分流自澄澈裴侯資亮直中誠豈徒說古人比明義淸士願交結溫溫躬珪彩終始聲不缺顏生炯介士有志不可越仗義冒險艱持操去淄湼世論髙二顏賢賢繼前哲四子遭明盛裒然皆秀傑埋名𨿽殊迹悟道寧異轍愛爾竹柏姿爲予寒不折

杼山禪居寄贈東溪吳處士

靑雲何潤澤下有賢人隱路入菱湖深迹與黃鶴近野風吹白芷山月揺靑軫詩祖吳叔庠到君才不盡身當靑山秀文體多郢聲澄澈湘水碧泬寥楚山靑時人格不同至今罕知名昔賢惇師友此道君獨行旣得廬霍趣乃髙雷逺情別時春風多掃盡雲山雪爲君中夜起孤坐石上月悠然遺塵想邈矣達性說故人不在玆幽桂惜未結

冬日天井西峯張鏈師所居

采薪逢野泉漸見棲閒所坎坎山上聲幽幽林中語仙卿何代隱鄕服言亦楚開水洗藥苗掃雪山侶零葉聚敗蘿幽花積寒渚防防孤鶴性天外思輕舉

奉和陸使君長源水堂納涼效曹劉體

栁家避暑亭意逺不可齊煩襟蕩朱弦髙步援緑荑愛公滿亭客來是淸風攜瀅渟前溪上曠望古郡西六月正中防水軒气常淒野香襲荷芰道性親鳬鷖禪子顧惠休逸民重劉黎乃知髙世量不以出處睽

秋日毘陵南寺送潘述之揚州

孤客秋易傷嘶蟬靜仍續佳晨亦巳屢歡會常不足禪地非路歧我心常羈束情生逺別時坐恨淸景促望中千里隔暮歸西山曲蕭條月中道彩蒨原上緑不見同心人幽懷增躑躅

雜言重送皇甫侍禦曾

人獨歸日將暮孤帆帶孤嶼逺水連逺樹難作別時心還防別時路

山月行

家家望秋月不及秋山望山中萬境長寂寥夜夜孤明防月上海人皆言生海東山人自謂出山中憂虞歡樂皆占月月本無心人不同自從有月山不攺古人望盡今人在不知萬世今夜時孤月將誰更相待

往丹陽尋陸處士不遇

逺客殊未歸我來幾惆悵叩關一日不見人繞屋寒花笑相向寒花寂寂徧荒阡栁色蕭蕭愁暮蟬行人無數不相識獨立云陽古驛邊鳯翅山中思古寺魚竿村口望歸船歸船不見見寒煙離心逺水共悠然他日相期那可定閒僧著處卽經年

奉和顏魯公眞卿落眞子舴艋舟歌

滄浪子後眞子防防釣隱江之泛刳木新成舴艋舟諸侯落舟自玆始得道身不系無機舟亦閒從水逺逝兮任風還朝五湖夕三山停綸乍入芙蓉浦擊汰時過明月灣太公取璜我不取龍伯釣鼇我不釣竹竿嫋嫋魚簁簁此中自得還自笑汗漫一遊何可期後來誰遇冰雪姿上古初聞出堯世今朝還見在堯時

奉應顏尙書眞卿觀眞子置酒張樂舞陣畫洞庭三山歌

道流迹異人共驚寄向畫中觀道情如何萬象自心出而心澹然無所營手援毫足蹈節披縑灑墨稱麗絕石文亂防急管催云態徐揮慢歌發樂縱酒酣狂更好攢峯苦雨縱橫掃尺波澶漫意無涯片嶺崚嶒勢將倒盼睞方知造境難象忘神遇非筆端昨日幽奇湖上見今朝舒捲手中防興余輕拂逺天色曾向峯東海邊識秋空暮景颯颯容翻疑是眞畫不得顏公素髙山水意常恨三山不可至賞君狂畫忘逺遊不出軒墀生蒼翠

顧渚行寄裴方舟

我有雲泉鄰渚山山中茶事頗相關鶗鴂鳴時芳艸死山家漸欲收茶子伯勞飛日芳艸滋山僧又是采茶時由來慣采無近逺陰嶺長兮陽崖淺大寒山下葉未生小寒山下葉初捲吳奼攜籠上翠微防防香刺罥春衣迷山乍被落花亂度水時驚啼鳥飛家園不逺乘露摘歸時霧彩猶滴瀝初看抽出欺玉英更取煎來勝金液昨夜西風雨色過朝尋新茗復如何女宮寒靑牙老堯市人稀紫筍多紫筍靑牙誰得識日暮采之長太息淸冷眞人待子元貯此芳香思何極

陳氏童子艸書歌

書家孺子有奇名天然大艸令人驚僧防老時把筆法孺子如今皆暗合飇揮電灑眼不及但覺毫端鳴颯颯有時作防險且能太行片石防欲崩偶然長掣濃又燥少室枯松攲不倒夏日炎炎少人歡山軒日色在防幹桐花飛盡子規思主人髙歌興不至濁醪不飲嫌昏沈欲翫艸書開我襟龍爪狀奇鼠須鋭冰牋白晢越人惠王家小令艸最狂爲予灑出驚騰勢

觀王右丞維滄洲圖歌

滄洲誤是眞萋萋忽盈視便有春渚情褰裳掇芳芷颯然風至艸不動始悟丹靑得如此丹靑變化不可尋翻空作有移人心猶言雨色斜拂座乍似水涼來入襟滄洲說近三湘口誰知捲得在君手披圖擁褐臨水時翛然不異滄洲叟

戛銅椀爲龍吟歌【並序】

唐故太尉房公琯蚤嵗常隱終南山峻壁之下往往聞龍吟聲淸而靜滌人邪想時有好事僧潛戛以五金寫之惟銅聲酷似他日房公偶至山寺聞林嶺間有此聲乃曰龍吟復遷於玆矣僧因出其器以吿公命戛之驚曰眞龍吟也大歷十三祀秦僧傳至桐江予使童兒戛金放之亦不減秦聲也緇人或有譏者曰此達僧之事可以嬉禪爾曹無以瑣行自拘因賦龍吟歌以見其意

逸僧戛椀爲龍吟世上未曾聞此音一從太尉房公賞遂使秦人傳至今初戛徐徐聲漸顯樂音不管何人辧似出龍泉萬丈底乍怪聲來近而逺未必全由戛者功聲生虛無非椀中寥亮掩淸狖縈回淩細風遙聞不斷在煙杪萬籟無聲天境空乍向天臺宿華頂秋宵一吟更淸迥能令聽者易常性憂人忘憂躁人靜今日鏗鍠江上聞蛟螭奔飛如得羣聲過陰嶺恐成雨響駐晴天將起雲生來吟盡空江碧卻尋向者聽無迹人生萬事將此同暮賤朝榮動還寂

觀李中丞洪二美人唱歌軋箏歌

君家雙美姬善歌工箏人莫知軋用蜀竹弦楚絲淸哇宛轉聲相隨夜靜酒防佳月前髙張水引何淵淵美人矜名曲不誤蹙響時時如迸泉趙瑟素所嘉齊謳世稱絕箏歌一動凡音輟凝弦且莫停金罍淫聲巳闋雅聲來遊魚噞喁鶴徘徊主人髙情始爲開髙情放浪出常格偶世有名道無迹勲業先登上將科文章巳冠諸人籍每笑石崇無道情輕身重色禍亦成君有佳人當禪伴於中不廢學無生愛君天然性寡欲家貧祿薄常知足謫官無慍如古人交道忘言比前躅不意全家萬里來湖中再見靑山綠吳興公捨幽且閒何妨寄隱在其間時議名齊謝太傅更有攜妓似東山

近體詩

勞勞山居寄呈吳處士

山事田來到只應中老身寒園掃綻栗秋浪拾幹薪【楚人呼養柴爲柴浪】領鶴閒書竹誇云笑向人俗家相去逺野水作東鄰

早秋桐廬思歸示道彥上人

桐江秋信早憶在故山時靜夜風鳴磬無人竹掃墀猿來觸淨水鳥下啄寒梨可卽關吾事歸心自有期

懷舊山

一坐西林寺從來未下山不因尋長者無事到人間宿雨愁爲客寒花笑未還空懷舊山月童子念經閒

若溪春興

春生若溪水雨後漫流通芳艸行無盡春源去不窮野煙迷極浦斜日起微風數處乘流望依稀似剡中

陪盧中丞閒遊山寺

野寺出人境捨舟登逺峯雙林秋見月萬壑靜聞鐘擁燭明山翠交麾動水容如何股肱守塵外得相逢晦夜李侍禦萼宅集招潘述湯衡海上人飲茶賦

晦夜不生月琴軒猶爲開墻東隱者在淇上逸僧來茗愛傳花飲詩防捲素裁風流髙此防曉景屢徘徊

沈道士新亭

何處好攀躋新亭俯舊溪坐中千里近檐下四山低小浦依林曲回塘繞郭西桃花春滿地歸路莫相迷

尋陸鴻漸不遇

移家𨿽帶郭野徑入桑麻近種籬邊菊秋來未著花叩門無犬吠欲去問西家報道山中去歸來每日斜

酬秦山人系題贈

出齋步杉影手自開禪扇花滿不污地云多從觸衣思山石蘚淨欵客露葵肥果得宗居士論心到極微

送陸判官歸杭州

芳艸潛州路乘軺憶再旋餘花故林下殘月舊池邊峯色云端寺潮聲海上天明朝富春渚應見謝公船

送贇上人還京得微字

久遊春艸盡還寄北船歸沙鳥窺中食江云滿淨衣秦原山色近楚寺磬聲微見說翻經館多聞似爾稀

送重鈞上人遊天臺

漸防華頂出幽賞意隨生十里行松色千重過水聲海容云正盡山態雪初晴事事將心證知君道可成

送簡棲上人之建州覲使君舅

亂峯江上色羨爾及秋行釋氏推眞子郗家許貴甥防花新雨淨帆葉好風輕千里依元舅回潮亦有情

啼猿送客

萬里巴江外三聲月峽深何年有此路幾客共沾襟斷壁分垂影流泉入苦吟淒淒別離後聞此更傷心

題余不溪廢寺

武源離亂後眞界積塵埃殘月生秋水悲風起故臺居人今已盡棲鴿暝還來不到無生理應堪賦七哀

山居示靈徹上人

晴明路出山初暖行踏春蕪防茗歸乍削栁枝聊代札時窺云影學裁衣身閒始覺隳名是心了方知苦行非物外寂中誰似我春風艸色共忘機

晚春尋桃源觀

武陵何處訪仙鄕古觀云根路巳荒細艸擁壇人迹絕落花沈澗水流香山深有雨寒猶在松老無風韻亦長全覺此身離俗境機亦可照迷方

送如獻上人遊長安

關中四子教猶存見說新經待爾翻爲法應過七祖寺忘名不到五侯門閒尋鄠杜看修竹獨上涼風望古原髙逸詩情無別怨春遊從遣落花繁

待山月

夜夜憶故人長教山月待今宵故人至山月知何在

塞下曲

寒塞無因見落梅何人吹入笛聲來勞勞亭上春應度夜夜城南戰未回

答張烏程

莫道謫官無主人秣陵才令日相親前溪更有忘憂處荷葉田田間白蘋

答裴評事澄荻花間送梁肅拾遺

波上荻花飛雪花風吹撩亂滿袈裟如今嵗晏無芳艸獨對離尊作物華

送邢臺州濟

海上仙山屬使君石橋琪樹古來聞他時畫出白團扇乞取天臺一片雲

戲題松樹

爲愛松聲聽不足每逢松樹遂忘還翛然此外更何事笑向閒雲似我閒

僧靈一

靈一姓吳氏廣陵人居余杭宜丰寺精於律學每禪誦之隙輙賦詩歌與朱放張繼皇甫曾諸人爲塵外之友髙仲武云自齊梁迄宋道人工文多矣一公乃能尅意精妙與士大夫更唱遞和不其偉歟如泉湧堦前地云生戶外峯道猷寶月曾何及此

古體詩

棲霞山夜至

山頭戒壇路幽映雲巖側四面靑石牀一峯苔蘚色松風靜復起月影開還黑何獨乘夜來殊非晝所得

溪行卽事

近夜山更碧入林溪轉淸不知伏牛路潭洞何縱橫曲岸煙巳合平湖月未生孤舟屢失道但聽秋泉聲

安公

彌天稱聖哲象法初繄賴道識行藏匡時知進退秦王輕與舉習生重酬對學文古篆中義顯新經內法服應華夏金言流海岱西方浮雲間更陪龍華防

林公

支公信髙逺久向山林住時將孫許遊豈以形骸遇幸辭天子詔復覽名臣疏西晉尙虛無南朝久淪悞因談老莊意乃盡逍遙趣誰爲竹林賢風流相比附

逺公

逺公逢道安一朝棄儒服眞機久消歇世教空拘束誓入羅浮中遂棲廬山曲禪經初纂定佛語新名目缽帽絕朝宗簪裾翻拜伏東林多隱士爲我辭榮祿

近體詩

春日山齋

野逕東風起山扉度日開晴光拆紅萼流水長靑苔逋客殊未去芳時巳再來非關戀春艸自是欲徘徊

再還宜丰寺

再尋招隱地重會宿心期撨客問歸日山僧記別時野雲陰逺甸秋水漲前池勿謂探形勝吾今不好奇

同使君宿大梁驛

旌旗江上出花外捲簾空夜色臨城月春寒度水風𨿽然行李別且喜語音同若問匡廬事終身媿逺公

靜林寺

靜林精舍逺蕭帝有遺蹤水擊羅浮磬山鳴於闐鐘燈傳二際火樹老五株松無數煙霞色空聞昔臥龍

自靑山詣於潛道中作呈元八處士

苕水灘行淺潛州路漸深參差逺岫色迢遞野人心凍澗冰難釋秋山日易陰不知天目下何處訪雲林

酬陳明府舟中見贈

長溪通夜靜素舸與人閒月影沈秋水風聲落暮山稻花千頃外蓮葉兩河間陶令多眞意相思一解顏

酬皇甫冉西陵見寄

西陵潮信滿島嶼沒中流越客依風水相思南渡頭寒光生極浦落日映滄洲何事揚帆去空驚海上鷗

酬皇甫冉將赴無錫於雲門寺贈別

湖南通古寺來往意無涯欲識雲門路千峯到若耶春山子敬宅古木謝敷家自可長偕隱那言相去賒

贈別皇甫曾

幽人從逺嶽過客愛春山髙駕能相送孤舟且未還紫苔封井石緑竹掩柴關若到雲峯外齋心去住間

畱別忠州故人

一身無定處萬里獨銷魂芳艸迷歸路春流滴淚痕幾時休旅食何夜宿江村欲識相思苦空山啼暮猿

送陳元初卜居麻源

欲向麻源隱能尋謝客蹤空山幾千里幽谷第三重茅宇寧須葺荷衣不待縫因君見往事爲我謝喬松

送別

憑髙莫送逺防欲斷歸心別恨啼猿苦相思流水深翠雲南澗影丹桂晚山陰若未來雙鵠遼城何更尋

題韓明府別業

聞說花源堪避秦幽尋數日不逢人煙霞洞裏無雞犬風雨林中有鬼神黃公石上三芝秀陶令門前五栁新醉臥白雲閒作夢不知何物是吾身

題東蘭若

上人禪室路徘徊萬木淸陰向日開寒竹影侵行道石秋風聲入誦經臺閒雲不系從舒捲狎鳥無機任往來更惜片陽談妙理歸時莫待暝鐘催

江行寄張舍人

客程終日風塵苦蓬轉還家未有期林色曉分殘雪後角聲寒奏落帆時月髙星使東防逺云破霜鴻北度遲流蕩此心難共說千峯澄霽隔瓊枝

宿靜林寺

山寺門前多古松溪行欲到已聞鐘中宵引領尋髙頂月照雲峯凡幾重

雨後欲尋天目山問元駱二公溪路

昨夜云生天井東春山一雨一回風林花並逐溪流下欲上龍池通不通

題僧院

虎溪閒月引相過帶雪松枝掛薜蘿無限靑山行欲盡白雲深處老僧多

僧靈徹

靈徹姓湯氏字澄源與吳興詩僧皎然遊皎然薦之包佶李紓以是上人之名由二公而颺貞元中遊京師緇流嫉之造飛語激動中貴人浸誣得罪徙汀州後歸會稽元和十一年終於宣州劉夢得曰詩僧多出江右靈一導其源防國襲之淸江揚其波法振防之如麼弦孤韻瞥入人耳非大音之樂獨吳興晝公能備眾體徹公承之至如芙蓉園新寺詩曰經來白馬寺僧到赤烏年謫汀州云靑蠅爲弔客黃犬寄家書可謂入作者閫域豈獨雄於詩僧間耶

近體詩

初到汀州

初放到滄州前心詎解愁舊交容不拜臨老學梳頭禪室白雲去故山明月秋幾年猶在此北戶水南流僧法振

近體詩

趙使君生子晬日

毛骨貴天生肌膚片玉明見人空解笑弄物不知名國器嗟猶小風姿望益淸抱來芳樹下時引鳯雛聲

送人遊閩越

不須行借問爲爾話閩中海島春寒雨江帆來去風道遊度宅身寄朗陵公此別何傷逺如今關塞通

題天長院少府湖上客歸

孤棹移官舍新農寄楚田晴林渡海日春艸長湖煙對臥閒鷗戲談經穉子賢佳期更何許應向笑臺前

送韓侍禦自使幕巡海北

微雨空山夜洗兵繡衣朝拂海云淸幕中運防心應苦馬上題詩卷已成離筵莫惜花源醉古道猶看蔓艸生因說元戎能破敵髙歌一曲隴關情

僧法照

近體詩

送禪師歸新羅

萬里歸鄕路隨緣不算程登山百衲敝過海一杯輕夜宿依云色晨齋就水聲何年持貝葉卻到漢家城

寄錢郎中

閉門深樹裏閒足爲經過駟馬不爲貴一僧誰柰何藥苗家自有香飯乞時多寄語嬋娟客將心向薜蘿僧太易

近體詩

贈司空拾遺

侍臣何事辭云陛江上微吟見雪花望闕未承丹鳯詔開門空對楚人家陳琳艸奏才還在王粲登樓興尙賒髙館更容塵外客仍令歸路奉瑤華

僧惟審

近體詩

賦得聞黃鳥啼

捲簾淸夢後芳樹引流鶯隔葉傳春意穿花送曉聲未調雲路翼空負桂林情莫盡關關興羇愁正厭生僧無本

近體詩

行次漢上

習家池沼艸萋萋嵐樹光中信馬蹄漢主廟前湘水碧一聲風角夕陽低

金地藏

地藏新羅國王子也至徳初落髮航海隱於池之九華山

近體詩

送童子下山

空門寂寞汝思家禮別云房下九華愛向竹欄騎竹馬懶於金地聚金沙添瓶澗底休招月烹茗甌中罷弄花好去不須頻下淚老僧相伴有煙霞

僧子蘭

古體詩

飲馬長城窟

遊客長城下飲馬長城窟馬嘶聞水腥爲浸徵人骨豈不是流泉終不成潺湲洗盡骨上土不洗骨中寃骨若比流水四海有還魂空流嗚咽聲聲中疑是言

秋日思舊山

咸言上國繁華豈謂帝城羇旅十防五防殘螢千聲萬聲秋雨白雲江上故鄕月下風前困處欲去不去遲遲未展平生所佇

襄陽曲

爲憶南州人移家大堤住千帆萬帆來過盡門前去近體詩

太平裏尋兵部裴郎中

不語淒涼無限情荒階行盡又重行昔年住此人何在空見槐花秋艸生

僧防國

古體詩

題醴陵玉仙觀

王喬一去空仙觀白雲至今凝不散星垣松殿幾千秋往往笙歌下天半瀑布西行過石橋黃精采根還采苗路逢一人擎一碗松花夜雨風吹滿自言家住在東坡白犬相隨邀我過南山石上有碁局曾使樵夫爛斧柯僧應物

近體詩

龍潭

石激懸流雪滿灣五龍潛處野雲閒漸收雷電九峯下且飲溪潭一水間浪引浮槎依北岸波分曉日浸東山回瞻四面如防畫須信遊人不欲還

題化城寺

平髙選處創蓮宮一水縈流處處通畫閣晝開紅日畔禪房夜掩碧雲中平川不見龍行雨幽谷遙聞虎嘯風偶與友人論法要眞元浩浩理無窮

僧可朋

可朋丹稜人少與延讓爲風雅之友有詩千餘篇號玉壘集題洞庭詩雲水涵天影濶山拔地形髙贈友人曰來多不似客坐久卻垂簾歐陽炯以此比孟郊賈島言其好飲酒貧無以償酒債以詩賙之可朋自號醉髠

近體詩

賦洞庭

周極八百里凝眸望則勞水涵天影濶山拔地形髙賈客停非久漁翁轉幾遭颯然風起處又是鼓濤濤僧法宣

法宣貞觀間人常州業寺沙門嘗敕召至東都

近體詩

和趙王觀妓應教

桂山畱上客蘭室命妖嬈城中畫廣黛宮裏束纎腰舞袖風前舉歌聲扇後嬌周郎不須顧今日管弦調

於冬日普光寺臥疾值雪簡諸舊遊

臥屙苦畱滯辟戶望遙天寒云舒復捲落雪斷還連凝華照書閣飛素涴琴弦回飄洛神賦皎映齊紈篇縈階如鶴舞拂樹似花鮮徒賞丰年瑞沈憂終自憐

僧慧宣

慧宣常州法師與僧道恭同召

古體詩

秋日遊東山寺尋殊曇二法師

木落樹蕭槮水淸流防寂屬此悲哉气復玆羇旅慼奚用寫煩憂山泉恣遊歷萬丈窺深澗千尋仰絕壁傍嶺竹參差緣崖藤羃防行行極幽邃去去逾空寂果值悉心侶喬枝方掛錫圍繞悉栴檀純良豈沙礫妙法誠無比深經解怨敵心歡卽頂禮道存仍目擊慧力幸巳逢疑网於焉析豈直袪煩惱方期拯沈溺

僧辧才

辧才姓袁氏居越州永欣寺智永弟子

何延之蘭亭記云太宗購右軍書獨未得蘭亭眞迹初此記在右軍七代孫智永所永傳才師才鑿梁上貯之保惜甚至太宗嘗敕召才面問數四固以亡失對帝知不可奪以蕭翼多權謀令充使詐取翼攺服稱山東書生攜二王雜帖數道赴越州徑造才院才一見欵宻畱宿設缸面酒江東缸面猶河北稱甕頭蓋初熟酒也各探韻賦詩經旬朔談論翰墨出所攜帖示之才云此未佳因言藏有蘭亭於梁上出視之翼故疑爲響搨駁辧畱置几案一日伺其不在徑取之乘驛歸上太宗報命拔翼員外郎仍賜才物三千段谷三千石才驚惋嵗餘卒

近體詩

設缸面酒欵蕭翼探得來字

初醖一缸開新知萬里來披云同落寞步月共徘徊夜久孤琴思風長旅雁哀非君有祕術誰照不然灰僧虛中

虛中宜春人也遊瀟湘山水與齊巳尙顏棲蟾爲詩友住湘西栗城寺潭州馬氏子希振侍中好事每出迎納於詩閣虛中好燒火煙昏彩翠去後又復粉飾又題馬侍郎池亭云嘉魚在深處幽鳥立多時

近體詩

寄中條司空圖侍郎

門徑放莎垂往來投刺稀有時聞禦札特地掛朝衣嶽信僧傳去天香鶴帶歸他年二南防無復更衰微遙制裋褐成一劍動精靈白晝夢仙島淸晨禮道經黍苗侵野徑桑椹污閒庭肯要爲鄰者西南太華淸

經賀監舊居

不戀明皇寵歸來鏡水隅道裝汀鶴識春醉釣人扶逐朶云如吐成行雁似驅蘭亭名景在蹤迹未爲孤

贈屏風巖棲蟾上人

巖房髙且靜住此幾寒暄鹿鼾安禪石猿啼乞食村朝陽生樹罅古路透云根獨我閒相覓淒涼碧洞門

泊洞庭

槐栁未知秋依依館驛頭客心俱念逺時雨自相畱浪沒貨魚市帆髙賣酒樓夜來思展轉故里在南州僧貫休

貫休姓姜氏字徳隱婺州蘭溪人與齊巳齊名有西嶽集十卷吳融爲之序休每得句云只堪供養佛故懷贈武昌棲一云風淸江上月霜灑月中砧得句先呈佛無人知此心

古體詩

古意

乾坤有淸气散入詩人脾聖賢遺淸風不在惡木枝千人萬人中一人兩人知憶在東溪日花開葉落時幾擬以黃金鑄作鐘子期

公子行

錦衣鮮華手擎鶻閒行气貌多輕忽稼穡艱難總不知五帝三王是何物

野田黃雀行

髙樹風多吹爾巢落蒿深葉暖宜爾衣泊莫近鴞類蛛网亦惡飲野田之淸水食野田之黃粟深花中睡土裏浴如此卽全勝啄太倉之谷而穿人之屋

行路難

君不見山髙海深人不測古往今來轉淸碧淺近輕浮莫與交地卑只解生荊棘誰道黃金如糞土張耳陳余斷消息行路難行路難君自防

夜夜曲

蟪蛄切切風騷騷芙蓉噴香蟾蜍髙孤燈耿耿徵婦勞更深撲落金錯刀

近體詩

春山行

重疊太古色蒙蒙花雨時好山行恐盡流水語相隨黒壤生紅黍黃猿領白兒因思石橋日曾與道人期

晚泊湘江懷古

煙浪漾秋色髙吟似得鄰一輪湘渚月千古獨醒人岸濕穿花逺風香禱廟頻只應諛佞者到此不傷神

天臺老僧

獨住無人處松龕嶽雪侵僧中九十臘云外一生心白髮垂不剃靑眸笑轉深猶能指孤月爲我暫開襟

途中逢周朴

東西南北路相遇共興哀世獨無知巳子從何處來菊衰芳艸在程逺宿煙開倘遇中興主還應不用媒

投錢鏐

貴逼身來不自由幾年勤苦蹈林丘滿堂花醉三千客一劍霜寒十四州萊子衣裳宮錦窄謝公篇詠綺霞羞他年名上淩煙閣豈羨當時萬戶侯

投王建

河北河南處處災惟聞全蜀少塵埃一瓶一鉢垂垂老千水千山得得來秦苑幽棲多勝景巴歈陳貢愧非才自慙林藪龍鐘者亦得親登郭隗臺

山居

休話喧嘩事事難山翁只合住深山數聲淸磬是非外一个閒人天地間綠圃空階云冉冉異禽靈艸水潺潺無人爲向君王道巖桂枝髙正好攀

誰是言休卽便休淸吟孤坐碧溪頭三間茅屋無人到十里松關獨自遊明月淸風宗炳社夕陽秋色庾公樓修心未到無心地萬種千般逐水流

心心心不住希夷石室巉巖白髮垂惜竹不除當路筍愛松畱得礙人枝焚香開卷云生砌捲箔防心月在池無限故人頭盡白不知頭白又何之

僧尙顏

近體詩

贈村公

袖衣木突此鄕尊白盡須眉眼未昏醉舞神筵隨鼓笛閒歌聖代和兒孫黍苗一頃垂秋日茅棟三間映古原也笑長安名利處紅塵半是馬蹄翻

僧棲白

近體詩

八月十五夜月

尋常三五夜豈是不嬋娟及至中秋半還勝別夜圓淸光凝有露皓色爽無煙自古人皆望年來復一年僧無可

近體詩

金州陪姚員外遊南池

栁暗淸波漲衝萍復潄苔張筵白鳥起埽防使君來洲島秋應沒荷花晚盡開髙城吹角絕騶馭尙徘徊

夏日送田中丞赴蔡州

出守汝南城應多戀闕情地遙人久望風起斾初行楚廟繁蟬斷淮田細雨生賞心知有處蔣宅古松平

秋夜宿西林寄賈島

暗虫喧暮色默思坐西林聽雨寒更盡開門落葉深昔因京邑病並起洞庭心亦是吾兄弟遲回共至今

秋日寄厲

楊栁起秋色故人猶未還別離俱自老少壯豈能閒夜雨吟殘燭秋城憶逺山何當同一見語黙此林間

廬山寺

千峯盤磴盡林寺昔年名步步入山影房房聞水聲多年人迹絕殘月石冰淸便可求居止安閒過此生

新年作

然燈朝復夕漸作長年身紫閣未歸日靑門又值春掩關寒過盡出定艸生新自有林中趣誰驚嵗月頻

贈圭峯禪師

絕壑禪牀底泉分落石層露澆髙頂艸雪隱下方燈朝滿傾心客溪連學道僧半旬持一食此事有誰能

金州別姚合

日日西亭上春畱到夏殘言之離別易免以道途難山出一千里溪行三百灘松間樓月裏秋入五陵寒僧淸江

近體詩

贈淮西賈兵馬使

破賊功成百戰塲天書親拜漢中郎映門旌斾春風起對客弦歌白日長階下鬭雞花乍拆營南試馬栁初黃由來吳楚多同調感激逢君共異鄕

僧齊巳

齊巳本姓胡名得生住襄州謁鄭谷獻詩云髙名喧省闥雅頌出吾唐疊巘供秋望無雲到夕陽自封修藥院別下著僧牀幾夢中朝事久離鴛鷺行谷覽之云請攺一字方可相見經數日再謁稱巳攺得詩云別掃著僧牀谷嘉賞結爲詩友

古體詩

還人詩卷

李賀李白遺機杼散在人間不知處聞君收在芙蓉江日聞鮫人織秋浦金梭札札文離離吳姬越女羞上機鴛鴦浴煙鸞鳯飛澄江曉映餘霞輝仙人手持玉刀尺寸寸酬君與珠璧裁作霞裳何處披紫皇殿裏深相覓近體詩

夏日艸堂作

沙泉帶艸堂紙帳捲空牀靜是眞消息吟非俗肺腸園林坐淸影梅杏嚼紅香誰住原西寺鐘聲送夕陽

寄方漧處士鑑湖舊居

賀監舊山川空來近百年聞君與琴鶴終日在漁船島路深秋石湖燈半夜天雲門幾回去題徧好林泉

戊辰嵗湖中寄鄭谷郎中

白髮久慵簪常聞病亦吟痩應成鶴骨閒想是禪心上國楊花亂滄洲荻筍深不堪思翠巘西望獨沾襟

山寺喜道士至

閏年春過後山寺始花開還有無心者閒尋此境來鳥幽聲忽斷茶好味重回知住南巖久防心坐綠苔

登祝融峯

猨鳥共不到我來身欲浮四邊空碧落絕頂正淸秋宇宙知何極華夷見細流壇西獨立久白日轉神州

早行

舟子相呼起長沙未五更幾防星月在猶帶夢魂行鳥亂村林迥人喧水柵橫蒼茫平野水慙愧逺峯明

贈孫生

見君詩自別君是繼詩人道出千途外功爭一字新寂寥中影迹霜雪裏精神待折東堂桂歸來更苦辛

聽李尊師先生彈琴

仙子弄瑤琴仙山杉月深此聲含太古誰聽到無心灑石霜千片噴空瀑萬尋何人傳指法攜向海中岑

聽泉

落石幾萬仞泠聲飄逺空髙秋初雨後半夜亂山中秖有照壁月更無吹葉風昔曾廬嶽聽到曉與僧同

詠鶯

何事經年閟好音暖風催出囀喬林羽毛新刷陶潛菊喉舌初調叔夜琴怕雨並棲紅杏宻避人雙入綠楊深曉來枝上千般語似共桃花訴舊心

僧棲蟾

近體詩

牧童

牛得自由騎春風細雨飛靑山靑艸裏一笛一蓑衣日出唱歌去月明撫掌歸何人得似爾無是亦無非

宿巴江

江聲五千里瀉碧急於不覺日又夜爭教人少年一汀巫峽月兩岸子規天山影似相伴濃遮到曉船僧淸塞

近體詩

山捨秋思

一從雲水住曾不下西岑落木故園在秋庭積葉深泉流通井脈虫響出墻陰靜夜更聲徹寒燈獨自吟

送耿逸人南歸

南行隨越僧舊業一池菱兩鬢巳如雪五湖歸掛罾夜濤嗚柵鎖寒葦露船燈此去應無事卻來期未能

早秋過郭勁書齋

暑消崗捨淸閒坐有餘情石水生茶味林風減扇聲逺云收海雨靜角揜山城此地秋吟苦時來繞菊行

送康沼歸建業

南朝秋色滿歸去思如何帝業空城在民耕壞冢多月明臺獨上栗綻寺頻過籬下西江濶相思見白波

贈柏巖禪師

野寺絕依念空山曾徧行老來披衲重病起讀經生乞食嫌村逺尋溪愛路平多年柏巖住不記柏巖名

嶽陽樓

平楚起寒色杪秋猶未還世情何處淡湘水向人閒空翠隱髙鳥夕陽歸逺山孤舟萬餘里惆悵洞庭間

晚秋江館

病寄西州居帶城傍門髙栁一蟬鳴澄江月上見魚擲荒徑葉幹聞犬行越嶠夜無侵閣影寺鐘涼有隔原聲故園賣盡休歸去湖水秋光空自平

贈李道士

布褐髙眠石竇春迸泉多濺黒紗巾昻頭說易當閒客落手圍碁對俗人自算天年窮甲子誰同雨夜守庚申擬歸太華何時去他日相逢乞藥銀

宿隱靜寺

一宿五峯杯渡寺虛廊中夜磬聲分疎林未落上方月幽澗忽生平地云髙鳥背泉生靜景逺人當燭想遺文暫來此地歇勞足望斷故園滄海濆

湘漢懷傑公

一宿空山聽水流仍同賈客坐孤舟逺書來隔巴陵雨雙鬢去驚彭蠡秋不擬爲身謀舊業終求斷谷隱髙丘吾宗尙作無憀者中夜廢吟生旅愁

重陽

云木疎黃秋滿川茱萸風裏一樽前幾回爲客逢佳節曾見何人再少年霜報徵衣冷鍼指鴈驚幽隱泣雲泉古來醉樂皆難得當取窮通委上天

僧無悶

近體詩

暮春送人

折栁亭邊手重攜江煙淡淡艸萋萋杜鵑不顧離人意更向落花枝上啼

寒林石屏

艸堂無物伴身閒惟有屏風枕簟間本向他山求得石卻於石上防他山

僧文益

近體詩

看牡丹

擁毳對芳叢由來趣不同發從今日白花是去年紅艷色隨朝露馨香逐晚風何須待零落然後始知空僧修睦

近體詩

秋日閒居

是事不相關誰人似此閒捲簾當白晝移榻對靑山野鶴眠松上秋苔長夜間嶽僧頻有信昨日得書還

宿嶽陽開元寺

竟夕憑虛檻何當興嘆頻往來人自老今古月長新風送沈漁唱松疎露鶴身無眠鐘又動幾客在迷津

睡起作

長空秋雨歇睡起覺精神看水看山坐無名無利身偈吟諸祖意茶碾去年春此外誰相識孤云到砌頻

賣松者

求利有何限將松入市來直饒人買去也向柳邊栽細葉猶粘雪孤根尙惹苔知君用心錯舉世重花開

落葉

雨過閒田地重重落盡紅翻思向春日肯信有秋風幾處隨流水河邊亂暮空秖應松自立而不與君同

落花

一片又一片等閒苔面紅不能延數日開亦是春風公子歌聲歇詩人眼界空遙思故山下經雨兩三叢

題東林寺

欲去不忍去徘徊吟繞廊水光秋澹蕩僧好語尋常碑古苔文疊山晴鐘韻長翻思南嶽去欠此白蓮香

送元泰禪師

去去去何往一盂兼一瓶水邊寒艸白鳥外晚峯靑宿處林聞虎行時天有星回期誰可定浮世重看經僧景云

近體詩

老僧

日照西山雪老僧門未開凍瓶粘柱礎宿火陷鑪灰童子病歸去鹿麋寒入來齋鐘知漸近枝鳥下生臺

溪叟

溪翁居處靜溪鳥入門飛早起釣魚去夜深乘月歸露香菇米熟煙暖荇絲肥瀟灑塵埃外扁舟一艸衣僧棲一

近體詩

武昌懷古

戰國城池盡悄然昔人遺迹徧山川笙歌罷吹幾多日臺榭荒涼七百年蟬響夕陽風滿樹鴈橫秋島雨漫天堪嗟世事如流水空見蘆花一釣船

僧處黙

近體詩

題聖果寺

路自中峯上盤回出薜蘿到江吳地盡隔岸越山多古木叢靑靄遙天浸白波下方城郭近鐘磬接笙歌

題棲霞僧房

名山不取買山錢任創花宮近碧巓松桂老依雲裏寺樓臺深鎖洞中天風經險嶂回疎雨石動危屏掛落泉欲結茅庵共師坐肯饒多少薜蘿煙

織婦

蓬鬢蓬門積恨多夜防燈下不停梭成縑猶自陪錢納未直靑樓一曲歌

僧澹交

近體詩

寫眞

圖形期自見自見卻傷神已是夢中夢更逢身外身水花凝幻質墨彩染空塵堪笑余兼爾俱爲未了人僧若虛

近體詩

樂仙觀

樂氏騎龍上碧天東吳遺宅尙依然悟來大道無多事眞後丹不直錢老樹夜風虫咬葉古垣春雨蘚生甎松傾鶴死桑田變華表歸鄕未有年

僧曇域

近體詩

懷齊巳

鬢髯秋景兩蒼蒼靜對茅齋一炷香病後身心俱澹薄老來朋友半凋傷峩眉山色侵云直巫峽灘聲入夜長猶喜深交有支遁時時音信到松房

僧懷浦

近體詩

初冬旅捨早懷

枕上角聲微離情未息機夢回三楚寺寒入五更衣月沒棲禽動霜晴凍葉飛自慙行役早深與道相違僧慕幽

近體詩

冬日淮上別文上人

家國各萬里同吟六七年可堪隨北雁迢遞向南天水與行人逺山將落日連春淮有雙鯉莫忘尺書傳

栁

今古憑君一贈行幾回折盡復重生五株斜傍淵明宅千樹低垂太尉營臨水帶煙藏翡翠倚風兼雨宿流鶯隋皇堤上依依在曾惹當時歌吹聲

三峽聞猿

誰向玆來不恨生聲聲都是斷腸聲七千里外一家住十二峯前獨自行瘴雨晚藏神女廟蠻煙寒鎖夜郎城憑君且聽哀吟好會待靑雲道路平

禦定全唐詩錄卷九十八

欽定四庫全書

禦定全唐詩錄卷九十九

上官昭容

昭容名婉兒上官儀之女孫也辧慧能文習吏事武后愛之中宗卽位使掌制命由婕妤陞昭容景龍初置修文館學士選公卿善爲文者李嶠等二十人爲之使上官昭容第其甲乙有集二十卷

近體詩

九月九日上幸慈恩寺登浮圖羣臣上菊花壽酒賦詩應制

帝裏重陽節香園萬乘來卻邪萸入佩獻壽菊傳杯塔類承天湧門疑待佛開睿詞懸日月長得仰昭回

遊長寧公主流杯池

登山一長望正遇九春初結駟塡街術閭閻滿邑居鬭雪梅先吐驚風栁未舒直愁斜日落不畏酒樽虛霽曉气淸和披襟賞薜蘿玳瑁凝春色琉璃漾水波跂

石聊長嘯攀松乍短歌除非物外者誰就此經過暫爾遊仙第淹畱惜未歸霞明月滿澗戶白雲飛書引藤爲架人將薜作衣此眞攀玩所臨睨賞光輝【長寧公主韋庶人所生下嫁揚眘交皇帝制曰門下特進行右散騎常侍駙馬都尉觀國公楊眘交分榮戚裏借寵公門恭肅著於立身協勤效於從政鳯凰樓上宛符琴瑟之歡烏鵲橋邊載協松蘿之契宜覃茅土式廣山河因造第於東都府財幾竭又取西京髙士廉第左金吾衛廢營攺爲宅作三重樓築山浚池帝及後數臨幸令昭容賦詩羣臣屬和】

防書怨

葉下洞庭初思君萬里餘露濃香被冷月落錦屏虛欲奏江南曲貪封薊北書書中無別意惟悵久離居

十月駕幸三會寺

釋子談經處軒臣刻字畱故臺遺老識殘簡聖君求駐蹕懷千古開襟望九州四山緣塞合二水夾城流宸翰陪瞻仰天杯接獻酬太平詞藻盛長願紀鴻休

駕幸新丰溫泉宮獻詩

三冬季月景隆年萬乘觀風出灞川遙看電躍龍爲馬回矚霜原玉作田

鸞旂掣曳拂空回羽騎驂驔躡景來隱隱驪山云外聳迢迢禦帳日邊開

翠幕珠幃敞月營金罍玉斚泛蘭英嵗嵗年年常扈蹕長長久久樂升平

宋若照

若照貝州人父廷芬生五女皆警慧善屬文長若莘次若照若倫若憲若筍若照尢髙皆性素潔鄙薰澤靚妝不願歸人欲以學名家家亦不欲與寒鄕凡裔爲姻對貞元中昭義節度使李抱眞表其才徳宗召入禁中試文章並問經史大義帝咨美悉畱宮中帝能詩每與侍臣賡和五人者皆預又髙其風操不以妾侍命之呼學士自貞元七年祕禁圖詔若莘總領元和末卒後穆宗拜若照尙官嗣其秩歷穆敬文三朝皆呼先生若憲文宗時以讒死倫筍早卒廷芬男獨愚不可教爲民終身

近體詩

奉和禦制麟徳殿宴百僚

垂衣臨八極肅穆四門通自是無爲化非關輔弼功修文招隱伏尙武殄妖凶徳炳韶光熾恩沾雨露濃衣冠陪禦宴禮樂盛朝宗萬壽稱觴舉千年信一同

宋若憲

若憲若照妹也若照屬代司祕書文宗以其善文辭尢禮焉

近體詩

催妝詩

云安公主貴出嫁五侯家天母親調粉日兄憐賜花催鋪百子帳待障七香車借問妝成未東方欲曉霞宋若筍

近體詩

奉和禦制麟徳殿宴百僚

端拱承休命時淸荷聖皇四聰聞受諫五服逺朝王景媚鶯初囀春殘日正長命筵多濟濟盛樂復鏘鏘酆鎬誰將敵橫汾未可方願齊山嶽壽福祉永無疆

開元宮人

近體詩

袍中詩

沙場徵戍客寒苦若爲眠戰袍經手作知落阿誰邊蓄意多添綫含情更著綿今生巳過也重結後生緣【開元中賜邊軍纊衣制於宮中有兵士於短袍中得此詩以白帥帥進呈明皇以詩徧示宮中曰作者勿隱不汝罪也有一宮人自言萬死上深憫之遂以嫁得詩者謂曰吾與汝結今生緣邊人感泣】

天寶宮人

近體詩

題落葉

舊寵悲秋扇新恩寄早春聊題一紅葉將寄接流人【天寶末宮娥衰悴不願備宮掖者因落葉上題詩隨禦水而出顧況聞而和之云愁見鶯啼栁絮飛上陽宮女斷腸時君恩不禁東流水葉上題詩寄與誰旣達宸聰由是遣出】

杏葉詩

一葉題詩出禁城誰人酬和獨含情自嗟不及波中葉蕩漾乘春取次行

宣宗宮人韓氏

近體詩

題紅葉

流水何太急深宮盡日閒殷勤謝紅葉好去到人間

自感

一聫佳句隨流水十載幽思滿素懷今日卻成鸞鳯友方知紅葉是良媒【宣宗時盧渥應舉偶臨禦溝得一紅葉有詩云云及放宮人渥獲氏氏覩紅葉嗟吁久之復感而作是詩一說僖宗時於祐晚步禁衢得紅葉詩祐亦題一葉云曾聞葉上題紅怨葉上題詩寄阿誰後娶宮人韓氏見葉驚曰此妾所作妾水中亦得一葉驗之相合北夢瑣言又載進士李茵得紅葉娶韓氏三說不同並紀於此】

鮑君徽

君徽字文姬善詞賦與尙官姊妹齊名徳宗召入禁中試文章畱與侍臣賡和賞賚甚厚

古體詩

惜春花

枝上花花下人可惜顏色俱靑春昨日看花花灼灼今日看花花欲落不如盡此花下歡莫待春風總吹卻鶯歌蝶舞媚韶光紅鑪煮茗松花香妝成吟態恣遊樂獨把花枝歸洞房

近體詩

東亭茶燕

閒朝向晚出簾櫳茗燕東亭四望通逺眺城池山色裏俯聆弦管水聲中幽篁映沼新抽翠芳槿低檐欲吐紅坐久此中無限興更憐團扇起秋風

金徳眞

徳眞新羅王金眞平女也平卒無子女嗣立爲王永徽元年徳眞大破百濟之眾遣其弟法敏以聞徳眞乃織錦作五言太平詩以獻

古體詩

太平詩

大唐開鴻業巍巍皇猷昌止戈戎衣定修文繼百王統天崇雨施理物體含章深仁諧日月撫運邁時康幡旗旣赫赫鉦鼓何鍠鍠外夷違命者剪覆被天殃和風凝宇宙遐邇競呈祥四時調玉燭七曜巡萬方維嶽降宰輔維帝任忠良五三同一徳照我唐家光

七嵗女子

近體詩

送兄

別路云初起離亭葉正稀所嗟人異鴈不作一行飛【如意中女年七嵗而能詩武后令賦別兄詩應聲而成】

趙氏

趙氏寇坦母也

古體詩

擬古

鬱蒸夏將半暑气扇飛閣驟雨滿空來當軒捲簾幙度雲開夕霽宇宙何淸廓明月流素光輕風換炎鑠孤鸞傷對影寶瑟悲別鶴君子去不還揺心欲何托

林氏

林氏薛元曖之妻丹陽太守祥之妹也善屬文元曖爲隰城丞蚤喪於官有子彥輔彥國彥偉彥云及猶子並早孤悉爲林氏訓導成名

近體詩

送男彥輔左貶

他日初投杼勤王在隱兵有辭期不罰積意許相仍謫宦今何在衘寃猶未勝天涯分越徼驟騎速毗陵腸斷復何苦書傳寫豈能淚添江水逺心劇海云蒸明月珠難識甘泉賦可稱但將忠報主何懼防靑蠅

楊容華

容華華陰人楊炯侄女

近體詩

新妝

宿鳥驚眠罷房櫳乘曉開鳯釵金作縷鸞鏡玉爲臺妝似臨池出人疑向月來自憐方未巳欲去復徘徊張夫人

夫人爲戶部侍郎吉中孚妻

古體詩

古意

轆轤曉轉素絲綆桐聲夜落蒼苔磚涓涓吹澑若時雨濯濯嘉蔬非用天丈人不解此中意抱甕當時徒自賢

拜新月

拜新月拜月出堂前暗魄初籠桂虛弓未引拜新月拜月妝樓上鸞鏡未安臺蛾眉巳相向拜新月拜月不勝情庭前風露淸月臨人自老人望月長生東家阿母亦拜月一拜一悲聲斷絕昔年拜月逞容輝如今拜月雙淚垂回看眾女拜新月卻憶閨中年少時

張文姬

文姬鮑參軍妻

近體詩

雙槿樹

綠葉競扶疎紅姿相照灼不學桃李花亂向春風落

池上竹

此君臨此池枝低水相近碧色綠波中日日流不盡

沙上鷺

沙頭一水禽鼓翼揚淸音只待髙風便非無雲漢心

溪口云

溶溶溪口云才向溪中吐不復歸溪中還作溪中雨蔣蘊

蘊一名馥又作馧彥輔之孫也

古體詩

贈鄭女郎古意

昨夜巫山中失卻陽臺女朝來香閣裏獨伴楚王語艷陽灼灼河洛神珠簾繡戶靑樓春能彈箜篌弄纎指愁殺門外少年子笑開一面紅粉妝東園幾樹桃花死朝理曲暮理曲獨坐前一片玉行也嬌步也嬌見之令人魂魄消堂前錦褥紅地鑪綠沈香榼傾屠蘇解佩時時歇歌管芙蓉帳裏蘭麝滿挽起羅衣香不斷滅燭每嫌秋夜短

郎大家宋氏

古體詩

擬晉女劉妙容宛轉歌

風已淸月朗琴復鳴掩抑非千態殷勤是一聲歌宛轉宛轉和且長願爲雙黃鵠比翼共翺翔

長相思

長相思久離別關山阻風煙絕臺上鏡文銷袖中書字滅不見君形影何曾有懽悅

朝云引

巴西巫峽指巴東朝云觸石上朝空巫山巫峽髙何巳行雲行雨一時起一時起三春暮若言來且就陽臺路侯氏

侯氏邊將張暌妻

近體詩

繡回文形詩

睽離已是十年彊對鏡那堪重理妝聞鴈幾回修尺素見霜先爲制衣裳開箱疊練先垂淚拂杵調砧更斷腸繡作形獻天子願教徵客早還鄕【會昌中邊將張暌防戎十餘年侯氏繡文作形詣闕進之帝覽之放暌還鄕賜絹三百疋以彰才美】

魏氏

魏氏求已之妹

古體詩

贈外

浮萍依綠水弱蔦寄靑松與君結大義移天得所從翰林無雙鳥劍水不分龍諧和類琴瑟堅固同膠漆義重恩欲深夷險貴如一本自身不令積多嬰痛疾朝夕倦牀枕形體恥巾櫛遊子倦風塵從官初解巾束裝赴南郢脂駕出西秦比翼終難遂銜柴苦未因徒悲楓岸逺空對柳園春男兒不重舊丈夫多好新新人喜新聘朝朝臨妝鏡兩鴛因無比雙蛾誰與競詎憐愁思人銜啼嗟薄命蕣華不足恃松放有餘勁所願好九思勿令虧百行

王韞秀

韞秀忠嗣女也忠嗣鎭北京以女歸元載載家貧嵗久見輕韞秀勸之遊學載乃遊秦別以詩曰年來誰不厭龍鐘𨿽有侯門似不容看取海山寒翠樹苦遭霜霰到秦封韞秀賦詩請偕行載到京屢陳時務深符上防肅宗擢拜中書韞秀以詩寄姨妹及載貴盛賓客門而或間阻韞秀復爲詩以諫之載貪恡被誅上令王氏入宮嘆曰二十年太原節度女十六年宰相妻誰能爲長信昭陽之事死亦幸矣京兆笞斃

近體詩

偕夫遊秦

路掃饑寒迹天哀志气人休濡離別涙攜手入西秦

寄姨妹

相國已隨麟閣貴家風第一右丞詩笄年解笑鳴機婦恥見蘇秦富貴時

諫外

楚竹燕歌動畫梁更防重換舞衣裳公孫開館招佳客知道浮雲不久長

杜羔妻趙氏【一作劉氏】

趙氏貞元時人夫羔性至孝父死河北母不知所之羔終日憂號趙勸夫求訪後竟得其母又不知其父墓處復得其墓於佛相柱下後登貞元進士終工部尙書贈右僕射

古體詩

雜言寄夫杜羔

從君淮海遊再過蘭杜秋歸來未須臾又欲向梁州梁州秦嶺西棧道與云齊羌蠻萬餘落矛防自髙低已念寡儔侶復慮勞攀躋丈夫重志气兒女空悲啼臨卭滯遊地肯顧濁水泥人生賦命有厚薄君但遨遊妾寂寞近體詩

聞夫杜羔下第將至家寄以二絕

良人的的有奇才何事年年被放回如今妾面羞君面君若來時近夜來

傳聞天子訪沈淪萬里懷書西入秦早知不用無媒客恨別江南楊栁春

聞夫杜羔登第

長安此去無多地鬱鬱蔥蔥佳气浮良人得意正年少今夜醉眠何處樓

代夫杜羔贈人

澹澹春風花落時不堪秋望更相思無金可買長門賦有恨空吟團扇詩

裴柔之

柔之元稹微之之妻也稹自防稽拜尙書右丞到京未逾月出鎭武昌柔之難之曰嵗杪到家鄕先春又赴任稹卽贈以詩曰窮冬到鄕國正嵗別京華自恨風塵眼常看逺地花碧幢還照耀紅粉莫咨嗟嫁得浮雲壻相隨卽是家柔之亦以詩答之

近體詩

答外

侯門初擁節禦苑栁絲新不是悲殊命惟愁別近親黃鶯遷古木珠履徙淸塵想到千山外滄江正暮春孫氏

孫氏進士孟昌期之妻也昌期不善詩孫氏每代夫作一旦曰才思非婦人之事並焚其集

近體詩

聽琴

玉指朱弦軋復淸湘妃愁怨最難聽初疑颯颯涼風勁又似蕭蕭暮雨零近若流泉來碧嶂逺如鶴下靑防夜深彈罷堪惆悵霧濕叢蘭月滿庭

代夫作白蠟燭詩贈人

景勝銀缸香比蘭一條白玉逼人寒他時紫禁春風夜醉艸天書仔細看

崔公達【一作公逺】

近體詩

獨夜詞

晴天霜落寒風急錦帳羅幃羞更入秦箏不復續斷弦回身掩淚挑燈立

長孫佐轉妻

古體詩

答外

徵人去年戍邊水夜得邊書字盈紙揮刀就燭裁紅綺結作同心答千里君寄邊書書莫絕妾答同心心自結同心再解不心離離字頻看字愁滅結成一衣和淚封封書只在懷袖中莫如書字固難久願學同心長可同【佐轉戍邊不歸寄邊信於妻妻乃作此詩以答之】

劉元載妻

近體詩

蚤梅

南枝向暖北枝寒一種春風有兩般憑仗髙樓莫吹笛大家畱取倚防幹

陳玉蘭

玉蘭吳人王駕妻也

近體詩

寄外徵衣【一作王駕古意詩】

夫戍邊關妾在吳西風吹妾妾憂夫一行書寄千行淚寒到君邊衣到無

愼三史

三史毘陵人嚴瓘夫之妻也

近體詩

畱別

當時心事巳相關雨散雲飛一餉間便掛孤帆從此去不堪重上望夫山【三史十年無嗣瓘夫欲出之愼畱此詩爲別瓘夫有感復聚如初】葛亞兒【一作鵶兒】

近體詩

懷良人

蓬鬢荊釵世所稀布裙猶是嫁時衣胡麻好種無人種正是歸時不見歸

會仙詩

彩鳯揺揺下翠微煙花漠漠徧芳枝玉仙會何人見惟有春風仔細知

煙霞迆邐接蓬萊宮殿參差曉月開羣玉山前人別處紫鸞飛起望仙臺

楊徳麟

徳麟司農少卿楊敬之小女也年十三以六韻成詩遊奉慈寺題詩自稱關西夫子二十七代孫

近體詩

題奉慈寺

日月金輪動旃檀碧樹秋塔分鴻鴈翅鐘掛鳯凰樓張氏

張氏彭伉妻也伉評事宜陽微君之孫

近體詩

寄外

久無音信到羅幃路逺迢迢遣問誰聞君折得東堂桂折罷那能不暫歸

驛使今朝過五湖殷勤爲我報狂夫從來誇有龍泉劍試割相思得斷無【彭伉及第後廉使於公辟入幕嵗久未回妻寄此詩伉答詩曰莫訝相如獻賦遲錦書誰道淚沾衣不須化作山頭石待我東堂折桂枝】

裴羽仙

羽仙裴悅妻也唐詩皆稱裴羽仙悅徵匈奴不歸愁懷憂鬱思慕悲切賦邊將詩以寫其意後寄夫徵衣並侑以詩

古體詩

寄夫徵衣【一作裴悅寄邊衣】

深閨乍冷開香匣玉筯微微濕紅頰一陣霜風殺栁條濃煙半夜成黃葉重重白練如霜雪獨下寒階轉淒切只知抱杵搗秋砧不覺髙樓巳無月時聞寒鴈聲呼喚紗只有燈相伴幾展齊紈又懶裁離腸空逐金刀斷細想儀形執刀尺回刀剪破澄江色愁撚銀鍼信手縫惆悵無人試寛窄時時舉袖勻殘淚紅箋漫有千行字書中不盡心中事一半殷勤托邊使

張琰

古體詩

春詞

垂栁鳴黃鸝關關若求友春情不可耐愁殺閨中婦日暮登髙樓誰憐小垂手

昨日桃花飛今朝梨花吐春色能幾時那堪此愁緒蕩子遊不歸春來淚如雨

劉云

古體詩

有所思

朝亦有所思暮亦有所思登樓望君處靄靄蕭關道掩淚向浮雲誰知妾懷抱玉井蒼苔靑院深桐花落盡無人掃

婕妤怨

君恩不可見妾豈如秋扇秋扇尙有時妾身永微賤莫言朝花不復落嬌容幾奪昭陽殿

劉瑤【一作珤】

古體詩

古意曲

梧桐階下月團團洞房如水秋夜防吳刀剪破機頭錦茱萸花墜相思枕綠寂寞背燈時暗數寒更不成寢

暗別離

槐花結子桐葉焦單飛越鳥啼淸宵翠軒輾雲輕遙遙燕脂淚迸紅綫條瑤艸歇芳心耿耿玉佩無聲畫屏冷朱弦暗斷不見人風動花枝月中影靑鸞脈脈西飛去海濶天髙不知處

劉瑗

近體詩

長門怨

雨滴梧桐秋夜長愁心和雨到昭陽淚痕不學君恩斷拭卻千行更萬行

學畫蛾眉獨出羣當時人道便承恩經年不見君王面花落黃昏空掩門

李弄玉

弄玉防稽人

近體詩

哀憤詩【並序】

余家本若耶溪東與同志者二三紉蘭佩蕙每貪幽閒之境玩花光於松月之亭竟晝綿宵往往忘倦洎乎初笄至於五換星霜矣自後不得已從良人西入函關寓居晉昌裏第其居迥絕囂塵花木叢翠東西鄰二佛宮皆上國勝遊之最伺其間寂因遊覽焉亦不辜一時之風月也不意良人巳矣邈然無依帝裏芳春光景東邁涉滻水歷渭川背終南陟太華經虢略抵陜郊挹嘉祥之淸流面女幾之蒼翠凡經過之所皆曩昔防笑之地衘寃興嘆舉目魂銷𨿽殘骸尙存而精爽都失假使潘嶽復生無以悼其幽思也遂命筆聊題終不能滌其懷抱絕筆慟哭而東時會昌壬戌嵗仲春十九日二九子爲父後玉無瑕弁無首荊山石往往有題【按二九子六句十八字以筆墨非女子之事名姓故隱而不書後李舒解之曰二九十八十加八木字也子爲父後木下子李字也玉無瑕去其防也弁無首存其廾也王下廾弄字也荊山石往往有者荊山多韞玉當是姓李名弄玉也】

昔逐良人西入關良人身沒妾空還謝娘衛女不相見爲雨爲雲歸舊山

題興元明珠亭

寂寥滿地落花紅獨有離人萬恨中回首池塘更無語手彈珠淚背東風

薛瑗

瑗濠梁南楚材妻也

近體詩

寫眞寄外

欲下丹靑筆先拈寶鏡寒巳驚顏索寞漸覺鬢凋殘淚眼描將易愁腸寫出難恐君渾忘卻時展畫圖看【楚材旅遊受潁牧之眷欲妻以女無反舊意瑗乃對鏡寫眞並詩寄之楚材自慚遂遝與之終老時人嘲之曰當時婦棄夫今日夫棄婦若不逞丹靑空房應獨守】

廉氏

古體詩

懷逺

隟塵何微微朝夕通其輝人生各有托君去獨不歸靑林有蟬響赤日無鳥飛徘徊東南望雙淚空沾衣近體詩

峽中卽事

淸秋三峽此中去鳴鳥孤猿不可聞一道水聲多亂石四時天色少晴雲日暮泛舟溪漵口那堪夜客思氤氳

寄徵人

淒淒北風吹鴛被娟娟西月生蛾眉誰知獨夜相思處淚滴寒塘蕙艸時

崔萱

萱字伯容

古體詩

古意

灼灼葉中花夏萎春又芳明明天上月蟾缺圓復光

敍別

碧池漾漾春水綠中有佳禽暮棲宿願持此意永相貽只慮君情中反覆

近體詩

豪家子

年少家藏累代金紅樓盡日醉沈沈馬非蹀躞寧酬價人不嬋娟肯動心

劉氏婦

近體詩

明月堂

玉鉤風急響丁東回首西山似夢中明月堂前人不到庭梧一夜老秋風

程長文

長文鄱陽人

古體詩

獄中書情上使君

妾家本住鄱陽曲一片堅心比孤竹當年二八盛容儀紅箋艸恰如飛盡日閒刺繡坐有時極浦采蓮歸誰道居貧守都邑幽居寂寞無人入海燕朝歸枕席寒山花夜落堦墀濕彊暴之男何所爲手持白刃向簾幃一命任從刀下死千金豈受暗中欺我心匪石情難轉志奪秋霜意不移血濺羅衣終不恨瘡粘錦袖亦何辭縣僚曾未知情緒卽便教人縶囹圄朱唇滴瀝獨銜寃玉筯防幹嘆非所十月寒更更愁人一聞擊柝一傷神髙髻不梳云已散蛾眉淡掃月仍新三尺嚴章難可越百年心事向誰說但看洗雪出圜扉始信白圭無玷缺關盼盼

盼盼張尙書建封妓也建封沒後獨居燕子樓十餘年後得白樂天贈詩不食而卒

近體詩

燕子樓詩【一作張仲素詩】

樓上殘燈伴曉霜獨眠人起合歡牀相思一夜情多少地角天涯未是長

適看鴻雁嶽陽回又覩禽逼社來瑤瑟玉簫無意緒任從蛛网任從灰

北邙松栢鎖愁煙燕子樓中思悄然自埋劍履歌塵散紅褪香銷二十年

答白公

自守空樓斂恨眉形同秋後牡丹枝舍人不會人深意訝道泉臺不去隨【白樂天長慶集載其事甚詳有和燕子樓詩又贈以絕句云黃金不惜買蛾眉揀得如花四五枝歌舞教成心力盡一朝身去不相隨盼盼得詩反覆讀之泣曰自公薨背妾非不能死恐百載之後人以我公重色有從死之妾是玷我公淸範也因答白公一絕不食而卒】

張窈窕

窈窕居蜀善詩賦殊無脂粉气當時詩人雅相推重

近體詩

春思

門前梅栁爛春輝閉妾深閨繡舞衣雙燕不知腸欲斷銜泥故故傍人飛

湘驛女子

近體詩

題玉泉

紅葉醉秋色碧溪彈夜弦佳期不可再風雨杳如年夷陵女子

古體詩

夷陵歌

明月淸風良宵會同星河易翻歡娛不終緑樽翠杓爲君斟酌今夕不飲何時歡樂

楊柳楊栁裊裊隨風急西樓美人春夢中翠簾斜卷千條入

崔仲容

近體詩

贈歌妓

水剪雙眸霧剪衣當筵一曲媚春輝瀟湘夜色怨猶在巫峽曉云愁不飛皓齒乍分寒玉細黛眉輕蹙逺山微渭城朝雨休重唱滿眼陽關客未歸

戲贈

暫到昆侖未得歸阮郎何事教人非如今身佩上淸籙莫遣落花霑羽衣

梁瓊

古體詩

宿巫山逺寄人

巫山云巫山雨朝雲暮雨無定所南峯忽暗北峯晴空裏仙人語笑聲曾侍荊王枕席處直至如今如有靈春風澹澹白雲間驚湍流水響千山一夜此中對明月憶得此中與君別感物情懷如舊時君今渺渺在天涯曉看襟上淚流處防防血痕猶在衣

近體詩

銅雀臺

歌扇向陵開齊行奠玉杯舞時飛燕列夢裏片雲來月色空餘恨松聲莫更哀誰憐未死妾掩袂下銅臺尼海印

海印唐末人蜀悲光寺尼

近體詩

月夜乘舟

水色連天色風聲益浪聲旅人歸思苦漁叟夢魂驚舉棹云先到移舟月逐行旋吟詩句罷猶見逺山橫元淳

元淳女冠也洛中人

近體詩

寄洛中諸妹

舊國經年別關河萬里思題詩憑鴈翼望月想蛾眉白髮愁偏覺歸心夢獨知誰堪離亂處掩泣向南枝李冶

冶字季蘭女冠也五六嵗時其父抱於庭中命詠薔薇云經時不架卻心緒亂縱橫父恚曰此必爲失行婦也後竟如其言

髙仲武云士有百行女有四徳季蘭則不然形器旣雄詩意亦蕩自鮑昭以下罕有其倫如逺水浮仙棹寒星伴使車此五言之嘉境也上方班婕妤則不足下比韓英則有餘不以遲暮亦一俊異劉長卿謂季蘭爲女中詩豪

古體詩

寄朱放

望水試登山山髙湖又濶相思無曉夕相望經年月鬱鬱山木靑綿綿野花發別後無限情相逢一時說

相思怨

人道海水深不抵相思半海水尙有涯相思渺無畔攜琴上酒樓樓虛月華滿彈著相思曲弦腸一時斷

聽蕭叔子彈琴賦得三峽流泉歌

妾家本住巫山云巫山流泉常自聞玉琴彈出轉寥夐眞是當時夢裏聽山峽迢迢幾千里一時流入深閨裏巨石崩崖指下生飛泉走浪弦中起初疑憤怒含雷風又似嗚咽流不通回湍曲瀨勢將盡時復滴瀝平沙中憶昔阮公爲此曲能使仲容聽不足一彈旣罷復一彈願作流泉鎭相屬

近體詩

送韓揆之江西

相招折楊栁別恨轉依依萬里西江水孤舟何處歸湓城潮不到夏口信應稀惟有衡陽鴈年年來去飛

送閻二十六赴剡縣

流水閶門外孤舟日復西雅情徧芳艸無處不萋萋妾夢經吳苑君行到剡溪歸來重相訪莫學阮郎迷

寄韓校書

無事烏程縣蹉跎嵗月餘不知蕓閣吏寂寞意何如逺水浮仙棹寒星伴使車因過大雷岸莫忘八行書

感興

朝雲暮雨鎭相隨去鴈來人有返期玉枕只知長下淚銀燈空照不眠時仰看明月翻含意俯盼流波欲寄詞卻憶初聞鳯樓曲教人寂寞復相思

結素魚貽友人

尺素如殘雪結爲素鯉魚欲知心裏事看取腹中書

春閨怨

百尺井欄上數枝桃巳紅念君遼海北拋妾宋家東

八至

至近至逺東西至深至淺淸溪至髙至明日月至親至疎夫妻

得閻伯鈞書

情來對鏡懶梳頭暮雨蕭蕭庭樹秋莫怪闌干垂玉筯只緣惆悵對銀鉤

明月夜畱別

離人無語月無聲明月有光人有情別後相思人似月雲間水上到層城

魚機

機字幼微善屬文咸通中爲補闕李億執箕箒及愛衰入咸宜觀爲女道士後以笞殺女童緑翹事下獄爲京兆溫璋所殺

紀事摘幼微警句有綺陌春望逺瑤街秋興多又殷勤不得語紅淚一雙流又焚香登玉壇端簡禮金闕又云情自郁爭同夢仙貌長芳又勝花又獄中有詩云明月照幽隙淸風開短襟

近體詩

賦得江邊樹

艸色迷荒岸煙姿入逺樓葉鋪秋水面花落釣人頭根老藏魚窟枝低系客舟瀟瀟風雨夜驚夢復添愁

贈鄰女

羞日遮羅袖愁春懶起妝易求無價寶難得有情郎枕上潛垂淚花間暗斷腸自能窺宋玉不必恨王昌

寄飛卿

堦砌亂蛩鳴庭柯煙露淸月中鄰樂響樓上逺山明珍簟涼風著瑤琴寄恨生嵇君懶書禮底物慰秋情

早秋

嫩菊含新彩逺山閉夕煙涼風驚綠樹淸韻入朱弦思婦機中錦徵人塞外天雁飛魚在水書信若爲傳

訪趙鏈師不遇

何處同仙侶靑衣獨在家暖罏畱煮藥鄰院爲煎茶畫壁燈光暗幡竿日影斜殷勤重回首墻外數枝花

寄國香

旦夕醉吟身相思何處申雨中寄書使下斷腸人山捲珠簾防愁隨芳艸新別來淸宴上幾度落梁塵

暮春有感寄友人

鶯語驚殘夢輕妝攺淚容竹陰初月薄江靜晚煙濃濕嘴銜泥燕香須采蕋蜂獨憐無限思吟罷亞枝松

感懷寄人

恨寄朱弦上含情意不任早知雲雨防未起蕙蘭心灼灼桃兼李無妨國士尋蒼蒼松與桂仍羨世人欽月色苔堦淨歌聲竹院深門前紅葉地不掃待知音

遣懷

閒散心無事風光獨自遊斷雲江上月解纜海中舟琴弄蕭梁寺詩吟庾亮樓叢篁堪作伴片石好爲儔燕雀徒爲貴金銀志不求滿林春雨徧對月夜幽逺砌澄淸沼抽簪映細流臥牀書冊徧半醉起梳頭

隔漢江寄子安

江南江北愁望相思相憶空吟鴛鴦暖臥沙浦鸂閒飛橘林煙裏歌聲隱隱渡頭月色沈沈含情咫尺千里況聽家家逺砧

寓言

紅桃處處春色碧柳家家月明樓上新妝待夜閨中獨坐含情芙蓉月下魚戲防蝀天邊雀聲人世悲歡一夢如何得作雙成

和友人次韻

何事能消旅館愁紅箋開處見銀鉤蓬山雨灑千峯小嶰谷風吹萬葉秋字字朝看輕碧玉篇篇夜誦在衾裯欲將香匣收藏卻且惜時吟在手頭

過鄂州

栁拂蘭橈花滿枝石城城下暮帆遲折碑峯上三閭墓逺火山頭五馬旗白雪調髙題舊寺陽春歌在換新詞莫愁魂逐淸江去空使行人萬首詩

暮春卽事

深巷窮門少侶儔阮郎惟有夢中畱香飄羅綺誰家席風送歌聲何處樓街近鼓鼙喧曉睡庭閒鵲語亂春愁安能追逐人間事萬里身同不系舟

毬作

堅圓淨滑一星流月杖爭敲未擬休無滯礙時從撥弄有遮攔處任鉤畱不辭宛轉長隨手卻恐相將不到頭畢竟入門應始了願君爭取最前籌

寄子安

醉別幹巵不浣愁離腸百結解無由蕙蘭銷歇歸春圃楊栁東西絆客舟聚散已悲云不定恩情須學水長流有花時節知難遇未肯厭厭醉玉樓

和人

茫茫九陌無知已暮去朝來典繡衣寶匣鏡昏蟬鬢亂博山鑪冷麝煙微多情公子春畱句少思文君晝掩扉莫惜羊車頻列載栁舒梅綻正芳菲

冬夜寄溫飛卿

苦憶搜思燈下吟不眠長夜怕寒衾滿庭木葉愁風起透幌紗惜月沈疎散未閒終遂願盛衰空見本來心幽棲莫定梧桐處暮鵲啾啾繞竹林

浣紗廟

吳越相謀計防多浣紗神女巳相和一雙笑靨才回面十萬精兵盡倒戈範蠡功成身隱遁子胥諫死國消磨只今諸曁長江畔空有靑山號薴蘿

夏日山居

移得仙居此地來花叢自徧不曾栽庭前亞樹張衣桁坐上新泉泛酒杯軒檻暗傳深竹徑綺羅長擁亂書堆閒乘畫舫吟明月信任輕風吹卻回

左名揚自澤州至京使人傳語

閒居作賦幾年愁王屋山前是舊遊詩詠東西千嶂亂馬隨南北一泉流曾陪夜雨同歡席別後花明獨上樓忽喜叩門傳語至爲憐鄰巷小房幽相如琴罷朱弦折雙燕巢分白露秋莫厭蓬門時一訪每春忙在曲江頭

次光威裒三女子聫句詩韻

昔聞南國容華少今日東鄰姊妹三妝閣卻看鸚鵡賦碧應繡鳯凰衫紅芳滿院參差折緑醑盈杯次第銜恐向瑤池曾作女謫來塵世未爲男文姬有貌眞堪比西子無言我莫慙一曲艷歌琴杳杳四弦琴撥語喃喃當臺競鬭靑絲髮對月爭誇白玉簪小石洞中松露滴大羅天上栁煙含但能爲雨心長在不怕吹簫事未諳阿母幾嗔花下語潘郎曾向夢中參慙持淸句魂猶斷若覩紅顏死亦甘悵望佳人何處在行雲歸北又歸南

附光威裒聫句原唱

朱樓影直日當午玉樹陰低月巳三【光】膩粉暗銷銀縷合錯刀閒剪泥金衫【威】繡牀怕引烏龍吠錦字愁教靑鳥銜【裒】百味鏈來憐益母千花開處鬭宜男【光】鴛鴦有伴誰能羨鸚鵡無言我自慙【威】浪喜遊蜂飛撲撲佯驚孤鵲語喃喃【裒】偏憐愛數螆蛦掌每憶光抽玳瑁簪【光】煙洞幾年悲尙在星橋一夕悵空含【威】前時節羞虛擲世上風流笑苦諳【裒】獨結香銷偸餉送暗垂檀袖學通參【光】須知化石心難定卻是爲云分易甘【威】看見風光零落盡弦聲猶逐望江南【裒光威裒姊妹三人少孤聰慧聫句精粹難儔𨿽謝家詠雪何以加之客有自京師來者示魚機機深愛詞華遂和其韻】

酬李學士寄簟

珍簟新鋪翡翠樓澄玉水記方流惟應云扇情相似同向銀牀恨早秋

江行

大江橫抱武昌斜鸚鵡洲前萬戶家畫舸春眠猶未穩夢爲蝴蝶也尋花

題隱霧亭

春花秋月入詩篇白日淸宵是散仙空捲珠簾不曾下長移一榻對山眠

江陵愁望寄子安

楓葉千枝復萬枝江橋掩映暮帆遲憶君心似西江水日夜東流無歇時

送別

秦樓幾夜愜心期不料仙鄕有別離睡覺莫言云去處殘燈一盞野蛾飛

步非煙

非煙臨淮武公業之愛妾善秦聲好文筆尢工擊甌後與比鄰趙生象吟詠往來公業覺而笞殺之

近體詩

酬趙生

緑慘雙蛾不自持只因幽恨在新詩郎心應似琴心怨脈脈春情更泥誰

寄懷趙生

畫檐春燕須同宿蘭浦雙鴛肯獨飛長恨桃源諸女伴等閒花裏送郎歸【趙原唱曰一覩傾城貌塵心只自猜不隨蕭史去擬學阿蘭來非煙回柬趙又曰珍重佳人贈好音防箋芳翰兩情深薄於蟬翼誰供眼宻似蠅頭未寫心疑是落花還碧洞又思輕雨灑幽襟百回消息千回夢裁作長謡寄綠琴非煙病題詩並蟬錦香囊贈趙乃逾垣相從趙曰十洞三淸𨿽路阻有心還得傍瑤臺瑞香風引思深夜知是蕋宮仙馭來非煙復答是詩】

姚月華

月華少失母忽夢月輪墜於妝臺覺而大悟自幼聰慧組織餴饎不習而能所爲古文詞妙絕當時嘗隨父寓揚子江鄰舟書生楊達一見而慕吟詠酬酢者久之忽其父有江右之行彼此遂絕達往江右蹤迹之亦竟無可尋矣

古體詩

古怨

春艸萋萋春水綠對此思君淚相續羞將離恨向東風理盡秦箏不成曲

與君形影分吳越玉枕經年對離別登臺北望煙雨深回身哭向寥天月

楚妃怨

梧桐葉下黃金井橫架轆轤牽素綆美人初起天未明手拂銀瓶秋水冷

有期不至

銀燭靑樽久延佇出門入門天欲曙月落星稀竟不來煙柳曨曈鵲飛去

劉采春

采春浙人也元稹廉問浙東贈采春詩云新妝巧樣畫新蛾慢裹常州透額羅正面偸輪光滑笏緩行輕踏皺紋波言詞雅措風流足舉止低徊秀媚多更有惱人腸斷處選詞能唱望夫歌望夫歌者卽囉嗊曲之詞也

近體詩

囉嗊曲

不喜秦淮水生憎江上船載兒夫婿去經嵗又經年借問東園栁枯來得幾年自無枝葉分莫怨太陽偏莫作商人婦金釵當卜錢朝朝江口望錯認幾人船那年離別日只道在桐廬桐廬人不見今得廣州書昨日勝今日今年老去年黃河淸有日白髮黑無緣薛濤

濤字度本長安良家女父鄖因官寓蜀嘗指井梧示之曰庭除一古桐聳榦入雲中令濤續之曰枝迎南北鳥葉送往來風鄖愀然父卒母孀以詩聞外遂與諸名士侍酒賦詩晚嵗居碧雞坊剏吟詩樓偃息於上後段文昌再鎭成都濤卒年七十五文昌爲撰墓志

濤好制小詩惜其幅大因作深紅小采箋裁書蜀中號薛濤箋或以營妓無校書之號韋南康欲奏之而罷後遂呼之胡曾詩曰萬里樓臺女校書琵琶花下閉門居掃眉才子知多少管領春風總不如

近體詩

酬人雨後玩竹

南天春雨時那鑑雪霜姿眾類亦云茂虛心能自持多畱晉賢醉早伴舜妃悲嵗後君能賞蒼蒼勁節奇

謁巫山廟

亂猿啼處訪髙唐路入煙霞艸木香山色未能忘宋玉水聲猶自哭襄王朝朝夜夜陽臺下爲雨爲雲楚國亡惆悵廟前多少柳春來空鬭畫眉長

寄舊詩與元微之

詩篇調態人皆有細膩風光我獨知月夜詠花憐黯澹雨朝題柳爲攲垂長教碧玉藏深處總向紅箋寫自隨老大不能收拾得與君開似教男兒

春望詞

花開不相賞花落不同悲欲問相思處花開花落時檻艸結同心將以遺知音春愁正斷絕春鳥復哀鳴風花日將老佳期猶不結同心人空結同心艸那堪花滿枝翻作兩相思玉箸垂朝鏡春風知不知

聞蟬

露滌淸音逺風吹故葉齊聲聲似相接各在一枝棲

罰赴邊有懷上韋令公

聞說邊城苦如今到始知好將筵上曲唱與隴頭兒

鴛鴦艸

綠英滿香砌兩兩鴛鴦小但娛春日長不管秋風蚤

題竹郎廟

竹郎廟前多古木夕陽沈沈山更綠何處江頭有笛聲笛聲盡是迎郎曲

斛石山書事

王家山水畫圖中意思都盧粉墨容今日忽登虛境望步揺冠翠一千峯

上王尙書

碧玉雙幢白玉郎初辭天帝下扶桑手持雲篆題新榜十萬人家春日長

海棠溪

春教風景駐仙霞水面魚身總帶花人世不知雲月異競將紅纈染輕紗

試新服裁制初成

九气分爲九色霞五云仙馭五云車春風因過東君捨偸樣人間染百花

贈逺

芙蓉新落蜀山秋錦字開緘到是愁閨閣不知戎馬事月髙還上望夫樓

擾弱新蒲綠又齊春深花落塞前溪知君未轉秦關騎月照千門掩袖啼

秋泉

冷色初澄一帶煙幽聲遙瀉十絲弦長來枕上牽情思不使愁人半夜眠

十離詩【錄二首】

筆離手

越管宣毫始稱情紅箋紙上撤花瓊都緣用久鋒頭盡不得羲之手裏擎

魚離池

戲躍蓮池四五秋常揺朱尾弄銀鉤無緣擺罷芙蓉朶不得淸波更一遊【元微之使蜀嚴司空遣濤往侍後因事獲怨逺之濤作十離詩以獻因復善焉】

送友人

水國蒹葭夜有霜月寒山色共蒼蒼誰言千里自今夕離夢杳如關路長

送盧員外

玉壘山前風雪夜錦官城外別離魂信陵公子如相問長向夷門感舊恩

上川主武相國

落日重城夕霧收玳筵雕俎薦諸侯因令朗月當庭燎不使珠簾下玉鉤

春郊遊眺寄孫處士

今朝縱目翫芳菲夾纈籠裙繡地衣滿袖滿頭兼手把教人識是看花歸

續嘉陵驛詩獻武相國

蜀門西更上靑天彊爲公歌蜀國弦卓氏長卿稱士女錦江玉壘獻山川

酬杜舍人

雙魚底事到儂家撲手新詩片片霞唱到白蘋洲畔曲芙蓉空老蜀江花

籌邊樓

平臨云鳥八秋壯壓西川四十州諸將莫貪羌族馬最髙層處見邊頭

柳絮

二月楊花輕復微春風揺蕩惹人衣他家本是無情物一向南飛又北飛

杜秋娘

秋娘金陵娼家女年十五爲李錡妾常唱金縷詞以勸酒

古體詩

金縷詞

勸君莫惜金縷衣勸君須惜少年時花開堪折直須折莫待無花空折枝

周徳華

近體詩

楊栁枝詞【一作劉禹錫詩】

淸溪一曲柳千條二十年前舊板橋曾與情人橋上別更無消息到今朝

盛小叢

近體詩

突厥三臺

雁門山上雁初飛馬邑防中馬正肥日旰山西逢驛使殷勤南北送徵衣【李尙書訥爲浙東廉使夜登越城樓聞歌聲激切召至乃小叢歌突厥三臺詞也時崔侍禦元範至府幕赴闕李餞之命小叢歌餞在座各爲一紙贈之其爲名流所重如此】章臺栁

栁李王孫妓也李與韓翃善栁語李曰韓秀才不久貧賤宜假借之李深頷焉一日酒酣命栁從座接韓韓辭不敢當李曰大丈夫相遇杯酒間一言道合死且許之況一婦人哉栁卒歸韓來嵗成名節度侯希逸奏爲從事置栁都下三嵗不迎且寄詩曰章臺栁往日靑靑今在否縱使長條似舊垂也應攀折他人手栁答以詩落髮爲尼後爲蕃將沙叱利所劫韓聞悵然適宴會中丞許俊被酒起曰得員外手書數字當立致之乃急馳入叱利第會利出許卽入曰將軍墜馬且不救遣取夫人栁驚出許示以書卽挾上馬馳返一座驚嘆因白希逸修表上聞詔栁歸韓焉

古體詩

答韓節度

楊栁枝芳菲節可恨年年贈離別一葉隨風忽報秋縱使君來豈堪折

妓常浩

古體詩

贈盧夫人

佳人惜顏色恐逐芳菲歇日暮出畫堂下階見新月拜月仍有詞傍人那得知歸來玉臺下始覺淚痕垂徐月英

月英江淮間娼也與情郎別云枕前淚與階前雨隔過紗滴到明有集行於世

近體詩

送人

惆悵人間萬事非兩人同去一人歸生憎平望亭前水忍照鴛鴦相背飛

王蘇蘇

蘇蘇南曲中妓也

近體詩

答李標

怪得犬驚雞亂飛羸童瘦馬老麻衣阿誰亂引閒人到畱取靑蚨熱趕歸【進士李標者自言英公勣之後久在大諫王致君門下致君弟侄因與同詣蘇蘇家標題曰春暮花枝繞戶飛王孫尋勝引塵衣洞中仙子多情態畱住阮郎不放歸蘇蘇先未識不甘其題取筆答此詩標性褊頭面通赤命駕先歸後蘇蘇見王家郎君輙詢熱趕郎在否】

平康妓

近體詩

書紅箋

銀缸斜背解明璫小語偸聲喚玉郎從此不知蘭麝貴夜來新惹桂枝香【裴思謙及第後作紅箋名紙十數幅詣平康裏宿焉詰旦一妓取紅箋賦此詩】

武昌妓

近體詩

楊栁枝

悲莫悲兮生別離登山臨水送將歸武昌無限新栽栁不見楊花撲面飛

故臺城妓

近體詩

金陵詞

宮中細艸香紅濕宮中纎腰碧泣惟有紅梁春燕雛猶傍珠簾玉鉤立

禦定全唐詩錄卷九十九

欽定四庫全書

禦定全唐詩錄卷一百

太上隱者【以下神仙詩不分古近體】

答人

偶來松樹下髙枕石頭眠山中無歷日寒盡不知年許宣平

宣平新安歙人景雲中隱城陽山不食行如奔馬時或負薪賣擔掛一花瓠及曲竹杖每醉騰騰拄之以歸有詩題庵壁時行長安於驛路洛陽同華間傳捨亦題之李白東遊覽之曰此仙詩也及新安累訪之不得咸通七年郡人許明奴家有嫗入山采樵見一人坐石上食桃甚大自稱宣平卽明奴之祖與一桃食之後嫗卻食輕健入山不歸負薪吟

負薪朝出賣沽酒日西歸路人莫問歸何處穿白雲行入翠微

庵壁題詩

隱居三十載石室南山巓靜夜翫明月淸朝飲碧泉樵人歌壠上谷鳥戲巗前樂矣不知老都忘甲子年

見李白詩又吟

一池荷葉衣無盡兩畝黃精食有餘又被人來尋討著移庵不免更深居【李白訪宣平不得乃題詩於庵壁曰我吟傳捨詩來訪仙人居煙嶺迷髙迹雲林隔太虛窺庭但蕭索倚杖空躊躕應化遼天鶴歸當千載余宣平歸庵見壁詩因題此】

芙蓉峯古丈夫毛女

古丈夫者秦時驪山役夫毛女秦宮女殉葬驪山者並以計得脫入山食木實日久毛髮紺綠能淩虛而翔大中初有陶太白尹子虛者采藥入芙蓉峯遇之自嫌貌醜怪返穴易衣一古服儼雅一鬟髻防衣二子相與傾壺而飲飲盡古丈夫折松枝叩壺而吟毛女和之贈藥而別

餌柏身輕疊嶂間是非無意到塵寰冠裳暫備論浮世一餉雲遊碧落閒

右古丈夫吟

誰知古是與今非閒躡靑霞與翠微簫管秦樓應寂寂彩雲空惹薜蘿衣

右毛女吟

鐘離權

權唐處士咸陽人遇老人授仙訣又遇華陽眞人上仙王元甫傳道入崆峒山自號云房先生題邢州開元寺

得道髙僧不易逢幾時歸去願相從自言住處連滄海別是蓬萊第一峯

莫怪追歡笑語頻尋思離亂好傷神閒來屈指從頭數得見淸平有幾人

呂巖

巖字洞賓京兆人舉進士不第隱終南山從鐘離權得道尢精劍術關右途路間往往有逢之者贈薛道士

落魄薛道士年髙無白髭雲中臥防石雪裏去尋碑誇我喫大酒嫌人念小詩不知甚麼漢一任輩流嗤

送鐘離先生

得道來來相見難又聞東去幸仙壇杖頭春色一壺酒頂上云攢五嶽冠飲海龜兒人不識燒山符手鬼難看先生此去身須老乞與貧儒換骨丹

贈人

羅浮道士誰同流艸衣木食輕王侯世間甲子管不得壺裏乾坤只自由數著殘棋江月曉一聲長嘯海山秋飲余回首話歸路遙指白雲天際頭

題壁

朝遊嶽鄂暮蒼梧袖裏靑蛇膽气麤三醉嶽陽人不識朗吟飛過洞庭湖

題沈東老壁

西鄰已富憂不足東老𨿽貧樂有餘白酒釀來緣好客黃金散盡爲收書【按東老宋人因巖系唐進士故附及】

令牧童答鐘弱翁

艸鋪橫野六七里笛弄晚風三四聲歸來飽飯黃昏後不脫蓑衣臥月明【弱翁帥平涼一方士通謁有牧童牽黃犢隨之弱翁指牧童曰道士頗能賦此乎方士笑曰不煩我語是兒能之牧童乃操筆大書云云方士卽呂公也】

許碏

碏髙陽人累舉不第學道於王屋周遊名山洞府到處於石崕峭壁人不及處題云許碏自峨嵋山尋偃月子到此筆迹神異竟莫詳偃月子也遊廬江醉吟云云人皆笑爲風狂後揷花作舞上酒樓醉歌升仙去

醉吟

閬苑花前是醉鄕踏翻王母九霞觴羣仙拍手嫌輕薄謫向人間作酒狂

譚峭

峭字景升國子司業洙之子好道術辭父逺遊師嵩山道士辟穀養气後居南嶽煉丹成能隱化復入靑城而去

行吟

綫作長江扇作天靸鞋拋向海東邊蓬萊信道無多路只在譚生拄杖前

沈廷瑞

廷瑞吏部侍郎彬之子髙安人有道術嗜酒卻粒寒暑一單褐數十年不易常跣行日數百里林棲路宿多在玉笥浮雲二山化後人猶常見之贈僧昭瑩

南北東西路人生防不無早曾依閣皂又卻上都云片隨天濶泉聲落石孤何期早相遇樂共煮菖蒲【延瑞化於玉笥山後二年有閣皂山僧昭瑩遇之問所往云暫尋知巳畱詩別昭瑩後到玉笥山話及方知其尸解而去耳】

許堅

堅字介石廬江人

幽棲觀

仙翁上升去丹井寄晴壑山色接天臺湖光照寥廓玉洞絕無人老檜猶棲鶴我欲掣靑蛇他時衝碧落

題茆山觀

嘗恨淸風千載郁洞天今得恣遊遨松楸一色古壇靜鸞鶴不來靑漢髙茅氏井寒丹巳化元宗碑斷夢仍勞分明有个長生路休向紅塵嘆二毛

伊用昌

用昌不知何許人與其妻乞食多在江左廬陵宜春諸郡出語輕忽常爲人毆擊愛作望江南詞與妻倡和詞皆有防妻有殊色人以言笑戲調不可犯夫妻在南城縣丐死牛肉食之死後有見之者夫妻皆躡虛而行發視所埋處惟爛牛肉無別物畱題閣皂觀

花洞門前吠似雷險聲流斷俗塵埃雨噴山腳毒龍起月照松梢孤鶴回羅幕秋髙添碧翠畫簾時捲到樓臺兩壇詩客何年去去後門關更不開

紫微孫處士

送靑城丈人酒

深羨靑城好洞天白龍一覺巳千年鋪云枕石長松下朝退看書盡日眠

裴航

贈樊夫人

向爲胡越猶懷想況遇天仙隔錦屏儻若玉京朝防去願隨鸞鶴入靑防【夫人名云翹劉仙君綱之妻也長慶中航下第遊鄂渚偶與夫人同載航見其有國色慕之賂侍妾裊煙以詩達意】

樊夫人

答裴航

一飲瓊漿百感生霜搗盡見雲英藍橋便是神仙窟何必﨑嶇上玉淸【夫人得航詩若不聞使裊煙持詩答航航亦未達詩之防趣後於藍橋向老嫗求漿飲嫗呼女雲英擎漿與航英色芳麗航憶夫人詩句異之願聘焉嫗言巳有靈丹須玉杵臼搗之必以此爲聘當相與航購得之嫗仍令航搗藥百日嫗吞之先入洞吿姻戚來迎航及女就禮引見諸賓一仙嫗謂航應相識否航不省曰不憶鄂渚同舟事乎航驚怛陳謝始知夫人卽妻之姊後航及妻入玉峯洞爲上仙】吳彩鸞

贈文簫

若能相伴陟仙壇應得文簫駕彩鸞自有繡並甲帳瑤臺不怕雪霜寒【鐘陵西山館中秋遊女甚盛太和末有書生文簫覩一姝甚妙相盼不去歌云云歌罷穿大松徑捫山險上升生躡其蹤姝相引至絕頂忽風雨有仙童持天判云吳彩鸞私欲謫民妻一紀乃與生下山歸松陵】

慈恩塔院女仙

題寺廊柱

皇子陂頭好月明忘卻華筵到曉行煙收山底翠黛橫折得荷花逺恨生

湖水團團夜如鏡碧樹紅花相掩映北斗防幹移曉柄有似佳期常不定【太和三年長安慈恩寺塔院月夕忽見一美婦人從三四靑衣來繞佛塔言笑甚有風味回顧侍婢白與院主借筆硯來乃於北廊柱上題詩院主執燭出視悉變爲白鶴衝天去書迹至今尙存焉】

郎子神

郎子神於大歷中降於桐廬女子王法智自言姓滕名傳京兆萬年人

桐廬令鄭鋒宅賦

忽然湖上片雲飛不覺舟中雨濕衣折得蓮花渾忘卻空將荷葉蓋頭歸【鋒集諸賢與神獻酬數百言各爲詩一章神亦率然誦詩一首曰眾人莫厠笑又云此作亦頗蹀躞】

淸逺道士

同沈恭子遊虎丘寺有作

我本長殷周遭罹歷秦漢四瀆與五嶽名山盡幽竄及此寰區中始有近峯翫近峯何鬱鬱平湖渺彌漫吟俛川之陰步上山之岸山川共澄澈光彩交淩亂白雲蓊欲歸靑松忽消半客去川鳥靜人來山鳥散谷深中見日崖幽曉非旦聞子盛遊遨風流足詞翰嘉玆好松石一言常累嘆勿謂余鬼神忻君共幽贊【顏魯公刻此詩虎丘巖際魯公有和作李徳裕皮陸繼和】

夢中美人

春陽曲

長安少女踏春陽何處春陽不斷腸舞袖弓彎渾忘卻羅衣空換九秋霜【貞元中有帥家子邢鳯居長安平康裏南質一大第卽其寢而晝偃夢一美人古裝髙鬟長眉執捲而吟鳯發其捲美人曰君必欲傳之無過一篇取彩箋傳其春陽曲問曲中弓彎何謂美人云父母教妾爲此舞乃起整衣張袖舞教拍爲弓彎狀以示鳯旣罷辭去鳯覺仍於襟袖得其詞】碧衣女子

白蘋洲吟

碧水色堪染白蓮香正濃分飛俱有恨此別幾時逢藕隱玲瓏玉花藏縹緲容何當假雙翼聲影暫相從【張確嘗遊霅上白蘋洲見二碧衣女子攜手吟此確逐之化爲翡翠飛去】

殷七七

七七名文祥又名道筌嘗自稱七七俗因呼之不知何所人遊行天下人久見之不測其年壽每日醉歌云云周寶鎭浙西師敬之嘗試其術於九月令開鶴林寺杜鵑花有驗

陽春曲

愁見唱陽春令人離腸結郎去未歸家栁自飄香雪【七七有異術過潤州與客飲云某有藝侑歡顧屏上畫婦人曰可歌陽春曲婦人應聲遂歌其音淸亮似從屏中出如此者十餘曲】

李眞

眞唐末仙人

丈人山詩

春凍曉韉露重夜寒幽枕云生豈是與山無素丈人著帽相迎

崔常侍

聫句

牀頭錦衾斑復斑架上朱衣殷復殷空庭朗月閒復閒夜長路逺山復山【有中官宿官坡館燈下見有三人至皆古衣冠相謂曰崔常侍來何遲俄有一人續至淒淒然有離別之意蓋崔常侍也舉酒賦詩聫句末卽崔常侍之詞也中官將起四人相顧大嘯而去】

西鄙人【以下無名氏詩】

近體詩

哥舒歌

北斗七星髙哥舒夜帶刀至今窺牧馬不敢過臨洮無名氏【見韋縠才調集】

古體詩

春

褭褭春風吹水國金鴉影暖南山北蒲抽小劍割湘波栁拂長眉舞春色白銅堤下煙蒼蒼林端細蕊參差香綠桑枝下見桃葉回看靑雲空斷腸

烏足遲遲日宮裏天門擊鼓龍蛇起風師剪翠換枯條靑帝挼藍染江水蜂蝶繽紛抱香蕊錦鱗跳擲紅雲尾繡衣白馬不歸來雙成倚檻春心醉

夏

赤帝旗迎火雲起南山石裂吳牛死繡楹夜夜箔蝦須象榻重重簟湘水彤彤日腳燒冰井古陌塵飛野煙靜漢帝髙堂汗若珠班姬明月無停影

秋

月色驅秋下穹昊梁間燕語辭巢蚤古苔凝紫貼瑤階露槿啼紅墮江艸越客羇魂掛長道西風欲揭南山倒粉蛾恨骨不勝衣映門楚碧蟬聲老

冬

蒼茫枯磧陰雲滿古木號空晝光短云擁三峯嶽色低冰堅九曲河聲斷浩汗霜風刮天地溫泉火井無生意澤國龍蛇凍不伸南山瘦柏消殘翠

雞頭

湖浪參差疊寒玉水仙曉展缽盤綠淡黃根老栗皺圓染靑刺短金罌熟紫羅小囊光蹙一掬眞珠藏蝟腹樷樷引觜傍蓮洲滿川恐作天雞哭

紅薔薇

九天碎霞明澤國造化工夫潛剪刻淺碧眉長約細枝深紅刺短鉤春色晴日當樓曉香歇錦帶盤空欲成結謝豹聲催麥隴秋春風吹落猩猩血

斑竹簟

龍鱗滿牀波浪濕血光防防湘娥泣一片晴霞凍不起深沈盡訝鮫人立百朶排花蜀纈明瑚枕滑葛衣輕閒獨臥曉不起冷浸羇魂錦江裏

聽琴

六律鏗鏘間宮徵伶倫寫入梧桐尾七條瘦玉叩寒星萬派流泉哭纎指空山雨腳隨雲起古木燈靑嘯山鬼田文墮淚曲未終子規啼血哀猿死

石橊

蟬嘯秋云槐葉齊石橊防老庭枝低流霞色染紫罌粟黃蠟紙苞紅瓠犀玉刻冰壺含露濕斒斑似帶湘娥泣蕭娘初嫁嗜甘酸嚼破冰精千萬粒

小蘇家

雙月謳防輾秋碧細風斜掩神仙宅麥門冬長馬鬛靑茱萸蕊綻蠅頭赤流蘇斗帳懸髙壁防鳯盤龍繳香額堂內月娥橫剪波倚門腸斷蝦須隔

斑竹

濃綠疎莖繞湘水春風抽出蛟龍尾色抱霜花粉黛光枝撐蜀錦紅霞起交戛敲欹無俗聲滿林風曳刀槍橫瘢痕苦雨洗不落猶帶湘娥淚血腥嫋娜梢頭埽秋月影穿林下疑殘雪我今慙愧子猷心解愛此君名不滅

天竺國胡僧水晶念珠

天竺胡僧踏雲立紅精素貫蛟人泣細影疑隨爛火銷圓光恐滴袈裟濕夜梵西天千佛聲指輪次第驅寒星若非月下滴秋露則是井底圓春冰淒淸妙麗應難並眼界眞如意珠靜碧蓮花下獨提攜堅潔何如幻泡影

白雪歌

皇穹何處飛瓊屑散下人間作春雪五花馬踏白雲衢七香車碾瑤墀月蘇嵒乳洞擁山家澗藤古栗盤銀虵寒郊復疊鋪栁絮古磧爛漫吹蘆花流泉不下孤汀咽斷臂老猿聲欲絕鳥啄冰潭玉鏡開風敲檐澑水晶折拂戶初疑粉蝶飛看山又訝白鷗歸孫康凍死讀書闈火井不暖溫泉微

琵琶

粉胸繡臆誰家女香撥星星共春語七盤嶺上走鸞鈴十二峯頭弄雲雨千悲萬恨四五弦弦中甲馬聲駢闐山僧撲破琉璃缽壯士擊折瑚鞭瑚鞭折聲交戞玉盤傾瀉眞珠滑海神驅趂夜濤回江娥蹙踏春冰裂滿座紅妝盡淚垂望鄕之客不勝悲曲終調絕忽飛去洞庭月落孤雲歸

近體詩

畱贈偃師主人

孤城漏未殘徒侶拂徵鞍洛北去愁逺淮西歸夢防曉燈回壁暗晴雪捲簾寒更盡主人酒出門行路難

宴李家宅

畫屏深掩瑞雲光羅綺花飛白玉堂銀榼酒傾魚尾倒金鑪灰滿爇心香輕揺綠水靑蛾飲亂觸紅絲皓腕狂今日恩榮許同聽不辭沈醉一千觴

長信宮

細艸侵堦亂碧鮮宮門深鎖綠楊天珠簾欲捲擡秋水羅幌微開動冷煙風引漏聲過枕上月遷花影到前獨挑殘焰魂堪斷恨卻靑娥悞少年

驪山感懷

武帝尋仙駕海遊禁門髙閉水空流深宮帶日年年色翠栢凝煙夜夜愁鸞鳯影沈歸萬古歌鐘聲斷夢千秋晚來惆悵無人會雲雨能飛傍玉樓

遊朱坡故少保杜公林亭

杜陵池館洛城東孤島回汀路不窮髙岫乍疑三峽近逺波初似五湖通梧桐葉暗蕭蕭雨菱荇花香澹澹風還有昔時巢燕在飛來飛去畫堂空

經漢武泉

芙蓉池苑起淸秋漢武泉聲落禦溝他日江山映蓬鬢二年楊栁別漁舟竹間駐馬題詩去物外何人識醉遊盡把歸心付紅葉晚來隨水向東流

雜詩

近寒食雨艸萋萋著麥苗風映栁堤早是有家歸未得杜鷗休向耳邊啼

春光冉冉歸何處更向樽前把一杯盡日問花花不語爲誰零落爲誰開

水紋珍簟思悠悠千里佳期一夕休從此無心愛良夜任他明月下西樓

數日相隨兩不忘郎心如妾妾如郎出門便是東西路把取紅牋各斷腸

無定河邊暮角聲赫連臺畔旅人情函關歸路千餘里一夕西風白髮生

花落長川艸色靑暮山重疊雨冥冥逢春便覺飛蓬苦今日分飛一涕零

洛陽才子鄰簫恨湘水佳人錦瑟愁今昔兩成惆悵事臨卭春盡暮江流

浙江輕浪去悠悠望海樓吹望海愁莫怪鄕心隨魄斷十年爲客在他州

聽唱鷓鴣

金穀歌傳第一流鷓鴣淸怨碧雲愁夜來省得曾聞處萬里月明湘水流

雜詩

靑天無雲月如燭露泣棃花白如玉子規一夜啼到明美人獨在空房宿

空賜羅衣不賜恩一薰香後一銷魂𨿽然舞袖何曾舞常對春風裛淚痕

不洗殘妝憑繡牀卻嫌鸚鵡繡鴛鴦回鍼刺到雙飛處憶著徵夫淚數行

眼想心思夢裏驚無人知我此時情不如池上鴛鴦鳥雙宿雙飛過一生

一去遼陽系夢魂忽傳徵騎到中門紗不肯施紅粉徒遣蕭郎問淚痕

鶯啼露冷酒初醒罨畫樓臺曉角鳴翠羽帳中人夢覺寶釵斜墜枕函聲

兩心不語暗知情燈下裁縫月下行行到階前知未睡夜深聞放剪刀聲

雜詞

行人南北分徵路流水東西接禦溝終日坡前怨離別漫名長樂是長愁

偏倚繡牀愁不起雙垂玉筯翠鬟低捲簾相待無消息夜合花開日又西

悔將淚眼向東開特地愁從望裏來三十六峯猶不見況伊如燕這身材

禦定全唐詩錄卷一百

