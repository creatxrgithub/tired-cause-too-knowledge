淸詩別裁集淸沈徳潛編●卷一☆錢謙益字受之﹐江南常熟人。成歷庚戍﹐賜進士第三人。國朝官至禮部尙書。著《初學》《有學》二集。○尙書天資過人﹐學殖鴻博。論詩稱揚樂天﹑東坡﹑放翁諸公。而明代如李﹑何﹑王﹑李﹐槪揮斥之﹔餘如二袁﹑鐘﹑譚﹐在不足比數之列。一時帖耳推服﹐百年以後﹐流風餘韻﹐猶足詟人也。生平著述﹐大約輕經籍而重內典﹐棄正史而取稗官﹐金銀銅鐵﹐不妨合爲一鑪。至六十以後﹐頹然自放矣。向尊之者﹐幾謂上掩古人﹔而近日薄之者﹐又謂澌滅唐風﹐貶之太甚﹐均非公論。玆錄其推激气節﹐感慨興亡﹐多有關風教者﹐余靡曼噍殺之音略焉。見《初學》《有學》二集中﹐有焯然可傳者也。至前爲黨魁﹐後逃禪悅﹐讀其詩者應共悲之。○牧齋詩﹐如「吾道非歟何至此﹐臣今老矣不如人」﹑「屋如韓愈詩中句﹐身似王維畫里人」﹐「工致有餘﹐易開淺薄﹐非正聲也。五言平直少蘊﹐故不錄。○陸宣公墓道行延英重門晝不開﹐白麻黃閣飛塵埃。中條山人叫閽哭﹐金吾老將聲如雷。蘇州宰相忠州死﹐天道寧論乃如此。千年遺櫬歸不歸﹐兩地孤墳竟誰是﹖人言槁葬在忠州﹐又云徵還返故丘。圖經聚訟故老哄﹐爭此朽骨如天球。齊女門前六里路﹐蕎麥茫茫少封樹。下馬猶尋董相墳﹐飛鳧孰辧孫王墓。靑艸黃茅萬死鄕﹐蠅頭細字寫巾箱。起艸尙傳哀痛詔﹐閉門自驗活人方。永貞求舊空黃土﹐元祐靑編照千古。人生忠佞看到頭﹐至竟延齡在何許。君不見華山山下艸如燻﹐石闕丰碑野火焚。樵夫踞坐行人唾﹐傳是崖州丁相墳。﹝墓之附會與否不必論﹐重其人﹐不重其墓也。結語專及丁相墳者﹐以丁謂蘇人﹐墓在蘇州﹐故用反面襯托。前輩徵引﹐不同泛泛。﹞○團扇篇合歡團扇美人作﹐輕雲如紈雪如素。裁成顧兔舒月波﹐畫出乘鸞上天路。美人容華傾六宮﹐捨羞卻扇妖且慵。自分團欒賽明月﹐豈知搖動生秋風。碧天一夜秋如水﹐炎涼盡在君懷裏。不怨秋風坐棄捐﹐卻愁明月常相似。秋來明月正嬋娟﹐別殿長門是處懸。從教妾扇經秋掩﹐但願君心並月圓。君心如月不可掇﹐妾扇團團那忍割。可憐團扇無蔽虧﹐不比淸光有盈缺。奉君淸暑爲君容﹐莫道恩情中路空。蛛絲虫网頻垂淚﹐還感君恩在篋中。﹝自注﹕張子壽賦《白羽扇》云「縱秋气之移奪﹐終感恩於篋中。」蓋公懼李林甫之讒而作。○此召對落職後詩也。眷念恩情﹐收藏笥篋﹐與小丈夫悻悻者異焉。﹞○題宋徽宗杏花村圖宜春小苑春風香﹐宣和祕殿春晝長。帝所神霄換新誥﹐江南花石催頭綱。至尊盤礡自遊藝﹐宛是前身畫師制。歲時婚嫁杏花村﹐桑麻雞犬桃源世。杏花村中花冥冥﹐紇幹山雀羣飛鳴。巾車挈篋去何所﹐無乃負擔趨靑城。君不見杏花寒食錢塘路﹐鬼燐燈檠風雨暮。麥飯何人澆一盂﹐孤臣哭斷冬靑樹﹗○玉堂雙燕行送劉晉卿趙景之兩太史謫官玉堂晝暖燻風香﹐雙雙燕尾搖倉瑯。背飛並映銀花榜﹐托宿交棲玳瑁梁。感君恩重巢君幕﹐顧影呢喃前復卻。何當鳴梧比丹鳳﹐且願銜花效黃雀。啁哳辭歸未忍歸﹐差池掠羽試雙飛。風回鈴索聲猶在﹐日過花磚候已非。珠簾十二秋風促﹐蘆雪菇煙何處宿﹖明年社日早歸來﹐﹛爾﹜口銜泥補君屋。﹝爲謫官者言﹐自宜以銜泥補屋望之。此立言體也。與《團扇篇》用意略同。﹞○送福淸公歸裏甘陵南北久分歧﹐鵷鷺雍容彼一時。抗疏有人盈瑣闥﹐顧名無闕省罘罳。恩牛怨李誰家事﹐白馬淸流異代悲。八載調羹心獨苦﹐臨行諄復外廷知。鶚立朝端領搢紳﹐飄蕭鬢髮見風神。契丹使亦知元老﹐回紇占應見大人。代許孤忠畱一柱﹐帝思耆徳撫三辰。吳門咫尺鄰閶闔﹐珍重東山五畝身。﹝三四語比以文潞公﹑郭汾陽﹐史事須如此用。○詩作於萬曆季年﹐福淸公﹐葉臺山向髙也。公在政府﹐士林倚以爲重。後以不能救萬景死﹐又林汝翥忤奄﹐羣奄辱及於公。公去﹐而東林君子無噍類矣。詩中「白馬淸流」﹐其有先見乎﹗﹞○戊辰七月應召赴闕車中言懷三年嚴譴望修門﹐隨例趨朝又北轅。聖代故應無棄物﹐孤臣猶有未招魂。夕陽亭下人還過﹐端禮門前石尙蹲。重向西風揮老淚﹐餘生何以答殊恩。寥廓髙天一冥鴻﹐肯隨烏鳥問雌雄﹗紛紛豈止容卿輩﹐碌碌何須笑乃公。赤汗馬應空冀北﹐白頭豕自愧遼東。郊原無限停車思﹐落日披襟得遠風。○臨城驛壁見方侍禦孩未題詩驛吏逢迎舊赭衣﹐生還今日是耶非﹖綸竿喜值金雞放﹐華表眞同白鶴歸。抱蔓摘瓜餘我在﹐破巢完卵似君稀。循墻嘆息看題句﹐淅淅秋風起夕扉。﹝「抱蔓摘瓜」﹐言淸流幾盡﹐己獨存也。「破巢完卵」﹐言進言被禍﹐身幸存也。﹞○召對文華殿旋奉嚴旨感恩述事宮廷初散鼠孤羣﹐殷殷成雷又聚蚊。捲舌光芒仍炫耀﹐臺階气象向氤氳。傷心詔獄生春艸﹐回首觚稜隔暮云。明主定無鉤黨禁﹐文華休擬作同文。﹝自注﹕倪侍讀鴻寶云「文華殿寧可作同文館耶﹖」﹞破帽靑衫又一回﹐當筵舞袖任他猜。平生自分爲人役﹐流俗相尊作黨魁。明日孔融應便去﹐當年王式悔輕來。淸宵吉夢還知否﹐萬樹靑山早放梅。獵獵寒風逼風余﹐柴門剝啄到雙魚。親憎言祿催偕隱﹐友賤求名勸著書。薄俗休官如物故﹐畏途削籍當遷除。夕陽亭下城西路﹐嘆息何人返敝廬。﹝勸著書者﹐勸其輕名勿著書也。○崇禎元年﹐牧齋被召﹐思陵召對文華殿﹐欲用爲相。溫體仁訐其主浙試時﹐關節受賄﹐神姦結黨﹐聲色俱厲。思陵遂罷牧齋官。其實浙闈事﹐姦人紿爲之也。後坐杖贖﹐不復用矣。諸詠作於途中﹐今錄三首﹐以存其槪。﹞○潞河別劉咸仲吏部別緒鄕心浩莫分﹐潞河風雨帝城云。能容放廢惟良友﹐未忘京華爲聖君。衰鬢數莖還去國﹐秋風一葉又離羣。《渭城》歌罷休垂淚﹐逐客年來實絕聞。○題淮陰侯廟淮水城南寄食徒﹐眞王大將在斯須。豈知隆準如長頸﹐終見鷹揚死雉姁。落日井陘旗尙赤﹐春風鐘室艸先朱。東西冢墓今安在﹐好爲英雄奠一盂。﹝自注﹕信母墓在東冢﹐漂母墓在西冢。﹞○已巳八月待放歸田感懷述事奉寄南都諸君子畱都文物漢西京﹐虎踞龍蟠集俊英。髙廟神靈嘗陟降﹐中朝佞幸敢縱橫﹗瑣闈月白鐘山曉﹐烏府霜寒淮水淸。望盡浮雲天北極﹐長安應見泰階明。○奉謁少師髙陽公於裏第感舊述懷忽漫摳衣拜此堂﹐心期如夢淚千行。更闌尙說三條燭﹐坐久眞慚數仞墻。孔思周情新著作﹐禹糧堯韭舊耕桑。明燈促席親函丈﹐秋柝沈沈夜未央。﹝語語是家居情事。﹞再鎭危關鎖鑰長﹐一歸寇盜總猖狂。心因憂國渾如醉﹐鬢爲論兵半有霜。椽筆攜將分子姓﹐靴刀畱取壓文章。入郊先問躬耕地﹐簡較秋原幾樹桑。﹝王西寧「發爲胡笳吹作雪﹐心因烽火煉成丹」﹐意亦相同﹐而此覺雅音。﹞蒼黃出鎭便門東﹐單騎橫穿萬騎中。拊手關河歸舊服﹐側身天地荷成功。朝家議論三遺矢﹐社稷安危一畝宮。聞道邊廷饒魏絳﹐早懸金石賞和戎。﹝眾以年老輕之﹐而社稷安危系於閒散之身﹐蓋以挽回天下望之矣。○孫文忠諱承宗﹐髙陽人﹐牧齋座主也。以宰相任邊事久﹐屢立匡復功。爲奄人鬥筲所厄﹐家居七年。崇禎十七年﹐城陷不屈死。詩中望其出而救時﹐非阿好也。此種詩可以證史﹐不徒辭章對偶之工。﹞○歲暮雜懷卒歲閒門有雀羅﹐流年䢐謝意如何﹖看花伴侶靑春少﹐種菜英雄白首多。佩劍定須懸舊隴﹐明珠只合換新歌。劇憐渭水垂綸叟﹐未應非熊鬢已皤。○夏日宴新樂小侯於燕譽堂寶玦相逢溝水頭﹐長衢交語路悠悠。西京甲觀論新樂﹐南國丁年說故侯。春燕歸來非大廈﹐夜烏啼處似延秋。曾聞天樂梨園裏﹐忍聽吳歈不淚流﹖﹝此少年故侯也﹐激壯之中﹐自饒淒惋。於吳地宴之﹐故有未語。○下皆《有學集》中詩。﹞○送吳興公遊下邳兼簡李條侯落花飛雨攪邗溝﹐ゎ被奚囊感薄遊。寶劍千金吳季子﹐長城半壁漢條侯。髙楡耕壘連滄海﹐深柳書堂枕碧流。共話老夫應失笑﹐春深冒絮尙蒙頭。○簡侯研徳並示記原當饗休聽《暇豫歌》﹐破巢完卵爲銅駝。國殤何意存三戶﹐家祭無忘告兩河。擊築淚從天北至﹐吹簫聲向日南多。知君恥讀《五裒傳》﹐但使生徒廢《蓼莪》。﹝王裒﹐無不許其忠孝者﹐此又翻進一層﹐倍覺新警。﹞○東歸漫興林木池魚灰燼寒﹐鴛湖恨水去漫漫。西華葛帔仍梁代﹐東市朝衣尙漢官。白鶴遄歸無石表﹐金雞旋放少綸竿。招魂倘有巫陽在﹐歷歷殘棋忍重看。﹝自注﹕過南湖望勺園悼延陵君而作﹐其子貧薄﹐故有任西華之嘆。○《贈人》句云「半生花月張三影﹐兩鬢滄桑郭四朝。」頗有風韻。﹞○丙戍南還贈別故侯家妓人冬哥繡嶺灰飛金穀殘﹐內人紅袖淚闌干。臨歧莫悵靑娥老﹐兩見仙人泣露盤。﹝兩見﹐謂甲申﹑乙酉兩年。﹞天樂荒涼禁苑傾﹐教坊淒斷舊歌聲。臨岐只合懵騰去﹐不忍聽他唱《渭城》。○後觀棋絕句寂寞枯枰響泬漻﹐秦淮秋老咽寒潮。白頭燈影涼宵裏﹐一局殘棋見六朝。飛角侵邊劫正闌﹐當場黑白尙漫漫。老夫袖手支頤看﹐殘局分明一著難。﹝此牧齋自傷末路也。殘局自有勝著﹐只是人不肯尋耳。﹞○讀史記戲書漢家爭道孝文明﹐左右臨朝問亦輕。絳灌但知讒賈誼﹐可思流汗愧陳平﹖﹝與「可憐夜半虛前席﹐不問蒼生問鬼神」一種筆墨。﹞○故宮人漢宮遺事剪燈論﹐共指靑衫認淚痕。今夕驚沙滿蓬鬢﹐始知永巷是君恩。﹝亦是翻進一步法。﹞○畱題秦淮丁家水閣舞榭歌臺羅綺叢﹐都無人迹有春風。踏靑無限傷心事﹐並入南朝落照中。苑外楊花待暮潮﹐隔溪桃葉限紅橋。夕陽凝望春如水﹐丁字簾前是六朝。○村莊紅豆花詩金尊檀板落花天﹐樂府新翻《紅豆篇》。取次江南好風景﹐莫教腸斷李龜年。☆王鐸字覺斯﹐河南孟津人。天啟壬戍進士。國朝官至大學士﹐謚文安。○近望牛頭山漢西郊野望牛頭﹐滚滚寒云萬頃流。鐘磬不關興敗事﹐藤蘿猶掛古今愁。樹連山色低秦塞﹐水帶軍聲別闐州。割據雄圖憂後日﹐夕陽無語下寒丘。﹝文安詩名甚著﹐然每入荒幻﹐如「山聾香殿徹﹐云猛石牀平」之類﹐不可勝數。此章特取其明順流利者。﹞☆方拱乾字坦庵﹐江南桐城人。崇禎戊辰進士。國朝官少詹事﹐兼翰林學士。著有《塞外》《歸國》二集。○宮詹寢食少陵﹐評點杜詩﹐分授學者﹐謂詩必從杜入﹐方有眞性情﹔修飾辭華﹐不能登大雅之堂也。今讀其詩﹐一如論詩之旨。○驅雀詞雀莫啄我蔬﹐我蔬種已遲。衰年事事鈍﹐辛勤還後時。聊取生意足﹐寧獨療長饑﹗甲坼才如豆﹐不及鄰家肥。肥蔬啄可飽﹐瘦蔬啄無遺。饑我不飽汝﹐兩傷亦奚爲﹖欲驅不忍擊﹐短竿護疏籬。我蔬肥有日﹐除竿任汝飛。聽汝嗷嗷音﹐生事同我微。﹝觀我觀物﹐物我皆得﹐少陵夔州以後詩。﹞○舂聲在家愁聞砧﹐砧聲爲客衣。在客愁聞舂﹐舂聲爲客饑。舂本非惡聲﹐客耳自淒其。砧聲砧者苦﹐舂聲聞者悲。此地盡爲客﹐室家亦羈縻。遘此八月霜﹐稻梁同艸衰。稗種賤獨早﹐皮盡乃得糜。十斗舂一斛﹐家家急朝炊。兩舂一口資﹐廿口將安資﹖夜長月色苦﹐冷淡無光輝。聲聲相斷續﹐遠近聞一時。悲余轉成喜﹐得食諒不遲。便作笙竽聽﹐天風任爾吹。﹝轉悲爲喜一層﹐從眞性情流出﹐意盡語竭時﹐忽然得此﹐絕處逢生機也。﹞○補窗紙窗如破衲﹐叢添鍼綫迹。纖纖魚鱗光﹐朝曦逗微隙。夜來朔風狂﹐洞然半分砉阝。寒威透旃裘﹐況乃敝衣幘。看囊久無錢﹐紙價貴逾昔。求全勢所難﹐補罅情轉適。平生鄙彌縫﹐於玆悟損益。漸暄飈亦溫﹐安穩蓬蒿宅。舊研釋冰痕﹐晝長聊點《易》。微云影太空﹐不礙虛生白。﹝極瑣屑事﹐發出安分樂天道理。﹞○路遇李澹生馮炳文皂帽衝風沙﹐晴天疑晦霿。睹君行路色﹐觸我來時痛。握手萬端生﹐醒眼三年夢。相贈繞朝鞭﹐前途愼珍重。○募僧收枯骨兵戈二十載﹐枯骨尙如麻。中豈無才智﹐生原有室家﹐啼魂昏白晝﹐掩胔仗黃沙。何處煩冤盡﹐觀空仰《法華》。﹝仁人之心﹐仁人之事﹐仁人之言。﹞○早起長夜厭朝眠﹐暾光到枕先。家無煩老事﹐人愛早晴天。研洗和冰墨﹐鑪溫隔夕煙。惺惺平旦气﹐孤坐倍泠然。﹝第四語與「人間重晚晴」﹐各有名理。﹞○掩柴門柴門開亦靜﹐無事手常關。曉露花爭坼﹐斜陽牛自還。相看忘塞俗﹐久已負家山。偶憶雍陶句﹐開籠放白鷴。○九日鬱鬱連朝雪﹐蕭蕭九日晴。異鄕誰送酒﹐令節但存名。目斷天無極﹐風髙沙自驚。莫嫌人迹遠﹐雁迹罷南徵。﹝塞上九日詩﹐脫盡前人窠臼。﹞○放雉萬物愛生還﹐淩霄刷羽翰。自經羅网苦﹐益覺地天寬。文采無誇耀﹐飛翔得便安。故山諧伴侶﹐不羨女牀鸞。﹝寫物寫人﹐生枯雙管齊下。﹞○寧遠溫泉溫與探湯異﹐邊城舊擅名。無心何自熱﹐有本得長淸。調燮功誰擅﹐寒暄理自平。衰年苦蕭颯﹐一濯已春生。﹝三四是體﹐五六是用﹐君子之徳﹐大臣之度﹐並見二十字中。﹞○晤林茂之時年八十五矣羣奉丈人行﹐相看若鼎彜。別時貧到骨﹐近日老能詩。結客前朝重﹐遺民後代知。嗟予隨仗履﹐鬢髮已如絲。﹝是俠士﹐是詩老﹐是遺民﹐如讀林茂之傳。﹞○舊鶴﹝自注﹕余舊畜﹐己亥贈吉旋﹐今猶無恙。﹞老鶴迎人作意鳴﹐三年前是一般聲。別來何物不經變﹐知爾於人無所爭。舊侶分飛憐獨立﹐故交相遇倍多情。衛廷豈少乘軒輩﹐誰臥長松夢玉京。﹝多情人不作浮簿語﹐三四所感者大。﹞○廣寧醫巫閭是望中山﹐指點殘黎慘淡間。北鎭祀誰憑享殿﹐南冠人尙巒楡關。光熹往事傷心久﹐劉杜徵魂帶血還。慚愧髙岡祀李靖﹐紀功碑斷蘚花斑。﹝劉杜謂劉糸廷﹑杜松﹐皆死於戰者。﹞○譯使至髙麗天荒地老更誰鄰﹐屬國驚聞接海濱。豺虎窟多中土客﹐風凰城是舊朝臣。泉刀重譯旃裘雪﹐鹽鐵歸裝塞馬春。試問爲奴當日祖﹐流傳《洪範》可能陳﹖☆張文光字譙明﹐河南祥符人。崇禎戊辰進士。國朝官按察副使。著有《斗齋詩》。○副使詩得力於杜﹐有悲壯之聲。○登汴城角樓落日下層城﹐蒼然遠樹平。亂雲連嶽碧﹐野火隔江明。狐兔盤深窟﹐蒹葭冷舊京。中原形勝地﹐畫角起邊聲。○送吳六益詩人南歸盡此一杯酒﹐悠悠無限情。秋勻千樹色﹐日落大河聲。天地畱風雅﹐衣冠老杜蘅。前途誰共語﹐孤劍自長鳴。﹝「秋勻」﹐「勻」字極煉。「日落大河聲」﹐何減李北地﹗﹞○野月野曠煙初歇﹐孤輝更杳茫。長天籠遠樹﹐古渡泊空航。夜冷流民屋﹐春寒戰骨霜。荷鋤聊自慰﹐艸露借餘光。○懷李龍衮天髙野戍雁聲長﹐月滿邊城海霧黃。別後幾時雙涕淚﹐殊方經歲半冰霜。自甘白髮爲遷客﹐誰道靑山非故鄕﹗迢遞夢魂千萬里﹐思君一夜到龍荒。○送季天中秋日東行千山落日淡髙旻﹐萬里秋風促去輪。自是聖朝無闕事﹐何妨天末有孤臣。霜侵列戍笳聲急﹐云捲平沙月影新。我亦梧桐花下客﹐至今魂夢愧斯人。﹝天中建言遭謫﹐故以詩送之。四語一气直下﹐神來之筆。﹞○九月八日喜禹峯至蘇門別後幾經霜﹐異地音書各渺茫。握手十年才一夕﹐驚心明日又重陽。江湖月冷魚龍臥﹐邊塞風髙雁鶩翔。欲問元龍天下計﹐漫言中散舊時狂。○淸淮曉發老鬢蕭條逐客程﹐秋風瑟瑟喚愁生。五更月照他鄕影﹐萬里河流故國聲。落拓人當疑慢世﹐浮沈吾亦厭虛名。何時歸去衡門下﹐竹杖芒鞋傍鶴行。☆吳偉業字駿公﹐江南太倉人。崇禎辛未賜進士第二人。國朝官祭酒。著有《梅村集》。○梅村七言古﹐專仿元﹑白﹐世傳誦之。然時有嫩句﹑累句。五七言近體﹐聲華格律不減唐人﹐一時無與爲儷﹐故特表而出之。○梅村故國之思﹐時時流露。《遣悶》云「故人往日燔妻子﹐我因親在何敢死﹐不意而今至於此。」又《病中》詞曰「故人慷慨多奇節﹐爲當年沈吟不斷。艸間偸活。」「脫屐妻孥非易事﹐竟一錢不值何須說。」讀者每哀其志。若虞山不著一辭矣。此二人同異之辧。○鴛湖曲鴛鴦湖畔艸粘天﹐二月春深好放船。柳葉亂飄千尺雨﹐桃花斜帶一溪煙。煙雨迷離不知處﹐舊堤卻認門前樹。樹上流鶯三兩聲﹐十年此地扁舟住。主人愛客錦筵開﹐水閣風吹笑語來。畫鼓隊催桃葉伎﹐玉簫聲出柘枝臺。輕靴窄袖嬌妝束﹐脆管繁弦競追逐。雲鬟子弟按《霓棠》﹐雪面參軍舞《鴝鵒》。酒盡移船曲榭西﹐滿湖燈火醉人歸。朝來別奏新翻曲﹐更出紅妝向柳堤。歡樂朝朝兼暮暮﹐七貴三公何足數。十幅蒲帆幾尺風﹐吹君眞上長安路。長安富貴玉驄嬌﹐侍女燻香護早朝。分付南湖舊花柳﹐好畱煙月伴歸橈。那知轉眼浮生夢﹐蕭蕭日影悲風動。中散彈琴竟未終﹐山公啟事成何用。東市朝衣一旦休﹐北邙壞土亦難畱。白楊尙作他人樹﹐紅粉知非舊日樓。烽火名園竄狐兔﹐畫閣偸窺老兵怒。寧使當時沒縣官﹐不堪朝市都非故。我來倚棹向湖邊﹐煙雨臺空倍惘然。芳艸乍疑歌扇綠﹐落英錯認舞衣鮮。人生苦樂皆陳迹﹐年去年來堪痛惜。聞笛休嗟石季倫﹐銜杯且效陶彭澤。君不見白浪掀天一葉危﹐收竿還怕轉船遲。世人無限風波苦﹐輸與江湖釣叟知。﹝此弔吳昌時也。昌時爲選郎﹐依周宜興延儒。宜興敗﹐而昌時至於棄市矣。篇中極言盛衰﹐如聽雍門之琴﹐用意全在收束。﹞○永和宮詞揚州明月杜陵花﹐夾道香塵迎麗華。舊宅江都飛燕井﹐新侯關內武安家。雅步纖腰初召入﹐鈿合金釵定情日。丰容盛固無雙﹐蹴リ彈棋復第一。上林花鳥寫生綃﹐禁本鐘王點素毫。楊柳風微春試馬﹐梧桐露冷夜吹蕭。君王宵旰無歡思﹐宮門夜半傳封事。玉几金牀少晏眠﹐陳娥衛艷誰頻侍。貴妃明慧獨承恩﹐宜笑宜愁慰至尊。皓齒不呈微素問﹐蛾眉欲蹙又溫存。本朝家法修淸宴﹐房帷久絕珍奇薦。敕使惟追陽羨茶﹐內人數減昭陽膳。維揚服制擅江南﹐小閣鑪煙沈水含。私買瓊花新樣錦﹐自修水遞進黃柑。中宮謂得君王意﹐銀不妒溫成貴。早日艱難護大家﹐比來歡笑同良娣。奉使龍樓賈佩蘭﹐往還偶失兩宮歡。𨿽云樊慝能辭令﹐欲得昭儀喜怒難。綠綈小字書成印﹐瓊函自署充華進。請罪長教聖主憐﹐含辭欲得君王慍。君主內顧卹傾城﹐故劍還存敵體恩。手詔玉人蒙詰問﹐自來階下拭啼痕。外家官拜金吾尉﹐平生遊俠多輕利。縛客因催博進錢﹐當筵便殺彈箏伎。班姬才調左姬賢﹐霍氏驕奢竇氏專。涕泣微聞椒殿詔﹐笑譚豪奪灞陵田。有司奏削將軍俸﹐貴人冷落宮車夢。永巷傳聞去玩花﹐景和門裏誰陪從﹗天顏不懌侍人愁﹐後促黃門召共遊。初勸官家佯不應﹐玉車早到殿西頭。兩王最小牽衣戲﹐長者讀書少者弟。聞道羣臣譽定陶﹐獨將多病憐如意。豈有神君語帳中﹐漫云王母降離宮。巫陽莫救倉舒恨﹐金鎖雕殘玉箸紅。從此君王慘不樂﹐叢臺置酒風蕭索。已報河南失數州﹐況經少子傷零落。貴妃瘦損坐匡牀﹐慵髻啼眉掩洞房。豆寇湯溫冰簟冷﹐荔支漿熱玉魚涼。病不輕秋淚沾臆﹐俳徊自絕君王膝。苔沒長門有夢歸﹐花飛寒食應相憶。玉匣珠襦啟便房﹐薤歌無異葬同昌。君王欲制《哀蟬賦》﹐誄筆詞臣有謝莊。頭白宮娥暗蹙﹐庸知朝露非爲福。宮艸明年戰血腥﹐當時莫向西陵哭。窮泉相見痛蒼黃﹐還向官家問永王。幸免玉環逢喪亂﹐不須銅雀怨興亡。自古豪華如轉轂﹐武安若在憂家族。愛子𨿽添北渚愁﹐外家已葬驪山足。夜雨椒房陰火靑﹐杜鵑啼血濯龍門。漢家伏后知同恨﹐止少當年一貴人。碧殿淒涼新木拱﹐行人尙識昭儀冢。麥飯冬靑問茂陵﹐斜陽蔓艸理殘壠。昭丘松賈北風哀﹐南內春深擁夜來。莫奏《霓裳》天寶曲﹐景陽宮井落秋愧。﹝詳敍田貴妃始末。凡貴妃之明慧﹐思陵之恭儉﹐周後之賢淑﹐袁貴妃之失歡﹐以及田氏前此之承恩﹐後此之夭折﹐一一可被管弦﹐幾欲參《長慶》之席矣。惟「長者讀書少者弟」句﹐未免稚气﹐而以伏后比擬周後﹐殊覺不於其倫。﹞○雁門尙書行﹝並序﹞﹝《雁門尙書行》﹐爲大司馬白谷孫公作也。公代州人﹐地故雁門郡。長身伉爽﹐才武絕人。其用秦兵也﹐將憑巖關爲持久﹐且固將吏心。秦士大夫弗善也﹐累檄趣之戰﹐不得已始出。天淫雨乏糧﹐師大潰﹐潼關陷﹐獨身橫刀衝賊陣以沒﹐從騎俱散﹐不能得其屍。公之出也﹐自念必死﹐顧語張夫人﹐夫人曰﹕丈夫報國耳﹐無憂我。西安破﹐率二女六妾沈於井﹐揮其八歲兒以去。兒逾垣避賊﹐墮民捨中﹐有老翁者善衣食之二年。公長子世瑞﹐重趼入秦﹐得夫人屍﹐貌如生。老翁歸以弟﹐相扶還。見者泣下﹐蓋公素有徳秦人云。余門人馮君訥生﹐公同里人﹐作《潼關行》紀其事。余曾識公於朝﹐因感賦此什。公死而天下事以去﹔然其敗由趣戰﹐且大雨絕糧﹐此固天意﹐抑本廟謨﹐未可專以責公也。公之參佐﹐惟監軍道喬公﹐以明經奏用﹐能不負公。潼關之破﹐同日死﹔名元柱﹐定襄人。﹞雁門尙書受專徵﹐登壇顧盼三軍驚。身長八尺左右射﹐坐上咄吒風雲生。家居絕塞愛死士﹐一日費盡千黃金。讀書致身取將相﹐關西鼠子方縱橫。長安城頭揮羽扇﹐臥甲韜弓不忘戰。持重能收壯士心﹐沈機好待凶徒變。忽傳使者上都來﹐夜半星馳馬流汗。覆轍寧堪似往年﹐催軍還用松山箭。尙書得詔初沈吟﹐蹶起橫刀忽長嘆﹕我今不死非英雄﹐古來得失誰由算﹖椎牛誓眾出潼關﹐墟落蕭條轉餉難。六月炎蒸驅萬馬﹐二崤風雨斷千山。雄心慷慨宵飛檄﹐殺气憑陵老據鞍。掃籜謀成頻撫劍﹐量沙力盡爲傳餐。尙書戰敗追兵急﹐退守巖關收潰卒。此地乘髙足萬全﹐只今天險嗟何及。蟻聚蜂屯已入城﹐持矛目呼狂賊。戰馬嘶鳴失主歸﹐橫屍撐距無能識。烏鳶啄肉北風寒﹐寡鵠孤鸞不忍看。願逐相公忠義死﹐一門恨血土花斑。故園有子音書絕﹐勾注烽煙路百盛。欲走雲中穿紫塞﹐別尋奇道訪長安。長安到日添悲哽﹐繭足荊榛見眢井。轆轤繩斷野苔生﹐幾尺枯泉見形影。永夜曾歸風露淸﹐經秋不化冰霜冷。二女何年駕碧鸞﹐七姬無冢埋紅粉。復壁藏兒定有無﹐破巢窮鳥回將雛。時來作使千兵勢﹐運去流離六尺孤。傍人指點牽衣袂﹐相看一慟眞吾弟。訣絕難爲老母心﹐護持始識遺民意。回首潼關廢壘髙﹐知公於此葬蓬蒿。沙沈白骨魂應在﹐雨洗金瘡恨未消。渭水無情自東去﹐殘鴉落日藍田樹。靑史誰人哭蘚碑﹐赤眉銅馬知何處。嗚呼材官鐵騎看如雲﹐不降卽走徒紛紛。尙書養士三十載﹐一時同死何無人﹐至今惟說喬參軍﹗﹝參軍﹐《序》中名元柱﹐《列傳》名髙遷﹐互有異同。○孫公先擒髙迎祥﹐後幾滅李自成﹐當時可倚以平賊者﹐惟盧忠烈公與孫公。自二公爲權臣所抑﹐先後死而明遂亡矣。詩中詳敍生平﹐與本傳表裏。惟公之敗也﹐由於權幸催戰﹐軍無見糧﹐又大雨七日夜不止﹐此大關系。詩中再醒出幾語﹐尢能動人。○七言古﹐如《雕橋莊》《田家鐵獅》《松山哀》等篇﹐皆有關系詩﹐而徑路或有未淸﹐故不槪錄。﹞○畫中九友詩華亭尙書天人流﹐墨花五色風雲浮。至尊含笑黃金投﹐殘膏剩馥雞林求。思白。太常妙迹兼銀鉤﹐樂郊擁捲髙堂秋。眞宰欲訴窮雕搜﹐解衣盤礡堪忘憂。煙客。誰其匹者王廉州﹐神姿玉樹三山頭﹐擺落萬象煙霞收。尊彜斑剝探商周﹐得意換卻千金裘。元照。檀園著述誇前修﹐丹靑餘事追營丘。平生書畫置兩舟﹐湖山勝處供淹畱。長蘅。阿龍北固持兩矛﹐披圖赤壁思曹劉。酒醉灑墨橫江樓﹐蒜山月落空悠悠。龍友。姑蘇太守今僧繇﹐問事不省張兩眸。振筆忽起風颼颼﹐連紙十丈神明遒。爾惟。松圓詩律通淸謳﹐墨莊自畫歸田遊。一犁黃海鳴春鳩﹐長笛倒騎烏牛。孟陽。花龕巨幅千峯稠﹐小景點出林塘幽。晚年筆力淩滄洲﹐幅巾鶴髮輕王侯。潤甫。風流已矣吾瓜疇﹐一生迂癖爲人尢﹐僮僕竊罵妻孥愁。瘦如黃鵠閒如鷗﹐煙驅墨染何曾休。﹝僧彌○用《飲中八仙歌》格﹐而絕異其面目﹐所以可貴。﹞○雪中遇獵北風雪花大如掌﹐河橋路斷流澌響。愁鴟饑雀語啁啾﹐健鶻奇鷹姿颯爽。將軍射獵城南隅﹐軟裘快馬紅氍毹。秋翎垂頭西鼠暖﹐鴉靑徑寸裝明珠。金鵝箭褶袍花濕﹐扌同酒駝羹馬前立。錦靴玉貌撥秦箏﹐瑟瑟鬟多好顏色。少年家住賀蘭山﹐磧裏擒生夜往還。鐵嶺艸枯燒堠火﹐黑河冰滿渡徵鞍。十載功成過髙柳﹐閒卻平生射雕手。漫唱千人《敕勒歌》﹐只傾萬斛屠蘇酒。今朝仿佛李陵臺﹐將軍喜甚圍場開。黃羊突過笑追射﹐鼻端出火聲如雷。回去朱旗滿城闕﹐不信溝中凍死骨﹐猶有長徵遠戍人﹐哀哀萬里交河卒。笑我書生短褐溫﹐蹇驢篛笠過前村。卽今莫用《梁園賦》﹐扶杖歸來自閉門。○詠拙政園山茶﹝拙政園﹐故大弘寺基也。其地林木絕勝。有王禦史者﹐侵之以廣其基。後歸徐氏最久。兵興﹐爲鎭將所據﹐已而海昌相國得之。內有寶珠山茶几株﹐交枝合抱﹐花時巨麗鮮妍﹐紛披照矚﹐爲江南僅見。相國自買此園﹐在政地十年不歸﹐再經譴謫遼海﹐此花從未寓目。余偶過太息﹐爲作此詩。﹞拙政園內山茶花﹐一株兩株枝交加。艷如天孫織云錦﹐如奼女燒丹砂。百年前是空王宅﹐寶珠色相生光華。歌臺舞榭從何起﹐當日豪家擅閭裏。苦奪精藍爲玩花﹐旋拋先業隨流水。兒郎縱博賭名園﹐一擲輸人等糠秕。後人修築攺池臺﹐石梁路轉蒼苔履。曲檻奇花拂畫樓﹐樓上朱顏嬌莫比。斗盡風流富管弦﹐更誰瞥眼閒桃李。齊女門邊戰鼓聲﹐入門便作將軍壘。荊棘從塡馬矢髙﹐斧斤勿剪鶯簧喜。近年此地歸相公﹐相公勞苦承明宮。眞宰陽和暗回斡﹐長安日日披燻風。花畱金穀遲難落﹐花到朱門分外紅。一去沈遼歸未得﹐百花深鎖月明中。看園剩有灌花老﹐爲道此花吳地少。宋代經今六百年﹐虯幹成圍更成抱。嘉賓開宴醉春風﹐火齊堆光上穹昊。於今忽作無主花﹐滿地飄殘竟誰歸﹗聞語還思出塞人﹐玉門關外無芳艸。夢魂遙想故園花﹐未見名花顏色好。對花不語淚沾衣﹐惆悵花間燕子飛。折取一枝還供佛﹐徵入消息幾時歸﹖﹝讀至後半﹐黯然消魂。後相國未曾歸裏。﹞○悲歌贈吳季子人生千里與萬里﹐黯然消魂別而已。君獨何爲至於此﹐山非山兮水非水﹐生非生兮死非死﹗十三學經並學史﹐生在江南長紈綺。詞賦翩翩眾莫比﹐白璧靑蠅見排抵。一朝束縛去﹐上書難自理。絕塞千山斷行李﹐八月龍沙雪花起﹐橐駝垂腰馬沒耳。白骨皚皚經戰壘﹐黑河無船渡者幾。前憂猛虎後蒼兕﹐土穴偸生若螻蟻。大魚如山不見尾﹐張爲風沫爲雨。日月倒行入海底﹐白晝相逢半人鬼。噫嘻乎悲哉﹗生男聰明愼勿喜﹐倉頡夜哭良有以﹐受患只從讀書始。君不見﹐吳季子﹗﹝漢槎極人世之苦﹐然不如此﹐無《秋笳》一集﹐其人恐不傳。天之厄之﹐正所以傳之也。詩格從嘉州《蜀葵花歌》化出。﹞○讀史雜感吳越黃星見﹐園陵紫气浮。六師屯鵲尾﹐雙闕表牛頭。靜鎭資安石﹐艱危仗武侯。新開都護府﹐宰相領揚州。﹝此指史閣部出鎭事。﹞莫定三分計﹐先求五等封。國中惟指馬﹐閫外盡從龍。朝事歸諸將﹐軍輸仰大農。淮南數州地﹐幕府但歌鐘。﹝此言馬﹑阮當國﹐四鎭跋扈事。﹞北寺讒成獄﹐西園賄拜官。上書休討賊﹐進爵在迎鑾。相國爭開第﹐將軍罷築壇。空餘蘇武節﹐流涕向長安。﹝此言鍛煉正人﹐上卿鬻爵﹐置國事於罔聞也。末二語謂遣左蘿石議和事。﹞貴戚張公子﹐奄人王寶孫。入陪宣室宴﹐出典羽林屯。狗馬來西苑﹐俳優待北門。不時中旨召﹐著籍並承恩。﹝時選良家女﹐徧索名優﹐故詩中及之。﹞○遇舊友已過才追問﹐相看是故人。亂離何處見﹐消息苦難眞。拭眼驚魂定﹐銜杯笑語頻。移家就吾住﹐白首兩遺民。﹝起語得神﹐與「乍見翻疑夢」同妙。﹞○家園次罷官吳興有感世路嗟誰穩﹐棲遲可柰何﹗官隨殘夢短﹐客比亂山多。閉閣疑香坐﹐行廚載酒過。卻聽漁唱響﹐落日有風波。﹝讀三四語﹐園次之輕官愛客﹐如或見之。今之戀官者﹐且逐客矣。﹞○課女漸長憐渠易﹐將衰覺子難。晚來燈下立﹐攜就月中看。弱喜從師慧﹐貧疑失母寒。亦知談往事﹐生日在長安。○梅村枳籬茅舍掩蒼苔﹐乞竹分花手自栽。不好詣人貪客過﹐慣遲作答愛書來。閒窗聽雨攤詩卷﹐獨樹看云上嘯臺。桑落酒香盧橘美﹐釣船斜系艸堂開。﹝自寫名士風流﹐漸入宋格矣。﹞○過朱買臣墓﹝自注﹕在嘉興東塔雷音閣後﹐卽廣福講院。﹞翁子窮經自不貧﹐會稽連守拜爲眞。是非難免三長史﹐富貴徒誇一婦人。小吏張湯看倨傲﹐故交莊助嘆沈淪。行年五十功名晚﹐何似空山長負薪。﹝三四語可括本傳。詩如此作﹐方不落套。﹞○臺城形勝當年百戰敗﹐子孫容易失神州。金川事去家還在﹐《玉樹》歌殘恨未休。徐鄧功勛誰甲第﹐方黃骸骨總荒丘。可憐一片秦淮月﹐曾照降幡出石頭。﹝此借臺城詠南渡事。若出義山手﹐猶隱躍言之。﹞○功臣廟畫壁精靈間气豪﹐鄂公羽箭衛公刀。丹靑賜額丰碑壯﹐戟傳家甲第髙。鹿走三山爭楚漢﹐雞鳴十廟失蕭曹。英雄轉戰當年事﹐采石悲風起怒濤。○秣陵口號車馬垂楊十字街﹐河橋燈火舊秦淮。放衙非復通侯第﹐﹝自注﹕中山賜宅﹐攺作公署。﹞廢圃誰知博士齋。易餅市傍王殿瓦﹐換魚江上孝陵柴。無端射取原頭鹿﹐收得長生苑內牌。﹝梅村詠前朝事﹐滄桑悲感﹐俱近盛唐。﹞○恭紀駕幸南海子遇雪大獵君王射獵近長安﹐龍雀刀長寶鞍。立馬山川幹騎擁﹐賜錢父老萬人看。霜林白鹿開金彈﹐春酒黃羊進玉盤。不向回中逢大雪﹐無因知道外邊寒。﹝頌揚中不失箴規﹐此惟唐人有之。﹞○送曹秋嶽以少司農遷廣東左轄秋風匹馬尉佗城﹐銅鼓西來正苦兵。萬里虞翻空遠宦﹐十年楊僕自專徵。山連鳥道天應盡﹐日落蠻江浪未平。此去好看宣室召﹐漢皇前席問蒼生。○雜感武安席上見雙鬟﹐血淚靑娥陷賊還。不爲君親來故國﹐卻因女子下雄關。取兵遼海哥舒翰﹐得婦江南謝阿蠻。快馬健兒無限恨﹐天教紅粉定燕山。﹝此《圓圓曲》縮本也。原本敍事拖沓﹐因取此篇。﹞○贈遼左故人詔書切責罷三公﹐千里驅車向大東。曾募流移耕塞下﹐豈遷豪傑實關中﹖桑麻亭障行人斷﹐松杏山河戰骨空。此去累臣聞鬼哭﹐可無杯酒酹西風﹗﹝爲海寧陳彥升相公作。時相公盡室譴戍﹐故作激楚聲贈之。﹞短轅一哭暮云低﹐雪窖冰天路慘淒。靑史幾年朝玉馬﹐白頭何日放金雞﹖燕支塞遠春難到﹐木葉山髙鳥亂啼。百口總行君莫嘆﹐免教少婦憶遼西。路出西河望八城﹐保宮老母淚縱橫。重圍屢困孤身在﹐垂死翻悲絕塞行。盡室可憐逢將吏﹐生兒眞悔作公卿。蕭蕭夜半玄菟月﹐鶴唳歸來夢不成。﹝此章專爲其太夫人作﹐「生兒眞悔作公卿」﹐與潘黃門母同感。○王漁洋稱「陳臥子七律﹐沈雄瑰麗﹐冠古之才﹐惟梅村足以敵之」﹐固已先得我心。﹞○登縹緲峯絕頂江湖放眼明﹐飄然如欲禦風行。最髙尙有魚龍气﹐半嶺全無鳥雀聲。芳艸靑蕪迷遠近﹐夕陽金碧變陰晴。夫差霸業銷沈盡﹐楓葉蘆花釣艇橫。﹝三語狀湖之廣﹐四語狀峯之髙。﹞○與友人談遺事曾侍驪山淸道塵﹐六師講武小平津。云髦大纛星辰動﹐天策中權虎豹陳。一自羽書飛紫塞﹐長教鉦鼓恨黃巾。孤臣流涕靑門外﹐徒使田橫客笑人。○西子霸越亡吳計已成﹐論功也合賞傾城。西施亦有弓藏懼﹐不獨鴟夷變姓名。☆龔鼎孳字孝升﹐江南合肥人。崇禎甲戍進士。國朝官至刑部尙書﹐謚端毅。著有《定山堂集》。○合肥聲望與錢﹑吳相近﹐又眞能愛才﹐有以詩文見者﹐必欲使其名流布於時﹐又因其才品之髙下而次第之。士之歸往者徧宇內。時有合錢﹑吳爲三家詩選﹐人無異辭。惟宴飲酬酢之篇﹐多於登臨憑弔﹐似應少遜一籌。○蠲租行追同元次山舂陵行韻﹝辛丑年作﹞皇帝將攺元﹐制書詔所司。方春重民事﹐王政務急施。水旱兼資賊﹐人气誠傷悲。萬方惟正供﹐悉索亦已疲。新餉五百萬﹐剜肉療饑羸。國計在本根﹐毛附先存皮。民困必失所﹐拯溺焉能遲﹖丞相下郡國﹐一切蠲除之。先是加賦意﹐豈不哀窮黎﹖水衡算金錢﹐橋陵方告期。滇閩各用兵﹐軍行糧輒隨。朝廷尙恭儉﹐大事須藉資。﹤疒同﹥上帝心﹐四海寧盡知。況復州邑吏﹐鞭撻到孑遺。禦史大夫陛下眞聖慈。元元樂寬大﹐生息理可爲。民貧不獨富﹐斯義古所持。流離與死亡﹐號呼欲向誰。固知非得已﹐久大難權宜。我皇本堯舜﹐天聽頃刻移。諫行膏澤下﹐千載明良時。煌煌社稷寄﹐輔導良不虧﹐君仁則臣直﹐拜手陳古辭。﹝以文爲詩﹐不加追琢。和次山韻﹐卽神似次山。少陵亦有此體。﹞○歲暮行﹝用少陵韻﹞天寒鼓柁生悲風﹐殘年白頭髙浪中。地經江徼飽焚掠﹐夜夜防賊彎長弓。荒村哀哀寡婦哭﹐山田瘦盡無耕農。男逃女竄迫兵火﹐千墟萬落倉箱空。昨夜少府下爭牒﹐軍興無策寬蜚鴻。新糧舊稅同立限﹐入不及格書駑庸。有司累累罪貶削﹐緡錢難鑄山非銅。朝廷寬大重生息﹐羣公固合哀愚蒙。揭竿扶杖盡赤子﹐休兵薄斂恩須終○姑山艸堂歌﹝用少陵韻﹞上書不踏金華省﹐蒼頭瘦馬衝沙冷。拔劍不割金門肉﹐老寺殘僧鐺折足。姑山艸堂天下重﹐松菊東籬閱晉宋。園宅全因賓客荒﹐才名未逐風塵用。寄歷落誰能嗤﹐煙波五湖足釣絲。秦淮垂柳楚州雪﹐病夫吟眺恆相期。重逢酒樓下﹐色定還驚疑。浩蕩江海人﹐何意來京師。門巷疏花掩深酌﹐髙城鼓角寒星落。總教世事屬靑雲﹐但愛吾徒有丹壑。拂袖長辭驃騎府﹐脫粟安用公孫閣﹐盧龍葉墮邊霜來﹐江南林澗還秋苔。知裘日暮何爲哉﹐芒鞋竹杖無氛埃。畱君不住羨君去﹐蕭蕭易水揮殘杯。○樟樹行﹝用少陵韻﹞古樟輪異枯柏﹐植根江岸無水石。風霜盤亙不計年﹐枝榦扶疏詎論尺。望中轉柁愁易過﹐道旁掉臂眞可惜。其下蕭瑟楓林靑﹐其側參差茅宇白。十年躍馬桑乾東﹐雙松詰曲慈仁宮。紫鴿翔舞避偃蹇﹐蒼龍蜒蜿回虛空。今來荒野忽有此﹐數畝陰雪爭天風。當時萬幕駐金甲﹐大樹颯沓開神功。勿言將壓煩榱棟﹐傲睨髙原川谷重。寒翠寧因晚歲雕﹐孤撐不畏狂瀾送。地近軍城耀水犀﹐天開阿閣巢云鳳。自古全生貴不材﹐樟乎匠石憂終用。﹝合肥時用杜韻﹐而能以意驅役﹐絕無趁韻之迹﹐所以髙於眾人。﹞○飛來峽湞水沿江曲﹐雙崖浪欲吞。石欹崩峽口﹐云湧蕩天門。地截蛟龍斷﹐山埋日月昏。樓船飛渡後﹐惘惘失空村。○癸未十月初七日以言事下獄社稷關元老﹐憂天語信狂。九重容折檻﹐萬死待浮湘。鹿馬人猶眩﹐龍蛇道已荒。賈生年少哭﹐終是歲巖廓。﹝此崇禎時下獄也﹐亦爲彈劾權貴﹐旋赦出。﹞○吳郎南徵賦別一劍朱云得﹐今看出匣鋒。飯難忘巨鹿﹐人不異盧龍。國士知弓治﹐家聲薄鼎鐘。擊姦兼破賊﹐吾欲卷書從。○感事和王子云韻江潭搖落自行歌﹐威鳳驚聞有羅。三黜風雷天意定﹐百年環玦主恩多。賈生豈愛投荒去﹐張禹終如折檻何。去國未收憂國淚﹐蒼生十載望巖阿。○登晴川閣小飲大別山前落照遲﹐丹梯百尺正逶迆。天連江漢迷煙シ﹐人傍星辰倒玉卮。歲晚不消芳艸夢﹐路遙難約旅鴻期。寒風乍捲濤如雪﹐卻憶淮南八月時。登髙風物郁蒼蒼﹐何處寒花發戰場。吳蜀健兒猶裹甲﹐漢江遊女自褰裳。中洲鸚鵡萋芳艸﹐隔岸樓臺受夕陽。滿眼昆明消一醉﹐烽煙眞不上漁航。○初歸居巢感懷失路人歸故國秋﹐飄零不敢弔巢由。書因入洛傳黃耳﹐烏爲傷心攺白頭。明月可憐銷畫角﹐花枝莫遣近髙樓。臺城一片歌鐘起﹐散入南云萬點愁。﹝六語用少陵意﹐何禁蘊藉。﹞○秦淮社集白孟新有詩紀事和韻放船煙水色蒼然﹐盡謝朱門酒肉膻。落日鳳臺邀李白﹐離宮花譜泣伶玄。十年蘭艾天難問﹐諸子膺滂事可憐。虎豹於今盡蕭索﹐吞聲還似九關前。﹝時逆案旣定後﹐大姦已除﹐而正士猶罹文网﹐故有此嘆。﹞○雪航侍禦還朝靑霜一夕起鴛班﹐有客乘驄萬里還。苜蓿夜肥西極馬﹐葡萄秋入玉門關。盛名博望槎同遠﹐往事朱遊檻獨攀。長爲膺滂生意气﹐盈廷卿相已摧顏。○畱別彥遠﹝自注﹕歸自淮陰﹐爲予停帆五日。﹞子夜吳趨錦瑟彈﹐人歸江海各風湍。誰憐縱酒嵇中散﹐不異揮鋤管幼安。名重爾偏藏著述﹐路窮吾轉諱饑寒。西山薇蕨東山屐﹐輸與時賢白眼看。○慰朱蒿庵都諫以言事謫官掖垣封事朝朝下﹐誰並朱云折檻名。斷獄已無於定國﹐上書空累竇遊平。批鱗君肯謀妻子﹐引手吾終愧友生。一斥未須悲仗馬﹐從來騏驥慣長鳴。﹝愧己不能援引﹐而終望其不攺直節﹐是古人心事。﹞○蒿庵都諫謫官建寧乍聞鳴鳳下丹霄﹐捧檄重驚去路遙。當殿人誰同慶忌﹐謫官天許對臯陶。風霆正足旌狂直﹐祿秩將無點聖朝。到日島門烽燧息﹐蕉紅榕綠引輕橈。﹝引用古典﹐天然隊仗﹐是此老本領。﹞○丘曙戒侍講謫ヘ瓊州南武山川一葉舟﹐行看蜃气吐危樓。無天有海原奇境﹐撾鼓回帆亦壯遊。地逼崖門春漲黑﹐嘯淸簾閣戰旗收。相逢瀧吏多嘲笑﹐笑汝如弦愧曲鉤。卽「九死南荒吾不恨﹐玆遊奇絕冠平生」意。○寄彭禹峯方伯得時鷹隼豈卑棲﹐行省威名播狄。屐折圍棋千帳靜﹐檄成橫槊萬山低。軍中轉粟靑天上﹐使者論功大夏西。柔遠古惟恩信重﹐年來象馬倦霜蹄。○生辰曲﹝自注﹕時余在獄中﹞琉璃爲篋貯冰霜﹐諫艸琳瑯粉澤香。哭泣牛衣兒女態﹐獨將慷慨對王章。﹝慶夫人生辰也。薌澤之中﹐自有風骨。後日不受一品封誥﹐有自來矣。﹞○上元詞和善持君韻紫霧晴開鳳闕初﹐五侯弦管碧油車。芳閨此夕殘燈火﹐獨照孤臣《諫獵書》。○贈歌者南歸長恨飄零入洛身﹐相看憔悴掩羅巾。後庭花落腸應斷﹐也是陳宮失路人。○百嘉村見梅花天涯疏影伴黃昏﹐玉笛髙樓自掩門。夢醒忽驚身是客﹐一船寒月到江村。﹝脫去梅花窠臼﹐淸絕超絕。﹞○上巳將過金陵倚檻春愁玉樹飄﹐空江鐵鎖野煙銷。興懷何限蘭亭感﹐流水靑山送六朝。﹝自是佳句。﹞○題絳雪吳君畫冊賣珠補屋意髙閒﹐萬疊煙霞擁玉顏。想象亂峯睛雪裏﹐自臨眉黛寫靑山。﹝其人品髙潔可知﹐林下之風﹐不止閨房之秀。﹞●卷二☆曹溶字潔躬﹐浙江嘉興人。崇禎丁丑進士。國朝官至戶部侍郎。著有《靜惕堂詩》。○芝麓長於近體﹐秋嶽長於古詩﹐而古詩之中﹐五言尢勝﹐惟著述太多﹐不免良枯並見耳。芟而之﹐是在持擇者。○韜光庵和髙忠憲公韻選日屆山宇﹐意適常有餘。喧寂兩無染﹐乃得還其初。古艸幽更綠﹐巢鳥鳴階除。獨往泉上游﹐人境忽已疏。檐表得微路﹐髙下隨所如。肅肅淸晝闌﹐月出松林虛。解帶聊宴息﹐豈曰非我居。﹝見道語﹐不在忠憲公下。﹞○答顧寧人北鄙寡同儔﹐中情正枯槁。謬蓄四方略﹐救溺甚援嫂。束縛無所施﹐空堂對衰艸。有美三吳傑﹐險要動深討。良馬碧玉鞍﹐興到踏丰鎬。土旣經時﹐行李濕秋潦。西南徵調繁﹐萬里賦納槁。囊有本務書﹐利病滿懷抱。采掇及細流﹐訪我平城道。艱辛戈戟間﹐匡坐說蒼昊。撞鐘得洪音﹐太朴去纖縞。汲古沃其根﹐枝葉倍姣好。下視班張徒﹐炫目但虛藻。是月涼露零﹐長邊靜杲杲。旨酒共話言﹐愁緒如搗。我性本浮游﹐悠忽將終老。外物喪本眞﹐進徳未能早。蒙君下鍼砭﹐宿疾期一掃。自知良獨難﹐人鑑庶爲寶。﹝原本少陵﹐豈惟形似。寫亭林有用之學可以濟時﹐其人在焉﹐呼之欲出。﹞○憫荒二首寇禍烈玆土﹐舉目無故觀。百里一空城﹐蓬蒿郁相蟠。村嫗土中出﹐肘肉傷雕殘。生長不識布﹐石灰暖我寒。匍匐向前途﹐力盡酸肺肝。苦菜萌已晚﹐采之不能餐。撤屋備朝薪﹐露處難久安。邊境旣流離﹐內地何由完。宸聰聽還卑﹐討論窮眾端。減賦息長徭﹐萬方用騰歡。﹝寇禍以後﹐復遭奇荒﹐一二語抵人千百言也。「久行見空巷﹐日瘦气慘淒」﹐同是一種筆墨。﹞遊民輕去鄕﹐擔釜臥溝側。未知何方好﹐奔走昧南北。無乃吏政苛﹐聊欲避所逼。持檄疾招來﹐計口給汝食。誠恐失初心﹐展轉成盜賊。踉蹌返前村﹐日影正曛黑。面目半已攺﹐父子不相識。勸汝秉鋤犁﹐隴上藝黍稷。婦女勿嬌惰﹐軋軋當戶織。壯者習彎弓﹐努力衛邦國。人事苟修詩﹐天道豈終極。○墮驢行簡葉星期橫山山人出無車﹐浩興欲往鐘山隅。葛衣炙日僅掩﹐腹底萬卷聱牙書。奇書嶽瀆鮮能載﹐況此風雪橋邊驢。雪昏石滑驟欹側﹐前卻俄頃紛趑趄。中途一蹶在平地﹐長耳狡詐奔荒墟。仕路艱危靡不有﹐陷阱往往生巾裾。萬物之靈盡如此﹐驢也學步師其餘。山人前年宰邗邑﹐陽侯毒嚙不得舒。堤成澤國始平陸﹐徧挽魚鱉歸鋤。豈徒民疾快完聚﹐車馬孔道皆安徐。無錢竟觸長官怒﹐一朝謗篋遭驅除。多才自昔召傾覆﹐更乃傲骨丘山如。瘦驢效尢聊復爾﹐未若此輩深而狙。山人熟識倚伏理﹐細事那足煩嗟。長幹六月暑气合﹐畫橈宛轉銜淸渠。三日行藥兩日臥﹐し健不異少壯初。愼勿悔此暫時失﹐詩腸遽使添郁紆。墮驢一笑古有諸﹐會看治象開皇輿。﹝調笑長官﹐不顧面赤而食不下也。﹞○李云田以虔州懷予詩見示奉答避兵曾說到江東﹐十幅春帆下北風。烽火依然連郡國﹐文章眞解誤英雄。夢回老友蓬蒿裏﹐淚盡軍州鼓角中。歲月奔馳還話別﹐異時搔首望徵鴻。○酬徐子能山人武原狂客閉關居﹐花外新傳尺素書。重見偉長畱撰述﹐不教元亮擅籃輿。玉山暖映春風動﹐鐵甲晴收水國虛。痛定較量流寓事﹐臯橋遺迹定何如﹖﹝子能有軟腳病﹐故以陶公之籃輿比之﹐措辭爾雅。﹞○秋柳灞陵原上百花殘﹐堤樹無枝感萬端。攀折竟隨賓客盡﹐蕭疏轉覺道途寒。月斜樓角藏烏起﹐霜落河橋駐馬看。正值使臣歸去日﹐西風別淚望長安。﹝一往風神﹐秋柳社中﹐應推髙唱。﹞○觀工人琢硯廿年裘馬半從軍﹐羞見羊家白練裙。自笑歸裝輕似葉﹐不妨多載嶺南云。﹝廉石事舊矣﹐一經驅用﹐轉見其新。﹞南唐官務久凋零﹐海國重來倚玉屏。不信窮途知己有﹐一雙鴝鵒眼常靑。☆許承欽字欽哉﹐湖廣漢陽人。崇禎丁丑進士。○錢塘江觀潮驚濤直上海門西﹐欲捲靑冥失會稽。銀漢倒流烏鵲迥﹐雪山飛壓鳳凰低。靈旗百萬驅雷鼓﹐彊弩三千試水犀。霸气至今消不盡﹐素車白馬駕虹。﹝從「越山渾在浪花中」化出﹐气足神完﹐無一閒句閒字。﹞☆陳之遴字彥升﹐浙江海寧人。崇禎丁丑賜進士第二人﹐國朝官至大學士。○北固山危磴侵云策杖遙﹐琳宮積翠擁苕。煙開鐵甕生殘照﹐風起金山急暮潮。飲馬幾回虛割據﹐臥龍從古混漁樵。六朝佳麗依稀在﹐花月春江響玉簫。☆周亮工字元亮﹐河南祥符人。崇禎庚辰進士﹐國朝官至刑部侍郎。著有《賴古堂集》。○櫟園愛才比於芝麓﹐眾望歸之﹐詩或未能相埒矣。玆錄其情眞韻遠者。○江行雜感逐客江幹夜寂寥﹐無端鐵笛起中宵。深秋梁苑新沙磧﹐明月淸溪舊板橋。萬里夢回千嶂雨﹐一帆風動五更潮。艸堂空有農書在﹐桑柘如今盡已凋。○舟中與胡元潤談泰淮盛時事次元潤韻紅兒家近古靑溪﹐作意相錄路已迷。渡口桃花新燕語﹐門前楊柳舊烏啼。畫船人過簾波動﹐翠幔歌輕扇影低。明月欲隨流水去﹐簫聲只在板橋西。﹝秦淮盛衰﹐備著《板橋雜記》﹐詩中已見其槪。﹞○寒食後一日新鄕道上示許傅巖南轅西向濁河邊﹐嘆息時違境屢遷。半綻桃花全待雨﹐平飛柳絮欲爲煙。敝車羸馬吹新火﹐古道荒林拜杜鵑。烽燧十年歸未得﹐卻愁明發渡旃然。○靖公弟至荒城兀坐對燈殘﹐歸計先愁百八灘。爾又遠來余未去﹐髙堂淸淚幾時幹﹖﹝此詩之眞者。﹞○喜蔣用至自閩南海水羣飛百丈髙﹐同君城上擁弓刀。戰瘢莫共燈前看﹐恐惹霜華上鬢毛。☆趙進美字韞退﹐山東益都人。崇禎庚辰進士﹐國朝官福建按察使。○韞退長於論詩﹐王漁洋贈之以詩云「風塵憔悴趙黃門﹐嶺表遷移役夢魂。昨見端州書一紙﹐說詩眞欲到河源。」○冬日田家二首北風夜來息﹐茅宇覺微暖。比鄰機杼鳴﹐平疇麥葉短。初日聚童稚﹐坐臥雜雞犬。屋梁懸眾耜﹐寂寞歲事晚。石寒溪流激﹐雪霽燒痕淺。疏林不隔煙﹐冬野能見遠。飛鴻顧前渚﹐饑烏噪空阪。長嘯登東臯﹐暮逐樵聲返。﹝「冬野能見遠」﹐從「刈稻空雲水」想出。﹞星盡曉色分﹐日出飛鳥外。髙枝殘雪壓﹐寒村散微靄。田家門始開﹐籬落聞犬吠。艸際風未定﹐樹杪霞猶在。方見牛羊羣﹐一一遠嶺背。農夫倚仗立﹐默念將卒歲。鳥雀鳴階前﹐兒女笑窗內。八口飽新粒﹐未冬完官稅。皎皎淸溪水﹐颯颯幽林籟。板橋無屐迹﹐靜與艸舍對。時有舊鄰家﹐拂石坐相待。○武昌雜感朔月墮白日﹐水立天晝昏。江漢難分流﹐歲暮蛟螭尊。怒鱗拔巨浪﹐勢欲無厚坤。鮪亦跳梁﹐變化隨山根。舟楫下可恃﹐客意誰與論﹖遙望耆舊裏﹐丁彼漢運屯。我懷沔上翁﹐長歌歸鹿門。○太原漠漠寒沙映戍樓﹐亂余烽火未全收。天淸句注連雲起﹐木落汾河抱郭流。白艸晝明吹角晚﹐黃楡風冷射雕秋。亦知萬里輕行役﹐歲暮旌旗發旅愁。○梨花暮煙無語更依依﹐淸影含春望欲稀。疏近瑣窗畱月照﹐寒垂网戶見鶯飛。共停閣外靑絲騎﹐細舞燈前白衣。莫向後庭歌《玉樹》﹐故宮風雨已全非。﹝起結最佳﹐語超而韻遠﹐此詠物體也﹐若少陵又成一格。﹞○冬夜集梁園水堂千門初月動笳聲﹐秉燭虛堂夜气淸。大漠風雲乘塞入﹐危檐星斗落尊明。交情四海誰懸榻﹐天意中原未厭兵。亦有一丘堪自老﹐故園東去虎縱橫。○南康登樓返照臨髙閣﹐寒煙澹澹分。空城何所有﹐一半是匡君。﹝唐人風格中近祖詠《終南殘雪》。﹞☆彭而述字子﹐河南鄧州人。崇禎庚辰進士﹐國朝官廣西布政使。○禹峯初成進士時﹐思陵校武命射﹐九發九中﹐後參熊文燦軍。張獻忠勢窮僞降﹐禹峯力言其僞﹐乞卽誅之﹐以杜後患。文燦意在苟安﹐受其降。獻忠旋降旋叛﹐卒成大禍﹐由不用禹峯謀也。禹峯詩雄豪魁壘﹐有摩盾橫槊之風。○衛藩舊邸遇酒南將軍又是悲秋日﹐初筵動旅情。若能爲楚舞﹐何處得秦聲﹖翠羽當軒媚﹐紅妝耀甲明。興亡無限感﹐灑淚忽沾纓。﹝酒南﹐酒泉郡之南也。寫女將如生。﹞○別滇中僚友之官粵西二月春風已送寒﹐詔書昨日下長安。宦遊不謂邊城苦﹐遠別其如知己難。孝武石鯨昆水動﹐日南銅柱海光寒。鷓鴣亭子梅花驛﹐萬里徵人馬上看。﹝神完气足。﹞○再登黃鶴樓飛樓縹緲著江幹﹐霜鬢登臨記往年。隔岸春城浮檻外﹐亂帆斜日到樽前。山連秦蜀開荊甸﹐水下東南盡楚天。回首滄桑生感慨﹐孫劉興廢幾茫然。○庚寅八月六日憶母遺恨行舟阻太行﹐難堪此日又瀟湘。安東未遂憐溫嶠。《黨錮》無名恥範滂。萬里依人空作客﹐十年遇主尙爲郎。蕭騷短鬢經秋日﹐雁杳江城憶故鄕。﹝憐己之不能事母﹐而又恥未與黨人﹐可以悲其志矣。﹞○鄂渚別趙興寧柱史之官滇南春城煙雨酒盈卮﹐大別山前賦別離。黔郡猶傳秦歲月﹐昆明應識漢旌旗。千盤路上檳榔塢﹐一綫天開玳瑁池。他日益州來驛使﹐武昌雲樹足相思。☆孫廷銓字枚先﹐山東益都人。崇禎庚辰進士﹐國朝官至大學士﹐謚文定。○文定歸田﹐乍過五十﹐居山莊﹐焚香卻掃﹐日事著書﹐精瑟理﹐得意忘言﹐興寄弦指之外。○渝關道中菀柳荒亭下﹐殘碑古戍前。秋光晴到水﹐山色淨於天。气變虫音急﹐河沈月影偏。鳴雞催候吏﹐問渡石溪船。○詠史田叔歸來竇后傷﹐蕭條梁苑下微霜。一時賓客多枚馬﹐不遣雄文悟孝王。☆李雯字舒章﹐江南華亭人。崇禎壬午舉人﹐國朝官中書舍人。○雲間六子﹐彜仲﹑臥子外﹐便推舒章。吳日千書其詩卷後云「庚信文章眞健筆﹐可憐江北望江南。」蓋悲其遇也。○橫江詞江鳴牛渚磯﹐浪打三山曲。何處最傷心﹐春水平帆綠。平帆遠落生暮霞﹐東風自吹桃李花。思君不見望江閣﹐夜夜江潮向妾家。﹝何減崔國輔小詞﹐可以怨矣。﹞○經東阿懷曹子建昔時曹子建﹐封邑在東阿。曠代無祠廟﹐空山對女蘿。角弓愁勢險﹐玉食恨才多。《小雅》斯人志﹐因風發浩歌。﹝角弓十字﹐已盡子建一生。﹞○太平寺聞子規溪山月出滿靑林﹐杜宇千聲怨碧岑。越國何年來蜀魄﹐離人此夜發吳吟。君爲花鳥羈愁主﹐余有江湖浩蕩心。同在天涯一相遇﹐太平鐘鼓曉沈沈。☆髙珩字念東﹐山東淄川人。崇禎癸未進士﹐國朝官至吏部侍郎。著有《棲雲閣集》。侍郎遊山陰得句云「筇杖古松流水外﹐蒲團修竹緒風間。」王漁洋命畫作二圖。○河上流水向人間﹐向水人亦爾。客心何淡淡﹐淸波正齒齒。人境兩蕭然﹐太淸遊無始。勞勞車馬塵﹐誰是滄浪子﹖﹝簡淡有味﹐近髙忠憲。﹞○使君愁巡鹺使者來何許﹐平幹太守顏如土。敲撲卒吏血滿堂﹐豸冠詬厲如虎。卒吏附耳守再拜﹐事上禮儀聊具備。使者一笑回春陽﹐還朝薦爾眞循良。﹝如見其人﹐如聞其聲。「地勢使之然﹐由來非一朝」﹐令人興慨無已。﹞○聞舟師相語天風爭順逆﹐人事有參差。昨我停舟處﹐知君得意時。讀此詩﹐可以釋人矜躁。○送阮亭東歸時予亦有歸志靑山約略有前期﹐猶聽驪歌亂客思。少折都門東去柳﹐霜條畱待我歸時。○贈雪海姓郝名浴西淸重到侍垂衣﹐萬死人從氵貝水歸。正可極言天下事﹐莫言主聖諫書稀。﹝雪海見吳三桂跋扈﹐上封事策其必反﹐三桂誣奏﹐流徙盛京。後三桂反﹐起官巡撫廣西。﹞○歸舟雜興逐岸移舟屢轉篷﹐乘流自可任西東。人生末路住方穩﹐何用登舟祝順風。﹝驟得志者讀之﹐如炎月中服淸涼散。﹞☆宋之繩字其武﹐江南溧陽人。崇禎癸未賜進士第二人﹐國朝官翰林院編修。著有《載石堂詩》。○戊子人日寄懷陳南士人日逢人少﹐相憐必故人。亂多天未厭﹐老至歲難新。塵霧荒村合﹐田廬鬼國鄰。與君生計拙﹐寂寞返吾眞。﹝起連用三人字﹐不見其佻﹐「老至歲難新」﹐工於造句。﹞○隨蹕雜記殿門嚴鼓發﹐萬竈撤周廬。絕壁成馳道﹐堅冰過屬車。後塵詢父老﹐初日指村墟。共識三驅意﹐何勞《諫獵書》。﹝此不諫之諫。﹞車聲方隱隱﹐夜色已蒼蒼。山勢開天險﹐河流接大荒。人眠千嶂月﹐馬嚙萬羣霜。行幄東南近﹐風淸禁漏長。○梅花一年蠟屐幾回看﹐等到花開惜到殘。漠漠凍雲連近遠﹐荒荒野月照淸寒。於人疏落如無意﹐寫爾髙空正自難。記得遙山舊茅屋﹐破扉朽幾一枝安。﹝通體空寫﹐爲極熟題開一生面。﹞☆梁淸標字玉立﹐直隸眞定人。崇禎癸未進士﹐國朝官至大學士。著有《蕉林詩集》。○王鐵槍王鐵槍﹐眞男兒。人畱名﹐豹畱皮。河上血戰志不移﹐梁運旣去一木支。問破敵﹐期三日。讒毀旣已行﹐大功那可必。鬥鷄小兒事業成﹐國恥未雪寧偸生﹗朝梁暮晉者誰子﹐段凝之輩眞如蟻。嗟乎義士一死重太山﹐碭山朱三羣盜耳。良禽棲木貴能擇﹐將軍之死亦可惜。﹝表其忠勇﹐而惜其失身﹐此最持平之論。﹞○送李蘅若同年之嶺右五嶺天垂盡﹐曾經馬伏波。气蒸飛鳥避﹐木合夜猿多。徭洞堪傳檄﹐樓船尙枕戈。漢家銅柱在﹐事業莫蹉跎。○送蕭都閫之雲中緩帶翩翩早策勛﹐旌旄北逐雁鴻羣。日髙涿鹿消邊雪﹐馬渡飛狐起朔云。卻敵吹笳劉越石﹐彎弓飲羽李將軍。坐看紫塞烽煙絕﹐盾墨先馳露布文。○送張仲若司馬開府雲中甲帳風淸晝不歡﹐壯君三十早登壇。每燒北闕蓮花炬﹐俄進西臺獬豸冠。組練千羣應變色﹐塞垣六月自生寒。居庸關外山形峻﹐涿鹿雲開駐馬看。﹝比「幽州白日寒」更進一層。﹞○送李吉津出塞生別妻孥出塞門﹐嚴城哀角動黃昏。文章自昔憎時命﹐痛哭終當感至尊。漢吏多持廷尉法﹐中朝誰舉鮑生幡﹖此行漸入龍庭去﹐不用投詩弔屈原。○送張伯珩同年按蜀銜命西行白簡寒﹐儒臣初著惠文冠。蠶叢惟有靑燐起﹐伏莽當如赤子看。按部諸侯爭負弩﹐洗兵三峽見安瀾。玆行雨露沾殊俗﹐無復興歌《蜀道難》。﹝第四語卽龔遂治渤海之心﹐末言蜀道非難﹐尢得立言之體。﹞○包孝肅祠孝肅祠堂劍閒﹐香花墩畔聽潺。嚴霜落後瞻遺像﹐濁水澄時見笑顏。異代姓名童語習﹐中宵風雨鶴飛還。古今此地無關節﹐白日孤城冷蜀山。○拜張許六王祠﹝歸徳卽古睢陽﹞名城蹀血共安危﹐道左飛塵剩古祠。六矢當年知號令﹐千秋爲萬見旌旗。江淮力障孤軍日﹐睥睨風生苦戰時。每讀昌黎書傳後﹐傷心南八是男兒。○蕉林書屋絕句淡煙晴日滿簾櫳﹐春色依依上小紅。客爲看花頻載酒﹐海棠開否問東風。○柳敬亭南歸白下軍中軼事語如新﹐磊落寧南百戰身。爲問信陵當日客﹐侯門誰是報恩人﹖☆王崇簡字敬哉﹐直隸宛平人。崇禎癸未進士﹐國朝官至禮部尙書。○公於國初奏明末殉難諸臣﹐在內範景文以下十三人﹐在外蔡懋徳以下五人﹐皆當卹贈。議從祀﹐謂潘美忌功不當祀﹐張浚三任軍政﹐皆大敗﹐殺曲端﹐忌嶽飛﹐亦不當祀﹐皆議論之正大者。說詩謂論格之正變﹐不如論聲之正變﹐淸和廣大者爲正﹐志微噍殺者爲變也﹐亦最平允。○姚若侯至感贈側身天地歲時遷﹐豈意重逢北斗邊。萬里風波雙眼內﹐三年悲喜一燈前。獨宜縱酒聊諧俗﹐何處狂歌可問天。莫向帝城懷往事﹐五陵松柏半荒煙。○新秋感興憶昔誰人秉國成﹐甘泉烽火歲頻驚。盈庭聚訟惟鉤黨﹐伏闕求官藉論兵。坐使威權歸北寺﹐遂令盜賊躪西京。五陵豪貴皆塵土﹐日暮靑燐徧野橫。﹝黨禍之興﹐邊庭之壞﹐宦官之毒﹐流寇之禍﹐一時駢集﹐𨿽欲不亡﹐其可得乎﹗﹞殉國曾聞有數公﹐犯顏敢諫向來同。衛宮幾見楊文義﹐伏輦還逢嵇侍中。荊棘荒涼悲夜月﹐蟪蛄哀怨弔秋風。至今箕尾光難滅﹐古木寒煙恨不窮。此表殉國諸公。漁陽秋色照桑乾﹐日暮沙飛雁度難。禦苑金莖迷細艸﹐上方銀漢掛闌干。西風欲訴明妃怨﹐千載空歌易水寒。悵望髙天成太息﹐數聲淸角月中殘。☆李瀅字鏡月﹐江南興化人。順治乙酉舉人。著有《惇好堂詩鈔》。○望羅浮歌我聞博羅一山拔地起﹐邈絕霄漢橫蒼煙。何年蓬萊捲石浮海至﹐丹梯翠棧相鉤連。﹝自注﹕《南越志》﹕山本蓬萊一小峯﹐在海中﹐自會稽浮往與羅山合而爲一。﹞仙靈窟宅萬古在﹐是爲朱明耀眞之洞天。其間琪花瑤艸蔽崖谷﹐砰訇鉦鼓鳴層巓。石樓玲瓏員嶠見﹐鐵橋﹛山律﹜靑冥懸。五嶺迢遞不得到﹐梅花村畔魂夢牽。來道上聞玉女﹐指點金支璇闕虛無間。丰隆列缺﹐手劈坤維。水簾千丈﹐海風倒吹。蔥見怪竹﹐尹啞聽碧雞。更有蛺蝶大於斗﹐五色絢爛雌雄飛。下與三茅通洞壑﹐上與列宿爭光輝。吁嗟乎﹗羅浮之勝有如此﹐只今相望疑尺咫。我欲移短筇﹐裹糧偕諸子。手弄羅浮之靑霞﹐口饜羅浮之石髓。伏虎巖前天樂鳴﹐飛雲塔外狂歌起。三更峯頂見海日﹐滄溟一片浮紅紫。李白平生最好奇﹐浪傳失足墮蒼耳。何似靑鞋布襪萬里遊﹐矯首扶桑接弱水。望羅浮﹐情無已。﹝羅浮本仙人宮闕﹐寫此題自應有飛仙之气。﹞○武昌漫興轆轤嗚咽夜無聲﹐腸斷陰雲壓楚城。巨鹿黃巾漂戰血﹐壽陽白馬擁殘兵。鵑啼蜀道江濤冷﹐烏啄延秋劫火明。廿載瘡痍多涕淚﹐故宮荒艸暮云平。○登五老峯霍漫比倫﹐﹝自注﹕黃帝以﹑霍二山爲南嶽副﹐漢武帝以衡山遐遠﹐乃徙南嶽之祭於廬山﹑山。﹞五峯拔起劈昆侖。泉流峭壁虹掛﹐石壓枯藤虎豹蹲。下界鴻蒙疑未辟﹐太空星漢欲髙捫。讀書頭白匡山後﹐怪爾靑蒼萬古存。☆楊思聖字猶龍﹐直隸巨鹿人。順治丙戍進士﹐官四川布政使。著有《且亭集》。○入棧紀行極望峯巒稠﹐雲飛常沒頂。空翠沾衣裳﹐墮作澗溪影。花鳥亂聽聞﹐心眼細細領。陽射碧潭﹐石粼碎光炯。蒙籠艸成陰﹐樹老身戴癭。山鬼時一嘯﹐肅肅毛髮冷。前行隔後行﹐後嶺迷前嶺。暮投黃牛宿﹐荒垣泄炊煙。樹柵防虎過﹐昏黑燈火連。旅食敢求余﹐菽麥性所便。屋角枕巨壑﹐水石聲潺潺。勞生驚物役﹐憂心中夜煎。起坐當語誰﹐仗劍淚潸然。棧云易爲雨﹐朝行蒙霧露。崖樹架連橋﹐奔流澗石怒。攀緣爭一隙﹐時防馬足誤。山禽鳴翠屏﹐幽陰眾壑赴。始知所歷髙﹐下見夜來路。壯懷在馳驅﹐漫自賦《感遇》。客子悲遠道﹐旅途未遑安。整裝淩晨發﹐帶雨度柴關。灘石相舂激﹐云生暗峯巒。步滑屢欹仄﹐衣濕何時幹。彊顏慰僮僕﹐談笑輕波瀾。中情默自傷﹐何能駕羽翰。﹝胎原少陵入蜀諸詩﹐而不襲其面目。﹞○飄風行黃雲覆天天夢夢﹐飄風撼地地欲動。百丈層冰結重陰﹐白日無色勢Е洞。獵獵寒風殺气髙﹐掠沙撲面利如刀。馬毛猥磔雁聲苦﹐魚龍凍蟄狐貍嗥。燕南濟北人蹙蹙﹐死者含冤生者哭。總有樂士那可移﹐奮飛不及與鶩。監門入告皇心傷﹐詔書十道被遐荒。可能遭此風霜歲﹐忍待明年春麥黃。☆魏裔介字石生﹐直隸柏鄕人。順治丙戍進士﹐官至大學士﹐補謚文毅。著有《兼濟堂集》。國朝諸大典半屬文毅奏議所定。學宗朱子﹐著有《約言錄》《知統錄》諸書﹐風節侃侃﹐時稱二魏﹐謂公及敏果公也。○薤露歌波流湯湯﹐逝不竭兮。出日入月﹐景不滅兮。人命無常﹐遞相閱兮。﹝用意髙於原辭。﹞○將歸操河之水兮波洋洋﹐我不濟兮非無梁﹐回車東望涕沾裳。○送宮紫玄歸廣陵秋盡寒山出﹐羈人不可畱。劍光沖暮雨﹐霜气冷徵裘。薊北黃金貴﹐淮南桂樹幽。送君從此去﹐濯足大江流。☆魏象樞字環極﹐山西蔚州人。順治丙戍進士﹐官至刑部尙書﹐謚敏果。○公爲本朝直臣第一﹐彈劾必匪人﹐如余司仁﹑劉顯貴﹑程汝璞諸人是也。薦引必正人﹐如湯文正斌﹑陸淸獻隴其二公是也。任都禦史時﹐特命巡察畿輔﹐攘除尢見風力。歸田後﹐書數千卷外﹐無長物。嘗笑曰「尙書門第﹐秀才家風。」又可想其淸節矣。○甲申闖賊陷寧武關周總兵戰死﹝自注﹕「公諱遇吉﹐遼東錦州衛人﹐賊至﹐大戰城下﹐死之。城陷﹐其妻某氏督婦女巷戰﹐矢盡亦死。」○三月初三日作。﹞大呼髙帝出城﹐三百年來此一身。帳下投醪多戰士﹐軍前拔幟是孤臣。裹屍不愧眞男子﹐擐甲曾聞有婦人。若使將軍猶未死﹐彗芒那敢近中宸﹗﹝末二語意﹐流賊李自成亦言之﹐見忠義之气能動寇賊也。同時武臣如劉澤淸輩﹐不啻蛆虫糞穢矣。﹞○哭友昔年乍去身猶健﹐昨夜空傷萬里魂。海上鱷魚驕白日﹐庭前鳥下黃昏。遺書暗灑孤臣血﹐垂死仍銜故國恩。最是聖朝容直諫﹐許君骸骨葬平原。﹝此貶官海南歿於戍所者。﹞☆趙賓字錦帆﹐河南陽武人﹐順治丙戍進士。著有《學易庵詩》。○海口柬李芳洲積水流天外﹐茫茫萬里秋。估船經島國﹐潮響到城樓。浩蕩乾坤小﹐奔騰日月浮。蓬萊君咫尺﹐果否有滄洲﹖○長安喜逢彭禹峯湖海元龍气未除﹐雄心寂寞付樵漁。樽開北海新桑落﹐膝抱南陽舊艸廬。倜儻指揮天下事﹐才華驅使古今書。含香朝罷門庭冷﹐掃徑同君賦《子虛》。○送孫九畹僉憲蜀中畫省人空鳥晝啼﹐使君持節漢江西。驛亭虎鬥驚鄕夢﹐棧道蛇盤怯馬蹄。荒服舊傳鹽井遠﹐烽煙近報雪山低。蠻方萬里歸王會﹐漫向甘泉說碧雞。﹝虎鬥蛇盤十四字﹐刻畫字之﹐而一歸於穩。﹞○贈巢梅峯候調旋裏此日才聽故國鐘﹐風吹石岸冷芙蓉。河魚曉進髙堂膳﹐蠟屐晴登少室峯。十載還鄕人老大﹐三春伏枕夢從容。艸堂暫臥仍須出﹐未許香醪醉菊松。﹝十載還鄕﹐巢之旋裏也。三春伏枕﹐己之懷巢也。﹞☆李﹛尉﹜字坦園﹐直隸髙陽人。順治丙戍進士﹐官至大學士﹐謚文勤。○舟發浦城地形下東南﹐灘澑如箭疾。客行衝霧雨﹐扁舟僅容膝。粼粼沙痕髙﹐齒齒石鋒密。礙中流﹐巨細狀非一。狹逼驚濤飛﹐深沸漩渦溢。舟楫巧紆避﹐簸蕩神先怵。篙師一失手﹐勢與洪流汩。眩眼雜卉稠﹐送客奔崖。駭奇豫初覽﹐過險怕縷述。乘流怪浮生﹐坎止私願畢。○初發都門六年束吏捨﹐所向困局迫。出郊玆晨始﹐豁若樊籠釋。望山懷故棲﹐遵途感新陌。回首魏闕髙﹐塵沙黯將夕。微軀墮世罟﹐拮據事行役。豈無四方誌﹐悲與親愛隔。曠寂均苦樂﹐浮生安所擇。起滅情無端﹐沈思莫能擲。﹝宗法《選》體﹐不流入於剽輕﹐猶得謝公遺意。﹞○楓嶺楓嶺與梨嶺﹐南北相拱揖。石脈固潛通﹐蟠峙各獨立。林木互糾紛﹐亂峯森﹤角戢﹥々。其巓判閩浙﹐風土隔邦邑。躋崖俯絕谷﹐轉道僅微級。淩空危橋滑﹐束澗鳴澑急。負擔盡遊估﹐攀緣如蟻集。傷哉營微利﹐走險詎夙習。下見稻畦人﹐驚客舉蓑笠。馳騖違所性﹐回增憂色。○喜晤孫星衡社丈述贈昔判長安袂﹐烽煙障薊丘。窮交惟我在﹐遠道爲君愁。豈意三年別﹐同爲萬里遊。晤言如夢寐﹐於邑豈能酬。﹝通體一气。﹞○送楊賢甫副憲祀華嶽江瀆聖代懷柔秩典章﹐首嚴嶽瀆尊金方。中丞暫假祠官節﹐宗伯親頒禦府香。挺秀三峯連漢﹐安瀾萬里下瞿塘。新秋莫訝無殘暑﹐驛路風淸白簡霜。☆王紫綬字蓼航﹐河南祥符人。順治丙戍進士﹐官翰林﹐出爲浙江糧儲道。著有《如咫堂詩集》。○送潘世衡內陟少宗伯從龍仗策自關東﹐江上頻行禦史驄。錢谷暫煩蕭相國﹐儀文終藉叔孫通。百年禮樂方開辟﹐一代車書欲混同。天子垂裳問民事﹐入朝應奏未央宮。○哭師生死親營一畝宮﹐瓣香誰解爲南丰。敢云貍首斑爲美﹐常恐牛眠卜未工。門下易名蕭穎士﹐帳前負笈馬扶風。吹臺賦罷人何往﹐嗚咽黃流水自東。髙枕加餐二十秋﹐炙雞絮酒冷松楸。憑將夫子呼楊震﹐不見藐孤哭鄧攸。生死情難忘北面﹐往來路易慟西州。樹頭何必千金劍﹐歲歲爲添土一А。﹝師爲劉文奇﹐汴人﹐流寇困汴時﹐跳城而走者。蓼航少受經學﹐終身敬禮之﹐見所作《墓志》。﹞☆馮溥字孔傳﹐山東臨朐人。順治丁亥進士﹐官至大學士﹐謚文毅。○文毅力薦魏環極爲名臣﹐在閣不詭隨﹐不矯激。詩以雅正爲主﹐不爭長於字句之間。○漢文帝幸代圖漢帝當年歌《大風》﹐歡畱父老樂融融。誰知將相和調後﹐更有君王賞宴同。每飯未嘗忘巨鹿﹐故居猶是念新丰。旌旗十萬雲中駕﹐休擬登臺出塞雄。﹝從髙帝歌風一气直下﹐第六語又復回環﹐結意見異於武帝之耀武。此種篇法﹐惟少陵有此﹐變化入神。﹞☆宋琬字玉叔﹐山東萊陽人。順治丁亥進士﹐官浙江按察使。著有《安雅堂集》。○觀察天才俊上﹐跨越眾人﹐中歲以非辜系獄﹐故時多悲憤激宕之音。而溯厥指歸﹐仍不於中正﹐此詩中之變雅也。王新城稱爲「南施北宋」﹐惟愚山足以儷之﹐洵爲定論。○先大夫諱日墜葉豈更榮﹐流波無重回。哀哀古孝子﹐痛哭嗟瓶。喟余少薄祜﹐賦無《淩雲》才。側聞過庭訓﹐愛惜如瓊瑰。弱齡把鉛槧﹐慈顏爲之開。乾坤當百六﹐梁木忽然摧。譬彼玄鳥雛﹐巢傾雕梁災。譬彼松下艸﹐霜落成枯ぼ。自我歌鮮民﹐星紀凡屢該。況乃忝符節﹐隴山崔以巍。松阡渺何處﹐莫剪蒿與萊。飄蕭生素髮﹐膝下無嬰孩。緬想夜臺內﹐惻惻傷其懷。誓言守遺教﹐敢令官方乖。庶以淸白風﹐稍酬罔極哀。﹝敍述生平﹐而誓守庭訓﹐以肅官方﹐是能遺親以令名者﹐知循吏卽是孝子。﹞○贈蜀中李鵬海進士昔君射策明光宮﹐騰驤燕市驊驑空。誰遣妖星逼天闕﹐鼎湖竟墜烏號弓。小臣攀髯死未得﹐重繭萬里還鄕國。劍閣嵯峨戰血腥﹐豺狼竊據昏巴。八口淒涼何所歸﹐窮途那免寒與饑。長作伴拾橡栗﹐短褐不完歌《采薇》。淸謂灘頭釣魴鯉﹐誅茅結屋將已矣。亭邊呵止故將軍﹐驢背誰知前進士。靑鞋竹笠秦川來﹐登髙懷古羲皇臺。酒酣拔劍《鴝鵒舞》﹐夢回巫峽秋猿哀。達人自古嗟飄蕩﹐鼓刀而屠太公望。天子宵衣問隱淪﹐徵書旦夕溪上。﹝鵬海歸於蜀亂之後﹐於其行也﹐作詩以憐憫而慰勞之。﹞○從軍行送王玉門之大梁有客有客髯而紫﹐左挾秦弓右吳矢。自言家本關中豪﹐黃金散盡來江。年來倦上仲宣樓﹐裹糧且記侯贏裏。腰間匕首徐夫人﹐河畔荒丘魏公子。懸知弔古有深愁﹐慷慨登車不可止。自從盜決黃河奔﹐大梁未有千家村。烽火但增新戰壘﹐塵沙非復古夷門。短衣聊向將軍幕﹐長劍終酬國士恩。落日驅車臨廣武﹐春風試馬出に轅。丈夫佩印乃恆事﹐安能鬱鬱老丘樊﹗王郎顧我深嘆息﹐一見歡喜如舊識。此行不但爲封侯﹐人生貴在抒胸臆。江上楊花白雪飛﹐梁園芳艸靑袍色。盾鼻猶堪試彩毫﹐鶯聲聊爲停珠勒。醉後狂歌气若云﹐軍中教戰容如墨。春風拂地車斑斑﹐起看明月攬刀環。平臺賓客久零落﹐至今汴水空潺。憐予偃蹇風塵際﹐年來罄折雕朱顏。已知苦被雕虫誤﹐彊弩欲挽不可關。待爾他年分虎竹﹐相從射獵終南山。○詔獄行秋官署中有老吏﹐能說先朝詔獄事。當時國是日紛紜﹐太阿柄倒歸閹寺。天子髙居問尙公﹐公卿標榜排淸議。遂有羣凶作爪牙﹐﹝B206﹞虎蒼鷹最毛鷙。長樂宮前傳片紙﹐金吾夜半飛緹騎。衛尉將軍身姓許﹐提點官旗北鎭撫。讞決惟增王甫歡﹐累囚難解張湯怒。洗垢新懸沈命法﹐揮毫已入追魂簿。甫聞北闕殺劉陶﹐旋見西亭屍竇武。白骨交撐裹赭衣﹐殘骸誰敢收黃土。爾曹自謂盤根株﹐殺人狐媚誇良圖。豈知神理有反覆﹐昊天明明安可誣。神姦脫距競菹醢﹐亦有然臍當路衢。長安萬姓歌且舞﹐賣釵鬻釧沽醍醐。海水羣飛桑畝移﹐俯仰乾坤又一時。三君八俊俱塵土﹐膺滂田竇無墳基。彤管堪嗟《酷吏傳》﹐靑苔半蝕《黨人碑》。我今何爲淹此室﹐圜扉白日啼寒鴟。冤魂欲招不敢出﹐但聞陰風蕭颯中心悲。中心悲﹐淚盈把。酹酒呼臯陶﹐臯陶竟喑啞。古來萬事難問天﹐蠶室誰憐漢司馬。君不見城上烏﹐啄人曾不問賢愚。新鬼銜冤向都市﹐年年寒食聲嗚嗚。﹝北鎭撫﹐許顯純也。「洗垢新懸沈命法」以下六語﹐謂楊﹑左諸公畢命事也。從獄卒口中詳述往事﹐而主意全在己之詔獄﹐賓意轉詳﹐主意轉略﹐極見作法之變。﹞○行路難身不必賢良書﹐名不必茂才舉。便便飽五經﹐詎若工三語。鄕裏小兒車上舞﹐大字新銜謁府主。三年前在廓下趨﹐白頭老儒徒踽踽。漢家公卿半刀筆﹐平陽之後有丙吉。家家小牢祀ガ侯﹐有兒莫讀《天人策》。駟馬銀鞍金作魚﹐何足道哉二千石﹗○棧道平歌爲賈膠侯尙書作君不見梁州之谷斜與褒﹐中有棧道幹雲霄。仰手可以捫東井﹐下臨長江浩汗洶波濤。大禹胼胝恐未到﹐帝遣五丁開神臯。巨靈運斧地維坼﹐然後南通巴蜀西羌﹛髟矛﹜。蛇盤縈紆六百里﹐千回萬曲緣秋毫。懸車束馬弗可以徑度﹐飛騰絕壁愁猿猱。漢家畱侯眞婦女﹐烈火一炬嗟徒勞。噫嘻乎﹗三秦之人困徵戍﹐軍書蜂午如蝟毛。銜枚荷戈戟﹐轉粟窮脂膏。估客爾何來﹐萬里競錐刀。須臾失足幾千仞﹐猛虎腹蛇恣貪饕。出險灑酒始相賀﹐燐燐鬼火聞呼號。泰運開﹐尙書來﹐恩如雨露威風雷。一呼集畚鍤﹐再呼伐薪柴。醇醯澆山萬夫發﹐坐看巖削盡爲平埃。噫嘻乎﹗益烈山澤四千歲﹐火攻莫救蒼生災。昔也商旅魚貫行﹐今也不憂狼與豺。昔也單車不得上﹐今也康莊之途足以走連﹛差車﹜。童巴舞貢天府﹐桃笙ク布輸邛崍。歌《豳風》﹐擊土鼓﹐賈父之來何晚哉﹗丰功弈弈垂萬祀﹐經濟不數韋臯才。中朝衮衣待公補﹐璇璣在手平泰階。西望劍閣髙崔巍﹐側身欲往空徘徊。大書深刻告來世﹐蛟龍岌で磨靑崖。金穿石泐陵谷徙﹐我公之功不與伏波銅柱同塵埋。﹝賈中丞名漢復﹐平險爲夷﹐因作歌以頌之﹐歌勒於觀音碥崖石上。○出後人手﹐幾成徳政歌矣。此服其筆力之大。﹞○喜表弟董樵書至數枉山中信﹐江湖問逐臣。憐予常作客﹐知爾尙依人。刀俎驚前夢﹐漁蓑老此身。故園風俗薄﹐猶有葛天民。○己酉過姜如農東萊艸堂拜杖端門下﹐孤臣命若絲。何堪天譴日﹐卽是國亡時。諫艸傳梅尉﹐扁舟混子皮。似君幽隱處﹐獨有白鷗知。﹝姜以建言廷杖﹐譴戍宣城﹐明社旋屋矣﹐後終於吳﹐葬於宣城。﹞同時熊給諫﹐不異楚靈均。破衲稱開士﹐殘碑記黨人。老從方外友﹐悟彼定中身。應據生公石﹐軍持話宿因。熊給諫名開元﹐亦以劾周延儒被杖﹐後隱於僧﹐故次章連及之。○寫哀執戟沾微祿﹐棲遲仰大官。累臣天不弔﹐聖主法終寬。宗祀哀羊舌﹐身名笑鼠肝。須眉眞自﹐書札報任安。○馮唐墓馮公昔未遇﹐執戟嘆淹畱。一薦雲中守﹐能寬漢主憂。古碑荒蘚合﹐髙柳暮鴉秋。自笑爲郎拙﹐蕭蕭欲白頭。○送傅介侯督餉寧夏賀蘭西望郁嵯峨﹐使者乘春攬轡過。三輔徵輸何日盡﹐二陵風雨至今多。邊城楊柳樓中笛﹐羌女葡萄塞下歌。君到坐傳靑海箭﹐不妨艸檄倚雕戈。﹝七子遺響﹐尢近滄溟。﹞○獄中長至呈同系諸公﹝時大駕有事南郊﹞圜扉望斷屬車塵﹐聞道鑾輿出禁。五夜斗杓初建子﹐孤臣霜﹛髟丐﹜未逢辰。雉羅旣說嗟何及﹐龍性誰言不可馴。猶有鐘儀數行淚﹐南冠相對共沾巾。﹝三四是活對法。﹞○懷王敬哉﹝自注﹕時黃河決濟﹑兗間。﹞蕭條歲月孰華予﹐行步徘徊靡所如。刀俎堪驚身是鹿﹐云宵還念食無魚。但畱東海栽桑地﹐敢作南山種豆書。聞道宣房薪未塞﹐欲從太史問《河渠》。○夏瑗公先生廿載淺土﹐門人盛珍示卜地葬之﹐以其夫人焉﹐詩以志美凡年松賈缺經營﹐負土荒原賴友生。曾賦《國殤》哀翟義﹐竟無傭保付王成。月明大鳥來華表﹐劍合雙龍捲素旌。二陸冤魂應共語﹐云車風馬笑相迎。﹝使事典切﹐六語見夫人葬﹐結但取冤魂及同爲雲間人意﹐機﹑云身分地位不必同也。﹞○賀曾庭聞舉孝廉﹝庭聞﹐江右人﹐易名中秦榜﹞誰言才子竟蹉跎﹐天馬西徠萬里過。名姓在秦張祿貴﹐文章入洛陸機多。漢廷佇奏《淩雲》筆﹐羌笛爭傳出塞歌。隴上梅花憑驛使﹐好將雙鯉下黃河。○同東云雛王心古諸君登華山雲臺峯丹梯千仞倚嵯峨﹐萬轉盤紆出薜蘿。少華西來朝白帝﹐太行東望走黃河。欲從玉女窺蓮井﹐須向仙人借斧柯。ゎ被同君星漢外﹐方知天上白楡多。○華嶽遙遙靑黛削芙蓉﹐此日登臨落雁峯。霄漢何人騎白鹿﹐天門有路跨蒼龍。流沙弱水眞杯勺﹐太白終南盡附庸。卻憶巨靈開辟日﹐神功橐費陶熔。松風謖謖步虛聲﹐杖策髙尋衛叔卿。星近祠壇光欲墮﹐月臨仙掌夜偏明。扶桑萬里天雞曙﹐箭括三更石馬鳴。誰信揚雄擅詞賦﹐不將彩筆記層城。﹝舉頭天外﹐才許落墨﹐不愧「五嶽起方寸」語。﹞○報唐采臣戶部時自寧夏還朝使君書札勸加餐﹐又報徵車發賀蘭。秦地關山畱庾信﹐漢家鹽鐵問桓寬。飛鴻夜度朱弦冷﹐邊馬晨嘶白艸寒。遷客隴頭憔悴甚﹐故人傳語到長安。○登西嶽廟萬壽閣崔嵬傑閣玉爲寮﹐白帝離宮倚絳霄。檻外河山三輔小﹐崖前觴豆百靈朝。明星環佩云來濕﹐仙掌芙蓉雨欲搖。會禦長風淩絕﹐靑鸞背上夜吹簫。○鸚鵡雕籠萬里托徵鞍﹐辛苦何辭行路難。幽閣恰添嬌女伴﹐方音猶作部民看。且分薄俸供粳稻﹐莫遣春風瘁羽翰。流水隴頭相憶否﹐朔云邊月不勝寒。○送張尉生明府之任劍州棧閣崔嵬涪水西﹐芙蓉十二與云齊。幾年漢使迷金馬﹐萬里江流見石犀。講學文翁今再覯﹐勒銘張載有新題。相思愁殺峨眉月﹐山木蒼蒼杜宇啼。○九日同姜如農王西樵程穆倩諸君登慧光閣塞鴻猶未到蕪城﹐載酒登樓雨乍晴。山色淺深隨夕照﹐江流日夜變秋聲。上方鐘磬疏林滿﹐十里笙歌畫舫明。空負黃花羞短髮﹐寒衣三浣客心驚。﹝悲壯沈鬱。﹞○刀魚銀花爛漫委筠筐﹐鐵帶吳鉤總擅長。千載專諸畱俠骨﹐至今匕箸尙飛霜。○舟中見獵犬有感秋水蘆花一片明﹐難同鷹隼共功名。檣邊飽飯垂頭睡﹐也似英雄髀肉生。☆蔣超字虎臣﹐江南金壇人。順治丁亥﹐賜進士第三人﹐官翰林院修撰。著有《綏庵集》。○綏庵素無宦情﹐自稱前身峨眉老僧。徧遊名山﹐後入蜀﹐歿於峨眉山之伏虎寺。○金陵舊院錦繡歌殘翠黛塵﹐樓臺已盡曲池湮。荒園一種瓢兒菜﹐獨占秦淮舊日春。﹝極濃麗地﹐偏寫得荒涼如許﹐感慨系之。﹞○文殊院紫玉屏風敞佛筵﹐諸峯如笏上靑天。偶來山寺容無主﹐驚起白猿松際眠。☆王熙字子雍﹐直隸宛平人。順治丁亥進士﹐官至大學士﹐謚文靖。○春日扈從南海子觀大上苑回春馭﹐傳呼夜漏催﹐六龍雲裏下﹐八陣日邊開。細艸鳴鸞地﹐雄風買駿臺。應如宸算遠﹐不爲詰戎來。☆宋徵輿字轅文﹐江南華亭人。順治丁亥進士﹐官至副都禦史。○雲間詩家推陳臥子﹑宋轅文﹑李舒章﹐臥子蹈海後﹐宋﹑李並名於時﹐未嘗有所軒輊。○參軍行檀州軍敗南陷﹐鐵騎西山逼云棧。九門辛苦坐公卿﹐按兵不動有髙監。玉堂美人胡不平﹐上書北闕苦論兵。參軍新命一朝下﹐單騎夜出長安城。是時主將盧司馬﹐獨將西兵兵力寡。不教國士死黃沙﹐別遣參軍向城下。參軍不行司馬嗔﹐參軍旣行軍伍陳。北向再拜謝至尊﹐曰臣象升死國恩。鼓聲闐闐軍出壘﹐司馬一呼創者起。三萬邊兵夜合圍﹐孤軍𨿽勝終鬥死。朝廷頗輕死事功﹐翻疑訟疏多雷同。司馬幾受斫棺慘﹐參軍一官成轉蓬。嗚呼權臣報復有如此﹐疆埸誰肯攄孤忠。﹝此紀賈莊之敗也。髙監﹐名起潛﹐參軍﹐楊廷麟。時樞輔楊嗣昌嫉盧忠烈正直﹐不與援兵﹐髙起潛擁兵坐視。忠烈與大軍戰﹐重創死。嗣昌誣以降﹐又誣以遁﹐幾至斫棺。廷麟力辯其冤﹐得免。忠佞顚倒如此﹐明社所以屋也。後參軍亦以守城死。﹞○下灘孤舟瀉石灘﹐雙槳下云端。浪湧分花落﹐濤驚濺雪寒。亂山皆曲向﹐飛渡卻回看。千里無諸國﹐天南自郁盤。﹝一起如睹巴船出峽圖。﹞○古意碧玉堂西紅粉樓﹐樓中思婦憶涼州。咸陽橋上三年夢﹐回樂峯前萬里愁。秦地煙花明月夜﹐胡天沙艸白雲秋。離魂不識金微路﹐願逐交河水北流。﹝酷似楊升庵《塞垣鷓鴣詞》。﹞○林天孫自漳州來見訪﹐天孫乃黃石齋先生弟子﹐時黃先生被逮燕市霜飛五月寒﹐投荒君子更南冠。謫同賈誼官仍奪﹐時異靈均死亦難。大滌春陰猿鶴怨﹐武夷秋雨薜蘿殘。﹝自注﹕大滌﹑武夷皆先生講學處。﹞憑君歸報金雞信﹐重掃先生舊講壇。○冬閨夜怨落盡飛雲暮色寒﹐黃昏北斗照闌干。可憐一片如霜月﹐惟有深閨獨自看。☆鄧旭字無照﹐江南壽州人。順治丁亥進士﹐官翰林院檢討。著有《林屋詩集》。○錢塘看潮夜發富春江﹐午纜錢塘岸。不見當時射潮者﹐天際煙波空浩瀚。須臾海門走匹練﹐白虹蜿蜿吐長綫。漸看鰲背負山來﹐洶湧頓令天地變。龍吹笛﹐鼉擊鼓﹐馮夷天吳江上舞。萬斛舳艫如敗葉﹐怒濤一卷送平浦。伊昔惟聞東流之水無盡期﹐沃焦Е洞爲漏卮。云何已逝壑﹐而有還源時。應是伍胥文種恨不滅﹐無路叩天气塡咽。故教雪浪排長空﹐古今噓吸無時絕。○贈鳳凰山咸庵禪丈﹐庵名凰巢萬綠藏深壑﹐苔龕路幾層。側身同蟻進﹐牽臂學猿騰。累重緣畱髮﹐棲幽欲妒僧。半生遲引退﹐應悔鏤春冰。☆季振宜字滄葦﹐江南泰興人。順治丁亥進士﹐官禦史。○潼關有感興亡非一代﹐形勝覽層樓。渭水千年濁﹐秦山萬里秋。豺狼互吞噬﹐盜賊化王侯。郵置無餘馬﹐皇華不肯休。☆李敬字聖一﹐江南六合人。順治丁亥進士﹐官刑部侍郎。○淸明泊瓜步阻雨愁思如芳艸﹐春程不斷生。停雲連野色﹐過雨挾江聲。瓜步新添水﹐淸明遠送行。彊從吳客語﹐歸計羨朱櫻。﹝停雲十字﹐漁洋賞之﹐謂其不減古人。﹞○讀水經注懷洞庭坐倚巴丘俯洞庭﹐君山一十二峯靑。不聞修竹來仙吹﹐但有孤鴻送客ぎ。欲辧水天惟北斗﹐若當風雨卽南溟。舊遊浩渺如春夢﹐兀看酈元注《水經》。☆繆慧遠字子長﹐江南吳縣人。順治丁亥進士﹐官壽陽知縣。○經義推巨手﹐韻語亦復雅健雄深。○雉子斑雉子斑兮﹐其羽煌煌。雄雌朝飛﹐阡陌相將。十步一啄﹐載飛載藏。誰爲禍樞﹐體負文章。南山媒翳﹐北山羅張。樊籠旣入﹐形容無光。恭承嘉惠﹐食以稻梁。爾𨿽小物﹐耿介莫當。局促一世﹐生不如亡。微命旣釋﹐感恩未央。遲遲春日﹐膏澤徜徉。願同黃雀﹐銜環君旁。○友人過訪茸城愁絕各風煙﹐傾倒今朝倍黯然。坐上淸歌聞《子夜》﹐人生行樂及丁年。三春會面常多阻﹐百罰深杯且共傳。舊事淒涼言未盡﹐檐花落久雨纖綿。○有感湘水桃源欲問津﹐衣冠處處哭秋旻。寧同白馬殲朝士﹐肯爲黃巾赦黨人﹗行澤楚臣應抱石﹐上書梁獄幾全身。驚心南國添繒繳﹐解网還邀聖主恩。﹝胸懷鬼﹐以詩寫之﹐盡成激楚之音。﹞烽煙海內尙兵鏖﹐奮α論才得爾曹。紫塞重彈《白翎雀》﹐金門競奏《郁輪袍》。蒼茫夢裏詢蕉鹿﹐浮拍池中把酒螯。長嘯獨期千古事﹐詠懷何必《反離騷》。○憶遼左故人生歸何地更逢君﹐蘭忌當門自昔云。東洛少年無賈誼﹐制科風漢獨劉ナ。蕃釐種徙瓊花絕﹐遼海魂啼杜宇聞。篋裏故人封事稿﹐雨窗撿點淚紛紛。☆曹垂燦字天祺﹐江南上海人。順治丁亥進士﹐官遂安知縣。○插秧詞桔橰未動商羊舞﹐老農出社迎獵虎。燻風靈雨及時來﹐秧水齊添土膏無。鍼苗剪剪綠初齊﹐如卦行行立畛畦。隴畔柳濃斜掛笠﹐農歌聲裏鵓鴣啼。自辰至午不停手﹐廚下炊羹並剪韭。老翁提飠盍餉田間﹐甕中更有新ド酒。日晚水田聚糸斗笠﹐移時火耨農功急。寄語食租衣稅家﹐莫忘辛苦盤中粒。﹝如卦句﹐所謂「立苗欲疏」也﹞☆沈永令字聞人﹐江南吳江人。順治戊子副榜﹐官髙陵知縣。○初知韓城縣時﹐湯文正爲潼關道﹐以循良重之﹐其政治可知也。詩亦宗仰唐人﹐不染竟陵習气。○再試淮上對月半年沙塞月﹐今夜映長淮。砧杵深閨夢﹐關山旅客懷。遙知燈下卜﹐敲斷鬢邊釵。何日花前影﹐淸光共玉階。﹝「今夜州月」﹐念閨中之懷遠﹐此寫客中之念家﹐境地相同﹐深情宛合。﹞○咸陽寓中老應甘棄世﹐壯已不如人。楚越燕秦路﹐東西南北身。鏡中俱是雪﹐塞外不知春。何日滄江返﹐磯頭穩釣綸。○秦中深秋沙艸馬長嘶﹐塞柳千條覆曲堤。水落渭河諸派合﹐天圍華嶽萬峯低。舊遊金穀雲煙散﹐故國銅駝枳棘迷。紫气近來東望滿﹐函關何用一丸泥。﹝顧茂倫稱此詩沈雄瑰麗﹐可追盛唐﹐其气象然也。下章亦然。﹞○登華歷歷是辰尺五懸﹐洮云隴樹望相連。天髙西北長空盡﹐勢控燕秦大地偏。煙杪一丸關百二﹐河流如綫路三千。此身托足知何處﹐仙掌擎來霄漢邊。○分水龍王廟南爲吳水北燕云﹐結伴登臨喜得羣。七十二泉從此合﹐三千餘路恰平分。安瀾已下褒封詔﹐沈璧無煩艸檄文。惟有仲宣行役苦﹐登樓久已悔從軍。﹝引汶水合七十二泉之水注於南旺﹐平分南北以利轉漕﹐此宋禮從白瑛之義也。三四語眞寫得盡。﹞○贈檗庵禪師﹝師爲楚嘉魚人﹐天啟乙丑進士﹐筮仕吳令﹐晉吏垣。崇禎壬癸間﹐建言廷杖詔獄。滄桑後遂爲僧。康熙乙卯﹐駐錫江城﹐距作令時閱五十寒暑矣。永令以昔年童子﹐受知門下﹐感賦是詩。﹞浮生閱盡幾滄桑﹐獨臥寒云擁竹牀。百煉身猶餘鐵石﹐萬言字尙挾風霜。列朝文獻徵遺史﹐一代天龍護法王。士女爭來瞻瑞相﹐使君故是宰河陽。﹝檗庵卽熊開元也。以彈周延儒廷仗﹐後爲僧﹐門下士感慨賦之﹐如讀本傳。﹞●卷三☆施閏章字尙白﹐江南宣城人。順治己丑進士﹐官江西參議。康熙己未﹐召試博學宏辭﹐官翰林院侍講。著有《愚山詩集》。○南施北宋﹐故應抗行﹐今就兩家論之﹐宋以雄健磊落勝﹐施以溫柔惇厚勝﹐又各自擅場。○王漁洋云「門人洪思問詩法於愚山﹐愚山曰﹕『子師言詩如華嚴樓閣﹐彈指卽現﹐又如五城十二樓﹐縹緲俱在天際。余則譬作室者﹐瓴甓木石﹐一一俱就平地築起。』洪曰﹕『此禪宗頓﹑漸義也。』」今觀兩家詩﹐此論確不可易。○警志詩洋洋景運﹐六轡䢐流。爾徵爾邁﹐不我眷畱。維帝賚予﹐靡徳不具。旣具旣完﹐逝不我顧。拾穗𨿽利﹐不如躬耕。束炬夜馳﹐不如早行。鴟爭腐鼠﹐鳳餐竹食。翔視千仞﹐下罕雛匹。懿我祖考﹐爭道策驥。腹我目我﹐遑敢隕墜。昔遊東魯﹐攝衣孔庭。俯仰瞻聽﹐實邇儀型。匪哀匪慕﹐泣涕如雨。愴如亡子﹐初見父母。軌臻回賜﹐文企姬秦。不慚爝火﹐持照千春。隕霜警木﹐世難厲徳。懷璧負途﹐智士不惑。猿則穴果﹐獺則祭魚。誰爲令人﹐不勤是圖。皇皇朝夕﹐望晷心栗。如岸斯崩﹐如虎將。冉苦抱屙﹐顏不待。敬爾良時﹐並宵作晝。﹝步步實踐﹐歸重下學﹐不落宋人塵腐﹐是曰詩品。﹞○升天行丹鳳一雙﹐乘雲上翔。俯視八極﹐中路徨。﹝一解。﹞下塵小臣﹐心思太古。言叩天門﹐手擊天鼓。雷雨晝迷﹐噤不得語。﹝二解。﹞天閶髙髙﹐髙不可卽。但見羣仙﹐玉女侍側﹐貨財千億。﹝自注﹕「黃金旣成﹐貨財千億﹐役使鬼神﹐玉女侍側。」見陰長生《仙詩》。﹞小臣昧死頓首言﹕天闕淸虛﹐安用貨財千萬億﹐願丐下土小民作衣食。﹝三解。﹞仙人持節﹐問汝何所求﹖小臣不願富貴﹐願假赤螭﹐遊戲十洲。山無崩徙﹐河海安流﹐天子萬年兵革罷﹐小臣魯鈍﹐但當貧賤長優遊。﹝四解。○仙人猶重貨財﹐此爲小民衣食計。借題抒寫﹐大臣心事﹐昭然若揭矣。﹞○浮萍兔絲篇﹝李將軍言﹕部曲嘗掠人妻﹐旣數年﹐攜之南徵﹐值其故夫﹐一見慟絕﹐問其夫﹐已納新婦﹐則兵之故妻也﹐四人皆大哭﹐各反其妻而去。予爲作《浮萍兔絲篇》﹞浮萍寄洪波﹐飄飄東復西。兔絲附喬柯﹐裊裊復離披。兔絲斷有日﹐浮萍合有時。浮萍語兔絲﹐離合安可知﹖健兒東南徵﹐馬上傾城姿。輕羅作障面﹐顧盼生光儀。故夫從旁窺﹐拭目驚且疑。長跪問健兒﹐毋乃賤子妻﹖賤子分已斷﹐買婦商山陲。但願一相見﹐永訣從此辭。相見肝腸絕﹐健兒心乍悲。自言亦有婦﹐商山生別離。我戍十餘載﹐不知從阿誰﹖爾婦旣我鄕﹐便可會路歧。寧知商山婦﹐復向健兒啼﹕本執君箕帚﹐棄我忽如遺。黃雀從烏飛﹐比翼長參差。雄飛占新巢﹐雌伏思舊枝。兩雄相顧詫﹐各自還其雌。雌雄一時合﹐雙淚沾裳衣。﹝狀古來未有情事﹐以比興體出之﹐作漢人樂府讀可也。無書無筆人﹐不敢道一字。﹞○過嶺崇岡陟がテ﹐鳥道繞山腹。仰探白日短﹐俯瞰陰霞伏。魚貫度行人﹐疲馬艱躑躅。春晴多好風﹐吹我巖壑綠。農耕嶺上云﹐婦飯溪中犢。羈心曠登陟﹐瘠土見風俗。華陽靈迹﹐杖策尋石屋。○早春三天洞至仙人巖寒巖斂眾妙﹐惠風蕩疏木。洞穴無人居﹐玲瓏辟華屋。春陰香乳流﹐谷溫瑤艸綠。出戶見前峯﹐重云無斷續。乘興復杖藜﹐行歌散煩促。古樹含丹葩﹐余雪長靈瀑。僧扉鑿陽崖﹐茶臼入深竹。采眞客安往﹐悵望空山曲。○臨江憫旱瘠土嗟薄獲﹐歲丰長忍饑。戎馬況疊迹﹐田園成路蹊。荷鋤代牛力﹐播種良苦疲。朱火肆燎原﹐禾稗同一萎。民亂如恐後﹐況乃驅策爲﹗徒跣呼百神﹐嗚咽致我辭﹕政拙未敢苛﹐召災今則誰﹖云漢何皎潔﹐箕斗正參差。心知閶闔遠﹐側向髙天啼。明日急芻餉﹐吞聲重涕Д。﹝歲丰長忍饑﹐卽所云「樂歲終身苦」也。防民亂﹐懼召災﹐呼天而訴﹐如讀《云漢》《正月》諸《變雅》。﹞○悲野雀行經沂州﹐有餉者﹐哀其義﹐不忍食。或曰﹕州人捕雀爲業。嗟乎蕪田不耕﹐羅及野雀﹐作詩示州人。楡繁羽族﹐瑣細無定名。所謀非稻梁﹐不與雞鶩爭。張羅始何日﹐遂使風俗成。機發盡掩覆﹐一羅殲羣生。持此飲啄具﹐充君鼎俎烹。苦慚托體微﹐不足一杯羹。同類爲啾啾﹐失侶長哀鳴。君輟筵上箸﹐請聽檐外聲。﹝讀末二語﹐𨿽老饕亦應動心。﹞○新都戍﹝自注﹕新安亂後﹐畱戍以蒙古諸軍也。﹞玉屏山艸盡﹐練江江水渾。丈人看飲馬﹐千騎如雲屯。腰間橫大箭﹐遊戲走平原。射雁落雲中﹐逐兔過田園。割鮮不須臾﹐腥血殷盤飧。漢兒芻秣久﹐相馴通語言。此輩尙猛鷙﹐好惡難具論。往年賊破郡﹐去年蹂楡村。驅除借厥力﹐到今防禦存。居人遠竄匿﹐白日黃塵昏。何時罷兵戰﹐天河洗乾坤。﹝卽老杜《畱花門》意。﹞○祀蠶娘華燈白粥陳椒漿﹐田家女兒祀蠶娘。願刺繡裙與娘著﹐使我紅蠶堆滿箔。他家織縑裁羅襦﹐妾家賣絲充官租。余作郎衣及兒襖﹐家貧租重還有無。蠶時桑遠行多露﹐好傍門前種桑樹。﹝比張﹑王樂府﹐轉見性情之正。﹞○牽船夫行十八灘頭石齒齒﹐百丈靑繩可憐子。赤腳短衣半在腰﹐裹飯寒吞掬江水。北來鐵騎盡乘船﹐灘峻船從石窟穿。雞豬牛酒不論數﹐連檣動索千夫牽。縣官懼罪急如火﹐預點民夫向江坐。拘畱古廟等羈囚﹐兵來不來饑殺我。沿江沙石多崩峭﹐引臂如猿爭叫嘯。秋冬水澀春漲湍﹐渚穴蛟龍岸虎豹。伐鼓鳴鐃畫艦飛﹐陽侯起立江娥笑。不辭辛苦爲君行﹐梃促鞭驅半死生。君看死者僕江側﹐火伴何人敢哭聲﹗自從伏波下南粵﹐蠻江多少人流血。繩牽不斷腸斷絕﹐流水無情亦嗚咽。﹝末幅歸咎新息﹐眞無可柰何之辭。﹞○Ю﹀峯危樓矗立鼓山頂﹐目盡閩天萬山影。磨崖上有紫陽書﹐光芒倒射扶桑冷。雙江會合蛟龍遊﹐三山滅沒人煙浮。島嶼東看入海气﹐空靑一發指琉球。洪濤忽起天地動﹐羲和返駕寒云愁。吁嗟乎﹗白日苦短﹐靑鬢已斑。天風何泠泠﹐吹我骨珊珊。念欲乘風揮手去﹐八表萬里何當還。鸞驂鶴馭良不遠﹐鯨吞蟻鬥誰能閒﹖回首大笑哀人間。○射烏樓行﹝自注﹕爲周櫟園先生紀事。﹞越王城邊烏啞啞﹐射烏樓頭烏不下。周侯破寇此城頭﹐到今殺气城烏愁。先皇丙申歲七月﹐寇來海畔盈山丘。疾如長鯨吞巨舟﹐城中號哭聲啾啾。侯方解官聽吏議﹐推守要害來烏樓。抗言立功須宿將﹐使貪使過皆保障。中有健手王老虎﹐陷陣摧鋒气偏壯。羣凶爭踞豹頭山﹐咫尺烏樓正相向。蟻附蜂屯頃刻間﹐何人敢立女墻上。周侯淸嘯決戎機﹐誓師慷慨裹鐵衣。指顧中堅發大炮﹐須臾萬骨黃塵飛。紫袍戎首正糜爛﹐一軍气盡輿屍歸。總戎援兵適繼至﹐三山是日解重圍。當途方略固多有﹐功成乃出閒官手﹐烽煙旣息烏樓空﹐烏樓壯績在人口。他年再集頭白烏﹐射馬還有周侯無﹖﹝記事詩不嫌詳盡﹐此覺勃勃有生气。以防亂作結﹐慮事尢爲周詳。﹞○亂後和劉文伯郊行斜日照荒野﹐亂山橫白雲。到家成遠客﹐訪舊指新墳。戰地冤魂語﹐空村畫角聞。相看皆墮淚﹐風葉自紛紛。○慈仁寺松直欲淩風去﹐翻從拂地看。摧殘經百折﹐偃仰郁千盤。老閱山河變﹐陰兼日月寒。支離爾何意﹐不厭臥長安。○溪漲溪張全無岸﹐沙田又可哀。舟航浮郡郭﹐荇藻樓臺。過雨重雲黑﹐奔雷動地回。蛟龍橫得意﹐白日向人來。○懷侯韓振藍山貧苦日相共﹐宦遊天一涯。有官眞似水﹐無夢不還家。五嶺來山瘴﹐孤城接塞笳。別離春已暮﹐多恐鬢將華。○舟中立秋垂老畏聞秋﹐年光逐水流。陰雲沈岸艸﹐急雨亂灘舟。時事詩書拙﹐軍儲嶺海愁。氵存饑今有歲﹐倚棹望西疇。○曲江得方學士蘇翁先生書﹝自注﹕時自塞外歸﹐暫客廣陵。﹞入塞仍羈旅﹐書來淚滿纓。悲歡成隔世﹐衰白重關情。遠竄全家在﹐生還萬事輕。幾時歸客夢﹐安穩石頭城。○叔父同弟阮遲予蕪關次日予北髮小泊聚江幹﹐帆開淚未幹。路長催老易﹐家近恨歸難。長大看吾弟﹐浮沈付一官。今宵渾不寐﹐倍覺夜漫漫。﹝家近難歸﹐老於宦途者知之﹐神明杜陵﹐乃有此種。﹞○錢塘觀潮海色雨中開﹐濤飛江上臺。聲驅千騎疾﹐气卷萬山來。絕岸愁傾覆﹐輕舟故溯洄。鴟夷有遺恨﹐終古使人哀。﹝「气卷萬山來」﹐五字千古。﹞○顧寧人關中書至舊迹滿西京﹐髙談就友生。書曾搜孔壁﹐詩已變秦聲。多難余身健﹐新編計日成。別來頭並白﹐望遠不勝情。○過湖北山家路回臨石岸﹐樹老出墻根。野水合諸澗﹐桃花成一村。呼雞過籬柵﹐行酒盡兒孫。老矣吾將隱﹐前峯恰對門。﹝「野水」十字﹐令穰﹑松年亦不能畫﹐唐人「時有落花至﹐遠隨流水香」﹐同一自然。﹞○雨後歸田復多病﹐寒雨送三春。髙柳不藏閣﹐流鶯解就人。道心看物變﹐時論薄官貧。無限扁舟意。澄江滿綠。﹝三四不讓劉隨州﹐漁洋取愚山五言近體爲摘句圖﹐爲學者式也。﹞○淳湖尋邢景之四海倦遊後﹐始知泛愛非。寸心如落木﹐逢爾復春暉。移榻連蔬圃﹐烹魚出釣磯。淸歡成信宿﹐不是醉忘歸。○江行雜詠鼓隨漁父﹐乘槎老客星。鶯聲花嶼暖﹐龍气雨潭腥。波綠澄湘浦﹐天靑合洞庭。誰知漁子飯﹐絕勝五侯鯖。○望衡嶽衡山絕頂祝融峯﹐獨峙天南抗岱宗。水國風雷虛岫出﹐炎方冰雪半巖封。斜陽欲辧煙中樹﹐昨夜遙聞嶽麓鐘。好駐星軺看日出﹐臥翻雲海蕩心胸。○季天中給事以直諫謫塞外追送不及策馬送君君出門﹐朔風動地捲蓬根。孤臣抗疏甘身死﹐萬里投荒是主恩。笳吹天山邊月小﹐城連沙磧塞云昏。心知去國無多淚﹐腸斷慈烏聲自吞。﹝以忠君愛親表戍臣心事﹐老杜送人﹐往往如此。﹞○登岱日觀晴光傍午開﹐茫茫東見海爲杯。九州積气峯前合﹐萬里浮雲杖底來。鄒魯山靈眞莽蕩﹐吳閶練影漫徘徊。昆侖不到終遺憾﹐欲駕蒼龍首重回。○見宋荔裳遺詩淒然有作﹝自注﹕君按察四川﹐會滇﹑蜀反﹐道梗﹐憂憤死。﹞好客生平酒不空﹐髙歌零落痛無窮。西川終古流殘淚﹐東海從今少大風。國士魂銷多難後﹐離人望斷九原中。張堪妻子應誰托﹐巢卵長拋虎豹叢。﹝西川句﹐謂蜀人懷其政教﹐東海句﹐謂山左失一雅宗也。○王漁洋有《久不得荔裳妻孥消息》詩﹐中云「九原悲馬鬣﹐八口寄蠶叢」﹐此篇結語亦復云然﹐猶見古交道焉。○張堪卒於官﹐無托妻孥事﹐此約略語。﹞○蒼梧云蓋寺訪無可上人精舍蕭疏山路斜﹐髙人解組卽袈裟。滄桑痛哭知無地﹐江海流離不見家。云暗蒼梧飛錫杖。夢歸秋浦泛仙槎。與君坐對成今古﹐嘗盡冰泉舊井茶。﹝上人﹐卽方密之太史。﹞○至南旺客倦南來路﹐河分向北流。明朝望鄕淚﹐流不到江頭。﹝過南旺分水﹐水俱向北﹐淚滴水中﹐不復到江也。宛似唐人聲口。﹞○送李萬安罷官歸裏歲暮歸舟一葉輕﹐歌殘酒罷淚雙傾。灘聲不是無情思﹐嗚咽隨君爲送行。☆季開生字天中﹐江南泰興人。順治己丑進士﹐官給事中。著有《出關艸》○尙陽堡卽事口號新燒懸崖淨積莎﹐遠隨甲騎渡柴河。虎頭在客休投筆﹐雞肋從軍漫荷戈。骨肉書傳遼塞少﹐林泉話入故園多。邊城老將秋霜下﹐夜半聞笳起自歌。五雲長繞舊皇畿﹐萬里孤臣寄翠微。極塞有山皆北向﹐重邊無水不西歸。雞鳴夢訝參朝晚﹐烏哺心傷進膳違。寧惜煢煢沙雁影﹐陽回未得入關飛。﹝忠孝之人﹐其言藹如。﹞○送左大來先生葬重關不禁旅魂過﹐夢裏看君渡塞河。白日總悲生事少﹐黃泉翻羨故人多。荒臺啼鳥圍松柏﹐廢苑寒云鎖薜蘿。未遂首丘須淺葬﹐好畱枯骨待恩波。﹝宋轅文「時異靈均死亦難」﹐以死爲幸﹐此云「黃泉翻羨故人多」﹐以死爲樂﹐皆刻骨入髓語。﹞☆董文驥字玉虯﹐江南武進人。順治己丑進士﹐官侍禦。著有《微泉閣集》○眞定客捨對雪窮陰滿太虛﹐積雪凍庭除。鴉點埋雲樹﹐童依宿火廚。君恩狐白厚﹐老病酒杯疏。江國寒梅早﹐垂垂已待予。﹝紙上俱有寒意。﹞○復過井陘口淮陰侯廟背水千年廟﹐登壇百戰功。至今思赤幟﹐何處弔藏弓﹖春雨王孫艸﹐靈風古木叢。淮陰年少子﹐終自笑英雄。﹝漁洋極稱五六語自然。﹞○庚戍元日移家惠山舟中作東風自信片帆斜﹐百里鄕園路豈賒。愛聽山泉因煮Η﹐並驅雞犬是移家。未聞春鳥來檣燕﹐已見寒梅笑岸花。萬國朝正看北極﹐十年拂霧馬噴沙。去年元日棄孤臣﹐趙北燕南滯病身。八口一舟遷易散﹐自注﹕家人先歸。吳山楚水信難眞。卽看妻子還疑夢﹐髙臥江湖又早春。只恐鶯花饒笑我﹐拂衣斑鬢已如銀。○十月初六發楡中夜抵魚河驛振野涼沙撲馬飛﹐孟冬絕塞已風威。王程中夜魚河宿﹐客路衝寒虎節歸。邊月黑時防失道﹐胡霜白處欲侵衣。南州此夕微暄暖﹐滅燭聽鴻坐竹扉。☆王廣心字伊人﹐江南華亭人。順治己丑進士。○先生經義雕鏤襞績﹐時作駢體﹐而韻語疏暢條達﹐不以一律拘﹐賢者故不可測也。○送董蒼水遊楚粵先朝直節董侍郎﹐鋤姦拜杖投南荒。百粵山川恣吟嘯﹐至今巖壑垂光芒。康樂登臨千載絕﹐蒼梧黯淡漓江咽。鐵城銅柱漫崔嵬﹐木客山猿自淸切。侍郎之後君也才﹐文章早壓黃金臺。時無孔融不薦士﹐《天人三策》空歸來。丈夫壯志淩八極﹐越水吳山傷Τ仄。瀟湘萬頃九疑煙﹐我有愁心蕩空碧。興來還看郁林山﹐八桂堂深客思閒。豆﹛艸寇﹜曉風啼翠羽﹐桄榔殘照落烏蠻。其間仕宦都賢者﹐酌酒論詩袖堪把。銅鼓峯前意慨慷﹐綠珠渡口人瀟灑。勸君莫過柳侯祠﹐少年失足良可悲。勸君勿謁伏波廟﹐七十據鞍達者誚。人生功何必勒昆吾鼎﹐貴何必入中書堂﹐淋漓翰墨飛夜郎﹐如君侍郎名亦章。采罷丹砂好歸隱﹐與君谷口話農桑。﹝非貶柳州﹑伏波﹐勸其勿躁進勿戀勛名也。前輩立言﹐每不以頌而以規。﹞○大梁行送林平子燕山四月槐雨涼﹐酒徒擊築官道旁。驪駒欲鳴慘將發﹐爲君慷慨歌大梁。大梁昔當全盛日﹐裂土苴茅建宗室。魏殿旌北斗翻﹐汴宮花石城東密。定王憲王皆好才﹐樊樓竊窕東堂開。誠齋舊帖龍文寫﹐樂府新題鳳管催。黃河如帶縈天闕﹐舞榭歌鐘幾時歇。兔苑賓朋白雪樽﹐弦士女金梁月。中原千里接神京﹐叔父勤王更勒銘。雞犬願隨淮桂老﹐魚龍忽厭蔡河平。一朝風雨金堤決﹐殺气蒼茫鼓聲絕。龍章十葉赤帝孫﹐卻並銅人水中沒。滄桑變易八九年﹐我來欲渡愁無船。宮闕崩頹半深澤﹐狐貍踉跳空荒煙。偶逢遺老驅豚出﹐端禮門中招共入。銀樓藻井荇帶穿﹐玉殿螭頭土花澀。因言此殿西北隅﹐飛簾九仞淩淸虛。濁河波浪埋不得﹐依稀繡ㄆ臨椒除。我登蘭雪軒﹐更倚端淸閣。空梁夭矯墮盤龍﹐古柏陰森少調鶴。下尋石洞風然﹐黃塵不到秋光先。雲英旣死梵燈滅﹐誰從此地求神仙﹖嗚呼此景當年識﹐近日傳聞更蕭瑟﹐華棟都輸少府錢﹐碧甍盡入空王宅。河山君到莫重論﹐艮嶽吹臺總不存。但得晴天看少室﹐短衣落日過夷門。﹝大梁自流寇決河灌城後﹐王孫俱爲波臣﹐臣民可知矣。登髙眺覽﹐百感茫茫﹐而以看少室弔侯嬴作結﹐想見作者胸次。﹞○懷友昔日燕臺側﹐相爲踏雪歌。君恩移白日﹐鄕信斷黃河。蘭惠秋偏歇﹐風霜晚較多。短衣吹篥﹐獨柰歲寒何﹖﹝夏日招同毛子霞徐瞿庵周金山趙雙白張研銘漢度董蒼水沈雪峯諸子集用雙白韻﹞掉臂兵戈際﹐如君行路難。江山同放逐﹐歌哭互悲歡。市迹尋梅尉﹐鄕心夢橘官。一身天地窄﹐只是酒鄕寬。﹝夏日邀陳昌箕魂惟度許九日周釜山小集依韻酬陳昌箕﹞偶與仙翁艸閣期﹐淸尊碧簟晝棲遲。才名不忝三君後﹐人物能談萬曆時。綺季行藏巖桂老﹐少陵家國杜鵑知。可堪日暮山陽笛﹐淚落江城自詠詩。○送向西昆使蜀廿年不到西川路﹐捧詔今看使者行。亂後艸堂江燕在﹐春華劍閣杜鵑鳴。橋邊舊迹懷司馬﹐山下新祠弔孔明。尙有焚香諸父老﹐相持杯酒話銷兵。﹝中兩聯俱憑弔古人﹐前用虛寫﹐後用實寫﹐不覺其犯。﹞○直方夜過憶臥子談詩偶逢宋玉過西鄰﹐把酒重論故國春。一榻早懸陳仲舉﹐《九歌》親授屈靈均。衣冠白社沈秋艸﹐賓客黃初散洛塵。醉裏寒星空自數﹐天門騎尾竟何人。﹝直方卽宋轅文﹐見談詩之旨同﹐而立身立名﹐各行其志也。當於言外思之。﹞☆王庭字言遠﹐浙江嘉興人。順治己丑進士﹐官山西布政使。○五言淸絕如韋蘇州﹐不欲以學問才力勝人。○棧道中作人行山上髙﹐天在山中小。圓暉易沈夜﹐初陽遲報曉。馬走山樹巓﹐飛鳥出其下。云連深洞迷﹐石缺危橋架。七盤非險途﹐三秋足淸景。日夕畱泉聲﹐誰能辧喧靜﹖○雨後落日殘雨餘﹐林樹蘭昏黑。南山白雲閒﹐淡然見秋色。冷風何淒淒﹐微微野煙息。歸巢鳥更鳴﹐當戶虫還織。惆悵獨坐時﹐悠悠思何極。﹝妙在淡然﹐不著痕迹。﹞○潼關關門髙鎖處﹐飛鳥不能過。雉堞連羣嶂﹐風煙俯大河。代更千戰少﹐勢在一夫多。入夜聞刁鬥﹐軍聲壯若何﹗○曉雨獨鳥鳴南園﹐曉來雨初息。空庭生秋陰﹐莓苔長寒色。﹝只此已足。﹞☆周體觀字伯衡﹐直隸遵化人。順治己丑進士﹐由翰林歷官參議道。著有《晴鶴集》。○秋螢和韻振羽知無力﹐疏狂亂客扉。低空不礙螟﹐違候亦能飛。露濕流光淨﹐宵行抱影微。可憐秋色裏﹐相映亦暉暉。﹝「違候亦能飛」﹐五字可味。﹞○大報恩寺逢友蒼言別正爾未能別﹐相逢暮景斜。久疏因在客﹐多病欲辭家。夜雨洗山骨﹐殘春落澗花。祖衣休早付﹐待我過棲霞。○人日欠徐州泗上逢人日﹐長亭許更過。春云回白首﹐客夢度黃河。舊俗淮南異﹐前賢沛國多。至今小兒女﹐猶唱《大風歌》。○撥棹雜詠不見當年劉克猷﹐西風吹淚過黃州。舊時江路能來否﹐落日招魂古驛樓。﹝讀此使人增交誼之重。﹞☆盧糸宏字元度﹐湖廣蘄州人。順治己丑進士。著有《四照堂集》。○望遠曲明知人不歸﹐日日樓頭望。人尙在天涯﹐只疑行陌上。陌上紅塵逐日飛﹐何曾塵裏見人歸。經春歷夏無消息﹐檢點秋風又寄衣。☆周茂源字宿來﹐江南華亭人。順治己丑進士﹐官處州知府。○《池北偶談》﹕「宿來以刑部卹刑﹐駐節雪苑。有山人得罪﹐別駕欲加以刑﹐山人詭言秋部執友﹐冀緩其責﹐實未嘗謀面也。別駕謁周﹐問之。答曰﹕此余好友。山人得無恙﹐一時推爲長者。」○過張文忠故第賜第松臺麓﹐元臣主眷優。天章懸廢閣﹐相印沒荒丘。議奪千官气﹐身無十世謀。立談工巷遇﹐何似富民侯。﹝此弔張江陵相也。江陵交馮保﹐逐新鄭﹐是其罪﹔鎭服九邊﹐名實不混﹐是其功。神廟始則尊如父師﹐過於寵﹔後至削籍破家﹐又過於薄。詩中江陵之气焰﹐神廟之回惑﹐一一傳出﹐末以張禹之柔媚得君作襯﹐江陵功罪俱見矣。﹞○薊門雜詠十年ゎ被老諸郎﹐負病趨朝重慨慷。懸筆未消秦吏獄﹐持旌難發漢家倉。鄕心橘柚寒煙外﹐旅館芙蓉別苑旁。客至玄談猶小劇﹐驚看靑鬢欲如霜。﹝以秋部出守﹐故有三四自訟語。﹞萬壑秋濤碣石摧﹐舳艫夜覆白溝隈。蛟龍怒閃靈旗出﹐雁鶩羣爭玉粒回。天道九年頻水潦﹐人煙三輔見蒿萊。司農籌國應多算﹐民立東南亦可哀。﹝時應河決﹐糧艘覆溺﹐故望司農入告﹐民立﹐用「立我民」句意。﹞樓船諸將日蹉跎﹐傳戰仍聞禁旅多。瀕海未收蒼兕甲﹐遠人偏進《白狼歌》。誰教解縛歸雍﹐莫更持書說趙佗。欲借片鴻聊問訊﹐家園杞菊近如何﹖﹝此言諸藩未靖﹐而遠人漫進《白狼臣服》之歌﹐憂心欽欽﹐於斯可見。﹞○雨中諸子集予機山別業樵采閒時學苦吟﹐身如越鳥巒平林。偶然花月春江夜﹐共此蒹葭秋水心。山市酒鑪兵後少﹐艸堂詩句雨中深。沈沈鐘梵聲俱寂﹐橫笛還吹激楚音。☆許纘曾字鶴沙﹐江南華亭人。順治己丑進士﹐官滇中按察。著有《寶綸堂集》。○遊峨眉山歌伊昔坡《山經》﹐峨眉冠五嶽。傑然鎭坤維﹐蒼翠萬仞削。初疑宇內無此奇﹐今日所見更過之。乃知天地靈怪不可測﹐生平遊覽快意無如斯。旣躡飛龍嶺﹐還登歌鳳臺。狂客已長逝﹐眞人不復來。丹鑪火冷鶴駕遠﹐譚經石榻生莓苔。一步一驚詫﹐十步一徘徊。上有排空疊嶂翠欲滴﹐下有飛泉百尺聲如雷。巖鳥道崎嶇入﹐天門一隙雲光白。八十四盤最上頭﹐婆娑萬樹淸陰碧。探帝座﹐淩丹丘﹐白雲飛揚﹐長風颼。積雪如嚴冬﹐凜冽披重裘。俯視岷江萬里蜿蜒僅一綫﹐蜀山千點參差羅列兒孫儔。花爲優曇色﹐鳥作迦陵聲。天香夜不散﹐法鼓晝長鳴。金輪忍土震旦推第一﹐赤髭白足靈機妙道眞難名。須臾報道佛光現﹐蒼茫雲海蒸奇變。爛似慶雲暈若虹﹐林巖五色增蔥。金橋突兀駕虛空﹐仿佛珠眉紺髮容。忽然雲散光亦滅﹐惟有朝暾蕩漾倒掛金芙蓉。眷此靈異境﹐神魂欲飛越﹐遠勝赤城梁﹐何數蓬萊窟﹐吁嗟道之難難於上靑天﹐幾人能到峨眉巓﹖仙都佛國盡在此﹐請君莫惜多畱連。﹝飛騰滅沒﹐後半尢爲荒幻淩空﹐可云善學太白。﹞○睢陽行大江之南多木客﹐古樹深篁從窟宅。禹鼎銷沈老魅驕﹐野火遊光兆形魄。嘻嘻出出逞神姦﹐空梁夜嘯霜天碧。年年里巷攘魚鮏﹐逡巡社公常避席。有時幻作美丈夫﹐烏帽猩袍服禦都。山魈按拍斑貍舞﹐桂棹蘭橈泛五湖。采蓮女兒樊素口﹐木下三郎求配偶。寶馬云駢天際迎﹐傾城顰笑供箕帚。從此民間勤報賽﹐火村村凝。豪門娶婦亦危疑﹐先奏神弦羞沆瀣。欏伽廟貌更崔嵬﹐繡幕珠簾霄漢開。蘭堂處處笙歌競﹐彩朝朝鼓吹來。畫屏廣列夫人坐﹐淸揚妙相垂倭墮。祝史乘機壠斷張﹐阿母新來口侈侈。三吳今古如長夜﹐狐鳴篝火騰欺詐。蚩蚩不復畏三章﹐豚蹄鬥酒求神赦。更有紅裙白面郎﹐踏靑拾翠遊芳塘。長吏催科百不應﹐賣得新絲往上方。數百年來尙姦宄﹐江河日下誰能止﹖淫昏牲醴埒嘗﹐跛覡妖巫饜羊豕。龍虎眞人道行髙﹐撿校功曹山鬼號。頻年尺一到江左﹐揶揄玩忄曷如弁髦。睢陽學士金閨彥﹐夜深常侍明光殿。金符大旆挾風霆﹐冰心苦節綏南甸。長空郎月照江濤﹐於菟出走蒼狼逃。木石之怪夔罔兩﹐猶向人間索五牢。中丞飛檄榜通衢﹐沈其土偶廬其居。故鬼行新鬼竄﹐陰霾掃蕩天淸虛。君不見狄梁公西門豹﹐水孚沈三老焚妖廟。又不見旌陽尹昌黎伯﹐斬蛟驅鱷服以徳。從來忠信孚豚魚﹐千秋惇史銘金石。公令入朝帶劍履﹐前席殷勤報天子。璽書赫濯神驚﹐日麗中天民受祉。有道之時鬼不靈﹐當今海內長如此。﹝敍睢陽湯文正﹐公除五通神事﹐淋漓暢快言之。末歸到有道之世﹐其鬼不靈﹐尢極正大。○龍虎眞人以法驅之﹐轉受揶揄﹐得此一襯﹐接入湯公﹐倍覺有力﹐此文章烘襯法也。﹞☆沈荃字貞蕤﹐江南華亭人。順治壬辰﹐賜進士第三人﹐官至禮部侍郎﹐謚文恪。著有《充齋集》。○明宣徳時雲間有二沈學士﹐大學士名度﹐小學士名粲﹐皆以善書得名﹐文恪﹐小學士後也﹐亦以書法見於聖祖。○送雪龕兄任保寧最憶閬中勝﹐雲山到眼迷。地從巴水折﹐天入劍門低。夜月桐花艷﹐春風杜宇啼。池塘應有夢﹐鄕思更淒淒。﹝折字﹑低字﹐錘煉得之。﹞○寄懷張冷石先生溪上老人五柳門﹐廿年髙臥住江村。義熙日月閒中紀﹐商洛衣冠亂後尊。秋老漁蓑吹鐵笛﹐春回江岸擷芳蓀。何時再訪東軒下﹐濁酒黃花好細論。○送張簣山學士歸廬陵ゎ被蕭蕭出鳳城﹐觚稜回首重含情。片言豈詡回天力﹐三宿仍辭去國名。聖徳優容逾格外﹐臣心忠藎本生平。曲江風度應相憶﹐莫戀空山猿鶴盟。﹝三四語傳出直臣去國心事﹐此風之旨﹐悻悻小丈夫未諭此也。﹞☆湯斌字孔伯﹐河南睢州人。順治壬辰進士﹐康熙己未﹐召試博學鴻詞﹐官至工部尙書。乾隆中﹐補謚文正。有《潛庵集》。○是集以詩存人﹐不以人存詩﹐故有建豎功業講明理學而詩不存者﹐文正爲國朝第一流人﹐而韻語葩流﹐溫溫藹藹﹐洵爲徳人之言﹐因亟登之。○夏日詠懷初夏朝气淸﹐綠陰映竹閣。好鳥時來集﹐微風散林薄。養屙丰暇日﹐坐臥對云壑。圖書紛幾席﹐茗碗常間錯﹐偶爾屬篇章﹐怡情志簡略。采藥支短筇﹐尋泉踏芒ハ。豈曰謝浮榮﹐明志忠淡泊。抗心懷古人﹐蕭然有眞樂。○贈李映碧先生早年登朝寧﹐端笏拜彤闈。抗疏表孤忠﹐旭日麗黃扉。維時甘陵部﹐南北勢相違。正色兩不阿﹐嶽嶽世所希。元祐盛名賢﹐黨論多是非。玄黃未息戰﹐國是將安歸﹖惟有哲人在﹐秉道還識幾。石室畱諫艸﹐夢回尙依稀。魯國遺經火﹐口傳賴伏生。九十秦博士﹐典謨賴以明。文獻巋靈光﹐斗杓示景行。著述藏名嶽﹐大義何崢嶸。虎觀待鴻儒﹐丹詔下江城。老年難走趨﹐豈敢抗弓旌。抽書授使者﹐卷軸滿巨ぷ。白雲封巖谷﹐時聞鸞鳳聲。﹝此徵召而未出者﹐不言秉髙節﹐而云老年難走趨﹐卽杜陵「聖朝無棄物﹐老病已成翁」意﹐須如此立言。﹞○送李子徳奉旨歸養薊門疏雨淡秋陰﹐惟爾斯行重古今。賦就《上林》才賜第﹐表陳東掖早抽簪。關河落照鄕山迥﹐驛路鳴蟬野樹深。到日髙堂應戲彩﹐禦香未散繞衣襟。○飲張爾成少參署中髙齋竹柏漏聲殘﹐促席停杯興未闌。千里風塵驚短鬢﹐十年供奉憶同官。霜深衛水雲帆壯﹐雪滿天雄玉麈寒。北斗共瞻新气象﹐故人幾許在長安﹖○贈吳湖州仙郎起艸最知名﹐幾載搴帷上行。按部雨餘香稻晚﹐課農花發曉雲輕。南宮書畫添新譜﹐李相亭臺續舊盟。聞道賓朋常滿座﹐淸尊眞見古人情。☆程可則字周量﹐廣東南海人。順治壬辰會試第一﹐官兵部職方郎中﹐終桂林知府。著有《海日堂集》。○湟溱詩俊偉騰踔﹐聲光熊熊﹐亞於漁洋﹐品在公﹤甬戈﹥﹑玉虯﹑鈍翁諸公之右﹐稱魯﹑衛者惟西樵乎﹗後之選嶺南詩者﹐只取屈﹑梁﹑陳﹑而不及程何也﹖○送家立庵太常歸皖山好爵洵可貴﹐不貪良獨難。《道徳》五千言﹐止足爲眞詮。漢時二疏志﹐千載稱大賢。豈不念蒼生﹐身遂名亦全。象齒何爲焚﹐膏明將自煎。因君振遙策﹐懷古心悠然。昔登白玉堂﹐文彩何鬱鬱﹖冑子承風規﹐諸儒稟芳躅。出持絕域節﹐入奉齋宮。一身爲千秋﹐此事亦已足。浩然思故鄕﹐懸車返初服。浮山七十峯﹐依稀作湯沐。﹝辭達意足﹐五言正始。﹞○送邵橫庵之秦中五月火雲燒幽州﹐大風驅之云不流。昨夜雨來不盈掌﹐山鬼叫嘯農爲愁。遠聞秦中黑霜下﹐化作肥遺飛滿野。秦人瘠畏越人視﹐君今西去胡爲者﹖道是終南山色佳﹐四時眾壑鳴風雷。蓮花百丈靑到眼﹐騎龍直上升仙臺。君家昔人東陵老﹐種瓜卻解塵纓早。我欲隨君問故侯﹐何由共踏靑門道。○送楊鄂州職方使安南皇帝在位閱七載﹐九州四海歌太平。烏弋黃皮稟漢朔。旅獒越雉來周京。安南君長處炎徼﹐北面久已輸忠誠。前年璽書予封爵﹐吾宗學士立閹曾南徵。歸來陳風對宣室﹐爲言此地無兵爭。鸚鵡魚遊浪泊水﹐庵羅果熟安陽城。今年羽書忽馳至﹐族類不合仇相傾。蠻王更制略下邑﹐都尉倔彊投昆明。憑陵三郡勢莫敵﹐女無繰繭男無耕。觸蠻之斗豈足計﹐只憐蹂躪憂蒼生。相如諭蜀有往事﹐詔旨特簡才臣行。職方亭亭起三楚﹐須眉如戟雙晶。昔年執法昆彌道﹐近襄九伐尢崢嶸。大臣推轂立召見﹐至尊禦殿親書名。天語殷勤勞《四牡》﹐一時餞送來公卿。雙旌翹翹出北闕﹐八座赫赫過南荊。乘秋直入交州郡﹐雕題負弩遙相迎。憑君片言諭大義﹐調和二氏無佳兵。功成上書報天子﹐不用京觀封長鯨。伏波銅柱邈千歲﹐壯哉爾與同英聲。嗚呼男兒萬里遠遊志亦足﹐不爾蝸廬宿虛吾生﹗﹝以天語調和兩氏﹐自應煒煒煌煌﹐「蠻觸之斗豈足計﹐只憐蹂躪憂蒼生﹐」是尊崇國體仁覆無外語。﹞○送一靈上人歸羅浮羅浮仙窟宅﹐四百玉芙蓉。吾子今歸去﹐棲遲第幾峯﹖雲霞天半落﹐鸞鶴夜深逢。何日攜筇返﹐同看萬壑松。○送紀載之備兵肅州萬古焉支路﹐迢迢欲上天。送君持漢節﹐吹角去防邊。問俗淸西海﹐題詩賚酒泉。羌戎羣下拜﹐不敢向居延。﹝不必奇崛﹐自是唐音。﹞○送家立庵學士冊封安南自昔南交地﹐蠻煙萬里餘。地經和仲宅﹐人習素王書。鬯分藩舊﹐苴茅錫命初。須令知漢大﹐不必問金車。○送徐庾淸錢相園歸越良會竟難永﹐歲寒人盡歸。誰憐故鄕子﹐獨采南山薇。把酒不終夕﹐浩歌徒攬衣。無能挽舟楫﹐惻惻拜斜暉。﹝此種風格﹐最近徐昌﹐不在語句之工。﹞○登虔州城樓郁孤臺畔暮煙空﹐與客登臨起大風。馬耳羣山歸睥睨﹐虎頭全郡覽崆峒。江通閩楚三千里﹐地跨東南百二雄。十載樓船紛下瀨﹐兵戈今喜罷虔中。○送魏子存司李成都誰說蠶叢不易行﹐春風三月馬蹄輕。銅梁舊枕秦山險﹐玉壘新連楚塞平。芳艸綠齊過漢水﹐杜鵑紅盡到錦城。知君篋底多詞賦﹐《諭蜀文》應似長卿。○花朝同林坦庵諸子集王蔗庵誰園餞談蘧懷之京口次畱別韻宿雨連雲擁去舟﹐送君還典裘。酒香滿座難成醉﹐柳色依人欲上樓。偏與花時縈遠夢﹐豈知蓮社得新愁。東風萬里憐芳艸﹐一路題詩到潤州。﹝晚唐佳句。﹞○贈衛醇谷弱冠登壇已策勛﹐門多揖客重將軍。髙秋賭射盤生馬﹐靜夜焚香撿篆文。一日君臣眞異遇﹐五陵兄弟自同羣。揮毫試擬《鄱陽帖》﹐四座爭傳白練裙。☆曹爾堪字子顧﹐浙江嘉善人。順治壬辰進士﹐官侍講學士。○學士性英敏﹐所過山川厄塞﹐無不指掌形勢﹐人與之遊﹐凡姓氏裏居官爵與所覽詩文﹐積久不忘﹐卽虞世南之行祕書﹐可移贈也。詩文頃刻成﹐同館無與爭捷者。○金魚池歌仿杜樂遊園體池邊風日足畱賞﹐曲水平堤暗菇蔣。且駐巾車臥綺疏﹐啟扃拂簟楸枰響。皎月樓開雲母屏﹐商飈簾動珊瑚网。紺殿淩空靑靄間﹐步虛聲在靑雲上。飛汞煙沈道士鑪﹐落霞閃映仙人掌。晝明金闕翠華臨﹐馳道淸塵畏來往。玳瑁魚斑日應長﹐恍在江湖蕩蘭槳。名園豈似金穀奢﹐福地眞如輞川爽。喜與諸公同賦詩﹐讀《騷》痛飲良可師。今朝美酒注深爵﹐明日殘花辭故枝。仕宦京華得髙會﹐追歡勝景皆恩私。別後星河望渺渺﹐將離贈遠遙相思。更餘千載悲秋淚﹐漆發丹顴非曩時。○宿州城破空濠在﹐郊寒木葉稀。數家非土著﹐一雁向雲飛。曉月疏楊柳﹐淸風老蕨薇。年來新戰鬼﹐污血幾時歸﹖○送宋荔裳少參之任秦州臘雪街亭滿﹐何時到鞏昌﹖關山樽底月﹐斧鉞帳前霜。閣暖調鸚鵡﹐花濃隱麝香。出門憐舊伴﹐白首尙爲郎。○錢牧齋先生挽詞入世雄心老漸灰﹐昔年鉤黨竟摧頹。俊廚何救東京沒﹐刁顧還從北渡來。天爲文章畱末路﹐人推碑版冠羣材。先朝實錄尢淹貫﹐多少微辭紀定哀。﹝以史才推重之﹐言外可思。﹞○季天中給諫病沒於遼左賦詩弔之攖鱗奏艸動宸居﹐海內爭傳痛哭書。羝乳竟虛頭白後﹐葵丹空照汗靑余。三春漠漠關云黯﹐千里茫茫塞艸疏。蛻骨龍荒何日返﹐只憐化鶴到淮徐。☆顧大申字震雉﹐江南華亭人﹐順治壬辰進士﹐官工部侍郎。著有《鶴巢詩存》。○雲間自陳臥子後﹐詩格漸衰﹐鶴巢古今體气足神完﹐可以接武。○西洲曲東風吹五兩﹐憶郎西洲去。門宿武昌船﹐帆開嶽陽樹。去年下西洲﹐遲日獨登樓。今年桃李花﹐紅白浮巴丘。花開得結子﹐作客何窮已。春斷鶯啼中﹐妝成明鏡裏。朝上望夫山﹐纖手得紅蘭。盛以茱萸囊﹐結以翡翠盤。鏤刻刀環形﹐鴛鴦雙偃仰。寄懸腰間帶﹐銅莫輕上。○飲太白酒樓醉後走筆成篇嗚呼太白爾何遊﹗應在飄碧落之倒景﹑芙蓉白玉之仙樓。乘雲抱气躡箕斗﹐驂螭漢騎長虯。世人卽之杳難求﹐但見朱軒繡ㄆ環城頭。岱宗歷歷靑撲面﹐黃河西來淨如練﹐七十二君等飛電。地老天荒出酒人﹐狂歌直與天爲鄰﹐上殿捉筆力士嗔。背負鹽鼎誰相存﹐就中賞音賀季眞。獨抱曲ろ看浮雲﹐登樓日醉忘其身。西風野火衰艸死﹐由來豪貴盡如此。我今把盞揖君起﹐相與酌酒問濟水﹐古今醉醒那終始﹖何不髙步窮紫煙﹐搞取列星當酒錢。斟酌海水常不幹﹐開襟痛飲樓之巓﹐醉呼黃鶴回靑天。﹝淩虛縹緲﹐筆有仙气。﹞○雪後登歌風臺示沛令一劍收秦鹿﹐秋風萬里心。悲歌誰掩泣﹐壯士已成禽。井邑新丰舊﹐龍蛇大澤深。殘碑埋野戍﹐雪後此登臨。﹝盛唐气魄。雪後只於末句點出﹐作法一變。﹞○送沈繹堂編修遷大梁道鼓角北風涼﹐雙旌入大梁。十年悲瓠子﹐萬馬散敖倉。少府新沈璧﹐中原古戰場。君行能臥治﹐未許薄淮陽。﹝大梁漢淮陽國﹐卽汲長孺所治也。不同泛然比例。﹞○故關盡日常山道﹐雄關此郁盤。萬山爭一險﹐絕壁鳥飛難。馬度黃雲合﹐旗翻白日寒。論兵空有地﹐誰得更登壇﹖﹝自注﹕井陘縣有淮陰談兵處石碣。﹞○出平定州忽爾危關豁﹐羣然眾嶺低。山連雁門外﹐地出井陘西。亂石淹人迹﹐層冰怯馬蹄。相逢故鄕客﹐燈下手重攜。﹝自注﹕壽陽晤吳泰毓令君﹐故云。﹞○始發良鄕上馬頻傾惜別杯﹐薊門西去亦悠哉。地隨督亢依山盡﹐河控桑乾入塞來。老去尙能持漢節﹐時淸應不重邊才。冰霜漸邇君門遠﹐東望長安首重回。○秋雨移酌櫟園舟中云滿東山急雨霏﹐移觴對酌兩依依。荒城野戍鳴秋柝﹐海嶠孤臣冷葛衣。醉後玄黃燈半燼﹐尊前風雨雁初飛。君看丰沛笙歌地﹐昔日髙臺今日非。☆王士祿字子底﹐山東新城人。順治壬辰進士﹐官吏部考功員外郎。著有《西樵集》。○西樵﹐阮亭長兄﹐阮亭詩學所從出也。嘗以非辜下獄﹐後遭母喪過哀﹐殉母死。讀書有特識﹐謂坊本《子貢詩傳》《申公詩說》並僞書﹐李維正序行﹐《津逮祕書》收之﹐皆誤也。詩以才情擅長﹐運古而不見使事之迹﹐一時名家﹐故應斂手。○長平抗歌虎狼之秦胡不仁﹐銳頭小兒服振振。劫灰更促括也將﹐一戰趙壘成埃塵。白骨嶽積四十萬﹐至今此地無靑春。丹塢水繞發鳩麓﹐指點當年趙兵衄。土人往往坑旁耕﹐拾得殘戈或斷鏃。鏃頭長以寸﹐戈頭長以尺﹐持將磨向丹河沙﹐古血猶腥土花赤。省冤谷接武安臺﹐南來遺迹仍崔嵬。應共髑髏山下月﹐夜深同對鬼燐哀。﹝視陶中立《長平戈頭歌》﹐較有魄力。﹞○顧云美八分書歌期翁變體古文邈﹐斯翁﹐李陽冰語。斟酌其間八分作。中郎以還攻者稀﹐直數開元顧文學。於今苗裔仍東吳﹐短簿祠邊舊棲托。我從筆陣推波瀾﹐遠繩乃祖眞無怍。爲言向來大有人﹐躡漢追唐歸宋郭。自注﹕宋比玉﹑郭聖僕。妙迹鄙人惜少見﹐餘子紛紛資力薄。乞君回筆書堂顏﹐鵠峙龍腕中落。當年海內無干戈﹐畱都文物尢峨峨。不獨槐市盛弦誦﹐兼復桃葉繁笙歌。入看祭酒解散髻﹐出醉美人金叵羅。雅負辧眼工小字﹐詩成自寫無偏頗。爾時負販重風雅﹐人傳片楮兼金多。仙人昨過蔡經宅﹐淸淺茫茫不堪索。虫刻居然非壯夫﹐蕭條誰問韓陵石。儒衣僧帽顧阿瑛﹐老向江湖作逋客。醉書自署頭陀苓﹐擲筆時時念今昔。此書珍重感君深﹐歸來髙揭南榮陰。臥看渴驥奔泉勢﹐如見冥鴻避弋心。﹝云美﹐名苓﹐吳中遺老﹐志髙節堅﹐不獨分隸篆刻上追古人也。一結如見其人﹐並如寫其心。﹞○詔罷髙麗貢鷹歌眞人禦極臨八荒﹐百蠻九譯皆享王。西旅之獒越裳雉﹐貢物各各因其方。海東俊鳥好毛質﹐鐵爪金眸猛無匹。九都作貢來天家﹐特受鏇佐罘。晾鷹臺上秋天髙﹐乘時驅獸行苗。羽騎驂ほ翠華至﹐星旃云罕紛周遭。蒙射熊未足羨﹐跋犀殪兕徒遮邀。是時摘絳試一縱﹐萬人昂首瞻靑霄。飛鳥狡兔失巢窟﹐委身酒血塡君庖。至尊往往動顏色﹐玉虯回轡鳴蕭蕭。柔遠傳聞勤睿旨﹐詔罷奇毛自今始。行葦兼存踐履慈﹐茁葭漫賦春田美。聖神舉動殊尋常﹐此事悠悠古誰比﹖君不見虯須天子眞英雄﹐受凍鷂死藏懷中。﹝推揚盛徳﹐語特沈摯﹐末二句從《國雅》本﹐音節似勝原作。﹞○聞友人言林茂之先生尙未能葬多壽林那子﹐風塵道漫尊。暮年雙眼暗﹐兒日一錢存。死闕黔婁謚﹐生悲杜甫魂。桐棺還地上﹐何處故人恩﹖﹝茂之嘗紉一萬曆錢於衣帶間﹐示不忘也。又嘗自卜生壙於金陵﹐乃沒後尙未能葬﹐宜其慨然於心。﹞○裁衣曲初罷淸砧響﹐還勞素腕舒。殘燈金粟尺﹐遠道玉關書。白縫仍澀﹐紅綿怨有餘。流黃明月路﹐何處逐輕車﹖﹝可入升庵《五言律祖》。﹞○憶萊雜詩明復尋春郭﹐煙光縱目寬。山姿濃大澤﹐潮勢汩三韓。小立拋藤杖﹐微吟側籜冠。醉歸還倒載﹐未厭海風寒。﹝或疑第四語汩字所出﹐汪純翁曰「『吳楚東南坼』﹐坼字﹑汩字﹐正以獨造爲奇。」見《漁洋詩話》。﹞○晚晴鳴雨作還止﹐蕭然開晚晴。雄風涼大壑﹐雌霓貫秋城。臺送遙山碧﹐窗添夕照明。長空聞雁語﹐怊悵故園聲。﹝四語貫字﹐與「潮勢汩三韓」汩字﹐同一生造。﹞○故明景帝陵景皇決策仗於公﹐定變支危社稷功。南內已殊淵聖沒﹐絕溝何意魯昭同。玉魚殺禮虛幽寢﹐蒼鼠驚人竄敗叢。莫向空山紛感慨﹐十三陵樹各悲風。﹝當日以王禮葬﹐故有玉魚殺禮之句。﹞○上黨雄藩上黨古今名﹐形勝居然未易京。南睨河山俱在下﹐宵看星漢只疑平。義陽千載仍祠廟﹐夾寨當年劇戰爭。足底黑雲天下脊﹐幾朝車馬赤霄行。○程昆侖招集萬歲樓千尋江閣引諸峯﹐多景登臨策短筇。參佐風流如謝﹐樓臺瀟灑似王恭。三年夢裏西津雨﹐半夜燈前北固鐘。明日芒鞋別君去﹐城中遙望白雲重。○贈張簣山學士銅龍曉色破層陰﹐羨爾批鱗意獨深。言聽便爲天下福﹐計違不負一生心。他時舄奕看靑史﹐此日輝光獨翰林。我亦握蘭東省客﹐浮沈徒愧二毛侵。○賦得丹鳳城南秋夜長丹鳳城南秋夜長﹐關河寒近落微霜。不須錦字論長恨﹐自有淸砧教斷腸。破衲沙頭鴻欲去﹐拂云堆上艸初黃。傷心卻羨城邊月﹐猶照深閨玳瑁梁。○末麗詞冰雪爲容玉作胎﹐柔情合傍瑣窗隈。香從淸夢回時覺﹐花向美人頭上開。☆金漸臯字夢蜚﹐浙江仁和人。順治壬辰進士﹐官漢陽知縣。著有《怡安堂集》。○怡安勝任劇邑﹐大吏方以才能薦﹐而翩然乞身﹐其風髙矣。論詩謂泥古而拘﹐超今而襲﹐總期抒寫性情。今披其集﹐果如其言。○冬日雜詠日日愁仍攬鏡看﹐楚人憔悴尙南冠。力微不任施橫艸﹐論定終當待闔棺。元亮晚途甘石隱﹐孔明早歲本龍蟠。救時事來須經術﹐莫遣蒼生笑謝安。﹝一生行藏﹐已見此章。﹞○邗江畫舸南遊錦纜移﹐垂楊空有萬條垂。二分明月仍今夕﹐十里珠簾異昔時。回望鄕關迷咫尺﹐頻年蹤迹愧支離。可憐楊子橋邊水﹐只與徵人照鬢絲。﹝此述兵燹後之邗江﹐故語多衰颯。﹞﹝秦淮女郎卞云裝僑居半塘﹐八九年前曾過一面﹐比來湖﹐上見其案頭有吳梅村詩冊並虞山老人和章﹐尋覽情詞﹐不無今昔之感﹐因竊取二老意並云裝近事﹐﹛隱木﹜括成詩﹞蕓帙緗函系所思﹐玉人鄭重遠相攜。悶來只仗琵琶寫﹐說處仍防鸚鵡知。破鏡刀環尋舊約﹐瓊枝璧月費新詞。莫嫌大雅凋零盡﹐猶有春風屬掃眉。結綺臨春恨未終﹐輕煙淡粉掃成空。還家江令頭仍黑﹐避席崔娘臉自紅。遼海鶴歸無主墓﹐吳江楓冷未棲鴻。都將月地云階夢﹐泣向荒田野艸中。不向長安斗狹斜﹐來水國傍蒹葭。曾探織女磯邊石﹐再見玄都觀裏花。秋思潘郎驚鬢髮﹐夜情白傅感京華。三千年後篷萊路﹐知在瓊樓第幾家﹖﹝制題云裝是主﹐梅村﹑虞山是賓﹐詩意轉注梅村﹑虞山也。飄零聚散﹐新故滄桑﹐言外句中﹐百端交集。﹞☆李來泰字石臺﹐江西臨川人。順治壬辰進士﹐康熙己未召試博學鴻詞﹐官翰林院侍講。著有《石臺集》。○先生文不肯一語猶人﹐詩獨以平正通達行之﹐能者不拘一格。○中山貢使入朝紀事卻貢趨朝禮遇殊﹐碧盧結語烏烏。已聞聖主方焚玉﹐何用鮫人更泣珠。環海近添新郡縣﹐中山已屬舊疆隅。謹將域外名王表﹐添入天家職貢圖。﹝輕貢獻而重朝服﹐立言有體。﹞○荊公故宅十年髙臥此東峯﹐出處無釁已叢。洛蜀黨成疑誤國﹐熙丰法敝竟緣公。爭墩已賦三山石﹐記裏猶傳九曜宮。漫向春風尋舊澤﹐生平功過史書中。﹝由言利而變法﹐由變法而紹述﹐由紹述而召亂﹐則宋家南渡﹐荊公有以致之也。臨川人每多諱言﹐作者自存直道。﹞○覺塵余故人子也﹐以僧來謁﹐書此贈之昔年曾訪王官谷﹐故苑飄零事已非。爲問故人誰白髮﹐忽驚孺子變緇衣。江湖遠道難通回﹐丘壑終身不療饑。太息廿年塵土夢﹐鈍根未解箭鋒機。☆黎士弘字愧曾﹐福建長汀人。順治甲午舉人﹐官寧夏副使道。○至西昌知周櫟園先生無恙且得手書他鄕驚喜君還在﹐痛定開函淚更流。萬死才回明主顧﹐孤兒猶屬故人收。眾中薄命誰能惜﹐意外微生荷獨畱。誤盡閩南碑下客﹐無端北望哭西州。﹝一气赴題﹐少陵有此章法﹐前代謝茂秦時亦有之。﹞

●卷四☆王士礻眞字貽上﹐山東新城人。順治乙未進士﹐由司李入爲曹郎﹐攺翰林﹐官至刑部尙書。著有《帶經堂集》。○漁洋少歲﹐卽見重於牧齋尙書﹐後學殖日富﹐聲望日髙﹐宇內尊爲詩壇圭臬﹐突過黃初﹐終其身無異辭。身後多毛舉其失﹐互相彈射﹐而趙秋谷宮贊著《談龍錄》以詆訁其之﹐恐未足以服漁洋心也。或謂漁洋獺祭之工太多﹐性靈反爲書卷所掩﹐故爾雅有餘﹐而莽蒼之气遒折之力往往不及古人﹐老杜之悲壯沈鬱﹐每在亂頭粗服中也。應之曰﹐是則然矣。然獨不曰歡娛難工﹐愁苦易好﹐安能使處太平之盛者﹐彊作無病呻吟乎﹖愚未嘗隨眾譽﹐亦非敢隨眾毀也。平心以求﹐錄其最佳者﹐其有當眾心與否﹐不及計焉。○全集以明麗博雅勝者居多﹐然恐收之不盡﹐玆特取其髙華渾厚有法度神韻者﹐覺漁洋面目﹐爲之攺觀○定軍山諸葛公墓下作髙密起南陽﹐文終從髙祖。暴系本見疑﹐數衄亦非武。堂堂諸葛公﹐魚水托心膂。二表匹謨訓﹐一徳追伊呂。視操但如鬼﹐畏蜀還如虎。嗟彼巾幗徒﹐與公豈儔伍。紫色復蛙聲﹐抵隙各爲主。火井方三炎﹐赤伏更平聲典午。志士恥帝秦﹐祭器猶存魯。陰平一失險﹐面縛忘奔莒。知公抱遺憾﹐龍臥成千古。峨峨定軍山﹐悠悠沔陽滸。鬱鬱冬靑林﹐哀哀號杜宇。耕余拾遺鏃﹐月黑聞軍鼓。譙侯寧足誅﹐激昂淚如雨。﹝起四語以蕭何之下廷尉﹐鄧禹之連敗﹐歸侯印綬﹐形試侯之一徳一心﹐未嘗挫衄也。火井三炎﹐謂髙祖﹑光武﹑昭烈也。敍述忠義武烈及天命興衰後﹐激昂憑弔﹐如有神助﹐此等詩典重髙朗﹐卽欲使之無傳﹐其可得乎﹖﹞○朝天峽朝登嘉陵舟﹐日出羌水赤。履險倦鞍馬﹐卽次亦稱適。黑ホ雙峽來﹐突見巨靈跖。嶄巖無寸膚﹐靑冥厲雙翮。陰崖積龍蛻﹐跳波畏鯨擲。往往壓人頂﹐駭此欲崩石。洞穴峽半開﹐兵气尙狼藉。蛇豕據成都﹐置戍當險厄。至今三十年﹐白骨滿梓益。流民近稍歸﹐天意厭兵革。會見ク盧人﹐燒開確脊。慷慨一扣舷﹐浩歌感今昔。風便黎州城﹐茫茫波濤白。﹝漁洋五言俱近所選《唐賢三昧》一格﹐以不著圈點爲主﹐所謂「羚羊掛角﹐無迹可求」是也。然不善學之﹐易開平庸之漸﹐獨入蜀五言﹐俱宗仰少陵《發秦州》後諸詩﹐能狀山川奇險﹐愚故捨彼取此。﹞○龍門閣眾山如連鰲﹐突兀上龍背。鱗鬣中怒張。風雨晝晦昧。出爪作之而﹐神奇始何代。亂水趨嘉陵﹐波濤勢交匯。萬壑爭一門﹐雷霆走其內。直跨背上行﹐四顧气什倍。夕陽下岷峨﹐天彭光破碎。咫尺劍門關﹐益州此絕塞。子陽昔躍馬﹐妖夢成亻臺亻疑。﹝音態礙。﹞區區王與孟﹐泥首終一槪。李特亦雄兒﹐僭竊竟何在﹖﹝王謂王建子衍降於郭從韜﹐孟謂孟知祥子昶降於宋。﹞○五丁峽南窮石牛道﹐巖巖下云棧。三日招我魂﹐足踔目猶眩。豈知東蒼州﹐耳目益奇變。始過金牛驛﹐つ葛已淩亂。漾水從北來﹐劣足泛鳧雁。舉頭れ冢山﹐峨冠倚天半。大哉神禹功﹐從此導江漢。漸入五丁峽﹐譎詭駭聞見。斗壁何獰猙﹐十萬磨大劍。攢羅列交戟﹐茫昧通一綫。亂水殷峽中﹐鮫蜃喜瀾汗。仰眺絕圭景﹐俯聆競雷。九鼎鑄神姦﹐到此百憂患。東方牧犢兒﹐竟使蠶叢判。我行忽萬里﹐風土異鄕縣。身落大荒西﹐終賴皇天眷。咄咄復何言﹐艱虞一身賤。﹝「仰眺絕圭景」﹐見峽髙斷日﹐非圭景所能測也。「儲聆競雷」﹐言俯聽濤聲如奔雷也。孫樵《蜀賦》云「臨千仞之驚流兮﹐波Е洞而雷。」﹞○天柱山朝出玄武門﹐雲垂雨忽凍。登登天柱山﹐千盤墮Е洞。崢嶸逾巴閬﹐槎牙過秦鳳。陟嶺如累棋﹐下谷疑入甕。心俯尻益髙﹐足縮目先送。敢嗟鳥獸羣﹐稍喜徒旅眾。我有大羽箭﹐麗龜輒命中。於菟昂其首﹐飲羽乃不動。道旁松合抱﹐巨可任梁棟。惜哉野蔓纏﹐不蒙匠石用。絕頂見岷山﹐靑城亦伯仲。一气連諸蕃﹐三州實西控。太平幸無事﹐左髻時入貢。念彼松姚戍﹐坐甲苦饑凍。俯臨陸海雄﹐仰視天宇空。長嘯千仞岡﹐出險忽如夢。○海門歌岷峨東下江水長﹐遠從井絡來吳鄕。奔濤萬里始一曲﹐古之天塹維朱方。北界中原壯南紀﹐魚龍日月相回翔。中流一島號浮玉﹐登髙眺遠何茫茫﹗長空飛鳥去不盡﹐江海一气同靑蒼。山外兩峯遠奇絕﹐雙闕屹立天中央。左江右海辧雲气﹐如爲八裔分紀疆。江流到此一縛束﹐早潮晚汐無披猖。燭龍曉日出雲海﹐山光照曜連扶桑。年來海戍未停罷﹐峨舸大艦來汪洋。胡豆洲前起烽火﹐徒兒浦上披衤兩襠。古聞京口兵可用﹐寄奴一去天蒼涼。我願此山障江海﹐七閩百粵爲堤防。作歌大醉臥巖石﹐起看江月流淸光。﹝焦山東北有島並峙﹐謂之海門。○詩忌直下﹐須中間一束﹐「江流到此一縛束」二語得此﹐境與詩俱見關鎖矣。以下皆感時弔古。﹞○丹徒行弔宋武帝曲阿之北京口東﹐寄奴王者眞英雄。新洲伐獲殺龍子﹐大業遂建丹徒宮。桓家小兒亂天紀﹐投袂勤王夜中起。ヅυ百萬皆人豪﹐龍行虎步非凡理。從玆大運屬彭城﹐中原趙魏歸經營。硤口千軍五龍涸﹐藍田一戰二崤平。南北推移幾千載﹐太息雄圖竟何在﹖宿麥寒原少昔人﹐神鴉社鼓成空塞。王气銷殘帝宅荒﹐悠悠江水不勝長。忠臣徒嘆袁開府﹐天命還歸蕭建康。﹝從創建及亡國﹐言以簡勝。末路匪從苦心搜索而得﹐是曰神來。﹞○故明景帝陵懷古﹝景陵在天壽山東峯之下﹞金山南臨裂帛湖﹐荒陵十里鵂畱呼。奪門事往二百載﹐行人過此猶欷。紅墻剝盡古瓦落﹐莓苔澑雨生銅鋪。老松離立色枯槁﹐但穴虫蟻余根株。塗龍盾禮本殺﹐矧乃劫火經樵蘇。咫尺天壽雲气接﹐壞土獨葬西山隅。洪宣老臣稍凋喪﹐國成一旦歸刑余。勃之問史所貶﹐詎有宦寺幹徵誅﹗黃沙慘淡鼓聲死﹐萬乘一擲成累俘。國有君矣社稷重﹐孫申謀鄭無差殊。白登城南翠華返﹐錢塘司馬功難誣。紛紛南渡議和戰﹐乃知計左非良圖。同寅之占信奇中﹐朝衣東市嗟何辜﹖劍南歸來西內閉﹐唐家父子輸廏奴。處人骨肉事非易﹐子臧季札今則無。功罪千秋有特筆﹐九鼎一髮須人扶。謚同泉鳩理太酷﹐紀年猶幸無革除。裁令流水良亦足﹐寧論玉匣還珠襦。欲落不落夕陽下﹐弔古且復畱斯須。殘碑滅沒牛礪角﹐石ㄑ橫臥蒼髯須。君臣一代盡宿艸﹐雍門太息當何如﹖﹝詩凡敷陳其事﹐易於率直﹐不如引古人事以代之﹐中引公孫申之另立公子﹐而鄭伯反國爲據﹐又引唐玄宗始居興慶宮﹐後爲李輔國劫遷西內以証之﹐又引子臧﹑季札之相讓以反証之﹐則論有本而不傷於直矣﹐然惟多讀書者始能。○金山﹐卽玉泉山也。漾沙金色﹐故名。○北狩後﹐徐埕主南遷之議﹐於謙痛哭止之。○景泰初謚曰戾。泉鳩﹐漢戾太子潛匿地也。﹞○戴嵩牛圖一川莎艸煙蒙蒙﹐曉來雨過開牛宮。三尺短箠兩觳觫﹐午陰掉尾嬉涼風。一頭摩角一頭﹐寢訛有態何其工﹗江幹笛材老煙竹﹐橫吹仿佛穿林叢。絹素慘淡神理在﹐是耶非耶傳戴嵩。田家風物宛在眼﹐但有耕作無兵戎。我行峨下逾萬里﹐靑衣江上平羌東。翠藤紅樹亂煙雨﹐風景略與圖中同。一叢羽書急滇海﹐甌越秦楚交傳烽。益都迢遙隔天末﹐舊遊有夢尋巴ク。旄牛徼外阻王會﹐萬蹄驕馬髙纏鬃。千村萬落長荊棘﹐何時金甲銷春農﹖童牛不牿可三嘆﹐捲圖風雨來長松。﹝以畫牛引起太平時田家風物﹐至吳﹑耿﹑尙三逆叛﹐而此景不復見矣。末以童牛不牿意作結﹐層層收束﹐是何本事﹗﹞○秦鏡詞爲袁松籬作熒熒古鏡雙盤龍﹐流傳本出咸陽宮。秦時明月至今在﹐剝落泥沙露光彩。當年秦並六國時﹐後宮閉置千雙眉。守宮注臂鏡照膽﹐三十六年君不知。華陰道上逢山鬼﹐せ京東來祖龍死。美人鐘鼓散如煙﹐此鏡蒼涼閱朝市。憶昔大收天下兵﹐十二金人初鑄成。還令餘事作奩鑑﹐太乙下視蛟龍驚。劉興嬴蹶何倉卒﹐金鑑千秋如一發。秦鏡虛懸照膽寒﹐不照長城多白骨。﹝自注﹕漢祖入咸陽宮﹐得方鏡﹐廣四尺九寸﹐照見五藏﹐見《西京雜記》。○只末語另換一意﹐通體便不平直。﹞○采石太白樓觀蕭尺木畫壁歌落帆向牛渚﹐直上太白樓。錦袍烏帽太瀟灑﹐回看四壁風颼颼。蕭生何年畫此雪色壁﹐峯巒出沒煙嵐稠。元气淋漓眞宰妒﹐江湖Е洞蛟龍愁。吳觀越觀上海日﹐蒼煙九點橫齊州。祝融諸峯配朱鳥﹐瀟湘洞庭放遠遊。峨眉雪照巫峽水﹐匡廬瀑下彭湖流。須叟使我行萬里﹐瞥如怒隼淩淸秋。我生海隅近岱畎﹐西遊曾上瞿塘舟。昨登五老弄瀑布﹐卻臨三峽窺龍湫。七十二峯身未到﹐蒼梧已略天南頭。太白遊蹤徧四海﹐晚受靑山采石聊淹畱。丈夫當爲黃鵠舉﹐下視燕雀徒啁啾。﹝尺木﹐名雲從﹐當塗人。畫泰岱﹑衡嶽﹑匡廬﹑峨眉於太白樓壁。○中間點過四大名山﹐後隨用筆一束﹐然後將自己遊歷所至﹐與太白比並﹐仍歸到采石﹐奔放謹嚴俱有。﹞○漫興漭漭荊襄地﹐當年割據州。營連九節度﹐星動五諸侯。已共長江險﹐應關上將憂。郭門傳息壤﹐不障洞庭流。﹝九節度﹐指郡王貝勒及諸將。○時長沙守臣奔逸﹐賊遂有湖南六郡﹐旁煽諸蠻。﹞鳴咽秦川水﹐秋風入鼓鼙。妖星躔隴右﹐大將出安西。陸陸將誰附﹐蒼蒼迥不迷。似聞寬大詔﹐不忍戮鯨鯢。﹝大將﹐指圖海也。﹞烽火傳花馬﹐將軍發賀蘭。天心誅叛亟﹐國法受降寬。衙帳靑唐入﹐沙場白骨寒。亂臣誰貰死﹐史筆後人看。﹝靑唐地在黃河之曲。﹞不見離支熟﹐閩州驛騎來。大農師漸老﹐使者節難回。五嶺烽相照﹐三山瘴未開。冥冥炎海外﹐目極釣龍臺。西北和親國﹐王姬禮數殊。一朝忘甥舅﹐萬里送頭顱。露布明駝足﹐軍鋒落雁都。六師信神武﹐羣盜敢枝梧﹗﹝時噶爾噶亦叛﹐遣端郡王平之﹐故云。﹞海內兵塵滿﹐乾坤正气孤。數公明大義﹐一死激頑夫。關塞靑楓晚﹐英靈白日䢐。他年看秉筆﹐得慰鬼雄無﹖﹝此指守土死節如陳丹赤﹑楊三知﹑劉欽鄰﹑徐誥﹑劉士英諸臣。○新城五言律俱追琢工穩﹐此特取其蒼莽雄傑者。﹞○符離弔潁川侯傅公躍馬千山外﹐呼鷹百戰場。﹝自注﹕古百戰道在宿境。﹞平蕪何莽蒼﹐雲气忽飛揚。寂寂通侯裏﹐沈沈大澤鄕﹐潁川湯沐盡﹐空羨夥頤王。﹝自注﹕陳涉亦州人﹐漢髙祖爲置守冢。○漢髙於陳涉猶置守冢﹐況潁公之平蜀平滇﹐爲功最巨﹐而卒以猜忌不免﹐明祖之待功臣﹐可云厚乎﹖用意全在反襯。﹞○送張簣山學士歸廬陵回首觚稜別紫宸﹐孤舟遙下富川濱。誰令江外漁樵侶﹐爭識先皇侍從臣。上殿似聞辛慶忌﹐行吟休擬楚靈均。千秋公議存靑史﹐應爲朝廷惜此人。﹝學士名貞生﹐以建言被放﹐尋奉旨召用。﹞○潼關潼津直上勢嵯峨﹐天險初從百二過。兩戒中分蟠太華﹐孤城北折走黃河。復隍幾見熊羆守﹐棄甲空傳犀兕多。漢闕唐陵盡禾黍﹐雁門司馬恨如何﹖﹝雁門司馬謂孫傳庭。孫因天雨催戰而敗﹐孫敗﹐賊遂長驅入關而明亡矣。故結意及之。﹞○雨度柴關嶺棧中新漲未歸槽﹐百丈柴關水怒號。鳥語不聞深箐黑﹐馬蹄直上亂雲髙。天垂洞壑蛟龍蟄﹐秋老牙須虎豹豪。誰積燻香東省客﹐戎衣斜壓赫連刀。○沔縣謁諸葛忠武侯祠天漢遙遙指劍關﹐逢人先問定軍山。惠陵艸木冰霜裏﹐丞相祠堂檜柏間。八陣風雲通指顧﹐一江波浪急潺。遺民衢路還私祭﹐不獨英雄血淚斑。○晚登夔府東城樓望八陣圖永安宮殿莽榛蕪﹐炎漢存亡六尺孤。城上風雲猶護蜀﹐江間波浪失吞吳。魚龍夜偃三巴路﹐蛇鳥秋懸八陣圖。搔首桓公憑弔處﹐猿聲落日滿夔巫。﹝議論﹑格律﹑聲響﹐無一不合﹐在北地﹑信陽詩中﹐定推上乘。○八陣圖有三﹐在夔州者﹐六十有四﹐爲方陣法。﹞○渡河西望有感使者河源復卻回﹐杖藜曾記到雲臺。髙秋華嶽三峯出﹐曉日潼關四扇開。星宿海從天上落﹐昆侖槎自斗邊來。何時更訪茅龍去﹐東望滄溟水一杯。﹝華嶽東北有雲臺峯﹐峯上望中原﹐見黃河從塞外來。○通體是渡河後西望﹐故皆作追憶語﹐末思他日更往﹐有餘情焉。﹞○寄李鄴園尙書二首閩天烽火達錢塘﹐太乙靈旗指越疆。文武共推周吉甫﹐勛名誰並郭汾陽﹖椎牛五夜千夫膳﹐射虎三秋百戰場。今日羅平妖鳥盡﹐早聞憂國鬢如霜。爛柯山上陣云低﹐太末城南月暈齊。飛檄直臨彭島外﹐纖塵不動浙江西。戰袍血濺盤雕鶻﹐雄劍霜寒淬鵜。半壁東南功不細﹐天書頻下武都泥。﹝鄴園﹐名之芳﹐耿逆叛時﹐總督浙江﹐聞變卽移鎭衢州﹐扼仙霞關﹐使賊不得逾嶺窺江﹑浙﹐三四皆實錄也。彭門島連福建興﹑漳﹐公檄使勿連海寇。﹞○和徐健庵宮贊喜吳漢槎入關之作丁零絕塞鬢毛斑﹐雪窖招魂再入關。萬古窮荒生馬角﹐幾人樂府唱刀に﹖天邊魑魅愁遷客﹐江上蒓鱸話故山。太息梅村今宿艸﹐不畱老眼待君還。﹝徐建庵時爲宮贊﹐爲納鍰放還﹐此古道交也。梅村有送吳季子出塞詩﹐故云。﹞○皖城懷古淸水塘邊余闕祠﹐雲霄浩气凜須眉。英姿颯爽猶橫槊﹐古砌荒涼只斷碑。鶴化千年非故國﹐雞鳴十廟不同時。皖江便是田橫島﹐義士悲歌爲涕Д。﹝忠宣死於陳友諒﹐不死於明﹐然存此忠憤之心﹐則化鶴歸來﹐必不與十廟功臣並馨祠祀者也。辭令挾議論以行﹐方是知人論世。﹞○趙承旨畫羊三百羣中見兩頭﹐依然禿筆掃驊驑。來淸遠吳興地﹐忽憶蒼茫敕勒秋。南渡銅駝猶戀洛﹐西歸玉馬已朝周。牧羝落盡蘇卿節﹐五字河梁萬古愁。﹝三四已見命意矣﹐復以銅駝玉馬一聯作襯﹐詞則淩空﹐意則鋒刃﹐而更以蘇子卿之不失臣節足之﹐趙王孫何處生活耶﹖人云詩中有史﹐此則詩有《春秋》。﹞○余澹心寄金陵詠懷古迹卻寄千古秦淮水﹐東流繞舊京。江南戎馬后﹐愁殺庾蘭成。○國士橋國士橋邊水﹐千秋恨未窮。如聞柱厲叔﹐死報莒敖公。﹝公不以國士遇叔﹐及公被難﹐叔以死報之﹐豫讓之不死於範中行﹐而獨死於智伯﹐未得爲完人矣。此種詩有補名教。﹞○石城橋示倪雁園太史昔作秦淮客﹐朱樓賦《洞簫》。白頭故人盡﹐重上石城橋。﹝不言神傷﹐盛唐風味。﹞○再過露筋祠翠羽明尙儼然﹐湖云祠樹碧於煙。行人系纜月初墮﹐門外野風開白蓮。﹝闡揚貞烈﹐易入於腐﹐故以題外著意法行之。髙郵遠近俱種白蓮﹐二語得陸天隨「月曉風淸欲墮時」意。﹞○秦淮雜詩十四首之一新歌細字寫冰紈﹐小部君王帶笑著。千載秦淮嗚咽水﹐不應仍恨孔都官。﹝自注﹕弘光時﹐阮司馬以吳綾作朱絲闌書《燕子箋》諸劇進宮中。○諸詠皆瑣屑不甚關系﹐故獨取此。﹞○題尢展成新樂府南苑西風禦水流﹐殿前無復按《梁州》。飄零法曲人間徧﹐誰付當年菊部頭﹖﹝自注﹕展成樂府﹐順治中曾進禦覽。﹞猿臂丁年出塞行﹐灞陵醉尉莫相輕。旗亭被酒何人識﹐射虎將軍右北平。千金匕首土花斑﹐兒女恩仇事等閒。他日與君論劍術﹐要離冢畔買靑山。﹝自注﹕題《黑白衛傳奇》。﹞○灞橋寄內太華終南萬里遙﹐西來無處不魂銷。閨中若問金錢卜﹐秋雨秋風過灞橋。○馬嵬懷古巴山夜雨卻歸秦﹐金粟堆邊艸不春。一種傾城好顏色﹐茂陵終傍李夫人。﹝傷其不得傍金粟堆也﹐以李夫人形之﹐便曲而有餘味。﹞○秦中凱歌新開麟閣賞元功﹐頗牧重看出禁中。此去西人須破膽﹐將軍昨日下遼東。天上黃河萬里來﹐巨靈髙掌抱雲臺。遙看丞相行營去﹐日射潼關四扇開。涇原西北駐王師﹐尺一無煩介馬馳。共道皇恩天浩蕩﹐不教京觀築鯨鯢。衮衣照路有輝光﹐班劍威儀出尙方。大將橐迎道左﹐萬人鼓吹入平涼。河西三將气如虹﹐百戰功名次上公。詔下一時齊虎拜﹐漢朝爭羨竇安丰。﹝自注﹕將軍張勇進爵靖逆侯﹐提督王進寶進奮威將軍﹐總兵孫思克進涼州提督。﹞三月軍鋒次渭橋﹐旋看飲至紫宸朝。空言韓範威名大﹐五路何曾制曩霄。﹝此爲王輔臣卽馬鷂子之叛﹐秦﹑隴震動。大學士圖海﹑靖逆侯張勇﹑奮威將軍王進寶﹑提督孫思克討平之﹐因作凱歌也。前明徐文長﹑沈嘉則諸凱歌﹐非不鋒利﹐然皆書生之習未除﹐對此知爲廟堂之作。﹞○梟磯靈澤夫人祠霸气江東久寂寥﹐永安宮殿莽蕭蕭。都將家國無窮恨﹐分付潯陽上下潮。﹝此昭烈孫夫人祠也。潯陽以上爲劉﹐潯陽以下爲孫﹐夫人之恨眞無窮矣。﹞○謁文忠烈公祠精神如破貝州時﹐晚節猶能動四夷。天遣不同韓富沒﹐姓名畱重《黨人碑》。﹝如此作詩﹐才許不廢議論。○《黨人碑》以司馬光第一﹐文彥博次之﹐原本「畱『冠』《黨人碑》」﹐擬易「重」字﹐諒漁洋亦不以爲妄也。﹞☆馮云驤字訥生﹐山西振武衛人﹐順治乙未進士。○云棧山腰萬仞露﹐不臨不測淵。俯身窺棲鶻﹐舉手接飛鳶。山頭舊冰雪﹐閃閃掛飛泉。溪中萬古石﹐跳珠濺潺。忽驚仄路絕﹐空行駕危椽。峯峯自回合﹐藤曼束荒煙。盤盤緣石壁﹐磴磴捫靑天。遙看來往人﹐縹緲訝飛仙。更聞猛虎嘯﹐當我踞層巓。勞臣有定限﹐豈敢憚艱難。匹馬千山外﹐迢迢夕照前。○鳳嶺鳳嶺行來欲上天﹐此行無異作飛仙。紅霞白日回頭近﹐鳥道蛇盤獨馬穿。未斷崩崖愁瀑水﹐半欹懸徑仗危椽。側身萬仞峯巓過﹐秦蜀遙看兩點煙。﹝得「鳥道蛇盤」句﹐上句亦覺不平﹐作詩者宜知此法。﹞☆丘象升字曙戒﹐江南山陽人。順治乙未進士。○淸遠峽委折江如綫﹐鋒稜勢益增。曉昏雲气變﹐雷雨石痕崩。洞古空猿迹﹐庵荒暗佛燈。客心愁入暮﹐髙峽尙層層。○苦竹渡夕陽殘影沒﹐衰眼翳長空。樹暗驚人語﹐溪寒避虎風。戒心齊擊柝﹐野火亂燒叢。前路津門是﹐星華望未通。﹝連上章能狀奇險之境。﹞☆嚴沆字子餐﹐浙江余杭人。順治乙未進士﹐官戶都侍郎。○司農斂退謙抑﹐𨿽踐九列﹐不殊寒素﹐有譏彈其詩者﹐應時攺定﹐遠近稱爲徳人。○送吳謹侯同館謫廣文還裏作歌擊築且斟燕市酒﹐浮雲富貴吾何有。巖前碧樹吐朱華﹐天上白衣幻蒼狗。風翻易水橫素波﹐送別聊爲《暇豫歌》。松皮屈鐵老山雪﹐鵬翮擊浪淩溟河。﹛目﹜龍吐鳳畱華省﹐授經博士官偏冷。夢回輦道記鳴珂﹐坐聽轆轤初轉井。西風冥冥吹白沙﹐尊前細雨開檐花。杜老乍簪靑瑣筆﹐鄭虔本愛赤城霞。奪我鳳凰池﹐未妨彭澤醉﹐興來拄笏西山翠。自有哀吟動鬼神﹐長將詩卷畱天地。不知璧水況金門﹐見說移官亦主恩。但看臥坦邊韶腹﹐有日槎回博望源。﹝「夢回輦道」二語﹐寫其玉堂天上之感﹐末並望主恩之賜環﹐而出以微婉﹐不傷直致﹐得立言之體。﹞○田凝只索畫久不得報歌以代柬我昔平湖弄秋水﹐酒酣最愛羣峯靑。興來落筆寫山色﹐泉石出沒云冥冥。一日十紙不厭速﹐貴取繪意非傳形。三春索米長安陌﹐馬足涔泥滯行迹。西山玉河在眼前﹐神昏腕彊眞意隔。案頭緗素委零亂﹐貴遊尺一相催迫。必逢好友情性諧﹐吮墨含毫始光澤。首秋暑退風簾開﹐疏雲細雨滋綠苔。玉碗烹茗泛香雪﹐十指拂拂神初來。故舒直幹筆一放﹐試疊層嶺煙齊回。須臾脫手天渺﹐此事原堪一朝了。不嗔濡滯嗜我眞﹐相遲霜前看云嶠。﹝意得寫神﹐人力不與﹐速則片刻﹐遲積歲時﹐不以日月計也。作詩作文亦然﹐然可與言者甚罕。﹞○春日漫興吏隱淹微尙﹐棲遲帝裏春。虛名慚諫艸﹐薄祿慰慈親。馬度垣松直﹐鶯啼苑柳勻。主恩殊未報﹐不敢慕垂綸。補衮瞻天近﹐斑衣愛日長。生成看燕雀﹐戰伐剩豺狼。紙筆兒誰好﹐柴桑婦不忘。閉門焚艸畢﹐歸夢五湖傍。﹝三語冀物各得所﹐四語憂干戈未靖﹐報國空懷﹐養親賒願﹐眞覺百端交集矣。﹞○懷季天中遼左萬里邊城問謫居﹐躬耕遼海意何如﹖龍沙更作《投湘賦》﹐鳳闕長懸《諫獵書》。鴨綠流澌春水下﹐醫閭積雪暮寒餘。柳條漸識陽和近﹐未必君恩雨露疏。☆汪琬字苕文﹐江南長洲人。順治乙未進士﹐授戶部主事﹐康熙己未召試博學鴻詞﹐官翰林院編修。著有《堯峯詩鈔》。○鈍翁官部曹后﹐與王西樵昆弟諸人稱詩都下﹐風格原近唐人﹐中年後以劍南﹑石湖爲宗﹐後則頹然降格矣。玆擇其矜貴有餘者﹐著於卷中﹐不使ㄎ扯字面者以鈍翁爲借口也。生平穿穴經史﹐議論俱有根柢﹐𨿽被其者﹐終稱許焉。○泊石湖有懷江風逗餘涼﹐輟棹自成賞。谷口霞已開﹐洲心月初上。遙聞Ы乃曲﹐知是漁人唱。獨樹影蕭條﹐孤鴻色惆悵。不見故人來﹐時向煙中望。﹝此章近孟山人﹐是鈍翁中年作﹐描摹晚景﹐令讀者如置身其間。﹞○遊鄧尉山遇徐生夙齡眷名山﹐抗志事遊衍。葛弱容屢捫﹐梁危許孤踐。風泉渺難尋﹐空翠紛莫辧。去美惜已遙﹐來奇望猶緬。餘霞互明滅﹐微云忽舒捲。裊裊薜蘿衣﹐之子來何晚。道與寂寞會﹐志向崇深展。倘秉偕隱心﹐結廬詎在遠。﹝「去美」「來奇」二語﹐深於尋山者領之。○作者五言古過於直白﹐二章猶有言外音。﹞○玉鉤斜月觀淒涼罷歌舞﹐三千艷質埋荒楚。寶鈿羅帔半隨身﹐蹋作吳公臺下土。春江如故錦帆非﹐露葉風條積漸稀。蕭娘行雨知何處﹐惟見橫塘蛺ア飛。○有客言黃魚事紀之三吳五月炎蒸初﹐楝樹著雨花扶疏。﹝自注﹕吳諺云「楝樹花開黃魚來。」﹞此時黃魚最稱美﹐風味絕勝長橋鱸。憶昔東南全盛余﹐海舶銜尾張网﹛孤﹜。公然滿載返吳市﹐市中雜Ш歡擔夫。柳條貫鰓冰貯腹﹐數尾僅直千靑蚨。豪門膳宰善烹治﹐劑以醯醬Ρ筍蔬。芳鮮頓覺溢几案﹐主賓下箸爭歡呼。自從洲島阻兵燹﹐鯨鯢竄逸稽天誅。詔書尺一禁航海﹐漁師安敢帆揚蒲﹖蛤蜊海母尙難致﹐況望此魚供客需﹗老饕𨿽患食指動﹐畏觸禁令生他虞。吳儂日夕嘆且吁﹐有司束濕嚴錙銖。何當小醜就拘執﹐舳艫往返如通衢。﹤走白﹥風中販鮮至﹐此魚復得登庖廚。吾儕口腹詎足扌交﹐但願海晏波濤除。廟堂日俟羽書捷﹐戈船諸將今何如﹖﹝此海氛未靖時作也。食物之細﹐傳出東南兵防﹐末以羽書之捷望之﹐纖小題覺大有關系。﹞○送再從侄處默又向長安別﹐淒然動客愁。秋風吹運道﹐落日在孤舟﹖雁逐江煙下﹐潮衝楚樹流。何時復相見﹐與續竹林遊。﹝賈長江詩﹐以「古戍落黃葉﹐浩然離故關」爲上﹐以其格髙也﹐篇中三四語亦然。﹞○計甫艸至寓齋門巷何蕭索﹐惟君步さ頻。靑雲幾故舊﹐白首尙風塵。身受才名誤﹐文從患難眞。耦耕知未遂﹐相顧倍傷神。﹝十字爲千古文人道之。﹞○送人南遊長路應難問﹐君行況及秋。不知葭外﹐何處泊孤舟﹖遠嶼連雲起﹐殘潮漾月流。可憐南去雁﹐並作客中愁。○寄贈吳門故人遙羨風流顧愷之﹐愛翻新曲覆殘棋。家臨綠水長洲苑﹐人在靑山短簿祠。芳艸漸逢歸燕後﹐落花已過浴蠶時。一春不得陪遊賞﹐苦恨蹉跎滿鬢絲。﹝此贈顧苓云美作也。云美﹐吳中髙士﹐鈍翁輕無位人﹐故不書其姓名。○三四工絕﹑秀絕﹐如此何礙宋詩。他如「白蛺蝶飛芳艸畔﹐紅晴蜓立藕花中」﹑「柳條細似千行綫﹐荷葉圓於半兩錢」﹐景盡句中﹐不敢同聲附和。﹞○賦得宮人入道翻因薄命愛長生﹐羽氅云冠再拜行。曾被玉皇教按曲﹐忽隨金母學吹笙。顏逢煉液重疑艷﹐身爲持齋轉覺輕。從此幽棲如野鶴﹐萬年枝上月空明。﹝五六語妙於雙關。﹞自乞天恩下玉墀﹐宮中女伴鎭相思。羞題紅葉傳塵世﹐願守丹鑪事本師。垂手只攜禳斗訣﹐點唇初習步虛詞。此生無復昭陽夢﹐猶爲君王夜祝。﹝結意傳出忠愛﹐合溫柔惇厚之旨。﹞○送魏子存之成都同西樵周量貽上鳳城垂柳爲君攀﹐西去髙軒指散關。望帝愁魂春樹外﹐臥龍故壘夕陽間。天懸鳥道連三峽﹐地入蠶叢控百蠻。到日不妨頻弔古﹐訟庭艸長簿書閒。﹝此猶近唐人體魄。﹞○和李退翁侍郎讀水經注憶洞庭之作曾持使節遠揚ぎ﹐落木層波共杳冥。澤畔有人哀郢客﹐雲中何處降湘靈﹖雨過斑竹千叢綠﹐潮落芳蘭兩岸靑。回首舊遊今阻絕﹐不堪寂寞對遺經。○阻風獨臥孤篷底﹐長途此夜窮。殷勤解畱客﹐惟有石尢風。○姑蘇楊柳枝詞臘盡寒威尙未銷﹐淺黃輕碧影迢迢。費他煙雨知何限﹐只替東風染柳條。白玉堂前發數枝﹐妝成每自下階墀。中庭不是無花看﹐獨爲淸陰立少時。﹝全以韻勝。﹞○過石塢主賓無語似相忘﹐淨掃靑苔坐夕陽。乳燕飛飛蛙閣閣﹐楚萍謝絮滿池塘。﹝《分甘餘話》中﹐新城獨取此詩﹐豈風神气味與之相近耶﹖﹞☆曹申吉字澹余﹐山東安丘人。順治乙未進士﹐官貴州巡撫。○兄升六長於詩﹐二曹齊名﹐時爲安丘增重。○吳逆反﹐公陷賊中﹐庚申夏﹐蠟書赴闕﹐密陳機宜﹐爲賊所覺﹐劫歸遇害。○武昌雜詩隔岸晴川影﹐帆墻觸浪奔。禹功江漢大﹐楚俗鬼神尊。地濕陰常盛﹐天低日易昏。荒洲猶寂寞﹐詞賦擬《招魂》。﹝「禹功」二句已盡楚中之天。﹞○人日貴陽作故里今年別﹐殊鄕昨日春。看云遙愛日﹐紀歲乍逢人。澤國湘沅外﹐山城魑魅鄰。野梅初應候﹐寒雨幾經旬。赤帖千門換﹐雕題百帳馴。彩幡迎楚雁﹐銅鼓賽苗神。瘴癘崎嶇地﹐艱危老大身。已甘淪井鬼﹐無復繪麒麟。莢重開子﹐椒盤屢薦辛。天更遠﹐屈賈弔何頻﹖暖律回窮谷﹐浮生托大鈞。友朋偕道﹐詞賦動芳辰。鬢好觀靑鏡﹐心期理白。鳳樓歌舞處﹐望斷屬車塵。﹝懷鄕戀主﹐句烹字煉出之﹐體源應在老杜。﹞○楚南偶向瀟湘聽斷猿﹐斑斑千載泣龍孫。楚南近日蒼生淚﹐不是當年帝子痕。☆劉體仁字公﹤甬戈﹥﹐河南潁川衛人。順治乙未進士﹐官吏部考功郎。著有《蒲庵集》。○公﹤甬戈﹥詩出以生新﹐每近於澀﹐嗜好應在東野﹐王漁洋屢稱之。《池北偶談》載公﹤甬戈﹥友某素喜琴﹐沒數年﹐公﹤甬戈﹥一日挾姬過其墓﹐停車酹酒﹐使姬各操一曲。其風致如此。○送戴務旃遊華山夜談太華奇﹐朝來理輕策。似子獨往意﹐自然生羽翮。我無濟勝具﹐心懸神仙宅。壁聞蟻緣﹐索度或猱擲。卽至玉女盆﹐蓮花豈堪摘﹖頗窮造化由﹐能識巨靈擘。一身出天地﹐笑看培婁積。歸來毛髓異﹐定跨茅龍脊。﹝起十字寫探奇之勇﹐通體刻削﹐不肯猶人。﹞○寄阮亭司理離居才幾日﹐蘭葉春風生。門外卽流水﹐片帆東下輕。野處寡新友﹐良辰多遠情。思君如艸色﹐迢遞向蕪城。○卽事西湖小閣多延月﹐好友同舟半是僧。寄語江南老桑薴﹐秋山紫蕨憶行。﹝顧華玉記孫太初時﹐湖中所見景象如是。﹞☆秦松齡字畱仙﹐江南無錫人。順治乙未進士﹐入翰林﹐罷歸。康熙己未召試博學鴻詞﹐官諭徳。○先生初入翰林﹐賦《白鶴詩》應制﹐中云「髙鳴常向月﹐善舞不迎人。」上重其有品。○金陵司馬行﹝宿遷旅次﹐何子日鴻述其先世遺事﹐請作是詩﹐兼送之別。﹞汝祖金陵小司馬﹐移家始傍梁溪居。不事毛錐好說劍﹐男兒塞上當捐軀。襄陽法曹年少日﹐貂盡屈諸司膝。惟公倔彊殺其奴﹐脫走京師歸請室。請室朝朝復暮暮﹐手把《陰符》自箋注。百年興廢總了如﹐九邊厄塞能指數。溫旨重寬直節臣﹐芙蓉湖上幾垂綸。援邊忽奉勤王檄﹐應詔還畱報主身。萬金散盡酬死士﹐死士曾無一人死。偏師才出復回旋﹐西風淚落桑乾水。破耗軍需罪不宥﹐權姦在路天無晝。鍛煉誰當楊魏先﹐覆車幾作熊王后。信邸龍飛再赦還﹐還家常憶玉門關。壯心未展英雄死﹐孫子飄零衣食艱。送君東行在歧路﹐努力功名莫返顧。濁酒今朝贈一觴﹐宿遷城外瀟瀟雨。﹝「權姦在路天無晝」﹐熹廟之時何時耶﹖小司馬之不死幸矣。詳敍生平﹐可當小傳﹐詩之誅姦諛發潛徳者﹐我有取焉。﹞○上熊雪堂先生正系蒼生望﹐先生未合閒。累朝看赤舄﹐兩疏乞靑山。直道安危後﹐深心去就間。盈盈章貢水﹐爲照老臣顏。○潞河寒食浮雲北望悵何依﹐寒食餘威未減衣。柳色獨隨行騎沒﹐桃花仍見釣人歸。靑煙禁燭誰家散﹐紫燕春泥到處飛。自別帝城多歲月﹐西山朝爽尙暉暉。﹝此罷官出長安詩﹐予心猶速﹐言下可思。﹞○和吳弘人見贈之作頻年蹤迹混樵漁﹐舊友還過慰索居。白首更逢多難後﹐靑山重憶定交初。詩篇寂寞柔齋雨﹐懷袖蒼涼絕寒書。﹝自注﹕弘人出示令弟漢槎塞上書。﹞尊酒共君秋夜醉﹐滿庭淸露濕芙蕖。○於忠肅公墓定策當年奠帝京﹐墓門遙見半湖明。傷殘松柏啼新鬼﹐寂寞祠堂臥老兵。宗廟有靈存社稷。﹝英皇無意殺先生。古來遺恨錢塘水﹐又繞臺山气不平。「英皇無意殺先生」﹐殺之者徐﹑石也﹐天順異日之悔可見。﹞○雜感烽火章江警急多﹐滕王樓閣轉嵯峨。雕鞍曉日明珠玉﹐列帳秋風泣綺羅。坐算幾聞黃石略﹐戰酣誰奮魯陽戈﹖司農日夜憂財匱﹐擊鼓椎牛气若何﹖授鉞親賢廟算彊﹐旌旗萬里作巖疆。周家同姓盟爲長﹐漢制非劉爵不王。當日酬勛原異數﹐至今除患屢分防。堪嗟諸將功成後﹐不肯歌鐘會未央。﹝見前此異姓王之用﹐原爲失策。﹞關隴車書此日同﹐相公拜命領元戎。屯邊戍久推充國﹐納土功寧比竇融。詔出中朝心獨厚﹐恩頒西土慶何窮。聖人威徳原兼用﹐干羽虞廷舞未終。﹝時三逆連結﹐而鄭寇亦復出沒﹐徵兵轉餉﹐紛紛未定﹐故作者屢形於言。﹞○荊南春日感懷聖主崇文雅化新﹐天書初下訪儒臣。漢廷有意尊經術﹐宣室何妨對鬼神。喜說圖中求駿馬﹐還看席上得奇珍。上林春色應如舊﹐憔悴當年獻賦人。﹝此爲詔求鴻博而言。﹞把酒臨江感慨多﹐西南天地正橫戈。登樓有客依劉表﹐使粵何人下趙佗。浪接三巴聲激壯﹐觀名一柱勢嵯峨。偶逢春晝無烽火﹐聽得琵琶幾曲歌。﹝時南粵猶未平﹐故中懷有憂。﹞○滿目滿目紅旗載米船﹐西南何日罷戈。輸軍未盡蕭何策﹐憂國空思卜式賢。薄海徧供金革費﹐羣公莫濫水衡錢。焦勞尙體君王意﹐救亂無如儉徳先。☆閔敍字鶴瞿﹐江南江都人。順治乙未進士﹐官廣西提學。○輯廣西誌略漫述莫擬浮湘續楚歌﹐雲山渺渺意如何﹖三唐遷客南中盛﹐兩宋移官嶺外多。人萃英華承雨露﹐天畱碑碣寵巖阿。卽今有士能耽隱﹐猶自靑山臥薜蘿。捲甲曾聞捷若風﹐軍威久鎭百蠻中。如何債帥皆徵貨﹐多事中涓獨總戎。經術籌邊原理學﹐權謀制勝亦膚功。呼庚誰復搜軍實﹐府海司倉自變通。☆王揆字端士﹐江南太倉人。順治乙未進士。有《芝廛集》。○送懶云道人還滇中干戈未定欲何之﹐萬里還家一衲隨。湖海班荊無姓氏﹐風塵面壁有須眉。身當持缽飄零日﹐魂憶投詩慟哭時。故國魚龍秋寂寞﹐不堪憑弔向昆池。○臨淸阻泊河渠啟閉問官程﹐閘吏威尊阻客行。曉塔晴開篷外影﹐夜濤寒上枕邊聲。沙昏魚菜喧新市﹐日暗牛羊下舊城﹐瓦礫不堪尋故迹﹐愁聽父老話承平。○讀山翁大師新蒲綠依韻柬寄江頭父老話興亡﹐蒲柳春光又十霜。徒有子規愁望帝﹐更無鸚鵡憶明皇。唐陵麥飯悲寒食﹐漢臘桑門祝上方。指示帝人盡流涕﹐講堂鐘鼓暮云黃。﹝《新蒲綠》用老杜《哀江頭》中語。唐陵麥飯﹐惟於桑門薦之﹐可悲孰甚。﹞﹝偕伯氏周臣過織簾先生故居同顧伊人訪陳確庵夜宿﹞艸堂人去薜蘿存﹐灑淚空招未返魂。猶見康成遺故籍﹐忽思元亮老孤村。靑浮稻色秋間路﹐白照蘆花月裏門。感舊愈難今夜別﹐追維生死對黃昏。﹝織簾先生﹐顧麟士也。「康成故籍」﹐指麟士言﹔「元亮孤村」﹐指確庵言。確庵﹐名瑚。兩先生皆志節士。末句「追維生死」﹐死謂麟士﹐生謂確庵﹐一語總收二人。﹞☆丁澎字飛濤﹐浙江仁和人。順治乙未進士﹐官禮部郎中。有《扶荔堂詩》。○嚴灝亭云「祠部少有《白燕樓詩》流傳吳下﹐士女爭相采摭以書衫袖﹐婺州吳之器有句云﹕『恨無十五雙鬟女﹐教唱君家《白燕樓》。』爲時傾倒如此。」○風霾行今上禦歷十三載﹐三月旬日風晝晦。詔問有司災異狀﹐法部郎臣昧死對。臣聞漢帝除肉刑﹐醴泉溢出芝艸生。秦時赭衣常塞路﹐日蝕星移失桓度。古來祥﹛生月﹜信有諸﹐劉向李尋數上書。丞相席槁請避位﹐帝曰咨爾言非虛。方今陽和布大澤﹐雌晝見飛沙赤。馮夷擊鼓蚩尢爭﹐太乙靈壇詛風伯。秦川地震三輔霜﹐郡邑不敢追流亡。宿舂未給縣官稅﹐更煩徵調徙惇煌。鉤考參連不知數﹐譴責稍遲督郵怒。司空歲滿城旦書﹐廷尉門塡桁楊路。商王解网舜好生﹐聖朝尙徳復緩刑。黃麻如飛赦書下﹐父老涕泣祈升平。帝省齋宮天可變﹐風不鳴條世淸晏。蒼鷹乳虎投遠裔﹐赤烏應集靈和殿。臣等披瀝惶恐言﹐陛下聖明制曰善。﹝時秋官濫刑﹐故因風霾之變而極言之﹐末言乳虎去而祥麟來﹐如來俊臣受誅而甘雨降也。仁人之言﹐其利溥哉﹗﹞○題曾靑藜尊人傳後莫爲信陵士﹐寧作韓陵石。子升碑記存荒煙﹐杯酒不澆公子宅。不見曾公古俠者﹐十歲能文兼躍馬。賦就欲奪云夢田﹐劍擊長淩武安瓦。灌夫弟畜朱家奴﹐乾坤何處客腐儒﹖豎子成名何足齒﹐天下英雄君與孤。干戈鼎沸若飛電﹐江南黃犢如席捲。慷慨談兵尊俎前﹐艸檄特膺公府薦。片紙能勝十萬師﹐一身恥爲三語掾。登牀自許捉刀人﹐帳中莫使孫郎見。此時樓船橫楚州﹐朝議下敢申同仇。指揮泣下袁開府﹐信誓直折寧南侯。功成不賞蹈滄海﹐魯連遺風至今在。歲月俱因戎馬馳﹐壯心不與滄桑攺。徐庶還家爲老親﹐江湖把釣足閒身。少微星邊憂處士﹐秋風原上動旁人。有子靑藜與我厚﹐是父聲名滿人口。飲泣再拜前致辭﹐乃公佳傳煩下走。猗嗟韓陵信陵掩秋霧﹐烏雀啾啾白楊渡。千古之名何有哉﹐貞瑉長傍松楸樹。予爲此歌君莫悲﹐聊作阡銘表其墓。○送王山長還夢南地盡三巴接﹐將歸南雍州。天空一雁斷﹐何處嶽陽樓﹖橘樹侵寒雨﹐猿聲入暮秋。仲宣仍作客﹐更切望鄕愁。﹝詩取其格。﹞○慰李琳枝侍禦詔獄抗疏今何事﹐身危直道難。忽聞收北寺﹐不敢問南冠。艸莽臣無狀﹐朝廷法屢寬。聖明知汝戇﹐頻取諫書看。﹝慰臣直望主恩也。「執政方持法﹐明君無此心」﹐一種立言之體。﹞○初至靖安寄邸中諸舊友萬里從戎路﹐崎嶇正此行。雁聲孤斷磧﹐虎气撼空城。淚盡慚兒女﹐身危仗聖明。刀何日約﹐回首玉關情。﹝虎气五字﹐如見獻賊破成都後景象。﹞○東岡信是興王地﹐城郊古木。鸛鳴三殿雨﹐猱掛二陵松。疏拙違明主﹐胼胝愧老農。吾廬荒徑近﹐時見白雲封。○送趙錦帆比部歸汴州攜酒靑門送客多﹐相看無柰別離何﹗漫愁關塞疲徵馬﹐從此乾坤有荷蓑。藥鼎千年藏日月﹐雲山一路少風波。天寒大澤行人斷﹐獨向夷門叩角歌。﹝言錦帆歸去後﹐艸野方有耕鑿之人﹐推重之至也。﹞○送孫九畹備兵保寧萬里炎方尙枕戈﹐旌車八月下。猿聲苦霧城邊急﹐虎迹荒原戰後多。道生徭能漢語﹐羌西諸將半渝歌。休言割據蠶叢遠﹐灩秋髙起白波。○報宋荔裳觀察風起盧龍急雁行﹐幾年歸夢渡漁陽。髡鉗季布藏車下﹐鉤黨符融泣路旁。馬怯危橋流汩汩﹐鸛嗚橫嶺月蒼蒼。楡黃霜白驚秋晚﹐不敢逢人問故鄕。○見燕杏葉新陰拂女墻﹐風吹小燕過池塘。相期定似逢寒食﹐乍見爭如說故鄕。弄影不教沾柳絮﹐銜泥何惜點琴囊。雙棲並翅眞憐汝﹐愁殺盧家春晝長。﹝一語中燕之多情與己之多情皆見﹐可云善作情語。﹞○度嶺見長城嶺阪風回樹郁盤﹐長城如帶霧中看。隨陽雁斷天疑盡﹐背日峯髙夏苦寒。滄海不沈秦女石﹐浮雲欲動楚臣冠。《伊州》一曲先揮淚﹐況是親經行路難。﹝登髙臨深﹐自有此種眼界。此種心胸奇警之語﹐自然湧出。﹞○過長洲吳瑤如郡守招飲漫賦悲歌燕市意何窮﹐汝向南行我向東。十九年歸蘇屬國﹐二千石重漢吳公。他時苦憶淞江﹐此夜愁聞塞北鴻。休傍姑蘇問麋鹿﹐荒臺空鎖白楊風。﹝三語謂己從靖安歸﹐四語謂吳郡守也。酬應詩能泯酬應之迹﹐亦復可存。﹞○送汪舟次檢討奉使冊封琉球孤懸﹛辟黽﹜嶼海涯間﹐襟帶窮荒控百蠻。已奉春秋知正朔﹐何年南北並中山﹖自天宸翰龍鱗動﹐繞日珠︾豹尾斑。底事皇華念將母﹐乘風歸路指刀環。﹝本二琉球﹐後並爲一﹐故問之。○康熙戊戍歲﹐徐齋太史出使琉球﹐歸省侍母﹐時作詩送行者必以出使省親對舉﹐推爲合律﹐不知出使是主意﹐省親只是旁及﹐殊失輕重也。此詩將母於結處一點﹐見前輩位置之妥。﹞○送徐徵君電發辟召之京此去朝辭林屋峯﹐布衣疏ハ倍從容。眼中吾老非衰鳳﹐足下人稱是臥龍。應詔趨由丞相府﹐封章辟自大司農。知君蕓閣詩成後﹐苦憶西堂舊植松。○望天壽山髙峯突兀散流霞﹐天外鐘聲一徑斜。認道前朝功徳寺﹐老僧還著舊袈裟。﹝廢興之感﹐於言外領之﹐只舊袈裟三字﹐便覺黯然。﹞○聽舊宮人彈箏銀甲斜拋雁柱飛﹐玉熙宮裏尙依稀。不須彈到《回波曲》﹐說著先皇淚滿衣。﹝此種竟是唐人絕句﹐於渾成中見風神﹐愈咀吟愈有味也。旗亭畫壁﹐那能遺卻﹖﹞○塞上曲百戰洮河西備羌﹐合黎山外月如霜。白頭老將沙場臥﹐尙說彎弓從武皇。☆王日藻字印周﹐江南華亭人。順治乙未進士﹐官湖南巡撫。○潘山人至自遼左匹馬南歸道路長﹐相逢畫閣話遼陽。竇家錦字詩難寄﹐蘇氏河梁雁幾行。秋盡隴云寒欲雨﹐陽回邊艸白於霜。漢廷亦下金雞使﹐誰念當時折檻郎﹗☆董含字閬石﹐江南松江人。順治乙未進士。著有《藝葵詩集》。○旅窗讀漢書提兵十萬擁元戎﹐斬帥沈船意气雄。戰鬥八年能獨霸﹐殺降三戶竟無功。秦軍已破漳河上﹐漢社初移渭水東。諸將膝行齊稟命﹐莫因成敗笑重瞳。﹝坑秦降卒二十餘萬﹐王漢王巴蜀漢中﹐使漢王得以還定三秦﹐項羽之敗徵顯然矣。此云「莫因成敗笑重瞳」﹐作者巧於立言﹐勿被瞞過。﹞○登穹窿謁句曲行宮山勢苕欲到難﹐玉眞宮殿擁千官。香飄下界靑冥近﹐磬入諸天碧落寒。洞口斷雲朝放鶴﹐石根晴樹暮棲鸞。金門羽客龍泥印﹐夜禮星辰上醮壇。☆彭襄字子贊﹐四川閬中人。順治乙未進士。○書屈陶合刻後變風以後數靈均﹐彭澤天然見性眞。對酒不忘書甲子﹐《懷沙》空自嘆庚寅。滋蘭九畹心偏遠﹐采菊東籬句有神。五柳三閭異醒醉﹐何妨千載徳爲鄰。﹝分分合合﹐律細語工﹐與鄺湛若「屈原賈誼」一章﹐莫能甲乙。﹞☆沈自南字畱侯﹐江南吳江人。順治乙未進士﹐官蓬萊知縣。○畱侯居官淸介自矢﹐以恩撫民﹐所著有《藝林匯考》《歷代紀事考異》《樂府箋題》等書﹐錢牧齋稱其書爲經籍之禁禦﹐文章之圃田。○同韓倬次雪聲遠登快風閣兼寄懷繹堂秋來傑閣共登臨﹐極浦遙山入望深。吳苑弟兄欣聚首﹐梁園賓客最關心。蒹葭拂浪渾如雪﹐橘柚垂煙半似金。指點江鄕盡圖畫﹐遲君墨妙一題襟。○春暮錢牧齋宗伯過訪登仙曾羨李膺舟﹐何幸蘭橈復此畱。下士昔傳東閣盛﹐著書終許石渠收。花飛江上泥銜燕﹐柳綰亭邊浪狎鷗。擬得《三都》待題品﹐當年玄晏最風流。☆王澤弘字涓來﹐湖北黃岡人。順治乙未進士﹐官至禮部尙書。著有《昊廬集》。○昊廬辭官後﹐移家金陵﹐旣老﹐風雅﹐遠近奉爲總持者也。緣稿本未鐫﹐漸次散失﹐故所收止此。○感懷千金購奇書﹐冥心耽誦讀。有時探眞源﹐古人在吾目。胡爲老雕虫﹐中原正逐鹿。鴻飛何所逃﹐烏止誰之屋﹖孰居政事堂﹐靦顏竊鈞軸。墻東有老儒﹐呼天方痛哭。﹝此感前代大臣之非人﹐溫體仁巨姦﹐後繼以周延儒﹑魏藻徳輩﹐欲國之不亡不可得也。有君無臣﹐儒生早已殷憂。﹞○送陳心簡之遼東驅車獨旅向三韓﹐九月秋風已漸寒。才道玉門生入穩﹐誰知鐵嶺放歸難。長天積雪家何處﹐絕塞嚴冰路幾盤﹖鴨綠江深終古恨﹐南來鴻雁報平安。○畱侯祠城山下艸離離﹐追憶髙風系所思。漫道畱侯如女子﹐每看楚帝只嬰兒。報韓志切逢黃石﹐翼漢功成賴紫芝。身退拂衣還辟穀﹐神仙原是帝王師。○易州使院詠松去年手植新松樹﹐碧葉靑枝取次陰。幹長淩雲應有日﹐後人誰識歲寒心﹖﹝果抱歲寒心﹐後人自有識者。﹞○買花賣花擔上露才幹﹐野老移來滿藥闌。拋卻故山花事盛﹐翻來燕市買花看。☆陸鳴珂字次山﹐江南華亭人。順治乙未進士﹐官學使。著有《使蜀詩艸》○七盤上雞頭關北棧行將盡﹐雞頭勢轉雄。七盤蟻旋磨﹐百折馬行空。天險關山壯﹐人謀斧鑿工。十年轉戰地﹐故壘動悲風。﹝山川之險﹐須得奇警一聯寫之﹐此老杜遺法。﹞☆方兆及字子詒﹐江南桐城人。舉人﹐官山東按察司僉事。著陰天文官制諸書。詩稿散佚﹐玆於《龍眠風雅》中采取二章﹐等於吉光片羽。○劉生劉生可是髙皇裔﹐任俠由來重漢京。六郡良家輸浩气﹐五陵豪士屬荒傖。雕龍雄辯金張館﹐獵騎橫穿衛霍營。死難報恩如飲食﹐一言投合此身輕。﹝劉生﹐未詳何代人。辭始於梁元帝﹐是六朝時樂府也。後人相沿詠之﹐篇中狀其任俠縱橫﹐已云曲盡。﹞○銅雀妓漢室金甌非攺步﹐曹公銅雀已成臺。名姝俱匹英雄去﹐艷質惟邀妓女來。瑤席冷余無霸气﹐む帷空後有微哀。卻憐疑冢紛如垤﹐欲望何從心早灰。﹝此平調曲也﹐始於張正見。寫其分香﹑賣履﹑囑令登臺望陵情事﹐姦雄末路﹐不獨可醜﹐亦且可憐﹐作者不畱餘蘊矣。﹞●卷五☆錢陸燦字湘靈﹐江南常熟人。順治丁酉舉人。○湘靈爲牧齋族子。然其詩不爲虞山派所縛。別調獨彈﹐戛戛自異。毗陵學詩者多宗之。﹝牡丹花下集同袁籜庵唐祖命方爾止張瑤星余澹心黃兪邰諸君子長句一首﹞前歲花時渡江去﹐去歲吳門三月暮。三度花開一度看﹐今看恰在金陵住。金陵舊是帝王都﹐歲歲花開如畫圖。此花又殿春風後﹐朱衣王謝相傳呼。一筵醵費中人產﹐一花千人萬人眼。金盤彩籃共貽贈﹐招邀名士分折柬。永和蘭亭金穀園﹐月落檀板催金尊。百尺烏絲長到地﹐淸辭艷句爭飛翻。得所花易消歇﹐子規啼血棲宮闕。無復天彭百馱花﹐王孫五勝埋香國。花殘人散可憐春﹐十處園林九處塵。欲往城南方耆舊﹐酒徒零落空芳辰。太史園中花百種﹐紅欹綠捧花頭重。花神有意洗汝遲﹐要勒詞頭固君寵。諸公同日看花來﹐鄧生酒甕還重來。廿年無此好事者﹐無詩不醉那能回。酒醉詩成花欲語﹐明歲花開待予汝。春雨春風作主人﹐鸞飄鳳泊同羈旅。﹝於一花之榮落﹐傳國步之盛衰﹐中後跌宕淋漓﹐有對此茫茫百端交集之感。○天彭﹐山名。陸遊有《天彭牡丹記》。五勝﹐猶金木水火土五徳﹐言疊相勝也。﹞○計東字甫艸﹐江南吳江人。順治丁酉舉人。○甫艸負奇气﹐過鄴下﹐見謝茂秦墓圮壞﹐盡橐中金爲修墓﹔過順徳﹐知歸震川嘗佐郡﹐有廳記二篇﹐求遺址不得﹐乃入署旁廢圃中瓣香再拜﹔至吳﹐稱門生於黃孝子向堅﹐人共賢之。詩不苟作﹐時露胸中抱負。○宣府中元夜卽事邊月新秋夜﹐哀音四面齊。戰場多舊鬼﹐野祭有遺黎。柝亂愁人聽﹐風驚倦鳥棲。遙遙天漢上﹐河鼓漸垂西。○任丘道中回望西山有感是日爲新進士臚唱不盡西山色﹐蒼茫遠帝都。內廷傳甲第﹐我舌問妻孥。寂寞隆中嘯﹐悲涼督亢圖。昔賢知未遇﹐時一哭窮途。﹝極失意時﹐說來卻有气骨。﹞○宣府逢立秋是歲閏七月秋气吾所愛﹐邊城太早寒。披裘三伏慣﹐擁被五更殘。風自長城落﹐天連大漠寬。摩霄羨鷹隼﹐健翮爾飛摶。○鄴城弔謝茂秦山人鄴中懷古正秋風﹐詞賦深慚謝氏工。生欲移家辭白雪﹐沒隨疑冢對靑楓。諸王禮數何常絕﹐七子交期竟不終。自是貴遊無遠識﹐布衣未必嘆飄蓬。﹝王李始推茂秦爲盟長﹐後稱眇山人而黜之﹐見交道之不古也。後半大爲布衣吐气。予有論詩絕句云「眇目山人足性靈﹐詩盟寒後苦飄零。後來誰弔荒墳者﹐只有吳江計攺亭。」攺亭﹐甫艸別號也。﹞○答雲間蔣馭閎西陵原上憶經過﹐屈首從君學《九歌》。豈意邊書驚禦宿﹐遂令復壁老山阿。破家張儉飄零久﹐憑保王成辛苦多。今夕相逢還道故﹐數聲鶴唳起庭柯。☆吳兆騫字漢槎﹐江南吳江人。順治丁酉舉人﹐以科場事戍塞外。後赦歸﹐旋卒。著有《秋茄集》。○漢槎傲岸自負﹐嘗顧同輩述袁淑語曰「江東無我﹐卿當獨秀。」其不顧世眼驚可知也。乃無辜被累﹐戍寧古塔﹐比於蘇武窮荒十九年矣。然緣此﹐詩歌悲壯﹐令讀者如相遇於丁零絕塞之間﹐則嘗人世之奇窮﹐非正使之爲傳人耶﹖詩可采者多﹐玆取其尢魁壘者。○漢槎閱歷﹐倘以老杜之沈鬱頓挫出之﹐必更有髙一格者。此則「王楊盧駱當時體」也。然就此體中﹐他人未能抗行﹐宜爲梅村首肯。○閏三月朔日將赴遼左畱別吳中諸故人薊門三月柳堪折﹐玉關遷客肝腸絕。結束徵車去舊鄕﹐矯首天南恨離別。憶昨胥臺事俠遊﹐才名卓犖淩王侯。黃童雅擅無雙譽﹐溫嶠羞居第二流。相將日向春江曲﹐闔閭暮前艸初綠。彩春風客似云﹐珠簾夜月人如玉。少年行樂恣遊盤﹐夾道飛花覆錦湍。按歌每挾茱萸女﹐駐馬頻看芍藥欄。筵前進酒題鸚鵡﹐一日聲名動東府。擬從執戟奏甘泉﹐恥學吾丘能格五。去年謬應公車徵﹐駿馬髙臺幾度登。自許文章飛白鳳﹐豈知謠諑信蒼蠅。蒼蠅點白由來事﹐薏苡偏嗟罹謗議。賦就《淩雲》只自憐﹐投人明月還相棄。身嬰木索入圜門﹐白日陰沈欲斷魂。北燕漫說鄒生哭﹐東海誰明孝婦冤﹖銜冤犴狴悲何極﹐慷慨陳詞對巖棘。幽怨空教托《楚辭》﹐嚴威竟已罹秦格。忽承恩譴度龍沙﹐邊艸茫茫去路賒。名列丹書難指罪﹐身投靑海已無家。銷魂橋畔誰相送﹐一曲蘆笳自悲痛。皂帽慚非避世人﹐靑山何處思鄕夢﹖鄕心日夜繞江幹﹐江柳江花不復攀。萬重關塞行應徧﹐十載交遊見欲難。從此家山等飛藿﹐滿眼黃雲橫大漠。自傷亭伯遠投荒﹐卻悔平原輕赴洛﹐一向冰天逐雁臣﹐東風揮手淚沾巾。只應一片江南月﹐流照飄零塞北人。﹝比明妃遠嫁﹐哀慘過之。篇中先敍少歲才華﹐故鄕遊宴﹐以次入峨眉謠諑﹐萬里投荒﹐有不堪南望者矣。與楊升庵《宿金沙江錦津舟中別友》諸作同一淒惋。﹞○同陳子長夜飲卽席作歌豪气君未除﹐長嘯輕遠遊。𨿽爲遼海客﹐不識邊城愁。靑絲玉壺銀鑿落﹐中宵坐我碧油幕。海風吹天星動搖﹐邊色橫煙月澄廓。倚笛頻驚出塞聲﹐銜懷尙擬華年樂。黃龍東望沙茫茫﹐黑林樹色參天長。此行應痛永垂別﹐他時相憶徒慨慷。愛君且復飲君酒﹐庭樹搖搖掛珠斗。夢去難攀鶴市花﹐醉來聊折龍城柳。眼中萬事盡飄蓬﹐爾我安能日攜手。故園何處五湖濱﹐難後逢君意轉親。誰憐玄菟城頭月﹐泣盡黃公壚畔人。﹝遼海逢故人﹐又復蹤迹飛篷﹐旋當離別﹐有倍難爲情者。讀結語﹐令人同聲悲咽。﹞○同陳子長坐氈帳中話吳門舊遊愴然作歌遼城四月春風來﹐黃鸝啼樹梨花開。陳生邀我郭南去﹐笑騎鞍馬雙徘徊。沙場黯黯日將暮﹐半醉歸來解鞍臥。氈墻誰撥雞弦﹐彈作商聲淚交墮。憶昨故鄕百不憂﹐命儔嘯侶吳趨遊。裁詩每題白團扇﹐縱酒惟賭靑羔裘。沙棠之槳雲母舟﹐美人玉袖ㄐ箜篌。金窗銀燭月未午﹐淸歌窈窕無時休。就中少年三五輩﹐徐郎顧子稱風流。獨孤側帽傾士女﹐正平搖筆淩王侯。百年行樂竟誰在﹐淒涼邊地傷離愁。只今相對休悒怏﹐人生苦樂猶回掌。隴西將軍困醉尉﹐邯鄲人才辱廝養。古來憔悴多名流﹐吾輩何悲棄榛莽。君才弱冠我盛年﹐可憐淪落俱冰天。舊遊一別已如雨﹐陰關萬里徒含煙。寄哀欲托庾信賦﹐賞音空憶鐘期弦。金尊有酒且沈醉﹐何須惆悵風塵前。﹝憶昨一段﹐以少年行樂形出﹐只今蕉萃作寬解語﹐彌不堪也。勿認作排遣看。﹞○贈吳稚恭散騎﹝自注﹕故恭順侯勛衛。﹞白頭吳叟何龍鐘﹐先朝曾直華淸宮。十年喪亂無人識﹐萬里羈孤泣路窮。憶昨西京全盛日﹐子侯年少承殊澤。門下金鞍慣射生﹐樓中銀管頻畱客。油碧香輪陌上驕﹐佩刀日護紫宸朝。從獵別分都尉馬﹐奉車特賜侍中貂。山河舉目須叟異﹐荊棘淒涼舊東第。仙人已嘆海生塵﹐侯家寧保山如礪。幾度天涯怨負薪﹐蕭條絕塞詎逢春。夢裏宮云雕輦路﹐愁中邊艸玉關人。玉關回首傷懷抱﹐短衣濁酒長潦倒。雀滿門前翟氏悲﹐羊歸隴上蘇卿老。日暮哀笳四野聞﹐黃楡秋雪正紛紛。憑髙欲縱鄕關目﹐腸斷南歸雁幾羣。﹝此故侯之後同在遼左﹐同不能歸﹐因腸斷於南飛之雁也。視靑門種瓜人﹐不堪並論矣。﹞○贈孔叟孔叟俠者今白頭﹐橫戈曾事當陽侯。﹝自注﹕崇禎中﹐叟以副帥事楊相國嗣昌。﹞十年困頓翳翁塞﹐五月不脫羔羊裘。徵南幕府久零落﹐猶復雄名動寥廓。絕域魂銷白雁書﹐沙場力盡斑絲槊。擊衣不得心自哀﹐置鉛無成目空霍。﹝自注﹕甲申冬﹐欲刺李自成不克。﹞可憐喪亂識鳧毛﹐敢道精誠生馬角。萬里蒼茫故國悲﹐側身天地何時歸﹖鄕夢已迷三楚道﹐蠻煙休望九疑開。此日相逢把君手﹐倚仗班荊撫西缶。感舊應憐鬢上霜﹐悲歌且酌尊中酒。入關蕭永正漂零﹐思趙廉公已衰朽。半酣起舞何慨慷﹐俯眉斂迹空摧藏。丈夫失意會如此﹐君今那必哀窮荒。﹝與上一章同意﹐而贈吳作悲涼﹐贈孔作激壯。風調各別。﹞○北風馬上北風哀﹐黃雲慘不開。寒摧龍磧斷﹐聲捲雁沙來。驛騎衣空寄﹐嫖姚戰不回。何人吹篳篥﹐淚盡落雕臺。○感懷詩呈家大人棘寺陰沈樹色長﹐故園何處淚沾裳。獨憐積毀能銷骨﹐無那銜冤易斷腸。授簡圜扉思夏勝﹐上書梁獄泣鄒陽。金門咫尺招賢地﹐不得雄文達建章。﹝此系獄時作﹐授經無人﹐上書無路﹐「疾痛慘怛呼父母」﹐信然。﹞寂坐匡牀飲濁醪﹐臨風愁聽角聲髙。謗書何事騰三篋﹐壯士由來泣二桃。目斷鄕關空涕泗﹐心傷烏鳥自悲號。可憐一片江南月﹐永夜蒼蒼客夢勞。﹝漢槎《西曹雜詩》自序云「望慈闈於天際﹐白髮雙悲﹔憶少婦於樓頭﹐紅顏獨倚。」讀之﹐他人亦爲哽咽。﹞○出關邊樓回首削嶙峋﹐篳篥喧喧驛騎塵。敢望餘生還故國﹐獨憐多難累衰親。云陰不散黃龍雪﹐柳色初開紫塞春。姜女石前頻駐馬﹐傍關猶是漢家人。﹝自注﹕關前有姜女望夫石。﹞○晚自雞頭崖至天龍屯迢遞回岡抱塞長﹐暮雲歸路劇羊腸。馬嘶古磧塞沙白﹐鴉亂荒城夕照黃。病後關河空涕淚﹐戰餘身世各蒼茫。客遊不異松花水﹐日夜滔滔下北荒。﹝九月八日病起有懷宋旣庭計甫艸因憶亡友侯研徳宋疇三丁繡夫﹞歲晚霜淸木葉愁﹐病餘蓬徑愧淹畱。紫臺一別悲蘇李﹐靑艸頻年哭應劉。歸夢關河長伏枕﹐客心天地各驚秋。明朝誰是登髙侶﹐零落黃壚豈再遊。﹝懷賢傷逝﹐故園亦復神傷﹐況萬里之外乎﹖所交與者皆愼交社中正人﹐作者品地﹐從此可見。﹞○帳夜穹帳連山落月斜﹐夢回孤客尙天涯。雁飛白艸年年雪﹐人老黃楡夜夜笳。驛路幾通南國使﹐風雲不斷北庭沙。春衣少婦空相寄﹐五月邊城未著花。﹝寄衣﹐舊事也﹐道來自新。﹞○五日阻水牛馬河五日驅車度極邊﹐中宵移帳阻長川。波間不斷千峯雨﹐林上爭暄七澗泉。鐵騎風沙行戍日﹐錦帆絲管舊遊年。汨羅猶是江南地﹐始覺靈均未可憐。○小烏稽連峯如黛逐人來﹐一到頻驚暝色催。壞道沙喧天外雨﹐崩崖石走地中雷。千年冰雪晴還濕﹐萬木云霾午未開。明發前林更絕﹐側身修阪倍生哀。○奉酬徐健庵見贈之作次原韻金燈簾幕款淸關﹐把臂翻疑夢寐間。一去塞垣空別淚﹐重來京洛是衰顏。脫驂深愧胥靡贖﹐裂帛誰憐屬國還﹖酒半卻嗟行戍日﹐鴉靑江畔度潺。﹝此贖歸後晤健庵尙書作﹐感激中自存身分﹐見古道交。﹞○三月十二日河上口號三月歸鴻滿塞天﹐流澌日暮尙淒然。自從身逐烏龍戍﹐不識春風二十年。☆孫字赤崖﹐江南賞熟人。順治丁酉舉人。以科場事戍遼陽﹐後赦歸。○赤崖定多塞外詩﹐因未見稿本﹐無從采入。○春日北行夜泊江口泛泛桃花水﹐春風路幾千。月明寒食夜﹐人在廣陵船。極浦迷鄕樹﹐孤蓬接遠天。黃昏何處笛﹐吹綠一江煙。﹝髙格渾成。﹞○還家﹝八首之三﹞歲歲還鄕夢﹐今朝夢始眞。到家仍作客﹐無地可容身。山色迎人好﹐湖光入眼新。廿年成底事﹐悔不早投綸。﹝喜極還家﹐而無家可歸﹐此種情事﹐服其眞寫得出。﹞弟妹何年別﹐盤餐此夕同。看來頭盡白﹐語罷淚俱紅。垂老重聞亂﹐還家舊業空。但能長聚首﹐不必問窮通。少小離鄕縣﹐何堪老大歸。出門童子問﹐見面故人稀。道路忘南北﹐溪橋半是非。靑靑山色在﹐猶到舊柴扉。﹝三章眞朴寫情﹐不加追琢﹐應得力於少陵。﹞○潞河遇尢展成遠道誰傳尺素書﹐十年魂夢隔醫閭。看來華發君相似﹐得隱靑山我不如。異日才名齊屈宋﹐近時蹤迹混樵漁。鼎湖一去無消息﹐狗監何因薦《子虛》﹖﹝此赤崖放歸遇尢悔庵作。時悔庵已罷北平司李﹐世祖屢嘆爲才子﹐而鼎湖上升﹐無人更爲薦達﹐故末二語及之。﹞○甲寅四月宋蓼天少宰以邊才特疏薦餘詩以謝之百粵風煙控七閩﹐山公啟事一時新。未能馬革酬明主﹐肯爲豬肝累故人﹗瑟向齊門知不好﹐履穿東郭自安貧。澄淸事業須公輩﹐願乞餘生伴釣綸。﹝康熙甲寅﹐耿逆畔於閩中﹐時需邊才﹐故少宰薦之。﹞○送鄧孝威南還誰遣徵書回冠﹐又看薄轂出長安。到來京洛文章貴﹐歸去江湖天地寬。碣石虛聞求駿骨﹐邗溝無恙把漁竿。臨岐珍重加餐飯﹐白首休歌《行路難》。﹝時孝威試鴻博不第﹐作詩送行﹐故有「歸去江湖天地寬」句。﹞☆田茂遇字﹛髟弗﹜淵﹐江南華亭人。順治丁酉舉人。○貧交行古人不貧才不老﹐今人貧乃傷懷抱。古人結交重靑雲﹐今人棄置同秋艸。今古人情何太殊﹐我來仗劍邯鄲道。邯鄲城中遊俠多﹐邂逅相逢意气好。腰間脫劍且按歌﹐尊中有酒復傾倒。上堂看母下揖嫂﹐與子縫裳復剝棗。君不見古來英雄不用爲傭保﹐叩角行歌石皓皓。﹝作者負气抱奇﹐於此一詩見之。﹞○孤兒行孤兒啼聲何淒然﹗問汝啼何爲﹖長跪答言﹕父爲南海太守﹐居官淸廉﹐不枉取一錢。鳴騶吹角﹐大吏巡邊﹐前導到部勢喧然。晨報謁不得前﹐夕報謁不得前。急從販繒者﹐貰縑百聯。獻之幕府大不歡。曰此邦舊有百斛珍珠船。大吏朝去境﹐夕拜箋。守此海邦﹐另擇名賢。烏白鷺黑﹐上下茫然。父羈南海不得旋﹐客死歸黃泉。兒負嫠母﹐跋涉山川。乞食路間﹐望見大吏﹐鳴騶吹角仍巡邊。猗嗟父骨歸何年﹗﹝音節全從《古樂府》出。乞食路間﹐後復望見大吏巡邊﹐痛絕在此﹐警絕亦在此。﹞☆曾畹初名傳燈﹐字楚田﹐後更名畹﹐字庭聞﹐江西寧都人。順治丁酉舉人。○《有學集》序庭聞詩﹐謂朝而紫塞﹐夕而朱邸。涼州之歌曲與凝碧之管弦﹐繁聲入破﹐奔赴交作﹐令讀者回易而不能自主。○麻平寺逢友人自楚至空山畱一寺﹐下馬忽逢君。蜀道無長轂﹐徵衣有棧云。秋邊鳴細雨﹐谷口上斜曛。客自瀟湘至﹐猿聲似慣聞。○雞頭關南山忽已盡﹐納納褒城春。漢水原通蜀﹐巴山不過秦。燒荒熊出壩﹐樹密虎窺人。銘徳昆吾者﹐還應問釣綸。○同僧登赤鼻看碑尋赤鼻﹐采菊到黃州。雁气回秋渚﹐江聲撼酒樓。兵戈雙眼淚﹐吳楚一孤舟。蕭瑟匡山客﹐應隨慧遠遊。○劉壩烏龍江欲出﹐劉壩卽聞波。哀壑笙竽奏﹐秦川鸚鵡歌。天應一綫落﹐云入九層多。溪谷人民少﹐開荒近若何﹖﹝言江遠而先聞波聲也。一起奇拔﹐通體字字刻削﹐不肯一語輕下。﹞☆章在玆字素文﹐江南吳縣人。順治丁酉副榜。○我吳操選政莫盛於楊忠文公之《同風》﹐素文先生繼之﹐每一部成﹐其序文文目﹐老媼僕人匿而不出﹐坊間演劇﹐予金始付之﹐此吳中佳話也。事載《質亡集》中。○將出金陵昔日秦淮渡﹐髙歌舊酒樓。今來江上月﹐獨對帝城秋。壯志銷投牒﹐微軀賤旅遊。幹將鋒盡折﹐眞悔覓封侯。﹝以古詩體行律詩﹐嶄然筆力。﹞○都中雜興之一入洛誠多事﹐遊梁亦已頻。半生歡結客﹐一刺肯依人。不遇鐘期聽﹐何慚原憲貧。倚閭終日望﹐只是負慈親。﹝喜結客而不傍門戶。其品可知﹐一結藹然仁孝。﹞○漢武調遣天兵地月支﹐蒲萄新發上林枝。初聞使者巡三輔﹐又命將軍號貳師。越樓船通屬國﹐朔方烽火照徵旗。羽林無數孤兒在﹐獨向髙臺泣望思。☆陳廷敬字子端﹐山西澤州人。順治戊戍進士﹐官至大學士﹐謚文貞。著有《午亭文編》。○澤州居館閣﹐典文章﹐經畫論思密勿之地幾四十年﹐故其吐辭可上追燕﹑許。玆特取其典質朴茂者﹐著於卷中。○平滇雅三篇﹝嶽湖逐寇也。﹞嶽湖洋洋﹐我武。謂南有藩﹐無敢撼我疆。嶽湖滔滔﹐我武囂囂。謂南有藩﹐無敢闞我郊。﹝一章。﹞我疆大矣﹗我圉溢矣﹗芽蘗其間﹐竦棘合胃。昔我南藩﹐化爲異類。﹝二章。﹞帝如兩大﹐以覆以載。推食以食﹐解衣以衣。遷之善地﹐勿剪勿拔。﹝三章。﹞拔音佩。彼惟狂昏﹐狡焉生心。肆爲誅首﹐啟戎於南。如螗奮臂﹐如蚋決眥。首仰臆張﹐如豕斯鷙。﹝四章。﹞惟帝咨嗟﹐惠威是崇。薄往禽之﹐孰佐予功﹖予矜下民﹐救此一方﹐取其殘凶。是類是造﹐於臨衝。﹝五章。﹞苦矢惇音雕弓﹐我弓我矢﹐靡旌摩壘。兵無遺鏃﹐耕無失耜。天塹茫茫﹐限此江水。旣斷其趾﹐且斬其。﹝六章。﹞盜負險阻﹐距躍踉。飛饑肅﹐羽翅以張。候在太白﹐占於天狼。我涇我隴﹐是震是驚。﹝七章。﹞維彼閩粵﹐波蕩海垠。帝屢下顧﹐哀此墊昏。盜往連結﹐倚以父母。乃餌乃誘﹐乃爲盜守。﹝八章。﹞帝援天予﹐鎩羽截鱗。嶺海革面﹐蒙羞來臣。禽於威﹐柔磯於恩。盜失厥助﹐飛魄殞命。﹝九章。﹞老雄野死﹐梟雛棲棲。巢湖飲海﹐傾搖於波。爾居ОО﹐我步逶遲。大袒髙驤﹐賊焉遁逃。﹝十章。﹞洞庭湯湯﹐嶽陽峨峨。載驅載馳﹐爰拔厥家。﹝十一章。﹞惟人歸徳﹐惟帝之謨。窮經窟宅﹐是剪是屠。我武單耀﹐式廓鬼區。百蠻萬國﹐我來蘇。﹝十二章。第八章

謂耿尙二逆助吳逆反也。第九章

謂三桂旣死﹐賊勢漸衰﹐而我師以神武臨之也。﹞○湘東﹝克衡也。衡盜倚爲巢﹐克之武功將成也。﹞師渝於江﹐於湘之東。師如雷馮震﹐衡嶽以攻。一夫爲逆﹐多方則病。播虐抗有徳﹐我人斯奮﹐卒歸厥命。﹝一章。﹞歸命伊何﹖衡人之災﹐衡盜所家。追奔逐北﹐犀甲雕戈。虎龍節﹐天威所加。﹝二章。﹞帝臣如虎﹐帝師ァ武。烈烈︾旌﹐淵淵金鼓。嶷嶷綏章﹐單單戎路﹐莫我敢拒。﹝三章。﹞右刈武陵﹐左掃星沙。磨崖岣嶁﹐我功孔嘉。戎馬晨服﹐候烽夕遮。剿絕惡本﹐敢遺萌芽。﹝四章。﹞其恃楓木﹐其恃辰龍﹐震之拔之﹐自西自東。陟嶺逾徼﹐於山於川。遠招邇歸﹐囚豪解顏。﹝五章。﹞東西合師﹐進次於沅。孽童日蹙﹐怙凶忍頑。左搗其虛﹐右攻其堅。載辟載衤﹐會於中權。﹝六章。﹞旣克於沅﹐沅人﹝B12L﹞﹝B12L﹞。如日之升﹐如霖遇。以肉其枯﹐以其羸。式歌且舞﹐以樂我師。﹝七章。﹞南訖羅施﹐來迎壺漿。鳴な銅鼓﹐洗兵盤江。彼寇輿屍﹐晝匿宵奔。滇人荒荼﹐待我於門。﹝八章。﹞凡此滇功﹐惟天子乃成。古者推轂﹐困外以行。今者決勝﹐一秉廟廷。孰是遺孽﹐而廑睿明。﹝九章。﹞師徒渾渾﹐漸集於滇﹐惟天威式監。官臣恪守﹐乃獲其醜。保大定功﹐流聲焉窮。﹝十章。此專爲克沅言之﹐沅克而諸蠻歸化﹐遺孽退歸於滇﹐不敢復出矣。﹞○滇池盜伏於滇﹐師受聖策平之﹐武功成也。滇池洶洶﹐帝乃平之。匪彼元戎﹐惟帝之功。髙居北極﹐洞視下方﹐惟仁智勇﹐克靖萬邦。﹝一章。﹞帝命臣塔﹐汝從西粵﹐急搗其窟。塔拜受命﹐銜枚束刃。環滇其來﹐龍駭鵬て。軍聲轟然﹐如墜自天。﹝二章。﹞帝命臣裏﹐汝往巴蜀﹐橫剪側入。裏拜受命﹐量沙追蓐。有疾其驅﹐無暴我邦。踣柵此壘﹐言壁其東。﹝三章。﹞帝命臣泰﹐汝從黔趨。惟此蝥賊﹐數載曠誅。汝將士用命﹐賊其敢逋﹖泰拜受命﹐於皇之訓。﹝四章。﹞我我旗﹐於苗於蠻。度幕輕畱﹐彌險蔽關。奪其阻隘﹐掀其籬藩。獸窮負﹐我師固以完。﹝五章。﹞帝命我師﹐勢爲犄角。麾城扌斬邑﹐萬里手握。維彼っは﹐敢抗喬嶽。維彼萌﹐敢傲霜雹。﹝六章。﹞彼繁矣﹐於焉蟠根。雨露旣濡﹐忘帝力之勤。聖人神武﹐施設芟荑。彼梟驁﹐張我熊螭。﹝七章。﹞亻素鐔批亢﹐下甲陷堅。箕張翼舒﹐合圍於原。獸窮於阱﹐人或獸哀。快彼凶醜﹐覆卵毀胎。﹝八章。﹞帝曰吁嗟﹗勞我人師。日費百萬﹐大農不支。滇人望拯﹐如哺療饑。載礪載攻﹐天策攸宜。﹝九章﹞。孟冬月杪﹐師薄於城。降蟠夕豎﹐逆駭縱橫。林野塗腦﹐郵驛遞顱。滇人歌舞﹐於屋於衢。﹝十章。﹞夜半捷來﹐天心惻楚。閔憐下民﹐罹此荼苦。我將我師﹐於野暴露。布惠酬功﹐急疾如火。﹝十一章。﹞於廟於郊﹐其儀孔熾。華俎盾牲﹐永言昭事。都人士女﹐白叟黃童﹐嘆呀嘻笑﹐祝我聖躬。﹝十二章。﹞帝曰歸來﹐予開明堂。制禮興樂﹐登賢拔良。孩養無告﹐施厚仁滂。熙我庶績﹐綱舉目張。永萬斯年﹐率由不忘。﹝十三章。此篇爲遺孽旣平﹐武功告成而言。○《平滇雅》三篇﹐平吳逆作也。康熙十二年冬﹐吳三桂反雲南﹐明年﹐耿精忠反福建﹐旣﹐尙之信反廣南﹐相繼應之﹐時諸將稟承廟謨﹐以次進討。十五年﹐耿逆降。十六年﹐尙逆平。至二十年﹐章泰貝子﹑賴塔二將軍下雲南﹐吳世自剄死﹐雲南平﹐時三桂已前死矣。三篇爲吳逆言﹐而連及耿﹑尙﹐詞气典重﹐與柳子厚《平淮夷雅》相埒﹐末歸本天子好生﹐仁武不殺﹐猶柳《雅》意也。事詳《平定三逆方略》。﹞○贈孝感相公十有四年春﹐惟三月日吉。枚卜擇近臣﹐學士登密勿。搢紳賀於朝﹐處士慶於室。僉曰帝知人﹐吾等夙願畢。公無得志容﹐庭館轉蕭瑟。公誠王者佐﹐生平學稷契。致君慕堯舜﹐自此見施設。銅扉半夜開﹐沙堤帶月出。暮讀書百篇﹐朝入語移日。勞瘁咫尺地﹐欲使萬國活。時方事南徵﹐戎馬久未歇。黎元尙瘡痍﹐原野恐騷屑。晴風捲旌旗﹐三農乍起垡。況我仁義師﹐忍此田間物。公爲民請命﹐聞者感心骨。數日政事堂。絲綸慰饑渴。中朝相司馬﹐姓字及走卒。身當畫淩煙﹐名其懸日月。昔時同學人﹐翹首望回斡。﹝「勞瘁咫尺地」以下﹐見兵戎未停﹐瘡痍滿野﹐而以爲民請命﹐望之相臣﹐得古人贈言之體。﹞○施愚山見寄長歌和答闌珊夜雨雞鳴號﹐關山夢回心魂勞。我所懷思渺天末﹐涼風一起秋蕭條。美人昔贈《相逢篇》﹐吳綃三尺森瓊瑤。今晨曉窗坐展玩﹐我欲報之情郁陶。憶昔相逢客京輦﹐城南華徑紛招要。酒酣惆悵秋燈紅﹐羨我鬢髮漆黑同。卽今倏忽別四載﹐頭上己有霜枯蓬。眼前諸子幾人在﹐浮雲溝水馳西東。萬事回頭淚沾臆﹐人生朝露誰能必。楚澤難招宋玉魂﹐緱山不返王喬舄。﹝自注﹕指荔裳﹑西樵。﹞二子歌詞自絕塵﹐聲華爛漫今何益。男兒七尺良可哀﹐生存華屋終黃埃。儒術用世行已矣﹐浮名寂寞何爲哉﹗不如放意遊八極﹐掃除文字棲淵默。未斷塵情憶遠人﹐茫茫江水分南北。﹝康熙初﹐公與西樵﹑漁洋﹑荔裳﹑愚山﹑顧庵﹑繹堂諸公時爲文酒之會﹐號稱極盛﹐而聚散存亡﹐人生難免﹐多情人不勝華屋山丘之感也。末歸到掃除文字﹐棲心淵默﹐所見又髙一格矣。﹞○東山亭子放歌東山望南山﹐百里墮我前。山亭橫絕浮空翠﹐闌於縹緲臨無地。我來气與霜天髙﹐風塵歸後寒蕭騷。拂衣枕石每獨往﹐垤蟻羣笑滄溟鰲。百事回頭如舊否﹐一片靑山落吾手。倦客重尋岡上廬﹐童時舊種門前柳。盡掃西風萬古愁﹐且傾落日三杯酒。君不見謝公髙臥東山時﹐起爲蒼生已白首。昔時絲竹轉淒涼﹐美人黃土今安有﹖百年我亦一東山﹐日夕樵歌動林藪。○分流水送人北歸分流水﹐流濺濺﹐行人到此寂無語﹐別淚滴作分流泉。我行南來幾千里﹐多情送遠北河水。北河相送去茫茫﹐南河相迎客路長。與君相別分流處﹐春艸春花易斷腸。﹝命意遣詞﹐如出唐人手。﹞○渡江見焦山有作懷林吉人江流近海迎朝暾﹐焦山蒼蒼當海門。憶君焦山《古鼎篇》﹐勢淩海日傾江源。金山樓觀特瑰麗﹐撞鐘伐鼓風濤喧。我行再過焦山下﹐海云堂中空夢魂。玆山不到屢惆悵﹐懷慚竟踐蘇公言。惟我與君亦如此﹐知禰不薦昔人恥。只有思君日夜心﹐長江湛湛東流水。﹝結另用意﹐而以不能薦賢爲恥﹐相思不斷﹐如水東流﹐猶見相臣心事。﹞○三月三日同楊松谷泛舟沁水始得方舟穩﹐滄波轉路迷。濤聲春晝外﹐寺影夕陽西。楊柳橫橋暗﹐桃花夾岸齊。十年江海興﹐與爾手同攜。○晉國晉國彊天下﹐秦關限域中。兵車千乘合﹐血气萬方同。紫塞連天險﹐黃河劃地雄。虎狼休縱逸﹐父老願從戎。﹝予少時﹐尢滄湄宮贊以《午亭詩》見示﹐讀《晉國》一篇﹐愛其近杜。後讀《漁洋詩話》﹐亦謂其獨宗少陵﹐前輩先得我心﹐不勝自喜。﹞○關樓壁壘髙樓壯﹐旌旗古鎭尊。塞風春不斷﹐邊日晝長昏。悲角關樓動﹐孤城海气翻。往來憑弔意﹐辭賦欲銷魂。○張東山少司寇宅觀弈眞見長安似弈棋﹐故山回首爛柯遲。古松流水幽尋後﹐淸簟疏簾對坐時。舊壘滄桑初歷亂﹐曙天星斗忽參差。只應萬事推枰外﹐夜雨秋燈話後期。﹝東坡少陵語﹐一經熔冶﹐無限風神。﹞○出關門百里宿沙河站關南滄海浮天白﹐漠北連峯拔地靑。一片山河圍鄣塞﹐幾家煙火接邊庭。遼歌調苦風還斷﹐蘆酒愁多夜易醒。卻喜皇威臨絕域﹐鎭東﹝山海關東門曰鎭東﹞門戶不須扃。○送少師衛公致政還曲沃閣道雲山仗外峯﹐朝回請急未從容。再來父老看司馬﹐此去乾坤有臥龍。夢繞細旃聞夜雨﹐春回長樂遠疏鐘。知公未穩江湖興﹐民隱還須達九重。○邯鄲道上炊熟黃梁已是遲﹐海門歸路幾人知﹖卻憐朝市紛紛客﹐怕說盧生夢醒時。﹝盧生之夢終有醒時﹐怕說殊無謂也。此等詩可當禪家棒喝。﹞☆鄒祗謨字︳士﹐江南武進人。順治戊戍進士。有《遠志齋集》。○中秋京邸此夜中秋月﹐淸光十萬家。吳歌聞隔院﹐邊調入徵笳。北闕橫秋色﹐西山隱暮霞。故園叢桂樹﹐應發昔年花。○淸河縣客久歸程近﹐鄕心益不禁。春波髙泗水﹐暝色下淮陰。漠漠寒林樹﹐蕭蕭枉渚禽。黃河流不到﹐禹徳嘆彌深。﹝今已淮不敵黃﹐非復曩時淸河矣。讀結二語﹐可勝慨然。﹞☆髙卓字玄中﹐山西襄陵人。順治戊戍進士。○目則山削出目則山﹐矗起阿部﹐捨馬從步入﹐路仄足迹聚。泥濕苔如鏡﹐石銳勢若拒。攀援斷藤行﹐數起而數僕。山腳霞未明﹐山腰日已午。曲徑從今日﹐艸木自萬古。叢叢回寒風﹐霏霏染翠羽。仿佛露崇岡﹐蠻營列山塢。廢竈畱殘煙﹐道傍拾遺弩。泠然泉聲落﹐似猶雜金鼓。盤頂雲霧開﹐秀峯若可數。恍惚見吳山﹐慰此行路苦。未敢舒鸞嘯﹐恐驚豺虎怒。﹝極形山之險削﹐而兵戎未平意﹐卽於眺望中見之﹐字字峭拔﹐不肯輕下。﹞○寄答桑楚執見懷短髮空餘老大悲﹐三年一讀故人詩。竹間殘局完公事﹐塞外新編是宦資。自笑子長牛馬走﹐誰憐杜甫鳳凰饑。何時煮石靑峯下﹐共跨黃羊侶鹿皮。○別寧州嚴靖公碧樹初寒萬籟秋﹐昆明池畔動離愁。九年蘭佩分香澤﹐一日徵鞍賦遠遊。民力東南雙涕淚﹐心旌日夜大江流。遙知別後相思夢﹐應到樓山最上頭。煉句煉意。☆李念玆字屺瞻﹐陜西涇陽人。順治戊戍進士﹐官景陵知縣。○《有學集》序秦人詩自李空同﹑文太淸皆有《車鄰》《駟﹝A164﹞》之遺聲。屺瞻行安節和﹐一唱三嘆﹐有「蒹葭白露﹐美人一方」旨意﹐非秦聲也。○登浮山絕頂憑誰引﹐蒼藤乍可攀。偶然臨險地﹐不信在人間。古洞遙通棹﹐江光日侵天。東南百戰後﹐登眺淚潺。﹝「不信在人間」﹐登髙時實有此想。﹞○螢不自慚微照﹐秋宵款款飛。乘陰稍騰上﹐化腐暫光輝。月暗時依砌﹐風生亂點衣。時危妨誦讀﹐幹死舊書幃。○立春夜感懷聞道花門信﹐甘州今尙圍。城分猶拒戰﹐兵久未成歸。刁鬥連邊動﹐軍書入塞飛。客懷無一可﹐愁絕盼春輝。○云片片浮雲去﹐愁人正望鄕。東風吹送汝﹐幾日到咸陽﹖﹝懷歸之作﹐自是唐音。﹞☆徐文ピ字又章﹐江南靑陽人。順治戊戍進士。○浙東別友人歲晚催孤客﹐鄕心逐小ザ。來隨江水遠﹐去繞越山髙。寒日淡霜野﹐陰風亂夕濤。感君多意气﹐不必贈綈袍。☆張一鵠字友鴻﹐江南華亭人。順治戊戍進士﹐官滇南司李。○辰龍關天地金湯險﹐由來王气鐘。五丁開絕塞﹐二酉抱神龍。亂眼奇峯過﹐驚心暑瘴重。興亡千古在﹐立馬倚長松。○懷人西南諸國滇爲大﹐六詔新開道平。應憶松江蒓菜好﹐卻將老眼看昆明。☆李天馥字湘北﹐江南合肥籍﹐河南永城人。順治戊戍進士﹐官至大學士﹐謚文定。著有《容齋集》。○容齋以薦賢爲己事﹐己未召試鴻博﹐所薦者爲李太史天生﹑秦太史對巖。又淸獻陸公﹑猗氏邵公罷官﹐特汲引爲名臣。余單門寒素有文行者﹐必使之成其名﹐所謂其心好之﹐實能容之者。後大臣中絕無其人。○明景帝廢陵張段走靈帝﹐程魚奔代宗。喪亂有其漸﹐式微丁數窮。總無全盛時﹐一旦嬰湣凶。異哉王閹奴﹐挾帝出居庸。土木試一擲﹐舉國紛相從。親徵竟蒙塵﹐身殉觀軍容。爾時微成阝王﹐誰爲奠寰中﹖八載修戰守﹐廟社安鐘鏞。虜心絕要求﹐塞外歸重瞳。嗟嗟奪門徒﹐甘心爲首戎。復辟亦天意﹐羣小冒奇功。忠良旣誅鋤﹐謚戾良非公。窀穸荒山麓﹐大禮靳樹封。悠悠二百年﹐壞道余喬松。皇仁念前朝﹐慨焉愴宸衷。置守禁樵采﹐魄毅安幽宮。傍陵三十戶﹐戶戶野花紅。隧道寒潭靜﹐繚垣芳艸空。獨恨魏墳﹐東西峙あだ。﹝議論正大﹐足破奪門之姦﹐末有憾於魏之墳地相近也。後祁門張禦史疏請削平﹐天下共快之。﹞○俠客年少悲歌客﹐秋原落日情。快逢燕大俠﹐羞學魯諸生。問世都難合﹐論交每不平。懷中三尺鐵﹐風雨夕常鳴。○樓桑村懷古衰艸寒煙望裏孤﹐樓桑遺迹未全蕪。帝鄕恥屬黃初歷﹐王气猶延《赤伏符》。國士風流曾據蜀﹐宗臣魚水失吞吳。啼鵑舊恨蠶叢遠﹐此地惟聞叫野烏。○美人曲花气惹陽春﹐晴窗晃鏡塵。畫眉啼徹曙﹐愁殺畫眉人。﹝崔國輔小詩。﹞☆孫一致字惟一﹐江南鹽城人。順治戊戍賜進士第二人﹐官至侍讀學士。著有《世耕堂詩集》。○贈唐陶庵先生早投簪紱遂幽襟﹐偃臥蓬蒿足醉吟。衣履尙存耆舊色﹐須眉眞見老成心。天涯故國憂方切﹐﹝自注﹕時吳寇未寧。﹞夢裏華胥感自深。聞道欲歸仍遠適﹐雲山何路許追尋。☆錢中諧字宮聲﹐江南吳縣人。順治戊戍進士﹐康熙己未﹐召試博學鴻詞﹐官翰林院編修。○讀成帝內傳漢武求仙日﹐危樓四望開。溫傳靑鳥至﹐空候白雲來。玉露虛芝館﹐金風冷桂臺。茂陵終寂寞﹐誰與望蓬萊﹖○白雁白雁初臨楚澤來﹐孤飛正值葦花開。影迷積雪望難極﹐聲入曉霜淸更哀。閒共雲煙相掩映﹐偶逢鷗鷺不驚猜。卻疑玉塞辛勤久﹐歷盡風霜毛羽摧。﹝四語不刻畫而自佳。﹞☆許虯字竹隱﹐江南長洲人。順治戊戍進士﹐官紹興知府。著有《萬山樓集》○折楊柳歌柳條三尺長﹐明日淸明節。江南小兒女﹐采作流蘇結。千樹宮墻柳﹐萬朵道旁花。折柳在儂手﹐花飛到誰家﹖居遼四十年﹐生兒十歲許。偶聽故鄕音﹐問爺此何語﹖﹝竟是齊﹑梁間北國歌辭。﹞○天池山訪元嘆門榜落木庵爲寒河譚子筆落木庵中臥老禪﹐寒河風雅筆如椽。垂來白髮耽髙隱﹐散盡黃金憶少年。十畝秋茶新雨後﹐半山霜蕨夕陽邊。開元天寶詩亡後﹐欲問人間寡和篇。﹝人以元嘆爲詩人﹐爲老禪﹐其初實俠士也。四語爲之傳神。﹞○河西關去國何曾隔絳霄﹐幽燕襟帶古迢遙。尾箕斜綰星千里﹐恆衛中分水二條。鐵笛漫驚龍塞月﹐玉釵春怨鳳城簫。還將淸嘯憑酬對﹐南北音書任寂寥。○黔中歲暮漫興紫電飛馳盡錦袍﹐悲風獵獵下城壕。夜聞北裏歌聲合﹐曉望南云殺气髙。豈有功名如絳灌﹐獨尊刀筆到蕭曹。長安只在靑天上﹐莫憶春明露井桃。○登黃鶴樓黃鶴仙人不少畱﹐洲名鸚鵡更堪愁。三湘登眺還吾輩﹐千古江山獨此樓。漢口夕陽銜遠岫﹐武昌寒郭浸春流。燒痕滿地閒生感﹐回首烽煙野戍秋。﹝如此襟袍﹐如此手筆﹐何不可作黃鶴樓詩﹗﹞攜壺憑檻塞雲橫﹐懷古荊門鎭重兵。春柳久荒陶侃壘﹐寒潮直上呂蒙營。滄桑盡付邯鄲枕﹐煙月全銷玉笛聲。惟有芳洲春艸色﹐年年還傍大江生。○將發荊州招李劬庵秦對巖話別次劬庵韻荊蠻忽聚四方豪﹐睥睨城西幕府髙。蹴リヅυ方合陣﹐竹頭木屑有分曹。淸商莫奏湘君曲﹐濁酒堪酬屈子《騷》。南北往還誠萬里﹐百年物役一何勞。○和答錢宮聲見懷吳閶惜別雁書稀﹐春樹春江雨色微。遊子誰憐親漸老﹐無家止有國堪依。靑萍嘯夜中原在﹐白日流空兩鬢非。還憶長安同躍馬﹐極邊樵悴攬徵衣。☆王又旦字幼華﹐陜西陽人。順治戊戍進士﹐官給事中。有《黃湄集》。○王漁洋謂幼華詩每變而益上﹐足以傳世行遠﹐又謂遊太華﹑羅浮詩尢爲警策。惜未得全集﹐於選本中采取﹐故所收止此。○蒼龍嶺削壁突斷絕﹐微徑始躋攀。長虹馳遠影﹐長落靑冥間。迅飈兩崖起﹐獵獵雲气還。連峯若動搖﹐我行亦孔艱。天色撲蓮花﹐瑤艸何ょ斕。陟危千萬慮﹐曠望忽開顏。璇宮應不遠﹐從此排天關。﹝連山云合﹐而風鼓動之﹐眞有動搖之勢﹐予遊黃山觀雲海親見之﹐作者先已寫出。﹞○自千尺嶂緣猢猻愁行淸晨杖輕策﹐入谷二十里。傾崖驟合沓﹐梯棧空中倚。無翼如何度﹐艱難方此始。萬狀石﹐紛垂糸糸麗々。攀糸踏危石﹐足頓不能起。巖屋照頹陽﹐層岑倒松梓。養力憩煙靄﹐乃知崎嶇美。東南得髙壁﹐路隘不任趾。亂峽無全天﹐坤軸忽崩圮。猿怯方啼﹐吾生悵何恃。太息展遠眺﹐前途尙畏。﹝「亂峽無全天」十字﹐如出杜陵手。﹞○夜坐仰天池窮日淩﹛山艮﹜﹐我行亦云疲。散發臥絕頂﹐疏星下淸池。峻絕五千仞﹐ㄙ翳何可窺。白雲上下飛﹐深松羅四垂。欣無職事紲﹐得與山靈期。延佇不知反﹐風林露華滋。髙視但靑蒼﹐一气回坤維。鸞鶴如可馭﹐終焉謝燐淄。○古鼎篇﹝自注﹕鼎中一馬一鹿﹐引《呂氏春秋》爲證據﹐知周鼎也。﹞夜坐金景流房櫳﹐一南一北云逢逢。誰爲此者驚愚蒙﹖戴氏之鼎來河東﹐子水母土木火功。古色不辧貫與崇﹐翡翠靑間玫齊紅。饕餮怒張雜夔龍﹐蜿蜒之勢何其工﹗中有一馬方雙瞳﹐其下隱約憑社虫。或云《乾》與《艮》相從﹐不然子午識夏冬。紛紜眾說胡能同﹐魯眞齊贗空懵懵。何人博雅爲譚宗﹐考圖論世自鎬丰。憶昔神廟稱時雍﹐斯器原出蓬萊宮。天球河圖與大鏞﹐隹惇紀爭舂容。金耶張耶椒房雄﹐乞而有之作淸供。大梁左右興兵戎﹐豪門散盡隨霜蓬。零落不復求亡弓﹐嗚呼治亂何匆匆﹐使我感嘆塡心胸。大烹杳矣難繼蹤﹐此物合依蒲葦叢。主人有閣名丹楓﹐閣之前後花纖茸。兩耳三距位當中﹐玩視聊寄疏且慵。王生作歌紀始終﹐慚無長管搖白虹。﹝焦山古鼎爲嚴分宜取去﹐嚴敗仍歸焦山﹐此從亂離後失而復得﹐所感尢大也。前半刻畫﹐亦見造句之奇。﹞○曉渡望鄂州曉霧壓城頭﹐蒼茫古鄂州。風煙盤赤壁﹐波浪下黃牛。星動連江鎖﹐旌髙隔岸樓。由來徵戰地﹐不忍問東流。﹝三四神勇。﹞○贈梁峒樵水部幾載常含畫省香﹐知君例作水曹郎。久辭請謁艸侵戶﹐近著《河渠》書滿牀。舊業六盤秦北地﹐臣軀九尺漢東方。那堪塞上烽煙暗﹐升斗朝朝問太倉。○送家叔季鴻先生遊隹上謁后土祠綠楊連岸曉風斜﹐東渡汾陰泛客查。天際兩崖馳竹箭﹐春流三月湧桃花。黃雲寶鼎淪衰艸﹐絳气靈壇落暮鴉。舊事於今無可問﹐市樓酤酒是生涯。○故陳忠湣公挽詩福陰風獵獵陣云低﹐雪滿靈州動鼓鼙。絕寒名應傳屬國﹐前軍星已落安西。五原未復精靈在﹐百口無歸道路迷。蕭颯惟聞哀痛詔﹐城門月出夜烏啼。○太史祠隔河望孤山絕連云出﹐秋風隔水多。韓原中缺處﹐山翠壓黃河。☆祁文友字蘭尙﹐廣東東莞人。順治戊戍進士﹐官工部主事。○過王園看花千株紅紫鬥芳妍﹐春到頻添酒債錢。任是打門官吏急﹐公家不稅種花田。☆嚴允肇字修人﹐浙江歸安人。順治戊戍進士﹐官壽光知縣。著有《石樵詩稿》。○石樵以同官累去官﹐後與同官遇﹐益厚禮之﹐人服其長者。詩古今體兼善﹐龔芝麓尙書謂其舂容大雅﹐近代作者亦不多見﹐蓋不妄許云。○古風世路眞險﹐泰山起方寸。要盟矢天日﹐咄嗟不相信。耳余刎頸交﹐禍機起奪印。武安傾魏其﹐懷酒遂成釁。睚眥按劍怒﹐磨牙雪餘恨。兩虎不相下﹐報施理亦近。爲國忘私仇﹐千秋思廉藺。﹝交道之險﹐爲己私也﹐能如廉﹑藺之國﹐則公而忘私矣。主意全在一結。﹞○穆陵關驅車長城側﹐稅駕大峴南。崇墉當峭壁﹐雉堞開晴嵐。曉日發扶桑﹐亭午日蔚藍。蕭梢谷風起﹐ゃ林光含。戰國恃形勝﹐縱橫尙並兼。此地爲扼塞﹐設險如崤函。寄奴一進軍﹐廣固空戒嚴。生逢承平日﹐往來駐徵驂。父老顧我悲﹐橫流涕漸漸。海岱古沃壤﹐力耕人所諳。無端被災害﹐千里驅丁男。《大東》空杼軸﹐瀕海無魚鹽。豈惟重民困﹐天意殊未厭。公私日殫耗﹐俗敝誰能堪。翹首懷古風﹐願見蓋與參。﹝見生事擾民﹐不如黃老無爲猶可治齊也。作法與前一篇同。﹞○送宋荔裳按察四川驄馬出薊門﹐駕言卦岷峨。前驅負弩矢﹐乘傳相經過。劍門天下險﹐錦江翻白波。近代厄銅馬﹐西川血成河。至今勞生聚﹐人少豺虎多。大夫秉邦憲﹐兢兢志靡他。外臺持風紀﹐霜雪變陽和。文翁寬匪弛﹐武侯嚴不苛。蜀道易平地﹐巴渝起新歌。琴臺與卜肆﹐古迹猶未磨。追從訪楊馬﹐道遠將如何﹖﹝極亂後宜以寬嚴相濟處之﹐文翁﹑武侯其前事也。贈言之體如是。﹞○哀淮人驅車適海岱﹐日暮行人愁。餓夫相枕藉﹐老弱羅道周。揮涕前致詞﹐淮楚是吾州。渠穿廣陵道﹐水納黃河流。舳艫來吳會﹐東北通咽喉。一朝河岸決﹐漫衍東南陬。百萬爲魚鱉﹐何論田與疇﹗竄身來此方﹐苟活同蜉蝣。此方又荒旱﹐赤地誰鋤﹖官吏責富戶﹐削如仇讎。財賦一以空﹐猗頓皆黔婁。兩地總困厄﹐一死夫何尢。聽此腸寸結﹐淚下不可收。寄語當路子﹐閉糴非良謀。自注﹕時鄰邦有閉糴之令。嗷嗷累千萬﹐生理眞可憂。昔聞富鄭公﹐勸民貯乾餱。所在發廩給﹐去往俱自由。公私𨿽兩困﹐危急庶有瘳。萬邦苦饑溺﹐安飽亦足羞。何時災息﹐躬耕樂行休。﹝近來一遇天災﹐當路救災無術﹐惟浚富戶﹐不知《周官》先重保富﹐蓋富戶乃貧民生活之源也。但爲富戶者亦須量力施仁﹐不可擁財自丰耳。若猗頓皆黔婁﹐則同盡矣。末勸官長師富鄭公之救民﹐不知趙淸獻之越州救災尢爲盡善﹐詳見曾南丰記中。﹞○洗象行長安六月車塵揚﹐都人傾城觀洗象。黃門鼓吹前導行﹐玉河響閘流奔放。怒蹄蹴踏蒼山頹﹐臃腫難爲狀。蠻童赤身跨象背﹐遊戲波濤覺神王。須臾牽挽出水濱﹐水鼻一噴飛雪浪。吾聞此乃瑤光精﹐西域南荒配利兵。雄姿幾耐身毒戰﹐猛力可代蒼梧耕。遠人來朝貢天闕﹐含元仗下隨簪笏。豆芻飽食三品料﹐劍班陳百官列。黃須健兒不敢騎﹐拱立閶闔生威儀。莫言材大難爲用﹐馴擾聽受諳職司。開元天子奏眾伎﹐金羈錦纏舞玉墀。他日重逢祿山宴﹐努目不拜竟死之。近聞蟻賊陷京室﹐象房躑躅鳴聲悲。渠𨿽雄長亦獸類﹐君臣大義猶能知。嗚呼﹐君臣大義偏能知﹗﹝前半形容洗象﹐人皆能之﹐後以獸類亦知君臣大義﹐見臣道之不可頃刻不明也。讀末二語﹐爲之凜然。﹞○述哀母之生我日在角﹐絡緯鳴機夜深作。歌成《黃鵠》不忍聞﹐大孤啼饑小孤弱。亂離伏莽乞余命﹐十口流離竄叢薄。朝呻夜吟不暫休﹐骨肉幸免塡溝壑。長養眾雛畢婚嫁﹐慈幃未省含飴樂。當時奉檄心獨喜﹐今我窮悴至於此。俯仰無因供菽水﹐衾影之間愧人子。﹝去官無祿﹐不能供母氏菽水﹐猶爲抱慚﹐況有祿而無母可供者乎﹖此種詩不忍作﹐亦不忍讀。﹞○觀繩妓作長繩竿髙百尺﹐楊花雪落城南陌。美人冉冉化行雲﹐細輕紈望空擲。冶袖雙開舒錦臂﹐婆娑往來若平地。盤中小試飛燕舞﹐樓上驚看綠珠墮。回眸顧盼無限情﹐空裏忽聞環聲。天風吹入碧雲去﹐始覺仙骨珊珊輕。輕軀上下無斷續﹐舞罷腰肢新結束。燕釵墮地悄無聲﹐背立當窗鬢云綠。抱得秦箏寫春怨﹐歌唇宛轉《吳趨曲》。吳歌楚舞絕可憐﹐誰家笑擲珊瑚鞭﹖﹝唐人此題以「身輕一綫中」五字盡之﹐妙於用簡﹐此又妙於用繁。﹞○白下白下援師聚﹐鐘山薄伐新。三軍隨庾亮﹐一戰走盧循。虎旅屯江岸﹐鯨波靖海垠。論功諸將在﹐哀此亂離人。﹝此海寇鄭成功已破京口﹐窺伺金陵﹐而提督梁一戰走之﹐後漸剪滅也。時有借從賊之名﹐﹃及無辜者﹐故有落句。﹞○諸將雜感建國行師自古今﹐千秋理亂事相尋。雲龍勢合槍掃﹐汗馬功成帶礪深。不信蒯通能相背﹐可無孫武善攻心。山頭廷尉空凝望﹐星拂招搖白日陰。仙霞烽火照龍山﹐玉甑金庭棄艸間。慷慨孤臣提漢節﹐指揮諸將出雄關。蒙茸壘嶂潛師度﹐鼓角嚴城振旅還。勞苦西平功第一﹐江東坐鎭羽書閒。﹝三語範忠貞之不屈﹐四語李文襄之命將。﹞天彭井絡望中遙﹐劍閣重關似建標。白帝城空王气盡﹐金牛峽險霸圖銷。漢廷卻悔封雍齒﹐巴郡終須殄隗囂。邛西南重置吏﹐不煩檄使下星軺。款塞諸戎擁節旄﹐大開屯種刈蓬蒿。戴牛佩犢經營苦﹐畫井分疆部署勞。豈爲流移增國稅﹐卽看荒穢長田毛。戈船下瀨今無事﹐壯士休論戰伐髙。﹝大槪爲逆藩時事言﹐次章指耿逆﹐三章指吳逆﹐末章言宜屯田守禦﹐永固疆圉也。風格從杜詩中出。﹞☆顧岱字泰瞻﹐江南無錫人﹐嘉定籍。順治戊戍進士﹐官贛州府丞。○奉委進江背洞駐軍赤坎招安賊三萬有奇匹馬臨江背﹐前旌近賊營。由來皆赤子﹐何忍作長平。地險歸耕少﹐民頑入法輕。撫綏誠不易﹐先軌是陽明。﹝秉心如此﹐體天地好生之心者也。彼白起坑長平卒至七十萬人﹐項羽坑新安卒至二十餘萬人﹐李廣殺羌亦八百餘人﹐三人不全首領﹐天道然也。陽明破賊﹐剿而兼撫﹐故引以爲先軌云。﹞●卷六☆徐元文字公肅﹐江南昆山人。順治己亥賜進士第一人﹐官至大學士。○登Ю﹀峯髙峯直上勢崔嵬﹐閩越雄州一柱開。路轉千盤隨石筧﹐崖臨百丈聳丹臺。鳥飛天外山如鏡﹐人到雲中海似杯。便欲淩虛生羽翼﹐然紲馬閬風來。○春日閱武召百官詣南苑逶迆上苑帝城東﹐禦輦巡臨振武功。甲銷煉金寒白石﹐旗翻翠羽動春風。龍驤萬騎軍麾轉﹐鵠立千官拜舞同。莫以淸時忘戰伐﹐至尊親爲挽雕弓。﹝本朝王業基於武功﹐一結得安不忘危之旨。﹞☆葉方藹字子吉﹐江南昆山人。順治己亥﹐賜進士第三人﹐官至禮部侍郎﹐加本部尙書﹐謚文敏。○文敏予告家居﹐有密陳其居鄕不法者﹐上命撫臣察之﹐撫以鄕評之實奏。上曰「朕知其不如是也。」以文敏之盛徳﹐爲主上所深契﹐而讒猶不免﹐吁﹐可畏哉﹗盧雅雨雲。○關隴平關嶺茫茫﹐隴流湯湯。紆徐逶迆﹐崢嶸險。面蜀肘涼﹐輔車相將。狡焉啟疆﹐震驚我一方。﹝一章。﹞關嶺兀兀﹐隴流。彼涇啟戎﹐乃蠢玆蝥賊。爲虺爲蜴﹐爲螟爲。首張臆﹐助逆抗有徳。如蝟之集﹐如之突。﹝二章。﹞涇原旣淸﹐羣賊大震。睢睢盱盱﹐延旦夕之命。帝命臣海﹐爲隴民徙災。帝命臣勇﹐師出自西陲。﹝三章。﹞帝詔臣海﹐汝速涉阪。出彼朝舟阝﹐爲勇軍援。椅之角之﹐沓之蹙之﹐除民之慝。俾婦子恬恬﹐尙嘉乃績。﹝四章。﹞海涉河涇﹐言騰灞。秦山矗突﹐崎隴阪。逾越涼﹐飛︾揚旆。扶輿猗靡﹐云罕糸卒糸祭。雍部阻長﹐敢憚。式遏寇虐﹐以寧爾室家。﹝五章。﹞勇自河西﹐銜枚疾指。來從酒泉﹐轉戰天水。矯矯虎臣﹐一乃心力。摧堅挫鋒﹐蕩彼蝥賊。兵車百萬﹐洶洶雷震。橫會方州﹐爲行爲陳。﹝六章。﹞東西合圍﹐賊在釜底。﹝葉平。﹞其智斯竭﹐其魄斯奪。勇率其麾﹐崖誅谷討。曰臣思克﹐曰臣進寶。赳赳奮武﹐爲王幹城。勇實帥之﹐桓桓於徵。﹝七章。﹞於徵何所﹐於鞏於臨。道阻且長﹐蔽虧岑。┱入其阻﹐禽艸。申用三驅﹐根株斷刈。餘賊竄蜀﹐遊魂猶悸。西夏以綏﹐賀蘭其。﹝八章。﹞脇從蚩蚩﹐亦孔之哀。寬其誅鋤﹐予以惠來。維海維勇﹐剛克柔克。勇也帥師﹐爲辟爲衤。海也敉民﹐爲揉爲活。北地上郡﹐稽顙歸命。如旱望霓﹐海實綏之。﹝九章。﹞義威戢武﹐尊我西陲。剖蜩蝟﹐人畏以懷。秦民噓呵﹐化爲謳吟。殄熄暴悖﹐克廣徳心。經戰伐區﹐蠲除租賦。問孤弔死﹐起乃沈痼。廓我皇恩﹐義聲先路。﹝十章。﹞帝徳振振﹐隴山旣平。隴流旣淸﹐維天子之禎。隴山旣伏﹐次黔粵滇蜀﹐敢不詟伏。如翰如飛﹐萬里來威。﹝十一章。﹞維臣之力﹐維師之武。縶縛巨憝﹐寸刂膾脯﹐塞神人之怒。黔首喁喁﹐式歌且舞。億萬斯年﹐篤我皇景祐。﹝十二章。○紀平王輔臣之亂也。輔臣本名馬鷂子﹐向爲流賊﹐李自成敗後來降﹐攺今名﹐官陜西提督。三藩之變﹐輔臣叛據平涼﹐秦﹑隴震驚﹐特命大將軍圖海討之﹐時靖逆侯張勇﹑奮威將軍王進寶﹑提督孫思克會討﹐累戰皆捷﹐惟平涼一城﹐腹背受敵﹐因請降﹐檻送入京﹐死於道﹐關﹑隴乃平。﹞○海氛淸巨浸稽天﹐滔滔如何﹖天吳罔像﹐倚以爲家。有鯨有鱷﹐有蛟有鼉。摧ㄅ決帆﹐血人於牙。中國有聖人﹐爾獨揚其波。﹝一章。﹞蠢玆蛙黽﹐亦雜此處。曰予勝國後﹐誕敢繼其緒。藉瑕蹈釁﹐伺窺肘腋。結連蜂螫﹐載逞凶慝。離間我臣僕﹐盜據我疆場。﹝二章。﹞於興於泉﹐於汀於漳。乃揚沸湯﹐乃噪蜩螗。我有城郭﹐倏爲沮洳。我有民人﹐倏爲誇。忍死須臾﹐後來其蘇。﹝三章。﹞恭承帝命。建大將軍旗鼓。我冠帶之國﹐忍鱗介是伍﹖據我上游﹐張我。與子偕作﹐與子同仇。悉率左右﹐殲此羣醜。﹝四章。﹞曁曁藩臣﹐一心一徳。討賊自贖﹐不邛已卹。塹山堙谷﹐馬騰舟駛。親董其旅﹐以臨蒙汜。陛下曲赦臣﹐臣敢不效死。﹝五章。﹞將士和睦﹐有鳧在藻。旣獲賊師﹐如饑斯飽。或拔其角﹐或脫其距。或斧其吭﹐或截其膂。賊窮見窘﹐無地自處。﹝六章。﹞彼彊者跳﹐我攘我逐。彼黠者窮﹐我殄我戮。神之毒﹐鬼速其覆。如探っ鳥﹐如振槁木。非我黷武﹐取彼殘已足。﹝七章。﹞前徒旣奔﹐凶渠束手。計無復之﹐狼奔鼠走。茫茫煙島﹐爲逋逃藪。仁無必取﹐義不盡殺。屏諸窮發。無污我王鉞。﹝八章。﹞四州士女。來迎王旅。君子維何﹐玄黃在篚。小人維何﹐饔飧在。復爲王人﹐以耕以仕。﹝葉。﹞歌帝之徳﹐誦王之武。﹝九章。﹞帝徳溥將﹐涵負吐納。百谷來王﹐天與地沓。何人不綏﹐何物不懷。何戾不蠲﹐何善不嘉。皇仁熙熙﹐云何不來﹗﹝十章。﹞皇帝在位﹐受天之。東西朔南﹐無思不服。其有不服﹐自嬰顯戮。獻馘於泮﹐獻俘於廟。武功旣昭﹐文徳用紹。史臣奏雅﹐來哲是詔。﹝十一章○紀平海寇鄭氏之亂也。鄭芝龍子成功結連殘寇爲東南患﹐王師討之﹐黨逆者歸順。成功死﹐子荒於酒色﹐勢窮遠遁﹐後歸誠﹐海氛乃淸。○澤州《平滇》三篇似柳《雅》﹐此二篇似韓《碑》﹐各有得力。﹞○弔鐵崖墓先生不可見﹐遺冢自斜暉。無復攜紅袖﹐還聞葬白衣。才銷明主忌﹐老幸故人依。鐵笛吹雲起﹐猶疑踏月歸。﹝明太祖召鐵崖至﹐旋放歸﹐有「白衣宣至白衣還」句﹐用來恰好。﹞○撰西樵考功志文畢寄阮亭戶部恍忽相隨把袂時﹐幽明難間兩心期。敢云下筆不加點﹐差喜臨文無愧辭。比似束芻應恨薄﹐卽同掛劍已嫌遲。﹝自注﹕予諾阮亭請﹐逾歲始報。﹞友生投契猶如此﹐況爾連根荊樹枝。﹝三語用禰衡語意﹐四語用蔡邕語意。﹞○授職翰林學士感恩述懷麻衣席帽滿塵埃﹐親荷先皇釁沐來。敢道齊賢畱異日﹐屢稱蘇軾是奇才。﹝自注﹕戊戍充貢士入都﹐先皇帝召見親試﹐列名第八。己亥春再拭﹐拔第一。八月舉南宮﹐九月臚傳日﹐親諭﹕「聯如汝久﹐特拔汝爲一甲進士。」又數對臣下稱道文學。﹞身離牛口驚還在﹐夢挽龍髯恨不回。今遇吾君重拂試﹐孤桐果否爨余材。﹝如此屬對﹐脫口而出﹐無引用典實之痕。﹞☆彭孫字駿孫﹐浙江海鹽人。順治己亥進士﹐康熙己未﹐召試博學鴻辭第一。官至吏部侍郎。○羨門詞和气平﹐在唐人中最近大歷十子﹐在十子中﹐最近文房。○雨中過白芒村寄髙山人儼春云生驟寒﹐溪上無人迹。石筍淸相羅﹐煙翠紛可摘。欲持三尺絹﹐寫此春山碧。卻憶山中人﹐遠在龍池宅。惆悵不同遊﹐白芒風雨夕。○魚梁灘下泊暝色起何處﹐忽然雲水昏。春燒如新月。遠掛山一痕。寒禽呼木杪﹐暗虫沸艸根。遙見冥際火﹐知有林外村。孤舟欲棲泊﹐石澑濃云奔。羈旅一無托﹐菀結難自論。矯首眺天末﹐躑躅芳心魂。﹝寫晚景入神。﹞○彭蠡夜泛淸淺宮亭水﹐濺濺百道流。殘春風送客﹐終夜月隨舟。野火沈葭葦﹐遙天掛鬥牛。相依有鷗鷺﹐任意宿汀洲。﹝四語在人人意中﹐而脫口新鮮﹐渾然無迹。﹞○登湖口縣城一望煙波萬頃明﹐女垣髙與石根平。湖光盡日依樓堞﹐山色終朝滿縣城。寒嶺無人孤鳥下﹐秋林欲雨數蟬鳴。何當便作移家計﹐終臥滄洲寄此生。﹝頷聯語﹐身親其境者﹐知其寫照之工。﹞○秋日登滕王閣客路逢秋思易傷﹐江天煙景正蒼涼。依然極蒲生秋水﹐終古寒潮送夕陽。髙士幾回亭艸綠﹐梅仙一去嶺雲荒。臨風不見南來雁﹐書札何由達豫章﹖○金陵懷古杜宇啼殘百感生﹐西風建業舊神京。詩成狎客遺簪會﹐酒泛諸郎按曲聲。江外羽書空絡繹﹐禁中刀敕正縱橫。大官別有長生藥﹐不假天臺刺史行。﹝二章皆言南渡時事﹐遺簪按曲﹐祕戲除官﹐而置兵防於不問﹐事勢至此﹐不亡何待﹗﹞萬里山陵萬古愁﹐南司北部總悠悠。屠沽自立宮中市﹐竈養爭除關內侯。肯向人間求故劍﹐誰從闕下問全鳩。姑溪幕府空貔虎﹐一夕龍車不可畱。﹝童妃﹑王之明事﹐迄無定論﹐詩人歌詠者俱以爲眞。﹞○豫章城下送春有懷故園兄弟城下煙波暮可哀﹐扁舟日夕更瀠回。一春又向他鄕盡﹐千里曾無尺素來。野鶩孤飛煙裏沒﹐江帆相背雨中開。故園風景今何似﹐池艸春花夢幾回。☆黃與堅字庭表﹐江南太倉人。順治己亥進士。康熙己未召試博學鴻辭﹐官詹事府贊善。有《忍庵詩集》。○錢牧齋序忍庵詩﹐謂長安金陵《雜感》諸篇﹐頓挫鉤鎖﹐纏綿惻愴﹐在韓致堯﹑元裕之之間。○辰龍關郁盤鳥道中﹐忽睹巖削。雙聳若天門﹐神天斧斤鑿。攢刺劍戟橫﹐摩厲成鋒鍔。靑冥杳無垠﹐怪雨從空落。一徑折霄光﹐絕壁盡倒卻。千仞蹙孤危﹐不敢棲猿ㄑ。攀躋阪益欹﹐數武困行腳。嗤彼銅馬余﹐持鎩倚木閣。狼竄險一隅﹐俄就官軍縛。於今走輕車﹐亭午气頹索。白日景蔽虧﹐一步一獰惡。瞬息度層關﹐須鬢恐非昨。○聞砧萬井西風下﹐城髙一葉飛。可憐今夜月﹐重搗去年衣。聽亂情交切﹐聲疏力漸稀。異鄕刀尺冷﹐多少客思歸﹗﹝悲愴之作﹐遠客人幾不能讀。﹞○金陵雜感敕選良家降墨封﹐玉車輕進昭容。花開並蒂鴛鴦暖﹐酒醉同心琥珀濃。蕭寺鼓鼙驚翡翠﹐蔣山風雪葬芙蓉。飄零故劍秋江上﹐回首長幹冷暮鐘。﹝言敕選良家﹐而置故妃於﹃辱也。叔寶無心肝﹐不至於此。﹞龍虎鐘山百戰雄﹐朔風吹浪下艨艟。雕戈壓陣黃沙斷﹐鐵鎖沈江赤燒空﹐鵲觀消春雪裏﹐鳳凰臺冷暮雲中。由來帝業終荒艸﹐銅狄何曾巒漢宮。﹝言神兵北下﹐而長江無備﹐以至亡國也。﹞○沂州客店遇同鄕友人江郭蕭條尙苦兵﹐訝君北走得班荊。地懸淮海艱消息﹐人歷冰霜倍老成。同話寂寥皆逆旅﹐兩經離亂卽餘生。故園風物那堪問﹐但說梅花已系情。﹝「人歷冰霜倍老成」﹐卽杜老「艱危气益增」意﹐少年柔脆﹐人應知之。﹞☆鄭日奎字次公﹐江西貴溪人。順治己亥進士。○河南道中風沙蒼莽不知程﹐竟日荒郊客感生。廿載兵戎經百戰﹐幾家煙火聚孤城﹐斷垣雨印狐貍迹﹐中澤霜淒鴻雁聲。待擬繪圖嗟未可﹐軍書昨復報南徵。☆田雯字綸霞﹐山東徳州人。順治己亥進士﹐官至戶部侍郎。著有《山﹛艸︹﹜詩選》。○山﹛艸︹﹜詩才力旣髙﹐取材復富﹐欲兼唐﹑宋而擅之﹐山左詩家中另開一徑﹐然緣此不無少雜。玆擇其極純粹者采之﹐山﹛艸︹﹜有知﹐恐亦以後生爲不妄也。○病愈早起成詩雨過庭翠滋﹐一鳥發淸籟。披衣趁朝曦﹐新晴滌埃。西軒靑嶂疊﹐縱目收罨靄。曉廓取次行﹐心神頗融快。佳客時過從﹐袍迎戶外。憑幾理素琴﹐焚香誦梵貝。﹝起二語寫病起入神。﹞○晚投臥佛寺宿峯銜新月黃﹐云擁山容變。深谷一鐘響﹐蔽虧煙樹斷。樵人語前浦﹐古寺隔幽澗。翠滴衣衫重﹐松黑﹤鼠生﹥鼯竄。疏燈出深竹﹐依微露紺殿。井欄摘葵﹐僧廚供茗饌。偶來訪支遁﹐吟棲有餘巒。夜半大壑鳴﹐風雨四山亂。○翠微寺詰曲歷石齒﹐沿溪樹溟蒙。招提門何向﹐陂陀無人蹤。峭崖立萬仞﹐惆悵林路窮。豈知披榛莽﹐紆回流水通。一僧出汲水﹐竹戽行相從。長綆下深澗﹐砉阝豁驚潭龍。淅淅石湫雨﹐泠泠葛花風。前循略彳勺去﹐木杪聞淸鐘。○山腳晚行水樹色相映﹐淨綠生衣裳。日薄無倒景﹐石發有冷光。前入翠微寺﹐已過黃花場。貪行夕忘返﹐纖月吐東岡。古髯喬松下﹐﹛石﹜々如北邙。林昏叫寒鴟﹐風颼響枯桑。俯仰今昔人﹐千載心徨。﹝作者五古每以才勝人﹐此四章錄其淸微幽遠有遺音者。﹞○送馬謠桑乾道﹐滹沱野﹐羽箭材宮南送馬。太僕火印何權奇﹐瘴鄕不產龍媒姿。一行五百匹﹐日馳百里。農夫銼艸﹐婦子汲水。健兒來何方﹐官帖十行。鞭箠在手﹐戟髯怒張。芻豆供給苦不足﹐獵犬鞲鷹飽余肉。送馬者去吏索錢﹐農夫鬻牛婦子哭。﹝寫盡農家供官之苦﹐作新樂府讀﹐近世采風無人﹐蔑由達之當寧矣。﹞○繰車辭朝飼蠶﹐暮飼蠶﹐桑樹葉大蠶眠三。初長如蟻今成繭﹐乙乙上簇黃白滿﹐繰車咿軋風中轉。女十五﹐當戶織。桃夭期﹐聞消息。簾幕半垂雙燕飛﹐打疊新縑作嫁衣。○登采石磯太白樓觀蕭尺木畫壁歌太白樓上秋風寒﹐采石磯下波連山。長康不作僧繇死﹐何人攫弄秋毫端。力挽萬牛嘯兩虎﹐袒衣跋扈靑冥間。四壁四山拔地起﹐直從十指生煙巒。峨眉匡廬兩對峙﹐西華東岱同躋攀。巨靈誇娥日月走﹐坤位乾竇神鬼盤。屋角雷雨勢飛動﹐墻根澗壑聲潺。牛渚白沙如蟻垤﹐天光破碎滄溟寬。藍陳蕭惲稱大手﹐前追董巨淩荊關。尺木老人更奇絕。身駕大海騎虯鸞。秋來放眼忘遠涉﹐憑陵萬里開心顏。寺徑蒙蒙松杉雨﹐蘆花漠漠黿鼉灘。顧盼無人相娛賞﹐髙呼太白騎鯨還。﹝可匹漁洋作﹐一結回顧﹐倍覺有力。﹞○碧書院歌弔楊升庵先生果風﹛艸罔﹜露哀牢疆﹐山川瘴癘難禁當。新都公子老戍客﹐孤臣萬里堪悲傷。當時世廟議大禮﹐撼門痛哭千夫彊。仗節抗疏言矯矯﹐干觸蠆尾投蠻荒。程朱正論臣所執﹐今昔濮議誰斟量。大禮未定大獄起﹐批鱗折檻空激昂。逢君首事有璁萼﹐議論附會來丰坊。明堂秋饗復聚訟﹐分宜餘毒爭拍張。嗚呼先生遂不返﹐菁酋峒獠羣相將。木弩含沙火雲熱﹐天教老啖紅檳榔。吳粉傅面兩丫髻﹐簪花擁伎何倘徉﹖都盧倒吹潑醉墨﹐兒觀者如堵墻。羈魂漂流夜郎地﹐何異屈子沈沅湘。海莊故墟碧雞麓﹐猩猩白晝啼書倉。巾杖逍遙須眉古﹐圖畫遺像生光芒。竹檜一徑夾流水﹐菊乾楓落寒云黃。潮州儋耳同一轍﹐祠廟摩靑蒼。小子夙昔慕髙節﹐況值奉命來黔陽。竊願升階更剪紙﹐招魂歸送蠶鳧鄕。髙吟死去誰憐句﹐令我涕泗徒滂滂。﹝張﹑桂議禮﹐始猶近情﹐後則漸流險惡矣。篇中寫諸姦之附和﹐升庵之軻﹐跌宕淋漓﹐神遒气王﹐應推稿中壓捲之作。﹞○泊舟吳門寄汪苕文渺渺太湖水﹐遙遙光福山。梅花一萬樹﹐竊窕非人間。思與堯峯叟﹐扁舟數往還。煙巒七十二﹐坐嘯聽潺。﹝律體﹐可作吉風讀。﹞☆董兪字蒼水﹐江南華亭人。順治庚子舉人。有《浮湘》《度嶺》諸稿。○康熙初﹐江南奏銷案起﹐紳士同日除名者萬餘人﹐蒼水與其列。於是棄舉子業﹐專心風雅正變﹐天欲使之爲詩人也。○落花篇東風綠徧芳洲艸﹐春晝落花啼早。片片朝縈上苑煙﹐毿毿夕覆長安道。長安美人惜落花﹐落花飛去墮誰家﹖曉看靑鏡愁紅粉﹐暮掩珠樓泣絳紗。珠樓紅粉須叟變﹐帝裏繁華君不見。一夜飄長信階﹐數枝零落昭陽殿。長信昭陽月影低﹐邊笳橫笛紫煙迷。渭城倡婦承歌扇﹐社遊人拂馬蹄。願爲舞蝶棲芳墅﹐願作流鶯隱翠堤。金堤玉墅幾千里﹐黯黯餘香沈綠水。玳瑁筵前雪亂飛﹐珍殊簾外風先起。舞雪回風可柰何﹐春閨少女嘆蹉跎。此時攀條垂玉箸﹐此時掩袂蹙雙蛾。別有徵夫淚沾臆﹐雁沙龍塞無消息。金穀園中不見人﹐玉門關外長相憶。落花落花誠可憐﹐尊前一曲箜篌弦。花茵醉臥不歸去﹐明日重來應泫然。﹝唐初體﹐全於纏聯旋轉處取神﹐卷中偶一存之。﹞○贈西陵吳興公﹝自注﹕時僦居淮陰。﹞江城臘月雪花白﹐層冰峨峨照大澤。北風夜捲鴻雁號﹐念子猶爲倦遊客。君家正對天目山﹐江濤日夜鳴潺。翻然仗劍遊淮泗﹐中都舊是興王地。百戰關河骨已枯﹐英雄割據何代無﹖昔人事業隨流水﹐髙歌擊築浮雲䢐。吳子生平重然諾﹐百年意气眞堪托。肘後常懸數石弓﹐腰間屢吼千金鍔。酒酣耳熱興飛揚﹐新詩往往淩寥廓。目下坎Б何足悲﹐人生富貴安可知﹖烏啼啞啞鼓聲曙﹐明朝匹馬下邳去。○和王南州聽楊太常彈琴詩雅樂淪江海﹐先皇舊賜琴。曲終嘗變徵﹐愁絕不關音。風雨孤臣淚﹐乾坤逐客心。可憐家萬里﹐西望白雲深。﹝太常名沂﹐明思陵時﹐以琴進禦者。﹞○澤畔澤畔行吟者﹐幽思托杳冥。孤帆收夕照﹐漁火亂春星。細雨寒潮白﹐疏煙晚岫靑。殷勤懷遠客﹐裘馬日飄零。☆宋實穎字旣庭﹐江南長洲人。順治庚子舉人﹐後召試鴻博放歸﹐官揚州學博。○旣庭先生早得盛名﹐入都時﹐四方人士無不欲望見顏色﹐旣爲愼交社宗主﹐提唱後學﹐士林重之。嘗作《黜朱梁紀年圖》﹐學者服其議論之正。○八月十八日觀潮頭白燈明急管催﹐髙樓晴檻倚江開。潮聲夜靜千帆轉﹐斷岸風回萬馬來。吳越山川供醉眼﹐古今天地獨登臺。九秋蕭瑟誰堪賦﹐滚滚詞人庾信哀。﹝七子聲詞﹐音節自髙。﹞☆曹貞吉字升六﹐山東安丘人。順治庚子舉人﹐官禮部員外郎。著有《珂雪集》。○商丘宋公極推作者《遊黃山詩》﹐謂此山名作寥寥﹐向推虞山﹐今被實庵壓倒矣。惜未能多見﹐只存《文殊院》一篇。○文殊院觀鋪海歌蓬萊閣外海作山﹐文殊院外山爲海。神物由來不易逢﹐天爲吾徒澆塊磊。白雲一片湧空蒙﹐眼底千峯皆杳靄。只疑天一生水開窮荒﹐江漢朝宗此間匯。鰲身一抹映天黑﹐鯨波萬里連渤。天都直可作吳嶠﹐蓮蕊蓮花餘蓓蕾。須臾長風吹散碧琉璃﹐氵攸氵奕茫洋竟何在﹖仙人遊戲太神奇﹐我欲直上髙空問眞宰。﹝得此起結﹐乃見作手。﹞○花朝得家弟過江消息使者乘秋泛畫橈﹐重來不覺斗回杓。花明故國初啼鳥﹐人渡空江欲暮潮。萬里山川供筆札﹐一天風雨過金焦。孤帆搖曳垂楊裏﹐知在蕪城第幾橋﹖○登望海樓杯勺滄溟望裏收﹐百年觴詠幾登樓。尊前忽覺來三島﹐此外猶聞更九州。斷岸雨晴天倒影﹐海門風急气成秋。搖搖坤軸渾難定﹐曾否金鰲背尙浮﹖☆崔華字不雕﹐江南太倉人。順治庚子舉人。○《漁洋詩話》摘其名句云「溪水綠於前渡日﹐桃花紅似去年時。」又有「丹楓江冷人初去﹐黃葉聲多酒不辭」﹐人目爲崔黃葉。○擬宋如意和歌羽聲旣凜冽﹐陰飈吹大荒。驅車過金臺﹐目已無咸陽。余亦從此逝﹐無人燕市傍。﹝目中無人。﹞○滸墅舟中別相送諸子溶溶月色漾河湄﹐曉起頻將玉笛吹。同上郵亭忘別緒﹐獨行驛岸解相思。白江冷人初去﹐黃葉聲多酒不辭。此路三千今日始﹐薊門回首雪霜時。﹝原本「丹楓江冷人初去」﹐丹楓﹑黃葉﹐不無合掌﹐擬易白﹐崔黃葉以爲可否﹖﹞☆趙字山子﹐江南吳江人。順治庚子舉人。著有《雅言堂詩》。○喜弘人聞夏南還並憶漢槎綺裏由來有二難﹐無端相對作南冠。輪臺詔下龍髯迥﹐華表歸來鶴語寒。月夜一尊歌《棣萼》﹐春風雙騎渡桑乾。何年恩到窮荒外﹐還向藜牀問幼安。☆馬世俊字章民﹐江南溧陽人。順治辛丑賜進士第一人﹐官翰林院侍讀。○狀元對策﹐隨題敷衍者多﹐先生獨侃侃直陳﹐不負所學﹐制義皆有根柢。何義門學士云「我朝狀元﹐前劉后韓﹐公居其間﹐鼎足爲三」﹐非妄許也。詩品亦淸正不凡。○吳季子掛劍處公子歸吳去﹐故人知此心。死生同白日﹐然諾豈黃金。一劍竟何往﹐髙臺自古今。君看碑上字﹐苔蘚不能侵。﹝不須名句﹐風骨自髙。﹞○古意紫塞三千里﹐徵夫去不還。簾前新月上﹐似爲寄刀。○陸賈莫問尉佗裝﹐千金豈在眼。請看馬上公﹐何曾事生產。☆張玉書字素存﹐江南丹徒人。順治辛丑進士﹐官至大學士﹐謚文貞。○文貞古今文俱以風度勝﹐詩品亦然﹐令讀者如飲醇醪﹐自然心醉。○謁項王廟﹝宿遷縣﹞項王祠枕長河水﹐拔山气沸驚濤起。陰森白晝啼﹤鼠生﹥鼯﹐蕭琴西風黯菇米。座傍烏騅伏不鳴﹐余怒猶欲乘雲騰。想象悲歌出垓下﹐可憐遺恨迷陰陵。英雄坎Б識天意﹐失路東歸亦何濟﹖萬戶輕身贈故人﹐一死何顏見義帝﹖往事東流逝不回﹐雌雄壁壘空塵埃。君不見下相城頭望丰沛。樵歌暮上歌風臺。﹝項王事業不成﹐在弒義帝﹐於自刎時提醒之﹐筆下有風霜之气。﹞○息浪庵夜坐別叔惇讓木諸子短棹攜樽觸浪過﹐將離莫問夜如何。最憐帆遠浮天闊﹐始信江空得月多。隱隱鐘聲千佛唱﹐星星岸火一漁蓑。荒雞促曙行人去﹐回首雙峯護薜蘿。○寄李厚庵學士幾年峯火斷江春﹐萬里無諸戰壘新。一自蠟丸通帝座﹐始知嶺嶠有孤臣。山城躍馬荊榛滿﹐書劍臨戎涕淚頻。迢遞九天優詔下﹐淸宵回首憶楓宸。﹝表其進蠟丸陳破耿逆之功﹐然蠟丸更得之友人也。時文貞未以理學名﹐故不之及。﹞○大閱恭紀鑾輿曉出傳宮漏﹐萬乘春控玉鞭。十二羽林雕輦後﹐三千犀甲幔城前。招搖色映長堤直﹐華蓋香凝禁樹妍。脫臂饑鷹霜距疾﹐嘶風彀騎雪花拳。龍鱗乍晃雲霄上﹐虎旅同趨日月邊。褒鄂宗臣張左纛﹐薛岐帝冑領中權。銜枚受律連營肅﹐射柳分弓七札穿。篥聲中看隊列﹐鐃歌曲裏促觴傳。丁寧諸將投戈日﹐長憶先皇講武年。駟介踏雲還紫禁﹐六飛扶日下靑天。威馳塞北名王壘﹐風靖滇南漲海煙。指顧銷兵資廟略﹐兩階舞罷譜虞弦。﹝中間警句﹐摸之有稜﹐應制中之指南也。七言長律本非正聲﹐存之以備一格。﹞○送邱曙戒前輩之武昌猿聲夾岸聽斜陽﹐江樹蒼茫接故鄕。卻較長沙歸路近﹐行吟何事怨瀟湘。﹝卽「聖主恩深漢文帝」意﹐是爲溫柔惇厚之遺。﹞○挽馬章民年丈東廬舊築翠微間﹐望裏煙霞日夕還。幾度欲歸歸未得﹐空餘遺恨滿靑山。辛苦中閨罷錦機﹐白頭曾未識宮衣。可憐風雨寒燈夢﹐猶是書堂夜讀歸。○過金陵某將軍營六纛雙旌隱畫扉﹐月明霜白路人稀。燕歸不識將軍壘﹐猶認烏衣舊宅飛。﹝飛入將軍壘﹐更憐於百姓家矣﹐如此措語﹐最耐尋思。﹞☆葉映橊字炳霞﹐江南上海人。順治辛丑進士﹐官湖廣參議道﹐死夏包子難﹐贈工部侍郎﹐謚忠節。○庚申夏至日起武威至張掖武帝功成吏守邊﹐傷心天未是居延。人家板屋風聲裏﹐思婦寒衣淚眼前。目斷燕支愁見月﹐槎浮銀漢渡經年。慚余不作徵西將﹐藥裹書囊信一鞭。○楡次道中路出楡關西復西﹐荒原白艸怪禽啼。經行百里無人迹﹐惟有秋風送馬蹄。☆孫蕙字樹百﹐山東淄川人。順治辛丑進士﹐官給諫。著有《笠陽詩艸》。○給諫爲令安宜時﹐撫字心勞﹐領河務﹐上官謂苛令浚河﹐將中以非法﹐士民感憤﹐不呼而至者萬餘人﹐負畚鍤築堤堰﹐兩月之工﹐六晝夜成之﹐上官無以難也。士民繪圖紀其事﹐志石中云爾。據此﹐可入《循吏傳》中。○水口驛危峽束急湍﹐怪狀擁灘路。劃然敞一門﹐石齒一一吐﹐舂聲響奔崖﹐人語出深樹。竹屋髙連云﹐戶戶層巓露。午峯接檐前﹐炊煙雜山霧。居者如穴鼠﹐出若翻孤鶩。作息烽火余﹐星散屯野戍。郵傳今復增﹐力役連朝暮。𨿽稱民﹐無地謀生聚。岸側見樵蘇﹐十九無完褲。潛語問士居﹐苦役兼苦賦。海上未厭兵﹐天遠誰可訴﹖﹝民苦賦役﹐同於鼠鶩﹐欲排云叫閶闔﹐而天遠難聞﹐惟存此心而已。﹞○安宜行安宜罹災亦云酷。魚龍竟奪農夫屋。千尋巨浪漫荒塍﹐落日西風聞野哭。水田一綫才可耕﹐勘荒使者責長牧。徵糧下令嚴催科﹐不管貧家賣黃犢。前年賣女嘆伶仃﹐今年賣兒更孤獨。阿妻阿母還傭人﹐豈但醫瘡與剜肉。牽牛出門牛不行﹐空腹哀鳴何觳觫﹗低頭語牛牛且前﹐官稅差完免鞭撲。我聞此語增嘆吁﹐仰視皇天白日速。嗚呼貧家母妻子女無還期﹐誰能戀此卑官祿﹗﹝兒女旣賣﹐母妻傭人﹐牽牛不行﹐而空腹哀鳴﹐官長忍如鞭撲耶﹖無可柰何﹐付之自責而已。○「仰視皇天」句﹐全用杜詩﹐終不可訓。﹞○浚河行黃河萬里浪髙舉﹐賈讓之謀世空許。璧馬於今不效靈﹐風濤簸蕩連樓櫓。憶昔漢武通車書﹐朝臣建議開河渠。開元以後置倉捨﹐平分河渭稱贏餘。汴宋營漕分四路﹐半作邊儲半國賦。斗門髙堰築罡城﹐歷險逾灘計生聚。元人海運創伯顏﹐引汝絕濟誠哉艱﹗明初海運旋亦廢﹐會通始築河淮間。年來漕渠失故道﹐百萬金錢任侵冒。督河使者妄庸人﹐不解河防气桀。鞭撻小吏嚴程期﹐豈知畚鍤皆瘡痍。縣令陳情不得達﹐自矜白簡吾能持。柳下何曾畏三黜﹐百姓喧呼趨事疾。一夜荒城走萬人﹐兩月之工六日畢。安宜水澇原苦辛﹐力役誰復嗟勞人。猶幸三代直道存吾民。嗚呼猶幸三代直道存吾民﹗﹝此給諫爲河員時作也。兩月之工畢於六日﹐尙成浚築耶﹗河防之壞﹐自昔已然﹐當日督河使者不知誰何﹐惜無由起而問之。﹞○秦川懷古內史新丰不可求﹐長陵王气已全收。千盤鳥道歸隆準﹐百戰鴻溝割沐猴。風雨滿天來渭北﹐麒麟遺冢自南丘。幾經汗馬勞諸將﹐紫塞黃楡起暮愁。○爲姜勉中兄弟題諫艸樓杖血曾聞濺漢廷﹐孤忠旅望海云靑。難回國步逃吳市﹐易了家緣問敬亭。失序雁鴻天漠漠﹐經時薇蕨雨冥冥。空餘十二封章在﹐夢繞銅駝幾涕零。﹝《諫艸樓詩》成集﹐二章爲最﹐以其無一字不典切也。結意尢微婉可思。﹞○聞鼓山絕頂可望海外諸國欲登不果﹝自注﹕上有天風海濤亭﹐朱文公題。﹞共說鼓山髙出羣﹐半天巒翠晝氤氳。島藏諸國晴時見﹐風捲洪濤靜夜聞。未得肩輿隨度鳥﹐何時蠟屐踏層雲﹖晦翁亭子空相億﹐絕頂松篁望不分。﹝三四漁洋極賞。﹞○於忠肅公祠出狩天王竟北徵﹐烽煙已逼鳳凰城。有君定國眞長策﹐奇貨難居始罷兵。南內邀功爭復辟﹐西曹枉殺患無名。最憐一事公遺恨﹐不便前星羽翼成。﹝以宋和議之失對照﹐於公功在社稷﹐眞再造矣。詩中有史﹐擲地當作金石聲。﹞☆吳光字長庚﹐浙江歸安人。順治辛丑賜進士第三人﹐官翰林院編修。有《南山堂集》。○泊湘口二妃廟是瀟湘二水會處泛楫楚江曲﹐輟棹瀟湘涯。天水互澄廓﹐矧逢淸秋時。霜明沙渚淨﹐露寒岸艸滋。芳蘅被長薄﹐修篁映素漪。月華臨夜空﹐靑山窈多姿。帝子渺何許﹐便娟遠水湄。逶靡回翠旌﹐仿佛驂文貍。蒼梧白雲去﹐洞庭丹楓衰。美人期不還﹐日落愁參差。捲彼湘竹吟﹐躊躇有餘悲。﹝點綴《九歌》﹐自足遠神遠韻。﹞○遊招隱山六洞﹝自注﹕洞曰朝陽﹑夕陽﹑白雀﹑嘉蓮﹑南華﹑北牖。﹞攀陟情忘疲﹐洞壑洵回。朝陽開霏微﹐夕景映澄鮮。菡萏不可見﹐白雀徒空傳。窈窕北牖室﹐演漾南華泉。虛竇顯向背﹐隱磴潛亙綿。蔽虧欺日月﹐藏納杳雲煙。削鑿太華小﹐淡氵頹神島連。偶然二儀創﹐遂奪萬古妍。寓眞賞非一﹐尋異懷屢遷。浩蕩觀物化﹐聊謝區中緣。﹝作者五古胎源二謝﹐然自能造句﹐不徒得古人之形。﹞○遊虞山韶音洞﹝自注﹕在粵。﹞探奇尋古嶠﹐竇臨淸瀨。空谷響易奔﹐萬竊感竽籟。苔蘚映崩壁﹐竹柏翳叢薈。冬夏鳴瑟商﹐昏旦變明靄。捲邈蒼梧巡﹐逶遲翠華邁。驂虯紛蹇產﹐羽ヵ森ㄙ藹。攬袂南燻亭﹐天風動衣帶。月皓淸湘流﹐云空九疑外。抗緬千載前﹐躊躇發深槪。○登昭州城樓卽事兩江穿石壁﹐疊嶂倚孤城。舟向猿邊下﹐人於鳥上行。巖幽谷霧暝﹐野曠戍煙平。薄暮樓笳發﹐棲棲旅客淸。﹝「千里江陵一日還」後﹐復得此奇險之句。﹞○晴川樓萬古山樓對黃鶴﹐一身楚塞吟淸秋。羲娥平向窗中過﹐江漢交回檻外流。深窟黿鼉時隱見﹐盤渦鷗鷺靜沈浮。禰衡李白今何處﹐日暮空悲芳艸洲。﹝江﹑漢交回的是此處﹐得此句﹐不嫌上句之泛。﹞☆王維坤字幼輿﹐直隸長垣人。順治辛丑進士。○寄慰乾一落第當年交臂許雲龍﹐太息名髙未易逢。我輩都非食肉相﹐古人常作酒家傭。三巴二月鶯千囀﹐萬里雙魚淚一封。何處相思不相見﹐梓江迢遞劍門重。﹝諸乾一﹐松江人﹐時幼輿在蜀中寄詩。﹞○除夕眼底年光盡﹐家人眞不來。西川兵火後﹐無復望鄕臺。﹝順治朝科目止於辛丑﹐此下皆文人﹑才士﹑山林野老之詩。﹞☆徐延壽字存永﹐福建閩縣人。有《尺寸集》。○存永興公勃之子﹐錢牧齋序其詩﹐盛稱許之。○燕子磯馮夷吹浪嚙山根﹐雲樹千重暗白門。故壘尙聞雙燕語﹐空江曾見六龍奔。楊花暮雪行人路﹐杜宇春風古帝魂。扣中流頻喚酒﹐客情難遣是黃昏。﹝哀福王之出奔也。漸漸麥秀﹐於言中言外見之。﹞○建州符山寺別楚黃樊山甫共借僧寮一榻眠﹐離家愁說兩經年。斷雲古驛過樵水﹐涼雨孤舟憶楚天。千里別情芳艸外﹐五更殘夢落花前。城南歌舞今消歇﹐又見關山月上弦。○新淦縣拜周公瑾墓水畔巴丘古縣開﹐周郎祠宇傍泉臺。霸圖當日成何事﹐才士無年實可哀。荊楚干戈終古恨﹐小喬環幾時來﹖來涯孤客逢寒食﹐特爲停舟酹一杯。﹝霸圖不成﹐由公瑾之早沒﹐哀之深矣。﹞☆褚篆字蒼書﹐江南長洲人。邑諸生。○蒼書天爵自尊﹐淬礪古學﹐韓文懿公以父執敬禮之。康熙己巳聖祖南巡﹐召見於行在所﹐命書箋二幅﹐禦書「海鶴風姿」賜之﹐時年已九十六矣﹐越歲卒。生平詩稿散佚﹐只存此篇。○歸度仙霞嶺匹馬勞勞蒼翠間﹐千尋古棧度重關。天南气象開蠻府﹐嶺上風雲動越山。徑走黃狐荒艸合﹐村連紅樹夕陽殷。生民苦憶無家別﹐煙火蕭條何日還﹖☆趙士字伯浚﹐山東諸城人。有《觀物齋集》。○伯浚去家不歸﹐著《建文年譜》。董樵目中無人。然師事之﹐可以覘其品矣。○五平詠懷陽春風初和﹐驅車遊皇州。平原明朝輝﹐層城如雲浮。髙楊緣長川﹐丹霞棲瓊樓。驪駒誰家郎﹐翩翩臨淸流。雕弓飛金丸﹐銀鞍懸吳鉤。從禽平陵東﹐還歸倡家遊。燕姬顏如花﹐瑯爲搔頭。畱君調新聲﹐哀歌彈箜篌。淸宵華燈張﹐輝煌羅衾。人生當爲歡﹐誰能長憂愁。嗟嗟玄經儒﹐窮年無時休。﹝創格﹐卻極自然﹐不入遊戲。﹞☆毛如瑜字貴甫﹐山東陽信人。著有《太瘦生稿》。○貴甫曾挾策上書﹐爲權幸阻抑而歸﹐遞遊五嶽乃卒。○登北嶽恆嶽嶙峋四望開﹐正逢春色气佳哉。風煙下瞰中原盡﹐形勢遙從萬里來。手接星辰依座近﹐身經虎豹扣關回。吾廬東岱登臨舊﹐爭長崔巍未易裁。☆劉獻廷字繼莊﹐廣陽人。○繼莊於天官﹑地理﹑農田﹑水利﹑刑名﹑錢谷以及兵陣刀槊之類﹐無所不能﹐韻語其餘事也。然豪气飈馳﹐逸情云上﹐讀其詩﹐可以想見其人。○懷古古之兵皆農﹐農富兵亦彊。古人士皆農。農朴士亦良﹐兵農一以分﹐甲冑無餘糧。士農一以分﹐耒耜無文章。分之則兩傷﹐合之則一理。請語當途人﹐治亂實此始。﹝經生家安能爲此言﹐卽此可以覘其抱負。﹞○泛溪白石何粼粼﹐淸流自氵尾氵尾。信舟漾前溪﹐兩岸饒蒲葦。日落秋風生﹐停橈弔山鬼。○題暉艸齋誰將堂上春﹐得比春日輝﹖日入光更出﹐親老無重歸。誰將人子心﹐得比庭前艸﹖春風日日吹﹐艸色年年好。﹝從東野意翻進一層﹐詩到此才有關名教。﹞○水仙操天行海運旋宮音﹐萬象回薄由人心。移情易性琴非琴﹐刺舟而去畱深林﹐海水汩沒鳥哀吟。余心悲兮無古今﹐援琴而歌淚淫淫。○贈張鐵橋先生我生燕山下﹐君住羅浮巓。相去萬餘里﹐蒼茫隔風煙。我年三十君七十﹐南溟絕塞誰通連﹖金閶忽相遇﹐會合非徒然。龐眉拄杖指天外﹐招我把臂談重玄。我向空山抱幽獨﹐三元厄運遭百六。耳聞滄海變桑田﹐長安夜聽銅駝哭。南來蹤迹訪遺民﹐幸遇先生成信宿。先生腰下雙靑鋒﹐閃爍跳躍如飛龍。自謂十年不曾試﹐宵光夜冷靑芙蓉。延津神物有時合﹐爲我一舞開心胸。君言當年不如願﹐未必他年嘗健飯。畱掛丹房鎭鬼魅﹐跨鶴吹笙從此變。先生畫馬非凡馬﹐筆走房星自天下。世間騏驥總虛名﹐王良只向丹靑寫。寫馬君所易﹐寫人君所難。淸髙深穩在閒橛﹐弩駘蹩﹛薛足﹜充衣冠。畫馬不畫人﹐畫鳥惟畫鷹。宇內神俊姿﹐妙手恣飛騰。君自粵東來﹐探奇幾千里。俊物與名山﹐收貯奚囊裏。囊中五嶽空嶙峋﹐忽逢佳士爲寫眞。婁東顧子稱同調﹐虎頭龍性誰能馴﹖與君相對兩無語﹐雙眉不點人間塵。肯染春風舊花鳥﹐位置精神向三島。我生不識顧云臣﹐依稀錯認丹霞老。﹝自注﹕云臣小像酷似丹霞澹翁。﹞典型落落如晨星﹐萬事悲涼付秋艸。別君流離遷向越﹐眼底旌旗互明滅。奪我金庭第九天﹐翻飛只憶南華蝶。西湖重遇又經春﹐笈裏煙霞別有神。還期徧走齊州地﹐同作天臺采藥人。﹝鐵橋名穆﹐善畫鷹馬﹐不苟贈人。兩奇士相遇﹐必有傾吐肝膈芒角流露者﹐篇中飛騰變滅﹐如白雲從風﹐去來無迹﹐靑蓮流派﹐安得不屬此人﹖﹞○畱別張鴻伯兼懷張非文和韻舟楫吾將老﹐詩書世所輕。誰知天下士﹐漂泊亦無成。放眼空今古﹐虛懷向友生。北歸心已足﹐不復悔南徵。﹝一气鼓蕩﹐律體最髙。﹞○題潛籟軒和韻玉峯有髙士﹐痛哭壽山隈。鐵馬夜千里﹐麻衣時一來。﹝自注﹕昆山顧寧人先生每至軍都﹐必主潛籟。﹞自從丹返﹐不復艸堂開。珍重遺編在﹐沈吟日幾回。○贈行西上人鐵騎穿雲舊拓邊﹐大江歸去浪連天。五更夢醒荒祠下﹐百戰人酣繡佛前。風急雁行排遠岫﹐秋髙雕影落寒煙。與君共望中原路﹐衰艸離離倍黯然。﹝應是戰將而隱於僧者。﹞○贈楊子西我溯三湘問楚材﹐與君披寫共登臺。乾坤不肯畱殘照﹐海嶽無從問劫灰。莫訝靑萍通夜嘯﹐何妨白雪滿頭來。縱橫且說當年事﹐尊酒淋漓亦快哉。﹝黯黯殘照﹐何計畱之﹐茫茫劫灰﹐何從問之﹐泉明飲酒課耕﹐乃樂天安分之常也。﹞○臥病風塵泉石兩蹉跎﹐歲月催人委逝波。萬事無成心力少﹐一生有幾別離多。夢回弟妹依然失﹐病久交遊誰更過。剩把新詩消永日﹐空牀獨坐彊吟哦。﹝古之傷心人乃有此言。﹞○幽居王孫學賦小山招﹐意气がテ耿未消。燕市酒酣聞擊築﹐吳關人去憶吹簫。功名夢醒玄駒國。卜築門臨白馬潮。回首故園千里外﹐江鄕隨地老漁樵。﹝一肚牢騷﹐借幽居發出﹐此豈幽居人語耶﹗﹞○贈向語可天半峨嵋落照邊﹐漢川東與蜀江連。萬金散盡猶存骨﹐一劍長畱豈學仙。秋水欣逢東海苦﹐馬蹄難遇九方堙。窮途我自憐空手﹐灑淚相看大別前。○詠史朝橫而夕縱﹐志本在溫飽。敝裘先自愧﹐何論妻與嫂。﹝足以服季子之心。﹞匕首西入秦﹐生死在眉睫。秦政非齊桓﹐如何欲生劫﹖﹝明人有論﹐已暢言之﹐此括於二十字中﹐尢見明快。﹞治國與治軍﹐臥龍豈兩事。陳壽亦何知﹐還問司馬懿。﹝掃得痛快﹐如此作詩﹐何妨議論。﹞○王昭君二首六奇已出陳平計﹐五餌曾聞賈誼言。敢惜妾身歸異國﹐漢家長策在和番。﹝咎在陳平﹑婁敬﹐此正論也。○元帝時匈奴已弱﹐帝不欲失信﹐非畏其彊﹐此意詩家未曾道及。﹞漢主曾聞殺畫師﹐畫師何足定妍媸。宮中多少如花女﹐不嫁單於君不知。﹝若故爲自幸之辭﹐不怨深於怨矣。﹞○題閨秀雪儀畫嫦娥便面素箋折疊塗雲母﹐黛筆淸新畫月娥。莫道繡奩無粉本﹐朝朝鏡裏看雙螺。☆諭指字非指﹐江西南昌人。○石城晤林茂之澤國烽煙逐敝貂﹐秣陵人事更蕭條。山頭牧馬無春艸﹐城下東風有暮潮。白髮逢君疑再世﹐淸尊爲我話前朝。天涯便欲相依隱﹐何處空巖著野樵。﹝五六語不必求工而身分自見。一气淸空﹐亦從杜詩中出﹐世人學杜者﹐但求形似﹐得其皮毛耳。﹞☆徐振芳字大拙﹐山東安丘人。○海陵寄李子效淡淡長河落日愁﹐美人芳訊到滄洲。猶龍久矣逃塵世﹐牽犢公然飲上流。赤水有珠歸罔象﹐碧天無際泛虛舟。班荊擬在云深處﹐一醉靑蓮海嶽樓。☆張杉字南士﹐浙江山陰人。○蒲阪道中峻阪長驅匹馬過﹐春風吹客柰愁何﹖重華不返蒼梧駕﹐孤竹空傳《采蕨歌》。北望雲中迷紫塞﹐西來天上瀉黃河。幽懷故國歸何處﹐此日徵衣淚更多。☆沈道映字彥徹﹐江南華亭人。著有《鴻迹軒稿》。○訊﹛髟弗﹜淵水西幽人谷水耽髙臥﹐江村長夏看云坐。淸夢心隨鷗鷺慵﹐獨醒迹向風塵左﹐艸閣蕭蕭六月寒﹐窮探學海傾波瀾。千秋自取性情足﹐一編歌哭來無端。與君成別忽已久﹐不向西郊頻握手。聞道驚濤沒釣磯﹐爲問漁竿無恙否﹖○送霄客南還聚首無多日﹐天涯袂忽揮。苦將遊子淚﹐灑向故人衣。落日河流急﹐寒楓驛路稀。與君俱作客﹐爭柰不同歸。﹝「遊子淚」﹑「故人衣」﹐極平平語耳﹐合用之﹐頓傳出至情﹐知情人所貴點化﹐不專求新。﹞○野泊野渡夕維舟﹐寒潮正急流。雁聲沙際月﹐帆影笛邊樓。獨客難爲夜﹐孤心易感秋。百年同逝水﹐不盡古今愁。○登泖中潮音閣眺望有懷峯頭雲气晝冥冥﹐蠟屐憑髙試一停。湖面日翻荒岸白﹐海門天入亂山靑。孤帆是處隨漁网﹐長笛何人起鷺燈﹖谷水昆陰俱在眼﹐可憐二陸久凋零。○舟泊富林謁陳大樽先生墓富林溪上一盤桓﹐墓道春陰泣漢官。未見丰祠傳俎豆﹐空畱皎日照衣冠。當年碧血靑燐散﹐此地銀濤白馬寒。回首平陵松柏路﹐子規啼徧朔風酸。﹝弔大樽先生﹐只傳其精衛塡海之節﹐而學術詞章槪從闕如﹐此立言得體處。﹞○懷家雪峯他鄕苦憶病維摩﹐皂帽藜牀歲月過。春到竹林無酒伴﹐悲來土室只髙歌。柴桑甲子同元亮﹐筆冢風流繼永和。誰共扁舟橫鐵笛﹐滄江閒理釣魚蓑。☆陸元輔字翼王﹐江南嘉定人。○翼王爲黃陶庵先生入室弟子﹐學術志行不愧師門﹐所爲詩亦復相似﹐鐘﹑譚習气不能染也。○送袁重其歸吳門靑眼滄桑閱逝波﹐百年世事足悲歌。尊前故舊凋零半﹐亂後文章感慨多。鱸膾正堪淹客棹﹐《驪駒》無柰向關河。憑君一寄昌亭淚﹐江左風流更幾何﹖﹝自注﹕時聞葉聖野之訃。﹞○九日侯硯徳病起招尋王氏南園﹝自注﹕次老杜《九日藍田崔氏莊》韻。﹞干戈天地醉鄕寬﹐令節招尋得暫歡。已喜髙秋蘇肺气﹐還愁短髮落南冠。來賓白雁關河杳﹐無主黃花霜露寒。卻憶先朝王相國﹐東籬采菊笑顏看。﹝自注﹕南園爲王文蕭公種菊之處。﹞○送文介石學博歸滇南滇客頻年賦《式微》﹐今朝才見理徵衣。三江日月孤臣老﹐六詔風煙萬里歸。山過碧雞多戍鼓﹐星窮朱鳥近親闈。好音爲寄東來驛﹐莫道南天少雁飛。﹝三詩值悲歌感慨之境﹐無志微噍殺之音﹐可以覘其所養。﹞☆陸宗濰字維水﹐江南嘉定人。翼王侄。○維揚舟次遇鄕人南歸忽聽鄕音喚阿蒙﹐月明橋畔此浮蹤。乘君下水歸帆便﹐寄我平安第一封。﹝與「復恐匆匆說不盡﹐行人臨發又開封」同一天籟。﹞☆餘思復字不遠﹐福建將樂縣人。○不遠艸書多從二王中出﹐予於京口屢見之﹐曾流寓於黃鶴山也﹐聞其非力不食﹐亦屬志士。○贈別江水悠悠江蓼紅﹐江云黯黯別離中。乾坤畱眼觀時變﹐湖海論心有客同。楚國誰能爲玉泣﹐齊門何竟羨竽工﹖長安定有平安信﹐萬里無忘寄朔風。☆侯方域字朝宗﹐河南商丘人。有《壯悔堂集》。○朝宗以古文鳴﹐詩特其寄興﹐識者比之皇甫持正﹑李習之﹑蘇明允﹐最爲愜當。○寄李舍人雯金陵門外昔同遊﹐歸去衰遲有故丘。六季春城喧野雀﹐三山雲气黯江樓。嵇康辭吏非關懶﹐張翰思鄕不爲秋。最是月明照顏色﹐平蕪煙雨使人愁。☆冒襄字辟疆﹐江南如臯人。南渡時﹐用爲推官﹐不就﹐以貢士終。有《朴巢詩集》。○辟疆與宜興陳定生﹑商丘侯朝宗矜名節﹐持正論﹐品核執政﹐不少寬也。馬﹑阮當國時﹐幾罹於禍。後居水繪園﹐以友朋文酒爲樂﹐遠近髙之。○寄吳梅村先生鹽官畱滯嘆蹉跎﹐遺老飄零事若何﹖萬里烽煙橫塞雁﹐五都荊棘沒銅駝。遙瞻吳苑鄕關隔﹐近接邗江涕淚多。聞道子山消息在﹐白頭紅豆只悲歌。○贈柳敬亭憶昔孤軍鄂渚秋﹐武昌城外戰云愁。如今衰白誰相問﹐獨對西風哭故侯。﹝贈敬亭﹐並弔寧南﹐可作羽聲歌之。﹞☆陸元泓字秋玉﹐江南常熟人。○秋玉無家﹐圖己像於水墨中﹐自稱水墨中人。○過河北劉庵先生墓曾雲歸去總天涯﹐三尺荒墳萬古家。若个年年弔寒食﹐半瓢淸酒滴桃花。☆徐波字元嘆﹐江南吳縣人。○元嘆少年任俠﹐後工詩﹐之楚中﹐交竟陵鐘﹑譚二公﹐晚歸老落木庵﹐以枯禪終。生平詩近鐘﹑譚體。牧齋痛貶鐘﹑譚﹐而於元嘆獨許之。○落花花意寒欲去﹐登樓送所思。將分春雨恨﹐似與故人期。野水斷村路﹐孤煙生竹籬。吾徒從此逝﹐忍見艷陽時﹗﹝落花習徑﹐以生新之筆湔除之﹐李義山「髙閣客竟去」一首後﹐復見此詩。﹞☆金人瑞字若采﹐江南吳縣人。諸生。○愁江水流春不當春﹐江花江艸故愁人。開頭捩舵汝何往﹐擊鼓鳴橈皆不倫。巫峽猿啼眞迸血﹐楚天朝雨最通神。老夫欲寄精誠去﹐憑仗髙風達紫宸。﹝此擬杜作﹐似夔州以後詩。﹞☆侯涵字研徳﹐江南嘉定人。○送別鷺賓感家朝宗往事閶闔門邊酒共傾﹐依依酬勸忽分徵。卻愁此別成南北﹐誰道他時隔死生﹗十載黃壚豪士骨﹐千秋靑史黨人名。白頭太傅腸猶熱﹐手把家書倍愴情。﹝自注﹕出朝宗遺札﹐多隔世事。﹞☆劉逢源字津逮﹐直隸曲周人。○郭泰博帶雍容七尺身﹐遨遊郡國擅人倫。如何下士相模仿﹐只愛先生折角巾。○補鍋匠髙隱昔傳磨鏡客﹐奇蹤今見補鍋人。若將姓字畱天地﹐縱使巢由亦外臣。﹝非薄巢﹑由﹐要見不畱姓字爲最髙耳﹐必求其人以實之﹐毋乃鑿乎﹖﹞☆吳兆寬字弘人﹐江南吳江人。○寄懷小修弟萬里江濤接郢城﹐上游節鉞坐論兵。風淸鼓角秋開幕﹐月照旌旗夜勒營。海內功名多難日﹐天涯兄弟別離情。只今漢上烽煙滿﹐慷慨中流憶祖生。☆閔麟嗣字賓連﹐江南歙縣人。著有《臥雪詩艸》。○賓連喜遊﹐蹤迹幾徧天下﹐所遊皆有詩﹐而《廬山》一集﹐尢膾炙人口。緣未見全集﹐止錄二篇。○空水閣欲窮瀑水源﹐峽束忽無路。上有蛟龍居﹐下雜古今樹。數石何漸漸﹐飛動令我懼。側身入空冥﹐盤曲審跬步。陰森鬼搏人﹐日月如未曙。一閣踞其巓﹐靑蒼於此聚。山僧不常棲﹐終年白雲住。雙扉風爲開﹐倚檻時一顧。晚來山雨晴﹐豁見湖光露。畱連空明中﹐恍惚若有悟。﹝起步得此﹐下信手寫去﹐無不入妙。﹞○玉淵潭才過三峽橋﹐溪壑駭聞見。吁嗟此奇觀﹐曲盡水之變。石忽不受水﹐水怒如激電。其勢必斜飛﹐下與蛟龍戰。淵深不敢窺﹐蘚滑試一踐。我有悠然心﹐六虛任周徧。對之神益閒﹐Е洞增余眷。髙歌扶杖歸﹐習習風吹面。﹝向遊天臺石梁﹐見瀑布激石﹐勢怒回轉﹐斜飛亂下﹐如萬斛明珠﹐噴灑跳擲﹐時有語不敢輕吐。讀此詩「石不受水」數言﹐恍置身石梁間也。﹞☆吳嘉紀字賓賢﹐更字野人﹐江南泰州布衣。著有《陋軒詩》。○野人居泰州之安丰鹽場﹐瀕於海﹐刻苦成詩﹐人無知者。自周櫟園侍郎盛稱其詩﹐人爭重之﹐由是陋軒之名與諸名家相埒。○漁洋詩以學問勝﹐運用典實而胸有鑪冶﹐故多多益善﹐而不見痕迹。陋軒詩以性情勝﹐不須典實﹐而胸無渣滓﹐故語語眞朴﹐而越見空靈。然終以無名位人﹐予持此論﹐而眾人不以爲然。然其詩具在﹐試平心易气讀之﹐近人中有此孤懷髙寄者否﹖○送吳眷西歸長林孟夏雨初霽﹐海村桑葉肥。小麥﹛艸斬﹜々秀﹐雉來麥上飛。悵然遠遊子﹐顧盼思巖扉。十年困馬足﹐四體懸鶉衣。世態已閱歷﹐長策莫如歸。樹無甘蔭﹐冰壑無炎輝。從來髙蹈士﹐不厭寒與饑。去去故山中﹐努力餐蕨薇。長林何處所﹐泉潔山秀峙。曖曖人煙際﹐灌木四五里。枝上老鴉多﹐春來各生子。子幼含哺勞﹐子大雌雄恃。恩勤𨿽已極﹐骨肉一巢裏。此時垂白母﹐望遠閭自倚。行路稍欲稀﹐夕陽半山紫。兒今遠歸來﹐無米親亦喜。末語﹐非至性人誰能道出﹖○贈汪秋澗秋澗九尺軀﹐雙腕最有力。自稱艸野臣﹐提刀能殺賊。家破仇未報﹐亡命走江北。黃金買紅袖﹐將身委聲色。荒淫不得死﹐聊復弄筆墨。歐虞及顏柳﹐生气盈丈尺。時賢慕絕技﹐他鄕且謀食。懷中一片心﹐到老無人識。﹝秋澗奇人﹐惟此奇筆足以傳之﹐末語終莫定爲何等人﹐所以爲妙。﹞○哀羊裘爲孫八賦孫八壯年已白頭﹐十年歌哭古揚州。囊底黃金散已盡﹐笥中存一羔羊裘。晨起雪霏霏﹐取裘覆兒女。亭午號朔風﹐兒持衣而翁。風聲雪片夜滿牖﹐殷勤自解護阿婦。裘之溫暖誠足珍﹐不得眾身爲一身。吁嗟乎﹗長安天子非故人﹐羊裘冷落對邗水。他年姓字齊嚴光﹐今日饑寒累妻子。○一錢行贈林茂之先生春秋八十五﹐芒鞋重踏揚州土。故交但有丘塋存﹐白楊摧盡畱枯根。昔遊倏過五十載﹐江山宛然人代攺。滿地干戈杜老貧﹐囊底徒餘一錢在。桃花李花三月天﹐同君扶杖上漁船。誰家酒壚可賒飲﹐一錢先與人傳看。酒人睇視皆垂淚﹐乃是先朝萬曆錢。﹝桃花李花二語﹐偏寫得興髙﹐遊冶相似﹐而結意悲傷﹐傳出麥秀漸漸之感﹐一篇主意全在此也。一裘﹑一錢﹐兩篇是創格﹐亦是絕調。﹞○朝雨下朝雨下﹐田中水深沒禾稼﹐饑禽聒聒啼桑柘。暮下雨﹐富兒漉酒聚儔侶﹐酒厚只愁身醉死。雨不休﹐暑天天與富家秋。檐澑淙淙涼四座﹐座中輕薄已披裘。雨益大﹐貧家未夕關門臥。前日昨日三日餓﹐至今門外無人過。○我昔三首效袁景文我昔客途逢敗兵﹐弦聲旆影魂俱驚。殘騎如狼散艸莽﹐居人雜兔奔縱橫。漁船貪利夜賣渡﹐金多方許載人去。暝色潛行曙則隱﹐口漧腸饑我能忍。我昔攜家亟逃難﹐海云漫漫晝昏晏。野空蹄響賊馬近﹐我船欲速行轉慢。須叟燔燒閭裏紅﹐風漂船入蘆港中。蘆葉菇葉蔽男婦﹐引衣掩塞啼兒口。我昔兵過獨還家﹐畦上髑髏多似瓜。空村無聲雞犬盡﹐籬菊自放霜中花。天南伯兄天北季﹐驚魂棄絕故園地。夜寒鬼語聚稍稍﹐細雨還聞九頭鳥。﹝效景文而體源出於杜老﹐全以質勝。﹞○勸酒歌贈喬邊偕蠟梅開花醞香發﹐親戚攜觶造門闥。造門闥﹐來勸翁﹐念翁遁迹楚云東。皂帽布裙臨大海﹐蘆花蒲葉多淸風。淸風蕭蕭﹐塵起柰何﹖未若蟻浮鸚鵡螺﹐由來酒鄕可避世﹐請翁聽我《勸酒歌》。燭花漾漾酒滿瓢﹐雪飛入檐見酒消。瓢與杓﹐引翁嘗﹐念翁辛苦容貌蒼。汾河恆嶽家鄕遠﹐吳樹淮堤歌思長。長歌復短歌﹐古調淸泠泠﹐不如濁醪注瓦瓶。由來醒者多智慮﹐勸翁一醉安性靈。桑田變易城市攺﹐翁家書卷年年在。東壁捲﹐西壁書﹐中間惟應置酒壺。萊衣芰裳膝前侍﹐偉節慈明天下無。門戶須開﹐明月欲來﹐甕中又漉新熟醅。有書有子願已足﹐翁不痛飲胡爲哉﹗﹝三章音節劇佳。﹞○僻壤僻壤無春至﹐安知春已殘。海云千里黑﹐塞雁一聲寒。老去謀生拙﹐時危作客難。直西是鄕路﹐日日出門看。○落葉枝上曾幾日﹐夜來秋已終。又隨天地意﹐亂下戶庭中。不靜月斜處﹐偏驚頭白翁。何須怨搖落﹐多事是春風。﹝小小題傳出天運自然﹐不怨霜露而怨春風﹐見盛之始﹐已伏衰之機也。小家但工刻畫﹐粗得形似而已。﹞○送周雪客遊新安三秋尋老友﹐千里去新安。地主雲中候﹐天都馬上看。蓬生黃帝竈﹐鶴唳呂公灘。登眺須扶醉﹐深山瀑布寒。○挽鮑念齋﹝有序﹞﹝念齋諱輝祖﹐父夢斗﹐乙酉客蕪城。四月兵屠城﹐輝祖在宛陵﹐聞父訃﹐時方九歲﹐往蕪城尋父屍不得﹐笥中得父敝衣抱歸﹐歲時泣祀﹐奉母守節。母死﹐哀毀成疾﹐因卜地以敝衣置棺中﹐招父魂﹐同母厝於南梁。栽樹左右﹐日夕攀樹枝哀號灑泣。逾年死﹐聞者莫不悲之。﹞獨遘傷心禍﹐應爲早死人。魂招衣當骨﹐淚盡子隨親。孤稚遺天末﹐三棺客海賓。手裁原上樹﹐野陰新。﹝「魂招」十字﹐渾括全意。﹞○新僕語少身初賤﹐魂傷家驟離。饑寒今已免﹐力役意忘疲。長者親難浹﹐新名答尙疑。猶然是人子﹐過小莫輕笞。﹝語語從新字起意﹐一結仁人之言﹐藹然動聽。﹞○內人生日潦倒丘園二十秋﹐親炊葵藿慰餘愁。絕無暇日臨靑鏡﹐頻過凶年到白頭。海气荒涼門有燕﹐溪光搖蕩屋如舟。不能沽酒持相祝﹐依舊歸來向爾謀。﹝三四寫淸貧之況﹐五六狀瀕海之景﹐末點化熟語﹐脫口生新﹐《莊子》所謂「有道妻子皆得佚樂」﹐可以想其髙風焉。﹞○玉勾斜莫嘆他鄕死﹐君王也不歸。年年野棠樹﹐花在路傍飛。●卷七☆沈磐字石均﹐江南吳縣人。諸生。○家石均家靈巖山下﹐名未甚著。楊維斗先生會文二株園﹐取冠眾人﹐揭案珠明寺前﹐時學使者適歲試﹐亦取第一﹐目其文爲一郡之冠。自是四方人士爭欲識石均矣。表此軼事﹐見前輩持衡之當﹐能使人引重云。○七言近體如獅子搏象﹐必用全力﹐不求工於一字一句之間﹐西堂尢太史目爲大家。○陳靖獻公祠﹝自注﹕名迪宣﹐洪時禮部尙書﹐靖難兵入﹐不屈磔死。﹞彊謀成禍亂紆﹐漁陽突騎竟長驅。運籌不少黃羅漢﹐堅壁難逢周亞夫。司馬豈聞嫻將略﹐秩宗何自綰兵符。宮車赴火君臣盡﹐一寸丹心逐鼎湖。﹝嘆齊﹑黃之無謀﹐而鐵尙書之外﹐無能堅守者。﹞分茅薊北控巖疆﹐鼙鼓誰教動範陽。自有長君圖社稷﹐不勞叔父佐成王。丹心願化千年碧﹐弱息難回百煉剛。﹝自注﹕子六人俱被禍。﹞何人輕慷慨﹐忠魂總赴白雲鄕。六月霜飛殺气中﹐收孥令下市朝空。生無面目湛三族﹐死念君王哭兩宮。精貫白虹隨落日﹐魂歸丹陛起悲風。宛溪舊接秦淮口﹐嗚咽流澌水不東。○采石磯望開平王戰處咫尺江陵王气浮﹐東南根本治揚州﹖關中早勸髙皇定﹐河內先從世祖求。狐鼠依山還背水﹐將軍破釜更沈舟。只今寂寞長幹路﹐楊柳蒹葭滿目愁。○金陵漫興崎嶇一馬駐江幹﹐叔寶聊開南極天。驟見蛟龍失雲雨﹐已知燕薊下樓船。旌旗晝閃三山外﹐壁壘星沈五校前。藩鎭望風爭款附﹐故將鳴鏑射中堅。﹝此見小朝廷之無人也。倚托四鎭﹐而二劉反戈﹐亡岌岌矣。○張天祿從劉良佐後射黃得功中喉﹐故有鳴鏑射中堅句。﹞元老宜參帷幄籌﹐誰令分閫鎭揚州﹖廟堂決勝全無策﹐宰相臨戎豈自由。百戰餘生終殉國﹐九原遺恨在同舟。至今嗚咽邗溝水﹐徧繞蕪城哭未休。﹝此專閔史閣部之殉國﹐見孤忠無助也。﹞江表初開南國疆﹐衣冠不數舊貂。那堪繳隨鴻鵠﹐豈有梧桐集鳳皇﹗黨錮十年虛反覆﹐興亡千載重淒涼。繁花泯滅烏衣巷﹐怨恨分明石子岡。﹝馬﹑阮借黨人之名﹐戕虐士類﹐所謂人之云亡﹐邦國殄瘁也。﹞萬馬臨江擁健兒﹐上游諸將半橫屍。鳳城夜啟宮車出﹐鵲觀塵飛漢祚移。張象望旗驚鼓噪﹐褚淵受爵愧期賾。諸公好去乘時會﹐莫入商山賦《紫芝》。﹝宮車奔竄﹐國祚煙消﹐諸公不爲袁粲﹐願爲褚淵矣。孟津不足道﹐虞山能毋怍於中乎﹗﹞☆蔣平階字大鴻﹐江南華亭人。○送羅夢章比部省親還蜀歸心遙系武功天﹐巫峽春風萬里船。錦水有桑堪養母﹐邛關何地可籌邊﹖云迷八陣愁魚復﹐路轉三巴泣杜鵑。自嘆碧雞詞賦客﹐十年旌節竟空懸。○禹陵撬輦逢堯祀﹐垂裳拜舜年。剖圭開日月﹐瘞玉鎭山川。南幸遊方豫﹐東巡駕不還。衣冠辭嶽牧﹐劍舄步神仙。寢廟春常閉﹐宮車夜自懸。千秋明徳遠﹐萬眾寸心虔。海闊滄江外﹐星臨斗柄前。金莖畱曉露﹐碧殿鎖靑煙。魍魎猶畱鼎﹐蛟龍想負船。秦碑荒艸合﹐漢白雲連。蒼水書難得﹐玄狐可傳。按圖通百粵﹐淚盡九疑天。﹝鋪敍有倫﹐不蔓不竭﹐此長律體也。陳﹑杜﹑沈﹑宋素稱擅長﹐元﹑白滔滔百韻﹐才有餘而律不嚴矣。作者隊仗自然﹐淺深合度﹐猶可望見初唐。﹞○送李分虎之滇黔萬里南中路﹐春風入五溪。地分銅柱北﹐山險桂林西。樹酒尊堪泛。船棹自攜。關梁莊喬設﹐碑字武鄕題。水出滇池倒﹐天臨瘴嶺。鳥言通八部﹐繡面接諸黎。聖武初經略﹐徵南振鼓鼙。三軍持畢節﹐一節下和泥。荒服開州郡﹐窮邊走寄。闌干紅入﹐歌舞白狼齊。漢使難重問﹐磨崖不可梯。烏蠻新幕府﹐屬國舊朱提。君聽南徵曲﹐能令鄕思迷。山深鸚鵡語﹐花老杜鵑啼。河外靑蛉縣﹐關前白馬氐。還將《碧雞賦》﹐遲爾到金閨。☆李鄴嗣字杲堂﹐浙江鄞縣人。諸生。○平生以著書爲事﹐著《漢語》《南朝續世說》﹐語中寓筆削予奪﹐鄞人多師事之。詩品刊落凡庸﹐不肯一語猶人﹐浙人中獨開生面者。○繡州孝女﹝女李氏﹐志在事親﹐遂終身不嫁﹐年四十七。﹞遠我父母﹐事人父母。誰無父母﹐誰有父母﹖﹝一解。﹞少慕事親﹐十年不字。長慕事親﹐終身不字。﹝二解。﹞謂我女子﹐謂我男子。宛然孝子﹐宛然處子。﹝三解。﹞有父子倫﹐無夫婦倫。嬰子後﹐惟此一人。﹝四解。﹞暮雨梨花﹐年年寒食。麥粥一盂﹐父母之側。﹝五解。○古音古節﹐作者所創﹐可以當樂府讀。﹞○出烏石山後失道習僻厭平阡﹐歧道入榛莽。笮足不肯回﹐牽拂堅初往。稍進不見天﹐竹葉大逾掌。隙處迷煙雲﹐日腳不落壤。直躬礙枝榦﹐漸傴安得仰。兩袖競翅張﹐冒棘先用顙。導者未識誰﹐後趾蹴前糸兩。人獸盡無音﹐但聞碎籜響。三里幸出叢﹐目光久黨莽。始見樵子行﹐寸心翻惚恍。﹝字字刻削﹐極苦乃得極甘﹐孟東野後﹐見此一人。﹞○得杖旣出賀險盡﹐瞻前乃復陡。小憩對古松﹐支離類此叟。策足恥言疲﹐恐落僕夫後。山人指爪彊﹐折竹等蒲柳。憐予進一莖﹐玆意感君厚。忽若當顚危﹐倚仗得奇友。山魈不敢爭﹐空潭戲蚴。翼足漸以輕﹐影逐孤雲走。笑謂同行人﹐騰嶽等培婁。﹝承上一首來﹐詩格亦從苦得甘。﹞○自大嵩上二十里至福泉精舍捨舟上樵徑﹐晴眺分纖毫。循途凡屢盤﹐獲奇隨所遭。崩崖露云根﹐長風勢漸饕。諸巒徐束體﹐始識身已髙。在輿尙苦疲﹐何況舁者勞。斗上復稍垂﹐豁然辟林坳。老松得成鱗﹐巖土抽春毛。梵僧構幽棲﹐人龍同一巢。入門气得蘇﹐豆筍羅山庖。到此慚浮名﹐徒爲猿鳥嘲。﹝「諸巒徐束體」四語﹐少陵手筆﹐亦是少陵心事。﹞○囊云大師山居夫子邈然去﹐孤峯自辟門。地容方丈潔﹐天護艸堂尊。風節千春見﹐行藏兩世論。荒荒西日下﹐梵磬肅朝昏。﹝「天護艸堂尊」一語﹐卓絕﹐能當此者﹐宇內曾有幾人﹖﹞☆彭孫貽字仲謀﹐浙江海鹽人。拔貢生。○螺川晤黃交侯共談家難感憤書懷干戈滿地接山城﹐所在流亡苦甲兵。遊子那堪天北望﹐孤舟應共雁南徵。俱傳欒布收彭越﹐相對黃公哭阮生。惆悵莫須論往事﹐嶺猿已過第三聲。☆王猷定字於一﹐江西南昌人。選貢生。著有《四照堂集》。○於一遭亂居廣陵﹐以詩古文自負﹐書法亦在晉﹑唐之間。○螺川早發月落秋山曉﹐城頭鼓角停。長江流剩夢﹐孤棹撥殘星。露濕鷗衣白﹐天光雁字靑。蒼茫回首望﹐海嶽一孤亭。﹝「大江流漢水﹐孤艇接殘春」﹐漁洋賞費此度詩爲十字千古﹐三四寫舟行早發﹐亦復入神。﹞☆黃虞稷字兪邰﹐晉江人。諸生。○兪邰以諸生召入修《明史》﹐食七品俸﹐當時以爲盛事。○次林茂之先生八十自紀韻八十才名徧九州﹐先朝遺老至今畱。聽談舊事開元載﹐早識詞人萬曆秋。藜杖尋詩荒徑外﹐松風坐客小樓頭。乳山咫尺能招隱﹐我欲從之一溯遊。☆許友字有介﹐福建侯官人。著有《米友堂集》。○錢蒙叟《吾炙集》稱有介詩無句不妙﹐無字不妙﹐及讀其所收﹐俱近淺率。今錄二章﹐其七言一章﹐系《詩觀》中采入者。○江行有餉予酒者送酒荻花邊﹐今宵醉晚煙。隔燈分夜話﹐曲枕學枯禪。暑气全歸雨﹐潮痕半入天。蘆中人不盡﹐結社在漁船。○送鄭一作客苔繡銀刀佩古囊﹐雞聲勒馬著衣裳。揮杯滿目皆朋友﹐亂世逢場卽故鄕。斷岸孤舟千里夢﹐曉天殘月萬家霜。悲予獨自看花後﹐春柳深深冷艸堂。☆戴本孝字務旃﹐江南和州人。布衣。著有《前生餘生詩稿》。○《池北偶談》載﹐務旃性情髙曠﹐在京師時﹐夜與友人談華山之勝﹐晨起卽ゎ被往遊。新城贈詩所云「洛陽貨畚無人識﹐五月騎驢入華山」是也。詩近平直﹐玆錄其集漢魏集陶數章。漢魏集律○感懷良時不再至﹐﹝李陵。﹞何乃太區區。﹝無名。﹞萬事無窮極﹐﹝阮籍。﹞九州焉所如。﹝曹植。﹞憂心常慘戚﹐﹝蘇武。﹞養志在沖虛。﹝阮籍﹐﹞願化雙黃鵠﹐﹝無名。﹞悠悠去故居。﹝阮籍。﹞○秋殘良時忽一過﹐﹝阮。﹞白日半西山。﹝王粲。﹞哀彼寒霜厲﹐﹝馬明生。﹞空令蕙艸殘。﹝無名。﹞微歌發皓齒﹐﹝嵇康。﹞時俗薄朱顏。﹝曹植。﹞奄若風吹燭﹐﹝無名。﹞人生一世間。﹝徐。﹞○送別遠送新行客﹐孔融。中心摧且傷。徐。寒蟬鳴我側﹐曹植。孤雁獨南翔。曹丕。努力加餐飯﹐無名。隨時愛景光。蘇武。勉哉修令徳﹐鐂植。別後莫相忘。曹植。律陶○贈野人樂與數晨夕﹐區區諸老翁。貧居依稼穡﹐繞宅自蒿蓬。懶惰故無匹﹐箴規向已從。閒居三十載﹐鄕裏習其風。○課農所營非近務﹐相命肄農耕。井竈有餘處﹐林園無俗情。酒能百態﹐菊爲制頹齡。遂令介然分﹐不爲好爵縈。○田家少無適俗韻﹐甘以辭華軒。但道桑麻長﹐而無車馬喧。服勤盡歲月﹐守拙歸園田。終曉不能靜﹐雞鳴桑樹顚。﹝集陶勝於集漢﹑魏諸作﹐以陶有名句﹐漢﹑魏惟在气骨也。此章尢極自然。﹞○葺山中田廬素襟不可易﹐性本愛丘山。懷役不遑寐﹐躬耕非所嘆。敝廬何必廣﹐虛室有餘閒。歲月相從過﹐吾生夢寐間。☆戴移孝字無忝﹐江南和州人。布衣。○無忝﹐務旃之弟﹐志行相似﹐詩品髙於乃兄。○從軍行南山射猛虎﹐北海斬長蛟。生平一雙手﹐出門隨所遭。男兒丁亂離﹐安忍坐蓬蒿。可憐太平人﹐低頭弄錢刀。艸木同腐朽﹐烏知賢與豪﹗﹝作丈夫語。﹞○喜遇方三素伯於長幹北客南歸數千里﹐聞君適過長幹寺。牽衣入寺歷訊之﹐扁舟又向吳淞水。君數貽我書﹐我未識君面。腸中宛轉如車輪﹐長江漫漫不相見。江上水鳧入戶啼﹐衰煙斷柳風淒淒。橫江破巢不忍歸﹐天涯誰是心相知﹖正欲舟渡江去﹐聞君復就長幹路。君出南城我入城﹐千萬人中恰相遇。城頭戎馬驕且嘶﹐與君同著婦人衣。侈言得志此何時﹐可憐頭髮如靑絲。酌酒壽君跽復起﹐鬱鬱鐘山气還紫。莫遣腰下靑芙蓉﹐化作雙飛入江水。酒酣歌放不可休﹐記得州是蔣州。來朝同買釣竿去﹐矯矯萬里隨白鷗。﹝歷敍離合情事﹐曲折如話。「同著婦人衣」﹐爲避亂也﹐用李密故實﹞○答人述先君舊事莫道吳興事﹐酸風刺骨寒。相知皆死別﹐無處問平安。故鬼千家哭﹐孤城百戰難。當時衣上血﹐今日與誰看﹖﹝無忝父名重﹐前朝推官﹐死難時﹐作絕命辭數章。﹞○訓子已入愚公谷﹐甘爲鄭子眞。兒孫猶漢臘﹐晉魏有秦人。讀《易》無如《損》。遺安一味貧。更嫌名累汝﹐筆硯不須親。﹝《損》先難而後易﹐以遏欲爲主﹐遺安以貧﹐眞能遺安者也。前民訓子語皆切實。﹞○牧牛吾道已滄洲﹐黃冠學牧牛。有書時掛角﹐作畫笑籠頭。短布逢長夜﹐逃名得上流。一聲何處笛﹐吹盡古今愁。﹝寧戚語﹑巢父事﹐運化自佳。﹞○惜誓萬古刀赤手磨﹐休將劍術責荊軻。一門爭死無完卵﹐三戶偸生作楚歌。不信靑蠅還賜弔﹐堪悲黃雀自投羅。行看滄海揚塵日﹐才見西山木石多。☆曾傳燦字靑藜﹐江西寧都人。著有《止山集》。○靑藜選本朝詩﹐名《過日集》﹐所選純不勝雜﹐而人才略備﹐余於此竊有取焉。兄名畹﹐並以詩名﹐有雙丁之目。○將立春同友郊外眺望羣動各有息﹐玆遊成我閒。气交寒暖候﹐春到有無間。寒石自流水﹐夕陽多遠山。離離林下屋﹐時見鳥飛還。○歲暮武陵別葉子九往京口殘臘無佳日﹐況當離別年。布帆從此去﹐江水正茫然。貧賤愁中路﹐風波亂後天。好將古今淚﹐寄與夕陽船。☆蕭詩字中素﹐江南松江人。○中素隱於梓人中﹐人以工役之﹐往役受直﹔待以詩人﹐則行朋友之禮。古人賣漿儈牛之伍也。惜其詩未能多見。○答董子紹舒南村有遺叟﹐寂寞居河濱。一褐常見肘﹐數椽聊寄身。所志在不苟﹐食力甘苦辛。閒來把魚鉤﹐終日無纖鱗。晴霞映眉宇﹐野火光燐燐。坐久發淸嘯﹐怡然全我眞。於此頗有得﹐勿謂原思貧。﹝詩卽自道生平﹐「所志在不苟﹐食力甘苦辛」﹐得陶公語意。﹞☆趙潛字雙白﹐福建漳浦人。有《冷鷗堂集》。○許九日以詩見訪次韻才獨寄气混茫﹐喜君同調卽同鄕。荔支家國煙蕪在﹐鼙鼓乾坤道路荒。江上偶然逢月旦﹐笛中容易慟山陽。﹝自注﹕爲石齋先生。何時欲發婁江棹﹐千樹梅花寄八行。自注﹕問訊梅村先生。﹞○呈梅村先生婁水龍門未易親﹐休官無過隱之貧。蒼梧往事余雙淚﹐白首名山只一人。鷗鳥欲分髙士席﹐梅花能伴苦吟身。投閒自是千秋計﹐落日寒江理釣緡。﹝蒼梧往事﹐梅村詩中追念之﹐不似牧齋全不提起。﹞☆毛會建字子霞﹐江南武進人。○回雁峯山到衡陽盡﹐峯回雁影稀。更憐歸路遠﹐不忍更南飛。☆董以寧字文友﹐江南武進人。○文友與陳太史其年﹑鄒進士︳士並有才子之目﹐生平急友朋難﹐奮不顧身﹐亦豪士也。○行路難君言羞與樊噲伍﹐君言李蔡何足數。豈知人生亦有命﹐天下賢豪賤如土。況聞長安路﹐行者亦太苦。君不見衛霍功名由女弟﹐竇田失意因杯酒。一日不得西京歡﹐公候將相難白首。後人更憶華亭鶴﹐前人已嘆東門狗。何如五陵俠少年﹐紅韁白馬黃金鞭。彈丸落處胡姬笑﹐日日濫醉春風前。○席上看弄丸歌臨淄卽墨天下聞﹐鬥鷄走狗紛如雲。我來作客喜結構﹐唇舌不減樓君卿。銀花之脯八帶魚﹐主人邀我飲半醺。當筵少年擊鼉鼓﹐更一少年袒臂舞﹐足下紅錦靴﹐腰間五絕組。手持一丸摩云端﹐一丸未落復一丸。雙丸將落承以頂﹐須臾重入雲中看。更出七丸在肘後﹐兩手承蜩左復右﹐旁有少年拍手嗤﹐大言此技安足奇。摩頂至地身倒懸﹐以足弄丸目不施。七丸上下聲相擊﹐擊聲一依鼓爲節。是時我醉不欲眠﹐紛紛羅袖屏前列。﹝前一人弄丸﹐已如莊生所云矣﹐後少年以足弄丸﹐而目不加施﹐尢爲幻中之幻。詩如史公作傳﹐毫髮畢見﹐韻語中不意如此神奇。﹞○渡淮黃河經北徙﹐千里背淮流。遠樹煙中暝﹐荒城天際浮。人歸二三月﹐南去一孤舟。何處王孫釣﹐傷心古渡頭。﹝讀「荒城天際浮」五字﹐爲淮人傷心﹐今更堤髙於城矣。﹞○酬鄒眉雪山右見懷入市吹簫一酒杯﹐十年漂泊孝廉才。蘇君說趙謀方用﹐庾信辭梁賦轉哀。家本談天開稷館﹐心傷落日望燕臺。蓮花萬仞飛鴻過﹐何處空傳《歸去來》﹖○閨怨流蘇空系合歡牀﹐夫婿長徵妾斷腸。畱得當時臨別淚﹐經年不忍浣衣裳。﹝詩人寫淚者多﹐無寫到此者。﹞☆陳子升字喬生﹐廣東人。縣諸生﹐以薦舉官給事中。○喬生詩麗而有骨﹐原本義山﹐近代中可儷楊升庵。○昔昔鹽鴛鴦樓外烏欲棲﹐毒瑁梁間燕吐泥。月暈圓隨漢東奉﹐天河傾向汝南雞。萬方儀態華燈出﹐一笑橫陳翠帳低。愁見曉鴻徵塞北﹐不知天將定遼西。☆何嘉延字奕美﹐浙江山陰人。○燕子樓極目古徐州﹐斜陽睥睨愁。黃河聞攺岸﹐紅粉尙名樓。芳艸長埋恨﹐悲風不待秋。尙書遺墓在﹐可有環遊﹖﹝地已變遷﹐樓名長在﹐一女子之貞﹐亦足不朽﹐可以風世矣。﹞☆張可度字筏﹐江南江寧人。○廬山懷古父居黃閣女崆峒﹐流水桃花石室中。無限炎威竟何在﹐成仙卻讓李騰空。﹝自注﹕林甫女也。李白有《送內之廬山訪女道士李騰空詩》。﹞☆沈欽圻字得輿﹐江南長洲人。邑諸生﹐贈內閣學士兼禮部侍郎。○後學周準塡諱。○國初詩沿明季余習﹐多宗竟陵﹐先大父往復陶﹑杜﹐自攄胸臆﹐未嘗求工而自中繩削。陸起頑太僕謂鐘﹑譚之風流毒天下﹐不能濡染﹐沈生大是豪傑之士。太僕﹐先大父師也﹐不輕許人﹐當時以爲篤論。○春日招諸生春風來融融﹐好花自爲開。好鳥林間鳴﹐求友聲喈喈。我心適無事﹐觸物俱和諧。鳥尙求其羣﹐人豈無同儕﹖花下設杯酒﹐願與諸子偕。中心諒有得﹐各自抒我懷。元化本大公﹐何用分形骸。﹝春風沂水﹐無非天趣。﹞○生祠虎丘七里塘﹐生祠何累累﹗榱棟髙入云﹐丹ぬ紛陸離。連墻與接牖﹐屹然豎丰碑。下承以﹐上蟠以龍螭。華文表徳行﹐大論抒猷爲。某公居官日﹐曲折行其私。析利如秋秧﹐忘卻民膏脂。文中頌淸節﹐飲水邁伯夷。某公居官日﹐斷獄無矜疑。五刑任喜怒﹐罔卹童與耆。文中頌仁愛﹐臯陶爲士師。周覽諛悅文﹐一例慚恧辭。舊有遺愛人﹐行政介且慈。行如打包僧﹐蕭然去官時。士民走相送﹐各各涕漣ㄝ。誰爲建祠宇﹐惟畱後人思。好官無生祠﹐墨吏有生祠。好官與墨吏﹐行人知不知﹖﹝傾吐出之﹐如白傅《秦中吟》﹐辭气風骨﹐無一不肖。﹞○除夕書事匆匆歲欲盡﹐有客過我廬。云有急難事﹐彊梁禦諸途。一身惟赤手﹐何以還裏閭﹖君能急人患﹐哀聲爲君呼。援手實我分﹐焉敢辭有無。所愧生計薄﹐末由足君須。傾橐贈之去﹐饋歲無畱余。恐乖家人意﹐歡顏對妻孥。妻孥知我心﹐笑言倍怡怡。依然煨﹐聊復換桃符。入夜四壁淸﹐此心眞晏如。﹝童奴石義托身於阮懷寧府中﹐頗用事﹐家五弟衷赤往﹐謂微官可得﹐旣至﹐弟識亂徵﹐時遊倡樓﹐示荒嬉不可用﹐乃放歸﹐乍歸而畱都不復守矣﹐喜其能識時﹐自污以免﹐因贈以詩﹞都督滿街走﹐職方賤如狗。﹝自注﹕時童謠。﹞此時乾坤入醉鄕﹐君臣嬉戲同披猖。剪伐連枝折故劍﹐一网盡欲罹鸞凰。僕隸招邀吾弟去﹐人頭畜鳴日相遇。寸心陡觸大廈傾﹐厝火積薪難久駐。自荒於色耽倡樓﹐是鄕足樂眞溫柔。香濃魄醉不知返﹐一笑似欲三年畱。懷寧謂是妄男子﹐收拾行裝子休矣。歸來三月陪京亡﹐子嬰奔竄紲於枳。沙虫猿鶴總消沈﹐大地旋看換途軌。吾弟依然把耒耕﹐閒中常話小朝廷。從今永斷冠纓夢﹐抱犢眠云無限情。○贈徐元嘆﹝波﹞少年爲俠客﹐萬金散盡不少惜。中歲爲詩人﹐遠之楚澤哀靈均。歸來慕隱者﹐脫棄浮榮如土苴。晚歲依空門﹐庵名落木歸本根。我來訪君荒山裏﹐畱客晚餐烹菊杞。夜寒ゎ被擁繩牀﹐月滿空堂疑積水。不是尋常話箭鋒﹐生平披豁見心胸。卅年無限悲涼事﹐付與晨鐘暮鼓中。﹝贈詩竟作元嘆小傳﹐起手八語﹐立格甚奇﹐一結蘊含可思。﹞○秦良玉遺像縵纓銀冑垂紅﹐衤兩襠耀日風前披。滿月粉頰揚靑眉﹐繡旗飄翻擁長鈹。誰人結束整隊伍﹐知是石主女土司。英雄自古出巾幗﹐投石戰場壯顏色。當年平靖奢崇明﹐一騎紅裝萬人敵。手持長繩入賊陳﹐縛賊歸來向空擲。思宗季年紛戰爭﹐勤王誓師萬里行。至尊一語表英武﹐「桃花馬上請開纓」。﹝自注﹕思陵賜詩中句。﹞後來獻賊入巴蜀﹐齠齔不遺橫殺戮。勤王兵殘勢窮蹙﹐子喪弟死一身獨。連斬六賊力已殫﹐拔刀自刎身不辱。忠勇義烈兼有之﹐女中張許誰能續。卽今遺像余桓桓﹐摧激人間壯士肝。願將效死沙場女﹐追配從軍古木蘭。﹝千古奇人﹐詩亦極力寫之。○《明史》謂良玉壽終於家﹐然先大父同時人﹐亦似有據﹐豈所云所聞異辭者耶﹖﹞○梅冰霜磨煉後﹐忽放幾枝新。獨立江山暮﹐能開天地春。自然空色相﹐誰與鬥精神﹖野客閒相對﹐如逢世外人。﹝脫盡窠臼﹐籠罩前人。﹞○詠史臥薪嘗膽日﹐縱飲擘箋時。但識憑江險﹐而忘厝火危。一堂爭洛蜀﹐四鎭角熊羆。此日王夷甫﹐淸言或未宜。君臣魚水合﹐半壁且遊嬉。殿上黃幡綽﹐宮中郭順時。還須求故劍﹐愼勿剪連枝。野老瞻烏意﹐茫然空爾思。﹝此畱都時事也。不止「從臣皆半醉﹐天子正無愁」矣。須求故劍﹐勿剪連枝﹐艸野自存公論。﹞○後詠史江山何止割鴻溝﹐白馬靑絲尙未休。貂到續余惟狗尾﹐侯當封處總羊頭。不容黨錮逃張儉﹐只許煙花選莫愁。況是龍蛇互相鬥﹐元戎若个賦同仇﹖東周東漢竟如何﹐消息傳來豈盡訛﹖嬉戲無如李天下﹐詼諧合有鏡新磨。摸金使者徵求徧﹐指鹿無臣煬蔽多。江較野人空悵望﹐恐教荊棘臥銅駝。﹝連上二章﹐小朝廷之亡亟亟矣﹐可云詩史﹐詎止隸事之工。﹞○重陽後二日同葉聖野襄補登髙如此河山著此人﹐登髙觸緒總傷神。有朋共灑新亭淚﹐無扇能遮庾亮塵。白雁唳時來絕塞﹐黃花開日過經旬。傳聞消息君知否﹐世外巢由作鳳麟。○聞錢蒙叟尙書辭世眞共麻姑閱海桑﹐俄看文曜掩寒芒。石城眾只哀袁粲﹐南部名曾重範滂。已隕柳枝空有室﹐﹝時河東君隨死﹐所居名我聞室。﹞未荒紅豆尙畱莊。史才天與因多壽﹐轉使詞人咎彼蒼。﹝原其曾爲範滂﹐正惜其不爲袁粲也。末以天付史才寬之﹐若回護﹐若不回護﹐工於諷諭。﹞○送楊曰補南還去年春盡同爲客﹐此日君歸又暮春。最是客中偏送遠﹐況堪更送故鄕人。﹝四層曲折﹐一气傳寫﹐又脫口而出﹐略不雕琢﹐是唐人絕句品格。﹞☆梁逸字逸民﹐江南昆山人。著有《紅葉村詩》。○逸民人與詩俱不入時﹐葉文敏序而傳之﹐卷中意味稍薄﹐而氛峽俱湔﹐悠然自遠。○把酒桃花下茅屋水聲裏﹐面面桃花紅。深杯獨淺酌﹐花落盈杯中。今日向花醉﹐明日枝頭空。開落固有時﹐何用嗟春風。○泊舟古渡渡頭楓葉正飄零﹐驛外空傳舊有亭。兩岸云封千嶂白﹐五更霜落一燈靑。濤聲入枕愁先覺﹐寒气侵人酒易醒。莫向洞庭悲木葉﹐恐驚瑤瑟怨湘靈。☆阮旻錫字疇生﹐福建同安人。○還家盡室遁江村﹐乍歸未識路。卻問路旁人﹐爲指門前樹。癡兒各長成﹐有弟亦同住。病妻久臥牀﹐淹淹迫歲暮。獨客苦思鄕﹐還鄕如客寓。二親掩重泉﹐淒淸感霜露。回首望禾江﹐舊廬杳無處。信宿不遑安﹐又復出門去。﹝向於京口見無名氏詩﹐有「萬里是鄕家是客﹐三冬披葛夏披錦」句﹐寫盡作客情事﹐讀此詩尢覺黯然。﹞○詠薇微雨春舒葉﹐嚴霜歲植根。一拳滄海曲﹐千載首陽魂。嘆世君臣薄﹐聞風艸木尊。商周日已遠﹐采罷亦何言。﹝詠髙節也。不脫不粘﹐得老杜詠物體。﹞○七忠祠遺廟淒涼落照余﹐諸公抗節竟何如﹖可憐苦戰平都督﹐不及臨戎鐵尙書。風雨孤城猶黯淡﹐河山故國已丘墟。峨眉亭上題詩客﹐千載傷心論革除。☆陶字昭萬﹐以生當季世﹐更字季﹐江南寶應人。著有《湖邊艸堂》《舟車》等集。○陶處士詩﹐英偉沈摯﹐感時傷亂之作﹐以詩爲史﹐直欲上溯杜陵。○薰樵字樵。萊陽人﹐與陶季皆以一字爲字。○當垂老別槍雲起西陲﹐陰翳紛四塞。地缺紫溟漲﹐天傾白日蝕。中原正格鬥﹐東南括民力。宰相出管兵﹐奔走不得息。江漢恃鎖鑰﹐矯矯虎而翼。尾大莫敢制﹐癰潰徒自戚﹐帶甲十萬人﹐秦越終異城。諸藩復流虐﹐淮泗苦畢弋。天子日深居﹐優詔還示徳。側聞京尹令﹐上奉司馬檄。大募勇健兒﹐蹶張守塢壁。老夫年半百﹐須髮尙黎黑。沃土棄蓬蕭﹐諸男死鋒鏑。入爲饑寒並﹐出爲豺狼逼。不如事徵戰﹐橫行寄胸臆。﹝孤獨饑寒﹐復爲官長困逼﹐不如轉戰之冀幸於萬一也。與少陵之「家鄕旣蕩盡﹐遠近理亦齊」﹐同一用意。○鮑明遠有代古人題詩﹐當猶代也。﹞○當新安吏我生遘末造﹐天戒猶未央。連延三輔地﹐十歲九旱蝗。害气致晦蒙﹐妖星爲槍。有時雨如血﹐疵癘見伯彊。中原復凶饑﹐行者心盡傷。城郭漸蕪塞﹐弱肉爭豺狼。邊境士易驕﹐脫巾呼癸庚。絲管斂且盡﹐國計何蒼黃。守臣系安危﹐川決必有防。涓涓不能遏﹐泛濫日以長。蛾賊關西來﹐縱橫入畿疆。詔紙下六郡﹐大義誠激昂。我亦良家子﹐戴履共一王。聞詔卽自誓﹐肯復依舊鄕。雄劍久掛壁﹐拂拭生輝光。持此報恩去﹐存歿惟沙場。○當石壕吏結帶事遠方﹐六親相決絕。明日疆場人﹐今日尊酒別。遠人語六親﹐此行勿啼血。丈夫急國難﹐艸莽亦臣節。中宵聞點兵﹐慷慨荷長戟。落月光虧蔽﹐泉流水嗚咽。同行各有類﹐宛馬蹄踣鐵。臨敵憤欲前﹐賊勢頗猖獗。至尊日西顧﹐屈指大獻捷。嗟域羊將狼﹐情事不可說。前日偵者至﹐願卽受羈紲。幕府爲解頤﹐轅門盡歡悅。革面未旬日﹐仍復據其穴。全楚人刳屠﹐中州土崩裂。王孫屢嬰禍﹐宰相實塞拙。悔罪獨雉經﹐誰云是明哲。我本遠戍人﹐顧此憤益切。進止莫敢議﹐吞聲駐冰雪。﹝流寇僞降旋叛﹐而樞臣剛愎自用﹐至全楚受屠﹐王孫被難﹐張獻忠所云「借王以斷楊嗣昌之頭也」﹐計無復之﹐悔罪自經﹐而國事不可爲矣。此種詩令讀者可以論世。﹞○當新婚別憶昔妾未字﹐生小皆淸門。相逢兩無忌﹐比捨同六親。十四年稍長﹐逡巡始畏人。十五值時難﹐風雨啼空村。十六今於歸﹐媒妁無一存。前日府帖下﹐淮南大興屯。王事不敢避﹐執殳行苦辛。君行在須叟﹐ブ席難久溫。君意豈獨忍﹐柰此覆冒恩。黃巢犯東都﹐六宮如飄塵。至尊尙莫保﹐況乃窮身。裁縑作衤兩襠﹐密裹以純。君情毋棄捐﹐妾有雙淚痕。○將進酒白日黯黯容易過﹐春風玉顏當柰何﹗君能忘憂我和歌﹐重傾疊酬金叵羅。雋鳳脂﹐劈麟脯﹐炊珠羹﹐流玉醑。憂來塡膺不能食﹐何如交歡及爾汝。君不聞閉關沈湎稱達生﹐又不聞大呼狗竇千載名﹐人生不飲空獨醒。○苦雨詞鄱江イイ吹雨天﹐五月無禾成白田。桔橰𨿽具下力難﹐可憐來日無朝餐。辛勤終歲不得息﹐昨夜傳聞羽書急。君不見東鄰向壁哭未休﹐長男輸役中男囚。○曹舍人寓齋聞搗衣作廣庭月白秋漫漫﹐主人有酒畱客歡。誰家思婦罷織素﹐坐調淸砧當夜闌。砧聲斷續露華濕﹐不聞門外莎雞泣。同是天涯離索情﹐感時最有閨中急。力盡回房淚點多﹐遙憐此際蹙雙蛾﹐西風入懷柰獨何﹗○贈陳藹公往者曾讀《邊令傳》﹐云是保定陳子作。才雄法贍有根柢﹐菁英滿前气旁魄。我嘗仿佛思其人﹐千里停雲阻河朔。今年得遇恆山陽﹐鬥酒論文慰蕭索。憶余爲客西復東﹐門前車轍無一同。髙曾規矩久蕪沒﹐後人不識般亻垂工。君今著書已逾尺﹐況復身親見兵革。一一笑皆有由﹐豈是尋常老逢掖。莫言上策不見收﹐長安少年多徹侯。君才如此合貧賤﹐且醉醇酒吟淸秋。君不見江河之勢原東流。﹝邊令﹐米脂令邊大綬也﹐曾發李自成祖塋﹐藹公作傳表之。﹞○蠻觸行秋林濕盡土花碧﹐蝸牛延緣不逾尺。角中兩大安如山。胡爲相尋日相﹖東帝西帝齊與秦﹐當年自謂英雄人。一朝粘壁竟槁死﹐沛公出爲漢天子。﹝橫覽古今﹐何非蠻觸﹐借齊秦以發其大凡。﹞○陳思王墓斜日下髙樹﹐秋風生細塵。可憐衰艸地﹐猶是建安人。白屋更新主﹐靑山結故鄰。童童雙檜在﹐風雨各千春。﹝三四語爲時所稱。﹞○題康郎湖忠臣廟壁艸昧龍爭日﹐風雲得武臣。乘時元赤幟﹐奮迹豈黃巾。羽檄綏南服﹐天垣動北辰。斷蛇先讖楚﹐逐鹿後降秦。建業王居正﹐洪都戰血新。旌旗迷過鳥﹐矢石駭潛鱗。借箸應無匹﹐焚舟若有神。阽危神稷重﹐仗節死生均。日月躔雙璧﹐羌戎奠九垠。君恩五等錫﹐士气一朝伸。孫子圭璋在﹐春秋俎豆陳。白波吹浩氵羔﹐蒼瓦覆嶙峋。往事今爲烈﹐羈人感自眞。臨流獨橫涕﹐蕭瑟對秋旻。﹝視李北地作較典切﹐兼有骨力﹐此種全從杜陵得來。﹞☆趙與便字楚材﹐福建龍溪人。有《珠谷剩艸》。○九日雜詠寒食弔之推﹐端陽悲郢客。如何重九日﹐不祀陶彭澤﹖☆董ウ字隱僧﹐江南吳縣人。○歲杪送靑來遊滇遠遊當歲暮﹐爲養反離親。貧士千秋恨﹐依人萬里身。丹崖盤鳥道﹐黑水暗龍津。嗟我猶羈旅﹐離筵倍愴神。☆郁植字大本﹐號東堂﹐江南太倉人。諸生。○東堂八歲應試作《五倫論》﹐吳梅村祭酒見而奇之。旣長﹐研窮古學﹐爲王新城尙書賞識。康熙己未﹐以博學鴻辭薦﹐未應試卒。詩體裁盛唐﹐不落元和以下﹐讀《悲歌》六章﹐可以見其生平。○烏夜啼碧梧墜露驚秋早﹐羅幃輾轉愁難曉。乳烏啼斷井欄西﹐閨中一夜靑絲老。只可閨中伴我愁﹐烏啼切莫向邊州。盧龍磧裏徵人在﹐多恐聞時也白頭。○猛虎行猛虎突出勢恆怒﹐不住深山踞當路。風髙月黑聞嘯聲﹐四野行人盡回步。一虎之猛尙可當﹐羣狐假竊牙爪張。豈無壯士欲手搏﹐出門四顧心徨。耽耽爾威誰養就﹐昔猶昏暮今白晝。瞑目從教凡獸驚﹐肥身那管饑民瘦。虎兮虎兮知懼無﹖灞陵亭下秋艸枯。飛將猝發金僕姑﹐石猶飲羽況爾乎﹖﹝比髙靑丘作發露幾許矣﹐然近日猛虎力量更大﹐飛將軍恐亦斂手。﹞○韓侯約臺王孫昔釣長淮流﹐釣竿一擲重瞳愁。赤龍得水上天去﹐鐘室酬功付刀鋸。漢家靑史兩釣臺﹐千秋獨爲韓侯哀。何如客星早歸釣﹐一別東都更不來。﹝兩釣臺意思陳矣﹐作者說來偏見其新。﹞○悲歌男兒三十尙貧賤﹐土室低頭事筆硯。落魄恐遭廝養辱﹐苦吟畏被妻孥見。冬日不鑪夏不扇﹐坐穿一榻破萬卷。西行發策獻至尊﹐致身不受將軍薦。由來絳灌讒賈生﹐胡用若曹弄柔翰。齊門挾瑟嗟徒工﹐獨立荒郊淚如霰。我欲歸種襄陽田﹐背依髙山面大川。婦飠盍男耕自怡悅﹐伏龍雛鳳相周旋。不爾亦是桃源仙﹐桑麻雞犬別有天。誰知此樂難再得。商羊旱魃疊弄權。東鄰輸租鬻小女﹐石壕夜呼橫索錢。西家老翁徒壁立﹐惟忍凍餓長安眠。旁人勸作洛陽賈﹐鮮衣如雲馬如虎。大兒羽林充宿衛﹐小婦邯鄲善歌舞。明珠白璧家盈箱﹐晝攫錙銖夜勾股。嘖嘖猗頓獨何人﹐卻笑黔婁徒自苦。吾曹意气恥阿堵﹐揮斥黃金賤如土﹐安能屠沽伍﹗﹝六章相連而下﹐古人篇法﹐起手甚健。﹞脫身從軍向絕域﹐大食烏號懸兩腋。部中不滿五千騎﹐百戰沙場盡辟易﹐尉佗系組明光宮﹐樓蘭懸首長安陌。凱歌入關報天子﹐始信書生萬人敵。一朝坐失幕府歡﹐縛下都船對刀筆。衛靑天幸輒有功﹐李廣數奇竟何益。流沙北去弱水東﹐瑯作樹珠爲宮。藐姑仙子冰雪容﹐導以翠節雙靑童。我欲從之問丹訣﹐直與天地同無終。秦王漢武皆英雄﹐樓船浩蕩乘長風。獰龍吹水作山立﹐三千嬌女沈淵中。驪山茂陵空白骨﹐不死之藥何時逢﹖﹝設想愈幻﹐愈幻愈妙。﹞學仙學劍兩無成﹐爲賈爲農安足道。中心不羨黑頭公﹐貧賤何妨鄧禹笑。有琴恥向貴主彈﹐有門恥爲丞相掃。流行坎止隨所如﹐入世那能量枘鑿。鄴侯架上皆吾師﹐吾將終焉從吾好。﹝此章總收﹐結穴在此。○不步趨少陵七歌﹐而風骨神味自合。﹞○觀燈行新年半月雨不歇﹐連巷春泥馬蹄沒。差池已過賞燈時﹐金尊玉管花空發。婁東刺史趁新晴﹐特促然燈照夜明。珠箔舞殘初見月﹐紅窗歌轉乍聞鶯。六街九陌燈光曉﹐海城今夜春生早。不是官衙恣宴遊﹐爲民預祝秋成好。對景翻教憶去年﹐此時聽雨正髙眠。華燈卻掩春宵寂﹐誰道秋來更可憐。九月十月風雨惡﹐到處田疇盡蕭索。賣男鬻捨僅供糧﹐那有餘錢更行樂﹖聞說言官特疏求﹐減租詔下可無愁。不辭徹夜笙歌沸﹐及此風光樂未休。樂事無多憂轉續﹐書生迂願何時足。乞取蟠螭玉九枝﹐攜來徧照流亡屋。﹝點綴太平﹐忽憶去年愁慘﹐波瀾層疊﹐哀樂無端﹐末二語可云歌以當哭。﹞○柬顧亭林先生驚喜相看問阿翁﹐少年連袂各頭童。家從十五年前別﹐身在三千里外同。且注虫魚潛硯北﹐任教車馬過墻東。鄕關耆舊多蕭索﹐閱歷如公道未窮。○登州城南樓柬張慶余髙城遙對暮云平﹐獨客登臨感慨生。附郭尙餘三戶在﹐幾家能辦十年徵。霜淸廢壘寒烏集﹐月黑孤村野燒明。寄語子山休作賦﹐江南風景倍傷神。○客曉欹枕荒郊鳥亂啼﹐漸聞人語板橋西。愁邊覓句天難曉﹐夢裏還家路易迷。兩岸茭蘆千里雁﹐五更霜月一村雞。吳儂到此腸先斷﹐況復髙城急鼓鼙。○讀史偶感兵壓邯鄲气欲吞﹐時危公子下監門。滿堂珠履三千客﹐朱亥從來未受恩。﹝與毛遂定縱同意。﹞勛名盡室少齊肩﹐翻爲椒房受禍偏。萬乘不能求一女﹐當年最有日賢。﹝霍氏功髙﹐不及金之謹密﹐拈出兩家﹐爲千古鑑戒。﹞☆王槪字安節﹐江南江寧人。○題畫湖幹路僻無車馬﹐葭蒼蒼涼到天。長日接慵不著﹐艸堂閒對鷺鷥眠。﹝從《漁洋詩話》中采入。﹞☆徐柯字貫時﹐江南吳縣人。○此文靖公次子﹑俟齋逸民弟也。始則風流跌宕﹐繼歸和光同塵。詩半入溫柔鄕語﹐與俟齋各行其是﹐豈所云「首陽爲拙﹐柳下爲工」耶﹖存詩二章﹐以志崖略。○早春園林感興已典春衣盡﹐還驚春色來。百花南向坼﹐一雁北飛回。濁酒從兒醉﹐輕羅任婦裁。平生蕭瑟意﹐身世幾悲哀。○欲雪限韻慘淡庭松色。喧啾檐雀聲。有苔封玉砌﹐無露到金莖。已厭浮雲重﹐還看楊絮輕。應知隴上者﹐此際輟深耕。﹝有《寄小婦》詩﹐中云「香能損肺燻宜少﹐露漸沾花摘莫頻。」一時傳誦﹐摘錄於此。﹞☆文點字與也﹐江南吳縣人。○與也先生爲文肅公孫﹐隱居竹塢﹐城市罕見其迹。工寫山水﹐不輕許人。有貴介多方求之﹐已寫就矣﹐聞其人巒官職不顧堂上﹐卽隨手裂破﹐其耿介如此。○呈蕓齋先生天寶開元事已陳﹐風塵宇內老遺民。偶談先世頻揮涕﹐爲破家園只負薪。訓子八行文不滅。﹝自注﹕忠介公家書。﹞訟冤一疏血猶新。﹝自注﹕蕓齋《爲父訟冤血疏》。﹞衣冠古朴人誰識﹐認是林宗墊角巾。﹝蕓齋卽忠介公冢子子佩先生也﹐一門忠孝﹐於贈答中﹐傳寫盡之﹐得立言之體。﹞○渡江靑山如故人﹐江水似美酒。今日重相逢﹐把酒對良友。○題曹叔則照古井心情不起瀾﹐畫圖猶著晉衣冠。形容莫誚吟詩瘦﹐曾見銅仙泣露盤。☆陳玨字比之﹐廣東海陽人。○冬日同友人遊南巖精舍畱宿次達上上人韻一路霜風落葉深﹐偶逢知己入空林。云停似欲依禪定﹐鶴立居然有道心。古洞燈微涵冥色﹐夕陽鐘動出寒音。十年宰相渾閒事﹐聊與山僧和苦吟。☆陸進字藎思﹐浙江余杭人。○題宋髙宗六字碑﹝自注﹕朱書傳忠廣孝之寺。﹞雲門野寺古禪關﹐片石峨峨煙靄間﹐一自翠華來勝地﹐常畱宸翰紀名山。丹文不變千年色﹐碧蘚難侵六字斑。堪笑花宮稱廣孝﹐君親當日幾時還﹖﹝宋髙不報父兄之仇﹐稱臣稱侄﹐其罪擢發難數矣。一結譏笑之中﹐嚴於鉞。﹞☆朱爾邁字人遠﹐浙江海寧人。○此亦王新城所賞識者﹐𨿽欠精警﹐而气體自不落小家。○葛洪丹井而尋唐顧逋翁讀書臺舊址陰陰澗底花﹐落落嶺頭柏。蒼蒼雲霧重﹐渺渺人家隔。相傳葛稚川﹐燒丹此中宅。至今丹井間﹐紅泉漱白石。石上臺何髙﹐棲遲合騷客。新藻灑芙蓉﹐英辭動金碧。千載人讀書﹐余也忝後席。學仙仙未成﹐知音懷夙昔。獨自抱琴來﹐慨焉終日夕。○鐵陵廟弱冠雅負奇﹐矢志淩雲表。匹馬佩弓刀﹐出自三關道。報恩功未酬﹐獨立傷懷抱。歸臥南山南﹐荒林迹如掃。更上鐵陵關﹐往事尢悄悄。浮雲捲大旗﹐落日耀空堡。嗟哉明武軍﹐一往亂飛鳥。戰血郁未消﹐化作山頭艸。枝枝帶徵魂﹐遺恨何時了﹖☆韓純玉字平蘧﹐浙江歸安人。著有《蘧廬詩》。○子蘧系求仲子﹐求仲爲湯霍林所累﹐不無失身之譏﹐子蘧終身抱憾﹐時時飲泣。○題李營丘風雪運糧圖自古嘗稱蜀道難﹐百步九折縈巖巒。何況嚴冬深雪裏﹐寒氛ㄙ靄逾千盤。前峯﹛山律﹜矗天起﹐後峯連綿勢未已。猿猱不度鳥不啼﹐懸崖無根谷無底。峨眉劍閣云萬重﹐捫參歷井摩蒼穹。蛟龍蟠孥古木偃﹐くぐО飛梁通。此時何處來徒眾﹐運糧千里挽輸重。僕夫股栗泥沒脛﹐車輪欲摧馬蹄凍。誰能畫者李營丘。秋毫細晰天爲愁。心神自與元气合﹐筆力直與造化侔。營丘本屬唐宗系﹐邦家正值淩夷際。隆準王孫泣路隅﹐紇幹凍雀遙飛去。天寶以降傳乾符﹐車駕幾度畱成都。漢陰饋餉騾背負﹐百官始得充朝哺。蜀道之難難若此﹐危途數困唐天子。當時寫此非偶然﹐後來題者趙承旨。承旨亦是宋天潢﹐筆墨神妙眞相當。徘徊嘆賞最珍惜﹐似因弱宋悲殘唐。唐郊宋社久荊杞﹐又曾再閱滄桑矣。書畫還從世上傳﹐乾坤舊事隨流水。此卷經今八百年﹐卷中陵谷猶未遷。收藏印記亦屢易﹐令人對此情惘然。君不見自有書契來﹐陳迹悠悠皆可睹。空將哀樂感興亡﹐憑弔環州一А土。嗚呼豈必王孫心獨苦﹗﹝弱宋殘唐﹐遙遙相應﹐見畫與題畫者無限經營苦心﹐不止筆墨之工也。人君尙徳不尙儉意﹐於言外見之。﹞○漢陽渡口作漢陽窺鄂渚﹐夾岸走長虹。小艇雙飛燕﹐中流五兩風。一江分二郡﹐三國斗羣雄。多少興亡事﹐銷沈向此中。﹝自注﹕楚江小艇﹐一人掉兩槳﹐名雙飛燕。﹞○玄墓山遇明孝廉徐昭法卽別愴然有懷邂逅逢君淚滿襟﹐殷勤重話歲寒心。還元閣上秋風急﹐尹樹堂前暮色侵。初服不隨滄海變﹐髙情長與白雲深。暫時把臂還成別﹐欲訪幽棲何處尋﹖﹝自注﹕寺有還元閣﹑尹樹堂﹐勿齋先生讀書處。﹞☆魏際瑞原名祥﹐字善伯﹐江西寧都人。○此叔子長兄也。魏氏兄弟工古文﹐韻語非其所長﹐伯子𨿽多敗闕﹐然時有生气。《韓侯釣臺》云「曾說婦人偏隻眼﹐空傳霸主是重瞳。」《贈人》云「天地有時余爾我﹐英雄無主笑曹劉。」可以見其气慨。○諸葛公墓定軍山下柏蒙茸﹐曠古精誠在此中。三尺孤墳猶漢土﹐一生心事畢秋風。孫曹未滅成何世﹐天地無知喪此公。千載傷情惟杜宇﹐年年啼血樹頭紅。﹝「三顧頻煩」﹐「兩朝開濟」﹐舉其在生時言﹐此舉其旣沒後言﹐立論各有所主。﹞○金山大江東下海門寬﹐萬里奔流激箭湍。不信山從水底出﹐卻疑身在畫中看。龍窩燈火千株動﹐蜃气樓臺一點寒。誰道風波不可涉﹐風波危處卻平安。○江頭別白石山過紫石山﹐鸕鶿灘下鯉魚灘。山山連接灘灘急﹐遊子南還何日還﹗﹝《竹枝》遺響。﹞☆王遵坦字太平﹐山東益都人。隨肅王平蜀﹐以軍功得官﹐至四川巡撫。著《願學齋集》。○雪浪灘午枕不可竟﹐醒此驚湍聲。堆雪耀昏夜﹐殷雷喧夏晴。譬諸磊落士﹐所鳴恆不平。笑彼淸泠潭﹐泯泯含微明。○古鏡世間銅臭久塵埋﹐圓璧千年出洛街。曉步相隨雙鳳﹐晚妝應照九鸞釵。微茫斑駁云生面﹐錯落光明月入懷。最好瓊樓伴仙子﹐素娥斜捧上瑤階。﹝玉溪生體。﹞☆胡介字彥遠浙江錢塘人。有《旅堂詩集》。○吳梅村被徵入都海外黃冠舊有期﹐難教遺老散淸時。身隨杞宋畱文獻﹐代閱商周重鼎彜。滿地江湖傷白髮﹐極天兵甲憶烏皮。重來簪筆承明殿﹐記得揮毫出每遲。幕府徵書日夜催﹐宮開碣石待君來。歸心更度桑乾水﹐伏櫪重登郭隗臺。花萼春回新侍從﹐風雲气隱舊蓬萊。暮年詩賦江關重﹐輸卻城南十里梅。﹝梅村之出﹐由於徵召﹐詩中特爲表白。﹞一尊雨雪坐冥蒙﹐人在汪洋千頃中。老驥猶傳空冀北﹐春鴻那得久江東。榛苓過眼成虛谷﹐禾黍關心拜故宮。我亦吹簫向燕市﹐從今敢自惜途窮﹗﹝榛苓﹑禾黍﹐動以西方彼美﹑靡靡行邁之思。﹞碧海黃塵事有無﹐此來風雪滿燕都。遺京節度新推轂﹐盛世朝廷倍重儒。花暗鳳池思劍﹐春深虎觀夢江湖。悲歌吾道非全泯﹐坐有荊髙舊酒徒。﹝余書梅村詩後云「蓬萊宮裏舊仙卿﹐自別靑山悔遠行。擬作栩陽《離別賦》﹐江南愁殺庾蘭成。」恰如梅村身分﹐讀此四章﹐尢覺用意微婉。﹞☆朱徽字遂初﹐江西進賢人。○舟行雩都道中春日旣已暮﹐山溪水亦長。緣越殊未極﹐玆焉復理榜。川原靄回郁﹐觸目紛萬象。鳥啼山木暗﹐人語灘石響。雨外峯明滅﹐風前花偃仰。岫轉失來蹤﹐沙明得前朗。魚跳碧潭中﹐猿引蒼藤上。壁隙鬼神刂﹐石皴仙人掌。時或遇平曠﹐茅屋兀三兩。予本倦遊人﹐取次愜心賞。逢山擬便登﹐遇水欣長往。只此區中迹﹐已深霞外想。何時縱所如﹐悠然息塵鞅。☆舒忠讜字魯直﹐江西新建人。○滁州遇避寇人過江半夜頻呼起﹐寒風送我行。英雄消馬迹﹐天地感雞聲。壘破才添戍﹐村空又避兵。始知班定遠﹐不肯作書生。●卷八☆屈紹隆字介子﹐更名大均﹐一字翁山﹐廣東番禺人。諸生。棄爲僧﹐名今種﹐字一靈﹐後復爲儒。著有《翁山詩外》。○繆天自云「詩有俚語﹐經顧寧人筆輒典﹔詩有庸語﹐入屈翁山手便超。」洵爲定論。○翁山天分絕人﹐而又奔走塞垣﹐交結宇內奇士﹐故發而爲詩﹐隨所感觸﹐自有不可一世之槪﹐欲覓一磊落怪偉之人對之﹐藝林諸公竟罕其匹。○《詩外》中七言古以古律句互用﹐無浩气健筆舉之﹐少一片淸鏘金石聲也。七言律髙渾兀﹐不事雕鏤﹐五言律如天半朱霞﹐雲中白鶴﹐令人望而難卽。大家逸品﹐兼擅厥長。○贈朱士稚神虯樂泥蟠﹐鴻鵠安紫荊。飛騰亦何難﹐所貴忘吾形。子房久破產﹐一身如浮萍。英雄不失路﹐何以成功名。髙歌送君酒﹐詞采郁縱橫。神仙爾何愚﹐猶未齊死生。明月在滄海﹐光華虛復盈。無懷千載憂﹐酣放聊沈冥。天地一塵垢﹐吾心獨太淸。﹝「英雄不失路」二語﹐亦弔古﹐亦贈人﹐亦自道。﹞○柰何帝歌﹝陳後主將亡國﹐鐘山羣鳥翔鳴﹐曰﹕柰何帝﹐柰何帝﹗﹞柰何帝﹐柰何帝﹐風流亡國亦足誼豪﹐美人相抱井中墜。可惜井中水不深﹐美人不死傷我心。淚痕化作胭脂痕﹐千秋漠漠苔花侵。苔花侵﹐美人墓在淸溪陰。不死胭脂死淸溪﹐可憐不作井中泥。國亡不恨恨惟此﹐山河不易一女子。﹝竟說寶全無心肝﹐有何意味﹐妙以情語出之﹐使讀者轉見其可憐。﹞○家園示弟妹先人好種藥﹐遺我神農書。與子理常業﹐參苓帶雨鋤。道從多病入﹐力是耦耕余。莫嘆生涯拙﹐韓康此隱居。○攝山秋夕作秋林無靜樹﹐葉落鳥頻驚。一夜疑負雨﹐不知山月生。松門開積翠﹐潭水入空明。漸覺天雞曉﹐披衣念遠片。﹝天機自流﹐豈關人力。﹞○木末亭拜方正學先生像宗臣遺像在﹐對越孝陵云。《周禮》難爲國﹐姬公竟負君。龍蛇迷曠野﹐日月在孤墳。莫問三楊事﹐忠良道各分。﹝重臣之迂﹐叔父之篡﹐二語道盡﹐結意辭𨿽婉曲﹐意嚴斧鉞﹐《春秋》之筆也。﹞○靈谷探梅幾樹榜朝陽﹐門名。猶承日月光。白頭宮監在﹐攀折薦髙皇。上苑櫻桃盡﹐華林苜蓿長。春風空有意﹐先到獨龍岡。○云州秋望白艸黃羊外﹐空聞篥哀。遙尋蘇武廟﹐不上李陵臺。風助羣鷹擊﹐云隨萬馬來。關前無數柳﹐一夜落龍堆。﹝「風助」﹐助字有力﹐「云隨萬馬來」﹐與謝茂秦『風生萬馬間「﹐各極其勝。﹞○魯連臺一笑無秦帝﹐飄然向東。誰能排大難﹐不屑計奇功。古戍三秋雁﹐髙臺萬風。從來天下士﹐只在布衣中。﹝一起突兀﹐三四十字成句﹐五六寫臺﹐結語見自己抱負。一隻字﹐不許他人共爲天下士也。有膽﹐有力。﹞○自白下至李與諸子約遊山陰最恨秦淮柳﹐長條復短條。秋風吹落葉﹐一夜別南朝。範蠡湖邊客﹐相將蕩畫橈。言尋大禹穴﹐直渡浙江潮。﹝一气神行﹐太白後無繼起者﹐此種詩﹐正以不著圈點爲髙。﹞○廣昌此地蜚孤塞﹐神京一綫通。長城帶天末﹐古戍接雲中。馬踏三秋雪﹐鷹呼萬里風。河流聲太苦﹐應爲客途窮。○杜曲謁杜工部祠城南韋杜川濱﹐工部千秋廟貌新。一代悲歌成國史﹐二南風化在詩人。少陵原上花含日﹐皇子陂前鳥弄春。稷契平生空自許﹐誰知詞客有經綸。﹝少陵詩史﹐人皆知之﹐原本二南﹐作者獨拈出也。「詞客有經綸」﹐只救房一節﹐朱子深許之。﹞○人日衡陽舟中人日雪霏霏﹐孤舟上翠微。帆隨南嶽轉﹐雁背碧湘飛。知己惟長劍﹐還家復短衣。猿聲如送客﹐薄暮更依依。○弔雪庵和尙一葉《離騷》酒一杯﹐灘聲空助故臣哀。金川自逐魚衣去﹐玉殿誰教燕子來﹖一姓終懷亡國恨﹐三仁難得遜荒才。君臣淚滴袈裟濕﹐悵望臺城日幾回。○望晉恭王園襟帶河汾玉殿長﹐一朝弓劍委秋霜。將軍死戰哀寧武﹐帝子生降恨晉陽。馬首關山空落日﹐城中歌吹動淸商。悲風處處吹松柏﹐誰到並州不斷腸﹗○蜀岡懷古和卓子任玉檻珠簾總一丘﹐春魂多半在迷樓。蘼蕪亦愛雷塘路﹐十月靑靑不肯秋。☆陳恭尹字元孝﹐廣東順徳人。著有《獨氵鹿堂詩》。○廣南三家﹐翁山擅長五律﹐藥亭擅長七古﹐幾無與抗行者﹐元孝自遜力量不及兩家﹐而諸體兼善﹐七律尢矯矯不羣﹐詩名鼎立﹐不虛也。向從《明詩綜》入前代中﹐今考元孝之殤﹐在康熙中葉﹐仍三家並存。○日本刀歌白日所出金鐵流﹐鐵之性剛金性柔。鑄爲寶刀能屈伸﹐屈以防身伸殺人。星飛電激光離合﹐日華四射濕。陰風夜半刮面來﹐百萬愁魂鞘中泣。中原歲歲飛白羽﹐世人見刀皆不顧。爲恩爲怨知是誰﹐寶刀何罪逢君怒。爲君晝盛威與儀﹐爲君夜伏魍與魑。水中有蛟貫其頤﹐山中有虎抉其皮。以殺止殺天下仁﹐寶刀所願從聖人。﹝與藥亭作用意各別﹐而尊崇中國指歸略同﹐勿但賞其能作驚人語。﹞○贈余鴻客蜀犬不識日﹐羣吠聲狺狺。越人賤章甫﹐不以易文身。中原龍戰二十載﹐萬事反覆如朝昏。我行驚懼伏艸莽﹐舉國大笑爲愚人。何來年少金陵子﹐肯道相思滿人耳。三年覓我二樵間﹐一夕逢君五羊市。傾山倒海見胸臆﹐白日照耀肝腸裏。羈貧無酒畱君歡﹐對坐江樓饑不起。是時積雨江上晴﹐丹楓亂落寒蟬鳴。長風駕浪作丘壑﹐蜃樓海市相崢嶸。趙佗朽骨爲黃土﹐陸賈詩書亦何補。朝臺空有漢家名﹐浩嘆今人不如古。今人古人間容發﹐舉足之分邈燕越。眼前得喪等雲煙﹐身後是非懸日月。怪君茂齡懷抱奇﹐嚴君風義兼能詩。曾窺一二每心折﹐安得天馬無龍駒。荒城气黑落日短﹐彊爲吾子停斯須。如君意气復何道﹐所願故心終不渝。○柏舟行爲區母陳太君賦《柏舟》兩髦猶可儀﹐陶嬰《黃鵠》曾雙飛。夫人爲婦已頭白﹐眼中未識君光輝。自言生長大夫女﹐經史胸襟炳如炬。父母有命兒有心﹐縱不言承已心許。心期頡頏同一林﹐天教殊絕同辰參。人生意气貴一諾﹐妾寧負天不負心。妾父有男妾有姊﹐君家大夫只一子。有妻於俗得孤立﹐無妻爲殤終已矣。素車白馬入君門﹐由來爲義非爲恩。身安分命甘苦薺﹐半生衣枕無啼痕。當年十五今五十﹐嗣子成立皆有孫。嗚呼男兒陷胸絕ㄕ死容易﹐就義從容人所畏。靑閨冉冉盛年䢐﹐寸心一矢終不渝。千金之劍贈墓樹﹐至今談者猶區區﹐何況贈以千金軀。乃知未仁報韓者﹐古今所以爲丈夫。負天不負心﹐天指母氏﹐本共姜「母也天只」句﹐區大夫止一子﹐無妻不立後﹐則後絕矣。此陳太君能見大義處﹐詩中曲曲傳出。○邊艸勿論榮與悴﹐今古恨無窮。雪散燒痕上﹐靑歸戰血中。天長垂大漠﹐地遠後東風。獨有明妃冢﹐年年似漢宮。﹝「靑歸戰血中」﹐五字驚人。﹞○秋戍漢皇猶自將﹐率土敢言勞。共命惟良馬﹐餘生托寶刀。侵霜秋柝冷﹐占气夜天髙。未見功成日﹐還家已二毛。○蜀中子規啼罷客天涯﹐蜀道如天古所嗟。諸葛威靈存八陣﹐漢朝終始在三巴。通牛峽路連云棧﹐如馬瞿塘走浪花。擬酹昔賢魚水地﹐海棠開徧野人家。﹝王漢王於巴﹑蜀﹑漢中﹐漢於此興﹐後主不能守蜀而漢亡矣。四語可與論古。﹞○鄴中山河百戰鼎終分﹐嘆息漳南日暮云。亂世姦雄空復爾﹐一家詞賦最憐君。銅臺未散吹笙伎﹐石馬先傳出水文。七十二墳秋艸徧﹐更無人表漢將軍。﹝表揚才華﹐褫奪姦魄﹐論最平允。﹞○隋宮洛通淮日夜流﹐渚荷宮樹不曾秋。十年士女河邊骨﹐一笑君王鏡裏頭。月下虹生水殿﹐天中絲管在迷樓。繁華往事邗溝外﹐風起楊花無那愁。○虎丘題壁虎迹蒼茫霸業沈﹐古時山色尙陰陰。半樓月影千家笛﹐萬里天涯一夜砧。南國干戈徵士淚﹐西風刀剪美人心。市中亦有吹簫客﹐乞食吳門秋又深。﹝極熟題須一洗窠臼﹐此爲得之。﹞○送姜山上人遊南嶽送師西去重低回﹐曾上衡山絕頂來。夏帝碑蕪虫篆徧﹐楚天峯斷雁行回。燈前鬼芋穿沙出﹐霽後僧門鑿雪開。正是到時二三月﹐上方明月下方雷。﹝奇景得奇句寫出。﹞○發舟寄湛用喈鐘裴仙湛天石扶胥古渡水淒淒﹐雨後移舟望轉迷。數口寄居秋艸外﹐一身爲客楚云西。家無兄弟依朋友﹐地夾河山畏鼓鼙。知己片言應不負﹐亂離妻女借提攜。﹝如面訴友朋﹐宛轉關生﹐情文並至。﹞○讀秦紀謗聲易弭怨難除﹐秦法𨿽嚴亦甚疏。夜半橋邊呼孺子﹐人間猶有未燒書。☆董道權字秦雄﹐浙江鄞縣人。○秦雄詩工於言情﹐層出不窮﹐有長袖善舞之態。○雪中答李杲堂鄢陵孝廉重然諾﹐約我今秋醉桑落。先人有友官並州﹐我欲從之客雁丘。髙堂有母缺甘旨﹐負米何辭數千里。杲堂李子憂我閉門饑欲死﹐告以遠行爲色喜。酌我黃金﹐贈我靑銅錢。低徊不忍別﹐此別須經年。袖君之錢醉我酒﹐城東城北頻回首。歸來兒女候柴門﹐笑指瓶中不盈斗。牽衣問我欲何之﹐今年丰熟仍苦饑。爺未出門共父語﹐爺旣出門啼向誰﹖示兒袖中錢﹐故人佐行李。移與易米薪﹐且以救妻子。量米數薪堪作數日食﹐買舟無資行不得。他日仍登李子堂﹐李子爲我作歌聲蒼涼。曳履依然守蓬蓽﹐得酒且與傾壺觴。昨夜雪花如掌大﹐艸閣嚴寒只僵臥。午餘日色照西窗﹐起把君詩讀幾過。窗前冰雪消有時﹐故人顏色長相思。﹝友人贈錢爲遠行資﹐乃歸易薪米﹐仍守蓬蓽﹐貧士實有此苦也。仍復登友人堂賦詩飲酒﹐絕無羞澀﹐猶見古人交道。﹞○王麟友同宿客捨志感廣陵城中夜擊柝﹐廣陵城頭啼烏鵲。爾我相逢語正繁﹐僮僕無情睡先著。微風忽起搖燈光﹐輕寒稍覺侵衣裳。鼓聲坎坎下三四﹐解衣滅燭眠匡牀。與君展轉各無寐﹐細數年來不得志。爲惜天涯此日身﹐轉憶先人舊時事。君家曾祖大司空﹐淸名文譽聞江東。神光兩朝焚諫艸﹐燕齊百郡銘河功。聞訃朝廷倍惆悵﹐特命春官予祭莽。卮酒分出天府漿﹐墓道築就東園匠。此時萬國來車書﹐至尊別殿夢華胥。潼關烽火起倉卒﹐延秋龍鬥爭欷。若翁司空冢孫子﹐自拜國恩心國恥。策馬請監丞相軍﹐守城遂同丞相死。此時君作懷中兒﹐何處尋來馬革屍。今逾二十善詞賦﹐《蓼莪》開卷徒傷悲。吾翁若翁交最好﹐吾翁賢書年獨早。七篇屢下南宮第﹐一裘敝盡長安道。負囊簪筆越王臺﹐角弓鐵騎吳山來。白眼世上誰共語﹐散發江湖只自哀。閉門著《易》忘暮年﹐把酒讀史呼蒼天。嗟我三十尙失意﹐山髙著述何時傳﹖若翁遊魂歸未得﹐吾翁買土葬無力。相逢此地喜欲狂﹐相看今夜愁如織。披衣起坐聞荒雞﹐槍在天明月低。﹝客捨相遭﹐追述累世交誼﹐忽悲忽喜﹐百感茫茫﹐自是意動神隨之候。﹞☆任元祥字王谷﹐江南宜興人。諸生。○王谷與陳其年善﹐時其年著聲藝林﹐王谷規其詩有才無情﹐以倉卒取辦爲才﹐好何﹑李﹑雲間而不師杜老。持論如此﹐不獨詩品之髙﹐其直諒從可知矣。○善哉行人生太難﹐車摧馬煩。今日相對﹐皆當盡歡。﹝一解。﹞泛舟五湖﹐風波萬端。上山采薇﹐虎視眈眈。﹝二解。﹞身受國恩﹐披髮佯狂。愧無豫讓﹐以報趙襄。﹝三解。﹞密雪閉門﹐饑寒苦侵。妻子相對﹐難與論心。﹝四解。﹞悲歌慷慨﹐惟有友朋。月落烏啼﹐旭日方升。﹝五解。﹞○寄侯朝宗雪苑春陰度玉珂﹐大梁公子倚雕戈。市無朱亥經過少﹐客有於期慷慨多。落日千家翻白羽﹐桃花三月走黃河。風流江左遙相憶。潦倒尊前有放歌。﹝可作羽聲讀。﹞☆侯開國字大年﹐江南嘉定人。○吳條聞來自婁東同泛舟錦峯飲於瞿園小閣乘興同移書畫船﹐名園步步許流連。松林礙日常疑雨﹐鳥道穿雲欲上天。山勢北來當小閣﹐湖波南望接平田。酒闌無限滄桑感﹐話著開元各泫然。☆周在字龍客﹐河南祥符人。著有《攝山園詩》。○龍客系櫟園侍郎次子﹐繼述家學﹐惟恐不力﹐時有蘇瑰有子之目。○送屈翁山返嶺南先生奇絕處﹐直似李靑蓮。心愛飛仙術﹐詩多遊俠篇。千金輕一諾﹐孤劍歷三邊。歸隱羅浮頂﹐梅花伴醉眠。﹝如遇翁山﹐並如遇太白。﹞○將歸靑齊先送雲巖兄返大梁太行南接黃河岸﹐一片帆開古汴州。欲去空勞親串望﹐將歸翻使弟兄愁。亂雲磧裏驅羸馬﹐落日城邊擁敝裘。嘆息故園多難後﹐洪濤又報決商丘。☆柳文字長在﹐四川遂寧人。○送施又黃還吳門親老遊何遠﹐長安羨爾歸。西風悲落葉﹐徵馬戀斜暉。詞賦無今古﹐煙霞少是非。淵明三徑菊﹐畱待護柴扉。☆夏熙臣字無易﹐湖廣孝感人。○施州衛寄所親環衛皆君長﹐東南盡笮邛。流官乘小駟﹐蠻婦織花ク。刀劍生睚眥﹐衣冠列附庸。不煩司馬檄﹐尺土亦王封。☆蔣氵生字曙來﹐江南吳縣人。著有《三徑艸堂稿》﹐文文肅序之﹐今並散佚﹐錄扇頭所書一篇。○登岱天門千丈立崔嵬﹐鐵削雙峯一徑開。山界魯齊盤地軸﹐禪隆秦漢剩仙臺。黃河北繞靑丘山﹐碧海東依紫塞回。欲倩盧敖九節杖﹐晴披閶闔望蓬萊。☆吳炎字赤溟﹐江南吳江人。○擬《明樂府》一卷﹐意欲追逐西涯﹐而《中丞舌》一章尢爲矯矯。○中丞舌﹝悲練子寧也。﹞成王走﹐周公帝﹐二三孤臣死不避。願爲良臣﹐良臣安可爲﹔願爲忠臣﹐身亡赤族寧足悲。臣舌尙在天能嗤﹐臣舌𨿽割心難移。宮中尸﹐不可別﹐地上書﹐不可滅。金川玉屑畱人間﹐何由獨割中丞舌。☆吳祖命字鄴衣﹐江南吳江人。○詠史天祿髙然太乙藜﹐玉堂東畔石渠西。君王讀罷《賢臣頌》﹐偏遣王褒訪碧雞。﹝譏不能用賢也。詠史詩自應以議論行之。﹞☆姚文焱字彥昭﹐江南桐城人。著有《楚遊詩》。○赤壁天空木落石崔嵬﹐懷古憑軒倦眼開。山勢欲奔吞浪住﹐江光不斷抱城來。英雄气盡三分業﹐詞客名髙兩賦才。只有文章傳勝地﹐簫聲鶴夢總塵埃。☆吳綺字﹛艸園﹜次﹐江南江都人。由選貢生官湖州知府﹐著有《林蕙堂集》。○﹛艸園﹜次過湖州﹐擒治豪猾﹐喜賓客﹐四方名流過從賦詩遊宴無虛日﹐卒以是去官。梅村贈詩云「官如殘夢短﹐客比亂山多。」可以想其風趣矣。○程益言邀飲虎丘酒樓新晴春色滿漁汀﹐小憩黃壚畫槳停。七里水環花市綠﹐一樓山向酒人靑。綺羅堆裏埋神劍﹐蕭鼓聲中老客星。一曲髙歌情不淺﹐吳姬莫惜倒銀瓶。﹝三四語寫山塘風景如畫。﹞○贈趙蒓客閩客浮家泖水湄﹐孤蹤不許俗人知。春衣典盡緣沽酒﹐晨突無煙獨愛詩。發未忘文信國﹐論心長憶鄭當時。何來忽作思鄕曲﹐擷采幽香絕妙詞。○見人扇頭是友沂絕句愴然和之歌版當年出絳紗﹐綠腰紅袖盡鉛華。只今便面春風在﹐曾向章臺拂柳花。○入署平明初下紫宸班﹐錦署無營晝掩關。閒拂案塵思往事﹐一杯涼雪祭椒山。﹝兵部有椒山題名﹐故祭之。﹞○友人納姬﹐戲爲催妝﹐姬汪姓﹐南人也。蛺蝶輕羅押蒜金﹐燈前小立倚瑤琴。桃花潭水兒家住﹐只問郎情深不深。○題畫怪石頹云勢不平﹐西風捲出大江聲。漁郎醉臥蘆花裏﹐笑指何人觸浪行。☆黃雲字仙裳﹐江南泰州人。著有《悠然堂集》。○仙裳負气慷慨﹐人以俗語俗事相嬲﹐輒謾罵之﹐羣目爲狂生。○江村春日門前芳艸路﹐春到有誰過﹖曙鳥喧寒樾﹐條風動綠波。性迂求世少﹐親健得天多。莫訝將彊仕﹐猶然隱澗阿。○經落帆亭是癸巳春與陳澹仙先生別處故交十載散浮萍﹐李風煙此再經。今日獨賫磨鏡具﹐當時相送落帆亭。東門蟻酒春猶綠﹐南浦絲楊晚更靑。只有寢園生宿艸﹐鷓鴣啼處不堪聽。○婁東修復前觀察馮畱仙先生祠宇憶昔驚心丙子年﹐誰將只手獨扶天﹖舉朝半醉烏程酒﹐名士拚沈白馬淵。黨禍淸時公又死﹐姦謀用後鼎俱遷。寧知宗社丘墟日。廟食東南肅幾筵。﹝明思宗朝﹐烏程溫體仁當國﹐戕虐善類﹐小人多附比之﹐社之所以屋也。三四爲記實語。﹞○梁溪舟宿聞吳歌雞唱煙中亂槳鳴﹐夢回酒醒未天明。江南風景凋殘後﹐才聽吳歌第一聲。☆宗元鼎字定九﹐江南揚州人。著有《芙蓉齋集》。○定九愛潔﹐不減倪髙士﹐爲詩最重風調﹐而性情因之以出﹐非漫然語也。集中七言絕句﹐尢近中晚唐人。○早秋我行初出郭﹐新月似峨眉。幾夕望舒圓﹐今復蟾兔虧。匪獨此朝夕﹐百歲亦如斯。懷情不能寐﹐徘徊向中墀。側聞艸虫鳴﹐仰望繁星垂﹐人言秋漏長﹐已覺衡漢移。千念未夜息﹐萬感與朝期。長卿恆有疾﹐子云終何爲﹖引領還躑躅﹐淚濕衣裳緇。○題郊居茶竈聲淸響竹廓﹐小亭新構面橫塘。漁夫晚唱煙生浦﹐桑歸遲歸月滿筐。一嶺山花燒杜宇﹐滿池春雨浴鴛鴦。籬邊犬吠何人過﹐不是詩僧是酒狂。○冬日過甘泉驛記得當年來古驛﹐馬鞭帶雪系樓前。雙柑香濺佳人手﹐半臂寒添酒客肩。忽見荒堤摧暮艸﹐空傷衰榭沒寒煙。風塵滿目深惆悵﹐卻望誰家寄醉眠﹖﹝記得﹐忽見﹐上下半篇﹐自成章法。雙柑一聯﹐漁洋謂似《才調集》中語。﹞○百尺樓素襪翩翩月一鉤﹐淩雲風致想髙樓。江南歌舞尋常事﹐便遣曹彬下蔣州。﹝連下章用意遣詞﹐神似玉溪絕句。﹞○吳音曲璧月庭花夜夜重﹐隋兵已斷曲阿衝。麗華膝上能多記﹐偏忘牀前告急封。○畱鄒︳士新開蘭蕙正芳菲﹐初到鰣魚入饌肥。最好流光是三月﹐如何拋卻渡江歸﹖☆潘髙字孟升﹐江南金壇人。著有《南村集》。○南村詩古淡生新﹐絕無雕飾﹐而自然合度﹐金壇詩人無出其右者。○《漁洋詩話》謂「陳其年與予書﹐云有潘髙者﹐貧而工詩﹐久別無可言者﹐止此一物奉獻。潘有《寒食》一絕云﹕『黃鴉谷谷雨疏疏』」云云﹐今讀其稿﹐格髙者甚多﹐此篇止風調可聽﹐恐非上乘。○初春有述我生無他長﹐所耽惟種樹。樹中尢愛梅﹐爲其能守素。守素有同心﹐相將老巖穴。花時犯淸霜﹐坐到將殘月。家園興未足﹐尋梅過太湖。梅花如白雲﹐茫茫路欲無。入山不忍盡﹐下山元獨宿﹐鐘淸何處寺﹐花隱誰家屋﹖願言寄吾友﹐一枝折寒林。微物何足貢﹐將此歲寒心。﹝能守素﹐守此歲寒心也。一篇大旨如此。﹞○送友人之中州有懷同社並陳子其年臨觴送君發﹐正值橊花時。雨過風蕭然﹐空江浪遲遲。行行君所經﹐冉冉予所歷。若宿伊陽村﹐爲望嵩山月。致我平生友﹐寄我一行書。相看成契闊﹐鬢髮復何如﹖陳子未相識﹐相思亦已久。爲我一問之﹐知有南村否﹖歸云帶雁飛﹐淸霜點客衣。旦晚有題字﹐應報溪南扉。○憶幼子少年會有役﹐辛苦何足言。四十今過二﹐向後多衰年。撥棄悠悠情﹐當從予所便。夜分偶感觸﹐顧影心ぉぉ。憶我去冬時﹐種麥來溪田。小兒才五歲﹐叱叱揚耕鞭。隨我至溪畔﹐背我弄溪泉。日暮徐來歸﹐持鋤趨我前。今春忽假館﹐僻近西山偏﹐牽衣頻送我﹐正傍溪田邊。溪水亦活活﹐溪麥亦芊芊。自從別家來﹐歲月如流遷。麥今已可刈﹐兒今誰共憐﹖我意欲反棹﹐遇事苦。懷鄕方佇立﹐東望惟雲煙。﹝慈愛至情﹐委曲傳出﹐無心學陶﹐去陶公未遠。﹞○晚上焦山絕頂至暮歸宿山莊初日江荒荒﹐曉煙不可罷。稍行見靑螺﹐漸次辧蘭若。人行穿鶻巢﹐路窄盤石罅。逾時攀險絕﹐早已驚衰謝。樹古巖就穿﹐樓髙云許藉。一盡巓崖趣﹐旋從別徑下。落木響蕭騷﹐寒潮勢奔瀉。欲歸路非遠﹐問渡風稍借。可憐江上月﹐先我在茅舍。酌酒勸影形﹐嗒然坐淸夜。﹝此首又近李頎﹑常建。○本朝五言古﹐李杲每首刻峭﹐潘南村每首淸眞﹐求參立者﹐或難其人。﹞○古意跨馬塞北地﹐百戰封一侯。釣魚江南天﹐一竿占十洲。此事孰不知﹐大白爲我浮。醉起唱銅斗﹐此樂君知否﹖﹝能存此樂﹐散人勝萬戶侯矣。﹞○畱別水落溪田出﹐霜淸下種時。煙中送人早﹐雨外到村遲。松隔誰家屋﹐花明是處籬。君今荷者﹐吾亦在東。○寄梵川諸友柳暗溪南路﹐柴門第幾灣﹖人隨春水遠﹐鳥帶夕陽還。綠過孤村雨﹐靑浮隔縣山。徘徊芳艸意﹐不盡暮雲間。○雜感陰山沙礫捲雲飛﹐戰罷秋風咽鼓鼙。隴上空歸都護馬﹐城南盡哭羽林妻。蕭關明月悲笳動﹐遼海孤煙雜部齊。遠戍議添新介冑﹐不知獵騎過安西。○秦淮曉渡潮長波平岸﹐烏啼月滿街。一聲孤棹響﹐殘夢落淸淮。﹝金陵詩社諸名流咸在﹐賦《秦淮曉渡》﹐爭勝者多長篇累幅。南村曰「我年老才竭﹐只二十字也。」出示眾人﹐皆斂手服﹐甚有袖詩不出者。金壇虞東臯云。﹞○春感江水悠悠泛畫橈﹐東風何處不魂銷。春歸萬里無消息﹐又過垂楊舊板橋。○寒食黃鴉谷谷雨疏疏﹐燕麥風輕上魚。記得去年寒食節﹐全家上冢泊船初。☆惲日初字仲升﹐江南武進人○觀王石谷畫山水圖歌琴川王郎年正少﹐放筆往往稱神妙。靈想寂與造化通﹐幽襟獨寫溪山照。看君得意時﹐意若旁無人﹐抽毫欲使羣峯奔。躊躇顧盼久不下﹐素練忽破靑山痕。誰剪羅浮煙﹐驚落華陰碧。勢偃研北松﹐欲墮壁上石。冉冉嵐气蒸﹐轉目無畱迹﹐營丘洪谷不可攀﹐人間久矣無靑山。此時窺圖發淸賞﹐髙興半落雲沙間。何處覓丹梯﹐何方種瑤艸﹖煙霞四壁吾將老。援琴侍掃十丈綃﹐坐我云邊弄仙島。☆方膏茂字惇四﹐江南桐城人。○歸家此身拚永別﹐那意得生還。徵騎才門外﹐喧聲已戶間﹐心含他日淚﹐眼認去時顏。嚙臂知非夢﹐今朝眞入關。﹝喧聲已戶間﹐卽少陵「鄰人滿墻頭」意﹐工於脫化﹞☆張宸字靑雕﹐江南華亭人。官部郎。○江鈍翁序靑雕詩﹐謂其長於臺閣體﹐梅村先生推許之﹐然官不越郎署﹐年不及耄期﹐甚爲惋惜。今閱其稿﹐工穩者偏在愁苦之言﹐故捨彼取此。○送張翼西附馬還京﹝自注﹕時貴主已薨。﹞昨歲星霜共爾行﹐今年楊柳又啼鶯。漳河銅雀淹新雨﹐燕市金臺赴曉旌。我醉但題《鸚鵡賦》﹐君歸重惜鳳凰聲。妝樓翠幕春無數﹐憔悴人間孫子荊。○楚中秋思日落長沙楓樹紅﹐斷猿啼處暮云空。可知昨夜鄕關夢﹐身在寒煙萬點中。☆汪志道字覺先﹐浙江錢塘人。諸生。○杜茶村畱飲書齋時有故宮人在座浣花溪上話殘春﹐詩句文章老更眞。酒半一聲《河滿子》﹐不堪重見孟才人。﹝與錢尙書贈冬哥作同一淒惋﹐而此於遺民席上見之﹐其情更深。﹞☆路鶴徵字湘舞﹐江南華亭人。○籠中鸚鵡縱有雲霄志﹐其如鎩羽何﹗語言徒自巧﹐文采累人多。隴阪關河杳﹐雕籠歲月過。翠衿渾短盡﹐愁絕少陵歌。﹝文采累人﹐一篇主見。禰正平後﹐柳柳州﹑劉連州﹐皆其人也。故君子有取於夷白。﹞☆王懋忠字思岡﹐江南婁縣人。邑諸生。○和宋旣庭顧茂倫劉西翰沈石均滄浪亭詩煙外吳山數點靑﹐寒波渺渺抱空亭。國門尙奉將軍令﹐海徼方髙處士星。豈悔鄒枚惟作賦﹐何妨申伏且專經。臨岐不作楊朱泣﹐漁父《滄浪曲》可聽。﹝中四語酬贈四君子﹐而滄浪亭只於起訖見之﹐另成一體。○時圈城令未除﹐齊婁二門間﹐皆屯兵所﹐故三語及此﹐後巡撫韓公世琦奏請撤之。﹞○贈柳校書一卷新詞記囀鶯﹐重來曲巷共逢迎。挑燈莫唱開元曲﹐花落江南涕淚橫。﹝與「岐王宅裏」﹑「崔九堂前」之作﹐一種風神。﹞☆範超字同叔﹐江南上海人。○雪灘釣叟歌雪灘釣叟人不識﹐持竿日坐灘頭石。渭水遭逢事有無﹐英雄老作江湖客。問爾垂綸定幾年﹐笑而不答須飄然。知君原乏求魚志﹐擊楫還吟《秋水篇》﹐垂虹橋門七十二﹐君家恰在橋邊住。茅屋斜開白板扉﹐釣船橫系枯楊樹。日落沙頭增暮寒﹐江天風雪正漫漫。朝來凍合無魚釣﹐好脫蓑衣當酒錢。﹝此爲吳江顧茂倫作。﹞☆柴紹炳字虎臣﹐浙江仁和人。○《西泠十子詩選》﹐虎臣與毛稚黃爲主﹐憫詩教陵夷﹐而斟酌論次﹐以期力追淵雅也。虎臣詩營媾精堅﹐時嫌過密﹐玆特取其淸疏澹蕩者。○酬毗陵劉慶雲湖上見贈劉生才把臂﹐幾載客錢塘。一見如相識﹐重遊卽故鄕。春陰桑葉白﹐日暖柳花香。未邈湖山興﹐髙歌那斷腸。﹝桑葉非白﹐柳花無香﹐然古語云「杏花盛﹐桑葉白。」太白雲﹕「風吹柳花滿店香。」詩人引用﹐皆有所本。﹞○喜陸大景宣歸河渚徵途幾歲歸來﹐庾信江南重可哀。春雨艸連村市沒﹐曉風花傍戰場開。我思賣藥仍無地﹐君定垂綸何處臺﹖總是他鄕成浪迹﹐故人相見且銜杯。☆沈謙字去矜﹐浙江仁和人。著有《東江集》。○朱竹云「去矜少喜溫﹑李﹐後乃循漢﹑魏之規矩﹐得初﹑盛之風致﹐其意貞而不濫﹐其聲和而不流。」○引聲歌外極莽蒼﹐內保精粹。至人不言﹐四時咸備。理不出身﹐道不在智。形體塊然﹐神明所寄。虛心實腹﹐抱道守眞。大化回薄﹐與仙者鄰。運斡圓象﹐敷匝廣輪。陰陽不害﹐庶得平均。﹝可參《予欲無言章》及《老子》守其環中等意。﹞○樵歌行﹝自注﹕祖望自號西山樵夫﹐嘗以《漁父詞》贈予﹐故有此答。﹞西山樵夫方壯年﹐手持樵斧西山邊。朝向西山石上坐﹐暮向西山雲際眠。行人過者問樵夫﹐願君共坐語斯須。美髯如戟好身手﹐虎狼不顧千金軀。深林杳杳白日落﹐請君且去住城郭。丰貂錦衣不識寒﹐肥肉美酒供大嚼。暫時俯仰誰復嗤﹐恐隨霜露塡溝壑。樵夫不答自微吟﹐東江漁者知我心。○送人之山東君去遊齊魯﹐惟憐泣路隅﹖沙深埋馬足﹐風利斷人須。鼓楫河流隘﹐瞻云嶽色孤。蘭陵多美酒﹐愁絕更須沽。○晚眺川原望不極﹐孤客自登臺。落日大荒遠﹐平沙秋雨來。靑門生事渺﹐白石壯心哀。歸思西風後﹐空憐作賦才。○送友人北上嗟君此行役﹐把酒一沈吟。驅馬河冰滑﹐聽雞夜雨深。鼓鼙孤客淚﹐書札故人心。念母歸應早﹐天涯弗滯淫。☆虞黃昊字景明﹐浙江石門人。○楊柳枝辭楊花如雪撲徵衣﹐馬上徵夫苦憶歸。曾向曲中回首望﹐而今眞在路旁飛。﹝淸淸淺淺﹐自足風神﹐此辭體也。﹞☆陸圻字麗京﹐浙江錢塘人。○《漁洋詩話》謂麗京晚年遠遊不歸﹐或云在嶺南爲僧﹐名今龍﹐而朱竹太史謂其入武當爲道士﹐終莫能定也。總之不知所終云。○七夕有感萬里晴雲淡素秋﹐海天東望更生愁。黃姑鵲通斜漢﹐明月嬋娟照戍樓。剖核誰當來阿母﹐吹笙何路問浮雲﹖可憐攜手闌干淚﹐空擬歸來尙黑頭。○九日衰颯秋風朔气回﹐中原何地可登臺﹖五湖極望屋波渺﹐四野吹笳溥暮哀。江燕塞鴻紛自代﹐紫萸黃菊已徒開。最憐此日憑髙處﹐短髮蕭蕭照酒杯。○與歌者陳郎落日橫江老白﹐同鄕停問一相親。未嫌李尉翻新曲﹐偏喜何戡是舊人。玉管漫吹秋月白﹐紅牙曾按綺筵新。坐中恐有傷心客﹐莫唱伊涼《水調》頻。○送朱生之秣陵華館張燈酒共斟﹐淸霜朔雪晝陰陰。上方請劍髙名著﹐廣柳容人俠气深。醉後難忘公瑾曲﹐愁來獨抱蔡邕琴。秦淮渡口花爭發﹐莫負當年《桃葉》吟。﹝應是俠士而爲直臣者。﹞☆毛先舒字稚黃﹐浙江仁和人。有《東苑詩鈔》。○《漁洋詩話》﹕「余喜毛稚黃《西施絕句》云﹕『別有深恩酬不得﹐對君歌舞背君啼。』此意未經前人道過。」○孔北海融述志炎炎當路客﹐奕奕朱門開。雄鷄無三號﹐冠蓋紛沓來。志士大所營﹐漂漂窮無依。結根在累世﹐安能灼餘輝。歷觀古俊民﹐功成道何微。子牙尙陰謀﹐管仲器小哉﹗人生履國步﹐周道自我夷。猛虎扼其項﹐何況狐與貍。此身勤君父﹐安得慕荑齊。曲士矜一節﹐度外寧所希。寧爲白玉碎﹐不爲長伏雌。﹝北海目中﹐直無曹瞞﹐經營國難﹐不慕夷齊﹐其素願然也。寧玉碎而不爲瓦全﹐故卒被禍。擬古詩﹐須設身處地爲之。﹞○裁衣曲剪徵衣﹐親手作﹐君身長短何須度﹐肥瘦定然不如昨。新衣爲君裁。舊淚爲君落。還將銅斗細熨灼﹐莫使衣上沾猩紅﹐君見淚痕不肯著。﹝思路音節﹐近接靑丘﹐遠接文昌﹑仲初。﹞☆張丹一名綱生﹐字祖望﹐浙江錢塘人。有《從野堂詩集》。○此西泠十子中矯矯者﹐向共推其七律﹐而五古生辣結嗇﹐終以此體擅長。○白竹村路盤白竹村﹐崎嶇探窮谷。居人八九家﹐林杪構破屋。下惟四柱立﹐亭亭不附木。仰視如鳥巢﹐夕暝梯云宿。樓動晚風吹﹐萬竿如戛玉。已防虎豹害﹐復懼麋鹿觸。我行多仿徨﹐不敢岐路哭。從者俱饑色﹐淸潭聊手掬。吾語勿苦饑﹐餐松毛羽足。﹝寫竹屋荒陋如見。﹞○涿州城曉霜不在地﹐微白生牛背。遙望涿鹿城﹐﹛山隆﹜然沙磧內。控糸走其下﹐壁立皆土塊。此地古範陽﹐甲兵天下最。側耳聞啼饑﹐傷心自我輩。野狼遇人嗥﹐蒼鷹攫雉碎。生涯底如此﹐浩嘆玆行邁。﹝天下之險﹐可使有饑民耶﹖誰謂山野人不畱心經國。﹞○晏城小小古晏城﹐西對華不注。昔之晉克﹐逐馬匝此處。我行實已懶﹐解鞍歇薄暮。鴟梟嘯其羣﹐老烏守枯樹。不見古人迹﹐斷碑委樵路。手摸苔蘚痕﹐字句讀未誤。平仲之采地﹐緬然起思慕。柰何千載後﹐蕪沒如野戍﹗相望有遠山﹐恐是齊朝亻舞。○登城西南隅次毛馳黃韻野闊天髙楓葉丹﹐鳳凰城上倚樓看。苔深玉馬秋逾靜﹐露澀銅駝曉未幹。南浦云屯千騎合﹐西陵木落萬家寒。愁來鼓角霜前動﹐莫聽徵鴻去渺漫。☆陸嘉淑字冰修﹐浙江海寧人。○蕪城感舊花影鶯聲句偶傳﹐無端眞得玉人憐。劉郎前度身猶在﹐杜牧三生事惘然。銀燭夜闌分險韻﹐畫欄春半響麼弦。玉鉤斜外傷魂處﹐落盡桃花叫杜鵑。☆郭襄圖字臯旭﹐浙江平湖人。○贈鮑子韶卽送別看君心事欲淩雲﹐客裏悲歌日易曛。每笑成名皆豎子﹐翻因長揖重將軍。焦桐未盡畱知己﹐白鳳時吞只賣文。憶向五羊同叱石﹐燕臺相見又離羣。☆顧萬祺字庶其﹐江南吳江人。諸生。○鬥鷄坡紅粉宮中小隊齊﹐花痕凝碧艸萋萋。一從孫武歸山後﹐不教三軍教鬥鷄。﹝武備不修意﹐借鬥鷄想出﹐可云浚發巧心。﹞☆盧元昌字文子﹐江南華亭人。諸生。○文子衡門兩版﹐下帷著書﹐選定古文﹐不脛而走。爲詩少歡娛之詞﹐多愁苦之言﹐由生平遭際使然﹐而頌法常在少陵﹐故憂傷感憤﹐不知其然而然也。上海陳生龍巖爲余述其梗槪如此。○哭李在湄汝書粘在壁﹐三載字依然。薄宦嗟無祿﹐投荒竟各天。老魂沾旅雪﹐客夢叫孤鳶。誤汝眞升斗﹐泉臺恨肯捐。薄宦天涯客﹐頻年幾个回。挑燈搜鬼錄﹐把酒話泉臺。後死靑山在﹐餘生白髮催。羊城李少府﹐丹早歸來。﹝第一章

哭少府﹐此章痛逝者而行自念也。﹞○北塘晚棹悠悠北塘棹﹐落日轉蓬科。畱滯無安土﹐東南病把戈。江寒魚罟靜﹐月上虎蹤多。去去勿復道﹐蒼生可柰何﹖﹝第五語﹐經所云「三星在」也。﹞○沈友聖婁歸述王維夏近況雞林今罷市﹐玄晏亦停披。天下書誰讀﹐中原戰未夷。干戈畱短褐﹐貧賤養須眉。我有千秋業。杜甫知。○登吳六益藻野閣次韻憑欄極望思蒼茫﹐南北關山雁幾行。萬里故人偏海角﹐十年兄弟一匡牀。欲謀土室眞成狷﹐便哭窮途未是狂。愛爾灌園能樂志﹐樓前長種百株桑。﹝故人海角﹐應指漢槎遠戍。﹞○羣忠祠徐海樓船捲土來﹐角聲吹落暮云哀。將軍臥鼓空城閉﹐國士搴旗戰壘開。五尺汪童能破賊﹐三千瓦氏浪銜枚。﹝自注﹕明世廟徵瓦氏兵禦倭﹐甚暴。﹞先朝祠宇還香火﹐蕭瑟寒鴉夕景催。﹝此死倭寇之亂者。﹞○次韻酬楚中楊長公學博﹐伊父曾殉甲申之難先生本是關西子﹐不信而今我道窮。小艸一官悲薄命﹐文章萬卷哭秋風。蕭蕭涿鹿雙蓬鬢﹐寂寂玄亭獨老翁。相對話殘嵇紹節﹐尊前淚滴夕陽紅。○哭箕兒舉目伶仃欲斷魂﹐汝生惟此藐孤存。翻教衰祖爲嚴父﹐休道無兒幸有孫。白首未拋苦海累﹐黃昏孰問寢門溫。牀頭零落殘書卷﹐幾度靑燈屋漏痕。☆胡渭生字フ明﹐浙江徳淸人。○吳山觀潮扶桑東極水雲昏﹐溟漲連天入海門。白鷺千羣沙際影﹐靑螺數點雪中痕。石當羅剎聲偏走﹐風折西泠勢益奔。徙倚伍胥祠下望﹐鴟夷信有未招魂。﹝白鷺千羣﹐用枚乘語意﹐靑螺句﹐卽蘇詩所云「越山渾在浪花中」也。﹞☆吳殳字修齡﹐江南昆山人。○修齡著《正錢錄》﹐又著《圍鑪詩話》﹐揮斥諸家﹐所爲詩摹仿《西昆》﹐然重重襞積﹐獺祭而未歸自然﹐與平日議論不相關照﹐所謂責人斯無難者也。存其佳者二章﹐以識大槪。○秦質子妖姬貨可居﹐六王未畢已丘墟。鞭橋東去無靈藥﹐驂乘西歸有鮑魚。黃犬淚中慚廢立﹐白蛇醉裏報驅除。當時早爲秦非計﹐牧地爲封食有餘。○蜀漢季世唐虞只此時﹐泗亭天壤哲人違。三交城下波聲急﹐五丈原頭日色微。西國無煙生火井﹐東鄰有女落梟磯。不關鐘鄧能緣險﹐黃皓譙周盡識幾。﹝落梟磯﹐落字未妥。﹞☆譚吉字舟石﹐浙江嘉興人。○弔戰場祁連山下艸﹐寂寞少人煙。魂魄千年後﹐還思渡酒泉。言故鬼猶不忘歸也。﹝前人以「可憐無定河邊骨﹐猶是春閨夢里人」爲善作苦語﹐此篇正復相似。﹞☆朱克生字國楨﹐江南寶應人。太學生。著有《秋集》。○王漁洋贈詩云「海內風騷調未孤﹐故人才筆妙珠湖。」卽此可以想其詩品。○遲陳冰壑非關長憶汝﹐捨汝欲誰親﹖天地餘殘臘﹐江湖剩幾人。一杯驅歲月﹐斗室傲冬春。自有千年在﹐何須嘆苦辛。﹝一气直下﹐千鈞筆力。﹞○送陳子壽往河南匹馬遊梁出帝鄕﹐贈鞭重集酒鑪旁。那堪旅捨逢離別﹐正值家園作戰場。汴水月明沙雁過﹐薊門霜動夜砧涼。傷心去住同搖落﹐不獨悲秋淚滿裳。﹝分寫河南﹑薊北﹐而末以一語總承﹐格律甚細。﹞☆兪南史字無珠﹐江南吳江人。諸生。○無殊﹐山人安期字羨長之子﹐羨長以博雅勝﹐無殊出以淸空﹐父子各擅長也。○過顧茂倫村居境以居人重﹐情因遇故深。酌泉偏愛淡﹐看竹共分陰。艸木山中歷﹐桑麻世外心。閒吟忘永夜﹐明月照披襟。☆黃九河字天濤﹐江南泰州人。○北上於袁浦發家書丈夫志四方﹐不受兒女羈。苟懷萬里志﹐勞何足辭。昨發海陵城﹐今宿淮水湄。附書於送徒﹐援筆中心悲。親亡兩弟弱﹐支戶惟中閨。水旱歲頻仍﹐全家常苦饑。官租宜早辦﹐西疇勤耘耔。幼弟學易荒﹐肅恭承明師。回首望螺山﹐先壠艸離離。遠行戀所生﹐貧賤無歸期。苟能行直道﹐何懼路險。長安多親舊﹐音驛日夜馳。紙短苦意長﹐挑燈重封題。欠伸啟篷窗﹐月落村雞啼。﹝直寫八行中語﹐歸到戀所生﹐行直道﹐卽所云「明發不寐﹐蠻陌可行」也。﹞☆王孫晉字左公江南寶應人。○南閩久客欲歸去﹐翻愁行路難。極天圍萬嶺﹐平地落千灘。水立驚蛟斗﹐風腥哭虎殘。悲歌烽火夕﹐流落恨儒冠。☆韓字經正﹐直隸宛平人。著有《天樵子集》。○朱太史竹序云「石耕終身不娶﹐比之牧犢子。五言淸穩﹐自足名家。」予轉取其七言﹐以其情韻纏綿﹐尢足動人也。○夜出門寒輝看向圓﹐淸宵白雲多在天。歸人已絕四鄰靜﹐老樹葉隕風淒然。門前卽是寒溪路﹐坦步徐吟過古渡。長橋立久人不知﹐明月相隨自來去。○九日登雞鳴山聞道東籬菊已黃﹐無因移向酒尊旁。西風忽起野煙暮﹐落葉亂飛山樹蒼。雁帶寒聲歸渚急﹐江涵秋水與天長。浮雲遮盡登髙眼﹐不許愁人望故鄕。○雨中送春綠艸疏籬映水濱﹐淸溪寂寂四無鄰。一簾細雨仍飛燕﹐幾日殘花又送春。多病翻愁今夜酒﹐傷心如別故鄕人。明年寄迹如何處﹐早向天涯慰苦辛。﹝第六語﹐非古之傷心人不能道。﹞☆王邦畿字說作﹐廣東番禺人。貢生。○春郊閉門日以久﹐出郭尙鳴鶯。爲愛淸溪色﹐春風百艸生。云低滄海樹﹐潮上夕陽城。何處山中叟﹐猶聞伐木聲。﹝錢﹑劉遺韻。﹞○過易水地入幽州白日沈﹐寒云莽莽水陰陰。亦知匕首無成事﹐只重荊軻一片心。﹝劍術之疏﹐中心之義﹐盡於十四字中矣。《綱目》書荊軻爲盜﹐未爲平允。﹞☆梅磊字杓司﹐江南宣城人。著有《響山齋集》。○秋日秋稻朝初熟﹐荷花晚更香。螢飛過竹暗﹐牛飯就松涼。斯世多充隱﹐吾徒半醒狂。愛從田父飲﹐雜坐亦何妨。﹝王漁洋見田家飯牛﹐中有所感﹐因賦「牛飯就松涼」句。﹞☆錢曾字遵王﹐江南常熟人。○遵王注牧齋詩集﹐固博聞士也。詩流易有餘﹐不求警策﹐得牧齋一體。○蝶曲廓回處正斜曛﹐弄影隨風自作羣。曾恃粉衣欺艷雪﹐幾緣香夢惹行雲。斜穿簾幕深深見﹐飛過池塘故故分。送得南園花艸盡﹐正教愁殺杜司勛。○梅村先生枉駕相訪﹐酒間商榷綏寇紀略﹐有感賦此迢然影事未能忘﹐鄭重停車問艸堂。借箸漫言山聚米﹐引杯兼笑海生桑。秦關鹿走當年火﹐吳苑烏啼此夜霜。指點舊京愁歷歷﹐爲公棖觸恨偏長。○湘靈先生移居詩甲子遷訛昔夢中﹐維桑回首又春風。吟懷平卷三分月﹐儒行虛畱一畝宮。莫訝孟郊家具少﹐翻嫌徐邈酒槍空。往時文彩吾能記﹐容易人間著此翁。☆吳物榮字愼庵﹐江南吳縣人。諸生。著有《錦峯樵稿》。○山居世事山居盡﹐衰年懶更加。鳥啼方夢覺﹐酒熟正梅花。天地容雙鬢﹐漁樵共一家。溪邊聊晚眺﹐倚杖數歸鴉。﹝三語「方」字﹐四語「正字」﹐不煉之煉﹐是爲詩眼。﹞☆卓爾堪字子任﹐江南江都人。○子任系靖難忠臣諱敬之後﹐代傳淸白﹐壯歲南徵閩逆﹐爲右軍前鋒。又嘗輯勝國逸民詩成集﹐文武並嫻﹐遠近爭髙其行。○源口旌旗源口出﹐萬馬度沙頭。山月開昏路﹐烽煙警素秋。前林圍已破﹐斷壑血能流。何日銷徵伐﹐春原看牧牛。●卷九☆黃字子厚﹐山東卽墨人。康熙癸卯舉人。著有《夕霏亭詩》。○短歌行龍蟠於泥﹐元其肆之。虎處於柙﹐爪牙安施﹖委巷之犬﹐吠聲如豹。廒倉之鼠﹐口厭梁稻。太行居後﹐孟門居前。僉夫之心﹐君子畏焉。方寸之中﹐乃有五嶽。磊崎﹐五丁焉鑿。精衛塡海﹐愚公移山。爲之在人﹐成之在天。○送屺公周邑侯南歸君從西郊來﹐旌旆光如電。父老遮道左﹐爭欲識君面。君從西郊歸﹐雪壓荒丘樹。獨有春風發﹐送君千里路。﹝不另下斷語﹐而世態物情已盡於此。﹞☆嚴我斯字就思﹐浙江歸安人。康熙甲辰﹐賜進士第一人﹐官翰林學士。著有《尺五堂詩刪》。○十峯艸堂歌爲錢礎日作九龍之山環九峯﹐一峯一態如一龍。興雲出雨气磅礡﹐鱗甲欲動淩蒼空。別有一峯伏而起﹐神奇夭矯爲龍尾。世人咫尺不知名﹐古來畸士都如此。中有艸堂繞煙蘿﹐峯峯回薄靑嵯峨。左圖右史安樂窩﹐猿啼鶴唳山之阿。艸堂主人抱龍徳﹐或潛或見人不識。時時掉臂弄雲霞﹐往往歌聲出金石。曠懷雅好遊名山﹐往來齊魯盡躋攀。有時夜半登日觀﹐雙騎白鹿靑雲間。去年把臂歷山麓﹐淸詩萬首酒百斛。今年款段走長安﹐不使緇塵ネ素服。手持尺幅字琳瑯﹐乞我題詩寄艸堂。予本風塵落拓者﹐靑鞋布襪思徜徉。安得投簪尋泛宅﹐五湖之曲煙光白。與君拄杖聽鳴泉﹐夜向松窗讀《周易》。﹝一起神來﹐以下便一筆掃去。﹞○水謠之水兮淸且漣﹐使君堂上坐鳴弦。之水兮淸且漪﹐使君郊外多耕犁。使君官庖食無肉﹐長須編籬種野簌。使君侵晨寒無衣﹐老婢當窗織布機。使君寒﹐民五褲。使君饑﹐民含哺。升君之堂進君酒﹐有酒盈卮﹐有蔬盈豆﹐長老在前﹐稚子在後﹐俚語歌呼爲君壽。淸畏人知兮﹐何人勿知。吁嗟今之人兮﹐廉吏可爲而不爲。﹝𨿽不明指使君爲何人﹐然前後令水者非陸淸獻公不足當之也。結句有慨乎其言之。﹞○聞砧曲長安八月秋風起﹐長安門巷秋如水。閨中思婦罷鳴箏﹐一夜傷心千萬里。前年蕩子去從軍﹐消息關山總不聞。黃龍塞上愁雲斷﹐丹鳳城邊落葉紛。平沙獵獵吹枯艸﹐碣石霜飛寒信早。鐵衣銀磧苦思家﹐紅粉空房愁遠道。烏啼啞啞風淒淒﹐日暮寒砧到處迷。玉箸暗隨聲斷續﹐涼蟾故逐影髙低。靑漆樓頭雁初度﹐天寒夢斷金微路。龍堆戰士幾人還﹐馬革遊魂竟何處﹖城西一帶素車歸﹐白骨沙場半是非。昨夜深閨猶記憶﹐開箱還搗舊徵衣。○送庵家少司農致政歸裏朝衣初脫拜君恩。歸去田園喜尙存。七澤云深秋放艇﹐九花發夜開尊。毋勞淸夢驚魚鑰﹐剩有閒身到鹿門。只恐熙時問遺老﹐不容瓢笠住江村。☆周弘字子重﹐江南無錫人。康熙甲辰賜進士第三人﹐官侍讀學士。○道旁嘆三月四月麥未熟﹐餓夫扶攜領官粟。得粟村墟起爨煙﹐嫠婦何爲道旁哭。自言幼本名閨妹﹐父母衣我紅羅襦。十七嫁作儒家婦﹐足迹不出門中樞。夫亡十指難糊口﹐連歲凶荒斷升斗。縣帖紛紛催樂輸﹐大兒枵腹披枷醜。小兒呱呱懷抱中﹐身死奚卹愁兒從。昨聞詔書發粟賑﹐匍匐哀告含羞容。安得有錢買胥吏﹐賑籍無名長官詈。躑躅中路不得歸﹐以此悲傷灑血淚。我聞斯語愁心神﹐彼司牧者獨何人﹖方看嫠婦泣東陌﹐又聽悲怨來西郊。﹝賑荒之獘﹐自昔而然﹐安得采風者陳之黼座。﹞○已未二月二日午門聽宣嶽州大捷遇雪恭紀荊南奏凱達神京﹐曉辟天閶瑞雪明。《朱鷺》鐃歌翻郢曲﹐玉龍銀甲灑春城。貂裘尙憶軍前賜﹐鵝鴨曾喧夜半聲。自此江湖空戰壘﹐丰年有象課深耕。﹝奏捷遇雪﹐語語合寫。﹞○湖南諸路大捷和寶坻杜相國韻覆巢殘孽剩遺雛﹐坦腹緋衣合讖符。士行髙牙麋子國﹐嶽侯奇捷洞庭湖。烽煙一夜天兵掃﹐湯火頻年我後蘇。橘渚楓洲初戰定﹐關山片月笛中孤。☆張英字惇復﹐江南桐城人。康熙丁未進士﹐官至大學士﹐謚文端。著有《存誠堂詩集》。○本朝應制詩共推文端﹐入詞館者﹐奉爲枕中祕﹐而風格性靈不系此也。特取髙曠數篇﹐以著公之風槪。○擬古田家詩柴門擁溪水﹐溪響無朝昏。農夫荷鋤倦﹐獨倚秋樹根。顧我田疇好﹐念我桑麻繁。脈脈不能語﹐感玆風雨恩。風雨歲時熟﹐古俗今猶存。遙指煙生處﹐親戚滿前村。稚子驅雞犬﹐夜來忘閉門。何以酬淸時﹐努力從田園。昔愛誦《豳風》﹐亦常歌《小雅》。桑柘棲雞豚﹐結廬在中野。春方扶犁﹐秋禾倏盈把。野老樂時和﹐髙枕瓜棚下。田家老瓦盆﹐新醪月中瀉。擊鼓賽先農﹐調瑟娛方社。何必桃花源﹐此境足瀟灑。風塵久誤人﹐我豈悠悠者。新晴土膏動﹐原上春艸生。陂塘引間壑﹐活活春水鳴。桑陰悅好鳥﹐布谷時一聲。夜來飽飯牛﹐朝來從耦耕。耦耕一畦畢﹐淡泊心無營。偶然召鄰叟﹐索取壺觴傾。髙談視天壤﹐把酒歡平生。面無憂喜色﹐胸無寵辱情。始知於陵子﹐灌園逃公卿。﹝感風雨恩﹐忘寵辱念﹐尋常田父有此襟抱耶﹖題云《擬古田家詩》﹐公之寄托﹐蓋在陶處士一流人矣。﹞○讀漢書壯哉霍子孟﹐易置多英風。離席按劍時﹐發議驚羣公。走馬杜間﹐曾孫方困窮。手挈天子璽﹐授之咸陽宮。海枯石可爛﹐孰能訾其功。珠襦黃金匣﹐甫葬茂陵東。狐鳴尙冠裏﹐妻子煙塵空。宅侯殺弄兒﹐累世亢其宗。子孟庇阿顯﹐九族罹憫凶。割愛與殉私﹐延促霄壤同。臣術惟敬愼﹐庶幾保厥終。﹝博陸﹑宅侯功業懸殊﹐而一則身後族誅﹐一則賞延於世﹐由殉私與割愛異也。指出敬愼以昭臣道﹐事君者其知所法誡焉。﹞○讀元道州賊退示官吏詩慨然有作我愛元次山﹐詩篇獨簡質。短章如長謠﹐仁心自洋溢。至欲委符節﹐甘心就魚麥。昔人志康濟﹐豈云耽暇逸。置身君民間﹐無能澹憂卹。汗顏拖長紳﹐不如腰帶釒至。賢哲恥曠官﹐斯義久蕭瑟。誰無湖畔山﹐浩歌撫遺帙。﹝次山之欲歸老江湖﹐非耽髙隱﹐爲不能救時卹民﹐不得已而甘就魚麥也。康濟之心﹐特爲表出﹐近日司牧者尙敬聞此言。﹞○嚴陵江千嶂桐廬道﹐淸風幾溯洄。不知天子貴﹐猶是故人來。垂釣本無意﹐披裘亦浪猜。翻嫌人好事﹐髙築子陵臺。﹝王貞白詩後﹐賦嚴陵者﹐俱落坑塹﹐此篇不著議論﹐籠罩一切﹐可以追蹤古人。﹞○贈螺浮黃門次龔合肥韻十年霜雪老黃門﹐抗疏羣知國體尊。嶽鹿折來眞有膽﹐山龍補處自無痕。漫言盤錯昭臣節﹐偏向風塵識主恩。親見閭閻凋敝甚﹐《鄭圖》還與繪千村。☆曹禾字頌嘉﹐江南江陰人。康熙甲辰進士﹐己未召試博學鴻詞﹐官至國子祭酒。○余識其孫全倫﹐淸門零落矣。旣全倫旋沒﹐訪其詩不能多得﹐爲之憮然。○秋夜述懷空林葉ベベ﹐野犬聲狺狺。徨忽四顧﹐中夜感古人。鴻蒙詎不樂﹐烏用施經綸﹗才賢旣當權﹐造化辭苦辛。雷雨亦待治﹐云物非空陳。自有濟世功﹐千古勞其身。牽犢者誰子﹐髙蹈遺斯民。﹝君子出而用世﹐則造化以權付之﹐欲不勞其身不可得也。千古聖賢心事﹐昭然若揭。﹞○送友人還金陵屑瑟秋風送客裝﹐蕭條木落更神傷。滿天欲雪尊虛酒﹐昨夜初寒雁叫霜。馬足遠衝黃葉路﹐吟聲徐入白鷗鄕。江南景物關情甚﹐煙雨秦淮夢里長。☆勞之辧字書升﹐浙江石門人。康熙甲辰進士﹐官至副都禦史。著有《靜觀堂詩》。○眺玄武湖歌雞鳴十廟衰艸多﹐志公遺塔髙嵯峨。遠望大江千里之雪浪﹐近俯晴湖萬頃之煙波。湖形北向稱玄武﹐錦纜樓船鬥歌舞。結綺臨春迹已空﹐惟有澄泓一片無今古。聞說龍蟠王气眞﹐徐黨偉伐圖麒麟。共球愛日歸天府﹐戶冊登余藏水賓。周遭沆漭中臺榭﹐氵氵爵遊魚通港汊。仁民愛物本相兼﹐罟於淵者罰無赦。﹝自注﹕明初置黃冊於其中﹐禁人遊玩。﹞兔葵燕麥搖春風﹐細柳新蒲發故叢。鴛瓦已銷金碧外﹐漁歌時起獲蘆中。自古盛衰如轉燭﹐六朝興廢同棋局。君不見鐘山陵樹來樵牧﹐射生收得銀牌鹿。﹝今古盛衰之感﹐借題發出﹐見有徳易以興﹐無徳易以亡也。﹞☆趙士麟字玉峯﹐雲南河陽人。康熙甲辰進士﹐官至吏部侍郎。○雲南遠隔萬里﹐風詩難采﹐少宰詩亦不多見﹐故所收止此。○過安莊至鎭寧帶綰輕裘上偃坡﹐棲霞尙近郁嵯峨。名通上國由莊嶠﹐威鎭諸侯自伏波。溪谷至今多瘴癘﹐人煙到處雜藤蘿。爲欣气候如秋杪﹐華蓋橋西試一過。○黔陽懷古羅施聲教阻遐方﹐漢置達夜郎。天入炎荒時苦雨﹐途經冷驛夜無霜。馬鞍觀側藏雲塢﹐銅鼓山頭祀竹王。千古猶思丞相澤﹐祠堂松柏自蒼蒼。☆盛符升字珍示﹐江南昆山人。康熙甲辰進士﹐官禦史。著有《誠齋詩集》。○待禦少從夏考功彜仲遊﹐與雲間諸先哲相切磨。旣出王新城尙書門﹐所詣益進。徐司寇健庵評其詩﹐謂原本少陵﹐詩外別有事在﹐非溢分語。○河上雜言久矣悲鴻燕﹐誰堪問麥秋。飄零隨遠道﹐涕淚入孤舟。璧馬年年事﹐河淮處處憂。卻憐長算少﹐民命倚陽侯。﹝民倚波臣爲命﹐不堪問矣﹐爾時已然。﹞○同阮亭先生遙和李侍郎讀水經注憶洞庭韻聞說巴陵倚洞庭﹐君山如畫見圖經。岷峨雪盡寒潭碧﹐云夢波連湖艸靑。九派微茫看楚澤﹐數峯仿佛擁湘靈。知君回首曾遊處﹐遠思蕭然入杳冥。○中秋岱頂卽事身入云端云下垂﹐風雷南去日西馳。靑霓斷續斜陽外﹐碧海澄鮮子夜時。天柱獨晴依上界﹐冰輪乍滿半秋期。茫茫俯視皆塵霧﹐一片空明對玉池。○昌平山行有作望帝何年泣艸萊﹐漫畱А土錦山隈。恨余亡國悲英主﹐禮備興朝慰夜臺。﹝自注﹕順治初建陵置祠﹐有加禮。﹞云暗蒼梧千古痛﹐月沈湘浦二妃哀。神歸石室傳靑史﹐龍馭長依風雨來。﹝自注﹕思陵在錦屏山﹐亦稱錦壁山﹐或稱鹿馬山﹐卽田妃墓。○思陵以英敏勤政亡國﹐古史所無﹐章皇帝爲之建陵置祠﹐尢曠典也。詩中表出﹐得揚頌本朝之體。﹞○金陵懷古重向南邦憶少年﹐宮門仿佛戍樓邊。長陵松徑來樵子﹐後苑湖陰宿釣船。故國幾堪歌《玉樹》﹐行人猶自怨金川。卻憐山色依然在﹐靈谷蒼涼倚斷煙。﹝人知有明南渡亡於荒嬉﹐不知金川門之入﹐國脈早傷也﹐此更推本言之。﹞○南徵太白秋明井鬼旁﹐兵占早已在炎荒。養成歲月營三窟﹐負西南擅一方。莫遣金沙畱蜀漢﹐豈容淸浪接湖湘。由來制勝資全策﹐銅柱依然緬水陽。﹝時尙逆有連結吳逆之勢﹐頸聯慮及之﹐非尋常經生家語。﹞○洛陽懷古風雨當年卜帝鄕﹐士中還倚上游彊。澗合處開雙闕﹐河洛分來會北邙。何地南宮臨逝水﹐誰家西苑帶斜陽﹖山川不共興亡異﹐天外嵩髙對渺茫。○冬日渡彭蠡過廬山下幾經湓浦惜幽尋﹐重向宮亭望遠岑。云臥石門思北澗﹐花開蓮社憶東林。三人一笑誰賓主﹐五老千秋自古今。惆悵吾衰勞夢想﹐幾人遊迹未銷沈。☆劉梁嵩字玉少﹐江南江都人。康熙甲辰進士。○天險閣旋折初驚大壑雷﹐淩空復上劇崔嵬。白雲無際疑天盡﹐翠何年倚劍開﹖一路水從汾曲合﹐千層山抱雁門回。中原地勢經西折﹐眺覽重增庾信哀。☆方殿元字蒙章﹐廣東番禺人。康熙甲辰進士﹐官知郯城﹑江寧縣﹐著有《九谷集》。○九谷著《環書》﹐自成一子﹐欲究天人竅奧﹐餘事乃作詩人也。然髙華伉爽﹐依傍一空﹐品不在嶺南三家下。○廬山玉淵髙峯入靑冥﹐中斷忽雲樹。屏風九疊間﹐飛泉半空注。奔騰過萬山﹐至此陡欲住。憧赫侔雷霆﹐一旦失憑怒。有似千古憤﹐投入靜者慮。兩崖靑翠映﹐空色交相寓。淡淡與天空﹐冥冥寫秋素。竊窕散餘波﹐疑作江漢雨。幽光畱人心﹐不覺白日暮。皎月上澄潭﹐此身在何處。﹝極形奔泉陡住﹐比之塡胸憤怒﹐忽入達士靜觀﹐古今辭人﹐未開此口。﹞○褒斜道褒斜道﹐三載烽煙令人老。嵯峨云棧四百里﹐其下黑龍江中水。北走三秦南走蜀﹐長蛇猛虎盤深谷。張良一燒不可測﹐顧盼從容得秦鹿。諸葛艱難數出師﹐大星夜落三軍哭。英雄成敗且有數﹐況乃區區一狐兔﹗黃塵Е洞入秦川﹐風雪關山勞遠戍。鐵馬回頭望隴山﹐斷腸家過秦川路。更有子午與黃金﹐十里百折傷人心。懸崖峭壁日月黑﹐使爾戰魂招不得。﹝此爲竊據者言﹐見英雄尙難成功﹐況狐鼠輩耶﹖警誡亂臣﹐可補《劍閣銘》之缺。﹞○章貢舟中作歌六首空谷號風呼雨入﹐四山水落千灘急。百丈逶迆不上船﹐石角飛湍何岌岌。徒禦當餐投匕箸﹐榜人憔悴長裳濕。亂世天心不可知﹐歸路迢迢百憂集。風髙白日沈西麓﹐未到常程不敢宿。殘月慘淡落戰場﹐新鬼啾啾爲誰哭﹖孤舟愴恍不得力﹐遠趁前山兩三屋。五更豺虎聲欲稀﹐寡婦哀哀嘆孤獨。喜卻小山畱我後﹐倏在我前若馳驟。千折百折舟子疲﹐我左須臾還我右。日色歸心不相及﹐坐見羲車墜巖岫。天昏月黑風怒號﹐猛虎長蛇兩相鬥。﹝寫盡江行陡折﹐蛇虎縱橫﹐讀者亦不寒而栗。﹞水淺瀧髙圍萬嶺﹐五年峯火行人靜。孤舟獨宿黃茅中﹐狐貍躑躅豺狼猛。四村盜賊橫剽劫﹐長年三老交相警。兒曹癡小不知愁﹐鼾睡闌干呼不醒。﹝卽「眾雛爛漫睡﹐喚起沾盤餐」意﹐正以形客子之警畏也。﹞江窄風移萬山石﹐中天無雲炎日赤。百口艱難買兩舟﹐雨汗相揮不能食。南望靑峯更千疊﹐渺渺徵途何時息。不見人家寄山窟﹐我獨何爲嘆於役﹗夢裏梅關眼中血﹐今夜分明在秋月。峯巒樵悴兵戈後﹐慘淡煙霞寫離別。去日板輿素而返﹐魂兮歸來悄難說。有弟有弟亦夭折﹐使我肝腸橫斷絕﹗﹝六章如讀老杜短歌﹐在遭逢﹐在性情﹐不在形模之似。﹞○秋夜長淒淒者風﹐胡不自東﹐不自南﹐不自北﹐吹我井上雙梧桐。梧桐昨夜飄孤葉﹐夫婿從軍入窮發。兩地相思不相見﹐愁雲共掩關山月。飛鴻不我顧﹐海燕辭巢去。空房蟋蟀鳴﹐長夜漫漫誰與語﹖緘情含淚向天訴﹐蒼蒼無雲復無雨﹐西有牽牛東織女。﹝起四句本《漢樂府》法﹕「古調俗不樂﹐正聲君自知」。﹞○愛妾換馬噴日嘶風紅叱撥﹐目似火齊汗似血。屈膝金屏出美人﹐邯鄲下蔡皆稱絕。英雄有事在烽煙﹐紅粉生離未足憐。願將妾織鴛鴦錦﹐裁作銀鞍滿月韉。○答城中友人見訊之作不到春城五六年﹐年來生事有誰傳﹖兩株陶氏門前柳﹐一半顏生郭外田。黃鳥風邊行樂酒﹐桃花浪裏釣魚船。翻嫌揚子無佳興﹐獨坐空亭艸《太玄》。﹝佳句妙在不加追琢。﹞○徵怨怯把金錢卜﹐春殘不道歸。昨宵看月暈﹐棖觸幾重圍。﹝古意古音。﹞☆吳元龍字長人﹐江南華亭人。康熙甲辰進士﹐官翰林﹐攺工部郎中﹐已未召試博學鴻詞﹐擢翰林院侍講。著有《問月堂詩鈔》。○賜緞絹恭紀爲郎冰署客﹐亦得荷恩私。恐負《緇衣》好﹐慚無《黃絹》詞。稱身安且吉﹐出笥捲還披。機杼需民力﹐艱難二月絲。﹝上六語穩順寫題﹐一結乃見作手。﹞○九日偕貴陽諸使君東山登髙得初字萬里登髙日﹐千峯縱目初。天長迷近遠﹐云合失崎嶇。邊徼蠻歌起﹐荒城落木疏。鄕心付徵雁﹐可許達音書﹖﹝起步似出唐人手。﹞☆錢芳村字葆﹤香分﹥﹐江南華亭人。康熙丙午舉人﹐官中書舍人。○雲間詩派﹐陳黃門後﹐以古淡整飭爲宗﹐舍人綺麗而不佻﹐駘宕而有則﹐詩格又爲一變矣。○擊鮮行吾鄕城郭滄溟畔﹐親故朝朝擊鮮宴。樂事濠梁未足誇﹐嘉名丙穴無勞羨。滬瀆灘平斥鹵多﹐主人結网勝熬波。蒼茫直下馮夷窟﹐煙雨常聞《Ы乃歌》。河豚販後蘆芽出﹐春潮蹴岸春云熱。筐覆吳趨窖裏冰﹐刀飛少婦廚中雪。已道鰣魚色似銀﹐況兼石首爛金鱗。曲米漬成鱘枕脆﹐豉羹調出﹛弱﹜腴新。此時魚稅充公府﹐津市鳴橈復撾鼓。淺筏輕刀弄水兒﹐髙檣巨舶開洋賈。別有泥沙困豫且﹐脂膏然炬骨專車。牽力費千夫蹶﹐曝臘家分半載儲。來島嶼孫盧擾﹐斥堠傳烽接三泖。都護旌旗只戒嚴﹐漁郎﹛巢﹜罟空施巧。蕭蕭戍角滿汀洲﹐麗寒星炯不收。無復釣鰲陳水﹐惟看驅馬散沙鷗。海錯經年不到眼﹐充刃臨淵那供饌。一片才沾食指腥﹐百鍰早破中人產。舍人﹤咸頁﹥頷滯燕臺﹐比目王余賦彊裁。張掾秋風頻悵望﹐馮生彈鋏未歸來﹐挑燈與客論終夕﹐語罷滄桑感疇昔。下箸誰消易水樽﹐解錢且換灤河鯽。近喜波臣靜不揚﹐東南早晚撤邊防。盤餐飽飫故園味﹐醉臥溪梅野竹榜。﹝時多市海鮮而破家者﹐篇中反覆言之﹐與鈍翁《鰉魚篇》意同﹐而各自成格。﹞○長椿寺病馬行招提二馬一馬病﹐腕折蹄長气猶勁。伏櫪𨿽虛千里心﹐脫幾翻適長林性。人言此馬初買時﹐射堂陳孔蹀躞馳。雙瞳夾鏡耳批竹﹐靑絲爲絡黃金羈。孟門阪峻羊腸滑﹐駿足うㄨ一朝蹶。昔誇金埒云滿身﹐今同洮水冰傷骨。負鹽駕鼓力不任﹐豢養卻依支道林。天晴放飲井泉白﹐春晚臥嘶園艸深。君不見長安城中千萬騎﹐飛塵蹴天光照地。長鞭短策無不施﹐齒老旋隨敝帷棄。又不見將軍鐵駟來渥窪﹐東行滄海西流沙。苜蓿𨿽銜不遑食﹐功成鵲印歸虎牙。何如此馬辭驂服﹐縱病還同塞翁福。身閒早得華山歸﹐害去詎勞襄野牧。乃知不材造物憐﹐豫章見斫樗散全。無用之用世罕識﹐達哉莊叟何其賢﹗﹝此舍人自寫照也。卽「此木以不材全其天年」意﹐寫來不落臼窠﹐總由用筆之妙。﹞○淸明偕鐘宛兄展墓有感往事蒼涼不可論﹐傷心絮酒拜松門。三千里外孤兒淚﹐二十年來國土恩。華表日斜巢鶴返﹐土花春繡石麟存。殷勤幸接連枝會﹐漂泊天涯有弟兄。☆繆彤字歌起﹐江南長洲人。康熙丁未﹐賜進士第一人﹐官侍講。○送醫士方際泰歸茅山賣藥長安市﹐超然寄一身。摺驢偏識路﹐破襪不生塵。入世性情古﹐還鄕面目眞。自慚畱滯客﹐對爾嘆勞薪。萬族罹氛﹐待此人。戍兵屯戊己﹐望雨急庚辛。湯火心徒切﹐君臣劑有神。能將上池水﹐盡與濟生民。茅山稱最勝﹐結屋傍嶙峋。白鵠常爲伴﹐黃精得養神。松云涼夢寐﹐僮僕使ば。曾讀《宋淸傳》﹐猶嫌未絕塵。醫人與醫國夾寫﹐何等胸次。○假歸南下欲遊五臺山排空歷歷五髙臺﹐想象先教眼界開。客路風光隨馬去﹐家鄕樹色渡江來。探奇亦自安禪味﹐濟勝須誰作賦才。莫道上方鐘磬杳﹐此身今已出塵埃。﹝寫假歸之樂﹐得見家鄕樹色也﹐偏雲樹色渡江來﹐工於著句。﹞○渡江涼月漾中流﹐金山隱隱浮。尙餘殘醉在﹐和夢到揚州。﹝只淸曉渡江耳﹐寫得渾然無迹﹐末五字何減唐人聲口。﹞○東臺望海峯層層峭石擁髙臺﹐就裏藤蘿百道開。身在雲中天水合﹐更於何處見蓬萊﹖☆張玉裁字禮存﹐江南丹徒人。康熙丁未﹐賜進士第二人﹐官翰林編修。○七夕立秋旅榻當筵臥﹐西風拂小欄。秋從今夕到﹐月向異鄕看。有巧輸人乞﹐因貧得夢安。曝衣問僮僕﹐預戒早霜寒。﹝結意七夕立秋雙到。﹞○憶橘朱實垂垂葉尙靑﹐故山千樹未凋零。相思不隔長淮水﹐一夜鄕心落洞庭。☆董訥字玆重﹐山東平原人。康熙丁未﹐賜進士第三人﹐官至江南總督﹑兵部尙書。著有《柳材集》。○康熙二十五年﹐河臣靳議興屯﹐誤用屯田丞於宣﹑駱龍友二人﹐先屯涸田﹐次及水田﹐次及艸地﹐漸及墳墓皆屯矣。無藉之輩﹐所領牛種爲賭博資。新屯日增﹐民地日削﹐佃逃田荒﹐無從訴理。公總督江南﹐奏請罷之。罪於﹑駱丞﹐盡還民田﹐一時歡呼載道。卽此一端﹐公之生平可知矣。○興化道中漭沆連滄海﹐風吹一葉輕。村從波際出﹐艸逼浪痕生。地闊無山影﹐天空有雁鳴。最憐釜底處﹐何日奏平成﹖☆魏﹛鹿吝﹜徵字蒼石﹐江南溧陽人。康熙丁未進士﹐官翰林﹐出爲邵武太守。有《石屋詩鈔》。○短歌行和杜韻﹝自注﹕戲贈閿鄕秦少府。﹞寒日影黃雲半白﹐天涯莽莽未歸客。邊隅何日可罷兵﹐幾處轉輸瘁邦伯。羽林夜發秦關道﹐共言河隴居民好。甲騎經過悉備餐﹐喜看踱踏天山倒。○捕蝗捕蝗捕蝗人簇簇﹐蝗飛蔽天引其族。揚旗擊鼓亂敲鉦﹐奔走如狂沸山谷。炎肌雨汗腸雷鳴﹐取蝗一斗當斗粟。幸不入境驅鄰封﹐彼亦天民忍遭酷﹗誰云蝗多不食苗﹐苗食垂盡到艸木。復聞修徳能弭災﹐非止蝗生宜早撲。○蠻子朝﹝擬白﹞蠻子朝﹐澎湖內附平紅毛。占城諸國盡輸貢﹐西洋人已聯官曹。琉璃泛海七日迅﹐冊使曾頒新敕印。世子就學陪臣從﹐賜得衣冠供饌盛。復有安南久臣服﹐黎氏王封莫氏蹙。往來遣使與講和﹐分疆各守漓江曲。百蠻接踵梯航趨﹐奇貌詭飾累譯殊。我願殿繪《豳風》詩﹐不繪唐時《王會圖》。﹝歸重修徳服遠﹐此一章結穴處也。與前一章用意略同。﹞○送兒彪之沅江我已無親侍﹐兒行又遠親。蕭疏千里外﹐去住一家貧。水闊風帆健﹐霜髙候雁新。沅蘭芳可佩﹐極目楚江濱。﹝少陵「令節成我老﹐他時見汝心」﹐起十字同此筆墨。﹞○於忠肅祠當年天子已蒙塵﹐中外安危寄此身。首建一言存社稷﹐獨鳴孤掌定君臣。丹心縱死還如鐵﹐碧血長埋未化燐。千載湖山畱正气﹐不須涕淚灑松筠。﹝不塡故實﹐不著泛語﹐是作家手段。﹞○人棠驛疊韻人到棠陰憶古溪﹐春煙芳艸驛亭西。海濱仙客騎黃鶴﹐天未孤臣訪碧雞。道路但畱殘碣在﹐﹝自注﹕地多徳政碑。﹞風流誰許峴山齊﹖幾看臥轍攀轅處﹐半是鳩形鵠面啼。○量移曲靖疊韻聞道滇行過五溪﹐炎荒萬里夜郎西。峯回鐵銷沈金馬﹐路入篁林隱竹雞。靑艸煙中菇米爛﹐黃茅瘴裏稻花齊。側身南望愁堪絕﹐況復猿聲萬壑啼。☆汪懋麟字季用﹐江南江都人。康熙丁未進士﹐官刑部主事。著有《百尺梧桐閣集》。○比部師法韓﹑蘇兩家﹐故才情橫溢。歸田後﹐畱心經學﹐皮毛剝落矣﹐因未見晚年作﹐故仍取才華絢爛之篇。○元夜禁中觀放煙火歌明月如輪碾金殿﹐蒙蒙玉露垂深院。萬里髙天無片雲﹐鳳凰城闕分明見。此時禁庭人影稀﹐但聽銅龍下銀箭。忽然天樂來九霄﹐耳邊仿佛聞簫韶。步輦從容出復道﹐華燈的明春宵。赭黃盤龍覆禦榻﹐羽林排列皆騰驍。便殿前頭竿百丈﹐彩繩髙系靑天上。銀花火樹齊開張﹐珠斗明星盡奔放。金鵝赤鳳無不有﹐玉女仙人各奇狀。雲中寶塔何嵯峨﹐海上蜃樓起煙浪。更有奇花次第懸﹐千枝墮地生金蓮。火山吞吐走日月﹐急如萬弩離箭弦。爆竹聲中作霹靂﹐又如鐵馬攻戰相回旋。夜靜笙歌轉淸徹﹐兩傍侍臣時叫絕。一回花放樂一闋﹐此曲人間豈能竊﹖何意書生按拍聽﹐果然妙舞《霓裳》月。羽騎傳呼催返駕﹐鐘鼓樓前已三下。飄若浮雲風雨過﹐萬點燈花一時謝。獨倚危欄似夢中﹐月影沈沈轉臺榭。﹝起從元夜說入﹐是禁中元夜﹐龍樓鳳闕﹑玉露金波﹐分明如見。以下詳述煙火﹐跌蕩淋漓﹐極才人之能事。○壬申元夜﹐潛蒙恩賜觀禦園煙火﹐盡二鼓始歸﹐目中所見﹐恰如詩中所述。明晨上命賡和上元燈詞八章﹐才力薄弱﹐視比部大篇遠遜矣。披閱長歌﹐附記於此。﹞○玉叔觀察招陪龔大宗伯西樵阮亭諸先生集寓園泛舟觀劇達曙作歌白日當天春晝遙﹐落花如雪紛飄飄。蜜峯蝴蝶各上下﹐鳴鳩乳燕何矜驕﹗方塘流水綠於染﹐細艸如發沿溪橋。宋侯好奇復好客﹐一舟新駕雙蘭橈。中流蕩漾髮絲竹﹐琉璃破碎波光搖。北方老不識舟楫﹐觀者夾岸爭歡囂。自客京師少水戲﹐身輕忽喜乘春潮。夕陽回柁上陂岸﹐畫堂官燭靑煙燒。金壺美醞堆碧色﹐玉盤春生紅ヰ。梨園法部奏新曲﹐龜年賀老同招邀。酒闌感激黨人事﹐永康閹寺眞鴟梟。元禮孟博意气盡﹐楷模之譽空名標。衰世誅殺總善類﹐法吏那得逢臯陶。宋侯當日苦蜂螫﹐悲秋謔浪皆無聊。今復秉節按蠻郡﹐束馬秦棧車連鑣。歡樂幾時悵離別﹐磊塊直用千杯澆。羽聲慘慘曲且止﹐秦宮急換翻《六幺》。細撥阮咸唱明月﹐羅衣醉臥氍毹嬌。誰能無情聽忘倦﹐城頭銀箭催終宵。﹝樂府中應演閹人害正事﹐故發此慨嘆。時觀察亦幾蹈不測﹐賴聖明曲宥之也。精神團聚在此。﹞○河水決黃河衝決淮河蕩﹐白馬湖中千尺浪。淮陽城郭雲气中﹐遠近田廬水光上。人行九陌皆流水﹐螺蚌紛紛滿城市。築岸防堤急索夫﹐裏中徭役齊追呼。富家出錢貧出力﹐觸熱忍饑不得食。十日築成五尺土﹐明日崩開十丈五。○題顧符眞畫昭陽顧生畫樓觀﹐絳闕瑤房生白雲。如蟻宮人三百六﹐丰神都似李將軍。﹝此詩《漁洋詩話》中賞之。﹞☆顏光敏字修來﹐山東曲阜人。康熙丁未進士﹐官吏部考功郎中。著有《樂圃集》。○時輦下稱詩有十子之目﹐田公綸霞﹑宋公牧仲﹑曹公頌嘉﹑汪公季用﹑王公幼華﹑謝公千仞﹑曹公升六﹑丁公澹汝﹑葉公井叔﹐考功其一也。詩品端厚正大﹐不輕佻﹐不板滯﹐於十子中爲雅音。○白雲峯三峯信靈造﹐巍巍司寇冠。磊不盡泄﹐蚴復北盤。結空出瑤幾﹐前對香鑪寒。大道望如發﹐豁然見長安。我行采山蓀﹐被岡巒。秋色何時來﹐萬里霜林丹。三川富陳迹﹐八水無停瀾。玉女悵不顧﹐目斷雙靑鸞。﹝磊十字﹐寫盡造化之奇﹐老杜入蜀詩中﹐每每有此。﹞○靑柯坪我從華陰來﹐秋懷苦淒愴。一登十八盤﹐嗒焉如盡喪。手拂岫幌開云關﹐峯巒變滅無停狀。貍犭生嘯雨猿晝啼﹐咫尺但愁失歸向。蒼藤冪歷穿危棧﹐髙下冥迷那得辧。石稜澗道僅數尋﹐渭水秦山幾回轉。舉頭忽訝靑天開﹐垣屋鱗鱗綴晴。長松掛壁森蓬ワ﹐細霧緣扉裊煙篆。吁嗟靑柯坪﹐壯觀眞崔巍﹗三峯髙造天﹐於我何有哉﹖安得巨靈咆哮重擘裂﹐二十八潭傾帝臺。手挽鐵船入天漢﹐仰攀十丈蓮花開。回頭卻笑羨門子﹐坐看東海生黃埃。﹝後半放筆爲之﹐蒼郁雄快﹐遂成偉觀。﹞○斗鶉行髙堂邃宇人罕過﹐錦囊髙掛珊瑚柯。乍聞人響軒勇气﹐空中跳躑常ェェ。何來賓從皆禿袖﹐入門豪气聲歡呵。服膺拳拳疑印綬﹐朝餐廢箸猶摩挲。三尺寶牀正中設﹐鄭錦齊縷金盤陀。兩鶉出囊已脫手﹐盛怒似欲尋干戈。朱目紺趾豈得辧﹐疾如激水旋雙渦。注目良久三嘆息﹐爲官爲私理則那。戕伐固皆爾儔類﹐崇朝百姓何足多﹖磔毛啄血供一笑﹐誰當與爾同癢屙﹖瞥然一敗竟菹醢﹐爭如《朱鷺》傳鐃歌。田中偃鼠飫艸實﹐﹝自注﹕《月令》「田鼠化爲β」﹐卽鶉也。﹞徐行不避虞人羅。乃知羽翼反爲累﹐嗚呼柰比微生何﹗﹝爲同類戕害者戒﹐後言田鼠無用﹐虞人置之﹐見變化之轉足累身也﹐用意微矣。﹞○送宋觀察荔裳之蜀三閭昔日沈沅湘﹐楚臣忄栗長悲涼。蘭臺巫岫類譎諫﹐翻令千載譏淫荒。片言立朝豈易得﹐何況秉節來天閶。怪君天刑誰與解﹐倏爲霜雨周雍梁。憶昔含香坐藤院﹐公然白眼輕張湯。一朝受辱處囊檻﹐獄吏侮如驅羊。拘縶反成好遊癖﹐南窮漲海西河湟。今年被詔按巴蜀﹐龍墀乍見須眉蒼。巴蜀年來成鬼國﹐蠶叢魚鳧重辟疆。頗聞中丞貢嘉穗﹐九莖豈得盈千箱。磨牙近城市﹐騶虞垂首眠通莊。神禹泣罪只輦下﹐窮陬無計逃桁楊。使君冠佩望魚雅﹐萬人祖送紛琳瑯。子規晝啼巖谷靜﹐木棉花落旌旗香。萬事夷險如轉燭﹐天公好生民壽康﹐臯陶廟裏襲長夜﹐淒風苦雨君無忘。﹝自注﹕荔裳有《祭臯陶劇》。○巴﹑蜀幾成鬼國﹐而中丞乃貢九莖嘉穗﹐磨牙﹐騶虞垂首﹐刑罰不平可知矣。望觀察明恕活人﹐得古人贈言之意﹞○洛陽城闕蕭森望洛陽﹐西來澗水湯湯。千山紫翠朝中嶽﹐萬古歌鐘對北邙。故國何人憑險阻﹐皇天有意閱滄桑。可憐賈傅今祠廟﹐吳楚蒼生幾戰場。○潼關連山覓路縱橫斷﹐粉堞當空結構牢。萬里河流蒲阪動﹐九天秋色嶽蓮髙。燕齊無計撓秦帝﹐關隴頻聞唱《董逃》。設險當年隸畿輔﹐廟謨親見紫宸勞。○望華山潼關西上見嵯峨﹐路入雲臺佳气多。萬壑深松寒白日﹐三峯積雪照黃河。天雞曉徹扶桑湧﹐石馬宵鳴翠輦過。擬向靑冥銷永夏﹐蓮花玉井竟如何﹖﹝七言近體。俱在北地﹑信陽之間。﹞○京口十里荒煙接岸靑﹐金焦疑對兩浮萍。連山北斷江樓出﹐潮水東還海气腥。機杼並愁鮫室盡﹐鼓鼙空向鷺門停。歸舟擬雪蒼生淚﹐只恐君王不忍聽。○昭君曲一辭宮闕出秦關﹐長得丹靑識舊顏。爲報君王休愛惜﹐漢家徵戍幾人還﹗﹝悲憫徵人﹐用意忠厚。﹞○送朱錫鬯之濟南﹝在撫軍署﹞攜手河橋悵去塵﹐歷山遙望柳條春。訟庭尙有南冠客﹐﹝自注﹕時亭林以詔獄在濟南。﹞莫向燕臺思故人。☆喬萊字石林﹐江南寶應人。康熙丁未進士﹐己未召試博學鴻詞﹐官翰林院侍讀。○聞先生詩稿極富﹐曾與賦艸並行﹐玆獨得其使粵一集﹐故所收從略。○確山道中中州天下腹﹐厥田異斥鹵。如何南汝間﹐千里餘曠土。道詢九十翁﹐涕出語未吐。流寇昔煽亂﹐中原競鼙鼓。殺戮兼流亡﹐千百存三五。村落略有人﹐城市屋可數。荒山相經亙﹐白日仗弓弩。余謂殊不然﹐汝等逢聖主﹐賜租吏發粟﹐修文已偃武。牛種亦易致﹐旱澇非所苦。休養四十年﹐胡不治場圃﹖老翁淚縱橫﹐斯理公未睹。戶少徭益繁﹐民貧吏如虎。居者不可畱﹐缺者詎可補。如欲起瘡痍﹐嗷嗷望卓魯。聞言三嘆息﹐誰其任州府﹖﹝設爲問答﹐《古樂府》體。用意乃次山《舂陵行》之遺。﹞○過髙郵萬里渡瀟湘﹐洞庭一葦駕。不圖返故鄕﹐蒼茫與之亞。崩奔萬雷鳴﹐漭沆一川瀉。浩浩無陵谷﹐湯湯兼冬夏。孩稚飽虺蛇﹐鵝鴨棲桑柘。舴艋婦子巢﹐場圃魚龍捨。買薪須論斤﹐賣兒不計價。古人貴防川﹐蟻穴嚴一罅。如何村落間﹐眾流匯其下﹖耕鑿計已休﹐畚鍤役未罷。死者長已矣﹐壯者不得暇。哀哉此蒼生﹐誰將奇禍嫁﹖﹝極形水患﹐讀至「賣兒不計價」﹐幾同聲一哭矣。誰司行水﹐能辭其咎耶﹖﹞○過應山縣弔楊忠烈公嗚呼﹗有明神宗之季國О﹐光宗繼之更短折。維時先生官給事﹐顧命乃與大臣列。防微肩巨定大計﹐選侍移宮一朝決。再起中丞赴雙闕﹐大柄已被閹人竊。干兒義孫滿廟廓﹐二十四罪憤所切。赤縣爭髙宦者祠﹐彤庭徧染中丞血。詎有婪贓楊大洪﹐舍人寧死心如鐵。或言漢之廚顧潔其名﹐唐之牛李營其穴。宋之洛蜀明東林﹐黨禍紛紛蹈覆轍。封疆已被門戶誤﹐遂譏先生太激烈。我謂此言殊不然﹐藉口保身附明哲。假使當年稍婀﹐張禹孔光更何別﹖君子豈能誤國家﹐目爲黨人正气絕。嗚呼﹗正气絕﹐國乃滅。﹝婀之徒每持明哲保身之說﹐以備責直臣﹐正气所以喪也。此等詩關系名節不小。○予過忠烈公祠﹐作詩弔之﹐中云「人之云亡邦國瘁﹐明社沈淪等兒戲。只有孤臣一片心﹐地下可訴髙皇帝。」讀喬公詩﹐偶然節錄。﹞○下灘湘南三月湘水生﹐馳波跳沫空江鳴。含砑亂石亙江面﹐險如瞿塘灩誰能攖﹖我聞就下水之性﹐豈樂與石相排爭。淸流何爲輒暴怒﹐鼎沸勢欲蒼傾。其如灘石太險﹐橫排曲扼眞難平。笆竿之船薄如紙﹐左旋右折中流行。柁師自許識趨避﹐到此亦覺心魂驚。十里五里在俄頃﹐回頭不見丹峯橫。一灘才過一灘至﹐到耳總作奔雷聲。縱然賦命果窮薄﹐毋乃太視波瀾輕。○湘口雁叫猿啼不可聞﹐零陵風雨正紛紛。三巖明滅瀟湘合﹐二水瀠洄楚粵分。縱目好看靈嶽樹﹐落帆猶帶隱山云。探幽更向愚溪去﹐野性偏宜鷗鷺羣。☆方象瑛字渭仁﹐浙江遂安人。康熙丁未進士﹐己未召試博學鴻詞﹐官翰林院編修。著有《健松齋詩集》。○龍洞背神龍穿石飛﹐洞壑晝常晦。人乃捷於龍﹐盤旋出龍背。攝衣入重云﹐勢與風雨會。危崖千萬狀﹐不知始何代。突兀浮圖髙﹐縱橫屏障大。鱗鬣樹千章﹐泉流吐飛沫。下注不測溪﹐沈沈气冥昧。倘燃牛渚犀﹐百靈宛然在。羌山多靈奇﹐策名此爲最。何必禦風行﹐曠然天地外。○七盤關雞頭關前七盤嶺﹐蚓曲蛇蟠才見頂。氐中又復度七盤﹐詰屈紆回勢相引。層崖邃谷路轉通﹐拾級忽見雲霞空。卻怪頂觸前人趾﹐不知舉膝當心胸。寧心息魄詫奇絕﹐萬里山川風气別。一關中斷隴蜀分﹐羌笛渝歌乍相接。遙望川巴萬點明﹐白雲紫霧還縱橫。鱗鱗仿佛峨眉雪﹐不知何處錦宮城。北望京華南望越﹐懷人兩地情編切。今朝身入大荒西﹐涼風古驛中秋月。﹝昔遊平靖關﹐關頂爲荊州﹑豫州分界處﹐曾作詩記之﹐篇中「一關中斷」二語﹐服其辭之能達﹐羌笛承隴﹐渝歌承蜀﹐尢見脈理之細。﹞○望雪山﹝自注﹕在咸州﹐距會城二百餘里﹐曉起登樓望之﹐九峯皆白。﹞未是峨眉境﹐何來入座看。蠻中晴亦雪﹐徼外暑偏寒。雲散千峯白﹐霜凝萬壑丹。鱗鱗望不盡﹐指點是松潘。☆陳玉基字賡明﹐江南武進人。康熙丁未進士﹐官中書舍人。○舍人於天文地理﹑禮樂兵農河渠諸務﹐無不講求﹐賓客雜集﹐應酬不倦﹐暇則成詩﹐旬日之間﹐動至盈寸﹐遠近目爲才人。○聞董文友已在山東竟作十年別﹐何無一紙書﹖傳聞在東魯﹐早晚下南徐。客久才逾老﹐思深夢轉疏。靈光遺殿在﹐問爾賦何如﹖﹝眉眼最近﹐而眼不見眉﹐卽思深夢疏之謂。﹞○同友登京口避風館髙閣望江題壁衮衮登樓興﹐披襟坐上頭。果知天地大﹐不盡古今愁。孤塔煙中斷﹐諸峯波面浮。憑欄一長嘯﹐明月夜橫秋。○落葉木葉驚微脫﹐相看惜故枝。一秋今古夢﹐萬樹別離思。入水飄無定﹐隨風下每遲。始知天地意﹐搖落總無私。﹝離形寫意﹐便覺超然﹐一結所見尢大。﹞○興濟寄懷家兄其年同君擊楫大江幹﹐共把離尊未忍乾。一自風濤愁裏聽﹐眞憐兄弟別時難。云連滄海鴻邊度﹐月落滹沱馬上看。爾在家鄕定回首﹐幾時書札到長安﹖☆傅昂霄字龍翰﹐江南吳縣人。康熙己酉舉人。○吳中詩人無道及龍翰者﹐然卽此三篇﹐非浸淫唐賢者不能。○飲馬長城窟君不見長城之北靑海邊﹐平沙直上黃雲天﹐沙中白骨堆何年﹖陰山九月風怒號﹐風吹戍火連云髙。雲中五原軍出幕﹐左賢右賢心膽落﹐軍中大將聞姓霍。鼓聲如雷笳聲死﹐冒圍脫走天驕子。烽煙一掃萬里秋﹐漢家天子恩未酬﹐男兒何用言封侯。太白蝕月旄頭沒﹐歸來飲馬長城窟。○涼州詞九月霜髙塞艸腓﹐徵鴻無數向南飛。深閨莫道秋砧冷﹐夜夜寒光滿鐵衣。﹝溫柔惇厚﹐可與唐賢絕句並讀。﹞○江行白雲明月漾微瀾﹐空外秋聲落遠灘。燕子磯頭中夜起﹐一天星斗大江寒。☆徐乾學字原一﹐江南昆山人。康熙庚戍﹐賜進士第三人﹐官至刑部尙書。著有《忄詹園集》。○昆山顧亭林先生融貫古今﹐學人非詩人也﹐而其詩醇雅可傳。尙書爲亭林外甥﹐熟於朝章國故之大﹐盈廷議禮﹐必折衷焉。及發言爲詩﹐亦復諸體愜當﹐藝林謂酷似其舅﹐信然。○感遇汲水辧澠淄﹐染絲別黑白。古人傾蓋間﹐流品先已擇。寸心苟相投﹐薄軀非所惜。寶劍解贈君﹐出入耀光澤。分手去路衢﹐萬里無間隔。結交不須多﹐尊沓亦何益。寧聞管鮑家﹐堂有珠履客﹖○隴山歌送許天玉之官新安隴山髙髙隴水流﹐隴西六月如淸秋。蕭關朝那近北地﹐酒泉張掖連涼州。諸葛戰爭余故壘。隗囂宮殿成荒丘。繡衣按部求名馬﹐都護行營擢錦裘。數聲羌笛落梅怨﹐一曲秦箏邊月愁。許侯分符萬里去﹐曉發靑門擁騶禦。虞羽成名在此時﹐王尊叱馭看前路。京華故人折楊柳﹐欲行不行日漸暮。我歌爲作隴山詞﹐目極輪臺鳥飛處。﹝髙﹑岑風格﹐步趨者罕﹐此故在《燕歌行》《胡茄歌》之間。﹞○北徵置酒旗亭畔﹐風吹楊白花。愁深同汶水﹐道遠指京華。乍聽悲笳起﹐回看落照斜。庭闈千里夢﹐憐我滯天涯。兩弟分南北﹐原心事違。稚圭方夜讀﹐曼倩復朝饑。月向吳宮照﹐云依薊阪飛。並憐梁苑客﹐漂泊未能歸。汴水金堤險﹐黃沙撥暮云。戈終未息﹐篳篥不堪聞。萬井驚狐火﹐千村散馬羣。夷門衰艸畔﹐酹酒信陵墳。金輿帝子去﹐朱戟故宮存。麋鹿穿陵寢﹐魚龍入殿門。連云艮嶽迥﹐落日大河奔。老監曾驂乘﹐淒涼說舊恩。﹝此指流賊決汴水灌城後事也。帝子已沒﹐朱邸空存﹐不勝亡國之感。﹞行指蕩陰澤﹐遙思嵇侍中。一泓水自碧﹐千載血猶紅。玉座春吹雨﹐尋旗夜起風。英英嶽忠武﹐廟貌對城東。程嬰存祀義﹐豫讓報恩心。此地昔人沒﹐千年灃水深。花明開驛道﹐苔老積碑陰。我獨何爲者﹐天涯寄苦吟。瀲灩金溝溢﹐靑玉樹寒。幾回思碣石﹐三度向長安。入市碎琴易﹐依人彈鋏難。異鄕逢令弟﹐華發共驚看。﹝懷古思親﹐百端交集﹐每章立意﹐杜老《秦川雜詩》之格。﹞○懷漢槎在獄吳郎才筆勝諸昆﹐多難方知獄吏尊。誰爲解驂存國士﹐可憐一飯困王孫。蟬吟織室秋聲靜﹐劍沒丰城夜气昏。聞道龍沙方議譴﹐聖朝解网有新恩。﹝第五語﹐用駱丞《在獄詠蟬》事。﹞○懷友人遠戍邊城日日聽鳴笳﹐極目辰韓道路賒。三襲貉裘猶未暖﹐一生雪窖便爲家。晨看軍府飛金鏑﹐暮向溪山引犢車。千載管寧傳皂帽﹐難從遼海問生涯。已甘罪譴戍荒溪﹐又發家人習鼓鼙。孟博暫能隨老母﹐子卿猶得見生妻。原上聞猿嘯﹐雞鹿山前聽馬嘶。夢裏依稀歸故國﹐千重關隘眼終迷。﹝此懷吳漢槎遠戍﹐「子卿猶得見生妻」﹐望其生還也。後果如其言。﹞○送萬季野南還霜花酒送君還﹐邸捨相依十載間。慣對捲編常病眼﹐與談忠孝卽開顏。折衷三禮宗王鄭﹐Г筆千秋續馬班。薄笨獨驅驚歲暮﹐冰云寒雪滿江關。○請告得旨畱別諸公蕭蕭白髮滯長安﹐此日都亭擬掛冠。入世艱虞憂履虎﹐當門芳馥怕鋤蘭。一官雞肋中情淡﹐萬卷牛腰遠道難。最是君恩如海嶽﹐禁庭回首涕ォ瀾。﹝時柄政者欲中之以法﹐聖主許其帶書局還山﹐如司馬文正公修《資治通鑑》之例﹐受恩感激﹐乃作是詩。﹞☆張鵬翮字運靑﹐四川遂寧人。康熙庚戍進士﹐官至大學士﹐謚文端。○旅夜書懷分水驛連古萬州﹐烽煙無際黃雲愁。三軍不作刀環夢﹐一夜鉦聲繞戍樓。☆王字藻儒﹐江南太倉人。康熙庚戍進士﹐官至大學士。著有《西田集》○虹友兄齋同漢槎夜話海內爭傳季子名﹐相逢執手喜還驚。廿年塞外空歸夢﹐一夕燈前似隔生。鐵嶺風沙銷戰骨﹐金河笳鼓駐雄兵。知君具有淩雲筆﹐得藉陳湯返漢京。﹝此漢槎赦歸後事。﹞○望岱山色周遭信馬蹄﹐岱宗髙峙絕攀躋。あだ未許兒孫並﹐﹀Ю渾疑星漢齊。風定天門懸日月﹐雨收石角掛虹霓。他年定擬窮遊屐﹐秦觀峯頭倚醉題。☆王士祜字子側﹐山東新城人。康熙庚戍進士。著有《古缽集》。○計甫艸云「子側爲西樵之弟﹐阮亭之兄﹐才堪頡頏﹐而西樵﹑阮亭早發﹐聲望先布﹐不必視爲峯腰也。」○和李退翁侍郎讀水經注兼憶洞庭之作相思何處折芳馨﹐望斷黃陵舊日亭。﹝自注﹕《水經注》﹕湘水又北徑黃陵亭西。﹞秋水依稀聞落葉﹐楚天仿佛見揚靈。洲邊子戍三春綠﹐樓外君山一帶靑。太息雲中君在否﹐不堪重問道元經。○渡揚子江長江不盡來荊蜀﹐天塹平分控五州。地近沈舟悲戰伐。人從擊楫想風流。波開云日諸峯出﹐浪湧魚龍夾岸浮。況值丹楓搖落盡﹐三山縹緲欲忘憂。﹝有吞云夢搖五嶽之槪﹐如此方許作渡江詩。﹞☆孟亮揆字繹來﹐江南長洲人。康熙庚戍進士﹐官翰林侍講學士。○渡黃河和大司農韻秋水輕帆憶此過﹐故園一臥任蹉跎。江山亂後重爲客﹐蒲柳新時又渡河。柔屋幾家晨爨少﹐桃花三月晚潮多。十年築捨空民力﹐忍聽勞勞鴻雁歌。○於忠肅墓曾從靑史弔孤忠﹐今見荒丘嶽墓東。冤血九原應化碧﹐陰燐千載自沈紅。有君已定還鑾策﹐不殺難邀復辟功。意欲豈殊三字獄﹐英雄遺恨總相同。﹝徐﹑石實忠肅罪﹐謂其意欲召外藩也。「意欲」二字﹐與莫須有三字正復相類﹐一經拈出﹐舊事頓新。﹞☆李振裕字維饒﹐江西吉水人。康熙庚戍進士﹐官至戶部尙書。有《白石山房詩稿》。○祠闕裏雅﹝有序﹞﹝皇上文徳武烈﹐震揚域處﹐海隅宴安﹐民有禮樂弦誦之習﹐蒸蒸向風﹐乃循覽徭俗﹐還過闕裏﹐以太牢祀孔子﹐禮儀致敬﹐賚予有加。臣躬逢大典﹐歡忭踴躍﹐不揣固陋﹐竊效唐臣柳宗元雅體﹐詠歌盛事﹐爲《祠闕裏雅》一篇﹐謹拜手稽首以獻。﹞太山巖巖﹐遐爾具瞻。登封受命﹐上帝是監。鐘靈岱嶽﹐篤生尼父。大道昭明﹐炳然終古。﹝一章。﹞於皇時淸﹐繼天立極。累洽重熙﹐與民休息。苞蘗旣除﹐干戈永戢。偃武覿文﹐風行四國。﹝二章。﹞歲維甲子﹐歷起上元。翠華南指﹐旌軒八屯。秩祀東嶽﹐禮舉柴燔。俯臨日觀﹐旁矚天門。﹝三章。﹞泰山之陽﹐曲阜之宅。萬乘回鑾﹐裏門是式。奕奕本支﹐恭迎淸蹕。升堂陟降﹐祀典攸秩。﹝四章。﹞軒縣輳矣﹐樂具奏矣。尊旣陳﹐饗禮侑矣。俎孔碩矣﹐天子獻之。豆孔庶矣﹐天子薦之。﹝五章。﹞祝史有辭﹐我皇黼藻。曰萬世師﹐揭此顯號。華蓋九ヵ﹐爰飾於廟。姬公孟子﹐亦越奠告。﹝六章。﹞皇曰噫嘻﹐相予肆祀。濟濟臣工﹐詵詵冑子。布席橫經﹐披陳奧旨。圜橋肅聽﹐ㄧ容有喜。﹝七章。﹞陟彼泉林﹐厥流孔氵彪。維玆檜文﹐厥枝孔虯。萬年不凋﹐聖人所樹。皇心愉愉﹐爰記爰賦。﹝八章。﹞帝恩優渥﹐零露。流根潤葉﹐受祉無疆。匪曰賚之﹐孔氏之光。斯文丕顯﹐邦家之慶。﹝九章。﹞泗水湯湯﹐孔林蒼蒼。文艸靈蓍﹐輦路之旁。樵蘇有禁﹐舊不逾頃。今也廓之﹐數兼常等。﹝十章。﹞奎畫有煒﹐垂象神宮。取彼琬琰﹐是琢是礱。丰碑百尺﹐﹛山律﹜在東。歷年億萬﹐與岱比崇。﹝十一章。﹞維山有岱﹐維天有漢﹐皇徳是峻﹐帝文是煥。大道彰矣﹐治化翔矣。日月星辰﹐慶重光矣。﹝十二章。○祠聖人與奏凱告成功不同﹐彼取古奧﹐此取和平也。古奧近韓﹐和平近柳﹐作者最得體裁。﹞☆趙申喬字愼旃﹐江南武進人。康熙庚戍進士﹐官至戶部尙書﹐謚恭毅。○恭毅生平淸直﹐具見此詩。○庚辰仲冬內召感賦呈祖道諸君七載投閒學灌園﹐君恩未報滯丘樊。忽逢徵召來南國﹐擬謝親朋赴北轅。差信有生遵正軌﹐只慚無術救黎元。諸公祖餞箴予闕﹐黽勉匡時望進言。☆許孫荃字四山﹐江南合肥人。康熙庚戍進士﹐官翰林院侍講﹑陜西學使。○激昂悲壯﹐多燕﹑秦之聲。○出門出門必春初﹐入室必冬暮。豈無兒女情﹐終歲不暇顧。揮手從此辭﹐夕陽渺煙樹。﹝作客苦況﹐全在兩必字形出。﹞○五丈原次大復韻荒原淡斜日﹐古戍黯層陰。五丈空畱迹﹐三分不死心。地隨營壘沒﹐星與陣云沈。薄暮秋風急﹐如聞《梁甫吟》。○潼關百二初經得大觀﹐嚴關髙峙碧雲端。兩邊峽束黃河去﹐萬仞根連太華蟠。天險西來淩絕﹐地形北折鞏長安。如今聖徳能懷遠﹐猶作當時要處看。﹝與「兩戒中分蟠太華﹐孤城百折走黃河」﹐幾於魯﹑衛﹐一結得設險守國之意。﹞○武功春日謁后稷祠當時教稼無先聖﹐萬世黎民定阻饑。詞客古今瞻廟貌﹐村農伏臘走軒墀。邰封麥秀垂垂徧﹐禹甸氓歌處處隨。文徳配天眞不忝﹐獨從含哺有餘思。﹝起手如髙峯墜石﹐循行數墨家﹐那能辦此。﹞○萬里萬里驅車亦壯哉﹐西徵咫尺是輪臺。無邊晴雪天山出﹐不斷風雲北極來。關到玉門中土盡﹐槎浮博望使星回。猶看定遠封侯道﹐卻憶嫖姚佐漢才。○莊浪趨張掖酒泉張掖近天山﹐大漠風雲指顧間。莫道行邊人萬里﹐最西還有玉門關。●卷十☆葉燮字星期﹐江南吳江人。康熙庚戍進士﹐知寶應縣。著有《已畦集》。○先生論詩﹐一曰生﹐一曰新﹐一曰深﹐凡一切庸熟陳舊浮淺語須掃而空之。今觀其集中諸作﹐意必鉤元﹐語必獨造﹐寧不諧俗﹐不肯隨俗﹐戛戛於諸名家中﹐能拔戟自成一隊者。○先生初寓吳時﹐吳中稱詩者多宗範﹑陸﹐究所獵者﹐範﹑陸之皮毛﹐幾於千手雷同矣。先生著《原詩內外篇》四卷﹐力破其非﹐吳人士始多訾之﹐先生沒﹐後人轉多從其言者﹐王新城司寇致書﹐謂其「獨立起衰」﹐應非漫許。○采柳謠去年采東鄕﹐今年采西鄕。東西兩鄕柳﹐采之盡斧戕。河堤決無時﹐需埽如山岡。髙柳無遺槎﹐柳種才成秧。大府昨下檄﹐催督肩相望。境內柳已空﹐越境有嚴防。無已及他木﹐槐楡楓櫟樟。違材式不程﹐李難代桃僵。百金縛一掃﹐千夫提其綱。投之滄淵中﹐厥聲う沸湯。河伯鼓赫怒﹐飄如馬脫韁。哀哉累膏血﹐一擲剜肉償。何慮千百埽﹐往往歸茫洋。吾欲叩九關﹐好生徳之常。緬彼至治世﹐大海無波揚。○湖天霜湖天湛然淸﹐盛夏飛嚴霜。霜嚴結陰慘﹐白日沈荒涼。厲鬼啾啾鳴﹐行路聞心傷。埋冤爾爲何﹐毅魄非國殤。生爲蚩蚩民﹐安分柔且良﹐眞盜失伏辜﹐漁人罹禍殃。殺人不抵死﹐袖手反代償。有耳非不聞﹐有眼詎失芒。一人愛功名﹐片語進斧戕。邈矣三宥仁﹐熟察五過章。一朝四百指﹐駢首堆荒岡。湖水自終古﹐流恨徒湯湯。寄語司牧者﹐殺人宜愼詳﹗﹝殺四十人以全一人官爵﹐古酷吏中有此毒鷙乎﹖天道好還﹐必不使之保首領畱種類也。讀至後半﹐炎月中恐亦肌膚起栗。﹞○度大庾嶺千里連峯匝﹐紆回出萬尋。險分南服界﹐雄見越王心。鴻雁謀何苦﹐熊羆气轉深。髙松陰夾路﹐風過助長吟。﹝三四語沈雄蒼郁。﹞○送王阮亭官詹祭海還朝使節天邊轉﹐韓碑讀罷還。挹泉酬主眷﹐探袖出民艱。帆沒依依樹﹐裝輕个个山。南枝畱不住﹐髙詠過重關。﹝「探袖出民艱﹐」不以頌而以規。﹞瘞璧恭成事﹐祠壇異碧雞。蠻方畱雅樂﹐玉陛返桓圭。激水從天上﹐扶桑向使西。聖朝嚴俎豆﹐到日拜封題。○尋山二月花爭發﹐尋山一徑冥。峯回常抱影﹐云斷半銜靑。柳露沿溪屋﹐人歸隔嶺亭。桑楡畱晚照﹐尙及渡前汀。○京口作朔風動地大江鳴﹐猶說南徐北府兵。鐵鎖幾人籌異代﹐布衣終古悔成名。江山無限漁樵計﹐木葉頻驚關塞情。試上髙樓憑四望﹐不禁淚下愧平生。﹝七言律入手難得龍跳虎臥之筆﹐得此以下便如破竹。﹞○嘉興陳用招同秋嶽先生曁諸同學集尙友堂限微字酒杯數去此風微﹐賴有同心款夜扉。上客獨存天寶舊﹐佳辰長嘆永和稀。一尊綠影如求友﹐千里蒓絲不厭肥。庭際殘紅將次盡﹐碧梧翠竹轉芳菲。○中秋後同人集用尙友堂﹐憶五年前秋嶽先生有此集﹐限微字韻﹐興懷愴然﹐仍限前韻風雨從吾款舊扉﹐也知荃杜采應稀。惇衰鬢驚難再﹐花月歡場漸欲微。晚藥侵階秋得气﹐倦螢入戶冷無依。緣堤衰柳吾憐汝﹐約略年華兩並非。﹝追舊集﹐感暮年﹐借倦螢衰柳以寫蒼涼之況﹐爲之黯然。﹞○括蒼道中蕭然倦策度重巒﹐絕壁摩天傍斗看。遊子傷心悲九折﹐美人遙睇隔千盤。啼鵑花信他鄕到﹐瘦馬衫痕落照寒。不斷亂雲投北去﹐生憎回首望長幹。﹝三四經險地﹑懷良友也。瘦馬衫痕一語﹐寫盡孤客遠行之況。﹞○集吳天章傳淸堂感舊限紅字廿載銷沈各老翁﹐江鄕舊館酹殘紅。忽驚灰劫餘芳砌﹐﹝自注﹕堂爲前輩舊居﹐四十年前﹐曾隨先人集此。﹞重愴山陽拭槁桐。行路眞難拚病廢﹐閒情漸遣藉途窮。深秋已過繁霜雪﹐苦憶茫茫衰艸中。○同人夜坐康貽侄齋限人字意外相逢是故人﹐衰顏燭影話重新。花殘幾易羅含宅﹐燕到重沾杜甫巾。無處避愁應擇地﹐有山送老不嫌貧。吾家二妙欣相慰。懶向滄江再問津。﹝總無一語平直﹐極眼前事﹐一經點化﹐頓使生新。﹞○石門郁曾發遊秦歸賦贈兼示胡圓表徐導柏十載驚沙積曉裝﹐龍鐘短策倦遊梁。饑來慣逐長楡月﹐老去重沾絕塞霜。登嶽何人攜謝﹐入門無女問中郎。﹝曾發歸時喪女。﹞江波淮浪摧肝日﹐話比秦川路更長。去去空山學道裝﹐難忘情處在河梁。勞生歲月宮橋柳﹐終古人琴斷阪霜。﹝自注﹕故人徐次ギ。﹞水咽隴頭畱苦調﹐花然巷口映諸郎。﹝自注﹕圓表昆弟子侄二十餘人。﹞秦宮漢殿秋原上﹐飽贈書生一枕長。﹝勞生歲月﹐以宮橋柳況之﹐終古人琴﹐以斷阪霜擬之﹐身世友朋之感﹐幾於字字欲淚。﹞○與趙書年話舊追憶其尊人山子隔世荀陳隔日情﹐朱顏皓首兩心驚。文章涕仍聲價﹐冰雪關河竟死生。自注﹕癸卯冬﹐予與山子計甫艸北行﹐兩兄並物故五年矣。重睹風標堪和鶴﹐自憐衰老續鳴鶯。庭梧竹影難忘夕﹐怕見城西暮色橫。自注﹕山子故居。○疊韻答學山侄處世應師田子方﹐馬遷《貨殖》計寧長﹖東西鴻爪皆空點﹐今古峨眉不易防。漂泊未歸元亮宅﹐支離合老管寧牀。生涯隴畔驅黃犢﹐焚硯何心賦《補亡》。○同徐方虎張步靑趙湛卿登永嘉江心寺浮圖鷲宮突兀傍銀河﹐界破靑冥一雁過。名士登髙雙淚下﹐故人回首萬峯多。新傳蜃海銷兵甲﹐若个魚磯臥薜蘿﹖尺五去天知不遠﹐憑君才調問如何。﹝登髙睇遠時﹐每多身世之感﹐無情人不知也。五六鋒燧已銷﹐薜蘿難臥﹐望有情者出而用世﹐應爲同遊者言之。﹞○楊花小蠻腰瘦不性情﹐斷粉飄雲舞煙。莫使漫天飛不住﹐樓中尙有未歸人。﹝恐其傷思婦心也。視「春日凝妝」之作﹐更覺微婉。﹞○題平湖沈客子燕京春詠後殘杯忽憶帝城春﹐曾逐輕蹄十九人。淮上黃蘆江上雪﹐憑君說是賞花辰。○梅花開到九分亞枝低拂碧窗紗﹐鏤月烘霞日日加。祝汝一分畱作伴﹐可憐處士已無家。﹝從九分著意﹐不忍卒讀。﹞○客發苕溪客心如水水如愁﹐容易歸帆趁疾流。忽訝船窗送吳語﹐故山月已掛船頭。﹝初歸家時﹐實有此景﹐比「忽驚鄕樹出﹐漸覺熟人多」更妙。﹞☆盧道悅字喜臣﹐山東徳州人。康熙庚戍進士﹐官兩知襄武﹑緱氏縣。著有《公餘漫艸》。○《班史》稱循吏以文章飾吏治﹐作者以吏治爲文章﹐詩中所云﹐皆從憂勤廉惠中出也﹐勿徒於對偶聲律間求之。○阻風陸行無風波﹐偶嫌路紆折。中心希所求﹐水程較直截。鼓棹正中流﹐陡遇風威捩。日行十餘里﹐毋乃所望缺。欲速適爲累﹐悔不從迂拙。迎面掛席來﹐疾行飛鳥滅。帆檣非不同﹐遲速何殊絕﹖長年前致詞﹐前程難預決。萬事貴順天﹐人力徒勞竭。明日風勢回﹐遲速又更送。乃知天下事﹐安分自怡悅。寄語山中人﹐待時養明哲。卽阻風一事中﹐傳出樂天安命﹐遵養時晦之學﹐詩如此乃不徒作。○寄時齋弟百孔千瘡體﹐醫來尙帶瘢。淸貧林下穩﹐迂拙宦途難。有淚灑荒野﹐無才事上官。感君相念切﹐聊用報平安。五六語包括任延一傳。○偶感再和時齋韻中夜捫心候﹐無妨對泬寥。難舒單父肘﹐恥學楚宮腰。君並《陳情》李﹐時齋以母老求終養。予慚《歸去》陶。鷦鷯棲未穩﹐豈敢慕衝霄﹖﹝「恥學楚宮腰」﹐卽上一首「無才事上官」也。﹞○迎春律轉鴻鈞佳气同﹐肩摩轂擊樂融融。不須迎向東郊去﹐春在千門萬戶中。☆顧貞觀字華峯﹐江南無錫人。康熙壬子舉人﹐官中書。著有《積書巖集》。○梁汾臨沒時﹐自選詩一卷﹐授門人杜云川太史﹐云川付梓人以傳﹐不滿四十篇﹐皆味在酸鹹外者。前輩嗜古淡不自足如此。○雨止糸盧塘書捨抵暮無一人過橋上者山淺雨亦深﹐煙光暮如積。然淸池上﹐暫與塵土隔。倚杖玩浮漚﹐憑闌數歸翼。無生復奚滅﹐有動隨所息。磬響時一來﹐懷哉巖岫客。願言依此境﹐共對香燈夕。﹝一塵不起﹐語可證禪。﹞○春夜大雪﹐念儲汜云宿舟中﹐詩成黯然﹐兼寄應云皆人兄弟百里非遠涉﹐忽嗟行路難。蓬窗半夜凍﹐積雪摧檣竿。念子擁衾坐﹐知余撫枕嘆。吳中文翰侶﹐公宴方極歡。暖響迷玉漏﹐晶輝瑩珠盤。誰持一尊酒﹐慰此孤舟寒﹖前路逢二謝﹐客愁應少寬。平生倦水宿﹐歷歷驚風湍。○開先漱玉亭壁立雙芙蓉﹐正臨無底谷。誰揮修月斧﹐盡削銀河曲﹖倒灑萬斛珠﹐翻飛千尋玉。有龍蟠其下﹐喧極眠更熟。縱橫題石字﹐但見莓苔綠。洗缽注軍持﹐餘生此焉足。○灌園不自量筋力﹐求爲人灌園。意惟營一食﹐迹若避羣喧。誰遺五色芝﹐服之詫騰て。柰非塵埃種﹐移蒔安得蕃。還將理菜畦﹐膏澤資泉源。黽勉試操作﹐編籬復插援。早韭和露茁﹐晚菘淩霜翻。但從采掇便﹐未覺烹飪煩。心形誠苦疲﹐旣飽亦軒軒。向讀神農書﹐近聞老圃言。﹝飛て未能﹐安分謀食﹐陶公心事如見。﹞○夜聞梵音一燈山牖出﹐隔竹露光泫。坐聽香臺人﹐《法華》中夜轉。淸泉漱寒玉﹐細入吳音軟。嚼蠟況橫陳﹐凡襟何時遣﹖﹝去左司未遠。﹞○秋曉登滄浪亭呈宋中丞初日上東南﹐林亭空宿翳。艸香珠露重﹐的侵衣袂。唱杳曲池菱﹐吟余小山桂。猶聞遺翰墨﹐但惜沈碑碣。望古情已深﹐懷賢感亦系。由來澹蕩人﹐別作流傳計。翕賤原嘗﹐虛徐狎莊惠。誰陪飛蓋遊。屬和髙文麗。﹝詠滄浪亭者﹐俱放蘇﹑梅體﹐此以淡寂行之﹐春花明媚﹐忽遇山礬﹐獨殊風格。﹞○贈吳園次太守時僑居吳門煙月揚州不可住﹐金閶亭下牽船處。風流海內幾知名﹐卻傍江潭惜《枯樹》。壯心無計得消磨﹐千疊蠻箋十斛螺。鴛鴦翡翠長相守﹐其柰纏綿舊事何﹗舊事追趨靑瑣闥﹐承恩獨給尙書札。玉箱珍重貯塡詞﹐夢裏西風生白髮。武皇仙去已多年﹐老伴文明繡佛前。第一莫孤琴酒興﹐夜分髙宴日髙眠。☆韓字無少﹐江南長洲人。康熙癸丑賜進士第一人﹐官至禮部尙書﹐補謚文懿。著有《有懷堂集》。○公於經義有起衰之功﹐奉敕撰述及一切碑版之文﹐足以潤色鴻業﹐左右史乘﹐數韻語者﹐不及公也。而徳人之言自足風雅﹐諸者勿第求之詞句之間。○贈江南巡撫湯潛庵先生於皇啟運﹐惟良應期。云出山川﹐靈雨乃施。於潛於躍﹐致身惟時。從容講幄﹐道以言資。俾贊大政﹐謀謨孔嘉。帝瞻四方﹐念我民依。疇若綏懷﹐維汝予材。往奠南服﹐往撫朕師。﹝此言公以道事君﹐明良一徳﹐命其撫綏南服也。﹞時惟霜月﹐戒途惟吉。別殿寵行﹐大官賜食。何以衣之﹐溫貂重襲。何以乘之﹐小環金厄。巽命以申﹐莫匪民極。頓首靑蒲﹐臣職是力。臣學孔孟﹐羞管商術。﹛羽毛﹜々之思﹐惠此南國。﹝此言陛辭寵行也。學孔﹑孟﹐羞管﹑商﹐表公生平學術。﹞短車一乘﹐具少於車。敬謝供張﹐敢煩薪芻。我馬旣羸﹐我僕亦。莫或寧處﹐將此簡書。吳儂遲公﹐自今有家。葉。悄悄獨營﹐攬轡踟躕。﹝此言公簡從輕裝﹐敬奉簡書。而吳民望之同於望歲也。﹞螟蝥食禾﹐披根及心。飛食葚﹐懷我好音。嗟爾司牧﹐下民是侵。素絲惟染﹐官闕誰箴﹖其則不遠﹐公卽砭鍼。無愧生平﹐敬影與衾。﹝此望屬吏化積習﹐歸廉潔﹐以公爲準則也。﹞稽古揚州﹐田惟下下﹐矧我勾吳﹐文身而裸。有明戰爭﹐天降之禍。厥賦未貞﹐王道爲頗。印給四方﹐日炙其果。脂膏旣竭﹐下民卒癉。剜肉流血﹐敲骨及踝。千秋我公﹐哀此鰥寡。盍繪《流民》﹖盍謁靈瑣﹖公誠動天﹐庶幾報可。此言三吳浮賦﹐民不能堪﹐願公之爲民請命也。後屢疏陳請﹐格於部議﹐乃止。眷彼嘉谷﹐實生其莠。爰有止水﹐當門置韭。宿猾弗除﹐願民誰牖﹖其眾可容﹐其魁宜取。如木斯拔﹐如雛斯乳。仁者必勇﹐公維其有。﹝此言除莠民以安願民也。止水置韭﹐用龐參訪任光事。﹞烹魚苦碎﹐治民苦煩。調急弦絕﹐汲多水渾。五方殊風﹐莫返黃軒。去其太甚﹐不在髙論。鉤距不設﹐鼠雀無喧。若其性天﹐起化之源。﹝此言除獘﹐去其太甚﹐無煩苛察也。若其性天﹐卽使自得之之意。﹞奕世歌思﹐厥有文襄。端毅寬靜﹐忠介淸剛。我公嶽嶽﹐爲儒者宗。體立用行﹐攸兼其長。神動淵默﹐罔不在中。若嘗膏之﹐豈惟我邦。佇公報政﹐倚公辯章。吳儂也私﹐以福萬方。﹝此言撫吳大臣﹐推周文襄忱﹑王端毅恕﹑海忠介瑞﹐而冀公之追步前哲也。此種立言﹐得吉甫贈人之體﹐詩亦穆如淸風。﹞○抵裏門述懷葵藿傾太陽﹐雜縣避鐘鼓。心迹若未並﹐宜適各有所。嗟余謬朝恩﹐慚如腹背羽。憂思日以癢﹐衰疾﹤谷九﹥而窳。陳力敢賴寵﹐自免幸報可。江湖皆日月﹐夢寐臨君父。顓顓持小心﹐寧間出與處。歸來蓬ワ荒﹐故基余環堵。點檢舊巾箱﹐靜便深稽古。捨傍有數畦﹐頗能學老圃。名山無卜築﹐興至擷芳杜。未暇謀兒孫﹐何處謁公府﹖弱植恐化茅﹐髙鳥不啄腐。市朝我無營﹐焉敢累鄕士﹖○送礪巖洗馬移家石公山次悔庵韻乍脫朝衫賦《遂初》﹐靑螺一點卜幽居。菜根咬得當何肉﹐虫篆窺來半禹書。吞卻五湖無蒂芥﹐聯將三益有樵漁。此時風月從吟弄﹐幸惠新詩並起予。﹝石公近包山﹐包山﹐藏禹書處。﹞○挽田間先生詩跳身黨禍出鄕關﹐辛苦書生戎馬間。已分妻孥成死別﹐寧知喪亂復生還。孱王騶駱窮年恨﹐故土鶯花鎭日間。一畝荒涼漧淨地﹐千秋恐染淚痕斑。﹝先生配死於亂兵﹐故有第三語。﹞長楫諸公折角巾﹐頭銜不屈舊詞臣。三千上客曾傾坐﹐百尺髙樓好置身。自下羊曇華層淚﹐﹝自注﹕謂立齋師。﹞每安杜甫艸堂貧。靈牀寂寞琴弦斷﹐絮酒南州只一人。﹝自注﹕謂健庵師。﹞○被命修一統志先師司寇公完書也感而有作澹蕩江湖玉局隨﹐苦心作者調誰知﹖戶庭直欲包山海﹐義例頻煩托寓卮。窮盡異書多逸事﹐得來妙解折羣疑。最憐樂善通懷處﹐嘗許門人贊一辭。靑螺一點故依然﹐艸舍荒煙客可憐。萬里張騫曾鑿空﹐九州鄒衍欲談天。人從生死原輕散﹐筆到山川不易箋。惟有無情芳艸綠﹐猶鋪書帶舊堂前。踏紅重到碧山堂﹐嘆息音容未渺茫。佳句壁間枯落墨﹐小松階下慘成行﹐少孫敢附龍門末﹐後鄭常依馬帳旁。猶是舊遊風月地﹐孤燈夜雨照淒涼。﹝俱從門人續修用意﹐纏綿悱惻﹐令人增師弟之重。﹞○暮春唐解元墓下作中丞當代振詞源﹐弔古憑將風雅論。自昔唐衢惟解哭﹐只今宋玉與招魂。人歸黃土三生石﹐時過淸明一酒樽。更辟桃花舊蘭若﹐鐘聲敲月伴黃昏。﹝時宋商丘中丞新葺唐解元墓﹐故從中丞說入﹐其實墓在橫塘﹐商丘所葺﹐在桃花塢﹐乃解元讀書處也。唐衢正說﹐宋玉借說﹐不得以不類議之。﹞☆王鴻緒字季友﹐江南華亭人。康熙癸丑﹐賜進士第二人﹐官至工部尙書。著有《橫雲山人詩稿》。○不及見全稿﹐所錄皆未貴顯時作。○歸來長鋏歸來日﹐貂裘欲敝時。吾親憐久客﹐扶杖喜相持。款款談徵路﹐依依問舊知。自朝還至暮﹐盡室慰離思。吾母倚閭久﹐風塵望早歸。驚看遊子面﹐爲浣去時衣。巖筍經冬出﹐慈烏向晚飛。《白華》堪志養﹐不必羨甘肥。﹝縫衣﹐送遊子也。浣衣﹐遊子歸也。舊事翻新﹐只轉換間耳。﹞○贈蕭芷崖小築幽居碧艸扃﹐雲溪淡淡水泠泠。風流雅托《梓人傳》﹐丘壑應垂處士星。若菊有情堪獨把﹐江籬無怨爲誰醒﹖髙山更入朱弦調﹐可許巢由洗耳聽。﹝芷崖托於梓人﹐實逸民也。司空贈詩﹐比於泉明﹑正則﹐近日卿大夫無此下士風矣。﹞○夜霜風瑟瑟動窗紗﹐故國音書旅雁賒。永夜聞砧難入夢﹐他鄕見月易思家。干戈且喜人無恙﹐浦柳應憐鬢有華。獨愧聖朝容棄物﹐未辭簪紱問桑麻。﹝善學少陵﹐不在形似。﹞○閨思抱得朱絲琴﹐臨風彈《別鶴》。愁如江潮生﹐不其江潮落。﹝崔國輔小詩﹐原本《子夜讀曲》﹐作者近之。﹞○采蓮歌采采江水濱﹐荷花照臉新。莫愁西日晚﹐明月解畱人。○宮詞霜淨金階冷﹐虫吟綺閣秋。嫦娥明鏡裏﹐亦自伴人愁。☆徐倬字方虎﹐浙江徳淸人。康熙癸丑進士﹐官翰林院侍讀﹐後家居﹐加禮部侍郎。著有《村集》○村歸田已十餘年矣﹐恭遇聖祖南巡﹐進呈《全唐詩錄》百卷﹐特加卿貳。且年躋大耄﹐子列六卿﹐眞盛世幸人也。詩亦如彈丸脫手﹐絕異郊﹑島寒瘦之習。○詠水碓睦州曉放船﹐江流益淸瀏。水石相抨擊﹐ㄝ雪蛟龍走。居民置風輪﹐隨波轉樞紐。沙石廣場圃﹐比櫛列杵臼。但看椎聲落﹐不見誰舉手。精鑿脫糠秕﹐安閒到子婦。扌骨扌骨抱甕勞﹐拙哉漢陰叟。機巧厭桔橰﹐斯言誠然否﹖聖人前民用﹐神智皆自有。愚民偶得之﹐役使河伯久。但苦梁鴻貧﹐何處覓升斗﹖﹝一結換意﹐不脫不膠。﹞○騾車謠車鐸忙﹐替戾岡。騾轉轂﹐尾禿速。路崎嶇﹐聲獨漉。嗟爾車中人﹐何不還家抱黃犢﹖寶劍金玉裝﹐少年駿馬馱。車中坐老叟﹐面皺鬢又蟠。騾兮騾兮負汝何﹖簸之揚之非﹝B19E﹞﹤麥比﹥﹐顚之倒之裂裳衣。騾因芻豆辛苦爲。勞人艸艸將安之﹖人與爾騾計總非。雞初喔﹐烏再啼﹐北斗闌干月沈西。滿地冰霜騾足動﹐踏破千家萬家夢。﹝奇警句﹐以無意得之。﹞捶馬勿傷面﹐捶騾勿傷背。傷背烏啄瘡﹐後日難重載。八口安食騾奔波﹐騾若不行誰能那﹗爲語役夫愛爾騾。﹝愛及物力﹐仁人之言。﹞○采蓮曲溪女盈盈朝浣紗﹐單衫玉腕蕩舟斜﹐含情怨折荷花。折荷花﹐遺所思﹐望不來﹐吹參差。﹝音節聲口﹐宛然齊﹑梁。﹞○月木落川原淨﹐霜淸烏鵲寒。可憐官舍月﹐彊作故園看。老鸛捎云末﹐饑鼯走夜闌。朔風偏太苦﹐吹徹角聲殘。﹝官舍見月﹐忽念家園﹐此云「彊作故園看」﹐前人無道及者﹐以下推開﹐不復粘滯﹐是浣花翁家數。﹞○聞蛩鄕國三千里﹐寒蛩總一聲。遙知閨閣內﹐共此別離情。響入秋砧細﹐愁先朔雁鳴。銀燈何太苦﹐起坐到天明。﹝一气直下﹐盛唐人有此髙格。﹞○舟中雜感髙秋一葉下梧桐﹐有客揚帆夕照中。多病百年兼恨別﹐依人千里自途窮。滄江白露魚龍夜﹐冷月黃沙艸木風。老去休思空冀北﹐曰歸終擬儈墻東。﹝計欲依人﹐無有不途窮者﹐此閱歷有得之言。﹞雀啄黃花滿眼蒿﹐雁連云影下空濠。投人自賤隋明月﹐無褐空思秦復陶。碣石寒砧催玉露﹐廣陵秋樹接銀濤。應知雨雪前途盛﹐歲暮誰憐左伯桃﹖○項王祠莫問鴻溝事若何﹐獨畱祠宇枕黃河。故鄕香火情何限﹐三戶英雄气已多。零落繡衣生土蘚﹐欹斜駿馬絡藤蘿。到今吞岸濤聲壯﹐嗚咽如聞《垓下歌》。﹝繡衣駿馬﹐何等豪气﹐而以生土蘚﹑絡藤蘿綴之﹐英靈有知﹐應亦啞然失笑。﹞○健庵太史招集黑龍潭小樓限龍字小閣憑闌眺遠峯﹐靑天一抹露芙蓉。塵封古殿多棲鴿﹐木落空潭穩臥龍。玉局自今歸大雅﹐酒槍依舊屬吾宗。斜陽宮闕參差近﹐五色云深閉九重。○禾中贈曾庭聞庾信飄零似轉蓬﹐江關詞賦老逾工。客程半在靑山裏﹐壯志全消白社中。尙有匡牀分上下﹐曾無破屋住西東。鴛鴦湖畔輕攜手﹐孤負桃花爛漫紅。﹝破屋句﹐念其弟靑藜無家﹐不能如二陸之同居也。﹞○湖上贈夏鹵均靑絲一騎出長安﹐明聖湖頭把釣竿。花柳坐催名士老﹐湖山約與酒人看。好憑酬唱東西屋﹐莫妒聲名大小冠。昨夜新詩欺《白雪》﹐雪兒歌罷不勝寒。○酬章云李寄懷之作一夜西風朔雁號﹐故交書札念同袍。短人豪气三條燭﹐把爾新詩八月濤。過眼浮雲隨燕雀﹐多情明月下蓬蒿。憑君宦達還須早﹐世路由來重佩刀。☆李基和字協萬﹐江南丹徒人。康熙癸丑進士。著有《梅崖詩意》。○登代郡城晚眺西風落日聲颼颼﹐風吹沙起邊人愁。黃雲片片下溪谷﹐雁門木葉零淸秋。飛狐句注老雕窟﹐健兒習射來山頭。嗟哉紫塞古來險﹐頗牧爲將人安憂。忽然酸風射眸子﹐回看戰骨多荒丘。歸鴉幾點過城去﹐夜昏鼓角鳴譙樓。○過鶴汀侍讀齋以董文敏畫曉雨初晴煙未收﹐江云一帶引輕舟。模糊認得南徐樹﹐不到家山十六秋。﹝因觀畫﹐陡觸家山﹐才異泛然題畫。﹞○柳絮孤負當年詠雪人﹐沾泥糝徑總成塵。卻憐一樣風吹去﹐偏是飛花墮錦茵。○戊寅中秋初度月下作光寒於水連天接﹐色白如霜滿地鋪。誰畫雁門今夜裏﹐山川別樣貯冰壺。﹝自注﹕金魏道元中秋詩﹕「桂子知經幾寒暑﹐冰壺別是一山川。」﹞☆徐元夢字善長﹐遼陽人。康熙癸丑進士﹐官至大學士﹐謚文定。○送隨羲文出塞君到居庸北﹐應憐一雁回。沙平疑地盡﹐山豁訝天開。落日重關閉﹐秋風萬馬來。勉旃從此役﹐莫上望鄕臺。﹝閔其勞苦﹐勉以公忠﹐四章不脫此意﹐風骨不肯落開﹑寶以後。﹞兩出居庸塞﹐憐君當苦辛。風沙隨去馬﹐雨雪滯行人。地闊軍民少﹐天寒部落貧。須知柔遠意﹐率土盡王臣。○登三屯鎭城樓寓目雉堞連山起﹐登臨亦壯哉﹗一聲南雁去﹐萬里北風來。苔沒前朝碣﹐云寒上將臺。興亡無限意﹐尙想濟時才。○送友人出使塞外許國才年少﹐胡爲絕塞行﹖一身憑漢節﹐匹馬出長城。月色侵裘冷﹐霜花拂劍明。燕然何處所﹐石上自題名。☆成徳字容若﹐遼陽人。康熙癸丑進士﹐丙辰殿試﹐官侍衛。著有《通誌堂集》。○侍衛生長華閥﹐淡於榮利﹐書史友生外﹐無他好也。詩情飄忽要眇﹐斷腸人遠﹐傷心事多﹐年之不永﹐卽於韻語中知之。○盧子諒時興代謝感時序﹐疊微嘆日月。憝彼鳴﹐忍此眾芳歇。林園無鮮蕊﹐原野飛隕葉。王孫傷歲暮﹐志士勵窮節。勁莛矗驚飈﹐貞松翠霜雪。昂昂澤中雉﹐矯矯同﹛厥鳥﹜。物性不可渝﹐人寧不如物﹖努力崇明義﹐豈爲威武屈。﹝砥礪志節﹐傳出子諒心事。﹞○送蓀友人生何如不相識﹐君老江南我燕北。何如相逢不相合﹐更無別恨橫胸臆。畱君不住我心苦﹐橫門驪歌淚如雨。君行四月艸萋萋﹐柳花桃花半委泥。江流浩渺江月墮﹐此時君亦應思我。我今落拓何所止﹐一事無成已如此。平生縱有英雄血﹐無由一濺荊江水。荊江日落陣云低﹐橫戈躍馬今何時﹖忽憶去年風雨夜﹐與君展捲論王霸。君今偃仰九龍間﹐吾欲從玆事耕稼。芙蓉湖上芙蓉花﹐秋風未落如朝霞。君如載酒須盡醉﹐醉來不復憂天涯。﹝酣嬉淋漓﹐一起警絕﹐深情人轉作無情語也。﹞○再送施尊師歸穹窿紫府追隨結願深﹐曰歸行色乍。秋風落葉吹飛舄﹐夜月橫江照鼓琴。歷劫升沈寧有意﹐孤云去住亦無心。貞元朝士誰相待﹐桃觀重來試一尋。○山海關雄關阻塞戴靈鰲﹐控制盧龍勝百牢。山界萬重橫翠黛﹐海當三面湧銀濤。哀笳帶月傳聲切﹐早雁迎秋度影髙。舊是六師開險處﹐待陪巡幸扈星旄。○柳枝詞馬卿苦憶紅泥閣﹐我亦傷心碧樹村。病骨沈綿詞客死﹐更誰攀折與招魂﹖﹝自注﹕「綠楊天半紅泥閣﹐朱槿風前翠袖人。」亡友馬孝廉云翎《柳枝詞》。﹞池上閒房碧樹圍﹐簾紋如上斜暉。生僧飛絮吹難定﹐一出紅窗便不歸。﹝因柳絮而念徵人﹐人所同也﹐此妙在未曾說破。﹞☆邵賓字柯亭﹐直隸大興人。康熙乙卯舉人﹐官昌邑知縣。○春日雜興之一春風不媚俗﹐一例到閒門。新樹移鄰圃﹐靑衫染酒痕。世情浮宦拙﹐吾道布衣尊。盡日讎書卷﹐藜牀坐覺溫。﹝此任廣文時作。﹞○九月十五夜中庭閒步作鐘傳人定月華明﹐漸覺新寒夜气淸。露重似宜添羽帔﹐樹疏何處著秋聲﹖一燈舊雨鄕園夢﹐殘夜西風獨客情。身世不從詹尹卜﹐流行坎止足吾生。○芙蓉曾從楚客賦蘭茳﹐喜見風翻赤玉幢。欲采名花遺良友﹐還憑遠夢落秋江。盤承雨露珠先算﹐莖並鴛鴦蒂自雙。此日仙城誰作主﹐凝眸遙望憑紅窗。﹝押三江韻中﹐不著一客气字﹐便是到家。六語本杜詩﹐添入鴛鴦二字﹐倍覺鮮妍。﹞○題畫靑山一角夕陽銜﹐隔斷喧囂境不凡。有客空亭閒眺遠﹐桃花春水送輕帆。佳景自得佳句。☆彭定求字訪濂﹐江南長洲人。康熙丙辰﹐賜進士第一人﹐官翰林院侍講。著有《南勻詩稿》。○先生遇忠義事﹐必表以礪人心風俗﹐故見於詩者﹐多觥觥嶽嶽之言。○故閣部史公開幕維揚﹐城潰殉難﹐相傳葬衣冠於梅花嶺下﹐過而哀之極目層城古戰場﹐忠魂飄蕩恨茫茫。軍中空道臨裴度﹐都下無由仗李綱。碧血久從衰艸沒﹐白雲遙帶古梅香。吾來暗灑三升淚﹐仿佛靈旗下大荒。﹝開府揚州而無權﹐異於晉公之奉命視師統率諸軍也。任馬﹑阮而疏閣部﹐與宋髙之任汪﹑黃斥李綱相類﹐比例典切﹐乃見本領。﹞○望日謁文山先生祠﹐時於中丞方議重修﹐用杜詩蜀相原韻信國孤忠汗簡尋﹐荒祠憑弔劇蕭森。旌旗曾仕吳疆色﹐絲竹空埋魯壁音。﹝自注﹕祠爲長洲舊學。﹞斜谷出師原比烈﹐睢陽仗節本同心。榱崩棟折勞興復﹐瞻拜遺容一振襟。﹝比以忠武﹑雎陽﹐恰如分量。﹞○五人墓偶泛蓬ザ繞郭來﹐摩挲墓碣久徘徊。重看俎豆登鄕社﹐尙想幹扌取捍黨魁。白刃爭攖千載烈﹐靑雲並附九京哀。蕭蕭松柏淩秋爽﹐遺臭生祠安在哉﹗﹝自注﹕墓爲毛撫建魏逆生祠處。﹞○湯陰謁嶽忠武故里廟像忠武鄕閭駐轍過﹐柏陰森列更摩挲。辭家壯志憑孤劍﹐報國先聲震兩河。北窖攀髯魂正遠﹐西泠埋骨淚偏多。天傾宋社殊難問﹐可柰乾坤Е洞何﹗○過淇縣懷同年髙振聲給事﹝給事名遐昌﹐以參劾大憝系獄﹐久之得釋﹐被劾者旋伏辜。今給事方村居﹐余以未及往晤爲悵。﹞杏林追數舊遊人﹐屹立朝陽一直臣。苦節偏能攖虎穴﹐孤忠肯憚拂龍鱗。槁街授首天刑速﹐塢燃臍國典伸。今日淇西容隱遁﹐停雲冉冉感參辰。☆胡會恩字孟綸﹐浙江徳淸人。康熙丙辰﹐賜進士第一人﹐官刑部侍郎。著有《淸芬堂集》。○侍郎不以詩鳴﹐然含宮咀商﹐天然明麗﹐其品自貴。○湖口行靑靑石鐘山﹐凜凜湖口關。潯陽匯彭蠡﹐九派奔潺。東南估客度江津﹐湖口新關愁殺人。烏逢艇子大於葉﹐朝去昏還兩算緡。江邊怪石如刀戟﹐衝濤觸船船寸坼。誰能冒險瞬息停﹐一任當關恣抑勒。正稅還兼雜稅供﹐九稅何曾入大農。一自新關移使者﹐棹歌聲斷月明中。﹝此種詩﹐觀人風者應采之。﹞○書京江先生南苑詩後禦溝楊柳參差碧﹐夾道宮槐吹綠雪。六飛初幸玉泉回﹐南苑春蕪駐仙蹕。帳殿涼ざ五月寒﹐晾鷹臺畔簇雕鞍。至尊乙夜開經幄﹐中使星馳召講官。曲江學士蓬山彥﹐著作承明侍淸宴。每依石室展牙僉﹐頻直彤闈聽銀箭。當今天子擅聖神﹐一遊一豫行時巡。上林獸簿不足問﹐石渠典籍時相親。屬車載書三十乘﹐特簡儒士隨八駿。先生奉詔有殊恩﹐郊原寓目多名勝。拳毛蹀躞沙路香﹐平明耳筆紫荷囊。致君一卷《虞書》在﹐《卿云》復旦賡陶唐。霏微銅鶴鑪煙細﹐丹陛從容傳聖意。天苞地符世莫窺﹐河洛千秋未宣祕。俄傳鑾輅下離宮﹐羽林七萃依蒼龍。競識相如參侍從﹐千羣組練一章縫。歸來振筆詩千首﹐雲霞灑翰蛟螭走。鸞尾淋漓進尙方﹐岐陽石鼓同不朽。休風盛事載瑤編﹐不數橫汾宴鎬年。願將茂艸《虞箴》頌﹐譜入燻風和舜弦。﹝此紀文端公侍直南苑時事也。表主臣之一徳﹐揚文藻之淸華﹐末語頌箴兼至﹐悠揚婉轉﹐可誦可弦。﹞○珠江雜詠我愛珠江好﹐風光入嶺偏。帆飛蝌斗水﹐杖倚鷓鴣天。穗石仙蹤古﹐花田粉澤妍。扶胥望不極﹐身在海云邊。我愛珠江好﹐天南接大洋。山家蠔壁峙﹐海市鱟帆揚。酒雜檳榔醉﹐茶勻茉莉香。最宜新雨後﹐炎暑變淸涼。我愛珠江好﹐駢羅雜卉多。叢篁迷澀勒﹐異果熟波羅。火米生黎貢﹐蕉紈細馬馱。木蘭新艇子﹐溪女唱蠻歌。我愛珠江好﹐淸娛事事幽。名香散東莞﹐佳硯采端州。水驛梅花晚﹐山村荔子秋。新來解蠻語﹐倚樹聽鉤。﹝雜入廣南風物﹐鮮妍軟順﹐不求工而自工。﹞○題張蘧若侍禦疏稿太阿持節甫﹐釀禍實熹宗。誰使貂魄﹐猶存馬鬣封﹐靑山無穢骨﹐勁柏有霜容。我讀西臺疏﹐淸威徹九重。﹝侍禦名瑗﹐祁門人。疏請削逆奄魏忠賢墓﹐時論共快之。○魏奄死後墓猶幾埒陵寢﹐碑稱「完吾公」﹐干兒義孫列名其末﹐皆宰臣卿貳也。侍禦奏後﹐得旨發而平之﹐以木石充永定河工用﹐詳《春明夢餘錄》中。﹞○金陵建業曾傳半壁安﹐秦淮嗚咽暮濤寒。六朝寂寞靑山在﹐十廟陰沈畫壁殘。禾黍故墟屯鐵馬﹐煙花南部失雕闌。隔江《玉樹》歌聲斷﹐更有哀弦向月彈。○吳門值錢飲光惠詩賦答南國靈光尙巍然﹐孤雲蹤迹老龍眠。詩名海內推尊宿﹐道貌塵中訝散仙。前代淸流端禮石﹐荒江甲子義熙年。他時若問遺民錄﹐桑海蒼涼姓字傳。﹝前明爲黨人﹐本朝爲髙士﹐總以遺民槪之。﹞○秋曉銅街列炬簇鳴騶﹐倦客中宵攬敝裘。曉柝尙嚴人語靜﹐寒星欲沒露花流。宮鴉影散金門曙﹐朔雁聲傳碣石秋。擾擾緇塵驚歲晚﹐江湖迢遞引羈愁。○都中四時歌﹝存秋一首﹞霜黃艸白雁聲多﹐南苑旌旗萬乘過。落日秋原飛俊鶻﹐晾鷹臺畔擊天鵝。○蘇州送春詞畫さ蒼苔陌上蹤﹐一春心事怨吳儂。曉風欲倩遊絲綰﹐愁殺寒山寺裏鐘。﹝「未到曉鐘猶是春」﹐故愁聽寒山寺鐘也。點入寒山﹐乃切吳地。﹞☆翁叔元字寶林﹐江南常熟人。康熙丙辰﹐賜進士第三人﹐官至刑部尙書。○病中雜述邇來有微疾﹐遂得身閒居。隱幾發淸思﹐且復親詩書﹐夜闌不成寐﹐落月明前除。漸覺萬慮捐﹐往往見太虛。多恐疾良已﹐此念又復初。﹝「多病道心生」﹐親歷其境者能言之﹐結意自警。﹞我初亦何爲﹐無端在陶冶。我身旣非眞﹐況乃名氏假。因復被虛聲﹐從人置髙下。微生屬醯雞﹐世事付野馬。浮雲與電光﹐於我何有者﹖﹝此意卽道心生之驗。﹞○下第出都途中偶成孤蹤寂寞與時違﹐匹馬荒郊趁落暉。有影自隨還對語﹐無家可老尙思歸。花當寒谷先秋落﹐雁叫空江帶雪飛。棄婦可憐身已去﹐向人猶整嫁時衣。﹝壬子﹑丙辰中間只隔一科﹐而下第詩比「气味如中酒﹐情懷似別人」更甚﹐篤於科名﹐不覺言之流露也。﹞○聞官軍收八閩三年轉戰苦蒼生﹐禁旅傳餐滿市城。竇氏已來關右表﹐令公猶典朔方兵。卻看星象書含譽﹐﹝自注﹕司天奏含譽星見。﹞應有花名賜太平。﹝自注﹕宋仁宗時﹐蜀地貢名卉﹐賜名太平花。﹞願得臨邊諸將帥﹐許教隴畝事春耕。☆陳錫嘏字介眉﹐浙江鄞縣人。康熙丙辰進士﹐翰林院編修。著有《兼山堂集》。○賦得長安一片月誰領髙秋意﹐當頭片月看。碧空云自淡﹐金掌露初溥。柝起街聲靜﹐砧鳴夜色寒。淸輝應萬里﹐不獨照長安。○送湯西崖歸西泠馬蹄經歲踏京華﹐忽逐徵鴻去路賒。何物關心歸思急﹐孤山開徧早梅花。☆王頊齡字顓士﹐江南華亭人。康熙丙辰進士﹐己未召試博學鴻詞﹐官至大學士﹐謚文恭。有《世恩堂詩》。○魏忠賢衣冠墓熹宗之朝閹寺亂﹐不數弘恭與石顯。門下誰非謁者兒﹐朝中半作貂犬。吁嗟气勢眞回天﹐茄花委鬼相鉤連。楊左諸賢一网盡﹐鎭撫獄底屍駢肩。門生天子差仿佛﹐張父趙母何懵然﹗紛紛祠額徧寰宇﹐賜塋特敕營生前。將作起冢同祈連﹐罘罳門閥逾董賢。一朝冰山忽傾倒﹐凶骨不得歸三泉。摩挲碧雲舊碑碣﹐忠賢姓氏猶髙揭。侯覽當時旣伏誅﹐衣冠誰使畱空穴﹖安得雷火一夜僕此碑﹐更倩龍湫之水洗膻羯﹐山靈面目還淸潔。﹝此詩成於張侍禦奏請削平之前﹐故望水火燒除洗滌之。﹞○讀史有感授鉞勤王日夜聞﹐麒麟髙設待殊勛。湘東漫說擒侯景﹐項羽徒能殺冠軍。甲士虫沙麾下變﹐美人絲竹帳前紛。書生空有憂時淚﹐灑向東風到夕曛。﹝此責諸將之不盡力也。﹞○喜湖南諸路大捷和學士李容齋前輩韻降旗千片廩君船﹐妖婦春澄夢澤天。百粵風煙通馬援﹐八公艸木走苻堅。帝心自切平吳后﹐廟算眞成下瀨先。從此蠻方歌大定﹐竹筇醬貢年年。籌邊屹屹建髙樓﹐兩岸灰飛赤壁舟。首惡暫稽軍鼓釁﹐遺俘難免檻車幽。早擒孟獲趨滇水﹐急斷盧循入廣州。萬里長江消坼堠﹐直從楚尾至吳頭。○送李天生歸養廿年髙隱爲承歡﹐詔趣蒲輪卻聘難。聖主愛才非彊志﹐大儒報國豈須官。鄒枚詞賦淸時重﹐黃綺風流異代看。遙想彩衣歸拜舞﹐朝恩家慶話團欒。﹝以養母急於辭官﹐盡子職卽以報君恩也。立言有體。﹞☆張榕端字朴園﹐江南磁州人。康熙丙辰進士﹐官至禮部侍郎。○登岱寰中羣嶽震爲尊﹐到此眞窮造化根。曉日銅鉦升海國。長河衣帶掛天門。下方雷雨晴空見﹐上界星辰靜夜捫。九點靑煙俱在掌﹐不須更擬上昆侖。☆王吉武字憲尹﹐江南太倉人。康熙丙辰進士﹐官紹興太守。著有《冰庵集》。○先生蒞官﹐能化民成俗﹐歸裏後﹐依然老諸生﹐喜引掖後學﹐有薦之者﹐奉旨徵召﹐堅辭之﹐以上壽終。○重修六賢祠成展祭作﹝自注﹕黃忠端公諱尊素﹑倪文貞公諱元璐﹑施忠介公諱邦曜﹑周文忠公讀鳳翔﹑劉忠正公諱宗周﹑祁忠敏公諱彪佳﹐皆越人﹐明季殉難。﹞乾坤有傾折﹐憑誰奠蒼黃﹖成仁取義間﹐得爭日月光。末世務苟話﹐橫流決堤防。不有數君子﹐何以扶頹綱﹖明季丁否運﹐婦寺紛蜩螗。羣賢共憤爭﹐杌隉正气揚。曁曁有黃公﹐請劍擊貂。糜爛北寺獄﹐冤血流圜墻。逮乎思陵末﹐大盜劇披猖。京城竟瓦解﹐宮闕屯豺狼。倪周並詞臣﹐就義何慨慷﹗賦詩整冠帶﹐引ㄕ遂絕吭。共志有中丞﹐仰藥裂肺腸。云車駕風馬﹐同日從君王。維時劉與祁﹐解組各歸鄕。號兆義旗舉﹐自矢百煉鋼。未幾沈荒晏﹐南都復淪亡。兩公竟致命﹐先後歸帝旁。一甘絕勺飲﹐僵餓追首陽。一起赴淸波﹐懷石同沈湘。區區於越地﹐山川靈气翔。凜凜得數公﹐勁艸卓秋霜。平生所樹立﹐理學兼文章。末路更完節﹐浩然還旻蒼。聖朝重褒忠。祝典載輝煌。守土風教責﹐表揚分所當。立廟傍黌宮﹐六賢共嘗。昨秋大風雨﹐摧我西廡ぬ。周垣半傾圮﹐不能庇堂皇。率先亟修築﹐勿使沙櫟荒。榱桷新丹ぬ﹐木門飾倉瑯。登堂薦藻﹐肅然對冠裳。卽事有棖觸﹐沾襟涕浪浪。疇無君親恩﹐俯仰默感傷。﹝表忠烈詩貴峻整﹐不尙奇倔﹐敍述六賢﹐詳略分合﹐各見筆法﹐韻語中合傳體。﹞○讀史雜感錦不可爲冠﹐稻不可爲齏。物𨿽負美質﹐適用那得齊。束髮事柔翰﹐懷抱獻金閨。溲勃各有長﹐投之在良醫。外吏尙幹局﹐銳者可犀。資力天所稟﹐不在古與稽。淸廟鸞鈴刀﹐漫然試割雞。用才或相違﹐不如委溝溪。樊籠羈逸翮﹐鹽車困霜蹄。自昔有不遭﹐何爲嘆顚齊﹖﹝冰庵不願伍刀筆筐篋之徒﹐故借詠古以自況。﹞○釣臺謁嚴先生祠釣臺突兀千山裏﹐釣竿獨拂桐江水。藏名遁迹山水間﹐爲有故人作天子。眼底不知《赤伏符》﹐意中安有侯司徒。京華筆札非所慣﹐自笑故態猶狂奴。鑾輿朝臨只髙臥﹐伸腳無端驚帝座。中興將相列宿明﹐不若江湖客星大。千秋片石何嶙峋﹐遺廟江邊榱桷新。左方右謝同縫掖﹐﹝自注﹕方雄飛﹑謝臯羽。﹞且喜不染簪纓塵。行人系棹孤亭下﹐瞻拜髙風心獨寫。紛紛名利獨何爲﹐堪嘆徵帆往來者。﹝不著議論﹐自髙。﹞○許由瓢瓢掛樹﹐一葉輕。風吹落夜有聲﹐不若棄之夢亦淸。天下非大瓢非細﹐身外之物總爲累。﹝不可以律有天下而不與之心﹐然巢﹑許心事﹐盡此二語中。﹞○劉參軍鍤伯倫沈酣﹐萬古轉睫。解酲五斗﹐隨身一鍤。塊然土木﹐委化從之。杳杳冥冥﹐天方醉時。﹝末語形出典午之昏﹐四字抵什伯言。﹞○淳汾陽冑令公來﹐敵壘開﹐免冑直進胸無猜。花門錯愕拜馬首﹐遽前譙讓執其手。指天爲誓酹杯酒﹐願擊吐蕃贖厥咎。此時神策觀軍容﹐方建大議幸河中。﹝四紇入寇時﹐魚朝恩操白刃宣言於朝﹐勸車駕幸河中﹐劉給事抗言爭之﹐乃止。﹞○李臨淮靴中刀大將不能辱於賊﹐靴中置刀雪一尺。自拚熱血戰場傾﹐不令眾死身獨生。大旗連鼓聲陡﹐前鋒小卻命取首。突騎陷堅壯士吼﹐河陽破賊獸散走﹐幸無監軍掣其肘。﹝一掣其肘﹐九節度敗於相州矣﹐唐時大獘﹐於此指出。﹞○破龍澗法雷夜響滄江底﹐鐵井怒裂毒龍尾。空山石破眞珠噴﹐一夜化作蓮花水。潺潺萬壑聽琴聲﹐野花落澗春香生。淸寒自是瀉石髓﹐霜液豈染蛟涎腥。火電鬣從天下﹐至今寒泉尙餘赭。千年松老褪蒼鱗﹐猶似蜿蜒神物化。山僧晚汲風滿衣﹐洗缽貯得眞龍歸。膽瓶插花佛前供﹐雷雨還從缽內飛。﹝奇傑矣﹐卻非長吉派。﹞☆髙層雲字謖苑﹐江南華亭人。康熙丙辰進士﹐官至太常卿。著有《攺虫齋詩》。○送周紫海遊華嶽巨靈擘連山﹐洪河乃東落。が贈豁雙華﹐髙天擢蓮萼。千峯列兒孫﹐供伏類卑弱。少昊揚金精﹐元气郁磅礡。古來避世士﹐長嘯此巖壑。濟時心孔殷﹐神化特假托。我觀陳圖南﹐壯志小寥郭。蒼生本無與﹐何爲墮驢噱﹖龍蛻邈千祀﹐繼者仍寂寞。靑齊得周子﹐有道耽藜藿。不謂猶龍姿﹐養晦同屈蠖。長風吹孤云﹐飄然向京洛。攬秋嘯儔侶﹐攜手城南郭。言將尋玉井﹐側帽裹芒ハ。到日想躋攀﹐翠棧飛猱ㄑ。箭括通一門﹐煙霞任揮霍。仰首問寥天﹐願偕玉女博。淩空笑退之﹐爾何有餘愕﹖﹝濟時心事﹐托之神仙﹐李鄴侯其尢著者﹐陳圖南亦然﹐鄴侯顯而圖南隱耳﹐明眼人能見及之。﹞○瞿唐連山接巴東﹐地險勢復壯。誰辟鴻開﹐插天列靑嶂。灩立江門﹐突兀獻奇狀。摩挲兩鐵柱﹐越歷幾興喪。驚濤奔紫崖﹐魚龍不敢傍。眾山自回合﹐前行欲何向﹖初疑水際窮﹐忽轉天心曠。恍如出甑底﹐沸釜欣層浪。赤甲與白鹽﹐開闔似屏障。丹黃蒼翠間﹐日色相摩蕩。割據慨當年﹐雄長不相讓。流覽臥龍圖﹐英姿迥堪尙。探奇自玆始﹐彌覺心神王。○韶陽道中湞源出大庾﹐厥勢頗奔放。況遭峽石束﹐鬱怒不可狀。南流匯武水﹐有助气益壯。上疑建瓴瀉﹐下乏砥柱障。崖石蹙Лヴ﹐灘隴斗濤浪。旣嘆嗍流險﹐復經暑雨漲。湍急工倍勞﹐風弱帆空揚。更當巖巒削﹐卻苦牽挽妨。翠壁千篙攢﹐歲久石受創。﹝自注﹕崖壁間篙痕深三四寸者﹐不可勝數。﹞前林日欲頹﹐暮色淒愴。坼堠倚荒茅﹐孤槎庶可傍。﹝極擬杜陵﹐𨿽未入神﹐已能超俗。﹞○故園故園渺何處﹖延眺獨傷神。親老久爲客﹐囊空長傍人。淚兼花作雨﹐愁似艸逢春。何日還桑梓﹐商歌原憲貧。☆葉舒崇字元禮﹐江南吳江人。康熙丙辰進士﹐官中書舍人。○荷蘭國進千里馬歌皇帝禦宇之六載﹐負致政歸彤墀。大開明堂治六服﹐萬國會同車馬馳。海波不揚通遠道﹐紛紛重譯來京畿。九州之外荷蘭國﹐人物窈停言兜離。一朝稽顙表忱悃﹐驊驑作貢稱珍奇。雄姿逸態世罕有﹐奔騰千里猶嫌遲。驕嘶自許邀寵眷﹐不憚跋涉經險。牽來獨立玉階下﹐遂令凡馬皆驚疑。姬王詎必重八駿﹐漢帝安用遣貳師。那知至尊方偃武﹐端拱南面垂裳衣。詔謂圉人歸廏下﹐予以銜勒聊幾羈。鸞旗在前屬車後﹐朕乘此馬將安之﹖聖朝豈復畜奇獸﹐畱玆用慰遐方思。﹝畱其馬而不以服乘﹐並得柔遠人不貴異物之旨﹐但作應制體者﹐不解如此立言。﹞○秋日雜感把酒髙歌《行路難》﹐每從日下望長安。霜侵黃菊人俱瘦﹐露下紅蘭夢亦寒。海內友朋慚命駕﹐異鄕兄弟勸加餐。不堪白眼傷時客﹐猶是逢人效鼠肝。北風千里痛離觴﹐一去長沙自古傷。幸有文章能報主﹐何妨魑魅喜投荒。驚心白璧三年淚﹐回首黃金五月霜。聞道吳江佳句在﹐上書今已赦鄒陽。○金陵有感狂來不減步兵愁﹐行盡淸溪古渡頭。極目羣山還繞郭﹐感時雙鬢怯登樓。桓伊邀笛人誰在﹐謝傅圍棋墅尙畱。俯仰只言天塹險﹐白鷗紅蓼滿汀洲。☆許承家字師六﹐江南江都人。康熙丙辰進士。○贈杜於皇七十寂寞臺城北﹐髙吟不厭貧。六朝三徑艸﹐兩代一詩人。天地經時老﹐關河到處貧。舉懷論往事﹐先世有遺民。﹝「兩代一詩人」﹐傾倒極矣。遺老如於皇﹐尙恐未副此語。﹞☆汪字東川﹐浙江錢塘人。康熙丙辰進士。後召試博學鴻詞﹐官至戶部侍郎。○同陳驃騎攜妓西郊射獵小隊出重城﹐紅妝結駟行。英雄偏好色﹐女子亦知兵。馬上琵琶奏﹐軍中鐃吹鳴。諸公但馳獵﹐吾最愛秦聲。﹝英爽稜稜﹐必此詩才稱此題。﹞○大梁柬友星文三尺劍﹐霜刀十年痕。自是無知己﹐非關不報恩。風悲朱亥裏﹐日落信陵門。憑爾一相問﹐今誰古道存﹖●卷十一☆毛奇齡字大可﹐浙江蕭山人。康熙己未召試博學鴻詞﹐官翰林院檢討。著有《西河詩集》。○西河湛深經學﹐著述等身﹐在國朝可稱多文爲富者﹐惟攻擊朱子﹐不遺餘力﹐至鐫書若干捲﹐以示旗鼓﹐所以不得爲醇儒﹐藝林惜之。○詩學規模唐人﹐時專尙宋體﹐故多起而議之者﹐然學唐而能自出新意﹐不同於規孟賁之目﹐畫西施之貌者也﹐視采剝宋人皮毛者﹐髙下可以道裏計耶﹖○打虎兒行﹝禹州民朱兒救父打虎﹐史使君廷桂獎勞之﹐予識之禹署。﹞打虎兒﹐乃在汴梁之禹州﹐禹州城外朱家樓。小兒十一隨父耕﹐深林有虎斑毛成。黑風吹艸根﹐乘風攫人誰敢攖﹖小兒不識虎﹐疑是狐與貍。陡然見虎銜父肢﹐咆哮艸際風來吹。兒啼向風不得父﹐把弋打虎截虎路。三尺童子五尺弋﹐憑空擊去著虎臆。虎驚顧兒捨父逸﹐深林丰艸皆無色。禹州太守呼小兒﹐予之以帛飽以糜。予時在署識兒面﹐披髮跳擲眞兒嬉。問兒打虎虎何似﹐舉手張牙作虎勢。假虎隱幔恐小兒﹐小兒驚避力不支。當時見虎得無怖﹐此事我亦昧其故。禹州太守省得知﹐是時小兒知有父。男兒七尺縱復橫﹐爭名攫利萬里行。髙堂存沒總不問﹐那肯捨命戀所生﹖我所思﹐打虎兒。﹝正說小兒之忘身救父﹐易於平直﹐得「假虎隱幔恐小兒」一襯﹐則小兒之至性愈出﹐見此時小兒知有父不知有虎也。此詩有關名教﹐《西河集》中尢爲拔萃之作。○「深林丰艸皆無色」七字﹐抵他人可數十言。﹞○楊將軍美人試馬請歌將軍航頭載美人﹐春行晚泊橫江濱。斜陽墮地艸場闊﹐酒酣欲試紅麒麟。美人常服雙褶﹐靑錦鴉衤闌紫絲結。蟬鬢當風捲似云﹐馬毛散汗吹如血。金錢壓口玉襪膚﹐馬前細立秦羅敷。見人羞上還將墮﹐壯士驚前不敢扶。調鞍整轡坐不定﹐忽見桃花滿春徑。將軍似妒九華韉﹐在傍休視雙金鐙。明霞片片爭繞林。紅光落處桃花深。回頭失卻眞珠樂﹐春艸蒼茫何處尋﹖﹝「壯士驚前不敢扶」﹐此時猶未上馬也。調鞍整轡以後﹐華韉起將軍之妒﹐金鐙斷旁人之窺﹐不言美人而美人在焉﹐可謂入神之筆。﹞○錢編修所藏司馬相如玉印歌漢庭司馬梁園客﹐早歲爲郎晚馳驛。因慕邯鄲舊相賢﹐借取髙名注屬籍。當時原有摹璽書﹐大者礱石小琢於。螭首龜膊總銜帶﹐碧文綠籀皆施朱。相傳解玉刻小記﹐四角中央構名字。檄使塡將《諭蜀文》﹐酒徒印作當壚契。於今相隔幾千年﹐不虞此物畱人間。土衣苔繡半斑駁﹐銀鉤玉筋還新鮮。截肪徑寸覆玦紐﹐何必黃金大如斗。錢郎得此眞罕希﹐每與祕書通系肘。會當天子好古文﹐相如已是同時人。尙書給札令繕賦﹐落筆殿前如有神。遂登著作入金馬﹐名在何須更相假。對策姑令董相先﹐容才久爲廉頗下。長安秋盡寒欲來﹐驅車一上昭王臺。酒間出示爭把玩﹐令我懷古生徘徊。前人意气不長在﹐況復微文等光怪。何物精靈護此符﹐歷劫千秋不曾壞。龍門遺冊懶未收﹐圖書堆垛能生愁。我今欲借文園篆﹐一惹桃花紙上油。﹝天子好古文以下﹐俱詠錢編修﹐卻處處與司馬雙關﹐巧心浚發。﹞○詔觀西洋國所進獅子﹐因獲徧閱虎圈諸獸﹐敬制長句紀事和髙陽相公古皇愼徳開四譯﹐內被綏侯外蠻貊。貢物區爲《王會》文﹐共球載在賓庭冊。河Α畎翟獻上方﹐兜離亻禁亻末陳明堂。三靈旣應百神洽﹐般般之獸皆翺翔。康熙戊午十七載﹐神武聲名播遙海。五疇從教白澤來﹐千門眞見黃龍采。鴉瓴習習負矢飛﹐雞斯之乘歸林支。諸方執贄儼相列﹐東漸溟渤流沙西。於中有國名古裏﹐曾渡瀾滄作海市。魚眼看波射水紅﹐鮫絲織浪翻云紫。地當申未產獸雄﹐金精傑出毛羣中。銜絳飾組獻天子﹐裁貝作章辭禮恭。從容檻致射熊館﹐不爲珍禽爲懷遠。虎落時看接上林﹐鷹房秋到移南苑。廷臣侍從欲賦詩﹐皇恩有詔徐觀之。圓目昂鼻有筋力﹐懸星掣電無雄雌。獨憐而彡發未卷曲﹐曳尾紲紲若散絲。衣被欲成鞠色見﹐牙齦不使鉤形施。爾時羣檻狎諸獸﹐木壘槍樊列前囿。熊羆避路不敢當﹐虎豹攀欄有時吼。靑鸞赤雀相對棲﹐豪豬野馬爭遊嬉。張昭見此不動色﹐朱亥在傍何所思﹖聞之有熊狩谷﹐獲得狻猊比牛畜。漢時安息亦獻斯﹐形似麒麟但無角。從玆郊祀播樂章﹐射烏格鹿非尋常。鐃吹已陳《朱鷺曲》﹐徵歌還及白狼王。何如儲彳待未完緝﹐詔遣求賢共來集。東堂甫布网羅成﹐西域剛逢旅獒入。招搖乍啟禁禦開﹐白麟有對皆奇才。請看太保《捲阿賦》﹐恍見文王靈囿來。﹝依題布置﹐而徧閱諸獸中﹐仍以獅子作主﹐此分賓主識輕重也。一結尢得應制體。﹞○朔方天校神兵罷朔方﹐雙鍵不復掛漁陽。三秋白艸緣關斷﹐萬里黃河入塞長。鐵柱分標滇外戍﹐金書異姓漢中王。從軍久負匡時略﹐愁見邊關到夜郎。○送人之耒陽湖北湖南水盡浮﹐杜鵑啼歇過衡州。幾重髙峽穿天下﹐萬里平江入漢流。念母徐生終去魏﹐思鄕王粲故依劉。少陵古墓依然在﹐酹酒荒原無限愁。○錢唐逢故人西泠咫尺是天涯﹐喜汝從予江上槎。兩度陶朱思返越﹐百年張儉竟無家。鄕關恨屆鉆楡節﹐里巷羞乘廣柳車。壯士不還仍遠去﹐江東兄弟漫咨嗟。﹝應是避禍出亡而不歸者﹐玩四語六語自見。﹞○少年少年仗劍出關中﹐羽衛新招六郡雄。久許報恩逾聶政﹐平時飲酒笑秦宮。雞鳴曉日黃河動﹐雁陣秋陰紫塞空。當日楡遷欲盡﹐愁君馳馬過新丰。﹝一結爲少年危之﹐應是負气任俠同於郭解者。﹞○禹廟夏王四載告成功﹐別禪苗山起宮。玉帛千秋新薦﹐衣冠萬國舊來同。金書瘞井封泥紫﹐窆石懸花映篆紅。一自百川歸海後﹐長畱風雨在江東。○謁嵩嶽太室開天表﹐崇丘奠土中。主名髙四域﹐受秩比三公。日月環區宅﹐陰陽割渾蒙。歌崧揚峻極﹐望祀體昭融。華蓋標方﹛山頂﹜﹐金壺啟上宮。翕河承漢禪﹐卜洛載周工。別觀翔修鶴﹐層城倚大熊。藏書憑玉女﹐過澗遇靑童。洞閉能圍雪﹐梯長恍禦風。羣山咸拱嶽﹐萬歲自呼嵩。槐弟封爵﹐菖羊采少翁。浮丘閒駕羽﹐子晉妙吹。石酒龍精白﹐巖花鳳首紅。煙霏春渺渺﹐水滴午氵崇氵崇。虛壑涵深礦﹐空梁拔斷虹。天關應再辟﹐帝座儼相通。險塞分河內﹐靈祗屈岱東。神京懷舊服﹐終古賴攸同。﹝典重肅穆。﹞○覽鏡詞漸覺鉛華盡﹐誰憐憔悴新。與餘同下淚﹐只有鏡中人。﹝其實無一同心人也﹐然道來曲而有味。﹞○弔姜貞毅詩曾披閶闔扣天關﹐垂死孤臣未賜環。遺命一棺何得葬﹐宣州城外敬亭山。﹝直書其事﹐忠義自見。﹞○長門怨玉殿金缸晚色新﹐殿前少使繡麒麟。夜來恐索長門錦﹐要賜平陽歌舞人。﹝自注﹕漢內職有少使之號。○別出新意﹐發露盡矣。若唐人爲之﹐便有多少含蓄。﹞○秦淮老人秦淮髙閣擬臨春﹐中有仙翁鬢似銀。話到陪京行樂處﹐尙疑身是太平人。﹝明處亂離之後﹐偏云尙疑身際太平﹐詞彌曲意彌悲矣。﹞○贈柳生流落人間柳敬亭﹐消除豪气鬢星星。江南多少前朝事﹐說與人間不忍聽﹗○除夕作旅館椒花紅欲然﹐椒盤愁向客中傳。如何才聽金雞唱﹐便喚今宵是客年﹖﹝人人能道者﹐卻未有人道及﹐新故之感﹐凡事類然﹐不獨除夕也。﹞☆李因篤字子徳﹐陜西富平人。康熙己未以布衣召試博學鴻詞﹐官翰林院檢討。著有《壽祺堂詩》。○子徳先生邃於經學﹐顧寧人先生推重之﹐以公卿薦召試﹐當時所稱四布衣之一也。授官後﹐卽以母老辭﹐不許﹐表三上﹐乃許﹐情詞懇惻﹐比李令伯之《陳情》則又過之。聖主之仁﹐人子之孝﹐宇內共稱﹐不止羨其鴻軒鳳舉也。詩品似李北地之宗杜陵﹐骨榦有餘﹐而神韻或未副焉。玆錄其兼可采者﹐著之卷中。○紀別﹝自注﹕將往雁門。﹞置酒歲雲暮﹐北堂淡寒暉。饑烏相與鳴﹐朔風厲重闈。老母閔遊子﹐欲言先欷。不問何日行﹐先問何時歸。遙遙計往路﹐歷歷詢徵衣。礻是身愼自防﹐兼量寒與饑。長跪聞母言﹐銘心毋敢違。病妻勉下牀﹐相視首蓬飛。謂我當行邁﹐有淚且勿揮。弟從母側來﹐再拜投一。徵駒鳴前庭﹐擔負已出野。僕夫前致辭﹐冉冉西日下。要當慷慨去﹐不覺淚如瀉。兄言勤門戶﹐弟言愼車馬。小子復牽衣﹐岐路含百慮。不知行何方﹐彊欲偕我禦。念當遠乖離﹐何忍揮之去。悲哉遊子吟﹐斯須哀樂具。中懷如懸旌﹐搖搖不得住。依依天屬親﹐撫事愧童孺。﹝三章不外一眞字。﹞○題世冑都指揮使崔公汝明像髙皇養士三百秋﹐衛帥食恩等通侯。銘鐘書帛列上第﹐金樽玉案羅羣羞。一朝河上度氛﹐虎嘯崤函不忍聞。赤幟無色鼓聲死﹐嬰城惟有崔將軍。將軍開國世家子﹐輕裘緩帶談經史。吹篪時過大司農﹐﹝自注﹕公兄抑庵尙書。﹞北斗西豪俱在此。昭陽之冬月無陽﹐野斗豺虎色玄黃。決眥不知有鋒刃﹐疾呼白日生冰霜。臣矢已窮力戰久﹐側身誓天不相負。已棄先濺侍中血﹐寧料如生元帥首。紛紛侍衛盡同朝﹐今何蕤萎昔何驕﹗朝行出攻暮不返﹐歲寒松柏乃後凋。後來傳疑未傳信﹐壺祠墓無人問。長畱遺像天地間﹐勇者成仁懦者奮。﹝崔系嬰城戰死者﹐後無人表白﹐故於遺像中表之﹐此等詩大有關系。﹞○登代州白人巖因飲孫園髙仞懸孤嶂﹐雙劃一門。好人多在野﹐春水自依村。雨走空天角﹐松藏老石根。危梯攀古洞﹐仿佛說桃源。﹝爲野外人生色﹐「春水自依村」五字﹐天然佳景﹐不在鏤刻。﹞只覺前好﹐何人並結廬﹖鷲巖光倚薄﹐香閣靜含虛。法境淸涼外﹐人煙戰伐余。因聲寄蓮社﹐吾志在山居。○雨積潦乘秋見﹐鳴づ滿地生。薄言風有隧﹐遑卹雨無正。河北多艱食﹐天南未解兵。十年畱滯盡﹐鄕國意縱橫。﹝經語作對﹐流連光景者不解道。﹞○秋興客長安作﹝此秦中故長安也。﹞長安四代提封地﹐指顧中原據上游。亂水遙分飛雪幕﹐淸歌舊識采蓮舟。園陵翠柏塡薪市﹐帝子朱門起戰樓。轉餉江天頻告瘁﹐南方徵調幾時休﹖三川北拱帝城開﹐古殿陰移萬樹哀。地老黃蒿通作柱﹐霜侵白骨半生苔。臨城獵騎橐弓入﹐帶郭漁舟擊棹回﹐近說西羌諸部勁﹐秋深牧馬過邊來。終南太華古林垌﹐更使長河繞戶庭。日落夕曛三輔紫﹐雲開秋色五陵靑。門空光祿羣遊榻﹐﹝自注﹕文少卿太靑。﹞院冷尙書舊講經。﹝自注﹕馮宗伯少墟。﹞何處笛翻《楊柳》夜﹐故園風雨憶飄零。西來宛馬絡靑絲﹐萬炬圍城罷獵時。黍逼故宮秋自滿﹐鴻號中澤暮何之﹖浮雲回首悲關塞﹐返照經心望崦嵫。一滯雙洲情不愜﹐蒹葭搖落好誰思﹖曲江池水已成墟﹐江岸籬花傍客車。采地縱觀周召邑﹐滄波髙枕漢唐渠。村舂廖落斜陽裏﹐野哭分明舊創余。咫尺村陵連鄭谷﹐撫時懷古一躊躇。﹝諸詠作於秦中受創以後﹐帝子傷殘﹐故家凋謝﹐羌﹑戎沓至﹐野哭時聞﹐律體中變雅也。杜詩《諸將》《秋興》是其本原。﹞○邊上蕭關城堞望中分﹐鹿苑干戈道上聞。野霽捲蘆吹白日﹐霜淸驅馬下黃雲。徵西盡撤三千戍﹐鎭朔遙歸十萬軍。誰抱遺弓攀鶴表﹐賜冠空滿羣。○得傅徵君山信河汾文獻未全空﹐《盅》上《乾》初有是公。不卜同舟瞻郭泰﹐徒知《中論》擬王通。芳期虛訊春來鳥﹐劇飲猶傳雪後鴻。他日蓽門相修處﹐下車應拜采桑翁。﹝以不事王侯重之﹐中寫得信﹐末訂過從﹐極見篇法次第。﹞○潼關云薄關河紫气長﹐帝樞曾此撼嚴疆。河經百二開天地﹐華枕西南銷雍梁。戍火忽移函谷月﹐徵車多帶灞亭霜。舊京蕭索垂千載﹐飛挽何由接巨航。○望嶽太華三峯列峻屏﹐晴霄飛翠下空溟。曉云東抱關河紫﹐秋色西來天地靑。玉女盆中寒落黛﹐仙人掌上接明星。亂余林壑饒遺客﹐縹緲幽棲賦《采苓》。☆尢侗字展成﹐江南長洲人。康熙己未召試博學鴻辭﹐官翰林院檢討。家居後﹐加侍講。著有《西堂詩集》。○先生所著《西堂雜俎》傳入禁中﹐章皇帝稱爲眞才子。後入翰林時﹐聖祖稱爲老名士。位𨿽不尊﹐天下羨其榮遇﹐比於李靑蓮云。○西堂少歲時﹐專尙才情﹐詩近溫﹑李。歸田以後﹐仿白樂天﹐流於太易﹐𨿽街談巷議入韻語中﹐遠近或以遊戲視之﹐比於王鳳洲之評唐伯虎。不知四十至六十時詩﹐開闔動蕩﹐軒昂頓挫﹐實從盛唐諸公中出也。。《詠明史樂府》一卷﹐尢爲神來之作。今選中所收﹐皆錚錚有聲者﹐使藝苑人見之﹐共識西堂面目。○胡藍獄去年殺韓信﹐今年醢彭越。徐常幸前死﹐諸公寧望活﹖丞相戮﹐將軍誅﹐缺望恣肆固有迹﹐坐以謀反疑有無﹐罪止及身或收孥。殺胡黨﹐殺藍黨﹐數十萬人保無枉﹖文武軍民打一网。一斗粟﹐一座城﹐一條龍﹐一連鷹﹐革左塌回何紛紛﹐得非此輩之冤魂﹗﹝缺望﹐恣肆二語﹐胡﹑藍之定案也。罪宜及身﹐連坐者至萬數﹐毋乃濫刑乎﹖一斗粟以下﹐皆流賊名。城鷹﹐庚蒸通韻﹐紛魂﹐文元通韻﹐四韻各自通不相通也。﹞○歌七章九靈山人泛東海﹐《麥秀》《黍離》歌慷慨。席帽山人隱吳門﹐殘山剩水聲常吞。二子不仕亦不死﹐惟有子中所爲極難耳。江西復﹐廣東破﹐變姓名﹐北山臥。棄妻子﹐浮江湘﹐足已折﹐身難藏。使者來﹐引鳩觴﹐辭親友﹐歌《七章》。歌《七章》﹐悲元亡。嗚呼﹐元亡乃有文天祥﹗﹝九靈山人戴良﹑席帽山人王逢皆元遺民。伯顏子中﹐西域人﹐曾收復建昌﹐出使廣東。廣東已破﹐乃變姓名﹐攜鴆自隨。後有彊之出者﹐子中曰「我死晚矣﹗」飲鴆而死。讀末語﹐子中至今未死。﹞○南陳北李南京有一陳﹐太學無棄人。北京有一李﹐太學多端士。李先生﹐講《五經》﹐公侯環坐聽《鹿鳴》。橋門荷校辱非刑﹐諸生舉幢呼闕廷﹐會昌上奏太后驚。陳先生﹐考績至﹐手書《四箴》返金幣﹐招之不住守吾志。危哉履虎幸不噬﹐兩賢道同命則異。君不見西市將殺薛夫子竈下老僕哭不止。﹝通首是合傳體﹐起用軍中一韓一範句法。陳名敬宗﹑李名時勉﹐皆國子祭酒﹐爲王振所惡者﹐李至荷校﹐陳未加刑﹐故曰道同命異也。末以振欲殺薛文淸﹐因廚下老僕哭泣而止﹐轉出一事作結﹐便不平直。﹞○王先生太皇太后女堯舜﹐宮嬪加刃誅王振。不見髙皇豎鐵牌﹐內宮不許幹朝政﹖振乎毀牌太縱橫﹐天子亦呼王先生。先生一開口﹐天子下殿走。蒙塵事可哀﹐奪門名亦醜。橫屍百萬誰首戎﹐天子猶念先生功。詔取沈香雕小像﹐巍峨寺額稱旌忠。﹝英宗復辟後﹐思王振﹐復其官﹐刻木爲像﹐招魂葬之﹐祀智化寺﹐賜額旌忠﹐此事眞不可解也。國朝祠像猶存﹐乾隆七年﹐禦史沈廷芳疏請毀像及其碑文﹐人共快之。﹞○北狩大明天子云端坐﹐誰人推向沙場墮﹖窩兒帳外黃龍臥﹐赤光籠罩望如火。也先耶﹖伯顏耶﹖大同賽刊耶﹖今日宰牛﹐明日宰馬。大婦唱歌﹐小妻洗。風吹艸低﹐橐駝盈野。送君還歸﹐羣呼者者。君不見周驪山﹑魯鴝鵒﹐靑衣行酒懷湣辱﹐五國城中徽欽哭。﹝全用本事成文﹐音節極古﹐「者者」﹐然詞也。﹞○對山救我劉家老公性烈火﹐滿朝公卿鋃鐺鎖。磨刀殺李崆峒﹐惟有對山能救我。對山慨應眞吾事﹐騎馬上門謁中貴。今日何好風﹐吹得狀元至﹖老公倒屣小跪﹐焚香把酒勸公醉。醉公酒﹐我不辭﹐我一言﹐公三思。力士肯爲太白屈﹐此事非公誰能之﹖老公笑請先生坐﹐當爲狂生免其禍。解衣脫帽爲公舞﹐哺糟啜ㄤ無不可﹐明年天子誅老公﹐朝裏交章薦崆峒。可憐對山罷官去﹐一身零落污泥中。對山救我李北地﹐誰救對山康武功﹖且呼少年共豪飲﹐手彈琵琶曲未終。琵琶嘈嘈弦何急﹐聲聲似訴負情儂。﹝卽以當日情事語言組織成詩﹐得《史》《漢》敍事體。﹞○鐵夫人武皇南巡臣拜杖﹐良人系獄妾心喪。妾家兒女本無知﹐焚香吁天誠有之。邏騎縛來坐咒詛﹐夫婦牽連入圜土。妾今有身不任刑﹐惟拚一死謝夫君。情辭慷慨相決絕﹐法吏滿堂誰忍聞。一旦天恩並放歸﹐都人夾道盡沾衣。還將前日香重﹐長祝君王罷六飛。林大輅諫武宗南巡﹐下獄﹐﹝妻黃氏吁天祈免。緹騎以咒詛告﹐並逮入獄。主者危辭怵黃﹐黃不承﹐惟求速死。後得釋﹐夫婦偕出獄﹐都人曰「此鐵夫人也。」﹞○新都嘆新都才人官玉局﹐入朝手撼天門哭。相公之子狀元郎﹐杖血淋漓投永昌。永昌市上擁諸妓﹐簪花塗粉雙丫髻。白綾新衤戒彩毫光﹐酒酣起舞龍蛇字。蠻童笑殺老顚狂﹐萬里雲南作醉鄕。相思獨有深閨婦﹐盼斷金雞下夜郎。﹝以黃夫人寄詩語作結﹐倍覺黯然。﹞○河套冤嚴夏兩家雞相鬥﹐曾銑仇鸞袒左右。嚴雞方勝夏雞孤﹐銑欲劾鸞何爲乎﹖套未復﹐身先死。朝璽書﹐暮西市。將軍橫屍何足言﹐宰相駢首寧無冤﹖君莫哭﹐君不見金牌召後風波獄。﹝京師市語﹐呼江西人爲雞﹐故有起句。一結大爲桂州﹑石塘生色。﹞○臣夫表臣夫在獄十六年﹐家有老親八十九。臣妻置妾未相見﹐旅捨淒涼誓同守。欲歸則棄夫﹐欲畱則違舅。棄夫斷飠粥﹐違舅闕箕帚。臣願代系獄﹐放夫暫回首。生當還囹圄﹐死得瘞隴畝。此疏不忍讀﹐讀之血盈斗。彌畱始解网﹐覆盆旣已久。嗚呼﹗夫忠臣﹐妻烈婦﹐可與蘇張三不朽。﹝沈煉劾嚴嵩﹐系獄共十六年﹐妻張上書求代﹐不許。後一年﹐始釋。夏言妻蘇﹑楊繼盛妻張亦俱上書代夫﹐故並及之。詩中全點染疏言﹐此種本事﹐西堂所獨。﹞○弔南塘副將軍﹐在南郡﹐殺倭全用鴛鴦陣。大將軍﹐在薊門﹐閱兵爭跳龍虎屯。結髮從戎無不可﹐籌邊更重北門鎖。萬里長城背朔方﹐伏波只看飛鳶墮。江陵已沒二華亡﹐倚劍悲歌古戰場。白袷角巾歸第日﹐路人誰識戚南塘﹖惟有白頭舊部曲﹐西風落日嘆《燒荒》。﹝張江陵當國﹐譚綸爲總制﹐戚繼光爲薊鎭﹐得以保全。江陵與綸先後沒﹐戚移鎭嶺南﹐旋罷官矣。二華﹐綸字也﹐部將陳第作《燒荒行》以悲之。﹞○ィ鸞火貴妃方辭坤寧去﹐選侍旋向乾淸住。封後封妃許不許﹐手提哥兒咄咄語。防微杜漸爭移宮﹐專制垂簾事不同。先皇末命猶在耳﹐ィ鸞一火何匆匆﹗雉經入井傳聞異﹐保全母子無他意。宮闈骨肉貴調停﹐難將國事行家事。諸君莫爭鄭與李﹐奉聖夫人又至矣﹗﹝此言李選侍居乾淸宮﹐楊漣爭之﹐乃移宮也。首以鄭貴妃引入﹐末結到客氏之蠱惑﹐一語言下凜然。﹞○趙髙傳委鬼當頭坐﹐茄花滿地紅。趙嬈曹節私相通﹐老祖太太配公公。月華門前車鬥風﹐涿州道上馬遊龍。內操撾鼓鳴刀弓﹐犴狴流血朝班空。祠堂昭徳兼崇功﹐干兒義子多如虫。讀史至此惟三嘆﹐殆哉岌岌將作難﹗滿朝彈章君不見﹐中宮獨看《趙髙傳》。﹝委鬼﹐謂魏忠賢﹐茄花﹐謂客氏﹐北音讀客爲茄。老祖太太﹐羣小稱客氏也。熹宗見張后觀書﹐問何書﹐曰「《趙髙傳》。」忠賢聞而惡之﹐屢欲傾陷。﹞○思陵痛思陵在位十七載﹐四海分崩成瓦解。去年失楚今失秦﹐大梁水決武昌焚。虎豹九關誰與守﹐三軍倒戈百姓走。君王仗劍死煤山﹐母后宮中殉玉環。桐棺一寸道旁置﹐故老行人多掩涕。入廟應呼十四皇﹐兒家何罪致天亡﹖新鬼號兆舊鬼哭﹐鐘ね慘裂燈無光。髙勿哀﹐文勿怒﹐自古興亡有天數﹐順處得來順處去。君不見宋家遺骨瘞冬靑﹐昌平鬱鬱松楸樹。﹝明得天下於元順帝﹐李自成僭號﹐亦曰順。末歸美本朝﹐得立言之體。○李西涯《詠史樂府》﹐王鳳洲病其太涉議論﹐旣又稱爲奇旨創造﹐名語疊出﹐而以規模古格者爲西子之顰﹐邯鄲之步﹐是初議之而終許之也。西堂《明史樂府》𨿽宗其體格﹐而音節古奧﹐別白是非﹐審斷功罪﹐則又過之﹐誠天地間別開一種文字也。元本百章﹐今錄十四章尢矯矯者。﹞○民謠急丈田﹐長洲縣。田幾何﹐百餘萬。奉部文﹐一年限。朝廷丈田除浮糧﹐浮糧若除須補亡。下跨河水上山岡﹐菜畦菱蕩都抵當。插旗四角周中央﹐男奔女走羣忄章惶。上官督縣令﹐縣令責里正﹐里正不識弓尺寸﹐轉雇狙獪代持籌﹐長短方圓一手定。一手定﹐一手更。私田縮﹐官田盈。移重挪輕無不有﹐田主瞠眼不敢爭。縣家覆丈豈能徧﹐但取溢額可考成。急丈田﹐限一年。官經票﹐吏索錢。官田未見增什一﹐民錢已聞費萬千。君不見一縣圖書七百四十一﹐日造黃冊堆積髙於山。﹝用常言俚語入詩﹐轉近《古樂府》﹐胸次具有造化鑪也。此種筆墨﹐又在元﹑白﹑張﹑王之外。﹞○薊州小病及予回馬首﹐猶爾滯漁陽。一病家千里﹐孤燈淚萬行。道途橫枳棘﹐天地日冰霜。苦憶柴門臥﹐山妻檢藥囊。○送曾道扶司李漢中江陵驛路滿梅花﹐計日連云出谷斜。大丙山髙環二華﹐五丁峽遠接三巴。蒲鞭寬厚隨羌俗﹐驄馬威儀近漢家。更上陳倉懷古迹﹐武侯殘壁起悲笳。﹝音節髙亮﹐七子中近李滄溟。﹞○別長安只合漁樵老此身﹐底須辛苦入風塵﹖一官未許因人熱﹐十口翻成爲仕貧。閶闔天髙逢鬼謁﹐江湘地遠逐孤臣。非關聖世簪纓短﹐爲有靑山待逸民。來來弔望髙臺﹐臺上黃金眞可哀。一代賢良《卜式傳》﹐千秋流涕賈生才。狺狺多口何爲者﹐衮衮諸公安在哉﹖燕市遨遊今不見﹐吳門變姓且歸來。﹝弔古中直抒懷抱﹐一肚皮不合時宜。○中有數字系晚年攺本手授者。﹞十年蹤迹漫勞勞﹐風雨周遊有敝袍。短棹獨臨滄海闊﹐單車直上太行髙。窮途慟哭誰哀阮﹐荒徑欣奔自擬陶。且待向平婚嫁畢﹐指揮五嶽屬吾曹。不如歸去不如歸﹐歸去來兮知昨非。千里壯心天馬下﹐一朝適意野鷗飛。焚書並瘞珊瑚筆﹐解紱先載薜荔衣。猶有吳鉤拋未得﹐酒酣常舞釣魚磯。葑水城南一艸堂﹐蒔花修竹自幽芳。老妻釀秫藏盈斗﹐兒子攤書讀幾行。有客日來談鬼魅﹐先生夜夢見羲皇。出門莫向長安笑﹐曾在長安望故鄕。﹝先生去官﹐由任北平司李時擅責彊暴旗人﹐爲當路所抑﹐與淵明之《歸去來》各別也。故詩中忽而恬退﹐忽而感慨﹐激壯蒼涼﹐時時流露﹐讀者幾於拂袖起舞。﹞○題韓蘄王廟忠武勛名百戰回﹐西湖跨蹇且銜杯。英雄短气莫須有﹐明哲保身歸去來。夜月靈旗搖鐵甕﹐秋風石馬上琴臺。千年遺廟還香火﹐杜宇冬靑正可哀。﹝蘄王末路至托爲浮屠以自免﹐爲功臣者亦危矣。莫須有﹑歸去來﹐一嶽一韓﹐天然隊仗。﹞○生日誌感半百年過意不如﹐﹝自注﹕倒且杜句。﹞看云藜仗倚荒廬。平生最拙惟謀食﹐一事差彊已廢書。蕭瑟江關哀庾信﹐飄搖風樹泣臯魚。何當燕市尋屠狗﹐灑酒荒天弔望諸。﹝每於結處用力﹐故通體俱振。﹞○登天宇浮屠絕頂望海興至超然到上頭﹐憑虛蕭瑟見髙秋。諸天冥冥人非想﹐大地茫茫我亦愁。俯聽蒼蠅喧萬瓦﹐遙看白馬走中流。海神未許探幽窟﹐倏忽風煙起蜃樓。﹝有此胸襟﹐有此筆力﹐才不負此題。視東坡《泛海詩》﹐前賢未必不遜後人。﹞○聞鷓鴣鷓鴣聲裏夕陽西﹐陌上徵人首盡低。徧地關山行不得﹐爲誰辛苦盡情啼﹖﹝行不得意﹐人所同知﹐此更翻進一層﹐便覺百端交集。﹞☆陳維崧字其年﹐江南宜興人。康熙己未﹐以諸生召試博學鴻辭﹐官翰林院檢討。著有《湖海集》。○陳檢討四六及詞﹐宇內稱許﹐而詩品古今體皆極擅場﹐尢在四六與詞之上﹐從前人無品評者﹐故特表之。○檢討年四十餘﹐尙爲諸生﹐有日者謂之曰「君過五十﹐必入翰林。」梅杓司贈詩有「朝來日者橋邊過﹐爲許功名似馬周」句﹐後果然。事見《池北偶談》。○早發望亭水宿弭旅情﹐掛席愆賓餞。泄云映寒﹐緒風扇輕め。暝增梁溪深﹐霽覺胥臺緬。棹歌寫風波﹐羣動互輾轉。沙鴇佇空明﹐江覆淸淺。紅泉雨後流﹐白露艸間泫。周覽𨿽言煩﹐幽默亦云闡。遠望姑蘇城﹐綺羅若在眼。舞基想餘粉﹐歌梁遺囀。飡霞趣未慰﹐折麻務堪踐。寄謝區中緣﹐揚ぎ恣婉孌。﹝謝公風格。﹞○劉逸民隱如昔余丙申歲﹐讀書長洲縣。章華宋大夫﹐﹝自注﹕宋右之徳宜。﹞相與共筆硯。夾河幽巷繞﹐入市淸溪漩。風物本芳嘉﹐追隨悉英彥。劉忄炎宋家鄰﹐尢與陳生善。流連說生平﹐跌宕多顧盼。君也性溫愼﹐十步必繾綣。及其感慨時﹐焱然閃巖電。酷愛《湖海集》﹐搜錄日不倦。蠆尾與銀鉤﹐錯落鋪黃絹。吳城七月秋﹐別我赴京甸。同門八九人﹐聯袂臨流餞。君時醉起舞﹐長袖風中卷。贈以珊瑚鞭﹐飾以黃金鈿。莫矜紅顏好﹐宮中妒嬌面。莫言白璧完﹐連城輕自眩。運至慕榮華﹐愁來憶貧賤。劉生方策名﹐遘賢關變。是時盛苞苴﹐富人工汲援。銅山砉然開﹐中有集賢院。烏倮作主司﹐鄭白朕翩薦。誰令黔婁生﹐誤廁時流選。昆岡一旦焚﹐玉石何由見﹖劉生恬淡人﹐竟受讒言煽。白月照扉﹐不是昭陽殿。淒淒範蔚宗﹐惻惻書團扇。戍君玄菟郡﹐插君白羽箭。君軀絕短小﹐何以能徵戰﹖君身非金石﹐何以堪憂怨﹖劉琨繞指柔﹐夙昔曾百煉。江東西風起﹐蒓鱸可以膳。待君君不來﹐淚下如流霰。﹝逸民才人﹐亦中丁酉北闈﹐與漢槎諸人同戍口外者。後被盜﹐夫婦皆遇害﹐尢可傷也。詩中閔其矜才眾妒﹐致白璧受玷﹐爲連城自眩者痛下鍼砭﹐豈獨爲逸民一人。﹞○酬許元錫嘉隆以後論文筆﹐天下健者陳華亭。梅村先生住婁上﹐斟酌元化追精靈。憶昔我生十四五﹐初生黃犢健如虎。華亭嘆我骨格奇﹐教我歌詩作樂府。二十以外出入愁﹐飄然竟從梅村遊。先生呼我老龍子﹐半醉披我赤霜裘。此生闌入銅駝路﹐可憐老作《江南賦》。頭上不畏咸陽王﹐眼前只認丁都護。晚交許子懷抱開﹐看爾不合長悲哀。手提一詩來贈我﹐十幅錯落紅玫瑰。我年三十餘﹐淸狂愛兒戲。旁人見我笑不休﹐安知我有塡膺事。日間擊鼓夜擊鮮﹐行樂安得千萬年。何肯齷齪學章句﹐三日新婦殊可憐。許子贈詩逾一月﹐念欲報之久不發。昨宵飽看冒家燈﹐一寸管城老龍渴。掀髯狂作許生歌﹐食紙春蠶響不歇。明朝歸客正揚ぎ﹐海色蒼茫靑更靑。﹝寄歷落﹐寫自己懷抱﹐言下並見許子﹐一結闕然。﹞○贈李研齋太史人云蜀道如靑天﹐君家乃在靑天上。蠶叢鳥道不得歸﹐一度思歸一惆悵。去年石頭城﹐道遇李謫仙。手持白玉麈﹐囊乏靑銅錢。一言稱意百不愁﹐邀我直上秦淮之酒樓。城南楊花白如雪﹐一一亂撲胡姬裘。笑謂金陵姬﹐何似巫山女﹖十年枉作《劍閣銘》﹐白鹽赤甲柰何許﹗昔住錦官城﹐樂事不可當。木棉花發處﹐斜對碧雞坊。桃笙ク布居民賣﹐醬江魚過客嘗。此時二月粉水香﹐巴僮巴女發浩唱。賧錢夜市成都酒﹐歈歌春賽武都王。別來舊事心茫茫﹐傳聞李特屠殘疆。臥龍躍馬竟誰是﹐天彭井絡空蒼涼。前者百丈船﹐牽過鐘山郭。忽見三巴人﹐然萬金落。諸葛祠堂盡棘榛﹐譙周子弟俱俘掠。當時婉孌直銅龍﹐都堂香藥掖門松。自從喪亂著芒ハ﹐飄零已復成吳儂。一身𨿽在不自保﹐何況盜賊多於蜂。瞿塘惡浪千萬重﹐念之只復愁心胸。安能吹我落天外﹐蹲鴟飽作西川農。語君且飲勿愀愴﹐眼前萬事太鹵莽。故里新年棧道開﹐官軍已縛邛笮長。﹝太史蜀人﹐逆藩之亂﹐僑寓金陵不得歸﹐故作詩慰之。中間跌蕩飛揚﹐波平浪起﹐得靑蓮逸气。○賧錢﹐蠻中以錢贖罪也。﹞○錢唐浴馬行杭州八月秋風早﹐極目江頭皆白艸。鳳山門前鐵騎橫﹐花馬營中水泉好。阿誰黃須稱奚官﹐白靴毳帳紅襖。是日牽來一萬匹﹐云錦連天色杲杲。錢塘江渚多菇蒲﹐晴江空翠微卷舒。嬉遊盡向此間去﹐邊兒十歲名花奴。忽聞一聲吹篥﹐千羣爭放桃花駒。紅泉駘宕自然麗﹐凡鬃滅沒何其都。一匹嬌嘶一匹嚙﹐十匹驕矜汗流血。須臾五花浮滿紅﹐萬頃寒濤蹴飛雪。龍堂少女神悄絕﹐霧鬣煙蹄半明滅。少焉不動齊徜徉﹐江流欲靜江云涼。極浦湘娥鼓文瑟﹐中流江妾拖紅裳。此時觀者傾城國﹐中有軍人淚沾臆。自言十五隸金吾﹐滁陽苑馬親承直。猶見先皇校獵時﹐金風初到萬年枝。靑驄細食雕胡飯﹐翠撥輕籠楊柳絲。天育忽逢滄海變﹐從此麒麟罷歡宴。苜蓿翻栽太液池﹐驊驑直上昭陽殿。紫臺靑海日從徵﹐馬上琵琶塞上情。溫泉十載無消息﹐忍唱錢塘《浴馬行》。﹝用意全在後半﹐新故之感﹐無限悲涼﹐末一語轉合錢塘﹐如見神龍掉尾。﹞○得桐城方爾止先生書感賦兼懷密之先生鯉魚風打江潮利﹐五月荊州估船至。船載沙門寶月師﹐附得樅陽故人字。我家堊廬同雞棲﹐負薪晝夜孤兒啼。開函伸紙未及半﹐申胡栗聲酸嘶。書亦不能讀﹐淚亦不能止。憶昔芳華十五時﹐與君同作金陵子。金陵九門門九重﹐白靴校尉如遊龍。賤子文名楊徳祖﹐先君風表郭林宗。三千賓客遨遊徧﹐流兔飛英誰不羨。家伎新傳張敞眉﹐遊童暗認王瑉扇。桐山諸子盡江蕭﹐僑寓家家朱雀橋。風暖侯家春擊鼓﹐月明戚裏夜吹簫。櫻桃小幄沈香火﹐楊柳藏烏門不鎖。密約呼鷹出每遲﹐私邀盤馬期常左。此日淸流气絕塵﹐此時修竹彈文新。諸王已見愁簽帥﹐郡國還聞捕黨人。阿童江上軍船動﹐毳帳連天馳繡。一載昭陽恨已經﹐兩朝太學知何用﹖憐我袁家一湣孫﹐拾橡蕭蕭歸墓門。君不見孫郎戰沒周郎老﹐﹝自注﹕孫郎﹐克威﹔周郎﹐農父。﹞龍眠前輩獨君好。君家尙有始興公﹐臥看祗園生白艸。﹝寫兩家盛時﹐極文酒宴遊之樂﹐而小朝廷之荒嬉﹐馬﹑阮之醜正惡直﹐至於如此﹐危亡立見矣。故家零落﹐前輩尙存﹐結到密之先生﹐鏗然而止﹐章法絕佳。﹞○顧尙書家禦香歌獵獵朔風翻毳帳﹐營門紫馬屹相向。陳生醉拗珊瑚鞭﹐蹀躞閒行朱雀桁。顧家望近尺五天﹐顧家父子眞好賢。開門楫客客竟入﹐畱客不惜靑銅錢。玉缸潑酒酒初壓﹐秦箏促柱彈銀甲。綠鬟小史意致閒﹐動愛微紅添寶鴨。陳生此時聞妙香﹐欲言不言神茫茫。心知此香世間少﹐得非迷疊兼都梁﹖主人重取蘭膏﹐此香舊事還能說。憶昔初賜長安街﹐金甌天下猶無缺。至尊桂殿日齋居﹐千首靑詞錦不如。綠章夜上龍顏喜﹐第一勛名顧尙書。嵯峨紫塞楡關道﹐白雁黃沙風浩浩。萬馬奔騰夜有聲﹐三關蕭瑟春無盜。尙書辛苦鎭居延﹐絡繹黃封賜日邊。非關小物君恩重﹐爲許名香國史傳。鏤金小盒宮門出﹐中涓一騎紅塵疾。親題萬顆小金丸﹐猶是昭陽內人筆。只今滄海已成田﹐畱得天香幾百年。攏來綺袖人誰問﹐燻罷銀篝味不全。白楊已老尙書墓﹐世間萬事都非故。主人語罷客亦愁﹐畱客牽衣客不住。君不見客衣零落詎堪論﹐半漬香痕半淚痕。忍看天寶年間物﹐我亦東吳少保孫。﹝迆邐而來﹐轉出禦香﹐見尙書當日得君之專。滄桑以後﹐萬事都非﹐故物猶存﹐感慨系之。然尙書以靑詞得幸﹐亦非正人﹐中藏有微詞在。﹞○寄黃黎洲先生求爲先人志墓熹宗之朝盜竊柄﹐國事稠濁由諸閹。刊章告密滿天下﹐劫火烈烈昆岡炎。忠端骨鯁置牢戶﹐少保彊項遭髡鉗。《三朝要典》亂白黑﹐爾曹病熱徒狂譫。膺滂之後愛名節﹐翁與吾父均酸鹹。忠泉出井流不涸﹐孝筍拔地天能參。東都壇單立名字﹐西園邸閣紛。懷寧亂﹝B206﹞老逾怒﹐矯尾直拂鐘山巖。我師秋浦魁壘士﹐便樹頤頦張須髯。一呼袒裼暴猛獸﹐筆陣霍若霜鋒。妖麼得志逞報復﹐一网盡矣心所甘。王師南下明社屋﹐人頭畜鳴盡夷殲。四十年來市朝換﹐曜靈急景奔驚帆。崇文門外黨碑倒﹐沙石磨治苔紋嵌。平生先子膠漆友﹐半作黃葉經秋芟。晨星落落只翁在﹐開元軼事余誰諳﹖先朝鉤黨有本末﹐冰玉硌﹛石﹜秋陽暹。今人往往咎過激﹐毋乃醜正叢譏譚。嗚呼吾父沒已久﹐墓門鬱鬱愁松杉。累翁一片道旁碣﹐請放健筆爲雕。﹝寫兩家世誼﹐而兩朝朝局一一羅列﹐此絕有關系之詩。﹞○憶貴池吳師當代論兵會﹐誰人可擅場﹖劉琨歸朔北﹐孫策入丹陽。一諾輕車騎﹐千言破混茫。靈旗如仿佛﹐毅魄想飛揚。﹝師卽吳次尾也。負黨人之魁﹐懷塡海之志﹐讀此詩﹐想見其人。﹞○將歸畱別練塘諸子遊子衣邊雪﹐慈親地下心。都將苴杖淚﹐並作苦寒吟。此意復誰識﹐當歌難自禁。勞君霜夜彈﹐莫打失巢禽。﹝失巢禽﹐諭己爲無母兒也。從至性流出﹐惻惻動人﹞○捧讀石齋黃公所撰先少保神道碑賦此追感周侯池畔樹蒼蒼﹐遺碣屹此鄕。哀誄南朝顏特進﹐碑銘東漢蔡中郎。千秋定論歸靑史﹐一夜悲風起白楊。此日躊躇腸欲斷﹐漳南髙冢亦昏黃。﹝時石齋先生已授命﹐故追憶之。﹞○喜漢槎入關和健庵先生原韻當時彩筆撼江關﹐數子聲名天地間。詎料文章遭貝錦﹐偏教冰雪煉朱顏﹐廿年苦語三更盡﹐萬里流人二月還。不信娥眉眞見贖﹐感恩我亦淚潺。○秋日懷幔亭先生百二山河極望殘﹐一門羣從盡南冠。誰憐鸚鵡籠中語﹐大有琵琶塞上彈。寂寞金雞雙闕迥﹐飄零石馬七陵寒。鋃鐺夜宿昭陽殿﹐疑作西宮月影看。﹝自注﹕先生系處﹐卽南國大內。﹞秋色蒼茫上佩刀﹐故人消息夢魂勞。石城劇報收袁粲﹐魯國驚聞捕孔褒。雪窖羝羊雙涕淚﹐錦官杜宇一悲號。好憑萬騎平南將﹐急趁江風掛戰袍。﹝首章系獄﹐次章遣戍﹐無可柰何﹐望其平寇以贖罪也。通體警策﹐無一懈句懈字﹐那得不傳。﹞○送張若水出關﹝自注﹕若水﹐稚恭先生子也。﹞祖母秦州父錦州﹐盧家少婦又邗溝。百年骨肉拋三地﹐萬死悲哀並九秋。欲贈愧無銀絡索﹐將離怕聽鈿箜篌。漢庭早晚流人赦﹐望爾歸鞭度隴頭。﹝白傅一家三處﹐乃處常之時﹐此當罹罪出關﹐劇可悲也。一起直下四語﹐千鈞筆力。﹞○別紫雲二度牽衣送我行﹐《並州》才唱淚縱橫。生憎一片江南月﹐不是離筵不肯明。○贈歌者陳郎天涯蹤迹半旗亭﹐譜徧《龜玆》不忍聽。憐爾少年非失意﹐逢人也唱《雨霖鈴》☆嚴繩孫字蓀友﹐江南無錫人。康熙己未召試博學鴻辭﹐官翰林院檢討﹐遷中允。著有《秋水集》。○召試日﹐以目疾﹐止成《省耕》八韻詩﹐已不錄﹐上素重其名﹐同授官。○發維揚輕航春流上﹐煙光淨客衣。岸知緣海闊﹐山自渡江稀。細路花將盡﹐空村燕不飛﹐浮家吾自可﹐白首共漁磯。﹝寫盡渡江後一路風景﹐不著繁花明麗﹐詩品故髙。﹞○春後九春觴詠等閒過﹐猶染霜毫寫永和。困懶鶯花經眼失﹐衰遲風雨不情多。城隅綠水空絲管﹐天上靑雲足网羅。不似柳陰溪上去﹐自橫艇子臥漁蓑。○煙雨渡江京江春樹隔芊綿﹐咫尺神靈意罔然。靑壁近迷山寺雨﹐綠蓑遙入海門煙。江魚水闊難通市﹐石燕風多不避船。我欲燃犀照幽渚﹐夢魂猶自怯潺。○吳王井銀牀玉總成塵﹐不及軍持汲尙頻。試看一泓淸未已﹐鉛華先老沼吳人。﹝比美人黃土意蘊藉幾許。﹞☆龐塏字雪崖﹐直隸任丘人。康熙己未召試博學鴻辭﹐官翰林院檢討﹐後出爲建寧太守。○喜聞大軍收復川中天險那能恃﹐先聲斬劍關。投戈塡野水﹐窮寇哭空山。風獵軍旗動﹐云連甲仗殷。將軍須努力﹐直取夜郎還。﹝末望其直取吳逆也。﹞☆汪楫字舟次﹐江南儀徵籍﹐休寧人。康熙己未召試博學鴻辭﹐官至福建布政使。有《悔齋集》。○悔齋出使琉球﹐宰臣以下俱有贈言﹐歸撰《中山鉛華志》以備參考。○懷曾庭聞有客吳江來﹐傳君忽爲僧。不信溫泉中﹐一朝結爲冰。十年騎蹇馬﹐一气何繞騰﹗馬蹄踏白骨﹐月照光が贈。上書𨿽不報﹐誰謂君無能。激昂遂出世﹐夫豈憂繳﹖嗚呼壯士肝﹐永夜爲摧崩。○鐵尙書歌﹝自注﹕東昌城下作。﹞鐵尙書﹐鐵不如。東昌城門朝大開﹐齊呼萬歲聲如雷。燕王躍馬及門限﹐霹靂飛空下懸板。不斷王頭斷馬頭﹐鼠竄猱驚箭滿眼。王怒發炮城摧崩﹐健兒爭把蝥弧登。煉石丸泥難作計﹐一紙公然出埤。萬夫辟易不敢前﹐大書太祖髙皇帝。黑夜斫營日堅守﹐能使英雄還北走。嗚呼神器天所與﹐一木只手能齟齬﹖錚錚誰比鐵尙書﹐嗚呼尙書鐵不如﹗﹝敍東昌戰事﹐毛髮欲動﹐讀去凜凜有生气。﹞○劉考功公﹤甬戈﹥見示夏峯老人書卷屬題長歌夏峯老人雙眸空﹐論交只許劉考功。長安隻字不肯入﹐尺素突出開心胸。上言日讀數行書﹐衰老以此酬蒼穹。下言劉君世所望﹐不爲韓富非英雄。虛堂披對正六月﹐滿天赤日來淸風。老筆生硬轉嫵媚﹐直欲處處藏其鋒。良馬識途惡荊棘﹐蒼鷹願擊愁樊籠。江河日下事日變﹐世無魯叟誰彌縫﹖我聞劉君昔偕隱﹐攜琴荷鍤驚老農。盡散家產別親串﹐逝將食力深山中。若使至今不一出﹐人間安用雙赤松﹖待汝他日濟時了﹐把酒問汝將安從﹖○贈別澹公出世翻多事﹐生平竟若何﹖批鱗眞給諫﹐托缽是頭陀。老驥當風立﹐冥鴻踏雪過。總無虛歲月﹐何用補蹉跎。○歡喜亭同玉明上人觀雲海山與云俱沒﹐憑髙安所望﹖人初入混沌﹐天不攺靑蒼。撫掌通樵路﹐飛棉變客裝。松風響何處﹐澗水下鄱陽。﹝予於庚午春遊黃山﹐雨後親見此景﹐故知三四語之妙。﹞○香鑪峯奇峯眞拔地﹐一鏤正當門。天近無棲鳥﹐藤枯有掛猿。白雲浮暮靄﹐紫气隱朝暾。鐵屋何年構﹐風雷萬古存。﹝自注﹕峯頂有鐵屋﹐傳聞風雷移上云。﹞○黯淡灘灘急不聞呼﹐千軍轉轆轤。神工較分寸﹐鬼伯待須叟。曲折憑孤棹﹐安危仗一夫。會看浮萬斛﹐大海射天吳。﹝傳寫過灘之險﹐字字驚心怵魄。﹞○出五虎門同石來次前使蕭給事韻長年捩柁倚髙樓﹐萬里潮迎萬斛舟。浪打白頭都是雪﹐衣添六月忽如秋。蒼茫不覺千山遠。混沌眞堪一气浮。最愛乘風同快馬﹐漫將喘月笑吳牛。﹝對結是結語﹐令讀者不覺其對﹐此法從少陵出。﹞○長史鄭弘良以王命請余畫像畱國中口占答之豈是中朝第一流﹐偶持龍節拂麟洲。大名那得齊諸葛﹐遺像何勞比益州。稍喜文章堪報國﹐誰憑骨相取封侯。靈臺一片眞難狀﹐多謝傳神顧虎頭。﹝東坡贈子由出使契丹云「單於若問君家世﹐莫道中朝第一人。」起句蓋用之也﹐通體不亢不卑﹐何等身分。﹞●卷十二☆朱彜尊字錫鬯﹐浙江秀水人。明太傅諱國祚曾孫。康熙己未﹐以布衣召試博學鴻辭﹐官翰林院檢討。著有《曝書亭集》。○竹先生生平好古﹐自經史子集及金石碑版﹐下至竹木虫魚諸類﹐無不一一考索。纂述如《經義考》《日下舊聞》《詩綜》《詞綜》其最著者﹐又嘗集唐詩爲塡詞﹐名《蕃錦》﹐疑出鬼工﹐幾於人力不與。顧寧人先生不肯多讓人﹐亦以博雅稱許之。○初官翰林時﹐召入南書房﹐有用上官大夫術譖之者﹐旋落職﹐然竹初不以官位重也。○集中詩不分唐﹑宋界限﹐故各體具備﹐然予所錄者﹐仍以唐體爲歸。○雁門關白登雁門道﹐騁望勾注巓。山岡郁參錯﹐石棧紛鉤連。度嶺風漸生﹐入關寒凜然。層冰如玉龍﹐萬丈懸蜿蜒。飛光一相射﹐我馬忽不前。抗迹懷古人﹐千載多豪賢。郅都守長城﹐烽火靜居延。劉琨發廣莫﹐吟嘯《扶風篇》。時來英雄奮﹐事去陵谷遷。古人不可期﹐勞歌爲誰宣﹖嗷嗷中澤鴻﹐聆我慷慨言。﹝「時來英雄奮」頂郅都﹐「事去陵谷遷」頂劉琨﹐有此二語﹐方見結束。﹞○大孤山兩孤去百里﹐宛在中流半。匪獨形勝殊﹐气亦變昏旦。天梯鬼斧開。廟火神鴉散。昭昭雲月輝﹐歷歷明星爛。空水旣澄鮮﹐浮光亦陵亂。飄飄禦泠風﹐恍惚度銀漢。未有歸與情﹐空深逝者嘆。○羅浮屈五過訪春風蝴蝶飛﹐綠艸南園徧。知是麻姑五色裙﹐羅浮山下曾相見。開門一笑逢故人﹐遠來問我桃花津。若非綠玉杖﹐定跨黃麒麟。不然出入京洛一萬里﹐何爲布素無緇塵﹖相知樂莫樂﹐不用金箱圖五嶽。況今天地多戰爭﹐赤城華頂風煙驚。山陰道士不得見﹐四明狂客誰相迎﹖由拳城南春可惜﹐竹石如山水千尺。從此扁舟範蠡湖﹐長歌來往裴休宅。﹝羅浮蝶云是麻姑裙所化﹐屈子南粵人﹐故借景引入﹐見詩人托興之妙。素衣不化緇﹐狀其立品之髙。﹞○送林佳璣還莆田髙樓置酒觴今夕﹐愁聽驪歌送行客。搖落深知羈旅情﹐飄零況是雲山隔。林生磊落無等倫﹐鳳雛驥子誰能馴﹖一朝慷慨辭鄕裏﹐幾載饑寒傍路人。平生崔嵬好奇服﹐流離恥作窮途哭。往往詩歌泣鬼神﹐時時談笑驚流俗。林生林生骨相奇﹐昂藏不異並州兒。看君富貴當自有﹐不合憔悴畱天涯。髙秋別我閩中去﹐行李蕭條慘徒禦。客捨淸江萬里船。鄕心紅葉千山樹。九里湖邊倚翠屏﹐谷城山下俯淸泠。寒風江路兼山路﹐落日長亭更短亭。嗟予分手天南遠﹐惆悵河橋送君返。遠客休辭行路難﹐髙堂應念還家晚。○將之永嘉曹侍郎餞予江上﹐吳客韋二丈爲彈長亭之曲並吹笛送行﹐歌以贈韋卽送其出塞韋郎舊隸羽林籍﹐曾向營門教吹笛。不聽吳中《白雪》音﹐定呼鄴下黃須客。平原相見轉相親﹐置酒誇君座上賓。下若尊朝未馨﹐東山絲竹夜還陳。閒來坐我花間奏﹐玉洞飛泉響巖澑。古調多傳關馬詞﹐新聲似出康王授。問我東行到海ヂ﹐日斜江上慘離筵。還將北雁南飛曲﹐催送錢塘楚客船。船人擂鼓津頭泊﹐紅葉千山富春郭。忽作邊秋出塞聲﹐江楓岸柳紛紛落。哀弦促管不堪聽﹐賓禦聞之亦涕零。掛席遠移嚴子瀨﹐看山直上謝公亭。聞君欲問雲中戍﹐雪消飲馬長城去。廣武營中折柳時﹐黃瓜阜上題書處。司農舊是出羣才﹐此日徵西幕府開。試向尊前歌一曲﹐梅花飛徧李陵臺。﹝平調中忽作變徵之聲﹐此髙﹑岑體﹐與李﹑杜之魚龍百變者又自各別。○侍郎送行﹐是主﹐韋二在席﹐是客﹐篇中客多於主﹐而結處轉送韋二﹐又以客爲主矣。作法甚變。﹞○送姜給事采黃門先生官左掖﹐力欲拔山气辟易。虎豹天關閉九重﹐孤臣血肉徒狼籍。東萊蜃市易沈淪﹐南國相逢淚滿巾。靑鞋布襪江湖外﹐誰念當時折檻人﹖﹝敍長篇於八句中﹐猶書家之縮本也。少陵短歌如「婁公不語宋公語﹐尙憶先皇容直臣」之類﹐往往有之。﹞○玉帶生歌﹝玉帶生﹐文信國所遺硯也﹐予見之吳下﹐旣摹其銘而裝池之﹐且爲之歌曰﹕﹞玉帶生﹐吾語汝。汝產自端州﹐汝來自橫浦。幸免事降表僉名謝道淸﹐亦不識大都承旨趙孟ぽ。能令信公喜﹐辟汝置幕府。當年文墨賓﹐代汝一一數。參軍誰﹖謝臯羽。僚佐誰﹖鄧中甫。弟子誰﹖王炎午。獨汝形軀短小﹐風貌朴古﹐步不能趨﹐口不能語。旣無鴝之鵒之活眼睛﹐兼少犀紋彪紋好眉嫵。賴有忠信存﹐波濤孰敢侮﹗是時丞相气尙豪﹐可憐一舟之外無尺土﹐共汝艸檄飛書意良苦。四十四字銘厥背﹐爰汝心堅剛不吐。自從轉戰屢喪師﹐天之所壞不可支。驚心柴市日﹐慷慨且誦《臨終詩》﹐疾風蓬勃揚沙時。傳有十義士﹐表以石塔藏公屍﹐生也亡命何所之﹖或云西臺上﹐發一叟涕漣ㄝ。手擊竹如意﹐生時亦相隨。冬靑成陰陵骨朽﹐百年蹤迹人莫知。會稽張思廉﹐逢生賦長句。抱遺老人閣筆看﹐七客寮中敢嗔怒。吾今遇汝滄浪亭﹐漆匣初開紫衣露。海桑陵谷又經三百秋﹐以手摩扌沙尙如故。洗汝池上之寒泉﹐漂汝林端之霏霧。俾汝畱傳天地間﹐忠魂墨气常凝聚。﹝小小一硯﹐傳出信國之忠﹐臯羽之義﹐其實相隨臯羽﹐乃想象語也。一結硯與信國雙收﹐是何神勇。﹞○旱水潦江淮久﹐今年夏旱荒。翻風無石燕﹐蔽野有飛蝗。桎梏懲屠釣﹐曾巢迫死亡。虛煩乘傳使﹐曾發海陵倉。○送曹侍郎溶備兵大同楡關蕭瑟二庭空﹐堠火平安九塞通。往日連師驚朔漠﹐只今市馬互西東。黃河天上三城戍﹐畫角霜前萬里風。知有馮唐論將略﹐不令魏尙久雲中。﹝此章以下俱近李北地﹐應是中年之作。晚歲俱歸流易矣。愚取先生七律﹐中年者居多。﹞○宣府鎭髙城西北控燕都﹐吹角淸秋落日孤。尙憶武皇巡玉塞﹐親從鎭國剖金符。宮槐禦柳今蕭瑟﹐虎檻鷹坊舊有無。邊事百年虛想象﹐誰誇天險塞飛狐。○南鎭稽山形勝郁﹐南鎭封壇世代遙。絕壁暗愁風雨至﹐陰崖深護鬼神朝。云雷古洞藏金簡﹐燈火春祠奏玉簫。千載六陵餘劍舄﹐帝鄕魂斷不堪招。○題南昌鐵柱觀丹甍縹緲麗層城﹐鐵柱縱橫煉紫淸。陰洞蛟龍晴有气﹐虛堂神鬼晝無聲。遊人自愛登髙賦﹐仙吏仍兼濟物情。雷雨忽愁天外至﹐江湖元在地中行。○雲中至日去歲山川縉雲嶺﹐今年雨雪白登臺。可憐日至長爲客﹐何意天涯數舉杯。城晚角聲通雁塞﹐關寒馬色上龍堆。故園望斷江村裏﹐愁說梅花細細開。﹝學北地髙入杜陵﹐通首一气﹐能以大力負之而趨。﹞○土木堡平蕪一簣狼山下﹐九月驅車白霧昏。到眼關河成故迹﹐傷心土木但空屯。元戎苦戰翻回蹕﹐諸將論功首奪門。倘遣金繒和社稷﹐祠官誰奉裕陵園﹖﹝裕陵反國由於不主和議﹐而羣姦以奪門論功﹐忠臣愛戮﹐眞千古不平事也。懷古詩須還出正論。﹞○謁大禹陵夏后巡遊地﹐茅峯會計時。雙圭開日月﹐四載集盾累。國有防風戮﹐書仍宛委披。貢金三品入﹐執泉萬方隨。相古洪流割﹐欽承帝曰咨。寸陰輕尺璧﹐昆命有元龜。自授庚辰籍﹐寧論癸甲期。淸都畱玉女﹐惡浪銷支祁。荒度功攸賴﹐平成理自宜。神姦魑魅屏﹐典則子孫貽。明徳由來遠﹐升遐亦在玆。丘林無攺列﹐弓劍只同悲。回首辭羣後﹐傷心隔九疑。鳥耘千畝徧﹐龍負一舟移。斷艸山阿井﹐空亭《嶽麓碑》。芒芒懷舊迹﹐肅肅禮荒祠。黃屋神如在﹐桐棺記有之。筵誰包橘柚﹐隧或守熊羆。共訝梅梁失﹐因探窆石遺。來憑弔處﹐拜手獨陳辭。長律四章﹐議論正大﹐格律工整﹐俱能步武少陵。○嶽忠武王墓宋室偏安日﹐眞忘帝業艱。但愁諸將在﹐不計兩宮還。鄂國英雄士﹐淮陽伯仲間。策名先部曲﹐薄伐自江關。赤縣期全復﹐黃河渡幾灣。龍庭生馬角﹐雪窖視刀。城下盟何急﹐師中詔已頒。盈庭尊獄吏﹐囊木謝朝班。相狡妻兼煽﹐和成主愈孱。長城隳道濟﹐大勇喪成﹝A222﹞。舊井銀瓶失﹐髙墳石虎閒。銘功存版碣﹐鑄像列頑姦。曠世心猶感﹐經過淚獨潸。傳聞從父老﹐流恨滿湖山。朔騎頻來牧﹐南枝尙可攀。墓門人寂寞﹐江樹鳥綿蠻。宿艸經時綠﹐秋花滿目斑。依然潭水月﹐終古照潺。﹝「生馬角」﹑「視刀」﹐見二帝歸國有日﹐而甘爲城下之盟﹐自壞長城﹐小朝廷可勝恥耶﹖前路明云「但愁諸將在﹐不計兩宮還」﹐見殺戮忠臣﹐固由秦檜﹐而主之者實髙宗也。《春秋》之意必誅首罪﹐信夫﹗﹞○謁劉文成公祠艸味經綸日﹐英雄戰鬥年。眞人淮泗起﹐王气鬥牛躔。命世生良弼﹐卑棲役大賢。一官曾簿尉﹐千里正戈。記室依袁紹﹐飛書謝魯連。神鷹思飽掣﹐威鳳必髙て。漢祖除秦法﹐周王卜渭畋。廟堂才不易﹐束帛禮宜先。遂有君臣契﹐能令帷幄專。南徵頻克敵﹐北伐旋摧堅。《王會》收三統﹐軍謀出萬全。河山分帶礪﹐冠蓋儼神仙。未辟畱侯谷﹐長辭範蠡船。麒麟當日畫﹐竹帛後時編。一自丘陵攺﹐重愁歲月遷。隆中猶故宅﹐綿上少封田。舊俗還祠廟﹐淸歌入管弦。黃金遺像蝕﹐鐵券幾人傳﹖古瓦鼯﹤鼠生﹥落﹐荒庭檜柏圓。蛛絲虛寢﹐鳥迹斷碑眠。想象《陰符》策﹐沈吟《寶劍篇》。前賢餘事業﹐後死尙。去去辭梓﹐棲棲到海Й。空林多雨雪﹐哀角滿山川。玉帳無遺術﹐蒼生久倒懸。憑畱一黃石﹐相待谷城邊。﹝起與「當代麒麟閣﹐何人第一功」同一气槪﹐必如此才能鎭壓通體。中間敍完題意﹐撫躬自傷﹐隱然有圮下自命之想。﹞○於忠肅公祠昔在狼山下﹐軍書犯近。六師輕朔漠﹐萬騎失雷霆。土木塵堂滿﹐龍蛇歲不寧。豆田沙浩浩﹐黍谷路冥冥。濟世須元老﹐長材總四溟。從容持國計﹐指顧悉兵形。瑕呂安羣議﹐劉琨表外廷。嗣王仍歷數﹐髙廟有神靈。旣罷金繒款﹐無煩白馬刑。北轅旋翠輦﹐南內啟朱扃。命已甘刀鑊﹐功眞溢鼎銘。春秋隆代祀﹐俎豆肅維馨。一自軺車至﹐難期堠火停。遺墟愁戰伐﹐大樹日飄零。碧艸空祠長﹐黃鸝過客聽。霜鐘沈曉月﹐風牖繞明星。卞壺誰修墓﹐巫陽數降庭。讖還思雨帝﹐碑或墮江亭。遠水澄湖碧﹐流云暗壑靑。千年華表鶴﹐哀怨此重經。﹝四章末路﹐俱敍自己憑弔﹐各能用意﹐略不犯復。﹞☆潘耒字次耕﹐江南吳江人。康熙己未﹐以布衣召試博學鴻辭﹐官翰林院檢討。著有《遂初堂集》。○稼堂先生篤於師門﹐少師徐俟齋﹑顧亭林兩先生﹐俟齋沒﹐周卹及其孤孫﹐務俾得所。刻亭林《日知錄》及詩文集﹐又以未及刻《肇域志》爲憾﹐蓋此書關天下利病﹐卷帙繁富﹐非大有力不能刻也。此誼猶近古人。○詩筆直達所見﹐浩气空行﹐韻語可作古文讀﹐而登臨懷古諸作﹐尢爲光焰騰上。一時名流﹐幾罕與儷者。○卦山卦山交山陽﹐孤峯獨崔嵬。下眺一气中﹐稜稜露巖崖。森如六爻列﹐錯若諸卦排。我來正雪霽﹐寒空無纖埃。羣峯皎練明﹐萬柏攢疑苔。遠見介山巓﹐幹霄白皚皚。近矚交城城﹐微茫辧樓臺。文峪下西溪﹐汾川自往來。連山走黃河﹐屏卻抱回。誰言萬家縣﹐形勢亦壯域﹗守險在良牧﹐濟世須雄才。利鐵錮窮巖﹐健馬嘶風哀。劉淵亦可人﹐石匣爲之開。蒼天不可問﹐浩歌舒遠懷。﹝偶然登臨﹐興懷守險﹐安得僅以詞人目之。﹞○河堤良醫視病人﹐察脈審其證。悉病所從來﹐治之藥乃應。濁河本北流﹐淸淮自南亙。河徒忽奪淮﹐淮弱而河盛。一石八斗泥﹐壅礙入海徑。倒灌淮上流﹐湖於可涉脛。埂堰始衝決﹐淮南受其病。塞決固治標﹐要須遂其性。下流無路行﹐東遏必西迸。瘡平毒未消﹐堡閉盜猶橫。旁觀方憂危﹐當局莫予聖。治河近稱善﹐吾宗老司空。﹝諱季馴。﹞河徙時未久﹐淮流尙爭雄。海口𨿽停沙﹐可以水力衝。淮主河乃客﹐主壯客不攻。用淸以刷濁﹐當年策誠工。淮今僅一綫﹐河漲猶難容。淤沙積成土﹐不浚焉得通﹖古方治今病﹐和緩技亦窮。疏瀹費𨿽多﹐尺寸皆有功。堤成倘蟻漏﹐金錢擲波中。﹝治河要領﹐二詩已見大意﹐總貴通海口以淮刷黃也。今兩者皆亻眞﹐而望安瀾奏績﹐必不可得矣。河堤使者宜書此詩於座右。﹞○天都峯黃山百千峯﹐玆何獨稱長﹖大巧不炫奇﹐尊嚴故無兩。中天開帝廷﹐萬靈此朝饗。肅穆垂冕旒﹐森嚴排甲仗。梯空一萬重﹐拔地九千丈。煙雲升及腰﹐日月行在掌。羣山自言尊﹐對之失气象。譬如見眞人﹐羣雄自頭搶。蒼蒼百里外﹐孤標已瞻仰。卽之如可親﹐攀之莫能上。石闕望峨峨﹐天橋矚朗朗。載肉無由升﹐徒然結遐想。﹝天都爲羣峯之尊﹐以其最髙﹐且直上無欹斜也。予嘗有句云「四面總換形﹐不攺性正直﹐無心拔眾上﹐眾自莫也敵」﹐自謂得山之性情﹐讀先生詩﹐更覺籠罩一切。﹞○碧雲寺﹝自注﹕寺旁有魏忠賢祠甚宏壯。﹞香臺俯鴻蒙﹐羣山四環衛。龍宮豁然開﹐樓觀湧空際。丹霞夾飛甍﹐珠樹蔭密砌。崢嶸神鬼工﹐照耀金碧气。壯觀何能爾﹐創此自中貴。坡陀山送冢﹐規模更宏麗。黃腸隧道封﹐玉魚便房閉。丹靑儼祠宇﹐特敕蒙葬祭。丰碑刻鴻文﹐歷歷元宰制。行人不能讀﹐識者發嘆愾。中官古來有﹐掃除職微細。念其犬馬勤﹐帷蓋斯可瘞。柰何濫恩私﹐王章褻奴隸﹖官號借臺司﹐封土同帶礪。所以蓄神姦﹐毒焰流海ㄛ。燃臍未快心﹐惟令此埋胔﹖蒼涼金粟堆﹐寢殿非昔制。玆何尙巍然﹐石門鎖松桂。誰能手斧柯﹐千春掃氛翳﹖﹝刑余之人﹐假以事權﹐未有不僨國事者。痛切言之﹐而有望於掃氛翳之人﹐後果有如其言者。詳見於瑁湖相公詩後。﹞○韶州至淸遠道中雜詩湞陽峽百里﹐兩崖狀如門。江流日漱嚙﹐崩剝露危根。空中頤ニ削﹐骨立龍虎蹲。孤舟出其下﹐凜然淒心魂。石戴萬篙眼﹐壁縈千牽痕。溯流行良難﹐下峽如星奔。灘急波易駛﹐林深景常昏。奇峯遞迎送﹐百千互卑尊。或肖天榜掛﹐或疑鐵騎屯。心賞不暇接﹐目眩難具論。古來投荒人﹐鬱結聲長吞。壯觀有如此﹐何必非君恩﹖﹝末爲投荒者慰﹐卽「九死南荒吾不恨」意。﹞○韓蘄王墓碑歌靈巖山前冢累累﹐荒煙野蔓不足悲。巨石がテ戛松際﹐旁人云是韓王碑。韓王蛻去五百載﹐當年英名至今在。彎弓夜月射奔鯨﹐拔劍寒沙淸瀚海。一朝雄姿爲枯骨﹐麒麟髙冢營山窟。黃腸便房天府出﹐守冢萬家拜百笏。歲久但見蒿與藜﹐豺狼入穴狐兔啼。惟畱一片石﹐千古靈巖西。靈巖峯髙入云霓﹐韓王勛名與之齊。惟王勛名震千古﹐手奠坤維揭天柱。揮日之戈射潮弩﹐半壁江山畱宋土。可憐後此竟何人﹐忍使銅仙淚如雨﹗梅花落盡梨花開﹐遊人絡繹靈巖來。但上琴臺尋響さ﹐何人山麓披蒿萊﹖碑髙三丈字如掌﹐帝制鴻文盛褒獎。縱使碑元刂墓盡平﹐蓋世功名在天壤。君不見錢塘飲馬江不流﹐鳳山宮闕爲荒丘。張王秦相墓何在﹐六陵蕭颯冬靑愁。﹝「縱使碑元刂墓盡平」二語﹐摸之有稜﹐便覺平調皆振。﹞○汴河行爲方中丞歐余作汴河之上河如弓﹐汴河之下河如龍。弓行千里正一曲﹐龍性變化無常蹤。神禹鑿九河﹐放著渤海中。千五百年尙一決﹐大亻丕不北而趨東。遂令梁泗間﹐至今朝陸暮壑無終窮。殺湍捧土諒非策﹐排沙漉海難施功。《河渠》之書一寸紙﹐蜩螗萬喙聽者聾。提綱挈目示要領﹐客邸幸見中丞公。中丞勛績髙當代﹐保障之功汴河最。汴城萬里初爲魚﹐河北金堤又橫潰。公也捧節來治河﹐赤手與塞滔天波。指揮人徒三十萬﹐北河柳盡南河柯。大帚如山小如堞﹐一浪不敵衝風過。晨餐掬泥土﹐夕眠枕盤渦。以身爲石發爲艸﹐乃感帝力鞭黿鼉。荊隆口閉神馬塞﹐汴河南北重蠶麻。豈知功髙定遭忌﹐謳吟翻促彈章至。旋聞東郡罷王尊﹐那得通侯賞延世。自爾長揖還東山﹐角巾嘯傲江湖間。弈秋斂手向棋局﹐坐看黑白紛斑斕。昨聞淸口決﹐又報漕河幹。髙堰塞復漏﹐歸仁築未完。胸中熱血不可嘔﹐相逢當路只緘口。丁寧翻向芒鞋客﹐畫笏川原盡紆直。淮泗之間皆土山﹐眼前此意無人識。﹝自注﹕方云﹕一石水而八斗泥﹐河日南徙﹐南中地亦日髙﹐淮﹑徐間徧地皆水﹐實徧地皆山也。﹞養癰裹創愁內蝕﹐不病河南病河北。負薪沈璧徒區區﹐疏不成疏塞非塞。吁嗟天意難可知﹐勸君且盡金屈卮。淮黃淸濁亂已久﹐南土豈合偏瘡痍。復禹舊迹理亦得﹐災黎百萬將安之﹖吁嗟天意難可知﹗且爲公歌汴河詩﹐洗眼坐待河淸時。﹝下流不泄﹐上流日髙﹐宜汴﹑泗﹑淮﹑徐間民常爲魚也。績勞者斥﹐而任事者比於養癰流毒﹐何時已耶﹖惟聽之天意而已。﹞○贈杜於皇男兒無家復無國﹐六合飄然一孤客。客行落落云出芩﹐其去無迹來無心。山水佳處便淹泊﹐偶然相逢不可尋。黃岡豪士世無偶﹐胸吞云夢者八九。神鷹鎩翮不能飛﹐丹霄碧海將安歸﹖三十年來泛江舸﹐大塊無塵能著我。商山須眉大澤裘﹐遊戲人間無不可。往年訪友揚州城﹐州人喧呼看歲星。如雲冠蓋趨門庭﹐先生酣眠醉不醒﹐醒來洗眼焦山靑。金焦如螺意不快﹐一葉翩然下江瀨。靑丘方壺不可期﹐白龍赤鯉遙相待。我亦汗漫之遐虧﹐束髮結交多老蒼。惟翁差池未識面﹐江云關樹空相望。錫山葉脫蠡湖朗﹐散步禪房見筇杖。怪來避地已經年﹐笑我勞勞逐塵鞅。昆明劫火方洞然﹐老鰲山波接天。土偶桃人莫相笑﹐久客會有還山年。先生無事但宴眠﹐大瓢滿酌淸泠泉。君不見君家杜陵喪家者﹐茅屋秋風淚盈把﹐揮淚髙歌《洗兵馬》。﹝是畸人﹐是豪士﹐是詩老﹐而歸於遺民﹐奔放頓挫﹐有千金戰馬流波驀澗之奇﹐一結尢見神勇。﹞○烈士行贈趙義庵﹝義庵﹐汴宋裔孫也﹐爲人精悍勤敏﹐京口顧侍禦奇重之。侍禦以事見法﹐義庵獨身入都﹐經紀其喪﹐脫兩孤於厄﹐有古烈士風。余與侍禦弟交舊﹐因識義庵。今秋重遇之金閶﹐悲其老大遠蹇﹐而髙節罕有聞於世﹐遂爲歌以敍之。﹞寶刀削葵馬守戶﹐當今烈士賤如土。舉頭不識趙王孫﹐空向陳編弔嬰杵。王孫二十逢亂離﹐才髙膽盛無人知。江東顧榮目如電﹐一豹賤卻千羊皮。玳簪珠履正雜沓﹐王孫落落無他奇。邛崍阪上髙車覆﹐禦史門前烏夜哭。三千上客散如星﹐義故兒郎抱頭伏。可憐端正騎羊子﹐鞭笞蹴蹋奚官裏。白楸三寸無人收﹐骨肉蒼黃竄荊杞。王孫此時气拂云﹐赤手眞入磨牙羣。陳容甘共藏洪死﹐習脂不畏曹瞞嗔。精誠貫日智略湊﹐抱還孤兒如有神。潛藏撫護麟種存﹐丁寧莫遣家人聞。沈吟此事廿寒暑﹐中郎墳土蒿如柱。王孫落魄尙關河﹐失路驊驑老無主。昔年遇君淸淮流﹐今春遇君燕市頭。苦言奔馳不稱意﹐一官束體如贅旒。蘇臺何意仍相值﹐短鬢尊前淚雙滴。瓠瓜在地根在天﹐黃楊一閏一回厄。吁嗟萬事如驚波﹐翻雲覆雨何其多﹗褚淵封侯袁粲死﹐如君豈得辭軻﹖蕭蕭涼雨胥江暮﹐題詩別有傷神處。江頭不見酒家傭﹐瀚海羝羊何日乳﹖﹝起用興體﹐見眼前義士不能識別﹐而徒憑弔古人爲可慨也。中敍其秉心之誠﹐赴義之勇﹐機智之密﹐而終於落魄不遇﹐將歸泯沒﹐能毋抑鬱於中耶﹖此種詩當羽聲慷慨歌之。﹞○登五老峯最髙頂我浮鄱湖望五老﹐萬仞秀出天中間。雲气蒙籠乍開合﹐恍疑蓬閬難躋攀。豈意今朝策藤杖﹐逍遙徧踏五峯上。寒空嘯裂碧玻璃﹐大地山河收寸掌。南康軍城一葉浮﹐揚瀾左蠡橫天流。白沙赤岸錯如綺﹐煙林點點天南州。天公妒我盡遠景﹐故遣飛雲奪峯頂。如輪如席掠面來﹐萬象斯須不畱影。乘雲我欲之帝廷﹐稍爲匡君嗚不平。玆山何者讓衡霍﹐不嶽不鎭誰使令﹖一笑顚仙扶我住﹐世上空名了無據。飡霞吸露快卽休﹐多口無遭帝閽怒。﹝先生爲多口所增﹐故爾落職﹐末路隨所感觸﹐借以抒寫﹐空靈變幻﹐實處皆虛。﹞○華峯頂昆倉之脈從天來﹐散作嶽鎭千瓊瑰。帝怒東南勢傾削﹐特聳一柱名天臺。天臺環周五百里﹐金翅擘翼龍分胎。峯巒一一插霄漢﹐澗瀑處處奔虹雷。華頂最髙透天頂﹐萬八千丈靑崔嵬。乘雲禦風或可上﹐我忽到之亦神哉﹗遊氛豁盡日當午﹐洞視八表無纖埃。南溟東海白一杯﹐括蒼雁宕靑數堆。千峯簇簇蓮花開﹐中峯端嚴一蓮臺。華藏世界宛如此。醯雞不識良可哀。渺茫誇閬苑﹐荒忽求蓬萊。何如天臺靈異在人境﹐劫火不到無三災。神泉自流﹐琪樹不栽﹐彌山藥艸﹐滿谷丹材。應眞隱顯混樵牧﹐飛仙遊戲同嬰孩。羲之乏靈骨﹐太白非仙才。已住神山卻歸去﹐空餘石屋寒蒼苔。我已夢覺墻根槐﹐安能更逐魚龍う。徑須習定棲峯頂﹐飽看滄桑三百回。﹝文章最重起手﹐如張說作《姚崇碑》﹐起手八柱擎天數語也。題得昆侖之脈從來二語﹐下便縱橫說去﹐無不中節。中一段眺望山海﹐狀出天臺如蓮華之形﹐而華頂又如蓮臺﹐眞是興酣落筆。予嘗登其頂﹐愈知此詩之佳。﹞○荔支盆荔支盆﹐來三山﹐枝頭壅土生根難。荔支盆﹐上建浦﹐衝波峻灘挽舟苦﹐短逢愁日復愁雨。荔支盆﹐過仙霞﹐千夫肩荷百吏遮﹐汗流骨出愁鞭撾。從此浮江溯河去﹐嚴程晝夜不停住。焦枯顚頓十存五﹐寥落猩紅綴孤樹。蓬萊宮中掩露嘗﹐冰丸入口流瓊漿。寧知一丸數金值﹐百旬勞擾千村忙。大臣事君自有禮﹐忠孝不在養口體。爭新作俑彼何人﹐繹騷煩費無窮已。不貴異物惟吾皇﹐勤求民隱恆如傷。誰能上書罷貢獻﹐令人千載思唐羌。﹝東坡「洛陽相公忠孝家﹐可憐亦進姚黃花」﹐猶屬婉諷﹐此正襟而談﹐歸美君上﹐而望臣下之陳書﹐尢爲得體。﹞○金山萬古標形勝﹐中江一柱尊。水分天作塹﹐地坼海爲門。鐘磬來波面。蛟龍聚塔根。蘄王血戰處﹐墜馬有驚魂。﹝張祜《金山詩》一結不振極矣﹐此眞神完气足。﹞○峽江峽江山對鎖﹐不覺有江來。船向羊腸出﹐城臨虎穴開。燒穿嶺急﹐水碓撥云回。客鬢先秋白﹐何煩一葉催。﹝一起峽中形勢寫盡﹐此下直如破竹。﹞○贈錢飲光蹀血生還萬里天﹐土牀樹屋尙依然。箋余《易象》研朱細。踏徧雲山著屐便。久矣泥塗書亥字﹐淒其衰白感丁年。誰憐靈武麻鞋叟﹐老向空山拜杜鵑。﹝錢先生一生學問志節﹐悉爲傳出﹐「亥字」﹑「丁年」﹐脫胎飛卿﹐而工力亦可相敵。﹞○經姜給諫墓作靑峯一曲抱愁雲﹐中有先朝諫議墳。往日兒童識鄒浩﹐到今野老哭劉ナ。山頭樹屋稱殘卒﹐地下戎衣見故君。埋骨便爲漧淨土﹐丰碑華表漫紛紛。﹝給諫臨沒曰「我奉先帝命﹐遣戍來此﹐殮我當以戎衣。」其子從之。﹞○二姜先生祠﹝自注﹕給諫采﹑行人垓。﹞軾轍齊名世早知﹐百年忠義系人思。忠傳折檻排姦日﹐義想銜刀伏闕時。兩地靑燐埋宿艸﹐一山紅樹妥新詞。吳門野老多相識﹐雪涕爭看《幼婦碑》。○白雪樓百尺髙眠四海空﹐滄溟文坫夙稱雄。生平婁水塤篪應﹐死耐虞山玉石攻。盛世才華容傲睨﹐達人官爵謝牢籠。淸嚴標格依稀在﹐華鵲蒼寒落水中。﹝四語耐攻﹐攻而不盡破也﹐猶劉隨州「五言長城﹐秦系攻之」之意﹐若二袁﹑鐘﹑譚竟不耐攻矣。於此見下字之妙。﹞○登嵩山絕頂不辭觸熱上嵩巓﹐欲遣雙眸盡八埏。翠嶺千重包楚塞﹐黃河一綫下秦川。長安遠隔浮雲外﹐鄕國微分匹練邊。淸嘯一聲鸞鶴應﹐隨風飄去落何天﹖﹝聲徹層霄﹐髙於王﹑李登岱諸作。﹞○吳聖玉歸自遼左志喜夢想流人紫塞邊﹐每依雁候祝南旋。不圖眞有珠還日﹐始信非無羝乳年。人痛嵇康罹橫夭﹐天哀李燮予生全。鄕音無攺容顏肖﹐破涕應知慰九泉。數行墨牒隻身歸﹐嘆息家園事總非。門巷凋殘餘燕壘﹐親朋零落半鶉衣。難尋手澤書千卷﹐且拜荒阡樹十圍。野老村童爭擁看﹐烏頭能白世間稀。○贈屈翁山燕山晉塞早憑陵﹐老去丘園自枕肱。奉母安期蒲九節﹐著書弘景閣三層。琴心久歇辭謠諑﹐龍性初馴避弋。終竟才人須學道﹐才華減處道緣增。﹝果能斂才學道﹐則無身後之浮言矣。贈人以言﹐正應爾爾。﹞○浴日亭孤亭臨望盡重溟﹐天水相摩不斷靑。日躍半洋皆紫電﹐潮來大地一浮萍。鵬遊世界原空闊﹐蜃吐樓臺自杳冥。何必褰裳慕蓬島﹐當知此地卽珠庭。○羊城雜詠﹝錄一﹞歷山尙住宋遺民﹐文陸當年事苦辛。窮海不春猶正朔﹐孤航無主自君臣。忠魂郁作潮頭怒﹐浩气蒸成蜃闕新。異代流風多感激﹐艸間時有納肝人。﹝弔文﹑陸而並及明末諸忠﹐捶字結響﹐擲地當作金石聲。﹞○廣武蓋世英雄項與劉﹐曹姦馬譎實堪羞。阮生一掬西風淚﹐不爲前朝楚漢流。﹝嗣宗含蘊意爲作者道出﹐知人論世﹐正須如此。﹞○天柱峯僧餉黃獨黃獨分來瓦銚邊﹐香丁紫芋大於拳。笑他懶瓚渾閒事﹐誤卻長源三十年。﹝借煨芋事比例﹐巧於立言﹐詩人之心﹐比似春蠶作繭。﹞☆徐釒九字電發﹐江南吳江人。康熙己未召試博學鴻辭﹐授翰林院檢討。著有《南州艸堂詩》。○虹亭先生爲龔端毅賞識。端毅臨沒﹐謂梁眞定曰「負才如徐君﹐可使之不成名耶﹖」於此見前輩之愛才﹐而虹亭之見重於端毅﹐實有使之心折者也。生平塡詞極工﹐晚歲成《本事詩》﹐遠地購求﹐比於洛陽紙貴。○送方爾止還金陵爾從水來﹐片帆不肯住。乘風夜過洞庭西﹐蘆花瑟瑟滿寒渚。渚淸沙白今送君﹐朔風旅雁髙入云。官司捉船船戶避﹐津吏前頭不敢行。問君歸思一何切﹐笑指徵衣已百結。旅館朝來花正繁﹐客愁今去柳堪折。雙槳隨君送君去﹐莫忘江城離別處。遙指金陵宮闕旁﹐蔣山夜火烏棲樹。﹝住意盡而不盡。﹞○落花篇洛陽城外花如綺﹐洛陽城內歌鐘起。一夜東風吹滿枝﹐片片花飛逐江水。江水春流暮轉深﹐江幹日暖生紫。參差碧樹波光裏﹐蕩漾紅潮愁殺人。憶昔郊原全盛日﹐芳菲千里春如織。香車翠掩紅妝﹐寶勒金羈跨紫陌。陌上游絲爭繞樹﹐嬌鶯乳燕紛相度。桃李蹊成白日斜﹐棠梨院鎖黃昏暮。誰料繁華類轉蓬﹐紛紛墮紫又飄紅。杜鵑血染胭脂裏﹐蛺蝶魂迷芳艸中。嘆息年光空自好﹐玉顏零落憑誰保﹖花謝花開無盡期﹐委地飄階不須掃。別有佳人斂翠眉﹐翩翩衫袖淚雙垂。明年依舊花爭發﹐開落庭前知爲誰﹖﹝春花開謝﹐歲以爲常﹐而芳華一去不復返矣。比唐人意轉覺婉約可思。﹞○晚發京口溯回泱漭忽聞雞﹐風飽江帆葉葉齊。瓜步曉鐘寒雨歇﹐楚天濃樹濕煙迷。已從擊楫悲荒壘﹐更想沈舟聽鼓鼙。回首甕城山色遠﹐驚濤猶在海門西。○古意歡從京口來﹐儂向秦淮住。一夜暮潮生﹐分離不知處。﹝與「君家住何處」一章﹐同一聲口。﹞○十八灘萬壑千峯送客舟﹐槎牙怪石水交流。嶺猿莫更啼深樹﹐只聽灘聲已白頭。﹝極寫灘聲之可畏﹐中夾入嶺猿一語﹐則險惡愈出﹐此加一倍法也。﹞☆李澄中字渭淸﹐山東諸城人。康熙己未召試博學鴻辭﹐官至侍讀。著有《漁村集》。○題丁野鶴先生魚龍捲何人懷此跋浪情﹐下筆快寫滄洲鯨。世間萬事難自料﹐爲龍爲蠖須臾成。荇藻交戛細如縷﹐小魚瑣屑何足數。中流忽斷煙波開﹐乾坤冥冥雜風雨。此時海裂天吳愁﹐滄江倒立昆倉浮。中有赤鯉閃光彩﹐金鱗逆水聲颼颼。仿佛疑聽洪濤風﹐細觀又似蓬萊宮。星海下注積石遠﹐黃河上溯龍門通。鮪昂藏不知量﹐鼓鬣搖亦爭上。可憐魚服苦束縛﹐撥刺泥沙色惆悵。赤鯉力猛陡一穿﹐雙角突出雷火纏。半身未化露魚尾﹐半身已入天門煙。嗚呼龍變不可測﹐畫工具有神明力。雲行雨施徧八極﹐涸鮒蹄涔淚沾臆。﹝通體精采﹐一結如讀《感士不遇賦》。﹞○涿州聞說蚩尢霧﹐軒轅此地過。徳衰開戰伐﹐功定紀山河。鎖鑰孤城壯﹐風沙落日多。太平畿輔近﹐深夜有笙歌。○晚抵襄陽檣上一烏啼﹐燈明兩岸齊。星垂古峴口﹐月照大江西。地險分南北﹐時平罷鼓鼙。兒童淸夜裏﹐還唱《白銅》。○登太華寺大悲閣望滇池作香臺髙擁萬山平﹐無數煙雲繞澗生。杯底嵐光浮太華﹐檐前秋色掛昆明。空餘戰壘悲戎馬﹐似有霜風動石鯨。我醉欲畱歸路晚﹐滿湖鷗鷺棹歌聲。﹝三語是登﹐四語是望。﹞○沅州山中聞鷓鴣空山雨气散新秋﹐匹馬王程不少畱。怪爾聲聲行不得﹐七千里外過沅州。☆徐嘉炎字勝力﹐浙江嘉興人。康熙己未召試博學鴻辭﹐官至內閣學士。著有《抱經齋集》。○丁巳新秋宴集李客部園亭送李南枝分符之武林水精簾捲夜光浮﹐蓮葉田田梧葉愁。燕市離筵南浦月﹐吳山歸路驛亭秋。客星已見雙辭闕﹐鄕夢還驚獨倚樓。醉踏軒轅臺畔艸﹐丁香可解結綢繆﹖☆陸字義山﹐浙江平湖人。康熙己未召試博學鴻辭﹐官至內閣學士。著有《雅坪集》。○都門人日送髙念祖南歸燕市同爲客﹐君歸我尙畱。淒涼《鸚鵡賦》﹐憔悴裘。春酒銷微祿﹐鄕園托遠愁。寄言同學者﹐心事愧林丘。○自丰城抵萬安江水大漲春江灌潦水﹐百堵沒滄洲。釜已遊魚鱉﹐涯難辧馬牛。櫓聲來木杪﹐帆影度城樓。雙劍沈何處﹐淸宵起暮愁。﹝杜詩寫江漲未曾及此。﹞☆丘象隨字季貞﹐江南山陽人。康熙己未召試博學鴻辭﹐官洗馬。○懷張虞山瓊州何處望瓊州﹐中原地盡頭。蠻煙山萬點﹐海霧蜃千樓。身世乾坤失﹐生涯日夜浮。更堪烽火急﹐消息斷髙秋。○贈程穆倩病後相逢邗水涯﹐歲寒雪壓客廬斜。縱然淡盡人間事﹐又寫靑山過酒家。﹝以畫易酒﹐韻事也﹐得上句一襯﹐則倍形其韻矣。詩須如此用筆。﹞☆錢金甫字越江﹐江南上海人。康熙己未進士﹐召試博學鴻辭﹐官翰林院編修○贈魏惟度夢斷春明號隱淪﹐閩江淸淺好垂綸。偶停司馬遊梁騎﹐暫作嵩山采藥人。種樹書成閒課僕﹐賣文錢到便畱賓。側身天地蘧廬似﹐卜築何須問四鄰。﹝人間樂事﹐無過於此﹐何必沈溺於春明夢中耶﹖﹞☆倪粲字ウ公﹐江南江寧人。康熙己未召試博學鴻辭﹐官翰林院檢討。○送喬文衣之劍州渝峽遠通涪萬水﹐嘉陵險接閬中山。分符刺史初行部﹐舊語參軍正解蠻。ㄅ布芋田徵稅薄﹐靑松白鶴訟庭閒。他年更奏殊方績﹐應在文翁伯仲間。☆袁佑字杜少﹐直隸東明人。康熙己未召試博學鴻辭﹐官翰林院編修。○月夜遊秋水橋岸藉花短短葦花齊﹐漁艇秋煙艸閣西。出寺溪云隨意遠﹐過橋山月趁人低。與誰相對惟孤鶴﹐何處尋僧信杖藜。砧杵不聞千戶靜﹐蕭蕭城闕夜烏啼。○玉階怨玉階無人行﹐徘徊玉階側。皎皎明月輝﹐照見妾顏色。﹝未嘗言怨﹐令人言外思之。﹞☆髙詠字阮懷﹐江南宣城人。康熙己未召試博學鴻辭﹐官翰林院檢討。著有《遺山堂詩》。○臨江中秋同諸公慧力寺泛舟回遂集愚樓玩月分體各賦丁丁蓮漏秋宵短﹐銀屏華燭明髙館。瑤席淸尊坐不遲﹐芳洲畫楫歸何緩。入窗花霧香蓊蒙﹐珠簾四角垂玲瓏。桂花扶疏玉除冷﹐菡萏披折金塘空。千家羅幕蘭燈淡﹐明月正過寒江東。羣山寂寂鎖蒼翠﹐碧漢金波光瀉地。揮杯夜醉使君樓﹐題詩晚出城南寺。美人接座气堂堂﹐麒麟腰爭騰驤。雄劍弗刂鐘爍紫電﹐北斗掛戶森長芒。二十五聲何太早﹐胡牀坐嘯重傾倒。朱棟華榱倚半空﹐鳳絲雁柱愁淸曉。霓裳仙子歸海宮﹐沾衣涼露回天風。桃笙醉臥不知處﹐東方疊浪朝霞紅。﹝結處得「東方漸髙柰樂何」意。﹞○宿靑溪靑溪獨宿處﹐遠火出江波。醒酒思殘夢﹐歸漁聞夜歌。月斜人語定﹐舟曉棹聲多。九子煙霄外﹐勞生只暫過。﹝三四傳出孤舟夜宿之神。﹞○遊靑原山寺靑原山半寺﹐積雨長苔痕。路轉遙聞水﹐峯回靑到門。雲林淸磬落﹐巖屋影堂存。欲問無生偈﹐孤雲起石根。○過謝臯羽墓許劍曾傳此地遊﹐丰碑遺墓尙荒丘。龍髯墮海三宮淚﹐馬鬣封山萬古愁。處士宅邊寒雨夜﹐嚴陵灘下暮江流。當年慟哭聲如在﹐聽罷西臺檜柏秋。﹝西臺慟哭﹐爲文丞相也﹐故有第三句。墓在釣臺旁﹐近方幹故宅﹐故頸聯及之。﹞○歸舟作江上郡山擁髻螺﹐楚王臺畔榜人歌。白風裏暮愁重﹐紅藕香中秋夢多。漁火夜殘收別浦﹐水禽月出叫寒莎。頻年躑躅孤舟客﹐回首平生空浙波。☆範必英初名云威﹐寧秋濤﹐江南長洲人。順治丁酉舉人﹐康熙己未召試博學鴻辭﹐官翰林院檢討。○諸將無諸臺上英風起﹐千載重來顧盼雄。父子河山兼兩越﹐弟兄花燭盛中宮。雕旗鐵陣參云黑﹐龍馬珠江浴日紅。回首伏波銅柱遠﹐軍威更在挹婁東。﹝此耿氏未謀逆以前詩也。寵榮至此﹐而遙應吳逆以爲聲援﹐其不旋踵而撲滅也﹐宜哉﹗﹞十年羈旅田橫客﹐伏仗劍功成茅土分。環海盡爲新屬國﹐歸朝卽拜後將軍。禦刀龍雀光如水﹐宮錦葡萄色似云。金殿謝恩旋出鎭﹐雅歌還得奉南薰。☆馮勗字方寅﹐江南長洲人。康熙己未召試博學鴻辭﹐官翰林院檢討。○十二辰詩贈昆山支逸人小兒礫鼠稱老吏﹐賤士食牛成國器。虎頭書生亦不羈﹐浪把兔毫輕擲地。支公種松鱗作龍﹐冥心渾忘蛇與風。馬鞍山前釣秋水﹐無人知是羊裘翁。眼見獼猴畫麟閣﹐又聞羣雞戲孤鶴。蠅營狗苟一笑中﹐廿年穩臥野豬峯。﹝題近於纖﹐然古人已創爲之﹐點入十二辰﹐一歸自然﹐若有神助。﹞○沈莊樗幽居楊柳塘東更向東﹐綠浦紅蓼各成叢。三家村口少人過﹐獨木橋邊有路通。老屋短垣披薜荔﹐主人長日注魚虫。客來仿佛桃源內﹐雞黍爲歡話古風。﹝此太史贈先大夫者﹐寫景屬辭﹐如讀《缶鳴集》中長句。詩成四十年矣﹐每一披讀﹐情事宛然。﹞☆王昊字惟夏﹐江南太倉人。康熙己未召試博學鴻辭﹐以年老授官正字回籍。著有《碩園集》。○碩園系鳳洲司寇之後﹐婁東十子中﹐尢錚錚有聲。○兵船行陣云壓城日光白﹐羽檄紛馳騎充斥。颶風昨夜起鮫宮﹐斗靚千羣復何益﹖憶昔軍興催造船﹐吳民髓竭無金錢。刺史流汗縣令哭﹐老農含血遭笞鞭。一朝連烽迷海道﹐帆檣如山倏然倒。旗鼓虛張楊僕營﹐艨艟已入田橫島。沙溪十里飛黃埃﹐人家門戶晝不開。橫刀躍馬滿街市﹐海船方去官軍來。君不見軍中健兒不羞走﹐盡是幽並好身手。十村九村無人煙﹐不掃鯨鯢掃雞狗。﹝造船累民﹐爲淸海氛也。乃遇寇退避﹐復掃村民﹐兵船之禍烈於寇矣。吳野人有《造船匠》一篇﹐應紀一時之事。﹞○日本雙刀歌爲子存叔賦鵜之膏雙幹將﹐燈下拂試生神光。靑蛇赤蛟欲隱躍﹐忽令四座驚寒霜。雀環色黃犀靶黑﹐積鐵傳來海東園。風胡歐冶知何人﹐卻帶千年戰場色。婁城鬥气非模糊﹐雄者不飛雌不呼。牀頭夜夜肯相守﹐吾家大阮頻摩挲。男兒意气自奇突﹐試脫儒衫舞《回鶻》。莫借他人去報仇﹐尊前且伴封侯骨。○久客久客長如夢﹐危魂輒易驚。關河全殺气﹐鴻雁自秋聲。愁病兼人鬼﹐親朋隔死生。何堪寒夜雨﹐獨坐憶圍城。○黃州杜於皇兵阻客婁賦此慰之滿眼黃塵厭甲兵﹐更憐楚國滯歸程。涼窗雨歇鴻初急﹐古寺鐘殘月倍明。作客豈宜逢亂世﹐離家誰道又危城。莫將庾信江南淚﹐一夜平添白髮生。﹝連前久客一首﹐系明社初屋時作。﹞○雜感直北長河日夜流﹐宣房遺迹總堪愁。黃旗萬舸喧淮口﹐白馬千家哭汴州。築岸已遷都水使﹐轉籌誰是富民侯﹖可憐璧馬虛沈外﹐不救南方赤地憂。﹝此言汴河衝決﹐而江以南轉憂旱也。﹞云旗金甲駐沙灘﹐橫海樓船舊築壇。王舉帆風正急﹐孫恩歸島水猶寒。由來北府屯原重﹐自古長江守獨難。浮玉山頭兵十萬﹐帳中好把陣圖看。﹝此爲海寇鄭氏破朱方趨金陵而作。﹞極天烽火倦登樓﹐兵甲遙傳控上游。絕徼趙佗新屬國﹐雄藩劉表舊封侯。湘潭浴馬千營曉﹐彭蠡吹笳萬帳秋。回首古來龍戰地﹐不堪江左荊州。﹝此爲逆藩連兵﹐荊﹑襄未靖而作。○事非一時﹐豈詩固隨時而作﹐後以雜感名之者耶﹖﹞☆鄧漢儀字孝威﹐江南泰州人。康熙己未召試博學鴻辭﹐以年老授官正字回籍。○孝威與國初諸前哲遊﹐洽聞廣見﹐所選《詩觀》共四集﹐𨿽未脫酬應﹐然亦足備後人采擇﹐嘗度大庚嶺有句云「人馬盤空細﹐煙嵐返照濃。」新城王公賞之。○平淮西碑雪夜功成罷鼓鼙﹐昌黎碑版照淮西。文章何意開讒妒﹐婦女偏能混品題。易代磨崖爭日月﹐當年奮筆掃鯨鯢。只今蒼碣斜陽外﹐頻見遊人駐馬蹄。﹝李妻唐安公主謂碑文歸功裴度﹐訴於帝﹐命僕其碑﹐詔段文昌重撰立碑。其實段敍功﹐轉不如昌藜之明也。後宋代陳晌毀段碑﹐仍立韓碑﹐千古快事。﹞○枕煙亭聽白三琵琶寒日林園尊酒陳﹐琵琶急響似西秦。赤眉銅馬千秋恨﹐譜入弦最感人。北極諸陵黯落暉﹐南朝流水照靑衣。都將寫入《霓裳》裏﹐彈向空園雪亂飛。﹝自注﹕時正雨雪﹞白狼山下白三郎﹐酒後偏能說戰場。颯颯悲風飄瓦礫﹐座間人似到昆陽。天寶傳頭竟屬誰﹐四條弦子斷腸時。蠻靴窄袖當壚女﹐今日公然識段師。﹝盜賊縱橫﹐滄桑變易﹐俱於琵琶中彈出﹐與落花時逢李龜年相似﹐所感深矣。﹞○題息夫人廟楚宮慵掃黛眉新﹐只自無言對暮春。千古艱難惟一死﹐傷心豈獨息夫人﹗﹝其用意處﹐須於言外領取。﹞☆孫枝蔚字豹人﹐陜西本三原人。康熙己未召試博學鴻辭﹐以年老授官正字回籍。著有《漑堂集》。○漑堂詩辭气近粗﹐然自有眞意﹐稱其人品之髙。近有秦人﹐胸無典籍﹐好爲大言﹐至云作詩先洗去李﹑杜俗調。庸妄如此﹐而人羣然信之﹐雲遠勝豹人﹐不可解也。錄漑堂詩附記於此。○覽古房隱陸渾﹐矯矯負令譽。天下爲己任﹐髙談頗有餘。一朝將重兵﹐車戰竟何如﹖所恃楫與秩﹐豈知皆豎儒。哀哉四萬人。流血成溝渠。名士苦無用﹐萬古成欷。有愧諸葛公﹐不輕出茅廬。○田家雜興次儲光羲韻娶妻非齊姜﹐置田非膏腴。結交非平原﹐或牧或樵漁。親戚不我嗤﹐還復羨幽居。廚中辦雞黍﹐前溪漉蝦魚。相期風雨候﹐早更過吾廬。得巢雀相賀﹐得食鹿相呼。與爾共鄕縣﹐時來傾此壺。﹝得巢二語﹐比而兼興。﹞野人常在野﹐鳥獸頗相關。嗷嗷嘆眾雀﹐求食何時閒。慨然念羲農﹐不生此世間。鼙鼓聲不休﹐羣盜滿南山。衣食起干戈﹐世路多險艱。仁義那可恃﹐淸淨良難攀。莫言莊與老﹐不如孔與顏。﹝人心險艱﹐聖賢亦難化之﹐轉念及老﹐莊之淸淨﹐作者無可如何之辭也。因眾雀求食中有感觸﹐此賦而兼興。﹞獵騎過靑山﹐追逐良自樂。朝出長安城﹐晚投咸陽郭。笑謂田家兒﹐止如誇收獲。乾坤方用武﹐人命輕鳥雀。養賊二十年﹐無人收河洛。空有長弓箭﹐不射槍落。大言竟何益﹐此輩眞輕薄。﹝用儲韻而自抒寄托。儲詩村朴﹐此詩感慨﹐儲作於亂離以前﹐此作於亂離以後也。﹞○馬食禾代田家禾黍正油油﹐何人放馬上隴頭﹖碧眼虯須使我愁﹐向前長跪淚雙流。租吏坐我堂﹐聲髙气正揚。縣官早納粟﹐不待禾登場。願約馬客至舍下﹐今朝爲吏辦酒漿。馬客來﹐租吏去。早知馬客能逐吏﹐馬食禾盡不須慮。﹝恐馬客去而吏又至矣﹐柰何﹗﹞○同友陪吳園次登多景樓﹐時園次赴湖州任出城送客共躋攀﹐萬里煙雲杳靄間。天下江山如此少﹐古來冠蓋幾人閒﹖潮頭日午添帆影﹐樓角風微散酒顏。五馬臨行重回首﹐知君魚鳥最相關。○遊焦山風起中流浪打船。秦人失色海云邊。也知賦命原窮薄﹐尙欲西歸太華眠。﹝翻用東坡「性命窮薄輕江潭」句﹐各有其妙。﹞☆傅山字靑主﹐山西陽曲人﹐康熙己未召試博學鴻辭﹐未應試授職﹐不就歸。○徵君歸後﹐變姓名爲公之佗﹐詩卷零落﹐只存一篇﹐以志梗槪。○送友之秦中爾去褒斜道﹐秦關兵尙多。難堪兒女意﹐其柰鼓鼙何﹖戰地驚鴻雁﹐秋閨怨駱駝。願聞邊火息﹐歸計莫蹉跎。☆盛楓字丹山﹐浙江秀水人。康熙辛酉舉人﹐官吉州學正。○盆花木性本條達﹐山翁乃多事。三春截附枝﹐屈作回蟠勢。蜿蜒蛟龍形﹐扶疏巖壑意。小萼試嫣紅﹐淸陰播蒼翠。攜出白雲來﹐朱門特珍異。售之以兼金﹐閒庭巧位置。疊石增磊﹐鋪苔蔚鱗次。嘉招來上客﹐宴賞共嬉戲。詎知ぼ幹薄﹐未久倏憔悴。始信矯揉力﹐托根非其地。供人耳目玩﹐終慚棟梁器。蕓生各因依﹐長養視所寄。賦質諒亦齊﹐豈乏幹霄志。遭逢旣錯誤﹐培覆從其類。試看千尋松﹐直幹無柔媚。﹝屈折求媚﹐豈棟梁之材乎﹖通幅比體﹐使人言外思之﹐主意在一結。﹞○白洋河阻風大河流日夜﹐噫气北風號。霧影霾魚市﹐寒威縮馬毛。客程千里倦﹐酒價一時髙。欲作懵騰計﹐終宵聒怒濤。﹝刻寫風寒﹐不畱餘力。﹞○黔陽云壓萬峯低﹐秋江晚樹迷。籃輿淩木杪﹐驛路掛城西。有客停孤館﹐無鳶下五溪。蕭蕭樓外雨﹐愁絕聽寒雞。○詠燕落日亭亭向夕低﹐畫梁不見一雙棲。侍兒今夜搴珠箔﹐歸路紅樓莫遣迷。☆陳王猷字良可﹐廣東海陽人。康熙辛酉舉人﹐官連州學正。○由方丈右轉上海山門﹝自注﹕海山門﹐丹霞山最髙處﹐緣鐵索乃可上。﹞飛樓倚岑﹐環回覺路塞。四望窮躋攀﹐斗絕石痕辟。窺天剛半綫﹐拔地乃千尺。鬼斧鑿何年﹐儼有巨靈跖。雕鶚息羽翰﹐猱ㄑ罕蹤迹。當玆斂形神﹐直上緩登陟。鐵糸宣右鉤梯﹐手腕參足力。左顧然深﹐Е洞曛以黑。納趾踵外垂﹐髙尻面內迫。神人禦風行﹐中道尙棲息。﹝自注﹕崖中有禦風亭。﹞況在塵世間﹐寧有次仲翮。我幸及其巓﹐置身髙Σ﹛山各﹜。出險憑虛無﹐茫然蕩心魄。﹝蒼茫似杜﹐鏤刻近韓。﹞

●卷十三☆趙執信字伸符﹐山東益都人。康熙己未進士﹐官左春坊左贊善。○贊善以宴飲觀劇去官﹐時年尙未壯也。髙才被放﹐縱情於酒﹐酣嬉淋漓﹐罵四座﹐借以發其抑鬱不平之槪﹐君子可以諒其志焉。○生平服虞山馮氏定遠﹐稱私淑弟子﹐而於漁洋王氏﹐著《談龍錄》以貶之﹐然責人斯無難﹐未必服漁洋之心也。詩品奔放有餘﹐不取蘊釀﹐玆所錄者半屬《觀海集》中之作﹐余略見云。○棄婦詞兩姓無端合﹐亦復無故分。昔時鴛鴦翼﹐今日東西云。浮雲本隨風﹐妾心自不同。君心劇無定﹐見棄如枯蓬。出門拜姑嫜﹐十走一回顧。心傷雙履迹﹐一一來時路。畱妾明月珠﹐新人爲耳。不恨奪妍寵﹐猶得依君旁。寶鏡守故奩﹐上有君家塵。持將不忍拂﹐舊意托相親。此生一以畢﹐中懷何日宣﹖願得金光艸﹐與君駐長年。﹝得貞臣去國心事﹐令人徘徊賞之。﹞○彭蠡湖顥气中流轉﹐煙光四周遭。層波碧離離﹐秋色寒滔滔。泠然乘風遊﹐托身任毫毛。仰觀天垂象﹐旁見林露梢。山移舟向背﹐目蕩心飄搖。北望千帆走﹐燦若組糸川交。五老云外笑﹐人世心魂勞。明當接匡君﹐舉手爲我招。﹝「山移舟向背『五字足抵一篇遊記﹐覺「帆隨湘轉﹐望衡九面」﹐語猶繁也。﹞○泛海言懷忽登萬斛舟﹐如躡長鯨背。寄身入無涯﹐曠覽乾坤態。潮動風色遒﹐棹急雲光碎。潛通雲气遊﹐迥出人境外﹐千山相簸蕩﹐六合欲橫潰。頓覺喪我吾﹐何知齊小大。幼安漂泊久﹐謝傅襟情在。誰髮小海謳﹐回帆引雄槪。﹝「潛隨元气遊」十字﹐應補木玄虛之缺。﹞○無風溯江崇朝十里忽得午風快然成詠欲知舟上瀧﹐譬若魚升木。因循日髙舂﹐跌宕水一曲。欹岸黃葉林﹐時露參差屋。遙數天末山﹐苦戀篷際目。何來快域風﹐徑爲鼓帆腹。有如絕塵馬﹐或是避弦鹿。奔云亂鵝鸛﹐碎浪喧琴築。列堠爭送迎﹐顧揖不暇矚。榜人嘯閒逸﹐余亦謝拘束。通塞自有時﹐結念毋欲速。﹝主意在末二句﹐能息人躁進之心。﹞○行十八灘中灘行日百轉﹐轉轉山四圍。寒流中屈曲﹐鬱怒不自持。秋凜肅殺气﹐陸發龍蛇機。回風地底來﹐雹雨皆倒飛。亂石勢騰攫﹐獰惡各異姿。似嗔舟船逼﹐列陣前相追。篙師工避就﹐色授頤指揮。蓄力爭毫髮﹐險途生坦夷。遊子閱奔峭﹐驚定翻耽奇。秋雲搖水壁﹐杉木森下窺。弄波情無極﹐棹月願猶違。夕陽駐西嶺﹐爲我延淸輝。﹝極險後寫出淸夷景象。﹞○平度州道中望東北諸山秋風吹倦客﹐縹緲淩紫霞。赤松仙人要我去﹐爲駕白鹿靑龍車。羽輪飄飛不自制﹐始計已失秦瑯邪。大勞小勞遠相待﹐云外如鳥遭籠﹛奴﹜。明霞碧落杳夢寐﹐玉女有爪羞搔爬。北行度膠水﹐惟見塵與沙。晴嵐百里豁心目﹐髙望一點靑於鴉。眾山肩隨出﹐戢戢木末爭槎丫。天柱孤標倚蕭爽﹐下笑兩髻魯始ヮ。東萊泰岱列﹐首屈不敢加。譬人名旣成﹐無事相矜誇。大澤東來獨雄傑﹐森然列仗排髙牙。雲峯飛瀑落千尺﹐煙光蜃气無由遮。臺閣嵯峨布空曲﹐浮金炫碧生﹤谷含﹥﹤谷牙﹥。我今矯首意惝恍﹐況於抗策窮幽遐。人生能幾何﹐引領白日斜。海山有約易錯﹤辶Ф﹥﹐此中便可終來家。﹝形容東萊﹑泰岱﹐累幅難盡﹐此以撇爲點﹐工於避就。﹞○雪晴過海上﹐適海市見之罘下﹐自亭午至晡﹐快睹有述﹐時十月十日今晨雪乍晴﹐寒日升扶桑。出門邀河伯﹐東向同茫洋。昨日之罘山﹐紫翠點水如鴛鴦。未到二三里﹐見人欲飛翔。坐來忽復不相識﹐回峯疊嶂皆摧藏。赫然煙靄中﹐城郭連帆檣。疑是秦樓船﹐歸來閱千霜。又疑瑤宮與貝闕﹐神山倒影滄流長。飛仙驂虎豹﹐晃漾淩波光。招招不得語﹐目極天蒼黃。同遊競指是海市﹐對之使我神揚揚。歲序閉水雪﹐魚龍走顚僵。非時出瑰麗﹐此遇超尋常。當年蘇夫子﹐雄姿自炫驚海王。漸予本凡才﹐未敢縱筆相頡頏。不請亦得睹﹐失喜欲發狂。巨川細流兩無拒﹐信知大海眞難量。準擬還家詫鄕黨﹐詎肯此地辭杯觴。天窮人厄總莫問﹐微塵大地俱荒唐。客散境變滅﹐半山還夕陽。醉歸卻聽暮潮上﹐浩浩天風吹面涼。﹝中空寫海市﹐後以一語點出﹐作法甚變。末翻用蘇公語﹐見大地如塵﹐天窮人棄俱勿問也﹐可以想其胸次。﹞○人日韓江歸興春寒晴壓空江水﹐山翠雲光蕩船尾。篙師撾鼓作回帆﹐萬里還家從此始。人日他鄕人別離﹐郊原新綠已參差。遙憐沙渚多陽雁﹐肯向東風更退飛。○中秋與南村泛舟石湖望月王郎與我能無愁﹐客中放棹尋淸秋。淸秋了知在何許﹐且遠城市辭歌謳。胥江水洗天宇淨﹐片帆輕駛如星流。橫塘西去見山影﹐蒼翠豁露霜煙收。楞伽靈巖兩迎揖﹐此中安得無夷猶﹖湖光一曲縈我舟﹐與子呼酒相勸酬﹐以湖爲酒恣拍浮。須臾湖月忽晃漾﹐照映天上白玉樓。須眉蕭颯風颼颼﹐飄然疑墜海外洲﹐卻視人世眞蜉蝣。我已一身隨落葉﹐子亦一官成贅疣。不見吳越俱荒丘﹐魚城酒城何處求﹐伍胥種蠡同浮漚。惟有石湖湖上月﹐曾照石湖居士遊。西施溪畔餘溫柔﹐座中微笑寒花羞。子旣醉矣我未休﹐回帆撾急不可畱。夙昔中秋有此不﹐令我憶西湖頭。﹝一湧而出﹐服其气盛。﹞○中秋夜與涇陽劉西谷編修吳山對月東見千里江﹐西見十里湖。寒光合離﹐蕩此秋月孤。吳山秀接天﹐月出當其前。登髙莽四顧﹐淸輝滿人間。遠心忽飛揚﹐南北同一圓。我乘白黿越滄海﹐君亦赤鯉辭秦川。憶昔燕市別﹐九十度盈缺。寧知來此地﹐復共今夜月。雄城百萬家﹐歌吹方闐咽。邈然山顚客﹐一笑兩幽絕。明日扁舟江上風﹐思君獨在湖山中。○赴登州畱別康海微雨牽行色﹐離觴且對君。預愁見何日﹐不惜手輕分。遠海髙於岸﹐空煙聚作云。來朝倚仙閣﹐吟望背斜曛。﹝五六境奇語奇﹐空煙五字﹐尢入微妙。﹞○寄朱竹檢討村居江村水樹澹秋煙﹐不見幽人思悄然。往接簪裾三殿側﹐近聯蹤迹五湖前。老爲鶯ㄕ漁翁長﹐閒上鴟夷估客船。各有彈文畱日下﹐他時誰作《舊聞》傳﹖﹝自注﹕竹昔著《日下舊聞》。○七言律少首尾完善者﹐傳其佳句云「客捨三千兩雞狗﹐島人五百一頭顱。」刻意求新﹐終非雅音也﹐故寧取和平之作。﹞○村捨亂峯重疊水橫斜﹐村捨依稀在若耶。垂老漸能分菽麥﹐全家合得住煙霞。扶衰地有君臣藥﹐勸酒庭余姊妹花。雨玩山姿晴對月﹐莫辭閒淡送生涯。﹝此寓居吳中南園時作。﹞○寄洪思垂堂髙坐本難安﹐身外鴻毛擲一官。獨抱焦桐俯流水﹐哀音還爲董庭蘭。﹝思成《長生殿傳奇》﹐於國卹時演之﹐宮贊在座﹐禦史彈劾去官﹐事後以詩寄之。但比之董庭蘭﹐未免視爲門下士也。﹞○詠江岸拒霜花霜風翻裊裊枝﹐可憐閒淡與霜宜。江妃無語空含睇﹐妒殺天寒獨倚時。☆李孚靑字丹壑﹐江南合肥人。文定公天馥子。康熙己未進士﹐官翰林院編修。著有《野香亭集》。○丹壑十六歲館選﹐人以黑頭公目之﹐惜未四十辭世﹐故流傳詩篇絕少。○雍丘晚行亭亭落日馬蹄忙﹐兩岸荊榛過外黃。嵐气漸逢迷艸木﹐煙村又見下牛羊。鄭當時去誰畱驛﹐範史云貧尙有鄕。惆悵昔賢遺迹杳﹐靑山無盡路茫茫。○秋日自遣金風蕭瑟滿懷春﹐籬豆花開逐番新。舊業已荒猶嗜酒﹐秋陽𨿽熱不侵人。鄭家婢妾如師弟﹐梁氏夫妻似主賓。我是海邊息機者﹐任他門外急蹄輪。﹝家庭之樂無逾於此﹐陸劍南每有此種名句。﹞○稻孫樓拜石人何在﹐孤城气逼秋。郊原禾黍盡﹐愁上稻孫樓。﹝此米元章樓也。無禾黍歲﹐偏上稻孫樓﹐觸目生愁矣。﹞○早秋送宋又宜由太原歸裏酒場吟地五年同﹐忽餞靑門往事空。三疊歌殘人不見﹐秋風吹淚古雲中。﹝自是唐人神韻。﹞☆王材任字子重﹐湖廣黃岡人。康熙己未進士﹐官僉都禦史。著有《西澗詩鈔》。○西澗早負盛名﹐去官後﹐自楚入吳﹐買錢牧齋拂水山莊居之﹐以詩自娛。晚歲困甚﹐晏如也。詩品雜唐﹑宋間﹐時有警句。○和李梅谷選君贈別韻去歲乘軺出井陘﹐今朝策蹇返江寧。須沾巴雪添新白﹐鬢點吳霜失舊靑。旅夢都迷南北路﹐歸程細數短長亭。從今不復看除目﹐手把神農《耒耜經》。○魯港夜泊沙岸維舟近柳條﹐坐看淺水忽生潮。江湖夜靜逾空闊﹐星鬥風來欲動搖。月下望鄕雙淚落﹐天涯多病一身遙。雞豚社飲應難與﹐獨倚船窗盡酒瓢。﹝「星隨平野闊﹐月湧大江流」﹐寫盡江夜景象﹐此故工於脫胎﹐而星鬥風搖﹐則又杜陵未道者。﹞○追憶梁益舊遊梁州秋葉落紛紛﹐沮水西來沔水分。斜去遙知南鄭路﹐道傍曾拜武侯墳。長藤婉婉纏秦樹﹐寒雨昏昏濕棧云。鄰近墓門誰勒石﹐徵西尙有馬將軍。○黃河黃河萬里來天上﹐積石龍門道路賒。已是秋風回瓠子﹐更憐春雨漲桃花。怒濤髙壓千金堰﹐急澑初回八月槎。三策至今思賈讓﹐金錢那可委泥沙。○南昌卽事章江依舊抱城流﹐楓葉蘆花瑟瑟秋。南浦閒雲迎故客﹐西山暮雨送孤舟。一千里外新蓬鬢﹐四十年前舊酒樓。﹝自注﹕予十五卽有南昌之遊。﹞莫上滕王髙閣望﹐不堪楚尾與吳頭。☆沈朝初字洪生﹐江南長洲人。康熙己未進士﹐官至翰林院侍講學士。著有《不遮山閣詩鈔》。○過塘西蘇堤踏徧上吳航﹐萍末風生暮色黃。帆影帶歸湖墅月﹐衣裾畱得芰荷香。采菱船過波紋碎﹐脫网魚跳水气涼。行到小橋深柳處﹐人家煙火似橫塘。﹝三四語頂蘇堤踏徧歸﹐造意造句在韋莊﹑羅隱之間。﹞○春興歸來安穩臥煙蘿﹐花信風柔春漸過。滿徑白雲人迹少﹐一簾紅雨鳥聲多。閒來垂釣常忘餌﹐病後慵書不換鵝。除卻浮家更無事﹐辦裝先去買靑蓑。﹝垂釣忘餌﹐書不換鵝﹐可以想其髙品。﹞○收復漢中恭紀魚貫懸崖鄧艾軍﹐銜枚一夜度連云。巴渝從此俱安席﹐莫待相如《諭蜀文》。司隸章臨市不驚﹐鐃歌聲裏慶升平。只今醬仍通貢﹐合挽銀河洗甲兵。☆梅庚字耦長﹐江南宣城人。康熙辛酉舉人。○同愚山少參維饒孝廉卽席送位白歸皖倚棹數歸程﹐親交次第行。獨憐江月苦﹐偏向別筵明。背郭魚龍气﹐先秋蟋蟀鳴。還家仍客路﹐更傍石頭城。○落梅背城花塢得春遲﹐凍雀銜殘尙未知。聞說綠珠殊絕世﹐我來偏見墜樓時。﹝不寫題面﹐專寫題意﹐自是絕世風神。﹞☆彭寧求字文洽﹐江南長洲人。康熙壬戍賜進士第三人﹐官翰林院侍講。○擬古靜躁殊軌途﹐人性安可矯。天旣賦吾拙。何用逐機巧。始進苟不正﹐晚節何由保﹖所以達人心﹐立身忌艸艸。受恩惟恐多﹐入仕亦戒早。俯仰懷古人﹐守貞以爲寶。﹝此卽瞻庭先生言志之詩﹐生平進退﹐允符斯語。年命不永﹐未展素抱﹐朝野共惋惜之。﹞○送大兄南還重到承明半載余﹐匆匆ゎ被返衡廬。營巢每笑逢秋燕﹐縱壑眞同避釣魚。三徑春風侍童冠﹐一簾花雨潤琴書。故鄕自足林泉趣﹐最荷君恩許遂初。☆金徳嘉字會公﹐湖廣廣濟人。康熙壬戍進士第一﹐官翰林院檢討。○得張師石書卻寄杜門久與故人違﹐忽有音書到竹扉。過眼物華雙鳥翼﹐驚心風雨一牛衣。春云江樹黃泥阪﹐秋水漁燈赤鼻磯。日暮狂歌當濁酒﹐不禁西望思依依。☆許汝霖字時庵﹐浙江海寧人。康熙壬戍進士﹐官至禮部尙書。著有《徳星堂集》。○贈湯宗伯潛庵先生豫州天中央﹐文星木躔角。靈山拔嵩少﹐徳水交伊洛。郁爲人文區﹐名賢代有作。煌煌二程子﹐千載振絕學。後來漸榛蕪﹐斯道孰開拓﹖先生出曠世﹐日朗螢火爝。蘊蓄富淵源﹐發揮啟橐。本根秋實茂﹐藻采春華落。圖報只辭章﹐中懷諒已薄。初登蕊珠榜﹐遂入石渠閣。朝廷愛人才﹐破例展猷略。分藩試攵歷﹐江右專鎖鑰。蔚州老司寇﹐許予必斟酌。謂公眞淸廉﹐才品並卓犖。薦揚大臣事﹐彼此兩不怍。適當時右文﹐設科召鴻博。公仍歸禁院﹐獻賦卑《五柞》。衡文來兩浙﹐悉剖荊山璞。還朝品彌髙﹐比岱長羣嶽。東南資重鎭﹐宵旰切民瘼。簡在撫吳中﹐民望胥踴躍。吳俗久奢靡﹐正气日以剝。大端示鎭靜﹐積習還淳朴。新圖鄭俠繪﹐淫祀懷英削。百事具規模﹐羣情奉繩約。久困漸以蘇﹐病夫遇良藥。九重念舊臣﹐內召藉啟沃。衮衣行有日﹐里巷驚以愕。耕樵出山野﹐商旅闐城郭。臥轍肩相摩﹐攀轅趾交錯。公去國本端﹐公畱一方樂。計大無曲犭旬﹐眷隆有深托。天子建文華﹐東宮開講幄。巖巖師傅席﹐醇儒孰公若。禮儀視舉止﹐恭謹愈盤ㄟ。崇階領秩宗﹐三禮兼典樂。生平稽古力﹐蒙此雨露渥。憶余舊識公﹐回首事猶昨。初從魏公坐﹐相見獲酬酢。公貌謙而和﹐公懷端且恪。始知賢達意﹐寧靜必淡泊。儀型儼在玆﹐小鳥隨。拜獻忝後塵﹐發蒙仰先覺。近聞婀輩﹐醜正忌磊落。蠅營玉可點﹐火燎金欲爍。明良旣相遇﹐眾女任謠諑。願公篤忠貞﹐襟懷等寥廓。他時明農歸﹐悠然臥巖壑。﹝敍公之生平﹐杜老《八哀詩》體也。末述眾小之醜正惡直﹐而以他日明農望之﹐公之不容其身已先見矣。久而論定﹐白黑昭然﹐彼譖人者﹐亦何益哉﹗﹞○送楊自西少司馬終養歸裏銅柱畱名紀壯猷﹐翩然彩服放扁舟。兩朝養望儲黃髮﹐八座辭榮奉白頭。客久誰無歸裏夢﹐官髙偏忘倚門憂。先生愛日情何限﹐手Ρ陔蘭進膳羞。﹝官髙不能養親﹐戀職有之﹐畏懼亦有之﹐然能哀切陳情﹐聖朝無有不諒其孝思者。王介甫云「古人一日養﹐不以三公換。」居官者盍思其言。﹞○送張侍禦歸裏孤忠原不問升沈﹐正气稜稜自古今。已見黃扉傳諫艸﹐何妨靑海解朝簪。一鳴終落憑城膽﹐三黜寧忘報國心。從此歸田把鋤耒﹐塗泥終荷主恩深。﹝上章教孝﹐此章勸忠﹐立言自應爾爾。﹞☆史夔字冑司﹐江南溧陽人。康熙壬戍進士﹐官至詹事府詹事。○宮詹公詩當時不必有赫赫名﹐然迄今讀之﹐意足韻流﹐無一閒句閒字﹐得唐賢之三昧者也。臺閣而不涉應酬﹐山林而不入寒瘦﹐足覘詩品。○長幹曲妾家長幹住﹐嫁與裏中兒。願同比翼鳥﹐生死恆相隨。豈知別離苦﹐郎作襄陽賈。昨夜鄰船開﹐寄書與郎去。大堤花正飛﹐歌舞醉芳菲。但言估客樂﹐誰勸不如歸。郎如白石郎﹐妾似靑溪女。花落板橋南﹐年年長獨處。何日下江潮﹐相迎皂萊橋。還憂風浪苦﹐中道滯歸橈。﹝怨而不怒﹐是爲雅音。﹞○合澗橋步月門閉亂山髙﹐月出萬象杳。攬衣步巖際﹐俯視羣木杪。霜黃樹色暗﹐地白人影小。湖光遠蒙蒙﹐巢鶴近了了。猿啼晚更急﹐虎迹寒覺少。還歸冷泉亭﹐會待山月曉。﹝詩思淸入骨。﹞○飛來峯眾壑遞隱現﹐一峯獨亭亭。怪石煉五色﹐神功開六丁。秀骨琢天巧﹐孤根辟地靈。花萼破空翠﹐劍戟攢髙靑。气若副星斗﹐勢欲淩滄溟。三竺共偃仰﹐兩髙斗瓏玲。木生不假土﹐泉出還無形。倒垂萬菡萏﹐側走千雷霆。鳥徑不﹀Ю﹐鬼工太崢寧。萬象歸窈窕﹐百靈入晶熒。洞門雨色﹐石扇羅秋屏。松雪夜了了﹐陽光晝冥冥。花塢亂楓木﹐水泉鳴茯苓。﹝自注﹕山有楓木塢﹑茯苓泉。﹞代虎衛佛法﹐老猿守丹經。我欲問寶訣﹐歸來煉黃寧。﹝極意刻畫﹐讀者如置身靈鷲峯間。﹞○發京邑靡靡卽長道﹐承命發華。寒風吹易水﹐涼月渡蘆溝。河梁霽暮色﹐驅車登古丘。西望九折阪﹐南顧江河流。江河多風濤﹐道路阻且修。欲濟川無梁﹐引領心懷憂。厲揭古有訓﹐慷慨懷前修。﹝愼風波﹐履正軌﹐言中言外均有之。﹞○陶靖節故里淵明居柴桑﹐日與廬山對。云何詩百篇﹐未嘗道隻字。乃知作詩者﹐適然與興會。譬如日陶然﹐飲酒非本意。又如日鼓琴﹐無弦更髙致。想見胸次間﹐纖塵無障礙。門柳故蕭疏﹐籬菊亦蕉萃。徘徊墟裏煙﹐慨焉發長喟。﹝詩以興會成﹐道盡詩人意趣﹐而以意不在酒﹑意不在琴証之﹐陶詩須如此讀﹐陶公人品須如此觀。﹞○無錫望惠山九峯天半落﹐一棹夕陽過。客爲遊山盛﹐船因載水多。溪邊髙土宅﹐月下榜人歌。好趁樵風便﹐輕船采芰荷。﹝船因載水多﹐眼前語﹐卻人不解道。﹞○弘濟寺戍削寒侵袂﹐﹤谷含﹥﹤谷牙﹥樹隱門。石頭依法座﹐佛足上江痕。山淺容舟入﹐潮平汲水渾。如有意﹐飛近水邊村。﹝佛足五字奇警﹐似岑嘉州。﹞○髙郵三十六陂秋﹐孤城水上浮。魚龍尊窟宅﹐鴻雁叫汀洲。苔沒髙沙館﹐潮平甲仗樓。片帆何處泊﹐身世一輕鷗。○淮安西風下淮泗﹐潮落見三洲。臺沒空垂釣﹐詩成獨倚樓。帶刀余舊俗﹐聞笛感新秋。寂寞山中桂﹐誰憐景物幽。﹝趙嘏山陽人﹐故有倚樓聞笛之語﹐帶刀用《淮陰侯傳》。﹞○鳳凰山弔宋故宮天目千年王气摧﹐海門三日打潮回。繁華欲盡紅羊換﹐歌舞方酣白雁來。山鬼夕陽迷古路﹐銅駝陰雨泣蒼苔。當時不悟興亡理﹐錯怨西湖是禍胎。﹝「紅羊換劫年」﹐見張翥詩﹐「白雁來」﹐當時童謠﹐兆伯顏來也。﹞○涿鹿道中望西山紅塵雨洗淨秋煙﹐黛色嶙峋夕照前。七月早歸彭蠡雁﹐一山橫斷太行天。乘槎興已江湖外﹐捧日心猶霄漢邊。策馬髙原頻悵望﹐薊門雲樹尙依然。○贈李解元鶚君領袖詞場二十年﹐姓名還向榜頭傳。髙才不肯居人下﹐畏路休教占福先。一甕白雲邀月醉﹐半牀黃葉擁秋眠。把君詩卷巡檐讀﹐轉覺飛騰讓後賢。﹝求占福先﹐必入畏路﹐老成勗後生之語﹐髙才者正宜書紳。﹞○橫江詞落日臨滄觀﹐西風揚子津。峭帆何處泊﹐愁殺渡江人。○采蓮曲撥棹裏湖去﹐連堤種芰荷。折來與郎嗅﹐香比外湖多。○林處士墓四壁垣衣絕點塵。茶經酒譜各橫陳。茂陵《封禪》無遺稿﹐始信文章到老醇。﹝自注﹕範文正公贈林君復詩﹕「風俗因君厚﹐文章到老醇。」﹞○塞下曲明月中天秋气淸﹐令嚴刁鬥最分明。前山夜半雕翎響﹐知是官軍射虎行。﹝易落唐人臼科﹐此能生新。﹞☆馮廷魁字大木﹐山東徳州人。康熙壬戍進士﹐官中書舍人。○舍人性孤介﹐不入大僚之門﹐官閒無事﹐惟枕藉書卷﹐所爲詩淸警絕俗﹐詠古尢佳﹐山左中尢矯矯者。○論史赫赫四公子﹐賢豪胥籠蓋。賓客久寂寞﹐餘烈猶未艾。匹夫尙輕俠﹐气焰通中外。遂使法网張﹐豪傑蒙系逮。關東郭解亡﹐濟南間氏敗。庶姓甘屏息﹐富民徙關塞。大獄急頻興﹐姦人弄機械。澆風熾一時﹐遺禍流異代。傷哉王迹熄﹐版藉久破壞。世族業摧殘﹐細民究何賴﹖根本終動搖﹐有國當深戒。﹝尙俠之風起於四公子﹐而流爲朱家﹑郭解之徒﹐以至遷徙關塞﹐非生民之福﹐亦非國家之福也。歸本於王迹之熄﹐見四民安業﹐必無此獘﹐眞拔本塞源之論。﹞○鐵犀行武都怒特西入水﹐空ぎ野牛躡空起。逆潮蹴踏沔江濱﹐夜吼霜天猶掉尾。驚濤下撼黿鼉宮﹐腥風促浪打沙觜。羣魚跳波鮫人避﹐一見凜然懾生气。乖龍恃勢不受降﹐鱗間出火光射地。老牛鬥酣兩角折﹐兀然不動化爲鐵。風剝雨蝕三千年﹐垂胡猶帶戰時血。卽今江水白於銀﹐潮平岸穩沙無痕。漁ザ一葉飛夏口﹐龍驤千斛奔荊門。篙工舵師坐收值﹐豈知鐵犀與有力。事往功成那可說﹐倒臥寒江千尺雪。﹝只是控馭水勢﹐近於壓勝者﹐前路故作奇崛﹐使人目眩心駭﹐少陵《石犀行》以正出之﹐此以奇出之﹐故應各擅其勝。﹞○黃鵠磯沔江駭浪流淙淙﹐夾岸屹立雙芙蓉。黃鵠髙峙郡城角﹐倒插石壁當其衝。上戴萬古神仙宅﹐下蹋千尺蛟龍宮。我客江郊百無事﹐獨著雙屐攜長筇。斜日慘淡山徑黑﹐窮秋蕭瑟楓林紅。緣崖歷磴到絕頂﹐危樓突兀臨三重。森然魄動當檻立﹐參旗斗柄搖虛空。俯看長江一帶耳﹐翻疑天塹難爲功。回身欲倚江閣坐﹐四窗白霧寒蒙蒙。神仙有無墮荒邈﹐英雄割據空遺蹤。冠古才人零落盡﹐感時五嶽排胸中。山雨初來樓角暗﹐躡級欲下心忡忡。憑髙放眼一長望﹐茫茫八極云而風。﹝此登磯上黃鶴樓作也。予典湖北試﹐嘗登此樓﹐時八窗洞開﹐大風翻江﹐江水起立﹐樓空似欲飛去﹐曾作詩記之。讀此詩。如重經其地﹐但詩中未說到風耳。﹞○荊卿故里一卷輿圖計已粗﹐單車竟入虎狼都。縱然意气傾燕市﹐豈有功名到酒徒﹖空向夫人求匕首﹐誰令豎子把頭顱。南來曾過邯鄲道﹐試問人知劍術無﹖﹝不獨劍術之疏﹐直咎行刺之失策﹐此是正論。﹞○歲暮書懷我生漸與老爲鄰﹐虛負須眉著此身。範叔漫言天下士﹐杜陵空望眼中人。蕭條白髮雞豚社﹐辛苦金門蟣虱臣。自分支離本無用﹐不須彈鋏怨沈淪。﹝想見作者胸中無事﹐目中無人。﹞○謁諸葛公祠壞垣欹徑野花幽﹐肅肅靈祠祀武侯。紅飯一盂村賽晚﹐黃桑千樹廟門秋。壁間畫妓遺巾幗﹐山下徵人役馬牛。太息髙麾遊渭上﹐誰都天末大星流。﹝點染本事﹐極見自然。﹞○張華宅水沒方城蔓艸肥﹐司空舊第滿斜暉。人亡劫火羣書散﹐屋老秋風一劍飛。廣武勛名憐寂寞﹐式乾諫事記依稀。如何少目《鷦鷯賦》﹐卻到封侯不解歸﹖﹝憐其不能退休﹐所以受禍。﹞☆周金然字廣庵﹐江南華亭人。康熙壬戍進士﹐官左春坊左中允。著有《娛輝》《東觀》《奚囊》諸集。○詠史今年拜少翁﹐明歲封欒大。孰謂無神仙﹐有時見海外。文成食馬肝﹐五利亦誅死﹐孰謂有神仙﹐禁方舉妄耳。骨非仙才﹐仙才安在哉﹖大鈞布羣物﹐修短一胚胎﹐至人獨不朽﹐不朽非形骸。﹝世上豈有仙人耶﹖漢武亦有夢醒時也﹐但至人之不朽者安在﹖試尋求之。﹞○和陶飲酒種苗荒東臯﹐種平蕪南山。勤勤苦終歲﹐篝車乃空言。安得休糧方﹐借以保餘年。不如營一醉﹐此方竟誰傳﹖﹝「我思醉鄕人﹐乃在天地外」﹐此林子羽語也。倘遇其人﹐可以往求此方。﹞東方仕代農﹐柴桑農代仕。饑凍非不切﹐矯厲重違己。食粟以養肥﹐食薇以養恥。章綬亦何榮﹐徒取輝閭裏﹐學道三十年﹐奄忽逼暮紀。窮達洵有命﹐消息隨坎止。萬變了不疑﹐大鈞吾所恃。﹝陶公樂天知命﹐而工夫自憂勤惕厲始﹐作者能體會之。﹞○度九龍山已辭潭柘山﹐更問他山路。山僧知我僻好奇﹐導入山中險絕處。陰壑埋云虎豹愁﹐披榛覓徑如有求。側身牽攀不可上﹐上者股栗神惝恍。一峯歷盡喘未蘇﹐前峯又復摧憂虞。我生筋力能幾多﹐諸艱歷試胡爲乎﹖樵子尋常不肯至﹐矧乃倦客冥搜彊好事。磴危路滑行恐墜﹐徒旅微聞雜嗟喟。忽來片岫平如掌﹐相呼藉艸狂歌賞。斯時四望覺身髙﹐下視羣山離立皆兒曹。白雲冉冉騰山坳﹐便欲乘向閶闔隨逍遙。恨不攜將驚人句﹐搔首問天天亦怖。卻望居庸鳥道回﹐茫茫絕寒風煙開。燕昭遺烈安在哉﹐漁陽豪傑多蒿萊。古今代謝復何有﹐惟有玆山突兀無衰朽。呼取驢背酒一瓢﹐酹我山神勸我友。須叟雨過捲衣涼﹐薄醉都忘山路長。前於後喁滿空谷﹐山下人疑嘯鳳凰。☆王九齡字子武﹐江南華亭人。康熙壬戍進士﹐官至都禦史。著有《蒓香詩稿》。○竊祿竊祿成何補﹐經年柏府居。無聲慚仗馬﹐有淚對刑書。救世人難﹐攜鋤願復虛。白頭濫朱紱﹐中夜獨躊躇。﹝不負心語﹐爲僉憲法司者﹐誰肯言之。﹞○憶沈樂存侍禦萬乘昔臨邊﹐千軍騁玉鞭。抗章親伏地﹐吼馬欲回天。難挽窮荒駕﹐終蒙聖主憐。索居追鯁節﹐好語汗靑傳。○題旅店曉覺茅檐片月低﹐依稀鄕國夢中迷。世間何物催人老﹐半是雞聲半馬蹄。﹝餘年老後﹐轉嘗此境﹐讀是詩爲之惘然。﹞☆尢珍字謹庸﹐江南長洲人。康熙壬戍進士﹐官右春坊右贊善。著有《滄湄詩鈔》。○滄湄先生心平气和﹐每作一詩﹐字字求安﹐有譏彈之者﹐應時攺定﹐近人中無此謙抑矣。少宗唐人﹐歸田後攺弦﹐嘗有句云「宗唐衤兆宋吾何敢﹐前有東坡後放翁。」晚歲自悔﹐仍歸於唐﹐如出遊者之反故鄕也。所作《滄湄札記》中道作詩甘苦極詳。○遣興春風吹庭樹﹐漸見綠葉生。眾鳥引雛出。翩翩飛且鳴。鵬及雀蛤﹐物類善變更。惟人獨不化﹐感嘆誰能平。萬事天所命﹐達觀息羣營。思遊五嶽徧﹐入海登蓬瀛。浩蕩乘天風﹐吾將從此行。﹝漸近自然﹐去陶公不遠。﹞○東軒遣興顧此明月下﹐慨然思古人。古人不得見﹐世遠久失眞。獨畱詩書在﹐千載如有神。誦讀思尙友﹐風期遙可親。毋爲守章句﹐兀兀徒苦辛。○簡鄭山啟閉關屏人事﹐悠然習琴書。春色從天來﹐梅花發庭除。眷言同心友﹐音塵一何疏。道裏豈雲遠﹐咫尺東西居。日暮方停雲﹐好風吹敝廬。中庭望明月﹐佇立空踟躕。﹝張籍學古淡﹐作者近之。﹞○題磨崖碑有客示我《磨崖碑》﹐一幅之廣徑丈圍。觀者動色共嘆賞﹐髙文大字何瑰奇。憶昔天寶祿山叛﹐長驅鐵騎蹂京畿。至尊倉皇出奔蜀﹐太子靈武誓六師。禍亂方殷以權濟﹐苟不帝制眾志離。乃踐大位命諸將﹐收東西京不逾時。奉迎還宮就尊養﹐堯禪舜讓兩得之。漫叟夙推老文學﹐濡毫撰述《中興碑》。魯公筆力有神助﹐大書深刻靑山陲。其後上皇在西內﹐張李交煽思傾危。奠定社稷誠大孝﹐何乃晚節晨昏虧﹖碑銘當日紀盛事﹐惟有揚頌無微詞。題碑後者爲涪翁﹐其詩未免多刺譏。讀書論世志未逮﹐摩挲古迹空嗟咨。﹝靈武卽位爲逆﹐將棄天下於安﹑史爲正耶﹖肅宗之失在西內不朝﹐不在卽位也。涪翁議論深刻﹐而牧齋錢氏比之楊廣篡逆﹐深文太甚矣。篇中表禪讓之兩得﹐譏末節之有污﹐最爲平允﹐而筆力亦復矯然。﹞○采石磯李白昔醉酒﹐曾遊采石磯。磯流一何急﹐弄月不知歸。山樹色猶古﹐江濤聲未稀。我來懷勝迹﹐怊悵對淸暉。﹝一筆揮灑﹐人力不與。﹞○寄家信落日蒼然遠﹐浮雲天際翔。潮聲何處發﹐今夜宿江鄕。有客歸吳會﹐封題寄八行。明朝渡江去﹐煙水正茫茫。﹝筆力與前一首同﹐此種風格本於靑蓮﹐明人中徐昌亦時有之。﹞○鄴都懷古風流佳麗魏王都﹐憶昔雄豪創霸圖。鄴苑人空花自落﹐銅臺伎散鳥爭呼。五官事業埋荒隴﹐七子才名付酒壚。惟有漳河東浙水﹐年年春漲浴飛鳧。○夜坐花影忽移知月上﹐樹梢微動覺風吹。不看北斗天邊近﹐只道家園夜坐時。☆吳苑字鱗潭﹐江南歙縣人。康熙壬戍進士﹐官至國子祭酒。著有《北黟山人詩》。○司成性仁孝﹐讀陽城責諸生歸養語曰「吾人師也﹐身教之謂何﹖」卽日陳情歸﹐弟兄侍養﹐天倫之樂可知矣。讀到家一章﹐令人神往﹐余亦皆和平單緩之音。○自觀音巖過老人峯至天門奇峯漸延矚﹐策杖窮登頓。獨怪夏已深﹐亭午露猶泫。懸崖若廣廈﹐少憩慰勞倦。情爲艱險移﹐目因應接眩。琪花不知名﹐古苔詎忍踐。髙磴穿林頂﹐墜石橫澗面。移徙雷雨夕﹐云有蛟龍戰。再上老人峯﹐傴僂靑松畔。獨居賓師位﹐不與羣峯亂。豁然天門開﹐云端雙闕見。閶闔通呼吸﹐象緯可攀援。衣裾盡飄揚﹐禦風泠然善。何必生羽翰﹐始遂遊仙願。﹝原本謝公﹐寫老人峯二語﹐能爲山靈生色。﹞○望後海諸峯尋山興難已﹐理策出煙寺。晴嵐漾朝光﹐薄霧散空吹。荒途沒人徑﹐一石一天地。環海千萬峯﹐劫初和兒戲。盼左興難盡﹐睞右賞不置。墜岸千仞靑﹐嵌空一天翠。平生見名山﹐履險身忘悸。獨此奇無窮﹐瞠目不敢視。﹝時造奇語﹐令人驚絕。﹞○到家巷竹猗猗垂﹐山桂亭亭覆。入門拜慈親﹐白髮顏微瘦。薄宦十餘年﹐歡愛類稚幼。款款問中朝﹐不私及堂構。嬌兒發垂額﹐及歸盡婚媾。﹤門爲﹥爲孫暗窺﹐玆客曾未覯。憶昔少年時﹐老屋塤篪奏。樹下共嬉遊﹐史先弟隨後。樹今已成圍﹐山石還如舊。擬采南陔蘭﹐相偕飾容臭。匪敢賦《閒居》﹐獻母南山壽。﹝可參《我䢐東山》第三章

﹑老杜《羌村》第一章

﹐而情事各別﹐讀者忠孝之心﹐油然興起。﹞○峨眉山月歌送許時庵使蜀我聞峨眉山﹐插天靑嶙峋。上有太古雪未化﹐不知天地冬與春。髙懸更有秋空月﹐雪上淸輝尢皎潔。光耀磊落之奇人﹐西漢馬卿宋軾轍。況君秋水點雙瞳﹐九天銜命下蠶叢。淸無遺照同山月﹐畢獻珠光錦水中。☆宋犖字牧仲﹐河南商丘人。官至吏部尙書。著有《綿津詩鈔》。○商丘公官部曹時﹐列《十子詩選》中﹐撫吳時﹐有《漁洋綿津合刻》。又嘗選江左十五子詩﹐以提唱後學﹐固風雅之總持也。所作詩﹐古體主奔放﹐近體主生新﹐意在規仿東坡﹐時宗之者﹐非蘇不學矣。玆所錄者﹐俱近唐賢諸作﹐公晚年訂定﹐意或轉在是與﹗○蘇門徵君孫鐘元先生吾道有攸屬﹐徵君儒者宗。椒山共裏﹐少多烈士風。孝廉舉弱冠﹐懷抱淩蒼穹。傾身救楊左﹐髙義等華嵩。更入賢相幕﹐談笑籌兵戎。晚值滄桑變﹐俯首簡冊中。蘇門山水窟﹐誅茅寄遐蹤。生徒環講席﹐一代開羣蒙。百泉闡妙旨﹐濂洛淵源同。豈學鸞鳳嘯﹐聊以臥雲峯。屢徵不一起﹐魯齋有愧容。伊余景行切。千里思扶筇。𨿽托弟子列﹐恨未接猶龍。雲霄拜短札﹐薄劣荷陶熔。迄今二十載﹐太行仰あだ。朱弦失遺調﹐嘆息撫焦桐。作詩明向往﹐滔滔水流東。﹝前爲義人﹐後歸理學﹐身親實踐之士﹐非空談道術者也。湯文正師事之﹐詩亦列傳體制。﹞○和子湘春雪後夜坐效韋左司梅花半將開﹐媚此雪後月。空亭耐春寒﹐坐到昏鐘歇。池光明檐楹﹐鶴唳激林樾。幽人默相對﹐詩思淸到骨。﹝淸到骨三字﹐自評其詩。公集中以此種爲上。﹞○蓮花洞嵯峨蓮花峯﹐中有蓮花洞。撲人蝙蝠飛﹐沾袂煙嵐重。斜陽倚洞門﹐淸嘯山猿共。○贈太僕卿髙公挽詩髙名天爵﹐以建昌守殉難閩中。烏石峯髙穴ァ虎﹐赤狐跳踉黃狨舞。血牙臠炙气益粗﹐紅帕抹首錦纏股。妖氛一夜連汀漳﹐盱黎城邊波沸湯。太守弓刀夜乘障﹐不識眞卿作何狀。七尺誓與孤城俱﹐變生肘腋誰周防。去聲。嗚呼南八眞男兒﹐壯士隱忍欲有爲。不成死耳肯作賊﹐銜須茹刃甘如飴。璽書褒忠主恩厚﹐汗靑焯焯行不朽。顏舌段笏今有無﹐杏山鐵漢建昌守。○吳漢槎歸自塞外﹐邀同王阮亭祭酒毛會侯大令錢介維小集作歌以贈﹐用東坡海市詩韻塞外長白橫長空﹐吳君廿載冰霜中。豈意玉關得生入﹐雲霄重望蓬萊宮。哀笳聽罷鬢毛攺﹐縱橫老筆偏能工。魚皮之衣捕貂鼠﹐曾披榛莽尋黃龍。甫艸計東寓書感生別﹐題詩慘絕梅村翁。歸來兩公已宿艸﹐惟君杯抱猶豪雄。時平好獻《大禮賦》﹐少陵遇合無終窮。相逢一笑快今日﹐俯仰況復當春融。談詩命酒皆老輩﹐何惜傾倒玻璃鐘。苦矢石誇創見﹐君之所得亦已丰。夜闌醉眼望天漢﹐恍惚鴨綠磨靑銅。世間萬事一海市﹐且看梅萼開春風。○數月來聞汪鈍翁王勤中惲正叔劉山尉相繼謝世灑淚賦比遠道頻傳《薤露歌》﹐人琴此日柰愁何﹖宋中耆舊傷心盡﹐吳下風流逝水多。塵篋只憐余翰墨﹐荒墳欲拜阻關河。黃昏鈴閣題詩處﹐忍見空梁夜月過。○讀髙念東先生瓊花觀詩﹐因懷廣陵舊遊卽席聯句同念東先生﹑施愚山﹑王阮亭﹑謝方山。瓊花何意也愁人﹐﹝念東。﹞且遣當杯酒入唇。萬事揚州成舊夢﹐﹝愚山。﹞三生杜牧失前身。﹝念東。﹞雷塘螢火猶侵夜﹐﹝牧仲。﹞官閣寒梅待放春。﹝阮亭。﹞吟罷新詩轉惆悵﹐﹝愚山。﹞二分明月竹西塵。﹝方山。﹞○烏江落日烏江系小船﹐拔山气勢想當年。一間古廟荒煙外﹐野鼠銜髭上幾筵。﹝卽「一間茅屋祭昭王」意。﹞○邯鄲道上邯鄲道上起秋聲﹐古木荒祠野潦淸。多少往來名利客﹐滿身塵土拜盧生。○訪葉已畦不值別浦幽幽境愈奇﹐春風籃輿爾何之﹖小山叢桂淸陰下﹐想見蒼茫獨立時。﹝神韻自遠。﹞☆髙士奇字澹人﹐浙江錢塘人。欽賜翰林﹐官至詹事府詹事。著有《扈駕》《歸田》等集。○宮詹長於應制﹐故還山後詩﹐亦以應制體行之。卷中采錄﹐特近於疏散者。○題盧徵君嵩山艸堂圖神在水不入﹛洪﹜﹐仙禽在野不受籠。達人泥土視軒冕﹐林巒迹偕洪蒙。嵩山徵君巢許蹤﹐髙柯百尺龍門桐。召拜諫官臥不起﹐艸堂僻徑臨あだ。巖姿壑籟有神會﹐自寫不假丹靑工。墨痕迥出濃淡外﹐絕境直與虛無通。手書十志字健勁﹐藤枝薤葉紛相蒙。在昔右丞妙詩畫﹐輞川舊本畱淸風。徵君絕藝亦兼擅﹐藍田少室將無同。弘農好古愜眞賞﹐跋尾小印蟠絲紅。筆法獨啟元祐派﹐胚渾坡老兼涪翁。開運下迄淳熙代﹐五閱丁未云流空。神物不隨陵谷變﹐浩嘆者誰周益公。慶元到今夏幾世﹐暗中呵護煩蒼穹。﹝自注﹕五代楊少師凝式跋中止書丁未歲前七月﹔宋周益公必大跋﹐以爲丁未乃石晉開運四年。是歲漢祖起於太原﹐復稱天福七年﹐又閏七月﹐故曰前七月。自開運丁未至宋淳熙已歷五丁未﹐周益公跋於慶元己未﹐蓋寧宗五年也。﹞黯然之光久愈發﹐何啻寶玉搖晴虹。我在修門昔曾見﹐愛此疊藏玲瓏。歸田五載親抱甕﹐柘湖拓地芟嵩蓬。石廓洞戶頗幽雅﹐十指愧未嫻皴烘。重來那免猿鶴怨﹐故園靑碧孤芳叢。雲煙一卷快入手﹐槐根欹枕遊髙嵩。﹝因披畫而作夢遊也﹞○天馬行蒲梢天馬本無種﹐渥窪小落神龍湧。旋風八尺雪花飛﹐玉削雙蹄髙耳竦。千里萬里才須臾﹐津津細汗流紅珠。天生此馬豈無意﹐要與皇路供馳驅。瀚海遙遙難自致﹐絕域荒沙身暫寄。驕嘶圓月蹴層冰﹐閶闔門前思一試。我皇神武古絕倫﹐犁庭掃穴來西巡。旄頭迸落狐鼠竄﹐陣前奪得生麒麟。太僕牽來當帳殿﹐將士盡驚光若練。寶鞍金勒繡障泥﹐猛气驍騰掣飛電。橫行到處勢莫當﹐塞門面縛看來王。功成偃武海宇泰﹐會須歸放華山陽。○送孫愷似孝廉沁園詞客舊知名﹐曾在楊花渡口行。佳句已傳箕子國﹐歸心又向闔閶城。白風細扁舟穩﹐靑桂香濃小苑淸。吾亦有廬江上好﹐秋來鱸不勝情。﹝愷似曾使髙麗采詩﹐故有第三句。﹞☆吳興祚字伯成﹐遼東淸河籍﹐舊本浙江山陰人。官至大司馬。著有《畱村詩稿》。○電白縣觀海揚帆同縱轡﹐咫尺辧滄溟。沙向日邊暖﹐春從島外靑。鯨鯢今不見﹐樓櫓昔曾經。海若知王化﹐年年效百靈。○舟次潯州行盡粵東路﹐粵西又一天。是山皆瘴气﹐無樹不蠻煙。幻語聞獠洞﹐歌聲出蜇船。遐荒風景異﹐化俗倚前賢。﹝連上章總制兩廣時作。﹞☆謝重輝字方山﹐山東徳州人。官刑部郎中。著有《杏村詩》。○比部學陶公﹐未極自然﹐而旨趣已髙﹐擺脫塵坌﹐眞朴處殊儲太祝。漁洋謂「去膚存骨﹐去枝葉﹐存老幹﹐眞賞甚稀﹐存之篋中﹐以待元次山﹑杜淸碧其人﹐定相賞於弦指之外」﹐傾倒至矣。○﹤見﹥土洛居三十載﹐田事久生疏。今日值農祥﹐荷鍤出吾廬。陽回散餘沍﹐土膏脈發初。活活野泉響﹐曖曖林光舒。緬維少壯時﹐終發力有餘。於今雙鬢攺﹐未墾先躊躇。欲省躬耕勞﹐又慮廩空虛。先王省風土﹐布施徧裏閭。此政久已息﹐周覽多荒蕪。安得還古昔﹐家家恆裕如。﹝玩末段﹐志在家給人足﹐豈徒老於農事者。﹞○東臯投種須及時﹐大率谷雨前。良農知時節﹐夙駕來中田。倉庚鳴向我﹐翔集立南阡。似謂耕耨苦﹐勸我暫息肩。浮雲從北來﹐細雨潤前川。富足𨿽未期﹐飽食庶終年。○桑我昔聞諸葛﹐園林徧種桑。吾宅才五畝﹐墻下亦成行。不愛椹子垂﹐愛此遠枝揚。濃陰日夕佳﹐常在吾廬旁。五嶽老難遊﹐對此可倘徉。鳴鳩忽髙飛﹐三嗅入斜陽。○萱艸老去恆內省﹐不懼兼不憂。閒種萱艸花﹐時得覽芳柔。曉看迎露放﹐暮看逐風收。才玆旦暮間﹐已如四運周。孰云忘憂艸﹐遇目轉添愁。不如忘形骸﹐任彼歲月渡。﹝四運猶旦暮﹐卽百年猶四運也。感傷實多。末又付修短於大造﹐而任天以遊﹐則又進於達觀之識矣。﹞○適野適野聽鳴禽﹐輕裝冒朝旭。怡然接春暉﹐遂縱千里目。迢迢東臯田﹐蔥蔥北林木。黃鳥忽中出﹐交交相追逐。側耳慰好音﹐輕風吹初服。回顧田舍人﹐農書老猶讀。無怪沮溺輩﹐經年事耕牧。我欲叩其端﹐白雲掩茅屋。○春來春來何所事﹐依然耽琴書。親暱稀來往﹐人事欣無餘。我身旣暇懶﹐我性日益疏。時從池上酌﹐往往臨淸渠。春山到眼前﹐好風徧庭除。碧柳漸覆井﹐蒼松郁不舒。時鳥解人憐﹐相向各自如。因之坐松下﹐日暮傾一壺。﹝淡然無意﹐自足品流﹐此境最是難到。﹞○過大木宅有感風掩蓬門舊宅荒﹐就中何處最淒涼﹖停車不見吟紅藥﹐駐馬惟看種白楊。棟宇凋殘嗟向秀﹐圖書零落感文昌。可憐滿篋雕龍賦﹐未得生前動漢皇。﹝大木終於舍人﹐故才名最髙﹐無由達之當寧﹐去相如﹑子雲遠矣﹐所感在此。﹞☆孔傳鐸字振路﹐襲封衍聖公。著有《申椒集》。○半塘弔五人墓直是殲凶閹﹐千秋气共伸。由來殉義客﹐何必讀書人。勝國山河攺﹐巍墳俎豆新。三良空惴惴﹐殊讓爾精神。﹝只十字﹐已爲五人吐气。﹞○秋日雜詠玉露蕭森萬壑幽﹐淒淸天气獨登樓。三更鶴唳驚回夢﹐萬戶砧聲送到愁。但使讀書充腹笥﹐莫悲身世似傳郵。浮生幾个成閒坐﹐且向花間判酒籌。○山中山居盡日無膏沐﹐侍女牽蘿補茅屋。芳艸春時深閉門﹐月明自伴梅花宿。☆孔尙任字季重﹐山東曲阜縣人。官戶部郎中。○紅橋紅橋垂柳裊煙村﹐隋代風流今尙存。酒旆時遮看竹路﹐畫船多系種花門。曾逢粉黛當筵舞﹐未許笙歌吏尊。可惜同遊無小杜﹐撲襟絲雨總銷魂。﹝名句可采。﹞○憶昔憶昔春宵傍父兄﹐故園風景乍承平。城門吏放深更鑰﹐樓下人聽上界笙。珠履貪遊從雪ネ﹐花燈不息任天明。誰知此夜來爲客﹐漁火江村照獨行。﹝東塘風流自賞﹐卽演《桃花扇》劇者。讀此二詩﹐想象其人於酒旗歌扇之間。﹞☆丁煒字雁水﹐福建徳化人。官按察使。○臥病酬林澹亭輕寒腰帶減﹐窗竹漸離披。未得髙眠早﹐常愁退食遲。靑山秋後夢﹐黃葉雨中詩。酒熟東籬下﹐君閒可預期。○賈島峪靑山名傍古人存﹐賈島窮居有故村。客捨無煙成獨嘆﹐秋風落葉向誰論﹖十霜幾墮並州淚﹐萬里空歸蜀道魂。煙月石樓寒寂寂﹐夜深疑叩老僧門。﹝通體點代長江詩﹐便不浮泛。﹞○新淦舟行城下空江向北流﹐虔州西上正悠悠。柳邊過雨鷺窺网﹐花外夕陽人倚樓。漁笛數聲愁欲劇﹐篷窗孤枕夢偏幽。一川煙景頻來往﹐每對靑山憶舊遊。﹝人倚樓一層﹐夕陽一層﹐花外又一層﹐層折而略無痕迹﹐所以可貴。﹞☆吳秉謙字鳴貞﹐遼東淸河人○過廬陵觀戰場有感廬陵昔日建和門﹐風鶴驚心故壘存。白骨未銷春戰血﹐靑燐空聚夜歸魂。斷煙匹馬迷荒寺﹐落日寒鴉返暮村。回首贛江三楚外﹐十年往事總難論。☆孫元恆字子常﹐福建永春人。官漢州知州。○瞿塘白帝荒城帶雨昏﹐瞿塘髙浪挾雷奔。雙崖積鐵封三峽﹐眾水排山爭一門。魚腹浦懸魚鳥陣﹐虎須灘變虎狼村。臥龍躍馬空回首﹐壯士當關幾並吞。﹝狀險峻之勢﹐補少陵所未言。﹞☆江字辰六﹐江南歙縣人。官解州知州。著有《河汾集》。○喜吳天章至自蒲阪相違冰雪後﹐相對兩蕭然。有榻畱徐稚﹐無錢與鄭虔。更深重話舊﹐燭剪欲忘眠。不識千秋後﹐詩篇若个傳﹖○哭外舅吳興公先生三首之一解組歸來日下帷﹐拈毫輒與古人期。詩方範陸差相亞﹐詞擬周秦更勿疑。乏食恥炊同捨釜﹐罷官孰寄艸堂資﹖侍兒也爲先生惜﹐滿腹牢騷不合時。﹝梅村形其好客輕官﹐就初去官時言之。此形其甘貧厲節﹐不合時宜﹐就已去官後言之。﹞☆戴梓字文開﹐浙江仁和人。佐康親王平三逆有功﹐王假以監軍道職。後因能詩﹐聖祖命直南書房。剛直不阿﹐受其挫者共掎摭之﹐詔徙沈陽。詩挺勁有力﹐謫戍後尢佳。○烽臺晚眺獨立俯荒丘﹐淸笳殷戍樓。萬山環塞險﹐一海抱天流。白骨何年戰﹐黃雲終古愁。憑髙無限感﹐霜月滿徵裘。○出獄口占已解桁楊困﹐旋增離別傷。遙憑南去雁﹐不死慰髙堂。○逢子先上人鄕語忽驚聞﹐相看是故人。龍庭二十載﹐不識故園春。﹝三詩風骨﹐皆不落貞元以下。﹞☆孫寶侗字仲愚﹐山東益都人。官都察院經歷。著有《裕堂集》。○移寓蕭然ゎ被浙江頭﹐髙館移居更上樓。宅是謝公開宛上﹐人如王粲在荊州。西陵松柏三春樹﹐南部煙花五夜遊。但使羣公能愛客﹐憑闌看盡越山秋。●卷十四☆周字靑士﹐浙江秀水人。著有《采山堂詩》。○靑士隱於市﹐然能穿穴古今﹐尢工韻語。朱竹太史極推許之﹐嘗紀其軼事。有郡丞行署﹐與周爲鄰。周吟誦徹夜﹐丞聞其聲﹐亦達旦不寐﹐恚甚﹐遣史勾捉﹐將撲扌失﹐有士夫救援﹐得不辱。至今秀水人猶津津道之。○七歌集句﹝長吟遣愁﹐悲歌當哭﹐我思古人﹐實獲我心。集七歌。﹞十年失路誰知己﹐擾擾塵中猶未已。恆饑稚子色淒涼﹐病僕呻吟呼不起。當年意气不肯平﹐昨日論交竟誰是﹖嗚呼一歌兮歌已哀﹐石田茅屋荒蒼苔。園中有棗行人食﹐忍能對面爲盜賊。有時長嘆獨移時﹐安知我有不平色。秋風落葉閉重門﹐白髮如絲嘆何益。嗚呼二歌兮歌始放﹐江客不堪頻北望。意中索莫與先異﹐春艸靑靑新覆地。年年歲歲一牀書﹐不忍見之益愁思。愁心反覆夢難成﹐天寒雁度堪垂淚。嗚呼三歌兮歌三發﹐中天夜久髙明月。北風微雨虛堂秋﹐昨日之日不可畱。四時不得一日樂﹐朝夕催人自白頭。仰天大笑出門去﹐安得行嘆復坐愁。嗚呼四歌兮歌四奏﹐傷心不忍問耆舊。世情付與東流水﹐窮巷蒼苔絕知己。巖扉松徑長寂寥﹐東園幾樹桃花死。愧爾東西南北人﹐欲向何門趿珠履﹖嗚呼五歌兮歌正長﹐雌龍怨吟寒水光。世人結交須黃金﹐郢中《白雪》且莫吟。桃花欲開不自覺﹐千里春色傷人心。眼前好惡那能定﹐隔葉黃鸝空好音。嗚呼六歌兮歌思遲﹐一沈一浮會有時。天寒野陰風景暮﹐落日疏鐘小槐雨。寂寂寥寥揚子居﹐惟有幽人自來去。何用年年空讀書﹐井底看星夢中語。嗚呼七歌兮悄終曲﹐空庭細雨莓苔綠。﹝以己意驅遣成語﹐故無湊集之痕。第七句仍用杜陵原本﹐因無可集也。存此以備詩中一格。﹞○懷張考夫契闊張夫子﹐平生實典型。立言惟布粟﹐爲政在家庭。上下論千古﹐東西有二《銘》。閒階帶艸色﹐幾日又靑靑。﹝老杜「吾宗老孫子」一章﹐熔入十字中﹐猶書家之有縮本。﹞○送查三容攜家入楚便往滇中念爾攜妻子﹐圖書共一船。此行將萬里﹐爲別動經年。春艸迷江渚﹐秋風落瘴煙。故人崔李在﹐相望碧雞前。☆兪字犀月﹐江南吳江人。○犀月精心獵古。秀野顧太史選元詩初集兩人共商榷者也。評點《文選》﹑杜詩流傳吳下。詩稿無從尋覓﹐故所收止此。○田居仕宦非吾分﹐力農恆苦饑。閉門多感懷﹐出門又何之﹖散慮南林下﹐徘徊傍淸池。芳春二三月﹐艸木含華滋。澤蘭被幽渚﹐桑拓低柔枝。輕風揚微燻﹐坐久不知疲。遙見荷鋤者﹐行行向東。良時旣云爾﹐人事亦有宜。會須各努力﹐勤惰當自知。行思耦耕計﹐無令悔失時。歸來陌頭路﹐艸露方沾衣。☆顧有孝字茂倫﹐江南吳江人。縣學生。○茂倫居釣雪灘﹐以選詩爲事﹐唐律及本朝近體﹐皆有選本。詩稿亦未及見。○寄贈沈畱侯偕小阮北上春風楊柳拂行舟﹐有美聯翩共遠遊。入洛陸機新作賦﹐依劉王粲故多愁。舊京珠履三千客﹐荒冢冬靑一十秋。湖上好山無恙在﹐獨持卮酒對羣鷗。☆顧樵字樵水﹐江南吳江人。○樵水工畫﹐亦有詩名。○秋夜柬顧茂倫秋聲無深淺﹐深淺在人心。但使聞者悲﹐不辧鳴者音。月落林影翻﹐夜半驚棲禽。入秋思夢短﹐起坐還披襟。遇物悲在昔﹐事往情更深。安知來日愁﹐追念不及今。我有萬種恨﹐並入秋風吟。哀樂境所遇﹐豈必雍門琴。﹝境無哀樂﹐惟在所感﹐起十字道盡。﹞☆周肇字子ㄈ﹐江南太倉人。著有《東岡集》。○梅村選《婁東十子詩》﹐十子爲周肇子ㄈ﹑顧湄伊人﹑王揆端士﹑許旭九日﹑黃與堅庭表﹑王撰異公﹑王攄虹友﹑王昊惟夏﹑王忭懌民﹑王曜升決谷。一時風流文采﹐稱極盛焉。○贈陸翼王君是左徒門下士﹐來相對哭途窮。遺孤袁粲累囚日﹐亡命王成憑保中。書館三餘淹夜雨﹐客顏一瘦怯秋風。結交世上黃金滿﹐四海何曾識此公。﹝翼王爲黃陶庵髙弟﹐當日有保全遺孤事﹐故專及之。﹞○病中元夕有感夢入京華怪獨醒﹐孤舟病客鬢星星。逢年漫愧《天人策》﹐涉世寧諳《長短經》。禿筆賣文差可活﹐庸醫乞藥總無靈。上元燈火蕭條甚﹐才說宣和已淚零。☆顧湄字伊人﹐江南太倉人。著有《水鄕集》。○伊人系麟士長子﹐克承經學。梅村稱爲麟士有子。○感懷石城笳鼓不堪聽﹐烈士天涯散曉星。伏闕陳東還痛哭﹐登樓王粲獨飄零。奔濤夜立魚龍怒﹐戰血春回艸木腥。莫說長江限南北﹐建康原是小朝廷。﹝福王時﹐馬﹑阮秉政﹐誅戮名流﹐長江不守。作者感慨言之﹐知小朝廷之必亡也。﹞○閱江樓萬里長江一望收﹐髙皇親建閱江樓。雲開蓬島星河曙﹐月出盧龍天地秋。碧艸自生宮寢路﹐靑山仍繞帝王州。憑君莫問當年事﹐禾黍同歸六代愁。﹝樓在師子冊﹐又名盧龍山。明髙皇有詩﹐又命宋濂作記。﹞☆許旭字九日﹐江南太倉人。著有《秋水集》。○淮云寺石徑斜開路幾層﹐扶筇攜屐共攀登。花逢九日思兄弟﹐病阻文園念友朋。南渡白雲悲古寺﹐西風黃葉哭昭陵。三年遙觸傷心淚﹐欲訊滄洲愧未能。○過廢園有感落日蒼茫滿客心﹐無端興廢愧登臨。到公死後空存石﹐謝傅亡來久廢琴。一代詞人歸蔓艸﹐百年名苑化詆林。芙蓉金粟知何處﹐野水イイ自古今。○過弘濟寺中流遙見雁飛斜﹐一水蒼蒼起暮鴉。崖罅插江懸棧閣﹐洞門鑿石走平沙。幾年北望成荒戍﹐憶昔南巡待翠華。乘興獨來尋蘚壁﹐空階開徧海棠花。﹝懸棧閣一言﹐能狀難寫之景。﹞☆王撰字異公﹐江南太倉人。著有《三餘集》。○哭外舅鹿城顧大宗伯﹝自注﹕丙戍死難溫州江心寺。﹞閩嶺衣冠擁殿墀﹐偏安猶見漢威儀。驅車海嶠看傳檄﹐拜表江關始出師。萬里弓刀空報主﹐一船棺槨僅從兒。靈旗夜雨歸可處﹐指點文山異代祠。﹝自注﹕寺有文丞相祠﹐宗伯致命﹐恰在其地。﹞○贈杜於皇憶自分攜歷變更﹐訪君曾過石頭城。人驚夔府貧來句﹐世重樊川亂後名。此地溪山千里夢﹐今宵尊酒廿年情。西陵放棹乘秋漲﹐好待荒郊泛月明。☆王字懌民﹐江南太倉人。○送友還蜀中山塘綠酒浮芳菲﹐楊花作團如雪飛。花前沽酒送君別﹐別淚簌簌沾我衣。蘭橈欲發鼉鼓急﹐感君握手須臾立。把盞長歌曲未終﹐月光如水須眉濕。君今掉頭萬里行﹐縈紆蜀道多不平。石鏡銅梁連劍閣﹐況復江山阻甲兵。願君努力長途去﹐舊住岷江發源處。岷山雪消岷水淸﹐望見錦官城裏樹。錦城花落更愁人﹐杜宇啼殘灩春。武侯廟下苔如繡﹐先主祠前艸似茵。君不見遼東華表歸來鶴﹐城郭人民盡非昨。回首江南千萬重﹐夢裏寒雞村月落。﹝應是亂後還蜀﹐流賊𨿽平﹐人民未靖﹐送者多悲歌感慨之音。﹞○揚州次梅村師韻牙門置酒宴公卿﹐錦纛雕鞍命北徵。縛健兒誰轉戰﹐借籌策士總虛名。百年洛蜀關時運﹐六代煙花兆甲兵。擊楫中流無限恨﹐夜闌欹枕聽江聲。﹝福王南渡時事﹐閣部分鎭﹐廟堂水火﹐四鎭交爭﹐喪亡之兆顯然﹐而彼昏不知﹐詩人所以嘆也。﹞☆王攄字虹友﹐江南太倉人。著有《蘆中集》。○太原王氏昆季多才﹐不啻過江王﹑謝﹐而《蘆中》一集尢爲矯矯。○謁睢陽廟祿山陷兩京﹐唐室勢如沸。玄元廟一哭﹐義聲震天地。誓死守孤城﹐非云事必濟。自覆潼關師﹐乘輿久奔避。賊議圖江淮﹐憑玆一旅制。不然鼓而南﹐誰斷其右臂﹖惜乎四百戰﹐食盡終顚躓。城陷逾三日﹐援師鎬始至。殺賊𨿽無成﹐藉以衛神器。從此朔方兵﹐收京功乃遂。赫赫精忠祠﹐允宜祀百世。黃巾徧郊﹐明季遭傾毀。呂侯還舊觀﹐匪曰窮奇麗。偶客梁宋間﹐摳衣拜階。冕旒坐中央﹐左右南雷侍。動我忠義心﹐一消疲ぃ气。剔蘚讀殘碑﹐峴山同墮淚。﹝力表其蔽遮江﹑淮之功﹐發揮昌黎意﹐尢爲透切。﹞○黃海歌我所居兮在海濱﹐未登髙丘望遠海。行人深山盡是山﹐銀臺金闕瞻安在﹖昨投湯院雨翻盆﹐電激雷轟眾壑奔。玆山雨後當鋪海﹐旋因觀海登天門。天門削成去天尺﹐歷盡危梯上絕壁。彌勒龕中一宿畱﹐曉起白雲千里積。非煙非霧鋪虛空﹐時爲車蓋時爲龍。諸峯沒趾漸及頂﹐初由膚寸彌寰中。天吳仿佛舞其下﹐萬里無際連蒼穹。是時罡風吹蓬蓬﹐聽如擊鼓馮夷宮。更疑射蛟海水赤﹐一輪照曜扶桑東。須臾解浪紋靜﹐玉池開放千芙蓉。人間萬事皆桑田﹐惟斯亙古無變遷。塵寰眞可憐﹐胡弗蹈海如魯連。三山驅走置眼前﹐對之欲往心悠然。長願采藥山中眠﹐朝朝來往蓬萊巓。帝鄕未遂平生志﹐從此浮槎天漢邊。﹝庚午歲﹐予遊黃山﹐親見其景﹐吐詞未能工也。讀此實獲我心﹐如重觀雲海一次。﹞○謁伍相國祠蕭條古堞樹棲烏﹐載拜祠門落日孤。報父有心終覆楚﹐殺身無計可存吳。英雄忠孝畱天壤﹐山水蒼涼失霸圖。回首荒臺麋鹿地﹐屬鏤遺恨滿姑蘇。﹝作手﹐無一泛語﹐亦無一剩語。﹞○聞漢槎謫戍寧古塔欲叩君門萬里賒﹐驚聞遠戍度龍沙。文章只道金難鑠﹐謠諑翻成玉有瑕。減死蔡邕方出塞﹐哀時庾信未還家。可憐交橐歸來日﹐豈有明珠載一車。○喜吳弘人聞夏南還相逢只道此生休﹐解网歸來話昔遊。幸免無家投朔漠﹐那堪有弟作累囚。雲山漸慰思鄕夢﹐風雪仍含出塞愁。不覺喜深悲轉集﹐潺雙淚爲君流。﹝「有弟作累囚」﹐時漢槎未還﹐故有是語。﹞○懷許九日聞君才上摘星樓﹐又到濡須塢口遊。勝地山川曾百戰﹐故人煙雨只孤舟。蒼蒼楚水蒹葭晚﹐漠漠江田粳稻秋。應有陳蕃懸榻待﹐免悲王粲滯荊州。自注﹕九日與楊仲延﹑家阮亭二公倡和最合。○呂城病歸掛席西風桂漿輕﹐扁舟又次呂蒙城。身如枯葉方愁落﹐心似殘潮未肯平。宿雨河橋橫酒旆﹐晚煙村店聚雞聲。故園歸去無多路﹐每念勞勞重愴情。○重陽前一日登鎭海樓無端來作五羊遊﹐節近登髙上此樓。海气溟蒙山繞郭﹐天風浩蕩客悲秋。飄逢且喜云生屐﹐簪菊應羞雪滿頭。鄕國茫茫何處是﹐珠江一片夕陽愁。○張文獻公祠祠堂突兀倚江開﹐瞻拜空餘海燕哀。只道主由金鏡致﹐豈知兵爲玉環來。文章自昔傳徐碣﹐香火常新傍舜臺。風度依然憑想象﹐停舟一薦渚回。﹝元人詠太白有「承恩金馬詔﹐失意玉環詞」句﹐人以爲工﹐此更說得關系。﹞☆王曜升字次谷﹐江南太倉人。○登北固山雄峯髙枕甕城斜﹐有客登臨送晚霞。水气暗吞山頂寺﹐江云遙護海門沙。天低雁鶩來千里﹐地迥星河落萬家。指點舊朝形勝在﹐吹愁何處起悲笳﹖○端午先忌餘生十載恨蹉跎﹐令節閒門掩薜蘿。剩有蛟龍蟠大澤﹐空聞簫鼓發層波。三閭怨在餘香艸﹐九地恩深廢《蓼莪》。慚愧王修能罷社﹐葛衣檢點淚痕多。﹝端午與先忌並列﹐而主意尢重先忌。﹞☆王曾斌字弘導﹐江南太倉人。○錢王祠錢塘亦是興龍地﹐王气依然據上游。鐵箭舊傳唐歲月﹐璽書曾拜宋春秋。江潮出沒三千里﹐風雨淒涼十四州。剩有湖山供廟貌﹐坐看錦繡欲生愁。﹝無一語一字輕下﹐自是到家。﹞☆袁啟旭字士旦﹐江南宣城人。著有《中江紀年詩》。○循煙霞洞下嶺至石屋洞晨興涉亂山﹐亭午憩修畛。巖髙哀吟﹐樹密春禽隱。交藤路漸披﹐獨鶴徑徐引。石竇玄冥﹐巨靈吝眞境。開鑿自何年﹐潛虯遁虛牝。海气通平遠﹐寒煙錮深迥。雕鎪非一壑﹐險仄有孤嶺。仙室越陰涼﹐人世異朝冥。渴欲漱乳泉﹐饑將摘松菌。於此托賞心﹐無勞慕張邴。﹝遊山之詩﹐允宜步武二謝﹐未造幽微﹐已合矩度。﹞☆李良年字武曾﹐浙江秀水人。太學生。康熙己未﹐應博學鴻辭﹐放歸。著有《秋錦山房集》。○徐尙書健庵開史局於洞庭西山﹐武曾行分修﹐應亦邃於古者。○九嶺昨者暑气淸﹐嵐瘴喜初散。幕府有程期﹐鳴釒從戒宵半。殘月不到地﹐松梢耿河漢。冥冥列炬移﹐灼灼螢火亂。空山悟無始﹐靜裏閱昏旦。九嶺爭一隅﹐徑窄中每斷。我行尙層岡﹐僕夫復深澗。浮生付飄忽﹐肩腋楚人慣。不墜良偶然﹐履危豈無嘆。轉苦東日遲﹐坐待火雲爛。稍稍荊扉開﹐人語出沙畔。前途方迢遙﹐平明且須飯。﹝殘月山行﹐自夜及旦﹐歷歷如繪。﹞○宣府人日烽臺石戍曉煙平﹐人日逢人載酒行。客久漸多新歲感﹐邊方倍起故園情。圍鑪小伎兼箏笛﹐出郭諸山半雨晴。騎馬不愁歸路晚﹐江鄕猶及聽啼鶯。○栗子關十六韻峻極重關勢﹐艱難獨客經。梯航原梗絕﹐中外劃郊。天作西南障﹐山開大小屏。路應莊喬始﹐地自伏波寧。遺廟崇新祀﹐殘碑失舊銘。士田紛犬俗﹐樵采怯鳩形。往事聞開國﹐殊方久不庭。王師頻越歲﹐使節幾銜星。鬼斧橫飛棧﹐神功直建瓴。虛無雲漢逼﹐縹緲淥江淳。鳥道層巓接﹐猿聲下界聽。半肩欹絕壁﹐一發上空冥。石到諸蠻黑﹐楓過二酉靑。炎風髙瘴癘﹐晴日俯雷霆。豈有神明護﹐眞疑虎豹扃。杖藜無恙在﹐珍重別山靈。○聞鷓鴣花間飛上竹枝啼﹐才過黃絲又冷溪。蠻鳥亦知行不得﹐行人那向夜郎西。○憶方虎客宛溫秋綠晚萋萋﹐五十郵亭到越溪。不敢更嗟鄕國遠﹐有人還在萬峯西。﹝因己遊歷之遠﹐而念更有遠者﹐懷人之情自深。﹞☆黃始字靜禦﹐江南吳縣人。舉鴻博﹐不遇歸。○溪西溪西人家秋水生﹐孤舟常自三更行。一聲啼鳥半江月﹐才到兩山天欲明。☆葉世字云期﹐江南吳江人。郡諸生。○謁劉公祠世運陵夷日﹐中流荷大賢。反經斯起敝﹐往蹇自來連。濂洛開新緒﹐河汾具薄田。懸弓忘巧拙﹐食蜜自中邊。帝簡徵文在﹐薪存續火傳。人心方復古﹐天意不扶顚。遠塞惟迎盜﹐長江誰著鞭﹖鼎湖上龍馭﹐赤縣徧狼煙。涕淚包胥血﹐饑寒蘇武氈。偏逢苟安主﹐虛憶中興年。精衛勞塡海﹐媧皇莫補天。去畱關廟社﹐生死合經權﹐此道荒千古﹐何人障百川﹖祠堂拜遺像﹐風雨暗靈筵。﹝傳寫念臺先生﹐兼思宗朝及南渡言之﹐凜凜有生气。﹞☆惲格初字壽平﹐後以字行﹐更字正叔﹐江南武進人。著有《南田集》。○南田工畫﹐山水花卉兼擅﹐比之天仙化人﹐詩亦超逸。毗陵六逸中﹐以南田爲上。○月夜從愚庵大師陳際叔徐世臣湖幹閒步披衣攬夜色﹐遂適湖幹趾。喧籟息近聽﹐林巒斂遙視。千峯寒月中﹐萬壑疏鐘裏。三潭弄浮煙﹐因風蕩爲水。浮汀漁唱人﹐過浦簫聲起。佳遊領支公﹐雅調及髙士。霜月滿歸途﹐宵深情未已。﹝三潭十字﹐微妙可思。﹞○贈莫十三君家西湖濱﹐厭看湖上山。身依海鷗宿﹐心與天雲閒。口吟《五噫》西出關﹐脫帽自掛蒼梧間。偶然登燕臺﹐洗足禦溝水。袍蒙茸一艸履﹐金貂紫驑君勿喜。倒誦虫書三萬言﹐侏亻禽笑擲番王璽。重譯曾驚外國使﹐諸侯盡倒蘭臺履。旣鎩上林羽﹐又轉桑乾路。囊破惟畱五嶽雲﹐鶴飛還想三珠樹。滿腹皆象緯﹐纏衣悉煙霧。握尺量舜管﹐執杓考天步。流霞未肯酌﹐熊蹯亦不茹。聊將槲葉補秋云﹐櫛栗橫空萬山去。﹝莫君嗜古﹐精於天文﹐能驚外國使﹐能考璇璣玉衡﹐而終於不遇﹐故作詩贈之。﹞○送滕子還閩﹝滕子閩人。自閩入燕﹐沈身絕域者九年。後其姊致書薊門﹐物色得之。知老母尙在﹐遂以計脫﹐間關南還。﹞別後春風染杜鵑﹐驪歌聲斷綠楊煙。身沈絕塞思千里﹐心死穹廬客九年。吳苑離觴寒食後﹐梨關歸夢落花前。閩南別去能相憶﹐倘有雙魚海上傳。春城戰血冷悲笳。廢壘傷心舊炮車。雪窖生還猶有母﹐玉門歸去已無家。同騎塞馬眠燕月﹐獨向河源上漢槎。我有離魂招未得﹐劫灰天畔哭黃華。﹝南田與兄相失於黃華山﹐故感及之。﹞○贈笪在辛侍禦墨苑風流屬老成﹐白雲舊祕待先生。正平無地容疏放﹐北海猶慚問姓名。自辧銀鉤收蠆尾﹐尙畱瑤艸付龍耕。東來蠟屐窺松子﹐﹝自注﹕侍禦有松子閣。﹞如向靑霞望五城。○曉起連夜深山雨﹐春光應未多。曉看洲上艸﹐綠到洞庭波。○遠眺暮云千里亂吳峯﹐落葉微聞遠寺鐘。目盡長江秋艸外﹐美人何處采芙蓉﹖○寄虞山王石谷東望停雲結暮愁﹐千林黃葉劍門秋。最憐霜月懷人夜﹐鴻雁聲中獨倚樓。﹝虞山亦有劍門。﹞☆佟世臨字醒園﹐江南上元人。諸生。○戊寅秋拜先王父墓下﹝自注﹕姦以熊廷弼事及難。﹞鬱鬱松楸蔭墓田﹐愴懷往事淚潸然。請纓慷慨終童志﹐賦沈淪賈傅年。鉤黨竟成三字獄﹐招魂欲叩九重天。孤忠未返遼東鶴﹐俎豆聊分江夏賢。☆陳維嶽字緯云﹐江南宜興人。○贈閻古古相逢一笑看吳鉤﹐燕市悲歌上酒樓。地有大風連沛澤﹐人余奇气動幽州。天低古戍金笳冷﹐月墜嚴城玉笛愁。此處舊傳多俠客﹐荊髙去後水悠悠。☆鐘映淵字廣漢﹐浙江嘉興人。○廣漢援據古昔﹐元元本本﹐遇虛聲之士﹐相對不交一言﹐有勝己者﹐執禮甚恭﹐因是好惡之者各半。惜中年摧折﹐未底老成。○送羅比部暫歸西川白帝孤城落照懸﹐鄕愁迢遞武功天。將歸故國無鴻雁﹐行過空山有杜鵑。劍閣風雲開五丈﹐筇關烽火隔三川。明年巫峽生春水﹐好上東吳萬里船。☆馬世傑字萬長﹐江南溧陽人。貢生。○秦宮阿房周閣百重環﹐美女充庭盡日閒。頻望翠華終杳渺﹐亦如天子望三山。﹝卽「有不得見者三十六年」意﹐印合秦皇求仙﹐便覺詞意俱新。﹞☆金侃字亦陶﹐江南吳縣人。○雨泛湖上觀梅細雨春波遠浸天﹐梅花爛漫滿溪灣。煙中人語前村樹﹐雪裏雞聲隔岸山。畫槳每侵疏影瘦﹐芳尊渾帶冷香還。絕勝雪夜尋安道﹐歸路漁燈照醉顏。○寄家祖生大兄郡中誰道湖山尙近家﹐出門回首卽天涯。寒深笠澤愁中雨﹐春老吳宮夢裏花。客久艱難悲世路﹐病餘憔悴感年華。不堪孤館懷人處﹐歸雁蕭蕭度遠沙。☆徐夜字東癡﹐山東新城人。縣學生。○《池北偶談》云「東癡年二十九﹐卽棄諸生﹐掘門土室﹐絕迹城市﹐有朱桃椎﹑杜子春之風。」舉博學鴻辭﹐以老病辭。○詩格淸瘦自然者近韋左司﹐刻削者近孟東野。○初夏田園朱夏輒復變﹐深綠日以肥。感彼生物勤﹐節候曾不違。淸晨荷鋤出﹐田間人尙稀。觀物適自然﹐時見朝雉飛。不惜筋力疲﹐但恐坐食非。作勞有時息﹐髙舂行來歸。端坐撫素琴﹐可以理朝饑。○詠意凡骨難遽化﹐仙藥不可求。一身爲物役。未可輕王侯。曠士洞達心﹐無爲生遠遊。遠遊亦有方﹐九州非一州。常恐血气軀﹐車馬生墳丘。試聽蟪蛄聲﹐語默成春秋。山嶽自終古﹐江海日夜流。﹝漁洋云「『車馬生墳丘』與大梁土中所得古石刻『日月逝酒漿』五字相類﹐似仙靈語。」﹞○九日得顧寧人書故國千年恨﹐他鄕九日心。山陵余涕淚﹐風雨罷登臨。異縣傳書遠﹐經時怨別深。陶潛籬下意﹐誰復繼髙吟﹖﹝寧人先生遠辭故國﹐常拜山陵。起四語一气鑄成﹐杜陵遺法。﹞○和秋柳搖落江天倍黯然﹐隋堤鴉噪夕陽邊。誰家樓角當霜杵﹐幾外關程送晚蟬﹖爲計使人西去日﹐不堪流涕北徵年。孤生蕉萃應相似﹐怕見殘枝帶暮煙。﹝蕭瑟之音﹐不粘不脫﹐遠勝漁洋名作。﹞○經嚴陵釣臺突兀髙臺入望平﹐下臨百尺大江淸。足消文叔眞人气﹐直得狂奴故態名。天位幾移仍舊祚﹐客星千載屬先生。不從七里灘頭過﹐誰信巢由無世情。﹝太史公於許由猶作疑詞﹐有嚴陵﹐始信巢﹑由眞有洗耳牽牛之事矣。﹞○富春山中弔謝臯羽《發》吟成未了身﹐可憐無地著斯人。生爲信國流離客﹐死結嚴陵寂莫鄰。疑向西臺猶慟哭﹐思當南宋合酸辛。我來憑弔荒山曲﹐朱鳥魂歸若有神。﹝落句卽用臯羽所歌。﹞○坐放鶴亭巍然一嶼水回環﹐想見髙風物外閒。墓上梅開春又老﹐亭邊鶴去客空還。書無禪艸逢當世。祠有名賢擅此山。占斷西湖皆宋土﹐羨他生死太平間。﹝三四用梅鶴﹐未能避熟。結意言外見南渡之西湖﹐不堪棲隱也。﹞☆丁耀亢字西生﹐山東諸城人。由貢生官惠安知縣。○老將老將愁衰落﹐幽燕气尙雄。虯須猶掛劍﹐猿臂已傷弓。帝寵嫖姚少﹐人知頗牧忠。低頭憐戰馬﹐落日大江東。﹝結尢悲壯。﹞○再答山陰王玉映並宗弟睿子海上仙人挽鹿車﹐《五噫》歌就出關初。黔婁偕隱稱良友﹐班女工文續《漢書》。玉笈家藏空粉黛﹐靑箱世業伴樵漁。又聞宮壺徵閨範﹐不去翻來問索居。﹝玉映﹐山陰王季仲女﹐工著述﹐故以班大家爲比。﹞○久客浦城臺使屢檄不放夜坐達旦山城風雨夜寒侵﹐欹枕燈殘耐苦吟。故國靑山萬里夢﹐老親白髮五更心。微官求劾身仍系﹐薄俗依人病轉深。自擁孤衾愁達旦﹐臥聽童僕有哀音。☆張實居字賓公﹐山東鄒平人。著有《蕭亭集》。○蕭亭爲漁洋內兄﹐嘗序其詩﹐謂生席華無﹐鳴鐘列鼎﹐其所固有﹐一旦棄之如屣﹐甘就隱約﹐豈時命使然與﹖抑有托而逃焉者與﹖○巫山髙巫山髙﹐不可步。湘水深﹐不可渡。水有洶湧澎湃之波﹐山有屈曲崎嶇之路。我欲攀緣狼虎來﹐我欲徒涉蛟龍怒。相思不相見﹐沾裳淚如雨。巫山髙﹐空自髙。湘水深﹐空自深。舟車非所願﹐但願人一心。○雨後雨歇山欲暝﹐夕陽在鳥背。孤亭淡淸秋﹐花木有餘態。涼風四面吹﹐長空蕩殘靄。更望西南峯﹐窈窕秀如黛。山樹互幽映﹐流泉舂云碓。獨會酌芳卮。明月來相對。﹝起寫晚晴入神﹐與髙廷禮「夕陽雁邊下」同妙。﹞○贈宜雨聞道衡門下﹐洋洋可樂饑。今玆歷貧賤﹐斯言若我欺。蘭菊𨿽可餐﹐不如藿與藜。芰荷𨿽可服﹐不如與。湘江無快語﹐監河有哀辭。人生苟困窮﹐自謀策難奇。北望望北斗﹐南望望南箕。只有空倉雀﹐與我同所悲。﹝苟非其時﹐聖賢低眉﹐卽「自謀策難奇」之謂。﹞○又贈宜雨世人片言合﹐杯酒盟新歡。生死輕相許﹐酒寒盟亦寒。所以古君子﹐與人愧醴甘。𨿽言淡如水﹐水尙生波闌。﹝末語翻進一層﹐勉人惇古道交。﹞○九日王秀才攜酒至繽紛籬下菊﹐幾枝帶霜妍。物苟有至性﹐造化亦無權。故人攜酒過﹐斟酌坐花前。狂歌無宮商﹐破琴不必弦。粗語桑麻事﹐稍稍及詩篇。愛玆重九名﹐不覺已陶然。﹝志節之士與造物爭﹐爲夷﹑齊一輩人寫照。﹞○落葉西風吹落葉﹐解作淒涼聲。一朝辭故枝﹐飄飄難爲情。坐觀此凋喪﹐我心亦不平。轉盼陽春至﹐落者又復生。葉葉還如舊﹐妍綠映日明。始知天下事﹐待時貴無爭。得失如循環﹐消長無定形。﹝窮冬時生機將轉﹐貞下復起元也。示人待時﹐正宜少安毋躁。﹞○山中卽景兩髻﹛髟﹜松曳葛裙﹐閒身許入野樵羣。眾禽見慣皆相識﹐五穀生成半不分。肌骨春來臒似鶴﹐心情病後懶如雲。琴殘弈罷先生醉﹐一枕髙眠到日曛。﹝與物無忤﹐機智不生﹐山中猶有太古之風。﹞○大遊仙姑射仙人綽約形﹐初承帝命入天庭。霜淸玉斧催修月﹐水冷銀河看種星。漢女驂鸞云作旆﹐湘妃媵鯉霧爲。金泥祕新讎罷﹐詔錫長生億萬齡。﹝修月﹑種星﹐工絕。﹞○王秀才將卜居象山問風土因答休將風土問山翁﹐欲習山翁莫憚窮。有徑皆穿紅樹裏﹐無人不在白雲中。花香鳥語隨時變﹐水色嵐光到處同。夜半柴門常不閉﹐南村頗有太平風。○寄懷王秀才如君莫嘆少知音﹐萬古文章一寸心。賤至侏儒猶有粟﹐人能亦多金。魂銷別路梅初發﹐眼看閒窗艸漸深。冀水燕山何處是﹐蘧蘧好向夢中尋。﹝見庸下之材偏遇合也。﹞○桃花谷小徑穿深樹﹐臨崖四五家。泉聲天半落﹐滿澗濺桃花。○初秋偶題颯颯西風吹薜蘿﹐炎天伏枕一時過。山中事事秋來好﹐只恐浮雲變態多。○夜雪斗室香添小篆煙﹐一燈靜對似枯彈。忽驚夜半寒侵骨﹐流水無聲山皓然。﹝不明點雪﹐讀末句﹐神於賦雪矣。左司「門對寒流」之後﹐復見此詩。﹞☆張篤慶字歷友﹐山東淄川人。撥貢生。著有《昆倉山房集》。○歷友學殖淹博﹐揮灑千言﹐同時諸前輩稱爲冠世之才﹐不虛也。試輒冠曹﹐時宮定山中丞爲學使﹐以明經薦山左第一人﹐就京兆試不遇﹐歸而處昆倉山﹐不復出矣。杜門著書﹐有《八代詩選》《班範肪截》《五代史肪截》《兩漢髙士贊》等書﹐卓然可傳﹐豈以名位之有無爲輕重耶﹖詩古今體兼善﹐宋﹑元習气不能染其筆端。○鸚鵡洲哀辭炎精滅﹐龍爲鼠。羣雄囂﹐烈士忤。懷刺獨行徧九州﹐誰其識者孔文舉。薦士旣不成﹐翻與死爲伍。鄴下小兒競學語﹐許昌庸奴安足數﹐監廚借面良堪侮。禰生禰生气如虎﹐漁陽按節三撾鼓。岑牟單絞目無睹﹐睥睨阿瞞相爾汝。借刀殺人向荊浦﹐江夏豺狼曰黃祖。當筵落筆賦《鸚鵡》﹐生平謾罵膺パ俎。不可一世橫千古﹐乾坤歸黃土。芳洲何蒼蒼﹗衰艸何茫茫﹗爲君一招魂﹐魂兮歸故鄕。楚國山川蘭蕙芳﹐江聲浩宕風悲涼。風悲涼﹐芳洲涸﹐乘白雲兮駕黃鶴。嗟嗟百鷙鳥﹐不如一雕鶚。衰世舉足妖氛惡﹐至今血照晴川閣。﹝鄴下七子﹐人艷稱之﹐此目以許昌庸奴﹐眞蟻觀曹氏也﹐爲才人吐气中﹐仍見其以才賈禍﹐兩層並到。﹞○杖頭錢富莫富於杖頭錢﹐貧莫貧於嚴道之銅山。銅山鑄錢萬萬千﹐到頭不得名一錢。杖頭百錢眞我有﹐取自杖頭且沽酒。今日百錢今日醉﹐得錢沽酒常酣睡。君不見何曾一日食萬錢﹐便欲下箸心茫然。洛陽離亂救不得﹐縱饒沽酒無顏色。眼看荊棘埋銅駝﹐錢乎錢乎柰若何﹖﹝爲守財虜棒喝也。後半所見尢大。﹞○宋趙千里海天落照圖﹝千里名伯駒﹐畫爲北宗中髙品。﹞南渡以後推丹靑﹐入妙首數天水生。光堯皇帝重毫素﹐集英殿裏揮禦屏。賞賜一時頒內府﹐珊瑚碧玉黃金繒。云麾將軍有遺響﹐夏圭馬遠同馳聲。怪石盤繪世所貴﹐浮巒暖翠千人驚。零紈斷素久磨滅﹐譬如孤鶴遺修翎。今玆之圖何處得﹐海天落照臨蓬瀛。蒼茫島嶼在雲際﹐居然蜃市紛縱橫。貝闕瓊樓互隱現﹐溟渤浩蕩朝玉起京。金芝瑤艸安可數﹐時有仙侶飄華纓。方壺員嶠生筆底﹐又如霞起連赤城。鯨濤走寸腕﹐依稀噴沫蛟龍腥。手招徐福呼不起﹐三山縹緲開金庭。海Й洲渚勢迢遞﹐芥舟葉葉飛晴蜓。碧嵐翠靄千萬疊﹐畫工得勿勞經營。一峯忽起冠雲杪﹐遙睇眾嶺猶列星。空齋臥遊到懸圃﹐便欲擊汰還揚ぎ。琉璃萬頃海煙滅﹐濯錦錦江如練明。枕碧亭邊啟緗篋﹐﹝枕碧亭﹐焦簡庵亭名。﹞耳畔但覺天風鳴。隅庭落日杳無際﹐搔首海天何限情。﹝浩气淩空﹐近信陽﹑北地一派。﹞○大梁城東南弔信陵君墓邯鄲應與賦同袍﹐公子翩翩气自豪。不少衣冠歸趙勝﹐誰將戈甲走蒙驁﹖大梁上客揮孤劍﹐臥內兵符勝《六韜》。今日九京良可作﹐愧無杯酒奠蓬嵩。﹝平原直豪舉耳﹐借作陪筆﹐乃見魏公子之髙。﹞○悼亡當時和淚織璇璣﹐零落惟餘舊錦機。明月妝樓人寂寂﹐海棠庭院雨霏霏。葳蕤不閉黃金鎖﹐刀尺空裁白薴衣。根殺春來雙燕子﹐畫梁同宿不同歸。泠泠錦瑟向誰彈﹐曲裏瀟湘雁影寒。一任繁花自開落﹐從教明月下闌干。云封貝帶香猶在﹐雨濕胭脂露未幹。寂寂空庭孤坐處﹐何人對案勸加餐﹖純用空寫﹐其情自深﹐安仁﹑子荊外﹐另標一格。○憶舊廣寒宮裏盼飛仙﹐月色溶溶玉有煙。半臂偏憐宋學士﹐曉風爭唱柳屯田。落花無語歸春水﹐弱絮多情上酒船。聽罷筵前《曲》﹐不須更憶《想夫憐》。○述懷天外層城近日邊﹐芙蓉爲苑玉爲田。夢回瓊島三千里﹐心逐云和廿五弦。薜荔風髙悲楚客﹐蒹葭霜落對秦川。生憎綠鬢人將老﹐猶抱遺經亦可憐。﹝悲己之下不遇也﹐托以比興﹐令人思弦外之音。﹞○碧城王母西來曉露濃﹐碧城隱隱月溶溶。雲中懸圃三千里﹐天畔瓊樓十二重。手種桃花多歲月﹐自尋瑤艸飼鸞龍。雙成已到人間否﹐海水枯時定一逢。﹝冀賞音之終遇也。懸圃瓊樓𨿽有三千里十二重之遠﹐而能手種桃花﹐自尋瑤艸﹐則海枯石爛﹐自逢知己矣。與《述懷》一章兩兩相對。﹞○秋葉搖落懷人萬木丹﹐何堪靑女怨凋殘。碧梧院落銀牀靜﹐紅桕橋頭玉露寒。南浦半林隨逝水﹐西風一夜滿長安。漢宮莫聽《哀蟬曲》﹐陣陣淸霜下井欄。﹝無一凡近語﹐五六尢賞其蕭疏。﹞○明季詠史倦勤當日說神宗﹐髙臥深嚴祕九重。玉輦經時登漢闕﹐鸞章隔歲下堯封。千官補缺虛龍衮﹐四海軍儲廢大農。縱使養癰終必潰﹐乾坤無恙且從容。﹝神宗晚歲﹐臣下奏章有二年不批答﹐軍儲有經年不發者﹐目以養癰﹐信然。﹞盈庭讜議積封章﹐宗嗣常深未雨防。鶴禁無人瞻少海﹐龍有釁在昭陽。漢髙終不私如意﹐竇后由來愛孝王。辛苦江南王相國﹐重來北闕定儲皇。﹝爲建儲不決而言﹐禍水始於鄭氏﹐後三案皆胎於此。﹞蜀洛當年黨議多﹐分曹日日競風波。顧廚品藻矜名字﹐牛李升沈密网羅。私忿漫勞登白簡﹐濁流眞欲棄黃河。堪嗟此輩爭門戶﹐國是調停柰若何﹗﹝爲黨禍而言﹐沈一貫之陷郭正域﹐尢顯然者。﹞敕使當年出未央﹐紛紛礦稅采諸方。山川絕少金銀气﹐誅斂何殊花石綱。一任豎貂盤社鼠﹐誰將鹽鐵議弘羊﹖可憐國脈從玆喪﹐浪說朱提入太倉。﹝此極言礦稅四出之害。﹞遺詔何曾立九嬪﹐漢家傾國李夫人。龍髯此日方長痛﹐鶴禦經時未卽眞。長信宮中猶卻輦﹐朝元殿上已批鱗。深心終是資元老﹐免使垂簾混紫宸。﹝此言李選侍移宮始末。﹞雕鏤嘻戲擅嘉皇﹐婦寺相連說趙張。北寺獄成傾俊﹐西園例在鬻冠裳。淸流白馬空朝右﹐墨綬靑衫去廟廓。郭泰當時憂殄瘁﹐漢家十葉已淪亡。﹝時魏忠賢﹑客氏連結煬主﹐假子義孫競進﹐構東林之獄﹐戕虐士類﹐至臺山去國﹐而正士無噍類矣。人之云亡﹐邦國殄瘁﹐古今有同慨焉。﹞同文黑獄少完膚﹐妖焰燻天萬事誣。酷吏憑添沈命法﹐奇刑盡隸執金吾。勾陳天遠浮雲蔽﹐貫索星明正气孤。翻借封疆成鐵案﹐誰憐道濟血模糊﹗﹝時田爾耕﹑許顯純爲鎭撫司﹐特設極刑﹐謂楊﹑左諸公受熊廷弼金﹐因鍛煉成獄﹐殺廷弼以殺諸公也﹐視同文館獄禍尢烈矣。﹞思陵苛察誤宸聰﹐國計周章踐祚中。髙棟已看傾大廈﹐神姦轉復認孤忠。論兵葛終無定﹐馭將寬嚴失至公。獨有儉勤關睿慮﹐年年水旱瘁深宮。﹝思陵苛察與憂勞國計﹐一一見之﹐而溫體仁之大姦﹐倚爲腹心﹐尢其所短也。溫死﹐謚以文忠﹐眞不可解。﹞赤眉分道亂中原﹐海內徵輸怨正繁。天子常虛大盈庫﹐軍儲折入小黃門。傷心陵墓樵蘇盡﹐回首乾坤戰气昏。賴有範倪諸節烈﹐猶能一死答君恩。﹝流寇四起﹐府庫空虛﹐而利權歸於宦寺﹐此亡國之徵也。範﹑倪諸公一死報國﹐自盡臣節而已。﹞潼關不守竟倉皇﹐遺恨中涓促喪亡。驍賊直聞趨洛下﹐行營又見潰河陽。將軍力戰捐軀ㄕ﹐豎子迎降類犬羊。從此三關似刳竹﹐誰人決策守金湯﹖﹝孫傳庭之敗﹐由於中人促戰﹐潼關破而大勢去矣。五語言周遇吉之死戰﹐六語言姜襄﹑王承蔭之迎降。﹞銅蹄誰見下襄陽﹐坐致鯨鯢入未央。祕殿遺音憐赤子﹐大荒披髮訴髙皇。九原龍劍沈王气﹐三月烏號哭國殤。死難紛紜酬養士﹐由來義烈重綱常。﹝此言思陵不辱社稷﹐而殉難眾多﹐由三百年養士之報﹐從來史書所未有者。﹞坐使神州竟陸沈﹐秋江百丈莫言深。南遷不少黃潛善﹐畱守空爲宗汝霖。下瀨將軍窺故國﹐太行忠義感雄心。望仙閣裏千回醉﹐只是難忘《玉樹》音。﹝黃潛善指馬士英﹑阮大鋮言﹐宗汝霖指史可法言﹐見史之必不能勝馬﹑阮﹑猶宗之必不能勝黃﹑汪也。﹞羽書百道起黃塵﹐一馬臨江入紫宸。國恥不言教戰士﹐時危亟欲選才人。空餘跋扈桓宣武﹐豈有勤王溫太眞。燕雀巢堂朝夕計﹐延秋門外走々。﹝此見左良玉之起兵﹐並無勤王之志﹐比之桓溫﹐極合。○以韻語紀實事﹐所謂詩史也。只從神宗起﹐由國家頹墮劇於神宗﹐故不及穆宗以上。﹞○鄧艾廟奇兵未厄一丸泥﹐綿竹懸軍萬仞梯。奄忽當塗更典午﹐翻嫌多事鄧徵西。☆錢柏齡字介維﹐江南華亭人。○遊通天巖陽行先隱處蘭楫亂奔流﹐筍輿出幽徼。澗路淩髙寒﹐晴空恣雄眺。越彼停雲岡﹐石勢愈峭。仙源湛水木﹐萬古藏僻奧。鬼斧亦何工﹐玲瓏鑿一竊。碩人此盤礡﹐千秋儼遺廟。仰瞻愧後塵﹐冥搜托前導。更窮邃洞紆﹐忽訝懸崖倒。羣山靑蒙蒙﹐惟聞猿叫。旣異少文遊﹐良慰康樂好。緬想開辟初﹐矯首發長嘯。待緝薜荔裳﹐來臥芙蓉嶠。爲問巖棲僧﹐荒蘿幾人掃﹖☆吳﹛鹿吝﹜字仁趾﹐江南新安人。○仁趾與賓賢有二吳之目﹐而賓賢以性靈見﹐此以情韻見﹐幾於莫能相尙。○和宋秀才詠折花今朝蝴蝶多﹐南園花發徧。佳人競攀折﹐新妝何婉孌。葉低防釵﹐枝髙羞露釧。寧辭纖指勞﹐但恐墻東見。﹝傳出美人折花之神﹐六朝風韻猶在。﹞○舊遊舊遊最憶三茅峯﹐往來采藥多仙蹤。菖蒲潭上花紫茸﹐勾漏井內丹砂紅。朱顏好駐不肯駐﹐是時只貪山水趣。誰知一別年向衰﹐幾日浮生悔虛度。逝將重訪煉金人﹐昨夢華陽洞中去。○哭汪三韓送我南遊日﹐傳杯頗盡歡。那知成永別﹐猶記勸加餐。落木秋城暗﹐歸舟暮雨寒。依稀追餞處﹐到眼劇悲酸。○阿玉阿玉殊堪憶﹐春來見面稀。去年方解語﹐臨別一牽衣。鹵井黃沙路﹐潮灘白板扉。昨逢鄰曲道﹐日日望予歸。﹝詩之至者﹐不外一眞﹐此直字字眞矣。﹞○酬朱穆公天臺見懷四韻遠愧遺榮客﹐深居桐柏山。有時駕鸞鶴﹐遊戲九峯間。見我題名處﹐巖花幾度斑。因風發髙唱﹐千里慰離顏。﹝八語一气﹐風格自髙。﹞○懷吳野人先生伯鸞居廡下﹐元亮老籬邊。隱矣吳夫子﹐髙風齊二賢。憑舂常作客﹐采菊始歸田。想見行吟處﹐溪流繞數椽。﹝五六仍用分頂﹐气疏法密。﹞○悼亡姬成去艷春歸無復見峨眉﹐漠漠流塵晝掩帷。鬥艸尙憐扶病日﹐看花長記返魂時。﹝自注﹕沒一夕復蘇﹐索桃花數枝﹐插枕畔﹐少頃而逝。﹞香消翠袖籠猶在﹐影暗紅窗鏡未移。從此鍼樓愁獨上﹐去年同制《鵲橋》詩。○送陳射文出關省親北望雲山气早秋﹐煩將一語慰邊愁。時淸屢見生還客﹐會有恩波到白頭。﹝射文之親﹐應是遣戍關外者﹐故以生還望之。﹞○展園次兄遺札艸綠池塘夢已殘﹐西堂無復共盤桓。空餘懷袖三年字﹐零落銀鉤忍淚看。☆吳雯字天章﹐山西蒲州人。應博學鴻辭不遇。著有《蓮洋集》。○徵君詩淸挺生新﹐趙秋谷宮贊謂「千頃之陂﹐不可淸濁﹐天姿國色﹐粗服亂頭亦佳」﹐恰稱其詩之分量。○徵君詩名因新城尙書揄揚而重﹐然新城之詩牢籠眾有﹐熔鑄羣言﹐而徵君不使才﹐不逞博﹐不尙聲華﹐不求娟好﹐固各行其是者。而新城賞之﹐不啻口出﹐意所合者在神理意味﹐而不在軌轍之同途者耶﹖○遙題王咸中石塢山房積水浮九州﹐東南益蕩。人家半洲島﹐蘿互蒙密。具區我舊遊﹐石塢君棲逸。至今堯峯上﹐猶上堯時日。窗外一湖明﹐階前眾山出。春風散巖花﹐細雨澑崖蜜。仙靈海來往﹐眞儒間儔匹。表聖具生壙﹐維摩得丈室。泉聲四回抱﹐嶺勢百﹛山律﹜。何日復ぷ糧﹐爲君訪衡泌。﹝堯峯十字﹐新城尙書以此賞識。﹞○黃湄先生遊太華山遂得結屋地賦贈車箱谷口云﹐白照松間路。誰能訪叔卿﹐巖竇一身度。黃門具奇情﹐振策禦風步。萬仞入洪蒙﹐理勝境無怖。壑轉晦明錯﹐樹老丹靑誤。俯見蒼蒼原﹐明河正東注。驟雨忽翻瀑﹐肘腋蛟螭怒。須臾亙長虹﹐關陜半呈露﹐徑側修竹倒﹐石迸垂藤護。相逢紫煙客﹐目擊道皆寓。齋房肉芝香﹐石松花聚。卜居志已得﹐探幽坐成趣。嗟我生勞勞﹐入世每多懼。夢系毛女壇﹐身遠將軍樹。日月對晴蓮﹐塵容自生妒。何年便結鄰﹐同住云生處。﹝十字奇警﹐寫長虹人未到此。﹞○羊山落日山風吹﹐長松亂淸影。白雲逗殘雪﹐忽見前峯暝。野鳥下寒竹﹐孤僧汲修綆。聊欲遂幽尋﹐理策度西嶺。﹝左司。﹞○雜詠樓居有何好﹐仙人苦畱戀。金銀雜玉階﹐終是世俗見。王頭與士壠﹐達者兩不羨。富貴不可求﹐況復貧與賤。嗟我果何從﹐一愚了千萬。﹝卽韓子「歸愚識夷途」意﹐寫來生辣。﹞○次靑縣題壁去年九月長安來﹐鯉魚風起船旗開。本年三月舊山去﹐馬上綠楊掠飛絮。舊山風景復何如﹐昨日家人有報書。當門萬里昆侖水﹐千點桃花尺半魚。○東方曼倩避世依金馬﹐浮沈豹尾中。借車心自壯﹐割肉气何雄﹗學豈干時富﹐財因取婦空。堂堂責董偃﹐眞有大臣風。﹝結有特識﹐彼以神仙詼諧目之者﹐眞肉眼也。﹞○憶棲巖寺最憶棲巖寺﹐招涼有舊亭。河流周郡白﹐山勢入關靑。崖斷蜂畱蜜﹐松髙鶴墜翎。盧師吾有約﹐許共一函經。﹝新城欲以「山入百蠻靑」句敵之。﹞○望華山蓮花五千仞﹐靈孕自洪蒙。每變風雲色﹐能參造化功。陰將連太白﹐气自滿關中。欲問眞源在﹐仙人住蕊宮。﹝「气自滿關中」﹐五字千古。﹞○雲中寺天半雲中寺﹐四山皆白雲。我來雲際宿﹐卻憶雲中君。塔影當晴出﹐濤聲入夜聞。此中有猿鶴﹐莫勒《北山文》。﹝起四語﹐盛唐人有此風骨。﹞○寄向書友曾聞向始平﹐能注《南華經》。之子眞苗裔﹐江山發性靈。寒蛟終謝餌﹐老鶴不梳翎。載酒鶯花節﹐長吟入洞庭。○古意柬徐勝力美人艷南國﹐顏色如朝霞。昨來耶溪上﹐妒殺芙蓉花。秦珠隨月滿﹐越練逐風斜。獨慕孤髙義﹐今年尙浣紗。﹝太白。﹞○宿吳山寺樓簡嚴灝亭先生蕭蕭暮雨爭寒榛﹐獨倚髙樓少四鄰。江上黿鼉悲鼓角﹐下方燈火散星辰。《梅花》何處三更笛﹐寒食無家萬里人。不是相逢嚴僕射﹐天涯誰念艸堂貧。﹝一句含三層意﹐從「萬里悲秋長作客」一聯悟出。﹞○明妃不把黃金買畫工﹐進身羞與自媒同。始知絕代佳人意﹐卽有千秋國士風。環幾曾歸夜月﹐琵琶惟許托賓鴻。天心特爲畱靑冢﹐春艸年年似漢宮。﹝弔明妃並寫懷抱﹐方脫前人束縛。﹞○吳門初春聞道江漧冰漸消﹐眼看芳艸坐無聊。酒杯總使愁中得﹐春色終難客裏銷。山鳥漫吟泥滑滑﹐吳娘偏唱雨瀟瀟。歸時借問金陵路﹐桃葉新添幾尺潮﹖﹝秀絕。﹞○齋居瓠落何須慮大樽﹐蕭然無客款柴門。《春秋》未習嚴彭祖﹐《紀傳》常輕褚少孫。下澤幾曾驅款段﹐長河終擬溯昆倉。雷聲太白連朝急﹐次第墻東過雨痕。○文中子舊居汾水湯湯繞舊居﹐白牛溪畔雁飛初。早知道不關窮達﹐應悔金門輕上書。﹝上書於隋文﹐非其時也。如此持論﹐文中亦應首肯。﹞○題雲林秋山圖爲查徳尹經營慘淡意如何﹐渺渺秋山遠遠波。豈但華謝桃李﹐空林黃葉亦無多。﹝石田翁仿雲林畫﹐其師杜瓊從旁觀之﹐曰「又過矣﹐又過矣。」解得此意﹐方得此詩之妙。﹞○贈少年二十少年望麟閣﹐盤馬彎弓气磅礡。眼前都尉知是誰﹐雲中但看雙雕落。○戲贈李武曾沈醉東風盧女弦﹐泥人佳句滿題箋。預愁長夜無春色﹐徧種桃花作墓田。﹝猶有未忘生死者在。﹞☆馮樾字个臣﹐江南松江人。○過陳畱天邊鵠影客心傷﹐落日驅車過外黃。誰具艸蔬邀郭泰﹐自慚名姓賞中郎。巴河風起荒煙黑﹐博浪雲開遠樹蒼。明發梁園舊遊地﹐十年潦倒愧行藏。﹝典切處有自己身分。﹞☆楊岱字東子﹐四川彭縣人。○棧道鳥道與天齊﹐盤云萬壑低。層巒飛瀑下﹐空木亂猿猿。山勢危巴郡﹐邊聲隔隴西。可憐存輦路﹐煙雨艸萋萋。﹝起步有聲有勢。﹞○夜泊夜船將泊棹歌齊﹐芳艸萋萋野路迷。只有斷猿無宿處﹐最髙枝上徹明啼。☆劉淑頤字百年﹐湖廣麻城人。○四時詞雲母空窗曉煙薄﹐﹝溫庭筠。﹞池邊雨過飄帷幕。﹝許渾。﹞日長風暖柳靑靑﹐﹝賈至﹐﹞銀錢千條度虛閣。﹝韓。﹞捲簾巢燕羨雙飛﹐﹝羅隱。﹞芳艸王孫歸不歸﹖﹝韋莊。﹞曾寄錦書無限意﹐﹝劉兼。﹞篋香消盡別時衣。﹝錢。﹞午睡醒來愁未醒﹐﹝張子野。﹞煩襟乍觸冰臺冷。﹝韓。﹞白蓮池畔送淸香﹐﹝皮日休。﹞樓角漸移當路影。﹝白居易。﹞臨風興嘆落花頻﹐﹝魚玄機。﹞又喜幽亭蕙艸新。﹝杜牧。﹞永日迢迢無一事﹐﹝韋莊。﹞雙雙斗雀動階塵。﹝元稹。﹞水映輕苔猶隱綠﹐﹝馬懷素。﹞夜窗颯颯搖寒竹。﹝劉惠。﹞井邊疏影落髙梧﹐﹝羅隱。﹞鳥啄風箏碎珠玉。﹝元稹。﹞覺來紅樹背銀屏﹐﹝韋莊。﹞露濕叢蘭月滿庭。﹝孫氏。﹞扃閉朱門人不到﹐﹝魚玄機。﹞輕羅小扇撲流螢。﹝杜牧。﹞城上暮云凝鼓角﹐﹝許渾。﹞狐裘不暖錦衾薄。﹝岑參。﹞樓寒院冷接平明﹐﹝李商隱。﹞檐外霜花染羅幕。﹝陸龜蒙。﹞煙生密竹早歸鴉﹐﹝郎士元。﹞向鏡輕勻襯臉霞。﹝韓。﹞遲日未能消野雪﹐﹝皇甫冉。﹞故穿庭樹作飛花。﹝韓愈。﹞○音節悠揚﹐無集句痕迹﹐與周靑士七歌集句﹐可云異曲同工。﹞○贈宋牧仲方伯曾入甘泉侍武皇﹝李郢﹞﹐暫隨紅旆佐藩方﹝韋莊﹞。長承密旨歸家少﹝王建﹞﹐出使星軺滿路光﹝錢起﹞。謀略久參花府盛﹝韋渠牟﹞﹐風流三接令公香﹝李頎﹞。共言東閣招賢地﹝孫逖﹞﹐肯爲詩篇問楚狂﹝周賀﹞。●卷十五☆邵長蘅字子湘﹐江南武進人。十歲補弟子員﹐後爲奏銷案糸圭誤﹐以山人終其身。著有《靑門集》。○山人古文與侯朝宗﹑魏叔子稱鼎足。詩瀏漓頓挫﹐力追唐人。嘗選有明何信陽﹑李北地﹑王州﹑李滄溟四家之詩﹐矯錢牧齋持論偏駁﹐而以程孟陽詩爲纖佻﹐識者韙之。晚歲入宋商丘中丞幕府﹐乃變蘇﹑黃﹑範﹑陸之派﹐亦宋詩中矯矯者。然視從前如二手矣。玆所存者﹐皆《靑門簏稿》《旅稿》中作﹐《剩稿》中只略采云。○經彭蠡湖口望廬山晨帆發馬當﹐景昃停湖匯。北渚搖淸陰﹐南灣走蒼靄。迥眺極芊綿﹐羣山爭瑣碎。蒼然雲霧中﹐拔起匡嶽大。絳气天闕縈﹐白雲山腰會。遠岑抱積雪﹐近巖屯ЩЪ。倒景澄湖光﹐飛瀑濕天外。延佇情彌結﹐攀躋阻莫遂。五老空煙霞﹐九疊竟茫昧。慚愧夙心乖﹐臨風一長慨。﹝連下《潯陽舟中作》﹐胎源小謝。﹞○潯陽舟中作羈心零雨悲﹐水宿風潮倦。玆晨廓澄霽﹐沿流愜佳玩。綠英媚芳洲﹐雜花覆春岸。靑天鏡中流﹐浴鳧沙際亂。落日碎江光﹐林巒采余絢。靡霏遠煙生﹐霏霏夕暉眩。蒼然望廬山﹐山靄旦暮變。絳霞晨幹霄﹐嵐气夕冪。近巒或浮黛﹐遠瀑如縈練。賞奇得新歡﹐覽物有餘戀。山水忄詹娛人﹐客懷爲一遣。○雜詩撫劍忽不懌﹐去上歌風臺。河流日夕迅﹐莽莽寒云ㄨ。帳殿下牛羊﹐空蒿萊。極目見芒碭﹐古人骨已灰。蕭曹自刀筆﹐樊灌奮駑駘。起附龍鳳﹐英風被八垓。途窮蹶駿足﹐運適伸庸材。擾擾路旁子﹐疇知衷所哀﹖﹝起勢慨慷﹐途窮二語﹐括盡揚子《解嘲》中後一段意。﹞○漁父東湖有漁父﹐艇倚淸溪瀨。垂竿秋雨中﹐棹歌夕陽外。九月蘆花白﹐西風鯉魚大。釣亦未必得﹐得亦未必賣。扣之默無言﹐鼓悠然邁。﹝覺非夷非惠﹐聊以忘憂﹐猶不免自道身分﹐此更超然。﹞○熊經略經略用﹐遼沈完。經略罷﹐遼沈殘。再起田間賜劍印﹐經持日戰玄黃分。六萬蕩平竟何有﹐撫臣主戰經主守。一夜廣寧風鶴驚﹐撫臣先走經亦走。撫臣庸愚何足齒﹐柰何經略也惜死﹖若使慷慨提孤軍﹐扌耆拄殘疆報天子。縱然馬革裹屍還﹐九尺昂藏一男子。柰何經略也惜死﹐不死西曹死西市。九邊傳首魂有知﹐目炯電光血裂眥。﹝經略之誤﹐在廣寧之走﹐其實經理遼﹑沈﹑具有將略﹐不應與王化貞同罪也。傳首九邊﹐羣姦借經略以殺楊﹑左諸公耳﹐天下冤之。一結凜凜有生气。﹞○周將軍槍狂驅萬﹐橫嚼九州無完土。丘成血骨﹛亡皿﹜成池﹐所過堅城孰抗拒。寧武一城如彈丸﹐誰與守者周將軍。將軍票鷂健絕倫﹐生駒攪陣刀截云。見賊如猥身逾輕﹐手挈髑髏茜袍腥。力竭罵賊血嚙齦﹐旗竿矢集怒益震。閨中紅顏能殺賊﹐十發十殪無虛鏑。昆山火焰紅玉﹐天壤寥寥兩全節。大同宣府眞奴儕﹐兩鎭降書同日來。長驅京闕疾於矢﹐賊談寧武猶咋指。列鎭盡如周將軍﹐我輩那能飛至此﹖﹝賊逼寧武﹐將軍血戰七晝夜﹐巷戰死。夫人劉善射﹐發一矢輒斃一賊﹐城陷﹐闔門自焚。末卽用流賊語作結﹐健悍有力。○大同﹑宣府謂姜襄﹑王承蔭之迎降也。詳見後李玉洲太史詩中。﹞○城根婦彼何者婦﹐椎髻蒙茸。朝拾馬通﹐暮拾馬通﹐衣單腹餓﹐拾不滿籠。路逢故鄕女伴﹐對泣訴苦音語同。夫婿官二千石﹐得罪長流口外﹐生死不得消息通。身籍王侯門﹐嬌兒略賣安知西與東。今日跣腳垢面城根婦﹐當年侍女如花紅。○守城行﹝紀時事也﹐事在己亥六月。﹞明星爛爛髙十丈﹐城樓雉堞屹相向。吏持府帖呼點丁﹐十家九家驅上城。黃昏麗譙鼓角鳴﹐城頭燈火爭繁星。紫髯太守雄且豪﹐靴絳纓跨兩刀。馬蹄踏踏何其勞﹐貫三鞭七聲嗷嘈。昨日傳聞羽書至﹐長江六月無行估。戰艦還防揚子渡﹐遊兵已圍太平府。縱令消息未必眞﹐杞人憂天獨苦辛。卽防此輩易激變﹐盜賊往往皆良民。星沈雞唱太守至﹐愼莫偶語行棄市。﹝可逼少陵《新樂府》。﹞○解仲長畫十八學士圖歌秦王虯髯一尺鐵﹐提槊親摑中原血。晝開天策羣龍趨﹐諸公衮衮皆英傑。當時立本傳畫圖﹐千載想象猶能識。我家此障解翁筆﹐宣和院體工設色。臺榭渲染輝丹靑﹐宮殿玲瓏麗金碧。頗工人物良苦思﹐舊本摹拓開須眉。宮袍緋紫雜靑綠﹐腰帶撻尾紛悅垂。仿佛銅龍散講後﹐晝遲行樂分曹偶。房公微笑杜公坐﹐投壺散帙無不有。就中一人落筆酣﹐細看恐是虞世南。其餘學士貌各異﹐峨峨列坐票彡華。卽論畫馬亦殊絕﹐奚駒十八森成列。銀鞍金﹝A14E﹞音晚髙纏釒﹐三匹翹足五匹嚙。太液淡淡春風波﹐黃須奚官白靴。牽來十匹池上浴﹐丹鬃剪刷噴桃花。可憐人馬爭輝寵﹐憑軒坐久神逾竦。憶昔風塵際會初﹐君臣契合水與魚。功成開府迨淸暇﹐舂容翰墨非荒娛。只今朝野仍艱虞﹐時危整頓英雄需。撫圖懷古心郁紆﹐書生豈有封侯顱。慷慨擊碎玉唾壺﹐髙吟《梁父》浮雲䢐。﹝十八人豈能悉數﹐點房﹑杜﹑虞三人﹐其餘以虛筆該之﹐可悟繁簡虛實之法。﹞○五人墓行春光淡沲山塘路﹐遊絲晴絮嬌芳樹。路旁剝落三尺碑﹐云是前朝五人墓。借問五人誰﹐中間突兀顏佩韋。東西四冢排累累。墓門晝鎖松風回。書生曾讀前朝史﹐依稀能說前朝事。天啟年間歲在寅﹐緹騎四出驚狂犭制。此時一舸飛吳閶﹐靴繡襖來昂藏。吏部短衣出就逮﹐﹝自注﹕周忠介順昌。﹞觀者擁塞如堵墻。轟薨萬口那可辧﹐哭聲震天日色黃。五人大呼奮臂起﹐形勢忽う羹螗。誰何一校先橫屍﹐中丞卻避禦史忙。詔收棄市罪激變﹐至今死骨傳芬芳。憶昔逆閹恣塗炭﹐釒吳斧銅甕衣冠殃。諸公駢首塡牢戶﹐東林首指左與楊。輿就考備五毒﹐屍虫嚙肌不得葬。﹝葉玆郎切。﹞委鬼更灼天焰﹐穹祠金榜蛟龍翔。鳳闕敢擬至尊埒﹐龜趺忍立成均旁。往往蒿呼九千歲﹐冕旒衮玉爭輝煌。寧知勢歇頓翻覆﹐阜城自絕閹奴吭。生祠處處毀斥盡﹐木石估值充邊防。豈惟閹祠旋毀撤﹐廿年變故那能說。鼎湖鳧雁飛滿天﹐鐘山天壽狐貍穴。玉匣珠襦夜不扃﹐皇陵白骨愁冬靑。眼前寂寞一А土﹐參天檜柏蒼虯鱗。年年寒食山橋畔﹐指點飛花說五人。﹝順敍魏奄之流毒﹐勢便平直﹐此從擊緹騎後﹐用憶昔二字追敍﹐自得順逆相生之法。末幅蒼涼激壯﹐一往神來。﹞○沛縣官舍畱別楊簡庵表兄我騎白黿浮江來﹐連濤倒蹴羣山開。黃河咆哮黑浪惡﹐一月始及歌風臺。骨肉五年不相見﹐風塵睹吾兄面。我昔弱齡今有須﹐君亦蹉跎四十餘。薄宦千里不快意﹐一官仍擁靑氈居。感君意气與君好﹐流連累月開懷抱。夜飲酣呼玉屈卮﹐晝遊連騎金腰。髙秋九月天气涼﹐呂母冢上塵沙黃。出騎快馬風比捷﹐從少年輩逐兩獐。弓弦拓作霹靂響﹐餓鴟飛去敫空桑。割鮮野飲气益壯﹐肯作新婦車中藏。歸去歡宴不知夕﹐羌樂琵琶鼓箏笛。明河欲沒斗西斜﹐主人稱壽客離席。吁嗟遊子如轉蓬﹐作客未幾行窮冬。忽憶故鄕行樂好﹐黃雞正肥新ド紅。明日驪駒更東首﹐馬上別君但揮手。北風發短後衣﹐蕭條中野行人稀。廣陵驛前暮潮落﹐京峴山頭雪片飛。河水遙遙接江水﹐別淚與之誰是非。﹝超然而入中射獵一段﹐排宕飛揚﹐神似太白。﹞○雪後登樓滕王閣放歌我攜鐵笛羅浮回﹐豫章城頭吹落梅。羅浮仙人太狡獪﹐蜚廉滕六供呵搗。亂灑梅花徧原隰﹐千峯一夜爭皚皚。曉披白鶴氅﹐獨上滕王閣。九疊屏風失靑翠﹐瓊樓十二垂珠箔。長江氵渺迷孤篷﹐漁舟藏浦髙桅泊。團團萬頃水晶盤﹐一片寒光冪寥廓。初疑海上浮神山﹐蓬壺縹緲不可攀。其物禽獸皆白色﹐﹝自注﹕用《封禪書》語。﹞銀爲宮闕虛無間。又疑誤跨玉虹入月府﹐玉兔抱杵凍不舉。霓裳對對舞仙姝﹐淸虛髙處寒如許。回頭雉堞堆璨差﹐檐冰拄地鐸鈴語。麟麟萬瓦濕煙浮﹐旋覺此身尙塵土。忽憶滕閣今千年﹐滕王蛺蝶隨荒煙。子安退之骨已朽﹐何況珠簾歌舞當時妍。惟有西山只如舊﹐此中棲隱多神仙。洪崖丹竈流銀汞﹐蕭史茅龍耕石田。我欲左攜葛勾漏﹐右挽梅子眞﹐徑呼玉虯騎上天﹐雲中縞鶴紛翩躚。或言神仙之說竟茫昧﹐且飲美酒酡朱顏。向晚江山轉淸絕﹐逸興云坐超忽。夜深蹋雪還上來﹐揮手寒窗招海月。﹝茫洋渾涵﹐千變萬狀﹐極才人之能事。﹞○江急江急雨冥冥﹐江豚吹浪腥。濤奔遠岸白﹐峯逐去帆靑。野戍春低樹﹐灘舟火聚星。長年趁風便﹐向晚更揚ぎ。○九江吳楚一江共﹐波濤九派分。湖光寒自白﹐廬嶽曉常云。虎鬥荒村迹﹐猿啼落日聞。琵琶亭廢久﹐楓葉正紛紛。○哭亡兒土遺編翻不忍﹐轉憶課經時。過愛翻成薄﹐求全屢受笞。一燈寒夜影﹐十載膝前兒。辛苦成何事﹐酸心我不慈。﹝卽「鞭撲過多憐較少」意﹐一經烹煉﹐便覺不凡。﹞盥櫛經旬懶﹐衣衫漬淚痕。伶俜余此日﹐門戶且誰論。痛我無兄弟﹐憐渠是冢孫。昨朝寒食奠﹐只立黯銷魂。﹝直白語﹐悲痛彌深﹐一結卽柳州《寄許孟容書》中「顧盼無後繼者」意。﹞○登歌風臺懷古芒碭眞人乘赤龍﹐故鄕行幸有遺宮。壁埋蝌蚪荒碑在﹐木落牛羊寢殿空。湯沐百年歡父老﹐衣冠十日擁兒童。淮陰已族黥彭醢﹐慷慨何須悲《大風》﹖﹝歌《風》時﹐韓﹑彭﹑黥俱已族矣﹐思猛士何心耶﹖﹞○望鐘山陪京雉堞迥蒼然﹐重憶髙皇逐鹿年。汗馬北騰穿碣石﹐長虹南倚劃吳天。鼎湖龍去離宮鎖﹐復道花繁紫禁偏。悵望寢園今寂寞﹐牧人秋臥孝陵煙。○和楊陶云感懷時左遷新建少府汝從移疾臥煙蘿﹐幾載麻衣廢《蓼莪》。海內君親余痛哭﹐天南魑魅答悲歌。潮吞章貢江聲急﹐翠削匡廬郡閣多。想見元嬰遺迹在﹐珠簾畫棟近如何﹖﹝詩成於世祖初賓天時﹐故有第三語。﹞○登吳城望湖亭鄱湖湖合贛江流﹐倚檻江湖望轉幽。湖勢北搖匡嶽動﹐江聲西擁豫章浮。魚龍晝嘯千艘雨﹐日月晴懸一鏡秋。回首戰爭曾此地﹐荻花蕭瑟隱漁舟。○題冀渭公所藏楊忠湣梅花詩卷﹝渭公大父梅軒﹐故官比部郎﹐忠湣頌系時﹐先生傾身橐飠﹐忠湣髙其詣﹐爲作此卷。同時周旋詔獄﹐霸州王繼津﹑太倉王元美及應生最著﹐先生事世鮮知者。康熙丙辰﹐渭公來吳閶﹐出卷示余﹐蓋百二十餘年物矣。展捲肅然﹐敬題其後。﹞黯淡緗綈墨影寒﹐那能展捲不ォ瀾﹖當關虎豹麋軀易﹐畏路風波仗友難。濺血九原仍化碧﹐批鱗一疏獨畱丹。文山詩句眉山筆﹐古瘦淸香再拜看。﹝自注﹕忠湣有「古瘦淸香原太始」之句。○重忠湣及周旋詔獄畫梅意﹐只用一點已足。﹞○登太湖西峯山色蒼蒼積翠回﹐沿緣仄徑入莓苔。嶺邊風葉藏僧寺﹐樹杪飛泉灑客杯。淸磬一聲松子落﹐白雲萬頃太湖來。三髙惆悵俱陳迹﹐落日山空樵唱回。☆張宮字處中﹐江南華亭人。○飲沈驚生池館嘉樹俯城陰﹐居然爽气深。非秋常落葉﹐不夜有歸禽。丘壑容芝艸﹐冰霜耐竹林。主人山水志﹐誰與共淸音﹖○送李素心之嶽陽畫舫中流芳艸齊﹐臨風張樂洞庭西。從官諭蜀通三峽﹐大將平蠻下五溪。衡嶽雲開鴻雁度﹐巴陵月落鷓鴣啼。好憑羽扇成雄鎭﹐荒服於今靖鼓鼙。﹝初平三楚之後﹐故有頷聯。﹞☆陸次云字云士﹐浙江錢塘人。官江陰知縣。著有《澄江集》。○云士詩本眞性情出之﹐故語多沈著﹐而所選詩轉在宋﹑元﹐以之怡情﹐不以之爲宗法也。○雜感雷霆能擊人﹐獨畏操莽威。鬼神能福人﹐獨於孔孟遺。今古無鑑戒﹐禍亂相乘除。問天天不言﹐屈平空著書。﹝四十字中﹐可抵一篇《天問》。﹞北地每苦寒﹐狐貉出天山。南地每苦熱﹐葛生於越。人之所欲須﹐天意預爲設。大哉造化功﹐於世何所闕。﹝天道自然﹐君子亦因其自然而已。﹞芝蘭出穢壤﹐芙蕖生淤泥。賦性自芳潔﹐於此徵神奇。君子處濁世﹐師惠以全夷。何必登首陽﹐髙歌懷《采薇》。﹝見皎皎易污﹐易缺也。師惠﹑全夷﹐指出持身處世之道。﹞○出門堂上有慈親﹐身外無昆季。承歡賴妻賢﹐委之以爲弟。弱女方四齡﹐初知離別意。恐其牽袂啼﹐深傷遊子緒。乘彼睡未醒﹐溫存加絮被。拜母不能言﹐揖妻交重寄。此際心若摧﹐出門方隕涕。﹝字字眞至﹐「出門方隕涕」﹐前人未經道過。﹞回首望家山﹐漸遠山漸低。側聽岸旁語﹐鄕音已漸移。放舟入大河﹐煙水無端倪。偶逢相識人﹐遙呼心依依。無如交行舟﹐倏忽已遠離。○泛洞庭湖大浸數五湖﹐莫大於洞庭。時當春夏交﹐雪融水气蒸。仰視但有天﹐與波同一靑。茫茫六合中﹐不見大塊形。三老弄洪濤﹐澎湃意所輕。至此乃敬愼﹐風正始揚ぎ。同舟色俱靜﹐半帆容與行。此中有楠木﹐千載成英靈。出沒每不時﹐異響令人驚。舟婦散紙錢﹐徐徐乃就平。死生呼吸間﹐宴坐猶兢兢。吁嗟縹緲中﹐難測鬼神情。或問傳書事﹐心知不敢應。﹝是賦洞庭別於賦海﹐楠木數言﹐寫來恍忽變幻﹐疑鬼疑神。﹞○君馬黃君馬黃﹐臣馬白。君執﹐臣執璧。君意皇皇臣翼翼﹐四海會同來有繹。和在鑣﹐鸞在軾﹐驕驕八駿不齊色。馳驅不向昆侖陟﹐馬之良﹐良以徳。○志感人生當遺顯﹐每淡布衣交。誰肯居臺閣﹐猶能念艸茅。朱輪來北闕﹐土室訪西郊。古道今還在﹐淳風近有巢。○登岱得過三觀下﹐因上岱宗巓。海吸長河遠﹐天包大地圓。五更先見日﹐九點半升煙。孰謂方隅廣﹐回環睥睨前。﹝「天包大地圓」﹐形天地之全也。五字極寫岱宗之髙。﹞○白溝河道出白溝河﹐沈吟喚柰何。古今陵谷變﹐髙下戰場多。厲鬼依殘骨﹐耕人拾斷戈。烽煙嗟又甚﹐搔首一悲歌。○五溪雜詠崎嶇幽谷裏﹐盡是碧雲阿。祖每尊盤瓠﹐祠皆祀伏波。峒民參漢俗﹐溪女唱苗歌。漑種漁樵暇﹐悠然臥薜蘿。掛帆將匝月﹐猶在亂流中。野豕能飛箭﹐江豚善拜風。安危憑激浪﹐行止信孤蓬。影落南天外﹐飄零望斷鴻。○天下大師墓水關西出隱浮屠﹐燕子飛來半月孤。病虎無心看北固﹐潛龍有恨遜南都。十三陵外余А土﹐二百年來失鼎湖。一自桑田成海後﹐總啼鵑血灑平蕪。﹝天下大師﹐系元僧人墓。建文無出亡之事﹐前人辧之詳矣。此仍舊說而賦之。○病虎謂道衍也﹐道衍有「北固靑靑眼倦看」句。﹞○疑冢疑冢累累漳水頭﹐如山七十二髙丘。正平只有墳三尺﹐千古安眠鸚鵡洲。﹝大爲文人吐气。﹞○詠史儒冠儒服委丘墟﹐文采風流化土苴。尙有陸生坑不盡﹐畱他馬上說《詩》《書》。○題荊山石壁寄語山靈聽嘯歌﹐連城再刖嘆如何﹖人間碧眼應難遇﹐莫產瓊瑤誤卞和。﹝七言絕每能用意﹐不減《缶鳴》。﹞☆章靜宜字湘禦﹐江南長洲人。諸生。○湘禦爲素文﹑鶴書之弟﹐九儀之兄﹐四先生並擅才華﹐名滿大江南北間。湘禦尢工於詩﹐近人鮮有知者。○擬劉太尉傷亂宗社覯厄運﹐夷夏亂皇綱。神州盡糾紛﹐鮏羴逼晉陽。余本炎精裔﹐投職事危疆。思將南山石﹐一補天柱荒。妖氛煽四野﹐中道罹昆岡。上慚楚包胥﹐請師救國殃。下愧漢竇融﹐保境拒彊梁。遺軌寧不仰﹐微志竟莫償。身同南冠囚﹐撫膺涕泗滂。心如髙懸旌﹐因風尙飛揚。吹篪淒我懷﹐鳴笳斷我腸。孝行旣已虧﹐忠名徒自傷。功勛付逝水﹐意气亦何常。﹝寫出越石心事﹐詩格亦幾如唐臨晉帖。﹞○汴梁行汴州城內風鶴驚﹐汴州城外連軍營。一夜金堤雷電起﹐千年玉殿波濤聲。大梁自古繁華地﹐三市風光最明麗。西連伊闕作屏藩﹐北控成臯如帶礪。髙帝當年辟艸萊﹐分封萬騎自天來。蘭窗仍起飛雲殿﹐樹寢還通造字臺。子孫奕祀承靑社﹐議親常得君王赦。傳來樂府勝河間﹐制就新聲誇鄴下。東風十里覆長堤﹐萬樹千條各向西。珠履盡知公子客﹐寶釵時見舍人妻。金梁明月空中度﹐玉津芳艸迷歸路。園內雙雙蛺蝶飛﹐橋邊隊隊驊驑駐。雙雙隊隊更如何﹐紫陌朱城拂逝波。自言百歲來歌舞﹐自謂三時競綺羅。綺羅歌舞無窮極﹐炎天烽火嗟何及﹗北地誰知靑犢鳴﹐東門忽見黃虯入。飄零雉堞少人行﹐牙旗大纛自縱橫。波翻夏后前朝廟﹐潮打梁王舊日城。故侯冷落悲徒步﹐新鬼荒荒泣煙霧。鸛雀髙棲敖氏倉﹐鴛鴦虛抱相思樹。至今榛棘尙成行﹐落日寒沙古戰場。無忌已知新去魏﹐相如不復遠遊梁。遊人對此空嗟棹﹐胡笳蘆管聲中老。牧馬常過屠肆旁﹐射雕每向彜山道。淒涼今古不須哀﹐極目秋風萬里開。試向東都更長眺﹐銅駝金穀半荒垓。﹝此感流寇決河灌城而作也。前寫汴梁之盛﹐後形汴梁之衰﹐婉轉悠揚﹐初唐風調。﹞○晚泊京口舟行易日暮﹐旅泊背孤城。酒力當秋勝﹐鄕心逐夜生。人煙都會地﹐風雨大江聲。明發空南望﹐蒼然北固橫。○夏日雜感蕪城柳色綠成陰﹐詔遣賢王羽騎臨。風急雙雕辭塞口﹐天淸萬馬浴江心。虛傳此地繁華久﹐誰念當年戰伐深。歌吹竹西如尙在﹐休教笳管漫相侵。○金陵雞鳴山上滿靑莎﹐玄武湖邊空碧波。艸滿故陵埋石馬﹐月明荒徑泣銅駝。六宮夜雨棠梨落﹐萬里秋江葦荻多。猶有南朝城堞在﹐景陽遺恨獨悲歌。﹝聖祖南巡後﹐修茸孝陵﹐禦書「治隆唐宋」碑額﹐非復向時園寢矣。詩成於未巡幸時﹐故有第三語。﹞○京口作鐵甕城西鼓角催﹐扁舟遙自秣陵回。天淸瓜步中流見﹐風起長江動地來。楚蜀帆檣千里集﹐金銀山寺兩峯開。秋光潦倒南遊客﹐落日魚龍夜夜哀。﹝七律沈雄蒼老﹐信陽﹑北地之間。○銀山俗名﹐對金山而言﹐實卽蒜山也。﹞☆顧景星字黃公﹐湖廣蘄州人。著有《白茅堂集》。○題內府所藏唐人百馬卷子開元廏馬四十萬﹐天寶從龍誰最健﹖夜宴火鼓延秋門﹐晝爭豆莖感陽店。萬里橋頭百存一﹐騎去東宮還幾匹﹖當時芻秣盡凡才﹐急難何曾見騰逸。此圖蒲稍僅百馬﹐毋乃樂坊教成者﹖細看不是臨陣姿﹐可惜登牀汗流赭。黃衫奚官三五人﹐鏤花玉帶繡抹巾。羈前寶絡墜金鐸﹐覆以羅帕承錦茵。可憐賊破西京後﹐此馬全爲承嗣有。鼓聲應節反見妖﹐血碎桃花死猶吼。圖藏內府已十年﹐相傳畫手南唐前。畫師有意惜奇駿﹐不遣驅馳供舞筵。君看老驥還遭放﹐盡有驊驑气凋喪。苜蓿難逢大宛種﹐蓯蓉屢濕邊庭瘴。ㄈ儻何須四百蹄﹐壯觀爭多眞畫師。轉思不世出﹐天子獨乘何所之﹖﹝「芻秣盡凡才」二語﹐比當時豢養庸流﹐臨難退避﹐如陳希烈﹑張之輩﹐而顏眞卿之忠直﹐不識爲何如人也。借題發揮﹐乃見作手。﹞☆汪徵遠字扶晨﹐江南徽州人。○天平工入師子林深松寒白石﹐僻路到人稀。仰見髙峯頂﹐孤僧采藥歸。云多從杖起﹐鳥不上山飛。薄暮一聲磬﹐猿公來款扉。﹝向遊師子林﹐云滿幾席﹐半山卽無鳥聲﹐讀此詩﹐知眞寫得景出。﹞○上蓮花庵秋山鐘梵寂﹐蘿徑上崔嵬。意想不到處﹐峯巒忽盡開。石牀平落葉﹐古壁滿荒苔。更羨孤云逸﹐松顚自往來。﹝頂有到者﹐方知「豈有此理」題額﹐三四語卽是此意。﹞○坐狎浪閣髙閣臨溪水﹐薄暮軒窗開。不見庵中僧﹐微雨潭上來。﹝「不見庵中僧」二語﹐王漁洋謂其不愧古人。﹞☆汪洪度字於鼎﹐江南歙縣人。諸生。著有《餘事集》。○於鼎詩﹐漁洋定其全集﹐歌行中賞其《建文鐘》篇﹐雲中有史筆﹐非苟作者﹐今集中不見此詩﹐可惜也。○次街口萬山落飛瀑﹐競向淸溪會。瀠洄穿松杉﹐蔥紛映帶。積石竦劍芒﹐百里無靜瀨。篙師慣歌嘯﹐險絕了不礙。攢霄排巖巒﹐幽異此中最。轉惜險中﹐蒼黃出煙靄。漁火半明滅﹐海月上山背。家鄕送別人﹐已隔靑峯外。﹝遇險而驚﹐出險轉惜﹐無情人不知是語之妙。﹞○七里瀨日照丹霞西﹐雨來靑嶂東。船頭气澄碧﹐船尾陰溟蒙。峯交路疑盡﹐溪回趣無窮。渚淸水禽悅﹐徑碧巖花。束髮志沈冥﹐思躡客星蹤。曩遊已十載﹐老大仍飄蓬。山頂石乳滴﹐服食使顏紅。丹梯不可上﹐神仙杳難逢。何日謝塵緣﹐煙波從釣翁。﹝起四語﹐卽所謂「朝齊於西﹐崇朝其雨」也。弔嚴陵意﹐只於隱躍見之。﹞○蘗庵大師﹝自注﹕侍禦熊公﹐諱開元。﹞九尺老比丘﹐骨立石崖松。《楞伽》把一卷﹐兀坐西南峯。舉頭近帝座﹐低頭睨寰中。批鱗丹陛前﹐驅鱷滄海東。昔懷寧易平﹐托缽降毒龍。陽靈大地匿﹐雨雪春山空。樵徑白雲迷﹐何處尋孤蹤﹖○蘆中老人﹝自注﹕禮部郎王公諱泰徵﹞蘆中人易老﹐不復刺漁船。悲歌采薇蕨﹐歸臥西山巓。山路幸險﹐足音少人傳。气衰築難擊﹐不如弄雲煙。骨瘦薪難臥﹐不如枕淸泉。淸泉滌塵襟﹐雲煙幻眼前。憂思能傷人﹐誰禁遲暮年﹗○鼠渡江江北鼠﹐口銜尾結伴﹐成羣滿沙﹤角此﹥。飛塵滿野﹐烈日在天。江北農人﹐憂心如煎。江南稻秧齊﹐沃土不須雨。同類渡江﹐適此樂土。楚豫稻梁﹐堪足天下。今年不雨春復夏﹐估不開倉谷添價。鼠乎鼠乎﹐勿食禾黍。禾黍食盡﹐及爾同死。﹝由江北而及江南﹐兩地之禾同盡也。鼠俱餓死﹐其人可知矣。此種詩從《變雅》中來。﹞○翁履冰﹝翁挈稚孫暮歸﹐履冰上﹐中流值冰裂﹐落水死。﹞東家粟紅﹐西家粲白。借貸空歸﹐羞見河伯。河伯羞尙可﹐一家待我舉煙火。河水生骨膠渡船﹐攜孫傴僂行難前﹐誰知河心冰不堅。狐貍隔岸看墮水﹐枯桑槭槭酸風起﹐綏綏欲渡愁其尾。狐愁濡尾﹐翁與孫尙能履耶﹖﹝愁慘之音﹐幾不忍讀。﹞○紀歲珠﹝鄕鄰某﹐娶婦甫一月﹐卽行賈。婦刺繡易食﹐以其餘積﹐歲置一珠﹐用彩絲系焉﹐曰紀歲珠。夫歸﹐婦沒已三載。啟篋得珠﹐已積二十餘顆矣。﹞鴛鴦鳧雁鵠﹐柔荑慣繡雙雙逐﹐幾度拋鍼背人哭。一歲眼淚成一珠﹐莫愛珠多眼易枯。小時繡得合歡被﹐綫斷重緣結未解。珠累累﹐天涯歸未歸﹖﹝老杜《新婚別》﹐爲王家守河陽也。此爲行賈而別﹐倘所云重利輕別離者耶﹖結意不用說盡﹐婉約可悲。﹞○懷黃扶孟從來經易水﹐誰不念荊軻。有客自驅馬﹐秋風正流河。回頭山色遠﹐直北角聲多。日暮思鄕井﹐踟躕發浩歌。﹝憑空而下﹐千鈞筆力。﹞☆汪洋度字文治﹐江南歙縣人。○臂痛那能扛筆气如虹﹐自笑千鈞一握中。乍可偏枯猶半士﹐誰堪全折到三公。斜て卻似垂翎鶴﹐孑立還疑欲瘁桐。天意佚吾吾正懶﹐紙窗晏臥罷書空。﹝大雅之音﹐可配曹倦圃贈徐子能《跛足詩》。﹞○吳江舟夜水驛迢遙望不分﹐愁心落葉共紛紛。扁舟一夜搖江月﹐入夢吳歌斷續聞。﹝吳歌以吳江爲最﹐用來獨切。○予畱日下六年﹐歸過望亭﹐半夜聞吳歌聲﹐知家鄕已近。讀此覺情景逼眞。﹞☆彭始奮字中郎﹐河南鄧州人。○滇南久客愁攀廢範松﹐舉家天末盡相從。蠻兒乘象同牛馬﹐道看花無夏冬。近接漏天常作雨﹐倒流滇水不朝宗。獨斯攬勝遐荒外﹐恨未曾登雞足峯。○寄隴西觀察趙韞退先生新分采邑陜西偏﹐上奏仍屯塞下田。部傍先零氈作帳﹐道通西域雪爲泉。陰山控馭六千里﹐河套因循三百年。會見殊勛陵海外﹐那煩班固勒燕然﹖☆陶窳字苦子﹐廣東順徳人。○陶氏世襲錦衣﹐至苦子刻苦如寒素﹐肆力於詩﹐誓不襲牙慧語﹐亦南粵錚錚士也。詩無鐫本﹐被其戚竊爲己作﹐恐久而混眞﹐故特表而明之。○古鏡先秦遺篆在﹐想象出深宮。明月不生處﹐淸光時與同。有形隨自應﹐無相本來空。白盡人間發﹐全歸一照中。﹝賦鏡者未曾道及﹐第六句可以證禪﹐亦以明虛靈之體﹐仍儒家語也。﹞○冬艸三徑經冬掩﹐飄零對汝時。未充君子。徒結美人思。世態看蓬轉﹐孤心感鬢絲。平生抱微尙﹐不與眾芳期。﹝借以自況﹐非尋常著題體。﹞○送張超然閩粵無多路﹐思君見面難。髙文朋輩重﹐落葉客程寒。殘臘惠相訪﹐素絲勞共彈。重華不可作﹐幽思更無端。○望零丁洋寄懷友人兩年九月此經過﹐極目滄茫感逝波。窮島漢槎無限路﹐秋風禾黍自成歌。忠臣淚帶寒潮長﹐楚客悲逢落葉多。欲寄相思憑去雁﹐故人歸夢杳星河。﹝因信國孤忠﹐懷及友人﹐不拋擲零丁洋意。﹞○喜屈翁山遠歸傳書聞汝滯邊城﹐此日歸來感慨增。數冒嚴霜行萬里﹐獨尋荒艸拜諸陵。相逢客捨難爲淚﹐自嘆河山不共憑。欲把離憂付流水﹐髙樓同醉酒三升。○秋望數聲離雁下寒汀﹐世事相看散野萍。入水苦匏思共濟﹐望秋蒲柳感先零。憂心滿似將圓月﹐旅鬢疏同避曉星。獨潔糈長候槎影﹐美人空自隔滄溟。﹝有志濟時﹐而撫躬已老﹐豈尋常棲隱士耶﹖老杜有感於「聖朝無棄物﹐老病已成翁」也。﹞☆查容字韜荒﹐浙江海寧人。○送武曾之宣府由拳城頭月華白﹐張燈置酒宴徵客。由拳城外柳條靑﹐平明相送出津亭。羨君意气眞無比﹐此去幽州幾千里。攬轡遙看冀北云﹐掛帆徑渡淮南水。太行山髙日欲斜﹐邊風颯颯飛塵沙。候騎千屯吹篥﹐明駝一隊奏琵琶。上谷使者與君厚﹐轅門揖客論故舊。伐鼓鳴笳部曲前﹐錦筵紅燭軍麾後。觥籌交錯坐忘疲﹐玉缸瀉酒醉難辭。壯士橫刀看艸檄﹐美人挾瑟請題詩。丈夫三十猶未遇﹐走馬窮邊那復顧。野狐嶺下白艸枯﹐臥龍岡上黃雲暮。客中行樂不知年﹐但看月出幾回圓。沙場忽聽思歸曲﹐應使鄕關望眼穿。﹝得力於岑嘉州。﹞○贈別少典鳴榔伐鼓不曾停﹐月落津樓見曉星。芳艸自分南北路﹐垂楊相送短長亭。歌殘銀燭愁難別﹐勸盡金壺醉未醒。豈爲燕臺師郭隗﹐一時客去感飄零。☆潘Α字雙南﹐江南吳江人。○金山孤嶼中流峙﹐橫空勢欲吞。天淸江作帶﹐地闊海爲門。塔影魚龍靜﹐潮聲日月奔。茫茫千古意﹐釃酒共誰論﹖﹝造句奇警。﹞○揚州秋感光嶽英靈河洛分﹐尙餘寒焰射靑冥。將軍閫外空專鉞﹐丞相營前竟墜星。鬼哭郊原淒曉角﹐鶴歸華表泣新亭。秋風萬里荒林下﹐手折黃花當薦馨。﹝拜史閣部墓而作﹐見四鎭跋扈無功﹐而閣部惟鞠躬盡瘁﹐死而後已也。比以忠武﹐許之者深。﹞○寄顧茂倫先生十載江城久未過﹐美人幽夢近如何﹖著書歲月窮愁老﹐對酒湖山感慨多。誼重延陵貽縞帶﹐節髙元亮臥煙蘿。還期鼓楫成良會﹐聽取尊前《白石歌》。☆彭桂字爰琴﹐江南溧陽人。○陳子山學士攜爰琴詩見示﹐系鈔本﹐屬予選定﹐刪存四卷。催取甚促﹐因節錄九章﹐終以不能多取爲憾也。○出宣州過篛嶺入歙州界遇雨遊子倦行役﹐攀折畏險阻。宣歙盡山城﹐峯巒互撐拄。從箐裹郡縣﹐仄澗跨垣堵。玆嶺何﹐懸道通一縷。峭壁插天門﹐裂石界地戶。泉奔腳下雷﹐風嘯空中虎。朗日眩神魂﹐旅人怯亭午。況乎我獨行﹐縹緲入雲雨。○揚州鹺署爲董江都故居﹐署後有祠﹐遺井尙在﹐丁巳秋瞻謁感賦鄒魯儒風湮﹐嬴秦彊力逞。蘇張舌肆矛﹐申韓智設阱。典籍付劫灰﹐仁義棄荒梗。亭長馬上來﹐功成亦僥幸。苟且由蕭曹﹐因循及文景。卓哉江都相﹐晁賈非可並。三策本《春秋》﹐反覆誡修省。正誼與明道﹐功利所亟屏。至今兩廡祀﹐千秋日星炳。管子霸者佐﹐思以富彊騁。官海始熬波﹐國用因不窘。後世桑孔輩﹐錙銖收幾盡。淮南百萬租﹐設使俾專領。趨膻如蟻蠅﹐處濁同蛙黽。誰令先生居﹐一朝作金礦。我玆瞻荒祠﹐三嘆中耿耿。幸有遺井存﹐悠然自淸冷。獨來寒泉﹐對之滌心影。﹝前以蘇﹑張﹑申﹑韓諸人引起﹐見道術久裂﹐得董子而始正也。後又從管子之熬波﹐說到桑﹑孔盡利﹐淮﹑揚之間﹐蠅屯蟻聚﹐而董子之居﹐竟爲堆積金錢所矣。幸有遺井存﹐可以洗心鑑影﹐猶極炎熱時服淸涼散也。此種詩不同風雲月露之作﹐而又不入於腐﹐所以爲髙。﹞○夜飲閻再彭席上聽孫良侯撾鼓歌空堂昨暮聞疏雨﹐颯颯秋聲滿庭戶。可憐今夜露華中﹐明河碧漢還如許。堂中燒燭夜宴客﹐有客酒闌起離席。自言撾鼓聲最豪﹐奮袖操槌將欲擊。欲擊未擊手徐低﹐坐上先教眾樂齊。眾聲雜作一聲下﹐倏如蟄雷動春溪。鼓聲如雷手如電﹐須臾迸激飄飛霰。管音何亮磬何幽﹐忽捲諸音聯作串。初聽緩﹐襞裂一聲回抱腕。乍聞急﹐百萬軍中單騎入。急復散﹐蘆荻蕭蕭徧鳴雁。散終促﹐懸崖萬點亂噴瀑。有時宮﹐海濤洶湧紅日中。有時商﹐鳳皇九子鳴鏘鏘。有時角﹐擲地兜鍪起舞槊。有時徵﹐有時羽﹐徵如嗚咽灘流水﹐羽如間關鶯滑語。五聲都會鼓聲中﹐低時能辧髙能融。直教上拂星斗亂﹐直教下徹井泉空。仰看缺月銀墻上﹐邊風露艸吹相向。鼓聲闌出畫堂中﹐只覺天淸與野曠。於中能識鼓中神﹐揚桴擊節旁無人。淵淵沈沈有妙理﹐能動髙云不動塵。聽君擊鼓悲無那﹐好歇鼓槌來入坐。自從驚起漁陽鼙﹐多少江山都入破。二十年前日夜聞﹐野花沙艸弔殘軍。到今凝碧池頭問﹐只有雷生曾報君。客聞此言神欲奪﹐兩手忽落雙槌歇。鼓聲一止截眾聲﹐空裏餘音猶恍惚。耳邊尙覺來闐闐﹐與君盡醉酒懷前。開顏但爲主人飲﹐今年歡會知何年。勸君打鼓莫輕下﹐世無曹瞞安足罵﹖主人縱有岑牟衣﹐不遇禰生未許借。﹝迆邐而來﹐備極音節﹐後半借漁陽鼙鼓寫流寇之亂﹐悲壯淋漓。末又結到不輕擊鼓﹐眞覺四座無人﹐目空一世。﹞○建初弟來都省視喜極有感相持莫下拜﹐拭淚認分明。訝爾顏何瘦﹐令余痛失聲。饑寒畱剩骨﹐患難得餘生。乍見渾無語﹐那堪悲喜並。爲致慈親語﹐殷勤勸早歸。嘆余違井邑﹐況汝別庭闈。每念尸饔苦﹐深慚彈鋏非。向來多少淚﹐都染手縫衣。﹝弟傳親語勸歸而已。與弟轉並滯客途﹐倚閭之思愈切矣。此種是眞杜詩。﹞更傳兒女意﹐盡解憶長安。索飯啼堪念﹐牽衣別自難。兩人今旅次﹐八口在江幹。此際愁何似﹐秋風暮更寒。﹝比「未解憶長安」﹐更覺可悲﹐不解﹐憫其無知﹐盡解﹐又憐其聰慧也。﹞○同蒼符過王勤中怡老堂﹝自注﹕堂爲文恪公歸沐之所﹐勤中﹐其七世孫。﹞宰相當年怡老堂﹐云仍七葉守靑緗。成弘盛世思元老﹐晉宋新亭滿夕陽。蕉葉雨斜侵硯幾﹐藤花風細落書牀。推君逸少兼摩詰﹐文藻東吳獨擅場。○和楚人李子鵠寄閻古古先生千秋身在固非輕﹐肯任他年靑史評。空想《大風》歌沛邑﹐只餘落日弔彭城。巢由豈尙髙人節﹐楚漢徒成孺子名。寄謝北山猿鶴侶﹐不煩泉畔滌塵纓。﹝都從沛縣起意﹐音節髙亮﹐瑯瑯有聲。﹞○答懷閻再彭記別淮陰擲釣竿﹐楚天雲樹竟漫漫。徒勞回答皆《賓戲》﹐始信文章果《說難》。肥馬塵中孤客賤﹐嚴霜夢裏故鄕寒。自慚未得酬知己﹐腰下吳鉤怕解看。☆彭極字則氵腫﹐江南溧陽人。○得爰琴兄都門信牀頭寶劍泣魚腸﹐賦就《三都》價未償。絕不待人惟歲月﹐最難爲客是風霜。春山自灑啼鵑淚﹐慈母曾縫遊子裳。今夜挑燈應獨寐﹐好將歸夢繞髙堂。☆吳之振字孟舉﹐浙江石門人。○宋代詩﹐前此無選本。孟舉刻《宋詩鈔》﹐共百數十家。己所成詩﹐亦俱近宋人。○疊韻送葉星期歲暮還山空山鸞嘯激淸音﹐壑斷雲連咫尺尋。老去貧交難聚首﹐眼前生客怕輸心。長處霜苗短﹐柔櫓聲中落葉深。萬頃菇蘆堆碧海﹐星星漁火入香林。﹝中有佳句。﹞☆李載字子谷﹐湖廣黃州人。○遙贈閻古古先輩涪水瀾空劍影殘﹐雎陽日落馬烽寒。鞠躬詎肯輸諸葛﹐斷指終期報賀蘭。笑我從軍紅抹額﹐憐君送客白衣冠。生平慷慨無人識﹐醉後髙歌《行路難》。﹝壯其義勇﹐亦當羽聲慷慨歌之。﹞☆崔岱齊字靑峙﹐江南江都人。諸生。○燕來巢爲李秋水作去國懷鄕莽自哀﹐舊時庭院鎖莓苔。塵凝風幔人初至﹐梁落春泥燕又來。紫海路深音信斷﹐紅顏年遠雪霜催。營巢哺子依君屋﹐也自逢秋未忍回。○歲暮送戴衣聞還苕溪荒郊晴雪映行裝﹐送客江亭恨渺茫。鳥近黃昏皆繞樹﹐人當歲暮定思鄕。經年文酒情相似﹐異地雲山夢不忘。最愛苕溪好風月﹐明年我欲棹輕航。﹝髙靑丘「淸明無客不思家」﹐推天然名句﹐此亦不讓前人。﹞☆龐鳴字逵公﹐江南嘉定人。○吳宮詞さ廓移得薴蘿春﹐沈醉君王夜宴頻。臺畔臥薪臺上舞﹐可知同是不眠人。﹝吳宮之女采香﹐越王夫人采葛﹐猶此意也﹐一用並說﹐垂戒悚然。﹞☆周稚廉字冰持﹐江南婁縣人。○冰持爲宿來之孫﹐鷹垂之子﹐少以《錢唐觀潮賦》得名﹐因不永年﹐故詩傳絕少。○送馮寶初木末花開柿葉稀﹐旗亭分手淚沾衣。憐君身似江南燕﹐又逐秋風望北飛。不落送人窠臼。☆洪升字思﹐浙江錢塘人。上捨生。著有《稗村集》。○思名滿京洛﹐因演所著《長生殿傳奇》﹐至於斥革受辱。又遭家難﹐坎Б終身。五十餘﹐墮水而沒。天之厄之﹐爲已極矣。而其詩疏澹成家。漁洋及門中﹐在吳天章下﹐餘子之上﹐應以可傳許之。○石門先賢逝已久﹐予亦宿石門。天寒鳥自歸﹐林表斜陽昏。吏隱計難得﹐詎知憂世屯。棲棲終短褐﹐此意向誰言﹖﹝玩詩意﹐乃魯地之石門也。憑弔晨門﹐亦自抒懷抱。﹞○徵途曉發夜發薊丘道﹐馬蹄踏霜華。月照千里白﹐不辧冰與沙。行行三十里﹐始聞啼曙鴉。朔風起何處﹐隱隱鳴悲笳。徒侶慘不樂﹐從者咸咨嗟。揚鞭彊笑語﹐前村有酒家。○送吳位三歸宣城宋家丞相後﹐喬木到如今。之子獨古處﹐對人無俗心。偶來京洛道﹐旋反敬亭陰。芳艸白雲外﹐春山深復深。○雪望寒色孤村暮﹐悲風四野聞。溪深難受雪﹐山凍不流云。鷗鷺飛難辧﹐汀沙望莫分。野橋梅幾樹﹐並是白紛紛。﹝「山凍不流云」五字﹐寫盡雪望。﹞○蒙山道中亂石繞東蒙﹐崎嶇古道通。一身千里外﹐匹馬萬山中。密樹遙遮日﹐輕花細逐風。望云雙淚落﹐豈是爲途窮﹗○寒食七度逢寒食﹐何曾掃墓田。他鄕長兒女﹐故國隔山川。明月飛烏鵲﹐空山叫杜鵑。髙堂添白髮﹐朝夕淚如泉。○柬李東琪聞君昨日到長安﹐驛路風塵乍解鞍。古寺樓臺髙避暑﹐晴天松柏晝生寒。親知把臂他鄕少﹐貧賤論交此地難。我自飄零歸未得﹐秋江勸爾弄漁竿。﹝貧賤論交﹐到處皆難﹐長安尢甚。此身親閱歷之言。﹞○衢州雜感Лヴ嶺勢矗仙霞﹐阻遏妖氛建虎牙。障日叢篁寧容騎﹐連云列戟不通鴉。居人亂後惟荒壘﹐巢燕歸來止數家。一片夕陽橫白骨﹐江楓紅作戰場花。﹝鳥飛者伏也﹐此爲下有伏兵而言。若連云列戟﹐則鳥不敢飛矣。體貼入微。下半寫亂後景象﹐如置身古戰場間。﹞○將遊大梁匹馬嘶荒野﹐羣山擁亂雲。迢迢二千里﹐去哭信陵君。○公子行春明門外酒樓髙﹐稱體新裁蜀錦袍。花裏一聲歌《子夜》﹐當筵脫與鄭櫻桃。○釣臺逃卻髙名遠俗塵﹐披裘澤畔獨垂綸。千秋一个劉文叔﹐記得微時有故人。﹝非表光武﹐正慨在貴忘賤者之古今皆然也。﹞○答友人君問西泠陸講山﹐飄然一缽竟忘還。乘雲或化孤飛鶴﹐來往天臺雁宕間。﹝陸講山﹐謂麗京也。麗京或傳仙去﹐或傳爲僧﹐或傳相遇於天臺石梁﹐故有此詩。﹞☆毛師柱字亦史﹐江南太倉人。○兵過寧夏三邊要﹐防秋萬里屯。營移千帳白﹐馬飲一河渾。但覺旌麾靜﹐眞看節鉞尊。軍容同細柳﹐知不負君恩。﹝沈雄。﹞○舟中兩夢亡婦詩以志感落月逢窗照水濱﹐音容疑假又疑眞。境分生死傷心切﹐愁繞關河入夢頻。酒醒乍驚身在客﹐淚殘猶道汝爲人。廿年舊事從頭記﹐荊布相依最苦辛。﹝切舟中﹐切夢﹐並切兩夢﹐別於尋常悼亡。﹞○喜雲間徐合素至自甘州幕府話舊有贈挾策攜琴絕塞行﹐將軍長揖重書生。題詩好徧雲中戍﹐射獵應過雪外城。綠酒黃羊晨艸檄﹐黑貂紅燭夜談兵。歸來萬里雄心在﹐莫惜離懷醉後傾。○二鸚鵡綠襟緗翼赤欄東﹐雙立雙棲入畫中。縱炫羽毛休見妒﹐爲能言語卻爭工。堂前報客聲相應﹐隴首思鄕夢不同。枉自含愁頻對舞﹐何須玉粒戀雕籠。﹝語語從雙意著筆﹐妙能渾然無痕。第六語用同牀各夢意﹐眞匪夷所思矣。﹞○朱仙鎭拜嶽武穆王廟破竹眞能復兩京﹐十年功績痛垂成。但知金幣堅和議﹐忍使香盆聚哭聲。手挽山河心未死﹐身騎箕尾气猶生。經過當日班師地﹐千古今人涕淚橫。○追感杜茶村先生一生心事向誰陳﹐道路皇皇老更貧。白髮幾人懷故苑﹐靑山何地葬遺民﹗狂來自合歌衰鳳﹐絕外猶堪紀獲麟。名並少陵身客死﹐自注﹕先生沒於維揚旅寓。空餘書卷照千春。﹝陳北溟守江寧時﹐始葬茶村於聚寶門外﹐此時猶未葬也。或云紀獲麟惜語太重﹐此言誠然﹐然太白《古風》云「希聖時有作﹐絕筆於獲麟」﹐詩人之辭﹐不必過於執著。﹞○方山阻風徵帆早喜到江東﹐凝望鄕關咫尺通。豈謂三朝又三暮﹐依然愁水復愁風。空餘山色煙波外﹐枉卻秋光道路中。但得快哉旗腳轉﹐更何分別問雌雄。☆無名氏○題壁橫笛何人夜倚樓﹐小庭月色近中秋。涼風吹墮雙梧影﹐滿地碧雲如水流。渺渺孤城白水環﹐舳艫人語夕霏間。林梢一抹靑如畫﹐應是淮流轉處山。﹝此商丘宋冢宰於郵亭壁間錄出者﹐詩近中唐﹐傳其詩不必傳其人。﹞

●卷十六☆陳學洙字左原﹐江南長洲人。康熙甲子舉人。○左原先生與弟右原爲攣生兄弟﹐形體性情﹐學問志節﹐無不相同﹐不止如雙丁二到已也。詩品雅潔﹐並追唐人﹐尢悔庵太史謂陳氏兄弟昔稱二難﹐今日二難復見陳氏﹐其言洵然。○君子行君子畏幽獨﹐大廷乃敢言。小人詟稠眾﹐衾影不可捫。繩尺君子心﹐之死靡所奪。脂韋小人態﹐臨難思苟活。譬如丹山鳳﹐煌煌世之儀。蛇蠍藏陰房﹐白日難逞威。又如靑松枝﹐經霜不渝色。厭彼荊棘繁﹐剪伐何足卹。緇素旣異染﹐瑜僅同形。瀉水一器中﹐當辧渭與涇。﹝《漢樂府》只說君子避嫌﹐此則君子小人之分﹐判如冰炭白黑矣。末歸到人君之能辧﹐尢爲得要。﹞○閱省試錄見璋兒名喜而作此羈人百憂集﹐煩亂不能理。觀空息羣妄﹐淡泊對流水。檐端噪幹鵲﹐何事聒吾耳﹖南國賢書來﹐郵騎持片紙。解額六十三﹐有汝名在裏。大江亙南北﹐鎖闈萬餘士。髙才動淪落﹐老至常拊髀。流年爍筋骨﹐飲恨積塊壘。汝年弱冠余﹐腹未飽經史。不遇何足嘆﹐得之亦偶爾。憶汝周歲時﹐呱呱而索乳。汝母躬撫育﹐一夜常數起。抱置大母前﹐呼名輒唯唯。姑婦相視笑﹐吾宗有孫子。安得若長成﹐讀書取靑紫。斯言宛昨日﹐逝者已如彼。傷哉泉下人﹐不及親見此。吾衰久於役﹐蹙蹙靡所止。膝下無他兒﹐舉目惟在汝。幸汝名稍成﹐使我心竊喜。會須覽皇都﹐貽書趣行李。﹝前見遇合之偶然﹐失不足悲﹐得不足喜。後見大母與母氏之屬望﹐而冀其成名﹐不及親見﹐深足感也。詩到布帛菽粟﹐才是眞詩。﹞○憂旱謠去年夏雨﹐淫淫不息。今年無雨﹐赤日如炙。日如炙﹐旦至晡。土旣裂﹐苗皆枯。去年食米﹐今年食麥。麥賤米貴﹐五斗換石。食麥猶可﹐無麥則那。東田西田戽水歸﹐筋酸骨痛腹更饑。天不雨﹐田無水。禾不生。儂亦死。○別弟不敢垂雙淚﹐孤懷自黯然。恐添慈母念﹐那免病妻憐。書札從人寄﹐家庭賴汝賢。歸心倘可遂﹐應得在春前。﹝少陵與諸弟詩﹐字字從心坎流出﹐所以獨絕。作者直如面語﹐忘乎其爲韻語矣。﹞○行次滕縣望裏煙生雉堞低﹐滕陽城外艸萋迷。井田舊業安徵稅﹐淳朴遺風厭鼓鼙。靑杏園林禽上下﹐綠楊村捨水東西。此中鄕土殊堪樂﹐莫惜從容駐馬蹄。﹝井田淳朴﹐能舉滕縣之大﹐前輩「滕縣花開色似銀」﹐舉其瑣細而已。﹞○燕京雜詠萬里風煙古北平﹐蕭蕭牧馬徧龍城。旌旗曉接長楊苑﹐刁鬥宵催細柳營。輦下公卿多結客﹐市中屠狗亦成名。儒冠拓落知何事﹐自笑江東一步兵。帝城髙接太微垣﹐龍虎蟠回勢欲て。關鎭居庸當北面﹐河流滄海抱中原。葡萄翠色來安邑﹐耳花鬃出大宛。正是金輿巡幸後﹐九重無事只臨軒。一從丹詔下明光﹐封事朝朝獻未央。聖世保衡商左相﹐金門待詔漢東方。碧雞久說通邛﹐白雉初聞貢越裳。自此萬方歸有道﹐扶余海外不稱王。﹝時三藩海氛俱靖﹐故有是篇。﹞○與繆天自夜話牢落蕭齋病後身﹐燈前款款話相親。寒喧世態吾偏拙﹐貧賤交情爾最眞。縱酒莫辭今夜月﹐悲秋俱是異鄕人。明朝便作河梁別﹐天末涼風起白。﹝惟貧賤交﹐故其情乃眞﹐感慨系之。﹞○茉莉玉骨冰肌耐暑天﹐移根遠自過江船。山塘日日花成市﹐園客家家雪滿田。新浴最宜纖手摘﹐半開偏得美人憐。銀牀夢醒香何處﹐只在釵橫髻邊。﹝花取半開﹐畱餘韻也﹐於此花尢宜。西樵考功後﹐又添名作矣。﹞○哭外舅劉西翰先生西臺慟哭血沾巾﹐百結麻衣剩一身。地北天朝拋骨肉﹐魂來夢往傍君親。孔融收系無完卵﹐張儉流亡少故人。支遁峯前聊寄迹﹐此生長作宋遺民。﹝尊人公旦公全首陽髙節﹐西翰先生讀書砥行﹐年九十餘終﹐故以宋遺民況之。﹞獨行巍然老市衣﹐耄期不特古來稀。立錐無地能安道﹐抱甕何心但息機。愛女早歸泉壤去﹐遺孤尙作斷蓬飛。山頹木壞人嗟嘆﹐星象於今暗少微。○送倬雲南還滿地風塵急暮笳﹐歸程好覓渡江槎。故園兄弟如相問﹐只道徵夫不憶家。﹝徵夫憶家﹐人人能道語耳﹐此轉云不憶家﹐以憶家之語不能盡傳也。﹞紙窗矮屋似僧龕﹐春去春來總不堪。忽見桃花紅映面﹐一時回首望江南。○悼內族蝶金泥杳不存﹐空箱顚倒月黃昏。牛衣一掛渾無恙﹐猶有當時對泣痕。﹝牛衣對泣﹐尋常引用﹐此以追憶出之﹐其情便深。﹞紗窗曾弄管斑斑﹐剩粉殘脂次第刪。略記紅箋畱片語﹐一鉤新月照愁顏。﹝自注﹕內子幼好吟詠﹐繼以非婦事﹐盡毀之。頃檢廢簏﹐於紙尾得此句﹐爲之一慟。﹞☆李國宋字湯孫﹐江南興化人。康熙甲子舉人。著有《螺隱居詩》。○牛首山獨上藏龍窟﹐遙瞻踞虎邦。四天圍碧嶂﹐一气滚寒江。淨貝安禪悅﹐香燈冷法幢。頓令塵思盡﹐髙倚白雲窗。﹝渾然而來﹐大气大力。﹞○朝天宮感懷冶城山色帶殘暉﹐絳節中天渺翠微。自昔鼎成龍已去﹐只今松老鶴還飛。齋宮寂寞聞金磬﹐泉海蒼茫想玉衣。惟有步虛諸羽士﹐秋風時禮白雲歸。○望國山嶽麓銅峯面面分﹐雨中遙望國山云。紫宮祕記金函冊﹐靑嶂殘碑《石鼓文》。虎踞幾年瞻王气﹐龍驤他日駐新軍。九岑環繞荊溪水﹐畱得司徒半畝墳。﹝國山有《皇象篆碑》﹐此孫皓《封禪文》也。國運將珍﹐猶侈對天鴻休之詞﹐頸聯殊見譏刺。﹞☆李馥字汝嘉﹐福建閩縣人。康熙甲子舉人﹐官至浙江巡撫。著有《鹿山詩鈔》。○鹿山公虛己受益﹐有指其詩瑕者﹐應時攺定。詩多見道語﹐因未寄鐫本﹐只錄其曩時記誦一章。○過司空表聖墓古道瞻遺墓﹐丰碑紀有唐。榮華辭黻冕﹐泉石殉君王。詩品卑元相﹐淸風慕首陽。如何長樂老﹐黃髮耐興亡﹗﹝表聖評元相詩﹐比之都市豪估。○表聖處危亂之朝﹐無宗社之寄﹐隱居王官谷﹐被召﹐陽爲衰耄﹐丐歸﹐後聞哀帝被弒而卒。迹近隱淪﹐心實忠良也。「泉石殉君王」﹐移入他人不得。結以馮道反襯﹐倍覺有力。﹞☆史騏生字千里﹐江南溧陽人。康熙甲子舉人。○寫懷覽鏡何顏面﹐江東一腐儒。父書空滿篋﹐母綫尙縈襦。窮巷慚南阮﹐騷壇廁小邾。世人憎愛錯﹐不賣櫝中珠。﹝胸中有物﹐目中無人。﹞☆藍啟肅字恭元﹐山東卽墨人。康熙甲子舉人。○送郭華野總制湖廣中旨才傳出漢宮﹐直教歡喜到兒童。如聞元祐徵司馬﹐未許東山臥謝公。列郡應多投墨綬﹐當朝誰不避靑驄。澄淸豈但荊襄路﹐佇見︳謨沃聖衷。﹝華野名﹐彈劾要人﹐直聲震朝野﹐後以報復摧折。聖祖南巡﹐問吳江士民誰爲廉吏﹐眾以對﹐聖祖命總制湖廣。華野舊令吳江﹐湯文正公斌存爲侍禦者也。﹞☆馬之鵬字文淵﹐湖廣蒲圻人。康熙乙丑進士﹐歷官戶科給事中。○別毛姬黃陳相宜薄遊至西江﹐東南逢二妙。本是同門友﹐同心復同調。樂奏金玉聲﹐情深知仁樂。去。淸風披素襟﹐明月朗餘照。已見投膠漆﹐無庸判縞。胡然忽分張﹐殊方理徵棹。越俗斂文華﹐楚風戒輕剽。安驅赴中和﹐研精歸道要。江湖暫分流﹐終焉合廓廟。矢心展大猷﹐毋爲戀蓬ワ。﹝毛與陳皆越人﹐己爲楚人﹐勗以化風气之偏而歸於中和﹐措詞何溫厚也﹗末望其策名淸時﹐所見尢大。﹞○陳夕得廬字臘雪初消歲又除﹐鑪灰徐撥定更餘。親闈此夜思遊子﹐客路經冬阻尺書。卷軸隨身成故友﹐乾坤何處是吾廬﹖添年便惜年華減﹐飲罷屠蘇轉嘆。☆徐元正字靜園﹐浙江徳淸人。康熙乙丑進士﹐官至工部尙書。○廣陵懷古閒追舊迹檢殘編﹐繡柱珠簾盡惘然。東閣詩成何水部﹐揚州夢覺杜樊川。尋春易過佳風月﹐送老難忘好墓田。莫怪無人能跨鶴﹐誰賫十萬作腰纏。☆汪灝字文漪﹐山東臨淸人。康熙乙丑進士﹐由翰林官至河南巡撫。著有《倚云閣集》。○拜楊伯起墓蟠龍關塞近﹐大鳥墓門深。萬古長河水﹐千秋暮夜心。衣冠朝嶽麓﹐藻薦桃林。夫子應知己﹐囊無陸賈金。﹝無剩語﹐便是作家。﹞○送謝方山郎中告歸孤心霜月迥秋淸﹐三十年來玩世情。眞得意時惟嘯詠﹐不如人處是功名。三臺後輩多回席﹐五字偏師盡卻兵。舒捲從心難系糸﹐白雲天際任縱橫。﹝五六承三四言之﹐唐人中每有此格。﹞☆施何牧字贊虞﹐江南崇明人。康熙乙丑進士﹐官吏部稽勛司員外。著有《一山詩鈔》。○一山先生中歲歸田﹐守正履道。詩學唐宋之分﹐不肯隨時趨向。今沒世三十餘年﹐詩卷零落幾盡矣。玆錄其向日所鈔五篇﹐聊志風槪云爾。○效諸將三首萬疊雲山山外城﹐登陴一望气崢嶸。渠搜西去新傳箭﹐弱水東來盡列營。有俟弦歌工化俗﹐且將靴帕學論兵。鬼方親見髙宗伐﹐奇績無須三載成。關河日夕羽書傳﹐億萬芻茭悉帑錢。不爲陳師來紫塞﹐何緣轉粟上靑天。至尊減膳龍庭外﹐諸將忘身虎旅先。自古足兵謀足食﹐四方願祝屢丰年。天山八月朔風吹﹐兩道飛符並出師。突騎全憑白馬將﹐彎弓已斃射雕兒。金城舊日屯充國﹐瀚海今朝斬郅支。蠢爾西戎稽顙後﹐還祈干羽格諸夷。﹝味詩意應是聖祖討噶爾丹時事。時出師旣遠﹐轉粟甚艱﹐故聖祖因其服罪而赦之。今國有弒逆﹐皇上聲罪致討﹐部落投誠﹐罪人斯得﹐兵不血刃而已奏蕩平﹐從古王師所未有也。錄考功詩﹐因恭紀聖人神武﹐俾後之覽者有所考云。﹞○九日放舟山塘老去登臨興未刪﹐便乘小艇放溪灣。髙原水淺苗初出﹐密樹霜濃葉漸斑。半世功名隨旅雁﹐百年心迹對秋山。黃花此日何岑寂﹐一笑層臺懶更攀。○贈焦山人泠泠秋閣大江臨﹐中有幽人衤繭玉琴。一自《霓裳》檀板歇﹐幾回鐵甕戟枝沈。孤鐘斷續迷寒雨﹐冷焰髙低起暮陰。此日孝然如可作﹐白頭肯負紫芝心。﹝此贈焦山冷秋江作﹐嘉其髙隱﹐勉其不負初心﹐得古人贈言之意。﹞☆黃庭字蕺山﹐江南長洲人。康熙丁卯舉人。○延川道中水似瞿塘險﹐山如劍閣雄。奔濤時嚙岸﹐盤磴半臨空。馬踏雲頭上﹐人行石腹中。那知巫峽雨﹐翻作塞門風。能作奇語。○寧夏渡河峽口回波繞塞流﹐﹝自注﹕峽口﹐山名﹐兩山相夾﹐河流其中。﹞黃河利獨擅邊州。千屯得水成膏壤﹐兩壩分渠據上游﹐﹝自注﹕漢渠﹑唐渠今名大壩﹑小壩﹐蓄水漑田﹐獨受河利。﹞雞犬人家紅稻岸﹐魚鹽賈舶白洲。那知澤國堤防急﹐百萬金錢擲浪頭。○正月旣望自錢塘進艇新安江行十日達紫陽門卽事寫懷得船字吳榜停時棹越船﹐溯原浙水出山泉。一千里近新安路﹐三百灘齊天目巓。﹝自注﹕新安平地與天目山齊。﹞軒後臺前神獨往﹐羲皇卦外歲初遷。﹝自注﹕予今年六十一。﹞衰年興待名山助﹐擬向云端采石蓮。﹝予遊黃山﹐年七十有八﹐視作者多十有七年﹐「興待名山助」﹐其言果然。﹞○送陸翼王徵君南歸天際冥鴻不可求﹐髙飛豈爲稻梁謀。山中大隱徵弘景﹐海內奇書問鄴侯。風雪五年畱上谷﹐鶯花三月下長洲。吳宮春色應如舊﹐眺望先登開府樓。○馬嵬方士鈿釵何處得﹐農夫羅襪此間收。蒙塵莫漫尢傾國﹐猶剩唐家土半丘。﹝本禍水也﹐偏說爲唐家生色﹐見文人筆舌之巧。﹞☆梁佩蘭字芝五﹐廣東南海人。康熙戊辰進士﹐官翰林院庶吉士。著有《六瑩堂集》。○藥亭中順治丁酉鄕試第一﹐至成進士時﹐年六十餘矣。未一歲﹐卽乞假歸﹐同榜中俱以前輩事之。○嶺南三家﹐翁山以五言律擅場﹐元孝以七言律擅場﹐而七言古體獨推藥亭﹐集中如《養馬行》《日本刀歌》諸作﹐光怪陸離中﹐律令極細﹐措辭極妥﹐眞可作萬人敵也。間亦多英雄欺人及過於恢張處﹐而《木瓜上人打鼓歌》﹐爲欺人之尢者。閱者勿因其名髙﹐一槪追逐﹐斯善學藥亭者矣。近體略存﹐志其大槪。○養馬行﹝庚寅冬﹐耿﹑尙兩王入粵﹐廣州城居民﹐流離竄徙於鄕﹐城內外三十里﹐所有廬舍墳墓﹐愁令官軍築廏養馬﹐梁子見而哀焉﹐作《養馬行》。﹞賢王愛馬如愛人﹐人與馬並分王仁。王樂養馬忘苦辛﹐供給王馬王之民。馬日水艸百斤﹐大麥小麥十斗勻。小豆大豆驛遞頻﹐馬夜豆仍數巡。馬肥王喜王不嗔﹐馬瘦王怒王撲人。東山教場地廣闊﹐築廏養馬凡千羣。北城馬廏先鬼墳﹐馬廏養馬王官軍。城南馬廏近大海﹐馬愛飲水海水淸。西關馬廏在城下﹐城下放馬馬散行。城下空地多艸生﹐馬頭食艸馬尾橫。王諭養馬要得馬性情﹐馬來自邊塞馬不輕。人有齒馬﹐服以上刑。白馬王絡以珠勒﹐黑馬王絡以紫纓﹐紫驑馬以桃花名。斑馬綴玉鎖﹐紅馬綴金鈴。王日數馬﹐點養馬丁﹐一馬不見﹐王心不寧。百姓乞爲王馬王不應。﹝以贊頌之筆﹐寫風刺之旨﹐貴畜賤人如此﹐其敗亡也必然矣。此種詩前無所承﹐後無所繼﹐應是獨開生面之作。○「城南馬廏近大海」以上用眞﹑文通韻﹐以下用庚﹑靑﹑蒸通韻﹐莫認作一韻到底看。﹞○日本刀歌市中寶馬五尺許﹐市中賈人向予語。紅毛鬼子來大洋﹐此刀得自日本王。王使紅毛預齋戒﹐三日授刀向刀拜。龍形虎視生气驕﹐抽出天上星搖搖。黃蛇之珠嵌刀首﹐百寶刀環未曾有。有時黑夜白照人﹐殺人血漬紫繡新。陰晴不定刀气色﹐風雷閃怪吼墻壁。相傳國王初鑄時﹐金生火克合日期。鑄成魑魅魍魎伏﹐通國髑髏作人哭。人頭落地飛紙輕﹐水光在水鋪欲平。國王恃刀好戰伐﹐把刀一指震一國。紅毛得刀來廣州﹐大船經過海若愁。攜出市中人不識﹐價取千金售不得。我聞此語空嘆呼﹐兵者凶器胡爲乎﹗中國之寶不在刀﹐請以此刀歸紅毛。﹝字字鋒芒逼人﹐駭膽栗魄﹐末見中國所寶在明徳不在武事﹐尢得尊崇之體。﹞○易水行易水悲歌動天地﹐荊卿入秦爲燕使。秦王尊禮設九賓﹐殿間顧笑旁無人。於期之頭奉上殿﹐血光直射秦王面。取持《督亢》色倉皇﹐咄哉年少秦舞陽﹗圖窮不覺見匕首﹐秦王睨之環柱走。荊卿不得刺秦王﹐無且在殿提藥囊。爲謀不成實天意﹐祖龍膽落荊卿死。一死可以報太子﹐君不見沙丘之椎亦如此。﹝荊軻刺秦王﹐一系生劫之謬﹐一系劍術之疏﹐然秦王之魄已爲之奪矣。以沙丘狙擊作結﹐倒襯有力。﹞○惠州王紫詮太守築羅浮子日亭落成作歌寄之登山不到羅浮巓﹐舉足萬里眞徒然。瑤房璇室七十二﹐羣眞笙鶴長喧闐。況支蓬萊一左股﹐金陵地肺遙相連。風雲雷雨出其下﹐上界漭沆涵澄鮮。夜來星宿照分野﹐有若楡樹垂金錢。齊州九點盡可數﹐中原一縷搖輕煙。就中飛雲更奇絕﹐天門訁失蕩云聯綿。銀河屈注倒在背﹐帝座豁落平當前。神霄斧鑿施不下﹐鳥道豈有藤蘿牽。何人築亭在其下﹐循州太守今豪賢。爲亭命名曰子日﹐意象直探鴻蒙先。世間萬事起根本﹐黃鐘子气無不全。靜爲動本太極理﹐循環疊運非言詮。陰陽旋轉推晝夜﹐陽明玉燭光回天。紫微垣中日杲杲﹐太陰くぐ安能纏。此山三更坐見日﹐髙與泰岱齊比肩。天雞大叫海水動﹐海中湧出金盤圓。羲和整轡升若木﹐神人枉用回秦鞭。太守名亭復爲記﹐二樓伐石爲碑鐫。大書年月人某某﹐千秋萬世名山傳。附書仙人海瓊子﹐倡和共掣雲霞箋。平生濟勝仗筋力﹐匡廬白嶽隨攀緣。羅浮家山望咫尺﹐反似往昔遊幽燕。山靈待我謝招手﹐不久黃鵠來髙て。洞門借騎蝴蝶入﹐峯頂或就桂父眠。煩君取蘢蔥七尺遺贈我﹐相酬先寄《飛龍篇》。﹝波瀾層疊﹐中就子日二字闡明動靜互根全理﹐而仍不入於腐﹐筆故超﹑气故達也。仙人海瓊子﹐作者自謂。﹞○秋夜宿陳元孝獨漉堂讀其先大司馬遺集感賦至今亡國淚﹐灑作粵江流。黑夜時聞哭﹐悲風不待秋。海塡精衛恨﹐天墜杞人憂。一片山月﹐空來照白頭。﹝以中間語作起步。倍見其超﹐此祕唐人後罕尋得者。﹞○次京口繞郭盡江水﹐長虹跨不來。地形山勢截﹐天塹海門開。白晝黿鼉出﹐中宵鼓角哀。往時徵戰處﹐臨泛重徘徊。○沛中黃河西出南徐路﹐馬首經過識沛中。一代帝王還故里﹐幾家雞犬入新丰。天垂芒碭云疑在﹐山擁彭城气已空。湯沐昔時諸父老﹐相逢誰爲述歌風﹖○閣夜百尋古閣郡城東﹐簾捲前山一角風。哀壑有光星在底﹐明河無影月臨空。羣生靜息鴻蒙裏﹐秋气森歸耳目中。不是夜深能獨醒﹐海門誰見日初紅﹖☆湯右曾字西﹐浙江仁和人。康熙戊辰進士﹐官至吏部侍郎。著有《懷淸堂集》。○浙中詩派﹐前推竹﹐後推西。竹學博﹐每能變化﹐西才大﹐每能恢張﹐變化者較耐尋味也。後有作者﹐幾莫越兩家之外。○相見坡淸風生山巓﹐微雨在山腳。後山路始窮﹐前山壁又削。飛龍中忽斷﹐奔馬勢旋卻。兩山郁嵬峨﹐一水相互絡。泄雲天光漏﹐仄壁石气錯。俯逐飲澗猿﹐仰睇投林雀。髙低總О﹐下上殊苦樂。彼途俄復經﹐此路邈如昨。相見難相從﹐靑冥倚寥廓。﹝極形兩山之險。而末以「相見難相從」五字括之﹐可云經營心苦。﹞○澄海樓大海東回水波惡﹐如山浪打長城腳。千年萬年鬼夜哭﹐冶鐵銷沈石崩落。王公設險古制存﹐屹立重關嚴鎖鑰。干戈相尋遠不數﹐六十年前事如昨。大盜移國明社墟﹐Е洞煙塵昏六幕。是時關門臨賊壘﹐白日旌竿莽蕭索。姦凶滿盈人鬼怒﹐世運艱屯神聖作。飛龍首出在九天﹐熊虎戎衣只一著。石河西南破賊處﹐父老猶言戰時樂。﹝《後漢書》﹕「今見其戰﹐樂可言耶﹖」﹞不聞人聲聞刃聲﹐霹靂摧枯風掃籜。只今車書通萬里﹐天下一家無厚薄。名都貨貝街喧闐﹐屬國贐琛驛交錯。承平暇日展遊眺﹐賓客閒情寄觴酌。玆樓我到亦偶爾﹐萬古心胸忽開拓。更喜天容海色淸﹐側身東望蓬萊閣。﹝自注﹕土人言天气晴明﹐往往見登﹑萊也。○蟻賊毒亂﹐興朝戰功﹐於登樓時揮灑出之﹐豈同苟然之作。﹞○登雲麓峯望南嶽歌我聞三神山﹐遠在東海東。神仙恍惚路難到﹐世上五嶽蟠胸中。憶臨滄溟倚日觀﹐九萬曾踏扶搖風。昨辭蓬萊建羽節﹐陽景一翳迷髙嵩。西南萬里入羅鬼﹐似墮幽井窺圓穹。東還云夢吞八九﹐張樂已在軒轅宮。七十二峯靑聯屬﹐蒼梧天外云蒙蒙。淸湘水流環九面﹐南嶽神鎭齊三公。靈妖物怪藪藏納﹐彤蕤赤幕光。峯峯低昂宛相次﹐獨有紫蓋爭祝融。雷泓風穴互開闔﹐玉書金簡畱穹窿。岣嶁山尖蝌蚪字﹐人迹欲到路已窮。使者虛亭花藥繞﹐山人仙骨雲霞通。似聞綠發有毛女﹐不少翠羽來靑童。離宮福地入縹緲﹐目所眺矚攀躋同。衡陽縣前昔騁望﹐壓陣蹇產云排空。仙山咫尺俗緣誤﹐況今百病中交訌。升髙視遠腰腳軟﹐左右扶掖如衰翁。道人鐵瓦緬遺構﹐拜嶽之石髙あだ。九疑淸猿怨遙夜﹐洞庭落日浮孤篷。漢女幽蘭冉冉翠﹐楚妃淚竹斑斑紅。振衣周覽窮上下﹐忽與意思增淸雄。人間擾擾等蠛蠓﹐愼勿變化隨沙虫。君不見回雁峯來八百里﹐揮手欲駕冥飛鴻。﹝前從使滇回說入﹐便有波折。次寫望衡嶽外﹐淋漓飽滿言之。後憶往日經衡陽而未登﹐益見今玆將老不能更登也。於望字更添一倍襯托﹐作長篇﹐須解此法。﹞○放舟至下鐘山空蒙一片雲滿湖﹐西南風起吹檣烏。淵淵且止發船鼓﹐秀絕下鐘山色無。褰裳直上捷猿﹐樂哉一幅寒林圖。絕頂飄目四豁﹐左右江湖渺空闊。煙波盡處洲渚微﹐仿佛扶桑見窮發。天旋地轉不少畱﹐回看星气忽已周。扁舟歲晚夢吳越﹐匡廬五老空船頭。銜艫如山萬商集﹐使者纓旌騎吹入。行人擾擾競錐刀﹐落日悠悠下城邑。前臨巨石紛盤陀﹐仰看絕壁靑嵯峨。玲瓏窈窕萬竊出﹐安得氵節汩生流波。風聲水聲柰爾何﹐只今埋沒塵沙多。無弦之琴張素壁﹐歲久抑鬱恐不和。一歌如扣鐔﹐再歌哀知音。洞庭木脫水深深﹐天髙月白風入林。或鼓或考聲欽欽﹐嶺猿江雁同夜吟。潛蛟出聽老龍泣﹐漁父滄浪知此心。﹝《石鐘山記》﹐坡公透暢言之﹐遊下鐘者﹐不必更從鐘聲落想矣。作者別行一路﹐故語無雷同。﹞黑石渡昨從邙山來﹐今從邙山去。邙山朽骨萬萬古﹐惟有行人朝復暮。黃金蝕盡白石爛﹐螻蟻三泉尙知處。我來欲酹酒一杯﹐落日荒荒下前渡。﹝朝暮行人﹐卽是邙山中人﹐末語欲盡不盡﹐黯然神傷。﹞○山海關東西誰界絕﹐封此一泥丸。地接長城險﹐天浮渤海寬。連山趨碣石﹐積水見辰韓。吹角關門出﹐邊風馬首寒。﹝連下章﹐盛唐音節。﹞○辰龍關束馬懸險﹐關門郁不開。居然橫戟地﹐曾此掛弓回。浩蕩妖星落﹐蒼茫角吹哀。兵家爭間道﹐爲語勒銘才。○上玉峯徐公海嶽英華蓋代人﹐由來絕業迥殊倫。《六經》屢折羣儒角。九服齊扶大雅輪。無事心常愛《丘》《索》﹐有才誰不仰陶鈞。每看元老虛懷處﹐吐握風流一旦親。春官玉尺手親持﹐科目光華此一時。嘗惜文辭傷篆刻﹐獨將經術作宗師。士當失意猶無恨﹐才苟懷奇定見知。只有公門慚小艸﹐也滋化雨伴仙芝。﹝健庵誓欲搜羅天下英奇﹐「才苟懷奇定見知」一語﹐非虛譽也。少宰爲司寇特賞識人﹐故言之親切﹞○登峴山亭至甘泉寺籃輿嘔軋傍城隈﹐積霧霾陰黯不開。一磴自穿雲气入﹐萬峯爭送雨聲來。山川浩蕩今如此﹐裘帶風流安在哉﹗千載牛山共揮涕﹐古苔秋井易心哀。雲藏巖谷晝冥冥﹐忽聽天風晌佛鈴。艸際老僧迎客至﹐煙中修竹入門靑。坐來瀛海茫茫地﹐盡失山川漠漠形。休問葡萄撥醅後﹐甘泉一酌自淸泠。﹝次章承「萬峯爭送雨聲來」言之。﹞○荊州剩礎遺隍問舊疆﹐龍門馬牧總茫茫。接天波浪三江口﹐橫地風雲百戰場。尙有帆檣下巴蜀﹐無多戶口在耕桑。不堪原野蕭條地﹐吹角重城倚夕陽。戎馬壬申逮甲申﹐萬家煙火幾家存。人如豕屠羊慘﹐事異黃巾靑犢論。妖樹禍生天北極﹐怪風寒捲郡南門﹐龍陂橋外坡陀血﹐誰洗忠臣九地魂﹖﹝流寇之亂﹐於荊襄尢甚。篇中憑弔往事﹐故極形亂後蕭颯﹐今則爲天下重鎭矣。重熙累洽﹐歌詠者可忘所自耶﹗﹞○黃尊古上都秋色圖落日牛關下遠村﹐平沙萬馬別開屯。君看鶻沒雕盤處﹐莽莽靑山是塞垣。☆唐孫華字實君﹐江南太倉人。康熙戊辰進士﹐官吏部主事。著有《東江詩鈔》。○東江勤於學殖﹐不重紱冕。歸田後﹐與二三老友登臨宴飲﹐有香山洛下之風﹐至九十餘乃辭世﹐生平故天爵自尊者也。論詩謂詩必有爲作﹐每與史事相表裏﹐故其詩不趨髙超﹐專崇質實﹐皆其言有物者。《詠門神詩》偶然戲筆﹐而外間傳誦﹐和者紛紛﹐毋乃探驪龍而專取鱗爪耶﹗○述古讒口成鑠金﹐沈舟由積羽。蒼蠅正羣飛﹐白璧無完素。臧倉沮孟軻﹐伯寮訴子路。正直枉者非﹐妍好醜者妒。芳蘭每見鋤﹐實以當門故。道義苟無愆﹐特立何足懼。由貪而跖廉﹐毀譽每錯互。孔光詆王嘉﹐馬融排李固。孔馬皆大儒﹐物情常向慕。一朝勢利奪﹐顚倒迷好惡。嗟爾名教人﹐毋令靑史污。﹝孔光何足惜﹐以馬融之儒學而排擠正人﹐則名節盡喪矣。時有名人而讒湯文正者﹐意作者借古以況今人耶﹗﹞○贈趙松一﹝趙曾著《讀史質疑》一書。﹞尼父著《春秋》﹐大義揭星漢。功罪無匿情﹐是非有定案。作史與論史﹐宜以經爲斷。後儒恣穿鑿﹐如絲各棼亂。收誇爾朱功﹐壽訾武侯短。蜀魏爭正閏﹐島索互詆讕﹐馮道善變通﹐武媚宜郊。邪說旣紛紜﹐大道日離畔。矯矯趙夫子﹐朱墨久研鉆。家貧出負米﹐賓席弄柔翰。《六經》貯巾箱﹐三史供點竄。上下數千年﹐一一如珠貫。筆挾董狐直﹐書過袁豹半。辯如懸河注﹐目如巖電爛。論準《過秦》核﹐語陋《美新》謾。示我兩卷書﹐明窗得吟玩。潛徳有必彰﹐姦諛死無逭。南山豈可移﹐先零何足按。霍若霧披﹐渙若春冰泮。《明史》今未成﹐授簡多疑憚。白頭𨿽有期﹐靑竹何由汗﹖如君著作才﹐固宜參史館。說經常﹐陳史亦侃侃。形諸直如筆﹐千秋事可判。庶稟魯史程﹐得隨遊夏贊。惜哉擅三長﹐無人置一算。抱書菇蘆中﹐慨然發永嘆。﹝槪舉論事不平者﹐逐一披駁﹐而以「以經爲斷」一語該之﹐何等光明正大。﹞○閒居寫懷屈伸固有命﹐秋毫非人功。三世不徙官﹐執戟老揚雄。荀爽起布衣﹐百日至三公。猿臂終數奇﹐李蔡本下中。方壯旣悼顏﹐皓首仍悲馮。世有巧而躓﹐亦或拙而通。憂喜塞翁馬。得失楚人弓。時命苟不諧﹐有如安固窮。﹝巧拙躓通俱可不問﹐而一歸於安命固窮﹐君子礻是躬﹐莫逾於此。﹞○夏重談金陵舊事金陵昔喪亂﹐炎運值В季。忽從大梁城﹐倉皇走一騎。偶竅藩邸璋﹐自言某王嗣。貴陽一姦人﹐乘時思射利。奇貨此可居﹐何暇論眞僞。卜者本王郎﹐矯誣據神器。遂修代來功﹐超逾登相位。權門輦金帛﹐掖庭陳祕戲。江表張黃旗﹐王气銷赤幟。偸息僅一年﹐傳聞有二異。北來黃犢車﹐天表自英粹。雜問聚朝官﹐瞠目各相視。遙識講臣面﹐備言宮壺事。諸臣媚新君﹐誰肯辧儲貳。爭效雋不疑﹐競指成方遂。泉鳩無主人﹐束縛乃就吏。復有故宮妃﹐飛蓬亂雙﹛髟皮﹜。自云喪亂時﹐仳離中道棄。生子已勝衣﹐壯發猶可數。不望昭陽恩﹐不望金屋置。願一見大家﹐瞑目甘入地。上書欲自通﹐沈沈力閽。詔付掖庭獄﹐見者爲垂淚。不如厲王母﹐銜憤早自刺。只緣當璧假﹐翻招故劍忌。誠恐相見非﹐泄此蹤迹祕。滅口計未忍﹐對面諒余愧。鳥獸有伉儷﹐豺虎知乳孳。豈獨非人情﹐捐棄恩與義。嬴呂及馬牛﹐秦晉潛攺置。皆從胎孕中﹐長養崇非類。未聞妄男子﹐僭盜出不意。龍種乞爲奴﹐狐假得暫恣。玆實眾口傳﹐曾見遺老記。疑事終闕如﹐庶聽來者議。﹝北來黃犢猶或可疑﹐若童氏故妃斷無無端冒認之理﹐此而不許入宮﹐加之以刑﹐恐泄其僞也。少時卽聞此言﹐今以東江詩証之﹐益爲鑿鑿﹐存此詩以俟論定。﹞○同宋藥州太史登滕王閣平生想慕滕王閣﹐未能千里驅輪蹄。豈意雲山落吾手﹐飄然直上淩飛梯。天風浩蕩入懷袖﹐傾刻塵眼開金篦。畫棟朱欄照城郭﹐丹樓碧瓦纓虹霓。吐納江流九派小﹐平壓雉堞羣峯低。落日倒射澄潭影﹐金波千頃浮玻璃。上捫星辰若有路﹐下臨洞壑疑無蹊。賈客帆墻自來往﹐風濤出沒如鳧。ㄢ鳶飛鶻不敢到﹐長空杳杳鳴天雞。憶昔驕王盛意气﹐臨風歌舞飄華。不惜金錢構飛閣﹐﹝B18D﹞で上與煙霄齊。子安文字當時體﹐縱橫萬象誰端倪。如何俳語笑倉猝﹐潁濱一老猶相詆。﹝自注﹕子由《滕王閣詩》云「俳語笑倉猝。」﹞江河萬古終不廢﹐少陵不敢輕排擠。人生遊迹過如掃﹐鴻爪一瞥飛東西。洪都勝地獨數此﹐偶然匹馬隨雙奚。閻公賓客今寂寞﹐幸有勝友能招攜。憑欄徙倚三嘆息﹐山云亂起煙淒迷。一代繁華有衰歇﹐三王文藻誰攀躋﹖我行自哂眞孟浪﹐此遊聊可驕昌黎。﹝落窠臼題﹐須出以新意﹐中間子由之詆一段是也。昌黎作記﹐始終未到此閣﹐末以己之遊覽﹐驕昌黎之未遊﹐亦是別尋蹊徑。﹞○鷹坊歌與夏重愷功同賦水磨﹝自注﹕地名。﹞園亭淸且幽﹐碧柳陰濃古木稠。偶然攜客避炎暑﹐腥風忽覺來颼颼。云作閒坊爲養鷹﹐名材不惜千金收。板屋羈棲拳鐵爪﹐浮雲仰視張金眸。就中海靑獨稱最﹐傳聞出自靑海頭。銳頭猛腦特神俊﹐自矜恥與羣儔。杉雞竹兔不足取﹐气吞乳虎欺牛。白山黑水出異產﹐在昔遼代曾窮搜。誅求因結女眞怨﹐無端兩國興戈矛。愛鶴愛鷹皆速禍﹐羽物何事常招尢。頭鵝盛宴付逝水﹐晾鷹髙臺成古丘。冰天朔漠余殺气﹐江山不攺奇毛畱。從來異物聚所好﹐攜籠走馬來荒陬。人間養鷹如養士﹐一時效用三時休。多畜馴鴿供餵飼﹐流血滲漉沾衿喉。塡腸滿嗉意未已﹐一飽欲傲梁邊。乃知惠養多幸竊﹐肉食未必皆能謀。虞人懸衡揣斤兩﹐軀骨輕重須相侔。﹝自注﹕鷹必稱斤兩﹐以十八兩爲準。﹞肥苦鈍遲瘦無力﹐上臂能辧劣與優。空倉饑雀日叫噪﹐一出往往逢。爾曹攫肉偏遠患﹐得食那敢辭籠囚。譬若猛士饗牛酒﹐投石奮欲償恩仇。觜距久閒求自試﹐常思一舉翻髙秋。鷹乎鷹乎盍努力﹐霜天風緊將離。鳥中惡物正不少﹐早拉訓狐擒鵂畱。功成山藪得淸廓﹐願汝仍化林間鳩。勿戕胎卵驚鸞鳳﹐阿閣萬一重來遊。﹝先說金﹑遼爭鷹﹐以致兩國起釁﹐次說養鷹不用﹐同於肉食謀國﹐後說搏擊惡鳥﹐分別梟鸞﹐而歸於仍化爲鳩﹐仁厚不殺﹐此通篇結穴處。﹞○讀梅村先生鹿樵紀聞有感題長句一旅誰知扼紫荊﹐蜩螗聒耳正紛爭。腹書競伏狐鳴火﹐手庶頻驚鶴唳兵。直待臨危思翦牧﹐可應先事戮韓彭﹖石頭袁粲眞堪惜﹐自壞邊關萬里城。﹝自注﹕指東莞督師袁公崇煥。○誅袁崇煥﹐此我朝用間﹐而前明爲間所愚也。事後追悔﹐何益哉﹗﹞○東山卽事湖風盡日響松杉﹐接席連牀共一巖。文到無情眞悔作﹐口除飲酒只宜緘。晚涼欲試蒲葵扇﹐暑汗頻嫌葛越衫。破硯生涯今更拙﹐謀身端合托長。○永嘉令馬公死寇難﹐令嗣觀察公請於朝﹐賜謚忠勤索詩靑袍白馬塞甌閩﹐一命官卑大義均。豈有兵符麾士卒﹐要將全節感臣鄰。君王未識眞卿面﹐戰陣甘捐先軫身。尙念天恩未酬答﹐生兒畱作報恩人。○諸葛武侯祠臥龍潛下國﹐逐鹿走羣雄。慷慨吟《梁父》﹐謙拜徳公。管蕭才豈匹﹐伊呂望應同。漢廟靈猶在﹐劉天姓未終。一犁耕隴畔﹐三顧出隆中。旒綴千年璽﹐絲懸九鼎銅。黃圖分社稷﹐赤壁掃艨艟。入蜀神基固﹐分荊狹路通。一噓火井焰﹐﹝自注﹕蜀有火井﹐漢盛時火熾﹐漢末漸微﹐孔明一窺之﹐火乃復盛。﹞再起沛鄕風。操懿眞如鬼﹐關張並是熊。﹝自注﹕周瑜謂關﹑張﹐熊虎之將。﹞崎嶇箕谷路﹐流涕永安宮。定計收關隴﹐深期卜鎬丰。雜耕屯渭曲﹐籌筆洗荒戎。吞犭各曾無芥﹐鞭狐欲折凶。﹝自注﹕石勒謂操爲狐媚。﹞風雲開絕業﹐日月照孤忠。委寄尋前諾﹐艱危誓鞠躬。三分非素志﹐八陣漸成功。炎景終移祚﹐流星忽隕空。宅桑仍索寞﹐廟柏自菁蔥。異地畱祠宇﹐靈旗捲暮虹。﹝綜忠武平生而言﹐工整蒼郁﹐胎原出於少陵。﹞☆田從典字克五﹐山西陽城人。康熙戊辰進士﹐官至大學士。○擬七徳九功舞歌效樂天體《七徳舞》《九功舞》﹐武緯文經耀千古。朝廷干羽在兩階﹐天下車書盡九土。我皇禦極垂衣裳﹐四方萬國來享王。自朝乃至日中昃﹐堯兢舜業不敢康。爲念斯民亦勞止﹐丹詔夕封馳萬里。咨爾彊藩且載戈﹐釋甲歸來見天子。苞有三蘗方憑陵﹐一朝敢弄潢池兵。蕩搖滇黔連楚蜀﹐虔劉閩越驅鯢鯨。驛聞天子赫斯怒。皇言一宣天日午。誓將滅此後朝食﹐取彼凶殘畀豺虎。臨軒命將親推轂﹐中有天潢建牙纛。日射春旗萬馬鳴﹐雲開曉帳千官肅。一從荊鄂向三湘﹐一自江州下豫章。西指秦川臨劍閣﹐南經吳越度錢塘。王師所至如風電﹐合圍掩羣開一面。狼奔鼠竄皆倒戈﹐市肆不驚蕓不變。王師所至多謠頌﹐行者願賫居者送。天語殷勤再四宣﹐無令南畝妨春種。一年轉戰雍梁間﹐二年克敵威荊蠻。三年掃淸甌與越﹐一鼓遂進仙霞關。四年官軍收閩地﹐逆臣稽首歸藩位。五年賊渠死嶽陽﹐六年百粵置胥吏。七年一舉入成都﹐夾擊東西疾度瀘。八年蕩掃昆明穴﹐普天率地歸皇圖。羽騎宵馳傳露布﹐從此江山復如故。侍臣拜手賀升平﹐武士鳴鐃歌《大》。我皇恭己開明堂﹐木鳳銜書下八方。嘉與吾民共休息﹐欲偕斯世爲陶唐。思齊太任及太姒﹐翼子貽孫旣受祉。恭上徽音萬國歡﹐再沛恩綸與更始。昔時民間苦被兵﹐鳥烏聲樂多荒城。今日言旋復邦族﹐閭裏不聞愁嘆聲。昔時民間苦徵役﹐男子輟耕婦休織。今日公家免踐更﹐鼓腹行歌仍作息。槍滅迹三階平﹐我皇宵旰猶未寧。手披目覽釐庶績﹐早朝晏罷勤蒼生。天縱聰明兼聖學﹐研精書史窮《丘》《索》。著述開天冠百王﹐四海文明生禮樂。舞《七徳》﹐舞《九功》。五弦之琴歌《南風》。願令世世陳王業﹐王業艱難萬古同。﹝康熙二十年十月﹐官軍收滇南﹐頒詔中外﹐示天下蕩平﹐允羣臣請上太皇太后﹑皇太后徽號﹐恩逮臣庶。陽城因仿唐代《七徳》《九功》之舞﹐作爲歌詩。中間三蘗之畔﹐三蘗之平﹐一一可考﹐當以詩史目之。詩之曲折頓挫﹐迆邐往復﹐得昌黎《平淮西碑》之體﹐不專學白樂天也。詩料見翁司寇集中﹐豈翁爲大司成時﹐田爲太學生﹐代師長擬成稿本耶﹖唐人詩中兩見者有之。﹞☆趙兪字文饒﹐江南嘉定人。康熙戊辰進士﹐官定陶知縣。○定陶以他人累﹐牽引對獄吏者再﹐後𨿽昭雪﹐然亦瀕於危矣。詩體靈敏之中﹐沖和自在﹐是爲正聲。○古風弧矢用威敵﹐還爲姦宄利。蒼姬六典書﹐莽新實階厲。國息旣藪慝﹐況乃肉刑議。後聖師前古﹐專在行仁義。本同末則殊﹐沿革隨時世。孟軻今復起﹐亦不講井地。未聞書契作﹐仍可結繩治。聖人大法天﹐亦行所無事。﹝介甫行《周禮》﹐適爲厲階﹐師法古人﹐在意不在迹也﹐安得此通達治體之言。﹞鴻纖列萬品﹐一一自稟賦﹐削觚使就規﹐涅縞忽失素。變本乃爲奇﹐矜新眾所騖。人於大塊中﹐果一虫蠹。吾欲追淳朴﹐各各安其故。因物付物間﹐斯理則已具。斯螽夏切股﹐翰音晨引吭。彼豈能自主﹐時至乃翕張。測天憑儀器﹐俄已易躔次。測晷以刻漏﹐時亦乖啟閉。夫豈聖人作﹐而顧謝物智。任人斯有爲﹐任天故不二。﹝任天而行﹐人力不與﹐欲還淳朴﹐而不流入老﹑莊﹐斯在有爲無爲之別。﹞○踏車曲杉櫧作筒檀作軸﹐烏鴉銜尾聲歷鹿。赤露兩肘腹無粥﹐踏車辛苦歌如哭。前年井底泉脈枯﹐去年甌窶長茭蘆。旱年掘窩轉水入﹐潦年築堤翻水出。水入水出車欲裂﹐農夫那不筋骨折﹗無柰今年又苦旱﹐塘水少於衣上汗。往年車完人盡力﹐今年車破人無食。人無食﹐不足卹﹐努力踏車聲太息﹐伍伯催租秋賦迫﹐連年未報災傷冊。﹝歌聲如哭﹐水少於汗﹐皆十成奇警語。聖朝卹民﹐不啻父母之於赤子﹐而連年水旱﹐猶有未報災傷者﹐何知有官而不知有百姓耶﹖﹞○射虎行居人傳言郭有虎﹐白晝咆哮出林莽。將軍蝟毛須倒豎﹐遣使發卒悉所部。白羽長箭大黃弩﹐皮作車茵肉治脯。虎見千人若無睹﹐千人驚顧色如土。箭未脫弦弩折付。虎起攫人如捕鼠﹐突出圍場公然去。當今四海樂升平﹐軍士逍遙無什伍。將軍錦裘玉帶醉氍毹﹐胡爲輕捋虎須攖虎怒﹖從今軍府耀威武﹐只射兔獐莫射虎。○侶臺弟以悼妻哭子詩索和﹐憔悴婉篤﹐情有不能已者﹐余欲發乎情而裁之以義也﹐輒有是作至痛君難割﹐前型我所師。延陵於禮合﹐奉倩太情癡。尙有君親重﹐休爲兒女悲。節哀宜引義﹐不敢再題詩。﹝以義節情﹐情歸於義﹐若助之悲悼﹐不猶醉人扶醉耶﹖只一制題﹐便得儒者立言之體。﹞○舟行晚過靑浦孤蓬秋气入﹐此夕客心驚。露白浩無際﹐虫吟並一聲。塔隨帆影走﹐潮湧月輪行。磔磔城烏起﹐譙樓已二更。﹝浩字並字﹐錘煉而得﹐並字尢佳。﹞○和查夏仲敝裘詩無復如膏耀日輝﹐關河難禦雪霜威。配宜東郭先生履﹐暖勝西華公子衣。糸它糸或猶餘淸節在﹐蒙戎轉覺旅情非。只應五月能忘暑﹐披上江鄕舊釣磯。﹝典而雅。﹞○嶽忠武祠檜樹枝生宋祚微﹐將軍那許總戎機。出師累捷身應死﹐與敵同仇事已非。脫幘收時光焰動﹐屬鏤賜後怒濤飛。孤忠願抱千秋恨﹐不共蘄王早見幾。﹝以道濟﹑伍胥比之﹐冤抑相同﹐而關系尢大﹐此空際著題一法。﹞○彭無山給諫自河工召復原官喜而有作三年薄宦臥江幹﹐鳴鳳今朝刷羽翰。暫屈鄴侯參幕佐﹐忽宣唐介拜原官。重來寰海皆傾聽﹐一入朝廷便攺觀。漢定淮陽終不召﹐須知納諫古今難。﹝使事典切﹐結意反襯出聖朝納諫﹐工於立言。﹞○督亢陂提劍荊卿勇絕倫﹐浪將七尺殉彊秦。燕仇未報韓仇復﹐狀貌原來似婦人。﹝見重智而不重勇也。﹞○王導本無勛徳濟艱危﹐儒雅風流事又虧。臣族早知三窟就﹐風塵休障庾元規。﹝江左夷吾﹐何處生活。﹞○溪聲結廬何日住深山﹐竹月松風相對閒。卻笑溪聲忙底事﹐奔流偏欲到人間。○聞鷓鴣月照霜華石磴危﹐鉤苦怨客歸遲。故鄕亦是驚魂地﹐只恐山禽尙未知。﹝此作者驚弓之言﹐不覺愁苦乃爾。﹞☆陶元淳字子師﹐江南常熟人。康熙戊辰進士﹐官昌化知縣。○暮歸僧寺和潘九儀韻暝色城先到﹐人聲野更稀。山深難得月﹐水暗欲濺衣。魑魅憎人過﹐虫沙得地飛﹐迷途知未遠﹐鐘起喚君歸。○臬司劉公枉書惠存詩以志感一官萬里尹蒿萊﹐幾个生前歸去來﹖況復勞心陽子拙﹐敢云流涕賈生才。見消瘴霧千山淨﹐春到蠻花滿地開。從此不愁風土異﹐生還終望我公哀。﹝子師先生負曠世才﹐作吏蠻荒﹐視新﹑恩二州猶爲福地﹐則義同竄謫矣。可與東坡表並讀。﹞○和唐張謂韻道路非難作吏難﹐一洲鰲背立郊壇。人言瓊管曾開府﹐我道囚山合掛冠。萬里親知春夢斷﹐一生事業暮潮寒。新恩已是投荒處﹐卻望新恩福地看。如此途窮欲進難﹐朝天漫上越王壇。髙不合伸彊項﹐逐裸何須岸大冠。徼外山河逢帝醉﹐心頭鐵石向人寒。長安日下猶言遠﹐窮海孤臣那得看。﹝二章與《遺臬使劉公詩》同意。﹞☆史申義字蕉飲﹐江南江都人。康熙戊辰進士﹐官翰林院編修。著有《蕪城集》。○由富陽至龍遊沙禽亦無數﹐格格野塘秋。孤棹有時泊﹐遠山相向愁。月明烏桕樹﹐人散白洲。何處津樓上﹐無眠聽棹謳。○南海雜詩石壁猩猩語﹐驚心百粵東。四時山葉綠﹐五夜海霞紅。日月搖溟渤﹐星河浸祝融。鷓鴣飛不斷﹐只在荔支叢。﹝三語言地气之暖﹐四語言東土日出早也﹐卽「海日生殘夜」意。﹞曉上越王臺﹐扶胥海色開。山連鰲闕近﹐潮射虎門回。灑座荔奴雨﹐吹香椰子杯。崎嶇未朝漢﹐割據亦雄哉﹗﹝此弔尉佗之霸。﹞海雨花陰候﹐春泥屐響聲。鴉鬟簪抹麗﹐紈扇過淸明。玳瑁潮通市﹐芭蕉綠上城。昌華鼓舞院﹐銷盡美人情。﹝此狀風物之明麗。﹞○南昌吳楚中流勢未平﹐章江雄闊客心驚。芒寒牛斗雌雄气﹐風偃魚龍日夜聲。黨錮人髙徐稚宅﹐封侯事往灌嬰城。豫章樓閣猶堪賦﹐賓主東南異代情。○朝云墓散盡泥金蛺蝶裙﹐云藍小袖劇憐君。傷心白鶴峯前路﹐一樹榕陰蓋古墳。﹝一女子而死於萬里之外﹐亦可傷矣。一樹榕陰﹐其人如在﹐淺淺語自有遠神。﹞☆吳景字元朗﹐江南太倉人。康熙戊辰進士﹐官兵科給諫。有《西齋集》。○西齋爲梅村令嗣﹐工於詩筆﹐近體淸穩﹐尢稱雅音。○和振西贈王將軍紫九尺須眉七十身﹐眼中遺老更何人﹖將軍競病詩無敵﹐弟子丹靑筆有神。談笑尙能開霹靂﹐太平不復畫麒麟。酒酣拔劍聽君語﹐爲感窮途意自親。玉殿風流講席重﹐故山歸去拂塵容。門生爲致荒廚菜﹐禪客同尋舊院松。夢後莊周從笑﹐書成揚子解嘲龍。歐陽筋力猶彊健﹐不羨扶攜手一筇。﹝揚子《解嘲》中云「執蜓而嘲龜龍。」去一龜字﹐古人每如此用。﹞著書不復爲窮愁﹐獨樂園林散百憂。人乍拋殘塵海夢﹐天教管領太湖秋。槎形東第奇章石﹐釣具南江魯望舟。從此終身巢許穩﹐風光眞擬洛濱遊。﹝將軍能詩﹐復能著書﹐管領名園﹐偕遊禪客﹐比少陵所詠「將軍不好武﹐稚子總能文」﹐尢得幽居之樂矣。太平盛事﹐於詩中遇之。﹞○題徐太僕遺像金禍國嘆荊榛﹐只爲須眉不計身。四海淸流眞直節﹐五朝舊徳老遺民。獨先元禮彈常侍﹐共幸林宗免黨人。畫像吳中前事在﹐團溪好寫白紗巾。﹝自注﹕世傳《吳中先賢畫像》一卷。○此劾魏奄而未被禍者﹐惜未詳其名。《吳中先賢畫像》﹐系張蟾筆﹐共三百餘人﹐今大半歸余家。﹞○題顧亭林遺集和汪安公編修野哭東風學采薇﹐累臣白首尙單衣。江山有恨憂天醉﹐艸木無情長地肥。避吏趙岐誰共語﹐離家王粲不思歸。只餘帷蓋蘭臺舊﹐萬卷淒涼辧是非。○奉和座主東海公山居存一首東觀西垣按部居﹐牙簽萬軸載牛車。集賢手筆詞頭重﹐元祐文章叢目初。白髮乞湖狂道士﹐靑山思潁老尙書。閉門碧艸閒秋色﹐獨把遺編恣獵漁。﹝時健庵尙書眾欲致之重辟﹐而聖祖許其書局自隨﹐保全舊臣者至也。擬以賀監﹑歐陽公﹐不言君恩﹐而君恩在言外矣﹐得立言之體。﹞○贈張稚昭相府蓮歌樂府春﹐淸尊檀板話窮塵。誰傳天寶淒涼曲﹐柳市當年舊玉人。花前月底奏新聲﹐夢斷昭華玉殿塵。記得雲間歌第一﹐貞元朝士已無人。﹝此贈舊歌者﹐與劉夢得《贈歌者何戡》《聽舊宮人穆氏唱歌》二絕句﹐一種風神。﹞☆徐賓字虞門﹐江南華亭人。康熙戊辰進士﹐官給事中。○遊梁詩雄都形勝古梁州﹐匹馬衝寒訪上游。地控燕秦開閫域﹐天分南北鎖咽喉。平鋪白艸千原曠﹐忽折黃河一綫流。試上髙臺還極目﹐城邊睥睨夕陽秋。☆董思凝字養齋﹐山東平原人。康熙戊辰進士﹐官觀察使。○擬古楚人重べご﹐椒蘭爲荊杞。宋人寶燕石﹐安知球琳美。眞僞詎難分﹐柰何徒貴耳。觸熱趨炎﹝B135﹞﹐浮名取靑紫。豈不羨時榮﹐願言惇素履。黽勉以爲期﹐毋爲識者鄙。○聽周紫海先生話海外三山之勝塵世難向蓬萊遊﹐空懷三山縹緲之銀樓。年光彈指如飛電﹐安能一室兀坐生煩憂。懶云先生負奇气﹐靑瞳綠發仙人儔。與余素心授寶訣﹐人間何處無丹丘。更言曾廁仙人裏﹐天風颯颯雲霧起。左攜東王公﹐右攜赤松子。仙山迢迢髙入云﹐方壺員嶠气氤氳。側身俯視小天地﹐鸞嘻鳳敫空中聞。忽然駕岱輿﹐羽蓋斑麟車。琪花雜瑤艸﹐六甲備行廚。於是振衣長嘯﹐躡足云巓﹐滄海一掬﹐萬山如拳。白鶴翔兮淩厲﹐神龍下兮蟠旋。雙童醉舞兮婉轉﹐素女含笑兮翩躚。螺書薤篆人不識﹐赤文綠字誰與傳﹖我不知方丈之峯幾萬里﹐扶桑之木幾萬年﹖白眼悠悠誠下士﹐欲往從之道如咫。古來慧業多能仙﹐何必丹砂與玉髓。秦皇漢武非仙才﹐鞭山驅石何爲爾﹖詩成笑傲俯人寰﹐天驚石破開心顏。朱艸紛披誰處所﹐白雲蒼莽何時還﹖﹝識得「人間何處無丹丘」﹐則篇中所云俱作《夢遊天姥》觀可矣。詩境超逸﹐亦仿靑蓮﹞☆石爲崧字五中﹐江南如臯人。康熙戊辰進士。○秋日坐秦淮水榭聞故老談金陵遺事木落江南秋暮天﹐開元訴罷轉茫然。荊榛曾記從龍日﹐鼙鼓還傳失鹿年。夜月照殘樓十二﹐金風吹冷殿三千。憑誰坐說長江險﹐《玉樹》歌終亦可憐。●卷十七☆孫致彌字愷似﹐江南嘉定人。康熙戊辰進士﹐官侍讀學士。有《秋左堂詩》。○松坪未第時嘗爲副使﹐采詩朝鮮等國﹐極韻事也。館選後﹐與趙文饒同罹岸獄﹐幾瀕於危矣﹐卒以非辜得雪。後聖祖巡幸時﹐以獻賦復官翰林﹐至學士。詩筋力於唐人﹐無綺靡習﹐當時推爲作家。戊辰諸公並推重之。○江行雜詩一舸淹晨夕﹐平沙艤落曛。江潮晴湧月﹐山火夜燒云。黑想蛟涎出﹐腥愁虎气聞。明朝牽百丈﹐回首白鷗羣。﹝煉句近岑補闕﹐宋人便一直寫去。﹞鷺鷥村下路﹐停策弔沈淪。大義存《發》﹐髙風緬補唇。明時甘浪迹﹐亂世得全身。搔首嚴陵瀨﹐南陽有故人。﹝《發》﹑補唇一聯﹐過謝翺墓﹑方乾宅也。五六分承﹐結到嚴陵釣臺﹐乃見宗主。﹞城迥浮雲外﹐舟移亂石間。波光能奪月﹐灘勢欲驅山。過險心猶悸﹐思鄕鬢欲斑。君看松頂鶴﹐云暝亦知還。○福州道中指點三山近﹐輕雲護翠微。曉煙榕葉暗﹐春雨蔗田肥。野女修棕笠﹐溪人浣ふ衣。啼鵑苦竹裏﹐爭道不如歸。○秋感遼海關門百二雄﹐長城萬里憶先公。儲胥自有風雲護﹐部曲空成帶礪功。一戰龍旗勞汗馬﹐廿年貝錦怨藏弓。不堪蔓艸祈連冢﹐況復銅駝恨未窮。﹝自注﹕先中丞贊遼十載﹐嘗搴龍文大纛﹐鼎革四王及黃鎭南輩皆出麾下。○郭令公部曲皆封公侯﹐李義山詠渾詩﹐「咸陽原上英雄骨﹐半向君家養馬來」﹐詩中亦同此感也。﹞○詠史次王右先生韻南都歌舞動雲霄﹐回首燕臺王气遙。燕頷何年馳鐵馬﹐羊頭此日總金貂。霓旌小苑明秋月﹐錦纜長江泛暮潮。龍虎親軍三十萬﹐登壇空想霍嫖姚。﹝此見四鎭不能周防﹐而金貂皆歸銅臭﹐𨿽長江天塹不能守也。下章兼選優伶言之。﹞六朝遺恨水潺潺﹐金殿繁華閉翠煙。但聽臨春歌《玉樹》﹐不聞淸廟奏未弦。銅駝泣露飛鳴鏑﹐鐵鎖沈江渡戰船。虎踞山前明月在﹐秋風怨絕李龜年。○同思大年記華天禦先生蒲帆片片帶斜暉﹐路轉蒹葭興不違。白露爲霜楓欲脫﹐澄江如練雁初飛。滄桑廿載衣冠在﹐猿鶴三軍事業非。回首悲笳驚日暮﹐新亭風景一沾衣。○感舊示魏禹平寒燈無焰醉瞢騰﹐獨對遺編感慨增。復壁人曾藏北海﹐墓門劍許掛延陵。全家大節存忠孝﹐三世深交歷廢興。郭隗臺荒荊棘裏﹐茫茫棖觸恨難勝。﹝自注﹕魏忠節公被逮﹐子敬先生從行。先中丞獨匿之邸捨。及忠節卒﹐先公盡斥衣物﹐佐其歸裝。延陵許劍﹐乃與子敬札中語也。○忠節公父子忠孝﹐中丞公孑身仗義﹐三世交情合並寫來﹐遂覺生气滿紙。﹞○至江寧再疊前韻蔽日浮雲已暫開﹐先稱偏覺气悲哉。燕歸知入誰家巷﹐風去愁看舊日臺。胥靡敢期通帝夢﹐檻車羞比霸齊才。炎苦憶涼ざ好﹐憑仗悲笳及早催。﹝此學士脫罪後﹐重至金陵作也。胥靡之夢虛期﹐檻車之徵無望﹐詞近退藏﹐而用世之懷勃然言下矣。後之遇合﹐已兆於此。﹞○同介修孟遊集元夫園居卽事抒懷朱弦寥落賞音微﹐尊酒論心靜掩扉。遮莫文章供齒頰﹐底須愁病減腰圍。是七日堪千里﹐大鳥三年始一飛。醉拂吳鉤談轉劇﹐主人忘送客忘歸。☆張尙瑗字弘遽﹐江南吳江人。康熙戊辰進士﹐官翰林院庶吉士。攺江西興國縣知縣。○損持太史詩﹐風神未足﹐沈著有餘﹐猶書家之顏平原﹑柳誠懸也。生平宗法昌黎﹐故尢工古體﹐詩稿止鐫遊閩﹑粵作﹐今全稿散失矣﹐深爲惋惜。○去官後﹐箋疏諸經甚富﹐已鐫者有《三傳折諸》。○上灘順流船似箭﹐逆流船似絆。衢睦地勢殊﹐牽挽程難算。江底淸無泥﹐齒齒白石粲。船石相磨治﹐犖確冰初泮。深者四五尺﹐淺或未及半。牽船蹋冰行﹐挽衣不掩。膠淺難施﹐肩舁雜呼喚。已前而復卻﹐欲迎或還。一灘抵數里﹐一里或數灘。灘灘行相續﹐侵曉到日旰。惶恐黯﹤黑﹥名﹐熟聞心已憚。豈識氵紋江﹐驚湍爾許悍。長歌行路難﹐擊楫發三嘆。﹝起二語謠諺﹐已領一篇之意。後形容上灘險艱﹐不遺餘力﹐令讀者目駭心悸。灘亦音嘆﹐收十五翰中。﹞○九鯉湖艱哉觀瀾亭﹐所歷皆懸度。過此鳥道絕﹐從遊忄栗相顧。途危景益佳﹐興發情無怖。身非鄴侯骨﹐暫作壁間步。彊半蛇寅曳﹐有時猱ㄑ騖。磴斷體欲縋﹐根蟠足稍駐。琮絲竹澗﹐爛漫琪樹。擘水石雙門﹐掛嶺玉三柱。卻望珠簾垂﹐銀潢屑煙霧。直下去無幾﹐回勞予溯。湍駛何潺潺﹐褰裳不可渡。長嘯向白雲﹐茫茫蒼靄互。﹝徑路斷絕﹐緣壁而行﹐蛇寅同曳﹐猱ㄑ並騰﹐服其眞寫得出。曩遊黃山蓮花溝﹑百步云梯﹐曾親歷此境。﹞○謁韓文公祠總角誦公文﹐不啻編三絕。半世味公道﹐無能劍一。維公不朽姿﹐薄雲貫虹。謗傷與誇眩﹐兩者均蠓蠛。氛氳一瓣香﹐萬古應同。舉舉何未生﹐敢云景行切。潮陽謫宦區﹐偶然鴻爪雪。借此滌炎陬﹐海濱斗杓揭。湖流漾淸派﹐峯勢環飛。江山銜明徳﹐臨眺心神澈。白雲飄檐楹﹐恍憶靈旗掣。﹝公之行道﹐只在倫常日用﹐不特謗傷者可嗤﹐卽誇眩者亦見之未眞也。讀《原道》篇自得。次章並其弟子表之﹐明其熔冶人才﹐有功後學。﹞史公識尊聖﹐世家表弟子。後𨿽未敢例﹐義在可竊比。濟濟伊洛徒﹐遊揚復羅李。韓門數入室﹐若籍服喜。唐宋兩朝史﹐附傳共編記。匹夫百世師﹐坡言得之矣。配禹尙非誇﹐傳軻又何訾。荒荒海水南﹐明珠孕天水。過化遂成材﹐廟食芳芷。虯枝侍郎木﹐檜楷同。○觀音巖巨靈施昆刀﹐劈破靑玉筍。千里插江面﹐削平如槪準。羣岡互起伏﹐離立車連軫。獨此琨瑤屏﹐截肪無粟疹。頂矗日黯黯﹐趾沈波泯泯。一綫裂石罅﹐虛中駕闌。香華陀像﹐Е洞棲谷牝。淒風颯然來﹐猱ㄑ度必。安得立三分﹐言從伯昏﹝B139﹞。﹝王漁洋賦此題﹐中云「騎危躡虛空﹐險絕緣鉤梯」。此云「一綫裂石罅﹐虛中駕闌」﹐可以互證﹐想見左右石壁﹐危闌駕壑﹐此巖未易登也。﹞○彈子磯競秀英州山﹐臨江多俯瞰。觀音與彈磯﹐絕奇尢占。劃然千仞壁﹐削出長天塹。鴻蒙開辟時﹐鬼斧安拖鏨。虯柯縷絡之﹐蒙茸紛碧紺。乳竇小於拳﹐累然不容。相傳廣明賊﹐彈落金丸陷。雄非天山矢﹐險異蜀門劍。但見灘流駛﹐湍急不可纜。懷古夫如何﹐寒風江湛湛。﹝漁洋《南來志》云「彈子磯懸崖千仞﹐如洞如廠﹐斧鑿鐫﹐擬於鬼神。」詩中亦可互證。廣明賊﹐未詳。﹞○仙霞關七閩路與中原通﹐怪事咄咄驚天公。岡連嶺復雲樹を﹐飛鳥不度猿猱窮。微茫一綫走絕壁﹐誰鑿溟氵幸開鴻蒙﹖二十八盤尢斗絕﹐路難直似摩蒼穹。王公守國天設險﹐崤函に轅自古崇。玆豈小巫怯百二﹐偏隅冷落箐篁中。正恐五丁力不到﹐無諸倔彊憑﹤谷龍﹥。爾來文物盛唐宋﹐舟車衢信當要衝。蛇形蟠曲磴道﹐史浩於此開榛叢。宋明王孫兩遺種﹐哀哀望帝啼鵑紅。日者井蛙跳涔水﹐髙擁黃屋彎朱弓。陰平夜追渠帥縛﹐昆侖電掃巢穴空。𨿽云負固不可恃﹐車箱箭名益隆。熱行五步一回首﹐僕夫告瘁心神忡。殘旗折戟渺何許。故壘瓦礫余蒿蓬。淙淙飛泉下幽壑﹐朋衝百道鳴丰﹛隆﹜。回溪互證前路失﹐恍惚七聖迷崆峒。南風不競自天道﹐嗟哉豎子時無雄﹗欲呼眞宰鏟疊嶂﹐永俾灌莽無伏戎。左鼓右旗列几案﹐扌它舟舁轎從西東。懷古登危重興嘆﹐溟茫襟袖侵霿。﹝仙霞關爲閩﹑越扼要界﹐髙二十里﹐爲級三百六十﹐曲二十二﹐宋史浩所開辟也。康熙中﹐逆藩耿精忠謀越此關﹐制府李之芳以兵遏之﹐卒以就擒。中一段正指其事﹐縱橫排﹐一气蜿蜒﹐得昌黎之气骨。﹞☆查升字仲韋﹐浙江海寧人。康熙戊辰進士﹐官至少詹事。著有《淡遠堂集》。○宮詹書法得董文敏之神﹐入直南書房時聖祖屢稱賞之。○訪吳采山不值秋水乘孤艇﹐沿緣亂葦間。時看黃葉落﹐境共白鷗閒。林影溪邊屋﹐鐘聲云外山。故人令不見﹐月出棹歌還。○過浦口和淸字公路浦口浦水淸﹐甘羅城外徵人行。大河直下千萬里﹐哀雁差池三兩聲。南國浮雲天際滿﹐異鄕秋艸夢中生。側身四望渾無盡﹐新月江關一片明。﹝風格亦從杜出﹞○陳丈朴庵招賞牡丹同人卽席分賦得明字金穀何如蜀錦城﹐放翁舊譜閱《天彭》。置身富貴何須早﹐到眼雲霞覺倍明。丁字簾前圍蝶翅﹐午時畫裏驗貓睛。風流共憶《淸平調》﹐合座春光醉玉罌。﹝牡丹用富貴字﹐最易近俗﹐此翻用之﹐轉覺其雅﹐死活之別也。○《埤雅》載人得畫牡丹與貓一幅﹐莫辧精粗﹐識者謂花枝哆而色燥﹐此正午時花也。貓眼黑晴如綫﹐此正午時貓也﹐貓旦暮目睛圓﹐日午漸狹長﹐正午則一綫矣。用來恰好﹐上一句以繡球作陪襯也。﹞○八里莊斷井冰膠汲水痕﹐炊煙三兩不成村。客嫌南語呼難應﹐門對西風火不溫。白月荒途深夜柝﹐黃沙野菜雜蔬盆。耳邊俄覺秋濤捲。臥聽弩駘艸根。☆陳大章字雨山﹐湖廣黃岡人。康熙戊辰進士。著有《玉照亭詩鈔》。○楚風舊沾鐘﹑譚余習﹐後又變爲淩厲﹐芒角多而性情隱矣。作者矜平躁釋﹐一歸恬和﹐可以覘其所養。○九江夜泊解帆及夕陽﹐系舟傍枯柳。天低九派流﹐浪抱孤城走。奇峯插斗南﹐雄勢壓江右。雲中五老人﹐見我時招手。靜夜冷魚龍﹐古戍沈刁鬥。欹枕不成眠﹐且飲潯陽酒。﹝舟中望見五老轉云五老招人﹐如此用筆﹐便覺靈活。﹞○甕山拜耶律文正公墓林轉河陰長﹐遙峯粲可數。迆邐得甕山﹐嵌若覆釜。劫火土一А﹐英靈耿萬古。元祖昔龍興﹐戎馬日旁午。微公濟世心﹐斯人盡豺虎。荒祠香火微﹐斷碣聚鼯鼠。漠漠望秋云﹐含情空激楚。﹝耶律楚材﹐遼之裔也。輔元祖有濟世功﹐予遊西山﹐曾拜其墓。﹞○王文成紀功碑﹝碑略云﹕正徳己卯﹐宸濠叛﹐稱兵向闕﹐破南康﹑九江﹐攻安慶。臣以列郡兵復南昌﹐宸濠擒﹐餘黨愁定。天子聞變赫怒﹐親統六師臨討﹐遂俘以歸。末云﹕式昭皇靈﹐嘉靖我邦國﹐時庚辰正月也。明年﹐嘉靖入繼大統﹐果符其讖。先是公將獻俘闕下﹐江彬等檄令縱之鄱湖﹐俟上親戰而後奏凱。公不得已﹐間道入杭﹐以濠授張永﹐遁入九華山。隨補奏﹐序彬﹑永等功上之。然公卒無賞。嘉靖初﹐下其議﹐乃起爲南京兵部尙書﹐封新建伯。﹞武皇巡遊不知疲﹐朝禦豹房暮京西。羣狐跳梁嗥且舞﹐搖搖九鼎一發危。宸濠釁踵釒番起﹐盤結肘腋成窮奇。堂堂孫許孫中丞燧﹑許按察逵仗節死﹐東南傾刻翻潢池。虔州中丞屹柱石﹐忠義憤發非人爲。同時幕府盛才傑﹐﹝太守伍﹑邢諸公。﹞戮力共豎天王旗。黃石磯前一再戰﹐掃除凶焰無孑遺。事不浹旬功再造﹐只手半壁扶坤維。當時廟謀亦癡絕﹐露布已上重誓師。天子自將佩將印﹐六軍雷動江淮湄。謗書何止盈一篋﹐當關虎豹皆狐貍。深謀豁達格神鬼﹐苦心退托隨髡緇。開先寺前七佛碣﹐旁有大字鐫崔嵬。雅頌嚴正揭日月﹐蝌蚪錯落蛟螭。攺元兆讖實天啟﹐酬庸錫爵開禎期。平原之書次山筆﹐千載以後非公誰﹖昔從流傳看拓本﹐頃來石壁瞻丰碑。公之英烈傳萬古﹐求之翰墨蓋已卑。區區羣兒肆口舌﹐劍首一終何施。嗚呼奇人奇功不世出﹐使我摩挲再拜興嗟咨。﹝釒番﹐安化王也。先宸濠反﹐楊一淸﹑仇鉞討平之。○王守仁禽宸濠只三十六日﹐時安邊伯許泰﹑太監張忠等皆受辰濠賄﹐恐守仁見上聲其罪﹐轉言守仁先與宸濠連﹐後乃變計。武宗知其忠﹐不信﹐復言其必反﹐多方沮抑之。守仁先以宸濠付張永﹐旣乃入九華山僧寺待罪﹐得免。詩中直陳始末﹐作傳讀可也。﹞○登小孤山蜀江萬里浮鴻蒙﹐洞庭勢峽彭蠡雄。小孤突起插天半﹐百川砥柱爲之東。磴道虛無動寒色﹐漁舟一葉傍絕壁。蛟鼉正晝吼風霾﹐泱漭孤雲天地白。參差樓觀麗朝霞﹐繡ひ珠箔顏如花。陰巖咫尺蓄雷雨﹐怪樹千歲盤龍蛇。吳楚雄關此第一﹐折戟沈沙莽蕭瑟。憑闌決眥倚半酣﹐盡捲乾坤入詩筆。隔江淸靄有彭郎﹐銀河帶水遙相望。舟師招手聞絕叫﹐急趁南風過馬當。﹝小姑嫁彭郎﹐東坡偶然戲筆﹐後人輒以此相謔﹐殊可笑也。此出以端重之筆﹐能脫窠臼。﹞○送胡卜子南歸春光叫徹栗畱音﹐贈別何堪折柳吟。空說髙臺收駿骨﹐只應敝帚享千金。五更風雨窮交淚﹐驛路鶯花故國心。白雉岡頭荒圃在﹐未妨述作老雲林。○次韻姜西溟秋日雜感珥筆頻年在石渠﹐一囊官粟百無餘。﹝自注﹕君久與史局﹐食俸而未得官。﹞伯鸞本不因人熱﹐中散從知與世疏。尺蠖屈伸存我法﹐蝸牛負戴亦吾廬。短檠取次新涼入﹐珍重窮愁且著書。○戊子生日書懷少日淩兢履畏途﹐抽身雲水補桑楡。負薪未便慚翁子﹐學句猶能傲達夫。勛業盡拋靑瑣客﹐形容尙類列仙臒。蕭條四壁空無有﹐新掛廬山瀑布圖。﹝自注﹕時有遊廬山之意。﹞觀化久師齊物叟﹐忘機甘作灌園人。熊魚自古難兼味﹐木雁中間可置身。野艇籠煙催放鶴﹐斷槎欹石坐垂綸。一編最愛《襄陽傳》﹐聊爲淸時備隱淪。☆陸寅字冠周﹐浙江錢唐人。康熙戊辰進士。○冠周﹐髙士麗京之子。麗京出亡不歸﹐冠周訪父﹐幾徧宇內﹐終不得﹐幽憂畢生。少歲卽有豫章拔地之勢﹐遭困厄﹐詩品愈髙﹐刊文集時﹐名未成也。戊辰後詩無刊本﹐故未得見。○歧路行出門竟何之﹐東西南北皆路歧。僕夫執轡馬躑躅﹐驪歌一聲聲最悲。道傍桃李似惜別﹐飛花故撲金屈卮。人生目前貴適意﹐不如還逐屠沽兒。兄袁盎﹐弟灌夫﹐相逢自負髙陽徒﹐樗υ百萬能呼盧。朝金張﹐暮許史﹐拔劍欲爲知己死﹐眼前誰是嚴仲子﹖○宣徳箭歌﹝丁巳夏﹐余客長安。市有鬻爬背麻姑爪者﹐視其桿﹐有「宣徳八年餘幹縣所貢竹箭」字﹐後無所用﹐散落民間﹐攺爲爬背之具。余乃作歌。﹞長安城東鬻廢箭﹐故老欷噓萬人看。金鏃敲殘鼓鑄鋒﹐鴉翎落盡丹黃變。棄擲風塵未嘗試﹐老桿分明宣徳字。珍惜曾教武庫藏﹐標題尙識良工制。髙皇昔日戎衣著﹐劍掃妖氛定雄略。已見蒲稍入大宛﹐更聞醬開邛﹂。茫茫九服初通貢﹐竹箭東南待弦控。包茅常例豫章來﹐司空檄取官胥送。貽謀孫子但垂衣﹐夜夜黃星護紫微。三殿日髙香不散﹐上林花暖燕羣飛。夕烽並罷平安火﹐服禦深宮無一可。靑磁燒出碧雞成﹐燻鑪制就黃金裹。內家擎獻龍顏動﹐流落人間至今重。金馬銅駝倏已非﹐石苦矢成何用﹖只今新制逾工巧﹐故物休言舊時好。猛將難調神臂弓﹐仙人且代麻姑爪。君不見銀泉山下艸蕭蕭﹐狐兔秋原正寂寥。仰天大笑羽毛落﹐一箭穿雲看射雕。﹝明自宣徳後﹐武備漸弛﹐至正統而有土木之變矣。從廢箭中發露此意﹐點入宣窯﹑宣鑪﹐不同閒筆。﹞○秋日憶家大人粵遊又見秋風動﹐蘆花江渚飛。忍看時序變﹐猶與老親違。遠信無他語﹐深情只望歸。應憐揮手日﹐兒女共牽衣。﹝眞摯近杜。﹞○自笑自笑桑弧志﹐天涯只布衣。到家翻是客﹐逆旅豈如歸。白日從愁盡﹐靑山入夢非。緘書與僮僕﹐爲掃釣魚磯。﹝五六寫盡作客人心事﹐「靑山入夢非」﹐卽「夢裏還家不當時」意﹐此覺更簡。﹞○錢塘懷古祠廟吳山艸木凋﹐蘆中窮士舊吹簫。眼看吳市東門甲﹐怒捲錢塘八月潮。烏喙竟能亡敵國﹐魚腸應悔刺王僚。錦帆一片風流盡﹐白馬紅旗浪裏招。﹝東門﹐《史記正義》謂鱔門﹐卽孚門﹐後攺葑門。子胥云「懸我目於東門之上﹐以觀越寇之入也。」悔刺王僚﹐見位傳僚之子孫﹐越未必滅吳也﹐前此無人道及。﹞○秋日雜感翹首天涯那可憑﹐丹楓一望淚初凝。羞軹裏逢嚴遂﹐曾否夷門辱信陵。攬鏡未應頭似雪﹐埋憂不辦酒如澠。棹歌且逐中流去﹐蕩槳操舟我亦能。﹝頷聯見不逢知己意。﹞☆沈名蓀字間房﹐浙江錢塘人。康熙庚午舉人﹐選攸縣知縣﹐未赴。著有《梵夾集》。○漁洋《香祖筆記》中載門人沈間芳詩話三則﹐本字間房﹐《筆記》中應誤書。○題畫冊篷開獵獵風腳﹐舵曳イイ浪痕。杜宇飛邊蜀道﹐哀猿啼處荊門。遠紅夕照千里﹐濃綠垂楊幾村。已到落帆亭下﹐客心還怕黃昏。﹝六言律詩﹐偶備一格。﹞○去京師望望南天雲樹學﹐滄浪仍臥釣魚磯。誰言京洛緇塵滿﹐我獨還家是素衣。﹝予詠《白燕》末二語云「京洛何妨共棲宿﹐素衣未必化爲緇。」有同心也。第間房寫懷﹐予則托興。﹞○丙戍榜前夢羅昭諫見過鵠袍烏幘一先生﹐刺寫江東給事名。八百年來成把臂﹐可能同訪舊雲英﹖﹝自注﹕昭諫有《贈舊妓雲英》詩﹕「我未成名君未嫁﹐可憐俱是不如人。」﹞湖磯歸理釣魚蓑﹐收拾從前淚點多。笑煞江南村使者﹐有名金榜便如何﹖﹝自注﹕「淚擬何門落玉盤」。昭諫句﹐江南有使來聘越﹐不知有羅給事﹐問何以故﹐曰「只爲金榜無名﹐所以不知。」﹞☆惠周惕字元龍﹐江南吳縣人。康熙辛未進士﹐由翰林院庶吉士攺授密雲知縣。著有《研溪詩集》。○研溪先生受業於堯峯汪氏﹐故詩格每兼唐﹑宋﹐然皆自出新意﹐風神轉佳﹐不似他人摭拾宋人字面以爲能事也。生平邃於經學﹐貫穿融浹﹐亦不第以詩家品目之。○出門饑寒逼腐儒﹐顚倒作奇想。長安遠於日﹐無故思一往。曾聞丈夫雄﹐咫尺視天壤。豈知適千里﹐三月費勞攘。爲裝迫旦暮﹐無乃太鹵莽。蕭然一室中﹐何物是行帑。念此壯心摧﹐低徊轉悒怏。﹝出門心事﹐爲起手十字道盡﹐然能抱道守拙﹐饑寒亦不能逼也。﹞浮雲翳淸晨﹐孤帆雨初注。結束上髙堂﹐回遲更千慮。苦心發歡顏﹐但道舟楫具。小兒不知愁﹐牽衣乞同去。不忍與明言﹐多方使之誤。送行雜親朋﹐刺刺語及暮。風爭雨漸稠﹐篙師發微怒。郎今何多談﹐明日誰與訴﹖○夜坐有懷靑天如澄江﹐片月初洗出。艸光露離離﹐樹影風瑟瑟。寒更夜點疏﹐驚羽孤飛疾。惆悵不成眠﹐懷人坐終夕。﹝簡極﹐髙極。﹞○從赤城至國淸寺千山萬山渺何處﹐塔影層層國淸路。斜陽林外送微風﹐布襪蕭然蹋云去。寺外澄潭一鏡圓﹐連漪倒浸靑蒼山。長松蜿落潭底﹐白日疑有蛟龍眠。泉聲曲折引我入﹐菩提一樹髙摩天。龐眉老僧可人意﹐爲我掃石開禪關。匏樽酌茗薦瓜果﹐野味足洗官庖膻。坐來庭徑轉岑寂﹐修竹杳聞淸猿。北窗腳許髙臥﹐冰簟蔭借靑瑯。始知物外卽幽曠﹐化城何必離人間。念昔平生俱道長﹐行驂劫劫無停鞭。三年席帽客京國﹐口識甘苦難爲言。今歲崎嶇浙東道﹐水浮陸走行三千。﹝自注﹕自錢塘﹑太末﹑永嘉至臺州﹐將出紹興﹐計三千里矣。﹞人生如此竟何爲﹖空使慘戚凋朱顏。誓從今日抉塵网﹐山深林密行盤桓。桃花流水跣足渡﹐嵬峨半醉來參禪。﹝但寫國淸之幽曠﹐易於平直﹐得平生道長一段﹐以往日之艱辛襯目前之遊衍﹐彌覺然物外﹐趣味無窮矣。七言古須於平直中尋出曲折。﹞○贈維揚顧書宣維揚顧子文章雄﹐渡江問我淸溪東。入門一見便驚絕﹐袖底詩卷光熊熊。造次手攬讀未徧﹐齒牙陡覺生淸風。君言學詩二十載﹐前後正變差能窮。人生眉眼不自見﹐願以妍醜煩靑銅。余時怵惕未敢荷﹐君才何健詞何恭﹗吾身貧賤困荊棘﹐竊弄筆墨吟三冬。一言落紙與俗忤﹐口排吻擊轟兒童。邇來讀書但自省﹐得失豈暇爭雞虫。聞君議論復感發﹐如瞽得相行有筇。君才し捷實倍我﹐何以屬我相磨龍。得聞君善我必勸﹐若遇我過須君攻。昌黎韓子昔有語﹐終始相合如巨蛩。君今別去正秋暮﹐得句幸寄南飛鴻。﹝眉眼不自見二語﹐妙諭不減東坡。﹞○同諸君興聖寺看杏花誰剪明霞散山曲﹐千枝萬枝紅簌簌。五家合隊麗人行﹐杜老瞢騰看不足。聊憑杯酒添春酣﹐烏帽欹斜尙可簪。客路心情似春雨﹐晚來和我夢江南。﹝必徵引杏花典實﹐便是笨伯﹐妙處正在離卽間也。然得此解者甚難﹐若竟以不切爲能﹐則又誤會其旨矣。﹞○再賦一首示木及同遊諸子西勾之西花爲國﹐暈碧裁紅斗顏色。杏花今歲開獨遲﹐不共棠梨作寒食。嫣然一笑破寺中﹐恰似詩人在遷謫。嬉春寶馬空當當﹐盡是看紅不看白。﹝看紅看白﹐遺山語。﹞楊朗愛惜攜酒過﹐花欄日底相婆娑。淸香泥人著ブ席﹐酒鱗瀉影搖紅波。花如有情解畱客﹐到手莫負金叵羅。春風去矣綠陰合﹐明日花老君如何﹖﹝正值攺官縣尹時﹐隨所感觸﹐俱成妙語﹐按其詩稿中知之。﹞○夏日寫懷自從飛到人寰﹐最憶城南香水灣。旅捨一涼來好雨﹐竹牀昨夜夢靑山。藕花風繞湖三面﹐紅豆陰輸屋半間。更有西鄰垂白叟﹐來言玉桂待同攀。○重九潘長公恬庵昆仲招同魏蒼石飲太白樓分韻天圍睥睨擁南樓﹐畫飛甍俯濟州。千載尙餘髙士迹﹐一尊今續酒入遊。碧雲淡日黃花節﹐紅樹西風白雁秋。客裏放懷須酩酊﹐莫教棖觸故鄕愁。○敝裘﹝和查夏重﹞一番淒風促暮砧﹐漫傾殘笥付縫。絲紋斷續難容綫﹐毛理稀疏不受鍼。猶有餘溫勝短褐﹐還將獨夜抵重衾。歲寒惟爾堪相倚﹐忍爲丰貂易素心。﹝一結見用意之厚﹐待物待人如此矣。推而廣之﹐詔求故劍﹐亦是此意。﹞○再用衣字韻﹝悼亡妾趙氏﹞春時初嫁秋來病﹐九月東遊我未歸。獨擁寒衾壓鍼綫﹐辛勤還爲寄冬衣。年來無夢到彤扉﹐臥聽三商玉漏稀。記得去春風雪夜﹐添香喚我著朝衣。○棹歌秋光瑟瑟半江紅﹐花事闌珊到水ヶ。昨日芙蓉今日老﹐一年生怕鯉魚風。☆楊中訥字顓木﹐浙江海寧人。康熙辛未進士﹐官春坊中允。○髙郵道中書事秦郵幾帶盡荒蕪﹐淸水潭連甓社湖。艸舍寒煙何處在﹐貧家鬥粟料應無。空懷憂國長沙淚﹐難繪流民鄭俠圖。聞道今年秋正熟﹐官租想已半追呼。☆陳鵬年字北溟﹐湖廣湘潭人。康熙辛未進士﹐官至河道總督﹐謚恪勤。著有《滄洲詩集》。○述憤次李崆峒韻攬鏡嘆疇昔﹐我生良不辰。遭逢承平世﹐罪戾蓋有因。束躬待斧鉞﹐奄忽彌十旬。天怒諒可回﹐恩波浩無津。巽命重遲回﹐已足感臣鄰。永念衰病母﹐江湖隔昏晨。恐懼心膽碎﹐雨泣鼻酸辛。上有聖明君﹐下有垂白親。﹝此爲制府彈劾後作於獄中﹐不忘君親﹐可以想其胸次。○崆峒爲劉瑾所陷﹐有《述憤》作﹐故恪勤追和之。﹞○新春雜感次韻和中山鐵甕城邊路﹐金焦江上山。蛟螭蟠地軸﹐豺虎踞天關。皎日羣陰散﹐春風十畝閒。煙雲儼圖畫﹐蠟屐好躋攀。﹝恪勤兩次爲制府參劾﹐待罪京江﹐故稿中京江詩獨多。﹞○京江雜詩傑閣俯城陰﹐闌干每一臨。曲阿秦郡縣﹐北府宋園林。山色分吳楚﹐江流自古今。春風滿天地﹐無限望鄕心。○送靜庵僧之五臺結夏五月正炎熱﹐山寒不可勝﹐好將雙赤腳﹐去踏萬年冰。虎石階前伏﹐龍云缽底興。欲隨飛錫住﹐松雪路層層。○江幹愁雲毒霧銷江幹﹐院落沈沈晝景寒。貔虎千重森鐵甕﹐穹霄何日下金竿。迢遙石呼難徹﹐寂寞丹心淚已幹。蟣虱一身天萬里﹐仍依北極望長安。﹝忠愛之憂﹐時時流露﹐故終免於難。﹞○與許謹齋都諫夜話琪樹琳宮鎖寂寥﹐逢君燒燭坐寒宵。三春華發棲江表﹐五夜丹心巒聖朝。禁闥似聞憐讜直﹐湖山自合老漁樵。鯉魚風裏桃花水﹐共聽南徐早晚潮。﹝時公詩有「鷗盟」字﹐噶制府奏其連結海寇﹐必欲致之於死﹐猶東坡詩之詠檜也。賴天子仁聖﹐明其無辜﹐而公亦瀕於危矣。詩中「似聞憐讜直」﹐應指此也。﹞○移寓城南艸堂紀興北堂遙隔楚云西﹐遠近浮槎理亦齊。豈有園官供菜把﹐仍催稚子樹雞棲。寄奴井在泉堪汲﹐丁卯橋荒路不迷﹐比似成都畱杜老﹐居人指是浣花溪。﹝此在京江時移寓﹐玩其詩意﹐若欲終老於此者然。﹞○冬日感懷河淮重寄寵旌旄﹐方略頻傳霄漢髙。中夜扁舟偕畚鍤﹐經年匹馬狎波濤。廟堂正切宣防計﹐簿領仍懸撫字勞。漸看海疆今沃壤﹐桑田兒女獻春醪。﹝此爲從事河工而作﹐乃當日事也。下二章追念前事。﹞淸時稽古獨優崇﹐詔許諸儒集禁中。花發上林春窈窕﹐雪晴阿閣日。直廬夜檢靑藜照﹐講幄朝呈《白虎通》。痛定湘累慚報國﹐皂囊無補但雕虫。﹝此懷武英殿修書而作。﹞平生夢落五湖邊﹐竹馬重來事黯然。蠲賜歡聲方動地﹐滯淫秋水又浮天。東南財賦無籌策﹐士女嬉遊有歲年。春樹萬家煙霧裏﹐白公堤上每流連。﹝此懷治吳舊事而作﹐公先爲郡守﹐後署分藩﹐故有竹馬重來之語。﹞☆黃叔琳字昆圃﹐直隸宛平人。康熙辛未賜進士第三人﹐官至吏部侍郎。○昆圃先生愛才如渴﹐聞人一長﹐必稱揚之﹐使之成名﹐蓋宰相心事也。年十九登第﹐後庚午﹑辛未諸舉人﹑進士兩詣其第﹐稱後同年宴會﹐誠熙朝盛事云。○柏林寺觀李晉王畫像歌沙陀懷古趨僧捨﹐駐馬柏林還看畫。素綃拂試生輝光﹐神威凜凜須眉張。紅袍玉帶結束好﹐唐季英雄一目眇。當時角立有朱三﹐百戰干戈人易老。國仇未復畱遺恨﹐破碎山河安足問﹖莊明帶劍左右立﹐錦囊盛矢受遺訓。誰歟寫照妙入神﹐李家父子俱天人。鷹揚虎視空一世﹐經營慘淡傳其眞。千載畱貽歸淨域﹐世無別本須珍惜。捲圖四壁起英風﹐想象沙場萬人敵。﹝寫出晉王英气勃勃﹐錦囊三箭宛然在目﹐非此詩不稱此題。﹞○送孫文博之雲南省覲此去行歌《陟岵》詩﹐短長亭外柳如絲。雨過山驛雞啼竹﹐風送江程掛枝。花下迎親依曉署﹐尊前憶弟夢春池。可能裁得相思錦﹐六六紅鱗寄莫遲。☆髙孝本字大立﹐浙江嘉興人。康熙辛未進士﹐知涇縣﹑績溪。著有《固哉叟詩》。○固哉作令﹐鋤彊梁﹐平冤獄﹐振興文教﹐以不善事大吏去官﹐後徧遊名山以終﹐兩邑人春秋祀之。○沒字碑山巓樹石表﹐雷雨終不欹。捫讀了無字﹐傳是秦皇碑。東封銘功伐﹐曷詔丞相斯。或雲藏金策﹐石函外覆之。亭亭霄漢間﹐觀者徒然疑。祖龍昔多詐﹐玆意諒可知。六籍旣已燔﹐焉用文辭爲﹖將以愚黔首﹐徒令萬古嗤。﹝《沒字碑》向無實指﹐此以焚書愚黔首意實之﹐應爲定論。﹞○登華山萬古神靈嶽﹐三峯鎭雍州。首陽曾北裂﹐星宿此東流。臺駐軒皇蹕﹐天垂白帝旒。行攜九節杖﹐長嘯訪丹丘。誰開千尺峽﹐斷處若相連。豈有丹梯接﹐惟憑鐵綆懸。猿攀巖倒上﹐鼠伏穴傍穿。自度車箱谷﹐飛升傲列仙。﹝劉君東郊述登華之險﹐全憑鐵索﹐鐵索以上﹐復用倒攀旁穿﹐詩中兩聯﹐眞寫得盡。﹞直到神仙窟﹐陰陰紫翠濃。希夷雲際臥﹐毛女樹邊逢。二十八潭水﹐五千餘仞峯。煙霞都踏徧﹐欲跨兩茅龍。○贈王山史先生紫气行看近﹐重重嶺上云。山尊秦二華﹐名重漢三君。獨鶴亭初到。如鸞嘯乍聞。欲依張楷市﹐可許一廛分﹖○鹿忠節公祠﹝鹿太常善繼﹞自是胸藏十萬兵﹐提戈出塞事無成。廟堂不惜封疆壞﹐門戶惟知水火爭。辛苦四年隨相國﹐倉皇一死殉危城﹐白揚風急祠前樹﹐猶作金戈鐵馬聲。☆姚弘緒字起陶﹐江南華亭人。康熙辛未進士﹐官翰林院編修。著有《招隱廬詩》。○送閻荊州終養歸中州驪歌聽罷惜離羣﹐折柳春城倚晚曛。日下重君能愛日﹐雲間愧我尙瞻云。霞觴味並金莖賜﹐彩袖香從玉殿分。聖主恩深親未老﹐好承庭訓答明君。﹝三四自然雅切﹐不入於佻。﹞☆程文正字範村﹐江南江都人。康熙辛未進士﹐官工部主事。○采石李翰林墓蒼蒼松柏繞層岑﹐謝靑山葬翰林。天子呼來猶得謗﹐世人欲殺亦知音。煙迷墓杳漁樵路﹐月照樓空江海心。鸚鵡鸕鶿杯杓好﹐死生有約酒星沈。﹝若世人不欲殺﹐是以尋常待之矣。語極警極快﹐若黃九煙見之﹐必采入《驚天集》中。﹞○錢王廟霸業分星占鬥牛﹐當年气蓋海山秋。三千客自知羅隱﹐四十州空問貫休。鐵箭尙藏遺廟在﹐錦衣誰似故鄕遊﹖殘碑有字還堪讀﹐玉局鴻文筆力遒。﹝三四本事作對﹐天然名警。﹞☆姚士陛字別峯﹐江南桐城人。康熙癸酉舉人﹐著有《空明閣集》。○月夜泊慈水舟泊聞宵柝﹐鄕心正郁陶。岸虫秋老急﹐江月夜深髙。兒女懸雙淚﹐年華送二毛。嗟餘悲失所﹐蹤迹獨勞勞。○送五弟﹝自注﹕時欲遊蕭山﹞宦遊記汝懸弧日﹐一瞬滄桑十八年。早歲負薪廉吏後﹐重來衣葛故人前。出門含淚離慈母﹐長路衝寒值雪天。好認荒祠拜先子﹐江郎橋畔古壇邊。﹝別峯考作令蕭山﹐其弟生長暑中﹐故有重來衣葛之語。﹞○有懷但分離處卽天涯﹐若个離家不憶家。自笑欲歸歸未得﹐也將歸信卜燈花。☆顧圖河字書宣﹐江南江都人。康熙甲戍賜進士第二人﹐官翰林院編修。著有《雄雉齋集》。○太史韻語都從性靈流出﹐無一言依傍﹐鄙意深喜﹐但所得詩只二卷﹐未見全帙。從前與令嗣善﹐不及一借﹐今令嗣已成古人﹐可惜也。○攝生保國釋外懼﹐攝生畱小疾。朽索馭羸馬﹐徐行百無失。中疏固其衛﹐獲少靳其出。割欲如守疆﹐謹身如縛律。不讀黃老書﹐淵冰宜戰栗。﹝自恃彊健﹐每易傷生﹐畱小疾正以攝生也。固其衛﹐靳其出﹐得老氏精蘊。﹞○任運善走須得途﹐邪徑不可行。善博須得盧﹐不關人力成。達人期任運﹐世路誇趨營。百慮輸一忘﹐百巧輸一誠﹐不見信夭翁﹐亦得全其生。﹝慮輸於忘﹐任運也。巧輸於誠﹐任運中有工夫在﹐更說得密。﹞○息交君子如春風﹐可愛不可竭。小人如酒顏﹐但得暫時熱。急弦莫浪彈﹐一彈弦一絕。市交莫浪交﹐中路難固結。惟當同心人﹐可與論金鐵。﹝狀小人之交﹐諭新而確﹐連上二章﹐皆閱歷有實得語。﹞○諸葛銅鼓武侯未築祁山壘﹐先出偏師渡瀘水。人言孟獲不足擒﹐股掌玩之徒戲耳。豈知北伐用南夷﹐正欲中原掃仇恥。人笮馬供鞭驅﹐羅鬼烏蠻皆效死。至今銅鼓散山谷﹐峒戶流傳尙誇侈。精銅其質革其音﹐想見援χ兵四起。鳥蛇龍虎倏離合﹐戎機萬變人難擬。曾傳八陣有遺磧﹐更說旗臺余故址。此鼓千年尙宛存﹐血戰消磨土花紫。君不聞定軍山陰雨中﹐山鳴雷動聲隆隆。埋鼓鎭蠻功未畢﹐反旗走敵恨無窮。﹝公之平南夷﹐正爲北伐計也。議論正大﹐寫銅鼓處﹐亦有色有聲。﹞○斷硯歌爲姜西溟先輩賦﹐硯爲家梁汾舍人擊碎姜侯硯小才如掌﹐玉膩金淸世無兩。兪糜發采宣毫爽﹐酒半傳觀各誇賞。舍人怒起奪之急﹐罵何堪一錢直。奮捶頓似玻璃拆﹐滿座失聲畱不得。物之成毀有由然﹐舍人辯口方便便。君不見姜侯醉作艸聖狂而顚﹐怒倪ΝΜ龍蜿蜒。又不見姜侯著書卷幾千﹐抵突彪固追談遷。脫手便有風雷纏﹐廟堂頗復急此賢。諸公百僚壓其巓﹐祿米不救饑窘煎。焉用此石空鉆研﹐羈窮白首默自憐。嗚呼胡琴摔破不復弦﹐唾壺口缺那更全。姜侯乃煎麟角鳳觜之膠重綴聯﹐玉蜍吐水調松煙。摩挲自謂石可田﹐石鄕可遊吾老焉。﹝借舍人口中極抒憤懣不平﹐歸到姜侯恬然自安﹐尢見身分﹐若無此結﹐易流於粗。﹞○天平山山遊窮日返﹐絕勝數天平。偉石皆人立﹐欹崖忽鳥驚。僧龕云共住﹐樵路鹿兼行。耳畔猶虛響﹐淙淙落澗聲。☆呂履恆字元素﹐河南新安人。康熙甲戍進士﹐官至戶部侍郎。著有《夢月巖集》。○少司農時﹐言詩者多欲尊宋祧唐﹐而作者志趣﹐不但不落唐以下﹐並蘄追六代以上而從之﹐可云特立獨行者矣。今後人之詩﹐尙能篤信家學。○斫楡謠天謂我民何﹖夏不雨﹐秋不雨﹐春無麥無禾。取彼斧戕﹐楡則有皮。﹝葉。﹞長吏見之﹐怒形於顏。趨伐其樹﹐盡其根於田。將報上官﹐曰維丰年。﹝意古詞古﹐但如此長吏﹐今之所謂良臣也。﹞○言詩﹝詩至唐﹐菁華竭矣﹐後人取其糟粕釃而漉之﹐知不復醇也﹐乃更雜以醯醢﹐气索味變矣。今之有志者﹐盍力爲防焉。﹞唐虞有賡歌﹐言志始爲詩。渾噩元化裏﹐包匭理無遺。飲食以爲質﹐采色安所施。有旣以衰﹐文質將析離。周《雅》啟其鑰﹐楚《騷》蕩其涯。役精實有物﹐云表發髙思。蘇李綴遺響﹐齊梁多蕪辭。卓哉栗裏子﹐淸眞乃得之。杜陵忠厚人﹐情深文亦奇。柰何李供奉﹐獨賞謝玄暉﹖﹝《風》《騷》以後﹐獨標陶﹑杜﹐此卓識也。小謝非不佳﹐然謂之名家則可耳。○一序極佳﹐近人久不敢開此口。﹞○祖越寺至羅漢洞空山寂無聲﹐鐘磬自生響。宛轉松石間﹐忽來云鳥上。筋骨未遑安﹐耳目已豁朗。巖腹正中穿﹐出入隨俯仰。混沌誰開鑿﹐玲瓏非意想。仰視縹緲峯﹐天表撐一掌。其上有飛觀﹐安能度袤廣。自非飡霞人﹐邈然不可往。﹝「出入隨俯仰」五字﹐寫盡穿洞神理。﹞○牛口谷虎頭巖﹐牛口谷﹐山農斤斧入林木。取材爲炭充官屋﹐命與豺虎爭反覆。裏胥坐門催軍粟﹐箕斂斗會麥千斛﹐鳩聲未已索食肉。終歲許許﹐不寧邦族﹐入門手足成皸瘃。皸瘃不足惜﹐擔負入縣﹐詰旦歸來┖芻菽。老者谷死少者哭。爲問哭者何所欲﹖願地勿生山﹐山勿生木﹐不然寧葬豺虎腹。羨彼鰥寡與孤獨﹐一身委壑﹐心無系屬。﹝願地勿生山﹐山勿生木﹐想奇矣﹐末並羨無告之四民﹐痛楚何似。倘有觀人風者﹐尙其采之。﹞○長歌行送友人遊太梁君不見秦川客子曠世之逸才﹐吟詩百篇酒百杯。但見飲盡市中酒﹐不知詩似黃河天上來。瀚海鵬飛蔽日月﹐龍門起隨風雷。華嶽三峯在腳底﹐蹴踏萬里昆倉摧。三光不舒神鬼怒﹐帝命文鬼施禁錮。極之所往吾道窮﹐東西南北遊何處﹖洛陽古都會﹐才子如星布。賈誼長沙死﹐蘇秦燕國去。後來者誰可與言﹐東裏之顰邯鄲步。我生在窮谷﹐白首事章句。與君相逢松石陬﹐感君卻扇一回顧。婕妤羞見邢夫人﹐低頭下泣不敢妒。我織流黃﹐君織紈素﹐五色爲章﹐不如衣故。思公子兮未敢言﹐怨美人兮恐遲暮。浮沈誰許靑雲交﹐莫問悠悠彼行路。以玆傾倒忘饑渴﹐歡娛過景參商闊。千里相思共秋月﹐明明在天何可掇。惟有春風知我心﹐一夕吹君來潁陰。潁陰西望鄕關遠﹐白雲無際山沈沈。箕山之巓﹐大嵬之岑﹐芳艸淸和﹐夏木蕭森﹐可以與君握手而登臨。胡爲杖策大梁去﹐別恨還同河水深。況復今日人間世﹐朱亥侯嬴不得意。但飲千鐘酒﹐莫問十年不平事。解我囊﹐治君裝﹐薜荔衣﹐芰荷裳。浩然气吐靑天上﹐下視俗物都茫茫。朽腐神奇亦何常﹐綿繡文章皆秕糠﹐水雲山木生光芒。長歌歇﹐天蒼蒼。﹝友人先遊西北萬里之外﹐後相與會合﹐極服其才思之髙﹐旋又往遊大梁﹐恐今日之大梁﹐𨿽朱亥﹑侯嬴莫能遇合也。蒼茫飄忽﹐泯承接段落之痕﹐近人無能爲役。﹞○天門行﹝自注﹕新安﹐一名鐵門﹞﹝哀陳公也。公諱顯元﹐楚之蘄州人。崇禎壬午令新安﹐以息民爲治。時洛郡失守﹐屬城邑皆隳﹐公率民登鐵門寨﹐日夜守陴﹐不爲動。賊檄公﹐公碎其檄大罵。賊怒並力攻之。寨啟﹐無少長皆屠。公走且呼曰﹕糾民守死者﹐縣令也﹐宜殺某﹐勿苦我民﹗賊不顧﹐公持其刃呼益急﹐遂殲焉。其子某亦遇難。遺民三十六人﹐爲負土築墳。予聞諸父老云。﹞澗水奔山嚙石根﹐逆流百折趨鐵門。鐵門山上壘培在﹐居民曰是陳公屯。瓦礫崩翻燒黔黑﹐荒冢艸白天黃昏。猶傳壬午世反側﹐函谷關潰無完邑。我公陟辟石﹐率民堅守勿降賊。賊移檄文謂公語﹕彈丸區區何自苦﹖公揮炮石擊賊軍﹐雙眥俱裂詈狗鼠。黃巾萬眾並牛力﹐飛鏃滿眼天地黑。累卵難支巢樹傾﹐蒼顚黃口遭磔。更張空無所懼﹐齒齦血頸僵不僕。同時哲嗣亦罹殃﹐遺民負土營雙墓。吁嗟乎﹗天柱地維昔崩摧﹐金城鐵甕空崔嵬。北門鎖鑰墮燕薊﹐上東門亦軍延開。迎降倒戈滿眼是﹐公獨守死何雄哉﹗春來杜宇猶啼血﹐瓦棺不朽常山舌。落落靑松三尺堆﹐常照嵩峯萬古月。○早發褒城旅客聞雞早﹐徵車發驛亭。江城搖落月﹐石棧出寒星。林啟前村白﹐天回遠岫靑。七盤關下水﹐幽咽不堪聽。○梁州蜀道天難上﹐梁州路已遙。岷れ蟠北戒﹐江漢導南條。落日七盤嶺﹐晴天萬里橋。獨畱懷古意﹐歌哭未能銷。○畱別漢南諸子白起城邊艸﹐年年怨別離。漢王臺上月﹐夜夜照相思。歧路自玆去﹐故人何處期﹖涔淫數行淚﹐東盡漢江湄。﹝玆取其格﹐不在語言之工。﹞○棧中九折徵鞍一敝裘﹐壯遊心曲在梁州。山當子午縱橫處﹐水落褒斜日夜流。秦氏餘威碑字滅﹐漢家殘燒石痕畱。昔年義捨勞尋問﹐衰艸寒煙見旅愁。﹝前七子中﹐近李北地。﹞○潼關用崆峒原韻弔孫司馬漢京形勝枕雄關﹐指顧山川一掌間。地險半開函谷月﹐天靑惟見首陽山。中官催戰來何疾﹐司馬揮戈去不還。萬古黃河流血淚﹐春風慘淡旅人顏。﹝弔孫傳庭也。傳庭幾滅寇﹐因天雨催戰而敗﹐傳庭死而明亡矣。一結深惋痛之。﹞○金川門詠史金川北望日黃昏﹐聞道燕師入此門。不見古公傳季歷﹐只知太甲是湯孫。風雷豈爲鴟變﹐江漢難招杜宇魂。南渡降旗何面目﹐西山省恨舊乾坤。﹝議論正﹐音響髙﹐此種詩用全力而成。﹞○孫大帝廟仲謀才志擬難兄﹐江左開基事竟成。仇國稱臣緣底急﹐同盟歸妹卻相傾。南邦文武材何在﹐東鄂江山迹已更。惟有遺宮傳避暑﹐古苔荒艸對孤城。﹝降曹丕而謀西蜀﹐何顏見桓王於地下耶﹖愚嘗有句云「彼亦豚犬流﹐烏足稱英雄。」﹞○荊州懷古嘗思痛飲讀《離騷》﹐萬古傷心在二毛。《風》《雅》以還兼正變﹐懷襄之獨憂勞。同官已妒能文寵﹐弟子猶傳和曲髙。此日九原難可作﹐東門隱隱見蓬蒿。﹝頷聯寫盡屈子生平。﹞○嚴子陵祠﹝自注﹕祠在鞏縣。﹞霜落秋城木葉丹﹐客星祠畔肅衣冠。故人無意驕同臥﹐天子何能屈一官。嚴瀨江山空浩渺﹐原陵松柏自髙寒。東都多少知名士﹐不及冥鴻一羽翰。○山海關天際重關虎豹扃﹐前瞻雲樹尙冥冥。山餘落日千峯紫﹐海瀉遙空一气靑。漢塞烽煙亭甓壞﹐秦城膏血土花腥。漫吟碣石東臨句﹐絕代雄才敢乞靈。○許由冢靑山頂上一孤丘﹐俯視陶唐十二州。偶使人間知姓字﹐遂教潁水ネ淸流。○荊山﹝自注﹕懷遠卽卞和采玉處﹐有抱璞巖。﹞玉蘊山輝自有期﹐匹夫眩璧罪何辭。那知太璞元來貴﹐不在連城互易時。﹝見玉之貴不在旣剖後也。爲比徳於玉者增長聲價。今之抱璞者﹐急欲眩奇於人﹐何哉﹖﹞☆陳璋字鐘庭﹐江南長洲人。康熙甲戍進士﹐官至翰林學士。著有《東冶集》。○學士系左之先生令嗣﹐韻語克承家學﹐卽應制詩亦不膚浮﹐其本領可知矣。○閩山雜詠初識南甌路﹐灘船匝月程。江畱螺女迹﹐臺記越王名。地气三春冷﹐天時半日晴。誰呼行不得﹐江上鷓鴣聲。屬國滄溟外﹐雄圖壓巨鰲﹐城隅防鼠雀﹐市上賣弓刀。旗鼓雙峯雨﹐樓船八月濤。將軍今坐鎭﹐冠蓋路相髙。萬井山環抱﹐南圖亦壯哉﹗槎從天漢上﹐門傍海雲開。烏石藏幽寺﹐靑榕蔭古臺。到今傳擘荔﹐壇坫願追陪。○七月己未恭接誥命少作貧家婦﹐歸寧更不歸。九京加翟﹐六月感牛衣。﹝自注﹕前室王氏歸餘才半截﹐旋有歷下之行﹐遂成永訣。﹞故鏡照顏慘﹐宵燈入夢稀。此生同穴誓﹐何日重相依。○過張桓侯故居漢鼎三分日﹐桓侯戰伐髙。心猶輕馬趙﹐气已奪孫曹。鹵莽生何惜﹐精靈死亦豪。英風畱涿鹿﹐不剪舊蓬蒿。不塡故實﹐自是桓侯﹐移壯繆不得。○送髙鶴洲範舒山家訁刃叔諸侍禦西徵日下聞天遣。荒寒萬國西。非關驅獬チ﹐直欲掣鯨鯢。倍道旌麾遠﹐先鋒鎧仗齊。書生能慷慨﹐臨別不含淒。﹝結意見諸臣忠愛﹐不作兒女態也。余前亦有句云「食祿自應持正論﹐至尊終是重良才。」見主臣交得。﹞攬轡平生志﹐防身一劍依。行間回鬥气﹐馬上帶霜威。出塞詩應壯﹐從軍事亦稀。王師定神速﹐好唱凱歌歸。○秋獵應制羽林按部下天閶﹐大漠風髙兩翼張。獵火燒原秋艸黑﹐陣云圍磧暮山黃。太平不廢三驅盛﹐神武能調七萃良。應有非熊占吉夢﹐遊畋自古陋長楊。○滄洲兄席上詠冰客醉宜供醒酒冰﹐水晶盤內露寒稜。直疑夏月常堆雪﹐不待秋風始掃蠅。裁作花紋看頃刻﹐削成山勢笑憑陵。多君心地淸如許﹐好爲人間散鬱蒸。﹝兩聯俱耦句﹐勝予前《奉敕和禦制詠冰原韻》中云「蠶種應知幻﹐山容未許憑」﹐遙遙印合。﹞○西出居庸關西出雄關路屈盤﹐風雲重接舊徵鞍。山如屏合窺天小﹐水作虹流入耳寒。萬里女墻連雁塞﹐百年兵甲洗桑乾。太平气象無中外﹐鎭朔臺髙立馬看。○閩灘竹枝詞船如紙薄不經風﹐三扇低遮篛葉篷。萬丈龍潭千尺浪﹐也堪愁煞鐵梢公。﹝閩諺有「紙船鐵梢公」之語。﹞虎踞龍蟠似此無﹐風雷怒挾一舟孤。千堆亂石排刀劍﹐直作南陽八陣圖。☆張逸少字天門﹐江南丹徒人。康熙甲戍進士﹐官至侍講學士。○北徵凱旋詩獨斷行天討﹐親徵下詔書。六師誰敢敵﹐萬里總長驅。列缺轟雷炮﹐橫參耀隼。鉤陳環紫極﹐肅肅護儲胥。變化鳥蛇陣﹐橫縱虎豹韜。風生羣馬嘯﹐日落大旗髙。禦仗森金甲﹐軍鋒淬寶刀。勝兵嚴壁壘﹐誰敢卸徵袍。聖澤如時雨﹐軍中盡感恩。犀衣頒七校﹐駿騎給千屯。令自秋霜肅﹐綸同春日溫。眾心連指臂﹐飲馬黑河源。神兵天上落﹐迅疾下蘭臯。螳臂當車轍﹐洪鑪燎羽毛。妻孥俱自盡﹐醜類敢潛逃。已奏犁庭績﹐應將弓矢橐。﹝地中鳴鼓角﹐天上落將軍﹐已爲勝兵﹐況天子自將﹐從天而下乎﹖一气相生﹐無一懈筆﹐六章中尢推神勇。﹞俘諜邀寬典﹐恩先赦脇從。軍門齊款縛﹐聖度自包容。日逐誠難赦﹐昆邪亦可封。因知沙漠外﹐俯首望。掃穴傳方略﹐丰碑勒武功。亦曾資眾策﹐只自斷宸衷。戰伐夷頭曼﹐威名儷有熊。歸來頒賞賚﹐燕饗賦《彤弓》。﹝親徵至凱旋六章﹐已備章法﹑句法﹑字法﹐無弗老成﹐應推能手。﹞●卷十八☆髙其倬字章之﹐奉天鐵嶺人。康熙甲戍進士﹐官至戶部尙書﹐謚文良。著有《味和堂集》。○文良館選後﹐乞假讀書數年﹐然後就職。生平學術政治﹐俱有根本﹐所爲詩其言有物﹐匪求工於隊仗聲律之末也。古體尢卓然﹐而外間所稱﹐轉在近體。○行役曉發飛鳥翔遙林﹐銜哺戀故枝。人生重離別﹐況我親衰時。升堂告行役﹐暗淚腸中垂。未言向何處﹐先說還家期。慈親起送我﹐語好顏色淒。愛我不便哭﹐願我平安歸。家貧萬事乏﹐供饋倚病妻﹐嫁衣典已盡﹐不復余幃。男兒羞低顏﹐捨子將語誰。在家同一愁﹐出門成兩悲。傷心最何物﹐雙輪八馬蹄。今日行門前﹐明日行天涯。塞水嗚咽流﹐木葉髙下飛。天晴尙愁人﹐風雨秋淒淒。﹝捨至情無以成詩﹐先寫慈親之慈﹐次寫閨中之賢﹐萬事倚托﹐字字從心坎流出﹐與東野《遊子吟》可以並讀。﹞○古北口九邊雄寰中﹐古北乃其一。北顧闞居庸﹐南境抵遼碣。屹然介其間﹐長垣兀積鐵。髙冒峯巒巓﹐低竟蛟龍窟。晴空展虹霓﹐海勢現城闕。千里不可窮﹐隨山遠曲折。城頭一А土﹐黎庶九州血。作俑越與秦﹐流獘及明末。貂秉國成﹐書生總戎律。志擬封狼胥﹐兵不逾房闥。颯沓西風來﹐萬騎射南月。騰淩在俄頃﹐若蹴蚍蜉堞。深源竟喪師﹐無忌空抱節。可憐邊沙中﹐靑燐照白骨。城同夏鼎傾﹐事與秋煙滅。齷齪何足論﹐階厲病前哲。不見張韓公﹐築城門不設。從來守邊術﹐能戰守可說。更有必勝方﹐千古同一轍。赤子付龔韓﹐白麻命蕭葛。﹝奄人秉成﹐豎儒總戎﹐犭攸犭攸狒狒﹐驅赤子爲白骨矣。末見能戰方許能守﹐而要歸於循吏之愛民﹐賢臣之執政﹐誠拔本塞源之見也。此種正論﹐可以勒諸金石。﹞○曉行早行無定時﹐愁客苦夜永。出門望明河﹐月在西峯頂。木葉落衣上﹐馬蹄踏人影。荒雞樹上啼﹐秋星露中冷。情愜耳目幽﹐身倦道途迥。犖確聞車聲﹐更上東南嶺。﹝「四更山吐月﹐殘夜水明樓」﹐讀者如親見其景﹐「出門望明河」二語亦然。﹞○薊州新城於役季冬月﹐東入漁陽城。城圮五十載﹐奉詔新經營。墉堞一云具﹐築作工遂停。胡不事宏麗﹐役物勞皇情。此州實險要﹐世界方升平。長馭控八極﹐內地固所輕。昔當明之季﹐置鎭藩神京。髙起兩重郭﹐徧徵九州丁。城中貯芻粟﹐城上羅旗旌。薊門大帥任﹐鄭重屬老成。髙議百僚會﹐推轂千人英。且復命丙魏﹐不啻求韓彭。陛辭涕ォ瀾﹐密詔言丁寧。志鳴伊吾劍﹐意洗魚海兵。長計一蹉失﹐塞馬仍縱橫。連營一日潰﹐列嶂同時崩。塵來白日匿﹐燒猛蒼天。九門戒樓櫓﹐六府嚴關扃。平安一星火﹐重比千金瓊。傳呼達禁闥﹐夜寢始不驚。外召勤王師﹐內辦遷都行。下詔責專閫﹐幕府空搶攘。擁兵不敢救﹐閉壁如聾盲。偵敵已出境﹐追騎甫及。殺人取其元﹐受賞都堂廳。累累鞍上極﹐一一田間氓。更奏塞外勛﹐肯恥城下盟。懦帥肆欺謾﹐敵生門庭。旣以殺其軀﹐患亦貽朝廷。嗚呼厲有階﹐夫誰滋亂萌。或云右文士﹐誤國由書生。或云吝邊餉﹐饑卒難力爭。南史與董狐﹐百喙同一聲。敢獨曰不然﹐奄寺實彗熒。監軍專將柄﹐司禮爲阿衡。眾賄水輸海﹐百度禾生螟。笞殺壯士﹐羅織戕名卿。剛鯁靡孑遺﹐婀忌忠誠。肯效鷙鳥擊﹐轉畏走狗烹。潢池弄兵者﹐竟射承天閎。緬維開創初﹐明祖垂家型。內官止四品﹐灑掃供使令。外事付卿貳﹐著戒在屏。孰畀鐵牌毀﹐坐見九鼎傾。惜哉興戎首﹐未正司寇刑。我皇法殷鑑﹐典制原《六經》。寺人無官階﹐﹔置員有定程﹐衣冠帶履外﹐越者誅竄並。皇皇一王法﹐萬世其勿更。願獻五百字﹐勒作城隅銘。﹝軍政之壞﹐至殺百姓以獻級﹐大帥猛於盜賊矣﹐而其實原於司禮監監軍克兵餉﹐戕名卿﹐冒戰功﹐至於蟻賊峯起﹐而宗社隨以隕焉。明祖初制﹐誰實毀之至於此極也。末歸美本朝典制﹐禁輯寺人﹐眞可垂法萬世。○攘﹐音獰﹐《前漢﹟賈誼傳》「國制搶攘」﹐師古讀爲傖獰﹐亂貌也。﹞○碧雲寺崔巍碧雲寺﹐壽安山南陬。前貌眾龍象﹐後植千松楸。於經首作俑﹐魏豎復效尢。規制駭心目﹐宏麗無匹儔。近屏羅翠嶂﹐遠勢交回洲。石室窈中空﹐繚垣屹外周。鏤階鳳﹐琢壁龍蚴。僭侈陋陵闕﹐豈止逾王侯。當其繕構際﹐乾坤困徵搜。攻石千仞岡﹐免材萬里舟。蒼生莽奔竄﹐四海輸琛賕。卿相稱義兒﹐穢名丰碑畱。刑余胡敢然﹐童昏寄垂旒。糸臂奪之柄﹐蠱腹心舌喉。鉗殺喬固﹐軒墀延共兜。上擅天賞罰﹐下快私恩仇。敵張寇盜熾﹐木蠹禾生蟊﹐罪𨿽淪一族﹐禍乃延九州。髙廟血祀斬﹐泗鳳戕松楸。思陵葬無所﹐麥飯矧可求。昌平寒食日﹐春慘風颼﹤風﹥。民家敗紙錢﹐吹掛陵樹頭。窮奇舊衣冠。乃得歸巖幽。百年有餘恨﹐烈士涕橫流。偉哉張侍禦﹐一洗異代羞﹗僕碑名字﹐伐冢爲平疇。玆事良義舉﹐我更借箸籌。聖賢律旣往﹐褒罰語不浮。善固揭百世﹐惡亦昭千秋。誅姦賴直筆﹐不系冢去畱﹐上世戮鯨鯢﹐封骨髙ΒΒ。請肆彼遺骼﹐存此招魂丘。用之作京觀﹐事異理亦侔。覆轍畱眼前﹐後車庶回。殷墟歌《離黍》﹐鑑之者有周。作詩述胸臆﹐以俟采風。﹝張祁門請削魏閹墓事﹐諸名家詩多有之﹐詳盡無如此篇﹐竟可作魏閹傳讀。○徐善《泠然志》謂忠賢戮屍後﹐未聞墓葬﹐或甲申國破後﹐其黨爲之。王敬哉又謂天啟三年﹐忠賢拓於經墓立冢於後﹐二說不同。豈營墓於天啟中﹐而葬於甲申後耶﹖﹞○望雪山蜀山聿兀皆參天﹐雪山髙壓羣山巓。劍嶺巫峽總培婁﹐靑城峨岫差隨肩。禹迹不到失搜紀﹐遂使嶽鎭居崇班。五丁有力不敢鑿﹐胚渾元气無雕鐫。到今尙存太始雪﹐盛夏早似初冬寒。我來成都苦卑濕﹐每遇髙爽心安便。入秋十日九陰雨﹐側身西望空長嘆。忽然金鳳掃霾翳﹐半空橫轉兜羅綿。素云一段落天外﹐白頭卓立羅煙鬟。天門玉龍露寒鬣﹐海風吹水排銀瀾。數百里外一舉首﹐爽气已到須眉間。豎指數峯插霄漢﹐如坐井底窺星躔。壓覆常憂坤軸折﹐回旋怕觸曦車翻。髙鳥之翔不敢度﹐往來或似飛空仙。此外茫茫復何有﹐蜂屯蟻聚叢生番。乃知造物有深意﹐區界夷夏分中邊。刀州刺史眞好事﹐欲通天險招呼韓。橐駝載布馬載粟﹐羅致火收冰蠶。去年行臺畱陸賈﹐今年絕塞歸張騫。似聞西方諸部落﹐稽首請事天可汗。蜀人弱脆蠻頑姦﹐畏之不啻雀見。況復此曹不耕織﹐毳衣肉食勞縣官。安得天生巨靈手﹐擘山爲塞邛崍關。﹝雪山以外﹐人近於獸﹐好事者招之使通﹐騖服遠之名﹐滋擾民之累﹐不啻以雀予也。老成深識﹐預能燭照數計﹐惡得第以詩人目之。﹞○與熊敏思登蟠龍山頂望都城值大風有感呈敏思城中拄頰看西山。千峯歷歷橫眉端。山頭倚杖望城市﹐萬雉鱗鱗在足底。左有潞水右太行﹐桑乾流合東南方。王气中開千萬礻冀﹐上應北斗興明堂。瓊樓十二門九閽﹐王侯甲第麗靑春。大風忽起白晝昏﹐俯視一气不可分。惟見參天蒼蒼之綠樹﹐蔽空翳翳之浮雲。浮雲綠樹朝復暮﹐英雄豎子俱成塵。君不見石甕山中耶律墓﹐碧雲寺後於經墳。連雲樓觀已傾圮﹐滿山松柏摧爲薪。天邊紅日不肯回﹐頭上白髮仍相催。攀龍附鳳有時輩﹐餐腥啄腐非吾儕。與君無何日飲酒﹐買山著書歸去來。﹝登髙望遠﹐每暢髙情﹐況於帝王之都耶﹖憑弔古人﹐抒寫懷抱﹐以淩空飛動之气行之﹐此章又近太白。﹞○秋宵離抱何時釋﹐秋宵特地長。夢回仍遠塞﹐月好是殊方。蠟淚紅垂地﹐蛩聲寒近牀。遙憐多病後﹐吟罷正回腸。○寄內濕云低似幕﹐永日坐如年。風雨方如此﹐歸期愈渺然。深愁通日夕﹐遠夢共山川。無計憐貧病﹐親衰賴汝賢。○和許子遜中秋風雨後看月原韻風雨初更歇﹐涼蟾已在天。涔涔終不濕﹐炯炯只孤懸。發映千莖白﹐秋逢兩度圓。三吳烽堠靜﹐弦管自年年。﹝點題後﹐就題寄托﹐見寸心炯炯﹐物不能累也﹐深得少陵家法。﹞○過長平驛感坑卒事有作丹水橋邊落日明﹐頭顱山畔晚煙生。十年碧血無遺燐﹐幾簇黃沙有廢城。陰密復冤酬上黨﹐親安坑卒祖長平。紛紛豎子眞兒戲﹐齒冷西來阮步兵。○劍門兩崖對起削云根﹐邸閣全傾佛寺存。千古衰興幾蠻觸﹐一龕鐘鼓自朝昏。無人戰鬼啼淸晝﹐不夜於菟到驛門。蜀道荒涼身萬里﹐不聞鈴雨亦消魂。☆佟法海字淵若﹐遼陽人。康熙甲戍進士﹐官至兵部侍郎。著有《悔翁集》。○司馬秉心剛直﹐立朝侃侃﹐督學江左﹐外嚴內和﹐衡文一宗先正﹐僞體不能眩惑也。詩未得全稿﹐然所錄四章﹐皆卓然可傳者。○詠鶴丹頂由來異﹐玄裳自少文。生成雲水性﹐偶與鳳鸞羣。翹足憐孤影﹐乘軒恥俗氛。長鳴因警露﹐豈爲九天聞。﹝通體自寫懷抱﹐風骨獨髙。﹞○送查悔余還鄕兼寄賈奠坤生平文字友﹐引疾得休官。老去身須惜﹐歸來夢亦安。江風吹浪急﹐山雨逐人寒。惟有憐同調﹐長嗟離別難。憶昨靑雲侶﹐偏承恩渥殊。出同陪羽獵﹐入共侍蓬壺。老境憐分散﹐天涯各一隅。秦郵如過棹﹐爲我問珠湖。○潯陽樓琵琶一曲斷腸聲﹐觸撥當筵謫宦情。爲語江州白司馬﹐畱將眼淚哭蒼生。﹝大臣心事﹐借題發揮﹐令人肅然起敬。﹞☆周起渭字漁璜﹐貴州貴陽人。康熙甲戍進士﹐官詹事府詹事。○貴州向日未聞詩人﹐又因天遠﹐無從搜羅﹐故只采漁璜前輩﹐又未得全稿﹐所收從略﹐俟異日更徵求之。○武陵爲人寫北窗髙臥圖陶公臥北窗﹐夢寐無今人。豈惟無今人﹐頹然非此身。何處無北窗﹐臥者少眞淳。胸中失佳趣﹐幾榻俱埃塵。吾子𨿽今人﹐宛然葛天民。攜枕入華胥﹐遂卜紫桑鄰。蕭條掩三徑﹐松菊相與春。可知夢醒間﹐莊蝶孰爲眞。偶然南風來﹐吹墮漉酒巾。○避風赤壁登蘇公亭放歌今日江頭風勢苦﹐黑雲從風散爲雨。波聲撼塌邾子城﹐濤頭徑射白龜渚。猶似周郎萬騎橫江來﹐千艘撇扌薛聞驚雷。咫尺南北不可辧﹐際天煙焰紛成堆﹐舟子系纜垂楊陌﹐忽見峭壁天地崩坼。髯蘇一去靑山閒﹐老子今朝散輕策。崔嵬亭子江之濱﹐壁上二賦猶鮮新。人間風月不可駐﹐天上來此閒仙人。秀骨疏髯脫囹圄﹐詩不能茹酒不吐。吹唇沸地羣狐狂﹐遣作江山文字主。東坡黃桑手自種﹐廢壘蓬蒿耜親舉。平生食飽愛閒行﹐ネ壁污墻到氓戶。武昌樊口丹楓稠﹐載酒還作淩雲遊。淸波白月在人世﹐素心孤鶴橫天浮。忽憶美人思魏闕﹐自驚流落天南州。我拜遺像空山陬﹐巖桂慘淡枝相つ。悲風入座髯颼﹐大江茫茫東注愁。﹝二二蔡俱蜉蝣﹐惟公大節今古畱。當年咳吐驚龍虯﹐洞簫嗚咽聞中流﹐長嘯一聲煙潦收。如此江山如此客﹐縱無詞賦堪千秋。思公不見余空返﹐楚塞風和白石晚。柳外人家竹籬短﹐明月正照黃泥阪。二二蔡羣狐跳踉﹐適使坡公爲江山風月主人﹐小人之謀﹐無往不福君子也。中段渾括《赤壁》二賦﹐筆筆淩空。﹞○南堤踏靑因畱觀音寺小飲選勝𨿽無獨樂園﹐出城半里卽山樊。雨餘朝麓嵐光別﹐人比春禽笑語溫。花霧陰時迷遠浦﹐柳煙開處見漁村。憑君莫話金山約﹐玉帶因緣恐斷魂。○山陰舟中越山巖壑鎖煙霞﹐此日輕舟泛若耶。紅雨棹邊迷遠近﹐綠蘿陰裏見桑麻。啼鶯過水仍棲樹﹐乳燕銜泥半帶花。試訪剡中幽絕地﹐不知何處戴逵家。﹝「柳煙處見漁村」﹑「乳燕銜泥半帶花」﹐宋子虛集中時有此種佳句。﹞☆焦袁熹字廣期﹐江南華亭人。康熙丙子舉人。著有《此木軒詩》。○廣期先輩鄕舉後﹐不入春闈﹐意自如非用世人﹐故願以不材終其天年也。穿穴經學﹐工制義﹐詩亦孑孑獨造﹐不儕流俗。○雜詩四气自潛運﹐陰陽互來往。春風何必多﹐碧艸日夜長。一樹生空庭﹐婆娑不堪賞。舊業靡遺余﹐生意久夭枉。天心非不仁﹐物性固難彊。睇彼桃李顏﹐徙倚增悵惘。﹝嘉樹之蕉萃﹐不如碧艸之榮玆﹐豈天心有厚薄於其間耶﹖安命俟時可矣。此章比體。﹞○經生歌蹄涔之水﹐不生淪漣。覆簣之山﹐那有雲煙﹖章句微細﹐必無豪賢。可哀哉﹗說經鏗鏗﹐乃畢吾之餘生。﹝見死守章句之不能有爲也。此章興體。﹞○蒺藜爰有蒺藜﹐樹之中庭。日月幾何﹐維葉靑靑。靑靑之葉﹐不可采擷。淩彼嘉卉﹐自以爲傑。念汝非種﹐亦天所生。憐而勿鋤﹐乃傷我於行。嗚呼﹗疇昔之日﹐有一漑之徳﹐不以爲徳﹐肆爲殘賊。蒺藜蒺藜﹐誰其樹之﹖於汝勿尢﹐怛焉自思。﹝加惠小人﹐而小人反欲傷之﹐乃絕無怨尢﹐而咎己無知人之明﹐究之過於仁﹐不失爲君子之過也。此章比體。﹞○秋虫切切訴何事﹐無人知汝心。正繁燈欲死﹐乍斷月應沈。申旦誰能那﹐悲秋自不禁。癡人偸向壁﹐側耳一相尋。﹝他人用在中間者﹐此用作起手﹐便覺突兀﹐此法得之少陵。﹞☆謝方琦字應云﹐江南宜興人。康熙丙子舉人。著有《東墅集》。○雨中送客北風驅寒云﹐蕭蕭亂松雨。前山忽杳冥﹐不辧溪頭樹。漁父村外歸﹐牧人煙中語。翩翩東來鳥﹐悲鳴尋故侶。惆悵別情人﹐掛帆何處所﹖○雪後送殷介持歸城朔風蕭蕭林竹折﹐曉來門外千山雪。有客淹畱陽羨城﹐愁聽旅館雞聲咽。仲文儒雅舊知名﹐漂泊江湖百感生。故園東歸歲雲暮﹐斷冰寒月他鄕路。村橋早發行人稀﹐凍浦舟橫不敢渡﹐朱門重裘被僮僕﹐文章不救窮途哭。短衣衝雪君毋悲﹐寒士何當謝荒谷。君不見少陵廣廈空髙歌﹐江上秋風捲茅屋。﹝雪後所送客﹐自是不得志人﹐於其歸也﹐以杜老之秋風茅屋比之﹐村橋早發一聯﹐寫雪後如畫。﹞○送友人之楚殘雪梅花月滿庭﹐送君移棹訪湘靈。幾行歸雁云邊斷﹐無數寒山江上靑。罨畫一尊虛載酒﹐武昌孤劍又侵星。平生漫說無同調﹐好向三閭弔獨醒。○春閨詞林外子規啼﹐數聲窗欲曙。憐妾最傷春﹐語語催春去。﹝子規似解人意﹐其實春去之感﹐過於傷春﹐仍是敗人意也。最近崔顥﹑崔國輔小詩。﹞☆何梅字雪芳﹐福建建寧人。康熙丙子舉人。官建陽教諭。○望接筍峯不得上入洞疑無路﹐虛無接筍梢。鉤梯仙鬼半﹐鐵索死生交。人影猱升木﹐僧寮鶴架巢。那能乘羽化﹐絕頂共誅茅。﹝險語破鬼膽。﹞○三山歸舟雜詠之一閩溪不可上﹐上若上靑天。纜向峯頭系﹐舟從石罅穿。晴空排虎刺﹐急瀨吐蛟涎。賦命眞窮薄﹐頻年往復旋。☆沈育字配蒼﹐浙江嘉善人。康熙丙子舉人﹐官永寧知縣。○臯陶祠虞廷推執法﹐才子產髙陽。主徳寬三宥﹐臣心愼五章。︳謨同禹益﹐姦宄服蠻荒。遺廟楊侯國﹐靑松近北邙。﹝「愼五章」﹐較東坡「殺之三」爲得體。﹞○郭有道墓東漢多賢達﹐人倫君最優。士林爭折角﹐仙侶羨同舟。品在君宗上﹐名超淸濁流。中郎碑不見﹐論定足千秋。﹝郭有道人品在南北部諸君之上﹐五六語品評愜當。﹞○雞頭關雞頭山勢迥﹐人馬半空旋。風禦千盤磴﹐雲遮一握天。猿聲深樹外﹐鳥道夕陽邊。漸喜關南去﹐悠悠入漢川。○謁董江都祠墓興慶池南下馬陵﹐廣川魂魄古祠憑。旁搜典籍秦灰後﹐首應賢良漢詔興。一代師儒崇道義﹐諸王子弟斂驕矜。可憐年少長沙傅﹐太息徒勞淚滿膺。﹝崇道義﹐卽所云「正誼不謀利﹐明道不計功」也。下以能服驕王言二語﹐已該廣川生平。﹞☆王字大生﹐江南嘉定人﹐長洲籍。康熙丙子舉人﹐官丹徒教諭。著有《考集》。○短歌行親交莫絕﹐秉燭莫滅。來日孔懷﹐如何易別。營營百年﹐萬慮難捐。﹝在樂滋憂﹐當歌慨然。人生如蠶﹐食桑於野。桑少防饑﹐桑多防瀉。繭成自殉﹐竟何爲者﹖我欲終此曲﹐揮淚不能長。白頭莫照鏡﹐照鏡悲流光。在樂滋憂﹐憂中有樂﹐樂中有憂﹐《孟子》「充虞路問」章可證也。繭成自殉﹐蠶猶有功於世﹐人之飽利而死者﹐並遠不如蠶矣。警勸世人不少。﹞○贈蜀使尊酒此時別﹐猿聲他夜同。江連白帝郭﹐月照漢王宮。蜀棧孤軺外﹐彭門積霧中。使旌隨雁盡﹐畱夢繞蠶叢。○客有談海上已亥之變詩以紀之往事茫茫話劫灰﹐屢經兵燹使人哀。但誇南北憑天險﹐不信孫盧截海來。白骨靑燐愁向暮﹐繭絲保障究誰才﹖自從廟算添戎旅﹐鐵甕吹笳萬馬回。﹝此言鄭成功入寇之事。﹞○虎丘二姜先生祠掖垣抗疏觸天威﹐拜杖淋漓血染衣。遠戍孤臣終守節﹐罷官難弟竟無歸。宣州槁葬依靈爽﹐茂苑荒祠隱翠微。下馬行人奠椒醑﹐千秋孤竹並光輝。﹝他人弔二姜祠者﹐但表給諫﹐而行人闕焉﹐此兼及行人之去官避難﹐乃見周密。﹞☆許遂字揚云﹐廣東番禺人。康熙丙子舉人﹐官淸河知縣。○山月不知誰抱鏡﹐掛在白雲岑。萬壑照成雪﹐梅花寒一林。美人此遙夜﹐千里結愁心。解帶松風下﹐霜華流素琴。﹝格髙气淸﹐如出屈翁山手。向閱揚云稿﹐獨賞此篇﹐近見廣南選本亦然。詩取可傳﹐不在多也。﹞☆李永祺字鶴君﹐浙江嘉善人。康熙丙子解元。○病起がテ未怕骨如柴﹐排悶時時彊散懷。叔夜養生終是癖﹐伯倫醉死便須埋。枕邊喚夢勞黃鳥﹐陌上行遊讓玉。莫負陽春好煙景﹐且教辦取踏靑鞋。☆周士彬字介文﹐江南婁縣人。康熙丙子副榜。著有《山舟詩》。○虫災艱食賦以遣意力稼冀有秋﹐螟蟊害摩芑。非無負郭田﹐突煙寒不起。攜土芋﹐雲山裏。盈筐遂忘疲﹐持歸餉妻子。杜陵勞拾橡﹐柴桑欣采苡。身悴神常怡﹐先民安素履。喈喈林杪禽﹐飽葚聲歡喜。何人抱窮愁﹐戚戚成愚鄙。撫琴寫素懷﹐松月明窗幾。天憐樂饑人﹐丰年行轉矣。﹝於艱食時﹐傳出樂境﹐胸中本有樂也。﹞○營巢燕雙燕銜泥葺巢壘﹐飛去飛來掠煙水。巢成抱卵意苦辛﹐忍饑終日伏巢裏。哺養新雛四五子﹐衝風冒雨尋魚蟻。燕雛羽弱飛難起﹐母燕呢喃翔復止。一朝相引向天飛﹐子去母歸誰顧視。獨有前林慈乳烏﹐銜恩反哺情無已。﹝此等詩可以教孝。﹞○揚州靑樓歌舞勝杭蘇﹐花月神仙總一途。騎鶴腰纏爭艷羨﹐無人解道董江都。﹝詠揚州詩者﹐多及陳﹑隋遺事﹐獨拈出董江都﹐令人耳目一醒。﹞☆嚴虞字寶成﹐江南常熟人。康熙丁丑賜進士第二人﹐官至太僕少卿。著有《嚴太僕集》○太僕《六經》皆有述作﹐而《讀詩質疑》二十卷﹐尢有功《詩》學。古今體詩略爲寄興﹐然亦不苟同於人。○咸陽懷古六王畢後霸圖空﹐三百離宮一炬中。八水淒淸秋色早﹐九﹛山﹜﹛山截﹜や夕陽紅。車回博浪沙中客﹐舟引蓬萊海上風。自料驪山萬年計﹐豈知遺恨在樵童。﹝博浪一擊雄威盡奪﹐神山難到﹐妄想空存﹐祖龍自思﹐亦有黯然色沮﹑啞然失笑者也。遺恨樵童﹐用牧羊兒失火之事。﹞○奉和東山對月有懷之作十年一夢鬢垂絲﹐禪榻茶煙事最宜。正是空江明月夜﹐相逢尊酒落花時。傷心暮雨還朝雨﹐瞥眼桃枝更柳枝。身似荷珠原不著﹐從今學道未嫌遲。﹝三四忘乎對偶之迹﹐神到時有之。﹞○秋宵宴集酒闌漫興得娘字客裏經秋只自傷﹐況逢明月倍淒涼。悲歌燕市尋屠狗﹐寥落江潭解佩攘。天上已歸秦弄玉﹐人間重見杜韋娘。酒闌曲罷渾無寐﹐疑是維摩證道場。☆姜宸英字西溟﹐浙江慈人。康熙丁丑賜進士第三人﹐官翰林院編修。著有《葦間詩集》。○葦間根柢經史﹐以古文名﹐年將老﹐因大臣薦﹐食七品俸﹐與修《明史》﹐然仍艱於遇合也。至入詞館時﹐已七十餘矣。己卯典北闈試﹐因正主考李殿撰累及下獄﹐旋殞其生﹐天下共悲嘆之。○徐健庵編修筵上觀洗象長安六月三伏始﹐主人門對禦河水。禦河流水聲潺潺﹐玉泉奔赴城西灣。是日都人看洗象﹐立馬萬騎車千輛。曼延蹴リ羅岸旁﹐吹角鳴鉦沸川上。滿堂賓客何從容﹐棋局未了酒不空。日中報道象奴出﹐至尊朝罷明光宮。形詭貌三十六﹐一一騎就深潭浴。雲起乍疑龍蜿蜒﹐ㄝ回更與人翻覆。須臾小吏前推排﹐將軍拔營羣象回﹐就中一象行躑躅﹐齒毛脫落顏摧頹。長者謂余豈解事﹐此物經今不知歲。聞說先朝萬曆初﹐貢車遠自扶南至。中更四帝時太平﹐一朝闖賊殘神京。忍死不食三品料﹐俯首淚下聲哀鳴。滄桑變換忽塵夢﹐勉彊逐隊畱殘生。茫茫舊事君莫說﹐勸君且飲杯中物。﹝流寇破京師﹐過象房﹐羣象哀鳴淚下﹐比於唐之舞馬﹐此日所存者﹐其一也。滄桑之變遷﹐物類之忠愛﹐全於後半傳出﹐予在京時﹐見象有齒毛脫落蹣跚緩行者。象奴謂是萬曆時貢物﹐閱健庵爲編修時﹐又將八十年矣。讀《葦間集》並記之。﹞○哭魏叔子二首鸞江哀挽一時聞﹐惜別他年悵離羣。天末無因能致酹﹐夜臺誰與共論文﹖江山寂寂歸魂斷﹐葭淒淒去路分。尙有蔡邕書籍在﹐獨隨秋艸伴孤墳。苦節誰云不可貞﹐翠微山共首山淸。更無安道能求死﹐只有志道能求死﹐只有韓康解避名。遠愧文章當糸寧縞﹐不教官爵累銘旌。臨風一慟江天豁﹐未覺前賢畏後生。﹝己未鴻博﹐叔子徵召不至﹐故有韓康避名句。﹞○惜花一春彊半是春愁﹐淺白長紅付亂流。剩有垂楊吹不斷﹐絲絲綰恨上髙樓。☆汪士釒宏字文升﹐江南吳縣人﹐康熙丁丑會元﹐官右春坊中允。著有《秋泉居士集》。○陳滄洲太守出瘞鶴銘於江中以拓本見示作歌記之焦山山崖《瘞鶴銘》。雷擊墜江江冥冥。一旦水底出至寶﹐神物耀捨精靈。此碑書家最珍惜﹐欲拓恐犯蛟龍腥。致令贗本徧天下﹐刻畫嫫母誇娉婷。或傳出是右軍迹﹐逸少二字疑足徵。或云弘景或顧況﹐未睹眞迹憑圖經。滄洲使君好古土﹐搜奇抉怪心無寧。來江邊問遺碣﹐太息墨寶存空亭。時當窮冬江水涸﹐巖洗刮平沙汀。或側或僕露奇字﹐磊落散布如天星。命工舁石置江岸﹐殘筆剩畫稀畱形。重依舊石定方位﹐安排字迹還儀型。屹如陰崖立華屋﹐恍然峭壁開新硎。字體寬綽近古隸﹐鋒稜𨿽元刂光晶熒。睇視山中宰相筆﹐齊梁風格我所憑。何年埋沒忽露泄﹐水府倏忽仍丘陵。吾吳太守素神異﹐驅使直可到六丁。狼貪虎噬且弗避﹐揮斥水怪如蜒。世間寶物久必顯﹐云日肯被煙塵暝。扶傾固待巨人手﹐此舉便已喧驚霆。遠道寄我喜創見﹐從今摹畫希精能。此石此銘不再得﹐毋使日夜椎拓無畱停。﹝狼貪虎噬﹐謂噶制軍也﹐借題發揮及之。○起《瘞鶴銘》於江濱﹐固恪勤之盛舉也。但砌入祠壁時﹐遭工人搜抉﹐苔蘚𨿽除﹐風神不存矣。摹古者當以江濱水落時拓本爲長。﹞○插秧圖車軋軋﹐水活活﹐誰家田翁勤種田﹐插秧田中量疏密。呼童課僕運秧馬﹐俯首泥行股無﹤骨﹥。今日車水滿﹐明日祝秧活﹐不知何日秀且穎﹐築場刈禾賦至稭。大兒讀書如養苗﹐勿忘勿助不敢揠。小兒讀書心孔開﹐惟恐鹵莽與滅裂。主人有田復有兒﹐書味酒香滿一室。呼童畱客和田歌﹐田家之樂樂如何﹗﹝寫田家樂事﹐令人神往﹐但恐兒子讀書﹐不免漸失眞朴﹐柰何﹗﹞☆徐發字衮侯﹐江南長洲人。康熙丁丑進士﹐官戶部主事。○早春新月如鉤掛碧空﹐六街遊眺興無窮。隔墻歌管娛殘夜﹐出窖名花媚好風。珍惜飛鳴憐病鶴。消除矜躁仗枯桐。盍簪招取同心友﹐把酒應多酌次公。﹝出窖花﹐所謂唐花也。三春花一時並開﹐夏季花則不能矣。﹞○春分日和韻一半春光付柳條﹐可憐天气是今朝。尋芳每踏蒼苔路﹐夢別重經紅板橋。零落梅花人共老﹐淒其燈火酒全消。遙知鄕國淸明近﹐水漲橫塘隱畫橈。☆陳萇字玉文﹐江南吳江人。康熙丁丑進士﹐官桐廬知縣。著有《雪川詩稿》。○淸如鏡﹐淨如拭﹐意味稍薄﹐而眞气獨存﹐賢於爲博﹑纖佻爲工者。○臨終詩二首畱別諸同志﹝辛卯中秋後二日﹞兩曜無停機﹐委運固其理。修短良不齊﹐誰復能逃此。俗士戀其生﹐涕泣對妻子。達士輕其生﹐鳶蟻均一視。二者皆棄天﹐有識所深鄙。君子則不然﹐奉之以終始。生有所以生﹐死有所以死。吾聞諸曾子﹐至死而後已。﹝俗士貪生﹐人知其非﹐老﹑莊達生﹐共推爲髙矣。此見兩者均非﹐一歸於存順沒寧﹐才是吾儒正學。﹞我有同心人﹐道義相友師。頻年喪浙多﹐存者復別離。卽今將去客﹐欲別無由辭。丈夫會有志﹐豈爲兒女私。所恨在世日﹐孤負箴與規。臨風一長嘆﹐願爲諸君期。百里半九十﹐一簣功莫虧。鑑戒不在遠﹐請君視此詩。﹝前章自矢﹐此章規友﹐見一息尙存﹐不可忘臨深履薄之功也。說理不腐﹐況得於臨終時﹐足徵平日敬身之功。﹞○發南陵一路寒泉送客程﹐離亭回首隔山城。秋從黃葉聲中老﹐人向靑山缺處行。幾片閒雲供畫本﹐一林落日待詩成。來時記得畱題處﹐尙有殘尊慰客情。○挽姜西溟晚入承明數未奇﹐那知鑄錯不堪追。文章舊價欣方慰﹐辛苦初心悔已遲。遺恨一時頭腹尾﹐空傳三絕畫書詩。生芻一束無從唁﹐獨向西風淚暗垂。﹝頭腹尾﹐暗用管寧﹑華歆事﹐西溟被罪﹐由於同年中一二人也。挽詩特爲表之﹐猶見公道在人。﹞○夢中東流無復水重回﹐欲斷危腸暗自摧。見燕引雛還墮淚﹐聽鳩呼婦不勝哀。春風隴上新寒食﹐夜雨堂前舊鏡臺。子母重泉相見否﹖夢中還望寄聲來。﹝先賦悼亡﹐後痛喪明﹐觸緒興悲﹐令讀者彌增伉儷嗣續之重。﹞○讀相如傳移病文園臥歲餘﹐同時眞恨失相如。所忠枉遣求遺稿﹐不記當年《諫獵書》。﹝相如可重﹐特在《諫獵》一書﹐詞賦其末也。作者不肯埋沒古人。﹞○山行山行風暖落花輕﹐雨過田間野水鳴。自笑微官如布谷﹐年年三月勸春耕。☆宋聚業字嘉升﹐江南長洲人。康熙丁丑進士﹐官吏部文選司郎中。著有《南園詩稿》。○南園以剛直觸忤年制軍﹐致身亡家破﹐其人足重可知矣。詩𨿽不多﹐亦自矯矯。○宿沅江驛樓時秋分夕沅水三更月﹐燕山萬里云。夢隨天共遠﹐人與序俱分。風景殊蠻落﹐音書斷雁羣。可堪秋節半﹐蘭畹正淸芬。○題南陽旅壁眞人白水生文叔﹐名士靑山臥武侯。水自奔騰趨漢口﹐山猶層疊枕城頭。時來一夕收銅馬﹐事去經年運木牛。嘆息興亡千載上﹐荒村野廟總悠悠。﹝三四承山水言之﹐五六又承文叔﹑武侯言之﹐格律一新。﹞○同呂侍禦元素過新鄭﹐侍禦有妹隨婿在宮﹐予兄弟五人天各一方﹐感而賦比憐余兄弟各西東﹐一處離情五處同。音問久疏雲樹外﹐笑言暫接夢魂中。根浮春水漂萍葉﹐影亂秋風叫雁鴻。今日停驂新鄭道﹐羨君兄妹樂融融。﹝通首皆感弟兄分散﹐而侍禦兄妹相聚﹐只於結處一點﹐作法甚變。﹞☆鄂爾泰字毅庵﹐奉天人。康熙己卯舉人﹐官至大學士﹐謚文端。○文端開藩吳中﹐以古學造士﹐今《南邦黎獻集》﹐彬彬如也。掌翰院時﹐亦以立品董率後進﹐生平不欲以詩自鳴﹐而意格自髙﹐熔冶《騷》《選》者轉未能或先。○聽姜客彈琴初春多佳日﹐旭影照髙林。曉煙斂木末﹐暖意浮衣襟。檐前有嘉樹﹐枝上有鳴禽。道人太古士﹐幽旨寄瑤琴。元聲隨指下﹐和气散輕陰。無須泛瀛海﹐已見成連心。聽者各有得﹐豈必求知音﹖○贈方望溪《六經》治世非土苴﹐相期津逮窺垠涯。抉經之心不易得﹐詞林文苑徒紛孥。《博物》但解辧﹤鼠廷﹥鼠﹐《搜神》或詫名騶牙。心井逼塞航斷港﹐銀海掉眩生狂花。此曹正坐讀書誤﹐遺棄根本搜芽。桐城望溪我老友﹐學崇中正防奇邪。說經鏗鏗究終始﹐尢於《三禮》咀其華。曲臺增刪繁就簡﹐正義參訂蓬扶麻。羣書穿穴尋聖奧﹐下簾每聽鼓三撾。方今重輪陛下聖﹐五緯順序曜帝車。致君堯舜誠有術﹐許身稷契非矜誇。天地人祀各適職﹐往諧秩宗帝女嘉。惟寅惟淸恭朝夕﹐詔兼書局窮羅爬。吾衰舊聞苦荒落﹐妄冀邃密商量加。間送一難輒許可﹐瓊琚乃報投木瓜。姚姒上溯下閩洛﹐靑鏡恐蝕妖蝦蟆。豈邀名譽嗣聖徳﹐寧望荒遠登羲媧。所貴經學適時用﹐瞑坐霍若翻金鴉。委蛇退食時過我﹐劇談恆瀹頭綱茶。閒依然兩學士﹐相視一笑無喧嘩。張蒼伏勝曁轅固﹐經儒往往臻耆遐。朝廷會行乞言禮﹐洗爵君且斟流霞。﹝望溪說經﹐簡而能當。詩中稱揚無溢分語﹐軒昂磊落﹐音節極髙。﹞○昭陵石馬歌恭和禦制元韻行天維龍禦飛霞﹐行地維馬周天涯。開張卓立須駕馭﹐豈獨巡遊西海騰渥窪。千金市駿世希有﹐美名徒掛涓人口。自來房駟無虛生﹐六轡乘時應干九。聖朝啟運戰與農﹐秉耒調馬彎雕弓。文皇雙馬特超絕﹐余耳堪齊蹤。艱難馬上得天下﹐累洽重熙集純嘏葉。至今斫石傍昭陵﹐始信人間有神馬。雲臺煙閣銘功宗﹐策勛此馬將毋同。在天之靈憑陟降﹐嘶隨列缺追丰隆。吾皇鼓車方記裏﹐萬仞塞垣銷壁壘。金鰲長見鞏如山﹐石馬何由汗如水。畱都展禮朝翰屏﹐鸞旗照影遼河淸。待翻樂府歌《天馬》﹐佇看馬負圖出龍祥徵。﹝太宗文皇有神馬二﹐皆乘之破敵建功者﹐後斫石像於昭陵﹐禦制作歌﹐文端敬和。﹞○恭和禦制永定河元韻無定河名古﹐南流自北京。恍疑天上落﹐不肯地中行。無事智方大﹐窮源季可並。禹謨原可繼﹐永永慶功成。﹝不肯地中行﹐故名無定﹐師神禹行所無事之知以治之﹐則無定者定矣。末句點題﹐通體俱醒。﹞○謁楊忠湣公祠司馬分曹日﹐批鱗再見時。求仁原自主﹐得死更何辭。十罪彈文在﹐千秋正气垂。只今瞻廟貌﹐頑懦有餘悲。○九日海天閣秋气郁佳哉﹐秋鴻歸去來。百年元是客﹐萬里獨登臺。黃葉寺前雨﹐茱萸江上杯。海天寥闊際﹐何處是蓬萊﹖○贈學使中丞法淵若已教幹莫息鋒﹐轍徧江南眾所瞻。除卻詩篇何有癖﹐獨於山水不能廉。瘴煙蠻樹棠陰在﹐絳帳春風畫戟兼。今日相逢共尊酒﹐形骸脫略兩無嫌。○滇中回宿易隆詩示送行者踏雪飛鴻任此身﹐戟轅回首已前因。從知三萬六千日﹐半是東西南北人。悵別羣僚紛涕泣﹐遄歸一老念尊親。平蠻坊底休煩思﹐記取天涯若比鄰。﹝三萬六千對東西南北﹐本老杜「尋常﹑七十」而變化之﹐彼板對者不能解此。﹞○闈中述懷柬同事諸君子寂靜春闈春意深﹐模糊老眼怯春陰。四千四百有奇捲﹐二十二人同此心。屏絕丕休求正士﹐別裁苗軋得無音。三條燭燼前塵夢﹐坐對奎堂思不禁。﹝丕休哉﹐宋楊億事。茁軋﹐宋楊劉體。﹞○將出都赴滇卻寄吳中王子重吳漪堂夏曉堂徐學人諸老友尺書裁罷又重拈﹐細字旁添手自緘。此去滇陽眞萬里﹐夢魂不易到江南。○經略北軍弔戰歿諸將佐虫沙猿鶴總堪哀﹐持節籌邊嘉峪關樓名塞上來。聞道將軍期馬革﹐幾人眞个裹屍回。﹝「可憐無定河邊骨﹐猶是春閨夢里人」﹐爲從軍者言之﹐此爲將帥言之﹐彌可悲也。議開邊者尙敬而聽之。﹞☆張遠字超然﹐福建人。康熙己卯解元。著有《無悶堂集》。○超然旅寓常熟﹐久困舉場﹐發解時﹐其年已老﹐以老名士終﹐賢於方幹身後成名矣。詩格大段疏朗﹐異於局束如轅下駒者。○下建溪諸灘無諸拓閩疆﹐山川賈余霸。亂石斗雷霆﹐終古不可罷。輕航一鳥疾﹐砰湃千轉下。前舟然沒﹐初見各驚詫。須臾出白浪﹐回旋去如射。生命寄柁師﹐與石爭一罅。在險魂屢飛﹐過後舌頻咋。造物產湖海﹐至此窮變化。若匪眾盤渦﹐閩溪髙可瀉。仙霞插霄漢﹐天險此其亞。所有縱橫徒﹐一丸每頻借。吾聞天下雄﹐以徳不以詐。閩中如井底﹐未足供叱吒。安得常治平﹐弦歌出桑柘。﹝極形諸灘之險﹐若可憑藉﹐而歸於以徳不以詐﹐煌煌正論﹐足以不刊。○予前觀羅剎江潮﹐迎潮者逆流而上﹐遠望如舟沒浪中﹐忽然復出﹐三入三出﹐倏達海門矣。篇中「前舟然沒」數語﹐眞工於形容。﹞○開籠行秦景天自連江籠鷓鴣寄曹秋嶽先生﹐先生作《開籠行》﹐予嗣響焉。鰲江之山削蒼玉﹐鰲江之水浮深綠。石橊花發春茫茫﹐鷓鴣無數啼山麓。一聲兩聲紛如泣﹐落日銜山聲漸急。其中有客思江南﹐怪爾曾云行不得。羅入籠中寄遠人﹐不傷其羽傷其神。深林叢艸那可問﹐卻看燕雀心酸辛。聰明文采古所戒﹐生人生物同至仁。開籠放入靑霄去﹐還爾悠悠自在身。﹝「聰明文采古所戒」句﹐一篇主意﹐季漢之禰生﹐唐初之四傑﹐皆以文采累也。鴻飛冥冥﹐安得不令人羨慕﹗﹞○題黃山山人墨竹結體欲密勢欲舒﹐節圓葉老如艸書。吳興已往不可作﹐此君顧影空扶疏。黃山山人澹於菊﹐胸有千竿萬竿竹。然落筆電與雷﹐縱橫幻誕何奇哉﹗墨汁三升酒一斗﹐颯颯晴空風雨來。蟄蛇出蠖劍出匣﹐夭矯老龍卸龍甲。共道一日不可無﹐頗恨古人無我法。衤蔑材揮盡世莫知﹐撐腸拄肚徒爾爲。伯時畫馬入馬腹﹐但恐山人變竹枝。﹝筆下有兔起鶻落之勢﹐神肖東坡。﹞○鵲巢爲童子所破十載風塵客﹐棲棲旅食難。以予搖落意﹐羨爾一枝安。力盡嘵嘵語﹐巢成歡。豈期輕薄子﹐偸眼已相看。病起憐雙鵲﹐依依向我悲。巢傾寧問卵﹐身在竟安之﹖天地饒鷹隼﹐江湖足鼓鼙。羈棲隨飲啄﹐且莫怨羣兒。﹝第二首放筆推開﹐見舉世危機﹐自是杜陵家數。﹞○歲暮寄懷故園親友一年一萬一千里﹐馬足車輪舴艋舟。自笑此身渾似葉﹐不知於世復何求。磨牛處處循陳迹﹐籠鳥依依憶故丘。正是羊城梅放日﹐瘴雲霾雨獨登樓。﹝何等起法﹗開﹑寶以後﹐罕見此筆墨。﹞○閩中雜感奕葉承恩異姓王﹐あだ宮殿擬汾陽。三年鼙鼓驚天地﹐當日淸簫引鳳皇。藍水一丸爭鼠穴﹐仙霞千騎失羊腸。蓮花峯下荒墳月﹐慚愧他家白馬郎。﹝淸簫引鳳﹐指聯婚天室言。﹞○還至延平遙望先墓有作登樓遙望墓門秋﹐辛苦經年尙劍州。豈有弟兄依隴畝﹐只憑風雨護松楸。來從豺虎行邊路﹐去逐鯨鯢腹裏舟。四十無成還浪迹﹐雲山何處可回頭﹖○送沙子羽之日本壽安山迥敝雲煙﹐邪馬臺髙四面天。縹緲似遊星漢外﹐依稀直到日輪邊。乘桴昔日傷尼父﹐蹈海今誰是仲連。見說遺經在玆土﹐卻將吾道問東偏。﹝相傳徐福求仙不返﹐挾未焚書時諸經去﹐故日本國至今猶存古本《尙書》。歐陽公「令嚴不許傳中國﹐舉世何曾識古文」﹐卽指此也。﹞☆魏坤字禹平﹐浙江嘉善人。康熙己卯舉人。著有《倚晴閣集》。○禹平系忠節公後人﹐少負才名﹐交滿宇內﹐而遇合獨艱。詩體研摩宋人﹐各從所好也。所錄五章﹐皆才情發越之作。○寄居虫人生如瓜牛﹐長負軀殼累。何況外緣假﹐妄思得久寄。玆物生海ヂ﹐乃具周身智。常共水族遊﹐愛此一螺翠。延緣遂遷入﹐宛轉據其內。腥涎吐淸波﹐微風納涼吹。揚遇釣師﹐觸急輒驚避。兩兩收霜鉗﹐虛中得靜。晏然稱寓公﹐久亦漸忘僞。如以物附物﹐是一卽非二。而我辭鄕國﹐歲歲困旅次。結屋少定蹤﹐對之發深喟。暇或箋虫魚﹐爲汝別種類。﹝狀難狀瑣事﹐居然《爾雅》﹐末嘆息己之無家﹐隨所感觸﹐詩人往往有之。﹞○登黃鶴樓江聲已吞大別口﹐束之不住復東走。怒濤萬頃天風號﹐沙岸日斜鼉欲吼。一葉剪過煙波灣﹐登樓憑徧十二欄。忽飛涼雨濺衣濕﹐白浪髙於黃鵠山。山川滿眼來蕭索﹐吟鬢互垂且孤酌。靑蓮畢竟非仙才﹐崔顥題詩不敢作。醉擬橫將鐵笛吹﹐歸向仙人借黃鶴。﹝何等自負。﹞○送少司馬楊以齋先生予告終養歸裏次悔餘韻行詣誰從末俗論﹐陳情今日衮衣人。喜當海宇銷兵日﹐許乞林泉將母身。得失不須分出處﹐去畱總是戀君親。馬蹄篤速行何亟﹐肯待河流泮早春。○慈仁寺有粥孤雁者四明萬季野購畜於庭作羈雁詩邀予賦之不趁涼云結陳飛﹐羈孤似爾欲何依。彌天繳𨿽知避﹐滿地江湖卻暫違。空守殊鄕驚歲晚﹐難招舊侶待春歸。臨風無限回翔意﹐獨立閒庭對落暉。○田橫島蹈海誰能帝漢髙﹐同時一死等鴻毛。只憐五百忠魂散﹐不及鴟夷有怒濤。﹝五百人同死﹐而精靈泯沒﹐殊恨事也。熟題須尋出新意﹐庶免雷同。﹞☆沈天寶字竹西﹐江南吳江人。康熙己卯舉人。○公無渡河歌公無渡河﹐公竟渡河﹐渡河而死悲洪波。渡河尙不可﹐何況溟海惡浪山嵯峨。黑雲壓天日無色﹐陰風慘淡百怪多。君何爲而來此地﹐粵東行省老從事。王事有程不敢稽﹐疾驅海濱意難遲。珠崖孤懸絕島中﹐遙指百里舟航通。怪云一縷起天末﹐舟人爲語噓長風。君詫狂言決長往﹐揚帆鼓柁馳空蒙。中流颶母果爲祟﹐狂飈拉雜翻艨艟。一時官吏相抱死﹐百二十口無遺蹤﹐嗚呼﹗君非同姓屈原願滅頂﹐又非求仙徐福來自滄瀛東﹐何爲竟學披髮狂癡之老叟﹐捐軀沈魄蛟龍宮。君有田園吳越間﹐華堂窈窕臨晴川。美酒淸歌娛旦暮﹐曲房盡貯如花顏。何爲求榮自束縛﹐一家飄散如飛煙。庾嶺嶺頭婦哭死﹐兩子連殞潯陽船。妾生兩雛在𦇤褓﹐呱呱扶櫬歸荒阡。君不見長安大道平如砥﹐朝入金門暮朱邸。一朝失足蹈危機﹐卵覆巢傾亦如此。吁嗟乎﹗宦海風波隨處多﹐豈獨人間公渡河。﹝借樂府題以書近事﹐元微之《將進酒》篇已開此體。﹞☆汪繹字東山﹐江南常熟人。康熙庚辰賜進士第一人﹐官翰林院修撰。著有《秋影樓詩》。○殿撰於臚唱日﹐馬上得句云「歸計未謀千畝竹﹐浮生只辦十年官。」癸未假歸﹐未十年卒﹐知詩讖之早成矣﹐詩切磋於邵陵﹐然邵陵眞而近俚﹐殿撰則骨秀天成﹐稟諸性生﹐友朋莫易。○新艸原上離離艸﹐春來一雨生。寸心燒不死﹐萬里碧無情。油壁輕輕度﹐花驄款款行。六朝佳雨地﹐愁煞夕陽明。○秋砧萬戶淸飈動﹐疏砧特地哀﹐杵隨涼葉下﹐響帶早鴻來。長信秋偏早﹐漁陽獵未回。無衣應不少﹐刀尺漫相催。﹝用意全在一結。﹞○梅花樓訪月溪上人撼屋西風起白﹐紙窗木榻靜無塵。斜陽影裏看歸鳥﹐落葉聲中著病身。丈室只容淸淨侶﹐禪門今日讀書人。慚予又作長安客﹐夢斷山塘二月春。﹝予方外友樾亭﹐能讀儒書盈篋﹐樾亭沒而所接皆俗僧矣。讀第六語﹐不禁有觸﹐第月溪未知果能讀書否也﹗﹞○望岱矯首原從萬仞論﹐千年漢上公尊。崢嶸直上疑無路﹐呼吸通天尙有門。獨立巖巖眞气象﹐滿前疊疊盡兒孫。閒雲莫戀山頭住﹐四海蒼生正望恩。﹝此殿撰計偕時望岱而作﹐隱然以第一人自命。結意欲霖雨蒼生﹐原非忘世也。後假歸不出﹐旋至奄忽﹐豈登第時或有徵兆耶﹖﹞○秋柳次韻短長亭畔暗銷魂﹐無復絲絲映綠門。千縷冷風余倦態﹐滿梢淸露尙啼痕。蕭蕭去馬斜陽路﹐點點歸鴉落葉村。獨立寒潭倍惆悵﹐婆娑生意不堪論。﹝頸聯取題之神﹐詠物詩須得此事外遠致。﹞○寄庭仙五年心事共誰論﹐惜別胥江日色昏。水底須眉終有相﹐雪中指爪已無痕。秋風鱸膾江南味﹐春雨梅花處士魂。畢意家山貧亦好﹐知君亦厭孟嘗門。﹝初看似諷庭仙歸老﹐實則全寫自己襟抱也。玩末句爽然﹐東山之不出﹐已決於此。﹞○首夏同靑門雪航以寧允恭叔度宴集秋水閣卽事限韻憑髙風物欲淩秋﹐門外平湖碧似油。暝色已歸鴉背外﹐斜陽猶巒柳梢頭。疏疏遠岫屏間畫﹐點點輕帆鏡裏鷗。不盡蕭條東澗水﹐至今嗚咽爲誰流﹖○秦始皇方丈瀛洲杳莫攀﹐金銀宮闕湧煙鬟。桃源自是人間世﹐卻遣童男問海山。﹝總說求仙之妄﹐卻道來自別。﹞○項羽一炬咸陽火未殘﹐楚人眞是沐猴冠。英雄豈學書生算﹐也作還鄕晝錦看。﹝書生見解﹐一筆掃盡。﹞○老聃﹝天寶中尊爲玄元皇帝﹞仙李蟠根天上栽﹐玄元皇帝廟崔嵬。神仙不作兒孫計﹐一任張巡慟哭來。﹝巡慟哭玄元皇帝廟起兵﹐而竟不一救﹐笑唐代附會神仙之妄也。﹞○柳枝詞一種風流得自持﹐水村天與好腰支。月殘風曉無窮意﹐說與桃花總不知。○田家樂短籬矮屋板橋西﹐十畝桑陰接稻畦。滿眼兒孫滿檐日﹐飯香時節午雞啼。﹝田家至樂﹐早朝時節候雞啼者﹐焉能識此﹖﹞☆張廷玉字衡臣﹐江南桐城人。康熙庚辰進士﹐官至大學士﹐謚文和。○雜興月虧方就盈﹐陽盡斯來復。靜觀天地機﹐回旋似輪軸。盛滿易爲災﹐謙沖恆受福。所以賢哲流﹐秉心若虛谷。名髙气益卑﹐位顯心彌肅。大智詢芻蕘﹐殊勛謝輿服。常思重載車﹐不爲再實木。以玆保初終﹐何憂易傾覆。吾願讀書人﹐休同晏子僕。﹝髙而不危﹐親切言之﹐此公生平持守處。﹞我聞昔人言﹐苛政猛如虎。又誦《魏風》篇﹐碩鼠況貪取。嗟哉牧民人﹐煌煌綰組。乃以父母稱﹐而爲眾所苦。騶虞有仁心﹐麟趾中規矩。藹然太和气﹐千載如可睹。君子愼所擇﹐休與毒獸伍。﹝此爲墨吏酷吏勗也。有父母稱而不愧父母實者﹐吾願眞見其人。﹞飄風不終朝﹐驟雨不終日。三復老子言﹐可知立身術。譬彼艸木微﹐春華秋始實。气候苟不完﹐累累安可必。寄語功名人﹐進取休太疾。早榮亦早枯﹐易得還易失。默識乘除機﹐處滿須防溢。﹝此戒進取之速﹐早發還先萎﹐古人所以賤春花而貴蒼松也。﹞○題漁樂圖秋江渺渺無津涯﹐江邊漁父船爲家。往返何知路遠近﹐一帆明月依蘆花。淸晨舉网西風裏﹐网得長魚滿船喜。兒能炊火婦烹鮮﹐鄰叟還貽新醞美。陸魯望﹐張志和﹐朝朝詩思在煙波。吾曹不解工吟詠﹐醉唱羲皇《网罟歌》。﹝羲皇《网罟歌》不傳﹐元次山補之﹐漁人能唱﹐猶謂不解工吟詠耶﹖﹞○山中暮歸林端鴉陣橫﹐煙外樵歌起。疲驢緩緩行﹐斜陽在溪水。妙在添不得一語。●卷十九☆楊汝字石湖﹐江南懷寧人。康熙庚辰進士﹐官至左都禦史。○石湖公不動聲色﹐爲時名臣﹐朝野以徳人推之。詩亦和平樂易﹐不愧雅音。○雜詩神龍蟄深淵﹐杳冥人莫測。玄豹隱南山﹐澤膚甘不食。造化本無端﹐歸藏始生息。气盛物所尢﹐名髙徳之賊。卓哉先民言﹐士必先器識﹗○北行偶述皚皚村樹白﹐曖曖朝陽。瘦馬立猶僵﹐西風警如箭。飛塵染素衣﹐嚴霜攺顏面。村酒濁如泔﹐沙土和羹飯。向北物價增﹐去鄕身命賤。回首故山遙﹐但見南飛雁。○舟中懷長孫超恆時新任槁城令汝始分符去﹐吾才買棹歸。縱然違祖膝﹐猶喜近親闈。法立姦胥畏﹐心淸案牘稀。此方經巨浸﹐軫卹念民依。﹝近來作吏者以姦胥爲耳目﹐法不立也。案牘累積日紛﹐心不淸也。頸聯二語可作官箴。﹞○聞錢彭源卒於蒼溪詩以哭之燭暗窗昏夜黯然﹐驚聞巴蜀訃音傳。一官薄俸蠶叢外﹐萬里全家鳥道邊。但有淸名堪壽世﹐更無靈藥可延年。傷心堂北孀親老﹐哭向秋風暮雨天。☆陸師字麟度﹐浙江歸安人。康熙庚辰進士﹐官至兗寧道。著有《玉屏山樵吟》。○玉屏觀察﹐人第知其長於制義﹐不知其歷任政績﹐不啻古循吏也。而充礦使一節﹐以眞苗難得﹐未裕國課﹐徒累官民﹐奏請停止﹐東土人至今感而祀之﹐詩其餘事也。然觀其自序云「情取其眞﹐不務綺麗﹐義歸於正﹐專絕浮蛙。」可以見品格之尊矣。○雜感朝聽衙鼓撾﹐暮聽櫪馬嘶。夜長不成寐﹐憂來無端倪。老親遲暮景﹐荒庭守蒿藜。雪髯添幾莖﹐麥飯進幾匙﹖白雲天東南﹐可望不可躋。入夏苦霪雨﹐兩河歲少登。吾邦岡阜多﹐頗以丰稔稱。皇天憐瘠土﹐長官曾何能。哀彼中澤鴻﹐嘹嚦號寒冰。子母各翻飛﹐何鄕可依憑。﹝此任河南新安縣時作。﹞○之官眞州述懷昨歸自東垣﹐結廬屏山住。書史尋夙好﹐長日盡可度。親亡焉用祿﹐涕泗誓諸墓。此意愧未堅﹐又被微名誤。綺羅紛五色﹐鳴機自織素。縱然違時趨﹐努力守故步。物生號有萬﹐心性冰炭異。蟬蜩吸露華﹐蜣螂甘穢膩。若使易地謀﹐卻走兩不嗜。擾擾歧路間﹐東西各行意。儒者重敬官﹐市估乃競利。邗溝自隋唐﹐昔稱繁庶地。宴享窮珍羞﹐吉凶逾典制。巷有衣錦人﹐家無終歲備。權衡奢儉間﹐張弛有治義。采風美唐魏﹐古人豈無意。庶幾去其甚﹐聊灑俗吏愧。﹝至今人第誇揚州富饒﹐不知業鹽幾家外﹐貧困猶他處也。權衡奢儉而欲去其太甚﹐卽此見良吏用心。﹞爲士不學道﹐所得皆支流。爲民不服耕﹐逐末非良謀。彼都中聲利﹐迷罔何當瘳。一發挽千鈞﹐力薄知未周。我舌敢辭敝﹐我行敢告休。力田與孝弟﹐勗哉景前修﹗○雜詠獨坐空堂中﹐時隱南郭幾。悠然萬慮消﹐止水淸見底。無端一物交﹐倏爾兩念起。因兩遂生萬﹐棼紜不可紀。靜定動亦定﹐烏用著些子。鑑空而衡平﹐君當會斯理。﹝周子云「主靜立極。」不獨靜時當靜﹐卽萬感雜投時﹐心中有主不亂紛也。詩中所云﹐豈拘守聲律者所能﹖﹞○禱雨自劾祝融乘權號令酷﹐赤日黃埃助炎髙。稚禾枯焦似束薪﹐澗溪涸竭行成陸﹐哀哉斯民瓶空﹐婦嘆兒號盈白屋。已走羣望薦牲璧﹐未見天公鞭蟄伏。天降災非偶然﹐毋乃感召由司牧。一官衣食寄閭閻﹐何忍鞭等犬犢。本心未喪戒摧戕﹐於民無恩僅無毒。黃昏縱謝四知金﹐白日虛糜五斗粟。我今自分無寸長﹐官方久矣宜褫逐。安得雨時若民無饑﹐掛冠髙隱弁山麓。﹝此誠不負本心之言。乾隆乙亥歲大荒﹐丙子歲大疫﹐官吏有戒摧戕不流毒者乎﹖讀此詩﹐爲之浩嘆而已。﹞○騎牛曲牛背兒童自放歌﹐頭頭注澗復逾坡。問渠何法牛馴擾﹐鞭撻無驚芻牧多。﹝牧民之道﹐盡末一語。﹞☆許迎年字毅士﹐江南江都人。康熙庚辰進士﹐官中書舍人。著有《槐墅詩鈔》。○詩品如靈和楊柳﹐初日芙蓉﹐晚唐中最近溫岐﹐情韻勝也。配徐淑則互相酬唱﹐風格略同﹐藝林比之秦嘉夫婦﹐因並及之。○新竹乍與僧參玉版禪﹐旋看解籜裊新煙。斑龍驚蟄多爭地﹐翠鳳修翎欲上天。鳥坐叢枝歌見﹐月搖虛幌影連娟。此君相對殊瀟灑﹐不厭秋聲攪夜眠。○萊陽二姜先生祠黃門髙節著萊陽﹐伯仲風裁在抗章。請劍尙方思斬佞﹐荷戈南國竟投荒。危言足破狐貍膽﹐浩气堪增史冊光。海湧峯頭祠廟在﹐溪毛特爲薦馨香。﹝風裁裁字﹐平仄二音﹐唐賢並用。﹞○和淑則園居病起作一病經春瘦可憐﹐幾時不到曲闌前。花殘幽砌堆紅雪﹐鶯坐垂楊破綠煙。輕暖未成連日雨﹐薄寒猶怯晚春天。方池新漲遊魚樂﹐興寄濠梁《秋水》篇。☆楊守知字次也﹐浙江海鹽人。康熙庚辰進士﹐官楡林知府。○咂嘛酒歌楊花吹雪滿地鋪﹐杏花一片紅模糊。楡錢簸風風力軟﹐芳林處處聞啼鴣。靑旗斜漾茅屋底﹐天然好景誰臨摹﹖我畱此地一事無﹐太平之世爲羈孤﹐東鄰西捨相招呼。殷兄張丈興俱動﹐醵錢買醉黃公壚。麥缸鵝黃新釀熟﹐味醇气郁過醍醐。彭亨翠С如鶉觚﹐細管尺五裁霜蘆。低頭吸同渴羌飲﹐一口欲盡鴛鴦湖。楡林水名。白波倒捲東海沸﹐渴虹下注西江枯。碧筒不用彎象鼻﹐龍頭屢瀉蛟盤珠。須臾瓶罄亦恥﹐春意盎盎浮肌膚。劉伶大笑阮籍哭﹐直欲躍入壺公壺。吾皇聖徳蠲逋租﹐吏胥不擾民歡娛。今年更覺酒味好﹐百錢一斗應須酤。盲娼醜似東家嫫﹐琵琶箏阮聲調粗。有時呼來彈一曲﹐和汝拊缶歌烏烏。靑天作幕地爲席﹐醉倒不用旁人扶。樂哉邊氓生計足﹐白羊孳乳驢將駒。賣刀買犢勸耕鋤﹐女無遠嫁男不奴。含哺鼓腹忘帝力﹐歲歲裏杜如賜。安得龍眠白描手﹐畫作擊壤堯民圖。﹝風土詩傳出太平無事景象﹐乃不徒作。﹞☆徐昂發字大臨﹐江南昆山人﹐長洲籍。康熙庚辰進士﹐官翰林院編修。著有《畏壘山人詩集》。○畏壘文酒自豪﹐常傾四座﹐所著駢體﹐追仿六朝﹐筆記亦見博洽﹐倘能本此出政﹐便爲藝林完人。○五言古從杜陵出﹐近體得力樊南﹐而能自出面目﹐同時談藝名士無與儷者。○下田雨嘆古者制田畝﹐其要維溝防。崇方與廣﹤殺閃﹥﹐秩秩懸憲章。厥田𨿽沮洳﹐堤岸峻且彊。水淫不能災﹐歉歲成丰穰。漢時賢守令﹐此義尙肅將。柰何千載下﹐剝爲循良。養人乃食人﹐田事豈所詳。遂使三尺雨﹐下隰波滄浪。嗚呼匠人職﹐古法未渺茫。溝防廢不修﹐萬姓罹凶荒。一言俟采風﹐吏責非天殃。﹝圍田之制﹐旣以治水﹐亦以治田﹐今廢久矣。養人者但知食人﹐誰能爲下田計耳﹖惜采風之使不行﹐作詩者存其議而已。﹞○夏寒天地張陰機﹐日夕風雨橫。雷霆暗不吐﹐蕭條萬象靜。枕席霾霧宿﹐窗牖波濤泳。絮復啟篋﹐衣盡除屏。涼入肌骨酸﹐气中藏府病。乘時妖厲作﹐錢無人競。借問此何時﹐指牛看斗柄。溫風不應候﹐其國少緩政。況復陰結﹐懍懍如冬孟。方今國用寬﹐陛下甚明聖。比歲膏澤降﹐凶札憫萬姓。柰何厥罰寒﹐憑陵當火正。毋乃羣有司﹐下意慢上令。大大﹤疒列﹥余﹐徵求恣考榜。刑峻傷天和﹐斂急剿民命。國家制廩祿﹐豈曰飼諛佞。愁雲塞八荒﹐終夜心忄丙忄丙。﹝「毋乃羣有司﹐下意慢上令」﹐自昔已然﹐慷慨陳辭﹐聲色俱厲。少陵《和舂陵行》﹑次山《示官吏作》後﹐此篇幾欲希風。﹞○雁門關昨升系舟山﹐試望雁門塞。﹛山截﹜で陣云黑﹐勢與玄嶽配。及玆赴谷口﹐局步入煙靄。曲曲山根盤﹐層層蒼壁對。嵐光自摩蕩﹐巖壑遞明晦。古雪滋陰崖﹐新泉下奔瀨。猿猱一綫路﹐迥出飛鳥背。側磴上空曲﹐攀危淩地籟。始知經陟髙﹐足底羣峯會。玄冥操斗柄﹐制此天北戒。插漢立雄關﹐蕃畿隔內外。東掠鳳皇城﹐西極菖蒲海。呼吸萬里通﹐形勝兵家最。信乃天下蔽﹐詎惟三晉隘。時淸關門開﹐耕田鑄矛鐓。不見沙土中﹐箭鏃余腥在。○鐵嶺關鐵嶺負靑天﹐Σ聳嶺背。峯連削壁險﹐路入傾崖晦。兵家矜卻笠﹐地勢雄守隘。束馬貫層巒﹐賈勇陟危塞。山盤鳥道紆﹐磴轉硤角對。沓石墮仍倚﹐飛泉散復匯。鳴蟬響淸越﹐樹密晝陰暖。力前忽斗下﹐猛進眩反退。折趾諒不辭﹐我僕嗟已殆。三關信雄傑﹐乘鄣此亦最。山形接北荒﹐邊瑣通恆代。緬昔豺虎鬥﹐百戰爭要害。設險殃萬民﹐茫茫咎眞宰。﹝狀奇險處﹐字字矜煉而得﹐結意見在徳不在險也。﹞○過彭蠡湖水落晴沙髙﹐顴鳴霜野冷。我來越彭蠡﹐及此秋光迥。林岫遠參錯﹐洲漵互陵亙。魚龍气不驕﹐鴇散游泳。川塗玩回轉﹐欹疾孤帆影。洪流旣歸壑﹐巨藪失溟氵幸。乃知造化根﹐終焉返虛靜。沿溯過連圻﹐蒼然見西嶺。曖曖斜陽中﹐悠悠動漁艇。異人不可求﹐松門企淸景。天下萬動歸根於靜﹐不過借湖指出。○漱玉亭合沓巖窄﹐風雨松顚聲。雙瀑從西來﹐飛出九疊屏。羣峯忽搖蕩﹐右界銀河傾。孤亭攬要妙﹐恍惚光怪呈。天淸霹靂斗﹐日抱虹霓生。飛瀑濺積素﹐上散爲雲英。奔漱澗壑間﹐萬玉相鏗釒訇。違山已十里﹐餘響騰空靑。惜哉古球石﹐獨向山中鳴。﹝坡公作以自得勝﹐此作以矜煉勝﹐惟不相襲﹐故相逼。﹞○鳳尾岡望海側磴緣秋毫﹐連巖眩明晦。逾積阻﹐曠望霄宇大。鳳翥振華尾﹐下視九州隘。我來躡其顚﹐若陟靈羽背。一身與雲輕﹐迥出天地外。巒嶺何隱軫﹐艸樹紛映曖。仿佛魚龍沸﹐萬里滄溟匯。神山恍可接﹐灝气吞南戒。颯沓風雨來﹐蕭蕭鳴眾籟。堂重潮奔﹐鏗釒訇羣壑會。長嘯顧向途﹐邈然閱人代。﹝「一身與雲輕」二句﹐極狀憑髙眺遠﹐下望海﹐不必盡力形容﹐別於觀海也。若出時下才人手﹐浪費筆墨矣。﹞○經廣武城驅馬出廣武﹐杳渺長阪橫。衝風擊山鼓﹐白日收光晶。羝羊銜髑髏﹐散亂落溝坑。陰气萬里結﹐靑艸不肯生。四極失所制﹐關塞起龍爭。聖皇內外一﹐介士票彡長纓。夜眠朝射獵﹐邊柝寢不驚。不見白登臺﹐西連蘇武城。﹝此非中州之廣武也。羝羊四語﹐寫盡古戰場气色﹐後歸本聖朝﹐見武備修飭﹐得立言之體。﹞○觀打魚戲爲鸕鶿歌鸕鶿鸕鶿巢髙木﹐張口吐雛連五六。閃閃碧眼玻璃明﹐稜稜長啄鉤曲。野人网橫覆車﹐﹤角者﹥沙兩翮不得舒。鹿角腥涎養馴熟﹐朱繩系頸來捕魚。潮波吞天一葉舞﹐野人指揮若部伍。鸕鶿穿浪疾如風﹐水面回篙棹飛虜。戲鯉遊魴驚失次﹐磔尾萬魚逝。翻身入水追亡逋﹐擂鼓船頭助聲勢。大魚鱗脫紅肌摧﹐小魚半死盈艙堆。鸕鶿鼓翼鳴得意﹐貪殘嗜殺神所猜。野人捩柁斜陽墜﹐論﹤豆斗﹥賣魚謀一醉。鮮遙看藿葉香﹐輕刀細剁春蔥脆。鸕鶿鸕鶿﹐垂頭斂翅上橫木﹐一寸鱗不入腹。﹝入水出水﹐追逋磔鬣﹐盡貪殘之力﹐只爲漁翁利﹐而己毫未入腹﹐鸕鶿亦何取耶﹖此詩妙在全不說破正意。﹞○相見灣詞﹝自注﹕在贛州南二十里章江中。﹞人厭溪灣遲﹐我愛溪灣漩。三暮三朝見百回﹐相思那及長相見。○揚州木鵝沈處錦帆斜﹐隋氏離宮接暮霞。辱井有魂悲《玉樹》﹐仙都無夢餉金蛇﹐。裙繅禹穴千年繭﹐鏡擁迷樓萬朵花。莫向吳公臺上望﹐江南江北總無家。﹝從義山「地下若逢陳後主」二語而申言之﹐一加點染﹐遂若別開面目。﹞○淮陰侯釣臺木落荒原水气昏﹐英雄漁釣迹猶存。蒯通不售三分策﹐漂母長畱一飯恩。人嘆老臣知國士﹐天哀女子殺王孫。藏弓烹狗由來事﹐只合終身淮上村。﹝蒯通之策不售﹐而漂母之飯常懷﹐淮陰無反志明矣。詠釣臺者甚多﹐此作獨爲完善。﹞○城南二首次宋五嘉升韻漢室曹瞞是獍梟﹐犭制兒年少欲橫挑。刀圍玉帳觴公瑾﹐花簇珠屏舞大喬。水上神書才息焰﹐牀頭明鏡旋生妖。蟠龍門外牛羊墓﹐蕎麥粘天似雪飄。﹝此詠吳桓王也。英气勃勃﹐千載如生。﹞東風倚棹木蘭ザ﹐舊事淮張剩野蒿。人弔夕陽花作雨﹐鳥啼初月水平篙。江陵故老憐蕭銑﹐隴首荒宮記隗囂。亡國有魂歸不得﹐驅狼塡海漫呼號。﹝此詠張士誠也﹐比以蕭銑﹑隗囂﹐恰如分量。﹞○集秀野艸堂醉後作飛揚意气未磨礱﹐五嶽がテ方寸中。艸木尙生無患子﹐男兒那作可憐虫。逢花茗﹛艸丁﹜爲愁飲。結柳逡巡嘆學窮。至竟文章成底事﹐莫臨遼海哭秋風。﹝無患子見《本艸古今注》﹐謂此樹可以殺鬼辟疫﹐卽菩提子也。《企諭歌辭》曰「男兒可憐虫﹐出門懷死憂。」此種對法﹐全學秋風客﹑春夢婆之類。﹞☆查嗣栗字徳尹﹐浙江海寧人。康熙庚辰進士﹐官翰林院侍講。著有《查浦詩鈔》。○賈太傅祠陳書痛比秦庭哭﹐作賦情同楚奏哀。已遣長沙憂不返﹐如何宣室召空回﹖身逢明主猶嗟命﹐天奪中年亦忌才。此日題詩還下拜﹐也如君弔屈原來。﹝逢明主而不用﹐前人屢言之矣。「天奪中年亦忌才」﹐人人意中事而未及言也﹐一經屬對﹐便成名作。﹞○過白沙嶺寄同年張硯齋積翠浮空不見峯﹐羣峯俱擁萬株松。怪來小驛重關路﹐忽與千巖萬壑逢。丹壁斜飛千尺練﹐白雲遙送一聲鐘。龍眠居士如相識﹐畫我山莊第幾重﹖☆徐永宣字學人﹐江南武進人。康熙庚辰進士。著有《茶坪詩稿》。○茶坪天爵自貴﹐不就選人﹐詩全得力於東坡﹐王墻東耘劬極稱道之﹐謂其晚唐風韻﹐各有會心也。○繰絲行柳花村巷晴窗南﹐蠶神祀罷事春蠶。一箔三眠日卓午﹐食葉聲中作風雨。婦姑餉蠶不得閒﹐雙眉不暇描春山。戴勝飛鳴繭成早﹐繰車索索絲皓皓。賣絲抵稅輸縣官﹐入冬子婦仍號寒。○潤州江山誰第一﹖最是潤州城。山上南朝寺﹐江頭北府兵。三春添黛色﹐萬古一濤聲。閱盡東西客﹐勞勞役利名。﹝「萬古濤聲」中間﹐添入「一」字﹐見人事日變遷而濤聲自終古也。下接結二語﹐天然無縫。﹞○舟行卽事用香山韻秋深酷愛水雲空﹐興到五湖東復東。船泊荻花全白處﹐酒沽楓葉半紅中。貴人翁仲埋荒艸﹐浮世賓鴻逐斷蓬。何似素心晨夕共﹐詩簽茗碗得相同。﹝三四語令穰畫卷中每有之﹐予泊船時﹐往往遇此而不能言﹐彌用自愧。﹞○竹先生畱宿楓橋慧慶寺夜話追悼陸文孫﹝自注﹕陸與先生同裏﹐善音律﹐流寓常州﹐卒於粵東。﹞朔風號怒紙窗前﹐憶舊僧房感逝川。鄕曲公憐楊狗監﹐天涯吾悼李龜年。雪深院落妻無絮﹐葉擁階除突少煙。此夜楓靑燈影黑﹐鼓寒霜重不成眠。﹝通體意在文孫﹐故於竹從略。第三語傷竹之落﹐下俱言文孫之貧而沒也。結意黯然傷神。﹞﹝宋建中靖國辛巳七月二十八日爲東波先生騎箕之辰先生乞居常州﹐卒於孫氏寓館﹐其地去余家不數十武﹐舊迹猶存﹐歲值辛巳﹐去先生六百年矣﹐感今追昔﹐邀同學諸子於是日肇祀先生﹐用眉山二字成詩二章﹐致敬恭思慕之意云﹞鎩羽難遷月下枝﹐文殊問疾倍支離。夢縈竹層風前樹﹐心繞觚稜雨後葵。已分孤臣傷骨鯁﹐可禁眾女嫉蛾眉。憐才只有宣仁語﹐千載追尋五夜悲。﹝東坡先生生平軻﹐惟宣仁太后能知其才﹐並諒其忠愛。宣仁殂落﹐東坡連竄﹐以至於死矣。此詩特爲表出。﹞白雲深處碧波環﹐詩讖無端落此間。回首古橋衰柳斷﹐傷心小院野花殷。魂歸月黑疑儋耳﹐鶻沒天低憶故山。直接岷江溪水是﹐瓣香裊裊淚潺潺。﹝六百年後辛巳﹐此意亦宜一見。﹞○秋日訪朱錫鬯先生沈尢村僻絕塵寰﹐千个水一灣。學道著書無个事﹐滿庭黃葉對秋山。﹝先生淸節﹐一語寫景中傳出﹐令讀者如或遇之﹐此種微妙﹐難爲外人道也。﹞☆蔡﹛仍玉﹜字甘泉﹐江南江寧人。康熙庚辰進士﹐官甌寧知縣。○梟磯孫夫人廟魂傷巴蜀雪消時﹐歲歲東風哭子規。近水芳春花易落﹐沈沙終古石難移。悲銜白帝生睽隔﹐恨切蒼梧死別離。環不歸淸夜杳﹐月明無主照荒祠。﹝如此英女﹐而所遭不辰﹐家國兩有遺恨﹐視乃兄之降曹﹐眞可愧也。漁洋斷句後﹐應推是篇。﹞○送卓子任之大梁中原天接大河長﹐駐馬夷門又夕陽。客路半生心似雪﹐風人未老鬢先霜。屠沽事業傳公子﹐詞賦聲名重孝王。此去梁園千里處﹐不因懷古自悲涼。☆陳沂震字起雷﹐江南吳江人。康熙庚辰進士﹐官給事中。○雲安水折山紆路欲窮﹐何曾破浪駕長風。髙峯猿嘯重雲裏﹐絕壑舟行亂石中。宦迹羈愁川上下﹐詩翁遺事西東。云安曲米今何有﹐寂寞誰憐酒盞空。﹝此川中作令時詩﹐下一首同。﹞○巴東徵人日夜逐徵鴻﹐乍過川中入楚中。版籍已知邦國異﹐人民仍覺語音同。五年三峽風波路﹐萬里孤舟老病翁。誰信書生遇天幸﹐平安八口出巴東。○白雪樓自古衣冠笑楚優﹐文章聲價付悠悠。人間豈解《陽春曲》﹐此城猶存白雪樓。山色千尋常聳翠﹐泉源萬斛自飛流。乾坤淸气依然在﹐更向何人筆底收﹖﹝弔李滄溟見後世有攻伐之無繼續之者﹐連下首皆學使時詩。﹞○試院卽事畫戟森嚴晝漏遲﹐凝香燕寢日斜時。柝聲繞院人聲寂﹐滿箔春蠶正吐絲。○途中白雲如絮擁蒼山﹐膚寸能彌六合間。卻怪紛紛頻出岫﹐不曾行雨竟空還。﹝行雨澤物者有幾人耶﹗出岫後安然而還﹐足矣。﹞☆許湄字淩洲﹐浙江嘉善人。康熙庚辰進士﹐官湖南石門知縣。○此予座主竹君師考也。勤卹荒政﹐民受其賜﹐石門至今俎豆之。○擬古斑竹生楚岸﹐檀欒映滄波。天寒倚翠袖﹐日暮愁湘娥。春雨抽新叢﹐森森郁中阿。而何階前﹐攢出如蒿莪。托根一失所﹐過者尋斧柯。貞堅不自保﹐咫尺嬰禍羅。嗟彼當門蘭﹐芳馥將如何﹖﹝哀君子之罹禍也。通首比體。﹞○雙溪坪勘災策蹇來投止﹐荒廬繞棘叢。看人惟野彘﹐撼壁有狂風。┲鬼村村聚﹐羊戶戶同。救災長吏職﹐無術起哀鴻。﹝寫災荒景象如繪﹐結意自道無術﹐藹然仁者之言。﹞☆費洪學字巽來﹐江南吳江人。康熙庚辰進士﹐官博野知縣。○登滕王閣傑構勢淩空﹐憑眺山川气象雄。彭蠡潮聲轉天外﹐豫章山色落杯中。才人逸唱秋煙渺﹐帝子遺墟夕照紅。一閣堪憐幾興廢﹐江頭爲問釣魚翁。☆劉師恕字祕書﹐江南寶應人。康熙庚辰進士﹐官至直隸總督。○護花花開笑春風﹐卻被風吹落。自無堅貞性﹐但怨風輕薄。賴有護花幡﹐眾芳得所托。恐此亦偶然﹐莫使矜灼灼。﹝見秉性貴貞﹐不藉擁護也。﹞○臥龍岡武侯祠祠堂舊是棲遲地﹐門外曾停三顧車。自信君臣並魚水﹐不教莘渭擅耕漁。大星墮地終炎祚﹐古柏參天傍艸廬。魏殿吳宮俱泯滅﹐荒岡猶峙劫灰餘。﹝從杜詩化出﹐而泯其痕。﹞☆秦文超字偉士﹐湖南長沙人。康熙壬午舉人。著有《涵村詩集》。○過漂母祠淸淮水漲岸添痕﹐望畏長堤古廟存。一飯偶然憐餓者﹐千金何必重王孫。母能忘報眞髙誼﹐漢不酬功實寡恩。我亦江湖垂釣客﹐經過聊爲薦芳蓀。☆黃任字莘田﹐福建永福人。康熙壬午舉人﹐官四會知縣。○暑雨後坐月雨洗月逾潔﹐气寒光轉幽。露螢不自夜﹐風樹已先秋。烹茗籟遙起﹐拂琴泉暗流。淸宵形對影﹐身世兩虛舟。﹝學溫﹑李詩者﹐偏得此淸絕之作﹐從濕﹑李入﹐不從溫﹑李出也。﹞○讀楚辭作無端哀怨入秋多﹐讀罷《離騷》喚柰何﹗明月竹枝湘浦夕﹐西風木落洞庭波。美人環惟蘭杜﹐公子衣裳在芰荷。千古靈均有髙弟﹐江潭能唱《大招》歌。○題畫桃花灼灼水潺潺﹐隔斷千山與萬山。生怕漁郎漏消息﹐不流一片到人間。○西湖雜書珍重遊人入畫圖﹐亭臺繡錯似茵鋪。宋家萬里中原土﹐換得錢塘十頃湖。﹝卽胡澹庵所云小朝廷意﹐髙宗不復父仇﹐隱然言下。﹞珠襦玉匣出昭陵﹐杜宇斜陽不可聽。千樹桃花萬條柳﹐六橋無地種冬靑。﹝感楊璉眞伽發六陵事﹐西湖詩流連光景者多﹐此較有關系。﹞○彭城道中天子依然歸故鄕﹐《大風歌》罷轉蒼茫。當時何不憐功狗﹐畱取韓彭守四方。﹝泗上亭長何詞以答﹖﹞☆陳睿思字匡九﹐江南長洲人。康熙壬午舉人。○予前結葑南詩課﹐招匡九人﹐每詩成﹐眾人屈服﹐謂文莊公有後。玆選中《三朝要典》《丁將軍故劍》二篇﹐皆課題也。才命相妨﹐中道䢐謝﹐士林咸爲惋惜。○贈張永夫盧仝家貧無長物﹐一婢一奴屋數間。先生之貧異於是﹐破竈頹墮寒無煙。途窮厭見俗眼白﹐餓死不食嗟來食。驕兒不襪腳凍皴﹐老妻無食麵黧黑。一間茅屋四壁空﹐雨淋日炙號長風。蛸入戶蒼鼠立﹐夜寒僵臥牛衣中。屯蹶否塞貧且病﹐憂思感憤明其衷。險語突兀泣神鬼﹐奇气磊落撐蒼穹。豪家婢僕何昌丰﹐睢盱俳笑老禿翁。白日晦昧吾道窮﹐此輩何足塡心胸。喘月之牛負塗豕﹐紛紛輕薄應如此。君不見季次原憲畱淸名﹐斯人今日常不死。﹝極形其窮﹐而以險語奇气表其必傳﹐永夫可慰於地下。﹞○閱三朝要典明熹宗時朋黨盛﹐君子小人互爭競。小人道長君子消﹐宦官乘時盜國柄。委鬼茄花互連結﹐易ㄦ跳踉意气橫。朝拜假父夕拜官﹐山鬼晝出白日暝。顧命元臣憤不平﹐羣賢交章以死諍。宮中府中羽翼成﹐涕泣靑蒲血空迸。深居九關啄天下﹐收縛淸流納諸阱。狂瀾已將砥柱摧﹐疾風那怕秋艸勁。紅丸梃擊連移宮﹐三案手翻亂廷平去。公然撰刻示天下﹐正者曰邪邪曰正。吁嗟朝士蒙惡聲﹐楊左諸臣一网盡。轉瞬烈帝登明堂﹐黑白分明是非定。小人束手空怨嗟﹐君子彈冠更相慶。所憐姦慝暫退藏﹐天下紛紛終不靖。譬如癰疽生腹心﹐毒气爍體亡身命。藥石𨿽能潰腐肉﹐瞑眩不救膏肓病。我思其殃誰所致﹐終之者魏始者鄭。謀危太子心計深﹐挾狡矜凶口語佞。光宗卽位不永年。太平天子生難更。後來邦國日殄瘁﹐蛾賊縱橫徧梟獍。《要典》𨿽焚事已遲﹐廟堂空見憂心忄丙。九州龍戰血玄黃﹐其先履霜陰始凝。後世人君其戒之﹐莫使女子奄人與國政﹗﹝從三案始終備言之﹐詩筆卽史筆也。此種七言古﹐直欲追步孟縣。﹞○觀丁將軍故劍丁公小永孫子﹐崎厲落非庸人。興酣對客拔劍舞﹐飛電ㄦㄦ風軒軒。坐客觀者喜且愕﹐丁生材武超人羣。生云小子何足算﹐公等未見先將軍。將軍自少性敢決﹐翹關負來空千鈞。生平武事略可數﹐鉤戟劍槊刀槍享。就中劍舞尢第一﹐上馬下馬皆如神。白猿遁逃不敢進﹐靑龍仿佛纏其身。余聞自恨生已晚﹐不得身與將軍親。將軍更有遺事否﹐余爲傾耳君具陳。生云昔時有艸竊﹐嘯聚海島如雲屯。醢人之骨食人肉﹐元戎束手徒逡巡。吾祖仗劍往殺賊﹐髑髏帶血梟轅門。賊中豈少彊健者﹐直前捕斬猶孤犭屯。後來賊平受上賞﹐皆由一劍成功勛。只今吾祖已沒世﹐英風猛气猶生存。此劍時時吐光怪﹐匣裏龍嘯淸宵聞。同人拔鞘決眼覷﹐殷紅戰血痕疑新。昔聞隴西世受射﹐將軍之後應生君。君今好文不好武﹐性嗜奇古師皇墳。自言今者特偶耳﹐兒戲恐使他人嗔。勸君只合繩祖武﹐毋徒健筆扛龍文。古來武人畫麟閣﹐文士老死荒江濱。君不見賤子學書不學劍﹐途窮慟哭空酸辛。﹝只寫入先將軍一語﹐便已出眾﹐以下罄控縱送﹐無不如志﹐末一語轉合文士之困窮﹐不勝哽咽。○前人論七言古﹐必時露奇警句﹐乃不薄弱﹐篇中「髑髏帶血梟轅門」﹑「殷紅戰血痕疑新」﹐皆奇警句也。得此通篇振起。﹞☆王式丹字方若﹐江南寶應人。康熙癸未賜進士第一人﹐官翰林院修撰。著有《樓村集》。○樓村壬午鄕舉﹐年已六旬﹐明年會試﹐殿試皆第一。鄕舉時已定元矣﹐後得吳楚琦捲﹐攺置第六﹐其實吳捲遠不逮王﹐知本朝三元應有待也。歸裏後﹐以同年友累﹐至於對簿。辧雪未幾﹐遂成古人。藝林重其才﹐因悲其遇云。○題徐昭法先生澗上艸堂畫兼貽西照頭陀﹝頭陀姓戴﹐名易﹐字南枝﹐越之遺民也。寄迹於僧﹐賣字葬昭法先生於珍珠塢﹐著《虎丘表忠補》一篇﹐載文靖公及澗上遺迹甚悉﹐又有《釣臺》詩五百首。﹞鼎湖晝а龍無所﹐席槁孤臣淚如雨。香艸庵前魂夜飛﹐臣報其君子肖父。一樹冬靑半欲枯﹐枝上靈禽自儔伍。鐵函荒井抱遺編﹐時有風流照毫楮。然落墨仿倪迂。寂寂空巖帶平楚。當年思肖畫蘭花﹐只畫根莖不畫土。澗上襟情亦似之﹐自與艸堂心獨苦。我今讀畫緬遺風﹐江南鬼哭珍珠塢。埋骨憑將賣字人﹐更與流傳《表忠補》。好把嚴陵五百篇﹐畱伴此圖共千古。﹝文靖父子﹐吳之王﹑夷﹑齊也。詩詳敍其死難守節﹐末並及戴南枝之爲人﹐得史家附傳體。﹞○蕭尺木淩臺圖髙堂素壁雲气生﹐葬蒼一幀秋山明。矗空﹛山截﹜で勢千丈﹐飛流樹頂如聞聲。借問此景從何得﹐淩臺畔靑崢嶸。大江東去抱姑孰﹐天門竦立牛渚橫。崇臺拔地接星絡﹐湘云巴雪相逢迎。寄奴賣屨作天子﹐目營八極憑江城。燕秦電掃自豪喜﹐三千歌舞隨霓旌。至今英雄久灰滅﹐漠然山髙而水淸。鐘山有客癖模仿﹐坐揮墨瀋升斗傾。不爲永初繪巡幸﹐臥遊自欲酬生平。橋頭策杖者誰子﹖幅巾瀟灑攜秋英。毋乃義熙老處士﹐獨依松菊歌閒情。謝宅已荒桓井廢﹐斷碑苔蝕畱空名。何當野立下幽聽﹐慈姥夜戛瑯鳴。我來讀畫三嘆息﹐萬年之計徒屏營。涼宵對此且痛飲﹐西風颯颯燈熒熒。○睢陽廟二首曾披唐史傳遺烈﹐百戰孤城迹不磨。犄角力堪殲寇盜﹐殞身功已障山河。名先李郭懸靑簡﹐血並南雷染碧莎。此日楹間修一拜﹐陣云邊月想悲歌。﹝睢陽一城﹐若非張﹑許死守﹐則睢陽早破﹐而江﹑淮力不支矣。使李﹑郭得成恢復功者﹐張﹑許力也﹐「殞身功已障山河」一語﹐具有論史之識。﹞繡幔煙沈鐵面寒﹐衝冠余怒尙桓桓。戴天定不偕阿犖﹐斫地還應滅賀蘭。自﹝注﹕鐵鑄賀蘭進明跪階下﹐爲觀者捶擊﹐止存半軀。﹞萬古歲時尊俎豆﹐九幽靈爽托﹛﹜。卽今燈火傾城市﹐彩繪旌旗徹夜看。○於忠肅公墓自拚熱血灑髙穹﹐只手扶天日月中。旁位安危操上策﹐外藩影響戮孤忠。苔封石馬三春雨﹐煙暝巢烏萬木風。相望鄂王精爽在﹐靈旗蕭颯暮山空。﹝詠古貴於簡要﹐土木﹑奪門﹐二語中俱已寫盡﹐見作者鍛煉之功。﹞○南中書事禹甸埴墳殊廣大﹐蠻方節鉞漫紛紜。欲披角鯉池邊艸﹐旋攪都鵝洞裏云。孔亻堇算緡原始禍﹐盧循入海豈能軍﹖詔書一紙烽煙靜﹐重見侏離拜聖君。☆錢名世字亮功﹐江南武進人。康熙癸未賜進士第三人﹐官翰林院侍講。○因未見稿本﹐故所收獨略。○春霽山行孟春值陰雨﹐經旬閉柴荊。晨興理短策﹐試向前山行。始霽羣卉坼﹐稍暄百鳥鳴。攀躋紆石磴﹐迢遞延蔥菁。谷幽嵐正合﹐路轉湖偏明。松風有時歇﹐悠然聞水聲。卽此愜吾慮﹐綿邈生遙情。○題延陵季子廟碑後避位曾傳泰伯風﹐那言髙義子臧同。史書未攺仍公子﹐人物無憑只上中。地僻似村煙月白﹐廟閒如社野花紅。傷心窟室鈹交後﹐斷送亡王泣甬東。﹝班史列季子爲上中人物。﹞☆劉巖字大山﹐江南江浦人。康熙癸未進士﹐官翰林院編修。著有《大山詩集》。○大山富學殖﹐篤友生誼﹐因艸《南山集》序文隸籍旗下。世宗禦極﹐同被累者胥還本籍﹐服官有遷至閣學者﹐而大山已前卒矣。詩品發乎至情﹐不尙詞華﹐世罕稱述﹐予獨珍重之。○雜詩拋金似泥塗﹐不如富購書。有書堆數仞﹐不如讀盈寸。讀書𨿽可喜﹐何如躬踐履。積金不積書﹐守財一何鄙﹗書多弗能讀﹐賈肆浪奢侈。能讀弗能行﹐蠹枯成敝紙。﹝前人已道及﹐此暢言之。下半首卽申前半首意﹐不添一閒語﹐是爲創格。﹞○雜感凶器古有兵﹐髙品古有名。兵凶不可黷﹐名美不可爭。赫赫鬼神心﹐惡殺兼惡盈。窮兵禍自斃﹐矜名身自傾﹐二者同一機﹐盈乃與殺並。惟寂與惟寞﹐所以全厥生。﹝矜名之敝﹐與窮兵同禍﹐而以寂寞爲全生之方﹐眞至言也。後作者文字之禍﹐幾瀕於危﹐此意外之變﹐又非滿盈之謂。○一路兵與名並說﹐讀末二句﹐知名乃主﹐兵乃賓也。﹞○哭家西谷侍禦我本江東產﹐君乃渭北人。二紀聚京國﹐情若同胞親。兩家有嬌兒﹐盈盈掌中珍。齒髮過半百﹐得嗣皆艱辛。言雙稚子﹐永好爲弟昆。君魂遊泰岱﹐而車返西秦。我兒泣呱呱﹐君兒淚。嬰孩離且痛﹐何況我與君。生別且不忍﹐何況死生分﹖﹝後西谷有後﹐而大山乏嗣﹐視西谷之亡倍慘矣。﹞○與履安夜話空墀雪未消﹐寒酌人初醒。窮冬歲欲䢐﹐不覺增酸耿。離逖十年心﹐淒淸一燈影。泥途子在屯﹐羈縶余蒙眚。日月懸髙天﹐波瀾起眢井。良朋翳豈無﹐古義夙所秉。破膽倚平生﹐掉臂吒俄傾。袖短展莫長﹐灰殘噓亦冷。非子誰慰懷﹐使我日延頸。患來悔近名﹐老至憶幽並。宿諾焉可孤﹐相期問淸潁。﹝此作者罹患後作﹐已悔近名之非矣。﹞○贈人鄒陽休上書﹐縲紲非所恥。禍𨿽如風飈﹐義命有根柢﹐次公從長公﹐講經狴犴底。聞道在崇朝﹐夕死亦可矣。刑以懲小人﹐懷之在君子。匕鬯苟不隳﹐何妨驚百里。委運與思愆﹐並行正相倚。古人大業成﹐皆自憂患始。○病中雜詩兔魄晦乃光﹐尺蠖屈乃伸。眾順死之轄﹐諸逆生之門。聾者目善視﹐瞽者耳善聞。缺一得專一﹐用志斯不分。困爾以﹐加之以艱辛。誰悟天地意﹐無恩乃殊恩。﹝能如所言﹐則無入不自得矣。末俗但望天地之恩﹐而不知無恩之恩﹐終身皆戚戚時也。﹞○挽徐泰初病中決歸計﹐預以書報家。妻兒懷徵人﹐夜夜占燈花。不望印懸肘﹐不希金滿車。妻願見阿夫﹐兒願見阿耶。骨肉苟得完﹐長饑又何嗟。寧知忽棄捐﹐旅魂棲天涯。憶與汝偕遊﹐爰自白門始。驅驢來幽燕﹐臥我空齋裏。階前木葉聲﹐秋雨打窗紙。坐上無車公﹐飲酒不歡喜。當時意气豪﹐爾我俱壯齒。彈指廿餘年﹐蹉跎嗟我子。余見子盛衰﹐余亦將老矣。惆悵平生心﹐悲風颯然起。造物使子窮﹐窮且至於死。死且在道途﹐何爲命如此。孱孱浮薄軀﹐船木薄如紙。潞水深復深﹐蛟鼉弄牙齒。一櫬波上輕﹐歸去三千里。篷窗夜哭聲﹐如在楓林裏。﹝三章俱直白語﹐而情至文生﹐至今讀之﹐猶覺悲風四起。﹞○天臺萬年藤杖歌金庭洞天髙冥冥﹐懸崖峭壁垂蒼藤。風饕雪嚙雨淋瀝﹐孕藏夔魍遭雷霆。九峯一萬八千丈。兜絡石骨撐天靑。天臺仙人揮玉斧﹐斫斷一枝手中拄。出洞入洞撥癡云﹐上山下山鞭餒虎。我昨五嶽恣遊遨﹐扶持兩腳欺猿猱。東坡鐵君已繡澀﹐少陵桃竹難堅牢。可憐形質臒然瘦﹐經歷千年始成就。五百爲春五百秋﹐應與大椿稟同厚。只今九節八尺長﹐模狀依稀老耆舊。一生恥傍博山侯﹐傴僂省中笑靈壽。﹝此種七古﹐可追退之《山石》。一結換境﹐見張禹𨿽有賜杖之榮﹐不足多也。萬年﹑靈壽﹐兩兩相映。﹞○采桑秦氏女倭髻明珠緗綺裙﹐鉤將沃若葉紛紛。千人坐上誇夫婿﹐五馬車邊笑使君。洛水但聞歌閉月﹐巫山惟見賦行雲。羅敷本是邯鄲女﹐能遣桑中似《汝墳》﹖﹝邯鄲有此女﹐可以化淫爲貞﹐如此立言﹐才別於風雲月露。﹞☆蔣廷錫字揚孫﹐江南常熟人。康熙癸未進士﹐官至大學士﹐謚文肅。著有《靑桐軒》《秋風》《片雲》諸集。○文肅工繪花卉﹐品與惲南田敵。成進士後宮中極貴重之﹐流傳世間者﹐眞本絕少﹐馬扶曦父子代作者﹐卽可亂眞也﹐少歲豪於詩﹐感時傷事﹐放情縱酒﹐一一寄諸永言﹐《靑桐軒》詩皆未遇時作也。後此黼黻文明﹑敷揚大業諸篇未見鐫本﹐故所錄只有《靑桐軒稿》中。○續古詩松蘿良有托﹐葛蔓亦有依。丘中一貧士﹐四海無所歸。日飲澗中水﹐朝采山上薇。天寒水結冰﹐年深薇漸稀。浩吟《悲哉行》﹐君子其庶幾。遊魚躍池樂﹐苑馬騰櫪肥。豈知鴻鵠志﹐不逐燕雀飛。○豆荒西北多髙田﹐種花亦種豆。夏至二十日﹐播植惟其候。刈艸復治穢﹐深耕還淺耨。疏根欲其幹﹐糞土欲其厚。望莢成二七﹐不先亦不後。﹝《呂覽》﹕「得時之豆﹐其英二七爲族。」﹞誰知入五月﹐雨下大且驟。豆苗未盈寸﹐披靡倒若蹂。水浸及濕蒸﹐空敗不可救。綿連勢更甚﹐長艸如長寇。戽水倏復盈﹐築岸旋已僕。浩歌《南山詩》﹐酌酒聊自酹。﹝出白傅手﹐不過如此。意取其眞﹐辭取其達。﹞○柴荒庭中多艸萊﹐階下多松竹。朝取炊晨餐﹐夜拾煮夜粥。松竹易以盡﹐艸萊生不足。朝持百錢去。暮還易一束。濕重不可燒﹐漉米不能熟。八口望曲突﹐嗷嗷嘆枵腹。前月山中行﹐山木猶簇簇。今從山下過﹐遙望山尖禿。農民無以爨﹐焚卻水車軸。田事更無望﹐拆屋入城鬻﹐鬻之富貴家﹐可以爛魚肉。﹝尢神似《秦中吟》﹐爲諸生時﹐畱心艱苦如此﹐他日相業﹐宜出諸大臣上。﹞○題小顚墨竹畫竹不如眞竹眞﹐枝葉易似難得神。風晴雨露皆有意﹐子瞻與可無其人。去歲辟地栽新竹﹐枝葉離披覆茅屋。竹梢枯勁竿淸瘦﹐久久可以醫吾俗。昨夜雨過月上時﹐壁上掩映靑靑枝。張子對之無一語﹐淋漓潑墨發異思。淡煙輕霧筆底生﹐枝枝盡帶風雨聲。移向乾明寺中掛﹐壁石好撰張顚名。○表忠觀流離五季徧干戈﹐艸竊英雄幸遇多。一角國分唐土地﹐百年廟共宋山河。淩煙閣上功臣像﹐衣錦營中駟馬歌。爲問販鹽爲盜日﹐仲謀曾許較如何﹖﹝頷聯已舉其大。﹞○送陶子師任昌化崖門圖畫便淒然﹐況復窮荒在日邊。道險不如山水趣﹐法寬猶用宋元錢。﹝自注﹕髙﹑廉﹑瓊三處皆用古錢﹐丁卯歲﹐制督吳公請行錢法﹐而古錢盡廢﹐然瓊州海外﹐至今未格也。﹞月明黃木灣頭驛﹐人語紅蕉花畔船。只有一端廉吏計﹐木棉花發省裝綿。○看梅橫列春山翠帳開﹐幾株相映白皚皚。輕煙未散月未上﹐放鶴亭邊雪欲來。﹝髙格﹞☆張自超字彜嘆﹐江南髙淳人。康熙癸未進士。○彜嘆知己非用世人﹐不就選謁﹐生平邃於經學﹐詩亦從經學中出。○詠懷阮生何鄙固﹐往往泣途窮。途豈有窮時﹐毋乃太熱中。學道無獨識﹐舉足迷西東。太虛亦寥闊﹐顧弗容其躬。能貴不能賤﹐遂爲物所攻。時論於儒者﹐謂貧爲素風。搖落感剩蒂﹐飄漾如飛蓬。願爲達觀者﹐與世開鴻蒙。﹝途豈有窮時﹐喚醒急躁人多少。貧賤能移之人﹐卽富貴能淫之人也﹐達觀者尙未足以知之。﹞○秋懷大道自坦夷﹐於中生荊棘。擴淸有古人﹐所貴無遺力。堯舜至今存﹐孔孟教不熄。世運或遷移﹐日月亦食昃。遁非聖賢心﹐剝猶天地徳。霜風洗長林﹐羣木涵新色。﹝廓淸異端﹐正以章明聖教﹐堯﹑舜至今存﹐由孔﹑孟之教不熄也﹐誰謂詩不足以載道耶﹖﹞○桑老桑古怪大成圍﹐秋風落葉著地飛。腹空皮裂拳曲﹐霜雪歷盡生意微。左邊柔條猶自好﹐解向東方弄晴暉。我生骨瘦常苦寒﹐繭絲賴汝成冬衣﹐願汝百年不戕賊。春日三眠蠶可食﹐半榮半枯生亦得。﹝卽作者自狀其生平。﹞○掃塵行掃塵練日臘三七﹐細竹長竿風捲疾。歲歲荒村守敝廬﹐家家淨掃迎新吉。掃徧瓦椽及四圍﹐甑中之塵凝不飛。朝來坐曝茅檐下﹐垢面相逢仍苦饑。﹝「甑中生塵」﹐舊語也﹐加「凝不飛」三字﹐便覺貧況可掬﹐卽此想見彜嘆淸風。﹞☆何焯字屺瞻﹐江南長洲人。康熙癸未特賜進士﹐官翰林院庶吉士﹐卒後賜侍講學士。○義門先生負正气﹐湯文正爲某所劾﹐義門時爲選貢生﹐詣劾者門罵詈﹐人共髙之。屢試不中﹐聖祖賜舉人﹐連賜進士﹐身後進爵賜金﹐君恩厚矣。生平勤於獵古﹐自《十三經注疏》《二十一史》﹑諸子﹑《離騷》《文選》俱一一訂訛鉤貫﹐天下共想望之。時文選本﹐其餘事也﹐今散亡零落盡矣。藝林得其一二﹐奉若珙璧然。○金陵懷古寥落寒云蔽舊京﹐歌殘《玉樹》聽淒淸。並無鐵鎖沈天塹﹐遽見金輿出石城。一馬尙能龍變化﹐千門誰使艸縱橫﹖烏衣巷陌尋常在﹐可是夷吾浪得名﹖﹝頷聯見不能如孫皓之防敵也﹐頸聯見並不能如晉元之偏安也﹐結意見王導猶下新亭之淚﹐此則並無其人矣。﹞☆吳廷楨字山掄﹐江南長洲人。康熙癸未特賜進士﹐官翰林院學士。著有《南村詩》。○南村以北籍被斥﹐聖祖南巡獻詩﹐召試禦舟﹐成江字韻絕句詩﹐中上意﹐復還舉人﹐明年成進士﹐自是恩遇日隆﹐方欲大用之﹐而南村卒矣。詩稿未及見﹐此從《江左十五字選》中錄出。○試兒行爲天標令子賦璇源照夜凝冰壺﹐老蚌就掌生明珠。翠眉玉頰瞳點漆﹐人間又見徐卿雛。去年湯餅會眾客﹐鬱蔥佳气方充閭。走邀溫嶠辧英物﹐耳畔仿佛聞啼呼。今來周ㄧ露頭角﹐矯矯自與羣兒殊。豪鷹﹀Ю毛骨異﹐敢以凡鳥題門樞。云屏翠幕好遮護﹐抱持保姆顏敷腴。圖史百物羅左右﹐滿堂坐展紅氍毹。排窗穴壁競覘﹛亦目﹜﹐親戚笑問兒何須。徑前握管隨手抹﹐似尋字畫摹之無。諸餘玩好不掛眼﹐豈羨取印提戈殳。乃翁雅素耽詞翰﹐吮毫舔墨勒咿唔。兒生墮地有同嗜﹐端能讀父盈車書。艸牘方當等曼倩﹐臨書且爲畱官奴。幾人有兒得寧馨﹐萬金之產良非誣。我歸責子坐嘆息﹐提孩便已趨殊途。朋來𨿽有四男子﹐森如立竹僵墻隅。懶惰總不好紙筆﹐召令吐記常含糊。正應坐我老伏櫪﹐顧後駒齒皆頑駑。韓子不免簡教示﹐陶公終是分賢愚。詩成聊復使之寫﹐得不愧汗沾肌膚。生兒當如李亞子﹐爾曹碌碌何爲乎﹖﹝逐層引出﹐正如春蠶吐絲﹐七古所忌平直﹐得此層次曲折﹐自無平衍直致之患。○提戈取印﹐試兒詩中所必用也。此以撇爲用﹐便不覺其陳陳。﹞○石田畫廬山髙石田老人筆有神﹐匡廬面目爲寫眞﹐犖確髙峯乇駝臥﹐蜿蜒懸瀑蛟龍蹲。更叱巨靈運神斧﹐削出坡陀似懸乳。哀猿下飲難攀條﹐寒鳥歸飛愁墮羽。萬古盤渦轉輪轂﹐三疊水簾珠萬斛。遊人總向畫圖看﹐依稀認得康王谷。何年來遊支短筇﹐筍輿芒ハ相過從。會當洗耳萬山頂﹐髙揖五老看鑪峯。○觀潮閶闔長風吹海立﹐馮夷怒挾天吳入。層層駕浪薄秋旻﹐涼波如沸魚龍泣。海門匹練遙飛來﹐龕山赭山靑崔嵬。罔象橫衝兩崖束﹐巨靈直擘中流開。劃然分奔吼余怒﹐霆擊雷轟碎天鼓。日車傾昃羲和愁﹐疾掩陽烏避吞吐。﹝是日陰晦。﹞倏忽奔騰萬馬獰﹐鴟夷蹴踏來窈冥。雪山摧翻鰲脊瘦﹐冰柱並裂蛟涎腥。俄聞舂岸喧云碓﹐旋見跳波散珠。驚濤蕩天低昂﹐亂石﹤勹平﹥訇山破碎。潮頭一落百丈彊﹐迎潮之子淩蒼茫。千桅乍隱鷗起沒﹐一時忽浮鳧拍張。目精眩轉毛灑淅﹐我生江鄕懵未識。吁嗟向若卹然驚﹐倒瀉長江蕩胸臆。水犀彊弩千雕翎﹐欲雪斷鏃揚遺靈。釣臺西峙灘漲急﹐海天Е洞孤煙靑。﹝此詠廣陵潮也。一路排山倒海而來﹐末幅煙波無際﹐蓋潮至富陽而怒平矣。﹞○天妃閘斷堰鎖崔嵬﹐奔流下石隈。勢吞淮甸盡﹐聲撼海門開。水气晴吹雨﹐天風夕送雷。扣舷驚險絕﹐誰是濟川才﹖○淮浦夏日雜感濁浪南奔萬馬雄﹐淸淮如綫失舂容。天連碧海盤霜鶻﹐水拍金堤轉雪龍。四載禹功今未遠﹐一丸蟻穴古難封。杞憂卻怕天饒笑﹐且與平治磊塊胸。○曉望華嶽曙爽西來嶽勢尊﹐削成天外射初暾。寒松翠滴仙人掌﹐晴雪光浮玉女盆。气肅金晶橫地軸﹐路尋箭倚云根。懸知絕頂通呼吸﹐直欲排空謁帝閽。○函谷關丸泥塞險恃崇墉﹐表裏山河百二重。城晚角聲通晉塞﹐關寒樹色鎖秦封。驚心逋客聽雞度﹐矯首眞人跨犢逢。西去嶽蓮迎面起﹐雲開立馬許從容。﹝連前一篇雄整稱題﹐猶見王﹑李遺格。﹞☆吳瞻淇字漪堂﹐江南歙縣人。康熙癸未進士﹐官翰林院庶吉士。○漪堂先生不以詩鳴﹐而天然溫厚﹐如其爲人﹐所養醇也。○發富陽夜次嚴瀨忽見桐江樹﹐回頭失富春。中天一片月﹐千古兩髙人。﹝自注﹕嚴子陵祠對謝臯羽墓。﹞世亂宜發﹐時平亦潔身。淸風迎客棹﹐欲爲滌徵塵。﹝五六語分承臯羽﹑子陵﹐潔身每在危亂之邦﹐時平潔身﹐前惟巢﹑許﹐後惟子陵也﹐語不刻削而自切。﹞○三答家兄畱滯周南客﹐相思暮艸余。夢來乘夜月﹐詩好代家書。父有千秋業﹐兒慚兩地居。何時耦耕罷﹐商略注虫魚。☆章藻功字豈績﹐浙江錢塘人。康熙癸未進士。○晚遊西湖云漏晴光一縷斜﹐紛紛歸逐七香車。山中影散樵薪客﹐堤處簾收賣酒家﹐乍捲村煙橫遠岫﹐暗移篝火點平沙。可容爛醉湖頭宿﹐夢轉三更玩物華。﹝通體不脫一晚字﹞。

●卷二十☆查愼行字夏重﹐浙江海寧人。康熙癸未進士﹐官翰林院編修。著有《敬業堂集》。○敬業會試出汪東山殿撰之門﹐東山向日執後輩禮相見者也﹐至是敬業居弟子列甚恭﹐而東山仍事以前輩﹐時論兩賢之。生平敬愼篤實﹐見重內廷﹐同時班﹑揚之列﹐無一人疑忌之者。○施注蘇詩行世久矣﹐敬業補所未及﹐兼多駁正﹐緣無﹣力未及鐫行。所爲詩得力於蘇﹐意無弗申﹐辭無弗達﹐或以少蘊藉議之﹐然視外彊中漧﹐襲面目而失神理者﹐固孰得而孰失也。惟學之者﹐勿更揚其波﹐斯爲善學者耳。○秋感渡淮橘成枳﹐一變性終失。不聞返故土﹐枳又化爲橘。人生百年中﹐孰是保初質。就衰水赴壑﹐駐景戈挽日。幾見白頭翁﹐鬢霜復如漆﹖﹝見變善爲惡﹐不能復返爲善﹐卽未有小人而仁者意﹐所以防失足也。下又推廣言之。若果於回車﹐仍可返跖爲舜﹐此又當活看。﹞○閘口觀罾魚者閘河一綫才如溝﹐戢戢魚聚鍼千頭。其中巨者長二寸﹐領隊已足稱豪酋。爾生亦覺太局促﹐漂漚散沫沈復浮。不知世有海江闊﹐長養何異蒙拘囚。居民活計乃在此﹐勞不撒网逸不鉤。竹竿繃罾密作眼﹐駕以一葉無篷舟。朝來暮去尋丈內﹐細細粘取銀花稠。庖廚卻緣瑣碎棄﹐曝向風日乾初收。微腥但供飼貍用﹐性命肯爲纖毫畱。吾聞王政𨿽無澤梁禁﹐鯤鮞尙有ㄜ池遊。人窮微物必盡取﹐此事隱系蒼生憂。一錢亦徵入市稅﹐末世往往多窮搜。﹝主意在貪殘盡取﹐末路一點﹐知通體全注於此﹞○洪武禦碑歌升仙臺前白玉碑﹐柱石攫龍之而。鴻文載在禦制集﹐初不假手詞臣爲。我來摩挲一再讀﹐顚者蹤迹大可疑。憶昔元人失其鹿﹐羣雄角逐爭驅馳。濠州布衣人未識﹐芒碭雲气常隨之。金陵一朝定九鼎﹐六合不足煩鞭笞。是時楚兵最剽悍﹐不自量力來交綏。國家將興有先兆﹐天遣來告貞元期。明明天眼識王气﹐故以險怪驚愚蚩。英君往往謀略祕﹐計大不許尋常窺。亦如田單破燕騎﹐神道設教尊軍師﹐不然玆事乃近誕﹐小數何足誇權奇。白旄一麾江漢靖﹐軍前長揖從此辭。畱侯自伴赤松去﹐城空立黃石祠。天池之山髙巍巍﹐竹林仙馭杳莫追。鶴歸倘記石華表﹐世代已逐滄桑移。百年雨露在山澤﹐惟有松柏參天枝。﹝張三丰事﹐本近詭譎﹐明祖制碑文以表之﹐卽斷白蛇﹑赤伏符等意也。篇中點破神道設教﹐正論不磨。﹞○王文成紀功碑明朝制科號得士﹐吾鄕前輩尢絕倫。於公王公後先出﹐往往艱大投其身。朝廷坐收養士報﹐倉卒定變皆儒臣。正徳己卯夏六月﹐逆濠犯順江湖濱。公然舉兵思向闕﹐三郡一哄生ビ塵。皖口勢將下﹐畱都岌岌恐震鄰。是時海宇正淸晏﹐武備缺略久不振。公方持節撫南贛﹐似可觀變徐。同仇大義憤所切﹐守土敢限越與秦。出師必待九重詔﹐是謂以賊遺君親。飛書插羽聲罪討﹐攻所不備眞如神。自從搗巢及執丑﹐通計時日才兼旬。軍門戎首已面縛﹐天子合方南巡。石頭城南獻馘罷﹐待命行及明年春。周公東徵尙跋﹐形迹詎可拘忠純。盈廷宵小古亦有﹐忌者愈眾節愈伸。初心只期濟國事﹐豈必畫像圖麒麟。玆山勒銘蓋有故﹐深刻歲月題庚辰。紀功非誇乃紀實﹐書法遵勁辭溫醇。首從伐叛敍始末﹐繼舉神武歸丹宸。天方嘉靖我邦國﹐誰其紀者臣守仁。隨徵官屬例得列﹐惜哉名姓今俱湮。讀書臺傍一片石﹐百四十字磨崖新。逸事吾聞長老說﹐弘治一榜凡三人。後來立朝適共事﹐數本前定非無因。胡發其姦孫殉難﹐公乃一手回千鈞。﹝自注﹕弘治五年﹐吾浙鄕榜﹐公與胡公世寧﹑孫公燧同舉﹐其年場中見三巨人﹐傳爲異事﹐及宸濠之變﹐胡首發其姦﹐孫以巡撫死難﹐三人共此事﹐亦一奇也。﹞煌煌勛業本徳性﹐出遇世會開經綸。質語百世可無惑﹐似此理學寧非眞﹖後來輕薄好詆毀﹐撼樹不過欺愚民。如公表見猶未免﹐此外何以加冠巾。手磨碑碣發長嘯﹐白日皎皎懸秋旻。﹝就擒宸濠始末詳言之﹐表出一榜三異人事﹐見事屬前定﹐非偶然也。末以紛紜底毀﹐比之蚍蜉撼樹﹐用以間執小儒之口。﹞○中秋夜洞庭湖對月長風驅云幾千里﹐雲气蓬蓬天冒水。風收雲散波忽平﹐倒轉靑天作湖底。初看落日沈波紅﹐素月欲升天斂容。舟人回首盡東望﹐吞吐故在馮夷宮。須叟忽自波心上﹐鏡面橫開十餘丈。月光射水水射天﹐一派空明互回蕩。此時驪龍潛已深﹐目眩不敢銜珠吟。巨魚無知作騰踔﹐鱗甲閃爍翻黃金。人間此境知難必﹐快意翻從偶然得。遙聞漁父唱歌來﹐始覺中秋是今夕。○髙斯億爲余畫竹以詩報之畫竹原從艸書出﹐眼中孰是張芝筆﹖髙生善書久絕倫﹐余技兼爲竹寫眞。自言亦用狂艸法﹐頗覺遊戲能通神。無諸城中少修竹﹐客捨連旬苦炎毒。賴君妙手補化工﹐爲我一揮終十幅。幅終擲筆風雨來﹐野人疏爽心顏開。須叟雨止墨光濕﹐潤入紙背生蒼苔。老龍蛻骨瘦崛彊﹐翠鳳掉尾紛みま。魄雄气大腕力壯﹐盡掃皆凡材。忽然幻作鐵鉤鎖﹐﹝自注﹕江南李主作竹﹐自根至梢﹐極小者﹐一一鉤勒成﹐謂之鐵鉤銷。自云惟柳公權有此筆法。﹞世有誠懸應識我。謂川千畝胸郁蟠﹐放縱精微無不可。文湖州脈繼者難﹐後來獨推王孟端。人間多畫風中柳。﹝自注﹕東坡《題文與可墨竹》詩﹕「那將春蚓筆﹐畫作風中柳。」珍重蕭郎十五竿。前後以艸書作關鎖﹐章法不懈。﹞○謁南海神廟姚侯送我遊黃灣﹐澄江一道晴無瀾。黃昏到岸天色變﹐徹夜震撼號驚湍。平明謁海神﹐雲气解光斑斕。殿中擊銅鼓﹐聲落海外迎潮還。巡檐繞廓看古碣﹐手剔碧蘚靑苔斑。或欹或僕或屹立﹐節角劌殺形模殘。煌煌禦書碑﹐迥出唐宋元明間。浴日孤亭表其右﹐七十二級直上窮躋攀。不知桑出地幾千丈﹐頓覺萬象晃朗窮豪端。驪龍吐珠蛟噴涎﹐陽烏擊水鰲移山。祝融分位當炎躔﹐紫霞紅浪上下兩摩蕩﹐中有萬點風檣竿。星流電掣到廟下﹐一一椎髻垂花。吾皇膏澤被百蠻﹐遠人畢至邇者安。自從計臣握算變新法﹐鹽纖悉多歸官。廣川大澤禁漁獵﹐网漏魚鱉羣生慳。問神受封今幾代﹐蒿目豈不知時艱﹖國家大事必祭告﹐謂是正直無欺謾。幽明一气旋﹐憂樂當與民相關。曷不艸綠章﹖爲民請命恩宜頒。但使方隅獲沾山海利﹐神亦坐享血食無慚顏。﹝計臣析利﹐至於川澤無漁獵﹑魚鱉無漏网﹐而望神之爲民請命﹐此無可柰何之辭。﹞○與顧梁汾舍人次閣學韓公韻不是微之定牧之﹐紫薇亭擅舍人辭。十年未就《歸田賦》﹐眾口猶傳赴洛詩。往事相關棋已散﹐秋風才到鬢先知。怪來東閣畱賓地﹐難遣深情是酒卮。○拂水山莊松圓爲友河東婦﹐集裏多編倡和詩。生不並時憐我晚﹐死無他恨惜公遲。崢嶸怪石苔封洞﹐曲折虛廓水瀉池。惆悵柳圍今合抱﹐攀條人去幾何時。﹝重其積學﹐惜其失身﹐諷刺以和婉出之﹐得風人之旨矣。﹞○汴梁雜詩梁朱宋趙遺墟指汴京﹐紛紛代禪事何輕。也知光義難爲弟﹐不及朱三尙有兄。將帥權傾皆易姓﹐英雄時至適成名。千秋疑雜陳橋驛﹐一著黃袍遂罷兵。﹝陳橋之變﹐太宗實與其謀﹐而主之者宋祖也﹐貶光義而難兄之失自見矣。文人之筆﹐嚴於鐵鉞﹐信然。﹞○秦郵道中卽目不知淫潦嚙城根﹐但看泥沙記水痕。去郭幾家猶傍柳﹐過淮一帶已無村。長堤凍裂功難就﹐濁浪橫侵勢易奔。賤買河魚還廢箸﹐此中多少未招魂。﹝借河魚以形漂沒之多﹐筆下疑有冤魂屯聚。﹞○景州董子祠西風殘照廣川城﹐董相祠邊感慨生。官秩稍增秦博士﹐文章獨辟漢西京。醇儒豈以科名重﹐英主無如經術輕。卻笑武皇親制策﹐牧羊牧豕盡公卿。﹝牧豕牧羊卽爛羊頭﹑竈下養之先聲也﹐轉自崇經術者開之﹐故奇。○牧豕猶僞經術﹐此因牧羊而連及之。﹞○度仙霞關題天雨庵壁虎嘯猿啼萬壑哀﹐北風吹雨過山來。人從井底盤旋上﹐天向關門豁達開。地險昔曾資劇賊﹐時平誰敢說雄才。煎茶好領閒僧意﹐知是芒鞋到幾回﹖○黔陽雜詩玉斧銅標界有無﹐苴蘭城外亟儲胥。田橫客已辭窮島﹐樂毅功難敵謗書。官濫羊頭爭獻鏡﹐謀新鼠穴可乘車。英雄稚子論誰是﹐廣武登臨嘆有餘。○送陸蓬叟之井陘不道西遊爾許難﹐萬峯髙下渡桑乾。亂鴉雪緊荒城暮﹐叢雁天低斷角寒。燕市莫尋當日伴﹐並州且作故鄕看。到時尺素煩馳寄﹐及與梅花報歲闌。○擬玉泉山大閱二十韻地辟丹稜氵片﹐天開裂帛湖。邊岡環北極﹐列曜拱中樞。驛銷氛气﹐風雲蓄睿謨。不忘神武略﹐獨握帝王符。吉日將差馬﹐先期已祭ァ。桓桓齊步伐﹐肅肅選車徒。野曠金鉦轉﹐沙平玉帳鋪。一人躬合﹐九校勇馳驅。鵝鸛知兵法﹐龍蛇入陣圖。雪光明組練﹐寒律勁雕弧。憶昨三犁候﹐親徵萬里逾。行間走英衛﹐麾下拔孫吳。撻伐聲靈在﹐韜鈴將相俱。詩人賡虎拜﹐士气動山呼。振旅時方暇﹐回鑾日未晡﹐殊威宣逖土﹐同軌坦經途。典禮因時舉﹐槍埽迹無。武功𨿽再纘﹐文徳久覃敖。用昭無外﹐周防戒不虞。煌煌太平業﹐磐石鞏皇都。﹝敍明大閱﹐下將萬里三犁振起﹐頓覺神骨俱遒﹐作長律解得此法﹐自無平直之患。﹞○登蕪湖浮圖落帽家山記幾巡﹐弟兄南北各傷神﹐茱萸明日重陽酒﹐五處登髙各一人。﹝自注﹕時家次谷在粵﹐荊州在燕﹐徳尹在黔﹐惟韜荒家居﹐故云。﹞○曹操疑冢分香賣履獨傷神﹐歌吹聲中む帳陳。到底不知埋骨地﹐卻教臺上望何人﹖﹝或云﹕發盡七十二冢﹐或云﹐埋骨更在七十二冢之外﹐姦雄心事﹐未易窺測也﹐此卽以望西陵語調笑之﹐曹瞞應亦齒冷。﹞○題蔡方麓修撰早朝圖水晶簾捲月如鉤﹐侍史妝成盡下樓。比似早朝還較早﹐不教君起看梳頭。☆陳至言字靑﹐浙江蕭山人。康熙癸未進士﹐官翰林院��。著有《靑菀堂集》。○感懷白石何齒齒﹐淸泉何﹗中有窮巷人﹐風塵寡顏色。驅馬發大河﹐碎琴金臺側。風塵肉眼多﹐慷慨竟何益。羽以翠得稱﹐玉以韞鮮識。誰曰托微波﹐終使形骸隔。誇修求匪虧﹐吾道在夷白。任運可逍遙﹐何須計通塞。﹝以術幹人﹐何如守素﹔夷白﹐守素之實也。碎琴長安者﹐當廢然自返。﹞美人城南隅﹐婉孌發淸揚。翳彼金玉姿﹐翠裾垂明。容與耀殊質﹐薌澤助晨妝。蛾眉眾謠諑﹐罹憂處空房。棄捐無是非﹐庭戶鮮輝光。眾口如浮雲﹐君心如曦陽。凋枝抽榮條﹐春來自芬芳。守素以俟時﹐毋爲自摧傷。﹝不疾浮雲之掩﹐而望曦陽之照﹐春至抽榮﹐憂傷自息﹐此爲詩之正聲。﹞○春遊同吳六應辰張四星陳金大以賓韓十三渙文曁家魏公兄登﹛厭手﹜烏山蘭若醉中慈上人索賦湖光如練山如拳﹐靑天倒削波心蓮。何年飛下小蓬島﹐驅山不用秦王鞭。山前山後桃花路﹐不上湖船那能渡。滿船載得踏春人﹐荇帶荷錢春欲暮。茅庵誰結山之阿﹐靑竹江籬古薜蘿。徑穿曲磴飛紅雨﹐門對平湖捲白波。白波捲不開﹐紅雨飛不定。湖風忽起亂鴉啼﹐白雲流水瀉成鏡。座中韓生忽大叫﹐對花無酒花亦笑。阿菱十二能操舟﹐隔湖買得射洪到。射洪春酒醉百壺﹐壁上新詩值一掃。慈山山人知不知﹐人生行樂須及時。﹝自注﹕白香山歌童名阿菱。﹞○北平送友人南歸哀角嚴城起﹐悲秋淚滿衣。如何遊子恨﹐偏自送人歸。霜落孤鞍急﹐天髙獨雁飛。賞心零落盡﹐朋舊日應稀。○江上阻兵聞道胥江口﹐黃巾未解兵。春沙晴洗馬﹐烽火夜連營。羽信驚帆影﹐鄕心亂角聲。請纓系南越﹐無路痛書生。○白杜鵑花蜀魄何因冷不飛﹐空山一片影霏微。那須帶血依芳樹﹐自可梳翎弄雪衣。細雨春波愁素女﹐輕風明月泣湘妃。江南寒食催花候﹐腸斷無聲莫喚歸。○詠白丁香花幾樹瑤花小院東﹐分明素女傍簾櫳。冷垂串串玲瓏雪﹐香送絲絲﹛鹿﹜Λ風。穩稱輕奩勻粉後﹐細添薄鬢洗妝中。最憐千結朝來坼﹐十二闌干玉一叢。﹝詠花二詩﹐不徵典實﹐不著色相﹐而杜鵑﹑丁香自然分別﹐於遺形取神處求之。﹞☆嶽端字兼山﹐安和親王子。著有《玉池生稿》。○紅蘭主人禮賢下士﹐鄒﹑枚之列時來座下﹐嘗選郊﹑島詩以示不棄寒瘦之意﹐其志趣可知矣。○春郊晚眺次韻長堤一望夕暉斜﹐芳樹枝枝待暮鴉。西嶺生云將作雨﹐東風無力不飛花。嬌鶯細囀畱淸晝﹐孤鶩徐飛帶晚霞。野客獨扶藜杖遠﹐柳陰深處覓漁家。﹝淸揚圓轉﹐元人中在薩照磨﹑宋子虛之間。﹞○題閨秀朱柔則寄外沈用濟畫卷柳下柴門傍水隈﹐夭桃樹樹又花開。應憐夫婿無歸信﹐翻畫家山遠寄來。﹝遠人不歸﹐而圖家山景以動之﹐用意曲折﹐卽此可見幽閒貞靜之風。﹞☆博爾都字問亭﹐宗室鎭國將軍。著有《問亭詩稿》。○送友之粵東相送粵東去﹐深憐客捨寒。秋風摧木葉﹐憶爾下南安。馬首五千里﹐猿聲十八灘。扶胥海口過﹐眼界倍教寬。○雁零零冷汀洲﹐歸鴻度小樓。秋心齊喚起﹐不止動邊愁。意不必深而韻遠﹐﹝自爲唐音。﹞☆諭成龍字武功﹐奉天人。官至刑部侍郎。著有《塞上集》。○嘗有句云「丈夫旣捐軀﹐豈能依骨肉。」又云「立馬望黃河﹐天靑塞云紫。」頗學少陵。○聞笛夢裏悠揚橫笛聲﹐髙天露下共淒淸。愁來江漢人何處﹐望裏關山月倍明。萬里孤云隨絕漠﹐十年羸馬更長徵。誰知一曲終宵怨﹐霜雪無端兩鬢生。☆曹寅字子淸﹐奉天人。官江寧織造。著有《楝亭詩稿》。○歲暮遠爲客曉燈寒無光﹐驅馬別親故。殘月墮楓林﹐荒煙白山路。十年遊子懷﹐惜此歲華暮。載詠《無衣》詩﹐何以蒙霜露。﹝起手十字﹐寫盡辭家之苦﹐可與《別賦》並讀。﹞○讀洪思稗畦行捲感贈一首兼寄趙秋谷官贊惆悵江關白髮生﹐斷雲零雁各淒淸。稱心歲月荒唐過﹐垂老文章憂患成。禮法世難拘阮籍﹐窮愁天欲厚虞卿。縱橫捭闔人間世﹐只此能消萬古情。☆揆敍字愷功﹐奉天人。官至都禦史。○鷹坊歌西郊天闊沙茫茫﹐髙槐古柳溪風涼。地偏寂寞少人住﹐但作甌脫供鷹坊。中有海靑最神俊﹐竦立毛骨森昂藏。金眸玉爪異凡品﹐下視狡兔如跛。側眼似覺天地窄﹐常思一舉摩穹蒼。憶昔遼代最珍貴﹐女眞貢獻交相望。搜求無厭旋致禍﹐兩國轉眼悲興亡。至今黑水畱異種﹐雕籠競致來遐方。五陵年少頗好事﹐愛玩豈惜千金償。嗟汝生性特し捷﹐隼鶚未許隨肩行。長絳羈紲豈初意﹐歲月浸久成馴良。關山秋暮盛羽獵﹐商飈倒捲塵沙狂。翻身向空入霄漢﹐快若駿馬初脫韁。駕鵝潛飛ず雉避﹐云羅萬里無遮防。老拳勁翮奮搏擊﹐風毛雨血齊飛揚。天生羽族亦有命﹐饑雀叫噪悲空倉。林邊野鶴骨立瘦﹐度腹僅得分餘糧。爾形亦安用﹐終朝肉食恆充腸。人間生計總愧汝﹐翻笑溪獺銜魚忙。侏儒方朔異饑飽﹐萬物榮悴眞何常。況今飛啄本同類﹐彊弱吞啖堪嗟傷。食蝦原不乏魚鮪﹐捕蟬亦復驚螳螂。何當忘機效海客﹐驅逐猛摯延奇祥﹐羣飛眾動各適所﹐丹山鸞鳳常遊翔。桐花搖落期不至﹐老鴉攫肉紛路旁。且隨韓嫣逐金彈﹐排風毛質看騰驤。﹝議論正大﹐不及唐東江作﹐而筆力亦自矯健。﹞☆鈕字玉樵﹐江南吳興人。官邑宰。著有《臨野堂集》。○玉樵博雅多聞﹐著《觚》一書﹐能舉見聞異詞者折衷之﹐可以補正史之闕﹐詩亦變風之遺。○修塘謠朝聞官兵至﹐暮下修塘檄。官塘不修誤軍機﹐官塘修時民罹厄。泥一斗﹐磚一箕﹐負之擔之向水涯﹐盡是塘夫膏與脂。皇天不識塘夫苦﹐淫雨增波嚙塘土﹐官吏督修猛於虎。杵聲薨薨築且堅﹐急素私例時加鞭。泣言官人勿加鞭﹐囊中尙餘賣兒錢。﹝末語冀官人之動心也。只恐官人聞之﹐轉增其怒﹐尙嫌其少耳。﹞○秋雨嘆和杜少陵韻羲和投鞭白日死﹐滿堂水衣蒼色鮮。灘聲潺入秋耳﹐更驚斛麥須千錢。東風蕭蕭吹雨急﹐茅茨數點波間立。菽沈禾爛不可收﹐舟居嫠婦中宵泣。市人喧語何紛紛﹐防河府帖來如雲。三日河夫點行急﹐慘淡骨肉須臾分。陰霾迷天白晝黑﹐荷鍤河幹不暫息。寄言家人已無食。賣兒街頭莫論值。積陰六旬指可數﹐城中十室九無堵。去年年丰時亦和﹐何事今秋獨淫雨。雨狂聲撼艸堂寒﹐行廚薪濕晨炊難。聞道長安久赤地﹐弘羊拜爵河流漧。﹝視少陵作尢爲變聲。﹞○春艸不信繁華事已空﹐傷心南浦復蒙蒙。何年陵寢斜陽外﹐幾處亭臺暮靄中。歷亂影連流水碧﹐萋迷香襯落花紅。多情陌上雙蝴蝶﹐猶是飛飛失故叢。○題方石居贈忍公用吳愧庵先生韻方庭修竹綠如圍﹐琴榻書牀識靜機。紫術夜舂供客飯﹐白雲秋制入山衣。落花徑曲呼童埽﹐斜日林空放鶴歸。最喜遠公寬酒戒﹐虎溪乘月叩禪扉。○感事赭服南冠兩髻華﹐卻攜妻子系天涯。春風客淚河橋柳﹐夜月鄕心驛路笳。慟哭範滂猶有母﹐飄零張儉已無家。只今知己多豪俠﹐空憶當時廣柳車。﹝擬以範滂﹑張儉﹐必負才而被累者。末責以豪俠之不能脫人於難﹐談何容易耶﹖取其辭句之工可也。﹞☆於養志字涵一﹐奉天人。官四川巡撫。著有《讀易艸》《西徵集》。○不寐秋風吹白帝﹐枕上落江聲。小苑煙光薄﹐疏簾月影淸。三更羈客夢﹐萬里故鄕情。漸聽荒雞動﹐驅車按部行。﹝起手杜陵家數。﹞☆管掄字靑村﹐江南武進人。官師宗州知州。著有《吹萬集》。○匡廬歌平明迎日上廬嶽﹐春山滌翠淸如濯。攀蘿直上三萬級﹐側身蟠走如飛鶴。云鱗鱗﹐花冥冥﹐劃然巨靈劈千丈﹐瀉出萬派洪濤聲。耳目蕩漾不能主﹐恍如坐我於滄瀛。滄瀛風雨不可測﹐中有一人不相識。回頭笑指遊空蒙﹐導余絳節雙玉童。呼吸帝座隨淸風﹐俯視一一金芙蓉。白雲如綿滿空谷﹐乘比欲與天庭通。拍肩笑問洪崖生﹐口吹玉笛銀河傾。山中木葉蕭蕭響﹐下界疑爲鸞鳳鳴。襞箋授蕭史﹐供飲白玉醴。長觥傾倒愼莫辭﹐醉眠石上呼不起。白猿蒼鳥莫相猜﹐前五百年曾住此。﹝空靈縹緲之气﹐凝結而成﹐自是君身有仙骨。﹞○蠻中作破驛悲風雨暗春﹐艸堂無恙得吾眞。從來聖世要荒外﹐儋耳龍場自有人。﹝自負不淺。﹞☆陶孚尹字誕仙﹐江南江陰人。貢生﹐官教諭。○早春閒興東郊雨後景逾新﹐蠟屐尋芳踏軟塵。橋畔杏花村店酒﹐水邊紅袖畫樓人。意鴯覓壘頻穿幕﹐鸚鵡偸言巧弄春。陌上王孫可處去﹐靑靑艸色送徵輪﹐﹝韋莊﹑韋毅﹐風流斯在。﹞○懷友又見靈光劫後存﹐金陀遺事共誰論。年時記得同遊處﹐衰柳西風白下門。﹝自注﹕莆田余曼翁。﹞○舟中烏衣剪剪柳毿毿﹐陌上誰家賦采藍﹖我在木蘭船裏住﹐夢魂依約到江南。○水仙花澧蘭沅芷若爲鄰﹐澹蕩疑生羅襪塵。昨夜月明川上立﹐不知解贈何人﹖﹝同是淩波微步之義﹐而風神閒遠﹐在欲離欲卽之間。﹞☆張養重字虞山﹐江南山陽人。○張嘗有句云「南樓楚雨三更遠﹐春水吳江一夜生。」王漁洋尙書賞之。初謁漁洋時﹐卽問此等好句﹐生平有幾﹖張退謂人曰「生平快意句﹐不意王公一見道出。○自溪歷延平抵建寧雜詠風吹博望槎﹐白浪滚江沙。纜走懸崖險﹐舟穿亂石斜。龍鐘垂澗竹﹐躑躅映山花。野泊無人境﹐前林起暮鴉。﹝「纜走懸崖險」﹐卽所云「百丈牽江上瀨船」也。「舟穿亂石斜」﹐卽所云「船落危灘無正行」也。經過險境﹐吐語自然暗合。﹞不寐數嚴更﹐危崖戍火明。聞鵑春淚滴﹐防虎夜心驚。枕落髙灘響﹐篷懸密雨聲。山川淒絕處﹐魂斷劍州城。○汀州道中左顧朝陽右贛州﹐新羅髙據萬山頭。番瑤接地蟠關隘﹐烽火連天起戍樓。日夜鄕心皆北向﹐古今汀水獨南流。可憐滿眼崎嶇路﹐惟有淸猿伴客愁。☆陳學泗字右原﹐江南長洲人。諸生。○望嶽聞道仙都白玉壇﹐東來靈气郁瓚ヴ。天回靑眼三千里﹐路上雲霄五十盤。終古兒孫朝岱帝﹐當年碑版肅祠官。浮蹤誤我登臨約﹐蒼翠何時得飽看﹖天孫列嶽翠爲屏﹐共說天門走百靈。滄海一杯髙頂白﹐齊州九點暮煙靑。芝童不信來塵﹐羽蓋虛疑出杳冥。安得身輕似黃鵠﹐洗頭池畔摘寒星。﹝三四語似乎登岱矣﹐然以共說二字領起﹐則實處皆虛﹐末更醒出望字意。﹞○紀事巨浸東南力未蘇﹐萬家饑鵠不勝呼。中丞欲請敖倉粟﹐司諫先陳鄭俠圖。漫議補苴停轉運﹐最憐剜肉賜全租。春來縣吏敲門早﹐試問三農一飽無﹖﹝自注﹕去歲吳地水災﹐柯黃門力請蠲賑﹐得免丁徭之二﹐漕米亦從折色。○此康熙乙亥年事也。減丁徭﹐折漕米﹐君恩髙矣。又嘗分省輪捐﹐百姓有終年不入縣門者。升遐之日﹐深山窮谷如喪考妣﹐視宋仁宗有同符云。﹞衮龍新幸柏梁臺﹐供奉傳呼走馬來。共薦長卿能作賦﹐可知漢武最憐才。銀魚學士緋袍奪﹐紫袖昭容繡牘裁。多少兔園詞客老﹐空依北斗望蓬萊。﹝自注﹕上喜詩賦﹐髙少司寇﹑沈太史並以應制詩邀賞。﹞○鸚鵡洲弔古側身天地竟何之﹐記室才髙數獨奇。憤到《漁陽》聊罵坐﹐狂來北海任呼兒。一А已沒蛟龍窟﹐千古誰憐《鸚鵡詞》﹖欲采江蘺迷處所﹐暮煙洲渚水イイ。﹝至今鸚鵡洲已沒於江﹐余經其地﹐釃酒憑空弔之﹐無復芳艸萋萋矣。五語蓋紀其實。﹞☆沈受宏字臺臣﹐江南太倉人。歲貢生。著有《白集》。○白先生孝友誠愨﹐在名場五十年﹐終老不遇﹐而中心坦如﹐所養可知也。詩學親承梅村祭酒指授﹐故吐辭淵雅﹐無志微噍殺之音。○贈吳事衍先生延陵老子孫﹐婁江科第推髙門。名流冠蓋世𨿽換﹐豪士風流今尙存。憶昔從兄宦錦水﹐芒鞋繭足荊棘裏。百口長悲殉亂離﹐一身何幸還鄕裏。艸堂絲管秋風寒﹐譜出新聲《行路難》。﹝自注﹕有《蜀鵑啼》新劇。﹞共傳顧曲周公瑾﹐誰識哀時庾子山﹖三十年來頭已白﹐蕭然放散江湖客。博場酒社共追歡﹐畫筆棋枰兼負癖。西南近日羽書傳﹐重見公孫躍馬年。人間多少滄桑事﹐付與先生一醉眠。○九龍灘我從建溪走千里﹐膽落魂銷百灘水。舟人更說九龍灘﹐絕險諸灘安足齒。嗟予漂泊何爲哉﹐今日親到龍灘來。恰聞昨日七舟下﹐兩舟卻破尋屍骸。上灘猶比下灘好﹐人登崖岸且自保。長索條分眾挽舟﹐獨把操篙付三老。一灘水懸一丈髙﹐奔雷捲雪舂怒濤。舟尾向天舟倒立﹐還防巨石訇相遭。欲上不上力再著﹐號呼互應愁一錯。我傍山根行行﹐がテ石罅難移腳。九龍九龍路折盤﹐盡日勞勞上幾灘。最有墓龍勢尢險﹐過此相慶方平安。嗚呼上灘人自苦﹐下灘水急誰能主﹗輕舟逐浪轉如飛﹐縱有賁獲勇何補。淸流之人水中生﹐﹝自注﹕閩中舟子俱淸流人。﹞弄舟慣與洪流爭。商旅乘舟漫僥幸﹐性命直比鴻毛輕。我意欲將山路辟﹐下屬安沙上鐵石。﹝自注﹕安沙鎭﹑鐵石磯爲九龍上下地名。﹞閉卻九龍不復行﹐往來免誤天涯客。﹝《史》《漢》敍事全在生動﹐使千載下如親其事﹐如見其人﹐六代下俱平坦矣。中寫上灘數語﹐猶存《史》《漢》遺法。﹞○舟暮不知所宿處﹐暮色正氤氳。路遠隨行賈﹐村稀傍戍軍。江淸波浸月﹐山赤火燒云。同客如鴻雁﹐天邊自作羣。○憶母貧是儒家事﹐難安爲老親。遙憐負米客﹐長作倚閭人。夜績孤燈暗﹐朝梳白髮新。生男亦何益﹐只是累艱辛。﹝從憶母中傳出母之憶子﹐其言藹如。﹞○渡海一觀滄海失江河﹐捩柁揚帆發浩歌。地到盡時天不斷﹐人能來處鳥難過。風如黑霧奔騰急﹐浪比銀山簸蕩多。卻嘆田橫心力苦﹐此中曾復弄兵戈。﹝頷聯十四字﹐能盡力賦海矣﹐及讀周賀「島間知有國﹐波外更無天」﹐更覺多少自在。﹞○許九日閩歸萬里歸家白髮新﹐秋風重得飽鱸蒓。脫身戎馬憐今日﹐回首關山哭故人。跌宕七言才更健﹐蕭條八口業長貧。一杯同把松窗酒﹐坐看天邊戰伐塵。○衢州書事尙書昔日駐旌旄﹐烽火危疆保障勞。已見降王歸斧鉞﹐徒聞戰鬼逐弓刀。山圍四野寒云沒﹐水拍孤城夜雨髙。回首可憐離亂處﹐至今閶井半蓬蒿。﹝此詠李文襄事﹐神气完足﹐絕似梅村。﹞○客曉千里作遠客﹐五更思故鄕。寒鴉數聲起﹐窗外月如霜。﹝如出李靑蓮手﹐此種神妙﹐何必界限古今。﹞○武林雜感寶石峯頭語塔鈴﹐夜深鬼火映沙汀。春山徧作祁連冢﹐芳艸年年不肯靑。篥髙城夜月明﹐軍中少婦憶南徵。可憐七里灘頭水﹐流到錢塘是哭聲。○示內莫嘆貧家卒歲難﹐北風曾過幾番寒。明年桃柳堂前樹﹐還汝春光滿眼看。﹝如此處貧﹐終身可泯怨尢﹐視牛衣對泣者﹐身分遠過。﹞○送毛亦史入都三月鶯花紫陌春﹐曳裾何處逐風塵。毛生初作平原客﹐莫使輕他十九人。○蘇堤口號六橋遙帶兩峯孤﹐煙水茫茫舊宋都。一向鄂王墳上拜﹐回頭不忍見西湖。﹝責髙宗之溺於偏安﹐不欲復仇也。余舊有句云「卻憐一片臨安月﹐同照龍沙五國城。」亦是此意。﹞○同錢太史泛舟東湖座有女郎湘煙戲題酒綠燈靑夜語中﹐家鄕同隔海云東。傷心一種天涯客﹐卿是飛花我斷蓬。﹝「我未成名君未嫁」﹐感舊也。此則暫時相遇﹐而飛花斷篷同傷漂泣﹐於無關合處生出關合﹐一往情深。﹞○送春客捨長安十丈塵﹐閉門終日苦吟身。一花一艸何曾見﹐卻道今朝是送春。﹝極陳因題偏得此新色。﹞☆陸韜字亦岸﹐浙江山陰人。○白雲白雲縷縷靑山出﹐云自忙時山自閒。惟有野人忙不了﹐朝朝洗硯寫雲山。﹝以忙寫閒﹐如許措辭﹐純乎天籟。﹞☆方登嶧字鳧宗﹐江南桐城人。官工部主事。著《述古堂詩》。○水曹以朋友負罪牽連謫戍﹐處極危苦之境﹐而能種花賦詩以尋樂意﹐所養定也。迨奉詔赦歸﹐已殂謝塞外矣。以孫問亭宮保貴贈如其官。○秦女休行﹝自注﹕女報仇也﹐女秦人﹐名休。﹞一尺髻﹐三尺刀。仇人頭﹐在女腰。渭水深﹐華山髙。血風腥﹐天冥冥﹐手提髑髏气崢嶸。法吏執之付以理﹐女欲報仇﹐先辦一死。後來又有龐娥親﹐千古英雄在女子。﹝兩女子能復父仇﹐惟志堅而气定也。宋髙宗輩能毋愧死﹖﹞○盤中詩木刻鳩﹐紙剪馬﹐飛山頭﹐走山下。露貫殊﹐紉爲襦。云裁衣﹐爛光輝﹐是耶非﹐孰辧之。六月桑﹐吐蠶絲﹐冬之蕙﹐茁新枝﹐爾所思﹐非其時。素者發﹐丹者淚﹐心惻惻﹐老已至﹐骨肉殘﹐風雨駛。寸有長﹐尺有短﹐雙輪馳﹐不可挽﹐我所急﹐天所緩。擊瓦鼓﹐聲烏烏。白雲滿天歌且呼﹐歌周四角旋中區。初言似者之不能爲眞﹐次言過時者之歸於無用﹐末言年命之速﹐時不可挽﹐而一付之悲歌也。中間隱分五解。○老槍來﹝俄羅斯國﹐卽古大食﹐善用火槍﹐故又以其技名之。相傳元世祖得其地﹐立弟爲可汗鎭之﹐至今國主﹐猶元裔也。邊界泥撲處城﹐與艾渾接﹐水陸道皆通﹐歲一至卜魁互市。人性好鬥﹐至則弁兵監之。作新樂府紀事。﹞老槍來﹐江邊滚滚飛塵埃。七月維秋。鬻彼馬牛。馬牛澤澤﹐易我布帛。大車是將﹐爰集於疆。來莫入城﹐俟天子命以行。天子曰都﹐遠人適館餼以糈。髙顴眢目捲髭須﹐狐冠艸履遊中衢。觀者鼓掌相軒渠﹐歲以爲期兮日月䢐。歸去﹐歸去﹐豢爾牛馬駒。﹝言外有防其擾亂意。﹞○古詩勿效步兵哭﹐應比士龍笑。有時笑亦哭﹐不在音與貌。鐘鼓可以哀﹐長歌可以弔。寸心無營求﹐流泉淨泥淖。味淡聲亦希﹐淵然涵眾妙。笑哭兩不關﹐天半發淸嘯。﹝孫登之品自髙於步兵﹑士龍。哭與笑俱胸中不能平也。笑亦是哭﹐無人見到。﹞○村北野曠朝靄淸﹐峯髙日半規。遠風吹水气﹐澹林結幽姿。策蹇訪故人﹐村北路逶迆。碧陰漾千畝﹐涼露沁心脾。刈麥走田父﹐婦子相追隨。老翁欣得食﹐回頭顧其兒。大兒束麥把﹐小兒抱豆枝﹐歌笑偕鄰叟﹐飲濯淸湍湄。畱連緩去路﹐寓目心情怡。田間有眞樂﹐朝市知者誰﹖○出西郊道過摩訶庵經前明宦寺葬地易代一А土﹐累累葬宦官。餘威剩碑碣﹐流毒在衣冠。樹接宮云密﹐鐘敲佛火殘。東京喬固冢﹐鬼哭北邙寒。﹝姝姦宦﹐悲忠直﹐侃侃稜稜﹐詩不徒作。﹞○望南信不到不見兒書至﹐應知下筆難。有心慰衰老﹐無計說平安。關塞寒云早﹐門庭落葉殘。倘逢南雁過﹐便當室家完。○霜遲樂七月不落霜﹐卜魁城邊糜子黃。八月霜不落﹐千夫下田總歡樂。官田刈谷載滿車﹐官兵急公先完租。毳帳牛車十日路﹐驅向城中易茶布。和茶煮谷布裁衣﹐卒歲不憂寒與饑。人人盡樂霜遲好﹐蕎麥沙田收更早。但願年年不出兵﹐官兵皆作農夫老。○七兄以詩慰病和答形骸百煉後﹐心事五更中。苦海終無岸﹐愁城豈易攻。道危迷老馬﹐邊遠失歸鴻。誰謂靑天闊﹐浮雲亦礙空。○紀事爭看金甲健兒裝﹐玉輦云移下鳳皇。﹝城名﹞都尉魚麗開細柳﹐將軍猿臂射長楊。蟊孤露冷搖秋月﹐風髙帶曉霜。大閱至尊非好武﹐良弓不爲太平藏。○與毛會侯耆英洛社舊登壇﹐四十歸來早罷官。赴召有誰讒賈誼﹐輸租今已累寬。休嫌華發功名薄﹐畢竟靑山歲月難。詩酒柴桑堪閉戶﹐文章千古不凋殘。﹝會侯以邑宰罷官﹐應鴻博之召﹐而又不遇﹐故惋惜之﹐而復嘆其隱居之髙﹐立言之不朽﹐見人之所重﹐在此不在彼。﹞☆蔣苦字荊名﹐江南長洲人。○河堤曲走河堤﹐風淒淒﹐黃雲黯黯落日低。沙邊叢樹半枯死﹐荒村無人鴉亂啼。走河堤﹐風淒淒。走河曲﹐風簌簌﹐塡柴作岸蘆作屋。西風一夜鉅野流﹐魚頭赤子千家哭。走河曲﹐風簌簌。﹝似謠似諺﹐胚胎變風。﹞☆濮淙字澹軒﹐浙江桐鄕人。○聞梁蘧玉已寓京口容易相逢尙未逢﹐老年親故喜相從。已辭野店中山酒﹐望斷煙江北固峯。一夜夢遊千里月﹐五更霜落萬家鐘。莫言人遠天涯近﹐書到樓頭第幾封﹖﹝中有名句。﹞○贈方望子入黃山修煉詩成當代說方幹﹐何事辭家久不還。夢裏湯泉非故國﹐眼前雲海是名山。花深古竈憑燒藥﹐月冷啼猿爲守關。只是白頭慈母在﹐不教容易別人間。﹝入山修煉﹐非儒者事﹐況有慈親在耶﹖送之卽以招之﹐得贈人以言之體。﹞☆楊賓字可師﹐浙江山陰人。○考安城爲友人累﹐戍寧古塔﹐可師赴闕訟冤﹐得旨之柳條邊迎親﹐歸作《柳邊紀略》﹐塞外人稱楊夫子。書法不染宋﹑元習气﹐詩體考主沈著﹐身後散如雲煙矣。惟於其門人處得《塞外詩》一冊﹐故所錄皆辛苦愁慘之音。○納木窩稽跋涉過混同﹐所歷已奇峭。結束入窩稽﹐一望更深奧。陰霾不可開﹐白石安能照﹖古雪塞危途﹐哀湍喧壞道。更無人迹過﹐惟聞山鬼嘯。車驅苦艱澀﹐換馬欲前導。霜蹄偶一蹶﹐流血沾烏帽。魂魄已莫收﹐童僕徒慰勞。死亦分所當﹐生豈人所料。但苦歷窮荒﹐庭闈終未到。○至寧古塔二首望望古林峯﹐白雲繞其下。登頓及今朝﹐亦得依親捨。父母驟相逢﹐注視還相訝。別時發覆眉﹐故乃成老大。鄰捨爭慰勞﹐應接苦不暇。姓氏未及知﹐空言聊慰藉。日暮細挑燈﹐恍若夢中夜。喜極乃更悲﹐不覺淚如瀉。﹝「父母驟相逢」二句﹐與「妻孥怪我在﹐驚定還拭淚」同一眞至﹐而父子至情則又過之。「姓氏未及知﹐空言聊慰藉」﹐非身親其地者不能道也。此種詩豈在語言聲律之工。﹞上書不得達﹐生男亦胡爲﹖四十始省親﹐問心良可悲。戲彩愧老子﹐挽須同小兒。西山日已薄﹐鄕國歸何時﹖嘆息謂季弟﹐爾獨無分離。承歡廿八載﹐此樂人誰知﹖﹝季弟隨侍戍所﹐故羨其承歡之樂。然不有行者﹐誰奉晨昏﹖不有居者﹐誰陳冤抑﹖楊氏可云有子。﹞○換車行冰凍馬蹄行不止﹐歷盡千山復千水。邊門未出已難堪﹐況出邊門二千里。沈陽城外換柴車﹐柴車換得無人使。坡陀木石相枝撐﹐谷口泥淖多呀坑。日日轅摧與轂折﹐翻雲覆雨如人情。人情翻覆烏可識﹐出門步步行荊棘。涕淚沾巾向北風﹐但見庭闈。死亦得。﹝直白語﹐從少陵出﹐不從白傅出。﹞○出威遠邊門黃沙漠漠暗乾坤﹐威遠城頭欲斷魂。蘆管一聲催過客﹐柳條三尺認邊門。亂山雪積人煙絕﹐老樹風回虎豹蹲。從此徵鞍隨獵馬﹐東行夜夜宿云根。☆王戩字孟﹐湖廣漢陽人。著有《突星閣詩集》。○王漁洋謂孟《池陽山行》長句﹐過歐公《廬山髙》遠甚﹐而其詩卻平直﹐故不及錄。○秋日遊白茅寺次少陵韻天空靈籟發﹐入耳心逾靜。何許微風過﹐月林搖客影。人生五濁世﹐爲歡苦不永。爭如羝觸藩﹐有如瓶墮井。及玆淸夜遊﹐無辭燭共秉。佛香一院深﹐僧梵四山迥。身尙依迦葉﹐足眞踐箕潁。禪燈照宵夢﹐妄念未能屏。金篦開倦眼﹐慧目陟東嶺。他時禮白雲﹐應上最髙頂。○讀放翁集南流四傑俱驚才﹐醉心尢在渭南伯。江翻海立富篇章﹐躍馬彎弓老梁益。一寸丹心常炯然﹐歸來垂釣鏡湖邊。卻憐老死空家祭﹐不見王師北定年。﹝略其詩集﹐表其忠義﹐立言識輕重處。﹞☆顧希字有典﹐江南長洲人﹐太學生。○先生與惠研溪太史爲汪純翁入室弟子﹐五經紛綸﹐有井大春之目﹐詩其偶然作也。然吉光片羽﹐彌用寶貴。○姑蘇楊柳枝詞行春橋下午風和﹐畫舫樓船次第過。一面靑山三面水﹐不知何處柳陰多﹖越國佳人舊有名﹐吳中嬌舞不勝情。柳腰合是芳魂化﹐長向胥臺一路生。﹝原唱系鈍翁先生﹐時和者甚多。幾同濟南《秋柳》﹐然風神搖曳﹐無逾二作。﹞☆許潤字儉農﹐福建閩縣人﹐以子松佶官江蘇布政使司﹐贈如其官。○己巳六月拜別家慈之楚荒雞斷續天將曙﹐遊子辭親寸心悸。霜鬢攜燈立檻前﹐頻語加餐暗垂涕。舟子招招促行李﹐殘書數卷裹破被。解維咫尺是天涯﹐回首空閭人獨倚。﹝發乎至情﹐可使嫗解﹐東野《遊子吟》後﹐乃有嗣音。﹞○閩溪舟行卽事天設南閩多險阻﹐古今勞役幾時休﹖下灘疑泛銀河水﹐上瀨如牽陸地舟。響應風湍歌Ы乃﹐身藏雲木叫勾。筆牀茶竈延緣好﹐準擬浮生托白鷗。○戊子春自嶺南奉老母挈家旋閩行囊帶得嶺頭春﹐荔浦珠江過眼頻。半世總爲天外客。一家今是故鄕人。回看東粵名山遠﹐好補《南陔》樂事眞。莫問田廬在何處﹖洛陽季子本淸貧。遠客旋歸﹐人生樂事﹐況一家全歸﹐尢天倫至樂也。此種眞詩﹐讀者亦爲色喜。○舟泊劍津懷亡友劉復庵分手齊安隔數春﹐何緣龍劍合延津。可堪風雨孤舟夜﹐白髮盈頭哭故人。﹝哭故人一層﹐白髮盈頭一層﹐孤舟一層﹐夜一層﹐風雨一層﹐合並寫來﹐如聽猿鳴三峽﹞☆毛世楷字古愚﹐江南吳縣人。官光祿寺典簿。○武昌百戰江山一水萍﹐武昌宮闕舊亭亭。枝梧蜀漢爭持角﹐控制東南欲建瓴。未定中原安枕席﹐底思建業厭魚鯖。只今鐵鎖銷沈後﹐浪打寒潮入穴靑。﹝自注﹕銷穴尙在。○此合吳大帝後三嗣主言之﹐盛衰之感﹐渾括無遺。﹞○秋日感懷秋夜焚香醮玉眞﹐秋河靨靨動星辰。人間何處投金瀨﹐天上徒聞析木津。同學少年悲杜甫﹐美人遲暮感靈均。靑天碧海吾無悔﹐且泛南溪采白。﹝此《感士不遇賦》意也。三四虛含﹐五六正寫﹐最得淺深次敍。﹞☆楊橫字子式﹐浙江仁和人。以孝聞。生平不惑二氏﹐布衣中有卓識者。○漢陽旅中送蔡子匯徵遊湘潭相送斜陽外﹐相逢更幾時﹖共來荊楚地﹐還賦別離詩。祖席杯堪把﹐河橋柳掛絲。洞庭他夜月﹐千里系遐思。○閏六月初七夜月南訛莫認火西流﹐顧兔髙懸略似鉤。四日魄生方入夜﹐七回弦上未成秋。先期乞巧穿鍼綫﹐後月舒光照女牛。半露娥能卻暑﹐廣寒深處玉爲樓。﹝字字雅切﹐第四語疑有鬼工。﹞☆沈字田子﹐江南吳縣人。廩生。○荒亭荒亭古墓南﹐遠見車塵滅。墓前雙石人﹐送盡人離別。○九日有酒賞重陽﹐無煩白衣至。恐驚鄰捨翁﹐謂是催租吏。﹝催租吏﹐攪潘老不成詩者也﹐此云驚鄰捨翁﹐用意又別。﹞☆吳啟元字靑霞﹐江南歙縣人。○靑霞不妄交人﹐與傅雪堂友善﹐雪堂顯達﹐位至大中丞﹐靑霞落落﹐目中如無其人也。後雪堂以事戍遼左﹐靑霞不遠五千里走塞外慰問羈客﹐胸襟磊落﹐視世之翻雲覆雨者爲何如哉﹖○山海關地臨遼薊中分界﹐天限華夷第一關。直繞長城東到海﹐淩空髙障北依山。當年士馬何曾戰﹐此日梯航尙未閒。聞道乘槎通絕域﹐可能身入鬥牛間﹖﹝沈雄悲壯﹐此卽慰問傅雪堂時作。﹞○廣寧望醫巫閭山雪弔漢管處士巫閭山上雪漫漫﹐何處峯頭著幼安。木榻跪穿中心久定﹐黃金鋤去眼誰看﹖滄江水涸蛟龍徙﹐大漠風髙寒。我亦子陵臺畔客﹐綠蓑靑笠一漁竿。﹝三四弔幼安﹐五六寫望雪﹐神理渾厚之中﹐格律仍復深細。﹞☆沈鐘彥字美初﹐江南長洲人﹐誥贈內閣學士﹐兼禮部侍郎。○後學周準塡諱。○先君子喜成斷句詩﹐館於畫師湯式九家﹐湯寫一花卉﹐先君子輒題一詩﹐年五十餘﹐專工分隸書﹐詩偶然作矣。身後稿爲人竊去。初刻《國朝詩》時﹐未能得也。玆於汪氏學徒冊子中﹐得此三詩﹐皆湯氏館中作﹐潛兒時所及見云。○題畫春林如畫罨朝曦﹐燕立陰濕不飛。柳外有樓簾半捲﹐掠花雙剪莫忘歸。○罌粟花炊煙時或斷貧家﹐曉起俄看五色霞。任爾侏儒誇獨飽﹐籬頭已放火囊花。○金錢花鄧氏銅山虛設想﹐沈郎楡莢許爲鄰。淸宵風露頻頻擲﹐似向空庭卜遠人。﹝花曉開夜落﹐故有三四語。﹞●卷二十一☆沈紹姬字香巖﹐浙江錢塘人。○香巖羈迹淮右﹐垂老不歸﹐浙中詩壇﹐亦罕數其人者。偶於淸江於氏﹐得手鈔一冊﹐亟采入之。其生平出處﹐未遑詳悉。○錢塘懷古城上黃雲鎖戍樓﹐城頭古木叫鉤。地從江底分吳越﹐天向欄前掛女牛。尙有荒祠題伍員﹐曾無杯酒祀錢Α。可憐人事今蕭索﹐花艸依然發故丘。﹝吳﹑越之分﹐以江爲界﹐用江底字﹐句便不平﹐此可識捶字之法。﹞○寄懷查伊璜先輩亭亭絕結蕭齋﹐髙峙龍門百尺階。蘇晉堂前宜繡佛﹐馬融帳後有金釵。淒涼歌板憐君僻﹐磊落文章與世乖。愛我巴歌長擊節﹐汝南月旦愧《齊諧》。○杜鵑年年啼徧欲殘春﹐午夜枝頭血滿唇。不盡羈魂悲蜀道﹐何來處士感天津。聲中似怨無家別﹐地下應憐再拜人。縱使欲歸歸便得﹐故宮何處更容身﹖﹝中二聯俱以對句見靈活。﹞○寄家人歸來偕隱計猶虛﹐垂老他鄕嘆索居。別久乍疑前劫事﹐路歧才得去年書。夢如柳絮飛無定﹐愁似芭蕉捲未舒。記得小園親手植﹐一欄紅藥近何如﹖﹝有惇瓜苦﹐在栗薪﹐到家喜極﹐無可措辭﹐故指瓜苦栗薪以志歲月也。此寄家書﹐千頭萬緒﹐難於著語﹐故憶一欄紅藥﹐訊其榮悴也。此種詩風人之遺。﹞○司馬懿故居王業偏安蜀道難﹐姦雄寧獨數曹瞞。中原回首移神鼎﹐豎子成名建禪壇。城上風幡新塔宇﹐墓中巾幗舊衣冠。掀髯西指蠶叢路﹐丞相祠堂尙錦官。○題前監軍聞啟詳傳後嚼齒穿齦死不辭﹐千秋名教得操持。門生誰續《招魂》賦﹐獄吏親聞絕命詩。總爲人門畱正气﹐不求馬革裹全屍。盛朝若舉褒忠典﹐應敕盱江好建祠。○淮陰侯鼎足才堪角兩雄﹐當年應悔滅重瞳。分羹父子恩猶薄﹐推食君臣誼豈終。獨有千金酬漂母﹐曾無一語感滕公。名成自古身當退﹐沒齒休論戰伐功。﹝報一飯之漂母﹐而不報救死之滕公﹐英雄舉動不可解也。漢祖不封紀信亦書然﹐此意無人道及。﹞○題韓蘄王湖上策蹇圖南渡何人主廟謨﹐淸涼居士老西湖。兩朝和議分棋墅﹐百戰雄心付酒壚。策蹇山前逢故吏﹐參禪花底坐浮屠。只今猶恨丹靑手﹐不畫麒麟閣上圖。○蛟斗室何來豹腳蟻﹐殷如雷鼓聚如雲。無多一點英雄血﹐閒到衰年忍付君﹗﹝一生骯髒﹐借妖麼題發出﹐與「自脫貂裘數箭瘢」﹐同一慨當以慷。﹞○詠古脫穎人成公子名﹐不然碌碌竟何稱。夷門虛己眞知己﹐莫繡平原繡信陵。爲報韓仇奮一椎﹐副車𨿽誤亦雄哉﹗淮陰也是韓王后﹐何用當時躡足來。﹝從無人開此口﹐欲報韓者幾於語塞。﹞☆張衍懿字慶余﹐江南太倉人。○進峽峽自夷陵束﹐江從白帝懸。兩崖如劍立﹐百丈入云牽。石出疑無路﹐雲開別有天。往來頻陟險﹐千里正茫然。﹝三四卽「入天猶石色」注腳。﹞○瞿唐峽歷數西南險﹐瞿唐自古聞。水從天上落﹐路向石中分。如馬驚秋漲﹐哀猿叫夕曛。乘流千里疾﹐回首萬重云。﹝此下瞿唐也。玩「如馬」字樣﹐及「回首萬重云」句﹐峽之在上可知。﹞○過馬伏波墓漆水東流繞墓田﹐伏波埋土幾千年﹖西風但見吹殘鬣﹐南海猶聞畏ㄢ鳶。豈有明珠來戚裏﹐空畱銅柱在炎天。功成未得雲臺畫﹐回首荒原一惘然。﹝謗來宵小﹐功在南天﹐二語爲伏波定論。﹞○度梅嶺拔起危峯萬仞雄﹐勢臨百粵控南中。人從丹壁千盤上﹐路入靑天一箭通。古碣尙畱唐相迹﹐荒祠誰祀越王功。只今四海梯航日﹐早見徵車度曉風。☆孫中嶽字楓麓﹐江南桐城人。○大侄書金陵回卽走西安悵然念之才解徵鞍又遠行﹐相看意气轉縱橫。故宮荒艸埋金狄﹐客路秋風動石鯨。詞筆已從梁苑禿﹐詩情又向灞橋生。隴頭流水聲幽咽﹐似我頻年送別情。﹝隨題轉折中﹐有全力法﹐本之初﹑盛唐人。﹞☆王譽昌字露氵胥﹐江南常熟人。諸生。○露氵胥有《崇禎宮詞》百首﹐人共稱之。然十七年中﹐憂勤盡瘁之意﹐未能傳出﹐故從捨旃。○舟泊武林城外因憶新安會稽之勝賦呈確庵夫子志別四月河橋綠酎濃﹐篷窗歌詠自從容。人間艸木餘春夢﹐劫後湖山又晚鐘。學溯考亭開霧障﹐書探禹穴破云封。重期此後追隨處﹐知在煙蘿第幾峯﹖﹝五語新安﹐六語會稽﹐結呈確庵﹐亦如題安放之作。﹞○過東郊故園追和家大人韻昔年亭館築城。此日重遊自愴神。十畝僅傳三世業﹐一身已作兩朝人。門前碧艸埋荒徑﹐樓上靑山認舊鄰。記得趨庭分彩筆﹐也教題詠藥欄春。○鸚鵡詞翻爲多情損性靈﹐斷魂還認隴山靑。何因得證摩尼塔﹐一卷籠中《般若經》。☆謝志發字云逸﹐江南長洲人。著有《一角山樓稿》。○春日送張梅莊之維揚春郊煙景濃於酒﹐萬縷千絲堤畔柳。當杯惜別暫流連﹐長條能綰離情否﹖掛帆暮靄指維揚﹐渡口分飛各一方。一葦不從張仲去﹐思隨飛絮繞雷塘。○過褚漁黃山居數峯深曲徑﹐返朴遂棲遲。虛室云爲牖﹐成鄰鶴在枝。漱甘臨澗石﹐遁迹稱茅茨。客至靑精飯﹐長共采芝。頗見作意。○過舊送別處憶昔亭前柳﹐分攜曾系船。至今攀折處﹐猶是鎖愁煙。﹝言淺韻深。○此詩社題也。同賦是題者﹐皆極力鋪張﹐然只是送別處詩。作者二十言中﹐一一注意舊字﹐尢西堂先生定爲壓捲﹐眾無異辭。﹞☆姜實節字學在﹐山東萊陽人。流寓吳中。○此貞毅先生仲子也﹐好古畏榮﹐布衣終老。詩工七言斷句﹐每於若不用力處遇之。○繡谷堂中牡丹今歲惟開一枝楊子鶴馬扶羲徐采若曁目存上人各爲作圖王石谷補一石餘爲題句四人分寫一花枝﹐寫出傳看朵朵奇。恰似《蘭亭》摹拓本﹐淺深肥瘦各相宜。﹝比擬恰好﹐若但著意牡丹﹐便是笨伯。﹞○白頭公鳥霜鬢逢春可自由﹐老人端的爲多愁。不知小鳥緣何事﹐也向花前白了頭。○雕天山白艸路橫分﹐日暮悲笳不忍聞。想得玉關方轉戰﹐皂雕風起欲盤云。﹝忽然變調。﹞○題黃鶴山樵聽雨樓捲湖天過雨水冥冥﹐吹綠東風艸一汀。絕似銅亢橋上望﹐遠山如發向人靑。○題簪花圖六年前見傾城色﹐猶是雲英未嫁身。今日相逢重問姓﹐座中愁殺白頭人。﹝引歌者張乙娘照﹐蔣繡谷屬楊子鶴圖之﹐同時賦詩者多濃纖肥膩﹐獨作者盛衰之感盡傾一座﹐外此目存上人﹐亦復超然。「黃四嫁家花滿蹊」﹐姓名因杜老傳也。﹞○吳祖修字愼思﹐江南吳江人。貢生。著有《柳塘詩》。○柳塘爲髙才生﹐友教遠近﹐張損持﹑陳起雷﹑周漢荀諸公皆門下士也。詩尙才情﹐議論不主蘊含﹐能成一家言者。○古詩兀坐一室中﹐澄觀若止水。羣動旣已息﹐萬籟不到耳。方寸涵靈臺﹐光明疇與比。此中無將迎﹐安用起鬼﹐蒙莊曠達人﹐亦未解斯旨。如何逃虛空﹐跫然足音喜。﹝此古賢靜坐觀心之法﹐宜達觀者未諭。﹞少陵薄文章﹐謂非道所尊。不讀破萬卷﹐何由聞斯論。經史足驅使﹐今古堪胚渾。寂若萬象滅﹐燦若眾星繁。根柢有至理﹐刊落皆陳言。以此爲詩史﹐孰能窮其源。○侍家君渡江時有風濤之恐日斜問渡漢陽門﹐雙槳中流浪欲翻。人世那能容李白﹐風波何必系章。驚心頻灑途窮淚﹐剪紙難招定後魂。還是故鄕風景好﹐鱸魚蒓菜足江村。○書牧齋詩後紅豆山莊拂岫靑﹐客來猶見子云亭。當年黨論推尊宿﹐近日騷壇尙典型。不死似將成漢史﹐孤生忍獨守《玄經》。延登舊恨君休詫﹐目斷臺階兩兩星。﹝牧齋不死﹐一以《明史》自任﹐一以受溫體仁訐﹐未得相位爲恨﹐佐命興朝﹐庶展抱負也。此意爲柳塘指出。﹞○書梅村詩後夢回龍尾醒猶殘﹐重入春明興轉闌。宣去可能如老鐵﹐放歸未便戴黃冠。悲歌自覺髙官誤﹐讀史應知名士難。今日九泉逢故友﹐西臺涕淚幾時幹﹖﹝自注﹕先世父扶九送司成北上詩﹐有「若使啼鵑眞帶血﹐西臺一曲故人情」之句。○梅村爲盛名所累﹐未能知鐵崖之放歸﹐由未能如鐵崖之陳詩也。言下無窮惋惜。﹞○讀司馬相如傳綺靡文傳是《子虛》﹐曲終雅奏竟何如﹖後人嗤點《淩雲賦》﹐曾讀當時《諫獵書》。○讀王褒傳金馬祠神事已遙﹐子淵才擅漢宣朝。非無《聖主賢臣頌》﹐只教宮人記《洞簫》。﹝連上章俱用議論﹐義山詠賈誼詩其初祖也。髙靑丘詠史亦多此種。﹞○寄示趙書年陳起雷千里歌驪竟不聞﹐尙思尊酒數論文。過門不入能無憾﹐未敢人前薄待君。﹝千里遠別不聞於師﹐故以詩責之﹐然不卽比之鄕願﹐言中猶有餘情。﹞☆陳炳字虎文﹐江南長洲人。○虎文居陽山之陽﹐性狷介﹐幾至三旬九食﹐有饋以粟者﹐苟非義不受﹐與黃震生中堅友﹐論詩文不合﹐至拍案面赤﹐過此仍歡好也。工篆刻﹐得顧苓正傳﹐俗士求鐫名氏﹐𨿽多金謝之不顧。詩宗孟山人﹐或少變化﹐然塵央盡滌﹐亦如其性情之孤孑焉。○雜詩斧柯不到處﹐惡木易成林。君子抱渴疾﹐偶然息其陰。端人貴潔己﹐寧使霜露侵。事往悔何及﹐喟焉傷我心。○漢上楚國江山古﹐維舟望渺然。山盤靑入蜀﹐江合白吞天。樊口上寒月﹐漢陽生暝煙。欲尋抱甕者﹐小別夕陽邊。﹝此首如孟山人之詠洞庭湖﹐獨爲變調。﹞○尋馬山人不遇一壑冷云白﹐山家何處尋﹖忽逢采樵者﹐遙指梅花林。曲徑吠寒犬﹐短籬鳴野禽。柴門閉幽寂﹐獨立聽泉音。☆文字賓日﹐江南長洲人。著有《十二研齋集》。○待詔五世孫﹐能述祖徳﹐惇士行﹐詩品亦近淸眞。○病中雜詩十日發不梳﹐五日面不。久病臥荒村﹐秋深積陰晦。體弱殊畏冷﹐破衲已可愛。晚晴秋更佳﹐山色遙如黛。我當拭幾塵﹐推窗坐相對。吾愛陸渭南﹐一生常善病。謂非酒色來﹐𨿽病元气正。雙眼澀如棘﹐扌耆頤猶髙詠。省事兼寡言﹐能使心無競。病亦不迎醫﹐書卷養性命。☆冷士嵋字又嵋﹐江南丹徒人。○寄劉令言關河霜冷雁南遊﹐云物淒涼屬暮秋。萬里飄蓬猶作客﹐三年戎馬更登樓。艱難阮籍窮途哭﹐憔悴江淹去國愁。爲報他山搖落盡﹐風塵惟有敝貂裘。☆李必恆字百藥﹐江南髙郵人。邑廩生。○宋漫堂中丞選江左十五子詩﹐厥後十五人中﹐殿撰一人﹐位大宗伯者一人﹐大學士者一人﹐余任宮詹入翰林者﹐指不勝屈﹐而李丈以諸生終﹐且耳聾多病﹐年止中壽﹐何其厄也﹗然詩格之髙﹐才力之大﹐可久者應讓此人﹐事久論定﹐所得果孰多孰少耶﹖惜未見全稿﹐只從選本中錄出﹐不無遺憾云。○詠史方朔仕漢廷﹐事道非玩世。時時一諷諫﹐彼自敬其事﹐叩頭誅董偃﹐凜凜直臣義。豈得以詼諧﹐目之曰遊戲。文成甫伏誅﹐五利夏親屬。爵祿尙可捐。何至棄骨肉。天子而神仙﹐人苦不知足。汲黯言誠戇﹐陛下內多欲。﹝千古英明之人﹐卽千古大愚之人﹐一言道破﹐不覺啞然失笑。﹞○悼亡詩一室何啾啾﹐人語雜鬼哭。那得少踟躕﹐黃泉路迫促。飛來白項鳥﹐啞啞上我屋。心知不吉祥﹐其時六月六。病婦晨起坐﹐淸水自膏沐。再拜辭舅姑﹐雙足不能縮。灑泣眼無淚﹐酸苦只在腹。回頭語小姑﹐語咽气復蹙。可憐我生兒﹐艱苦賴鞠育。勿以生死異﹐饑飽時在目。開我嫁時箱﹐布衣未堪鬻。指日秋風來﹐攺作我兒服。徽音久如何﹐日月忽已積。枯坐慘不歡﹐出門昧所歷。空房起晝陰﹐冷气出枕席。窗多蛛結网﹐案盡鼠行迹。亦有筐中麻﹐燈火手自績。亦有所對鏡﹐花鈿恣狼藉。徘徊思言笑﹐仿佛面如覿。回頭遽欲語﹐撫心一В擗。前夜夢見之﹐色慘體更瘠。恍惚絮語間﹐問兒何所食。暫時魂魄聚﹐覺後泉壤隔。忘情愧太上﹐莊缶詎忍擊﹖﹝漁洋《悼亡詩》﹐風雅之中﹐純乎富貴气象﹐此則元相所云「貧賤夫妻百事哀」也。越瑣屑﹐越見眞至﹐卽他人讀之﹐亦爲感傷。﹞○謁浮山禹廟次昌黎石鼓韻作歌粵若稽古帝舜世﹐光華復旦《卿云歌》。滔天獨恣河伯怒﹐帝曰四嶽咨如何。九載隳績羽山殛﹐黃熊碧血膏霜戈。惟鯀有子子曰禹﹐負罪飲泣爭濯磨。行山表木敷五土﹐大地棋置如星羅。首疏濟漯定冀域﹐導南條水先岷峨。舟車繹絡紛水陸﹐撬┝雜沓周陵阿。支祁夜鎖縛奇相﹐百靈炯炯誰敢訶。九河旣道九原滌﹐支分派析無舛訛。濁水綠字著神怪﹐穴中金簡書蚪蝌。鼎塗百物禦魍魎﹐驅使蛟鱷馴黿鼉。珠ギ琳貢銀鏤﹐鉛松浮靑柯。土功荒度錯昏晝﹐烏八載同擲梭。東漸西被朔南曁﹐手胼足胝難委蛇。呱呱門內弗暇子﹐塗山灑泣同湘娥。玄圭載錫幹厥蠱﹐黃龍呈端江之沱。民乃粒玉帛會﹐萬國輻輳車書和。厥田惟上中下錯﹐總釒至稭粟開輸科。淮海惟揚古澤國﹐昏墊實維東南多。舊傳浮山此作鎭﹐﹀Ю神鰲駝。或云一拳實中系﹐其下滚滚洪濤過。或云媧皇煉餘石﹐巨靈斧劈同切磋。又云蛟龍性險怪﹐制以鑌鐵沈諸波。頂露一丈其色黑﹐平砥如掌無偏頗。由來神物歷年久﹐溯源那復知其他。楚俗紛紛競淫祀﹐蛇神牛鬼爭婀。數掾冷落傍﹐空餘盛迹誰摩挲。我來再拜瞻黻冕﹐俯仰四矚生悲哦。壞廓風吹舞鴨腳﹐麗牲有石誰刑鵝。山根斑駁苔蘚蝕﹐淸泉朝汲惟禪那。吁嗟下土抱微尙﹐利濟無術心某軻。負薪沈璧戴君相﹐會見注海行江河。緬思禹功纘明徳﹐分陰用惜毋蹉跎。﹝用韻詩須胸有成竹﹐以意爲主﹐而以韻從之﹐則無趁韻之病矣。看此篇敍事議論一气呵成﹐若自己用韻者然﹐中有大力量在。﹞○饒歌﹝從軍樂﹞牽馬出裏門﹐扈蹕邊城去。西陲有遺孽﹐狡脫甚投兔。誓滅此朝食﹐家室非所顧。附書與六親﹐不必念苦辛。天子是主帥﹐拊循如家人。天子是主帥﹐士气爲之揚。天子是主帥﹐甲冑生輝光﹐早夜五十里﹐有道無兼程。軍中米粟多﹐到處泉流淸。昔怨從軍苦﹐今歌從軍樂。功成受上賞﹐圖形在麟閣。﹝歌成於聖祖親徵噶爾丹時﹐一片鏗鏘﹐漢﹑魏音節。﹞○役者謳輦粟陟且﹐山石齟齬。豈不憚行﹖念我聖主。念我聖主﹐在軍中﹐親跗。旰乃食﹐早夜不得休息。小人戢戢﹐敢告勞苦。驅駝千匹牛萬頭﹐峙乃糗節長負乃餱。余粟累累棄道周﹐野鳥爭啄聲啾啾。﹝起句至「敢告勞苦」用七﹛鹿吳﹜韻﹐中夾入十三職中三句﹐漢樂府嘗有此體。﹞○歸化城歸化城﹐徠羣生。日入之部﹐就我日出主。聞風者﹐施施來。來施施﹐帝念之。作室家﹐相地宜。俾爾父母兄弟妻子無寒饑。出作入息﹐以遨以嬉。駐者歌﹐行者思。歸化城﹐樂不可支。○破陣樂炮車轟天白日燒﹐闞如虎軍聲鏖。天威所到心膽墮﹐霜刃未交敵壘破。塵漫漫﹐大風起。鼓不絕﹐馬逸不能止。窮寇解甲降﹐巨憝抱鞍死。皇帝曰嘻﹐武不可究。罪不斯得﹐矧敢多又。旦日將軍來﹐幕府上功簿。峨峨甲仗髙於山﹐孳畜谷量不知數。天子受賀軍門開﹐山呼萬歲聲如雷。○釋累俘臨髙原﹐漠北墟其無人。但見風馳霆擊﹐沙石的礫爭飛奔。殲渠魁﹐喪厥元。自余行喙息百一存﹐寡妻弱子俘軍門。皇帝徳大﹐蓋載遠邇。曰予不孥戮爾。多賜繒帛﹐美酒甘食﹐與之更始。傳告眾人﹐赦女脇從貸女死﹐盍歸來乎聖天子。﹝樂府之妙全在音節短長﹐錯綜變化﹐使人不可測識﹐此篇略備。﹞○大愷奏愷樂﹐歌《彤弓》。鼉鼓﹐鏗鯨鐘。酒再行﹐樂三終。羣臣拜手上帝功。帝不自功謂女庸﹐爾諸臣來。大者公﹐小者侯﹐釐爾圭瓚。鬯一卣﹐維玆山川田土弗敢愛。分土三﹐列爵五。及苗裔﹐永終謄。○月上月上微風起﹐飄飄吹素材。艸虫浮夕響﹐木葉識秋心。涼气湖中水﹐砧聲空外音。不知孤館客﹐此際感何深。○乙丑紀災詩﹝序﹞﹝郵自鼎革後﹐水患之大﹐淮爲最。考淮水發源於桐柏﹐釋名曰﹕淮﹐韋也﹐韋繞揚州北界﹐東至於海。《水經注》曰﹕淮水徑義陽﹐東過鐘離縣北﹑夏丘縣南﹐又東至余縣﹐又東盱眙縣﹐東至廣陵淮浦縣﹐會黃河而入海﹐此其故道也。前明廢海運﹐復會通河以漕東南之粟﹐乃修歸仁堤﹐大茸髙堰﹐障全淮使出淸口﹐與河流會﹐藉淮刷黃﹐從云梯關入海。以故運道不梗而淮水亦不至爲害。鼎革以來﹐堤防廢壞不修﹐順治十六年己亥﹐歸仁堤決﹐康熙元年壬寅﹐又決。洎自周橋開而淮水盡東注矣。淮水旣東﹐淸口之力遂弱﹐不足汰黃流之淤。久之﹐云梯關故道爲積沙壅阻﹐於是黃水逆入淸口﹐奔注洪澤湖﹐淮復挾黃爲害﹐合二水﹐悉停蓄匯萃於髙﹑寶諸湖。而下流範公堤諸閘久廢﹐其入海諸港口又皆湮塞﹐其受無涯﹐其歸無所﹐二十年來﹐七邑乃爲之壑矣。乙丑夏﹐淮﹑黃交漲﹐郵城不沒者三版﹐予宅在城外﹐水深丈餘﹐坐臥小樓者匝月﹐洫洫乎抱爲魚之恐。愁苦中輒賦一詩﹐得八首﹐非只紀事﹐實以告哀。夫治其源﹐宜修歸仁﹑固髙堰﹔殺其流﹐宜開支河﹑浚海口。今河臣於沿堤一帶﹐設立減水諸壩﹐又令每歲增堤土三尺﹐噫﹗於保堤則得矣﹐如水患何﹖畱心民瘼者﹐宜思所變計焉。﹞﹝一序中河臣之失與治河方略﹐如燭照數計而龜卜﹐乃事外者知之﹐而任事者惟守增土保堤故轍﹐杞人之憂何時可已耶﹖﹞何年湮息壤﹐千里發胎簪。洪澤陂難障﹐淮南害獨深。尾閭原地勢﹐降割豈天心。十萬生人命﹐經旬突不黔。報道歸仁決﹐須臾湧浪髙。羊頭何滚滚﹐釜底自滔滔。艸木先秋萎﹐魚龍竟日號。不堪容膝地﹐霪雨又蕭騷。卽以城爲岸﹐驚濤直撼城。長湖無鳥過﹐六月已涼生。野哭何人急﹐訛言半夜驚。全家風浪裏﹐秉燭坐深更。泛宅知無計﹐危樓且共存。半間連榻竈﹐八口雜雞豚。嘔泄情懷惡﹐燔燒淚眼昏。皇天吾不怨﹐幸免作魚黿。﹝丙寅冬﹐予所觸目﹐見商阜所棲如鵝鴨鬼魅者幾人﹐不止如詩中所云。癸酉﹑乙亥秋更不堪矣。﹞藻荇牽髙樹﹐荒村八九墟。人情爭綱罟﹐劫運到詩書。大廈何當庇﹐他鄕好卜居。可憐空際雁﹐無處覓淚洳。眼見污邪盡﹐髙原捲亦空。療饑思聖米﹐﹝自注﹕唐宣宗大中六年﹐髙郵大旱﹐民於官河中漉得異米﹐號「聖米」。﹞禦濕覓山芎。不沒城三版﹐難租地一弓。奇災經幾見﹐駭絕白頭翁。司空奉帝命﹐曷以拯災黎。上策惟通漕﹐﹝仄聲。﹞奇勛在護堤。歸墟迷海口﹐沙路塞云梯。財賦維揚地﹐何堪竟作溪。﹝河之爲患﹐五六語盡之﹐疏通海口﹐治河者倘急宜籌及。﹞五行多錯迕﹐誰與問京房﹖洛將無斗﹐淮黃久失常。禹功眞不再﹐天變故難詳。激蕩悲風起﹐哀音徹大荒。○方正學先生祠烽煙一夕逼南畿﹐痛絕孤臣淚血揮。十族可堪同蔓艸﹐﹝自注﹕時戮建文諸臣﹐謂之瓜蔓抄。﹞九重亦自愧麻衣。金川燕子飛還出﹐玉壘龍孫去不歸。祠宇髙皇幸鄰近﹐一壞鐘阜共斜暉。○吳門徐昭法先生畫芝壘柯輪態最工﹐披圖謖謖起淸風。定知崖畔叢三秀﹐不在祥符萬本中。☆沈曾成字韶九﹐江南吳縣人。官知縣。○聞吳中旱南國驚傳云漢歌﹐空聞闕下頌嘉禾。粒余鸚鵡三秋少﹐艸盡飛蝗八月多。栗裏已無田種秫﹐舂陵難遣吏催科。長河天上誰能挽﹐一瀉鄕關潤綠莎。☆孫元衡字湘南﹐江南桐城人。官臺灣郡丞。有《赤嵌集》。○渡海捩柁揚帆似發機﹐茫洋自顧此生微。亂山斷處天應盡﹐一發窮時鳥不飛。魚眼光邊波閃爍﹐龍涎影外國依稀。壯遊奇絕平生冠﹐斯語東坡未必非。☆蔣景祁字京少﹐江南武進人。官府同知。著有《東捨集》。○伏波廟雲臺圖功臣﹐椒房獨未許。示公轉見私﹐遠嫌亦何取﹖龍蛇方鬥爭﹐幾先擇眞主。回翔竟不歸﹐風雲會軒舉。五溪阻且深﹐一鼓气如虎。顧眄惜壯年﹐矍鑠勇堪賈。薏苡蜚語騰﹐宮側起讒蠱。公匪一將榮﹐犀貝何足數。松固乳臭子﹐無乃累建武。薄遊沅江濱﹐靈祠立江滸。遺事徵故老﹐英風尙千古。慨然懷昔賢﹐功名想銅柱。﹝「松固乳臭子﹐無乃累建武」﹐儒者之言﹐不必竟盡語竭。﹞☆朱載震字悔人﹐湖廣潛江人。選貢﹐官石泉知縣。著有《東浦詩鈔》。○建蘭叢蘭生幽谷﹐莓莓徧林薄。不紉亦何傷﹐已勝當門托。輦至逾關山﹐滋培珍幾閣。掉頭忘閩海﹐傾心向京洛。輕ざ晝回芳﹐淸泉晚宜瀹。玉軫一再彈﹐天際如可作。﹝此爲王新城尙書題花木六詠之一也。新城謂王筠爲沈約賦《郊居》十詠﹐約曰﹕此詩指物呈形﹐無假題署。今之視昔﹐殆爲過之。詩意古淡無迹﹐不同漫許。﹞○雪中呈黃湄先生鐘動明光接曙暉﹐雪花片片點朝衣。玉珂積素趨仙杖﹐金勒凝寒出瑣闈。北極樓臺天上迥﹐西山雲樹望中微。閉門有客還僵臥﹐歲暮羈愁未得歸。☆陳於王字健夫﹐順天宛平人。○遊文殊院歷天都峯逢采藥者夜宿疑積雨﹐曉知松風鳴。日出霧靄消﹐紫气羣峯生。十月山葉綠﹐境僻艸木榮。策杖穿蘿徑﹐宛轉隨昏明。路滑懸澑澑﹐橋欹崩石橫。蒼茫眾岫接﹐絡繹飛泉迎。矯矯霜髯叟﹐負鍤巖邊行。息肩趺盤石﹐細說農皇經。謂我有夙緣﹐相顧若有情。令我坐其側﹐翠筐上傾。雙術赤白色﹐二苓龜蛇形。柏葉含貞性﹐﹛艸侵﹜花至陽精。服食屏嗜欲﹐堪與元化並。金丹餌軒轅﹐誤人始容成。言訖超然去﹐白雲空冥冥。﹝起十字山中夜宿眞境﹐後寫采藥者驀然而來﹐超然而去﹐妙在盡而不盡。﹞○朱砂庵﹝一名慈光寺﹞古寺開巖腹﹐層層雲气流。溪聲過竹院﹐山影落僧樓。施食玄猿接﹐齋鐘遠客投。奇峯三十六﹐一一畫中遊。☆王丹林字赤抒﹐浙江錢塘人。官中書舍人。著有《野航詩集》。○詩品在牧之﹑飛卿間﹐羈畱日下﹐諸巨公交口推重﹐方欲薦揚明廷﹐而中道摧折。詩之鐫刻者亦少﹐藝林至今想望之。○銀塘曲宜春小苑樓倚空﹐綠楊晴掃千絲風。湘簾翠捲暮山色﹐斷霞散作魚尾紅。美人舊事平陽主﹐十五盈盈學歌舞。羅襪還淩洛水波﹐錦衾只夢巫山雨。團扇承恩夏日長﹐晚裝鬧掃追微涼。玻璃一頃剪空碧﹐白玉勾闌銀作塘。姊妹相憐復相妒﹐私語憑肩一回顧。文鴛雙宿乍驚飛﹐貼水荷盤瀉珠露。○白桃花次乾齋侍讀韻相逢不信武陵村﹐合是孤峯舊托根。流水有情空蘸影﹐春風無色最銷魂。開當玉洞難知路﹐吹落銀墻不見痕。多恐賺他雙舞燕﹐誤猜梨院繞重門。﹝無剪刻痕﹐有天然趣﹐一時和者皆出其下﹐輦下詩人鈔寫幾徧。﹞○乾齋再賦白樓花重和亞水仍宜曉漲時﹐似無姿處最多姿。融融和露逢三月﹐皎皎臨風見一枝。縞袖未依秦隱士﹐蕊宮休遇漢偸兒。紅塵拂面何曾染﹐枉賦劉郎紫陌詩。○寒食鳴鳩谷谷畫樓邊﹐欲雨還晴百五天。香薺亂堆梁苑雪﹐綠楡小鑄沈郎錢。催花雨起無多日﹐銜紙鳶飛又一年。賴得近時無火禁﹐茶牀吹裊竹鑪煙。○題桃葉渡江圖細雨橫塘記昔過﹐畫圖開處柰愁何﹖桃花一簇紅無主﹐春水三篙綠始波。解淸狂余仿佛﹐濺裙宿約竟蹉跎。由來蘭槳無情物﹐錦瑟華年送已多。○悼亡妹十年兄妹悵離居﹐惡問驚傳涕淚余。急雪罷吟檐外絮﹐大雷空寄袖中書。塞鴻影斷鄕關遠﹐墓艸痕生奠饋虛。寶瑟凝塵長簟冷﹐潘郎憔悴欲何如﹖﹝昔人論詩﹐實事貴虛用﹐死事貴活用﹐道韞詠雪﹐明遠寄書﹐實事死事也﹐用「罷吟空寄」四字﹐則虛且活矣。悲悼之語﹐出以悃款﹐其情自深。﹞☆顧嗣協字迂客﹐江南長洲人。官新會知縣。○迂客詩才不在令弟秀野太史下﹐未見稿本﹐不及多收。○雜興駿馬能歷險﹐力田不如牛。堅車能載重﹐渡河不如舟。捨長以就短﹐智者難爲謀。生材貴適用﹐愼勿多苛求。﹝言用貴適乎其材也。此種詩﹐劉繼莊時有之﹐緣情綺靡之家﹐未能辦此。﹞○出居庸關巖形勢好躋攀﹐粉堞髙樓一望間。自有天威臨絕塞﹐不因地險恃雄關。衝云澗雪懸千丈﹐撲馬塵沙失萬山。哀角悲笳聽漸近﹐何堪落日照徵顏。○題宋宮贊藥州北徵圖刁鬥聲中起塞氛﹐詞臣亦復張吾軍。王師神武原無敵﹐儒將風流更不羣。鐵馬夜嘶千里月﹐雕旗秋倦萬重云。畫工自具淩煙手﹐圖出沙場紀舊勛。﹝鐵馬雕旗一聯﹐寫塞外景象﹐有聲有色﹐可匹「令嚴鐘鼓三更月﹐野宿貔貅萬竈煙」之句。﹞☆李寅字東崖﹐江南吳江人。恩貢生。崇祀鄕賢。○書武侯傳寤想宗臣握帝圖﹐盟心無地不艱虞。運移京國方扶漢﹐力竭西南更托孤。縱使河山分鼎足﹐忍教正朔委當塗。可知空谷龍蟠日﹐莘野躬耕道自符。﹝初決策時﹐已知三分鼎足﹐而旣受重托﹐志在死而後已﹐三代下出處之正﹐惟臥龍一人也。詩中無意不到﹐如讀《武侯列傳》。﹞○書鄴侯傳衣白山人現宰官﹐每參帷幄系危安。但淸河朔風塵易﹐欲掃宮庭枳棘難。戰伐有功身屢退﹐副儲無恙魄猶寒。平生漫托神仙術﹐絕勝華陽早掛冠。﹝平定河﹑朔﹐保全儲副﹐功幾不在汾陽下。托言神仙﹐猶從赤松子遊意也。而《舊唐書》以鬼道少之﹐眞乃不成議論。﹞☆王錫字百朋﹐浙江仁和人。邑諸生。著有《嘯竹堂集》。○作者古今體詩俱有家數﹐卽入西泠諸子中﹐亦爲上駟﹐而名不出里巷。予往來浙西﹐歷訪辭人﹐無道及百朋姓氏者﹐偶於仁和柴侍禦案頭得之﹐錄入卷中﹐因知名家而湮淪者正有其人也。爲之憮然。○法相寺釋氏貴無生﹐不在形骸久。性眞旣已離﹐色相復何有。寺僧惑愚民﹐丹漆飾木偶。謂是肉身存﹐雙耳長齊口。斯言或信然﹐結習終多狃。四大了不空﹐六根反塵垢。何如任歸全﹐淸淨還髙厚。吾聞孔子云﹐死者欲速朽。﹝破釋氏之說﹐表出歸全正理﹐是爲儒者立言。﹞○題朱氏山莊才過合澗橋﹐便到雲林寺。泉石奇以秀﹐疑非人間地。不知萬木中﹐亭榭更幽邃。溪聲隔竹喧﹐松色當樓翠。鶴識嶺雲歸﹐僧乘蘿月至。嗒然吾喪吾﹐安問形與器。﹝溪聲四語﹐如晤對左司。﹞冬曉登韜光禪院後山望晴雪天地气嚴凝﹐出郭遊人少。踏雪登山巓﹐淩虛縱遠眺。萬戶炊煙遲﹐奇景湛淸曉。竹折枝蒙密﹐松危勢夭矯。足底多寒云﹐眼前絕飛鳥。風驚碧落間﹐日出扶桑表。千得越岫明﹐一帶錢江小﹐百里紛皚皚﹐萬象爭。積素射晴霞﹐異光互回繞。目眩下髙峯﹐冥蒙林壑杳。舉首望精藍﹐樓臺俱縹緲。○長平莊歌懷宗禦極臨中夏﹐薄海縱橫盡戎馬。旰食宵衣理萬幾﹐勵精志在安宗社。刑於化久洽彤闈﹐周後端莊擅母儀。《つ木》任教縈《葛ぱ》《關雎》自合詠《螽斯》。龍飛三載生元主﹐設九重光繡戶。吉夢虺蛇信有徵﹐盈盈蕙質含芳杜。當年冑子本同懷﹐總角隨肩戲玉階。撲蝶催開文綺扇﹐簪花學戴火珠釵。天生慧性耽書卷﹐早沐殊榮封大縣。燕至髙祀屢從﹐繭成副分親見。瓊筵酌醴水犀杯﹐玉几揮毫銅雀硯。春風秋月幾推移﹐忽是蛾眉三五時。梅額偏能村雅韻﹐《桃夭》正好賦佳期。官家特敕大宗伯﹐更命司儀精選擇。選得良家才地髙﹐周郎眞是乘龍客。金錢已卜鳳凰雞﹐銀漢將塡烏鵲行。未及洞房傳蠟炬﹐可憐峯火照燕京。九門狐鼠方延敵﹐百萬豺狼頓入城。天子倉皇鸞禁裏﹐后妃相繼君前死。藐孤暗遣出宮門﹐深望少康參雪恥﹐禦劍親將貴主揮﹐莫教玉葉污泥滓。已同小妹逝泉途﹐帝上煤山赴鼎湖。寶帶珠襦遺道路﹐五侯七貴喪妻孥。長平气絕賊驚愕﹐戚裏載歸徐進藥。臂血猶紅宛轉生﹐終悲骨肉俱零落。季羋原因人負全﹐孤身已分葬冰天。國亡不辱復不死﹐缺月何堪望又圓。邊將乞師秦殿哭﹐六軍南下共鳴弦。赤眉敗死黃巾滅﹐忽睹興朝定鼎年。明年上書願祝發﹐罔極深思庶仰答。溫綸不許奉空王﹐令與周郎重會合。金寶扇七香車﹐備物盈庭禮有加。館築平陽金作榜﹐園開沁水彩爲花。不從鶴市埋芳艸﹐更上鳳樓誓偕老。帝女觀刑屋社秋﹐羅裳無意燻龍腦。繁華𨿽與舊時同﹐豈若身居柘館中。故國金人辭漢闕﹐來朝玉馬周宮。李降嬪方一載﹐廣寒深處應相待。鴛鴦分散不同池﹐隻影髙空歸碧海。死後還邀湛露恩﹐賜錢營葬廣寧門。石馬悲鳴風慘淡﹐金蠶出沒雨黃昏。韋氏裏中香漸散﹐荀侯巾上淚多痕。名標彤史垂終古﹐身入黃泉覲至尊。空隴年年寒食節﹐白楊靑艸最銷魂。﹝紀懷宗長公主始末也。隨事敍述﹐婉轉悠揚﹐而懷宗之憂勤﹐公主之貞淑﹐亡國之悲涼﹐興朝之忠厚﹐一一傳寫於可弦可誦之中﹐視梅村長律轉有餘韻﹐誰謂前有名作﹐後人不必握管耶﹖○公主名徽足﹐都尉姓周名世顯﹐詳《春明夢餘錄》中。﹞○春江花月夜春江兩岸百花深﹐皓月飛空雪滿林。爲愛良宵淸似晝﹐獨來江畔試幽尋。東風送冷春衫薄﹐花月堪憐難擲卻。孤月何能夜夜圓﹐繁花易遣紛紛落。搔首踟躕江水濱﹐月明忽遇弄珠人。紅妝笑入花叢去﹐並作江南腸斷春。月轉江亭花影動﹐數聲嬌鳥枝頭弄。侵曉分途踏月歸﹐連宵應作春江夢。﹝題中五字安放穩貼﹐風神去原辭未遠。﹞○觀潮風激滄溟立﹐驚濤拍翠巒。朝昏存大信﹐天地湧奇觀。皎日雷頻作﹐秋江雪早寒。賈帆收欲盡﹐千里水彌漫。﹝三四籠蓋一切﹐覺摹擬形似者﹐但得其瑣屑耳。﹞○丁卯中秋去歲中秋節﹐燈前病劇身。黃昏正風雨﹐白首獨酸辛。此日全微命﹐髙堂失老親。不如垂死處﹐尙見倚閭人。﹝兩中秋前後分寫﹐仍是一气深淪﹐見今玆全軀而喪母﹐不如前此垂死之身﹐猶依母氏也。律詩之變至少陵已極﹐此又在少陵變體之外﹐發乎至情﹐格律不足以拘之也。﹞○冷泉亭小憩空亭戀翠微﹐上方日暮客過稀。春秋閱盡水長冷﹐風雨到來山欲飛。嶺半樹髙猿每掛﹐林間云暝鶴知歸。炎天坐久寒生骨﹐思向僧家借衲衣。﹝三語正寫冷泉﹐得山之欲飛作襯﹐字字皆活矣﹐極生動﹐又極見成。﹞○李白誰道謫仙狂﹐豪情托舉觴。目無髙力士﹐心識郭汾陽。﹝靑蓮大節已盡二十字中。﹞○詠雪朔雪舞回風﹐華凝香閣晚。繡幕尙生寒﹐人在龍沙遠。☆兪字日絲﹐浙江秀水人。○灰七姑辭﹝自注﹕禾俗嘗以二月祀灰七姑﹐卽紫姑之遺也。﹞紅繒張筲箕﹐斜插海棠杏﹐竈前舁來竈下請。小婦薦淸茶﹐中婦陳白餅﹐大婦拜致辭﹐燭花弄鬟影。種粳種秫須多收﹐養蠶新絲十倍抽。不願生兒近王侯﹐但願蕃息滋羊牛。小姑靈感識人意﹐髹箸重重書作字。筲箕頻動小姑回﹐瓦鑪香燼柏子灰。稚男收拾棗栗去﹐門前簫鼓喧春雷。﹝村落間瑣事﹐寫來最眞。﹞○馬艸行滄洲烽火徹夜紅﹐援師奉調來南中。援師五千馬萬匹﹐所過軍營吹篳篥。縣官索艸修經臨﹐朱票紛紜遠所出。家家並日辦馬槽﹐辦豆事辦艸刀。艸船滿滿連百艘﹐馬艸積如山嶽髙﹐援師驅馬江幹過﹐余艸零星棄道左。老農束取負擔歸﹐然艸煮豆聊充餓﹐吏胥首告盜官貨﹐哀哉愚民家頓破。﹝一經吏胥﹐破家者不如幾許﹐長民者何由知之﹐抑或知而不知﹖﹞☆劉石齡字介於﹐江南長洲人。著有《瓠空艸堂集》。○國初孝子劉蓼蕭於鼎革後﹐艱苦省親﹐父前沒﹐遇母於見娘村﹐蓋前定也。介於爲孝子之子﹐讀有用書﹐奔地走四方﹐韓文懿公重其人﹐欲薦於朝﹐未及薦而韓公卒矣。詩滂濞閎肆﹐得力昌黎﹐近體浸淫宋人。因未見全集﹐故只錄古體二章以志略。○登祝融峯頂宿上封寺梯空躡晴霓﹐振衣祝融頂。俯視七十峯﹐茫然墮煙井。湘流失灣氵﹐洞庭余溟氵幸。目窮日月鄕﹐袖拂天漢影。回首蒼梧云﹐飄度前嶺。太陽汲新泉﹐石鼎瀹苦茗﹐肺腑添淸涼﹐丹元溢光景。麾斥隘八區﹐幽靈愜孤秉。徘徊會仙橋﹐晴崖發娟靚。絕壁有行迹﹐仙路細如綆。虯松生古巖﹐翠葉光炯炯。靈秀天所鐘﹐應與玆山永。倒景回明霞﹐大地總澄瑩。歸來宿上封﹐一枕山云冷。﹝生平學韓﹐此章又近謝公。﹞○恆山寶符玄玉奠玆麓﹐有神上下扶乾坤。曲陽飛石就祀﹐虞舜不到恆山邊。玆語荒怪誰所紀﹐翠砥空磨鐫。磁窯兩岸尺絕壁﹐南有細徑緣秋煙。崖回水立三百丈﹐巨石怒落隨奔泉。幾年於此壘云棧﹐排空石竇鬼手穿。余材蠡嚙插山腹﹐欲落藤蔓相鉤牽。平生未嘗識劍閣﹐或謂蜀道險亦然。﹀Ю萬仞試初步﹐飛仙巖閣中霄懸。虎風一噫土囊口﹐犍牛飄墜輕烏鳶。渾渾雲霧起林際﹐乖龍鱗尾方蜿蜒。紫芝翳翳隱幽峪﹐黃楡颯颯飛晴天。中有仙人系驢樹﹐下根離析枝相連。寒濤萬壑起松杪﹐翠雪散落山亭前。夕陽晚霞足幽眺﹐丹竈夜光然通玄。野人頗有濟勝具﹐度越峻嶺如登仙。俯視羣山盡臣庶﹐太白巨麗差隨肩。茫茫一气辧龍塞﹐橐駝萬隊成蟻旋。丈夫寧能死章句﹐有名須勒狼胥巓。此心未遂身老大﹐投足巖岫差安便。徧遊五嶽自玆始﹐俟昏嫁畢當何年。﹝天地奇境﹐須得此驚人句寫之﹐蜿蜒如龍﹐幾於不可控馭。﹞☆黃中堅字震生﹐江南吳縣人。歲貢生﹐著有《蓄齋集》。○蓄齋以古文鳴﹐詩其餘事﹐然卽此二章已見其情至文生﹐不同。○聞陸旣藩柩歸弔之昨得傳來信﹐靈而返故居。悲深翻作喜﹐望切轉疑虛。一棹風煙外﹐孤魂憂患余。生還當此日﹐歡笑定何如﹖﹝傳來凶信故悲﹐聞其柩歸翻喜﹐及望而未至﹐又恐消息之虛也。十字中無限曲折﹐結用反襯﹐以生還之樂﹐襯喪歸之戚﹐倍難爲懷矣。﹞○題馬云逵像故國蒼涼天地秋﹐誰將肝膽托淸流﹖狂瀾已向東南倒﹐正气偏於艸莽畱。憤似安民悲刻石﹐﹝自注﹕官爲魏閹立碑﹐命鐫石﹐君先期遠避去。﹞厚同齊相贖孤囚。﹝自注﹕魏忠湣公子濂以誣贓追比﹐君勸募入金﹐得免。﹞畫工只貌須眉古﹐一片丹心未易求。﹝官命鐫魏閹功徳碑﹐云逵曰「安民乞免鐫名固善﹐然已污吾手矣。」遁之浙西以免﹐又魏忠湣被逮﹐至胥江﹐周忠介欲以女妻其孫﹐無人爲媒﹐云逵獨任之﹐此又詩中未及詳者。﹞☆沈廉字補隅﹐浙江嘉興人。○補隅方壯入秦﹐有「去題百二關中壁﹐要看三千里外山」之句﹐聞者壯之﹐後足迹幾徧天下。而《蜀遊》一集﹐沈鬱中復極縱橫﹐頗得杜陵气骨﹐一時鮮摩其壘者。○出連云棧抵宿褒城蜿蜒云棧縈空回﹐劃然半壁秦天開。煙巒髙下勢排宕﹐興元形勝何雄哉﹗放眼褒中樹如薺﹐一片孤城落井底。紛紛飛鳥墮蒼煙﹐落日無光沙泥泥。我馬うㄨ不復驕﹐解鞍止宿心搖搖。孤云兩角天一握﹐側身西望驚魂銷。眼前險阻無時無﹐區區百里成坦途。且復開襟澆濁酒﹐放歌一醉花間壚。前路崎嶇君勿慮﹐揚鞭更上靑天去。○江口行並序﹝江口者﹐岷江口也。明末孽賊張獻忠據成都三載﹐誅求民物殆盡。鼎革後﹐獻孽運其輜重赴楚﹐巨舟數百號﹐連檣銜尾﹐東至嘉州﹐直抵江口。先是有武舉楊展者﹐豪勇冠西川﹐憤賊蹂躪﹐練集鄕兵備賊﹐至是截之。獻孽怒﹐舉火悉焚其舟﹐金物並沈於江。獻孽復集賊黨還成都。會王師至﹐盡殲滅之。西蜀旣定﹐頗有覬覦江中遺物者﹐竭人力取之﹐終莫能得﹐半溺於水﹐到今七十年矣。嗚呼﹗由此觀之﹐彼獻賊之暴﹐愚民之貪﹐皆歸烏有也。乙未秋﹐成都楊鳴岡孝廉述其事﹐爰作《江口行》以志慨云。﹞岷峨江水淸有深﹐黃金那識行人心。岷峨之水淸且淺﹐黃金偏著行人眼。爲問黃金何處來﹐客談往事眞荒哉﹗獻賊當年蕩蜀土﹐生民甲第成飛灰。一朝束裝賊東走﹐連檣直下岷江口。岷江楊展豪勇者﹐痛憤呼天忍束手。義旗一舉羣飛揚﹐弓刀直掩日月光。一時天地爲震怒﹐橫江截殺勢莫當。旌旗徧野風颼颼﹐嘉州三日江不流。煙雲黯淡日無色﹐山川撼動蛟龍愁。孽賊此時無一可﹐突怒鼻端欲出火。狂呼一炬燎羣艘﹐黃金百萬歸洪濤。賊眾奔忙還錦水﹐王師殲盡獍與梟。妖氛靖後七十載﹐可憐猶見民脂膏。江流滔滔走如駛﹐黃金曜日淸見底。貪夫從此智力窮﹐無冬無夏驅人工。摸金半入江魚腹﹐十無一得空貪欲。馮夷冷眼笑人忙﹐孽賊猖狂有餘毒。不貪爲寶古所云﹐世人攘取徒紛紛。竊國竊鉤分大小﹐斬刈淪溺同亡身。我聞客言三太息﹐可備野史傳其眞。君不見古來讓以天下惟恐冫免﹐世間尙有洗耳沈淵人。﹝獻賊之虐﹐愚民之貪﹐同歸於盡﹐中寫楊展義勇﹐能以鄕兵截殺羣賊﹐大是快人。﹞○自彜陵州發棹至黃牛峽江月欲落晨雞鳴﹐客船未發官船行。曉風颼颼舟子喜﹐蒲帆吹出彜陵城。鼓聲坎坎日方吐﹐船頭漸聽灘聲怒。棹轉俄驚又一天﹐桃花雞犬回頭誤。入峽愈深山愈奇﹐半雲半雨崖傾欹。疾風捲水水欲立﹐紛紅駭綠相離披。盡日冥搜思縹緲﹐空裏無聲絕飛鳥。斜照西南一角天﹐數峯靑入微云表。初疑前山無路通﹐劃然一綫開鴻蒙。乃嘆偉哉神禹迹﹐人力疏鑿天無功。危灘更轉勢欲壓﹐路斷雲根疑倒插。噴珠跳雪從空來﹐不知此是黃牛峽。我聞昔日有黃牛﹐助禹開導疏江流。至今風雲相隱見﹐惝恍如有神人遊。百丈髙牽不可越﹐行人到此眞愁絕。一舟簸蕩波濤中﹐卻與魚龍爭出沒。吁嗟乎﹗黃牛峽水無時停﹐黃牛峽石無時平。人言𨿽險君勿怖﹐那得人間有平路。﹝「斜照西南」二語﹐先用虛寫﹐「危灘更轉」以下﹐乃用實寫﹐﹛山律﹜淙潺﹐聲勢俱壯﹐一結轉說開去﹐意境莫測。﹞○錦江觀漲桃花落盡春水生﹐錦江忽作輥雷鳴。奔流欲轉艸堂去﹐大聲撼動芙蓉城。兩岸回旋如走馬﹐飛騰上下馳流星。浪花排空百丈立﹐銀河倒瀉天爲傾。一气渾噩渺無盡﹐乾坤不覺如浮萍。憶昔長江破巨浪﹐風帆乘我空中行。身如滄海渺一粟﹐性命直與蛟龍爭。今日江城看春漲﹐披襟想象神猶王。安得呼起浣花翁﹐相與乘舟坐天上○苦雨有感蕭瑟三秋序﹐沈冥萬里天。吳儂愁送日﹐蜀國雨爲年。時去名何與﹐詩窮老或傳。黃花應有恨﹐不肯放尊前。﹝「雨爲年」三字﹐新絕﹐警絕。﹞○入連云棧飛棧盤空鳥路分﹐煙嵐霧樹合氤氳。人緣蟻垤紛相引﹐風遞猿聲斷更聞。百道爭飛天外瀑﹐千峯亂插馬頭云。身當絕境渾忘險﹐不覺頻穿虎豹羣。○劍門亂山回抱蜀天昏﹐雙劍爲峯辟一門。怨鳥三春悲望帝﹐井蛙當日笑公孫。幽花怪木隨髙下﹐冷霧荒云自吐吞。千載漫多憑弔客﹐摩崖詩徧綠苔痕。﹝自注﹕石壁多鐫前人題詠。﹞☆翁荃字止園﹐江南江寧人。○止園究心《三禮》學﹐與方望溪﹑張彜嘆諸先生說經﹐不以詩人自命也。卽詩中寄托﹐亦復抱負不凡﹐讀其詩﹐可以觀其旨趣矣。○讀武侯靖節合集士生三代下﹐著書日紛壇。武侯與靖節﹐述作稱完人。三聘出艸廬﹐治國兼治軍。滅賊志未遂﹐鞠躬竟忘身。彭澤歸去來﹐恥爲二姓臣。甘守西山節﹐荊軻願空存。二公重志行﹐豈惟尙華文。隆中倘未出﹐悠然樂天眞。柴桑苟任事﹐述祖抒忠純。易地則皆然﹐孟子曾有云。吾生千載後﹐展捲如相親。夢寤接古賢﹐心期共探論。還祈志顏尹﹐望古情彌惇。﹝三代下﹐漢以武侯爲完人﹐晉以靖節爲完人﹐顯晦不同﹐志節一也。篇中善於推論﹐結意尢髙。﹞○田家詩擬陶窮經一生事﹐老至彊荷鋤。先師鄙樊子﹐農圃謝不如。我胡忽攺業﹐甘爲小人徒。組豈不榮﹐日與傾危俱。黽勉食其力﹐一飽安有餘。魂夢無縈擾﹐日髙起徐徐。牀頭淸酒熟﹐聊以解辛劬。☆盛遠字宜山﹐浙江嘉興人。○自題壽域堵波成傍佛寮﹐鐘魚香火伴昏朝。不知一盞花前酒﹐誰向劉伶墓上澆﹖☆沈自東字君山﹐江南吳江人。諸生。○君山少歲﹐有客詩中稱木爲卉﹐人或非之﹐君山曰﹕《詩》云「山有嘉卉﹐侯栗侯梅。」然則《詩》亦非耶﹗眾服其英敏。○孫供奉槍憑魏闕﹐魑魅紊乾綱。舉世皆披靡﹐孫君獨感傷。昔曾蒙絳服﹐今肯戴銀。殿上人爲獸﹐牀前弱敵彊。奮身驚逆賊﹐斷首謝先皇。有蘇循輩﹐居然鵷鷺行。﹝唐昭宗時﹐有猴善隨班起居﹐因賜以緋袍﹐名「孫供奉」﹐朱溫篡位﹐亦欲其供奉起居﹐猴見溫跳躍奮擊﹐遂被殺。○「殿上人爲獸」五字警絕。﹞☆卜煥字彤文﹐山東日照人。諸生。○愛菊我非柴桑翁﹐素性亦愛菊。地不滿數弓﹐所栽備種族。泥沾洗余滓﹐天暑障素幅。插援聊扶傾﹐除蠹恐滋毒。愛護同家兒﹐日夕勞顧復。花時繞畦看﹐相於淡無欲。遲暮亦何妨﹐霜餘愜幽獨。自號菊花農﹐頭銜珍令僕。﹝花品人品並見﹐不學陶﹐自足陶趣。﹞

●卷二十二☆康乃心字孟謀﹐陜西陽人。康熙乙酉舉人。○王新城南書登慈恩寺塔﹐見康孟謀《題莊襄王墓》詩於壁云「原廟衣冠此內藏﹐野花歲歲上陵香。邯鄲鼓瑟應如舊﹐贏得佳兒畢六王。」大加稱賞。入都爲眾公卿道之﹐一時名滿輦下。此新誠欲揚其名﹐詩恐未副實也。玆特取送人作令一律﹐而前輩愛才之意﹐仍表而出之。○送李虞臣任寶昌令華嶽仙人地﹐函關柱史家。銅章分海國﹐驛路指天涯。眾望眞如歲﹐官評匪種花。東南民力竭﹐撫字在桑麻。﹝贈人以言﹐得古人遺意。﹞☆吳斯字琳巖﹐浙江歸安人。康熙乙酉舉人。著有《補閣詩鈔》。○憶舊遊偶隨騏驥過幽州﹐敝薛塵中賦倦遊。不慣掃門稱上客﹐只堪長揖謝通侯。一年羈旅生離恨﹐千里風煙上敝裘。幸有故山茅屋在﹐蕭然長嘯海天秋。﹝孤蹤兀﹐不合時宜。﹞☆吳資生字天培﹐江南吳縣人。康熙乙酉舉人﹐官寶應教諭。○就道錄別西風吹我鬢﹐寒日照我冠。親朋各舟﹐送我蘆花灘。憐我年半百﹐得官仍酸寒。官卑祿自薄﹐苜蓿余空盤。何時抒壯懷﹐雲際飛翰。款言謝親朋﹐我心匪求安。𨿽無民社責﹐撫時每長嘆﹐方今值災荒﹐蒼藜半凋殘。哀哀滿路哭﹐誰卹骨髓乾。活人慚未能﹐敢博妻孥歡。淡泊以明志﹐守我瓢與簞。居職無大小﹐要歸免官。解纜從此辭﹐浩浩江天寬。﹝無理民之責﹐懷救民之心﹐冷官中易得此人乎﹖設爲問答﹐古樂府時有之。﹞☆劉靑藜字太乙﹐江南襄城人。康熙丙戍進士﹐官翰林院庶吉士﹐著有《髙陽山人集》。○太史旣通籍﹐彌刻苦自勵﹐乞假後補官旋卒﹐故發言爲詩﹐多食薺腸苦之意。○贈車同癡云壓長空﹐荒郊風栗冽。敝裘毛已禿﹐疲驢骨欲折。回君何所之﹖語次气哽咽。子婦往歸寧﹐一病遂永訣。淮西有書來﹐返櫬資囊竭。況有小兒女﹐呱呱須擔挈。燈昏漏且殘﹐爲君中腸結。麥舟愧古人﹐惆悵明朝別。﹝車同﹐仝軌字也。中河南解元﹐王漁洋稱許之﹐惜無從覓其詩稿。﹞友朋何寥寥﹐人事兼聚散。一飯別君廬﹐時日不可算。子嗟喪頻仍﹐余苦病居半。酸辛勿重陳﹐倒篋煩點竄。但愧嶺頭瀧﹐波瀾怯河漢。佳惡吾自知﹐洪鑪休辭鍛。後會總茫茫﹐莫負燈花燦。﹝太乙﹑車同皆悉苦之士﹐故以喪與病對言﹐後屬點竄詩稿﹐望其攻瑕﹐誠古道交也。詞意淸眞﹐何從著得藻采。﹞○稗子行婦子紛紛攜笤篚﹐齊向荒郊收稗子。晨出暮歸收幾何﹖一斗才舂二升米。莫嫌此物太艱難﹐猶勝田間把耒耜。今年五月月離畢﹐滄海倒翻瀉不止。拍天巨浪浸層城﹐平原窪地可知矣。小麥濕蠹秋禾空﹐辛苦何曾咽糠秕。天生稗子惠孑遺﹐殘喘暫延全杖此。只愁采掇會當盡﹐鴻雁嗷嗷饑欲死。○杜少陵墓萬里淸明節﹐回頭憶北邙。可憐出巫峽﹐曾未到襄陽。故國三千里﹐羈魂二十霜。蹉跎稷契志﹐終古恨茫茫。﹝此弔少陵墓﹐故只就出巫峽沒耒陽言之。末二語志其生平之大者。﹞○宿友人宅有贈小巷城根僻﹐空庭月影寒。家貧偏好客﹐身健早休官。綠剪霜畦短﹐黃分湖蟹團。他年雞黍約﹐爭敢忘餘歡。﹝家貧好客﹐身健休官﹐人生樂事﹐世偏多家富而不能好客﹐年耄而猶戀一官者﹐讀此得毋粲然。﹞○將赴都門十載長安道﹐風塵鬢欲皤。天寧哀志气﹐人盡笑蹉跎。日落汾丘壘﹐冰膠乞勒河。又驅羸馬去﹐惆悵意如何﹖○孟徳疑家銅雀凋零鴛瓦殘﹐西陵遺冢徧河幹。不知歌吹層臺妓﹐冷魄還從何處看﹖﹝姦雄用心﹐不值詩人一哂。﹞☆王蘋字秋史﹐山東歷城人。康熙丙戍進士。著有《二十四泉艸堂集》。○秋史所居近望水泉﹐元於欽所編七十二泉之第二十四也﹐少歲多否少可﹐人以狂士目之。王漁洋﹑田山﹛艸疆﹜二公賞其詩﹐並奇其人﹐漁洋許其不以貧賤終﹐後果如其言。○南園何處﹛林﹜﹄有敝廬﹐空存老樹與淸渠。亂泉聲裏誰通屐﹐黃葉林間自著書。艸色又新秋去後﹐菊花爭放雁來初。菘畦捨北餘多少﹐取次呼童一荷Θ。﹝三四語﹐王漁洋劇賞之﹐稱之於張南溟巡撫﹐南溟與定布衣交者也。時尙未爲諸生。﹞○春日述懷泉頭十九年前住﹐試看垂楊大幾圍。猶是只雞招近局﹐依然山鳥怪儒衣。詩如上水船難進﹐身似沾泥絮不飛。屈指年華竟虛擲﹐從前悔未買漁磯。○讀吳野人集海上吟詩到白頭﹐菱花滿地一沙鷗。一生不出東淘路﹐自有才名十五州。○弔張布衣拜杖譙樓血肉飛﹐少年帕首奮重圍。惜君生後陳同甫﹐獨使丹陽有布衣。﹝布衣名秦運﹐明末上書開府﹐陳戰守之策不用﹐杖四十﹐推墮城下幾死。秋史另有《張布衣傳》載其事。﹞☆吳士玉字荊山﹐江南吳縣人。康熙丙戍進士﹐官至禮部尙書﹐謚文恪。著有《吹劍集》。○玉帶生歌奉和漫堂先生﹝先生原本云﹕楊鐵崖有七客者之寮﹐以貯所藏笛﹑琴﹑管﹑胡琴﹑古甕與研﹐並己爲七。六客名錫以嘉名﹐而硯舊寶於文丞相﹐紫質玉紋﹐所謂玉帶生也。丞相殉國﹐硯歸謝臯羽﹐轉歸鐵崖。鐵崖作志﹐命門生張憲作《玉帶生歌》。余幸覯奇寶﹐亦贈以歌。﹞中丞好古攄幽情﹐示我寶研光晶瑩。紫衣通身腰橫白﹐云是景炎故物玉帶生。曾遊鐵門翻白雪﹐陽陪臯羽號冬靑。其先文山早結契﹐揮灑神筆淩霄崢。銘錫貫珠四十四﹐至今的爍光日星。幾摩挲追往事﹐感慨郁律何能平。或云信國當年初射策﹐生也卽隨顧盼趨承明。萬言一掃盡龜鑑﹐鐵肝石膽生風稜。轉瞬煙塵昏Е洞﹐生同顚齊哀零丁。丹心磨礪句不滅﹐《正气》磅礡歌吞聲。天崩地塌壯士死﹐但聞西臺擊竹聲悲鳴。可憐宋社淪海水﹐片石乃有神靈憑。鼎遷者三載五百﹐貞質不毀堪嗟矜。英英紫玉暈痕透﹐有如白虹貫日昭精誠。仰止孔石自注﹕孔子遺研。陋桑鐵﹐笛管之族非其朋。焦琴況出自姦相﹐自注﹕琴爲賈似道故物。蘇糞那混申椒馨。彼哉客寮並數七﹐嘈雜非偶徒虛名。豈如我公位置肅﹐左圖右史箋遺經。濡翰端可斡玄化。作歌雅欲親典型。公歌突過玉笥作﹐爲生寫眞垂千齡。﹝萬言一掃四語﹐見硯與文丞相一生關切﹐後將賈似道之琴作一反襯﹐忠姦判別﹐波瀾不窮矣。作七言古須得此法。﹞☆嵇曾筠字松友﹐江南無錫人。康熙丙戍進士﹐謚文敏。○五臺山昔人一覽五臺勝﹐謂可不須五嶽遊。把詩令我神輒往﹐ゎ被欲發仍勾畱。那知山靈有深眷﹐銜命太原償此願。見山已自開心顏﹐況復驅車到天半。摩霄跨漢何だあ﹐呼吸直與精靈通。疑是媧皇此煉石﹐化作五雜靑芙蓉。聞說東臺特奇妙﹐拾級先登縱遐眺﹐夜半湧出朱砂丸﹐海外天雞猶未叫。山僧復導過西臺﹐舉頭正喜鴻蒙開。陰睛涼暖變俄頃﹐颯然萬里邊風來。遙指南臺髙幾許﹐蹈虛躡險如霞舉。上方歷歷見星辰﹐下界冥冥自風雨。欲往北臺更飄瞥﹐分明引入水晶窟。陰崖髙疊萬古冰﹐幽澗長流千歲雪。中臺宛在山中央﹐云是文殊舊道場。馴虎何曾避行客﹐伏龍猶自依空王。飛泉宛轉當檐落﹐注入淸池長不涸。鏡中大可印禪心﹐惟見一泓開澹漠。小憩剛逢梵課余﹐妙香冉冉飄衣裾。到此能令眾緣息﹐只有夙好猶難除。攝衣餘勇更一鼓﹐直上蓮花嶺頭坐。兩丸日月足底生﹐百道煙霞腰下裹。一峯萬狀難具論﹐諸山環侍猶兒孫。置身合在最髙頂﹐俯瞰一气渾無垠。登髙倘使心不猛﹐奇勝何由得全領。從知萬事須造巓﹐賴得玆遊發深省。來幸得公務閒﹐閒情暫寄水石間。幽吟頗得淸淨理﹐遐賞適在淸涼山。卻爲王程難久住﹐搖鞭又入紅塵去。回看一片出山云﹐不識爲霖向何處﹖﹝明點五臺﹐移形換步﹐登髙造巓﹐悟及立行。結到出山之雲﹐雨澤天下﹐宰臣心事如見矣。﹞○寄天津範自牧觀察有母常教獨倚閭﹐顯揚無計愧何如﹖南溟鶴唳歸華表﹐吳地冰霜逼歲除。儻憶通門重啟事﹐定教伏闕上遺書。忠魂已化萇弘碧﹐雪涕君恩浩蕩初。﹝哀贈公懷節母也。閱詩意﹐應是未通籍時作。﹞○登披雲山眺海披云更上一層臺﹐睥睨乾坤獨舉杯。海勢欲浮臺宕去﹐濤聲直撼鬥牛回。三秋笳鼓當風競﹐千里艨艟蔽日來。爲詔姦雄齊解甲﹐聖朝懸爵待招徠。☆宮鴻歷字友鹿﹐江南泰州人。康熙丙戍進士﹐官翰林院編修。○李木庵先生壁上觀李松嵐畫松歌松嵐畫松誰與匹﹐畢宏以來推勁敵。數尺根株一百盤﹐慣將拗筆摹髙格。學士壁間畫五松﹐髙枝つ結如蒼龍。蒼龍夜挾雷雨至﹐五松嶽立爭豪雄。瘦蛟蟠紙多稜節﹐虎脊熊腰姿態絕。老幹常捎三峽云﹐新枝已屈千鈞鐵。風條露葉故依然﹐化工入手天無權。水墨經營極意匠﹐晴煙不斷靑連蜷。噫嘻艷蕊濃花世所尙﹐吾徒冷落知誰向﹖無用霜皮四十圍﹐有時白髮三千丈。願君寶此後凋心﹐桃李春風莫惆悵。○長安午日生事都如縛粽菇﹐千纏萬裹滯長途。髙門敢望齊丞相﹐醒眼眞憐屈大夫。彩結靈符聊辟鬼﹐盤堆昌蜀故愁吾。南州五月鰣魚美﹐未買煙蓑棹五湖。﹝長安逢午日﹐意不止弔靈均也。處處雙關﹐詩律劇細。﹞☆兪兆晟字叔潁﹐浙江海鹽人。康熙丙戍進士﹐官內閣學士。○公視學江左時﹐諸生進謁﹐相接如先生弟子﹐論文行外﹐兼及詩品畫理﹐以二者皆公所長也。淸風和气﹐至今猶想慕之。○吳宮曲館娃春深晝寂寂﹐美人列坐彈瑤瑟。自裁白六銖衣﹐回雪流風侍君側。淸歌珠串裊入云﹐梁塵不動花繽紛。繁弦急管停復作﹐當筵催進泥金裙。軍聲殷殷來李﹐犀甲晶瑩照秋水﹐破楚門東鐵騎圍﹐君王夜醉扶不起。《白歌》殘事已非﹐洞庭漁唱雨霏霏。至今城上烏啼急﹐猶聽吳娘夜搗衣。﹝悠揚婉轉﹐結處一聲中有無限餘聲。﹞☆蔣綱字有條﹐廣西全州人。康熙丙戍進士。○舟次書感蒲帆一幅掛秋槎﹐渺渺煙波去路賒﹐不及茂陵歸有壁﹐翻同杜老別無家。橐中長物餘詩艸﹐道上重陽負菊花。他日縈懷有何處﹐知予依斗望京華。﹝妙能活用。﹞☆鄭任鑰字魚門﹐福建侯官人。康熙丙戍進士﹐官至湖北巡撫。○江左多名學使﹐公其一也。生平不以詩重﹐而詩亦可傳。○春蠶詞蠶月人家愛晴旭﹐紙筐分葉聲滿屋。三眠過後桑樹稀﹐稱來銀繭繅爲絲。山村日午緯車響﹐楡柳陰陰煙火遲。憶昔民間累苛派﹐新絲二月長先賣。近年兒女有完襦﹐急公更足償私債。艱難衣食在農桑﹐年年拜祭馬頭娘。不辭小婦閨中苦﹐願作山龍藻火裳。﹝他手每說飼蠶之苦﹐此用翻案法﹐見閨中女子忠愛有餘。先生補衮之心﹐言中流露矣。﹞○徐俟齋畫芝采蕨歸來日已移﹐寫將三秀寄遙思。秋風滿眼嗟零落﹐巖谷何人和《紫芝》﹖﹝見前民凋謝﹐同志無人也﹐如此才是俟齋身分。﹞☆喬崇烈字無功﹐江南寶應人。康熙丙戍進士﹐官翰林院庶吉士。著有《學齋集》。○悼亡慘目復慘目﹐掩涕入汝房。攬鏡泣孤影﹐撫枕悲殘芳。嫁衣亦已敝﹐繡幕無時張。箜篌遺素壁﹐刀尺緘空箱。種種感故物﹐脈脈想容光。憶汝初歸時﹐盛飾拜姑章。錙銖今何有﹐毀棄坐我窮葉。往余客京師﹐心念第三郎。料知需玩弄﹐買來小銀鐺。封題托鴻羽﹐更著書數行。嗟我寄未到﹐此子先夭殤。汝每持以泣﹐因之汝亦亡。那更復見此﹐能不摧肝腸。﹝末買銀鐺寄歸一段﹐愈瑣屑愈見情眞。﹞○立秋日枕上新涼滌殘暑﹐細雨作秋聲。笛簟初宜夜﹐鰥魚自愴情。艸荒原上冢﹐夢斷驛前更。來日憐兒女﹐單衣補未成。☆徐用葛字壇長﹐江南宿遷人。康熙己丑進士﹐官翰林院侍講。○得何義門太史凶信漢代諸經師﹐一一得傳授。君學謹派別﹐原本初講究。一目下十行﹐毫髮悉穿透。微言洞會﹐善發昔人覆。楮墨鑑古刻﹐滅燭能辧臭。偶逢謔浪虐﹐終得芳潤漱。愛憎不入時﹐鍼石起顚踣。大節尢過人﹐五十終哀疚。門庭絕纖埃﹐廉介無苟就。聽嫌直如弦﹐險道屢顚僕。顚僕不肯回﹐仍糾俗紕繆。欲殺皆庸流﹐吾敢同眾詬。他日念斯人﹐文林應俎豆。﹝義門先生之以直受禍﹐及受禍後﹐仍不攺其直﹐道盡生平﹐須眉畢見矣。如此哀挽﹐可云古道照人。﹞○關峽早行柝響知關峽﹐東方尙未明。蛇紆危壁路﹐雷走大河聲。星落寒燈見﹐沙崩疲馬驚。一夫須設險﹐塞下尙連營。﹝三語煉在危字﹐四語煉在走字。﹞☆張麟書字玉函﹐江南華亭人。康熙己丑進士﹐官翰林院編修。○早梅夢寐難忘姑射姿﹐春山無伴每相思。誰將暖律翻三弄﹐卻遣芳魂逗一枝。淺瀨影疏人小立﹐曲簾香動鳥先知。賞疏不待花如雪﹐好在寒冰未解時。☆繆沅字湘芷﹐江南泰州人。康熙己丑﹐賜進士第三人﹐官至刑部侍郎。著有《余園詩鈔》。○司寇視學楚中﹐延四方名流校閱﹐所得人文﹐極一時之盛﹐楚人爲予稱道之。詩舊入《江左十五子選》中﹐予曾評點﹐後披全稿﹐見半屬朱墨攺易﹐所云「老去漸於詩律細」者耶﹖○王孝子詩丁徭日繁重﹐閭戶多逃亡。文安王氏子﹐飄泊辭故鄕。棄我舊井竈﹐捨我舊耕桑。甘心雜匹耦﹐各自東西翔。故鄕不能歸﹐涕泣淚如雨。一燈何熒熒﹐健婦耆門戶。生兒在𦇤褓﹐日夜尙須乳。兒生未十期﹐兒志如成人。上堂見阿母﹐兒有平生親。兒生不如父﹐兒不如鮮民。阿母爲兒言﹐汝父久埃塵。上天與入地﹐欲見愁無因。孝子聞母言﹐含淚聲酸辛。團復團﹐爲兒授家室。登堂見花燭﹐吞聲哭不得。兒生未識爺﹐何以安枕席。誓辭連理枝﹐永遠事行役。再拜阿母旁﹐泣血ネ顏色。出門何所之﹖惘惘別裏門。長號感行路﹐天地爲之昏。日則望云馳﹐夜則戴星奔。飛篷天末﹐何處尋本根。行行大壑旁﹐僵臥荒祠外。精誠動木石﹐魂魄交冥昧。開門撮老叟﹐夢中與神會。午食見指南﹐莎羹未粗糲。當歸乃隱語﹐不聞附子膾。迆邐入東南﹐山澤形神枯。黃沙蝕顏面﹐瘡痍生肌膚。果然帶山下﹐夢覺逢精廬。佛香飄院落﹐有客蒼髯須。詢知舊鄕裏﹐驚喜立坐偶。尋聲猶識得﹐精神相感孚。父子抱持哭﹐淚落千僧徒。殷勤勸還鄕﹐緇林戒行李。入門見老妻﹐毀顏已暮齒。新婦潔盤餐﹐爲翁具甘旨。至行格天地﹐和气浹鄕裏。髙曾遺矩﹐子孫徧朱紫。至今道旁人﹐齊歌王孝子。﹝胎源於《孔雀東南飛》一章﹐中間夢與神會一段﹐妙在若可解﹐若不可解。﹞○房中詩嬌兒衮師繞案長﹐文如翻水聲瑯瑯。夜堂篝火攤書讀﹐吹落燈花紅簌簌。小者玉頰好眉宇﹐手持梨栗能爾汝。中男依兄坐短檠﹐《毛詩》新讀一半生。山妻椎髻夜操作﹐手弄諸雛共笑樂。頻年蹤迹隨天涯﹐賴汝黽勉能持家。不爲楚相君勿哂﹐與君相偕鹿門隱。﹝孺仲一家﹐可云有道﹐妻子皆得佚樂。司寇非隱人﹐而家庭之樂與孺仲同也。語語用韻﹐兩韻一轉﹐格調得自嘉州。﹞○袁術公路浦前白日昏﹐千重駭浪猶奔騰。袁曹昔時爭戰地﹐秋原尙作黃雲屯。兄弟鬩墻事堪嘆﹐術也仇紹翻結瓚﹐謬算適足羞先公﹐彊云圖讖天所贊。裏謠誰記當塗髙﹐僭號不聞閻象諫。符命之說誠荒唐﹐當車有臂疑螳螂。江淮凍饑士卒死﹐宮中日夜爲荒亡。蛾眉皓齒競害寵﹐馮家小女悲懸梁。山之敗所自致﹐江亭奔竄如亡羊。堆牀十斛僅麥屑﹐一勺入口無蜜漿。當時割據意何取﹐離離滿目悲禾黍。我來袁浦爲弔古﹐老龍晝眠蛟夜舞﹐鯨波蝕盡戰場土。﹝眾尊爲帝﹐而欲奔匈奴以自絕者﹐劉虞也。因當塗髙讖語﹐而欲自稱爲帝者﹐袁術也。漢末羣雄﹐惟術爲至愚至妄﹐身死後妻孥不保﹐亦惟術爲至慘。篇中綜本傳始終言之﹐不漏不支﹐自然中節。﹞○送顧嗣宗返吳門次畱別韻韓孟雲龍日夕依﹐故山猿鶴久相違。人如諸葛眞名士﹐品是江東大布衣。吳地煙嵐應入夢﹐楚天鷗鷺漸忘機。步兵日有蒓鱸思﹐隱語當歸且緩歸。○訪汪鈍翁先生故居山光塔影尙嶙峋﹐遺築丘南野水濱。艸沒垣衣何限感﹐乞花場上弔詩人。﹝乞花場﹐鈍翁先生所居。﹞☆張大受字日容﹐江南嘉定人。康熙己丑進士﹐官翰林院檢討。著有《匠門詩文集》。○先生未第進士時﹐卽已陶成士類。旣入館選﹐汲引尢眾。後有負之者﹐弗與校﹐且若不知也。吳中宏獎風流﹐繼推匠門﹐今沒世已久﹐過其故居者﹐猶想望余風焉。駢語韻語皆淸新獨出﹐披其集如遇其人。○魯肅廟闊達謀吳策﹐幾微保漢心。才輸公瑾捷﹐道契武侯深。夏口帆初上﹐龜山廟至今。靈風吹赤壁﹐城北雨沈沈。﹝肅始迎先主於長阪﹐繼勸吳主召周瑜還﹐與武侯共破曹操﹐後又勸借荊州於劉﹐則肅匪獨忠於吳﹐兼能保漢也。十字中包括無限史事﹐三四申言之。﹞○送顧祿百外孫博識虫魚晰﹐閒吟花艸工。長康三絕擅﹐東野一身窮。老我離思外﹐慈親望眼中﹐榮名眞不朽﹐雲樹隔還東。○慕廬先生還朝交無洛蜀本和衷﹐雅量分明司馬同。常以文章推後輩﹐久將政事托羣公。委蛇晏退裘應敝﹐狼藉髡畱盞莫空。出處古來云變化﹐芳馨誰播史書中﹖﹝韓公得詩﹐答以斷句云「扁舟不怯囊裝薄﹐好語穿來一一殊。吟到交無洛蜀句﹐千秋牙曠賞音孤。」以公中朝孑立﹐不隨黨同﹐詩能得其素心也。三四亦推公足當斯語。﹞○題大臨故宮詞後舊頓荒涼鎖綠茵﹐寶釵雙燕只生塵。眉痕不照長門月﹐臂點曾銷永巷春。百首宮詞王司馬﹐一聲《河滿》孟才人。阿誰尙記華淸恨﹐聽譜《霓裳》淚濕巾。﹝此泛詠故宮也。百首宮詞﹐一聲《河滿》﹐黯然神傷﹐王司馬「司」字﹐可作去聲讀。﹞○睢州謁湯公祠過宋頻登夫子堂﹐傳經應比鄭公鄕。曾遊霽月光風裏﹐早嘆浮雲白日旁。眾母至今歌子產﹐伏龍疇昔起南陽。音容似昨人千載﹐贏得吳民淚溢眶。﹝茂叔襟懷﹐伏龍出處﹐國僑遺愛﹐而不免浮雲之蔽日﹐君子嘆息痛恨於方正不容也。事久論定﹐曲直顯然﹐彼譖人者﹐亦何益而爲此哉﹖﹞○送沈子大赴江西才子秋風淚點多﹐遠行霜曉唱驪歌。三年皮骨空人役﹐千載文章柰命何﹖紫气豫章龍變化﹐靑峯彭蠡雁經過。舊是慷慨《南徵賦》﹐送客都門發已皤。○答袁虎文重遊梁宋訪心知﹐一揖尊前感贈詩。射虎舊誇從李廣﹐鬥鷄今喜逐袁絲。文章白璧元無垢﹐意气靑萍兩不疑。歸到江南最相憶﹐小園風雨對牀時。○呈竹先生四十韻日月懸鴻筆﹐江湖伴釣翁。斯文如一發﹐此老不三公。世潮韋賢相﹐生稱江夏童。異書都默識﹐疑義若披朦。瑚璉珍初待﹐金刀數正終。蘭成終竄谷﹐王粲早飄蓬。寄興滄溟外﹐悲歌燕趙中。揮箋回雪白﹐拍板落花紅。劍拔看天小﹐觴浮覺海空。但隨遊野豕﹐未卜漸逵鴻。當代旁求說﹐盈朝並薦雄。對揚欽學邃﹐拔擢荷恩隆。太白官供奉﹐龍門史折衷。掄才弘鐵网﹐校藝試靑銅。書卷裝歸橐﹐神仙近法宮。騎將天廏駿﹐捧出禦書虹。自此期調鼎﹐無端怨失弓。歸來操翰墨﹐吟笑脫樊籠。區舫波還泛﹐書亭日久烘。聖經羅象緯﹐物理析魚虫。注地酈元似﹐論詩蕭統同。采飛神每助﹐斤運帝無功。鳳小能翔漢﹐蘭摧莫叫穹。暮年餘痛哭﹐篤志益明聰。鹿引晨穿屐﹐龍聽夕倚篷。門生輿請舁﹐朝士刺求通。斯畫珊瑚缺﹐邕文金帛充。共知占蔚豹﹐仍望載非熊。小子勞鉆仰﹐先生發覆蒙。逢人憐抱璞﹐知己撫炊桐。再謁鴛湖曲﹐髙淡桂樹叢。森森開武庫﹐藹藹挹春風。世路誰輕薄﹐耆儒只困窮。養心欣事簡﹐糊口幸年丰。裏芝徒采﹐春卿爵可崇。人情畱朴拙﹐天气值和融。三歲依門下﹐千秋嘆道東。經營慚小技﹐雕斫冀良工。廣樂陳鞀鼓﹐凡民警聵聾。升堂私有願﹐陶冶及纖洪。﹝先敍門第﹐次敍學術﹐次敍榮遇﹐次敍被讒放歸﹐次敍膝前夭折﹐次敍成就後學﹐而以己之就正有道終焉。隊仗工整﹐琢句淸新﹐視杜陵較薄﹐元﹑白較厚﹐長律中推髙格矣。﹞○題徐大臨湖鄕小景鳥背嵐光過夕汀﹐碎萍魚唼水花腥。靑山一角湖三面﹐記是塘西乙未亭。﹝七言絕句﹐唐人以神韻勝﹐宋人以淸新勝﹐此宋體中最髙者。﹞○山居愛看支硎一角山﹐何妨身臥薜蘿間。峯頭片片秋云白﹐不礙虛亭鶴往還。○淸流道中梅花駐馬淸流香气吹﹐東風漸近落花時。可憐躑躅關山路﹐才見江南第一枝。☆惠士奇字仲孺﹐江南吳縣人。康熙己丑進士﹐官至翰林院侍讀學士。著有《半農人詩》。○半農少卽篤志經史﹐而於經學尢深﹐著有《易說》《春秋說》《禮說》《大學說》等書﹐皆晚年論定者。視學廣南﹐以通經術爲先務﹐空疏舊習﹐爲之一變。操行之潔﹐比於白圭﹑《振鷺》﹐廣南前此未嘗有也。身後祀於韓山﹐配食昌黎韓子﹐至今屍祝之。詩近唐人﹐以自然爲宗﹐視研溪先生家學﹐各有所得。○除夕寫懷持門賴健婦﹐頗憶盆孟光。今夕復何夕﹐洗手調羹湯。辛盤與椒酒﹐一一親排當。夜半理梳裹﹐燈前事晨妝。君姑尙未起﹐雞鳴候髙堂。﹝A15W﹞﹝A15W﹞偕先後﹐雜鳴珩璜。我亦夢到家﹐身侍阿母旁。烏啼忽警覺﹐仍在天一方。夢回思往事﹐石闕空銜悲。緬惟遭喪日﹐事遠尙可追。先君昔遷謫﹐家細不得隨。二載密雲尹﹐溘然遂長違。時余行未至﹐伯兄適南歸。飯含未及視﹐安用有子爲﹖一棺尙寄旅﹐僻在城南陲。遙憶今夜奠﹐紙錢風吹灰。吾聞古喪禮﹐未葬不釋。念此痛欲絕﹐有如刺心錐。哀歌不成曲﹐我唱和者誰。﹝二章發乎至性﹐不以辭句爲工。﹞○坐月酬鄭﹝釒式﹞見懷之作明月上西軒﹐流光照積雪。開軒一長望﹐皎皎千里潔。佳人怨遙夜﹐起坐彈金屑。爲我操《孤鸞》﹐悵然感離別。相思報瑤華﹐無使音塵絕。○牧童詞溪水碧﹐溪上牧童靑篛笠。烏犍斜系柳陰中﹐藉艸臥吹三孔笛。橫鞭還過飲牛亭﹐亭邊撲撲飛牛虻。雀兒鼓翅蝦蟆跳﹐陂塘水滿齊牛腰。歸來仍放靑山郭﹐遠樹仟仟煙漠漠。日暮聞歌不見人﹐隔林月下敲牛角。﹝連下三章﹐皆張﹑王體中最雅潔者。﹞○簇蠶詞麥風細﹐蠶眠地。桑葉殘﹐蠶上山。蠶房漸覺侵微暑﹐乍暄還暖愁煞汝。朝熱燻籠夜點燈﹐竊脂驅雀貓捕鼠。一日茸茸粉絮結﹐兩日堆堆白於雪。三日團團論斗盛﹐小婦量來大婦稱。繰出新絲付機杼﹐織成十樣花紋綾。君不見繭稅年年充國課﹐浴蠶娘子常衣布。樵客行春山暮﹐山花吹滿樵人路。平原淺艸連天遠﹐樵風初起樵雲捲。數聲樵唱出林間﹐夜夜歸來擔頭滿。曉上陰崖逢月黑﹐前溪虎去猶畱迹。昨宵山水漂人家﹐失卻澗邊磨斧石。伐木當伐檀﹐刈薪當刈蘭。刈蘭爲佩檀爲輻﹐免使年年老空谷。○田家行二月靑虫初化蝶﹐三月紅蠶欲斷葉。桑楡門巷綠陰成﹐四月家家繅白雪。屋邊豆苗垂宛宛﹐雁齒叢長雀梅短。道中歷亂蝦蟆衣。昨夜風來牛迹滿。竹雞啼罷楚鳩語﹐十日田家九日雨。平旦開門看天色﹐聲聲老扈催收麥。日出腰鐮向隴頭﹐桑間驚起黃離畱。○送蔣樹存之官餘慶憶昔識君年弱冠﹐風流文酒長耽玩。無事頻過交翠堂﹐觥籌往往行無算。二月山塘柳色靑﹐玉簫金管醉中聽。可憐明月初三夜﹐最憶春風第一亭。沈沈玉漏鳴街鼓﹐寂寂春陰月停午。燈前一曲《柘枝》新﹐小玉ェェ踏筵舞。雲散花殘事已空﹐秦淮水榭又相逢。三條共剪深更燭﹐五夜同聽鎖院鐘。數載飄零不相見﹐去年忽睹云卿面。待詔吾畱金馬門﹐修書君上南燻殿。只今天子急循良﹐莫恨天涯道路長。烏撒白苗生似鹿﹐畬丁溪子狠如羊。邊氓正欲煩君撫﹐況有君家《理縣譜》。九溪斜繞葛蠻司﹐十洞遙連金竹府。不知握手在何年﹐離別今朝倍黯然。待爾歸來尋舊約﹐月明重泛虎丘船。﹝寫離合聚散情事﹐可入管弦。○《理縣譜》﹐系傅琰父子作令事﹐事見《南史》﹐此應借用。﹞○送陳秋田先生之官長寧善捲洞裏咀丹客﹐玉液朝朝煉精魄。偶然作吏山水邦﹐衣裳猶帶雲霞色。昔年曾到瘴江濱﹐布襪靑鞋萬里身。邑裏時逢烏戶﹐居民半是馬畱人。今年仍往西南徼﹐路遠健鷹飛不到。劍閣回看北向云﹐石門遙指南徵道。知君才似寇巴東﹐莫嘆生涯類轉蓬。登棧人行紅樹杪﹐隔溪猿嘯白雲中。平林芳艸萋萋綠﹐從此連綿到西蜀。月上峨嵋一片秋﹐煙銷巴水三回曲。瀘川渺渺夕陽低﹐更在瀘川西復西。遙想訟庭春寂寂﹐海棠花發杜鵑啼。○張文獻公廟海燕辭巢日﹐何曾巒舊痕。南州一麾去﹐北闕幾人存。蕃將頻蒙寵﹐胡雛竟負恩。淒涼《謫仙怨》﹐空向曲中論。﹝自注﹕《劇談錄》﹕「玄宗幸蜀次駱谷﹐下馬望長安﹐嗚咽流涕﹐謂髙力士曰﹕吾用九齡之言﹐不至此。因上馬索長笛吹之。有司旋錄成譜﹐名《謫仙怨》。」○卽少陵所云「受諫無今日﹐臨危憶古人」也。公歸南州而李林甫﹑牛仙客用事矣。北闕尙得有人乎﹖「幾人存」婉言之也。﹞○廣州十二月書懷風物娛遊子﹐孤懷彊自寬。鷓鴣知歲暮﹐鸚鵡訴冬寒。山上飛鳴好﹐樊中飲啄安。可憐珠樹鳥﹐無地避金丸。﹝自注﹕《酉陽雜俎》﹕鷓鴣正月一飛﹐至十二月十二起。《新唐書》﹕林邑獻鸚鵡﹐數訴寒﹐詔還之。○寫飛鳥卽自抒懷抱。﹞○姑胥臺懷古五道通諸郡﹐三江繞故都。白猿終霸越﹐黑犬竟亡吳。人去空芳艸﹐春來長綠蕪。蕭蕭楊柳岸﹐愁殺夜啼烏。﹝黑犬及下章公孫聖事﹐俱見《越絕書》。﹞好上三臺望﹐還從九曲行。可憐文種水﹐猶抱伍胥城。風雨松際暗﹐煙波笠澤淸。公孫今在否﹐寂寞久無聲。﹝自注﹕公孫聖曰「我死﹐當使後世有聲響。」及吳亡﹐三呼三應。﹞○題座主安溪相國紀伯父葆甫先生破賊詩後孤城鼓角四山聞﹐刁鬥聲中五夜分。獨領數人探虎穴﹐何如一鶻入鴉羣。靑袍不攺儒生服﹐白馬偏成上將勛。萬丈峯頭余故壘﹐千秋猶說李摩云。李罕之攻破摩雲山﹐樹柵其上﹐時人呼爲李摩云。﹝李罕之攻破摩雲山﹐樹柵其上﹐時人呼爲李摩云﹐見《五代史》。﹞○送徐亮直編修奉使琉球海神擎日映波紅﹐此去扶桑直向東。鯨眼常明無月夜﹐鱟身能使不帆風。天書捧到恩應渥﹐唐帕傳來語盡通。﹝自注﹕唐帕﹐譯者之名。﹞想見中山迎使節﹐踏歌齊擁紫髯翁。﹝「煙開鰲背千里黑﹐日射鯨波萬頃金」﹐三四語足與相敵。﹞☆張照字得天﹐江南華亭人。康熙己丑進士﹐官至刑部尙書﹐謚文敏。○文敏性地髙明﹐通釋氏教﹐所作左磕右觸﹐皆禪語也。予未諳禪理﹐仍取主性情﹑葉風雅者。○觀海境界眞無兩﹐聊爲物外觀。乾坤浮一气﹐今古浸雙丸。野鳥飛難過﹐眞仙望亦寒。人間白少傅﹐髙詠《海漫漫》。﹝乾坤十字﹐本魏武﹑東坡句意熔而成詩﹐可以壓倒一切。﹞○蓬萊蓬萊山下水橫波﹐流入銀灣隔翠蛾。天上星辰歡會少﹐壺中日月別離多。鸞驚香夢紅蘭笑﹐花帶愁痕靑鳥歌。昨日子登傳敕去﹐一時齊羨下天河。﹝此卽悼亡之作﹐以李義山體行之﹐不使人一覽而得。﹞○悼亡邊關暑夕冷於秋﹐孤鵲驚飛別樹頭。此夜萬家明月裏﹐幾家思婦獨登樓。☆秦道然字洛生﹐江南無錫人。康熙己丑進士﹐官翰林院編修。著有《泉南山人存稿》。○前明髙忠憲﹑歸季思二公詩理足於中﹐不假修飾﹐得陶公一脈。泉南先生亦然﹐無理語﹐有理趣﹐別乎白沙﹑定山流派。彼求工詞句與說理入腐者﹐均不知其品之髙也。能讀陶詩者﹐欣然遇之。○山居詩山齋寂寂﹐玄鳥初來。春風融融﹐林花乍開。共二三子﹐撫景銜杯。從容詠歌﹐吾師點哉﹗﹝自寫天機﹐人力不與。﹞○靜坐吟我愛山中坐﹐白雲來無時﹐垂天自靄靄﹐歸山亦徐徐。靑松千歲姿﹐天矯榦霄枝。捨此下棲鳥﹐營營竟安之﹖超然無懷世﹐日夕心劉怡。我愛水邊坐﹐照我遺世情。周流𨿽不居﹐瑩澈全其眞。蒲蘆依渚碧﹐杜若方春榮。波間雙白鷗﹐游泳不復驚。髙天云影淨﹐相對同涵淸。○夏日閒居何以娛水日﹐對景常忘言。棲遲詎非計﹐造物與我閒。碧艸長庭除﹐珍禽息樹間。微風生秋意﹐雨气在遠山。良友欣然來﹐小酌俱陶然。柴門月色裏﹐相送溪橋邊。○春日月坡初成湖幹月無際﹐月坡先得之。山人倚杖間﹐坡上月到時。逝者不可畱﹐明月常如玆。田夫荷鋤歸﹐漁舟亦來斯。笑言堤柳畔﹐誰云不相知﹖仰觀天宇空﹐不礙浮雲馳。﹝千川同一月﹐耽寂亦成私。撫景時有得﹐古人吾所思。千川同一月﹐化機之大公也。若寂守一川﹐渭惟此川有月﹐則私矣。此吾儒與釋之別。﹞○湖上閒居友人適至昔人感離羣﹐吾亦念吾友。片帆湖上來﹐扁舟系堤柳。呼童掃三徑﹐欣欣競奔走。淸言味道腴﹐庶慰別來久。相期在千載﹐聚散亦何有。結契不同方﹐合並亦非偶。載歌《伐木》章﹐眞气滿戶牖。○韜光靜坐一涉山水趣﹐所得常有餘。況玆禪境寂﹐更值三春初。嵐光照幾榻﹐花气盈庭除。忽聆淸馨音﹐頓覺塵迹疏﹐先聖言淵淵﹐瞿曇說如如。門庭別疑似﹐當別靜與虛。欲識道味腴﹐莫厭山中居。﹝從釋教引入吾儒﹐儒教主靜﹐釋教主虛﹐靜能生動﹐虛不能生實也。靜與虛判然﹐卽公與私判然。﹞○詠史六籍委秦焰﹐聖學棄榛叢。董子乃崛興﹐遺經究始終。不沿縱橫流﹐不將枝葉窮。精心契先聖﹐髙文發羣蒙。譬如剝復間﹐微陽生窮冬。譬如百世系﹐一綫傳其宗。孟氏醇平醇﹐繼之則有公。何爲昌黎書﹐乃稱軻與雄。﹝昌黎亦指揚氏之疵而輒稱之者﹐溺於辭章之學也﹐此能明道脈之正。﹞○偶作文章從何生﹐其道本自然。中天列象緯﹐川嶽蒸雲煙。風來水生波﹐春至花自鮮。人心何所有﹐出之則綿綿。悟此無文意﹐至文乃生焉。嗤嗤誇毗子﹐綺麗徒爭妍。○老境天運日推遷﹐人生有大分。隆冬百虫蟄﹐分耳非爲困。老年精力衰﹐聰明安所騁。冥心了無怍﹐無怍乃無悶。☆李紱字巨來﹐江西臨川人。康熙己丑進士﹐官至戶部尙書。著有《穆堂初集》。○穆堂來吳﹐問字於匠門﹐而學問各有所得﹐匠門主溫雅﹐穆堂主闊大也。詩品不加修飾﹐亦復自見風標。○夏至日滎澤渡黃河日車方北至﹐我馬獨南行。廣武風猶壯﹐黃河浪不平。澄淸誰攬轡﹐憑弔漫沾纓。前路雄關近﹐﹝平靖關。﹞當年駐重兵。○秋山學圃爲張韋齋明府題莊舄經春只越吟﹐萊根滋味憶山林。夕陽千樹鳥聲寂﹐涼月一庭花影深。堵波原難作宅﹐磨兜堅已自題箴。惟餘結習殘書在﹐窺見羲皇以上心。﹝韋齋﹐匠門弟也。識穆堂於未遇時﹐去官後﹐暫畱江右佛寺﹐穆堂作詩贈之。﹞○驛南鋪不寐艸舍摧頹早戒更﹐旅人靜夜倍淒淸。沈沈戍鼓樓頭動﹐宛宛參旗天半橫。短桀一空雞絕唱﹐敗槽百嚙馬多聲。十年夢想公車路﹐支枕連宵白髮生。﹝荒驛情事﹐身親其境者能言之。﹞☆方式濟字沃園﹐江南桐城人。康熙己丑進士﹐官中書舍人。○中翰隨考梟宗水部居塞上﹐。服勤左右﹐以慰晨昏﹐著《五經一得》﹐書未成而卒。詩格淸眞﹐樂府尢矯然拔俗。漳浦蔡文勤謂其秀骨獨異﹐淸音自遠﹐誠定評也。後以子問亭宮保貴﹐贈如其官。○遠行曲結束語童僕﹐雞鳴看天曙。辭我鄕裏親﹐曳屨出門去。出門口無言﹐寸心煎百慮。請取囊中琴﹐暫坐理弦柱。一彈示知音﹐音新知者故。人情戀鄕井﹐冰霜況歲暮。此身值賤貧﹐焉能樂完聚﹖嶺髙猿墜﹐水急蛟龍怒。行行將何之﹐白日沙飛路。﹝此卽省親出門﹐別鄰里親交而作。﹞○鐵五送至蒲河賦別勞骨不遑席﹐脂車迫東馳。晴日照大野﹐去去從此辭。相送蒲河陰﹐感激潛酸嘶。戀景重須臾﹐念當生別離。我有數行淚﹐欲墮還自持。死化桑下蠶﹐吐君衣上絲。生同比翼鳥﹐夜夜長相思。生死如浮雲﹐素交山不移。○八月十七日霜土牀入夜气﹐骨冷火不濕。起視手種花﹐委僕墻籬根。早霜才一夕﹐不緩須臾恩。窮邊無林柯﹐後凋誰與言。柔條愛戕伐﹐悼惜同蘭蓀。回憶故鄕暖﹐萬里傷徵魂。﹝窮邊十字﹐見投竄荒遠﹐𨿽抱後凋之節﹐人誰知者﹖可以悲其志矣。﹞○護菊盆菊瘦亦花﹐尺莖綴錢小。荒地苦栽培﹐彊說顏色好。種從鄰圃移﹐南階漑昏曉。八月藏戶牖﹐扶護費探討。而胡傲霜姿﹐翻畏寒霜早。人實累此花﹐使汝隨邊艸。﹝人實累花﹐怨而不怒。﹞○掃地抱帚倚戶立﹐寒風吹衣巾。淩晨汲土井﹐灑掃庭陔塵。掃塵不掃雪﹐畱取寒意眞。棄帚出門望﹐邊塵浩無垠。俯視穢艸積﹐仰見黃雲昏﹐放廢敢晏安﹐勞力淸心神。彊煉未死骨﹐涸水潛窮鱗。家破散如雨﹐一僕隨徵輪。偶效胼胝力﹐顏詡辛勤。萬里親童奴﹐傲惰誰能嗔。○采萱曉起望術阡﹐萱花盈古道。采萱欲忘憂﹐佩之轉紛擾。豈有壯士懷﹐聽命寸莖艸﹗勿謂百年短﹐計日不爲少。憂更多於日﹐忽忽憂中老。蕙ぇ化爲茅﹐勿嘆秋風早。﹝人能自立﹐𨿽處憂患不傷品節﹐倘荃蕙化茅﹐卽日受和風﹐亦何益之有哉﹖﹞○蜀錦曲蜀錦機長越羅短﹐繡出鴛鴦春水暖。姊妹綺年俱遣嫁﹐空閨寂處蘭膏卸。女貞擇對師孟光﹐依然操作紉蘭攘。藏有天孫五色綫﹐鮮明巧奪云錦章﹐願縫堯衣與舜裳。﹝借貞女縫紉傳出山甫補衮意﹐忠愛之思﹐藹然言下。﹞○城上烏揚州城上烏﹐傍晚城樓歇。蔽日飛啞啞﹐天光乍明滅。揚州極盛推前朝﹐珠簾畫閣聞吹簫。香塵細碾朝復暮﹐平山迆邐連紅橋。一夜神兵渡淮水﹐炮聲震動無堅壘。血濺孤臣舊戰衣﹐降旗不見城頭起﹐雨濕沙靑鬼晝哭﹐至少丰艸埋遺鏃。饑烏不識太平年﹐猶想城頭啄人肉。﹝因神兵之速﹐顯閣部之忠﹐血濺孤臣一聯﹐眞覺摸之有稜﹐鞭之見血。﹞○隴頭水河水濁﹐江水淸。妾似隴頭水﹐淸濁自分明。昔爲田家女﹐擇婿嫁邊吏。田夫入城不隔宿﹐邊吏年年在邊地。聞道梁州新破虜﹐惇煌已入中朝土。戍卒受賞官封侯﹐血裹冰霜凝繡斧。主將笑擁雙嬋娟﹐箏琶夜醉穹廬眠。橫塘水接隴頭去﹐送妾雙淚流君前。﹝「田夫入城不隔宿」﹐俚俗語﹐轉與古樂府近。﹞○題遂安鄒廣文效忠圖遂安城﹐大如斗。賊兵來﹐縣官走。儒官罵賊賊縛肘﹐乘機遁出豺狼口。集眾擊賊梃在手﹐妖星一掃寧雞狗。賊伏莽﹐去還來。城門火﹐棲烏哀。登碑矢石驅風雷﹐狂氛惡霧層層開。釋重圍﹐士民喜。歸我絳紗帷﹐理我舊書史。孤忠未顯微官死﹐當年佐陣兒折齒﹐兒今抱圖獻天子。﹝音節詳明﹐忘其爲酬應之作。﹞○送朱鹿田之任蜀中天入萬峯攢﹐羊腸路屈盤。黃巾追往事﹐朱邑幸之官。復業民無幾﹐催科政待寬。從今行蜀道﹐歌唱不知難。○法塔哈門﹝自注﹕奉天以北第二關﹐過稽林百八十里。﹞山口嚴扃月照營﹐等閒客過待雞鳴。此身已在重邊外﹐不怕《陽關》第四聲。☆呂謙恆字天益﹐河南新安人。康熙己丑進士﹐官至光祿卿。○光祿詩烹煉﹐兄元素司農詩古雅﹐新安二呂並重於時。○望嶽馬首三峯近﹐林端萬壑封。靑天回落雁﹐赤日抱蒼龍。玉女時吹笛﹐仙人此種松。罡風何處斷﹐忽聽九霄鐘。﹝起二十字雄渾蒼堅﹐華嶽已落我手﹐通體只是望﹐不是聾﹐此作家本事。﹞○西鄕對月纖月照闌干﹐愁心夜獨看。光流千嶂動﹐影入萬松寒。銀漢何淸淺﹐金波自渺漫。臨風旋起舞﹐烏鵲過林端。○寧鄕道中奔峭時相引﹐盤回勢屢遷。雪峯藏白日﹐雲谷束靑天。路轉啼猿裏﹐人行飛鳥邊。懸車頻度險。回首失三泉。﹝自注﹕三泉﹐地名。○藏字﹑束字﹐極捶煉之功。﹞○望吳嶽呈王使君擬山吳嶽髙寒蔽蜀門﹐巡檐望肅心魂。地形近接關山脈﹐禮秩遙同太華尊。眾壑云雷生白晝﹐中峯星宿落黃昏。淩風欲躡王喬舄﹐玉粒丹砂信可捫。﹝五六語總經捶煉而出﹐故能字字奇警。﹞○送澤州相國予告歸裏元老承恩帝裏回﹐奏書三上曰兪哉。丹心寧恝蒼生望﹐白髮方看綠野開。綸閣有章光日月﹐巖城無地起樓臺。他時天語還存問﹐沁水遙瞻佳气來。﹝五語表其奏疏光明﹐賢於孔光削艸之媚﹐六語表其持躬潔白﹐同於寇萊公行己之淸﹐「有官居鼎鼎﹐無地起樓臺」﹐魏野呈萊公語也。﹞○登岱煙嵐雪瀑見鴻蒙﹐閶闔平分一气中。身倚靑蒼巖壑迥﹐目窮雲水海天空。雞鳴半夜騰潮日﹐鐘落層霄響澗風。七十二君勞想象﹐盤回輦路望あだ。☆方覲字近雯﹐江南江都人。康熙己丑進士﹐官陜西布政使。○定興縣謁楊忠湣祠倔彊楊員外﹐鄕閭尙有光。何須冠獬豸﹐直欲問豺狼。伏差無補﹐當車肯自量。荒祠臨野水﹐肅拜奠椒漿。﹝忠湣本無言責﹐而欲爲國除姦﹐置死生於度外也。三四擲地有聲。﹞○送正觀三年不見故山秋﹐一枕西風萬里愁。已識關中遷大姓﹐誰知天際有歸舟。飄零節候驚黃葉﹐浩蕩煙波想白鷗。行到江南堪下淚﹐暮云衰艸滿汀洲。﹝正觀戍塞外﹐間歲歸裏省親﹐方伯於北地送之﹐送其暫歸也。玩詩意自明。﹞○七夕佳時臥病更添愁﹐枕簟涼生覺早秋。藎篋盡教塵网徧﹐三年不上曝衣樓。﹝佳節悼亡﹐倍難爲懷。予作《七夕辭》亦有句云「只有生離無死別﹐果然天上勝人間。」同此感也。﹞○子規啼平羌江口江水淸﹐峨嵋山頭山月明。江樓望月人未寢﹐腸斷子規啼一聲。☆吳翊字振西﹐江南太倉人﹐康熙己丑進士﹐著有《樂園集》。○振西系梅村族孫﹐爲諸生時﹐學使者試必第一﹐試牘傳播﹐幾於紙貴﹐未嘗以詩鳴也。今搜覽遺集﹐不必刻求勝人﹐而古今體安和妥適﹐才人學人兩者兼之﹐梅村之流風遠矣○西山探梅虎山橋頭太湖曲﹐花爲銀海山爲玉。湖鄕歲判梅花租﹐花開便抵湖田熟。我來系艇南溪邊﹐晴空無雨山無煙。只有白雲三十里﹐模糊隔斷山中天。筍輿側入似無路﹐矮籬窄徑相回旋。粘衣不嫌花霧重﹐壓帽更愛花枝偏。前迎後送來遠所﹐豁眼倏上山之巓。慰斗巖邊路幽仄﹐長旗嶺外連西磧。十家五家無別種﹐千樹萬樹同一色。微分螺黛嶂橫靑﹐遙奪琉璃波湧白。出林更上蓮花臺﹐枝枝玉葉當門開。一擲凡軀眾香國﹐十年面目慚塵埃。使君仙尉如可喚﹐芳魂古魄何悠哉﹖梅花不老靑山在﹐姓名淸絕畱蒼崖。吳儂愛花乏花趣﹐但貪狂賞慳淸句。寒花謝客似有言﹐好勸幽人爲少駐。﹝舉西山全勝言之﹐誦其詩﹐可當臥遊矣。使君﹐晉靑州刺史郁泰玄葬於此山。仙尉﹐但傳鄧姓﹐不詳其名。﹞○洞庭山館呈司寇東海公二首廿載鴻文典集賢﹐還鄕仍續石渠編。暫伸謝傅登山誌﹐較勝溫公在洛年。嶽讀遺經搜禹穴﹐金鑾舊記錄《吳船》。須知玉局閒居士﹐元是蓬瀛第一仙。﹝健庵司寇去官後﹐奉詔開書局於洞庭東山﹐準司馬相公修《資治通鑑》之例﹐蓋異數也。書系《一統志》﹐故有嶽瀆遺經﹑金鑾舊記云云。﹞錦堂恩詔許歸休﹐妙選賓僚佐校讎。江左文章分史局﹐山中宰相起經樓。詩豪酒敵皆登座﹐野老溪僧亦伴遊。笑引韓門窮賈島﹐放吟同上碧峯頭。○新燕歸飛已逼柳毿毿﹐盧女金堂到自諳。故國無心拋海外﹐春風有主憶江南。花融泥軟新相得﹐隼忌鷹猜舊不堪。近識朝元消息否﹐珠簾零落幾回探。﹝語語注意新字﹐卻又泯然無迹。﹞○謁範文正公祠慶曆推英傑﹐龍圖景大賢。少思天下任﹐老至四夷傳。燻徳吳風外﹐徵文洛學前。人師眞百世﹐社祀遷千年。緬昔孤如綆﹐登朝直似弦。垂簾誡宮閫﹐專柄斥樞銓。奮舌天心正﹐膚黨議偏。賜環仍待制﹐鑰又從邊。地辟橫山壘﹐師承好水川。靈胸羅甲盾﹐蕃落靖戈。卒踐三臺重﹐終持十事堅。志伸恢舊典﹐遇短謝時權。育士開黌序﹐收宗設義阡。一莊風自古﹐五世澤猶延。祠額咸淳創﹐碑銘至正鐫。蒸嘗歆格遠﹐榱桷塗鮮﹐捨菜羞藻﹐翻經謁幾筵。衣冠標正大﹐鐘鼓震愚顓。長白書堂錄﹐天章館閣編。萬言何慷慨﹐六籍本搜研。要識爲梁棟﹐須從忍粥飠。名髙遷謫裏﹐憂極治平先。忠孝還詒子﹐精誠儼在天。蘇胡開禮樂﹐﹝自注﹕公延胡安定教授古學。﹞夔契詠詩篇。﹝自注﹕見《慶曆聖徳詩》。﹞舊宅寒松偃﹐亭園老杏妍。披圖一回首﹐古色照蒼然。﹝不遺本傳﹐而於被謗夏竦﹑鎭靖西夏著意言之﹐末歸到斷薤劃粥﹐先天下憂﹐見士當勵志窮居﹐不求溫飽也。篇法﹑句法﹐皆苦心營構而成。﹞☆張景崧字嶽維﹐江南吳縣人。康熙己丑進士﹐官樂亭知縣。著有《鍛亭詩稿》﹐○鍛亭學詩於葉橫山先生﹐稱入室弟子﹐論詩以鮮新明麗爲主﹐謂與其爲假王﹑孟﹐不如爲淺溫﹑李﹐以王﹑孟可僞爲﹐溫﹑李不易僞爲。嘗以詩呈王新城尙書﹐新城比之韓門張籍﹐人服其允。○弄潮兒歌錢塘江上弄潮兒﹐放船拉槳乘流澌。短布單衫不蓋膝﹐科頭跣足暄朝曦。自言大父官藍田﹐堆金不計萬與千。阿侯年少邯鄲俠﹐貂衣駿馬珊瑚鞭。兒年七八掌上珠﹐逢人稱是千里駒﹐雙鬟左右列屏障﹐不教風著千金軀。大僚特疏上天子﹐克剝脂膏飾羅綺。坐辭華屋入囹圄﹐一家夜哭長安市。當時珠履客三千﹐至今漂泊誰堪倚﹖洪濤江上髙於天﹐性命換得靑銅錢。﹝豪華如電不可恃﹐東升紅日西山巓。豪華子弟讀之﹐恐面熱內慚﹐汗出而食不下咽也。或恐子弟並不能讀﹐柰何﹖○子孫性命換錢﹐由祖父克剝脂膏所致﹐居官者盍一思之。﹞○京口身外茫無際﹐橫江老雁秋。芙蓉皆別思﹐風雨獨歸舟。斷岸隨煙合﹐奇巒破浪浮。自從南北限﹐萬古逐東流。○和途中卽事韻限髙字愁起疲驢背﹐吟聲入楚《騷》。江湖縈別夢﹐風雨戀徵袍。驛艸秋先歇﹐邊云晚更髙。時平多設險﹐旅夜看《龍韜》。﹝「邊云」五字髙渾。﹞○餞雁數聲哀怨客樓聞﹐九月相逢三月分。繒繳伺多難避地﹐關山歷盡悵孤羣。離腸曲曲湘潭水﹐行色重重楚峽云。此去豈無畱別字﹐一行空際自成文。○晚渡平望湖同舟話舊稻梁謀已拙耕耘﹐越水吳山逐雁羣。細雨殘鐘荒驛夢﹐斜陽衰艸故人墳。空江鴉散遙衝霧﹐絕樵歸盡躡雲。吟得小詩畱蠹篋﹐也當麟閣記殊勛。﹝晚唐神韻。○鍛亭嘗戲詠《甘庶丞相》有句云「是長樂老焉知苦﹐非讀書人終欠酸。」可云工巧﹐因題纖小﹐故不錄全詩。﹞☆蔣仁錫字靜山﹐順天大興人。康熙己丑進士。○唐諫議劉ナ只手恩扶皇運傾﹐《春秋三傳》論縱橫。生前不售鋤姦志﹐地下何慚諫議名。惡稔北司威正煽﹐冤銜南國恨難平。﹝自注﹕ナ爲宦者所惡﹐貶柳州司戶參軍﹐卒於貶所。﹞玉溪爲寫《招魂》句﹐湓浦書來愴客情。﹝ナ身後﹐對策之言皆驗﹐因贈諫議大夫﹐故有地下何慚之句﹐所謂他日請念者此也。﹞☆王時憲字若千﹐江南太倉人。康熙己丑進士。官翰林院庶吉士。著有《性影集》。○蕭山毛氏詩序極誇其擬《十九首》﹑擬陶﹑擬杜﹑擬元﹑白﹑蘇﹑陸等作﹐然摹其體而未傳其眞也。愚所取者﹐轉在自出新意之篇。○寄贈麓臺用杜戲題王宰畫山水圖歌韻潑墨生寒云﹐落筆成奇石。人間藏┑求之迫﹐天家亦欲觀眞迹。遙知奉敕寫幽林﹐風雨驚飛殿廷壁。舊傳家學婁江東﹐丹靑妙手神明通﹐興到筆健如遊龍。嶽嶽給諫素鯁直﹐大有古之諍臣風。閭閻疾苦莫可比﹐遠隔君門萬千里。應詔定繪《豳風圖》﹐不徒皴染閒山水。﹝題《山水圖》﹐諷其繪畫《豳風》﹐上陳閭閻疾苦﹐得因事立言之體。﹞○舟中遣興四十日來誰地主﹐二千里外客天涯。靑山兩岸尋詩路﹐黃葉孤村賣酒家。鼓有聲過蟹捨﹐使帆無際失鷗沙。前途遙指蒼茫處﹐黃鵠磯邊正晚霞。○旅捨感懷侯門縱可曳長裾﹐懶癖偏安水竹居。臺畔空傳收駿骨﹐肆間敢望活枯魚。鬢將如鶴頻看鏡﹐松欲成龍尙著書。百尺樓頭且髙臥﹐陳登豪气未全除。﹝太史爲顓庵相國從父行﹐成名時﹐年已老矣。玩五六語﹐見其老而勤學。﹞☆黎志遠字寧先﹐福建長汀人﹐康熙己丑進士﹐官至京兆尹。○禮執客鄂城用和巨來韻見貽事牽未報漢陽舟次次韻寄答離羣劇調饑﹐晤言暫濡沫。方快鄂城遊﹐倏有瀟湘別。論文期摘瑕﹐求友惟攻闕。古風不可回﹐時頗笑迂闊。長江撼坤浮﹐ぎ窗敝天豁。晚月升虛無﹐夕霞爛披列。低昂漁子舟﹐參差渡人筏。顧我自夷猶﹐嘯歌爲誰發﹖徵夫出王城﹐九玩團團月。人事俄是非﹐宦途遽得失。夙懷經世心﹐詎可違前轍。飛鴻向長沙﹐沙渚何當歇。吾愛武昌山﹐遲君理布襪。載收玉與瑉﹐慧珠照澄澈。﹝運旋轉於無痕之中﹐善學《選》體。﹞○泊陳家灣睹山石奇秀遲客舟同登不至日暝獨遊未窮其勝。殷殷紅樹村﹐漫漫白沙堰﹐深叢切秋禽﹐修竹翳長阪。奇境在幽遐﹐神工啟關楗。泛灩鯨波搖﹐跳躍龍遊宛。玲瓏變繩墨﹐疊皺若違反。蘭舟不卽來﹐臨淵奚繾綣。薄暮遲客心﹐篷窗聊息偃。侵宵杖策行﹐焉得窮其閫。云寒月色深﹐漁靜江光遠。嗟予事行役﹐徒爾登眺晚。﹝玲瓏就一處言﹐合眾玲瓏言之﹐則變繩墨矣﹐粗心遊山者﹐不知其妙。﹞●卷二十三☆王世琛字寶傳﹐江南長洲人。康熙壬辰賜進士第一人﹐官至侍讀學士。○登樓萬里辭吳會﹐經年滯越舟。兩行鄕國淚﹐獨上海山樓。颶母威難近﹐蠻云瘴不收。炎荒非我土﹐何事愛南遊﹖○英州道中寄大兄江岸艸萋萋﹐愁懸落日低。天涯兩兄弟﹐客路各東西。眠食知何似﹐音書莫懶題。遙憐端水上﹐惟聽子規啼。○靈山峽瘴鎖雙峯合﹐江穿一綫通。崩崖飛颶母﹐落日嘯猿公。林暗蒼梧雨﹐波翻海風。朝朝啼杜宇﹐蕭琴似巴東。﹝連上二首穩順淸朗﹐似《極玄》《又玄》風格。﹞○題晝三照邊艸初枯獵馬肥﹐甲光照日散金微。健兒羌笛三聲晚﹐射虎歸來雪滿衣。☆沈樹本字厚余﹐浙江歸安人。康熙壬辰賜進士第二人﹐官翰林院編修。著有《侖翁詩集》。○從來學蘇詩者﹐只得其隨手徵引﹐波瀾不窮﹐其獘往往流於縱肆﹐此獨於用意正大處求之﹐卽質之元遺山﹐必無滄海橫流之目。○大水嘆五首戊子春䢐夏﹐時若雨風。種苗行方徧﹐鋪田漸。農夫顧之喜﹐謂今歲其丰。如何遘患﹐霪雨無終窮。西吳百萬畝﹐化作黿鼉宮。災殃其數然﹐詎敢怨蒼穹。所嗟民無食﹐何以及歲終。作詩維告哀﹐聲比寒號虫。溪水日夜長﹐莫辧蘆荻洲。橋面撐巨筏﹐門內維行舟。鄰家有破竈﹐來往紛遊。望中見屋脊﹐簸蕩如浮漚。下田不可救﹐沈沒無一畱。髙田築版插﹐全力保甌窶。須叟仍潰決﹐一槪成洪流。誰繪《洚洞圖》﹐爲民陳鳳樓﹖帝堯方咨儆﹐應切懷襄憂。米船隔江左﹐米價騰浙西。五斗逾千錢﹐長饑痛蒸黎。空突無煙﹐食盡秕與弟。秋成望更絕﹐四顧維荒畦。東家投水死﹐西家棄其妻。歸來仰屋嘆﹐兒餓牽衣啼。兒愼勿再啼﹐今夜猶同棲。明當入城市﹐鬻汝如犬雞。回顧墮血淚﹐寸腸若刀。徘徊出門看﹐曠野愁雲低。去年旱魃虐﹐焦捲苗無根。今歲商羊舞﹐沈浸連千村。水旱適氵存至﹐何策蘇元元。吾聞上古時﹐備患有本原。三年則餘一﹐倉廩常髙屯。縱遇天災至﹐民力堪自存。救荒於旣荒。所濟何足論﹐而況並無策﹐蒿目空憂煩。﹝近日行社倉﹐似救荒於未荒矣﹐然徒飽吏胥﹐日滋民害﹐遇荒歲不發一粟﹐殊不可解也。瀆侖翁詩﹐附記於此。﹞吾皇仁如天﹐湛恩垂渙汗。舊稅與新租﹐全蠲豈惟半。小民一歲間﹐縣門蹤迹斷。柰何奉行者﹐天語敢輕玩。公然肆追呼﹐不顧人愁嘆。況此遭凶荒﹐豈能免逋竄。長歌《舂陵行》﹐千載思浪漫。元結稱浪叟﹐亦稱漫叟﹐《舂陵行》﹐﹝元結憂民詩也。○詳寫被災﹐同於呼吁矣。值聖朝愛民如子﹐而民尙不被澤﹐是誰之咎歟﹖乾隆二十年﹐水災之後﹐繼以虫災﹑風霜災﹐爲禍更甚﹐使侖翁見之﹐不知如何痛哭也。﹞○五顯嶺髙峯入閩奇﹐飛路盤空幻。硤角隱堂皇﹐壁面壓溪澗。泄云生嵌竇﹐飄雨來轉盼。﹤喬亢﹥﹤虛亢﹥滑難行﹐攀緣苦未慣。進虞一步艱﹐墜有千丈患。戰兢腰腳疲﹐牽挽衣裳綻。前望怖啼狨﹐俯視羨歸雁。險疑過秦關﹐危或逾蜀棧。積陰何時開﹐疊嶂誰能鏟﹖人無戀舟車﹐我將老葭。○浴象行瑤光之精照九眞﹐奇獸天生好軀幹。貢入虞廷受封號﹐朝儀熟習無拘忄Й。神威累危過熊羆。異狀陋ァ犴。隨時浣濯順陽气﹐勾引傾城哄奇玩。故人僦屋宣武門﹐邀我來觀玉河畔。一笑登樓快倚欄﹐樓下千人萬人看。傳呼都尉出西城﹐指點蠻奴踞南岸。羯鼓暄闐羣象來﹐錦鞍結隊紅雲爛﹐鼓聲初歇人語寂﹐並立沙汀卸羈絆。一人裸體騎一象﹐徐徐踏浪排魚貫。細刷四蹄及兩牙﹐洗淨塵污一身徧。水面浮來自在行﹐氵氵爵盤渦才沒。翻身一躍入波底﹐疑墮蛟宮杳難喚。隔浦俄驚浪拍天﹐波心突出銀濤亂。蠻奴依舊跨肩頭﹐觀者魂搖共嗟嘆。也似吳兒石作腸﹐潮頭出入全無憚。往來盤舞復幾回﹐揚沫飛涎繞云漢。連蜷修鼻吼長風﹐老魚瘦蛟皆遠竄。浴罷依然上錦塘﹐赤重裝日將旰。成羣歸鎖禦房深﹐明日宮門須待旦。油壁花驄影漸稀﹐風吹十里香塵散。樓角翠浪流﹐西山掃黛橫天半。﹝狀象奴入水出水﹐如見其人﹐結處蒙蒙樓角翠浪流﹐謂長鼻噴水﹐濺及樓角也。姜西溟太史作﹐感舊纏綿﹔此篇敍事詳盡﹐各擅其勝。﹞○磨盤山回顧不見入山處﹐此身已似盤中住。百千旋折眼生花﹐三五回環神失據。才思左往復右行﹐正欲仰登先俯注。坡平幸獲尋丈寬﹐徑仄只畱分寸度。鞭絲帽影蟻緣窗﹐馬足車輪蛇繞樹。乍陰乍陽日向背﹐在前在後風來去。山遠不逾三十里﹐山髙不越萬餘步。從卯到酉歷未窮﹐自壯至老陟猶誤。燕齊大賈有深愁﹐並代健兒俱卻顧。人間不省行路難﹐請過磨盤山上路。﹝起六語寫盡山行屈折﹐已盡磨盤之義﹐以下驀澗注坡﹐直如行所無事。﹞○遊汴城宋宮故址帝闕崔巍逼敵營﹐乘輿倉卒赴靑城。力窮巷戰悲何﹐計決親行誤範瓊。此後難逢回日馭﹐有人空喚渡河聲。杜家畱守眞雞狗﹐艸艸南歸失四京。﹝徵﹑欽北狩始誤於不用李綱﹐繼誤於不用宗澤﹐至用杜充爲畱守﹐而國事萬不可支矣。此種詩可作史讀。﹞○贈王載揚唱徧《楊枝》又《橘枝》﹐洞庭林屋有新詞。誰知楓落吳江冷﹐未是崔郎壓卷詩。﹝載揚少工詩﹐人無知者﹐侖翁見而賞之﹐徧告詩壇﹐名遂著。載揚﹐吳江人﹐故以楓落吳江冷爲比。﹞○李白塡詞花前承旨筆如飛﹐三闋新詞萬古稀。被酒不忘規諷意﹐故將燕瘦比環肥。﹝從前作者但羨其才思之敏﹐知遇之榮﹐此能道其規諷微意﹐所見者大。﹞☆徐葆光字亮直﹐江南吳縣人。康熙壬辰賜進士第三人﹐官翰林院編修。○曩見太史懷舊詩七章﹐胎源於少陵《八哀》﹐今已散佚矣。玆從奉使琉球冊中錄出﹐得其大槪。○康熙戊戍六月朔奉命冊封琉球述懷三首我生寡行役﹐惇惇守書案。少長太湖旁﹐臨涯渺無岸。來京國遊﹐涉江已三嘆。濁流益奔駛﹐疑向銀河亂。今將事東﹐寵命賁冗散。皇靈九垓﹐當險敢云憚。銜綸出區夏﹐郵簽浩難算。八千閩越路﹐未及溟程半。涉川守忠信﹐古人寧我謾。玆遊縱目初﹐奇絕平生冠。去家逾一紀﹐有母嗟尸饔。微名𨿽獲忝﹐祿薄仍固窮。侍養曰有季﹐顧我如飄蓬。玄發恐日霜﹐倚門望屢安。七十古云稀﹐玆秋欣已逢。膝下闕親拜﹐頌況徒爲恭。聞命蹶焉起﹐問驛江之東。我家官河ヂ﹐水郵當此從。省覲始一遂﹐長跽獻泥封。﹝自注﹕癸巳覃恩誥封始賫回。﹞王程幸非迫﹐且復樂融融。家貧如屋敗﹐榱桷彊撐拄。大者旣就撓﹐薄弱成何補。瘦妻豈云健﹐乃委持門戶。二女皆獲歸﹐紉緝良辛苦。相見且歡喜﹐謫怨茹不吐。佳兒得嘉耦﹐此日來歸祖。新婦前致辭﹐階前彩雙舞。不覺愛憐生﹐拭淚成姁語。水淸石累累﹐此事自前古。至家不成歸﹐離緒還縷縷。﹝首章奉命﹐次章拜母﹐三章辭家﹐章法井然﹐詞亦朴茂。﹞○自口外回至密雲道中車折軸遇雨出山復入山﹐顚頓不知幾。瘦馬怯孱顏﹐兩轂斗石齒。脫險就夷曠﹐泥行鈍亦喜。中軸忽摧折﹐輪轉不逾咫。勞薪不能言﹐事敗悔方始。解軛就牛車﹐落日照行李﹐駛雨截山來﹐壞云翻墨起。橋阻斷虹邊﹐路辧掣電裏。風吹只單﹐沾濕行未已。將經滄海身。平地已如此。○楓嶺山行至梨嶺風泉聒旅枕﹐壁燈照客起。云木初陽﹐蒙茸猶谷底。笳鳴驚宿禽﹐旌影照溪水。虹橋接楓嶺﹐閩程從此起。仰見梨山巓﹐霧行猶十里。陰崖竹梢空﹐寒碧光。山僧延客坐﹐孤亭翠微裏。亭邊方竹枝﹐乍見心尢喜。稜稜節目勻﹐端正比君子。我行旣在險﹐所恃非圓美。從僧乞杖材﹐中矩皆如砥。行行步亦步﹐扶我歷蒙汜。﹝人生陟險﹐惟中正自守﹐可以免禍﹐古來聰敏人每以圓美得咎﹐不止捷徑窘步已也。從方竹杖悟及持身有素﹐言下遇之。﹞○上灘行命走閩服﹐崎嶇敢易安。紙船托微命﹐上灘復下灘。上灘逆水怒﹐求進尺寸難。片石扼我險﹐力費千篙攢。下灘得水利﹐雙楫如輕翰。穿鍼與走馬﹐﹝自注﹕皆灘師語。﹞一瀉百里寬。順流𨿽云樂﹐觸激無堅完。灘師頭易白﹐斗捷摧心肝。上水旣失利﹐小心事驚湍。救墮愁脫手﹐引汲心膽寒。釜懸船掛壁﹐澑急魚升竿。步步自牽挽﹐力盡終躋攀。於此互乘除﹐得失如循環。上灘與下灘﹐請君擇其間。﹝處順恣肆﹐處逆周防﹐恣肆者敗﹐周防者安﹐行路礻是身﹐其義一也。﹞☆顧嗣立字俠君﹐江南長洲人。康熙壬辰進士﹐官翰林院庶吉士。著有《秀野詩集》。○秀野選元人詩集﹐搜羅殆徧﹐使百年文獻不致淪沒﹐皆其功也。素以文酒友朋爲性命﹐有名人過吳下者﹐惟恐不詣其宅。至家道中落﹐猶以不能酬贈爲愧。與前明葛震甫之愛客正復相類。今三十年餘﹐此風歇絕矣。詩品初仿金﹑元﹐繼躋昌黎﹐後臻王﹑孟﹑韋﹑柳﹐垂老以未能步趨李﹑杜爲憾。蓋其詩得江山之助﹐遊歷愈廣﹐風格愈上﹐《桂林》《嵩岱》二集﹐尢爲生平之冠云。○讀元史中原皇綱失﹐宗社如山崩。讀書遭兵燹﹐滅沒無一存。偉哉姚公茂﹐絕學能相承。軍中來江漢﹐竇許號得朋。讀書鳴琴下﹐聖賢接寢興。寶劍抉浮雲﹐手扶日月升。經學唱西北﹐文物得未曾。茫茫六合內﹐獨讓斯人能。﹝姚公茂﹐名樞﹔竇﹑許﹐竇默﹑許衡也。﹞周室憫黍離﹐蜀臣悲杜宇。吁嗟彼王孫﹐甘心事仇虜。死愧文丞相﹐生慚謝臯羽。書畫𨿽絕倫﹐大節吾不取。賢域彜齋翁﹐髙風邈千古。遇弟輒生嗔﹐到門必見侮。吾愛《水仙圖》﹐寶爲翰墨祖。﹝彜齋﹐名孟堅﹐字子固﹐以梅竹水仙擅名。﹞文章開魯姚﹐元气尙團結。萬曆置奎章﹐作者首虞揭。金華接踵興﹐儒林推四傑。爲學務根柢﹐行文淨冰雪。古藻揚淸光﹐煌煌照碑碣。一代制作手﹐小儒盡咋舌。同時惟歐陽﹐瓣香乃祖烈。後來宋太史﹐猶承黃柳訣。斯文如江河﹐源遠流不韻。猗歟百年間﹐生才竟殊絕。﹝傳道脈﹐厲淸節﹐人道所重﹐表章前哲﹐別於風雲月露之詞。﹞○自錢唐江口至常山舟中雜詩積雨濕江云﹐林深白一片。春風忽吹開﹐靑峯遞隱見。晴旭散旅愁﹐鼓聊自遣。昨宿西安城﹐今到常山縣。故人松桂林﹐蔥蘢眼中見。﹝自注﹕張常山天農有《讀書松桂林圖》。﹞西北有浮雲﹐別來幾番變。阮籍醉不醒﹐司馬遊已倦。弭節暫淹畱﹐孤蹤愧深眷。﹝畫筆所不能到者﹐以韻語補之﹐此化工也。起四語﹐予嘗於舟行曉望時一遇目。﹞○望郎回﹝自注﹕在大安驛﹐有石形如婦人﹐攜一稚子立山上﹐名「望郎回』﹞望郎回﹐望郎回﹐朝朝望郎郎不回。孤兒三尺﹐形單影只。冬愁風酸﹐夏愁日赤。南山云連北山雨﹐一樣人間兩樣土。望郎回﹐幾時來。東海會有西歸水﹐妾作石人甘爛死。﹝爲男子作詩﹐風其忠愛﹐爲婦人作詩﹐風其貞烈﹐此立言體也。杜陵得《三百篇》之遺﹐作者猶得此意。﹞○日觀峯羣山向背東南缺﹐一聲雞鳴海波裂。黃雲下墜黑雲浮﹐金輪三丈鮮如血。當時李白平明來﹐風掃六合無纖埃。精神飛揚出天地﹐口吟奇句招蓬萊。我今黯ホ失昏曉﹐雙石淩虛自悄悄。安得快劍開煙雲﹐直指扶桑窮杳渺。﹝嘗於五更登天臺華頂﹐見浮雲捲盡﹐海面俱紅﹐須臾金輪上升﹐天地忽開﹐萬象呈露﹐前之赤海盡浮金光矣。讀黃雲十四字﹐服其簡而能該。﹞○萬安城仄羣峯壓﹐江紆亂石通。灘聲從地北﹐瘴气自天東。采竹童乘筏﹐撈魚家置籠。灘師喜風利﹐撥棹入黃公。﹝自注﹕土人識水性者﹐呼爲灘師。黃公灘卽惶恐灘。﹞○賈傅故宅《治安策》上眾狺狺﹐謫向長沙卑濕濱。生遇漢文猶痛哭﹐放同屈子竟亡身。洪鑪久已爲銅炭﹐宣室何勞問鬼神。絳灌不知才子貴﹐漫輕年少洛陽人。○宿適西楚霸王故里撥山扛鼎力難支﹐有勇無謀敗固宜。王霸業成破釜日﹐英雄淚盡別騅時。重瞳每小江東土﹐殘魄猶依魯國祠。只有野花紛五色﹐春風省識帳中姬。﹝項王霸業成於救趙﹐敗於弒主﹐至垓下而气已盡矣﹐三四語已舉其槪。﹞○黃陵廟翠帷玉佩問湘娥﹐夕張佳期憶《九歌》。寂寞荒祠叢竹淚﹐西風吹作洞庭波。☆杜詔字紫綸﹐江南無錫人。康熙壬辰進士﹐官翰林院庶吉士。著有《云川閣集》。○云川以詩受知於聖祖﹐會試不第﹐賜進士﹐入詞館﹐士林榮之。而云川以養親歸﹐不復出矣。晚與道士榮漣﹑僧天鈞結九龍三逸社﹐有廬山東林之風焉。中歲嘗選《唐詩叩彈集》行世﹐皆中﹑晚名作﹐故平生得力亦在大歷以後云。○隋堤曲隋堤一帶官河口﹐不種桑麻種楊柳。錦帆帝子數巡遊﹐厭住東京樂奔走。將兵西域再徵遼﹐呼韓稽顙諸蕃朝。江都宮監伺顏色﹐翡翠玻璃恣雕飾。水晶殿揭珠簾開﹐香風吹送飛仙來。憑肩笑語能幾回﹐夢遊惚吳公臺。吳公臺下雷塘路﹐野土茫茫亂煙樹。傷心爲弔玉鉤斜﹐柳色黃昏不知處。﹝柔肌令儀﹐按節起舞。﹞○周處讀書臺臺廢尙遺址﹐荒荒宿艸中。在朝能獨立﹐致命見孤忠。始信讀書效﹐因髙力戰功。斬蛟與射虎﹐未足號英雄。﹝見力戰致命﹐緣讀書有得﹐而斬蛟射虎﹐未足言也。一气鼓鑄﹐結倍有力。﹞○黃金臺霸業銷沈等劫灰﹐黃金照耀獨名臺。兵連五國收燕地﹐力借羣豪始郭隗。豈獨一時能雪恥﹐直令千載感憐才。於今落風塵客﹐猶是紛紛向北來。﹝隗韻平仄俱收。﹞○戲馬臺戲馬元來楚故鄕﹐鴻溝還記各分疆。盡教率土歸劉氏﹐剩有斯臺與項王。一戰快心惟巨鹿﹐三分失策在咸陽﹐如何蓋英雄气﹐獨爲虞兮泣數行。﹝王漢王巴蜀﹑漢中﹐使得還定三秦﹐此項王最失策也。特爲拈出﹐具見論古之識。﹞○雨泊吳閶送春同顧梁汾先生作吳宮花老淚胭脂﹐點點殘紅墮晚枝。自是東風無著處﹐本來西子有歸時。錦帆冷落靑簾舫﹐玉管闌珊《白詞》。雙槳綠波畱不住﹐半塘煙雨柳如絲。﹝以西子泛湖比春光䢐謝﹐又恰關合金閶送春﹐天然波折。﹞○次泰和韻送同年於元士入都因簡劉諭旃楊若遊諸同館春明分手兩經春﹐吳舫欣同夜語親。欹枕卻憐聽雨細﹐入山還喜試泉新。飽嘗世味初歸客﹐寒到徵衣又送人。爲語玉皇香案吏﹐秋風且莫憶鱸蒓。﹝不無玉堂天上之感。﹞○花朝宴集舊遊零落復新知﹐不放傷春到牧之。一笑豈云無覓處﹐百花多在未開時。金鈴小系香仍淺﹐羯鼓髙催信較遲。共是軟紅塵裏客﹐薄寒消得酒盈卮。○羅浮蝶海南飛夢渺無涯﹐小洞朱明自有家。仙種固應呼鳳子﹐香魂只合伴梅花。別來風雨迷煙嶂﹐撲向樊籠泣露華。回首此身空羽化﹐滿身狼藉葛洪砂。﹝第四語天然名雋﹐雕琢轉或失之。﹞○王圖炳字麟照﹐江南華亭人。康熙壬辰進士﹐官至詹事府詹事﹐著有《授香書屋詩》。○詠史洙泗無暖席﹐齊梁無停軌。吾道大可爲﹐斯人詎可避。閉戶與纓冠﹐出處須易地。貞元有韓公﹐讀書尙其志。唐士太披猖﹐淫靡沿六季。獨自抱遺經﹐卓哉不朽事﹗抵排二氏言﹐周情兼孔思。鳳躍鈞韶鳴﹐气象庶幾似。當其未遇時﹐皇皇出載贄。拂骨尙欲燒﹐鱷魚尙欲制。豈其百煉剛﹐繞指頓柔脆。三上宰相書﹐誰識艱難意。汝曹不自量﹐嗤點何容易。撼樹在蚍蜉﹐當轍笑螳臂。﹝韓公三上書﹐共謂宜少安毋躁﹐此獨表其皇皇濟時之心﹐與席不暇暖同意﹐知人論世﹐不當如是耶﹖﹞○鸚鵡文采擅江東﹐隴山短夢通。有時尋稻粒﹐無計脫絳籠。侵曉梳翎慣﹐當窗學語工。聰明眞誤汝﹐天際看冥鴻。○遊仙靑雀西飛繞集靈﹐麻姑仙訣悟《熊經》。玉杯日暖黃雲動﹐金掌風微白露零。望气方壺猶寂寞﹐祈年太乙尙丁寧。君王欲乞長生術﹐不道郎官是歲星。○平原村年少驚人入洛名﹐云津龍躍是平生。八王兵甲無臣主﹐兩晉文章有弟兄。晚節不堪愁鶴唳﹐舊交聞已賦蒓羹。春蒲細柳平原路﹐長使行人淚滿纓。﹝累世將家子﹐而甘受仇邦恩遇﹐又處濁亂之朝﹐而不思潛身遠害﹐宜其及於難也﹐以季鷹之歸作對面襯托﹐其義彌顯。﹞○白燕庵菜飄零範蠡船﹐幅巾短杖自悠然。柴桑歸及元興日﹐《同谷歌》成天寶年。流水桃花何處問﹐春風燕子至今憐。隔村隱隱精藍結﹐知是當時已解禪。﹝海叟以遺民終﹐不罹於禍﹐詩中獨髙淸節﹐略其文辭﹐是識解髙處。﹞○渡江云自孤飛月自明﹐蒲帆十幅翦江行。君聽濁浪金焦外﹐淘盡英雄是此聲。﹝無限悲壯。﹞☆程夢星字伍喬﹐江南江都人。康熙壬辰進士﹐官翰林院庶吉士。○太史好友朋﹐喜著述﹐注李義山詩﹐成《平山堂志》﹐名流過維揚者﹐每定縞糸寧交。原字伍喬﹐取《南唐書》伍喬居廬山﹐僧夢大星旁一星﹐曰伍喬星也。後易曰午橋。○讀史公孫舉賢良﹐先棄後乃收。巍然置第一﹐晚封平津侯。陸贄舉韓愈﹐亦以再舉售葉。其論《不貳過》﹐卽以前文投。一君與一相﹐取捨豈自由。得失故有命﹐際會良悠悠。﹝見遇合有命亦有時﹐君相不能主也﹐從前無人道及。﹞○老人峯歌山煙作霧朝﹐模糊煙外疑遠峯。風開日出始破笑﹐一峯背俯兼頭童。何年南極下霄漢﹐無事僵立空山中。諸峯兒孫並臚列﹐形體𨿽具難相同。平生儕輩恐無幾﹐匡廬五老齊髙風。世人少壯幾時好﹐等閒倏作雞皮翁。何如此峯旣老常不老﹐前古後今無始終。浮丘容成每來往﹐俯視塵世擾擾同雞虫。○歸畫行﹝惲南田著色山水一冊﹐余向以古書易自王大篛林者﹐藏之十年﹐忽爲誰何竊去。越二年﹐馬二橘堂招遊紅橋﹐因景象如畫冊﹐爲述前事。馬云購得之市肆﹐復以歸余。感其誼﹐系之以詩。﹞百事過眼如雲煙﹐山林鐘鼎皆隨緣。一生愛畫入骨髓﹐得喪未免情縈牽。南田艸衣趙昌筆﹐變格忽復窮山川。公孫大娘舞劍器﹐出自纖手尢輕妍。我初得之我好友﹐換馬但恨無嬋娟。牙簽付與那顧惜﹐一時好事人爭傳。歸來几案共晨夕﹐鑪香茗宛相周旋。從來懷寶動遭忌﹐鼠輩詎肯畱靑氈。貫休吝未捨蓮花﹐長康癡乃空桓玄。今年令節值首夏﹐馬君招我城西偏。葦間延緣逐漁釣﹐沽酒不惜靑銅錢。晚朝過雨鴨頭綠﹐夕陽掛岫胭脂鮮。撫景憶畫忽太息﹐南田故物來當前。馬君聞之叩始末﹐事有缺陷猶能全。爲言前年適買得﹐歸我並不煩陳編。亡羊失馬情頓異﹐喜躍幾落紅橋船。秦庭忍棄連城璧﹐齊人竟返龜陰田。物情別後見更好﹐況復友誼同纏綿。丈夫一飯亦有報﹐我窮報徳惟詩篇。緬懷寓意不畱意﹐珊瑚鐵网終棄捐。宣和之譜空想象﹐古今一浮雲然。忘情太上不可到﹐去來無往參枯禪。﹝貫休﹑長康一聯﹐比畫之失也。秦庭﹑齊木一聯﹐比畫之得也。結到太上忘情﹐去來無著﹐可云更上一層樓矣。﹞○雲棲靈山結想十年前﹐一路穿雲許問禪。人綠須眉全是竹﹐晴暄風雨總因泉。地髙偏覺江聲近﹐峯遠猶將梵唄傳。吟盡夕陽歸較晚﹐淸池應愛遠公蓮。☆舒大成字子展﹐直隸宛平人。康熙壬辰進士﹐官翰林院編修。○自城子山還宿白家灘贈主人到山日亭午﹐雞鳴桃花村。勻勻原隰廣﹐藹藹桑麻繁。展眺興方永﹐卽事情彌惇。盤餐古時俗﹐作息平生言。際夜轉淸闃﹐明月來南軒。撫時寧不惜﹐勞生焉可論。當須遂夙願﹐與君采芳蓀。○山行杳杳云外鐘﹐原陸颯已晦。寧知沙際月﹐復與前峯對。墟落有歸人﹐煙蘿聞犬吠。﹝作者五言應得力於《唐賢三昧》﹐風味近劉虛﹐不能用多能用少也。近人能用少者﹐惟吾友喬億慕韓。﹞○柬靈臯先生《伐木》廢千載﹐勞者方載歌。須良有系﹐觀善匪在他。大道無隱晦﹐斯文流江河。先民重邁徵﹐所戒惟蹉跎。春風回歲律﹐芳色滋庭柯。喟然慚所欽﹐去日何其多。﹝古淡。﹞○當時玉箸嚴催金叵羅﹐當時歡會總如何﹖燕辭華館無回信﹐葉落橫塘有去波。曉日軒窗閒夢少﹐晚涼庭院別懷多。露桃花下三年客﹐腸斷秋來一曲歌。☆林佶字吉人﹐福建閩縣人。康熙壬辰進士﹐官中書舍人。著有《朴學齋詩》○甘泉宮瓦歌﹝自注﹕文曰「長生未央」。﹞甘泉漢宮遺古瓦﹐何年棄擲荒隴下。泥沙埋沒風雨剝﹐誰人物色求諸野。阿兄遊宦西入秦﹐嗜奇好古搜沈淪。西京文字傳絕少﹐何意長生四字完形神。周圍一尺有二寸﹐水淸翡翠光鮮新。非篆非隸含古意﹐不雕不琢歸元淳。歐陽《集古》見未到﹐劉博雅誰探眞。二千餘年復寶重﹐轉憶飛廉太乙俱成塵。當塗銅雀非儕偶﹐歷十四朝眞可久。寶器逾晦逾光明﹐肯讓漳河片瓦傳不朽。﹝吉人兄同人遊秦﹐得瓦於田畔瓦礫中﹐徑五寸彊﹐厚一寸弱﹐圍一尺二寸弱﹐吉人另有記。寶器逾晦逾光明﹐才人沈淪久而光顯者﹐何獨不然。﹞○遊武夷登一覽亭吾聞武夷山﹐乃是升眞元化之洞天。中間溪流有九曲﹐三十六峯峭折相排聯。我家去山七百里﹐攸然神往已十年。𨿽未扶藜臨澗谷﹐早有淸夢來騰騫。今冬適經雙溪口﹐舟子西指思回船。興髙踴躍決探勝﹐四日徑到仙宮前。淩晨登筏溯霜瀨﹐山容面面堪沿緣。幔亭峨峨聳雲際﹐玉女秀出淸而妍。虹橋千載駕陡削﹐接筍一綫梯鉤連。嫣然花竹藏別塢﹐小九曲內宜安禪。隱屏精舍昔講學﹐且奧處羅羣賢。雍雍弦誦倡棹曲﹐會心微妙超言詮。盤遊六曲望不極﹐有亭天半憑空懸。虛無縹緲徑欲斷﹐猿鳥絕迹惟雲煙。捨舟輕身陟危磴﹐聽徹水樂鳴濺濺。仙船天路落不落﹐誰弄狡獪疑彭﹐險艱歷盡到奇絕﹐天遊古觀山之巓。亭稱一覽小閩越﹐抉眥遠睇無涯邊。此時不知此身在何處﹐便思脫遺人世同飛仙。丹山碧水如此勝﹐恨不早拍洪肩。會當買山傍云壑﹐盡載羣藉來摩編。山靈愛山亦愛我﹐定應招我棄官賦就《歸來篇》。﹝可作武夷有韻遊記讀﹐不嫌其詳。﹞☆黃師瓊字願弘﹐江南長洲人。康熙壬辰進士﹐官廣通知縣。○題謝梅莊侍禦軍中學易圖河洛理數窺胸中﹐觥觥嶽嶽前賢風。折五鹿角敢言事﹐龍荒漠漠來從戎。陀羅海畔今和煦﹐二月柳條靑亦吐。一編玩味最髙峯﹐仰見天心在子午。《後》之金尼復之初﹐靜吉動凶遇有餘。願君進退持以正﹐消息盈虛任捲舒。﹝六十四卦﹐而獨取義於《後》之初六﹐見君子剛正﹐而一陰始生﹐靜正則吉﹐往進則凶﹐必含晦章美﹐靜以守之﹐庶可以回造化也。時梅莊彈劾貴臣﹐謫戍塞外﹐故以進退持正相勗﹐後仍以剛取戾﹐豈學《易》而不能神明於《易》耶﹖﹞☆虞景星字東臯﹐江南金壇人。康熙壬辰進士﹐兩任知縣﹐攺授吳縣教諭。工詩畫﹐書學米襄陽﹐雅負鄭虔三絕之望。○班婕好翻因棄置久﹐轉念寵恩偏。燈暗增成夜﹐花飛長信年。秋風有時歇﹐團扇豈常捐。獨惜羅衣色﹐塵生不再鮮。﹝悻悻小丈夫﹐不能作是語。﹞○湘中曲風起黃陵廟下秋﹐斷猿聲裏系孤舟。雲鬟霧鬢知何處﹐竹色娟娟月影流。☆任蘭枝字香谷﹐江南溧陽人。康熙癸已賜進士第二人﹐官至禮部尙書。著有《見南詩集》。○公出使安南宣諭國王﹐使王知天朝恩重﹐拜舞感泣﹐此生平大節﹐詩亦典重有體。○武侯祠丞相祠堂沔陽滸﹐檜柏森森鐵幹古。行人指點定軍山﹐月黑天陰聞戰鼓。三分炎祚鼎終存﹐萬馬中原气已吞。五丈原頭將星落﹐此間終古藏忠魂。泱漭寒流向東去﹐霜郊豁見平蕪路。南通劍閣北褒斜﹐想見當年運籌處。我來下馬拜荒丘﹐三代而還第一流。綿竹戰餘瞻尙死﹐一門忠烈壯千秋。﹝憑弔武侯﹐寫出風雲動色﹐忠魂如在﹐末並傳出綿竹之戰﹐一門死烈﹐此前人未說到者﹐應與王新城《定軍山下作》並傳。﹞○大相嶺肩輿歷峻阪﹐力盡得躋攀。冰雪明孤嶺﹐風雲暗百蠻。地應雄劍閣﹐天已近陽關。舊說南徵相﹐兵戈駐此間。○宿劍關斜日下荒原﹐驅車宿劍門。寒山風落石﹐殘夜虎窺村。斷續京華夢﹐淒淸獨客魂。古來設險地﹐興敗共誰論﹖﹝五言律多從杜出﹐詠蜀中詩尢宜近杜。﹞○巴州深院嚴扃盡日閒﹐一年花事已全刪。情同籠鳥難舒翼﹐行似枯僧正閉關。萬里煙波通峽水﹐連朝雲霧失塗山。故園遙在春江畔﹐那得扁舟縱往還。☆楊繩武字文叔﹐江南吳縣人。康熙癸巳進士﹐官翰林院編修。○太史爲忠文公孫﹐秉志節﹐通經術﹐不以詩人鳴也。○孝陵鼎湖龍去上升天﹐弓劍埋藏四百年。金碗玉龜無羌在﹐不須淸淚滴銅仙。豎儒瞻拜舊山陵﹐落日平蕪百感生。欲奏通天臺下表。只憐才謝沈初明。﹝不必有《黍離》《麥秀》之感﹐而情韻自深﹐以沈初明比擬﹐恰是異代子臣﹐措詞得體。﹞☆吳襄字七云﹐江南靑陽人。康熙癸巳進士﹐官至禮部尙書﹐謚文簡。○文簡老年遇合﹐位至六卿﹐出處進退﹐如鳳皇芝艸﹑賢愚共稱美瑞者。詩品亦髙﹐不肯流入三唐以下。○柏鄕雨花庵口占雨花亭子上﹐坐飲趙州茶。古寺木初落﹐疏林日已斜。黃花應笑客﹐白髮未還家。老衲若南去﹐鄕山問九華。﹝自注﹕僧楚澤云﹐將行腳南中。○黃花一聯十字成句﹐此文簡出使楚中過而畱題也。名流過者﹐俱有和作﹐總未及其自然﹐予見而錄之。﹞○送徐齋先輩奏使琉球浩渺滄波隸九州﹐貢航不絕大琉球。嗣王冊命今三錫﹐﹝自注﹕國朝冊封琉球﹐今爲第三次。﹞使者才名第一流。龍節髙擎天北極﹐星槎直泛海東頭。書生報國宣威徳﹐敢詫乘風萬里遊。﹝時送行詩匯成卷軸﹐劇多名作﹐然頌揚得體﹐無逾此章。﹞○秋吟落葉滿秋山﹐徵人久不還。一聲何處雁﹐應向玉門關。﹝神完气足﹐語穩調髙﹐徵戍離情﹐自在言外。﹞○題黃山蒲團石小心坡上得心安﹐鶻落猿飛路不難。百步云梯誰撒手﹐九年空坐石蒲團。☆唐建中字赤子﹐湖廣竟陵人。康熙癸巳進士﹐官翰林院編修。○臨髙臺臨髙望秋水﹐寒鏡出塵函。碧蘚淨孤渚﹐蒼云陰半巖。風傳隔院笛﹐葉送下江帆。正有南來雁﹐離情孰寄緘。☆張梁字大木﹐江南華亭人。康熙癸巳進士。著有《澹吟樓詩》。○張氏門風鼎盛﹐聲華赫奕﹐而淡吟不樂仕進﹐戶庭蕭寂﹐如遊方外人。喜鼓琴﹐興到時﹐弄一二曲。晚遷居靑浦之珠溪﹐無疾而逝﹐人謂同禪家之解脫者。○彈琴偶坐藤蘿下﹐揮手弄素琴。我琴不悅耳﹐能作澹泊音。本非求人知﹐我自寫我心。鐘期旣已亡﹐成連誰能尋﹖豈徒桑與濮﹐六代趨荒淫。時世有升降﹐性情無古今。撫玆枯桐枝﹐欲辧口若暗。罷琴人寂然﹐明月窺疏陰。﹝古人五言如「人心盡如此﹐天下自和平」﹐「能使江月白﹐又令江水深」﹐七言如「空山秋滿霜煙平」﹐寫琴理琴韻﹐非琴聲也。作者此篇已得古人三昧。﹞○彈琴雜詩孤桐獨爲奏﹐不假金石諧。微矣園客絲﹐能寫曠士懷。中散已云逝﹐千載罕見儕。柰何大雅音﹐委之優與俳。撫弦傳渺﹐希聲正復佳。豈難悅人耳﹐所恥在淫哇。聽者𨿽或疏﹐宮徵安可乘。束髮好鼓琴﹐自謂甚易工。初得一聲似﹐曠若意已通。學之旣十年﹐玆理彌無窮。吾未忘吾手﹐焉令諸有空。乳泉滴幽洞﹐箐木含遠風。至音非可求﹐只在天然中。﹝諸有皆空﹐只在天然﹐滯於手不能空也﹐末句點明。﹞○梅花三弄梅花隨東風﹐淡淡入我弦。凍雲殘雪春乍破﹐一枝兩枝籬落邊。暄啾野雀噪深竹﹐溪水無波照空淥。陽和暗覺指下來﹐遙峯潑翠嵐陰開﹐五色鳳子雙徘徊。小弦急﹐大弦緩﹐冷香拂袖東風軟。裊裊冰魂吹不斷。忽然孤鶴唳一聲﹐羅浮山遠春夢驚﹐霜天欲曉寒更淸。平生茅屋心﹐松徨共蕭寂。山家閉戶悄無人﹐綠滿靑苔落英積。瑤琴醉橫膝﹐一片孤月當窗白。﹝梅花與琴﹐渾融無迹。﹞☆無名氏○明懷宗禦容歌﹝帝丰頤隆準﹐冠金兜鍪﹐衣錦袍銀鎧﹐天威凜然﹐藏於先朝指揮卓煥家。癸未冬﹐道經維揚﹐過指揮從子爾堪﹐得拜覲焉。﹞甲申三月國大變﹐賊騎橫行滿京甸。百官狂走內豎降﹐九門洞開人不戰。烈皇平明起太息﹐獨自擊鐘向前殿。左右顧視無一人﹐公主飲劍情割斷。身殉社稷在煤山﹐血詔畱衣發掩面。後來渴葬向玄宮﹐六十年間市朝換。寧知遺像今尙存﹐天人眉宇臣民見。黃袍白鎧玉几陳﹐端然帝座赫百神。龍髯一尺怒欲拂﹐似憤當日無忠臣。況值萬方苦兵革﹐郁陶猶疑見顏色。直是憂勤一片心﹐縱有丹靑畫不得。史相可法涕泣繪此圖﹐軍前跪拜激頑夫。翠華金根走姑孰﹐雕戈鐵騎圍江都。惜哉孤城卒難守﹐空將報國心肝剖。敕印親文賀總戎應昌﹐指揮卓煥捧禦容。眞州欲往飛梁斷﹐完節自赴波濤中。指揮平生節自矢﹐因奉禦容不敢死。至今從子藏寶函﹐掛出天顏眞尺咫。憶昨路經思陵東﹐松檜颯颯來陰風。鼎湖龍馭去不返﹐金盤誰薦櫻桃紅。嗚呼﹗國家養士三百載﹐殺身成仁幾人在﹖羨君忠孝聚一門﹐永與此圖垂勿壞。﹝自注﹕爾堪爲明戶部侍郎忠貞公敬十世孫。○「龍髯一尺怒欲拂﹐似憤當日無忠臣」十四字﹐幾於模之有稜。末幅歸本一門忠孝﹐與少陵《贈曹將軍霸》詩同一蒼涼激壯﹐是爲神來。﹞☆謝遵王字前羲﹐江南江都人。康熙癸巳副榜。○吳中感興兩月金閶住﹐聽殘《白歌》。山惟洞庭好﹐春是虎丘多。良覿故人遠﹐鄕心寒食過。舵樓閒倚望﹐渺渺柰愁何﹖﹝三四已括吳中之勝﹐「春是虎丘多」﹐眼前語﹐道來轉覺其新。﹞○枕上簾幕微風入﹐輕寒枕篥侵。夢多通夜惡﹐病覺隔年深。簌簌燈花墜﹐寥寥戍鼓沈。寒蛩偏戀我﹐牀下和哀吟。﹝前羲沒於早歲﹐此卽病中作也。讀去哀音動人。﹞☆顧陳序字玉停﹐江南太倉人。康熙甲午舉人﹐官行人。○婁東詩人𨿽各自成家﹐大約宗仰梅村祭酒﹐玉停晚出﹐欲自辟町畦﹐而能不離正軌﹐亦後輩中矯矯者。○餞敬亭上江西觀察分題得盆檜一尺萬丈勢﹐郁此升仙姿。托根几案間﹐抉石出怒犭。黛枝云蓋結﹐鐵幹霜痕披。聖植旣劫火﹐猶睹具體微。風霆起春蟄﹐應有飛龍知。願爲祖生楫﹐送君中流時。﹝借題發義﹐見得聖傳一脈﹐正可乘時有爲也。後敬亭居官﹐克副此語﹐可云不負友朋矣。敬亭﹐字子大﹐名起元。﹞○分擬鮑參軍白頭吟持妾懷中月﹐照君弦上心。琴聲逐流水﹐月向波心尋。體雙珍合璧。心一利斷金。如何乖宿昔﹐貌暱情辰參。破璧成帶玦﹐挫金置氈鍼。昔爲比目魚﹐今作分飛離。分飛日以遠﹐反目望轉深。言念結好初﹐忍垢共泥沈。錢刀焉足貴﹐信義乃可任。不見黔婁妻﹐相看雪盈簪。﹝溫厚纏綿﹐憶泥沈之共艱﹐責信義之足守﹐怨而不怒﹐可與《谷風》並讀。﹞○豹畱皮豹畱皮﹐人畱名﹐死無所畱﹐不如無生。大丈夫﹐得死所﹐光奕奕﹐照千古。王鐵槍﹐不識字﹐但好武。鄆州失﹐鐵槍出﹐破彊敵﹐斯三日。妻子羈唐勿復言﹐男兒誓不私家室。轅門置酒出舟師﹐座客未散連鎖摧。亞子膽落守殷竄﹐威名播耳如春雷。靑蠅營﹐貝錦成。保鑾潰﹐中都傾。吾槍可折﹐吾膝勝鐵﹐誰能向鬥鷄小兒屈。惜哉豹﹐爲鼠死﹐豹皮文獨存﹐鼠腐臭未已。﹝彥章事朱溫固爲不能擇主﹐然旣已事之﹐則君臣之義不能亂也。歐陽公力爲稱揚﹐明儒又過貶抑﹐篇中於忠勇則顯言之﹐於失身則微風之﹐兩者兼﹐而王鐵槍之論定矣。﹞○十阿父爲天子父﹐孰如其尊。阿父過多﹐難爲兒孫。殺人於市﹐如屠犬豕。臯陶袖手﹐虞舜充耳。一父披猖﹐九父張。願言築宮﹐奉以上皇。脂車秣馬﹐歸之汴京。後周太祖後柴氏無子﹐以後兄守禮之子爲子﹐是爲世宗。守禮殺人於市﹐有司以聞﹐不問。時王溥﹑汪晏﹑王彥超﹑趙令坤等同爲將相﹐皆有父在洛陽﹐與守禮往來﹐惟意所爲﹐洛人畏之﹐號「十阿父」。○古北口地險雄關舊﹐秋臨獨客驚。馬頭懸漢月﹐山背絡秦城。艸帶烽煙色﹐蟬爲朔吹聲。輿圖正無外﹐大漠亦神京。﹝捶煉而成﹐言無浮響。﹞○偕王樹先觀察渡錢塘舟中對弈問渡攜棋局﹐忘言到夕曛。星辰兩手握﹐吳越一江分。小劫壺中隱﹐餘音櫓外聞﹐機心渾不用﹐仍可狎鷗羣。﹝吳﹑越以江爲界﹐人能言之﹐以手握星辰引爲對偶﹐兩語皆警拔矣。作律詩須得此意。﹞○瓜州曉渡徵鞍才卸客身輕﹐指點金焦雙眼明。宿雨漸收遙岸出﹐海云初落怒潮平。人歸春晚猶餘興﹐風入江南亦有情。正值百花新釀足﹐一杯先爲破愁城。﹝第六語﹐久羈北地者始知其工。﹞○寅鑑堂後燈筵卽事﹝自注﹕各以己字爲韻﹞珠明玉艷簇芳庭﹐細膩風光鎖曲屏。歌板欲殘餘《白雪》﹐月輪初上淡春星。坐忘賓主宵嫌短﹐思入鄕關酒易亭。不柰峭寒歸客枕﹐半垂紙帳一燈熒。○硯端溪誰割紫雲腴﹐萬古文心向此攄。小心墨池成巨浪﹐就中飛出北溟魚。﹝小中見大。﹞☆尢秉元字昭嗣﹐江南長洲人。康熙甲午舉人﹐官樂至知縣。○昭嗣年五十餘﹐嚅嚅﹐依然童稚。及乎蒞官﹐民安政肅﹐去後猶思﹐賢者洵不可測也。詩承西堂﹑滄湄兩先生後﹐不入輕浮之習﹐是爲唐音。○孤雁篇玉關萬里秋風遠﹐南歸雁渡蘆洲晚。數行中斷忽分飛﹐零落寒空誰作伴﹖可憐孤雁不勝情﹐常伴寒星夜夜鳴。客捨淒涼魂欲斷﹐深閨輾轉夢難成。客捨深閨聽淒惻﹐絕弦更有傷心客。十載同棲連理枝﹐一朝忽拆雙飛翼。空館經秋冷む帷﹐黃昏微雨畫簾垂。當時漫作《求鳳引》﹐此日翻成《別鶴》悲。悲來常向西風慟﹐重纊難溫誰與共﹖一似孤鴻失侶飛﹐湘江不作鴛鴦夢。天上人間兩渺茫﹐年年歲歲恨難忘。尺書肯寄重泉去﹐爲道蕭郎正斷腸。﹝昭嗣三十餘悼亡﹐不娶﹐旁無姬侍﹐人髙其淸淨﹐不知其情深也。篇中連綿不斷﹐如春蠶引絲﹐失偶人幾不能讀。﹞○芙蓉映水曲秋江瀲灩開明鏡﹐湘女窺簾曉妝靚。遺佩飄香散作花﹐一枝艷質臨江映。江水盈盈未易求﹐相思空望夕陽樓。西風一夜生南浦﹐零落紅衣入暮愁。○牡丹洛陽花譜幾番新﹐爛漫欣看谷雨辰。晚出遂超羣品上﹐才開便足十分春。倚欄妝重愁無力﹐繞幕香濃欲醉人。千載沈香遺迹在﹐誰將絕調寫風神﹖﹝李山甫「數苞仙艷火中出﹐一片異香天上來」﹐羅隱「公子醉歸燈下見﹐美人朝插鏡中看」﹐皆粘膩語﹐而薛逢之「買栽池館恐無地﹐看到子孫能幾家」﹐則又過於衰颯矣。頷聯爾雅典切﹐古今人何必不相及耶﹖﹞☆張弘敏字訥夫﹐江南丹徒人。康熙甲午舉人﹐官孝感知縣。○詠史劍術莫論疏﹐荊卿一何愚。生劫萬乘主﹐此事大難圖。惟彼虎狼秦﹐變詐實多虞。誑楚絕齊交﹐終不致商於。焉能反侵地﹐信義申匹夫。急嬴政胸﹐羣憤亦少舒。如何披督亢﹐猶事久踟躕。嗟哉報丹心﹐空與日月俱。﹝荊卿不止劍術之疏﹐欲生劫以反侵地﹐是以齊桓望虎狼之秦﹐其勢必不能也。末不沒其報丹之心﹐咎之之中﹐實深惜之。﹞○放榜明日知落副車有作瓊樓髙迥絕躋攀﹐大藥功成第八還。行到半天仙骨少﹐罡風復遣落人間。☆吳廷華字中林﹐浙江仁和人。康熙甲午舉人﹐官福建海防同知。著有《東壁詩鈔》。○東壁穿穴經學﹐尢究心《三禮》﹐所爲詩徵引典實﹐𨿽風雅不足﹐不礙爲方家也。○沈孝子行﹝自注﹕爲艮思觀察子庠生﹛敬心﹜作。﹞我友有子稱小鳳﹐少歲六經熟磨礱。忘身竟以死孝傳﹐千古人倫作桴棟。孝子陳情救乃翁﹐乃翁得旨還天中。﹝自注﹕時寓居河南輝縣。﹞昨歲母殯值鄰火﹐撲滅不覺麻衣紅。麻衣紅﹐不可褫﹐寧死肯任母殯毀。頭焦額爛膚不完﹐殯宮獲全孝子死。孝子曾補《兩笙》詩﹐《南陔》《白華》有新詞。居身潔白守庭訓﹐循陔乃厄南宮離。我聞客位之殯塗且聿﹐攢至西序預火備。此禮廢墜千百年﹐致令孝子蹈炎熾。我友哭子幾喪明﹐邦人請旌畱孝名。登危臨深古所戒﹐成仁取義非過情。讀書要在持大節﹐至行煌煌如火烈。旌廬令典金石光﹐精神不逐劫灰滅。﹝始而陳情救父﹐繼恐火焚母棺﹐衰撲火﹐自焚其身﹐固死於孝者也。得此詩表之﹐孝子可以死。然孝子於是乎不死。○《士喪禮》﹕「掘聿見衽。」聿﹐埋棺坎下也。顏延之《哀冊文》﹕「戒涼在聿﹐杪秋卽穸。」《注》﹕「三日而聿﹐三月而葬。」﹞○題杜文貞公小像長樂坡前白譏甫﹐﹝自注﹕飯顆山﹐《唐摭言》作長樂坡。﹞太瘦生緣作詩苦。我聞斯言不謂然﹐是亦羣兒謗傷語。三人各瘦公有云﹐諸弟豈盡能詩人。《唐書﹟文苑傳》可考﹐喪亂饑餓叢公身。自公蒞官天寶季﹐漁陽鼓瞽勢何熾﹗陷賊歸來驚所親﹐老瘦當知從此始。乾坤瘡痍勞至尊﹐蒼茫家室空柴門。三年奔走益潦倒﹐一身皮骨嗟空存。我讀公詩見大略﹐浩气縱橫非束縛。況聞下筆如有神﹐豪吟安得身如削。披圖恍遇山澤臒﹐聊存詩案明其誣。聞說李侯亦憔悴﹐千首敏捷終何如。﹝太白戲少陵語﹐本出雜說﹐不足憑也。以「三年奔走空皮骨」句爲語﹐見少陵之瘦﹐由於喪亂﹐而旁諭曲引﹐以破所戲之語﹐無微不到。﹞☆徐陶璋字端揆﹐江南長洲人﹐昆山籍。康熙乙未賜進士第一人﹐官翰林院修撰。○殿撰中歲成詩﹐流於性情﹐溫厚之餘﹐故動皆有則。○桐廬輕帆漾微風﹐到郭及亭午。晷影落淸波﹐銜云映吞吐。沙渚集漁ザ﹐鷺鷥曬毛羽。參錯綴人家﹐臨水開牖戶。樓閣見層疊﹐罅隙松篁補。愧無荊關筆﹐好景渺難譜。微體幸蕭散﹐得未羈簪組。心胸湛虛明﹐俯仰憶往古。近欲訪玄英﹐俯首拜А土。遠攀漢客星﹐髙風邈天宇。擬將謝浮名﹐煙波狎柔櫓。何時攜雙柑﹐春鶯聽花塢。﹝上半寫景﹐下半懷古﹐「心胸湛虛明」二語﹐作上下轉關﹐篇法整肅乃爾。﹞○洪忠宣祠不愁鼎鑊一心堅﹐辯折金廷气凜然。舉目動驚風黯慘﹐攀髯空想淚潺。放還北地辭羈紲﹐淪滴南朝被棄捐。寂寞錢塘孤廟冷﹐千秋有恨聽啼鵑。﹝忠宣羈北地十五年﹐金人鑑其忠放歸﹐髙宗亦謂其同於蘇武﹐而秦檜惡其剛直﹐後至安置英州﹐檜之惡可擢發數耶﹖同時朱弁亦十七年放歸﹐事與相類。﹞☆淩如煥字楡山﹐江南上海人。康熙乙未進士﹐官至兵部侍郎。○題隆中艸廬攝衣峴山巓﹐停舟鹿門。憑弔艸廬人﹐抱膝山之趾。燭照天下事﹐未嘗一掛齒。一朝感知遇﹐臥龍挾雲起。攘外遏彊寇﹐安內輔孺子。伊呂良可追﹐管樂詎足擬。二《表》泣鬼神﹐耿耿光靑史。命畢五丈原﹐恨流江漢水。當年有龐公﹐隴上秉良耜。足己外無求﹐民物捐敝屣。惟公立談時﹐決策扶炎紀。閉戶不失人﹐救世不枉己。緬懷三代下﹐誰許齊一揆。用行而捨藏﹐庶乎子淵氏。﹝忠武自比管﹑樂﹐少陵比以伊﹑呂﹐而此以子淵氏擬之﹐行藏合宜﹐所謂易地則皆然也。尙論古人﹐正須獨放眼力。﹞○新灘拽灘歌風瑟瑟﹐樹蕭蕭﹐拽灘水落新灘髙。蜀道靑天不可上﹐橫飛白練三千丈。居人歡喜旅人愁﹐千盤萬折過隴頭。北雪消﹐南風作﹐新灘水平拽灘惡。中流伏石如蛟龍﹐紙船全賴鐵梢公。旅人色沮居人利﹐石米百錢取如寄。﹝自注﹕貨米船下灘經水者﹐值取百錢一石。○可作古謠諺讀。﹞☆余敏紳字張佩﹐福建建寧人。康熙乙未進士。○傳臚日作初日刻漏傳﹐鵷班肅立靜鳴鞭。一聲臚唱才過耳﹐五色云髙或在天。幸藉朴誠逢聖世﹐肯圖溫飽愧前賢。粗才未奏《淩雲賦》﹐也向螭頭惹禦煙。﹝臚唱日想到或有韓魏公其人﹐心事光明磊落﹐謂他人﹐非矜一己也﹐朴誠自矢﹐不圖溫飽﹐可以覘其爲人。﹞☆楊士凝字笠乘﹐江南武進人。康熙丁酉舉人。○饑民謠村村屋頭鴉亂飛﹐塵封爨火炊煙微。鄰人乞食縣門去﹐羨殺鼠食官倉肥。江南今年星在﹐靑錢二百米一斗。詔令減價更賑荒﹐裏老奉行開戶口。縣令踏勘初入村﹐萬戶盡望天家恩。饑民無錢吏胥怒﹐有名不上官家簿。﹝斗米二百錢﹐民已艱食﹐乾隆乙亥﹑丙子﹐又增二分之一矣。勘災之獘﹐自昔已然﹐可勝慨嘆。﹞○不如歸去不如歸去﹐省我墳墓。十年萬里白頭親﹐腸斷縫衣無寄處。歸來五鼎列墓前﹐有淚不達重泉路。警遠遊子﹐視東野《遊子吟》尢不忍讀。○吳江丹楓颯颯下寒塘﹐財賦江東第一鄕。誰唱吳歌醒客睡﹐半湖殘月半船霜。○雨霖鈴曲天子猶難活婦人﹐梨園枉唱《雨霖鈴》。萬層劍嶺千條峽﹐忍使官家掩淚聽。☆潘其燦字景瞻﹐江南吳江人。康熙丁酉舉人﹐太史稼堂次子。○春風和李玉洲韻韶華可是隔年期﹐轉眼春風似舊時。遠客樓髙愁獨覺﹐深閨帳暖夢偏知。分番芳信園中報﹐一片晴光陌上吹。回首幾多離恨積﹐憑欄好與訴相思。﹝深閨一語﹐尢爲著題無迹。﹞○登河防口邊城山海居庸千里長﹐前朝於此重邊防。藩籬屬國亡三衛﹐屏蔽中原恃一墻。保塞規模傳魏國﹐築臺形制說南塘。而今中外爲家日﹐直北輿圖接大荒。○癸卯歲暮感懷敝裘燕市又經寒﹐歲晚冰霜閉戶看。夢斷梅花鄕國遠﹐愁憑竹葉酒樽寬。郢歌《白雪》誰憐寡﹐蜀道靑天始信難。寂寞黎牀髙臥處﹐碧霄依舊路漫漫。☆翁志琦字式金﹐江南吳縣人。康熙丁酉副傍。○式金向曾屬艸詩序﹐因遠行未果。今披覽遺稿﹐多原本性靈之作﹐采入選中﹐略補未能應命之咎﹐故人應亦諒我也。○反班婕妤怨歌行團扇復團扇﹐皎皎白於雪。永晝引淸飈﹐良宵延素月。秋來置箱奩﹐尋常不輕發。薄俗區故新﹐君子秉貞節。炎曦會有時﹐誰云恩義絕。﹝元辭可以怨矣﹐此更秉心貞正﹐立言有則。﹞○外孫信兒至七年依我住﹐晨夕不暫離。三月不相見﹐系我思。吹呼入門來﹐一笑舒雙眉。登我所坐榻﹐弄我所吟詩。我吟三十載﹐苦心實在玆。名山傳絕業﹐回首當付誰﹖數篇乞記誦﹐授之復何私。他時曉人事﹐應識此言悲。﹝見無人承柏匱詩也。授之外孫﹐旋付剞劂﹐今詩壇轉有琢山姓氏﹐可慰九原。﹞○答女口號左家嬌女稟夙慧﹐把卷問耶欲學吟。耶窮正緣苦吟誤﹐爾何學吟費苦心。不聞郝鐘禮法重大義﹐婦徳何嘗在識字。﹝正論不磨﹐如李易安轉受識字之累。﹞○連夜夢歸故鄕醒後偶成夢境原虛幻﹐情眞幻亦眞。身嘗爲客苦﹐心戀在家貧。衣食憐嬌女﹐憂勞慰老親。不知閨閣夢﹐曾否見歸人﹖○白髮朝來攬明鏡﹐白髮感蹉跎。畢竟無公道﹐愁人鬢畔多。○田氏紫荊裏田氏遺墟沒艸萊﹐春風猶見紫荊開。願攜當日連枝種﹐分與人間處處栽。☆沈元滄字麟洲﹐浙江仁和人。康熙乙酉﹑丁酉兩中副榜﹐以教習官文昌知縣﹐後以子廷芳貴﹐贈通議大夫。著有《滋蘭詩稿》。○家麟洲以諸生受聖天子知﹐命入武英殿纂修﹐與諸詞臣齒﹐眞異教也。之官後﹐亦多善政﹐因親屬被罪﹐牽連及禍﹐人並冤之。詩與查他山先生唱和﹐品兼唐﹑宋人之長。○外舅查聲山先生挽辭夙有蒓鱸志﹐秋風憶釣竿。地髙投足險﹐恩重乞身難。詩酒塵邊廢﹐林泉畫裏看。﹝自注﹕公圖花溪水竹﹐以寓歸思。﹞誦詩時嘆羨﹐每在碩人寬。﹝宮詹受恩深重﹐幾埒江村﹐而小心謹愼﹐則又過之﹐所以難於乞身也。晚年心事﹐館甥婉曲傳出。﹞○夜雨與友人感賦江村歸去見閒田﹐屢遇堯湯水旱年。秋气蕭條連井邑﹐煙光慘澹自山川。虛疑世有桃源路﹐共笑人憂杞國天。多事劉琨空起舞﹐雞聲誤卻半宵眠。﹝頻遇災荒﹐救人無術﹐撫時感嘆﹐有心人每懷此念﹐而泄泄者以杞人之憂笑之。此種情事﹐古今一轍。﹞○雜詠祕殿從容召對頻﹐廟堂气象若爲新﹖難逢沙汰江河手﹐合有招延羽翼人。種漆樊侯知備預﹐憂葵魯婦枉悲辛。今朝聽說朝陽鳳﹐一紙封章新進臣。避世金門不厭深﹐華顚短褐歲侵尋。相逢北闕靑雲客﹐誰和南山白石吟﹖數著能談天下事﹐千秋須識古人心。賈生已去王通逝﹐獨立蒼茫感不禁。○甲寅閩變﹐永嘉令馬公界與溫處道陳公丹赤同時殉難﹐今春馬公子觀察君陳情行在﹐特錫恩謚忠勤﹐敬賦一章以紀其盛一官迢遞到巖疆﹐閩海烽煙正擾攘。此日陳終負漢﹐同時南八自忠唐。三年亂定聞家祭﹐兩字名尊慰國殤。廟社靈旗應儼在﹐淸魂千古戀桐鄕。﹝南八忠唐又有雷萬春在﹐此因馬公而兼及陳公﹐猶因南而兼及雷也。舉一人而中藏一人﹐句法甚巧。﹞○過黃公灘﹐自東坡攺爲惶恐﹐文信國仍之﹐後相沿爲故實矣雨餘乘曉狎危瀾﹐來過黃公第一灘。帆飽長風爭馬駛﹐溪添新漲抵江寬。篙師欲作攤錢戲﹐客子休歌《行路難》。天意似憐山水癖﹐要令南海縱奇觀。○白雲﹛移﹜雜詠之一臨風雙鬢影飄蕭﹐手把殘編慰寂寥。賢母自能知陸續﹐直臣幸免祭臯陶。謗深誰爲珠犀雪﹐路遠拚將髀肉消。聞道恢恢天网闊﹐那囚鸞鳳放鴟梟。﹝自注﹕用《後漢》陳耽語。○此被累以後﹐重至廣南而作。﹞○涿州百雉重城勢不孤﹐居然綰轂擁皇都。風雲气槪樓桑裏﹐土壤膏腴督亢圖。事去英雄遺恨在﹐時平艸澤棄才無。獨憐老作西徵客﹐鞍馬勞勞走道途。○題屈子詩外二首匹馬三邊聽鼓鼙﹐吳鉤笑拂月初低。英雄末路憐紅粉﹐消得香東與墨西。﹝自注﹕香東﹑墨西﹐二姬名。○寓情紅粉﹐乃英豪末路﹐猶信陵飲醇酒﹑近婦人也。﹞笑他餘子競風騷﹐未許陳梁聲價髙。一代才名兼意气﹐海南沛上兩詩豪。﹝沛上﹐謂閻孝廉古古﹐詩格不同而意气則同﹐故並論之。﹞●卷二十四☆汪應銓字杜林﹐江南常熟人﹐康熙戊戍賜進士第一人﹐官翰林院修撰。著有《容安齋詩》。○殿撰才華發露﹐與時齟齬﹐罷官後遊楚﹐大吏聘修省誌﹐猶有彈劾之者﹐紀氵省養雞主於不鳴﹐有以也夫。○題讀書樓人生何謂富﹐山水繞吾廬。人生何謂貴﹐閉戶讀我書。君構讀書樓﹐樓與山水俱。藏書數千卷﹐任君畋且漁。山水契動靜﹐讀書友軒虞。眺望連近遠﹐夢寐俱恬愉。此身置太古﹐此心遊太虛。回視塵世間﹐富貴吾土苴。﹝山水讀書不能相兼﹐讀書樓在山水間﹐天下之樂無以加焉﹐然知其樂者幾人﹖沈溺於土苴者紛紛矣。﹞○淸鎭縣七夕水上浮萍沙上蓬﹐江畔晚涼中。無雙今夕羈孤客﹐第一春橋系短篷。銀漢碧天斜易曉﹐蘆簾紙閣悵應同。去年漾水漂流者﹐已望牽牛向碧空。﹝懷家意寫來蘊藉。﹞○霧中花名花籠霧認難眞﹐道是還非夢裏身。仿佛漢家宮殿冷﹐隔帷遙見李夫人。☆張廷璐字寶臣﹐江南桐城人。康熙戊戍賜進士第二人﹐官至禮部侍郎。著有《詠花軒詩》。○心躁者多志微噍殺之音﹐心平者多順成和動之響﹐言爲心聲﹐不可彊也。藥齋公不干進﹐不務華﹐以介自矢﹐以誠感人。視學江蘇九年﹐如和風著物﹐萬類萌動﹐旣久﹐士林猶歌頌之。宜發言爲詩﹐比於水之瀠洄﹐春之和盎﹐讀者心醉气夷而不自知也。注力不在五言﹐故不備錄。○岍山招遊雲龍山用東坡答呂梁仲屯田韻黃樓嵯峨古彭門﹐雲龍山下多煙村。暇日招遊恣登陟﹐壺不用燔雞豚。淮泗交流淸浪駛﹐呂梁迅急黃河渾。巖似騰北海蜃﹐巨嶂如起南溟。岡阜縈抱气尢王﹐洪波襟帶勢欲吞。振衣絕頂俯平壤﹐川原環拱雲龍尊。古藤倒垂猿掛﹐怪石累熊羆蹲。靑疇千頃水方退﹐髙壠往往畱潮痕。禾根猶見集雁鶩﹐屋外直欲浮蛟黿。今年盛夏苦霪潦﹐茅檐白雨如翻盆。水田坐看秋稅減﹐寒谷惟待春風溫。城中居人尙安枕﹐萬家鱗次炊煙昏。玆山髙曠足眺覽﹐巍然放鶴亭孤存。石磴逶迆古苔滑﹐蒼枝詰曲老樹髡。黃茅岡頭指遺迹﹐羣羊仿佛眠云根。山人已往坡老逝﹐空嗟歲月如濤奔。殘碑寂寞野煙罨﹐虛廓蕭瑟寒云屯。勝遊憑弔增慨嘆﹐不辭鬥酒傾匏樽。﹝用蘇韻便近蘇詩。﹞○送魏定野歸柏鄕蕭齋把臂足淸歡﹐聯句論文夜漏殘。楊柳旗亭偏送別﹐杏花村店尙餘寒。萊衣愛日春方永﹐謝艸關情夢未安。無計畱君倍惆悵﹐心隨歸騎過邯鄲。﹝「楊柳旗亭」一聯﹐似人人意中語﹐然佳處正在自然﹐一加追琢﹐恐失天趣。﹞○賦得落日樓臺一笛風餘霞散漫晚煙浮﹐長笛風前響欲流。幾點鴉歸遠村樹﹐一聲人倚夕陽樓。梅花早向江城落﹐楊柳曾傳絕塞愁。何似神仙騎鶴背﹐淩空吹徹萬山秋。○哭梁貢秋風素聽虞歌﹐月落空山叫夜烏。堂上白頭翻哭汝﹐膝前黃口已成孤。魂依姜被霜華冷﹐腸斷蘇機血淚枯。寄語閨中ヮ髻婦﹐茹哀還慰八旬姑。﹝此哭女夫而作也。白頭無子﹐黃口無父﹐人生最不堪事﹐末囑空閨ヮ髻﹐抑哀慰姑﹐望其節孝兩兼﹐立言眞至。﹞○恭和禦制秋雜紀元韻登陟岡巒勢磊嵬﹐經過澗壑水瀠洄。騎來天廏三千駟﹐蹋破秋云幾萬堆。林外雕戈隨豹尾﹐峯頭黃傘傍龍媒。從知獵關戎政﹐載筆還須付馬枚。○南歸廿載勞人得賜閒﹐故園風景隔塵寰。縈洄馬鬣雙溪水﹐層疊龍眠萬笏山。巾屐獨尋新蘚徑﹐煙雲仍護舊柴關。林泉瀟灑無拘撿﹐大似開籠放白鷴。﹝此五章致政歸時所作。﹞天池水擊有鯤鵬﹐蜩楡枋自不勝。腰綬已拋三尺組﹐頭銜猶領一條冰。收將帆櫓乘楂客﹐攜去瓶盂退院僧。日上松窗新睡覺﹐還疑帶月望觚稜。﹝忠愛之言﹐於極閒處傳出。﹞松風蘿月送餘年﹐暮靄朝風別有天。門爲看山寧用杜﹐車還駕鹿不須懸。烹茶泉比中泠水﹐荷鍤秧分下氵巽田。老我得從耕牧者﹐蕭閒眞覺主恩編。﹝杜門懸車﹐歸田後常語也。一經翻用﹐便覺生新。﹞由來齒角未容兼﹐獨荷生成意已厭。奉席兒能謝簪紱﹐扶筇婦尙理齏鹽。含飴孩幼甘同剖﹐髙枕林廬夢亦恬。慚愧此生論取與﹐天公傷惠我傷廉。﹝從「熊蹯魷腹豈能兼」意化出﹐極欣喜意﹐轉似以咎出之﹐妙不可言。﹞○舟泊無錫九龍山色何媚嫵﹐坐見白雲生縷縷。空蒙散作波上煙﹐篷窗一夜蕭蕭雨。○送楊升聞歸裏節近傳柑花映扉﹐山園且莫戀芳菲。遲君一葉樵風便﹐流過春江燕子磯。﹝詩中天籟﹐亦以不雕琢得之。﹞☆鄭江字璣尺﹐浙江錢塘人。康熙戊戍進士﹐官至翰林院侍講。著有《筠谷詩鈔》。○筠谷以詩爲事業﹐有指其失及攺定其詩者﹐終身敬禮之。出使廣南時﹐山人黃子云適畱其地﹐爲點竄數言﹐出橐中金贈之﹐俾還故鄕。此風近日已罕見矣。○西溪艸堂圖吾鄕山水窟﹐莫如西溪幽。延緣一徑通﹐落落淸瑤流。夾岸無雜樹﹐鹿角枝相つ。霏微嵐翠間﹐香雪千林浮。有時略彳勺橫﹐野竹寒修修。尋幽窈窕入﹐落英滿扁舟。花陰路疑盡﹐豁然見平疇。四山圍氵靜綠﹐土俗勤鋤。此中隱君子﹐毋乃栗裏儔。一茅粗剪葺﹐六枳紛環周。虛空靜生白﹐恍然物初遊。瞿鶴唳天半﹐若與孤情酬。仙源在楡﹐余胡久淹畱﹖﹝西溪在北髙峯背﹐舟行凡十八里﹐溪窄只容一舟﹐梅林兩岸﹐風翻落英﹐沾人衣袂﹐錢唐幽絕境也。昔曾經其地﹐興會未到﹐難形語言﹐讀此詩﹐令人神往﹐可當重遊矣。﹞○度嶺新安僻一隅﹐崖谷莽相圍。寒雨度嶺﹐悄然徒禦悲。匪悲道路險﹐疲氓寒無衣。祗役我之分﹐勞民毋乃非。旣不能重趼﹐復不奮翅飛。民勞豈得已﹐王程不可違。酬民以價直﹐幾爲吏橐肥。詰問得其情﹐懲吏乃用威。疲氓感我意﹐繞座涕灑揮。民情大可見﹐豈願咸其腓。勞勞道路間﹐志在救朝饑。饑寒苟不卹﹐焉用長吏爲﹖﹝勤勞王事﹐而不忍以獸役人﹐仁人之用心也。詩之朴老近元道州。﹞○常山縣風帆沙際落﹐嵐翠碧叢叢。一縣江聲裏﹐四山雲气中。迎人幽鳥語﹐隨意野花紅。回首鄕心遠﹐沿流直向東。○殘柳畫橋斜去水東流﹐落日西風澤國秋。樹下彩雲都散盡﹐夜來明月尙勾畱。碧蹄馬老憐荒驛﹐白髮人閒倚酒樓。六代離宮鴉數點﹐滿天疏雨不勝愁。﹝五六取題之神﹐不粘不脫﹐一結尢有遠韻。﹞○釣臺髙臺俯映暮江淸﹐葉葉風帆盡日行。碧水幾時停過客﹐靑山終古屬先生。可知遁世原持世﹐始信逃名是愛名。慚愧萍逢無定迹﹐滄洲暫借濯塵纓。﹝「遁世原持世」﹐謂東漢節義之風﹐從羊裘翁開出也。「逃名是愛名」﹐工於著辭﹐他手以釣臺爲釣名﹐淺而無味矣。﹞○飛來寺澄江綠氵靜潔於苔﹐羣峭摩天一綫開。吉貝花中聞梵唄﹐兜羅綿裏現樓臺。榕陰濃疊千重翠﹐松吹晴暄萬壑雷。瘦石玲瓏霞縹緲﹐卻疑巖岫亦飛來。☆鄒升恆字泰和﹐江南無錫人。康熙戊戍進士﹐官至侍講學士。著有《借柳軒詩》。○分賦得采香徑送沈歸愚太史暫假歸裏吳宮花艸今何處﹐巖畔猶餘采香路。當年越女顏如花﹐蓮舟蕩漾雙槳斜。後宮羅綺照野水﹐鴛鴦作隊隨溪沙。六千君子一朝起﹐臺上佳人委流水。相逐鴟夷泛五湖﹐羞見荷花守紅死。千年遺迹想依稀﹐過客惟應弔落暉。詩人家傍采香徑﹐不采香采紫芝。老入承明親禁掖﹐暫辭釒口砌還山澤。洗硯池邊訪舊蹤﹐樵翁溪友還相識。自憐軟土滯年年﹐何時同泛香溪船﹖﹝「不采香采紫芝」﹐爲歸人增長聲價﹐然愚實有愧其言也。是日贈行者共十有二人﹐先生詩尢髙雅﹐錄此並識一時良會。﹞○丁香和韻春空煙鎖綴星星﹐兩樹瓊枝占一庭。交网月穿珠絡索﹐小鈴風動玉冬丁。傍檐結密人難拆﹐拂座香多酒易醒。只恐天花散無迹﹐擬將湘管寫娉婷。羌無故實﹐自足風流。☆宋照字謹涵﹐江南長洲人。康熙戊戍進士﹐官翰林院庶吉士。○霧凇風寒霧下成銀沙﹐徧糝林木垂﹛髟沙﹜。天公知我太岑寂﹐先遣萬樹開梨花。梨花一望杳無際﹐應是碧空慣遊戲。東方漸見升陽曦﹐還憐化作輕雲飛。﹝冬月行徳州曾見此景﹐因憶嘉州「千樹萬樹梨花開」句﹐然未形諸詩也。讀此嘆作者先得我心。﹞○白雲寺閣次壁間張使君韻白雲小閣與云平﹐開閣瑩然眼界淸。飛鳥沒邊孤塔見﹐亂山缺處夕陽明。僧投遠寺煙中去﹐筏下空江鏡裏行。林外聲聲啼布谷﹐靑郊應及試春耕。☆王恪字愚千﹐江南太倉人。康熙戊戍進士﹐官知縣。著有《長畱詩集》。○愚千爲家臺臣先生女夫﹐指授旣正﹐而筆力淸剛﹐一空時下纖之習。觀詩集命名﹐知其自信者素矣。○椒山先生祠風節容城仰﹐斜陽憑軾時。疏成十罪定﹐獄借二王辭。大鳥前朝墓﹐披鱗異代祠。病中虛拜薦﹐欽挹起餘思。﹝椒山先生疏指嵩之十罪﹐千秋定案矣。如此著筆﹐筆有風霜。﹞○水宿水宿風餐裏﹐棲棲過此生。米原無帖乞﹐碑信有雷轟。中土多凋瘵﹐西陲尙甲兵。休從詹尹卜﹐歸去好躬耕。○寄題陳橋驛五代干戈苦戰爭﹐天心撥亂主潛生。營光久應焚香祝﹐檢點曾傳得讖驚。倉卒黃袍酬素志﹐綢繆金匱負遺盟。最憐永棄幽燕地﹐當日師名是北徵。﹝黃袍加身後﹐杜太后云「我兒素有大志」﹐則宋祖之不臣顯然矣。金匱之盟﹐負者太宗﹐而宋祖主是議亦非中庸之道也。結意燕﹑云永棄﹐彊名北徵﹐宋之積弱已萌於此。此種詩﹐可當後世《春秋》之筆。﹞○送楊文叔北上﹝自注﹕從洗馬川中學幕歸﹐卽偕北上。﹞萬里徵塵拂袂初﹐驪歌促別意何如﹖已看蜀道非難上﹐誰說長安不易居。作客仍依王儉幕﹐故交好借惠施書。自注﹕指仲孺太史。知君負米緣情切﹐早寄鄕音慰倚閭。﹝三四語工於點化。﹞○石鼓當日岐陽獵火紅﹐大書深刻配《車攻》。奇文人嗜《三蒼》並﹐盈數天虧九鼎同。歌托韓蘇參史筆﹐辭超秦漢系王風。重搜殘臼成完璧﹐千古輝煌太學中。﹝辛鼓流落人間﹐攺作舂臼﹐故云九鼎同也。後復搜得﹐同置太學戟門。﹞☆王懋字予中﹐江南寶應人。康熙戊戍進士﹐雍正中以教授攺官翰林﹐入上書房行走。○太史精研理學﹐身體力行﹐一時有小朱子之目。詩亦言其所得力﹐不求工於詞也。○書座右二章長堤潰蟻穴﹐君子愼其微。生平操持力﹐不敵一念非。波浪浮天闊﹐漭漭決四圍。內省增嘆息﹐已往安可追。奔馬不可馭﹐盤石不可斡。是非反掌間﹐鉛刀貴一割。我心似寒灰﹐百念俱刊刂。願更塞其端﹐絕之在由。﹝此言愼獨之功﹐欲念乍萌﹐絕之於微﹐勿使其潛滋暗長也。妙在親切﹐不覺其腐。﹞○吳家騏字晉綺﹐江南吳江人。康熙戊戍進士﹐官至禮部侍郎。○聖駕南苑大閱恭紀鸞旗肅肅駐郊﹐輦道風和霽色明。四海無塵寧弛武﹐六軍有紀盡知兵。雕弓親試穿雲箭﹐繡還巡夾日營。昨夜賜恩澤溥。馬騰士飽徧歡聲。城南帳殿曉雲開﹐萬騎星羅拱日來。虎旅自諳司馬法﹐鵷班齊侍晾鷹臺。兩行列陣堅於壁﹐九進聞聲動若雷。變化方圓包地軸﹐君王元裕統天才。○楊忠湣公祠忠湣千秋總不亡﹐折姦那惜觸鋒。不須丹膽當三木﹐只請龍顏質二王。讞上霜飛章急下﹐城中風慘鎖猶香。平生未了伊誰補﹐浩气常餘百煉剛。﹝熔化傳中語﹐一歸自然。﹞☆華希閔字豫原﹐江南無錫人。康熙庚子舉人。著有《延綠閣集》。○豫原名節自負﹐遂寧張公審督撫互揭一案﹐歸罪張淸恪公﹐避制府气焰也。豫原不平﹐上書斥之﹐幾罹於法﹐後聖祖直淸恪而罪制府﹐豫原得以無事﹐卽此一節﹐異於模稜婀者矣。○山居月夜蒼翠落虛牖﹐坐對龍山峯。忽看峯際月﹐已掛溪頭松。月髙淡星漢﹐倒影溪流中。境靜塵俗屏﹐人閒眺所空。泯心欲忘我﹐如遊上皇風。此時何所有﹐云外聞疏鐘。○萬邦榮字西田﹐河南襄城人。康熙庚子舉人。○偶感世無名與宦﹐人心皆太古。世無輪與蹄﹐人皆守鄕土。造物鑿混沌﹐驅人投网罟。誰能翔天外﹐超然黃鵠舉。﹝此卽老氏之學﹐欲返三代爲太古也。然亦自成名論。詩格老幹千尋﹐盡芟枝葉。﹞成敗何足校﹐英雄自有眞。據迹鼓唇舌﹐千秋一酸辛。不見屠狗輩﹐乘時滅彊秦。臥龍思復漢﹐賫志何曾申。﹝不以成敗論人﹐是作豪傑語。﹞致君復淳風﹐杜老有夙志。南山石可耕﹐俟時合髙寄。胡爲望吹噓﹐幹人欲涕泗。區區愁餓死﹐餓死乃常事。叩門隨肥馬﹐自反恐含愧。上書光範門﹐斯亦賢者累。﹝杜﹑韓志在救時﹐故急欲見知﹐與後世之耽利祿者異也。然持此責備﹐西田之安命俟時﹐皎然共見。﹞☆鄭世元字黛參﹐浙江余姚人。康熙庚子舉人。著有《耕余集》。○耕餘詩無鐫本﹐浙中亦無道及名姓者﹐玆從令嗣炳也太史處借得﹐未嘗求新立異﹐而胸次髙朗﹐卓犖可觀。會稽詩人中﹐罕此矯然者。○感懷雜詩貧賤非所憂﹐菽水有餘歡。毛義喜形色﹐意詎榮一官。用愧七尺軀﹐無由潔晨餐。斗粟不任舂﹐負米計彌艱。大義在不辱﹐守身重丘山。安得力耕養﹐十畝樂閒閒。﹝以不辱身事親﹐榮於祿養矣﹐此義知之者少。﹞劉勰著《雕龍》﹐懷之謁休文。磬折車輻下﹐有才懼無聞。又聞鮑明遠﹐奏詩義慶門。韜知恐沈沒﹐上書以求伸。無稱𨿽可疾﹐榮名胡因人﹖榮名𨿽可寶﹐此身亦宜珍。眩玉賢者羞﹐自媒貞女嗔。崇實賓自至﹐奚爲喪我眞﹖﹝因人成名﹐屈辱甚焉﹐此義知之者尢少。﹞泰山不自髙﹐因丘垤以形。河海不自廣﹐因溝澮以名。他山有礪石﹐良璧逾晶瑩。木槿爭朝榮﹐松柏彌見貞。何妨粟有秕﹐維箕簸之精。何妨苗有莠﹐趙耕者明。﹝純用比體﹐接雜成文﹐在詩爲《鶴鳴》﹐在文爲枚乘《上吳王書》﹐皆開先也﹐作者工於用比﹐最耐人思。﹞○出門別妻子病身不得安﹐行役赴南嶠。五嶺天之末。未知幾時到。仰見秋鴻徵﹐嗷嗷背云叫。回首望鄕裏﹐魂夢使顚倒。我恨不如月﹐兩處能相照。轆轤掛心頭﹐轉輾向誰告﹖﹝不能如月兩照﹐樂府中每有此種話頭。﹞在家不知好﹐出門使心悲。嬌女繞我膝﹐小兒挽我衣。似亦解離別﹐卻去還復來。惟此不忍割﹐令我殊依依。昨日適南市﹐思買繒騎歸。綺要機中織﹐蠶婦方繅絲。將絲拈作綫﹐成衣知幾時。我老待兒養﹐塌焉摧心脾。勿用顧旅人﹐我猶得自彊。融融榮衛間﹐漸覺回三陽。饑已思食粥﹐渴已思飲漿。前途𨿽然遼﹐有弟相扶將。只愁雁鴻少﹐勿慮歲月長。但看嶺梅發﹐知我思故鄕。明年五六月﹐寄汝荔支嘗。○觀音巖粵山山山奇﹐玆巖益奇絕。嵌空有神功﹐壁立淬寒鐵。ㄙ孛山精藏﹐靈秀眞宰泄。赤日萬古陰﹐江霧晝常結。飛樓騎危駕﹐石隙透微穴。拾級如盤螺﹐堂隍忽開列。僧梵響出云﹐鐘乳倒垂雪。南羅羅浮佳﹐北與大庾別。目謀覯斯奇﹐殊使羈心悅。○鬱鬱詞二首﹝年荒﹐有兄不顧其弟者﹐作此詞以感之。﹞鬱鬱紫荊﹐枝條紛紛。枝條𨿽分﹐其本則均。父母生子﹐惟我弟昆。弟昆分形﹐血气一源。予手若創﹐予足不伸。予體不伸﹐予心煩冤。兄兮不關﹐誰知予之饑寒。相彼鳴雁﹐猶同其羣。胡今之人﹐不知有弟昆﹖我視之弟﹐親視之子。念我父母兮﹐心熱而顙Г。﹝呼父母告之﹐辭彌朴聲彌哀矣。近並有不顧父母之饑寒者﹐更當作何語以感之﹗﹞○捉船行客行在西吳﹐喧呼聞捉船。云奉憲司票﹐取數須一千。烏程縣堂曉傳鼓﹐縣官排衙點船戶。東船西舫寂不行﹐里正如狼吏如虎。行人坐守居人困﹐百里官塘斷商賈。罟師漁父都含愁﹐城南城北水斷流。千艘萬櫓城中集﹐葦岸蘆港風悠悠。大船競輸綫﹐差役幸暫免。小船無錢只一身﹐捉住支吾應供遣。自從名隸公家籍﹐日日河頭坐白日。太倉合米聊入腹﹐誰爲饔飧顧家室。可憐有船何處撐﹐江幹萬眾俱吞聲。﹝捉船不行﹐日坐河幹﹐可發一嘆復一笑也﹐予有《民船運》一篇﹐情事正復相類。﹞○官賑謠黃須大吏駿馬肥﹐朱旗前導來賑饑。饑民腹未飽﹐城中一月擾。饑民一簞粥﹐吏胥兩石谷。我皇聖徳仁蒼生﹐官吏甚勿張虛聲。﹝中間四語似兒童謠辭﹐古今一轍﹐付之無可柰何而已。﹞○檢先大人遺集淸气回天地﹐丹心在簡編。平生千古意﹐屬望後人賢。馬服深慚括﹐《周南》泣授遷。空嗟不能讀﹐三祝未終篇。﹝嘆己之徒讀父書﹐謙辭也。對以司馬談之《周南》授遷﹐自任何等﹐服其隊仗之髙。﹞○看客舞刀秋水飛雙腕﹐冰花散滿身。柔看繞肢體﹐纖不動埃塵。閃閃搖銀海﹐團團滚玉輪。聲馳驚白帝﹐光亂失靑春。殺气騰幽朔﹐寒芒泣鬼神。舞餘回紫袖﹐蕭颯滿蒼旻。○觀槍法聞聲馳鐵騎﹐過影走金蛇。進退眞神捷﹐盤旋任屈斜。毫光團白雪﹐風雨散梨花。一气如相貫﹐全身總被遮。陰陽回地紐﹐狐媚遁天涯。仿佛陳安技﹐眞堪任虎牙。﹝上章舞刀﹐此章舞槍﹐無一語可以互易﹐令讀者如置身玉輪梨花之間﹐是何神勇﹗﹞☆厲鶚字太鴻﹐浙江錢塘人。康熙庚子舉人。著有《樊榭詩集》。○樊榭學問淹洽﹐尢熟精兩宋典實﹐人無敢難者﹐而詩品淸髙﹐五言在劉虛﹑常建之間。今浙西談藝家﹐專以ㄎ扯爲樊榭流派﹐失樊榭之眞矣。○永興寺二雪堂曉起看綠萼梅是馮具區先生手種幽人先鳥起﹐林間正寂然。是時春空霽﹐山翠爭便娟﹐的的花間雨﹐澹澹花上煙。煙雨爲合離﹐花態亦變遷。祭酒昔遊此﹐手種猶生前。傲兀根倚石﹐欹倒枝映泉。微馨委陳迹﹐髙格同枯禪。儒官罷亦得﹐不廢《招隱篇》。攀花久延亻寧﹐世已無其賢。﹝起句傳曉起之神﹐花態隨煙雨變遷﹐靜心遊覽人﹐方領得此趣。具區手種梅﹐只淡淡寫之。﹞○西溪巢泉上作玩溪遂窮源﹐東峯屢向背。朝日上我衣﹐春泉淨可愛。不知泉落處﹐潺潺竹籬內。喧聞兩疊瀉﹐靜見一潭匯。松風纖碧﹐花影蓄深黛。名言猶有相﹐幻照乃無悔。悠悠巢居心﹐頗欲終年對。曉起觀泉﹐初陽上衣﹐寫得字字入神。○春陰望西溪人家雲山梅竹互爲掩映溪聲迆西流﹐寺橋扼其隘。分餘落麥田﹐綺秀渺方。行人越阡陌﹐春望怡我輩。皓皓遠梅林﹐映山靑ㄙ曖。下有漁樵廛﹐竹樹互襟帶。炊煙化山云﹐雲起半明晦。花原色不同﹐輞口境如在。悵矣懷閒居﹐悠悠悟天繪。﹝炊煙和山云幾合而爲一﹐此云化山云﹐見炊煙亦神靈物也。筆有化機﹐無施不可。﹞○西溪曉起首春溪中寒﹐偃臥在巖穴。宵分天柱夢﹐覺來轉淸切。開門殘月在﹐下見數峯雪。雪際生白雲。映不可說。登橋水市靜﹐尋徑冰泉裂。田翁尙無事﹐初陽候林缺。懷新意似欣﹐理舊抱已結。何如巖棲人﹐然竹飯松屑。○行田至荊山嶺下作大山何連延﹐細岑若回顧。中有微徑通﹐兩村隔松霧。平疇開朝日﹐宿麥半凝沍。云根脈未泄﹐涓流但微注。野人籬落小﹐鳴雞隱雜樹。𨿽無汜勝書﹐農話眷幽素。稍營下氵巽業﹐更羨上洄住。竹橋滑春霜﹐往來定非誤。﹝狀村落景如畫。﹞○理安寺老禪伏虎處﹐遺迹在澗西。巖翠多冷光﹐竹禽無驚啼。僧樓滿落葉﹐幽思窮扳躋。穿林日墮規﹐泉咽風淒淒。﹝寒翠欲滴﹐野禽無聲﹐非此神來之筆﹐不能傳寫。﹞○二月十七日重遊洞霄宮探大滌洞天振衣浴罷體更輕﹐竹枝投石聲彭觥。空山昨夜龍洗窟﹐雨過萬壑泉縱橫。山靈知我有默禱﹐故遣浮雲散縈繞。一峯陰見一峯晴﹐天柱中央翠於埽。元同先生昔隱居﹐洞天長鎖瑯函書。前遊日夕未曾到﹐恨身不得乘飈車。穿盡幽篁履苔石﹐驚見﹤谷含﹥﹤谷牙﹥洞門坼。童子曾爲搗藥禽﹐桃花解笑題詩客。此中日月停兩丸﹐想象九夏尢淸寒。微明秉炬觸暗壁﹐古靈題字來尋看。玲瓏乳竇隔凡處﹐路接華陽不歸去。有人問我洞中來﹐爲說浮雲如柳絮。﹝日月停兩丸﹐謂洞壑陰森﹐羲﹑娥旋轉﹐其光不到也。通體疑有仙气。﹞○過宋通問副使朱公少章墓突兀殘碑立古阡﹐行人猶記紹興年。靑衣已見君王辱﹐白髮何期使節旋。老淚冰天他日恨﹐遺文《曲洧》至今傳。一А築並花宮地﹐夕唄晨鐘更惘然。﹝朱公畱虜地﹐值徽宗殂落﹐哭以文云「嘆馬角之未生﹐魂歸雪窖﹔攀龍髯而莫逮﹐淚灑冰天。」一切禦容禦畫從五國城寄歸﹐宋之蘇屬國也。放歸時﹐年已老矣。墓在九里松﹐詩句句穩貼﹐無一剩語閒字。﹞☆方正瑗字引除﹐江南桐城人。康熙庚子舉人﹐官至潼商道。著有《連理山人詩鈔》。○引除自髙祖廷尉公以下﹐世傳理學﹐出政當軍需絡繹時﹐玉關萬里﹐轉餉十年﹐猶能創建書院﹐與人講學﹐詩其餘事也。然皆古茂純正﹐蔚然成一家之言。○述母訓藐孤幸有托﹐一綫書種畱。辛苦四十年﹐淚枯心未休。從政居大夫﹐國恩亦已優。秦中十五城﹐一箸兼爲籌。萬命倚生死﹐焉可私殖謀﹖大本貴先立﹐淸風領諸侯。廉泉可以飲﹐腹滿他何求。喜兒赤子心﹐慮兒骨不遒。引索馭奔馬﹐一蹶韁難收。勿逐驍騰飛﹐信道從天遊。上以酬君恩﹐下以解親憂。﹝通體皆母訓﹐稱述外不贅一語。﹞○度秦峪嶺至商州與王剌史﹝自注﹕如玖﹐宛平人。﹞梯云數千級﹐忽登秦峪頂。羣壑馬蹄下﹐商顏尙延勁。風過虎气腥﹐山荒艸木警。民脂竭土祠﹐落日丹靑冷。射矢黃沙岡﹐鳴鉦藥子嶺。百里多陶煙﹐十人九垂癭。下鞍問疾苦﹐農樵意自聘。刺史政不苛﹐安居樂鄕井。夜黑月未上﹐燈火散林影。○關西書院落成示諸生西岐聖人邦﹐治化隆終古。粵自漢唐來﹐功利雜尊俎。今玆禮樂備﹐文明會當午。未免徵戰餘﹐習俗尙黷武。靑袍少業儒﹐鐵衣多擒虜。豈知陜右地﹐原爲理學藪葉。讀書不講道﹐忠信便無主。笥中歲賜金﹐買得百弓土。築屋跨山河﹐聊以蔽風雨。矜式祀二賢﹐﹝自注﹕睢陽湯文正公斌﹑曲阜孔公興釒於﹐皆前任潼關守道。﹞諸生聚三輔。學爲聖人徒﹐方圓就規矩。何人非顏曾﹐何鄕非鄒魯。殊途而同歸﹐狂狷各有取﹐勿謂岐陽遙﹐流風動鐘鼓。﹝以理道化剛武﹐使士人有鄒﹑魯之風﹐仍復還西岐舊俗也。詩品端重﹐不腐不佻。﹞○嘉峪關登籌邊樓時寧遠查大將軍入覲金鎖嚴關絕塞開﹐旅人乘興上樓臺。天山雪影浮空去﹐瀚海風聲捲地來。攬轡平生微有志﹐籌邊萬里愧無才。遙聞戍鼓傳呼急﹐內召將軍撥馬回。○放羅浮蝶八幅裙開葉葉新﹐金籠初放翅如輪。神仙自合離塵网﹐顏色由來誤美人。莫向花邊迷舊影﹐好從洞口覓前身。蠻煙雨還家路﹐飛破江南一片春。﹝顏色固誤美人﹐不知文采亦誤才士﹐借題抒寫﹐於言中言外求之。﹞○古鏡土花點點上靑螺﹐珠匣塵封委綠莎。絕代應憐顏色少﹐六宮曾識舊人多。月沈碧海秋無影﹐云暗滄江水不波。一照尙能愁鬼魅﹐雙盤龍气未消磨。﹝六宮一語﹐於古字不取貌而取神﹐彼死煞刻畫者﹐劣得其形似而已。﹞☆葉士寬字映庭﹐山東籍﹐江南吳縣人。康熙庚子舉人﹐官至寧紹臺道。○司馬悔山卽和司馬承禎山居洗心韻山中雲霞古﹐山外艸樹腥。出山猿鶴寂﹐還山夢魂淸。流水斷復續﹐空谷幽而明。坐我石榻穩﹐著我羅衣輕。眼中何所見﹖太古苔痕靑。耳中何所聞﹖絕頂波濤聲。吾心旣已洗﹐誰博浮埃名。無求安有悔﹐遺身自忘情。豈必三山去﹐卽此淩靑冥。有煙霞气﹐泯斧鑿痕﹐無求安有悔﹐見有求必有悔也。指示迷途﹐令人深省。○斷橋山用少陵白波沙渡韻欲斷不斷橋﹐萬丈臨坼岸。有湫起乖龍﹐破石入云漢。帝怒割左耳﹐置之懸崖半。老猿此回蹤﹐山鳥隔林喚。澗底雲濤翻﹐陂上雪花漫。奔湍往復回﹐噴沫迸且散。我來臨深淵﹐下視目光亂。仙境無由登﹐凡骨自悲嘆。﹝刻畫斷橋﹐至於猿回蹤﹐山禽不度﹐安問行人。作皮膚語者﹐不解如此用筆。﹞○上黨上黨天邊郡﹐壺關控扼齊。羣推九州險﹐全壓太行低。往恨經ァ虎﹐淸時絕鼓鼙。從知秦趙斗﹐只在故城西。天下勁兵處﹐嚴疆自古憑。虹鱗捲飛旆﹐獸角斷懸繩。三輔眞肩脊﹐河東舊股肱。至今唐使節﹐猶得義陽稱。﹝蒼茫渾厚﹐胎源少陵。﹞☆許廷釒榮字子遜﹐江南長洲人。康熙庚子舉人﹐官武平知縣。著有《竹素園詩》。○子遜少英敏﹐長弓刀馬槊﹐徧歷四方﹐友海內知名士﹐居官有善政。去官後﹐人歌思之。詩嚴於唐﹑宋之限﹐五律近李翰林﹐七絕近杜樊川﹐諸體中二體爲尢工也。髙文良公章之對客每吟子遜佳句﹐而文良有作﹐子遜每與商略﹐藝林兩賢之。○湘帆圖湘山蒼兮湘水流﹐波平一鏡兮輕煙浮。美人自抱香艸怨﹐鷓鴣啼出蒼梧秋。渺渺波兮汾幾曲﹐帆轉隨湘兮何處宿。遙山九面碧參差﹐暗水浮香流碧玉。羌峭帆兮何人﹖涉澧浦兮弔靈均。披圖笑爾日孤往﹐故鄕不憶秋風蒓。棹瀠洄兮意超忽﹐睇峨眉兮在天末。醉來長嘯湘雲飛﹐一笑停帆弄江月。﹝詩與題稱﹐妙在若不用力。﹞○棲霞庵雙忠祠曁陽城邊白日昏﹐悲歌爲弔雙忠魂。仰瞻廟貌颯以爽﹐守城遺事追前塵。是時江南傳檄定﹐國已無君奉誰命。區區兩尉不順天﹐義激中心熱血迸。彈丸小邑災荒余﹐敢以螳臂而當車。屹然陳尉首倡義﹐經營戰守心焚如。迎歸閻尉善謀斷﹐登壇指揮壁壘變。甲兵十萬羅胸中﹐部勒森嚴當一面。梯衝火炮百計攻﹐捍禦隨機俱猝辦。寺僧販豎荷戟殳﹐斷頭掉尾能決戰。元戎溫言指昊蒼﹐降者名氏書常。我亦荒朝四鎭一﹐於今可匹諸侯王。登陴慷慨明人綱﹐我肯反面爲豺狼。嚼鐵相持力已竭﹐援盡何堪糧粒絕。紅光起處城忽崩﹐數窮乃見頑民節。壯哉陳尉气若云﹐闔門舉火以自焚。閻尉受傷戰益力﹐殺人如艸猶紛紛。被縶刺傷血出漉﹐大呼速斫深宵聞。銜須而死死得所。此城豈有降將軍﹗婦女不異田橫客﹐齊赴濤浪無生存。噫吁嗟乎﹗衮衮髙牙與蟒玉﹐臨難乞憐如蟻伏。若非赤手扶天綱﹐空見頹波沈地軸。項亡漢祖封雍齒﹐齊破燕人重王。興朝表忠勵臣庶﹐精衛塡海愚亦錄。古庵攺建雙忠祠﹐凜凜英魂往而復。此時回憶睢陽城﹐千古英雄共屍祝。﹝本邵子湘《閻典史傳》成詩﹐守城事本近桀犬吠堯﹐然周之頑民﹐殷之義士﹐不可沒也。陳尉名明選﹐閻尉名應元﹐時應元已升任出城﹐迎歸共守。元戎卽劉良佐。應元殺於棲霞寺中﹐明選死於巷戰。城陷時﹐合城婦女沈於江潮中﹐無一辱者﹐此乾坤正气存於衰亂時也。敍事兼議論以行﹐又妙在能用全力。﹞○采石投竄歸來後﹐驚波弄月圓。江山無太白﹐寥落幾千年﹐予亦騎鯨客﹐來乘牛渚船。登樓人不見﹐春水上靑天。﹝全是太白﹐近代徐昌亦有之。﹞○黯淡灘驚灘來黯淡﹐行旅柰愁何﹖山鬼荒啼雨﹐江鼉怒蹴波。舟從天上落﹐人似夢中過。歲歲於役﹐危途歷已多。○白菊正得西方气﹐來開籬下花。素心常耐冷﹐晚節本無瑕。質傲淸霜色﹐香含秋露華。白衣何處去﹐載酒問陶家。﹝晚節五字可傳﹐品髙處在絕去鏤刻。﹞○中秋大風雨後看月有作已分沈滄海﹐淸光不上天。乍驚東壁曉﹐仰見一輪懸。萬里人同節﹐中秋影共憐。何能負良夜﹐宴賞又經年。一气直下﹐不以對偶爲長。○和顧大嗣宗傷春之作兼送南歸離亭微雪點徵衣﹐惆悵天涯事已非。萍時只隨潮信轉﹐楊花爭見雨中飛。夢回遙夜驚明燭﹐人對殘春戀落暉。望遠思鄕兩無賴﹐故山空自寄當歸。﹝賓主不偶﹐俱於傷春中見之。﹞○七夕雨中不見西南玉鏡明﹐佳期迢遞隔層城。頻飛千里鍼樓夢﹐獨聽空堂夜雨聲。烏鵲橋成頭漸白﹐銀河天遠水空盈。但令此夕常相會﹐牛女何勞別恨生。○蕪城感舊雷塘春盡艸如煙﹐落拓江湖又一年。吟徧吹簫橋畔路﹐無人知有杜樊川。﹝風神絕世﹐髙文良最賞心者。﹞三千殿腳總如花﹐斷粉零香散暮霞。惟有離宮舊明月﹐夜深還上玉鉤斜。○題畫菊芳菲過眼已成空﹐寂寞籬邊見幾叢。顏色只從霜後好﹐不知人世有春風。﹝晚節自佳﹐不受春風煦育也。覺老杜「富貴應須致身早」句﹐猶爲淺淺。﹞○重過東園別墅感舊作午橋莊閉少追遊﹐樹色波光帶雨愁。今日羊曇頭白盡﹐尙零衰淚過西州。﹝此感婁東王氏而作﹐與趙嘏《過汾陽舊宅》一首同一風神。﹞○七夕有感離多倍覺故情歡﹐卻望鍼樓欲上難。記得星橋逢兩度﹐玉釵人共憑闌干。﹝自注﹕去秋閏七夕。○情深矣﹐以神韻佐之﹐覺其情愈深﹐當求之語言之外。﹞○初八夜見月鵲橋昨夜玉回﹐雲散香銷盡可哀。寂寂空房正腸斷﹐淸光一片爲誰來﹖☆田同之字彥威﹐山東徳州人。康熙庚子舉子﹐官國子監助教。○彥威爲山姜之孫﹐而篤信謹守﹐乃在新城王公。有攻新城學術者﹐幾欲拚命與爭﹐《論詩》一篇其宗旨也﹐不直趙秋谷宮贊﹐故大聲疾呼論之。○與畹叔編修論詩因屬其選裁本朝風雅以挽頹波畹叔寸心貯千古﹐說詩沁入詩人脾。殷殷雅意惜同調﹐停橈三日長河湄。把臂依然忘我醜﹐我心寫兮前致詞。《風雅頌騷》歷今古﹐英靈秀气各含吐。八代三唐兩宋間﹐但有正變無門戶。底事有明三百年﹐分疆別界如秦楚。劉髙並革元代風﹐旋尊臺閣歸膚庸。李何邊徐盛弘正﹐炳如星日懸天中。詎料公安竟陵起﹐一則爲魔一爲俚。魔俚相承溺濁流﹐賴有黃門追正始。正始未復虞山來﹐不分雅鄭分朋儕。黨同伐異恣顚倒﹐七子前後遭擠排。瑤琴寶瑟置不齒﹐賞心箏笛琵琶耳。石湖爲矩《劍南》規﹐五尺之童輕正始。我朝定鼎代右文﹐賓龍繡虎來紛紛。或如開寶稱大手﹐或如元祐張奇軍。名家大家各位置﹐壇坫巍巍誇並峙。爭山東一瓣香﹐遠近文人無異議。山姜花謝《蠶尾》傾﹐野狐怪鳥齊爭鳴。泛泛東流視安徳﹐狺狺眾口嗥新城。黃鐘毀棄瓦缶重﹐長夜漫漫竟如夢。陳相便爾嫉陳良﹐師有屈兮弟無宋。扶輪大雅非君誰﹐屈直先自海邦訟。願君挽弓射訓狐﹐置身千仞宜髙呼。別裁僞體君之分﹐勿使此事終模糊。嗚呼﹗勿使此事終模糊。﹝先論明代﹐後及本朝。牧齋是賓﹐明言之﹔新城是主﹐轉隱言之﹐使覽者自得其意。﹞○趙北口感舊燕南趙北路迢迢﹐往事何堪問柳條。只此公車風雪裏﹐十年三過十三橋。☆黃之雋字石牧﹐江南華亭人。康熙辛丑進士﹐官翰林院編修。著有《﹤廣吾﹥堂集》。○雲間詩﹐自陳黃門振興後﹐俱能不入歧途﹐累累繩貫﹐至盧文子後﹐又日就衰ㄨ﹐鮮所宗法矣。﹤廣吾﹥堂學殖富有﹐而心思才力又足以驅策之﹐故能自開生面﹐仍復不失正軌﹐謂之詩學中興可也。○雜詩絲布皆可服﹐本自機上分。布作縞素色﹐絲成羅綺春。載染紅紫艷﹐花色爭鮮新。紫綺裁窮褲﹐紅羅制舞裙。細腰同結束﹐密與支體親。回顧衣桁間﹐縞袂積埃塵。羅綺𨿽見愛﹐私褻不可陳。布素𨿽見棄﹐拂拭有餘芬。﹝言文采炫於一時﹐不如太質之可久也。此六義中比體﹐不用說明正意。﹞○卓文君寄遠靈禽有良匹﹐邕邕葉和鳴。柰何拚飛去﹐忽然棄平生。鳳鳥不變音﹐君子不變心。故人恩愛重﹐夙昔念同衾。明月在天上﹐流水在地下。秦蜀路非遙﹐人心自相阻。春風桃李花﹐綠葉對靑枝。願爲歲寒友﹐偕老何不宜﹖﹝原辭《白頭吟》﹐閨閣中頗有英爽之气﹐此云鳳鳥不變音﹐君子不變心﹐卽謂君子之恆久不已可也。有韻之言﹐不妨斷章取義。﹞○種王瓜籬豆諸蔬昔逮養親日﹐灌園佐擊鮮。親亡事奔走﹐忽忽二十年。倦遊返衡門﹐老圃聊息肩。修我灌園業﹐情事恍如前。汲水諒非水﹐淸淚同涓涓。此蔬親不逮﹐此圃親所傳。終作抱甕身﹐五鼎未列筵。瓜瓠如有知﹐爲我根蔓牽。蔓則蔽蒼野﹐根則入黃泉。以告我父母﹐貧賤子可憐。瓜瓠莫結子﹐有子亦徒然。﹝老圃﹐親之所遺﹐因灌園蔬而自傷卑賤﹐並蔬熟而親不及待﹐皆淚痕血點凝結而成者也。予亦有地一區﹐系先君子向時藝花者﹐因貧售人﹐今欲贖歸藝植﹐而親不及見矣。讀此詩﹐爲之泫然。﹞○水碓轉輪在水稻在屋﹐糠秕如塵米如玉﹐誰其爲之機與軸。坎臼在地杵在水﹐橫貫輪心輕運瀑﹐以溪之水代人足。列杵五六杵齒齒﹐一杵入臼一杵起﹐圜輪迫杵水迫輪﹐急急晨昏舂不止。溪女鬢插山花紅﹐列坐臼旁如課功。從容揎袖簸揚畢﹐勞逸不與吾鄕同。我來如聽一部之水樂﹐輪音爲商杵音角。﹝細寫難狀之情﹐正於瑣屑處見筆力﹐此古文敍事手也。熟精《左》《史》者能之。﹞○海嘯歌壬子七月十八九﹐羽檄紛馳報郡守。上海南匯兩邑人﹐一旦其魚幾萬口。郡守告予往勘災﹐華婁兩宰同去來。目慘不忍齒頰述﹐蘆﹛艸廢﹜掩胔心神哀。余則入海不可問﹐田廬蕩蕩無塵埃。崇明寶山同此難﹐靖江江陰亦罹患。他邑已發催餉符﹐老夫讀符添浩嘆。嗚呼﹗禍非由海降自天﹐靈佑百姓胡爲然﹖山左產麟昭聖端﹐吾鄕遭水紀堯年。○登報恩寺塔絕頂到眼無埃﹐蒼茫入素秋。萬家斜照外﹐千古大江流。金碧翔霄表﹐虯龍壓石頭。長安稱雁塔﹐此亦舊皇州。三四語登塔時所見略同﹐而於長幹寺塔尢切﹐以帝王之州﹐長江環抱也﹐十字捶之有聲。○漂母祠少年欺帶劍﹐老母念垂竿。恩怨一時有﹐波濤千古寒。封侯金自易﹐乞食飯應難。最是窮途感﹐英雄淚不幹。○武昌懷古碧眼孫郎此建都﹐憑陵中國控全吳。危磯冒堞猶黃鵠﹐長鎖連江豈赤烏。霸業久隨流水去﹐客愁惟對楚山孤。太平城郭周遭在﹐戰壘荒荒隱綠蕪。﹝長鎖連江﹐乃太康元年事﹐計無所出﹐聊以禦晉﹐若赤烏時﹐將相有人﹐必不爲此下策也。﹞孫皓之失﹐言下顯然。○鄱陽湖水大發﹐自木樨灣瑞洪至趙家匯田廬浸沒﹐舟過感賦換眼湖光接杳冥﹐此中波岸記曾經。浪花自拍無人屋﹐樹杪皆縈有蒂萍。想到避災聞痛哭﹐誰爲守土告明廷﹖鳧鷗不解行人感﹐梅雨風戲一汀。﹝只是波濤入室﹐樹木粘萍耳。今云無人屋﹐有蒂萍﹐加一拍字﹐縈字﹑便覺新警異常。﹞○題李艸亭畫寒江送別圖長江風定水無波﹐歲晚天寒客又過。一度送行傳一畫﹐人生那厭別離多。﹝從「黯然銷魂」中傳出異樣風趣﹐熟處生新﹐不落習徑。﹞☆儲大文字六雅﹐江南宜興人。康熙辛丑會元﹐官翰林院庶吉士。著有《存研樓詩》。○秋江詞瑤艸湄﹐瓊樹杪。海客居﹐何縹緲﹖泛長江﹐楚天曉﹐木蘭舟外煙波繞。江上景﹐山嵯峨。仙人樓迥徑云過﹐美人簾捲秋色多。鴛鴦隊隊忽驚散﹐西風遙送采蓮歌。采蓮歌﹐怨遲暮﹐芙蓉花﹐墜江露。﹝意言無盡﹐下不能更添一語。﹞☆謝道承字又紹﹐福建晉安人。康熙辛丑進士﹐官至內閣學士。著有《小蘭陔詩集》。○閣學髙行屢聞於家光祿敬亭﹐後於令似敖處得其遺集讀之﹐仁孝之思﹐時時流溢﹐洵爲徳人之言也。敖系予戊辰所取士﹐官比部﹐亦惇本行。○冬筍蒼巖郁寒姿﹐先雷蓄孤勁。︸崖凍壑中﹐气盛萌欲迸。譬諸君子心﹐虛直含至性。胚胎何堅貞﹐節目自苞孕。長雪外攜﹐取雪沒脛。淸幽蘭比徳﹐潔白玉同瑩。品格遠膏腴﹐烹飪戒釘。莫嫌滋味薄﹐能使襟懷淨。試看山林人﹐蕭然祛俗病。﹝不須故實﹐自然雅切﹐從物性中傳出君子徳性﹐理足於中﹐隨所感觸﹐所云「惟其有之﹐是以似之」者也。﹞○承晨昏省侍太夫人﹐必詰問史事﹐或對稍延﹐訶責隨之﹐今不復聞矣。兒來前﹐自堯經今凡幾年。兒彊記﹐自堯經今凡幾帝。兒時應對稍逡巡﹐母顏變色旋恚嗔﹕陳篋孫志學人責﹐稽古胡不如婦人﹖吁嗟乎﹗母言在耳﹐兒顏猶Г。安得我母常嗔兒常Г﹐於今勸學無聞矣。○歸山後家園蕭颯甘旨缺供﹐太夫人見憐每食減嗇﹐乙卯十月爲二子敖敬析箸﹐愴然幾筵永志余痛切肉作羹﹐母呼進萊。侍側勸餐﹐母匕不再。獺能報本烏返哺﹐夕膳晨羞闕供具。母曰汝貧﹐毋以我故。加豆盈觴﹐匪行我素。俄焉空庭感風樹﹐爲丰爲嗇總不禦。吁嗟乎﹗兒無母哺哺於兒﹐撫玆懷捲雙淚垂。﹝上章憶母氏之勸學﹐此章憶母氏之慈愛﹐字字從至性流出﹐去《三百篇》未遠﹐每一披讀﹐令人欲泣﹐所感同也。﹞○一枝山房見新月墻角光仍隱﹐檐牙淡欲流。葛衣涼似水﹐板屋靜於秋。山鬼弔燈暝﹐林鴉繞樹幽。關河同一照﹐惆悵此淹畱。○送友南歸口占親老偏爲客﹐家貧卻在官。百端俄頃集﹐豈獨別離難。☆陸奎勛字聚侯﹐浙江平湖人。康熙辛丑進士﹐官翰林院檢討。著有《陸堂詩學》。○陸堂穿穴《五經》﹐皆有述作﹐今人中井大春也。詩獨風流明麗﹐廣平賦梅花﹐不礙心似鐵﹐洵然。○江南曲擬梁昭明江南艸長鶯亂飛﹐柳花如雪粘人衣。龍頭畫舫送將歸。送將歸﹐兩持楫。妹桃根﹐姊桃葉。﹝詩至梁﹑陳﹐已開詞人小令之漸﹐不始於李太白﹑溫飛卿也。此故得其神似。﹞○移居地偏仍在市﹐具少不須車。將隱文焉用﹐𨿽貧樂有餘。故交三徑月﹐歷劫半牀書。錯擬臨江宅﹐空教庾信居。﹝不須車﹐比少於車更貧矣﹐古人語須如此活用。﹞○湖上念金心齋鈿車歷轆碾芳塵﹐湖上重遊隔幾旬。柳絮忽粘空外雨﹐梨云不斷夢中春。渚藏冶綠渾迷路﹐佩結幽香別贈人。寧料湘潭憔悴客﹐仍逢Ч女詈申申。☆柯煜字南陔﹐浙江嘉善人。康熙辛丑進士﹐官宜都知縣。著有《石庵樵唱》。○石庵困頓場屋﹐老而始遇﹐一官憔悴﹐以病乞身﹐至薦舉鴻博﹐而石庵則已沒矣。詩私淑牧齋﹐親炙鈍翁﹐論者謂得兩家之長﹐予謂不襲兩家之貌﹐斯爲善學兩家者。○古詩小智欲求道﹐得失常相因。如鏡不瑩背﹐如燭不耀晨。鏡燭豈不朗﹐操捨還由人。蕩蕩至人出﹐羲陽徹八坤。浮雲絕蔽虧﹐萬古光華新。﹝小智自用﹐不能燭理﹐所見者偏也。惟性體虛明﹐不矜私知﹐則物無不照矣。說理詩以比興出之﹐遂不流入於腐。﹞總總六合間﹐萬物各有我。臆見苟未除﹐名理動相左。譬彼迎嘉賓﹐重門反深鎖。宕胸生虛明﹐灼然勝觀火。﹝我見未除﹐何由入道。萬物一體﹐惟聖者能之。﹞○述懷仕宦已三世﹐我豈石隱流。髙堂漸斑白﹐誠懷捧檄謀。三釜計不就﹐五畝遄歸休。長跪謝阿母﹐阿母屢點頭。折腰非爾願﹐飲水非吾憂。﹝是母是子。﹞屋上三重茅﹐已爲風捲去。天教屋漏痕﹐供我學書具。肯同桀黠奴﹐三窟竄狡兔。煙塵罨琴樽﹐荒穢塞畦圃。一笑姑置之﹐拂拭書中蠹。﹝先祖有《風雨》絕句﹐下二語云「天公助我臨池興﹐墻角新添屋漏痕。」心思所到﹐先後印合﹐古人往往有之﹐必以「漠漠水田飛白鷺」二語﹐謂王摩詰襲李嘉祐句﹐殊輕薄也。況王在李前﹐豈前人反襲後人語耶﹖﹞○勸農雨足秧鍼滿﹐翠色迎衣裾。牛背一鴉立﹐夕陽人力鋤。萬物自閒暇﹐三農日勤渠。丰樂今伊始﹐勉旃事。﹝往見石田翁畫鴉立牛背﹐今爲石庵詩寫出﹐詩中有畫﹐畫中有詩﹐豈獨摩詰然耶﹖﹞○題潯陽送客圖爲宋蘭揮檢討賦梁園才子瀛洲仙﹐幕府讀書方少年。潯陽樓髙試騁望﹐雕闌一曲橫江天。登臨懷古意綿邈﹐生綃染出《琵琶篇》。當時白傅佐江郡﹐曠懷日習東林禪。無端送客成邂逅﹐京都音樂聞江邊。靑衫紅袖兩淒惻﹐千秋歌曲分流傳。只今丹粉絢本事﹐水雲仿佛鳴香弦。貞元朝士感淪落﹐善才弟子余嬋娟。《霓裳》《六麼》疑可識﹐檀槽手撫神宛然。古來悲歡事何限﹐豈必同病才相憐。髙歌妙繪恣揮灑﹐動蕩胸臆開心田。乃知賢豪襟韻各有托﹐非同非異非言詮。奇章贊皇兼將相﹐豈巖香山佳句爭流連。還君此畫情ぉぉ﹐幽齋燈ㄠ耿不眠。疏簾剩有玲瓏月﹐曾照西江詩酒筵○贈沈魯瞻男兒蹤迹誤浮沈﹐把臂相於快入林。客館因依同雁序﹐霜天酬唱作龍吟。一燈分照還家夢﹐千里誰明抱璞心﹖請念退之論駑驥﹐莫將髙價索黃金。☆蔣恭字維禦﹐江南長洲人。康熙辛丑進士﹐官翰林院編修。○景州董子故里秦廢學校﹐坑儒並焚書。師吏辜誦說﹐《六經》歸榛蕪。漢興𨿽天授﹐創業由徵誅。典禮命叔孫﹐綿蕞誠區區。百年生董子﹐私淑洙泗徒。下帷絕窺園﹐精心究典謨。從容對三策﹐致君期唐虞。武皇內多欲﹐遇之以虛拘。詎能崇正學﹐詔令相江都。後復相膠西﹐驕主重諂諛。誠正能感通﹐兩地無齟齬。邪臣懷妒嫉﹝主父偃﹑公孫弘﹐﹞譎計何從攄。《春秋》詳災異﹐眾口訾其迂。弟子昧師說﹝呂步舒﹞﹐妄謂論大愚。獲罪得免死﹐П口全其軀。所幸聖道明﹐邪正分殊途。以待後來者﹐疊起胥匡扶。有宋五子興。直溯姬孔初。日月懸中天﹐蒙翳消云衢。何人啟塗徑﹐廣川實先驅。而胡昌黎伯﹐吐辭取敷腴。屈原司馬遷﹐子云與相如。論道遺董子﹐所見猶偏隅。我過景州裏﹐祠宇叢楡。稽拜瞻儀容﹐和粹緬眞儒。王道復誰陳。攬轡空踟躕。﹝暴秦過後﹐至董子始昌言聖道﹐後文中﹑昌黎遞匡扶之﹐至濂﹑洛﹑關﹑閩而聖道大明﹐則董子實有守先待後功也。後半透發此旨﹐有聲有光。﹞☆馬維翰字墨麟﹐浙江海鹽人。康熙辛丑進士﹐官至四川川東道。著有《墨麟詩卷》。○意不肯庸﹐語不肯弱﹐莽莽蒼蒼﹐縱筆揮霍﹐𨿽未神來﹐已梯峭險。墨麟學杜﹐可云循墻而走矣。○早發亻舟浦寒威凜冬季﹐木落風淒緊。束裝適京國﹐夜漏短無準。父母送臨河。肫復辭難罄。首言愼起居﹐次言遠馳騁。得旣勿滿盈﹐失亦戒孤憤。努力崇正軌﹐緇塵發深警。長年動蘭橈﹐瞻顧兩未忍。俯首別淚滋﹐回汀更引領。細雨棹橫塘﹐廬舍去隱隱。銘心寶訓言﹐守身日三省。﹝初出門詩﹐矢志便已正大﹐後時出政﹐自能不辱其親。﹞○九折阪﹝自注﹕用杜詩《木皮嶺》韻。﹞盤盤出鳥道﹐杳杳行人村。斗起邛崍山﹐仄隘逾劍門。天險溯開鑿﹐未可常理論。陰陽分向背﹐旦夕殊寒暄。連山走雲气﹐倏忽同追奔。一峯獨秀出﹐頗似嶽勢尊。其下九折阪﹐刂絕割厚坤。況復急雨薄﹐萬壑當晝昏。回輿與叱馭﹐北轍視南轅。所志各有托﹐忠孝惟其根。踟躕兩不決﹐心緒蠶絲繁。峭壁落井底﹐一發靑天痕。人生鮮百歲﹐只有名常存。勒銘匪易事﹐或用酬驚魂。﹝奇險句似得力老杜《發秦州》詩﹐以下諸詠皆然。﹞○瀘定橋﹝自注﹕用杜詩《石櫃閣》韻。﹞落日嵐气陰﹐斜照峯頭赤。瀘河捲雪來﹐激蕩河連石。底定定何時﹐盤馬對絕壁。鐵索系兩岸﹐縛橋渡行客。人影漾驚波﹐行空無轍迹。前灘勢未平﹐後浪聲轉迫。孽龍蟠深淵﹐長蛇赴大澤。驚魂定無時﹐王事敢求適。○大喇嘛寺歌我無摩泥照濁水﹐偶參上乘心淸涼。惠師羅什亦已化﹐今之行腳惟衣糧。西鑪自昔西番地﹐舊無枝屋皆碉房。不生艸樹山壁立﹐茫茫沙磧無稻梁。恭惟先皇赫威命﹐版圖始入開封疆。至今萬里烏斯藏﹐亦來重譯瞻冠裳。柰仍夙昔錮不解﹐俱言此類生空桑。空諸所有有彼法﹐如何佛寺猶雕梁。繚以垣墻一百丈﹐以文石周四方。橫窗側闥面面辟﹐幡竿略綽當門張。其上層樓金碧﹐下畫神鬼東西廂。寺僧少長凡幾眾﹐不語前立紛成行。偏袒右肩事膜拜﹐雙瞳轉仄黝有光。宰生割剝了不怖﹐呼號其側神揚揚。六時梵唄若功課﹐渴飲酪乳饑牛羊。宵分聚徒大合樂﹐互吹骨角聲低昂。卽論釋典尙淸淨﹐此寧有意登慈航。或云流傳術頗異﹐播弄造化如尋常。安禪毒龍致時雨﹐誦咒靑女停飛霜。此豈實具定慧力﹐竟能詭術回穹蒼。咄爾世人迷不悟﹐福田利益縈中腸。乾坤髙厚妙運用﹐豈待尺寸量短長。聖人深意在柔遠﹐順育萬類通要荒。因勢利導牖蒙昧﹐欲使寒谷回春陽。昭昭大道揭日月﹐異教豈足紊紀綱。矯首夷風倘一變﹐飲食男女眞天堂。﹝或云「流傳術頗異」以下六語﹐遠方畏服其教﹐聖朝容納之﹐用以柔順遠人﹐非尊信異說也。末歸到聖人之教﹐如經天日月﹐儒者正論﹐曠若發蒙。﹞○梅花疏枝雀ㄋ轉春溫﹐正試東風第一番。每自凝神當遠驛﹐爲誰孤立向荒村。晴雲曳宕春無限﹐午夜分明月有痕。索解此中渾未易﹐目成脈脈在忘言。﹝已能脫俗。﹞○南行漫興沈黎南下路迢迢﹐仰面靑天欲射雕。何處標名銅作柱﹐早時轉餉鐵爲橋。王師久駐將無倦﹐荒服多虞或未驕。正值原田望霖雨﹐每占箕畢起中宵。﹝將無倦﹐言必倦也。或未驕﹐防其驕也。﹞遠書底用問邊鴻﹐得失因緣塞上翁。敢惜金繒當此日﹐正期鎖鑰仗羣公。夫人堡有和番計﹐丞相碑傳縱虜功。可信降酋無叵測﹐漫教部曲臥雕弓。﹝無洗夫人之謀﹐忠武侯之智﹐而謂降虜貼服﹐武備廢弛﹐恐生意外之變﹐勞臣心事﹐昭然欲揭。﹞☆沈懋華字芝岡﹐浙江歸安人。康熙辛丑進士﹐官由翰林攺侍禦。○侍禦詩意主蘊含﹐不欲說盡﹐唐﹑宋之分﹐如也。晚歸佛氏教﹐不復作詩。○泰和道中行子易時序﹐但嗟江路難。孤帆轉天際﹐遙出靑林端。山影落空翠﹐濤聲生夜寒。鄕書猶未達﹐雲海正漫漫。○渡江路盡鳥飛外﹐微茫一葉舟。月斜江岸曉﹐潮落海門秋。山色南朝寺﹐鐘聲北固樓。寄奴城外艸﹐隱隱入邊愁。﹝此詩吾友許武平極稱道之﹐謂其調髙意遠﹐直接唐人。﹞○秋夜東湖玩月洞庭木脫渺愁余﹐倚棹寒流挹望舒。笛裏關山淸夜怨﹐鏡中樓閣美人居。天髙風轉依枝鵲﹐川靜波騰縱壑魚。直是乘槎度銀漢﹐都看白露下前除。﹝字字淸遠﹐妙在意言之餘。﹞☆魯曾煜字啟人。浙江會稽人。康熙辛丑進士﹐官翰林院庶吉士。○商婦篇記汝陽事問妾何人婦﹐商家執巾彳徙。枯楊生其梯﹐亦自稱連理。前年販洞庭﹐今歲糶吳市。妾嘗處空閨﹐獨宿鮮娣姒。妾貌苕之榮﹐妾心水之止。東鄰何少年﹐自矜冠玉美。妮詞致黃金﹐新聲挑綠綺。爲妾謝少年﹐越禮禽行耳。庭前雪皚皚﹐江上石齒齒。石堅不可泐﹐雪淨不可滓。付命朱絲繩﹐妄念君休矣。﹝「男兒愛後婦﹐婦子重前夫」﹐「使君自有婦﹐羅敷自有夫」﹐以拒狂且﹐何辭婉而意嚴也。此云「越禮禽行耳」﹐死志已決矣。詩亦從漢人中出﹐而立言各有休裁﹐扶持名教﹐賴有此種。﹞☆李釒咸字含奇﹐直隸盧龍籍﹐江南吳縣人。康熙辛丑進士﹐官翰林院庶吉士。○太史館選﹐未幾旋卒﹐無有知其能詩者﹐讀其遺集郁伊易感﹐愴怏難懷﹐情至文生﹐咀吟不厭﹐何吾吳之多詩人也﹖彼山澤之士﹐沈淪而不章者﹐可勝嘆哉﹗○雜感爛漫年華爛漫愁﹐春光春水兩悠悠。捲施有葉心先斷﹐杜宇無聲血已流。嘆逝陸機同閱世﹐思家王粲獨登樓。此鄕信美非吾土﹐冷落胥江一釣舟。﹝此章自嘆﹐下章傷逝﹐斷腸人遠﹐傷心事多﹐年之不永﹐已兆於此。﹞生別吞聲已不禁﹐頻爲列別更摧心。圍棋寂寞虛山墅﹐淸宴依稀憶竹林。﹝自注﹕叔季兩叔相繼早世。﹞季子遠攜畱墓劍﹐﹝自注﹕密友繆馨﹐聞墓艸已宿。﹞女Ч空冷搗衣砧。﹝自注﹕同懷姊喪。﹞三年伏枕雙垂淚﹐腸斷淸轅向曉吟。○送友歸鑑湖卽赴辰陽幕易別還如商與參﹐醉歌燕市悵分襟。旅遊舊雨聯今雨﹐歸客越吟還楚吟。潮落嚴灘殘雪盡﹐春生湘浦紫蘭深。相思一夜江花發﹐千里月明同此心。﹝越吟楚吟﹐謂鑑湖﹑辰陽也。此句虛領﹐下又分承﹐格法極細。﹞☆甘日懋字實夫﹐四川大邑人。康熙辛丑進士。○華頂道院見三十六峯老農吳靑霞題詩壁間寄贈袖拂剛風倚天闕﹐忽見龍蛇气蓬勃。君從三十六峯來﹐獨上蓮花攬明月。自是君身有仙骨﹐放歌長向煙霞窟。回頭卻笑韓退之﹐痛哭蒼龍嶺上時。☆王恕字中安﹐四川安居人。康熙辛丑進士﹐官至福建巡撫。著有《樓山集鈔》。○牧牛詞童兒長成何所求﹐農家職守惟牧牛。春風著物百艸長﹐驅牛嚙艸來沙洲。童知牛性不擇艸﹐遇丰茸處俱堪畱。乘閒好弄三孔笛﹐綠楊影裏聲悠悠。天上日車休歷轆﹐少待吾牛飽其腹。牛得飽兮安吾心﹐牛不飽兮愧吾牧。不施鞭朴牛馴擾﹐順牛之性無機巧。牛蹄行牛尾搖﹐背上閒閒立春鳥。髙下陂陀任所之﹐牛日服兮牛不知。嗚呼司牧盡如此﹐人間那受饑寒死﹗﹝通體說牧牛﹐牧民之道已曲折詳盡﹐正意一點自足。○牛肥必使牛知﹐此小補術也﹐不使之知﹐上下兩忘气象。﹞○過十八灘補天乘塊截江流﹐今古驚濤咽暮秋。萬石稜稜爭出水﹐千崖疊疊曲行舟。猿啼頻下孤臣淚﹐日落重增旅客愁。惶恐灘頭徵雁斷﹐幾人回首望神州。☆邵泰字峙東﹐直隸大興藉﹐江南吳縣人。康熙辛丑進士﹐官翰林院編修。○壬子正月重赴金陵志館偶誦陶詩遙遙從羈役一心處兩端句憮然有感春風從何來﹐所過不畱迹。人與物同春﹐欣欣各自得。而我獨何爲﹐當春轉蕭瑟。親老不能待﹐饑驅此行役。縱非出山泉﹐仰愧入林翮。一心信兩端﹐繹思有餘戚。緬昔負米賢﹐歡焉供子職。﹝太史以母氏年髙﹐居官未久﹐卽請終循陔之美。詩中暫赴志館﹐戚然於中﹐仁孝之思可風矣。﹞☆儲雄文字云﹐江南宜興人。康熙辛丑進士。○有訪未遇幽人又獨還﹐貪看落日立溪灣。隔溪幾處炊煙動﹐遮斷寒林數疊山。○訪朝陽道院竹徑陰陰磬韻流﹐行來便覺此生浮。道人所得惟貪懶﹐滿地松花散不收。﹝兩斷句﹐气韻欲流﹐如讀有聲之畫。﹞

●卷二十五☆蔣深字樹存﹐江南長洲人。官山西朔州知州。著有《繡谷詩鈔》。○繡谷以纂修《書畫譜》得官﹐居官有政聲﹐詩亦時露警句﹐名場中交重之。○蠅趨熱性能慣﹐貪饕死亦輕。未容隨驥尾﹐先欲亂雞鳴。把劍何堪逐﹐無屏漫點成。秋風蕭颯後﹐憐爾竟何營。﹝嘲趨熱客也。語語典切﹐得少陵詠《螢火》遺意。﹞○過落花村寄姚水部梓嵐蒲村西十里﹐隔水澹斜陽。花落在何處﹐人行覺路香。雞棲煙箐密﹐鴉曳暮雲長。想見湄潭老﹐探幽覓句忙。﹝村名韻極矣﹐三四語傳出行者之韻﹐而水部之韻亦於言外見之。﹞○軍旅書生事軍旅﹐奉檄楚江遊。人度危灘月﹐猿啼獨夜舟。遙聞刁鬥靜﹐猶喜甲兵收。不作從徵詠﹐登樓客已愁。○曉行聞雞莫嘆客途窮﹐拂曙星河倚劍雄。馬上續完鄕國夢﹐笛中吹起戍樓風。雲開泰岱天門白﹐人渡津關海日紅。湛露未秋信到﹐蘆煙深處數聲鴻。﹝舊語一經點換﹐頓覺鮮新。﹞○麻陽船口號逆流好用船頭力﹐下水偏將船尾行。一葉不妨危地過﹐此心平處水皆平。﹝此心不平﹐坦道皆危地也。以平心應世﹐東坡之屢謫南荒﹐無不自得矣。此作者閱歷有得之言。﹞☆魏荔彤字念庭﹐直隸柏鄕人。官觀察使。著有《懷舫集》。○觀察爲文毅公子﹐嗜古學﹐勤著述﹐詩歌雜文不下數千章。今鐫板俱散軼矣。只存平時記憶二章﹐見鱗爪﹐可想象雲中龍也。○題沈歸愚萬峯獨立圖峯峯卓立斷躋攀﹐筇屐逍遙鳥道間。試問此翁登眺後﹐何人更上萬重山﹖﹝向更有七律贈言﹐末云「他年旌節臨吾土﹐便合掃門迎故人。」後余奉使之楚﹐適經其地﹐而觀察下世久矣﹐爲之憮然。﹞○馬陵道戰壘千秋沙艸平﹐更無殘戟礙春耕。荒城夜半喧雷雨﹐還似當年萬弩聲。天然映合。☆王濤字衡山﹐江南含山人。拔貢生﹐官兗州府同知。著有《靑霓閣集》。○贈唐魏公轅駒苦局促﹐寒蝟多羞縮。市兒眼如豆﹐羣疑偏滿腹。欲吐還復茹﹐囁嚅私相屬。多君挺英姿﹐天馬脫羈束。雄辯驚四筵﹐髙談折五鹿。聞者舌盡撟﹐言出人人服。豈惟言服人﹐石畫如刳竹﹐一官聊攝間﹐舌敝穎亦禿。願垂竹帛名﹐志不在食肉。會當攜巨觴﹐對君洗塵俗。同登光嶽樓﹐齊魯歸洞囑。岱峯云蕩胸﹐東海日初浴。俯仰天地觀﹐好縱千秋目。﹝讀此詩﹐知衡山誌在濟時﹐不隨刀筆筐篋徒也。屈於下僚﹐有願未遂﹐惜哉﹗﹞☆李蓮字少峯﹐湖廣荊門人。○石城晉代衣冠空薛蘿﹐石城埤霓尙娥娥。鎭雄江漢山增險﹐藩撤孫吳水不波。混一方知臣力瘁﹐憂危孰料女戎多。廢興堪下千秋淚﹐若問浮名心已磨。﹝晉平吳后﹐賈後之禍旋起﹐羊祜所謂平吳之後﹐當勞聖慮者也。鄢陵之役﹐晉已勝楚﹐範文子謂外寧必有內憂﹐卽是此意。﹞☆計默字希深﹐江南吳江人。○此甫艸先生子也。遨遊四方﹐名滿日下。晚歲﹐余曾評定其詩﹐今令子維嚴物故﹐無從徵索矣。於汪堯峯集中錄此﹐附存二章﹐可以想見其餘。○和汪鈍翁姑蘇楊枝詞紅橋綺陌柳陰濃﹐歷亂飛花類轉蓬。怪殺前山女貞樹﹐能禁二十四番風。﹝見柔靡不如堅貞也﹐然以神韻行之﹐與罵題者迥別。﹞去年折剩復依依。贏得江頭紫燕飛。委屬東風與將護﹐一枝畱待槁砧歸。☆湯準字稚平﹐河南睢州人。○稚平爲文正公季子。幼承家學﹐以樂天守道自期。詩不求工﹐而隱冶性靈﹐自足天趣。詩以人重﹐人不以詩重也。作序者以孟山人﹑林處士擬之﹐恐非其倫。○詠史唐伐羌戎盛冉ζ﹐韓公謀略信無雙。年來西域勞兵革﹐願築三城署受降。﹝築受降城自是禦戎長策﹐卽先王守在四夷之意。﹞○臨漪園閒園隨意采芳蓀﹐興到常攜酒一尊。卻笑平泉太多事﹐苦將木石戒兒孫。﹝達人之言。﹞○桃源柴桑便是羲皇世﹐智慧相忘息眾喧。能使此心無魏晉﹐寰中處處是桃源。﹝靖節含意未申﹐此申言之。﹞☆徐善建字孝標﹐浙江嘉善人。○此陸淸獻公髙弟也。究心《周易》及宋五子著述﹐教人讀《小學》《字義》諸書﹐謂先識體段﹐方可入精微處﹐學者多師事之。○觀鳥哺兒有感抱兒嬉樹下﹐新綠遮庭戶。忽聞啁啾聲﹐仰見春鳥乳。不辧誰雄雌﹐四翼共辛苦。一出掠春虫﹐一居禦鷹虎。出憂居力單﹐居憂出遭罟。瘁羽豈暇梳﹐嬌音不遑吐﹐黃口快得食﹐那知翁與姆。感此撫童雛﹐何如此禽羽。上念父母恩﹐淚下如注雨。﹝性情淺者﹐只感觸己之哺兒﹐今上念父母哺己之恩﹐愀然藹然﹐可以教孝。﹞☆王汝驤字云衢﹐江南金壇人。由選貢生官通江知縣。○云衢丈制義宗工﹐中歲爲詩﹐不落宋﹑元气習﹐古體尢上﹐處人不知爲詩人﹐以文名掩也。有嗜痂癖﹐每爲吳中﹐酒後背誦作詩至數十章﹐人多笑而怪之。詩稿未鐫﹐葺詩時﹐屢訪不得﹐只存其舊時鈔謄二章﹐比之吉光片羽焉。○雞頭關徵馬鳴蕭蕭﹐澗水流潺潺。水鳴何嗚咽﹐馬鳴多哀酸。借問客何之﹐言上雞頭關。關門開一綫﹐羊腸裊靑天。上有千仞壁﹐下有百丈淵。驚風吹落石﹐洪流蕩奔湍。危途無返轡﹐微生寄徵鞍。靡靡遵木末﹐遙遙造云端。故鄕杳何許﹐天路安可攀。側聽《隴頭吟》﹐感我涕ォ瀾。○黃牛峽三峽天下奇﹐黃牛險尢絕。奔騰萬里流﹐磔豎兩崖裂。舟從罅隙行﹐身在古石穴。驚濤殷怒雷﹐觸石賁晴雪。纜牽如蟻進﹐橈退只一瞥。舟師喚柰何﹐長篙屢撐折。哀猿數聲叫﹐客子雙袖血。到此英雄人﹐自顧同蠓蠛。生涯抵投荒﹐輕身計何拙。載詠《小旻》詩﹐撫心愧前哲。﹝連上章能造險語﹐仿佛老杜《入蜀》諸詩。﹞☆陳奕禧字謙六﹐浙江海寧人。官石阡太守。○石阡以字學鳴﹐詩亦淸穩﹐王新城尙書嘗稱賞之。○望中條山有懷吳天章玉溪隱居雪晴初日照﹐歷歷中條岑。下有幽人宅﹐長鄰洞壑深。松門閒倚杖﹐潭水坐淸心。靜聽風泉落﹐泠然彈玉琴。○虞帝陵陵寢古鳴條﹐平岡入望遙。﹝自注﹕陵在鳴條岡之盡處。﹞殿庭二女侍﹐冠五臣朝。府事開神禹﹐文思協帝堯。饗堂合樂處﹐仿佛奏簫韶。☆郭元釒於字於宮﹐江南江都人。宮中書舍人。○於宮亦江左十五子中之一﹐嘗輯《金源詩》﹐無掛漏者﹐可補元遺山之缺略。○答邵子湘芙蓉湖上邵髯翁﹐髙行鴻文眼界空。京洛聲華懷漫刺﹐江湖蹤迹趁歸鴻。南丰不讓劉中壘﹐杜甫平交嚴鄭公。老卻少微星下客﹐夢魂肯踏軟塵紅。﹝五語髙子湘之文﹐六語髙子湘之品。﹞☆顧文淵字文寧﹐江南常熟人。著有《海粟集》。○蔣文肅題其集中云「不作廓廟歌﹐云是騷人詞﹐寫出肝膽語﹐願得知己知﹐不得知己知﹐甘受他人嗤。」觀此贈言﹐其詩可知矣。其人亦可知矣。○余錦泉席上聽眾姬琵琶箏有酒易傾不夜之圓月﹐有金難鑄不謝之名花。秦川公子發大笑﹐偏與花月爭豪奢。左秦箏﹐右琵琶﹐九枝蠟燭光如霞。靑蛾皓齒兩行列﹐袖拂紅牙低按節。初調ㄌ朱絲﹐峽口春冰裂。再彈捍撥齊﹐鈴聲雨淋咽。江妃漢女玦環鳴﹐相和箏琵同撇捩。俄驚雙鳳凰﹐飛上梧桐岡。啁啾屏盡百鳥喧﹐雍雍和鳴向朝陽。逡巡換宮商﹐倏忽移角徵﹐朔風應手卷驚沙﹐白艸茫茫雁聲死。飲恨羈臣擊劍歌﹐裹創戰士聞笳起。淒斷故園心﹐擾破離人耳。停弦兩兩寂無聲﹐纖纖憐殺春指。天孫織錦作纏頭﹐五色彩雲遺彼美。花殘月落不忍歸﹐卷下珠簾隔千里。﹝起結神似太白﹐中間移宮換羽﹐頓挫激昂﹐使讀者目眩神移﹐幾於應接不暇。﹞○十八灘荒荒異縣經萬安﹐毒霧散影分林巒﹐暮愁雨宿朝風餐。前途遙數十八灘﹐一灘一險俱心寒。靑螺層層如抱擁﹐石插旋渦各森聳﹐寒流百道噴石孔。七千里外宋孤臣﹐落灘頭說惶恐。﹝宋孤臣指東坡。﹞暮帆齊落喧鳴鐃﹐村人堵立林塘坳﹐利箭在ゅ弦在肖。不知何山逐獐鹿﹐亙天野火燒黃茅。危磯千丈蔽天宇﹐長年日晚忽停櫓﹐月逆行雲吞復吐。虎倀啼過斷人聲﹐叢莽中間伏彊弩。煙中捩舵水倒衝﹐千篙爭力怖殺儂﹐森森石齒排劍鋒。人言險灘最天柱﹐水底白日蟠蛟龍。﹝五章又似少陵短章。﹞☆嚴啟煜字玖林﹐浙江歸安人。官永康訓導。○玖林嘗言「昌黎﹑昌谷𨿽非詩之極至﹐然鍼砭庸熟﹐廓淸之功﹐眞乃比於武事。」又言「二昌乃吾死友。」今披其集﹐皆和平中正﹐無詰屈奇詭之習﹐豈善學者不求形似耶﹖○楡皮行井廬無煙野無艸﹐萬戶嗷嗷缺一飽。村南村北總成羣﹐去剝楡皮行及早。何人括盡楡莢錢﹐枯只剩楡皮堅。楡皮可食少官稅﹐悔不種地成楡田。枝頭聚雀泣相語﹐新長嫩芽君莫取。雀乎雀乎愼勿爭﹗我輩捨楡方掘鼠。﹝乾隆乙亥大荒﹐吳中楡皮剝盡﹐掘山泥以食﹐民多死者﹐此云掘鼠﹐正復相類。﹞○畱別吳門諸子夕陽衰柳系歸橈﹐離思孤隨雁影飄。豈類穆生忘沒醴﹐自傷伍相久吹簫。遊雲變滅元無定﹐盤谷寬閒實見招。只惜舊時諸伴侶﹐春燈花下隔吟瓢。背花寧待管弦終﹐歸臥雲林半畝宮。世外漁樵有眞趣﹐山間雞犬盡淳風。采松袖染秋嵐碧﹐搗藥窗畱夜火紅。他日臯橋明月裏﹐故人應共念梁鴻。☆汪文桂字周士﹐江南新安人。○秋日曹秋嶽先生過飲桐溪艸堂別後有作謝公屐齒款雙扉﹐點筆翻書對夕暉。徑仄秋花迎客座﹐夜深涼月戀人衣。驚心蕉鹿追宵夢﹐款語滄桑坐石磯。曉柝更催歸棹發﹐望中帆影思依依。﹝寫得涼月有情。﹞○秋日同季弟歸裏和韻秋深才得返鄕閭﹐弱弟偕行賦《遂初》。衣上辛勤慈母綫﹐篋中珍重故人書。白雲紅樹堪移棹﹐萬壑千峯擬結廬。到日松楸親拜掃﹐山田猶待把犁鋤。☆汪文柏字季靑﹐浙江桐鄕人。官指揮使。著有《柯庭余習》。竹朱先生序其詩﹐謂「匪僅開宋﹑元之奧﹐直造唐人之室而躋其」。不無溢美﹐然謂時有佳句﹐比之孟山人之「微雲淡河漢﹐疏雨滴梧桐」﹐斯爲得之。○盛湖矮屋環湫市﹐洄流界疊塍。夜燈千匹練﹐秋雨半湖菱。擊榜吳娃捷﹐評珠賈客能。辛勤終歲力﹐猶未足催徵。﹝十字非親詣其地﹐不知其妙﹐卽景成詩﹐羌無故實﹐應得於有意無意中。﹞○登煙雨樓十度憑欄九度晴﹐今朝煙雨一舟橫。雁飛難辧空中字﹐櫓過惟聞暗裏聲。軟浪成花侵寺壁﹐冷云如墨擁軒楹。舉觴放眼吟長句﹐始信髙樓不負名。﹝「櫓過惟聞暗裏聲」﹐自是佳句﹐然施之此題﹐彌見其佳。﹞☆費錫琮字厚蕃﹐四川新繁人。著有《白雀樓詩》。○厚蕃爲髙人此度長子﹐克傳家學﹐五言亦有「大江流漢水﹐孤艇接殘春」之槪﹐新城王尙書惜未見其詩。○黃河靈脈來天上﹐渾流晝夜奔。縱橫穿套口﹐屈折下龍門。地入滎陰斷﹐山臨華嶽尊。何須逢漢使﹐便擬溯昆倉。﹝一气鼓蕩﹐力遒气雄。﹞○登北固山絕嶺橫江岸﹐登樓望渺然。潮來徐福島﹐出山寄奴泉。境界分吳楚﹐波濤混海天。千秋徵戰地﹐今喜靖烽煙。☆費錫璜字滋衡﹐四川新繁人。○此此度次子﹐熟古樂府﹐詩中蒼蒼莽莽﹐時有古音﹐然亦不無粗率處﹐淘汰之﹐取其古而近雅者﹐迥異時流。○兒語鷂鷹搏雞﹐雞有母護。離親出門﹐心寒行路。﹝連下章竟是古謠。﹞食魚去乙﹐食李去核﹐治國去賊。○送劉得柔入秦紫驑卸玉羈﹐故人來齊安。昂藏河朔气﹐兩鬢蕭蕭寒。爲言三載別﹐歧路各漫漫。燕秦二千里﹐浮雲會江幹。雪堂寂寞秋﹐傾蓋暫盤桓。片言瀉黃河﹐隨風生波瀾。蛇虺橫江湖。噬螫太無端。湛盧不在握﹐徒手空長嘆。明日東西別﹐徵車不可攀。○湖上碧澄千頃豁﹐靑立一峯孤。月似懸秋鏡﹐人如坐玉壺。煙光隨地盡﹐水色到天無。肯與漁翁醉﹐鄰舟近可呼。﹝「水色到天無」﹐言遠水接天﹐合而爲一﹐不見水也﹐此工於煉句。﹞○海村雜詩海樓秋易夕﹐水寺晝長昏。谷貴難成市﹐時荒早閉門。蛇龍各自媚﹐禮樂不言尊。寄問西村叟﹐方饑艸根。﹝「難成市」﹑「不言尊」﹐寫荒年景象如見。﹞○出塞一度盧龍塞﹐傷心景物殊。秋風嘶老馬﹐落日聚饑烏。嶺上寒云合﹐閨中明月孤。還聞遣博望﹐雨雪在長途。○少年行臂上角弓彊﹐腰間劍似霜。舊從李都尉﹐新拜漢中郎。愛馬黃金埒﹐調鷹白玉牀。平原秋艸淺﹐射獵出長楊。○汴城晚望落木蕭蕭汴水淸﹐雲沙何處雁飛聲。河蟠雍豫千支合﹐地拓中原萬里平。累代廢興難屈指﹐百年禾黍獨關情。《夢華》空有遺民記﹐不是宣和舊帝京。○變歌東門楊柳枝﹐早晚遭攀折。今日是相逢﹐明日是離別。﹝六朝小詩。﹞○相逢歧路不相識﹐一言傾寸心。贈君腰下劍﹐不在直千金。﹝以千金直重﹐則義气減矣﹐此善翻前人句意。﹞○吳姬勸酒吳姬十五發﹐玉碗蒲桃勸客酣。但過黃河風色冷﹐更無春酒似江南。﹝如聞勸酒之聲﹐而渡河以北之風塵﹐言外可想。﹞☆陳玉齊字在之﹐江南常熟人。著有《情味集》。○秦皇離宮環極起周廬﹐萬里滄波候大魚。入海云迷徐福島﹐封山雨濕李斯書。華陰道上逢沈璧﹐陽武沙中失副車。王翦用兵眞老訁孛﹐尙畱三戶未驅除。☆徐蘭字芬若﹐江南常熟人。流寓北通州以終。著有《出塞詩》。○芬若亦字芝仙﹐長白描人物﹐詩無一語不奇﹐吾友徐龍友見之﹐幾於下拜﹐奇人見奇﹐詩尢契合云。○雨阻黑河天地有此河﹐墨流獨浼浼。黃河曾爲聖人淸﹐濁浪咆哮獨不攺。迢遙西上勢蜿蜒﹐兩旗疆界相鉤連。﹝自注﹕土默忒﹐兩都統分地。﹞受降城頭坐飛將﹐牧馬不敢爭河邊。上有共工觸破未補之漏天﹐下有鮫人痛哭不測之深淵。陽春有腳走不到﹐那得兩岸生人煙。但見奇花塞洲渚﹐色如人面形如拳。花裏見魚不見水﹐一网可以盈一船。饑兒阻雨不須哭﹐朝魚暮魚食尙足。雷電光中住過春﹐腳底莓苔黯然綠。天晴曝衣上古原﹐白骨堆邊檢金鏃。﹝境奇﹐詩亦與之俱奇﹐芬若又有《大松山》詩﹐起雲﹕「一峯飛入云﹐云故推之出。一峯飛出云﹐云故攫之入。」奇警前人未道﹐因通體用韻夾雜﹐故去之。﹞○燐火土雨空蒙著衣濕﹐燐火如螢飛熠熠。須臾散作星滿天﹐空際如聞眾聲泣。有火獨明必鬼雄﹐眾鬼吐焰無其紅。約束羣燐共明滅﹐無乃昔日爲元戎。別有火光黑比漆﹐埋伏山坳語啾喞。鬼馬一嘶風亂旋﹐千百燈從暗中出。電聲閃閃兩軍接﹐狐兔艸中皆震懾。一氵瓜刀聲不見刀﹐髑髏墮地輕於葉。血過千年色尙新﹐那知白骨化煙塵。新鬼日添故鬼冷﹐無復寒衣送遠人。﹝寫燐火之忽聚忽散﹐鬼雄鬼馬之光怪離奇﹐紙上幾於有形聲矣。後又寫羣鬼之接戰﹐更幻更奇﹐吳道子善畫鬼﹐亦未到此。﹞○歸化城雜詠祁連呼吸與天通﹐不與人間節候同。後騎解衣風柳下﹐前軍墮指雪花中。發離漢地根先白﹐淚過秦山色變紅。騶伍漫勞歌況瘁﹐侯王猶自佩雕弓。﹝奇人總無凡語。﹞○塞下曲萬騎從天下﹐邊人拭目看。長城無限窟﹐飲馬一時幹。○關山月城頭一片秦時月﹐每到更深照黑河。馬上萬人齊仰首﹐不知鄕思是誰多。○出關憑山俯海古邊州﹐旆影風翻見戍樓。馬后桃花馬前雪﹐出關爭得不回頭﹗﹝眼前語便是奇絕語﹐幾於萬口流傳。此唐人邊塞詩未曾寫到者。﹞☆沈用濟字方舟﹐浙江錢塘人。國子生。著有《方舟集》。○方舟足迹半天下﹐至廣南與屈翁山﹑梁藥亭定交﹐詩乃大進﹐遊邊塞﹐畱右北平久﹐詩皆燕﹑趙聲﹐一時名流幾莫與抗行。然所成詩一句一字﹐質之同人﹐有譏彈輒攺定﹐所由完善無罅漏也。向見重紅蘭主人﹐輦下名大著。余畱京邸時﹐知方舟爲詩人者寥寥矣﹐不知向後有能傳其人否耶﹖感慨系之。○燕山我行經燕山﹐憑弔古戰場。當時銳頭兒。誓死事戎行。功業未得成﹐金鏃遺山岡。皂雕如車輪﹐飛來立人旁。黃雲蔽四野﹐風沙浩茫茫。驅馬行出關﹐悲歌慨以慷。身著短後衣﹐劍佩百煉鋼。扼吭度飛狐﹐仰面看天狼。生當爲冠軍﹐死當爲國殤。﹝慨當以慷﹐皂雕十字﹐讀者如置身邊塞間。﹞○妾受命辭妾受命兮少孤﹐師氏教以《詩書》。阿母愛予早有家﹐托君子以賤軀。﹝一解。﹞乘華軒兮歸徳門﹐曳綺兮羅金尊。上事公姥兮無間言﹐俯蓄五子兮今有孫。﹝二解。﹞何以奉君朝餐﹐銅盤或炙或燔。何以奉君禦寒﹐裁縫越布吳紈。﹝三解。﹞鼠穿墉兮狼入室﹐唇漧口燥兮不可與說﹐無褐無衣兮迫冬日。﹝四解。﹞晨雞咿喔天雨霜﹐明星煌煌出洞房﹐爲君秣馬遊四方。﹝五解。﹞丈夫气磊落﹐朗如日照臨。渴莫飲盜泉水﹐倦莫憩惡木陰。﹝六解。﹞出門常苦遠﹐在家常苦貧。女子當門戶﹐百難萃其身。﹝七解。﹞思我君子兮蔚爲國華﹐富貴勿喜兮貧賤勿嗟﹐履仁服徳兮名乃紛葩。﹝八解。○此代其配朱夫人立言也。先言奉公姥﹐撫諸雛﹐次言持門戶﹐次言遭家難﹐次言送遠人﹐末勉以修徳行。得《雄雉》「不忮不求﹐何用不臧」之意﹐立意音節﹐在東西二京之間。﹞○黃河大風行黃河之水自天落﹐我舟來向黃河泊。遙看雲气如飛龍﹐知有東南大風作。大風一起天茫茫﹐排山倒海不可當。浪花卷起髙十丈﹐虛擬沈牛截狂象。危墻大め撼不停﹐霎時飄散同漢星。髙岸倒震鼉鼓裂﹐怒濤亂捲蛟涎腥。暝來打篷聲膊﹐半爲雨點半冰雹。夕陽欲下風更狂﹐吹落孤帆天一角。一舟重有萬鈞力﹐﹤風旋﹥入泥沙脫不得。一舟觸石摧鵲尾﹐窺見靑天在艙底。水面一舟飛鳥輕﹐無枝可棲心目驚。其餘澑急難鼓柁﹐客船十个碎兩个。同泊尙餘四五船﹐船船相觸繩相聯。長年當風立至曉﹐我輩安得髙枕眠。近見靑齊成水府﹐況聞中州少安堵。皇天降災良有因﹐汝曹定觸河神怒﹐不爾風濤何太苦﹗男兒勿恃膽气粗﹐要知蹈險非良圖。新河安穩路徑直﹐汝何不趨趨畏途。豈惟黃河爲畏途﹐波瀾平地無時無。﹝詩亦有云垂海立之勢﹐近七子中李獻吉。結意忽然換境﹐感觸者深。﹞○大同道中千嶺朝陰嶽﹐三城控大同。云形隨列嶂﹐山響應雕弓。馬踏黃河雪﹐鷹呼白艸風。飛狐那用塞﹐天險古來通。﹝一路邊塞之詩﹐俱沈雄峭拔﹐不在李北地下。○「沙乾奔渴馬﹐風急下饑鷹」﹐亦邊塞中詩﹐附錄於此。﹞○太行山山作潼關險﹐艱哉勢獨雄。千盤拔河內﹐一折走遼東。大壑云雷伏﹐陰崖日月通。巍巍天下脊﹐元气結鴻。○登八達嶺策馬出居庸﹐盤回上碧峯。坐窺京邑盡﹐行繞塞垣重。夕照沈千帳﹐寒聲折萬松。回瞻陵寢地﹐雲气總成龍。○行經將軍猛虎諸灘髙髙灘十丈﹐直下響成雷。舟擲波心去﹐人穿石窟來。虹雙瀑掛﹐菡萏小峯開。濁酒酬三老﹐傾危仗汝才。﹝擲字﹑穿字﹐千捶百煉而得。﹞○潼關二首重關踞天險﹐三輔重神京。繡嶺遙尊嶽﹐黃河曲抱城。一夫今保障﹐羣盜昔縱橫。星隕何年事﹐徒傷父老情。﹝自注﹕謂孫督師傳庭。﹞窺關如在井﹐立馬一峯髙。竟失山河險﹐徒誇汗血勞。沙虫迷白日﹐陵谷徙洪濤。翻使黃巾笑﹐橫行遇汝曹。﹝黃巾笑﹐謂不能力戰﹐疊進降表諸人也。孫督師﹑周寧武外﹐有一人忠勇者乎﹖﹞○登建陵鼓棹辭西粵﹐開帆趁北風。水聲飛弩下﹐山勢鬥鷄雄。雨歇秦關外﹐秋深蜀道中。稻梁謀故拙﹐吾愧信天翁。﹝前所煉在虛﹐擲字穿字是也。此所煉在實﹐飛弩鬥鷄是也。﹞○昭平道中灘勢奔騰下﹐舟行次第髙。瀑流爭一石﹐人力盡千篙。壁峭奔雷雨﹐林深聚羽毛。江鄕歸未得﹐夢寐亦風濤。﹝此所煉詩眼﹐又在爭字盡字﹐加捶煉功﹐則無艸率之患。﹞○從彭蠡轉九江泊小孤山下不信滔滔者﹐洪荒直至今。髙帆轉湖口﹐片石奠江心。鷹匝亭臺迥﹐龍蟠窟宅深。《迎神歌》一曲﹐弦響下靑禽。○花田埋玉傳南漢﹐花田今尙存。雪中香不散﹐煙外月無痕。芳艸尋詩路﹐靑旗賣酒村。漫將蝴蝶數﹐一一美人魂。﹝前一路詩皆英雄气﹐此首又兒女情﹐見英雄兒女原不必分也。雪中謂花開如雪﹐非眞指雪言。﹞○登泰山絕頂丹梯飛磴接天門﹐杖底風雷萬壑奔。四嶽共推靑帝長﹐一峯還占丈人尊。漢家雲气封中出﹐秦代松陰石上存。俯仰不知天下小﹐蓬萊宮閒射朝暾。﹝無懈字﹐無浮詞﹐勝於鱗﹑元美作。○方舟詩𨿽切磋於藥亭﹐然古體或遜藥亭﹐五七言律遠過之也。近人用耳不用目﹐誰能信之。﹞○望西嶽五千仞削勢崔巍﹐西鎭坤維玉作臺。海日夜從金掌出﹐蓮花春向石盆開。宮臨白帝三峯立﹐城繞黃河九折來。欲跨茅龍問酒母﹐芝田堪種乏仙才。﹝精神滿腹﹐亦勝元美作。○酒母﹐酒家嫗也。仙人子先與之騎龍上華山﹐亦成仙﹐呼爲酒母﹐見《列仙傳》。﹞○思陵﹝懷宗﹞錦屏山色隔城來﹐渴葬千秋事可哀。一劍割將公主愛﹐九門報道寺人開。淒涼血詔畱衣衽﹐寂寞桐棺付艸萊。太息烏號幾人抱﹐紅墻日落首重回。﹝獨舉殉社稷時言之﹐眞覺一字一憤﹐十三陵詩﹐以此首爲最。○《徳陵》三四云「宦寺九州祠宇徧﹐爰書三案士林空。」熹宗失徳﹐盡二語中﹐因附錄於此。○九《邊》詩最有名﹐然方朔詩似更英快﹐故捨此取彼。﹞○湘江道中越客歸舟向洞庭﹐心隨一雁入空冥。煙開沅水雙流合﹐帆轉衡山九面靑。魂返江楓哀楚些﹐曲終瑤瑟怨湘靈。振衣已出塵埃外﹐漁父何因笑獨醒。○由麗江抵北流頻年鞍馬歷荒陬﹐唐代羈縻是此州。瑤洞千蟠攀嶺怯﹐鬼門一綫入天愁。朝昏吹角呼林鹿﹐婦女張弓射野牛。卻望伏波銅柱在﹐飛鳶ㄢㄢ海西頭。﹝鬼門七字﹐筆下有陰險愁慘之气。﹞○天下大師墓曾聞遁迹入禪關﹐身似浮雲到處閒。解道龍蛇潛艸野﹐何年弓劍榜橋山。緇衣那有中官識﹐禦馬誰迎老佛還﹖一自櫻桃無薦地﹐肯畱封樹在人間。﹝曰曾聞﹐曰解道﹐曰那有﹐曰誰迎﹐曰肯畱﹐見建文之歸﹐皆《致身錄》《從亡隨筆》等書造作之辭﹐其實未嘗有迎歸事也。《實錄》稱帝闔宮自焚﹐中使出其屍於火﹐七日乃葬﹐是明明死於火矣。至天下大師墓﹐朱竹謂房山僧塔﹐或題司徒司空﹐或題帝師國師﹐金﹑元舊制皆然﹐後人附會爲建文墓也。此詩故作疑詞﹐使人言下自得。﹞○海幢寺觀大水西下郁水西來萬壑奔﹐倒翻塔影蕩云根。中間一束髙腰峽﹐直放驚濤出海門。○題謝皆人詩後紅桂飄香月露淸﹐玉完天上奏瑤笙。白頭弟子秋風裏﹐來聽霓裳第一聲。○笥溝早發北風獵獵水茫茫﹐多謝吳門鼓娘。鐵鹿長檣四千里﹐送人夫婿早還鄕。﹝載兒夫婿去﹐劉采春怨之﹐送人夫婿歸﹐方舟又謝之﹐舟人受怨乎﹐受謝乎﹖各見吐辭之妙。﹞○棹歌風江潮動月茫茫﹐懊藹聲中夜未央。南北東西盡蓮葉﹐不知魚戲在何方。☆毛張健字今培﹐江南太倉人﹐貢生﹐官訓導○寄衣曲去年寄衣秋月明﹐絡緯索索窗前鳴。今年寄衣風復雨﹐不識何時到邊土。邊城八月多早寒﹐淸霜觸體愁衣單。千絲萬縷妾手制﹐中有珠淚焉能幹。不願功成垂竹帛﹐但願全軀返鄕國。﹝學張﹑王體﹐難於別開生面。意緒自抽﹐一歸惇厚﹐如舊谷中舂出新粒也。﹞○少年行千金寶刀紅玉巴﹐繡鞍蹴踏長楸下。揚鞭不避執金吾﹐橫過禁園矜善射。自云生長金張門﹐意气雄豪那可論。小時便食天家粟﹐曾向長楊奉至尊。隴西老將七十戰﹐絕域剄身空浩嘆。羨君不識兜與鍪﹐褓中骨相當封侯。﹝以飛將軍之剄身絕域﹐襯出少年之寵榮﹐卽所云「生年十二有重封」也。寒郊類轉蓬﹐烏乎知之﹖﹞○賈客樂布帆滿幅髙百尺﹐知是賈人遠行役。賈人生小樂風波﹐不戀家中好田宅。瞿唐灩平地過﹐此行金錢十倍多。更促前程向江口﹐淮南米貴今如何﹖春閨少婦空房宿﹐聽罷烏啼淚盈掬。﹝原詞極形賈客之樂﹐此於賈客逐利中﹐形出閨房之苦﹐末二語總於換韻換意中翻新。﹞☆毛序字東球﹐江南太倉人。著有《靜娛集》。○偕同人散步殘紅委煙水﹐潭深淥更淨。臨流弄淸Г﹐須眉淡相映。泠然洗我心﹐迥絕非人境。魚從容遊﹐鷗鳥度明鏡。物我兩俱忘﹐不減濠梁興。回首林丘間﹐閒房一聲磬。﹝心和气平﹐物我皆得﹐其不著力處﹐正不易到。﹞○風輪羽扇歌鶴翎皎潔修而丰﹐制成團扇虛含風。參差六翮形蒙茸﹐貫以鐵軸輪輻同。下首郁屈如彎弓﹐風胡何年鑄芙蓉﹐質理蒼黑非鉛銅。劍首一穴貫軸中﹐復有無弦焦尾桐。踞坐掣曳呼侍童﹐轆轤引綆機旋空。柔櫓咿軋中徵宮﹐髙堂颯然起蓬蓬。動如橐出不窮﹐四坐森爽心神融。病夫憚暑常怔忡﹐燭龍火傘交相攻。思駕飛車訪赤松﹐瓊樓玉宇無蘊隆。借君吹噓淩顥穹﹐下視九萬塵溟蒙。﹝敍瑣屑事﹐獨見雅切﹐末幅繪風﹐神來之候。﹞○免龔敬五執友驚淪逝﹐沾袍涕泫然。卑飛辭捷徑﹐少別卽重泉。燈暗匡衡壁﹐塵淹子敬氈。如君瑚璉器﹐何可使無年。天意原難問﹐龍蛇厄運過。靑衫仍落魄﹐白髮意如何﹖講誦生徒散﹐叢殘著述多。黃壚感存歿﹐回首邈山河。☆陳培脈字樹滋﹐江南長洲人。國學生。○樹滋篤於友誼﹐壯歲與諸才士角逐名場﹐然眾人升雲路去﹐而樹滋終老諸生﹐無幾微見色也。詩宗法盛唐﹐晚遊新城尙書之門﹐所詣益進。○相逢行贈宋六木天一年相逢在輦下﹐秋雨槐花對僧捨。同時獻策不見收﹐劇飲淋漓共悲吒。一年相逢在濟南﹐擁鑪未盡深宵談。烏啼曉霜催別緒﹐送君道上鞭羸驂。一年相逢在淮口﹐我掛徵帆方疾走。君時追送騎馬來﹐隔岸遙遙但揮手。淮口一去歲一更﹐斷蓬落葉愁飄零。詎意今宵燈火裏﹐相逢又在曹丘城。人生聚散本難定﹐暗中有物持其柄。一年一度一相逢﹐如我與君良足慶。歡遊莫道在異鄕﹐寒梅著花春酒香。日日看花共飲酒﹐從今且得無參商。﹝只敍聚散﹐自見交情。﹞○登娑羅坪絕壁迢迢上﹐忘危勝可探。百盤窮大壑﹐千仞度層嵐。采藥逢毛女﹐藏書問老冉。白雲如可臥﹐一枕學圖南。○南越王墓天下亡秦日﹐乘時據粵中。自娛聊竊帝﹐大長竟稱雄。炎海風濤壯﹐孤墳艸木空。千年餘霸气﹐常繞尉佗宮。﹝一筆寫就。不加追琢﹐比之彈丸脫手。﹞○登慈恩寺浮圖飄然天半禦風輕﹐身在浮圖絕頂行。三輔山河掌上盡﹐五陵雲樹望中平。氳香界從朝暮﹐髙下桑田幾變更。故事尙傳唐進士﹐曲江宴罷共題名。﹝五陵﹑三輔收之指掌間﹐何等胸次﹗章八元登此塔﹐至云「危梯暗踏如穿洞﹐絕頂初攀似出籠」﹐幾不成語﹐當時元﹑白盛稱之﹐何耶﹖﹞○蓬萊閣觀海和觀察宋公傑閣がテ倚杳冥﹐憑髙望遠極東溟。龍宮潮湧千重白﹐蜃市煙消萬點靑。鞭石荒唐懷霸主﹐浮槎忽遇仙靈。蓬萊咫尺非難到﹐便欲攜筇叩紫扃。○徐州懷古紛紛楚漢當年事﹐憑弔西風向戰場。隆準至今尊帝號﹐重瞳終古怨天亡。呂梁濤落蛟龍走﹐芒碭云深虎豹藏。王气彭門消歇盡﹐孤城一望水茫茫。○恆山上應天樞象北辰﹐眾山環拱碧嶙峋。雲霞隱見金銀闕﹐昏旦盤旋日月輪。呼吸蒼冥通一气﹐逍遙紫嶠會羣眞。陽終陰始扶元化﹐朔漠長畱太古春。氤氳霧靄擁危巒﹐象肖靈蛇勢郁盤。望去神光淩斗極﹐飛來秀色落桑乾。龍潭云出千巖雨﹐虎口風生萬壑寒。我欲摩崖登絕頂﹐扶搖何處覓靑鸞。﹝恆山詩罕有佳者﹐作者以全副本領赴之﹐遂覺神力俱王。﹞○陳畱弔蔡中郎二十四韻道出陳畱郡﹐車停潁水濱。不勝懷古意﹐爲弔鼓琴人。王粲稱前輩﹐張衡記後身。軼才眞曠世﹐偉貌迥殊倫。淹貫鴻都學﹐輝皇淸廟珍。於時良策蘊﹐應詔直言陳。鸞鳳偏垂翅﹐驪龍漫角鱗。幽囚北寺獄﹐遠徙朔方塵。禍稔天心酷﹐憂深國步屯。妖氛纏黑气﹐賊寇起黃巾。炎祚傾危日﹐梟雄剝亂辰。徵車憐迫促﹐解綬悔逡巡。殄滅嗟元惡﹐彌縫賴大臣。然臍誠已晚﹐動色亦何因。過細寧難宥﹐冤奇竟莫伸。踉蹌付廷尉﹐涕泣徧朝紳。已矣儒宗失﹐悲哉史筆淪。無兒延嗣續﹐有女歷艱辛。忠孝名終在﹐風流迹未泯。篆書垂一代﹐碑版照千春。尙論追芳軌﹐遐思托徳鄰。茫茫尋故里﹐寂寂委荒榛。事往浮雲散﹐文傳炳日新﹐虎賁猶得似﹐想象爲傷神。﹝董卓旣誅﹐中郎在王允坐上﹐言之而嘆﹐有動於色﹐是其所短。餘如諫三互法﹑諫市賈﹑謬爲宣陵孝子﹑諫天降災異﹐條列七事。皆原本經術﹐有裨政治者。卽董卓初徵時﹐因不能逃避始就﹐旣就亦屢次箴規﹐而王允恐其作史訕之﹐必欲死之﹐毋乃已甚乎﹖詩中逐層排比﹐得失並陳﹐工力悉敵﹐頗得少陵家數。﹞☆張錫祚字永夫﹐江南吳縣人。○永夫野居南園﹐後遷木瀆之下沙﹐三旬九食﹐經年臥病﹐居半以藥石爲饔飧也。詩初以生新爲宗﹐能盤硬語﹐後一歸平澹﹐在韋左司﹑柳柳州之間。年五十餘﹐窮餓以卒﹐葬靈巖山麓。碣曰「詩人張永夫墓」﹐好事者每攜酒酹之。○編籬林壑有眞趣﹐塵俗難相通。淸晨飯藜藿﹐荷鍤春風中。薛荔鄰園﹐杞菊采榛叢。枯朽旣芟除﹐柯條盡靑蔥。日入返茅檐﹐羅植淸溪東。屏藩宛天成﹐束縛隨人工。放誕世所棄﹐舒散豈爾容。﹝已造自然。﹞○重九後溪南采杞菊佳節倏復過﹐寒商激林杪。霜淸杜若洲﹐花發蒹葭島。空庭無嘉卉﹐何以慰幽抱﹖緣源路轉迥﹐穿林人漸少。朱實披榛叢﹐黃花掇香艸。尋異心無厭﹐適己物逾好。卽此俗慮遺﹐逍遙可忘老。○贈澗上僧竹庭殘雪淨﹐林壑寒流淸。經聲靜夜闌﹐水月生空明。道人了觀化﹐心止神流行。空齋一相對﹐澹然離俗情。﹝色香臭味俱淨﹐此種詩幾不能品評其佳。﹞○訪沈石田故居抗心希古賢﹐閒情緬髙士。孤舟渡平湖﹐日落遵枉渚。逶迆入荒村﹐徘徊覓遺址。人語散鳧﹐艸長眠鹿豕。何處有衡門﹐田中問孫子。○田家詩磽確土無膏﹐人棄爲原陸。釋子云西來﹐掛笠結茅屋。學空易爲悅﹐機熟遂眾欲。嫗老苦力田﹐薄言往種福。日出聽談經﹐暮歸悔碌碌。惟我喜飲酒﹐醉鄕數往復。酒醒春鳩鳴﹐踏月起浸谷。所願谷抽芽﹐生理良已足。﹝學空兩言﹐見空幻易於動人也。然福田之虛無﹐孰如力田之實獲乎﹖飲酒浸谷﹐乃見本分。﹞○雨夜懷曇長老寂寥湛深夜﹐靑燈照空宇。花發嶺頭梅﹐人聽窗間雨。情虛遺眾緣﹐境淸望眞侶。釋子臥云居﹐幽襟共誰語﹖○晨詣南園采蕨閒居窮篇翰﹐理生愧無術。隔屋聽鳴雞﹐啟扉看曙色。逶迆板橋西﹐俯仰淸溪側。薄物世所遺﹐采掇欣有得。悠然盈傾筐﹐延詠忘朝食。○題美人歲朝圖和气散林臯﹐江梅香滿屋。佳人愛新節﹐朝光畫眉綠。素琴靜淸聲﹐然倚修竹。﹝不須粉繪﹐如見美人。覺周諸人只傳形似。﹞○月蝕詩庚辰七月夜十五﹐淸光圓圓燭天宇。斜明刮露侵窗扉﹐蟄虫亥豕眼分數。俄驚蟾蜍入絳津﹐娥霜獨含悲辛。气嬌力怯不相敵﹐四分五分掛半輪。九分十分明光息﹐鬥牛气亂渾如墨。望舒鑣轡頓金樞﹐棟傾舟覆迷南北。吾聞皇天無私泰階平﹐二紀五緯誰相爭。日完其朔不掩望﹐昌吳融漢惟滄精。胡爲氐羌重譯稱臣妾﹐陰靈圓夜遭震懾﹐予欲上天護頹魄﹐無梯難向靑冥躡。○寒食日龍友於旦招集歸愚書屋感舊述懷用昌黎寒食出遊韻一百五日倏復來﹐羣陰盡剝陽气盛。惠風出谷雲霧開﹐霽色花光共輝映。病夫寂寞臥蓬蒿﹐囊空莫與繁華競。忽逢朋輩遣長須﹐招我城南共遊詠。林塘歷盡入溪灣﹐到門始覺日影正。滿堂豪翰筆不停﹐猛气紛紜鼓已更。曹鄶淺陋眞小邦﹐曷敢與抗惟稟命。憶昔橫山有遺老﹐海內獨司《騷》《雅》柄。良辰燕賞集嘉賓﹐泉流風發交相慶。當時豈有文雅飛﹐但期不失門人敬。詩壇十載淪荒蕪﹐墓門艸塞音容。荒郊茅屋晝閉門﹐得句欣欣謂予聖。那堪畏友今盈前﹐陳劉應徐四座並。怵心劌目豈人工﹐文章窈渺出天性。洪濤初過澄波鮮﹐平坡未盡奇峯橫。諸公才調皆天﹐如予只合遐荒迸。柰何並轡得聯鑣﹐好醜妍媸同一鏡。雕虫小技不足豪﹐正變源流那能政﹖由來天物忌刻削﹐萬事終須蓄余勁。日斜投筆酌深杯﹐束手髙齋聽號令。﹝中一段感陽述懷﹐悼橫山先生已亡﹐無人主持風雅也。一气捲舒﹐略無痕迹。○連上一章﹐皆三十歲時作。﹞○冬夜懷天寧曇長老野塘無暮柝﹐燈暗識深更。溪盡斷人語﹐月明聞櫓聲。薄帷塵夢冷﹐趺坐道心生。遙憶安禪客﹐龍眠萬慮淸。○謁韋刺史祠平生輕吏捨﹐祠宇傍宮墻。誰載花林酒﹐來分畫戟香。道心棲野寺﹐詩思冷秋塘。日暮瞻遺像﹐斜陽正滿堂。○牡丹深院東風入﹐開簾香气淸。名花愁采摘﹐獨立殿殘春。格貴誰求價﹐庭空欲避人。玉臺今寂寞﹐對爾覺傷神。﹝此因牡丹而悼亡也。五六語獨見淸新。﹞○杏花零落江梅悵別離﹐小樓人靜倦吟詩。孤村花發春當路﹐十日雨晴紅滿枝。谷口耕夫歌斷後﹐壇邊漁父棹回時。南軒老樹誰相賞﹐日暮淒涼傍酒旗。﹝「數枝艷拂文君酒﹐半里紅歌宋玉墻」﹐自是凡筆﹐此則淸遠過之﹐論品格不論風藻也。﹞○遣愁老屋欹斜掛薜蘿﹐柴門寂寂斷經過。擁階梧葉落無數﹐帶雨黃花開正多。三《易》龍蛇輕動蟄﹐《二南》鐘鼓自平和。素心人遠誰同調﹐淒風獨放歌。﹝動蟄則悔吝生焉﹐平和則險泯焉﹐二語已見《易》《詩》大旨。﹞☆邵曾訓字瓞園﹐江南無錫人。諸生。○瓞園書法力追晉人﹐邑中人士多宗之﹐自王虛舟吏部移居無錫﹐人皆捨邵宗王矣。輕道藝﹐重人爵﹐不勝慨然。○蠶婦吟姑采墻下桑﹐婦采陌上桑。桑葉昨嫩今日老﹐天气今晴昨日好。﹝一解﹞嗟蠶無糧﹐婦詛枯桑。鄰桑沃若蠶早熟﹐四月新絲上杼柚。種桑亦愛枝葉多﹐空抱本根柰爾何﹖﹝二解﹞守候蠶眠不思臥﹐麥秋寒覺夜難過。蠶荒舅姑怒﹐蠶熟新婦苦。﹝三解﹞今年四月少晴時﹐蠶病家家不出絲。新絲價長舊絲上﹐舊絲未贖新絲當。﹝四解﹞有絲不上身﹐有絲不賣人。縣官徵比已赦租﹐家主只恐臀無膚。﹝五解﹞﹝古意古聲﹐蠶家之苦之備。﹞☆蔣延釒宏字律先﹐江南吳縣人。諸生。著有《半關詩集》。○半關嗜義山詩﹐不喜老杜﹐不知義山詩正從老杜出也。玆錄其有神韻三章﹐得義山之一體者。○落花詩和韻王孫何事不重遊﹐零落華略似秋。燕蹴恰逢沾舞袖﹐風扶猶欲上歌樓。今生約已東皇判﹐未了緣從夕照畱。色相由來總無著﹐有生只合住丹丘。﹝第四語寫得無情者有情﹐今生約﹐未了因﹐天然對偶。合之感舊二章﹐知借題以托興也。徘徊吟誦﹐輒喚柰何。﹞○感舊玉洞桃花也自紅﹐擬將爛漫答春風。豈知狂客歸來晚﹐零落靑山碧澗中。習靜長翻《般若經》﹐每依月觀與風亭。自從環無消息﹐檐馬丁冬不忍聽。☆殷譽慶字彥來﹐江南江都人。○王漁洋嘗稱殷彥來之才﹐憐其屈抑未遇﹐余未與相識﹐覓其稿不易得矣。於友人處得所體二章﹐皆首尾完善有聲光者。○玉山亭萬頃澄光倚翠屏﹐磯頭縹緲峙孤亭。窗收吳楚千帆白﹐座揖金焦兩點靑。髙岸浪交遙似沒﹐危崖木落倒堪聽。扁舟待渡依江滸﹐疑有魚龍積气腥。○曁陽懷古此地勾吳戰壘開﹐尙餘重鎭楚江隈。城邊斥堠連天遠﹐海上魚龍捲浪來。黃歇冢荒迷蔓艸﹐延陵碑古蝕蒼苔。西風入夜鳴哀角﹐並和砧聲徹曉催。☆李尊端字蒼存﹐江南盱眙人。著有《焚余稿》。○王漁洋稱蒼存詩文從衡有奇气﹐江﹑淮間才士。今讀其集﹐工麗之作居多。○寒日登寶積山與客談宋南渡事懷古有作自注﹕宋與金和﹐於此山納歲幣﹐因以得名。愁雲萬疊鎖層峯﹐石徑猶疑戰馬蹤。南渡衣冠慚小國﹐北人臣妾視髙宗。金繒不惜拋流水﹐社稷何曾復故封。登眺枉爲韓嶽恨﹐夕陽寒寺一聲鐘。○芳樂苑故址王气江東勢漸傾﹐紛紛土木壯臺城。苑從趙鬼歌中起﹐花向潘妃步底生。蔓艸久依馳道長﹐淸塵無復屬車行。山僧莫更談遺址﹐落日秋風只雁聲。﹝東昏從趙鬼之言﹐起芳樂苑﹐鑿金爲蓮花貼地﹐令潘妃行其上﹐曰「步步生蓮花」也。三四屬對已盡芳樂之槪﹐下就故址言之﹐落句與前寶積山一結相似﹐唐人許丁卯亦每有此病﹞○仲春漫興午困常貪睡不醒﹐殘書架上任零星。年饑未敢呼庚癸﹐命賤何煩問丙丁。疏幕婢畱飛燕路﹐小窗童掛護花鈴。春來頗說山遊好﹐愛惜芒鞋懶踏靑。﹝隊仗工穩﹐不落小家。﹞☆張元升字時升﹐江南江陰人。布衣。著有《半園詩》。○半園早歲壯遊﹐中年後隱居荒江之濱﹐不與人接﹐吾友王子韓起時爲余誦其佳句﹐然欲一見其人無由也。旣讀其遺詩﹐韓起所誦之句﹐俱不入選中﹐意者自嫌工巧未歸髙格耶﹖余嘗寄詩贈之﹐中云「潮回疑蝕岸﹐云動欲移山﹐穴並臺佟鑿﹐門同栗裏關。」傾倒之者素矣。○坐友人東軒對月今夕不爲樂﹐明月竊笑之。故人有好懷﹐招我坐軒墀。涼風颯然至﹐葛巾吹欲欹。金樽泛淸酤﹐滿酌不容辭。蕭條人間世﹐昔人渺難期。﹝作者詩學杜陵﹐一起又卻似太白。﹞○舟中一身嗟浪迹﹐九月更浮舟。宿鷺依頹岸﹐寒花逐亂流。江云昏對雨﹐市火細明樓。漂泊孤帆暝﹐悠悠動旅愁。﹝气味近杜﹐不在形貌。﹞○眼復明呈諸舊遊不信多愁眼﹐還堪照古今。皇天終不棄﹐孤客亦何心。身世宜新哭﹐山川續舊吟。但能從我好﹐窮餓自鳴琴。﹝亦突兀﹐亦骯髒。﹞○贈別雲間髙日采兀傲嗟予舊﹐淸狂識汝新。蒼天憐骨格﹐老眼拔風塵。倚劍寒燈夜﹐題詩異國身。從來嵇性懶﹐相對獨情親。﹝沈鬱蒼涼﹐上章言會合﹐下章言送別﹐詩中章法。﹞乍見眞堪樂﹐將歸卻可憐。亂山孤客影﹐斜日欲離天。別淚江亭上﹐鄕心馬著前。淒涼分手處﹐後會有何年﹖○度隴雜詠寂寞經荒縣﹐蕭條只幾家。邊云迷古堞﹐嶂月冷淸笳。小市都無米﹐居民不解茶。破檐門不設﹐愁殺曉風斜。○髙秋寂寞髙秋晚﹐微霜下古城。西風吹鬢老﹐落葉入詩淸。天地孤鴻影﹐關山畫角聲。只思歸去好﹐閒臥聽春鶯。﹝「落葉入詩淸」五字﹐苦呤而得。﹞○過雁遠渡湘江水﹐來悲海國秋。幾重黃葉路﹐萬里曉霜愁。片影迷寒月﹐孤聲落暮樓。西風正蕭瑟﹐對汝淚堪流。○曹叔方以久客夜吟題請予賦詩﹝自注﹕叔方楚人﹐時值兵亂﹐流寓江陰。﹞淸漏迢迢夜正闌﹐寂寥孤館劍光寒。半天霜墮杵聲急﹐一院月明人影單。海國燕鴻秋思苦﹐湘山烽火楚城殘。自憐頭白不歸去﹐空倚西風泣路難。○晚秋感懷霜濃日瘦半溪陰﹐一片西風百感侵。窮海天髙寒鬢影﹐空山木落老秋心。年荒貧病堅辭鶴﹐竈冷淒涼泣問琴。卻嘆吟殘重岑寂﹐更誰載酒過花林﹖﹝五語言無糧放鶴﹐六語言無柴爨琴也。貧況可想。﹞☆夏弘字任遠﹐江南揚州人。○殷彥來寄亡友夏任遠詩於漁洋﹐漁洋賞其中有晚唐佳句﹐並謂彥來友道可風﹐皆古人誼也。見《分甘餘話》中﹐附記於此。○秋夜讀九歌娟娟涼月生虛壁﹐酒罷攤書讀《九歌》。興托美人情最切﹐思深公子怨何多。湘皇淚雨滋叢竹﹐山鬼悲風帶女蘿。一夜寒砧催木葉﹐洞庭今已起微波。﹝末點稱夜﹐仍關映《九歌》。﹞○春寒門掩蒼苔一徑中﹐秋千閒在曲闌東。梨花落地半窗雨﹐柳絮入簾三日風。鬥艸懶舒紅袖冷﹐啼鶯無柰畫屏空。江南二月韶光賤﹐孤負枝頭蛺蝶叢。﹝搖之曳之﹐風神無限。﹞○孔東塘博士招同人集傍花村傍花村裏花如雪﹐撲席浮觴二月時。莫向伶人爭畫壁﹐雙鬟都唱使君詩。﹝死事活用。﹞☆廖燕字人也﹐廣東曲江人。諸生。○飲酒萬古此一時﹐天地爲我宅。紛紛各有求﹐何時免憂戚。我心淸且閒﹐順逆等朝夕。微酣意自佳﹐興至境多適。悠悠欲忘言﹐仰睇寒空碧。﹝是《飲酒》起法。﹞☆劉祖啟字顯之﹐廣東東莞人。貢生。○喜鐘是至艸色滿階除﹐君來獨慰予。人當離亂後﹐交在死生余。冒雨沽村酒﹐衝泥得野蔬。共談身世事﹐款款月來初。☆王文潛字淸淮﹐廣東南海人。布衣。○淸淮流寓吳中﹐落拓不偶。詩成隨手散去﹐他人襲之﹐亦不知爲己作也。客死﹐同人葬於虎丘之半塘。詩一首﹐從友人冊子中錄出。○丙申歲春畱別松蘿驛路梅開春正芳﹐歸心偶動問輕航。經年半醉湖田上﹐自注﹕松蘿隱居湖田。何日重攜虎阜旁﹖煙水夢魂千里月﹐乾坤吟嘯一頭霜。同懷莫訝輕離別﹐難遣羅浮業盡荒。﹝畱別後﹐仍未得歸﹐卒歿於旅寓﹐亦可悲其窮矣。﹞☆黃河字葵之﹐廣東南海人。著有《葵村詩》。○歸燕昔別信空海﹐今來逐暖風。細微無物役﹐飄泊有人同。正喜銜花語﹐仍勞葺壘工。遙憐楚江外﹐棲止盡林中。﹝寫歸燕﹐而己之去來無定﹐亦在其中。詠物詩須如此作。﹞○送胡長史從軍郁林野燒明虛帳﹐秋聲落戰旗。只能聞笛夜﹐相忘在家時。阮工書札﹐陳琳解賦詩。知君年少日﹐曾慕帝王師。○嬌女嬌女如新月﹐微光欲照人。眼邊頻顧汝﹐掌上更無珍。紺髮剪齊額﹐紅衫裁過春。歲華看漸老﹐歡喜入佳辰。﹝比嬌女以新月﹐不類而類﹐情至者知之。﹞○邊馬暴露風霜早﹐長嘶傍塞門。歿無文梓槨﹐身有僕姑痕。暮齒愁相棄﹐成功不與論。殊方來汗血﹐玉輦日承恩。﹝三四典雅﹐結意深遠﹐明皇用番將代漢將﹐言外可思。﹞○南海神祠神尊南溟靖海妖﹐開門風浪極天遙。淩虛臺榭觀初日﹐排仗魚龍候早潮。祝版禦名皇帝署﹐祠官儀品太常標。地靈不共桑田變﹐剩有唐碑歷數朝。☆翁誥字無將﹐江南吳縣人。上捨生。○題金亦陶運甓圖淸淡坐嘯晉祚坼﹐五馬南奔避劉石。長沙勵志向中原﹐朝暮州齋運百甓。樗蒲戲具牧奴事﹐生旣無聞死何益。髙論猶堪振懦夫﹐光陰分寸誰珍惜。金君名字慕古人﹐昂藏磊落自寫眞。雞羣獨立千里鶴﹐形貌不與尋常論。八州富貴非所羨﹐名山大業當精勤。君不見棄官歸去彭澤令﹐祖孫髙躅千秋敬。撫松采菊良可師﹐運甓君偏希士行。吁嗟乎﹗少年掣電須臾過﹐努力不早柰老何﹗及時休蹉跎。亦陶之考爲孝章先生﹐能抱淵明之節者。﹝亦陶不師淵明而師淵明之祖﹐意各有取也。然亦陶非用世人﹐故云「八州富貴非所羨」﹐而勉以能惜分陰﹐用意微至。﹞☆郁揚勛字欽諧﹐江南吳江人。諸生。○憩徐氏北園池上秋雨晚初霽﹐欲送千里目。攬玆一峯翠﹐秀色淡秋菊。奇石疊崩崖﹐歸云臥巖腹。登頓歷易盡﹐穿林下平麓。靄靄謝公園﹐閒門枕山足。淸暉拂衣袖﹐歷亂森喬木。溪堂雜菱荇﹐沙嶼散鳧鵠。圍棋曾幾時﹐已動西州哭。因悲平津邸﹐世事變涼燠。三詠華屋詩﹐徘徊倚修竹。﹝司寇公北園﹐余及見其盛衰﹐作者此詩應在初零落時﹐故有世事變涼燠之感﹐今則廢爲義冢矣。曲池之平﹐華屋之傾﹐古今一轍﹐可勝慨然。○此詩稿本所無。四十年前友人遊徐氏荒園﹐從壁間錄出﹐愛其閒遠含蘊﹐轉存是篇。﹞☆吳之ら字鳴夏﹐江南歙縣人。諸生。○此友生吳太史瑾含祖也。詩稿甚富﹐瑾含郵寄﹐偶然散失﹐只存記憶二章﹐比於吉光片羽﹐惜之益珍重之。○登金山塔踏盡層梯到半空﹐洪流一柱鎭蛟宮。羲娥近走檐楹際﹐江海平分指顧中。帝子鳳笙吹縹緲﹐仙人桂館啟鴻蒙。三山采藥堪長往﹐我欲歸乘萬里風。﹝賦此題者﹐過於求奇﹐每流荒幻﹐若此气足神完﹐無一閒筆浪墨﹐洵推髙唱。﹞○出寧羌馬上漫成亂鴉散盡曉煙濃﹐馬首靑橫劍外峯。斥堠東連秦鎖鑰﹐雍梁西界漢提封。天邊鳥道秋無際﹐雲裏猿聲樹萬重。極目黎城何處是﹐西風寂寂下髙舂。☆先著字遷夫﹐四川瀘州人。遷於金陵。著有《之溪老生集》。○遷夫自云先世瀘州﹐或云托言蜀地﹐並托言姓先﹐猶明代之孫一元不知果秦人否也。詩有生趣﹐不必以正聲繩之。○述懷勞生百年內﹐患有人之形。一身歸虛無﹐萬念偏營營。𨿽有賢智人﹐惟與憂患並。不能棄人紀﹐焉得辭天刑。絕類廢羣生﹐造化難爲情。已矣何所逃﹐安之以地爭。﹝老氏之學﹐歸到「不能棄人紀」﹑「安之以無爭」﹐仍是孔門一脈矣。﹞○堰北水堰北水﹐一日髙一尺﹐十日一丈彊。秋來淫雨多﹐千里萬里洪流長。報水人善泅水﹐入水不愁沈水底﹐順流一日五百里。﹝自注﹕裹皮球泅水面﹐日五百里。﹞修堤築堰年復年﹐安得水勢倒行還上天。決口乍塞塞口決﹐明年再請司農錢。○病起截句之一移植甘蕉爲綠陰﹐經年長大已成林。天寒霜落休輕剪﹐恐有秋來未死心。﹝自寫逸民身分。﹞○贈海云子相逢炎月亦蕭森﹐來處家鄕是古斟。自注﹕壽光卽古斟國。與論山川幾人物﹐仕秦王猛亦何心。﹝自注﹕景略﹐縣人。○苻堅得王猛﹐幾同昭烈﹑孔明魚水之合﹐然責其不仕晉而仕秦﹐自是正論。﹞☆邵陵字湘南﹐江南常熟人。著有《靑門集》。○靑門詩以流易爲工﹐不出眼前景﹑口頭語﹐自能奕奕動人。然一時宗其說者﹐每流入打油釘鉸一派﹐去風雅遠矣。所存一章﹐殊有生趣。○江天寺半空蜃气結樓臺﹐漚裏須彌亦壯哉﹗狠石未能超海去﹐怒濤直欲上山來。云堂暮鼓齋時動﹐煙渚秋帆雨後回。試向江天亭外望﹐似萍身世實堪哀。﹝能造奇語﹐而不入粗浮。﹞●卷二十六☆李崧字靜山﹐江南無錫人。布衣。著有《芥軒詩集》。○芥軒天眞未漓﹐視天下無不善人﹐人有譏械者﹐對芥軒亦無所施﹐生平在春風和藹中也。居鵝湖之浣香園﹐妻子奴婢﹐蕭然自得。晚歲盲於目﹐詩成﹐每令童孫書之。○沈莊樗古隸歌銀光橫陳瀉寒玉﹐力排龍虎斷鰲足。兵甲銷磨古戰場﹐折戟沈沙遺銹鏃。是誰作此古隸書﹐莊樗先生出凡俗。先生耆年鬢蕭騷﹐手模碑版情偏豪。蒼崖古廟及破冢﹐每過其處常周遭。一點一畫無假借﹐心摹手追不輕下。靑霄紛紛亂粟雨﹐魍魎呼號鬼神詫。秦有程邈漢蔡邕﹐鐘繇梁鵠稱神工。有唐鼎足韓﹝擇木﹞蔡﹝有鄰﹞李﹝潮﹞﹐兼擅數子推玄宗。﹝《封禪碑》直追漢人。﹞國初顧苓與鄭﹐大江以南稱兩雄。苓也謹嚴筆屈鐵﹐也流宕徒橫從。先生奮起更超越﹐网羅今古無遺蹤。贈予長箋並短幅﹐大如盆盎細如粟。玉軸牙簽座上陳﹐周鼎商彜眩人目。海陽程旭吾及門﹐善寫丹靑頗得名。一見法書狂叫絕﹐臨摹面壁搜杳冥。苦心經營忘晝夜﹐形枯神瘁戕其生。嗚呼﹗造物毓才稟元气﹐君之精力雄健誰能爭﹖﹝此芥軒贈先大夫作﹐中間品評恰如分量﹐結意從橫恣肆﹐不得以尋常方幅繩之。﹞○贈戴南枝熱血難消白髮新﹐滄桑閱歷幾番塵。獨書甲子依彭澤﹐老向乾坤哭富春。畫裏無人元隱士﹐井中有史宋遺民。一竿何處堪垂釣﹐流水桃花護舊津。﹝中二聯比以陶淵明﹑謝臯羽﹑倪雲林﹑鄭所南﹐連引四人﹐而不見堆垛﹐筆妙故也。南枝﹐山陰人﹐傭書葬徐昭髙士。讀此詩﹐可以想象其爲人。﹞○宴溪亭玩牡丹感舊歌者去年淸宴此花前﹐一串歌珠粒粒圓。今日花前追往事﹐空畱白髮照嬋娟。☆周龍藻字漢荀﹐江南吳江人。○漢荀爲忠毅公後﹐學使者試士﹐輒冠其曹﹐名著大江南北間。以歲貢士終。藝林惋惜之。詩稿甚夥﹐所鐫惟樂府三卷﹐諸體俱未寓目﹐故所收亦止在三卷中。○大墻上蒿行墻上蒿﹐自誇托根髙﹐根髙苦不固﹐萎落隨風飄。墻上蒿﹐自喜擢秀早﹐秀早苦不長﹐離披抱霜槁。蒿生蒿死曾足計﹐但恨踞盤難得地。明堂選柱少成材﹐等閒齊把蕭繁棄。伏波慕良臣﹐肯逐井蛙住。亞父好奇策﹐終被重瞳誤。丈夫未遇魚水知﹐且辦隆中髙臥處。眼前富貴輕秋毫﹐摶扶豈必假羽毛。紛紛依傍何其勞﹐君不見墻上蒿。﹝見居髙位而不能有爲﹐不如棲隱蓬廬﹐待時而出也。元辭含意未申﹐此以議論傾吐之。﹞○結襪子豪門積黃金﹐欲以求士死。君看士有心﹐豈在飾珠履。慷慨夷門翁﹐死生一言耳。﹝言簡意足。﹞○隴頭水隴阪遙遙九折長﹐驅車欲渡心蒼茫﹐忽聞有水喧道傍。人言此水聲聲別﹐盡是徵夫眼中血﹐萬古千秋共嗚咽。嗚咽聲﹐流未已﹐轆轤聲﹐行不止。夜半吹寒笳﹐邊風四面起。悲莫悲﹐隴頭水。○後怨歌行藕絲斷﹐不再連。銅鏡破﹐不再圓。卽看金屋人如舊﹐昨日恩情今日捐。情多情少安足計﹐只道色衰恩始替。驚心最早落花風﹐偏在溫存旖旎中。妾恨不爲珠娘樓﹑窈娘井﹐骨碎君前猶耿耿。《求凰曲》化《白頭吟》﹐撥盡紅鑪灰已冷。當初離鄕來﹐滿望登玉階。玉階非不登﹐轉瞬沈艸萊。乃知苦樂眞相倚﹐才隔衾同萬里。升沈反覆變須臾﹐縱有容華難久恃。﹝「雨落不上天﹐水覆難再收﹕﹐只道得色衰愛弛﹐此卽從溫存旖旎中見已伏絲斷鏡破之根﹐比靑蓮意翻進一層﹐令人思梁﹑孟之合﹐以徳不以色者爲可久也。﹞○妾薄命秋月淒淸秋露下﹐燈花落盡銀河瀉。舉頭悵望女牛星﹐翻羨嫦娥長不嫁。☆周在延字龍客﹐河南祥符人。櫟園侍郎幼子。○送吳冠五至歷城白雲縹緲唱驪歌﹐朔雁迎帆渡大河。自昔吳公天下少﹐至今名士濟南多。探奇莫負勞山約﹐觀禮應先闕裏過。齊魯當年戰友在﹐煩君問訊近如何。﹝三語送冠五﹐美其治之第一也。四語至歷城﹐嘉其地之多賢也。詩能典切﹐便不膚浮。﹞☆許世孝字念皇﹐江南常熟人。副使瑤之子。○二月半平分花事是今晨﹐半入深春半早春。楊柳不堪藏燕子﹐淡黃愁殺翠樓人。☆錢良擇字玉友﹐江南常熟人。著有《撫雲集》。○玉友隨大吏出使海外﹐又同朝貴使塞外絕域﹐爲詩感激豪宕﹐不主故常﹐而所選唐詩﹐又兢兢規格﹐如出二人﹐議論不可一律拘也。○觀小妓娟娟舞劍作蛾眉有英雄﹐晚妝脂粉薄。短鬢白衣裳﹐窄袖錦纏縛。背人緊湘裙﹐端捧蓮花鍔。請爲當筵舞﹐佐此良宵樂。取筆漬硯池﹐授客使分捉。舞急各蘸灑﹐客漫應曰諾。小立寂無言﹐左右度展拓。微卓蠻靴尖﹐撒手忽然作。初如雙玉龍﹐盤空斗攫。漸如曳匹練﹐旋繞紛交錯。須臾不見人﹐一片寒光爍。直上驚猿騰﹐橫來輕燕掠。膽落迂儒愁﹐傾心壯士怍。羸童縮而遁﹐姦人戰欲瘧。墨灑密雨叢﹐筆敗硯池涸。罷舞視其身﹐點墨不能著。嫣然泥人懷﹐腰肢瘦如削。﹝兒時見湯丈式九舞劍﹐謂矢不能入﹐眾以鳴鏑試之﹐連斷三矢﹐此蘸墨灑之﹐不能著點﹐同一神伎也。自初舞及罷舞﹐如見其人﹐妙在是美人不是壯夫﹐此作者極用意處。﹞○關山道中於役方知行路難﹐兼程莽莽過重關。鳥隨落葉下枯樹﹐人帶夕陽穿亂山。廢耒江淮愁木酪﹐荷殳秦楚盼刀環。季鷹豈有封侯骨﹐甘棄蒓鱸去不還。○寄內六分春色四分過﹐夢斷家山近若何﹖九陌鶯花情緒少﹐十年夫婦別離多。無方賢俊皆簪筆﹐有道乾坤漸止戈。只有恨人歸未得﹐鏡奩閒殺舊靑螺。﹝三四語天然入妙﹐情到最眞﹐不煩鏤琢。﹞○得劍村寄懷詩次韻答之亦知信美非我土﹐誰說狂夫不憶家﹖昨夜客窗風雪裏﹐夢歸山館種梅花。﹝憶家成夢﹐夢歸種梅﹐於不著緊要處寫情﹐語淺情深﹐得古風人之旨。﹞☆姚飛熊字非漁﹐廣東禎州人。○哭亡婦龔孺人長禦瑤琴撫七絲﹐誰知弦斷卽今時。文園早死應無憾﹐尙得文君作誄辭。﹝以先死爲無憾﹐情何深也。然爲夫作誄者﹐先有柳下季妻﹐此偶及文君云爾。﹞當年曾共弔朝云﹐折得花燻蛺蝶裙。不信明春寒食節﹐爲君伐石志新墳。○罾魚罾舉溪頭鳳尾﹝魚名﹞多﹐瓦盆貯酒試髙歌。不愁今夜仍風雨﹐借得鄰船一領蓑。☆古易字之人﹐貴州都勻人。貢生。○秋夜聞歌云停碧落桂飄香﹐竹肉齊聲起後堂。壯士尊前驚變徵﹐美人帳下怨淸商。繞梁何處傳新譜﹐ㄓ笛誰家傍短墻﹖流落江南老詞客﹐還思天上詠《霓裳》。☆顧彩字天石﹐江南無錫人。○梅花驛馬迹車塵暗陌頭﹐遙看古驛入南州。渡河芳艸王孫去﹐過嶺梅花使者愁。五夜泊船江店火﹐萬山吹角戍人樓。可憐絲管長亭別﹐欲折垂楊不自由。☆陸字念爾﹐江南長洲人。著有《湖村詩》。○念爾天才髙曠﹐謂詩專主性靈﹐以人工累之﹐猶太虛中著浮雲也。此言恐開廢學之漸﹐然冰雪襟懷﹐略無渣滓﹐朋儕中無與偶者﹐三十餘﹐中菌毒死﹐倘使之永年﹐加以學力﹐所詣可限量耶﹖○白雲洞我遊白雲洞﹐身在白雲裏。落葉和松風﹐時聞響山雨。石牀不可畱﹐淸寒逼衣屨。隔塢暮鐘聲﹐云畱我歸矣。﹝從柳州小記中悟出。﹞○遊鄧尉山停橈費家湖﹐山翠圍幾重。捨舟事筇屨﹐漸入香林中。鄧山峙湖濱﹐峯勢髙あだ。三萬六千頃﹐湖流浸長空。花外見晴雪﹐花裏聞香風。朝煙而夕月﹐泠泠沁心胸。不憩上竹閣﹐恍然睹支公。趺坐鳴蒲牢﹐砉如吼蒼龍。淸音應虛谷﹐餘響入深松。憶昨西溪宿﹐醒時聞此鐘。○山行﹝去祖塋婁武﹐循小徑入﹐泉聲淙潺可聽。梓籬半掩﹑蘿屋一椽﹐有僧居之。樵者置束薪於門﹐僧鑰扉以去。松風吹衣﹐蒼苔濕屨﹐獨行久之﹐了無人迹。﹞﹝一序淸絕﹐似唐人小文字。﹞獨行披荒叢﹐信步得異境。山色淨杉柳﹐泉聲寒藻荇。恍疑石屋中﹐疏磬煙蘿暝。欲問無人家﹐夕陽照孤影。○次和荃谷寒夜獨坐之作抱膝虛堂上﹐燈前顧影雙。霜林風葉盡﹐山月正當窗。庭訝翻巢鳥﹐村疑吠客﹤廠ζ﹥。有懷淞水畔﹐一葦釣寒江。﹝不著一字﹐盡得風流。﹞○過石樓贈山僧不羣萬峯臺下碧山岑﹐疏竹圍窗白日陰。僧古已無煙火气﹐樹枯饒有雪霜心。酒空松吹飛寒雨﹐捲壑風泉響夜琴。不是樵人偶相識﹐那知曾宿在祗林。☆王天驥字千里﹐江南長洲人。諸生﹐後家於江寧。○千里自命才人﹐縱酒狂呼﹐直欲壓倒一切。年五十餘﹐歸於澹寂﹐取從聞所作盡燒之。身後無子。老年作亦無存者﹐玆錄其郵寄二章。○孤坐齋嵐靄日夕蒸﹐簾櫳气陰晦。此中得孤坐﹐可以絕世累。竹翠寒不凋﹐山光靜相對。﹝髙在意言之外。﹞○自笑自笑塵中老倦遊﹐繩樞圭竇對林丘。隱之嫁女眞牽犬﹐康伯逢人莫駕牛。縱使無錢休賣賦﹐但能有酒不言愁。年來心事知何戀﹐紅蓼靑碧水流。☆陳鏈字道柔﹐江南武進人。諸生。著有《西林詩鈔》。○野望書懷霜晨閒踏舊魚磯﹐地僻應憐屐齒稀。何處水雲孤雁叫﹐滿天風雪一僧歸。杜陵廣廈蓬茅是﹐白傅長裘犢鼻非。豈獨袁安正僵臥﹐千村隨在足寒饑。書生負如許懷抱﹐韻語中可以想見生平。☆朱經字恭庭﹐江南寶應人。諸生。著有《燕堂詩鈔》。○寡言隴山多飛鳥﹐翺翔適其生。鸚鵡誇能言﹐樊籠苦拘縈。鐘鼓懸太常﹐考伐聲鏗釒訇。不叩而自鳴﹐羣謂之妖聲。吉人以行重﹐躁人以舌輕。緬懷磨兜堅﹐守口心怦怦。○責己勿謂寸陰短﹐旣過難再獲。勿謂一絲微﹐旣緇難再白。赴善登崇山﹐寡過掃塵積。一日省一愆﹐三月未盈百。責人不肯恕﹐責己每自匿。願言砥廉隅﹐此身敢虛擲。○惜日江河日流注﹐難挽東逝波。羲和日奔馳﹐難回魯陽戈。終日但飽食﹐冉冉歲月過。此後悔失時﹐荒耄無如何。浮游水上萍﹐奄忽霜餘莎。勉旃復勉旃﹐愼無悲蹉跎。﹝以上三章﹐吾輩讀之﹐幾欲通身汗下。○嘗論詩貴理趣﹐不貴理語﹐然所謂理語者﹐如明代白沙﹑楓山諸公每以語錄成詩﹐不無泛腐﹔若切己箴規﹐可以省身治心者﹐又當別論。蓋「有覺徳行」﹑「基命宥密」﹐《雅》《頌》中不廢斯言也。﹞☆徐恪字昔民﹐江南江陰人。貢生。○桃葉曲春雨木蘭舟﹐春風桃葉渡。嬌鶯自在啼﹐雙槳橫塘去。橫塘繞山斜﹐一徑采山花。門前舊湖水﹐還對莫愁家。三月桃李飛﹐四月蘼蕪歇。五月南風來﹐溪頭長蓮葉。蓮長過人頭﹐折來寄西洲。西洲望不見﹐煙雨空江樓。樓前雨如絲﹐樓上煙凝黛。日暮瑣窗寒﹐風吹雙縷帶。雙帶結同心﹐江深情更深。相思不相見﹐獨自理瑤琴。瑤琴復何許﹐憶得橫塘語。郎從蓮葉翻﹐儂比蓮心苦。千里下關山﹐不將書報還。夢中金錯剪﹐擊碎雙鴛環。殷勤再三道﹐西風寒料峭。只恨柳絲輕﹐莫遺桃花笑。昨夜亻寧回車﹐蔥聞井鴉。那知風雨隔﹐望斷長風沙。﹝全學《西洲曲》﹐神行於纏聯縈鎖之間。﹞○謁方景二公祠墓蒼松吼靈雨﹐白日搖孤光。宗臣儼像設﹐肅拜趨祠堂。成王周公辧﹐大義聲雷良。精誠動星象﹐袍笏飛秋霜。當時棄朽骨﹐匿迹埋山岡。後來公是非﹐何曾恕文皇。年號削建文﹐瓜蔓屠忠良。一死明大義﹐萬古扶綱常。鐘山石馬蹲﹐孝陵寢殿荒。云︾肅奔扈﹐千載遙相望。﹝成王周公一聯﹐指方公﹐精誠星象一聯﹐指景公﹐下合言之。是非長存﹐不恕文皇﹐人心所以不死也。此種詩乃不徒作。﹞☆張劭字博山﹐浙江嘉興人。○華山靑柯坪上卽蓮華﹐千尺珠簾云半遮。南跨長空橋一綫﹐西探毛女洞三花。仙人樹裏鞭銀鹿﹐方士巖中煉赤砂。陡覺天風吹兩腋﹐扶搖如禦碧雲車。☆顧紹敏字嗣宗﹐江南長洲人。廩生。著有《陶齋詩鈔》。○嗣宗屢試南北闈﹐終於不遇﹐晚而著書自娛﹐亦足悲其志矣。詩自中唐以下﹐兩宋﹑金源﹑元﹑明無不含咀采擷﹐匯而成家。平昔論詩﹐以情韻爲上﹐風骨次之。故稿中詩品﹐亦恰如其議論。○修禊六章﹝丙戍上巳﹐集王氏歸田園﹐因仿《蘭亭》四言﹐集右軍敍字。同集者。秀水朱檢討竹先生﹑商丘宋公子微峯﹑昆山徐參議自彊﹑主人蘭圃父子。﹞幽蘭在室﹐修竹在林。俯視流水﹐於山之陰。靜觀萬化﹐情與會臨。永懷昔者﹐有感斯今。言暢蘭抱﹐時和羣集。豈無絲竹﹐樂此永日。林映幽湍﹐春生虛室。娛情山水﹐興懷作述。欣此和宇﹐感懷昔賢。至人無妄﹐其樂也天。風詠臨觴﹐相與晤言。斯文有作﹐可以永年。有水旣淸﹐有山旣崇。修林映日﹐蘭帶隨風。娛此暮春﹐天宇和同。大人觀物﹐萬化無終。有懷長水﹐其流激淸。天誕大老﹐惠此後生。暢詠弦絲﹐列坐林亭。觀文察幽﹐靜言永聽。左帶長林﹐右臨淸曲。有亭有捨﹐有蘭有竹。有文有弦﹐可以娛目。崇情朗抱﹐暢然自足。﹝觀物觀我﹐感時樂天﹐卽準諸永和諸公﹐並推髙唱。玆偏於集宇中得之﹐神來之候﹐非關人力﹐作者亦不知其然而然也。﹞○牧牛詞秧鍼短短湖水白﹐場頭打麥聲拍拍。絲楊影裏系烏犍﹐雙角彎環臥溪碧。晚來驅向東阡行﹐蹋角上牛鞭兩聲。短童腰笛唱歌去﹐艸深撲撲飛牛虻。但願我牛養黃犢﹐更築牛宮伴牛宿。年丰不用多苦辛﹐隴上一犁春雨足。○澹泊居花下招同惠仲儒鄭季雅沈歸愚徐龍友王斗文小飲作歌卽送季雅入都淸明雨過春蒙蒙﹐情懷索莫如寒蛩。西河有淚久嗚咽﹐夜半夢魘驚惺忪。古香荒土斫新冢﹐一杯淸醑澆蒿蓬。書齋魚尾鎖寂寞﹐蛛絲席垂簾櫳。誰知造物每多事﹐也復亂髮花叢叢。鼠姑兩本色欲絕﹐開軒一笑驚春紅。家人怪我少歡緒﹐依然羅幕張輕風。竹萌如玉膾如雪﹐好友招集開醅濃。索郎快睹碧碗凍﹐花光酒色相。《淸平》三調久稱絕﹐元輿一賦誰爭雄。諸化才思並淸俊﹐妍雅合度吹笙鏞。所疑雲龍本一气﹐愈何軒達郊何窮﹖飲停鄭子語刺促﹐忽爾言別辭江東。楡錢散打綠陰暗﹐黃沙撲面飛蓬松。去年作客太無賴﹐秋南春北隨飛鴻。何如束腹臥窮巷﹐卷書細讀聽長松。鄭子掉頭意不爾﹐令我愁別悲忡忡。﹝一路平平敍去﹐注意在送鄭入都﹐見出不如處﹐果能薄身厚志﹐窮居亦足自樂也。贈人以言﹐猶見古道交意﹐得此一段﹐遂覺通體皆活。○時主人喪子﹐起手從此敍入。﹞○桐廬道中三日錢塘路﹐春遊逐釣侖。水生嚴子瀨﹐花發謝公村。沙鳥隨潮集﹐煙螺帶雨昏。不聞越女唱﹐誰遺客中尊。﹝三四何等見成。﹞○汨羅怨天意難重問﹐王孫不可畱。未能捐楚﹐只自托湘流。有美傷謠諑﹐無情怨蹇修。夫君終不悟﹐芳艸寄離憂。○菖蒲潭訪山上人不遇莓苔銅井綠﹐西不菖蒲潭。芳艸迷行屐﹐梅花覆小庵。白雲疑度澗﹐香气欲浮嵐。不遇文殊老﹐牽門上竹藍。○秋夜聞笛有懷雨過秋堂夢不成﹐旅人獨坐夜淒淸。竹梢露下鶴初警﹐墻角月明蛩有聲。舊恨每從燈底得﹐閒情只向笛邊生。誰憐一掬窮途淚﹐獨有陳畱阮步兵。﹝「山雨乍來茅澑濕﹐溪云欲墮竹梢低」﹐石田句﹐寫微雨入神﹐此寫秋夜入神﹐覺韋莊﹑羅隱風趣猶存也。聞笛有懷﹐只於來路一點。﹞○秋日感懷霜染林臯木葉催﹐蒹葭秋水隔重隈。美人有怨收團扇﹐狂士歌呼托酒杯。映日芙蓉依淺沼﹐撩寒楊柳下荒臺。子山詞賦傷搖落﹐秋老江南亦可哀。夢醒孤窗細雨斜﹐剩將薄病對黃花。心情略似窺籠鳥﹐歲月渾如赴壑蛇。楚國有人憐息嬀﹐蜀箋無信報秦嘉。天涯知己誰相問﹐好負羊裘上釣槎。﹝息嬀﹐嬀音平仄兩收。﹞秋來無事不傷神﹐風物從教又一新。沙雁隔云將別浦﹐寒蛩覆業漸依人。中郎應自憐焦尾﹐巧匠何堪笑斫輪。只有閒情忘未得﹐柴門還對舊松筠。﹝三詠寫景中﹐便帶比興﹐當合言中言外求之。○寒蛩一語﹐狀寒士依人﹐見王粲﹑馬周未遇時﹐俱不能免﹐爲之慨然。﹞○贈山陽程爽林無端意气漫崢嶸﹐知己天涯涕欲傾。駿骨可能招樂毅﹐狗屠從此識荊卿。論交不忘期終始﹐有道眞堪托死生。與爾蒼茫同弔古﹐黃金臺畔暮云平。﹝爽林慷慨好義﹐能赴友朋之難﹐「有道眞堪托死生」一語﹐足以見其略。﹞○渡江驛路長亭復短亭﹐柳花漠漠晝冥冥。人歸冀北衣原素﹐山到江南眼更靑。雨過夕陽看度鳥﹐風來遠浦數揚ぎ。開尊且酌髙郵酒﹐不共靈均嘆獨醒。﹝此陶村北闈不遇﹐渡江而歸也。三語反用「素衣化爲緇」句﹐妙於點化。四語倍形南還之樂﹐親嘗此境者﹐始知其工。﹞○秋柳和亮直韻江南何處迥添愁﹐眉葉腰枝逼杪秋。一帶殘黃鴉數點﹐斷腸正在水西頭。西風一夜報新霜﹐衰柳寒煙澹夕陽。愁煞靑衫白司馬﹐永丰西角泣秋光。全以韻勝。☆徐夔字龍友﹐江南長洲人。廩生。著有《西堂集》。○龍友負才髙俊﹐讀書一二徧﹐終身不忘也。與予結詩課時﹐專學昌黎﹐芒角四露。之廣南學幕後﹐醉心義山﹐謂以男女會合諭君臣事使﹐得《風》《騷》宗旨﹐格律又一變矣。年五十﹐歿於廣南﹐櫬歸。廣南詩散失﹐玆所收者﹐皆向年朋舊論文時作。讀其詩﹐猶見其尊酒澆胸气槪也。○注義山詩﹐與朱長孺注互有異同﹐與惠定宇棟注王漁洋《精華錄》﹐已經行世。○稱居贈永夫吾友永夫古狷者﹐不義予之弗受也。十年臥病時掩關﹐戶外紛紛看野馬。當年側身五塢山﹐予亦結廬山之下。己畦先生盛生徒﹐擯斥僞體親《風》《雅》。時予年才十六七﹐不克升堂聽《П夏》。韓門磊落多奇才﹐Α鐵銀鏤盡鑪冶。永夫之詩比昌谷﹐永夫之窮過東野。先生曰吁子來前﹐有粟可分館可假。朱門時亦饋梁肉﹐掉頭不應如聾啞。龍蛇道厄先生殂﹐侯芭有淚時傾瀉。幾年漂泊東西遊﹐到處逢人皆竊罵。爾我重訂雲龍交﹐歲惟作噩月當且。新知落落無幾人﹐略如陶謝結白社。孚溪沈子筆最奇﹐手掣神光仡﹤谷甘﹥。葑田吳郎多態度﹐婀娜欲弄河間奼。永夫出語必驚人﹐鏤脇穿心愼揮灑。自鄶以下皆無譏﹐兒子紛紛鄙紈。一日對我頻縐眉﹐鄰家老婦顏如赭。惟鵲有巢鳩居之﹐依舊淹畱無片瓦。入門家徒四壁立﹐短衣往往不掩踝。孺子黑弟凍皴﹐新詩盈帙欣可把。近來又復學古澹﹐刻玉作鉤攺作釒誇。囑我試作《移居詩》﹐萬壑冰壺雜土苴。永夫﹐永夫﹗敍君生平有如此﹐嗚呼吾意其誰寫﹗﹝生平誦法昌黎﹐而此章尢神似《寄玉川先生》作﹐蓋永夫之怪奇寒餓﹐原與玉川類也。此種筆墨﹐吾黨中恐無第二手。﹞○苦熱眾星夜出如張羅﹐更深月黑天無河。梧桐無聲竹森立﹐毒霧著體心煩苛。吾吳自昔稱澤國﹐襟帶江海中盤渦。時當朱明司夏政﹐綠楊匝地淸風過。晚涼理榜入浦漵﹐鳧雁飛起穿菱荷。來炎官執柄令﹐赫赫火傘髙嵯峨。蝮蛇雄虺醢人骨﹐磨牙螫尾余麼﹛麻骨﹜。蝦蟆蛙黽固同類﹐灑灰不禁其如何。日輪當午照下土﹐操鞭弭節非羲和。雷師無權阿香死﹐造化誰爲司天戈。舊時靈雨不復作﹐坐見舉國來奔波。吾聞堯時十日出﹐艸木焦捲同蓬科。彎弓射烏墮羽翼﹐此事荒遠疑傳訛。天心仁愛古所著﹐茅茨土簋知無佗。方今泰階四時序﹐陽侯何事收滂沱。中田無雲日杲杲﹐春可無麥秋無禾。珠簾冰簟正愁絕﹐何況賤子嬰沈屙。安得白雨灑秋令﹐《擊壤》一和陶唐歌。﹝炎官執柄以下﹐恣肆言之﹐軒然起大波﹐不使人一覽易盡。﹞○蔡將軍歌﹝有序﹞﹝將軍諱人龍﹐吳縣人﹐明天啟壬戍進士﹐授潯洲守備。平瑤力戰死﹐子至中﹐率死士入賊巢﹐獲父屍﹐執劇賊歸﹐瑤人散走﹐潯州平。詔贈遊擊將軍。﹞潯江萬重山﹐門戶爭一峽。賊兵巢其中﹐出沒猿猱捷。將軍慷慨眞人雄﹐南入百粵西擒戎。有子驍勇如奉叔﹐前身應是周盤龍。均房山斷無鉤梯﹐三軍前行路欲迷。大星昨夜隕如火﹐黃雲暗暗天爲低。豺狼轉多路轉惡﹐將軍勇气十倍作。左右盤空寶刀﹐頭顱滿地馳風飈。深林密箐伐鼓急﹐戰馬悲鳴軍吏泣。仰天拔劍振臂呼﹐血濺蒼穹據鞍立。長君年少忠勇俱﹐義激諸軍馳百夫。背風髑髏血模糊﹐深入賊巢執其俘。咸陽一炬狐兔盡﹐大藤險惡今坦途。男兒要自獲死所﹐慘澹陰風足千古。卞握爪誰其儔﹐溫序銜須此可數。軍前將士手口﹐隴上歌成血淚枯。矢窮兵盡無時無﹐如公父子眞丈夫﹐嗚呼﹗如公父子眞丈夫﹗﹝平潯州者﹐將軍子至中﹐入手先伏「有子驍勇如奉叔」二語﹐下深入賊巢不嫌突如﹐此文章家倒插法。中寫將軍義勇﹐如「子璋髑髏血橫糊」﹐可以愈瘧。﹞○觀秦丞相李斯鄒嶧山碑﹝碑在鄒縣治之右﹐宋元祐間﹐縣令張重摹上石﹐無識其字者。予爲書一通付胥吏。﹞魚膏燈滅銀雁飛﹐荒陵火入化寶衣。せ京骨臭已千載﹐何況金石埋煙霏。嶧山之碑野火燎﹐棗木傳刻形摹肥。誰爲伐石矗立此﹐大書深刻髙巍巍。細觀似同騎省本﹐相斯刀筆存依稀。我來下馬坐其側﹐以指畫肚窮是非。蛟鼉斫斷口難讀﹐無異石鼓驅。論庭淸寂了無事﹐二三老吏閒倚扉。見我口誦竊相語﹐授以紙筆立周圍。爲書一通導之讀﹐得所未見驚且欷。當年祖龍踞周鼎﹐剪除六國如驅。井田封建蕩滅盡﹐鏟削仁義爲不礻幾。相斯佐之更新法﹐深督責惟刑威。東行郡縣上鄒嶧﹐鐫刂崖石昭日暉。丞相臣斯臣去疾﹐咸昧死請無從違。其辭直欲邁三五﹐讒諂面諛紫亂緋。嗚呼﹗夏殷周禮至此極﹐千古覆轍堪悲訁意。方今廟堂愼旌別﹐登崇俊良絕脂韋。淫朋比徳豈宜有﹐盍不去此玷翠微。請刻《豳風》之《七月》﹐使彼長吏朝夕知民依。﹝暴君虐政﹐姦相手書﹐本不足貴﹐況又宋代翻刻耶﹖欲鏟除之﹐而更立《幽風﹟七月》之詩﹐光明正大﹐昭如日星。﹞○登北極閣傑閣髙空近玉京﹐憑欄一望起秋聲。龍蟠虎踞興王地﹐白石淸江過客情。豈有占星周內史﹐更無綿魯諸生。由來陵谷隨時異﹐滿目寒云下古城。﹝閣系前朝觀星處﹐下爲國子監彜倫堂﹐故五六語及之。﹞○聞笛有憶江月光盈江水深﹐江幹忽聽老龍吟。誰將淸夜桓伊笛﹐吹入山陽向秀心。回樂峯頭胡地管﹐洞庭波上楚人砧。天涯一種秋聲急﹐雪滿江南孤客簪。﹝格髙音亮﹐頸聯乃推開旁襯﹐結意一並收拾﹐粘滯者不解此法。﹞○大云庵訪子美舊址白石巖扉掛薜蘿﹐法云深處郁嵯峨。春風喬木鳥初下﹐夜月空庭人自過。賓客縱能齊擯斥﹐文章終不廢江河。鷺鴛飛上石枰去﹐猶聽滄浪水上歌。﹝言王拱辰輩能借飲酒細事一网打盡正人﹐而子美文章不能使之不傳也。若閒閒寫景﹐便是尋常筆墨。﹞○江東靑蓋曾傳入洛陽﹐石文天冊更荒唐。金椎有日沈江底﹐木柿何年下建康。已見樓船來蜀國﹐豈容帝座設南方。江東世業飄零盡﹐愁殺平原著《辧亡》。通首詠孫皓事。○秦淮雜詩半山堂屋艸萋迷﹐介甫聲華認舊蹊。欲紀元丰天子聖﹐天津橋上杜鵑啼。﹝哲宗元﹝丰﹞祐紀年﹐系宣仁太后秉政﹐其時君子滿朝。自宣仁崩﹐攺元紹聖﹐羣小以紹述爲辭﹐而賊虐正士﹐挑畔金人﹐至於南渡矣。所紹述者﹐王安石之新政也。詩中意在顯微之間﹐此種用筆﹐最近唐人。﹞○鄭釒式字季雅﹐江南長洲人。○季雅少年詩﹐以「日糴桃花米五升﹐秋聲只在豆花棚」得名﹐猶徐昌「文章江左家家玉﹐煙月揚州樹樹花」也。後一變奇古﹐升大雅之堂﹐朱竹先生極推賞之﹐有「吳人狂﹐鄭生獨狷﹔吳人詩靡﹐鄭生獨剛」之語。蔣文肅亦奇其才﹐然不欲因此求進﹐其品亦有可觀。○月夜宿院中小閣暝色起平坡﹐鐘聲滿山戶。一禽忽驚聒﹐涼月已復吐。窗欞色如水﹐松葉紛可數。松下坐白猿﹐須髯極淸古。﹝「松月夜窗虛」﹐渾然月夜景也。徘徊諦視﹐則松葉紛可數矣。古今人各有其妙。﹞○送族弟瀛洲之官安縣七十韻朝廷設令長﹐蓋爲司牧計。遠所豈異倫﹐小大無二例。要令瘠土民﹐俱受撫字惠﹐盤錯如朝歌﹐虞羽乃徑詣。王﹝遵﹞﹝尊﹞經九折﹐叱馭不畱滯。柰何仕宦者﹐擇地須佳麗。未論縣緊赤﹐首欲系租稅。其次問關徵﹐再喜有郵遞。意在攫羨余﹐那肯顧一切。必得鄰近邦﹐方免怨迢遞﹐苟遇甌脫鄕﹐輒自長拂戾。豈知遠方人﹐同是版籍隸。旣已身許國﹐安可避勞。二者在今時﹐錮習亦陋獘。疇能力矯之﹐因以風當世。子本媚學徒﹐經術固根柢。探囊取甲科﹐志气莽精銳。區區百里秩﹐不足當睥睨。要登千仞峯﹐聊從一丘齊。今年始牽絲﹐僻在秦隴際。瀕去忽量移﹐重得巴江ㄛ。計程杳五千﹐封疆挾畛。旁觀見爾爾﹐動色爲忄宅忄祭﹐子獨貌怡然﹐西望便振袂。曰惟古蜀都﹐陸海富刀幣。汶州在北面﹐劍閣門戶閉。浮山嶂や﹐黑水波溶氵裔。陰壑集猿猱﹐廣澤潛鯪鱖。虎落帶棕桐﹐人家映﹛甘﹜﹛圭﹜。芋田收每倍﹐ㄅ布美莫媲。自從崇禎末﹐豺ァ肆狂噬。遂令周餘民﹐斬刈猶艸。今𨿽漸生聚﹐彌望尙凋敝。所賴賢長官﹐煦嫗流愷悌。頗聞近年來﹐爲政復猛厲。曠土乍耕獲﹐賦有日增勢。譬之篤疾後﹐大虛損榮衛。參術未暇投﹐反進野葛劑。子去愼鍼石﹐蒼生命所系。今人席未暖﹐往往卽思替。入貸乞銓除﹐章紱郎曹綴。不思爾拜爵﹐慟哭幾家斃。勸子勿欲速﹐精神壯年歲。況此號邊方﹐銓司有新制。循資易騰﹐誰敢逾次第。笑彼事臺憲﹐趨承竭智慧。璀璨黃金盤﹐磊落堆火齊。傴僂納階前﹐惟恐目不睇。子寧負生平﹐冰操應砥礪。當今四門辟﹐賢否難障蔽。果能飲水淸﹐自爾動天帝。我與子同宗﹐吳越分支系。昔侍寒村翁﹐授經托深契。羣從惟子賢﹐與我交早締。論心十載前﹐遊迹滿燕薊。今春又對牀﹐直至鳴蟬ィ。非但外形骸﹐居然老兄弟。是以傾肺肝﹐知能恕狂囈。衣襟涼露濕﹐徵路浮雲翳。褒斜懸棧險﹐桔柏共流逝。前旌煙外飄﹐後騎林梢繼。聲聲杜宇啼﹐物色淒沙。弔古女郎祠﹐握筆多淸制。此邦稱漏天﹐從來少晴霽。地濕嵐气重﹐加飯宜子細。我方厭風塵﹐擬泛太湖。將從綠毛仙﹐金庭守杉桂。未敢散萍蓬﹐何時聚鄂棣。僧廬近靑門﹐臨別還小憩。杯行莫辭醉﹐酒盡當再貰。﹝問錢谷﹑計關徵﹑算郵遞﹑校羨余﹐此初得官時也。媚大吏﹐備貢獻﹐已而斃民命﹐富家室﹐乞遷除﹐此旣之官後也。篇中窮形盡相言之﹐君從何處看得此無人態耶﹖中望瀛洲勵淸節﹑流愷悌﹐救此遠方民﹐得古人勗勉之意。○寒村翁﹐金進士似﹐名居敬﹐紛綸古學﹐詩見重於漁洋王公﹐惜身後散佚無存者。﹞○擾龍松歌昔聞散花塢中片石峯﹐破石孕出千丈之奇松。今觀非松又非石﹐但見虯枝夭矯向空立。得非竇子明﹐汶陽放釣來相迎。又疑軒轅帝﹐扳髯飛騰在雲際。上有鐵幹五鬣長﹐絕似爪角森森張。下有澑雨霜皮在﹐鱗甲斑斑色五彩。我欲系之雙赤糸舀﹐雲霧晦冥恐遁逃。凜冽千年遺積雪﹐慘淡六月聞寒濤。吁嗟乎﹗秦封大夫寧勝此﹐何爲偃蹇深山裏﹖一朝絕壑雷雨起﹐看爾東行入海水。﹝松在黃山之始信峯﹐卽所云帝松也。今爲鄰郡人盜伐﹐東行入海﹐其信然耶﹖﹞○夜光木歌我聞拘彌之國有變晝之艸﹐豈知興州直北灤河東﹐更見夜光之木生蓬葆。野人得盤曲形﹐皮膜剝盡肌瓏玲。黃昏扃戶置牀側﹐煜龠幽焰騰寒廳。初疑唐居士﹐剪紙貼壁弄奇詭。又疑佛圖澄﹐敗絮塞孔照耀同明燈。仿佛甓社湖中見﹐神蚌吐珠映水面。得非放螢苑裏遊﹐冷气射骨涼颼颼。短檠墻角眞可棄﹐攤捲還能辧細字。童刀削玉瑣碎﹐燐火熒熒忽滿地。吁嗟爾木上稟太陰精﹐燭龍之所不棲﹐羲和之所不及﹐乃是萬古積雪千年老冰凝結成。是以白日韜晦﹐宵暗晶明。若非周王八駿張騫槎﹐誰復遇之震且驚。爾胡不學天祿杖﹐劉向閣中伴書幌。爾胡不學牛渚犀﹐驅逐鬼怪淸鯨鯢。徒然潛伏窮荒外﹐叢棘柔藤森翳薈。嗚呼﹗世間萬物得地方榮滋﹐豈獨爾木嘆息不逢時。﹝騰擲奇恣﹐凡夜中有光者﹐無弗臚列﹐不嫌復﹐不嫌盡也。結意幾令抱材不遇者同然慨息。﹞○題殉節錄﹝錢楞﹐嘉善人﹐國初任將樂令﹐山賊攻城﹐戰死。﹞洛陽相君忠孝家﹐公生浙西乃再見。國初閩嶠烽未息﹐仗劍從軍气掣電。飛書磨盾動大帥﹐懷印騎驢治山縣。誰知賊眾捲波來﹐獨據孤城請挑戰。嗚呼﹗死綏古來有﹐定鼎之際多觀變。公乎挺戈誓殺賊﹐不顧妻兒況親串。陣前從死十數人﹐碧血淋漓濕刀箭。至今廟食延平津﹐南八將軍同奠。死者已死侯者侯﹐公獨何人奏金殿。安得史筆昌黎翁﹐逸事爲補《睢陽傳》。○寒蟬衰柳古池陰﹐寒蟬咽復吟。近兼風裏葉﹐遠帶月中砧。但覺露堪飲﹐忽驚秋已深。白頭潘騎省﹐爲爾不勝簪。﹝句句有寒意﹐不同泛然詠蟬。﹞○題陳南麓都諫匡山讀書圖昔領豫章節﹐曾看五老峯。今宵直鸞掖﹐猶夢靑芙蓉。丘壑詩中見﹐雲煙畫裏逢。潯陽數千里﹐展捲勝攜筇。靑蓮讀書谷﹐康樂翻經臺。松下軒窗坐﹐巖間卷帙開。玄猿汲澗去﹐白鹿銜花來。如聽銀河落﹐砰訇萬壑雷。☆劉震字東郊﹐江南長洲人。○東郊一布衣﹐傾動公侯﹐匪獨才分之髙﹐由胸襟潔白﹐不爲名利動也。詩英气逼人﹐如芙蓉出匣﹐晚歲惑於欺人者之說﹐謂詩必不循繩尺﹐眾人共駭乃佳﹐自後ㄨ然放筆﹐迥如二手矣。予所錄者俱中年作﹐一存吾友之眞。○送羅萬峯佳會不可常﹐客子心郁陶。他時縱復遇﹐何以永今朝。嚴風西北來﹐轅馬鳴蕭蕭。積雪滿天涯﹐倦鳥思故巢。黯然離別情﹐泣涕上河橋。河橋無停波﹐歲月忽已暮。冰霜自崢嶸﹐徵車莫能駐。人生感意气﹐念子美無度。長安冠蓋場﹐心獨切孺慕。揮手塵埃中﹐面目喜如故。皎皎霜前月﹐寒菊滿徑芳。光華相照耀﹐芳馨襲衣裳。柰何一爲別﹐山川阻且長。蓬根在我足﹐車輪在我腸。衷情苟不渝﹐千載永相望。○易水歌田光一死今古難﹐荊軻入秦發衝冠。倉黃當日繞柱走﹐踞坐笑語神猶完。殘忍慘刻賈人子﹐以信服物非齊桓。柰何輕欲學曹沫﹐可憐易水千秋寒。髙漸離﹐霍其目。人擊劍﹐我擊築。報仇更比漆身苦﹐兩人後先得死所。血隨易水流不止﹐荊髙至今猶未死。君不見鮑魚之臭不可聞﹐戍卒一叫驪山焚。﹝生劫之誤﹐劍術之疏﹐荊軻固不能辭﹐而能奪祖龍之魄﹐與髙漸離俱凜凜有生气也。讀至末幅﹐眞覺一字一快。﹞○畫鷹李君知我善苦吟﹐圖畫示我開胸襟。芳春爛漫忽如掃﹐悄然動我三秋心。陰森一樹龍夭矯﹐尺寸行間千尺杳。千尺髙柯立鷙鳥﹐筆洗秋空天色老。霜翎如劍自無敵﹐集者欲飛飛者擊。庭中花木雀倒窺﹐過眼一飛如箭激。男兒意气敵萬人﹐安能刺促老此身。﹝一起無力﹐以下霜風滿紙﹐所謂「寫此神駿姿﹐充君眼中物」也。﹞○嶧山湖余紫巖太守同作扁舟北來太行左﹐拄頰微吟效《梁父》。岱宗千里蔽浮雲﹐湖波仿佛商羊舞。冥鴻亦似畏驚濤﹐天半羣呼聲正苦。春前堤岸今湖心﹐尙有禾苗礙柔櫓。主人詩情最髙遠﹐指點蒼茫作懷古。秦皇李斯安在哉﹗嶧山碑斷蒼煙埋。君看湖水乘秋漲﹐猶帶咸陽暴气來。﹝前半極形湖漲﹐後弔古處﹐直欲誅凶暴於旣死。﹞○固關道中崎嶇天路仄﹐徑絕險摩空。直此盤回上﹐何難霄漢通。陰晴山向背﹐苦樂轍西東。百二秦關接﹐重重控禹功。﹝起四語如生鐵鑄成﹐大歷後罕遇此等筆力。﹞○甘寧廟百騎功成後﹐將軍廟貌存。春秋還血食﹐風雨正黃昏。墓木神鴉拱﹐江聲戰馬奔。東吳多俊傑﹐何地有招魂﹖○祖龍六國丘墟九宇恢﹐更張周典見雄才。駕臨東土崇臺構﹐宮壓南山復道開。只見壁隨山鬼至﹐那聞藥自海船來。阿房轉瞬繁華歇﹐卻與《詩》《書》共劫灰。﹝《詩》《書》𨿽焚﹐終不磨滅﹐阿房一炬﹐蕩爲冷灰矣。作者並論﹐猶爲恕辭。﹞○望岱玉檢金泥歷代傳﹐振衣千仞是何年。風吹一片靑冥色﹐萬朵芙蓉落馬前。○峴山當塗典午事紛紜﹐西蜀山川付暮云。我到峴山無淚灑﹐秋風曾拜臥龍墳。﹝無人敢開此口﹐作者公正﹐可以想見。﹞☆余京字文圻﹐江南丹徒人。布衣。著有《江幹詩鈔》。○予遊焦山﹐見山間有文圻石刻詩﹐頗有警句﹐詢之寺僧。僧曰「此市人也。」有輕之之意﹐予訪之江幹老屋﹐遂與定交。時柏鄕魏念庭觀察愛其詩﹐欲令往見。文圻曰「往役﹐義也﹐以詩爲羔雁﹐非禮也。」卒不往。魏公益重之。詩格意俱髙﹐尢長近體。旣老﹐從遊日眾﹐然得其一體﹐無能爲替人者。○畢孝子寧古塔負祖父骨歸裏混同江畔沙艸黃﹐陰雲晝翳天無光。羈囚廿載老爲鬼﹐往往夜哭思家鄕。虯山孝子痛父戍﹐賫志窮荒願身赴。蕙蘭憔悴悲春暉﹐早向秋風委霜露。鐵嶺遼河五十秋﹐旅魂漠漠傷淹畱。雞竿明詔下鰲禁﹐忽許枯骼還山丘。孝子遺孤年已壯﹐帝闕奔號請歸葬。西曹求檄頒故遲﹐躑躅京華家破喪。萬里窮多事遠徵﹐饕風密雪逾長城。呵冰須髮曉每凍﹐聞角區脫宵常驚。幽泉負骨旋鄕裏﹐馬鬣齊封堂斧似。兩世精誠事竟成﹐不愧一門雙孝子。﹝其人可傳﹐詩亦足以傳之。﹞○七夕妙髙臺坐月今夕天風爽﹐吹余到十洲。瑤臺孤島夜﹐銀漢半輪秋。潮響龍移窟﹐江明鵲起樓。憑欄星斗近﹐指點說牽牛。○白沙王翁百歲住世憑何術﹐遙遙到百年。數君彊仕日。還在亂離前。地老千頭橘﹐囊存萬曆錢。兒孫滿阡陌﹐都種白沙田。﹝此種詩品可入《中興間气集》中。﹞○中秋月蝕秋半蟾光徹底淸﹐妖蟆殘夜驀然生。匣開塵土蒙金鏡﹐盤弄泥丸污水晶。自滿定知多外侮﹐處髙原忌太分明。廣寒宮闕愁昏黑﹐斟酌娥秉燭行。﹝五語有「滿招損﹐謙受益」意。六語有「冤旒蔽明﹐︻纊塞聰」意﹐收昌黎﹑玉川奇肆之作於八句中﹐是何等本事。﹞○秋杪薄暮登北固木末樓卽事雁背遙翻落照來﹐樓登木末客徘徊。江山曠劫爭棋局﹐燈火光陰促酒杯。萬井人煙秋慘淡﹐百年戎馬地蒿萊。西風歸路吹殘醉﹐云掩髙城畫角哀。﹝起句得勢﹐以下便如刳竹。﹞○八月十三﹝夜焦山坐月同學庵釋巨濤﹞月出雙峯斂暮嵐﹐臨流久坐借僧庵。澄淸銀漢露涓滴﹐浩蕩碧波帆兩三。龍戲夜珠藏海底﹐雁隨秋气落江南。惠休有句通禪味﹐金粟香中好共參。○十四夜焦山水晶庵看月薄暝疏鐘隔樹聞﹐海風收盡嶺頭云。住山夢好經三宿﹐看月光圓到九分。天浹銀河涵水气﹐江平冰織波紋。僧窗不用呼燈火﹐老眼能書白練裙。○暮春同吳門沈歸愚登蒜山憩淸寧道院老去攀躋興尙存﹐蹣跚陪客躡雲根。天晴煙樹分瓜步﹐春漲波濤拓海門。野馬縵頻過眼﹐沙虫變滅幾招魂。亂藤荒艸山前路﹐鐵騎曾經十萬屯。﹝盧循率十萬眾爭蒜山﹐劉裕以長刀斫敵破之﹐末句用其事。﹞藉艸峯巓片刻畱﹐曠觀身世嘆蜉蝣。殘年歲月雙筇杖﹐吾黨乾坤一釣舟。夜雨苔痕山徑滑﹐夕陽松影石壇幽。勞生多病惟謀藥﹐丹鼎猶存五料不﹖云房杯酒坐閒身﹐白首相知感慨新。廡下梁鴻誰共語﹐樓頭王粲尙依人。靑山有夢常爲客﹐黃鳥無言自送春。歸舫吳門櫻筍熟﹐柳花風起石湖濱。﹝廡下梁鴻﹐文圻自謂﹐樓頭王粲﹐謂予也。時予授經魏觀察署中﹐故有是語。﹞○焦山山門外坐月臨江席地坐黃昏﹐入夜微吟冷客魂。皓月出云旋墮水﹐靑山隔岸正當門。金蛇攪浪光難定﹐巨象乘潮勢欲奔。萬里碧天滄海闊﹐何人騎鶴上昆倉﹖﹝自注﹕對岸爲象山。○焦山坐月諸作﹐精華流露﹐首首可傳。﹞○秋杪登淸寧道院與漪亭學庵同賦扶杖登髙愴客魂﹐西風黃葉滿前村。林間佳菊能畱客﹐江上名山總到門。飯罷楸枰消白晝﹐酒闌鐘鼓報黃昏。暫離城郭無多路﹐便覺漁樵地位尊。﹝「江上名山總到門」﹐金焦﹑北固﹑五洲皆在檻前也。結爲布衣增價﹐翁山詩往往有之。○《五日泛舟丁卯橋》頷聯云「小橋疏柳唐人宅﹐落日寒潮楚客魂。」眞名句也。因通體未稱﹐故附錄於此。﹞☆秦應陽字含眞﹐江南長洲人。官六安州教諭。○飛蛾飛蛾性趨炎﹐見火不見我。憤然自投擲﹐以我畀炎火。動靜自有常﹐躁急適賈禍。明發天宇空﹐飛躍無不可。﹝惟趨炎﹐故躁急﹐茫茫六宇﹐見我者有幾人哉﹗一結天空海闊﹐無適不可。﹞☆徐翔字云客﹐雲南昆明人。○普安道中暮色蕭條歲欲闌﹐長途猶自赴徵鞍。橫穿峻嶺幾千丈﹐直下危峯數十盤。古樹夕陽鴉影瘦﹐亂山殘雪馬蹄寒。風塵滿眼愁無柰﹐始嘆當年蜀道難。☆葉肇梓字季良﹐江南和州人。○橫江詞人道橫江惡﹐儂道橫江好。不是浪如山﹐郎船去已早。﹝翻太白意﹐詞轉似太白。﹞○牧牛詞黑牯力衰行每遲﹐白犢奔突飲淸池。東岡西隴隨力去﹐牛饑只向艸多處。深山牧牛歲月長﹐系牛小樹今枯桑。牛食牛眠適牛意﹐閒來敲石作兒戲。太平牧牛有餘樂﹐不用將書掛牛角。﹝《漢書》掛角﹐借以干楊素﹐非眞讀書也。翻去自好。﹞○集歸去來辭字爲詩追次坡公韻涉世知無策﹐還鄕路可尋。孤行聊自善﹐萬感復何心。云岫遙扶杖﹐風泉遠入琴。東臯淸絕徑﹐容易得登臨。富貴求焉得﹐耘耔樂有期。歸與無不可﹐行矣欲何之﹖獨酌向庭菊﹐孤懷寄賦詩。息交聊自遠﹐疇復是心知。不悟今時是﹐安知昨日非。泉飛還入壑﹐云化復成衣。引酒寄情遠﹐撫琴得趣微。晨窗觀去鳥﹐日盡自歸飛。﹝無集字迹﹐與坡公相近。﹞☆汪紹昌字熾南﹐浙江秀水人。歲貢生。○項王騅馬虞兮可柰何﹐漢軍四面楚人歌。烏江恥學鴻門遁﹐亭長無勞勸渡河。﹝鴻門之遁﹐爲避禍也。推孝惠﹑魯元墮地﹐乞分太公一杯羹﹐無復人理矣。此詩抑倒沛公﹐能爲項王吐气。﹞○劉伯倫生死窮通付﹐婦言𨿽好不須聽。利名役役眞成醉﹐只有先生是獨醒。﹝當塗﹑典午間﹐誰非中酒者﹐以獨醒許伯倫﹐喚醒醉夢人不少。﹞☆邵錫榮字景桓﹐浙江錢塘人。○舞劍篇與陸方義我嘗髙詠古人《古劍篇》﹐我欲起舞追飛仙。古來劍解七十二﹐惜哉後世無人傳。陸生陸生爾且前﹐我今試舞雙龍泉。長兵短接須精練﹐雌雄閃爍落銀霰。萬人力敵莫可當﹐頃刻風雲看百變。忽徐忽疾疑旋蛟﹐忽連忽斷驚飛雁。聳躍星流身不見。雨打梨花團雪片。陸生此時睹之驚絕神﹐且願執鞭追後塵。愼勿輕攜此劍渡江海﹐只恐雙飛出匣歸延津。☆錢錦城字鏡先﹐江南常熟人。牧齋宗伯孫。○席上詠物分得橘丹實離離間碧林﹐千頭聲價重南金。逾淮若攺平生質﹐孤負當年作頌心。﹝言堅貞之質﹐不可變易也。乃祖能守此兩言﹐便爲東林完人矣。﹞☆安期字亦生﹐江南無錫人。○流螢詞熠熠流光漾水煙﹐池亭雨歇晚涼天。西風吹墮紅蕖裏﹐照見鴛鴦自在眠。﹝池塘中每有此景﹐卻無人寫到。﹞☆許心字丹臣﹐江南長洲人。竹隱太守子。○松陵道中寒雨灑孤城﹐秋聲滿叢薄。烏啼楓樹間﹐江空聞葉落。☆戴鑑字冰揆﹐江南嘉定人。○孫若望謝珙縣歸過訪話舊有感劍閣連云入夢勞﹐十年重見意蕭騷。破巢似我空三匝﹐愁鬢看君有二毛。不負家風存舊笏﹐﹝存笏齋﹐松坪讀書處。﹞得歸宦海息驚濤。通門老友無多在﹐往事閒追首漫搔。○歲晚入都途中雜詠迢迢古道客棲棲﹐風捲黃沙落日低。豈是此身同代馬﹐年年只向北風嘶。﹝極見成語﹐道來自佳。﹞☆王肇字建初﹐江南太倉人。著有《鷦鷯集》。○建初隱於市﹐賣餅易食﹐暇則以詩自娛﹐無求於人。王冰庵太守折節定交﹐詩成每商之建初﹐建初時有可否﹐藝林兩賢之。○丹陽月夜辭家未云邁﹐愁思如春長。誰能見明月﹐而不念故鄕﹖舟子掩篷臥﹐露下凝淸霜。出我甕中酒﹐斟酌此淸光。忽聞髙樓笛﹐一曲何悠揚﹗飛音過水來﹐繚繞淸川旁。仿佛《折柳曲》﹐使我中情傷。明發又移棹﹐回首天蒼茫。﹝「誰能見明月﹐而不念故鄕」﹐千古有情人語﹐通體自然﹐不煩些子著力。﹞☆王琛字來珍﹐江南太倉人。○來珍隱於醫﹐志趣與建初同。遇歉歲﹐三旬九食﹐無饑餒容也。冰庵太守重其品﹐亦與課詩﹐時偕建初稱婁東二王。○閒居佳興在春日﹐暄風吹敝廬。山妻具粗飯﹐稚子擷野蔬。歡然適口腹﹐儉歲如積儲。淡泊气乃充﹐無求養我愚。小庭何所有﹐花竹交扶疏。閒中送余目﹐歸云與鳥俱。此生苟自適﹐焉知歲月䢐。﹝「淡泊气乃充」﹐非虛假之气也﹐隆中人足以當之。作者亦能言之。﹞☆蕭趙琰字揆三﹐江南宜興人。諸生。○揆三抱才不遇﹐年復不永﹐遠近惋惜﹐所存詩無幾﹐皆近「食薺腸亦苦﹐彊歌聲無歡」者﹐言爲心聲﹐信然。○桂之樹桂之樹﹐托根君之墀。大火當昏﹐鬱鬱離離。桂之樹﹐結葉葉﹐交枝枝﹐中有丹心君不知。君不知﹐含情直待秋風吹。秋風吹﹐君知之。﹝卽張曲江《丹橘》一章意﹐音節古﹐使人不覺。﹞○溪橋候月候月荊溪口﹐初涼橋上生。星辰秋在水﹐河漢夜無聲。農火歸殘巷﹐漁家話淺更。興來忘所待﹐人影欲同行。﹝星辰十字﹐在賈長江集中亦爲傑句。﹞○過淨梵寺弔周瑜城松濤聽不盡﹐鐵馬去何之﹖只有僧歸寺﹐更無人守陴。亂鶯公瑾曲﹐遠岫小喬眉。多少徘徊意﹐春風解纜時。﹝五六語偶然關合﹐不覺其纖。﹞☆汪天與字蒼孚﹐江南歙縣人。官刑部郎中。有《沐靑樓詩》。○西海門鳥道直穿雲﹐不暇盤旋上。有時膝代足﹐手捫那容杖。目眩怯回頭﹐坐穩時一放。精神猶惚恍﹐心胸爲滌蕩。力竭到峯巓﹐平衍神忽王。亟趨西海門﹐路轉光明藏。千峯劃然開﹐紫翠呈萬狀。夕陽在東麓﹐倒射芙蓉幛。誰爲問巨靈﹐仙窟何年創﹖石牀置碧霄﹐玉屏列丹嶂。云巒一萬重﹐三神山在望。何須躡仙蹤﹐且快玆遊壯。﹝予登蓮花峯有句云「四體失所司﹐目眩心忡忡」﹐卽篇中「有時膝代足﹐手捫那容杖」二句意也。未經歷者﹐不知此語之眞。﹞○穿鰲魚洞度蓮花溝上文殊頂巨鰲潛海中﹐何年此遷播。古洞恆陰森﹐屏息不敢唾。傴僂穿脇出﹐延緣捫脊過。眼明一松橫﹐根穿石壁破。風雲看飛騰﹐江海幾掀簸。徑度蓮花溝﹐心膽寒無那。懸崖如泛虛﹐股栗神已懦。每涉懼不測﹐佇足欲相賀。降若探龍淵﹐陟如轉蟻磨。九地升九霄﹐始達獅子座。蓮花入雲開﹐蓮蕊日以大。迎送松依然﹐澗底龍猶臥。至此筋力疲﹐藉艸一少坐。歷歷憶生平﹐久慣經坎坷。此間覺平夷﹐無須咎摧挫。﹝度蓮花溝由百步云梯而上﹐側足股栗﹐壯夫亦懾﹐卽所云「九地升九霄﹐始達獅子座」也。結意翻開﹐有無窮身世之感。﹞○題雪莊和尙小照雪莊開士居云舫﹐三十餘年不下山。何事塵緣消未盡﹐尙畱面目在人間。﹝雪莊入都﹐見重朝貴﹐幾爲塵緣所縛﹐故作詩以風之。﹞☆吳瞻泰字東巖﹐江南歙縣人。諸生。○東巖爲大司成鱗潭先生長子﹐少畱心經術﹐思爲世用﹐入省闈十五﹐終不遇﹐乃邀遊齊﹑魯﹑燕﹑冀及江﹑漢﹑吳楚﹑閩﹑越﹑交﹐詩品日髙﹐然以詩人名﹐非其志也。所著有《匯注陶詩》《杜詩提要刪補選注》等書。○過虎村上芙蓉嶺山深異气候﹐四月正流澌。冰有夏虫識﹐花無春鳥知。村寒煙不起﹐徑險杖難支。一綫開天竇﹐芙蓉更擅奇。﹝猶是「卽今河畔冰開日﹐正是長安花落時」意﹐一經錘煉﹐更覺遒警。﹞○宿松谷庵聽瀑向晚投松谷﹐靑蒼夾洞門。沙流侵客屐﹐筍迸出云根。凍雀千林靜﹐飛濤萬壑奔。一宵疑聚雨﹐起坐見朝暾。○自題蓮花峯頂試泉圖萬仞靑蓮上﹐梯云爲試泉。誰將一勺水﹐引上九層天。气帶流霞色﹐香無下界煙。《茶經》曾品未﹐興發自吾先。﹝起步與王右丞「萬壑樹參天」一章同一起法。﹞○送洪去蕪入黃山度歲怪爾衝寒入杳冥﹐一筇萬里破空靑。雷奔石底晴看雨﹐人在空中夜摘星。喜就濕泉除宿垢﹐懶將仙莢問山靈。鼎湖龍去畱丹竈﹐元日朝參紫玉屏。﹝空中摘星﹐登黃山時眞有此景﹐度歲只末一點自髙。﹞☆汪衡字禹吹﹐江南吳縣人。諸生。○此鈍翁先生之長子﹐負才早勿﹐二弟但誇門閥﹐難免柳子《鐵鑪步》之誚矣。讀禹吹詩﹐不勝淸門零落之感。○七夕明河漾金波﹐令節雙星渡。那堪一歲愁﹐盡向經宵訴。東方色熒熒﹐離情復如故。猶勝遠遊人﹐空閨泣朝暮。○漁燈月落空江露气浮﹐蘆花深處宿漁舟。寒燈映水繁星亂﹐夜半潮回帶影流。☆計元坊字維嚴﹐江南吳江人。○維嚴爲甫艸先生之孫﹐希深同學之子﹐自好﹐詩有源流。雍正甲辰﹐訪予於葑溪老屋﹐不值而返。寄詩三章﹐已臻古淡﹐今𨿽散佚﹐每一追憶﹐如塵如夢﹐不勝惘惘也。○勵志詩靑靑園中林﹐並望成嘉樹。或者幹雲霄﹐或者苦顚僕。豈眞托根殊﹐亦異灌漑故。人力不滋培﹐棟梁安得具﹐而何蚩蚩氓﹐榮落委天數﹗﹝見大有爲者﹐貴以經術培其本根也。通首比體。﹞士人乏奇才﹐動輒咎貧賤。豈處貧賤中﹐抱負遂難見﹖曲逆方宰肉﹐一鄕已稱善。諸葛當躬耕﹐三分定佐漢。內反無足憑﹐气餒徒炫亂。不見玉韞山﹐與石自有辧。﹝貧賤中正﹐可樹立根基﹐激有志气人不淺。﹞鴆毒惟晏安﹐古人戒自適。所以陶士行﹐運甓日累百。破賊石頭下﹐精勤由素積。柰何卑棲士﹐嗜懶如有癖。志爲气之帥﹐志銳气自役。原師聞雞入﹐無蹈嵇阮迹。﹝南朝八達流獘﹐足壞士品﹐足壞國家﹐標出陶侃﹑劉琨﹐最有定識。﹞○述興人方危苦時﹐薄施輒感徳。自昔姦雄輩﹐持此羅上客。蔡邕依董卓﹐有才而無識。受恩旋殺身﹐士貴能挺特。所以孟夫子﹐戒樂克。﹝見因不失親﹐不可輕受人惠。﹞☆徐志巖字象求﹐浙江徳淸人。歷任開封北河郡丞。著有《抑齋詩稿》。○諸子會課劉勰論《文心》﹐陸機作《文賦》。何如對聖賢﹐孔樂顏可鑄。誰云制義作﹐苟且敷章句。精理抉天人﹐宋儒可沿溯。春風吹衡門﹐艸堂開藝圃。橐筆集生徒﹐齊侍先生屨。授簡復拈題﹐一一申毫素。周情與孔思﹐靜中許良悟。或疾如湧泉﹐或遲若窘步。中正期徐臻﹐狙詐願屏除。﹝去。﹞述古有餘歡﹐亻面規良足懼。亻寧聞正始音﹐雲山有韶﹤音﹥。﹝和平之音﹐不流於腐。近日割裂盛行﹐中正少而狙詐多矣。作者獨能防獘於未然。﹞○蒙氵裏灘卷千堆雪﹐山藏一綫天。當秋茅瘴合﹐亭午旭光偏。怪鳥啼深樹﹐孤猿嘯冷煙。平生仗忠信﹐不怯下瀧船。○謁張文獻祠曲江風度遠流徽﹐姚宋同心日並暉。《金鑑》果能陳黼座﹐玉環何事系羅衣。貶官荊楚緣持正﹐遣祭丘墳爲見機。﹝自注﹕早識安祿山有反相﹐請誅之﹐上不聽。﹞古廟肅瞻松柏下﹐藹然遺象見依亻希。﹝《唐五行志》﹕術士徐遐周詩曰「若逢山下鬼﹐環上系羅衣。」卽馬嵬之讖也。三四見信用曲江﹐必無六軍不發之禍。﹞○聞鷓鴣遊子天涯生計非﹐遙山如黛日相依。忽聽格磔鉤語﹐觸撥歸心淚滿衣。☆汪字麗天﹐浙江歸安人。候補員外郎。○秦淮秋柳內橋南去水平蕪﹐處處秋煙似畫圖。惆悵千絲殘照裏﹐不堪重問舊棲烏。拂地西風起白門﹐幾枝寒碧襯煙痕。不知何處吹橫笛﹐漠漠江抽烏夜村。﹝純以韻勝。﹞☆許璣字罕宜﹐江南吳縣人。○靜夜吟霜林月逾白﹐滿徑橫藻荇。萬籟總無聲﹐大地此時靜。心迹兩寂寞﹐塵雜不須屏。檐前星已稀﹐池畔鶴初警。獨往亦獨回﹐自顧形神影。﹝淸絕。﹞○答友問友人問我山居樂﹐第一讀書松竹林。世上萬緣都不到﹐時時證入聖賢心。﹝能得此樂﹐三公不易。﹞☆錢嵩期字人嶽﹐江南陽湖人。貢生。著有《一房山詩鈔》。○贈友園居時主人六十風物然在竹林﹐顚毛未許曉霜侵。已忘勝負還看弈﹐爲薄才華欲廢吟。說劍碎琴年少气﹐種松愛菊歲寒心。公孫薦達非吾事﹐﹝自注﹕公孫弘六十召對賢良方正策。﹞肯使紅塵點素襟。徙宅還同鳥易柯﹐閒園望裏足煙蘿。靑藤白袷時還往﹐張丈殷兄共嘯歌。野窺人來漸熟﹐山云濕徑掃偏多。期君采藥銅官路﹐曳杖攜筐入間阿。﹝寫主人之近道﹐而作者性情﹐亦與之俱見。﹞●卷二十七☆金志章字繪卣﹐浙江錢塘人。雍正癸卯舉人。官口北道。著有《江聲艸堂詩集》。○乾隆壬申﹐不戒於火﹐詩俱灰燼﹐友朋搜羅散佚薈萃貽之﹐只十之二三也。然豪情盛气﹐勃勃紙墨﹐可以想其生平。○因樹亭觀唐明皇磨崖碑明皇昔日侈東封﹐千乘萬騎紛雲從。超然意象小秦漢﹐七十二代思兼容。金泥玉檢著符瑞﹐江茅髙阝黍昭虔供。禮成大祀頌聲作﹐鴻文典誥鏗鐘鏞。天章神筆縱揮灑﹐鸞飄鳳泊翔遊龍。磨崖深刻紀歲月﹐萬古照耀天門東。是時國家正全盛﹐地大物阜民和丰。廟堂宴安漸鳩毒﹐玉魚繡褓酣深宮。侈心一開蠹隨入﹐九廟俄頃飛灰紅。淋鈴蜀道馳萬里﹐百神不救塵埃蒙。徒存玆碑峙﹛山截﹜で﹐雨蝕蘚剝雲煙中。牧兒野火燒不得﹐至今椎扌傳遺蹤。吳郎嗜古得此本﹐世守什襲裝池工。髙齋招我共銷夏﹐披襟展玩淸宵同。規連珠樹矩折玉﹐墨彩騰上光熊熊。手摹口誦極贊賞﹐忽憶往事心神忡。《中興》反正頌神武﹐亦有巨刻磨あだ。盛衰治亂互倚伏﹐鑑戒實可垂無窮。殷憂啟運滿致覆﹐此理自古關昭聾。開天已遠代幾易﹐猶畱寶刻珍書叢。摩挲掩卷三嘆息﹐人君莫漫誇丰功。﹝爲汰侈滿盈鑑戒﹐後以《浯溪中興頌碑》作襯﹐卽孟子「生於憂患﹐死於安樂」意也。末一語﹐是畫龍點晴手。﹞○鈐山行鈐山四繞靑﹤谷含﹥﹤谷牙﹥﹐袁江一綫盤修蛇。東西峽口兩洪束﹐﹝東爲昌山洪﹐西爲鐘山洪。﹞縣城中裹如蓮花。此邦何人昔最著﹐豪貴屈指推嚴家。早年登第競名譽﹐追逐何李矜浮華。歸來築室此山頂﹐圖史枕胙旁人誇。靑詞晚歲博金鉉﹐萬事橫決如摶沙。文章不掩孔雀毒﹐膝下豺虎兼婁。讀書不識忠孝字﹐廿年辛苦何爲耶﹖立身一敗愧鄕裏﹐至今齒冷千秋嘩。淸江六月燒晚霞﹐長橋終古緣城斜。燻天之勢竟安在﹖徒令弔古興咨嗟。﹝「文章不掩孔雀毒」﹐姦佞之人﹐𨿽有才華﹐莫能蓋也。「讀書不識忠孝字﹐令閱者悚然。﹞○岔道射虎行爲李守戎作北風捲地塵沙黃﹐杲杲塞日無晶光。山城犖確少行迹﹐猛虎晝出蹲南岡。雙晴ㄦㄦ射驚電﹐聳尻豎尾如竿槍。咆哮踞地地欲裂﹐百獸走匿山魈藏。血人於口爪牙利﹐家家閉戶羣蒼黃。隴西飛將勇莫當﹐家世猿臂能挽彊。須髯蝟磔气勃發。直視斑子如跛羊。長弓大箭走相博。目叱吒聲雷踉。洞胸貫脇猛竟殪﹐气焰安在亻累然僵。樵蘇從此少患害﹐行李來往仍穰穰。我時驅車出北口﹐逢君迎謁趨道傍。爲余津津淡且喜﹐英風爽颯神飛揚。須叟健兒舁虎至﹐餘威尙覺生風霜。羨君除暴眞健者﹐當路豈復憂豺狼。嗚呼﹗當路豈復憂豺狼。﹝死虎餘威尙生風霜﹐則生時之凶惡可知矣。十四字猛气逼人。末並望除去當道豺狼﹐詠嘆出之﹐所見尢大。﹞○白溝河弔三忠祠﹝張公叔夜﹑文公天祥﹞白溝河上夕陽時﹐下馬荒原弔古祠。北渡中宵悲扼吭﹐南冠孤憤漫題詩。鬼謀曹社家同破﹐龍去崖山事不支。太息殘碑焚野火﹐六陵荒艸共淒其。﹝分詠二忠﹐語皆典切。﹞○黑峪盤盤鳥道上靑雲﹐峻阪危坡路不平。入險橫穿豺虎窟﹐淩虛俯瞰鶚雕羣。三關形勝憑髙盡﹐二水波濤出塞聞。極目長城回望處﹐河邊飲馬漢家軍。○二十四磯驚濤如雪濺長空﹐峭石がテ訝鬼工。二十四磯帆側過﹐不知身坐浪花中。○鷓鴣塘客情鄕思總淒迷﹐睡起篷窗日欲西。忽聽一聲行不得﹐鷓鴣塘外鷓鴣啼。天籟。☆姚湘字行表﹐江南桐城人。雍正癸卯舉人。官常熟教諭。○郭林宗墓知人薦士緬遺蹤﹐此日經過馬鬣封。一木勢難支大廈﹐六《屯》禍不及潛龍。登仙只合同元禮﹐表墓寧須藉蔡邕。更有申屠共標格﹐髙風樹屋獨名傭。﹝桓﹑靈兩朝朝局﹐黨人之標榜喪身﹐林宗之不爲危言論﹐得以免禍﹐三四語盡之。末引申屠蟠﹐見因樹爲屋﹐同於傭人者爲更髙也。詩須如此作﹐方不浮泛。﹞○梅任爾冰條濕粉痕﹐何須紙帳護春溫。紅亭遠隔人千里﹐翠羽初飛月一村。畱得寒香淸到骨﹐莫聽羌笛暗銷魂。幾年孤負西園約﹐凍合孤山獨掩門。﹝與「愁在三更掛月村」同妙。﹞○荊州道中女Ч砧響杳冥冥﹐楚些吟成不忍聽。行過渚宮神黯淡﹐猿啼夜半在空ぎ。☆沈靑崖字艮思﹐浙江秀水人。雍正癸卯舉人﹐官至開歸道。○家艮思以監司任軍儲﹐有掎摭之者﹐系獄幾數年﹐上知其冤﹐釋之﹐仍官監司﹐以議論正直爲大吏彈劾﹐復去官﹐始終以不善諂曲被禍者也。在獄時﹐著有《五經明辧錄》《綱目尙論編》﹐多前人未發及正前人缺略者。○錢博士登俊贈西域地圖客從軍中來﹐遺我盈丈紙。展捲列丹靑﹐大荒靡涯。嵯峨於闐山﹐蜿伊麗水。輪臺及陽關﹐如在掌上指。漢唐殊名稱﹐回夷互遷徙。服畔靡有常﹐古來多戰壘。白骨沈沙窩﹐金刀折澗底。寒暄異中華﹐幅員空萬里。有壤不可耕﹐得民不可使。唐虞聲教訖﹐西被流沙止。聚米𨿽良謀﹐形勢何足恃。素壁張斯圖﹐聊識大亥趾。﹝老成經國之言。﹞☆邵錦潮字賜笏﹐直隸宛平籍﹐吳縣人。雍正癸卯舉人。○蒹葭秋色浮江上﹐煙波共渺然。蒼茫迷遠渚﹐寥落向遙天。折葉驚寒雁﹐飛花點釣船。伊人不可卽﹐悵望水雲邊。○喜晚香辭幕府歸出示新詩畱飲千尺流泉百尺松﹐白雲丹嶂自從容。偶同麋鹿遊城市﹐終覺ジス厭鼓鐘。句就煙霞頻出手﹐醉餘鬼壘肆塡胸。明朝便蠟尋山屐﹐到處隨君躡舊蹤。﹝一筆揮灑﹐絕去雕飾﹐此境正未易到。﹞○閨人贈遠日夕上髙樓﹐雲山一望秋。悠悠渡頭水﹐空送往來舟。☆曹庭樞字古謙﹐浙江嘉善人。雍正癸卯副榜。○古謙應博學鴻辭﹐詔入都﹐日課一賦一詩﹐同人斂手推讓﹐試後放歸﹐復入都﹐病勿。此就向所錄者存之。張鴻勛惠讀看云吟稿作長歌奉柬卽送其南還病夫髙枕掩關臥﹐晨罷櫛沐惟枯坐。有客投我詩一編﹐急起把讀積懣破。砰訇振作鐘鏞聲﹐錯落咳成珠玉唾。十年人海奔堀果﹐詩筆不畱點塵污。吁嗟乎﹗山鬼笑人文不靈﹐素衣化緇衫猶靑。小住爲佳歸亦得﹐揚ぎ南指垂虹亭。送君行﹐飲君酒﹐顧此身後名﹐期在勿速朽。臺閣諸公自衮衮﹐富貴豈同金石壽。但令作述髙等身﹐何必黃金印懸肘。君歸林屋勤著書﹐肯學丈人山隱居。﹝「龍威丈人山隱居﹐西入包山竊禹書」﹐言其不自著述也。於隨手生波中﹐諷以立言自命﹐工於措詞。﹞○春雨和錢嶼沙編修韻兩兩溪邊水鳥呼﹐漸看檐際濕模糊。憑欄花重紅疑滴﹐隔座山橫翠欲無。吟苦縱愁春冷淡﹐病多偏穩睡工夫。捲簾自愛虛無景﹐未要瀟湘入畫圖。☆陳祖範字亦韓﹐江南常熟人。雍正癸卯會試中式﹐韓隆壬申舉經學﹐官國子司業。著有《見復詩艸》。○見復捷春官﹐未殿試歸﹐著書友教﹐垂三十年。大臣以經學薦﹐授少司成。居家受官﹐生平以天爵自重者也。詩無意求工﹐自余道气﹐不得以詞人之詩目之。○恆雨春末夏之首﹐恆雨連數旬。吾土異髙低﹐髙者下種勻。溝車掛梁壁﹐婦子紡以紉。但俟水勢減﹐耘耔及良辰。低者淪江湖﹐波濤浩無垠。雞犬悉上屋﹐舉家寄河唇。相去數十里﹐彼此殊越秦。苦樂宜均被﹐譬如人一身。半體𨿽獨活﹐偏枯爲不仁。所以君子心﹐溥徧無涯鄰。憂喜不以己﹐四海熙陽春。﹝物我同體﹐已見此詩。﹞○感秋人生弦上栝﹐流光迅於矢。春鳥暢歡情﹐秋虫感衰耳。萬籟乘時鳴﹐一心異悲喜。中宵不成寐﹐轉輾攬衣起。今人未嘗生﹐古人未嘗死。欲求不死方﹐從師悔晚矣。﹝讀末四語﹐令人內慚面赤﹐覺可愈頭風﹐可愈瘧疾﹐只是語句奇險耳。﹞○夢述自從別家來﹐十夕九夢親。父念子役役﹐不因存歿分。存爲倚門望﹐隔形不隔神。歿爲空中魂﹐魂依遊子身。危髙山之巓﹐深水之氵唇。悲哉同行子﹐生獨爲鮮民。白雲處處多﹐天涯見無因。﹝可補《陟岵》《蓼莪》之缺。﹞○與星旋釋爾我各異趣﹐靑山爲之媒。爾心與山靜﹐我心對山開。山意不將迎﹐能通彼我懷。書聲雜梵唄﹐瓶銓偕尊。大道固無礙﹐何從起嫌猜。推窗月皎皎﹐梅花點蒼苔。﹝結得淡然。﹞○答任翼聖計偕畱別往還多面朋﹐孰是心所同。鄕薦忝伯仲﹐時論推雲龍。一友教四方﹐一匿影蒿蓬。相見苦不易﹐終歲欣相從。得窺所學富﹐飽聞議論雄。冥搜力沈著﹐集益心虛衝。烏能石攻玉﹐愧用莛撞鐘。聖籍久黯﹤黑﹥﹐遲子發羣蒙。斯行匪幹祿﹐要展經術功。析理戒穿鑿﹐守道無窮通。釣鰲不釣魚﹐君家有任公。﹝析理十字﹐作者一生得力。﹞○詠史吾慕江州陳﹐宗族七百人。每食沒廣席﹐長幼列坐俱恂恂。和气感畜犬﹐百犬共牢食必均。爲問此何時﹖豺虎磨牙噬生民。君如弈棋國傳捨﹐天下不復知尊親。世上自亂家自理﹐閉門別有無邊春。○送西京訓導宣城老爲千里別﹐何以遣離情。道有官無小﹐風淸宦易成。議參秦博士﹐詩繼謝宣城。遙識靑衿子﹐趨風江畔迎。○寄沈歸愚把酒論文記往年﹐隱侯格律敢隨肩。宮中久識元才子﹐明主終收孟浩然。鶴怨猿驚懷故地﹐馬遲枚疾鬥新篇。嗤予守兔淸江曲﹐燕樹參差悵各天。﹝簡寄詩篇﹐亦寓規諷﹐良友贈言﹐何時敢忘。﹞☆繆曰芑字武子﹐江南吳縣人。雍正癸卯進士﹐官翰林院編修。○書杜少陵詩后稷契成虛願﹐詩篇軼眾羣。吐辭皆信史﹐每飯不忘君。汗馬懷諸將﹐龍池望五云。千秋惟白也﹐可與共論文。﹝平穩寫去﹐已盡老杜生平。﹞○秋柳搖落西風裏﹐垂條浪不生。本非攀折候﹐猶有別離情。涼露成淸滴﹐寒鴉噪晚聲。吾生饒短髮﹐愁對淡煙橫。﹝前半正寫﹐後半虛寫﹐處處有遠神。﹞☆潘果字師仲﹐江南無錫人。雍正癸卯進士﹐官辰州同知。○觀星臺太虛茫茫星吐精﹐仰觀何托觀羣星。三垣髙居列宿拱﹐七曜以次升天庭。觀星之臺自此築﹐古器森立交崢嶸。吐吞日月孕精气﹐異采煥發堅光凝。夏官歷歷親示我﹐法象粗得知其名。渾天最古位居右﹐西洋測景開皇淸。﹝自注﹕銅像凡十三座﹐皆古物﹐惟此象爲我朝新鑄﹐居中。﹞日躔月次分杪忽﹐相風髙尺晴空橫。憶從虞後在玉衡﹐子來繼詠靈臺成。狂秦亂紀失遺法﹐漢更七帝銅儀興。﹝自注﹕制自宣帝時﹞。遞相精核迄元代﹐人巧上與天工並。眞收萬象入指掌﹐豈比露盤承六莖。緣何末造不能守﹐往來再徙歸燕京。昔聞王孫論九鼎﹐𨿽小亦重大或輕。鑄金象物尊尙爾﹐況爲於穆圖眞形。何以守之徳是憑﹐惟皇得一符淸寧。﹝用意全在末段﹐必如此﹐詩不徒作。﹞○梟磯孫夫人廟江神踏浪朝靈宮﹐靈宮夫人下幽穹。女官摜甲擁前後﹐寶刀爛若銀芙蓉。阿兄虎視霸南國﹐玉顏小妹饒家風。天教帝子作之偶﹐明珠斗帳藏眞龍。赤壁戰後老瞞懼﹐不敢南下馳艨艟。如何婚姻失前好﹐忍教與國連兵戎。臣服魏廷亦豚犬﹐仲謀那足稱英雄。蜀帝復仇犭虎亭敗﹐永安遺詔蒼黃中。夫人有家歸不得﹐九嶷夢斷尋無蹤。梟磯自沈靈魄在﹐於今遺廟畱江東。廟中傳芭女巫舞﹐報賽神鼓聲冬冬。江流有盡恨無盡﹐疑有淚竹斑斑紅。﹝仲謀降曹眞不可解﹐兩國連兵﹐不獨蜀之遺恨失吞吳也。借題發出﹐見權有愧於其妹﹐一起如見夫人英武﹐一結想見夫人抱恨﹐玩其音節﹐得樂府《迎神曲》之遺。﹞○項王廟威望居然壓沛公﹐指揮一誤霸圖空。縱畱子弟八千在﹐早失關河百二雄。遺廟可堪鄰泗上﹐英靈只合返江東。所嗟銳气眞無敵﹐不出淮陰數語中。﹝項王失策﹐在王漢王於巴蜀﹑漢中﹐使得還定三秦﹐則大勢全在漢矣。詩中指出﹐具有卓見。﹞○桓宣武墓笑爾何心蓄不臣﹐餒魂終此伴靑燐﹐生初枉自呼英物﹐身後教誰嘆可人。﹝自注﹕溫過王惇墓﹐輒嘆曰「可人﹗可人﹗」﹞江北柳圍空長大﹐洛陽鐘ね竟沈淪。縱然未死膺殊錫﹐地下如何見太眞﹖☆尹會一字元孚﹐直隸博陵人。雍正癸卯進士﹐官至吏部侍郎。著有《健餘詩艸》。○居庸關莽莽關山起暮愁﹐亂雲層疊隱危樓。雕弧控滿淸宵月﹐畫角吹殘紫塞秋。旅夢無端空索莫﹐歸心何事更夷猶。燕南碧艸還飛蝶﹐已見桑乾帶雪流。﹝月與雕弧相關﹐秋與角聲相關﹐此詩律細處。﹞☆陶正中字田見﹐江南無錫人。雍正癸卯進士﹐官翰林院編修﹐外轉至山西布政使。○讀史商君修耕戰﹐立約於徙木。賞信罰隨彰﹐卒以震巴蜀。梟雄負異能﹐斷制貴專獨。民可與樂成﹐創始每弗欲。君子重違眾﹐持衡妙善俗。握機良所同﹐用意乃各屬。不見褚衣冠﹐終焉致巷哭。﹝子產﹑商君同是變革舊政﹐而用心各別﹐一是斫喪國脈﹐一是整齊風俗也。同中見異﹐於公私義利判之。﹞☆徐以升字階五﹐浙江徳淸人。雍正癸卯進士﹐官翰林院編修﹐轉禦史﹐外轉至廣東按察使。著有《南陔堂集》。○炙硯文思忽飛揚﹐冰凝硯一方。炙餘資石炭﹐化處受玄霜。調燮交離坎﹐中和適燠涼。不須呵彩筆﹐抒藻有輝光。﹝調燮中和﹐由於家人之反身。小中見大﹐詠物詩須如此作。﹞○關山月大旗霞捲夕陽殘﹐旋見邊城湧玉盤。鼓角無聲霜气肅﹐山河流影鏡光寒。白頭漢將占星立﹐紅淚胡姬倚馬看。淨掃煙塵天闕迥﹐淸輝多處識長安。﹝神似李北地﹐以長安月作結﹐頌揚天朝﹐前人未到。﹞☆金鳳綸字��﹐江南嘉定人。雍正甲辰舉人。○冰花﹝自注﹕元人有題無詩﹐作此補之。﹞犁星沒後水藏漪﹐澤畔鱗鱗見異姿。凝艷不教靑帝王﹐斗華休遣夏虫知。淩波神女搴還薄﹐作雪天工剪並奇。莫訝淸英易消歇﹐楊家山已付流澌。﹝律之細也﹐字之穩也﹐人巧盡﹐天工出﹐應從偶然得之。﹞☆王峻字次山﹐江南常熟人。雍正甲辰進士﹐官翰林院編修﹐轉禦史。著有《艮齋詩集》。○艮齋素行侃侃﹐彈都禦史某﹐視趙用賢之彈張江陵奪情﹐則又過之。詩亦英爽如其爲人。惟於王新城詩﹐時加詆訁其﹐趙秋谷諸公聞之﹐應云將伯助予也。然卽此亦是不隨眾好處。○禹州道中茫茫四野寒蕭騷﹐朔風動地聲怒號。車帷捲破馬躑躅﹐夕陽慘淡橫平臯。行人瑟縮帽檐側﹐手腳凍冷面如墨。晚來投店滿衣塵﹐童僕相看不相識。○題戴巨川庶子畫馬﹝自題曰《稱徳圖》﹞先生畫馬如畫牛﹐不著鞍韉不絡頭。超遙肯與駑駘伍﹐放曠還同麋鹿遊。先生相馬如相士﹐徳合剛柔比君子。神閒气靜在平時﹐電激飈馳日千里。拈毫十日又五日﹐慘淡經營能事畢。恍疑貌出古纖驪﹐直壓開元萬匹。君不見黃金之勒錦障泥﹐多少款段當風嘶。安得壯士馳駿足﹐層冰蹴裂交河西。﹝少陵題畫馬云「當時四十萬匹馬﹐張公嘆其材盡下。」最稱傑句。此云「恍疑貌出古纖驪﹐直壓開元萬匹」﹐英气直欲追逐少陵。﹞○謁嶽忠武廟彊弓手挽雅歌嫻﹐未許韓劉伯仲間。誰使朱仙回玉帳﹐轉愁雪窖有刀環。長城自壞天難問﹐半壁偏安主厚顏。遺廟近鄰嵇紹墓﹐靈旗風靜古碑閒。﹝此湯陰嶽廟也。當時三字獄成﹐固由秦檜之姦﹐而小朝廷之不欲復仇﹐其罪更大。「轉愁雪窖有刀環」七字﹐直誅髙宗之心。﹞☆李重華字實君﹐江南吳江人。雍正甲辰進士﹐官翰林院編修。著有《玉洲詩集》。○玉洲天賦俊才﹐復得匠門指授﹐生平遊歷﹐入巴﹑蜀﹐客山左﹐畱秦關﹐經三楚﹐登臨憑弔﹐發而爲詩﹐崎歷落﹐俱得江山之助﹐宜足繼匠門而興起也。《詩話》二卷﹐或引而不發﹐或金鍼度人﹐可希風昌《談藝錄》。○擬魏武帝紀行元戎肅徒旅﹐行行越潼關。秦原莽牢落﹐空捨無炊煙。殺气一以盛﹐骸骨爲丘山。遺黎各瘡痍﹐竄伏何險艱。念我皇漢京﹐宮殿皆頹垣。大盜覷神器﹐流毒徒構患。迫主以播遷﹐剽掠於市。羣謀踵而起﹐梗塞彌宇間。吟我《破斧》詩﹐悲傷難具言。﹝曹氏一門多才﹐而蒼堅尢在孟徳﹐篇中風骨似之。﹞○道古子長憤著書﹐論或憑胸臆。殷勤表素王﹐已足稱神識。時方貴黃老﹐經術尙薄蝕。卓然仰髙山﹐先路導其惑。駢羅七十子﹐附聖爲羽翼。遂使弦誦堂﹐崇祀盛軌則。我嗟衛道人﹐曾未預配食。盲左旣酬功﹐腐遷何愧色。﹝漢代表章聖道﹐廣川以後﹐有太史遷《世家》《列傳》﹐羽翼之功﹐不可沒也。配食廟廷﹐前人未開此口。﹞○劍閣我行閱雄關﹐天劍殆無敵。迢遙來一發﹐突兀遏重壁。望望嵯岈間﹐豁罅不盈尺。到關穿雪竇﹐窺戶睇月隙。峨峨二山中﹐萬丈一磐石。都無客土附﹐而總精鐵積。其間郁叢箐﹐其底亂﹝A14L﹞射。烏兔失飛走﹐蛟螭避堂宅。入門循地隧﹐雙峽亙而窄。左作長鯨掀﹐右類巨鰲擲。雷轟泯斧鑿﹐云蔚隨縷脈。回風驟長驅﹐雪气砭領脊。洪荒想胚胎﹐元气更並迫。倘非仙掌排﹐亦屬應龍劃。五丁力不逮﹐渠能萬靈役。殘山通仄狹﹐畱險藉控扌益。誰知徒長姦﹐據竊逞荷戟。炎漢固殊類﹐偏安我惋惜。子陽先覆轍﹐王孟後接迹。稱帝旋洞胸﹐降王遞銜璧。何況獻賊流﹐蝮蠍恣毒螫。張牙縱狂嚙﹐擢發終寸磔。伊昔凋敝初﹐人煙莽蕭瑟。生息今百年﹐墾辟連萬陌。文翁兼詰戎﹐武鄕兼教澤。遼絕若番藏﹐倏瞬達重譯。而此枕席安﹐號渙誰擁隔。地利分險夷﹐皇圖觀順逆。磨崖奮如椽﹐申命誡梁益。﹝前極形劍門之險﹐後屢述竊據之敗﹐見有徳則可守﹐恃力則速亡也。末歸美本朝﹐見文教武功遠及番﹑藏﹐而梁﹑益內地﹐安如磐石矣。「地利分險夷」五字﹐收上半篇﹐「皇圖觀順逆」五字﹐收下半篇。﹞○望太白太白羣山外﹐淡莫分。遙知千歲雪﹐正雜萬峯云。鳥道蹤應絕﹐龍湫吼若聞。帝臺三百里﹐香气接氤氳。○雞頭關雞頭千仞峻﹐白道細如絲。怒水盤根迅﹐雄關立壁危。北來天去握﹐南望漢爲池。咫尺褒城驛﹐連錢蹀躞馳。﹝「漢爲池」對「天去握」則爲活對。﹞○五丁峽絕壑靈奇盡鬼工﹐停眸便識五丁通。雙崖翠影侵天合﹐萬竊云根入地空。杜宇魂生迷鳥道﹐蜀山蛇拔剩龍宮。金牛縱被秦入誤﹐開辟何曾讓禹功。﹝「萬竅云根入地空」﹐他人費作賦才﹐𨿽千百言亦寫不到。﹞○劍閣宋玉狂言亦快哉﹐果然長劍削天開。泉聲獨引雷車落﹐峯影雙扶日馭回。壯士枉窮排嶂力﹐大文終重勒銘才。中原龍虎無消歇﹐日見關門駟馬來。○過居庸太行東騖正回環﹐界截煙雲是此間。九土橫分雄地軸﹐三邊總會扼天關。羽書報捷風雷迅﹐戍卒承平虎豹閒。此去漢南皆枕席﹐馬蹄思踏賀蘭山。○登蓬萊閣檻底滄溟浸太空﹐淩乘如到蕊珠宮。波間萬怪時噓气﹐天外三山日禦風。術士妄尋焉得遇﹐詩翁偶禱竟能通。良宵會約羣仙醉﹐待看重輪徹地紅。﹝三語寫海市可見﹐四語寫神山難到也。下聯分承海市﹑神山﹐卻用顚倒承之﹐化板爲活。術士指文成﹑五利﹐詩翁指東坡。﹞○書周遇吉傳爲擾潼關突薊丘﹐大同搏戰鬼神愁。辭家戰士無旋踵﹐報國將軍有斷頭。致死已摧狂孽勢﹐迎降眞恨賊臣謀。十三陵末余А土﹐千古忠魂哭未休。﹝寧武破時﹐賊兵傷幾過半﹐李自成謂﹕「自此至京﹐尙有險要四關﹐倘盡如寧武。我輩休矣。」方欲退兵休息﹐而大同姜襄﹑宣府王承蔭降表相次至﹐賊遂直破京師。詩中三四表周將軍﹐五六恨二賊臣也。如許發揮﹐不啻披閱史傳。﹞○與張支百研江話詩隨筆李杜橫馳翰墨場﹐如椽韓筆頗相當。數篇《琴操》尢髙躅﹐束何因便《補亡》。﹝束《補亡》﹐前人議其去雅音甚遠。此借以襯昌黎《琴操》之髙﹐如《拘幽》一操﹐眞能道止敬心事﹐《補亡》六章中殊未有也。此種論詩﹐具有確見。﹞☆兪荔字碩卿﹐福建莆田人。雍正甲辰進士﹐官長寧知縣。○碩卿居官淸正﹐以失上官意落職﹐到家後﹐杜門自守﹐築堂曰迂溪﹐猶柳子自愚﹐而並愚其溪也。○迂溪艸堂初成何妨環堵卽爲宮﹐適趣依稀栗裏同。不速到門惟夜月﹐無私惠我有春風。是非難染溪邊石﹐得失奚關塞上翁。閉戶領來淸淨福﹐卻忘身在萬山中。﹝三四有風浴詠歸之趣。﹞☆呂守曾字松坪﹐河南新城人﹐雍正甲辰進士﹐官山西布政使。○烏江懷古荒壘蕭蕭觸目驚﹐烏江東注恨難平。千金急購英雄首﹐八載空勞子弟兵。古渡蒼茫通利口﹐亂山合沓隔彭城。鳥啼似識興亡意﹐猶自淒涼學楚聲。○望嵩山三十六峯如髻鬟﹐行人來往舒心顏。白雲蓬蓬忽然合﹐都在虛無縹緲間。﹝髙格。倘漁洋見之﹐必許其把臂入林。﹞☆張鵬字天扉﹐江南嘉定人。雍正丁未進士﹐官至詹事府詹事。著有《南華詩集》。○南華天才敏捷﹐賦《雁字詩》﹐日未午﹐成七言律三十章。賡和禦制﹐頃刻數篇﹐上褒美賞賚之。有經進詩﹐上時轉次其韻﹐比太白之君爲詞羹﹐東坡之金蓮燭送歸院﹐遇尢榮也。後更唱韻成詩﹐捷於擊缽﹐然風格亦少減矣。工畫﹐捷同於詩。生平事灑落﹐人目爲漆園散仙﹐竊自喜。中道殂謝﹐九重惋惜﹐嘆才人之不易得也。卷帙甚富﹐玆錄進呈法戒詩十餘篇﹐近體略及。○經史法戒詩夏造衰兮殷道興﹐得賢臣分作股肱。股肱辛勤親五就﹐故主荒淫終莫救。歲苦旱兮殫憂心﹐躬爲犧兮祀桑林。苞苴女謁備自責﹐禱辭未畢傾甘霖。至誠感神信如此﹐天道只如人道邇。一夫失所眞宰愁﹐莫令君門懸萬里。﹝此法保民自責﹐至誠格天也。﹞成康旣遠王道微﹐昭旣南徵兮穆又西馳。騁八駿於萬里﹐觴王母之瑤池。事𨿽荒而難信兮﹐徵《祈招》之風詩。神仙不可期﹐遠略難爲續。至尊居九重﹐王度式金玉。﹝此戒肆心荒遠也。﹞《春秋》見至隱﹐《履霜》防忽微。人主不早慮﹐因之致顚危。前有讒不見﹐後有賊不知。晉獻惑嬖妾﹐優施教驪姬﹐分明置堇毒﹐乃謂愛我爲。卒至兩敗傷﹐智謀亦何施。覆轍示深鑑﹐足爲後事師。﹝此戒信讒人﹐重內寵也。﹞天王柄下移﹐徵伐彊侯出。霸業亦浸衰﹐陪臣勢無匹。彊私家﹐弱公室﹐三桓六卿互分析。豈無衣﹐六與七﹐不如子衣安且吉。壞法亂紀自王朝﹐史書特繼《春秋》筆。﹝此戒政柄下移也。周釐王封武公爲晉君﹐威烈王封魏斯﹑趙籍﹑韓虔爲諸侯﹐此王朝壞法亂紀之甚者﹐故表而章之。﹞國有謀臣鄰寢釁﹐貪人敗類乘僥幸。秦穆悔過著聖經﹐皤皤黃髮實邦榮。入朝見嫉入宮妒﹐殃及黎民終弗寤。善善不用笑郭公﹐仁賢𨿽在國虛空。﹝此法秦穆之悔過任賢﹐戒郭公之善善不用也。兼法與戒言之。﹞漢髙大度膺神器﹐弘遠規模傳世世。恭儉尢稱文帝賢﹐身衣浣濯爲民先。年年禱祀祈民福﹐鄭重農功珍五穀。但令閭閻常富足﹐國家何用儲金玉。﹝此法恭儉重民食也。﹞神仙有無何恍惚﹐黃帝廣成但傳說。秦皇漢武慕長生﹐方士怪迂始百出。安期盧敖去不來﹐文成五利徒喧う﹐神君未下鬼先集。世上烏有神仙哉﹗蓬萊可望不可卽。但願人人足衣食﹐升平樂過華胥國。﹝此戒求仙也。﹞《六經》燼後羅殘缺﹐博士儒生集羣說。欲施仁義法唐虞﹐及事神仙亟徵伐。天馬徠時海內虛﹐窮兵黷武竟何如﹖當年幸下輪臺詔﹐後世猶傳《封禪書》。﹝此戒黷武也。﹞近小人﹐遠君子﹐桓靈之衰只由此。跋扈才誅任宦官﹐一時鉤黨盡摧殘。俊廚顧及空標榜﹐白馬淸流醉禍端。士气衰﹐國運否﹐人才與國相終始﹐千古興亡鑑靑史。﹝此戒親佞遠賢﹐鋤正人﹐殄邦國也。﹞治安共說梁天監﹐南北通和救塗炭。金甌無缺侈心生﹐白馬靑絲輕納叛。薄心腸﹐激成變﹐果致紛紜滋反間。捨身同泰會無遮﹐血食牲攺爲面。貪嗔至竟未能除﹐荷荷空悲淨居殿。﹝此戒佞佛無益﹐只速禍也。﹞閱武堂前種楊柳﹐至尊屠肉潘妃酒。只愛蓮花步步生﹐曾知國步艱難否﹖百年南北擅風流﹐誰信無愁果有愁。才見荒宮余辱井﹐又看芳苑起迷樓。阿﹛麻女﹜詎惜好頭頸﹐瓊花只戀須臾景。解道眞仙也自迷﹐不知狂魄何年醒。﹝此戒色荒也。齊﹑陳﹑隋一轍﹐故合言之。﹞臨淄英武摧羣凶﹐美政開元繼太宗。臺閣名臣刺州郡﹐人情和洽多年丰。歷年旣多心漸侈﹐國事無端寄楊李。長安一騎荔支紅﹐萬姓那知作瘡。漁陽鼙鼓太無情﹐入蜀靑騾辛苦行。誰將《夜雨淋鈴曲》﹐更作朝元奏樂聲。﹝此戒耄荒以後﹐任姦邪﹐寵女謁也。﹞宋家累葉垂遺澤﹐求治賢君方側席。天津橋上聽啼鵑﹐禍亂將興任安石。相公新法執持賢﹐祖制詎難胥變易。忠良屏黜姦邪升﹐朝局如棋互廢興。千古知人誠不易﹐那論福建誤金陵。﹝此戒變祖法﹐用言利臣也。○仿《西涯樂府》而略變音節﹐自成一格﹐共五十三章﹐玆存其尢者。﹞○有所思行落花紛紛如雪積﹐明月皎皎如霜鋪。攬衣步月躡花影﹐悄然孤館空庭隅。沈思欲寐不能寐﹐明月燭牀花滿被。客遊花月故園心﹐廬山髙髙湘水深﹐遠書欲寄空沈吟。﹝虛寫所思﹐意言不盡。﹞○長沙碧湘門外渺寒波﹐欲采芙蓉柰晚何。今夜黃陵廟前月﹐茜裙誰唱《竹枝歌》﹖﹝神以何信陽。﹞☆曹鑾字玉如﹐廣西全州人﹐雍正丁未進士。○苦水鋪今名甜水鋪苦水鋪﹐神仙過﹐畱筒布。﹝古謠。﹞斷頭掉尾今無人﹐五尺之童穩行路。載重貨﹐輕身過。苦水鋪爲甜水鋪。﹝「斷頭掉尾」四字﹐寫盡從前獰惡﹐竟可作古謠諺讀。﹞☆劉靑芝字華嶽﹐河南襄城人。雍正丁未進士﹐官翰林院檢討。○寄李侍禦驄馬乘來四載余﹐京華處處避幡。飽聞聖主求言詔﹐未見諸臣《諫獵書》。豈是陽城方簡默﹐不勞永叔代躊躇。老生局外多私計﹐勿使吾曹望或虛。﹝古道照人﹐昌黎﹑廬陵復見矣。李侍禦能如亢宗﹑希文與否﹖﹞☆吳履泰字茹原﹐福建晉江人。雍正庚戌進士﹐官翰林院侍讀學士。○我師立言致行﹐一歸誠實﹐初謁見時﹐問以持己立朝之道﹐曰「端本原﹐無私心而已。」卽此訓言﹐終身行之不盡者也。讀韻語二章﹐可以想見想爲人。○讀書一章示諸童子讀書無源委﹐有如斷港流。濡潤涔蹄間﹐不能漑田疇。驕陽涸原澤﹐有點滴不﹖苟能探其要﹐河漢當淸秋。倒注屈千里﹐中有萬斛舟。六籍開其源﹐羣史決其溝。精華吸百氏﹐下逮騷人儔。元元復本本﹐千載窮冥搜。以此負文雄﹐气盛言畢浮。柰何未學徒﹐顚倒不自尢。童發未燥﹐猥以詞賦投。訛音復舛韻﹐っ殼聲啾啾。小年資弄舌﹐學語成咿。問以經史事﹐茫然張兩眸。俗學吁可嗟﹐舉世多謬悠。古人通亡書﹐三篋探諸喉。吾歌爲此詩﹐非敢相嘲咻。持告爾小子﹐庶以鑑前修。﹝詞賦惟獵浮華﹐元元本本﹐總歸經史也。近人只守於祿時文﹐並置詞賦不問﹐恐叩以《騷》《選》﹐亦茫然只張兩眸矣。前輩爲後生言﹐語語朴實﹐可以揭之座右。﹞○蠶八繭稱佳種﹐三眠貴早成。豈因能補衮﹐不自愛餘生。縈裹眞何益﹐纏綿適見烹。繰絲悲老婦﹐索索紡車鳴。﹝事君致身﹐於纖小題傳出﹐得杜陵之遺矣。﹞☆曹一士字諤廷﹐江南上海人。雍正庚戌進士﹐官兵科給事中。○諤廷諸生時﹐名滿大江南北﹐旣爲黃門﹐所條封事﹐皆去積獘培元气﹐有利國家者﹐藝林吐气﹐賴有斯人﹐奏疏可覆按也。詩亦不肯隨俗﹐時露奇警。○擬古曠野張異樂﹐如在洞庭旁。元气裹六極﹐太音彌八荒。不顧世上耳﹐安能主故常。聽者惑且駭﹐充耳神茫茫。焉得萬里風﹐吹送來帝鄕。一奏四時理﹐再奏百族康。﹝未遇時﹐自命何等﹐宜立朝風節﹐嶽嶽不凡。﹞○詠古桃李艷春日﹐松析黯無光。貞心結千古﹐誓不隨眾芳。風雲一朝變﹐天地爲蒼蒼。有明盛壇坫﹐七子互騰驤。牛耳執王李﹐才髙气愈揚。仰視髙秦漢﹐府窺藐宋唐。指揮籍輩﹐匍匐邾莒行。震川老舉子﹐茅屋荒江旁。言招故生徒﹐講學稱先王。勢焰固不敵﹐名聲詎相當。云何百世下﹐中天吐寒芒。古今幾作者﹐身晦道乃昌。祧有定論﹐翕赫安可常。﹝見名位不可恃﹐而實學識行久而彌光也。道存身晦者﹐可以自堅。﹞○鸚鵡飄零綠羽向秋陰﹐風雨時能惠好音。老去詩篇多錯落﹐閒來佛語費沈吟。十年廡下髙人迹﹐萬里秦山故國心。惆悵雲霄空有志﹐病軀擬共息長林。頸聯傳出髙人蹤迹﹐髙人心事﹐從來詠鸚鵡者﹐來見及此。○聽彈塞上鴻龍沙漠漠艸荒荒﹐嘹唳冰弦落雁王。作陣陰山呼伴侶﹐離羣蔥嶺入微茫。欲彈閨閣刀淚﹐可寄關山錦字行。聽到一聲邊月白﹐受降城上有新霜。☆王繩曾字武沂﹐江南金匱人。雍正庚戌進士﹐官江寧教授。○深秋塞外懷於根楚中卻寄徵雁嘹唳髙秋﹐楚天極望云悠悠。君非落帆鸚鵡洲﹐定應載酒黃鶴樓。樓前江水蕩胸臆﹐天外橫嶽明雙眸。憶昨薊門雪﹐數里阻道周。聞子忽南行﹐惝恍心神愁。短歌遺我告我別﹐讀之涕泗交橫流。何事燃靈犀﹐深淵照潛虯。何用鑄古鼎﹐魍魎窮雕搜。鳳凰翔兮足千仞﹐好憑百鳥鳴喧啾。直道而行總乖隔﹐惟有江山風月囊中收。策杖重尋蘇李迹﹐髙吟懷古遙相酬。以我鷦棲林﹐又如魚中鉤。霜寒白艸折古塞﹐沙昏牧馬嘶荒丘。洞庭始波木葉脫﹐子境有此淒涼不﹖如何同心侶﹐睽阻生離憂。仲宣苦依人﹐長卿亦倦遊。冀駿途窮長阪蹶﹐湘瑟聲杳空江浮。平生志气向誰盡﹐黃金擲牝將何求﹖終發與子返歸轍﹐五湖眺覽攜筇髙上龍峯頭。仰天相視一嘯﹐萬壑欲動見颼颼。﹝楚中﹑塞外﹐忽分忽合﹐淩空滅沒﹐後半如捕蛟蛇。﹞☆馬朴臣字相如﹐江南桐城人。雍正壬子舉人﹐官中書舍人。○相如以友朋爲性命﹐有過從者﹐必酌以酒﹐明日斷炊﹐弗顧也。歿於京師﹐幾無以爲殮﹐聞鬻馬於市﹐始得蓋棺。友人作《鬻馬行》以弔之。○漁自把長竿後﹐生涯逐水涯。尺鱗堪易酒﹐一葉便爲家。曬网炊煙起﹐停舟月影斜。不爭魚得失﹐只愛傍桃花。﹝世上有此漁人耶﹖我欲隨之問津。﹞○七夕何關人事說年年﹐此夕銀河分外妍。閒對半灣無主月﹐癡看一片有情天。別離隔歲仙難免﹐飄泊經秋客可憐。忙煞鄰家小兒女﹐喁喁乞巧不成眠。﹝句句是客中七夕﹐別離之感﹐隱然言外。﹞○秦淮水閣醉題一杯淸酌獨婆娑﹐笑倚朱欄對碧波。月影分明三李白﹐水光蕩漾百東坡。愁來天外雁飛遠﹐秋到人間客占多。我自胸中有憂樂﹐阿誰吹笛夜深歌。﹝三李白﹐百東坡﹐此種對偶﹐何減元遺山「秋風客」﹑「春夢婆」句。﹞☆張映斗字雪子﹐浙江烏程人。雍正奏醜進士﹐官翰林院編修。○咸陽河山百二西南抱﹐終南山色開堂奧。西周丰鎬陷戎塵﹐秦得咸陽廓新造。當時一劍掃六雄﹐焚棄圖書絕搜討。鞭笞四海震匈奴﹐皇功帝徳彌穹昊。傳世從玆億萬年﹐國祚何煩子孫保。沙丘一夕鮑魚鮏﹐東海神仙竟杳渺。中原逐鹿莽狐蛇﹐孺子堪憐出軹道。咸陽宮殿久榛蕪﹐豈待今時迹如掃。千秋龜鑑示興亡﹐仁義從來爲國寶。﹝準之常理﹐有暴虐天下而帝王萬世者乎﹖「國祚何煩子孫保」﹐蓋深揶揄之也。末二語本賈生意而正言之。﹞☆沈榮簡字振之﹐浙江歸安人。雍正乙卯舉人。○五日集孫阮亭孝廉深竹映書堂分韻楚些哀歌送遠聲﹐虛堂列坐午筵淸。竹深那許紅塵到﹐暑薄才宜白裕輕。畫旌旗悲正則﹐長堤花木憶端明。西泠兩度逢重五﹐對酒依依隔歲情。﹝自注﹕己巳五日﹐亦集飲孫齋。○書堂在西湖﹐故有「長堤花木憶端明」句。﹞☆張一鳴字鳳舉﹐江南長洲人。雍正乙卯舉人。著有《樂圃詩鈔》。○鳳舉受知張淸恪公﹐淸恪被誣﹐幾蹈不測﹐鳳舉躡險尾行﹐士林重之。生平好義多類此。所著《條上張撫飭吏議十則》《箋注杜樊川集》若干捲﹐詩其餘事云。○過詩人家永夫墓天意篤之子﹐使之長賤貧。賤貧滿世間﹐若个稱詩人。詩人葬空山﹐А土亦有神。山鬼穿幽篁﹐入夜常相親。千秋此巖阿﹐永永棲吟魂。采菊爲君薦﹐聊此同淸芬。﹝惟長賤貧故得成詩人﹐是天之厄之﹐正所以篤之也。然賤貧滿世間﹐而一人獨稱詩人﹐此又永夫之不負天﹐別於滿世間之賤貧都也。立意旣髙﹐筆復窈折﹐不使人一覽易盡。﹞○長安秋日薄雲天際浮﹐旅況不勝愁。空累豬肝餉﹐誰將馬骨收。歸家惟付夢﹐作客最憎秋。十載長安道﹐棲棲感舊遊。○登金山萬頃驚濤孤岫懸﹐登臨身世兩茫然。飛樓倒瞰眞無地﹐危磴髙盤別有天。白下朱方頻戰伐﹐吳頭楚尾總雲煙。晚來擬放江心棹﹐欲試中泠第一泉。﹝自注﹕泉在江心石側﹐月夜起沫﹐始可沈銅瓶汲之。○是登金山詩﹐移不得大孤﹑小孤等處。﹞○歸鴉稻粱計拙海田荒﹐薄暮哀鳴去路長。欲覓一枝何處所﹐滿天風雪漫回翔。﹝作者畱滯長安﹐欲歸無計﹐比擬歸鴉﹐直覺百端交集。﹞☆髙不騫字槎客﹐江南華亭人。官翰林院待詔。○雨餘渡澄照塔院湖雨過前汀﹐行舟出杳冥。山含九朵白﹐塔聳一痕靑。風幔蒼茫捲﹐晴鐘次第聽。城陽歸路遠﹐不上水心亭。☆王時翔字臯謨﹐江南太倉人。以諸生薦舉﹐官至成都太守。著有《小山詩鈔》。○小山初爲晉江令﹐前令尙擊斷﹐人皆股栗。小山曰﹕此吾赤子﹐敢以盜賊視乎﹖自是歷任守此心﹐外嚴內寬﹐一歸仁厚﹐所謂經術飭吏治者也。詩能從情性中出﹐往往淸絕。○於忠肅公墓北狩倉皇日﹐孫申爲鄭謀。變疑鴝鵒讖﹐冤起鷺鷥謳。社稷功千載﹐湖山土一А。嗟哉徐石輩﹐靑史只遺羞。﹝鴝鵒讖﹐以昭﹑定兄弟之變﹐比英宗﹑成阝王也。於公被禍後﹐時民謠云「鷺鷥冰上走﹐何處覓魚兼。」魚兼音同於謙﹐蓋鳴其冤也。以此屬對﹐工而能切。﹞○贈金東塘五字隨州擅﹐君家許問津。自逢彈古調﹐不敢薄令人。楓影寒孤榻﹐鐘聲淨六塵。陷居兼徳耀﹐酬唱共忘貧。﹝東塘詩長於五言﹐以淸勝人﹐篇中正賞其淸也。配亦能詩﹐故有末二語。﹞○過戴髙士南枝舊寓短簿祠前路﹐遺民寄旅魂。誰憐發叟﹐未葬白雲村。﹝南枝嘗傭書葬徐俟齋先生﹐而己之遺棺未葬﹐宜小山感慨系之。﹞○寄範聲佩進士都門我占湖濱一釣竿﹐相思有夢到長安。美人何處碧雲合﹐欲贈芙蓉江水寒。﹝遠韻遠神。﹞☆賽音布字九如﹐遼陽人。○贈吳四師牧少小負奇气﹐長爲邊塞遊。合圍秋射虎﹐聚宴夜椎牛。幾奪匈奴幟﹐曾分天漢憂。卽今年七十﹐不肯解吳鉤。○杜曉峯出塞龍庭余舊到﹐送子淚沾衣。風定樹猶怒﹐日髙霜正飛。嘯陰山鬼過﹐叫月野駝歸。常使心魂感﹐還家夢亦稀。﹝邊庭詩每多擬作﹐九如身歷其境﹐故於贈送人出塞﹐尢能傳出沙漠之苦﹑軍中之豪﹐幾欲與崔司勛﹑岑嘉州比埒。﹞☆劉廷璣字玉衡﹐遼陽人。官至江南淮徐道。著有《葛莊詩鈔》。○折楊柳歌辭含淚送君行﹐送君到南浦。楊柳最無情﹐不知離別苦。折取煙中枝﹐千絲與萬絲。人從此時去﹐卻向何時歸。有言未盡中心曲﹐長條難系斑騅足。望中不見遠行人﹐河橋搖曳傷心綠。﹝詩亦以搖曳取神。﹞○晚投村莊白艸荒煙淡﹐蒼山古道斜。雁將天作路﹐雀以樹爲家。日暮樵歌返﹐秋成社鼓撾。村民性淳朴﹐畱客話桑麻。﹝頗能造句。﹞○班竹嶺早發雞鳴催客起﹐帶夢走江鄕。竹似嫌人俗﹐山應笑我忙。兩溪分燕尾﹐一徑轉羊腸。不是勤民事﹐何緣破曉霜﹖○題韓王故里釣魚城下餓王孫﹐一旦登壇九命尊。進飯不忘猶報徳﹐解衣常念肯孤恩﹖仰天若挈陳臂﹐相背應聽蒯徹言。隆準也同烏喙忌﹐功臣千古共銜冤。﹝明淮陰之不反﹐卽於本傳中辧之。比州﹑牧齋二作較勝。﹞☆蔣錫震字契潛﹐江南宜興人。著有《淸溪偶存》。○契潛少參洞中呼崖和尙﹐後歸儒﹐師儲同人先生學古文﹐制舉業非所好也。喜探奇﹐嘗獨經董山下﹐聞上有孫皓囤碑﹐日已沒﹐步山椒觀之﹐夜半抵家﹐其好奇可知矣。詩亦有奇气﹐惜不多見。○梅花竹屋圍深雪﹐林間無路通。暗香畱不住﹐多事是春風。○冬夜宿野人家﹐牀無幃幕﹐屋破而多風﹐取積艸障之﹐乃戲曰此汝家艸屏風也﹐索句遂題不藉自作扃﹐避風應笑肉爲屏。似渠雅制誰宜稱﹐合號乾坤一艸亭。﹝使俗事能雅﹐便是能手。﹞☆毛錫繁字繁弱﹐江南吳江人。國學生。○沈石田秋林讀書圖讀書秋樹根﹐我愛杜陵句。風流白石翁﹐灑翰有同趣。髙齋傍疏林﹐落葉紛無數。天空景物澄﹐幽人獨寐寤。臨窗手一編﹐遊目屏繁慮。由淺漸入深﹐得新詎忘故。所樂難彊名﹐終身無饜飫。據梧吟髙風﹐時與黃炎晤。﹝「由淺漸入深」二句﹐示人讀書自得之妙。結二語﹐回顧秋林。﹞☆施每字每余﹐江南宣城人。○此愚山先生弟也。詩不宗愚山﹐恐於雷同﹐此卽其志趣不凡處。○畱別聶象鉉時象鉉亦將行風雨篝燈一載情﹐送君翻笑別君行。漫將老淚沾雙袖﹐已被狂名誤半生。杜甫秋吟多感慨﹐坡公春夢太分明。前途亦有謀生策﹐負郭閒田莫廢耕。☆顧易字中孚﹐江南昆山人。貢生。○中孚遇窮名達﹐身薄志厚﹐性情慕陶﹐故《律陶》諸詠﹐風格天然﹐自在流出﹐忘其爲陶也。外有《譜陶》一卷﹐補本傳之缺略﹐《讀陶》一卷﹐表生平之篤好﹐並行於時。○律陶伊余何爲者﹐誤落塵网中。飲酒不得足﹐賦詩頗能工。百年會有役﹐一世皆尙同。多謝綺與角﹐願言躡輕風。養眞衡茅下﹐甘以辭華軒。但道桑麻長﹐而無車馬喧。厭聞世上語﹐寧效俗中言。髙舉尋吾契﹐靑松在東園。﹝三四語與戴無忝《集陶》相同﹐神到之候﹐自然遇之。予向亦集此二語揭之蓬門﹐未嘗見二君詩也。﹞步止蓽門裏﹐遙遙望白雲。幾人得其趣﹐卽事多所欣。虛室絕塵想﹐閒居離世紛。苗生滿阡陌﹐轉欲志長勤。冷風送余善﹐閒雨紛微微。萬物各有托﹐一觴聊可揮。安知物爲貴﹐但使願無違。輿濯息檐下﹐固窮夙所歸。露淒暄風息﹐白日掩荊扉。眾鳥欣有托﹐孤云獨無依。四時自成歲﹐百卉具已腓。凍餒固纏己﹐泫然沾我衣。淸涼素秋節﹐叢雁鳴雲霄。量力守故轍﹐髙酣發新謠。敝廬何必廣﹐濁酒且自陶。誠願遊昆華﹐遠招王子喬。☆錢中樞字秋水﹐江南常熟人。○嘉定州地勢九峯合﹐人煙四望稠。江流淸見底﹐木葉翠無秋。漁戶獺爲网﹐山家竹作樓。亦知漢嘉守﹐眞个勝封侯。﹝翠無秋﹐言地气暖不凋傷也。用東坡詩意。﹞○登白雲寺途中卽景日日泥途困客程﹐穿巖還仗篾兜輕。人間險阻窮今日﹐眼底山川冠此生。黃蝶趁花紛夢影﹐飛泉落石走雷聲。白雲已別吾心在﹐松柏森森逗晚晴。☆吳承泰字讓在﹐浙江烏程人。○山行柬周煉師蒼峯落日寒﹐萬壑秋聲起。白日逐雲歸﹐行人猶未已。﹝只二十字﹐可抵一篇山中晚行遊記。﹞☆錢之靑字鳳文﹐浙江烏程人。太學生。○風阻嶽州帆指瀟湘去﹐其如風雨何﹖秋聲嶽陽樹﹐寒色洞庭波。Ы乃漁歌起﹐微茫雁影過。昔賢臨望外﹐觸緒感懷多。﹝極自在﹐苦索恐轉不能得。﹞○張安弦字琴父﹐浙江烏程人。○送燕節屆秋分社事忙﹐送君前路入蒼茫。年年不作無家別﹐半在他鄕半故鄕。﹝言外感己之無家。﹞☆徐洪鈞字雙南﹐江南宜興人﹐諸生。○雙南喜鈔書﹐經史子籍詩賦駢語會於心者﹐必手錄出﹐遊必載箱簏以行﹐年六十。右體患拘攣疾﹐仍用左手書﹐弗輟也。詩意以沈著爲主﹐品炙本朝人詩共五十餘章﹐多平允者。○和昌黎秋懷詩萬靈均有知﹐露零鶴自警。修士多感秋﹐日短志彌永。學道已苦遲﹐精進詎嫌猛。尋源有深淺﹐修短視我綆。耳目淨浮華﹐寧謐差可幸。會心正非遙﹐頓使煩慮屏。﹝下一分功力﹐得一分道趣﹐百倍千倍﹐所得因之﹐所謂「修短視我綆」也。﹞○書懷讀書貴神解﹐無事守章句。混茫萬古心﹐每於故紙寓。憶昔就傅時﹐端受鹵莽誤。年來發深省﹐頗領此中趣。中夜每獨坐﹐ㄦㄦ燈火聚。到眼初茫然﹐思力未能赴。朗吟一再過﹐旨趣或流露。回環三夏餘﹐延緣得津路。此時萬籟寂﹐炯炯一心注。若距且若迎﹐倏爾忽來悟。頓令千載人﹐精魄宛相遇。掩書起推窗﹐皎月掛髙樹。﹝秦會之謂書快讀則無味﹐姦人能道著讀書趣也。篇中寫巽入工夫﹐語語心得﹐一結超然﹐妙在結出題外。﹞○過梁溪東風作意送歸雙﹐舟子吳歌盡短腔。一枕夢回天已曙﹐九龍峯影落篷窗。☆繆謨字虞臯﹐江南華亭人。歲貢生。○出門四日猶新婚﹐出門何艸艸。離別有千名﹐此別古來少。蕭聲絕不歡﹐麝气偏可惱。本是吉時辰﹐翻爲惡懷抱。羞澀紅燭枝﹐仿佛顏色好。焉能識心性﹐尙未辧手爪。墻下花娟娟﹐籬邊竹裊裊。春光豈別時﹐況走燕京道。念子嫁已遲﹐恐我歸復老。﹝杜詩「暮婚晨告別」﹐爲出師也﹐太平無事﹐四日出門﹐毋乃太匆忙乎﹖「妾身未分明﹐何以拜姑嫜」﹐是新婦不識堂上﹐「焉能識心性﹐尙未辧手爪」﹐是遊子不識新婦﹐各極其妙。﹞○舟次絲雨冪殘春﹐春江一問津。潮生柔櫓逸﹐風轉片帆伸。芳艸疑無路﹐垂楊若有人。暫依煙渚宿﹐未必白鷗馴。☆蔣溥字蒼存﹐江南吳縣人。○蒼存不事生產﹐窮居山郭﹐於吳門族屬﹐猶北阮南阮之分也。然能守於陵之節﹐讀書自好﹐至今過其故居﹐疑有淸風拂人。○桐花歌山窗三見桐著花﹐先生三載玆爲家。老樹不知壽幾許﹐窮村偃蹇無精華。刳心竟作蟻鄕裏﹐抱花頻有蜂幹死。先生得毋類二虫﹐眼前生趣還餘幾﹖桐陰瑟瑟搖微風﹐桐花垂垂香滿空。壓檐一枝早開謝﹐花朵歷落庭階中。疏簾一幅瀟湘雨﹐老鶯作歌雛燕舞。朝暉散影何娟娟﹐山窗寂然人正眠。﹝純乎天趣﹐自稱先生﹐宋人每有之。﹞☆朱奕恂字恭季﹐江南長洲人。廩生。○恭季二十餘歲﹐《詠懷》詩落句云「男兒意气原無攺﹐哭向窮途笑向天。」抑塞磊落乃爾。後學日進﹐行日醇﹐遠近稱長者。四十後不復吟詩﹐謂於道未尊者也。玆所錄四章﹐皆壯歲時作。○擬古出塞束裝赴靑海﹐醉裏別鄕關。少婦識雄心﹐不復問刀環。笑彼馬伏波﹐猶戀裹屍還。埋身靑冢側﹐陰雲黯天山。﹝極形義勇﹐翻盡臼窠。﹞○荷珠小雨林塘淨碧羅﹐田田分得夜光多。江姝唾逐天風落﹐仙掌晴分曙月過。幸未贈來愁結佩﹐若爲采去誤淩波。蕩舟耶女休相妒﹐樂府虛裁《一斛歌》。﹝刻畫已極﹐卻似未嘗刻畫者然﹐此詩品也。往時詩社中作﹐眾人傳寫﹐今稿中散失矣。予以舊所記憶存之。﹞○秋日雜感短蒯長歌二十年﹐不羈天地總然。監河賒許供江水﹐營室虛償貸聘錢。婦索短ㄌ枯井畔﹐兒煨半芋敗鑪邊。日髙顏巷西風急﹐傲骨嶙峋萬仞巓。○五人墓花市東頭俠骨香﹐斷碑和雨立寒塘。屠沽能碧千年血﹐松檜猶飛六月霜。翠石夜通金虎气﹐荒丘晴貫斗牛芒。片帆落處搴淸藻﹐幾伴歸鴉弔夕陽。﹝不須徵實﹐自無浮響。﹞☆王景琦字韓起﹐江南江陰人。貢生。○韓起名節自負﹐康熙中﹐學使者魏以太夫人壽﹐建水陸道場於古寺﹐寺僧懸《孔子拜釋迦像》﹐韓起見之﹐勃然卷畫像歸﹐胥役訴之學使﹐學使怒﹐拘韓起至﹐韓起曰「生恐累公得罪名教﹐故奉聖像歸﹐此舉正爲公也﹐且不獨爲公﹐爲天下萬世道統計﹐天下有聖人拜異教者乎﹖」學使詘於義﹐婉言謝韓起﹐裂去佛像﹐拜而焚之。卽此一事﹐知其正直矣。錄韓起詩﹐附記於此。○詠淳化裏澆薄已成俗﹐淳風世所難。兒童知禮讓﹐父老重衣冠。耕稼惟同井﹐催科不用官。鄕邦能化此﹐便作上皇看。﹝老朴﹐得力於杜。﹞○同錢靑在夜飲賦此贈別靑燈酒數巡﹐寒夜獨相親。以我無家客﹐逢君失路人。吟魂淸遠道﹐堅骨煉長貧。又逐徵鴻去﹐輕車少住輪。﹝唐人風度。﹞☆侯銓字秉衡﹐江南嘉定人。廩生。○秉衡﹐太常諱震曾孫﹐國學諱岐曾之孫﹐修髯長身﹐談及忠義﹐觥觥嶽雲﹐從嘉定寓居虞山﹐與陳見復﹑汪西京諸君結詩社﹐予亦與定交﹐友朋有闕失﹐必直言箴規﹐不失先世風。秉衡沒﹐同學中直諒者少矣。錄其詩﹐因追憶其風槪如此。○南屏晚鐘聲暄百八起西泠﹐敲徹斜陽近翠屏。閒逐野雲停半壑﹐遠隨孤棹落前汀。六橋金粉人初散﹐十里鶯花夢乍醒。斷續聽來何處好﹐碧煙明月冷泉亭。﹝妙在語語是晚鐘﹐粗心人不解辦此。﹞○淸明日作﹝自注﹕時鄕試報罷。﹞連日陰寒乍放晴﹐愁邊不覺是淸明。漫從楡柳分新火﹐枉向鶯花憶上京。得失已空蕉鹿夢﹐浮沈聊結鷺鷗盟。宵來盼斷松楸路﹐有淚無言對短檠。蹉跎身世苦無﹐開徧來禽興轉慵。璞玉無言寧自炫﹐蛾眉已老爲誰容。餘光猶鑿鄰家壁﹐浪迹休嫌廡下舂。安得故園營十畝﹐一犁煙雨傍吳淞。﹝隔斷故園﹐又傷落﹐懷鄕感舊﹐情見乎詞。﹞○送西京再至京師次西澗翁韻才得言歸又欲行﹐黃梅雨過片帆輕。家庭兩月團話﹐客路三千去往情。梁穩香泥憐燕子﹐花飛柳陌怨鶯聲。匆匆便作臨河別﹐離緒無端觸處生。﹝作客苦況﹐頷聯道盡。﹞○不寐露滴寒蛩咽﹐風髙枕簟涼。歸心憑短夢﹐一夜幾還鄕。○題桃花扇傳奇靑蓋黃旗事可羞﹐鐘山王气水東流。滄桑眼底傷心淚﹐付與詞場麯部頭﹐﹝賦此題者甚多﹐未免過於瑣屑﹐著筆滄桑﹐不粘兒女﹐故爲雅音。﹞胭脂井畔事如何﹐扇底桃花濺血多。長板橋頭尋舊迹﹐零香斷粉滿靑莎。☆葉舒璐字景鴻﹐江南吳江人。歲貢生。著有《分幹詩鈔》。○己畦先生羣從皆能詩﹐學山﹑景鴻尢表表者﹐今景集已采﹐而學山詩無從訪求﹐甚惋惜之。○孟夏同沈公倚昆季曁家弟侄輩泛舟登斗姥閣宴集劇談寓都門事帶月而還集杜三十六韻我衰易傷感﹐﹝《甘林》﹞憶昔少壯日。﹝《垂老別》﹞脫略小時輩﹐﹝《壯遊》﹞人寰可超越。﹝《畫鶻行》﹞惆悵年半百﹐﹝《立秋》﹞平生心已折。﹝《地隅》﹞愁寂意不愜﹐﹝《李公光弼》﹞賴有懷中物。﹝《巴西驛亭》﹞但遇新少年﹐﹝《上水》﹞老矣逢迎拙。﹝《贈盧大琚》﹞。通家惟沈氏﹐﹝《沈八丈》﹞。早通交契密。﹝《寄張彪》﹞同姓古所惇﹐﹝《示從孫濟》﹞嗣宗諸子侄。﹝《示侄佐》﹞痛飲情相親﹐﹝《寄薛郎中》﹞入門髙興發。﹝《與李白尋範十》﹞招邀屢有期﹐﹝《陪李司馬》﹞交會未斷絕。﹝《喜雨》﹞今夏艸木長﹐﹝《述懷》﹞甘酸齊結實。﹝《北徵》﹞四月熟黃梅﹐﹝《梅雨》﹞燻風行應律。﹝《暮春江陵》﹞雲溪花淡淡﹐﹝《次鹽亭驛》﹞霽潭發發。﹝《題張隱居》﹞景從陪羣公﹐﹝《往在》﹞差池上舟楫。﹝《白沙渡》﹞灘淺正相依﹐﹝《陪王漢州》﹞一邱藏曲折。﹝《早起》﹞隨喜給孤園﹐﹝《望兜律寺》﹞野寺江天豁。﹝《遊西寺》﹞樓角淩風迥﹐﹝《東樓》﹞仰穿龍蛇窟。﹝《登慈恩寺塔》﹞築居仙縹緲﹐﹝《贈陳諫議》﹞得非元圃裂。﹝《奉行劉少府》﹞澤國繞回旋﹐﹝《秋日夔府》﹞原野轉蕭瑟。﹝《畱花門》﹞恣意同遠步﹐﹝《西枝村》﹞力稀經樹歇。﹝《九月一日》﹞進舟泛回溪﹐﹝《泛溪》﹞水深波浪闊。﹝《夢李白》﹞展席俯長流﹐﹝《李公見訪》﹞斑白居上列。﹝《後出塞二》﹞敕廚倍常羞﹐﹝《鄭典設》﹞嘉蔬旣不一。﹝《暇日》﹞香芹碧澗羹﹐﹝《陪鄭廣文》﹞經齒冷於雪。﹝《槐葉冷淘》﹞嗜酒益疏放﹐﹝《故鄭公虔》﹞劇談憐野逸。﹝《寄李白》﹞斜暉轉樹腰﹐﹝《絕句》﹞涼風起天末。﹝《懷李白》﹞餘酣漱晚汀﹐﹝《軍中飲酒》﹞飄蕭覺素髮。﹝《義鶻行》﹞時復問京華﹐﹝《溪上》﹞軒冕羅天闕。﹝《贈奉常張卿》﹞南宮吾故人﹐﹝《別唐誡》﹞時來知宦達。﹝《寄髙詹事》﹞文章實致身﹐﹝《贈鮮於京兆》﹞聲華當健筆。﹝《故李公邕》﹞嗟余竟軻﹐﹝《詠懷》﹞江湖漂短褐。﹝《寄韋丈》﹞泥相望懸﹐﹝《送韋書記》﹞不才甘朽質。﹝《宴王定》﹞歌長擊樽破﹐﹝《屏迹》﹞回首肝肺熱。﹝《鐵堂峽》﹞慷慨有餘悲﹐﹝《水檻》﹞歡樂曾倏忽。﹝《七月》﹞此會共能幾﹐﹝《送嚴侍禦》﹞舊遊易磨滅。﹝《贈汝陽王》﹞同人惜解攜﹐﹝《水宿》﹞臨歧意頗切。﹝《送李校書》﹞遲遲歸路賒﹐﹝《入喬口》﹞江城帶素月。﹝《聽楊氏歌》。○集杜成古詩﹐前人未開此體﹐隨題段落屈折迆邐﹐幾如無縫天衣。﹞○讀杜白二集子美千間廈﹐香山萬里裘。迥殊魏晉士﹐熟醉但身謀。﹝拈出二公大節﹐如人論世﹐不當如是耶﹖﹞○索得學山兄遺稿忘年羣從絕追攀﹐入夢遺容想象間。禿筆累累猶作冢﹐可堪埋骨欠靑山。南北馳驅客路長﹐依人空辦嫁衣忙。阿連自爲文章哭﹐豈特傷心舊雁行。﹝首篇悲其未葬﹐次篇表其文章﹐而昆弟之誼自在言下。﹞○司馬相如挑得琴心正倦遊﹐壚邊尙典裘。《長門》解爲他人賦﹐卻惹閨中怨《白頭》。○索人題照鍼孔流光露電身﹐靈臺本合淨根塵。君能索我形骸外﹐翻覺廬山面目眞。﹝此不取形而取神也。七言斷句都能翻空﹐回視死煞句內者﹐有牀上下之分。﹞○宋樂字玉才﹐江南常熟人。廩生。○玉才少年多才﹐以嘔血卒。陳亦韓司成囑予定其遺詩﹐七言絕尢工﹐向未鐫板﹐已散佚矣。只存其能記憶者四章。○送別別路風光早﹐江南芳艸天。人心似春色﹐千里逐君船。○瀟湘曲楓落早鴻過﹐洞庭無限波。相望終不見﹐只是白雲多。﹝意不必深﹐風神絕世。﹞○答揚州喬子病餘纏縛似春蠶﹐詩酒風情亦尙堪。日落離心滿揚子﹐知君江北望江南。﹝近劉賓客。﹞○蘇臺柳枝詞十里珠簾映碧流﹐絲絲金綫拂船頭。閶門過去盤門路﹐一樹垂楊一畫樓。﹝又有句云「不如飛絮隨流水﹐化作浮萍个个圓。」上言思婦之感別離也。失記全文﹐附錄於此。﹞☆鄭玉珩字荊璞﹐江南江都人。著有《止心樓詩》。荊璞大父爲名侍禦晦中先生﹐文章諫艸﹐著聲於時。荊璞述祖勵行﹐詩特餘事也。采取二章﹐矯矯拔俗﹐知畱心此藝者久。○銅雀臺露下金鳧冷﹐風來玉座淸。美人掩瑤瑟﹐獨對月華明。橫槊虛豪气﹐分香感故情。西陵松柏響﹐猶似管弦聲。﹝微諷髙於痛斥﹐是爲詩品。﹞○渡江鐵甕城髙落日沈﹐秋濤滚滚起層陰。天教設險分南北﹐水識朝宗自古今﹐風急江豚吹中浪﹐月明烏鵲繞空林。千年銷盡英雄气﹐畱與吾儕擊楫吟。●卷二十八☆萬夔輔字伯安﹐江南宜興人。貢生。著有《鯖余集》。○先生孤介正直﹐爲宵人構陷系獄﹐久而得白﹐然孤介之性終不攺也。韻語不尙風格﹐一歸眞摯﹐於倫常日用﹐三致意焉。今嗣星鐘太史﹐以詩鳴﹐紹家學也。星鐘爲畫山儲太史女夫﹐畫山爲余詳述之。○孤雁淒絕云邊雁﹐髙飛忽斷行。一聲哀夜月﹐孤影怯秋霜。汾水蒹葭冷﹐衡陽道路長。客中愁見汝﹐憶弟淚沾裳。﹝少陵詠物﹐不取形而取意﹐此篇得其宗法。﹞○中秋獄中作寄老妻此生此月獄中看﹐分照累人不算圓。泣憶牛衣心並瘁﹐坐當木榻膝俱穿。﹝自注﹕獄中只一木榻﹐坐臥其上。﹞《明夷》曾卜周文《易》《惜誓》還吟屈子篇。生我恩深慚未報﹐夜深長跪禮金仙。﹝自注﹕廿二爲先慈忌日。○於極顚沛中﹐不忘《明夷》《惜誓》﹐視「夢繞雲山心似鹿﹐魂飛湯火命如雞」者﹐較有定守。﹞○故明魯王廢宮當年賜履盡銀潢﹐禽父山川此啟疆。矢到十傳知肅愼﹐宮畱千尺識靈光。無端白馬屯河朔﹐曾見靑衣泣路旁。甲帳已空遺楔在﹐﹝自注﹕有仁孝坊尙存。﹞冷煙殘照過莓墻。﹝懷古詩﹐許渾﹑劉滄不免落套﹐此篇勝人﹐在處處切定魯地。﹞○九日尋詩繞徧一籬花﹐落葉聲中日易斜。憶得髙堂臨別語﹐授衣時節望還家。☆丘迥字翼堂﹐江南山陽人。貢生。○先生沖和謙抑﹐接童稚以禮﹐及讀書發論﹐不受前人束縛。有友人贈以詩﹐中云「小心友天下﹐大論貫古今。」藝林傳述﹐謂足當此二語。○烏行烏吐沫如玄云﹐妄冀屏蔽藏其身。漁師卻認云生處﹐以网投之百無誤。遠害焉知適見招﹐紛紜小智空心勞。鯤魚一舉渺無極﹐浩蕩江湖隨所遭。﹝見任智不知任天也。﹞○嶽忠武王墓明聖湖頭宋將塋﹐神州戮力想精誠。關張義勇原無敵﹐李郭功名竟未成。沙漠何期歸故主﹐權姦乃敢壞長城。孤忠遺恨千秋在﹐大樹悲風日夜鳴。﹝不塡故實﹐自然不可移易。﹞☆喬崇修字介夫﹐江南寶應人﹐貢生。官銅陵縣教諭。著有《樂玩齋集》。○介夫爲石林先生克家子﹐不矜門閥﹐自尊良貴﹐以薦舉只就廣文﹐旋復歸裏﹐生平志趣可知矣。不欲以詩人自鳴﹐沒世後﹐搜遺稿數篇﹐亦足想其大槪。○挽方石川風雨晝如晦﹐嚶鳴何所求。含淒念君子﹐逝矣不復畱。緬想結誼初﹐把臂在邗溝。俯仰三十載﹐於義誠不偸。君昔官京師﹐良宴間從遊。豈伊文酒會﹐中心結綢繆。迨君入西川﹐視學三歲周。自玆音塵隔﹐合並嗟無由。白日不停晷﹐江河馳急流。君時尙無恙﹐遠念心悠悠。去春奉王事﹐按節向越州。便道過白田﹐訊我暫維舟。論舊語未畢﹐薦禰擬見收。余曰老矣夫﹐田園方退休。五月楊梅熟﹐連林叫鉤。放我湖上棹﹐酌酒與君酬。汝南髙月旦﹐嘆余竟白頭。咄嗟事如昨﹐百年君已遒。昨往視君疾﹐撫榻心獨憂。勿藥望有喜﹐詎意遂弗瘳。路人且愴惻﹐況我重交遊。因哀遂成賦﹐泣獻君知不﹖﹝平敍交遊﹐哀戚自見﹐次山《篋中集》內每有此種。﹞○寄楊千木僉事二年投老浙江東﹐彊健寧甘萬事慵。四海交遊重文舉﹐半生豪气邁元龍。嵇山瑤艸春應長﹐鏡水寒波綠未濃。此際由來可乘興﹐篇舟雪夜許相從。☆喬肅字敬哉﹐江南寶應人。歲貢生。○八月十五夜侍母宴﹐時大人客上黨﹐大兄客夔州﹐卽事書情次蘇長公中秋見月寄子由韻積陰一掃冰輪髙﹐洞澈直欲明秋毫。北堂淸敞宴初設﹐棲禽夜驚松間濤。肩隨弟妹率稚子﹐恪立庭除歡菽水。進觴再拜悄無言﹐孤云帶雁西風起。流光迅速奔雙丸﹐父年半百霜毛蟠。書來自言日健飯﹐太行西去秋多寒。憶從燕薊遊梁汴﹐歲歲秋風客程變。徵車何日毀雙輪﹐課子前經閉庭院。伯兄面壁赤甲山﹐寶棄不怨志益堅。劍閣每從雲際上﹐陣圖時向江邊看。宵深气肅月更好﹐露其金泫階艸。天涯此夕知何如﹐庭桂香濃秋未老。閒居色養豈辭貧﹐願得門無離別人。酒肴旣徹啟明出﹐寒芒獨照無眠客。﹝如題安放﹐喜懼交並。﹞○過畱云堂書侄邃墨迹後筆陣走蛟虯﹐縱橫孰汝儔。兩行淸淚落﹐一曲《廣陵》休。薄俗無靑眼﹐斯人未白頭。空教竹林下﹐掩卷獨淹畱。☆葉永年字硯孫﹐江南上海人。貢生。官贛楡訓導。著有《玉壺詩稿》。○虎丘山樓卽目闔閭城南桑滿枝﹐闔閭城西柳絲絲。一百五日雨過候﹐二十四番春盡時。花妥眞娘曾入夢﹐月明山鬼亦題詩。何妨索取銀瓶酒﹐一醉前山短薄祠。﹝不必奇警﹐風格自髙。﹞○燕芹泥重葺舊巢新﹐記取年年及社辰。入幕不驚揮麈客﹐巡檐如喚捲簾人。鴛鴦樓外春如海﹐玳瑁梁間月似銀。閒向主家談故事﹐昭陽臺榭已凝塵。﹝五六空寫一聯﹐妙仍是不卽不離﹐李樊南時用此法。﹞☆方還字朔﹐廣東番禺人。貢生。著有《靈洲詩集》。○朔爲九谷先生長子﹐所學一本庭訓﹐移家於吳﹐倡詩教﹐喜賓客﹐四方詩人來吳者﹐每登方氏廣歌堂﹐賦詩宴飲﹐稱一時之盛。知廣南屈﹑梁﹑陳三家外﹐別有方氏派衍云。○舊邊詩九首鐵嶺迢迢接錦川﹐關城三面繞烽煙。春深秣馬蒲河北﹐秋老連營木葉前。滄海舊聞通運舶﹐金州誰解議屯田。諸軍自失橫江險﹐白艸黃沙暗朔天。右遼東北平雄鎭翼幽燕﹐千里潮河朔漠連。司馬髙臺聞夜吹﹐盧龍古塞入秋煙。開疆競說分三衛﹐籌國何因棄外邊。嘆息寧封南徙後﹐遂令烽火達甘泉。﹝初以大寧爲外邊﹐永樂中﹐寧王內徙﹐而薊始重內邊﹐此失策之大者﹐詩中暢言之。﹞右薊州萬全八驛接神京﹐上谷千年漢將營。地險旌旗藏殺气﹐山盤鼓角壯軍聲。邊歌竟日來紅石﹐鐵騎中宵度赤城。誰識興寧殘廢後﹐漠南無計援開平。﹝棄大寧後﹐土木之變又棄興和﹐則開平亦不能守。﹞右宣府馬頭北去是雲中﹐極目川原處處通。繞鎭衛城分十五﹐沿邊都閫轄西東。﹝自注﹕明初設山西行都司﹐管轄東西二路一十五衛。﹞頹垣正接葫蘆﹝海名﹞月﹐曠野長吹雕鶚堡名風。聞道頻年還調戍﹐諸臣何策建奇功﹖右大同三關平列勢逶迆﹐日落連城鼓角多。帳外深煙迷眾堡﹐營前孤月墜長河。赤山寒谷驚逢燧﹐靑冢秋原入駱駝。誰使總戎移逸地﹐偏頭空曠牧人過。﹝自注﹕嘉靖中﹐撫臣請移總兵於寧武﹐而偏頭一帶地皆空虛。﹞右山西楡林四望黃沙際﹐千里連墩絕塞天。夾道陳兵橫套口﹐長城環塹繞延川。徙邊禦史籌無缺﹐﹝自注﹕舊治綏徳﹐成化間﹐都禦史餘子俊建議移鎭楡林﹐內地遂安。﹞折色司農計苟全。﹝自注﹕弘治中﹐攺延慶等府本鎭之稅爲折色﹐軍用始窘。﹞此地從來多勇敢﹐莫教枵腹事鳴弦。右楡林鎭城西倚賀蘭開﹐滿目沙飛篳篥哀。冰合黃河朝走馬﹐云迷紅寺夜登臺。膏腴昔日稱蕃庶﹐蹂踐連年盡艸萊。欲識金城舊方略﹐浚渠卽是靖邊才。﹝自注﹕自陜西築邊墻﹐窪爲溝渠﹐修復秦﹑漢故迹﹐邊城外固﹐溝渠內深﹐以資灌漑﹐全陜之利也。﹞右寧夏秋入平原動鼓鼙﹐弓鳴風勁塞云低。漢家營壘沿山後﹐秦郡川原盡隴西。徵調頻年憂戍士﹐逃亡計復蒸黎。徘徊險阻誰爲守﹐花馬池邊落日迷。﹝固原爲八郡咽喉之地﹐虞詡守階州﹐招流亡﹐開漕道﹐羌人懾服﹐卽其地也。明代頻調臨鞏﹑西風兵防守﹐芻糧在本軍額內支給﹐乖前人策矣。詩中見及之。﹞右固原風急荒原落雁聲﹐西河霜气逼嚴城。金笳幾處秋乘障﹐鐵馬連羣夜點兵。充國畱屯沙際沒﹐嫖姚遺壘月中明。古來無限安邊策﹐哈密徒勞苦戰爭。﹝丁酉秋﹐同人集廣歌堂﹐賦舊邊詩﹐時家方舟﹑劉東郊﹑李客山﹑孫丕文及予諸人俱在﹐或成一二首﹐多者四五首﹐朔日才亭午﹐已成全詩﹐又皆按切時勢﹐同人嘆服﹐選中因全錄之。﹞右甘肅○鎭海樓獨立危城城上樓﹐層層遙接大荒秋。三條江色來千里﹐四面山光盡十洲。東海雞鳴紅日擁﹐南溟鵬徙白雲流。試觀百粵聲名盛﹐離火文明貫斗牛。○少年行不解《陰符》與《六韜》﹐似知名姓五陵豪。此身未識爲誰用﹐慷慨長歌看寶刀。﹝傳出聶政﹑荊軻心事﹐視「不通名姓粗豪甚」及「系馬髙樓垂柳邊」﹐皆皮膚語耳。﹞☆方朝字東華﹐廣東番禺人。國學生。著有《勺湖集》。○東華幼歲失明﹐復明時﹐年十三四矣。考九谷先生﹐不令習時藝﹐文讀諸子﹐詩讀漢﹑魏﹑盛唐﹐宋﹑元以下書均未寓目﹐故著述無時下一點習气﹐喜結賓客﹐與乃史朔同。二方之名﹐遠近交推之﹐而弟名尢著。集中尢長五古﹐故所收諸體從略。○中宿峽滄海雲際來﹐一瀉開地軸。岑雙屏轉﹐塊軋森艸木。仰窺流光短﹐益覺日晷速。乃知東南天﹐於此亦不足。鮫宮倚禪房﹐魚梁飲は鹿。帝子去杳然﹐淸光映江曲。維舟探遺蹤﹐云旗想幽谷。﹝起步突兀﹐東南天亦不足﹐此景此意﹐無人道過。﹞○出峽煙橫山根靑﹐日落水面赤。孤村牛羊下﹐出峽景已夕。网罟歸澄潭﹐のば戀幽石。蒼然前林遠﹐江天月流碧。山水信足佳﹐其如在於役。○由臨川北道抵余幹山行五首雞鳴發徵夫﹐驅馬萬壑黑。仰觀參星橫﹐俯怯崖石昃。烽回溪流轉﹐林密寒光逼。空山鳥吟悲﹐百里無人迹。安知叢莽中﹐不有猛獸匿﹐驚風吹客衣﹐亻寧立增太息。寒泉瀉崇阿﹐絕壁開古道﹐暮投漁樵煙﹐朝拂溪澗藻。徵云遘微風﹐相隨越林表。出門聞雁聲﹐客捨非春艸。江湖風波輕﹐夢寐間關杳。蒼茫問前途﹐下視見飛鳥。炎暉焦林木﹐客子朝雨汗。側見垂蘿靜﹐四嶺雲气斷。幽崖響淙潺﹐竹泉遠分灌。行行度谷口﹐黯淡驚雷電。馬頭風雲興﹐澗底蛟龍見。蒼黃顧僮僕﹐中道已失散。出郭落月輝﹐涉澗山日晝。客行路紆回﹐我影忽左右。懸猿嘯風枝﹐飛鳥來煙竇。回瞻寒潭口﹐瀟灑石泉澑。東臯苗尙靑﹐溪南稻多秀。神膽何施爲﹐物情自爲候。山行宿常遲﹐白日忽已墜。美人在天末﹐明霞倩誰佩。總角事遠遊﹐夙昔臨東岱。中懷念舊丘﹐極目炎云外。柰何來豫章﹐咫尺庾關在。明朝乃回車﹐轉欲向吳會。﹝「老﹑莊告退﹐山水方滋」﹐昔人以品謝公者﹐請移贈斯人﹐以品地風格略近前賢也。末章已近庾嶺﹐未返南粵﹐有故國之思焉。﹞○開先寺觀瀑布客尋瀑布來﹐恰到雲歸處。層巒聳萬疊﹐懸ニ空中注。白晝瀉銀潢﹐中天昭太素。逝者無終窮﹐千秋等朝暮。古寺枕寒淵﹐蒼崖噴長霧。蛟龍卜靈窟﹐形神洽幽趣。洗心視聽外﹐無言發淸悟。﹝可參「子在川上」章﹐不止淸言起悟﹐視東坡作境界又開矣。﹞○三峽澗宿昔夢龍門﹐玆晨越三峽。湍雷翻水花﹐林風墜霜葉。行人與飛鳥﹐邂逅忽相接。寺門蒼崖削﹐松臺紫雲疊。我欲窮源泉﹐於玆將遠涉。所恐觸潛虯﹐俯視爲气懾。○碧落洞日暮棹秋水﹐煙花滿江曲。翠壁何嵯峨﹐幽巖鑿山麓。我來縱遊觀﹐天風振つ木。其外不可攀﹐其內可以屋。洞底上回磴﹐玆山乃空腹。石閣兩三層﹐蒼蓮根地軸。香煙老苔蘚﹐佛牀女蘿綠。老僧擊晚磬﹐寂寞共云宿。﹝會稽吼山鑿山空腹﹐人力旣盡﹐轉近天工。「洞底」十字﹐令我如遇舊遊。﹞○力田躬耕習農時﹐豈敢稱髙蹈。侯門不可幹﹐聊以從吾好。方春理耒耜﹐隨時調水潦。布衣足掩形﹐茅檐頻灑掃。日暮耕者還﹐鬥酒相歡勞。四云有常功﹐吾生復何校。倉庚鳴桑林﹐喚我荷鋤子。雨澤一以降﹐耕作從玆始。黃犢分我勞﹐葛條系我履。行行石梁畔﹐澗道多新水。艸花紛芳菲﹐山光無表裏。乘閒偶漢眄﹐木末春雲起。﹝胎原陶公﹐起四語已到自然地位。﹞○春日自鄧尉移棹支硎山中信宿川原旣逶迆﹐我遊亦無定。甫別湖上峯﹐旋躡雲中磴。臨淵想修鱗﹐過寺聞淸磬。漁樵相引接﹐水石交綿亙。野風吹春服﹐低回發淸興。林端斂斜陽﹐浦上輕雲暝。○月下自寒山還至蓮花峯下西閣寒日沒﹐策杖尋松徑。歸鳥半在巢﹐山家煙火靜。淸月流素輝﹐幽篁生虛聽。依然向來路﹐云影飛無定。欲逐樵人蹤﹐盡識山中勝。行行見柴門﹐寒潭似淸鏡。○大江吟大江曲﹐山樹秋﹐天寒日暮﹐野鳥啁啾﹐中流激蕩風瀏瀏。北兼漢沔﹐東下揚州﹐滄波浩瀚誰能收﹖江上何所有﹐芙蓉北渚﹐葭中洲。江中何所有﹖鯨魚鼓浪﹐天吳嬉遊。娥媚雪消春水漲﹐瞿唐巴峽猿啼幽。奔濤瞬息千里瀉﹐雷霆憚赫日月愁。思欲一濟無方舟﹐美人旌旆云外浮。乍去乍來不我求﹐靑鳥欲語意夷猶。天路險阻懷靈修﹐白日西馳不我畱﹐長歌徙倚增離憂。﹝末段緬雲路之阻長﹐嘆蹇修之未遇﹐正則遺音﹐耐人吟諷。﹞○藐姑山一角靑天缺﹐孤峯補白雲。洞深泉自出﹐山險路難分。日月愁關鎖﹐風雷亂見聞。但令棲隱去﹐何必遇神君。﹝「風雷亂見聞」﹐深山中疑鬼疑神﹐眞寫得出。予遊良常山﹐有「風雷生絕壑」句﹐然自視覺平近矣。﹞○偶爾逢時雨﹐延生過井欄。托根多在石﹐爲性不知寒。古洞封長滿﹐陰崖濕未幹。是誰畱屐印﹐幽處久盤桓。﹝水流濕﹐水不知濕也。火就燥﹐火不知燥也。惟其性生也。性本寒﹐故不如寒﹐五字可以見道。﹞○江夜有懷風力捲云霾﹐孤舟傍翠崖。江星動魚脊﹐山果落猿懷。旅夢灘聲斷﹐鄕心驛路乖。不知蓮社客﹐誰最念天涯。﹝「江星」二語﹐字字生新﹐而「山果落猿懷」﹐尢極自然﹐卻又無人寫到。或謂近賈長江﹐愚意轉覺過之。﹞○淸溪淸溪知幾曲﹐深處有樓臺。樹杪江帆去﹐門前潮水來。溫風丹荔熟﹐明月素馨開。童稚歌連袂﹐橋南浴始回。○峽口峽口波濤壯﹐居人不滿村。眾山風落木﹐深洞月歸猿。水並星河瀉﹐云兼石壁翻。千秋追帝子﹐如可夢精魂。○聽撫洞庭秋思曲曾放扁舟溯楚天﹐淸猿淚竹思淒然。廿年夢裏湘山月﹐今夜分明在七弦。﹝只末句寫聽曲﹐作法最工。﹞☆屈復字悔翁﹐陜西蒲城人。著有《弱水集》。○悔翁以布衣遨遊公侯間﹐不屈志節﹐固有守士也。詩𨿽未純﹐亦吐露奇气﹐惟過自矜許﹐好爲大言﹐而一二標榜之人﹐至欲以一悔翁抹倒古今詩家﹐於是學者毛舉疵瘢而苛責之﹐悔翁無完膚矣。余所采數章﹐皆刃不頓﹐人宜厭心者。○魯隱公菟裘菟裘未營﹐友愛殺身。爲我殺人者﹐卽爲殺我人。鐘巫之祭徒紛紛。﹝羽父之惡﹐寫來可畏。﹞○力士椎力士誤椎人共惜﹐搜之無迹疑鬼伯。天地且震動﹐日月亦變色。祖龍不死安可得﹐せ涼車已先褫魄。○鄧通錢黃頭郎君忽有錢﹐王侯公卿皆比肩。爾錢來何路﹐乃敢淩豪賢。古無不崩之銅山﹐日中有錢人所羨﹐日夕餓死人誰憐。﹝舉一鄧通﹐警世之多錢自雄者。﹞○王母廟七日龍鸞未可憑﹐終南遺廟白雲層。階前古柏寒無葉﹐門外瑤池積有冰。秦地山河畱落日﹐漢家宮闕見孤燈。如今應是蟠桃熟﹐寂寞何人薦茂陵﹖﹝見求仙之無益﹐茂陵有知﹐應亦啞然失笑。○七言律悔翁有《書中乾湖蝶》詩﹑《水中雁字》詩﹐皆二十餘章﹐此種最足減損詩品﹐愚故獨取此篇。﹞○偶然作百金買駿馬﹐千金買美人﹐萬金買髙爵﹐何處買靑春﹖﹝欲覺晨鐘﹐但恐買駿馬﹑買美人﹑買髙爵者俱不聞耳。﹞○黃梁夢盧生祠夢作公侯醒作仙﹐人間願欲那能全。從知秦漢眞天子﹐不及盧生一餉眠。﹝從來作者總言盧生之癡心﹐此更翻得有味。﹞○題漢樂府後李陵蘇武少陵師﹐直掩曹家橫槊時。更有《房中》傳樂府﹐漢京開國勝男兒。﹝唐山夫人樂府更在李延年﹑司馬相如之先﹐特爲拈出。﹞○題元遺山論詩後鴛鴦繡出一生心﹐野史亭中帶淚吟。今古寧無煉石手﹐補天原不用金鍼。﹝所見者大。﹞☆徐字紫長﹐江南無錫人。著有《香樹齋詩》。○香樹以詩受知聖祖﹐修書內廷﹐常追隨屬車豹尾間﹐故其詩多近唐人應制。○大獵聖主親臨講武臺﹐風沙漠漠陣圖開。四山旗似晴霞捲﹐萬馬蹄如驟雨來。壯士晾鷹森勇气﹐將軍射虎老邊才。雅歌沮漆誇從狩﹐樂勝軍前奏凱回。☆程鳴字友聲﹐江南歙縣人○論畫答王耕南杜陵贈畫師﹐五日畫一水。意在落墨先﹐苦心究終始。前賢論惜墨﹐其意端在此。第云墨如金﹐只取減省耳。王洽米襄陽﹐煙雲常滿紙。學古希古心﹐不學古人面。荊關境在胸﹐揮灑付柔翰。規矩𨿽具陳﹐神明取能變。試看造化鑪﹐新機異昏旦。而胡丹靑家﹐刻舟以求劍。﹝爲臨摹古人者更進一解。﹞☆顧我字湘南﹐江南吳江人。廩生。○鄂文端任江蘇藩使時﹐古學試士﹐得五十三人﹐湘南爲冠。後舉博學鴻詞﹐文端奏請若爲湘南設也。及詔下而湘南歿矣。丰於才﹐嗇於命﹐文端嘆息彌襟。○趵突泉泰山之水環山來﹐陰崖汩汩逝不回。自注﹕源發於岱崖之陰﹐至渴馬崖始伏。陡然一落不復見﹐渴馬立壁空崔嵬。濟南城西天下絕﹐珍珠金綫交橫發。伏流到此倏復通﹐平地跳出三白龍。初疑風雨至﹐萬籟翻空波撼地。繼若驪宮傾﹐珠璣瑟瑟騰光晶。雷奔箭激不可以逼視﹐夭矯勢欲升天行。其旁有髙樓﹐縹緲如仙靈。流丹百仞映涯﹐飛沫萬點噴檐楹。揮手倚樓坐﹐對此可以傾。吾聞匡廬瀑﹐天紳倒掛雙峯麓。又聞太華頂﹐綠淨紅酣池萬頃。未若玆水虛可驚﹐倒行逆出相喧爭。乘風我欲破空去﹐轉恐平地洪濤生。﹝寫倒出數語﹐離奇夭矯﹐有勢有聲﹐令讀者如置身其間。﹞○海山亭觀落日歌羲和鞭日聲隆隆﹐朱輪丹轂雙碾空。塗窮猝入大瀛海。回光倒燭深潭龍。海水忽湧沸﹐銀濤如屋相撞舂。欲吞不吞吐不吐﹐但見萬里熔紅銅。陽侯驚詫海若笑﹐幻出萬象眞無窮。夭矯一金蛇﹐獨臥洪波中。連蜷裊窕千萬丈﹐小蛇蜿蜿來相從。熠然變火光﹐傾瀉玻璃宮。浮光照曜際窮發﹐餘光溢出難爲容。飄飄海山亭﹐結扌勾當海衝。我來露頂坐其上﹐放眼頓覺開心胸。霞收景滅忽不見﹐皎皎玉境升天東。﹝正寫落照﹐旁寫餘光﹐眞能狀難狀之象。﹞○九日登縹緲峯太湖湖水平如油﹐南臨吳興北常州。雲濤Е洞千萬頃﹐天遣峭石支中流。奇峯羅列七十二﹐意象Σ窮雕鎪。靑螺勢綿延﹐支聯脈綴相沈浮。就中一峯起天半﹐孤撐磔卓無朋仇。有如端拱坐淸殿﹐奔走萬國朝羣侯。置身峯巓斷塵土﹐縹緲雲煙裊孤柱。微波一曲辧荊溪﹐頑石數拳窺顧渚。未知大地竟安窮﹖但覺長空浩無主。孤舟遠泛若停橈﹐斷雁低飛如鎩羽。是時秋空方泬寥﹐丹楓黃葉山之椒。彭澤把盞正采菊﹐中山搖筆還題糕。我貧無物作重九﹐憑仗兩腳升靑霄。指揮云物作几案﹐呼叱ゃや同兒曹。吳山簫鼓眞一笑﹐苦向平地誇登髙。﹝峯爲七十二峯最髙﹐俯見荊溪道場山等處﹐然自下而上﹐無亭臺樹木﹐有登無頓﹐不易造極也。作者浩气孤行﹐豪情直上﹐不負登髙之目。末言吳山蕭鼓﹐平地登髙﹐眞堪一笑。﹞☆龔П字羽階﹐江南常熟人。布衣。○羽階﹐寒士也。王僉憲西澗愛其詩﹐時遺以粟﹐後西澗亦處窘迫﹐無周卹羽階者矣。某歲除爲人艸壽序﹐攜所酬值歸﹐溺水死﹐同人醵金殮之﹐並刻遺集﹐至今知有羽階姓名者。○卻寄江東才人才厲銳﹐之子拔戟樹一隊。用師可進不可退﹐攻無堅城當者碎。扁舟曾夢浮吳淞﹐雲帆髙掛拂九峯﹐割鮮三泖鱸腮紅。入門大笑四壁空﹐東頭老屋陸士龍。○二月望日西澗僉憲招飲杏花滿地春狼藉﹐獺髓鸞膠醫不得。玉蘭楊柳鎖東風﹐絕世芳華更誰惜。低頭客館嘆無聊﹐悶過春光五十朝。黃岡先生老好事﹐髙齋置酒歡相招。酒徒嗜酒慚戶小﹐飲未三升迷白皂。許髯汪叟但長吟﹐醒眼相看應絕倒。遇酒不飲負主人﹐遇春不醉還負春。酒徒平生願無負﹐明朝卻叩誰家門﹖﹝負主人猶可﹐負春眞可惜矣。末同杜老旅食京華心事﹐妙在不諱。﹞○春日次韓耕云韻萬里休論野鶴心﹐東來聊復寫幽襟。山中故舊蒼松老﹐柳外人家畫閣深。渺渺溪煙新雨後﹐離離春艸舊城陰。風波滿眼驚頭白﹐破屋靑燈一悵吟。☆朱鼎釒宏字楚禎﹐浙江海鹽人。貢生。著有《丰巖詩鈔》。○丰巖性孝友﹐嘗成《孝經補注》﹐私淑陸淸獻公﹐嘗成《理學淵源錄》﹐不欲以詩名也。而詩亦近唐賢風格﹐朱竹先生於後輩中每推獎之。○擬西北有髙樓髙樓矗層雲﹐淸夜焚蘭燻。素幃先受月﹐悄然照羅裙。借問月中人﹐顧我何殷勤。相憐必同病﹐各自愛淸芬。月卽不自語﹐我意轉自殷。中心如皎月﹐淸光常爲君。天邊見月光﹐千里憶離羣。○雨後放舟小壑連旬裏﹐輕橈泛綠溪。春寒花信晚﹐水漲野橋低。漠漠煙中柳﹐膠膠午後雞。亂雲飛不盡﹐又過夕陽西。﹝昔人以『柳塘春水漫﹐花塢夕陽遲」爲中唐神來之筆﹐此故得其气味。﹞○秋齋雜興觸景皆堪適﹐惟秋更灑然。白雲飄似絮﹐空水碧於天。漸覺輕綃爽﹐渾忘小扇捐。誰憐憑弔客﹐猶有《續騷篇》。﹝三四語云是秋雲﹐水是秋水﹐移三時不得。﹞☆倪濂字公介﹐浙江仁和人。○客中除夕次結蒼韻駒影難畱住﹐驚看歲又更。星河低遠樹﹐霜柝急髙城。旅食鄕心切﹐浮蹤世累輕。寧知寒漏下﹐春已逐愁生。○聞角銀漢淡遙空﹐邊聲四野同。髙城吹早月﹐孤枕動秋風。地白驅原鹿﹐云黃斷塞鴻。今宵鄕思遠﹐砧杵萬家中。○雪霽古直結蒼過宿旅齋同賦貧巷荒齋寂﹐荊扉晝掩時。冷吟依宿火﹐軟語把深卮。雪淨鴉歸晚﹐泥融馬到遲。夜寒眠不穩﹐燒燭共論詩。﹝三詠平易近人。無ㄎ扌奢之迹。﹞☆王蒼璧字攻玉﹐江南昆山人。國學生。○詠古致身非不榮﹐而貴辧出處。始進不以正﹐功業何足語﹖孔明人中龍﹐君臣實心膂。三分定﹝制﹞荊益﹐一徳並伊呂。當其未遇時﹐夷然視圭組。鹿門拜龐公﹐南陽詠《梁父》。向非昭烈賢﹐三顧猶未許。君子愼自藏﹐守身如處女。﹝當與荀文若對看。﹞○童謠賑饑民﹐吏胥飽﹐饑民泣﹐吏胥惱。吏胥勿惱爾當喜﹐官府明朝糶官米。﹝恐官府分多﹐吏胥分少﹐不容不惱也。﹞☆周遠字少逸﹐江南吳縣人。○京師九日城南黑窯廠登髙愁思天涯九日晴﹐憑髙閒望夕陽明。天淸萬丈秋潭影﹐風急三關落木聲。雙闕參差連禦苑﹐亂山合沓入邊城。懸軍絕幕思飛將﹐聞道河西已厭兵。﹝明後七子中最近滄溟。﹞☆髙炳字滸文﹐江南金壇人。諸生。○云衢王丈不肯輕許人﹐而於滸文獨下東野之拜﹐今讀其遺集﹐每負奇气﹐寧瑕疵﹐無庸近﹐故是徐文長一輩人。○天生橋﹝自注﹕在萬縣。﹞兩崖臨絕澗﹐微徑垂一縷。中間橫巨石﹐足可容百堵。鑿空非人力﹐枝撐自太古。奔泉噴雪下﹐轟若雷霆怒。長天慘白日﹐六月失炎暑。平生輕波濤﹐三峽未足數。中流揮羽扇﹐嘯詠狎飛虜。迨玆翻凜然﹐頓覺毛髮豎。勇怯亦何常﹐擇地自可賈。因思昆陽捷﹐千載稱光武。卻笑李將軍﹐徒誇射猛虎。﹝見人無勇怯﹐气盛則險處皆夷也。寫境地中有議論在。﹞○渝州重逢芮文彬賦詩道別君家瀨水灣﹐我住錢溪側。兩家南北對洮湖﹐朝夕往來不相識。今年四月朔﹐我正在荊州。融窗忽聽故鄕語﹐招手同上江陵樓。江陵成邊酒如乳﹐笑脫靑衫典春酤。爲君一飲盡百觴﹐掛帆西去適渺茫。此去亦何期﹐風波夢裏思﹐恨我何早發﹐思君行太遲。昨到渝州屢回首﹐一見行人君在口。聞君尙住巴江東﹐不意君來我翻後。相逢一笑酒重傾﹐樽前且聽風雨聲。何時歸去復攜手﹐明日拂衣還獨行。﹝初不相識﹐旣成相知﹐先發渝州﹐到偏在後﹐敍事中有無限波瀾。﹞○讀昌谷集帝闕飄邈何許﹐龐眉書客天人語。興來倒吸海底幹﹐八荒並入秋毫端。瑤姬仙史不能讀﹐畱向人間問空谷。風吟雨怨幾多年﹐南山石爛眞可憐。不須嗚咽隴頭水﹐隴西長吉今未死。﹝讀《昌谷集》﹐便學昌谷。﹞☆朱厚章字以載﹐江南昆山人﹐寓居嘉定。廩生。著有《多師集》。○以載長身鶴立﹐言論侃侃﹐嘗於座間見旁列二人﹐各操紙墨﹐以載口授﹐一成四六序﹐一攺友人長律﹐而己又譽《孝子傳》﹐有所得﹐使二人錯書之﹐序﹑長律俱工﹐己所錄無訛字﹐五官並用人也。徵博學鴻詞﹐病卒。門下士金君昂午刻其集﹐行心喪禮﹐鄕邦並重之。○拜方正學祠秋气凜毛髮﹐祠門弔落暉。何人加白帽﹐大節在麻衣。艸亂疑瓜蔓﹐庭空絕燕飛。景公遺廟近﹐化鶴並來歸。○寄答王千里畱滯通侯邸﹐眞成客裏家。髙門賀燕雀﹐華發吐煙霞。逸士方三拜﹐才人溫八叉。知君懷故里﹐丘隴有梨花。﹝千里客徹侯張氏﹐廿年不歸﹐作詩諷之﹐猶古道交也。﹞○題靑溪集黃柳花飛撲醉巾﹐六朝滚滚馬頭塵。也知李嶠眞才子﹐可但江淹是恨人。淡粉輕煙疑在眼﹐珠簾甲帳最傷神。倩誰譜入參差玉﹐訴與無情古月輪。○九日登東城寄南華蒼煙影裏獨憑髙﹐瑟瑟寒生薜荔袍。我願滿頭常插菊﹐天生左手爲持螯。云隨暮鳥歸村樹﹐風捲秋鐘撼海濤。佳節一杯桑落酒﹐故人何處鬥詩豪﹖○歲暮雜詩吳氓殫力辦租庸﹐霖潦深秋駭老農。信有曾巢師鳥雀﹐盡拋罷亞豢魚龍。漫空水气難爲雪﹐照野陽威未化淞。聞道中丞能入告﹐便令寒谷轉春容。﹝雍正丙午七月﹐連雨至明春始晴﹐禾稼不堪問矣。頷聯寫景紀實﹐中丞入告而曰聞道﹐詩人婉諷之詞。﹞○秦淮絕句風花無力撲簾波﹐佳節偏從客裏過。聽說兒童挑薺菜﹐靑靑只有故宮多。○觀柳河東初訪半野堂小像蘼蕪脈脈柳疏疏﹐想見文君放誕初。誰識秋風搖落後﹐獨將一死報尙書。﹝詞婉意微﹐當於言外領取。○蘼蕪﹐河東君小字。﹞☆蔣夢蘭字香山﹐江南金壇人﹐吳縣籍。諸生。○鵓鳩啼晚來鵓鳩鳴不己﹐鳩婦含愁農婦喜。飠盍餉才歸又出門﹐仰望烏雲何處起。鵓鳩鵓鳩願爾鳴﹐明朝可免車河水。兒夫肌肉日炙焦﹐鳩婦休傷雨濡尾。☆方貞觀字履安﹐江南桐城人。○康熙癸巳歲﹐履安以負罪者累﹐詔隸歸旗籍。雍正癸卯﹐奉旨復歸江南。十年中別母妻﹐棄丘隴﹐行動羈縶﹐極人世之困窮﹐然境窮而詩乃工矣。卷中所采﹐多流離抑鬱時作。○平陵公子歌家世平陵東曲住﹐生長輕肥恥紈。夷門曾訪鼓刀人﹐趙州一拜平原墓。殺身不惜爲知己﹐鄕閭但道酒人耳。北上邊城望大荒﹐南尋禹穴西衡湘。萬里陰相天下士﹐眼中彼彼止如是。一笑歸來更讀書﹐十年折節爲名儒。當時心慕要離勇﹐今笑荊軻徒匹夫。﹝气矜之勇﹐不如義理之勇爲大勇也。妙在寫來不腐。﹞○敝袍故友綈袍意﹐今經幾歲寒。補多微覺重﹐老瘦漸嫌寬。色已隨年盡﹐棉因屢洗殘。更新吾豈敢﹐還作贈時看。○送渤海公回吳門傾蓋卽成故﹐因之離恨生。談空不得力﹐此別若爲情。渚白煙無際﹐江流月有聲。遙知松偃處﹐童子下山迎。﹝渤海公應是吳僧。「江流月有聲」﹐有竊其句成名者。﹞○出宗陽回首故山盡﹐前途直北長。萍蓬自玆去﹐鄕國永相望。短艸寒煙白﹐孤村落日黃。生逢擊壤世﹐不得守耕桑。○抵家行衣乍脫喜還悲﹐仍似桑乾入夢時。親老幸邀天與健﹐家傾翻痛婦能持。山田白露登新谷﹐籬落黃花發故枝。歡捧一尊爲母壽﹐阿奴不道有歸期。﹝玩詩集。非赦歸抵家﹐是許抵家省親﹐仍隸旗籍也。喜處正是悲處。﹞○題侯家鷓鴣誰將越鳥到京華﹐一入侯門閉籠﹛奴﹜。道是珍奇翻累汝﹐可能流浪便爲家﹖魂依苦竹嶺頭月﹐夢落黃陵廟裏花。未免輸他秦吉了﹐卻安飲啄在天涯。☆謝芳連字皆人﹐江南宜興人。國學生。著有《香祖詩》。○皆人工短篇﹐品地在色香臭味之外﹐新月在天﹐殘雪在地﹐可以想象其詩。○月夜汲中泠泉新月泉上出﹐江華照衣冷。扁舟蕩秋槳﹐汲取波中影。昨與山僧期﹐煮月翻瓦鼎。○孟夏山中晚坐孟夏變物侯﹐景仄風光稀。石林湛雨气﹐山月連陽暉。鳥語徧幽澗﹐人聲隔翠微。彈琴遲漁者﹐衣上落英飛。○溪村早起卽事同邵八丈子湘早起杏花白﹐飯牛人出門。野田多傍水﹐深柳自爲村。比屋盡耕稼﹐服疇皆皆弟昆。爨煙猶未散﹐林鳥亂朝暾。﹝妙在絕不用力﹐惟不用力﹐人不易到。﹞○宿山園小雨松徑寒﹐人歸夜深火。宿鳥棲未安﹐驚飛落山果。輞川外又開一境。○密雪望行人人行犬雪吠﹐密雪迷村影。欲扣酒家扉﹐山橋一蓑冷。﹝「山橋」五字入畫。﹞○題李百藥三十六湖艸堂釣罷歸來解釣筒﹐題詩燈火夜深紅。湖村犬吠人眠盡﹐商女棹歌煙月中。☆吳詡字砥亭﹐江南太倉人。貢生。○登州蓬萊閣山連漢武候神處﹐閣在田橫舊砦東。五島亂浮雲气裏﹐雙城渾住水聲中。遙灘夕漲生空綠﹐古廟殘陽曳斷虹。便欲刺舟從此去﹐七條糸玄上響天風。☆孫宏字量如﹐江南桐城人。國學生。○過倪雲林祠玉山池館已荒煙﹐淸祠堂尙儼然。破產放情多難日﹐無家投老太平年。碧梧修竹騷人節﹐遠岫平林水墨仙。應與所南同俎豆﹐遺民心事畫中傳。﹝自注﹕雲林山水不畫人﹐所南畫蘭不著土﹐兩公宜並祀一堂。三語指元時﹐四語指易代時﹐下半人品畫品俱見。﹞○黃侍中祠金川萬騎蹴煙塵﹐叩馬難將大義陳。妻女一時同殉節﹐君臣千古有完人。魂歸羅剎江聲壯﹐碑照秦淮血影新。咫尺孝陵松柏路﹐夜深風雨走靑燐。☆葉錦字子美﹐江南上海人。諸生。○渡泖孤舟迎夕照﹐入望總蒼茫。月上潮三尺﹐天空雁一行。暮山隨意遠﹐客思與波長。指點茸城近﹐村煙滿野塘。○曉渡隔岸疏鐘動﹐平林宿鳥飛。夜潮隨月落﹐小艇帶煙歸。☆熊良鞏字弼士﹐江南潛山人。諸生。○客邸思歸靜聽木葉下西風﹐燈影昏昏照病容。滴碎愁心秋夜雨﹐敲殘客夢寺樓鐘。衡陽雁斷三千里﹐巫峽猿啼十二峯。我久欲歸歸未得﹐雲山疊疊水重重。﹝大歷十子風格。﹞☆康字雅六﹐陜西涇陽人。歲貢生。○擬將進酒嬌絲脆竹陳髙堂﹐明燈煌煌出洞房。美人羅袖怨淸商﹐一曲哀歌君斷腸。博山香鑪金絡索﹐上有仙人駕鸞鶴。同心歡樂壽萬年﹐不用三山覓仙藥。何如小槽滴瀝琥珀濃﹐澆胸頓使金空。醉鄕乃在太古世﹐後輩堯禹輕羲農。酒中之樂人不省﹐勸君飲酒君自領。☆孫陽顧遼秦﹐浙江��人。○登塔半空身忽住﹐飛鳥共經過。江海掌中攬﹐煙雲足下多。四圍叢苑樹﹐一气接銀河。欲向髙天問﹐無言對我何﹖﹝章八元登塔詩﹐當時盛稱﹐幾同魔道﹐此作突過前人﹐全在雅俗之別。﹞☆吳學濂字曦洲﹐江南休寧人﹐浙江仁和籍。諸生。著有《香雪堂詩》。○達梅耦長令浙東廿年臥對敬亭云﹐名士如君始是眞。太白樂章驚賀監﹐微之辭句誦宮人。素衣不受緇塵化﹐墨綬偏膺白髮新。山水永嘉堪眺覽﹐謝公遺迹未湮淪。○楊椒山公祠祠宇重新古驛旁﹐姓名猶覺滿城香。五姦已褫權臣魄﹐一疏堪爭烈日光。謝卻蚺蛇眞有膽﹐撐將鐵骨不隨楊。階前請鑄分宜像﹐斫地行人共激昂。﹝「滿城香」﹐「不隨楊」﹐皆椒山朝審詩中字也﹐末用嶽墓鑄秦檜像事。﹞☆程烈字偉昭﹐江南桐城人。○浮山縹緲接瀛洲﹐孤筇海上游。山從波底出﹐人在鏡中浮。古樹風疑雨﹐陰巖夏亦秋。茫茫杳無際﹐隱約指丹丘。☆朱國漢字爲章﹐福建綏安人。布衣。○爲章隱於賈﹐嘗遊金山﹐有貴人苦吟未就﹐爲章得句云「煙霞滅沒三山外﹐江海蒼茫一气中。」貴人大賞之﹐對曰「偶記他人句也。」其厚自晦藏如此。○張中丞祠繡帳煙沈鐵面灰﹐中丞生气尙峨巍。孤城百戰鼠雀盡﹐長笛一聲天地哀。當日江淮資保障﹐至今號令肅風雷。賀蘭未滅英雄死﹐滚滚波流恨不回。﹝睢陽有《軍中聞笛》詩﹐對鼠雀恰稱。﹞○文丞相祠丞相荒祠白日寒﹐直教一死寸心安。崖山激烈原非易﹐柴市從容更較難。窮海有人埋碧血﹐普天無地著黃冠。西臺慟哭悲風起﹐剩水殘山忍再看。﹝無一浮語﹐「普天無地著黃冠」句尢警。﹞○嶽武穆墓森森宰木戰英風﹐葛嶺髙墳夕照中。白馬怒濤人共恨﹐黃龍痛飲事皆空。風波詔獄成三字﹐朔漠羈魂哭兩宮。從此君王無遠略﹐杭州可與汴州同。☆劉正誼字戒謀﹐浙江山陰人。著有《宛委山人詩集》。○自笑自笑情何僻﹐謀生竟未能。鬻田買古硯﹐貸米給詩僧。花月耽成癖﹐禽魚狎似朋。室人交謫我﹐婦語不須應。﹝想見雅人風趣﹐僻士襟懷。﹞○訪毛西河太史畱贈充棟書成自不刊﹐頻年握槧暑兼寒。魯魚舛後多正﹐秦火焚來盡補殘。畫舫兩湖明月共﹐籃輿十里好山看。感施餘論沾荒帙﹐白葦黃茅足攺觀。﹝三四是西河身分﹐末二句應是西河作序﹐詩以報之。﹞☆曹煜曾字麓蒿﹐江南上海人。貢生﹐著有《道腴堂詩》。○曹丈詩得董蒼舒指授﹐故其品特髙。○水仙花江湍漱云牙﹐夜濯宓妃魄。一洗羅襪塵﹐踏霜曉無迹。冰肌歸藥房﹐淸芬襲巾舄。脈脈契素心﹐疏梅影橫壁。﹝淸气逼人。﹞☆曹炳曾字爲章﹐江南上海人。諸生。著有《放言居詩》。○曹氏昆弟﹐人比之劉孝綽三昆齊名﹐詩品亦復相當。○九日送人北歸折取茱萸當柳條﹐送君明日上蘭橈。望鄕惜別分南北﹐並作離魂一夕銷。﹝望鄕﹐指所送之客﹔惜別﹐指送客之人。兩層都到。﹞☆曹英曾字春浦﹐江南上海人。貢生。著有《長嘯軒詩》。○病中雨夜鑪煙濃欲篆﹐夜色淡生陰。病骨秋花瘦﹐愁懷暮雨深。疏燈孤榻影﹐衰艸亂虫吟。無限關心事﹐朦朧夢裏尋。﹝工於琢句﹐外此如「殘歲斜陽促﹐輕寒落葉知」﹑「酒力緣愁薄﹐詩情到枕工」﹐語不必奇﹐耐人吟咀。﹞☆陳履平字勉夫﹐河南商丘人。○花下獨酌花枝婭奼搖春風﹐紛紛蜂蝶爭繁叢。我來提壺飲花下﹐閒愁如雪皆消融。枝頭黃鳥聲更好﹐似惜春光怨春老。少年樂事那復得﹐只今空憶長安道。救人無術廿載中﹐歸來兩鬢已成翁。故交如花漸凋落﹐欲話衷曲誰人同﹖且拚爛醉花陰臥﹐明日呼童掃落紅。☆秦時昌字枚諤﹐江南震澤人。○方竹舉世尙圓通﹐爾形獨合矩。不同睢園種﹐亦殊ㄍ谷侶。直方坤之徳﹐鐘秀天特與。𨿽驚世人眼﹐實爲君子許。稜稜霜气凝﹐矯矯峻節舉。宿土移數竿﹐歲久森圃墅。堅竹豎爲杖﹐登臨借撐拄。毋令柔媚人﹐一朝削圓女。﹝見君子當終守矩﹐勿慕圓通攺節末路也。前半自矢﹐結意自規。﹞☆朱肇璜字待賓﹐福建建寧人。歲貢生。著有《槎亭詩鈔》。○閩中詩林膳部鴻﹑髙典籍秉以盛唐爲歸﹐故正聲也。後不善學者﹐往往得其形似。本朝詩人起而非之﹐變爲淸削﹔淸削固佳﹐然緣此遂疑膳部﹑典籍之非﹐則又偏矣。采待賓昆季詩﹐偶一論之。○寒夜讀書朔風號紙窗﹐霜气肅檐瓦﹐耿耿一燈明﹐虛室意瀟灑。簡編隨意讀﹐尋味我心寫。淡泊得膏腴﹐膚浮付土苴。上下觀古今﹐一一歸鑪冶。此時天气寒﹐瀹茗代杯。披幃盼髙空﹐星河淡欲瀉。鄰雞凍不鳴﹐應知和者寡。☆朱霞字天錦﹐福建建寧人。歲貢生。著有《曲廬詩鈔》。○書屋新成示兒子琪瑛猶子玨矯矯松林下﹐山齋喜落成。積書須善讀﹐隙土可深耕。習禮束筋骨﹐安弦養性情。更期三益友﹐開徑每相迎。☆汪沅字右湘﹐江南歙縣人。○右湘少居歙之潛口﹐砂泉丹嶂﹐拱列戶庭﹐有園適當林壑勝處﹐年少卽以詩見重於老蒼﹐惇之會﹐無弗列也。二十九辭世﹐梅耦長序其遺詩﹐比唐之李昌谷﹑明之徐昌﹐不勝嘆惋云。○謝臯羽西臺何事西臺上﹐空山慟哭聲。風雲皆變色﹐天地竟無情。竹石敲新裂﹐江流恨不平。客星祠咫尺﹐萬古共淸。○讀南渡野史作過江名士競從龍﹐佐命先邀五等封。閫外新開都護府﹐師中羣噪大司農。文章江令嫻歌譜﹐遊宴長星勸酒鐘。忽訝雙眉愁不展﹐佳伶稀選未央供。﹝元旦﹐弘光忽鬱鬱不樂﹐臣下問﹕「意先帝仇未復﹐流寇未殄滅耶﹖」答曰「無佳優伶耳。」﹞龍盤虎踞石頭城﹐跋扈親揮漢水兵。相國臨戎防北伐﹐將軍捲甲急南徵。華林但問蝦蟆語﹐莫嶺惟聞蟋蟀聲。《燕子》《春燈》韜略在﹐不須司馬更連營。﹝左良玉進兵漢水﹐以掃淸君側爲名﹐而馬﹑阮不防大兵北下﹐遣黃得功急禦左兵﹐此詩意也。時給事羅象觀疏﹐有「《春燈謎》《燕子箋》卽枕上《陰符》﹑袖中《黃石》」等語。﹞☆周瓚字黃在﹐雲南大姚人。官翰林院孔目。○柳絮曲點點覺春深﹐飛飛恨不禁。露沾疑妾淚﹐風散比郎心。曉月隋堤畔﹐殘陽灞水陰。年年飄蕩處﹐腸斷白頭吟。☆沈廷揚字天將﹐江南吳縣人。諸生。○送友人屯田塞上經國千年計﹐憑君此日行。官非漢司馬﹐人是趙營平。時雨兼兵洗﹐邊春帶雪耕。佇看成沃壤﹐勝築受降城。☆劉宗霈字蔚園﹐江南興化人。○看菜花乍逢紅雨點回塘﹐又見平畦千頃黃。色比散金無異種﹐香連繡壤不分疆。已娛老眼消春晝﹐旋引歸心立夕陽。﹝自注﹕予家以園圃爲業。﹞燕麥兔葵無感觸﹐不須佳句憶劉郎。﹝通體俱著題﹐未免近板﹐得頸聯空寫﹐上下六語皆活矣﹐李義山時有之。○張翰「靑條若扌翠﹐黃花如散金」﹐指春日黃花也。唐代以黃花句試士﹐通場皆指菊花﹐無一合者﹐故太白雲﹕「張翰黃花句﹐風流五百年。」詩中第三語本此。﹞☆王道字聖由﹐江南吳縣人。○過仙霞嶺昔聞仙霞名﹐今上仙霞嶺。攀陟人力窮﹐賁育敢言猛。危峯插髙空﹐奇壑俯深井。險絕猿鳥蹤﹐陰障羲娥影。歷盡廿八盤﹐始躡最髙頂。史浩昔開鑿﹐閩越通兩境。而胡跋扈藩﹐恃險抗朝請﹖妖氛應遠寇﹐中原頗傳警。妄意蟠蛟龍﹐終類跳蛙黽。天兵一以加﹐鉞膏首領。巖疆詎可恃﹐天道宜深省。承平今百年﹐嶺畔烽煙靜。商旅日登陟﹐往來道無梗。盛徳漸要荒﹐誰敢作不靖。爲語守土臣﹐設險謹藩屏。﹝先寫關嶺之險隘﹐次寫逆藩之跋扈﹐次寫王師之蕩平﹐而終歸於設險守國﹐井井整整﹐不愧方家。○《漢書注》﹕「春朝曰朝﹐冬朝曰請。」請﹐去聲﹐在敬韻中。近多作造請之請﹐入梗韻矣﹐此未免從俗。﹞☆沈源字蘊久﹐浙江歸安人。○蘊久工於制筆﹐立行不苟﹐猶蕭中素之隱於木工也。詩亦靜細﹐士大夫不以藝人目之。○聞柝擊柝嚴城淒復淸﹐聽來一一觸離情。天街夜靜霜初落﹐繡閣燈寒夢未成。宵恨短長隨曉箭﹐韻移髙下逐風聲。座中有客支孤枕﹐歸思驚催白髮生。﹝三四工於取神。﹞☆趙關曉字開夏﹐浙江歸安人。諸生。○踏雪踏雪訪山樵﹐山樵踏雪去。一路艸鞋痕﹐尋入松深處。﹝神合唐人「松下問童子」一絕。﹞○贈友不向人間畱姓名﹐艸衣木食气崢嶸。山深虎出倀聲急﹐夜半長歌空手行。☆周振采字白民﹐江南山陽人。選拔貢生。○白民制義比於天半朱霞﹑雲中白鶴。典江南試者﹐每以不得白民爲愧﹐然終於不遇﹐天也。詩不多作﹐亦矯矯拔俗。○晚甘園芍藥盛開蒓江招飲君畱燕﹐吾適魯﹐去年花時各羈旅。鞭梢兩地恰歸來﹐一時花下同賓主。殿春朵朵翻瓊英﹐白頭相對千花明。有酒但作長鯨飲﹐有句肯學寒づ鳴。物情共艷三公爵﹐魏國聲名兆花萼。我與君家共息機﹐無須離別悵分飛。朱朱白白皆堪賞﹐不羨揚州金帶圍。○老將百戰沙場功未酬﹐偏裨年少早封侯。敵人俯首驚無恙﹐法吏吹毛對若仇。老馬躡雲偏伏櫪﹐蒼鷹羈旋欲騰。請看猿臂終彊健﹐射虎南山气尙遒。﹝此白民自寫照也。﹝三語暗用郭令公見回鶻事﹐四語暗用大將軍急責李廣對簿事。﹞

☆孫璜字彌邵﹐江南長洲人。諸生。○江幹月夜雪夜江幹月倍淸﹐推篷遙望正三更。天連玉嶠千山白﹐水漾金波萬里明。旅況每依甘露寺﹐名心遙系石頭城。沙寒洲冷漁燈滅﹐倦聽鄰舟摘阮聲。﹝康熙癸巳二月省試﹐余與彌邵同泊江幹﹑同賦是題﹐餘詩廢棄久矣﹐披讀孫詩﹐恍如塵夢。﹞☆王應奎字東漵﹐江南常熟人。諸生。著有《柳南詩鈔》。○篛包船紀事有船銳其首﹐以篛包裹之。名爲篛包船﹐聚泊疑茅茨。浮家無定所﹐忽湖忽江湄。居貨挾土產﹐擅技兼卜醫。中有無良者﹐行乞同殘黎。詎料豺狼心﹐所志竊童兒。神咒與餅餌﹐給兒兒輒迷。牽引至船中﹐毒手恣所爲。或爲霍其目﹐或爲扌麗其肢。或屈曲其體﹐如戚施。形骸幾變盡﹐父母居然疑。淸晨負之出﹐索錢號九逵。夕仍負以入﹐傾倒囊中資。數倘有不充﹐攢刺加鞭笞。苟延此殘喘﹐性命危如絲。有時更肆惡﹐視彼軀幹肥。入之人甕﹐飽啖若糜。吸兒腦與髓﹐嚼兒肝與脾。從此筋骨彊﹐便堪耐刀錐。更聞藏祕器﹐賣以療羸。一七爲神膏﹐索值恆不訾。淫人祈長生﹐食之甘如飴。又聞湖海濱﹐茫洋有神祠。神曰抽筋姆﹐此輩所皈依﹐重午曁中秋﹐廟門搴靈旗。羣船競祭賽﹐以兒爲犧牲。祭罷飲福酒﹐狼籍骼與﹤骨此﹥。年來疊敗露﹐官長胥周知。勿問所從來﹐立斃陳其屍。謂足抵兒命﹐此外無窮治。不窮其本根﹐徒然剪旁枝。官長法深刻﹐胡獨偏仁慈。其毒仍滋蔓﹐其故難尋窺﹐誰爲采風者﹐聽我歌此詩。﹝此皆一一紀實﹐此曹惡敗露後﹐被殘肢體女子詳述於公堂﹑詳述於父母者也。獨是官長只斃所獲者命﹐不窮根株。此意作者不解﹐吾亦不解。﹞☆湯懋統字建三﹐江南巢縣人。官遷江知縣。○兄名懋建﹐官刑部郎。詩品淸髙﹐今家居著述﹐弟兄均擅淸名﹐此居巢所僅見者。○歲暮得家書冉冉逢殘歲﹐迢迢隔故廬。一燈遊子夢﹐雙淚老親書。敢怨功名薄﹐深慚菽水疏。卻思諸弟妹﹐繞膝意何如。﹝情眞語﹐不雕琢而自工。﹞○除夕殘葛辭人逐漏頻﹐寒氈堪笑獨吟身。僅支鶴俸能供歲﹐輕擲魚竿自取貧。柏酒竟疏婪尾宴﹐梅花虛擬故園春。遙思伯氏京華久﹐一樣燈前憶老親。○故衣檢點衣衫敝篋存﹐十年相與歷寒溫。香塵慣惹春風陌﹐寒杵多敲落月村。贈友未堪酬縞帶﹐思親每爲染啼痕。貧居賴酒消岑寂﹐曾典靑錢向市門。﹝四語不離不卽﹐前人所謂取詩之魂也。六語著題中﹐傳出孝思﹐尢爲難事。﹞☆金衡字平仲﹐江南吳縣人。○隱居洞庭東山﹐以詩自娛﹐不求聞達。徐壇長先生愛其詩﹐每摘佳句賞之。○自律托迹從嘉遁﹐居心合守謙。畋漁憑典籍﹐饜飫仗齏鹽。蠻觸毋相鬥﹐熊魚未可兼。古人吾尙友﹐髙枕到羲炎。○過友人別館竹靜江喧稱隱居﹐席門久矣斷軒車。寒香入座花開半﹐淸影穿窗月上余。倚枕相忘人化蝶﹐臨流安見我非魚。耦耕夙約行當踐﹐有伴巢由合荷鋤。☆趙虹字飲谷﹐江南嘉定人。布衣。○戊午七月自大梁東歸感喟成詩用以自贈飄零淮楚逾河朔﹐轉徙幽州更大梁。迢遞關河雙去雁﹐古今岐路幾亡羊。時無燕趙悲歌士﹐坐有邯鄲挾瑟倡。但得翠娥深勸酒﹐不辭酩酊罄淸觴。問訊滄浪舊釣磯﹐樵兄漁弟共相依。眼看西北髙樓遠﹐心逐東南孔雀飛。園吏好尋濠上樂﹐丈人已息漢陰機。浚郊不用弓旌辟﹐自署中吳老布衣。﹝此飲谷倦遊後作﹐年七十餘﹐未除芒角﹐宜壯盛時能以髙談雄辧屈服眾人。﹞☆汪洋字萬育﹐東南休寧人﹐寄籍昆山。國學生○秋霖君不見千村白水溝塍合﹐陰雨兼旬云百匝。禾沈水底不得收﹐腐爛只堪飽鵝鴨﹐書生空有卹民心﹐無路排云叫閶闔。○閻陳二公祠﹝閻諱應元﹐河間人﹐故江陰典史﹐遷英徳簿﹐未去任。大兵圍城﹐與新任典史陳明選誓死守城﹐百戰不屈﹐三閱月城陷﹐同被戮﹐兩家百口俱盡。今祠在江陰棲鴉寺。﹞奉職同時尉海濱﹐微官誓死各捐身。原知苦戰違天意﹐甘守危城識大倫。南國比肩雙烈士﹐﹝自注﹕《宋史﹟忠義傳》﹕元伯顏攻常州﹐知州姚與通判陳照率義兵戰禦﹐城破﹐皆死之。﹞雎陽合節兩忠臣。百年論定還祠廟﹐愧爾軍前納款人。﹝邵靑門《閻典史傳》生气勃勃﹐昌黎《書張巡傳》後復見此篇﹐眞奇文也。作者渾括成詩﹐精力團聚﹐亦屬傑作。﹞☆王泌字儕鄴﹐江南元和人。諸生。○越女祠一曲菱歌韻碧瀾﹐耶溪歸棹日將殘。情多自易含惆悵﹐不爲秋深怨路寒。﹝哀怨起騷人﹐極低徊掩抑之致。﹞☆周焯字月東﹐直隸天津人。布衣。○五十人壽罕百年﹐五十倏焉至。至道了無聞﹐容鬢日凋瘁。檉老質易朽﹐松蒼色彌翠。令徳不克崇﹐年髙反滋累。當及未衰時﹐晚節早自勵。﹝衛武公年九十餘﹐猶作賓筵抑戒以自警﹐恐年髙反爲累也。此種詩﹐吾輩亦當時時誦之。﹞☆陳倫字遜其﹐江南無錫人。諸生。○張循王墓六丁不下驅天驕﹐宮車碾雪夜渡遼。白頭烏啄大家屋﹐衣錦王孫路傍哭。一馬化龍浮渡江﹐臨安王气於斯卜。烽火江淮艸木殘﹐中原血戰腥風寒。揮戈誰洗靖康恥﹐屈指英雄嶽與韓。區區子英奚爲者﹖片紙贗書背人寫。風波萬里壞長城﹐三字翻稱廷尉平。北人歌舞南人泣﹐賀蘭鐵騎仍縱橫。兩宮魄冷冰天月﹐配饗反旌讒諂骨。麒麟墓道枕蒼煙﹐禦墨淋漓灑碑碣。墓門髙揭對晴湖﹐松栝深深叫訓狐。金陵城外蒼茫處﹐醜繆堂封千載污。﹝張俊承秦檜意﹐鍛煉張憲﹐至自爲獄辭以成嶽忠武之獄﹐蓋姦惡之甚者也。髙宗賜葬﹐自制碑文﹐遺命身後以俊配亭﹐是誠何心﹖詩中合全局言之﹐後以檜之穢冢作結﹐天然相對﹐惜無有人平其墓者。﹞☆朱蔚字霞山﹐浙江桐鄕人。○送王仲山副使重往秦中匣中寶劍夜有聲﹐蕭蕭班馬門前鳴。天明未明出門去﹐春風吹度平涼城。平涼城北將軍樹﹐舊是使君停騎處。十年摧抑今復來﹐歲月蒼茫感行路。丈夫志願樂長徵﹐入海眞能掣大鯨。自憐苦被儒冠誤﹐不得從君萬里行。☆沈炯字遜揚﹐江南吳江人。諸生。○過惶恐灘疊疊靑山勢郁盤﹐片帆遙氵斥贛江瀾。危灘共指名惶恐﹐古縣空聞號萬安。﹝自注﹕縣屬吉安府﹐灘在縣南三里許。﹞風撼巓崖崩巨石﹐雷喧間壑走驚湍。勞人略與孤臣似﹐不獨東坡泣路難。﹝自注﹕東坡有「地名惶恐泣孤臣」句。○惶恐﹑萬安天然反對﹐灘本名黃公﹐東坡有慨於中﹐故云。﹞○書懷七度長江向石頭﹐依然蹤迹半沈浮。艸玄字字翻成白﹐刻棘年年未類猴。老我也曾磨鐵硯﹐古人先已敝貂裘。從玆萬里堪乘興﹐浩蕩難馴似野鷗。☆李天根原名大本﹐字天根﹐江南無錫人。○吾友芥軒子也。生平不妄言﹐不疾行﹐自守﹐人有假其名具呈當事者﹐知之曰「污我名矣。」遂易之以字﹐余仍之﹐恐違其志也。○題聽松山人雨蕉書屋圖江南六月時方旱﹐田中甲坼乾以。赤日當空無寸云﹐四野農夫坐愁嘆。聽松山人意奇特﹐腕底大有回天力。潑墨寫作《雨蕉圖》﹐滿紙淋漓云墨色。山童攜圖到茅舍﹐座客爭看盡驚訝﹐入手如聞風雨聲﹐開緘似見波濤瀉。吾聞古人畫月但畫云﹐渲染巧妙妙入神。今君畫雨不著紙﹐雨聲卻在芭蕉裏。何須懷素手植千萬株﹐卻疑氵𨿽川急雨直如矢。捲圖烈日忽遮藏﹐天半萋萋野雲起。﹝自注﹕是晚果大雨。﹞☆程簡字尊一﹐江南長洲人。○送春九十韶光轉眼空﹐怪他靑帝去匆匆。都將思婦勞人意﹐付與啼紅怨綠中。有恨催歸惟杜宇﹐無情相送是東風。仙山若果春長在﹐早覓丹砂訪葛洪。﹝頷聯不染送春習气﹐結意喚醒癡人﹐求仙者就爽然自失。﹞○庭梅遲開詩以志慨開徧南枝又北枝﹐小庭蓓蕾未逢時。嚴寒剝後冰心固﹐翠羽飛回芳信遲。豈爲十年髙不字﹐劇憐終歲苦相思。主人事事居人後﹐因使幽花亦緩期。○冬夜讀書讀書有味聊忘老﹐﹝自注﹕放翁句。﹞此意誰云只放翁。今古英雄當末路﹐消磨歲月短檠中。﹝有老驥伏櫪之意。﹞☆朱家瑞字平津﹐江南吳縣人。○曉行曉雞才唱趣登車﹐拂被霜寒似月華。還喜夢魂淸不減﹐臥遊山閣詠梅花。☆石年字能髙﹐江南元和人。隱於市。○江上春山春水碧迢迢﹐病起扶筇過野橋。幾日不尋江上夢﹐東風吹長杜蘅苗。﹝以韻勝人﹐佳處在語言之外。﹞☆蔡書升字廷彥﹐江南長洲人。官成縣知縣﹐攺通政司經歷。○橫塘道中時淸明日東鄰愁冷食﹐稚子叩柴門。舊俗分新火﹐在家共一村。艸深眠鹿子﹐莊老出雞孫。細雨看荒冢。梨花開正繁。﹝橫塘西名三家村﹐天然屬對。﹞☆於鰲字��﹐遼陽人。官河工同知。○友人出示河津龍門圖河山莽蒼上合﹐回抱夏王宮。地拔雙峯表﹐天開一罅中。風雲雄气象﹐筆墨辟鴻蒙。千古文章在﹐如逢太史公。源從天上落﹐一气撼乾坤。髙峽千尋險﹐渾流萬里奔。晉秦平可攬﹐星斗仰堪捫。胸次涵中夏﹐澄淸事討論。﹝力大於身﹐無一弱句弱字。﹞●卷二十九☆沈榮俊字謙之﹐浙江歸安人。乾隆丙辰舉人。○謙之少湛李義山詩﹐集李成律至二十章﹐中道自悔﹐欲歸盛唐﹐然病中示予《桃花》二章﹐仍是玉溪生體也。玉溪原本杜陵﹐須人善學耳。○書懷丈夫無雄雌﹐時運有通塞。一身隔靑雲﹐兩手滿荊棘。馬周困長安﹐行路愁逼側。卓見非常何﹐火色人誰識﹖﹝古今英雄人齊欲下淚﹐舉馬周以例其餘。﹞○桃花柳暗花城夢不通﹐誰家姊妹倚東風﹖憑伊幾點淸明雨﹐催出新妝試小紅。﹝自注﹕玉溪生詩「桃葉桃根雙姊妹」。﹞三千紅袖總無媒﹐蕊亂雲盤綠水隈。金屋有恩誰保得﹐故應怕向未央開。﹝詠桃亦詠美人﹐而臣下承君之思﹐言外可思。﹞○枕上聞笛孤燈黯黯月明明﹐院冷樓寒夢不成。離恨已無腸可斷﹐誰家猶送斷腸聲﹖☆陳份字古村﹐廣東順徳人。乾隆丙辰舉人。○捉搦歌瓜皮艇子長二丈﹐小姑十撐九不上。何如泊岸候潮長﹐免打江心逆流槳。○露筋祠迎神曲秋雨兮冥冥﹐廟門兮水汀。葦葉兮簌簌﹐茨菇花兮靑靑。若有人兮美女﹐明兮飾翠羽。桂棟兮惠幃﹐奠之兮椒醑。嗟行露兮無家﹐萎玉顏兮如花。甘捐生兮江滸﹐與白璧兮無瑕。﹝粘著者固近於腐﹐而但工寫景﹐恐又失之太離﹐不離不腐﹐此作得之。﹞☆錢之靑字恭李﹐江南震澤人。乾隆丙辰舉人﹐官寧武知縣﹐升保徳州牧﹐旋歸裏。著有《數峯詩鈔》。○恭李少歲孤露﹐苦心力學﹐官寧武時﹐爲前明將軍周遇吉祀典﹐勤政卹民﹐不媚上官﹐別於時下所稱能員者。歸裏後﹐杜門謹守﹐周卹親族﹐常以詩文自娛﹐遠近交重之。○鮮民悲罔極也鮮民不如死﹐我生遭不造。父兮生不見﹐母兮喪何早。煢煢失所依﹐鞠育賴祖考。涕泣授《詩》《書》﹐嘻笑索梨棗。弱冠未成人﹐吾祖復終老。因頓裏間﹐奔走長安道。薄宦逾中年﹐牧民謝機巧。恐貽父母羞﹐中心石皓皓。所傷煢獨身﹐反哺愧禽鳥。𨿽有牲牢祭﹐何如菽水好。𨿽有錫命榮﹐拱木已枯槁。茫茫夜臺靈﹐漠漠故壠艸。哀哉罔極恩﹐長號呼彼昊。﹝發乎至性﹐不藉修飾﹐得風人之遺。﹞○歸裏後親朋枉過有作吾家聚族居﹐比鄰皆親友。念我遠道歸﹐胥來問安否。回首出門初﹐變遷幾八九。門庭半更新﹐舊存惟楡柳。尊長旣凋零﹐輩行俱老醜。遠歸非不適﹐離別苦太久。追往更撫今﹐恐作窮獨叟。重感丈人情﹐爲我治鬥酒。﹝連下一章﹐脫胎杜老《羌村》之作而情事各別﹐杜傷亂離﹐此感盛衰也。﹞鬥酒不復卻﹐丈人前致辭。消長各有數﹐聚散亦有時。陳迹已往矣﹐良會喜在玆。爾我不相見﹐誰爲把酒卮﹖況今逢令節﹐日永燻風吹。丹華耀橊火﹐圓葉滋荷池。子其愛景光﹐爛醉毋推辭。聞言散幽懷﹐醉鄕同赴之。去年當此日﹐觸熱方驅馳。○宿村家入夜投村路﹐家家列炬迎。長官無善政﹐父老自多情。敢謝盤中黍﹐相期壠上耕。夜闌聞笑語﹐今歲喜丰盈。﹝三四不負心語﹐今之長民者誰肯言之。﹞○歸途作客久余蓬鬢﹐歸途負薜蘿。兒童皆晉語﹐舟子自吳歌。茅屋秋風破﹐原田荒艸多。所欣安夢寐﹐依舊碩人。○中秋夜述懷去年醉月曲江頭﹐綠酒紅牙記勝遊。今夜中秋形對影﹐故人還復上南樓。☆張若需字樹彤﹐江南桐城人。乾隆丁巳進士﹐官左春坊左贊善。著有《見吾軒詩》。○宮贊爲藥齋公令嗣﹐孝友篤實﹐一承前人。詩筆各標面目﹐而性情溫厚﹐異而仍同﹐人比之蘇瑰有子。○生日太夫人自乍浦寄衣適至侵晨遠人至﹐寒衣寄江城。珍重一開緘﹐光采生敝ぷ。老親念幼子﹐稱體新裁成。書云禦爾寒﹐著以湖綿輕。寒燠隔異地﹐猶廑慈母情。憶玆初成時﹐長短勞經營。襟袖密密縫﹐十指鍼綫縈。健婦把刀尺﹐指點熨貼平。感激母意厚﹐顧我非童嬰。二十要自立﹐儉素惇家聲。五陵自輕肥﹐溫飽無令名。今玆茹冰檗﹐用佐嚴君淸。短褐取蔽體﹐寧羨羅綺榮。被服矢無攵﹐敢忘我初生。﹝至性流出﹐不假雕琢。﹞○望醫巫閭山海門日出扶桑紅﹐朔天萬里霜煙空。馬前了了列巨嶂﹐隱然气色雄關東。北鎭之山各最古﹐望秩遠稽《堯典》中。路遐徑僻到者少﹐林荒虎豹依榛叢。鞭痕天泐暴秦迹﹐煉余尙緬媧皇工。空巖雪霽落飛瀑﹐寒光簸蕩銀河風。六山環抱互掩映﹐絕頂下瞰馮夷宮。我欲從之叫虞舜﹐蒼梧靄云蓬蓬。玆山閱歷萬萬古﹐劍首一歸鴻蒙。後王徳薄乃尙鬼﹐鑿起殿開﹤谷空﹥﹤谷龍﹥。火龍金簡煩傳遽﹐千年火鑠香鑪銅。禱祈禳礻會走氓庶﹐廟祝傴僂神爲聾。又疑玆山怪名字﹐侏亻離頗類夷與戎。勛華不爲易華語﹐後來累譯無由通。職方紀載缺訓詁﹐郭生只解箋魚虫。遼陽壤地界蒙古﹐近拱三輔尊土中。內安外攘托保障﹐功徳遠配岱華嵩。以玆廟食庶不忝﹐不然峻極慚穹窿。寒風刺面緊格格﹐馬蹄動地聲隆隆。揚鞭大笑入關去﹐他日來掛天山弓。﹝「叫虞舜」以下﹐縱筆揮灑﹐精神全在後半。﹞○徐州河決﹐彌漫百餘里﹐舟行迷渡﹐俟僕馬不至﹐宿王莊逆旅古渡茫茫野水屯﹐客來無路辧前村。孤舟飄泊朝乘漲﹐後騎蒼黃夜叩門。陸地風濤遊子淚﹐凶年雞黍主人恩。天涯骨肉寒燈共﹐濁酒中宵慰旅魂。﹝自注﹕時兄澄宇﹑侄翔羽同行。﹞○陳思王墓鄴水東流勢已分﹐空餘感激誦遺文。五官嬗代羞當璧﹐七子論才合冠軍。《白馬》詩篇悲逐客﹐驚鴻詞賦比《湘君》。魚山縹緲畱淸梵﹐何處春蕪沒故墳。﹝《洛神賦》猶屈子之詠《湘君》﹐後人以爲《感甄》﹐非也﹐作者故有特識。﹞○五日潤州第一江流蕩畫橈﹐虛傳競渡踏風潮。五絲誰續庚寅命。雙槳人過丁卯橋。令節只今成寂寂﹐《懷沙》終古恨迢迢。何如滿泛菖蒲酒﹐快對金焦破泬寥。﹝三語五日﹐四諫潤州﹐天然典切。○金山競渡極盛﹐康熙某年﹐沈沒幾舟﹐後遂禁止。詩中云「虛傳」﹑云「寂寂」﹐蓋爲此也。﹞☆包彬字文在﹐江南江陰人﹐乾隆戊午舉人。○遊弘濟寺秋江靜無煙﹐山影恍圖畫。晨登燕子磯﹐塵鞅一時卸。徑轉直復曲﹐奇峯若相迓。岡巒中斷余﹐兩崖仍可跨。迸石樹無皮﹐疑是白龍化。花宮隱深云﹐香風逗林罅。娑羅落髙陰﹐傍戶枝柯亞。洞穴豁堂皇﹐神房半相借。上有銜花鳥﹐下有投巖麝。緣壁陟髙閣﹐山川拓眼界。江明匹練橫﹐天際波濤瀉。此境足勾畱﹐儔侶催返駕。俳徊石磴旁﹐歸云擁足下。﹝只「秋江靜無煙」五字近六朝人。﹞○錢塘詠古宋祚將移訝斗星﹐君臣迹似浪中萍。黃龍出海朝廷小﹐白雁橫江戰血腥。南國無家歸燕子﹐西臺有淚哭冬靑。諸陵麥飯今誰薦﹐風雨蘭亭夜火熒。﹝此詠宋亡國事。﹞○金陵感懷萬峯靑拜故宮前﹐王气收時總黯然。西下戈飛畫﹐北來笳鼓駭啼鵑。春風淚灑《桃花扇》﹐夜月歌殘《燕子箋》。彈盡淒涼天寶曲﹐江南愁殺李龜年。﹝此詠前明南渡事﹐《桃花扇》《燕子箋》﹐天然點綴。﹞○次韻答薛匯仙帶水難同李郭舟﹐鷦鷯枝上總勾畱。新詩似錦惟緘恨﹐春夢如雲半結愁。馬剪焦毛嘶紫陌﹐鶴盤瘦影叫滄洲。天空地闊容疏放﹐只有吾曹气味投。○倪承茂字稼咸﹐江南吳縣人。乾隆戊午舉人。著有《ν塘詩稿》。○ν塘得名最早﹐成名甚遲﹐藝宛方重望之﹐而倏焉辭世﹐予哭之以詩﹐末云「比似方幹差足慰﹐生前鄕舉已題名。」慰之實悲之也。素長於詞﹐而詩亦工穩妥貼﹐不落宋人以後。○苦寒行燕山九月卽飛雪﹐玄冬寒气更栗烈。河西冰膠午不開﹐山頭凍雀眼流血。荒城日暮少人行﹐茅檐幾處炊煙絕。云黯風饕日色黃﹐槎丫老樹重陰結。朱門貴客孤白裘﹐擁鑪酌酒羅珍羞。誰憐路有凍死骨﹐旬日委棄無人收。況聞淮南罹水患﹐十家八九趨他縣。窮途無食給饔飧﹐那有兼衣禦霜霰。昔年杜老憂民艱﹐願得廣廈千萬間。而今寒士流離轉溝瀆﹐𨿽有萬間知不足。﹝杜陵心事﹐末一轉更深一層。﹞○九日道中一年兩度涉淮黃﹐擾擾緇塵染素裳。衰柳共憐殘鬢短﹐閒雲應笑客程忙。南歸無分吟風月﹐北去先愁飽雪霜。孤負故園叢菊好﹐不知今日是重陽。○錢塘懷古五代興亡一夢中﹐射潮江滸想英雄。錦衣木石沾恩幸﹐鐵券山河誓始終。鳳舞龍飛形勝在﹐虎符玉節霸圖空。花開陌上年年好﹐無復行人指故宮。﹝此獨詠吳越王事。﹞☆陶善圻字樹聲﹐江南元和人。乾隆戊午副榜。○元日書懷獻歲敝荊扉﹐歡言起こ瘵。空齋潔琴樽。閒居望親愛。日出鳥聲和﹐風暄艸心快。行將整籃輿﹐探梅白雲外。﹝气體髙潔﹐一「快」字抵過「欣欣向榮」及「甲坼」等字。﹞☆鈕汝騏字稼仙﹐浙江烏程人。乾隆己未進士﹐官翰林院編修。著有《南雅堂詩》。○題黃夫人寄升庵詩後猜忌君臣際﹐﹝自注﹕升庵諫議禮謫戍後﹐世宗有餘憾﹐每問楊愼云何﹐侍臣以老病對﹐乃稍解。升庵聞之﹐遂佯狂以免。﹞乖離夫婦間。百年悲死別﹐兩地夢生還。市上簪花髻﹐閨中損玉顏。至今傳錦字﹐流唱滿南蠻。﹝此千秋恨事也。四十字中﹐委曲道盡。○原本「萬里夢生還」句法劇佳﹐但蜀中距滇﹐初非萬里﹐故易二字。﹞○辰龍關﹝自注﹕吳逆作亂時﹐沅﹑辰道梗﹐王師由此入黔﹑滇。﹞飛將急前鋒﹐危關實要衝。虛聲經亥豕﹐間道出辰龍。﹝自注﹕王師聲言由五溪入黔﹐故賊將不備此關。亥豕﹐溪名。﹞六詔驚天降﹐羣蠻掃地從。皇威淸萬里﹐徼外樂耕農。﹝王師入黔﹑滇意﹐西崖少宰渾言之﹐此暢言之。﹞☆舒瞻字云亭﹐遼陽人。乾隆己未進士﹐歷任浙江知縣。○云亭親交衛﹑霍﹐在京師屏居委巷﹐如寒素然﹐旣出仕﹐而浙東西頌其廉明﹐傳其風雅﹐古所云文學飾吏治者也。詩品在元﹑白之間﹐近情處迥不易及。○別竹田莫向風前折柳枝﹐柔條原不綰相思。人生難得惟知己﹐天下傷心是別離。半載篝燈同聽雨﹐何年把酒更論詩。西泠夜夜添新夢﹐多在煙江月上時。﹝古之傷心人耶﹖讀竟﹐輒喚柰何﹗﹞○畱別當湖諸人士萍絮何須問舊因﹐離筵開處對殘春。誰言琴鶴非家具﹐自喜溪山似故人。北道應牽歸客夢﹐東風偏上苦吟身。歸舟莫笑輕如葉﹐千卷殘書已不貧。﹝不忘知己﹐不忘溪山﹐近日仕途中能有幾人﹖﹞○偶占芳艸靑靑送馬啼﹐垂楊深處畫樓西。流鶯自惜春將去﹐銜住飛花不忍啼。﹝於無情中﹐寫出情來。﹞○爲朱蘊千題杏花春雨圖淺深春色幾枝含﹐翠影紅香半欲酣。簾外輕陰人未起﹐賣花聲裏夢江南。﹝夢江南﹐本屬韻事﹐夢於賣花聲中﹐又添韻事一重矣。入唐人絕句中﹐亦稱中駟。﹞○爲堇浦太史悼亡工愁善病最憐君﹐夢裏啼鵑不忍聞。仿佛舊時蘇玉局﹐自將詩句哭朝云。☆陳景鐘字幾山﹐浙江錢塘人。乾隆辛酉舉人。○繅絲曲三春雨足桑葉肥﹐家家飼蠶晝掩扉。三眠三起近小滿﹐桑葚垂垂葉已稀。盼得紅蠶齊上箔﹐更喜同功繭不薄。大婦收拾繅絲車﹐小婦安排湯滿鑊。銀絲抽繹比淸霜﹐虛室堆牀生白光。啞啞軋軋聲不絕﹐綠陰低處新絲香。小姑回頭笑問嫂﹐轉眼相看織成縞。茜紅鴨綠染隨心﹐長剪腰裙短裁ビ。嫂云小姑爾未知﹐阿哥正苦賣絲遲。明朝抱入城中去﹐已值官糧徵比時。﹝亦足備采風者采擇﹐詩不徒作。﹞☆張進字翼庭﹐江南吳縣人。乾隆壬戍進士﹐官翰林院庶吉士﹐著有《綠野園詩》。○予與徐子龍友諸人結葑南詩課﹐翼庭與焉。許其淸不染塵。選貢入都後﹐規模臺閣體﹐不復唱《渭城》矣。今所錄者﹐皆結詩課時作。○由空谷至中峯出谷山路轉﹐松深餘落暉。隔林聞語響﹐始知人采薇。歸鳥引前路﹐間花點客衣。倚筇憩梵宇﹐鐘鳴自掩扉。﹝華鴻山學韋左司﹐可云循墻而走﹐作者似欲過之。﹞○雪中憶家園池上艸堂客居常苦寒﹐況復積深雪。夜明山鳥驚﹐淸響寒柯折。遙知池上園﹐虛白人蹤絕。○五人墓意气偶然激﹐成名竟殺身。空山餘落日﹐古木出靑燐。地近要離墓﹐云連胥水濱。匹夫能就義﹐嗟爾附炎人。﹝恰是五人分量﹐結意指顧秉謙﹑魏廣微一輩﹐見纓冠中人不如市中人也。四十字字字老成。﹞☆夢麟字文子﹐蒙古人。乾隆乙丑進士﹐官至工部侍郎。○樂府宗漢人﹐五古宗三謝﹐七古宗杜﹑韓﹐𨿽不能至﹐心向往之﹐不必議其不醇也。近日臺閣中﹐無逾作者﹐倘天假以年﹐烏容量其所到。○雉朝飛雉朝飛﹐其羽灼灼。雌前跳﹐子後躍。於田於薄﹐是飲是啄﹐我弗如爾行樂。爾樂我哀﹐朝行出遊﹐日暮獨歸﹐獨歸兮心悲﹐羣嗷嗷兮夜饑。我無術兮哺兒﹐先我死者知之。﹝借樂府題《悼亡》﹐詞古情摯﹐於安仁﹑子荊外﹐又辟一門戶。﹞○哀歌行喧者勿喧﹐歌者勿歌﹐嗚呼我哀﹐我哀柰何﹖父知兒寒﹐母知兒饑﹐我無父母﹐饑寒誰知﹖親在憶親﹐親沒戀墳﹐魂斷難復﹐艸荒更新。夜坐秉燭﹐兄右弟左。同爲孤兒﹐哀哉生我﹗抱女置膝﹐忍涕中悲。兒亦無母﹐我懷痛之。燭短夜寒﹐予心之酸。男兒低頭﹐顧影自憐。﹝《蓼莪》之詩﹐皆直白語﹐而千古哀痛﹐以此爲至。此作復相似﹐然前哀父母﹐後哀無母之女與幼女之母﹐人倫缺陷﹐一身當之﹐日夕縈懷﹐宜年命之不永也。﹞○西澗赴山將往云罩憩天香禪剎天雞叫海日﹐晴翠濃諸峯。丹崖媚朝霧﹐了了靑芙蓉。尋溪背初旭﹐入谷聞驚風。半嶺生飛煙﹐忽沒巖邊松。仰睇辧蓮宇﹐稍見僧樓紅。流云布羣壑﹐淸梵生虛空。石徑去不極﹐前路誰能窮。鉤索得懸解﹐妙寄饒歸宗。跏趺憩蓮社﹐嘆息懷支公。﹝西澗一路﹐予曾早發﹐讀此﹐如置身其間。﹞○由天香行藥西盤初入山口巖秀澄孤懷﹐趣途意先往。理策遵回蹊﹐空林得樵響。幽棕眷岑寂﹐矧玆秋日爽。霜徑稍曲盤﹐虛翠忽晃朗。漸歷紆巒深﹐未識回途廣。孤暉隨趣濃﹐懸磴披煙上。杳藹接諸天﹐振衣發遐想。王裴不可作﹐丘壑誰心賞﹖何時飯名僧﹐松檐稅塵鞅。○朝往香山夢覺鐘魚淸﹐褰裳月在棟。盥濯辭精廬﹐山僧出林送。苔衣潤芒ハ﹐昨宵知露重。亂泉聽乍失﹐溪澗澀余凍。石骨生淸涼﹐逼人寒欲中。日出照幽谷﹐山鳥發新ミ。微風蕩空翠﹐流雲散巖洞。永懷煨芋者﹐隔岫聞淸誦﹐﹝曰淸﹐曰新﹐曰生﹐曰眞﹐四者兼之。此種詩可以滌人塵俗﹐發端尢警。﹞○夜過靑浦理棹投暮煙﹐餘暉黯遙。輕舸尋歸流﹐空波肆怡衍。野風送香气﹐浩露滴微泫。重疊林景昏﹐微茫峯色淺。遠火辧孤城﹐隔岸聞亂犬。稍別林墟移。漸覿雉堞轉。華月淡始照﹐流云蔚初展。一與淸景俱﹐乍喜塵遣。惆悵懷前蹤﹐余風動深緬。○臨江樓亦知非故土﹐扶杖且登樓﹐落日萬古色﹐長江千里秋。浮雲蔽楚望﹐朔气老邊州。無限關心事﹐憑欄起暮愁。☆孫貽武字紹衣﹐浙江歸安人。乾隆乙丑進士。○吳越王鳳舞龍飛地脈優﹐挺生人傑說婆畱。潮回龕赭三千弩﹐地擁金湯十四州。承寵樹皆披錦繡﹐稱藩臣和息戈矛。櫛風沐雨辛勤甚﹐圓木驚眠老未休。﹝第六語譏其不討朱溫也﹐婉諷賢於直斥。﹞☆吳檠字靑然﹐江南全椒人。乾隆乙丑進士﹐官刑部主事。○靑然舉鴻博不遇﹐放歸﹐後官西曹﹐決大獄﹐能不阿大吏意﹐眾論許其守官。○詠懷曲徑非不捷﹐由之轉窮途。欲速嗟無成﹐蹇步愧亨衢。徘徊望觚稜﹐我思郁以紆。致身有本末﹐朱難苟圖。突梯性不適﹐那敢輕賤軀。夢鹿忘覆蕉﹐伺兔笑守株。得失良偶然﹐豈必巧有餘。﹝立身居官﹐可云不苟。﹞○晚次彭城薄暮荒城首重回﹐雲煙芒碭客愁開。三齊驛路連天闊﹐萬里河流動地來。戲馬臺前寒日落﹐斬蛇溝外野風哀。狗屠獄掾皆黃土﹐感嘆當年楚漢才。☆蔡寅斗字方三﹐江南江陰人。乾隆丁卯舉人﹐官國子助教。○方三工古今文及駢麗韻語﹐聞四方有才人﹐必遠道走訪﹐與之定交﹐蓋以文章友生爲性命者也。壬申恩科會試﹐自經於號捨中﹐不解其故﹐人謂之遇祟。文人之厄一至此耶﹖○坦坦奇平橋跨曲池﹐池淸波渺イ。沙淚聚閒鷗﹐塔影沈寒水。澄碧映琴書﹐浮光上幾。日晚坐虛亭﹐悵然懷彼美。﹝自注﹕徐髙士介白。○此明瑟園景之一﹐與予同遊賦之﹐注中徐介白﹐明末遺老﹐隱居於此。﹞○遊盤山漁陽千里郁あだ﹐第一名山壓薊東。白練粘天飛絕頂﹐﹝自注﹕《水經注》徐無山山上水可髙二十餘里﹐卽今之盤山也。蒼龍裂石掛遙空松名。﹞茫茫雲气長城入﹐漠漠風煙古塞通。何日相隨石門叟﹐掉頭還與問鴻蒙。雄奇形勝自天開﹐遙拱神京冠八垓。地勢直從滄海盡﹐山形還向太行回。煙雲深處迷盤谷﹐風雨聲中嘯劍臺。聞道宸章燭霄漢﹐磨崖百丈破莓苔。﹝頷聯寫盤山形勢﹐有海涵地負之槪﹐此盤谷非李願棲息之地﹐上有李將軍舞劍臺﹐謂李靖也。﹞○挽徐澄齋太史倦飛孤鶴下煙霄﹐劫外靈光見後凋。海舶云旗歸萬里﹐經筵雪鬢待三朝。老余禿管論刪述﹐病卜靑山臥寂寥。誰爲元亭重載酒﹐滿江楓葉蕩寒潮。﹝三語謂出使琉球﹐四語謂三朝講官。﹞☆林明倫字穆安﹐廣東始興人。乾隆戊戍進士﹐官翰林院編修﹑記名禦史﹐出爲衢州太守。○穆安畱心正學﹐嚴義利之介﹐方保舉禦史時﹐有勸其謁掌院者。答曰「禦史以求而得﹐何以自立耶﹖」後守衢﹐潔己卹民﹐因謁上臺稍遲﹐疑其傲﹐以才力不及劾之落職﹐衢人哭而送之。○弔五人墓西市敏霜日﹐南躔貫索中。歌詩憂《板蕩》﹐占象嘆《屯蒙》。國柄歸旁落﹐刑余蔽主聰。衣冠嬰赤族﹐屠狗叫蒼穹。竟觸貂怒﹐誰憐骨鯁忠。捐生片語易﹐仗義五人同。道直心寧悔﹐名存死不空。招魂堤水上﹐葬骨虎丘東。墓艸侵階綠﹐山鵑帶血紅。要離三盡土﹐千古共英風。☆張畹字蓀九﹐江南長洲人。布衣。○蓀九窮居郊外﹐世緣半絕﹐素交二三人外﹐車騎造訪之﹐弗接也。論詩必溯源唐人以前﹐有與爭辧者﹐至面赤不顧﹐或目爲詩癖﹑爲詩愚﹐乃大喜。身後詩篇零落﹐只存社中共賦一篇。○移木芙蓉植後圃吟罷楚客辭﹐逍遙向園圃。緬彼拒霜花﹐一枝移帶雨。我生同弱植﹐終當委艸莽。況玆搖落辰﹐孤芳誰搴取。淺土托根ぼ﹐松菊聊爲侶。﹝借題自寓﹐品地如見。﹞☆張釒弋字少弋﹐江南華亭人。布衣。○月夜黃姑灘露坐簡山中一二知己明河爭無波﹐憩息愛幽境。良遊值杪秋﹐佳趣心各領。頹陽匿餘暉﹐微月揚淸景。艸中僧獨歸﹐煙際鐘初靜。霜林颯有聲﹐風壑悄多警。悵與賞心違﹐長謠一延頸。﹝「僧歸」二語﹐寫山寺晚景如畫。﹞○閩中九日寄吳中諸兄弟海天萬里獨登臺﹐佳節空嗟白髮催。愁絕雁聲從北至﹐蒼然秋色自西來。霜淸烏石蠻煙豁﹐潮落金崎越艇回。遙憶故園兄弟在﹐幾人同把菊花杯﹖☆金義植字立斯﹐江南吳縣人。諸生。○太白於右軍書﹐日以淸眞﹐淸則不雜﹐眞則不僞也。惟詩亦然。立斯之詩﹐淸而眞矣。與其配倡酬於楓江之濱﹐晚歲耳聾﹐不聞世事﹐尢得安分自適之趣焉。○髙函三夜話五載一相見﹐江邊落木風。那堪多難日﹐正在別離中。世事茫無定﹐吾生固有窮。夜吟須盡醉﹐秋雨一燈紅。○懷髙武康侍禦軍臺身訝新擐甲﹐冠爲舊觸邪。一言陳白簡﹐萬里度黃沙。食祿應持論﹐投荒肯顧家﹗從戎堪報國﹐垂老莫長嗟。﹝起二語﹐侍禦及從軍皆見﹐下表其正直﹐勉以報國﹐得古人立言之體。﹞○懷三弟東粵攜家遠﹐南荒作尉難。五旬雙白鬢﹐萬里一微官。城郭新教築﹐衙齋未得安。遙憐蠻海畔﹐辛苦百憂攢。﹝自注﹕陸丰﹐系新分邑。○詩品之髙﹐總不外上一眞字﹐本乎性情則眞。﹞○江上江上不來雙鯉魚﹐堤邊空過七香車。結交無力緣金盡﹐泛宅何之且陸居。紫塞月明千帳外﹐綠窗人靜年餘。此時聊得閒中趣﹐仲蔚蓬蒿亦自如。﹝五句對第一句猶詩之「彼采蕭兮」也﹐六句對第二句﹐猶詩之「出其東門」也。無力結交﹐無地泛宅﹐惟領閒居之趣可已。﹞☆尢怡字在京﹐江南長洲人。布衣。○昔皮襲美寓臨頓裏﹐陸魯望自甫裏至﹐與之定交倡和﹐其地爲皮市。在京居其地﹐周子迂村亦至自甫裏﹐相與賦詩﹐恰符皮﹑陸也。在京就韓伯休術﹐欲晦姓名﹐詩亦不求人知﹐而重其詩者﹐謂得唐賢三昧﹐遠近無異詞云。○雜感春至陽气動﹐輕雷殷方鼓。晴川泛朝光﹐艸樹沐新雨。農人負耒出﹐操作及童豎。有生寧不勞﹐俯仰各有取。曰余本拙懶﹐逝將事農圃。所急在治生﹐豈伊慕髙古。貧賤惜筋力﹐憂傷亦何補。﹝陶公心事﹐正於不諱治生傳出。﹞明月流素影﹐照我室中帷。淸光缺夏滿﹐佳人難再期。寶鏡不復開﹐玉琴生网絲。翩翩雙黃鳥﹐巢我庭樹枝。雄銜原上艸﹐雌啄澤間泥。辛苦被流﹐一旦傷其雌。身死亦何言﹐悲此巢中兒。此首悼亡。駑馬策蹇足﹐馳望昆倉丘。自非千里姿﹐焉得追驊驑。斥翔數仞﹐黃鵠四海遊。豈不願髙舉﹐羽翼非所儔。愼爾失故步﹐躓蹶乃貽羞。天分固有定﹐躁進非良謀。﹝此警躁進。﹞○山居雜興晨起艸木濕﹐林霏散淸曙。始知東峯云﹐夜作澗上雨。光風葉上泛﹐新泉艸下注。羣鳥林際鳴﹐遊魚水面聚。萬物各有分﹐勞生轉多慕。亻幸中成虛名﹐多爲來者誤。君看區中緣﹐擾擾曷有數。○劉東郊歸自關中述華山之遊爲作詩紀之劉君新從華陰歸﹐爲我口述華山遊。華山截や五千仞﹐金精白气西作秋。初向雲臺辧雲樹﹐已是希夷棲隱處。足捷如騎酒家龍﹐眼明未厭公超霧。徑回路絕飛鳥還﹐靑壁杳藹淩雲端。停策仰望坐嘆息﹐安得羽翼臨風翻。垂垂鐵綆一千丈﹐烈日長風久摩蕩。半足入壁出壁間﹐雙手緣云上云上。蒼龍當我來﹐兀露半背﹐我欲踏之勢恐墜。不知天際去之幾﹐俯視人間已無地。此時賈勇气轉健﹐矯首三峯忽當面。峯頂玄鶴鳴向人﹐雲中玉女遙相見。仰天長嘯天宇空﹐浩浩萬里來罡風﹐幸不吹墮塵埃中。五陵北原靑未已﹐黃河無聲流向東。平生浪迹長遊衍﹐太華峯頭足蕭散。以玆頓遣胸中憂﹐卻使雲泉今尙捲。吾聞此語心茫然﹐天池仙掌紛眼前。忽憶十年意不樂﹐魂夢卻墮東峯巓。何時拄杖淩紫煙﹐仙人金液非我意﹐試看峯頭玉井蓮。﹝詳華山之奇險﹐然語語是友生所述﹐別於紀遊﹐結意撇開求仙﹐正見髙曠。﹞○寶劍寶劍芙蓉鍔﹐韜光匣裏橫。星辰秋忽動﹐風雨夜還驚。邊郡今多事﹐故人方遠徵。徘徊欲相贈﹐不獨爲平生。﹝一气鼓鑄﹐精力尢在後半﹐神到候自然遇之﹐人工不與。﹞○秋晚登樓澹雲含雨過城頭﹐獨自憑闌豁遠眸。萬木秋聲來大壑﹐亂山寒色上危樓。登樓不爲依人感﹐搖落應添攬鏡愁。聞道菊花堪泛酒﹐共誰來此一消憂﹖○館娃宮峯頂曾聞置別宮﹐艷歌嬌舞欲無窮。美人一去碧雲冷﹐行客獨來山殿空。香徑落花春度曲﹐古廊依樹夜鳴風。登臨漫爲勾吳感﹐舊館荒臺處處同。○白秋海棠誰將淸淚灑幽墀﹐散作瑤華別有姿。最是玉人腸斷後﹐淡妝無語背人時。﹝只「瑤華」二字點白﹐餘皆以神韻傳寫﹐悠然自遠。﹞☆江聲字飛濤﹐江南常熟人。○病起卽事日暖風恬春正酣﹐閒聽歸燕語喃喃。形同陌上三眠柳﹐心似筐中八繭蠶。洛下有書憑犬附﹐慶頭無《易》任雞談。拋荒殘捲塵凝榻﹐裘褐蕭然擁一龕。○柳絮次陶庵韻茫茫如夢復如塵﹐時逐遊絲送暮春。連臂踏歌招不得﹐就中愁殺倚樓人。﹝「連臂踏歌」﹐用楊白花事﹐落句傳出遠神。﹞☆喬字睦州﹐江南寶應人。歲貢生。○芭蕉綠云當窗翻﹐淸音滿廓廡。風雨送秋寒﹐中心不言苦。﹝古意亦復古音。﹞☆周天藻字之﹐江南吳江人。○題劍南詩後歸老雲門著句多﹐往年豪气未消磨。杜陵集裏收京詠﹐垂老懸懸望兩河。﹝萬六千餘首中﹐標出「北定中原」之志﹐才是放翁知己。﹞○病中遣興量減三蕉眾所知﹐興來時復一中之。此生頗似靈均醒﹐也和淵明《止酒》詩。﹝淵明之醉與靈均之醒﹐同一心事﹐詩中頗能見及。﹞☆孫謨字定叔﹐江南上元人。○遼東遼陽形勝接幽燕﹐關塞中分勢極天。渤海東流環一面﹐渾河西去盡三邊。何年互市來良馬﹐此日屯耕有廢田。谷問開平舊功業﹐野狐山北徧荒煙。☆陳燦霖字雨巖﹐江南長洲人。諸生。○詠橘洞庭朱實飽經霜﹐信手拈來滿座香。有柚願教兄弟合﹐﹝自注﹕《淮南子》﹕槐楡與橘柚合而爲兄弟。﹞成林休慮子孫忙。厥包錫貢來天府﹐作誦畱名重楚湘。但得貞心能不攺﹐縱令移植亦何妨。﹝兄弟合﹐子孫忙﹐如玉合子底遇著蓋也。結意翻得獨髙。﹞○古怨獨臥繡窗靜﹐月明宿鳥啼。不嫌驚妾夢﹐羨汝是雙棲。﹝妙在不怨之怨。﹞☆陸文銘字書巖﹐江南吳縣人。諸生。○書巖甘於食貧﹐舅氏爲荊山吳文恪公﹐居六卿之貴﹐無一語干瀆﹐品可知矣。詩亦戛戛獨異﹐適如其品。○擬古明月在濁流﹐不攺月色淸。孤松盤曲徑﹐不攺松性貞。君子遇險﹐此心恆蕩平。﹝此見徳性旣貞﹐不隨物變也。詩中興體。﹞○雜詩天地不生成﹐古今有何事。茫茫萬劫中﹐生民多所嗜。黃金變爲土﹐盜跖亦柳季。造物起爭端﹐無怪人趨利。有酒且斟酌﹐萬事付一醉。﹝莊生之旨﹐見造物亦爲多事﹐何獨聖人。﹞○利器行幹將之刃箭﹐斬騎貫革如飛電。不逢揮劍發機人﹐鋒未許傷縞練。鉛刀蓬矢各逞奇﹐光芒駭目莫敢攜。風胡去兮養由逝﹐吾安歸兮長相思。﹝不逢眞識﹐利鈍混淆﹐感慨無盡。﹞○日入行昆倉山摧若木枯﹐虞淵泛濫沈金烏。羲和沈緬不肯醒﹐后羿奮臂斗雕弧。八龍骨朽呼不起﹐石馬嘶煙寒月裏。玉桃潰裂飽靑鸞﹐方朔偸兒今日死。茫茫元气千古浮﹐劫灰飛尺天地愁。回頭長叫廣成子﹐黃帝何爲土一А﹖﹝全學昌谷。﹞☆李璧字云和﹐江南句容人。○烏棲曲花影參差覆轆轤﹐空房淚滴一燈孤。無端金井梧桐月﹐偏照雙棲白項烏。☆馬長海字匯川﹐遼陽人。著有《雷溪艸堂詩》。匯川遺棄纓紱﹐意气自豪﹐嘗遇之琛亭都統席間﹐時琛亭防秋﹐匯川脫魚腸劍贈之﹐悲歌感慨﹐卽生平之詩可知矣。○移居滄州蔡玉躬閣學以詩送行次韻奉酬仕宦亦人情﹐沈淪墮其志。徒深山水懷﹐喜無兒女累。期爲塵外遊﹐今鼓滄浪。峨峨黃閣老﹐瀟灑饒逸志。送我河之幹﹐贈言有餘味。非不惜離別﹐孤懷喜能遂。滄州海一隅﹐可訪安期輩。爲問天地根﹐果否生天地。長跪謝微言﹐我將從此逝。○再贈西山隱者山路逶迆入杳冥﹐十年重訪枕煙庭。問名揩眼看蓬鬢﹐畱客呼兒挈酒瓶。云似客閒朝出岫﹐鶴如人立夜聽經。先生不與寰中事﹐長嘯一聲天地靑。○讀陶詩處士胸中別有春﹐田園寄托寫天眞。義熙尙有關心事﹐豈便羲皇以上人。﹝窺見陶公心事﹐予亦有句云「至今《南村》詩﹐可續《西山歌》。」予詩明言﹐匯川蘊蓄﹐覺蘊蓄者耐人尋思。﹞☆金糸廷字絲五﹐江南吳縣人。官宣城訓導。著有《蘊亭詩稿》。○蘊亭詩負奇气﹐磊磊明明﹐不肯一語庸下﹐比之利劍﹐寧寸寸折﹐不爲繞指柔也。晚年研究《易》理﹐不復成詩。○自三山至牛渚連山盤屈舟出其下晴日山照耀﹐林巒現金碧。何年浮屠宮﹐峙此奇險石。鐘磬不可聞﹐天風蕩虛壁。輕舟出其下﹐牽攬不得力。巖更陰森﹐使我毛髮磔。驚濤噴晴雪﹐盤屈增險厄。上視飛鳥絕﹐下瞰黿鼉逼。寒江靜魚梁﹐細路隱樵迹。我欲逐孤猿。濟勝理輕策。髙妙躡雲關﹐力扶羲禦側。風水趁前途﹐回首空嘆息。﹝熟老杜《發秦州》雜詩﹐有此筆力﹐有此神气。﹞○舟曉寒潮月稍落﹐漁浦煙初起。蒼茫鐘出林﹐蕭瑟雁飛。須臾沈霧迷﹐不辧天與水。使我神恍惚﹐置身雲海裏。日出影漸開﹐遙山樹如薺。翠微半出沒﹐滄波亦流綺。指顧遠帆生﹐一一勢千里。淸景曠無垠﹐吾心淡如此。﹝起繪舟曉﹐令讀者如置身其間﹐霧不生於平旦而生於平旦以後﹐日髙則散矣。老於道途者始知。﹞○采石磯揚帆溯江濤﹐江闊沿疊嶂。詰屈百里間﹐一一奇鬼狀。篙師太鹵莽﹐撥石輕奔放。崢嶸屢縈回﹐采石屹相向。天風ポ慘來﹐險絕不可仰。昔聞忠武王﹐揮戈實開創。於此奮神威﹐力騰千仞上。眞宰有驅除﹐中原气自壯。至今三百年﹐談者神猶旺。龍虎一失險﹐洪波空蕩漾。鬱鬱松柏枝﹐鐘山日相望。○村居答社中諸子柴桑有處士﹐襄陽有遺老。盡室入蓬篙﹐終年顏色好。人生苦不足﹐吾道無求飽。願得同心人﹐浩歌藉芳艸。﹝入篷篙而顏色轉好﹐人情已難﹐況加以盡室終年乎﹗惟梁鴻﹑王霸夫婦足以語此。﹞○送劉東郊木落嶺猿愁﹐江帆開素秋。寸心千里遠﹐孤劍一身畱。閩海天垂盡﹐仙山云半浮。安期方待子﹐且抱古琴遊。﹝律詩最爭起手﹐起手得力﹐下迎刃而解﹐饜飫盛唐者能之。﹞○寄芝仙西徵幕府枚生長托乘﹐王粲始從軍。會有平戎策﹐能開西極云。令嚴千雪帳﹐犒士萬羊羣。指日應降虜﹐鐃鼓奏凱聞。☆周京字少穆﹐浙江錢塘人。○少穆足迹遠到﹐欲結契宇內英傑﹐召試鴻博﹐不遇歸﹐時偕一二友生遊宴西湖﹐賦詩寫懷﹐蓋自此無四方之志矣。詩體和平中正﹐不爲刻艱深之語。○武功縣望太白山百里武功縣﹐明當太白山。雪從何代積﹐春到幾時還﹖淸霽迥晴昊﹐髙寒指翠巒。軍行休鼓角﹐風色正愁顏。○褒斜谷閣道橫空去﹐連峯疊嶂開。地隨秦塞盡﹐山自漢中來。行蟻緣旋磨﹐粘蝸上古臺。當年轉戰處﹐彌望滿蒿萊。﹝自注﹕黃牛鋪爲吳康卿戰金兵處。○十字包括秦﹑漢﹐力大於身。﹞○代州靑巒萬壑鎖巖疆﹐舊繞樓煩古戰場。冷磧雨收秋艸綠﹐大荒日落寒云黃。滹沱河去包並冀﹐句注山橫下狄羌。惟有年年關外雁﹐不妨迢遞到衡陽。○燕來煙雨疏疏覆綠苔﹐海棠時節燕重來。不辭故國三千里﹐還認雕梁十二回。荒艸誰家深院落﹐繁花何處好池臺。卻憐舊館曾相識﹐爲把湘簾手自開。○楊花南陌風光劇可憐﹐楊花撩亂撲秋千。一年春事拋流水﹐半醉心情付別筵。冉冉慣尋芳艸岸﹐蒙蒙欲下夕陽天。殘紅同盡無消息﹐又化浮萍上釣船。﹝三四空寫一聯﹐離形取神﹐晚唐時有此格。《同友人湖上》有句云「野鷗導我有閒意﹐新柳笑人成老夫。」風趣可挹。﹞○二十六日曉過徳州河卽次停驂客夢殘﹐又攜殘夢上徵鞍。小人有母憶嘗食﹐遊子離家空復還。沙月渡頭斜欲落﹐野風林外曉生寒。廿年明發天涯淚﹐到此眞成行路難。☆方肇夔字引諧﹐江南江都人。諸生。○客中送春記得離家是首春﹐與春相伴走風塵。而今杜宇頻頻喚﹐半餞春歸半勸人。﹝感春歸而己不能歸也﹐語近情遙﹐得司空表聖「俯拾卽是」。「觸手成春」之方。﹞○桃花塢弔唐六如墓先生胸次海天寬﹐只愛桃花不愛官。荒土一А魂魄在﹐滿溪紅雨落春寒。﹝唐墓在橫塘﹐桃花塢讀書處也﹐誤認者多。此從桃花著筆﹐而六如襟抱﹐如或見之。﹞☆繆宗儼字敬思﹐江南吳縣人。○虎山橋玩月山白月當空﹐平波乍摩瑩。入雲淡欲無﹐蕩水光難定。長松倚層崖﹐風吹韻笙磬。橋下漁舟歸﹐棹歌入淸聽。夜深羣動息﹐一嘯眾山應。﹝淸絕。﹞☆洪嘉植字去蕪﹐江南歙縣人。○蘄州禹廟羅州之臺蘄水東﹐江聲千古環卑宮。盤龍山髙風落石﹐乾明巖斷雲回空。地平天成豈蒼水﹐九州四載疑玄熊。朝宗於海自江漢﹐巍巍黻冕思神功。﹝以古詩行律體﹐胎原少陵﹐東坡亦嘗爲之。﹞○鄧尉看梅停舟策杖屢攀躋﹐石路初消雪後泥。竹徑參差逢野寺﹐人家一半住花溪。寒生夜磬行來遠﹐天壓春山望處迷。萬樹香風偏渡水﹐莫釐云斷兩峯西。☆朱字樞臣﹐江南吳縣人。○鐘山拜孝陵並瞻遺像蔣山山下弔松楸﹐瞻拜遺容識冕旒。鳳目龍瞳存尺幅﹐珠襦玉匣自千秋。林間片壤依元子﹐石畔荒原附列侯。更望孤棲埂邊路﹐離離禾黍滿平疇。﹝端重有體﹐依元子﹐謂懿文太子﹐「附列侯」﹐謂中山諸王侯也。﹞○祖龍引徐樓船竟不還﹐祖龍旋已葬驪山。瓊田倘致長生艸﹐眼見諸侯盡入關。﹝嘲笑求仙﹐祖龍有知﹐亦應齒冷。﹞○漢宮詞閬苑瑤池路邈然﹐延靈髙築迓羣仙。豈知待詔金門客﹐偸墮塵寰十八年。﹝連上一章﹐神似義山斷句。﹞☆周杭字祖望﹐江南吳江人。諸生。○題倚劍牧馬圖百金買一劍﹐千金買一馬。十年磨劍不得試﹐驅馬歸來牧巖下。憶昔錦衣狐白裘﹐身挾兩龍萬里遊﹐爾時意气輕王侯。吁嗟丈夫有命那可說﹐紫髯如虯悲白髮。雄心難待馬生角﹐袖手應憐劍虛拔。君不見古來窮達變化猶飄雲﹐南山尙有射虎手﹐無人知是李將軍。﹝劍與馬或合或分﹐結出飛將軍射虎﹐大有英气。﹞☆兪玉局字爻心﹐江南無錫人。諸生。○題劍南詩稿年垂九十恨誰知。腸斷偏安恢復遲。髙孝光寧身備歷﹐滎河溫洛見無期。夢中拜手遷都疏﹐死後關心家祭詩。个是詩壇老方叔﹐壯猶彈壓幾偏裨。﹝寫放翁忠心豪气俱見﹐若第揚其詩﹐便爲凡手。○滎﹑河﹑溫﹑洛﹐中原所失地也﹐對髙﹑孝﹑光﹑寧四朝﹐流走不滯。﹞☆石文字貞石﹐浙江上虞人。○同丁敬身訪張丈應華有贈靜看林景過茅茨﹐徑曲村深步さ遲。南北捨分新竹色﹐兩三客對夕陽時。鄰多野老同耽隱﹐貧有閨人共課詩。長日閉門殊自得﹐屢空意味許誰知﹖﹝敬身嗜古﹐應華食貧﹐並有得於屢空意味者﹐貞石臭味相同﹐自應莫逆於心﹐相視而笑。﹞☆顧嘉譽字來章﹐江南吳縣人。布衣。○雪獅歌封姨玉戲江天白﹐萬里瓊瑤厚盈尺。平林雕鶻偃不飛﹐大澤蛇龍臥難蟄。街頭跳擲嬉兒童﹐竹帚掃雪衝寒風。爬羅隨手試摶弄﹐物態一一無雷同。蠻奴心孔偏狡獪﹐裝出狻猊露奇怪。爪牙忽作之而形﹐拉虎吞貔宛然在﹐蹲伏恍遇滄州城﹐貢獻疑通安息界。髯而彡落落張巨口﹐仰天欲作河東吼。四圍腰鼓聲喧闐﹐燈火熒煌照左右。入山那可摶﹤虎戔﹥貍﹐當路直堪走犭制狗。寒威消歇陽气回﹐朝來倏忽扶桑開。猙獰跋扈轉瞬耳﹐流澌消卻銀皚皚。君不見冰山萬丈髙崔嵬﹐壓倒泰岱輕䢐徠﹐一朝失勢意安在﹐區區雪獅何有哉﹗吁嗟乎﹗區區雪獅何有哉﹗﹝冰山難恃﹐其本意也﹐借雪獅發揮﹐縱筆所之﹐不受束縛﹐山人亦縱橫乃爾。﹞☆翁格字去非﹐江南吳縣人。諸生。○暮春莫怨春歸早﹐花餘幾點紅。畱將根蒂在﹐歲歲有東風。安分俟時﹐意言俱妙。☆陸蒼培字學起﹐江南長洲人。廩生。○詠懷燕市相逢處﹐吟壇與酒壚。雲山萬里別﹐天地一身孤。元叟聊稱漫﹐儀曹自號愚。從玆懶求友﹐耕釣是吾徒。﹝五六承「一身孤」言之﹐言自此無意求友矣。學起見賞於輦下諸公﹐故有是云。﹞○聞雁夢斷空堂家萬里﹐灑醒秋夜漏三更。他鄕風雨此時急﹐獨聽南飛雁數聲。☆殷再巡字二南﹐江南常熟人。○二南受知於趙秋谷﹐曾爲點定其詩。○漢武帝云旗不動射蛟回﹐宴坐承華月滿臺。花發碧桃方朔過﹐窗開靑鳥阿環來。靈壇夜靜光三燭﹐仙掌風微露一杯。萬里貳師歸絕幕﹐只盤天馬賦龍媒。☆華龍翔字丕光﹐江南無錫人。諸生。○予未識丕光﹐杜云川太史爲予言﹐同人賦詩﹐丕光詩成﹐眾俱斂手﹐邑中才人也。後華生漢畿授予遺稿﹐尋味之﹐果如雲川之言。○感遇戛戛髙岡梧﹐孤幹修以直。疏陰不自庇﹐虫蟻爭蠹蝕。鏗然遭斧斤﹐謂是中琴瑟。朱弦徽黃金﹐綺囊護丹漆。知音世所希﹐俗耳聰若窒。何似摧爲薪﹐猶足供鼎食。﹝言知而不知﹐不如不知也﹐此作者有激云然。﹞○翠聲閣云壑架書巢﹐庭戶滿空翠。空翠本非色﹐尋聲復何在。淵明地弦琴﹐音在弦指外。獨坐泯見聞﹐悠然自來會。﹝古云空翠難彊名﹐翠中有聲﹐只可意會﹐不可注解。﹞○恭壽先生於黃山深谷得杖一枝雙莖盤曲節目輪首尾仍合並爲一極離奇瑰異之觀爲作短歌恭壽之杖一而兩﹐夏后雙龍落吾掌。恭壽之杖兩而一﹐巨蛩相合幾忘匹。驪珠百六節可數﹐追琢丁丁缺鬼斧。八年刊木徧神州﹐遺卻黃山笑神禹。或言軒轅丹竈多遺薪﹐﹝自注﹕黃山有黃帝同浮丘公煉丹處。﹞燼余裂石蟠靈根。雙椏競茁不相讓﹐欲劈未劈成輪。或言扶桑相糾老東溟﹐孫枝迸出仍駢穎。九烏長喙日夜啄﹐節目蚴虯墮殘梗。我來欲把不敢觸﹐恐是生蛟遭縛束。先生興至時捉之﹐不借云駕雙鵠。世途夔峽從崎﹐扶攜直過三山曲。﹝都從一枝雙莖著意﹐離奇詰屈﹐排蕩縱橫﹐極才人之能事。﹞○示仲孫應和時將北上牖下嗟吾老﹐天涯憶汝單。因人知不易﹐行路敢辭難。有舌囊宜括﹐無魚鋏莫彈。饑驅爲客早﹐惜別恨千端。☆劉瞻榕字於根﹐江南無錫人。諸生。○春日田家艸廬負髙阜﹐柴扉面淸池。村居本安閒﹐況值春風時。春風果何心﹐如與丘園私。一夕逢好雨﹐千頃新綠滋。朝來荷鋤出﹐對此情自怡。時運無或愆﹐力田復何愁。倉庚先已覺﹐飛鳴桑樹枝。﹝春風之私﹐正言其公﹐語妙從杜詩中出。﹞○送須覲予還晉陵啄粟野田黃口雀﹐盡日揮之苦難卻。悠然老鶴迥出羣﹐連軒矯翼誰能馴。春風樓前梅花白﹐看花君作西洲客。細雨冥冥梅子肥﹐鷓鴣聲裏送將歸。何須咎君言別早﹐客捨𨿽佳歸更好。一帆明日向東去﹐正是鄙夫心憶處。﹝起四語興覲予之歸﹐得六義之一﹞☆馮嗣京字畱士﹐浙江桐鄕人。貢生﹐官長興縣學訓導○上韓慕廬學士門分洛蜀路多岐﹐中立如公總不移。進退每關天下事﹐襟期獨有聖明知。後堂長蓄公田釀﹐外國爭求《賀雨》詩。莫漫抒辭頌功徳﹐卽論風雅亦吾師。﹝一起四語﹐與匠門先生暗合﹐時文懿公中立不倚﹐故詩家以此爲贈言。﹞☆宋匡業字鼎來﹐江南長洲人。貢生﹐以子宗元貴誥贈中憲大夫。○生平謙退謹約﹐無疾言遽色﹐遠近稱善人﹐性愛梅﹐詠梅詩成帙。玆取其尢髙潔者。○庭梅屋角冷云破﹐橫空挺一枝。瘦應同鶴立﹐淸似畏人知。寫影惟憑月﹐傳神不在詩。空山流水外﹐脈脈寄相思。﹝以淸畏人知品梅﹐極見成語﹐從前無人道及。﹞○梅花不染紛華別有神﹐亂山深處吐淸新。曠如魏晉之間士﹐髙比羲皇以上人。獨立風前惟索笑﹐能超外自歸眞。孤芳合與幽蘭配﹐補入《離騷》一種春。﹝傳梅之品﹐宋人蹊徑一掃而空之。﹞☆陸淹字菁三﹐江南長洲人。欽取入都﹐未授官卒。○秋懷葉染深秋變早楓﹐輕雲如黛月如弓。閒情﹤毛冒﹥﹤毛﹥非關酒﹐倦骨支離不耐風。魚悔尾思溟北﹐豕誇頭白笑遼東。分明袖手看殘弈﹐一角爭差劫未終。☆江宏文字書城﹐江南嘉定人。欽取入都﹐放歸卒。○感懷和周鐵門韻兼呈汝南公九重宮闕隔云霓﹐昔夢曾依浴殿西。靑瑣幾人猶索米﹐玄都千樹莫畱題。孤鴻出塞驚衰艸﹐旅燕尋巢識舊棲。遙憶東山橋下路﹐秋風起處暮煙迷。單衣短褐話當初﹐潦倒空悲歲月虛。擊鼓誰云丞相怒﹐掃門自與舍人疏。陸沈漸覺風波老﹐生死還依骨肉居。三十三年多夢夢﹐此生猶在黑甜余。﹝江君九齡能書擘窠大字﹐未弱冠﹐以詩受九重知﹐命入武英殿纂錄﹐將得官矣。緣放浪被劾歸﹐縣尉至揶揄詈辱之﹐文人之厄﹐無逾於此。今閱《感懷》二章﹐抑塞之中﹐自饒磊落。勿以遇之窮而輕之。﹞☆陳葉筠字廷望﹐江南昆山人。諸生。○廷望論詩﹐唐﹑宋之分﹐有近石湖﹑劍南者﹐必排斥﹐時共目爲怪人。陳子樹滋獨推重之。惜中道殂謝﹐遺稿散佚。采錄三章﹐比之一鱗半爪也。○張睢陽廟喪亂逢天寶﹐江淮障一身。死甘爲厲鬼﹐生豈負人倫。卞拳還握﹐萇弘血尙新。靈旗風捲處﹐猶似掃黃塵。﹝厲鬼﹑人倫﹐卽用張中丞語﹐神完气足﹐居然唐音﹞○湞陽峽一徑入峽口﹐盤盤往復回。煙橫兩岸合﹐水劃萬峯開。命托長年手﹐魂驚亂石堆。前途望不極﹐何處越王臺﹖○寄許子遜不見南來雙鯉魚﹐風塵落拓感何如﹖偶過燕市悲歌地﹐曾上長沙痛哭書。芳艸天涯分曉夢﹐暮云江樹惜離居。春深何處堪憑弔﹐爲我攜尊酹望諸。☆張字紫維﹐江南太倉人○弔鸚鵡雕籠悲越鳥﹐飲啄豈無情。本爲多言誤﹐翻憐一死輕。聰明應再世﹐文采畢今生。猶記南窗下﹐春風自喚名。﹝語語是弔。﹞☆張嵩齡字東嶼﹐江南太倉人。諸生。○流鶯詞日暮聽流鶯﹐流鶯啼不住。上苑春來又幾時﹐深閨夢醒驚何處。初聞仿佛在東墻﹐又見隨風出綠楊。見枝頭明似剪﹐綿蠻樹底巧如簧。豪門爭擁顏如玉﹐鬥酒黃柑共相逐。宛轉疑吹秦女簫﹐悠揚勝度吳娘曲。獨有髙樓粉黛人。年年夫婿怨飄零。鴛鴦獨宿銀屏冷﹐倚徧闌干不忍聽。﹝綽態柔情﹐初唐風調。﹞○南昌秋夜秋气頻侵袂﹐空宵獨掩扉。愁來心易醉﹐客久夢難歸。燈焰牀頭短﹐虫聲戶外微。起看烏鵲影﹐三匝向南飛。﹝比「夢裏還家不當歸」更深一層。﹞☆程之字羽宸﹐江南歙縣人。著有《練江詩鈔》。○練江遊蹤﹐幾徧大江南北及楚越﹑東魯﹐而登眺不倦﹐尢在黃山﹐故發而爲詩﹐多登臨憑弔之作。同郡曹進士震亭與之倡和﹐震亭多才﹐不輕許可﹐獨折服練江﹐則練江之詩可知矣。子笙友﹑管庭寄遺集乞序﹐因采而尋之。○蘆花被不並靑綾一樣看﹐只從江上借秋寒。覆時應共鷗羣夢﹐捲處渾疑云影殘。中夜月侵如有失﹐半醒霜凜覺無完。可知雪滿江南路﹐借與袁安臥更安。﹝三四正寫﹐五六虛寫﹐結意「舊谷中舂出新粒」也。﹞○曉過平望半夜帆開遇好風﹐平明平望一湖通。人家水气涵虛白﹐野樹霜華染淺紅。舵尾魚蝦吳市早﹐船頭歌唱越吟工。前途煙雨樓邊過﹐身入空蒙罨畫中。﹝五六恰是過鶯ㄕ湖詩﹐移易他處不得。﹞○黃山黃山三十六芙蓉﹐浴罷湯泉曳短筇。仙樂﹝鳥名﹞疑聞緱嶺鶴﹐缽孟峯名欲豢鼎湖龍。迷漫雲气皆成海﹐穿穴峯頭半是松。始信到來仍不信﹐天工理外若爲容。﹝自注﹕黃山有始信峯﹐又有「說也不信」扁額。○予嘗遊黃山﹐始知此詩布置之穩。「始信」﹐猶云到此始知也﹔「不信」﹐猶言天地間無此幻境也。兩層作一層﹐故妙。﹞○抵金陵曉風策策柳毿毿﹐帆影遙天破蔚藍。一片傷心金粉地﹐落花時節到江南。﹝六朝舊地﹐已足傷心﹐況落花時節乎﹗全在神韻動人。﹞☆席鎬字渭南﹐江南常熟人。著有《西墅詩鈔》。○表弟吳習之贈閩蘭數種﹐今蘭盛開而習之下世已復逾年﹐追感成詠幽蘭問何自﹐云是故人賚。故人今云亡﹐香艸依然在。回憶十年來﹐周旋見情態。信宿婁江程﹐不阻水如帶。芳菲表同臭﹐辱贈展相愛。一從入洛遊﹐空教懸榻待。子本中林秀﹐揚揚遠埃。俯視世俗文﹐無譏等自鄶。鑿枘兩相違﹐誰歟加盼睞。人事旣鋤蘭﹐天意復剪艾。可憐身後事﹐一一散餘。卽此是故物﹐同心如晤對。年年及花期﹐思君一長慨。﹝習之不遇而歿﹐將鋤蘭剪艾點染﹐倍覺觸物傷感。﹞○除夕感懷亡弟湘北去年當此夕﹐步さ過子廬。候門肅以入﹐列坐情怡愉。是時羣從集﹐燈火熒前除。兒童繞我戲﹐捋髭牽衣裾。流光如轉燭﹐景物與時俱。痛子竟長往﹐浮雲變須臾。弟兄我七人﹐彊半歸丘墟。存者與子三﹐何堪返黃壚。在原愛由性﹐撫時感如初。百年洵難料﹐一歲行看䢐。彊壯子已矣﹐我衰當何如﹖﹝直白說去﹐情事最眞。﹞☆周孝學字孺仍﹐江南吳江人。諸生。○登穹窿絕頂望震澤同蔣香山作吳中富名山﹐穹窿獨稱長。郁律聳晴空﹐憑眺快無兩。玆來值秋霽﹐疏翠攬盈掌。行行躋笠峯﹐孱顏俯羣象。天平遙搢笏﹐卑猶成覆盎。雲從嶺下飛﹐飛鳥不能上。西南臨具區﹐風濤相震蕩。煙消螺髻浮﹐日落新鏡晃。混合天水色﹐分坼吳越壤。呼吸淩靑冥﹐嘯歌脫塵鞅。何當尋赤松﹐相與出世网。○書牧齋集後銅駝榛棘話酸辛﹐東澗盤旋剩舊身。碑碣大書楊左傳﹐前朝公論借斯人。﹝明季年﹐牧齋爲黨魁﹐楊﹑左諸公志傳﹐皆其特筆也﹐表之不沒其實。﹞歸老空門結淨因﹐落花時復餞離人。出魔入佛超然處﹐欲浣朝衫一斗塵。﹝此言其末路心事﹐見托佛而逃﹐悔恨無及也。不加貶斥﹐婉約可思。﹞☆李果字客山﹐江南長洲人。布衣。著有《石閭集》。○滄洲陳公羈管京口時﹐客山投詩造謁﹐公遂與定交﹐後大理李公因其謹愼﹐欲任以鹽﹐力卻之。及李公被罪﹐諸任事者皆罹禍﹐客山超然﹐人服其識。詩格蒼老﹐一洗肥膩﹐有一二字未安﹐屢攺不倦。晚年文譽靄郁﹐過吳門者爭識其面﹐幾以魯靈光目之。○示兩兒初冬可讀書﹐披帷對月影。困窮亦何常﹐天意默示警。所期在遠大﹐忘此淸夜永。經義纂孟荀﹐如汲得修綆。ゼ辭芟繆悠﹐百家足馳騁。蘊輝珠處淵﹐含英金在礦。世人競目睫﹐欲語還如哽。但求寡悔尢﹐焉用名炳炳。馬援廑聞過﹐柳重行己。吾家舊遺經﹐先徳盛積累。黽勉無異營﹐頗識剝復理。中歲偶行遊﹐致汝業漸弛。我無一頃田﹐經籍足耘耔。義理苟能通﹐出處有根柢。醫藥與貨殖﹐困窮亦可倚。吾生少失學﹐垂老方知悔。展轉力就衰﹐炳燭思曉起﹐。努力愛景光﹐汝曹從此始。﹝首勉以窮經﹐次期以述祖。少年子弟﹐共宜佩服斯言。﹞○王將軍劍歌神物鑄成幹將手﹐三尺蒼龍半夜吼。七星吐焰燭銀潢﹐魍魎潛藏白猿走。將軍匹馬來疏勒﹐手握寒光邊塞黑。贈將海內有心人﹐風吹一片無情色。半行籀文不可認﹐血花點點荊卿恨。平生慷慨思報恩﹐尊前睚眥何須問。○哭沈方舟三首去冬送汝江上行﹐今年哭汝隔淮城。念汝寥落走四海﹐白頭客死難爲情。豈無當路可投足﹐苦心自許無人告﹐中夜輩歌恆刺促。黃河風髙波濤惡﹐雨雪嚴冬古寺泊。來船去馬不敢行﹐哀叫魚龍躍。鄕國迢遙渺何外﹐西隔金陵東浙渚﹐魂招不來柰何許。平生筆力足拒石﹐西河藥亭爭避席。故老詩成《海嶽篇》﹐諸陵絕塞吟霜白。卅載同袍魂夢勞﹐相思落月臨江臯﹐雁飛何處求其曹。﹝連下三韻﹐其聲急直﹐哀挽詩正宜如此。﹞○懷陳處士陽山老臥天池嶺﹐寒松骨共存。人如陳仲子﹐詩是孟襄陽。有女屍藻﹐無兒受縹緗。風流今已矣﹐忍更過書堂。﹝三語狀其孤介﹐四語表其淸疏。﹞○泛艇木瀆晨光初泛艇﹐流水枕淸酣。風定晴湖渺﹐云生遠岫含。梨花明月寺﹐芳艸牧牛庵。多景靈巖近﹐乘春取次探。﹝明月寺﹑牧牛庵﹐木瀆之佛剎也。加以梨花﹑芳艸﹐遂成名句。﹞○晚菊迎冬方吐艷﹐籬下竟誰看﹖豈敢傷遲暮﹐何妨歷歲寒。孤懷原淡泊﹐獨立未凋殘。遲爾風前落﹐騷人佐夕餐。﹝可當作者寫懷。﹞○從弟至奔走憐吾弟﹐歸來感慨多。風塵遭白眼﹐冰雪渡黃河。幾作無家客﹐空爲擊楫歌。嗟余亦寥落﹐相對柰愁何﹖失喜還疑夢﹐燈前認未眞。流離二十載﹐慘淡一孤身。思子心如割﹐傷親淚滿巾。春秋虛祭掃﹐風木恨難伸。○關山月重關峻嶺郁嵯峨﹐月色偏臨絕塞多。萬里寒生玄菟郡﹐三秋光射白狼河。黃楡風急傳吹角﹐玉帳沙明照枕戈。最是空閨音信斷﹐中宵愁聽《隴頭歌》。○範文正公祠石筍排空山骨淸﹐範公祠廟儼崢嶸。獨從天下關憂樂﹐尙想胸中富甲兵。晚穗迎霜遺斷隴﹐寒烏啼日傍丹楹。先皇銀榜龍章在﹐紅樹階前交映明。﹝自注﹕康熙四十四年聖祖題「濟時良相」四字榜其祠﹐祠前有楓樹三十株。○憂樂﹑甲兵﹐人人意中語﹐此嘉其安放之工。﹞☆韓騏字其武﹐江南吳縣人。貢生。著有《補瓢集》。○趙忠毅公鐵如意歌妖蟆障日天地閉﹐代州戍卒性姜桂。手中剛鐵尺二長﹐得共朱云劍爭利。額圖星斗背弓彎﹐羅紋細蹙銀花斑。銘詞奇倔篆文古﹐仿佛鑄鼎昭神姦。百餘年來親手澤﹐古今義憤通呼吸。想當邊城起舞時﹐魑魅潛形鬼神泣。千秋正气座右存﹐物因人重珍瑤琨。指揮欲落崔魏膽﹐把玩許招楊左魂。嗚呼明社久已屋﹐一器森芒奪人目。風前還弔宋遺民﹐擊將如意西臺哭。﹝後半寫趙忠毅﹑寫鐵如意﹐合並不分﹐結出西臺痛哭﹐義士忠臣﹐天然作對。﹞○五人墓英風颯颯繞回塘﹐舊冢累累俠骨香。一擊自同椎博浪﹐百身何異痛三良。頭顱敢爲忠臣惜﹐販負能增黨籍光﹐變例春秋墓前碣﹐先人特筆凜嚴霜。﹝自注﹕崇禎初﹐逆案旣定﹐吳人共毀逆祠﹐卽其地葬五人遺骸。先大父年未及冠﹐以書名吳下﹐吳因之先生致書曾大父曰「異事必得異人題碣乃稱。」大父承命﹐大書「五人之墓」四字﹐勒石墓前。噫﹐閣部大臣屈膝閹寺﹐稱子稱孫﹐人道滅矣。《書》曰﹐人予之也﹐所以愧天下之不爲人者也。○博浪一擊﹐奪祖龍之魄﹐五人一擊﹐魏閹不復遣緹騎矣。市人𨿽微﹐亦復有功正士﹐詩中不沒其實。﹞○題趙承旨畫蘭花花葉葉帶春風﹐自出王孫揮灑工。猶有遺民作《心史》﹐也將余墨寫幽叢。﹝將畫蘭不著土者反襯﹐人品判然。﹞☆髙日新字健明﹐江南長洲人。諸生。○詠阮步兵長嘯哭途窮﹐風流懷阮公。胸眞多塊壘﹐時定少英雄。白眼相看外﹐黃壚酣飲中。步兵堪吏隱﹐誰與測冥鴻﹖﹝時無英雄﹐非指髙皇時﹐謂魏﹑晉間無人也。玩上句胸多塊壘﹐其意自見。﹞☆馬位字思山﹐陜西武功人。官刑部員外郎。○思山貴公子﹐喜與寒士接﹐老蒼遇之﹐謂如飛鳥依人﹐人自憐之也。詩品追摹李奉禮﹐時與神合﹐年方壯卒。豈天上又成白玉樓﹐又須作記耶﹖○湘中弦水宮仙子湘江妃﹐芙蓉裳兮芰荷衣。張翠蓋兮搖云旗﹐月光蕩漾煙霏霏。采芳洲之蘅杜﹐弄明珠於澧浦﹐老鼉擊鼓羣蛟舞。洞庭波兮秋風﹐若有人兮蒼茫中。九疑山靑山夢綠﹐千年血淚啼斑竹。○中秋夜淸風掃云去無迹﹐碧空髙掛銀蟾光。鼎焚雞舌向天拜﹐虱臣欲乞長生方。彩霞縹緲現金闕﹐鸞簫鳳吹音瑯瑯。結授我兩丸藥﹐乃是兔搗千年之玄霜。調以華池漱神漿﹐金波透入丹田涼。吳剛斧聲聽不見﹐桂花壓露凝秋香。﹝結意見天路阻修﹐桂枝難斫﹐出以隱語﹐令不遇之士潸然泣下。﹞○鸚鵡吳音好鳥來隴西﹐翠衿紅嘴架上棲。金屋花深隔嬌女﹐紗窗如煙傳笑語。銀絳系脛不得飛﹐人前飲啄矜毛衣。園中歌舞曉攜出﹐髙掛綠楊迷一色。富家買爾巧舌聲﹐那聞布谷催春耕。﹝人每傷其文采被累﹐此別換意作結﹐更髙一籌。﹞☆程樊字是若﹐江南山陽人。安東諸生。○是若抗心希古﹐於學﹐《詠懷》次章﹐其自寫襟抱也。乃年命不永﹐托之空言﹐惜哉﹗○詠懷蘭爲王者香﹐芬馥淸風裏。從來巖穴姿﹐不競繁華美。龜以告猶亡﹐翟以炫采死。不善保厥初﹐受患每如此。莘野彼何人﹐三聘乃一起。如何志士軀﹐輕用徇知己。﹝此爲荀文若輩言﹐要離﹑聶政之流又不在此數也。大易愼其隨﹐語當深思。﹞塵囂多稠濁﹐云物俱不靈。所以山水間﹐往往有餘淸。緒風發爽籟﹐幽谷舒芳英。艸木覺生色﹐泉石俱空明。餘懷本貞素﹐對之神益澄。寧靜自致遠﹐何爲營浮名。●卷三十☆允禧紫瓊主人﹐家室。左宗正﹐封愼郡王。著有《花間堂詩鈔》。王勤政之暇﹐禮賢下士。畫宗元人﹐詩宗唐人。品近河間﹑東平﹐而多能遊藝﹐又間﹑平所未聞也。○灌花階砌羅羣芳﹐宛然如藻繢。照日相鮮新﹐臨風各向背。盱睢忘憂子﹐淡焉此靜對﹐榮謝寄流轉﹐采色看疊代。休玆造化心﹐澤物恐不逮。園丁汲井欄﹐時時自灌漑。﹝題𨿽灌花﹐意在澤及庶物﹐胸次正大﹐於觸物處抒寫之。﹞○樵歌不聞人聲﹐但聞斧聲。寂寂巖響答﹐丁丁飛鳥驚。得柴換酒﹐醉歸踏月山歌淸。友木石﹐無衰榮。白雲流水自朝暮﹐萬山漠漠煙光靑。﹝起手八字﹐寫盡空山伐木神理。﹞○月夜臺上聽友人彈琴髙臺夜色深﹐月下聞淸琴。能使座中客﹐俱生塵外心。石泉瀉寒碧﹐霜竹折孤音。曲罷長天靜﹐忘言一整襟。﹝只寫琴理﹐不形容琴聲﹐與常建《江上琴興》同一淸絕。﹞○村夜旅捨燈猶在﹐村人語漸稀。山兼寒月靜﹐葉帶暗霜飛。廏馬嚙槽櫪﹐鄰雞唱翠微。煙霞惹殘夢﹐幽思滿柴扉。○圓明園召看煙火恭紀銀漢星橋不動塵﹐斜飛火鳳入勾陳。一聲雷起地中蟄﹐萬樹花開天上春。太乙髙樓燈似晝﹐未央前殿月移輪。君王行樂新年盛﹐先使恩光徧近臣。○雙徑客去自掩關﹐林深鳥聲靜。徘徊夕陽中﹐秋煙淡孤影。﹝「秋煙」五字如出賈長江手。﹞○邦均野寺僧罷夕陽鐘﹐客懷正孤絕。山鳥下空林﹐自啄茅檐雪。﹝五言絕唐人以古淡勝﹐此又以淸瘦見長。﹞○七夕銀河脈脈渡云﹐未擬穿鍼倚畫屏。獨向閒階風露下﹐夜深無語拜雙星。☆弘燕字思敬﹐宗室。官奉恩輔國公。○值宿聞烏夜啼值宿霜寒夜﹐蟾光瓦欲流。啞啞聽烏語﹐歷歷數更籌。已傍龍樓穩﹐能稍矢憂。雞竿應有兆﹐計日下皇州。﹝《樂府解題》﹕「聞烏夜啼﹐明當有赦。」指宋嘉時事也。末一句本此。﹞☆徳普字修庵﹐宗室。官宗人府左宗正。○中秋無月誰道秋云薄﹐中宵掩桂輪。娥開鏡懶﹐愁殺倚樓人。﹝於無情處寫情﹐得唐人三昧。﹞☆恆仁字月山﹐覺羅鎭國公子。○乾隆甲子歲﹐月山以韻語來學﹐授以《唐詩正聲》﹐造詣日進﹐吐屬皆山水淸音﹐北方之詩人也。丙寅冬﹐予請假歸裏﹐送至江幹。明年還朝﹐月山已沒矣。詩卷零落﹐存此二章﹐志其大槪。○玉泉禪院道人種松罷﹐傍水開禪關。春風吹不到﹐白雲相與閒。偶尋林外約﹐引我過前山。倚仗看奇石﹐徘徊殊未還。﹝孟山人風格。﹞○南西門外卽目澄潭初月影微微﹐雨過涼生透葛衣。十里亂蟬風兩岸﹐藕花香送釣船歸。☆髙述明字東瞻﹐奉天人。東軒相國兄﹐官至涼州總兵。○塞外云暗難分騎﹐沙深欲陷車。炎風初解凍﹐夏艸漸萌芽。義勇心能一﹐尊嚴令不嘩。樓蘭猶未斬﹐那敢顧身家。○人日塞外馬上口占馬蹄猶得蹋黃塵﹐馬上猶吟塞外春。只謂此生掌近鬼﹐豈知今日又逢人。彩花剪細風光舊﹐沙海雲開气象新。便擬題詩寄良友﹐艸堂何處轉傷神。﹝寫人日﹐切定塞外﹐便能作驚人語。﹞☆髙斌字東軒﹐奉天人。官至大學士。東軒相公研窮《易》理﹐居己廉靜﹐待人以誠﹐與之交者﹐必使之得其意而去﹐所謂休休有容者也。詩多說理而不腐﹐別於白沙﹑定山一派。○次韻奉和西林先生忠信良非易﹐好學古所難。緬維顏夫子﹐得善斯拳拳。固守幾於化﹐深造居乃安。哲人亦已遠﹐勉矣士希賢。讀書必自期﹐責己何敢寬。西林有美人﹐悵望靑雲端。☆塞爾赫字曉亭﹐宗室。官兵部侍郎。○曉亭遇能詩人﹐𨿽樵夫﹑牧豎﹐必屈己下之﹐固以詩爲性命者也。辧唐﹑宋之分﹐如澠﹑淄然。身後詩爲夫己氏所編﹐不免以中駟爲上駟矣。知詩者惜之。有佳句云「一水明殘照﹐孤村入暮煙。」「宋朝南渡君稱侄﹐周室東遷帝是侯。」忘其全篇﹐附錄於此。○荊卿墓身入虎狼國﹐心空百二州。壯懷生死外﹐易水古今流。白日淡將夕﹐行人去不畱。墓傍誰擊築﹐寂寞野花秋。﹝有如此筆﹐方許作荊卿墓詩。﹞○白芍藥珠簾入夜捲瓊鉤﹐謝女懷香倚玉樓。風暖月明嬌欲墮﹐依稀殘夢在揚州。﹝與「無情有恨何人見﹐月曉風淸欲墮時」同一取題之神。﹞☆康弘勛字仲山﹐陜西涇陽人。官參議道。○楡林道中已過臯狼鎭﹐行行秋色中。曉霜明佩劍﹐殘月上雕弓。艸帶三邊雪﹐雕盤萬里風。客心似紅日﹐常傍海云東。☆鮑釒字冠亭﹐奉天人。官海塘通判﹐○冠亭好客﹐有負之者﹐重來待之如初﹐曰「我愛其才也。」風趣近吳園次太守﹐𨿽沈溺下僚﹐藝林重之。○雁門太守行不見雁門髙﹐安知太守驕。雁門髙雁不可度﹐太守驕新不如故。堂堂復堂堂﹐漢家重循良。幾人考上上﹐承恩奏明光。幾人考下下﹐貶竄之他邦。五馬煌煌二千石﹐河間奼女同朝夕。徒手相將拜路塵﹐淸寒逼人太守嗔。﹝冠亭兩爲邑宰﹐受太守斥辱﹐故有此詩。﹞○範忠貞公祠﹝自注﹕公贈太子少保﹑兵部尙書﹐嗣君亦由閩浙制府歷升大司馬。﹞當年閩海見傳烽﹐犀兕空多棄甲重。大節並推顏魯國﹐孤忠直繼段司農。碑題峴首畱殘碣﹐世握兵符踵舊封。應與睢陽同廟食﹐堂堂授命盡從容。無一字無來歷﹐便是好詩。☆李鍇字鐵君﹐奉天人。著有《豸靑山人集》。○豸靑系勛臣後﹐當得大官﹐乃偕其配隱於盤山。有武攸緒風。旣老﹐歲至京師﹐然一二日卽歸﹐人罕見其面。詩古奧峭削﹐自辟門徑﹐髙者胎源杜陵﹐次亦近孟東野。○江南江水是弱水﹐久已沈羽毛。江水是江水﹐我豈無輕ザ。中流雙鴛鴦﹐唼波影淩亂。鴛鴦且莫飛﹐我有好鍼綫。繡在合歡被﹐與汝日相見。﹝古意古音。﹞○當來日大難駕靑驪﹐驂駁牛﹐西上臯臯蘭山﹐直入昆倉丘。求西王母不可得﹐歸來還作人間遊。人間逼仄﹐來日幾何。但見北邙之山﹐如楊如麻﹐累累坡冢皆誰何﹖昨日前日﹐對酒當歌。﹝只末二語同見歡樂之境不可常也。若從歡樂說到喪亡﹐便直而少味。﹞○項王祠白蛇斷﹐烏騅窮﹐海內莫敵隆準公。百二小兒歌沛中。霸气汩沒三戶空。眼中成敗勢卽判﹐大王叱吒終英雄。楚云沈沈壓祠宮﹐千秋伏臘猶鼓鐘。鼉龍叫嘯寶劍血﹐艸木慘澹雲旗風。乾坤失意丈夫淚﹐大江日落寒濤東。﹝落句妙於寫景﹐含卻無限蒼茫﹐卽駱賓王《易水》結法。﹞○聞歸雁感賦畢竟家何處﹐而云北是歸。髙城殘照下﹐萬里一行飛。風急毋相亂﹐沙寒定有依。畸人方失序﹐緣汝淚沾衣。﹝竟似出杜陵人手﹐所云四十字﹐字字皆君子也。能事全在起結。﹞○新秋雨中塞曉亭侍郎招飲署齋卽席分賦飛鳥無心惜羽翰﹐遊魚隨處狎波瀾。於人豈敢行藏異﹐好我何妨禮數寬。頭白親知稀握手﹐酒深風雨一憑闌。年光向晚貪髙會﹐已醉遼東管幼安。☆陳景元字石閭﹐奉天人。布衣。○石閭甘老布衣﹐恥言名利﹐交與惟李豸靑幾輩﹐不妄交也。雷副憲貫一視學浙中﹐成《懷五布衣》詩﹐石閭居一﹐卽石閭可知矣。詩亦淸矯不凡。○詠懷髙閣臨淸池﹐明月當天心。萬有坐消歇﹐可以鳴幽琴。上弦來別鶴﹐下弦起龍吟。夜靜天地淸﹐指中出正音。不惜操縵苦﹐持此感人深。﹝「夜靜」十字﹐寫琴理最髙。﹞○嚴陵釣臺釣臺臨絕壁﹐巒壑抱幽深。一片桐江月﹐千秋出世心。獨尋髙士迹﹐忘卻客星沈。予亦懷微尙﹐徘徊聽瀨音。﹝不著議論﹐嚴陵之品自見。王貞父作後﹐應推此篇。﹞○古北雜詩昔者楊無敵﹐英名代朔聞。我來北平右﹐人指令公墳。尙勇兒童拜﹐酬神酒肉分。邊廷重死節﹐不祀李將軍。﹝可以教忠。﹞○山夜登眺忘疲ぃ﹐歸來約四更。人依山鬼宿﹐星代月華明。入寂無昏旦﹐觀心一死生。野溪流不斷﹐風定夜聲淸。☆程嗣立字風衣。江南安東人。貢生。○風衣長古歌詩雜文﹐惜無稿可覓﹐蔡子方山處偶見此篇﹐因采錄之。○送邊秀才入成都臥龍丞相錦江水﹐躍馬公孫白帝城。往事雲煙多變滅﹐羨君意气自縱橫。向西形勢參天出﹐稽古名流愛蜀行。如此丹崖靑嶂裏﹐不妨終日有猿聲。☆髙岑字峴亭﹐河南商丘人。官丰城知縣。○峴亭爲宋商丘冢宰外孫﹐故詩有淵源﹐歸田後﹐學力尢進。○秋日書懷江城木葉已翻飛﹐深巷蕭蕭獨掩扉。北雁應知書有淚﹐西風不管客無衣。他鄕歲月秋難遣﹐故國親朋日漸稀。坐盡殘陽燈火上﹐滿天云影望依依。○暮春送別飛花萬點撲徵衣﹐南浦依依怨落暉。腸斷離亭煙柳色﹐畱君不住共春歸。﹝送別送春﹐於一語中兼到。﹞☆姚世鈺字玉裁﹐浙江歸安人。諸生。○吳興太守行唐公多美政﹐第一數停徵。能令一葉蔭﹐遮徧湖州城。湖州本水國﹐旱潦頻相攖。上司入奏報﹐皇帝蒙嗟矜。救災議畱漕﹐賑廩開常平。柰何春夏交﹐雨點天瓢傾。二麥悉爛死﹐原蠶又無成。縣吏夜催租﹐打門雞狗驚。不食三日矣﹐失限罪所丁。民實畏官府﹐民豈甘敲。可憐饑饉迫﹐始覺性命輕。是時三伏熱﹐觸暑如遭烹。羸縣門集﹐縣官醉方醒。平頭搖羽扇﹐輕風來淸泠。翠瓜切片玉﹐朱李沈寒冰。巍峨坐堂皇﹐鞭雷車︸砰。撲扶臀無膚﹐老耄難逃刑。何來朱書符﹐傳自太守廳。吏胥俱蹙額﹐顏狀失猙獰。逝將焚如死﹐豈意脫然生。退衙遣歸農﹐閭裏歡逢迎。忍饑幸少安﹐兩朋寬作程。Θ禾分辛苦﹐補敗期秋成。何以報太守﹐請歌《吳興行》。不願公三公﹐不願公九卿。願得長借公﹐流澤茹溪淸。百姓樂復樂﹐受福惟王明。﹝寫縣官之艸菅民命﹐如見其形﹐如聞其聲。﹞○將至揚州與家人病中別暮齒千行淚﹐新年百病身。自然憔悴盡﹐何待別離頻。藥裹關心勸﹐衣裝倩手紉。平安早相報﹐江上有春鱗。○哭女十歲言詩有性靈﹐木蘭愛說替耶徵。黃泉不是黃河水﹐聞否耶娘喚女聲。﹝卽從《木蘭詩》中生情﹐觸手生哀﹐髙於微之《哭子》諸作。﹞貧家生小儉梳妝﹐竹笥糸束裙少盛裝。繡得羅襦幾回著﹐送終猶是嫁衣裳。傳業方今羨蔡邕﹐慰情那更比陶公。明知此恨古人少﹐哭女偏當無子翁。﹝哭女可哀﹐無子哭女﹐倍難爲懷矣。句中兼寫兩層。﹞☆姚世鈞字炳衡﹐浙江歸安人。諸生。○饒州舟次獨酌醉後放歌東風吹我來饒州﹐因循又作兩日畱。乍晴乍雨天气換﹐一杯聊復消牢愁。寓形宇內一瞬耳﹐雙丸轂轉如浮漚。春來秋去陋蟀﹐朝生暮死嗤蜉蝣。我今頭顱老大﹐蹉跎壯志無一酬。尋章摘句守矩﹐辭謎語工雕搜。有時隨俗恣諧謔﹐浩歌一歌商聲謳。賈生淚忍但暗下﹐班超筆在仍空投。蕓窗俯首歷幾稔﹐幽憂之疾無從瘳。鶯花三月辭故國﹐飄然來作南楚遊。衝風踏浪無不可﹐三千里路望阻修。蒲帆十幅釣臺轉﹐輕ザ一葉錢塘浮。饒州自古稱上郡﹐土地則廣人民稠。鄱陽Е洞恰繞郭﹐瑞芝峭削才當樓。玆遊信宿敢易視﹐湖山暫向筆底收。遠涉思入女兒港﹐近眺擬泛琵琶洲。左挈偏提右不落﹐狂呼驚動東西舟。遙汀魚跳刀潑刺﹐垂楊風捲絲颼。水天下上黑如漆﹐嚴城俄報三更籌。醒無人勸醉莫管﹐兩行銀燭開雙眸。丈夫意气貴卓犖﹐安用狹隘趨時流。周身會須羅千騎﹐當車只合擁八騶。七盡之軀三寸舌﹐不取相印終封候。吟成自笑還自泣﹐金尊重舉澆詩喉。身行萬里從此始﹐浩蕩莫讓波間鷗。﹝如潮之洶湧﹐如風之飄忽﹐抱才如此﹐而年命不永﹐何哉﹖﹞☆邵岷字百峯﹐江南元和人。諸生。○百峯少歲作詩﹐汩於異說﹐總以險怪爲主﹐後爲劉君東郊女夫﹐日漸月摩﹐一歸於正。至三十餘﹐居然作手矣。能者固不可測﹐不信然耶﹖聞其七言律詩最工﹐而遺稿散佚﹐嘆息彌襟。○長歌畱別江漢諸同學吾爲若楚歌﹐若爲吾楚舞。劉邦項籍天下雄﹐一聽楚聲淚如雨。楚聲慷慨聞千載﹐屈宋風流至今在。山鬼蘿衣舊有情﹐江妃玉佩長相待。我生足迹徧九洲﹐發軔便爲荊楚遊。沱潛漢沔縱沿溯﹐澧蘭沅芷供采求。廿年四上晴川閣﹐過眼江山遂成昨。野客依然水上萍﹐故人半化雲中鶴。此度淹畱時最久﹐武昌三見靑靑柳。一時牧伯多禮賢﹐慚愧人前呼老友。男兒有才供作使﹐萬丈光芒終已矣。正平文采世無倫﹐卻被曹瞞視作蟻。昨歲鶴書下江左﹐州司催促馳皮我。浪遊那有上天梯﹐罡風吹向塵埃墮。豈無知己荊南公﹐自注﹕襄鄖副使魯公亮儕。疾呼不管眾耳聾。天門迢遙帝座遠﹐浮雲況自迷蒼穹。郢中《白雪》和者寡﹐我胡爲是棲棲者﹖江上有山笑未休﹐枝頭杜宇聲將啞。幾番彈鋏歌《歸去》﹐泥沙易著因風絮。朝來靑鳥促朝天﹐主人難畱客不住。去住因人劇可哀﹐老馬更踏黃金臺。未知郭隗更誰是﹖登臨且放心顏開。半生蹤迹昭丘畔﹐酒社詩盟滿江漢。別淚應添逝水流﹐離情忍向當歌斷。斷續歌聲短復長﹐沙邊朔雁去行行。憑將此日《臨歧曲》﹐遙繼靈均《哀郢》章。﹝此百峯鴻博被薦﹐忽遭斥逐﹐旣之江﹑漢﹐復上金臺﹐因作此歌也。跌宕悲涼﹐捲舒無迹﹐「飄飄聚雨驚颯颯﹐落花飛雪何茫茫」﹐可以移贈。﹞○趙忠湣公得謚詩滇南侍禦人中傑﹐气如虹霓耿不滅。壯猷早著剪萑苻﹐正色俄看冠朝列。維時明祚丁未造﹐劫火燒天百川竭。弄兵劇賊覆神州﹐食肉謀夫營蟻穴。可憐國事無可爲﹐但見乾坤日流血。閹人夜半開九門﹐百萬黃巾擁丹闕。君王披髮殉山河﹐宰執全軀效臣妾。大臣命重小臣輕﹐勁艸何知疾風烈。一呼巷戰千人靡﹐身首分余立如鐵。但教心與赤日懸﹐肯惜身隨天柱折。腐肉馨香何處歸﹐湣忠寺畔埋冰雪。風雨猶聞嘯國殤﹐滄桑未許磨殘碣。易名巨典隆聖代﹐特采嘉言表奇節。百年幽氵勿一朝顯﹐六詔山川增潔。丈夫七尺卽泰山﹐取義成仁在勇決﹐不爾芳名何卓絕。君不見同時多少偸生人﹐一念蹉跎成瓦裂。﹝趙侍禦名撰﹐雲南人。當流賊破京師時﹐巷戰而歿。槁葬湣忠寺側。章皇帝旌表範景文以下諸忠臣﹐因無人奏請﹐偶然遺之。乾隆中補謚忠湣﹐此詩凜凜有生气﹐令讀者如見其銜須受刃時。﹞○過鹿角岔橫空斷壁疑削成﹐上有一罅通人行。左旋右折盤空曲﹐鋒稜峨峨欲來觸。蒼藤古木相結纏﹐白日不到陰崖前。徵馬哀鳴僕夫瘁﹐果然蜀道如登天。憶昔搖鞭過劍閣﹐逸气飛騰小川嶽。那知垂老瘴江遊﹐萬里羈魂銷鹿角。○送友出塞離笛作邊聲﹐憐君萬里行。雪埋光祿塞﹐雲起赫連城。地入龍沙闊﹐身將馬革輕。封侯原素志﹐去矣莫沾纓。○秋戍寒信回窮漠﹐懸軍尙朔方。殘旗孤壘月﹐哀角五更霜。楡葉飄金甲﹐邊風裂箭瘡。黃花猶未解﹐七尺委沙場。﹝語語捶煉而出﹐捶則聲響﹐煉則字遒。﹞○將之成都萬里魚鳧國﹐靑春別恨長。行行穿鳥道﹐寸寸斷猿腸。人以風塵賤﹐詩兼鬢髮蒼。謀生宜道路﹐從此問蠻荒。☆謝淞洲字滄湄﹐江南長洲人。布衣。○滄湄畫師元人﹐得四家意趣﹐精於鑑古﹐世宗皇上出內府所藏﹐命其鑑別﹐一一不爽。世宗善之。詩學以天趣爲貴﹐不加鏤琢﹐猶畫中之元人也。○支公禪院鳥道γ鳴雷﹐古寺轉髙木。白雲淡無人﹐淸風在修竹。愛此山翠光﹐欲滴幽人屋。野客聞鶴鳴﹐出僧報茶熟。願逐支公侶﹐常傍泉聲宿。○田家雜興深村犬迎吠﹐曙色行者稀﹐歸人自城市﹐負荷返柴扉。耒耜頗整理﹐蓑笠亦庶幾。朝來撥春隴﹐泉脈流微微。菖莆亦已生﹐屋角梨花飛。物候有如此﹐東作愼無違。曉色起隴畝﹐荷耜還西林。悠悠淸溪水﹐自識沮溺心。林際半新月﹐村靜聞遠音。何人柴門下﹐慷慨隆中吟。未知千載事﹐好風開我襟。忽持一尊酒﹐蒼然白雲深。﹝五言古三章﹐俱歸自然﹐無時下傖气。﹞○寒夜含淚別鄕人﹐翻然作遊子。枕上聽猿啼﹐家鄕五千里。☆吳定璋字友篁﹐江南吳縣人。太學生。○友篁成《七十二峯足徵錄》﹐表章具區文獻﹐吾覺有心之士也。詩不分唐﹑宋﹐以新穎爲歸﹐時有名論。與翁君琢山﹐稱東山二家。○漂母祠乞食亦偶然﹐一飯何足道。鍼砭英雄人﹐爲徳不望報。王孫師其意﹐矜伐禍寧召。我來淮陰裏﹐懷古一憑弔。賢母風渺然﹐荒祠嘆欹倒。惟見淮水淸﹐東風長浩浩。﹝持必報漂母之心望漢髙﹐所以蹈鐘室之禍也﹐以不望報爲鍼砭英雄﹐何等卓識。﹞○見雁北雁亦無情﹐叫月自南去。欲將一行書﹐托汝遙空寄。遠影沒橫云﹐悵望銀河曙。﹝言短韻長。﹞○讀文信國題顏魯公祠詩碑丞相徵兵汗馬馳﹐魯公祠下特題詩。不圖一旅勤王地﹐同此空冒刃時。慷慨悲歌存《正气》﹐淋漓碧血滿《桓碑》。兩賢心事眞千古﹐落日西風戈欲揮。﹝生枯俱下之筆﹐信國﹐魯公一齊並見。﹞○補衮圖杏花紅鎖玉樓人﹐試拂山龍日正春。願得聖朝無闕事﹐不煩纖手號鍼神。☆黃子云字士龍﹐江南昆山人。布衣。著有《野鴻詩稿》。○野鴻天賦俊才﹐少歲詩無一語平庸﹐無一字輕浮﹐眞堪壓倒元﹑白。中年後成《詩的》上下卷﹐龍村﹑太白﹑昌黎﹑東坡槪爲揮斥﹐以下更不足言﹐而己詩頹放﹐前後如出二手矣。玆所錄者﹐皆舊稿中作﹐予珍重之﹐又復惋惜之。○舟行望南韶諸山出關靑不斷﹐天地日逼窄。連峯塞東南﹐顯晦錯朝夕。峭摩層穹心﹐窟壓厚坤脈。壁面劈洪荒﹐獰色向人射。羲陽回六轡﹐照見靈斧迹。輪長鯨鬣﹐嵌空老龍脊。血埋霓影紅﹐蘚蝕銅花碧。女皇補天后﹐狼藉五色石。哀壑慘光晶﹐沆漭玄云積。乳竇濺瀑絲﹐一泓耿幽白。中峯石扇開﹐直下雷聲砉。枯杉皮復蘇﹐臥柏腹全坼。落日風泠泠﹐山鬼攝人魄。下土徑絕蹤﹐邈與人境隔。我行逾千里﹐丘壑興轉劇。逝將淩紫崖﹐逍遙煉金液。此意恐未然﹐一身有驅迫。扁舟轉瞬過﹐回首已夙昔。○臥鐘臺城越西隅﹐蕭颯秋巖淸。金鏞臥不起﹐﹛山﹜如長鯨。歲久厚地裂﹐半與泥沙平。下壓黃泉脈﹐上騰白虎精。虛中廣百圍﹐出入縱橫行。不知何代物﹐漫滅無其名。碧埋鬼血鮮﹐紅蝕土花縈。日月光摩蕩﹐風雷力支撐。對之不敢叩﹐肅肅棲神明。正始久歇絕﹐甘同秋艸並。太寶關天意﹐顯晦非人爭。廟廷奏簫韶﹐世自求其聲。﹝借臥鐘以寫奇才不遇也。沈鬱整肅﹐得力少陵。○鐘系永樂二年姚廣孝監鑄﹐一鑄京師﹐一鑄金陵﹐詩中云「不如何代物」﹐未之審視耳。﹞○畫鷹﹝自注﹕元阿爾卑繪。﹞軒軒摩空翮﹐忽入堂楹內。四壁黯光晶﹐蕭瑟若野外。委形是何年﹐畫師阿爾卑。苟非大匠手﹐筆力何超邁。至今天風入﹐如聞解鏇帶。金眸左右動﹐輝練光碎。亦知邊秋至﹐毛骨癢生疥。燕雀聲啾啾﹐懼其轉晴快。聳身欲著人﹐座客悄懷退。猛气莽崢嶸﹐颯與雲霄會。恭惟丹山鳥﹐大聖自仁愛。綿邈煙霧際﹐不乏梟獍輩。何由厲霜飈﹐摶擊淸艸昧。顧眄粉墨姿﹐陡覺雄心在。斂翮難飛騰﹐中懷空抑憶。﹝此章如竟出少陵手矣。「至今天風入」以下數言﹐鋒稜神气俱到。﹞○蔣子空水刀歌金飈颯颯霜天髙﹐髙堂日月明秋毫。錦袖掣開寶刀露﹐蔣侯直立欄前操。此物來自海西國﹐影落洪波斷鰲極。不知何代降元精﹐使我白帝生顏色。回看天地莽崢嶸﹐晶光所向無畱行。五陵俠客久錯莫﹐牀頭夜吼聲鏗釒訇。銅花拂拭蒼鱗碎﹐將軍戰血餘腥在。鋒鍔摧崩鼓角前﹐精靈甚踔風雷外。此時起舞月光寒﹐雪龍掉尾淩空翻。泰山欲倒海水立﹐二十八宿皆離垣。玉關殺气連穹昊﹐安得西走咸陽道。天生神物豈沈淪﹐嘆息風前我將老。﹝梁藥亭《日本刀歌》中云「抽出天上星搖搖。」嘆爲奇傑﹐篇中「此時起舞」以下四語﹐怪偉生動﹐正復不讓前人。﹞○山中守歲歌山扉淒淒煙日暮﹐瞥眼新年年復故。還欣齒髮未盡凋﹐頗覺村園亦成趣。粘戶重書郁壘符﹐插檐髙折冬靑樹。茅堂灑掃豁心顏﹐博山一縷沈香煙。廚門之東出新婦﹐手捧い膾盈盤餐。大兒隨行主家祭﹐稚女移燈封井泉。中天空光若電掃﹐知是鄰家共迎竈。僮呼如願未移時﹐山妻亦媚西南奧。繞室鑪添松火溫﹐一枝梅破冰瓶笑。黃昏促席飲屠蘇﹐上座居然屬老夫。我家瓦盆盡陳列﹐興酣小大相歌呼。遭逢苟非堯舜世﹐腐儒安得歡妻孥。來朝天子朝元初﹐誰補《豳風》守歲圖﹖○度仙霞嶺鳥道紆回上﹐猿聲縹緲聞。峯盤三百級﹐身入萬重云。天地閩中險﹐陰晴嶺半分。出關盡蠻語﹐端合作參軍。○大洋不覺舟如葉﹐隨風入冥。潮來天宇白﹐日照海門靑。孤嶼遙相認﹐危檣覺有靈。中流撫身世﹐萬里一浮萍。﹝時徐齋太史奉命冊封琉球﹐野鴻隨行﹐故有《大洋》《望海》諸篇﹐境奇﹐詩安得不奇。﹞○那壩望海大塊更無外﹐鴻蒙混兩間。龍行何處雨﹐蜃現別洲山。一气涵諸夏﹐層波走百蠻。茫茫萬餘里﹐仍向此中還。﹝「一气涵諸夏」五字中﹐包括九有。﹞○孟廟歇馬餘殘照﹐循墻謁宮。冠裳王者並﹐俎豆聖人同。戰國風趨下﹐斯文日再中。低徊撫松柏﹐惆悵仰龜蒙。﹝不粘著《孟子》七篇及孟﹑荀世家。卻一字不可移易﹐自是作家手段。﹞○毛氏園觀牡丹十畝芳菲宅﹐名花最後看。乍疑春欲醉﹐可愛露難乾。倚日自矜寵﹐回風不受寒。藥闌頻徙倚﹐吟望夕陽殘。﹝脫去習語﹐方許作牡丹詩。﹞○題太白樓文章睥睨世無敵﹐湖海飄零气轉遒。六代詩壇余此席﹐一江春色獨登樓。爲君天特開靑嶂﹐題壁人今亦白頭。猶有浣花祠屋在﹐懷鉛直欲錦城遊。﹝全在對偶欹側處見長﹐題太白樓﹐卻有自己在也。一結卽乃所願則學孔子意。﹞☆翁照字朗夫﹐江南江陰人。太學生。著有《賜書堂詩文集》。○朗夫小心敬愼﹐𨿽僕隸下人﹐不衣冠不見也。事上接下﹐以誠以禮。嵇﹑髙二相國先後以鴻博﹑經學薦﹐皆不遇﹐與予相約爲耦耕伴侶﹐結廬有日矣。乃倏焉殂謝﹐友生爲位以哭﹐多失聲者。少年詩專工佳句﹐後漸臻老境﹐識力俱髙﹐有虞伯生老吏斷獄之目。○詠史周衰政不綱﹐徵伐彊侯擅。霸業復淩夷﹐私門勢彊悍。三桓七穆興﹐魯衛勢衰忄Й。六卿專晉權﹐《揚水》爲之先。爭彊互相吞﹐三晉六國半。俱酒爲家人﹐倒置履與弁。如何周威烈﹐封侯遂其願。壞法自天朝﹐史筆昭獨斷。司馬續《春秋》。豈獨重辭翰。﹝分封三晉﹐壞法亂紀﹐自王朝始﹐此司馬溫公《資治通鑑》托始於威烈王二十三年也。○俱酒﹐晉侯子﹐趙襄子廢爲家人。﹞秦趙會澠池﹐相如稱勇智。秦人詐不行﹐趙亦嚴兵備。瑟缶互相擊﹐計實同兒戲。何不講戰守﹐乃以人國試。沛公赴鴻門﹐累卵危不啻。項莊劍已拔﹐亞父玦屢示。如廁間道歸﹐偶值猛虎睡。輕兵躡其後﹐釜魚那能避。不見楚懷王﹐畱秦死秦地。﹝見詭謀𨿽幸成﹐不如議戰守之正也。以楚懷王入武關客死於秦作證﹐義尢顯然。﹞嬴秦失其鹿﹐羣雄互吞嚙。沛公能任人﹐左右有三傑。炎威旣張﹐西楚遂灰滅。一朝飛鳥盡﹐良弓自摧折。功人旣囚縶﹐功狗焉望活。而胡丰沛遊﹐歌風起激越。韓彭並菹醢﹐猛士懼流血。誰願守四方﹐保身自明哲。﹝韓﹑彭菹醢後﹐而思猛士守四方﹐誰願爲韓﹑彭續耶﹖漢祖歌風﹐乃無聊之詞﹐非有悔心也。命斬樊噲﹐更在歌風之後。﹞武皇重經術﹐發策策賢良。廣川抱碩學﹐天人語周詳。賈茂董更醇﹐治道通陰陽。而胡命世材﹐出俾相驕王。守正端軌則﹐推誠化披猖。畱滯終外藩﹐稍異投沅湘。曲學阿世人﹐升之在廟廓。漢業不復興﹐格心誰周防。葉公空好龍﹐見龍乃張皇。﹝策賢良﹐欲得正人輔翼也。而柄用者偏在曲學阿世之公孫﹐欲望漢業之醇﹐豈可得乎﹖﹞文成五利封﹐尙主亦不惜。謂世無神仙﹐喬在咫尺。文成五利誅﹐駢首如羊豕。謂世有神仙﹐所言皆妄耳﹗金銀宮闕間﹐可望不可到。淸心守環中﹐無爲領眾妙。而況至人徒﹐修短非可校。不配超形骸﹐千秋光遠耀。﹝「淸心守環中」﹐老氏要旨﹐神仙之說﹐不足惑之也。末見顏子早夭﹐千秋不死﹐議論更髙一層。﹞孫光譖王嘉﹐浸潤致之死。馬融排李固﹐承順權臣指。兩人擅聲華﹐素推經術士。忽焉好惡乖﹐交口肆詆毀。失己違本心﹐媚人求貴仕。平生讀何書﹐適佐貪且鄙。一念入奇邪﹐百世人不齒。願爾顧修名﹐愼勿污靑史。﹝心術不正﹐多讀書無益也。孔光﹑馬融懸爲鑑戒﹐後王半山亦以經學誤國﹐豈經學果誤國耶﹖﹞○送歸愚沈少宗伯予告歸裏片帆潞河來﹐相值在水。知水予告歸﹐南云指故里。敬讀禦賜詩﹐千丈榮光起。載賡洵一徳﹐眷注情無已。遭逢媲虞唐﹐進退善終始。公歸有程期﹐我老失準軌。離筵布南池﹐﹝自注﹕杜老詠詩處。﹞鳴蟬綠陰裏。無計更挽畱﹐去去波如駛。但願南風狂﹐維解舟仍艤。憶昔初識公﹐其歲當壬午。兩地合雲龍﹐僑札通縞。吳門與曁陽﹐來往互賓主。商古今﹐訂出處。龍躍終升天﹐雲散難作雨。遙遙兩地分﹐間隔寒與暑。雲龍今復合﹐情深逾昔者葉。齒增易驚惕﹐道進無違拒。相期同惜陰﹐晚節師侃禹。送公歸去來﹐悠悠返荷屋。作社赴雞豚﹐約伴同樵牧。弭棹香水溪﹐采芝硯山麓。誰積衮冕儔﹐依然抱黃犢。道充輕祿位﹐天定歸淳朴。我將還故林﹐老去愛云木。三十三山間﹐結廬臥空谷。公能復來過﹐江臯路應熟。念舊話前程﹐艸堂夜同宿。﹝無世俗酬應气﹐以道相與﹐礪堅晚節﹐今人中古道交也。﹞○蓑衣記得寒江外﹐曾披上釣舟。煙波雙鬢老﹐風雨一身秋。戴笠偏相稱﹐垂竿亦自幽。嚴陵如愛此。應不著羊裘。﹝佳句。○《帆影》云「殘月半痕巫峽曉﹐夕陽一片洞庭秋。」《與友人尋山》云「友如作畫須求淡﹐山似論文不喜平。」皆鮮新可采。﹞○將之北河畱別織就文禽作對飛﹐一篝燈火久相依。耦耕當日言猶在﹐佐讀終年計轉非。但使我能拋犢褲﹐肯教君更泣牛衣。料應不學蘇家婦﹐金盡歸來也不機。﹝比孺仲夫婦同其淸節﹐兼之風韻﹐一結表所配之賢。﹞○贈沈侍禦椒園展捲光騰五朵霞﹐總由忠愛發精華。詩宗杜老能憂國﹐文溯昌黎屬大家。午夜疏燈焚諫艸﹐春風小驛見常花。﹝自注﹕白傅有《賞花驛見楊八題夢兄弟》詩﹐時難兄樗莊晤鄒平驛中。﹞懸知兄弟聯吟處﹐添得新詩護碧紗。○梅花塢坐月靜坐月明中﹐孤吟破淸冷。隔溪老鶴來﹐踏碎梅花影。﹝選中五言斷句﹐俱近唐人。﹞☆錢源來字淸許﹐浙江嘉善人。諸生。○少陵艸堂飄泊干戈後﹐爲堂傍水涯。三巴五畝宅﹐千古一詩家。無復臨江樹﹐猶存覆地花。危樓當北斗﹐想象望京華。﹝卽於艸堂上表其忠愛﹐何等自然。﹞☆馬日字秋玉﹐江南江都人。著有《ㄍ谷集》。○維揚﹐肥膩地也﹐ㄍ谷嗜好殊俗﹐富藏書﹐有希見者﹐不惜千金購之﹐玲瓏山館中四部略備﹐與天一閣﹑傳是樓諸家若相等也。喜賓客﹐四方有文行者﹐每加禮焉。結詩文社﹐《韓江雅集》諸刻﹐可續王新城紅橋修禊風。ㄍ谷沒﹐風流漸消歇矣。過其地者﹐每想見其爲人。○冬夜宿南莊空江欲雪云冥冥﹐天低月暗吟寒廳。獨雁時聞四窗白﹐雙眼未合孤燈靑。敗蘆叢環沙尾﹐幾樹橫斜映淸Г。未春先已發幽香﹐歲晚籬連見冰蕊。城南小築掩柴荊﹐裊裊茶煙客思淸。夜犬無聲人語寂﹐枯棋坐隱已三更。短童首觸屏風臥﹐檐外一聲驚雀墮。蕭騷水閣紙衾單﹐有夢不愁花底氵宛。○春江漁父詞同半查作五湖三泖煙波宅﹐燕子來時春水碧。蒓絲采罷荇絲牽﹐隔岸桃花紅欲滴。蓑笠由來是水仙。鸕鶿伴閒眠。靑山倒影低昂見﹐潮落潮生不計年。篷窗沽酒空蒙裏﹐一聲漁笛滄浪起。綸竿收得寂無人﹐明月煙江照千里。﹝餘韻徐歇﹐悠然自遠。﹞○過澗上艸堂徐昭法先生故居先生居澗上﹐生死世相忘。剩有三間屋﹐而無一瓣香。冰霜堪久耐﹐薇蕨共誰嘗。畱得潺潺水﹐終年護艸堂。﹝玩六語以夷﹑齊與之﹐聖世遺民﹐淸風常在。﹞☆楊字瞻衡﹐江南昆山人。諸生。○瞻衡處困窮﹐有客欲招之北往﹐已卜期矣﹐緣其配病癇不能往﹐一二年﹐夫婦並寒餓死。文人之卮﹐此爲尢甚。○落葉秋聲一夜撼林柯﹐極目江潭淒愴多。北雁已辭邊塞月﹐西風初起洞庭波。飄零愁結蘭成賦﹐搖落深悲宋玉歌。忽憶故交徵棹遠﹐翻飛如葉度關河。﹝通體旁襯比擬﹐搖之曳之﹐視肥膩者有生死之別。﹞○韓忠武王墓古碑﹛山律﹜倚荒丘﹐宋室存亡仗運籌。十萬敵兵來假道﹐八千驍騎截中流。爲慚南國輸金辱﹐聊向西胡縱酒遊。埋骨靑山遺恨在﹐寒風落日戰松楸。﹝是韓忠武京口之戰﹐不可移入朱仙鎭﹑順昌﹑和尙原等處﹐洵推能手。﹞☆李進字亦吾﹐江南華亭人。諸生。著有《西枝詩稿》。○暮秋訪何雪芳城東讀畫樓醉後題壁城上髙樓俯碧波﹐樓頭小住病維摩。蕭疏紅樹半溪冷﹐偃蹇靑山兩岸多。抱膝目中無管樂﹐苦心句裏有陰何。與君且酌匏樽酒﹐明月鉤簾一放歌。﹝五語髙具抱負﹐六語表其詩格﹐對仗工整。﹞○追悼友萍次立甫韻門巷蕭條冷若冰﹐城南一過恨塡膺。誄文作自先生婦﹐遺稿歸於後死朋。﹝自注﹕余近輯其詩文。﹞絕壑窮巖開面目﹐唐風宋格辧淄澠。那堪池水都成墨﹐博得生平硯癖稱。☆過春山字湘云﹐江南長洲人。諸生。○過吳竹嶼園居雨後遙山色如洗﹐蘿徑無人暝煙起。露滴荷衣生暮寒﹐抱琴獨宿秋聲裏。爲君一鼓滄浪吟﹐萬壑千巖流水深。何處夜猿啼不斷﹐西風蕭颯引離心。○題石湖煙雨圖林風吹雨川光暝﹐遠岸鸕鶿點秋影。小樓人宿水聲中﹐一枕溪云孤夢冷。我本滄洲舊散仙﹐花零落五湖船。如何對此不歸去﹐七十二峯空暮煙。﹝兩詩脫盡塵氛﹐比之白沙寒流﹐淸徹見底。﹞☆周永銓字升逸﹐浙江錢塘人﹐蘇州籍。諸生。著有《東岡詩鈔》。○升逸修己自好如處子﹐然及發言爲詩﹐逸情云上﹐直欲希風開﹑寶以仰窺漢京﹐友生中不易才也。五十餘不肯見人﹐惟家方舟與余過之﹐談諧不倦。予通籍歸裏後﹐並不能一見矣。時或議其爲僻﹑疑其爲矯﹐余益重其爲人。○西崦舟夜疏星綴林端﹐殘月懸峯缺。環嶺抱回溪﹐巖燈遠明滅。身落五湖濱﹐孤舟夢松雪。○義卒行﹝有客爲余述杭州某姓卒代兄戍滇事﹐余髙其義﹐作《義卒行》以紀之。時康熙五十八年春二月。﹞慘慘堂前紫荊﹐飛飛原上脊令。桓山之鳥﹐欲去而哀鳴。苦哉遠徵人﹐陟山望親還望兄﹐嗟嗟行役萬古情。﹝一解。﹞彼少年者﹐色何黯然﹐娶婦未三月﹐昨來黃紙到官﹐行將出戍南滇。歸告阿母﹐阿母叫天﹐新婦口噤目眵﹐倀倀不能前。﹝二解。﹞小弟前致辭﹐母兄且勿悲﹐阿母生我二人﹐兄今有嫂未有兒﹐何得遠去﹐存沒未可知。弟當代兄役﹐門戶兄自主之。﹝三解。﹞阿母兄嫂﹐聞言淚下如綆縻。大兄前致謝﹐此事甚非宜。感君區區懷﹐我心已再思。熟知此別異苦樂﹐何乃反累吾弟爲﹖切切相勸止﹐但言兄嫂勿復疑。﹝四解。﹞翻然出門去﹐意气何慨慷。別我先人墓﹐辦我行子裝。佩刀三尺餘﹐挽弓三石彊。弓刀及戎服﹐羅列東西廂。親戚走相送﹐酌酒歌同裳。﹝五解。﹞晨興拜堂上﹐骨從相悲切。臨行囑兄嫂﹐欲語復嗚咽。但得兄嫂一心善事阿母常喜悅﹐萬里羈人慰愁絕。﹝六解。﹞收淚就長道。關山別思重。白日結愁雲﹐至情感蒼穹。之子識大義﹐行當早立功。歸報皇帝陛下﹐無煩遠顧蠻中﹐揚名史冊垂無窮。﹝七解。○義卒爲兄嫂言﹐兄答義卒言﹐義卒復答兄嫂言﹐敍述如面語﹐而卒之義勇孝友一齊俱見﹐與木蘭替耶事﹐可以並傳。﹞○孚溪吟贈歸愚子孚溪浮水淸且漣﹐孚溪水與吳淞連。吳淞片帆掛雲樹﹐直到孚溪屋邊住。君家在溪側﹐我家在江邊。溪光江色兩瀟灑﹐往往相思乘釣船。自從我卜城東宅﹐送君翻作朱方客。君去幾開溪畔花﹐君歸還臥溪邊石。我來訪君溪上行﹐溪水迎人如有情。門前問字多俊英﹐堂上論文皆老成。髙齋學士定誰屬﹐被褐先生方自名。只今五十斗未白﹐閉戶著書聲籍籍。生徒自重沈云禎﹐時俗那知王彥伯。愧我與子稱莫逆﹐落相看感今昔。空憐早歲誤儒冠﹐徒爾窮年抱遺冊。君不見專孚門外水繞村﹐田居蠶室好稱尊。與君一詠《滄浪曲》﹐世事悠悠何足論﹗﹝此餘五十時贈言也。徘徊曲折﹐一往情深﹐佳處全在音節。﹞○關山月一片關山接塞天﹐愁看白月迥臨邊。寒侵古戍秦城遠﹐暈逐連營漢陣圓。少婦樓頭鸞鏡合﹐將軍賬外玉弓懸。金波盡入徵人淚﹐回照鄕園路十千。○京口聞雁楚雨迷紅樹﹐吳霜老白。一聲京口雁﹐愁殺渡江人。﹝二十字抵人千百言﹐唐人後稀見此種。﹞○擬唐人邊庭四時怨望斷陽和到雪山﹐故園花月楚刀環。漢家雨露提封外﹐春色遙應度玉關。﹝翻王之渙「黃河遠上」篇意﹐何等溫厚。﹞艸生邊地夏初回﹐暑雨刀耕白漠開。愁殺赤亭飛鳥斷﹐行人何事火山來。昨夜西風入戍樓﹐前軍移帳急防秋。陰山獵火龍沙月﹐同照徵夫出塞愁。萬堡云迷朔气凝﹐雪深馬足失超騰。渾脫駝終歲防飛渡﹐況復黃河十月冰。﹝見邊防之宜急也。視盧弼原辭四章﹐幾欲突過。﹞○搗衣曲一夕涼生秦女機﹐砧聲不待雁南飛。誰知萬里黃雲戍﹐已有新霜上鐵衣。﹝總能自出新意。﹞☆周準字欽萊﹐浙江錢塘人﹐長洲籍。諸生。著有《迂村漫稿》。迂村以迂自信﹐亦以迂自安﹐年二十餘﹐裹糧攜筇屐遊武昌﹑沔﹑漢等處﹐興盡而返﹐不謁一人。後逆佳山水必往遊﹐旣老﹐之京師﹐一如遊南漢時。昔有人問髙僧曰「京師許多人﹖」僧曰「只兩个人﹐一爲名﹐一爲利。」迂村超然名利外﹐是京師有三个人也。與餘同輯本朝詩﹐皆蓋棺論定者。臨終﹐含笑謂所親曰「我幸甚﹐我詩可入《別裁集》中矣。」詩宗法唐代以前﹐五言古﹑七言絕尢善。○宿靈隱寺梵香閣曉起眺望晚從冷泉遊﹐遂止招提境。入門聞淸鐘﹐孤閣夜方永。傾耳聽泉聲﹐聲喧意彌靜。朝來小雨過﹐宿霧散髙嶺。憑窗見層峯﹐澗壑殊淸迥。不知曉云過﹐但覺衣裳冷。淸飈動林薄﹐初日照山影。行當訪韜光﹐直上松云頂。﹝「聲暄意彌靜」﹐深於山水者得之﹐比「蟬噪林逾靜」較有味。﹞○賦得古別離送鄭子勁羽乏羣棲﹐轉蓬靡暫息。伊人貧困士﹐能無去鄕國。辭鄕阻長川﹐旅迹殊可憐。昨別俄六載﹐斯遊定幾年。遊蹤渺無畔﹐淮水連河岸。回瞻雲樹深﹐忽忽興長嘆。云外指京畿﹐秋風冷客衣。可堪聞塞雁﹐正值向南飛。﹝結語淡淡﹐離情於言外遇之。﹞○發朱砂庵徑觀音巖登石人峯言探黝山奇﹐早別朱砂石。升得險境﹐指示深悚惕。熟遊尙色變﹐何況遠來客。淩空四無倚﹐投趾不容隙。壁削緣藤行﹐崖傾藉人掖。所憑勇往志﹐不隨艱苦易。幽巖旣已經﹐危峯自不隔。振衣造其巓﹐奇勝在咫尺。俯身入煙蘿﹐欲詣仙人宅。﹝卽遊山可悟求道﹐康樂引其緒﹐此更顯言。﹞○緣天都峯趾度雲巢洞上升仙梯遂憩文殊院天都信﹐特立若翠屏。取徑過其趾﹐俯仰皆奧境。松石俱象形﹐巖巒類盤綆。將陟目屢眩﹐恐墜心更警。行經陰洞中﹐恍惚陷深井。須叟從井出﹐冉冉首露頂。辟盼多創遘﹐不類人世景。境斷緣梯升﹐气逼毛骨冷。意堅斯有獲﹐出險眞自幸。向晚憩禪扉﹐一燈照孤影。﹝寫雲巢洞四語﹐深入險出﹐殊足駭人。﹞○壯士行請爲壯士行﹐用識壯士情。壯士重恩輕死生。主人臨歧﹐陳設飲宴﹐悲歌聲徹﹐客容盡變。酒闌日落雲天髙﹐遠聞淒風起於曠野﹐猛虎嘯於林臯。風鳴虎嘯揚鞭走﹐去去報仇不回首。﹝如見白衣冠祖送時情事。﹞○明妃曲中原消息斷﹐胡地風沙寒。經年不逢春﹐淒惻摧心肝。君王遣妾和戎虜﹐萬晨辭家心獨苦。早知塞處不勝愁﹐那怪將軍怕邊士。君不見百戰生降李少卿﹐羈畱絕域一身輕。丈夫失路尙如此﹐賤妾含悲空復情。﹝備責李少卿﹐而措詞微婉﹐得風人之旨。﹞○懷舊自失鴛湖叟﹐詩盟三載寒。已知生死斷﹐猶乍別離看。老去悲丘井﹐情來望逝湍。還聞淮水畔﹐禪宇托空棺。﹝此懷家方舟作。﹞○行經拂水山莊扁舟泛泛越南沙﹐倚杖愁臨澗路斜。孝穆荒齋猶竹石﹐總持故宅尙鶯花。名髙那許遺纓﹐情重難孝棄室家。太息百年同逝水﹐淒涼還爲惜才華。﹝詠此題者不免過於發露﹐作者婉約出之﹐不知微言諷諭過於顯斥也。此詩品髙下之分。﹞○晨自松陵歸渡太湖卽事回望垂虹隔杳冥﹐湖波浩渺快揚ぎ。半篙日气霧中白﹐萬點浪花煙外靑。隱隱榜歌來雁汊。淒淒漁笛出云汀。還憐心切鄕閭近﹐未暇攜筇訪洞庭。○戍婦吟淒淒賤妾閉蘭堂﹐渺渺徵人戍朔方。漫擬龍城罷行役﹐空憐燕閣閱年芳。分弓營畔沙如雪﹐掛鏡臺前月似霜。絕域荷戈音信杳﹐幾回淸淚濕流黃。﹝似「鶯啼燕語報新年」之作。﹞○題秦餘女史所畫楚辭圖繞堂煙浪洞庭深﹐芳杜幽蘭徧水潯。北渚已傳湘女恨﹐南徵更識楚臣心。雲中桂棹聲疑咽﹐天際瑤臺影乍沈。寫盡《離騷》無限意﹐《竹枝》歌罷又猿吟。○江上曲空江潮落水茫茫﹐南楚徵途萬里長。爲是曾經分手地﹐不聽離曲亦神傷。○塞下曲持籌絕域感蹉跎﹐沙塞年年漫枕戈。翻羨蘇卿歸國早﹐白頭終向茂陵過。﹝子卿歸於昭帝時﹐時孝武殂落五年矣。詩意見子卿猶得生還也﹐用筆甚曲。﹞○蝴蝶詞萬花谷裏逐芳塵﹐自愛翩躚粉澤新。多少繁華任畱戀﹐不知只是夢中身。﹝邯鄲一夢﹐以二語該之﹐世人日在夢中﹐而稍不覺寤何也﹖﹞○漢川漢川城郭枕江堤﹐黯黯煙波日乍低。我欲停橈訪神女﹐暮山無際楚云西。☆盛錦字庭堅﹐江南吳縣人。諸生。著有《靑嶁詩鈔》。○靑嶁詩從大歷下入手﹐後層累而上﹐風格漸髙﹐對《入蜀詩》得江山之助﹐沈雄頓挫﹐直欲上摩王漁洋之壘﹐以仰窺少陵。蓋漁洋詩以《蜀道集》爲最勝也。遊京師﹐王公以下多折節下之﹐不耐冗雜歸。丙子歲歿。是歲周子迂村﹑朱子木鳶﹑汪子山樵相次歿﹐吳下詩壇黯然無色矣。予歸田後﹐時與靑嶁商榷﹐尢深人琴之感云。○履霜操﹝自注﹕瀘有撫琴渡﹐相傳尹伯奇彈《履霜操》處﹐遂擬是作。﹞霜皚皚兮瀘之滸﹐兒弗履兮﹐畏我父母葉。兒身載寒兮﹐兒心載苦。兒心兮父心﹐兒身兮母身。寒兮苦兮﹐實傷我親。兒罪兮莫逭﹐親心兮可轉。俟日出而回光兮﹐履霜亦曖。﹝與「臣罪當誅﹐天王聖明」同一悱惻﹐可以教孝。﹞○十二碚羣峯束奔流﹐虎牙怒相向。對峙十二碚﹐羅列鐘鼓狀。顚崖矗層霄﹐旁竇穿激浪。峽泉落九夭﹐洶洶翻海藏。撐舟出井底﹐篙師气先喪。眾工捷如猱﹐百丈緣壁上。木末縱飛騰﹐山凹疊升降。一鼓更作气﹐千篙力誰讓。造化何神奇﹐設此待霸王。頗聞白帝子﹐於此拒漢將。鐵鎖貫浮梁﹐金戈森衛仗。蕭銑復何人﹐屯兵倚疊嶂。羣雄電掃空﹐故壘猶在望。平生歷險艱﹐未若玆遊壯。萬里投蠻荒﹐一身墮煙瘴﹐風餐案傾欹﹐水宿魂震蕩。搜奇命轉輕﹐得句神益旺。詎畏前途修﹐瞿塘險如象。﹝峽髙糸牽逾百丈﹐上下不能相顧﹐故以鼓爲節。杜詩所謂「百丈牽江上瀨船」﹐「打鼓發船何處郎」也﹐經其地者﹐能親切言之。﹞○空ぎ峽出峽復入峽﹐兩崖插靑冥。中流逐狂飈﹐奔騰萬馬聲。下灘梭一擲﹐觸石危檣傾。逆挽勞百夫﹐十步九倒行。力盡聽所止﹐刺篙就回汀。愛此民居壯﹐淩空駕軒楹。宿云出洞戶﹐古木撐巖屏。驚猿或掛樹﹐怪鳥時一鳴。捫蘿上絕壁﹐山風動冠纓。呼童拾錦石﹐信手扳雜英。興幽忘涉險﹐角目多怡情。前途苦逼仄﹐絕境難久停。過午巖日晦﹐磊落見數星。黑畏突虎﹐蠻語頻丁寧。移舟近湍激﹐拍枕聲鏗釒訇。骨肉緣久斷﹐中肖夢亦淸。狂吟出險句﹐那顧鄰舟驚。﹝前後極形其險﹐中間忽入拾錦石﹑扳雜英一段﹐猶杜老《北徵》雜入「或紅如丹砂﹐或黑如點漆」也。骨肉緣斷﹐而夢亦不接﹐是遠遊人嘔心語。﹞○過灘重峽間百灘﹐一灘度一厄。江渦眾壑趨﹐口亂石積。大石疊黿鼉﹐小石攢劍戟。中流若沸川﹐翻倒蛟龍窟。牽舟逼下流﹐凜若阻兵革。長篙拄峯腰﹐遠纜走山脊。鳴金策眾工﹐銳進不盈尺。一絲中迸斷﹐百里供一擲。觸石無完艘﹐沈淵有驚魄。是時雨初霽﹐沙石多滑澤。亡命爭上﹐匍匐落冠舄。婦孺互扶攜﹐雞犬任狼藉。暫脫魚腹災﹐波濤亦衽席。轉思斷鰲初﹐四極奠磐石。豈其禹力衰﹐此境終未辟。吾尢罪巨靈﹐何惜只手擘。天宰眞夢夢﹐人事日逼窄。波靜有潛鱗﹐林深多斂翮。寄語營利徒﹐勿作遠行客。﹝一絲迸斷﹐百里一擲﹐前人入蜀詩未曾寫到﹐「波濤亦衽席」﹐倒襯出魚腹之險﹐眞十成用力語。﹞○峽夜敫々猿啼夜﹐淒淒鶴唳空。斷開四壁﹐深井落孤篷。樹漏暫明月﹐湍驚無定風。萬重雲水隔﹐歸夢亦途窮。﹝深井五字﹐驚絕。﹞○虎牙灘楚蜀分爭地﹐雄關扼怒濤。灘聲牛峽轉﹐山勢虎牙髙。巖樹丹靑雜﹐舟檣下上勞。新詩橫槊賦﹐旅興一時豪。○曉發曉發東安道﹐輕霜淨馬蹄。亂鴉僧閣外﹐殘月女墻西。春冷花猶斂﹐沙平路欲迷。東臯待時雨﹐取次把鋤犁。﹝曉行如繪﹐與「雞聲茅店月﹐人迹板橋霜」可以並傳。﹞○老將白髮枕戈眠﹐黃沙帶甲穿。風雲經百戰﹐筋力盡三邊。舊識飛狐路﹐髙談射虎年。聞笳心未死﹐尙想勒燕然。﹝詩家老境﹐可入《極玄集》中。﹞○登白帝城萬仞墻臨灩堆﹐子陽霸業劃江開。白鹽峯對城頭出﹐巫峽帆從地底來。雲起化龍迷故井﹐風生躍馬有髙臺。漢家陵闕同灰滅﹐淚盡寒猿日夕哀。「深井落孤篷」﹐從髙處入峽也﹐「巫峽帆從地底來」﹐從峽升髙處也。○白帝誠謁昭烈武侯廟永安宮殿峽江頭﹐一體君臣祀武侯。天祖式臨傳詔夜﹐風雲色變出師秋。鳴鑾久絕空山道﹐籌筆猶懸古驛樓。瞻尙死忠諶死孝﹐千秋配食重詒謀。﹝頷聯勁聯分寫君臣﹐結以君臣之後人言﹐英气凜凜。瞻﹑尙死忠﹐愧死譙周﹐諶死孝﹐愧死後主。此種詩那得不傳。﹞○蜀道寫懷辭家動作經年別﹐動國眞成萬里遊。淚眼已枯猿嘯夜﹐鄕書空望雁來秋。蠶叢路險連云棧﹐鹿角灘驚上峽舟。心折江陵灌園叟﹐黃柑千樹比封侯。﹝一起四語﹐直書胸臆﹐人力不與。﹞○舟抵瀘州錦江直下古城壕﹐地入炎荒近不毛。萬里親朋勞夢寐﹐十旬餐宿托風濤。徵蠻羅甸軍聲遠﹐《諭蜀》文園典策髙。掃盡瘴煙開郡閣﹐岷峨天半落揮毫。○任城使院晤翁霽堂有贈並馬長安憶舊遊﹐逢君意气振髙秋。酒徒半散荊卿市﹐詞壘孤懸李白樓。握手星辰搖短劍﹐離心風雨送扁舟。明年醉我南池上﹐須典千金紫綺裘。○題杜文貞公南池新祠﹝自注﹕沈菽園待禦建﹐肖公像﹐配以許主簿。﹞浣花遊迹寄南池﹐洗馬鳴蟬感昔時。遇主名髙《三禮賦》﹐懷人心折《八哀》詩。鑄同賈島應呼佛﹐繡比平原合買絲。玉貌仰瞻如舊識﹐憶曾親拜艸堂祠。﹝自注﹕丁巳余入蜀﹐至西﹐曾拜公祠下。﹞○白蓮玉井分栽到野塘﹐冰綃翠袖迥生涼。半江殘月欲無影﹐一岸冷云何處香。眞相尙畱開土社﹐紅衣盡洗美人妝。《水仙操》罷扁舟去﹐誰與淩波解。﹝靑嶁中年作也。頷聯遠神遠韻﹐耐人吟咀﹐所謂不著一字盡得風流者耶﹖﹞○別兄弟未斟別酒已傷神﹐四海終輸同气親。此去白雲天萬里﹐望歸無復倚閭人。○別家人伏雌烹罷勸加餐﹐秉燭喃喃語放闌。點檢篋中裘葛具﹐預知別後寄衣難。﹝作六千里別﹐不得不預料寄衣之難﹐詩之動人﹐全在一眞字。﹞○入蜀懷沈湘鳧雙溪對掩古溪邊﹐婦汲兒舂各可憐。浩浩乾坤兩萍葉﹐計程我更遠三千。﹝時湘鳧客江漢﹐故云更遠三千。﹞○汪俊字吁三﹐江南長洲人。官醴泉知縣。著有《山樵詩》。○聖祖第三次南巡﹐山樵獻詩﹐命入書局纂修﹐議敍得官﹐然敲撲喧囂﹐非所長也。醴泉罷歸﹐久之幾無立錐地﹐獨能以詩消遣﹐苦中得甘﹐而其詩亦不自愛惜﹐隨手散去﹐身後得其艸稿九束﹐大半溫柔鄕語﹐刪存五章﹐皆近元和﹑長慶詩人者。○蘆花爾本無情者﹐緣何亦白頭。丹楓同瑟瑟﹐野水並悠悠。霜冷下宵雁﹐月明來釣舟。相逢秋雪裏﹐老我不勝愁。○哭少宗伯春暉姊丈老去身家不兩存﹐俄看霜後萎芳蓀。燕巢華屋垂新淚﹐馬鬣空山感舊恩。豈意十年重一面﹐卻來千里與招魂﹐蔦蘿𨿽附潘楊未﹐未敢同聲哭寢門。﹝春暉宗伯爲其先人營葬﹐故有第四語﹐山樵入京﹐春暉旋沒﹐故有第六語。﹞誰知小別意千年﹐夢幻韻華逐逝川。我尙拖泥兼帶水﹐君非成佛定生天。從前似歷華嚴劫﹐向後休參文字禪。昨自黃公壚下過﹐一聲鄰笛欲潸然。○袁墓香雲漠漠雪飄飄。積翠層嵐近可招。猶記玉堂春夜夢﹐短篷斜系虎山橋。﹝因遊袁墓而追憶往昔之夢遊也。修書在武英殿﹐故不礙云玉堂。﹞○元宵憶家大地冰輪原普照﹐故園想亦共淸光。別離人度團圓夜﹐白髮紅顏各斷腸。﹝與「獨眠人起合歡牀」同意﹐眷念家人﹐不比尋常浮艷。﹞☆朱受新字念祖﹐江南吳縣人。諸生。著有《木鳶詩稿》。○詩體以七言絕句爲最難﹐四句中開闔動蕩﹐語近情遙﹐不鏤琢﹐不點染﹐而言中言外神遠韻流﹐方爲盡善。宋﹑元人有心奇巧﹐往往失之。木鳶諸作頗近唐人﹐惜無旗亭畫壁﹐能賞「黃河遠上」者。○詠蟬抱葉隱深林﹐乘時ィィ吟。如何忘遠舉﹐飲露已淸心。﹝木鳶爲諸生﹐不應鄕試。抒寫懷抱﹐已見此詩。﹞○獨處怨月中自顧娉婷影﹐鏡裏誰憐憔悴容。永夜制衣金剪冷﹐秋風萬里度盧龍。○流螢詞暗飛幾點隔簾櫳﹐影亂繁星度遠空。莫入班姬金閣裏﹐恐隨團扇落秋風。﹝與「猶帶昭陽日影來」對看﹐便知其工。﹞○吳官詞夜擁笙歌百盡臺﹐太湖月落宴還開。君王自愛傾城色﹐卻忘人從敵國來。﹝眼前語﹐卻無人道破。﹞○春鶯曲千門春靜落紅香﹐宛轉鶯聲隱綠楊。任爾樓頭啼曉雨﹐美人夢已到漁陽。﹝亦與「啼時驚妾夢﹐不得到遼西」對看﹐善於翻用古人。﹞○明河曲淸秋瀉影畫樓前﹐一水盈盈耿碧天。若果此中風浪靜﹐女牛何事別經年﹖○白秋海棠淸秋湛露瓊芳﹐素影風搖玉砌旁。夜靜看花人獨立﹐水晶簾外月如霜。﹝寫花並寫出看花美人﹐與尢子在京作可云笙磬同音矣。﹞☆樓字於湘﹐浙江錢塘人。○春日歸泊閶門年年蹤迹感漂蓬﹐冷落柴門煙雨中。燕子歸來迷舊壘﹐桃花何處笑春風。﹝於湘寓吳中﹐幾無家矣﹐自維揚歸﹐感而賦詩﹐未幾病歿。倘所謂憂能傷人者耶﹖﹞☆王大椿字八千﹐江南常熟人。諸生。○八千爲畫師石谷曾孫﹐勵志向學﹐日夕不倦﹐將有成矣﹐中道以瘵疾亡。存詩一章﹐詩意欲從學見復﹐望其大叩大鳴也。中正端嚴﹐體如平原書法。○上陳見復先生讀書不求名位髙﹐飲酒不盡千鐘醪。得心每在淡與泊﹐此中至樂誠陶陶。先生閉戶穴《墳》《典》﹐卅年門徑叢蓬蒿。三公令僕斷夢寐﹐淡如雲影徑鴻毛。忽傳不詔賁郡邑﹐水南水北紛喧囂。公卿合辭拜手薦﹐漢廷經術千秋遭。申轅年已憊筋力﹐蒲輪難涉風塵勞。上陳著述達黼座﹐至尊下遣官胥鈔。周情孔思審中正﹐辧別白黑窮釐毫。少司成職重太學﹐帝命取式風之澆。先生受官不受祿﹐幾席講學仍衡茅。走也仰鉆希萬一﹐有似蟻垤窺氵焦。韓門近在許僂入﹐欲抉精髓棄粕糟。寸莛巨杵叩俱應﹐試聽釒黃釒黃天半鳴蒲牢。☆李﹛艸勉﹜字嘯村﹐江南懷寧人。諸生。○上巳憶白下淸明恰是握蘭辰﹐遙卜秦淮景物新。楊柳晚風深巷酒﹐桃花春水隔簾人。橋邊車過香生路﹐樓外船歸月滿津。憔悴不堪來舊館﹐相逢誰爲浣沙塵。﹝秦淮風景﹐宛然畫出﹐令人追憶舊遊。﹞○題雅雨師借書圖旋假旋歸未得閒﹐十行俱下片時間。百城深入便便腹﹐直抵荊州借不還。﹝巧思。﹞○過廢園誰家亭院自成春﹐窗有莓苔案有塵。偏是關心鄰捨犬﹐隔墻猶吠折花人。﹝以鄰犬之吠人﹐傳出芳園之廢﹐如畫家之用烘襯也。﹞☆潘廷燻字雅奏﹐江南吳江人。諸生。○徐俟齋祠羊腸嶺畔幽棲處﹐一水當門瀉作渠。薇蕨西山心自印﹐藻南澗奠還虛。相忘桑海逃名後﹐不接賢豪俟命余。﹝自注﹕湯文正撫吳日﹐兩訪之﹐俟齋避之秦餘山。﹞此日行人罕憑弔﹐煙雲惟護逸民廬。﹝潘次耕太史受業於俟齋先生﹐次耕子文虎﹐文虎子雅奏﹐學術淵源﹐蓋有自也。俟齋祠廢﹐文虎父子重葺之﹐雅奏沒﹐祠恐復廢﹐讀其詩﹐有望於潘氏之興也。﹞

●卷三十一☆徐燦字明深﹐浙江杭州人。大學士陳之燐室。○送方太夫人西還舊遊京國久相親﹐三載同淹紫塞塵。玉佩忽攜春色至﹐蘭燈重映歲華新。多經坎坷增交誼﹐遂判雲龍斷夙因。料得魚軒回首處﹐沙場猶有未歸人。﹝此相國被罪﹐盡室譴謫塞外﹐羨方太夫人歸﹐憐己之未能歸也。極愁慘中﹐不失和平气象﹐是爲正聲。﹞☆方維儀字鐘賢﹐江南桐城人。大理卿大鎭女﹐姚孫室。夫亡無子﹐請大歸守志﹐以苦節聞。○死別離昔聞生別離﹐不聞死別離。無論生與死﹐我獨身當之。北風吹枯桑﹐日夜爲我悲。上視滄浪天﹐下無黃口兒。人生不如死﹐父母泣相持。黃鳥各東西﹐秋艸亦參差。予生何所爲﹐予死何所爲﹖白日有如此﹐我心當自知。○旅夜聞寇蟋蟀吟秋戶﹐涼風起暮山。衰年逢世亂﹐故國幾時還﹖盜賊侵南甸﹐軍書下北關。生民塗炭盡﹐積血染刀。﹝少陵風格。﹞☆紀映淮字阿男﹐江南江寧人。詩人映鐘妹﹐杜某室﹐以苦節旌門。○秦淮竹枝詞棲鴉流水點秋光﹐愛此蕭疏樹幾行。不與行人綰離別﹐賦成謝女雪飛香。﹝王漁洋《秦淮竹枝》有「棲鴉流水空蕭瑟﹐不見題詩紀阿男」﹐蓋賞其風神也。紀詠《桃葉渡》中云「波搖秦代月﹐枝帶晉時春。」亦稱佳句。﹞☆錢鳳綸字云儀﹐浙江錢塘人。○哭伯兄在昔皇天傾﹐覆卵無完理。兄不卽殉身﹐感奮良有以。摩挲雙匕首﹐一夕再三起。千鈞重一發﹐恐復憂天只。荏苒歲月間﹐隱痛入骨髓。未扌甚仇人胸﹐抱疾忽焉死。屍牀目不瞑﹐不繼非人子。尙有娥親在﹐李壽汝莫喜。﹝因兄報仇之志未遂而死﹐己以一身任之﹐字裏行間﹐讀去錚錚有聲﹐使人增孝思﹑增義气也。第未知異日報仇與否﹖﹞☆畢著字韜文﹐江南歙縣人。昆山王聖開室。○著父守薊丘﹐與流賊戰死﹐屍爲賊擄。眾議請兵復仇﹐著謂請兵則曠日﹐賊且知備﹐卽於是夜率精銳入賊營。賊正飲酒驚駭﹐著手刃其渠﹐眾潰﹐以兵追之﹐多自相踐踏死者﹐輿父屍還﹐葬於金陵﹐時二十歲女子也。後來吳中爲昆山王聖開室﹐裙布荊釵﹐無往時義勇气矣﹐白首相莊以沒。閱毛太史大可集載沈列女雲英爲父報仇殺賊事﹐與相類﹐豈世亂時﹐天故生奇女子不一人耶﹖抑所傳聞異辭耶﹖○韜文詩稿向見於家來遠兄處﹐序中有云「梨花槍萬人無敵﹐鐵胎弓五石能開。」又云「入軍營而殺賊﹐虎穴深探﹔奪父屍以還山﹐龍潭妥葬。」又云「室中椎髻﹐何殊孺仲之妻﹐隴上攜鋤﹐可並龐公之偶。」時異其人﹐鈔異五言古﹑七言絕二章﹐來遠兄沒﹐畢詩徧索不得矣。存此舊錄﹐聊以見其生平。○紀事吾父矢報國﹐戰死於薊丘。父馬爲賊乘﹐父屍爲賊收。父仇不能報﹐有愧秦女休。乘賊不及防﹐夜進千貔貅。殺賊血漉漉﹐手握仇人頭。賊眾自相殺﹐屍橫滿坑溝。父體輿櫬歸﹐薄葬荒山陬。相期智勇士﹐慨焉賦同仇。蛾賊一掃淸。國家固金甌。﹝機智義勇忠孝﹐於一詩中見之。﹞○村居席門閒傍水之涯﹐夫婿安貧不作家。明日斷炊何暇問﹐且攜鴉嘴種梅花。﹝視前詩如出二人。﹞☆章有湘字玉筐﹐江南華亭人。進士孫中麟室。○曉思窗外雞初唱﹐花間露未幹。欲臨明鏡照﹐猶怯翠眉寒。宿鳥翻林樹﹐歸鴻振羽翰。不知鄕國信﹐何日報平安﹖☆錢敬淑字師令﹐江南江寧人。談允謙室。○泊浦子口殘年泊歸棹﹐問酒郭西亭。雪圃芹芽白﹐江醪竹葉靑。夕陽新別路﹐衰艸古離情。隔岸寒山色﹐含淒望舊京。☆吳琪字蕊仙﹐江南長洲人。管勛室﹐後寡居﹐皈依空門。○送別雪意滿芳洲﹐蒼山引去舟。霜風醒客夢﹐笳月起邊愁。萬里從軍急﹐孤身倚劍遊。家園落日裏﹐莫上最髙樓。○春晴晚眺積雨經旬鶴未過﹐小樓閒眺費吟哦。簾開燕子歸來晚﹐門掩梨花落處多。新水小橋通蕙畹﹐亂山古寺入煙蘿。雲開樹杪看浮棹﹐畫出春帆送綠波。﹝娟秀。﹞☆吳綃字素公﹐江南長洲人。常熟進士許瑤室。○馮定遠文集中有與髙陽夫人論古詩樂府源流﹐卽謂素公也。定遠聽聽持論﹐少可多否﹐而推許夫人﹐則夫人之詩格可知矣。○嘯臺魏晉已如夢。荒臺今獨存。龍蛇正交斗﹐鸞鳳自髙て。避俗惟長嘯﹐逢人常不言。始知眞隱意﹐何必入桃源。﹝入手髙朗沈鬱﹐盛唐風槪。﹞○七夕星光歷歷漢悠悠﹐悵望雙星獨倚樓。莫謂人間多別恨﹐便疑天上有離愁。梁淸謫去誰相伴﹐子晉歸來合共遊。惟有月娥應最妒﹐一輪風露不勝秋。○楊柳枝詞宮柳初開一抹眉﹐武昌城下乍逢時。春來樹樹煙條綠﹐欲認何枝是舊枝。寒食東風已滿城﹐小枝纖弱拂啼鶯。東君不惜離人苦﹐又向前年折處生。○詠古公子翩翩信絕倫﹐擬將豪舉卻狂秦。不知賓客成何事﹐枉向樓頭斬美人。﹝信陵之得毛﹑薛﹐可云得士。若三千中十九人﹐皆碌碌也﹐而斬美人以謝之耶﹖平原之徒豪舉﹐卽於此見之。﹞☆侯懷風字若英﹐江南嘉定人。通政諱峒曾女。○感昔黃河流水響潺潺﹐當日腥風戰血殷。大地盡拋金鎖甲﹐長星亂落玉門關。居延蔓艸縈枯骨﹐太液芙蓉失舊顏。成敗百年流電疾﹐蒼梧遺恨不堪攀。﹝此感思陵失國時事﹐降將倒戈﹐虎臣戰沒﹐而君王因之殉社稷矣。忠臣之女﹐宜有是詩。﹞☆吳氏江南桐城人。○未詳名字出處﹐然以女子能組織史事﹐殊爲難得﹐於《詩觀》中錄之。○詠史六貴同朝激虎彪﹐橫江勒馬下秦州。銀槍酒市春雙靨﹐玉さ蓮臺月半鉤。趙鬼《西京》諳漢賦﹐阿兄東閣壓通侯。誰知講武旄頭入﹐芳樂笳聲碧麝秋。﹝蕭衍謂張弘策曰﹕六貴同朝﹐亂將作矣﹐東昏劈幸之徒﹐有趙鬼者﹐能讀《西京賦》﹐曰﹕柏梁旣災﹐建章是營。乃大起芳樂等苑。梅虫兒﹐齊主呼爲阿兄。﹞右南齊同泰一人歸佛地﹐壽陽千騎渡江波。盟成自取金甌缺﹐蔬絕空陳雞子多。五月誰勤君父難﹐七官先反弟兄戈。江淮廢後襄陽促﹐秋艸臺城放橐駝。﹝臨賀王正徳引侯景千兵渡江。「金甌無缺」﹐武帝自矜語。圍臺城時﹐蔬茹皆絕﹐邵陵王綸上雞子百枚。太淸三年五月﹐武帝殂。武陵王自稱帝曰﹕七官文士豈能匡濟。湘東王繹行七故云。﹞右南梁☆倪仁吉浙江義烏人。○仁吉工寫山水﹐嘗種方竹於庭﹐以自況也。有同志者﹐斫一竿與之。○題宮意圖調入蒼梧斑竹枝﹐瀟湘渺渺水雲思。聽來記得華淸夜﹐疏雨梧桐獨坐時。☆方琬字宛玉﹐福建莆田人。諸生林樹聲室。○戊子避亂舟中寄弟野樹鳴蟬咽未休﹐蓼花葉晚來秋。干戈滿眼驚殘夢﹐風雨傷心逐去舟。喪亂相依吾弟在﹐艱危無柰老親憂。更憐宿艸靑靑冢﹐寒食新煙望裏愁。☆範姝字洛仙﹐江南如臯人。諸生李延公室。○聞蟋蟀有感秋聲聽不得﹐況爾發哀吟。遊子他鄕淚﹐空閨此夜心。已憐裝閣靜﹐還慮塞垣深。蕭瑟西風緊﹐行看霜雪侵。﹝此聞蟋蟀而憐遠行也。起十字便已髙絕。﹞☆熊湄字碧滄﹐江南長洲人。許爛石室。○寄遠幾回聞雁憶連然﹐天末遙將錦字傳。萬里飄流羈遠客﹐十年迢遞阻回船。浮目斷蒼山外﹐落月魂消洱海邊。何日刀遂初約﹐免教暗卜擲金錢。☆柴靜儀字季嫻﹐浙江錢塘人。沈漢嘉室。有《凝香室詩鈔》。○本乎性情之貞﹐發乎學術之正﹐韻語時帶箴銘﹐不可於風雲月露中求也。令子方舟能承母教﹐已詳二十五卷中。○與冢婦朱柔則深閨白日靜﹐燻香垂羅幬。病起罷膏沐﹐淡若明河秋。自汝入家門﹐操作苦不休。藻旣鮮潔﹐牖戶還綢繆。丈夫志四方﹐錢刀非所求。惜哉時未遇﹐林下聊優遊。相對理琴瑟﹐逸響隨風流。潛龍愼勿用﹐牝雞乃貽羞。寄言閨中子﹐柔順其無憂。﹝以礻是躬勗子﹐以淑愼勉婦﹐閨閣中居然儒者。﹞○子用濟有遠行詩以貽之吾子廉吏孫﹐讀書昧生理。三十未成名﹐徒然還鄕裏。外侮旋復來﹐內憂方未己。忽然遠行役﹐披衣中夜起。明星光在天﹐河流正彌彌。行雲有返期﹐遊子靡所止﹐攬涕下髙堂﹐長途從此始。野雀從南來﹐翩翩思擇木。感此主人賢﹐飛鳴集其屋。才地非獨優﹐處卑願亦足。矧有嘉樹林﹐朝昏托棲宿。鷹過莫窺﹐羅無由觸。哀彼《黃鳥》詩﹐長謠念邦族。﹝詩中比體﹐勉其因不失親﹐隨遇自安也。﹞○勗用濟君不見侯家夜夜朱筵開﹐殘杯冷炙誰憐才。長安三上不得意﹐蓬頭黧面仍歸來﹐嗚呼世情日千變﹐駕車食肉人爭羨。讀書彈琴聊自娛﹐古來哲士能貧賤。﹝立身一敗﹐萬事瓦裂﹐皆由不能貧賤之故﹐貧賤中正可磨煉人品也。能貧賤﹐他日卽能富矣。學者宜三復斯言。﹞○長信宮玉臺妝罷無人見﹐傷心空自悲團扇。秋艸偏生長信宮﹐春風只在昭陽殿。殿裏君王酒半醺﹐嬌歌雅舞爭紛紛。三千錦帳飄香麝﹐十二長裙散彩雲。眾中別有人如玉﹐新妝艷艷嬌紅燭。不許寒烏帶月啼﹐恐驚春燕銜花宿。誰憐長夜夢難成﹐忽度流鶯似有情。片月髙髙掛天漢﹐千秋應照妾心明。○秋分日憶子用濟遇節思吾子﹐吟詩對夕曛。燕將明日去﹐秋向此時分。逆旅空彈鋏﹐生涯只賣文。歸帆宜早掛﹐莫待雪紛紛。○送顧啟姬北上一片桃花水﹐盈盈送客舟。春來萬楊柳﹐葉葉是離愁。顧我窮途者﹐逢君意气投。煙虹時染翰﹐風月幾登樓。只合燻香坐﹐誰堪鼓遊。燕臺一回首﹐云白古杭州。☆王慧字蘭韞﹐江南太倉人。學使王長源女﹐冰庵太守妹﹐常熟諸生朱方來室。○蘭韞一門風雅﹐得所承受﹐故其詩淸疏朗潔﹐其品最上。王漁洋只賞其「一縷柳花飛不定﹐和風搭在繡牀前」﹐猶以尋常閨閣待之也。○山陰道中三首出郭忘遠近﹐十里淸陰中。川陸互回沒﹐延緣遂無窮。岡巒去殊勢﹐竹樹交成叢。安知蒙密處﹐下有溪流通。石橋路可尋﹐一轉迷西東。煙空人不見﹐寂寂山花紅。行行轉深迥﹐所得益幽奇。萬壑與千巖﹐今來始見之。紛紛紅復碧﹐相引呈異姿。心目所應接﹐人各領其私。煙縷出叢薄﹐山家住茅茨。人貰杳然隔﹐何殊太古時。﹝「人各領其私」﹐正以私見公。從少陵「欣欣物自私」化出。﹞溪流繞巖﹐一葦去不息。沙瀨淸且淺﹐水底見竹色。文石無歲年﹐山根浸歷歷。谷鳥鳴轉幽﹐溯洄安所極。水花愛明淨﹐絕境杳難卽。可有浣紗人﹐一笑似相識。○冷泉亭泉聲檐檻外﹐林壑杳然深。人世熱何處﹐我來淸到心。松林藏日色﹐潭底臥峯陰。一自樂天記﹐山光寒至今。○移居茜裏舊宅新唐一水繞街東﹐舊是柴桑五畝宮。松菊尙存思祖徳﹐蓬蒿不剪見家風。花深雞犬疏籬外﹐潮落魚蝦小市中。卻愛常前雙燕子﹐還尋故壘入簾櫳。○秋夜夢同先慈賦詩得天上桃花之句覺後因足之太華峯頭見上眞﹐霞衣綽約是前身。海中若木何嘗夜﹐天上桃花不計春。瞬息去來原是幻﹐片時歡笑亦相親。鐘聲已碎昆明劫﹐好向毗伽問後因。﹝語有仙气﹐不因鏤刻而成。﹞○鄰女幼歸儒家因婿無籍淪於塞下聞而有感曾向鄰居共疑紗﹐裁云詠絮鬥芳華。香沾繡帙同分綫﹐春暖妝臺互送花。漫說羅敷原有婿﹐可憐蔡琰竟無家。於今辮髮垂雙耳﹐紫塞斜陽泣暮笳。﹝極不堪事﹐寫來蘊藉﹐服其筆墨之工。﹞○芝塘候潮因憶亡友水淺舟膠日半斜﹐扣舷閒望似天涯。煙深竹塢鳩呼雨﹐潮落蘆根蟹聚沙。愁緒縈纏同蔓艸﹐年華衰謝感殘花。劇憐弱女常同泊﹐相對蓬窗數晚鴉。○禹陵明徳彌蒼昊﹐神功邁大庭。懷襄方盡力﹐胼胝極勞形。艸木開蒙昧﹐龍蛇滌穢腥。鑄金九土貢﹐誌怪八方經。蒼水先呈簡﹐防風後至刑。相傳弓劍棄﹐此地隧泉扃。三古遺祠廟﹐千秋共薦馨。璧牲前代典﹐碑版列朝銘。深殿從羣後﹐空山走百靈。舊聞云駐﹐今見翠華停。心法傳河洛﹐天章煥日星。殊恩沾後裔﹐異數出明廷。肅穆瞻新象﹐登臨泊小ぎ。戚垣辭鏤琢﹐戶牖炯丹靑。莫覓藏書穴﹐徒看窆石亭。蘿長鼯竄迹﹐松老鶴修翎。眾水環襟帶﹐諸峯列嶂屏。橋山同故事﹐寂寞對秋。﹝一起五韻﹐包括神禹生平﹐通體整肅﹐有少陵《謁先生廟》風格﹐不意於閨闈中見之。﹞☆徐氏山東新城人﹐耿侍禦鳴世家﹐都禦史庭柏母。○寄子詩家內平安報爾知﹐田園歲入有餘資。絲毫不用南中物﹐好作去聲淸官答聖時。﹝見王漁洋《詩話》中。﹞☆張氏山東徳州人。麗水知縣田緒宗室﹐刑部侍郎雯母﹐封太恭人。著有《茹荼集》。○示兒一部《楞嚴》戶晝扃﹐木魚竹杖倚圍屏。老人自覺修齋好﹐不爲兒曹講佛經。﹝不說佛經﹐講《孝經》可也。宜田氏後有令人。﹞☆寵畹字小宛﹐江南吳江人﹐詩人吳鏘室。○鏘宇聞瑋﹐嘗以詩扇贈先大夫﹐系其夫人《瑣窗》斷句﹐余兒時卽喜誦之﹐今錄於此﹐每一吟咀﹐猶憶角卯見賓時也。○瑣窗雜事夫婿長貧老歲華﹐生憎名字滿天涯。席門卻有閒車馬﹐自拔金釵付酒家。﹝夫婿身分﹐卽從畱賓傳出﹐而己之賢涉﹐亦從此可見。﹞春雨春寒過落梅﹐連宵不禁晚風催。閒園收拾殘花片﹐供得兒曹面來。☆範淑鐘字秀林﹐江南休寧人。○送夫子之鳩江徵鞍落葉打離披﹐忍淚臨風餞一卮。夕照漸低人漸遠﹐斷鴻聲裏立多時。☆吳永和字文璧﹐江南武進人﹐董玉蒼室。○虞姬大王眞英雄﹐姬亦奇女子。惜哉太史公﹐不紀美人死。﹝虞兮之死﹐史筆無暇及此。然一經拈出﹐眞見心思。﹞○贈外子玉蒼北上挾策長安去﹐誰憐行路難。恐傷遊子意﹐別淚不輕彈。☆丁瑜字靜嫻﹐浙江長興人。進士臧眉錫室。著有《皆綠軒詩》。○家居木石風花結四鄰﹐寂寥門巷久無人。昔年燕子今重到﹐始信交情爾獨眞。☆張令儀字柔嘉﹐江南桐城人。姚湘門室。著有《蠹窗詩集》。○此文端公長女也。工古文﹐不專韻語﹐端本殖學﹐比於韋逞母之授經。○西顥大火旣流﹐涼風薦爽。四時代謝﹐成功者往。是刈是獲﹐東作乃登。馨香玉粒﹐神享其。率我婦子﹐中夜鳴機。涼霜戒晨﹐勿使無衣。○玄冥北戶乃堇﹐凝陰沍寒。兩儀混一﹐雨雪漫漫。何以禦窮﹐修其旨蓄。艸木旣胎﹐蟄虫咸伏。無視無聽﹐以還純朴。百爾君子﹐宜謹嗜欲。﹝於天時爲閉藏﹐於人心爲守中﹐得漢人气息﹐而又別存理趣。﹞○不寐天將降陰雨﹐病骨必先痛。轉輾不能寐﹐常至霜鐘動。老覺近年增﹐愁自三生種。萬慮積此時﹐疾苦非所重。逝者日以久﹐憂來誰與共。一歲又將除﹐五窮復難送。翻羨長眠人﹐不醒鈞天夢。﹝此稱未亡後詩﹐得白太傅神理。﹞○五畝園舊蓄二鶴﹐忽殞其一﹐孤侶哀鳴﹐都忘飲啄﹐詩以弔之西風一夜返芝田﹐仙蛻儀形尙宛然。舊過蒼苔猶有迹﹐重來華表是何年。獨臨池畔悲孤影﹐唳入秋空泣暮煙。何處惹人情最切﹐嚴霜落葉五更天。﹝弔鶴實以自弔﹐五六語分寫孤侶哀鳴﹐字字淒惻。﹞○病中口占珍重餘生劫後身﹐卽憐孤負一分春。殷勤好與東風約﹐畱取餘花待病人。☆徐昭華字昭華﹐浙江會稽人。諸曁駱加采室。○昭華爲毛西河太史學詩女弟﹐詩附毛集中以傳﹐毛極推揚之。然綽約有餘﹐未盡離鉛粉之習。○舟泊垂虹橋重翻吳江閨秀詩有感吳江之水春泱泱﹐水邊曾蘸靑螺香。我尋黛影不得見﹐對此綠波空斷腸。殘星點點障輕霧﹐左妹金閨在何處﹖雉堞連墻有蔽虧﹐漁舟蕩槳空來去。茭花菇葉滿江浮﹐畫燭銀缸徹夜遊。曲渚流霞漾金錢﹐碧天淸露灑瓊樓。一時吟詠出花下﹐百尺天孫錦云糸圭。相隔風光知幾春﹐教人宛轉懷長夜。十幅蒲帆五兩風﹐長橋猶跨舊城東。美人不在橋邊住﹐盼作春天一段紅。○送虞英嫂歸諸曁落盡紅衣蓮子多﹐相看綠水木蘭過。曉風不解吹愁去﹐偏送佳人到薴蘿。☆孫淑字靜谷﹐江南常熟人。諸生許灝室﹐孝廉進益母。著有詩集四卷。○集中有《達哉行》﹐作於九十歲時﹐述孫﹑許兩家門戶之盛衰﹐一己終身之閱歷﹐皆樂天安命語也。共五百餘言﹐一時遠近傳誦。○五日弔古田文五日生﹐屈原五日亡。吉凶同此日﹐理固難推詳。原與國休戚﹐一死分所當。漁父自鼓﹐詹尹龜宜藏。抱石投湘流﹐心與日月光。文從狡兔計﹐髙枕樂未央。後合魏秦趙﹐伐齊何披猖﹗身死薛隨滅﹐髙戶仍不詳。文生雞狗雄﹐原死荃蘅芳。世人何夢夢﹐悲屈羨孟嘗。我心獨不然﹐臨風慨以慷。撫時懷往事﹐聊進菖蒲觴。﹝正則之死﹐賢於孟嘗之生﹐合兩傳校之﹐其論自定。定論出閨闈中﹐大難﹗大難﹗﹞☆金氏字法筵﹐江南吳縣人。吳江沈六書室。○偶然作灼灼庭前花﹐春風斗紅紫。隨榮復隨謝﹐盛衰偶然爾。艸木豈無情﹐誰能一生死。我思更如何﹐欲種菩提子。☆彭氏河南鄧州人。廣西布政諱而述女﹐李鴻室。○華山三峯﹛山律﹜插靑冥﹐髙處平捫井鬼屋。池上蓮花開日月﹐間邊石鼓動雷霆。藥藍何日逢毛女﹐仙掌於今憶巨靈。願駕鹿過霧市﹐丹鑪石榻檢遺經。☆周志蕙字解蘇﹐浙江錢塘人。諸生陳仲衡室。○柳歲歲逢春春可憐﹐爭禁三起又三眠。絲絲愁緒隨風亂﹐濯濯丰姿著雨妍。古渡欲牽遊子棹﹐離亭畱贈旅人鞭。一聲長笛河橋晚﹐回首蒼茫幾樹煙。☆王煒字功史﹐江南太倉人。陳緯度室。○鄕思不禁鄕思倚危樓﹐山色空蒙海气浮。風雨別來花半老﹐音書隔絕雁驚秋。林間野鶴呼幽夢﹐天際浮雲帶遠愁。好寄相思與婁水﹐門前日日有潮頭。☆王瑤湘字瑤湘﹐廣東南海人。詩人王隼女﹐李孝先室。○獨夜殘燈明滅裏﹐遙夜夢醒時。起立庭前樹﹐孤懷明月知。○擬送別孤舟暮歸去﹐別路江南樹。煙處有鐘聲﹐故人在何處﹖☆朱柔則字道珠﹐浙江錢塘人。詩人沈用濟室。○方舟爲紅蘭主人客﹐道珠遙寄故鄕山水圖﹐主人作詩﹐有「應憐夫婿無歸信﹐翻畫家山遠寄來」之句。方舟旋歸﹐當時傳爲佳話。○寄遠曲恨少垂楊柳﹐殷勤系玉鞍。夕陽鴉背暖﹐春雪馬蹄寒。入世逢迎拙﹐依人去住難。癡兒啼向我﹐昨夜夢長安。獵獵風初勁﹐沈沈雨未闌。因憐兒被薄﹐轉憶客衣單。棲燕將雛苦﹐徵鴻失侶寒。居家與行路﹐同是一艱難。聞說燕臺路﹐生涯亦可憐。恥彈門下鋏﹐誰乞廣文錢。久客非長策﹐歸耕有薄田。一棺痛慈母﹐急爲卜牛眠。﹝諷遊子以行路之難﹐彈缺之恥﹐猶姑氏季嫻以能貧賤﹑親正人勗子也。末章望其葬親急歸﹐遊子不容不歸矣。性情旣摯﹐詩安得不工。﹞○送外之大梁前時失意悔遊燕﹐此去中州枉自憐。飄泊君同蘇季苦﹐操持吾愧孟光賢。計程已隔三千里﹐念別誰堪四五年。﹝自注﹕方舟云﹐此行以五年爲期。﹞莫向離亭歌折柳﹐恐催客淚落離筵。○河渚觀梅約顧女春山﹝春山﹐方舟妾。﹞相期河渚玩春華﹐一棹迎風路未賒。樓外有梅三百樹﹐美人不到不開花。﹝約看花而云不到不開﹐望其早到也﹐不妒可知。詎止工於措語。﹞○方舟廬先姑墓感賦寢苦枕塊空山裏﹐卻望松楸淚泫然。縱使慈烏能反哺﹐可能飛得到重泉﹖☆馬士騏字韞雪﹐四川晉城人。張應垣室。○齊雲樓憑欄天際蕩心胸﹐一片雲飛接岱宗。縹緲層檐疑結蜃﹐等閒髙臥笑元龍。自傳家學三千眾﹐誰數仙居十二重。乃問芙蓉樓上客﹐何如東海表齊封﹖☆張學典字右政﹐山西太原人。○感亡姊舊居繡网蛛絲鏡滿塵﹐閒花狼藉不知春。添愁怕見梁間燕﹐猶是呢喃覓主人。☆張淩仙字學舄﹐江南吳縣人。沈某室﹐以苦節聞。○雜詠家住靑山側﹐靑山斷塵迹。浮世幾興亡﹐依舊靑山色。明鏡如滿月﹐朝朝弄妝靚。一自棄塵埃﹐不照孤鸞影。夙昔愛鳴琴﹐流泉指下生。子期今已沒﹐誰聽斷腸聲﹖○歲暮感懷燈前課子誦蕓編﹐百事縈心逼歲闌。泉路十年音信斷﹐空山風雪一家寒。﹝四斷句中﹐俱有冰霜之色。﹞☆顧英字若憲﹐江南長洲人。常山知縣張之頊室。○孺人蕭然四壁﹐藥房蘿屋間﹐時聞誦詩讀書聲﹐遠近稱女學士。○初夏送夫子北上杜鵑喚春歸﹐和風吹芳芷。何堪對斯景﹐把酒送吾子。分手卽天涯﹐惜此須臾晷。別緒如繭絲﹐柔情似潭水。離懷寄孤鴻﹐相思托雙鯉。徵途勉加餐﹐努力拾靑紫。上慰髙堂親﹐下酬賢伯氏。君行旣雅醇﹐君才復俊美。但保金石心﹐豪門勿投趾。桃李易凋殘﹐松柏豈朝萎。行矣勿悲嗟﹐風雲自此始。﹝不忮不求﹐何用不臧﹐勉夫以持身處世之正也。保金石心﹑斷豪門迹﹐守此兩言﹐可云有所不爲矣。此種詩猶存《雄雉》遺意。﹞☆周淑媛字又洲﹐江南泰洲人。○元日哭先大人一夜思親淚﹐天明又復收。恐傷慈母意﹐暗向枕邊流。﹝仁孝之言﹐自在流出。﹞☆張蘩字采於﹐江南長洲人。吳士安室。○戲爲外子撥悶失意休教苦自煎﹐爲君把卷論前賢。兒頑應笑同王霸﹐婢鈍何須學鄭玄。滌器當壚情更洽﹐操舂舉案志猶堅。久藏賴有牀頭醞﹐莫負梧桐月正圓。﹝「奴愛才如交蕭穎士﹐婢如書似鄭康成」﹐向雅《劍南》佳句﹐得其意而翻用之﹐以髙隱重﹐不以才藻鳴也。家風惇朴﹐於玆可見。﹞☆沈樹榮字素嘉﹐江南吳江人。葉舒穎室。○送別落葉楓林兩岸秋﹐曾於南浦動離愁。只今一片江頭月﹐不照歸舟照去舟。☆瑯琊女子浙江桐鄕人。○和汪鈍翁姑蘇楊柳枝詞柳條風靜雨初收﹐更罷羅衣懶上樓。花下欲將新月拜﹐一鉤卻到綠梢頭。☆葉﹝A11T﹞江南昆山人。許心室。○孤雁一聲淒切度河梁﹐不訴離羣也斷腸。寂歷寒沙眠鎩羽﹐空明霜月照分行。無心避患銜蘆獲﹐肯戀餘生逐稻梁。聞道邊庭尙徵戍﹐孤鳴幸勿到遼陽。☆侯承恩江南嘉定人。○丁酉三月葬親吳郡貞山之麓淚余賦比買得吳山土一堆﹐思親日夕寸腸催。粗安窀窆封新鬣﹐可卜神明穩夜臺。滿目松杉滋涕淚﹐無情猿鳥亦悲哀。祖先丘隴遙相望﹐累葉忠魂總不灰。☆薛瓊字素儀﹐江南長洲人。山人李崧繼室。○寒食一樣鶯花二月天﹐餳簫聲裏興蕭然。三旬九食吾家事﹐不獨今朝是禁煙。想見淸士家風。☆張氏湖北潛江人。○絕句病廢機絲老廢蠶﹐牙簽緗帙興猶耽。唐詩漢賦都收卷﹐日向明窗誦《二南》。棄辭藻而重修齊﹐閨中端本之學。☆倪瑞江南宿遷人﹐徐起泰繼室。○柔順供職﹐婦徳也﹐獨能發潛闡幽﹐誅姦斥佞﹐巾幗中易有其人耶﹖每一披讀﹐悚然起敬。○過淩城廟謁古戴二公忠義冢﹝古諱達可﹐戴諱國柱﹐同以忠勇見知於可法史公。自注﹕時史公總督漕運。巡撫淮揚。懷宗十四年﹐流寇袁時中寇睢﹐古時駐宿﹐邀戴往擊﹐戰於淩城廟﹐眾寡不敵﹐俱死焉。史公隨遣使致祭﹐命於所瘞地刻石立忠義冢。嗚呼﹐二公眞烈丈夫哉﹗丁酉秋﹐予同母氏往過拜其墓﹐深惜其事之未傳於史也﹐因爲詩以俟軒之采。﹞秋風鳴髙空﹐亂峯下斜照。老樹枝交天﹐蒼黃覆古廟。入門捫殘碑﹐太息拜遺貌。憶昔明運衰﹐羣盜起聚嘯。剿撫兩失策﹐峯蠆變虎豹。所過無堅城﹐蒼生任淩暴。二公眞人豪﹐忠貞出天造。金鐵冶成心﹐冰霜厲寒操。賊峯一朝來﹐矢石躬親冒。官小誓捐軀﹐力薄那自料。慷慨互爭先﹐從容共談笑。燃炮擊賊人﹐天地爲震悼。賊用魘魅法﹐自注﹕命婦人拜炮反震。蟻聚蜂屯到。眾寡勢不當﹐頭斷臂猶掉。成仁並取義﹐日月爭光耀。碧血灑平蕪﹐賊馬不敢蹈。至今曠野中﹐白日常見燒。如何八十年﹐薦紳少憑弔﹖姓氏已稀傳﹐父老猶相告。蘭臺事纂修﹐幽微須闡耀。誰爲秉筆人﹐搜求不遺奧。﹝「剿撫兩失策」二語﹐斷盡熊文燦﹑楊嗣昌諸人之罪。古﹑戴二公﹐《明史》失載﹐此詩可補闕略。﹞○四弟懇予易其名字﹐子取文王世子語爲更名曰克昕﹐字徵子﹐因詩以勗人生重賢豪﹐不在名字美。難以易相方﹐﹝自注﹕唐進士黃居難爲詩慕白樂天。故名居難字樂地。﹞赤將白自比。﹝自注﹕李赤自比李白。﹞豈遂足追配﹐效顰空復爾。四弟性明慧﹐翩翩致可喜。世業下相城﹐生來故家子。先人早棄世﹐淪落來居此。家毀不謀歸﹐僑寓貧如洗。畫獲復和丸﹐提攜賴母氏。就傅勤誦讀﹐弱冠終軍齒。挺然才气雄﹐籍甚聲華起。爾字與爾名﹐呼之有年矣。忽然厭舊稱﹐十呼懶一惟。向我索更之﹐我特不敢諉。文取《世子》篇。義載《大戴禮》。宋郊變宋庠﹐飲香從此始。名氏新攺初﹐譬若居新徙。努力事葺修﹐棟梁庶不圮。莫若江南橘﹐逾淮化爲枳。﹝酌雅稟經﹐顧名思義﹐詩不徒作。﹞○戲贈山人李老﹝自注﹕山人有足疾﹐爲余舅氏灌園。﹞李山人﹐年已翁﹐可憐白髮顏猶紅。矮茅屋是爾宮﹐靑藜杖是爾童。煙霞滿懷丘壑臥﹐夜呼骨痛朝呼餓。戚施舉步行逡巡﹐天意厚汝汝眞嗔。汝不見孫臏成名無一足﹐苻堅快意得半人。○樊大舅客金陵有詩弔方正學先生墓予次其韻金川門入北平軍﹐叔父周公逐嗣君。碧血一區埋十族﹐靑山千古護孤墳。祠依忠烈緣同志﹐﹝自注﹕聞先生祠與景公祠相接。﹞蘚蝕碑銘認舊文。樵牧那知靑史事﹐經過也復弔斜曛。﹝弔正學詩所見夥矣﹐詞嚴義正﹐气足神完﹐無出斯篇之右。﹞○閱明史馬士英傳﹝自注﹕阮大鋮附。﹞王師問罪近江﹐宰相中書醉未聞。復社怨深謀汲汲﹐揚州表到血紛紛。金墉舊險崇朝棄﹐塢多藏一炬焚。賣國仍將身自賣﹐姦雄兩字惜稱君。﹝貴陽﹑懷寧二賊臣﹐只修復社之怨﹐報魏閹之仇﹐王師南下﹐閣部告急﹐掩耳不聞﹐視賈似道之不救樊城﹐尢爲人頭畜鳴也。究之殺身亡家﹐遺臭終古﹐末路安可問哉﹗姦雄二字﹐曹孟徳輩足以當之﹐予以姦而不予以雄﹐具有卓識。﹞○金陵懷古石頭天險壯層城﹐虎踞龍蟠舊有名。峙鼎三分吳大帝﹐渡江五馬晉東京。髙臺鳳去荒煙滿﹐廢苑螢飛茂艸生。往事不堪頻想象﹐夕陽西下看潮平。○憶母河廣難杭莫我過﹐未知安否近如何﹖暗中時滴思親淚﹐只恐思兒淚更多。﹝因憶母而轉出母之憶女﹐其情倍深。﹞☆袁九惹字君淑﹐江南通州人。○秋日樓居髙樓一騁望﹐秋林何冥冥。金飈颯然來﹐拂拂吹軒楹。嚴霜凋蕙艸﹐竹根莎雞鳴。落日淒以黃﹐照此朱槿榮。房櫳郁窈窕﹐芳樹紛蔥菁。低枝觸錦瑟﹐泠然激淸聲。境寂意自愜﹐慮淡心寡營。因悟靜者遠﹐而多遺世情。☆林以寧字亞淸﹐浙江錢塘人。錢石臣室。○憶父禹都曉登百尺樓﹐遙望中條山。天際有白雲﹐日夕自往還。去來何寥邈﹐引領難追攀。誰云生女好﹐少長違親顏。豈不眷庭闈﹐安能事間關。問寢久疏闊﹐視膳良以艱。回步循南陔﹐躑躅涕ォ瀾。☆陳字懷玉﹐江南天長人﹐江賓谷室。○瘦菊爲小婢作瘦菊依階砌﹐檐深承露難。莫言根蒂弱﹐翻足柰秋寒。○哭程夫人忽駕靑鸞返碧虛﹐瓊花吹折痛何如。修文應是才人盡﹐徵到娥舊侍書。﹝天上修文﹐幾成套語﹐一用點化﹐頓覺鮮妍。﹞☆蔡琬字季玉﹐遼陽人。綏遠將軍毓榮女﹐髙文良公其倬繼室﹐誥封一品夫人。著有《蘊眞軒小艸》。○夫人無書不讀﹐諳於政治﹐文良奏疏移檄等項﹐每與商酌定稿﹐閨中良友也。詩集無可覓﹐於選本中錄取四章﹐皆擲地有聲者。辰龍關一徑登危獨惘然﹐重關寂寂鎖寒煙。遺民老剩頭間雪﹐戰地秋閒郭外田。聞道無人隨匹馬﹐曾經六月墮飛鳶。殘碑灑盡諸軍淚﹐苔蝕塵封四十年。○關鎖嶺山從絕域勢遙分﹐天限西南自昔聞。烽靜戍樓狐上屋﹐風喧古木鶴驚羣。橫盤石磴危通馬﹐深鎖雄關冷護云。叱馭升平猶覺險﹐揮戈誰憶舊將軍﹖○江西坡西嶺千重簇劍﹐曾揮萬騎驀羊腸。鬼燈明滅團靑血﹐野冢荒涼嘯白楊。夢斷屋霄空漠漠﹐事隨流水去茫茫。只今剩有殘兵卒﹐指點空山說戰場。○九峯寺蘿壁松門一徑深﹐題名猶記舊鋪金。苔生塵鼎無香火﹐經蝕僧廚有蠹覃。赤手屠鯨千載事﹐白頭歸佛一生心。徵南部曲今誰是﹐剩有枯禪過故林。﹝綏遠將軍平吳逆後﹐隨獲譴咎﹐歸空門以終。四章皆懷滇南徵戰地﹐悲歌感慨﹐其原出於少陵《諸將》《詠懷古迹》等篇。﹞☆方京字彩林﹐廣南番禺人。進士諱殿元女﹐廣文金糸廷室﹐子祖靜貴﹐誥封恭人。○恭人承家教﹐古詩宗漢﹑魏﹐近體宗盛唐﹐故所著無宋﹑元气味。○薤上露薤上露﹐日出。朝槿花﹐日暮萎。微物轉瞬間﹐人生諒如斯。彭祖帝堯民﹐亦復同所歸。服食求神仙﹐仙成竟何成。守道以待終﹐令名庶可垂。﹝《薤露》原詞只言人命奄忽﹐以挽王公貴人﹐此陳求仙之謬﹐而以守道令名爲不朽﹐粹然儒者之言。﹞○送孟調大侄南還相對疑夢寐﹐言別百愁生。孤飛易爲感﹐使我心魂驚。聚散人生常﹐此別難爲情。爾我本一樹﹐相期共枯榮。爾今折枝條﹐芽肄何時萌。沾潤我本懷﹐老髦願難行。爾今返吳中﹐閉門守。勉哉崇令徳﹐努力以揚名。取法不在遠﹐祖父有遺型。周親我老矣﹐垂涕重丁寧。﹝古意古音﹐勗之以正。﹞○示長媳楊珊珊十年爲婦《蓼莪》余﹐疏水家風樂自如。宛似舉場勤苦士﹐妝成惟對古人書。﹝姑近儒者﹐婦近書生﹐閨中樂事﹐備於一家矣。﹞☆孔傳蓮浙江桐鄕人。贈翰林院編修宜川丞馮錦繼室。○寄夫子宜川斯立只哦松﹐君今意气雄。官爲七品佐。身落萬山中。羽檄馳荒徼﹐徵求感《大東》。莫嫌勞瘁劇﹐黽勉救疲癃。﹝此通家生侍禦馮浩母也。於羽書旁午財粟殫亡之日﹐望夫子盡瘁救時﹐是何等胸次﹗﹞☆吳雯華字云素﹐江南吳江人﹐貢生葉舒璐室。○秋日村居自愛投閒縱所之﹐江村林壑漫棲遲。本無喜慍抽身早﹐須信英雄種菜宜。逸興耽於黃菊候﹐幽情訴與白鷗知。綠楊影裏三間屋﹐羨殺漁人理釣絲。☆沈蕙玉字畹亭﹐江南吳江人。貢生倪弁江室。著有《聊一軒詩存》。○讀四箴可補班氏《女誡》﹐惜年命不永﹐而弁江績學﹐旋亦淪亡。評閱時﹐爲欷者久之。○自箴天生蒸民﹐有覺其性。陰陽肇判﹐含元達順。琴瑟載詠﹐蘩攸司。夙夜用敬﹐猶懼或虧。無曰深閨﹐莫余云覿。淑慝在躬﹐指視暗室。維椒與蘭﹐植於中田。我思君子﹐淑愼寒淵。﹝此以愼獨自箴。﹞先民有言﹐言不出閫。牝雞之晨﹐厥家用損。節以應佩﹐琴以和神。詞苟或費﹐寧默而存。勿尙爾舌﹐寸心是弛。旣悔而追﹐不脛千里。嗟嗟愚盲﹐愼其徳間。鸚鵡多言﹐只名文禽。﹝此以謹言自箴。﹞纊在笥﹐煥乎有爛。淒其以風﹐滋我永嘆。維織與﹐爲坊厥心。捨業而嬉﹐淫慝相尋。野有絡緯﹐振迅其翼。爾安用兪﹐微羽所疾﹐𨿽有孔翠﹐不如春蠶。之子纂組﹐不如布縑。﹝此以勤勞自箴。﹞冀妻如賓﹐孟光舉案。夫豈矯情﹐偸惰斯遠。啼眉折腰﹐邦國之妖。彼昏罔知﹐反以用驕。幽閒貞靜﹐曰配君子。載色載笑﹐若佐之史。敬而能和﹐穆如淸風。修身準此﹐維以令終。此以和敬自箴。○同聲歌少小屬閨闥﹐感君意纏綿。聘以明月珠﹐迎以黃金韉。結自今夕﹐誓好永百年。采蘭涉秋水。薦藻奉華筵。合歡裁作被﹐朱絲操作弦。𨿽無蘭蕙姿﹐向日呈芳妍。一身皆君有﹐寸心私自憐。何用答嘉惠﹐持以棄豆籩。在天莫爲雲﹐雨落難上天。在地莫爲影﹐日暮愁棄捐。婉孌保素志﹐跬步稱比肩。﹝於同聲中寫同心﹐有和順﹐無狎暱﹐所謂「有道妻子皆得佚樂」﹐於弁江夫婦見之。﹞☆楊珊珊字聲﹐浙江山陰人。布衣楊賓女﹐觀察金祖靜室。○鄕思樓旅寓金閶五十秋﹐親年多半老依劉。嗟予未識鄕關路﹐廿載空登鄕思樓。﹝淺淺語﹐自有遠神。﹞☆姚世鑑字金心﹐浙江歸安人。王豫室。○春感東風庭院林鶯語﹐斜日簾櫳海燕飛。九十春光今已半﹐行人到此也應歸。○臥病臥病逾時歲又新﹐衡門兩版絕囂塵。垂簾怕放東風入﹐春到貧家不當春。☆姚益敬字元吉﹐浙江歸安人。董曁室。○力疾作書寄外因題紙尾尺素題初罷﹐輕羅淚未乾。離愁不堪寄﹐聊復報平安。☆周淑履山東萊陽人。髙蔭永室。○婦爲相國曾孫女﹐幼工詩﹐於歸後﹐夫婦如師友﹐然蔭永早歿﹐家盡落﹐母家亦落﹐貧無依﹐借織以生。教三子讀書成名下士﹐遠近以女師尊之。○述懷軋軋機杼聲﹐漠漠空天雪。操作入中宵﹐十指皆皴裂。積絲匹難成﹐不忍中道絕。著此縞素裳﹐怡然矢同穴。﹝積絲十字﹐爲學如是﹐立節亦如是。﹞孤兒髫齔年﹐欲令就外傅。大者陶性情﹐次亦理章句。寧云致通顯﹐不敢隕故步。爾父有殘書﹐慰母在寒素。○冬日送別表妹蕭蕭風雪逼人寒﹐欲整行裝忍淚看。珍重送君無別語﹐髙堂代我問平安。☆吳巽字道嫻﹐浙江嘉興人。鄭聯室。○冬日村居讀靖節先生日月依辰至句遂演成一律日月依辰至﹐村居歲欲殘。補衣朝旭暖﹐織素夜燈寒。節分於陵苦﹐貧偕孺仲安。囊空忘羞澀﹐不用一錢看。○奉懷兩大人﹝自注﹕幼弟已亡。﹞復抱西河痛﹐遙知淚不幹。可憐雙白髮﹐誰與勸加餐﹖○癸丑秋陳妾得舉一子時婿年四旬矣志喜窮薄還憑世澤存﹐朝來弧矢喜懸門。翻嗟姑舅先朝露﹐未得生前一弄孫。﹝志喜中轉復增悲﹐微特不妒﹐彌見孝思﹐此婦徳之純者。﹞○聞雁一字橫排箏柱來﹐聲聲似撥楚弦哀。願爲羽翼偕飛去﹐縱遇髙峯誓不回。○綠牡丹和韻平臺冉冉黛初勻﹐不逐鄰園鬥麗春。金穀荒涼成往事﹐風前猶想墜樓人。﹝商丘宋公任江左屏藩時﹐《詠綠牡丹》二律﹐和者幾於盈千﹐然皆刻畫景狀﹐餘韻無存也。此妙在不卽不離。﹞☆錢紉惠江南吳縣人。太史諱中諧女﹐武平令許廷釒榮室。○竹素以詩鳴吳中﹐今之魯靈光也。厥配亦髙風格﹐趨步唐音。○新安江行乘潮渡漁浦﹐沓嶂夾江。下瞰綠波影﹐能令纖芥分。筏移疑入鏡﹐碓落自舂云。聽盡潺水﹐灘髙易夕曛。﹝佳句。﹞○度梨關迢遞逾梨嶺﹐肩輿勝駑驂。雄關限閩越﹐幽境極東南。地暖常多雨﹐雲開忽作嵐。鄕閭望不極﹐聊復上巖龕。☆毛秀惠字山輝﹐江南太倉人。諸生王愫室。○存素娛情畫理﹐不慕榮祿﹐閨中人亦同素心。讀其詩﹐想見其幽居之樂。○戽水謠綠楊深沈塘水淺﹐歷轆車聲滿疆畎。倒挽河漢上隴飛﹐渴烏銜尾回環轉。今夏旱久農心勞﹐西風刮地黃塵髙。原田迸裂龜兆坼﹐引水灌之如沃焦。男婦足繭更流血﹐鞭牛日夜牛蹄脫。田中黃秧料難活﹐村村盡呼力已竭。﹝其聲促﹐恰稱此題。讀《云漢》詩可悟。﹞○漁父圖竹竿裊裊微風裏﹐失魚不憂得不喜。收綸放艇出蘆叢﹐白鷺橫空忽飛起。江臯落日江水淸﹐水淸無復見魚行。仙源有路渺何處﹐雲水蒼茫無限情。○錢塘懷古京洛煙塵棄不收﹐西湖臺閣作金甌。流連秋色還春色﹐歌詠杭州勝汴州。自願苟安增幣帛﹐誰抒孤憤報仇仇。棲霞嶺畔將軍墓﹐只有南枝記舊丘。﹝宋髙苟安﹐父仇不報﹐《戊午讜議序》極言之﹐閨闈中亦見及此。﹞○乙卯秋外赴金陵省試不售詩以慰之新妝競掃學輕盈﹐俗艷由來易目成。誰識天寒倚修竹﹐亭亭日暮最孤淸。寒女頻年織錦機﹐深閨寂寂掩重扉。卻憐鳩鳥爲媒者﹐空向秋風理嫁衣。重陽風雨滯幽齋﹐失意人難作遣懷。籬菊已花還覓醉﹐便須沽酒拔金釵。﹝慰夫不遇﹐喜無噍殺之音。﹞☆許飛雲字天衣﹐江南吳縣人。諸生王又溟室。○新月遠望雲山暮靄浮﹐初生纖魄掛南樓。樹頭宿鳥驚弓影﹐水面遊魚怯釣鉤。淡淡畫眉微有恨﹐深深學拜便含愁。廣寒風動銀河淺﹐羅襪新裁夜出遊。﹝此方虛谷所謂著題體也。中二聯寫景寫情。新字於末句借點﹐布置極工。﹞☆許孟昭字景班﹐江南元和人。許廷釒榮女。○寒夜曲金剪生寒夜漏長﹐玉人纖手懶縫裳。素娥偏耐秋光冷﹐來照鴛鴦瓦上霜。﹝有義山絕句神味。﹞☆許楚畹江南元和人﹐許廷釒榮孫女。○寒夜曲沈沈夜永漏聲添﹐倚戶蕭條對彩蟾。靑女不如幽院冷﹐還吹霜气入重檐。☆陳奇芳字蘭佩﹐江南吳縣人。舉人時敷五室。○秋風乍覺商飈動﹐園林色漸非。井梧吹欲墮﹐梁燕送將歸。延爽開羅幕﹐迎涼捲衣。漢宮藏扇者﹐安命掩金扉。○梅影東風吹夢入煙村﹐月地云階印淺痕。竹外橫斜空色相﹐水邊隱約認香魂。一枝欲寄人難折﹐三匝無依雀自喧。顧我淸臒憐共瘦﹐瑣窗徙倚向黃昏。﹝妙在字字是影。﹞☆周巽字順吉﹐浙江山陰人。仁和諸生沈心室。著有《須曼閣小稿》。○秋夜聞笛今夕是何夕﹐忽聽蒼龍吟。成連之海上﹐千載有遺音。窺牖月如水﹐隔墻風滿林。漏深吹忽斷﹐不盡故鄕心。﹝通體髙格﹐明人中近徐昌。﹞○題海昌女史李是庵水墨牡丹元輿賦裏識芳姿﹐玉篆牌懸第幾枝。想見深閨多逸韻﹐今毫不用買胭脂。☆汪瑤字云上﹐江南新安人。朱昂室。○寒山﹝自注﹕趙凡夫棲隱處。﹞飛雨過羣嶺﹐籃輿陟翠微。幽徑入松際﹐輕風吹人衣。髙士有遺迹﹐想見疏鑿時。老屋就深樹﹐寒泉瀉平池。墓梅雙虯龍﹐屈鐵盤髙枝。緬懷碩人軸﹐偕隱賦樂饑。已辭梁棟材﹐自遠太廟犧。一門擅文藻﹐淵雅良可師。﹝自注﹕凡夫及子靈均工古篆﹐配陸卿子工詩﹐子婦文ㄈ工寫花鳥﹞。予亦慕髙隱﹐願采商山芝。鹿門期可逐﹐懷古生遐思。﹝弔偕隱人。而己亦願偕隱﹐志趣可知。﹞☆吳若華浙江嘉興人。藩司吳嗣爵女﹐屈恬波室。○若華制藝極工﹐小題鏤刻近隆﹑萬人。王淦洋稱士女商畹人能工制舉文﹐此其替人矣。○新磨古鏡古鏡朦朧減舊淸﹐一朝磨洗倍晶瑩。雲開夜月秋毫見﹐雨過菱花色相明。閱世興亡疑有眼﹐辧人好醜總無聲。玉臺妝罷時時拂﹐莫使浮塵又暗生。﹝五語寫古字巧﹐六語諭君子知人﹐不自矜其名也。對偶較勝。﹞○畱別淮陰道署三載依依玉鏡前﹐舊梳妝處最相憐。不知今後紅窗裏﹐又是何人點翠鈿﹖○秋風滿耳蕭騷夢不成﹐殘云涼月夜淒淸。等閒吹落長林葉﹐雜入千家搗練聲。☆宋淩雲字逸仙﹐江南長洲人。李博室。○昔銓部宋南園先生嘗向餘言「孫女弱齡卽喜湧吾子詩﹐妝臺側時手一編也。」今將四十年﹐其言如昨﹐而逸仙已歸泉壤矣。俯仰三世﹐可勝慨然。○偶成天外魚書絕﹐徵人豈念家。可憐小兒女﹐夜夜看燈花。○憶父吳樹燕云斷尺書﹐迢迢兩地恨何如﹖夢魂不憚長安遠﹐幾度乘風問起居。欲歸未得悵空囊﹐兒女相思淚數行。苦憶寢門雙白鬢﹐朝朝扶杖倚閭望。☆許權字宜英﹐江西江州人。進士崔謨室。○夢天招我以神仙之窟﹐鳳麟之墟﹐乘我以靑鸞之輦﹐赤龍之車。手摩日與月﹐浩蕩經天衢。回首人世眞渺茫﹐齊州九點煙靑蒼﹐我欲乘風任翺翔。忽聞空中飄鼓吹﹐綽約佳人禦雲气。似曾相識碧落間﹐共赴瑤池爲仙吏。瑤池日敞宴初開﹐星娥月姊雙雙來。相攜千年乍熟蟠桃實﹐勸飲百巡不醉流霞杯。頓覺心淸體骨輕﹐夢回漏箭報三更。煙霞已散空庭寂﹐靜聽梧桐淅瀝聲。﹝題同長吉﹐而詩格卻仿靑蓮﹐夢意於末路點明﹐隨卽換境作結﹐令讀者不能測識。﹞○七夕七月七之夕﹐家家望女牛。神仙不可見﹐涼風何颼。我疑天孫之巧轉近拙﹐東西隔斷難飛越。一年一度一分離﹐千古銀河響幽咽。不須乞巧向天孫﹐若賜巧來愁欲絕。君不見東家力田婦﹐耕飠盍常相隨。旦暮共苦樂﹐白首不分離。又不見西鄰有才女﹐夫婿上玉堂。終年不相見﹐悵望悲河梁。玉露無聲夜淸悄﹐盤中盼斷蛛絲繞。不知巧思落誰家﹐只恐巧多人易老。寄語人間癡女兒﹐寧爲其拙毋爲巧。☆尹瓊華字秉貞﹐江南吳縣人。卞培基室。○秉貞淑愼惇孝行﹐年二十三歿﹐培基以有子不再娶﹐重婦徳也。○題姜貞女畫﹝自注﹕綸周女﹐名桂﹐字芳華。﹞空閨工六法﹐取勢入微茫。野渡漲秋水﹐遠山明夕陽。古心無麗藻﹐淡墨有冰霜。不點雙飛鳥﹐圖中斷頡頏。﹝三四語正寫畫﹐余俱從守貞著筆﹐不同泛泛。﹞☆韓韞玉江南長洲人。宗伯文懿公幼女﹐西寧知縣顧渭熊室。○前輩韓東籬太史述幼妹少讀羣書﹐兼工詞翰﹐年三十時﹐著述已富﹐病歿前﹐盡取焚之﹐不欲以文采見也。渭熊從書帙中檢得十餘首﹐比於吉光片羽云。○詠鶴丹頂玄裳白羽輕﹐芝田舊日得仙名。生來雲水原天性﹐望裏蓬壺是去程。代遠每過千歲壽﹐露寒常向九臯鳴。不隨衛國乘軒隊﹐穩臥松巓夢太淸。☆楊克恭字徳基﹐江南揚州人。少傅敏莊公孫女﹐徳淸徐志巖室﹐封宜人。○讀唐書李白傳汾陽微日無人識﹐獨有靑蓮賞最眞。再造唐家緣救免﹐可知卓見出詩人。﹝太白識郭汾陽於行伍中﹐爲脫其罪。後白陷永王事﹐汾陽欲解職以贖其罪﹐《新唐書》載之﹐蘇子瞻言之﹐後人翻駁謂無其事者﹐吹毛索瘢﹐殊可不必。﹞☆金順字徳人﹐江南吳縣人。中書汪曾裕室。夫亡﹐以節孝稱。○題管夫人畫竹墨妙由來數仲姬﹐閨房靜對寫風枝。王孫若解淩霜節﹐合署鷗波老畫師。﹝題仲姬畫﹐卻從竹上諷諭王孫﹐用意微婉。﹞☆汪璀字催弟﹐浙江烏程人。諸生徐以坤室。○從苕返徳淸秋思入寒砧﹐帆飛度遠林。溪分前路合﹐桑密晚煙深。白髮慈闈夢﹐靑年昧旦心。孤城遙在望﹐鳥外見云岑。○懷捨弟都中上苑棲枝後﹐春風又一年。雁行悲斷續﹐雲路戒騰騫。母老憑余侍﹐門衰仗汝賢。家庭好政好﹐早放潞河船。﹝昔人問前輩居官之法﹐曰「玉階露滑﹐須緩緩行。」卽戒騰騫意也。得自閨閣中尢難。﹞☆袁機字素文﹐浙江仁和人﹐太史子才之妹﹐幼許字如臯髙氏子﹐後髙以子有惡疾﹐願離婚。素文曰「女從一者也﹐疾﹐我侍之﹐死﹐我守之。」卒適髙。髙躁戾佻蕩﹐傾奩具爲狎邪費。不足﹐撲扌失外﹐至以火燒灼之。姑救之﹐毆母折齒。旣欲鬻妻以償博者。不得己﹐始歸母家﹐長齋素衣﹐孝養母氏。髙氏子死﹐哭泣盡哀﹐血淚盡。越一年﹐亦死。女子中苦行﹐無逾此也。檢篋笥得手編《列女傳》三卷﹐詩一卷。○有鳳有鳳荒山老﹐桐花不復春。死還憐弱女﹐生已作陳人。燈影三更夢﹐曇花頃刻身。何如蜩與﹐鳴噪得天眞。○聞雁秋深霜气重﹐孤雁最先鳴。響入空閨靜﹐心憐永夜淸。自從成隻影﹐同是感離情。誰許並髙節﹐寒林有女貞。﹝應自歸母家手作。自憐隻影﹐靜正守貞﹐言外絕無怨尢﹐可以哀其志矣。﹞●卷三十二☆戒顯字晦山﹐太倉人。以下僧詩。○玩《登黃鶴樓》詩﹐應是遺民而爲僧者﹐無詩稿﹐於卷軸中得之。○登黃鶴樓誰知地老天荒後﹐猶得重登黃鶴樓。浮世已隨塵劫換﹐空江仍入大荒流。楚王宮殿銅駝臥﹐唐代仙眞鐵笛秋。極目蒼茫渺何處﹐一瓢髙掛亂雲頭。﹝起有撼山嶽﹑吞云夢之槪﹐具此胸次手筆﹐不管「崔顥題詩在上頭」也。通體俱振得起。﹞☆正巖字豁堂﹐浙江仁和人。著有《同凡艸》。○豁堂國變後爲僧﹐嘗云「人非金石﹐立見消亡﹐不若逃形全眞﹐自遊方外。」詩二卷﹐王新城尙書目爲湯惠休﹑帛道猷之流。○田家田家無他望﹐所望在平畦。但恐終歲力﹐不得遂其私。何哉造物者﹐亦得厚我施。夜來微雨過﹐使我菜麥滋。登後一以眺﹐秀色遠參差。此時桃與李﹐豈乏好容姿。顧予朴野性﹐獨與此相宜。及時務耕作﹐那敢貪天時。﹝近陶公性情﹐不在面貌。﹞○戲酬友人惠日鑄茶幾日春遊徧若耶﹐入城布衲滿煙霞。正愁仙福難消受。又喫人間禦貢茶。○月下由禦教場下投淨慈宿朗公房禦教場中月直時﹐下山全不道歸遲。三松影落半湖水﹐一路沿鐘到淨慈。☆南潛字月函﹐浙江烏程人。○月函﹐董姓﹐說名。本貢生﹐中歲出家吳之靈巖寺。詩思路手筆俱不凡﹐然多偏欹﹐欠完善﹐玆錄其近情者。○招魂曲夢魂夜逐靑桐葉﹐飛落秋園作蝴蝶。一星鬼火入筵靑﹐法王院榜招魂帖。靈幡剪紗錢剪紙﹐月黑松搖古須鬣。髙僧咒開枉死城﹐精靈隱隱啼秋怯。嘯聲認得故人魂﹐猶帶生前舊豪俠。﹝鬼气近昌谷。﹞○宮人入道和唐人聽斷昭陽鼓吹聲﹐道家衣向禦前更。已拋團扇三秋怨﹐卻勝琵琶萬里行﹐畱錦只謀裝祕笈﹐買絲還擬繡飛瓊。天家異日賫香使﹐白髮宮奴記舊名。﹝和平之音。﹞○聽雨梧桐滴瀝客心驚﹐秋雨能吹白髮生。孤館燈昏惟對影﹐麗譙鼓濕不知更。前宵松月疑塵夢﹐明日泥塗聽屐聲。尋著漏痕當屋角﹐夜深百匝繞書行。☆實訁乃字可南﹐江南吳縣人。○詩從黃子若木處鈔得﹐無稿本也。气淸語削﹑滌盡塵俗﹐見我吳前此大有詩僧。○石公山湖上山忽起﹐突兀孤雲中。洪濤日相擊﹐飛雪灑晴空。懸崖疑欲墮﹐怪異由天工。雨晴蒼翠濕﹐水落根玲瓏。時有好事者﹐閒來窮鴻蒙。○蝦蟆嶺君不見蝦蟆嶺﹐崔嵬橫截日無影。特立太湖煙水中﹐飛鳥何曾到絕頂。崩崖掛倒樹﹐日久生莓苔。飛瀑灑石壁﹐磴道鳴殷雷。百步幾盤曲﹐去矣如復回。蝦蟆嶺﹐何年開﹖日見行人天上來。○傷範東生苕水淸﹐湖水渾﹐東西相望愁人魂。君今長別故山去﹐春光寂寂梅花村。湛園月下池光冷﹐冷浸芙蓉夜正永。於今何處問《風騷》﹐空向艸堂弔淸影。○江樓望月江村猶不夜﹐月已到髙樓。碧瓦光相射﹐虛檐影自流。山山皆在水﹐樹樹盡成秋。天迥空無著﹐西風一釣舟。﹝起與「殘夜水明樓」同妙﹐「山山皆在水」﹐寫得殘夜山水出。﹞○爛溪訪周公美不值晚風吹亂葦﹐簌簌鳴荒疇。山月白如曉﹐溪云涼似秋。蟬聲在髙樹﹐水气生空舟。問主不相見﹐門前閒片鷗。○夜同凝父宿元朗齋頭有懷秋潭簾外絲絲雨﹐因風亦易晴。孤燈照淸話﹐一缽了浮生。野鳥不依樹﹐閒雲偶入城。懸知溪上意﹐流水是經聲。﹝生新之句﹐時近賈長江。﹞○答董然明木落水容淡﹐寥寥獨鳥還。小樓明月上﹐照見隔溪山。貽我句何逸﹐想君心倍閒。前期倘不棄﹐掃石梅花間。所選八首中﹐五首寫月﹐得月之神﹐並傳月下人性情﹐前身豈謝希逸耶﹖○月夜過元弘山房忽動幽人思﹐昏黃過艸堂。江明初月上﹐地白已凝霜。相見更何事﹐歲寒心不忘。石牀終夕語﹐松隙又晨光。☆顯謨字言成﹐江南吳縣人。○山房同端白遲蘭公不至林中掩荊扉﹐白日忽已暝。松風陰壑生﹐淅瀝寒秋聽。相對淡忘言﹐詩成禪侶定。期子不我來﹐寂寂孤云徑。○柬陸長卿爲別亦何易﹐山山盡是秋。曾期過一夜﹐不見到孤舟。風勁葉離樹﹐月寒人在樓。所思湖水闊﹐淸夢得同遊。☆海遐字介旭﹐江南宜興人。○送友之吳門東風吹柳拭煙輕﹐折贈柔條空復情。一望吳山千萬疊﹐知君只在此中行。☆同揆字輪庵﹐江南吳縣人。著有《寒溪詩》。○輪庵﹐文中翰啟美之子﹐文肅公猶子也。滄桑後逃於禪。所爲詩皆人倫日用盛衰興廢之感﹐墨名儒行﹐斯人有焉。○鼎湖篇贈尹紫芝內翰﹝丁丑﹑戊寅間﹐先公受知於烈皇帝﹐尊旨攺撰琴譜﹐宣定五音正聲﹐被諸郊祀。上自制《五建皇極》《百僚師師》諸曲﹐命先公付尹紫芝內翰﹐翻譜鉤剔。時司其事者﹐內監琴張﹐張奉命出宮嬪褚貞娥等﹐視內翰爲師﹐指授琴學﹐頒賜紫花禦書﹑酒果縑葛之屬﹐極一時寵遇。迨闖賊肆逆﹐烈皇帝殉社稷﹐諸善琴者﹐偕投內池。內翰恐禦制新譜失傳﹐忍死抱琴而逃。南歸﹐謁先公於香艸﹐言亡國時事甚悉。從此三十九年﹐不復聞音耗矣。登亥秋﹐余在寒溪﹐內翰忽來﹐相見如夢寐﹐意欲剃染﹐事余學佛。余傷之﹐爲賦《鼎湖篇》以贈。﹞鼎湖龍去秋溟溟﹐驚風吹雨秋山靑。白頭中翰淚凝霰﹐叫霜斷雁棲寒汀。烈皇禦宇十七載﹐身在深宮心四海。一朝地老與天荒﹐城郭依稀入事攺。當年刪定《南薰曲》﹐內殿塡詞徵召促。琴張好學直乾淸﹐先公屢賜金蓮燭。雅樂推君獨擅場﹐望春樓下拜君王。髙山一奏天顏喜﹐奉敕新翻舊典章。昭儀傳諭可諄切﹐予賚先頒女兒葛。上林避暑撫絲桐﹐溫語貞娥遵祕訣。流泉石上坐相邀﹐薇省風淸玉搖。神武門前輕執戟﹐永和宮裏薄吹簫。如意初殤淚沾臆﹐﹝自注﹕皇五子悼靈王。﹞那堪又報河南失。細蟬零落葬田妃﹐池水蒼茫尙凝碧。寒食花飛不見春﹐冬靑冢樹斫爲薪。煤山一片淒涼月﹐猶照疆場血化燐。世間萬境須臾夢﹐老臣剩有西臺慟。四十年來寄食艱﹐何人再聽《髙山弄》。鑑湖南去雲門外﹐古寺松篁景ㄙ靄。維舟無意忽相逢﹐恍惚夢魂同晤對。夕陽影裏話前朝﹐天壽諸陵王气消。畱得閒身師白足﹐滿頭白髮影飄蕭。﹝吳梅村祭酒詩道勝朝亡國事﹐淒淒切切﹐可被管弦﹐令讀者愀然傷懷﹐此篇竟似出梅村手。梅村道本身事﹐輪庵道先人事﹐其感一也。神來尢在後半。﹞○過五經嶺絕壑松杉合﹐懸巖冒雨登。雲中人種麥﹐天際我攀藤。路盡峯能轉﹐巢危石欲崩。寒煙滿蘿屋﹐應有未歸僧。﹝阻風登采石磯云「去帆疑峽走﹐捲浪駭江飛。」亦能作奇語。﹞○雪霽後曉行過龍舒衝寒初放棹﹐侵曉度溪灣。殘月霜中角﹐長江雪後山。鐸淸知塔近﹐波定識鷗閒。載筆頻年夢﹐瀟湘一衲還。○吳翼生歸自塞上話舊七載風霜雪滿韉﹐曾騎款段獨行邊。之官恰值初裁俸﹐作吏惟知不愛錢。薄宦暫歸仍是客﹐殘僧久別已忘年。地鑪芋火深宵共﹐破院相依有夙緣。﹝淸空如話。吳洪雅之淸味自見。吳后爲冢宰。﹞☆大燈字同岑﹐浙江秀水人。○以下五僧詩皆得自選本中。○遊毛公壇千古仙壇在﹐丹書孰更聞。藤蘿春覆雪﹐洞壑晚連云。藥竈花間出﹐人家谷口分。何時移艸閣﹐向此臥斜曛。○秋夜宿八峯山房黃花籬下亂蛩鳴﹐古寺秋髙嶺月明。夜半石牀淸睡去﹐不知枕上落泉聲。☆大瓠字筇在﹐江南宣城人。○滸墅畱贈周玉鳧儀部瓢笠飄然特訊君﹐連朝風雨惜離羣。靑楊花覆山橋路﹐白石溪連竹屋云。卻怪鴟嘲鳳徳﹐敢將應龍文。荒涼一徑空延亻寧﹐回首江關已夕曛。﹝時儀部罷官家居﹐故有五六語。﹞☆函可字祖心﹐廣東南海人。○丁亥春將歸羅浮畱別黃仙裳春盡雨聲裏﹐揚帆趁曉晴。路經三笑寺﹐歸向五羊城。末世石交重﹐餘生瓦缽輕。悲涼無限意﹐江月爲誰明。☆本源字兀庵﹐浙江湖州人○過王皓庵舊居卻寄郡城菇城摩詰在﹐久不住巖阿。白日攜筇到﹐靑山送客多。林空一片月﹐澗落萬重波。知我無如子﹐秋深幾度過。☆大宇字石潮﹐浙江錢塘人。○寄胡柏庵時有渡江夢﹐孤懷歷歲深。澹雲歸鳥意﹐春樹野人心。岸艸靑連屋﹐山花紅滿林。好知千古事﹐明日幾回尋。☆成鷲字迹刪﹐廣東番禺人。著有《咸陟堂詩集》。○上人姓方氏﹐本名諸生﹐九谷先生弟也。中年削髮﹐不解其故﹐然旣爲僧﹐所著述皆古歌詩雜文﹐無語錄偈頌等項﹐本朝僧人鮮出其右者﹐擬之於古﹐其惟儼﹑祕演之儔歟﹖○祝發呈本師男兒愛身及膚髮﹐平生一毛不敢拔。蹉跎四十一回春﹐負此遺骸等株橛。蒙師爲我操慧刀﹐頭上不與畱纖毫。一朝四大輕鴻毛﹐昔日縫掖今方袍。縫掖翁﹐方袍子﹐本來面目應相似。鏡中見影不見形﹐莫道昨非今乃是。請辭大眾入山去﹐山月松風供穩睡。﹝「莫道昨非今乃是」﹐見爲儒未必非﹐爲僧未必是也。知其未必是而爲之﹐此何故耶﹖﹞○屈翁山歸自金陵予將入瀧水賦贈君不見至人有身無四大﹐乘風穩踞溟鵬背。下覽九州如歷塊﹐朝發越裳莫燕代。君不見至人善行人任足﹐馳驅直入蝸牛角。縱橫遊說蠻與觸﹐三軍解甲輿脫輻。斯人人耳無大奇﹐致虛守靜如伏雌。中間眞宰微乎微﹐神出鬼沒不可知。去年盡室吳江去﹐江邊欲與鴟夷住。髙堂有母生喜懼﹐自刺扁舟出煙霧。歸來重理漉酒巾﹐黃花彩服參差新。炙雞秉燭招比鄰﹐黑貂貰過墻頭春。興來起舞醉無力﹐舉觴徧造座中客。此身有母難許國﹐自作散儒深可惜。深可惜﹐未忍聞﹐長歌短曲聊和君。明朝我向瀧西隱﹐世事悠悠勿復云。﹝角韻葉。○鬱鬱律律﹐欲滅欲沒﹐如相馬者﹐應索之牝牡驪黃之外。﹞○羅浮采藥歌朱明老仙能辟穀﹐日飯胡麻茹黃獨。輕身直上鐵橋行﹐踏破飛雲云在足。四百峯頭種紫芝﹐千尋澗底菖蒲綠。藥名藥品皆離奇﹐《神農本艸》那得知。相逢一一爲予說﹐予心半信還半疑。老仙大笑導予去﹐指點深山最深處。隨取隨有卻隨無﹐殺人活人不知數。傾筐不盈盈更歸﹐歸時忘卻來時路。﹝縹緲欲仙。﹞○秋鐘寂寞秋原寺﹐霜鐘韻最幽。數聲生殿角﹐一夜白人頭。月當枕﹐蕭蕭風滿樓。何能此時節﹐還起景陽愁。○鏡愛爾本無我﹐虛明識故人。滯形還偶影﹐顧笑復憐顰。虛室自生白﹐太虛誰寫眞。所嗟承弁髦﹐一見一回新。﹝惟太空所以無物不照﹐寫鏡寫心﹐是一是二。﹞○問天我有千古恨﹐髙髙將聽卑。亦知曾補後﹐不似未分時。得气淸何少﹐流光照或私。可能空闊外﹐容我管中窺。﹝旣補後天﹐雜以人矣﹐所以淸中有濁﹐公中有私也。補靈均未問意。﹞○問影不辧誰賓主﹐何因有往還。憐君時一顧﹐笑我未能閒。世態膠難合﹐前塵迹可刪。終當事韜晦﹐相待掩重關。○登大科峯頂愛山登陟不辭勞﹐直上岑振敝袍。老去始知行腳穩﹐年來惟頹恐置身髙。靑天有路隨孤鶴﹐滄海無根仗六鰲。閒倚西峯發淸嘯﹐下方誰識是吾曹。﹝出世人何必作此語耶﹖﹞○讀宋史偶筆從來吾道本虛公﹐洛蜀何因有異同。端禮門前書姓氏﹐原來都在黨人中。﹝洛﹑蜀同異﹐總在黨籍碑中﹐一以見相爭之多事﹐一以見程﹑蘇之均不礙爲君子也。此種詩可當史論。﹞☆大成字竺庵﹐湖南醴陵人。○山居一株兩株老松靑﹐松下結个小茅亭。三月五日來一次﹐肩荷ω栗手持經。讀經讀到山月出﹐聽松聽罷天落星。適然拋捲松間臥﹐夢與松根乞獲苓。﹝有生趣﹐另備一格。﹞☆海嶽字中州﹐江南鎭江人。○訪友不值尋君復不見﹐寂寞出林間。落葉溪邊路﹐浮雲海外山。午煙桑柘隱﹐秋色戶庭閒。愛爾幽棲好﹐歸來亦閉關。○天定字雙溪﹐湖北武昌人。○涵師峨嵋遊歸因贈峨嵋西去似登天﹐見說親行到頂邊。古木千年都化石﹐衲衣六月總裝棉。陰風晝灑巖端雪﹐急雨宵聞洞口泉。袖得圖歸誇示我﹐芒鞋踏破意忻然。﹝奇語﹐卻是眞境﹐故人黃尊古住峨嵋半載﹐爲予言之。﹞☆大健字蒲閹﹐江南和州人。○登鐘山鐘山常在望﹐惆悵有誰登。躡履過靈谷﹐披云拜孝陵。荒途迷亂艸﹐深澗咽寒冰。香火余宮監﹐悲涼向野僧。☆僧殘字石溪﹐湖南湘潭人。○古意瘞琴峨嵋巓﹐知音何寥寥﹗埋骨易水旁﹐俠士魂難招。物性不可違﹐豈必漆與膠。嘗恨士不遇﹐白首空蕭騷。﹝齊己能作雄壯語﹐如「拔劍繞殘尊﹐歌終便出門」是也。此更過之。﹞☆超遠字心壁﹐雲南人。○心壁出家西江之廬山﹐商丘宋公巡撫西江﹐與酬接唱和﹐後移節江蘇﹐心壁復來吳中﹐又有唱和詩﹐時人以東坡得佛印比之。○竹湛數家煙樹裏﹐竹湛最佳名。茅屋經秋補﹐山田隔歲耕。殘陽歸牧笛﹐零露咽虫聲。更遇村翁說﹐生平未入城。○鐵鎖橋萬山誰劃斷﹐一水界東西。地曠風逾急﹐天低云易迷。半空橫鐵索﹐千尺跨虹霓。我欲橋邊宿﹐江猿休夜啼。☆曉音字碓庵。著有《髙云堂詩集》。○碓庵主華山有方丈﹐聖祖禦制有《欲遊華山未往》七絕﹐碓庵和至百首進呈﹐大約以多爲貴者。玆只錄淸眞一章﹐重性情也。○過東寺晤天逸兄﹐別來已二十六年﹐白頭相對慨然有作吳天楚地兩茫茫﹐尺素難憑雁寄將。隔絕五千餘道路﹐俄經二十六星霜。只疑相對還成夢﹐敢定重逢在此方。顧我靑年悲失恃﹐羨君白髮奉髙堂。﹝自注﹕兄有母年逾九十。﹞☆性休字尺木﹐前朝宗室後﹐未詳省縣。○漁父圖東西南北任遨遊﹐萬里長江一葉舟。夢裏不知身是客﹐醒來大地忽新秋。﹝從《漁洋詩話》采入。﹞☆徳元字訥園﹐江南長洲人。著有《來鶴庵詩》。○玄墓看梅謝卻蘭橈信杖藜﹐千峯盤磴入花畦。晴雲度影迷三役﹐暗水流香冷一溪。僧寺多藏深樹裏﹐人家半在夕陽西。登臨更上朝元閣﹐滿壁苔痕沒舊題。石墻茅屋老梅叢﹐仄徑危崖處處通。半嶺人煙香雪裏﹐下方雞犬白雲中。溪邊楊柳萌新綠﹐谷口柵桃綴小紅。還擬放舟明月夜﹐虎山橋北太湖東。☆通岸字智海﹐廣東人。○采石謁李祠題峨媚亭江南雨過羣峯靑﹐沙邊蘭槳時一停。靑蓮居士不可見﹐千秋空有峨嵋亭。峨嵋山月還依舊﹐昔年曾照杯中酒。爲問騎鯨飛上天﹐不知更落人間否﹖☆古奘字願來﹐廣東人。○山行出門無定所﹐一路喬松陰。流水道人意﹐靑山太古心。偶然乘興往﹐不覺入云深。獨立發長嘯﹐蕭蕭風滿林。☆智朴字拙庵﹐江南徐州人。○拙庵主薊州之盤山﹐作山誌﹐與新城﹑商丘諸公往還﹐其詩不多見。○盤山蒼松亂插連云石﹐石上苔痕虎行迹。拄杖來從飛鳥邊﹐下視蒼茫遠煙碧。☆宗渭字紺池﹐江南華亭人。○紺池少學詩於宋荔裳觀察﹐中年後遊西堂尢侍講之門﹐得所傳授。嘗謂門弟子曰「詩貴有禪理﹐勿入禪語。《弘秀集》𨿽唐人詩﹐實詩中野狐禪也。」卽其議論﹐可以覘其品格。○橫塘夜泊偶爲看山出﹐孤舟向暝停。野梅涵水白﹐漁火逗煙靑。寒嶼融殘雪﹐春潭浴亂星。何人吹鐵笛﹐淸響破空冥。﹝「春潭」五字﹐每於夜泊時遇之。﹞○懷余廣霞處士才气眞飛將﹐東南壁壘分。長臯廡月﹐短褐孝陵云。金盡還交客﹐詩成最讓君。深秋煙水闊﹐何處倚斜曛。○次韻酬九來風急樹蕭蕭﹐思君夢易銷。鳥啼黃葉寺﹐僧語夕陽橋。得句霜鐘度﹐安禪佛火燒。十年詩律苦﹐珍重貯山瓢。○錢塘觀潮落日海門下﹐錢塘潮正來。半江堆響雪﹐兩岸起驚雷。傾刻銀山合﹐奔騰白馬回。夫差遺恨處﹐終乏霸王才。○織簾先生書齋晚望時顧伊人屬和隱幾淡無慮﹐日斜偶啟關。鳥聲寒過竹﹐樹色靜疑山。世藉《六經》重﹐天畱一老閒。落霞江岸遠﹐如爲映蒼顏。○浦城下水隔宵戒語過淸晨﹐細雨枯逢出劍津。舟子下灘常斗水﹐估人遇險只呼神。空門無我休言命﹐逝者如斯任此身。兩岸鳥啼行不得﹐徧山紅染杜鵑新。○重過海印庵三年重向虎溪遊﹐石路依然碧水流。鳥背斜陽微帶雨﹐寺門衰柳漸迎秋。弟兄誼重難爲別﹐師友情深竟莫酬。嘆息此身閒未得﹐天涯明日又孤舟。﹝鳥背一層﹐斜陽在鳥背一層﹐微帶雨又一層﹐七字中寫出三層﹐渾然無迹。﹞○中秋同鹿洲圯授天行紫英業師坐月銀河瀲灩碧雲鮮﹐徙倚柴門月正圓。影瀉蒼松淸帶露﹐光搖秋水淡無煙。鐘殘自愛添衣坐﹐香燼何妨後客眠。皎潔一年惟此夜﹐莫教容易負嬋娟。○早起宿雨散涼色﹐竹林煙未醒。流鶯三四語﹐啼破半窗靑。☆願光字心月○送陳少庵之楚謁所知粵國千山外﹐言揚楚水ぎ。送君出江口﹐黃葉滿津亭。樹色寒云夢﹐秋聲落洞庭。故人一相見﹐吟眺九疑靑。☆溥畹字蘭谷﹐廣西人。○劍閣險絕惟雙劍﹐迢遙一綫通。水分巴字峽﹐山接漢王宮。梯石來天上﹐穿雲入地中。無知憐李特﹐漫欲守蠶叢。﹝五六極形其險﹐結意見竅據必敗﹐猶少陵敍公孫述割據後云「恐此復偶然﹐臨風默惆悵」也。﹞○虎丘訪賣花老人緩攜ω栗訪山家﹐一路斜陽五色霞。不是閒園是花國﹐可畱餘地種桑麻﹖﹝此正論也。勿謂方外人作殺風景語。﹞☆元龍字牧堂﹐江南華亭人。○牧堂興化李氏﹐祖父遷華亭﹐名家子也。聖祖南巡獻詩﹐命賦「山色有無中」﹐稱旨﹐賜紫。初成詩取捷﹐晚歲自悔苦吟﹐存詩寥寥﹐故所收從略。○秋胡行養蠶勝養兒﹐養蠶猶吐絲。養兒防親老﹐而乃離庭闈。君憐采桑婦﹐不念桑楡人。桑楡景苦短﹐桑婦時悲辛。還君相贈金﹐請君斷諸妄。君意在桑間﹐妾情非濮上﹐攀條謝郎君﹐倚門人久望。﹝顏延年此題詩﹐詳敍《列女傳》﹐敍畢而止﹐秋胡之不孝自見﹔此渾括大意﹐明責其不能養親﹐而秋胡之不孝彌見。顏詩妙在詳﹐此詩又妙在簡。﹞○乞食林間才定起﹐洗缽出門行。童子亦知善﹐設齋非愛名。說經酬飯價﹐回施合凡情。果腹便歸去﹐寒山萬木平。☆楚琛字靑璧﹐江南松江人。○西湖感舊支筇兩過采蘭辰﹐十錦塘邊已暮春。飄絮沾爲苔面雪﹐落紅踏作馬啼塵。當年白社驚惟在﹐此日靑山似故人。遙望南屏峯頂路﹐綠蘿庵畔絕無鄰。☆大寧字石湖﹐江南桐城人。○雜韻峯頂屋三間﹐松邊石一片。早晚雲飛來﹐只有樵夫見。☆元字借山﹐浙江平湖人。○借山以詩受聖祖知﹐居京師久﹐後放歸。丙午歲﹐與予遇於天宮佛寺﹐名流咸在。時炎月﹐借山裸裎指予曰「此卽長洲沈生耶﹖」旣出詩槁相質﹐爲點出敗闕幾處﹐輒心服。別時整衣送半里外﹐知非一例傲岸者也。惠天牧學士不輕許人。向人每稱借山﹐卽詩品可知矣。○題屈翁山詩集三閭有苗裔﹐流落海南濱。奇服紉香艸。狂歌托美人。杜鵑心事苦﹐斑竹淚痕新。欲與重華語﹐靑辭何處陳﹖○三忠祠﹝自注﹕陸秀夫﹑張世傑﹑文天祥。﹞播越無全業﹐艱危不顧身。山傾一旅﹐柴市接三仁。棋到殘難算﹐金從煉後眞。崇祠妥海角﹐歲歲薦香。○一覽樓未放九峯舟﹐先登一覽樓。天淸鶴孤唳﹐地盡海東流。佛土由來淨﹐神仙不易求。松風和梵籟﹐滌蕩客中愁。○十月朔入會稽平陽寺參寒泉老人雙眼平生隘八垓﹐江東法社半蒿萊。波光淸泛耶溪曲﹐山色奇爭委宛開。鐘自萬松陰裏出﹐人隨一雁影邊來。須知水乳相投合﹐縋石磨磚挽不回。○蛟門十丈帆張五兩風﹐笑談間已出蛟宮。兩拳石束波爭立﹐一隙門開天忽東。云壓鰲頭蓬島黑﹐日翻魚眼柁樓紅。平生夷險經曾慣﹐要吐胸襟浩蕩中。﹝與東坡《泛海》詩同一襟懷﹐乃偏出自學佛人﹐知不以禪寂自縛者也。﹞○答徐文虎偉長詩骨玉森森﹐顧我城南氏樹林。入夢幾人飛白鳳﹐登臺終古弔黃金。塵中歲月愁將老﹐霞外心期話自深。若得把茅靈谷近﹐瘦梅花底共淸吟。○斥堠五里與十里﹐一雙復一隻﹐送盡往來人﹐轉似無情客。○盧溝橋日色才分萬眾囂﹐黃塵漠漠馬蹄驕。題詩笑問桑乾水﹐曾有閒人過此橋。﹝十四字中﹐寫盡往來名利之客﹐不啻當頭棒喝。﹞○馬家山山腳山腰盡白雲﹐晴香蒸處晝氤氳。天公領略詩人意﹐不遣花開到十分。﹝花取半開﹐詩意亦取不盡﹐此作者有得之言。﹞○過楊鐵崖故里玉削羣峯抱一村﹐甘泉如乳出云根。負薪伐木扶犁叟﹐多是楊家十葉孫。﹝此詩漁洋采入《詩話》。﹞☆大汕字石濂﹐浙江嘉興人。○訪梅谷和尙不值宿南澗寺有懷入門不見鼓瑤琴﹐冷落蒼蘿滿地陰。古樹寒云孤客夢﹐空潭明月故人心。猿飛絕壁窺孫確﹐鶴立髙枝憶道林。一夜泉聲來枕上﹐不知何處更追尋。○九日前一夕泊韶州逢陸麗京十年重泛曲江舟﹐客路逢君感舊遊。壯志不因談劍得﹐餘生當爲著書畱。天涯細雨黃花夕﹐野岸疏燈白露秋。明發孤帆仍遠別﹐南天淒絕旅鴻愁。○吳江訪顧茂倫不值因寄松陵寂寂艸芊芊﹐云掩茅堂一徑偏。隔岸桃花開裏渡﹐到門春水纜魚船。黃冠應避秦時客﹐白眼空懷晉代賢。久立還思問童子﹐笛聲吹散五湖煙。﹝讀頷聯﹐令人神往三髙祠畔。﹞☆睿字目存﹐江南吳縣人。○目存工畫﹐山水花卉人物俱師法古人﹐南宗北宗兼善。當路薦入京師﹐旋以疾告歸﹐方外中淡於榮利者。無詩稿﹐玆從畫卷中采入。○題簪花圖莫摘香壓鬢鴉﹐懶將時勢斗鉛華。他年得入維摩室﹐不許簪花許散花。﹝圖寫張憶娘簪花﹐卷中題詠幾及百人﹐獨此首甚超。﹞☆然修字桐泉﹐江南長洲人。○桐臯詩筆淸倩﹐蔡大將軍延之京口﹐欲其漸次主講席也。年三十餘歿﹐故詩稿不傳。錄其勒石金山一首。○金山蒼茫落日下藤蘿﹐身在荊關畫裏過。飛去斷雲雙白鳥﹐浴殘寒浪一靑螺。蘄王有廟疏煙冷﹐郭璞無墳亂石多。千古寂寥俱莫問﹐且聽江月送漁歌。☆岑霽字樾亭﹐江南長洲人。著有《柏堂詩》。○上人將母柏堂﹐盡子道﹐喜讀儒書﹐惇友生誼﹐蓋隱於禪者也。詩品淸澈無塵﹐遠近名流爭欲識其面。樾亭歿。吳中無詩僧矣。○貫華閣晚眺輕飈起長林﹐疏鐘應巖谷。一徑度修篁﹐髙閣散遠目。江平帆去遲﹐樹暗雲歸速。春江淡容與﹐寒花正芬馥。物情愛和煦﹐人意耽幽獨。悠然酌山泉﹐夕陽下喬木。○柏堂對月和周升逸柏堂今夜月﹐云物不能侵。對此碧空淨﹐聞君《白雪》吟。入簾明鶴髮﹐繞樹見禽心﹐坐覺淸言久﹐疏鐘報隔林。○韜光寺磴道盤紆上化城﹐松篁影裏亂泉鳴。徑堆黃葉行偏滑﹐鐘過白雲聲更淸。帶雨秋潮歸海靜﹐盤空山勢到江平。道人尙有燒丹處﹐認得當年舊鼎鐺。﹝自注﹕有呂仙煉丹處。﹞○西山道中扶攜筇竹上空亭﹐夾路長松不斷靑。千盡澗泉飛洞壑﹐百盤螺髻入髙冥。人行亂葉云迷屐﹐雁下寒蘆雪滿汀。空谷誰能繼遺逸﹐《移文》應辱艸堂靈。﹝詩思淸人骨。﹞○自龍泉關過嶺宿白雲寺萬丈雄關到始諳﹐空中斗插五浮嵐。白雲僧下山頭寺﹐黑雨龍飛石上潭。冰雪百層寒代北﹐波光一綫認江南。閒身隨處堪投宿﹐直上諸天是蔚藍。○尋澗上先生故居先民隱迹付寒煙﹐策杖相過一愴然。谷鳥飛鳴竹林外﹐山花開落艸堂前。鑿壞而遁名難晦﹐采蕨爲糧世共賢。一曲山泉上沙出﹐何人漑灌種瓜田。﹝是逸民﹐是遺老﹐伯夷﹑邵平一身兼之﹐詩品淸絕。﹞○露筋祠沙艸淒迷煙樹昏﹐荒祠寂寞托貞魂。靈旗髙捲秋風晚﹐惟淸淮照墓門。﹝賦此題者多粘膩近腐﹐王漁洋以寫景別行一路﹐爲避俗也。作者同一寫景﹐而意言之外﹐仍表其幽貞﹐故自耐人尋味。﹞○花翠葉金花雜杜蘅﹐湘湖千里最知名。秋風颯颯過南浦﹐鄕思無端一夕生。☆徳亮字雪牀﹐江南長洲人。○此吾友樹滋陳上捨弟也。出家後﹐豪气未除﹐能面斥人過﹐人以正理責之﹐亦拜而受。詩不多作﹐出語必欲勝人。○龍泉關絕域龍泉限﹐橫關鳥道開。塞云昏客路﹐虎气伏山隈。風土猶三晉﹐人煙自五臺。當年頻設險﹐因憶出羣材。﹝沈雄無蔬筍气。﹞○孤花一點出塵綠﹐春情仍自深。香微憐土薄﹐開晚少人尋。雨漬猶堪賞﹐風吹略不禁。悠然苔石畔﹐誰爲表孤心。﹝極寫孤字﹐形神俱有。﹞☆佛字旭曇﹐江南江都人。○月夜過雷塘道中誰唱吳歌古渡頭﹐一聲淸怨過迷樓。淒涼滿地蘆花月﹐撩亂連天鴻雁秋。寒樹著霜猶是綺﹐廢塘埋玉尙名鉤。道人不爲繁花感﹐午夜行吟別有愁。☆徳暉字潛谷﹐江南吳縣人。○探梅老戀繩牀懶出村﹐偶攜筇杖破苔痕。到來晴雪學巖谷﹐臥入寒云冷夢魂。目旣成余惟有笑﹐心當醉處欲忘言。一瓢此際眞堪掛﹐擬剪茅茨覆蓽門。﹝王漁洋以蒼雪僧「十日花開湖上路﹐半春家在雪中山」句采入《詩話》中﹐潛谷「臥入寒云冷夢魂」﹐名雋正復不讓。五六尢覺脫盡窠臼。﹞☆超源字蓮峯﹐浙江錢塘人。○蓮峯見知於世宗皇上﹐召入內廷﹐敕主吳中怡賢禪寺﹐一時尊宿也。而其詩揣摩王﹑孟﹐舉釋典玄妙融化出之﹐殊有空山冰雪气象。○題畫溪口有亭﹐巖邊有屋﹐不見人歸﹐空畱云宿。﹝向度滕公嶺有句云「石屋不見人﹐惟畱白雲住。」不意蓮峯先得我心。﹞○夢故友程風衣春雨何淅淅﹐春云更沈沈。程君已隔世﹐宵夢來相尋。自言身朽心不朽﹐象外風月皆吾友。從前膠擾海天空﹐只是泉臺無美酒。斜陽煙柳門前溪﹐欲別不別重牽衣。寄語淮陰小兒女﹐我今野鶴同翻飛。○友人枉過開化寺靑睛多情客﹐攜朋問暮秋。人同山共瘦﹐時與水俱流。黃葉迷村路﹐淸風滿寺樓。荒涼郊外景﹐肯向錦囊收。○題畫春浦風生柳岸斜﹐好山何處著人家。白雲遮斷橋西路﹐不許漁郎問落花。﹝漁郎問落花﹐韻事也。今云不許問﹐尢見其韻。﹞☆妙復字天鈞﹐江南無錫人。有《石林吟稿》。○天鈞與榮道士泉﹑杜太史云川結詩社﹐稱九龍三逸。○兩鶴昔年兩白鶴﹐巢我靑松林。夜寒時警露﹐眾壑流淸音。一鶴戀故棲﹐孑焉守云岑。一鶴忽遐舉﹐天路探幽深。神山境恍惚﹐浩浩誰能尋。驚飈吹未息﹐素羽愁難任。故林遙待汝﹐貞此巖阿心。﹝作《招隱》詩讀。﹞○訪山中禪友曉愛山气淸﹐晚愛山煙蒼。日夕常在山﹐遂與山相忘。相忘忽相憶﹐憶我山中客。松扉輕叩聲﹐或恐驚棲翼。☆律然字素風﹐江南常熟人。著有《息影齋詩》。○素風於詩友三五人外﹐不慕貴遊﹐不儲缽資﹐坐石經室幾六十年﹐人品髙﹐故詩亦不落禪門偈頌體也。柏太史蘊髙許以「穆如淸風﹐靜若止水」﹐人共信之。○落梅和風和雨點苔紋﹐漠漠殘香靜裏聞。林下積來全似雪﹐嶺頭飛去半爲云。不須橫管吹江郭﹐最惜空枝冷夕曛。回首孤山山下路﹐霜禽粉蝶任紛紛。○西齋小葺初成西澗露氵胥兩先生見過贈詩次韻錙廬不厭如蝸小﹐喜是軒窗兩面開。種竹葉沾新雨露﹐移松根帶舊莓苔。偏多白髮攜筇過﹐盡放靑山入座來。點檢階除忙未了﹐幽花野艸按時栽。﹝佳句。﹞○悼鶴次蔣迪甫太史韻病久胎禽剩瘦形﹐朝來羽化竟冥冥。孤情望斷林間影﹐禿筆書殘石上銘。苔徑忽空新印迹﹐松巢忍見舊遺翎。髙人從此添離索﹐哀怨還如失一丁。﹝語語是悼。﹞☆元祚字木文﹐湖廣云夢人。西洞庭山寺住持。著有《鶴舟詩艸》。○從安節宓艸昆仲乞寫鶴舟圖我家住近黃鶴樓﹐門對靑靑鸚鵡洲。一朝巢破防傾卵﹐獨鶴扁舟任遠遊。飄零奄忽三十載﹐幾見桑田變滄海。細柳新蒲失舊觀﹐惟有靑山常不攺。去年覽古鳳凰臺﹐臺上白雲難掃開。鳳皇黃鶴遙相望﹐彼此茫茫招不來。浮生一夢眞艸艸﹐秋月春花人易老。早知飄瓦本無情﹐何事從前愁不了。水田茅屋莫愁村﹐別有遺風古道存。采薇烹蕨從先志﹐頭白相逢兩弟昆。生性煙霞入骨髓﹐人爵之榮糠秕耳。胸中同有造化鑪﹐寫出眞山與眞水。夙世辭人兼畫師﹐何須粉本求成規。意在筆先才落筆﹐坌湧元气向淋漓﹗我生愛畫世無對﹐逢人索畫如索債。憑君合寫《鶴舟圖》﹐渺渺胎仙水雲外。﹝胸中堆阜﹐盡露紙墨﹐不得以枯禪目之。﹞○獨樹堂散懷得失吾何有﹐榮枯事盡刪。神常遊物外﹐名恐落人間。流水一聲磬﹐夕陽數點山。閒身倚枯樹﹐亻寧看鳥飛還。棕竹新添杖﹐扶來步步安。渾如得老友﹐從此共盤桓。天地孤身在﹐冰霜白髮寒。一編寫情性﹐只可自家看。○寄髙澹遊賣盡靑山說買山﹐髙年正好學偸閒。洞庭盡有梅花屋﹐何不攜家住此間。﹝澹遊工六法﹐故有起句。﹞☆明印字九方﹐江南常熟人。吳中怡賢寺住持。○秋日過王岡齡山齋次韻賦答良辰赴幽期﹐名園散淸步。黃菊未辭秋﹐霜鴻正橫曙。逍遙玩泉石﹐參差數藥樹。主人出卷軸﹐精力所凝注。六法韻俱流﹐五字神或助。把玩愧不如﹐愛極翻成妒。﹝「我見猶憐﹐何況老奴」﹐妒極翻成愛也。此對面言之﹐一系佳人﹐一系釋子﹐不禁粲然。﹞陟級已梯空﹐登玆江畔樓。取適那在髙﹐聊足恣冥搜。虛檐仰晴穹﹐疏檻臨平疇。西山送遙靑﹐風前上簾鉤。趣以淡爲賞﹐情以忘轉投。寒城送暝鐘﹐一笑還淹畱。☆尢采字玉田﹐江南長洲人。著有《擔雲集》。以下道流。○下田以道術擅名﹐後主康親王邸﹐與諸大老唱酬﹐煙霞之气漸少矣。玆取《蕪城》一章﹐系未之日下時所作。○蕪城懷古零落楊花帝業消﹐龍舟東下泛春潮。長堤帆影三千女﹐明月簫聲廿四橋。金井寒泉無綆汲﹐玉鉤香土有魂招。遊人莫笑江都夢﹐贏得風流勝六朝。☆兪桐字秋亭﹐江南長洲人。○秋亭以病入道﹐隱於畫﹐餘事成詩﹐取自然﹐不求工也。趙秋谷每賞之。○漁父身爲漁父﹐志不在魚。投竿直釣﹐悠悠江湖。釣不必得﹐得不求沽。煙霞爲餐﹐天地爲廬。弗願獨醒﹐頹然一壺。忘我忘天﹐浩歌可夫﹗﹝視漁父《答孫緬歌》﹐所見尢髙。﹞○舟行遙望炊煙處﹐橋陰斷玉環。淡霞明到水﹐叢樹遠疑山。寂寞三春過﹐夷猶百里間。晚來隨意泊﹐鷗鳥共溪灣。﹝三四眼前語﹐雕鏤者轉或失之。○紺池僧「樹色靜疑山」﹐妙在靜字﹐此「叢樹遠疑山」﹐妙在叢字。﹞

