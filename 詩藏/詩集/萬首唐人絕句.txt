

欽定四庫全書

集部八

萬首唐人絕句

總集類

提要

【臣】等謹案萬首唐人絕句一百卷宋洪邁編邁有容齋隨筆已著錄邁於淳熙間錄唐五七言絕句五千四百首進禦後復補輯得滿萬首爲百卷紹熙三年上之是時降勅褒嘉有選擇甚精備見博洽之諭陳振孫書錄解題謂其中多采宋人詩如李九齡郭震滕白王嵒王初之屬其尢不深考者爲梁何遜劉克莊後村詩話亦謂其但取唐人文集雜說抄類成書非必有所去取蓋當時瑣屑摭拾以足萬首之數其不能精審勢所必然無怪後人之排詆至程珌洺水集責邁不應以此書進禦則與張栻詆呂祖謙不應編文鑑同一偏見論𨿽正而實迂矣是書原本一百卷每捲以百首爲率今考書中有一卷而百餘首者有一卷而不及百首者又七言原缺第十八十九二十二十一二十二五言原缺第十七二十三二十四二十五共九卷無可校補今亦仍之焉乾隆四十六年十月恭校上

總纂官【臣】紀昀【臣】陸錫熊【臣】孫士毅

總校

官

【臣】陸

費墀

萬首唐人絕句詩序

淳熈庚子秋邁解建安郡印歸時年五十八矣身入老境眼意倦罷不復觀書惟時時教穉兒誦唐人絕句則取諸家遺集一切整彚凡五七言五千四百篇手書爲六帙起家守婺賫以自隨逾年再還朝侍壽皇帝淸燕偶及宮中書扇事聖語云比使人集錄唐詩得數百首邁因以昔所編具奏天防驚其多且令以元本進入防寘諸復古殿書院又四年來守防稽間公事余分又討理向所未盡者唐去今四百歲考藝文志所載以集著錄者幾五百家今堇及半而或失眞如王涯在翰林同學士令狐楚張仲素所賦宮詞諸章乃誤入於王維集金華所刋杜牧之續別集皆許渾詩也李益返照入閭巷愁來與誰語一篇又以爲耿湋崔魯白首成何事無歡可替愁一篇又以爲張蠙以薛能邵平地入吾廬一篇爲曹鄴以狄歸昌馬嵬坡下栁依依一篇爲羅隠如是者不可勝計今之所編固亦不能自免然不暇正又取郭茂倩樂府與稗官小說所載仙鬼諸詩撮其可讀者合爲百卷刻板蓬萊閣中而識其本末於首紹熈元年十一月戊午煥章閣學士宣奉大夫知紹興軍府事兩浙東路安撫使魏郡公洪邁序

越府所刻七言至二十六卷五言至二十卷而奉祠歸鄱陽惟書不可以不成乃雇婺匠續之於容齋旬月而畢二年十一月戊辰邁題

重華宮投進札子

臣以麼麼餘生獲安故里竊恃隆遇冒昧有陳臣頃歲備數禁廷得侍淸閒之燕因及手冩唐人絕句詩卽防聖防許令進入是時才有五十四卷去年守越嘗於公庫鏤板未及了畢奉祠西歸家居無事又復搜討文集傍及傳記小說遂得滿萬首分爲百卷輙以私錢雇工接續雕刻今已成書謹裝禠一部遣人恭詣通進司伺候投進凡目錄一冊七言十五冊五言五冊共二十一冊用匣盛貯伏望聖慈特賜宣取干犯宸嚴臣無任惶懼隕越昩死之至取進止【南內於淸閒之燕上添入至尊壽皇聖帝六字】貼黃上件詩集七言二十六卷以前五言二十卷以前系紹興府所刻臣臨行時倉卒印造紙札多不精續後防檢得有錯誤處只用雌黃塗攺今來無由別行修換以之進禦實爲不謹臣不勝戰懼俟罪之至仰乞聖察【紹熈三年三月進防壽皇聖帝支賜下奏人錢三十貫文】

重華宮宣賜白札子

得壽皇聖帝聖防宣諭閣學比觀向所進唐詩絕句選擇甚精備見博洽今賜茶一百誇淸馥香一十貼薰香二十貼金器一百兩

二月日

安仁禮

回汝弼恭承

左武大夫利州觀察使提舉佑神觀重華宮同提防盧安仁親衛大夫保信軍承宣使重華宮提防關禮中亮大夫安慶軍承宣使重華宮提防吳回正侍大夫昭慶軍承宣使重華宮提防霍汝弼

謝表

臣邁言伏防聖恩遣秉義郎重華宮只應耿柟以三月一日到饒州賫提舉官霍汝弼等白札子得聖防宣諭臣比觀向所進唐詩絕句選擇甚精備見博洽今賜茶一百誇淸馥香一十貼薫香二十貼金器一百兩臣卽時出城迎拜還家望闕謝恩只受訖膚使馳軺蕃錫耀綸章之渥精鏐制器寶薌兼貢茗之珍光塞門闌驩傾里社臣邁中謝伏念臣愚無所用老自宜休與佛有緣曾是靈山之下走事君盡禮積承溫室之隆知頃因心好於唐文輙爾手編於詩律嘗防宣索每恨疎蕪比歳旁搜遂及萬篇之富成書上奏幸塵乙夜之觀敢覬華褒更加異寵得黃金百初微季布之名復白圭三不慮南容之玷允謂非常之賜眞爲不朽之榮玆蓋恭遇至尊壽皇聖帝陛下味道希夷儲神昭曠爲天子父旣超大有之尊以聖人才尙錄小成之技坐令嵬鎖沐此恩輝臣拜舞以還怔營自失如雲如日應無就望之期若子若孫惟誓縻捐之報

別奏札子

臣逖逺威顏忽焉六載念以麼麼之質被防眷知度越輩流可爲希世之遇鈞天夢斷無復可尋罷越還家杜門屏迹自去春投進唐詩一伸奏牘之後不敢妄以孤逺姓名復塵淵幾誠不自意恩從天來顓降使車朌之珍賜玉音褒諭金寶爛然榮光非常道路駭矚蓋自鄱陽有郡以來所未之見陛下脫屣北宮遺物離人而立於獨予以馭幸寥寥弗聞臣獨何人邈在千里之外乃拜殊渥焚香望闕盡室歡呼捧玩之餘感極以泣已具表稱謝外復此手札少攄螻螘之誠臣竊不自揆再有昧死之請向者防賜野處二大字旣已摹勒作碑揭於小園往來觀瞻無不稽首今只戴恩華巍巍卓異思欲有以誇示無極輙摭聖諭中博洽兩字建爲一堂妄意長夏之始殿閣餘涼遊戱翰墨之間敢乞憐臣區區之愚賁以博洽堂三字受言藏之使子子孫孫朝暮瞻仰臣年過七十無復他榮癡庸有求罪當萬死伏惟聖慈曲垂寛貸引望黼扆無翼以翔不勝感恩戀徳隕越激切之至

奏耿柟不受書送札子

臣玆勤使者逺至榮耀非常在於故事當有薄禮欲以銀百兩充書送楮幣百千犒從人而耿柟再三退卻以爲聖防不許収接無以展區區下悃臣不勝惶懼感戴之極須至奏聞者

謝南內奏狀

右臣伏防至尊壽皇聖帝聖恩特降專使秉義郎重華宮只應耿柟以三月一日至饒州賫霍汝弼等白札子傳聖防宣諭以臣向所進唐詩絕句賜臣茶一百誇淸馥香一十貼薫香二十貼金器一百兩臣已卽時出州城迎拜還家望闕只受訖上件異數出自聖恩臣無任感天荷聖激切屏營之至謹錄奏謝以聞謹奏

紹熈四年三月日煥章閣學士宣奉大夫提舉隆興府玉隆萬壽宮魏郡開國公食邑二千五百戶食實封二百戶臣洪邁狀奏

欽定四庫全書

萬首唐人絕句卷一

宋洪邁編

七言

贈李白

杜甫

秋來相顧尙飄蓬未就丹砂愧葛洪痛飲狂歌空度日飛揚跋扈爲誰雄

三絕句

楸樹馨香倚釣磯斬新花蘂未應飛不如醉裏風吹盡可忍醒時雨打稀

門外鸕鷀去不來沙頭忽見眼相猜自今已後知人意一日須來一百回

無數春筍滿林生柴門宻掩斷人行防須上畨看成竹客至從嗔不出迎

漫興九首

眼見客愁愁不醒無賴春色到江亭卽遣花開深造次便覺鶯語太丁寧

手種桃李非無主野老墻低還是家恰似春風相欺得夜來吹折數枝花

熟知茅齋絕低小江上鷰子故來頻防泥防污琴書內更接飛虫打著人

二月已破三月來漸老逢春能幾回莫思身外無窮事且盡生前有限杯

腸斷春江欲盡頭杖藜徐步立芳洲顚狂柳絮隨風去輕薄桃花逐水流

懶慢無堪不出村呼兒日在掩柴門蒼苔濁酒林中靜碧水春風野外昬

糝徑楊花鋪白氊防溪荷葉疊靑錢笱根稚子無人見沙上鳬鶵傍母眠

舎西柔桑葉可拈江畔細麥復纎纎人生幾何春已夏不放香醪如蜜甜

隔戶楊栁弱嫋嫋恰似十五女兒腰誰謂朝來不作意狂風挽斷最長條

贈花卿

錦城絲管日紛紛半入江風半入云此曲秖應天上有人間能得幾回聞

少年行

馬上誰家白面郎臨堦下馬坐人牀不通姓字麤豪甚指防銀瓶索酒甞

覓挑裁

奉乞桃栽一百根春前爲送浣花村河陽縣裏𨿽無數濯錦江邊未滿園

覓綿竹

華軒藹藹他年到綿竹亭亭出縣髙江上舎前無此物幸分蒼翠拂波濤

覓榿木栽

艸堂塹西無樹林非子誰復見幽心飽聞榿木三年大與致溪邊十畆陰

覓松樹子

落落出羣非櫸柳靑靑不朽豈楊梅欲存老蓋千年意爲覓霜根數寸栽

覓果栽

艸堂少花今欲栽不問緑李與黃梅石筍街中卻歸去果園坊裏爲求來

贈鄭鏈赴襄陽

鄭子將行罷使臣囊無一物獻尊親江山路逺羇離日裘馬誰爲感激人

江畔獨步尋花七絕句

江上被花惱不徹無處告訴只顚狂走覓南鄰愛酒伴經旬出飲獨空牀

稠花亂蘂裹江濵行步欹危實怕春詩酒尙堪驅使在末須料理白頭人

江深竹靜兩三家多事紅花映白花報答春光知有處應須美酒送生涯

東望少城花滿煙百花髙樓更可憐誰能載酒開金盞喚取佳人舞繡筵

黃師塔前江水東春光懶困倚微風桃花一簇開無主可愛深紅映淺紅

黃四娘家花滿蹊千朶萬朶壓枝低畱連戲蝶時時舞自在嬌鶯恰恰啼

不是愛花卽欲死只恐花盡老相催繁枝容易紛紛落嫰蘂商量細細開

春水二絕

二月六夜春水生門前小灘渾欲平鸕鷀鸂鶒莫漫喜吾與汝曹俱眼明

一夜水髙二尺彊數日不可更禁當南市津頭有船賣無錢卽買系籬傍

官池春鴈二首

自古稻粱多不足至今鸂鶒亂爲羣且休悵望看春水更恐歸飛隔暮云

靑春欲盡急還鄕紫塞寧論尙有霜翅在雲天終不逺力微繒繳絕須防

中丞嚴公雨中垂寄見憶奉答二絕

雨映行宮辱贈詩元戎肯赴野人期江邊老病𨿽無力彊擬晴天理釣絲

何日雨晴雲出溪白沙靑石洗無泥只須伐竹開荒徑拄杖穿花聽馬嘶

謝嚴中丞送靑城山道士乳酒

山瓶乳酒下靑雲气味濃香幸見分鳴鞭走送憐漁父洗盞開甞對馬軍

得房公池鵝

房相西亭鵝一羣眠沙泛浦白於云鳯凰池上應回首爲報籠隨王右軍

戲作寄上漢中王二首【王新誕明珠】

雲裏不聞雙鴈過掌中貪見一珠新秋風嫋嫋吹江漢只在他鄕何處人

謝安舟楫風還起梁苑池臺雪欲飛杳杳東山攜漢妓泠泠修竹待王歸

投簡梓州幕府兼簡韋十郎官

幕下郎官安穩無從來不奉一行書固知貧病人須棄能使韋郎迹也疏

答楊梓州

悶到房公池水頭坐逢楊子鎭東州卻向靑溪不相見回船應載阿戎遊

惠義寺園送辛員外

朱櫻此日垂朱實郭外誰家負郭田萬里相逢貪握手髙才仰望足離筵

乞大邑瓷盌

大邑燒瓷輕且堅扣如哀玉錦城傳君家白盌勝霜雪急送茅齋也可憐

奉和嚴鄭公軍城早秋

秋風嫋嫋動髙旌玉帳分弓射敵營已収滴博雲間戍更奪蓬婆雪外城

絕句四首

堂西長筍別開門塹北行椒卻背村梅熟許同朱老喫松髙擬對阮生論

欲作魚梁云復湍因驚四月雨聲寒靑溪先有蛟龍窟竹石如山不敢安

兩个黃鸝鳴翠柳一行白鷺上靑天窻含西嶺千秋雪門泊東吳萬里船

藥條藥甲潤靑靑色過棕亭入艸亭苗滿空山慙取譽根居隙地怯成形

李司馬橋了承髙使君自成都回

向來江上手紛紛三日功成事出羣已傳童子騎靑竹總擬橋東待使君

漫成一絕

江月去人只數尺風燈照夜欲三更沙頭宿鷺聫拳靜船尾跳魚撥剌鳴

承聞河北諸道節度入朝歡喜口號絕句十二首

祿山作逆降天誅更有思明亦已無洶洶人寰猶不定時時鬭戰欲何須

社稷蒼生計必安將軍跋扈錯相干周宣漢武今王是孝子忠臣後代看

喧喧道路多謌謡河北將軍盡入朝始是乾坤王室正卻教江漢客魂銷

不道諸公無表來茫然庶事遣人猜擁兵相學干戈銳使者徒勞百萬回

鳴玉鏘金盡正臣修文偃武不無人興王防靜妖氛气聖壽冝過一萬春

英雄見事若通神聖哲爲心小一身燕趙休矜出佳麗宮闈不擬選才人

抱病江天白首郎空山樓閣暮春光衣冠是日朝天子艸奏何時入帝鄕

澶漫山東一百州削成如桉抱靑丘苞茅重入歸關內王祭還供盡海頭

東逾遼水北滹沱星象風雲喜共和紫气關臨天地闊黃金臺貯俊賢多

漁陽突騎邯鄲兒酒酣並轡金鞭垂意气卽歸雙闕舞雄豪復遣五陵知

李相將軍擁薊門白頭𨿽老赤心存竟能盡說諸侯入知有從來天子尊

十二年來多戰埸天威已息陣堂堂神靈漢代中興主功業汾陽異姓王

喜聞盜賊蕃寇總退口號五首

蕭關隴水入官軍靑海黃河捲塞云北極轉愁龍虎气西戎休縱敵仇羣

贊普多教使入秦數通和好止煙塵朝廷忽用哥舒將殺伐虛悲公主親

崆峒西極過昆侖駞馬由來擁國門逆气數年吹路斷蕃人聞道漸星奔

勃律天西采玉河堅昆碧盌最來多舊隨漢使千堆寶少答胡王萬匹羅

今春喜气滿乾坤南北東西拱至尊大歷三年調玉燭元皇帝聖云孫

存歿口號二首

席謙不見近彈棊畢耀仍傳舊小詩玉局他年無限笑白楊今日幾人悲【道士席謙善彈棊故曰玉局】

鄭公粉繪隨長夜曹霸丹靑已白頭天下何曾有山水人間不解重驊驑【髙士滎陽鄭防善畫山水曹善畫馬也】

上卿翁請修武侯廟遺像缺落時崔卿權夔州

大賢爲政卽多聞刺史眞符不必分尙有西郊諸葛廟臥龍無首對江濆

解悶十二首

艸閣柴扉星散居浪翻江黒雨飛初山禽引子哺紅果溪女得錢畱白魚

商胡離別下揚州憶上西陵故驛樓爲問淮南米貴賤老夫乘興欲東流

一辭故國十經秋毎見秋憶故丘今日南湖采薇蕨何人爲覓鄭州

沈範早知何水部曹劉不待薛郎中獨當省署開文苑兼泛滄浪學釣翁

李陵蘇武是吾師孟子論文更不疑一飯未曾畱俗客數篇今見古人詩

復憶襄陽孟浩然淸詩句句盡堪傳卽今耆舊無新語漫釣槎頭縮項鯿

陶冶性靈存底物新詩攺罷自長吟孰知二謝將能事頗學陰何苦用心

不見髙人王右丞藍田丘壑漫寒藤最傳秀句寰區滿未絕風流相國能

先帝貴妃今寂寞荔枝還復入長安炎方每續朱櫻獻玉座應悲白露團

憶過瀘戎摘荔枝靑楓隱映石逶迆京中舊見君顏色紅顆酸甜只自知

翠碧李沈玉甃赤梨蒲萄寒露成可憐先不異枝蔓此物娟娟長遠生

側生野岸及江蒲不熟丹宮滿玉壺云壑布衣鮐背死勞生重馬翠眉須

夔州歌十絕句

中巴之東巴東山江水開辟流其間白帝髙爲三峽鎭夔州險過百牢闗

白帝防州各異城蜀江楚峽混殊名英雄割據非天意霸主並吞在物情

羣雄競起問前朝王者無外見今朝比訝漁陽結怨恨元聽舜日舊蕭韶

赤甲白鹽俱刺天閭閻繚繞接山巓楓林橘樹丹靑合復道重樓錦繡懸

瀼東瀼西一萬家江北江南春冬花背飛鶴子遺瓊蘂相趂鳬鶵入蔣牙

東屯稻畦一百頃北有澗水通靑苖晴浴狎鷗分處處雨隨神女下朝朝

蜀麻吳鹽自古通萬斛之舟行若風長年三老長謌裏白晝攤錢髙浪中

憶昔咸陽都市合山水之圖張賣時巫峽曾經寶屏見楚宮猶對碧峯疑

武侯祠堂不可忘中有松栢參天長干戈滿地客愁破云日如火炎天涼

閬風圃與蓬壺中有髙堂天下無借問夔州壓何處峽門江腹擁城隅

書堂飲旣夜復邀李尙書下馬月下賦絕句

湖水臨風相與淸殘罇下馬復同傾久野鶴如霜鬢遮莫鄰雞下五更

戲爲六絕句

庾信文章老更成淩雲健筆意縱橫今人嗤防流傳賦不覺前賢畏後生

王楊盧駱當時體輕薄爲文哂未休爾曹身與名俱滅不廢江河萬古流

縱使盧王操翰墨劣於漢魏近風騷龍文虎脊皆君馭歷塊過都見爾曹

才力應難跨數公凡今誰是出羣雄或看翡翠蘭苕上未掣鯨魚碧海中

不薄今人愛古人淸詞麗句必爲鄰竊攀屈宋冝方駕恐與齊梁作後塵

未及前賢更勿疑遞相祖述復先誰別裁僞體親風雅轉益多師是汝師

少年行二首

莫笑田家老瓦盆自從盛酒長兒孫傾銀注瓦驚人眼共醉終同臥竹根

巢燕養雛渾去盡江花結子已無多黃衫年少來冝數不見堂前東逝波

萬首唐人絕句卷一

欽定四庫全書

萬首唐人絕句卷二

宋洪邁編

七言

結襪子

李白

燕南壯士吳門豪築中置鉛魚隠刀感君恩重許君命太山一擲輕鴻毛

巴陵贈賈舍人

賈生西望憶京華湘浦南遷莫怨嗟聖主恩深漢文帝憐君不遣到長沙

送賀賔客歸越

鏡湖流水漾淸波狂客歸舟逸興多山陰道士如相見應冩黃庭換白鵝

送韓侍禦之廣徳令

昔日繡衣何足榮今宵貰酒與君傾暫就東山賖月色酣歌一夜送泉明

送外甥鄭灌從軍三首

六博爭雄好彩來金盤一擲萬人開丈夫賭命報天子當斬仇讎衣錦回

丈八蛇矛出隴西彎弧拂箭白猿啼運籌必用龍韜防積甲應將熊耳齊

月蝕西方破敵時及歸日未應遲麾旄血變黃河水梟首當懸白鵲旗

長門怨

桂殿長愁不記春黃金四屋起秋塵夜懸明鏡靑天上獨照長門宮里人

酬崔侍禦

嚴陵不從萬乘遊歸臥空山釣碧流自是客星辭帝坐元非太白醉揚州【崔詩雲天外常求太白老金陵捉得酒仙人】

送孟君之廣陵

故人西辭黃鶴樓煙花三月下揚州孤帆逺影碧山盡惟見長江天際流

春夜洛城聞笛

誰家玉笛暗飛聲散入春風滿洛城此夜曲中聞折栁何人不起故園情

峨眉山月歌

峨眉山月半輪秋影入平羌江水流夜發靑溪向三峽思君不見下渝州

永王東巡歌十一首

永王正月東出師天子遙分龍虎旗樓船一舉風波靜江漢翻爲鴈鶩池

三川北寇亂如麻四海南奔似永嘉但用東山謝安石爲君談笑靜胡沙

雷鼓嘈嘈喧武昌云旗獵獵過潯陽秋毫不犯三吳恱春日遙看五色光

龍盤虎踞帝王州帝子金陵訪古丘春風試暖昭陽殿明月還過鳷鵲樓

二帝巡遊俱未回五陵松栢使人哀諸侯不救河南地更喜賢王逺道來

丹陽北固是吳關畫出樓臺雲水間千巖烽火連滄海南望旌旗繞碧山

王出三江按五湖樓船跨海次揚都戰艦森森羅虎士徵帆一一引龍駒

長風掛席勢難回海動山傾古月摧君看帝子浮江日何似龍驤出峽來

祖龍浮海不成橋漢武潯陽空射蛟我王樓艦輕秦漢卻似文皇欲渡遼

帝寵賢王入楚關掃淸江漢始應還初從云夢開朱邸更取金陵作小山

試借君王玉馬鞭指麾戎寇坐瓊筵南風一掃邊塵靜西入長安到日邊

橫江詞五首

海潮南去過潯陽牛渚由來險馬當橫江欲渡風波惡一水牽愁萬里長

橫江西望阻西秦漢水東連揚子津白浪如山那可渡狂風愁殺峭帆人

海神東過惡風回浪打天門石壁開浙江八月何如此濤似連山噴雪來

橫江館前津吏迎向余東指海云生郎今欲渡緣何事如此風波不可行

月暈天風霧不開海鯨東蹙百川回驚波一起三山動公無渡河歸去來

上皇西巡南京歌十首

邊塵輕拂建章臺聖主西巡蜀道來劍壁門髙五千尺石爲樓閣九天開

九天開出一成都萬戶千門入畫圖艸樹雲山如錦繡秦川得及此間無

徳陽春樹似新丰行入新都若舊宮栁色未饒秦地緑花光不減上林紅

誰道君王行路難六龍西幸萬人歡地轉錦江成渭水天回玉壘作長安

萬國同風共一時錦江何謝曲江池石鏡更明天上月後宮親得照蛾眉

濯錦淸江萬里流雲帆龍舸下揚州北地𨿽誇上林苑南京還有散花樓

錦水東流繞錦城星橋北掛象天星四海此中朝聖主峨眉山上列仙庭

秦開蜀道置金牛漢水元通星漢流天子一行遺聖迹錦城長作帝王州

水淥天靑不起塵風光和暖勝三秦萬國煙花隨玉輦西來添作錦江春

劍閣重關蜀北門上皇歸馬若云屯少帝長安開紫極雙懸日月照乾坤

與史郎中飲聽黃鶴樓上吹笛

一爲遷客去長沙西望長安不見家黃鶴樓中吹玉笛江城五月落梅花

望廬山瀑布水

日照香鑪生紫煙遙看瀑布掛長川飛流直下三千尺疑是銀河落九天

白帝下江陵

朝辭白帝彩雲間千里江陵一日還兩岸猿聲啼不盡須防過卻萬重山

巫山枕障

巫山枕障盡髙丘白帝城邊樹色秋朝云夜入無行處巴水橫天更不流

吳王舞人半醉

風動荷花水殿香姑蘇臺上宴吳王西施醉舞嬌無力笑倚東窻白玉牀

望廬山五老峯

廬山東南五老峯靑天削出金芙蓉九江秀色可攬結吾將此地巢雲松

宣城見杜鵑花

蜀國曾聞子規鳥宣城還見杜鵑花一叫一回腸一斷三春三月憶三巴

哭晁卿

日本晁卿辭帝都徵帆一片繞蓬壺明月不歸沈碧海白雲愁色滿蒼梧

秋下荊門

霜落荊門秋樹空布帆無恙掛秋風此行不爲鱸魚鱠自愛名山入剡中

魯東門泛舟二首

日落沙門天倒開波揺石動水縈回輕舟泛月尋溪轉疑是山陰雪後來

水作靑龍盤石堤桃花夾岸魯門西若教月下乘舟去何啻風流到剡溪

廬江主人婦

孔雀東飛何處棲廬江小吏仲卿妻爲客裁縫君自見城烏獨宿夜空啼

陪族叔刑部侍郎曄及中書賈舍人至遊洞庭五首

洞庭西望楚江分水盡南天不見云日落長沙秋色逺不知何處弔湘君

南湖秋水夜無煙耐可乘流直上天且就洞庭賖月色將船買酒白雲邊

洛陽才子謫湘川元禮同舟月下仙記得長安還欲笑不知何處是西天

洞庭湖西秋月輝瀟湘江北早鴻飛醉客滿船歌白紵不知霜露入秋衣

帝子瀟湘去不還空餘秋艸洞庭間淡掃明湖開玉鏡丹靑畫出是君山

望天門山

天門中斷楚江開碧水東流直北回兩岸靑山相對出孤帆一片日邊來

與謝良輔遊涇川陵巖寺

乘君素舸泛涇西宛似雲門對若溪且從康樂尋山水何必東流入防稽

山中問答

問余何意棲碧山笑而不答心自閒桃花流水窅然去別有天地非人間

魯國見狄博通

去年別我向何處有人傳道遊江東謂言掛席渡滄海卻來應是無長風

山中與幽人對酌

兩人對酌山花開一杯一杯復一杯我醉欲眠卿且去明朝有意抱琴來

長門怨

天回北斗掛西樓金屋無人螢火流月光欲到長門殿別作深宮一段愁

春怨情

白馬金羈遼海東羅帷繡被臥春風落月低軒窺燭盡飛花入戶笑牀空

南流夜郎寄內

夜郎天外怨離居明月樓中音信疏北鴈春歸看欲盡南來不得豫章書

陌上贈美人

駿馬驕行踏落花垂鞭直拂五云車美人一笑褰珠箔遙指紅樓是妾家

別內三首

王命三徴去未還明朝離別出吳關白玉髙樓看不見相思須上望夫山

出門妻子彊牽衣問我西行幾日歸來時儻佩黃金印莫見蘇秦不下機

翡翠爲樓金作梯誰人獨宿倚門啼夜坐寒燈連曉月行行淚盡楚關西

雨中贈仙人山賈山人

栁宗元

寒江夜雨聲潺潺曉雲遮盡仙人山遙知豹在深處下笑羈絆泥塗間

夏晝偶作

南州溽暑醉如酒隱幾熟眠開北牖日午獨覺無餘聲山童隔竹敲茶臼

雨晴後至江渡

江雨初晴思遠步日西獨向愚溪渡渡頭水落村逕成撩亂浮槎在髙樹

與初上人

海畔尖山似劍鋩秋來處處割愁腸若爲化得身千億散上峯頭望故鄕

詔追赴都

每憶纎鱗遊尺澤翻愁弱羽上丹霄岸旁古堠應無數次第行看別路遙

過衡山

故國名園久別離今朝楚樹發南枝晴天歸路好相逐正是峯前回鴈時

汨羅

南來不作楚臣悲重入修門自有期爲報春風汨羅道莫將波浪枉明時

離觴不醉至驛卻寄相送諸公

無限居人送獨醒可憐寂寞到長亭荊州不遇髙陽侶一夜春寒滿下防

淸水驛

檐下疏篁十二莖襄陽從事寄幽情秖應更使伶倫見冩盡雌雄雙鳯鳴

詔追赴都

十一年前南渡客四千里外北歸人詔書許逐陽和至驛路開花處處新

李西川

逺師騶忌鼓鳴琴去和南風愜舜心從此他山千古重殷勤曾是奉徽音

奉酬楊侍郎

貞一來時送防牋一行歸鴈慰驚翰林寂寞誰爲主鳴鳯應須早上天

栁州二月

宦情羈思共淒淒春半如秋意轉迷山城過雨百花盡榕葉滿庭鸎亂啼

初上人

珠樹玲瓏隔翠微病來方外事多違仙山不屬分符客一任淩空錫杖飛

殷賢戲批書後寄劉連州並示孟侖二童

書成欲寄庾安西紙背應勞手自題聞道近來諸子弟臨池尋已猒家雞

銅魚使

行盡關山萬里餘到時閭井是荒墟附庸惟有銅魚使此後無因寄逺書

韓漳州書報徹上人亡二絕

早嵗經華聽越吟聞君江海分逾深他時若冩蘭亭防莫畫髙僧支遁林

頻把瓊書出防中獨吟遺句立秋風桂江日夜流千里揮淚何時到甬東

酬夢得

日日臨池弄小鶵還思冩論付官奴栁家新樣元和腳且盡姜芽斂手徒

重贈二首

聞說將雛向墨池劉家還有異同詞如今試遣隈墻問已道世人那得知

世上悠悠不識眞姜芽盡是捧心人若道栁家無子弟往年何事乞西賔

疊前

小學新翻墨沼波羨君瓊樹散枝柯在家弄玉惟嬌女空覺庭前鳥迹多

疊後

事業無成恥藝成南宮起艸舊連名勸君火急添功用趂取當時二妙聲

聞徹上人亡寄楊侍郎

東越髙僧還姓湯幾時瓊佩觸鳴璫空花一散不知處誰采金英與侍郎

段九秀才處見呂衡州書迹

交侶平生意最親衡陽往事似分身防中忽見三行字拭淚相看是故人

重別

二十年來萬事同今朝歧路忽西東皇防若許歸田去晚嵗當爲鄰捨翁

答夢得

弱冠同懷長者憂臨歧回想盡悠悠耦耕若便遺身世黃髮相看萬事休

種木槲花

上苑年年占物華飄零今日在天涯只應長作龍城守剰種庭前木槲花

摘櫻桃

海上朱櫻贈所思樓居況是望仙時蓬萊羽客如相訪不是偸桃一小兒

酬曹侍禦

破額山前碧玉流騷人遙駐木蘭舟春風無限瀟湘意欲采蘋花不自由

始見白髮題所種石橊

幾年封植愛芳叢韶艷朱顏競不同從此休論上春事看成古木對衰翁

聞籍田

天田不日降皇輿畱滯長沙嵗又除宣室無由問釐事周南何處托成書

栁州寄京中親故

林邑山聫瘴海秋防牱水向郡前流勞君逺問龍城地正北三千到錦州

萬首唐人絕句卷二

欽定四庫全書

萬首唐人絕句卷三

宋洪邁編

七言

龍移

韓愈

天昬地黒蛟龍移雷驚電激雌雄隨淸泉百丈化爲土魚鼈枯死吁可悲

題楚昭王廟

丘園滿目衣冠盡城闕連云艸樹荒猶有國人懷舊徳一間茅屋祭昭王

湘中酬張十一功曹

休垂絕徼千行淚共泛淸湘一葉舟今日嶺猿兼越鳥可憐同聽不知愁

郴口又贈二首

山作劍攢江冩鏡扁舟斗轉疾於飛回頭笑向張公子終日思歸此日歸

云颭霜翻看不分雷驚電激語難聞沿崖宛轉到深處何限靑天無片雲

題木居士二首

火透波穿不計春根如頭面榦如身偶然題作木居士便有無窮求福人

爲神詎比溝中斷遇賞還同防下余朽蠧不勝刀鋸力匠人𨿽巧欲何如

湘中

猿愁魚踴水翻波自古流傳是汨羅蘋藻滿盤無處奠空聞漁父叩舷歌

別盈上人

山僧愛山出無期俗士牽俗來何時祝融峯下一回首卽是此生長別離

聞梨花發贈劉師命

桃蹊惆悵不能過紅艷紛紛落地多聞道郭西千樹雪欲將君去醉如何

梨花下贈劉師命

洛陽城外淸明節百花寥落梨花發今日相逢瘴海頭共驚爛漫開正月

和歸工部送僧約

早知皆是自拘囚不學因循到白頭汝旣出家還擾擾何人更得死前休

入闗詠馬

嵗老豈能充上駟力微當自謹前程不知何故翻驤首牽過關門妄一鳴

橊花

五月橊花照眼明枝間時見子初成可憐此地無車馬顚倒靑苔落絳英

井

賈誼宅中今始見葛洪山下昔曾窺寒泉百尺空看影正是行人暍死時

蒲萄

新莖未徧半猶枯髙架支離倒復扶若欲滿盤堆馬乳莫辭添竹引龍須

峽石西泉

居然鱗介不能容石眼環環水一鐘聞說旱時求得雨秖疑科斗是蛟龍

酬王二十舎人雪中見寄

三日柴門擁不開堦庭平滿白皚皚今朝蹋作瓊瑤迹爲有詩仙鳯沼來

送侯喜

已作龍鐘後時者懶於街裏蹋塵埃如今便別長官去直到新年衙日來

題百葉桃花

百葉雙桃晚更紅臨窻映竹見玲瓏應知侍史歸天上故伴仙郎宿禁中

春雪

新年都未有芳華二月初驚見艸芽白雪卻嫌春色晚故穿庭樹作飛花

盆池五首

老翁眞个似童兒汲井埋盆作小池一夜靑蛙鳴到曉恰如方口釣魚時

莫道盆池作不成藕梢初種已齊生從今有雨君須記來聽蕭蕭打葉聲

瓦沼晨朝水自淸小虫無數不知名忽然分散無蹤影惟有魚兒作隊行

泥盆淺小詎成池夜半靑蛙聖得知一聽暗來將伴侶不煩鳴喚鬭雄雌

池光天影共靑靑拍岸才添水數缾且待夜深明月去試看涵泳幾多星

芍藥

浩態狂香昔未逢紅燈爍爍緑盤龍覺來獨對忽驚恐身在仙宮第幾重

賽神

白布長衫紫領巾差科未動是閒人麥苖含穟桑生葚共向田頭樂社神

題於賔客莊

楡莢車前蓋地皮薔薇蘸水筍穿籬馬蹄無入朱門迹縱使春歸可得知

晚春

艸樹知春不久歸百般紅紫鬭芳菲楊花楡莢無才思惟解漫天作雪飛

落花

已分將身著地飛那羞踐蹋損光暉無端又被春風誤吹落西家不得歸

楸樹三首

幾嵗生成爲大樹一朝纒繞困長藤誰人與脫靑羅帔看吐髙花萬萬層

幸自枝條能樹立何煩蘿蔓作交加傍人不解尋根本卻道新花勝舊花

靑幢紫蓋立童童細雨浮煙作防籠不得畫師來貌取定知難見一生中

風折花枝

浮艷侵天難就看淸香撲地可遙聞春風也是多情思故捒繁枝折贈君

贈張十八教

喜君眸子重淸朗攜手城南歷舊遊忽見孟生題竹處相看淚落不能収

晚雨

廉纎晚雨不能晴池岸艸間蚯蚓鳴投竿跨馬蹋歸路才到城門打鼓聲

出城

暫出城門蹋靑艸遠於林下見春山應須韋杜家家到秖有今朝一日閒

遣興

斷送一生惟有酒尋思百計不如閒莫憂世事兼身事須著人間比夢間

和武相公早春聞鶯

早晚飛來入錦城誰人教解百般鳴春風紅樹驚眠處似妬歌童作艷聲

大安池

公主當年欲占春故將臺榭壓城闉欲知前面花多處直到南山不屬人

晚春

誰収春色歸將去慢緑夭紅半不存楡莢秖能隨柳絮等閒撩亂走空園

過鴻溝

龍疲虎困割川原億萬蒼生性命存誰勸君王回馬首眞成一擲賭乾坤

送張侍郎

司徒東鎭馳書謁丞相西來走馬迎兩府元臣今轉宻一方逋冦不難平

贈刑部馬侍郎

紅旗照海壓南荒徴入臺中作侍郎暫從相公平小冦便歸天闕致時康

和裴相公東徵塗經女幾山下作

旗穿曉日雲霞雜山倚秋空劍防明敢請相公平賊後暫攜諸吏上崢嶸

郾城晚飲贈副使馬侍郎及馮宿李宗閔二員外

城上赤云呈勝气眉間黃色見歸期幕中無事惟須飲卽是連鑣向闕時

別畱後侍郎

爲文無出相如右謀帥難居郤縠先歸去雪消溱洧動西來旌斾拂晴天

同李二十八員外從裴相公野宿西界

四面星辰著地明散燒煙火宿天兵不關破賊須歸奏自趂新年賀太平

過襄城

郾城辭罷過襄城潁水嵩山刮眼明已去蔡州三百里家人不用遠來迎

宿神招李二十八馮十七

荒山野水照斜暉啄雪寒鵶趂影飛夜宿驛亭愁不睡幸來相就蓋徵衣

和李二十八司勲連昌宮

夾道疎槐出老根髙甍巨桷壓山原宮前遺老來相問今是開元幾葉孫

次潼闗先寄張十二閣老使君

荊山已去華山來日出潼關四扇開刺史莫辭迎遠相公親破蔡州回

次潼關上都綂相公

暫辭堂印執兵權盡管諸軍破賊年冠蓋相望催入相待將功徳格皇天

桃林夜賀晉公

西來騎火照山紅夜宿桃林臘月中手把命珪兼相印一時重疊賞元功

元日酬蔡州馬十二尙書去年蔡州元日見寄之什

元日新詩已去年蔡州遙寄荷相憐今朝縱有誰人領自是三冬不敢眠

答道士寄樹雞

軟濕靑黃狀可猜欲烹還喚木盤回煩君自入華陽洞直割乖龍左耳來

武關西逢配流吐蕃

嗟爾戎人莫慘然湖南近地保生全我今罪重無歸望直去長安路八千

題臨瀧寺

不覺離家已五千仍將衰病入瀧船潮陽未到人先說海气昬昬水拍天

晚次宣溪韶州張使君惠書敍別酬以二章

韶州南去接宣溪雲水蒼茫日向西客淚數行元自落鷓鴣休傍耳邊啼

兼金安足比淸文白首相隨愧使君俱是嶺南巡管內莫欺荒僻斷知聞

題秀禪師房

橋夾水松行百步竹牀莞席到僧家暫拳一手支頭臥還把漁竿下釣沙

將至韶州先寄張使君借圖經

曲江山水聞來久恐不知名訪倍難願借圖經將入界毎逢佳處便開看

過始興江口感懷

憶作兒童隨伯氏南來今秖一身存目前百口還相逐舊事無人可共論

題西林寺故蕭二郎中舊堂公有女爲尼在汝州

中郎有女能傳業伯道無兒可保家偶到廬山曾住處幾行衰淚落煙霞

題廣昌館

白水龍飛已幾春偶尋遺迹問耕人丘墳發掘當官道何處南陽有近親

寄周隨州員外

陸孟丘楊久作塵同時存者更誰人金丹別復知傳得乞取刀圭救病身

早春與張博士籍遊楊尙書林亭寄第三閣老兼呈白馮二閣老

墻下春渠入禁溝渠冰初破滿渠浮鳯池近日長先暖流到池時更不流

壽陽驛

風光欲動別長安春半邊城特地寒不見園花兼巷柳馬頭惟有月團團

鎭州初歸

別來楊柳街頭樹擺撼春風秖欲飛還有小園桃李在畱花不發待郎歸

同張水部籍遊曲江寄白二十二舎人

漠漠輕陰晚自開靑春白日映樓臺曲江水滿花千樹有底忙時不肯來

早春呈水部張十八員外二首

天街小雨潤如酥艸色遙看近卻無最是一年春好處絕勝煙柳滿皇都

莫道官忙身老大卽無年少逐春心馮君先到江頭看柳色如今深未深

奉使鎭州行次承天行營奉酬裴司空相公

竄逐三年海上歸逢公復此著徵衣旋吟佳句還鞭馬恨不身先去鳥飛

鎭州路上謹酬裴司空相公重見寄

銜命山東撫亂師日馳三百自嫌遲風霜滿面無人識何處如今更有詩

和李相公題蕭家林亭

山公自是林園主嘆惜前賢造作時巖洞幽深門盡鎖不因丞相幾人知

答嚴大夫

賈至

今夕秦天一鴈來梧桐墜葉搗衣催思君獨步華庭月舊館秋陰生緑苔

贈陜掾梁宏

梁子工文四十年詩顚名過艸書顚白頭仍作功曹掾祿薄誰供沽酒錢

西亭春望

日長風暖柳靑靑北鴈歸飛入窅防嶽陽城上聞吹笛能使春心滿洞庭

送南給事貶崖州

疇昔丹墀與鳯池卽今相見兩相悲朱崖云夢三千里欲別俱爲慟哭時

重別南給事

謫宦三年尙未回故人今日又重來聞道崖州一萬里今朝須盡數千杯

別裴九弟

西江萬里向東流今夜江邊駐客舟月色更添春色好蘆風似勝竹風幽

送王道士還京

一片仙云入帝鄕數聲秋鴈至衡陽借問淸都舊花月豈知遷客泣瀟湘

巴陵夜別王八員外

柳絮飛時別洛陽梅花發後在三湘世情已逐浮雲散離恨空隨江水長

嶽陽樓重宴別王八員外貶長沙

江路東連千里潮靑雲北望紫微遙莫道巴陵湖水闊長沙南畔更蕭條

江南送李卿

雙鶴南飛度楚山楚南相見憶秦關願值回風吹羽翼早隨陽鴈及春還

洞庭送李十二赴零陵

今日相逢落葉前洞庭秋水遠連天共說京華舊遊處回看北斗欲潸然

送李侍郎赴常州

雪晴雲散北風寒楚水吳山道路難今日送君須盡醉明朝相憶路漫漫

出塞曲

萬里平沙一聚塵南飛羽檄北來人傳道五原烽火急單於昨夜扣新秦

春思二首

艸色靑靑柳色黃桃花歷亂李花香東風不爲吹愁去春日偏能惹恨長

紅粉當壚弱柳垂金花臘酒解酴醿笙歌日莫能畱客醉殺長安輕薄兒

勤政樓觀樂

銀河帝女下三淸紫禁笙歌出九城爲報延州來聽樂須知天下欲升平

初至巴陵與李十二裴九同泛洞庭三首

上江相逢皆舊遊湘山永望不堪愁明月秋風洞庭水孤鴻落葉一扁舟

江畔楓葉初帶霜渚邊菊花亦已黃輕舟落日興不盡三湘五湖意何長

楓岸紛紛落葉多洞庭秋水晚來波乘興輕舟無近遠白雲明月弔湘娥

欵乃曲

元結

獨存名迹在人間順俗與時未安閒來謁大官兼問政扁舟卻入九疑山

湘江二月春水平滿月和風宜夜行唱橈欲過平陽戍守吏相呼問姓名

千里楓林煙雨深無朝無暮有猿吟停橈靜聽曲中意好是雲山韶濩音

零陵郡北湘水東浯溪形勝滿湘中溪口石顚堪自逸誰能相伴作漁翁

下瀧船似入深淵上瀧船似欲升天瀧南始到九疑郡應絕髙人乘興船

萬首唐人絕句卷三

欽定四庫全書

萬首唐人絕句卷四

宋洪邁編

七言

秋江送別二首

王勃

早是它鄕值早秋江亭明月帶江流已覺逝川傷別念復看津樹隠離舟

歸舟歸騎儼成行江南江北互相望誰謂波瀾裁一水已覺山川是兩鄕

寒夜懷友雜體二首

北山煙霧始茫茫南津霜月正蒼蒼秋深客思紛無已復值徵鴻中夜起

復閣重樓向浦開秋風明月度江來故人故情懷故晏相望相思不相見

登封大酺歌四首

盧照鄰

明君封禪日重光天子垂衣歷數長九州四海常無事萬嵗千秋樂未央

日觀仙云隨鳯輦天門瑞雪照龍衣繁綺席方終夜妙舞淸歌歡未歸

翠鳯逶迆登介丘仙鶴徘徊天上游借問幹封何所樂人皆壽命得千秋

千年聖主應昌期萬國淳風王化基請比上古無爲代何如今日太平時

九月九日旅眺

九月九日眺山川歸心歸望積風煙他鄕共酌金花酒萬里同悲鴻雁天

贈蘇管記

杜審言

知君書寄本翩翩爲許從戎赴朔邊紅粉樓中應計日燕支山下莫經年

發湘江

他日林亭非舊遊今春花鳥作邊愁自憐京國人南竄不似湘江水北流

緑珠怨三首

喬知之

石家金穀重新聲明珠十斛買娉婷昔日可憐君自許此時歌舞得人情

君家閨閤不曽難好將歌舞借人看富貴雄豪非分理驕奢勢力橫相干

別君去君終不忍徒勞掩袂傷紅粉百年離別在髙樓一代紅顏爲君盡

苑中逢雪應制

宋之問

紫禁仙輿詰旦來靑旗遙傍望春臺不知庭雪今朝落疑是林花昨夜開

下嵩山歌

下嵩丘兮多所思攜佳人兮步遲遲松間明月長如此君再逰時復何時

和宋之問嵩山歌

王無競

日雲暮兮下嵩丘路連綿兮松石間出谷口兮見明月心徘徊兮不能還

奉和人日翫雪

劉憲

勝日登臨云葉起芳風搖動雪花飛呈輝幸得承金鏡颺影還持奉玉衣

夜燕安樂公主新宅

屏軒洞戶旦新披度曲飛觴夜不疲綺綴玲瓏河色繞珠簾隠映月華窺

錢塘永昌

始見郎官拜洛陽旋聞近侍發雕章緒言已朂期年政綺字先生滿路光

奉和遊苑遇雪

龍驂曉入望春宮正逢春雪舞香風花光並灑天文上寒气行銷禦酒中

少年行四首

王維

新丰美酒斗十千咸陽遊俠皆少年相逢气味爲君飲系馬髙樓垂栁邊

出身仕漢羽林郎初隨票騎戰漁陽熟知不向邊庭苦縱死猶聞俠骨香

一身能擘兩雕弧敵騎千重只似無偏坐金鞍調白羽射殺五單於

漢家君臣歡晏終髙議雲臺論戰功天子臨軒賜侯印將軍佩出明光宮

寄段十六

與君相見卽相親聞道君家在孟津爲見行舟試借問客中時有洛陽人

贈裴旻將軍

腰間寶劍七星文臂上雕弓百戰勲見說雲中擒黠寇始知天上有將軍

九月九日憶山東兄弟

獨在異鄕爲異客每逢嘉節倍思親遙知兄弟登髙處徧挿茱萸少一人

戲題磐石

可憐磐石臨泉水復有垂楊拂酒杯若道春風不解意何因吹送落花來

戲題輞川別業

栁條拂地不須折松樹披雲從更長藤花欲暗蔵猱子栢葉初齊養麝香

過崔處士林亭

緑樹重陰蓋四鄰靑苔日厚自無塵科頭箕踞長松下白眼看他世上人

送王尊師歸蜀中

大羅天上神仙客濯錦江頭花栁春不爲碧雞稱使者惟令白鶴報鄕人

送元二使安西

渭城朝雨裛輕塵客捨靑靑栁色春勸君更盡一杯酒西出陽闗無故人

靈云池送從弟

金杯緩酌淸歌轉畫舸輕移艶舞回自嘆鶺鴒臨水別不同鴻雁向池來

寒食汜上作

廣武城邊逢暮春汶陽歸客淚沾巾落花寂寂啼山鳥楊栁靑靑渡水人

嘲史寰

淸風細雨濕梅花驟馬先過碧玉家正值楚王宮裏至門前初下七香車

菩提寺禁聞逆賊凝碧池上作樂

萬戶傷心生野煙百官何日更朝天秋槐葉落空宮裏凝碧池頭奏管弦

齊州送祖三

送君南浦淚如絲君向東州使我悲爲報故人憔悴盡如今不似洛陽時

送韋平事

欲逐將軍取右賢沙場走馬向居延遙知漢使蕭闗外愁見孤城落日邊

送沈子福

楊栁渡頭行客稀罟師蕩槳向臨沂惟有相思似春色江南江北送君歸

涼州賽神

涼州城外少行人百尺烽頭望敵塵健兒擊鼔吹羌笛共賽城東越騎神

【別本維又有遊春詞等詩十五篇並五言十五篇皆王涯所作今以入涯詩中】

明妃詞四首

儲光羲

采騎雙雙引寶車羌笛兩兩奏胡笳苦爲別得橫橋路不憶宮中玉樹花

西行隴上泣胡天南向雲中指渭川毳幕夜來時宛轉何由得似漢王邊

胡王知妾不勝悲樂府皆傳漢國詞朝來馬上箜篌引稍似宮中閒夜時

日暮驚沙亂雪飛傍人相勸易羅衣彊來前帳看歌舞共待單於夜獵歸

題茅山華陽洞

華陽洞口片雲飛細雨蒙蒙欲濕衣玉簫徧滿仙壇上應是茅家兄弟歸

同武平一遊湖五首

朝來仙閣聴歌瞑入花亭見綺羅池邊命酒憐風月浦口回船惜芰荷

朦朧竹影蔽巖扉澹蕩荷風飄舞衣舟尋緑水宵將半月隠靑林人未歸

紅荷碧篠夜相鮮皂蓋蘭橈浮翠筵舟中對舞邯鄲曲月下雙彈盧女

靑林碧嶼暗相期緩楫揮觥欲賦詩借問嬌歌凡防轉河低月落五更時

花潭竹嶼傍幽溪畫楫浮空入夜溪菱荷覆水船難進歌舞畱人月易低

寄孫山人

新林二月孤舟還水滿淸江花滿山借問故園隠君子時時來去在人間

除夜

髙適

旅館寒燈獨不眠客心何事轉淒然故鄕今夜思千里秋鬢明朝又一年

塞上聴吹笛

雪淨胡天牧馬還月明羌笛戍樓間借問梅花何處落風吹一夜滿闗山

別董大二首

六翮飄颻私自憐一離京洛十餘年丈夫貧賤應未是今日相逢無酒錢

十里黃雲白日曛北風吹雁雪紛紛莫愁前路無知己天下誰人不識君

初至封丘

可憐薄暮宦遊子獨臥書齋思無已去家百里不得歸到官數月秋風起

送桂陽孝亷

桂陽年少西入秦數經甲科猶白身卽今江海一歸客他日雲山萬里人

玉眞公主歌二首

常言龍徳本天仙誰謂仙人每學仙更道元指李日多於王母種桃年

仙宮仙府有眞仙天寶天仙祕莫傳爲問軒皇三百嵗何如大道一千年

營州歌

營州少年厭原野皮裘防茸獵城下塞酒千杯不醉人胡兒十嵗能騎馬

九曲詞三首

鐡騎橫行鐡嶺頭西看邏逤取封侯靑海只今將飲馬黃河不用更防秋

許國從來徹廟堂連年不爲在壇場將軍天上封侯印禦史臺中異姓王

萬騎爭歌楊栁春千場對舞繡麒麟到處盡逢歡洽事相看總是太平人

送客捨李少府

相逢旅館意多違暮雪初晴復雁飛主人酒盡君未醉薄暮塗遙歸不歸

與村老對飲

韋應物

鬢眉雪色猶嗜酒言辭淳朴古人風鄕村年少生離亂見話先朝如夢中

贈令狐曹士【同使藍田先半日不相待】

秋檐滴滴對牀寢山路迢迢聨騎行到家俱及東籬菊何事先歸半日程

閒居贈僧

滿郭春風嵐已昏雅棲吏散掩重門𨿽居世网常淸淨夜對髙僧無一言

將往滁城戀新竹

停車欲去繞叢竹偏愛新筠十數竿莫遣兒童觸瓊粉畱待幽人回日看

雪夜下朝望省中

南望靑山滿禁闈曉陪鴛鷺正差池共愛朝來何處雪蓬萊宮裏拂松枝

閒居寄人

山明野寺曉鐘防雪滿幽林人迹希閒居寥落生髙興無事風塵獨不歸

寄諸弟

秋艸生庭白露時故園諸弟益相思盡日髙齋無一事芭蕉葉上獨題詩

登樓寄王卿

踏閣攀林恨不同楚云滄海思無窮數家砧杵秋山下一郡荊榛寒雨中

寄諸弟二首

嵗暮兵戈亂京國帛書間道訪存亡還信忽從天上落惟知彼此淚千行

雨中禁火空齋冷江上流鶯獨坐聴把酒看花想諸弟杜陵寒食艸靑靑

簡二甥

忽羨後生連榻話獨依寒燭一齋空時流歡笑事從別把酒吟詩待爾同

寄黃尊師

結茅種杏在云端掃雪焚香宿石壇靈祗不許世人到忽作雷風登嶺難

寄椶衣居士

兀兀山行無處歸山中猛虎識椶衣俗客欲尋應不遇雲溪道士見猶稀

送從叔

獨樹沙邊人迹稀欲行愁逺暮鐘時野泉防處侵應盡不遇山僧知問誰

送王校書

同坐髙齋換時節共看移石復栽杉送君江浦已惆悵更上西樓望逺帆

送倉部蕭員外

襆被蹉跎老江國情人邂逅此相逢不隨鴛鷺朝天去遙想蓬萊臺閣重

送王卿

別酌春林啼鳥稀雙旌背日晚風吹卻憶回來花已盡東郊立馬望城池

送秦系赴潤州

近作新婚鑷白髮長懷舊捲映藍衫更欲攜君虎丘寺不知方伯望徵帆

酬栁郎中春日歸揚州

廣陵三月花正開花裏逢君醉一回南北相過殊未逺暮潮從去早潮來

答東林道士

紫閣西邊第防峯茅齋夜雪虎行蹤遙看黛色知何處欲出山門尋暮鐘

答端弟

坐憶故園人已老寧知逺郡雁還來長瞻西北是歸路獨上城樓日防回

寄劉尊師

世間荏苒縈此身長望碧山到無因白鶴徘徊看不去遙知下有淸都人

答秦十四校書

知掩山扉三十秋魚須翠碧棄牀頭莫道謝公方在郡五言今日爲君休

故人重九日求橘

憐君臥病思新橘試摘猶酸亦未黃書後欲題三百顆洞庭須待滿林霜

休日訪人不遇

九日驅馳一日閒尋君不遇又空還怪來詩思淸人骨門對寒流雪滿山

因省風俗訪道士侄不見

去年澗水今亦流去年杏花今又拆山人歸來問是誰還是去年行春客

春思

野花如雪繞江城坐見年芳憶帝京閶闔曉開凝碧樹曽陪鴛鷺聴流鶯

登寶意上方

翠嶺香臺出半天萬家煙樹滿晴川諸僧近住不相識坐聴鳴鐘記往年

瑯邪山

石門有雪無行迹松壑凝煙滿眾香餘食施庭寒鳥下破衣掛樹老僧亡

尋簡寂觀瀑布

躡石欹危過急澗攀崖迢遞弄懸泉猶將虎竹爲身累欲付歸人絕世緣

野次聴橫吹

立馬蓮塘吹橫笛防風動栁生水波北人聴罷淚將落南朝曲中怨更多

聴琴

竹林髙宇霜露淸朱絲玉徽多故情暗識啼鳥與白鶴秪緣中有防腸聲

九日

今朝把酒復惆悵憶在杜陵田舍時明年九日知何處世難還家未有期

滁州西澗

獨憐幽艸澗邊生上有黃鸝深樹鳴春潮帶雨晚來急野渡無人舟自橫

子規啼

髙林滴露夏夜淸南山子規啼一聲鄰家孀婦抱兒泣我獨展轉何爲情

萬首唐人絕句卷四

欽定四庫全書

萬首唐人絕句卷五

宋洪邁編

七言

題欹器圖

劉禹錫

秦國功成思稅駕晉臣名遂嘆危機無因上蔡牽黃犬願作丹徒一布衣

揚州春夜同會水館夜艾獨醒

寂寂獨看金燼落紛紛只見玉山頽自羞不是髙陽侶一夜星星騎馬回

王學士入翰林

廐馬翩翩禁外逢星槎上漢杳難從定知欲報淮南詔促召王褒入九重

闕下口號

防仗神旗獵曉風雞人一唱鼓蓬蓬銅壺漏水何時歇如此相催卽老翁

戲贈崔千牛

學道深山虛老人畱名萬代不闗身勸君多買長安酒南陌東城占取春

詔追江湘逐客宿都亭有懷

雲雨江湘起臥龍武陵樵客躡仙蹤十年楚水楓林下今夜初聞長樂鐘

詔還京師見舊畨官

前者匆匆襆被行十年憔悴到京城南宮舊吏來相問何處淹流白髮生

故洛城古墻

粉落椒飛知防春風吹雨灑旋成塵莫言一片危基在猶過無窮來往人

自朗州至京戲贈看花諸君子

紫陌紅塵拂面來無人不道看花回都觀裏桃千樹盡是劉郎去後栽

再遊都觀

百畒庭中半是苔桃花淨盡菜花開種桃道士歸何處前度劉郎今又來

望夫石

終日望夫夫不歸化爲孤石苦相思望來已是防千載只似當時初望時

金陵五題

石頭城

山圍故國周遭在潮打空城寂寞回淮水東邊舊時月夜深還過女墻來

烏衣巷

朱雀橋邊野艸花烏衣巷口夕陽斜舊時王謝堂前燕飛入尋常百姓家

臺城

臺城六代競豪華結綺臨春事最奢萬戶千門成野艸只緣一曲後庭花

生公講堂

生公說法鬼神聴身後空堂夜不扄髙坐寂寥塵漠漠一方明月可中庭

江令宅

南朝詞臣北朝客歸來惟見秦淮碧池臺竹樹三畒余至今人道江家宅

秋夜安國觀聞笙

織女分明銀漢秋桂枝梧葉共颼飅月露滿庭人寂寂霓裳一曲在髙樓

臺城懷古

淸江悠悠王气沈六朝遺事何處尋宮墻隠嶙圍野澤鸛鶂夜鳴秋色深

謝吳大夫夜泊湘川見寄

夜泊湘川逐客心月明猿苦血沾襟湘妃舊竹痕猶淺從此因君染更深

與歌者米嘉榮

唱得涼川意外聲舊人惟數米嘉榮近來時世輕先輩好染髭須事後生

聴舊宮人穆氏唱歌

曽隨織女度天河記得雲間第一歌休唱貞元供奉曲當時朝士已無多

與歌者何戡

二十餘年別帝京重聞天樂不勝情舊人惟有何戡在更與殷勤唱渭城

與歌童田順郎

天下能歌禦史娘花前月底奉君王九重深處無人見分付新聲與順郎

題燕爾館破屏風

畫時應遇空亡日賣處難逢識別人惟有多情往來客彊將衫袖拂埃塵

牡丹

庭前芍藥妖無格池上芙蓉淨少情惟有牡丹眞國色花開時節動京城

步虛詞二首

阿母種桃雲海際花落子成二千嵗海風吹拆最繁枝跪捧瓊槃獻天帝

華表千年一鶴歸凝丹爲頂雪爲衣星星仙語人聴盡卻向五云翻翅飛

隄上行三首

酒旗相望大隄頭隄下連檣隄上樓日暮行人爭渡急槳聲幽軋滿中流

江南江北望煙波入夜行人相應歌桃葉傳情竹枝怨水流無限月明多

長隄繚繞水裵回酒捨旗亭次第開日晚上簾招估客軻峩大艑落帆來

蹋歌詞四首

春江月出大陽平隄上女郎連袂行唱盡新詞歡不見紅霞映樹鷓鴣鳴

桃蹊栁陌好經過燈下妝成月下歌爲是襄王故宮地至今猶自細腰多

新詞宛轉遞相傳振袖輕鬟風露前月落烏啼雲雨散遊童陌上拾花鈿

日暮江頭聞竹枝南人行樂北人悲自從雪裏唱新曲直到三春花盡時

魏宮詞二首

日晚長秋簾外報望陵歌舞在明朝添鑪火欲燻衣麝憶得分明不忍燒

日映西陵松栢枝下臺相顧一相悲朝來樂府長歌曲唱著君王自作詞

秋詞二首

自古逢秋悲寂寥我言秋日勝春朝橫空一鶴排云上便引詩情到碧霄

山明水淨夜來霜數樹深紅出淺黃試上髙樓淸入骨豈如春日嗾人狂

阿嬌怨

望見葳蕤舉翠華試開金屋掃庭花須臾宮女傳來信言幸平陽公主家

竹枝詞十一首

白帝城頭春艸生白鹽山下蜀江淸南人上來歌一曲北人莫上動鄕情

山桃紅花滿上頭蜀江春水拍山流紅花易衰似儂意水流無限似儂愁

江上朱樓新雨晴瀼西春水縠文生橋東橋西好楊栁人來人去唱歌行

日出三竿春霧消江頭蜀客駐蘭橈慿寄狂夫書一紙住在成都萬里橋

兩岸山花似雪開家家春酒滿銀杯昭君坊中多女伴永安宮外踏靑來

城西門前灎澦堆年年波浪不能摧懊惱人心不如石少時東去復西來

瞿唐嘈嘈十二灘此中道路古來難長恨人心不如水等閒平地起波瀾

巫峽蒼蒼煙雨時淸猿啼在最髙枝个裏愁人腸自防由來不是此聲悲

山上層層桃李花雲間煙火是人家銀釧金釵來負水長刀短笠去燒畬

楊栁靑靑江水平聞郎江上唱歌聲東邊日出西邊雨道是無晴還有晴

楚水巴山江雨多巴人能唱本鄕歌今朝北客思歸去回入紇那披緑羅

秋扇詞

莫道恩情無重來人間榮謝遞相催當時初入君懷袖豈念寒鑪有死灰

楊栁枝詞十一首

塞北梅花羌笛吹淮南桂樹小山詞請君莫奏南朝曲聴唱新翻楊栁枝

南陌東城春早時相逢何處不依依桃紅李白皆誇好須得垂楊相發揮

鳯闕輕遮翡翠幃龍墀遙望麯塵絲禦溝春水相輝映狂殺長安年少兒

金穀園中鶯亂飛銅駝陌上好風吹城東桃李須臾盡爭似垂楊無限時

花蕚樓前初種時美人樓上鬭腰支如今拋擲長街裏露葉如啼欲恨誰

煬帝行宮汴水濱數株殘桞不生春晚來風起花如雪飛入宮墻不見人

禦陌靑門拂地垂千條金縷萬條絲如今綰作同心結將贈行人知不知

城外春風吹酒旗行人揮袂日西時長安陌上無窮樹惟有垂楊管別離

輕盈嫋娜占年華舞榭妝樓處處遮春盡絮飛畱不得隨風好去落誰家

迎得春光先到來淺黃輕緑映樓臺只緣褭娜多情思便被春風長挫摧

巫峽巫山楊栁多朝雲暮雨逺相和因想陽臺無限事爲君回唱竹枝歌

浪淘沙詞九首

九曲黃河萬里沙浪淘風簸自天涯如今直上銀河去同到牽牛織女家

洛水橋邊春日斜碧流輕淺見瓊沙無端陌上狂風急驚起鴛鴦出浪花

汴水東流虎眼文淸淮曉色鴨頭春君看渡口淘沙處渡卻人間多少人

鸚鵡洲頭浪颭沙靑樓春望日將斜銜泥燕子爭歸舎獨自狂夫不憶家

濯錦江邊兩岸花春風吹浪正淘沙女郎翦下鴛鴦錦將向中流定晚霞

日照澄洲江霧開淘金女伴滿江偎美人首飾侯王印盡是沙中浪底來

八月濤聲吼地來頭髙數丈觸山回須臾卻入海門去捲起沙堆似雪堆

莫道讒言如浪深莫言遷客似沙沈千淘萬灑𨿽辛苦吹盡狂沙始到金

流水淘沙不暫停前波未滅後波生令人忽憶瀟湘渚回唱迎神三兩聲

傷愚溪三首

溪水悠悠春自來艸堂無主燕飛回隔簾惟見中庭艸一樹山橊依舊開

艸聖數行畱壊壁木奴千樹屬鄰家惟見裏門通徳牓殘陽寂寞出樵車

栁門竹巷依依在野艸靑苔日日多縱有鄰人解吹笛山陽舊侶更誰過

洛中逢韓七之吳興五首

昔年意气結羣英防度朝回一字行海北天南零落盡兩人相見洛陽城

自從雲散各東西每日歡娛卻慘淒離別苦多相見少一生心事在書題

今朝無意訴離杯何況淸急管催本欲醉中輕逺別不知翻引酒悲來

駱駝橋上蘋風起鸚鵡杯中篛下春水碧山靑知好處開顏一笑向何人

溪中士女出笆籬溪上鴛鴦避畫旗何處人間似仙境春山攜妓采茶時

夜晏福建盧常侍宅因送之鎭

暫駐旌旗洛水隄綺筵紅燭醉蘭閨美人美酒長相逐莫怕猿聲發建溪

送廖參謀東遊二首

九陌逢君又別離行雲別鶴本無期望嵩樓下忽相見看過花開花落時

繁花落盡君辭去緑艸垂楊引徵路東道諸侯皆故人畱連必是多情處

贈長沙讚頭陀

外道邪山千萬重眞言一發盡摧峯有時明月無人夜獨向昭潭制惡龍

送僧赴江陵謁馬逢侍禦

西北秋風雕蕙蘭洞庭波上碧雲寒茂陵才子江陵住乞取新詩合掌看

送僧遊天臺

曲江僧向松江見又道天臺看石橋鶴戀故巢云戀岫比君猶自不逍遙

傷桃源薛道士

壇邊僧在鶴巢空白鹿閒行舊徑中手植紅桃千樹發滿山無主任春風

王思道碑堂下作

蒼蒼宰樹起寒煙尙有威名海內傳四府舊聞多故吏防人垂淚拜碑前

代靖安佳人怨二首

寶馬嗚珂蹋曉塵魚文匕首犯車茵適來行哭裏門外昨夜華堂歌舞人

秉燭朝天遂不回路人彈指望髙臺墻東便是傷心地夜夜秋螢飛去來

碧澗寺見元九和展上人詩

廊下題詩滿壁塵塔前松樹已鱗皴古來惟有王文度重見平生竺道人

贈元九文石枕

文章似錦气如虹宜薦華簮緑殿中縱使良飊生旦夕猶堪拂拭愈頭風

寄唐州楊八

淮西旣是平安地鵶路今無羽檄飛聞道唐州最淸靜戰場耕盡野花稀

傷循州渾尙書

貴人淪落路人哀碧海連天丹旐回遙想長安此時節朱門深巷百花開

同樂天登棲靈寺塔

步步相攜不覺難九層雲外倚欄幹忽然語笑半天上無限遊人舉眼看

和裴相公傍水閒行

爲愛逍遙第一篇

時時閒步賞風煙看花臨水心無事功業成來二十年

杏園花下

二十餘年作逐臣歸來還見曲江春遊人莫笑白頭醉老醉花間有防人

春詞

新妝宜面下朱樓深鎖春光一院愁行到中庭數花朶蜻蜓飛上玉搔頭

憶樂天

尋常相見意殷勤別後相思夢更頻每遇登臨好風景羨它天性少情人

醉答樂天

洛城洛城何日歸故人故人今轉稀莫嗟雪裏暫時別終擬雲間相逐飛

虎丘寺見元相公題名

滻水送君君不還見君題字虎丘山因知早貴兼才子不得多時在世間

萬首唐人絕句卷五

欽定四庫全書

萬首唐人絕句卷六

宋洪邁編

七言

酬海南馬大夫

劉禹錫

新辭將印拂朝纓臨水登山四體輕猶念天涯未歸客瘴云深處守孤燈

寄贈小樊

花面了頭十三四春來綽約向人時終須買取名春艸處處相將步步隨

酬樂天自問

親友闗心皆不見風光滿眼獨傷神洛陽城裏多池館處處花開有主人

和令狐相公別牡丹

平章宅裏一闌花臨到開時不在家莫道兩京非逺別春明門外卽天涯

贈劉景擢第

湘中才子是劉郎望在長沙住桂陽昨日鴻都新上第五陵年少讓淸光

和令狐相公聞思帝鄕有感

當初造曲者爲誰說得思鄕戀闕時滄海西頭舊丞相停杯處分不須吹

酬令狐見寄

羣玉山頭住四年每聞笙鶴看諸仙何時得把浮丘袖白日將升第九天

酬令狐春意

一紙書封四句詩芳辰對酒逺相思長吟盡日西南望猶及殘春花落時

城內花園值春霜一夕萎謝

樓下芳園最占春年年結伴采花頻繁霜一夜相撩擾不似佳人似老人

和裴晉公涼風亭睡覺

驪龍睡後珠元在仙鶴行時步又輕方寸瑩然無一事水聲來侶玉琴聲

答裴公雪夜訝諸公不相訪

玉樹瓊樓滿眼新的知開閣待諸賔遲遲來去非無意擬作梁園座右人

和人憶江西故吏歌

侯家故吏歌聲發逸處能髙怨處低今嵗洛中無雨雪眼前風景似江西

賞牡丹

偶然相遇人間世合在增城阿姥家有此傾城好顏色天教晚發賽諸花

有所嗟二首

庾令樓中初見時武昌城外似腰肢相逢相識盡如夢爲雨爲雲今不知

鄂渚蒙蒙煙雨防女郎夢逐暮雲歸只應長在漢陽渡化作鴛鴦一隻飛

和裴令公誚樂天寄奴買馬

常奴安得似方回爭望追風絕足來若把翠娥酬騄駬始知天下有奇才

酬牛相見寄

官冷如漿滿病身淩寒不易遇天津少年畱取多情興請待花時作主人

答張侍衛

又被時人寫姓名春風引路入京塵知君憶得前身事分付鶯花與後生

赴連州諸公置酒相送

謫在三湘最逺洲邊鴻不到水南流如今暫寄尊前笑明日辭君步步愁

梁國辭

梁國三郎威徳尊女巫簫皷走鄕村萬家長見空山上雨气蒼茫生廟門

酬元九

無事尋花至仙境等閒栽樹比封君金門通籍眞多事黃紙除書每日聞

酬楊侍郎

翔鸞闕底謝皇恩纓上滄浪舊水痕疎傅揮金忽相憶逺擎長句與招魂

答楊敬之時亦謫居

飽霜孤竹聲偏切帶火焦桐韻不悲今日知音一畱聴是君心事不同時

和嚴給事聞唐昌觀玉蘂花下有仙遊三首

玉女來看玉蘂花異香先引七香車攀枝弄雪時回顧驚怪人間日易斜

雪蘂瓊絲滿院春衣輕步步不生塵君平簾下徒相問長伴吹簫別有人

酬楊八副使將赴湖南見寄

知逐徵南冠楚才逺勞書信到陽臺明朝若到君山上一道巴江自此來

和元相公

玉人紫綬相輝映卻要霜須一兩莖其柰無成空老去每臨明鏡若爲情

謝惠班竹杖

一莖烱烱瑯玕色數節重重玳瑁文拄到髙山未登處靑雲路上願逢君

常州楊給事新樓

文昌新像盡東來油幕朱門次第開且上新樓看風月防乘雲雨一時回

和裴令公夜晏

天下蒼生望不休東山𨿽有但時遊後來海上仙桃樹肯逐人間風露秋

酬李侍郎惠藥

隠兒支頭對落暉故人書信到柴扉周南畱滯商山老星像如今屬少防

寄李表臣二首

對酒臨流柰別何君今已貴我蹉跎分明記取星星鬢他日相逢應更多

世間人事有何窮過後思量盡是空早晚同歸洛陽陌卜鄰須近祝雞翁

酬牛相公別後夢同遊

已嗟池上別魂驚忽報夢中攜手行此夜獨歸還乞夢老人無睡到天明

酬裴尹攜酒兼喜眼疾平

捲盡輕雲月更明金箆不用且閒行若傾家釀招來客何必池塘春艸生

和滑州李尙書上已憶江南褉事

白馬津頭春日遲沙洲歸雁拂旌旗栁營惟有軍中戲不似江南三月時

和西川李尙書傷孔雀及薛濤

玉倪已逐金鐶塟翠羽先隨秋艸萎惟見芙蓉含曉露數行紅淚滴淸池

後梁二帝碑堂下作

玉馬朝周從此辭園陵寂寞對丰碑千行宰樹荊州道暮雨蕭蕭聞子規

答栁栁州三首

日日臨池弄小鶵還思寫論付宮奴栁家新樣元和腳且盡姜芽斂手徒【栁集亦有是篇】

小兒弄筆不能嗔涴壁書且賞勤聞彼夢熊猶未兆女中誰是衛夫人

昔日傭工寄姓名逺勞辛苦寫西京近來漸有臨池興爲報元常欲抗衡

重別栁栁州

二十年來萬事同今朝歧路忽西東皇恩若許歸田去晚嵗當爲田舎翁【鄰易田】

登淸輝樓

潯陽江色潮添滿彭蠡秋聲夜送來南望廬山千萬仭共誇新出棟梁材

遇毛仙翁

武昌山下蜀江東重向仙舟見葛洪又得案前親禮拜大羅天訣玉函封

寄毗陵楊給事三首

揮毫起制來東省蹛目修名謁外臺好著櫜鞬莫惆悵出文入武是全才

曽主魚書輕刺史今朝自請左魚來靑雲直上無多地卻要斜飛取勢回

東城南陌昔同遊坐上無人第二流屈指如今已零落且須歡喜作鄰州

陪晏杏園

更將何面上春臺百事無成老又催惟有落花無俗態不嫌憔悴滿頭來

曹剛

大嘈小淸噴雪含風意思生一聴曹剛彈薄媚人生不合出京城

寄湖州韓中丞

老郎日日憂蒼髩逺守年年厭白蘋終日相思不相見長頻相見見何人

楊栁枝

楊子江頭煙景迷隋家官樹拂金堤嵯峨猶有當時色半蘸波中水鳥棲

韓信廟

將略兵機命世雄蒼黃鐘室嘆良弓遂令後代登壇者每一尋思怕立功

美溫尙書鎭定興元

旌旗入境大無聲戮盡鯨鯢漢水淸從此世人開耳目始知名將出書生

田順郎歌

淸歌不是世間音玉殿常開稱主心惟有順郎全學得一聲飛出九重深

夜聞商人船中箏

大艑髙船一百尺淸聲促柱十三揚州市裏商人女來占江西明月天

聞道士彈思歸引

仙翁一奏思歸引逐客初聞自然莫怪殷勤悲此曲越聲長苦已三年

喜康將軍見訪

謫居愁寂似幽棲百艸當門茅舍低野獵將軍忽相訪鷓鴣驚起繞籬啼

嘗茶

生拍芳叢鷹嘴芽老郎封寄謫仙家今宵更有湘江月照出霏霏滿盌花

月望洞庭

湖光秋月兩相和潭面無風鏡未磨遙望洞庭山水翠白銀盤裏一靑螺

赴連山【徳宗山陵】

當時並冕奉天顏委佩低簮防仗間今日獨來張樂地萬重雲水望橋山

監祠夕月

西皥分司晝夜平羲和停午太陰生鏗鏘揖讓秋光裏觀者如雲出鳯城

贈李司空妓

髮鬢梳頭宮樣籹春風一曲杜韋娘司空見慣渾閒事防盡蘇州刺史腸

家園熟是故蕭相公所遺種淒然感舊因

賦此詩

劉長卿

事去人亡迹自畱黃花緑蔕不勝愁誰能更向靑門外秋艸茫茫覓故侯

寄許尊師

獨上云梯入翠微蒙蒙煙雨映禪扉世人知在中峯裏遙禮靑山恨不歸

酬李穆見寄

孤舟相訪至天涯萬轉雲山路更賖欲掃柴門迎逺客靑苔黃葉滿貧家

送王司馬秩滿西歸

漢代何人訪逐臣江邊防度送歸人同官嵗嵗先辭滿惟有靑山伴老身

寄別朱拾遺

天書逺召滄浪客防度臨岐病未能江海茫茫春欲徧行人一騎發金陵

防赦後酬主簿所問

江南江北長相憶淺水深山獨掩扉重見太平人已老桃源久住不能歸

贈秦系

向風長嘯戴紗巾野鶴由來不可親明日東歸變名姓五湖煙水覓何人

酬靈澈公相招

石澗泉聲久不聞獨臨長路雪紛紛如今漸欲生黃髮願脫頭冠與白雲

贈崔九

憐君一見一悲歌嵗嵗無如老去何白屋漸看秋艸沒靑雲莫道故人多

送建州陸使君

漢庭初拜建安侯天子臨軒寄所憂從此向南無限路雙旗已去水悠悠

送秦侍禦外甥長篆之福州謁鮑大夫秦侍禦與大夫有舊

萬里閩中去渺然孤舟水上入寒煙轅門拜首孺衣貌似牢之豈不憐

聞奉迎皇太后使沈判官至

長樂宮人掃落花君王正使五云車萬方臣妾同瞻望疑在層城阿母家

送劉宣之道州謁崔大夫

沅水悠悠湘水春臨岐一望一沾巾信陵門下三千客君在長沙見防人

過鄭山人所居

寂寂孤鶯啼杏園寥寥一犬吠桃源落花芳艸無尋處萬壑千峯獨閉門

奉送賀若郎中賊退後之杭州

江上初収戰馬塵鶯聲栁色待行春雙旌誰道來何暮萬井如今有防人

州驛重送梁郎中

渺渺雲山去防重依依獨聽廣陵鐘明朝借問南來客五馬雙旌何處逢

奉使鄂渚

滄洲不復戀漁竿白髮那堪戴鐡冠客路向南何處是蘆花十里雪漫漫

新息道中

蕭條獨向汝南行客路多逢漢騎營古木蒼蒼離亂後防家同住一孤城

春日晏魏城湘水亭

何年家住此江濱防度門前北渚春白髮亂生相顧老黃鶯自語豈知人

重送道標上人

衡陽千里故人稀遙逐孤云入翠微春艸靑靑新覆地深山無路若爲歸

送李判官之潤州行營

萬里辭家事皷鼙金陵驛路楚云西江春不肯畱行客艸色靑靑送馬蹄

將赴南巴至余幹別李十二

江上花催問禮人鄱陽鶯報越鄕春誰憐別此悲歡異萬里靑山送逐臣

時平後春日思歸

一尉何曽及布衣時平卻憶臥柴扉故園栁色催南客春水桃花待北歸

送陶十赴杭州攝掾

莫嘆江城一掾卑滄洲未是阻心期浙中山色千萬狀門外潮聲朝暮時

使還七里瀬上逢薛承規赴江西貶

遷客歸人醉晚寒孤舟暫泊子陵灘憐君更去三千里落日靑山江上看

使回赴蘇州道中作

春風何是逺相催路盡天涯始卻回萬里無人空楚水孤帆送客到蘇臺

昭陽曲

昨夜承恩宿未央羅衣猶帶禦鑪香芙蓉帳小云屏暗楊栁風多水殿涼

非所畱繋聞長州軍笛聲

白日浮雲閉不開黃沙誰問冶長猜只憐橫笛闗山月知處愁人夜夜來

贈微上人

禪門來往翠微間萬里千峯在剡山何時共到天臺裏身與浮雲處處閒

東湖送朱逸人歸

山色湖光並在東扁舟歸去有樵風莫道野人無外事開田鑿井白雲中

舟中送李十八

釋子身心無有紛獨將衣鉢去人羣相思晚望西林寺惟有鐘聲出白雲

送李穆歸淮南

揚州春艸新年緑未去先愁去不歸淮水問君來早晚無人偏畏過芳菲

觀李溱所畫美人障子

華堂翠幕春風來內閣金屏曉色開此中一見亂人眼只疑行雲到陽臺

明月灣尋賀九不遇

故人川上復何之明月灣南空所思故人不在明月在誰見孤舟來去時

送友人東歸

闗路迢迢匹馬歸垂楊寂寂數鶯飛憐君獻防十餘載今去猶爲一布衣

七里瀬送嚴維

秋江渺渺水空波越客孤舟欲傍歌手折衰楊悲老大故人零落已無多

重送裴郎中貶吉州【五言中有送裴詩】

猿啼客散暮江頭人自傷心水自流同作逐臣君更逺靑山萬里一孤舟

尋盛禪師蘭若

秋艸黃花覆古阡隔林何處起人煙山僧獨在山中老惟有寒松見少年

萬首唐人絕句卷六

欽定四庫全書

萬首唐人絕句卷七

宋洪邁編

七言

侍宴臨渭亭

張說

靑郊上已艷陽年紫禁皇遊祓渭川幸得歡娛承湛露心同艸樹樂春天

桃花園馬上

林間艷色驕天馬苑裏濃籹伴麗人願逐南風飛帝席年年含笑舞靑春

春和玉眞公主遊大哥山池

池如明鏡月華開山學香鑪雲气來神藻飛爲鶺鴒賦仙聲颺出鳯凰臺

送梁六

巴陵一望洞庭秋日見孤峯水上浮聞道神仙不可接心隨湖水共悠悠

望歸舟

山髙迥迥面長川江樹重重極逺煙形影相隨髙翥鳥心肝並斷北風船

襄陽路逢寒食

去年寒食洞庭波今年寒食襄陽路不辭著處尋山水秖畏還家落春暮

泛洞庭

平湖一望上連天秋景千尋下洞泉忽驚水上江華滿疑是乘舟到日邊

十五夜禦前踏歌二首

花蕚樓前雨露新長安城裏太平人龍啣火樹千燈熖雞上蓮花萬樹春

帝宮三五戱春臺行雨流風莫妬來西域燈輪千影合東華金闕萬重開

蘇摩遮四首

摩遮本出海西湖琉璃寶眼紫髯須聞道皇恩寰宇宙來將歌舞助歡娛

繡裝帊額寶花冠夷歌妓舞借人看自能激水成陰气不慮今年寒不寒

臘月凝陰積帝臺齊歌急皷送寒來油嚢取得天河水將添上壽萬年杯

寒气冝人最可憐故將寒水散庭前惟願聖君無限壽長取新年續舊年

出城寄權璩楊敬之

李賀

艸暖云昏萬里春宮花拂面送行人自言漢劍當飛去何事還車載病身

南園一十二首

花枝艸蔓眼中開小白長紅越女腮可憐日暮香落嫁與春風不用媒

宮北田塍曉气酣黃桑飲露官簾長腰健婦偸攀折將餧吳王八蠒蠶

竹裏繰絲挑网車靑蟬獨噪日光斜桃膠迎夏香琥珀自課越傭能種

三十未有二十餘白日長饑小甲蔬橋頭長老相哀念因遺戎韜一卷書

男兒何不帶吳鉤收取闗山五十州請君暫上淩煙閣若个書生萬戶侯

尋章摘句老雕虫曉月當簾掛玉弓不見年年遼海上文章何處哭秋風

長卿牢落悲空捨曼倩詼諧取自容見買若耶溪水劍明朝歸去事翁

春水初生乳燕飛黃蜂小尾撲花歸窻含逺色通書幌魚擁香鉤近石磯

泉沙耎臥鴛鴦暖曲岸回篙舴艋遲瀉酒木欄椒葉蓋病容扶起種菱絲

邊壤今朝憶蔡邕無心裁曲度春風捨南有竹堪書字老去溪頭作釣翁

長巒谷口倚嵇家白晝千峯老翠華自履藤鞋收石宻手牽苔絮長蒓花

松溪黑水新龍卵桂洞生硝舊馬牙誰爲虞卿裁道帔輕綃一疋染朝霞

昌谷北園新筍三首

籜落長竿削玉開君看母筍是龍材更容一夜抽千尺別卻池園數寸埃

斫取靑光寫楚辭膩香春粉墨離離無情有恨何人見露染煙啼千萬枝

家泉入眼兩三莖曉看陰根紫脈生今年水曲春沙上笛管新篁防玉靑

三月過行宮

渠水紅繁擁禦墻風嬌小葉學蛾妝垂簾幾度靑春老堪鎖千年白日長

酬答二首

金魚公子夾衫長宻裝腰鞓割玉方行處春風隨馬尾柳花偏打內家香

雍州二月海池春禦水防防暖白蘋試問酒旗歌板地今朝誰是拗花人

蝴蝶飛

楊花撲帳春云熱甲屏風醉眼纈東家蝴蝶西家飛白騎少年今日歸

臨池曲

孟郊

池中春蒲葉如帶紫菱成角蓮子大羅裙蟬髩倚迎風雙雙伯勞飛向東

登科後

昔日齷齪不足誇今朝放蕩思無涯春風得意馬蹄疾一日看徧長安花

濟源寒食五首

風巢嫋嫋春鵶鵶無子老人仰面嗟柳弓葦箭覷不見髙紅逺緑勞相遮

女嬋童子黃短短耳中聞人惜春晚遊蜂匿蝶踏花來卻把黃麋一甕

一日踏春一百回朝朝沒腳走芳埃饑童餓馬掃花餵向晚飲溪三兩杯

長安落花飛天上南風引至三殿前可憐春物亦朝謁惟我孤吟濟水邊

枋口花開掣手歸嵩陽與我畱紅暉可憐躑局千萬尺拄地拄天疑欲飛

洛橋晚望

天津橋下冰初結洛陽陌下行人絕楡柳蕭疏樓閣閒月明直見嵩山雪

傷舊遊

去春防處今春歸花數不減人數稀朝咲片時暮成泣東風一見還西歸

聞夜啼

寄泣須寄黃河泉此中淚怨流澈天愁人獨有夜燈見一紙鄕書淚滴穿

過融上人蘭若

孟浩然

山頭禪室掛僧衣窻外無人溪鳥飛黃昏半在下山路卻聽泉聲戀翠防

濟江問舟子

潮落江平未有風輕舟共濟與君同時時引領望天末何處靑山是越中

送杜十四之江南

荊吳相接水爲鄕君去春江正渺茫日暮徵帆泊何處天涯一望斷人腸

越中送人歸秦中

試登秦望望秦川遙憶靑門春可憐仲月送君從此別他時須及邵平田

答送別

獨孤及

洞庭正及蘋葉衰豈是秦吳別逺時謝君篋中綺端贈何以報之長相思

陪王員外北樓待月

勸酒論心夜不疲含情有待問誰思佇看明月澄淸景來照江樓酩酊時

海上懷華中舊遊

涼風臺上三峯月不夜城邊萬里沙離別莫言闗塞逺夢魂長在子眞家

將還越畱別豫章諸公

客鳥倦飛思舊林徘徊猶戀眾花陰他時相憶雙航葦莫問吳江深不深

送別荊南張判官

輶車駟馬往從誰夢浦蘭臺日更遲欲識桃花最深處前程問取武陵兒

和韋郎中尋楊駙馬不遇

金屋瓊臺蕭史家暮春三月渭川花到君仙洞不相見謂已吹簫乘早霞

垂花塢醉後戱題

紫蔓靑條覆酒壺落花時與竹風俱歸時自負花前醉笑向鯈魚問樂無

自江華之衡陽

呂溫

孤舟遲遲悵有違沿湘數日逗淸暉人生隨分爲憂喜回鴈峯南是北歸

看渾中丞山桃花

朝來駐馬香街裏風度遙聞語笑聲無事閉門教日晚山桃落盡不勝情

酬何處士懷郡樓月

淸質悠悠素彩融長天迥陸向爲空佳人甚近山城閉一夜相望水鏡中

別江華毛令

布錦精塵任土冝疲人識信每相期今朝別後無他囑𨿽是蒲鞭也莫施

戱贈靈徹上人

僧家亦有芳塵興自是禪心無滯境君看池上湛然時何時不受花枝影

感貞元舊節寄竇三盧七

同侍先皇立玉墀中和舊節又支離今朝各自看花處萬里遙知掩淚時

初發道州答崔連州海陽亭

吏中習隱好登攀不擾疲人便自閒聞說殷勤海陽事令人轉憶舜祠山

答段秀才

盡日看花君不來江城半夜爲君開樓中共指南園火紅燼隨花落碧苔

吐蕃別館臥病寄朝中親故二首

星漢縱橫車馬喧風揺玉佩燭花繁豈知羸臥窮荒外日滿山頭猶閉門

淸時令節千官防絕域窮荒一病夫遙想滿堂歌笑處幾人緣我向西隅

宗禮欲往貴州苦雨戱贈

農人辛苦緑苗齊正愛梅天水滿堤知汝使車行意速但令騘馬著障泥

道州寄襄陽裴相公

悠悠世路自浮沈豈問仁賢待物心最憶過時畱宴處艷歌催酒後亭深

江陵酒中畱別坐客

尋常縱恣倚靑春不契心期更不親今日煙波九疑去相逢盡是眼中人

道州送何山人

匣有靑萍笥有書何門不可曳長裾應須定取眞知者遣對明君說子虛

送戴處士謁楊侍郎

羸馬孤童鳥道防三千客散獨南歸山公念舊偏知我今日因君淚滿衣

遊黃溪

偶尋黃溪日欲沒早梅未盡山櫻發無事江城閉此身不能坐待花間月

衡州夜後把火看花畱客

紅芳暗落碧池頭把火遙看且少畱半夜忽然風更起明朝不復上南棲

看花招李兵曹不至

夭桃紅燭正相鮮傲吏閒齋困獨眠應是夢中飛作蝶悠揚秖在此花前

鏡中嘆白髮

年過潘嶽才三歲還見星星兩鬂中縱使他時能早逹定知不作黑頭公

回風有懷

銀宮翠島煙霏霏珠樹玲瓏朝日輝神仙望見不知處卻逐回風何處歸

題河州赤岸村

左南橋上見河州遺老相依赤岸頭匝塞歌中受恩者誰憐被發笑東流

題陽人城

忠驅義感卽風雷誰道南方乏武才天下起兵誅董卓長沙弟子最先來

晉王龍驤墓

虎旗龍艦順天風坐引全吳入掌中孫皓小兒何足取便令千載笑爭功

劉郎浦

吳蜀成婚此水潯明珠步障屋黃金誰將一女輕天下欲換劉郎鼎峙心

臨洮送袁書記歸朝【時袁作僧蕃中呼爲袁師】

憶年十五在江湄聞說平源且半疑豈料殷勤洮水上卻將歸信寄袁師

題石勒城二首

長驅到處積人頭大斾連營壓上游建業烏棲何足問慨然歸去王中州

天生傑異固難馴應變摧枯若有神夷甫自能疑倚笑忍將虛誕誤時人

友人邀聽歌有感

文章拋盡愛功名三十無成白髮生辜負壯心羞欲死勞君貴買斷腸聲

旱甚見權門移芍藥花

緑原靑壠漸成塵汲水開園日日新四月帶花移芍藥不知憂國是何人

冬夜卽事

百憂攢心起復臥夜長耿耿不可過風吹雪片似花落日照冰紋如鏡破

道州郡齋臥病寄東館諸賢

東池送客醉年華聞道風流勝習家獨臥郡齋寥落處隔簾防雨濕棃花

送歐陽子還江華郡

錢起

江華勝事接湘濵千里湖山興入新才子思歸催去棹江花且爲駐殘春

訪李少卿不遇

畫防朱樓映晚霞髙梧寒柳度飛鴉門前不見歸軒過城上愁看落日斜

與趙莒茶防

竹下忘言對紫茶全勝羽客對流霞塵心洗盡興難盡一樹蟬聲片影斜

長安落第

花繁柳暗九門深對飲悲歌淚滿襟數日鶯花皆落羽一回春至一傷心

王右丞堂前芍藥花開淒然感懷

芍藥花開出舊欄春衫掩淚再來看主人不在花長在更勝靑松守歲寒

秋夜送人歸襄陽

鬥酒忘言良夜深紅萱滴露鶴驚林欲知別後思今夕漢水東流是寸心

夜泊鸚鵡洲

月照溪邊一罩蓬夜閒淸唱有防風小樓深巷敲方響水國人家在處同

春郊

水透冰渠漸有聲气融煙塢晚來明東風好作陽和使逢艸逢花報發生

送崔山人歸山

東山殘雨掛斜暉野客巢由指翠防別酒稍酣乘興去知君不羨白雲歸

過故洛城

故城門前春日斜故城門裏無人家市朝欲認不知處漠漠野田空艸花

隴城

三軍版築脫金刀黎庶翻慚將士勞不憶新城連障起惟驚畫角入云髙

暮春歸故山艸堂

谷口春殘黃鳥稀辛夷花盡杏花飛始憐幽竹山窻下不攺淸陰待我歸

歸雁

瀟湘何事等閒回水碧沙明兩岸苔二十五彈夜月不勝淸怨卻飛來

晚過橫防寄張藍田

亂水東流落照時黃花滿逕客來遲林端忽見南山色馬上還吟陶令詩

九日田舍

今日吾家野興偏東籬黃菊映秋田浮雲暝鳥飛將盡始逹靑山新月前

萬首唐人絕句卷七

欽定四庫全書

萬首唐人絕句卷八

宋洪邁編

七言

贈商亮

戴叔倫

日日河邊見水流傷春未已復悲秋山中舊宅無人住來往風塵共白頭

夜發袁江寄李頴川劉侍禦

半夜回舟入楚鄕月明山水共蒼蒼孤猿更叫秋風裏不是愁人亦斷腸

對酒

三重江水萬重山山裏春風度日閒且向白雲求一醉莫教愁夢到鄕闗

對月答袁明府

山下孤城月上遲相畱一醉本無期明年此夕遊何處縱有淸光知對誰

送上饒嚴明府攝玉山

家在故林吳楚間冰爲溪水玉爲山更將舊政化鄰邑遙見逋人相逐還

聽歌回

秋風里許杏花開杏樹傍邊醉客來共待客深聽一曲醒人騎馬斷腸回

酬駱侍禦答詩

風傳畫閣空知曉雨濕江城不見春堆案繞牀君莫怪已經愁思古時人

送孫直遊郴州

孤舟上水過湘沅桂嶺南枝花正繁行客自知心有托不聞驚浪與啼

麓山寺防送尹秀才

湖上逢君亦不閒暫將離別到深山飄蓬驚鳥那自定彊欲相畱雲樹間

送董頲

霜鴈羣飛下楚田覊人掩涙望秦天君行江海無定所別後相思何處邊

別張員外

木葉紛紛湘水濵此中何事往頻頻臨風自笑歸時晚更送浮雲逐故人

送張評事

城郭喧喧爭送逺危梁褭渡東津楊花展轉引徵騎莫怪山中多看人

送呂少府

共醉流芳獨歸去故園髙士日相親深山古路無楊栁折取桐花寄遠人

送人遊嶺南

少別華陽萬里遊近南風景不曾秋紅芳緑筍是行路縱有啼聽卻幽

妻亡後別妻弟

楊栁靑靑滿路垂贈行惟折古松枝停舟一對湘江哭哭罷無言君自知

和崔法曹建溪聞猿

曽向巫山峽裏行羈猿一叫一回驚聞道建溪腸欲斷的知斷著第三聲

湘南卽事

盧橘花開楓葉衰出門何處望京師沅湘日夜東流去不爲愁人住少時

代書寄京洛舊遊

今年十月溫風起湘水悠悠生白蘋欲寄逺書還不敢卻愁驚動故鄕人

蘄州行營作

蘄水城西向北看桃花落盡栁花殘朱旗半捲山川小白馬連嘶艸樹寒

題武當逸禪師蘭若

我身本似逺行客況是亂時多病身經山涉水向何處羞見竹林禪定人

糓城逢楊評事

逺自五陵獨竄身築陽山中歸路新橫流夜長不得渡駐馬荒亭逢故人

聽韓使君美人歌

仙人此夜忽淩波更唱瑤臺一徧歌嫁與將軍天上住人間可得再相過

雪中聽箏

楊巨源

玉柱泠泠對寒雪淸商怨徴聲何切誰憐楚客向隅時一片愁心與絕

盧龍塞行送韋掌記二首

雨雪紛紛黑水外行人共指盧龍塞萬里飛沙壓皷鼙三軍殺气凝旌斾

陳琳書記本翩翩料敵能兵奪酒泉聖主好文兼好武封矦莫比漢皇年

題五老峯下費君書院

解向花間栽碧松門前不負老人峯已將心事隨身隱認得溪云第幾重

僧院聽琴

禪心何妨在玉琴眞僧不見聽時心離聲怨調秋堂夕云向蒼梧湘水深

和武相公春曉聞鶯

語恨飛遲天欲明殷勤似訴有餘情仁風已及芳菲節猶向花溪鳴幾聲

唐昌觀玉蘂花

晴空素艷照霞新香灑天風不到塵持贈昔聞將白雪蘂珠宮上玉花春

山中主人

十里靑山有一家翠屏深處更添霞若爲說得溪中事錦石和煙四面花

和練秀才楊柳

水邊楊柳麯煙絲立馬煩君折一枝惟有春風最相惜殷勤肯向手中吹

太原贈李屬侍禦

路入桑幹塞鴈飛棗郎年少有光輝春風走馬三千里不廢看花君繡衣

崔娘詩

淸潤潘郎玉不如中庭蕙艸雪消初風流才子多春思腸斷蕭娘一紙書

灞岸柳

楊柳含煙灞岸春年年攀折爲行人好風儻借低枝便莫遣靑絲掃路塵

題云師山房

云公蘭若深山裏月明松殿防風起試問空門淸淨心蓮花不著秋潭水

城東早春

詩家淸景在新春緑柳才黃半未勻若待上林花似錦出門俱是看花人

秋日登亭贈薛侍禦

潦倒從軍何取益東西走馬暫同遊梁王舊客皆能賦今日因何獨怨秋

石水詞

銀罌深鏁貯淸光無限來人不得嘗知共金丹爭气力一杯全勝五云漿

答振武李逢吉判官

近來時輩都無興把酒皆言肺病同惟有單於李評事不將華髮負春風

宮燕詞

毛衣佀錦語如日煗爭髙綺陌天幾處野花畱不得雙雙飛向禦鑪前

贈崔駙馬

百尺梧桐畫閣齊簫聲落處翠云低平陽不惜黃金埒細雨花騘踏作泥

聽李慿彈箜篌二首

聽奏繁玉殿淸風傳曲度禁林明君王聽樂梨園煗翻到雲間第幾聲

花咽嬌鶯玉漱泉名髙半在禦筵前漢王欲助人間樂從遣新聲墜九天

臥水看花

一樹紅花暎緑波晴明騎馬好經過今朝幾許風吹落聞道蕭郎最惜多

觀妓人入道二首

荀令歌鐘北裏亭翠娥紅粉敞云屏舞衣施盡餘香在今日花前學誦經

碧玉芳年事冠軍淸歌空得隔花聞春來削髮芙蓉寺蟬髩臨風隨緑云

白纓桃

王母堦前種幾株水晶簾內看如無只應漢武金盤上冩得珊珊白露珠

白櫻樹

記得花開雪滿枝和風和蝶帶花移只今花落遊蜂去空作主人惆悵詩

聞友人看花

朱慶余

尋花不問春深淺縱是殘紅也入詩每个樹邊行一匝誰家園裏最多時

陪韓中丞宴【不飲酒】

老大無成仍足病縱聽絲竹亦無歡髙情太守容閒坐借與靑山盡日看

嶺南路

越嶺向南風景路人人傳說到京城經時來往不踏雪盡在刺桐花上行

種花

憶昔兩京官道上可憐桃李盡成蹊不知誰作尋花使空記宗遣種時

題仙遊寺

石抱龍堂蘚石幹山遮白日寺門寒長松瀑布饒奇狀曾有仙人駐鶴看

廬江途中遇雪

蘆葦聲多葉滿陂濕云連野見山稀遙知將吏相逢處半是春城賀雪歸

公子行

閒蹤結客冶遊時忘卻江樓薄暮期醉上黃金隄上去馬鞭捎斷緑楊絲

登望云亭招友

日日恐無雲可望不辭逐靜望來頻共知亭下眠云逺解到上頭能幾人

寄劉少府

惟愛圖書兼古器在官猶似未離貧更聞縣去靑山逺稱與詩人作主人

閨意上張水部

洞房昨夜停紅燭待曉堂前拜舅姑籹罷低聲問夫壻畫眉深淺入時無

采蓮

隔煙花艸逺蒙蒙恨个來時路不同正是停橈相遇處鴛鴦飛出急流中

都門晚望

緑槐花墮禦溝邊步出都門雨後天日暮野人耕種罷烽樓原上一條煙

尋山僧

吟背春城出艸遲天晴紫閣赴僧期山邊樹下行人少一淸泉日午時

西亭晚宴

虫聲已盡菊花幹五老松陰向晚寒對酒看山俱惜去不知殘日下闌干

與一二禪師題玢寺主院

杖屨相隨在處便不惟空寄上方眠歸時亦取湖邊去晚映楓林共上船

舜井

碧甃燐燐不記年靑蘿鎖在小山顚向來下視千山水疑是蒼梧萬里天

宮中詞

寂寂花時閉院門美人相並立瓊軒含情欲說宮中事鸚鵡前頭不敢言

古觀

古觀曾過知不逺花藏石室杳難尋泉邊白鹿聞人語看過天壇恨入深

夏口送舍人赴杭州

豈知鸚鵡洲邊路得見鳯凰池上人從此不同諸客禮故鄕南與郡城鄰

商州王中丞畱喫枳殻

方物就中名最逺只應愈疾味偏佳若教盡喫人人與采盡商山枳殻花

寄招胡明府

語低淸貎似休糧稱著朱衣入艸堂消暑近來無別物桂陰當午滿繩牀

登都閣

野色晴冝上閣看樹陰遙映禦溝寒豪家舊宅無人住空見朱門鎖牡丹

贈鳯翔柳司錄

杏園北寺題名日數到如今四十年防檢生涯與官職一莖野竹在身邊

榜曲

荷花明滅水煙空惆悵來時徑不同欲到前州堪入處鴛鴦飛出碧流中

逢山人

星月相逢現此身自然無迹又無塵秋來若向金天防便是靑蓮葉上人

過耶溪

春溪繚繞出無窮兩岸桃花正好風恰是扁舟堪入處鴛鴦飛起碧流中

九日送別

王之渙

薊庭蕭瑟故人稀何處登髙且送歸今日暫同芳菊酒明朝應作防蓬飛

涼州詞二首

黃河逺上白雲間一片孤城萬仞山羌笛何須怨楊柳春光不度玉門闗

單於北望拂云堆殺馬登壇祭幾回漢家天子今神武不肯和親歸去來

宴詞

長堤春水緑悠悠畎入漳河一道流莫聽聲聲歸去棹桃溪殘處不勝舟

惆悵詞十二首

八蠶薄絮鴛衾綺半夜佳期並枕眠鐘動紅娘喚歸去對人勻淚拾金鈿

李夫人病已經秋漢武看來不舉頭得所穠華消歇盡楚魂湘血一生休

謝家池館花籠月蕭寺房廊竹颭風半夜酒醒慿檻立所思多在別離中

隋師戰艦欲亡陳國破應難保此身訣別徐郎淚如雨鑑鸞分後屬何人

七夕瓊筵隨事陳兼花連蔕共傷神蜀王殿裏三更月不見驪山私語人

夜寒春病不勝懷玉瘦花啼萬事乖薄幸檀郎斷芳信驚嗟猶夢合歡鞋

嗚咽離聲管吹秋妾身今日爲君休齊奴不說平生事忍看花枝謝玉樓

靑絲一路墮雲鬟金剪刀鳴不忍看持謝君王寄幽怨可能從此住人間

陳宮興廢事難期三閣空餘緑艸基狎客淪亡麗華死他年江令獨來時

晨肇重來路已迷碧桃花謝武陵溪仙山目斷無尋處流水潺湲日漸西

少卿降北子卿還朔野離觴慘別顏卻到茂陵惟一慟節毛零落髩毛斑

夢裏分明入漢宮覺來燈背錦屏空紫臺月落闗山曉腸斷君恩信畫工

送僧二首

馬戴

親在平陽憶久歸洪河雨漲出闗遲獨過舊寺人稀識一一松杉老別時

龕中古樹自持行樹下禪牀坐一生來往白雲知歲久滿山猿鳥防經聲

贈友人邊遊

有客新從絕塞回自言曾上李陵臺尊前話盡北風起秋色蕭條胡鴈來

山中作

屐齒無泥竹防輕莓苔梯滑夜難行獨開石室松門裏月照前山空水聲

出塞詞

金帶連環束戰袍馬頭充雪度臨洮捲旗夜刼單於帳亂斫胡兒缺寶刀

寄雲臺觀田秀才

雪壓松枝拂石幽人獨坐鶴成雙晚來潄齒敲冰渚閒讀仙書倚翠幢

邊上送侍禦鞠獄回

獄成寃雪晚雲開豸角威淸塞鴈回飛將送迎遙避馬離亭不敢勸金杯

射雕騎

蕃靣將軍著防裘酣歌衝雪在邊州獵過黒山猶走馬寒雕射落不回頭

聞玉蘂院眞人防二首

嚴休復

終日齋心禱玉宸魂消眼冷未逢眞不如滿樹瓊瑤蘂笑殺藏花洞里人

羽車潛下玉山塵世何由覩蕣顏惟有無情枝上雪好風吹綴緑雲鬟

萬首唐人絕句卷八

欽定四庫全書

萬首唐人絕句卷九

宋洪邁編

七言

和裴校書鷺鷥飛

元稹

鷺鷥鷺鷥何處飛鵶驚雀噪難久依淸江見底艸堂在一防白光終不歸

夜池

荷葉團圓莖削削緑萍面上紅衣落滿地月明思啼螿髙屋無人風張幕

寒食日毛空路示侄

我昔提孩從我兄我今衰白爾初成分明記取原頭路百世長須此路行

別孫村老人

年年漸看老人稀欲別孫翁淚滿衣未死不知何處去此身終向此原歸

和樂天劉家花

閒坊靜曲同消日淚艸傷花不爲春徧問舊交零落盡十人才有兩三人

褒城驛二首

容州詩句在褒城防度經過眼漸明今日重看滿衫淚可憐名字已前生

憶昔萬株梨映竹遇逢黃令醉殘春梨枯竹盡黃令死今日載來衰病身

和樂天夢亡友劉太白同遊二首

君詩昨日到通州萬里知君一夢劉閒坐思量小來事祗應元是夢中遊

老來東郡復西州行處生塵爲喪劉縱使劉君魂魄在也應至死不同遊

醉醒

積善坊中前度飲謝家諸婢笑扶行今宵還似當時醉半夜覺來聞笑聲

感夢

行吟坐嘆知何極影絕魂消動隔年今夜商山館中夢分明同在後堂前

六年春遣懷八首

傷禽我是籠中鶴沈劍君來泉下龍重纊猶存孤枕在春衫無復舊裁縫

檢得舊書三四紙髙低濶狹但成行自言並食尋髙事惟念山深驛路長

公無渡河音響絕已隔前春復去秋今日閒拂塵土殘弦猶迸鈿箜篌

婢僕曬君余服用嬌癡稚女繞牀行玉梳鈿朶香醪解盡日風吹瑇瑁箏

伴客消愁長日飲偶然乘興便醺醺怪來醒後傍人泣醉裏時時錯問君

我隨楚澤波中梗君作咸陽泉下泥百事無心值寒食身將稚女帳前啼

童稚癡狂撩亂走防毬花仗滿堂前病身一到繐帷下還向臨堦背日眠

小於潘嶽頭先白學取莊周淚莫多止竟悲君須自省川流前後各風波

答友封

荀令香消潘簟空悼亡詩滿舊屏風扶牀小女君先識應爲些些自外翁

夢成之

燭暗船風獨夢驚夢君頻問向南行覺來不語到明坐一夜洞庭湖水聲

哭小女降眞

雨防輕漚風復驚偶來何事去何情浮生未到無生地暫到人間又一生

哭女樊

秋天淨緑月分明何事巴猿不賸鳴應是一聲膓防去不容啼到第三聲

妻滿月日相唁

十月辛勤一月悲今朝相見淚淋漓狂花落盡莫惆悵猶勝因花壓折枝

杏園

浩浩長安車馬塵狂風吹送每年春門前本是空虛界何是栽花誤世人

菊花

秋叢繞捨似陶家徧繞籬邊日漸斜不是花中偏愛菊此花開盡更無花

尋西明寺僧不在

春來日日到西林飛錫經行不可尋蓮池舊是無波水莫逐狂風起浪心

與吳侍禦春遊

蒼龍闕下陪騘馬紫閣峯頭見白雲滿眼流光隨日度今朝花落更紛紛

晚春

晝靜簾疎鷰語頻雙雙鬭雀動堦塵柴扉日暮隨風掩落盡閒花不見人

先醉

今日尊前敗飲名三杯未盡不能傾怪來花下常先醉半是春風蕩酒情

獨醉

一樹芳菲也當春慢隨車馬擁行塵桃花解笑鶯能語自醉自眠那借人

宿醉

風引春心不自由等閒衝席飲多籌朝來始向花前覺度卻醒時一夜愁

懼醉

聞道秋來卻夜寒不辭泥水爲杯盤殷勤懼醉有深意愁到醉時燈火防

羨醉

綺陌髙樓競醉眠共期憔悴不相憐也應自有尋春日虛度而今正少年

憶醉

自嘆旅人行意速每嫌杯酒緩歸期今朝偏遇醒時別淚落風前憶醉時

病醉

醉伴見儂因病酒道儂無酒不相窺那知下藥還沽底人去人來剩一巵

擬醉

九月閒宵初向火一罇淸酒始行杯憐君城外遙相憶冒雨衝泥黒地來

勸醉

寶家能釀銷愁酒但是愁人便與銷顧我共君俱寂寞只應連夜復連朝

任醉

本怕酒醉渾不飲因君相勸覺情來殷勤滿酌從聴醉乍可欲醒還一杯

同醉

栢樹臺中推事人杏花壇上煉眞形心源一種閒如水同醉櫻桃樹下春

狂醉

一自栢臺爲禦史二年辜負兩京春峴亭今日顚狂醉舞引紅娘亂打人

伴僧行

春來求事百無成因向愁中識道情花滿杏園千萬樹防人能伴老僧行

古寺

古寺春餘日半斜竹風蕭爽勝人家花時不到有花院意在尋僧不在花

定僧

落魄閒行不著家偏尋春寺賞年華禪僧偶向花前定滿樹狂風滿樹花

觀心處

滿座喧喧笑語頻獨憐方丈了無塵燈前便有觀心處要似觀心有防人

智度師二首

四十年前馬上飛功名蔵盡擁禪衣石橊園下擒生處獨自閒行獨自歸

三陷思明三突圍鐵衣拋盡納禪衣天津橋上無人識閒憑欄桿望落輝

西明寺牡丹

花向琉璃池上生光風轉紫雲英自從天女盤中見直至今朝眼更明

憶楊十二

去時芍藥才開贈看卻殘花已度春只爲情深花愴別等閒相見莫相親

送復夢赴韋令幕

世上如今重檢身吾徒耽酒作狂人西曹舊事多持法切莫吐他丞相茵

送劉太白

洛陽大抵居人少從善坊西最寂寥想到劉君獨騎馬古堤秋樹隔中橋

奉誠園

蕭相深誠奉至尊舊居求作奉誠園秋來古巷無人掃樹滿空墻閉防門

與太白同之東洛至櫟陽太白染疾駐行予九月二十五日至華嶽寺雪後望山

共作洛陽千里伴老劉因疾駐行軒今朝獨自山前立雪滿山峯倚寺門

野狐泉栁林

去日野狐泉上栁紫芽初綻拂眉低秋來寥落驚風雨葉滿空林踏作泥

酬胡三慿人問牡丹

竊見胡三問牡丹爲言依舊滿西欄花時何處偏相憶寥落衰紅雨後看

酬樂天秋興見贈末句云莫怪獨吟秋興苦比君校近二毛年

勸君休作悲秋賦白髮如星也任垂畢竟百年同是夢長年何異少何爲

雪後宿同軌店上法防寺鐘樓望月

滿山殘雪滿山風野寺無門院院空煙火漸稀孤店靜月明深夜古樓中

陪韋尙書文歸履信宅

紫垣騶騎入華居公子文衣防錦輿眠閣書生復何事也騎羸馬從尙書

永眞二年正月二日上禦丹鳯樓赦天下予與李公垂庾順之間行曲江不及盛觀

春來饒夢慵朝起不看千官擁畫樓卻著閒行是忙事數人同傍曲江頭

韋居守晚嵗常言退休之志因署其居曰大隠洞命予賦詩

謝公潛有東山意已向朱門啟洞門大隠猶疑戀朝市不如名作罷歸園

贈李十二牡丹花片

鶯澁餘聲絮墮風牡丹花盡葉成叢可憐顏色經年別収取朱欄一片紅

題李十一修行裏居璧

云闕朝回塵騎合杏花春盡曲江閒憐君𨿽在城中住不隔人家便是山

靖安窮居

喧靜不由居逺近大都車馬就權門野人住處無名利艸滿空堦樹滿園

贈樂天

等閒相見銷長日也有閒時更學琴不是眼前無外物不闗心事不經心

駱口驛二首

郵亭壁上數行字崔李題名王白詩盡日無人共言語不離墻下至行時

二星徼外通蠻服五夜燈前艸禦文我到東川恰相半向南看月北看云

淸明日

當年寒食好風輕觸處相隨取次行今日淸明漢江上一身騎馬縣官迎

亞枝紅

平陽池上亞枝紅悵望山郵是事同還向萬竿深竹裏一枝渾臥碧流中

梁州夢

夢君同繞曲江頭也向慈恩院院遊亭吏呼人排去馬忽驚身在古梁州

江上行

悶見漢江流不息悠悠漫漫竟何成江流不語意相問何事逺來江上行

漢江上笛

少年爲寫遊梁賦最說漢江聞笛愁今夜聴時在何處月明西縣驛南樓

郵亭月

君多務實我多情大抵偏嗔步月明今夜山郵與蠻瘴君應堅臥我還行

嘉陵驛二首

嘉陵驛上空牀客一夜嘉陵江水聲仍對墻南滿山樹野花撩亂月朧明

墻外花枝壓短墻月明還照半張牀無人會得此時意一夜獨眠西畔廊

百牢闗

嘉陵江上萬重山何事臨江一破顏自笑只緣人敬仲等閒身度百牢闗

江花落

日暮嘉陵江水東梨花萬片逐江風江花何處最腸防半落江流半在空

嘉陵江二首

秦人惟識秦中水長想吳江與蜀江今日嘉川驛樓下可憐如練繞明

千里嘉陵江水聲何年重繞此江行只應添得淸宵夢時見滿江秋月明

西縣驛

去時樓上淸明夜月照樓前撩亂花今日成陰復成子可憐春盡未還家

望喜驛

滿眼文書堆案邊眼昏偸得暫時眠子規驚覺燈又滅一道月光橫枕前

好時節

身騎騘馬峩嵋下面帶霜威卓氏前虛度東川好時節酒樓元被蜀兒眠

夜深行

夜深猶自繞江行震地江聲似鼓聲漸見戍樓疑近驛百牢闗吏火前迎

望驛臺

可憐三月三旬足悵望江邊望驛臺料得孟光今日語不曽春盡不歸來

封書

鶴臺南望白雲闗城市猶存暫一還書出步虛三百韻蘂珠文字在人間

仁風李著作園醉後寄李十

朧明春月照花枝花下鶯聲似管兒卻笑西京李員外五更騎馬趂朝時

燈影

洛陽晝夜無車馬漫掛紅紗滿樹頭見說平時燈影裏宗潛伴太眞遊

書樂天紙

金鑾殿裏書殘紙乞與荊州元判司不忍拈將等閒用半封京信半題詩

送元頴杜君

江上五年同送客與君常羨北歸人今朝又送君先去千里洛陽城裏塵

酬李甫見贈十首

宋玉悲秋續楚詞陰鏗官慢足閒詩親情書札相安慰多道蕭何作判司

杜甫天才頗絕倫每尋詩卷似情親憐渠直道當時語不著心源傍古人

千嵗荒狂任博徒援莎五木擲梟盧野詩良輔偏伶假長借金鞍迓酒胡

曽經倬立侍丹墀綻蘂宮花拂面枝雉尾扇開朝日出柘黃衫對碧霄垂

一自低心翰墨塲箭防拋盡負書囊近來兼愛休糧藥栢葉莎羅雜豆黃

莫笑風塵滿病顏此生元在有無間捲舒蓮葉終難濕去住云心一種閒

無事拋棊侵虎口防時開眼復聨行終須殺盡緣邊敵四面通流掩太荒

原憲甘貧每自開子春傷足少人哀巷南惟有陳居士時學文殊一問來

每識閒人如未識與君相識便相憐經句不解來過宿忍見空牀夜夜眠

開拆新詩展大璆明珠轉玉音浮酬君十首三更坐減卻當時半夜愁

和樂天招錢蔚章看山

碧落招邀閒曠望黃金城外玉方壺人間還有大江海萬里煙波天上無

折花枝送行

櫻桃花下送君時一寸春心逐折枝別後相思最多處千株萬片繞林垂

萬首唐人絕句卷九

欽定四庫全書

萬首唐人絕句卷十

宋洪邁編

七言

寄劉頗二首

元稹

平生嗜酒顚狂甚不許諸公占丈夫惟愛劉君一片膽近來還敢似人無

前年碣石煙塵起共看官軍過洛城無限公卿因戰得與君依舊緑衫行

晨起送使病不能行因過王十一館居二首

自笑今朝誤夙興逢他禦史瘧相仍過君未起房門掩深映寒一盞燈

宻宇深房小火鑪飯香魚熟近中廚野人愛靜仍耽寢自問黃昏肯去無

送孫勝

桐花暗淡栁惺愡池帶輕波栁帶風今日與君臨水別可憐春盡宋亭中

逺望

滿眼傷心冬景和一山紅樹寺邊多仲宣無限思鄕淚漳水東流碧玉波

陪張湖南晏望嶽樓【爲監察禦史張中丞知權事】

觀象樓前奉末班絳峯只似殿亭間今日髙樓重陪晏雨籠衡嶽是南山

嶽陽樓

嶽陽樓上日銜影到深潭赤玉幢悵望殘春萬般意滿櫺湖水入西江

寄庾敬休

小來同在曲江頭不省春時不共遊今日江風好暄暖可憐春盡古湘州

買花栽二首

買得山花一兩栽離鄕別土易摧隤欲知北客畱南意看取南花北地來

南花北地種應難且向船中盡日看縱使將來眼前死猶勝拋擲在空欄

宿石機

石磯江水夜潺湲半夜江風引杜鵑燈暗酒醒顚倒枕五更斜月入空船

桐花

去日桐花半桐葉別來桐樹老桐孫城中過盡無窮事白髮滿頭歸故園

西歸十二首

雙堠頻頻減去程漸知身得近京城春來愛有歸鄕夢一半猶疑夢裏行

五年江上損容顏今日春風到武闗兩紙京書臨水讀小桃花樹滿商山

獨歸諌院韋丞相共貶河南亞大夫今日還鄕獨憔悴防人憐見白髭須

只去長安六日期多應及得杏花時春明門外誰相待不夢閒人夢酒巵

白頭歸舍意如何賀處無窮弔亦多左降去時裴相宅舊來車馬防人過

還鄕何用淚沾襟一半雲霄一半沈世事慚多饒悵望舊曽行處便傷心

閒遊寺觀從容到徧問親知次第尋腸防裴家光徳宅無人掃地防門深

一世營營死是休生前無事定無由不知山下東流水何事長須日夜流

今朝西渡丹河水心寄丹河無限愁若到莊前竹園下殷勤爲繞故山流

寒風雪擁深鑪彼此相傷指白須一夜思量十年事防人彊健防人無

云覆藍橋雪滿溪須臾便與碧峯齊風回面市連天合凍壓花枝著水低

寒花帶雪滿山腰著栁冰珠滿碧條天色漸明回一望玉塵隨馬渡藍橋

小碎

小碎詩篇取次書等閒題柱意何如諸郎到處相應問畱取三行代鯉魚

和樂天髙相宅

莫愁已去無窮事漫苦如今有恨身二百年來城裏宅一家知換防多人

和樂天仇家酒

病嗟酒戶年年減老覺塵機漸漸深飲罷醒余更惆悵不如閒事不經心

和樂天贈云寂僧

欲離煩惱三千界不在禪門八萬條心火自生還自滅云師無路與君銷

灃西別【樂天傳載樊宗憲李景信兩秀才侄谷三月三十日相餞送】

今朝相送自同遊酒語詩情替別愁忽到灃西總回去一身騎馬向通州

寄曇嵩寂三上人

長學對治思苦處偏將死苦教人間今因爲說無生死無可對治心更閒

題漫天嶺智蔵師蘭若【僧云住此二十八年】

僧臨大道閱浮生來往憧憧利與名二十八年何限客不曽閒見一人行

蒼溪縣寄揚州兄弟

蒼溪縣下嘉陵水入峽穿江到海流慿仗鯉魚將逺信雁回時節到揚州

長灘夢李紳

孤吟獨寢意千般合眼逢君一夜歡慚愧夢魂無逺近不辭風雨到長灘

見樂天詩

通州到日日平西江館無人虎印泥忽向破檐殘漏處見君詩在柱心題

聞樂天受江州司馬

殘燈無熖影幢幢此夕聞君謫九江垂死病中仍悵望暗風吹雨入寒

歲日贈去非

君思曲水嗟身老我望通州感道窮同入新年兩行淚白頭翁坐說城中

雨聲

風吹竹葉休還動雨防荷心暗復鳴曽向西江船上宿慣聞寒夜滴蓬聲

奉和滎陽公離筵作

南郡生徒辭絳帳東山妓樂擁紅旌鈞天排比簫韶待猶顧人間有別情

嘉陵水

古時應是山頭水自古流來江路深若使江流會人意也應知我逺來心

閬州開元寺壁題樂天詩

憶君無計冩君詩冩盡千行說向誰題在閬州東寺壁防時知是見君時

憑李忠州寄書樂天

萬里寄書將出峽卻憑巫峽寄江州傷心最是江頭月莫把書將上庾樓

得樂天書

逺信入門先有淚妻驚女哭問何如尋常不省曽如此應是江州司馬書

寄白樂天

無身尙擬魂相就身在那無夢往還直到他身亦相覓不能空寄樹中環

酬知退

終須修到無修處聞盡聲聞始不聞莫著妄心銷彼我我心無我亦無君

通州

平生欲得山中住天與通州繞郡山睡到日西無一事月儲三萬買教閒

喜李十一景信到

何事相逢翻有淚念君緣我到通州畱君剩住君須住我不自由君自由

與李十一夜飲

寒夜燈前賴酒壺與君相對興猶孤忠州刺史應閒臥江水猿聲睡得無

贈李十一

淮水連年起戰塵油旌三換一何頻共君前後俱從事羞見功名與別人

寒食日

今年寒食好風流此日一家同出遊碧水靑山無限思莫將心道是涪州

別李十一五絕

巴南分與親情別不料與君牀並頭爲我逺來休悵望折君災難是通州

京城每與閒人別猶自傷心與白頭今日別君心更苦別君緣是在通州

萬里尙能來逺道一程那忍便分頭鳥籠檻君應會十步向前非我州

來時見我江南岸今日送君江上頭別後料添新夢寐虎驚蛇伏是通州

聞君欲去潛銷骨一夜暗添新白頭明朝別後應腸防獨棹破船歸到州

酬樂天醉別

前回一去五年別此別又知何日回好住樂天休悵望匹如元不到京來

酬樂天雨後見憶

雨滑危梁性命愁差池一步一生休黃泉便是通州郡漸入深泥漸到州

和樂天題王家亭子

風吹筍籜飄紅砌雨打桐花蓋緑莎都大資人無暇日泛池全少買池多

酬樂天頻夢微之

山水萬重書防絕念君憐我夢相聞我今因病魂顚倒惟夢閒人不夢君

琵琶

學語胡兒撼玉鈴甘州破裏最星星使君自恨常多事不得工夫夜夜聴

春詞

山翠湖光似欲流蜂聲鳥思卻堪愁西施顏色今何在但看春風百艸頭

酬樂天舟泊夜讀微之詩

知君暗泊西江岸讀我閒詩欲到明今夜通州還不睡滿山風雨杜鵑聲

酬樂天武闗南見微之題山石橊花詩

比因酬贈爲花時不爲君行不復知又更防年還共到滿墻塵土兩篇詩

酬樂天寄生衣

秋茅處處流痎瘧夜鳥聲聲哭瘴云羸骨不勝纎細物欲將文服卻還君

酬樂天三月三日見寄

常年此日花前醉今日花前病裏銷獨倚破簾閒悵望可憐虛度好春朝

瘴塞

瘴塞巴山哭鳥悲紅妝少婦斂啼眉殷勤奉藥來相勸云是前年欲病時

紅荊

庭中栽得紅荊樹十月花開不待春直到孩提盡驚怪一家同是北來人

黃艸峽聴柔之琴二首

胡笳夜奏塞聲寒是我鄕音聴漸難料得小來辛苦學又應知向峽中彈

別鶴淒淸覺露寒離聲漸咽命雛難憐君伴我涪州宿猶有心情徹夜彈

書劍

渝江劍刃皆歐冶巴吏書蹤盡子云惟我心知有來處泊船黃艸夜思君

別毅郎二首

爾爺只爲一杯酒此別那知死與生兒有何辜才七嵗亦教兒作瘴江行

愛惜爾爺惟有我我今憔悴望何人傷心自比籠中鶴剪盡羽翎愁到身

自責

犀帶金魚束紫袍不能將命報分毫他時得見牛常侍爲爾君前捧佩刀

送公度之福建

棠陰猶在建康磯此去那論是與非若見白頭須盡敬恐曽江岸識胡威

喜五兄自泗州至

眼中三十年來淚一望雲南一度垂慚愧臨淮李常侍逹教形影暫相隨

杏花

常年出入古銀臺每怪春風例早回慚愧杏園行在景同州園裏也先開

第三嵗日詠春風憑楊員外寄長安栁

三日春風已有情拂人頭面稍憐輕殷勤爲報長安栁莫惜枝條動軟聲

聴妻彈別鶴操

別鶴聲聲怨夜聞君此奏欲潸然商瞿五十知無子便付琴書與仲宣

贈樂天

莫言鄰境易經過彼此分符欲柰何垂老相逢暫離別白頭期限各無多

重贈

休遣玲瓏唱我詩我詩多是別君詞明朝又向江頭別月落潮平是去時

別後西陵晚眺

晚日未拋詩筆硯夕陽空望郡樓臺與君後會知何日不似潮頭暮卻回

酬樂天重寄別

卻報君侯聴苦詞老頭拋我欲何之武牢闗外𨿽分手不似如今衰白時

寄浙西李大夫四首

栁眼梅心漸欲春白頭西望憶何人金陵太守曽相伴共踏銀臺一路塵

蘂珠深處少人知网索西臨太液池浴殿曉開天語後步廊騎馬笑相隨

禁林同直話交情無夜無曽不到明最憶西樓人靜後玉宸鐘磬兩三聲

由來鵬化便圖南浙右誰雄我未甘早渡西江好歸去莫拋舟檝滯春潭

爲樂天自勘詩集

春野醉吟十里程齋宮潛詠萬人驚今宵不寐到明讀風雨曉聞開鏁聲

題長慶四年曆日尾

殘歷半張餘十四灰心雪鬢兩淒然定知新嵗禦樓後從此不知長慶年

夜晏南陵畱別

李嘉祐

雪滿前庭月色閒主人畱客未能還預愁明日相思處匹馬千山與萬山

題前溪館

兩年謫宦在江西舉目雲山要自迷今日始知風土異潯陽南去鷓鴣啼

過烏江公山寄錢起

雨過靑山猿叫時愁人淚防石橊枝無端王事還相繋腸防蒹葭君不知

王舎人竹樓

傲吏身閒笑五侯西江取竹起髙樓南風不用蒲葵扇紗防閒眠對水鷗

韋潤州後亭海橊

江上年年小雪遲年光獨報海橊知寂寂山城風日暖謝公含笑向南枝

送崔十一弟歸北京

潘郎美貌謝公詩銀印花騘年少時楚地江臯一爲別晉山沙水獨相思

訪韓司空不遇

圖畫風流似伯康文詞體格效陳王蓬萊對去歸常晚叢雀閒飛滿夕陽

防上人竹房

詩思禪心共竹閒任他流水向人間手持如意髙裏斜日沿江千萬山

木芙蓉

水面芙蓉秋已衰繁條到是著花時平明露滴垂紅臉似有朝愁暮落悲

袁江口憶王郎中

京華不啻三千里客淚如今一萬雙若个最爲相憶處靑風黃竹入袁江

栁

韓琮

折栁歌中得翠條逺移金殿種靑霄上陽宮女含聲送不忍先歸舞細腰

楊栁枝

梁苑隋堤事已空萬條猶帶舊春風那堪更想千年後誰見楊花入漢宮

萬首唐人絕句卷十

欽定四庫全書

萬首唐人絕句卷十一

宋洪邁編

七言

春題華陽觀

白居易

帝子吹簫逐鳯皇空畱仙洞號華陽落花何處堪惆悵頭白宮人掃影堂

秋雨中贈元九

不堪紅葉靑苔地又是涼風暮雨天莫怪獨吟秋思苦比君較近二毛年

城東閒遊

寵辱憂歡不到情任他朝市自營營獨尋秋景城東去白鹿原頭信馬行

華陽觀桃花時招李六拾遺飲

華陽觀裏仙桃發把酒看花心自知爭忍開時不同醉明朝後日卽空枝

洛中春感

莫悲金穀園中月莫嘆天津橋上春若學多情尋往事人間何處不傷神

寄陸補闕【前年同登科】

忽憶前年科第後此時雞鶴暫同羣秋風惆悵須吹散雞在中庭鶴在云

華陽觀中八月十五日夜招友翫月

人道中秋明月好欲邀同賞意如何華陽洞裏秋壇上今夜淸光此處多

曲江憶元九

春來無伴閒遊少行樂三分減二分何況今朝杏園裏閒人逢盡不逢君

過劉三十二故宅

不見劉君來近遠門前兩度滿枝花朝來惆悵宣平過桞巷當頭第一家

下邽莊南桃花

村南無限桃花發惟我多情獨自來日暮風吹紅滿地無人觧惜爲誰開

三月三十日題慈恩寺

慈恩春色今朝盡盡日徘徊倚寺門惆悵春歸畱不得紫藤花下漸黃昏

看渾家牡丹花戱贈李二十

香勝燒蘭紅勝霞城中最數令公家人人散後君須看歸到江南無此花

戱題新栽薔薇

移根易地莫憔悴野外庭前一種春少府無妻春寂寞花開將爾當夫人

酬王十八李大見招遊山

自憐幽會心期阻復愧嘉招書信頻王事牽身去不得滿山松雪屬他人

縣南花下醉中畱劉五

百歲幾回同酩酊一年今日最芳菲願將花贈天臺女畱取劉郎到夜歸

宿楊家

楊氏弟兄俱醉臥披衣獨起下髙齋夜深不語中庭立月照藤花影上階

醉中畱別楊六兄弟

春初攜手春深散無日花間不醉狂別後何人堪共醉猶殘十日好風光

醉中歸盩厔

金光門外昆明路半醉騰騰信馬回數日非關王事系牡丹花盡始歸來

遊雲居寺贈穆三十六地主

亂峯深處云居路共踏花行獨惜春勝地本來無定主大都山屬愛山人

和王十八薔薇澗花時有懷蕭侍禦兼見贈

霄漢風塵俱是系薔薇花萎故山深憐君獨向澗中立一把紅芳三處心

再因公事到駱口驛

今年到時夏云白去年來時秋樹紅兩度見山心有愧皆因王事到山中

期李十二文略王十八質夫不至獨宿仙遊寺

文略也從牽吏役質夫何故戀囂塵始知觧愛山中宿千萬人中無一人

酬趙秀才贈新登科諸先輩

莫羨蓬萊鸞鶴侶道成羽翼自生身看君名在丹臺者盡是人間修道人

過天門街

雪盡終南又欲春遙憐翠色對紅塵千車萬馬九衢上回首看山無一人

惜玉蘂花有懷集賢王校書起

芳意將闌風又吹白雲離葉雪辭枝集賢讎校無閒日落盡瑤花君不知

重到毓材宅有感

欲入中門淚滿巾庭花無主兩回春軒簾幕皆依舊只是堂前欠一人

亂後過流溝寺

九月徐州新戰後急風殺气滿山河惟有流溝山下寺門前依舊白雲多

嘆髮落

多病多愁心自知行年未老髮先衰隨梳落去何須惜不落終須變作絲

畱別吳七正字

成名共記甲科上署吏同登蕓閣間惟是塵心殊道性秋蓬常轉水長閒

邯鄲至除夜思家

邯鄲驛裏逢冬至抱膝燈前影伴身想得家中夜深坐還應說著逺行人

感故張僕射諸妓

黃金不惜買蛾眉揀得如花三四枝歌舞教成心力盡一朝身去不相隨

遊仙遊山

闇將心地出人間五六年來人怪閒自嫌戀著未全盡猶愛雲泉多在山

見尹公亮新詩

防裏新詩十首余吟看句句是瓊琚如何持此將干謁不及公卿一字書

長安閒居

風竹松煙晝掩關意中長似在深山無人不怪長安住何獨朝朝暮暮閒

祕書省中憶舊山

厭從薄宦校靑簡悔別故山思白雲猶喜蘭臺非傲吏歸時應免動移文

江南送北客因憑寄徐州兄弟書

故園望斷欲何如楚水吳山萬里餘今日因君訪兄弟數行鄕淚一封書

長安正月十五日

喧喧車騎帝王州覊病無心逐勝遊明月春風三五夜萬人行樂一人愁

宿桐廬館同崔存度醉後作

江海漂漂共旅遊一樽相勸散窮愁夜深醒後愁還在雨滴梧桐山館秋

寒食月夜

風香露重梨花濕艸舎無燈愁未入南鄰北裏歌吹時獨倚柴門月中立

晚秋閒居

地僻門深少送迎披衣閒坐飬幽情秋庭不掃攜藤杖閒踏梧桐黃葉行

爲薛臺悼亡

半死梧桐老病身重泉一念一傷神手攜稚子夜歸院月冷房空不見人

途中寒食

路旁寒食行人盡獨占春愁在路旁馬上垂鞭愁不語風吹百艸野田香

題流溝寺古松

煙葉蔥蘢蒼麈尾霜皮駮落紫龍鱗欲知松老看塵壁死卻題詩幾許人

代鄰叟言懷

人生何事心無定宿昔如今意不同宿昔愁身不得老如今恨作白頭翁

寄湘靈

淚眼淩寒凍不流毎經髙處卽回頭遙知別後西樓上應憑欄幹獨自愁

冬至宿楊梅館

十一月中長至夜三千里外遠行人若爲獨宿楊梅館冷枕單牀一病身

臨江送夏瞻

悲君老別我霑巾七十無家萬里身愁見舟行風又起白頭浪裏白頭人

冬夜示敏巢

鑪火欲消燈欲盡夜長相對百憂生他時諸處重相見莫忘今宵燈下情

及第後憶舊山

偶獻子虛登上第卻吟招隠憶中林春蘿秋桂莫惆悵縱有浮名不系心

題竹

不用裁爲鳴鳯管不須截作釣魚竿千花百艸凋零後畱向紛紛雪裏看

花下自勸酒

酒盞酌來須滿滿花枝看卽落紛紛莫言三十是年少百歲三分已一分

題李十一東亭

相思夕上松臺立蛩思蟬聲滿耳秋惆悵東亭風月好主人今夜在鄜州

重尋杏園

忽憶芳時頻酩酊卻尋醉處重徘徊杏花結子春深後誰觧多情又獨來

曲江獨行

獨來獨去何人識廐馬朝衣野客心閒愛無風水邊坐楊花不動樹陰陰

同李十一醉憶元九

花時同醉破春愁醉折花枝作酒籌忽憶故人天際去計程今日到梁州

同錢員外題絕糧僧

三十年來坐對山惟將無事化人間齋時往往聞鐘笑一食何如不食閒

絕句代書贈錢員外

欲尋秋景閒行去君病多慵我興孤可惜今朝山最好彊能騎馬出來無

禁中九日對菊花酒憶元九

賜酒盈杯誰共持宮花滿把獨相思相思只傍花邊立盡日吟君詠菊詩

答張籍

憐君馬瘦衣裘薄許到江東訪鄙夫今日正閒天又暖可能扶病暫來無

曲江早春

曲江桞條漸無力杏園伯勞初有聲可憐春淺遊人少好傍池邊下馬行

見元九悼亡詩

夜淚闇銷明月幌春膓遙斷牡丹庭人間此病治無藥惟有楞伽四卷經

寒食夜

無月無燈寒食夜夜深猶立闇花前忽因時節驚年幾四十如今欠一年

杏園花落時招錢員外同醉

花園欲去去應遲正是風吹狼籍時近西數樹猶堪醉半落春風半在枝

同錢員外禁中夜直

宮漏三聲知半夜好風涼月滿松筠此時閒坐寂無語藥樹影中惟兩人

禁中夜作書與元九

心緒萬端書兩紙欲封重讀意遲遲五聲宮漏初明後一防燈欲滅時

寄陳式五兄

年來白髮兩三莖憶別君時髭未生惆悵料君應滿鬢當初是我十年兄

送元八歸鳯翔

莫道岐州三日程其如風雪一身行與君況是經年別暫到城來又出城

雨雪放朝因懷微之

歸騎紛紛滿九衢放朝三日爲泥塗不知雨雪江陵府今日排衙得免無

詠懷

歲去年來塵土中眼看變作白頭翁如何辦得歸山計兩頃村田一畆宮

酬錢員外雪中見寄

松雪無塵小院寒閉門不似住長安煩君想我看心坐報道心空無可看

獨酌憶微之

獨酌花前醉憶君與君春別又逢春惆悵銀杯來處重不曾盛酒勸閒人

微之宅殘牡丹

殘紅零落無人賞雨打風摧花不全諸處見時猶悵望況當元九小亭前

酬王十八見寄

秋思太白峯頭雪晴憶仙遊洞口云未報皇恩歸未得慙君爲寄北山文

和錢員外靑龍寺上方望舊山

舊峯松雪舊溪云悵望今朝遙屬君共道使臣非俗吏南山莫動北山文

惜牡丹花二首

惆悵堦前紅牡丹晚來惟有兩枝殘明朝風起應吹盡夜惜衰紅把火看

寂寞萎紅低向雨離披破散隨風晴明落地猶惆悵何況飄零泥土中

答元奉禮同宿見贈

相逢俱嘆不閒身直日常多齋日頻曉鼓一聲分散去明朝風景屬何人

和元九駱口驛舊題詩

拙詩在壁無人愛鳥污苔侵文字殘惟有多情元侍禦繡衣不惜拂塵看

山枇杷花二首

萬重靑嶂蜀門口一樹紅花山頂頭春盡憶家歸未得低紅如觧替君愁

葉如裙色碧綃淺花似芙蓉紅粉輕若使此花兼觧語推囚禦史定違程

亞枝花

山郵花木似平陽愁殺多情騘馬郎還似升平池畔坐低頭向水自看妝

江上笛

江上何人夜吹笛聲聲似憶故園春此時聞者堪頭白況是多愁少睡人

嘉陵夜有懷二首

露濕墻花春意深西廊月上半牀陰憐君獨臥無言語惟我知君此夜心

不明不闇朧朧月非暖非寒慢慢風獨臥空牀好天气平明閒事到心中

夜深行

百牢關外夜行客三殿角頭宵直人莫道近臣勝遠使其如同是不閒人

望驛臺

靖安宅裏當桞望驛臺前撲地花兩處春光同日盡居人思客客思家

江岸棃花

棃花有思緣和葉一樹江頭惱殺君最似孀閨年少婦白妝素袖碧紗裙

寄上大兄

秋鴻過盡無書信病戴紗巾彊出門獨上荒臺東北望日西愁立到黃昏

寄內

桑條初緑卽爲別柿葉半紅猶未歸不如村婦知時節觧爲田夫秋搗衣

嘆元九

不入城門來五載同時班列盡官髙何人牢落猶依舊惟有江陵元士曹

得袁相書

糓苖深處一農夫靣黒頭斑手把鋤何意使人猶識我就田來送相公書

遊悟眞寺山下別張殷衡

世緣未了住不得孤負靑山心共知愁君又入都門去卽是紅塵滿眼時

病中得樊大書

荒村破屋經年臥寂絕無人問病身惟有東鄰樊著作至今書信尙殷勤

開元九詩書卷

紅牋白紙兩三束半是君詩半是書經年不展緣身病今日開看生蠧魚

夜坐

庭前盡日立到夜燈下有時坐徹明此情不語何人防時復長吁三兩聲

暮立

黃昏獨立佛堂前滿地槐花滿樹蟬大抵四時心總苦就中膓斷是秋天

村夜

霜艸蒼蒼虫切切村南村北行人絕獨出前門望野田月明蕎麥花如雪

聞虫

聞虫喞喞夜綿綿況是秋陰欲雨天猶恐愁人蹔得睡聲聲移近臥牀前

寒食夜有懷

寒食非長非短夜春風不熱不寒天可憐時節堪相憶何況無燈各早眠

萬首唐人絕句卷十一

欽定四庫全書

萬首唐人絕句卷十二

宋洪邁編

七言

得錢舎人書問眼疾

白居易

春來眼闇少心情防盡黃連尙未平惟得君書勝得藥開緘未讀眼先明

九日寄行簡

摘得菊花攜得酒遠村騎馬思悠悠下邽田土平如掌何處登髙望梓州

村居

田園蒼莽經春早籬落蕭條盡日風若問經過談笑者不過田舎白頭翁

王昭君二首

滿靣胡沙滿鬢風眉銷殘黛臉銷紅愁苦辛勤顦顇盡如今卻似畵圖中

漢使卻回憑寄語黃金何日贖蛾眉君王若問妾顏色莫道不如宮裏時

遊城南畱元九李二十晚歸

老遊春飲莫相違不獨花稀人亦稀更勸殘杯看日影猶應趂得鼓聲歸

重見元九

容貎一日減一日心情十分無九分毎逢陌路猶嗟嘆何況今朝是見君

髙相宅

靑苔故里懷恩地白髮新生抱病身涕淚𨿽多無哭處永寧門館屬他人

張十八

諫垣幾見遷遺補憲府頻聞轉殿監獨有詠詩張太祝十年不攺舊官衘

劉家花

劉家墻上花還發李十門前艸又春處處傷心心始悟多情不及少情人

裴五

莫怪相逢無笑語感今思舊防門前張家伯仲偏相似毎見淸揚一惘然

仇家酒

年年老去歡情少處處春來感事深時到仇家非愛酒醉時心勝醒時心

恆寂師

舊遊分散人零落如此傷心事幾條防逐禪師坐禪去一時滅盡定中消

靖安北街贈李二十

楡莢拋錢桞展眉兩人並馬語行遲還似往年安福寺共君私試卻回時

賦得聽邊鴻

驚風吹起塞鴻羣半拂平沙半入云爲問昭君月下聽何如蘇武雪中聞

和元八侍禦升平新居四絕句

看花屋

忽驚映樹新開屋卻似當檐故種花可惜年年紅似火今春始得屬元家

累土山

堆土漸髙山意出終南移入戶庭間玉峯藍水應惆悵恐見新山望舊山

髙亭

亭脊太髙君莫折東家畱取當西山好看落日斜防處一片春嵐映半環

松樹

白金換得靑松樹君旣先栽我不栽幸有西風應憑仗夜深偸送好春來

醉後卻寄元九

蒲池村裏怱怱別灃水橋邊兀兀回行到城門殘酒醒萬重離恨一時來

重別華陽觀舊居

憶昔初年三十二當時秋思已難堪若爲重入華陽院病鬢愁心四十三

答勸酒

莫怪近來都不飲幾回因醉卻沾巾誰料平生狂酒客如今變作酒悲人

題王侍禦池

朱門深鎖春池滿岸落薔薇水浸莎畢竟林塘誰是主主人來少客來多

聽水部吳員外新詩

朱紱仙郎白雪歌和人𨿽少愛人多明朝與向詩家道水部如今不姓何

雨夜憶元九

天陰一日但堪愁何況連宵雨不休一種雨中君最苦偏梁閣道向通州

雨中攜元九訪元八侍禦

微之詩卷憶同開假日多應不入臺好句無人堪共詠衝泥踏水就君來

寄生衣與微之

淺色縠衫輕似霧紡花紗褲薄於云莫嫌輕薄但知著猶恐通州熱殺君

白牡丹

白花冷澹無人愛亦占芳名道牡丹應似東宮白贊善被人還喚作朝官

夢舊

別來老大苦修道鏈得離心成死灰平生憶念消磨盡昨夜因何入夢來

戱題盧祕書新移薔薇

風動翠條腰嫋娜露垂紅蕚淚闌干移他到此湏爲主不爲花人莫使看

曲江夜歸聞元八見訪

自入臺來見靣稀班中遙得揖容輝早知相憶來相訪悔待江頭明月歸

苦熱題恆寂師禪室

人人避暑走如狂獨有禪師不出房可是禪房無熱到但能心靜卽身涼

病中答招飲者

願我鏡中悲白髮盡君花下醉靑春不緣眼痛兼身病可是尊前第二人

燕子樓三首

滿明月滿簾霜被冷燈殘拂臥牀燕子樓中霜月夜秋來只爲一人長

鈿暈羅衫色似煙幾回春暮卽然自從不舞霓裳曲疊在空箱十一年

今春有客洛陽回曾到尙書墓上來見說白楊堪作柱爭教紅粉不成灰

初貶官過望秦嶺

艸艸辭家憂後事遲遲去國問前途望秦嶺上回頭立無限秋風吹白須

藍橋驛見元九詩

藍橋春雪君歸日秦嶺秋風我去時每到驛亭先下馬循墻繞柱覓君詩

韓公堆寄元九

韓公堆北澗西頭冷雨涼風拂靣秋努力南行少惆悵江州猶似勝通州

武關南見元九題山石橊花見寄

往來同路不同時前後相思兩不知行過關門三四里橊花不見見君詩

題商山廟

臥逃秦亂起安劉舒捲如雲得自由若有精靈應笑我不成一事謫江州

白鷺

人生四十未全衰我爲愁多白髮垂何故水邊雙白鷺無愁頭上亦垂絲

江上唫元八絕句

大江深處月明時一夜唫君小律詩應有水仙濳出聽翻將唱作步虛詞

登郢州白雪樓

白雪樓中一望鄕靑山簇簇水茫茫朝來渡口逢京使說道煙塵近洛陽

舟夜贈內

三聲後垂鄕淚一葉舟中載病身莫憑水囪南北望月明月暗向愁人

逢舊

我畱白髮添新恨君掃靑娥減舊容應被傍人怪惆悵少年離別老相逢

浦中夜泊

暗上江隄還獨立水風霜气夜稜稜回看深浦停舟處蘆荻花中一防鐙

舟中讀元九詩

把君詩卷燈前讀詩盡燈殘天未明眼痛滅燈猶暗坐送風吹浪打船聲

題李山人

廚無煙火室無妻籬落蕭條屋舎低毎日將何療饑渴井華云粉一刀圭

歲暮道情二首

壯日苦曾經歳月長年都不惜花陰爲學空門平等法先齊老少死生心

半故靑衫半白頭雪風吹靣上江樓禪功自見無人覺合是愁時亦不愁

彊酒

若不坐禪銷妄想卽須行醉放狂歌不然秋月春風夜爭那閒思往事何

聽崔七妓人箏

花臉雲鬟坐玉樓十三弦裏一時愁憑君向道休彈去白盡江州司馬頭

望江州

江回望見雙華表知是潯陽西郭門猶去孤城三四里水煙沙雨欲黃昏

宿西林寺

木落天晴山翠開愛山騎馬入山來心知不及柴桑令一宿西林便卻回

代春贈

山吐晴嵐水放光辛夷花白桞梢黃但知莫作江西意風景何曾異帝鄕

答春

艸煙低重水花明從道風光似帝京其柰山江上叫故鄕無此斷膓聲

惜落花贈崔二十四

漠漠紛紛不柰何狂風急雨兩相和晚來悵望君知否枝上稀疎池上多

移山櫻桃

亦知官舎非吾宅且斸山櫻滿院栽上佐近來多五考少應四度見花開

見紫薇花憶微之

一叢暗淡將何比淺碧籠裙襯紫巾除卻微之見應愛人間少有惜花人

過鄭處士

聞道移居村塢間竹林多處獨開關故來不是求他事暫借南亭一望山

題廬山山下湯泉

一眼湯泉流向東浸泥澆艸暖無功驪山溫水因何事流入金鋪玉甃中

秋熱

西江風候接南威暑气常多秋气微猶道江州最涼冷至今九月著生衣

階下蓮

葉展影翻當砌月花開香散入簾風不如種在天池上猶勝生於野水中

防前桂

天臺嶺上淩霜樹司馬防前委地叢一種不生明月裏山中猶較勝塵中

聞李十一出牧灃州崔二十二出牧果州因寄絕句

平生相見卽眉開靜念無如李與崔各是天涯爲刺史緣何不覓九江來

上香鑪峯

倚石攀蘿歇病身靑笻竹杖白紗巾他時畵出廬山障便是香鑪峯上人

三月三日登庾樓寄庾三十二

三日歡遊辭曲水三年愁臥在長沙毎登髙處長相憶何況玆樓屬庾家

大林寺桃花

人間四月芳菲盡山寺桃花始盛開長恨春歸無覓處不知轉入此中來

篛峴東池

篛峴亭東有小池早荷新荇緑參差中宵把火行人發驚起防棲白鷺鷥

建昌江

建昌江水縣門前立馬教人喚渡船忽憶往年歸蔡渡艸風沙雨渭河邊

哭從弟

傷心一尉便終身叔母年髙新婦貧一片緑衫消不得腰金拖紫是何人

臨水坐

昔爲東掖垣中客今作西方社內人手把楊枝臨水坐閒思往事似前身

讀僧靈徹詩

東林寺裏西廊下石片鐫題四首詩言句怪來還校別看名知是老湯師

聽琵琶

聲似胡兒彈舌語愁如塞月恨邊雲閒人暫聽猶眉斂可使和蕃公主聞

閒唫

自從苦學空門法銷盡平生種種心惟有詩魔降未得毎逢風月一閒唫

戱問山石橊

小樹山橊近砌栽半含紅蕚帯花來爭知司馬夫人妬移到庭前便不開

湖上閒望

藤花浪沸紫茸條菇葉風翻緑剪刀閒弄水芳生楚思時時合眼詠離騷

夢微之

辰起臨風一惆悵通川湓水斷相聞不知憶我因何事昨夜三回夢見君

題韋家泉池

泉落靑山出白雲縈村繞郭幾家分自從引作池中水深淺方圓一任君

防額魚

龍門防額意何如紅尾靑鬐卻返初見說在天行雨苦爲龍未必勝爲魚

聞兒詠詩

憐渠已觧詠詩章揺膝支頥學二郎莫學二郎唫太苦才年四十鬢如霜

對酒

未濟卦中休卜命參同契裏莫勞心無如飲此銷愁物一餉愁銷直萬金

東墻百合樹去秋爲風雨所摧今年花時悵然有感

碧荑紅樓今何在風雨飄將去不回惆悵去年墻下地今春惟有薺花開

病起

病不出門無限時今朝彊出與誰期經年不上江樓醉勞動春風颺酒旗

夢亡友劉太白同遊彰敬寺

三千里外臥江州十五年前哭老劉昨夜夢中彰敬寺死生魂魄暫同遊

與果上人歿時題此決別兼簡二林僧社本

願結菩提香火社爲嫌煩惱電泡身不湏惆悵從師去先請西方作主人

劉十九同宿

紅旗破賊非吾事黃紙除書非我名惟共嵩陽劉處士圍棋賭酒到天明

衰病

老辭遊冶尋花伴病到荒狂舊酒徒更恐五年三歲後些些談笑亦應無

答微之

君冩我詩盈寺壁我題君句滿屏風與君相遇知何處兩葉浮萍大海中

戱答諸少

願我長年頭似雪饒君壯歲气如雲朱顏今日𨿽欺我白髮他時不放君

題崔使君新樓

憂人何處可銷憂碧甃紅闌湓水頭從此潯陽風月夜崔公樓贊庾公樓

醉吟二首

空王百法學未得奼女丹砂燒卽飛事事無成身也老醉鄕不去欲何歸

兩鬢千莖新似雪十分一盞欲如泥酒狂又引詩魔發日午悲吟到日西

湖亭與行簡宿

潯陽少有風情客招宿湖亭盡卻回水檻虛涼風月好夜深惟共阿憐來

贈江客

江桞影寒新雨地塞鴻聲急欲霜天愁君獨自沙頭宿岸繞蘆花月滿船

問韋山人

身名身事兩蹉跎試就先生問若何從此神仙學得否白須𨿽有未爲多

送蕭錬師步虛詩二首

欲上瀛洲臨別時贈君十首步虛詞天仙若愛應相問向道江州司馬詩

花紙瑤緘松墨字把將天上共誰開試呈王母如堪唱發遣雙成更取來

贈李兵馬使

身得貳師餘气防家蔵都尉舊詩章江南別有樓船將燕頷虯須不姓楊

萬首唐人絕句卷十二

欽定四庫全書

萬首唐人絕句卷十三

宋洪邁編

七言

洪州逢熊孺登

白居昜

靖安院裏辛夷下醉笑狂吟气防麤莫問別來多少苦低頭看取白髭須

初著刺史緋答賀客

銀章蹔假爲專城賀客來時懶起迎似掛緋衫衣架上朽株枮竹有何榮

別艸堂三絕句

正聽山鳥向陽眠黃紙除書落枕前爲感君恩須蹔起鑪峯不擬住多年

久眠褐被爲居士忽掛緋袍作使君身出艸堂心不出盧山未要動移文

三間茅舎向山開一帶山泉繞舎回山色泉聲莫惆悵三年官滿卻歸來

鐘陵餞送

翠幕紅筵髙在云歌鐘一曲萬家聞路人指防滕王閣看送忠州白使君

題峽中石上

巫女廟花紅似粉昭君村柳翠於眉誠知老去風情少見此爭無一句詩

贈康叟

八十秦翁老不歸南賓太守乞寒衣再三憐汝非他意天寶遺民見漸稀

木蓮樹三首

如折芙蓉投旱地似拋芍藥掛髙枝雲埋水隔無人識惟有南賓太守知

紅似燕支膩如粉傷心好物不須防山中風起無時節明日重來得在無

已愁花落荒巖底復恨根生亂石間幾度欲移移不得天教拋擲在深山

聽竹枝贈李侍禦

巴童巫女竹枝歌懊惱何人怨咽多暫聽遺君猶悵望長聞教我復如何

畫木蓮花圖寄元郎中

花房膩似紅蓮朶色鮮如紫牡丹惟有詩人應觧愛丹靑寫出與君看

九日題塗溪

萫艸席鋪楓葉岸竹枝歌送菊花杯明年尙任南賔守或作重陽更一來

和萬州楊使君四絕句

競渡

競渡相傳爲汨羅不能止遏意無他自經放逐來顦顇能校靈均死幾多

江邊艸

聞君澤畔傷春艸憶在天門街裏時漠漠淒淒秋滿眼就中惆悵是江蘺

嘉慶李

東都緑李萬州栽君手分題我手開把得欲嘗先悵望與渠同別故鄕來

白槿花

秋蕣晚英無色何因栽種在人家使君只別羅敷靣爭觧回頭愛白花

三月三日懷微之

良時光景長虛擲壯歳風情已闇銷忽憶同爲校書日毎年共醉是今朝

和行簡望郡南山

反照前山雲樹明從君苦道似華淸試聽腸斷巴猿叫早晚驪山有此聲

種荔枝

紅顆眞珠誠可愛白須太守亦何癡十年結子知誰在自向庭中種荔枝

東樓醉

天涯深峽無人地歳暮窮陰欲夜天不向東樓時一醉如何擬過二三年

東樓招客夜飲

莫辭數數醉東樓除醉無因破得愁惟有緑樽紅燭下暫時不似在忠州

醉後戱題

自知淸冷似冬淩每被人呼作律僧今夜酒醺羅綺暖被君融盡玉壺冰

竹枝詞四首

瞿塘峽口水煙低白帝城頭月向西唱到竹枝聲咽處寒闇鳥一時啼

竹枝苦怨怨何人夜靜山空歇又聞蠻兒巴女齊聲唱愁殺江樓病使君

巴東船舫上巴西波靣風生雨腳齊水蓼冷花紅簇簇江蘺濕葉碧萋萋

江畔誰人唱竹枝前聲斷咽後聲遲怪來調苦緣詞苦多是通州司馬詩

寄題楊萬州四望樓

江上新樓名四望東西南北水茫茫無由得與君攜手同憑闌干一望鄕

答楊使君登樓見憶

中萬樓中憶故人南州煙水北州云兩州何事偏相憶各是籠禽作使君

題東樓前李使君所種櫻桃花

身入靑雲無見日手栽紅樹又逢春惟畱花向樓前看故故拋愁與後人

奉酬李相公

碧油幢下捧新詩榮賤𨿽殊共一悲涕淚滿襟君莫怪甘泉侍從最多時

戱贈蕭處士淸禪師

三杯嵬峩忘機客百納頭陀任運僧又有放傭巴郡守不營一事共騰騰

錢虢州以三堂絕句見寄因以本韻和之

同事空王歳月深相思逺寄定中唫遙知淸淨中和化秪用金剛三昧心

三月三日

暮春風景初三日流世光陰半百年欲作閒遊無好伴半江惆悵卻回船

寒食夜

四十九年身老日一百五夜月明天抱膝思量何事在癡兒癡女喚秋千

代州民問

龍昌寺底開山路巴子臺前種柳林官職家鄕都忘卻誰人防得使君心

答州民

宦情抖擻隨塵去鄕思銷磨逐月無惟擬騰騰作閒事遮渠不道使君愚

荔枝樓對酒

荔枝新熟雞冠色燒酒初開琥珀香欲一枝傾一盞西樓無客共誰嘗

醉後贈人

香毬趂拍回環匼花盞拋巡取次飛自入春來未同醉那能夜去獨先歸

別種東坡花樹兩絕

二年畱滯在江城艸樹禽魚盡有情何處殷勤重回首東坡桃李種新成

花林好住莫顦顇春至但知依舊春樓上明年新太守不妨還是愛花人

別橋上竹

穿橋迸竹不依行恐礙行人被損傷我去自慙遺愛少不教君得似甘棠

商山路驛桐樹【昔與微之前後題名處】

與君前後多遷謪五度經過此路隅笑問中庭老桐樹這回歸去免來無

殘春曲

禁苑殘鶯三四聲景遲風慢暮春情日西無事墻陰下閒踏宮花獨自吟

長安春

靑門柳枝軟無力東風吹作黃金色街東酒薄醉昜醒滿眼春愁消不得

長樂坡

行人南北分徵路流水東西接禦溝終日坡前恨離別漫名長樂是長愁

獨眠吟

夜長無睡起階前露落星河欲曉天十五年來明月夜何曾一夜不孤眠

期不至

紅燭淸尊延久佇出門入門天欲曙星稀月落竟不來煙柳朧朧鵲飛去

長洲苑

春入長洲艸又生鷓鴣飛起少人行年深不辧娃宮處夜夜蘓臺空月明

憶江柳

曾栽楊柳江南岸一別江南兩度春遙憶靑靑江岸上不知攀折是何人

三年別

悠悠一別已三年相望相思明月天腸斷靑山望明月別來三十六回圓

傷春詞

深淺檐花千萬枝碧紗窻外轉黃鸝殘妝含淚下簾坐盡日傷春春不知

後宮詞二首

淚盡羅巾夢不成夜深前殿按歌聲紅顏未老恩先斷斜倚薫籠坐到明

雨露由來一防恩爭能徧布及千門三千宮女胭脂靣幾个春來無淚痕

吳七郎中山人待制班中偶贈

金馬東門只日開漢庭待詔重僊才第三松樹非華表那得遼東鶴下來

寄題忠州小樓桃花

再逰巫峽知何日總是秦人說向誰長憶小樓風月夜紅闌干上兩三枝

朝回和元少尹二絕

朝客朝回回望好盡紆朱紫佩金銀此時獨與君爲伴馬上靑袍惟兩人

鳳閣舍人京亞尹白頭俱未著緋衫南宮起請無消息朝散何時得入銜

醉後

酒後髙歌且放狂門前閒事莫思量猶嫌小戶長先醒不得多時往醉鄕

紫微花

絲綸閣下文章靜鐘鼓樓中刻漏長獨坐黃昏誰是伴紫微花對紫微郎

馮閣老處見與嚴郎中唱和詩

乍來江上宜淸淨不用回頭望故山縱有舊遊君莫憶塵心起卽墮人間

立秋日登樂逰園

獨行獨語曲江頭回馬遲遲上樂逰蕭颯涼風與衰鬢誰教計防一時秋

夜箏

紫袖紅明月中自彈自感闇低容凝指咽聲停處別有深情一萬重

舊房

繞壁秋聲虫絡絲入檐新影月低眉牀帷半故簾旌斷仍是初寒欲夜時

自問

黒花滿眼絲滿頭早衰因病病因愁宦途气味已諳盡五十不休何日休

和韓侍郎題楊舍人林池見寄

渠水暗流春凍解風吹日炙不成凝鳳池冷暖君諳否二月因何更有冰

送馮舍人閣老往襄陽

紫微閣底送君回第一防簾下不開莫戀漢南風景好峴山花盡早歸來

酬韓侍郎張博士雨後逰曲江見寄

小園新種紅櫻樹開繞花行便當逰何必更隨鞍馬隊衝泥蹋雨曲江頭

曲江憶李十一

李君歿後共誰遊栁岸荷亭兩度秋獨繞曲江行一匝依前還立水邊愁

靑門栁

靑靑一樹傷心色曾入幾人離恨中爲近都門多送別長條折盡減春風

梨園弟子

白頭垂淚話梨園五十年前雨露恩莫問華淸今日事滿山紅葉鎖宮門

暮江吟

一道殘陽鋪水中半江瑟瑟半江紅誰憐九月初三夜露似眞珠月似弓

思婦眉

東風揺蕩自東來折盡櫻桃綻盡梅惟餘思婦愁眉結無限春風吹不開

寒閨怨

寒月沈沈洞房靜眞珠簾外梧桐影秋霜欲下手先知燈底裁縫剪刀冷

秋房夜

云露靑天月漏光中庭立久卻歸房水窻席冷未能臥挑盡殘燈秋夜長

采蓮曲

菱葉縈波荷颭水荷花深處小船通逢郎欲語低頭笑碧玉搔頭落水中

鄰女

娉婷十五勝天仙白日姮娥旱地蓮何處閒教鸚鵡語碧紗窻下繡牀前

閨婦

斜憑繡牀愁不動紅綃帶緩緑鬟低遼陽春盡無消息夜合花前日又西

移牡丹栽

金錢買得牡丹栽何處辭叢別主來紅芳堪惜還堪恨百處移將百處開

聽夜箏有感

江州去日聽箏夜白髮新生不願聞如今各是頭成雪彈到天明亦任君

琵琶

弦淸撥剌語錚錚背卻殘燈就月明賴是心無惆悵事不然爭柰子弦聲

和人琴思

秋水蓮冠春艸裙依稀風調似文君煩君玉指分明語知是琴心靜不聞

聽彈湘妃怨

玉軫朱弦瑟瑟徽吳娃徵調奏湘妃分明曲裏秋雲雨似道蕭蕭郎不歸

寓言題僧

刼風火起燒荒宅苦海波生蕩破船力小無因救焚溺淸涼山下且安禪

內鄕村路作

日下風髙野路涼緩驅疲馬闇思鄕渭村秋物應如此棗赤梨紅稻穂黃

虛白堂

虛白堂前衙退後更無一事到中心移牀就日檐間臥臥詠閒詩側枕琴

題靈隠寺紅辛夷花戲酬光上人

紫粉筆含尖火焰紅燕脂染小蓮花芳情香思知多少惱得山僧悔出家

山亭同諸客醉

謝安山下空攜妓栁渾洲邊只賦詩不及湖亭今日醉嘲花詠水贈蛾眉

送李校書趁寒食歸義興山居

大見騰騰詩酒客不憂生計似君稀到捨將何作寒食滿船惟載樹陰歸

獨行

暗誦黃庭經在口閒攜靑竹枝隨身晚花新筍堪爲伴獨入林行不要人

戲題木蘭花

紫房日照燕脂拆素艷風吹膩粉開怪得獨饒脂粉態木蘭曾作女郎來

湖中自照

重重照影看容鬢不見朱顏見白絲失卻少年無覓處泥池湖水欲何爲

木芙蓉花下招客飲

晚涼思飲兩三杯召得江頭酒客來莫怕秋無伴醉物水蓮花盡木蓮開

重詶周判官

秋愛冷吟春愛醉詩家眷屬酒家仙若教早被浮名系可得閒遊三十年

代賣薪女贈諸妓

亂蓬爲鬢布爲裙曉踏寒山自負薪一種錢塘江畔女著紅騎馬是何人

遊恩徳寺

雲水埋藏恩徳寺簪裾束縛使君身暫來不宿歸州去應被山呼作俗人

題淸頭陀

頭陀獨宿寺西峯百尺禪庵半夜鐘煙月蒼蒼風瑟瑟更無雜事對山松

自嘆二首

形羸自覺朝飡減睡少偏知夜漏長實事漸消虛事在銀魚金帶繞腰光

二毛曉落梳頭懶兩眼春昏防藥頻惟有閒行猶得在心情未到不如人

贈內

漠漠闇苔新雨地微微涼露欲秋天莫對月明思往事損君顏色減君年

萬首唐人絕句卷十三

欽定四庫全書

萬首唐人絕句卷十四

宋洪邁編

七言

竹樓宿

白居易

小書樓下千竿竹深火鑪前一盞燈此處與誰相伴宿燒丹道士坐禪僧

戲醉客

莫言魯國書生懦莫把杭州刺史欺醉客請君閒眼望緑楊風下有紅旗

紫楊花

何年植向仙壇上早晚移栽到梵家𨿽在人間人不識與君名作紫楊花

吳宮辭

淡紅花帔淺檀蛾睡臉初開似剪波坐對朱籠閒理曲琵琶鸚鵡語相和

答微之上船後畱別

燭下尊前一分手舟中岸上兩回頭歸來虛白堂中夢合眼先應到越州

答微之泊西陵見寄

煙波盡處一防白應是西陵古驛臺知在臺邊望不見暮潮空送渡船回

自感

宴遊寢食漸無味杯酒管徒繞身賔客歡娛童僕飽始知官職爲他人

柳絮

三月盡時頭白日與春老別更依依憑鶯爲向楊花道絆惹春風莫放歸

醉戲諸妓

席上爭飛使君酒歌中多唱舍人詩不知明日休官後逐我東山去是誰

潮

早潮才落晚潮來一月周流六十回不獨光陰朝復暮杭州老去被潮催

聞歌妓唱嚴郎中詩

已畱舊政布中和又付新詞與歌但是人家有遺愛就中蘇小感恩多

急樂世辭

正抽碧綫繡紅羅忽聽黃鶯斂翠娥秋思冬愁春悵望大都不稱意時多

重寄別微之

憑仗江波寄一辭不湏惆悵報微之猶勝往歲峽中別灔澦堆邊招手時

別周軍事

主人頭白官仍冷去後憐君是底人試謁防稽元相去不妨相見卻殷勤

看常州柘枝贈賈使君

莫惜新衣舞柘枝也從塵污汗霑垂料君卽卻歸朝去不見銀泥衫故時

河陰夜泊憶微之

憶君我正泊行舟望我君應上郡樓萬里月明同此夜黃河東面海西頭

杭州回舫

自別錢塘山水後不多飲酒懶唫詩欲將此意憑回棹與報西湖風月知

愛詠詩

辭章諷詠成千首心行歸依向一乘坐倚防牀閒自念前生應是一詩僧

臥疾

閒官臥疾絕經過居處蕭條近洛河水北水南秋月夜管弦聲少杵聲多

酬楊八

君以曠懷冝靜境我因蹇步稱閒官閉門足病非髙士勞作云心鶴眼看

夢行簡

天气妍和水色鮮閒唫獨步小橋邊池塘艸緑無佳句虛臥春夢阿憐

云和

非琴非瑟亦非箏撥柱推調未成欲散白頭千萬恨只消紅袖兩三聲

春老

欲隨年少雜遊春自覺風光不屬身歌舞屛風花障上幾時曾畫白頭人

春雪過皇甫家

晚來藍轝雪中回喜遇君家門正開惟要主人靑眼待琴詩談笑自將來

崔侍禦以孩子三日示其所生詩見示因以二絕句和之

洞房門上掛桑弧香火盆中浴鳯雛還似初三生日魄常娥滿月卽成珠

愛惜肯將同寶玉喜歡應勝得公弄璋詩句多才思愁殺無兒老鄧攸

晚春寄微之並崔湖州

洛陽陌上少交親履道城邊欲暮春崔在吳興元在越出門騎馬覓何人

東城桂三首

子墮本從天竺寺根盤今在闔廬城當時應逐南風落落向人間取次生

雪霰壓多𨿽不死荊榛長疾欲相埋長憂落在樵人手賣作蘇州一束柴

遙知天上桂華孤試問常娥更要無月宮幸有閒田地何不中央種兩株

新栽梅

池邊新種七株梅欲到花時防檢來莫怕長洲桃李妬今年好爲使君開

戲和賈常州醉中二絕句

聞道毗陵詩酒興近來積漸學姑蘇罨頭新令從偸去刮骨淸唫得似無

越調管吹畱客曲吳唫詩送暖寒杯娃宮無限風流事好遣孫心暫學來

淸明夜

好風朧月淸明夜碧砌紅軒刺史家獨繞回廊行復歇遙聽管暗看花

三月二十八日贈周判官

一春惆悵殘三日醉問周郎憶得無柳絮送人鶯勸酒去年今日到東都

酬別周從事二首

腰痛拜迎人客倦眼昏勾押簿書難辭官歸去緣衰病莫作陶潛範蠡看

洛下田園久拋擲吳中歌酒莫畱連嵩陽雲樹伊川月已校歸遲四五年

見小侄兒詠燈詩並臘娘制衣因寄行簡

已知臘子能裁服復報兒觧詠鐙巧婦才人常薄命莫教男女苦多能

冩新詩寄微之偶題卷後

冩了唫看滿捲愁淺紅牋紙小銀鉤未容寄與微之去已被人傳到越州

寶歷二年八月三十日夜夢後作

塵纓忽觧誠堪喜世网重來未可知莫忘全吳館中夢嶺南泥雨步行時

與夢得同登棲靈塔

半月悠悠在廣陵何樓何塔不同登共憐筋力猶堪在上到棲靈第九層

夢蘇州水閣寄馮侍禦

揚州驛裏夢蘇州夢到花橋水閣頭覺後不知馮禦史此中昨夜共誰遊

答次休上人

姓白使君無麗句名休座主有新文禪心不合生分別莫愛餘霞嫌碧雲

祕省後防

槐花雨潤新秋地桐葉風翻欲夜天盡日後防無一事白頭老監枕前眠

登觀音臺賢城

百千冢似圍碁局十二街如種菜畦遙認微微入朝火一條星宿五門西

登靈應臺北望

臨髙始見人寰小對逺方知色界空回首卻歸朝市去一條米落太倉中

閒出

兀兀出門何處去新昌街晚樹陰斜馬蹄知意緣行熟不向楊家卽庾家

奉使途中戲贈張常侍

早風吹土滿長衢驛騎星軺盡疾驅共笑籃轝亦稱使日馳一驛向東都

種白蓮

吳中白藕洛中栽莫戀江南花懶開萬里攜歸爾知否紅蕉朱槿不將來

和劉郎中傷鄂姬

不獨君嗟我亦嗟西風北雪殺南花不知月夜魂歸處鸚鵡洲頭第幾家

雪中寄令狐相公兼呈夢得

兔園春雪梁王防想對金罍詠玉塵今日相如身在此不知客右坐何人

和劉郎中鶴嘆二首

辭鄕逺隔華亭水逐我來棲緱嶺雲慙愧稻梁長不飽未曾回眼向雞羣

荒艸院中池水畔衘恩不去又經春見君驚喜雙回顧應爲唫聲佀主人

宿竇使君莊水亭

使君何在在江東池岸初黃杏欲紅有興卽來閒便宿不知誰是主人翁

龍門下作

龍門澗下濯塵纓擬作閒人過此生筋力不將諸處用登山臨水詠詩行

姚侍禦見過戲贈

曉起春寒慵裹頭客來池上偶同遊東臺禦史多提舉莫按金章系布裘

和錢華州題少華

髙情雅韻三峯守主領淸光管白雲自笑亦曾爲刺史蘇州肥膩不如君

送陜府王大夫

金馬門前回劍佩鐡牛城下擁旌旗他時萬一爲交代畱取甘棠三兩枝

代迎春花招劉郎中

幸與松筠相近栽不隨桃李一時開杏園豈敢妨君去未有花時且看來

翫迎春花贈楊郎中

金英翠蕚帶春寒黃色花中有幾般憑君與向遊人道莫作蔓菁花眼看

座上贈盧判官

把酒承花花落頻花香酒味相和春莫言不是江南防虛白亭中舊主人

曲江有感

曲江江岸有春風萬樹花前一老翁遇酒逢花還且醉莫論惆悵事何窮

杏園花下贈劉郎中

怪君把酒偏惆悵曾是正元花下人自別花來多少事東風二十四回春

伊州

老去將何散老愁新教小玉唱伊州亦應不得多年聽未教成時已白頭

酬嚴給事玉蘂花

瀛女偸乘鳯去時洞中潛歇弄瓊枝不緣啼鳥春饒舌靑仙郎可得無

京路

西來爲看秦山雪東去緣尋洛苑春來去騰騰兩京路閒行除我更無人

華州西

毎逢人靜慵多歇不計程行困卽眠上得籃轝未能去春風敷水店門前

送春

銀花鑿落從君勸金屑琵琶爲我彈不獨送春兼送老更嘗一酌更聽君

春詞

低花樹暎小妝樓春入眉心兩防愁斜倚闌干臂鸚鵡思量何事不回頭

花酒

香醅淺酌浮如蟻雲鬢新梳薄佀蟬爲報洛城花酒道莫辭送老二三年

楊家南亭

小亭門外月斜開滿地涼風滿地苔北院好彈秋思處終須一夜抱琴來

廣府胡尙書頻寄詩因答

尙書淸白臨南海𨿽飲貪泉心不回惟向詩中得珠玉時時寄到帝鄕來

讀鄂公傳

髙臥深居不見人功名抖似灰塵惟畱一部淸商樂月下風前伴老身

冬夜聞虫

虫聲冬思苦於秋不觧愁人聞亦愁我是老翁聽不畏少年莫聽白君頭

聽田順兒歌

戞玉敲冰聲未停嫌云不遏入靑冥爭得黃金滿衫袖一時拋與斷年情

聽曹剛琵琶兼示重蓮

撥撥意不同啼聲畨語兩玲瓏誰能截得曹剛手挿向重蓮衣袖中

對酒五首

巧拙賢愚相是非何如一醉盡忘機君知天地中寛窄雕鶚鸞凰各自飛

蝸牛角上爭何事石火光中寄此身隨冨隨貧且歡樂不開口笑是癡人

丹砂見火去無迹白髮泥人來不休賴有酒仙相暖熱松喬醉卽到前頭

百歲無多時壯健一春能幾日晴明相逢且莫推辭醉聽唱陽闗第四聲

昨日低眉問疾來今朝収淚弔人回眼前流例君看取且遣琵琶送一杯

僧院花

欲悟色空爲佛事故栽芳樹在僧家細看便是華嚴偈方便風開智慧花

不出

檐前新葉覆殘花席上餘杯對早茶好是老身銷日處誰能騎馬傍人家

老病

晝聽笙歌夜醉眠若非月下卽花前如今老病湏知分不負春來二十年

憶晦叔

遊山弄水攜詩卷看月尋花把酒杯六事盡思君作伴幾時歸到洛陽來

琴酒

耳根得所琴初暢心地忘機酒半酣若使啟期兼觧醉應言四樂不言三

聽幽蘭

琴中古曲是幽蘭爲我殷勤更弄看欲得身心俱靜好自彈不及聽人彈

送客

病上籃輿相送來衰容秋思兩悠哉涼風嫋嫋吹槐子卻請行人勸一杯

戲答皇甫監

寒宵勸酒君湏飲君是孤眠七十身莫道非人身不暖十分一盞暖於人

池邊卽事

氊帳胡琴出塞曲蘭塘越棹弄潮聲何言此處同風月薊北江南萬里情

別陜州王司馬

笙歌惆悵欲爲別風景防珊初過春爭得遣君詩不苦黃河岸上白頭人

答尉遲少尹問所須

乍到頻勞問所須所須非玉亦非珠愛君水閣冝閒詠毎有詩成許去無

答蘇庶子月夜聞家僮奏樂見贈

墻西明月水東亭一曲霓裳按小伶不敢邀君無別境生管澁未堪聽

白蓮池泛舟

白藕新花照水開紅小舫信風回誰教一片江南興逐我殷勤萬里來

答崔十八

勞將白叟比黃公今古由來事不同我有商山君未見淸泉白石在胸中

答蘇六

但喜暑隨三伏去不知秋送二毛來更無別計相寛慰故遣陽闗勸一杯

秋遊

下馬閒行伊水頭涼風淸景勝春遊何事古今詩句裏不多說著洛陽秋

期宿客不至

風飄雨灑簾帷故竹映松遮燈火深宿客不來嫌冷落一樽酒對一張琴

問移竹

問君移竹意如何切勿排行但間窠多種少栽皆有意大都少校不如多

重陽席上賦白菊

滿園花菊郁金黃中有孤叢色似霜還似今朝歌酒席白頭翁入少年塲

萬首唐人絕句卷十四

欽定四庫全書

萬首唐人絕句卷十五

宋洪邁編

七言

寄兩銀榼與裴侍郎兩絕

白居易

貧無好物堪爲信雙榼𨿽輕意不輕願奉謝公池上酌丹心緑酒一時傾

慣和麯糵堪盛否重用鹽梅試洗看小器不知容防許襄陽米賤酒升寛

小橋桞

細水涓涓似涙流日西惆悵小橋頭衰楊葉盡空枝在猶被霜風吹不休

哭防之二首

八月涼風吹白幕寢門廊下哭防之妻孥朋友來相弔惟道皇天無所知

文章卓犖生無敵風骨英靈沒有神哭送咸陽北原上可能隨例作灰塵

任老

不愁陌上春光盡亦任庭前日影斜面黒眼昏頭雪白老應無可更增加

勸歡

火急歡娛切勿遲眼防老病悔難追樽前花下歌筵裏防有求來不得時

晚歸府

晚從履道來歸府街路𨿽長尹不嫌馬上涼於牀上坐緑槐風透紫蕉衫

宿龍潭寺

夜上九潭誰是伴云隨飛蓋月隨杯明年尙作三川守此地兼將歌舞來

過溫尙書舊莊

白石淸泉拋濟口碧幢紅斾照河陽村人都不知時事猶是呼爲處士莊

贈神照上人

心如定水隨形應口似懸河逐病治曾向眾中先禮拜西方去日莫相遺

自逺禪師

自出家來長自在緣身一衲一繩牀令人見卽心無事每一相逢是道場

宗上人

榮華恩愛棄成唾戒定眞如和作香今古𨿽殊同一法瞿云拋卻轉輪王

淸閒上人

梓潼眷屬何年別長壽壇場近日開應是蜀人皆度了法輪移向洛中來

彈秋思

信意閒彈秋思時調淸聲直韻疎遲近來漸喜無人聴琴格髙低心自知

春風

春風先發苑中梅櫻杏桃梨次第開薺花楡莢深村裏亦道春風爲我來

洛陽春

洛陽陌上春長在昔別今來二十年惟覓少年心不得其餘萬事盡依然

早出晚歸

早起或因防酒出晚歸多是看花回若拋風景長閒坐自問東京作底來

魏王堤

花寒懶發鳥慵啼信馬閒行到日西何處未春先有思栁條無力魏王堤

勸行樂

少年信美何曽久春日𨿽遲不再中歡笑勝愁歌勝哭請君莫道等頭空

老慵

豈是交親向我疎老慵自愛閉門居近來漸喜知聞斷免惱嵇康索報書

夜調琴憶崔少卿

今夜調琴忽有情欲彈惆悵憶崔卿何人解愛中徽上秋思頭邊八九聲

王子晉廟

子晉廟前山月明人聞往往夜吹笙鸞吟鳳唱聴無拍多似霓裳散序聲

晚出尋人不遇

籃轝不乘乘晚涼相尋不遇亦無妨輕衣穏馬槐陰下自要閒行一兩坊

舟中夜坐

潭邊霽後多淸景橋下涼來足好風秋鶴一雙船一隻夜深相伴月明中

題西亭

多見朱門富貴人林園未畢卽無身我今幸作西亭主已見池塘五度春

觀遊魚

繞池閒步看魚遊正值兒童弄釣舟一種愛魚心各異我來施食爾垂鉤

看采蓮

小桃閒上小蓮船半采紅蓮半白蓮不似江南惡風浪芙蓉池在臥牀前

看采菱

菱池如鏡淨無波白防花稀靑角多時唱一聲新水調謾人道是采菱歌

夭老

早世身如風裏燭暮年髮似鏡中絲誰人斷得人間事少夭堪傷老又悲

秋池

洗浪淸風透水霜水邊閒坐一繩牀眼塵心垢見皆盡不是秋池是道場

新雪二首

不思北省煙霄地不憶南宮風月天惟憶靜恭楊閣老小園新雪暖鑪前

不思朱雀街東鼓不憶靑龍寺後鐘惟憶夜深新雪後新昌臺上七株松

和防之在校書郎日過三鄕

三鄕過日君年防今日君年五十餘不獨年催身亦變校書郎變作尙書

和防之十七與君別及朧月花枝之詠

別時十七今頭白惱亂君心三十年垂老休吟花月句恐君更結後身緣

疑夢二首

莫驚寵辱虛憂喜莫計恩讐浪苦辛黃帝孔丘無處問安知不是夢中身

鹿疑鄭相終難辧蝶化莊生詎可知假使如今不是夢能長於夢防多時

除夜

病眼少眠非守嵗老心多感又臨春火銷燈盡天明後便是平頭六十人

府西池

栁無气力枝先動池有波文冰盡開今日不知誰計防春風春水一時來

府酒五絕

變法

自慚到府來周嵗惠愛威稜一事無惟是攺張官酒法漸從濁水作醍醐

招客

日午防風且暮寒春風冷峭雪幹殘碧氊帳下紅鑪畔試爲來甞一盞看

辧味

甘露太甜非正味醴泉𨿽潔不芳馨杯中此味何人別柔防之中有典刑

自勸

憶昔羈貧應舉年脫衣典酒出江邊十千一斗猶賖飲何況官供不著錢

諭妓

燭淚夜粘桃葉袖酒痕香污石橊裙莫辭辛苦供歡宴老後思量悔煞君

履道居三首

莫嫌地窄林亭小莫厭貧家活計防大有髙門鎖寛宅主人到老不曽歸

東裏素帷猶未徹南鄰丹旐又新懸衡門蝸捨自慚愧収得身來已五年

世事平分眾所知何甞苦樂不相隨惟餘耽酒狂歌客只有樂時無苦時

戲招諸客

黃醅緑醑迎冬熟絳帳紅鑪逐夜開誰道洛中多逸客不將書喚不曾來

將歸

欲去公門返野扉預思泉竹已依依更憐家醖迎春熟一甕醍醐待我歸

睡覺

官初罷後歸來夜天欲明前睡覺時起坐思量更無事身心安樂復誰知

感舊詩卷

夜深吟罷一長吁老淚燈前濕白須二十年前舊詩卷十人酬和九人無

涼風嘆

昨夜涼風又防然螢飄葉墜臥牀前逢秋莫嘆須知分已過潘安三十年

送考功崔郎中赴闕

稱意新官又少年秋涼身健好朝天靑雲上了無多路卻要徐驅穏著鞭

聞歌者唱防之詩

新詩絕筆聲名歇舊捲生塵篋笥深時向歌中聞一句未容傾耳已傷心

衰荷

白露凋花花不殘涼風吹葉葉初幹無人解愛蕭條境更繞衰藂一匝看

池上送考功崔郎中兼別房竇二妓

文昌列宿徴還日洛浦行雲放散時鵷鷺上天花逐水無由再防白家池

自問

依仁臺廢悲風晚履信池荒宿艸春自問老身騎馬出洛陽城裏竟何人

秋夜聴髙調涼州

樓上金風聲漸月中銀字韻初調促張柱吹髙管一曲涼州入泬寥

香山寺二絕

空門寂靜老夫閒伴鳥隨云往復還家醖滿瓶書滿架半移生計入香山

愛風巖上攀松蓋戀月潭邊住日稜且共雲泉結緣境他生當作此山僧

負春

病來道士教調气老去山僧勸坐禪辜負春風楊栁曲去年斷酒到今年

春池上戲贈李郎中

滿池春水何人愛惟我回看指似君直似挼藍新汁色與君南宅染羅裙

木蘭花

膩如玉指塗朱粉光似金刀剪紫霞從此時時春夢裏應添一樹女郎花

楊栁枝詞八首

六麼水調家家唱白雪梅花處處吹古歌舊曲君休聴聴取新翻楊栁枝

陶令門前四五樹亞夫營裏百千條何似東都正二月黃金枝映洛陽橋

依依嫋嫋復靑靑勾引淸風無限情白雪花繁空撲地緑絲條弱不勝鸎

紅板江橋靑酒旗館娃宮暖日斜時可憐雨歇東風定萬樹千條各自垂

蘇州楊栁任君誇更有錢塘勝館娃若解多情尋小小緑楊深處是蘇家

蘇家小女舊知名楊栁風前別有情剝條盤作銀環樣捲葉吹爲玉笛聲

葉含濃露如啼眼枝嫋輕風似舞腰小樹不禁攀折苦乞君畱取兩叄條

人言桞葉似愁眉更有愁腸似栁絲柳絲挽斷腸牽斷彼此應無續得期

浪淘沙詞六首

一泊沙來一泊去一重沙滅一重生相攪相淘無歇日防教山海一時平

白浪茫茫與海連平沙浩浩四無邊暮去朝來淘不住遂令東海變桑田

靑艸湖中萬里程黃梅雨裏一人行愁見灘頭夜泊處風翻暗浪打船聲

借問江潮與海水何似君情與妾心相恨不如潮有信相思始覺海非深

海底飛塵終有日山頭化石豈無時誰道小郎拋小婦船頭一去沒回期

隨波逐浪到天涯遷客生還有防家卻到帝鄕重富貴請君莫忘浪淘沙

問鶴

烏鳶爭食雀爭窠獨立池邊風雪多盡日踏冰翹一足不鳴不動意如何

代鶴答

鷹爪攫雞雞肋折鶻拳蹵鴈鴈頭垂何如斂翅水邊立飛上雲松棲穏枝

少年問

少年怪我問如何何事朝朝醉復歌號作樂天應不錯憂愁時少樂時多

問少年

千首詩堆靑玉案十分酒防白金盂回頭卻問諸年少作个狂夫得了無

代林園戲贈【裴侍中新修集賢宅成池館甚盛數往防宴醉歸自戲耳】

豈獨西坊來往頻偸閒處處作遊人衡門𨿽是棲遲地不可終朝鎖老身

重戲答

小水低亭自可親大池髙館不關身林園莫妬裴家好憎故憐新豈是人

早秋登天宮寺閣贈諸客

天宮閣上醉蕭辰絲管閒聴酒慢巡爲向涼風淸景道今朝屬我兩三人

醉遊平泉

狂歌箕踞酒樽前眼不看人面向天洛客最閒惟有我一年四度到平泉

集賢池答侍中問

主人晚入皇城宿問客徘徊何所須池月幸閒無用處今宵能借客遊無

和同州楊侍郎誇柘枝見寄

細吟馮翊使君詩憶作余杭太守時君有一般輸我事柘枝堪校十年遲

冬日平泉路晚歸

山路難行日易斜煙村霜樹欲棲鵶夜歸不到應閒事熱飲三杯卽是家

利仁北街作

艸色班班春雨晴利仁坊北面西行踟躕立馬緣何事認得張家歌吹聲

洛陽堰閒行

洛陽堰上新晴日長夏門前欲暮春遇酒卽沽逢樹歇七年北地作閒人

過永寧

村杏野桃繁似雪行人不醉爲誰開賴逢山縣盧明府引我花前勸一杯

羅敷水

野店東頭花落處一條流水號羅敷芳魂艶骨知何在春艸茫茫墓亦無

龍門送別皇甫澤州赴任韋山人南逰

隼旟歸洛知何日鶴駕還嵩莫過春惆悵香山雲水冷明朝便是獨逰人

寄楊六侍郎

西戶最榮君好去左馮𨿽穏我慵來秋風一筯鱸魚鱠張翰揺頭喚不回

卽事

重裘暖帽寛氊履小閣低深地鑪身穏心安眠未起西京朝士得知無

家園三絕

滄浪峽水子陵灘路逺江深欲去難何似家池通小院臥房階下插魚竿

籬下先生時得醉甕間吏部暫偸眠何如家醖雙魚榼雪夜花時長在前

鴛鴦怕捉竟難親鸚鵡𨿽籠不著人何似家禽雙白鶴閒行一步亦隨身

萬首唐人絕句卷十五

欽定四庫全書

萬首唐人絕句卷十六

宋洪邁編

七言

裴令公席上贈別夢得

白居易

年老官髙多別離轉難相見轉難思雪銷酒盡梁王起便是鄒枚分散時

尋春題諸家園林

兒隨年老欲何如興遇春牽尙有餘遙見人家花便入不論貴賤與親疎

笑春風兼贈李二十侍郎二絕

樹根雪盡催花發池岸冰銷放艸生惟有髩霜依舊白春風於我獨無情

道場齋戒今初畢酒伴歡娛久不同不把一杯來勸我無情亦得似春風

奉和令公緑野堂種花

緑野堂開占物華路人指道令公家令公桃李滿天下何用堂前更種花

寄明州於駙馬使君三絕句

有花有酒有笙歌其柰難逢親故何近海饒風春雨足白須太守悶時多

平陽音樂隨都尉畱滯三年在浙東吳越聲邪無法用莫教偸入管弦中

何郎小女歌喉好嚴老呼爲一串珠海味腥鹹損聲气聼看猶得斷腸無

雨中聼琴者彈別鶴操

雙鶴分離一何苦連陰雨夜不堪聞莫教遷客孀妻聼嗟嘆悲啼泥殺君

香山避暑二絕

六月灘聲如猛雨香山樓北暢師房夜深起憑欄幹立滿耳潺湲滿面涼

紗巾艸履竹疎衣晚下香山蹋翠薇一路涼風十八里臥乘籃轝睡中歸

贈談客

上客淸談何亹亹幽人閒思自寥寥請君休說長安事膝上風淸琴正調

初入香山院對月

老住香山初到夜秋逢白月正圓時從今便是家山月試問淸光知不知

病中贈南鄰覓酒

頭痛牙疼三日臥妻看煎藥婢來扶今朝似校擡頭語先問南鄰有酒無

曉眠後寄楊戶部

軟綾腰褥薄綿被涼冷秋天穏暖身一覺曉眠殊有味無因寄與早朝人

酬令公雪中見贈訝不與夢得同相訪

雪似鵝毛飛散亂人披鶴氅立徘徊鄒生枚叟非無興惟待梁王召卽來

楊六尙書新授東川節度代妻戲賀兄嫂二絕

劉綱與婦共升仙防玉隨夫亦上天何似沙哥領崔嫂碧油幢引向東川

金花銀椀饒君用罨畫羅衣盡防裁覓得黔婁爲妹壻可能空寄蜀茶來

因夢得題公垂所寄蠟燭因寄公垂

照梁初日光相似出水新蓮艶不如卻寄兩條君領取明年雙引入中書

令公南莊花栁正盛欲偸一賞先寄二篇

最憶樓花千萬朶偏憐堤桞兩三株擬提社酒攜村妓擅入朱門莫怪無

可惜亭臺閒度日欲偸風景暫遊春只愁花裏鷖饒舌飛入宮城報主人

和裴令公南荘

陶廬僻陋那堪比謝墅幽閒不足攀何似嵩峯三十六長隨申甫作家山

宅西流水墻下小樓五絕

伊水分來不自由無人觧愛爲誰流家家拋向墻根底惟我栽蓮起小樓

水色波文何所似麯塵羅帯一條斜莫言羅帯春無主自置樓來屬白家

日灎水光揺素壁風飄樹影拂朱欄皆言此處宜管試奏霓裳一曲看

霓裳奏罷唱梁州紅防斜翻翠黛愁應是遙聞勝近聼行人欲過盡回頭

獨醉還須得歌舞自娛何必要親賔當時一部淸商樂亦不長將樂外人

送盧郎中赴河東裴令公幕

別時暮雨洛橋岸到日涼風汾水波荀令見君應問我爲言秋艸閉門多

戲和夢得答李侍郎詩有文星之句

看題錦繡報瓊瓌俱是天人第一才好遣文星守躔次亦須防有客星來

何時得見十三待取無雲有月天願得金波明似鏡鏡中照出月中仙

酬裴令公贈馬相戲

安石風流無柰何欲將赤驥換靑娥不辭便送東山去臨老何人與唱歌

早春持齋

正月晴和風景新紛紛已有醉遊人帝城花笑長齋客二十年來負早春

謝楊東川寄衣服

年年衰老交遊少處處蕭條書信稀惟有巢兄不相忘春茶未斷寄秋衣

東城晚歸

一條笻杖懸龜榼雙角吳童控馬銜晚入東城誰識我短靴低防白蕉衫

蘇州故吏

江南故吏別多久今日池邊識我無不獨使君頭似雪華亭鶴死白蓮枯

得楊湖州書

豈獨愛民兼愛客不惟能飲亦能文白蘋洲上春傳語桞使君輸楊使君

聼歌

管妙淸歌入云老人合眼醉醺醺誠知不及當年聼猶覺聞時勝不聞

西樓獨立

身著白衣頭似雪時時醉立小樓中路人回頭應相怪十一年來見此翁

早春獨登天宮闕

天宮日暖閣門開獨上迎春飲一杯無限遊人遙怪我緣何最老最先來

送蘇州李使君二絕

憶拋印綬辭吳郡衰病當時已有餘今日賀君兼自喜入回看換舊銅魚

館娃宮聲春日長烏鵲橋髙秋夜涼風月不知世人變奉君直似奉吳王

長洲曲新詞

茂苑綺羅佳麗地女湖桃李艶陽時心奴已死胡容老後軰風流是阿誰

春眠

枕低被暖身安穩日照房中帳未開還有少年春气味時時蹔到睡中來

病中五絕

世間生老病相隨此事心中久自知今日行年將七十猶須慙愧病來遲

方寸成灰髩作絲假如彊健亦何爲家無憂累身無事正是安閒好病時

李君墓上松應拱元相池頭竹盡枯多幸樂天今始病不知合要苦治無

目昏畏寢卽安眠足軟方行便坐禪身作醫王心是藥不勞和扁到門前

交親不要苦相憂亦擬時時彊出遊但有心情何用腳陸乘肩輿水乘舟

送嵩客

登天臨水分無期泉石煙霞今屬誰君到嵩陽吟此句與教三十六峯知

賣駱馬

五年花下醉騎行臨賣回頭嘶一聲項籍顧騅猶觧嘆樂天別駱豈無情

別桞枝

兩枝楊桞小樓中嫋娜多年伴醉翁明白放歸歸去後世間應不要春風

嵗暮呈思黯

嵗暮皤然一老夫十分流軰九分無莫嫌身病人扶侍猶勝無身可遣扶

感蘇州舊舫

畫梁朽折紅窻破獨立池邊盡日看守得蘇州船舫爛此身爭合不衰殘

戲禮經老僧

香火一鑪燈一盞白頭夜禮佛名經何年飲著聲聞酒直到如今醉未醒

前有別桞枝絕句夢得繼和云春盡桞絮飛畱不得隨風好去落誰家又復戲答

桞老春深日又斜任他吹香別人家誰能更學孩童戲尋逐春風捉桞花

五年秋病後獨宿香山寺三絕句

經年不到龍門寺今夜何人知我情還向暢師房裏宿新秋月色舊灘聲

飲徒歌伴今何在雨散雲飛盡不回從此香山風月夜秪應長是一身來

石盆泉畔石樓頭十二年來盡夜遊更過今年年七十假如無病亦宜休

題香山新經堂招僧

煙滿秋堂月滿庭香花漠漠磬泠泠誰能來此尋眞諦白老新開一藏經

早入皇城贈王畱守僕射

津橋殘月曉沈沈風露淒淸禁署深城桞宮槐漫揺落悲愁不到貴人心

山下畱別佛光和尙

勞師送我下山行此別何人識此情我已七旬師九十當知後防在他生

山中五絕句

嶺上云

嶺上白雲朝未散田中靑麥旱將枯自生自滅成何事能逐東風作雨無

石上苔

漠漠斑斑石上苔幽芳靜緑絕纎埃路傍凡艸榮遭遇曾得七香車輾來

林下樗

香檀文桂苦雕鐫生理何曾得自全知有無材老樗否一枝不損盡天年

澗中魚

海水桑田欲變時風濤翻覆沸天池鯨吞蛟闘波成血深澗遊魚樂不知

洞中蝙蝠

千年防化白蝙蝠黒洞深藏避网羅逺害全身誠得計一生幽暗又何如

自戲三絕句

心問身

心問身云何泰然嚴冬暖被日髙眠放君快活知恩否不早朝來十一年

身報心

心是身王身是宮君今居在我宮中是君家捨君須愛何事論恩自說功

心重答身

因我疏慵休罷早遺君安樂嵗時多世間老苦人何限不放君閒柰我何

病後喜過劉家

忽憶前年初病後此生甘分不銜杯誰能料得今春事又向劉家飲酒來

贈舉之僕射

雞毬餳粥屢開筵談笑謳吟間管一月三回寒食防春光應不負今年

盧尹賀夢得防中作

病聞川守賀筵開起伴尙書飲一杯任意少年長笑我老人自覓老人來

題朗之槐亭

春風可惜無多日家醖惟殘軟半瓶猶望君歸同一醉籃舁早晚入槐亭

勸夢得酒

誰人功盡麒麟閣何客新投魑魅鄕兩處榮枯君莫問殘春更醉兩三場

過裴令公宅二絕句

風吹楊桞出墻枝憶得同歡共醉時毎到集賢坊北過不曽一度不低眉

梁王舊館雪蒙蒙愁殺鄒枚二老翁假使明朝深一尺亦無人到兔園中

新澗亭

煙蘿初合澗新開閒上新亭日防回老病歸山應未得且移泉石就身來

寄黔州馬常侍

閒看雙節信爲貴樂飲一杯誰與同可惜風情與心力五年拋擲在黔中

雪暮偶與夢得同致仕裴賔客王尙書飲

黃昏慘慘雪霏霏白首相歡醉不歸四个老人三百嵗人間此防亦應稀

聽歌六絕句

都子歌

都子新歌有性靈一聲格轉已堪聴更聽唱到嫦娥字猶有樊家舊典刑

樂世

管急聲拍漸稠緑腰宛轉曲終頭誠知樂世聲聲樂老病人聽未免愁

水調

五言一徧最殷勤調少情多似有因不防當時翻曲意此聲腸防爲何人

想夫憐

玉管朱莫急催容聽歌送十分杯長愛夫憐第二句請君重唱夕陽開【王石丞詞云泰川一半夕陽開】

何滿子

世傳滿子是人名臨就刑時曲始成一曲四詞歌八疊從頭便是防腸聲

閒眠

暖牀斜臥日曛一覺閒眠百病銷盡日一餐茶兩椀更無所要到明朝

南侍禦以石相贈助成水聲因以絕句謝之

泉石燐燐聲似琴閒眠靜聽洗塵心莫輕兩片靑苔石一夜潺湲直萬金

寒亭畱客

今朝閒坐石亭中鑪火銷殘樽又空冷落若爲畱客住冰池霜竹雪髯翁

新小灘

石淺沙平流水寒水邊斜挿一漁竿江南客見生鄕思道似嚴陵七里灘

卯飲

短屏風掩臥牀頭烏帽靑氊白防裘卯飲一杯眠一覺世間何事不悠悠

借楊六尙書太湖石

借君片石意何如置向庭中慰索居毎就玉山傾一酌興來如對醉尙書

永丰坊園中垂桞

一樹春風千萬枝嫩如金色軟於絲永丰西角荒園裏盡日無人屬阿誰

詔取永丰栁植禁苑感賦

一樹衰殘委泥土雙枝榮耀直天庭定知象今春後栁宿光中添雨星

出齋日喜皇甫十早訪

三旬齋滿欲銜杯平旦敲門門未開除卻朝之攜一榼的應不是別人來

攜酒往朗之莊居同飲

慵中又少經過處別後都無勸酒人不挈一壺相就醉若爲將老度殘春

客有說

近有人從海上回海山深處見樓臺中有仙龕虛一室多傳此待樂天來

答客說

吾學空門非學仙恐君此說是虛傳海山不是吾歸處歸卽應歸兜率天

遊趙村杏花

趙村紅杏毎年開十五年來防幾回七十三人難再到今春來是別花來

戱問牛司徒

抖藪塵纓捋白須半酣扶起問司徒不知詔下懸車後醉舞狂歌有例無

喜裴濤尙書攜詩見訪

忽聞扣戶醉吟聲不覺停杯倒屣迎共放詩狂同酒癖與君別是一親情

宿府西亭

池上平橋橋下亭夜深睡覺上橋行白頭老尹重來宿十五年前舊月明

萬首唐人絕句卷十六

欽定四庫全書

萬首唐人絕句卷十七

宋洪邁編

七言

怨詩

張汯

去年離別雁初歸今嵗裁縫螢已飛狂客未來音信斷不知何處寄寒衣

李倉曹宅夜飲

王昌齡

霜天畱飲故情歡銀燭金鑪夜不寒欲問吳江別來意靑山明月夢中防

閨怨

閨中少婦不知愁春日凝妝上翠樓忽見陌頭楊桞色悔教夫壻覓封侯

浣紗女

錢塘江畔是誰家江上女兒金勝花吳王在時不得出今日公然來浣紗

題朱錬師山房

叩齒焚香出世塵齋壇鳴磬步虛人百花仙醖能畱客一飯胡麻度防春

聴流人水調子

孤舟微月對風林分付鳴箏與客心嶺色千重萬重雨斷収與淚痕深

宴春源

源向春城花幾重江明深翠引諸峯與君醉失松溪路山館寥寥傳暝鐘

龍標野宴

沅溪夏晚足涼風春酒相攜就竹叢莫道歌愁逺謫靑山明月不曽空

觀獵

角鷹初下秋艸稀鐡騘拋鞚去如飛少年獵得平原兔馬后橫梢意气歸

梁苑

梁園秋竹古時煙城外風悲欲暮天萬乘旌旗何處在平臺賔客有誰憐

送薛大赴安陸

津頭雲雨暗湘山遷客離愁楚地顏遙送扁舟安陸郡天邊何處穆陵關

別李浦之京

故園今在覇陵西江畔逢君醉不迷小弟鄰莊尙漁獵一封書寄數行啼

蕭駙馬花燭

靑鸞飛入合歡宮紫鳯銜花出禁中可憐今夜千門裏銀漢星回一道通

甘泉歌

乘輿執玉已登壇細艸霑衣春殿寒昨夜云生拜初月萬年甘露水晶盤

旅望

白花原頭望京師黃河水流無盡時秋天曠野行人絕馬首東來知是誰

芙蓉樓送辛漸二首

寒雨連江夜入吳平明送客楚山孤洛陽親友如相問一片冰心在玉壺

丹陽城南秋海陰丹陽城北楚云深髙樓送客不能醉寂寂寒江明月心

重別李評事

莫道秋江離別難舟船明日是長安吳姬緩舞畱君醉隨意靑楓白露寒

別陶副使歸南海

南越歸人夢海樓廣陵新月海亭秋寶刀畱贈長相憶當取戈船萬戶侯

送狄宗亨

秋在水淸山暮蟬洛陽樹色明臯煙送君歸去愁不盡又惜空度涼風天

送人歸江夏

寒天緑水楚云深莫道離憂遷逺心曉夕防防歸鄂渚愁將孤月夢中尋

送李五

玉盌金罍傾送君江西日入起黃雲扁舟乘月暫來去誰道滄浪吳楚分

送十五舅

深林秋水近日空歸棹演漾淸陰中夕浦離觴意何已艸根寒露悲鳴虫

畱別郭八

長亭竚馬未能前井邑蒼茫含莫煙醉別何須更惆悵回頭不語但垂鞭

送竇七

秋江月色傍林湫波上熒熒望一舟鄂渚輕防須早發江邊明月爲君畱

巴陵送李十二

揺拽巴陵洲渚分淸江傳語便風聞山長不見秋城色日暮蒹葭空水雲

送別魏二

醉別江樓橘柚香江風引雨入船涼憶君遙在湘山月愁聽淸猿夢里長

送裴圖南

黃河渡頭歸問津離家幾日茱萸新漫道閨中飛破鏡猶看陌上別行人

畱別司馬太守

辰陽太守念王孫逺謫沅溪何可論黃鶴靑雲當一舉明珠吐著報君恩

盧溪別人

武陵溪口駐扁舟溪水隨君向北流行到荊門上三峽莫將孤月對猿愁

送程六

冬夜觴離在五溪靑雲雪落鱠橙虀武岡前路看斜月片片舟中云向西

送朱越

逺別舟中蔣山暮君行舉首燕城路薊門秋月隠黃雲期向金陵醉江樹

別辛漸

別館蕭條風雨寒扁舟月色渡江看酒酣不識關西道卻望春江云尙殘

采蓮曲二首

荷葉羅裙一色裁芙蓉向臉兩邊開亂入池中看不見聞歌始覺有人來

吳姫越艶楚王妃爭防蓮花水濕衣來時浦口花迎入采罷江頭月送歸

送柴侍禦

沅水通流接武岡送君不覺有離傷靑山一道同雲雨明月何曽是兩鄕

寄穆侍禦出幽州

一從恩譴渡瀟湘塞北江南萬里長莫道薊門書信少雁飛猶得到衡陽

西江寄越弟

南浦逢君嶺外還沅溪更逺洞庭山堯時恩澤如春雨夢裏相逢共入關

長信秋詞五首

金井梧桐秋葉黃珠簾不捲夜來霜燻籠玉枕無顏色臥聼南宮淸漏長

髙殿秋砧響夜闌霜深猶憶禦衣寒銀燈靑裁縫歇還向金城明主看

奉箒平明秋殿開且將團扇共徘徊玊顏不及寒鴉色猶帶昭陽日影來

眞成薄命久尋思夢見君王覺後疑火照西宮知夜飲分明復道奉恩時

長信宮中秋月明昭陽殿下搗衣聲白露堂中細艸迹紅羅帳裏不勝情

西宮春怨

西宮夜靜百花香欲捲珠簾春恨長斜抱雲和深見月朦朧樹色隠昭陽

西宮秋怨

芙蓉不及美人妝水殿風來珠翠香卻恨含情掩秋扇空懸明月待君王

從軍行五首

烽火城西百尺樓黃昏獨坐海風秋更吹笛關山月無那金閨萬里愁

琵琶起舞換新聲總是關山離別情撩亂邊愁聼不盡髙髙秋月照長城

靑海長云暗雪山孤城遙望玉門關黃沙百戰穿金甲不破樓蘭終不還

秦時明月漢時關萬里長徵人未還但使龍城飛將在不教邊馬度陰山

大漠風塵日色昏紅旗半捲出轅門前軍夜戰洮河北已報生禽吐谷渾

殿前曲三首

昨夜風開露井桃未央前殿月輪髙平陽歌舞新承寵簾外春寒賜錦袍

貴人妝梳殿前催香風吹入殿後來仗引笙歌大宛馬白蓮花發照池臺

玉殿笙歌西殿頭梨園弟子和涼州新聲一段髙樓月聖主千秋樂未休

靑樓怨

香幃風動花入樓髙調鳴箏緩衣愁腸斷關山不解說依依殘月下簾鉤

靑樓曲二首

白馬金鞍從武皇旌旗十萬宿長楊樓頭小婦鳴箏坐遙見飛塵入建章

馳道楊花滿禦溝紅妝謾綰上靑樓金章紫綬千餘騎夫壻朝回初拜侯

山中

盧綸

饑拾松花渴飲泉偶從山後到山前陽陂軟艸厚如織因與鹿麛相伴眠

與從弟同下第出關言別三首

同作金門獻賦人二年悲見故園春到闕不沾新雨露還家空帯舊風塵

雜花飛盡桞陰陰官路逶迆緑艸深對酒已成千里客望山空寄兩鄕心

出關愁暮一沾裳滿野蓬生古戰場孤村樹色昏殘雨逺寺鐘聲帯夕陽

逢病軍人

行多有病住無糧萬里還鄕未到鄕蓬髩哀吟古城下不堪秋气入金瘡

村雨逢病叟

防膝過頥項在肩四鄰知姓不知年臥驅鳥雀惜禾黍猶恐諸孫無社錢

崇福看花

聞道山花如火紅平生登寺已經風老僧無見亦無說應與看人心不同

渾贊善東齋戲贈陳歸

長裾珠履颯輕塵間以琴書列上賔公子無讎可邀請侯嬴此坐是何人

春日登樓有懷

花正濃時人正愁逢花卻欲替花羞年來笑伴皆歸去今日晴明獨上樓

題玉眞公主影堂

夕照閒窻起暗塵靑松鎖殿不知春君看白髮誦經者盡是宮中歌舞人

西江看花

紅枝欲折紫枝殷隔水連宮不用攀防待長風吹落盡始能開眼向靑山

贈別李紛

頭白乘驢縣市囊一回言別淚千行兒孫滿眼無歸處惟到尊前是故鄕

古絕詞二首

殘妝色淺髻鬟開笑映珠簾覻客來推醉惟知防花鈿潘郎不敢使人催

自拈裙帯結同心暖處偏知香气深愛捉狂夫問閒事不知歌舞用黃金

宮中樂二首

臺殿云涼秋色防君王初賜六宮衣樓船泛罷歸猶早行遣才人闘射飛

云日呈祥禮物殊彤庭生獻五單於塞垣萬里無飛鳥可在邊城用郅都

春日有懷

桃李風多日欲陰伯勞飛處落花深貧居靜久難逢信知隔春山不可尋

駙馬花燭

萬條銀燭引天人十月長安半夜春步障三千無間斷幾多珠翠落香塵

曲江春望三首

菖蒲翻葉桞交枝暗上蓮舟鳥不知更到無花最深處玉樓金殿影參差

翠黛紅妝畵鷁中共驚云色帯微風簫管曲長吹未盡花南水北雨蒙蒙

泉聲徧夜入芳洲擁沫吹花上碧流二月行人漸無路巢蜂乳燕滿髙樓

早梅

一樹寒梅白玉條臨村路傍溪橋應緣近水花先發疑是經春雪未消

采蓮曲

涔陽女兒花滿頭毿毿同泛木蘭舟秋風日暮南湖裏爭唱菱歌不肯休

塞上曲

朔風略地燒連山碎葉孤城未下關山頭烽子聲聲叫知是將軍夜獵還

徵人歸鄕

三月江城桞絮飛五年遊客送人歸故將別淚和鄕淚今日闌干濕汝衣

宿湘江

九月湘江水漫流沙邊惟覽月華秋金風浦上吹黃葉一夜紛紛滿客舟

戲贈張使君

數載蹉跎罷縉紳五湖乘興轉迷津如今野客無家第醉處尋常是主人

題宋玉亭

宋玉亭前悲暮秋陽臺路上雨痕収應緣此處人多別松竹蕭蕭也帯愁

公安賈明府

葉縣門前江水深淺於羈客報恩心把君詩卷西歸去一度相思一度吟

過商山

雨暗商山過客稀路傍孤店閉柴扉卸鞍良久茒檐下待得巴人樵采歸

早春雪中

陰雲萬里晝漫漫愁坐關心事幾般爲報春風休下雪桞條初放不禁寒

秋月二首

江幹入夜杵聲秋百尺疎桐掛鬥牛思苦自緣明月苦人愁不似月華愁

秋宵月色勝春宵萬里天涯靜寂寥近來數夜飛霜重只畏婆娑樹葉凋

云安阻雨

日長巴峽雨蒙蒙又說歸州路未通遊人不及西江水先得東流到渚宮

霽雪

風捲長空暮雪晴江煙洗盡桞條輕檐前數片無人掃又得書窻一夜明

槿花

自用金錢買槿栽二年方始得花開鮮紅未許佳人見蝴蝶爭知早到來

湖南春日二首

自憐春日客長沙江上無人轉憶家光景卻添鄕思苦檐前數片落梅花

三湘漂寓若流萍萬里江鄕隔洞庭羇客春來心欲碎東風莫遣桞條靑

移家別湖上亭

好是春風湖上亭桞條藤蔓系離情黃鶯久住渾相識欲別頻啼四五聲

送零陵妓

寶鈿香蛾翡翠裙裝成掩泣欲行雲殷勤好取襄王意莫向陽臺夢使君

過東平軍

畫角初鳴殘照微營營鞍馬往來稀相逢士卒皆垂淚八座朝天何日歸

塞下曲

漢將歸來邊塞空旌旗初下玉關東髙蹄戰馬三千匹落日平原秋艸中

湘南曲

虞帝南遊不復還翠娥幽怨水雲間昨夜月明湘浦宿閨中珂佩度空山

旅次寄湖南張郎中

寒江近戶慢流聲竹影臨窻亂月明歸夢不知湖水濶夜來還到洛陽城

萬首唐人絕句卷十七

欽定四庫全書

萬首唐人絕句卷十八

宋洪邁編

七言【原缺】

萬首唐人絕句卷十八

欽定四庫全書

萬首唐人絕句卷十九

宋洪邁編

七言【原缺】

萬首唐人絕句卷十九

欽定四庫全書

萬首唐人絕句卷二十

宋洪邁編

七言【原缺】

萬首唐人絕句卷二十

欽定四庫全書

萬首唐人絕句卷二十一

宋洪邁編

七言【原缺】

萬首唐人絕句卷二十一

欽定四庫全書

萬首唐人絕句卷二十二

宋洪邁編

七言【原缺】

萬首唐人絕句卷二十二

欽定四庫全書

萬首唐人絕句卷二十三

宋洪邁編

七言

送蜀客

張籍

蜀客南行祭碧雞木綿花發錦江西山橋日晚行人少時見猩猩樹上啼

蠻中

銅柱南邊毒艸春行人防日到金麟玉鐶穿耳誰家女自抱琵琶迎海神

贈道士

茆山近別剡溪逢玉節靑毛十二重自說年年上天去羅浮最近海邊峯

望平驛

茫茫菇艸平如地渺渺長堤曲似城日暮未知投宿處逢人更問向前程

宿天竺寺寄靈隠僧

夜向靈溪息此身風泉竹露淨衣塵月明石上堪同宿那作山南山北人

送元紹

春日同遊漳水邊如今重說恨綿綿天涯相見還離別客路秋風又防年

美人宮棊

紅燭臺前出翠娥海沙鋪局巧相和趂行移手巡收盡數數看誰得最多

蠻州

瘴水蠻中入洞流人家多住竹棚頭靑山海上無城郭惟見松牌出象州

送元宗簡

貂帽垂肩窄皂裘雪深騎馬向西州暫時相見還相送卻閉閒門依舊愁

寄徐晦

鄠陂魚美酒偏濃不出琴齋見雪峯應勝昨來趨府日簿書牀上亂重重

寄白學士

自掌天書見客稀縱因休沐鎖雙扉防回扶病欲相訪知向禁中歸未歸

喜王六同宿

十八年來恨別離惟同一宿詠新詩更相借問詩中語共說如今勝舊時

題玉像堂

玉毫不著世間塵輝相分明十八身入夜無煙燈更好堂中惟有轉經人

與賈島閒遊

水北原南艸色新雪消風暖不生塵城中車馬應無數能解閒行有防人

哭丘長史

丘公已沒故人稀欲過街西更訪誰每到子城東路上憶君相逐入朝時

哭孟寂

曲江院裏題名處十九人中最少年今日春光君不見杏花零落寺門前

患眼

三年患眼今年校免與風光便隔生咋日韓家後園裏看花猶似未分明

答劉兢

劉君久被時拋擲老向城中作選人昨日街西相近住每來存問老夫身

贈華嚴寺僧

一身依止荒閒院燭耀窻中有宿煙徧禮華嚴經裏字不曽行到寺門前

逢故人

山東二十餘年別今日相逢在上都說盡向來無限事相看摩捋白髭須

送蕭逺弟

街裏槐花傍馬垂病身相送出門遲與君別後秋風夜作得新詩說向誰

送辛少府

才多不肯限容身老大詩章轉更新選得天臺山下住一家全作學仙人

贈任道士

長安多病無生計藥鋪醫人亂索錢欲得定知身上事憑君爲算小行年

招周居士

閉門秋雨濕墻莎俗客來稀野思多已掃書堂安藥竈山人作意早經過

送許處士

髙情自與俗人疎獨向藍溪選僻居防到白雲長取醉不能窻下讀閒書

題楊祕書新居

愛閒不向爭名地宅在街西最靜坊捲裏詩過一千首白頭新受祕書郎

送晊師

九星壇下煎茶別五老峯頭覓寺居作得新詩旋相寄人來請莫達空書

送僧往金山

聞道溪陰山水好師行一一徧經過事須覓取堪居處若个溪頭藥最多

尋徐道士

尋師逺到暉天觀竹院森森閉藥房聞入靜來經七日仙童檐下獨焚香

答韋開州寄車前子

開州午日車前子作藥人皆道有神慚愧使君憐病眼三千餘里寄閒人

憶故州

累石爲山作野夫自收云藥讀仙書如今身是他州客每見靑山憶舊居

送客防蜀

行盡靑山到益州錦城樓下二江流杜家曽向此中住爲到浣花溪水頭

送陸暢

共踏長安街裏塵吳州獨作未歸身貴門舊宅今誰住君過西塘與問人

感春

逺客悠悠任病身誰家池上又逢春明年各自東西去此地看花是別人

贈李司議

漢庭誰問投荒客十嵗天南著白衣秋艸茫茫惡溪路嶺頭遙送北人歸

別客

靑山歷歷水悠悠今日相逢明月秋系馬城邊楊栁樹爲君沽酒暫淹畱

登樓寄胡家兄弟

獨上西樓盡日閒林煙演漾鳥蠻蠻謝家兄弟重城裏不得同看雨後山

答劉明府

身病多時又客居滿城親舊盡相疎可憐絳縣劉明府猶解頻頻寄逺書

酬藤杖

病裏出門行步遲喜君相贈古藤枝倚來自覺身生力每向傍人說得時

法雄寺東樓

汾河舊宅今爲寺猶有當時歌舞樓四十年來車馬客古槐深巷暮蟬愁

寄故人

靜曲閒房病客居蟬聲滿樹槿花疎故人祗在藍田縣彊半年來不得書

鄰婦哭徵夫

雙鬟初合便分離萬里徵夫不得隨今日軍回身獨沒去時鞍馬別人騎

和崔駙馬聞蟬

鳳凰樓下多歡樂不覺秋風暮雨天應爲昨來身暫病蟬聲得到耳傍邊

看櫻桃花

昨日南園新雨後櫻桃花發舊枝柯天明不待人同看繞樹重重履迹多

和郭明府縣中防飲

一樽淸酒兩人同好在街西水縣中自恨病身相去逺此時閒坐對秋風

唐興觀看花

新紅舊紫不相宜看覺從前兩月遲更向同來詩客道明年到此莫過時

九華觀看花

街西無數閒遊處不似九華仙觀中花裏可憐池上景防回墻壁貯春風

贈姚合

丹鳳門前向曉開千官相次入朝來惟君獨走衝塵土下馬橋邊報直回

尋時道士

觀裏初晴竹樹涼閒行共到最髙房昨來官罷無生計欲就師求斷谷方

同韓侍郎南溪夜賞

喜作閒人得出城南溪兩月逐君行忽聞新命須歸去一夜船中語到明

使行望悟眞

采玉峯連佛寺幽髙髙斜對驛門樓無端來去騎官馬寸步教身不得遊

重陽日至峽道

無限靑山行已盡回看忽覺逺離家逢髙欲飲重陽酒山菊今朝未見花

贈座客劉郎中

憶昔君登南省日老夫猶是褐衣身誰知二十餘年後來作學曹相替人

唐興觀玉蘂仙二首

千枝花裏玉塵飛阿母宮中見亦稀應共諸仙鬭百艸獨來偸折一枝歸

九色雲中紫鳳車尋仙來到洞仙家飛輪回處無蹤迹惟有班班滿地花

秋思

洛陽城裏見秋風欲作歸書意萬重復恐怱怱說不盡行人臨發又開封

憶逺

行人猶未有歸期萬里初程日暮時惟愛門前雙柳樹枝枝葉葉不相離

玉山館

長溪新雨色如泥野水陰雲盡向西楚客天南行漸逺山山樹裏鷓鴣啼

寄府吏

野水尋花共作期今朝出郭不相隨待君公事有閒日此地春風應過時

涼州詞三首

邊城暮雨雁飛低蘆筍初生漸欲齊無數鈴聲遙過磧應防白練到安西

古鎭城門白磧開蕃兵往往傍沙堆巡邊使客行應早每待平安火到來

鳳林闗裏水東流白艸黃楡六十秋邊將皆承主恩澤無人解道取涼州

宮詞二首

新鷹初放兔猶肥白日君王在內稀薄暮千門臨欲鎖紅妝飛騎向前歸

黃金捍撥紫檀槽索初張調更髙盡理昨來新上曲內官簾外送櫻桃

華淸宮

溫泉流入漢離宮宮樹行行浴殿空武帝時人今欲盡靑山空閉禦墻中

崔駙馬養鶴

身閒無事稱髙情已有人間章句名求得鶴來教翦翅望仙臺下亦將行

閒遊二首

老身不計人間事野寺秋晴每獨過病眼校來猶斷酒卻嫌行處菊花多

終日不離塵土間若爲能見此身閒今朝暫共遊僧語更恨趨時別舊山

劉兵曹贈酒

一瓶顏色似甘泉開向新栽小竹前欲罷身中更無事移牀獨就夕陽眠

送王梧州

楚江亭上秋風起看發蒼梧太守船千里同行從此別相逢又隔防多年

春日早朝

曉陌春寒朝騎來瑞云深處見樓臺夜來新雨沙墀濕東上閤門應未開

寄二山人

爲个朝章束此身眼看東洛去無因歷陽舊客今應少轉憶鄰家二老人

寄李渤

五度溪頭躑躅紅嵩陽寺裏講時鐘春山處處行應好一月看花到防峯

尋仙

溪頭一徑入靑崖處處仙居隔杏花更見峯西幽客說雲中猶有兩三家

寄王奉卿

愛君紫閣峯前好新作書堂藥竈成見欲移居相近住有田多與種黃精

題渭北寺上方

昔祭郊壇今謁陵寺中髙處最來登十餘年後人多別喜見當時轉讀僧

杏園贈劉郎中

一去瀟湘頭欲白今朝始見杏花春從來遷客應無數重到花前有防人

答鄱陽客藥名詩

江臯嵗暮相逢地黃葉霜前半夏枝子夜吟詩向松桂心中萬事喜君知

寄宋景

詔發官兵取亂臣將軍弓箭不離身君今獨在徵東府莫遣功名屬別人

倡女詞

輕鬢叢梳闊掃眉爲嫌風日下樓稀畫羅金縷難相稱故著尋常淡薄衣

答元八遺紗帽

黒紗方帽君邊得稱到山前坐竹牀惟恐被人偸樣翦不曽閒戴出書堂

題僧院

聞師行講靑龍疏本寺往來多少年靜掃空房惟獨坐千莖秋竹在檐前

送元八

百神齋祭相隨徧尋竹看山亦共行明日城西送君去舊遊重到獨題名

吳楚歌詞

庭前春鳥啄林聲紅夾羅襦縫未成今朝社日停鍼綫起向朱櫻樹下行

月臺觀

一身淸淨無童子獨坐空堂得防年每夜焚香通月觀可憐光得最團圓

華山廟

金天廟下西京道巫女紛紛走似煙手把紙錢迎過客遣求恩福到神前

病中

東風漸暖滿城春獨自幽居養病身莫說櫻桃花已發今年不作看花人

寺宿齋

晚到今光門外寺寺中新竹隔簾多齊官禁與僧相見院院開門不得過

贈施肩吾

世間漸覺無多事𨿽得空名未著身合取藥成相待喫不須先作上天人

贈王建

於君去後交遊少東野無來篋笥貧賴有白頭王建在眼前猶見詠詩人

逢賈島

僧房逢著欵冬花出寺吟行日已斜十二街中春雪滿馬蹄今去入誰家

離宮怨

髙堂別館連湘渚長向春江開萬戶荊王去去不復來宮中美人自歌舞

春別曲

長江春水緑堪染蓮葉出水大如錢江頭橘樹君自種那不長系木蘭船

成都曲

錦江近西煙水緑新雨山頭茘枝熟萬里橋邊多酒家遊人愛向誰家宿

烏棲曲

西山作宮潮滿池宮鳥曉鳴茱茰枝吳姬采蓮自唱曲君王昨夜舟中宿

楚妃怨

梧桐葉下黃金井橫架轆轤牽素綆美人初起天未明手拂銀瓶秋水冷

寒塘曲

寒塘沈沈柳葉疎水暗人語驚棲鳬舟中少年醉不起持燭照水射遊魚

春堤曲

野塘防防飛樹頭緑蒲紫菱蓋碧流狂客誰家愛雲水日日獨來城下游

山禽

山禽毛如白練帶棲我庭前栗樹枝獼猴半夜來取栗一雙中林向月飛

秋山

秋山無雲復可風溪頭看月出深松艸堂不閉石牀靜葉間墜露聲重重

萬首唐人絕句卷二十三

欽定四庫全書

萬首唐人絕句卷二十四

宋洪邁編

七言

寄桐江隠者

許渾

潮去潮來洲渚春山花如繡艸如茵嚴陵臺下桐江水解釣鱸魚有防人

送曽主簿歸楚州省覲予亦明日歸姑熟

帆轉淸淮極鳥飛落帆應換老萊衣河亭未醉先惆悵明日還從此路歸

重別

淚沿紅粉濕羅巾重系蘭舟勸酒頻畱卻一枝河畔柳明朝猶有逺行人

湖上

髣髴欲當三五夕萬蟬淸雜亂泉紋釣魚船上一樽酒月出渡頭零落云

夜泊永樂驛

蓮渚愁紅蕩碧波吳娃齊唱采蓮歌橫塘一別已千里蘆葦蕭蕭風雨多

宿水閣

野客從來不解愁等閒乘月海西頭未知南陌誰家子夜半吹笙入水樓

謝亭送別

勞歌一曲解行舟紅葉靑山水急流日暮酒醒人已逺滿天風雨下西樓

酬李當

知有瑤華手自開巴人虛唱懶封回山陰一夜滿溪雪借問扁舟來不來

蟬

噪柳鳴槐晚未休不知何事愛悲秋朱門大有長吟處剛被愁人又送愁

夜過松江寄友

淸露白雲明月天與君齊棹木蘭船南湖風雨一相失夜泊橫塘心渺然

守風淮陰

遙見江陰夜漁客因思京口釣魚時一潭明月萬株柳自去自來人不知

亡題

商嶺采芝尋四老紫陽收術訪三茅欲求不死長生訣骨裏無仙不肯教

送楊發東歸

紅花半落燕於飛同客長安今獨歸一紙鄕書報兄弟還家羞著別時衣

寄宋邧

朱檻煙霜夜坐勞美人南國舊同袍山長水逺無消息瑤瑟一彈秋月髙

題四老廟二首

峩峩商嶺采芝人雪頂霜髯虎豹茵山酒一巵歌一曲漢家天子忌功臣

避秦安漢出藍闗松桂花陰滿舊山自是無人有歸意白雲常在水潺潺

夏日寄江上親友

雨過前山日未斜淸蟬嘒嘒落槐花車輪南北已無限江上故人才到家

下第懷友人

獨掩衡門花盛時一封書信緩歸期南宗更有瀟湘客夜夜月明聞竹枝

客有卜居不遂薄遊汧隴者

海燕西飛白日斜天門遙望五侯家樓臺深鎖無人到落盡春風第一花

陳宮怨二首

風暖江城白日遲昔人遺事後人悲艸生宮闕國無主玉樹後庭花爲誰

地雄山險水悠悠不信隋兵到石頭玉樹後庭花一曲與君同上景陽樓

題段太尉廟

靜想追兵緩翠華古碑荒廟閉松花紀生不向榮陽死爭有山河屬漢家

經秦皇墓

龍盤虎踞樹層層勢入浮雲亦是崩一種靑山秋艸裏路人惟拜漢文陵

遊楞伽寺

碧煙秋寺泛潮來水浸城根古堞摧盡日傷心人不見石橊花滿舊琴臺

緱山廟

王子求仙月滿臺玉簫淸轉鶴徘徊曲終飛去不知處山下碧桃春自開

送薛先輩入闗

一巵春酒送離歌花落敬亭芳艸多欲問歸期已深醉只應孤夢繞闗河

過鴻溝

相持未定各爲君秦政山河此地分力盡烏江千載後古溝芳艸起寒云

韓信廟

朝言云夢暮南巡已爲功名少退身盡握兵權猶不得更將心計托何人

過湘妃廟

古木蒼山掩翠娥月明南浦起微波九疑望斷幾千載斑竹淚痕今更多

寄敬上人

萬山秋雨水縈回紅葉多從紫閣來云冷竹齋禪衲薄已應飛錫過天臺

秋思

琪樹西風枕簟秋楚雲湘水憶同遊髙歌一曲掩明鏡昨日少年今白頭

送宋處士歸山

賣藥修琴歸去遲山風吹盡桂花枝世間甲子須防事逢著仙人莫看棋

聴琵琶

欲寫明妃萬里情紫槽紅撥夜丁丁邊沙望盡漢宮逺月落天山聞一聲

秦樓曲

秦女夢餘仙路遙月窻風簟夜迢迢潘郎翠鳳雙飛去三十六宮聞玉簫

題旌儒廟

寒栢陰風萬古悲儒冠相枕死秦時廟前亦有商山路不學老翁歌紫芝

覽故人題僧院詩

髙閣淸吟寄逺公四時雲月一篇中今來借問獨何處日暮槿花零落風

楚宮怨二首

十二山晴花盡開楚宮雙闕對陽臺細腰爭舞君沈醉白日秦兵天上來

獵騎秋來在內稀渚宮雲雨濕龍衣騰騰戰鼔動城闕江畔射麋猶未歸

聽唱山鷓鴣

金穀歌傳第一流鷓鴣淸怨碧煙愁夜來省得曽聞處萬里月明湘水秋

晨起西樓

畱情深處駐橫波斂翠凝紅一曲歌明月下樓人未散共愁三徑是天河

酬盧端公藍口阻風

又攜刀筆泛膺舟藍口風髙桂檝畱還似郢中歌一曲夜來春雪照西樓

贈何處士

東別茅峯北去秦梅仙書裏說眞人白頭主印靑山下𨿽遇唐生不敢親

鷺鷥

西風澹澹水悠悠雪防絲飄帶雨愁何限歸心倚前閣緑蒲紅蓼練塘秋

學仙二首

漢武迎仙紫禁秋玉笙瑤瑟似昆丘年年望斷無消息空閉重城十二樓

心期仙訣意無窮采畫云車起壽宮聞有三山未知處茂陵松栢滿西風

酬韋侍禦

桂楫美人歌木蘭西風嫋嫋露漙漙夜長曲盡意不盡月在淸湘洲渚寒

紫藤

緑蔓穠陰紫袖低客來畱坐小堂西醉中掩瑟無人防家近江南罨畫溪

宿咸宜觀

羽袖飄飄香夜風翠幢歸殿玉壇空步虛聲盡天未曉云壓桃花月滿空

金穀園

三惑沈身是此園古藤荒艸野禽喧二十四友一朝盡愛妾墜樓何足言

送崔珦入朝

書劍功遲白髮新彊登蕭寺送歸秦月斜松桂倚髙閣明夜江南江北人

遇劉五

李頎

洛陽一別梨花新黃鳥飛飛逢故人攜手當年共爲樂無驚蕙艸惜殘春

白花原

白花原頭望京師黃河流水無已時秋天曠野人行絕馬首西來知是誰

失題

紫極殿前朝伏奏龍花防裏日相望別離嵗嵗如流水誰辧他鄕與故鄕

寄韓鵬

爲政心閒物自閒朝看飛鳥暮飛還寄書河上神明宰羨爾城頭姑射山

送崔嬰赴漢陽

中外相連弟與兄新加小縣子男名年才三十佩銅印知爾歌漢水淸

野老曝背

百嵗老翁不種田惟知曝背樂殘年有時捫虱獨搔首目送歸鴻籬下眠

上元夜

崔液

玉漏銅壺且莫催鐵闗金鎖徹明開誰家見月能閒坐何處聞燈不看來

其二

神燈佛火百輪張刻像圖形七寶裝影裏如開金石說空中似散玉毫光

使院小池

賈島

小池誰見鑿時初走水南來十里餘樓上日斜吹暮角院中人出鎖遊魚

夜坐

蟋蟀漸多秋不淺蟾蜍已沒夜應深三更兩鬢防枝雪一念雙峯四祖心

送別

門外便伸千里別無車不得到河梁髙樓直上百餘尺今日爲君南望長

聞蟬感懷

新蟬忽發最髙枝不覺立聴無限時正遇友人來告別一聲分作兩般悲

夏雨宿寺

詩成一夜月中題便臥松風到曉雞帶月時聞山鳥語郡城知近武陵溪

送於總持歸京

出家初何方寺上國西明禦水東卻見舊房階下樹別來二十一春風

池上鶴

月中時叫葉紛紛不異洞庭霜夜聞翎羽從今如罷翦猶能飛起向孤云

友人婚催妝

不知今夕是何夕催促陽臺近鏡臺誰道芙蓉水中種靑銅鏡裏一枝開

和韓吏部泛南溪

溪裏晚從池岸出石泉秋急夜深聞木蘭船共山人上月映渡頭零落云

酬姚合

黍穗豆苗侵古道晴原午後早秋時故人相憶僧來說楊柳無風蟬滿枝

送僧三首

徧參尊宿遊方久名嶽奇峯問此公五月半間看瀑布靑城山裏白雲中

池上時時松雪落焚香煙起見孤燈靜夜憶誰來對坐曲江南岸寺中僧

歸蜀擬從巫峽過何時得入舊禪房寺中來後誰身化起塔栽松向野田

渡桑幹

客捨並州已十霜歸心日夜憶咸陽無端更渡桑幹水卻望並州是故鄕

夜期客不至

逸人期宿石牀中遣我開扉對晚空不知何處嘯秋月閒著松門一夜風

夜集烏行中所居

環鑪促席復持杯松院雙扉向月開坐上同聲半先達名山獨入此心來

贈李文通

營當萬勝岡頭下誓立千年不朽功天子手擎新鉞斧諫官請贈李文通

三月晦日贈劉評事

三月正當三十日風光別我苦吟身共君今夜不須睡未到曉鐘猶是春

送道者二首

新嵗抱琴何處去洛陽三十六峯西生來未識山人面不得一聴烏夜啼

常言喫藥全勝飯華嶽松邊采茯神不遣髭須一莖白擬爲白日上升人

宿村家亭子

牀頭枕是溪中石井底泉通竹下池宿客未眠過半夜獨聞山雨到來時

題興化園亭

破卻千家作一池不栽桃李種薔薇薔薇花落秋風起荊棘滿庭君始知

竹

籬外淸陰接藥欄曉風交戛碧瑯玕子猷沒後知音少粉節霜筠漫嵗寒

田中丞髙亭

髙亭林表迥嵯峨獨坐秋宵不寢多玉兔玉人歌裏出白雲𨿽白莫相和

贈人斑竹拄杖

揀得林中最細枝結根石上長身遲莫嫌滴瀝紅斑少恰是湘妃淚盡時

尋石甕寺上方

野寺入時春雪後崎嶇得到此房前老僧不出迎朝客已住上方三十年

題靑龍寺

碣石山人一軸詩終南山北數人知擬看靑龍寺裏月待無一防夜云時

阮籍嘯臺

如聞長嘯春風裏荊棘叢邊訪舊蹤地接蘇門山近逺荒臺突兀抵髙峯

楊祕書新居

城角新居鄰靜寺時從新閣上南樓南山泉入宮中去先向詩人門外流

哭孟東野

蘭無香气鶴無聲哭盡秋天月不明自從東野先生死側近雲山得散行

過京索光生墓

京索先生三尺墳秋風漠漠吐寒雲從來有恨君多哭今日何人更哭君

客思

促織聲尖尖似鍼更深刺著旅人心獨言獨語月明裏驚覺眠童與宿禽

觀鹿

條峯五老勢相連此鹿來從若个邊別有野麋人不見一生長飲白雲泉

聴樂山人彈易水

朱絲底燕泉急燕將云孫白日彈嬴氏歸山陵已掘聲聲猶帶髮衝冠

經蘇秦墓

沙埋古篆折碑文六國興亡事系君今日淒涼無處說亂山秋盡有寒云

題戴勝

星防花冠道士衣紫陽宮女化身飛能傳上界春消息若到蓬山莫放歸

題隠者居二首

𨿽有柴門長不闗片雲孤木伴身閒猶嫌住久人知處見擬移家更上山

老子堂前花萬樹先生曽見幾回春夜煎白石平明喫不擬教人哭此身

春詞

沈亞之

黃鳥啼時春日髙紅芳發盡井邊桃美人手暖裁衣易片片輕花落剪刀

題候仙亭

新剏山亭覆石壇雕梁峻宇入云端嶺北嘯猿髙枕聴湖南山色捲簾看

送龐子肅

三年遊宦也迷津馬困長安九陌塵都作無成不歸去古來妻嫂笑蘇秦

夢遊秦宮

君王多感放東歸從此秦宮不復期春景似傷秦喪主落花如雨淚燕脂

萬首唐人絕句卷二十四

欽定四庫全書

萬首唐人絕句卷二十五

宋洪邁編

七言

過勤政樓

杜牧

千秋佳節名空在承露絲囊世已無惟有紫苔偏稱意年年因雨上金鋪

題魏文正

蟪蛄寧與雪霜期賢哲難教俗士知可憐貞觀太平後天不且畱封徳彛

念昔遊三首

十載飄然繩檢外罇前自獻自爲酬秋山春雨閒吟處倚徧江南寺寺樓

雲門寺外逢猛雨林黒山髙雨腳長曽奉郊宮爲近侍分明防防羽林槍

李白題詩水西寺古木回巖樓閣風半醒半醉遊三日紅白花開煙雨中

過華淸宮三首

長安回望繡成堆山頂千門次第開一騎紅塵妃子笑無人知是茘枝來

新丰緑樹起黃埃數騎漁陽探使回霓裳一曲千峯上舞破中原始下來

萬國笙歌醉太平倚天樓殿月分明雲中亂拍祿山舞風過重巒下笑聲

登樂遊原

長空澹澹孤鳥沒萬古銷沈向此中看取漢家何似業五陵無樹起秋風

春申君

烈士思酬國士恩春申誰與快寃魂三千賓客總珠履欲使何人殺李園

奉陵宮人

相如死後無詞客延壽亡來絕畫工玉顏不是黃金少淚滴秋山入壽宮

讀韓杜集

杜詩韓筆愁來讀似倩麻姑癢處抓天外鳳凰誰得髓無人解合續膠

送國棊王逢

絕藝如君天下少閒人似我世間無別後竹窻風雪夜一燈明暗覆吳圖

少年行

連環羈玉聲光碎緑錦蔽泥虯捲髙春風細雨走馬去珠落璀璀白袍

沈下賢

斯人淸唱何人和艸逕苔蕪不可尋一夕小敷山下夢水如環佩月如襟

偶題

甘羅昔作秦丞相子政曽爲漢輦郎千載更逢王侍讀當時還道有文章

朱坡三首

故國池塘倚禦渠江城三詔損魚書賈生辭賦恨流落只向長沙住嵗余

煙深苔巷唱樵兒花落寒輕倦客歸藤岸竹洲相掩映滿池春雨鸊鵜飛

乳肥春洞生鵝管沼避回巖勢犬牙自笑捲懷頭角縮歸盤煙磴恰如蝸

出宮人二首

閒吹玉殿昭華管醉折梨園縹帶花十年一夢歸人世絳縷猶封系臂紗

平陽拊背穿馳道銅雀分香下璧門防向綴珠深殿裏妬拋羞態臥黃昏

杏園

夜來微雨洗芳塵公子驊驑步始勻莫怪杏園顦顇去滿城多少插花人

春晚題韋家亭子

擁侵襟花艸香髙臺春去恨茫茫蔫紅半落平池晚曲渚飄成錦一張

感宋拾遺題名

竄逐窮荒與死期餓惟蒿藿病無醫憐君更抱重泉恨不見崇山謫去時

將赴吳興登樂遊原

淸時有味是無能閒愛孤云靜愛僧欲把一麾江海去樂遊原上望昭陵

江南懷古

車書混一業無窮井邑山川今古同戊辰年向金陵過惆悵閒吟憶庾公

江南春

千里鸎啼緑映紅水村山郭酒旗風南朝四百八十寺多少樓臺煙雨中

題禪智寺

故里溪頭松栢雙來時盡日倚松窻杜陵隋苑已絕國秋晚南遊更渡江

齊安郡中偶題二首

兩竿落日溪橋上半縷輕煙柳影中多少緑荷相倚恨一時回首背西風

秋聲無不攪離心夢澤蒹葭楚雨深自滴堦前大梧葉於君何事動哀吟

齊安郡後池

菱透浮萍緑錦池夏鶯千囀弄薔薇盡日無人看微雨鴛鴦相對浴紅衣

題城樓

嗚軋江樓角一聲微陽防防落寒汀不用憑欄苦回首故鄕七十五長亭

池州靑溪

弄溪終日到黃昏照數秋來白髮根何物賴君千徧洗筆頭塵土漸無痕

遊金碧洞

初柳霜林下石稜潺湲聲斷滿溪冰攜茶臘月遊金碧合有文章病茂陵

贈李秀才

骨淸年少眼如冰鳳羽參差五色層天上麒麟時一下人間不獨有徐陵

題貴池亭

勢比淩歊宋武臺分明百里逺帆開蜀江雪浪西江滿彊半春寒去卻來

蘄州蘭溪

蘭溪春盡碧泱泱映水蘭花雨發香楚國大夫憔悴日應尋此路去瀟湘

題水口艸市

倚溪侵嶺多髙樹誇酒書旗有小樓驚起鴛鴦豈無恨一雙飛去卻回頭

初冬夜飲

淮陽多病偶求懽客袖侵霜興燭盤砌下梨花一堆雪明年誰此憑欄幹

山石橊

似火山橊映小山繁中能薄艷中閒一朶佳人玉釵上秪疑燒卻翠雲鬟

隋隄柳

夾岸垂楊三百里秖應圖畫最相宜自嫌流落西歸疾不見東風二月時

柳

數樹新開翠影齊倚風情態被春迷依依故國樊川恨半掩村橋半拂溪

鷺鷥

雪衣雪發靑玉觜羣捕魚兒溪影中驚飛逺映碧山去一樹棃花落晚風

村捨燕

漢宮一百四十五多下珠簾閉瑣窻何處營巢夏將半茅檐煙裏語雙雙

歸燕

畫堂歌舞喧喧地社去社來人不看長是江樓使君伴黃昏猶待倚欄幹

傷猿

獨折南園一朶梅重尋幽坎已生苔無端晚吹驚髙樹似裊長枝欲下來

云

盡日看云首不回無心都大似無才可憐光彩一片玉萬里晴天何處來

醉後題僧院二首

離心忽忽復淒淒雨晦傾瓶取醉泥可羨髙僧共心語一如攜穉往東西

船一棹百分空十嵗靑春不負公今日鬢絲禪榻畔茶煙輕颺落花風

見吳秀才別妓

紅燭短時羌笛怨淸歌咽處蜀髙萬里分飛兩行淚滿江寒雨正蕭騷

贈朱道靈

劉根丹篆三千字郭璞靑囊兩卷書牛渚磯南謝山北白雲深處有巖居

屏風

屏風周仿畫纎腰嵗久丹靑色半銷斜倚玉窻鸞發女拂塵猶自妬嬌饒

哭韓綽

平明送葬上都門紼翣交橫逐去魂歸來冷笑悲身事喚婦呼兒索酒盆

新定途中

無端偶效張文紀下杜鄕園別五秋重過江南更千里萬山深處一孤舟

商山道中

水疊鳴珂樹如帳長楊春殿九門珂我來惆悵不自決欲去欲住終如何

漢江

溶溶漾漾白鷗飛淥淨春深好染衣南去北來人自老夕陽長送釣船歸

哭亡友

故人墳樹五秋風伯道無兒迹更空重到笙歌分散地隔江吹笛月明中

赤壁

折防沈沙鐵未消自將磨洗認前朝東風不與周郎便銅雀春深鎖二喬

云夢澤

日旗龍斾想飄揚一索功髙縛楚王眞是超然五湖客未如終始郭汾陽

泊秦淮

煙籠寒水月籠沙夜泊秦淮近酒家商女不知亡國恨隔江猶唱後庭花

秋浦途中

蕭蕭山路窮秋雨淅淅溪風一岸蒲爲問寒沙新到雁來時還下杜陵無

題桃花夫人廟

細腰宮裏露桃新脈脈無言度幾春至竟息亡緣底事可憐金穀墮樓人

題烏江亭

勝敗兵家事不期包羞忍恥是男兒江東子弟多才俊捲土重來未可知

題橫江館

孫家兄弟晉龍驤馳騁功名業帝王至竟江山誰是主苔磯空屬釣魚郎

寄楊州韓綽判官

靑山隠隠水遙遙秋盡江南艸木凋二十四橋明月夜玉人何處教吹簫

送李羣玉赴舉

故人別來面如雪一榻拂云秋影中玉白花紅三百首五陵誰唱與春風

甘棠館禦溝

一渠東注芳華苑苑鎖池塘百嵗空水殿半傾蟾口澁爲誰流下蓼花中

汴河懷古

錦纜龍舟隋煬帝平臺復道漢梁王遊人閒起前朝念折柳孤吟斷殺腸

汴河阻凍

千里長河初凍時玉珂瑤佩響參差浮生憐似冰底水日夜東流人不知

題元處士髙亭

水接西江天外聲小齋松影拂云平何人教我吹長笛與倚春風弄月明

鄭瓘協律

廣文遺韻畱樗散雞犬圖書共一船自說江湖不歸事阻風中酒過年年

送陸洿郎中棄官歸

少微星動照春云魏闕衡門路自分倐去忽來應有意世間塵土漫疑君

寄瑉笛與宇文舍人

調髙銀字聲還側物比柯亭韻校奇寄與玉人天上去桓將軍見不教吹

途中二首

鏡中絲髮悲來慣衣上塵痕拂漸難惆悵江湖釣竿手卻遮西日向長安

田園不事來遊宦故國誰交爾別離獨倚闗亭還把酒一年春盡送春時

題村捨

三樹稚桑春未防扶牀乳女午啼饑潛銷暗鑠歸何處萬指侯家自不知

江

楚鄕寒食橘花時野渡臨風駐防旗艸色連云人去住水紋如縠燕差池

題木蘭廟

彎弓徵戰作男兒夢裏曽經夢畫眉防度思歸還把酒拂云堆上祝明妃

入商山

早入商山百里云藍溪橋下水聲分流水舊聲人舊耳此回嗚咽不堪聞

題商山廟

呂氏彊梁嗣子柔我於天性豈恩讎南軍不袒左邊袖四老安劉是滅劉

送隠者

無媒逕路艸蕭蕭自古雲林逺市朝公道世間惟白髮貴人頭上不曽饒

送斛斯判官

蒼蒼煙月滿川亭我有勞歌一爲聴將取離魂隨白騎三臺星裏拜文星

贈別二首

娉娉褭褭十三餘荳蔲梢頭二月初春風十里揚州過卷上珠簾總不如

多情卻似總無情惟覺罇前笑不成蠟燭有心還惜別替人垂淚到天明

寄逺

前山極逺碧雲合淸夜一聲白雪微欲寄相思千里月溪邊殘照雨霏霏

九日

金英繁亂拂欄香明府辭官酒滿缸還有玉樓輕薄女笑他寒燕一雙雙

寄牛相公

漢水橫衝蜀浪分危樓防的拂孤云六年仁政謳謌去柳逺春隄處處聞

斑竹筒簟

血染斑斑成錦紋昔年遺恨至今存分明知是湘妃泣何忍將身臥淚痕

和嚴惲落花

共惜流年畱不得且環流水醉流杯無情紅艷年年盛不恨凋零卻恨開

倡樓戲贈

細柳橋邊深半春纈衣簾裏動香塵無端有寄閒消息背插金釵笑向人

宣州開元寺

松寺曽同一鶴棲夜深臺殿月髙低何人爲倚東樓柱正是千山雪漲時

寺南樓

小樓才受一牀橫終日看山酒滿傾可惜和風夜來雨醉中虛度打窻聲

畱贈

舞鞾應任閒人看笑臉還須待我開不用鏡前空有淚薔薇花謝卽歸來

送薛邽二首

可憐走馬騎驢漢豈有風光肯占伊只有三張最惆悵下山回馬尙遲遲

小捷風流已俊才便將紅粉作金臺明年未去池陽郡更乞春時卻重來

南陵道中

南陵水面漫悠悠風雲輕欲變秋正是客心孤迥處誰家紅袖憑江樓

別家

初嵗嬌兒未識爺別爺不拜手吒義拊頭一別三千里何日迎門卻到家

雨

連云接塞添迢遞灑幕侵燈送寂寥一夜不眠孤客耳主人窻外有芭蕉

送人

鴛鴦帳裏暖芙蓉低泣闗山防萬重明鑑半邊釵一股此生何處不相逢

醉贈薛道封

飲酒論文四百刻水分云隔二三年男兒事業知君有賣與明君直防錢

萬首唐人絕句卷二十五

欽定四庫全書

萬首唐人絕句卷二十六

宋洪邁編

七言

詠襪

杜牧

鈿尺裁量減四分纎纎玉筍裹輕雲五陵年少欺他醉笑把花前出畫裙

宮詞二首

蟬翼輕綃傅體紅玉膚如醉向春風深宮鎖閉猶疑惑更取丹沙試辟宮

監宮引出暫開門隨例須朝不是恩銀鑰卻收金鎖合月明花落又黃昏

月

三十六宮秋夜深昭陽歌斷信沈沈惟應獨伴陳皇后照見長門望幸心

入闗

東西南北數衢通曽取江西徑過東今日更尋南去路未秋應有北歸鴻

及第後寄長安故人

東都放牓未花開三十三人走馬回秦地少年多辦酒已將春色入闗來

偶作

才子風流詠曉霞倚樓吟住日初斜驚殺東鄰繡牀女錯將黃暈壓檀花

贈終南僧

北闕南山是故鄕兩枝仙桂一時芳休公都不知名姓始覺禪門气味長

遣懷

落魄江南載酒行楚腸防掌中輕十年一覺揚州夢占得靑樓薄幸名

春日途中

田園不事來遊宦故國誰教爾別離獨倚闗亭還把酒一年春盡送春時

秋感

金風萬里思何盡玉樹一防秋影寒獨掩此門明月下淚流香袂倚欄幹

贈漁父

蘆花深澤靜垂綸月夕煙朝幾十春自說孤舟寒水畔不曽逢著獨醒人

嘆花

自恨尋芳到已遲往年曽見未開時如今風擺花狼籍緑葉成陰子滿枝

山行

逺上寒山石徑斜白雲生處有人家停車坐愛楓林晚霜月紅於二月花

書懷

滿眼靑山未得過鏡中無那鬢絲何秪言旋老轉無事欲到中年事更多

紫微花

曉迎秋露一枝新不占園中最上春桃李無言又何在向風偏笑艷陽人

醉後呈崔大夫

謝傅秋涼閱管徒教賤子侍華筵溪頭正雨歸不得辜負南防一覺眠

方響

數條秋水掛瑯玕玉手丁當怕夜寒曲盡連敲三四下恐驚珠淚落金盤

題眞上人院

淸羸已近百年身古寺風煙又一春寰海自成戎馬地惟師曽是太平人

對花不飲

花前𨿽病亦提壺數調持觴興有無盡日臨風羨人醉雪香空伴白髭須

桃花園

桃滿西園淑景催幾多紅艷淺深開此花不逐溪流出晉客無因入洞來

送杜十三

煙鴻上漢聲聲逺逸驥尋云步步髙應笑內兄年六十郡城閒坐養霜毛

後池泛舟送王十二首

相送西郊暮景和靑蒼竹外繞寒波爲君醮甲十分飲應見離心一倍多

分袂還應立馬看向來離思始知難鴈飛不見行塵滅景下山遙極目寒

洛陽秋夕

泠泠寒水帶霜風更在天橋夜景中淸禁漏閒煙樹寂月輪移在上陽宮

獵騎

已落雙雕血尙新鳴鞭走馬又翻身憑君莫射南來雁恐有家書寄逺人

懷吳中馮秀才

長洲苑外艸蕭蕭卻算遊程嵗月遙惟有別時今不忘暮煙秋雨過楓橋

寄東塔僧

初月微明漏白煙碧松梢外掛靑天西風靜起傳深業應送愁吟入夜蟬

秋夕

紅燭秋光冷畫屏輕羅小扇撲流螢瑤階夜色涼如水坐看牽牛織女星

瑤瑟

玉仙瑤瑟夜月過樓西桂燭殘風景人間不如此動搖湘水徹明寒

送人歸山

三淸洞裹無端別又拂塵衣欲臥云看著掛冠迷處所北山蘿月在移文

聞角

曉樓煙檻出雲霄景下林塘已寂寥城角爲秋悲更逺護霜云破海天遙

發谷口

曉澗靑靑桂色孤楚人隨玉上天衢水辭谷口山寒少今日風頭校暖無

賞蕙艸

尋常詩思巧如春又喜幽亭蕙艸新本是馨香比君子繞欄今更爲何人

偶題

道在人間或可傳小還輕變已多年今來海上升髙望不到蓬萊不是仙

三川驛覧座主舍人畱題

舊迹依然已十秋雪山當面照銀鉤懷恩淚盡霜天曉一片餘霞映驛樓

醉贈裴四同年

淒風洛下同羈思遲日棠陰得醉歌自笑與君三嵗別頭銜依舊鬢絲多

破鏡

佳人失手鏡初分何日團圓再防君今朝萬里秋風起山北山南一片雲

長安雪後

秦陵漢苑參差雪北闕南山次第春車馬滿城原上去豈知惆愴有閒人

華淸宮

零葉翻紅萬樹霜玉蓮閒蘂暖泉香行雲不下朝元閣一曲淋鈴淚數行

冬日題寺北樓

滿懷多少是恩酬未見功名已白頭不爲尋山試筋力豈能寒上背雲樓

別王十後附書

重闗曉度宿云寒羸馬緣知步步難此信的應中路見亂山何處拆書看

李蘄州問防酒因寄

有客南來話所思故人遙枉醉中詩暫因微疾須防酒不是歡情減舊時

望少華三首

身隨白日看將老心與靑雲自有期今對晴峯無十里世緣多累暗生悲

文字波中去不還物情初與是非闗時名竟是無端事羞對靈山道愛山

眼看云鶴不相隨何況塵中事作爲好伴羽人深洞去月前秋聴玉參差

登澧州驛樓寄韋尹

一話涔陽舊使君郡人回首望靑雲政聲長與江聲在自到津樓日夜聞

長安晴望

翠屏山對鳳城開碧落搖光霽後來回識六龍巡幸處飛煙閒繞望春臺

嵗旦朝回

星河猶在整朝衣逺望天門再拜歸笑向東風初五十敢言知命且知非

宮人冢

盡是離宮院中女苑墻城外冢累累少年入內教歌舞不識君王到死時

寄杜子二首

不識長楊事北都且教紅袖醉來扶狂風烈焰𨿽千尺豁得平生俊气無

武牢闗吏應相笑个厎年年往復來若問使君何處去爲言相憶首長回

有感

宛溪垂柳最長枝曽被春風盡日吹不堪攀折猶堪看陌上少年來自遲

江南送左師

江南爲客正悲秋更送吾師古渡頭惆悵不同塵土別水雲蹤迹去悠悠

郡樓有宴病不起

十二層樓敞畫檐連云歌盡艸纎纎空堂病怯階前月燕子嗔垂一桁簾

隋苑

紅霞一抹廣陵春定子當筵睡臉新卻笑丘墟隋煬帝破家亡國爲誰人

汴水舟行答張祜

千萬長河共使船聴君詩句倍淒然春風野防名花發一道防檣畫禦煙

寓言

暖風遲日柳初含顧影看身又自慙何事明朝獨惆悵杏花時節在江南

猿

月白煙靑水暗流孤猿銜恨叫中秋三聲欲斷疑腸斷饒是少年須白頭

懷歸

塵埃終日滿防前水態云容思浩然爭得便歸湘浦去卻持竿上釣魚船

邊上晚秋

黒山南面更無州馬放平沙夜不收風送孤城臨晚角一聲聲入客心愁

悼吹簫妓

玉簫聲防沒流年滿目春愁隴樹煙艶質已隨雲雨散鳳樓空鎖月明天

訪許顏

門近寒溪防近山枕山流水日潺潺長嫌世上浮雲客老向塵中不解顏

春日古道傍作

萬古榮華旦暮齊樓臺春盡艸萋萋君看陌上何人墓旋化紅塵送馬蹄

靑冢

靑冢前頭隴水流燕支山上墓云秋蛾眉一墜窮泉路夜夜孤魂月下愁

大夢上人自廬峯回

行腳尋常到寺稀一枝蔾杖一襌衣開門滿院空秋色新向廬峯過夏歸

洛中二首

柳動晴風拂路塵年年宮闕鎖濃春一從翠輦無巡幸老卻蛾眉幾許人

風吹柳帶搖晴緑蝶繞花枝戀暖香多把芳菲泛春酒直教愁色對愁腸

邊上聞鳴笳三首

何處吹笳薄暮天塞垣髙鳥沒狼煙遊人一聴頭堪白蘇武爭禁十九年

海路無塵邊艸新榮枯不見緑楊春白沙日暮愁雲起獨感離鄕萬里人

羣雛吹笛上髙臺寒鴈驚飛去不回盡日春風吹不散只應分付客愁來

閒題

男兒所在卽爲家百鎰黃金一朶花借問春風何處好緑楊深巷馬頭斜

金穀園

繁華事散逐香塵流水無情艸自春日暮東風怨啼鳥落花猶似墮樓人

重登科

星漢離離月出輪滿街含笑綺羅春花前每被靑娥問何事重來只一人

遊邊

黃沙連海路無塵邊艸長枯不見春日暮拂云堆下過馬前逢著射雕人

隋宮春

龍舟東下事成空蔓艸萋萋滿故宮亡國亡家爲顏色露桃猶自恨春風

寓題

把酒直須判酩酊逢花莫惜暫淹畱假如三萬六千日半是悲哀半是愁

送趙十二

省事卻因多事力無心翻似有心來秋風郡閣殘花在別後何人更一杯

呈鄭先輩

不語亭亭儼薄妝畫裙雙鳳郁金香西京才子旁看取何似喬家那窈娘

偶見

朔風髙緊掠河樓白鼻騧郎白罽裘有个當壚明似月馬鞭斜揖笑回頭

醉倒

日晴空樂下仙云俱在涼亭送使君莫辭一盞卽相請還是三年更不聞

兵部尙書席上作

華堂今日綺筵開誰召分司禦史來偶發狂言驚滿坐三重粉面一時回

和州絕句

江湖醉度十年春牛渚山邊六問津歷陽前事知虛實髙位紛紛見陷人

仙女詞

楊衡

玉笄初侍紫皇君金縷鴛鴦滿絳裙仙宮一閉無消息遙結芳心向碧雲

春夢

落庭日照花如錦紅妝美人當晝寢傍人不知夢中事惟見玉釵時墜枕

宿靑牛谷

隨云步入靑牛谷靑牛道士畱我宿可憐夜久月明中惟有壇邊一枝竹

寄徹公

北風吹霜霜月明荷葉枯盡越水淸別來幾度龍宮宿雪山童子應相逐

九日

黃花紫菊傍籬落摘菊泛酒愛芳新不堪今日望鄕意彊挿茱茰隨眾人

春日

宋邕

輕花細葉滿林端昨夜春風晚色寒黃鳥不堪愁裏聴緑楊冝向雨中看

社日村居

張演

鵝湖山下稻梁肥防柵雞棲對掩扉桑柘影斜春社散家家扶得醉人歸

贈李十二

崔成甫

我是瀟湘放逐臣君辭明主漢江濵天外常求太白老金陵捉得酒仙人

過上人蘭若

綦毋潛

山頭襌室掛僧衣窻外無人溪鳥飛黃昏半在山下路卻聽鐘聲連翠微

早發上東門

十五能行西入秦三十無家作路人時命不將明主答素衣空染洛陽塵

侍宴桃花園

徐彥伯

源水叢花無數開丹跗紅萼間靑梅從今結子三千歳預喜仙遊復摘來

上已祓禊

晴風麗日滿芳洲云幕春筵祓錦流皆言曲侍璜溪宴暫似乘槎天漢遊

夜燕安樂公主宅

鳳樓開闔引明光花醑連添醉益香欲知帝女燻天貴金柯玉柱夜成行

小雪日戲題

張登

甲子徒推小雪天刺桐猶緑槿花然陽和長養無時歇卻是炎洲雨露偏

歸燕下第後獻主司

章孝標

舊累危巢泥已落今年故向社前歸連天大廈無棲處更傍誰家門戶飛

及第後寄淮南李相公

及第全勝十政官金湯渡了出長安馬頭漸入揚州路爲報時人洗眼看

春雪獻李相公

六出飛花處處飄黏窻拂砌上寒條朱門到曉難盈尺盡是三軍喜气銷

萬首唐人絕句卷二十六

欽定四庫全書

萬首唐人絕句卷二十七

宋洪邁編

七言

寄友二首

李羣玉

野水晴山雪後時獨行村路更相思無因一向溪橋醉處處寒梅映酒旗

花落輕寒酒熟遲醉眠不及落花期愁人想憶春山暮煙樹蒼蒼撥谷時

澧陵路中

別酒離亭十里彊半醒半醉引愁長無人寂寂春山路雪打溪梅狼籍香

大庾嶺別友人

篔簹無子鵷雛饑毛彩凋摧不得歸誰念火雲千嶂裏低身猶傍鷓鴣飛

石門戍

到此空思吳隱之潮痕艸蔓上幽碑人來皆望珠璣去誰詠貪泉四句詩

聞湘南從叔朝覲

長沙地窄卻回時舟楫駸駸向鳳池爲報湘川神女道莫教雲雨濕旌旗

漢陽太白樓

江上晴樓翠靄間滿簾春水滿窻山靑楓緑艸將愁去逺入吳云暝不還

送客

沅水羅文海燕回柳條牽恨到荊臺定知行路春愁裏故郢城邊見落梅

南荘春晚二首

連云艸暎一條陂鸂防雙雙帶水飛南村小路桃花落細雨斜風獨自歸

艸暖沙長望去舟微茫煙浪向巴丘沅湘寂寂春歸盡水緑蘋香人自愁

移松竹

龍髯鳳尾亂颼颼帶霧停風一畝秋待取滿庭蒼翠合酒尊書案閉門休

引水行

一條寒玉走秋泉引出深蘿洞口煙十里暗流聲不斷行人頭上過潺湲

黃陵廟

黃陵廟前莎艸春黃陵女兒茜裙新輕舟小檝唱歌去水逺山長愁殺人

北亭

斜雨飛絲織晚空疎簾半捲野亭風荷花開盡秋光晚零落殘紅緑沼中

送客往涔陽

春與春愁逐日長逺人天畔逺思鄕蘋生水緑不歸去孤負東溪七里莊

桃源

我到瞿眞上升處山川四望使人愁紫雲白鶴去不返惟有桃源溪水流

題王侍禦宅

門向滄江碧岫開地多鷗鷺少塵埃緑陰十里灘聲裏閒去王家看竹來

文殊院避暑

赤日黃埃滿世間松聲入耳卽心閒願尋五百仙人去一世淸涼住雪山

寄友人鹿胎冠子

散防疎星紫錦班仙家新樣剪三山冝與謝公松下戴淨簮云髮翠微間

江南

鱗鱗別浦起微波泛泛輕舟桃葉歌斜雪北風何處宿江南一路酒旗多

答友寄新茗

滿火芳香碾塵吳甌湘水緑花新媿君千里分滋味寄與春風酒渴人

峽山寺上方

滿院泉聲山殿涼殿簾微雨野松香東峯下視南溟月笑踏金波看海光

秋登涔陽城二首

萬戶砧聲水國秋涼風吹起故鄕愁行人望逺偏傷思白浪靑楓滿北樓

穿鍼樓上閉秋煙織女佳期又隔年斜漢夜深吹不落一條銀浪掛秋天

釣魚

七尺靑竿一丈絲菇蔣葉裏逐風吹幾回舉手拋芳餌驚起沙灘水鴨兒

酬魏三十七

靜裛寒香觸思初開緘忽見二瓊琚一吟麗句風流極沒得洪文李校書

贈琵琶

我見鴛鴦飛水上君還望月苦相思一雙裙帶同心結早寄黃鸝孤鴈兒

落帆後賦得二絕

平湖茫茫春日落危檣獨映沙洲泊上岸閒尋細艸行古查飛起黃金鶚

水浮秋煙沙曉雪皎防無風影澄澈海客雲帆未掛時相與緣江拾明月

贈妓人

誰家少女字千金省向人間觸處尋今日分明花裏見一雙紅臉動春心

贈人

曽畱宋玉舊衣裳惹得巫山夢裏香雲雨無情難管領任他別嫁楚襄王

山橊

洞中春气蒙籠喧尙有紅英千樹繁可憐夾水錦步障羞殺石家金穀園

鸂防

錦羽相呼慕沙曲波上雙聲戞哀玉霞明川靜極望中一時飛滅靑山緑

沅江漁者

倚棹汀洲沙日晚江鮮野菜桃花飯長歌一曲煙靄深歸去滄浪緑波逺

題金山寺石堂

白波四面照樓臺日夜潮聲繞寺回千葉紅蓮髙防處幾曽龍女獻珠來

戱贈魏四十

蘭浦秋來煙雨深幾多情思在琴心知君調得東家子早晚和鳴入錦衾

和人贈別

嚬黛低紅別怨多深停芳恨滿橫波聲中唱出纒綿意淚落燈前一曲歌

宿巫山廟二首

寂寞髙堂別楚君玉人天上逐行雲停舟十二峯巒下幽佩仙香半夜聞

廟閉春山曉月光波聲回合樹蒼蒼自從一別襄王夢雲雨空飛巫峽陽

傷柘枝

曽見雙鸞舞鏡中聨飛接影對春風今來獨在花筵上月滿秋天一半空

題櫻桃

春初攜酒此花間幾度臨風倒玉山今日葉深黃滿樹再來惆悵不能攀

惱從兄

芳艸萋萋新燕飛芷河南望鴈書稀武陵洞裏尋春客已被桃花迷不歸

紫極宮齋後

紫府空歌碧落寒曉星寥亮月光殘一羣白鶴髙飛散惟有松風吹石壇

春晚

思鄕之客空凝嚬天邊欲盡未盡春獨攀江樹深不語芳艸落花愁殺人

喜渾吉見訪

公子春衫桂水香逺衝霏雪過書堂貧家冷落難消日惟有松筠滿院涼

索曲送酒

簾外春風正落梅須求狂藥解愁回煩君玉指輕攏撚慢撥鴛鴦送一杯

山驛梅花

生在幽崖獨無主溪蘿澗鳥爲儔侶行人陌上不畱情愁香空謝深山雨

重陽日上渚宮楊尙書

落帽臺邊菊半黃行人惆悵對重陽荊州一見桓宣武爲趂悲秋入帝鄕

校書叔遺暑服

翠蕓箱裏疊防防楚葛湘紗淨似空便著淸江明月夜輕涼與掛一身風

贈魏三十七

名珪字玉淨無瑕美譽芳聲有數車莫放熖光髙二丈來年燒殺杏園花

酬崔表臣

昨日朱門一見君忽驚野鶴在雞羣不應長啄黃污水早晚歸飛碧落云

嘆靈鷲寺山橊

水蝶巖蜂俱不知露紅凝艷數千枝山深春晚無人賞卽是杜鵑催落時

中秋寄南海侍禦

海靜天髙景气殊鯨睛失彩蚌潛珠不知今夜越臺上望見瀛洲方丈無

戲贈姬人

骰子巡拋裹手拈無因得見玉纎纎但知謔道金釵落圖向人前露指尖

丹陽送韋參軍

嚴維

丹陽郭裏送行舟一別心知兩地秋日晚江南望江北寒鴉飛盡水悠悠

相裏使君宅聴惠澄上人吹小管

秦僧吹竹閉秋城早在棃園稱主情今夕襄陽山太守坐中流涙聴商聲

答劉長卿

新安非欲枉帆過海內如君有幾何醉裏別時秋水色老人南望一狂歌

發桐廬寄劉員外

處處雲山無盡時桐廬南望轉參差舟人莫道新安近欲上潺湲行自遲

嵗初喜皇甫侍禦至

湖上新正逢故人情深應不笑家貧明朝別後門還掩修竹千竿一老身

舊鏡

鮑溶

團團銅鏡似潭水心愛玉顏私自親一經離別少年攺難與淸光相見頻

期盡

魚鎖生衣門不開玉筐金月共塵埃靑山石婦千年望雷雨曽來知不來

寄天臺凖公

赤城橋東見月夜佛壠寺邊行月僧閒踏莓苔繞琪樹海光淸淨對心燈

送蕭秀才

心交別我西京去愁滿春魂不易醒從此無人訪貧病馬蹤車轍艸靑靑

隋宮二首

柳塘煙起日西斜竹浦風回鴈弄沙煬帝春遊古城在壊宮芳艸滿人家

玉鉤闌畔寒泉水金轆轤邊照影人此水今爲九泉路一枝花照數堆塵

塞上行

西風應時筋角堅承露牧馬水艸冷可憐黃河九曲盡氊館牢落樹無影

吳中夜別

楚客秋思著黃葉吳姫夜歌停碧雲聲盡燈前各流淚水天涼冷鴈離羣

送裴婺州

婺女星邊气不收金華山水似瀛洲含香太守心淸淨去與神仙日日逰

答客

竹間深路馬驚嘶獨入蓬門半似迷勞問圃人終嵗事桔橰聲裏雨春畦

贈楊錬師二首

紫煙衣上繡春云淸隱山書小篆文明月在天將鳳管夜深吹向玉晨君

道士夜誦蘂珠經白鶴下繞香煙聴夜移經盡人上鶴仙風吹入秋冥冥

寄薛膺昆季

楚山淸路兩無期夢裏春風玉樹枝何況芙蓉樓上客海門江月亦相思

楊眞人籙中像

畫中畱得淸瓊質世上難逢白鶴身應見茅盈哀老弟爲持金籙救生人

懷王秀才

鄕無竹圃爲三徑貧寄鄰家已二年惟有素風身未墜世間開口不言錢

題眞公影堂

舊房西壁畫支公昨暮今辰色不同逺客問心無處取獨添香火望虛空

秋夜懷紫閣寺僧

滿山雨色應難見隔澗經聲又不聞紫閣夜深多入定石苔誰爲掃秋云

宿水亭

雕楹采檻壓通陂魚鱗碧幕銜曲玉夜深星月伴芙蓉如在廣寒宮裏宿

寄海陵韓長宮

吏散重門印不開玉琴招鶴舞徘徊野人爲此多東望雲雨仍從海上來

得儲道士書

嬋娟春盡暮心收鄰里同年半白頭爲問蓬萊近消息海波平靜好東遊

感路侍禦訪別

西臺禦史重難言落木疎籬繞病魂一望靑雲感騘馬欵行黃葉出柴門

上已日上浙東孟中丞

世間禊事風流處鏡裏雲山若畫屏今日會稽王內史好將賔客醉蘭亭

送僧遊天臺二首

身非居士常多病心愛空王稍覺閒師問寄禪何處取浙南靑翠沃洲山

金嶺雪晴僧獨歸水文霞采納禪衣可憐石室燒香夜江月對心無是非

望金山寺

一朶蓬萊在世間梵宮宮闕翠雲閒近南秋水更淸淺聞道遊人未忍還

奉酬範傳眞二首

昨日新花紅滿眼今朝美酒緑畱人更冝明月含芳露憑仗蕭郎夜賞春

白雪翦花朱蠟蔕折花傳笑惜春人請君白日畱明月一醉風光莫厭頻

襄陽懷古

襄陽太守沈碑意身後身前幾年事湘江千嵗未爲陵水底魚龍應識字

湖上望月

湖上淸涼月更好天邊旅人猶未歸幾見金波滿還破艸虫聲畔露霑衣

望姑山

幽人往往憶麻姑浮世悠悠仙境殊自從靑鳥不堪使更得蓬萊消息無

暮秋見菊花

菊花低色過重陽似憶王孫白玉觴今日王孫好收采髙天已下兩回霜

東鄰女

雙飛鷓鴣春影斜美人盤金衣上花身爲父母幾時客一生知向何人家

寄李都護

去年河上送行人萬里弓旗一武臣聞道玉闗烽火死犬戎知有外家親

長安旅捨懷舊山

昨夜淸涼夢本山眠云喚鶴有慙顏靑蓮道士長堪羨身外無名至老閒

漢宮詞二首

栢梁宸居淸窈窕東方先生夜待詔夜久月當承露盤內人吹笙舞鳳鸞

月映東牕似玉輪未央前殿絕聲塵宮槐花落西風起鸚鵡驚寒夜喚人

懷仙

閬峯綺閣幾千丈瑤水西流十二城曽見周靈王太子碧桃花下自吹笙

九日

崔國輔

江邊楓落菊花黃少長登髙一望鄕九日陶家𨿽載酒三年楚客已霑裳

白紵辭二首

洛陽梨花落如霰河陽桃葉生復齊坐恐玉樓春欲盡紅綿粉絮裛妝啼

董賢女弟在椒風窈窕繁華貴後宮壁帶金缸皆翡翠一朝零落變成空

王昭君

一回望月一回悲望月月移人不移何時得見漢朝使爲妾傳書斬畫師

萬首唐人絕句卷二十七

欽定四庫全書

萬首唐人絕句卷二十八

宋洪邁編

七言

覽鏡見白須

權徳輿

秋來皎絜白須光試脫朝簪學舞狂一曲酣歌還自樂兒孫嬉笑挽衣裳

酬李韶州

詔下忽臨山水郡不妨從事恣攀登莫言向北千行鴈別有圖南六月鵬

答韋秀才

中峯雲暗雨霏霏水漲花塘未得歸心憶瓊枝望不見幾回虛濕薜蘿衣

貢院對雪寄崔閣老

寓宿春闈歳欲除嚴風密雪絕雙魚思君獨步西垣裏日日含香艸詔書

寄李衡州

片石叢花畫不如芘身三徑豈吾廬主人十騎東方逺惟望衡陽鴈足書

戱贈張鏈師

月帔飄颻摘杏花相邀洞口勸流霞半酣乍奏云和曲疑是山阿母家

贈天竺靈隱二寺主

石路泉流兩寺分尋常鐘磬隔山聞山僧半在中峯住共占淸猿與白雲

贈老將

白艸黃雲塞上秋曽隨驃騎出並州鹿盧劍折虯須白轉戰功多獨不侯

酬趙尙書看花見寄二首

春光深處曲江西入坐風流信馬蹄鶴髮杏花相映好羨君終日醉如泥

杜城韋曲徧尋春處處繁花滿目新日暮歸鞍不相待與君同是醉鄕人

戲贈表兄崔秀才

何事年年戀隱淪成名須遣及靑春明時早獻甘泉去若待公車卻設人

戲贈蘇九【蘇好讀元魯山文或勸入闗者】

白首書窗成鉅儒不知簪組徧屠沽勸君莫問長安路且讀魯山於蒍無

人日送房侍禦歸越

驛騎歸時騘馬蹄蓮花府映若邪溪帝城人日風光早不惜離堂醉似泥

送十九兄歸江東

命駕相思不爲名春風歸騎出關程離堂莫起臨岐嘆文舉終當薦禰衡

獻歲送李十兄赴黔中

一尊歳酒且畱歡三峽黔江去路難志士感恩無逺近異時應戴惠文冠

送從弟廣

夏云如火鑠晨輝欵段羸車整素衣知爾業成還出谷今朝莫愴斷行飛

埇橋夜宴敍別

滿樹鐵冠瓊樹枝尊前燭下心相知明朝又與白雲遠自古河梁多別離

送袁太祝衢婺巡覆

校緡稅畆不妨閒淸興自隨魚鳥間知君此去足佳句路出桐溪千萬山

揚州與丁山人別

將軍易道令威仙華發淸談得此賢惆悵今朝廣陵別遼東後防復何年

得撫州報喜戴員外無事二首

鶴髮州民擁使車人人自說受恩初如今天下無寃气乞爲邦君雪謗書

眾人餔啜喜君醒渭水由來不雜涇遮莫雪霜撩亂下松枝竹葉自靑靑

答張工部

書來逺自薄寒山繚繞洮河出古關今日難裁秣陵報薤歌寥落栁車還

冬至宿齋時郡君南內朝謁因寄

淸齋獨向丘園拜盛服想君興慶朝明日一陽生百福不辭相望阻寒宵

發硤石路上卻寄

莎柵東行五穀深千峯萬壑雨沈沈細君幾日路經此應見悲翁相望心

余幹別張侍禦

蕪城陌上春風別於越亭邊歳暮逢驅車又愴南北路反照寒江千萬峯

別表兄韋卿

新讀兵書事護羌腰間寶劍映金章少年百戰應輕別莫笑儒生淚數行

和王祭酒太社宿齋不得赴李尙書宅防戲

元禮門前勞引望句龍壇下阻歡娛此時對局空相憶博進何人更樂輸

八月十五日夜瑤臺寺對月

嬴女乘鸞已上天仁祠空在鼎湖邊涼風遙夜淸秋半一望金波照粉田

臘日龍沙防

簾外寒江千里色林中尊酒七人期寕知臘日龍沙防卻勝重陽落帽時

月夜過靈澈房

此身防逐白雲去未洗塵纓還自傷今夜幸逢淸淨境滿庭秋月對支郎

贈廣通上人

身隨猿鳥在深山早有詩名到世間客至上方畱盥潄龍洞水晝潺潺

宮人斜

一路斜分古驛前陰風切切晦秋煙鉛華新舊共冥寞日暮愁鴟飛野田

朝元閣

繚垣復道上層霄十月離宮萬國朝邊馬忽來淸蹕去空餘臺殿照山椒

石甕寺

石甕寒泉勝寶井汲人回掛靑絲綆廚煙半逐白雲飛當晝老僧來灌頂

舟行夜泊

蕭蕭落葉送殘秋寂寞寒波急暝流今夜不知何處泊斷猿晴月引孤舟

宿嚴陵

身羇從事驅徵傳江入新安泛暮濤今夜子陵灘下泊自慙相去九牛毛

和陳閣老當直從東省過史館看花【寒食假】

晝漏沈沈倦鎖闈西垣東觀閱芳菲繁花滿樹似畱客應爲主人休澣歸

棲霞寺云居室

一徑縈紆至此窮山僧盥潄白雲中閒吟定後更何事石上松枝常有風

題崔山人艸堂

竹徑茅堂接洞天閒持麈尾潄春泉世人車馬不知處時有歸云到枕前

題桞郎中故居

下馬荒堦日欲曛潺潺石澑靜中聞鳥啼花落人聲絕寂寞山窗掩白雲

藥名詩

七澤蘭芳千里春瀟瀟花落石燐燐有時浪白防風起坐釣藤陰不見人

春日戲題二首

檐前曉色驚雙燕戶外春風舞百花粉署可憐閒對此惟令碧玉泛流霞

雨歇風輕一院香紅芳緑翠接東墻春衣試出當軒立定被鄰家暗斷腸

贈友人

知向巫山逢日暮輕袿玉佩暫淹畱曉隨雲雨歸何處還是襄王夢覺愁

舟行見月

月入孤舟夜半晴寥寥雙鴈兩三聲洞房燭影在何處欲寄相思夢不成

石楠

石楠紅葉透簾春憶得糚成下錦裀試折一枝含萬恨分明說向夢中人

斗子灘

斗子灘頭夜已深月華偏向此時心春江風水連天闊歸夢悠揚何處尋

雜興五首

叢鬢愁眉時勢新初笄絕代北方人一顰一笑千金重肯似成都夜失身

乍聽絲聲似竹聲又疑丹穴九雛驚金波露洗淨於書寂寞不堪深夜情

琥珀尊開月映簾調理曲指纎含羞斂態勸君住更奏新聲刮骨鹽

乳燕雙飛鶯亂啼百花如繡照深閨新糚對景如無比微笑時時出瓠犀

巫山雲雨洛川神珠襻香腰穩稱身惆悵糚成君不見含情起立問傍人

黃蘗館

驅車振楫越山川曉通宵冒煙雨靑楓浦上防已銷黃蘗館前心自苦

淸明日次弋陽

自嘆淸明在逺鄕桐花覆水葛溪長家人定是持新火防作孤燈照洞房

七夕

今日云駢渡鵲橋應非脈脈與迢迢家人競喜開糚鏡月下穿鍼拜九霄

太常寺宿齋有寄

轉枕挑燈曉雞想君應嘆太常妻長年多病偏相憶不遣歸時醉似泥

朝回閱樂寄絕句

子城風暖百花初樓上玆引導車曲罷卿卿理騶馭細君相望意何如

中書宿齋有寄

銅壺滳漏斗闌干泛灔金波照露盤遙想洞房眠正熟不堪深夜鳳池寒

玉臺體

嬋娟二八正嬌羞日暮相逢南陌頭試問佳期不肯道落花深處指靑樓

云

褚載

盡日看云首不回無心都大似無才可憐光采一片玉萬里晴天何處來

鶴

欲洗霜翎下澗邊卻嫌菱刺污香泉沙鷗浦鴈應驚訝一舉扶揺直上天

長城

秦築長城比鐵牢蕃戎不敢過臨洮焉知萬里連云色不及堯堦三尺髙

鷺鷥【杜牧亦有】

霜衣雪髮靑玉觜羣捕魚兒溪影中驚飛低映碧山去一樹梨花落晚風

弔秦叟

市西樓店金千秤渭北田園粟萬鐘兒被殺傷妻被虜一身隨駕到三峯

定鼎門

郟鄏城髙門倚天九重蹤迹尙依然須知道徳無關鎖一閉乾坤一萬年

陳倉驛

錦翼花冠安在哉雄飛雌伏盡塵埃一雙童子應惆悵不見眞人更獵來

宮怨二首

柯宗

塵滿金鑪不在香黃昏獨自立重廊笙歌何處承恩寵一一隨風入上陽

長門槐柳半蕭疎玉輦沈思恨有餘紅淚漸消傾國態黃金誰爲達相如

長門怨

劉言史

獨坐鑪邊結夜愁暫時恩去亦難畱手持金筯埀紅淚亂撥寒灰不舉頭

樂府二首

花頷紅騣一向偏緑槐香陌欲朝天仍嫌眾裏嬌行疾傍鐙深藏白玉鞭

珠噴團香小桂條玉鞭兼賜霍嫖姚弄影便從天禁出碧蹄聲碎五門橋

過春秋峽

峭壁蒼蒼苔色新無風晴景自勝春不知何樹幽崖裏臘月花開似北人

竹裏梅

竹與梅花相並枝梅花正發竹枝垂風吹總向竹枝上直似王家雪下時

古寺花

司空文明

共愛芳菲此樹中千跗萬蘂裛枝紅遲遲欲去猶回望覆地無人滿寺風

發渝州卻寄韋判官

紅燭津亭夜見君繁急管兩紛紛平明分手空江轉惟有猿聲滿水雲

送盧徹之太原

楡落雕飛關塞秋黃雲畫角見並州翩翩羽騎雙旌後上客親隨郭細侯

病中嫁女妓

萬事傷心在目前一身垂淚對花筵黃金用盡教歌舞畱與他人樂少年

江村卽事

罷釣歸來不系船江村月落正堪眠縱然一夜風吹去只在蘆花淺水邊

峽口送友人

峽口花飛欲盡春天涯去住淚沾巾來時萬里同爲客今日翻成送故人

登峴亭

峴山回首望秦關南向荊州幾日還今日登臨惟有淚不知風景在何山

贈歌人郭婉

商堯藩

石家金穀舊歌人起唱花筵淚滿巾紅粉少年諸弟子一時怊悵望梁塵

漢宮詞三首

成帝夫人淚滿懷璧宮相趁落空堦可憐玉貌花前死惟有君恩白燕釵

霍家有女字成君年小教人著繡裙枉殺宮中許皇后椒房恩澤是浮雲

駿馬金鞍白玉鞭宮中來取李延年承恩直入鴛鴦殿一曲淸歌在九天

吹笙歌

伶兒竹聲愁繞空秦女淚濕燕支紅玉桃花片落不住三十六簧能喚風

新昌井

轆轤千轉勞筋力待得甘泉渇殺人且共山麋同飲澗玉沙鋪底淺燐燐

潭州席上贈舞柘枝妓

姑蘇太守靑娥女流落長沙舞柘枝滿坐繡衣皆不識可憐紅臉淚雙垂

田家效陶

曹鄴

黒黍春來釀酒飲靑禾刈了驅牛載大姑小叔常在眼卻笑長安在天外

徒相逢

江邊野花不須采梁頭野燕不用親西施本是越溪女承恩不薦越溪人

寄劉駕

一川艸色靑裊裊繞屋水聲如在家悵望美人不攜手墻東又發數枝花

題女郎廟

數防煙香出廟門女娥飛去影中存年年嶺上春無限露泣花愁斷客魂

北郭閒思

山前山後是靑艸盡日出門還掩門每思骨肉在天畔來看野翁憐子孫

偶題

白玉先生多在市靑牛道士不居山但能共得丹田語正是忙時身亦閒

出關

山上黃犢走避人山下女郎歌滿野我獨南徵恨此身更有無成出關者

官倉防

官倉老防大如斗見人開倉亦不走健兒無糧百姓饑誰遣朝朝入君口

聽劉尊師彈琴

曾遊淸海獨聞蟬入向空山夜聽泉不似齋堂人靜後秋聲長在七條

題山居

掃葉煎茶摘葉書心閒無夢夜窗虛只應光武恩波晚豈是嚴君戀釣魚

送人下第

馬嘶殘日沒殘霞二月東風便到家莫羨長安占春者明年始見故園花

早秋宿田舍

澗艸疏疏螢火光山月朗朗楓樹長南村犢子夜聲急應是欄邊新有霜

題舒鄕

功名若及鴟夷子必擬將舟泛洞庭栁色湖光好相待我心非醉亦非醒

萬首唐人絕句卷二十八

欽定四庫全書

萬首唐人絕句卷二十九

宋洪邁編

七言

同王維過崔處士林亭

盧象

映竹時聞轉轆轤當窗只見网蜘蛛主人非病常髙臥環堵防籠一老儒

新晴愛月

陸暢

野性平生惟愛月新晴半夜覩嬋娟起來自擘紗窗破恰漏淸光落枕前

云安公主出降雜詠催糚二首

天上瓊花不避秋今宵織女嫁牽牛萬人惟待乘鸞出乞巧齊登明月樓

少糚銀粉飾金鈿端正天花貴自然聞道禁中時節異九秋香滿鏡臺前

坐障

白玉爲竿丁字成黃金繡帶短長輕彊遮天上花顏色不隔雲中語笑聲

簾

眞珠文織掛檐端錦緣羅旌千萬端早把玉鉤和月捲神仙愁怕水精寒

階

甃玉編金次第平花紋隱起踏無聲幾重便上華堂裏得見天人吹鳳笙

扇

寶扇持來入禁宮本教花下動香風姮娥須逐彩雲降不可通宵在月中

成都贈別席夔

不值分流二江水定應猶得且同行三千里外情人別更被子規啼數聲

遊城東王駙馬亭

城外無塵水間松秋天木落見山容共尋蕭史江亭去一望終南紫閣峯

望毛女峯

我種東峯千葉蓮此峯毛女始求仙今朝暗算當時事已是人間七萬年

送李山人歸山

來從千山萬山裏歸向千山萬山去山中白雲千萬重卻望人間不知處

長安新晴

九重深淺人不知金殿玉樓倚朝日一使城中新雨晴禦溝流得宮花出

出藍田關寄董使君

萬里煙蘿錦帳閒雲迎水送度藍關七盤九折難行處盡是龔黃界外山

題悟公禪堂

臨壇付法十三春家本長城若下人蕓閣少年應不識南山鈔主是前身

宿陜府北樓奉酬崔大夫二首

樓壓黃河山滿坐風淸水涼誰忍臥人定軍州禁漏傳不妨秋月城頭過

一別朱門三四春再來應笑尙風塵昨宵惟有樓前月識是謝公詩酒人

陜州逢竇鞏同宿寄江陵韋協律

共出丘門歳九霜相逢淒愴對離觴荊南爲報韋從事一宿同眠禦史牀

夜到泗州酬崔使君

徐城洪盡到淮頭月裏山河見泗州聞道泗濵淸廟磬雅聲今在謝家樓

送崔員外使回入京

六星宮裏一星歸行到金鉤近紫微侍史別來經嵗月今宵應夢護香衣

成都送別費冠卿

紅椒花落桂花開萬里同遊俱未回莫厭客中頻送客思鄕獨上望鄕臺

題商山廟

商洛秦時四老翁人傳羽化此山空若無仙眼何由見總在廟前花洞中

題獨孤少府園林

四面靑山是四鄰煙霞成伴艸成茵年年洞口桃花發不記曾經迷幾人

送獨孤秀才下第歸太白山

逸翮暫時成落羽將歸太白賞靈蹤須尋最近碧霄處擬倩和云買一峯

下第後病中

獻玉頻年命未通窮秋成病悟眞空笑看朝市趨名者不病那知在病中

送深上人歸江南

畱得蓮花偈付誰獨攜金防欲歸時江南無限蕭家寺曾與白雲何處期

題自然觀

劍閣門西第一峯道陵成道有髙蹤行人若上升仙處須撥白雲三四重

疾愈步庭花

桃紅李白覺春歸彊步閒庭力尙微從困不扶靈壽杖恐驚花裏早鶯飛

籌筆店江亭

九折巖邊下馬行江亭暫歇聽江聲白雲緑樹不關我枉與樵人樂一生

贈賀若少府

十日廣陵城裏住聽君花下撫金徽新聲指上懷中紙莫怪潛偸數曲歸

太子劉舎人邀看花

年少風流七品官朱衣白馬冶遊盤負心不報春光主幾處偸看紅牡丹

薔薇花

錦窠花朶燃叢醉翠葉眉稠裛露垂莫引美人來架下恐驚紅片落燕支

望簡寂觀

顧況

靑嶂靑溪直復斜白雞白犬到人家仙人住在最髙處向晚春泉流白花

五兩歌送張夏

竿頭五兩風褭褭水上雲帆逐飛鳥送君初出揚州時靄靄曈曈江溢曉

臨海所居三首

此是昔年徵戰處曾經永日絕人行千家寂寂對流水惟有汀洲春艸生

此去臨溪不是遙樓中望見赤城標不知疊嶂重霞裏更有何人度石橋

家在雙峯蘭若邊一聲秋磬發孤煙山連極浦鳥飛盡月上靑林人未眠

聽角思歸

故園黃葉滿靑苔夢後城頭曉角哀此夜斷腸人不見起行殘月影徘徊

酬柳相公

天下如今已太平相公何事喚狂生个身恰似籠中鶴東望滄溟叫數聲

題明霞臺

野人本自不求名欲向山中過一生莫嫌憔悴無知已別有煙霞似弟兄

哭絢法師

楚客停橈欲問誰白沙江艸麯塵絲生公手種殿前樹惟有花開鶗鴂悲

送柳宜城葬

鳴笳已逐春風咽匹馬猶依舊路嘶遙望柳家門外樹恐聞黃鳥向人啼

宮詞五首

禁柳煙中聞曉烏風吹玉漏盡銅壺內官先向蓬萊殿金合開香瀉禦鑪

玉樓天半起笙歌風送宮嬪笑語和月殿影開聞夜漏水精簾捲近銀河

玉階容衛宿千官風獵靑旂曉仗寒侍女先來薦瓊蘂露漿新下九霄盤

九重天樂降神仙步舞分行踏錦筵嘈一聲鐘鼓歇萬人樓下拾金錢

金吾持防護新檐天樂聲傳萬姓瞻樓上美人相倚看紅糚透出水精簾

尋桃花嶺潘三姑臺

桃花嶺上覺天低人上靑山馬隔溪行到三姑學仙處還如劉阮二郎迷

夜中望仙觀

日暮銜花飛鳥還月明溪上見靑山遙知玉女窗前樹不是仙人不得攀

送李侍禦往吳興

世間只有情難說今夜應無不醉人若向洞庭山下過暗知澆瀝聖姑神

送李秀才入京

五湖秋葉滿行船八月靈槎欲上天君入長安予適越獨登秦望望秦川

越中席上看弄老人

不到山陰二十春鏡中相見白頭新此生不復爲年少今日從他弄老人

贈朱放

野客歸時無四鄰黔婁別久桉常貧漁樵舊路不堪入何處空山猶有人

聽歌

子夜新聲何處傳悲翁更憶太平年只今法曲無人唱已逐霓裳飛上天

贈韋淸將軍

身執金吾主禁兵腰閒寶劍重橫行接輿亦是狂歌者更就將軍乞一聲

贈僧二首

家住義興東捨溪溪邊莎艸雨無泥上人一向心入定春鳥年年空自啼

出頭皆是新年少何處能容老病翁更把浮榮諭生滅世間無事不虛空

登樓望水

鳥啼花發柳含煙擲卻風光憶少年更上髙樓望江水故鄕何處一歸船

湖中

靑艸湖邊日色低黃茅嶂裏鷓鴣啼丈夫飄蕩今如此一曲長歌楚水西

歳日作

不覺老將春共至更悲攜手幾人全還丹寂寞羞明鏡手把屠蘇讓少年

山中贈客

山中好處無人別澗梅僞作山中雪野客相逢夜不眠山中童子燒松節

王郎中妓席五詠

玉作搔頭金步揺髙張苦調響連宵欲知寫盡相思夢度水尋云不用橋【箜篌】

汗浥新裝畫不成絲催急節舞衣輕落花繞樹疑無影回雪從風暗有情【舞】

柳拂靑樓花滿衣能歌宛轉世應稀空中幾處聞淸響欲繞行雲不遣飛【歌】

秦聲楚調怨無窮隴水胡笳咽復通莫遣黃鶯花裏囀參差撩亂妬春風【箏】

欲寫人間離別心須聽鳴鳳似龍吟江南曲盡歸何處洞水山云知淺深【笙】

送李山人還玉溪

好鳥共鳴臨水樹幽人獨欠買山錢若爲種得千竿竹引取君家一眼泉

送少微上人還鹿門

少微不向吳中隱爲个生緣在鹿門行入漢江秋月色襄陽耆舊幾人存

宿昭應

武帝祈靈太一壇新丰樹色繞千官豈知今夜長生殿獨閉山門月影寒

題瑯邪上方

東晉王家在此溪南朝樹色隔窗低沈碑字滅昔人逺谷鳥猶向寒花啼

安仁港口望仙人城

樓臺采翠逺分明聞說仙家在此城欲上仙城無路上水邊花裏有人聲

寄祕書包監

一別長安路幾千遙知舊日主人憐賈生只是三年謫獨自無才已四年

小孤山

古廟楓林江水邊寒鴉接飯鴈橫天大孤山逺小孤出月照洞庭歸客船

葉道士山房

水邊垂柳赤欄橋洞裏仙人碧玉簫近得麻姑書信否潯陽向上不通潮

送李秀才遊嵩山

嵩山石壁掛飛流無限神仙在上頭采得新詩題石壁老人惆悵不同遊

從剡溪至赤城

靈溪宿處接靈山窈映髙樓向月閒夜半鶴聲殘夢裏猶疑琴曲洞房間

葉上題詩從苑中流出

花落深宮鶯亦悲上陽宮女斷腸時君恩不閉東流水葉上題詩寄與誰

崦裏桃花

崦裏桃花逢女冠林間杏葉落仙壇老人方授上淸籙夜聽步虛山月寒

聽子規

西霞山中子規鳥口邊血出啼不了山僧後夜初出定聞似不聞山月曉

竹枝曲

帝子蒼梧不復歸洞庭葉下荊雲飛巴人夜唱竹枝後腸斷曉猿聲漸稀

防僧二首

方文玲瓏花竹閒已將心印出人間家家門外長安道何處相逢是寶山

彌天釋子本髙情往往山中獨自行莫怪狂人遊楚國蓮花只在淤泥生

桃花曲

魏帝宮人舞鳳樓隋家天子泛龍舟君王夜醉春眠晏不覺桃花逐水流

贈逺

暫出河邊思逺道卻來窗下聽新鶯故人一別幾時見春艸還從舊處生

早春思歸有唱竹枝歌者坐中下淚

春生楚水波楚人齊唱竹枝歌與君皆是思歸客拭淚看花柰老何

送郭秀才

故人曾任丹徒令買得靑山擬獨耕不作艸堂招逺客卻將埀柳接啼鶯

宮詞

長樂宮連上苑春玉樓金殿艷歌新君門一入無由出惟有宮鶯得見人

憶故園

惆悵山多人復稀杜鵑啼處淚霑衣故園此去千餘里春夢猶能夜夜歸

櫻桃曲

百舌猶來上苑花遊人獨自憶京華遙知寢廟甞新後勑賜櫻桃向幾家

佳人贈別

萬里行人欲渡溪千行珠淚滴爲泥已成殘夢隨君去猶有驚烏半夜啼

答顧況

包幼正

於越城邊楓葉落楚人書裏寄離騷寒江鸂鶒思儔侶歳歳臨流刷羽毛

歳日作

更勞今日春風至枯樹無枝可寄花覽鏡惟看飄亂髮臨風誰爲駐浮槎

別靑州妓段東美

薛宜僚

阿母桃花方似錦王孫艸色正如煙不須更向滄溟望惆悵歡情恰一年

公子行

孟賔於

錦衣紅奪彩霞明侵曉春遊向野庭不識農夫辛苦力驕騘踏爛麥靑靑

棲烏曲二首

劉方平

蛾眉曼臉傾城國鳴環動佩新相識銀漢斜臨白玉堂芙蓉行障揜燈光

畫舸雙艚錦爲纜芙蓉花發蓮葉暗門前月色映橫塘感郎中夜波瀟湘

送別

華亭霽色滿今朝雲裏檣竿去轉遙莫怪山前深復淺淸淮一日兩回潮

夜月

更深月色半人家北斗防幹南斗斜今夜偏知春气暖虫聲新透緑窗紗

春怨二首

紗窗日落漸黃昏金屋無人見淚痕寂寞空庭春欲晚梨花滿地不開門

朝日殘鸎伴妾啼開簾只見艸萋萋庭前時有東風入楊柳千條盡向西

萬首唐人絕句卷二十九

欽定四庫全書

萬首唐人絕句卷三十

宋洪邁編

七言

烏棲曲

王建

章華宮人夜上樓君王望月西山頭夜深宮殿門不鎖白露滿山山葉墮

主人故池

曲池髙閣相連起荷葉圑圑蓋秋水主人已逺涼風生舊客不來芙蓉死

長安別

長安淸明好時節只宜相送不宜別惡心牀上銅片明照見離人白頭髮

宮人斜

未央墻西靑艸路宮人斜裏紅防墓一邊載出一邊來更衣不減尋常數

春詞

良人朝早半夜起櫻桃如珠露如水下堂把火送郎回移枕重眠曉牕裏

野池

野池水滿連秋隄菱花結實蒲葉齊川口雨晴風復止蜻蜓上下魚東西

秋夜曲

秋燈向壁掩洞房良人此夜直明光天河悠悠漏水長南斗北斗兩相當

別曲

毒蛇在腸瘡滿背去年別家今別弟馬頭對哭各東西天邊栁絮無根蔕

古謠二首

一東一西隴頭水一聚一散天邊霞一來一去道上客一顚一倒池中花

宛宛轉轉身上紗紅紅緑緑苑中花紛紛汨汨夜飛鴉寂寂寞寞離人家

玉蘂花

一樹籠玉刻成飄廊防地色輕輕女冠夜覓香來處惟見堦前碎月明

歸山莊

長安寄食半年餘重向人邊乞薦書山路獨歸衝夜雪落斜騎馬避柴車

寒食憶歸

京中曹局無多事寒食貧兒要在家遮莫杏園勝別處亦須歸看傍村花

題崔秀才裏居

自知名出休呈捲愛去人家逺處居時復打門無別事鋪頭來索買殘書

酬栢侍禦答酒

茱茰酒法大家同好是盛來白椀中這度自知顏色重不消詩裏弄溪翁

別藥欄

芍藥丁香手裏栽臨行一日繞千回外人應怪難辭別總是山中自取來

長門

長門閉定不求生燒卻頭花卸卻箏病臥玉牕秋雨下遙聞別院喚人聲

題渭亭

雲開逺水傍秋天沙岸蒲帆隔野煙一片蔡州靑艸色日西鋪在古臺邊

喜祥山館

夜過深山算驛程三回黒地聽泉聲自離軍馬身輕健得向溪邊盡足行

上田尙書

去婦何辭見六親手中刀尺不如人可憐池閣秋風夜愁緑嬌紅一徧新

雨中寄東溪韋處士

雨中溪破無干地浸著牀頭濕著書一个月來山水隔不知茅屋若爲居

乞竹

乞取池西三兩竿房前栽著病時看亦知自惜難判割猶勝橫根引出欄

人家看花

年少狂疎逐君馬去來憔悴到京華恨無閒地栽仙藥長傍人家看好花

未央風

五更先起玉階東漸入千門萬戶中總向髙樓吹舞袖秋風還不及春風

贈李僕射二首

和雪翻營一夜行神旗凍定馬無聲遙看火號連營赤知是先鋒上得城

旗旛四面著營稠手詔頻來老將愁每日臨行空挑戰不知生縛入唐州

送遷客

萬里潮州一逐臣悠悠靑艸海邊春天涯莫道無回日上嶺還逢向北人

廢寺

廢寺亂來爲縣驛荒松老栢不生煙空廊屋漏畫僧盡梁上猶書天寶年

題禪師房

浮生不住葉隨風塡海移山總是空長向人間愁老病誰來閒坐此房中

看石楠花

畱得行人忘卻歸雨中須是石楠枝明朝獨上銅臺路容見花開少許時

長安縣後亭看畫

水凍橫橋雪滿池新排石筍繞巴籬縣門斜掩無人吏看畫雙飛白鷺鷥

贈工部郎中二首

金鑪煙裏要班頭欲得歸山可自由每度報朝愁入閤在先教示小千牛

多在蓬萊可在家越緋衫上有紅霞朝回不向諸餘處騎馬城西檢校花

酬趙侍禦

年少同爲鄴下游閒尋野寺醉登樓別來衣馬從勝舊爭向邊塵滿白頭

鑷白

總道老來無用處何須白髮在前生如今不用偸年少拔卻三莖又五莖

九日登叢臺

平原池閣在誰家雙塔叢臺野菊花零落故宮無入路西來澗水繞城斜

題蔡中郎碑

蒼苔滿字土埋風雨消磨絕調詞不向圖經中舊見無人知是蔡邕碑

江館對雨

鳥聲愁雨似秋天病客思家一向眠艸館門臨廣州路夜聞蠻語小江邊

雨過山村

雨裏雞鳴一兩家竹溪村路板橋斜婦姑相喚浴蠶去閒著中庭梔子花

對雨寄杜書記

竹煙江雨細相和看著閒書睡更多好是主人無事日應持小拍按新歌

江陵道中

菱葉參差萍葉重新蒲半拆夜來風江村水落平地出溪畔漁船靑艸中

江陵使至汝州

回看巴路在雲閒寒食離家麥熟還日暮數峯靑似染商人說是汝州山

送山人二首

嵩山古寺離來久回見溪橋野葉黃辛苦老師看守處爲懸秋藥閉空房

山客狂來跨白驢袖中遺卻潁陽書人閒亦有妻兒在拋向嵩陽古觀居

揚州尋張籍不見

別後知君在楚城揚州寺裏覓君名西江水濶吳山逺卻打船頭向北行

宿長安縣後齋

新向金階奏罷兵長安縣裏繞池行喜歡得伴山僧宿看雪吟詩直到明

華淸宮二首

曉來樓閣更鮮明日出欄竿見鹿行武帝自知身不死看修玉殿號長生

酒幔髙樓一百家宮前楊栁寺前花內園分得溫湯水三月中間已進

宮前栁

楊栁宮前忽地春在前驚動探春人曉來惟欠驪山雨洗卻秋條緑上塵

畱別張廣文

謝恩新入鳯凰城亂定相逢合眼明千萬求方好將息杏花寒食的同行

送鄭山人歸山

玉作車轅蒲作輪當初不起潁陽人一家總入嵩山去天子因何得諫臣

傷墮水鳥

一烏墮水百烏啼相弔相號繞故堤眼見行人車輾過不妨同伴各東西

十五夜望月【時防琴客】

中庭地白樹棲鴉冷露無聲濕桂花今夜月明人盡望不知秋思在誰家

眼病寄同官

天寒眼痛少心情隔霧看人夜裏行年少往來常不住墻西凍地馬蹄聲

寄韋諫議

百年看似暫時間頭白求官亦未閒獨有龍門韋諫議三徴不起戀靑山

尋補闕舊宅

知得淸名二十年登山上阪乞新篇除書近拜侍臣去空院鳥啼風竹前

上魏博田侍中八首

去處長將決勝籌回回身在陣前頭賊城破後先鋒入看著紅防不敢収

熨帖朝衣拋戰袍防龍班裏侍中髙對時先奏衙門將次第天恩與節旄

踏著家鄕馬腳輕暮山秋色眼前明老人上酒齊行拜得侍中來盡再生

功成誰不擁藩方富貴還須是本鄕萬里雙旌汾水上玉鞭遙指白雲莊

鼔吹旗道兩邊行男走女喜闐闐舊交省得當時別指防如今卻少年

廣場破陣樂初収采纛髙於百尺樓老將气雄爭起舞管回作大纒頭

威聲萬里動寒煙艸白天淸塞馬閒觸處不如生處樂可憐秋月照江山

將士請衣忘卻貧緑牕紅燭酒樓新家家盡踏還鄕曲明月街中不絕人

禦獵

靑山直入鳯城頭滻水斜分入禦溝新校內人惟射鴨長隨天子苑東遊

山店

登登石路何時盡決決溪泉到處聞風動葉聲山犬吠一家松火隔秋云

過綺岫宮

玉樓傾側粉墻空重疊靑山繞故空武帝去來羅袖盡野花黃蝶領春風

初冬旅遊

逺投人宿趂房遲僮僕傷寒馬亦饑爲客悠悠十月盡莊頭栽竹已過時

寄劉蕡問疾

年少病多應爲酒誰家將息過今春賖來半夏重煎盡投著山中舊主人

夜看揚州市

夜市千燈照碧雲髙樓紅袖客紛紛如今不似時平日猶自笙歌徹曉聞

觀蠻妓

欲說昭君斂翠蛾淸聲委曲怨於歌誰家年少春風裏拋與金錢唱好多

華嶽廟二首

女巫遮客買神盤爭取琶琶廟裏彈聞有馬蹄生拍樹路人來去向南看

自移西嶽門長鎖一个行人一徧開上廟參天今見在夜頭風起覺神來

老人歌

白髮歌人垂淚行上皇生日出京城如今供奉多新意錯唱當時一半聲

對酒

爲病比來渾斷酒緣花不免卻知聞從來樂事關身少主領春風只在君

秋夜對雨

夜山秋雨滴空廊燈照房前樹葉光對坐讀書終捲後自鋪衣被掃僧房

和元郎中八月十一至十五夜五首

半秋初入中旬夜已向階前守月明從未圓時看卻好一分分見傍輪生

亂雲遮卻臺東月不許交依次第看莫爲詩家先見境被他龍與作艱難

今夜月明勝昨夜新添桂樹近東枝立多地濕舁牀坐看過墻西寸寸遲

月似圓來漸漸凝玉盤盛水欲侵稜夜深盡放家人睡直到天明不炷燈

合望月時長望月分明不得似今年仰頭五夜風中立從未團圓直到圓

新晴後

住處近山常足雨聞晴曬曝舊方茵立秋日後無多熱漸覺生衣不著身

霓裳詞十首

弟子部中畱一色聽風聽水作霓裳散聲未足重來授直到牀前見上皇

中管五弦初半曲遙教合上隔簾聽一聲聲向天頭落效得仙人夜唱經

自直梨園得出稀更畨上曲不教歸一時跪拜霓裳徹立地階前賜紫衣

旋翻曲譜聲初足除在梨園未教人宣與書家分手寫中官走馬賜功臣

伴教霓裳有貴妃從初直到曲成時日長耳裏聞聲熟拍數分毫錯總知

索摐摐隔采云五更初發滿宮聞武皇自送西王母新換霓裳日色裙

勑賜宮人澡浴回遙看美女院門開一山星月霓裳動好字先從殿裏來

傳呼法部按霓裳新得承恩別作行日晚貴妃樓上看內人舁下防羅箱

朝元閣上山風起夜聽霓裳露坐寒宮女月中更替立黃金梯滑並行難

知在華淸年月滿山頭山底種長生去時畱下霓裳曲半是離宮別館聲

朝天詞寄魏博田侍中八首

山川初定國圖寛未識龍顏坐不安風動白髯旌節下過時天子禦樓看

相感君臣總淚流恩深舞蹈不知休初從戰地來無物惟奏新添十八州

奏催三殿宴沂公別與諸侯總不同隔月太常先習樂金書牌纛采雲中

無人敢奪在先籌天子門邊送與毬遙索十箱新樣錦內家舁到馬前頭

禦馬牽來親自試珠毬到處玉蹄知殿到宣勸連催上未解紅纓不敢騎

四海無波乞放閒三封手跪獻龍顏他時若有邊城動不待天書自出山

戎馬悠悠未盡歸玉關猶隔吐蕃旗老臣三表求髙臥邊事從今遣問誰

重賜弓刀內宴回看人城外滿髙臺君臣不作其時別収盡邊旗當日來

萬首唐人絕句卷三十

欽定四庫全書

萬首唐人絕句卷三十一

宋洪邁編

七言

宮中詞一

王建

秋殿淸齋刻漏長紫微宮女夜燒香拜陵日到公卿發鹵簿分頭出太常

二

羅衫葉葉繡重重金鳯銀鵝各一叢每徧舞時分兩向太平萬嵗字當中

三

魚藻池中鎖翠蛾先皇行處不曾過如今池底休鋪錦菱角雞頭積漸多

四

殿前明日中和節連夜瓊林散舞衣傳報所司分蠟燭監開宮鎖放人歸

五

五更三防索金車盡放宮人出看花仗下一邊催立馬殿頭先報內園家

六

小殿初成粉欲幹貴妃姉妹自來看爲逢好日先移入續向街西索牡丹

七

內人相續報花開凖擬君王便看來逢著五紅繡袋宜春院裏按歌回

八

巡吹慢徧不相和暗數看誰曲校多明日梨園花裏設先須逐得內家歌

九

黃金合裏盛紅雪重結香羅四出花一一傍邊書勑字中官送與大臣家

十

天明東上閤門開排仗聲從殿裏來阿監兩邊相對立遙聞索扇一時回

十一

日髙殿裏有香煙萬嵗聲長動九天妃子院中新降誕內家分得洗兒錢

十二

宮花不與外邊同正月長先一半紅供禦櫻桃看守別直無鴉鳥到園中

十三

殿前鋪設兩邊樓寒食宮人步打毬一半走來齊跪拜上棚先謝得頭籌

十四

太儀前日暖房來囑向昭陽乞藥栽勑賜一窠紅躑躅謝恩未了奏花開

十五

禦前新賜紫羅襦不下金階上軟輿官局總來爲喜樂院中新拜內尙書

十六

鸚鵡誰教轉舌闗內人手裏養來姦語多更覺承恩澤數對君王憶隴山

十七

分朋閒坐賭櫻桃休卻投壺玉腕勞各把沈香雙陸子局中鬭累阿誰髙

十八

春風院院落花堆金鎖生衣掣不開更築歌臺起妝殿明朝先進畫圖來

十九

行中第一爭先舞博士傍邊亦被欺忽覺管弦先破拍急翻羅袖不教知

二十

日冷天晴近臘時玉階金瓦雪離離浴堂門外抄名入公主家人謝面脂

二十一

未承恩澤一家愁乍到宮中憶外頭求守管聲欵逐側商調裏唱伊州

二十二

雨入珠簾滿殿涼避風新出石盆湯內人恐要秋衣著不住燻籠換好香

二十三

東風潑火雨新収舁盡春泥掃雪溝走馬犢車當禦路漢陽公主進雞毬

二十四

風簾水閣壓芙蓉四面鉤防在水中避熱不歸金殿宿秋河織女夜妝紅

二十五

金吾除夜進儺名畫袴朱衣四隊行院院燒燈如白日沈香火底坐吹笙

二十六

避暑昭陽不擲盧井邊含水噴鴉雛內中數日無呼喚搨得滕王蛺蝶圖

二十七

內宴初休入二更殿前燈火一時明宮中傳防音聲散諸院門開觸處行

二十八

忽地金輿向月陂內人接著便相隨卻回龍武軍前過當處教開臥鴨池

二十九

樹葉初成鳥防窠石橊花裏笑聲多眾中遺卻金釵子拾得從饒購贖羅

三十

畫得天河刻作牛玉梭金鑷采橋頭每年宮女穿鍼夜勑賜諸親乞巧樓

三十一

新秋白兔大如拳紅耳霜毛趂艸眠天子不教人射殺玉鞭遮到馬蹄前

三十二

籠煙紫气日曈曈宣政門開玉殿風五刻閤前卿相出下簾聲在半天中

三十三

白玉牕中起艸臣櫻桃初出賜嘗新殿頭傳語金階逺只進詞臣謝聖人

三十四

內人對禦疊花牋繡坐移來玉案邊紅蠟燭前呈艸本平明舁出閤門宣

三十五

千牛仗下放朝初玉案傍邊立起居每日請來金鳯紙殿頭無事不多書

三十六

延英引對碧衣郎江硯宣毫各別牀天子下簾親考試宮人手裏過茶湯

三十七

少年天子愛邊功親到淩煙畫閣中教覓勲臣寫眞樣長生殿裏作屏風

三十八

樓前立仗看宣赦萬嵗聲長拜舞齊日照采盤髙百尺飛仙爭上取金雞

三十九

新調白馬怕鞭聲供奉騎來繞殿行先報諸王侵早入隔門催進打毬名

四十

對禦難爭第一籌殿前不打背身毬內人唱好玆急天子捎回過玉樓

四十一

新衫一樣殿頭黃銀帶排方韃尾長總把玉鞭騎禦馬緑鬃紅額麝香香

四十二

城東北面望雲樓半下珠簾半上鉤騎馬行人長速過忽防天子在樓頭

四十三

宮人拍手笑相呼不識庭前掃地夫乞與金錢爭借問外頭還似此間無

四十四

小隨阿姊學吹笙見好君王賜與名夜拂玉牀朝把鏡黃金殿外不教行

四十五

春來睡困不梳頭懶逐君王苑北遊暫向玉花階上坐簸錢贏得兩三籌

四十六

禁寺紅樓內裏通香山引駕夾城中裹頭蕃女簾前立手把牙梢竹彈弓

四十七

別敕教歌不出房一聲一徧奏君王再三博士畱殘拍索向宣徽作徹章

四十八

私縫黃帔捨釵梳欲得金仙觀裏居近被君王知識字収來案上檢文書

四十九

聖人生日明朝是私地教人囑內監自寫金花紅牓子在前進上鳯凰衫

五十

玉蟬金掌三層挿翠髻髙鬃緑鬢虛舞處春風吹落地當時別賜一頭梳

五十一

射生宮女宿紅妝把得新弓各自張臨上馬時齊賜酒男兒跪拜謝君王

五十二

十三初學擘箜篌弟子名中被防畱昨日教坊新進入並房宮女與梳頭

五十三

紅蠻捍撥帖胸前移坐當頭近禦筵用力獨彈金殿響鳯凰飛出四條

五十四

春風吹展曲旗竿得出深宮不怕寒誇道自家能走馬園中橫過覓人看

五十五

粟金犀帶碧牙錐散挿紅翎玉突枝旋獵一邊還引馬歸來雞兔繞鞍垂

五十六

云駮花騣各試行一般毛色一般纓殿前來往重騎過欲得君王別賜名

五十七

往來舊院不中修教近金鑾別起樓聞有美人新入內宮中未識大家愁

五十八

合暗報來門鎖了夜深應別喚笙歌房房下著珠簾睡月過金階冷露多

五十九

禦池水色春來好處處分流白玉渠密奏君王知入月喚人相伴洗裙裾

六十

新晴水色暖溫暾岸雪初消滻水渾今日踏靑歸校晚傳聲畱著望春門

六十一

家常愛著舊衣裳空挿紅梳不作妝忽地下階裙帶解非時應得見君王

六十二

舞來汗濕羅衣徹樓上人扶下玉梯歸到院中重洗面金花盆裏潑紅泥

六十三

靑樓少婦砑裙長總被抄名入教坊春設殿前爲隊舞朋頭各自請衣裳

六十四

艾心芹葉初生小秖鬭時新不鬭花總待大家般數盡袖中拈出郁金芽

六十五

眾中愛得君王喚偸把金箱筆硯開書破紅蠻隔子上旋推當直內人來

六十六

紅燈睡裏喚春云云上三更直宿分金砌雨來行步滑兩人擡起隠花裙

六十七

內鷹籠脫解紅絳鬭勝爭飛出手髙直上靑雲還卻下一雙金爪掬花毛

六十八

競渡船頭掉采旗兩邊濺水濕羅衣池東爭向池西岸先到先書上字歸

六十九

燈前飛出玉階虫未臥常聞半夜鐘看著中元齋日到自盤金綫繡眞容

七十

步行送入長門裏不許來辭舊院花只恐他時身到此乞求恩赦放還家

七十一

一時起立吹簫管得寵人來滿殿迎整頓衣裳皆著卻舞頭當拍第三聲

七十二

琵琶先抺緑腰頭小管丁寧側調愁半夜美人雙起唱一聲聲出鳯凰樓

七十三

春池日暖少風波花裏牽船水上歌遙索劍南新樣錦東宮先釣得魚多

七十四

蜂須蟬翅薄松松浮動搔頭似有風一度出時拋一徧金條零落滿函中

七十五

教徧宮娥唱盡詞暗中頭白沒人知樓中日日歌聲好不問從初學阿誰

七十六

每夜停燈熨禦衣銀燻籠底火微微遙聽帳裏君王覺上畨聲鐘始得歸

七十七

樹頭樹底覓殘紅一片西飛一片東自是桃花貪結子錯教人恨五更風

七十八

因喫櫻桃病放歸三年著破舊羅衣內中侍從來還去結得頭花上貴妃

七十九

欲迎天子看花去下得金階卻悔行恐見失恩人舊院回頭憶著五弦聲

八十

自知歌舞勝諸人邀勒君王出內頻奉勑空中修理院地衣簾額一時新

八十一

悶來無處可思量旋下金階旋憶牀収得山丹紅蘂粉鏡前洗卻麝香黃

八十二

嫌羅不著索輕對面教人染退紅衫子成來一徧出明朝半片在園中

八十三

彈棋玉指兩參差背局臨虛鬭著危先打角頭紅子落上三金字半邊垂

八十四

禦廚不食索時新每見花開卽是春白日睡多嬌似病隔簾教喚女醫人

八十五

叢叢洗手繞金盆旋拭紅巾入殿門眾裏遙拋金橘子在前収得便承恩

八十六

兩樓新換珠簾額中尉明朝設內家一樣金盤五十面紅酥防出牡丹花

八十七

盡送香毬出內家記巡傳把一枝花散時各自燒紅燭相逐行歸不上車

八十八

宿防殘粉未明天總立昭陽花樹邊寒食內人長白打庫家先散與金錢

八十九

後宮宮女無多少盡向園中笑一團舞蝶落花相覓看春風共語亦應難

九十

玉蕭攺調箏移柱催換紅羅繡舞筵未戴柘枝花帽子兩行宮監在簾前

九十一

宛轉黃金白柄長靑荷葉子畫鴛鴦把來不是呈新樣欲進微風到禦牀

九十二

供禦香方加減頻水沈山麝每回新內中不許相傳出已被醫家寫與人

九十三

牕牕戶戶院相當總有珠簾玳瑁牀𨿽道君王不來宿帳中長下著香囊

九十四

蓬萊正殿壓云鼇紅日初生碧海濤開著五門遙北望柘黃新禦牀髙

九十五

金殿當頭紫閣重仙人掌上玉芙蓉太平天子朝元日五色云車駕六龍

九十六

平明開著九重關金畫黃龍五色宣至銀臺排仗合聖人三殿冊西畨

九十七

丹鳯樓前把火開先排法駕出蓬萊棚前走馬人宣慰只拜南郊當日回

九十八

集賢殿裏圖書滿校勘頭邊禦印同眞迹進來知字數別収鎖在玉函中

九十九

移來女樂部頭邊新賜花檀木五緶得紅羅手帕子當中更畫一雙蟬

一百

藥童食後送云漿髙殿無風扇少涼每到日中重掠鬢衩衣騎馬繞宮廊

萬首唐人絕句卷三十一

欽定四庫全書

萬首唐人絕句卷三十二

宋洪邁編

七言

涼風亭睡覺

裴度

飽食緩行新睡覺一甌新茗侍兒煎脫巾斜倚繩牀坐風送水聲來耳邊

雪中訝諸公不相訪

憶昨雨多泥又深猶能攜妓逺過尋滿空亂雪花相似何事居然無賞心

春興

武元衡

楊栁陰陰細雨晴殘花落盡見流鶯春風一夜吹鄕夢夢逐春風到洛城

酬裴起居西亭畱贈

艶歌能起闗山恨紅燭偏凝寒塞情況是池塘風雨夜不堪絲管盡離聲

送張司錄赴京

江南煙雨塞鴻飛西府文章謝掾歸相送汀洲蘭杜晚菱歌一曲淚沾衣

宿靑陽驛

空山揺落三秋暮螢過疏簾月露圑寂寞孤燈愁不寐蕭蕭風竹夜窻寒

送盧起居

相如擁傳有光輝何事闌干淚濕衣舊府東山余妓在重將歌舞送君歸

送張諫議

漢庭從事五人來白首疆場獨未回今日送君防斷處寒江寥落數枝梅

題嘉陵驛

悠悠風斾繞山川山驛空防雨似煙路半嘉陵頭已白蜀門西更上靑天

送栁郎中

望鄕臺下秦人去學射山中杜魄哀落日河橋千騎別春風寂寞斾旌回

春日偶題

山川百戰古刀州龍節來分聖主憂靜守化條無一事春風獨上望京樓

聽歌

月上重樓絲管秋佳人夜唱古梁州滿堂誰是知音者不惜千金與莫愁

唐昌玉蘂花

琪樹年年玉蘂新洞宮長閉防霞春日暮落英鋪地雪獻花無復九天人

送李侍禦之鳯翔

栁暗花明池上山髙樓歌酒換離顏他時欲寄相思字何處黃雲是隴闗

贈佳人二首

步揺金翠玉搔頭傾國傾城勝莫愁若逞仙姿遊洛浦定知神女謝風流

林鶯一哢四時春蟬翼羅衣白玉人曾逐使君歌舞地淸聲長咽翠眉顰

送魏正則擢第歸江陵

商山路接玉山深古木蒼然晝合陰防府登筵君最少江城秋至肯驚心

登闔閭古城

登髙逺望自傷情栁發花開映古城全盛已隨流水去黃鸝空囀舊春聲

山居

身依泉壑將時背路入煙蘿得地深終嵗不知城廓事手栽松竹盡成陰

夜雨憶郭通微

桃源未去阻風塵世事悠悠又遇春雨滴閒階淸夜久焚香偏憶白雲人

送嚴秀才

灞滻別離腸已斷江山迢遞信仍稀送君偏下臨岐淚家在南州身未歸

春亭雪夜寄西鄰二舍人

廣庭飛雪對愁人寒谷由來不惜春卻笑山陰乘興夜何如今日戴家鄰

酬韋冑曹

相逢異縣蹉跎意無復少年容易歡桃李美人攀折盡何如松栢四時寒

同幕府夜宴惜花二首

芳艸落花明月榭朝雲暮雨錦城春莫愁紅艶風前散自有靑娥鏡里人

五侯門館百花繁紅燭揺風白雪翻不似鳯凰池畔見飄揚今隔上林園

詶韋冑曹登天長寺見寄

靑門幾度沾襟淚並在東林雪外峯今日重煩相憶處春光知繞鳯池濃

陌上暮春

靑靑南陌栁如絲栁色鶯聲晚日遲何處最傷遊客思春風三月落花時

春日偶作

飛花寂寞燕雙雙南客衡門對楚江惆悵管何處發春風吹到讀書窻

春暮寄杜嘉興兄弟

栁色千家與萬家輕風細雨落殘花數枝瓊玉無由見空掩柴扉度嵗華

渡淮

暮濤凝雪長淮水細雨飛梅五月天行子不須愁夜泊緑揚多處有人煙

訪裴校書不遇

梨花落盡栁花時庭樹流鶯日過遲幾度相思不相見春風何處有佳期

秋原寓目

木落風髙天宇曠秋原一望思悠哉邊城今足射雕騎連鴈嗷嗷何處來

立秋華原南館別二客

風入泥陽池館秋片雲孤鶴兩難畱明朝獨向靑山郭惟有蟬聲催白頭

代佳人贈張郎中

洛陽佳麗本神仙冰雪顏容桃李年心愛阮郎畱不住獨將珠淚濕紅鈆

送嚴侍禦赴黔中

武陵源在朗江東流水飛花仙洞中莫問阮郎千古事緑楊歸處翠霞空

使次盤豆驛望永樂縣

山川不記何年別城郭應非昔所經欲駐徵車終日望大河雲雨晦冥冥

餞裴行軍赴朝命三首

三年同看錦城花銀燭連宵照綺霞報國從來先意气臨岐不用重咨嗟

珠履三千醉不歡玉人猶若飲冰寒送君空有無言淚足下闗山行路難

來時聖主假光輝心恃朝恩計日歸誰料忽成雲雨別獨將邊淚灑戎衣

緱山道中

秋山寂寞秋水淸寒郊木葉飛無聲王子白雲仙去久洛濵行客夜吹笙

嵗暮送舍人使京

邊城嵗盡望鄕闗身逐戎旌未得還欲別臨岐無限淚故園花發寄君攀

寓興

二月楊花飛滿空飄颻十里雪如風不知何處香醪熟願醉潘園芳樹中

塞上春懷

東風河外五城喧南客徵袍滿淚痕愁至獨登髙處望藹然雲樹重傷防

塞外月夜寄荊南熊侍禦

南依劉表北劉琨徵戰年年簫鼓喧雲雨一乖千萬里長城秋月洞庭猿

秋日經潼闗感寓

昔年曾逐漢徵東三授兵符百戰中力保山河嗟下世秋風牢落故營空

贈歌人

仙歌靜轉玉簫催疑是流鶯禁苑來它日相思夢巫峽莫教雲雨晦陽臺

鄂渚送人

雲帆渺渺巴陵渡煙樹蒼蒼故郢城江上梅花無數發送君南浦不勝情

和韋常侍

孤云永日自徘徊巖館蒼蒼徧緑苔望苑忽驚新詔下彩鸞歸處玉籠開

送崔舍人二首

赤墀同拜紫泥封四牡連徴待九重惟有白須張司馬不言名利尙相從

芳郊欲別闌干淚故國難期聚散云分手更逢江館暮馬嘶猿叫不堪聞

單於罷戰卻歸題善陽館

單於南過善陽闗身逐歸云到處閒曽是五年蓮府客每聞戰士哭陰山

學仙難

玉殿笙歌漢帝愁鸞龍儼駕望瀛洲黃金化盡方士死靑天欲上無緣由

春晚聞鶯

寂寂蘭臺曉夢驚緑林殘月思孤鶯猶疑蜀魄千年恨化作寃禽萬囀聲

聞嚴祕書與諸客夜防

衡門寥落嵗陰窮露濕莓苔葉厭風聞道今宵阮家防竹林明月七人同

聞王仲周所居牡丹花發戱贈

聞說亭花秀暮春長安才子看須頻花開花落無人見借問何人是主人

酬王三八見招

王昌家直在城東落盡林花昨夜風多興不辭千日醉隨君走馬向新丰

贈送

麻衣如雪一枝梅笑掩微防入夢來若到越溪逢越女紅蓮池裏白蓮開

見郭侍郎題壁

萬里楓江偶問程靑苔壁上故人名悠悠身世恨南北一別十年空復情

郊捨寓目

晨趨禁掖暮郊園九陌蒼蒼煙露繁明月上時羣動息雪峯髙處正當門

單於曉角

蕃兒吹角漢城頭月皎霜寒大漠秋三奏未終天便曉何人不起望鄕愁

汴州聞角

何處金笳月裏悲悠悠邊客夢先知單於城上闗山曲今日中原總解吹

送白將軍

紅燭芳筵惜夜分歌樓管咽思難聞早知怨別人閒在不下靑山老白雲

題李將軍林亭

落英飄蘂雪紛紛啼鳥如悲霍冠軍逝水不回弦管絕玉樓迢遞鎖浮雲

送崔總赴池州

春風絲管怨津樓三奏行人醉不畱別後相思江一岸落花飛處杜防愁

贈圎明上人

李徳裕

逺公說易長松下龍樹雙經海藏中今日導師聞佛慧始知前路化成空

贈奉律上人

知君學地厭多聞廣度羣生出世氛飯色不應殊寶器樹香皆遣入禪薫

長安秋夜

內官傳詔問戎機載筆金鑾夜始歸萬戶千門皆寂寂月中淸露防朝衣

懷京國

海上東風犯雪來臘前先拆鏡湖梅遙思禁苑靑春夜坐待宮人畫詔回

登崖州城作

獨上髙樓望帝京鳥飛猶是半年程靑山似欲畱人住百匝千遭繞郡城

伊川晚望

桑葉初黃梨葉紅伊川落日盡無風漢儲何假終南客甪裏先生在谷中

寄茅山孫鏈師二首

石上溪蓀發紫茸碧山幽靄水溶溶菖花定是無人見春日惟應羽客逢

獨尋蘭渚翫遲暉閒倚松窻望翠微遙想春山明月曉玉壇淸磬步虛歸

上巳日憶江南禊事

黃河西繞郡城流上巳應無祓禊遊爲憶淥江春水色更隨宵夢向吳洲

重到惠山二首

李紳

碧峯依舊松筠老重得經過已白頭俱是海天黃葉信兩逢霜節菊花秋

望中白鶴憐歸翼行處靑苔恨昔遊還向竹窻名姓下數行添記別離愁

答章孝標

假金方用眞金鍍若是眞金不鍍金十載長安得一第何須空腹用髙心【來詩有金湯鍍了之句】

朱槿花

瘴煙長暖無霜雪槿艶繁花滿樹紅每嘆芳菲四時厭不知開落有春風

至潭州聞猿

昔陪天上三淸客今作端州萬里人湘浦更聞猿夜嘯斷腸無淚可沾巾

江亭

瘴江昏霧連天合欲作家書更斷腸今日病身悲狀候豈能埋骨向炎荒

紅蕉花

紅蕉花樣炎方識瘴水溪邊色最深葉滿叢深殷似火不惟燒眼更燒身

憶漢月

花開花落無時節春去春來有底憑燕子不藏雷不蟄燭煙昏霧暗騰騰

端州江亭得家書二首

雨中鵲語喧江樹風處蛛絲颺水潯開拆逺書何事喜數行家信抵千金

長安別日春風早嶺外今來白露秋莫道淮南悲木葉不聞揺落更堪愁

聞猿

見說三聲巴峽深此時行者盡沾襟端州江口連云處始信哀猿傷客心

贈韋金吾

自報金吾主禁兵腰間寶劍重橫行接輿也是狂歌客更就將軍乞一聲

長門怨【劉皁亦有】

宮殿沈沈曉欲分昭陽更漏不堪聞珊瑚枕上千行淚不是思君是恨君

宿昭應【此是顧況詩】

武帝祈靈太一壇新丰樹色繞千官那知今夜長生殿獨閉空山月影寒

山寺魚池

汲水添池活白蓮十年鬐鬣盡生天凡庸不識慈悲意自葬江魚入九泉

卻望無錫芙蓉湖五首

水寛山逺煙嵐迥栁岸縈回在碧流淸晝不風鳬鴈少卻疑初夢鏡湖秋

丹橘村邊燭火微碧波明處鴈初飛蕭條落日埀楊岸隔水寥寥聞搗衣

逐波云采參差逺背日嵐光隱見深猶似望中連海樹月生湖上是山陰

舊山認得煙嵐近湖水平鋪碧岫間喜見雲泉還悵望自慙山叟不歸山

翠崖幽谷分明處倦鳥歸云在眼前惆悵白頭爲四老逺隨塵土去伊川

栁

陶令門前罥接籬亞夫營裏拂朱旗人事推移無舊物年年春至緑埀絲

題惠照寺二首

王播

三十年前此院遊木蘭花發院新修如今再到經行處樹老無花僧白頭

上堂已了各西東慙愧闍梨飯後鐘三十年來塵撲面如今始得碧紗籠

題李處士山居

楊嗣復

臥龍決起爲時君寂寞康廬惟白雲今日仲容修故業艸堂焉敢更移文

謝寄新茶

石上生牙二月中防山顧渚莫爭雄封題寄與楊司馬應爲前銜是相公

詠架上鷹

崔

天邊心膽架頭身欲擬飛騰未有因萬里碧霄終一去不知誰是解絳人

待漏院吟

劉鄴

玉堂簾外獨遲遲明月初沈勘契時閒聼景陽鐘盡後兩鶯飛上萬年枝

萬首唐人絕句卷三十二

欽定四庫全書

萬首唐人絕句卷三十三

宋洪邁編

七言

夜巖謡

施肩吾

夜上幽巖踏靈艸松枝已疏桂枝老新詩幾度惜不吟此處一聲風月好

島夷行

腥臊海邊多鬼市島夷居處無鄕裏黒皮年少學采珠手把生犀照咸水

帝宮詞

自得君王寵愛時敢言春色上寒枝十年宮裏無人問一日承恩天下知

嘆花詞

前日滿林紅錦徧今日繞林看不見空餘古岸泥土中零落燕脂兩三片

杜防花詞

杜防花時夭艶然所恨帝城人不識丁寧莫遣春風吹畱與佳人比顏色

曉光詞

日輪浮動羲和推東方一軋天門開風神爲我掃煙霧四海蕩蕩無塵埃

望曉詞

攬衣起兮望秋河蒙蒙逺霧飛輕羅蟠桃樹上日欲出白楡枝畔星無多

海邊逺望

扶桑枝邊紅皎皎天雞一聲四溟曉偶看仙女上靑天鸞鶴無多采云少

聽南僧說偈詞

師子坐中香已發西方佛偈南僧說惠風吹盡六條塵淸淨水中初見月

春日美新緑詞

前日萌芽小於粟今朝艸樹色已足天公不語能運爲驅遣羲和染新緑

對月憶嵩陽故人

團團月光照西壁嵩陽故人千里隔不知三十六峯前定爲何處峯前客

贈莎地道士

莎地陰森古蓮葉遊暗老靑苔甲池邊道士誇眼明夜取蟭螟摘蚊睫

效古詞二首

莫愁得新年十六如蛾雙眉長帶緑初學箜篌四五人莫愁獨自聲前足

姊妹無多兄弟少舉家鐘念年最小有時繞樹山鵲飛貪看不待畫眉了

冬日觀早朝

紫煙捧日鑪香動萬馬千車踏新凍繡衣年少朝欲歸美人猶在靑樓夢

觀吳偃畫松

君有絕藝終身寶方寸巧心通萬造忽然寫出澗底松筆下看看一枝老

題山僧水閣

山房水閣連空翠沈沈下有蛟龍睡老僧趺坐入定時不知花落黃金地

登峴亭懷孟生

峴山自髙水自緑後軰詞人心眼俗鹿門才子不再生怪景幽奇無管屬

吳中代蜀客吟

身狎吳兒家在蜀春深屢唱思鄕曲峨眉風景無主人錦江悠悠爲誰緑

戲詠楡莢

風吹楡錢落如雨繞林繞屋來不住知爾不堪還酒家漫教夷甫無行處

寄李補闕

蒼生應怪君起遲蒲輪重輾嵩陽道功成名遂來不來三十六巢仙鶴老

貧客吟

檻毯蔽衣無處結寸心耿耿如刀切今朝欲泣泉客珠及到盤中卻成血

誚山中叟

老人今年八十幾口中零落殘牙齒天陰傴僂帶嗽行猶向巖前種松子

憶四明山泉

愛彼山中石泉水幽聲夜落虛窻裏至今憶得臥云時猶自防防在人耳

聞山中步虛聲

何人步虛南峯頂鶴唳九天霜月冷仙詞偶逐東風來誤飄數聲落塵境

題龍池山人

主人家在龍池側水中有魚不敢食終朝采藥供仙廚卻笑桃花少顏色

翫新桃花

幾嘆紅桃開未得忽驚造化新裝飾一種同霑榮盛時偏荷淸光借顏色

山石橊花

深色燕脂碎剪紅巧能攢合是天公莫言無物堪相比妖艶西施春驛中

翫友人庭竹

曾去洲看種玉那似君家滿庭竹客來不用呼淸風此處掛冠涼自足

秋夜山居二首

幽居正想飡霞客夜久月寒珠露滴千年獨鶴兩三聲飛下巖前一枝栢

去鴈聲遙人語絕誰家素機織新雪秋山野客醉醒時百尺老松銜半月

秋夜山中別友人

獨鶴孤云兩難說明朝又作東西別知君少壯無十年莫愛閒吟老松月

贈別王鏈師往羅浮

道俗駢闐畱不住羅浮山上有心期卻愁仙處人難到別後音書寄與誰

春日飡霞閣

灑水初晴物候新飡霞閣上最冝春山花四面風吹入爲我鋪牀作錦茵

喜友再相逢

三十年前與君別可憐容色奪花紅誰知日月相催促此度見君成老翁

候仙詞

西歸公子何時降南嶽先生早晚來巡歷世間猶未徧乞求鸞鶴且裴回

修仙詞

丹田自種畱年藥谷長生續命芝世上漫忙兼漫走不知求已更求誰

山中得劉秀才京書

自笑家貧客到疏滿庭煙艸不能鋤今朝誰料三千里忽得劉公一紙書

夏日題方師院

火天無處買淸風悶發時來入梵宮只向方師小廊下回看門外是樊籠

遊春樂

一年三百六十日賞心那似春中物艸迷曲渚花滿園東家年少西家出

仙客歸鄕詞二首

六合八荒遊未半子孫零落暫歸來井邊不認捎雲樹多是門人在後栽

洞中日月洞中仙不算離家是幾年出郭始知人代變又須拋卻古時錢

云州飲席

酒腸𨿽滿少歡情身在云州望帝城巡次合當誰攺令先須爲我打還京

戱贈李主簿

官罷江南客恨遙二年空被酒中消不知暗數春遊處偏憶楊州第幾橋

春詞【沈亞之亦有】

黃鳥啼多春日髙紅芳開盡井邊桃美人手暖裁衣易片片輕雲落剪刀

題景上人山門

水有靑蓮沙有金老僧於此獨觀心愁人欲寄中峯宿只恐白猿啼夜深

妓人殘妝詞

云髻已收金鳯凰巧勻輕黛約殘妝不知昨夜新歌響猶在誰家繞畫梁

臨水亭

只怪素亭黏黛色溪煙爲我染莓苔欲知源上春風起看取桃花逐水來

聽範長吟

聲聲扣出碧瑯玕能使秋猿欲叫難詩興未窮心更逺手埀靑拂向云看

觀葉生畫花

心竅玲瓏貌亦奇榮枯只在手中移今朝故向霜天裏防破繁花四五枝

洗丹沙詞

千淘萬洗紫光攢夜火熒熒照玉盤恐是麻姑殘米粒不曾將與世人看

長安春夜吟

露盤滴時河漢微美人燈下裁春衣蟾蜍東去鵲南飛蕓香省中郎不歸

自述

篋貯靈沙日日看欲成仙法脫身難不知誰向交州去爲謝羅浮葛長官

少年行

醉騎白馬走空衢惡少皆稱電不如五鳯街頭新勒轡半埀衫袖揖金吾

越中遇寒食

去嵗淸明霅溪口今朝寒食鏡湖西信知天地心不易還有子規依舊啼

贈采藥叟

老去惟將藥裏行無家無累一身輕卻教年少取書卷小字燈前鬭眼明

淸夜憶仙宮子

夜靜門深紫洞煙孤行獨坐憶神仙三淸宮裏月如晝十二宮樓何處眠

江南怨

愁見橋邊荇葉新蘭舟枕水楫生塵從來不是無蓮采十頃蓮塘賣與人

送絕塵子歸舊隱二首

雲水千重繞洞門獨歸何處是桃源仙方不用隨身去畱與人間老子孫

班藤爲杖艸爲衣萬壑千峯獨自歸縱令相憶誰相報桂樹巖邊人信稀

送裴秀才歸淮南

怪來頻起詠刀頭楓葉枝邊一夕秋又向江南別才子卻將風景過揚州

錢塘渡口

天塹茫茫連沃焦秦皇何事不安橋錢塘渡口無錢納已失西興兩信潮

春日宴徐君池亭

暫憑春酒換愁顏今日應須醉始還池上有門君莫掩從教野客見靑山

山中送友人

欲折楊枝別恨生一重枝上一啼鶯亂山重疊云相掩君向亂山何處行

寄王少府

采松仙子徒銷日喫菜山僧枉過生多謝藍田王少府人間詩酒最闗情

贈女道士鄭玉華二首

髮新簪碧藕花欲添肌雪餌紅沙世間風景那堪戀長笑劉郎漫憶家

明鏡湖中休采蓮卻師阿母學神仙朱絲誤落靑囊裏猶是箜篌第幾弦

寄西臺李侍禦

二千餘里采瓊瓌到處傷心瓦礫堆惟有繡衣周柱史獨將珠玉掛西臺

贈淩仙姥

阿母從天防幾時前朝惟有漢皇知仙桃不啻三回熟飽見東方一小兒

晚春送王秀才遊剡川

越山花去剡藤新才子風光不厭春第一莫尋溪上路可憐仙女愛迷人

馮上人院

擾擾凡情逐水流世間多喜復多憂一回行到馮公院便欲令人百事休

金吾詞

行擁朱輪錦幨兒望仙門外叱金羈染須偸嫰無人覺惟有平康小婦知

觀舞女

纒紅結紫畏風吹嫋娜初回弱栁枝買笑未知誰是主萬人心逐一人移

鄠縣村居

欲往村西日日慵上山無水引髙蹤誰能求得秦皇術爲我先驅紫閣峯

酬周秀才

三展蜀牋皆郢曲我心珍重甚瓊瑤應緣水府龍神睡偸得蛟人五色綃

旅次文水縣喜遇李少府

爲君三日廢行程一縣官人是酒朋共憶襄陽同醉處尙書坐上納銀觥

夏雨後題靑荷蘭若

僧捨淸涼竹樹新初經一雨洗諸塵微風忽起吹蓮葉靑玉盤中防水銀

途中逢少女

身倚西門笑向東牡丹初折一枝紅市頭日賣千般鏡知落誰家新匣中

山中翫白鹿

繞洞尋花日易銷人間無路得相招呦呦白鹿毛如雪踏我桃花過石橋

山居樂

鸞鶴每於松下見笙歌常向坐中聞手持十節龍頭杖不指虛空卽指云

襄陽曲

大堤女兒郎莫尋三三五五結同心淸晨對鏡理容色意欲取郎千萬金

望夫詞三首

看看北鴈又南飛薄幸徵夫久不歸蟢子到頭無信處凡經幾度上人衣

手爇寒燈向影頻回文機上暗生塵自家夫壻無消息卻恨橋頭賣卜人

何事經年斷書信愁聞逺客說風波西家還有望夫伴一種淚痕兒最多

少婦遊春詞

簇錦攢花鬭勝遊萬人行處最風流無端自向春園裏笑摘靑梅叫阿侯

折栁枝

傷見路邊楊栁春一重折盡一重新今年還折去年處不送去年離別人

歸將吟

百戰放歸成老翁餘生得出死人中今朝授勑三回舞兩賜靑娥又拜公

惜花詞

千樹繁紅繞碧泉正冝尊酒對芳年明朝欲飲還來此只怕春風卻在前

拋纒頭詞

翠娥初罷繞梁詞又見雙鬟對舞時一抱紅羅分不足參差裂破鳯凰兒

望騎馬郎

碧蹄新壓步初成玉色郎君弄影行賺殺唱歌樓上女伊州誤作石州聲

春日錢塘雜興二首

酒姥溪頭桑嫋嫋錢塘郭外栁路逢鄰婦遙相問小小如今學養蠶

西鄰年少問東鄰桞岸花隄幾處新昨夜雨多春水闊隔江桃葉喚何人

翫手植松

卻思毫末栽松處靑翠才將眾艸分今日散材遮不得看看气色欲淩雲

夜笛詞

皎防西樓月未斜笛聲寥亮入東家卻令燈下裁衣婦誤剪同心一半花

贈鄭倫吹鳯管

喃喃解語鳯凰兒曾聽棃園竹裏吹誰謂五陵年少子還將此曲暗相隨

蜀茗詞

越椀初盛蜀茗新薄煙輕處攪來勻山僧問我將何比欲道瓊漿卻畏嗔

春霽

煎茶水裏花千片候客亭中酒一樽獨對春光還寂寞羅浮道士忽敲門

諷山云

閒雲生葉不生根常被重重蔽石門賴有風簾能掃蕩滿山晴日照乾坤

日晚歸山詞

虎迹新逢雨後泥無人家處洞邊溪獨行歸客晚山裏賴有鷓鴣臨路岐

翫花詞

今朝造化使春風開拆西施面上紅竟日眼前猶不足數株舁入寸心中

萬首唐人絕句卷三十三

欽定四庫全書

萬首唐人絕句卷三十四

宋洪邁編

七言

長安早春

施肩吾

報花消息是春風未見先教何處紅想得芳園十餘日萬家身在畫屏中

再酬李先輩

淸辭再發郢人家字字新移錦上花能使龍宮買綃女低回不敢織輕霞

寄隠者

路絕空林無處問幽奇山水不知名松門拾得一片屐知是髙人向此行

寄四明山子

髙棲只在千峯裏塵世望君那得知長憶去年風雨夜向君窻下聴猿時

觀美人

漆防雙眸鬢繞蟬長畱白雪占胸前愛將紅袖遮嬌笑往往偸開水上蓮

收糚詞

斜月朧朧照半牀焭焭孤妾懶收防燈前再覽靑銅鏡枉挿金釵十二行

仙女詞

仙女羣中名最髙曽看王母種仙桃手題金簡非凡筆道是天邊玉兔毛

仙翁詞

世間無逺可爲遊六合朝行夕已周壇上夜深風雨靜小仙乘月系蒼虯

遇李山人

遊山游水幾千重二十年中一度逢別易防難君且住莫交靑竹化爲龍

同張鏈師溪行

靑溪道士紫霞巾洞裏仙家舊是鄰每見桃花逐流水無回不憶武陵人

桃源詞二首

夭夭花裏千家住總爲當時隠暴秦歸去不論無舊識子孫今亦是他人

秦世老翁歸漢世還同白鶴返遼城縱令記得山川路莫問當時州縣名

送道友遊山

欲駐如今未老形萬重山上九芝淸君今若問采芝路踏水踏雲攀杳防

贈王屋劉道士

小有洞中長住客大羅天上後來仙出門卽是尋常處未可還它跨鶴鞭

謝自然升仙

分明得道謝自然古來漫說尸解仙如花年少一女子身騎白鶴遊靑天

秋吟獻李舍人

腸結愁根酒不消新驚白髮長愁苖主司儻許題名姓筆下看成度海橋

山中喜靜和子見訪

絕壁深溪無四鄰每逢猿鶴卽相親小奴驚出垂藤下山犬今朝吠一人

春日題羅處士山舎

亂疊千峯掩翠微髙人愛此自忘機春風若掃階前地便是山花帶錦飛

訪松嶺徐鏈師

千仞峯頭一謫仙何時種玉已成田開經猶在松陰裏讀到南華第幾篇

江南織綾詞

卿卿買得越人絲貪弄金梭懶畫眉女伴能來看新鴛鴦正欲上花枝

宿蘭若

聴鐘投宿入孤煙巖下病僧猶坐禪獨夜客心何處是秋云影裏一燈然

題禪僧院

棲禪枝畔數花新飛作璢璃地上塵谷鳥自啼猿自叫不能愁得定中人

送絕粒僧

碧洞靑蘿不畏深免將饑渴累禪心若期野客來相訪一室無煙何處尋

早春逰曲江

芳處亦將枯槁同應緣造化未施功羲和若擬動鑪韝先鑄曲江千樹紅

佳人覽鏡

每坐臺前見玉容今朝不與昨朝同良人一夜出門宿校卻桃花一半紅

遇王山人

每欲尋君千萬峯豈知人世也相逢一瓢遺卻在何處應掛天臺最老松

遇醉道士

霞帔尋常帶酒眠路旁疑是酒中仙醉來不住人家宿多向逺山松月邊

送人歸臺州

莫驅歸騎且徘徊更遣離情四五杯醉後不憂迷客路遙看瀑布識天臺

贈施仙姑

縹緲吾家一女仙冰容𨿽小不知年有時頻夜看明月心在常娥几案邊

山院觀花

初來惟見空樹枝今朝滿院花如雪門前爲報諸少年明日來遲不堪折

經桃花夫人廟

誰能枉駕入荒榛隨例形相土木身不及連山種桃樹花開猶得識夫人

代農叟吟

且將一笑悅丰年漸老那能日日眠引客特來山地上坐看秋水落紅蓮

下第春逰

羈情含蘗復含辛淚眼看花似隔塵天遣春風領春色不教分付與愁人

送僧逰越

麻衣年少雪爲顏卻笑孤云未是閒此去若逢花栁月棲禪莫向薴蘿山

遇越州賀仲宣

君在鏡湖西畔住四明山下莫經春門前幾个采蓮女欲泊蓮舟無主人

江南積雨嘆

人厭爲霖水毀溪牀邊生菌路成泥雨師一日三回到棟裏閒雲豈得棲

雲中道上作

羊馬羣中覓人道雁門關外絕人家昔時聞有雲中郡今日無雲空見沙

同諸隠者夜登四明山

半夜尋幽上四明手攀松桂觸云行相呼已到無人境何處玉簫吹一聲

戲鄭申甫

年少鄭郎那解愁春來閒臥酒家樓胡姬若擬邀他宿掛卻金鞭系紫驑

宿幹越亭

琵琶洲上人行絕幹越亭中客思多月滿秋江山冷落不知誰問夜如何

少女詞二首

嬌羞不肯防新黃踏過金鈿出繡牀信物無端寄誰去等閒裁破錦鴛鴦

同心帶裏脫金錢買取頭花翠羽連手執木蘭猶未慣今朝初上采菱船

冬詞

錦繡堆中臥初起芙蓉面上粉猶殘臺前也欲梳云髻只怕盤龍手撚難

昭君怨

馬上徒勞別恨深總緣如玉不輸金已知賤妾無歸日空荷君王有悔心

贈仙子

欲令雪貌帶紅芳更取金瓶瀉玉漿鳳管鶴聲來未足懶眠秋月憶簫郎

越溪懷古

憶昔西施人未求浣紗曽向此溪頭一朝得侍君王側不見玉顏空水流

秋夜中山贈別友人

何處邀君話別情寒山木落月華淸莫愁今夜無詩思已聴秋猿第一聲

大堤新詠

行路少年知不知襄陽全欠舊來時宜城賈客載錢出始覺大堤無女兒

宿四明山

黎洲老人命余宿杳然髙頂浮雲平下視不知幾千仞欲曉不曉天雞聲

禁中新栁

萬條金綫帶春煙深染靑絲不直錢又免生當離別地宮鵶啼處禁門前

酬張明府

潘令新詩忽寄來分明繡叚對花開此時欲醉紅樓里正被歌人勸一杯

酬施先輩

孟簡

襄陽才子得聲多四海皆傳古鏡歌樂府正聲三百首梨園新入教靑娥

商山祠堂卽事

竇常

奪嫡心萌事可憂四賢西笑暫安劉后王不敢論珪組土偶人前枳樹秋

七夕

露盤花水望三星髣髴虛無爲降靈斜漢沒時人不寐幾條蛛网下風庭

過宋氏五女舊居

謝廷風韻婕妤才天縱斯文去不回一宅栁花今似雪鄕人擬築望仙臺

杏山館聴子規

楚塞餘春聴漸稀斷猿今夕讓霑衣云埋老樹空山裏髣髴千聲一度飛

奉酬楊侍郎

竇牟

翠羽雕虫日日新翰林工部欲何神自悲由瑟無彈處今作關西門下人

杏園渡

衛郊多壘少人家南渡天寒日又斜君子素風悲已矣杏園無復一枝花

奉誠園聞笛

曽絕珠纓吐錦茵欲披荒艸訪遺塵秋風忽灑西園淚滿目山陽笛里人

酬捨弟庠罷舉從辟

之荊且願依劉表折桂終慙見郤詵舎弟未應絲作鬢園公不用印隨身

初入諌司喜家室至

竇羣

一旦悲歡見孟光十年辛苦伴滄浪不知筆硯緣封事猶問傭書日幾行

春雨

昨日偸閒看花了今朝多雨柰人何人閒盡似逢花雨莫愛芳菲濕綺羅

送內弟袁徳師

南渡登舟卽水仙西垣有客思悠然因君相問爲官意不賣毗陵負郭田

贈劉大兄院長

萬年枝下昔同趨三事行中半已無路自長沙急相見共驚雙鬢別來殊

晚自臺中歸

白髮駸駸生有涯靑襟曽愛紫河車自憐悟主難歸去馬上看山恐到家

假日尋花

武陵緣源不可到河陽帶縣詎堪誇枝枝如雪南關外一日休閒盡屬花

經中牟魯公廟

靑史編名在篋中故林遺廟揖仁風還將文字如顏色暫下蒲車爲魯公

叚都尉別業

竇庠

曽識將軍叚匹防幾塲花下醉如泥春來欲問林園主桃李無言鳥自啼

靈臺鎭

曉日天山雪半晴紅旗遙識漢家營近來敵騎休南牧羊馬城邊春艸生

贈道芬上人【善畫松石】

云濕煙村不可闚畫時惟有鬼神知幾回逢著天臺客認得巖西最老枝

金山寺

一防靑螺碧浪中全依水府與天通晴江萬里雲飛盡鼇背參差日气紅

冬夜寓懷寄翰林王補闕

滿地霜蕪葉下枝幾回吟斷四愁詩漢家若欲論封禪須及相如未病時

贈符載

白社防中嘗共醉靑雲路上未相逢時人莫小池中水淺處無妨有臥龍

龍門看花

無葉無枝不見空連天撲地逕才通山鶯驚起酒醒處火熖燒人雪噴風

陪畱守巡內至上陽宮感興二首

翠輦西歸七十春玉堂珠綴儼埃塵武皇弓劍埋何處泣問上陽宮里人

愁雲漠漠艸離離太液鉤陳處處疑薄暮毀垣春雨裏殘花猶發萬年枝

陜府覽房杜二公仁壽中題紀竇鞏

仁壽元和二百年防籠水墨淡如煙當時憔悴題名日漢祖龍潛未上天

早春送宇文十

春遲不省似今年二月無花雪滿天村店閉門何處宿夜深遙喚渡江船

經竇車騎故城

荒陂古堞欲千年名振圖書劍在泉今日諸孫拜墳樹愧無文字續燕然

贈王氏小兒

竹林防裏偏憐小淮水淸時最覺賢莫倚兒童輕歲月丈人曽共爾同年

唐州東途作

緑林兵起結愁雲白羽飛書未解紛天子欲開三面网莫將弓箭射官軍

新羅進白鷹

禦馬新騎禁苑秋白鷹來自海東頭漢皇無事須遊獵雪亂爭飛錦臂韝

秋夕

防霜云映月朦朧烏鵲爭飛井上桐夜半酒醒人不覺滿池荷葉動秋風

襄陽寒食寄宇文籍

煙水初銷見萬家東風吹栁萬條斜大隄欲上誰相伴馬踏春泥半是花

奉使薊門

自從身屬富人侯蟬噪槐花已四秋今日一莖新白髮懶騎官馬到幽州

送劉禹錫

十年憔悴武陵溪鶴病深林玉在泥今日太行平似砥九霄初倚入云梯

送元稹西歸

南州風土滯龍媒黃紙初飛勑字來二月曲江連舊宅阿婆情熟牡丹開

過驪山

翠輦紅旌去不回蒼蒼宮樹鎖靑苔有人說得當時事曽見長生玉殿開

洛中卽事

髙梧葉盡鳥巢空洛水潺湲夕照中寂寂天橋車馬絕寒鴉飛入上陽宮

尋道者所隱不遇

籬外涓涓澗水流槿花半防夕陽收欲題名字知相訪又恐芭蕉不柰秋

寄南遊兄弟

書來未報幾時還知在三湘五嶺間獨立衡門秋水濶寒鴉飛去日銜山

宮人斜

離宮路逺北原斜生死深恩不到家雲雨今歸何處去黃鸝飛上野棠花

代鄰叟

年來七十罷耕桑就暖支羸彊下牀滿眼兒孫身外事閒梳白髮向殘陽

新營別墅寄家兄

懶性如今成野人行藏由興不由身莫驚此度歸來晚買得西山正值春

自京中將赴黔南

風雨荊州二月天問人初雇峽中船西南一望和雲水猶道黔南有四千

南遊感興

傷心欲問前朝事惟見江流去不回日暮東風春艸緑鷓鴣飛上越王臺

題劍津

風前推折千年劍巖下澄空萬古潭雙劍變成龍化去兩溪相並水歸南

放魚

金錢贖得免刀痕聞道禽魚亦感恩好去長江千萬里不須辛苦上龍門

王仙壇

林傑

羽客已登雲路去丹鑪艸木盡燒殘不知千載歸何日空使時人掃舊壇

乞巧

七夕今宵看碧霄牽牛織女渡河橋家家乞巧望秋月穿盡紅絲幾萬條

萬首唐人絕句卷三十四

欽定四庫全書

萬首唐人絕句卷三十五

宋洪邁編

七言

吳苑思

陳陶

今人地藏古人骨古人花爲今人發江南何處葬西施謝豹空聞采香月

古意

麻姑井邊一株杏花開不如古時紅西鄰蔡家十歲女年年二月眞東風

朝元引四首

帝燭熒煌下九天蓬萊宮曉玉鑪煙無央鸞鳳隨金母來賀薫風一萬年

正殿雲開露冕旒下方朱翠壓鼇頭天雞唱罷南山曉春色先歸十二樓

萬宇靈祥擁帝居東華元老薦屠蘇龍池遙望非煙拜五色曈曨在玉壺

寶祚河宮一向淸魚天篆益分明近臣誰獻登封艸五嶽齊呼萬歲聲

宿天竺寺

一宵何期此靈境五天山香金地冷西僧示我髙隱心月在中峯葛洪井

古蓮塘

闔閭宮娃能采蓮明珠作佩龍爲船三千巧笑不復見江頭廢苑花年年

雙桂詠

靑冥結根易傾倒沃洲山中雙樹好琉璃宮殿無斧聲石上蕭蕭伴僧老

夏日懷

竹齋睡餘柘槳淸麟鳳誘我勞此生忽憶天臺掩書坐澗雲起盡紅崢嶸

仙人詞二首

小山皆爲十洲客莓苔爲依雙耳白靑編遺我忽隱身暮雨虹蜺一千尺

赤城門開六丁直曉日已燒東海色朝天半路聞玉雞星斗離離礙龍翼

臨風嘆

芙蓉樓中飲君酒驪駒結言春楊柳豫章花落不見歸一望東風堪白首

春日行

鶗鴂初鳴洲渚滿龍虵洗鱗春水暖病多欲問山寺僧湖上人傳石橋斷

春歸去

九十春光在何處古人今人畱不住年年白眼向黔婁惟放蠐螬飛上樹

蜀葵詠

緑衣宛地紅倡倡薫風似舞諸女郎南鄰蕩子婦亡賴錦機春夜成文章

南昌途中

古道夤緣蔓黃葛桓伊冢西春水濶村翁莫倚橫浦罾一半魚鰕屬鵜獺

子規思

春山杜鵑來幾日夜啼南家復北家野人聽此坐惆悵恐畏踏落東園花

吳興秋思二首

不是苕溪厭看月天涯有程雲樹涼何意汀洲剰風雨白蘋今日似瀟湘

日夕鯤魚夢南國苕陽水髙迷渡頭故山秋風憶歸去白雲又被王孫畱

閩川夢歸

千里潺湲建溪路夢魂一夕西歸去龍舼欲上巴獸灘越王金雞報天

竹十首

不厭東溪緑玉君天壇雙鳳有時聞一峯曉似朝仙處靑節森森倚絳雲

萬枝朝露學瀟湘杳靄孤亭白石涼誰道乖龍不得雨春雷入地馬鞭狂

須題內史瑯玕塢幾醉山陽瑟瑟村剰養萬莖將掃俗莫教凡鳥閙雲門

一溪雲母間靈花似到封侯逸士家誰識雌雄九成律子喬丹井在深涯

嘯入新篁一里行萬竿如罋鎖龍驚巢翡翠無尋處閒倚云根刻姓名

燕燕雛時紫米香野溪羞色過東墻諸兒莫拗成蹊筍從結髙籠養鳳凰

迸玉閒抽上釣磯翠苖畨次脫霞衣山童泥乞靑驄馬騎過春泉掣手飛

一節呼龍萬里秋數莖垂海六鼇愁更須瀑布峯前種雲裏闌干過子猷

丘壑誰堪話碧鮮靜尋春譜認嬋娟防當小殺靑瑤簡圖寫魚把上天

圃千春閉玉叢湛陽一祖碧雲空不須騷屑愁江島今日南枝在國風

鐘陵秋夜

洪崖嶺上秋月明野客枕底章江淸蓬壺宮闕不可夢一一入樓歸鴈聲

江上逢故人

十年蓬轉金陵道長哭靑雲身不早故鄕逢盡白頭人淸江顏色何曾老

水調詞十首

塞外迢迢未肯和五陵年少重橫戈誰家不結空閨恨玉筯闌干妾最多

羽管慵調怨別離西園新月伴愁眉容華不分隨君去獨有妝樓明鏡知

憶餞良人玉塞行棃花三見換啼鶯邊場豈得勝閨閤莫逞雕弓過一生

惆悵江南早鴈飛年年辛苦寄寒衣徵人豈不思鄕國只是皇恩未放歸

水閣蓮開燕引雛朝朝攀折望金吾聞道磧西春不到花時還憶故園無

自從淸野戍遼東舞袖香銷羅幌空幾度長安發梅柳節旄零落不成功

長安孤眠倦錦衾秦樓霜月苦邊心徵衣一倍裝綿厚猶慮交河雪凍深

瀚海長徵古別離華山歸馬是何時仍聞萬乘尊猶屈裝束千嬌嫁郅支

沙塞依稀落日邊寒宵魂夢怯山川離居漸覺笙歌懶君逐票姚已十年

萬里輪臺音信希傳聞移帳防金微防須麟閣畱蹤迹不斬天驕莫議歸

送謝山人歸江夏

黃鶴春風二千里山人佳期碧江水攜琴一醉楊柳堤日暮龍沙白雲起

閒居雜興五首

虞韶九奏音猶在只是巴童自棄遺閒臥淸秋憶師曠好風揺動古松枝

一顧成周力有餘白雲閒釣五溪魚中原莫道無麟鳳自是皇家結网疏

長愛眞人王子喬五松山月伴吹簫從他浮世悲生死獨駕蒼麟入九霄

越裏娃童錦作艷歌聲壓郢中姝無人說向張京兆一曲江南十斛珠

云堆西望賊連營分閫何當舉義兵莫道羔裘無壯節古來成事盡書生

泉州刺桐花兼呈趙使君四首

猗猗小艷夾通衢晴日薫風笑越姝只是紅芳移不得刺桐屏障滿中都

髣髴三株植世間風光滿地赤城閒無因秉燭看奇樹長伴劉公醉玉山

赤帝嘗聞海上游三千幢蓋擁炎洲今來樹似離宮色紅翠欹斜十二樓

不勝攀折悵年華紅樹南看見海涯故國春風歸去盡何人堪寄一枝花

投贈福建桂常侍二首

後來臺席更何人都防朝天拜近臣長笑當時漢卿士等閒恩澤畫麒麟

匝地歌鐘鎭海隅城池鞅掌舊名都不知珠履三千外更許侯嬴寄食無

隴西行四首

漢主東風報太平無人金闕議邊兵縱饒奪得邊城塞磧地桑麻種不生

誓掃匈奴不顧身五千貂錦防風塵可憐無定河邊骨猶是春閨夢里人

隴戍三看塞艸靑樓煩新替防羌兵同來死者傷離別一夜孤防哭舊營

外寇生擒未有涯黑山營陣識龍蛇自從貴主和親後一半風流似漢家

答蓮華妓

近來詩思淸於水老去風情薄似云已向升天得門戶錦衾深愧卓文君

下第寄友

林寛

詩人道僻命多奇更值干戈亂起時莫作江陵王少府一生吟苦竟誰知

華淸宮

殿角鐘殘立宿鴉朝元歸駕望無涯香泉空浸宮前艸未到春時爭發花

終南山

標奇聳峻壯長安影入千門萬戶寒徒自倚天生气色塵中誰爲舉頭看

歌風臺

蒿棘空存百尺基酒酣曾唱大風詞莫言馬上得天下自古英雄盡解詩

長安遣懷

醉上髙樓醒後登任從浮薄笑才能靑龍寺裏山門上立爲南山不爲僧

聞鴈

接影橫空背雪飛聲聲寒出玉關遲上陽宮裏三千夢月冷風淸聞過時

贈竇牟

楊憑

直用天才眾卻瞠應欺李杜久爲塵南荒不死中華老別玉翻同西國人

千葉桃花

榦葉桃花勝百花孤榮春晚駐年華若教避俗秦人見知向河源舊侶誇

春中泛舟

仙郎歸奏過湘東正值三湘二月中惆悵滿川桃杏醉醉看還與曲江同

雨中怨秋

辭家逺客愴秋風千里寒云與斷蓬日暮隔山投古寺鐘聲何處雨蒙蒙

秋日獨遊曲江

信馬閒過憶所親秋山行盡路無塵主人莫惜松陰醉還有千錢沽酒人

寄別

晚煙洲霧共蒼蒼河鴈驚飛不作行回斾轉舟行數里歌聲猶自逐淸湘

邊情

新種如今屢請和玉關邊上幸無他欲知北海苦辛處看取節毛餘幾多

早發湘中

按節鳴笳中貴催紅旌白斾滿船開迎愁湓浦登城望西見荊門積水來

海橊

海橊殷色透簾籠看盛看衰意欲同若許三英隨五馬便將濃艷鬭繁紅

春情

暮雨朝雲幾日歸如絲如霧濕人衣三湘二月春光早莫逐狂風撩亂飛

送客往荊州

巴丘過日暮登城雲水湘東一色平若愛春秋繁露學正逢元凱鎭南荊

戲贈馬鏈師

心嫌碧落更何從月破花冠冰雪容行雨若迷歸路處近前惟見祝融峯

湘江泛舟

湘川洛浦三千里地角天涯南北遙除卻同傾百壺外不愁誰柰兩魂消

送別

江岸梅花雪不如看君驛馭向南都相聞不必因來鴈雲裏飛難落素書

唐昌觀玉蘂花

楊凝

瑤華瓊蘂種何年蕭史秦嬴向紫煙時控防鸞過舊邸摘花持獻玉皇前

別李協

江邊日暮不勝愁送客霑衣江上樓明月峽添明月照蛾眉峯似兩眉愁

初次巴陵

西江兩接洞庭波積水遙連天上河鄕信爲憑誰寄去汀洲燕鴈漸來多

上已

帝京元已足繁華細管淸弦七貴家此日風光誰不共紛紛皆是掖垣花

春怨

花滿簾櫳欲度春此時夫婿在咸秦緑窻孤寢難成寐紫燕雙飛似弄人

送客歸常州

行到河邊從此辭寒天日逺暮帆遲可憐芳艸成衰艸公子歸時過緑時

送別

春愁不盡別愁來舊淚猶長新淚催相思儻寄相思子君別揚州揚子回

送客入蜀

劍閣迢迢夢想間行人歸路繞梁山明朝騎馬揺鞭去秋雨槐花子午閒

送別

仙花笑盡石門中石室重重掩緑空蹔下雲峯能幾日卻回煙駕馭春風

殘花

五馬踟躕在路岐南來只爲看花枝鶯銜蝶弄紅芳盡此日深閨那得知

戲贈友人

湘陰直與地陰連此日相逢憶醉年美酒非如平樂貴十升不用一千錢

卽事寄人

楊淩

中禁鳴鐘日欲髙北窻欹枕望頻搔相思寂寞靑苔合惟有春風啼伯勞

早春雪中

新年雨雪少晴時屢失尋梅看柳期鄕信憶隨回鴈早江春寒帶故陰遲

北行畱別

日日山川烽火頻三河重起舊煙塵一生孤負龍泉劍羞把詩書問故人

秋原晚望

客鴈秋來次第逢家書頻寄兩三封夕陽天外雲歸盡亂見靑山無數峯

春霽花蕚樓南聞宮鶯

祥煙瑞气曉來輕柳變花開共作晴黃鳥逺啼鳷鵲觀春風流出鳳凰城

明妃曲

漢國明妃去不還馬防管向陰山匣中𨿽有菱花鏡羞對單於照舊顏

後魏行

王轂

力微皇帝謗天嗣太武凶殘人所畏一朝防飛上天子孫盡作河魚餌

東都望幸

章碣

懶修珠翠上髙臺眉月連娟恨不開縱使東巡也無益君王自領美人來

焚書坑

竹帛煙銷帝業虛關河空鎖祖龍居坑灰未冷山東亂劉項元來不讀書

萬首唐人絕句卷三十五

欽定四庫全書

萬首唐人絕句卷三十六

宋洪邁編

七言

逢鄭三遊山

盧仝

相逢之處花茸茸石壁攢峯千萬重他日期君何處好寒流石上一株松

楊子津

風捲魚龍暗楚關白波沈卻海門山鵬騰鼇倒且快性地拆天開總是閒

悲新年

新年何事最堪悲病客遙聽百舌兒太歳只遊桃李徑春風肯管歳寒枝

客淮南病

揚州烝毒似燂湯客病淸枯鬢欲霜且喜閉門無俗物四支安穩一張牀

風中琴

五音六律十三徽龍吟鶴響思庖羲二彈流水一彈月冰月風生松樹枝

逢病軍人

行多有病住無糧萬里還鄕未到鄕蓬鬢哀吟古城下不堪秋气入金瘡

送蕭二十三

淮上客情殊冷落蠻方春早客何如相思莫道無來使回鴈峯前好寄書

庭竹

負霜停雪舊根枝龍笙鳯管君莫截春風一畨琴上來瑤碎金樽碧天月

山中

饑拾松花渇飲泉偶從山後到山前陽城軟艸厚如織困與鹿麛相伴眠

別舊山

於鵠

舊伴同遊盡卻回雲中獨宿守花開自是去人身漸老暮山流水任東來

寄周惲

家在荒陂長似秋蓼花芹葉水虫幽去年相伴尋山客明月今宵何處遊

江南意

悶向江頭采白蘋還隨女伴賽江神眾中羞不分明語暗擲金錢卜遠人

自小看花情不足江邊尋得一株紅黃昏人散春風起吹落誰家明月中

夜夜曲

北斗星移銀漢低班姬愁思鳯城西靑槐陌上人行絕明月樓前烏夜啼

塞上曲

一墜風來一墜沙有人行處沒人家黃河九曲冰先合紫塞三春不見花

塞下曲

石國蕃兒向磧東愛吹橫笛引秋風夜來雲雨皆飛盡月照平沙萬里空

鳳歸云二首

滕潛

金井欄邊見羽儀梧桐枝上宿寒枝五陵公子憐文防畵與佳人刺繡衣

飲啄蓬山最上頭和煙飛下禁城秋曾將弄玉歸云去金翿斜開十二樓

忠州郡宅

白行簡

臨江一嶂白雲間紅緑層層錦繡班不作巴南天外意何殊昭應望驪山

臺中寓直覽壁畫山水

羊士諤

虫思庭莎白露天微風吹竹曉淒然今來始悟朝回客暗寫歸心向石泉

望女幾山

女幾山頭春雪消路傍仙杏發柔條心期欲去知何日惆悵回車上野橋

宮人斜

翡翠無窮掩夜泉猶疑一半作神仙秋來還照長門月珠露寒花是野田

王學士獨遊靑龍寺翫紅葉因贈

十畆蒼苔繞畵廊幾株紅樹過淸霜髙情還似看花去閒對南山步夕陽

登樓

槐桞蕭疏繞郡城夜添山雨作江聲秋風南陌無車馬獨上髙樓故國情

憶江南舊遊二首

山陰道上桂花初王謝風流滿晉書防作江南部從事秋來還復憶鱸魚

曲水三春弄采毫樟亭八月又觀濤金罍幾醉烏程酒鶴放閒吟把蟹螯

郡中卽事二首

紅衣落盡暗香殘葉上秋光白露寒越女含情已無限莫教長袖倚欄幹

登臨何處見瓊枝白露寒花自繞籬惟有樓中好山色稻畦殘水入秋池

遊西山蘭若

路傍垂桞古今情春艸春泉咽又生借問山僧好風景看花擕酒幾人行

寄江陵韓少尹

別來髮共成霜雲起無心出帝鄕蜀國魚牋數行字憶君秋夢過南塘

資州宴行營回將

幾劍盈庭酒滿巵戍人歸日及瓜時元戎靜鎭無邊事遣向營中偃畵旗

看花

一到花間一忘歸玉杯瑤瑟減光輝歌筵更覆靑油幕忽似朝云瑞雪飛

詠渠州常諫議使君

才子長沙暫左遷能將意气慰當年至今猶有東山妓長史歌詩被管弦

赴資陽經嶓冡山

寧辭舊路駕朱轓重使疲人感漢恩今日鳴騶到嶓峽還勝博士至河源

野望二首

萋萋麥隴杏花風好是行春野望中日暮不辭停五馬鴛鴦飛去緑江空

忘懷不使海鷗疑水映桃花酒滿巵亭上一聲歌白紵野人歸棹亦行遲

蕭彭州出妓夜宴見送

玉顏紅燭忽驚春微步淩波拂暗塵自是當歌斂眉黛不應惆悵爲行人

題松江館

津桞江風白浪平棹移髙館古今情扁舟一去鴟夷子應笑分符計日程

齋中詠懷

無心惟有白雲知閒臥髙齋夢蝶時不覺東風過寒食雨來萱艸出巴籬

永寧裏小園寄沈校書

故里心期柰別何手移芳樹憶庭柯東臯黍熟君應醉犂葉初紅白露多

登郡前山

洛陽歸客滯巴東處處山櫻雪滿叢峴首當時爲風景豈將官舍作池籠

春望

莫問華簮髮已斑歸心滿目是靑山獨上層城倚危檻桞營春盡馬嘶閒

泛舟入後溪二首

東風朝日破輕嵐仙棹初移酒未酣玉笛閒吟折楊桞春風無事傍魚潭

雨餘芳艸淨沙塵水緑灘平一帶春惟有啼防似畱客桃花深處更無人

山閣聞笛

臨風玉管吹參差山塢春深日又遲李白桃紅滿城郭馬融閒臥望京師

夜聽琵琶三首

掩抑危弦咽又通朔云邊月想防朧當時誰佩將軍印長使蛾眉怨不窮

一曲徘徊星漢稀夜闌幽思重依依忽似摐金來馬上南枝棲鳥盡驚飛

破撥聲繁恨已長低鬟斂黛更摧藏潺湲隴水聽難盡並覺風沙繞畵梁

防上

鳴鞭晚日禁城東渭水晴煙防岸風都傍桞陰回首望春天樓閣五雲中

古仙詞

珠幡絳節曉霞中漢武淸齋待少翁不向人間戀春色桃花自滿紫陽宮

感春詞

未得鳴珂謁漢宮江頭寂寞向春風悲歌一曲心應醉萬葉千花淚眼中

雨霽登北原

稻黃撲撲黍油油野樹連山澗北流憶得年時馮翊郡謝郎相引上樓頭

長安親故

楚蘭不佩佩吳鉤帶酒城頭別舊遊年事已多筋力在試將弓箭到並州

悲秋

秋空鴈度靑天遠疏樹蟬嘶白露寒階下敗蘭猶有气手中團扇漸無端

晚蟬

深藏髙桞背斜暉能軫孤愁感昔圍猶畏旅人頭不白再三移樹帶聲飛

惟揚郡西亭贈友人

萍防風池香滿船楊花漠漠暮春天玉人此日心中事何似乘羊入市年

贈彊山人

郎士元

或棹輕舟或杖藜尋常適意釣前溪艸堂竹徑在何處落日孤煙寒渚西

栢林寺南望

谿上遙聞精舍鐘泊舟微徑度深松靑山霽後云猶在畵出西南四五峯

聽鄰家吹笙

鳯吹聲如隔采霞不知墻外是誰家重門深鎖無尋處疑有碧桃千樹花

從軍

馬逢

漢馬千蹄合一羣單於鼓角隔山聞沙塠風起紅樓下飛上長天作陣云

宮詞二首

金吾持防防軒檐天樂傳教萬姓瞻樓上美人相倚看紅防透出水精簾

玉樓天半起笙歌風送宮人笑語和月影殿開聞曉漏水精簾捲近秋河

寓言

李洞

三千宮女露蛾眉笑煮黃金日日遲麟鳯隔云攀不及空山惆悵夕陽時

客亭對月

遊子離魂隴上花風飄浪捲繞天涯一年十二度圓月十一回圓不在家

宿鄠郊贈羅處士

川靜星髙栗已枯南山落石水聲麤白雲釣客窻中宿臥數嵩峯聽五湖

贈功臣

徵蠻破虜漢功臣擕劍歸來萬里身閒倚淩煙金柱看形容消瘦老於眞

有贈

愛酒耽棋田處士彈琴詠史賈先生禦溝臨岸有云白不見鶴來何處行

送三藏歸西天

十萬里程多少難沙中彈舌受降龍五天到日應頭白月落長安半夜鐘

金陵懷古

古來無此戰爭功日日戈船漾海風一度靈開睡眼六朝灰盡九江空

長安縣防

主人寂寞客屯邅愁列終南滿眼前乞取中庭藤五丈爲君髙斸望前天

題晣上人賈島詩卷

賈生詩卷惠休裝百葉蓮花萬里香供得半年吟不足長須字字頂司倉

和茅山髙拾遺山泉

儲嗣宗

香味淸機仙府回縈紆亂石便流杯春風莫逐桃花去恐引漁人入洞來

巢鶴

千歳雲間丁令威殷勤仙骨莫仙飛若逢茅氏傳消息貞白先生不久歸

胡山

犬入五云音信絕鳯棲凝碧悄無聲焚香古洞步虛夜露濕松花空月明

小樓

松杉風外亂山靑曲幾焚香對石屏空憶去年春雨後燕泥時污太經

山鄰

石橋春澗已歸遲夢入仙山山不知柱史從來非俗吏靑牛道士莫相疑

隨邊使過五原

偶逐星車犯敵塵故鄕常恐到無因五原西去陽關廢日沒平沙不見人

春懷寄秣陵知友

廬江城外桞堪攀萬里行人尙未還借問景陽臺下客謝家誰更作東山

月夜

鴈池衰艸露沾衣河水東流萬事微寂寞靑陵臺上月秋風滿樹南飛

山行

李郢

小田微雨稻苖香田畔淸溪潏潏涼自憶東吳榜舟日蓼花溝水半篙彊

上元日寄湖杭二從事

戀別山燈憶水燈山光水熖百千層謝公畱賞山公喚知入笙歌阿那朋

寒食夜望

舊墳新隴哭多時流世都堪幾度悲烏鳥亂啼人未遠野風吹散白棠梨

淸明日題一公禪室

山頭蘭若石楠春山下淸明煙火新此日何窮禮禪客歸心誰是戀禪人

七夕寄張氏兄弟

新秋牛女防佳期紅粉筵開玉饌時好與檀郎寄花朶莫教淸曉羨蛛絲

春晚與諸同捨出城迎座主侍郎

三十驊驑一閧塵來時不鎖杏園春東風桞絮輕如雪應有偸遊曲水人

張郎中宅戲贈二首

薄雪燕翁紫燕釵釵垂簏簌抱香懷一聲歌罷劉郎醉脫取明金壓繡鞋

謝家靑妓邃重關誰省春風見玉顏聞道防鸞三十六一雙雙對碧池蓮

醉送

江梅冷艶酒淸光急拍繁醉畵堂無限桞條多少雪一將春恨付劉郎

曉井

桐陰覆井月斜明百尺寒泉古甃淸越女擕缾下金索曉天初放轆轤聲

南池

小男供餌婦搓絲溢榼香醪倒接防日出兩竿魚正食一家歡笑在南池

偶作

一杯正發吟哦興兩盞還生去住愁何以全家上船去酒旗多處卽淹畱

畫鼓

常聞畫鼓動歡情及送離人恨鼓聲兩杖一揮行防解暮天空使別防驚

燕蓊花

十二街中何限艸燕蓊盡欲占殘春黃花撲地無窮極愁殺江南去住人

邵博士溪亭

野茶無限春風葉溪水千重返照波只去長橋三十里誰人一解枉帆過

小石上見亡友題處

筍石淸琤入紫煙陸云題處是前年苔侵雨打依稀在惆悵涼風樹樹蟬

洞靈觀流泉

石上苔蕪水上煙潺湲聲在觀門前千巖萬壑分流去更引飛花入洞天

送李判官

津市停橈送別難熒熒蠟炬照更闌東風萬疊吹江月誰伴袁襃宿夜灘

送梁補闕賦得荻花

朱長文

桞家汀洲孟冬月雲寒水淸荻花發一枝持贈朝天人願比蓬萊殿前雪

越溪怨

後朝光

越王宮裏如花人越水溪頭采白蘋白蘋未盡人先盡誰見江南春復春

毀天樞

李休烈

天門街上倒天樞火急先須缷火珠計令一條麻綫挽何勞兩縣索人夫

萬首唐人絕句卷三十六

欽定四庫全書

萬首唐人絕句卷三十七

宋洪邁編

七言

宮烏棲

趙嘏

宮烏棲處玉樓深微月生檐夜夜心香輦不回花自落春來空佩辟寒金

長信宮

君恩已盡欲何歸猶有殘香在舞衣自恨身輕不如燕春來長繞禦簾飛

廣陵城

紅映髙臺緑繞城城邊春艸傍墻生隋家不向此中盡汴水應無東去聲

冷日過驪山

冷日微煙渭水愁翠華宮樹不勝秋霓裳一曲千門鎖白盡棃園弟子頭

下第後歸永樂裏自題二首

無地無媒只一身歸來空拂滿牀塵尊前盡日誰相對惟有南山似故人

髮侵愁忽似翁暖塵寒袖共東風公卿門戶不知處立馬九衢春影中

出試日獨遊曲江

江莎漸映花邊緑樓日自開池上春雙鶴繞空來又去不知臨水有愁人

題曹娥廟

靑娥埋沒此江濵江樹颼飅慘暮云文字在碑碑已墮波濤辜負色絲文

題段氏中臺

看山臺下水無塵碧篠前頭曲水春獨對一樽風雨夜不知家有早朝人

華州座中獻盧給事

送迎皆到三峯下滿靣煙霜滿馬塵自是追攀認知己靑雲不假送迎人

商山道中

和如春色淨如秋五月商山是勝遊當晝火雲生不得一溪縈作萬重愁

贈歙州妓

灔灔橫波思有餘庾樓明月墮云初楊州寒食春風寺看徧花枝盡不如

贈王明府

五柳逢秋影漸微陶潛戀酒不知歸但存物外醉鄕在誰向人間問是非

呂校書雨中見訪

竹閣斜溪小檻明惟君來賞見山情馬嘶風雨又歸去獨聽子規千萬聲

千秋嶺下

知有巖前萬樹桃未逢搖落思空勞年年盛發無人見三十六溪春水髙

歙州道中僕逃

去跳風雨幾奔波曽共辛勤柰若何莫遣窮歸不知處秋山重疊戍旗多

重陽日寄韋舍人

節過重陽菊委塵江邊病起杖扶身不知此日龍山防誰是風流落帽人

贈薛勛下第

一擲𨿽然未得盧驚人不用繞牀呼牢之坐被靑雲逼秖問君能酷似無

宛陵望月寄沈學士

一川如畫敬亭東待詔閒遊處處同天竺山前鏡湖畔何如今日庾樓中

翡翠巖

芙蓉幕裏千場醉翡翠巖前半日閒惆悵晉朝人不到謝公拋力上東山

發新安後途中寄盧中丞二首

樓上風流庾使君笙歌曾醉此中聞目前已是陵陽路回首叢山滿眼云

晚樹蕭蕭促織愁風簾似水滿牀秋千山不礙笙歌月誰伴羊公上夜樓

畱題興唐寺

滿水樓臺滿寺山七年今日共躋攀月髙對菊問行客去折芳枝早晚還

廣陵道

鬭雞臺邊花照塵煬帝陵下水含春靑雲回翅北歸鴈白首哭途何處人

茅山道中

溪樹重重水亂流馬嘶殘雨晚程秋門前便是仙山路目送歸云不得遊

江上與兄別

楚國湘江兩渺彌暖川晴鴈背帆飛人閒離別盡堪哭何況不知何日歸

落第

九陌初晴處處春不能回避看花塵由來得喪非吾事本是釣魚船上人

宛陵館冬靑樹

碧樹如煙覆晚波淸秋欲盡客重過故園亦有如煙樹鴻鴈不來風雨多

贈五老韓尊師

有客齋心事玉晨對山須鬢緑無塵住山道士年如鶴應識當時五老人

經汾陽舊宅

門前不攺舊山河破虜曽輕馬伏波今日獨經歌舞地古槐疏冷夕陽多

寄盧中丞

葉覆淸溪灔灔紅路橫秋色馬嘶風獨攜一榼郡齋酒吟對靑山憶謝公

途中

故園回首鴈初來馬上千愁付一杯惟有新詩似相識暮山吟處共徘徊

寄裴瀾

綺雲初墮亭亭月錦度惟橫灩灎波宋玉逢秋正髙臥一篇吟盡柰情何

淮南丞相坐贈歌者虞奼

綺筵無處避梁塵虞奼淸歌日日新來值渚亭花欲盡一聲畱得滿城春

酬段侍禦

蓮花上客思閒閒數首新詩到篳關吟得楚天風雨霽一條江水兩三山

尋僧二首

臺殿參差日墮塵塢西歸去一庵云寒泉何處夜深落聲隔半巖疏葉聞

溪戶無人谷鳥飛石橋橫木掛禪衣看云日暮倚松立野水亂鳴僧未歸

發栢梯寺

一秋水千竿竹靜得勞生半日身猶有向西無限地別僧騎馬入紅塵

西江晚泊

茫茫藹藹失西東柳浦桑村處處同戍鼓一聲帆影盡水禽飛起夕陽中

南池

照影池邊多少愁往來重見此塘秋芙蓉苑外新經雨紅葉相隨何處流

江樓舊感

獨上江樓思渺然月光如水水如天同來望月人何處風景依稀似去年

南園

雨過郊園緑尙微落花惆悵滿塵衣芳樽有酒無人共日暮看山還獨歸

南亭

孤亭影在亂花中悵望無人此醉同聽盡暮鐘猶獨坐水邊襟袖起春風

贈女仙

水思云情小鳯仙月涵花態語如不因金骨三淸客誰識吳州有洞天

宣州送判官

來時健筆佐票姚去折槐花度野橋誰見樽前此惆悵一聲歌盡路迢迢

宿僧院

月滿長空樹滿霜度云低拂近檐牀林中夜半一聲磬臥見髙僧入道場

尋僧

斜日橫窗起暗塵水邊門戶閉閒春千竿竹裏花枝動只道無人似有人

經王先生故居

晚波東去海茫茫誰識蓬山不死鄕弄玉已歸蕭史去碧樓紅樹倚斜陽

送從翁中丞奉使防戛斯六首

楊雄詞賦舉天聞萬里油幢照塞云僕射峯西幾千騎一時迎著漢將軍

旌旗杳杳鴈蕭蕭春盡窮沙雪未消料得堅昆受宣後始知公主已歸朝

𨿽言窮北海雲中屬國當時事不同九姓如今盡臣妾歸期那肯待秋風

牢山望斷絕塵氛灎灎河西拂地云誰見魯儒持漢節玉關降盡可汗軍

山川險易接邊塵秦漢圖來或未眞自此盡知邊塞事河湟更欲托何人

秦皇無防建長城劉氏仍窮北路兵若遇單於舊牙帳卻應傷嘆漢公卿

東亭柳

拂水斜煙一萬條幾隨春色倚河橋不知別後誰攀折猶自風流勝舞腰

僧捨二首

秖言雙鬢未蹉跎獨柰牛羊送日何禪客不歸車馬去晚檐山色爲誰多

溪上禪關水木間水南山色與僧閒春風盡日無來客幽磬一聲髙鳥還

新月

玉鉤斜傍畫檐生云匣初開一寸明何事最能悲少婦夜來依約落邊城

贈皇甫坦

養由弓箭已無功牢落生涯事事同相勸一杯寒食酒幾多辛苦到春風

四祖寺

千株松下雙峯寺一盞燈前萬里身自爲心猿不調伏祖師元是世閒人

聽蟬

噪蟬聲亂日初曛弦管樓中永不聞獨柰愁人數莖髮故園秋隔五湖云

寄遠

禁鐘聲盡見棲禽關塞迢迢故國心無限春愁莫相問落花流水洞房深

池上

正憐佳月夜深坐池上暖回燕鴈聲猶有漁舟系江岸故人歸盡獨何情

春日書懷

暖鶯春日舌難窮枕上愁生曉聽中應褭緑防殘夢斷杏園零落滿枝風

贈別

水邊秋艸暮萋萋欲駐殘陽恨馬蹄曾是管同醉伴一聲歌盡各東西

靈巖寺

館娃宮伴千年寺水闊云多客到稀聞說春來更惆悵百花深處一僧歸

代人聽琴二首

抱琴花夜不勝春獨奏相思淚滿巾第五指中心最恨數聲嗚咽爲何人

湘娥不葬九疑雲楚水連天坐憶君惟有啼烏舊名在忍教嗚咽夜長聞

訪沈舍人不遇

溪翁彊訪紫微郎曉鼓聲中滿鬢霜知在禁闈人不見好風飄下九天香

座上獻元相公

寂寞堂前日又曛陽臺去作不歸雲從來聞說沙吒利今日靑娥屬使君

遣興二首

溪花入夏漸稀疏雨气如秋麥熟初終日苦吟人不防海邊兄弟久無書

讀徹殘書弄水回暮天何處笛聲哀花前獨立無人防依舊去年雙燕來

送李給事

眼前軒冕是鴻毛天上人間漫自勞脫卻朝衣獨歸去靑雲不及白雲髙

宿僧捨

髙僧夜滴芙蓉漏遠客防含楊柳風何處相逢話心地月明身在磬聲中

吳門夢故山

心熟家山夢不迷孤峯寒繞一條溪秋防覺後情無限月墮館娃宮樹西

別李譜

尊前路映暮塵紅池上琴橫醉席風今日別君如別鶴聲容長在楚中

和杜侍郎題禪智寺南樓

樓畔花枝拂檻紅露天香動滿簾風誰知野寺遺鈿處盡在相如春思中

發靑山

鳬鷖聲暖野塘春鞍馬嘶風驛路塵一宿靑山又前去古來難得是閒人

寄道者

洞庭先生歸路長海云望極春茫茫別來幾度向蓬島自傍瑤臺折靈艸

入藍關

微煙已辧秦中樹遠夢更依江上臺看落晚花還悵望鯉魚時節入關來

落第寄沈訽

穿楊力盡獨無功華髮相期一夜中別到江頭舊吟處爲將雙淚問春風

送韋中丞

二年恩意是春輝淸淨胸襟似者希泣盡楚人多少淚滿船惟載酒西歸

詠端正春樹

一樹繁陰先著名異花奇葉儼天成馬嵬此去無

【多】地秖合楊妃墓上生

敍事獻同州侍禦三首

靑雲席中羅襪塵白首江上吟詩人登龍不及三千士虛度膺門二十春

平生望斷雲層層紫府杳是他人登卻應歸訪溪邊寺說向當時同社僧

尊前誰伴謝公遊蓮嶽晴來翠滿樓坐見一方金變化獨吟紅藥對殘秋

婺州宴上畱別

雙溪樓影向雲橫歌舞髙臺晚更淸獨自下樓騎瘦馬揺鞭重入亂蟬聲

別牛郎中門館

整襟收淚別朱門自料難酬顧念恩招得片防騎匹馬西風斜上入秋原

山中寄盧簡求

竹西池上有花開日日幽吟看又回心憶郡中蕭記室何時暫別醉鄕來

寄梁佾兄弟

桃李春多翠影重竹樓當月夜無風荀家兄弟來還去獨倚欄幹花露中

同州南亭陪劉侍郎送劉先軰

處處云隨晚望開洞庭秋入管來謝公待醉消離恨莫惜臨川酒一杯

贈館驛劉巡官

云別靑山馬踏塵負才難覓作閒人莫言館驛無公事詩酒能消一半春

贈解頭賈嵩

賈生名迹忽無倫十月長安看盡春顧我先鳴還自笑空沾一第是何人

題僧壁

曉傍疏林露滿巾碧山秋寺屬閒人溪頭盡日看紅葉卻笑髙僧衣有塵

沙溪館

翠濕衣襟山滿樓竹間溪水繞牀流行人莫羨郵亭吏生向此中今白頭

李侍禦歸炭谷山居同宿華嚴寺

家在靑山近玉京白雲紅樹滿歸程相逢一宿最髙寺半夜翠微泉落聲

過噴玉泉

平生半爲山淹畱馬上欲去還回頭兩京塵路一雙鬢不見玉泉千萬秋

漢陰庭樹

掘溝引水澆蔬圃挿竹爲籬防藥苖楊柳如絲風易亂梅花似雪日難消

送王拾遺謝官後歸滻水山居

水邊殘雪照亭臺臺上風襟向雪開還似當時姓丁鶴羽毛成後一歸來

宿長水主人

白雲溪北叢巖東樹石夜與潺湲通行人一宿翠微月二十五弦聲滿風

萬首唐人絕句卷三十七

欽定四庫全書

萬首唐人絕句卷三十八

宋洪邁撰

七言

重陽二首

趙嘏

節逢重九海門外家在五湖煙水東還向秋山覓詩句伴僧吟對菊花風

病酒堅辭綺席春菊花空伴水邊身由來舉止非閒雅不是龍山落防人

十無詩寄桂府楊中丞

琴酒曽將風月須謝公名迹滿江湖不知貴擁旌旗後猶暇憐詩愛酒無

東省南宮興不孤幾因詩酒謬招呼一從開署芙蓉幕曽向風前記得無

遙聞桂水繞城隅城上江山滿畫圖爲問訾家洲畔月淸秋擬許醉狂無

日暮江邊一小儒空憐未有白髭須馬融已貴諸生老猶自容窺絳帳無

一種吟詩號孔徒滄江有客獨疏愚初筵盡辟知名士許到風前月下無

望防南云日已晡便應凴夢過重湖不知自古登龍者曾有因詩泥得無

早防門館一樵夫祗愛吟詩傍藥鑪旌斾滿江身不見思言記得潁川無

孔融襟抱稱名儒愛物憐才與世殊今日賓堦忘姓字當時省記薦雄無

僻愛江山俯坐隅人閒不是便爲圖樽前爲問神仙伴肯向三淸慰薦無

膺門不避額逢朱絕境由來卷軸須早忝阿戎詩友契趨庭曽薦禰生無

寄山僧

雲裏幽僧不置房橡花藤葉蓋禪牀朝來逢著山中伴聞說新移最上方

喜張濆及第

九轉丹成最上仙靑天暖日踏雲軒春風賀喜無言語排比花枝滿杏園

贈張濆牓頭被駮落

莫向花前泣酒杯謫仙依舊是仙才猶堪與世爲祥瑞曾到蓬山頂上來

悼亡二首

一燭從風到柰何三年衾枕逐流波𨿽知不得公然淚時泣闌干恨更多

明月蕭蕭海上風君歸泉路我飄蓬門前𨿽有如花貌爭柰如花心不同

送張主薄

顧非熊

松久是飡霞客山縣新爲主印官混俗故來分利祿不教長作異人看

洲送朱萬言

渡頭風晚葉飛頻君去還吳我入秦雙涙別家猶未防不堪仍送故鄕人

秋夜長安病後作

秋中帝裏經旬雨晴後蟬聲更不聞牢落閒庭新病起故鄕南去鴈成羣

題王使君片玉

勢似孤峯一片成坐來疑有白雲生主人莫怪殷勤看逺客長懷舊隠情

代宮嬪

栁公權

不分前時忤主恩已甘寂寞守長門今朝卻得君王顧重入椒房拭涙痕

楓橋夜泊

張繼

月落烏啼霜滿天江楓漁火對愁眠姑蘇城外寒山寺夜半鐘聲到客船

閶門卽事

耕夫占募逐樓船春艸靑靑萬頃田試上吳門看郡郭淸明幾處有新煙

晚涼

裴夷直

檐前蔽日多髙樹竹下添池有小渠山客野僧歸去後晚涼移案獨臨書

和周侍禦洛城雪

天街飛轡踏瓊英四顧全疑在玉京一種相如抽祕思兔園那比鳯凰城

奉和大梁相公送人二首

謝公日日傷離別又向西堂送阿連想到越中秋已盡鏡湖應羨月團圓

北津楊栁迎煙緑南岸闌干映水紅君到襄陽渡江處始應回首憶羊公

酬唐仁烈相別後喜隔風未發見寄

離心一起涙雙流春浪無情也白頭風若有知須放去莫教重別又重愁

秦中臥病思歸

索索涼風滿樹頭破殘月五更秋病身歸處吳江上一寸心中萬里愁

送王繢

翠羽長將玉樹期偶然飛下肯多時翩翩一路嵐陰晚卻入靑蔥宿舊枝

贈羙人琴

應從玉指到金徽萬態千情料可知今夜燈前湘水怨殷勤封在七條絲

病中知皇子陂荷花盛發寄王繢

十里蓮塘路不賖病來簾外是天涯煩君四句遙相寄應得詩中便看花

嵗日先把屠蘇酒

自知年幾偏應少先把屠蘇不讓春儻更數年逢此日還應惆悵羨他人

上下七盤二首

斗回山路掩皇州二載歡娯一望休從此萬重靑嶂合無因更得重回頭

商山半月雨漫漫偶值新晴下七盤山似換來天似洗可憐風日到長安

八月十五日夜

去年今夜在商州還爲淸光上驛樓宛是依依舊顏色自憐人換幾般愁

南詔朱藤杖

六節南藤色似朱拄行階砌勝人扶會須將入深山去倚看雲泉作老夫

夜意

蕭疏盡地林無影浩蕩連天月有波獨立空亭人睡後洛橋風便水聲多

漫作

月色莫來孤寢處春風任向別人家梁園桃李𨿽無數斷定今年不看花

訪劉君

擾擾馳蹄又走輪五更飛盡九衢塵靈芝破觀深松院還有齋時未起人

楊栁枝詞

已作緑絲籠曉日又成飛絮撲晴波隋家不合栽楊栁長遣行人春恨多

寄杭州崔使君

朝下歸來只閉關羨君髙步出人寰三年不見塵中事滿眼江濤送雪山

窮冬曲江閒步

雪盡南坡鴈北飛艸根春意勝春暉曲江永日無人到獨繞寒池又獨歸

省中題新植雙松

端坐髙宮起逺心雲髙水濶共幽沈更堂寓直將誰語自種雙松伴夜吟

崇山郡

地盡炎荒瘴海頭聖朝今又放驩兜交州已在南天外更過交州四五州

臨水

一見心原防百憂益知身世兩悠悠江亭獨倚欄漧處人亦無言水亦流

題江上栁寄李使君

桂江南度無楊栁見此令人眼暫明應學郡中賢太守依依相向許多情

江上見月懷古

月上江平夜不風伏波遺迹半成空今宵倍欲悲陵谷銅柱分明在水中

鸚鵡

勸爾莫移禽鳥性翠毛紅觜任天眞如今漫學人言巧解語終須累爾身

寄婺州李給事二首

心盡玉皇恩已逺迹畱江郡宦應孤不知壯气今何似猶得淩雲貫日無

瘴鬼翻能念直心五年相遇不相侵目前惟有思君病無底滄溟未是深

秋日

六眸北涼應早三足烏南日正長常記京闗怨揺落如今目斷滿林霜

遣意

梧桐墜露悲先朽松桂淩霜倚後枯不是世間長在物蹔分貞脆竟何殊

戲酬惟賞上人

師是浮雲無著身我居塵网敢相親應從海上秋風便偶自飛來不爲人

寓言

流水頽陽不暫停東流西落兩無情不是世間人自老古來華髮此中生

憶家

天海相迎無盡處夢魂來往尙應難誰言南海無霜雪試向愁人兩鬢看

畱客

靑梅欲熟筍初長嫰緑新陰繞砌涼湖館翛然無俗客白衣居士且牀

別蘄春王判官

四十年來眞久故三千里外暫相逢今日一杯成逺別煙波眇眇恨重重

將發循州社日於所居館宴送

浪花如雪疊江風社過髙秋萬恨中明日便隨江燕去依依俱是故巢空

亂後經淮陰岸

朱放

荒村古岸誰家在野水溪云處處愁惟有河邊衰柳樹蟬聲相送到楊州

別李季蘭

古岸新花開一枝岸旁花下有分離莫將羅袖拂花落便是行人腸防時

九日期登山不得往因贈楊凝

欲從攜手登髙去一到門前意已無那得更將頭上髮學他年少挿茱茰

尋山家

長孫佐輔

獨訪山家歇還渉茅屋斜連隔松葉主人聞語未開門繞籬野菜飛黃蝶

沼邊枯樹

野火燒枝水洗根數圍枯樹半心存應是無機承雨露卻將春色寄苔痕

別友人

愁多不忍醒時別想極還尋靜處行誰遣同衾又分手不如行路本無情

祠漁山神女歌二首

王叡

蓪艸頭花椰葉裙蒲葵樹下舞蠻云引領望江遙滴酒白蘋風起水生文

棖棖山響答琵琶酒濕靑莎肉飼鴉樹葉無聲神去後紙錢灰出木綿花

卽事奉呈韋使君

秦系

久臥雲間已息機靑袍忽著狎鷗飛詩興到來無一事郡中今有謝元暉

宴城東莊

崔思

一月生人笑幾回相逢相值且銜杯眼看春色如流水今日殘花昨日開

同前

崔敏童

一年又過一年春百嵗曾無百嵗人能向花中幾回醉十千沽酒莫辭頻

長門怨二首

劉皁

宮殿沈沈月欲分昭陽更漏不堪聞瑚枕上千行淚不是思君是恨君

蟬鬢慵梳倚帳門蛾眉不掃慣承恩傍人未必知心事一靣殘妝空涙痕

漁陽將軍

張爲

霜髭擁頷對窮秋著白貂裘獨上樓向北望星提劍立一生長爲國家憂

婕妤怨

王沈

長信梨花暗欲棲應門上鑰艸萋萋春風吹花亂撲戶班絕車聲不至啼

湘中謡二首

崔塗

煙愁雨細雲冥冥杜蘭香老三湘淸故山望防不知處鴂隔花時一聲

蒼山遙遙江潾潾路傍老盡未閒人王孫不見艸空緑惆悵渡頭春復春

泉

逺辭巖竇瀉潺潺靜拂云根別故山可惜寒聲畱不得旋添波浪向人間

感花

繡軛香韀夜不歸少年爭惜最紅枝東風一陣黃昏雨又到繁花夢覺時

巫山旅別

五千里外三年客十二峯前一望秋無限別魂招不得夕陽西下水東流

云

得路直爲霖濟物不然閒共鶴忘機無端是向陽臺畔長送襄王暮雨歸

澗松

寸寸淩霜長勁條路人猶笑未幹宵南園桃李誠堪羨爭柰春殘又寂寥

讀漢武內傳

分明三鳥下儲胥一覺鈞天夢不如爭那白頭方士到茂陵紅樹已蕭疏

聲

歡戚猶來恨不平此中髙下本無情韓娥絕唱唐衢哭盡是人間第一聲

題海棠花圖

海棠花底三年住不覺海棠花盛開卻向江南看圖畫始慙虛到蜀中來

上巳日

未敢分明賞物華十年如見夢中花遊人過盡衡門掩獨自憑欄到日斜

夷陵夜泊

家依楚塞窮秋別身逐孤舟萬里行一曲巴歌半江月便應消得二毛生

放鷓鴣

秋入池塘風露微曉開籠檻看初飛滿身金翠畫不得無限煙波何處歸

江雨望花

盧中

細雨滿江春水漲好風畱客野梅香避秦不是無歸意一度花一斷腸

初識梅花

江北不如南地暖江南好斷北人腸燕脂桃頰棃花粉共作寒梅一靣妝

折楊桞

朝朝車馬如蓬轉處處江山待客歸若使人閒少離別楊花應合過春飛

七夕

年年七夕渡瑤軒誰道秋期有淚痕自是人間一周嵗何妨天上只黃昏

泛楚江

九重城外家書逺百里洲前客棹還金印碧幢見問一生安穩是長閒

讀庾信集

四朝十帝盡風流建業長安兩醉遊惟有一篇楊柳曲江南江北爲君愁

題授陽鎭路

越鳥巢邊溪路斷秦人耕處洞門開小桃花發春風起千里江山一夢回

初過漢江

襄陽好向峴亭看人物蕭條值嵗防爲報習家多置酒夜來風雪過江寒

經劉校書墓

諭鳬

逺冡松回曲渚風其官聞是校書終霜情月思今何在零落人間防子中

憶友人

銀地無塵金菊開紫梨紅棗墮莓苔一秋水一輪月今夜故人來不來

蔣處士宅喜閒公至

絕杯夏別螺江渡單鉢春過處士齋嘗茗議空經夜半照花明月影侵階

邊患

張陵

今日漢家探使回蟻疊蕃兵來未歇春風渭水不敢流總作六軍心上血

萬首唐人絕句卷三十八

欽定四庫全書

萬首唐人絕句卷三十九

宋洪邁編

七言

漢宮曲

徐凝

水色簾前流玉霜趙家飛燕侍昭陽掌中舞罷簫聲絕三十六宮秋夜長

和嵩陽客月夜憶上淸人

獨夜嵩陽憶上仙月明三十六峯前瑤池月勝嵩陽月人在玉淸眠不眠

八月望夕雨

今年八月十五夜寒雨蕭蕭不可聞如練如霜在何處吳山越水萬重云

觀浙江濤

浙江悠悠海西緑驚濤日夜雨翻覆錢塘郭裏看潮人直至白頭看不足

廬山瀑布

虛空落泉千仞直雷奔入江不暫息今古長如白練飛一條解破靑山色

嘉興寒食

嘉興郭裏逢寒食落日家家拜掃回惟有縣前蘇小小無人送與紙錢來

憶揚州

蕭娘臉下難勝淚桃葉眉頭易得愁天下三分明月夜二分無賴是揚州

八月燈夕寄遊越施秀才

四天淨色寒如水八月淸輝冷似霜想得越人今夜見孟家珠在鏡中央

八月十五夜

皎皎秋空八月圓常娥端正桂枝鮮一年無似如今夜十二峯前看不眠

題伍員廟

千載空祠雲海頭夫差亡國已千秋浙波只有靈濤在拜奠靑山人不休

貟嶠先生

貟嶠先生無白髮海煙深處采靑芝逢人借問陶唐主欲進冰蠶五色絲

莫愁曲

玳瑁牀頭刺戰袍碧紗防外葉騷騷若爲教作遼西夢月冷如丁風似刀

寄白司馬

三條九陌花時節萬戶千車看牡丹爭遣江州白司馬五年風景憶長安

相思林

逰客逺逰新過嶺每逢芳樹問芳名長林徧是相思樹爭遣愁人獨自行

寄海嶠丈人

萬丈只愁滄海淺一身誰測嵗年遙自言來此云邊住曽看秦王樹石橋

寄潘先生

至人知姓不知名聞道黃金骨節輕世上仙方無覓處欲來西嶽事先生

宮中曲二首

披香侍宴插山花厭著龍綃著越紗恃賴傾城人不及檀妝惟約數條霞

身輕入寵盡恩私細偏能舞柘枝一日新妝拋舊樣六宮爭畫黒煙眉

七夕

一道鵲橋橫渺渺千聲玉佩過玲玲別離還有經年客悵望不如河鼔星

八月九月望夕雨

八月繁云連九月兩回三五晦漫漫一年悵望秋將盡不得常娥正面看

喜雪

長愛謝家能詠雪今朝見雪亦狂歌楊花道卽偸人句不那楊花似雪何

春飲

烏家若下蟻還浮白玉尊前倒卽休不是春來偏愛酒應須得酒遣春愁

二月望日

長短一年相似夜中秋未必勝中春不寒不暖看明月況是從來少睡人

讀逺書

兩轉三回讀逺書畫檐愁見燕歸初百花時節教人懶云髻朝來不欲梳

古樹

古樹欹斜臨古道枝不生花腹生艸行人不見樹少時樹見行人幾畨老

獨住僧

百補袈裟一比丘數莖長睫覆靑眸多應獨住山林慣惟照寒泉自剃頭

傷畫松道芬上人

百法驅馳百年壽五勞消瘦五株松昨來聞道嚴陵死畫到靑山第幾重

觀釣臺畫圖

一水寂寥靑靄合兩崖摧崒白雲殘畫人心到啼猿破欲作三聲出樹難

荊巫夢思

楚水白波風嫋嫋荊門暮色雨蕭蕭相思合眼夢何處十二峯髙巴字遙

浙東故孟尙書種柳

孟家種柳東城去臨水逶迆思故人不似當時大司馬重來得見漢南春

長洲覧古

吳王上國長洲奢翠黛寒江一道斜傷見摧殘舊宮樹美人曽插九枝花

卻歸舊山望月有寄

年年明月總相似大抵人情自不同今夜故山依舊見班家扇樣碧峯東

再歸松溪舊居宿西林

五粒松深溪水淸眾山揺落月偏明西林靜夜重來宿暗記人家犬吠聲

翫花五首

一樹梨花春向暮雪枝殘處怨風來明朝漸校無多去看到黃昏不欲回

麯塵溪上素紅枝影在溪流半落時人自惜花膓欲斷春風卻是等閒吹

朱霞焰焰山枝動緑野聲聲杜宇來誰爲蜀王身作鳥自啼還自有花開

誰家躑躅靑林裏半見殷花焰焰枝憶得倡樓人送客深紅衫子影門時

花到薔薇明艶絕燕支顆破麥風秋一畨弄色一畨退小婦輕妝大婦愁

長慶春

山頭水色薄籠煙久客新愁長慶年身上五勞仍病酒夭桃防下背花眠

山鷓鴣詞

南越嶺頭山鷓鴣傳是當時守貞女化爲飛鳥怨何人猶有啼聲帶蠻語

鄭女出參丈人詞

鳯釵翠翹雙宛轉出見丈人梳洗晚掣曵羅綃跪拜時柳條無力花枝軟

春雨

花時悶見聮綿雨雲入人家水毀堤昨日春風源上路可憐紅錦枉拋泥

和白使君木蘭花

枝枝轉勢雕弓動片片揺光玉劍斜見說木蘭徵戍女不知那作酒邊花

正月十五夜呈幕中諸公

宵遊二萬七千人獨坐重城圏一身步月遊山俱不得可憐辜負白頭春

樂府新詩

一聲盧女十三早嫁城西好少年不羨越溪歌者苦采蓮歸去緑防眠

春陪相公看花宴防二首

丞相邀歡事事同玉簫金管咽東風百分春酒莫辭醉明日的無今日紅

木蘭花謝可憐條逺道音書轉寂寥春去一年春又盡幾回空上望江橋

牡丹

何人不愛牡丹花占防城中好物華疑是洛川神女作千嬌萬態破朝霞

過馬當

風波隱隱石蒼蒼送客靈鴉拂去檣三月盡頭云葉秀小姑新著好衣裳

金穀覧古

金穀園中數尺土問人知是緑珠臺緑珠歌舞天下絕惟與石家生禍胎

上陽紅葉

洛下三分紅葉秋二分翻作上陽愁千聲萬片禦溝上一片出宮何處流

洛城秋砧

三川水上秋砧發五鳳樓前明月新誰爲秋砧明月夜洛陽城裏更愁人

和川守侍郎緱山題仙廟

王子緱山石殿明白家詩句詠吹笙安知散席人間曲不是寥天鶴上聲

和夜題玉泉寺

嵗嵗雲山玉泉寺年年車馬洛陽塵風淸月冷水邊宿詩好官髙能幾人

和秋遊洛陽

洛陽自古多才子惟愛春風爛漫遊今到白家詩句出無人不詠洛陽秋

和嘲春風

源上拂桃燒水發江邊吹杏暗園開可憐半死龍門樹懊惱春風作底來

侍郎宅泛池

蓮子花邊回竹岸雞頭葉上蕩蘭舟誰知洛北朱門裏便到江南緑水遊

和侍郎邀宿不至

蟾蜍有色門應鎖街鼓無聲夜自深料得白家詩思苦一篇詩了一彈琴

自鄂渚至河南將歸江外畱辭侍郎

一生所遇惟元白天下無人重布衣欲別朱門淚先盡白頭遊子白身歸

蠻入西川後

守隘一夫何處在長橋萬里只堪傷紛紛塞外烏蠻賊驅盡江頭濯錦娘

憶紫溪

長憶紫溪春欲盡千巖交映水回斜巖空水滿溪自紫水態更籠南燭花

誇紅槿

誰道槿花生感促可憐相計半年紅何如桃李無多少並打千枝一夜風

塞下

江爲

萬里黃雲凍不飛磧煙烽火夜深微敵人移帳寒笳絕雪路時聞探馬歸

悲老宮人

劉得仁

白髮宮娃不解悲滿頭猶自插花枝曽緣玉貌君王寵凖擬人看似舊時

題眞娘墓

譚銖

武丘山下冡累累松栢蕭條盡可悲何事世人偏重色眞娘墓上獨題詩

宮怨

司馬札

柳色參差掩畫樓曉鶯啼送滿宮愁年年花落無人見空逐春泉出禦溝

觀郊禮

鐘鼓旌旗引六飛玉皇初著畫龍衣泰壇煙盡星河曉萬國心隨防仗歸

秋日懷儲嗣宗

故人北遊久不回霜雁南度聲何哀相思聞雁更惆悵卻向單於臺下來

夜聴李山人彈琴

瑤琴夜久秋淸楚客一奏湘煙生曲終聲盡意不盡月照竹軒紅葉明

客路

吳仁璧

人寰急景如波委客路浮雲似蓋輕回首故山天外碧十年無計卻歸耕

錢塘鶴

人閒路靄靑天半鼇岫云生碧海涯𨿽抱雕籠密扃鑰可能長在叔倫家

南徐題友人郊居

門前樵徑連江寺岸下漁磯系海槎待到秋深好時節與君長醉隱侯家

讀度人經寄鄭仁表

身𨿽一旦塵中老名擬三淸會裏題二午九齋餘日在請君相伴醉如泥

衰柳

金風漸利露珠團廣陌長堤黛色殘水殿狂遊隋煬帝一千餘里可堪看

賈誼

扶持一疏滿遺編漢陛前頭正少年誰道恃才輕絳灌卻將惆悵弔湘川

鳳仙花

香紅嫩緑共開時冷蝶饑蜂兩不知此際最冝何處看朝陽初上碧梧枝

春雪

雪霽凝光入坐寒天明猶自臥袁安貂裘穿後鶴氅自此風流不足看

金錢

淺絳濃香幾朶勻日鎔金鑄萬家新堪疑劉寵遺芳在不許山陰父老貧

秋日聴僧彈琴

金徽玉軫韻泠然言下浮生指下泉恰稱秋風西北起一時吹入碧湘煙

題都城南荘

崔護

去年今日此門中人面桃花相映紅人面不知何處去桃花依舊笑春風

銅雀妓

吳燭

秋色西陵滿緑蕪繁急管彊懽娛長舒羅袖不成舞卻向風前承涙珠

長門怨

裴交泰

自閉長門經幾秋羅衣濕盡淚還流一種娥眉明月夜南宮歌管北宮愁

惆悵詩九首

顧甄逺

魂黯黯兮情脈脈簾風淸兮防月白夢驚枕上鑪燼銷不見蘂珠宮裏客

禁漏聲稀蟾魄冷紗廚筠簟波光靜獨坐愁吟暗防魂滿防風動芭蕉影

別恨離腸空惻惻風動虛軒池水白莫言靈圃步難尋有心終效偸桃客

愁遇人間好風景焦桐韻滿華堂靜鑑鸞釵燕恨何窮忍向銀牀空抱影

緑槐影裏傍靑樓陌上行人漫舉頭煙水露花無處問揺鞭凝睇不勝愁

役盡心神銷盡骨恩情未防忽分離平生此恨無言處只有衣襟淚得知

濃醪艶唱愁難破骨瘦魂消病已成若爲多羅年少死始甘人道有風情

淚滿羅衣酒滿巵一聲歌防怨傷離如今兩地心中事直是瞿曇也不知

橫泥杯觴醉復醒愁牽時有小詩成早知惹得千般恨悔不天生解薄情

楊柳枝五首

孫魴

靈和風暖太昌春舞綫揺絲向昔人何似曉來江雨後一行如畫隔遙津

彭澤初栽五樹時只應閒看一枝枝不知天意風流處要與佳人學畫眉

暖傍離亭靜拂橋入流穿檻緑揺揺不知落日誰相送魂防千條與萬條

春來緑樹徧天涯未見垂楊未可誇晴日萬株煙一陣閒坊兼是莫愁家

十首當年有舊詞唱靑歌翠幾無遺未曽得向行人道不爲離情莫折伊

春夜

劉兼

薄薄春云籠素月杏花滿地堆香雪醉垂羅袂依朱欄小數玉仙歌未闋

西齋

西齋新竹兩三莖也有風敲碎玉聲莫恨移來欄檻逺譬如元本此間生

春遊

柳成金穗艸如茵載酒尋花共賞春先入醉鄕君莫問十年風景在三秦

中夏晝臥

寂寂無聊九夏中倚檐依壁待淸風壯圖奇策無人問不及南陽一臥龍

萬首唐人絕句卷三十九

欽定四庫全書

萬首唐人絕句卷四十

宋洪邁編

七言

霜月

李商隱

初聞徵鴈已無蟬百尺樓南水接天靑女素娥俱耐冷月中霜裏鬭嬋娟

人欲

人欲天從竟不疑莫言圓蓋便無私秦中已久烏頭白卻是君王未備知

華山題王母祠

蓮華峯下鎖雕梁此去瑤池地共長好爲麻姑到東海勸栽黃竹莫栽桑

華淸宮二首

華淸恩幸古無倫猶恐蛾眉不勝人未免被他襃女笑只教天子暫防塵

朝元閣迥羽衣新首按昭陽第一人當日不求髙處舞可能天下有邊塵

北齊二首

一笑相傾國便亡何勞荊棘始堪傷小憐玉體橫陳夜已報周師入晉陽

巧笑知堪敵萬機傾城最在著戎衣晉陽已防休回顧更請君王獵一圍

復京

敵騎縱橫一戰摧萬靈回首賀軒臺天敎李令心如日可要昭陵石馬來

渾河中

九廟無塵八馬回奉天城壘長春苔咸陽原上英雄骨半向君家養馬來

咸陽

咸陽宮闕蔚嵯峨六國樓臺艶綺羅自是當時天帝醉不關秦地有山河

同崔八詣藥山訪融禪師

共受徵南不次恩報恩惟是有忘言巖花澗艸西林路未見髙僧且見猿

夜雨寄北

君問歸期未有期巴山夜雨漲秋池何當共翦西燭卻話巴山夜雨時

石橊

橊枝婀娜橊實繁橊膜輕明橊子鮮可羨瑤池碧桃樹碧桃紅頰一千年

初起

想象咸池日欲光五更鐘後更回腸三年苦霧巴江水不爲離人照屋梁

柳

柳映江潭底有情望中頻遣客心驚巴雷隠隠千山外更作章臺走馬聲

宿駱氏亭寄懷崔雍

竹塢無塵水檻淸同心迢隔重城秋陰不散霜飛晚畱得枯荷聼雨聲

夢澤

夢澤悲風動白茅楚王葬盡滿城嬌未知歌舞能多少虛減宮廚爲細腰

贈歌妓二首

水精如意玉連環下蔡城危莫破顏紅綻櫻桃含白雪斷腸聲裏唱陽關

白日相思不柰何嚴城淸夜斷經過只知觧道春來痩不道春來獨自多

寄令狐郎中

嵩云秦樹久離居雙鯉迢迢一紙書休問梁園舊賔客茂陵秋雨病相如

漫成

不妨何範盡詩家未觧當年重物華逺把龍山千里雪將來擬並洛陽花

無題

百道縈回入暮霞斑騅嘶斷七香車春風自共何人笑枉破陽城十萬家

杜司勲

髙樓風雨感斯文短翼差池不及羣刻意傷春復傷別人間惟有杜司勲

嶽陽樓二首

欲爲平生一散愁洞庭湖上嶽陽樓可憐萬里堪乘興枉是蛟龍解覆舟

漢水方城帶百蠻四鄰誰道亂周班如何一夢髙唐雨自此無心入武關

寄成都二從事

家近紅渠曲水濵全家羅襪起秋塵莫將越客千絲网网得西施別贈人

屏風

六曲連環接翠帷髙樓半夜酒醒時掩燈遮霧宻如此雨落月明俱不知

春日

欲入盧家白玉堂新春催破舞衣裳蝶銜花蘂蜂銜粉共助靑樓一日忙

贈白道者

十二樓前再拜辭靈風正滿碧桃枝壺中若是有天地又向壺中傷別離

無題

聞道閶門蕚緑華昔年相望抵天涯豈知一夜秦樓客偸防吳王苑內花

漢宮詞

靑雀西飛竟未回君王長在集靈臺侍臣最有相如渇不賜金莖露一杯

蝶二首

長眉畵了繡簾開碧玉行収白玉臺爲問翠釵釵上鳯不知香頸爲誰回

壽陽公主嫁時籹八字宮眉捧額黃見我佯羞頻照影不知身屬冶遊郎

隋宮

乘興南遊不戒嚴九重誰省諫書函春風舉國裁宮錦半作障泥半作帆

代應

溝水分流西復東九秋霜月五更風離鸞別鳯今何在十二玉樓空復空

席上作

澹雲輕雨拂髙唐玉殿秋來夜正長料得也應憐宋玉一生惟事楚襄王

訪隠者不遇成二絕

秋水悠悠浸墅扉夢中來數覺來希蟬聲盡葉黃落一樹冬靑人未歸

城郭休過識者希哀猿啼處有柴扉滄江白日樵漁路日暮歸來雨滿衣

破鏡

玉匣淸光不復持菱花散亂月輪虧秦臺一照山雞後便是孤鸞罷舞時

無題

紫府仙人號寶燈云漿未飲結成冰如何雪月交光夜更在瑤臺十二層

贈庾十二朱版【時庾在翰林朱書版也】

固漆投膠不可開贈君珍重抵瓊瑰君王曉坐金鑾殿只待相如艸詔來

柳

曾逐東風拂舞筵樂遊春苑斷腸天如何肯到淸秋日已帶斜陽又帶蟬

三月十日流杯亭

身屬中軍少得歸木蘭花盡失春期偸隨柳絮到城外行過水西聞子規

過招國李家南園二首

潘嶽無妻客爲愁新人來坐舊防樓春風猶自疑聨句雪絮相和飛不休

長亭歲盡雪如波此去秦關路幾多惟有夢中相近分臥來無睡欲如何

畱贈畏之二首

待得郎來月已低寒暄不道醉如泥五更又欲向何處騎馬出門烏夜啼

戶外重陰黯不開含羞迎夜復臨臺瀟湘浪上有煙景安得好風吹汝來

爲有

爲有云屏無限嬌鳯城寒盡怕春宵無端嫁得金壻辜負香衾事早朝

公子

外戚封侯自有恩平明通籍九華門金唐公主年應小二十君王未許婚

雞

稻粱猶足活諸鶵妬敵專場好自娛可要五更驚穏夢不辭風雪爲陽烏

壬申閏秋題贈烏鵲

繞樹無依月正髙鄴城新淚濺云袍幾年始得逄秋閏兩度塡河莫告勞

端居

逺書歸夢兩悠悠只有空牀敵素秋堦下靑苔與紅樹雨中寥落月中愁

夜半

三更三防萬家眠露欲爲霜月墮煙鬭防上牀蝙蝠出玉琴時動倚

飲席代官妓贈兩從事

新人橋上著春衫舊主江邊側防檐願得化爲紅綬帶許教雙鳯一時銜

代魏宮私贈

來時西館阻佳期去後漳河隔夢思知有宓妃無限意春松秋菊可同時

代元城吳令暗爲答

背闕歸藩路欲分水邊風日半西曛荊王枕上元無夢莫枉陽臺一片雲

詠史

北湖南埭水漫漫一片降旗百尺竿三百年間同曉夢鐘山何處有龍盤

日射

日射紗風撼扉香羅掩手春事違回廊四合掩寂寞碧鸚鵡對紅薔薇

題鵝

眠沙臥水自成羣曲岸殘陽極浦云那解將心憐孔翠羇雌長共故雄分

梓潼

梓潼不見馬相如更欲南行問酒壚行到巴西覓譙秀巴西惟是有寒蕪

靑陵臺

靑陵臺畔日光斜萬古貞魂倚暮霞莫許韓憑爲蛺蝶等閒飛上別枝花

東還

自有仙才自不知十年長夢采華芝秋風動地黃雲暮歸去嵩陽尋舊師

漢宮

通靈夜醮達淸晨承露盤晞甲帳春王母西歸方朔去更須重見李夫人

江東

驚魚潑剌燕翩翾獨自江東上釣船今日春光太漂蕩謝家輕絮沈郎錢

灞岸

山東今嵗防行頻幾處寃魂哭塞塵灞水橋邊倚華表平時二月有東巡

送臻師二首

昔去靈山非拂席今來滄海欲求珠楞伽頂上淸涼地善眼仙人憶我無

苦海迷途去未因東方過此幾微塵何當百億蓮花上一一蓮花見佛身

七夕

鸞扇斜分鳯幄開星橋橫過鵲飛回爭將世上無期別換得年年一度來

馬嵬

冀馬燕犀動地來自埋紅粉自成灰君王若道能傾國玉輦何由過馬嵬

望喜驛別嘉陵江水二絕

嘉陵江水此東流望喜樓中憶閬州若到閬州還赴海閬州應更有髙樓

千里嘉陵江水色含煙帶月碧於藍今朝相送東流後由此驅車更向南

贈宇文中丞

欲造中天正急材自緣煙水戀平臺人間只有嵇延祖最望山公啟事來

閨情

紅露花房白蜜脾黃蜂紫蝶兩參差春一覺風流夢卻是同袍不得知

月夕

艸下陰虫葉上霜朱闌迢遞壓湖光兔寒蟾冷桂花白此夜姮娥應斷腸

代應

本來銀漢是紅墻隔得盧家白玉堂誰與王昌報消息盡知三十六鴛鴦

折楊柳二首

暫憑尊酒送無憀莫損愁眉與細腰人世死前惟有別春風爭擬惜長條

含煙惹霧悔依依萬緒千條拂落暉爲報行人休盡折半畱相送半迎歸

寄道士

共上雲山獨下遲陽臺白道細如絲君今並倚三珠樹不記人間落葉時

荊山

壓河連華勢孱顏鳥沒雲歸一望間楊僕移關三百里可能全是爲荊山

次陜州

離思覉愁日欲晡東周西雍此分塗回鑾佛寺髙多少望盡黃河一曲無

過鄭廣文舊居

宋玉平生恨有餘逺循三楚弔三閭可憐畱著臨江宅異代應教庾信居

東下三旬苦於風土

路繞函關東復東身騎徵馬逐驚蓬天池遼闊誰相待日日虛乘九萬風

莫愁

雪中梅下與誰期梅雪相兼一萬枝若是石城無艇子莫愁還自有愁時

夢令狐學士

山驛荒涼白竹扉殘燈向曉夢淸暉右銀臺路雪三尺鳯詔裁成當直歸

渉洛川

通谷陽林不見人我來遺恨古時春宓妃漫結無窮恨不爲君王殺灌均

有感

中路因循我所長古來才命兩相妨勸君莫彊安蛇足一盞芳醪不得甞

宮妓

珠箔輕明拂玉墀披香新殿鬭腰支不須防盡魚龍戲終遣君王怒偃師

宮詞

君恩如水向東流得寵憂移失寵愁莫向尊前奏花落涼風只在殿西頭

代贈二首

樓上黃昏欲望休玉梯橫絕月中鉤芭蕉不展丁香結同向春風各自愁

東南日出照髙樓樓上離人唱石州總把春山掃眉黛不知供得幾多愁

楚吟

山上離宮宮上樓樓前宮畔暮江流楚天長短黃昏雨宋玉無愁亦自愁

瑤池

瑤池阿母綺開黃竹歌聲動地哀八駿日行三萬里穆王何事不重來

柳

爲有橋邊拂靣香何曾自敢占流光後庭玉樹承恩澤不信年華有斷腸

寄在朝四同年

昔歲陪遊舊迹多風光今日兩蹉跎不因醉本蘭亭在兼忘當年舊永和

南朝

地險悠悠天險長金陵王气應瑤光休誇此地分天下只得徐妃半靣防

題漢祖廟

乘運應須宅八荒男兒安在戀池隍君王自起新丰後項羽何曾在故鄕

韓冬郎二首

十歲裁詩走馬成冷灰殘燭動離情桐花萬里丹山路鶵鳯淸於老鳯聲

劍棧風檣各苦辛別時冰雪到時春爲憑何遜休聨句痩盡東陽姓沈人

答寄餳粥

粥香餳白杏花天省對流鶯坐綺筵今日寄來春已老鳯樓迢遞憶秋千

東阿王

國事分明屬灌均西陵魂斷斷來人君王不得爲天子半爲當時賦洛神

萬首唐人絕句卷四十

欽定四庫全書

萬首唐人絕句卷四十一

宋洪邁編

七言

過景陵

李商隱

武皇精魄久仙升帳殿淒涼煙霧凝俱是蒼生畱不得鼎湖何異魏西陵

板橋曉別

回望髙城落曉河長亭戶壓微波水仙欲上鯉魚去一夜芙蓉紅淚多

關門柳

永定河邊一行柳依依長髮故年春東來西去人情薄不爲淸陰減路塵

楚宮

十二峯前落照微髙唐宮暗坐迷歸朝雲暮雨長相接猶自君王恨見稀

夕陽樓

花明柳暗繞天愁上盡重城更上樓欲問孤鴻向何處不知身世自悠悠

鴛鴦

雌去雄飛萬里天云羅滿眼淚澘然不須長結風波願鎖向金籠始兩全

妓席送獨孤云之武昌

疊嶂千重叫恨猿長江萬里洗離魂武昌若有山頭石爲拂蒼苔檢淚痕

武夷山

只得流霞酒一杯空中簫鼓當時回武夷洞裏生毛竹老盡曾孫更不來

一片

一片瓊英價動天連城十二昔虛傳良工巧費眞爲累楮葉成來不直錢

寄成都二從事

紅蓮幕下紫棃新命斷湘南病渇人今日問君能寄否二江風水接天津

西南行卻寄相送者

百里陰雲覆雪泥行人只在雪云西明朝驚破還鄕夢定是陳倉碧野雞

四老廟二首

羽翼殊勲棄若遺皇天有運我無時廟前便接山門路不長靑松長紫芝

本爲畱侯慕赤松漢庭方識紫芝翁蕭何只解追韓信豈得虛當第一功

平公門下

梁山兗水約從公兩地差池一旦空謝墅庾村相弔後自今岐路更西東

謝書

微意何曾有一毫空擕筆硯奉龍韜自防半夜傳衣後不羨王祥得佩刀

齊宮詞

永壽兵來夜不扄金蓮無復印中庭梁臺歌管三更罷猶自風揺九子鈴

夜吟

樹繞池寛月影多村碪島笛隔風蘿西亭翠被餘香薄一夜將愁向敗荷

讀任彥升碑

任昉當年有美名可憐才調最縱橫梁臺初建應惆悵不得蕭公作騎兵

江上憶嚴五

徵南幕下帶長刀夢筆深藏五色毫逄著滄江不敢詠鎭西畱與謝功曹

華州周大夫宴席

郡齋何用酒如泉飲徳先時已醉眠若共門人推禮分戴崇爭得及彭宣

相思

相思樹下合歡枝紫鳯靑鸞並羽儀腸斷秦臺吹管客日西春盡到來遲

送鄭大南覲

黎辟灘聲五月寒南風無處附平安君懷一疋胡威絹爭拭酬恩淚得幹

舊頓

東人望幸久咨嗟四海於今是一家猶鎖平時舊行殿盡無宮戶有宮鴉

代董秀才卻扇

莫將畵扇出帷來遮掩春山滯上才若道團圓是明月此中須放桂花開

有感

非關宋玉有微辭卻是襄王夢覺遲一自髙唐賦成後楚天雲雨盡堪疑

驪山有感

驪岫飛泉泛暖香九龍呵防玉蓮房平明每幸長生殿不從金輿惟壽王

別智法師

雲鬢無端怨別離十年移易住山期東西南北皆垂淚卻是楊朱眞本師

贈孫綺新及第

長樂遙聼上苑鐘防衣稱慶桂香濃陸機始擬誇文賦不覺雲間有士龍

憶洪文館諸校書

淸切曹司近玉除比來秋興復何如崇文館裏丹霜後無限紅梨憶校書

亂石

虎踞龍蹲縱復橫星光漸減水防生不須並礙東西路笑殺廚頭阮步兵

春光

日日春光鬭日光山城斜路杏花香幾時心緒渾無事得及遊絲百尺長

過楚宮

巫峽迢迢舊楚宮至今雲雨暗丹楓微生盡戀人間樂只有襄王憶夢中

龍池

龍池賜酒敞云屏羯鼓聲髙眾樂停夜半宴歸宮漏永薛王沈醉壽王醒

卽日

小鼎煎茶面曲池白須道士竹間棋何人書破蒲葵扇記得南塘移樹時

吳宮

龍檻沈沈水殿淸禁門深掩斷人聲吳王宴罷滿宮醉日暮水漂花出城

嫦娥

雲母屏風燭影深長河漸落曉星沈嫦娥應悔偸靈藥碧海靑天夜夜心

殘花

殘花啼露莫畱春尖髻誰非怨別人若但掩關勞獨夢珤釵何日不生塵

天津西望

戎馬崩騰忽一狂翠華無日到東方天津西望腸眞斷滿眼秋波出苑墻

西亭

此夜西亭月正圓疏簾相伴宿風煙梧桐莫更翻淸露孤鶴從來不得眠

憶住一師

無事經年別逺公帝城鐘曉憶西峯煙鑪銷盡寒燈晦童子開門雪滿松

昨夜

不辭鴂妬年芳但惜流塵暗燭房昨夜西池涼露滿桂華吹斷月中香

海客

海客乘槎上紫氛星娥罷織一相聞只應不憚牽牛妬聊用支磯石贈君

初食筍

嫰籜香笣初出林於陵論價重如金皇都陸海應無數忍翦淩雲一寸心

寄蜀客

君到臨卭問酒壚近來還有長卿無金徽卻是無情物不許文君憶故夫

海上

石橋東望海蓮天徐福空來不得仙直遣麻姑與搔背可能畱命待桑田

白雲夫舊居

平生誤識白雲夫再到仙檐憶酒壚墻外萬株人迹絕夕陽惟照欲棲烏

同學彭道士參寥

莫羨仙家有上眞仙家暫謫亦千春月中桂樹髙多少試問西河斫樹人

到秋

扇風浙瀝簟流漓萬里南云滯所思守道淸秋還寂寞葉丹苔碧閉門時

華師

孤鶴不睡云無心衲衣笻杖來西林院門晝鎖回廊靜秋日當階柿葉陰

華嶽下題西王母廟

神仙有分豈關情八馬虛追落日行莫恨名姬中夜沒君王猶自不長生

過華淸內廐門

華淸別館閉黃昏碧艸悠悠內廐門自是明時不巡幸至今靑海有龍孫

樂遊原

萬樹鳴蟬隔斷虹樂遊原上有西風羲和自趂虞泉宿不放斜陽更向東

丹丘

靑女丁寧結夜霜羲和辛苦送朝陽丹丘萬里無消息幾對梧桐憶鳯凰

鳯

萬里峯巒歸路迷未判容彩借山雞新春定有將鶵樂阿閣華池兩處棲

遊曲江

十頃平波溢岸淸病來惟夢此中行相如未是眞消渇猶放沲江過錦城

櫻桃花下

流鶯舞蝶兩相欺不取花芳正結時他日未開今日謝嘉辰長短是參差

故驛迎弔故桂府常侍

饑烏翻樹晚雞啼泣過秋原沒馬泥二紀徵南恩與舊此時丹旐玉山西

槿花

風露淒涼秋景繁可憐榮落在朝昏未央宮裏三千女但保紅顏莫保恩

暮秋獨遊曲江

荷葉生時春恨生荷葉枯時秋恨成深知身在情長在悵望江頭江水聲

任洪農尉獻刺史

黃昏封印防刑徒愧負荊山入座隅卻羨卞和雙刖足一生無復沒階趨

贈勾芒神

佳期不定春期賖春物夭閼興咨嗟願得勾芒索靑女不教容易損年華

月夜重寄宋華陽姊妹

偸桃竊藥事難兼十二城中鎖彩蟾應共三英同夜賞玉樓仍是水精簾

訪人不遇

卿卿不惜春去作長楸走馬身閒倚繡簾吹柳絮日髙深院斷無人

雨中送客不及

碧雲東去雨雲西苑路髙髙驛路低秋水緑蕪終盡分夫君太騁錦障泥

池邊

玉琯葭灰細細吹流鶯上下燕參差日西徧繞池邊樹憶把枯條撼雪時

賈生

宣室求賢訪逐臣賈生才調更無倫可憐夜半虛前席不問蒼生問鬼神

送王十三校書分司

多少分曹掌祕文洛陽花雪夢隨君定知何遜緣聨句每到城東憶範云

寄惱韓同年二首

簾外辛夷定已開開時莫放艶陽回年華若到經風雨便是西僧話劫灰

龍山晴雪鳯樓霞洞裏迷人有幾家我爲傷春心自醉不勞君勸石橊花

謁山

從來系日乏長繩水去云回恨不勝欲就麻姑買滄海一杯春露泠如冰

鈞天

上帝鈞天防眾靈昔人因夢到靑冥伶倫吹裂孤生竹卻爲知音不得聼

失猿

祝融南去萬重云淸嘯無因更一聞莫遣碧江通箭道不教腸斷憶同羣

戲題友人壁

花逕逶迆柳巷深小欄亭午轉春禽相如解作長門賦卻用文君取酒金

寄逺

姮娥搗藥無時已王女投壺未肯休何日桑田俱變了不教伊水更東流

王昭君

毛延壽畵欲通神忍爲黃金不爲人馬上琵琶行萬里漢宮長有隔生春

舊將軍

雲臺髙議正紛紛誰定當時蕩防勲日暮灞陵原上獵李將軍是舊將軍

曼倩辭

十八年來墮世間瑤池歸夢碧桃閒如何漢殿穿鍼夜又向中覷阿環

李衛公

絳紗弟子音塵絕鸞鏡佳人舊防稀今日致身歌舞地木緜花暖鷓鴣飛

韋蟾

謝家離別正淒涼少傅臨岐賭佩囊卻憶短亭回首處夜來煙雨滿池塘

漫成五章

沈宋裁辭矜變律王楊落筆得良朋當時自謂宗師妙今日惟觀對屬能

李杜操持事略齊三才萬象共端倪集仙殿與金鑾殿可是蒼蠅惑曉雞

生兒古有孫徵虜嫁女今無王右軍借問琴書終一世何如旗蓋仰三分

代北偏師銜使節關東禆將建行臺不妨常日饒輕薄且喜臨戎用艸萊

郭令素心非黷武韓公本意在和戎兩都耆舊偏垂淚臨老中原見朔風

戲題贈驛吏

絳臺驛吏老風塵耽酒成仙幾十春過客不勞詢甲子惟書亥字與時人

寄池州李使君【七月十三夜】

桂含爽气三秋首蓂吐中旬三葉新正是澄江如練處暉應喜見詩人

花下醉

尋芳不覺醉流霞倚樹沈眠日已斜客散酒醒深夜後更持紅燭賞殘花

五月十五日夜聞京有燈

月色燈光滿帝都香車寶輦向通衢身閒不覩中興盛羞逐鄕人賽紫姑

偶題二首

小亭閒眠微醉消山橊海栢枝相交水紋簟上瑚枕旁有墮釵雙翠翹

淸月依微香露輕曲房小院多逄迎春叢定是饒棲夜飲罷莫持紅燭行

月

過水穿樓觸處明藏人帶樹逺含淸初生欲闕虛惆悵未必圓時卽有情

城外

露寒風定不無情臨水當山又隔城未必明時勝蚌蛤一生長共月虧盈

景陽井

景陽宮井剰堪悲不盡龍鸞誓死期腸斷吳王宮外水濁泥猶得葬西施

送阿歸華陽

艸堂歸意背煙霞黃綬垂腰不柰何因汝華陽求藥物碧松根下茯苓多

席上贈人

澹雲微雨恣髙唐一曲淸聲繞畵梁料得也應憐宋玉只因無柰夢襄王

東南

東南一望日中烏欲逐羲和去得無且向秦樓棠樹下每朝先覓照羅敷

假日

素琴弦斷酒瓶空倚坐欹眠日已中誰向劉伶天幕雨更當陶令北風

縣中惱飲席

晚醉題詩贈物華罷吟還醉忘歸家若無江氏五色筆爭柰河陽一縣花

縣宰禱雨

井膏滴滴是精誠晝夜如絲一夕盈秪怪閭閻喧鼓吹邑人同報束長生

寄趙行軍

蓮幕遙臨黑水津櫜鞬無事但尋春梁王司馬非孫武且免宮中斬美人

萬首唐人絕句卷四十一

欽定四庫全書

萬首唐人絕句卷四十二

宋洪邁編

七言

送劉寰北歸

劉商

南巢登望縣城孤半是靑山半是湖知爾素多山水興此回歸去更來無

送王閈歸蘇州

深山窮谷沒人來邂逅相逢眼漸開云鶴洞宮君未到夕陽防影防時回

送人往防州

莫嘆乘軺道路賖髙樓日日望還家人到南康皆下淚惟君笑向此中花

送僧往湖南

閒出東林日影斜稻苗深淺映袈裟船到南湖風浪靜可憐秋水照蓮花

送元使君自楚移越

露冕行春向若耶野人懷惠欲移家東風二月淮陰郡惟見棠梨一樹花

移居深山

不食黃精不采薇葛苗爲帶艸爲衣孤云更入深山去人絕音書雁自飛

送王永二首

君去春山誰共遊鳥啼花落水空流如今送別臨溪水他日相思來水頭

棉衣似熱裌衣寒時景𨿽和春已闌誠知暫別那惆悵明日藤花獨自防

送別

灞岸靑門有敝廬昨來聞道半丘陌頭空送長安使舊裏無人可寄書

送王貞

淸陽玉潤復多才邂逅佳期過早梅槿花亦可浮杯上莫待東籬黃菊開

送薛六暫遊楊州

志在乘軒鳴玉珂心期未快隱靑蘿廣陵行路風塵合城郭新秋砧杵多

送楊行元赴舉

晚渡防溝惜別離漸防烽火馬行遲千鈞何處穿楊葉二月長安折桂枝

行營送人

鞞鼓喧喧對古城獨尋歸鳥馬蹄輕回來防覓鶯飛處卽是將軍細桞營

滑州送人先歸

河水冰消雁北飛寒衣未足又春衣自憐漂蕩經年客送別千回獨未歸

送濬上人

木落前山霜路多手持寒錫送頭陀眼防庭樹梅花發不見詩人獨詠歌

髙郵送弟遇北遊

門臨楚國舟船路易見行人易別離今日送君心最恨孤防水下又風吹

送豆盧郎赴海陵

煙波極目已沾襟路出東塘水更深防取海頭秋艸色一如江上別離心

送女子

靑娥宛宛聚爲裳烏鵲橋成別恨長惆悵梧桐非舊影不悲鴻鴈暫隨陽

酬道芬寄畫松

聞道鈆華學沈寜寒枝淅瀝葉靑靑一株將比嚢中樹若个年多有茯苓

山翁持酒相訪以畫松酬之

白社風霜驚暮年銅瓶桑落慰秋天憐君意厚畱新畫不著松枝當酒錢

題潘師房

渡水傍山尋絕壁白雲飛處洞門開仙人來往行無迹石徑春風長緑苔

謝自然卻還舊居

仙侶招邀自有期九天升降五云隨不知辭罷虛皇日更向人間住防時

寄李俌

掛卻衣冠披薜荔世人應是笑狂愚年來漸覺髭須黒欲寄松花君用無

贈頭陁師

少壯從戎馬上飛雪山童子未緇衣秋山年長頭陁處說我軍前射虎歸

贈嚴四艸屨

輕微管蒯將何用容足偸安事頗同日入信陵賓館靜贈君閒步月明中

題劉偃荘

何事退耕滄海畔閒防富貴白雲飛門前種稻三回熱縣裏官人四考歸

題黃陂夫人祠

蒼山雲雨逐明神惟有香名萬歳春東風三月黃陂水只見桃花不見人

題道濟上人房

何處營求出世間心中無事卽身閒門外水流風葉落惟將定性對前山

梨樹陰

福庭人靜少攀援雨露偏滋影易繁磊落紫香香亞樹淸陰滿地晝當軒

秋蟬聲

蕭條旅捨客心驚斷續僧房靜又淸借問蟬聲何所爲人家古寺兩般聲

歸山畱別子侄二首

車馬驅馳人在世東西南北鶴隨云莫言貧病無畱別百代簪纓將付君

不逐浮雲不羨魚杏花茅屋向陽居鶴鳴華表應傳語鴈度霜天懶寄書

與湛上人院畫松

水墨乍成巖下樹摧殘半隠洞中云猷公曾住天臺寺陰雨猿聲何處聞

白沙宿竇常宅觀妓

楊子澄江映晚霞栁條垂岸一千家主人畱客江邊宿十月繁霜見杏花

上已日縣寮防集不遂馳赴

踏靑防竹共佳期春水晴山祓禊詞獨坐郵亭心欲醉櫻桃落盡暮愁時

懷張璪

苔石蒼蒼臨澗水陰風褭褭動松枝世間惟有張通防流向衡陽那得知

與於中丞

萬頃荒林不敢防買山容足擬求安田園失計全蕪沒何處春風種蕙蘭

袁十五逺訪山門

僻居謀道不謀身避病桃源不避秦逺入靑山何所見寒花滿徑白頭人

行營病中

心許徵南破敵歸可言羸病臥戎衣遲遲不見憐弓箭惆悵秋鴻敢近飛

合谿水漲寄敬山人

共愛碧谿臨水住相思來往踐莓苔而今卻欲嫌谿水雨漲春流隔往來

不羨花

惆悵朝陽午又斜剰栽桃李學仙家花開花落人如舊誰道容顏不及花

醉後

春艸秋風老此身一瓢長醉任家貧醒來還愛浮萍艸漂寄官河不屬人

題水洞二首

桃花流出武陵洞夢想仙家雲樹春今防水入洞中去卻是桃花源里人

長防巖穴泉流出忽聽懸泉入洞聲莫摘山花拋水上花浮出洞世人驚

代人村中悼亡二首

花落茅檐轉寂寥魂隨暮雨此中銷邇來庭桞無人折長得垂枝一萬條

虛室無人乳燕飛蒼苔滿地履痕稀庭前惟有薔薇在花似殘防葉似衣

觀獵三首

夢非熊虎數年間驅盡豺狼宇宙閒傳道單於聞校獵相期不敢過陰山

日隱寒山獵未歸鳴落羽雪霏霏梁園射盡南飛鴈淮楚人驚陽鳥啼

松月東軒許獨遊深恩未報復淹畱梁園日暮從公獵每過靑山不舉頭

畫石

蒼蘚千年粉繪傳堅貞一片色猶全那知忽遇非常用不把分銖補上天

詠雙開蓮花

菡蓞新花曉並開濃防美笑面相隈西方采畫嘉陵鳥早晚雙飛池上來

夜聞鄰管

何事霜天月滿空鸝鶵百囀向春風鄰家思婦更長短楊桞如絲在管中

山中寄元二侍禦二首

心期汗漫臥云扄家計漂零水上萍桃李向秋雕落盡一枝松色獨靑靑

拖紫鏘金濟世才知君倚玉望三臺深山窮谷無人到惟有狂愚獨自來

上崔十五老丈

天漢乘槎可問津寂寥深景到無因防花獨往尋詩客不爲經時謁丈人

袁徳師求畫松

柏偃松防勢自分森梢古意出浮雲如今眼暗畫不得舊有三株持贈君

早夏月夜問王開

淸風首夏夜猶寒嫩筍侵階竹數竿君向蘇臺長見月不知何似此中防

裴十六防卽事

主人能政訟庭閒帆影雲峯戶牖間每到夕陽嵐翠近只言籬障倚前山

春日行營卽事

風引雙旌馬首齊曹南戰勝日平西爲儒不解從戎事花落春深聞鼓鼙

畫樹後呈濬師

翔鳯邊風十月寒蒼山古木更摧殘爲君壁上畫松柏勁雪嚴霜君試防

弔從甥

日晚河邊訪惸獨衰桞寒蕪繞茅屋兒童驚走報人來孀婦開門一聲哭

商山

曹松

垂白商於原下住兒孫共死一身忙木弓未得長離手猶與官家射麝香

題院僧松

空山澗畔枯松樹老對禪堂鱗甲身傳是昔朝僧種著下頭應有茯苓神

已亥歲二首

澤國江山入戰圖生民何計樂樵漁憑君莫話封侯事一將功成萬骨枯

波間一戰百神愁兩岸彊兵過未休誰道滄江總無事近來長共血爭流

亂後入洪州西山

寂寂陰谿水潄苔塵中將得苦吟來東峯道士如相問縣尉而今不姓梅

送僧入廬山

若到江州二林寺徧逰應未出雲霞廬山瀑布三千仞畫破靑霄始落斜

江西逢僧

閩地髙僧楚地逢伴逰蠻錫掛垂松白雲逸性都無定才出雙峯愛五峯

鐘陵寒食日郊外閒逰

可憐時節足風情杏子粥香如冷無柰春風輸舊火徧教人喚作山櫻

中秋對月

無雲世界秋三五共防蟾盤上海涯直到天頭天盡處不曾私照一人家

題李太尉平泉荘

汪遵

水泉花木好髙眠嵩少縱橫滿目前惆悵人間不平事今朝身在海南邊

戰城南

風沙刮地塞云愁平旦交鋒晚未休白骨又霑新戰血靑天猶列舊旄頭

延平津

三尺晶熒射鬥牛豈隨凡手報寃讐延平一旦爲龍處防取風雲布九州

項亭

不修仁徳合文明天道如何擬力爭隔岸故鄕歸不得十年空負防山名

烏江

兵散弓殘挫虎威單鎗匹馬突重圍英雄去盡羞容在防卻江東不得歸

緑珠

大扺花顏最怕秋南家歌歇北家愁從來幾許如君貎不肯如君墜玉樓

升遷橋

漢朝卿相盡風雲司馬題橋眾又聞何事不如楊徳意觧搜賢哲薦明君

隋桞

夾浪分堤萬樹余爲迎龍舸到江都君防靖節髙眠處只向衡門種五株

楊桞

亞夫營畔桞蒙蒙隋主堤邊四路通攀折贈君還有意翠眉輕嫩怕春風

桐江

光武重興四海寜漢臣無不受浮榮嚴陵何事輕軒冕獨向桐江釣月明

招隱

罷聽泉聲防鹿羣丈夫才策合匡君早攜書劍離巖谷莫待蒲輪輾白雲

陳宮

椒宮荒宴竟無疑倐忽山河盡入隋畱得後庭亡國曲至今猶與酒家吹

樊將軍廟

玉輦曾經隔楚營漢皇心怯擬休兵當時不得將軍力日月湏分一半明

東海

漾舟雪浪映花顏徐福攜將竟不還同作危時避秦客此行何似武陵灘

昭君

漢家天子鎭寰瀛塞北羌人未罷兵猛將謀臣徒自貴蛾眉一笑塞塵淸

五湖

已立平吳霸越功片帆髙颺五湖風不知戰國官榮者誰似陶朱得始終

澠池

西秦北趙各稱髙池上張筵列我曹何事君王親擊缶相如有劍可吹毛

函谷闗

脫禍東奔壯气摧馬如飛電轂如雷當時若不聽彈鋏那得闗門半夜開

詠酒二首

九醖松醪一曲歌本圖閒放飬天和後人不識前賢意破國亡家事甚多

萬事銷沈向一杯竹門啞軋爲風開秋宵睡足芭蕉雨又是江湖入夢來

蒼頡臺

觀迹成文代結繩皇風儒教浩然興幾人從此休耕釣吟對長安雪夜燈

聽盛小叢歌贈崔侍禦

李納

繡衣奔命去情多南國佳人斂翠娥曾向教坊聽國樂爲君重唱盛叢歌

奉和

楊知言

燕趙能歌有幾人爲花回雪似含嚬聲隨禦史西歸去誰伴文翁怨九春

奉和

封彥衝

蓮府才爲緑水賓忽乘騘馬入咸秦爲君唱作西河調日暮偏傷去住人

奉和

盧鄴

何郎戴廌別賢侯更吐歌珠宴庾樓莫道江南不同醉卽陪舟檝上京逰

奉和

髙湘

謝安春渚餞袁宏千里仁風一扇淸歌黛慘時方酩酊不知公子重飛觥

奉和

盧溵

烏臺上客紫髯公共捧天書靜鏡中桃葉不湏歌白薴耶谿暮雨起樵風

奉和

崔元範

羊公畱宴峴山亭洛浦髙歌五夜情獨向柏臺爲老吏可憐林木響餘聲

思歸寄靈徹

韋丹

王事紛紛無暇日浮生冉冉只如雲已爲平子歸休計五老巖前必共聞

答澈公

空山泉落松窻靜閒地艸生春日遲白髮漸多身未退依依常在永禪師

萬首唐人絕句卷四十二

欽定四庫全書

萬首唐人絕句卷四十三

宋洪邁編

七言

題弋陽館

張祜

一葉飄然下弋陽殘霞昏日樹蒼蒼吳谿漫汗幹將劍卻是猿聲斷客腸

題秀師影堂

陰陰古寺山松下記得長明一熖燈盡日看山人不見影堂中是別來僧

贈李修源

嶽陽新尉曉衙參卻是傍人意未甘昨夜與君思賈誼長沙猶在洞庭南

州聞曉角

寒耿稀星照碧霄月樓吹角夜江遙五更人起煙霜靜一曲殘聲徧落潮

元日仗

文武千官嵗仗兵萬方同軌奏升平上皇一禦含元殿丹鳳門開白日明

連昌宮

龍鳳旌旗雨露飄玉樓吹斷碧山遙宗上馬太眞去紅樹滿園香自銷

正月十五夜燈

千門開鎖萬燈明正月中旬動帝京三百內人連袖舞一時天上著詞聲

上已樂

猩猩血防系頭標天上齊聲舉畫橈卻是內人爭意切六官紅袖一時招

千秋樂

八月平時花蕚樓萬方同樂是千秋傾城人看長竿出一技初成趙解愁

春鶯囀

興慶池南柳未開太眞先把一枝梅內人已唱春鶯囀花下傞傞軟舞來

大酺樂二首

車駕東來值太平大酺三日洛陽城小兒一伎竿頭絕天下呼傳萬嵗聲

紫陌酺歸日欲斜紅塵開路薛王家雙鬟笑說樓前鼓兩仗爭輪好落花

邠王小管

虢國濳行韓國隨宜春深院映花枝金輿逺幸無人見偸把邠王小管吹

李謨笛

平時東幸洛陽城天樂宮中夜徹明無柰李謨偸曲譜酒樓吹笛是新聲

寜哥來

日映宮城霧半開太眞簾下畏人猜黃翻綽指向西樹不信寜哥回馬來

孟才人嘆

偶因歌態詠嬌嚬傳唱宮中十二春卻爲一聲河滿子下泉須弔舊才人

鄴中懷古

鄴中城下漳河水日夜東流莫記春腸斷宮中望陵處不堪臺上也無人

讀杜員外秋娘詩

年少多情杜牧之風流仍作杜秋詩可知不是長門閉也得相如第一詞

杭州開元寺牡丹

濃艶初開小藥欄人人惆悵出長安風流卻是錢塘寺不踏紅塵見牡丹

招畫松石

咫尺雲山便出塵我生長日自因循慿君畫取江南勝畱向東齋伴老身

平陰夏日作

西來漸覺細塵紅擾擾舟車路向東可惜夏天明月夜土山前面障南風

贈處士

小徑上山山甚小每憐僧院笑僧襌人間莫道無難事二十年來已是

邠娘羯鼔

新教邠娘羯鼔成大酺初日最先呈冬兒指向貞貞說一曲幹鳴兩杖輕

退宮人二首

開元皇帝掌中憐流落人間二十年長說承天門上宴百官樓下拾金錢

歌喉漸退出宮闈泣話伶官上許歸猶說入時歡聖壽內人初著五方衣

耍娘歌

宜春花夜雪千枝妃子偸行上密隨便喚耍娘歌一曲六宮生老是蛾眉

悖拏兒舞

春風南內百花時道唱梁州急徧吹揭手便拈金椀舞上皇驚笑悖拏兒

題靈徹上人舊房

寂寞空門支道林滿堂詩板舊知音秋風吹葉古廊下一半繩牀燈影深

晚秋潼關西門作

日落寒郊煙物淸古槐陰黑少人行關門西去華山色秦地東來河水聲

贈內人

禁門宮樹月痕過媚眼誰看宿燕窠斜拔玉釵燈影畔剔開紅熖救飛蛾

洛中作

元和天子昔平戎惆悵金輿尙未通盡日洛橋閒處看秋風時節上陽宮

折楊柳枝二首

莫折官前楊柳枝宗曾向笛中吹傷心日暮煙霞起無限春愁生翠眉

凝碧池邊斂翠眉景陽樓下綰靑絲那勝妃子朝元閣玉手和煙弄一枝

華淸宮四首

風樹離離月稍明九天龍气在華淸宮門深鎖無人覺半夜雲中羯鼔聲

天闕沈沈夜未央碧雲仙曲舞霓裳一聲玉笛向空盡月滿驪山宮漏長

紅樹蕭蕭閣半開上皇曾幸此宮來至今風俗驪山下村笛猶吹阿濫堆

水繞宮墻處處聲殘紅長緑露華淸武皇一夕夢不覺十二玉樓空月明

贈竇家小兒

深緑衣裳小小人每來聴裏解相親天生合去雲霄上一尺松栽已出塵

聴崔侍禦葉家歌

宛羅重縠起歌筵活鳳生花動碧煙一聲吹斷無人和觸破秋云直上天

長門怨

日映宮墻柳色寒笙歌遙指碧雲端珠鈆滴盡無心語彊把花枝冷笑看

讀老莊

等閒緝綴閒言語誇向時人喚作詩昨日偶拈莊老讀萬尋山上一毫釐

偶題

古來名下豈虛爲李白顚狂自稱時惟恨世間無賀老謫仙長在沒人知

丁已仲冬江上作

南來驅馬渡江濆消息前年此月聞惟是賈生先慟哭不堪天意重陰雲

別玉華仙侶

繞舎煙霞爲四鄰寒泉白石日相親塵機不盡住不得珍重玉山山上人

汴上送客

河流西下鴈南飛楚客相逄淚濕衣張翰思歸何太切扁舟不住又東歸

郵亭殘花

云暗山橫日欲斜郵亭下馬對殘花自從身逐徵西府每到花時不在家

秋時送鄭侍禦

離鴻聲怨碧雲淨楚瑟調髙淸曉天盡日相看俱不語西風揺落數枝蓮

宿武牢關

行人曉久徘徊不待雞鳴未得開堪羨寒溪自無事潺潺一夜宿關來

宿湓浦逄崔升

江流不動月西沈南北行人萬里心況是相逄鴈天夕星河寥落水雲深

京城寓懷

三十年持一釣竿偶隨書薦入長安由來不是求名者惟待春風看牡丹

集靈臺二首

日光斜照集靈臺紅樹花迎曉露開昨夜上皇新授籙太眞含笑入簾來

虢國夫人承主恩平明騎馬入金門卻嫌脂粉污顏色淡掃蛾眉朝至尊

感歸

行卻江南路幾千歸來不把一文錢鄕人笑我窮寒鬼還似襄陽孟浩然

偶作

徧識靑霄路上人相逄秪是語逡巡可勝飲盡江南酒嵗月猶殘李白身

勸飲酒

燒得硫黃漫學仙未勝長付酒家錢竇常不喫齊推藥卻在人間八十年

阿防湯

月照宮城紅樹芳緑窻燈影在雕梁金輿未到長生殿妃子偸尋阿防湯

馬嵬坡

旌旗不整柰君何南去人稀北去多塵土已殘香粉艶荔枝猶到馬嵬坡

太眞香囊子

蹙金妃子小花囊銷耗胸前結舊香誰爲君王重解得一生遺恨系心腸

雨霖鈴

雨霖鈴夜卻歸秦猶見張徽一曲新長說上皇和淚教月明南內更無人

聴歌二首

兒郎漫說轉喉輕須待情來意自生只是眼前絲竹和大家聲裏唱新聲

十二年前邊塞行坐中無語嘆歌情不堪昨夜先垂淚西去陽關第一聲

聴箏

十指纎纎玉筍紅鴈行輕遏翠中分明似說長城苦水咽云寒一夜風

王家琵琶

金屑檀槽玉腕明子輕撚爲多情只愁拍盡涼州破畫出風雷是撥聲

李家柘枝

紅鉛拂臉細腰人金繡羅衫軟著身長恐舞時殘拍盡卻思雲雨更無因

楚州韋中丞箜篌

千重鉤鎖撼金鈴萬顆眞珠瀉玉瓶恰值滿堂人欲醉甲光才觸一時醒

邊上逢歌者

垂老秋歌出塞庭遏云相付舊秦靑少年翻擲新聲盡卻向人前側耳聴

聴李簡上人吹蘆管二首

細蘆僧管夜沈沈越鳥巴猿寄恨吟吹到耳邊聲盡處一條絲斷碧雲心

月落江城樹繞鴉一聲蘆管是天涯分明西國人來說赤佛堂西是漢家

塞上聞笛

一夜梅花笛裏飛冷沙晴檻月光輝北風吹盡向何處髙入塞云燕鴈稀

經舊遊

去年來送行人處依舊虫聲古岸南斜日照谿云影斷水葓花穗倒空潭

東山寺

寒色蒼蒼老柏風石苔淸滑露光融半夜四山鐘磬盡水精宮殿月玲瓏

峯頂寺

月明如水山頭寺仰面看天石上行夜半深廊人語定一枝松動鶴來聲

潤州鶴林寺

古寺名僧多異時道情虛遣俗情悲千年鶴在市朝變來去舊山人不知

勝上人山房

淸晝房廊山半開一瓶新汲灑莓苔古松百尺始生葉颯颯風聲天上來

李夫人詞

延年不語望三星莫說夫人上涕零爭柰世間惆悵在甘泉宮夜看圖形

金陵渡

金陵津渡小山樓一宿行人自可愁潮落夜江斜月裏兩三星火是洲

過陰陵

壯士淒惶到山下行人惆悵上山頭生前此路已迷失寂寞孤魂何處遊

縱遊淮南

十里長街市井連月明橋上看神仙人生只合揚州死襌智山光好墓田

登樂遊原

幾年詩酒滯江幹水積云重思萬端今日南方惆悵盡樂遊原上見長安

過石頭城

累累墟墓葬西原六代同歸蔓艸根惟是嵗華流盡處石頭城下水千痕

黃蜀葵

名花八月嫩黃金色照書窻透竹林無柰羙人閒把嗅直疑檀口印中心

楊花

散亂隨風處處勻庭前幾日雪花新無端惹著潘郎鬢驚殺緑窻紅粉人

薔薇花

曉風抹盡燕支顆夜雨催成蜀錦機當晝開時正明媚故鄕疑是買臣歸

戲顏郎中獵

忽聞射獵出軍城人著戎衣馬帶纓倒把角弓呈一箭滿川狐兔當頭行

失鷺鷥

李歸唐

惜養從來歳月深開籠不見意沈吟也知祗在秋江上明月蘆花何處尋

伍相廟

常雅

蒼蒼古廟映林巒羃羃煙霞覆石壇精魄不知何處在威風猶入浙江寒

贈玉簫

韋臯

黃雀銜來已數春別時畱醉贈佳人長江不見魚書至爲遣相思夢入秦

題黃花驛

薛逢

孤戍迢迢蜀路長鳥鳴山館客思鄕更看絕頂煙霞外數樹花照夕陽

涼州詞

昨夜蕃軍報國讐沙州都防破涼州黃河九曲今歸漢塞外縱橫戰血流

觀獵

馬縮寒毛鷹落臕角弓初暖箭新調平原盡無禽出竟日翻身望碧霄

狼煙

三道狼煙過磧來受降城上探旗開傳聲卻報邊無事自是官軍入抄回

俠少年

緑眼鶬鷹踏錦韝五花騘馬白貂裘往來三市無人識倒把金鞭上酒樓

感塞

滿塞旌旗鎭上游各分天子一方憂無因得見哥舒翰可惜西山十八州

聴曹剛彈琵琶

禁曲新翻下玉都四掁觸五音殊不知天上彈多少金鳳銜花尾半無

定山寺

十里松蘿映碧苔一川晴色鏡中開遙聞上界翻經處片片香雲出院來

夢入瓊臺

許瀍

曉入瑤臺露气淸天風飛下步虛聲塵心未盡俗緣在十里下山空月明

題襌窟寺

陳季卿

霜鐘鳴時夕風急亂鴉又望寒林集此時輟棹悲且吟獨對蓮華一峯立

詠篙水濺妓衣

裴防余

滿額蛾黃金縷衣翠翹浮動玉釵垂從教水濺羅裙濕知道巫山行雨歸

浪淘沙二首

皇甫松

灘頭細艸接疏林浪惡罾船半欲沈宿鷺眠洲非舊浦去年沙觜是江心

蠻歌荳防北人愁松雨蒲風野艇秋浪起防防眠不得寒沙細細入江流

萬首唐人絕句卷四十三

欽定四庫全書

萬首唐人絕句卷四十四

宋洪邁編

七言

贈少年

溫庭筠

江海相逄客恨多秋風葉下洞庭波酒酣夜別淮陰市月照髙樓一曲歌

答段柯古見啁

彩翰殊翁金繚繞一千二百逃飛鳥尾薪橋下未爲癡暮雨朝雲世間少

彈箏人

天寶年中事玉皇曾將新曲教寧王鈿蟬金鴈皆零落一曲伊州淚萬行

瑤瑟怨

冰簟銀牀夢不成碧天如水夜雲輕鴈聲還向瀟湘去十二樓中月自明

夏中病痁作

山鬼揚威正气愁便辭珍簟襲狐裘西一夕悲人事團扇無情不待秋

元處士池上

蓼穗茭叢思蟪蛄水螢江鳥滿煙蒲愁紅一片風前落池上秋波似五湖

華陰韋氏林亭

自有林亭不得閒陌塵宮樹是非間終南秪在茅檐外別向人間防華山

寄裴生乞釣鉤

一隨菱棹謁王侯深愧移文負釣舟今日太湖風色好卻將詩句乞魚鉤

春日雨

細雨蒙蒙入絳紗湖亭寒食孟珠家南朝漫自稱流品宮體何曾爲杏花

洛陽

鞏樹先春雪滿枝上陽宮柳囀黃鸝桓譚未便忘西笑豈爲長安有鳯池

四老

商於角裏便成功一寸沈機萬古同但得戚姬甘定分不應眞有紫芝翁

蓮花

緑塘揺灎接星津軋軋蘭橈入白蘋應爲洛神波上襪至今蓮蘂有香塵

過吳景帝陵

王气銷來水渺茫豈能才與命相妨虛開直瀆三千里靑蓋何曾到洛陽

龍尾驛婦人圖

慢笑開元有幸臣直教天子到防塵今來防畵猶如此何況親逄絕世人

薛氏池垂釣

池塘經雨更蒼蒼萬防荷珠曉气涼朱瑀空偸禦溝水錦鱗紅尾屬嚴光

簡同志

開濟猶來變盛衰五車才得號鎡基畱侯功業何容易一卷兵書作帝師

贈鄭徴君

一拋蘭棹逐燕鴻曾向江湖識謝公每到朱門還悵望故山多在畵屏中

車駕西遊因而有作

宣曲長楊瑞气凝上林狐兔待秋鷹誰將詞賦陪雕輦寂寞相如臥茂陵

傷溫徳彛

昔年敵騎犯楡關一敗龍城匹馬還侯印不聞封李廣他人丘壠似天山

題端正樹

路傍佳樹碧雲愁曾侍金輿幸驛樓艸木榮枯似人事緑陰寂寞漢陵秋

題李相公勑賜錦屏風

丰沛曾爲社稷臣賜書名畵墨猶新幾人同保山河誓獨自棲棲九陌塵

題友人居

盡日松堂防畵圖綺防岑寂似淸都若教煙水無鷗鳥張翰何由到五湖

蔡中郎

古墳零落野花春聞說中郎有後身今日愛才非昔日枉拋心力作詞人

渭上題三首

呂公榮達子陵歸萬古煙波繞釣磯橋上一通名利迹至今江鳥背人飛

目極雲霄思浩然風帆一片水連天輕橈便是東歸路不肯忘機作釣船

煙水何曾息世機暫時相向亦依依所嗟白首磻溪叟一下漁舟更不歸

經故翰林袁學士居

劍逐驚波玉委塵謝安門下更何人西州城外花千樹盡是羊曇醉後春

題杜邠公林亭

卓氏壚前金綫柳隋家堤伴錦帆風貪爲兩地分霖雨不見池蓮照水紅

贈張鏈師

丹溪藥盡變金骨淸洛月寒吹玉笙他日隱居無訪處碧桃花發水縱橫

河中紫極宮

昔年曾伴玉眞遊毎到仙宮卽是秋曼倩不歸花落盡滿叢煙露月當頭

夜防牡丹

髙低深淺一欄紅把火殷勤照露叢希逸近來成懶病不能容易向春風

宿城南亡友別墅

水流花落嘆浮生又伴遊人宿杜城還似昔年殘夢裏透簾斜月獨聞鶯

過分水嶺

溪水無情似有情入山三日得同行嶺頭便是分頭處惜別潺湲一夜聲

鄠杜郊居

槿籬芳暖近樵家壠麥靑靑一逕斜寂寞遊人寒食後夜來風雨送梨花

長安春晚二首

曲江春半日遲遲正是王孫悵望時杏花落盡不歸去江上東風吹柳絲

四方無事太平年萬象鮮明禁火前九重細雨惹春色輕染龍池楊柳煙

三月十八日雪中作

芍藥薔薇語早梅不知誰是艶陽才今朝領得東風意不復饒君雪裏開

咸陽值雨

咸陽橋上雨如懸萬防空蒙隔釣船還似洞庭春水色晚云將入嶽陽天

瑟瑟釵

翠染冰輕透露光墮云孫壽有餘香只應七夕回天浪添作湘妃淚兩行

南歌子詞二首

一尺深紅勝麯塵天生舊物不如新合歡桃核終堪恨里許元來別有人

井底防燈深燭伊共郎長行莫圍棊珍瓏骰子安紅豆入骨相思知不知

題石泉蘭若

段成式

矗竹爲籬松作門石楠陰底借芳蓀方袍近日少平叔注得逍遙無處論

怯酒

大白東西飛正狂新蒭石凍雜梅香詩中反語常回避尢怯花前喚索郎

牛尊師宅防牡丹

洞裏仙春日更長翠叢風剪紫霞芳若爲蕭史通家客情願扛壺入醉鄕

觀碁

閒對奕楸傾一壺黃羊枰上幾成都他時謁帝銅池曉便賭宣城太守無

題僧壁

有僧支頰撚眉毫起就夕陽磨剃刀到此旣知閒最樂俗心何啻九牛毛

哭房處士

獨上黃壇幾度盟印開龍渥喜丹成豈同叔夜終無分空向人間著養生

呈輪上人

虎到前頭心不驚殘陽擇虱懶逄迎東林水石未勝此要假逺公方有名

題谷隱蘭若三首

風惹閒雲半谷陰巖西隱者醉相防艸衰乍覺徑增險葉盡卻疑溪不深

鳥啄靈鶵戀落暉村情山趣頓忘機丹成道士過門數葉盡寒猿下嶺稀

風帶巢熊抝樹聲老僧相引入云行半坡新路畬才了一谷寒煙燒不成

不赴光風亭夜飲

井開屈膝見吳娃蠻蠟同心四照花奼女不愁難管領斬新鉛裏得黃牙

嘲元中丞

鶯裏花前選孟光東山逋客酒初狂素娥畢竟難防備燒得河車莫遣嘗

寄溫飛卿牋紙

三十六鱗充使時數畨猶得裹相思待將袍襖重抄了盡冩襄陽播掿詞

嘲飛卿七首

曾見當壚一个人入時裝束好腰身少年花蔕多芳思只向詩中冩取眞

醉袂幾侵魚子纈飄纓長罥鳯凰釵知君欲作閒情賦應願將身作錦鞵

翠蝶密偎金叉首靑虫危泊玉釵梁愁生半額不開靨只爲多情團扇郎

柳煙梅雪隱靑樓殘日黃鸝語未休見說自能裁袙腹不知誰更著帩頭

愁機嬾織同心苣悶繡先描連理枝多少風流詞句裏愁中空詠早環詩

燕支山色重能輕南陽水澤鬭分明不煩射雉先張翳自有琴中威鳯聲

半歳愁中鏡似荷牽環撩鬢卻須磨花前不復抱瓶渇月底還應琢刺歌

柔卿解籍戲呈飛卿三首

長擔犢車初入門金牙新醖盈深罇良人爲漬木粉遮卻紅腮交午痕

最宜全幅碧鮫綃自襞春羅等舞腰未有長錢求鄴錦且令裁取一團嬌

出意挑鬟一尺長金爲鈿鳥簇釵梁郁金種得花茸細添入春衫領裏香

戲髙侍禦七首

百媚城中一个人紫羅垂手見精神靑琴仙子長教示自小來來號阿眞

七尺髮猶三角梳玳牛獨駕長檐車曾城自有三靑鳥不要蓮東雙鯉魚

花恨紅腰柳妒眉東鄰墻短不曾窺猶憐最小分日柰許迎春得藕時

自等腰身尺六彊兩重危鬢盡釵長欲燻羅薦嫌龍腦須爲防求石葉香

別起靑樓作幾層斜陽慢捲轆轤防厭裁魚子深紅纈泥覓蜻蜓淺碧綾

詐嫌嚼貝磨衣鈍私帶男錢壓鬢低不獨邯鄲新嫁女四枝鬟上挿通犀

可羨羅敷自有夫愁中漫捋白髭須豹錢騘子能擎舉兼著連幹許換無

送僧二首

形神不滅論初成愛馬乘閒入帝京四十三年虛過了方知僧裏有唐生

想到頭陀最上方桂陰猶認惠宗房因行戀燒歸來晚下猶殘一字香

猿

卻憶書齋值晚晴挽枝閒嘯激蟬淸影沈巴峽夜巖色蹤絕石塘寒瀨聲

送穆郎中赴闕

應念愁中恨索居驪歌聲裏且踟躕若逄金馬門前客爲說虞卿久著書

題商山廟

偶出雲泉謁禮闈篇章曾沐漢皇知無謀靜國東歸去羞過商山四老祠

折楊柳七首

枝枝交影鎖長門嫰色曾沾雨露恩鳯輦不來春欲盡空畱鶯語到黃昏

水殿年年占早芳柔條偏惹禦鑪香而今萬乘多巡狩輦路無陰緑艸長

玉樓煙薄不勝芳金屋寒輕翠帶長公子驊驑往何處緑陰堪系紫遊韁

嫰葉初齊不耐寒風和時拂玉欄幹君王去日曽攀折泣雨傷春翠黛殘

微黃才綻未成陰繡戶朱簾相映深長恨早梅無賴極先將春色出前林

隋家堤上已成塵漢將營邊不復春只向江南並塞北酒旗相伴惹行人

陌上河邊千萬枝怕寒愁雨盡低垂黃金穟短人多折已恨東風不展眉

哭李羣玉

酒裏詩中三十年縱橫唐突世喧喧明時不作禰衡死傲盡公卿歸九泉

漢宮詞二首

歌舞初承恩寵時六宮學妾畵蛾眉君王厭世妾頭白聞唱歌聲卻淚垂

二八能歌得進名人言選入便光榮豈知妃後多嬌妬不許君前唱一聲

醉中吟

只愛糟牀滴滴聲長愁聲絕又醒醒人間榮辱不常定惟有南山依舊靑

桃源僧捨防花

前年帝裏探春時寺寺名花我盡知今日長安已灰燼忍能南國對芳枝

酬段柯古不赴夜飲

元繇

玉樹瓊筵映彩霞澄波虛閣似仙家只緣存想歸蘭室不向光風防夜花

防牡丹

金蘂霞英疊防香初疑少女出蘭房逡巡又是一年別寄語集仙呼索郎

及第後宿平康裏

鄭合敬

春來無處不閒行楚閏相防別有情好是五更殘酒醒時時聞喚狀頭聲

黃陵廟詞

李逺

黃陵廟前莎艸春黃陵女兒舊裙新輕舟小楫唱歌去水逺山長愁殺人

春閨怨

李頻

紅粉女兒下羞畵眉夫壻隴西頭自怨愁容長照鏡悔教徵戍覓封侯

春日旅捨

未識東西南北路靑春白日坐銷難如何一別故園後五度花開五處防

吳門別主人

早晚更防吳苑月小齋長憶落西不知明夜誰家見應照離人隔楚江

自黔中歸新安

朝過春關辭北闕暮防戎幕向南巴卻將仙桂東歸去江月相隨直到家

過長江傷賈島

忽從一宦逺流離無罪無人子細知到得長江聞杜宇想君魂魄也相隨

客洛酬劉駕

浮世總應相送老共君偏更逺行多此回不似前回別聽盡離歌逐櫂歌

和鄭薰

三四株松匝艸亭便成彭澤柳爲名蓮峯隱去難辭闕滻水朝回與出城

題釣臺障子

君家盡是我家山嚴子前臺枕古灣卻把釣竿終不可幾時入海得魚還

自遣

永擬東歸把釣絲將行怱起半心疑靑雲道是不平地還有平人上得時

寄曹鄴

終南山是枕前云禁鼓無因曉夜聞朝客秋來不朝日曲江西岸去尋君

述懷

望月疑無得桂緣春天又待到秋天杏花開與槐花落愁去愁來過幾年

憤題

吳武陵

雀兒來逐風髙下視鷹鸇意气豪自謂能生千里翼黃昏依舊入蓬蒿

萬首唐人絕句卷四十四

欽定四庫全書

萬首唐人絕句卷四十五

宋洪邁編

七言

移石盆

陸防

移得龍防灔寒月輪初下白雲端無人盡日澄心坐倒影新篁一兩竿

自遣詩二十二首

五年重別舊山村樹有交柯犢有孫更感卞峯顏色好晚云才散便當門

雪下孤村淅淅鳴病魂無睡灑來淸心揺秪待東曉長媿寒雞第一聲

甫裏先生未白頭酒旗猶可戰髙樓長鯨好鱠無因得乞取艅艎作釣舟

花瀬蒙蒙紫气昏水邊山曲更容村終須揀取幽棲地老桂成雙便作門

長嘆人間髮易華暗將心事許煙霞病來前約分明在藥鼎書便是家

醖得秋泉似玉容比於雲液更應濃思量北海徐劉軰枉向人間號酒龍

偶然擕稚防微波臨水春寒一倍多便使筆精如逸少懶能書字換羣鵞

數尺遊絲墮碧空年年長是惹東風爭知天上無人住亦有春愁鶴髮翁

往古天髙事茫爭知靈媛不淒涼月娥如有相思淚秪待方諸寄兩行

本來云外寄閒身遂與溪云作主人一夜逆風愁四散曉來零落傍衣巾

淵明不待公田熟乘興先秋解印歸我爲餘糧春未去到頭誰是復誰非

云擁根株抱石危斵來文似瘦蛟螭幽人帶病愁朝起秪向春山盡日欹

月澹花閒夜已深宋家微詠若遺音重思萬古無人賞露濕淸香獨滿襟

南岸春田手自農往來橫絕半江風有時不耐輕橈興暫欲蓬山訪洛公

賢達垂竿小隠中我來眞作捕魚翁前溪一夜春流急已學嚴灘下釣筒

水國君王又姓蕭風情由是冠前朝靈和殿下巴江柳十二樓前等翠條

彊梳蓬鬢整斜冠片燭光微夜思闌天意最饒惆悵事單樓分付與春寒

無多藥圃近南榮合有春苗次第生稚子不知名品上恐隨春艸鬭輸嬴

一溪隨若下流春來無處不汀洲漪瀾未碧蒲猶短不見鴛鴦正自由

山下花明水上曛一橈靑翰破霞文越人但愛風流客繡被何須屬鄂君

妍華須是占時生凖擬差肩不近情佳麗幾時腰不細荊王辛苦致宮名

羊偘多應自古豪解盤金矟置纎腰縱然此事敎雙得不博溪田二頃苗

石竹花

曾防南朝畵國娃古羅衣上碎明霞而今莫共金錢鬭買卻春風是此花

閒吟

閒吟料得三更盡始把孤燈背竹一夜西風髙浪起不敎歸夢過寒江

北渡

江客柴門枕浪花鳴機寒櫓任嘔啞輕舟過去眞堪畵驚起鸕鷀一陣斜

夜泊詠棲鴻

可憐霜月暫相依莫向衡陽起遂飛同是江天寒夜客羽毛單薄稻粱微

早行

冰寒孤棹觸天文直是乘槎去問津縱使碧虛無限好客星名字也愁人

景陽宮井

古堞煙埋宮井樹陳主吳姬墮泉處舜沒蒼梧萬里云卻不聞將二妃去

江南二首

便風船尾香秔熟細雨罾頭赤鯉跳待得江餐閒望足日斜方動木蘭橈

村邊紫豆花垂次岸上紅梨葉戰初莫怪煙中重回首酒家靑紵一行書

溪思雨中

雨映前山萬句絲櫓聲衝碎似鳴機無端織得愁成段堪作騷人酒病衣

江城夜泊

漏移寒箭丁丁急月掛虛弓藹藹明此夜離魂堪射斷更煩江笛兩三聲

宮人斜

艸著愁煙似不春晚鶯哀怨問行人須知一種埋香骨猶勝昭君作塞塵

送棊客

滿目山川似勢棊況當秋鴈正斜飛金門若召羊保賭取江東太守歸

漢宮詞

招靈閣上霓旌絕梁柏臺中珠翠稠一身三十六宮夜露滴玉盤靑桂秋

上淸

玉林風露寂寥淸仙妃對月閒吹笙新篁冷澀曲未盡細拂云枝棲鳯驚

秋荷

蒲茸承露有佳色茭葉束煙如效嚬盈盈一水不得渡冷翠遺香愁向人

有別二首

且將絲防系蘭舟醉下煙汀減去愁江上有樓君莫上落花流水正東流

池上已防鶯舌黙雲間應卽鴈翰開惟愁別後當風立萬樹將秋入恨來

病中曉思

月墮霜西竹井寒轆轤絲凍下瓶難幽人病久渾成渇愁見龍書一鼎幹

送友人之湖上

故人溪上有漁舟竿倚風蘋夜不収欲寄一凾聊問訊洪喬寧作置書郵

寒日逄僧

瘦脛髙褰梵屧輕野塘風勁鍚環鳴如何不向深山裏坐擁閒雲過一生

冬柳

柳汀斜對野人零落衰條傍曉江正是霜風飄斷處寒鷗驚起一雙雙

寄友人

敬亭寒夜溪聲裏同聼先生講太上得云梯不回首釣竿猶在五湖邊

島樹

波濤潄苦盤根淺風雨飄多著葉遲迥出孤煙殘照裏鷺鷥相對立髙枝

頭陀僧

萬峯圍繞一峯深向此長修苦行心自掃雪中歸鹿迹天明恐被獵人尋

晚渡

半波飛雨半波晴漁曲飄秋野調淸各樣蓮船逗村去笠檐蓑袂有殘聲

贈老僧二首

枯貌自同霜裏木餘生惟指佛前燈少時冩得坐禪影今見問人何處僧

自有家山供衲綫不離溪曲取庵茆舊曾聞說林中鳥定後長來頂上巢

憶山泉

一夜寒聲來夢裏平明著屐到聲邊心期盛夏重過此脫卻荷衣石上眠

白芙蓉

澹然相對卻成勞月染風裁个个髙似說玉皇親謫墮至今猶著水精袍

嚴光釣臺

片帆竿外揖淸風石立云孤萬古中不是狂奴爲故態仲華爭得黒頭公

讀陳拾遺集

蓬顆何時與恨平蜀江衣帶蜀山輕尋聞騎士梟黃祖自是無人祭禰衡

吳宮懷古

香徑長洲盡棘叢奢雲艶雨秪悲風吳王事事須亡國末必西施勝六宮

方響

擊霜寒玉亂丁丁花底秋風拂坐生王母閒防漢天子滿猗蘭殿佩環聲

閨怨

白褡行人又逺遊日斜空上映花樓愁絲墮絮相逄著絆惹春風卒未休

丁香

江上悠悠人不問十年云外醉中身殷勤解卻丁香結從放繁枝散誕春

種蒲

杜若溪邊手自移旋抽煙劍碧參差何時織得孤帆去懸向秋風訪所思

範蠡

平吳專越禍胎深豈是功成有去心勾踐不知嫌鳥喙歸來猶自鑄良金

山僧二首

山蘚幾重生艸履澗泉長自滿銅缾時將如意敲眠虎遣向林間坐聼經

一夏不離蒼島上秋來頻話石城南思歸瀑布聲前坐卻把松枝拂舊庵

上云樂

靑絲作笮桂爲船白兔搗藥蝦蟇丸便浮天漢泊星渚回首笑君承露盤

新秋雜題六首

眠

一簟臨薤葉秋小簾風蕩半離鉤魂淸雨急夢難到身在五湖波上頭

行

尋人直到月塢北覓鶴便過雲峯西只今猶有疏野調但繞莓苔風雨畦

倚

橘下凝情香染巾竹邊畱思露揺身背煙垂手盡日立憶得山中無事人

吟

憶山揺膝石上晚懷古掉頭溪畔涼有時得句一聲發驚起鷺鷥和夕陽

食

日午空齋帶睡痕水蔬山藥薦盤餐林烏信我無機事長到而今下石盆

坐

偶避蟬聲來隙地忽隨鴻影入遼天閒僧不防寂寥意道學西方人坐禪

新沙

渤澥聲中漲小堤官家知後海鷗知蓬萊有路敎人到應亦年年稅紫芝

鄴宮詞二首

魏武平生不好香楓膠蕙炷潔宮房可知遺令非前事卻有餘薰在繡

花飛蝶駭不愁人水殿云廊別置春曉日靚裝千騎女白櫻桃下紫綸巾

古別

仙人左手把長箭欲射日烏烏不棲何事離情畏明發一心惟恨汝南雞

髙道士

峨眉道士風骨峻手把玉皇書一通東遊借得琴髙鯉騎入蓬萊淸淺中

蔬食

孔融不要畱殘膾庾悅無端恡子鵞香稻熟來秋菜嫰伴僧餐了聼云何

寄逺

縹梨花謝鶯口喫黃犢少年人未歸畵扇紅相揜映獨防斜月下簾衣

山中僧

手開一室翠微裏日暮白雲棲半間白雲朝出天際去若比老僧云未閒

洞宮秋夕

濃霜打葉落地聲南溪石泉細泠泠洞宮寂寞人不寐坐見月生雲母屏

連昌宮詞二首

金鋪零落獸環空斜揜雙扉細艸中日暮鳥歸宮樹緑不聞鴉軋閉春風【宮門】

艸沒苔封疊翠斜墜紅千葉擁殘霞年年直爲秋霖苦滴防靑瑉隠起花【階】

懷宛陵舊遊

陵陽佳地昔年遊謝朓靑山李白樓惟有日斜溪上思酒旗風影落春流

松石曉景圖

霜骨云根慘澹愁宿煙封著未全収將歸與說文通後冩得松江岸上秋

釣車

小輪輕綫妙無雙曽伴幽人酒一缸洛客見時如有問輾煙衝雨過桐江

漉酒巾

靜節髙風不可攀此巾猶墜凍醪間偏宜雪夜山中戴認取時情與醉顏

華陽巾

蓮花峯下得佳名云褐相兼上鶴翎須是古壇秋霽後靜焚香炷禮寒星

送琴客之建康

蕙風杉露共泠泠三峽寒泉漱玉淸君到南朝訪遺事柳家雙鎖舊知名

白鷺

雪然飛下立蒼苔應伴江鷗拒我來見欲扁舟揺蕩去倩君先作水雲媒

溪行

晚天寒雨上灘時他已揚舲我尙遲自是檣低帆幅少溪風終不兩般吹

太湖叟

細漿輕船買石歸酒痕狼藉徧苔衣攻車戰艦繁如織不肯回頭問是非

答友人

荊卿雄骨化爲塵燕市應無共飲人能脫鷫鸘來換酒五湖賖與一年春

偶作

酒信巧爲繰病緒花音長作嫁愁媒也知愁病堪回避爭柰流鶯喚起來

春思二首

竹外麥煙愁漠漠短翅啼禽飛魄魄此時憶著千里人獨坐支頥防花落

江南酒熟淸明天髙髙緑斾當風懸誰家無事少年子滿面落花猶醉眠

訪僧不遇

棹倚東林欲問禪逺公飛鍚未應還防莊子弟相防笑何事空門亦有關

謝山泉

決決春泉出洞霞石壜封寄野人家艸堂盡日畱僧坐自向前溪摘茗芽

洞宮夕

月午山空桂花落華陽道士云衣薄石壇香散步虛聲杉露淸泠滴棲鶴

峽客行

萬仭峯排千劍束孤舟夜系峯頭宿蠻溪雪壞蜀江傾灔澦朝來大如屋

江邊

江邊日晚潮煙上樹裏鴉鴉桔橰響無因得似灌園翁十畞春蔬一藜杖

春夕櫻桃園宴

佳人芳樹雜春蹊花外煙蒙月漸低幾度艶歌淸欲轉流鶯驚起不成棲

松江早春

柳下江餐待好風暫時還得狎漁翁一生無事煙波足惟有沙邊水勃公

萬首唐人絕句卷四十五

欽定四庫全書

萬首唐人絕句卷四十六

宋洪邁編

七言

開元雜題七首

陸防

玉龍子

何代奇工碾玉英細髯纎角盡雕成煙幹霧悄君心苦風雨長隨一擲聲

照夜白

雪蚪輕步如飛一練騰光透月旗應笑穆王拋萬乘踏風鞭露向遙池

湯泉

暖殿流湯數十閒玉渠香細浪回環上皇初解云衣浴珠棹時敲瑟瑟山

舞馬

月窟龍孫四百蹄驕驤輕步應金鞞曲終似要君王寵回望紅樓不敢嘶

雜伎

拜象馴犀角抵豪星丸霜劍出花髙六官爭近乘與望珠翠三千擁赭袍

雪衣女

嫩紅鉤曲雪花攢月殿棲時片影殘自說夜來春夢惡學持金偈玉欄桿

繡嶺宮

繡嶺花殘翠倚空碧牕瑤砌舊行宮閒乘小駟濃陰下時舉金鞭半防風

女墳湖【吳王女之所】

水平波淡繞回塘鶴殉人沈萬古傷應是離魂雙不得至今沙上少鴛鴦

秦伯廟

故國城荒徳未荒年年椒奠濕中堂邇來父子爭天下不信人問有讓王

閒居雜題五首

鳴蜩早

閒來倚杖柴門口烏下深枝啄晚虫周步一池銷半日十年聽此鬢如蓬

野態眞

君如有意耽田裏予亦無機向藝能心迹所便惟是直人間聞道最先憎

松閒斟

子山園靜憐幽木公幹詞淸詠蓽門月上風微蕭灑甚斗醪何惜置盈樽

飲巖泉

已甘茅洞三君食欠買桐江一朶山嚴子瀬髙秋浪白水禽飛盡釣舟還

當軒鶴

自笑與人乖好尙田家山客共柴車幹時未似棲廬雀鳥道閒防相爾書

宿木蘭院

苦吟淸漏迢迢極月過花西尙未眠猶憶故山歌警枕夜來嗚咽似流泉

胥門閒泛

細槳輕樺下白蘋故城花謝緑陰新豈知今日逃名士試問南塘著屧人

薔薇

穠華自古不得久況是倚春春已空更被夜來風雨惡滿階狼藉沒多紅

春夕酒醒

幾年無事傍江湖醉倒黃公舊酒壚覺夜不知新月上滿身花影倩人扶

重臺蓮花

水國煙鄕足芰荷就中芳瑞比難過風情爲與吳王近紅蕚常教一倍多

浮萍

曉來風約半池明重疊侵沙緑罽成不用臨池重相笑最無根葉是浮名

白蓮

素蘤多防別艶欺此花眞合在瑤池還應有恨無人覺月曉風淸欲墮時

後池

曉煙淸露暗相和浴防浮鷗意緒多卻是陳王詞賦錯枉將心事托微波

初植松桂

軒陰冉冉移斜日寒韻泠泠入晚風煙格月姿曽不攺至今猶似在山中

館娃宮懷古五首

三千𨿽衣水犀珠半夜夫差國暗屠猶有八人皆二八獨教西子占亡吳

一宮花渚漾漣漪俀墮鴉鬟出蠒眉可料坐中歌舞防便將殘節拂降旗

幾多雲榭倚靑越焰燒來一片平此地最應沾恨血至今春艸不勻生

江色分明練繞臺戰防遙隔綺防開波神自厭荒淫主勾踐樓船穏貼來

寶襪香綦碎曉塵亂兵誰惜似花人伯勞應是精靈使猶向殘陽泣暮春

和寄韋校書

萬古風煙滿故都淸才搜括妙無餘可中寄與蕓香客便是江南地裏書

初冬偶作

桐下空階疊緑錢貂裘初綻擁髙眠小鑪低幌還遮掩酒滴灰香似去年

虎丘寺西小溪閒泛三首

樹號相思枝拂地鳥語提壺聲滿溪云涯一里千萬曲直是漁翁行也迷

荒栁臥波渾似困宿雲遮塢未全癡云情栁意蕭蕭防若問諸餘總不知

每逢孤嶼一倚楫便欲狂歌同采薇任是煙蘿中待月不妨歌枕扣船歸

釣侶二首

一艇輕撶看晚濤接防拋下漉春醪相逄便倚蒹葭泊更唱菱歌擘蟹螯

雨後沙虛古岸崩魚梁移入亂雲層歸時月墮汀洲暗認得妻兒結网燈

酬醉中寄酒二首

酒痕衣上雜莓苔猶憶紅螺一兩杯正被繞籬荒菊笑日斜還有白衣來

堦下饑禽啄嫩苔野人方倒病中杯寒蔬賣卻還沽喫可有金貂換得來

臯橋

橫絕春流架斷虹憑欄猶思五噫風今來未必非梁孟卻是無人繼伯通

答遺靑防飯

舊聞香積金仙食今見靑精玉斧湌自笑鏡中無骨錄可能飛上紫雲端

酒病

栁疎桐下晚牕明秪有微風爲析酲惟欠白綃籠解散【王儉髻名】洛生閒詠兩三聲

寒夜訪襲美

醉韻飄飄不可親棹頭吟側華陽巾如能跂腳東牕下便是羲皇世上人

玩金鸂防

曽向溪邊泊暮云至今猶憶浪花羣不知鏤羽凝防霧堪與鴛鴦覺後聞

寒夜文燕張潤卿不至

細雨輕觴玉漏終上淸詞句落吟中松齋一夜懷貞白霜外空聞五粒風

齊梁怨別

寥寥缺月看將落檐外霜華染羅幕不知蘭棹到何山應倚相思樹邊泊

藥名離合夏日卽事

乘屐著來幽砌滑石甖煎得逺泉甘艸堂秪待新秋景天色微涼酒半酣

懷錫山藥名離合二首

鶴伴前溪裁白杏人來陰洞寫枯松蘿深境靜日欲落石上未眠聞逺鐘

佳句成來誰不伏神丹偸去亦湏防風前莫怪攜詩槀本是吳吟蕩漿郎

和懷鹿門縣名離合二首

云容覆枕無非白水色侵磯直是藍田種紫芝飡可壽春來何事戀江南

竹溪深處猿同宿松閣秋來客共登封逕古苔侵石鹿城中誰解訪山僧

天臺國淸寺

峯帶樓臺天外立明河色近罘罳濕松間石上定僧寒半夜楢溪水聲急

簾

枕映疎容晚尙欹秋煙脈脈雨微微逆風鄣燕尋常事不學人前尙妓衣

翠碧

紅襟翠翰兩參差徑拂煙華上細枝春水漸生魚易得莫辭風雨坐多時

女墳湖

皮日休

萬貴千奢已寂寥可憐幽憤爲誰嬌須知韓重相思骨直在芙蓉向下消

宿木蘭院

木蘭院裏雙棲鶴長被金鉦聒不眠今夜宿來還似爾到明無計夢雲泉

薔薇

濃似猩猩初染素輕於燕燕欲淩空可憐細麗難勝日照得深紅作淺紅

春夕酒醒

四才罷醉蠻奴酃醁餘香在翠鑪夜半醒來紅蠟短一枝寒淚作瑚

胥門閒泛

靑翰虛徐夏思淸愁煙漠漠杏花平醉來欲把田田葉盡裹當時醒酒鯖

重臺蓮花

歌紅婑媠力難任每葉頭邊半米金可得教他水妃見兩重元是一重心

浮萍

嫩似金脂颺似煙多情渾欲擁紅蓮明朝擬附南風信寄與湘妃作翠鈿

白蓮

但恐醍醐難並潔秪應檐可齊香半埀金粉知何似靜婉臨溪照額黃

後池

細雨防珊眠鷺覺鈿波悠漾並鴛嬌邇來防得荊王意秪爲蓮莖重細腰

虎丘寺西小溪閒泛二首

絕壑秪憐白羽傲窮溪惟覺錦鱗癡更深尙有通樵處或是秦人未可知

髙下不驚紅翡翠淺深還礙白薔薇船頭繋个松根上欲待逄仙不擬歸

寒夜客見訪

世外爲交不是親醉吟俱岸白綸巾風淸月白更三防未放華陽鶴上人

答魯望

秦吳風俗昔難同惟有淸才事事通剛戀水雲歸不得前身應是太湖公

館娃宮懷古五首

綺閣飄香下太湖亂兵侵曉上姑蘓越王大冇堪羞處秪把西施賺得吳

鄭姐無言下玉墀夜來飛箭滿罘罳越王定指髙臺笑卻見當時金鏤楣

半夜娃宮作戰場血腥猶雜宴時香西施不及燒殘蠟猶爲君王泣數行

素襪𨿽遮未掩羞越兵猶怕伍員頭吳王恨魄今如在秪合西施瀨上游

響屧廊中金玉步采蘭山上綺羅身不知水今何處溪月彎彎欲效嚬

春夕陪櫻桃園宴

萬樹香飄水麝風蠟薫花雪盡成紅夜深懽態狀不得醉客圗開明月中

松江早春

松陵淸淨雪消初見底新安恐未如穏憑船舷無一事分明數得鱠殘魚

天竺寺桂子

玉顆珊珊下月輪殿前拾得露華新至今不防夭中事應是姮娥擲與人

初冬偶作

豹皮茵下百餘錢劉墮閒沽盡醉眠酒病校來無一事鶴亡松老似經年

醉中寄魯望一壺

門巷寥寥空紫苔先生應渴解酲杯醉中不得親相問故遣靑州從事來

軍事院霜菊盛開上諫議

金華千防曉霜凝獨對壺觴又不能已過重陽三十日至今猶自待王

悼鶴

莫怪朝來淚滿衣墮毛猶傍水花飛遼東舊事今千古卻向人間令威

寄韋校書

二年疏放飽江潭水物山容盡足耽惟有故人憐未替欲封幹鱠寄終南

釣侶二首

趰眠無事避風濤一鬥霜鱗換濁醪驚怪兒童呼不得盡衝煙雨漉車螯

嚴陵灘勢似云崩釣具歸來放石層煙浪濺蓬寒不睡更將枯蚌防漁燈

醉中先起

麝煙苒苒生銀兔蠟淚漣漣滴繡閨舞防莫欺先醉去醒來還解驗金泥

文燕招潤卿

飈禦已應歸杳眇博山猶自對氛氳不知入夜能來否紅蠟先教刻五分

酒病偶作

郁林步障晝遮明一注濃香養病酲何事晚來還欲飲隔墻聞賣蛤蜊聲

玩金鸂防

鏤羽雕毛迥出羣溫黁飄出麝臍薫夜來曽吐紅茵畔猶自溪邊睡不聞

友人許惠酒以詩索之

野客蕭然訪我家霜殘白菊兩三花子山病起無餘事只望蒲臺酒一車

寒夜文燕潤卿有期不至

艸堂虛灑待髙眞不意淸齋避世塵料得焚香無別事存心應待月夫人

齊梁怨別

芙蓉泣恨紅鈆落一朶別時煙似幕鴛鴦剛解惱離心夜夜飛來棹邊泊

晚秋吟

東臯煙雨歸耕日免去冠手刈禾火滿酒鑪詩在口今日無計柰儂何

好詩景

靑盤香露傾荷女子墨風流更不言寺寺云蘿堪度日京塵到死撲侯門

醒聞檜

解洗餘酲晨半酒星星仙吹起雲門耳根莫厭聽佳木防盡山中寂靜源

寺鐘暝

百緣斗藪無塵土寸地章煌欲布金重擊蒲牢唅山日防防煙樹覩棲禽

砌思步

襹襹古薜繃危石切切陰螿應晚田心事萬端何處上少姨峯下舊雲泉

懷錫山藥名離合二首

暗竇養泉容決決明園防桂放亭亭歷山居處當天半夏裏松風盡足聽

曉景半和山气白微香淸淨雜纎雲實頭事是眠平石腦側空林看鹿羣

天臺國淸寺

十里松門國淸路飯猿臺上菩提樹怪來煙雨落暗天元是海風吹瀑布

夏日卽事藥名離合三首

季春人病拋芳杜仲夏溪波繞壊垣衣典濁醪身倚桂心中無事到云昏

數曲急溪衝細竹葉舟來往盡能通艸香石冷無辭逺志在天臺一遇中

桂葉似茸含露紫葛花如綬蘸溪黃連云更入幽深地骨錄閒攜相獵郎

懷鹿門縣名離合

山瘦更培秋後桂溪澄閒數晚來魚臺前過防盈千百泉石無情不寄書

十里松蘿陰亂石門前幽事雨來新野霜濃處憐殘菊潭上花閒不見人

萬首唐人絕句卷四十六

欽定四庫全書

萬首唐人絕句卷四十七

宋洪邁編

七言

禁直寄崔員外

鄭畋

銀臺樓北蘂珠宮夐與人間路不同在省五更春睡侶早來分夢玉堂中

初秋寓直三首

曉星獨掛結麟樓三殿風髙藥樹秋玉笛數聲飄不住問人依約在東頭

宿鳥翩翩落照微右臺樓閣鎖重扉步廊無限金羈響應是諸司扈從歸

幽閤焚香萬慮凝下簾胎息過禪僧玉堂分照無人後消盡金盆一椀冰

夜景又作

鈴絳無響閉珠宮小閤涼添玉蘂風珍簟滿牀明月到自疑身在五雲中

聞號

陛兵偏近羽林營夜靜仍傳禁號聲應笑執金雙闕下近南猶隔兩重城

下直早出

諸司人盡馬蹄稀紫帕云竿九釘歸偏覺右臺淸貴處榜懸金字射晴暉

金鑾坡上

玉晨鐘韻索淸虛畫防祥煙拱帝居極眼向南無限地緑煙深處認中書

杪秋夜直

蘂宮裁詔與宵分𨿽在靑雲憶白雲待報君恩了歸去山翁何急艸移文

酬隠珪舍人寄紅燭

蜜炬殷紅晝不如且將歸去照吾廬今來並得三般事靈運詩篇逸少書

馬嵬坡

宗回馬楊妃死雲雨難忘日月新終是聖明天子事景陽宮井又何人

禁直和人飲酒

卉醴陀花物外香淸濃標格勝椒漿我來尙有鈞天防猶得金樽半日嘗

悼鶴

李縠

道林曾訪雪翎飛應悔庭除閉羽衣料得王恭披鶴氅倚吟猶待月中歸

醉中襲美先起戱贈

休文𨿽卽逃瓊液阿騖還須掩玉閨月落金雞一聲後不知誰悔醉如泥

和戲襲美醉中先起

張賁

何事桃源路忽迷惟畱雲雨怨空閨仙郎共許多情調莫遣重歌濁水泥

送人西歸

孤云獨鳥本無依江海重逢故舊稀楊柳漸疎蘆葦白可堪斜日送君歸

偶約道流終乖文防答皮陸

仙侶無何訪蔡經兩煩韶濩出彤庭人間若有登樓望應怪文星近客星

和皮陸酒病偶作

白編椰席鏤冰明應助楊靑解宿酲難繼二賢金玉唱可憐空作斷猿聲

悼鶴

渥頂鮮毛品格馴莎庭閒暇重難羣無端日暮東風起飄散春空一片雲

和寒夜見訪

云孤鶴獨且相親仿效從他折角巾不用吳江嘆畱滯風姿俱是玉淸人

翫金鸂防

翠羽紅襟鏤彩雲雙飛常笑白鷗羣誰憐化作雕金質從惜沈檀十里聞

和襲美索友人酒

鄭璧

乘興閒來小謝家便裁詩句乞橊花邴原𨿽不無端醉也要臨風從鹿車

文燕潤卿不至

已知羽駕朝金闕不用燒蘭望玉京應是易遷明月好玉皇畱看舞雙成

惜花

嚴惲

春光冉冉歸何處更向花前把一杯盡日問花花不語爲誰零落爲誰開

鑾駕東回

崔道融

兩川花捧禦衣香萬嵗山呼輦路長天子還從馬嵬過別無惆悵似明皇

釣魚

閒釣江魚不釣名瓦甌斟酒暮山靑醉頭倒向蘆花裏卻笑無端犯客星

西施

薴蘿山下如花女占得姑蘇臺上春一笑不能忘敵國五湖何處有功臣

馬嵬

萬乘淒涼蜀路歸眼前珠翠與心違重華不是風流主湘水猶傳泣二妃

羯鼔

華淸宮裏打撩聲供奉絲簧束手聽寂寞鑾輿斜谷裏是誰翻得雨淋鈴

寄李左司【王季在臺】

栢臺蘭省共淸風鳴玉朝聯夜被同肯信人間有兄弟一生長在別離中

梅

溪上寒梅初滿枝夜來霜月透芳菲淸光寂寞思無盡應待琴尊與解圍

天臺陳逸人

絕粒空山秋復春欲看滄海化成塵近拋三井更深去不怕虎狼惟怕人

雪竇禪師

雪竇峯前一派懸雪竇五月無炎天客塵半日洗欲盡師到白頭林下禪

溪上遇雨二首

回塘雨腳如搔絲野禽不起沈魚飛耕簑釣立取未暇秋田有望從淋漓

坐看黒云銜猛雨噴灑前山此獨晴忽經雲雨在頭上卻是山前晚照明

長門怨

長門花泣一枝春爭柰君恩別處新錯把黃金買詞賦相如自是薄情人

秋夕

自憐三十未西遊傍水尋山過卻秋一夜雨聲多少事不思量盡到心頭

過隆中

徳蒼黃起臥龍鼎分天下一言中可憐蜀國關張后不見商量徐庶功

關下

百二山河壯帝畿關門何事更開遲應從漏卻田文後每度聞雞不免疑

寒食客中有懷

江上聞鶯禁火時百花開盡栁依依故園兄弟別來久應到淸明猶望歸

溪夜

積雪消來溪水寛滿樓明月碎瑯玕漁人拋得釣筒盡卻放輕舟下急灘

山居臥疾廣利大師見訪

桐谷孫枝已上野人猶臥白雲邊九天飛錫應相誚三到行朝二十年

村墅

正月二月村墅閒餘糧未乏人心寛南鄰雨中揭屋笑酒熟數家來相看

悲李拾遺二首

故友從來匪石心諫多難得主恩深行朝半夜煙塵起曉殿吁嗟一鏡沈

天涯時有北來塵因話他人及故人也是先皇能罪已殿前頻得觸龍鱗

題李將軍傳

猿臂將軍去似飛彎弓百步敵無遺漢文自與封侯得何必傷嗟不遇時

酒醒

酒醒撥剔殘灰火多少淒涼在此中鑪畔自斟還自醉竹窻深夜雪兼風

郊居友人相訪

柴門深掩古城秋背郭緣溪一徑幽不有小園新竹色君來那肯暫淹畱

鏡湖雪霽貽方幹

天外曉嵐和雪望月中歸棹帶冰行相逢半醉吟詩苦應抵寒猿裊樹聲

秋霽

雨霽長空蕩滌淸逺山初出未知名夜來江上如鉤月時有驚魚擲浪聲

謝朱常侍寄貺蜀茶剡紙二首

瑟瑟香塵瑟瑟泉驚風驟雨起寒煙一甄解卻山中醉便覺身輕欲上天

百幅輕明雪未融薛家凡紙漫深紅不應防染閒言語畱紀將軍蓋世功

讀杜紫微集

紫微才調復知兵長覺風雷筆下生還有枉拋心力處多於五柳賦閒情

寓題

海上乘查便合仙若無仙骨未如船人間亦有支機石虛破聲明到洞天

寓吟集

陶集篇篇皆有酒崔詩句句不無杯醉來已共身安約讓卻詩人作酒魁

溪居卽事

籬外誰家不系船春風催入釣魚灣小童疑是有村客急向柴門去卻關

雞

買得晨雞共雞語常時不用等閒鳴深山月黒風雨夜欲近曉天啼一聲

獻浙江栁大夫

屬城甘雨幾經春聖主全分付越人俗眼不知靑貴江頭爭看碧油新

楊栁枝詞

霧撚煙搓一索春年年長似染來新應須喚作風流綫系得東西南北人

楚懷王

宮花一朶掌中開緩急翻爲敵國媒六里靑山天下笑張儀容昜去還來

對早梅寄友人二首

憶得前年君寄詩海邊三見早梅詞與君猶是海邊客又見早梅花發時

憶得去年有遺恨花前未醉到無花淸芳一夜月通白先脫寒衣送酒家

嘆徵人

髙駢

心堅膽壯箭頭親十載沙場受苦辛力盡路傍行不得廣張紅斾是何人

湘妃廟

帝舜南巡去不還二妃幽怨水雲間當時珠淚垂多少直到如今竹尙斑

赴安南卻寄臺司

曽驅萬馬上天山風去云回傾刻間今日海門南面事莫教還似鳯林關

閨怨

人世悲歡不可知夫君初破黒山歸如今又獻徵南策早晚休縫帶號衣

馬嵬驛

玉顏𨿽掩馬嵬塵寃气和煙鎖渭津蟬鬢不隨鑾駕去至今空感往來人

宴犒蕃軍有感

蜀地恩畱馬嵬哭煙雨蒙蒙春艸緑滿眼由來是舊人那堪更奏梁州曲

寓懷

關山萬里恨難銷鐡馬金鞭出塞遙爲問昔時靑海畔幾人歸到鳯林橋

步虛詞

靑溪道士人不識上天下地鶴一隻洞門深鎖碧牕寒滴露研朱防周易

贈歌者二首

酒滿金船花滿枝佳人立唱慘愁眉一聲直入靑雲去多少悲歡起此時

公子邀歡月滿樓雙成揭調唱伊州便從席上風沙起直待陽關水盡頭

入蜀

萬水千山音信希空勞魂夢到京畿漫天嶺上頻回首不見虞封淚滿衣

邊城聽角

席防風起雁聲秋隴水邊沙滿目愁三防五更吹欲盡不知曽白幾人頭

渭川秋望寄右軍王特進

長川終日碧潺湲知道天河與地連憑寄兩行朝闕淚願隨流入禦溝泉

山亭夏日

緑樹陰濃夏日長樓臺倒影入池塘水精簾動微風起滿架薔薇一院香

蜀路感懷

蜀山蒼翠隴云愁鑾駕西巡防幾州惟有縈回深澗水潺湲不攺舊時流

殘春遣興

畫舸輕橈栁色新摩河池上醉靑春不辭不爲靑春醉只恐鶯花也怪人

春日招賔

花枝如火酒如正好狂歌醉復醒對酒看花何處好延和閣下碧筠亭

遇天威徑

豺狼坑盡卻朝天戰馬休嘶瘴嶺煙歸路崄巇今坦蕩一條千里直如

對花呈幕中

海棠初發去春枝首唱曽題七字詩今日能來花下飲不須頻把使頭旗

寄題羅浮別業

不將眞性染埃塵爲有煙霞伴此身帶日長江好歸信博羅山下碧桃春

塞上曲二首

二年邊戍絕煙塵一曲河灣萬恨新從此鳯林關外事不知誰是苦心人

隴上徵夫隴下魂死生同恨漢將軍不知萬里沙場苦空舉平安火入云

廣陵宴次戲簡幙賔

一曲狂歌酒百分蛾眉畫出月爭新將軍醉罷無餘事亂把花枝折贈人

安南送曹別勑歸朝

雲水蒼茫日欲収野煙深處鷓鴣愁知君萬里朝天去爲說徵南已五秋

對雪

六出飛花入戶時坐看靑竹變瓊枝如今好上髙樓望蓋盡人間惡路岐

訪隠者不遇

落花流水認天臺半醉閒吟獨自來惆悵仙翁何處去滿庭紅杏碧桃開

赴西川途經虢縣作

亞夫重過栁營門路指岷峨隔暮云紅額少年遮道拜殷勤認得舊將軍

錦城寫望

蜀江波影碧悠悠四望煙花匝郡樓不防人家多少錦春來盡掛樹梢頭

太公廟

靑山長在境長新寂寞持竿一水濵及得王師身已老不知辛苦爲何人

邊方春興

艸色靑靑栁色濃玉壷傾酒滿金鐘笙歌嘹亮隨風去知盡關山第幾重

塞上寄家兄

棣萼分張信使希幾多鄕淚濕徵衣笳聲未斷腸先斷萬里雲天鳥不飛

寫懷二首

漁竿消日酒消愁一醉忘情萬事休卻恨韓彭興漢室功成不向五湖遊

花滿西園月滿池笙歌揺曳畫船移如今暗與心相約不動徵旗動酒旗

池上送春

持竿閒坐思沈吟釣得江鱗出碧潯回首看花花欲盡可憐寥落送春心

南徵敍懷

萬里驅兵過海門此生今日報君恩回期直待烽煙靜不遣徵衣有淚痕

風箏

夜靜聲響碧空宮商信任往來風依稀似曲才堪聽又被移將別調中

平流園席上

畫舸搖煙水滿塘栁絲輕軟小桃香卻緣龍節爲縈絆好是狂時不得狂

南詔途中

楊奇鯤

風裏浪花吹又白雨中嵐影洗還靑江鷗聚處窻前見林狖啼時枕上聽

萬首唐人絕句卷四十七

欽定四庫全書

萬首唐人絕句卷四十八

宋洪邁編

七言

遊嘉州後溪

薛能

山屐經過滿逕蹤隔溪遙見夕陽舂當時諸葛成何事只合終身作臥龍

自諷

千題萬詠過三旬忘食貪魔作瘦人行處便吟君莫笑就中詩病不任春

監郡犍爲將歸使府登樓寓題

幾日監臨向蜀春錯拋歌酒彊憂人江樓一望西歸去不負嘉州只負身

過象耳山二首

一色靑松幾萬栽異香薫路帶花開山門欲別心潛願更到蜀中還到來

到處逢山便欲登自疑身作住來僧徒行至此三千里不是有緣應不能

聖燈

莾莾空中稍稍燈坐看迷濁變淸澄須知火盡煙無益一夜欄邊說向僧

過昌利觀

萬仞雲峯八石泉李君仙後更誰仙我來駐馬人何問老栢無多不種田

蜀路

劍閣緣云拂斗魁疾風生樹過龍媒前程憩罷知無益但是駑蹄亦到來

山下偶作

零雨霑山百艸香樹梢山頂盡斜陽橫流巨石皆堪住何事無僧有石房

伏牛山

虎蹲峯狀屈名牛落日連村好望秋不爲時危耕不得一犂風雨便歸休

老圃堂

邵平地接吾廬谷雨幹時偶自鋤昨日春風欺不在就牀吹落讀殘書

春題

柳莫搖搖花莫開此心因病亦成灰人生只有家園樂及取春農歸去來

並州寓懷

人多知遇獨難求人負知音獨愛酬常恐此心無樂處枉稱年少在並州

中秋旅捨

云捲庭虛月逗空一方秋艸盡鳴虫是時兄弟正南北黃葉滿階來去風

符亭二首【以飛瀑結茅𨿽小甚勝】

符亭之地雅離羣萬古懸泉一旦新若念農桑也如此縣人應得似行人

山如巫峽煙雲好路似嘉祥水木淸大抵遊人總應愛就中難說是詩情

秋夜聴琴

十指宮商膝上秋七條絲動雨翛翛空堂半夜孤燈冷彈著鄕心欲白頭

畱別闗東舊遊

我去君畱十載中未曽相見及花紅他時住得君應老長短看花心不同

贈出塞客

出郊徵騎逐飛埃此別未愁春未回寒葉夕陽投宿意蘆闗門向逺河開

秋溪獨坐

黃葉分飛砧上下白雲零落馬東西人生萬意此端坐日暮水聲流出溪

蒲中霽後晚望

河邊霽色無人見身帶春風立岸頭濁水茫茫有何意日斜還向古蒲州

宋氏林亭

地濕莎靑雨後天桃花紅近竹林邊行人本是農桑客記得春深欲種田

云花寺寓居贈海岸上

暫寄空門未是歸上方林榭獨儒衣吾師不語應相怪頻惹街塵入寺飛

闗中秋夕

簟濕秋庭嶽在煙露光明滑竹蒼然何人意緒還相似鶴宿松枝月半天

西縣道中短亭二首

風涼津濕共微微隔岸泉衝石竅飛爭得巨靈從野性舊鄕無此擘將歸

一瀑三峯赤日天路人才見便翛然誰能夜向山根宿涼月初生的有仙

省試夜

白蓮千朶照廊明一片承平雅頌聲更報第三條燭盡文昌風景畫難成

過驪山

丹雘蒼蒼蔟背山路塵應滿舊簾間宗不是偏行樂只爲當時四海閒

曲江醉題

閒身行止屬年華馬上懷中盡落花狂徧曲江還醉臥覺來人靜日西斜

參軍防新池

簾外無塵勝物外墻根有竹似山根流泉不至客來久坐見新池落舊痕

太原使院晚出

靑門無路入淸朝濫作將軍最下僚同捨盡歸身獨在晚風開印葉蕭蕭

寒食日曲江

曲水池邊靑艸岸春風林下落花杯都門此日是寒食人去看多身獨來

盩厔官舍新竹

心覺淸涼體似吹滿風輕撼葉垂垂無端種在幽閒地眾鳥嫌寒鳯未知

京中客捨聞箏

十二三共五音每聲如截逺人心當時向秀聞鄰笛不是離家嵗月深

銅雀臺

魏帝當時銅雀臺黃花深映棘叢開人生富貴須回首此地豈無歌舞來

壽安水館

地接山林兼有石天懸星月更無雲驚鷗上樹滿池水瀺灂一聲中夜聞

雨後早發永寜

春霖朝罷客西東馬足泥聲路未通獨愛十峯最髙處一峯初日白雲中

宿仙遊寺望月生峯

公門身入洞門行出穽離籠似有情僧語夜涼雲樹黒月生峯上月初生

秋題

獨坐東南見曉星白雲微透泬寥淸燐燐秋石堪僧坐一葉梧桐落半庭

和友人寄懷

從來行樂近來希蘧瑗知言與我違自是衰心不如舊非闗四十九年非

子夜

嫖姚家宴敵吳王子夜歌聲滿畫堂此日相逢眉翠盡女眞行李乞齋糧

鴈

肅肅雍雍義有餘九天鸞鳯莫相疏惟應靜向山窻過激發英雄夜讀書

和府帥相公

竹映髙墻似傍山鄒陽歸後令威還君看將相才多少兩首詩成七步間

又和畱山雞

五色文勝百鳥王相思兼絕寄蕓香由來不是池中物雞樹歸時卽取將

舟中酬楊中丞春早見寄

錦樓春望憶丹楹更遇髙情說早鶯江上境寒吟不得濕風梅雨滿船輕

寒食日題

美人寒食事春風折盡靑靑賞盡紅夜半無燈還有睡秋千懸在月明中

杏花

活色生香第一流手中移得近靑樓誰知性終相負亂向春風笑不休

黃蜀葵

嬌黃新嫰欲題詩盡日含毫有所思記得玉人初病起道家裝束厭禳時

春詠

春來還似去年時手把花枝唱竹枝狂瘦未曽飡有味不緣中酒卻緣詩

贈歡娘【七嵗善吹笙】

一束龍吟細竹枝靑娥擎在手中吹當初縱使雙成在不得如伊是小時

戱瞻相

失意蹉跎到舊遊見吹楊柳便遮羞瞻相趙女休相拽不及人前詐擺頭

贈解詩歌人

同有詩情自合親不須歌調更含嚬朝天禦史非韓壽莫竊香來帶累人

贈韋氏歌人二首

管聲凝發唱髙幾人心地暗傷刀思量更有何堪比王母新開一樹桃

一曲新聲慘畫堂可能心事憶周郎朝來爲客頻開口綻盡桃花幾許香

加階

二年中散似嵇康此日無功換寵光惟有一般酬聖主勝於東晉是文章

野園

野園無鼓又無旗鞍馬傳杯用柳枝嬌養翠娥無怕懼挿人頭上任風吹

郊亭

郊亭宴罷欲回車滿郭傳呼調角初尙擁笙歌歸未得笑娥扶著醉尙書

老僧

淸瘦形容八十餘瓠懸籬落似村居勸師莫羨人閒有幸是元無免破除

僧窻

不悟時機滯有餘近來爲事更乖疏朱輪皁蓋蹉跎盡猶愛明窻好讀書

題平等院

十里城中一院僧各持巾鉢事南能還應笑我功名客未解嫌官學大乘

影燈夜二首

偃王燈塔古徐州二十年來樂事休此日將軍心似海四更身領萬人遊

十萬軍城百萬燈酥油香暖夜如烝紅防滿地煙光好只恐笙歌引上升

許州旌節到作

兩地旌旗擁一身半緣傷舊半榮新州人若憶將軍面寫取雕堂報國眞

重遊通波亭

十年拋擲故園花最憶紅桃竹外斜此日郊亭心乍喜敗楡芳艸似還家

戱舸

逺舸衝開一路萍岸傍偸上小茅亭遊人莫覓杯盤分此地才應聚徳星

偶題

到處吟兼上馬吟總無愁恨自傷心無端夢得鈞天樂盡覺宮商不是音

折楊柳十首

華淸髙樹出離宮南陌柔條帶暖風誰見輕陰是良夜瀑泉聲畔月明中

洛橋晴影覆江船羌笛秋聲濕塞煙閒想習池公宴罷水蒲風絮夕陽天

嫰緑輕懸似綴旒路人遙見隔宮樓誰能更近丹墀種解播皇風入九州

暖風晴日防浮埃廢路新條發鈞臺處處輕陰可惆悵後人攀處古人栽

潭上江邊嫋嫋垂日髙風靜絮相隨靑樓一樹無人見正是女郎眠覺時

汴水髙懸百萬條風淸兩岸一時搖隋家力盡虛栽得無限春風屬聖朝

和風煙樹九重城夾路春陰十萬營惟向邊頭不堪望一株顦顇少人行

外齊垂旭日初樓邊輕暖好風徐遊人莫道栽無益桃李淸陰卻不如

眾木猶寒獨早靑禦溝橋畔曲江亭陶家舊日應如此一院靑條緑繞防

帳偃纓垂細復繁令人心想防家園風條月影皆堪重何事侯門愛樹萱

柳枝四首

數首新詩帶恨成柳絲牽我我傷情柔娥幸有腰支穩試踏吹聲作唱聲

髙出軍營逺映橋賊兵曽斫火曽燒風流性在終難攺依舊春來萬萬條

縣依陶令想嫌迂營伴將軍卽大麤此日與君除萬恨數篇風調更應無

狂似纎腰嫰勝綿自多情態竟誰憐遊人不折還堪恨拋向橋邊與路邊

柳枝詞五首

朝陽晴照緑楊煙一別通波十七年應有舊枝無處覓萬株風裏卓旌旃

晴垂芳態吐牙新雨擺輕條濕面春別有出墻髙數尺不知搖動是何人

暖梳簮朶事登樓因掛垂楊立地愁牽防緑絲攀不及半空懸著玉搔頭

西園髙樹後庭根處處尋芳有折痕終憶舊遊桃葉捨一珠斜映竹籬門

劉白蘇臺總近時當初章句是誰推纎腰舞盡春楊柳未有農家一首詩

吳姬十首

夜鎖重門晝亦監眼波嬌利瘦巖巖偏憐不怕傍人笑自把春羅等舞衫

龍麝薫多骨亦香因經寒食好風光何人畫得天生態枕破施朱隔宿防

滳滳春霖透荔枝筆題牋動手中垂天陰不得君王召嚬著靑蛾作小詩

鈿合重盛繡結深昭陽初幸賜同心君知一夜恩多少明日宣教放徳音

退紅香汗濕輕紗髙捲蚊廚獨臥斜嬌淚半垂珠不破恨君瞠折後庭花

取次衣裳盡帶珠別添龍腦裛羅年來寄與鄕中伴殺盡春蠶稅亦無

畫燭燒蘭暖復迷殿帷深宻下銀泥開門欲作侵晨散已是明朝日向西

樓臺重疊滿天云殷殷鳴鼉世上聞此日楊花初似雪女兒管弄參軍

冠剪黃綃帔紫羅薄施鈆粉畫靑娥因將素手誇纎巧從此椒房寵更多

身是三千第一名內家叢裏獨分明芙蓉殿上中元日水拍銀臺弄化生

題於公花園

含桃莊主後園深繁實初成靜掃陰若使明年花可待應須惱破事花心

登城

偶作閒身上古城路人遙望不相驚無端將使逡巡至又作都頭一隊行

好客

好客連宵在醉鄕蠟煙紅暖勝春光誰人肯信山僧語寒雨惟煎治气湯

贈普恭禪師

一日迢迢每一飡我心難伏我無難南檐十月繩牀暖背捲眞經向日看

贈無表禪師

笠戴圓陰楚地防磬敲淸響蜀山銅秋來說偈寅朝殿爽爽楊枝滿手風

萬首唐人絕句卷四十八

欽定四庫全書

萬首唐人絕句卷四十九

宋洪邁編

七言

蠶婦

來鵠【又作來鵬】

曉夕采桑多苦辛好花時節不閒身若教解愛繁華事凍殺黃金屋裏人

題廬山雙劍峯

倚天雙劍古今閒三尺髙於四面山若使火雲燒得動始應農器滿人間

云

千形萬象竟還空映水藏山片復重無限旱苗枯欲盡悠悠閒處作奇峯

金錢花

也無稜郭也無神露洗還同鑄出新靑帝若教花裏用牡丹應是得錢人

曉雞

黯黯嚴城罷鼓鼙數聲相續出寒棲不嫌驚破紗窻夢卻怕爲妖半夜啼

山中避難作

山頭烽火水邊營鬼哭人悲夜夜聲惟有碧天無一事日還西下月還明

早春

新曆才將半紙開小庭猶聚爆竿開偏憎楊柳難鈐轄又惹東風意緒來

鷺鷥

裊絲翹足傍澄瀾消盡年光佇思間若使見魚無羨意向人姿態更應閒

子規

雨恨花愁同此寃啼時聞處正春繁千聲萬血誰哀爾爭得如花笑不言

新安官舍閒坐

寂寞空階艸亂生簟涼風動若爲情不知獨坐閒多少看得蜘蛛結网成

除夜

事闗休戚已成空萬里相思一夜中愁到曉雞聲絕後又將憔悴見春風

遊魚

弄萍隈荇思夷猶掉尾揚鬐逐慢流應怕碧巖巖下水浮藤如綫月如鉤

鸚鵡

色白還應及雪衣觜紅毛緑語仍奇年年鎖在金籠裏何似隴山閒處飛

偶題二首

近來靈鵲語何疏獨憑欄幹恨有殊一夜緑荷霜剪破賺他秋雨不成珠

水邊箕踞靜書空欲解愁腸酒不濃可惜靑天好雷雹只能驅趂懶蛟龍

惜花

東風漸急夕陽斜一樹夭桃數日花爲惜紅芳今夜裏不知和月落誰家

洞庭隱

髙臥洞庭三十春芰荷香裏獨垂綸莫嫌無事閒銷日有事始憐無事人

古劍池

秋水蓮花三四枝我來慷慨步遲遲不決浮雲斬邪佞直成龍去欲何爲

上興元嚴僕射

歐陽詹

推車閫外主恩新今日梁州艸徧春玉色防鞍雙節下揚兵百萬路無塵

送張中丞

心誦陰符口不言風驅千騎出轅門孫吳去後無長防誰敵畱侯直下孫

覩亡友題詩處

舊友親題壁上詩傷看緣迹不緣詞門前猶是長安道無復回車下筆時

題秦嶺

南下斯須隔帝鄊北行一步掩南方悠悠煙景兩邊意蜀客秦人各防腸

石臼嶺寄嚴僕射

鳥企虵盤地半天下窺千仭到浮煙因髙回望沾恩處認得梁州落日邊

經駱谷見野果有閩中懸壺子呈洪孺卿洪亦閩人

靑苞朱實忽離離得盈筐淚更垂上徳同之豈無意故園山路一枝枝

韋晤宅聴歌

服制虹霓鬢似云蕭郎屋裏上淸人等閒逐酒傾杯樂飛盡虹梁一夜塵

聞嘉陵越鳥聲呈林蘊

正是閩中越鳥聲幾回畱聴暗沾纓傷心激念君深淺共有離鄕萬里情

送聞上人遊嵩山

二室峯峯昔願遊從雲從鶴思悠悠丹梯石路君先去爲上靑冥最上頭

題僧房

艸席蒲團不掃塵松間石上似無人羣陰欲午鐘聲動自煮溪蔬養幻身

山中老僧

笑向來人話古時防牀竹杖自扶持秋深頭冷不能剃白黒蒼然髮到眉

贈魯山李明府

外戶通宵不閉闗抱孫弄子萬家閒若將邑號稱賢宰又是皇唐李魯山

泉州赴上都畱別捨弟及故人

天長地闊多岐路身卽飛蓬共水萍疋馬將驅豈容易弟兄親故滿離亭

送張驃騎

寶馬雕弓金僕姑龍驤虎視出皇都揚鞭莫怪輕邊外曽在漁陽敵萬夫

題梨嶺

南北風煙卽異方連峯危棧倚蒼蒼哀猿咽水偏髙處誰不沾衣望故鄕

秋夜寄僧

尙被浮名誘此身今時誰與徳爲鄰遙知是夜檀溪上月照千峯爲一人

觀送

何事悲酸涙滿巾浮生共是北邙塵他時不見北山路死者還曽哭送人

宿建溪

一席眠還坐蛙噪螢飛夜未央僮僕舟人空寂寂隔簾微月入中倉

題王明府郊亭

日日郊亭啟竹扉論桑勸穡是常機山城要得牛羊下方與農人分背歸

塞上行

聞說戈兵欲利秋昨來投筆到營州驍雄已許將軍用邊塞無勞天子憂

題別業

千山江上背斜暉一徑中峯見所歸不信扁舟回在晚宿云先已到柴扉

廣陵登髙懷邵二

簪茰泛菊俯平阡飲過三杯卻惘然十嵗此辰同醉友登髙各處已三年

題延平劍潭

想象精靈欲見難通津一去水漫漫空餘昔日淩霜色長與澄潭生晝寒

晚泊漳州

回峯疊嶂繞庭隅散防煙霜勝畫圖日暮華軒捲長箔太淸云上對蓬壷

贈嚴兵馬使

爲鴈爲鴻弟與兄如雕如鶚傑連英天旋地轉煙雲黒共鼓長風六合淸

除夜侍酒呈諸兄示捨弟

莫嘆明朝又一春相看堪共貴玆身悠悠寰宇同今夜膝下傳杯有幾人

春日思歸

王翰

楊柳靑靑杏發花年光誤客轉思家不知湖上菱歌語防个春舟在若耶

涼州詞二首

蒲萄美酒夜光杯欲飲琵琶馬上催醉臥沙場君莫笑古來徵戰防人回

秦中花鳥已應防塞外風沙猶自寒夜聴胡笳折楊柳教人气盡憶長安

馬嵬

二百年來事逺聞從龍惟解盡如雲張均兄弟今何在卻是楊妃死報君

初夏戱題

長養薫風拂曉吹漸開荷芰落薔薇靑虫也學莊周夢化作南園蛺蝶飛

路傍艸

楚甸秦原萬里平誰教根向路傍生輕蹄繡轂長相蹋合是榮時不得榮

蝴蝶三首

不並難飛蠒裏蛾有花芳處卽經過天風相送輕飄去卻笑蜘蛛漫織羅

苒苒雙雙拂畫欄佳人欲繡再三看莫欺翼短飛長近試就花間捉也難

栩栩無因系得他野園荒徑一何多不聞絲竹誰教舞應伏流鶯爲唱歌

李夫人二首

不望金輿到錦帷人間樂極卽須悲若言要識愁中貎也似君恩日日衰

招得香防爵少翁九華燈燭曉還空漢皇不及吳王樂且與西施死處同

答黃校書來韻

慈恩鴈塔參差牓杏苑鸎花次第遊白日有愁猶可散靑山髙臥況無愁

無題

買骨須求騏驥骨愛毛宜采鳯凰毛駑駘鷰雀堪何用仍向人前價數髙

宿齊山僧捨

張喬

一宿經望白波曉隨山月出煙蘿若言不得南宗要長在禪牀事更多

笛

剪雨裁煙一節秋落梅楊柳曲中愁尊前暫借殷勤看明月曽聞向隴頭

長安贈猿

掛月棲雲向楚林取來全是爲淸音誰知系在黃金鎖翻畏侯家不敢吟

漁者

首戴圓荷髮不梳葉舟爲宅水爲居沙頭聚首人如市釣得澄江一丈魚

宿潺湲亭

走月流煙疊樹西聴來愁甚聴猿啼防時禦水聲邊住卻夢潺湲宿此溪

臺城

宮殿余基長艸花景陽宮樹噪村鴉云屯雉堞依然在空繞漁樵四五家

寄山僧二首

大道本來無所染白雲那得有心期逺公獨刻蓮花漏猶向靑山禮六時

閒倚蒲團向日眠不能歸老嶽雲邊舊時僧侶無人在惟有長松見少年

題上元許棠所任王昌齡防

璢璃堂裏當時客久絕吟聲繼後塵百四十年庭樹老如今重得見詩人

自誚

每到花時恨道窮一生光景半成空只應抱璞非良玉豈得年年不至公

贈河南詩友

山東令族玉無塵裁剪煙花筆下春不把瑤華借風月洛陽才子更何人

寄惟揚故人

離別河邊綰柳條千山萬水玉人遙月明記得相尋處城鎖東風十五橋

孤云

舒捲因風何所之碧天孤影勢遲遲莫言長是無心物還有隨龍作雨時

詠棋子贈奕僧

黒白誰能用入千回生死體方圓空門說得恆沙刼應笑終年爲一先

谷口作

巴客靑冥過嶺塵雪崖交映一川春晴明采藥尋源去必恐云深見異人

寄弟

故里行人戰後疏靑崖萍寄白雲居那堪又是傷春日把得長安落第書

春日有懷

髙下尋花春景遲汾陽臺榭白雲詩看山懷古翻惆悵未勝遙傳不到時

宿洛都門

山川馬上度邊禽一宿都門永夜吟客路不歸秋又晚西風吹落洛陽砧

鷺絲障子

翦得機中如雪素畫爲江上帶絲禽閒來相對茅堂下引出煙波萬里心

促織

念爾無機自有情迎寒辛苦弄梭聲椒房金屋何曽識偏向貧家壁下鳴

宴邊將

一曲涼州今不淸邊風蕭颯動江城坐中有老沙塲客橫笛休吹塞上聲

閿鄕卜居

吳融

六載抽毫侍禁闈不堪多病決然歸五陵年少如相問阿對泉頭一布衣

水調

鑿河千里走黃沙浮殿西來動日華可道新聲是亡國且貪惆悵後庭花

野廟

古原荒廟掩莓苔何處喧喧鼔笛來日暮鳥鳴人散盡野風吹起紙錢灰

小逕

礙竹妨花一逕幽攀緣應對玉峯頭若教須似康莊好便有髙車駟馬憂

楚事

悲秋應亦抵傷春屈宋當年並楚臣何事從來好時節只將惆悵付詞人

華淸宮三首

中原無鹿海無波鳯輦鸞旗出幸多今日故宮歸寂寞太平功業在山河

四郊飛雪暗云端惟此宮中落旋幹緑樹碧檐相掩映無人知道外邊寒

漁陽烽火照函闗玉輦怱怱下此山一曲羽衣聴不盡至今遺恨水潺潺

上巳日

本學多情劉武威尋花傍水看春輝無端遇著傷心事贏得淒涼索漠歸

嘲妓

崔涯

布袍披襖火燒氊紙補箜篌麻接弦更著一雙皮屐子紇梯紇榻出門前

嘲李湍湍

黃昏不語不知行鼻似煙牕耳似鐺獨把象牙防挿鬢昆侖山上月初生

重贈

覓得黃驑鞁繡鞍善和坊裏取湍湍揚州近日渾成差一朶能行白牡丹

雜嘲二首

二年不到宋家東阿母深居僻巷中含淚向人羞不語琵琶防倚屏風

日暮迎來香閣中百年心事一宵同寒雞鼓翼紗窻外已覺恩情逐曉風

悼妓

赤板橋西小竹籬槿花還似去年時淡黃衫子渾無色腸防丁香畫雀兒

別妻

隴上流泉隴下分防腸嗚咽不堪聞姮娥一入月宮去巫峽千秋空白雲

竹枝二首

孫光憲

門前春水白蘋花岸上無人小艇斜商女經過江欲暮散拋殘食飼神鴉

亂繩千結絆人深越羅萬丈表長尋楊柳在身垂意緒藕花落盡見蓮心

楊柳枝四首

閶門風暖落花幹飛徧江城雪不寒獨有晚來臨水驛閒人多憑赤欄幹

有池有榭卽蒙蒙浸潤翻成長養功恰似有人長防檢著行排立向春風

根柢𨿽然傍濁河無妨終日近笙歌金帶誰堪比還共黃鶯不較多

萬株枯槁怨亡隋似弔吳臺各自垂好是淮陰明月裏酒樓橫笛不勝吹

萬首唐人絕句卷四十九

欽定四庫全書

萬首唐人絕句卷五十

宋洪邁編

七言

詠燈

韓偓

髙在酒樓明錦幕逺隨漁艇泊煙江古來幽怨皆銷骨休向長門背雨牕

逺廊

濃煙隔簾玉漏泄斜燈照燭光參差繞廊倚檻更惆悵微雨輕寒花落時

屐子

六寸膚圓光致致白羅繡屜紅托裏南朝天子事風流卻重金蓮輕緑齒

想得

兩重門裏玉堂前寒食花枝月午天想得那人垂手立嬌羞不肯上秋千

聞雨

香侵蔽膝夜寒輕聞雨傷春夢不成羅帳四垂紅燭背玉釵敲著枕函聲

聮綴體

院宇明秋日日長社前一鴈別遼陽隴頭鍼綫年年事不喜寒砧搗斷腸

夜深

淸江碧艸兩悠悠各自風流一種愁正是落花寒食雨夜深無伴倚空樓

哭花

曾愁香結破顏遲今見妖紅委地時若是有情爭不哭夜來風雨葬西施

蜻蜓

碧玉眼睛雲母翅輕於粉蝶瘦於蜂坐來並拂波光舞可是殷勤戀蓼叢

觀鬭雞

何曾解報稲梁恩金距花冠气遏云白日梟鴟無意問惟將芥羽害同羣

船頭

兩岸緑蕪齊似剪掩映靈山相向晚船頭獨立望長空日灔波光逼人眼

寄禪師

從無入有雲峯聚已有還無電火銷銷聚本來皆是幻世間閒口漫囂囂

已涼二首

碧闌干外繡簾垂猩色屏風畫折枝八尺龍須方錦褥已涼天气未寒時

秋多卻訝天涼早思倦翻嫌夜漏遲何處山川孤館裏向燈彎盡一雙眉

重遊曲江

鞭鞘亂拂暗傷情蹤迹難尋露艸靑猶有玉輪曾碾處一秋水漲浮萍

遙見

悲歌淚濕淡燕脂閒立風吹金縷衣白玉堂東遙見後令人評泊畫楊妃

新秋

一夜淸風動扇愁背時容色入新秋桃花臉裏汪汪淚忍到更深枕上流

宮詞

繡屏斜立正銷防侍女移燈掩殿門燕子不歸花著雨春風應自怨黃昏

踏靑

踏靑防散欲歸時金車久立頻催上収裙整髻故遲畱兩防深心各惆悵

寒食夜

惻惻輕寒剪剪風杏花飄雪小桃紅夜深斜搭秋千索樓閣朦朧細雨中

松髻

髻根慢玉釵垂指防庭花又過時坐久暗生惆悵事映人勻卻淚燕脂

夏日

庭樹新陰葉未成玉階人靜下簾聲相風不動烏龍睡時有幽禽自喚名

江樓二首

夢啼嗚咽覺無語杳杳微微望煙浦樓空客散燕交飛江靜帆稀日亭午

鯷魚苦筍香味新楊花酒旗三月春風光百計牽人老爭那多情足病身

新上頭

學梳蟬鬢試新裙消息佳期在此春爲愛好多心轉惑徧將冝稱問傍人

錄舊詩有感

緝綴小詩抄捲裏尋思閒事到心頭自吟自泣無人防腸斷蓬山第一流

中庭

夜短睡遲慵早起日髙方始出紗窻中庭自摘靑梅子先向釵頭帯一防

蹤迹

東烏西兔似車輪卻笑桑田不復論惟有風光與蹤迹思量長似暗銷防

日髙

朦朧猶認管聲噤痄餘寒酒半醒春暮日髙簾半捲落花和雨滿中庭

夕陽

花前酒淚臨寒食醉裏回頭問夕陽不管相思人老盡朝朝容易下西墻

過建溪

長貪山水羨漁樵自笑揚鞭趂早朝今日建溪驚恐後李將軍畫也須燒

秋雨內宴

一帶淸風入畫堂撼眞珠箔碎玎璫更看檻外霏霏雨似勸須交醉玉觴

僧影

山色依然僧已亡竹間疏磬隔殘陽智燈已滅餘香燼猶自光明照十方

舊館

前歡往恨分明在酒興詩情大半亡還是墻西紫荊樹殘花摘索映髙塘

中春憶贈

年年長是阻佳期萬種恩情只自知春色轉添惆悵望似君花發兩三枝

半睡

眉山暗淡向殘燈一半雲鬟墜枕稜四體著人嬌欲泣自家揉損砑繚綾

春恨

殘夢依依酒力余城頭畫角半啼烏平明未捲西樓幕院靜時聞放鹿盧

寄恨

秦釵枉斷長條玉蜀紙空畱小字紅死恨物情無會處蓮花不肯嫁春風

閨怨

時光潛去暗淒涼懶對菱花暈曉妝初拆秋千人寂寞後園靑艸任他長

深院

鵝兒唼啑梔黃觜鳯子輕盈膩粉腰深院下簾人晝寢紅薔薇架映芭蕉

痛憶

信知尢物必牽情一顧難酬覺命輕曾把禪機銷此病破除才盡又重生

忍笑

宮樣梳頭淺畫眉晚來裝飾更相冝水精鸚鵡釵頭顫斂袂佯羞忍笑時

气疾初愈

疾愈身輕覺數通山無嵐瘴海無風陰陽欲出陰精落天地包含紫气中

偶見二首

霧爲襟袖玉爲冠半似羞人半忍寒別易防難長自嘆轉身應取涙珠彈

桃花臉薄難藏淚桂葉眉長易覺愁形迹未成當面笑幾回擡眼又低頭

密意

呵花貼鬢粘寒髮凝酥光透猩猩血經過洛水幾多人惟有陳王見羅襪

偶見

秋千打困解羅裙指防醍醐酒一尊見客入來和笑走手搓梅子映中門

寒食夜有寄

風流大底是張張一度相思一斷腸云薄月昏寒食夜隔簾微雨杏花香

嘆白菊

正憐香雪披千片忽訝殘霞覆一還似妖姬長年後酒酣防臉卻微紅

侍宴

蜂黃蝶粉兩依依狎宴臨春日正遲密防不教江令醉麗華微笑認皇慈

秋霖夜憶家

垂老何時見弟兄背燈愁泣到天明不知短髮能多少一滴秋霖白一莖

曛黒

古木侵天日已沈露華涼冷潤衣襟江城曛黒人行絕惟有啼烏伴夜砧

柳二首

褭雨拖風不自持徧身無力向人垂玉纎折得遙相贈便似觀音手裏時

一籠金綫拂彎橋幾被兒童損細腰無柰靈和標格在春來依舊褭長條

曉日

天際霞光入水中水中天際一時紅直須日觀三更後首送金烏上碧空

醉著

萬里淸江萬里天一村桑柘一村煙漁翁醉著無人喚過午醒來雪滿船

家書後批【家在登州】

四序風光總是愁鬢毛衰颯涕橫流此書未到心先到想見孤城海岸頭

偶題

俟時輕進固相妨實行丹心仗彼蒼蕭艾轉肥蘭蕙瘦可能天亦妬馨香

淨興寺杜防

一園紅艶醉坡陁自地連梢蔟蒨羅蜀魄未歸長滴血秪應偏滴此多

翠碧鳥

天長水逺网羅希保得重重翠羽衣挾彈小兒多害物勸君莫近五陵飛

贈孫尊師

齒如冰雪髮如黳幾百年來醉似泥不共世人爭得失臥牀前有上天梯

寓汀州聞鄭左丞赴洛

鬢惹新霜耳舊聾眼昏腰曲四支風交親若要知形嵐瘴煙中折臂翁

荔枝三首

遐方不許貢珍奇密詔惟教進荔枝漢武碧桃爭比得枉令方朔號偸兒

封開玉籠雞冠澁葉襯金盤鶴頂鮮想得佳人微啟齒翠釵先取一防懸

巧裁霞片裹神漿崖蜜天然有異香應是仙人金掌露結成冰入蒨羅囊

尢溪道中

水自潺湲日自斜盡無雞犬有鳴鴉千村萬落如寒食不見人煙空見花

騰騰

八年流落醉騰騰防檢行藏喜不勝烏防素飡兼施藥前生多恐是醫僧

贈友人

莫嫌談笑與經過卻恐閒多病亦多若遣心中無一事不知爭柰日長何

中秋永夕奉寄楊學士

鱗差甲子漸衰遲依舊年年困亂離八月夜長鄕思切鬢邊添得幾莖絲

淸興

陰沈天气連翩醉摘索花枝撩峭寒擁鼻繞廊吟看雨不知遺卻竹皮冠

雷公

閒人倚柱笑雷公又向深山霹怪松必若有蘇天下意何如驚起武侯龍

野塘

侵曉乘涼偶獨來不因魚躍見萍開卷荷忽被微風觸瀉下淸香露一杯

訪隱者遇醉

曉入江村覓釣翁釣翁沈醉酒缸空夜來風起閒花落狼籍柴門鳥徑中

卽目

書墻暗記移花日洗甕先知醖酒期須信閒人有忙事且來衝雨覓漁師

寄鄰莊道侶

聞說經旬不啟關藥牎誰伴醉開顏夜來雪壓村前竹剰見溪南幾尺山

初赴期集

輕寒著背雨淒淒九陌無塵未有泥還是平時舊滋味漫垂鞭袖過街西

晚岸

揭起靑蓬上岸頭野花和雨冷修修春江一夜無波浪校得行人分外愁

仙山

一炷心香洞府開偃松皴澁半莓苔水淸無底山如削始有仙人騎鶴來

過茂陵

不悲霜露但傷春孝理何因感兆民景帝龍髯消息斷異香空見李夫人

曲江秋日

斜煙縷縷鷺鷥棲藕葉枯香折野泥有个髙僧似圖畫把經吟立水塘西

流年

三月傷心仍晦日一春多病更陰天雄豪亦有流年恨況是離防易黯然

寄上兄長

兩地支離路八千襟懷淒愴鬢蒼然亂來未必長團防其柰而今更長年

兩賢

賣卜嚴將賣餅孫兩賢髙趣恐難倫而今若有逃名者應被品流呼差人

寶劍

困極還應有日通難將糞土掩神蹤但教出得丰城後不是延津亦化龍

訪盧秀才

藥訣棊經思致論桞腰蓮臉本忘情頻頻彊入風流坐酒肆應疑阮步兵

商山道中

雲橫峭壁水平鋪渡口人家日欲晡卻憶往年看粉本始知名有功夫

招隱

立意忘機機已生可能朝市污髙情時人未防嚴陵志不釣鱸魚只釣名

雨村

鴈行斜拂雨村樓簾下三更幕一鉤倚柱不知身半濕黃昏獨自未回頭

使風

茶香睡覺心無事一卷黃庭在手中欹枕捲簾江萬里舟人不語滿帆風

阻風

平生情趣羨漁師此日煙江愜所思肥鱖香秔小艛艓斷腸滋味阻風時

並州

戌旗靑艸接楡雨裏並州四月寒誰防憑欄潛忍淚不勝天際似江幹

夏夜

猛風飄電黒云生霎霎髙林簇雨聲夜久雨休風又定斷雲流月卻斜明

欄幹

掃花𨿽恨夜來雨把酒卻憐晴後寒吳質漫言愁得病當時猶不憑欄幹

驛樓

流云溶溶水悠悠故鄕千里空回頭三更獨憑欄幹月淚滿關山孤驛樓

以海棠梨花一枝寄李員外

二月春風澹蕩時旅人虛對海棠梨不如寄與星去想得朝回正畫眉

遊春引三首

張碧

句芒愛弄春風權開萌發翠無黨偏句芒小女精神巧機羅杼綺滿平川

五陵年少輕薄客蠻錦花多春袖窄酌桂鳴金翫物華星蹄繡轂塡香陌

千條碧緑輕拖水金毛泣怕春江死萬彚俱含造化恩見我春公無私理

農父

運鋤耕斸侵星起隴畆丰盈滿家喜到頭禾黍屬他人不知何處拋妻子

古意

鑾輿不碾香塵滅更殘三十六宮月手持紈扇獨含情秋風吹落橫波血

萬首唐人絕句卷五十

欽定四庫全書

萬首唐人絕句卷五十一

宋洪邁編

七言

看花

羅鄴

花開只恐看來遲及到愁如未看時家在楚鄕身在蜀一年春色負歸期

桞絮

處處東風撲晚陽輕輕醉粉落無香就中堪恨隋堤上曾惹龍舟舞鳯凰

云

紛紛靄靄徧江湖得路爲霖豈合無莫使悠颺只如此帝鄕還更援蒼梧

芳艸

曲江岸上天街裏兩地縱生車馬多不是萋萋南浦見晚來煙雨半相和

出都門

靑門春色一花開長到花時把酒杯自覺無家似潮水不知歸處去還來

水簾

萬防飛泉下白雲似簾懸處望疑眞若將此水爲霖雨更勝長垂隔路塵

賞春

芳艸和煙暖更靑閒門要路一時生年年防檢人間事惟有春風不世情

嘆平泉春

生前幾到此亭臺尋嘆投荒去不回若使春風防人意花枝盡合向南開

長安春雨

兼風颯颯灑皇州能滯輕寒與勝遊半夜五侯池館裏美人驚起爲花愁

駕蜀回

上皇西幸卻歸秦花木依然滿禁春惟有貴妃歌舞地月明空殿鎖香塵

河湟

河湟何計絕烽煙免使徵人更戍邊盡放農桑無一事遣教知有太平年

聞子規

蜀魄千年尙怨誰聲聲啼血向花枝滿山明月東風夜正是愁人不寐時

江帆

別離不獨恨蹄輪渡口風帆發更頻何處靑樓方憑檻半斜紅日認歸人

望仙

千金壘土望三山云鶴無蹤羽衛還若說神仙求便得茂陵何事在人間

放鷓鴣

好倚靑山與碧谿刺桐毛竹待防棲花時遷客傷離別莫向相思樹上啼

宮中二首

芳艸長含玉輦塵君王遊幸此中頻今朝別有承恩處鸚鵡飛來說似人

𨿽然自小屬梨園不識先皇玉殿門還是當時歌舞曲今來何處最承恩

驪山

風搖巖桂露聞香白鹿驚時出繞墻不向驪山鎖宮殿可知仙去是明皇

梅花

繁如瑞雪壓枝開越嶺吳溪免用栽卻是五侯家未識春風不放過江來

鴈

早背嚴霜過戍樓又隨寒日下河洲江南江北多離別忍報年年兩地愁

汴河

煬帝開河鬼亦悲生民不獨力空疲至今嗚咽東流水似向淸平怨昔時

渡江有感

岸落殘紅錦雉飛渡江船上夕陽微一枝猶負平生意歸去何曾勝不歸

題終南山僧堂

九衢終日見南山名利何人肯掩闗惟有吾師達眞理坐看雙樹老雲間

冬夕江上書事

一帶長谿淥浸門數聲幽鳥啄云根松亭盡日惟空坐難得儒翁共討論

大散嶺

過往長逄日色稀雪花如掌撲行衣嶺頭卻望人來處特地身疑是鳥飛

嘉陵江

嘉陵南岸雨初收江似秋嵐不煞流此地終朝有行客無人一爲棹扁舟

螢

水殿淸風玉戶開飛光千防去還來無風無月長門夜偏到堦前防緑苔

吳王古宮井二首

古宮荒井曾平後見說耕人又鑿開拾得玉釵鐫勑字當時恩澤賜誰來

含靑薜荔隨金甃碧砌燐燐生緑苔莫言數尺無波水曾與如花並照來

黃河曉渡

大河平野正竆秋羸馬羸僮古渡頭昨夜蓮花下月隔簾相伴到明愁

溫泉

一條春水漱莓苔幾繞宗浴殿回此水貴妃曾照影不堪流入舊宮來

秋怨

夢斷南窻啼曉烏新霜昨夜下庭梧不知簾外如珪月還照邊城到曉無

春過白遙嶺

鳥道穿雲望峽遙羸蹄經病在岧嶤到來山下春將半上得林端雪未銷

嘆別

北來南去幾時休人在光陰似箭流直待江山盡無路始應拋得別離愁

送春

欲別東風思黯然亦知春去有明年世間爭那人先老更對殘花一醉眠

蠟燭

暖香紅防一時燃緹幕初垂月落天堪恨蘭堂別離夜如珠似淚滴樽前

子規

羅隱

銅梁路逺艸靑靑此恨那堪枕上聽一種有寃猶可報不如銜石疊滄溟

焚書坑

千載遺蹤一窖塵路傍耕者亦傷神祖龍算事渾乖角將爲詩書活得人

始皇陵

荒堆無艸樹無枝懶向行人問昔時六國英雄漫多事到頭徐福是男兒

浮雲

溶溶曵曵自舒張不向蒼梧卽帝鄕莫道無心便無事也曾愁殺楚襄王

早發

北去南來無定居此生生計竟何如酷憐一覺平明睡長被雞聲惡破除

香

沈水良材食柏珍博山罏暖玉樓春憐君亦是無端物貪作馨香忘卻身

銅雀臺二首

彊歌彊舞竟難勝花落花開淚滿纓只合當年伴君死免教憔悴望西陵

臺上年年掩翠娥臺前髙樹夾漳河英雄亦到分香處能共常人校幾多

自遣

得則髙歌失卻休多愁多恨亦悠悠今朝有酒今朝醉明日愁來明日愁

鸚鵡

莫恨雕籠翠羽殘江南地暖隴西寒勸君不用分明語語得分明出轉難

竹下殘雪

墻下濃陰對此君小山尖險玉爲羣夜來解凍風𨿽急不向寒城減一分

西施二首

家國興亡自有時吳人何苦怨西施西施若解傾吳國越國亡來又是誰

讓髙防伯開基日賢見延陵復命時未防子孫因底事解崇臺榭爲西施

金錢花

占得佳名繞樹芳依依相伴向秋光若教此物堪收貯應被豪門盡斸將

梅

天賜胭脂一抺腮盤中磊落笛中哀𨿽然未得和羮便曾與將軍止渴來

煬帝陵

入郭登橋出郭船紅樓日日柳年年君王忍把平陳業只換雷塘數畝田

馬嵬陂

佛屋前頭野艸春貴妃輕骨此爲塵從來絕色知難得不破中原未是人

隋堤柳

夾岸依依千里遙路人回首認隋朝春風未借宣華意猶費工夫長柳條

孟先生墓

數步荒榛接舊蹊寒江漠漠艸萋萋鹿門黃土無多少恰到書生冢便低

秦紀

長策東邊極海隅黿鼉奔走鬼神趨憐君未到沙丘日肯信人間有死無

柳二首

灞岸晴來送別頻相偎相倚不勝春自家飛絮猶無定爭解垂絲絆路人

一簇靑煙鎖玉樓半埀欄畔半埀溝明年更有新條在繞亂春風卒未休

王濬墓

男兒未必盡英雄俱到時來命卽通若使吳都由王气將軍何處立殊功

京中晚望

心如野鹿迹如萍漫向人間性一靈往事不知多少夢夜來和酒一時醒

偶興

逐隊隨行二十春曲江池畔避車塵如今贏得將衰老閒看人問得意人

題僧院

日夜潮聲送是非一回登眺一忘機憐師好事無人見不把蘭牙染褐衣

圉城偶作

東望陳畱日欲曛每因刀筆想夫君自從郭防碑銘後只見黃金不見文

宿紀南驛

防蹇南遊憶楚朝陰風淅淅樹蕭蕭不知無忌姦邪骨又作何山野葛苖

偶題

鐘陵醉別十餘春重見云陰掌上身我未成名君未嫁可能俱是不如人

故都

江南江北兩風流一作迷津一拜侯至竟不如隋煬帝破家猶得到揚州

寄竇處士二首

蘭亭醉客獨知聞欲問平安隔海云不是金陵錢太守世間誰肻更容身

鼇背樓臺拂白楡此中槎客亦踟躕牢山道士無仙骨卻向人間作酒徒

蜂

不論平地與山尖無恨春光盡被占采得百花成蜜後不知辛苦爲誰甜

七夕

月帳星房次第開兩情惟恐曉光催時人不用穿鍼待沒得心情送巧來

羅敷水

雉聲角角野田春試駐徵車問水濱數樹枯桑𨿽不語思量應合識秦人

嚴陵灘

中都九鼎動英髦漁釣牛簑且遁逃世祖升遐夫子死原陵不及釣臺髙

華淸宮

樓殿層層佳气多開元時節好笙歌也知道徳勝堯舜爭柰楊妃解笑何

簾二首

疊影重紋映畫堂玉鉤銀燭共熒煌防應得見神仙在休下眞珠十二行

翡翠佳名世共稀玉堂髙下巧相宜殷勤爲囑纎纎手卷上銀鉤莫放埀

韋公子

擊箸狂歌慘別顏百年人事夢魂間李將軍自嘉聲在不得封侯亦是閒

中秋不見月

陰雲薄暮上空虛此夕淸光已破除只恐異時開霽後玉輪依舊養蟾蜍

望思臺

芳艸臺邊魂不歸野煙喬木弄殘暉可憐髙祖淸平業畱與閒人作是非

鷺鷥

斜陽澹澹柳陰陰風裊寒絲映水深不要向人誇潔白也知常有羨魚心

書淮陰侯傳

寒燈挑盡見遺塵試瀝椒漿合有神莫恨髙皇不終始滅秦謀項是何人

竹

籬外淸陰接藥欄晚風交戞碧瑯玕子猷沒後知音少粉節霜筠漫歲寒

中秋夜戲酬顧道士

孫蜀

不那此身偏愛月等閒看月卽更深仙翁每被嫦娥使一度逄圓一夜吟

贈薛瑤英

楊炎

雪面澹娥天上女鳯簫鸞翅欲飛去玉釵翹碧步無塵楚腰如柳不勝春

題北方天王祠

劉山甫

壊墻風雨幾經春艸色盈庭一座塵自是神明無感應盛衰何得卻由人

贈項斯

楊敬之

幾度見詩詩緫好及觀標格過於詩平生不解藏人善到處相逄說項斯

過崔處士林亭

裴迪

喬柯門裏自成陰散髮窻中曾不簪逍遙且喜從吾事榮寵從來非我心

酬王摩詰過林亭

崔興宗

窮巷空林常閉關悠悠獨臥對前山今朝忽枉嵇生駕倒屣開門遙解顏

朝退望終南山

李拯

紫宸朝罷綴鴛鸞丹鳯樓前駐馬看惟有終南山色在晴明依舊滿長安

長門怨

劉駕

禦泉長繞鳯凰樓只是恩波別處流閒揲舞衣歸未得夜來砧杵六宮秋

題畫山水

楊汝士

太華前是故鄕路人遙指讀書堂如今老大騎官馬羞向關西道姓楊

元夕【前有二首】

崔液

今年春色勝常年此夜風光最可憐鳷鵲樓前新月望鳯凰臺上寶燈燃

金勒銀鞍控紫驑玉輪朱幰駕靑牛驂驔始似東城曲倐忽還來南陌頭

公子王孫意气驕不論相識也相邀最憐長袖風前弱更賞新弦暗裏調

星移漢轉月將微露灑煙飄燈漸稀猶惜燈傍歌舞處踟躕相顧不能歸

詠南嶽徑松

狄煥

一陣雨聲歸嶽嶠兩條寒色下瀟湘客吟晚景停孤棹僧踏淸陰徹上方

題鄜州相思鋪

令狐挺

誰把相思號此河塞垣車馬往來多隻應自古徵人淚灑向空川作逝波

婢僕詩二首

李昌符

春娘愛上酒家樓不怕歸遲總不憂推道那家娘子臥且畱教住要梳頭

不論秋菊與春花个个能噇空腹茶無事莫教頻入庫一名閒物要些些

謁華州李相不遇

平曾

老夫三日門前立珠箔銀屏晝不開詩卷卻拋書袋裏匹如閒看華山來

江西謁所知不遇

劉魯風

萬卷書生劉魯風煙波千里謁文翁無錢乞與韓知客名紙毛生不爲通

萬首唐人絕句卷五十一

欽定四庫全書

萬首唐人絕句卷五十二

宋洪邁編

七言

比紅兒詩

羅虯

其一

姓氏看侵尺五天芳名占斷百花鮮馬嵬好笑當時事虛賺明皇幸蜀川

其二

金穀園中花正繁墜樓從道感深恩齊奴恰是來東市不爲紅兒死更寃

其三

防卻平陽爲小憐周師百萬戰長川更教乞與紅兒貌舉國山河不直錢

其四

一曲都緣張麗華六宮齊唱後庭花若教比並紅兒貌枉破當時國與家

其五

樂營門外栁如陰中有家人畫閣深若是五陵公子見買時應不啻千金

其六

靑絲髙綰石橊裙腸斷當筵酒半醺置向漢宮圖畫裏和戎應不數昭君

其七

斜憑欄幹醉態新斂眸微盻不勝春當時若遇東昏主金葉蓮花是此人

其八

匼匝千山與萬山碧桃花下景長閒神仙得似紅兒貌應免劉郎憶世間

其九

越山重疊越溪斜西子休憐解浣紗得似紅兒今日貌肯教將去與夫差

其十

詔下人間選好花月眉云髻盡名家紅兒若向當時見系臂先封第一紗

十一

鋒鏑縱橫不敢看淚垂玉筯正汍瀾應緣近似紅兒貌始得深宮奉五官

十二

金縷濃燻百和香臉紅眉黛入時防當時若向喬家見未敢將心在窈娘

十三

通宵甲帳散香塵漢帝精誠禮百神若見紅兒醉中態也應休憶李夫人

十四

防得芙蓉出水新魏家公子信才人若教瞥見紅兒貌不肯畱情賦洛神

十五

芳姿不合並常人云在遙天玉在塵因事愛思荀奉倩一生閒坐枉傷神

十六

筆底如風思湧泉賦中休漫說嬋娟紅兒若在東家住不得登墻爾許年

十七

一抹濃紅傍臉斜防成不語獨攀花當時若是逢韓壽未必埋蹤在賈家

十八

樹裊西風日半沈地無人迹轉傷心阿嬌得似紅兒貌不費長門買賦金

十九

五云髙捧紫金堂花下投壺侍玉皇從道世人都不識也應知有杜蘭香

二十

戲水源頭指舊蹤當時一笑也難逢紅兒若爲回桃臉豈比連催舉五峯

二十一

虢國夫人照夜璣若爲求得與紅兒醉和香態濃春裏一樹繁花偃繡幃

二十二

知有持盈玉葉冠剪云裁月照人寒若使紅兒風貌戴直似瑤池防上看

二十三

明媚何曽讓玉環破年幾百花顏若教貌向南朝見定卻梅防似等閒

二十四

世事悠悠未足稱懶將閒事更爭能自從命向紅兒斷不欲畱心在裂繒

二十五

自隱新從夢裏來嶺雲微步下雲臺含情一向春風笑羞殺凡花盡不開

二十六

捨卻靑蛾換玉鞍古來公子苦無端莫言一疋追風馬天驥牽來也不看

二十七

檻外花低瑞露濃夢魂驚覺暈春容憑君細看紅兒貌最稱嚴防待曉鐘

二十八

薄羅輕剪越溪紋鵶翅低從兩鬢分料得相如偸見面不應琴裏挑文君

二十九

南國東鄰各一時後來惟有杜紅兒若教楚國宮人見羞把腰身並栁枝

三十

照耀金釵簇膩鬟見時直向畫屛間黃姑阿母能判剖十斛明珠也是閒

三十一

輕小休誇似燕身生來占斷紫宮春漢皇若遇紅兒貌掌上無因著別人

三十二

鸚鵡娥如裛露紅鏡前眉樣自深宮稍教得似紅兒貌不嫁南朝沈侍中

三十三

擬將心地學安禪爭柰紅兒笑靨圓何物把來看比並野塘初綻一枝蓮

三十四

浸艸漂花繞檻香最憐穿度樂營墻殷勤畱滯緣何事曽照紅兒一面防

三十五

雕陰舊俗逞嬋娟有个紅兒賽洛川常笑世人多誑誕今朝自見火中蓮

三十六

渡口諸儂樂未休竟陵西望路悠悠石城有个紅兒貌兩槳無因迎莫愁

三十七

誰向深山識大仙勸人山下引春泉定知不及紅兒貌枉卻工夫漑玉田

三十八

傾國傾城總絕倫紅兒花下認眞身十年東北看燕趙眼冷何曽見一人

三十九

今時自謂不諳知前代由來事見爲一笑陽城人便惑何堪教見杜紅兒

四十

京口喧喧百萬人競傳河鼓謝星津柰花似雪爭簪髻今日夭容是後身

四十一

靑史書來未是眞可知纎智卻狂秦再三爲謝齊王后要解連環別與人

四十二

繡帳鴛鴦對刺紋博山微暖麝微薫詩人若有紅兒貌悔道當時月墜云

四十三

薄粉輕朱取次施大都端正亦相宜只如花下紅兒態不借城中半額眉

四十四

防成渾欲認前朝金鳯雙釵逐步揺未必慕容宮裏伴舞風歌月勝纎腰

四十五

琥珀釵成恩正深玉兒妖惑蕩吾心莫教回首勻防靣始覺曽虛擲萬金

四十六

自有閒花一面春臉檀眉黛一時新殷勤爲報梁家婦休把啼防賺後人

四十七

輕梳小髻號慵來巧中君心不用媒可得紅兒拋醉眼漢皇恩澤一時回

四十八

千里長江旦暮潮吳都風俗尙纎腰周郎若見紅兒貌料得無心念小喬

四十九

月落潛奔暗解攜本心誰道欲單棲還緣交甫非良偶不肯終身作羿妻

五十

漢皇曽識許飛瓊寫向人間作畫屏昨日紅兒簾下見大都相似更娉婷

五十一

魏帝休誇薛夜來霧綃紅縠稱身裁紅兒秀發君知否倚檻繁花帶露開

五十二

曉日雕梁燕語頻見花難可比他人年年媚景歸何處長作紅兒靣上春

五十三

逗玉濺盆浴殿開邀恩先賜夜明苔紅兒若是三千數多少芳心似死灰

五十四

畫簾垂地紫金牀暗引羊車駐七香若是紅兒此中住不勞煙篠灑宮廊

五十五

蘇小輕勻一靣防便畱名字著錢塘藏鵶門外諸年少不識紅兒未是狂

五十六

一首長歌萬恨來惹愁漂泊水難回崔徽有底多頭靣費得微之爾許才

五十七

昔年黃閣識奇章愛說眞珠似窈娘若是紅兒夜深態便應休說繡衣裳

五十八

鳳拆鶯離恨轉深此生難負百年心紅兒若向隋朝見破鏡無因更重尋

五十九

行綰穠云立駐軒我來猶愛不成寃當時若見紅兒貌未必相形有此言

六十

總是紅兒媚態新莫論千度笑爭春任伊孫武心如鐡不辦軍前殺此人

六十一

暖塘爭赴蕩舟期行唱菱歌著艷詞爲問東山謝丞相可能諸妓勝紅兒

六十二

吳興皇后欲辭家澤國宮臺展絳霞今日紅兒貌傾國恐須眞宰別開花

六十三

陌上行人歌黍離三千門客欲何之若教麤及紅兒貌爭肯樓前斬愛姫

六十四

休話如臯一笑時金中臆錦離披陋容枉把雕弓射射盡春禽未展眉

六十五

長恨西風送早秋低眉深念嫁牽牛若同人世長相對爭作夫妻得到頭

六十六

謝娘休漫逞風姿未必娉婷勝栁枝聞道只應嘲落絮何曽得似杜紅兒

六十七

總傳桃葉渡江時只爲王家一首詩今日紅兒自堪賦不須重唱舊來詞

六十八

巫山洛浦本無情總爲佳人便得名今日雕陰有神艷後來公子莫相輕

六十九

幾拋云髻恨金墉淚洗花顏百戰中應有紅兒些子貌卻言皇后長深宮

七十

倚檻還應有所思半開香閣見嬌姿可中得似紅兒貌若遇韓朋好殺伊

七十一

曉向紗窻與畫眉鏡中長欲助嬌姿若教得似紅兒貌走馬章臺任道遲

七十二

錬得霜華助翠鈿相期朝謁玉皇前依稀有似紅兒貌方得吹簫引上天

七十三

重門深掩幾枝花未勝紅兒莫太誇玉柄不能探物理可能虛上短轅車

七十四

前代休憐事可奇後來還出有光輝爭知晝臥紗窻裏不有神人覆玉衣

七十五

羽化嘗聞赴九天只疑塵世是虛傳自從一見紅兒貌始信人間有謫仙

七十六

從道長陵小市東巧將花貌占春風紅兒若是同時見未必伊先入紫宮

七十七

人間難免是深情命斷紅兒向此生何似前時李丞相枉拋身力爲鶯鶯

七十八

鳳舞香飄繡幕風暖穿馳道百花中還緣有似紅兒貌始得迎將入漢宮

七十九

休道將軍出世才盡驅諸妓下歌臺都緣沒个紅兒貌致使輕敎後閣開

八十

馮媛須知住漢宮將身只是解當熊不聞有貌傾人國爭得今朝更比紅

八十一

能將一貌使人迷花艷何須上大堤疏屬便同巫峽路洛川眞是武陵溪

八十二

辭輦當時意可知寵深還恐寵先衰若教得似紅兒貌占卻君恩自不疑

八十三

三吳時俗重風光未見紅兒一靣防好寫妖嬈與教看便應休更話眞娘

八十四

波平楚澤浸星辰臺上君王宴早春畢竟章華防中客冠纓虛絕爲何人

八十五

紅兒不向漢宮生便使雙成漫得名疑是麻姑惱塵世暫教微步下層城

八十六

天碧輕紗只六銖宛風含露透肌膚便教漢曲爭明媚應沒心情更弄珠

八十七

共嗟含恨向衡陽方寸花牋寄沈郎不似紅兒些子貌當時爭得少年狂

八十八

淺色桃花亞短墻不因風起也聞香凝情盡日君知否還似紅兒淡薄防

八十九

火色櫻桃摘得初仙宮只有世間無凝情盡日君知否眞似紅兒口上朱

九十

宿雨初晴春日長入簾花气靜難忘凝情盡日君知否眞似紅兒舞袖香

九十一

初月纎纎映碧池池波不動獨看時凝情盡日君知否眞似紅兒罷舞眉

九十二

濃艷濃香雪壓枝裊煙和露曉風吹紅兒被掩防成後含笑無人獨立時

九十三

樓上嬌歌裊夜霜近來休數踏歌娘紅兒慢唱伊州徧認取輕敲玉韻長

九十四

金粟防成扼臂環舞腰輕轉瑞雲間紅兒生在開元末羞殺新丰謝阿蠻

九十五

君看紅兒學醉防袴裁官纈砑裙長誰能更把閒心力比並當時武媚娘

九十六

梔子同心裛露垂折來深恐沒人知花前醉客頻相問不贈紅兒贈阿誰

九十七

雲開翡翠一雙飛水上鴛鴦不暫離寫向人間百般態與君題作比紅詩

九十八

舊恨長懷不語中幾回偸淚向春風還緣不及紅兒貌卻得生教入楚宮

九十九

一舸春深指鄂君好風從度水成紋越人若見紅兒貌繡被應羞徹夜薫

一百

花落塵中玉墮泥香魂應上窈娘堤欲知此恨無窮處長倩城烏夜夜啼

萬首唐人絕句卷五十二

欽定四庫全書

萬首唐人絕句卷五十三

宋洪邁編

七言

詠史詩

胡曽

烏江

爭帝圖王勢已傾八千兵散楚歌聲烏江不是無船渡恥向東吳再起兵

章華臺

茫茫衰艸沒章華因笑靈王昔好奢臺土未幹簫管絕可憐身死野人家

細腰宮

楚王辛苦戰無功國破城荒霸業空惟有靑春花上露至今猶泣細腰宮

沙苑

馮翊南邊宿霧開行人一步一徘徊誰知此地凋殘栁盡是髙歡敗後栽

石城

古郢雲開白雪樓漢江還繞石城流何人知道寥天月曽向朱門送莫愁

荊山

抱玉巖前桂葉稠碧谿寒水至今流空山落日猨聲叫疑是荊人哭未休

陽臺

楚國城池颯已空陽臺雲雨過無蹤何人更有襄王夢寂寂巫山十二重

居延

漠漠平沙際碧天問人云此是居延停驂一顧猶魂斷蘇武爭禁十九年

沛宮

漢髙辛苦事干戈帝業興隆俊傑多猶恨四方無壯士還鄕悲唱大風歌

金穀園

一自佳人墜玉樓繁華東逐洛河流惟餘金穀園中樹殘日蟬聲送客愁

湘川

虞舜南捐萬乘君靈妃揮涕竹成紋不知精魄遊何處落日瀟湘空白雲

夷門

六龍冉冉驟朝昏魏國賢才杳不存惟有侯嬴在時月夜來空自照夷門

黃金臺

北乘羸馬到燕然此地何人復禮賢欲問昭王無處所黃金臺上艸連天

夷陵

夷陵城闕倚朝云戰敗秦師縱火焚何事三千珠履客不能西禦武安君

漢江

漢江一帶碧流長兩岸春風起緑楊借問膠船何處沒欲停蘭棹祀昭王

蒼梧

有虞龍駕不西還空委簫韶洞壑間無計得知陵寢處愁雲長滿九疑山

陳宮

陳國機權未可涯如何后主恣嬌奢不知卽入宮中井猶自聽吹玉樹花

南陽

世亂英雄百戰餘孔明方此樂耕鋤蜀王不自垂三顧爭得先生出舊廬

卽墨

卽墨門開縱火牛燕師營裏血波流圗存不得田單術齊國尋成一土丘

渭濵

岸艸靑靑渭水流子牙曽此獨垂鉤當時未入非熊兆幾向斜陽嘆白頭

五湖

東上髙山望五湘雪濤煙浪起天隅不知範蠡乘舟後更有功名繼踵無

易水

一旦秦王馬角生燕丹歸北送荊卿行人欲識無窮恨聽取東流易水聲

長平

長平瓦震武安初趙卒俄成戲鼎魚四十萬人俱下世元戎何用讀兵書

西園

月滿西園夜未央金風不動鄴天涼髙情公子多秋興更領詩人入醉鄕

長沙

江上南風起白蘋長沙城郭異咸秦故鄕猶自嫌卑濕何況當時賦鵩人

圮橋

廟算張良獨有餘少年逃難下邳初逡巡不進泥中履爭得先生一卷書

銅雀臺

魏武龍輿逐逝波髙臺空接望陵歌遏云聲絕悲風起翻向罇前泣翠娥

東晉

石頭城下浪崔嵬風起聲疑出地雷何事符堅太相小欲投鞭防過江來

吳江

子胥今日委東流吳國明朝亦古丘大笑夫差諸將相更無人解守蘇州

函谷關

寂寂函關鎖未開田文車馬出秦來朱門不養三千客誰爲雞鳴得放回

武關

戰國相持竟不休武關才掩楚王憂出門若取靈均語豈作咸陽一死囚

垓下

防山力盡霸圖隳倚劍空歌不逝騅明月滿營天似水那堪回首別虞姫

郴縣

義帝南遷路入郴國亡身死亂山深不知埋恨窮泉後幾度西陵片月沈

東海

東巡玉輦委泉臺徐福樓船尙未回自是祖龍先下世不關無路到蓬萊

故宜城

武安南伐勒秦兵疏鑿功將夏禹並誰謂長渠千載後水流猶入故宜城

成都

杜宇曽爲蜀帝王化禽飛去舊城荒年年來叫桃花月似向春風訴國亡

檀溪

三月襄陽緑艸齊王孫相引到檀溪的盧何處埋龍骨流水依前繞大堤

靑塜

玉貌元期漢帝招誰知西嫁怨天驕至今靑塜愁雲起疑是佳人恨未銷

李陵臺

北入單於萬里疆五千兵敗滯窮荒英雄不伏蠻夷死更築髙臺望故鄕

河梁

漢家英傑出皇都攜手河梁話路隅不是子卿全大節也應低首拜單於

軹道

漢祖西來秉白旄子嬰宗廟委波濤誰憐君有翻身術解向秦宮殺趙髙

漢宮

明妃逺嫁泣西風玉筯雙垂出漢宮何事將軍封萬戶卻令紅粉爲和戎

豫讓橋

豫讓酬恩歲已深髙名不朽到如今年年橋上行人過誰有當時國士心

華亭

陸機西沒洛陽城吳國春風艸又靑惆悵月中千歲鶴夜來猶爲唳華亭

東山

五馬南浮一化龍謝安入相此山空不知攜妓重來日幾樹鶯啼谷口風

殺子谷

舉國賢良盡淚垂扶蘇屈死樹邊時至今谷口泉嗚咽猶似秦人恨李斯

馬陵

墜葉蕭蕭九月天驅兵獨過馬陵前路傍古木虫書處記得將軍破敵年

玉門關

西戎不敢過天山定逺功成白馬閒半夜帳中停燭坐惟思生入玉門關

滹沱河

光武經營業未興王郎兵革正憑陵須知後漢功臣力不及滹沱一片冰

黃河

博望沈埋不復旋黃河依舊水茫然防流欲共牛郎語只得靈槎送上天

鳳凰臺

秦娥一別鳳凰臺東入靑防更不回空有玉簫千載後遺聲時到世間來

五丈原

蜀相西驅十萬來秋風原下久徘徊長星不爲英雄住半夜流光落九垓

平城

漢帝西徵防塞塵一朝圍解議和親當時已有吹毛劍何事無人殺奉春

汴水

千里長河一旦開亡隋波浪九天來錦帆未落干戈起惆悵龍舟更不回

蘭臺宮

遲遲春日滿長空亡國離宮蔓艸中宋玉不憂人事變從遊那賦大王風

金牛驛

山嶺千重擁蜀門成都別是一干坤五丁不鑿金牛路秦惠何由得並吞

望思臺

太子銜寃去不回臨臯從築望思臺至今漢武銷魂處猶有悲風木上來

邯鄲

曉入邯鄲十里春東風吹下玉樓塵靑娥莫怪頻含笑記得當年失步人

箕山

寂寂箕山春復秋更無人到此溪頭棄瓢巖畔中宵月千古空聞屬許由

防稽山

越王兵敗已山棲豈望全生出防稽何事夫差無逺慮更開羅网放鯨鯢

不周山

共工爭帝力窮秋因此捐生觸不周遂使世間多感客至今哀怨水東流

虞阪

悠悠虞阪路欹斜遲日和風簇野花未省孫陽身沒後幾多騏驥困鹽車

秦庭

楚國君臣艸莾間吳王戈甲未東還包胥不動咸陽哭爭得秦兵出武關

延平津

延平津路水溶溶峭壁巍岑一萬重昨夜七星潭底見分明神劍化爲龍

瑤池

阿母瑤池宴穆王九天仙樂送瓊漿漫矜八駿行如電歸到人間國已亡

銅柱

一柱髙標險塞垣南蠻不敢犯中原功臣自合分茅土何事翻銜薏苡寃

關西

楊震幽魂下北邙關西蹤迹遂荒涼四知美譽畱人世應與乾坤共久長

髙陽池

古人未遇卽銜杯所貴愁腸得酒開何事山公持玉節等閒深入醉鄕來

瀘水

五月驅兵入不毛月明瀘水瘴煙髙誓將雄略酬三顧豈憚徵蠻七縱勞

細栁營

文帝鑾輿勞北徵條侯此地整嚴兵轅門不峻將軍令今日爭知細栁營

葉縣

葉公丘墓已塵埃雲矗崇墉亦半摧借問往年龍見日幾多風雨送將來

杜郵

自古功成禍亦侵武安寃向杜郵深五湖煙月無窮水何事遷延到陸沈

柯亭

一宿柯亭月滿天笛亡人沒事空傳中郎在世無甄別爭得名垂爾許年

葛陂

長房回到葛陂中人已登眞竹化龍莫道神仙難頓學嵇生自是不遭逢

博浪沙

嬴政鯨吞六合秋削平天下虜諸侯山東不是無公子何事張良獨報讐

隴西

乘春來到隴山西隗氏城荒碧艸齊好笑王元不量力函關那受一丸泥

白帝城

蜀江一帶向東傾江上巍峩白帝城自古山河歸聖主子陽虛共漢家爭

牛渚

溫嶠南歸輟棹晨燃犀牛渚照通津誰知萬丈洪流下更有朱衣躍馬人

朝歌

長嗟墨翟少風流急管繁似冦讐若解聞韶知肉味朝歌欲到肯回頭

谷口

一旦天眞逐水流虎爭龍戰爲諸侯子眞獨有煙霞趣谷口耕鋤到白頭

武陵溪

一溪春水徹云根流出桃花片片新若道長生是虛語洞中爭得有秦人

大澤

白蛇初斷路人通漢祖龍泉血刃紅不是咸陽將瓦解素靈那哭月明中

澠池

日照荒城芳艸新相如曽此挫彊秦能令百二山河主便作罇前擊缶人

峴山

曉日登臨感晉臣古碑零落峴山春松間殘露頻頻滴酷似當時墮淚人

滎陽

漢祖東徵屈未伸滎陽失律紀生焚當時天下方龍戰誰爲將軍作誄文

長城

祖舜宗堯自太平秦皇何事苦蒼生不知禍起蕭墻內虛築防邊萬里城

赤壁

烈火西焚魏帝旗周郎開國虎爭時交兵不假揮長劍已挫英雄百萬師

田橫墓

古墓崔嵬約路岐歌傳薤露到今時也知不去朝黃屋秪爲曽烹酈食其

靑門

漢皇提劍滅咸秦亡國諸侯盡是臣惟有東陵守髙節靑門甘作種人

姑蘇臺

吳王恃霸棄雄才貪向姑蘇醉醁醅不覺錢塘江上月一宵西送越兵來

息城

息亡身入楚王家回首春風一靣花感舊不言長掩淚秪應翻恨有容華

上蔡

上蔡東門狡兔肥李斯何事忘南歸功成不解謀生退直待云陽血染衣

武昌

王濬戈鋋發上流武昌鴻業土崩秋思量鐡鎖眞兒戲誰爲吳王畫此籌

鴻溝

虎倦龍疲白刃秋兩分天下指鴻溝項王不覺英雄挫欲向彭門醉玉樓

褒城

恃寵嬌多得自由驪山舉火戲諸侯秪知一笑傾人國不覺邊塵滿玉樓

金陵

侯景長驅十萬人可憐梁武坐防塵生前不得空王力徒向金田自舍身

洛陽

石勒童年有戰機洛陽長嘯倚門時晉朝不是王夷甫大智何由得預知

畨禺

重岡復嶺勢崔嵬一卒當關萬卒回不是大夫多辧說尉他爭肯築朝臺

汨羅

襄王不用直臣籌放逐南來澤國秋自向波間葬魚腹楚人徒倚濟川舟

彭澤

英傑那堪屈下僚便栽門栁事蕭條鳳凰不共雞爭食莫怪先生懶折腰

萬首唐人絕句卷五十三

欽定四庫全書

萬首唐人絕句卷五十四

宋洪邁編

七言

曲江春艸

鄭谷

花落江隄簇暖煙雨餘江色逺相連香輪莫輾靑靑破畱與愁人一醉眠

雪中偶題

亂飄僧捨茶煙濕密灑歌樓酒力微江上晚來堪畫處漁人披得一簑歸

題慈恩寺黙公院

𨿽近曲江居古寺舊山終憶九華峯春來老病厭迎送翦卻牡丹栽野松

卷末偶題三首

一卷疎蕪一百篇名成未敢暫忘筌何如海月生殘夜一句能令萬古傳

七歲侍行湖外去嶽陽樓上敢題詩如今衰晚無功業何以勝任國士知

一第由來是出身垂名須爲國風陳此生若不知騷雅孤宦如何作近臣

江上阻風

水天春暗暮寒濃船閉蓬窻細雨中聞道漁家酒初熟夜來翻喜打頭風

十月菊

節去蜂愁蝶不知曉庭還繞折殘枝自緣今日人心別未必秋香一夜衰

鷺鷥

閒立春塘煙澹澹靜眠寒葦雨颼颼漁翁歸後沙汀晚飛上灘頭更自由

柳

半煙半雨江橋畔映杏映桃山路中防得離人無限意千絲萬絮惹春風

越鳥

背霜南鴈不到處倚棹北人初聽時梅雨滿江春艸歇一聲聲在荔枝枝

忍公小軒二首

松溪水色緑於松毎到松溪到暮鐘閒得心源秖如此問禪何必向防峯

舊遊前事半埃塵多向中林結淨因一念一鑪香火裏後身惟願似師身

淮上漁者

白頭波上白頭翁家逐船移浦浦風一尺鱸魚新釣得兒孫吹火荻花中

興州江館

向蜀還秦計未成寒蛩一夜繞牀鳴愁眠不穩孤燈盡坐聽嘉陵江水聲

投所知

砌下芝蘭新滿徑門前桃李舊垂陰卻應回念江邊艸放出春煙一寸心

淮上與友人別

揚子江頭楊柳春揚花愁殺渡江人數聲風笛離亭晚君向瀟湘我向秦

七祖院小山

小巧功成雨蘚斑軒車日日扣松關峩眉咫尺無人去卻向僧窻防假山

傳經院壁畫松

危根瘦蓋聳孤峯珍重江僧好筆蹤得向遊人多處畫卻勝澗底作眞松

貧女吟

塵壓鴛鴦廢錦機滿頭空挿麗春枝東鄰舞妓多金翠笑剪燈花學畫眉

送張逸人

人間疎散更無人浪兀孤舟酒兀身蘆筍鱸魚拋不得五陵珍重五湖春

爲人題

淚濕孤鸞曉鏡昏近來方解惜靑春杏花楊柳年年好不忍回防舊寫眞

無本上人小齋二首

寒寺惟應我訪師人稀境靜雪消遲竹西落照侵窻好堪惜歸時落照時

松上江云石上苔自嫌歸去夕陽催山門握手無他語只約今冬防雪來

贈日東鑑禪師

故國無心渡海潮老禪方丈倚中條夜深雨絕松堂靜一防山螢照寂寥

蜀中賞海棠

濃淡芳春滿蜀鄕半隨風雨斷鶯腸浣花溪上堪惆悵子美無情爲發揚

再經南陽

平蕪漠漠失樓臺昔日遊人亂後來寥落墻垣春欲暮燒殘宮樹有花開

讀李白集

何事文星與酒星一時分付李先生髙吟大醉三千首畱著人間伴月明

席上貽歌者

花月樓臺近九衢淸歌一曲倒金壺坐中亦有江南客莫向春風唱鷓鴣

酬髙蟾先輩

張生故國三千里知者惟應杜紫微君有君恩秋後葉可能更羨謝暉

蓮葉

移舟水濺差差緑倚檻風揺柄柄香多謝浣溪人未折雨中畱得蓋鴛鴦

早入諫院二首

玉階春冷未催班暫拂塵衣枕笏眠孤立小心還自笑夢防潛繞禦罏煙

紫雲重疊抱春城廊下人稀唱漏聲偸得微吟斜倚柱滿衣花露聽宮鶯

東蜀春晚

如此浮生更別離可堪長慟送春歸潼江水上楊花雪剛逐孤舟繚繞飛

野步

翠嵐迎步興何長笑領漁翁入醉鄕日暮渚田微雨後鷺鷥閒暇稻花涼

下第退居二首

年來還未上丹梯正著漁簑謝故溪落盡梨花春又了破籬殘雨晚鶯啼

未嘗靑杏出長安豪士應疑怕牡丹只有退畊畊不得黙然春落水吹殘

欹枕

欹枕髙歌日午春酒酣睡足最關身明明防得窮通理未必輸他馬上人

經賈島墓

水繞荒墳縣路斜耕人訝我久咨嗟重來兼恐無尋處日落風吹鼓子花

贈下第舉公

見君失意我惆悵記得當年落第情出去無憀歸又悶花南漫打講鐘聲

悶題

莫厭九衢塵土間秋晴滿眼是南山僧家未必全無事道著訪僧心且閒

初還京師

秋光不見舊池臺四顧荒涼瓦礫堆火力不能燒地力亂前黃菊眼前開

春陰

攜琴當酒度春陰不解謀生只解吟舞蠂歌鶯莫相說老郎心是老僧心

浯溪

湛湛淸江疊疊山白雲白鳥在其間漁翁醉睡又醒睡誰道皇天最惜閒

失鷺鷥

野格由來倦小池驚飛卻下碧江涯月昏風急宿何處秋岸蕭蕭黃葦枝

文昌寓直

何遜空階夜雨平朝來交直雨新晴落花亂下花塼上不忍和苔踏紫英

街西晚歸

禦溝春水繞閒坊信馬歸來傍短墻幽榭名園臨紫陌晚風時帶牡丹香

偶書

承時偸喜負明神務實那能得庇身不防蒼蒼主何事忍饑多是力耕人

閒題

舉世何人肯自知須逢精鑑定妍蚩若教嫫母臨明鏡也道不勞紅粉施

下峽

憶子啼猿繞樹哀雨隨孤棹過陽臺波頭未白人頭白瞥見春風灔澦堆

江宿聞蘆管

寒曲淒涼楚水濵聲聲吹出落梅春須知風月千墻下亦有胡蘆河畔人

和知己秋日傷懷

流水歌聲共不回去年天气舊亭臺梁塵寂寞燕歸去黃蜀葵花一朶開

重訪黃神谷防禪者

初塵蕓閣來禪閣卻訪支郎是老郎我趣轉卑師趣靜數峯秋雪一鑪香

定水寺行香

聽松防畫繞虛廊風拂金罏待賜香丞相未來春雪密暫偸閒臥老僧牀

黃鶯

春云薄薄日輝輝宮樹煙深隔水飛應爲能歌系仙籍麻姑乞與女眞衣

槐花

金蘂撲晴空舉子防驚落照中今日老郎猶有恨昔年相戱十秋風

永日有寄

能消永日是樗蒲坑壍由來似宦途兩擲未離犍撅內坐中可惜爲呼盧

小桃

和煙和雨遮敷水映竹映村連霸陵撩弄春風耐寒冷到頭贏得杏花憎

苔錢

春紅秋紫繞池臺个个圓如濟世財雨後無端滿窮巷買花不得買愁來

靜吟

騷雅荒涼我自安月和余雪夜吟寒相門相客應相笑得句勝於得好官

菊

王孫莫把比荊蒿九日枝枝近鬢毛露濕秋香滿池岸由來不羨五松髙

壬戌西幸後

武徳門前顥气新雪融鴛瓦土膏春夜來夢到宣麻處艸沒龍墀不見人

多虞

多虞難住人稀處近耗渾無戰罷碁向闕歸山俱未得且沽春酒且吟詩

短褐

閒披短褐杖山藤頭不是僧心是僧坐睡覺來淸夜半芭蕉影動道場燈

曲江紅杏

遮莫江頭柳色遮日濃鶯睡一枝斜女郎折得殷勤看道是春風及第花

折得梅

寒步江村折得梅孤香不肯待春催滿枝盡是愁人淚莫殢朝來露濕來

牡丹

畫堂簾捲張淸宴含香帶霧情無限春風愛惜未放開柘枝鼓振紅英綻

寂寞

江郡人稀便是村踏靑天气欲黃昏春愁不破還成醉衣上淚痕和酒痕

亂後灞上

柳絲牽水杏房紅煙岸人稀艸色中日暮一行髙鳥處依稀合是望春宮

長門怨二首

閒把羅衣泣鳯凰先朝曾教舞霓裳春來卻羨桃花落得逐晴風出禁墻

流水君恩共不回杏花爭忍掃成堆殘春未必多煙雨淚滴閒堦長緑苔

三月三日舟中奉和

張說

暮春三月日重三春水桃花滿禊潭廣樂逶迆天上下仙舟揺衍鏡中酣

上巳日貢院贈內

權徳輿

三日韶光處處新九華仙洞七香輪老夫畱滯何由去瑉玉相和正繞身

禊飲尋春興有餘深情婉婉見防魚同心齊體如身到臨水煩君便祓除

曲江上巳

趙璜

長堤十里轉香車兩岸煙花錦不如欲問神仙在何處紫雲樓閣向空虛

題七夕圖

帝子吹簫上翠微秋風一曲鳯凰歸明年七月重相見依舊髙懸織女機

三月晦日防李員外

令狐楚

三月惟殘一日春玉山傾倒白鷗馴不辭便學山人醉交下無人作主人

中元日贈張尊師

偶來人世值中元不獻都永日閒寂寂焚香在仙觀知師遙禮玉京山

和張燕公泛洞庭

尹

風光淅瀝艸中飄日采熒熒水上揺幸奉瀟湘云壑意山傍容與動仙橈

蜀中九日

王勃

九月九日望鄕臺他席他鄕送客杯人今已厭南中苦鴻鴈那從北地來

賀子及第贈營妓紅綾

楊汝士

郎君得意及靑春蜀國將軍又不貧一曲髙歌紅一匹兩頭娘子謝夫人

及第後宿平康裏

裴思謙

銀缸斜背解明璫小語低聲賀玉郎從此不知蘭麝貴夜來新惹桂枝香

送司馬道士遊天臺

宋之問

羽客笙歌此地違離筵數處白雲飛蓬萊闕下長相憶桐栢山頭去不歸

登逍遙樓

逍遙樓上望鄕闗緑水澄雲霧間北去衡陽二千里無因鴈足系書還

答泉州使君重陽贈酒

李嘉祐

欲彊登髙無力去籬邊黃菊爲誰開共知不是潯陽郡那得王宏送酒來

仲月賞花

韋同則

梅花似雪柳含煙南地風光臘月前把酒且須判卻醉風流何必待歌筵

九月十日卽事

陳羽

漢江天外東流去巴塞連山萬里秋節過重陽人病起一枝殘菊不勝愁

題云夢亭

崔櫓

薄煙如夢雨如塵霜景晴來卻勝春好住池西紅葉樹明年今日伴何人

九日登髙懷友

鄭絪

簪茱泛菊俯平阡飲過三杯卻惘然十歲此辰同醉友登髙各處已三年

樊川寒食二首

盧延讓

寒食權豪盡出行一川如畫雨初晴誰家金絡遊春盛擔入花間軋軋聲

鞍馬和花總是塵歌聲處處有佳人五陵年少麤於事栲栳量金買斷春

楊枝枝詞

滕邁

三條陌上拂金羈萬里橋邊映酒旗此日令人膓欲斷不堪將入笛中吹

代妻答

幽州士子

蓬鬢荊釵世所稀布裙猶是嫁時衣胡麻好種無人種合是歸時底不歸

不第失意賦

盧汪

惆悵興亡系綺羅世人猶自選靑娥越王解破夫差國一个西施已太多

徐州使院作

王智興

平生弓劍自相隨剛被郎官遣作詩江南花柳從君詠塞北煙塵我自知

折楊柳

喬知之

可憐濯濯春楊柳攀折將來就纎手妾容同此共盛衰何必君恩獨能久

九月九日旅望

邵大震

九月九日望遙空秋水秋天生夕風寒鴈一向南飛逺遊人幾度菊花叢

獻主文

劉虛白

三十年前此夜中一般燈火一般風不知歲月能多少猶著麻衣待至公

槐花

翁承贊

雨中裝防望中黃勾引蟬聲送夕陽憶昔當年隨計吏馬蹄終日爲君忙

上巳寄孟中丞

鮑防

世間禊事風流處鏡裏雲山若畫屛今日會稽王內史好將賔客醉蘭亭

萬首唐人絕句卷五十四

欽定四庫全書

萬首唐人絕句卷五十五

宋洪邁編

七言

敬酬陸山人二首

戴叔倫

黨議連誅不可聞直臣髙士去紛紛當時漏奪無人問出宰東陽笑殺君

由來海畔逐樵漁奉詔因乘使者車卻掌山中子男印自看猶是舊潛夫

答崔法曹賦四雪

楚僧躡雪來招隠先訪髙人積雪中已別剡溪逢雪去雪山修道與師同

撫州被推昭雪答陸太祝三首

求理由來許便宜漢朝龔遂不爲疵如今謗起翻成累惟有新人子細知

貧交相愛果無疑共向人間聴直詞従古以來何限枉慚知暗室不曽欺

春風旅館長庭蕪俛首低眉一老夫已對鐡冠窮事本不知廷尉念寃蕪

送獨孤還京

舉家相逐還鄕去不向秋風怨別時湖水兩重山萬里定知行盡到京師

臨流送顧東陽

海上獨歸慚不及邑中遺愛定無雙蘭橈起唱逐流去卻恨山溪通外江

行營送馬侍禦

萬里羽書來未絕五關烽火晝仍傳故人多病盡歸去惟有劉楨不得眠

送秦糸

五都來往無舊業一代公卿盡故人不肯低頭受覉束逺師溪上拂纓塵

送裴判官回湖南

莫怕南風且盡歡湘山多雨夏中寒送君萬里不覺逺此地曽爲心鐡官

再巡道永畱別

鬢下初驚白髮時更逢離別助秋悲従今不學四方事已共家人海上期

別崔法曹

欲作別離西入秦芝田棗逕往來頻東湖此夕更畱醉逢著廬山學道人

送蕭二

擬向閒田老此身寒郊怨別甚於春又聞故里朋逰盡到日知逢何處人

湘川野望

懷王獨與佞人謀聞道忠臣入亂流今日登髙望不見楚雲湘水各悠悠

將至道州寄李使君

九疑深路繞山回木落天淸猿晝哀猶隔簫韶一峯在遙傳五馬向東來

與虞沔州謁藏眞上人

故侯將我到山中更上西風見逺公共問置心何處好主人揮手指虛空

題招隠寺

昨日臨川謝病還求田問舎獨相關宋時有井如今在卻種胡麻不買山

過珥瀆單老

毫末成圍海變田單家依舊住溪邊比來已向人間老今日相過卻少年

族兄各年八十餘見招遊洞

鶴髮婆娑鄕裏親相邀共看往年春擬將兒女歸來住且是茅山見老人

登髙回乘月尋僧

挿鬢茱茰來未盡共隨明月下沙堆髙緇寂寂不相問醉客無端入定來

客中作

杜巖

書劍催人不暫閒洛陽覉旅復秦關容顏嵗嵗愁遷攺鄕國時時夢裏還

登韓公堆

崔滌

韓公堆上望秦川渺渺關山西接連孤客一身千里外未知何日是歸年

送別

沈宇

菊黃蘆白雁初飛羌笛胡琴淚滿衣送君腸斷秋江水一去東流何日歸

途中

孫逖

鄴城東北望陵臺珠翠繁華去不回無復新防艷紅粉空餘故壠滿靑苔

過故人宅

王喬

故人軒騎罷歸來舊宅園林閉不開惟餘挾瑟髙堂婦哭向平生歌舞臺

九日宴

張諤

秋葉風吹黃颯颯晴雲日照白鱗鱗歸來得問茱茰女今日登髙醉防人

西施石

樓頴

西施昔日浣紗津石上靑苔思殺人一去姑蘇不復返岸傍桃李爲誰春

落第畱別主人

豆盧復

客裏愁多不記春聞鶯始嘆栁條新年年下第東歸去羞見長安舊主人

上徐中書

禇朝陽

中禁仙池越鳳凰池邊詞客紫薇郎旣能作頌雄風起何不時吹蘭蕙香

嵩山尋馮鏈師不遇

崔署

靑溪訪道淩煙署王子仙成已飛去更值空山雷雨時雲林薄暮歸何處

春旦歌

沈頌

嘗聞嬴女玉簫臺奏曲情深彩鳳來欲登此地消歸恨卻羨雙飛去不回

南中感懷

樊晃

南路蹉跎客未回常嗟物暗相催四時不變江頭艸十月先開嶺上梅

怨歌

薛維翰

百尺朱樓臨狹斜新防能唱美人車皆言賤妾紅顏好要自狂夫不憶家

催防

徐璧

傳聞燭下調紅粉明鏡臺前別作春不須滿面渾防卻畱著雙眉待畫人

古意

徐振

擾擾都城曉又昏六街車馬五侯門箕山渭水空明月可是巢由絕子孫

落第怨刺

胡曽

翰苑何時休嫁女文昌早晚罷生兒上林新桂年年發不許平人折一枝

寄妻

李令

有人教我向衡陽一度思歸欲斷腸爲報艶妻兼少女與吾覓取朗州場

贈潭州李尙書

舒元輿

湘江舞罷忽成悲便脫蠻靴出綘帷誰是蔡邕琴酒客魏公懷舊嫁文姬

上蔡撫州

張頂

拋卻長竿捲卻絲手攜簑笠獻新詩臨川太守淸如鏡不是漁人下釣時

商山四老

蔡京

秦末家家思逐鹿商山四老獨忘機如何鬢髮霜相似更出深山定是非

蠺婦

杜荀鶴

粉色全無饑色加豈知人世有榮華年年道我蠺辛苦底事渾身著薴麻

老僧二首

艸屐無塵心地閒靜隨猿鳥過寒暄眼昏齒落經看徧卻向僧中總不言

童子爲僧今白首暗鋤心地種閒情時將舊衲添新綫披坐披行過一生

閩中秋思

雨勻紫菊叢叢色風弄紅蕉葉葉聲北畔是山南畔海秪堪圖畫不堪行

贈僧

利門名路兩何憑百嵗風前短焰燈只恐爲僧僧不了爲僧得了盡輸僧

溪興

山雨溪風捲釣絲瓦甌篷底獨斟時醉來睡著無人喚流下前灘也不知

過巢湖

世人貪利復貪榮來向湖邊始至誠男子登舟與登陸把心何不一般行

傷硤石縣病叟

無子無孫一病翁將何筋力事耕農官家不管蓬蒿地須隔王租出此中

溪岸秋思

桑柘窮頭三四家掛罾垂釣是生涯秋風忽起溪浪白零落岸邊蘆荻花

春日旅寓

滿城羅綺拖春色防處笙歌揭畫樓江上有家歸未得眼前花是眼前愁

秋夕二首

世間多少能詩客誰是無愁得睡人自我夜來霜月下到頭吟魄始終身

壊屋不眠風雨夜故園無信水雲秋病中枕上誰相問一一蟬聲槐樹頭

田翁

白髮星星筋力衰種田猶自伴孫兒官苗若不平平納任是丰年也受饑

秋江雨夜逢詩友

故友別來三四載新詩吟得百餘篇夜來江上秋無月恨不相逢在雪天

感春

無況靑春有恨身眼前花似夢中春浮生七十今三十已是人間半世人

宿欒城驛卻寄常山張書記

一更更盡到三更吟破離心句不成數樹秋風滿庭月憶君時復下堦行

湘江秋夕

三秋月色三湘水浸骨寒光似練鋪一夜塞鴻來不住故鄕書信半年無

贈崔道士

四海兵戈無靜處人家廢業望烽煙九華道士渾如夢猶向尊前笑揭天

題道林寺

身未立間終日苦身當立後防年榮萬般不及僧無事共水將山過一生

旅懷二首

蒹葭月冷時聞雁楊栁風和日聼鶯水涉山行二年客就中偏怕雨船聲

月華星采坐來收嶽色江聲暗結愁半夜燈前十年事一時和雨到心頭

經嚴陵釣臺

蒼翠雲峯開俗眼澄煙水浸塵心惟將道業爲芳餌釣得髙名直至今

關試後筵上別同人

日午離筵到夕陽明朝秦地與吳鄕同年多是長安客不信行人欲斷腸

新雁

暮天新雁起汀洲紅蓼花疎水國秋想得故園今夜月防人相憶在江樓

自遣

糲食麤衣隨分過堆金積帛欲如何百年身後一邱土貧富髙低爭防多

子規

楚天空濶月成輪蜀魄聲聲似告人啼得血流無用處不如緘口過殘春

贈質上人

枿坐云逰出世塵兼無瓶鉢可隨身逢人不說人間事便是人間無事人

秋夜苦吟

吟盡三更未著題竹風松雨共淒淒此時若有人來聴始覺巴猿不解啼

秋夜聞砧

荒涼客捨眠秋色砧杵家家弄月明不及巴山聴猿夜三聲中有不愁聲

上東川楊尙書二首

栁棠

莫言名位末相儔風月何曽阻獻酬前輩不須輕後輩靖安今日在衡州

答楊尙書

未向燕臺逢厚禮幸因社防接餘歡一魚喫了終無恨鯤化成鵬也不難

爲松滋令贈副戎

南卓

翺翔曽在玉京天墮落江南路防千従事不須輕縣宰滿身猶帶禦鑪煙

詠和親

蘇郁

關月夜懸靑冢鏡塞云秋簿漢宮羅君王莫信和親防生得羣雛敵更多

鸚鵡詞

莫把金籠閉鸚鵡个个分明解人語忽然更向君前語三十六宮愁防許

詠燕上主司

歐陽澥

翩翩雙燕畫堂開送古迎今防萬回長向春秋社前後爲誰歸去爲誰來

獻盧梓州

萬彤雲

何衣拭淚防回穿欲謁朱門抵上天不是尙書輕下客山家無物與王權

戲遊防州

盧子發

白帝城頭二月時忍交淸醒看花枝莫言世上無袁許客子由來是相師

詠蟹

皮日休

未遊滄海早知名有骨還從肉上生莫道無心畏雷電海龍王處也橫行

金錢花

陰陽爲炭地爲鑪鑄出金錢不用模莫向人前逞顏色不知還解濟貧無

醉題廣州使院

鄭愚

數年百姓受饑荒太守貪殘似虎狼今日海隅魚米賤大須慚愧石畱黃

題僊娥驛

李日新

商山食店大悠悠陳防饠古防頭更有壽終牛肉炙當盤數臠紫光毬

戲張祜

朱沖和

白在東都元已薨蘭臺鳳閣少人登冬堰下逢張祜牛屎堆邊說我能

戲題盱眙壁

韋鵬翼

豈肯閒尋竹徑行卻嫌絲管好蛙聲自從煮鶴燒琴後背卻靑山臥月明

戲示諸妓

張保嗣

緑羅裙上標三棒紅粉腮邊淚兩行抄手向前咨大使這回不敢惱兒郎

上浙東孟尙書

孔融

有个將軍不得名惟教健卒喝書生尙書治化淸如鏡天子官街不許行

翻韻贈崔漳州

黎瓘

慣向溪邊折楊栁因循行客到州漳無端觸忤王衙押不得今朝看飲鄕

春恨三首

錢珝

負罪將軍在北朝秦淮芳艸緑迢迢髙臺愛妾魂消盡始倚丘遲爲一招

久戍臨洮報未歸篋香消盡別時衣身輕願比蘭階蝶萬里還尋塞艸飛

永巷頻聞小苑遊舊恩如淚亦難收君前願報新顏色團扇須防白露秋

蜀國偶題

忽憶明皇西幸時暗傷潛恨竟誰知佩蘭應語宮臣道莫向金盤進茘枝

未展芭蕉

冷燭無煙緑蠟幹芳心猶捲怯春寒一緘書札藏何事防被東風暗折看

奉和韓晉公晦日

顧況

江南無處不聞歌晦日中軍樂更多不是風光催柳色卻緣威令動陽和

悲歌四首

我欲升天隔霄漢我欲渡水水無橋我欲上山山路險我欲汲水水泉遙

越人翠被今何寂獨立江邊沙艸碧紫燕西飛欲寄書白雲何處逢來客

新結靑絲百尺繩心在君家轆轤上我心皎潔君不知轆轤一轉一惆悵

何處風光驚曉幕江南緑水通朱閣美人二八顏如花泣向春風畏花落

催妝

盧儲

昔年將去玉京遊第一仙人許狀頭今日幸爲秦晉防早教鸞鳳下妝樓

獻淮南帥

李嶸

雞樹煙含瑞气凝鳳池波待玉山澄國人久倚東闗望擬築沙堤到廣陵

勸少年

李錡

勸君莫惜金縷衣勸君須惜少年時有花堪折直須折莫待無花空折枝

萬首唐人絕句卷五十五

欽定四庫全書

萬首唐人絕句卷五十六

宋洪邁編

七言

有感

司空圖

國事皆須救未然漢家髙閣漫淩煙功臣盡遣詞人贊不省滄洲畵魯連

歌

處處亭臺只壊墻軍營人學內人防太平故事因君唱馬上曾聴隔敎坊

偈

人若憎時我亦憎逃名最要是無能後生乞汝殘風月自作深林不語僧

鸝

不是流鶯獨占春林門防翠四時新應知擬上屏風畵偏坐橫枝亦向人

白菊雜書四首

黃昏寒立更披襟露浥淸香悅道心卻笑誰家扄繡戶正薫龍麝暖鴛衾

四面云屏一帶天是非防得自翛然此生只是償詩債白菊開時最不眠

狂才不足自英雄僕妾驅令學販春侯印幾人封萬戶儂家只辦買孤峯

黃鸝囀處誰同聴白菊開時且剰過漫道南朝足流品由來叔寶不宜多

漫題

經亂年年厭別離歌聲喜似太平時詞臣更有中興頌磨取蓮峯便作碑

率題

宦路前銜閒不記醉鄕佳境興方濃一林髙竹長遮日四壁寒山更閏冬

磵戶

磵戶芳煙接水村亂來歸得道仍存數竿新竹當軒上不羨侯家立防門

故鄕杏花

寄花寄酒喜新開左把花枝右把杯欲問花枝與杯酒故人何得不同來

華下二首

故國春歸未有涯小欄髙檻別人家五更惆悵回孤枕猶自殘燈照落花

闗外風昏欲雨天薺花耕倒枕河壖村南寂寞時回望一隻鴛鴦下渡船

夢中

幾多親愛在人間上徹霞梯防卻還須是蓬瀛長買得一家同占作家山

牓下

三十功名志未伸初將文字競通津春風漫折一枝桂煙閣英雄笑殺人

涔陽渡

楚田人立帶殘暉驛迥村幽客路防兩岸蘆花正蕭颯渚煙深處白牛歸

偶作

索得身歸未保閒亂來道在辱來頑畱侯萬戶𨿽無分病骨應消一片山

寓居有感三首

亦知世路薄忠貞不忍殘年負聖明只待東封沾慶賜碑陰別刻老臣名

不放殘年卻到家銜杯懶更問生涯河堤往往人相送一曲晴川隔蓼花

黑須寄在白須生一度秋風減幾莖客處不堪頻送別無多情緒更傷情

淮西

鼇冠三山安海浪龍盤九鼎鎭皇都莫誇十萬兵威盛消个忠良效順無

河湟有感

一自蕭闗起戰塵河湟隔防異鄕春漢兒盡作蕃兒語卻向城頭罵漢人

自防鄕北歸

巴煙羃羃久縈恨楚栁綿綿今送歸回避江邊同去雁莫教驚起錯南飛

靑龍師安上人

災曜偏臨許國人雨中衰菊病中身淸香一炷知師意應爲昭陵惜老臣

山中

凡鳥愛喧人靜處閒雲似妬月明時世間萬事非吾事只愧秋來未有詩

有感二首

自古經綸足是非陰謀最忌奪天機畱侯卻粒商翁去甲第何人意气歸

古來賢俊共悲辛長是豪家拒要津從此當歌惟痛飲不須經世爲閒人

閒夜二首

道侶難畱爲虐碁鄰家聞說厭吟詩前峯月照分明見夜合香中露臥時

此身閒得易爲家業是吟詩與防花若使他生拋筆硯更應無事老煙霞

雨中

維摩居士陶居士盡說髙情未足誇檐外蓮峯堦下菊碧蓮黃菊是吾家

送道者二首

洞天眞侶昔曾逢西嶽今居第幾峯峯頂他時教我認相招須把碧芙蓉

殷勤不爲學燒金道侶惟應識此心雪裏千山訪君易防防鹿迹入深林

重陽阻雨

重陽阻雨獨銜杯移得家山菊未開猶勝登髙閒望防孤煙殘照馬嘶回

省試

粉闈深鎖唱同人正是終南雪霽春閒系長安千匹馬今朝似減六街塵

有贈

有詩有酒有髙歌春色年年柰我何試問羲和能駐否不勞頻借魯陽戈

證因亭

峯北幽亭願證因他生此地卻容身上方僧在時應到笑認前銜記冩眞

頃年陪恩地赴甘棠之召感動畱題

去時憔悴靑衿在歸路淒涼綘帳空無限酬恩心未展又將孤劍別從公

九月八日

已是人間寂寞花解憐寂寞傍貧家老來不得登髙防更甚殘春惜嵗華

敷溪橋院有感

昔嵗攀遊景物同藥鑪今在鶴歸空靑山滿眼淚堪碧絳帳無人花自紅

寺閣

昔嵗登臨未衰颯不知何事愛傷情今來攬鏡翻堪喜亂後霜須長幾莖

武陵路

橘岸舟閒罾网掛茶坡日暖鷓鴣啼女郎指防行人笑知向花間路已迷

南北史感遇十首

雨淋麟閣名臣畵雪臥龍庭猛將碑不用黃金鑄侯印盡輸公子買蛾眉

漢世頻封萬戶侯雲臺空峻謝風流江南不有名儒相齒冷中原笑未休

天風斡海怒長鯨永固南來百萬兵若向滄洲猶笑傲江山虛有石頭城

花迷公子玉樓恩鏡弄佳人紅粉春不信闗山勞逺戍綺羅香外任行塵

兵圍梁殿金甌破火發陳宮玉樹摧姦佞豈能慚誤國空令懷古更裵佪

行樂最宜連夜景太平方覺有春風千金盡把酬歌舞猶勝三邊賞戰功

桃芳李艶年年發羌管蠻處處多海上應無三島路人間惟有一聲歌

佳人自折一枝紅把唱新詞曲未終惟向眼前憐易落不如拋擲任春風

景陽樓下花鈿鏡武湖邊錦繡旗昔日繁華今日恨雉媒聲晚艸芳時

亂後人間盡不平秦川花木最傷情無窮紅艶紅塵裏驟馬分香散入營

狂題二首

艸堂舊隱猶招我煙閣英才不見君惆悵故山歸未得酒狂叫防暮天云

須知世亂身難保莫喜天晴菊並開長短此身長是客黃花更助白頭催

紅茶花

景物詩人見卽誇豈憐髙韻說紅茶牡丹枉用三春力開得方知不是花

秋燕

從撲香塵拂面飛憐渠只爲解相依經冬好近深鑪暖何必千巖萬水歸

見後鴈有感

笑爾窮通亦似人髙飛偶滯莫悲辛卻緣風雪頻相阻只向闗中待得春

移桃栽

獨臨官路易傷摧從遣春風恣意開禪客笑移山上防流鶯直到檻前來

憶中條

燕辭旅舍人空在螢出疏籬菊正芳堪恨昔年聫句地念經僧掃過重陽

樂府

五更窻下簇防臺已怕堂前阿母催滿鴨香薫鸚鵡睡隔簾燈照牡丹開

放二首

卻爲多知自不靈今朝教汝卜長生若求深處無深處只有依人防有情

世外猶迷不死庭人間莫恃自無營本期滄海堪投迹卻向朱門待放生

燈花三首

蜀栁絲絲羃畵樓窻塵滿鏡不梳頭幾時金鴈傳歸信剪防香魂一縷愁

姊姊教人且抱兒逐他女伴缷頭遲明朝鬭艸多應喜剪得燈花自掃眉

閏前小雪過經旬猶自依依向主人開盡菊花憐彊舞與教弟子待新春

偶題三首

浮世悠悠旋一空多情偏觧挫英雄風光只在歌聲裏不必樓前萬樹紅

小池隨事有風荷燒酹傾壺一曲歌欲待秋塘擎露看自憐生意已無多

遼陽音信近來稀縱有虛傳逼節歸永日無人新睡覺小牕晴暖螖虫飛

華下對菊

淸香裛露對髙齋泛酒偏能浣旅懷不似春風逞紅艷鏡前空墜玉人釵

與都統參謀書有感

驚鸞迸鷺盡歸林弱羽低垂分獨沈帶病深山猶艸檄昭陵應識老臣心

漫題

無宦無名拘逸興有歌有酒任他鄕看看萬里休徵戍莫向新詞寄斷腸

商山二首

淸溪一路照羸身不似雲臺畫像人國史數行猶有志只將談笑繼英塵

馬上搜奇已數篇籍中猶愧是頑僊闗頭傳說開元事指防多疑孟浩然

與伏牛長老偈二首

不算菩提與闡提惟應執著便生迷無端指个淸涼地凍殺西僧雪嶺西

長繩不見系空虛半偈傳心亦未疎推倒我山無一事莫將文字縛眞如

客中重九

楚老相逢淚滿衣片名薄宦已知非他鄕不似人間路應共東流更不歸

栁二首

誰家按舞傍池塘已見繁枝嫩眼黃漫說早梅先得意不知春力暗分張

似擬淩寒妬早梅無端弄色傍髙臺折來未有新枝長莫遣佳人更折來

光啟丁未別山

艸堂琴畫已判燒猶托鄰僧防燕巢此去不緣名利去若逢逋客莫相嘲

石楠

客處偸閒未是閒石楠𨿽好懶頻攀如何風葉西歸路吹斷寒云見故山

力疾上馬走筆

釀黍長添不盡杯只憂花盡客空回垂楊且爲晴遮日畱遇重陽卽放開

華陰縣樓

丹霄能有防層梯懶更揚鞭聳翠蜺偶憑危欄且南望不勞髙掌欲相攜

南至四日

今冬臘後無殘日故國燒來有防家卻恨早梅添旅思彊偸春力報年華

花時不是偏愁我好事應難總取他已被詩魔長役思眼中莫厭早梅多

年華亂後偏堪惜世路拋來已自生猶有玉眞長命縷罇前時唱緩羇情

一任喧闐繞四鄰閒忙皆是自由身人來客去還須議莫遣他人作主人

蓮峯前軒

人間上壽若能添只向人間也不嫌看著四鄰花競發髙樓從此莫垂簾

步虛

阿母親教學步虛三元長遣下蓬壺云韶韻俗停瑤瑟鸞鶴飛低拂寶罏

劍噐

樓下公孫昔擅場空教女子愛軍裝潼闗一敗蕃兒喜簇馬驪山看禦湯

乙丑人日

自怪扶持七十身歸來又見故鄕春今朝人日逢人喜不料偸生作老人

攜仙籙九日

嶽北秋空渭北川晴雲漸薄薄如煙坐來還見防風起吹散殘陽一片蟬

一半晴空一半云逺籠仙掌日初曛洞天有路不知處絕頂異香難更聞

決事還須更事酬淸譚妙理一時休漁翁亦被機心誤眼暗汀邊結釣鉤

迹不趨時分不侯功名身外最悠悠聴君總畫麒麟閣還我閒眠舴艋舟

仙凡路阻兩難畱煙樹人間一片秋若道陰功能濟活且將方寸自焚修

若有陰功救未然玉皇品籍亦搜賢應知譚笑還髙謝別就滄洲贊上仙

英名何用苦搜奇不朽才銷一句詩卻賴風波阻三島老臣猶得戀明時

剪取紅雲剰寫詩年年髙會趂花時水精樓閣分明見只欠霞漿別著旗

此生得作太平人只向塵中便出塵移取碧桃花萬樹年年自樂故鄕春

浪淘沙

不必長漂玉洞花曲中偏愛浪淘沙黃河卻勝天河水萬里縈紆入漢家

萬首唐人絕句卷五十六

欽定四庫全書

萬首唐人絕句卷五十七

宋洪邁編

七言

狂題一十八首

司空圖

莫恨艱危日日多時情其柰幸門何貔貅睡穏蛟龍渇猶把殘燒朽鐵磨

別鶴淒涼指法存戴逵能恥近王門世間第一風流事借得王公玉枕防

交疎自古戒言深肝膽徒傾致鑠金不是史遷書與說誰知孤負李陵心

南華落筆似荒唐若肻經綸亦不狂偶作客星侵帝座卻應虛薄是嚴光

不勞世路更相猜忍到須休惜得材幾度懶乘風水便抝船折舵恐難回

由來相愛只詩僧怪石長松自得朋卻怕他生還識字依前月下作孤燈

老禪剰仗莫過身逺岫孤云見亦頻應是佛邊猶怕閙信緣須作且閒人

止竟閒人不愛閒只偸無事閉柴闗轟霆攪破蛟龍窟也被狂風捲出山

地下修文著作郎生前饑處倒空墻何如神爽騎星去猶自研幾助玉皇

雨洗芭蕉葉上詩獨來憑檻晚晴時故園𨿽恨風荷膩新句閒題亦滿池

初時拄杖向鄰村漸到淸明亦杜門三十年來辭病表今朝臥病感皇恩

來時𨿽恨失靑氊自見芭蕉幾十篇應是阿劉還宿債剰才思折供錢

芭蕉叢畔碧嬋娟免更悠悠擾蜀川應到去時題不盡不勞分寄校書牋

自傷衰病漸難平永夜單牀雨滴聲聞道虎瘡仍帶鏃吼來和痛亦橫行

昨日流鶯今日蟬起來又是夕陽天六龍飛轡長相窘更忍乘危自著鞭

有是有非還有慮無心無迹亦無猜不平便激風波險莫向安時稔禍胎

十年三署讓官頻認得無才又索身莫道太行同一路大都安穏屬閒人

曾聞刼火到蓬壺縮盡鼇頭海亦枯今日家山同此恨人歸未得鶴歸無

遊仙二首

蛾眉新畵覺嬋娟鬭走將花阿母邊仙曲教成慵不理玉階相簇打金錢

劉郎相約事難諧雨防雲飛自此乖月姊殷勤畱不住碧空遺下水精釵

漫書五首

長擬求閒未得閒又勞行役出秦闗逢人漸覺鄕音異卻恨鶯聲似故山

溪邊隨事有桑麻盡日山程十數家莫怪行人頻悵望杜鶻不是故鄕花

海山昔聞麋愛鶴山中今見鹿憎愛憎止竟須闗分莫把防才望所知

世路快心無好事恩門嘉話合書紳神藏鬼伏能千變亦勝忘機避要津

四翁識勢保安閒須爲生靈暫出山一種老人能算度磻溪心迹愧商顏

偶詩五首

閒韻𨿽髙不才偶拋猿鳥乍歸來夕陽照个新紅葉似要題詩落硯臺

芙蓉騷客空畱怨芍藥詩家只寄情誰似天才李山甫牡丹屬思亦縱橫

賢豪出處盡沈吟白日髙懸只照心一掬信陵墳上土便如碣石累千金

聲貌由來固絕倫今朝共許占殘春當歌莫怪頻垂淚得地翻慚早失身

中宵茶鼎沸時驚正是寒窻竹雪明甘得寂寥能到老一生心地亦應平

雜題二首

先知左袒始同行須待龍樓羽翼成若使只慿三傑力猶應漢鼎一毫輕

魚在枯池鳥在林四時無柰雪霜侵若教激勸田眞宰亦奨靑松徑寸心

光化踏靑有感

引得車回莫認恩卻成寂寞與誰論到頭不是君王意羞挿垂楊更傍門

丑年冬

醉日昔聞都下酒何如今喜折新茶不堪病渇仍多慮好向防湖便出家

白菊三首

人間萬恨已難平栽得垂楊更系情猶喜閏前霜未下菊邊依舊舞身輕

莫惜西風又起來猶能婀娜傍池臺不辭暫被霜寒挫舞袖招香卽卻回

爲報繁霜且莫催窮秋須到自低垂橫拖長袖招人別只待春風卻舞來

扇

珍重逢秋莫棄捐依依只仰故人憐有時池上遮殘日承得霜林幾个蟬

修史亭三首

山前鄰臾去紛紛獨彊衰羸愛杜門漸覺一家防冷落地鑪生火自溫存

甘心七十且酣歌自算平生幸已多不似香山白居士晚將心地著禪魔

烏紗巾上是靑天檢束酬知四十年誰料平生擘鷹手挑燈自送佛前錢

力疾山下吳村防杏花十九首

春來漸覺一川明馬上繁花作陣迎掉臂只將詩酒敵不勞金鼓助橫行

閶闔曾排捧禦鑪猶防曉月認金鋪羸形不畵淩煙閣只爲防才激壯圖

鏡畱雪鬢暖消無春到梨花日又晡移取扶桑堦下種年年防長礙金烏

折來未盡不須休年少爭來莫與畱更願狂風知我意一時吹向海西頭

才情百巧鬭風光卻笑雕花刻葉忙熨帖新巾來與褁猶防騰踏少年塲

浮世榮枯總不知且憂花陣被風欺儂家自有麒麟閣第一功名只賞詩

白衫裁袖本教寛朱紫由來亦一般王老小兒吹笛防我儂試舞爾儂防

單牀薄被又覉棲待到花開亦甚迷若道折多還有罪只應鸎囀是金雞

近來桃李半燒枯歸臥鄕園只老夫莫算明年人在否不知花得更開無

漢王何事損精神花滿深宮不見春穠艶三千臨粉鏡獨悲掩面李夫人

能艶能芳自一家勝鸞勝鳳勝煙霞客來須共醒醒防碾盡明昌幾角茶

造化無端欲自神裁紅剪翠爲新春不如分減閒心力更助英豪濟活人

裴佪自勸莫沾纓分付年年谷口鶯卻賴無情容易別有情早个不勝情

閒步偏宜舞袖迎春光何事獨無情垂楊合是詩家物只向敷溪道北生

亦知王大是昌齡杜二其如律韻情還有酸寒堪笑處擬誇朱紱更崢嶸

潘郎愛說是詩家枉占河陽一縣花千載幾人搜警句補方金字愛情霞

行樂溪邊步轉遲出山漸減探花期去今四度今三度恐到慿人折去時

此身衰病轉堪嗟長忍春寒獨惜花更恨新詩無紙寫蜀牋堆積是誰家

昨日黃昏始防回夢中相約又啣杯起來聞道風飄卻猶擬教人掃取來

少儀

昨日登班綴柏臺更慚起艸屬防才錦窠不是尋常錦兼向丘遲奪得來

重陽四首

檐前減燕菊添芳燕盡庭前菊又荒老大比他年少少每逢佳節更悲涼

雨寒莫待菊花催須怕晴空暖並開開卻一枝開卻盡且隨幽蝶更裴佪

靑娥懶唱無衣換黃菊新開乞酒難長有長亭惆悵事隔河更得對慿欄

白髮怕寒梳更懶黃花晴日照初開籬頭應是蝶相報已被鄰家擕酒來

長命縷

他鄕處處堪悲事殘照依依惜別天此去知名長命縷殷勤爲我唱花前

柏東

得機心豈在僧柏東閒步愛騰騰免教世路人相忌逢著村醪亦不憎

歌者十二首

追逐翻嫌傍管金釵擊節自當筵風霜一夜燕鴻斷唱作江南袚褉天

玉樹花飄鳳失棲一聲初壓管低淸回煩暑成瀟灑艶逐寒云變慘淒

十斛明珠亦易拚欲兼人藝古來難五云合是新聲染鎔作瓊漿灑露盤

不似新聲唱亦新旋調玉管旋生春愁腸隔防珠簾外只爲今宵共聴人

十年逃難別雲林暫輟狂歌卻聴琴轉覺淡交言有味此聲知是古人心

五栁先生自識防無弦共笑手空揮胸中免被風波撓肎爲螗螂動殺機

風霜寒水旅人心幾處笙歌繡戶深分泊一塲雲散後未勝初夜便聴琴

自憐眼暗難求藥莫恨花繁便有風桃李更開須彊防明年兼恐聴歌聾

白雲深處寄生涯嵗暮生情賴此花蜂蝶繞來忙繞袖似知教折送鄰家

重九仍重嵗漸闌彊開病眼更登攀年年認得酣歌處猶恐招魂塟故山

繞壁依稀認寫眞更須粉繪飾羸身淒涼不道身無壽九日還無舊防人

鶴花香撘槿籬枕前蛩迸酒醒時夕陽似照陶家菊黃蝶無窮壓故枝

題裴晉公華嶽廟題名

嶽前大隊赴淮西從此中原息皷鼙石闕莫教苔蘚上分明認取晉公題

楊栁枝壽杯詞十八首

樂府翻來占太平風光無處不含情千門萬戶喧歌吹富貴人間只此聲

撼晚梳空不自持與君同折上樓時春風還有常情處系得人心免別離

灞亭東去徹隋堤贈別何須醉似泥萬里往來無一事便帆輕拂亂鶯啼

臺城細仗曉初移詔賜千官褉飲時緑帳逺籠淸佩響更曛晴日上龍旗

桃源仙子不須誇聞道惟栽一片花何似浣紗溪畔住緑陰相間兩三家

偶然樓上卷珠簾往往長條拂枕函恰值小娥初學舞擬偸金縷押春衫

池邊影動散鴛鴦更引防風亂繡牀直待玉窻塵不起始應金鴈得成行

稻畦分影向江村憔悴經霜只半存昨日流鶯今不見亂螢飛出照黃昏

客淚休沾漢水濱舞腰羞殺漢宮人狂風更與回煙箒掃盡繁花獨占春

遊人莫嘆易凋衰長樂榮枯自有期防取明年春意動更於何處最先知

昔年行樂及芳時一上丹梯桂一枝笑問江頭醉公子饒君滿把麹塵絲

渡頭殘照一行新獨自依依向北人莫恨故鄕千里逺眼中從此故鄕春

絮惹輕枝雪未飄小溪煙束帶危橋鄰家女伴頻攀折不覺回身罥翠翹

處處榮空百萬枝一枝枝好更題詩隔城逺岫招行客便與朱樓當酒旗

錦城分得映金溝兩岸年年引勝遊若似松篁須帶雪人間何處認風流

日暖津頭絮已飛防防還是送春歸莫言萬緒牽愁思緝取長繩系落暉

大堤時節近淸明霞襯煙籠繞郡城好是梨花相映處更勝松雪日初晴

聖主千年樂未央禦溝金翠滿垂楊年年織作升平字髙映南山獻壽觴

山鵲

多驚本爲好毛衣只賴人憐始卻歸眾鳥自知顏色減妬他偏向眼前飛

李居士

髙居只在五峯前應是精靈降作賢萬里無雲惟一鶴鄕中同防卻升天【靈一作星】

萬首唐人絕句卷五十七

欽定四庫全書

萬首唐人絕句卷五十八

宋洪邁編

七言

暮春對柳二首

司空圖

縈愁惹恨柰楊花閉戶垂簾亦滿家惱得閒人作酒病剛湏又撲越溪茶

洞中猶說看桃花輕絮狂飛自俗家正是階前開逺信小娥旋拂碾新茶

戊午三月晦二首

隨風逐浪劇蓬萍圓首何曾觧最靈筆硯近來多自棄不闗妖气暗文星

牛誇棊品無勍敵謝占詩家作上流豈似小敷春水漲年年鸞鶴待仙舟

偶書五首

情知了得未如僧客處髙樓莫彊登鶯也觧啼花也發不闗心事最堪憎

自有池荷作扇揺不闗風動愛芭蕉只憐直上抽紅蘂似我丹心向本朝

曾看輕舟渡逺津無風著岸不經旬只緣命蹇湏知命卻是人爭阻得人

上谷何曾觧有情有情人自惜君行證因池上今生願的的他生作化生

新店南原後夜程黃河風浪信難平渡頭楊柳知人意爲惹官船莫放行

喜山鵲初歸三首

翠衿紅嘴便知機久避重羅穏處飛只爲從來偏防惜前今賀主人歸

山中只是惜珍禽語不分明識爾心若使觧言天下事燕臺今築幾千金

阻他羅网到柴扉不柰偸倉雀轉肥賴爾林塘添景趣剰畱山果引教歸

虞鄕北原

澤北村貧煙火獰稚田冬旱倩牛耕老人惆悵逢人訴開盡黃花麥未金

洛中三首

秋風團扇未驚心笑看防臺落葉侵繡鳯不教金縷暗靑樓何處有寒砧

不用頻嗟世路難浮生各自系悲懽風霜一夜添覉思羅綺誰家待早寒

燕巢空後誰相伴鴛被縫來不忍薫薄命敢辭長滴淚倡家未必肯畱君

寓筆

年年鑷鬢到花飄依舊花繁鬢易凋撩亂一塲人更恨春風誰道勝輕飈

戲題試衫

朝班盡說人宜紫洞府應無鶴著緋從此玉皇湏破例染霞裁賜地仙衣

汴柳半枯因悲柳中隠

行人莫嘆前朝樹已占河堤幾百春惆悵題詩柳中隠柳衰猶在自無身

上方

花落更同悲木落鶯聲相續卽蟬聲榮枯了得無多事只是閒人漫系情

寄王贊學

黃卷不闗兼濟美靑山自保老閒身一行萬里纎塵靜可要張儀更入秦

新節

轉悲新歲重於山不似輕鷗肯復還朱紱縱教金印換靑雲未勝白頭閒

自河西歸山二首

一水悠悠一葉危往來長恨阻歸期鄕闗不是無華表自爲多驚獨上遲

水濶風驚去路危孤舟欲上更遲遲鶴羣長繞三珠樹不借閒人一隻騎

王官二首

風荷似醉和花舞沙鳥無情伴客閒總是此中皆有恨更堪微雨半遮山

荷塘煙罩小齋虛景物皆宜入畫圖盡日無人只髙臥一雙白鳥隔紗防

賀翰林侍郎二首

太白東歸鶴背吟鏡湖空在酒船沈今朝忽見銀臺事早晚重徴入翰林

玉版徴書洞裏看沈羲新拜侍郎官文星喜气連臺曜聖主方知四海安

寄三十三四舍人

幾年汶上約同遊擬爲蓮峯別置樓今日鳯凰池畔客五千仞雪不回頭

綸閣有感

風濤曾阻化鱗來誰料蓬瀛路卻開欲去遲遲還自笑狂才應不是仙才

寄薛起居

小域新銜賀聖朝亦知蹇分巧難拋麤才自合無岐路不破工夫漫觧嘲

古宮怨

王建

亂烏啞啞飛復啼宮頭晨夕宮中棲吳王別殿繞江水後宮不開美人死

祝鵲

神鵲神鵲好言語行人早回多利我今庭中栽好樹與汝作巢當報汝

海人謡

海人無家海裏住采珠殺象爲歲賦惡波橫天山塞路未央宮中常滿庫

兩頭纎纎

兩頭纎纎靑玉玦半白半黑頭上髮腷腷膊膊春冰裂磊磊落落桃花結

看碁

彼此抽先局勢平傍人道死的還生兩邊對坐無言語盡日時聞下子聲

設酒寄獨孤少府

自看和釀一依方緣看松花色較黃不分君家新酒熟好詩収得被回將

新授戒尼師

新短方裙疊作稜聽鐘洗鉢繞靑蠅自知戒相分明後先出壇塲禮大僧

於宅看花

小葉稠枝粉壓摧暖風吹動鶴翎開若無別事爲畱難拋卻貧家宿看來

元太守同遊七泉寺

盤磴廻廊古塔深紫芝紅藥入云尋晚吹簫管秋山裏引得狝猴出象林

望定州寺

回看佛閣靑山半三四年前到上頭省得老僧畱不住重尋可更有因由

道中寄杜書記

西南東北暮天斜巴字江邊楚樹花珍重荊州杜書記閒時多在廣師家

聽琴

無事此身離白雲松風溪水不曾聞至心聽著仙翁引今看靑山圍繞君

贈陳評事

識君𨿽向歌鐘防說事不離雲水間春夜酒醒長起坐燈前一紙洞庭山

寄畫松僧

天香寺裏古松僧不畫枯松落石層最愛臨江兩三樹水禽棲處觧無藤

花褐裘

對織芭蕉雪毳新長縫雙袖窄裁身到頭湏向邊城著消殺秋風稱獵塵

夜看美人宮棊

宮棊布局不依經黒白分明子數停巡拾玉沙天漢曉猶殘織女兩三星

上田僕射

一方新地隔河煙曾接諸生聽管卻憶去年寒食會看花猶在水堂前

樓前

天寶年前勤政樓每年三日作千秋飛龍老馬曾教舞聞著音聲忽舉頭

聽雨

半夏思家睡裏愁雨聲落落屋檐頭照泥星出依前黒淹爛庭花不肯休

冬至後招於秀才

日近山紅暖气新一陽先入禦溝春聞閒立馬重來此沐浴明年稱意身

送人歸丹陽

江城柳色海門煙欲到茅山始下船知道君家當瀑布菖蒲潭在艸堂前

春早聞鶯

侵黒行飛一兩聲春寒囀小未分明若教更觧諸餘語應向宮花不惜情

題石甕寺

天宮連內繞丹巖塵蓋雲間落數帆遙指上皇翻曲處百官題字滿西嵌

寄張博士

春明門外作卑官病友經年不得看莫道長安近於日升天卻易到城難

太和公主和蕃

塞黒云黃欲渡河風沙昧眼雪相和琵琶淚濕行聲小斷得人腸不在多

舊宮人

先帝舊宮宮女在亂絲猶挿鳯凰釵霓裳法曲渾拋卻獨自花間掃玉階

新晴後

夏夜新晴星較少雨收殘水入天河檐前著熱衣裳坐風冷渾無撲火蛾

寄薛濤校書

萬里橋邊女校書琵琶花裏寄閒居掃眉才子無多少管領春風總不如

長門燭

秋夜牀前蠟燭微銅壺滴盡曉鐘遲殘光欲滅還吹著年少宮人不睡時

樂府辭二十五首

伊州歌五首

蓋嘉運

秋風明月獨離居蕩子從戎十載余徵人去日殷勤囑歸雁來時數寄書

彤闈曉辟萬鞍回玉輅春遊薄晚開渭北淸光揺艸樹南洲佳景入樓臺

千門今夜曉初晴萬里天河徹帝京燦燦繁星駕秋色稜稜霜气韻鐘聲

長安二月柳依依西出流沙路漸微閼氏山上春光少相府邊廷驛使稀

三秋大漠冷溪山八月嚴霜變艸顏捲斾風行宵渡磧銜枚電掃曉應還

捉拍睦州

西去輪臺萬里餘故鄕音耗日應疏隴山鸚鵡能言語爲報閨人數寄書

水調歌七首

平沙落日大荒西隴上明星髙復低孤山幾處看烽火壯士連營鼓鼙

猛將闗西意气多能騎駿馬弄雕戈金鞍寶鋏精神出倚笛新翻水調歌

隴頭一斷气長秋舉目蕭條總是愁秪爲徵人多下淚年年添作斷腸流

細艸河邊一雁飛黃龍闗裏掛戎衣爲受明王恩寵甚從事經年不復歸

昨夜邀歡出建章今朝徴賞度昭陽傳聲莫閉黃金屋爲報先開白玉堂

日晚笳聲咽戍樓隴云漫漫水東流行人萬里向西去滿目闗山空自愁

千年一遇聖明朝願對君王舞細腰乍可當熊任生死誰能伴鳯上雲霄

涼州歌四首

漢家宮裏柳如絲上苑桃花連碧池聖壽已傳千載酒天文更賞百僚詩

朔風吹葉雁門秋萬里煙塵昏戍樓徵馬長思靑海北鳴笳夜聽隴山頭

三秋陌上早霜飛羽獵平田淺艸齊錦背蒼鷹初出按五花騘馬餵來肥

鴛鴦殿裏笙歌起翡翠樓前出舞人喚上紫微三五夕聖明萬壽一千春

突厥三臺

雁門山上雁初飛馬邑欄中馬正肥日昨山西逢驛使殷勤南北送徵衣

蓋羅縫二首

秦時明月漢時闗萬里徵人尙未還但使龍庭飛將在不教戎馬度陰山

音書杜絕白狼西桃李無顏黃鳥啼寒雁春深歸去盡出門腸斷艸淒淒

雙帶子

私言切切誰人防海燕雙飛繞畫梁君學秋胡不相識妾亦無心去采桑

渭州

亭亭孤月照行舟寂寂長河萬里流鄕國不知何處是雲山漠漠使人愁

水鼓子

雕弓白羽獵初回薄夜牛羊復下來夢水河邊秋艸合黒山峯外陣雲開

鐘西二首

天邊物色更無春秪有牛羊與馬羣誰家營裏吹羌笛哀怨教人不忍聞

歲去年來拜聖朝更無山闕對溪橋九門楊柳渾無半猶自千條與萬條

雜詩

無名氏

靑天無雲月如燭露泣梨花白如玉子規一夜啼到明美人獨在空房宿

空賜羅衣不賜恩一燻香後一消魂𨿽然舞袖何時舞長對春風挹淚防

不洗殘防並繡牀卻嫌鸚鵡繡鴛鴦回鍼刺到雙飛處憶著徵人淚數行

眼想心思夢裏驚無人知我此時情不如池上鴛鴦鳥雙宿雙飛過一生

一去遼陽系夢魂忽傳徵騎到中門紗不肯施紅粉徒遣蕭郎問淚防

鶯啼露冷酒初醒罨畫樓西曉角鳴翠羽帳中人夢覺寶釵斜墜枕函聲

滿目笙歌一叚空萬般離恨總隨風多情爲謝殘陽意與展晴霞片片紅

兩心不語暗知情燈下裁縫月下行行到堦前知未睡夜深聞放剪刀聲

近寒食雨艸萋萋著麥苖風柳映堤一是有家歸未得杜鵑休向耳邊啼

洛陽才子鄰簫恨湘水佳人錦瑟愁今昔兩成惆悵事臨卭春盡暮江流

浙江輕浪古悠悠望海樓吹望海愁莫怪鄕心隨魄斷十年爲客在他州

數日相隨兩不忘郎心如妾妾如郎出門便是東西路把取紅牋各斷腸

無定河邊暮笛聲赫連臺畔旅人情函闗歸路千餘里一夕秋風白髮生

舊山𨿽在不闗身且向長安過暮春一樹梨花一溪月不知今夜屬何人

花落長川艸色靑暮山重疊雨溟溟逢春便覺飄蓬苦今日分離一涕零

萬首唐人絕句卷五十八

欽定四庫全書

萬首唐人絕句卷五十九

宋洪邁編

七言

穆天子傳

唐彥謙

王母淸歌玉琯悲瑤臺應有再來期穆王不得重相見恐爲無端哭盛姬

楚天

楚天遙望每長嚬宋玉襄王盡作塵不會瑤姬朝與暮更爲雲雨待何人

寄徐山人

一室淸羸鶴體孤體和神瑩爽冰壺吳中髙士𨿽求死不那稽山有謝敷

題宗人故帖

所忠無處訪相如風笈塵編迹尙餘惟有孝標情最厚一編遺在茂陵書

垂柳

絆惹春風別有情世間誰敢鬭輕盈楚王江畔無端種餓損纎腰學不成

登興元城觀烽火

漢川城上角三呼防蹕防邊列萬夫褒姒塜前烽火起不知泉下破顏無

鄧艾廟

昭烈遺黎死尙羞揮刀斫石恨醮周如何千載畱遺廟血食巴山伴武侯

曲江春望

杏艶桃光奪晚霞樂遊無廟有年華漢朝冠蓋皆陵墓十里冝春漢苑花

漢殿

鳥去雲飛意不通夜壇斜月轉松風君王寂慮無消息卻就閒人覓巨公

賀李昌時禁苑新命

振鷺翔鸞集禁闈玉堂珠樹瑩風儀不知新到靈和殿張緒何如柳一枝

牡丹

顏色無因饒錦綉馨香惟解掩蘭蓀那堪更被煙防蔽南國西施泣防魂

羅江驛

數枝髙柳帶鳴鴉一樹山橊自落花已是向來多淚眼短亭回首在天涯

奏捷西蜀題沱江驛

野客乘軺非所冝況將儒懦報戎機錦江不識臨卭酒且免相如渇病歸

春蚤落英

紛紛從此見花殘轉覺長繩繋日難樓上有愁春不淺小桃風雪憑欄幹

仲山

千載遺蹤寄薜蘿沛中鄕裏漢山河長陵亦是閒丘壠異日誰知與仲多

漢嗣

漢嗣安危繋數君髙皇意決勢難分張良口辧周昌喫同建儲宮第一勛

四老廟

西漢儲宮定不傾可能園綺勝良平舉朝公將無全防借請閒人羽翼成

南梁戱題漢髙廟

數載從軍似武夫今隨戎捷气偏粗漢王若問何爲者免道髙陽舊酒徒

洛神

人世仙家本自殊何須相見向中途驚鴻瞥過防龍去漫惱陳王一事無

初秋到慈州冬首換絳牧

秋杪方攀玉樹枝隔年無計待春暉自嫌暫作仙城守不遂鶯來共燕飛

重經馮家舊裏

馮家舊宅閉柴闗修竹猶存淗水灣應系星辰上天去不畱英骨人間

克復後登安國寺閣

千門萬戶鞠蒿藜防燼遺垣一望迷惆悵建章鴛瓦盡夜來空見玉繩低

題防僧室

何緣春恨貯離憂欲入空門萬事休水月定中何所爲也嚬眉黛托腮愁

見煬帝寶帳

漢文窮相作前王懢惜明珠不鬥量翡翠絞鮹何所直千裨萬接上書囊

樓上偶題

塵土無因狎隱淪靑山一望每傷神可能前嶺空喬木應有懷才抱器人

親仁裏聞猿

朱雀街東半夜驚楚魂和夢兩徒淸五更撩亂趨朝火滿口塵埃亦數聲

聞李瀆司勲下世

異鄕丹旐已飄揚一顧深知實未亡任被禇褒泉下笑重將北靣哭眞長

試夜題省廊桂

麻衣穿穴兩京塵十見東堂緑桂春今日競飛揚葉箭魏舒休作畫籌人

竹風

竹映風數陣斜旅人愁坐思無涯夜來畱得江湖夢全爲幹聲似荻花

長溪秋望

柳短沙長溪水流雨微煙暝立溪頭寒鴉閃閃山前去杜曲黃昏獨自愁

嚴子陵

嚴陵情性是眞狂抵觸三公傲帝王不怕舊交稱僣越喚它侯霸作君房

北齊

艸艸招攜彊據鞍周師乘勝莫回看背城肯戰知虛實爭柰人前忍笑難

楚世家

偏信由來惑是非一言邪佞脫危機張儀重入懷王手駟馬安車卻放歸

驪山道中

月殿眞妃下防煙漁陽追騎及湯泉君王指防新丰樹幾不親畱七寶鞭

韋曲

欲冩愁腸愧不才多情練漉已低摧窮郊二月初離別獨傍寒村嗅野梅

黃子陂荷花

十頃狂風撼麯塵緣堤照水露紅新世間花气皆愁絕恰是蓮香更惱人

野行

蝶戀晚花終未去鷗逢春水固難飛野人心地都無著伴蝶隨鷗亦不歸

與徐溫話別

方幹

去去何時卻見君悠悠煙水似天津明年今夜有明月不是今年看月人

寒食日

百花香气傍行人花底垂鞭日易醺野父不知寒食節穿林轉壑自燒云

出東陽道中作

馬首寒山黛色濃一重重盡一重重醉醒已在他人界猶憶東陽昨夜鐘

與陳長官

枕上愁多百緒牽常時睡覺在溪前人間盡是交親力莫道升沈總信天

商明府家學方響

葛溪鐡片梨園調耳底丁東十六聲彭澤主人憐妙樂玉杯春暖許同傾

別商明府

許教門館久踟躕仲叔懷恩對玉壺惟有離心欲萌客望垂雙淚不成珠

贈楊長官

直鉤終日竟無魚鐘鼓聲中與世疏若向湖邊訪幽拙蕭條四壁是閒居

貽僧二首

秋水一長見底澗松千尺不生枝人間學佛知多少淨盡花心只有師

四十年來多少人一分零落九成塵與師猶得重相見亦是枯株勉彊春

題畫建溪圖

六幅輕綃畫建溪刺桐花下路髙低分明記得曽行處秪欠猿聲與鳥啼

蜀中

遊子去遊多不歸春風酒味勝余時閒來卻伴巴兒醉荳蔲花邊唱竹枝

將歸湖上畱別陜宰

歸去春山逗晚晴縈逥樹石罅中行明時不是無知己自憶湖邊釣與耕

題鮑處士壁

水濶坐看千萬里靑蕪蓋地接天津襧衡莫愛山中靜逸舎山多卻礙人

經曠禪師舊院

谷鳥散啼如有恨庭花含笑似無情更名變貌難休息去去來來第幾生

江南聞新曲

席上新聲花下杯一聲聲被拍心催樂工不識長安道盡是書中寄曲來

越中寄孫百篇二首

上才乘醉到山陰日日篇成字字金鏡水周圍千萬頃波瀾倒防入君心

錦價轉髙花更巧能將舊手弄新梭從來一字爲褒貶二十八言猶太多

題飛來峯

邃巖喬木夏藏寒牀上雲溪枕上看臺殿漸多山更重卻令飛去卽應難

過李羣玉故居

訐直上書難遇主銜寃下世未成翁琴樽劍鶴隨將去惟鎖山齋一樹風

君不來

逺路東西欲問誰寒來無處寄寒衣去時初種庭前樹樹已勝巢人未歸

送鄕中故人

少小與君情不疏聴君細話勝家書如今若到鄕中去道我埀鉤不釣魚

思江南

昨日艸枯今日靑羈人又動故鄕情夜來有夢登歸路不到桐廬已及明

別孫蜀

吳越思君意易傷別君添我鬂邊霜由來淛水偏堪恨截防千山作兩鄕

贈江上老人

潭底錦鱗多識釣未投香餌卽先知欲教魚目無分別須學揉藍染釣絲

詠花二首

狂心醉眼共徘徊一半先開笑未開此日不能偸折去蝴蜂直恐趂人來

可憐妍艶正當時剛被狂風一夜吹今日流鶯來舊處百般言語殢空枝

路入金州江中作

棹尋椒岸縈逥去數里時逢一兩家知道從來貢金處江邊牧防亦披沙

夜會鄭氏林亭

捲簾圓月照方塘坐久樽空竹有霜白犬風驚雁飛起猶能一一旋成行

淸平調詞三首

李白

云想衣裳花想容春風拂檻露華濃若非羣玉山頭見會向瑤臺月下逢

一枝紅艶露凝香雲雨巫山枉防腸借問漢宮誰得似可憐飛燕在昭陽

名花傾國兩相歡長得君王帶笑看解釋春風無限恨沈香亭北倚欄幹

戱贈杜甫

飯顆山前逢杜甫頭戴笠子日卓午借問別來太瘦生總爲從前作詩苦

賀裴裕

李

曽隨風水化凡鱗安上門前一字新聞道蜀江風景好不知何似杏園人

逰秦別妻

元載

年來誰不厭龍鐘𨿽在侯門似不容看取海山寒翠樹若遭霜霰到秦封

懷舊

李章武

水不西歸月暫圓令人悵望古城邊蕭條明早分岐路知更相逢何嵗年

戱經僧

南宗尙許通方便何處心中更有經好去苾蒭雲水畔何山松栢不靑靑

送紅綿酒

冷朝陽

采菱歌怨木蘭舟送客魂消百尺樓還似洛妃乘霧去碧天無際水空流

題馬嵬驛

狄歸昌

馬嵬煙柳正依依重見鑾輿幸蜀歸泉下阿蠻應有語這回休更泥楊妃

贈張神女

沈警

義起曽歷許多年張碩凡得防時憐何意今人不如昔蹔來相見更無緣

離歌

直值行人心不平那冝萬里阻閨情只今隴上分流水更泛從來鳴咽聲

題巫山廟

繁知

忠州刺史令才子行到巫山必有詩爲報髙唐神女道速排雲雨淸辭

題鄧仙客墓

天嶠逰人

鶴老芝田雞在籠上淸那與俗塵同旣言白日升仙去何事人間有殯宮

舟行作

衡山舟子

野鵲灘西一棹孤月光遙接洞庭湖堪嗟逥雁峯前過望防家山一字無

罷歙州贈交代

李擢

經年理郡少歡娯爲習干戈間飲徒今日臨行盡交【原闕】

萬首唐人絕句卷五十九

欽定四庫全書

萬首唐人絕句卷六十

宋洪邁編

七言

六朝詠史

孫元晏

吳黃金車

分擘山河卽漸開許昌基業已傾黃金車與斑斕耳早个須知入防來

赤壁

防獵書來舉國驚秪應周魯不教迎曹公一戰奔波後赤壁功傳萬古名

魯肅指囷

破產移家事亦難佐吳從此霸江山爭教不立功勲得指出一囷如等閒

甘寜斫營

夜深偸入魏軍營滿寨驚忙火似星百口寶刀千匹絹也應消得與甘寜

徐盛

欲把江山鼎足分邢眞銜冊到江南當時將相誰堪重徐盛將軍最不甘

魯肅

斫案興言斷眾疑鼎分從此定雄雌若無子敬心相似爭得烏林破魏師

武昌

西塞山髙截九垓防謡終日自相催武昌魚美應難戀歷數須歸建業來

顧雍

贊國經綸更有誰蔡公相嘆亦相師貴爲丞相封侯了歸後家人總不知

呂防

防小家貧實可哀願徵行去志難回不探虎穴求身逹爭得人間富貴來

介象

好道君王遇亦難變通靈異幾多般介先生有神仙術釣得鱸魚在玉盤

濡須塢

風掲洪濤響若雷枕波爲壘險相隈莫言有个濡須塢幾度曹公失志回

周防

名與諸公又不同金瘡痕在滿身中不將禦蓋宣恩澤誰信將軍別有功

張紘

東部張公與眾殊共施經略贊全吳陳琳漫自稱雄伯神气應須怯大巫

太史慈

聖徳招賢逺近知曹公心計卻成欺陳韓昔日甞投漢豈是當歸召得伊

孫堅後

委付張公翊聖材幾將賢徳贊文臺爭教不霸江山得日月徴曾入夢來

陸綂

將軍身歿有兒孤虎子爲名教讀書更向宮中教騎馬感君恩重合何如

靑蓋

歷數將終勢已摧不修君徳更堪哀被它靑蓋言相誤元是須教入晉來

晉七寶鞭

天命須知豈偶然亂臣徒欲用兵權聖謨廟略還應別渾不消它七寶鞭

廋恱鵝炙

春暖江南景气新子鵝炙美就中珍廋家廚盛劉公困渾弗相貽也惱人

謝

百萬兵來逼合肥謝爲將統雄師旌旗首尾千餘里渾不消它一局棊

謝混

尙主當初偶未成此時誰合更關情可憐謝混風華在千古翻傳禁臠名

陸玩

陸公髙論亦由謙讓還慙未有功天下忠良人欲盡始應交我作三公

王坦之

晉祚安危只此行坦之何必苦憂驚謝公合定寰區在爭遣當時事得成

蒲葵扇

拋捨東山歲月遙幾施經略挫雄豪若非名徳喧寰宇爭得蒲葵價數髙

王郎

太尉門庭亦甚髙王郎名重禮相饒自家妻父猶如此誰更逢君得折

劉毅

繞牀堪壯喝盧聲似鐡容儀眾盡驚二十七人同舉義幾人全得舊功名

王恭

春風濯濯栁容儀鶴神心舉世推可惜教君仗旄鉞枉將心地托牢之

謝公賭墅

發遣將軍欲去時略無情撓只貪棊自從乞與羊曇後賭墅功成更有誰

符堅投箠

投箠塡江語未終謝安乘此立殊功三臺星爛乾坤正且與張華死不同

衛玠

叔寶羊車海內稀山家女壻好風姿江東士女無端甚看殺玉人渾不知

郭璞脫

吟坐因思郭景純每言窮逹似通神到頭分命難移攺解脫靑與別人

廋樓

江州樓上月明中從事同登眺逺空玉樹忽埋千載後有誰重此繼淸風

新亭

容易乘虛逼帝畿滿江艛艣與旌旗盧循若解新亭上勝負還應未可知

宋大峴

大峴才過喜可知指空言己副心期公孫許防嗟無用天與南朝作霸基

放宮人

納諌廷臣免犯顏自然恩可霸江山姚興侍女方承寵放出宮闈若等閒

借南苑

人主詞應不偶然幾人曾說笑掀天不知南苑今何在借與張公三百年

謝澹雲霞友

仗气淩人豈可親只將範防是知聞緣何喚作雲霞友卻恐雲霞未似君

烏衣巷

古迹荒基好嘆嗟滿川吟景只煙霞烏衣巷在何人住回首令人憶謝家

袁粲

負才尙气滿朝知髙臥閒吟見客稀獨步何人識袁尹白楊郊外醉方歸

劉伯龍

位重何如不厭貧伯龍孤子只修身固知生計還湏有窮鬼臨時也笑人

王方平

拂衣耕釣已多時江上山前樂可知著卻貂裘將采藥任它人喚作漁師

黃羅

戚屬羣臣盡見防預憂身後又堪哀到頭委付何曾是虛把羅襦與彥回

謝朏

謝家諸子盡蘭香各震芳名滿帝鄕惟有千金更堪重只將髙臥向齊王

羊保

運命將來各有期好官才闕卽思之就中堪愛羊保偏受君王分外知

齊謝朏

解璽傳呼詔侍中卻來髙臥豈疏慵此時忠節還希有堪羨君王特地容

小兒執燭

謝公情量已難量忠宋心誠豈暫忘執燭小兒渾放去略無言語與君王

王僧祐

肯與公卿作等倫澹然名徳只推君任它車騎來相訪簫鼓盈庭似不聞

王僧防

位髙名重不堪疑懇讓儀同帝亦知不學常流爭進取卻憂門有二臺司

眀帝裹蒸

至尊尊貴異人間禦膳天廚豈等閒惜得裹蒸無用處不如安霸取江山

郁林王

彊哀彊慘亦從伊歸到私庭喜可知喜字漫書三十六到頭能得幾多時

何氏小山

顯逹何曾肯系心築居郊外好園林賺它謝朏出山去贏得髙名直至今

王倫之

豫章太守重詞林圖畵陳蕃與華歆更奠子將並孺子爲君千載作知音

潘妃

曾步金蓮寵絕倫豈甘今日委埃塵玉兒還有懷恩處不肯將身嫁小臣

王亮

後見梁王未免哀柰何無計拯傾頺若教彼相顚扶得爭遣眀公到此來

梁分宮女

滌蕩齊宮法令新分張宮女二千人可憐無限如花貎重見世間桃李春

馬仙琕

齊朝太守不甘降忠節當時動四方義士要教天下見且防君住待袁昻

勍敵

博聞天子重儒才特爲皇華綺宴開今日方驚遇勍敵此人元自北朝來

蔡撙

紫茄白莧以爲珍守任淸眞轉更貧不飲吳興郡中水古今能有幾多人

楚祠

曾與蕭侯醉玉杯此時神影盡傾頺莫云千古無靈聖也向西川助敵來

謝朏小輿

小輿升殿掌鈞臺不免無憀卻憶回應恨被它何誤悔先容易出山來

八關齋

依憑金地甚防誠忍溺空王爲聖明內殿設齋申禱祝豈無功徳及臺城

廋信

苦心詞賦向誰談淪落周朝志豈甘可惜多才廋開府一生惆悵憶江南

陳王僧辯

彼此英雄各有名石頭髙臥擬爭衡當時堪笑王僧辯待欲將心托聖眀

武帝蚌盤

金翠絲簧略不舒蚌盤淸宴意何如豈知三閣繁華主解爲君王妙破除

虞居士

苦諫將軍緫不知幾隨煙熖作塵飛東山居士何人識惟有君王卻許歸

姚察

曾佐徐陵向北遊剖陳疑事動名流卻歸掌選淸何甚一疋花練不肯收

宣帝傷將卒

前後兵師戰勝回百餘城壘盡歸來當時將卒應知感況得君王爲舉哀

臨春閣

臨春髙閣上侵云風起香飄數里聞自是君王正沈醉豈知消息報隋軍

結綺閣

結綺髙冝眺海涯上淩丹漢拂雲霞一千朱翠同居此爭柰恩多屬麗華

望仙閣

多少沈檀結築成望仙爲號倚靑冥不知孔氏何形狀醉得君王不解醒

三閣

三閣相通綺宴開數千朱翠繞周回只知斷送君王醉不道韓擒已到來

狎客

八宮妃盡賦篇章風掲歌聲錦繡香選得十人爲狎客有誰能解諌君王

淮水

文物衣冠盡入秦六朝繁盛忽埃塵自從淮水漧枯後不見王家更有人

江令宅

不向南朝立諫名舊居基在事分明令人惆悵江中令只作篇章過一生

後庭舞

嬿婉回風態若飛麗華翹防玉爲姿後庭一曲從教舞舞破江山君未知

敍懷

張蠙

月裏路從何處上江邊身合幾時歸十年九陌寒風夜夢掃蘆花絮客衣

題嘉陵驛

嘉陵路惡石和泥行到長亭日已西獨倚欄幹正惆悵海棠花裏鷓鴣啼

春夜二首

劉駕

一別杜陵歸未期秪憑防夢接親知近來欲睡兼難睡夜夜夜深聞子規

幾歲兵戈阻路岐憶山心切與心違時難何處披衷抱日日日斜空醉歸

郪中感舊

頃年曾住此中來今日重防事可哀憶得幾家歡宴處家家家業盡成灰

曉登迎春閣

未櫛憑欄眺錦城煙籠萬井二江明香風滿閣花滿樹樹樹樹梢啼曉鶯

白髭

到處逢人求至藥幾回染了又成絲素絲易染髭難染墨翟當時合泣髭

獨坐吟

客愁不盡夲如水艸色含情更無已又覺春愁似艸生何人種在情田裏

奉和春日翫雪

北闕同云掩曉霞東風春雪滿山家瓊章定少千人和銀樹長開六出花

和李秀才邊庭四時怨

盧弼

春

春衣昨夜到楡關故國煙花想已殘少婦不知歸未得朝朝應上望夫山

夏

盧龍塞外艸初肥鴈乳平蕪曉不飛鄕國近來音信斷至今猶自著寒衣

秋

八月霜飛栁徧黃蓬根吹斷鴈南翔隴頭流水關山月泣上龍堆望故鄕

冬

朔風吹雪透刀瘢飲馬長城窟更寒半夜火來知有敵一時齊保賀蘭山

獨坐懷非煙

緑暗紅藏起暝煙獨將幽恨小庭前沈沈良夜與誰語星落銀河月半天

廻緘非煙

見說傷情爲見春想封蟬錦緑蛾嚬叩頭與報煙卿道第一風流最損人

贈非煙

十洞三淸𨿽路阻有心還得傍瑤臺瑞香風引思深夜知是蕋宮仙馭來

萬首唐人絕句卷六十

欽定四庫全書

萬首唐人絕句卷六十一

宋洪邁編

七言

小遊僊詩九十八首

曹唐

玉簫金瑟發商聲桑葉枯漧海水淸淨掃蓬萊山上地略遊王母話長生

其二

上元元日豁明堂五帝望空拜玉皇萬樹琪花千圃藥心知不敢輙形相

其三

騎龍重過玉溪頭紅葉還春碧水流省得壺中見天地壺中天地不曾秋

其四

眞王未許久從容立在花前別寗封手把玉簫頭不舉自愁如醉倚黃龍

其五

金殿無人鏁絳煙玉郎並不賞丹田白龍蹀躞難廻防爭下紅綃碧玉鞭

其六

洲艸木不知黃甲子初開浩刼長無限萬年年少女手攀紅樹滿殘陽

其七

宮闕重重閉玉林昆侖髙辟彩雲深黃龍掉尾引郎去使妾月明何處尋

其八

風滿塗山玉蘂稀赤龍閒臥鶴東飛紫梨爛盡無人喫何事韓君去不歸

其九

武帝徒勞厭暮年不曾淸淨不精專上元少女絕還往滿竈丹成白玉煙

其十

百辟朝回閉玉除露風淸宴桂花疏西歸使者騎金虎嚲鞚垂鞭唱步虛

十一

南斗闌北斗稀茅君夜著紫霞衣朝騎白馬趂朝去鳳押笙歌逐後飛

十二

焚香獨自上天壇桂樹風吹玉簡寒長怕嵇康乏僊骨與將僊籍再尋看

十三

冰屋朱扉曉未開誰將金防扣瓊臺碧花紅尾小僊子閒吠五云嗔客來

十四

酒釅春濃瓊艸齊眞公欲散醉如泥朱輪軋軋入云去行到半天聞馬嘶

十五

白石山中自有天竹花藤葉隔溪煙朝來洞口圍棊了賭得靑龍直幾錢

十六

海水西飛照柏林靑雲斜倚錦雲深水風暗入古山葉吹斷步虛淸磬音

十七

玉詔新除沈侍郎便分茅土鎭東方不知今夕遊何處侍從皆騎白鳳凰

十八

洞裏煙霞無歇時洞中天地足金芝月明朗朗溪頭樹白髮老人相對棊

十九

饑卽飱霞悶卽行一聲長嘯萬山靑穿花渡水來相訪珍重多才阮步兵

二十

東妃閒著翠霞裙自領笙歌出五云淸思密談誰第一不過邀取小茅君

二十一

月影悠悠秋樹明露吹犀簟象牀輕嬪妃久立帳門外暗笑夫人推酒聲

二十二

九天天路入雲長燕使何由到上方玉女暗來花下立手挼裙帯問昭王

二十三

玉皇賜妾紫衣裳交向桃源嫁阮郎爛煮瓊花勸君喫恐君毛鬢暗成霜

二十四

花底休傾緑玉巵雲中含笑向安期窮陽有數不知數大是人間年少兒

二十五

玉色雌龍金絡頭眞妃騎出縱閒遊昆侖山上桃花底一曲商歌天地秋

二十六

閒來洞口訪劉君緩步輕擡玉綫裙細拍桃花擲流水更無言語倚彤雲

二十七

西漢夫人下太虛九霞裙幅五云輿欲將碧字相教示自解盤囊出素書

二十八

天上雞鳴海日紅靑腰侍女掃朱宮洗花烝葉濾淸酒待與夫人邀五翁

二十九

汗漫眞遊實可奇人間天上與人知周王不信長生話空使萇碧淚垂

三十

靑錦縫裳綠玉襠滿身新帶五云香閒依碧海攀鸞駕笑就蘇君覓橘嘗

三十一

鶴不西飛龍不行露干云破洞簫淸少年僊子說閒事遙隔彩雲聞笑聲

三十二

洞裏煙深木葉麤乘風使者降都隔花相見遙相賀擎出懷中赤玉符

三十三

芝蕙蕓花爛漫春瑞香煙露濕衣巾玉童私地誇書札偸寫云瑤暗贈人

三十四

天上邀來不肻來人間雙鶴又空回秦皇漢武死何處海畔紅桑花自開

三十五

紫羽麾幢下玉京卻邀眞母入三淸白龍久住渾相戀斜倚祥雲不肻行

三十六

鶴叫風悲竹葉疏誰來五嶺拜云俱人間肉馬無輕步踏破先生一卷書

三十七

夜降西壇宴已終花殘月榭霧朦朧誰遊八海門前過空洞一聲風雨中

三十八

忘卻教人鎖後宮還丹失盡玉壺空姮娥若不偸靈藥爭得長生在月中

三十九

暘谷先生下宴時月光初冷紫瓊枝淒淸金石揭天地事在世間人不知

四十

共愛初平住九霞焚香不出閉金華白羊成隊難収拾喫盡溪頭巨勝花

四十一

酒盡香殘夜欲分靑童拜問紫陽君月光悄悄笙歌逺馬影龍聲歸五云

四十二

海樹靈風吹彩煙丹陵朝客欲升天無央公子停鸞轡笑泥嬌妃索玉鞭

四十三

八景風回五鳳車昆侖山上看桃花若教使者沽春酒須覓余杭阿母家

四十四

叔卿徧覽九天春不見人間故舊人怪得蓬萊山下水半成沙土半成塵

四十五

欲飲尊中雲母漿月明花裏合笙簧更教小柰將龍去便向金壇取阮郎

四十六

海上桃花千樹開麻姑一去不知來遼東老鶴應慵墮教探桑田便不回

四十七

昨夜相邀宴杏壇等閒乘醉走靑鸞紅雲塞路東風緊吹破芙蓉碧玉冠

四十八

云鶴防防去不分落花流水恨空存不知玉女無期信道與畱門卻閉門

四十九

采女平明受事回暗交丹契錦囊開欲書密詔防人見佯喝靑虯使莫來

五十

太一元君昨夜過碧雲髙髻綰婆娑手擡玉防紅於火敲斷金鸞使唱歌

五十一

碧瓦彤軒月殿開九天花落瑞風來玉皇欲著紅龍衮親喚金妃下手裁

五十二

長房自貴解飛翻五色雲中獨閉門看卻桑田欲成海不知還往幾人存

五十三

赤龍停步彩雲飛共道眞王海上歸千歲紅桃香破鼻玉盤盛出與金妃

五十四

碧海靈童夜到時徒勞相喚上瓊池因循天子能閒事縱與靑龍不解騎

五十五

且欲畱君飲桂漿九天無事莫推忙靑龍舉步行千里休道蓬萊歸路長

五十六

侍女親擎玉酒巵滿巵傾酒勸安期等閒相別三千歲長憶水邊分棗時

五十七

萬歲蛾眉不解愁旋彈淸瑟旋閒遊忽聞下界笙簫曲斜倚紅鸞笑不休

五十八

去住樓臺一任風十三天洞暗相通行廚侍女炊何物滿竈無煙玉炭紅

五十九

風動閒天淸桂陰水精簾外冷沈沈西妃少女多春思斜倚彤雲盡日吟

六十

王母相畱不放回偶然沈醉臥瑤臺憑君與向蕭郎道教著靑龍取妾來

六十一

絳節笙歌繞殿飛紫皇欲到五雲歸細腰侍女瑤花外爭向紅房報玉妃

六十二

聞君新領八霞司此別相逢是幾時妾有一觥雲母酒請君終宴莫推辭

六十三

方士飛軒駐碧霞酒香風冷月初斜不知誰唱歸春曲落盡溪頭白玉花

六十四

方朔朝來到我家欲將靈樹出丹霞三千年後知誰在擬種紅桃待放花

六十五

水滿桑田白日沈凍雲幹霰濕重陰遼東歸客閒相過因話堯年雪更深

六十六

朝回相引看紅鸞不覺風吹鶴氅偏好是興來騎白鶴文妃爲伴上重天

六十七

公子閒吟八景文花南拜別上陽君金鞭遙指玉淸路龍影馬嘶歸五云

六十八

一百年中是一春不教日月輙移輪金鼇頭上蓬萊殿惟有人間鏈骨人

六十九

笑擎雲液紫瑤觥共請云和碧玉笙花下偶然吹一曲人間因識董雙成

七十

東皇長女沒多年從洗金芝到水邊無事伴他棊一局等閒輸卻賣花錢

七十一

紅艸靑林日半斜閒乘小鳳出彤霞路尋故舊過西谷因得冰園一尺

七十二

樹下星沈月欲髙前溪水影濕龍毛洞天云冷玉花發公子盡披雙錦袍

七十三

紫水風吹劍樹寒水邊年少下紅鸞未知百一窮陽數略請先生止的看

七十四

武皇含笑把金觥更請霓裳一兩聲防帳宮人最年少舞腰時挈繡裙輕

七十五

瓊樹扶疏壓瑞煙玉皇朝客滿花前東風小飲人皆醉短尾靑龍枕水眠

七十六

彤閣鐘鳴碧鷺飛皇君催熨紫霞衣丹房玉女心慵甚貪看投壺不肻歸

七十七

昆侖山上自雞啼羽客爭升碧玉梯因駕五龍看較藝白鸞功用不如妻

七十八

沙野先生閉玉虛防香夜寫紫微書供承童子閒無事教剉瓊花餵白驢

七十九

云隴瓊花滿地香碧沙紅水徧朱堂外人欲壓長生籍拜請飛瓊報玉皇

八十

玉洞長春風景鮮丈人私宴就芝田笙歌暫向花間盡便是人間一萬年

八十一

靑童傳語便須回報道麻姑玉蘂開滄海成塵老閒事且乘龍鶴看花來

八十二

絳樹彤雲戶半開守花童子怪人來靑牛臥地喫瓊艸知道先生朝未回

八十三

石洞沙溪二十年向明杭日夜朝天白礬煙盡水銀冷不覺小龍牀下眠

八十四

紫微深鎖敞丹軒太帝親談不死門從此百寮俱拜後走龍鞭虎下昆侖

八十五

云衫玉帶好威儀三洞眞人入奏時頻看金鞭打龍角爲嗔西去上天遲

八十六

太子眞娥相領行當天合曲玉簫淸梨花新折東風軟猶在緱山樂笑聲

八十七

洞裏月明瓊樹風畫簾靑室影朦朧香殘酒冷玉妃睡不覺七眞歸海中

八十八

靑苑紅堂壓瑞雲月明閒宴九陽君不知昨夜誰先醉書破明霞八幅裙

八十九

東溟兩度作塵飛一萬年來防面稀千樹梨花百壺酒共君論飲莫論詩

九十

滄海令拋卽未能且緣鸞鶴立相仍蔡家新婦莫嫌少領取眞珠三五升

九十一

溪影沈沙樹影淸人家皆踏五音行可憐三十六天路星月滿空瓊艸靑

九十二

北斗西風吹白楡穆公相笑夜投壺花前玉女來相問賭得靑龍許贖無

九十三

九天王母皺蛾眉惆悵無言倚桂枝悔不長畱穆天子任將妻妾住瑤池

九十四

暫隨鳬伯縱閒遊飲鹿因過翠水頭宮殿寂寥人不見碧花菱角滿潭秋

九十五

新授金書八素章玉皇教妾主扶桑與君一別三千歲卻厭僊家日月長

九十六

八海風涼水影髙上卿教制赤霜袍蛟絲玉綫難裁割須借玉妃金剪刀

九十七

海上風來吹杏枝昆侖山上看花時紅龍錦襜黃金勒不是元君不得騎

九十八

絳闕夫人下北方細環淸佩響丁當攀花笑入春風裏偸折紅桃寄阮郎

放猿

吉師老

放爾千山萬里身野泉晴樹好爲鄰啼時莫近瀟湘岸明月孤舟有旅人

鴛鴦

江島蒙蒙煙靄微緑蕪深處刷毛衣渡頭驚起一雙去飛上文君舊錦機

萬首唐人絕句卷六十一

欽定四庫全書

萬首唐人絕句卷六十二

宋洪邁編

七言

送日本僧歸

韋莊

扶桑已在茫中家在扶桑東更東此去與師誰共到一船明月一帆風

對酒

何用巖棲隠姓名一壺春酹可忘形伯倫若有長生術應到如今醉未醒

舊裏

滿目墻垣春艸深傷時傷事更傷心車輪馬迹一時盡十二玉樓何處尋

春愁

自有春愁正斷魂不堪芳艸思王孫落花寂寂黃昏雨深夜無人獨倚門

鄜州寒食城外醉吟五首

滿街楊桞緑絲煙畫出靑春二月天好是隔簾花樹動女郎撩亂送秋千

雕陰寒食足逰人金鳳羅衣濕麝薫腸斷入城芳艸路淡紅香白一羣羣

開元坡下日初斜拜掃歸來走鈿車可惜數枝紅艶好不知今夜落誰家

馬驕風疾玉鞭長過去惟畱一陣香閒客不須燒破眼好花皆屬富家郎

雨絲煙桞欲淸明金屋人間暖鳳笙永晝迢迢無一事隔街聞築气毬聲

揺落

揺落秋天酒易醒淒淒長是別離情黃昏倚柱不歸去腸斷緑荷風雨聲

令狐亭

若非天上神仙宅須是人間將相家想得當時好風月管吹殺後庭花

江上別李秀才二首

千山紅樹萬山云把酒相看日又曛一曲離歌兩行淚更知何地再逄君

前年相送灞陵春今日天涯各避秦莫向樽前惜沈醉與君俱是異鄕人

語松竹

庭前芳艸緑如袍堂上詩人欲二毛多病不禁秋寂寞雨風松竹暮騷騷

姫人養蠶

昔年愛笑蠶家婦今日辛勤自養蠶仍道不愁羅與綺女郎初解織桑籃

東陽酒家贈別二首

送君同上酒家樓酩酊翻成一笑休正是落花饒悵望醉鄕前路莫回頭

天涯方嘆異鄕身又向天涯別故人明日五更孤店月醉醒何處各沾巾

長幹塘別徐茂才

亂離時節別離輕別酒應須滿滿傾才喜相逢又相送有情爭得似無情

江行西望

西望長安白日遙半年無事駐蘭橈欲將張翰松江雨畫作屏風寄鮑昭

驚秋

不向煙波狎釣舟彊將文墨事儒邱長安十二槐花陌曾負秋風多少秋

離筵訴酒

感君情重惜分離送我殷勤酒滿巵不是不能判酩酊卻憂前路醉醒時

題盧拾遺莊

主父西逰去不歸滿溪春雨長春薇怪來馬上詩情好破靑山白鷺飛

白牡丹

閨中莫妬新妝婦陌上須慚傅粉郎昨夜月明渾似水入門惟覺一庭香

題許渾詩卷

江南才子許渾詩字字淸新句句奇十斛明珠量不盡惠休虛作碧雲詞

贈禮佛名者

何用辛勤禮佛名我從無事到眞庭尋思六祖傳心印可是從來讀藏經

解維

又解徵帆落照中暮程還過秣陵東三年辛苦煙波裏贏得風姿似釣翁

雨霽池上作

鹿巾藜杖葛衣輕雨歇池邊晚吹淸正是今時江上好白鱗紅稻紫蒓羮

古別離二首

晴煙漠漠桞毿毿不那離情酒半酣更把馬鞭云外指斷腸春色在江南

一生風月俱惆悵到處煙花恨別離止竟多情何處好少年長抱長年悲

江亭酒醒

別筵人散酒初醒江岸黃昏雨雪零滿座綺羅皆不見覺來紅燭背銀屏

棹亭驛小桃花

當年此樹正花開五馬僊郎載酒來李白已亡工部死何人空伴玉山頽

憫耕者

何代何王不戰爭盡從離亂見淸平如今暴骨多於土猶防鄕兵作戍兵

含山店夢覺作

曾是流離慣別家等閒揮杖各天涯燈前一夢江南覺惆悵起來山月斜

壺關道中作

處處兵戈路不通卻從山北去江東黃昏欲到壺關寨疋馬寒嘶野艸中

金陵圖二首

誰爲傷心畫不成畫人心逐世人情君防六幅南朝事老木寒云滿故城

江雨霏霏江艸齊六朝如夢鳥空啼無情最是臺城桞依舊煙籠十里堤

送人遊並汾

風雨蕭蕭欲暮秋獨攜孤劍塞垣遊如今敵騎方南牧莫過陰闗第一州

江外思歸

年年春日異鄕悲社曲黃鶯可得知更被夕陽江岸上斷腸煙柳一絲絲

夢入闗

夢中乘傳過闗亭南望蓮峯簇簇靑馬上正吟歸去好覺來江月滿前汀

送人歸上國

送君江上日西斜泣向江邊滿樹花若見靑雲舊相識爲言流落在天涯

聞春鳥

雨時春鳥滿江村還是長安舊日聞紅杏花前應笑我我今憔悴亦羞君

獨鶴

夕陽灘上立徘徊紅蓼風前雪翅開應爲不知棲宿處防回飛去又飛來

新栽竹

寂寞階前種此君繞欄吟罷卻沾巾異鄕流落誰相識惟有叢篁伴主人

題酒家

酒綠花紅客愛詩落花春岸酒家旗尋思避世爲逋客不醉長醒也是癡

殘花二首

和煙和雨雪離披金蘂紅須尙滿枝十日笙歌一宵夢薴羅煙雨失西施

江頭沈醉泥斜暉卻向花前慟哭歸惆悵一年春又去碧雲芳艸兩依依

稻田

浪波春稻滿前坡極目連云防肥更被鷺鷥千防白披煙來入畫屏飛

燕來

去歳辭巢別近鄰今來空訝艸堂新花間對語應相問不是村中舊主人

倚柴扉

防杖無言獨倚闗如癡如醉夢魂間孤吟盡日何人防依約前山似故山

七步廊

杜門無計柰殘陽更接檐前七步廊不羨東都丞相宅每行吟得好文章

寄捨弟

每吟富貴他人合不覺汍瀾又濕衣萬里日邊鄕樹逺何年何路得同歸

僕者楊金

半年辛苦葺荒居不獨單寒腹亦虛努力且爲田舍客他年爲爾覓金魚

春陌二首

滿街芳艸卓香車仙子門前白日斜腸斷東風各回首一枝春雪凍梅花

嫩煙輕染柳絲黃句引花枝笑憑墻馬上王孫莫回首好風偏逐羽林郎

中酒

南鄰酒熟愛相招蘸甲傾來綠滿瓢一醉不知三日事任他童稚作漁樵

暴雨

江村入夏多雷雨曉作狂霖晚又晴波浪不知深防許南湖今與北湖平

晏起

爾來中酒起常遲臥看南山攺舊詩開戶日髙春寂寂數聲啼鳥上花枝

幽居春思

綠映紅藏江上村一聲雞犬似仙源閉門盡日無人到翠羽春禽滿樹喧

思歸引

越鳥南翔雁北飛兩鄕雲路各言歸如何我是飄飄者獨向江頭戀釣磯

與小女

見人初解語嘔啞不肯歸眠戀小車一夜嬌啼緣底事爲嫌衣少縷金華

虎迹

白額頻頻夜到門水邊蹤迹漸成羣我今避世棲巖穴巖穴如何又見君

買酒不得

停樽待爾怪來遲手挈空瓶毷氉歸滿面春愁消不得更看溪鷺寂寥飛

得故人書

正向溪頭自采蘇靑雲忽得故人書殷勤問我歸來否雙闕而今畫不如

洪州送僧遊福建

八月風波似鼔鼙可堪波上各東西殷勤早作歸來計莫戀猿聲住建溪

聞回戈軍

上將鏖兵又去旋翠華巡幸已三年營中不用栽楊柳願戴儒冠爲控

南鄰公子

南鄰公子夜歸聲數炬銀燈隔竹明醉憑馬鬃扶不起更邀紅袖出門迎

贈野僧

羨爾無知野性眞亂搔蓬鬢笑看人閒衝暮雨騎牛去肯問中興社稷臣

傷富民犯酒沒產【自此攺法不入財產】

誰氏園林一簇煙路人揺指盡長嘆桑林稻澤今無主新犯香醪沒入官

感羣兒戲爲陣

已聞三世歿軍營又見兒孫學戰爭見爾此言堪慟哭遣予何日望時平

尋李書記不遇

白雲紅樹繞瑯東夕鳥羣飛古道中仙吏不知何處隠山南山北雨蒙蒙

題貂黃嶺官亭

散騎蕭蕭下太忙逺從吳防去陳倉斜風細雨江亭上盡日憑欄獨望鄕

題櫻桃樹

記得初開雪滿枝和蜂和蝶帶花移而今花落逰蜂去空作主人惆悵詩

庭前菊

爲憶長安爛漫開我今移爾滿庭栽紅蘭莫笑靑靑色曾向龍山泛酒來

憶小女銀娘

睦州江上水門西蕩槳揚帆各解攜今日天涯夜深坐斷腸偏憶阿銀犁

女僕阿汪

念爾辛勤嵗已深亂離相失又相尋他年待我門如市報爾千金與萬金

河淸縣河亭

由來多感莫憑髙竟日衷腸似有刀人事任成陵與谷大河東去自滔滔

鐘陵夜闌作

鐘陵風雪夜將深坐對寒江獨苦吟流落天涯誰見問少卿應識子卿心

宿蓬船

夜來江雨宿蓬船臥聴淋泠不忍眠卻憶紫防淸調逸阻風中酒過年年

和工部楊尙書重送

姚鵠

桂枝攀得獻庭闈何似空懷楚橘歸好控扶揺早回首人人思看大鵬飛

宮詞

長孫翺

一道甘泉接禦溝上皇行處不曾秋誰言水是無情物也到宮前咽不流

題越王臺

崔向

越井岡頭松柏老越王臺上生秋艸古墓多年無子孫牛羊踐踏成官道

十二月樂詞

李賀

日腳澹光紅灑灑薄霜不消桂枝下依稀和气解冬嚴已就長月辭長夜

江上得芙蓉

崔希舟

物觸輕舟心自知風恬煙靜月光防夜深江上添愁思拾得紅蕖香惹衣

贈韋氏女

鄭徳璘

纎手垂鉤對水紅蕖秋色艶長江旣能觧佩投交甫更有明珠乞一雙

弔江姝二首

湖面徵帆且莫吹浪花初綻月光輝沈潛暗想橫波淚得共鮫人相對垂

洞庭風軟荻花秋新沒靑娥細浪愁淚滴白蘋君不見月明江上有輕鷗

譏張延賞

郭圓

宣父從周又過秦昔賢誰少出風塵當時亦訝張延賞不識韋臯是貴人

詠王大娘戴竿

劉晏

樓前百戲競爭新惟有長竿妙入神誰謂綺羅翻有力猶自嫌輕更著人

舉子騎驢

無名子

今年敇下盡騎驢短冑長秋徧九衢淸瘦兒郎猶自可就中愁殺鄭昌圖

題西明院房

姚家新壻是房郎未解芳顏意欲狂見說正調穿羽箭莫教射破寺家墻

詠李逢吉取寒素

元和天子丙申年三十三人同得僊袍似爛銀文似錦相將白日上靑天

戲周顗

浙西從事

龍津掉尾十年勞聲價當時鬭月髙惟有紅妝回舞手似持雙刄向猿猱

答從事

周顗

十載文場敢憚勞宋都回鷁爲風髙今朝甘被花枝笑任道尊前愛縛猱

嘲郭凝素

朱澤

三春桃李本無言苦被殘陽鳥雀喧借問東鄰效西子何如郭素擬王軒

譏張濬閱牡丹

伶人

位乖燮理致傷殘四面墻垣不忍看正是花時堪下淚相公何必更追歡

織錦人吟

學織繚綾功末多亂拈機杼錯拋梭莫教宮錦行家見把此文章笑殺他

戲狀元崔昭緯

千里江山陪驥尾五更風水失龍鱗昨夜浣花溪上雨緑楊芳艸爲何人

嘲陸暢

元和內人

十二層樓倚翠空鳳鸞相對並梧桐雙成走報監門衛莫使吳防入漢宮

解嘲

陸暢

粉面僊郎選聖朝偶逢秦女學吹簫須教翡翠聞王母不柰烏鳶噪鵲橋

題牡丹

一種芳菲出後庭卻輸桃李得佳名誰能爲向天人說從此移根近太淸

萬首唐人絕句卷六十二

欽定四庫全書

萬首唐人絕句卷六十三

宋洪邁編

七言

東林寺寄包侍郎

靈澈

古殿淸陰山木春池邊跂石一觀身誰能來此焚香坐共作鑪峯二十人

答徐廣州四問

童子出家無第行隨師乞食遣稱名長沙豈敢論年防絳老惟知甲子生

答韋丹

年老心閒無外事麻衣艸座亦終身相逢盡道休官去林下何曾見一人

答胡處士

皎然

西山禪隠比來聞長道惟應我與君書上無名心忘卻人間聚散似浮雲

答張烏程

莫道謫官無主人秣陵才令日相親前溪更有忘憂處荷葉田田間白蘋

酬張明府

愛君詩思動禪心使我休吟待鶴吟更說郡中黃霸在朝朝無事許招尋

酬祁判官

嵗嵗湖南隠已成如何星使忽知名沙鷗慣逐無心客今日逢君不解驚

舟行懷閻士和

二月湖南春艸徧橫山渡口花如霰相思一日在孤舟空見歸云兩三片

寄雲門寺梵僧

越山千萬雲門絕髙僧貌古還明月淸朝掃石行道歸林下眠禪防松雪

戲呈吳憑

世人不知心是道只言道在他方妙還如瞽者望長安長安在西向東笑

李中丞水亭夜集

佳人且莫吹參差正憐月色生酒巵山翁取醉豈關我自愛樽前白鷺鷥

夜過康錄事宅防兄弟

愛君門館夜來淸瓊樹雙枝是弟兄月在詩家偏足思風過客位更多情

酬秦系戲贈二首

正論禪寂忽狂歌莫是塵心顚倒多白足行花曾不染黃囊貯酒欲如何

雲林出定鳥未歸松吹時飄雨沐衣石語花悲徒自詫吾心見境盡爲非

題秦系麗句亭

獨將詩教領諸生但愛靑山不愛名滿院竹聲堪愈疾亂林花片足忘情

題湖上艸堂

山居不買剡中山湖上千峯處處閒芳艸白雲畱我住世人何事得相關

送顧道士逰洞庭山

見說洞庭無上路春遊亂踏五靈芝含桃風起花狼籍正是僊翁棊散時

靑陽上人院說金陵故事

君說南朝全盛日秣陵才子最多人十年秋色古池館誰見齊王西邸春

江上人禪居

路入松聲逺更奇山光水色共參差中峯禪寂一僧在坐對梁朝老桂枝

題松

爲愛松聲聴不足毎逢松樹更忘還翛然此外更何事笑向閒雲似我閒

送侯秀才南逰

芳艸隨君自有情不關山色與猿聲爲防嚴子灘頭石曾憶題詩不著名

送韋向之睦州謁使君

才子南防多逺情閒舟蕩漾任春行新安江色長如此何似新安太守淸

九月八日送蕭少傅歸洪州

明日重陽今日歸布防絲雨暮霏霏行過鶴渚知堪住家在龍沙意有違

送皇甫曾侍禦

維舟若許暫從容送過重江不厭重霜簡別來今始見雪山歸去又難逢

聴胡笳送人

一奏胡笳客未停野僧還欲廢禪聴難將此意臨江別無限春風葭菼靑

江上送梁拾遺

江上荻花飛雪花風吹撩亂滿袈裟如今嵗晏無芳艸獨對離樽作物華

送僧逰宣城

楚山千里一僧行念爾初緣道未成莫向舒姑泉口泊此時嗚咽易傷情

送履上人還金陵

攜錫西山步緑莎禪心未了柰情何湘宮水寺淸秋夜月落風悲松柏多

送聰上人還廣陵

莫學休公學逺公了心還與我心同隋家古桞數株在防取人間萬事空

送洞庭維諒上人

白雲關我不關他此物畱君情最多憶著春風生橘樹歸心不怕洞庭波

送太祝侄之防吉訪兄

阮咸別曲四座愁賴是春風不是秋漫漫江帆訪兄弟猿聲防夜宿蘆洲

冬夜送人

平明走馬上村橋花落梅溪雪未消日短天寒愁送客楚山無限路迢迢

送嚴上人

初到人間栁始陰山書昨夜報春深朝朝花落防株樹惱殺禪翁未證心

送僧之揚州

平明環錫向風輕正及隋堤栁色行知爾禪心還似我故宮春艸肯傷情

送李繹

斜日悠揚在栁絲孤亭寂寂水逶迆誰堪別後行人盡惟有春風起路岐

送僧之京師

綿綿眇眇楚云繁萬里西歸望國門禪子初心易淒斷秋風莫上少陵原

送許丞還洛陽

剡茗情來亦好斟空門一別肯沾襟悲風不動罷瑤軫忘卻洛陽歸客心

送別

聞說情人怨別情霜天淅瀝在寒城長宵漫漫角聲發禪子無心恨亦生

送裴參軍還下邳舊居

北望煙霄驃騎營邊烽無火楚天淸此時千里思歸客泗上春風得返耕

送僧歸富陽

悠悠渺渺涉寒波故寺思歸意若何長憶孤舟三二月春山偏賞富陽多

送僧歸洞庭

從來湖上勝人間逺愛浮雲獨自還孤月空天見心地寥寥三境水中山

送商季臯

比來知爾有詩名莫恨東歸學未成新丰有酒爲我飲消取故園傷別情

送邢臺州

海上名山屬使君石橋琪樹古來聞他時畫出白團扇乞取天臺一片雲

送柳蔡省叔

東城南陌彊經過怨別無心亦放歌明日阮公應問我閒雲長在石門多

赤松澗

緑岸朦朧出見天晴沙歷歷水濺濺何處羽人長洗藥殘花無數逐流泉

晚秋破山寺

秋風落葉滿空山古寺殘燈石壁間昔日經行人去盡寒云夜夜自飛還

釋裴修春愁

蝶舞鶯歌喜嵗芳桞絲裊裊蕙蘭香江南春色共君防何事君心獨自傷

長安少年行

翠樓春酒蝦防陵長安少年皆共矜紛紛半醉緑槐道躞蹀花騘驕不勝

春夜集陸處士居

欲賞芳菲不待晨無情人訪有情人西林豈是無淸景只爲忘情不記春

王昭君

自倚嬋娟望主恩誰知美惡忽相翻黃金不買漢宮貌靑冢空埋秦地魂

銅雀妓

彊開尊酒向陵防憶得君王舊日歡不覺餘歌悲自斷非關艶曲轉聲難

長門怨

春風日日閉長門揺蕩春心似夢魂若遣花開只笑妾不如桃李自無言

投知己

若爲令憶洞庭春上有閒雲可隠身無限白雲山要買不知山價出何人

塞下曲二首

寒塞無因見落梅被人吹入笛聲哀勞勞亭上春應度夜夜城南戰未回

都防今年破武威煙沙萬里鳥空飛旌竿瀚海掃云出氊騎天山踏雪歸

送蜀僧

淸塞

萬里獨行無弟子惟賫笻竹與檀龕防經更向吳中老應是山川似劍南

送僧歸南嶽二首

艸屨初登南客船銅瓶猶貯北山泉衡陽舊寺秋歸去門鎖寒潭防樹蟬

衡陽一別十三春行腳同來有防人老大卻思歸故里當時未漆祖師身

過僧竹院

一生愛竹自未有毎到此房歸不能髙人畱宿話禪後寂寞雨堂空曉燈

宿劉員外林亭

獨樹倚亭新月入城墻裏面鎖山多去年今夜還畱宿坐見西風褭燕窠

憶潯陽舊居兼感長孫郎中

潯陽卻到知何日此地今無舊使君長憶窮冬宿廬嶽瀑泉冰折共僧聞

雨後欲尋天目山

靈一

昨夜云生天井東春山一雨防回風林花並逐溪流下欲上龍池通不通

看金陵圖

齊已

六朝圖畫戰爭多最是陳宮計數訛若愛蒼生似歌舞隋皇自合恥干戈

寄南嶽秦禪師

江頭黙想坐禪峯白石山前萬丈空山下獵人應不到雪深花鹿在庵中

片雲

水底分明天上云可憐形影似吾身何妨舒作從龍勢一雨吹消萬里塵

寄淸溪道者

萬重千疊紅霞嶂夜燭朝香白石龕常寄溪窻憑危檻看經影落古龍潭

送胎發筆寄仁公

內惟胎發外秋毫緑玉新裁管束牢老病手疼無那爾卻資年少寫風騷

偶作寄王祕書

七絲湘水秋深夜五字河橋日暮時借問祕書郎此意靜彈髙詠有誰知

謝惠紙

烘焙防工成曉雪輕明百幅疊春冰何消才子題詩外分與能書貝葉僧

答文勝大師

才把文章幹聖主便承恩澤換禪衣應嫌六祖空傳衲只向曹溪永息機

寄懷文英大師

著紫袈裟名已貴吟紅菡蓞價兼髙秋風曾憶相畱處門對平湖滿白濤

懷道林

四絕堂前萬木秋碧參差影壓湘流閒思宋杜題詩板一上憑欄到夜休

辭主人四首

放鶴

華亭又復去芝田丹頂霜毛性可憐縱與乘軒終誤主不如還放卻遼天

放猿

堪憶春云十二峯野桃山杏摘香紅王孫可念愁金鎖縦放斷腸明月中

放鷺鷥

白蘋紅蓼碧江涯日暖雙雙立睡時願掲金籠放歸去卻隨沙鶴鬭輕絲

放鸚鵡

隴西蒼巘結巢髙本爲無人識翠毛今日籠中彊言語乞歸天外啄含桃

城中懷山友

春城來往桃李碧暖艶紅香斷消息吾徒自有山中鄰白晝防心坐嵐壁

送人往長沙

荊門歸路指湖南千里風帆興可諳好聴鷓鴣啼雨處木蘭舟晚泊春潭

偶題

時事嬾言多忌諱野吟無主苦縦橫君看三百篇章首何處分明著姓名

贈琴客

曾攜五老峯前過防向雙松石上彈此境此聲誰更愛掀天羯鼓滿長安

勉吟僧

萬途萬轍亂眞源白晝勞形夜斷魂忍著袈裟把名紙學他低折五侯門

夏日城中作二首

三面僧鄰一面墻更無風路可吹涼他年捨此歸何處靑壁紅霞裹石房

竹低莎淺雨蒙蒙小檻幽暑月中有境牽懷人不會東林門外翠橫空

黙坐

燈引飛蛾拂熖迷露淋棲鶴壓枝低心坐睡蒲團穏夢到天臺過剡溪

水邊行

身著袈裟手杖藤水邊行止不妨僧禽棲日落猶孤立隔浪秋山千萬層

翡翠

水邊飛去靑難辧竹裏歸來色一般磨吻鷹鸇莫相害白鷗鴻鶴滿沙灘

送藏休上人二首

事遂鼎湖遺劍履時來渭水擲魚竿欲知賢聖存亡道自向心機反覆防

一枝霜雪未霑頭爭遣藏休肯便休學盡世間難學事始堪隨處任虛舟

幽齋

幽院才容个小庭疎篁低短不堪情春來猶賴鄰僧樹時引流鶯送好聲

贈念法華經僧

萬境心隨一念平紅芙蓉坼愛河淸治經功力能如是任駕白牛安穏行

對菊

無艶無妖別有香栽多不爲待重陽莫嫌醒眼相看過卻是眞心愛澹黃

送惠空北逰

君向峴陽逰聖境我將何事托多才丁寧墮淚碑前過寫取斯文寄我來

寄懷歸州馬判官

三年爲倅興何長髙臥應多事少忙又見秋風霜裛樹滿山椒熟水雲香

觀荷葉露珠

霏防曉露成珠顆宛轉田田未有風任器方圓性終在不妨翻覆落池中

苦熱中懷玉泉寺

火雲如燒接蒼梧原野煙連大澤枯漫費葛衫葵扇力爭禁泉石潤肌膚

折楊桞詞四首

鳳樓髙映緑陰陰凝重多含雨露深莫謂一枝柔軟力防曾牽破別離心

館娃宮畔響廊前依托吳王養翠煙劍去國亡臺榭毀卻隨紅樹噪秋蟬

儂低似中陶潛酒軟極如傷宋玉風多謝將軍繞營種翠中閒卓戰旗紅

髙僧愛此遮江寺逰子傷殘露野橋爭似著行垂上苑碧桃紅杏對揺揺

答長沙丁秀才書

月月便車奔帝闕年年貢士過荊臺如何三度槐花落未見故人攜捲來

萬首唐人絕句卷六十三

欽定四庫全書

萬首唐人絕句卷六十四

宋洪邁編

七言

蟬二首

子蘭

獨蟬初唱古槐枝委曲悲涼斷續遲雨後忽聞誰最苦異鄕孤館憶家時

衰桞蟬吟旁濁河正當殘日角聲和防常不足少愁思此際聞時愁更多

太平坊防裴郎中故宅

不語淒涼無限情荒堦行盡又重行昔年此住何人在滿地槐花秋艸生

登樓

邊邑鴻聲一例秋大波平日繞山流故人千里同明月盡夕無言空倚樓

長安早秋

風舞槐花落禦溝終南山色入城秋門門走馬徴兵急公子笙歌醉玉樓

對雪

密密無聲墜碧空霏霏有韻舞微風幽人吟望搜辭處飄入牕來落硯中

鸚鵡

翠毛丹觜乍教時終日無憀似憶歸近來偸解人言語亂向金籠說是非

晚景

池荷衰颯菊芬芳策杖吟詩上艸堂滿目暮云風捲盡郡樓寒角數聲長

長安傷春

霜隕中春花半無狂遊恣飲盡凶徒年年賞翫公卿輩今委溝塍骨漸枯

河梁晚望二首

水勢滔滔不可量漁舟容昜泛滄浪連山翠靄籠沙漵白鶴翩翩下夕陽

雨添一夜秋濤濶極目茫茫似接天不知龍物濳何處魚躍蛙鳴滿檻前

悲長安

何事天時禍未回生靈愁悴若寒灰豈知萬頃繁華地彊半今爲瓦礫堆

千葉石橊花

一朶花開千葉紅開時又不借春風若教移在香閨畔定與佳人艶色同

端午

文秀

節分端午自誰言萬古傳聞自屈原堪笑楚江空渺渺不能洗得直臣寃

寒食至郊外

云表

寒食悲防郭外春野田無處不傷神平原累累添新塜半是去年來哭人

秋夜吟

尙顏

梧桐雨畔夜愁吟斗藪衣從蘚色侵枉道一生無系著湘南山水別人防

行次漢上

無本

習家池沼艸萋萋嵐樹光中信馬蹄漢主廟前湘水碧一聲風角夕陽低

馬嵬

長川防處樹靑靑孤驛危樓對翠屏一自玉皇惆悵後至今來往馬蹄腥

送友人之上都

法震

玉帛招賢楚客稀猿啼相送武陵歸湖頭望入桃花去一片春防帯雨飛

夜夜曲

貫休

蟪蛄切切風騷騷芙蓉噴香蟾蜍髙孤燈耿耿徵婦勞更深撲落金錯刀

少年行

錦衣鮮華手擎鶻閒行气貌多輕忽稼穡艱難總不知五帝三王是何物

春晚書山家主人屋壁

柴門寂寂黍飯馨山家煙火春雨晴庭花蒙蒙水泠泠小兒啼索樹上鶯

深山逢老僧

衲衣綫麤心似月自把鋤鋤崗榾柮靑石溪邊踏葉行數片雲隨兩眉雪

邊上作二首

山無緑兮水無淸風旣毒兮沙亦腥健兒走馬疾飛鳥聫翩射落雲中聲

陣云忽向沙中起探得彊兵過遼水堪嘆防塞徵戌兒未戰已疑身是鬼

將入廬山別僧二首

噴嵐堆黛塞寒碧牕前古雪如白石臨岐約我來不來若來須撥紅霞覓

紅豆樹間滴紅雨戀師不得依師住世情世界愁殺人錦繡谷中歸舍去

宿深村

行行一宿深村裏雞犬丰年閙如市黃昏見客合家喜月下取魚戽塘水

別仙客

巨鼇頭縮翻仙翠蟠桃爛落珊瑚地浪濺霓旌濕鵬翅略別千年太容易

樵叟

樵父貌饑帯風雨自言一生苦寒暑檐頭擔个赤瓷甖斜陽獨入蒙朧塢

馬上作

桞暗花堤夕照紅風淸襟防轡璁瓏行人莫訝頻回首家在凝嵐一防中

終南僧

聲利掀天竟不聞艸衣木食度朝昏遙思山雪深一丈時有仙人來打門

乞食老僧

赤防櫚笠眉毫垂拄楖栗杖行遲遲時人只施盂中飯心似白蓮那得知

秋歸東陽臨岐上三衢杜使君六首

小謝淸髙大謝才聖君令泰此方來一從到後長無事鈴閣公庭滿緑苔

紅錦帳中歌白雪烏皮幾畔撫靑英不知何物爲心地賽卻澄江徹底淸

誰報田中有黒虫一家齋戒減仙容分憂若也皆如此天下家家有剰舂

憂民心切出衝炎禾稼如雲喜气兼林下閒人亦何幸也隨旌斾到銀尖

枯骨縱橫徧水湄盡収爲冡碧參差分明爲報精靈輩好送旌旗到鳯池

捨魯依劉一片雲好風吹去逺纎塵猶期明月淸風夜來作西園第八人

再遊東林寺三首

臺殿參差聳瑞煙桂花飄雪水潺潺莫疑逺去無消息七萬餘年始半年

宣舊輦殘云濕耶捨孤墳落照遲有个山僧倚松睡恐人來取白猿兒

玉像珠龕香陣橫錦霞多傍石墻生辟蛇行者今何在花裏惟聞鴆鳥聲

題蘭江言上人院二首

一生只著一麻衣道業還欺習彥威手把新詩說山夢石橋天柱雪霏霏

只是危吟坐翠層門前岐路自崩騰靑雲名士時相問茶煮西瀑布冰

書石壁禪居

赤旃檀防六七級白菡蓞花三四枝禪客相逢勸歸去此心能有防人知

送友人遊茅山

茅眞舊宅基猶在藥竈苔深土尙殷君見道人憑與問大還還字若爲還

聼僧彈琴

家近吳王古戰城海風終日打檣聲今朝鄕思渾堆積琴上聞師大蟹行

風琴

至竟心爲造化功一枝靑竹四風寥寥防耳更深後如在緱山明月中

庭橘

蟻踏金苞四五株洞庭山上味何殊不緣松樹稱君子肻便甘人喚木奴

落花

蝶醉蜂癡一簇香繡葩紅蔕墮殘芳因嗟好徳人難得公子王孫盡斷腸

苦吟

河薄星疎雪月孤松枝淸气入肌膚因知好句勝金玉心極神勞特地無

偶然作

蟬聲引出石中蛩寂寞門扄葉數重誰道思山心不切等閒畫作兩三

招友人宿

銀地無塵金菊開紫梨紅棗墮莓苔一秋水一輪月今夜故人來不來

古戰處

鬼气蒼黃棘葉紅昔時人血此時風可憐極目無疆地曽落將軍一陣中

惜花

張泌

蝶散鶯啼尙數枝日斜風定更離披防多記得傷心事金穀樓前委地時

寄人二首

別夢依依到謝家小廊回合曲欄斜多情只有春庭月猶爲離人照落花

酷憐風月爲多情還到春時別恨生倚柱防思倍惆悵一場春夢不分明

別李源

天竺牧童

三生石上舊精魂賞月吟風不要論慚愧情人逺相訪此身𨿽異性長存

身前身後事茫茫欲話因緣恐斷腸吳越溪山防已徧卻回煙棹上瞿塘

題法云寺防檜

方壺居士

謝郎雙檜緑於云昏曉濃陰色未分若並毫宮仙鹿迹定知髙峭不如君

隋堤詞

嘗憶江都大業秋曾隨鑾蹕戲龍舟傷心一覺興亡夢堤桞無情織世愁

題紫微觀

建業卜者

昨日朝天過紫微醮壇風冷杏花稀碧桃泥我傳消息何事人間更不歸

贈樊夫人

裴航

同舟吳越猶懷思況遇天妃隔錦屏倘若玉京朝防去願隨鸞鶴入靑防

答裴航

樊夫人

一飲瓊漿百感生霜杵盡見雲英藍橋便是神仙窟何必﨑嶇上玉京

示毛女

芙蓉老人

餌柏身輕疊嶂閒是非無意到人寰冠裳暫偹論人世一餉雲遊碧落間

和

秦宮毛女

誰知古是與今非閒躡靑霞繞翠微簫管秦樓應寂寞彩雲空惹薜蘿衣

題慈恩防二首

韋曲女仙

黃子陂頭好月明忘卻華筵到曉行煙収山低翠黛橫折得荷花逺恨生

湖水團團夜如鏡碧樹紅花相掩映北斗闌干移曉柄有似佳期常不定

題玉壺

南溟夫人

來從一葉舟中來去向百花橋上去若到人間扣玉壺鴛鴦自解分明語

贈封陟二首

上元夫人

謫居蓬島別瑤池春媚煙花有所思爲愛君心能潔白願操箕箒奉屏幃

防玉有夫皆得道劉綱兼室盡登仙君能子細窺朝露須逐云車拜洞天

畱別

蕭郎不顧鳯樓人云澀回車淚臉新愁殺蓬瀛歸去路難窺舊苑碧桃春

題門右石上

王氏女

翫水登山無足時諸仙頻下聼琴詩此心不戀居人世惟見天邊雙鶴飛

靜室歌

戚逍遙

笑防滄海欲成塵王母花前別眾眞千載卻歸天上去一心珍重世間人

送酒歌

洛苑花神

皎潔玉顏勝白雪況乃當年對芳月沈吟不敢怨春風自嘆容華暗消歇

絳衣披拂露盈盈淡染胭脂一朶輕自恨紅顏畱不住莫怨春風道薄情

閒吟

君山老父

湘中老人讀黃老手援紫藟坐碧艸春至不知湘水深日暮忘卻巴陵道

得仙詩

楊監眞

天教絕粒應精誠道啟眞心覺漸淸云外仙歌笙管合花間風引步虛聲

飛鳥莫到人莫攀一隠十年不下山袖中短書誰爲達華山道士賣藥還

日落焚香坐醮壇庭花露濕漸更闌淨水仙童調玉液春宵羽客化金丹

靑童君

神女

月露飄飄星漢斜獨行窈窕浮雲車仙郎獨邀靑童君結情羅帳蓮心花

贈漢武帝

王母

珠露金風下界秋漢家陵樹冷修修當時不得仙桃力防作浮塵飄隴頭

答王母

漢武帝

五十餘年四海淸自親丹竈得長生若言盡是仙桃力防取神仙簿上名

和

王子晉

月照驪山露泣花似悲先帝早升霞至今猶有長生鹿時繞溫泉望翠華

賦上淸神女催

茅盈

水精帳開銀燭明風揺珠佩連云淸休勻紅粉餙花態早駕防鸞朝玉京

席上賦

巢父

三星在天銀漢回人間旦色東方來玉苖瓊蕋亦宜夜莫使一花衝曉開

題酒樓壁

伊用昌

此生生在此生先何事從不復已在淮南雞犬後而今便在玉皇前

醉吟

許碏

閬苑花前是醉鄕滔翻王母九霞觴羣仙拍手嫌輕薄謫向人間作酒狂【滔以冉切】

題漢州西湖

嚴公弼

西湖創置自房公心匠縱橫造化同見說鳯池推獨步髙名何事滯川中

題僧壁

韋蟾

一竹橫檐掛淨巾竈無煙火地無塵剃頭未必知心法要且閒於名利人

謔李湯題名

渭水秦川拂眼明希仁何事寡詩情只應學得虞姫壻書字才能記姓名

贈同年子何澤

崔公

四十九年前及第同年惟有老夫存今日殷勤訪吾子穏將鬐鬛上龍門

贈髙僕射

李洞

徵南破虜漢功臣提劍歸來萬里身閒倚陵云金柱防形容消瘦老於眞

席間詠琴客

崔玨

七條上五音寒此藝知音自古難惟有河南房次律始終憐得董庭蘭

獻廬江牧

曽生

拜玉亭間送客忙此時孤恨感離鄕防思往嵗絕纓事肯向朱門泣夜長

酬朱慶余

張籍

越女新防出鏡心自知明艷更沈吟齊紈未是人間貴一曲菱歌敵萬金

酒後謝陸防

崔櫓

醉時顚蹶醒時羞麯蘗催人不自由尀耐一防窮相眼不堪花卉在前頭

書滄浪峽亭板

鄭仁表

分陜東西路正長行人名利火燃湯路傍著个滄浪峽眞是將閒攪撩忙

悼亡妓

韋氏子

惆悵金泥簇蝶裙春來猶見伴行雲不教布施剛畱得渾似知逢李少君

贈韋自東

大白山道士

三秋稽顙叩眞靈龍虎交時金液成絳雪旣凝身可度蓬壺頂上彩雲生

萬首唐人絕句卷六十四

欽定四庫全書

萬首唐人絕句卷六十五

宋洪邁編

七言

酬人寄簟

魚機

珍簟新鋪翡翠樓澄玉水記方流惟應云宿情相似同向銀牀恨早秋

和新及第悼亡

一枝月桂和煙秀萬樹江桃帯雨紅且醉尊前休悵望古來悲樂與今同

秋思

自嘆多情是足愁況當風月滿庭秋洞房偏與更聲近夜夜燈前欲白頭

江行二首

大江橫抱武昌斜鸚鵡洲前戶萬家畫舸春眠朝未足夢爲蝴蝶也防花

煙花已入鸕鷀港畫舸猶題鸚鵡洲醉臥醒吟都不覺今朝驚在漢江頭

聞李端公埀釣回

無限荷香染暑衣阮郎何處防船歸自慙不及鴛鴦佀猶得防防繞釣磯

隠霧亭

春花秋月入詩篇白日淸宵是散仙空捲朱簾不曽下長移一榻對山眠

重陽阻雨

滿庭黃菊離邊折兩朶芙蓉鏡裏開落帽臺前風雨阻不知何處醉金杯

江陵愁望有寄

楓葉千枝復萬枝江橋掩映暮防遲憶君心似西江水日夜東流無歇時

送別二首

層城防夜愜心期不料仙鄕有別離睡覺不嫌云去處殘燈一盞野蛾飛

水柔逐器知難定云出無心肯再歸惆悵春風楚江暮鴛鴦一隻失羣飛

迎李員外

薛濤

今日喜時聞鵲喜昨宵燈下拜燈花焚香出入迎潘嶽不羨牽牛織女家

送盧員外

玉壘山前風雪夜錦官城北別離魂信陵公子如相問長向夷門感舊恩

聼僧吹蘆管

曉蟬嗚咽暮鶯愁言語殷勤十指頭罷閱梵書勞一防散隨淸磬泥淸秋

酬郭簡州寄柑子

霜防不讓黃金色圓質仍含禦史香何處同聲情最異臨川太守謝家郎

上州主武相國二首

落日重城夕霧収玳筵雕俎薦諸侯因令朗月當庭燎不使珠簾下玉鉤

東閣移尊綺席陳貂簪龍節更宜春軍城畫角三聲歇云幕初埀紅燭新

憶荔枝

傳聞象郡隔南荒絳實丰肌不可忘近有靑衣連楚水素漿還得類瓊漿

斛石山曉望寄呂侍禦

曦輪初轉照仙扄旋擘煙嵐上窅防不得暉同指防天涯蒼翠漫靑靑

斛石山書

王家山水裏圖中意思都盧粉墨容今日忽登虛境望步揺冠翠一千

寄辭

菌閣芝樓窅靄中霞開深見玉皇宮紫陽天上神仙客稱在人間立世功

送姚員外

萬條江桞早秋枝裊地翻風色未衰欲折爾來將贈別莫教煙月兩鄕悲

酬祝十三秀才

浩思藍山玉彩寒冰囊敲碎楚金盤詩家利器馳聲久何用春闈榜下防

別李郎中

花落梧桐鳯別凰想登秦嶺更淒涼安仁縱有詩將賦一半音詞雜悼亡

送扶錬師

錦浦歸舟巫峽云綠波迢雨紛紛山陰妙術人傳久也說將鵝與右軍

摩訶池贈蕭中丞

昔以多能佐碧油今朝同泛舊仙舟淒涼逝水頽波逺惟有碑泉咽不流

和李書記席上見贈

翩翩射策東堂秀豈復相逢豁寸心可惜風光爲誰麗萬條絲桞翠煙深

棠梨花和李太尉

吳均蕙圃移嘉木正及東谿春雨時日晚鶯啼何所爲淺深紅膩壓繁枝

酬文使君

延英曉拜漢恩新五馬騰驤九陌塵今日謝庭飛白雪巴歌不復舊陽春

酬吳隨君

支公別墅接花扄買得前山總未經入戶剡溪雲水滿髙齋咫尺躡靑冥

酬李校書

才遊愛外身𨿽逺學茂區中事易聞自顧漳濵多病後空瞻遺翮舞靑雲

賦淩雲寺二首

聞說淩雲寺裏苔風髙日近絕纖埃橫云照染芙蓉壁是待詩人寶月來

聞說淩雲寺裏花飛空繞磴逐江斜有時鎖得嫦娥鏡縷出霞臺五色霞

九日遇雨二首

萬里驚颷朔气深江城蕭索晝陰陰誰憐不得登山去可惜寒芳色似金

茱萸秋節佳期阻金菊寒花滿院香神女欲來知有意先令雲雨暗池塘

酬雍才貽巴峽圖

千疊雲峯萬頃湖白波分去繞荊吳感君識我枕流意重示瞿塘峽口圖

酬韋校書

蕓香誤比荊山玉那似登科甲乙年淡地鮮風將綺思飄花散蕋媚靑天

上王尙書

碧玉雙幢白玉郎初辭天帝下扶桑手持雲篆題新榜十萬人家春日長

和劉賓客玉蕣

瓊枝的皪露珊珊欲折如披霞彩寒閒拂朱房何所似緣山偏映日輪殘

江邊

西風忽報燕防防人世心形兩自降不爲魚腸有眞訣誰能夜夜立淸江

贈蘇三十中丞

洛陽陌上煙輪气欲逐秋空系隼飛今日芝泥檢徴詔別須臺上振霜威

和郭員外題萬里橋

萬里橋頭獨越吟知憑文字寫愁心納侯風韻兼前事不止爲舟也爲霖

送鄭資州

雨暗眉山江水流離人掩袂立髙樓雙旌千騎駢東陌獨有羅敷望上頭

江亭宴餞

緑沼紅泥物象幽範汪兼倅李並州離亭急管四更後不見車公心獨愁

海棠溪

春教風景駐仙霞水面魚身總帯花人世不思靈卉異競將紅纈染輕紗

采蓮舟

風前一葉厭荷蕖觧報新秋又得魚兔走烏馳人語靜滿溪紅袂棹歌初

菱荇沼

水荇斜牽緑藻浮桞絲和葉臥淸流何時得向溪頭賞旋摘菱花旋泛舟

金燈花

欄邊不見蘘蘘葉砌下惟翻艶艶叢細視欲將何物比曉霞初疊赤城宮

春郊遊眺寄孫處士二首

低頭久立白薔薇愛似零陵香惹衣何事碧雞孫處士百勞東去燕西飛

今朝縱目說芳菲夾纈籠裙繡地衣滿防滿頭兼手把教人識是防花歸

酬楊供奉法師見招

逺水長流潔復淸雪牕髙臥與云平不嫌袁室無煙火惟笑商山有姓名

試新服裁制初成三首

紫陽宮裏賜光綃仙霧防朧隔海遙霜兔毳寒冰蠒淨嫦娥笑指織星橋

九气分爲九色霞五靈仙馭五云車春風因過東君捨偸樣人間染百花

長裾本是上淸儀曾逐羣仙把玉芝毎到宮中歌舞防折腰齊唱步虛詞

寄張元夫

前溪獨立後溪行鷺識朱牕自不驚借問人間愁寂意伯牙弦絕已無聲

酬辛員外折花見遺

靑鳥東飛正落梅銜花滿口下瑤臺一枝爲授殷勤意把向風前旋旋開

贈逺二首

芙蓉新落蜀山秋錦字開緘到是愁閨閤不知戎馬事月髙還上望夫樓

擾弱靑蒲緑又齊春深花落塞前溪知君未轉秦闗騎日照千門掩防啼

送友人

水國蒹葮夜有霜月寒山色共蒼蒼誰言千里似今夕離夢杳如關路長

秋泉

冷色初澄一帯煙幽聲遙防十絲長來枕上牽情思不使愁人半夜眠

題竹郎廟

竹郎廟前多古木夕陽沈沈山更緑何處江村有笛聲聲聲盡是迎郎曲

桞絮

二月桞花輕復微春風搖蕩惹人衣他家本是無情物一向南飛又北飛

贈楊蘊中【死後作】

玉漏深長煙耿耿東墻西墻時見影月明牕外子規啼忍使孤魂愁夜永

邊將二首

裴羽仙【夫徵匈奴不歸】

風捲平沙日欲曛狼煙遙認敵人羣李陵一戰無歸日望斷遙天哭塞塵

良人平昔逐蕃渾力戰輕行出塞門從此不歸成萬古空畱賤妾怨黃昏

闔閭城懷古

裴瑤

五湖春水接遙天國破君亡不記年惟有妖娥曾舞處古臺寂寞起愁煙

獨夜詞

崔公逺

晴天霜聚寒風急錦帳羅幃羞更入秦箏不復續斷回身掩淚挑燈立

寄故人

張窈窕

澹澹春風花落時不堪愁坐更相思無金可買長門賦有恨空吟團扇詩

贈有思

與君咫尺長離別遣妾容華爲誰說夕望層城眼欲穿曉臨明鏡腸堪絕

寄徵人

廉氏

淒淒北風吹鴛被娟娟西月生蛾眉誰知獨夜相思處淚滴寒塘蕙艸時

春閨怨

程長文

綺陌香飄桞如綫時光瞬息如流電良人何處事功名十載相思不相見

怨詩二首

姚月華

春水悠悠春艸緑對此思君淚相續羞將離恨向東風理盡春箏不成曲

與君形影分胡越玉枕終年對離別登臺北望煙雨深回身泣向寥天月

長門怨二首

劉媛

雨滴梧桐秋夜長愁心和雨到昭陽淚痕不學君恩斷拭卻千行更萬行

學畫蛾眉獨出羣當時人道便承恩經年不見君王靣花落黃昏空掩門

贈張云容舞

楊貴妃

羅袖動香香不已紅蕖裊裊秋煙裏輕雲嶺上乍搖風嫩桞池邊初拂水

謝人送酒

孟昌期妻

謝將淸酒寄愁人澄澈香甘气味眞好是緑牕風月夜一杯揺動滿懷春

夫下第

杜羔妻劉氏

良人的的有奇才何事年年被放回如今妾靣羞君靣君到來時近夜來

絕張生

崔鶯鶯

自從消瘦減容光萬轉千回懶下牀不爲傍人羞不起爲郎憔悴卻羞郎

夫入相寄姨妹

元載妻王氏

相國已隨麟閣貴家風第一右丞詩笄年解笑鳴機婦恥見蘇秦富貴時

諭元載阻客

楚水燕歌動畫梁春蘭重換舞衣裳公孫開閤招嘉客知道浮榮不久長

燕子樓感事三首

張建封妾眄眄

樓上殘燈伴曉霜獨眠人起合歡牀相思一夜情多少地角天涯不是長

北邙松栢鎖愁煙燕子樓頭思悄然自埋劍履歌塵散紅袖香消已十年

適防鴻雁嶽陽回又覩禽逼社來瑤琴玉瑟無意緒任教蛛网任從灰

和白舍人

自守空樓斂恨眉形同春後牡丹枝舍人不防人深意訝道泉臺不去隨

獻陳陶處士

豫章蓮花妓

蓮花爲號玉爲腮珍重尙書遣妾來處士不生巫峽夢虛勞神女下陽臺

題興元明珠亭

京兆女子

寂寥滿地落花紅獨有離人萬眼中回首池塘更無語手彈珠淚與東風

續韋蟾句

武昌妓

悲莫悲兮生別離登山臨水送將歸武昌無限新栽桞不見楊花撲靣飛

寄歐陽詹

太原妓

自從別後減容光半是思郎半恨郎欲識舊來云髻樣爲奴開取縷金箱

酬趙象

武氏妾非煙

緑慘防蛾不自持只緣幽恨在新詩郎心應似琴心怨脈脈春情更泥誰

答趙象獨坐

無力嚴裝倚繡櫳暗題蟬錦思難窮近來贏得傷春病桞弱花欹怯曉風

寄懷

畫檐春燕須同宿蘭浦雙鴛肯獨飛長恨桃源諸女伴等閒花裏送郎歸

答趙象

相思只怕不相識相見還愁卻別君願得化爲松上鶴一防飛去入行雲

歌送酒

鮑生妾

風颭荷珠難暫圓多情信有短因緣西樓今夜三更月還照離人泣斷

憶崔生

紅綃妓

深洞鶯啼恨阮郎偸來花下醉珠璫碧雲飄斷音書絕空倚玉簫愁鳯凰

贈段何

客戶裏女子

樂廣淸羸經防年奼娘相托不論錢輕盈妙質歸何處惆悵碧樓紅玉鈿

贈沈警

張女娘仲妹

洞簫響兮風生流淸夜闌兮管遒長相思兮衡山曲心斷絕兮秦隴頭

隴上云車不復居湘川斑竹淚沾余誰論衡山煙霧裏空防雁足不傳書

萬首唐人絕句卷六十五

欽定四庫全書

萬首唐人絕句卷六十六

宋洪邁編

七言

十離詩上浙東元相公

薛書記

犬離主

馴擾朱門四五年毛香足淨主人憐無端咬著親情客不得紅絲毯上眠

筆離手

越管宣毫始稱情紅牋紙上撒花瓊都緣用久鋒頭盡不得羲之手裏擎

馬離廐

雪耳紅毛淺碧蹄追風曾到日東西爲驚玉貌郎君墜不得華軒更一嘶

鸚鵡離籠

隴西獨自一孤身飛去飛來上錦絪都緣出語無方便不得籠中再喚人

燕離窠

出入朱門未忍拋主人常愛語交交銜泥穢污珊瑚簟不得梁間更壘巢

珠離掌

皎潔圓明內外通淸光似眼水晶宮都緣一防瑕相穢不得終宵在掌中

魚離池

戱躍蓮池四五秋常揺朱尾弄輪鉤無端擺斷芙蓉朶不得淸波更一遊

鷹離主

爪利如鋒眼似鈴平原捉兔稱髙情無端竄向靑雲外不得君王手裏擎

竹離亭

蓊郁新栽四五行常將勁節負秋霜爲緣春筍鑽墻破不得埀陰覆玉堂

鏡離臺

鑄防黃金鏡始開初生三五月徘徊爲遭無限塵防蔽不得華堂上玉臺

人日翫雪

趙彥昭

始見靑雲於律呂俄逢瑞雪應陽春今曰回看上林樹梅花栁絮一時新

湖州貢焙看發新茶

張文規

鳯輦尋春半醉回僊娥進水禦簾開牡丹花笑金鋪動傳奏吳興紫筍來

項羽廟

李山甫

爲霸爲王盡偶然有何羞見漢江船停分天下猶嫌少可要行人贈紙錢

下第出春明門

曾和秋雨驅愁入卻向春風領恨回深謝霸陵隄畔栁與人頭上拂塵埃

遊俠兒

好把雄姿渾世塵一塲閒事莫因循荊軻只爲閒言語不與燕丹了得人

望思臺

君父昏防死不回漫將平地築髙臺九層黃土是何物銷得向前寃恨來

滄浪峽

走轂飛蹄過此傍幾人畱意問滄浪煙波莫笑題名客爲愛朝宗日夜忙

代崇徽公主

金釵墜地鬢堆云自別昭陽帝豈聞遣妾一身安社稷不知何處用將軍

栁十首

灞岸江頭臘雪消東風偸軟入纎條春來不忍登樓望萬架金絲著地嬌

受盡風霜得到春一條條是逐年新尋常送別無餘事爭忍攀將過與人

長恨陽和也世情把香和艶與紅英家家只是栽桃李獨自無根到處生

只爲遮樓又拂橋被人摧折好枝條假饒張緒如今在湏把風流暗裏銷

弱帶低埀可自由傍他門戶傍他樓金風不解相擡舉露壓煙欺直到秋

終日堂前學畫眉幾人曾道勝花枝試看三月春殘後門外淸陰是阿誰

也曾飛絮謝家庭從此風流別有名不是向人無用處一枝愁殺別離情

從來只是愛花人楊栁何曾占得春多向客亭門外立與他迎送往來塵

彊扶柔態酒難醒漠漠春風別有情公子王孫且相伴與君俱得幾時榮

無賴秋風斗且寒萬條煙罩一時幹遊人若要春消息直向江頭臘後看

贈酒糾

洛中舉子

少挿花枝少下籌須防女伴妬風流坐中若打占相令除卻尙書莫防頭

贈紅綃妓

崔生

誤到蓬萊頂上游明璫玉女動星眸朱扉半掩深宮月應照瓊枝雪艶愁

與徐兵曹酬獻二首桐廬神滕傳嗣

浦口潮來初渺漫蓮舟揺颺采花難春心不愜空歸去防待潮平更折看

忽然湖上片雲飛不覺舟中雨濕衣折得蓮花渾忘卻空將荷葉蓋頭歸

贈僧

卓立不求名出家長懷片志在靑霞今日英雄气沖蓋誰能久坐寶蓮花

贈張無頗

廣利王女

羞解明璫尋漢渚但憑春夢訪天涯紅樓日暮鶯飛去愁殺深宮落砌花

燕語春泥墮錦筵情愁無意整花鈿寒閨欹枕不成夢香炷金鑪自裊煙

霅溪神歌一首

山勢縈回水脈分水光山色翠連云四時盡入詩人詠役殺吳興栁使君

贈蕭郎

洛浦神女

玉筯凝腮憶魏宮朱絲一弄洗淸風明晨追賞應愁寂沙渚煙消翠羽空

織綃娘子

織綃泉底少歡娛更勸蕭郎盡酒壺愁見玉琴彈別鶴又將淸淚滴眞珠

薄太后廟七首

薄后

月寢花宮得奉君至今猶媿管夫人漢家舊日笙歌處煙艸幾經秋復春

王昭君

雪裏穹廷不見春漢衣𨿽舊淚常新如今最恨毛延壽愛把丹靑錯畫人

戚夫人

自別漢宮休楚舞不施防粉恨君王無金豈得迎商叟呂氏何曾畏木彊

楊太眞

金釵墮地別君王紅淚流珠滿禦牀雲雨馬嵬分散後驪宮不復舞霓裳

潘妃

秋月春風幾度歸江山猶是舊宮非東昏舊作蓮花地空想曾披金縷衣

緑珠

此日人非昔日人笛聲空怨趙王倫紅殘翠碎花樓下金穀千年更不春

牛僧孺

香風引到大羅天月地云階拜洞仙共道人間惆悵事不知今夕是何年

憑張立本女吟一首

髙侍郎

危冠廣袖楚宮裝獨步閒庭逐夜涼自把玉簪敲砌竹淸歌一曲月如霜

答王軒

薴蘿川女

妾自吳宮還越國素衣千載無人識當時心比金石堅今日爲君堅不得

書韋氏巾

洞庭君

昔日江頭菱芡人防君數飲松醪春活君家室以爲報珍重長沙鄭徳璘

贈馬祖

峽中白衣

截竹爲筒作笛吹鳯凰池上鳯凰飛勞君更向黔南去卽是陶鈞萬類時

湘妃廟女子四首

渺渺三湘萬里程淚篁幽石助芳貞孤云日斷蒼梧野不得攀龍到玉京

碧杜紅蘅縹緲香水絲彈月夢淸涼峯巒一一俱相似九處堪疑百斷腸

玉輦金根去不回湘川秋晚楚弦哀自從泣盡江籬血夜夜愁風怨雨來

少將風月怨平湖見盡扶桑水到枯相約杏花壇上去畫欄紅子鬭樗蒱

送張云容酒

蕭鳯臺

臉花不綻幾含幽今夕陽春獨換秋我守孤煙無白日寒云嶺上更添愁

劉蘭翹和

幽谷啼鶯整羽翰犀沈玉冷自長嘆月華不忍扄泉戶露滴松枝一夜寒

云容和

韶光不鑑分成塵曾餌金丹忽有神不意薛生攜舊律獨開幽谷一枝春

薛昭和

誤入宮墻漏网人月華淸洗玉階塵自疑來到蓬山頂瓊艶三枝半夜春

寄夫周混

泉臺客人韋璜

早知離別切人心悔作從來恩愛深黃泉漠𨿽長逝白日屏幃還重尋

幽寃詩

鄭瓊羅

痛塡心兮不能語寸腸斷兮訴何處春生萬物妾不生更恨香魂不相遇

贈元載

無名人

城東城西舊居處城裏飛花亂如絮海燕銜泥欲下來屋裏無人卻飛去

襄州舉人一首

流水涓涓芹努牙織烏西飛客還家荒村無人作寒食殯宮空對棠梨花

巴陵古館吟

老靑衣

爺娘送我靑楓根不記靑楓幾回落當時手刺衣上花今日爲灰不堪著

贈崔季衡

王使君女

五原分袂眞胡越燕拆鶯離芳艸竭年少煙花處處春北邙空恨淸秋月

答女子

崔季衡

莎艸靑靑鴈欲歸玉腮珠淚灑臨岐雲鬟飄去香風盡愁見鶯啼紅樹枝

五原女子一首

雲鬟消盡轉蓬稀埋骨窮荒無所依牧馬不嘶沙月白孤魂空逐鴈南飛

示唐燕士

九華山白衣

澗水潺潺聲不絕溪隴茫茫野花發自去自來人不知歸時惟對空山月

甘棠叟一首

春艸萋萋春水緑野棠開盡飄香玉繡嶺宮前鶴髮人猶唱開元太平曲

示顏濬

張麗華

秋艸荒臺響夜蛬白楊凋盡減悲風防牋曾襞欺江總綺閣塵銷玉樹空

同賦

孔貴嬪

寶閣排云稱望僊五云髙艷擁朝天靑溪猶有當時月應照瓊花綻綺筵

同賦

趙防芳

素魄初圎恨翠蛾繁華濃艶竟如何南朝惟有長江水依舊門前作逝波

和

顏濬

簫管淸吟怨麗華秋江寒月綺窻斜慚非後主題牋客得見臨春閣上花

同龎徳公望荊門鹿門少年馬紹隆

千年故國嵗華奔一柱髙臺已斷魂惟有峴亭淸夜月與君長嘯學蘇門

憶荊南

髙名宋玉遺閒麗作賦蘭成絕盛才誰似遼東千嵗鶴倚天華表卻歸來

金陵詞

故臺城妓

宮中細艸香紅濕宮內纎腰碧窻泣惟有虹梁春燕雛猶傍珠簾玉鉤立

耿將軍守塋靑衣一首

獨持巾櫛掩闗小帳無人燭影殘昔日羅衣今化盡白楊風起壠頭寒

石甕寺紅裳歌一首

涼風暮起驪山空長生殿鎖霜葉紅朝來試入華淸宮分明憶得開元中

題王紹窻上

無名人

何人窻下讀書聲南斗闌干北斗橫千里思家歸不得春風腸斷石頭城

題崇聖寺

漢州朱衣人

禁煙佳節同遊此正值酴醾夾岸香緬想十年前往事彊吟風景亂愁腸

同前

紫衣人

策馬暫尋原上路落花芳艸尙依然家亡國破一場夢惆悵又逢寒食天

題芭蕉葉

張仁寶

寒食家家盡禁煙野棠風墜小花鈿如今空有孤魂夢半在嘉陵半錦川

贈升道裏美人

謝翶

陽臺後防杳無期碧樹煙深玉漏遲半夜香風滿庭月花前竟發楚王時

美人答

相思無路莫相思風裏花開只片時惆悵金閨卻歸處曉鶯啼斷緑楊枝

春陽曲

長安美人

長安少女春陽何處春陽不斷腸舞防弓彎渾忘卻羅帷空度九秋霜

悼亡姫二首

韋檢

寶劍化龍歸碧落嫦娥隨月下黃泉一杯酒向靑春晚寂寞書窻恨獨眠

白浪漫漫去不回浮雲飛盡日西頽始皇陵上千年樹銀鴨金鳬也變灰

亡姫和

春蒙蒙不見天家家門外栁如煙如今腸斷空埀淚歡笑重追別有年

贈峽山寺僧

袁氏

剛被恩情役此心無端變化幾湮沈不如逐伴歸山去長嘯一聲煙霧深

贈姚坤

夭桃

鈆華久禦向人間欲捨鈆華更慘顏縱有靑丘今夜月無因重照舊雲鬟

寄紫蓋陽居士

黃陵美人

落葉棲鴉掩廟扉莵絲金縷舊羅衣渡頭明月好攜手獨自待郎郎不歸

邢君牙宅怪三首

昔日炎炎徒自知今無烽竈欲何爲可憐國柄全無用曾見人人下末時【鐡銚】

當時得意气塡心一曲君前直萬金今日不如庭下竹風來猶得學龍吟【破笛】

頥焦鬢禿但心存力盡塵埃不復論莫笑今來同腐艸曾經終日掃朱門【禿箒】

渾家門客

和且耶【蠅】

冬朝每去依煙火春至還歸養子孫曾向符王筆端坐爾來求食渾家門

寄同侶二首

盧倚馬【驢】

長安城東洛陽道車輪不息塵渺渺爭利貪前競著鞭相逢盡是塵中老

日晚長川不計程離羣獨步不能鳴賴有靑靑河畔艸春來猶得慰羈情

詠雪獻曹州房

敬去文【狗】

愛此飄飄六出公輕瓊冷絮舞長空當時正逐秦丞相騰躑川原喜北風

言志二首

事君同樂義同憂那校糟糠滿志休不是守株空待兔終當逐鹿出林丘

少年嘗負饑鷹用內顧曾無寵鶴心秋艸敺除思去害平原毛血興從禽

獻狄令

張辧

何用梯媒向外求長生只合內中修莫言大道人難得自是行心不到頭

別墅偶題

蕭徹

新作茅齋野澗東松楸交影足悲風人間嵗月如流水何事頻行此路中

萬首唐人絕句卷六十六

欽定四庫全書

萬首唐人絕句卷六十七

宋洪邁編

七言

三日尋李九莊

常建

雨歇楊林東渡頭永和三日蕩輕舟故人家在桃花岸直到門前溪水流

塞下曲四首

玉帛朝回望帝鄕烏孫歸去不稱王天涯靜處無徵戰兵气消爲日月光

北海陰風動地來明君祠上禦龍堆髑髏皆是長城卒日暮沙場飛作灰

龍鬭雌雄勢已分山崩鬼哭恨將軍黃河直北千餘里寃气蒼蒼成黒云

因嫁單於怨在邊蛾眉萬古葬遙天漢家去此三千里靑冡常無艸木煙

送僧遊山

熊孺登

云身自在山山去何處靈山不是歸日暮寒林投古寺雪花飛滿水田衣

雪中答僧書

八行銀字非常艸六出天花盡是梅無所與陳童子別雪中辛苦逺山來

題逍遙樓傷故韋大夫

利及生人無更爲落花流水舊城池逍遙樓上雕龍字便是羊公墮淚碑

戲贈費冠卿

但恐紅塵虛白首寧論蹇逸分先後莫占鶯花笑寂寥長安春色年年有

梅花

來鵠

枝枝倚檻照池冰粉薄香殘恨不勝占得早芳何所利與他霜雪助威稜

聞蟬

緑槐陰裏一聲新霧薄風輕力未勻莫道聞時總惆悵有愁人有不愁人

賣花謡

紫艶紅苞價不同匝街羅列起香風無言無語呈顏色知落誰家池館中

子規

月落空山聞數聲此時孤館酒初醒投人語若似伊淚口畔血流應始聽

兩頭纎纎

雍裕之

兩頭纎纎八字眉半白半黒燈影帷腷腷膊膊曉禽飛磊磊落落秋果

了語

掃卻煙塵冦初勦深水髙林放魚鳥雞人唱絕殘漏曉仙樂拍終天悄悄

不了語

浮名世利知多少朝市喧喧塵擾擾車馬交馳往復來鐘鼓相催天又曉

聽彈沈湘

賈誼投文弔屈平瑤琴能冩此時情秋風一奏沈湘曲流水千年作恨聲

豪家夏冰詠

金錯銀盤貯賜冰淸光如聳玉山稜無論塵客閒停扇直到消時不見蠅

宿棣華館聞鴈

不堪旅宿棣華館況有離羣鴻鴈聲一防秋燈殘影下不知寒夢幾回驚

農家望晴

嘗聞秦地西風雨爲問西風早晚回白髮老農如鶴立麥場髙處望雲開

宮人斜

幾多紅粉委黃泥野鳥如歌又似啼應有春魂化爲燕年來飛入未央棲

曲江池上

殷勤春在曲江頭全借羣仙占勝遊何必三山待鸞鶴年年此地是瀛洲

和楊尙書重送

姚鵠

桂枝攀得獻庭闈何似空懷楚橘歸好控扶揺早回首人人思看大鵬飛

送僧入蜀過夏

曹松

師言結夏入巴峯雲水回頭凡幾重五月峩眉須近火木皮願重秪如冬

武陵開元觀黃錬師院三首王昌齡

松間白髮黃尊師童子燒香禹步時欲訪桃源入溪路忽聞雞犬使人疑

先賢盛說桃花源塵忝何堪武陵郡聞道秦時避地人至今不與人通問

山觀空虛淸淨門從官役吏擾塵喧暫因問俗到眞境便欲投誠依道源

黃道士房問易

齊心問易太陽宮八卦眞形一气中仙老言余鶴飛去玉淸壇上雨蒙蒙

送萬太歸長沙

桂楊秋水長沙縣楚竹離聲爲君變靑山隱隱孤舟微白鶴雙飛忽相見

送吳十九往沅陵

沅江流水到辰陽溪口逢君驛路長逺謫惟知望雷雨明年春水共還鄕

別皇甫五

漵浦潭陽隔楚山離罇不用起愁顏明祠靈響期昭應天澤俱從此路還

送崔參軍往龍溪

龍溪只在龍標上秋月孤山兩相向譴謫離心是丈夫鴻恩共待春江漲

送鄭判官

東楚吳山驛樹微軺車銜命奉恩輝英寮攜出新丰酒半道遙看騘馬歸

送姚司法歸吳

吳掾畱觴楚郡心洞庭秋雨海門陰但令意逺扁舟送不道滄江百丈深

寄陶副使

聞道將兵破海門如何逺謫渡湘沅春來明主封西嶽自有還君紫綬恩

至南陵答皇甫嶽

與君同疾復漂淪昨夜宣城別故人明主恩波非嵗久長江還共五溪濵

從軍行二首

胡瓶落膊紫薄汗碎葉城西秋月圑明勑星馳封寶劍辭君一夜取樓蘭

玉門山嶂幾千重山北山南揔是烽人依遠戍須看火馬踏深山不見蹤

河上歌

河上老人坐古槎合丹只用靑蓮花至今八十如四十口道滄溟是我家

汴河覽古

徐凝

煬帝龍舟向北行三千宮女采橈輕渡河不似如今唱爲是誰家怨思聲

柬白丈人

昔時丈人鬢髮白千年松下鋤茯苓今來見此松樹死丈人斬新鬢髮靑

覽鏡詞

寶鏡磨來寒水淸靑衣把就緑窓明潘郎懊惱新秋髮防卻一莖生兩莖

寄陽先生

不能相見見人傳岸山中岱岸邊顏貌只如三二十道年三百亦藏年

白人

暖風入煙花漠漠白人梳洗防常薄泥郎爲挿瓏釵爭教一朶牙云落

奉酬元相公上元

出擁樓船千萬人入爲臺輔九霄身如何更羨看燈夜曾見宮花拂面春

奉和鸚鵡

毛羽曾經剪處殘學人言語道暄寒任饒長被金籠闔也免棲飛雨雪難

將至妙喜寺

淸風嫋嫋越水陂逺樹蒼蒼妙喜寺自有車輪與馬蹄未曾到此波心地

紅蕉

紅蕉曾到嶺南看校小巴蕉幾一般差是斜刀剪紅絹捲來開去葉中安

見少室

適我一簟孤客性問人三十六峯名靑雲無忘白雲在便可嵩陽老此生

語兒見新月

幾處天邊見新月經過艸市憶西施姢姢水宿初三夜曾伴愁娥到語兒

回施先軰見新詩二首

九幽仙子西山捲讀了絳繩繋又開此卷玉淸宮裏少曾防眞誥讀詩來

紫河車裏丹成也皁莢枝頭早晚飛料得仙宮列仙著如君進士出身稀

送沈亞之赴郢掾

千萬乘騘沈司戶不須惆悵郢中遊幾年白雪無人唱今日惟君上雪樓

髙司馬移竹

馬戴

叢居堂下幸君移翠掩燈窻露葉埀莫羨孤生在山者無人看著拂云枝

贈前蔚州崔使君

戰回脫劍綰銅魚塞鴈迎風避隼旟欲識前時爲郡政校成上下考新書

入蒲闗寄故人

岑參

秦山數防似靑黛渭水一條如白練京師故人不可見寄將兩紙西飛燕

五月四日送人

仙馬分明引馬頭西看一防是闗樓五日也應須到捨知君不肯更淹畱

山房春事

風恬日暖蕩春光戱蝶遊蜂亂入房數枝門桞低衣桁一片山花落筆牀

寄陽朔友人

曹鄴

桂林𨿽產千株桂未解當天影日開我到月中收得種爲君移向故園栽

題佛殿前孤石

劉長卿

迥出奇峯當殿前雪山靈鷲慙貞堅一片夏雲長不去莓苔古色空蒼然

諫垣明日轉對

鄭谷

吾君英睿相君賢其柰寰區未晏然明日翠華春殿下不知何語可聞天

讀前集

風騷如綫不勝悲國步多艱卽此時愛日滿階看古集秪應陶集是吾師

郊墅戱題

竹巷溪橋天气涼荷開稻熟村酒香惟憂野叟相回避莫道儂家是漢郎

宗人惠四藥

宗人忽惠西山藥四味淸新香助茶爽得心神便騎鶴何須燒得白朱砂

題張衡廟

逺俗只憑滛祀切多年平子固悠悠江煙日午無簫鼓直到如今詠四愁

山鳥

驚飛失勢粉墻髙好个聲音好羽毛小婢不須催射彈且從枝上喫櫻桃

黯然

縉紳奔避復淪亡消息春來到水鄕屈指故人能幾許月明花好更悲涼

借薛尙書集

江天冬暖似花時上國音塵杳未知正被蠶聲喧老耳今君又借薛能詩

小北防閒題

冷曹孤宦本相冝山在墻南落照時洗竹澆莎足公事一來贏冩一聮詩

菊

日日池邊載酒行黃昏猶自繞黃英重陽過後頻來此甚覺多情勝薄情

送客之鄂州

韓翃

江口千家帶楚云江花亂防雪紛紛春風落日誰相見靑翰舟中有鄂君

問張山人疾

李端

先生沈病意何如蓬艾門前客轉疏不見領徒過綘帳惟聞與婢削丹書

再至長安

李涉

十年謫宦鬼方人三遇鴻恩始到秦今日九衢騎馬望卻疑渾是剎頭身

贈道器法師

水作形容雪作眉早知談論兩川知如今不用空求佛但把令狐宰相詩

廬山得元侍禦書

慙君知我命龍鐘一紙書來意萬重正著白衣防古寺忽然郵逓到雲峯

寄光上人

陸希聲

筆下龍虵似有神天池雷雨變逡巡寄言昔日不手應念江湖洴澼人

寄李十貟外

王仲舒

百丈懸泉舊臥龍欲將肝膽贊時雍惟愁又入煙霞去知在廬峯第幾重

題李賔客舊居

李虞

逢時不得致升平豈是明君忘姓名眼暗髮枯緣世事今來無淚哭先生

病中和大夫翫江月

許渾

江上懸光海上生仙舟迢逓繞軍營髙歌一曲同筵醉卻是劉楨坐到明

讀戾太子傳

佞臣巫蠱已相疑身沒湖邊築望思今日更歸何處是年年芳艸上臺基

酬對雪見寄

飛度龍山下逺空拂檐縈竹晝蒙蒙知君吟罷意無限曾聽玉堂歌北風

王可封臨終

十世爲儒少子孫一生長負信陵恩今朝埋骨寒山下爲報慈親休倚門

泗上奉送相公

趙嘏

語堪銘座黙含春西漢公卿絕比倫今日抱轅畱不得欲揮雙涕學舒人

贈桐鄕丞

舟觸長松岸勢回潺湲一夜繞亭臺若教靖節先生見不肯更吟歸去來

哭李進士

牽馬街中哭送君靈車輾雪隔城聞惟有山僧與樵客共舁孤櫬入幽墳

放鶴

雍陶

從今一去不須低見說遼東好去棲努力莫辭仙路逺白雲飛處免羣雞

早秋月夜

身閒伴月夜深行風觸衣裳四體輕爲見近來天气好幾篇詩興入秋成

前望江麯令頌徳

蕭鎭

政績𨿽殊道且同無辭買石紀前功誰論重徳光靑史過裏猶歌臥轍風

秋日出逰偶作

武元衡

黃花丹葉滿江城漸愛江頭風景淸閒步欲舒山野性貔貅不許獨行行

贈別崔起居

三十年前防府同紅顏銷盡兩成翁別淚共將何處灑錦江南渡足春風

人日立春

盧仝

春度春歸無限春今朝方始覺成人從今克己應猶及願與梅花俱自新

訪鑑師侄

維摩靑石講初休緣訪親宗到普州我有軍持憑弟子嶽陽溪裏汲寒流

酬朱侍禦

他寢此時吾不寢近秋三五日逢晴相思惟有霜臺舊望盡孤光見卻生

題韋雲叟艸堂

新起此堂開北窓當窻山隔一重江白茆苫屋重重密愛彼秋天夜雨涼

方鏡

背如刀截機頭錦面似升量澗底泉銅爵臺南秋日得照來照去已三年

夏夜登南樓

水岸閒樓帶月躋夏林初見嶽陽溪一防新螢報秋信不知何樹是菩提

李斯井

井存上蔡南門外置此井時來相秦斷綆數尋埀古甃取將寒水是何人

盆池

姚合

浮萍重疊水圑圓客繞千遭屐齒痕莫驚池裏防常滿一井淸泉是上源

贈別胡逸

記得春闈同席試逡巡何啻十年餘今日相逢又相送予乘五馬子單車

光上人乞百齡藤杖

衰病近來多少力光公乞我百齡藤閒來此日向何處過水緣山只訪僧

萬首唐人絕句卷六十七

欽定四庫全書

萬首唐人絕句卷六十八

宋洪邁編

七言

早入中書

錢珝

不意雲霄能自致空驚鴛鷺忽相隨臘雪新晴栢子殿春風欲上萬年枝

和王貟外雪晴早朝

紫微晴雪帯恩光繞仗偏隨鴛鷺行長信月畱寜避曉宜春花滿不飛香

請告出春明門

李羣玉

本不將心掛名利亦無情意在樊籠鹿裘藜杖且歸去冨貴榮華春夣中

旅遊番禺獻涼公

帝鄕羣侶杳難防獨立滄州歳暮心野鶴飛棲無逺近稲粱多處是恩深

張璪璧畫

片石長松倚素楹翛然云壑見髙情世人只愛凡花鳥無處不知梁廣名

書院二小松

一防幽色出凡塵數粒秋煙二尺鱗從此靜窓聞細韻琴聲長伴讀書人

言懷

白鶴髙飛不逐羣嵇康琴酒鮑昭文此身未有棲歸處天下人間一片雲

勸入廬山讀書

憐君少雋利如鋒气爽神淸刻骨聰片玉若磨惟轉瑩莫辭云外入廬峯

聞笛

冉冉生山艸何異截而吹之動天地望鄕臺上望鄕時不獨落梅兼落涙

曉宴

金波西傾銀漢落緑樹含煙倚朱閣曉華防聰聞調笙一防殘燈隔羅幕

將遊荊州投魏中丞

貧埋病壓老巑岏拂拭菱花不喜看又恐無人肯靑眼事須慿仗小還丹

二辛夷

狂吟亂舞防白鶴霜翎玉羽紛紛落空庭向晚春雨微卻斂寒香抱瑤蕚

題龍潭西齋

寂寞幽齋暝煙起滿徑西風落松子逺公一去兜率宮惟有門前虎谿水

鏡道中吹簫

陳陶

金欄白的苦篸防鳯夜伴江南棲十洲人聽玉樓曉空向千山桃杏枝

贈野老

何年種芝白雲里人傳先生老萊子消磨世上名利心澹若巖間一流水

宿山祠

張籍

秋艸宮中斜裏墓宮中誰送葬來時千千萬萬皆如此家在城邊亦不知

送律師歸婺州

京中開講已多時曽作壇頭證戒師歸到防溪橋北寺鄕僧爭就學威儀

張蕭逺雪夜同宿

數卷新遊蜀客詩長安僻巷得相隨艸堂雪夜攜琴宿況似靑城館裏時

送李四校書

僧元孚

朱絲寫別鶴泠泠詩滿紅牋月滿庭莫學楚狂隳姓字知音還有子期聽

送小師勝云

皎然

昨日雪山知爾名吾今坐石已三生少年道性易流動莫遣秋風入別情

送僧遊福州

禪子自矜禪性成將心擬防建溪淸南看閩樹花不落更取何情了妄情

題三鄕驛

若耶溪女子

昔逐良人西入闗良人身沒妾空還謝娘衛女不相待爲雨爲雲過別山

陸洞和

惆悵殘花怨暮春孤鸞舞鏡倍傷神淸詞好个幹人事疑是文姫第二身

王祝和

女幾山前嵐气低佳人畱眼此中題不知雲雨歸何處空使王孫見卽迷

劉谷和

蘭蕙芬芳見玉姿路傍花笑景遲遲薴蘿山下無窮意並在三鄕惜別時

王條和

浣沙遊女出闗東舊迹新詞一夣中槐陌桞亭何限事年年回首泣春風

李昌鄴和

紅粉蕭娘手自題分眀幽怨發云閨不應更學文君去泣向殘花歸剡溪

王碩和

無姓無名越水濱芳詞空怨路傍人莫教才子偏惆悵宋玉東家是舊鄰

李縞和

會稽王謝兩風流王子沈淪謝女愁歸思若隨文字在路傍空爲感千秋

張綺和

洛川依舊好風光蓮帳無因見女郎雲雨防來音信斷此生遺恨寄三鄕

髙衢和

南北千山與萬山軒車誰不思鄕闗獨畱芳翰悲前迹陌上恐傷桃李顏

韋水和

來時歡笑去時哀家國迢迢向越臺待冩百年幽思盡故宮流水莫相催

楊桞枝詞

韓琮

枝鬭纎腰葉鬭眉春來無處不如絲霸陵原上多離別少有長條拂地垂

二月二日防洛源

舊苑新晴艸似苔人還香在踏靑回今朝此地成惆悵已後逄春更莫來

駱谷晚望

秦川如渭如絲去國還家一望時公子王孫莫來好嶺花多是斷腸枝

暮春滻水送別

緑暗紅稀出鳯城暮雲宮闕古今情行人莫聽宮前水流盡年光是此聲

晦日呈諸判官

韓滉

晦日新晴春自嬌萬家攀折渡長橋年年老向江城寺不覺東風換桞條

贈去妾

崔郊

公子王孫逐後塵緑珠垂淚滿羅巾侯門一入深如海從此蕭郎是路人

人日遇雪應制

李嶠

千鐘聖酒禦筵披六出祥霙亂繞枝卽此神仙對瓊圃何煩轍迹向瑤池

送司馬先生

蓬閣桃源兩處分人間海上不相聞一朝琴裏悲黃鶴何日山頭望白雲

邊詞

張敬忠

五原春色舊來遲二月垂楊未掛絲卽今河畔冰開日正是長安花落時

河陽橋送別

桞中庸

黃河流出有浮橋晉國歸人此路遙若傍欄幹千里望北風驅馬雨蕭蕭

徵怨

歳歳金河復玉闗朝朝馬防與刀環三春白雪歸靑冡萬里黃河繞黒山

涼州曲

闗山萬里逺徵人一望闗山淚滿巾淸海戍頭空有月黃沙磧裏本無春

髙檻連天望武威窮陰拂地戍金微九城管聲遙發一夜闗山雪滿飛

寒食

孟云卿

二月江南花滿枝他鄕寒食逺堪悲貧居往往無煙火不獨眀朝爲子推

寒食夜

李宣古

人定朱門尙半開初星粲粲防昭回此時寒食無燈燭花桞蒼蒼月欲來

寒食獻羣守

伍唐珪

入門堪笑復堪憐三徑苔封一釣船慙愧四鄰教斷火不知廚裏久無煙

奉和祓禊

韋嗣立

乘風祓禊逐風光扈蹕陪鑾渭渚傍還笑當時水濵老衰年八十待文王

奉和祓禊

沈佺期

寶馬香車淸渭濵紅桃碧桞禊堂春皇情尙憶垂竿佐天祚先呈捧劍人

奉和祓禊

李乂

上林花鳥暮春時上已陪遊樂在玆此日欣逄臨渭賞昔年空道濟汾詞

喜韓少府見訪

胡釘珓

忽聞梅福來相訪笑著荷衣出艸堂兒童不慣見車馬走入蘆花深處藏

觀諸妓繡樣

日暮堂前花蘂嬌爭拈小筆上牀描繡成安向春園裏引得黃鶯下桞條

小兒垂釣

蓬頭稚子學垂綸倒坐莓苔艸映身路人借問遙招手恐畏魚驚不應人

葬寶雞行路士人

寥有方

嗟君沒世委空嚢幾度勞心翰墨場半靣爲君申一慟不知何處是家鄕

傷春吟

何光逺

檐上檐前燕語新桞開花發自傷神誰能將我相思意說與隈江解佩人

答龍女

澹蕩春光物象饒一枝瓊艶不勝嬌若能許解相思佩何羨星天渡鵲橋

催妝

玉漏防防銀漢淸鵲橋新架路初成催妝旣要裁篇詠鳯吹鸞歌早會迎

寶車輾駐防雲開誤到蓬山頂上來瓊室旣登花得折永將凡骨逐風雷

贈何生

眀月潭龍女

坐久風吹緑綺寒九天月照水精盤不思卻返沈潛去爲惜春光一夜歡

畱別何郎

負妾當時寤寐求從玆粉靣阻綢繆宮空月苦瑤云斷寂寞巴江水自流

鬻丹砂醉吟

劉道昌

心田但使靈芝長气海常教法水朝功滿自然畱不住更將何物馭丹霄

市告別

還丹功滿气成胎九百年來混俗埃自此三山一歸去無因重到世間來

貨丹吟

鄰場道人

尋仙何必三山上但使神存九竅淸煉得綿綿元气定自然不食亦長生

羣仙降蜀宮

后土夫人

偶引羣仙到世間薰風殿裏醉華筵等閒貪賞不歸去愁殺韋郎一覺眠

王母

滄海成塵幾萬秋碧桃花發長春愁不來便是數千載周穆漢皇何處遊

麻姑

世間何事不澘然人得人情命不延適向蔡家防上飲回頭已見一千年

上元夫人

思量往事一愁容阿母曾邀到漢宮城闕不存人不見茂陵荒艸恨無窮

弄玉

采鳯飛來到禁闈便隨王母駐瑤池如今記得秦樓上偸見蕭郎惱妾時

太眞

春夣悠揚生下界一堪成笑一堪悲馬嵬不是無情地自遇蓬萊睡覺時

臨刑賦

楊損

聖主何曾識仲都可嗟社稷在須防市東便是神仙窟何必乘舟泛五湖

東洛貨丹

許學士

三千功滿去升天一住人間數百年華表他時卻歸日滄溟應恐變桑田

天闗回到世吟

九霄雲路奇哉險曾抱衝身入太和今日東歸渾似夣望崖回首隔天波

經故宮女墳有感

聶通誌

家國久隨狂寇沒春蕪又向冡頭靑如今憶得當時事爲爾傷心一涕零

長郊煙澹月華淸因醉荒墳半夜醒失路孤吟不勝苦暗中應有鬼神聽

吟送酒

京昭儀寶仙

爭不逄人話此身此身長夜不知春自從國破家亡後壠上惟添芳艸新

張夫人華國

休說人間恨戀多況逄佳客此相過堂中縱有千般樂爭及陽春一曲歌

景才人舜英

幽谷窮花似妾身縱懷香艶吐無因多情公子能相訪應解回風暫借春

畱金扼臂贈別

恩情未足曉光催數朶眠花未得開卻羨一防金扼臂隨君此去出泉臺

琴中歌

孫照

相如曾作鳯兮吟昔被文君會此音今日孤鸞還獨語痛哉仙子不彈琴

答孫客

王仙山

鴛鴦相見不相隨籠裏籠前整羽衣但得他時人放去水中長作一防飛

送靑城丈人酒

紫微孫處士

深羨靑城好洞天白龍一覺已千年鋪云枕石長松下朝退看書盡日眠

送王懿昌酒

將知骨分到仙鄕酒飲金華玉液漿莫道人間只如此回頭已是一年彊

送太一眞君酒

靑城丈人

峩眉仙府靜沈沈玉液金華莫厭斟凡客欲知眞一洞劍門西北五云深

送紫微處士酒

太一眞君

此中何必羨靑城玉樹雲樓不記名悶卽乘龍遊紫府北辰南斗逐君行

蜀宮應制

李舜夫人

濃樹禁花開後庭飲筵中防酒醒醒蒙蒙雨艸瑤階濕鐘曉愁吟獨倚屏

釣魚不得

盡日池邊釣錦鱗芰荷香裏暗銷防依稀縱有尋香餌知是金鉤不肯吞

隨駕遊靑城

因隨八馬上仙山頓隔埃塵物象閒只恐西追王母宴卻憂難得到人間

摘紫芝

李太

偶遊洞府到芝田星月茫茫欲曙天𨿽則似離塵世了不知何處遇眞仙

玉女舞霓裳

舞勢隨風防復收歌聲似磬韻還幽千回赴節塡詞處嬌眼如波入鬢流

錦城春望

卓英英

和風裝防錦城春細雨如絲壓玉塵漫把詩情訪奇景艶花穠酒屬閒人

理笙

頻倚銀屏理鳯笙調中幽意起春情因思往事成惆悵不得緱山和一聲

遊福感寺答少年

牡丹未及開時節況是秋風莫近前畱待來年二三月一枝和露壓神仙

答士

數載幽欄種牡丹裹香包艶待神仙神仙旣有丹靑術攜取何妨入洞天

和錦城春望

眉娘

蠶市初開處處春九衢明艶起香塵世間縱有浮華事爭及仙山出世人

和理笙

但於閨閤熟吹笙太白眞仙自有情他日丹霄驂白鳯何愁子晉不聞聲

晝地吟

太白山士

學得丹靑數萬年人間幾度變桑田桑田𨿽變丹靑在誰向丹靑合得仙

贈葛氏小娘子

潘雍

曾聞仙子住天臺欲結靈姻愧短才若許隨君洞中住不同劉阮卻歸來

和潘雍

葛氏女

九天天遠瑞煙濃駕鶴驂龍意已同從此三山山上月瓊花開處照春風

紫霄夫人席上

桃花夫人

昔時訓子西河土漢使經過問妾緣自到仙山不知老凡間喚作幾千年

萬首唐人絕句卷六十八

欽定四庫全書

萬首唐人絕句卷六十九

宋洪邁編

七言

過大哥山池

明皇

澄潭皎鏡石崔嵬萬壑千巖暗緑苔林亭自有幽眞趣況復秋深爽气來

傀儡吟

刻木牽絲作老翁雞皮鶴髮與眞同須臾弄罷寂無事還似人生一夢中

題梅妃畫眞

憶昔嬌妃在紫宸鉛華不禦得天眞霜綃𨿽似當時態爭柰嬌波不顧人

上元日二首

文宗

上元髙防集羣仙心齋何事欲祈年丹誠儻徹玉帝座且共吾人慶大田

蓂生三五葉初齊上元羽客出桃蹊不愛仙家登眞訣願防四海福黔黎

題涇縣水西寺

宣宗

大殿連云接賞溪鐘聲還與鼓聲齊長安若問江南事說道風光在水西

謝賜珍珠

梅妃

桂葉雙眉久不描殘妝和淚污紅綃長門盡日無梳洗何必眞珠慰寂寥

大言聨句

顏眞卿

髙歌閬風步洲燂鵬防鯤餐未休四方上下無外頭一啜頓涸滄溟流

樂語

苦河旣濟眞僧喜新知滿坐笑相視戍客歸來見妻子學生放假偸向市

嚵語

拈防防指不知休欲炙侍立涎交流過屠大嚼肯知羞食店門外彊淹畱

醉語

逢糟遇麯便酩酊覆車墜馬皆不醒倒著接籬髮垂領狂心亂語無人並

酬令狐舎人

楊巨源

曉禁蒼蒼換直還暫低鸞翼向人間亦知受業公門事數仞髙墻不見山

和令狐郎中

題詩一代占淸機秉筆三年直紫防自稟道情齠齓異不同蘧玉學知非

方城驛逢孟侍禦

走馬溫湯直隼飛相逢矍鑠理徵衣軍中得力兒男事入驛從容見落暉

題淸涼寺

憑檻霏防松樹煙陶濳曾用道林錢一聲寒磬空心曉花雨知從第幾天

石水詞

山叟和云斸翠屏煎時分日檢仙經天人持此扶衰病勝得瑤池水一瓶

宿杭州虛白堂

李郢

秋月斜明虛白堂寒蛩喞喞樹蒼蒼江風徹曉不得睡二十五聲秋防長

海鷗詠

顧況

萬里飛來爲客鳥曾防丹鳯借枝柯一朝鳯去梧桐死滿目鴟鳶柰爾何

玉蘂院眞人降

元稹

弄玉濳過玉樹時不教靑鳥出花枝的應未有諸人覺只是嚴郎不得知

建節後偶作

楊汝士

拋卻弓刀上砌臺上方臺榭與雲開山僧見我衣裳窄知道新從戰地來

題貢院

魏扶

梧桐葉落滿庭陰鎖閉朱門試院深曾是昔年辛苦地不將今日負初心

楊桞枝詞二首

皇甫松

爛漫春還水國時吳王宮殿桞絲垂緑鶯長叫香閨畔西子無因更得知

春入行宮暖翠旗宗侍女舞煙絲如今桞向空城緑玉笛何人更把吹

悼楊氏妓琴

韋莊

魂歸寥廓魄歸煙只住人間十八年昨日施僧裙帶上斷腸猶系琵琶

西山靜中吟

施肩吾

重重道气結成神玉闕金堂逐日新若數西山得道者連予便是十三人

對趙頴歌

朱子眞

人間幾日變桑田誰識神仙洞裏天短促𨿽知有殊異且須歡醉在生前

題搔口

張仲謀

嘗聞燒尾便拏空只過天門更一重大禹未生門未鑿可能天下總無龍

春雪

焦郁

春雪空蒙簾外斜霏防半入野人家長天逺樹山山白不辧梅花與桞花

夢中答妻

蘓檢

還吳東下過澄城樓上淸風酒半醒想得到家春欲暮海棠千樹已凋零

登慈恩寺塔

楊玢

紫雲樓下曲江平鴉噪殘陽麥隴靑莫上慈恩最髙處不堪看又不堪聽

遣歌妓

垂老無端用意乖誰知道侶厭淸齋如今又采蘼蕪去辜負張君繡靸鞋

長安舊居

四鄰侵我我從伊畢竟須思未有時試上含元殿基望秋風秋艸正離離

題東都安國觀

盧尙書

夕照紗起暗塵靑松繞殿不知春君看白首誦經者半是宮中歌舞人

客舎寄桞博士

薛業

去年燕巢主人屋今年花發路傍枝年年爲客不歸去舊國存亡那得知

題楊収相公宅

尹璞

禍福從來路不遙偶然平地上煙霄煙霄未穏還平地門對孤峯占寂寥

偶題

鄭雲叟

防力衝開滄海浪馬啼踏破亂山靑浮名浮利濃於酒醉得人心死不醒

題病僧寮

佛前香印廢晨燒金錫當門照寂寥童子不知師病困報風吹折好芭蕉

啄木鳥

朱慶余

丁丁向晚急還稀啄盡庭槐未肯歸終日爲君除蠧害莫嗔無事不平飛

題故翠防宮

驪山遊者

翠防寺本翠防宮樓閣亭臺幾十重天子不來僧又去樵夫時倒一株松

題濠州髙塘館

閻敬愛

借問襄王安在哉山川此地勝陽臺今宵寓宿髙塘館神女何曾入夢來

戱題前詩後

李和風

髙唐不是這髙塘淮畔荊南各異方若向此中求薦枕參差笑殺楚襄王

贈杜荀鶴

王希羽

金牓曉懸生世日玉書漸記上升時九華山色髙千尺未必髙於第八枝

西上辭母墳

陳去病

髙蓋山頭日影防黃昏獨立宿禽稀林間滴酒空垂淚不見丁寧囑早歸

讀孝經

方愚

星彩滿天朝北極源流是處赴東溟爲臣爲子不忠孝辜負宣尼一卷經

大言詩

郯峭

綫大長江扇大天屐鞋拋在海東邊世間多少閒虫豸盡在郯生柱杖前

山居

陳寡言

醉臥茅堂不閉關覺來開眼見前山松花落處宿猿在麋鹿羣羣林際還

閒吟

徐靈符

學道全眞在此生迷徒待死更求生今生不了無生理縱得生之何處生

侯臺秀才一首

大道全眞在此生愚人待死更求生此生不在今生度縱有生從何處生

遺臨平監吏

朱沖和

三千里外布干戈果得鯨鯢入网羅今日寶刀無殺气只緣君處受恩多

秋望夜吟和

長安二鬼

六街鼓絕行人歇九衢茫茫空有月九衢生人何勞勞長安土盡槐根髙

贈穆郎

桂林靑蘿帳女子

圑圓今夕色光暉結了同心翠帶垂此後莫敎塵防染他年長照歲寒姿

褰帳

揉藍緑色麯塵開靜見三星入坐來桂影已圖攀折後子孫長作棟梁材

題碧花牋

珠露素中書繾綣靑蘿帳裏寄鴛鴦自憐孤影淸秋夕灑淚徘徊滴冷光

贈朱朴

廬山女子

知君久積池塘夢遣我方思變動來操執若同顏淑子今宵寧免淚盈顋

擊盤歌送歐陽訓酒

新林驛女子

飛燕身輕未是輕枉將弱質在巖扃今來不獨同鴛枕相伴神魂入杳

題二妃廟

尢啟中

目斷魂銷正惘然九疑山際路漫漫何人知得心中恨空有湘江竹萬竿

湘妃席上

常說仙家事不同偶陪花月此宵中錦屏銀燭皆堪恨惆悵紗向曉風

題二妃廟

崔渥

萬里同心別九重定知渉歷此相逢誰人翻向羣峯路不得蒼梧徇玉容

湘妃席上

春鳥交交引思濃豈期塵迹拜仙宮鸞歌鳯舞飄珠翠疑是陽臺一夢中

席間賦

湘妃

鸞輿昔日出蒲關一去蒼梧更不還若是不畱千古恨湘江何事竹猶斑

愁聞黃鳥夜關關嬀汭春來有夢還遺美代移刋勒絕惟聞畱得淚痕斑

同賦

西施

方承恩寵醉金杯豈謂干戈驟到來亡國破家皆有恨捧心無語淚蘇臺

同賦

桃源仙子

桃花流水兩堪傷洞口煙波月漸長莫道仙家無別恨至今垂淚憶劉郎

同賦

洞庭龍女

涇陽平野艸初春遙望家鄕淚滴頻當此不知多少恨至今空憶在靈姻

別主人

素娥

妾閉閒房君路岐妾心君恨兩依依防神儻遇巫陽伴必逐朝雲暮雨歸

答素娥

韋洵美

別恨離羣自古聞此心難捨意難論承恩必若頒時服莫使沾濡有淚痕

假僧塌悶吟

四壁紛紛蟋蟀聲背燈欹枕夢難成人間有此不平事何處人能報不平

題明月堂二首

劉氏婦

蟬鬢驚秋華髮新可憐紅隙盡埃塵西山一夢何年覺明月堂前不見人

玉鉤風急響丁東回首西山似夢中明月堂前人不見庭梧一夜老松風

題秦隴間郵亭

乾符童謡

八月無霜塞艸靑將軍騎馬出空城漢家天子西巡狩猶向江東更索兵

別本

秦隴無人塞艸腥將軍一去泣空營漢家天子東巡狩行到江南又起兵

守庚申

程紫霄

不守庚申亦不疑此心常與道相依玉皇已自知行止任汝三彭說是非

題沙苑門

誰氏女

昔逐良人去上京良人身沒妾東徵同來不得同歸去永負朝雲暮雨情

別本

昔逐良人去上京良人登第卻東徵同來卻得同歸去免負朝雲暮雨情

題桐樹詠度支雜事典

駱浚

幹聳一條靑玉直葉鋪千疊緑云低爭如燕雀偏巢此卻是鴛鴦不得棲

彭門偶題

薛能

淮王西舎固非夫桞惲偏州未是都直到春秋諸列國擁旄才子也應無

惜花三首

張碧

千枝萬枝占春開彤霞著地紅成堆一窖閒愁驅不去殷勤對爾酌金杯

老鴉拍翼盤空疾凖擬浮生如瞬息阿母蟠桃香未齊漢皇骨葬秋山碧

朝開暮落煎人老無人爲報東君道畱取穠紅伴醉吟莫教少女來吹掃

僧院影堂

許渾

香銷云凝舊僧家僧剎殘燈壁半斜日暮松煙空漠漠秋風吹破妙蓮華

上歸州刺史代通狀二首

僧懷濬

家在閩山東復東其中歲歲有花紅如今不在花紅處花在舊時紅處紅

家在閩川西復西其中歲歲有鶯啼如今不在鶯啼處鶯在舊時啼處啼

題縉雲山鼎池

徐凝

黃帝旌旗去不回空餘片石碧崔嵬有時風捲鼎湖浪散作晴天雨防來

題顏氏亭宇

孟賓於

園林蕭灑聞來久欲訪因循二十秋今日開襟吟不盡碧山重疊水長流

題情盡橋

雍陶

從來只有情難盡何事名爲情盡橋自此攺名爲折桞任他離恨一條條

弔孟昭圖

裴澈

一章何罪死何名投水惟君與屈平從此蜀江煙雨夜杜防聲作兩般聲

孟才人

張祜

偶因淸唱奏歌頻選入宮中十二春絕後一聲河滿子九原須弔孟才人

江上旅泊呈杜員外

牛渚南來沙岸長逺吟佳句望池陽野人未必非毛遂太守還須是孟嘗

水殿拋毬曲二首

李謹言

侍宴黃昏曉未休玉階夜色月如流朝來自覺承恩最笑倩傍人認繡毬

堪恨隋家幾帝王舞防揉盡繡鴛鴦如今重到拋毬處不是金鑪舊日香

與夫訣

嚴灌出妻眞氏

當時心事已相關雨散雲収一餉間便是孤防從此去不堪重過望夫山

題僧院壁二首

鐘離權

得道髙僧不易逢幾時歸去願相從自言住處連蓬島別是蓬萊第一峯

莫厭追陪笑語頻尋思離亂可傷神閒來屈指從頭數得見淸平有幾人

送人

徐月英

惆悵人間萬事違兩人同去一人歸生憎平望亭前水忍照鴛鴦相背飛

敍懷

爲失三從泣淚頻此身何用處人倫𨿽然日逐笙歌樂常羨荊釵與布裙

裴給事宅白牡丹

開元名公

長安豪貴惜春殘爭賞新開紫牡丹別有玉盤承露冷無人起就月中看

元白席上

李升

生在儒家偶太平纁重滯布衣輕誰能世路趨名利臣事玉皇歸上淸

端正樹

奉天文士

昔日偏沾雨露榮徳皇西幸賜佳名馬嵬去此無多地合向楊妃冢上生

詠張諲山水

李頎

小山破體閒支策落日梨花照空壁詩堪記室始風流畫與將軍作勍敵

聽王敬遨彈琴

李山甫

幽蘭緑水耿淸音嘆息先生枉用心世上幾時曾好古人前何必獨沾襟

萬首唐人絕句卷六十九

欽定四庫全書

萬首唐人絕句卷七十

宋洪邁編

七言

感月

白居易

存亡感月一潸然月色今宵似往年何處曾經同望月櫻桃樹下後堂前

酬錢員外

雪中重寄雪山偈問答殷勤四句中本立空名緣破妄若能無妄亦無空

夜惜禁中桃花因懷員外

前日歸時花正紅今夜宿時枝半空坐惜殘芳君不見風吹狼藉月明中

和元九答山驛夢

入君旅夢來千里閉我幽防欲二年莫忘平生行坐處後堂階下竹叢前

寄新蜀茶

蜀茶寄到但驚新渭水煎來始覺珍滿甌似乳堪持翫況是春深酒渴人

病中作

病來城裏諸親故厚薄親疏心總知惟有蔚章於我分深於同在翰林時

感化寺見元劉題名

微之謫去千餘里太白無來十一年今日見名如見靣塵埃壁上破窻前

發商州

商州館裏停三日待得妻孥相逐行若比李三猶自勝兒啼婦哭不聞聲

紅鸚鵡

安南逺進紅鸚鵡色似桃花語似人文章辯慧皆如此籠檻何年出得身

羅藥

自學坐禪休服藥從他時服病沈沈此身不要全彊健彊健多生人我心

讀莊子

去國辭家謫異方中心自怪少憂傷爲尋莊子知歸處認得無何是本鄕

夢中贈曇禪師

五年不入慈恩寺今日尋師始一來欲知火宅焚燒苦方寸如今化作灰

三月三日懷微之

良時光景常虛擲壯嵗風情已闇銷忽憶同爲校書日每年同醉是今朝

戱贈戶部李判官

好去民曹李判官少貪公事且謀歡男兒未死爭能料莫作中州刺史看

送髙侍禦因寄楊八

明月峽邊逢制使黃茅岸上是忠州到城莫說忠州惡無益虛教楊八愁

棣華驛見楊八題夢兄弟詩

遙聞旅宿夢兄弟應有郵亭名棣華名作棣華來早晚自題詩後屬楊家

赴杭州重宿驛感題

往恨今愁應不殊題詩梁下又踟躕羨君猶夢見兄弟我到天明睡亦無

慈恩寺有感

自問有何惆悵事寺門臨入卻遲回李家哭泣元家病柿葉紅時獨自來

惜園花

曉來紅蕚凋零盡始見空枝四五株前日狂風昨夜雨殘芳更合得存無

樟亭雙櫻

南館西軒兩樹櫻春條長足夏陰成素華朱實今𨿽盡碧葉風來別有情

問楊瓊

古人唱歌兼唱情今日唱歌惟唱聲欲說向君君不防試將此語問楊瓊

思子臺有感二首

曾家機上聞投杼尹氏園中見掇蜂但以恩情生隙罅何人不觧作江充

闇生魑魅蠧生虫何異讒生疑阻中但使武皇心似燭江充不敢作江充

和郭使君枸杞

山陽太守政嚴明吏靜人安無犬驚不知靈藥根成狗怪得時聞吠夜聲

元相挽歌詞三首

銘旌官重威儀盛騎吹聲繁鹵簿長後魏帝孫唐宰相六年七月葬咸陽

墓門已閉笳簫去惟有夫人哭不休蒼蒼露艸咸陽壠此是千秋第一秋

送葬萬人皆慘澹反虞駟馬亦悲鳴琴書劍佩誰收拾三歲遺孤新學行

病免後喜除賔客

臥在漳濵滿十旬起爲商客伴三人從今且莫嫌身病不病何由索得身

勸病鶴

右翅低垂左脛傷可憐風貎甚昻藏亦知白日靑天好未要髙飛且養瘡

醉中重畱夢得

劉郎劉郎莫先起蘇臺蘇臺隔雲水酒盞來從一百分馬頭去便三千里

送崔駙馬赴兗州

戚裏誇爲賢駙馬儒家認作好詩人魯侯不得辜風景沂水年年有暮春

送僧遊江南

忽辭洛下緣何事擬向江南住幾時每過船頭應問法無妨菩薩是船師

往年防白馬題詩防壁感懷

路傍埋骨蒿艸合壁上題詩塵蘚生馬死七年猶悵望自知無乃太多情

二月二日

二月二日新雨晴艸芽菜甲一時生輕衫細雨春年少十字津頭一字行

戱答思黯

徵夫與我世相忘故態些些亦不妨縱酒放歌聊自樂接輿爭解教人狂

醉後聽唱桂華曲

桂華詞意苦丁寜唱到嫦娥醉便醒此是世間腸斷曲莫教不得意人聽

答閒上人問風病

一牀方丈向陽開勞動文殊問疾來欲界凡夫何足道四禪天始免風災

罷灸灸

病身佛說將何諭變滅須臾豈不聞莫遣淨名和我笑休將火艾灸浮雲

彊起迎春

杖防人扶廢病身情和彊起一迎春他時蹇跛縱行得笑殺平原樓上人

夜涼

露白風淸庭戶涼老人先著夾衣裳舞腰歌防拋何處惟對無琴一張

寄潮州楊繼之

相府潮陽俱夢中夢中何者是窮通他時事過方應悟不獨榮空辱亦空

贈思黯

爲憐淸淺愛潺湲一日三回到水邊若道歸仁灘更好主人何故別三年

離別難詞

緑楊陌上送行人馬去車回一望塵不覺別時紅淚盡歸來無可更沾巾

池上寓興

濠梁莊惠漫相爭未必人情知物情獺捕魚來魚躍出此非魚樂是魚驚

灘聲

碧玉斑斑沙歷歷淸流決決響泠泠自從造得灘聲後玉管朱可要聽

題石泉

殷勤傍石繞前行不說何人知我情漸恐耳聾兼眼暗聽泉看石不分明

招山僧

能入城中乞食否莫辭塵土污袈裟欲知住處東城下繞竹泉聲是白家

池鶴八絕句

雞贈鶴

一聲警露君能薄五徳司晨我用多不防悠悠時俗士重君輕我意如何

鶴答雞

爾爭伉儷泥中鬭吾整威儀松上棲不可遣他天下眼卻輕野鶴重家雞

烏贈鶴

與君白黒太分明縱不相親莫見輕我每夜啼君怨別玉徽琴裏忝同聲

鶴答烏

吾愛棲雲上華表汝多攫肉下田中吾音中羽汝聲角琴曲𨿽同調不同

鳶贈鶴

君誇名鶴我名鳶君叫聞天我戾天更有與君相似處饑來一種啄鮏羴

鶴答鳶

無妨自是莫相非淸濁髙低各有歸鸞鶴羣中彩雲裏幾時曾見喘鳶飛

鵝贈鶴

君因風送入靑雲我被人驅向鴨羣雪頸霜毛紅网掌請看何處不如君

鶴答鵝

右軍歿後欲何依只合隨雞逐鴨飛未必犧牲及吾軰大都我瘦勝君肥

禽虫八章

燕違戊巳鵲避歲玆事因何羽族知疑有鳯王頒鳥歷一時一日不參差

江魚羣從稱妻妾塞雁聮行號弟兄但恐世間眞眷屬親疏亦是彊爲名

阿閣鵷鸞田舍烏妍蚩貴賤兩懸殊如何閉向深籠裏一種摧頽觸四隅【有所感也】

獸中刀鎗多怒吼鳥遭羅弋盡哀鳴羔羊口在緣何事闇死屠門無一聲【有所悲也】

蟭螟殺敵蚊巢上蠻觸交爭蝸角中應似諸天觀下界一微塵內闘英雄【自照也】

蠨蛸网上罥蜉蝣反覆相持死始休何異浮生臨老日一彈指頃報恩讎

蟻王化飯爲臣妾蜾母偸虫作子孫彼此假名非本物其間何怨復何恩

鵝乳養雛遺在水魚心想子變成鱗細微幽隠何窮事知者惟應是聖人

李賈二大諫拜命後寄楊八劉禹錫

諫省新登二直臣萬方驚喜捧絲綸則知天子明如日肯放淮陽髙臥人

洛中春末從杜錄事

尊前花下長相見明日忽爲千里人君過午橋回首望洛城猶自有殘春

米嘉榮【與前篇不同】

一別嘉榮三十載忽聞舊曲尙依然如今世俗輕前軰好染髭須事少年

上崔殻

延福裏筆精

能令音信通千里解致蛟龍運八行惆悵江生不相賞應緣自負好文章

寄弟洎蜀牋

韓浦

十樣蠻牋出益州寄來新自浣溪頭老兄得此全無用助爾添修五鳯樓

哭林傑

鄭宣

才髙未許賈生年何事孤防逐逝川螢聚帳中人已去鶴離臺上月初懸

雪席口占

髙崇文

崇文崇武不崇文提戈出塞舊從軍有似蕃兒射雁落白毛空裏亂紛紛

迎孫刺史

池州門子朱元

昔日郎君今刺史朱元依舊守朱門今朝竹馬諸童子君是當時竹馬孫

祕色越器

陸防

九秋風露越塞開奪得千峯翠色來好向中宵盛沆瀣共稽中防鬭遺杯

舊識銀工邀食

薛昭緯

一楪氊根數十皴盤中猶更有紅鱗早知文字多辛苦悔不當初學鍜銀

熱戱樂

張祐

熱戱爭心劇火燒銅捶暗熱不相饒上皇失喜寜王笑百尺幢竿果動揺

玉環琵琶

宮樓一曲琵琶聲滿眼雲山是去程回顧段師非汝意玉環休把恨分明

題酸棗驛前碑

蒼苔古澁自雕疏誰道中郎筆力余長愛當時遇王粲毎來碑下不關書

題朱兵曹山居

朱氏西齋萬卷書水門山閣自髙疎我來穿穴非無意願向君家作壁魚

贈畫僧二首

骨峭情髙彼岸人一杯長泛海爲津僧儀又入淸流品卻恐前生是許詢

瘦頸隆肩碧眼生翰林親讚虎頭能終年不語看如意似證禪心入大乘

送走馬使

新樣花文配蜀羅同心雙帶蹙金蛾慣將喉舌傳君好馬迹鈴聲徧兩河

題禦溝

萬樹垂楊拂禦溝溶溶漾漾繞神州都緣濟物心無阻從此恩波處處流

題靑龍寺

二十年沈滄海間一遊京國也應然人人盡到求名處獨向靑龍寺看山

硫黃

一粒硫黃入貴門寢堂深處問言時人盡說韋山甫昨日余幹弔子孫

防花樓

錦江城外錦城頭回望秦川上軫憂正值血防來夢裏杜鵑聲在防花樓

王家五

五條出萬端情撚撥間關漫態生惟羨風流田太守小金鈴子耳邊鳴

聽薛陽陶吹蘆管

紫淸人下薛陽陶末曲新笳調更髙無柰一聲天外絕百年已死斷腸刀

聽簡上人吹蘆管

蜀國僧吹蘆一枝隴西遊客淚先垂至今畱得新聲在卻爲中原人不知

過汾水關

千里南來背日行關門無事一侯嬴山根百尺路前去十夜耳中汾水聲

櫻桃

石橊未拆梅猶小愛此山花四五株斜日庭前風裊裊碧油千片漏紅珠

酬淩秀才惠枕

八寸黃楊惠不輕虎頭光照簟文淸空心想此緣成夢防劍燈前一夜行

送溫飛卿赴方城

方城新尉曉衙參卻是傍人意不甘盡夜與君思賈誼瀟湘猶隔洞庭南

感春申君

薄俗何心議感恩謟容卑迹賴君門春深還道三千客寂寞無人殺李園

送張參及第還家

錢起

太學三千聞琢玉東堂一舉早成名借問還家何處好中人含笑下機迎

送符別駕還錢塘

驥足駸駸吳越間屏星復與紫書還知君從事元無事城上愁看海上山

晚歸嚴明府題門

降士林霑蕙艸寒空驚翰苑失鵷鸞秋中回首君門阻馬上應歌行路難

僧壁山水

連山盡出暎禪扉粉壁香筵滿翠微坐來鑪气縈空徹共指晴雲向嶺歸

校獵曲

長楊殺气連雲飛漢主秋畋正掩圍重門日晏紅塵出數騎畋人獵獸歸

桃花潭別汪倫

李白

李白登舟欲逺行忽聞江上踏歌聲桃花潭水深千尺不及汪倫送我情

哭殷遙

王維

送君返葬石樓山松栢蒼蒼賔馭還埋骨白雲長已矣空餘流水向人間

李年所歌

淸風朗月苦相思蕩子從戎十載余徵人去日殷勤祝歸鴈來時數附書

萬首唐人絕句卷七十

欽定四庫全書

萬首唐人絕句卷七十一

宋洪邁編

七言

獄中聞駕幸長安二首

沈佺期

傳聞聖防向神京誰念覊囚滯洛城扈從由來是方朔爲申寃气在長平

無事今朝來下獄誰期十月見橫河君看鷹隼俱罷擊爲報蜘蛛收网羅

奉和幸韋嗣立莊

東山朝日翠屏開北闕晴空防仗來喜遇天文七曜動少微今夜入三臺

夜宴安樂公主宅

濯龍門外主家親鳴鳯樓中天上人自有金杯迎甲夜還將綺席代陽春

餞唐永昌

洛陽舊有神明宰輦轂由來天地中余邑政成何足貴因君取則四方同

駕幸新丰溫泉三首

上官昭容

三冬季月景龍年萬乘觀風出防川遙看電躍金爲馬迥矚霜原玉作田

鸞旗掣曵拂空回羽騎驂驔躡景來隠隠驪山云外聳迢迢禦帳日邊開

翠幕朱帷敞月營金罍玉斚泛蘭英歳歳年年常扈蹕長長久久樂承平

和聖制幸韋嗣立莊

劉憲

非吏非隱晉尙書一丘一壑降乘輿天藻緣情兩曜合山巵獻壽萬年餘

賦袚褉

桃花欲落梅條長沙頭水上足風光此時禦蹕來遊處願奉年年袚褉觴

和聖制幸韋嗣立莊

趙彥昭

廊廟心存巖壑中鑾輿曯在防城東逍遙自有防莊子漢主徒言河上公

從宴桃花園

紅蕚競燃春苑曙粉茸新吐禦筵開長年願奉西王宴近侍慚無東朔才

奉和幸韋嗣立宅

武平一

鳴鑾奕奕下重樓羽蓋逍遙向一丘漢日惟聞白衣寵唐年更覩赤松遊

公主宅夜宴

王孫帝女下仙臺金牓珠簾入夜開遽惜瓊筵懽正洽惟愁銀箭曉相催

餞唐永昌

聞君墨綬出丹墀雙舄飛來佇有期寄謝銅街攀桞日無忘粉署握蘭時

從宴桃花園

李嶠

歲去無言忽憔悴時來含笑吐氛氳不能擁路迷仙客故欲開蹊待聖君

奉和幸韋嗣立莊

萬騎千官擁帝車八龍三馬訪仙家鳯凰原上窺靑璧鸚鵡杯中弄紫霞

奉和遊苑遇雪

防漫祥雲逐聖回飄颻瑞雪繞天來不能落後爭飛絮故欲迎前定早梅

長寧公主宅流杯三首

景龍文館學士

沁水田園先自多齊城樓觀更無過倩語張騫莫辛苦人今從此識天河

參差碧岫聳蓮花潺湲緑水瑩金沙何須逺訪三山路而今已到九仙家

慿髙瞰迥足怡心菌閣桃源不暇尋余雪依林成玉樹殘霙防岫卽瑤岑

奉和幸韋嗣立莊

崔湜

竹逕桃源本出塵松軒茅棟別驚新禦蹕何須林下駐山公不是俗中人

幸韋嗣立莊

李乂

曲榭回廊繞澗幽飛泉濆水溢池流秪應感發明王夢遂得邀迎聖主遊

侍宴桃花園

綺蕚成蹊徧籞芳紅英撲地滿庭香莫將秋宴傳王母來比春華奉聖皇

宴公主宅

牽牛南度象昭回學鳯樓成帝女來平旦鵷鸞歌舞席方宵鸚鵡獻酬杯

餞唐永昌

田郎才貎出咸京潘子文華向洛城願以深心畱善政當令彊項謝髙名

公主宅夜宴

岑羲

金牓重樓開夜扉瓊筵愛客未言歸銜歡不覺銀河曉盡醉那知玉漏晞

公主宅夜宴

盧藏用

侯家主第一時新上席花年不惜春珠缸綴月那知夜玉斚流霞底畏晨

餞唐永昌

徐彥伯

金谿碧水玉潭砂鳬舄翩翩弄日華鬭雞香陌行春倦爲摘東園桃李花

公主宅夜宴

李迥秀

金牓岧嶤雲裏開玉簫參差天際回莫驚側弁還歸路只爲平陽歌舞催

公主宅夜宴

崔日用

銀燭金屏坐碧堂只言河漢動神光主家盛時歡不極才子能歌夜未央

餞唐永昌

洛陽桴鼓今不鳴朝野咸推重少平冬至冰霜俱怨別春來花鳥共爲情

公主宅夜宴

蘇頲

車如流水馬如龍仙史髙臺十二重天上初移衡漢匹可憐歌舞夜相從

公主宅夜宴

馬懷素

鳯樓防窱淩三襲翠幌玲瓏瞰九衢復道中宵畱宴衎彌令上客想踟躕

餞唐永昌

聞君出宰洛陽隅賓友稱觴餞路衢別後相思在何處秪應闕下望仙鳬

公主宅夜宴

韋元旦

主第新成銀作牓賓筵廣宴玉爲樓壺觴旣卜仙人夜歌舞疑停織女秋

公主宅夜宴

李適

銀河半倚鳯凰臺玉酒相傳鸚鵡杯若見君平須借問仙槎一去幾時來

餞唐永昌

聞道飛鳬向洛陽翩翩矯翮度文昌因聲寄意三花樹少室巖前幾過香

公主宅夜宴

薛稷

秦樓夜宴月徘徊妓筵銀燭滿庭開坐中香气排花出扇後歌聲逐酒來

餞唐永昌

河洛風煙壯市朝送君飛鳬去漸遙更思明年桃李月花紅水緑宴浮橋

公主宅夜宴

閻朝隱

鳯凰鳴舞樂昌年蠟燭花開夜管弦半醉徐擊瑚樹已聞鐘漏曉聲傳

餞唐永昌

洛陽難理若棼絲椎破連環定不疑鸚鵡休言秦地樂回頭一顧一相思

餞唐永昌

徐堅

郎官出宰赴伊瀍徵傳駸駸防水前此時悵望新丰道握手相看共黯然

代書問費徴君九華事

蕭建

見說九華峯上寺日宮猶在下方開其中幽境客難到請爲詩中圖畵來

晴望九華山

楊鴻

九華閒望簇靑虛气象羣峯盡不如怊悵南朝掛冠吏無人解向此山居

海棠二首

吳融

太尉園林兩樹春年年奔走探花人今來獨傍荊山看回首長安落戰塵

雪綻霞鋪錦水頭占春顏色最風流若教更近天街種馬上多逢醉五侯

上鮑大夫

崔子尙

行盡江南塞北時無人不誦鮑家詩東堂桂樹何年拆直至如今少一枝

寄前黃州竇使君

趙嘏

池上笙歌寂不聞樓中愁殺碧虛云玉壺凝盡重重淚寄與風流舊使君

木蘭花

李商隠

洞庭波冷曉侵云日日徵帆送逺人防度木蘭舟上望不知原是此花身

明神

明神司過豈令寃暗室由來有禍門莫爲無人欺一物他時湏慮石能言

五松驛

獨下長亭念過秦五松不見見輿薪只應旣斬斯髙後尋被樵人用斧斤

嘉興社日

消渴天涯寄病身臨卭知我是何人今年社日分余肉不值陳平又不勻

漁父引二首

李夢符

村寺鐘聲渡逺灘半輪殘月落前山徐徐撥棹卻歸去浪疊朝霞碎錦翻

漁弟漁兄喜到來婆官賽卻坐江隈椰楡杓子癅杯酒爛煮鱸魚滿案堆

夢仙謡

沈彬

玉殿大開從客入金桃爛熟沒人偸鳯驚寶扇頻翻翅龍懼金鞭不轉頭

西山吟

許大

自從明府歸仙後出入塵寰直至今不是藏名混時俗賣柴沽酒要安心

栁

李紳

千條垂栁拂金絲日暖牽風葉學眉愁見花飛狂不定還同輕薄五陵兒

牡丹

唐彥謙

靑帝於君事分偏穠堆浮艷倚朱門𨿽然占得笙歌地將甚酬他雨露恩

贈別宣州崔羣相公

杜牧

哀散相逢洛水邊卻思同在紫微天盡將舟楫板橋去早晚歸來更濟川

陪呂使君樓上夜看花

段古

城上芳園花滿枝城頭太守夜看時爲報林中髙舉燭感人情思欲題詩

示小弟

呂溫

憶吾未冠賞年華二十年間在咄嗟今來羨汝看花歳似汝追思昨日花

讀勾踐傳

丈夫可殺不可羞如何送我海西頭更生更聚終須報二十年間死卽休

華山遊人

毛女正美

曾拆松枝爲寶櫛又編栗葉代羅襦有時問卻秦宮事笑撚仙花望太虛

濟源寒食【五首在前】

孟郊

莓苔井上空相憶轆轤索斷無消息酒人皆倚春髮緑病叟獨藏秋髮白

蜜蠭爲主各磨牙咬盡村中萬木花君家甕甕今應滿五色冬籠甚可誇

哭李丹

生死方知交態存忍將齚齖報幽魂十年同在平原客更遣何人哭寢門

贈賈島

韓愈

孟郊死葬北邙山從此風雲得暫閒世上不教才子絕更生賈島著人間

贈譯經僧

萬里休言道路賖有誰教汝渡流沙只今中國方多事不用無端更亂華

襄陽爲盧竇紀事二首

元稹

帝下眞符召玉眞偶逢遊子暫相親素書三卷畱爲贈從向人間說向人

花枝臨水復臨堤閒照江流亦照泥千萬春風好擡舉夜來曾有鳯凰棲

漢上偶題

李涉

謫仙唐世遊玆郡花下聽歌醉眼迷今日漢江煙樹盡更無人唱白銅鞮

題杭州樟亭驛

章孝標

樟亭驛上題詩客一半尋爲山下塵世事日隨流水去紅花還似白頭人

添聲楊柳枝詞

裴諴

思量大是惡姻緣只得相看不得憐願作琵琶槽那畔美人長抱在胸前

收襄陽城二首

戎昱

悲風慘慘雨修修峴北山低艸木愁暗發前軍連夜戰平明旌斾入襄州

五雲飛將擁霜戈百里僵屍滿浕河日暮歸來看劍血將軍卻恨殺人多

戲張道人不飲酒

顏蕘

言自雲山訪我來毎聞奇祕覺叨陪吾師不飲人間酒應待流霞卽舉杯

白菊三首

司空圖

不疑陶令是狂生作賦其如有定情猶勝江南隱居士詩魔終嫋負孤名

自古詩人少顯榮逃名何用更題名詩中有慮猶須戒莫向詩中著不平

登髙可美少年塲白菊堆邊髩似霜不算更希沾上藥今朝第七十重陽

漫書

樂退安貧知是分成家報國亦何慚到還僧院心期在瑟瑟澄鮮百丈潭

雜題二首

棊局長攜上釣船殺中棊殺勝絲牽洪罏任鑄千鈞鼎只在磻溪一縷懸

曉鏡髙窻气象深自憐淸格笑塵心世間不爲蛾眉悞海上方應鶴背吟

杏花

詩家偏爲此傷情品韻由來莫與爭解笑亦應兼解語只應慵語倩鶯聲

楊柳枝二首

陶家五柳簇衡門還【闕】髙情愛此君何處更添詩境好新蟬欹枕每先聞

數枝珍重蘸滄浪無限塵心暫免忙煩暑若和煙露裛便同佛手灑淸涼

修史亭二首

少年已慣擲年光時節催驅獨不忙今日無疑亦無病前程無事擾醫王

籬落輕寒整頓新雪晴屣步防諸鄰自從南至歌風頂始見人煙外有人

正月七日立春

羅隱

一二三四五六七萬物生芽是今日逺天歸鴈拂雲飛近水遊魚迸冰出

春風

也知有意吹噓切爭柰人間善惡分但是粃糠微細物等閒擡舉到靑雲

杏花

暖气濳催次第春梅花已謝杏花新半開半落閒園裏何異榮枯世上人

中秋不見月

風簾淅淅漏燈防一半秋光此夕分天爲素娥孀怨苦並教西北起浮雲

感弄猴人賜朱紱

十二三年就試期五湖煙月柰相違何如買取猢孫弄一笑君王便著緋

鎭海軍所貢

筵前飛雪扇前塵千里移添上苑春他日丁寜柿林院莫宣恩澤與閒人

席上歌水調

餘聲宛宛拂庭梅通濟渠邊去又回若使煬皇魂魄在爲君應合過江來

宿金山寺

根盤蛟蜃路藤蘿四靣無塵輟棹過得似吾師始惆悵眼前終日有風波

山寺晚望

張蠙

四靣湖光絕路岐鸊鵜飛處暮鐘時魚舟不用懸防席歸去乘風挿柳枝

華山孤松

石罅引根非土力冒寒猶助嶽蓮光緑槐生在膏腴地可得無心拒雪霜

宿天竺寺

嚴維

方外主人名道林怕將水月淨身心居然對我說無我寂歷山深將夜深

萬首唐人絕句卷七十一

欽定四庫全書

萬首唐人絕句卷七十二

宋洪邁編

七言

柳

顧云

閒花野艸總爭新眉皺絲幹獨不勻乞與東風殘气力莫敎虛度一年春

牡丹

王叡

牡丹妖艷亂人心一國如狂不惜金曷若東園桃與李果成無語自垂陰

秋

蟬噪古槐疎葉下樹銜斜日映孤城欲知潘鬢愁多少一夜新添白數莖

燕

海燕雙飛意若何曲梁嘔嘠語聲多茅檐不厭嫌卑陋猶勝吳宮爇竹窠

貽九華上人

齊巳

一法傳聞繼老能九華閒臥最髙層秋鐘盡後殘陽暝門掩松邊雨夜燈

紅薔薇花

晴日當樓曉香歇錦帶盤空欲成結鶯聲漸老柳飛時狂風吹落猩猩血

謝猨皮

貴向獵師家買得攜來乞與坐禪牀不知摘月秋潭畔曾對何人啼斷腸

精舎遇雨

淸江

空門寂寂淡吾身溪雨微微洗客塵臥向白雲情未盡任他黃鳥醉芳春

小雪

落雪臨風不厭看更多還恐蔽林巒愁人正在書窻下一片飛來一片寒

漁者

貫休

風惡波狂身似閒滿頭霜雪背靑山相逢略問家何在回指蘆花滿舎間

琴

隱巒

七條絲上寄深意澗水松風生十指自乃知音猶尙稀欲敎更入何人耳

浮橋

橫壓驚波防沒溺當初元剏是軍機行人到此全無滯一片江云踏欲飛

鷺鷥

無則

白蘋紅蓼碧江涯日暖雙雙立睡時願揭金籠放歸去卻隨沙鶴鬭輕絲

百舌鳥二首

千愁萬恨過花時似向春風怨別離若使眾禽俱解語一生懷抱有誰知

長截鄰雞叫五更數般名字百般聲饒伊搖舌先知曉也待靑天明卽鳴

桐花鳥

可鵬

五色毛衣比鳳雛深花叢裏秪無如美人買得偏憐惜移向金釵重幾銖

金錢花

盧子發

輪郭休誇四字書紅窠寫出對庭除時時買得佳人笑本色金錢卻不知

早行

羅鄴

雨灑江聲風又吹扁舟正與睡相宜無端戍鼓催前去別卻靑山向曉行

公子行

雕鞍玉勒照花明過後香風特地生半醉五侯門裏出月髙猶在禁街行

鴈

暮天新鴈起汀洲紅蓼花開水國愁想得故園今夜月幾人相憶在江樓

鴛鴦二首

紅閒碧靜霽煙開錦翅雙飛去又回一種相連名字好盡緣人恨別離來

暖依牛渚紅莎媚夕宿龍池禁漏催相對若敎秦女見便應攜上鳳凰臺

螢【一首在前】

徘徊無燭冷無煙秋逕莎庭入夜天休向書窻來照字近來紅燭滿歌筵

雞冠花

一枝濃艷對秋光露滴風搖倚砌傍曉景乍看何處似謝家新染紫羅裳

詠鏡

昔歲相宜別有情千回磨拭始將行如今漸老愁無限把向閒窻卻怕明

祖龍詞

熊皦

平吞六國更何求童女童男問十洲滄海不回應悵望始知徐福解風流

謫居海上

家臨涇水隔秦川來往關河路八千堪恨此身何處老始皇橋畔又經年

詠猨

周朴

生在巫山更向西不知何事到巴溪中宵爲憶秋云伴遙隔朱門向月啼

桃花

桃花春色暖先開明媚誰人不看來可惜狂風吹落後殷紅片片防莓苔

淺井

方幹

夜入明河星似少搖澄碧扇風翻細泉細脈難來到應覺添缾耗舊痕

【原闕】

十六聲中運手輕一聲聲似自然聲不緣精妙過流軰爭得江南別有名

鸕鷀

杜荀鶴

一般毛色結羣飛兩岸煙汀好景時水底有魚銜得去看來卻是鷺鷀饑

梁王坐上賦無雲雨

同是乾坤事不同雨絲飛灑日輪中若敎陰朗長相似爭表梁王造化功

涇溪

涇溪石險人競畏終歲不聞傾覆人若是半流無石處時時聞說有沈淪

醉書僧壁

九華山色正堪愛畱得髙僧爾許年聽我吟詩供我酒不曽穿得判齋錢

寄李隱居

自小棲到老閒如雲如鶴住應難溪山不必將錢買贏得來來去去看

蟬

李郢

飲蟬驚落髙槐山蟻移將入石階若使秦樓美人見還應一爲防金釵

螢

郭震

秋風凜凜月依依飛過髙梧影裏時處暗若敎同眾類世間爭得有人知

蛩

愁殺離家未逹人一聲聲到枕邊聞苦吟莫向朱門裏滿耳笙歌不聽君

云

聚散虛空去復還野人閒處倚笻看不知身外無根物蔽月遮星作萬端

野井

縱無汲引味淸澄冷浸寒空月一輪鑿處若敎當要路爲君常濟往來人

米囊花

開花空道勝於艸結實何曽濟得民卻笑野田禾與黍不聞管過靑春

惜花

艷拂衣襟蘂拂杯繞枝閒共蝶徘徊春風滿目還惆悵半欲離披半未開

蓮花

臉膩香薫似有情世間何物比輕盈湘妃雨後來池看碧玉盤中弄水晶

責宜陽到荊渚

李伉

漢江江水水連天被責宜陽路幾千爲問埜人山鳥語問予歸棹是何年

冬夕

岑參

浩汗霜風刮天地溫泉大井無生意澤國龍蛇凍不伸南山瘦柏消殘翠

桃花

吳融

滿樹和嬌爛漫紅萬枝丹彩灼春融何當結作千年實將示人間遊化工

木筆花

嫰如新竹管初齊粉膩紅輕樣可攜誰與詩人偎檻看好於牋墨並分題

題袁州龍興寺

易偲

百尺古松松下寺寶幡朱蓋盡珊珊閒庭甘露幾回落靑石緑苔猶未幹

贈廣宣大師

曹松

惜昔同遊紫閣云別來三十二回春白頭相見雙林下猶是淸朝未退人

華淸宮

崔櫓

門封靑鎖悄無人落日秋聲渭水濱紅葉下山寒寂寂濕云如夣雨如塵

又

李甘

中原無鹿海無波鳳輦鸞旗出幸多今日故宮歸寂寞太平功業在山河

粉牋所書

無名人

三月江南花滿枝風輕簾幙燕爭飛遊人休惜夜秉燭楊桞陰濃春欲歸

煎茶

成文幹

嶽寺春深睡起時虎跑泉畔思遲遲蜀茶倩个云僧碾自拾枯松三四枝

松

大夫名價古今聞盤屈孤貞更出羣將謂嶺頭閒不了夕陽猶掛數枝云

新燕

才離海島宿江濱應夢笙歌作近鄰減省雕梁並頭語畵堂中有未歸人

防友不至

王孫還是負佳期玉馬追遊日漸西獨上郊原人不見鷓鴣飛過落花溪

惜花

忘飡爲戀滿枝紅錦障頻移防晚風客散酒酣歸未得欄邊獨立月明中

中秋月

王母防成鏡未收倚欄人在水精樓笙歌莫占淸光盡畱與溪翁一釣舟

暮春日宴溪亭

寒日尋芳遊不足溪亭還醉緑楊煙誰家花落臨流樹數片殘紅到檻前

曉

列宿回元朝北極爽神晞露滴樓臺佳人捲箔臨階砌笑指庭花昨夜開

夕

臺榭沈沈禁漏初麝煙紅蠟透蝦須雕籠鸚鵡將棲宿不許鵶鬟轉轆轤

露

銀河昨夜降醍醐灑徧坤維萬象蘇疑是鮫人曾泣處滿池荷葉捧金珠

遊紫陽宮

古殿煙霞簇畵屏直疑蹤迹到蓬瀛碧桃滿地眠花鹿深院松窻搗藥聲

除夜

銅龍看卻送春來莫惜顚狂酒百杯吟鬢就中專擬白那堪更被二更催

元日

戴星先捧祝堯觴鏡裏堪驚兩鬢霜好是燈前偸失笑屠蘇應不得先嘗

寒夜吟

洞房脈脈寒宵永燭影香消金鳳冷猧兒睡壓喚不醒漏窻撲落銀蟾影

栁枝辭九首

輕籠小徑近誰家玉馬追風翠影斜愛把長條惱公子惹他頭上海棠花

鵝黃剪出小花鈿綴上芳枝色轉鮮飲散無人收拾得月明堦下伴秋千

東君愛惜與先春艸澤無人處也新委囑露華並細雨莫敎遲日惹風塵

勾踐初迎西子年琉璃爲箒掃溪煙至今不攺當時色畱與王孫系酒船

緑楊移傍小亭栽便擁穠煙撥不開誰把金刀爲刪掠放敎明月入窻來

逺接關河髙接雲雨餘洗出半天津牡丹不用相輕薄自有淸陰覆得人

掩映鶯花媚有餘風流才調比應無朝朝奉禦臨池上不羨靑松拜大夫

王孫宴罷曲江池折取春光伴醉歸怪得美人爭鬭乞要他穠翠染羅衣

殘照林梢裊數枝能招醉客上金堤馬驕如練纓如犬瑟瑟陰中步步嘶

登甘露臺

劉言史

偶至無塵空翠間雨花甘露境閒閒身心未寂終爲累非想天中獨退還

夜泊潤州江口

秋江欲起白頭波賈客瞻風無渡河千船火絕寒宵半獨聽鐘聲覺寺多

看山木花二首

裛露凝氛紫艷新千般婉娜不勝春年年此樹花開日出盡丹陽郭里人

柔枝濕艷亞朱欄暫作庭芳便欲殘深藏數片將歸去紅縷金鍼繡取看

題十三弟竹園

繞屋扶疎聳翠莖苔滋粉樣有幽情丹陽萬戶春光靜獨自君家秋雨聲

尋易尊師不見

陳嶰

爛漫紅霞光照衣苔封白石路微微華陽洞裏何人在落盡松花不見歸

題中峯

費冠卿

中峯髙拄泬寥天上有茅庵與石泉晴景獵人曾望見靑藍色裏一僧禪

徴拜拾遺書情二首

拾遺帝側知難得官才微恐不勝好是中朝絕親友九華山下詔來徴

三千里外一微臣二十年來任運身今日忽防天子召自慚驚動國中人

九華樓晴望

張喬

一夜江潭風雨後九華晴望倚天秋重來此地知何日欲別殷勤更上樓

登遊齊山

許堅

星使南馳入楚重此山偏得駐行蹤落花滿地月華冷寂寞舊山三四峯

寄尉遲侍禦

李昭象

我眠靑嶂弄澄潭君戴貂蟬白玉篸應向謝公樓上望九華山色在西南

招西湖道者

危峯抹黛夾晴川樹簇紅英艸碧煙樵客云僧兩無事此中堪去覓靈山

題汶川村居

滕白

種茶巖接紅霞塢灌稻泉生白石根皤腹老翁眉似雪海棠花下戲兒孫

燕

短羽新來別海陽眞珠髙捲語雕梁佳人未必全聽爾正把金鍼繡鳳凰

送咸安公主

孫叔向

鹵簿遲遲出國門漢家公主嫁烏孫玉顏使向穹廬去衛霍空承明主恩

嘲螃蠏

朱貞白

蛇眼形腳似蛛未曾正面向人趨如今飣在盤筵上得似江湖亂走無

題杜秀才水亭

陸防

曉和風露立晴煙秪恐腥魂涴洞天云肆有龍君若買便敲初日鑄金錢

桃花磯

張顚

隱隱飛橋隔墅煙石磯西畔問漁船桃花盡日隨流水洞在淸溪何處邊

山行畱客

山光物態弄春暉莫爲輕陰便擬歸縱使晴明無雨色入云深處亦霑衣

春遊值雨

欲尋軒檻倒淸尊江上煙雲向晚昏須倩東風吹散雨明朝卻待入華園

對禦書後又一絕

亞棲

通神筆法得門親入長安謁至尊莫怪出來多意气艸書曾悅聖明君

題英禪師

將知徳行異尋常每見持經在道塲欲識用心精潔處一瓶秋水一鑪香

宜春郡城聞猨

崔江

怨抱霜枝向月啼數聲淸繞郡城低那堪日夜有雲雨便似巫山與建溪

萬首唐人絕句卷七十二

欽定四庫全書

萬首唐人絕句卷七十三

宋洪邁編

七言

戲題諸判官防壁

包防正

六十老翁無所取二三君子不相遺願畱今日交歡意直到隳官謝病時

朝拜元陵

宮前石馬對中峯雲裏金鋪鬭幾重不見露盤迎曉日惟聞木斧扣寒松

觀壁畵九想圖

一世榮枯無異同百年哀樂又歸空夜闌烏鵲相爭處林下眞僧在定中

秋朝木芙蓉

趙彥昭

水面芙蓉秋已衰繁條偏是著花遲平明露滴垂紅臉似有朝愁暮落時

登祝融寺闌若

盧肇

祝融絕頂萬餘層防杖攀蘿步步登行到月宮霞外寺白雲相伴兩三僧

楊栁枝詞

靑鳥泉邊艸木春黃雲塞上是徵人歸來若得長條贈不憚風霜與苦辛

新植紅茶花偶出被人移去以詩索之

嚴恨柴門一樹花便隨香逺逐香車花如解語還應道欺我郎君不在家

被責連州

黃絹外孫翻得罪華顚故老莫相嗤連川萬里無親戚舊識惟應有荔支

謫後再書一絕

崆峒道士悞燒丹赤防黃牙幾許難墜墮閻浮南斗下不知何事犯星官

題淸逺峽觀音院二首

淸潭洞澈深千丈危岫攀蘿上幾層秋盡更無黃葉樹夜闌惟對白頭僧

風入古松添急雨月臨虛檻背殘燈老猿嘯狖還欺客來撼牕前百尺藤

喜楊舎人入翰林

禦筆親批翰長銜夜開金殿送瑤緘平明玉案臨宣室已見龍光出傅巖

謫連州書春牛榜子

陽和未觧逐民憂雪滿羣山對白頭不得職田饑欲死兒儂何事打春牛

送弟

去日家無擔石儲汝須勤苦事樵漁古人盡向塵中逺白日耕田夜讀書

牧童

誰人得似牧童心牛上橫眠秋聽深時復往來吹一曲何愁南北不知音

嘲小兒

貪生只愛眼前珍不覺風光度嵗頻昨日見來騎竹馬今朝早是有年人

成名後作

桂在蟾宮不可攀功成業熟也何難今朝折得東歸去共與鄕閭年少看

韋使君宅海橊詠

皇甫曾

淮陽臥理有淸風臘月橊花帶雪紅閉閤寂寥常對此江湖心在數枝中

巖嶺四望

漢家仙仗在咸陽洛水東流出建章野老至今猶望幸離宮秋樹獨蒼蒼

奉和九兄渤見寄絕句

李渉

忽啟新緘吟近詩詩中韻出碧雲詞且喜陟岡愁已散登舟只恨渡江遲

贈友人孩子

驪龍頷下亦生珠便與人間眾寶殊他時若要追風日須得君家萬里駒

奉宣慰使魚十四郎

年才二十眾知名孤鶴儀容徹骨淸口傳天語來人世卻逐祥雲上玉京

題善光寺

雲門天竺舊姻緣臨老移家住玉泉早到可中涢南寺免得翻經住幾年

題宣化寺道元上人居

二十年前不系身艸堂曾與雪爲鄰常思和尙當時語衣鉢畱將與此人

折楊栁

王貞白

枝枝交影鏁長門嫩色曾沾雨露恩鳳輦不來春欲盡空畱鶯語到黃昏

和崔使君臨發不得觀積雪朱景

貧居稍與池塘近旬日軒車不到來一樹瓊花空有待曉風看落滿靑苔

逺聞本郡行春到舊山

一身從宦畱京邑五馬遙聞到舊山已領煙霞光野徑深慙老防柴關

淸風借響松筠外畵隼停輝水石間定掩溪名在圖傳共知軒蓋此登攀

宿新安村步

淅淅寒流漲淺沙月明空渚徧蘆花離人偶宿孤村下永夜聞砧一兩家

立春後作

王初

東君珂佩響珊珊靑馭多時下九關方信玉霄千萬里春風猶未到人間

梅花二首

應爲陽春信未傳固將靑艷屬殘年東君欲待尋佳約剰寄衣香與粉綿

迎春雪艷飄零極度夕蟾華掩映多欲托淸香傳逺信一枝無計柰愁何

春日詠梅花

靚籹才罷粉痕新迢曉風回散玉塵若遣有情應悵望已兼殘雪又兼春

靑帝來時值逺芳殘花殘雪尙交光隔年擬待春消息得見春風已斷腸

卽夕

楡葉飄零碧漢流玉蟾珠露兩淸秋仙家若有單棲根莫向銀臺半夜遊

送陳校勘入宿

日落風回捲碧霓方蓬一夜拆龍泥銀臺級級連淸漢桂子香濃月杵低

卽夕

風幌涼生白祫衣星楡才亂絳河低月明休近相思樹恐有韓馮一處棲

早春詠雪

句芒宮樹已先開珠蘂瓊花鬭剪裁散作上林今夜雪送教春色一時來

望雪

銀花珠樹曉來看宿醉初醒一倍寒已似王恭披鶴氅憑欄仍是玉欄幹

雪霽

星楡葉葉晝離披云粉千重凝不飛昆玉樓臺珠樹密夜來誰向月中歸

舟次汴堤

曲岸蘭叢鴈飛起野客維舟碧煙裏竿頭五兩轉天風白日楊花滿流水

省試日上崔侍郎四首

劉得仁

衣上年年淚血痕只將懷抱訴乾坤如今主聖臣賢日豈致人間一物寃

如病如癡一十秋求名難得又難休回看骨肉須堪恥一著麻衣便白頭

戚裏稱儒愧小才禮闈公道此時開他人何事虛相指明主無私不是媒

方寸終朝似火燃爲求白日上靑天自嗟辜負平生眼不識春光二十年

秋夜作

秋气滿堂孤燭冷淸宵無寐憶山歸牕前月過三更後細竹吟風似雨微

長門怨

爭得一人聞此怨長門深夜有妍姝早知雨露翻相悞只揷荊釵嫁匹夫

村中閒步

閒共野人臨野水新秋髙樹掛淸輝不知塵裏無窮事白鳥雙飛入翠微

賈婦怨

嫁與商人頭欲白未曾一日得雙行任君逐利輕江海莫把風濤似妾輕

寄友人

風颯沈思眼忽開塵埃污得是庸才那堪更見巢松鶴飛入靑雲不下來

晏起

日過辰時猶在夢客來應笑也求名浮生自得長髙枕不向人間與命爭

別山居

萬壑千巖景象開登臨未足又須回憑師莫斷松間路秋月圓時弟子來

馬上別單於劉評事【時太和公主還京評事罷舉起職】

廟謀宏逺人難測公主生還帝感深天下底平須共喜一時閒事莫驚心

贈從弟谷

此世榮枯豈足驚相逢惟要眼長靑從來不愛三閭死今日憑君莫獨醒

贈道人

長在城中無定業賣丹磨鏡兩途貧三山來往尋常事不省曾驚市井人

對月寄同志

霜滿庭中月在林寒鴻頻過又更深支頥不語相思坐料得君心似我心

上淸辭五首

李九齡

八海浮生汗漫秋紫皇髙宴五雲樓霓裳曲罷天風起吹散仙香滿十洲

樓鏁彤霞地絕塵碧桃花發九天春東皇近日慵遊宴閒煞瑤池五色麟

上淸仙路有丹梯影響行人到卽迷不防無端个漁父阿誰敎入武陵溪

本來方朔是眞仙偶別丹臺未得還何事玉皇消息晚忍敎憔悴向人間

新拜天官上玉都紫皇親授五靈符羣仙个个來相問人世風光似此無

讀三國誌

有國由來在得賢莫言興廢是循環武侯星落周瑜死平蜀降吳似等閒

山舎南溪小桃花

一樹繁英奪眼紅開時先合占東風可憐地僻無人賞拋擲深山亂木中

春行遇雨

夾路輕風撼栁條雨侵春態動無憀采香陌上誰家女濕損釵頭翡翠翹

登樓寄逺

滿城春色花如雪極目煙光月似鉤總是動人鄕思處更堪容易上髙樓

望思臺

漢武年髙慢帝圖任人曾不問賢愚直饒四老依前出消得江充寵佞無

山舎偶題

門掩松蘿一逕深偶攜藜杖出前林誰知盡日看山坐萬古興亡總在心

荊溪夜泊

防防漁燈照浪淸水煙疎碧月朧明小灘驚起鴛鴦處一隻采蓮船過聲

旅舎臥病

家隔西秦無逺信身隨東洛度流年病來旅館誰相問牢落閒庭一樹蟬

登昭福寺樓

旅懷秋興正無涯獨倚危樓四望賒谷變陵遷何處問滿川空有舊煙霞

代邊將

雪凍陰河半夜風戰回狂寇血漂紅據鞍遙指長安路須刻麟臺第一功

夜與張舒話別

愁聽南樓角又吹曉雞啼後更分離如何銷得淒涼思更勸燈前酒一巵

寒梅詞

霜梅先拆嶺頭枝萬卉千花凍不知畱得和滋味在任他風雪苦相欺

題靈泉寺

入谷先生一陣香異花奇木簇禪堂可憐門外髙低路萬轂千蹄日日忙

宿張正字別業

茅屋蕭寥煙暗後松牕寂歷月明初此時誰念孤吟客惟有黃公一帙書

鶴

天上瑤池覆五云玉麟金鳳好爲羣不須更飲人間水直是淸流也污君

過相思谷

悠悠信馬春山曲芳艸和煙鋪嫩緑正被離愁著莫人那堪更過相思谷

寫莊子

聖澤安排當散地賢侯優貸借新居閒中亦有閒生計寫得南華一部書

山中寄友人

亂雲堆裏結茅廬已共紅塵迹漸疏莫問野人生計事牕前流水枕前書

重門曲

周濆

憔悴容華怯對春寂寥宮殿鏁閒門此身卻羨宮中樹不失芳時雨露恩

山下水

背云衝石出深山淺碧泠泠一帶寒不獨有聲流此地防歸滄海助波瀾

逢鄰女

日髙鄰女笑相逢慢束羅裙半露胸莫向秋池照緑水參差羞殺白芙蓉

廢宅

牢落畵堂空鏁塵荒涼庭樹暗消春豪家莫笑此中事曾見此中人笑人

津頭望白水

周繇

晴江暗漲岸吹沙山畔船衝樹杪斜城郭半淹橋市閙鷺鷥繚繞入人家

公子行

靑衫薄薄漏春風日暮鳴鞭栁影中回望玉樓人不見酒旗深處勒花驄

寄鑑上人

左偃

一從攜手阻戈鋋屈指如今已十年長記二林同宿夜竹齋聽雨共忘眠

江上晚泊

寒雲淡淡天無際片帆落處沙鷗起水濶風髙日復斜扁舟獨宿蘆花裏

送人

一莖兩莖華髮生千枝萬枝棃花白春色江南獨未歸今朝又送還鄕客

鐘陵鐡柱

盧士衡

千年埋沒竟何爲變化宜將萬物齊安得風胡借方便鑄成神劍斬鯨鯢

僧房聽雨

古寺松軒雨聲別寒牕聽久詩魔發記得年前在赤城石樓夢覺三更雪

題牡丹

萬葉紅綃翦盡春丹靑任寫不知眞風光九十無多日難惜樽前折贈人

長安春暮

潘咸

客在關西春暮夜還同江外已淸明三更獨立看花月惟欠子規啼一聲

舟行

平沙極浦無人度猶系孤舟寒艸西半夜起看潮上月萬山中有一猿啼

送僧

闕下僧歸山頂寺卻看朝日下方明莫道野人尋不見半天雲裏有鐘聲

弔邊人

沈彬

殺聲沈後野風悲漢月髙時望不歸白骨已枯沙上艸佳人猶自寄寒衣

都門送別

岸栁蕭疎野艸秋都門行客莫回頭一條防水淸如劍不爲離人割斷愁

萬首唐人絕句卷七十三

欽定四庫全書

萬首唐人絕句卷七十四

宋洪邁編

七言

善捲先生壇

蔡昆

幾到壇邊登閣望因思遺迹詠今朝當時爲有重華出不是先生傲帝堯

南塘二首

鮑溶

南塘旅客秋淺淸夜深緑蘋風不生蓮花受露重如睡斜月起動鴛鴦聲

塘東白日駐紅霧早魚翻光樂碧潯畫舟蘭棹欲破浪恐畏驚動蓮東心

題嚴君觀

寒云古木罩星臺凢骨仙蹤信可哀二十年前曾此到一千年內未歸來

山中有所思

零零夜雨漬愁根觸物傷離好斷魂莫怪杜防飛去盡紫微花裏有啼猿

燕

一巢功績破春光絮落花殘兩翅狂月樹風枝不棲去彊來言語泥雕梁

貧女

難把菱花照素顏試臨春水揷花看木蘭船上游春子笑指荊釵下逺灘

杪春寄友人

何處相逄萬事忙卓家樓上百淘香明朝漸近山僧寺更爲殘花醉一塲

回舊山

庾家樓上謝家池處處風煙少舊知明日落花誰共醉野溪猨鳥恨歸遲

故白巖禪師院

王夢周

能師還世名還在空閉禪堂滿院苔花樹不隨人寂寞數枝猶自出墻來

題商山修路僧院

蔣吉

此地修行山幾枯艸堂生計只瓶盂支郎旣觧除難險試防人心平得無

次靑雲驛

馬轉櫟林山鳥飛商溪流水背殘暉行人旣在靑雲路底事風塵猶滿衣

題長安僧院

出門爭走九衢塵總是浮生不了身惟有水田衣下客大家忙處作閒人

大庾驛有懷

一囊書重百餘斤郵吏寕知去計貧莫訝偏吟望鄕句明朝便見嶺南人

樵翁

獨入深山信腳行慣當豺虎不曾驚路傍花發無心防惟見枯枝刮眼明

聞歌竹枝

尋堤聽唱竹枝詞正是月髙風靜時獨向東南人不防弟兄俱在楚江湄

昭君冢

曾爲漢帝眼中人今作邊蕃陌上塵身死不知多少載冢花猶帯洛陽春

四老廟

無端捨釣學干名不得溪山飬性情自省此身非逹者今朝羞拜四先生

旅泊

霜月正髙鸚鵡洲美人淸唱發紅樓鄕心暗逐秋江水直到吳山腳下流

出塞

瘦馬嬴童行背秦暮鴉撩亂入殘云北風吹起寒營角直至楡闗人盡聞

次商於感舊寄盧中丞

昔年簪組隘邱門今日旌幢一院存何事商於淚如雨小儒偏受陸家恩

庭竹

唐求

月籠翠葉秋承露風亞繁梢暝掃煙知道云霜終不變冰畱寒色在庭前

題常樂寺

桂冷松香十里間殿臺渾不似人寰日斜回首江頭望一片閒雲落後山

送劉鏈師歸山

風急雲輕鶴背寒洞天誰道卻歸難千山萬水瀛洲路何處煙飛是醮壇

酬舒公見寄

無客不言云外見爲文長遣世間知一聲松逕寒吟後直是前山雪下時

巫山下

細腰宮盡舊城摧神女歸山更不來惟有楚江斜日裏至今猶自繞陽臺

三月盡日

李昌符

江頭從此管弦稀散盡遊人獨未歸落日已將春色去殘花應逐夜風吹

緑珠詠

洛陽佳麗與芳華金穀園中見百花誰遣當年墜樓死無人巧笑破孫家

贈別

又將書劍出孤舟盡日停橈結逺愁莫到江頭話離別江波一去不回流

悶書

病來難處早秋天一徑無人樹有蟬歸計未成書半卷中宵多夢晝多眠

經範蠡舊居

張蠙

一變姓名離百越越城猶在範家無他人不識扁舟意卻笑輕生泛五湖

抒懷

幾出東堂謝不才便甘閒望故山回翻思未是離家久更有人從外國來

弔萬人冢

兵罷淮邊客路通亂鵶來去噪寒空可憐白骨攢孤冢盡爲將軍覓戰功

別鄭仁表

春雷醉別鏡湖邊官顯才狂正少年紅燭滿汀歌舞散美人迎上木蘭船

贈段逸人

長笻自擔藥兼琴話著名山卽擬尋從聽世人忙似火不能移得臥云心

上所知

初向眾中畱姓字敢期言下致時名而今馬亦知人意毎到門前不肯行

靑冢

傾國可能勝效國無勞防寞更思回太眞𨿽是承恩死只作飛塵向馬嵬

傷賈島

生爲明代苦吟身死作長江一逐臣可是當時少知已不知知已是何人

長安寓懷

九衢秋雨掩閒扉不似干名似息機貧病卻慚墻上土年來猶自換新衣

古戰塲

荒骨潛消壘已平漢家曾說此交兵如何萬古寃魂在風雨時聞有戰聲

再遊西山贈許尊師

別後已聞師得道不期猶在此山頭昔時霜鬢今如漆疑是年光卻倒流

宮詞

日透珠簾見冕旒六宮爭逐百花毬回防不覺君王去已聽笙歌在逺樓

自諷

鹿鳴筵上彊稱賢一送離家十四年同隠海山燒藥伴不求仙桂卻登仙

十五夜與友人對月

每到月圓思共醉不宜同醉不成歡一千二百如輪夜浮世誰能盡得防

夢仙謡三首

王轂

前程漸覺風光好琪花片片粘瑤艸有人遺我五色丹一粒吞之後天老

靑童遞酒金觴疾列坐紅霞神气逸笑說畱連數日間已是人間一千日

瑤臺絳節遊皆徧異果奇花香撲面松窻夢覺卻神淸殘月林前三兩片

偶書

劉義

日出扶桑一丈髙人間萬事細如毛野夫怒見不平事磨損胸中萬古刀

觀八駿圖

穆王八駿走不歇海行去尋長日月五云望斷阿母宮歸來落得新白髮

天津橋

洛陽宮闕照天地四靣山川無毒气誰令漢祖都秦闗今遂姦雄轉相熾

野哭

棘鍼生猛義路閒野泉相弔聲潺潺哀哉異教溺頑俗淳源一去何時還

酬幽居閒上人喜及第後贈陳

羽

九霄心在勞相問四十年間豈足驚風動自然云出岫髙僧不用笑浮生

洛下贈徹公

天竺沙門洛下逄請爲同社笑相容支頥忽望碧雲裏心愛嵩山第幾重

觀朱舍人歸塟吳中

翩翩絳旐寒流上行逺東歸萬里魂幾處州人臨水哭共防遺艸有王言

襄陽過孟子舊居

防陽城郭春風裏漢水東流去不還孟子死來江樹老煙霞猶在鹿門山

步虛詞

樓殿層層阿母家昆侖山頂住紅霞笙歌出見穆天子相引笑看琪樹花

送友人遊嵩山

嵩山歸路逺天壇云影松聲滿谷寒君見九龍壇上月莫辭淸夜水中防

題淸鏡寺畱別

路入千山愁自知雪花撩亂壓松枝世人並道離別苦誰信山僧輕別離

從軍行

海畔風吹凍泥裂枯桐葉落枝梢折橫笛聞聲不見人紅旗直上天山雪

宿淮陰作

秋燈防防淮陰市楚客聨檣宿淮水夜深風起魚鱉腥韓信祠堂明月裏

春日南山行

處處防山不可行野花相向笑無成長嫌爲客過州縣漸被時人識姓名

覽古三十九首【本一百首有前卷已見並刪去者】汪遵

彭澤

鶴愛孤松云愛山宦情微祿免相闗栽成五桞吟歸去漉酒巾邊伴菊閒

杜郵館

殺盡降兵熱血流一心猶自逞戈矛功成若觧求身退豈得將軍死杜郵

細腰宮

鼓聲連日燭連宵貪向春風舞細腰爭柰君王正沈醉秦兵江上促徵橈

瑤臺

仙夢香魂不久畱滿川雲雨滿宮愁直湏待得荊王死始向瑤臺一處遊

吳阪

踡局鹽車萬里蹄忽逄良鑑始能嘶不緣伯樂稱奇骨幾與駑駘價一齊

箕山

薄世臨流洗耳塵便歸云洞任天眞一瓢風入猶嫌閙何況人間萬種人

息國

家國興亡身獨存玉容還受楚王恩衘寃只合甘先死何待花間不肯言

梁寺

立國從來爲戰功一朝何事卻談空臺城兵匝無人敵閒臥髙僧滿梵宮

南陽

陸困泥蟠未適從豈妨耕稼隠髙蹤若非先主垂三顧誰識茅廬一臥龍

梁墓

一叫長城萬仞摧梁遺骨逐妻回南鄰北裏皆孀婦誰觧堅心繼此來

夷門

晉鄙兵回爲重難秦師収斾亦西還今來不是無朱亥誰降軒車問抱闗

汴河

隋皇帝欲泛龍舟千里昆侖水別流還待春風錦颿暖桞陰相送到迷樓

燕臺

禮士招賢萬古名髙臺依舊對燕城如今寂寞無人上春去秋來艸自生

聊城

刃血攻聊已越年竟慿儒術罷戈鋋田單漫逞燒牛計一箭終輸魯仲連

西河

花貎年年溺水濵俗傳河伯娶生人自從明宰投巫後直至如今鬼不神

密縣

百里能將濟猛寛飛蝗不到邑人安至今閭裏逢災沴猶祝當時卓長官

升僊橋

題橋貴欲露先誠此日人皆笑率情應訝臨卭沽酒客逢時還作漢公卿

破陳

獵獵朱旗映防霞紛紛白刃入陳家防防打破東平苑猶舞庭前玉樹花

白頭吟

失卻靑絲素髮生合歡罷帶意全輕古今人事皆如此不獨文君與馬卿

短歌吟

箭飛烏兔競東西貴賤賢愚不夢齊匣裏有琴樽有酒人間便是武陵溪

晉河

風引徵帆管吹髙晉君張晏俟雄豪舟人笑指千餘客誰是煙霄六翮毛

幹將墓

囊籥冰霜萬古聞拍灰松地見余墳應緣神劍飛揚久水水山山盡是云

金穀

晉臣榮盛更誰過常向堦前舞翠娥香散艷消如一夢但畱風月伴煙蘿

三閭廟

爲嫌朝野盡陶陶不覺官髙怨亦髙憔悴莫酬漁父笑浪交千載詠離騷

易水

匕首空磨事不成誤畱龍袂待琴聲斯湏卻作秦中鬼靑史徒標烈士名

嚴陵臺

一釣淒涼在杳防故人飛詔入山扄終將寵辱輕軒冕髙臥五云爲客星

淮陰

秦季賢愚混不分只應漂母識王孫歸榮便累千金贈爲報當時一飯恩

雞鳴曲

金距花冠傍捨棲淸晨相叫一聲齊開闗自有馮生計不必天明待汝啼

采桑婦

爲報躊躇陌上郎蠶饑日晚妾心忙本來若愛黃金好不肯攜籠更采桑

漁父

棹月眠流處處通綠簑葦帯混元風靈均說盡孤髙事全與逍遙意不同

越女

玉貎何曾爲浣沙只圖句踐獻夫差蘇臺日夜惟歌舞不覺干戈犯翠華

望思臺

不憂家國任姦臣骨肉翻爲驀路人巫蠱事行寃莫雪九層徒築見無因

比干墓

國亂時危道不行忠賢諫死勝謀生一沈寃骨千年後壠水𨿽平恨未平

郢中

莫言白雪少人聽髙調都難稱俗情不是楚詞詢宋玉巴歌猶掩繞梁聲

北海

漢臣曾此作縲囚茹血衣毛十九秋鶴髮半垂龍節在不聞靑史說封侯

招屈亭

三閭溺處殺懷王感得荊人盡縞裳招屈亭邊兩重恨遠天秋色暮蒼蒼

屈祠

不肯迂回入醉鄕乍吞忠梗沒滄浪至今祠畔猿啼月了了猶疑恨楚王

銅雀臺

銅雀臺成玉座空短歌長袖盡悲風不知僊駕歸何處徒遣顰眉望漢宮

斑竹祠

九處煙霞九處昏一回延首一銷魂因慿直節流紅淚圖得千秋見血痕

萬首唐人絕句卷七十四

欽定四庫全書

萬首唐人絕句卷七十五

宋洪邁撰

七言

送韋判官

盧綸

前峯後嶺碧蒙蒙艸擁驚泉樹帶風人語馬嘶聽不得更堪長路在雲中

途中遇雨畱別二端公

陰雷慢轉野雲長驄馬雙嘶愛雨涼應念龍鐘在泥客欲摧肝膽事王章

送潁陽徐少府

潁陽春色似河陽一望繁花一縣香今日送君君最恨可憐才子白須長

赴虢州畱別故人

世故相逢各未閒百年多在別離間昨夜秋風今夜雨不知何處入空山

送暢當還舊山

常逢明月馬塵間是夜照君歸處山山中松桂花發盡頭白屬君如等閒

送僧

金縷袈裟國大師能銷壊宅火燒時復來擁膝說無住知向人天何處期

將赴京畱獻令公

沙鶴驚鳴野雨収大河風物颯然秋力微恩重亮難報不是行人不觧愁

酬靈澈上人

軍人奉役本無期葉落花開總不知走馬塵中頭雪白若爲將面見湯師

雨中酬友人

看山獨行歸竹院水繞前堦艸生徧空林細雨暗無聲惟有愁心兩相見

哭苗主簿

原頭殯禦繞新塋原下行人望哭聲更想秋山連古木惟應石上見君名

王駙馬花燭詩三首【一首在前卷】

一个女婿萬人憐一夜稠疏扺百年爲報司徒好將息明珠觧轉又能圓

人主人臣是親家千秋萬歲保榮華幾時曾向髙天裏得見今宵月裏花

比翼和鳴雙鳳凰欲棲金帳滿城香平明卻入天泉裏日气曈曨五色光

慿姚校書附書逹郗推官

寄書常切到常遲今日慿君君莫辭若問玉人殊易識蓮花府裏最淸羸

驛中望山

官微多懼事多同拙性偏無主驛功山在門前登不得鬢毛衰盡落塵中

贈韓山人

見君何事有慚顏白髮生來未到山更嘆無家又無藥往來惟在酒徒間

翫春戲呈李益

掖垣春色自天來紅藥當堦次第開藼艸叢叢爾何物等閒穿破緑莓苔

出山逢耿湋

云雪離披山萬重別來曾住最髙峯暫到人間歸不得長安陌上又相逢

壯公院聞琴

悞以聲音祈逺公請將徽軫付秋風漾漾峽流吹不盡月華如在白波中

題印禪師影堂

雙屨參差錫杖斜衲衣交膝對天花瞻空悟問修持刼似指前溪無數沙

伯夷廟

中條山下黃礓石疊作夷齊廟裏神樹葉滿階塵滿座不知澆酒爲何人

華淸宮二首

漢家天子好經過白日靑山宮殿多見說只今生艸處禁泉荒石已相和

天气朦朧暖畫梁一回開殿滿山香宮娃幾許經歌舞白首翻令憶建章

過僊遊寺

上方下方雪中路白雲流水閒數步峯到盡時猶未歸寂寞經聲竹陰暮

題野寺

寺前山遠古陂寛寺里人移春艸寒何事最堪悲色相折花將與老僧看

看弄郤翁伯

洛下渠頭百卉新滿筵歌笑獨傷春須臾更看郤翁伯卽我此身如此人

新茶詠

三獻蓬萊始一嘗自調金鼎閱芳香貯之玉合才半餅寄與阿誰題數行

渡浙江

前船後船未相及五兩頭平北風急飛沙捲地日色昏一半徵防潮浪濕

出軍

戎昱

龍繞旌竿獸滿旗翻營乍似雪山移中軍一隊三千騎盡是並州遊俠兒

寂上人禪房

俗塵浮垢閉禪關百歲身心幾日閒安得此生同艸木無營長在四時間

桂州口號

畫角三聲動客愁曉霜如雪覆江樓誰道桂林風景暖到來重著皂貂裘

紅槿花

花是深紅葉麯塵不將桃李共爭春今日驚秋自憐客折來持贈少年人

哭黔中薛大夫

亞相何年鎭百蠻生涯萬事瘴雲間夜郎城外誰人哭昨日空餘旌節還

感春

看花淚盡知春盡魂斷看花秪恨春名位未霑身欲老詩書寧救眼前貧

途中寄李二

楊桞煙含灞岸春年年攀折爲行人好風若借低枝便莫遣靑絲掃路塵

寄許鏈師

掃石焚香禮碧空露華偏濕蘂珠宮如何說得天壇上萬里無雲月正中

下第畱辭顧侍郎

綺陌彤彤花照塵王門侯邸盡朱輪城南舊有山村路欲向雲霞覓主人

題云公山房

云公蘭若深山裏月明松殿微風起試問空門淸淨心蓮花不著秋潭水

郢城秋望

郎士元

白首思歸歸不得空山聞雁雁聲哀髙城落日望西北又見秋風逐水來

送別

穆陵關上秋雲起安陸城邊遠行子薄暮寒蟬三兩聲回望故鄕千萬里

送麯司直

曙雪蒼蒼兼曙云朔風燕雁不堪聞貧交此別無他贈惟有靑山逺送君

畱別常著

歲晏蒼郊蓬轉時遊人相見說歸期宓君堂上能畱客明月還家應未遲

送張光歸吳

看取庭蕪白露新勸君不用久風塵秋來多見長安客觧愛鱸魚能幾人

聞吹楊葉者二首

妙吹楊葉動悲笳邊馬迎風起恨賖若是雁門寒月夜此時應捲盡驚沙

天生一藝更無倫寥亮幽音妙入神吹向別離攀折處當應合有斷腸人

夜泊湘江

湘江木落洞庭波湘水連云秋雁多寂寞舟中誰借問月明只自唱漁歌

侍燕詠桃花

蘇頲

桃夭灼灼有光輝無語成蹊防更飛爲見芳林含笑待遂同溫樹不言歸

奉和聖制韋嗣立莊

樹色參差隠翠微泉流百尺向空飛傳聞此處投竿往遂使玆辰扈蹕歸

戲贈趙使君羙人

張謂

紅粉靑娥映楚云桃花馬上石橊裙羅敷獨向東方去漫學仙家作使君

安公房問灋

張繼

流年一日復一日世事何時是了時試向東林問禪伯遣將心地學琉璃

上淸詞

紫陽宮女捧丹砂王母令過漢帝家春風不肯停仙馭卻向蓬萊看杏花

送顧況泗上覲叔父

吳鄕歲貢足嘉賔後進之中見此人別業更臨洙泗上擬將書卷對殘春

畱別

何事千年遇聖君坐令雙鬢老江雲南行更入山深淺岐路悠悠水自分

樂府雜詞三首【二首見前】

劉言史

紫禁梨花飛雪毛春風絲管翠樓髙城裏萬家聞不見君王試舞鄭櫻桃

蟬翼紅冠粉黛輕雲和新教羽衣成月光如雪金堦上迸卻頗黎義甲聲

不耐檐前紅槿枝薄防春寢覺仍遲夢中無限風流事夫婿多情亦未知

歲暮題楊錄事江亭【楊生蜀客】

垂絲蜀客涕濡衣歲盡長沙未得歸腸斷錦防風日好可憐桐鳥出花飛

冬日峽中旅泊

霜月明明雪復殘孤舟夜泊使君灘一聲鐘出逺山裏暗想雪僧起寒

泊花石浦

舊業藂臺廢苑東幾年爲梗復爲蓬杜防啼斷回家夢半在邯鄲驛樹中

聞崔倚旅葬

逺客那能返故廬蒼梧埋骨痛何如他時親戚空相憶席上同悲一紙書

賦番子牧馬

磧淨山髙見極邊孤烽引上一條煙蕃落多晴塵擾擾天軍獵到鸊鵜泉

牧馬泉

平沙漫漫馬悠悠弓箭閒拋郊水頭防毛衣裏取羌笛吹向秋天眉眼愁

越井臺望

獨立陽臺望廣州更添覊客異鄕愁晚潮未至早潮落井邑暫依沙上頭

扶病春亭

彊梳稀髮著綸巾捨杖空行試病身花間自欲裴佪立穉子牽衣不許人

贈童尼

舊時艷質如明玉今日空心是冷灰料得昭王惆悵極更無雲雨到如今

讀故友於君集

大底從頭總是悲就中偏愴築城詞依然想得初成日寄出秋山與我時

病僧二首

竺國鄕程算不回病中衣錫徧浮埃如今漢地諸經本自過流沙逺背來

空林衰病臥多時白髮從成數寸絲西行卻過流沙日枕上寥寥心獨知

右軍墨池

永嘉人事盡歸空逸少遺居蔓艸中至今池水涵余墨猶共諸泉色不同

送僧歸山

楚俗翻花自送迎密人來往豈知情夜行獨自寒山寺雪逕泠泠金錫聲

題源分竹亭

繞屋扶疏千萬竿年年相誘獨行看日光不透煙常在先校諸家一月寒

山寺看櫻桃花題僧壁

楚寺春風臘盡時含桃先坼一千枝老僧不語傍邊坐花發人來總不知

傷淸江上人

往年偏共仰師遊聞過流沙淚不休此身豈得多時住更著塵心起外愁

山寺看海橊花

琉璃地上紺宮前發翠凝紅幾十年夜久月明人去盡火光霞熖遞相燃

贈成煉師四首

花冠蘂帔色嬋娟一曲淸簫淩紫煙不知今日重來意更住人間幾百年

黃昏騎得下天龍巡徧茅山數十峯采芝卻到蓬萊上花裏猶殘碧玉鐘

等閒何處得靈方丹臉雲鬟日月長大羅過卻三千歲更向人間魅阮郎

曾隨阿母漢宮齋鳳駕龍軿列禦堦當時白燕無尋處今日雲鬟見玉釵

上已日陪襄陽李尙書宴光風亭

碧池萍嫩桞垂波綺席絲鏞舞翠娥爲報防稽亭上客永和應不勝元和

奉酬

閏餘春艸景沈沈褉飲風亭恣賞心紅袖靑娥畱永夕漢陰寧肯羨山陰

病中客散復言懷

華髮離披臥滿頭暗虫衰艸入鄕愁枕前人去空庭暮又見芭蕉白露秋

處州月夜穆中丞席和主人

羌竹繁銀燭紅月光初出桞城東忽見隠侯裁一詠還須書向郡樓中

尋花

遊春未足春將度訪紫尋紅少在家借問流鶯與飛蝶更知何處有幽花

贈陳長史妓【本內宮人】

寶鈿云和玉禁僊深含媚靨褭朱春風不怕君王恨引出幽花落外邊

題王況故居

入巷蕭條起悲緒兒女猶居舊貧處塵滿空牀屋見天獨作驢鳴一聲去

偶題

遲日新防遊冶娘盈盈防艇白蓮塘掬水逺濕岸邊郎紅綃縷中玉釧光

慟桞論

孀妻棲戶仍無嗣欲訪孤墳誰引至裴佪無處展哀情惟有衣襟知下淚

夜入簡子古城

逺火熒熒聚寒鬼緑焰欲銷還復起夜深風雪古城空行客衣襟汗如水

桂江中題香頂臺

岧岧香積淩空翠天上名花落幽地老僧相對竟無言山鳥卻呼諸佛字

僧檐前獨竹詠

亂石田中寄孤本亭亭不住淩虛引欲以袈裟拂著來一邊碧玉無輕粉

送人隨姊夫任云安令

閒逐維私向武城北風靑雀片時行孤防瞥過荊州岸認得瞿塘急浪聲

山中喜崔補闕見尋

鹿袖靑藜防耳巾潛夫豈觧拜朝臣白屋藜牀還共入山妻老大不羞人

偶題三首

金牓榮名俱失盡病身爲庻更投魑春娥慢笑無愁色別向人家舞柘枝

得罪除名謫海頭驚心無暇與身愁中使不知何處住家書莫寄向春州

嘉興社日

消渴天涯寄病身臨卭知我是何人今年社日分余肉不值陳平又不均

席上贈李尹

傴僂山夫發似絲松間石上坐多時飄飲不曾看酒肆世人空笑亦何爲

弼公院問病

一頭細髮兩分絲臥見芭蕉白露滋欲令居士身無病直待眾生苦盡時

惜花

年少共憐含露色老人偏惜委塵紅如何遂得心中事毎要花時不厭風

代番僧畱別

此地緣疎語未通歸時老病去無窮定知不徹南天竺死在條支陰磧中

桂江逢王使君旅襯歸

故人丹旐出南威少婦隨喪哭漸歸遙想北原新壠上日寒光淺小松稀

萬首唐人絕句卷七十五

欽定四庫全書

萬首唐人絕句卷一

宋洪邁編

五言

寄髙彭州

杜甫

百年已過半秋至轉饑寒爲問彭州牧何時救急難

歸雁

東方萬里客亂定幾年歸腸斷江城雁髙髙正北飛

卽事

百寶裝腰帶眞珠絡臂鞲笑時花近眼舞罷錦纒頭

絕句十二首

江邊踏靑罷回首見旌旗風起春城暮髙樓鼔角悲遲日江山麗春風花艸香泥融飛燕子沙暖睡鴛鴦江碧鳥逾白山靑花欲燃今春看又過何日是歸年藹藹花蘂亂飛飛蜂蝶多幽棲身嬾動客至欲如何日出籬東水雲生捨北泥竹髙鳴翡翠沙僻舞鵾雞鑿井交防葉開渠斷竹根扁舟輕裊纜小逕曲通村急雨捎溪足斜暉轉樹腰隔巢黃鳥並翻藻白魚跳舍下筍穿壁庭中藤刺檐地晴絲冉冉江白艸纎纎江動月移石溪虛云傍花鳥棲知故道帆過宿誰家聞道巴山裏春船正好行都將百年興一望九江城水檻溫江口茅堂石筍西移船先主廟洗藥浣沙溪漫道春來好狂風大放顚吹花隨水去翻卻釣魚船

王錄事許修艸堂貲不到聊小詰

爲嗔王錄事不寄艸堂貲昨屬愁春雨能忘欲漏時

答鄭十七郎

雨後過畦潤花殘步屐遲把文驚小陸好客見當時

復愁十二首

人煙生處僻虎迹過新蹄野鶻翻窺艸村船逆上溪釣艇収緡盡昬鴉接翅稀月生初學扇云細不成衣萬國尙防寇故園今若何昔歸相識少早已戰場多身覺省郎在家須農事歸年深荒艸徑老恐失柴扉金絲縷箭鏃皂尾制旗竿一自風塵起猶嗟行路難外寇何曽盛干戈不肯休閭閻聽小子談話覓封侯貞觀銅牙弩開元錦獸張花門小箭好此物棄沙場今日翔麟馬先宜駕鼔車無勞問河北諸將覺榮華任轉江淮粟休添苑圃兵由來貔虎士不滿鳳凰城江上亦秋色火雲終不移巫山猶錦樹南國且黃鸝每恨陶彭澤無錢對菊花如今九日至自覺酒須賒病減詩仍拙吟多意有餘莫看江揔老猶被賞時魚

武侯廟

遺廟丹靑落空山艸木長猶聞辭後主不復臥南陽

八陣圖

功蓋三分國名成八陣圖江流石不轉遺恨失吞吳

相逢行

李白

相逢紅塵內髙揖黃金鞭萬戶垂楊栁君家阿那邊

塞上曲三首

大漢無中策匈奴犯渭橋五原秋艸緑胡馬一何驕命將徵西極橫行陰山側燕支落漢家婦女無花色轉戰渡黃河休兵樂事多蕭條淸萬里瀚海寂無波

玉階怨

玉階生白露夜久侵羅襪卻下水精簾玲瓏望秋月

襄陽曲四首

襄陽行樂處歌舞白銅鞮江城回緑水花月使人迷山公醉酒時酩酊襄陽下頭上白接防倒著還騎馬峴山臨漢江水緑沙如雪上有墮淚碑靑苔久磨滅且醉習家池莫看墮淚碑山公欲上馬笑殺襄陽兒

洛陽陌

白玉誰家郎回車渡天津看花東陌上驚動洛陽人

靜夜思

牀前看月光疑是地上霜舉頭望山月低頭思故鄕

緑水曲

緑水明秋月南湖采白蘋荷花嬌欲語愁殺蕩舟人

重憶賀監

欲向江東去定將誰舉杯稽山無賀老卻棹酒船回

題情深樹寄象公

腸斷枝上猨淚添山下樽白雲見我去亦爲我飛翻

送侄艮攜二妓赴防稽戲有此贈

攜妓東山去春光半道催遙看二桃李防入鏡中開

送殷淑

痛飲龍笻下燈靑月復寒醉歌驚白鷺半夜起沙灘

送陸判官往琵琶峽

水國秋風夜殊非逺別時長安如夢裏何日是歸期

畱別金陵諸公

食出野田美酒臨逺水傾東流若未盡應見別離情

別東林寺僧

東林送客處月出白猨啼笑別廬山逺何煩過虎谿

奔亡道中三首

蘇武天山上田橫海島邊萬重關塞斷何日是歸年亭伯去安在李陵降未歸愁容變海色短服攺朝衣談笑三軍卻交遊七貴疎仍畱一隻箭未射魯連書

田園言懷

賈誼三年謫班超萬里侯何如牽白犢飲水對淸流

紀南陵題五松山四首

聖逹有去就潛光愚其色魚與龍同池龍去魚不測當時板築輩豈知傅說情一朝和殷人光气爲列星時命或大謬仲尼將柰何鸞鳯忽覆巢麒麟不來過山蔽魯國有斧且無柯歸來歸去來宵濟越洪波初出金門尋王侍禦不遇詠壁上鸚鵡

落羽辭金闕孤鳴托繡衣能言終見棄還向隴西飛

醉題王漢陽防

我似鷓鴣鳥南遷懶北飛時尋漢陽令取醉月中歸

秋浦歌十二首

秋浦錦駞鳥人間天上稀山雞羞淥水不敢照毛衣秋浦多白猨超騰若飛雪牽引條上兒飲弄水中月愁作秋浦客彊看秋浦花山川如剡縣風日似長沙醉上山公馬寒歌寗戚牛空吟白石爛淚滿黒貂裘秋浦千重嶺水車嶺最奇天傾欲墮石水拂寄生枝江祖一片石靑天掃畫屏題詩畱萬古緑字錦苔生邏人橫鳥道江祖出魚梁水急舟行疾山花拂面香水如一匹練此地卽平天耐可乘明月看花上酒船鑪火照天地紅星亂紫煙郎明月夜歌曲動寒川白髮三千丈緣愁似个長不知明鏡裏何處得秋霜秋浦田舍翁采魚水中宿妻子張白鷴結罝映深竹桃波一步地了了語聲聞闕與山僧別低頭禮白雲

九日龍山飲

九日龍山飲黃花笑逐臣醉看風落帽舞愛月畱人

銅官山醉後絕句

我愛銅官樂千年未擬還要須回舞袖拂盡五松山

陪侍郎叔遊洞庭醉後三首

今日竹林宴我家賢侍郎三杯容小阮醉後發淸狂船上齊橈樂湖心泛月歸白鷗閒不去爭拂酒筵飛剗卻君山好平鋪湘水流巴陵無限酒醉殺洞庭秋

對雪獻從兄虞城宰

昨夜梁園雪弟寒兄不知庭前防玉樹腸斷憶連枝

哭宣城善釀紀叟

紀叟黃泉裏還應釀老春夜臺無曉日沽酒與何人

王昭君

昭君拂玉鞍上馬啼紅頰今日漢宮人明朝胡地妾

杜陵

南登杜陵上北望五陵間秋水明落日流光滅逺山

觀放白鷹

八月邊風髙胡鷹白錦毛孤飛一片雪百里見秋毫

白鷺鷥

白鷺下秋水孤飛如墜霜心閒且未去獨立沙洲傍

獨坐敬亭山

眾鳥髙飛盡孤云去獨閒相看兩不厭只有敬亭山

陪從祖濟南太守泛鶴山湖三首

初謂鶴山近寧知湖水遙此行殊訪戴自可緩歸橈湖闊數千里湖光揺碧山湖西正有月獨送李膺還水入北湖去舟從南浦回遙看鵲山轉卻似送人來

靑溪半夜聞笛

羌笛梅花引吳溪隴水淸寒山秋浦月腸斷玉關情

夏日山中

懶揺白羽扇裸袒靑林中脫巾掛石壁露頂灑松風

流夜郎題葵葉

慚君能衛足嘆我逺移根白日如分照還歸守故園

巴女詞

巴水急如箭巴船去若飛十月三千里郎行防嵗歸

越女詞五首

長幹吳兒女眉目艶星月屐上足如霜不著鵶頭襪吳兒多白晳好爲蕩舟劇賣眼擲春心折花調行客耶溪采蓮女見客棹歌回笑入荷花去佯羞不出來東陽素足女防稽素舸郎相看月未墮白地斷肝腸鏡湖水如月耶溪女如雪新妝蕩新波光景兩奇絕

怨情

美人捲珠簾深坐嚬蛾眉但見淚痕濕不知心恨誰

浣紗石上女

玉靣耶溪女靑蛾紅粉妝一雙金齒屐兩足白如霜

見韋參軍量移東陽

潮水還歸海流人卻到吳相逢問愁苦淚盡日南珠

萬首唐人絕句卷一

欽定四庫全書

萬首唐人絕句卷二

宋洪邁編

五言

莎柵聨句

韓愈

冰溪時咽絕風櫪方軒舉此處不斷腸定知無斷處

和虢州劉給事使君三堂二十一詠

新亭

湖上新亭好公來日出初水文浮枕簟瓦影防魚

流水

汨汨幾時休從春復到秋秪言池未滿池滿彊交流

竹洞

竹洞何年有公初斫竹開洞門無鎖鑰俗客不曾來

月臺

南館城陰闊東湖水气多直須臺上看始柰月明何

渚亭

自有人知處那無步往蹤莫教安四壁面面看芙蓉

竹溪

藹藹溪流漫梢梢岸篠長穿沙碧簳淨落水紫苞香

北湖

聞說遊湖棹尋常到此回應畱醒心處凖擬醉時來

花島

蜂蝶去紛紛香風隔岸聞欲知花島處水上覓紅雲

栁溪

桞樹誰人種行行夾岸髙莫將條系防著處有蟬號

西山

新月迎宵掛晴雲到晚畱爲遮西望眼終是懶回頭

竹逕

無塵從不掃有鳥莫令彈若要添風月應除數百竿

荷池

風雨秋池上髙荷蓋水繁未諳鳴摵摵那似捲翻翻

稻畦

卦布畦堪數枝分水莫尋魚肥知己秀鶴沒覺初深

栁巷

桞巷還飛絮春餘防許時吏人休報事公作送春詩

花源

源上花初發公應日日來丁寧紅與紫切勿一時開

北樓

郡樓乘曉上盡日不能回晚色將秋至長風送月來

鏡潭

非鑄復非鎔澄忽此逢魚鰕不用避秪是照蛟龍

孤嶼

朝遊孤嶼南暮戱孤嶼北所以孤嶼鳥與公盡相識

方橋

非閣復非船可居兼可過君欲問方橋方橋如此作

梯橋

乍似上靑防初疑躡菡蓞自無飛仙骨欲度何由敢

月池

寒池月下明新月池邊曲若不妬淸妍卻成相映燭

把酒

擾擾馳名者誰能一日閒我來無伴侶把酒對南山

嘲少年

直把春償酒都將命乞花秪知閒信馬不覺誤隨車

酬馬侍郎寄酒

一壺情所寄四句意能多秋到無詩酒其如月色何

次峽石

數日方離雪今朝又出山試慿髙處望隱約見潼關

入黃溪聞猿

栁宗元

溪路千里曲哀猿何處鳴孤臣淚已盡虛作斷腸聲

江雪

千山鳥飛絕萬徑人蹤滅孤舟簑笠翁獨釣寒江雪

春懷故園

九鳸鳴已晚楚鄕農事春悠悠故池水空待灌園人

再上湘江

好在湘江水今朝又上來不知從此去更遣幾年回

長沙驛

海鶴一爲別存亡三十秋今來數行淚獨上驛南樓

桂州北望

幽徑爲誰開羙人城北來王程倘餘暇一上子陵臺

登桞州峨山

荒山秋日午獨上意悠悠如何望鄕處西北是融州

三贈劉員外

信書成自誤經事漸知非今日臨岐別何年待汝歸

答

年方伯玉早恨比四愁多防待休車騎相隨出罻羅

零陵早春

問春從此去幾日到秦原慿寄還鄕夢殷勤入故園

寓興二首

劉禹錫

常談卽至理安事非常情寄語何平叔無爲輕老生世途多禮數鵬鷃各逍遙何事陶彭澤拋官爲折腰

古調

軒後初冠冕前旒爲蔽明安知從復道然後見人情

經檀道濟故壘

萬里長城壊荒營野艸秋秣陵多士女猶唱白符鳩

君山懷古

屬車八十一此地阻長風千載威靈盡赭山寒水中

敬酬防公見寄二首

淒涼沃洲僧顦顇柴桑宰別來二十年惟餘兩心在越江千里鏡越嶺四時雪中有逍遙人夜深觀水月

戲和呂八郡內書懷

文苑振金聲循良冠百城不知今史氏何處列君名

詠史二首

驃騎非無勢少卿終不去世道劇頽波我心如砥柱賈生明王道衛綰工車戱同遇漢文時何人居貴位

庭竹

露滌鉛粉節風揺靑玉枝依依似君子無地不相宜

甘棠館二首

公館似仙家池淸竹徑斜山禽忽驚起衝落半嵓花門前洛陽道門裏桃源路塵土與煙霞其間十餘步

飲酒看牡丹

今日花前飲甘心醉數杯但愁花有語不爲老人開

紀南歌

風煙紀南城塵土荊南路天寒多獵騎走上樊姬墓

荊州歌二首

渚宮楊桞暗麥城朝雉飛可憐踏靑伴乘暖著輕衣今日好南風商旅相催發沙頭檣竿上始見春江闊

視刀環歌

常恨言語淺不如人意深今朝兩相視脈脈萬重心

三閣詞四首

貴人三閣上日晏未梳頭不應有恨事嬌甚卻成愁珠箔曲瓊鉤子細見揚州北兵那得度浪語判悠悠沈香帖閣柱金縷畫門楣回首防幡下已見黍離離三人出眢井一身登檻車朱門漫臨水不可見鱸魚

淮陰行五首

簇簇淮陰市竹樓緣岸上好日起檣竿烏飛驚五兩今日轉舩頭金烏指西北煙波與春艸千里同一色舩頭大銅鐶摩挲光陳陳早早使風來沙頭一眼認何物令儂羨羨郎船尾燕衘泥趂檣竿宿食長相見隔浦望行船頭昻尾幰幰無柰晚菜時淸淮春浪軟

渾侍中宅牡丹

徑尺千餘朶人間有此花今朝見顏色更不向諸家

秋風引

何處秋風至蕭蕭送鴈羣朝來入庭樹孤客最先聞

桞花詞三首

開從緑條上散逐香風逺故取花落時悠揚占春晚輕飛不假風輕落不委地撩亂舞晴空發人無限思晴天黯黯雪來送靑春暮無意似多情千家萬家去

路傍曲

南山宿雨晴春入鳯凰城處處聞管無非送酒聲

紇那曲詞二首

楊栁欝靑靑竹枝無限情周卽一回顧聽唱紇那聲踏曲興無窮調同詞不同願郎千萬壽長作主人翁

傷段右丞

江海多豪气朝廷有直聲何言馬蹄下一旦是佳城

傷獨孤舎人

昔別一年少今悲防國華逺來同社燕不見早梅花

傷龎京兆

京兆歸何處章臺空暮塵可憐鸞鏡下哭殺畫眉人

鄂渚畱別李表臣

髙檣起行色促柱動離聲欲問江深淺應如逺別情

答表臣贈別二首

昔爲瑤池侶飛舞集蓬萊今作江漢別風雪一裵回嘶馬立未還行舟路將轉江頭暝色深揮袖依稀見

始發鄂渚寄表臣二首

祖帳管絕客帆西風生回車已不見猶聽馬嘶聲曉發栁林戍遙城聞五鼓憶與故人眠此時猶晤語

出鄂州界懷表臣二首

離席一揮桮別愁今尙醉遲遲有情處卻恨江帆駛夢覺疑連榻舟行忽千里不見黃鶴樓寒沙雪相似

和遊房公舊竹亭聞琴

尙有竹間路永無綦下塵一聞流水曲重憶飡霞人和西川李尙書知與元武昌有舊逺示二篇【來詩云元公令陳從事求蜀琴將以爲寄而訃聞因陳生防葬】

如何贈琴日已是絕時無復雙金報空餘掛劍悲寶匣從此閉朱誰復調秪應隨玉樹同向土中銷

別蘇州二首

三載爲吳郡臨岐祖帳開𨿽非謝桀黠且爲一裵回流水閶門外秋風吹桞條從來送客去今日自魂銷

罷和州遊建康

秋水淸無力寒山暮多思官閒不計程徧上南朝寺

九日登髙

世路山河險君門煙霧深年年上髙處未省不傷心

歸信吟

孟郊

淚墨灑爲書將寄萬里親書去魂亦去兀然空一身

古怨

試妾與君淚兩處滴池水看取芙蓉花今年爲誰死

閨怨

妾恨比斑竹下盤煩寃根有筍未出土中已含淚痕

古意

河邊織女星河畔牽牛郎未得渡淸淺相對遙相望

樂府

蓮子不可得荷花生水中猶勝道傍桞無事蕩春風

再下第

一夕九起嗟夢短不到家兩度長安陌空將淚見花

渭上思歸

獨訪千里信迥臨千里河家在吳楚鄕淚寄東南波

朔方邀花伴

邊地春不足十里見一花及時須遨遊日暮饒風沙

看花

獨遊終難醉挈榼徒經過閒花不觧語勸得酒無多

過彭澤

揚帆過彭澤舟人訝嘆息不見種桞人霜風空寂歷

旅行

楚水結冰薄楚云爲雪防野梅參差發旅榜逍遙歸

送柳淳

靑山臨黃河下有長安道世上名利人相逢不知老

萬首唐人絕句卷二

欽定四庫全書

萬首唐人絕句卷三

宋洪邁編

五言

禁中

白居易

門嚴九重靜幽一室閒好是修心處何必在深山

村雪夜坐

南背燈坐風霰暗紛紛寂寞深村夜殘鴈雪中聞

友人夜訪

檐間淸風簟松下明月杯幽意正如此況乃故人來

北亭獨宿

悄悄壁下牀紗籠耿殘燭夜半獨眠覺疑在僧房宿

晚望

江城寒角動沙洲夕鳥還獨在髙亭上西南望逺山

招東鄰

小榼二升酒新簟六尺牀能來夜話否池畔欲秋涼

山下宿

獨到山下宿靜向月中行何處水邊碓夜舂雲母聲

池畔二首

結構池西廊防理池東樹此意人不知欲爲待月處持刀閒宻竹竹少風來多此意人不防欲令池有波

禁中秋宿

風翻來裏幙雨冷通中枕耿耿背斜燈秋牀一人寢

出關路

山川函谷路塵土遊子顏蕭條去國意秋風生故關

照鏡

皎皎靑銅鏡斑斑白絲鬢豈復更藏年實年君不信

夜雨

早蛩啼復歇殘燈滅又明隔知夜雨芭蕉先有聲

秋夕

葉聲落如雨月色白似霜夜深方獨臥誰爲拂塵牀

防雨夜行

漠漠秋雲起稍稍夜寒生自覺衣裳濕無防亦無聲

江樓聞砧

江人授衣晚十月始聞砧一夕髙樓月萬里故園心

宿東林寺

經燈熖短僧鑪火气深索落廬山夜風雪宿東林

夜雪

已訝衾枕冷復見戶明夜深知雪重時聞折竹聲

忠州郡中

鄕路音信斷山城日月遲欲知州近逺階前摘荔枝

盩厔縣北樓望山

一爲趨走吏塵土不開顏辜負平生眼今朝始見山

別韋蘇州

百年愁裏過萬感醉中來惆悵城西別愁眉兩不開

長安送桞大東歸

白社羈遊伴靑門逺別離浮名相引住歸路不同歸

除夜宿洺州

家寄關西住身爲河北遊蕭條嵗除夜旅泊在洺州

冬至夜懷湘靈

艷質無由見寒衾不可親何堪最長夜俱作獨眠人

涼夜有懷

淸風吹枕席白露濕衣裳好是相親夜漏遲天气涼

病中作

久爲勞生事不學攝生道少年已病多此身豈堪老

問淮水

自嗟名利客擾擾在人間何事長淮水東流亦不閒

宿樟亭驛

夜半樟亭驛愁人起望鄕月明何所見潮水白茫茫

翰林中送獨孤起居出院

碧落畱云住靑放鶴還銀臺向南路從此到人間

感髮落

昔人愁頭白誰知未白衰眼前應落盡無可變成絲

禁中聞蛬

悄悄禁門閉夜深無月明西獨闇坐滿耳新蛬聲

秋虫

切切闇下喓喓深艸裏秋天思婦心雨夜愁人耳

憶元九

江陵道相思逺不知近來文卷裏半是憶君詩

晝臥

抱枕無言語空房獨悄然誰知盡日臥非病亦非眠

有感

絕與斷絲猶有卻續時惟有衷腸斷無應續得期

答友問

似玉童顏盡如霜病鬢新莫驚身頓老心更老於身

村居

門閉仍逢雪廚寒未起煙貧家重寥落半爲日髙眠

早春

雪散因和气冰開得暖光春銷不得處惟有鬢邊霜

重寄元九

蕭散弓驚鴈分飛劍化龍悠悠天地內不死會相逢

紅藤杖

交親過滻別車馬到江回惟有紅藤杖相隨萬里來

雨中題衰桞

濕屈靑條折寒飄黃葉多不知秋雨意更遣欲如何

庾樓新嵗

嵗時銷旅貎風景觸鄕愁牢落江湖意新年上庾樓

遺愛寺

弄石臨溪坐尋花繞寺行時時聞鳥語處處是泉聲

自悲

火宅煎熬地霜松摧折身因知羣動內易死不過人

問劉十九

緑螘新醅酒紅泥小火鑪晚來天欲雪能飲一杯無

醉中對紅葉

臨風杪秋樹對酒長年人醉貎如霜葉𨿽紅不是春

山中戲問韋侍禦

我抱棲雲志君懷濟世才常吟反招隠那得入山來

龍昌寺荷池

泠碧新秋水殘紅半破蓮從來寥落意不似此池邊

商山路有感

萬里路長在六年身始歸所經多舊館大半主人非

太平樂詞二首

嵗丰仍節儉時泰更銷兵聖念長如此何憂不太平湛露浮堯酒薫風起舜歌願同堯舜意所樂在人和

小曲新詞二首

霽色鮮宮殿秋聲脆管聖明千載樂嵗嵗似今年紅裾明月夜碧簟早秋時好向昭陽宿天涼玉漏遲

閨怨詞三首

朝憎鶯百囀夜妬燕雙棲不慣經春別惟知到曉啼珠箔籠寒月紗背曉燈夜來巾上淚一半是春冰關山徵戍逺閨閤別離難苦戰應憔悴寒衣不要寛

南浦別

南浦淒淒別西風嫋嫋秋一看腸一斷好去莫回頭

吟元郎中白鬢詩兼飲雪水茶

冷詠霜毛句閒嘗雪水茶城中展眉處只是有元家

寄王祕書

霜菊花萎日風梧葉碎時怪來秋思苦緣詠祕書詩

勤政樓西老桞

半朽臨風樹多情立馬人開元一株桞長慶二年春

桞條詞送別

南陌傷心別東風滿把春莫欺楊桞弱勸酒勝於人

怨詞

奪寵心那慣尋思倚殿門不知移舊愛何處作新恩

不睡

熖短寒釭盡聲長曉漏遲年衰自不睡不是守三尸

宿陽城驛對月

親故尋回駕妻孥未出關鳯凰池上月送我過商山

山泉煎茶

坐酌泠泠水看煎瑟瑟塵無由持一盌寄與愛茶人

吉祥寺見錢侍郎題名

雲雨三年別風波萬里行秋心正蕭索況見故人名

城上

城上咚咚鼓朝衙復晚衙爲君慵不出落盡繞城花

湖上夜飲

郭外迎人月湖邊醒酒風誰畱使君飲紅燭在舟中

見李蘇州示男阿武詩自感成詠

遙羨靑雲裏祥鸞正引雛自憐滄海畔老蚌不生珠

題故元少尹集後

黃壤詎知我白頭徒憶君惟將老年淚一灑故人文

九日代羅樊二妓招舒著作

羅敷斂雙袂樊姬獻一杯不見舒員外秋菊爲誰開

逺師

東宮白庻子南寺逺禪師何處遙相見心無一事時

問逺師

葷羶停夜食吟詠散秋懷笑問東林老詩應不破齋

池西亭

朱欄映晚樹金魄落秋池還似錢塘夜西樓月出時

訪皇甫七

上馬行數里逢花傾一杯更無停泊處還是覓君來

塗山寺獨遊

野徑行無伴僧房宿有期塗山來去熟惟是馬蹄知

逢舊

久別偶相逢俱疑是夢中卽今歡樂事放盞又成空

恨詞

翠黛眉低斂紅珠淚暗銷從來恨人意不省似今朝

池

池晚蓮芳謝秋竹意深更無人作伴惟對一張琴

題周家歌者

淸如敲玉深圓似轉簧一聲腸一斷能有幾多腸

蕭庻子相過

半日停車馬何人在白家殷勤蕭庻子愛酒不嫌茶

酬裴相公見寄二絕

習靜心方泰勞生事漸希可憐安穏地捨此欲何歸一雙埀翅鶴數首觧嘲文緫是迂閒物爭堪伴相君

恨去年

老去猶耽酒春來不著家去年來校晚不見洛陽花

嘆槿花

朝榮殊可惜暮落實堪嗟若向花中比猶應勝眼花

七年元日對酒五首

慶弔經過懶逢迎拜跪遲不因時節日豈覺此身衰眾老憂添嵗余衰喜入春年開第七秩屈指幾多人三杯藍尾酒一楪膠牙餳除卻崔常侍無人共我爭今朝吳與洛相憶一欣然夢得知君否俱過本命年同嵗崔何在同年杜又無應無藏避處只有且歡娛微之惇詩晦叔相次長逝巋然自傷因成二絕

並失鵷鸞侶空畱麋鹿身只應嵩洛下長作獨遊人長夜君先去殘年我幾何秋風滿衫淚泉下故人多

嘗新酒憶晦叔二首

樽裏看無色杯中動有光自君拋我去此物共誰嘗世上彊欺弱人間醉勝醒自君拋我去此語更誰聽

寄李相公

漸老只謀歡𨿽貧不要官惟求造化力試爲駐春看

池上二絕

山僧對棋坐局上竹陰淸映竹無人見時聞下子聲小娃撐小艇偸采白蓮回不觧藏蹤迹浮萍一道開

慿李睦州訪徐凝山人

郡守輕詩客鄕人薄釣翁觧憐徐處士惟有李郎中

贈結之

歡愛今何在悲啼亦是空同爲一夜夣共過十年中

琴

置琴曲機上慵坐但含情何煩故揮弄風弦自有聲萬首唐人絕句卷三

欽定四庫全書

萬首唐人絕句卷四

宋洪邁編

五言

題李道士所居

岑參

五粒松花酒雙溪道士家惟求縮腳地鄕路莫教賒

見渭水思秦川

渭水東流去何時到雍州慿添兩行淚寄向故園流

憶長安曲

東望望長安正值日初出長安不可見喜見長安日

滅敵曲

都防新滅敵士馬气亦麤蕭條邊塞淨突兀天山孤

題汾橋邊柳【曾居此郡十八年】

此地曾居住今來宛似歸可憐汾上柳相見也依依

題三防寺倉頡造字臺

野寺荒臺晚寒天古木悲空階有鳥迹猶似造書時

九日思長安故園

彊欲登髙去無人送酒來遙憐故園菊應傍戰場開

嘆白髮

白髮生偏速教人不柰何今朝兩鬢上又較數莖多

經隴頭分水

隴水何年有潺潺逼路旁東西流不歇曾斷防人腸

醉裏送人赴西鎭

醉後未能別待醉方送君看君走馬去直入火山云

題城中髙居

居住最髙處千家常眼前題詩飲酒後只對眾峯眠

戲題闗門

來亦一布衣去亦一布衣羞見闗城吏還從舊路歸

答裴迪憶終南山

王維

渺渺寒流廣蒼蒼秋雨晦君問終南山心知白雲外

聞裴迪吟詩戲贈

猿吟一何苦愁朝復悲夕莫作巫峽聲腸斷秋江客

贈韋穆

與君靑眼客共有白雲心不向東山去自令春艸深

雲溪雜題五首鳥鳴澗

人閒桂花落夜靜春山空月出驚山鳥時鳴春澗中

蓮花塢

日日采蓮去洲長多暮歸弄篙莫濺水畏濕紅蓮衣

鸕鷀堰

乍向紅蓮沒復出靑蒲颺獨立何防防銜魚古查上

上平田

朝耕上平田暮耕上平田借問問津者寧知沮溺賢

萍池

春池深且廣防待輕舟回靡靡綠萍合垂楊掃復開

輞川二十首孟城坳

新家孟城口古木余衰柳來者復爲誰空悲昔人有

華子岡

飛鳥去不窮連山復秋色上下華子岡惆悵情何極

文杏館

文杏裁爲梁香茅結爲宇不知棟裏云去作人間雨

斤竹嶺

檀樂映空曲靑翠漾漣漪暗入商山路樵人不可知

鹿柴

空山不見人但聞人語響反景入深林復照靑苔上

木蘭柴

秋山斂餘照飛鳥逐前侶彩翠時分明夕嵐無處所

茱萸沜

結實紅且綠復如花更開山中倘畱客置此茱萸杯

宮槐陌

仄徑蔭宮槐幽陰多綠苔譍門但迎掃畏有山僧來

臨湖亭

輕舸迎仙客悠悠湖上來當軒對尊酒四面芙蓉開

南垞

輕舟南垞去北垞渺難卽隔浦望人家遙遙不相識

欹湖

吹簫淩極浦日暮送夫君湖上一回首靑山捲白雲

柳浪

分行接綺樹倒影入淸漪不學禦溝上春風傷別離

欒家瀨

颯颯秋雨中淺淺石澑瀉跳波自相濺白鷺驚復下

金屑泉

日飲金屑泉少當千餘嵗翠鳳翔文螭羽節朝玉帝

白石灘

淸淺白石灘綠蒲向堪把家住水東西浣沙明月下

北垞

北垞湖水北雜樹映朱欄逶迆南川水明滅靑林端

竹裏館

獨坐幽篁裏彈琴復長嘯深林人不知明月來相照

辛夷塢

木末芙蓉花山中發紅蕚澗戶寂無人紛紛開且落

漆園

古人非傲吏自闕經世務偶寄一防官婆娑數株樹

椒園

桂樽迎帝子杜若贈佳人椒漿奠瑤席欲下雲中君

送黎拾遺

相送臨髙臺川原杳何極日暮飛鳥還行人去不息

山中送別

山中相送罷日暮掩柴扉春艸明年綠王孫歸不歸

別輞川別業

依遲動車馬惆悵出松蘿忍別靑山去其如綠水何

山中寄弟妹

山中多法侶禪誦自爲羣城郭遙相望惟應見白雲

別崔九弟

城隅一分手防日還相見山中有桂花莫待花如霰

畱別崔興宗

駐馬欲分襟淸寒禦溝上前山景气佳獨往還惆悵

息夫人

莫以今時寵難忘舊日恩看花滿眼淚不共楚王言

班婕妤三首

玉窗螢影度金殿人聲絕秋夜守羅帷孤燈耿不滅宮殿生秋艸君王恩幸疎那堪聞鳳吹門外度金輿怪來妝閤閉朝下不相迎總向春園裏花間語笑聲

紅牡丹

綠艷閒且靜紅衣淺復深花心愁欲斷春色豈知心

左掖棃花詠

閒灑階邊艸輕隨箔外風黃鶯弄不足銜入未央宮

相思

紅杏生南國秋來發故枝勸君休采擷此物最相思

山茱萸

朱實山下開淸香寒更發幸與叢桂花窗前向秋月

菩提寺禁示裴迪

安得捨塵网拂衣辭世喧悠悠策藜杖歸去桃花源

雜詠三首

家住孟津河門對孟津口常有江南船寄書家中否君自故鄕來應知故鄕事來日綺窗前寒梅著花未已見寒梅發復聞啼鳥聲愁心視春艸畏向玉堦生

崔興宗寫眞詠

畫君年少時如今君已老今時新識人知君舊時好

哭孟襄陽

故人不可見漢水日東流借問襄陽老江山空蔡州

輞川遇雨憶終南山

裴迪

積雨晦空曲平沙滅浮采輞水去悠悠南山復何在

賦輞川孟城坳

結廬古城下時登古城上古城非疇昔今人自來往

華子岡

落日松風起還家艸露晞雲光侵履迹山翠拂人衣

文杏館

迢迢文杏館躋攀日已屢南嶺與北湖前看復回顧

斤竹嶺

明流紆且直綠篠密復深一徑通山路行歌望舊岑

鹿柴

日夕見寒山便爲獨往客不知深林事但有麏麚迹

木蘭柴

蒼蒼落日時鳥聲亂溪水緣溪路轉深幽興何時已

茱萸沜

飄香亂椒桂布葉間欒檀云日𨿽回照森沈猶自寒

宮陌亭

門前宮槐陌是向欹湖道秋來山雨多落葉無人掃

臨湖亭

當軒彌滉漾孤月正徘徊谷口猿聲發風傳入戶來

南垞

孤舟信風泊南垞湖水岸落日下崦嵫淸波殊渺漫

欹湖

空濶湖水廣靑熒天色同舟一長嘯四面來淸風

柳浪

映池同一色逐吹散如絲結陰旣得地何謝陶家時

欒家瀨

潄聲喧極浦沿涉向南津泛泛鳬鷗度時時欲近人

金屑泉

縈渟澹不流金碧如可拾迎晨含素華獨往事朝汲

白石灘

跂石復臨水弄波情未極日下川上寒浮雲澹無色

北垞

南山北垞下結宇臨欹湖每欲采樵去扁舟出菇蒲

竹裏館

來過竹裏館日與道相親出入惟山鳥幽深無世人

辛夷塢

緣堤春艸合王孫自畱翫況有辛夷花色與芙蓉亂

漆園

好閒早成性果此皆宿諾今日漆園遊還同莊叟樂

椒園

丹刺與人衣芳香畱過客幸堪調鼎用願君垂采摘

送崔九

歸然深淺去須盡丘壑美莫學武陵人暫遊桃源裏

楊子津

孟浩然

北固臨京口夷山近海濱江風白浪起愁殺渡頭人

北澗浮舟

北澗流常滿浮舟觸處通沿洄自有趣何必五湖中

春曉

春眠不覺曉處處聞啼鳥夜來風雨聲花落知多少

問舟子

向夕問舟子前程復防多灣頭正堪泊淮裏足風波

檀溪尋故人

花半成龍竹池分躍馬溪田園人不見疑向洞中棲

贈王九

日暮田家逺山中勿久淹歸人須早去稚子望陶潛

洛中訪袁拾遺不遇

洛陽訪才子江嶺作流人聞訪梅花早何如北地春

尋菊花潭主人

行至菊花潭村西日已斜主人登髙去雞犬空在家

薊門看燈

異俗非鄕俗新年攺故年薊門看火樹疑是燭龍然

宿建徳江

移舟泊煙渚日暮客愁新野曠天低樹江淸月近人

戲主人

客醉眠未起主人呼解酲已言雞黍熟復說甕頭淸

洛陽道中

珠彈繁華子金羈遊俠人酒酣白日暮走馬入紅塵

送朱大入秦

遊人五陵去寶劍直千金分手脫相贈平生一片心

送友人之京

君登靑雲去予望靑山歸雲山從此別淚濕薜蘿衣

秋雁

虞世南

日暮霜風急羽翮轉難任爲有傳書意聨翩入上林

初晴應教

初日明燕館新澑滿梁池歸云半入嶺殘滴尙懸枝

春夜

春花月徘徊竹堂侵夜開驚鳥排林度風花入水來

風

李嶠

解落三秋葉能開二月花過江千尺浪入竹萬竿斜

萬首唐人絕句卷四

欽定四庫全書

萬首唐人絕句卷五

宋洪邁編

五言

江行無題一

錢起

傾酒向漣漪乘流東去時寸心同尺璧投此報馮夷

二

江曲全縈楚云氛半自秦峴山回首望如別故闗人

三

浦煙函夜色冷日轉秋旻自有沈碑石淸光不照人

四

楚岸云空合楚城人不來只今誰善舞莫恨發陽臺

五

行背靑山郭吟當白露秋風流無屈宋空詠古荊州

六

晚來漁父喜罾重欲収遲恐有長江使金錢願贖

七

去指龍沙路徒懸象魏心夜涼無逺夢不爲偶聞砧

八

霽云疎有葉雨浪細無花穏放扁舟去江天自有涯

九

好日當秋半層波動旅腸已行千里外誰與共秋光

十

潤色非東裏官曹更建章宦遊難自定來喚櫂船郎

十一

夜江淸未曉徒惜月光沈不是因行樂堪傷老大心

十二

翳日多喬木維舟取束薪靜聽江叟語俱是厭兵人

十三

箭漏日初短汀煙艸木衰雨餘𨿽更綠不是采蘋時

十四

山雨夜來漲喜魚跳滿江岸沙平欲盡埀蓼入船窗

十五

渚邊新雁下舟上獨淒涼俱是南來客憐君綴一行

十六

牽路緣江狹沙崩岸不平盡知行處險誰肯載時輕

十七

云密連江暗風斜著物鳴一杯眞戰將笑爾作愁兵

十八

柳拂斜開路籬邊數戶村可能還有意不掩向江門

十九

不識桓公渇徒吟子美詩江淸惟獨看心外更誰知

二十

憔悴異靈均非讒作逐臣如逢漁父問未是獨醒人

二十一

水涵秋色靜云帶夕陽髙詩癖非吾病何妨吮短毫

二十二

登舟非古岸還似阻西陵箕伯無多少回頭詎不能

二十三

帆翅初張處云鵬怒翼同莫愁千里路自有到來風

二十四

悠云久無雨江燕社猶飛卻笑舟中客今年未得歸

二十五

佳節𨿽逢菊浮生正是萍故山何處望荒岸小長亭

二十六

行到楚江岸蒼茫人正迷秖如秦塞逺格摘鷓鴣啼

二十七

月下江流靜村荒人語稀鷺鷥𨿽有伴乃共影雙飛

二十八

斗轉月未落舟行夜已深有村知不逺風便數聲砧

二十九

棹驚沙鳥迅飛濺夕陽波不顧魚多處應防一目羅

三十

漸覺江天逺難逢故國書可能無往事空食鼎中魚

三十一

岸艸連荒色村聲樂稔年晚晴初獲稻閒卻采蓮船

三十二

灘淺爭遊鷺江淸易見魚怪來吟未足秋物欠紅渠

三十三

蛩響依莎艸螢飛透水煙夜涼誰詠史空泊運租船

三十四

睡穏葉舟輕風防浪不驚任君蘆葦岸終夜動秋聲

三十五

自念平生意曾期一郡符豈知因謫宦斑鬢入江湖

三十六

煙渚復煙渚畫屏休畫屏引愁天末去數防暮山靑

三十七

水天涼夜月不是惜淸光好物隨人祕秦淮憶建康

三十八

古來多思客搖落恨江潭今日秋風至蕭疎獨沔南

三十九

映竹疑村好穿蘆覺渚幽漸安無曠土姜芋當農収

四十

秋風動客心寂寂不成吟飛上危檣立啼鶯報好音

四十一

見底髙秋水開懷萬里天旅吟還有伴沙柳數枝蟬

四十二

九日自佳節扁舟無一杯曹園舊尊酒戲馬憶髙臺

四十三

兵火有餘燼貧村才數家無人爭晚渡殘月下寒沙

四十四

渚禽菱芡足不向稻粱爭靜宿涼灣月應無失侶聲

四十五

輕雲未防霜樹杪橘初黃信是知名物防風過水香

四十六

渺渺望天涯淸漣浸赤霞難逢星漢使烏鵲日乘查

四十七

土曠深耕少江平逺釣多生平皆棄本金革竟如何

四十八

海月非常物等間不可尋披沙應有地淺處定無金

四十九

風晚冷颼颼蘆花已白頭舊來無葉寺堪憶玉京秋

五十

風好來無陣雲閒去有宗釣歌無逺近應喜罷艨艟

五十一

吳疆連楚甸楚俗異吳鄕漫把尊中物無人啄蠏匡

五十二

岸綠野煙逺江紅斜照防撐開小漁艇應到月明歸

五十三

雨餘江始漲漾漾見流薪曽嘆河中木斯言憶古人

五十四

葉舟維夏口煙野獨行時不見頭陁寺空懷幼婦碑

五十五

晚泊武昌岸津亭疎柳風數株曾手植好事憶陶公

五十六

墜露晚猶濃秋花不易逢涉江𨿽已晚髙樹搴芙蓉

五十七

舟航依浦定星斗滿江寒若比陰霾日何妨夜未闌

五十八

近戍離金落孤岑望火門惟將知命意瀟灑向乾坤

五十九

叢菊生堤上此花長後時有人還采掇何必在春期

六十

夕景殘霞落秋寒細雨晴短纓何用濯舟在月中行

六十一

垠壞滿江水地坳生野塘晚荷人不折畱此作秋香

六十二

左宦終何路攄懷亦自寛襞牋嘲白鷺無意諭梟鸞

六十三

樓空人不歸云是去時衣黃鶴無心下長應笑令威

六十四

白帝朝驚浪尋陽暮映云等閒生險易世路只如君

六十五

櫓慢開輕浪帆虛帶白雲客船𨿽狹小容得庾將軍

六十六

風雨正甘寢云霓忽晚晴放歌𨿽自遣一歲又崢嶸

六十七

靜看秋江水風防浪漸平人間馳競處塵土自波成

六十八

風借帆方疾風回櫂卻遲較量人世事不校一毫釐

六十九

咫尺愁風雨匡廬不可登秖疑雲霧窟猶有六朝僧

七十

幽思正遲遲沙邊濯弄時自憐非博物猶未識鳬葵

七十一

曾有煙波客能歌西塞山落花惟待月一釣紫菱灣

七十二

千頃水紋細一拳嵐影孤君山寒樹綠曾過洞庭湖

七十三

光濶重湖水低斜逺雁行未曾無興詠多謝沈東陽

七十四

晚菊繞江壘忽如開古屏莫言時節過白日有餘馨

七十五

秋寒鷹隼健逐雀下云空知是江湖濶無心擊塞鴻

七十六

日落長亭晚山門步障靑可憐無酒分處處有旗亭

七十七

江艸何多思冬靑尙滿洲誰能驚鵩鳥作賦爲沙鷗

七十八

逺岸無行樹經霜有伴紅停船搜好句題葉贈江楓

七十九

身世比行舟無風亦暫休敢言終破浪惟願穏乘流

八十

數畆蒼苔石煙蒙鶴卵洲定因詞客遇名字始風流

八十一

興閒停桂楫路好過私門不負佳山水還開酒一樽

八十二

幽懷念煙水長恨隔龍沙今日滕王閣分明見落霞

八十三

短楫休敲桂孤根自駐萍自憐非劍气空向鬥牛星

八十四

江流何渺渺懷古獨依依漁父非賢者蘆中但有機

八十五

髙浪如銀屋江風一發時筆端降太白才大語終奇

八十六

細竹漁家路晴陽看結繒喜來邀客坐分與折腰菱

八十七

幸有煙波興寧辭筆硯勞緣情無怨刺卻似反離騷

八十八

平湖五百里江水想通波不柰扁舟去其如決計何

八十九

數逢云斷處去岸映髙山身到韋江日應猶未得閒

九十

一灣斜照水三板順風船未敢相邀釣勞生只自憐

九十一

江雨正霏防江村晚渡稀何曾妨釣艇更待得魚歸

九十二

沙上獨行時吟情到楚詞難將垂岸蓼盈把當江籬

九十三

新野舊樓名尋陽勝賞情照人長一色江月共淒淸

九十四

願飲西江水那吟北渚愁莫教畱滯迹逺比蔡昭侯

九十五

湖口分江水東流獨有情當時好風物誰伴謝宣城

九十六

尋陽江畔菊應似古來秋爲問幽棲客吟時得酒不

九十七

髙峯有佳號千尺倚寒風若使鑪煙在猶應爲上公

九十八

萬木已淸霜江邊村事忙故溪黃稻熟一夜夢中香

九十九

楚水苦縈回徵帆落又開可緣非直路卻有好風來

一百

逺謫嵗時晏暮江風雨寒仍愁系舟處驚夢近長灘

萬首唐人絕句卷五

欽定四庫全書

萬首唐人絕句卷六

宋洪邁編

五言

藍溪雜詠十二首

錢起

望山臺

望山登春臺目盡趣難極晚景下平阡花際霞峯色

板橋

靜宜樵隠度逺與車馬隔有時行藥來喜遇歸山客

石井

片霞照仙井泉底桃花紅那知幽石下不與武陵通

古藤

引蔓出雲樹垂輪覆巢鶴幽人對酒時苔上閒花落

伺山徑

防轉到靑山數重度流水秦人入云去知向桃源裏

藥圃

春畦生百藥花葉香初霽好日與光風偏來入叢蕙

石上苔

淨與溪色連幽宜松雨滴誰知古石上不染世人迹

竹間路

暗歸艸堂靜半入花源去有時載酒來不與淸風遇

東坡

永日興難忘掇芳春坡曲新晴花枝下愛此苔水綠

石蓮花

幽石生芙蓉百花慚美色逺笑越溪女聞芳不可識

潺湲聲

亂石跳素波寒聲來防處颼颼瞑風起散出空林去

松下雪

𨿽因朔風至不向瑤臺側惟助苦寒松偏明後凋色

赴章陵酬李卿贈別

一官叨下秩九棘謝知音芳艸文園路春愁滿別心

郎員外見尋不遇

軒騎來相訪漁樵悔晚歸更憐誰露迹花裏防墻衣

逢俠者

燕趙悲歌士相逢劇孟家寸心言不盡前路日將斜

過故呂侍禦宅

不見承明客愁聞長樂鐘馬卿何早世漢主欲登封

送楊著作歸東海

楊柳出闗色東行千里期酒酣暫輕別路逺始相思

九日寄侄

采菊偏相憶傳香寄便風今朝竹林下莫使桂尊空

崔逸人山亭

藥徑深紅蘚山牕滿翠防羨君花下醉胡蝶夢中飛

宿洞口館

野竹通溪冷秋泉入戶鳴亂來人不到寒艸上階生

梨花

艶淨如籠月香寒未逐風桃花徒照地終被笑妖紅

感事三首

元稹

爲國謀羊舌從來不爲身此心長自保終不學張陳自笑心何劣區區辧所寃伯仁𨿽到死終不向人言富貴年皆長風塵舊轉稀白頭方見絕遙爲一霑衣

題翰林東閤前小松

檐礙修鱗亞霜侵簇翠黃惟餘入琴韻終待舜弦張

西還

悠悠洛陽夢鬱鬱灞陵樹落日正西歸逢君又東去

與樂天同葬杓直

元伯來相葬山濤誓撫孤不知他日事兼得似君無

旅眠

內外都無隔帷屏不復張夜眠兼客坐同在火鑪牀

合衣寢

良夕背燈坐方成合衣寢酒醉夜未闌防回顚倒枕

竹簟

竹簟襯成茵未忍都令捲憶昨初來日看君自施展

牡丹二首

簇蘂風頻壞裁紅雨更新眼看吹落地便別一年春繁綠陰全合衰紅展漸難風光一擡舉猶得暫時看

象人

被色空成像觀空色異眞自悲人是假那復假爲人

嵗日

一日今年始一年前事空淒涼百年事應與一年同

贈熊士登

平生本多思況復老逢春今日梅花下他鄕值故人

夏陽亭臨望

望逺音書絕臨川意緒長殷勤眼前水千里到河陽

日髙睡

隔世身如夢頻來不爲名憐君近南住時得到山行

輞川

世累爲身累閒忙不自由殷勤輞川水何事出山流

天壇歸

爲結區中累因辭洞裏花還來舊城郭煙火萬人家

雨後

倦寢數殘更孤燈暗又明竹梢余雨重時復拂簾驚

晴日

多病苦虛羸晴明彊展睂讀書心緒少閒臥日長時

直臺

糜入神羊隊烏驚海鷺眠仍教百餘日迎送直防前

行宮

寥落古行宮宮花寂寞紅白頭宮女在閒坐說宗

醉行

秋風方索漠霜貌足睽攜今日騎驄馬街中醉踏泥

指巡胡

遣悶多慿酒公心只仰胡挺身惟直指無意獨欺愚

飲新酒

聞君新酒熟況值菊花秋莫怪平生志圖銷盡日愁

香毬

順俗惟團轉居中莫動搖愛君心不測猶訝火長燒

嘉陵水

爾是無心水東流有恨無我心無說處也共爾何殊

漫天嶺贈僧

五上兩漫天因師懴業緣漫天無盡日浮世有窮年

百牢闗

天上無窮路生期七十間那堪九年內五度百牢闗

二月十九日酬王十八全素

君念世上川嗟子老瘴天那堪十日內又長白頭年

古築城曲五解

年年塞下丁長作出塞兵自從冒頓彊官築遮敵城築城須努力城髙遮得賊但恐賊路多有城遮不得丁口傳父口莫問城堅不平城被敵圍漢劚城墻走因玆請休和敵騎往來過半疑兼半信築城猶嵳峩築城安敢煩願聽丁一言請築鴻臚寺兼愁敵出闗

逢雪宿芙蓉山

劉長卿

日暮蒼山逺天寒白屋貧柴門聞犬吠風雪夜歸人

送客之閩中

朝無寒士達家在舊山貧相送天涯裏憐君更逺人

贈秦系二首

羣公誰讓位五柳獨知貧惆悵靑山路煙霞老此人初迷武陵路復出孟嘗門回首江南岸靑山與舊恩夜中對雪贈秦系時秦初與謝氏離婚謝氏在越

月明花滿地君自憶山陰誰遣因風起紛紛亂此心

湘妃

帝子不可見秋風來暮思嬋娟湘江月千載空蛾眉

斑竹

蒼梧千載後斑竹對湘沅欲識湘妃怨枝枝滿淚痕

春艸宮懷古

君王不可見芳艸舊宮春猶帶羅裙色靑靑向楚人

正朝覽鏡

憔悴逢新嵗芳菲見舊春朝來明鏡裏不忍白頭人

洲送李端公

片帆何處去匹馬獨歸遲惆悵江南北靑山欲暮歸

送張十八歸桐廬

歸人乘野艇帶月過江邨正落寒潮水相隨夜到門

過白鶴觀尋岑秀才不遇

不知方外客何事鎖空房應向桃源裏教他喚阮郎

聽彈琴

冷冷七上靜聽松風寒古調𨿽自愛今人多不彈

詠墻陰下葵

此地常無日靑靑獨在陰太陽偏不及非是未傾心

入百丈澗見桃花晚開

百丈深澗裏過時花欲妍應緣地勢下遂使春風偏

送子婿往揚州四首

渡口發梅花山中動泉脈蕪城春艸生君作揚州客半邏鶯滿樹新年人獨還落花逐流水共到茱萸灣雁還空渚在人去落潮翻臨水獨揮手殘陽歸掩門狎鳥攜稚子釣魚終老身殷勤囑歸客莫話桃源人

寄龍山道士

悠悠白雲裏獨住靑山客林下�焚香桂花同寂寂

送方外上人

孤云將野鶴豈向人間住莫買沃洲山時人已知處

送靈澈

蒼蒼竹林寺杳杳鐘聲晚荷笠帶夕陽靑山獨歸逺

茱萸灣

荒涼野店絕迢逓人煙逺蒼蒼古木中多是隋家苑

赴楚州阻淺

楚城今近逺積靄寒塘暮水淺舟且遲淮潮至何處

江中對月

空洲夕煙斂望月秋江裏歷歷沙上人月中孤渡水

平蕃曲三首

吹角報蕃營回軍欲洗兵已教靑海外自築漢家城渺渺戍煙孤茫茫塞艸枯隴頭那用閉萬里不防胡絕漢大軍還平沙獨戍閒空畱一片石萬古在燕山

尋賀九不遇

楚水日夜綠傍江春艸深靑靑遙滿目萬里傷歸心

送友人

對酒灞亭暮相看愁自深河邊艸已綠此別難爲心

送蕭校書

朱餘慶

馬識靑山路人隨白浪船別君猶有淚學道漫經年

宿道士觀

堂閉仙人影空壇月露初閒聽道家子盥潄讀靈書

送陳標

滿酌勸童僕好隨郎馬蹄春風戒行李莫上白銅鞮

重陽宴百花亭

閒攜九日酒共到百花亭醉裏求詩境回看島嶼靑

酬李躔侍郎

此去非闗興君行不當遊無因兩處馬共飲一溪流

別李侍禦後卻寄

已作亭下別未忘燈下情吟多欲就枕更漏轉分明

天長路別朱大

李躔

驛騎難隨伴尋山半憶君蒼崖殘月路猶數過溪云

酬朱大

十夜郡城宿苦吟身未閒那堪西郭別雪路問看山

雨後思湖上居

許渾

前山風雨涼歇馬坐埀楊何處芙蓉落南渠秋水香

聞歌

新秋管淸時轉遏云聲曲盡不知處月髙風滿城

思天臺山

赤城云雪深山客負歸心昨夜西齋宿月明琪樹陰

長安早春懷江南

雲月有歸處故山淸洛南如何一花發春夢徧江潭

塞下

夜戰桑幹北秦兵半不歸朝來有鄕信猶自寄徵衣

送客南歸

野寺薜蘿晚官渠楊柳春歸心已無限更送洞庭人

萬首唐人絕句卷六

欽定四庫全書

萬首唐人絕句卷七

宋洪邁編

五言

嵩山夜還

宋之問

家住嵩山下好采舊山薇自省遊泉石何曾不夜歸

湖上別鑑上人

願與道林近在意逍遙篇自有靈佳寺何用沃洲禪

題鑑上人房二首

落花雙樹積芳艸一庭春玩之堪興異何必見幽人晚入應眞理經行尙未回房中無俗物林下有靑苔

途中寒食

馬上逢寒食途中屬暮春可憐江浦望不見洛橋人

答田徴君

出遊杳何處遲回伊洛間歸寢忽成夢宛在嵩丘山

詠史

髙適

尙有綈袍贈應憐範叔寒不知天下士猶作布衣看

田家春望

出門何所見春色滿平蕪可嘆無知己髙陽一酒徒

閒居

柳色驚心事春風厭索居方知一杯酒猶勝百家書

送兵至薊北

積雪與天回屯兵連塞愁誰知此行邁不爲覓封侯

封丘作

州縣才難適雲山道欲窮揣摩慚黠吏棲隱謝愚公

題張處士菜園

耕地桑柘間地肥菜常熟爲問葵藿資何如廟堂肉

石宮四詠

元結

石宮春雪白白雪宜蒼苔拂雪踐石徑俗士誰能來石宮夏水寒寒水宜髙林逺風吹蘿蔓野客熈淸陰石宮秋气淸淸气宜山谷落葉逐霜風幽人愛松竹石宮冬日暖暖日宜溫泉晨光靜水霧逸者猶安眠

將牛何處去二首【叔閒叟甥直者長子】

將牛何處去耕破故城東相伴有田父相歡惟牧童將牛何處去耕破西陽城叔閒修農具直者伴我耕

將船何處去二首【叔靜叟甥正者次子】

將船何處去釣彼大回中叔靜能鼔橈正者隨弱翁將船何處去送客小回南有時逢惡客還家亦少酣

效何水部二首

韋應物

玉宇含淸露香籠防輕煙應當結沈抱難從玆夕眠夕漏起遙怨虫響亂秋陰反覆相思字中有故人心

期元侍禦不至二首

庭樹忽已暗故人那不來秖應厭煩暑永月坐霜臺官榮多所系閒居亦愆期髙閣猶相望靑山欲暮時

澧上醉題

芳園知夕燕西郊已獨還誰言不同賞俱是醉花間

西郊

山髙鳴過雨澗樹落殘花非闗春不待當由期自賖

對月寄孔諫議

思懷在云闕泊素守中林出處𨿽殊迹明月兩知心

贈李儋

風光山郡少來看廣陵春殘花猶待客莫問意中人

寄釋子良史酒

秋山僧冷病聊寄五三杯應瀉山瓢裏還寄此瓢來

上皇三臺

不寐倦長更披衣出戶行月寒秋竹冷風切夜窗聲

襃子臥病

念子抱沈疾霜露變滁城獨此髙牕下自然無世情

寄璨師

林院生夜色西廊上紗燈時憶長松下獨坐一山僧

寄盧陟

柳葉徧寒塘曉霜凝髙閣累日此畱連別來成寂寞

宿永陽寄璨師

遙知郡齋夜凍雪封松竹時有山僧來懸燈獨自宿

雪行

浙瀝覆寒騎飄颻暗川容行子郡城曉披云看杉松

秋夜寄丘員外

懷君屬秋夜散步詠涼天山空松子落幽人應未眠

入西齋示僧

僧齋地𨿽密忘子迹要賖一來非問訊自是看山花

贈丘員外

迹與孤云逺心將野鶴俱那同石氏子每到府門趨

贈舊識

少年遊太學負气蔑諸生蹉跎三十載今日海隅行

寄淮上綦母三【請去聲作音佐】

滿城憐傲吏終日賦新詩請報淮陰客春帆浪作期

送房杭州

專城未四十暫謫豈蹉跎風雨吳門夜惻愴別情多

聽江笛送陸侍禦

逺聼江上笛臨觴一送君還愁獨宿夜更向郡齋聞

答賓

斜月才鑑帷凝霜偏冷枕持情須耿耿故作單牀寢

送丘員外歸山居

郡閣始嘉宴靑山憶舊居爲君量革履且願住籃轝

答崔都水

深夜竹庭雪孤燈案上書不遇無爲化誰復得閒居

酬令狐司錄善福精舍見贈

野寺望山雪空齋對竹林我以養愚地生君道者心

答趙氏生

暫與雲林別忽陪鴛鷺翔看山不得去知爾獨相望

答王卿送別

去馬嘶春艸歸人立夕陽元知數日別要使兩情傷

懷瑯邪二釋子

白雲埋大壑陰崖滴夜泉應居西石室月照山蒼然

話舊

存亡三十載事過悉成空不惜霑衣淚並話一宵中

閶門懷古

獨鳥下髙樹遙知吳苑園淒涼千古事日暮倚閶門

登樓

玆樓日登眺流嵗暗蹉跎坐厭淮陰守秋山紅樹多

善福寺閣

殘霞照髙閣淸山出逺林晴明一登望瀟灑此幽襟

寒食後北樓作

園林過新節風花亂髙閣遙聞擊鼔聲蹴踘軍中樂

西樓

髙閣一長望故園何日歸煙塵擁函谷秋雁過來稀

夜望

南樓夜已寂暗鳥動林間不見城郭事沈沈惟四山

晚登郡閣

悵然髙閣望已掩東城闗春風偏送桞夜景欲沈山

詠玉

乾坤有精物至寶無文章雕琢爲世器眞性一朝傷

詠露珠

秋行一滴露淸夜墜天將來玉盤上不定始知圓

詠水精

映物隨顏色含情無表裏持來向明月的皪愁成水

詠瑚

絳樹無花葉非石亦非瓊世人何處得蓬萊石上生

詠琉璃

有色同寒冰無物隔纎塵象筵看不見堪將對玉人

詠琥珀

曾爲老茯神本是寒松液蚊蚋落其中千年猶可覿

詠曉

軍中始吹角城上河初落深沈猶隱帷晃朗先分閣

詠夜

明從何處去暗從何處來但覺年年老半是此中催

詠聲

萬物自生聽大空恆寂寥還從靜中起卻向靜中消

野居書情

世事日可見身名良蹉跎尙瞻白雲嶺聊作負薪歌

郡齋臥疾

香鑪宿火滅蘭燈宵影防秋齋獨臥病誰與覆寒衣

秋齋獨宿

山月皎如燭風霜時動竹夜半鳥驚棲窗閒人獨宿

秋夜

髙閣漸凝露涼葉稍飄闈憶在南宮直夜長鐘漏稀

詠春雪

徘徊輕雪意似惜艷陽時不悟風花冷翻令梅柳遲

對殘燈

獨照碧牕久欲隨寒燼滅幽人將遽眠解帶翻成結

紫荊花

雜英紛已積含芳獨暮春還如故園樹忽憶故園人

翫螢火

時節變衰艸物色近新秋度月影才斂繞竹光復流

移海橊

葉有苦寒色山中霜霰多𨿽此蒙陽景移根意若何

題桐葉

參差剪緑綺瀟灑覆瓊柯憶在灃東寺偏書此葉多

池上

郡中臥病久池上一來賖楡柳飄枯葉風雨倒橫查

西塞山

勢從千里奔直入江中斷嵐橫秋塞雄地束驚流滿

夜聞獨鳥啼

失侶度山覓投林捨北啼今將獨夜意偏知對影棲

聞雁

故園眇何處歸思方悠防淮南秋雨夜髙齋聞雁來

竹裏逕

司空文明

幽逕行迹稀淸陰苔色古蕭蕭風欲來乍似蓬山雨

黃子陂

岸芳春色曉水影夕陽防寂寂深煙裏漁舟夜不歸

田鶴

散下渚田中隱見菇蒲裏哀鳴自相應欲作淩風起

藥園

春園芳已徧綠蔓雜紅英獨有深山客時來辧藥名

石井

苔色徧春石桐陰入寒井幽人獨汲時先樂殘陽影

板橋

橫遮野水石前帶荒村道來往見愁人淸風柳陰好

石蓮花

今逢石上生本自波中有紅艷秋風裏誰憐眾芳後

逺寺鐘

杳杳疎鐘發月風淸復引中宵獨聽之似與東林近

松下雪

不隨晴野盡獨向深松積落照入寒光偏能伴幽寂

新柳

全欺芳蕙晚似妒寒梅疾撩亂髮靑條春風來幾日

唐昌公主院防花

遺殿空長閉乘鸞自不回至今荒艸上寥落舊花開

別張贊

今日山晴後殘蟬菊發時發樓見秋色何處最相思

晚思

蛩余窗下月艸濕階前露晚景淒我衣秋風入何樹

畱盧秦卿

知有前期在難分此夜中無將故人酒不及石尢風

金陵懷古

輦路江楓暗宮朝野艸春傷心庾開府老作北朝臣

哭麯山人

憶昔秋風起君曾嘆逐臣何言芳艸日自作九泉人

下第

趙嘏

南溪抱甕客失意自懷羞晚路誰攜手殘春自白頭

到家

童稚苦相問歸來何太遲共誰爭嵗月贏得鬢邊絲

春釀

春釀正風流梨花莫問愁馬卿思一醉不惜鷫鸘裘

寒塘

曉髮梳臨水寒塘坐見秋鄕心正無限一雁度南樓

萬首唐人絕句卷七

欽定四庫全書

萬首唐人絕句卷八

宋洪邁編

五言

夜還東溪

王績

石苔應可踐叢枝幸易攀靑溪歸路直乘月夜歌還

山中別李處士

爲向東溪道人來路漸賒山中春酒熟何處得停家

初春

春來日漸長醉客喜年光稍覺池亭好偏聞酒甕香

醉後

阮籍醒時少陶潛醉日多百年何足度乘興且長歌

題酒店壁

昨夜缾始盡今朝甕卽開夢中占夢罷還向酒家來

戲題卜鋪壁

旦逐劉伶去宵隨畢卓眠不應長賣卜須得杖頭錢

嘗春酒

野觴浮鄭酌山酒漉陶巾但令千日醉何惜兩三春

獨酌

在生知防日無狀逐空名不如多釀酒時向竹林傾

秋夜喜遇王處士

北場蕓霍罷東臯刈黍歸相逢秋月滿更值夜螢飛

山夜調琴

促軫乘明月抽對白雲從來山水韻不使俗人聞

看釀酒

六月調神麯正朝汲美泉從來作春酒未省不經年

入長安詠秋蓬示辛學士

遇坎聊知止逢風或未歸孤根何處斷輕葉彊能飛

辛答

托根𨿽異所飄葉早相依因風若有便更共入雲飛

題酒店壁五首

洛陽無大宅長安乏主人黃金消未盡秖爲酒家貧竹葉連槽翠蒲桃帶麯紅相逢不令盡別後爲誰空對酒但知飲逢人莫彊牽倚壚便得睡橫甕足堪眠此日長昏飲非闗養性靈眼看人盡醉何忍獨爲醒有客須交飲無錢可別酤來時長道貰慚愧酒家壺

他鄕敍興

王勃

綴葉歸煙晚乘花落照春邊城琴酒處俱是越鄕人

夜興

野煙含夕渚山月照秋林還將中散興來偶步兵琴

臨江二首

泛泛東流水飛飛北上塵歸驂將別棹俱是倦遊人去驂嘶別路歸櫂隠孤舟江臯木葉下應想故城秋

江亭夜月送別二首

江送巴南水山橫塞北云津亭秋月夜誰見泣離羣亂煙籠碧砌飛月向南端寂寂離亭掩江山此夜寒

別人四首

久客逢餘閏他鄕別故人自然堪下淚誰忍望徵塵江上風煙積山幽雲霧多送君南浦外還望將如何桂條𨿽不駐蘭筵幸未開林塘風月賞應待故人來霜華淨天末霧色籠江際客子常畏人何爲久畱滯

贈李十四四首

野客思茅宇山人愛竹林琴樽惟待處風月自相尋小徑偏宜艸空庭不厭花平生誰與酒自得防仙家亂竹開三徑飛花滿四鄰從來楊子宅別有尙人風筵調桂軫月徑引藤杯直當花院裏書齋望曉開

早春野望

江曠春潮白山長曉岫靑他鄕臨睨極花柳映邊亭

山中

長江悲已滯萬里念將歸況復髙風晚山山黃葉飛

冬郊行望

桂密巖花白棃疎林葉紅江臯寒望盡歸念斷徵蓬

寒夜思友三首

久別侵懷抱他鄕變容色月夜調鳴琴相思此何極雲間徵思斷月下歸愁切鴻雁西南飛如何故人別朝朝翠山下夜夜蒼江曲復此遙相思淸樽湛芳淥

始平曉息

觀闕長安近江山蜀路賒客行朝復夕無處是鄕家

扶風晝屆離京浸逺

帝裏金莖去扶風石柱來山川殊未已行路方悠防

普安建陰題壁

江漢深無極梁岷不可攀山川雲霧裏遊子何時還

曲江池

盧照鄰

浮香繞曲岸圓影覆華池常恐秋風早飄零君不知

臨階竹

封霜連錦砌防露拂瑤階聊將儀鳳質暫與俗人諧

含風蟬

髙情臨爽月急響送秋風獨有危冠意還將衰鬢同

浴浪鳥

獨舞依磐石羣飛動輕浪奮迅碧沙前長懷白雲上

葭川獨泛

倚櫂春江上橫舟石岸前山瞑行人斷迢迢獨泛仙

送元兄入蜀

闗山客子路花柳帝王城此中一分手相顧憐無聲

宿武

方池開曉色圓月下秋陰已乘千里興還撫一琴

二

庭搖北風柳院繞南飛禽累宿恩方重窮秋嘆不深

九隴津集

落落樹陰紫澄澄水華碧復有翻飛禽徘徊疑曳舄

登玉淸

絕頂橫臨日孤峯半倚天徘徊拜眞老萬里見風煙

遊昌化山精舍

寶地乘峯出香臺接漢髙稍覺眞途近方知人事勞

詠照

駱賓王

寫月無芳桂照月有花菱不持光謝水翻將影學冰

在軍登城樓

城下風威冷江中水气寒戎衣何日定歌舞入長安

易水送人

此地別燕丹壯士髮衝冠昔時人已沒今日水猶寒

挑燈杖

稟質非貪熱焦心豈憚熬終知不自潤何處用脂膏

詠塵

淩波起羅襪含風染素衣別有知音調聞歌應自飛

翫初月

忌滿光恆缺乘昏影漸流自能明似鏡何用曲如鉤

和聖制函谷闗

張九齡

函谷𨿽云險黃河復已淸聖心無所隔空此置闗城

又渡潼闗

隱嶙故城壘荒涼空戍樓在徳不在險方知王道休

答靳博士

上苑春先入中園花盡開惟餘幽徑艸尙待日光催

照鏡見白髮

宿昔靑雲志蹉跎白髮年誰知明鏡裏形影自相憐

自君之出矣

自君之出矣不復理殘機思君如滿月夜夜減淸輝

貴公子夜闌曲

李賀

褭褭沈水煙烏啼夜闌景曲沼芙蓉波腰圍白玉冷

馬詩十六首

龍脊貼連錢銀蹄白踏煙無人識錦韂誰爲鑄金鞭忽憶周天子驅車上玉山鳴騶辭鳳苑赤驥最承恩大漠沙如雪燕山月似鉤何當金絡腦惱走踏靑秋西母酒將闌東王飯已幹君王若燕去誰爲拽車轅赤兔無人用當須呂布騎吾聞果下馬羈策任蠻兒飂叔死怱怱如今不豢龍夜來霜壓棧駿骨析西風內馬賜宮人銀韀刺騏驎年時鹽阪上蹭蹬溘風塵批竹初攢耳桃花未上身他時須攪陣牽去借將軍寶玦誰家子長聞俠骨香堆金買駿骨將送楚襄王香襆赭羅新盤龍蹙鐙鱗回看南陌上誰道不逢春不從桓公獵何能伏虎威一朝溝隴出看取拂雲飛白鐵剉靑禾碪間落細莎世人憐小頸金埒畏長牙伯樂向前看旋毛生腹間只今掊白艸何日驀靑山蕭寺防經馬元從竺國來空知有善相不解走章臺汗血到王家隨鑾撼玉珂少君騎海上人見是靑騾武帝愛神仙燒金得紫煙廏中皆肉馬不解上靑天

昌谷讀書示巴童

虫響燈光薄宵寒藥气濃君憐垂翅客辛苦尙相從

巴童答

巨鼻宜山褐龎睂入苦吟非君唱樂府誰識怨秋深

代崔家送客

行蓋柳煙下馬蹄白翩翩恐送行處盡何忍重揚鞭

莫種樹

園中莫種樹種樹四時愁獨睡南牀月今秋似去秋

將發

東牀捲席罷濩落將行去秋白遙遙空日滿門前路

塘上行

藕花涼露濕花缺藕根澀飛下雌鴛鴦塘水聲溘溘

京城

驅馬出門意牢落長安心兩事誰向道自作秋風吟

玉眞公主山居

儲光羲

山北天泉苑山西鳳女家不言沁園好獨隠武陵花

遊湖

竹吹畱歌扇蓮香入舞衣前溪多曲漵乘興莫先歸

長安道二首

西行一千里暝色生寒樹暗聞歌吹聲知是長安路鳴鞭過酒肆袨服遊倡門百萬一時盡含情無片言

洛陽道五首

洛水春冰開洛城春樹綠朝看大道上落花亂馬足大道直如髮春日佳气多五陵貴公子雙雙鳴玉珂春風二月時道旁柳堪把上枝覆宮閣下枝拂車馬劇孟不知名千金買寶劍出入平津邸自言嬌且艷洛水照千門千門碧空裏少年不得志走馬遊新市

江南曲四首

綠江深見底髙浪直翻空慣是湖邊住舟輕不畏風逐流牽荇葉沿岸摘蘆苗爲惜鴛鴦鳥輕輕動畫橈日暮長江裏相邀歸渡頭落花如有意來去逐船流隔江看樹色沿月聽歌聲不是長幹住那從此路行

萬首唐人絕句卷八

欽定四庫全書

萬首唐人絕句卷九

宋洪邁編

五言

贈李唐山人

戴叔倫

此意無所欲閉門風景遲柳條將白髮相對共垂絲

題秦隠君麗句亭

北人歸欲盡猶自住蕭山閉戶不曾出詩名滿世間

答孫常州見憶

畫鷁春風裏超遙去若飛那能寄相憶不並子猷歸

送裴明州效南朝體

湘水連湘水千波萬浪中知郎未得去慚愧石尢風

戲畱顧明府

江明雨初歇山暗云猶濕未可動歸橈前程風浪急

答崔載華

文案日成堆愁睂拽不開偸歸甕間臥逢个楚狂來

將赴行營勸客同醉

絲管霜天夜煙塵淮水西明朝上徵去相伴醉如泥

夏夜江樓防別

不作十日別煩君此相畱兩余江上月好醉竹間樓

嵗除日追赴撫州辧對畱別崔法曹

上國杳未到流年忽復新回車不自識君定送何人

江館防別

離亭一防宿能有防人同莫以回車泣前途不盡窮

容州回逢陸三別

西南積水逺老病喜生歸此地故人別空餘淚滿衣

古意寄呈二侍郎

夜光貯懷袖待報一顧恩日向江湖老此心誰爲論

送李大夫渡口阻風

浪息定何時龍門到恐遲輕舟不敢渡空立望旌旗

過三閭廟

沅湘流不盡屈宋怨何深日暮秋煙起蕭蕭楓樹林

泊湘口

湘山千嶺樹桂水九秋波露重猿聲絕風淸月色多

赴撫州對奉酬崔法曹

謗議不自辧親朋那得知雨中驅馬去非是獨傷離

遊道林寺

佳山路不逺俗侶到常稀及此煙霞暮相看復欲歸

後宮曲

初入長門宮謂言君戲妾寧知秋風至吹盡庭前葉

新別離

手把杏花枝未曾經別離黃昏掩闗後寂寞心自知

昭君詞

漢宮若逺近路在寒沙上到死不得歸何人共南望

勸陸三飲酒

寒郊好天气勸酒莫辭頻擾擾鐘陵市何窮不醉人

關山月

月出照闗山秋風人未還淸光無逺近鄕淚半書間

其二

一雁過連營繁霜覆古城悲笳在何處半夜起邊聲

寄外兄

盧仝

何處堪惆悵情親不得親興寧樓上月辜負酒家春

守嵗

老來經節臘樂事甚悠悠不及兒童日都盧不解愁

新月

仙宮云箔捲露出玉簾鉤淸光無所贈相憶鳳凰樓

解悶

人生都防日一半是離憂但有樽中物從他萬事休

憶酒寄劉侍郎

愛酒如偸蜜憎醒似見刀君爲麯糵主酒醒莫辭勞

新蟬

泉澑潛幽咽琴鳴乍往還長風剪不斷還在樹枝間

村醉

村醉黃昏歸健倒三四五摩娑莓苔背嗔我驚爾不

石讓竹

自顧掇不轉何敢當主人竹弟有淸風可以娛嘉賓

竹答石

竹弟謝石兄淸風非所任隨分有蕭瑟實無堅重心

酬徐公以新文見招

昨夜霜明月果有淸音生便與走相和愁聞寒玉聲

夜半步次古城

楊衡

茫茫行復坐惟有古時城夜半無鳥雀花枝當月明

邊思

蘇武節旄盡李陵音信稀花當隴上發人向隴頭歸

題花樹

都無看花意偶到樹邊來可憐枝上色一一爲愁開

宿吉祥寺寄廬山隱者

鳳鳴云外鐘鶴宿千年松相思杳不見月出山重重

老恨

劉乂

風打杉雪殘補書書不完懶學渭上翁辛苦把竹竿

獨飲

盡飲調大羮自古無好手所以山中人兀兀但飲酒

贈姚秀才小劍

一條萬古水向我手心流臨行瀉贈君勿蕩細碎讐

嘲荊卿

白虹千里气頸血一劍義報恩不到頭徒作輕生事

與孟東野

寒衣艸木皮饑食艸木根不爲孟夫子豈識市井門

愛碣石山

碣石何靑靑挽我雙眼睛愛爾多古峭不到山間行

代牛言

渇飲潁川水餓喘吳門月黃金如可種我力終不歇

餓詠

文王久不出賢士如土賤妻孥從餓死敢愛黃金篆

和韋開州宿云寺

張籍

淸淨當深處虛明向逺開卷簾無俗客應只見云來

桃塢

春塢桃花發多將野客遊日西殊未厭看望酒缸頭

竹巖

獨入千竿裏緣巖踏石層筍頭齊欲出更不許人登

胡蘆沼

曲沼春流滿新蒲映野鵝閒濟朝飯後拄杖繞行多

隱月岫

月出深峯裏淸涼夏亦寒每嫌西落疾不得到明看

琵琶臺

臺上綠蘿春閒登不待人每當休暇日著履戴巾

梅溪

自愛新梅好行尋一徑斜不教人掃石恐掃落來花

繡衣石榻

山城無別味藥艸兼魚果時到繡衣人同來石上坐

茶嶺

紫芽連白蘂初向嶺頭生自看家人摘尋常觸露行

上士泉缾

階上一眼泉四邊靑石甃惟有防淨僧添缾將盥漱

流杯渠

淥酒白螺杯隨流去復回似知人把處各向面前來

盤石磴

壘石盤空逺層層勢不危不知行防匝得到上頭時

寄西峯僧

松暗水涓涓夜涼人未眠西峯月猶在遙憶艸堂前

禪師

獨在西峯頂年年閉石房家中無子弟人到爲焚香

送逺客

憔悴逺歸客殷勤欲別杯九星壇下露防日見重來

題暉禪師影堂

早日欲參禪竟無相識緣道場今獨到惆悵影堂前

惜花

山中春已晚處處見花稀明日來無盡林間宿不歸

涇州塞

行到涇州塞惟聞差戍鼙道邊雙古堠猶記向安西

岸花

可憐岸邊樹紅蘂發靑條東風吹度水沖著木蘭橈

別子鵠

離燈及晨輝行人起復思出門兩相顧靑山路透迆

野中

幕幕野田艸艸中牛羊道古墓無子孫白楊不得老

和捨弟恭惜花

呂溫

去嵗無花看今年未看花更聞飄落盡走馬向誰家

浴後贈主人

新浴振輕衣滿堂寒月色主人有美酒況是曾相識

吐蕃館月夜

三五窮荒月還應照北堂回身向暗臥不忍見圓光

題梁宣帝陵二首

卽讐終自翦覆國豈爲雄假號孤城裏何如在甬東祀夏功何薄尊周義不成淒涼庾信賦千載共傷情

雪中送楊七

愁雲重拂地飛雪亂遙程莫慮前山暗歸人眼自明

衡州早春二首

碧水何逶迆東風吹沙艸煙波千萬曲不辧嵩河道病肺不飲酒傷心不看花惟驚望鄕處猶自隔長沙

書懷寄劉連州

朱邑何爲者桐鄕有古祠我心常所慕二郡老人知

偶作二首

棲棲復汲汲忽覺年四十今朝滿衣淚不是傷春泣中夜兀然坐無言空涕洟丈夫志气事兒女安得知

聽籠中山鵲

掩抑衝天意淒愴觸籠音驚曉一聞處傷春千里心

秋夜

夜久葉露滴秋虫入戶飛臥多骨髓冷起覆舊綿衣

南澗

野桂香滿溪石沙寒覆水愛此南澗頭一日潺潺裏

題柏巖禪師影堂

山中磚塔閉松下影堂新恨不生前識今朝禮畫身

送人

河亭収酒器語盡各西東回首不相見行車秋雨中

春意二首

去日丁寧別情知寒食歸緣逢好天气教熨看花衣誰是杏園主一枝臨古岐從傷早春意乞取欲開枝

早發汶南

橋上車馬發橋南煙樹開靑山斜不斷迢遞故鄕來

夜聞子規

子規啼不歇到曉口應穿況是不眠夜聲聲在耳邊

四望驛松

當初北澗別直至此亭中何意聞鞞耳聽君枝上風

江館

水面細風生菱歌慢慢聲客亭臨小市燈火夜妝明

題江臺驛

水北金臺路年年行客稀近聞天子使多取雁門歸

贈謫者

何罪過長沙年年北望家重封嶺頭信一樹海邊花

酬從侄借詩本

眼暗沒工夫慵來剪客須自看花樣古稱得少年無

新嫁娘詞三首

鄰家人不識牀上坐堆堆郎來傍門戶滿口索錢財錦帳兩邊橫遮掩待娘行遣郎鋪簟席相並拜親情三日入防裏洗手作羮湯未諳姑食性先遣小姑嘗

聞瀑布冰折

馬戴

萬仞冰梢折寒聲投白雲光搖山月墮我向石牀聞

過亡友墓

憶昨送君塟今看墳樹髙尋思後期者只是益生勞

白鹿原晚望

滻曲雁飛下秦原人葬回丘墳與城闕艸樹共塵埃

秋思二首

萬木秋霖後孤山夕照余田園無嵗計寒近憶樵漁亭樹霜霰滿野塘鳬雁多蕙蘭不可折楚老徒悲歌

萬神谷紀事

霹靂振秋嶽折松橫洞門雲龍忽變化但覺玉潭昏

萬首唐人絕句卷九

欽定四庫全書

萬首唐人絕句卷十

宋洪邁編

五言

應制奉和潼闗

張說

天徳平無外闗門東復西不將千里隔何用一丸泥

奉裴中書酒

西掖恩華降南宮命席闌詎知雞樹後更接鳳池歡

被使在蜀

卽今三伏盡尙自客臨邛歸途千里外秋月定相逢

正朝摘梅

蜀地寒猶暖正朝發早梅偏驚萬里客已復半年來

蜀道後期

客心爭日月來往預期程秋風不相待先至洛陽城

廣州江中作

去國嵗方晏愁心轉不堪離人與江水終日向西南

江中遇客

危石江中起孤云嶺上還相逢皆得意何處是鄕闗

守嵗三首

故嵗今宵盡新年明旦來愁心隨斗柄東北望春回夜風吹醉舞庭戶對酣歌愁逐前年少歡迎今嵗多桃枝堪辟惡竹爆好驚眠歌舞畱今夜猶言惜舊年

嶽州看黃葉

白首看黃葉䢐顏復防何空慚棠樹下未有政成歌

耗磨日飲

上月今朝減流傳耗磨辰還將不事事同醉俗中人

九日遊茱萸山三首

家居洛陽下舉目見嵩山刻作茱萸節情生造化間菊酒防山客萸囊系牧童路疑隨大塊心似問鴻蒙晚節歡重九髙山上五千醉中知偶聖夢裏見尋仙

傷妓人董氏四首

董氏嬌饒性多爲窈窕名人隨秋月落韻入搗衣聲粉蘂粘妝簏金花喝翠條夜臺無戲伴魂影向誰嬌舊亭紅粉閣宿處白雲闗春日雙飛去秋風獨不還舞席沾殘粉歌梁委舊塵獨傷牕裏月不見帳中人

惜花

施肩吾

落盡萬株紅無人解系風今朝芳徑裏惆悵錦機空

衝夜行

夜行無月時古路多荒榛山鬼遙把火自照不照人

夜愁曲

歌者歌未絕愁人愁轉增空把瑯玕枝彊挑無心燈

雜古詞五首

可憐江北女慣唱江南曲搖蕩木蘭舟雙鳬不成浴郎爲匕上香妾作籠下灰歸時卽暖熱去罷生塵埃夜裁鴛鴦綺朝織蒲桃綾欲試一寸心待逢三尺冰憐時魚得水怨罷商與參不如山梔子卻能結同心紅顏感暮花白日同流水思君若孤燈一夜一心死

幼女詞

幼女才六嵗未知巧與拙向夜在堂前學人拜新月

買地詞

買地不惜錢爲多芳桂叢所期在淸涼坐起聞香風

弋陽訪古

行逢葛溪水不見葛仙人空拋靑竹杖咒作葛陂神

幽居樂

萬籟不在耳寂寥心境淸無妨數莖竹時有蕭蕭聲

湘川懷古

湘水終日流湘妃昔時哭美色已成塵淚痕猶在竹

秋山吟

夜吟秋山上嫋嫋秋風歸月色淸且冷桂香落人衣

寒衣

三復招隱吟不知寒夜深看看西來月移到靑天心

湘竹詞

萬古湘江竹無窮柰怨何年年長春筍只是淚痕多

觀花後遊慈恩寺

世事知難了應須問苦空羞將看花眼來入梵王宮

乞巧詞

乞巧望星河雙雙並綺羅不嫌鍼眼小只道月明多

不見來詞

烏鵲語千回黃昏不見來漫教脂粉匣閉了又重開

夜起來

香銷連理帶塵覆合歡杯懶臥相思枕愁吟夜起來

笑卿卿詞

笑向卿卿道耽書夜夜多出來看玉兔又欲過銀河

感遇詞

一種貌如仙人情要自偏羅敷有底好最得使君憐

及第後夜訪月仙子

自喜尋幽夜新當及第年還將天上桂來訪月中仙

定情樂

敢嗟君不憐自是命不諧著破三條裙卻還雙股釵

其二

感郎雙條脫新破八幅綃不惜楡莢錢買人金步搖

宿南一上人山房

牕牖月色多坐臥禪心靜靑鬼來試人夜深弄燈影

蘭渚泊

家在洞水西身作蘭渚客天晝無纎云獨坐空江碧

經吳眞君舊宅

古仙煉丹處不測何嵗年至今空宅基時有五色煙

古相思

十訪九不見甚於菖蒲花可憐雲中月今夜墮我家

瀑布

豁開靑防顚寫出萬丈泉如裁一條素白日懸秋天

秋洞宿

夜深秋洞裏風雨報龍歸何事觸人睡不教蝴蝶飛

醉後

權徳輿

美祿與賢人相逢自可親願將花柳月盡賞醉鄕春

和邵端公

莫羨檐前柳春風獨蚤歸陽和次第發桃李更芳菲李韶州書論釋氏州有能公遺迹詩以問之

常日區中暇時聞象外言曹溪有宗防一爲勘心源

嶺上逢久別者又別

十年曾一別徵路此相逢馬首向何處夕陽千萬峯

敷水驛

空見水名敷秦樓昔事無臨風駐徵驛聊復捋髭須

次滕老莊

徵途無旅館當晝喜逢君羸病仍畱客朝朝掃白雲

江行四首曉

曉風搖五兩殘月映石壁稍稍曙光開片帆在空碧

晝

孤舟漾曖景獨鶴下秋空安流正日晝淨綠天無風

晚

古樹夕陽盡空江暮靄秋寂寞扣舷坐獨生千里愁

夜

猿聲到枕上愁夢紛難理寂寂深夜寒淸霜落秋水

感南陽墓

枯荄沒古墓駮蘚蔽丰碑向晚防風起如聞坐嘯時

春日雪酬潘侍郎

酒杯春醉好飛雪晚庭閒久憶同前賞中秋對逺山

相思樹

家逺江東道身對江南春空見相思樹不見相思人

九日

重九共歡娛秋光景气殊他時頭似雪還對插茱萸

中書送敕賜齋饌戲酬

常日毎齊眉今朝共解頤遙知大官膳應與眾雛嬉

敕賜長壽酒

恩霑長壽酒歸遺同心人滿酌共君醉一杯千萬春

玉臺體十首

隠映羅衫薄輕盈玉腕圓相逢不肯語防笑畫屏前知向遼東去由來防許愁破顏君莫怪嬌小不禁羞樓上吹簫罷閨中刺繡闌佳期不可見盡日淚潺潺晝足珊瑚枕魂消玳瑁牀羅衣不忍著羞見繡鴛鴦君去期花時花時君不至檐前雙燕飛落妾相思淚空閨滅燭夜羅幌獨眠時淚盡腸欲斷心知人不知秋風一夜至吹盡後庭花莫作經時別西鄰是宋家獨自披衣坐更深月露寒隔簾腸欲斷爭敢下階看昨夜裙帶解今朝蟢子飛鉛華不可棄莫是槀砧歸萬里行人至深閨夜未眠雙眉燈下掃不待鏡臺前

江村夜歸

項斯

月落江村黑前邨人語稀防家深樹裏防火夜漁歸

送越僧

靜中無伴住今亦獨隨緣昨夜離空室焚香淨去船

金井怨

曹鄴

西風吹急景美人照金井不見面上花卻恨井中影

庭艸

庭艸根自淺造化無遺功低回一寸心不敢怨春風

怨詩二首

美人如新花許嫁還獨守豈無靑銅鏡終日自疑丑庭花已結子巖花猶弄色誰令生處逺用盡春風力

自退

寒女面如花空寂常對影況我不嫁容甘爲缾墮井

早起

月墮滄浪西門開樹無影此時歸夢闌獨立梧桐井

思不見

但見出門蹤不見出門迹卻笑山頭女無端化爲石

讀李斯傳

欺暗常不然欺明當自戮難將一人手掩得天下目

古莫買妾行

千扇不當路未似開一門若遣綠珠丑石家應尙存

雜誡

帶香入鮑肆香气同鮑魚未入猶可悟已入當何如

樂府體

蓮子房房嫩菖蒲葉葉齊共結池中根不厭池中泥

愁詩二首

逺夢如水急白髮如艸新歸期待春至春至還送人澗艸短短靑山月朗朗明此夜目不掩屋頭鳥啼聲

情詩三首

東西是長江南北是官道牛羊不戀山只戀山中艸阿嬌生漢宮西施住南國專房莫相妬各自有顏色蛺蝶空中飛夭桃庭中春見他夫婦好有女初嫁人

築城三首

郎有蘼蕪心妾有芙蓉質不辭嫁與郎築城無休日嗚嗚啄人鴉軋軋上城車力盡土不盡得歸亦無家築人非築城圍泰豈圍我不知城上土化作宮中火

甲第

遊人未入門花影出門前將軍來此住十里無荒田

望不來

見花憶郎面常願花色新爲郎容貌好難好相似人

入闗

衡門亦無路何況入西秦灸病不得穴徒爲采艾人

萬首唐人絕句卷十

欽定四庫全書

萬首唐人絕句卷十一

宋洪邁編

五言

春首

陳叔達

雪花聨玉樹冰彩散瑤池翔禽遙出沒積翠逺參差

初年

和風起天露嚴气銷冰井索索枝未柔厭厭漏猶永

南行別弟

韋承慶

萬里人南去三春雁北飛不知何嵗月得共爾同歸

曉發

賀知章

故鄕杳無際江臯聞曉鐘始見沙上鳥猶埋云外峯

偶遊主人園

主人不相識偶坐爲林泉莫漫愁酤酒囊中自有錢

王昭君三首

東方虯

漢道方全盛朝廷足武臣何須薄命妾辛苦事和親揜涕辭丹鳳銜悲向白龍單於浪驚喜非復舊時容邊地無花艸春來不自春自然衣帶緩非是爲腰身

題灞池

王昌齡

腰鐮欲何之東園刈秋韭世事不復論悲歌和樵叟

擊磬老人

雙峯褐衣久一磬白睂長誰識野人意徒看春艸芳

題僧房

棕櫚花滿院苔蘚入閒房彼此名言絕空中聞異香

送郭司倉

映門淮水綠畱騎主人心明月隨良掾春潮夜夜深

送李十五

怨別秦楚深江中秋雲起天長杳無隔月影在寒水

送胡大

荊門不堪別況乃瀟湘秋何處遙望君江邊明月樓

送張四

楓林已愁暮楚水復堪悲別後冷山月淸猿無斷時

畱別武陵田太守

按劍行千里防軀感一言曾爲大梁客不負信陵恩

武陵田太守席送司馬盧溪

諸侯分楚郡飲餞五溪春山水淸暉逺俱憐一逐臣

從軍行

大將軍出戰白日暗楡闗三面黃金甲單於破膽還

朝來曲

日昃鳴珂動花連繡戶春盤龍玉臺鏡惟待畫睂人

送譚八之桂林

客心仍在楚江館復臨湘別意猨鳥外天寒桂水長

惜春

李益

畏老身今老逢春解惜春今年看花伴已少去年人

聽歌赤白桃李花

赤白桃李花先皇在時曲欲向西宮唱西宮宮樹綠

江南曲

嫁得瞿塘賈朝朝誤妾期早知潮有信嫁與弄潮兒

贈盧綸

世故中年別餘生此防同卻將悲與病獨對朗陵翁

贈邢校書

俱從四方事共防九秋中斷蓬與落葉相值各因風

照鏡

衰鬢臨照鏡將看卻自疑慚君明似月照我白如絲

路傍柳送人赴延州使府

路傍一枝柳此路向延州延州在何處此路起邊愁

書院無歷日問路侍禦六月大小

野性迷堯歷松窗有道經故人爲柱史爲我數階蓂

見亡人題壁

今日憶君處憶君君豈知空餘暗塵字讀罷淚仍垂

軍次陽城烽捨北流泉

何地可澘然陽城烽樹邊今朝望鄕客不飲北流泉

天津橋南山中各題一句

野坐分苔石山行繞菊叢云衣惹不破秋色望來空

答竇二曹長畱酒還榼

榼小非由榼星郎是酒星解酲元有數不用嚇劉伶

聞雞

膠膠司晨鳴報爾東方旭無事戀君軒今君重鳬鵠

石樓山見月

紫塞連年戍黃沙磧路窮故山今夜宿見月石樓中

答宣供奉問蘭陵居

居北有朝路居南無住人勞師問家第山色是南鄰

觀射騎

邊頭射雕將走馬出中軍逺見平原上翻身向暮云

幽州

徵戍在桑幹年年薊水寒殷勤驛西路此去向長安

聽箏

李端

鳴箏金粟柱素手玉房前欲得周郎顧時時誤拂弦

塞上曲

雁塞日初晴胡闗雪復平危竿懸廣漠古竇傍長城

贈何兆

文章似楊馬風骨又淸羸江漢君猶在英靈信未衰

送人下第

獻防未得意馳車東出秦暮年千里客落日萬家春

妾薄命

自從君棄妾憔悴不羞人惟餘壞粉涙未免映衫勻

送僧遊春

獨將支遁去欲往戴顒家晴野人臨水春山未發花

晦日遊曲江

晦日同攜手臨流一望春可憐楊柳陌愁殺故鄕人

溪行逢雨與柳中庸

日落眾山昏蕭蕭暮雨繁那堪兩處宿共聽一聲猿

和張尹憶東籬菊

傳書報劉尹何事憶陶家若爲籬邊菊山中有此花

秋日

反照入閭巷愁來與誰語古道無人行秋風動禾黍

幽居作

山捨千年樹江亭萬里云回潮迎伍相驟雨送湘君

題雲際寺故僧院

白髮悤悤色靑山艸艸心逺公仍下世從此別東林

觀鄰老栽松

𨿽過老人宅不解老人心何事殘陽裏栽松欲待陰

贈胡居士

孔融過五十海內故人稀相府恩猶在知君未拂衣

薦福寺送元偉

送客攀花後尋僧坐竹時明朝莫回望靑艸馬行遲

哭苗垂

舊友無由見孤墳艸欲長月斜鄰笛盡車馬出山陽

客行贈人

旅行𨿽別路日暮各思歸欲下今朝淚知君亦濕衣

蕪城

風吹城上樹艸沒城邊路城裏月明時精靈自來去

贈山老人

白首獨一身靑山爲四鄰𨿽行故鄕陌不見故鄕人

拜新月

開簾見新月便卽下階拜細語人不聞北風吹裙帶

劍客

賈島

十年磨一劍霜刃未嘗試今日把示君誰爲不平事

宿懸泉驛

曉行瀝水樓暮到懸泉驛林月值雲遮山燈照愁寂

絕句二首

海底有明月圓於天上輪得之一寸光可買千里春中夜忽自起汲此百尺泉林木含白露星斗在靑天

詠韓氏二子

千巖一尺壑八月十五夕淸露墮桂花白鳥舞虛碧

送別

丈夫未得意行行且低睂素琴彈復彈防有知音知

送客遊江湖

莫嘆迢遞分何如咫尺別江樓到夜登還見南臺月

對月

九日不出門十日見黃菊灼灼尙繁英美人無消息

寄令狐相公

防杖馳山驛逢人問梓州長江那可到行客替生愁

投李益

四十歸燕字千年外始吟已將書北嶽不用比南金

雨中懷友人

對雨思君子嘗茶近竹幽儒家鄰古寺不到又逢秋

寄逺

家住錦水上身徵遼海邊十書九不到一到忽經年

昆明池泛舟

一枝靑竹榜泛泛綠萍裏不見釣魚人漸入秋塘水

續古

陳陶

曾夢諸侯笑康囚議脫枷千根池裏藕一朶火中花

續古二十六首

大堯登寶位麟鳳煥宸居海曲霑恩澤還生比目魚生值揖遜歷長歌東南春釣鼇年三十未見天子巡軒轅承化日羣鳳戲池臺大朴衰喪後仲尼生不來大道歸孟門蕭蘭日爭長想得巢居時碧江應無浪矻矻蓬舍下慕君麒麟閣笑殺王子喬寥天乘白鶴杳杳巫峽云悠悠漢江水愁殺防少年春風相憶地吳洲采芳客桂棹木蘭船日晚欲有寄徘徊春鳳前仙家風景晏浮世年華速邂逅漢武時蟠桃海東熟南國瑚樹好裁天馬鞭魚龍不解語海曲空嬋娟周穆恣遊幸橫天驅八龍寧知泰山下日日望登封秦國饒羅网中原絕麟鳳萬乘巡海回鮑魚空相送秦家無廟略備敵續長城萬姓隴頭死中原荊棘生秦作東海橋中州鬼辛苦縱得跨蓬萊羣仙亦飛去隋煬棄中國龍舟巡海涯春風廣陵死不見秦宮花範子相勾踐滅吳成大勲𨿽然五湖去終媿磻溪云麟鳳識翔蟄聖賢明捲舒哀防嵇叔夜智不及鶢鶋戰地三尺骨將軍一身貴自古若弔寃落花少於淚楚國千里旱土龍日已多九谷竟枯死好雲閒嵯峨漢家三殿色恩澤若飄風今日黃金屋明朝長信宮秦王捲衣貴本是倡家子金殿一承恩貂蟬滿鄕裏魏宮薛家女秀色傾三殿武帝鼎湖歸一身似秋扇嬋娟越機裏織得雙棲鳳慰此殊世花金梭忽停弄學古三十載猶依白雲居每覽班超傳令人慵讀書雄劍久濩落夜吟秋風起不是嬾爲龍此非延平水朝爲楊柳色暮作芙蓉好春風若有情江山相逐老景龍臨太極五鳳當庭舞誰信壁間梭升天作雲雨

永嘉贈別

芳艸溫陽客歸心浙水西臨風淸桂檝防日白蘋溪

萬首唐人絕句卷十一

欽定四庫全書

萬首唐人絕句卷十二

宋洪邁編

五言

太平詞二首

王涯

風俗今和厚君王在穆淸行看采花曲盡是太階平聖徳超千古皇威靜四方蒼生今息戰無事覺時長

遊春曲二首

萬樹江邊杏新開一夜風滿園深淺色照在綠波中上苑何窮樹花開次第新香車與絲騎風靜亦生塵

送春詞

日日人空老年年春更歸相歡在尊酒不用惜花飛

塞上曲二首

天驕逺塞行出鞘寶刀鳴定是酬恩日今朝覺命輕塞北常爲敵邊風已報秋平生多志气箭底覓封侯

從軍詞二首

旍甲從軍久風雲識陣難今朝拜韓信計日斬成安鷰頷多奇相狼頭敢犯邊寄言班定逺正是立功年

隴上行

負劍到邊州鳴笳度隴頭云黃知塞近艸白見邊秋

閨人贈逺五首

花眀綺陌春栁拂禦溝新爲報遼陽客流芳不待人逺戍功名薄幽閨年貌傷妝成對春樹不語淚千行啼鶯綠樹深語燕雕梁晚不省出門行沙塲知近逺形影一朝別煙波千里分君看望君處祗是起行雲洞房今夜月如練復如霜爲照離人恨亭臺到曉光

宮中樂五首

令狐楚

楚塞金陵靖巴山玉壘空萬方無一事端拱大眀宮雪霽長楊苑冰開太液池宮中行樂日天下盛眀時栁色煙相似梨花雪不如春風眞有意一一麗皇居月上宮花靜煙含苑樹深銀臺門已閉仙漏夜沈沈九重靑瑣闥百尺碧雲樓眀月秋風起珠簾上玉鉤

遊春詞三首

曉遊臨碧殿日上望春亭芳樹羅仙仗靑山展翠屏一夜好風吹新花一萬枝風前調玉管花下簇金羈閶闔春風起蓬萊雪水消相將折楊栁爭取最長條

逺別離二首

楊栁黃金穂梧桐碧玉枝春來消息防早晚是歸期玳織黃金履金裝翡翠篸畏人相借問不擬到城南

長相思二首

君行登隴上妾夢在閨中玉筯千行落銀牀一半空防度春眠覺紗牕曉望迷朦朧殘夢裏獨自在遼西

從軍行五首

荒雞隔水啼汗馬逐風嘶終日隨徵斾何時罷鼔鼙孤心眠夜雪滿眼是秋沙萬里猶防塞三年不見家卻望冰河闊前登雪嶺髙徵人防多在又擬戰臨洮朔風千里驚漢月五更眀縱有還家夢猶聞出塞聲暮雪連靑海陰霞覆白山可憐班定逺生入玉門闗

思君恩三首

小苑鶯歌歇長門蝶舞多眼看春又去翠輦不曾過雞鳴天漢曉鶯語禁林春誰入巫山夢惟應洛水神紫禁香如霧靑天月似霜云韶何處奏只是在昭陽

王昭君

錦車天外去毳幕雲中開魏闕蒼龍逺蕭闗赤鴈哀仙娥今下嫁驕子自同和劍防歸田盡牛羊繞塞多

聖眀朝三首

張仲素

玉帛殊方至歌鐘比屋聞華夷今一貫同賀聖朝君海浪恬丹徼邊塵靜黑山從今萬里外不復鎖蕭闗九陌祥煙合千春瑞月眀宮花將苑栁先發鳳凰城

宮中樂五首

网戶交如綺紗窗薄似煙樂吹天上曲人是月中仙翠匣開寒鏡珠釵掛步揺妝成祗畏曉更漏促春宵紅果瑤池實金盤露井冰甘泉將避暑臺殿曉光凝月采浮鸞殿砧聲隔鳳樓笙歌臨水檻紅燭乍迎秋奇樹畱寒翠神池結夕波黃山一夜雪渭水瀉聲多

春遊曲三首

煙栁飛輕絮風楡落小錢蒙蒙百花裏羅綺競秋千騁望登香閣爭髙下砌臺林間踏靑去席上寄牋來行樂三春節林花百和香當年重意气先占鬭雞場

春閨思三首

雪盡萱抽葉風輕水變苔玉闗書信絕又見發焦梅裊裊城邊栁靑靑陌上桑提籠忘采葉昨夜夢漁陽戴勝飛晴野淩澌下濁河春風樓上望誰見淚防多

春江曲三首

揺漾越江春相將采白蘋歸時不覺夜出浦月隨人家寄徵河岸徵人幾嵗遊不如潮水信每日到沙頭乘曉南湖去參差疊浪橫前洲在何處霜裏鴈嚶嚶

晚日湖上寄所思

李華

與君爲近別不啻逺相思落日平湖上看山對此時

寄從弟

眼病身亦病浮生已半空迢迢千里月應與惠連同

奉寄彭城公

公子三千客人人願報恩應憐抱闗者貧病老夷門

詠項羽

於季子

北伐𨿽全趙東歸不王秦空歌拔山力羞作渡江人

慈恩寺殘春

耿湋

雙林花已盡葉色占殘芳若問同遊客髙年最防腸

秋夜

髙秋夜分後逺客鴈來時寂寂重門掩無人問所思

早行

匹馬曉路歸悠悠渭川道晴山向孤城秋日滿白艸

左掖梨花

丘爲

冷艷全欺雪餘香乍入衣春風渾不定吹向玉階飛

奉酬韋應物

丘丹

露滴梧葉鳴風秋桂花發中有學仙侶吹簫弄山月

又酬贈

久作煙霞侶暫將簮組親還同褚伯玉入館忝州人

聴江笛送陸侍禦

離樽聞夜笛寥亮入寒城月落車馬徹淒惻主人情

靜夜相思

李羣玉

山空天籟寂水榭延輕涼浪定一浦月藕花閒自香

桂州經佳人故居

桂水依舊緑佳人本不還秪應隨暮雨飛入九疑山

放魚

早覓爲龍去江湖莫漫遊須知香餌下觸口是銛鉤

蓮葉

根是泥中玉心承露下珠在君塘下種埋沒任春蒲

客愁二首

客愁看栁色日日逐春深蕩漾春風起誰知歷亂心客愁看栁色日日逐春長憑送湘流水綿綿入帝鄕

洞庭幹二首

借問蓬萊水誰逢淸淺年傷心云夢澤嵗嵗作桑田朱宮紫具闕一旦作沙洲八月還平在魚蝦不用愁

病起別主人

益愧千金少情將一飯殊恨無泉客淚盡泣感恩珠

火鑪前坐

孤燈照不寐風雨滿西林多少闗心事書灰到夜深

古詞

一合相思淚臨江灑素秋碧波如防意卻與向西流

嘲賣藥翁

斸盡春山土辛勤賣藥翁莫拋破笠子畱作敗天公

傷小女

哭爾春日短支頥長嘆嗟不如半死樹猶吐一枝花

靑鷁

獨立蒹葭雨低飛浦嶼風須知毛色下莫入鷺鷥叢

池塘晚景

風荷珠露傾驚起睡防防月落池塘靜金刀剪一聲

投從叔

可惜出羣蹄毛焦久臥泥孫陽如不顧騏驥向誰嘶

惱自澄

常聞天女防玉指散天花莫遣春風裏紅芳防架裟

讀賈誼傳

卑濕長沙地空拋出世才已齊生死理服鳥莫爲災

寄人

寄語雙蓮子須知用意深莫嫌一防苦便擬棄蓮心

寄韋秀才

荊臺蘭渚客寥落共含情空館相思夜孤燈照雨聲

春日寄友

晴气燻櫻蘂丰蒙雪滿林請君三斗酒醉臥白羅岑

題竹

一頃含秋綠森風十萬竿气吹朱夏轉聲掃碧霄寒

懷初公

不見休上人空傷碧雲思何處開寶書秋風海光寺

龍安寺佳人阿最歌八首

團團眀月面冉冉栁枝腰未入鴛鴦被心長似火燒見面知何益聞名憶轉深拳攣荷葉子未得展蓮心欲摘不得摘如看波上花若教親玉樹情作蒹葭門路穿茶焙房門映竹煙防須隨鹿女乞火到防前不是求心印都緣愛緑珠何須同泰寺然後始爲奴旣爲金界客任攺淨人名願掃琉璃地燒香過一生素腕撩金索輕紅約翠紗不如欄下水終日見桃花第一龍宮女相憐是阿誰好魚輸獺盡白鷺鎭長饑

送人入金華

嚴維

眀月雙溪水淸風八詠樓少年爲客處今日送君遊

城隍廟賽雨二首

羊士諤

零雨慰斯人齋心薦緑蘋山風簫鼓響如祭敬亭神積潤通千里推誠奠一巵回飊經畫壁忽似偃云旗

初移琪樹

愛此丘中物煙霜盡目看無窮白雲意更助緑牎寒萬首唐人絕句卷十二

欽定四庫全書

萬首唐人絕句卷十三

宋洪邁編

五言

郭隗

陳子昂

逄時獨爲貴歷代非無才隗君亦何幸遂起黃金臺

入峽苦風寄親友

故鄕今日友歡防坐應同寧知巴峽路辛苦石尢風

題田洗馬桔橰

望花長爲客商山遂不歸誰憐北陵客未息漢陰機

古意

白雲蒼梧來氳氳萬里色聞君太平代棲泊靈臺側

子夜四時歌

郭元振

春歌二首

靑樓含日光緑池起風色贈子同心花殷勤此何極陌頭楊栁枝已被春風吹妾心正防絕君懷那得知

秋歌二首

邀懽空佇立望美頻回顧何時復采菱江中宻相遇辟惡茱萸囊延年菊花酒與子結綢繆丹心此何有

冬歌二首

北極嚴气升南至溫風謝調絲競短歌拂枕憐長夜帷橫雙翡翠被捲雨鴛鴦婉態不自得宛轉君王牀

王昭君

聞有南河信傳言殺畫師始知君念重更肯惜娥眉

春江曲

江水春沈沈上有雙竹林竹葉壊水色郎亦壊人心

堂堂

李義府

懶整鴛鴦被羞褰玳瑁牀春風別有意宻處也尋香

賦美人

鏤月成歌扇裁云作舞衣自憐回雪影好取洛川歸

詠烏

日裏颺朝彩琴中伴夜啼上林如許樹不借一枝棲

洛隄步月

上官儀

脈脈廣川流驅馬歷長洲鵲飛山月曉蟬噪野風秋

塞下曲六首

盧綸

鷲翎金僕姑鷰尾繡蝥弧獨立揚新令千營共一呼林暗艸驚風將軍夜引弓平明尋白羽沒在石稜中月黒鴈飛髙單於夜遁逃欲將輕騎逐大雪滿弓刀野幕蔽瓊筵羌戎賀勞旋醉和金甲舞雷鼔動山川調箭又呼鷹俱聞出世能奔狐將迸雉掃盡古丘陵亭亭七葉貴蕩蕩一隅淸他日題麟閣惟應獨不名

天長地久詞三首

玉砌紅花樹香風不敢吹春光解天意偏發殿南枝虹橋千步廊半在水中央天子方消暑宮人重暮籹辭輦復當熊傾心奉上宮君王若看鏡甘在眾妃中

妾薄命

妾年初二八兩度嫁狂夫薄命今猶在堅貞掃地無

酬李益

戚戚一西東十年今始同可憐歌酒夜相對兩衰翁

長門怨

空宮古廊殿寒月落斜暉臥聴未央曲滿箱歌舞衣

春詞

北苑羅裙帯塵衢錦繡鞋醉眠芳樹下半被落花埋

山下泉

皇甫曽

漾漾帶山光澄澄倒林影那知石上喧卻憶山中靜

題畫帳二首

皇甫冉

朝見巴山客暮見巴山客云防儻暫駐中路陽臺夕湘水風日滿楚山朝夕空連𨿽已見猶念長雲中

送王司直

西塞雲山逺東風道路長人心勝潮水相送過尋陽

有懷

舊國迷江樹他鄕近海門移家南渡久童稚解方言

淮口寄趙員外

欲逐淮潮上暫停漁子溝相望知不見終是屢回頭

初出沅江夜入湖

放澑出江口回瞻松栝深不知舟中月那引湖間心

渡汝水向大和山

落日花攀折西南投一誠知秋水淺但怯無人蹤

月下作

霜風驚度鴈月露皎疎林處處砧聲發星河秋夜深

逺山

少室盡西鳴臯隱南面柴門縱復闗今日中見

南澗

上客各乘軒髙朋盡鳴玉寜知飲澗人自愛輕波淥

山館

山館長寂然閒雲朝夕來空庭復何有落日照靑苔

倢伃春怨

花枝繞建章鳯管出昭陽借問承恩者雙蛾防許長

秋怨

長信多秋气昭陽借月華那堪閉永巷聞道選良家

贈寄權三客捨

南橋春日暮楊栁帯淸渠不得同攜手空城意有餘

望南山雪懷山寺普上人

夜夜夢連宮無由見逺公朝來出門望知在雪山中

病中對石竹花

數防空階下閒凝細雨中那能久相伴嗟爾滯秋風

送人還剡中舊居

海岸耕殘雪溪沙釣夕陽家中何所有春艸漸看長

逺客

行隨新樹深夢隔重山逺迢遞風日間蒼茫洲渚晚

禁省梨花

巧解迎人笑還能亂蝶飛春風時入戶防片落朝衣

送裴陟歸常州

夜雨頻停棹秋風暗入衣見君常北望何事卻南歸

洪澤館壁見故禮部尙書題詩

底事洪澤壁空畱黃卷詞年年淮水上行客不勝悲

銅雀妓二首

崔道融

嚴籹垂玉筯妙舞對淸風無復君王顧春來起漸慵歌咽新翻曲香銷舊賜衣陵園風雨暗不見六龍歸

春閨二首

寒食月明雨落花香滿泥佳人持錦字無鴈寄徵西欲剪冝春字春寒入剪刀遼陽在何處莫望寄徵袍

訪僧不遇

尋僧已寂寞林下鎖山房松竹𨿽無語牽衣借晚涼

田上

雨足髙田白披蓑半夜耕人牛力俱盡東方殊未明

月夕

月上隨人意人閒月更淸朱樓髙百尺不見到天明

槿花

槿花不見夕一日一回新東風吹桃李須到明年春

西施灘

宰嚭亡吳國西施防惡名浣沙春水急似有不平聲

江上逢故人

故里琴樽侶相逢近臘梅江村買一醉破淚卻成咍

牧豎

牧豎逢蓑笠逢人气傲然臥牛吹短笛耕卻傍溪田

過農家

欲羨農家子秋新看刈禾蘇秦無負郭六印又如何

江夕

江心秋月白起柁信潮行蛟龍化爲人半夜吹笛聲

春墅

蛙聲近過社農事忽已忙鄰婦餉田歸不見白花芳

江村

日暮片防落江村如有情獨對沙上月滿船人睡聲

擬樂府子夜四時歌四首

吳子愛桃李月色不到地明朝欲看花六宮人不睡涼軒待月生暗裏螢飛出低回不稱意蛙鳴亂淸瑟月色明如晝虫聲入戶多狂夫自不歸滿地無天河銀缸照殘夢零淚霑粉臆洞房猶自寒何況闗山北

寄人二首

花上斷續雨江頭來去風相思春欲盡未遣酒尊空澹澹長江水悠悠逺客情落花相與恨到地一無聲

江鷗

白鳥波上棲見人懶飛起爲有求魚心不是戀江水

春晚

三月寒食時日色濃於酒落盡墻頭花鶯聲隔原栁

漢宮詞

獨詔宮衣出天花落殿堂他人不敢妬垂淚向君王

旅行

少壯經勤苦衰年始浪遊誰憐不手他處卻封

班婕妤

寵極辭同輦恩深棄後宮自題秋扇後不敢怨春風

有題

十載元正酒相歡意轉深自量麋鹿分只合在山林

古樹

古樹春風入陽和力太遲莫言生意盡更引萬年枝

春題二首

靑春未得意見花卻如讎路逄白面郎醉挿花滿頭滿眼桃李花愁人如不見別有惜花人東風莫吹散

長安春

長安牡丹開繡轂輾晴雷若使花長在人應看不回

病起二首

病起春已晚曵笻傷緑苔彊攀庭樹枝喚作花未開庭起繞庭除春泥粘屐齒如從萬里來骨肉滿面喜

峽路

淸猿啼不住白水下來新八月莫爲客夜長愁殺人

長門怨

長門春欲盡明月照花枝買得相如賦君恩不可移

月夕有懷

圓光照一海逺客在孤舟相憶無期見中宵獨上樓

夜泊九江

夜泊江門外歡聲月裏樓明朝歸去路猶隔洞庭秋

寒食夜

滿地梨花白風吹碎月明大家寒食夜獨貯望鄕情

歸燕

海燕頻來去西人獨滯畱天邊又相送膓防故園秋

長安春

珠箔映髙栁美人紅袖埀忽聞半天語不見上樓時

漢宮曲二首

韓翃

駿馬踏障泥紅塵撲四蹄歸時何太晚日照杏花西繡幙珊瑚鉤香閨翡翠樓深情不肯道驕倚鈿箜篌

別離作

戎昱

手把杏花枝未曾輕別離黃昏掩門後寂寞心自知

贈薛瑤英

賈至

舞怯銖衣重笑疑桃臉開方知漢成帝虛築避風臺

洛中有懷

於武陵

潺潺伊洛河寂寞隔恩波鑾駕不東幸洛陽春艸多

送魏山田處士西遊

陰陰亭際閒相顧慘離顏一片雲飛去嵯峨空魏山

長春宮

莫問古宮名古宮空古城惟應東去水不攺舊時聲

髙樓

逺天明月出照此誰家樓上有羅衣裳涼風吹不秋

歡酒

勸君金鏤巵滿酌不須辭花發多風雨人生足別離

萬首唐人絕句卷十三

欽定四庫全書

萬首唐人絕句卷十四

宋洪邁編

五言

寒食下第

武元衡

桞掛九衢絲花飄萬家雪如何憔悴人對此芳菲節

途中卽事

南徵復北還擾擾百年間自笑春塵裏生涯不暫閒

春日偶作

縱橫桃李枝澹蕩春風吹羙人歌白紵萬恨在蛾眉

夏夜作

夜久喧暫息池臺惟月明無因駐淸景日出事還生

寒食日同陳六遊山院

年少輕行樂東城南陌頭與君寂寞意共作艸堂遊

喜遇劉二十八

裴度

病來佳興少老去舊遊希笑語縱橫作杯觴絡繹飛

送劉

不歸丹掖去銅竹漫云云惟喜因過我須知未賀君

再送

頃來多謔浪此夕任喧紛故態猶應在行期未要聞

房公舊竹亭聞琴

李徳裕

流水音長在靑霞意不傳獨悲形觧後誰聽廣陵

題羅浮石

淸景持芳菊涼天倚茂松名山何必去此地有羣峯

無題

松倚蒼崖老蘭臨碧澗衰不勞鄰舎笛吹起舊時悲

題冠蓋裏

偶來冠蓋裏媿是舊三公自喜無兵術輕裘上閟宮

雪霽晨起

雪覆寒溪竹風捲野田蓬四望無行迹誰憐孤老翁

題奇石

蘊玉抱淸暉閒庭日蕭灑塊然天地間自是孤生者

上張相公寫舊唱和詩

賦感鄰人笛詩畱夫子墻延年如有作應不用山王

和晉公三首

李紳

鳯儀常欲附蚊力自知微願假罇罍末膺門自此依貂蟬公獨步鴛鷺我同羣挿羽先飛酒交鋒便著文窮陰初莽蒼離思漸氛氳殘雪午橋岸斜陽伊水濱

古風二首

春種一粒粟秋成萬顆子四海無閒田農夫猶餓死鋤禾日當午汗滴禾下土誰知盤中飡粒粒皆辛苦

題玉潭

獨孤及

碧玉徒彊名冰壺難比徳惟當寂照心可並奫淪色

春日歸家

李嘉祐

自覺勞鄕夢無人見客心空餘庭艸色日日伴愁襟

逺寺鐘

疏鐘何處來度竹兼拂水漸逐微風斂依依猶在耳

白鷺

江南淥水多顧影逗輕波終日秦雲裏山髙柰若何

樂府

陸長源

芙蓉初出水菡蓞露中花風吹著枯木無柰值空槎

白銅鞮

徐凝

騕褭錦障泥樓頭日又西畱歡住不住素齒白銅鞮

陽叛兒

哀怨陽叛兒駘蕩郎知否香死博山鑪煙生白門桞

春寒

亂雪從教舞回風任聽吹春寒能作底已被桞條欺

廬山獨夜

寒空五老雪斜月九江云鐘聲知何處蒼蒼樹裏聞

天臺獨夜

銀地秋月色石梁夜溪聲誰知屐齒盡爲破煙苔行

送寒巖歸士

不掛絲纊衣歸向寒巖棲寒巖風雪夜又過巖前溪

送陳司馬

家寄茅洞中身遊越城下寧知許長史不憶陳司馬

武夷山仙城

武夷無上路毛徑不通風欲共麻姑住仙城半在空

避暑二首

一株金染宻數畆碧鮮疎避暑臨溪坐何妨直釣魚斑多筒簟泠髮少角冠淸避暑長林下寒蟬又有聲

浙西李尙書奏廢滛昏廟

傳聞廢滛祀萬里靜山陂欲慰靈均恨先燒靳尙祠

酬相公再遊雲門寺

逺羨五雲路逶迆千騎回遺簮惟一去貴賞不重來

杭州祝濤頭二首

不道沙堤盡猶欺石棧頑寄言飛白雪休去打靑山倒打錢塘郭長驅白浪花吞吳休得也輸卻五千家

晚春別

韓琮

晚日低霞綺晴山逺畫眉靑靑河畔艸不是望鄕時

銜魚翠鳥

楊巨源

有意蓮葉間瞥然下髙樹擘破得全魚一防翠光去

和鄭相公尋宣上人不遇

方尋蓮境去又值竹房空幾韻飄寒玉餘淸不在風

題範陽金臺驛

六國惟求客千金遂築臺若令逢聖代憔悴郭生回

耗磨日飲

趙冬曦

春來半月度俗忌一朝閒不酌他鄕酒無堪對楚山

長安秋望

杜牧

樓倚霜樹外鏡天無一毫南山與秋色气勢兩相髙

獨酌

牎外正風雪擁鑪開酒缸何如釣船雨蓬底睡秋江

醉眠

秋醪雨中熟寒齋落葉中幽人本多睡更酌一尊空

不飲贈酒

細算人生事彭殤共一籌與愁爭底事要爾作戈矛

過田家宅

安邑南門外誰家板築髙奉誠園裏地墻缺見蓬蒿

獨桞

含煙一株桞拂地揺風久佳人不忍折悵望回纎手

將赴湖州題亭菊

陶菊手自種楚蘭心有期遙知渡江日正是擷芳時

折菊

籬東菊徑深折得自孤吟雨中衣半濕擁鼻自知心

哭李給事中敏

陽陵郭門外坡陁丈五墳九泉如結友玆地好埋君

黃州竹逕

竹岡蟠小逕屈折鬭虵來三年得歸去知繞幾千回

題寺樓

暮景千山雪春寒百尺樓獨登還獨下誰會我悠悠

入松院小石

雨滴珠璣碎苔生紫翠重故闗何日到且看小三峯

送人遊湖南

賈傅松醪酒秋來美更香憐君片雲思一棹去防湘

籌筆驛

郵亭寄人世人世寄郵亭何如自籌度鴻路有

寄逺

隻影隨驚雁單棲鎖畫籠向春羅袖薄誰念舞臺風

送盧秀才

春瀬與煙逺送君孤棹開潺湲如不攺愁更釣魚來

醉題

金鑷洗霜鬢銀觥敵露桃醉頭扶不起三丈日還髙

山莊

好鳥疑敲磬風蟬認軋箏修篁與嘉樹偏倚半巖生

盆池

鑿破蒼苔地偸他一片天白雲生鏡裏明月落階前

有寄

云濶煙深樹江澄水浴秋羙人何處在明月萬山頭

寄逺人

終日求人卜回回道好音那時離別後入夢到如今

別沈處士

舊事參差夢新程迆邐秋故人如見憶時到寺東樓

歸家

稚子牽衣問歸來何太遲共誰爭歲月贏得鬢成絲

遣懷

道防身還防時來命不來何當離城市髙臥博山隈

江樓

獨酌芳春酒登樓已半醺誰驚一行雁衝斷過江云

驌驦阪二首

瑤池罷遊宴良樂委塵沙遭遇不遭遇鹽車與鼓車荊州一萬里不如蒯易度仰首望飛鳴伊人何異趣

憶鄱陽舊遊

顧況

悠悠南國思夜向江南泊楚客腸斷時月明楓子落

夢後吟

醉中還有夢身外已無心明鏡惟知老靑山何處深

題靈山寺

覺地本隨身靈山重結因如何戰鳥佛不化捕魚人

題元陽觀舊讀書房贈李範

此觀千年遊此房千里宿還來舊防下更取君書讀

永嘉

東甌傳舊俗風日江邊好何處樂神聲夷歌出煙島

靑弋江

淒淸回泊夜淪波激石響村邊艸市橋月下罟師网

聽山鷓鴣

誰家無春酒何處無春鳥夜宿桃花村踏歌接天曉

臨平塢雜題十三首

山逕桞

宛轉若遊絲淺深栽緑垵年年立春後卽被啼鶯占

石上藤

空山無鳥迹何物如人意委曲結繩文離披艸書字

薜荔庵

薜荔作禪庵重疊庵邊樹空山徑欲絕也有人知處

芙蓉榭

風擺蓮衣幹月背鳥巢寒文魚翻亂葉翠羽上危欄

欹松漪

湛湛碧漣漪老松欹側臥悠揚緑蘿影下拂波紋破

焙茶塢

新茶已上焙舊架憂生醭旋旋續新煙呼兒劈寒木

彈琴谷

谷中誰彈琴琴響谷寂因君扣商調艸虫驚暗壁

白鷺汀

靃靡汀艸碧淋森鷺毛白夜起沙月中思量捕魚防

千松嶺

終日吟天風有時天籟止問渠何防意恐落凡人耳

黃菊灣

時菊凝曉露露華滴秋灣仙人釀酒熟醉裏飛空山

臨平湖

采藕平湖上藕泥封藕節船影入荷香莫衝蓮柄折

山春洞

引燭踏仙泥時時亂乳燕不知何道士手把靈書卷

石竇泉

吹沙復噴石曲折仍圓旋野客潄流時杯粘落花片

古仙壇

逺山誰放燒疑是壇邊醮仙人錯下山拍手壇邊笑

題鄱陽蕭寺

不知何世界有處似南朝石路無人掃松門被火燒

題山頂寺

遙聞林下語知是經行所日暮香風時諸天散花雨

天寶題壁

五十餘年別伶俜道不行卻來書處在惆悵似前生

哭李別駕

故人行迹滅秋艸向南悲不欲頻回步孀妻正哭時

春雨不聞百舌

百舌春來啞愁人共待晴不關秋水事飲恨亦無聲

驚雪

陸暢

怪得北風急前庭如月輝天人寕許巧剪水作花飛

聞早蟬

落日早蟬急客心聞更愁一聲來枕上夢裏故園秋

別劉端公

連騎出都門秋蟬噪髙桞落日辭故人自醉不關酒

貞女墓

邵謁

生持節操心死作堅貞鬼至今墳上春艸木無花卉

送友人江行

送君若浪水疊疊愁思起夢魂若月明相送秋江裏

瞽者嘆

我心豈不平我目自不明徒云備雙足天下何由行

萬首唐人絕句卷十四

欽定四庫全書

萬首唐人絕句卷十五

宋洪邁編

五言

散關遇雪

李商隱

劍外從軍逺無家與寄衣散闗三尺雪回夢夢鴛機

樂遊

向晚意不適驅車登古原夕陽無限好只是近黃昏

巴江栁

巴江可惜栁栁色緑侵江好向金鑾殿移陰入綺

聴鼓

城頭疊鼓聲城下暮江淸欲問漁陽摻時無禰正平

憶梅

定定住天涯依依向物華寒梅最堪恨長作去年花

漫成二首

沈約憐何遜延年毀謝莊淸新俱有得名譽底相傷霧夕詠芙蕖何郎得意初此時誰最賞沈範兩尙書

栁下暗記

無柰巴南栁千條傍吹臺更將黃映白擬作杏花媒

妓席

樂府聞桃葉人前道得無勸君書小字切莫喚官奴

風

撩釵盤孔雀惱帶拂鴛鴦羅薦誰教近齋時鎖洞房

代應

昨夜雙鉤敗今朝百艸輸闗西狂小吏惟喝繞牀盧

張亞子廟

下馬捧椒漿迎神白玉堂如何鐡如意獨自與姚萇

百果嘲櫻桃

珠實𨿽先熟瓊莩縱早開流鸎猶故向爭得諱含來

答

眾果莫相誚天生名品髙何因古樂府惟有鄭櫻桃

襪

嘗聞宓妃襪渡水欲生塵好借常娥著淸秋踏月輪

追代盧家人嘲堂內

道卻橫波字人前莫漫羞只應同楚水長短入淮流

天涯

春日在天涯天涯日又斜鶯啼如有淚爲濕最髙花

早起

風露澹淸晨簾間獨起人鶯花啼又笑畢竟是誰春

細雨

帷飄白玉堂簟捲碧牙牀楚女當時意蕭蕭髮彩涼

歌舞

遏云歌響淸回雪舞腰輕只要君流盻君傾國自傾

房君珊瑚散

不見姮娥影淸秋守月輪月中閒杵臼桂子搗成塵

嘲櫻桃

朱實鳥含盡靑樓人未歸南園無限樹獨自葉如幃

自況

陶令棄官後仰眠書屋中誰將五斗米擬換北防風

蝶

孤蝶小徘徊翩翾粉翅開並應傷皎防頻近雪中來

夜意

簾垂幕半捲枕冷被仍香如何爲相憶防夢過瀟湘

李夫人二首

一帶不結心兩股方安髻慙愧白茅人月沒教星替剰結茱萸枝多擘秋蓮的獨自有波光防囊盛不得

滯雨

滯雨長安夜殘燈獨客愁故鄕雲水地歸夢不宜秋

微雨

初隨林靄動稍共夜涼分逼侵燈冷庭虛近水聞

髙花

花將人共笑籬外露繁枝宋玉臨江宅墻低不擬窺

嘲桃

無賴妖桃面平明露井東春風爲開了卻擬笑春風

餞席重送從叔之梓州

莫嘆萬重山君還我未還武關猶悵望何況百牢關

栁枝五首

花房與蜜脾蜂雄蛺蝶雌同時不同類那復更相思木是丁香樹春條結始生玉作彈棊局中心亦不平嘉引蔓長碧玉冰寒漿東陵𨿽五色不忍值牙香栁枝井上蟠蓮葉浦中幹錦鱗與繡羽水陸有傷殘畵屏繡步障物物自成雙如何湖上望只見是鴛鴦

戲贈張郎

盧象

少婦石橊裙新妝白玉面能迷張公子不許時相見

送別

王之渙

楊栁東門樹靑靑夾禦河近來攀折苦應爲別離多

登鸛雀樓

白日依山盡黃河徹海流欲窮千里目更上一層樓

長相思

張繼

遼陽望河縣白首無由見海上珊瑚枝年年寄春燕

感懷

調與時人背心將靜者論終年帝城裏不識五侯門

挽歌

於鵠

陰風吹黃蒿挽歌渡秋水車馬卻歸城孤墳月眀裏

靑樓曲

幹濆

靑樓臨大道一上一回老所思終不來極目傷春艸

古歌二首

薛維翰

美人怨何深含情倚金閣不嚬復不語紅淚雙雙落美人閉紅燭獨坐裁新錦頻放剪刀聲夜寒知未寢

送從弟赴上都

劉商

車騎秦城逺囊裝楚客貧月眀思逺道詩罷訴何人

登相國寺閣

晴日登臨好春風各望家垂楊夾城路客思逐楊花

酬濬上人采藥見寄

玉英期共采云嶺獨先過應得靈芝也詩情一倍多

曲水寺枳實

枳實繞僧房攀枝置藥囊洞庭山上橘霜落也應黃

酬問師

虛空無處所髣髴似琉璃詩境何人到禪心又過詩

殷秀才求詩

傾蓋見芳晴天瓊樹枝連城猶隠石惟有卞和知

行營卽事

萬姓厭干戈三邊尙未和將軍誇寶劍功在殺人多

緑珠怨

従來上臺榭不敢倚闌干零落知成血髙樓直下看

古意

達曉寢衣泠開帷霜露凝風吹昨夜淚一片枕前冰

哭蕭掄

何處哭故人靑門水如箭當時水頭別従此不相見

水亭

裴夷直

歲律行將變君恩竟未回門前卽潮水朝去暮常來

揚州寄諸子

千里隔煙波孤舟宿何處遙思耿不眠淮南夜風雨

酬盧郎中遊寺見招不遇

偶出送山客不知遊梵宮秋光古松下誰伴一仙翁

寓言

秋樹卻逢暖未凋能幾時何須尙松桂搖動暫靑枝

唁人喪侍兒

夜情何耿耿春恨艸綿綿惟有常娥月從今照墓田

席上夜別張主簿

紅燭剪還明緑尊添又滿不愁前路長只畏今宵短

方丈泉

循涯不知淺見底似非深永日無波浪澄澄照我心

晚望

日下夕陰長前山凝積翠白鳥一行飛聯聯粉書字

前山

只謂一蒼翠不知猶數重晚來云映處更見兩三峯

發交州日畱題解錬師房

久喜房廊接今成道路賖明朝回首處此地是天涯

令和州買松

好覓淩霜質仍須帶雨栽須知剖竹日便是看松來

題斷金集後

一覽斷金集再悲埋玉人牙千古絕珠淚萬行新

長安道

鞠信陵

朱門映緑楊雙闕抵通莊玉佩聲逾逺紅塵猶自香

春懷舊遊

雍陶

吟想舊經過花時柰逺何別來長自見春夢入闗多

離京城宿商山作

山月吟聲苦春風引思長無由及塵土猶帯杏花香

秋館雨夜

夜雨空館靜幽人起徘徊長安醉眠客豈知新鴈來

聞子規

百鳥有啼時子規聲不歇春寒四鄰靜獨叫三更月

懷無可上人

山寺秋時後僧家夏滿時淸涼多古迹幾處有新詩

長安客感

客淚如危葉長懸零落心況是悲愁日臨風制不禁

送客遙望

別逺心更苦遙將目送君光華不可見孤鶴沒秋云

傷靡艸

靡艸似客心年年亦先死無由伴花落暫得因風起

木槿

劉庭琦

物情良可見人事不勝悲莫恃朝榮好君看暮落時

別輞川

王縉

山月曉仍在林風涼不絕殷勤如有情惆悵令人別

嶺外守歲

李福業

冬去更籌盡春隨斗柄回寒暄一夜隔客鬢兩年催

碧玉歌

李暇

碧玉上宮妓出入千花林珠被玳瑁牀感郎情意深

怨詩三首

羅敷初總髻蕙芳正嬌小月落始歸船春眠恆著曉何處期郎遊小苑花臺間相憶不可見且復乘月還別前花照路別後露垂葉歌舞須及時如何坐悲妾

訪法通師不遇

姚合

訪師師不遇禮佛佛無言依舊將煩惱黃昏入宅門

石碑

荒田一片石文字滿靑苔不是逢閒客何人肯讀來

老馬

臥多扶不起惟向主人嘶惆悵東郊道秋來雨不泥

鶴雛

白毛生未足嶛峭丑於雞每夜穿籠出搗衣砧上棲

新菊

黃金色未足摘取且新甞若待重陽日何時異眾香

春日遊慈恩寺

年長歸何處靑山未有家賞春無酒飲多看寺中花

白鼻騧

爲底胡姬酒長來白鼻騧摘蓮拋水上郎意在浮花

送薛郎中往婺州

我住浙江西君去浙江東日日心來往不畏浙江風

和李舍人冬至日

獻壽人皆慶南山復北堂従今千萬日此日又初長

酬張郎中

白髮年來盡滄江歸去遲何當得攜手松下靜吟詩

別杭州

醉與江濤別江濤惜我遊他年昏嫁了終路此江頭

秋中夜坐

疎散永無事不眠常夜分月中松露滴風引鶴同聞

長幹曲四首

崔顥

君家何處住妾住在橫塘停船暫借問或恐是同鄕家臨九江水來去九江側同是長幹人生小不相識下渚多風浪蓮舟漸覺稀那能不相待獨自逆潮歸三江潮水急五湖風浪湧由來花性輕莫畏蓮舟重

萬首唐人絕句卷十五

欽定四庫全書

萬首唐人絕句卷十六

宋洪邁編

五言

遊昌化精舎

劉明獻

寶臺侵漢逺金地接霞髙何必遊天外忻此契盧敖

宮詞二首

張祜

故國三千里深宮二十年一聲河滿子雙淚落君前自倚能歌日先皇掌上憐新聲何處唱腸斷李延年

昭君怨二首

萬里邊城逺千山行路難舉頭惟見日何處是長安漢庭無大議戎敵幾先和莫羨傾城色昭君恨最多

夕次竟陵

南風吹五兩日暮竟陵城腸斷巴江月夜蟬何處聲

信州水亭

南檐架短廊沙路白茫茫盡日不歸處一庭梔子香

蘇小歌三首

車輪不可遮馬足不可練長怨十字街使郎心四散新人千里去故人千里來剪刀橫眼底方覺淚難裁登山不愁峻涉海不愁深中擘庭前棗教郎見赤心

樹中艸

靑靑樹中艸托根非不危艸生樹卻死榮枯君可知

七里瀨漁家

七里垂釣叟還傍釣臺居莫恨無名姓嚴陵不賣魚

讀曲歌五首

防中獨自起簾外獨自行愁見蜘蛛織尋思直到眀碓上米不舂防中絲罷絡看渠駕去車定是無四角不見心相許徒云腳漫勤摘荷空摘葉是底采蓮人防外山魈立知渠腳不多三更機底下摸著是誰梭郎去摘黃郎來收赤棗郎耕種麻地今作西舎道

玉樹後庭花

輕車何艸艸獨唱後庭花玉座誰爲主徒悲張麗華

莫愁樂

儂居石城下郎到石城遊自郎石城出長在石城頭

襄陽樂

大堤花月夜長江春水流東風正上信春夜特來遊

自君之出矣

自君之出矣萬物看成古千尋葶藶枝爭柰長長苦

夢江南

行吟洞庭句不見洞庭人盡日碧江夢江南紅樹春

將離嶽州畱獻徐員外

髙齋長對酒下客亦霑魚不爲江南去還來郡北居

題彭澤盧明府新樓

碧落新樓迥淸池古樹閒先賢盡爲宰空看縣南山

贈禪師

坐見三生事宗傳一衲來已知無法說心向定中灰

江南逢故人

河洛多塵事江山半舊遊春風故人夜又醉白蘋洲

松江懷古

碧樹吳洲逺靑山震澤深無人蹤範蠡煙水暮沈沈

登鸛雀樓

暢當

迥臨飛鳥上髙出世人間天勢圍平野河流入斷山

雜怨

聶夷中

良人昨日去明月又不圓別時各有淚零落靑樓前

烏夜啼

眾鳥各歸枝烏烏爾不棲還應知妾恨故向緑啼

起夜來

念逺心如燒不覺中夜起桃花帶露泛立在月眀裏

古別離

欲別牽郎衣問郎遊何處不恨歸日遲莫向臨卬去

長安道

此地無駐馬夜中猶走輪所以路傍艸少於衣上塵

銅雀妓

朱放

恨唱歌聲咽愁翻舞袖遲西陵日欲暮是妾斷腸時

自君之出矣

辛洪智

自君之出矣吹絕無聲思君如百艸撩亂逐春生

中書寓直

楊師道

云暗蒼龍闕沈沈殊未開臨鳳凰沼颯颯雨聲來

送僧南遊

鮑溶

且攀隋宮栁莫惜江南春師有懷鄕志未爲無事人

玉淸壇

上陽宮裏女玉色楚人多西信無因得東遊柰樂何

酬江公見寄

曾答鴈門偈爲憐同社人多慙惠休日偕得比陽春

酬範侍禦六首

云髻鳳文鈿對君歌少年萬金酬一醉莫惜十千錢玉管傾杯樂春園鬭艸情野花無限意處處逐行人聞道山中酒一杯千日醒黃鶯似傳語勸酒太丁寜紅袂歌聲起因君始得聞黃昏小垂手與我駐浮雲相勸醉年華莫醒春日斜春風宛陵道萬里晉陽花歲日勸屠蘇楚聲山鷓鴣春風入君意千日不須臾

山居

窈窕垂澗蘿蒙茸采葛花鴛鴦憐碧水照影舞金沙

送靈一上人

陳羽

十年勞逺別一笑喜相逢又上靑山去靑山千萬重

樂府

崔國輔

朝日照紅妝擬上銅雀臺畵眉猶未了魏帝使人催

采蓮曲

玉漵花紅髮金塘水碧流相逢畏相失並著采蓮舟

王孫遊

自與王孫別頻看黃鳥飛應由春艸誤著處不成歸

妾薄命

𨿽入秦帝宮不上秦帝牀夜夜玉裏與他捲羅裳

王昭君

漢使南還盡邊庭妾獨存紫臺緜望絕秋艸不堪論

子夜冬歌

寂寥抱寒心裁羅衣褧褧夜久頻挑燈霜寒剪刀冷

襄陽曲二首

蕙艸嬌紅蕚時光舞碧雞城中美年少相見白銅鞮少年襄陽地來往襄陽城城中輕薄子知妾解秦箏

麗人曲

紅顏稱絕代欲並眞無侶獨有鏡中人由來自相許

今別離

送別未能旋相望連水口船行欲映舟幾度急搖手

小長幹曲

月暗送潮風相尋路不通菱歌唱不輟知在此塘中

怨詞二首

樓前桃李疎池上芙蓉落織錦猶未成虫聲入羅幕妾有羅衣裳秦王在時作爲舞春風多秋來不堪著

少年行

遺卻珊瑚鞭白馬嬌不行章臺折楊栁春日路傍情

中流曲

歸時日尙早更欲向芳洲渡口水流急回船不自由

送韓十四被魯王推遷往濟南

西候情何極南冠怨有餘梁王𨿽好事不察獄中書

渭水西別李侖

隴外長亭堠山深古塞秋不知嗚咽水何事向西流

偶題

商堯藩

越女收龍眼蠻兒拾象牙長安千萬里走馬送家家

貧女

張碧

豈是昧容華豈不知機織自是生寒門良媒不相識

幽思

金鑪煙靄微銀缸殘影滅出戶獨徘徊落花滿明月

題西施浣紗石

胡幽正

一朝入紫宮萬古遺芳塵至今溪邊花不敢嬌靑春

歸四明

海色連四明仙舟去容易天籍豈輒問不是卑朝士

李舎人惠家醖

竇牟

禁鎖天漿嫩虞行夜日寒一瓢那可醉應遣試嘗看

艸堂夜坐

竇羣

匣中三尺劍天上少微星勿謂相去逺壯心曾不停

觀畵鶴

華亭不相識衛國復誰知悵望衝天羽甘心任畵師

遊仙詞

竇鞏

海上神山緑溪邊杏樹紅不知何處去月照玉樓空

過二妃廟

崔塗

殘陽楚水畔獨弔舜時人不及廟前艸至今江上春

送友人

登髙迎送逺春恨並依依不得滄洲信空看白鶴歸

防聲

煙外橈聲逺天涯客夢回爭知江上客不是故鄕來

新成小亭月夜

熊孺登

已被月知處斬新風到來無人伴幽境多取木蘭栽

贈空禪師

諭鳬

虎見修行久松知夏臘髙寒堂坐風雨暝目尙波濤

西山寒日逢韋侍禦

獬廌霜中兒龍鐘病後顏淒傷此身事風雪動江山

偶題禪院

無花地亦香有鶴松多直向北奚必孤山僧盡相識

感寓

江鄕十年別京國累日同在客幾多事俱付酒杯中

晚思

鶴下紫閣云沈沈翠微雨獨坐正無言孤莊數聲杵

驚秋

鶯囀才間闗蟬鳴旋蕭屑如何兩鬢毛不作千枝雪

贈桂林友人

李頻

君家桂林下日伐桂林炊何事東堂桂年年待一枝

題長孫桐樹

一去龍門側千年鳳影移空餘剪圭處無復在孫枝

渡漢江

嶺外音書絕經年復歷春近鄕情更怯不敢問來人

嵩山夜還

家住東臯下好采舊山薇自省遊泉石何曾不夜歸

長安感懷

一第知何日全家待此身空將灞陵酒酌送向東人

和友人落第將歸感懷

帝裏無春意歸山對物華卽應來到日九陌踏槐花

遊蜀日簡友人

別來十二月去到漏天邊不是因逢閏須知已隔年

聞北兵入靈州二首

河冰一夜合敵騎滿靈州歲歲徴兵去徒防塞艸秋見說靈州戰沙中血不漧將身歸告急走馬向長安

終南山望余雪

祖詠

終南陰嶺秀積雪浮雲端林表明霽色城中增暮寒

防別王維

崔興宗

駐馬欲分襟淸寒禦溝上前山景气佳獨往還惆悵

地肺山春日

溫庭筠

苒苒花明岸涓涓水繞山幾時拋俗事來共白雲閒

碧澗驛曉思

香燈伴殘夢楚國在天涯月落子規歇滿庭山杏花

敷水小桃

敷水小橋東娟娟照露叢所嗟非勝地堪恨是春風

哭李羣玉

叚成式

曾話黃陵事今爲白日催老無兒女累誰哭到泉臺

金陵懷古

司空文明

輦路江楓暗宮潮野艸春傷心庾開府老作北朝臣

吳聲子夜歌

薛奇重

淨掃黃金階飛霜皎如雪下簾彈箜篌不忍見秋月

萬首唐人絕句卷十六

欽定四庫全書

萬首唐人絕句卷十七

宋洪邁編

五言【原缺】

萬首唐人絕句卷十七

欽定四庫全書

萬首唐人絕句卷十八

宋洪邁編

五言

中秋

司空圖

閒吟秋景外萬事覺悠悠此夜若無月一年虛過秋

偶題

水榭花繁處春情日午前鳥窺臨檻鏡馬過隔墻鞭

閒步

幾處白煙斷一川紅樹時壞橋侵轍水殘照背村碑

春中

伏澑侵堦潤繁花隔竹香嬌鶯方曉聽無事過南塘

獨望

緑樹連村暗黃花出陌稀逺陂春艸緑猶有水禽飛

雜題

孤枕聞鶯起幽懷獨悄然地融春力潤花泛曉光鮮

漫題三首

亂後他鄕節燒殘故國春自憐垂白首猶伴踏靑人齒落傷情久心驚健忘頻蝸廬經歳客蠶市異鄕人率怕人書謹閒宜酒韻髙山林若無慮名利不難逃

河上二首

慘慘日將暮驅羸獨到莊沙痕傍墟落風色入牛羊新霽田園處夕陽禾黍明沙村平見水深巷有鷗聲

早朝

白日新年好靑春上國多街平雙闕近塵起五云和

卽事二首

茶爽添詩句天淸瑩道心只畱鶴一隻此外是空林禦禮徵奇防人心注盛時從來畱振滯只待濟臨危

永夜

永夜疑無日危時只賴山曠懷休戚外孤迹是非間

秦關

形勝今𨿽在荒涼恨不窮虎狼秦國破狐兔漢陵空

渡江

秋江共僧渡鄕淚滴船回一夜吳船夣家書立馬開

退居漫題七首

花缺傷難綴鶯喧柰細聽惜春春已晚珍重艸靑靑堤桞自綿綿幽人無恨牽只憂詩病發莫寄校書牋燕語曾來客花催欲別人莫愁春又過看著又新春身外都無事山中久避喧破巢看乳燕畱果待啼猿詩家通籍美工部與司勲髙賈𨿽難敵微官偶勝君努力省前非人生上壽稀靑雲無直道暗室有危機燕拙營巢苦魚貪觸网驚豈緣身外事亦似我勞形

卽事九首

宿雨川原霽憑髙景物新陂痕侵牧馬云影帶耕人十年深隱地一雨太平心匣澁休看劍窻明復上琴明時那棄置多病自遲畱疏磬和吟斷殘燈照臥幽衰鬢閒生少丹梯望覺危松須依石長鶴不傍人卑落葉頻驚鹿連峯欲映雕此生詩病苦此病更蕭條旅思又驚夏庭前長小松逺峯生貴气殘月斂衰容林鳥頻窺靜家人亦笑慵舊居畱穩枕歸臥聽秋鐘華宇知難保燒來又卻修只應巢燕惜未必主人畱幽鳥穿籬去鄰翁采藥回雲從潭底出花向佛前開

松滋渡二首

步上短亭久看回官渡船江鄕宜晚霽楚老語丰年楚岫積鄕思茫茫歸路迷更堪斑竹驛初聽鷓鴣啼

華淸宮

帝業山河固離宮宴幸頻豈知驅戰馬只是太平人

牛頭寺

終南最佳處禪誦出靑霄羣木澄幽寂疎煙泛寂寥

感時上盧相

兵待皇威振人隨國步安萬方休望幸封嶽始鳴鑾

亂後三首

防亂家難保艱虞病懶醫空將憂國淚猶擬灑丹墀流芳能幾日惆悵又聞蟬行在多新貴幽棲獨長年世事嘗艱險僧居慣寂寥美香聞夜合淸景見寅朝

秋景

景物皆難駐傷春復怨秋旋書紅葉落擬畫碧雲收

避亂

亂離身偶在竄迹任浮沈虎暴荒居迥螢孤黒夜深

長亭

梅雨和鄕淚終年共酒衣殷勤華表鶴羨爾亦曾歸

村西杏花二首

薄膩力偏羸看看愴別時東風狂不惜西子病難醫肌細分紅脈香濃破紫苞無因畱得翫爭忍折來拋

獨坐

幽徑入桑麻塢西逢一家編籬薪帶蠒補屋艸和花

借居

借住郊園久仍逢夏景新緑苔行屐穏黃鳥傍窻頻

重陽

菊開猶阻雨蝶意切於人亦應知暮節不比惜殘春

偶書五首

衰謝當何懴惟應悔壯圖磬聲花外遠人影塔前孤色變鶯雛長竿齊筍籜垂白頭身偶在淸夏景還移蜀畫輕成妙吳娃狎共纎晚妝畱拜月卷上水精簾獨步荒郊暮沈思遠墅幽平生多少事彈指一時休掩謗知迎吠欺心見彊顏有名人昜困無契債難還

雜題九首

病來勝未病名防便忘名今日甘爲客當時注湣徵暑濕深山雨荒居破屋燈此生無懴處此去作髙僧不須頻悵望且喜脫喧囂亦有終焉意陂南看稻苗樓帶猿吟迥庭容鶴舞寛防書因閱畫封藥偶和丹宴罷論詩久亭髙拜表頻岸香蕃舶月洲色海煙春驛步堤縈閣軍城鼓振橋鷗和湖鴈下雪隔嶺梅飄帶雪南山道和鐘北闕明太平當共賀開化喝來聲舴艋猿偸上蜻蜓燕競飛樵香燒桂子苔濕掛莎衣溪漲漁家近煙收鳥道髙松花飄可惜睡裏灑離騷

古樂府

一葉隨西風君行亦向東知妾飛書意無勞待早鴻

有感

燈影看須黒墻陰惜艸靑歳防悲物我同是冒霜螢

休休亭

且喜安能保那堪病更憂可憐藜杖者眞个種侯

漫書二首

剰欲逢花折須判冒雨頻晴明開漸少莫怕濕新巾小蝶爾何競追飛不憚勞遠教羣雀見寜悟禍梯髙

歳盡二首

明日添一歳端憂柰爾何衝寒出洞口猶校夕陽多莫話傷心事投春滿鬢霜殷勤共尊酒今歳只殘陽

牡丹

得地牡丹盛曉添龍麝香主人猶自惜錦幕防春霜

亂後

羽書傳棧道風火隔鄕關病眼那堪泣傷心不到閒

春山

可是武陵溪春芳著處迷花明催曙早云膩惹空低

樂府

寶馬跋塵光雙馳照路旁喧傳報戚裏明日幸長楊

亂前上盧相

寇黠𨿽多變兵驕卽易乘猶須勞斥勿遣大河冰

金穀園

曹松

當年歌舞時不說艸離離今日歌舞盡滿園秋露埀

寒食日題杜防花

一朶又一朶並開寒食時誰家不禁火總在此花枝

春艸

不獨滿池塘夣中佳句香春風有餘力引上古城墻

春日東齋

三庚到秋伏偶來松檻立熱少淸風多開門放山入

南朝

三籬蓋馳道風烈一無取時見牧牛童嗔牛喫禾黍

賀顧非熊及第

劉得仁

愚爲童稚時已解念君詩及得髙科晚須逢聖主知

述懷

崔櫓

白首成何事無歡可替悲空餘酒中興猶似少年時

望歸馬

劉駕

東人望歸馬歸馬蓮峯下蓮峯與地平亦不更徴兵

田西邊

刀劍作犂鋤耕田古城下髙秋黍稷多無地放羊馬

樂邊人

在鄕身亦勞在邊腹亦飽父兄若一處任向邊頭老

築臺詞

前杵與後杵築城功不住願我築更髙得見秦皇墓

秦娥

秦娥十四五面白於指羞人夜采桑驚起戴勝鳥

牧童

牧童見客拜山果懷中落晝日驅牛歸前溪風雨惡

賞殘花

紇於著

零落多依艸芳香散著人低檐一枝在猶占滿堂春

遇邊使

盧隱

累年無的信毎夜夣邊城防掩千行淚書封一尺情

移住別友

自到西川住惟君別有情常逢對門遠又隔一重城

堋口逢友人

艱難別離久中外往還深已攺當時髮空餘舊日心

采蓮女

霍總

舟中采蓮女兩兩催妝梳聞早渡江去日髙來起居

邊城桞

劉皁

一株新桞色十里斷孤城爲近東西路長懸離別情

江濵梅

王適

忽見寒梅樹開花漢水濵不知春色早疑是弄珠人

感事

武瓘

花開蝶滿枝花謝蝶還希惟有舊巢燕主人貧亦歸

江行

桞中庸

繁陰乍隱洲落葉初飛浦蕭蕭楚客帆暮入寒江雨

別童叟

吳筠

平昔同邑裏經年不相思今日成遠別相對心淒其

題縉雲嶺永望館

人驚此路險我愛山前深猶恐佳趣盡欲行且沈吟

題山人所居

故人住南郭邀我對芳樽歡暢日雲暮不知城市喧

萬首唐人絕句卷十八

欽定四庫全書

萬首唐人絕句卷十九

宋洪邁編

五言

春情

張起

畫閤餘寒在新年舊燕歸梅花猶帶雪未得試春衣

題嘉祥驛

孟遲

樹頂煙微緑山根菊暗香何人獨鞭馬落日上嘉祥

徐波渡

曉月千重樹春煙十里溪過來還過去此路不堪迷

壯士吟

壯士何曽悲悲卽無回期如何易水上未歌淚先垂

懷鄭洎

風蘭舞幽香雨葉墮空滴美人來不來前山看向夕

飲散呈主人

夣覺笙歌散空堂寂寞秋更聞城角弄煙雨不勝愁

卽事

亂世時偏促陰天日易昏無言搔白首憔悴倚東門

勉兒子

養爾逢多難常憂學已遲辟疆爲上相何必待從師

春早

聞鶯才覺曉開戶已知晴一帶窻間日斜穿枕上明

贈姫人

莫恨紅裙破休嫌白屋低請看京與洛誰在舊香閨

尋人偶題

邵眞

日昃不復午落花難歸樹人生能幾何莫猒相逢遇

登嶺望

許鼎

渺渺三江水悠悠五嶺間鴈來猶不度人去若爲還

對月

張喬

盈缺靑外東風萬古吹何人種丹桂不長出輪枝

題殿前桂葉

盧僎

桂樹生南海芳香隔逺山今朝天上見疑是月中攀

南樓望

去國三巴逺登樓萬里春傷心江上客不是故鄕人

臨川送別

秋郊日半隱野樹煙初映風水正蕭條那堪動離詠

途中

抱玉三朝楚懷書十上秦年年洛陽陌花鳥弄歸人

小院

唐彥謙

小院無人夜煙斜月轉明淸宵易惆悵不必有離情

春雪初霽杏花正芳月夜閒吟

霽景明如練繁英杏正芳姮娥應有語悔共雪爭光

文惠宮人

認得前家令宮人淚滿裾不知梁佐命全是沈尙書

贈竇尊師

我愛竇髙士棄官仍在家爲嫌勾漏令兼不要丹砂

南海神詞

髙駢

滄溟八千里今古畏波濤此日徵南將安然渡萬艘

送春

水淺魚爭躍花深鳥競啼春光看欲盡判卻醉如泥

海翻

幾經人事變又見海濤翻徒起如山浪何曾洗至寃

笻竹杖寄僧

堅輕笻竹杖一枝有九節寄與沃州人閒步靑山月

遣興

把盞非憐酒持竿不爲魚惟應嵇叔夜似我性慵疏

登蕪城

儲嗣宗

昔人登此地丘壠已前悲今日又非昔春風能幾時

滄浪峽

滄浪臨古道道上石成塵自有滄浪峽誰爲無事人

垓城

百戰未言非孤軍驚夜圍山河意气盡淚濺美人衣

村月

月午離南道前村半隱林田翁獨歸處喬麥露花深

早春

野樹花初發空山獨見時踟躕歷陽道鄕思滿南枝

送春

無語共春別細腰枝上紅來年又相見還恐是愁中

自君之出矣

雍裕之

自君之出矣寶鏡爲誰明思君如隴水長聞嗚咽聲

錦

薛瑩

軋軋弄寒機功多力漸微惟憂機上錦不稱舞人衣

羨僧

處世曾無著生前事盡非一缾兼一衲南北去如歸

秋日湖上

落日五湖遊煙波處處愁沈浮千古事誰與問東流

寄舊山隱侶

舊山諸隱淪身在若無身莫鎖白雲路白雲多悞人

訪武陵道者不遇

花發鳥仍啼行行路欲迷二眞無問處虛度武陵溪

江山閒望

渺渺無窮盡風濤幾日平年光與人事東去一聲聲

滿公房

綦毋潛

世界蓮華藏行人香火緣燈王照不盡中夜寂相傳

效崔國輔體四首

韓偓

澹月照中庭海棠花自落獨立俯閒階風動秋千索酒力惹睡眸鹵莽聞街鼓欲明花更寒東風打窻雨羅幕生春寒繡窻愁未眠南湖夜半雨應濕采蓮船雨後碧苔院霜來紅葉樓閒堦上斜日鸚鵡伴人愁

半睡

擡鏡仍嫌重更衣又怕寒宵分未歸帳半睡待郎看

早歸

去是黃昏後歸當朦朧時衣吟宿醉風露動相思

兩處

樓上淡山橫樓前溝水淸憐山又憐水兩處總牽情

春閨二首

願結交加夣因傾防灩尊醒來情緒惡簾外正黃昏氳氳帳裏香薄睡睡時防長吁解羅帶怯見上空牀

花時與錢尊師同醉【在醴陵】

橋下淺深水竹間紅白花酒仙同避世何用厭長沙

從獵三首

獵犬諳斜路宮嬪識畫旗馬前雙兔走宣示羽林兒小鐙狹秋鞘鞍輕妓細腰有時齊走馬也學唱交交蹀躞巴驛駿陪鰓碧野雞忽聞仙樂動賜酒玉偏提

與僧

江海扁舟客雲山一食僧相逢兩相語若个是南能

野釣

細雨桃花水輕漚逆浪飛風頭歸阻棹坐睡倚簑衣

迎內子題庭花

芍藥斬新栽當庭數朶開東風與拘束畱待細君來

題奉國寺

新秋夜何爽露下風轉淒一磬竹窻外千燈花塔西

題龍門寺

窻燈林靄裏門磬水聲中更與龍花防罏煙滿席風

寄早梅

陸開

折梅逢驛使寄與隴頭人江南無所有聊贈一枝春

子夜冬歌

薛耀

朔風扣羣木嚴霜凋百艸借問月中人安得長不老

感事

髙蟾

濁河從北下淸洛向東流淸濁皆如此何人不白頭

楚思

疊浪與云急翠蘭和意香風流化爲雨日暮下巫陽

雪中

金閣倚雲開朱軒犯雪來三冬辛苦樣天意似難裁

道中有感

一醉六十日一裘三十年年華經幾日日日棹徵鞭

宋汴道中

平野有千里居人無一家甲兵年正少日久戍天涯

秋思

天地太蕭索山川何渺茫不堪星斗柄猶把歳寒量

卽事

三年離水石一旦隠樵漁爲問靑雲上何人識捲舒

漁家

野水千年在閒花一夕空近來浮世狹何似釣船中

閒中

風雨去愁晚關河歸思涼西遊無直气一夕九回膓

歸思

紫府歸期斷芳洲別思迢黃金作人世只被歳寒消

送王郎中

惜別逺相送卻成惆帳多獨歸回首處爭柰暮山何

感興

禾黍不暘艷競栽桃李春翻令力耕者多作賣花人

望湖亭

湘水似伊水湘人非故人登臨獨無語風桞自搖春

采桑

曉陌攜籠去桑林路隔淮何如闘百艸賭取鳳凰釵

悶題

落第春相困無心惜落花荊山歸不得歸得亦無家

牡丹

亂前看不足亂後眼偏明卻得蓬蒿力遮藏見太平

玉蘃花

唐昌樹已荒天意眷文昌晚入微風起春時雪滿墻

嘉陵

細雨濕淒淒人稀江日西春膓已愁斷不待子規啼

山中卽事

郎士元

入谷多春興乘舟棹碧潯山云昨夜雨溪水曉來深

正朝上左丞

楊重

歳去愁終在春還命不來長吁問丞相東閣幾時開

雪

羅隱

盡道丰年瑞丰年事若何長安有貧者爲瑞不宜多

寄陸魯望

龍樓李丞相昔歳仰髙文黃閣今無主靑山竟不焚

登郭隗臺

皇甫松

燕相謀在玆積金黃巍巍上者欲何顏使我千載悲

塞上

周朴

受降城必破回落隴頭移蕃道北海北謀生今始知

感寓

杜荀鶴

大海波濤淺小人方寸深海枯終見防人心不知心

春閨怨

朝喜花艷春暮悲花委塵不悲花落早悲妾似花身

釣叟

茅屋深灣裏釣船橫竹門經營衣食外猶得弄兒孫

馬上作

五里復五里住時無住時日將家漸逺猶恨馬行遲

幽情

李牧

幽人惜春暮潭上折芳艸佳期何時還欲寄千里道

感事

王鐐

擊石易得火扣人難動心今日朱門者曾恨朱門深

羅嗊曲六首

劉采春

不喜秦淮水生憎江上船載兒夫壻去經歳又經年借問東園桞枯來得幾年自無枝葉分莫怨太陽偏莫作商人婦金釵當卜錢朝朝江口望錯忍幾人船郍年離別日只道住桐廬桐廬人不見今得廣州書昨日勝今日今年老去年黃河淸有日白髮黒無緣昨日北風寒牽船浦裏安潮來打防斷揺櫓始知難

南歌子詞三首

裵諴

不知廚中丳爭如炙裏心井邊銀釧落展轉恨還深不信長相憶擡頭取問天風吹荷葉動無夜不揺蓮簳蠟爲紅燭知情不自由細絲斜結网爭柰眼相鉤

萬首唐人絕句卷十九

欽定四庫全書

萬首唐人絕句卷二十

宋洪邁編

五言

端午侍宴

張說

甘露垂天酒芝盤捧禦書含丹希蝘蜓灰骨慕蟾蜍

陽春曲

芣苡生前徑含桃落小園春心自揺蕩百舌更多言

估客樂

海客乘天風將船逺行役譬如雲中鳥一去無蹤迹

舍利佛

金繩界寶地珍木防瑤池雲間妙音奏天際法蠡吹

摩多樓子

從戎向邊北逺行辭宻親借問陰山還知塞上人

樂府二首

孟郊

緑萍與荷葉同此一水中風吹荷葉在緑萍西復東蓮花未開時苦心終日捲春水徒蕩漾荷花未開展

徵婦怨三首

良人昨日去明月又不圓別時各有淚零落靑樓前生在絲蘿下不識漁陽道良人自戍來夜夜夣中到漁陽千里道近如中門限中門逾有時漁陽長在眼

金吾子

李益

繡帳博山鑪銀鞍馮子都黃昏莫攀折驚起欲棲烏

鷓鴣詞

湘江斑竹枝錦翅鷓鴣飛處處湘云合郎從何處歸

立秋前一日覽鏡

萬事銷身外生涯在鏡中惟將滿鬂雪明月對秋風

代人乞花

繡戶朝眠起開簾滿地花春風解人意吹落妾西家

上洛橋

金穀園中桞春來似舞腰何堪好風景獨上洛陽橋

揚州懷古

故國歌鐘地長橋車馬塵彭城閣邊桞偏似不勝春

水宿聞雁

早雁忽爲雙驚秋風水窻夜長人自起星月滿空江

揚州早雁

江上三千雁年年過故宮可憐江上月偏照斷根蓬

下漏樓

話舊今應逺逄春喜又悲看花行拭淚倍覺下樓遲

過友人莊

王維

故人具雞黍邀我至田家緑樹村邊合靑山郭外斜

過張女郎廟作含嬌曲二首沈警

命嘯無人嘯含嬌何處嬌徘徊花上月空度可憐宵靡靡春風至微微春露輕可惜關山月還成無用明

嘲趙郎中

賀遂渉

員外由來美郎中望不優寧知粉署裏翻作土山頭

答

錦帳隨情設金鑪任意薫惟愁員外置不應列星文

贈桞先生

僧皎然

一見嵩山老吾生恨太遲問君年幾許曾見上皇時

酬李紓補闕

不住東山寺雲泉處處行近臣那得識禪客本無名

湖南蘭若

未到無爲岸空憐不系舟東山白雲意歳晚尙悠悠

答李蘭

天女來相試將花欲染衣禪心竟不起還捧舊花歸

法華寺望髙贈如獻上人

色秋天見松聲靜夜聞影孤長不在行道入深云

贈陸羽

只將陶與謝終日可忘情不欲多相識逄人嬾道名

畱別閻士和

不慣人間別多應忘別時逄山又逄水只卻恐來遲

浣紗女

淸淺白沙灘緑蒲尙堪把家住水東西浣紗明月下

界石守風望天竺靈隱

山頂東西寺江中旦暮潮歸心不可到松路在靑霄

九日與陸處士飲茶

九日山僧院東籬菊也黃俗人多泛酒誰解助茶香

望逺邨

林杪不可分水步遙難辯一片山翠邊依稀見邨逺

惜暮景

疎陰花不動片景松梢度夏日舊來長佳遊何易暮

待山月

夜夜憶故人長教山月待今宵故人至山月知何在

雜興二首

人生分已定富貴豈妄來不見海底泥飛上成塵埃吾道本無我未曾嫌世人如今到城市彌覺此心眞

前溪作

春歌已寂寂古水自涓涓徒誤時人輩傷心作逝川

偶作

樂禪心自蕩吾道不相妨獨晤歌還笑誰言老更狂

春陵登望

西底空流水東垣但聚雲最傷梅嶺望花雪正紛紛

寄朱兵曹

獨自聽寒更寒更發還住一夜千萬聲幾聲到君處

少年行二首

貫休

自拳五色毬迸入他人宅卻捉蒼頭奴玉鞭打一百靣白如削玉猖狂曲江曲馬上黃金鞍適來新賭得

春野作

大牛若耕田乳犢望似泣萬事皆天意緑艸頭

寒江上望

荒岸燒未死白雲癡不動極目無人行浪打取魚籠

懷故園

修睦

故園歸未得此日意何傷獨坐水邊艸水流春日長

題天姥

天臺眾峯外歳晚當寒空有時半不見崔嵬在雲中

逺公墓

古墓石稜稜寒云晚景凝空悲虎溪月不見雁門僧

城上吟

子蘭

古塜宻於艸新墳侵古道城外無閒地城中人又老

放鷺鷥

齊已

潔白𨿽堪愛鮏羴不柰何到頭從所欲還汝舊滄波

送僧遊香山寺

君到香山寺探幽莫損神且尋風雅主細看樂天眞

撲滿子

秪愛滿我腹爭知滿害身到頭須撲破卻散與他人

風

薛濤

獵蕙微風逺飄弦唳一聲林梢明淅瀝松徑夜淒淸

宣上見示與諸公唱和

許厠髙齊唱涓泉定不知可憐譙記室流水滿禪居

蟬

露滌音淸逺風吹故葉齊聲聲似相接各在一枝棲

月

魄依鉤樣小扇逐漢機團細影將圓質人閒幾處看

池上雙鳬

雙棲緑池上朝去暮飛還更憶將雛日同心蓮葉間

春望詞四首

花開不同賞花落不同悲欲問相思處花開花落時檻艸結同心將以遺知音春愁正斷絕春鳥復哀吟風花日將老佳期猶渺渺不結同心人空結同心艸郍堪花滿枝翻作兩相思玉簮乘朝鏡春風知不知

陳情上韋令公

聞道邊城苦今來到始知羞將門下唱唱與壠頭兒

采桑

郎大家宋氏

春天南雁歸日去西蠶逺妾思紛何極客遊殊未返

映水曲

範靜妻沈氏

輕鬢學浮雲雙蛾擬初月水澄正落釵萍開理垂發

昭君嘆二首

早信丹靑巧重貨洛陽師千金買蟬鬢百萬寫蛾眉今朝猶漢地明旦入邊關情寄南云反思逐北風還

登樓曲

慿髙川陸近望逺阡陌多相思隔重嶺相憶恨長河

越城曲

別怨淒歌響離啼濕舞衣願假烏棲曲翻從南向飛

當壚曲

逶迆飛塵唱宛轉繞牀聲調弦可以進蛾眉畫未成

題洛苑梧葉上

明皇宮人

一入深空裏年年不見春聊題一片葉寄與有情人

別本

舊事悲秋扇新恩寄早春聊題一片葉將寄接流人

同前

宣宗宮人

流水何太急深宮盡日閒殷勤謝紅葉好去到人間

途中覽鏡

徐九臯

四海遊長倦百年行半侵賴窺明鏡裏時見丈夫心

湘中怨諷

鄭僕射

靑鷁苦幽獨隔江相對稀夜寒蘆葉雨空作一聲歸

更著宴詞

沈詢

莫打南來雁從他向北飛打時雙打取莫遣兩分離

芭蕉

路徳延

一種靈苗異天然體性虛葉如斜界紙心似倒抽書

明月三五更

崔氏鶯鶯

待月西廂下迎風戶半開拂墻花影動疑是玉人來

絕張生

棄置今何道當時且自親還將舊來意憐取眼前人

伊川歌五首

蓋嘉運

聞道黃花戍頻年不解兵可憐閨裏月偏照漢家營千里東歸客無心憶舊遊掛帆遊白水髙枕到靑州桂殿江烏對雕屏海燕重祗應多釀酒醉把樂髙鐘行樂三陽早芳菲二月春閨中紅粉態陌上看花人君住孤山下煙深夜徑長轅門度緑水防苑繞垂楊

陸州歌七首

分野中峯變陰晴眾壑殊欲投人處宿隔浦問樵夫共得煙霞逕東歸山水遊蕭蕭望林夜寂寂坐中秋香气傳空滿籹花映薄紅歌聲天仗外舞態禦樓中樹發花如錦鶯啼桞若絲更逄歡宴地愁見別離時明月照秋葉西風響夜砧彊言徒自亂往事不堪尋坐對銀缸曉停畱玉筯痕君門常不見無處謝前恩曉月當窻滿徵人出塞迢畫樓終日閉淸管爲誰調

水調歌二首

雙帶仍分影同心巧結香不應頻換彩意欲媚紅籹閨燭無人影羅屛有夣魂近來音耗絕終日望君門

凱樂歌三首

破陣樂

受律辭元首相將討叛臣咸歌破陣樂共賞太平人

賀聖歡

四海皇風被千年徳水淸戎衣更不著今日告功成

君臣同慶樂

主上開昌歷臣忠奉大猷君看偃革後便是太平秋

題玉泉溪

湘驛女子

紅樹醉秋色碧溪彈夜佳期不可風雨杳如年

詠兔

蘓頲

兔子死蘭彈持來掛竹竿試將明鏡照何異月中看

西鄙哥舒歌一首

北斗七星髙哥舒夜帶刀至今窺牧馬不敢過臨洮

萬首唐人絕句卷二十

欽定四庫全書

萬首唐人絕句卷二十一

宋洪邁編

五言

樂府詞二十二首

長命女

云送關西雨風傳渭北秋孤燈然客夣寒杵搗鄕愁

一片子

桞色靑山映梨花雪鳥藏緑窻桃李下閒坐嘆春芳

甘州

欲使傳消息空書意不任寄君明月鏡偏照故人心

濮陽女

雁來書不至月照獨眠房賤妾多愁思不堪秋夜長

山鷓鴣二首

玉關徵戍久空閨人獨愁寒露濕靑苔別來蓬鬢秋人坐靑樓晚鶯語百花時愁多人自老膓斷君不知

浣紗女二首

南陌春風早東鄰去日斜千花開瑞錦香撲美人車長樂靑門外宜春小苑東樓開萬戶上人向百花中

戎渾

風勁角弓鳴將軍獵渭城艸枯鷹眼疾雪盡馬蹄輕

墻頭花

蟋蟀鳴洞房梧桐落金井爲君裁舞衣天寒剪刀冷

楊下采桑

飛絲惹緑塵軟葉對孤輪今朝入園去物色彊看人

胡渭川

楊桞千尋色桃花一苑芳風吹入簾裏惟有惹衣香

金殿樂

入夜秋砧動千門起四鄰不緣樓上月應爲隴頭人

思歸樂

晚日催管春風入綺羅杏花如有意偏落舞衫多

穆護砂

玉管朝朝弄淸歌日日新折花當驛路寄與隴頭人

昆侖子

揚子談經去淮王載酒歌醉來啼鳥換坐久落花多

涼州歌

開篋淚霑襦見君前日書夜臺空寂寞猶是紫雲車

祓禊曲二首

昨見春條緑那知秋葉黃蟬聲猶未斷寒雁已成行何處堪愁思花開長樂宮君王不重客泣淚向春風

大酺樂

淚滴珠難盡容殘玉易銷倘隨明月去莫道夣魂遙

長幹曲

逆浪故相邀菱舟不怕揺妾家楊子住便弄廣陵潮

於闐采花

山川𨿽異所艸木尙同春亦如溱洧地自有采花人

蜀門與林蘊分路

歐陽詹

村步如延壽川原似福平無人相共識獨自故鄕情

讀周太公傳

論兵去商虐講徳興周道屠沽未遇時豈異玆川老

秋燈

王建

向壁暖悠悠對幃寒寂寂斜照碧山圓松間一片石

水精

映色水不別向光月還度傾在荷葉中有人看是露

香印

閒坐燒香印滿房松栢气火盡轉分明靑苔碑上字

落葉

陳緑向參差初紅已重疊中庭新掃地繞池三兩葉

園果

雨中梨果病每樹無數个小兒出入看一半鳥啄破

野菊

晚艷出荒籬冷香著秋水憶向山中見伴虫石壁裏

荒園

朝日滿園霜牛衝籬落壞掃掠黃葉中時時一窠薤

晚蝶

粉翅嫰如水繞砌乍依風日髙霜露解飛入菊花中

小松

小松初數尺未有直生枝閒卽傍邊立看多長卻遲

戲酬盧袐書

蕓香閣里人采摘禦園春取此和仙藥猶治老病身

別自栽小樹

去年今日栽臨去見花開好住守空院夜間人不來奉和元日賜羣臣栢葉

趙彥昭

器乏雕梁器材非造廈材但將千歳葉常奉萬年杯

同前

李乂

勁節淩霜勁芳心待歳芳能令益人壽非止麝全香

同前

武平一

緑葉迎春緑寒枝歷歳寒願持栢葉壽長奉萬年歡

酬崔法曹遺劍

戴叔倫

臨風脫佩劍相勸靜煙塵自料無防力何由答故人

敬報孫常州二首

衰病苦奔走未嘗追舊遊何言問憔悴此日駐方舟逺道曵故屐餘春防髙齋因言別離久得盡平生懷

將赴東陽畱上包諫議

敝邑連山逺仙舟數刻同多慚屢回首前路在泥中

答崔法曹

後會知不逺今歡亦願畱江天梅雨散況在月中樓

問嚴居士易

自公來問易不復待加年更有垂簾防遙知續艸新年第二夜答處上人宿玉芝觀見寄

陽春已三日防友聞昨夜可愛剡溪僧獨尋陶景捨赴撫州對酬崔法曹曉燈離暗室五首

雨落濕孤客心驚比棲鳥空階夜滴繁相亂應到曉髙會棗樹宅淸言蓮社僧兩鄕同夜雨旅館又無燈離字一首見第九卷

離室雨初晦客程云斗暗方爲對吏人敢望郵童探縱酒常擲盞狂歌時入室離羣怨雨聲幽抑方成疾

又酬夜雨滴空堦五首

知疑姦叟謗閒與情人話猶是別時燈不眠同此夜寒燈揚曉熖重屋驚春雨應想逺行人路逄泥濘阻燈光照虛屋雨影懸空壁一向檐下聲逺來愁處滴楚僧話寂滅俗慮比虛空賴有殘燈諭相傳昏暗中雨聲亂燈影明滅在空堦並枉五言贈知同萬里懷

同賦龍沙墅

回轉沙岸近欹斜林防重因君訪遺迹此日見眞龍

九月十日

李白

昨日登髙罷今朝更舉觴菊花何太若遭得兩重陽

夜集聨句

顏眞卿

寒花護月色墜葉占風音玆夕無塵慮髙云共片心

題慈恩塔

荊叔

漢國河山在秦陵艸樹深暮云千里色無處不傷心

幽州元日

張說

今歳元日樂不謝去年春知向來心道誰爲昨夜人

三月閨怨

三月時將盡空房妾獨居蛾眉愁自結鬢髮沒情梳

立秋

劉言史

玆晨戒流火商飈早已驚雲天收夏色木葉動秋聲

夏至日作

權徳輿

璿樞無停運四序相錯行寄言赫曦景今日一陰生

剪防花

雍裕之

敢競桃李色自呈刀尺功蝶猶迷剪翠人豈辯裁紅

三月晦日送客

野酌亂無巡送君兼送春明年春色至莫作未歸人

聽琴

王

拂塵開按匣何事獨顰眉古調俗不樂正聲君自知

對雨送人

崔署

別愁復兼雨別淚還如霰寄心海上云千里長相見

贈李中華

梁鍠

莫向嵩山去神仙多誤人不如朝魏闕天子重賢臣

晦日送窮三首

姚合

年年到此日瀝酒拜街中萬戶千門看無人不送窮送窮窮不去相泥欲何爲今日官家宅淹畱又幾時古人皆恨別此別恨銷魂只是空相送年年不出門

醉吟三首

洪崖先生張蘊

去歳無田種今春乏酒材從他花鳥笑佯醉臥樓臺下調無人采髙心又被瞠不知時俗意教我若爲人入市非求利過朝不爲名有時隨俗物相伴且營營

閠月七日

王灣

耿耿曉河微神仙此會稀今年七月閏應得兩回歸

九日

王勃

九日重陽節開門有菊花不知來送酒若个是陶家

嘲三月十八日雪

溫庭筠

三月雪連夜未應傷物華只緣春欲盡畱著伴梨花

寒食日戲贈李侍禦

盧延讓

十二街如市紅塵咽不開灑蹄驄馬汗沒處看花來

公子家

種花滿西園花發靑樓道花下一禾生去之爲惡艸

田家二首【後一首李紳亦有】

父耕原上田子斸山下荒六月禾未秀官家已修倉鋤田當日午汗滴禾下土誰念盤中餐粒粒皆辛苦

戲題莆田受杖染人壁

桞逄

紫緑終朝染因何不識非莆田竹木貴背負十柴歸重陽日陪元魯山登北城畱別蕭頴士

山縣繞古堞悠悠快登望雨餘秋天髙目盡無隱狀綿連滍川迥杳眇鴉路深彭澤興不淺臨風動歸心賴玆鳴琴暇傲睨傾菊酒人和歳已登從政復何有逺山十里並一道銜長云靑霞半落日混合疑晴曛漸聞驚棲羽坐嘆淸夜月中歡愴有違行子念明發僅能泯寵辱未免傷別離江湖不可忘風雨勞相思明時當盛才短伎安所設何日謝百里從君漢之澨

九日進茱茰山五首

徐行先

家居洛城下舉目見嵩山刻作茱茰節情生造化間黃花宜泛酒靑嶽好登髙稽首明庭內心爲天下勞菊酒攜山客茱茰系牧童路疑尋大塊人似問鴻蒙九日重陽數三秋萬寶成時來謁軒後罷去坐蓬瀛晚節歡重九髙山上五千醉中知偶聖夣裏見尋仙江令於長安歸揚州九日賦許敬宗

心逐南云逝形隨北鴈來故鄕籬下菊今日幾花開

擬江令

本逐徵鴻去還隨落葉來菊花應未滿請待詩人開

同前擬

遊人倦蓬轉鄕思逐鴻來偏想臨潭菊芳蘂對誰開

寄融上人

皎然

常愛西林寺池中月在時芭蕉一片葉書取寄吾師

送靈澈

我欲長生夣無心解傷別千里萬里心只似眼前月

逺意

女郎梁瓊

脈脈長攄气微微不離心叩頭從此去煩惱阿誰禁

續父井梧吟

薛濤

庭除一古桐聳榦入雲中枝迎南北鳥葉送往來風

萬首唐人絕句卷二十一

欽定四庫全書

萬首唐人絕句卷二十二

宋洪邁編

五言

狀江南十二月景十二首

鮑防

江南孟春天荇葉大如錢白雪裝梅樹靑袍似葑田

謝良輔

江南仲春天細雨色如煙疎爲武昌柳布作石門泉

嚴維

江南季春天蒓菜細如弦湖邊艸作徑湖上葉如船

賈弇

江南孟夏天慈竹筍如編蜃气爲樓閣蛙聲作管弦

樊珣

江南仲夏天時雨下如川盧橘垂金彈甘蕉吐白蓮

範澄

江南季夏天身熱汗如泉蚊蚋成雷澤袈裟作水田

鄭防

江南孟秋天稻花白如氊素腕慚新藕殘籹妬晚煙

沈仲昌

江南仲秋天鱏鼻大如船雷是樟亭浪苔爲界石錢

劉蕃

江南季秋天栗實大如拳楓葉紅霞舉蘆花白浪穿

謝良輔

江南孟冬天荻穗軟如綿緑絹芭蕉裂黃金橘柚懸

呂渭

江南仲冬天紫蔗節如鞭海將鹽作雪山用火耕田

丘丹

江南季冬天紅蟹大如湖水龍爲鏡鑪峯气作煙

太原召侍臣守歳

太宗

四時運灰琯一夕變冬春送寒餘雪盡迎歳早梅新

續薛令之

明皇

啄木觜距長鳯凰毛羽短若嫌松桂寒任逐桑楡暖

潼闗口號

河曲回千里闗門限二京所嗟非恃徳設險致天平

宮中題

文宗

輦路生春艸上林花發時憑髙何限意無復侍臣知

夏日聨句【下句柳公權】

人皆苦炎熱我愛夏日長薫風自南來殿閣生微涼

贈婦

鄰士

吹火朱唇動添薪玉腕斜遙看煙裏面大似霧中花

戲膳部

張敬心

有意嫌兵部專心取考功誰知腳蹭蹬卻落省墻東

題僧院二首

呂羣

路行三蜀盡身及一陽生賴有殘燈火相依坐到明社後辭巢燕霜前別蔕蓬願爲蝴蝶夢飛去覓闗中

防詩

李遐周

燕市人皆去函闗馬不歸若逢山下鬼環上擊羅衣

題潞州壁

僧普滿

此水連涇水雙珠血滿川靑牛將赤虎還賀太平年

同夫遊秦

元載妻王氏

路掃饑寒迹天哀志气人休零離別淚攜手入西秦

送韋生酒

鮑生妾

白露濕庭砌素月臨前軒此時去畱恨含思獨無言

陳嬌詞

鸚鵡阿蘇兒

昔請馬相如爲作長門賦縱使費千金君王終不顧

迎月二首

水府眞君

日落煙水黯驪珠色豈昏寒光射萬里霜縞徧千門玉魄東方開嫦娥逐影來洗心兼滌目光景遊春臺

贈劉商

廣陵道士

無事到揚州相攜上酒樓藥囊爲贈別千載更何求

贈郭翰二首

織女

河漢𨿽云闊三秋尙有期情人終已矣良會更何時朱閣臨淸漢瓊宮結紫房佳期情在此只是防人膓

答二首

郭翰

人世將天上由來不可期誰知一回顧更作兩相思贈枕猶香澤啼衣尙淚痕玉顏霄漢裏空有往來魂

五眞導意五首

馬信眞

防劫澄煩思今身僅小成誓將云外隱不向世間行

徐湛眞

綽約離塵世從容上太淸云衣無綻日鶴駕沒遙程

郭修眞

華嶽無三尺東瀛僅一杯入云騎彩鳯歌舞上蓬萊

夏守眞

共作雲山侶俱辭世界塵靜思前日事拋卻防年身

楊敬眞

人世徒紛擾其生似蕣華誰言今夕裏俛首視雲霞

遊兜國

張佐

風暖景和異異香馥林塘登髙一長望信美非吾鄕

贈沈警鏡

張女郎

憶昔窺寶鏡相望看明月彼此俱照人莫令光影滅贈沈警金縷合歡結歌

小女郎

心纒萬結縷結縷防千回結怨無窮極結心終不開

別後篇

飛牋報沈郎尋已到衡陽若存金石契風月兩相望

感懷示許漢陽

洞庭龍女

海門連洞庭每去三千里十載一歸來辛苦瀟湘水

贈楊正伯

女郎

君子竟迷執無由逹情素明月海上山秋風獨歸去

冢上答唐太宗

慕容垂

我昔勝君昔君今勝我今榮華各異代何用苦追尋

夜吟

巴峽人

秋徑塡黃葉寒崖露艸根猿聲一叫防客淚數重痕

謝人致祭

河湄枯骨

我本邯鄲士祗役死河濵不得家人哭勞君行路悲

感巫州薺菜

髙力士

兩京作斤賣五溪無人采夷夏𨿽有殊气味終不攺

贈亡妻張氏

唐晅

嶧陽桐半死延津劍一沈如何宿昔內空負百年心

答二首

張氏

不分殊幽顯那堪異古今陰陽途自隔聚散兩難心蘭堦兔月斜銀燭半含花自憐長夜客泉路以爲家

寄夫周混

韋璜

不得長相守靑春夭蕣華舊遊今永已泉路卻爲家

題虎丘山上

幽獨君

幽明𨿽異路平昔忝工文欲知濳寐處山北兩孤墳

洋州館亭吟

竇裕

家依楚水岸身寄洋州館望月獨相思塵襟淚痕滿

夢贈沈萇浮雲詩

陸憑

虛虛復空空瞬息天地中假合成此像吾亦非吾躬

悲吟呈李績

韓弇

我有敵國讐無人可爲雪每至漳河頭遊魂自鳴咽

贈李章武二首

王氏婦

河漢已傾斜神魂欲超越願郎更回抱終天從此訣昔辭懷後防今別便終天新悲與舊恨千古閉窮泉

答王婦二首

李章武

分從幽顯隔豈謂有佳期寧辭重重別所嘆去何之後期杳無約前恨已相尋別路無行信何因得寄心

贈臨淄縣主

獨孤穆

金閨久無主羅袂坐生塵願作吹簫伴同爲騎鳯人

答獨孤穆

縣主

朱軒下長路靑艸啟孤墳猶勝陽臺上空看朝暮云

來家娘子歌一首

平陽縣中樹久作廣陵塵不意何郎至黃泉重見春

述懷示祖價三首

商山孤館書生

家住驛北路百里無四鄰往來不相問寂寂山家春南岡夜蕭蕭靑松與白楊家人應有夢逺客已無腸寒艸白露裏亂山明月中是夕苦吟罷寒燭與君同

獨遊家園

萬商妻孟氏

可惜春時節依前獨自遊無端兩行淚長秪對花流

賦少年

誰家少年兒心中暗自欺不道終不可可卽恐郎知

報孟氏

少年

神女配張碩文君遇長卿逢時兩相得聊足慰多情

幽恨篇

安邑坊女子

卜得上峽日秋天風浪多江陵一夜雨腸防木蘭歌

贈沈恭禮

湖城女密陀僧

黃帝上天時鼎湖元在玆七十二玉女化作黃金芝

商館聮句二首

蕭中郎

秋月圓如鏡秋風利似刀秋雲輕比絮秋艸細同毛山樹髙髙影山花寂寂香山天遙歷歷山水急湯湯

和鄭郊吟

陳蔡間冢中人

冢上兩竿竹風吹常裊裊下有百年人長眠不知曉

寄兄

李叔霽

急作無期別沈寘恨有餘長安𨿽不逺無信可傳書

夢中贈主

崔暇妾

莫以貞畱妾從他理管弦容華難久駐知得防多年

夢寄夫

蘇檢妻

楚水平如鏡周回白鳥飛金陵防多地一去不知歸

題州牧防

昌州鬼

物類易遷變我行人不見珍重任彥思相別日已逺

題戶牖

張不疑靑衣金條

幽室鎖妖艶無人蘭蕙芳春風三十載不盡羅衣香

謔隴城杜令二首

東柯院妖

𨿽共蒿蘭伴南朝有宗祖莫打緑袍人空中且歌舞堪憐木邊土非兒不似女瘦馬上髙山登臨何自苦

爲楊稹歌

石甕寺紅裳

金殿不勝秋月斜石樓冷誰是相顧人褰幃弔孤影

對牛虎吟

寧茵

曉讀雲水靜夜吟山月髙焉能履虎尾豈用學牛刀

南山將軍班寅一首【虎】

但得居林嘯焉能當路蹲渡河何所適終是怯劉琨

桃林處士班特一首【牛】

無非憐寗戚終是怯庖丁若遇龔爲守蹄涔向北溟

摘萱艸吟

魏王池畔女子

彼見是亡憂此看同腐艸靑山與白雲方展我懷抱

贈焦封

蜀道夫人

妾失鴛鸞伴君方萍梗遊少年懽酒後必恐苦相畱

送焦封

鵲橋織女防也是不多時今日送君處羞言連理技

酬夫人

焦封

心常名宦外終不恥狂遊悞入桃源裏仙家爭肻畱

畱別

但保同心結無勞織錦詩蘇秦求富貴自有一回時夢中唱送北人酒二首

張生妻

切切夕風急露滋庭艸濕良人去不回焉知掩閨泣螢火穿白楊悲風入荒艸疑是夢中遊愁迷故園道

歌送張生妻

長須人

花前始相見花下又相送何必言夢中人生盡如夢

贈內

申屠澄

一宦慚梅福三年愧孟光此情何所諭川上有鴛鴦

妻答一首

眞符女子

琴瑟情𨿽重山林志自深常憂時節變辜負百年心

銅駞坊柳二首

柳藏經

寒水停圓沼秋池滿敗荷杜門窮典籍所得事全多誰謂三才貴予觀萬化同心虛嫌食年老怯狂風

夢人贈詩

盧獻卿

上築郊原古靑山惟四鄰扶防繞屋樹寂寞獨歸人

寄非煙

趙象

一覩傾城貌塵心只自猜不隨蕭史去擬學阿蘭來

別酒主人

山中客

酒盡君莫沽壺幹我當發城市多塵還山弄明月

萬首唐人絕句卷二十二

欽定四庫全書

萬首唐人絕句卷二十三

宋洪邁編

五言【原缺】

萬首唐人絕句卷二十三

欽定四庫全書

萬首唐人絕句卷二十四

宋洪邁編

五言【原缺】

萬首唐人絕句卷二十四

欽定四庫全書

萬首唐人絕句卷二十五

宋洪邁編

五言【原缺】

萬首唐人絕句卷二十五

