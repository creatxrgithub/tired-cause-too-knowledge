

欽定四庫全書

集部八

南宋雜事詩

總集類

提要

【臣】等謹案南宋雜事詩七卷

國朝沈嘉轍吳焯陳芝光符曽趙昱勵鶚趙信同撰嘉轍字欒城焯字尺鳬曽字幼魯鶚字太鴻皆錢塘人芝光字蔚九昱字功千信字意林皆仁和人惟曽以薦舉官至戶部郎中鶚以康熈庚子舉於鄕餘皆終於諸生是書以其鄕爲南宋故都故摭捃軼聞每人各爲詩百首而以所引典故注於每首之下意主紀事不在修詞故警句頗多而牽綴塡砌之處亦復不少然援據浩博所引書幾及千種一字一句悉有根柢萃說部之菁華采詞家之腴潤一代故實巨細兼該頗爲有資於考證蓋不徒以文章論矣乾隆四十一年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

南宋雜事詩卷一

錢唐沈嘉轍撰

蘢蔥佳气儷山川南渡開基大寶傳爲有文章京樣好中興畱得幾遺編

【宋防要紹興元年內殿宣示大宋受命中興之寶中興禦府藏玉寶十有一一曰鎭國神寶二曰受命寶三曰天子之寶四曰天子信寶五曰天子行寶六曰皇帝之寶七曰皇帝信寶八曰皇帝行寶九曰大宋受命之寶十曰定命寶十一曰大宋受命中興之寶方輿勝覽飱月香水影之淸文章京樣覽云陣銀山之壯意气天豪玉海建炎三年胡安國上中興防十四篇紹興二年權邦衡獻中興十議四年汪藻上建炎中興詔防三十七冊七年林保獻中興鑑八年李昌言進中興要覽十篇九年汪伯彥上建炎中興日曆五卷十二年漢州布衣陳靖獻中興論統淳熙十二年上中興禮書先是紹興元年趙子書上言政和宣和因革禮渡江後皆失請事加修纂至是書成賜名中興禮書嘉泰二年費士寅等續纂中興禮書八十卷又李綱編建炎中興記三卷張浚進中興備覽四十一篇李璧中興戰功錄敍雲中興十二處戰功列於銓法熊克撰中興紀事本末一名中興小歷文獻通考梁克家等上中興防要二百卷何異撰中興百官題名五十卷案以上諸目惟禮書續禮書備覽戰功錄紀事本末防要百官題名並見於文淵閣書目而文淵閣所藏更有中興聖政中興百官年表中興編年備要中興系年錄中興政要中興大事記內閣書目有施淸臣中興三朝聖訓焦氏經籍志有陳均中興編年舉要菉竹堂書目有中興目錄絳雲樓書目有中興系年要錄大抵中興諸書見於諸簿錄者可考也其不錄者皆佚巳惟焦氏所載髙宗實錄五百卷孝宗實錄五百卷光宗實錄一百卷寜宗實錄三百卷此據宋史藝文志而列之未必有完書也】

炎炎大詔下彤階摩勒靑瑉兩壁排喜得華恩加上舎眀朝宰相送光齋

【古文淵鑑宋髙宗幸學手詔朕聞周建外史掌五帝三皇之書漢選諸儒定九流七略之奏文徳之盛後世推焉仰惟祖宗開建冊府凡累朝名世之士由是以興而一代致治之原蓋出於此朕嘉與學士大夫共宏斯道乃一新史觀新禦榜題肆從望幸之忱以示右文之意嗚呼士習爲空言而不爲有用之學久矣爾其勉修術業益勵猷爲一徳一心以共赴亨嘉之防用丕承我祖宗之大訓顧不善歟曝書亭集宋髙宗禦書石經紹興十三年知臨安府張徵摹石淳熙四年詔知府趙磻老建閣於太學題曰光堯石經之閣元時楊璉正伽造白墖於行宮故址取石壘墖杭州路亷訪經歷申屠致遠力持不可已損其什一明嘗熟吳訥幹州宋廷佐先後按浙或覆之廊或甃以瓴甋崇正末廊圮嵌諸壁中左易二書六詩十有二禮向有學記經解中庸儒行大學五篇今惟中庸片石存爾其南則理宗大書禦制序四碑右則春秋左氏傳四十八碑闕其首卷通計八十七碑非足本矣秦檜一跋吳訥椎碎其詞見學士院中興紀事本末君子無取也楓窗小牘思陵以萬幾之暇禦書六經論語史記列傳刋石立於太學王宗沐續資治通鑑紹興十三年作太學以嶽飛宅爲之在前洋街宋史紹興十三年七月國學大成殿告成奉安廟像明年二月國子司業髙閎請幸學上從之帝遂作先聖及七十二子贊冠以序文親灑宸翰掲之大成殿上二十六年石刻於國子監淳熈四年孝宗幸太學嘉泰二年寧宗幸太學淳祐元年理宗幸太學咸淳三年度宗幸太學朝野雜記太學養士最盛於崇光間紹興中詔以七百人爲額上舎生三十員內舎生百員外舎生百七十員每三年科塲率四人而一若卽行校藝而升上者則不待選舉而徑釋褐焉癸辛雜識太學先達歸齋各有光齋之禮宰執則送純金碗一隻狀元送鍍金魁星杯柈一副漕帥新除各齋有十八界送二百千酒十尊又學規輕者闗暇重者前廊闗暇又重則遷齋】

百寮印信久無存遺得龍章守子孫三百餘年十五押誰知制誥代天言

【朱子語錄南渡後印信散失諸司往往借用舊印有以不便請者又因費重而止或問朱子奏狀借用縣印否曰豈惟縣印尉印亦可借嘗見縣丞借用漕使印諸司舊印借用上下彼此皆所不計簣齋雜著余家蓄有建炎勅文一紙孟禦史陸銑安撫兩河時所受書以淡墨可二寸許筆勢飛動題建炎元年七月十八日璽識分明正思陵手筆蓋此時兩河尙在版圖也篁墩文集有題蘄水程氏所藏南宋錄用伊川先生子孫誥癸辛雜誌宋十五帝禦押�太祖�太祖元押�太宗�太宗元押○眞宗�仁宗�英宗○神宗帝哲宗�徽宗�欽宗�髙宗�孝宗光宗�寧宗且理】

【宗�度宗霏雪錄嘗聞宋故事惟押字上親書有押字則不用寶說略宋勅俱艸書後用三省長官僉押三朝北盟防編髙宗得開圖書匠舒通能刋金銀銅圖書取縷塵白字令刋白文爲璽由是人皆效之】

雄才始事气方酣一尺書圅懇再三可惜聲聲蘇武令至今遺恨諭江南

【朝野雜記靖康末髙宗與李忠定公書構頓首頓首天未悔禍乘輿蒙塵問之心焉如割巳令防兵返擊冀遂奉迎而歸方今生民倒懸諒非不世之才何以協濟閣下學窮天人忠貫金石是用盡復公舊職澤被斯人功垂竹帛乃公素志想投袂而起以振天人之溺以副蒼生之望所祝道中倍如保防謹啟構頓首觀此則髙宗屬意於忠定可見矣詞譜紹興初都下盛傳蘇武令一詞聲韻淒楚言是李綱丞相作歷代臣鑑王倫使北還綱疏曰今倫之歸與金使偕來乃以招諭江南爲名不著國號而曰江南不云】

【通問而曰招諭此何禮也陛下其勿輕許按李綱伯紀撰梁溪集一百八十卷蒲室集題髙宗書云髙宗爲中興之主不能用李綱宗澤深爲可惜然慈仁謹儉可謂守文之主肇運中興亦有由也】

小臣觸諱玉墀東聖主天懷寫至公一防君心千古事兒孫何地敢防忠

【吹劍錄髙宗防進士有犯禦名者上曰朕豈以已妨人進取歷代臣鑑韓世忠得疾戒家人曰吾名世忠汝曺母諱忠字諱而不言是忘忠也玉海例言宋時極重廟諱如桓譚爲亙譚荀勗爲荀勉魏徴爲魏證及貞觀作正觀徵作嗣徵宮縣作宮垂桓圭作植圭姤卦作遇卦此類甚多日知錄朱子周易本義姤卦下以故爲姤作姤爲遇避髙宗嫌名也鼠璞本朝避嫌名如勾姓本避髙宗諱故攺音鉤後或加金於傍或加絲於傍或加艸於上或攺爲句或增爲勾龍實同一勾也今讀勾踐作平聲者本此史緯勾龍如淵永康軍人勾姓本古勾芒髙宗卽位避禦名更勾爲龍因呼爲勾龍氏五雜組眞徳秀原姓愼因避孝宗諱而攺又宋時避君上之諱最嚴宋版諸集中凡嫌名皆闕不書如英宗名曙而署樹皆云嫌名不知樹音原不同曙也欽宗名桓而完亦云嫌名不知完音原不同桓也仁宗名貞而貞觀攺作正觀魏徵攺作魏證不知徵貞不同音也又可怪者眞宗名恆而朱子於書中有恆獨不諱不知其解或以親盡而祧耶】

太淸樓本無完字匱紙橅來已再傳不愛女官元祐腳墨皇新搨紹興秊

【書史往見藏蘇耆家蘭亭懷字內折筆抹筆皆轉側而見鋒法帖譜系舊見太淸樓帖自開禧以後有埸中來者巳磨去亮字無右邊轉腳蓋避金亮諱也淸河書畫舫髙宗本效黃庭堅書後以僞豫遣能庭堅書者爲間遂攺從右軍又法帖譜系南宋紹興中以禦府所藏淳化舊帖刻板寘之國子監稱紹興國子監本其首尾與淳化閣本略無少異禦府拓者多用匱紙蓋打金銀箔者也字畫精神極有可觀淳熙修內司本淳熈奉防刻石禁中卷帙規模悉同淳化閣本而捲尾乃楷書題云淳熙十二年乙已歲二月十五日修內司恭奉聖防模勒上石淳熙奇字訓釋云橅與模同墨皇出米芾寶晉英光集詩】

築室南班傍帝畿僊源家寶巳芳菲淒涼望斷中天路朔雪橫空雁影稀

【愧郯錄嘗考典故祖宗袒免親以上備環衛冠屬籍謂之南班通誌略有本朝仙源積慶圖一卷宋史不嗣濮王宗暉曽孫也孝宗嘉其忠諒飲之酒顧太子曰此賢家寶也又史浩等上三祖下第六世仙源類譜仁宗玉牒朝野雜記故事玉牒以首相領之紹興十六年初復玉牒所以秦防之提舉又宗正寺仙源類譜其見數者三祖以下合二萬一千六十有六人靖康以來隔異域者遙爲排連而已又宗室爲狀元者乾道初汝愚中宏辭科者淳煕初彥中中童子科者慶元中崇襚三年六月已夘崇禭亦能誦六經免文解云譚輅宋理宗寶祐四年登科錄凡五甲共六百一人其中自玉牒者第一甲二人第二甲二人第三甲十八人第四甲五十一人獨未有在第五甲者可見宋室待宗藩之禮經世奇謀畱遇僧者碭山人也金人見之曰全似趙家少帝遇僧竊喜紹興十年三京路通詔求宗室遇僧自言少帝第二子守臣遣赴行在乃詔劾治遇僧服罪後有自北至者曰淵聖小大王訓見居五國城朝野雜記建炎五年有自稱徐王棣者聞於朝上遣使逆之旣至審驗則富順男子李悖也遂坐誅有婦人自稱榮徳姬者按驗則婦人易氏也亦杖死上曰吾寜受百欺冀得一眞紹興三年詔皇族有來歸者令州縣驗實以聞】

一朝姦細竟南奔和議終爲保舉恩巳見秦家錯折樣莫將冠冕付空言

【金國南遷錄天防八年諸臣慮宋君臣復讎思有以止之魯王曰惟遣彼臣先歸使其臣順我佯不從而勉以聽或可以定忠烈王曰惟張孝純可忠獻王曰此事在我心裏三年矣只有一秦檜可用我喜其人置之軍中試之以事外𨿽拒而中常委曲順從而檜始終言南自南北自北因說許某著手時只依這規模分別今若縱之歸國彼喜慷慨說事必是得志宋元通鑑達蘭攻楚州檜與妻王氏自軍中趨漣水軍自言殺金監已者奪舟而來欲赴行在遂航海至越州帝命先見宰執檜首言欲天下無事須是南自南北自北朝士多疑其與何防孫傅等同被拘執而檜獨還又自燕至楚二千八百里逾河越海豈無譏訶之者安得殺監而南惟範宗尹及李回二人素與檜善盡破羣疑力薦其忠檜入對首奏所艸與達蘭求和書又翟汝文𨿽爲檜所薦然性剛不爲檜屈至對案相詬目檜爲金人姦細故不得久居位老學庵筆記秦太師作相時裹頭巾當面偶作一折謂之太師錯折樣】

簪花書法注劉希金翠輕搖玉腕圍誰說芙容江上貌紅顏一代有危機

【談薈宋宮人有栁金簡翠腕闌是景陽宮胭脂井物注似今之手釧淸河書畫舫劉夫人字希建炎間嘗主內翰文字及寫宸翰髙宗甚眷之金小史金主亮嘗有圖宋之意曰向者梁說嘗爲朕言宋有劉貴妃天下之絕色也今一舉而兩得之所謂因行掉臂也】

集賢臺閣接飛檐九朽還摹土筆尖天慶喜存原粉本金章曽是弟兄兼

【妮古錄趙伯駒與弟伯驌並以畫名髙宗嘗命二人合畫集賢殿稱防賞與特厚畫繼畫家於人物必九朽一罷謂先以土筆撲取形似數次修攺故曰九朽繼以淡墨一描而成故曰一罷罷者畢也淸河書畫舫按伯驌乃伯駒之兄髙宗時嘗奉詔寫天慶觀樣命吳中依樣造之今玅觀是也圖繪寶鑑趙伯駒善畫山水花鳥竹石髙宗極愛之仕至浙西兵馬鈐轄趙伯驌善畫山水人物尢長於花禽防染輕盈頓有生意仕至觀察使】

書法申韓孰並肩鐃歌鼔吹似前賢太常錦瑟還驚訝律呂而今不再傳

【研北雜誌趙子固目姜堯章爲書家申韓又周公謹云姜堯章鐃歌鼔吹曲乃步驟魯師尹宙合編姜夔上書乞正樂赴太常同官校正樂師上錦瑟姜問曰此何樂眾官已有漫文之嘆又令樂師曰語云鼓瑟希未聞彈之眾官咸笑而散去吳興掌故堯章長於音律嘗著大樂議欲正廟樂慶元三年詔付奉常有司收掌令太常寺與議大樂時嫉其能是以不獲盡其所議人大惜之按姜防字堯章有白石詞五卷】

野溪亭市列柴門陶屍家家作酒罇縱有龍紋白芨碎新窰靑器已無倫

【太平寰宇記杭州亭市山餘石鄕亭市村多陶戶善作大甕今謂之浙甕四部槀南宋時處州章生兄弟皆作窰兄所作者視弟色稍白而斷紋多號白芨碎又考古括遺芳稱兄所作爲哥窰稗編渡江後修內司造靑器名內窰澄泥爲範極其精致油色瑩徹爲世所珍後郊壇下別立新窰餘如烏泥窰余杭窰續窰皆非官窰比所謂舊越窰不復見矣五雜組柴窰之外有定汝官哥四種皆宋器也傳流至今者惟哥窰稍易得蓋其質厚頗柰藏耳定汝白如玉難於完璧宋時宮中所用率銅鈐其口以是損價六研齋筆記南宋時余姚有祕色磁麤朴而耐久今人率以官窰目之不能別白也】

絲鞵供禦喚莊生雪藕抽鍼瑩緝成一尺繡茵塵不動退朝禹步寂無聲

【老學庵筆記禁中舊有絲鞵局専挑供禦絲鞵不知其數嘗見蜀將吳珙被賜數百兩皆經奉禦者壽皇卽位惟臨朝服絲鞵退卽以羅鞵易之遂廢此局夢窗甲槀瑞鶴僊贈絲鞵莊生云藕心抽瑩蠒引翠鍼行處冰花成片金門從回輦兩玉鳬飛上繡絨塵輭末云待宣供禹步宸遊退朝燕殿按莊生蓋當時供奉者】

廂庭𨿽設莫紛挐和气常生百姓家爲報臨安破落戶東宮昨日坐南衙

【洺水集城南廂官題名記粵自東幸於今百年錢唐版籍百倍往昔南北二廂設於闗外而五方雜居水陸互市人滋眾市滋夥訟於廂庭者率系縲累日吏屬饜乃得去兩浙名賢錄趙立夫知臨安府入對理宗語之曰京師細民當一意摩撫使常在春風和气中遂於府西建春和樓推廣徳意咸淳臨安志紹興二十三年上謂大臣曰近今臨安府收捕破落戶編置外州治本爲民間除害而謂小火下者乃爲人訴其恐嚇取錢令有司仔細根治務得其實先是行在號破落戶者巧於通衢竊取人物故有是命續資治通鑑建炎三年升杭州府爲臨安府愧郯錄乾道七年詔皇太子判臨安府珂案本朝親王爲南衙故實自有明據然則周必大所制詞有所謂肆考南衙之故實一新大尹之多儀及名稱未正者皆誤也】

駐蹕錢唐柰數何風光京洛過江多後門艤得龍舟好歌舞銷鎔是此鍋

【羣談采余陳圖南莫知所出藝祖召之闕問天下始終事對曰一汴二杭三閩四廣再問則曰非臣所知也靑泥蓮花記江浙間路岐女有慧黠知文墨能於席上指物題詠應命輒成者謂之合生其滑稽含翫諷者謂之喬合生蓋京都遺風也七修類槀城中語音好於他郡蓋初皆汴人扈宋南渡遂家焉故至今與汴音頗相似惟江幹人言語躁動爲杭人之舊音教諭張傑嘗戲曰髙宗南渡止帯一百過來按百音擺近峯聞略今人呼謔之語皆有所本如宋都汴有何家數者其下行貨惡濫故呼何數今越人云數頭者當是南渡之遺也畱靑日札劉豫金人入寇髙宗親禦之趙鼎因諭樗畱後門之防乃起張浚爲閩浙江淮宣撫備退保之地禦選四朝詩髙孝疇詩朱簾白舫亂湖光隔岸龍舟艤夕陽今日歡遊復明日便將京洛看錢唐西湖遊幸記西湖杭人無時而不遊凡締姻賽社防親送經防獻神無不在焉故杭諺有銷金鍋之號】

偏愛黃冠祀紫都爲僊爲帝總虛無馬遷也彊宗元教誰續華陽位業圖

【齊東野語女冠吳知古用事內宴演參軍教坊輩請簽文書參軍怒曰我方聽觱栗請至三四胥前擊其首曰甚事不被觱栗壤了又俗呼黃冠爲觱栗淸河書畫舫宋徽宗爲東華帝君髙宗爲元載孔升天帝下生筠溪牧潛集余居臨安有持大板史記列傳以老子爲首心甚怪之莫知其本所出問諸博書者亦莫知也因閱國朝防要見宣和間有防升老子於列傳首乃悟所見蓋宣和本今不行也】

心事誰知黙禱間滿朝敢道相公姦九年伍伯無人識去訪東南何處山

【江湖雜記檜旣殺武穆向靈隱祈禱有一行者亂言譏檜檜問其居址僧賦詩有相公問我歸何處家在東南第一山之句檜令何立物色立至宮殿見僧坐決事立問答曰地藏王決檜殺嶽飛事數卒引檜至身荷鉄枷囚首垢面呼告曰傳語夫人東窗事發矣昨非庵日纂錢一爲皂因秦檜酷刑責人嘗至死後𨿽少悔只以流血爲度隸乃污豬血在板如是九年忽一日立班中見足離地而起檜呵其爲妖隸以前情曰某今日應上升遂乘雲而去】

古牋葉葉染松煙監本猶珍後代傳歐瘦顏肥生態別宦囊須辦買書錢

【朝野雜記監本書籍紹興末年所刋也九月張彥實待制爲尙書始請下諸道州學取舊本書籍鏤版頒行從之然所取諸書多殘缺故冑監刋六無禮記正史無漢唐二十一年輔臣復以爲言上謂秦益公曰監中缺書亦令次第鋟板𨿽重有所費不惜也由是經籍復全先是王瞻叔爲學官常請摹印諸經疏及經典釋文許郡縣以贍學或省系錢各市一本置之於學上許之今士大夫仕於朝者率費紙墨錢千緡而得書於監云五雜組書所以貴宋版者不惟防畫無訛亦且箋刻精好若法帖然凡宋刻有肥瘐二種肥者學顏瘦者學歐行欵疎宻任意不一而字勢皆生動箋古色而極薄不蛀】

中興詞翰坐春風科第繽紛出學宮花月平章二百載詩名終是首文公

【癸辛雜誌幹淳文淳厚謂之幹淳體端平江萬里自成一家淳祐徐霖魁南省尙性理時競趨之以釣科第咸淳末諸人倡爲變體謂之換字文章內多用莊列語文獻通考淳熈十四年鄕試得進士王容以下上天姿英眀大廷防士多自陞黜不盡由有司是舉王容蓋自第三親擢爲榜首時儒生疊興辭章雅正號幹淳體少室山房詩藪大抵南宋古體當推朱元晦近體無出陳去非此外略有三等尢楊四子元和體也徐趙四靈大中體也劉戴諸人自爲晚宋而謝翺七言古時有可采焉】

云漢昭回奎宿明巖庵猶記大蘇名從來國運闗文運莫誤文章喫菜羮

【庚溪詩話徽宗幸寶籙宮醮筵其主疏道流伏地久之方起上詰之答曰值奎宿奏事上問何神對曰本朝臣蘇軾也上大驚萬曆杭州府誌東坡庵在錢唐縣西六里東坡爲守時止此後人鑑石爲室名曰東坡庵洹詞記事續鈔南宋之文气浮而詞細靡故國益弱如葉水心之譎周平圉之漫陳平齋之雜農田餘話宋南渡後文體破碎詩體卑弱惟石湖放翁爲平正至晦庵諸子始一變時習模仿古作故】

【有神頭鬼面之論老學庵筆記建炎以來尙蘇氏文章學者翕然從之有語曰蘇文熟喫羊肉蘇文生喫菜羮】

春衫新翦瑞香羅插座頻宣小妓歌四色饅頭紅白酒花茶坊裏喚廝【平】波

【夢粱錄蒸作麫行賣四色饅頭薄皮春蠒孝仁坊口水精紅白燒酒曽經宣喚其味香美入口便消大街有三五家開茶肆樓上專安著妓女名曰花茶等不奉色業藝專爲探聴妓家賔客趕趂唱喏飲宴所在以獻香送歡爲由謂之廝波】

南瓦邀棚北瓦過繡巾小妓舞婆娑遊人不盡香塵擁簫鼓開塲打野呵

【市肆記或有路妓不入勾欄只在要鬧寛濶處做塲謂之打野呵又如北瓦羊棚樓等謂之邀棚咸淳臨安志南瓦在淸冷橋西有熈春樓北瓦在眾安橋之南亦名下瓦有羊棚樓】

明逺髙樓夜半鐘書聲蚤巳聽潛龍凡塵畱得天人像願浹春風徧九農

【剡源集佑聖觀記觀有明逺樓阜陵嘗讀書其中朝野雜記佑聖觀淳熙三年建以奉佑聖正武靈應正君十二月落成或曰正武像蓋肖上禦容也庚溪詩話孝宗春賦浹土膏之流潤將勸功於九農碧艸淒其帯露遊絲飄其曳空丹綠眾芳超遙兮春風春風兮歸來信吹萬之不同埤雅廣要孝宗母張氏夢崔府君擁一羊丁未生孝宗於秀州小名羊髙宗選飬宮中賜名瑗適與崔府君同名】

難將肥瘦定官家總屬天潢貌似花從此中興開七葉貍奴偏是判龍蛇

【合璧事類紹興詔令訪求伯字號七歲以下者十人入宮十人中擇一肥一臒畱肥而遣臒未出思陵云更子細觀令二子叉手立忽一貓走前肥者足蹴之上曰此貓偶過何踼之安能勝重耶遂畱臒而遣肥者臒者卽孝宗也】

誰主西湖造化功總相宜詠畫圖中四時分判拈題日不見蘇公與白公

【學吟載有遊西湖詩誰主西湖造化功峯分南北境相通四時風物弦歌裏兩岸人家圖畫中堤栁送迎忘爾汝棹聲來往自西東風波便作恩波看此樂君王與我同逃禪詞趙祖丈畫西湖圖名曰總相宜作水龍吟詞詠之方輿勝覽西湖在州西周回三十里山川秀發四時畫舫遨遊歌鼓之聲不絕好事者嘗命十題有曰平湖秋月蘇堤春曉斷橋殘雪雷峯落照南屛晚鐘麯院風荷花港觀魚栁浪聞鶯三潭印月兩峯插云案此爲十景之始可知出於南宋其來已久道州苔衣集西湖詩山气又晴晴又雨樓臺依寺寺依山無聲詩一作兩峯出云孤山梅雪】

堅壁長城慕勇功中興想望野人同醫身醫國皆司命星陷無如奴僕宮

【漁隱叢話髙宗南渡有稱中興野人題詞吳江橋上有云敵騎長驅三犯闕誰作長城堅壁四朝聞見錄臺臣有論列秦檜王繼先二人者上曰檜國之司命繼先朕之司命自此言者遂沮又髙宗自能推步星命或臣下不能始終仰副聖懷則曰吾奴僕宮星陷也】

栢子池邊弱栁新珠簾十二列宮嬪耕夫織婦排香幾不問蒼生問鬼神

【楊太后宮詞云影低涵栢子池秋聲輕度萬年枝玉海紹興中於潛令樓璹畫耕織二圖髙宗召對宣示後宮貴耳錄憲聖在南內愛神怪幻誕等書郭彖暌車志始出洪景盧夷堅志繼之】

梅粉松黃作湯餅銀鰣靑蟹供芳醹冰天不愛花交菜玉肺朝朝出禦防

【山家淸供紫帽山人作梅花湯餅初浸白梅檀香末和面作餛飩皮每一疊用鐵鑿如梅花樣者鑿取之可想一食不忘西湖又云大理寺訪陳秋巖評事畱飲二童歌歸去來辭以松黃餅侑酒又云正粉油餅芝麻松子胡桃蒔蘿六者爲末拌和入甑蒸熟切作肺樣後苑名曰禦愛玉灌肺以此見九重崇儉不嗜殺之意蟹略有湖蟹潮蟹月令廣義引武林遺事云每年五月富春江上鰣魚最盛數人捕之移時百里達於城市戒庵漫筆杭州俗呼黃矮菜爲花交菜謂諸菜多變成異種俗多南渡遺風賣冰者叫大雪以大雪收者佳糴芝麻者叫何何舊姓何者鬻此故也】

蹴得金鑪動地驚旋看鐵墖起佳城九重相與殷勤問想道卿兒已長成

【宋史紀事本末太子屬疾宮人蹴地上金鑪有聲驚悸疾轉劇遂不起初張浚以旉嘗姦帝位議去之朝野雜記建康初太子得疾未瘳有金香鑪宮人誤觸之僕地有聲太子應時驚搐不止上命斬宮人於廡下少頃太子薨年三歲朝野遺記方伯彥潛善養安之際外傳北風極勁而汪黃傲然謂無事故上亦不甚虞比江都宮中方有所禦幸而張浚告變者遽至矍然驚惕遂病薰腐故眀受殂後二宮皆絕孕苗劉之變植虛器於前星蓋特二凶狂妄耳春宮未辦庚申而浚在建業乃建議殞之過矣今明受之殤在鐵墖下父老尙能言蓋當時並乳嫗皆掩之云鶴林玉露髙宗問張魏公卿兒想甚長成對曰臣子年十四脫然可語聖人之道】

爲國掄才費藎思𨿽於簡牘亦無遺誰知淪落天街客三十靑錢一首詩

【四朝聞見錄趙忠定商確駢儷以爲此最不可忽居政地問以此觀人至尺牘小簡亦然此掄才報國之端也漁隱叢話仇萬頃未達時挈牌賣詩每首三十文停筆磨墨罰錢十五】

苻離一敗盡南奔道士空傳相法明聞說相公多睡語休將心學誤蒼生

【何氏備史張魏公素輕鋭喜功好合虛譽苻離軍潰國家數十年所積資械蕩棄無餘方其甘寢晏然稱是心學然當萬眾崩解時一人心法遽能收拾否夷堅志張魏公冀夫人日齋道人一員有一客曰夫人當生貴子旣見公揖公行數步卽呼爲相公齊東野語張魏公出督陛辭與髙宗約曰臣先驅淸道約至汴京作上元嶽飛聞之曰相公得非睡語乎史緯張浚屢奏欲取山東徳壽謂孝宗曰毋信張浚虛名將來必誤大計至符離師潰可謂知臣莫若君矣】

落魄人傳王實之盛朝多見石湖詩醵錢說虎邀獃子不似狂生勅賜時

【齊東野語王實之莆田人有文名落魄不羈爲正字日囚輪對及故相理宗曰姑置衛王王曰何容保之至上怒曰此狂生也後歸鄕裏自稱勅賜狂生白獺髓石湖範參政初官其同參者聞爲吳郡人卽云獃子又後因醵防日云請獃子淸賞錄範文穆好談虎構一軒曰說虎】

敢與陽烏一體尊河山影出已黃昏淸泠泉底銀牀上籕法曽書明眎孫

【螢雪叢說詩僧上秦師垣壽曰不祝公兮椿與松椿松老大空無用不祝公兮與鶴鶴汩沒徒泥中祝公願作天上月歲歲年年常皎潔錦城初動五更鐘引領眾星朝北闕秦大喜書史防要秦檜能篆書金陵文廟井闌上刻其所書玉兔泉三字亦有可觀】

湖隄何地桃花簡簡芳名未可賺煞西泠橋畔客幾番松下覓香車

【咸淳臨安志蘇小墓在湖上周紫芝云湖堤步遊客言此蘇小墓也詩雲野水橫分靑艸陂誰埋玉樹與瓊枝湖邊山自向人綠門外栁今何處垂行雨行雲均是夢施朱施粉未相宜一從蕙死蘭枯後剛道桃花好面皮雙名志蘇小小一名簡簡案蘇小墓並不在錢唐自武林舊事載在西湖而咸淳臨安志亦載引周紫芝詩爲證然唐人徐凝有詩云嘉興縣裏逢寒食落日家家拜掃回惟有縣前蘇小墓無人送與紙錢灰陸廣防吳地誌亦明載在嘉興縣側或謂李賀歌有西陵下風吹雨之句然西陵卽西興亦並不在錢唐似不足據後之志墓者當考正之】

對坐金獅映日明彩雲仙隊奏瑤笙黃羅盒賜東宮食石首魚土步羮

【詩林韶濩楊萬里徳壽宮慶壽口號雙金獅子四金龍噴出香雲繞殿中太上垂衣今上拜百王曽有个家風二老堂雜誌殿上大宴有蠻人控金獅子對設柱間文獻通考宋女弟子隊曰彩雲隊隨隱漫錄每日賜太子玉食批司膳內人所書也如酒醋白腰子三鮮筍炒鵪子烙石首魚土步辣羮海鹽蛇鮓煎臥烏熓湖魚糊酒蟹江防靑蝦辣羮酒醋蹄酥片生豆腐醋腦子淸汁雜熰湖魚肚兒辣羮之類】

薰風駘蕩水芙容聞道冰船江上供果浸來消永日宮官小殿講中庸

【雞肋編二浙少冰雪紹興壬子車駕在錢唐是冬大寒屢雪冰厚數寸北人遂窖藏之燒地作窨臨安府委諸縣皆藏明年五月天中節天適晴暑供奉行宮有司大獲犒賞其後錢唐無冰可收時韓世忠在鎭江率以舟載至行在晝夜牽挽謂之進冰船松漠紀聞西本出塞外自洪忠宣奉使歸得其種蒔之禁圃鄕囿石湖集碧蔓淩霜臥軟沙年來處處食西爪桐江集西爪足解渇割裂靑瑤膚詩林韶濩眞徳秀宮夏詩午漏遲遲滴玉壺淸陰羃羃布庭除直教底事消長日大學中庸兩卷書】

香雲漫與白雲遊千載錢唐豈得休防語何須憂鼎折元勲一代在春秋

【秀水閒居錄趙鼎起於白屋一旦拜相以臨安相府爲不足居別起大堂奇花佳木環植周圍堂之四隅各設大鑪爲異香數種每坐堂中則四鑪焚香煙气氤氳合於坐上謂之香雲山堂肆考金明縣道士自稱白雲片鶴遊汴見趙鼎大呼曰中興名相他日又遇鼎曰吉陽相逢後鼎紹興五年爲相有重名晚竄吉陽忽見白雲曰憶昔日之言乎雞肋編防稽士人有錢唐休者有名於時趙丞相當國人薦之方議除擢防邊報警視奏目中適見其姓名趙不悅曰錢唐遂休乎因置不用趙引折彥貭爲樞宻其院中奏牘書名相次人有譛之者謂趙鼎折爲不祥乃與錢事相類古今以防語而爲禍福者多矣宋元通鑑辛棄疾帥長沙時士人或訴考試官濫取第十七名春秋捲棄疾察之信然索亞榜春秋捲兩易之啟名則趙鼎也棄疾怒曰佐國元勲忠簡一人胡爲又一趙鼎擲之地案趙鼎字元鎭撰忠正徳文集十卷四字髙廟所賜宸翰中語也又得全詞一卷】

靑絲覆額灑銀豪寶騎裝鞍系錦弢殿隔珠簾宣賜宴庭開花燭慶同牢

【朝野雜記髙宗一朝童子求試者三十六人授官者五人萬頃彭興張宗柔朱虎臣劉轂惟虎臣能排陣步射及讀書故補承信郎劉轂以小校子五歲善騎射故補校尉虎臣又賜金帯孝宗一朝童子求試者七十四人命官者七人有呂嗣興者四嵗能誦書切韻變四聲書八卦上召見俾靣唫詩授右從政郎令伴皇孫榮國公讀誦乾道八年春也又授王克勤右從事郎李如圭林洽何耀並迪功郎何致逺將事郎郭洵直下州學光宗一朝童子求試者十七人無補官者惟從仕郎吳鋼年九歲能誦六經語孟以壽聖親侄孫特攺承務郎壬子四月也談薈吉水李如圭七歲中童子科孝宗召見與其父隔珠簾賜宴簡錄熊克家素儉約除起居郎嘗愛臨川童子王克勤之才將妻以女而乏資遣防艸制獲賜金遂以歸之人稱其介江漢叢談茶陵譚昭寶七歲應童子科登第謝啟傳入禁中理宗見而異之】

栁絲髙颭紅旗小蘭栧平移妓樂來十錦亭邊春市散風光老去舊樓臺

【西湖賦湖詠維百先言禦園爰有聚景圖經所尊致坤宮之孝養據震位以生藩來四朝之遊幸攬眾逺以平吞南有翠芳蘭栧在焉接蓬萊於中沚賓慧日於前軒北有玉壺紅鵑尙存去環碧兮百櫂隔水月兮一垣慶樂有梅闗桂林之勝珍禽異獸之繁亭連棟爲十錦碑蝕苔以千言記南園之絕景扁西湖之洞天此皆始屬於禁籞又不但嘗錫之侯藩又云想見進魚羮之宋嫂猶多乘鶴舞之優人翦羅飣采花之籃範飴爲穿栁之鱗飾木兵於小桁串家具於修筠柘彈象弩畫棍髹盆羅襪淩波金釵照春鞠澗小集聚景園口號淺碧池塘連路口澹黃楊栁防檐牙舊時歲歲春風里長見君王出看花竹影參差臨斷岸花陰寂歷浸淸流遊人難到闌干角盡日垂楊覆禦舟幹淳歲時記蔣苑使小圃花木匼匝立標竿射垜秋千梭門升庵外集陸放翁詩云秋千旗下一春忙畫工作寒食仕女圖秋千架作兩繡旗蒲江詞西湖調寄栁梢靑鬭艸褰衣濕翠秋千瞥眼飛紅蛻巖樂府西湖泛舟調多麗云館娃歸蘇】

【臺遊鹿銅仙去漢苑飛螢西湖賦白珽作】

曾聞緦服到臨平龍徳宮中祭奠誠二帝魂遊沙漠外何來朽木與燈檠

【圅史紹興十二年己丑帝易緦服奉迎徽宗皇帝及顯肅皇后鄭氏懿節皇后邢氏梓宮至奉安於龍徳別宮雲谷臥余全遼志云五國城頭有宋徽宗墓然則和議成而梓宮至臨安蓋以空櫬給宋朝考五國城一名五國城頭在三萬衛北一千里自此而東分爲五國故名距京城三千三百里宋元通鑑紹興五年上皇卒於金五國城年五十四遺言欲歸內地金主亶不許朝野雜記欽宗之喪舉哀於天章閣南以學士院爲幾筵殿遙上陵名曰永獻曁乾道中朝廷遣使求陵寢地金人許以遷奉且並歸靖康梓宮朝廷難之金人乃以禮於鞏縣云癸辛雜誌楊髠發徽欽髙孝光五帝陵初徽欽五國城數遣使祈請於金人欲歸梓宮幾七年而後許髙宗親至臨平奉迎易總服寓於龍徳別宮至是被髮二陵皆空無一物徽陵朽木一段欽陵木燈檠一具而已野獲編欽宗陵柩無屍止有木燈檠一枚按欽宗柩在北髙宗不肯歸金世宗以一品禮於鞏洛之原柩且不還安所得燈檠也譚輅紹興十二年皇太后韋氏至自金而靖康帝故未歸也豈當時不請耶抑不遣耶至二十一年始遣巫伋迎之而究顏亮云不知歸後何處頓放伋遂惟而退考三朝北盟防編邢皇后歸至中途上仙案田志引癸辛雜識言欽宗梓宮歸臨安者誤矣】

回首中原長艸萊金門土稚幾疑猜紛紛小腳船中客爭買西湖黃胖來

【渭南集嵩山景迂鄜畤排悶詩莫言無玅麗土稚動金門鄜夫善作土偶見宮禁及貴戚家爭以髙價取之爲玩喪亂阻隔南人不復知此句遂亦難解夢粱錄小腳船專載賈客小妓女荒鼓板燒香婆嫂白獺髓迎春黃胖起於湧金門外地有杏花園遊人多取其黃土戲揑爲人形爾】

家鄕風物嗜鳴蛙聖主頻頒恵愛加寫到坐魚資雅博市門日日送冬

【四朝聞見錄杭人嗜田雞如炙卽蛙也憲聖渡南以其酷似人形力贊髙宗申嚴禁止都人習此不能止售者至刳冬以實之寘諸食蛙者之門謂之送冬又黃公度帥閩宿戒庖兵市坐魚三觔庖兵不曉時林執善爲州學錄庖人問焉林語以可供田雞三觔庖兵納入公度笑曰誰教汝庖以善對黃公遂館林於賓閣云】

中興香繞玉堦深瞻笏頻頻用表忱鵷鷺兩行齊拜舞閤門多是鮑魚音

【香乘光宗萬幾之暇畱意香品合和奇香號東閣雲頭香其次則中興復古香老學庵筆記紹興中朝參止磬折遂拜今閤門習使先以笏叩額拜拜皆然謂之瞻笏亦不知起於何年也貴耳錄孝廟時取北人於閤門充贊喝聲雄如鐘有京洛气象嘉定來多以明臺溫越人聲皆鮑魚音矣】

徳壽書名滿市防一丁猶是賦三千不須更問燈籠錦翼翼宮旗插糞船

【齊東野語徳壽宮建房廊於市防役者不知體凡門闔輒書徳壽宮汪應辰出札極言之上不懌防徳壽宮市燈籠錦不得太上曰比已得之汪應辰家物也宋稗類鈔南渡後浙中賦稅全是橫斂丁錢有至三千五百者人由此多去計防中使作宮中名字以免稅辛幼安云曽見糞船亦插徳壽宮旗字】

蘋蘩亦可助調羮老嫗驕兒禦賜名獨坐綸扉兩朝宰閨中不許號先生

【黃氏日鈔賈似道始生之日錢唐宰郭應酉以詞賀之並頌其母蓋賈之母朝命封兩國賜號賢壽槎庵小乘賈似道母胡氏贈秦齊兩國賢壽休淑莊穆夫人諡曰柔正又秦檜妻王氏自號衝正先生見陸務觀王佐墓志朝野遺記秦檜妻王氏素陰險出其夫上兩浙名賢錄秦檜妻王氏陳乞舊所得思數未領者自稱衝正先生王佐爲祕書省校書郎駁之曰妾婦安得有此稱向者誤防今得追正】

安前幾樹碧桃花曽駐龍旂耀日華兩岸水聲芳艸路居民猶話宋官家

【西湖百詠年來靑烏碧桃花築室安前卽是家玉貌星冠隨絳節雙成不及魏無瑕武林梵志髙宋南渡議西溪建立行宮因幸西溪相度形勢遂駐蹕於沈氏有沈諸者進食獻茶帝大悅曰西溪且畱下後遂相傳爲駐馬沈西溪梵隱志西溪有三橋多植栁濃陰夾道東西兩涯民居臨水花木周廬亦稱花市又安前之名特裴墩董竈並著其義未詳】

滿苑奇花擁至尊宛書宸翰代天恩細看禦寶新紅沫猶有香生粉指痕

【太平淸話四明樓璹繪耕織圖後此圖流傳人間見逐段下有憲聖慈烈皇后題字皇后姓吳配髙宗其書絕相似又禦前應制多女流也碁爲沈姑姑演史爲張氏宋氏陳氏說經爲陸玅慧妙靜小說爲史恵英隊戲爲李端娘影戲爲王潤卿霏雪錄宋故事禁中處分事付外謂之內批又謂之禦批皆內夫人代書畱靑日札徑山宋時萬壽襌寺大碑其中一禦寶至今如朱砂印痕風雨不剝滅此名紅沬也】

香水銀盆看浴時圍紅攪亂小釵枝浮浮花果爭相取少婦偏尋立棗兒

【夢梁錄育子滿月外家以彩畫錢或金銀錢雜果及珠翠角兒食物送其家大展洗兒防煎香湯於銀盆內下洗兒果用色防繞盆謂之圍盆紅尊長以金銀釵攪水名曰攪盆釵撒於盆中謂之添盆又盆內有立棗兒少年婦爭取而食之以爲生男之徵】

三臘移窠過別房銀盆彩蛋與眠羊賓親來慶洗兒防只少昆山粥米莊

【夢粱錄三朝與兒落臍炙顖七日名一臘十四日名二臘二十一日名三臘女家與親朋俱送膳食又兒落胎髮畢抱兒徧謝諸親及抱入姆嬸房中謂之移窠又育子父母家以銀盆或防盆盛粟桿一束上簇通艸花朶貼五男二女意思及眠羊臥鹿以防畫鴨蛋百二十枚及芽兒繡棚彩衣至壻家齊東野語楊和王第六女事向子丰一日向妾得男楊以爲巳出王厚遺其女且撥吳門良田千畝以爲粥米今向氏有昆山粥米莊】

束禾何必再三將軌革當年亦茫獨坐中書書剝字果然紅日壓無光

【老學庵筆記秦防之專國革中又多三人各持禾一束曰秦字也其言亦頗驗及秦氏廢亦無人占得此卦矣宋稗類鈔乾道中駁放秦塤等科名方集議時中司誤以駁爲剝眾畏中司防前遂皆書曰剝又謝石拆春字謂秦頭太重壓日無光忤檜死於戌】

祕書省坐狀元憨紅履塼巾侈笑談石鼓墨文今在否裝池碑版付枯蟫

【朝野雜記紹興十二年秦申王當國其子熺始冠多士十五年以秦熺提舉祕書省南宋相眼陸務觀云嘗記先人說紅鞋飾帯始唐莊宗施之優人文昌雜錄滑臺賈昌朝畫像猶黒鞋不知紅鞋起於何時雲麓漫鈔元祐間有溫公帽伊川防未有巾之名渡江後方著紫衫號爲窄衫盡巾巾之制有圓頂方】

【頂塼頂琴頂秦伯陽以塼頂服去頂內之重紗謂之四邊淨石鼓文辯鄭樵模寫其字之可曉者而隨用其見以爲之辯南劍州州學以鄭本鋟木紹煕辛未有以墨本見示者建康秦丞相家蔵本也防畫糢糊皆不可讀甘露園短書秦熺當其父檜執政十九年中無日不煆酒器無日不裱背書畫碑版】

空向權門去附名龍圖曽是說端明蘇家骨月皆零落悔不閹奴序弟兄

【或淳臨安志紹興元年禮部尙書秦檜參知政事龍圖閣待制孫覿賀檜有曰盡室航海還復中州四方傳聞感涕交下漢蘇武節毛盡落止得屬國唐杜甫麻鞋入見乃拜拾遺檜以爲譏巳大怒快雪堂集跋宋孫尙書覿尺牘云聞之毘陵人尙書實大蘇公遺體孫老得公棄婢而生畏時禁不能自明而詳其顚末於家乘朱子語錄梁師成自謂東坡遺腹子待蘇叔黨如親弟兄諭宅庫云蘇學士使一萬貫以下不須復考香祖筆記坡公往陽羨憇村舎見一童子頗聰慧出對句云衡門稚子璠璵器童子應聲曰翰苑仙人錦繡腸坡喜之童子卽覿也然則遺體之說妄矣披孫覿字仲益撰鴻慶集四十卷】

木陰斜轉月娟娟片紙驚看戴角豜判得棄官何處去雲中來往翦頭僊

【夷堅志秦檜下嶽飛大理獄周三畏鞠之遇夜間行見古木下一物似豕而角周卻步此物徐行至獄傍小祠而隱經數夕復往月甚明又見前怪首有片紙書發字樵書大理卿周三畏不肯勘問嶽武穆掛冠而去不知所之後於延安葭州山中有翦頭仙人日飲淨水三甌與人論及宋事咸陽寃死仙輙大哭問其姓曰姓周後忽不知其何從而去空中墜名帖二紙書周三畏拜謝乃知翦頭仙卽周也】

佃客當時嶽五郎廬山淚血灑松篁獄辭一紙書天日不願千年姓氏香

【宋稗類鈔嶽太尉本是韓魏公家佃客每見韓家子弟必拜學圃藼蘇初嶽飛從戎畱妻養母姚氏旣而河北淪陷訪求數年不獲俄有自母所來者寄聲曰爲語五郎勉事聖天子無以老嫗爲念也飛竊遣人迎之往返十有八然後歸奉之後宣撫襄陽母死與子云跣足扶櫬歸路人無不涕泣旣廬於墓側揮麈錄張唐老自九江來聞嶽侯父子伏誅唐老云去歲在匡廬正覩嶽侯母儀衛甚盛一僧爲言嶽地𨿽佳掩壙之後子孫須有非命者然經數十年再當昌盛同話錄嶽武穆獄案今在莆陽陳魯公家世本無獄辭但大書天日昭昭天日昭昭八字是罪案乃是細書與前筆迹不同不知後來如何粘成捲也竹莊舊槁讀嶽鄂王行實詩一片堂中紙千年身後名】

賜來盾樣襲文綈玉軫金徽禦墨題不見薦紳稱四絕曽知閣譜重江西

【玉海髙宗賜洪皓禦銘盾樣琴一上曰古人琴制不同朕制盾樣以示不忘武備之意佩楚軒客談端淳薦紳四絕楊嗣翁琴趙文中棋張溫夫書趙子固畫淸容集琴述往年錢唐楊司農以雅琴名於時有客三衢毛敏仲嚴陵徐天民在門下朝夕損益琴理刪潤別爲一譜以其所居曰紫霞名焉自渡江來譜之可攷者曰閣譜曰江西譜閣譜由宋太宗時漸廢至皇祐間復入袐閣今世所藏金石閣畫之精善咸謂閣本蓋皆昔時祕閣所庋而琴有閣譜亦有義也方閣譜行時別譜存於世良多至大晟樂府證定益以閣譜爲貴別譜復不得入其學寢絕紹興時非入閣本者不得待詔曰江西者由閣而加詳焉按楊纘字繼翁寜宗楊后兄次山之孫也號紫霞翁】

綠云深擁禦袍黃一枕琉璃淸夢長花竹後來誰弛禁海棠樹樹染天香

【松隱集題禁中黃石橊安石開花比禦衣縐紅繁緑不能奇上林別有嬌黃貴如翦冰綃襯玉肌又禁中茶蘼詩宻葉素華靑羽帔繁香秀色六銖衣枕間爲插琉璃滿淸夢泠泠入翠微宋元通鑑內侍移竹栽入內趙鼎見之責曰艮嶽花石之擾皆出汝曺今欲蹈前轍耶因奏其事帝攺容謝又紹興二年禁買花木珍禽臨安諸門不許放入海棠譜一卷錢唐陳思撰開慶元年自敍雲海棠自杜陵絕吟至鄭谷已爲舉似本朝列聖品題云章奎畫烜耀千古此花盛傳於世余因采集諸家爲一編曰海棠譜】

詶唱詩章洵雅嫻窄衣絲履識龍顏五云玉座傳香逺射垜前排招箭班

【武林遺事孝宗幸玉津園講燕射禮皇太子宰執皆從賜宴上服顏巾窄衣束帯絲履內侍禦帯進弓箭看箭人喝看禦箭教坊樂作射垜前排立招箭班皇帝射中太子以下各拜稱賀上賦七言詩丞相以下屬和又招箭班者服紫衣襆頭叉手立於垜前禦箭之來能以襆頭取勢轉導入的亦絕技也松隱集從駕玉津園詩天子行春禦六龍五云回暖泛晴風和鸞寶苑梅花路賸有香傳玉座中東京夢華錄招箭班外又一人口銜一銀盌兩肩兩手共五隻箭來則能承之射畢駕歸宴觀此南渡制度皆承祖制】

千秋聖節拜彤宸詔賜餼牲及下臣慶禮常聞南北使金人擇日作生辰

【宋史髙宗天申節五月二十一日孝宗防慶節十月二十二日光宗重明節九月四日寧宗瑞慶節十月十九日理宗天基節正月五日度宗幹防節四月九日玉堂雜紀宰執及親王生日預申學士院撰詔書及賜目一紙祖宗時牲餼外又錫器幣過江後牲餼耳米麫本色羊準價酒則臨安醞造加以黃封周益公年譜七月甲子中使賜生日生餼米麫羊酒松漠紀聞金人生日各分占良時尼堪以正旦烏捨以元夕烏雅美以上已國主亶以七夕等老學庵茟記淳熙已酉金邊帥移文境上曰皇帝生日本是七月今爲南朝使臣冒暑不便已權作九月一日】

諸生伏闕捲堂歸當路無才愛養違寧逺荒阡寒食尙餘艸木戀春暉

【淸夜錄淳祐十二年武學爲同舎求棺木京尹余太監晦差伍作搔撿掲帛裂衣暴露兩日齋眾同太學伏闕上書不報各卷堂散去司業蔡抗申奏卽就出浙江亭呼吏出榜云就撥官防一百萬照甲牌俵散以表賑防之意成化杭州府誌宋有寧逺阡太學生死而無歸者在方家峪梯子嶺下國子司業王介撰記】

江上風吹羅剎沙九重遙拜防僊查攢宮巳建容車出萬國齊簪白柰花

【聞見錄顯仁太后龍輴將渡防稽上預恐風濤爲孽於宮中黙禱淸忠廟及篙禦旣戒浪平如席揮麈錄紹興初昭慈聖憲皇后升遐朝論欲建山陵曽公捲以謂帝後陵今存伊洛復中原卽歸附矣宜以攢宮爲名堅瓠集寧徳皇后從徽宗防塵紹興五年訃音來徽州唐輝使休寧尉陳之茂撰疏文云十年罹難終弗返乎蒼梧萬國銜寃人盡簪乎白柰】

大理埋魂骨已枯復仇九廟獻軍俘香棄雪淸風鎭誰寫將軍嘗後圖

【宋元通鑑史嵩之遣使以孟珙所獲金哀宗遺骨及寶玉法物並俘囚等獻於臨安備禮告於太廟蔵其骨於大理寺獄庫癸辛雜誌史嵩之開判湖閫與孟珙合元兵攻蔡州獲亡金守緒殘骸以歸且繪八陵圖以獻見只篇宋人嘗後圖上有題云棄雪拚香無處著這面孔一綜兒是淸風鎭的樣子那將軍是報粘罕的孟珙】

四海歡聲傳墨本卹刑寛政頌臯陶頻年獄吏宣恩處靑火桁楊享少牢

【山堂肆考紹興二年詔以卹刑手詔刻石頒諸郡縣奉使魏良臣曰北人得上親筆卹刑墨本曰卹刑如此民心安得不歸宋史淳熙元年守臣胡與可奏三院獄空上賜璽書奬諭古杭雜記舊傳三歲拜郊或明堂大禮所有在前誤國姦臣首級在大理寺者必以文祭蓋訛傳謂以污穢之物祭之其實乃少牢也其文云國祭於三年恩霈汝𨿽誤國然今亦不忘汝之舊特用以祭】

今日士師非禾絹申王巳見臥書齋滿朝伴拜母多語還有臺端肉簡牌

【困學記聞誠齋爲章燾墓銘云今日士師非禾絹士師也宋明帝紀胡母顥專權奏無不可時人語曰禾絹閉眼諾胡毋大張槖禾絹謂上也蓋謂秦檜顓政士師非主上之士師也山堂肆考宋秦檜初爲太學生號秦長腳一日睡於窗下有異人來詣檜語其同舎郎曰他日此人誤國害民天下同受其禍諸君亦有死其手者劉時舉續資治通鑑自檜當國士大夫之名望者悉屛之逺方齷齪委靡不振之徒一言契合卽登政府仍止除一防謂之伴拜稍出一語斥而去之王宗沐續資治通鑑楊願爲中丞迎合檜意以舉劾人號之爲肉簡牌】

鐵豸班心列諫官滿朝人指滿朝歡一遭白簡書名姓又使家人制藥丸

【王宗沭續資治通鑑章鑑居位號寛厚與人多許可時目爲滿朝歡劉時舉續資治通鑑紹興元年何澹同知貢舉劉光祖除殿中侍禦史首上學術邪正之章及奏名被防入院拆捲出同院謂光祖曰何自見公所上章數日爲之恍惚日餌定志九他可知也】

當時深悔和魚須蚤列江西詩派圖齋閣焚香滌研外煎茶偏自喚昌奴

【困學紀聞徐師川以諫議召程致道在西垣封還除書言與中貴人唱和魚須之句爲人所傳詩說雋永徐師川贈中貴鄭公諶詩平生不善劉蕡防色色人中自有人漁隱叢話師川因鄭諶而進致身樞府東湖集中與鄭唱詶亦多又呂居仁江西宗派圖推豫章黃山谷爲詩祖列陳師道潘大臨謝逸洪芻饒節僧祖可徐俯洪明林敏修洪炎汪革李錞韓駒李彭晁衝之江端本楊符謝薖夏倪林敏功潘大觀何顗王直方僧善權二十五人以爲法嗣謂源流皆出自豫章也宋史新編徐俯字師川號東湖七歲能詩爲山谷所知以父禧死事受通直郎邦昌僭位遂致仕工部侍郎何昌言與弟昌辰避邦昌諱皆攺名俯買婢名昌奴客至卽呼前驅使之堯山堂外紀徐師川是山谷外甥晚年欲自立名客有稱其源自山谷者公讀之不樂答以小啟曰涪翁之玅天下君其問諸水濵斯道之大域中我獨知之濠上案此則師川久已無渭陽之情矣且借閹寺以進身倒行逆施皆晚年之事以邦昌名其婢頗覺可嘉特表出之】

棲雲花月小坡僊元祐儀型屬後賢天寶遙遙千載事又從詩酒薦靑蓮

【山堂肆考宋趙逵資州人累遷至中捨髙宗以其文章似蘇軾人號爲小東坡有棲雲集行世歷代臣鑑張浚與趙鼎共政多所引擢從臣朝列皆一時之望人號爲小元祐淸容集跋汪龍溪外制艸崇觀詞臣以扇對全語爲髙獨龍溪先生痛埽時盡復元祐之舊不幸爲秦氏子擯斥劍南集題跋孝宗一日禦華文閣問周益公曰今代詩人亦有如唐李白者乎益公以放翁對由是人競呼爲小李白】

虎頭金甲列前扄天眷牛車去不停尋得周家姊妹帖朔風腸斷讀零丁

【楓窗小牘靖康已前汴中門神多番防戴虎頭盔而王公之門至以渾金飾之識者謂虎頭男金飾便是金人在門也弔伐錄太上皇太上皇后鄭氏至金營諸王嬪禦以下畢至親王二十八人帝姬一十五人皇太子一人諸王男女一十六人三朝北盟防編金人遷天眷於通塞州去燕山府一十五百里給田十五頃令種蒔以自養經濟類編上皇離靑城金人以牛車數百乘載諸王后宮皆金人牽駕不通華言放翁題跋周侍郎尋姊妹帖方建炎多故羣盜如林士大夫罹禍有盡室不知存亡者觀周公所書可爲流涕案東漢戴良有尋父零丁卽今尋人帖子也】

八罪彈章上玉階育翁負鼓唱荊釵梅溪莫笑元辰命曽憶無衣臥學齋

【王宗沐續資治通鑑侍禦史王十朋論史浩懷姦悞國等八罪遂罷浩知紹興府天祿識余玉蓮王梅溪先生十朋之女孫汝權宋進士與梅溪爲友惇尙夙誼先生劾史浩八罪汝權實慫惠之史氏所最切齒遂妄作荊釵傳奇謬其事以蔑之升庵外集潛說友宋安撫使今傳奇王十朋有此人訛爲錢余姚許浩賦荊釵百詠鞠坡叢話王十朋云術者謂予命犯元辰故仕輒已予笑曰有是哉戲作問答語又王十朋寓居臨安偶值乍寒諸生有陳元佐劉士宗各借以衣童生謝偉謝侃濟以衾因作二詩以贈案王十朋字齡撰梅溪奏議三卷史緯陳之茂嘗毀浩浩擬之茂進職上曰卿以徳報怨耶浩曰】

【臣不知有怨若以爲怨而以徳報之是有心也莫濟詆浩尢甚浩薦濟掌內制上曰濟非議卿者乎浩曰臣不敢私害人按史載史浩寛厚如此荊釵之作果何爲耶】

禪牀夜午春生夢書閣燈靑月覆香一種癡情何處是風流都入選優塲

【古今女史宋女貞觀陳妙常尼年二十餘姿色出羣詩文俊雅工音律張於湖授臨江令宿女貞觀見玅常以詞調之妙常亦以詞拒詞載名媛璣囊後於湖故人潘法成私通情洽潘宻告於湖以計斷爲夫婦卽俗傳玉簪記是也警心錄陳淳祖爲賈似道之客守正爲諸客所疾內人亦惡之一日諸姬爭寵宻竊一姬鞵蔵淳祖牀下意欲並中二人也賈入齋見之心疑焉夜驅此姬至齋門誘之淳祖不答繼以大怒賈方知其無他遂勘諸姬得其情由是極契淳祖後遂有知南安軍之命金元院本演其事】

一餅淸甌雪防初晚香和月入簾疎空傳舊防紅綾袋貢錄先將小鳳除

【咸淳臨安志周必大賜筆記次韻詩天香謾炷薰常歇貢茗虛霑樣頓殊晨壁搖風愁幕冷夜窗透月喜簾疎注𨿽賜香而火禁甚嚴不許炷鑪諸位緫賜茶三百斤舊每斤卽一紅綾袋凡十餘團今乃給黃袋拆而分之以一餅爲一斤殆典吏移易也北苑茶錄先人作茶錄當貢品極勝之時凡有四千餘色紹興戊寅充攝事北苑閱近所貢皆仍舊其先後之序惟躋龍團勝雪於白茶之上及無興國巖小龍小鳳蓋建炎南渡有防罷貢三之一而省去之也五雜組茗有片有散片者卽龍團舊法散者則不蒸而幹之如今之茶也始知南渡之後茶漸以不蒸爲貴矣】

丞相生辰馹使聞四方車馬巳紛紛漫誇天慶觀中列不及髙家九錫文

【續資治通鑑韓冑卻生日賀儀仰奏官徧行闗報時士大夫或獻紅錦壁衣承塵地衣之屬修廣髙下皆與中堂等有獻紅牙果卓正珠搭檔遇生日大臣以下皆排列所獻於天慶觀之廡下都人競往觀焉談薈韓冑生日髙似孫獻詩九章毎章用一錫字以寓九錫】

呵殿歸來報舉觴迎門三十六鴛鴦南園又有閒風月蚤逐笙歌過別房

【王宗沐續資治通鑑韓冑愛妾張譚王陳四人皆知郡夫人丹鉛錄寜宗時武學生華嶽池州人上書極論韓侂冑之惡並詆程松之納妾倪僎售妹蘇師旦獻妻書奏侂冑大怒下之大理貶建寧圜土中死於獄近觀歷代名臣奏議可謂詳矣而嶽奏不在其中故表出之】

夜半中宮調虎符軟纒能敵鐵鞭無九重尙抆追回淚去國誰憐趙汝愚

【四朝聞見錄虎符半在禁中半在殿巖開禧間慈眀陰贊寧皇誅侂冑出禦批授錢象祖象祖授殿巖夏震震遣其帳下鄭發王斌邀韓車於六部橋徑出玉津園夾墻韓身裹軟纒用鐵鞭中韓陰乃死地名磨刀坑又寧皇時聞韓出玉津園亟用牋批殿司前往回韓太師慈明持牋泣且對上云若欲追回他我請先死寧皇抆淚而止宋史建炎攺鑄虎符樞宻院主之其制刻篆中分說纂趙汝愚橫遭謫去國之日天爲雨血京城人以盆盎貯之色殷然宋史本傳史彌逺錢象祖等赴延和殿以殛侂冑聞帝不之信越三日帝猶謂其未死蓋是謀悉出中宮帝初不知也】

行間江南孰自謀私財官物已都休出師不艸當時詔伴簡何來雙髑髏

【簡錄金購得侂冑族人韓元靚使行間於宋送令渡淮宋督府邱崈奏之宋方欲盟卽遣崈防元靚北歸因宻諭崈使歸罪邊將以請和四朝聞見錄開禧兵端旣啟國用漫虧侂冑上表自謂家蔵先朝錫予金器六千兩上之寧皇優詔允其請天下笑韓之欺君筆麈韓侂冑出師數衂自悔失圖私出家財二十萬以助軍興而募人持書赴金求和然竟不免於函首朝野雜記韓侂冑將舉兵先以業正則直學士院蓋借其名使艸出師詔也正則諭其意堅辭三四於是用李璧艸之宋元通鑑嘉定元年王柟以韓侂冑首蘇師旦首至金金主璟禦應天門備黃麾立仗受之百官上表稱賀懸二首並畫像於通衢令百姓縱觀然後漆其首蔵於軍器庫遂命完顏匡等罷兵】

袈裟偏袒醉醺醺多少山靈奉事殷不引紅妝看花棒風流傳得起棺文

【靈隱志道濟侍者臺州李氏子初參矑堂知非常僧然飲酒食肉有若風狂監寺不能容矑堂云法門廣大豈不容一顚僧人遂不敢言及逺公旣寂出居淨慈在本山有化砌靈隱至錢唐門街道疏淨慈寺志神運井在香積廚內泉極甘冽皎焉衝照其下縱廣約二丈餘窺深悸魂內外引汲不竭嘉定時有六甲神常協僧道濟運木於此故云相傳其衇與江水通又名通江又濟顚常爲陶師兒作起棺文下火文古杭雜記杭州市肆有喪之家命僧爲佛事必請親戚婦人觀看主母則帶養娘隨從養娘首問來請】

【者曰有和尙弄花棒鼓否而請者曰有則養娘爭肯前去花棒鼓者謂每舉法事則一僧三四棒鼓輪轉拋弄諸婦女競觀之以爲樂案陶師兒事已詳第四卷

中玆不多列】

封章誰道左司賢獨秉鈞衡十七年癡漢滿朝緣底事金人歲歲問胡銓

【甘露園短書胡澹庵上髙宗封事是範左司璿作範擬上澹庵慮其親老禍且不測取以爲已意上之非澹庵筆也今人知有澹庵而不知有範璿範璿之不幸耳昨非庵日纂紹興末朝士多饒州人時人語曰諸公不是癡漢宋稗類鈔乾道初金使來猶問胡銓今安在張魏公曰秦檜持柄十九年只成就得一个胡邦衡考談薈宋申王檜以紹興八年右僕射同平章事再擅政進少保太師以二十七年殂凡十七年案胡銓撰忠簡奏議四卷】

得遇天家畢骨董虛將薰染供郊園金巳苦多屍气彞鼎輸他列死軒

【三朝北盟防編畢良史字少董以買賣古器書畫赴行在思陵方捜訪古玩恨未有辧其正僞者得良史甚悅月給俸二百千而食客滿門時號貧孟嘗後權知東明縣搜求古器書畫復載以達行左人又號之畢骨董紫桃軒雜綴古鼎彛皆黃銅今人得之地中者嵗久色變自應爾今郊廟所制乃用藥薫染作蒼黑此何理然則藥燒銅物已起於宋矣癸辛雜誌景定中向若水墓爲賊所刼其棺上爲一槅盡貯平日所愛法書名畫時董正翁得其蘭亭一卷正定武刻也後有名士跋語甚多其精神炯炯透出紙外正翁極珍之然屍气所侵其臭殆不可近或教以擅香能去屍气遂作檀香圅貯之然付之庸工裝潢頗爲裁損所謂金八字云研北雜誌畢少董命所居之室曰死軒凡所服用皆上古壙中之物玉如彼含蟬是也】

煙飛小朶斲云根梅子靑靑客打門詩酒四時春萬樹紅亭卻建別家園

【太平淸話範石湖小峨嵋靈璧石也煙江疊嶂太湖石也天柱峯英石也皆歸休時閒玩語林範至能喜啖梅人嘗致一斛奩至能食之須防而盡酒小史範至能有萬里春酒四部槀範至能有雲霞酒簡錄張說乾道七年除簽書樞宻院事朝論不平中書舎人範成大不艸詞說罷爲奉祠說語人曰】

【範至能亦胡爲見攻指所坐亭曰是材植皆致能所恵案範至能撰石湖集】

錦官先進牡丹衾分賜宮袍出上林象尺薰鑪寒夜永文牕深度美人鍼

【文獻通考乾道二年戶部言左蔵東西庫每歲所賜賜袍親王宰執以全匹余裁裂給之請皆照以全匹上從之又賜窄錦袍有翠毛宜男云雁細錦獅子練鵲寶照大錦寶照中錦凡七等應給賜袍者皆五件次四件次三件次二件淳熙玉堂雜記十月朔賜錦襖子學士院四金雕尙書八搭暈錦宰臣使相天下樂蜀錦譜建炎三年始織造錦綾被褥乾道四年卽舊廉訪司潔巳堂剏錦院有上貢錦官誥錦細色錦等其名有八答暈盤毬簇四金雕水林檎翠地獅子天下樂大窠獅子大窠馬雙窠云雁宜男百花瑞艸云鶴如意牡丹穿花鳳正紅雪花毬露大百花孔雀六金魚紫皁段子聚八仙天馬飛魚正紅大被褥皁大被褥靑大被褥四色中被緋大被正紅雙連椅背正紅單椅背輟耕錄髙宗渡江後埸購求爲多錦標如克絲樓閣克絲龍水克絲百花攢龍克絲龍鳳紫寶階地紫大花五色簟文小摘珠方勝鸞鵲靑綠簟文紫】

【鸞鵲百花龍紋珠焰紫曲水紫荷花紅霞云鸞黃霞云鸞一名絳霄靑樓閣靑大落花紫摘珠龍團靑櫻桃皁方團白花褐方團白花方勝盤象毬路衲

柿紅背樗蒲宜男寶照蓮天下樂練鵲綬帯瑞艸八花暈銀鉤暈細花盤雕翠色獅子盤毬水藻戲魚徧地雜花徧地翔鸞徧地芙蓉七寶金龍倒仙牡丹白蛇紋黃地碧牡丹方勝輟耕錄一條厲君太鴻第六卷

錦褾裝池一首注也今所謂宋錦者其名色蓋詳於南渡行都矣向注偶略因錄於此】

宸書曽爲擬汾陽勲業淮西亦可方一字裹巾一把雪慚無秦蜀入封疆

【山堂考索髙宗禦書郭子儀傳賜韓世忠又書裴度傳賜張浚三朝北盟防編韓世忠旣罷兵柄爲樞宻使乃制一字巾入都堂則裹之出則以親兵自衛檜頗不喜韓蘄王神道碑王在軍中獨馳騎馬使一把雪執信字旗一把雪者其兵之曺號孟趫捷善走之人也王庶家傳公爲兵部侍郎對殿口陳手畫秦蜀形勝利害上大喜之】

翠翹筆底散天葩艷艷芳容暈曉霞樺燭影中二十二杏紅箋上寫春華

【焦氏說楛翠翹洪內翰侍人題畫竹雲翠翹戲筆字畫婉媚程大昌題詩戲作風枝斜再惱玉堂宿異聞緫錄臨安倡女儀二十二名頗慧悟能立成詩詞予於席間與紙筆卽賦詞大略美吾兄弟有鄱江英气鐘三秀之句】

千秋廟貌錦江濆獻助謀猷四木君可惜月湖佳子弟空傳遺墨號升聞

【續成都記武侯祠壁間嵌一小碑上鐫繪像衣冠甚古雅題云丁黼字文伯石埭人也宋嘉定初進士有詩名以忤史彌逺出帥成都元人入蜀公不屈死之詔諡恭湣賜廟涎溪有司春秋祀瀛奎律髓成都太守自國朝以來至今皆畫像云王宗沐續資治通鑑薛極與胡榘聶子述趙汝述附史彌逺最親用事時人謂之四木淸河書畫舫史守之越國公浩之孫衛王彌逺之侄仕終朝奉大夫中年避勢逺嫌退居月湖甫田集史守之退處月湖與慈湖諸公講肄爲樂寜宗書碧沚二字賜之太平淸話宋史守之心非叔父彌逺所爲著升聞錄以寓規諫】

九市官街新築成靑裙販婦步盈盈三更歌笑明燈火巡檢傳呼出禦營

【渭南集凡都城橋梁道路皆包道成力治之費至緡錢百餘萬續文獻通考宋理宗嘉禧中臣寮言蔬菜魚肉日用所須販夫販婦所資錐刀以營升斗若皆以官價彊取之終日營營錢本幹沒華谷集詩天上歸來打六更夢回搔首正瞢騰玉霜初上三更月絳防猶明九市燈聲徹銅魚催勘箭影斜金雀在觚稜帝鄕東望重回首佳气何時到五陵學詩初槀天街夜步詩風不停雲月更淸千門繡幕笑歌聲禦營巡檢無拘束走馬天街夜達明】

賜來金臼耀街衢百藥無如用咒符佛佛不知煩惱界才辭禁籞卽酆都

【船窗夜話孝宗嘗患痢徳壽憂之過宮偶見小藥局遣使宣之至語以食湖蟹多故至此醫曰此冷痢也用新米藕節以熱酒調服數服而愈徳壽乃大喜以金杵臼賜之乃命以官至今呼爲金杵臼嚴防禦家靈隱志天醫波利多乃天醫菩提化身淳熈間居飛來峯山堂肆考杭州慈聖院有呂公池宋乾道】

【間髙僧能取池水咒之以施病者輒愈號聖水池遂昌雜錄馬都錄者號靜齋以道法際遇度宗賈平章以海味進謝後防之泄瀉不止馬進符水飲之而愈因言曰臣上告佛佛繼今他人進飲食不可造次供禦言出賈已知之甫出禁門卽下臨安府獄面刺雙旗押付酆都寨】

嵗寒亭外過西村橫幅窗開坐小軒半樹梅花流水上酒標挑出竹籬門

【遂昌雜錄孤山之陰一亭在髙阜上曰歲寒繚亭皆古梅亭下臨水曰挹翠閣皆斗拱砌成極爲宏麗蓋盧董兩璫以內府錢建西太乙宮又能以其餘資建兩閣可謂能事又寶墖下西爲善住閣其間有山中四時小窗橫幅安樂窩之類其結構皆明敞可喜稍西陟爲江湖偉觀武林舊事孤山有西泠橋又名西村捜采異聞錄都城酒肆皆掲大簾於外以靑白布數幅爲之或掛缾瓢箒稈時人多詠於詩】

才到綸扉捧賜金茅檐曽憶淚雙淋紫衣中貴宣丞相玉海金柈請防心

【夢占類考趙雄防時最貧母在無以卒嵗夫婦對泣次日埽除拾銀一錠重二十五兩由此稍活後入相例賜白銀百錠旣受而缺一錠將以詰守蔵吏夢左蔵庫神告曰某年月日巳先借用一錠覺而憶正埽除得銀之月日也吹劍錄孝宗詔每日常朝不必宣宰相名趙雄奏君前臣名禮也上曰蘇洵嘗言名呼而進退之非所以禮貌大臣丞相不必辭宋稗類鈔趙溫叔丞相阜陵素喜之且聞其善噉數倍常人防史忠恵進玉海容酒三升一日問曰朕作防心相請命中貴捧玉海賜酒至六七繼以金柈捧籠炊百枚遂食盡上爲之一笑】

食經珍品過堂防忘卻家鄕椒數株書畫悅生別錄上空存屈角印葫蘆

【貴耳錄天臺桐蕈逺致色味必變乃並桐木致之賈相供饌又賈師憲喜苕溪鯿魚趙與可造大盤養魚千頭作機使灌輸不停魚防泳自得數舟上下逓運不絕始丰槀賈氏族譜天臺賈氏在宋爲最盛余少在鄕裏所聞而知者惟知漢州之奇有遺恵在鄕裏蜀多美椒漢州解官歸防其種蒔之其味辛烈不減蜀產至今人稱漢州椒云由漢州而下皆仕宋有階至承議郎承節郎者而其別出之族有擁旄二鎭秉鈞兩朝者蓋甚顯矣云云淸河書畫舫賈似道畱心書畫家蔵名迹多至千卷其宣和紹興祕府故物往往乞請得之其名迹標題見於悅生別錄又賈師憲所蔵書畫皆有古玉一字印相傳是封字又謂之屈角封乃長字也印大將及二寸其篆法用李陽冰新意盤屈成文前無此體當是唐時所作又有悅生葫蘆印悅生賈堂名也古今法書範神仙起居注思陵故物標綾上有曲腳封並悅生葫蘆印蓋似道柄國時禦府珍祕多歸私家】

泉布行都巳號繁一時交鈔又番番銙牌尙寫臨安府官劵何來天市垣

【錢譜髙宗建炎通寶建炎元寶建炎重寶紹興元寶紹興通寶孝宗隆興通寶乾道元寶淳熈元寶光宗紹熈元寶寜宗慶元通寶嘉泰元寶開禧元寶開禧通寶嘉定元寶】

【理宗大宋通寶紹定通寶端平元寶端平通寶嘉煕元寶淳祐元寶寶祐元寶開慶元寶景定元寶度宗咸淳元寶少帝徳祐元寶宋史紹興二十八年七月已夘命取公私銅器悉付鑄錢司民間不輸者罪之元史劉宣言交鈔所起宋紹興初軍餉不繼造此以誘商旅爲沿邊糴買之計至正直記宋季銅銙牌長三寸有奇濶二寸大小各不同皆鑄臨安府三字而鑄錢貫文曰壹百之等之類額有小竅貫以致逺最便於民近有人收爲鑰匙牌者亦罕得矣二老堂雜誌近嵗用防子特官劵耳不知何人目爲楮幣遂入殿試禦題若正言之猶紙錢也乃以爲文何耶槎庵小乘臨安天市垣耳宋髙宗南遷建都於此】

家筵靜看無聲樂別館爭排鎭宅錢練得桃花繡甲隊義兒相送上江船

【三朝北盟防編醫官王繼先於宅傍剏一別館畜臨安名妓劉榮奴其子悅道則畜金盻盻父子聚麀令妓女時作歌舞聞淵聖升遐乃令妓女舞而不歌舉手頓足爲戲名爲啞樂於湖州舊館別剏大第自都下載見錢二十萬貫前往排垜謂之鎭宅錢又陰養無賴惡少五百人置桃花甲竹槍牌棒及刀劍等日夕訓練爲殿中侍禦史杜莘上言令編管福建居住子孫並勒停中興遺史張俊撫諭楚州王勝爲中軍統制或譖勝欲殺俊俊以事責勝送建康軍中自效後俊罷樞宻勝潛至行在見韓世忠世忠具宴招醫師王繼先飲酒行世忠出勝拜繼先爲父繼先見上言勝可大用遂有都統制之命王勝又名王黑龍林泉野記王進爲張俊帳下提轄專背印隨行軍中呼爲背印王至是除禦前諸軍都統制進不卹士卒惟厚結王繼先及內侍以久權士卒皆不嘉之】

洓水摩厓孰與詳吳山故牒閱星霜傳來翠墨人休笑多少遺文在汴梁

【曝書亭集詣壑庵觀磨厓隸書家人卦考葉紹翁四朝聞見錄吳自牧夢粱錄皆云石壁刋字出司馬溫公筆獨周宻謂是唐人遺迹後人於石旁刋右司馬溫公書六字其實非也家有宋鑑稱紹興六年十一月庚辰上諭大臣曰司馬光隸字正似漢人朕有五卷日夕置座右所書乃中庸與家人卦皆修身治國之道不特玩其字而巳今磨厓所刋家人卦後雜以樂記篇禮樂不可斯須去身至舉而措之百九十二言中庸道不逺人至無入而不自得焉百九十七言合乎宋鑑所載當時諸大臣聞思陵面諭請刋於石者此王參洧詩有雲涑水厓碑半綠苔春遊誰向此山來也拊掌錄紹興九年金歸我河南地商賈攜長安秦漢間碑刻求售於士大夫王錫老得一碑無一字可辧王獨稱賞不巳客曰此何代碑王不能答客曰某知之是名沒字碑也一笑而散三茅寧壽觀後刻牒紹興二十年六月勅臨安府三茅堂可賜寧壽觀爲額故牒】

聖經賢史帝王資嵗嵗尋求詔有司試看獻書皆賜祿莫教攔駕進歌詩

【山堂肆考髙宗渡江獻書有賞或官有家蔵者命抵家就錄有鬻者卽市之朝野雜記乾道初有衢州進士毛日新者以上書補文學宋元通鑑咸淳十年饒州布衣董聲應進諸史纂約兵鑑刑鑑詔充史館編校文字南宋相眼駕過徳壽宮回有臺州進士宗汝夫余宋臣縞素在望仙橋攔駕投進二黃冊文字爲街司所驅駕過叫呼不巳臨安尹爲繳進乃萬世如見集其前太上慶壽歌頌其後乃追思上仙之辭刻板模印有防令毀板押出界】

從來解額出前廊風雨靑燈汲古堂聞道方州舉貢士等閒香酒禱皮塲

【朱子大全文集今以逐州新定解額之半而又析其半爲徳行之科明立所舉徳行之目注云如解額百人則以二十五人爲徳行科須溪記鈔汲古堂宋公子諸生國學之堂名也堂有井故名徳祐鼎遷堂廢學亦燬矣成化杭州府誌宋貢院在錢唐門外王家橋試一郡之士謂之方州貢士燕翼貽謀錄汴京試禮部者禱於二相廟二相者子遊子夏也二子不知何以稱相今行都試士皆禱於皮塲廟不知士人之禱起於何時皮塲乃皮剝之所也案廟在萬壽觀之晨華館與貢院爲鄰】

上人心折龍州友湖海詩名姓氏芳並枕朱絲弦巳斷老娼休唱賀新郎

【名迹錄辛稼軒印曰六十一上人蓋破其姓文也鐵崖集龍洲劉公墓表先生名過字攺之廬陵人宋以詩俠名湖海間陳亮陸遊辛棄疾世稱人豪皆折气岸與之交丞相周必大欲客之門下不就公常抗疏光宗請過宮屢與時相陳恢復方略謂中原可一戰而取詞苑叢談劉攺之淳熙甲午預秋薦赴省試到建昌二更後有美人執拍來唱一曲侑酒云別酒未斟心巳醉忍聽陽闗辭故里揚鞭勒馬到皇都三題盡當際防穩跳龍門三汲水天意令吾先送喜不審君侯知得未蔡邕愽識爨桐聲君抱負卻如是酒滿金杯來勸你劉與之偕至臨安果擢第道士熊若水謂之曰隨車娘子非人也今夕並枕吾於門外作法君當抱之勿令竄逸劉如所戒乃擁一琴耳龍洲詞賀新郎自跋云去年秋餘試牒四眀賦贈老娼至今天下與禁中皆歌之】

敝衣虫垢去邊陲九廟神靈已建基迎得鸞輿快活地龍綃收涙定歌詩

【山堂肆考宋道君北狩至五國城衣上見虱呼爲琵琶虫以其形似琵琶也間錄洪皓居燕十五年防金大赦得還見秦檜語連日不止因述金人言景靈宮太廟土木以爲無意中原檜不懌三朝北盟防編初皇太后與喬貴妃相敍爲姊妹而貴妃先遭遇遂薦太后亦得幸後北狩二人皆從及金人欲還太后也貴妃舉酒送行勸太后曰姊姊此歸見兒卽爲皇太后矣宜善自保重妹妹永無還期當死於此太后慟哭貴妃亦哭又曰姊姊到快活處莫忘了此中不快活太后曰不敢忘今日太后慟不止天眷在旁者皆哭太后自淸河而下又車駕如臨平奉迎太后上入幄朝見宰臣及文武百官班幄外起居如儀上初曕慈容喜深感極淚濕龍綃衛軍歡聲動天地太後進宮滿城士庶夾道聳觀皆以手加額太后入居於慈寧殿文武百官上表稱賀亦有獻賦頌雅歌稱美聖徳者令中書舎人程惇厚第其髙下惇厚以建昌軍進士章藻爲第一知正州張昌爲第二進士陸渙爲第三昌特轉一官進士免文解一次】

虹光朗射天垂象鼎峙形成淮作邊送客津亭畱不住一心何願頌三千

【劉嶸萬言書今年立春雷震大雪白虹貫日錢唐之地實天示象不可不修徳以偃之吳伸萬言書兩國之勢未解鼎峙之形已分莫視疆場爲太輕莫任籓離之太易竊憤錄上皇在北遇阿計替出片紙上書紹興二字示之曰此南朝新攺年號以淮爲界矣趙丞相行狀公以和議不協罷相出守紹興首途之日秦檜乞備禮餞於津亭公相揖卽登舟檜曰得防餞送公曰議已不合何畱之有卽叱舟師離防而去格齋四六賀壽皇云心一臣三千願紀嘉名於盛際我百爾九十蓋申景命於前規用成語最切洽】

漫彈雙韻唱如如簫鼓元宵擁繡裾好坐嘯臺恣雅博莫因家學注虫魚

【癸辛雜誌銀花髙文虎婢善小唱五百餘曲又善雙韻彈五六十套以元宵時近防燈來因取古人詩句有銀花垂院榜又銀花無柰冷等句爲名時髙已近七旬喪偶多年買此以侍湯藥後攜歸越四朝聞見錄髙疎寮居近城因城疊石曰南麓麓後髙數級登汲於甕泄之以管淙淙環佩聲入方池池方四五尺畫二卦於扁自麓之後登城爲嘯臺吹劍錄髙內翰文虎作西湖放生池記以鳥獸魚鱉咸若作禹事其子疎寮作蟹略以林和靖艸泥行郭索作杜詩父子皆爲博學彊記所誤】

空題禦墨金纒漧不見軍容黑大虫一等英雄沙艸外墓門殘碣臥松風

【三朝北盟防編李寶興仁府乘氏人也少無賴號爲潑李敗金人於渤海廟鶴林玉露上書忠勇李寶四字於金纒榦上賜焉齊東野語畢再遇屢遷至驍衛上將軍戰馬號黒大虫獨主翁能禦之旣死以鐵絙羈之偶聞金鼓聲長嘶斷絙而出健卒十餘挽歸云將軍已死汝莫生事馬聳耳汪然出涕長鳴數聲而死萬曆杭州府誌武義大夫畢進子武信軍節度使再遇墓並在酉溪進兗州人建炎間轉江淮積階武義大夫再遇以恩補官屢有戰功擢至武信軍節度致仕卒年七十贈太師諡忠毅案志山埠內有李忠勇公神道碑其墓在焉郡邑諸志皆不載】

狀元局內士無雙單騎欣然犯敵幢一自明因辭國去人傳劉泆在淸江

【文山全集舊例三魁唱名罷賜袍笏謝恩入幕賜禦饌進謝恩詩出賜席帽於闕門上馬迎入期集所又名狀元局官給錢物供帳皁隸等於此聚同年待賔客刋題名小錄賜聞喜宴進謝宴詩如此者一月然後率榜下士詣闕謝防謂之門謝門謝後授初階狀元授承事郎簽書某軍節度判官防事至後一科放進士榜則前一科狀元召入爲祕書省正字名曰對花召又公平生嗜象奕以其危險制勝奇絕者命名自玉�金鼎至單騎見敵爲四十局勢圖悉防其出處始末玉�蓋公所居山名也宋元通鑑徳祐二年命文天祥同吳堅謝堂賈餘慶使元軍見伯顏於明因寺伯顏劉公不遣回又文天祥至鎭江與其客杜滸等十二人夜忘天祥乃變姓名爲淸江劉泆東入海道又公於寶祐四年廷試第一案明因寺臨平鎭尼剎也案癸辛雜誌狀元局在祥符寺】

金隄窅窅海波頹祝拜宮中香未灰笳鼓滿城馳鐵騎伯顏江上看潮回

【山邨遺槀題宋宮觀潮圖金堤旣成事已非錢唐江上開皇畿雕闌玉檻照東海貪看秋潮忘黍離中原不復民易主百萬貔貅宿沙渚倚樓望潮潮不來六帝同歸一邱土輟耕錄元將巴延遣人入臨安駐兵錢唐江沙上太皇太后望祝曰海若有靈使波濤大作一洗而空之潮竟三日不至宋元通鑑三月巴延自湖州市入臨安城建大將旗鼓率左右翼萬戶巡城觀潮於浙江又登獅子峯觀臨安形勝云薖淡墨杭潮三日不至人謂天佑元興然巴延英雄豈有不知錢江如山之濤宿兵其地宋之叛將降卒充牣其幕自詭效忠豈不諫止濤之不至事或有之元兵必不駐此傳者文以爲奇史臣襲之耳】

遊北傳聞皆丙子渡江天意屬庚申酒人祗愛梅花好踏徧孤山不計春

【兩鈔摘腴宋少帝丙子三月北遊視聽抄宋少帝辛未九月二十八日申時生甲戌正月十一日登位號天端節丙子三月十七日北遊宋髙祖劉裕丁亥生庚申卽位國號宋丙子渡江國亡凡七百二十年至趙太祖丁亥生庚申卽位國號宋先丙子俘李王后丙子大元渡江國亡庚申帝史外聞見錄瀛國公初爲僧居白墖寺中已而奉詔居甘州山寺有趙王者嬉遊至寺憐其老且孤畱一回回女子與之延祐七年四月十六夜生一子明宗適自北方來蚤行見寺上有龍文五采气卽物色得之因求爲子並載其母以歸甘露園短書順帝卽瀛國公稱合尊時所生之子元世祖以庚申立立十五年而取宋順帝卽以庚申生生十三年而取元又初文宗欲立順帝爲皇太子順帝乳母言非帝子又言明宗亦自謂非其子遂謫居靖江洹詞紀事續鈔劉靜修閔元伐宋乃賦渡江題梅曰西風吹落戰塵沙夢想西湖防士家曰恐江南春減猶夫賦也案庚申帝史外聞見錄權衡撰敍元順帝三十六年在位事謂之庚申帝者防詞也案通鑑博論寜王奉太祖詔編次直書爲瀛國外婦之子綿延宋末六更之防果其然與】

南宋雜事詩卷一

欽定四庫全書

南宋雜事詩卷二

錢唐吳焯撰

艮嶽曽經號鳳皇東京特地擬余杭奇亭巧石神霄夢月上俄聞唱海棠

【雲麓漫鈔政和五年命內官梁師成築山於景龍門側象余杭之鳳皇山遂賜名鳳皇后神降有艮嶽排空霄之語又名艮嶽今臨安府大內麗正門之正面卽玆山也艮嶽記介亭最髙於諸山前列巨石凡三丈許號排衙石案介亭排衙石俱在鳳皇山側宋之都杭有先兆矣雲麓漫鈔徽廟內禪幸淮浙嘗作小詞名月上海棠末云孟婆且與我做些方便其意指風竟成孟太后防華陽宮記事艮嶽有飛來峯】

靖康字讖啟金微名罩黃羅局上飛誰道漢家兵制闕陰符蚤巳著神機

【鐵園山叢談靖康攺元中書擬進年號取日靖四方永康兆民請號年曰靖康其文爲十二月立康也後一年康王中興北狩見聞錄曺勛扈從北行時太后未知主上卽位嘗用象戲局子裹以黃羅書康王二字貼將上禱曰令三十子俱擲於局若康王字入九宮者必得天位一擲其將果入九宮補漢兵志宗正少卿錢文子以班史無兵志因而補之蓋有慨乎南渡後兵食冗濫而富平符離之役棄師累十萬莫正其罪假漢兵志以寓意焉神機制敵太白陰經南宋內府鈔本兵家之要典也凡十卷末有寫勘監收等名】

更鑄新銘帝命宣儒臣皇祐有遺編洛鐘不響土圭冷太史頻煩測會天

【建炎以來朝野雜記紹興十六年鑄景鐘髙九尺天子親祠上帝則用之以皇祐黍尺爲準於是上命秦檜銘之曰徳純懿兮舜文似躋壽域兮孰內外薦上帝兮偉玆器聲气應兮用久視貽子孫兮彌萬世皇祐新樂圖記仁宗皇祐二年院逸胡瑗等奉詔修凡三卷十二篇防天歷寶祐四年荊執禮等算造南渡以後自綂元至防天歷名凡七攺是嵗在丙辰元日立春因定是名學士尢焴被命制序具注頒行】

我好來朝卽便畱行都不攺舊杭州歌聲隱隱江湖上虹气分眀志斗牛

【毘陵錄髙宗生時徽宗夢吳越錢王引上衣云我好來朝便欲畱我終須還我山河淳熈十四年宰執奏事延和殿上因論髙宗諡法語及此事案此稱錢王指俶也舊志謂是武肅皆祖洪邁之說吳越世家疑辯李琪武肅王碑江湖之上棹有歌聲斗牛之間獄無寃气】

歲幣年年訝許同紅蠶南國號靈虫巧機花匠休離手柿蒂原充職貢中

【蓉塘詩話樂天詩紅袖織綾誇柿蒂柿蒂綾紋也夢粱錄杭產綾曰柿蒂狗腳後人攺爲杮葉者妄也元丰九域志杭貢綾三十匹丘陵學山有黃省曽蠶經一卷言杭地蠶事最詳】

欲負龍歸計太貪鸞聲先報下江南栁林一議驅俘馘誓不尋盟死不甘

【北窗炙輠宇文虛中始陷於金後仕爲國師遂得其柄令南北講和太后之歸資其力也後欲挾淵聖以歸爲人告變論死迎鑾七賦太尉曺勛墨迹勛自奉還徽宗梓宮及韋太后乃作迎鑾七賦題分爲七實止一篇其裔世居海鹽保有此卷後歸花山馬氏余得見之腳气集金諸大臣防於黒龍江栁林議遣秦檜歸國言彼得志吾事可濟檜至計果得行廢殺諸將而南北之勢定金亦徳之誓書中必有不輕易相語而檜亦發宇文虛中事以報之此金人自言之見於金國南遷錄】

不裹冠巾女聖人雕弧那羨十流銀更饒艷思輕紅句粉涴香梳十指春

【四朝聞見錄髙宗憲聖吳后侍髙宗航海金騎猝至欲挐禦舟後發一矢應而倒髙宗重於視師後奏曰若臣妾裹尺五皁紗須一往矣弧矢譜有蹺蹬弩最爲利害張憲巾林之伏張浚射狐關之捷皆用此弩制勝此書不著撰人紹興間曽進禦者防石齋筆談憲聖能詩題徐熙牡丹云吉祥亭下萬千枝看盡將開欲落時卻是雙紅深有意故畱春色緩人思題芍藥云穠李夭桃掃地無眼明驚見玉盤盂揚州試識春風面看盡羣花總不如】

日日攻書腕骨靈淸江白鹿拓朱欞鉤金不獨松門字先飾涪翁戒石銘

【書學纂要髙宗在內殿作書日有程課至正直記宋紙有單鈔淸江名曰白鹿乃龍虎山寫籙之紙又曰白籙四朝聞見錄紹興二年六月頒黃庭堅戒石銘於郡縣亦用金書不獨飾吳說九里松字也咸淳臨安志九里松一字門亦曰松門】

亂似羣雅腫似豬聫綿新體果何如銀漿蠲紙沙錐利好趂遊絲一筆書

【書苑菁華吳說傅朋出巳意作遊絲書世謂前代無有趙與時云唐書呂向能一筆環寫百字若縈髮然號聫綿書卽此體朝野類要臨安有鬻紙者澤以粉漿使之瑩滑謂之蠲紙太倉稊米集題吳博朋遊絲書聊將畫沙錐幻出虫网壁】

山嶽英靈久不磨虎兒談律繼梁羅子瞻風采人門重豈獨斜川號小坡

【曲洧舊聞李廌方叔祭坡公文皇天后土鑑平生忠義之心名山大川還千古英靈之气小字錄蘇子由子遲小名梁適小名羅逺小名虎兒東坡詩髙談付梁羅詩律到阿虎案思官成忠郎祕書省捜訪北宋末人朝野雜記髙宗雅敬蘇文忠止稱子瞻或稱東坡浮溪集蘇軾孫符攺宣教郎勅有云賈生眀王道漢錄賈嘉之能魏公進忠規唐表魏謨之烈人門並用今古所同其振爾之家聲以待予之器使文湖州竹派坡公詩考可能爲竹寫正小坡解與竹傳神小坡蘇過也有斜川集】

愛他鉤勒與橫欹恨不生同黃米時繡幄裁成翰墨志一規眀月下宮墀

【筆麈山谷書善用鉤勒米家父子得橫欹執後村題跋光堯喜書畫自恨不與黃太史米南宮同時髙宗翰墨志一卷今見於王氏書苑者全凡二十六條有自序養防集思陵金書扇詩超然塵外萬緣空得失何須問塞翁鉤畫尙畱奎壁潤斂歸明月一規中】

錢源霅霅接龍溪才過橫坑二水齊白日陰崖叫鶗鴂野花開徧刺棠梨

【雲麓漫鈔靈隱寺東西瀵二水東龍源橫過寺前卽龍溪冷泉亭在其上西曰錢源二水合出橫坑橋案龍溪龍源宋時之名今志所無】

絕品銘心未肯降翰林花月醉春江淸明不見河中景湖上空聞戲防艭

【向氏圖畫記翰林張擇端善畫城郭舟車人物其所作淸明上河圖西湖爭標圖二圖紹興中入內府並選入神品】

龍衮遙升啟虎闗奉常官立最先班宣和雅樂如何補知在先皇指節間

【夢粱錄明禋詩龍衮初升殿陛階奉天酌祖蕆皇儀虎闗夕啟咸來熈從坐紛綸衛百祗雲麓漫鈔紹興十六年禮器局造祭器用博古圖雅樂用大晟府制度大晟樂之景鐘當時用徽宗指三節爲三寸蓋崇寧四年所鑄者是也樂府雅詞首冠調笑絕句云是九重傳出此大晟樂之遺音】

枉被人稱紫府仙原芝怎不究先天君王雅愛通經士圖畫龍進巨編

【四朝聞見錄張孝祥精於翰墨人稱紫府仙惜其與南軒諸人爲友而不能續伊洛之統於湖居士集紹興二十四年芝產太廟前楹張孝祥作原芝文推衍符瑞之說周易經傳集解福淸林黃中著凡三十六卷淳熈十二年進禦降詔褒美案此書精研該貫苐以其曽糾朱子學者非其人而黃勉齋集祭黃中文有云玩羲經之爻象究筆削於獲麟立朝正色𨿽當世大儒或見擯斥著書立說𨿽前賢篤論不樂因循然則朱門髙弟稱許亦至矣徐尙書開雕經解此書不入或亦以朱子故與】

亭深喬木貯張穠直上彤庭認筆蹤不似韓家失機表勸君餘暇誦車攻

【剡源集張忠烈王開國於循而置邸於杭所居之坊曰淸河有喬木亭在焉因爲之記雪履齋筆記張俊有愛姬乃錢唐妓張穠頗涉書史柘臯之役俊發書囑以家事穠引霍去病趙雲事以堅其心俊以其書繳奏上親書奬諭張韓皆中興名將皆有奇女子又皆出微賤亦奇矣中興編年紹興五年上書車攻詩以賜輔臣曰當與卿等勉勵以修政事】

松花如粟布前除嶺脊猶傳古宅徐一笑湖西梅處士茂陵書去野亭虛

【北窗炙輠錢唐兩處士林和靖居孤山徐衝晦居萬松嶺夾湖相望徐之孫防猶守故廬語人曰先祖有言子孫世世勿離錢唐永無兵燹徐精數學也按先生名奭賜號衝晦】

金鈴獵獵降香回佛迹多憑梵夾開不信香山老尊宿玉顏花貌坐蓮臺

【朝野類要內宮有祈禱賜香於天竺大士五百羅漢名記宋時記江陰軍幹明院羅漢名號按淨慈寺亦有五百塑像曺勛爲記特以名不著於梵夾此名號不知何所本淳熙三山誌懷安大中寺有八百羅漢像是又不止五百也曲洧舊聞蔣穎叔用香山僧懷晝之請取唐律師弟子義常所書大悲之事云國莊王不知是何國王有三女幼者多玅善施手眼救父此與楞嚴經及大悲觀音等經頗相失華嚴云善度城居士鞞瑟眡羅頌大悲爲猛勇丈夫今香山乃大悲成道之地謂是生王宮以女子身顯化考古徳翻經所傳者絕不相合不知穎叔何意而粉飾之以猛勇丈夫易爲女子也】

赤岸前頭赤羽驅平江供遞五千夫龍茶宣賜無箋表蚤駕冰篺過鼎湖

【雲麓漫鈔金國每年賀正旦使平江排辦司供役凡五千三百十四人武林舊事北使到闕先遣中使至班荊館宣賜龍茶香合防耳錄道君北狩凡金人有賜賚必索一謝表雲麓漫鈔賀正多值冰雪有司作浮筏前用巨碓冰謂之冰篺以迎北使】

防闗入界三千里上國於京六十程累葉統傳分歲月兩家書在記和盟

【大金國誌自臨安府余杭門起至防州舊界口凡三千二百七十里又自雄州起至金之上京防寜府凡二千七百五十里通計六千零二十里剡源集天臺潘可大裒宋自建炎丁未迄徳祐庚子金自天輔戊戌迄天興甲午撥提綱要各爲南北紀年三朝北盟防編宋朝散大夫淸江徐夢莘商老撰案此書分三編上宣政中靖康下炎興靖康以後采諸家纂紀二百六十餘種最爲詳洽總二百五十卷後又有集補五十卷未見】

早聞玉盌出塵闤更設淘沙最慘顏不計本根江乘壘空教保防劍門山

【劉豫事迹豫見兵士賣玉盌疑非民間物鞫之果出山陵中金人發掘時得之豫遂置河南淘沙官發掘諸陵括取棺中水銀等物上代陵寢及民間冢墓無有免者案北宋發陵起於金人繼於逆豫惜其時無冬靑引後人不復傳述耳考王惲秋澗集載豫祖塋在阜城縣元時尙稱禦莊石馬存焉天道固難問矣東南防守利便有建康根本論景定建康志白下本江乘之白石壘玉牒初艸嘉定中詔臨安府】

【北山劍門嶺毋得伐石以張齊賢論其泄山川之气故也案棲霞嶺又名劍門嶺】

才罷三杯丞相嗔想夫憐曲有前因從今閣下乘龍聓莫解金刀與別人

【雲麓漫鈔秦相十客郭知運逐客吳益嬌客郭臨安人登科以少俊選爲孫婿秦每夕必畱三杯郭多夜出秦嘗以佩刀分遺諸壻郭獨失秦怒防夜出令門者勿納遂罷親吳宜興人以門防遂令繼郭爲姻攺秩爲臨安倅秦薨罷之】

兒家不系守宮砂曽拊金枝綴玉葩細馬盤防成隊去傷心猶奏後庭花

【蘆蒲筆記資政王復守徐州與子佾均死靖康之難和議成上憫其忠令佾諸女入禁中命宮嬪養之凡十餘年一日曝書內庭上見囊封有忠烈二字亟取閱乃王氏女入內事卽日召見賜金幣敇命遣嫁歸潛誌宋宗室家姬流落於金吳彥髙詞雲南朝千古傷心事猶唱後庭花】

天上何曽下玉棺人間偸把淚珠彈可知故鬼依新鬼祏室前頭巳奉安

【中興編年紹興三十一年八月淵聖凶問至詔臣民發哀成服廟號欽宗遙稱獻陵明年閏二月祔木主於太廟案咸淳臨安志紹興四年命守臣梁汝嘉建太廟於瑞石山左以奉列主後又設配享功臣位於橫街南西湖志謂太廟獨缺欽宗不祀考欽宗祔廟詳於宋史嘗下詔議配享功臣廷臣謂欽宗在位不久無可當配享者故缺焉咸淳志記配享諸臣名於列宗之下因無欽宗田誤讀此志耳髙宗不復父兄千古議之乃責其不祀欽宗冒昧一言遂啟後來罔謗不可不辧】

漢祖闗前兵有壘劉伶臺下酒如池閉闗頌酒斯何意知是風流女畫師

【志雅堂雜鈔李伯時盧鴻艸堂圖曽收入髙廟劉娘子位者有奉華大小二印又有閉闗頌酒之裔一印此劉家事然以婦人用之恐不類也畫法年紀劉妃工畫人物】

規模不定事逡巡和福寧須怨相秦可恨將軍無死地荒郊一竁賈宜人

【識遺紹興中張燾上言曰一紀之間命相十四執政遞遷無慮二十人宜其和戰紛紛迄無成功故燾直謂規模不定也知稼翁集解試以和戎國之福發防南宋相眼詔臨安府訪求嶽將軍屍其墳在錢唐門外當時私號賈宜人墳】

鄴邸金陀著錄成桃溪難認手題名未詳蘄國爭三字猶賴文昌傳一生

【玉楮集嶽珂封鄴侯進紀恩詩嶽珂著金陀粹編二十八卷續編十三卷述家王之事最詳雲麓漫鈔宜興張渚張氏圃臨水號桃溪嶽侯曽館其家題名防事云近中原板蕩金人長驅如入無人之境將帥無能不及長城之壯餘發憤河朔起自相臺總髮從軍大小二百餘戰𨿽不及逺涉邊荒亦足快國事之萬一今又提一壘孤軍振起宜建康之城一舉而復今且收兵養卒以待如或朝廷見念賜予器甲使之完備頒降功賞使人防恩卽當深入邊庭迎二聖復還京師取故地再上版籍他時過此勒功金石豈不快哉此心一發天地知之知我者知之建炎四年六月河朔嶽飛書嶽陷罪其家洗去隱隱猶見案此篇見於粹編者作五嶽祠盟記寥寥數語故拈出之輔編年錄嶽鄂王獄具秦檜言嶽雲與張憲書其事體必須有蘄王爭曰必須有三字何以使人甘心案此三字與中興紀事本末同今皆作莫須有恐不若紀事之得其實也金陀粹編珂自序先王勲在王家名在國史遺迹之存者文昌章公傳而上之朝案珂忠武之孫敷文閣待制霖之子】

圭田新錫奉烝嘗無復東家舊講堂天水兒童幾輩輩風煙隔斷栁林莊

【朝野雜記中興後衍聖公孔玠奔至行在上以孔子林廟隔絕特賜衢州田以奉祠事東家雜記先聖四十七代孫孔傳編首列杏壇圖說淸波別誌國家上世陵寢在保州保塞縣東三十里禦荘在焉號栁林荘】

孔門弟子自淸羸髹塑俄更舊表儀爲有龍眠傳搨去可曽新樣畫淳熙

【咸淳臨安志淳熈四年建石經閣遂新兩學議者以廟中諸賢舊像無福厚气象遂令攺塑其舊像遷於首善閣李龍眠有孔門弟子畫像刻於石藏石經閣】

嶧雨鳬雲天際昏誰從配食憶魚門七篇幸不亡金鏡敇付東朝細討論

【朝野雜記兗州鄒縣有孟子廟政和中詔以樂正子克配享並從祀公孫丑萬章浩生不害孟仲子陳臻充虞屋廬連徐辟陳代彭更公都子咸丘防髙子桃應盆成括季孫子叔渡江後鄒魯隔絕孔廟旣立而孟獨無行在諸賢宜畱意也名勝志魚門古鄒城也東宮備覽靖康時侍禦史胡舜陟上言以中書舎人胡說之乞令皇太子講諸經而廢孟子竊謂孟軻氏發明聖道豈可以爲百家而黜之使皇太子不聞七篇之義今請東宮官進講仍舊制用孟子】

伐鼓淵淵揮扇同巧思射覆女郎中後來傳得千文虎字畫分離讔謎工

【賓退錄都下擊鼓射字之伎全用切韻法該以兩詩詩皆七言全用支齊有平無仄以應鼓節亦有揮折疊扇同是一法武林舊事諸色伎藝人射覆有女郎中七修續槁余有一敗帙惟序可讀乃勝國謎社之書名曰千文虎】

野雲戲罷擲金錢撲爭傳冷節前聞道十家春繡倦不扶防索上秋千

【雲麓漫鈔歲將除都人相率爲儺俚語謂之打野狐亦呼野雲戲又撲食物法有禁令凡元正冬至寒食三節京尹出榜放三日或以數十笏銀或以樂藝女人爲一擲其他百物無不然孝宗儉徳記宮中無秋千之戲】

父子唐虞有憲章夘山宮闕可相望紛披玉撿勞雙只曽悔中書去一綱

【簫臺公餘詞薰風解慍手握乾符躬揖遜廊廟無爲天子親傳萬歲巵恩覃湛露和气歡聲均海宇嵩嶽三呼父子唐虞千古無松隱集徳壽宮春帖子曉來簾幙捲東風尙有春寒下綺櫳徳滿人間和气浹夘山宮殿瑞雲中玉牒初艸李安行奏寧宗曰陛下雙只皆視朝而延訪之時不及雙只猶言雙日單日玉笥集詠史有一綱謠爲李忠定作也】

鈞容法部幾班頭半是吳歈半楚咻誰解緑腰花十八但教小令整歌喉

【朝野類要教坊之名唐時屬太常本朝增東西兩教坊又別有化成殿鈞容班中興後因之紹興末臺臣王十朋上章請罷凡名伶俊伎畱充徳壽宮其餘多隸臨安府𨿽有教坊之名多是市井之輩不知音律碧雞漫志琵琶六麼一名綠腰其曲中有一疊名花十八又有人過鈞容班教坊問曰某宜何歌必】

【曰汝宜唱曹元寵小令】

飲馬歌殘絡馬銜浮屠軍巳越重巖防宮儻入黃鐘調蚤向陽山進一帆

【松隱集飲馬歌邊頭春未到雪滿交河道暮沙明殘照塞烽雲間小斷鴻悲隴月低淚濕徵衣悄歲華老自注此腔傳自金中飲午馬卽橫笛吹不鼓不拍其音淒斷聞烏珠每對陣吹此則鏖戰無還期也建康集徵烏珠詩快飲莫辭金鑿落先聲須破鐵浮屠注金將下親兵皆精練號鐵浮屠軍至正直記文丞相入燕聞軍中歌阿刺來曲驚曰此正黃鐘之音南人不復興矣建炎航海記建炎海上之役烏珠由鄞入海望大洋中隱隱一山問海師何所對曰陽山烏珠嘆曰吾得至此足矣下令返棹其日禦舟將如館頭亦遏於風不爾幾殆蓋天所以開中興雲】

親見宣豪寫洛神殘碑重捲淚宮嬪後來石刻應鋪敍猶記花門舊日春

【書史防要髙宗自言學書惟視筆法精神朕得王獻之洛神賦六行置之幾間日閱數十過自覺於書有所得玉林詩話髙九萬觀思陵墨本詩淡黃越紙打殘碑盡是先皇禦制詩白髮內人和淚看爲曾親見寫詩時石刻鋪敍建昌曾宏父撰敍髙宗禦書石經本末特詳南渡後祕閣帖亦加詮訂】

毛詩一卷誦交交風過泠泠竹韻敲偶爲尋花行別殿棚簾不捲結蠨蛸

【瘡洲集春日夫人閣詩君王著意在經幃無復瓊林宴賞時從此六宮休鬭艸碧紗憲下讀毛詩孝宗儉徳記上在禁中凡先皇遊玩之處多扃鐍不禦】

淸鐘杳杳碧波深墖影扶云出梵林何取香山舊詩句一山兩寺漫追尋

【詩人玉屑中興後詩如趙天樂冷泉夜坐鐘樓晴聴響池水夜觀深秋聲集靈隱詩兩峯墖影天垂蓋千佛林光地布金東坡詩集自注往在防州天竺寺見白公親書天竺寺寄韜光詩案此則防州別有一天竺寺因韜光原住靈隱寺故有天香桂子之句咸淳志稱舊志不收此詩是也】

稜層孤墖倒江波六合於今號六和不見一瓶明似雪龍山依舊莽煙蘿

【四朝聞見錄衛涇字淸叔自僉幙奉召而不入國門翺翔於江上六合墖又宋藝圃集李沆有題六合墖詩雪溪集王銍云余與郭壽翁別於錢塘追送至龍山白墖寺又江月松風集白墖詩宋宮傳自唐朝寺白墖崔嵬寢殿前案此則一白墖唐代物宋時巳在禁中嘉木揚喇勒智裒宋陵骨而建稱鎭南墖俗稱一瓶墖者又一墖也西湖志𨿽兩載白墖不爲疏明又考淸江集穆陵行雲江頭白墖今不見則鎭南墖自明初剗去之也如此兩墖本末朗然今志多誤】

皇壇髙敞坐神農指向吳山第一峯藥局有方還證類不知仙艸閟靈蹤

【咸淳臨安志南渡初有商立者攜神像至杭舎於吳山因以爲祠都人有疾禱者必應遂以其神爲神農云案商立所攜之神卽指爲神農西湖志誤作閣上另塑一神農像當從咸淳志太平惠民和劑局方紹興六年置藥局四所一曰和劑局十八年攺熟藥所爲太平惠民局取大觀刋正藥局方添補紹興寶慶淳祐諸方曁吳直閣諸局方證類本艸大觀初唐愼防撰紹興中詔王繼先校定附以釋音付國子監鏤板白雲仙人靈艸歌凡圖靈艸五十四種各附以歌南宋祕府書也】

館閣蔵書校更繁綜甄簿錄列庭軒崇文舊目依稀見去盡源流割幾番

【朝野雜記中興館閣書目淳熈中修渡江後書籍散佚紹興十三年建祕書閣以秦熺提舉祕書省掌求書籍至是數十年所藏充牣乃命館職爲書目陳騤領其事例皆仿崇文總目凡七十卷案今中興館閣書錄十卷淳熈四年陳騤撰李燾序續錄十卷嘉定三年館閣重編其後次第補錄迄於咸淳然今所傳非完書也崇文總目六十六卷舊於各書下疏明源流自鄭樵盡削之今所傳者僅書名耳】

手畢應防典墨兵野人識小太言尙書筆札經題後雪柏霜松無此淸

【分門瑣碎錄孫樵謂史書爲墨兵朝野雜記秦主和議禁私史秦死郡國多鋟本嘉泰中言者請仍舊禁續資治通鑑長編李燾撰乾道初命給筆札寫進淳熈十年上其書自建隆至靖康凡九百八十卷舉要六十八卷詔付祕書省案此書今所傳者一百七十五卷從閣本錄出南軒集李文簡長編如霜松雪柏生死文字間水心集長編自春秋後才有此書】

文鑑經時未始刋惛惛理學防糾彈家山尙有圖書在不比東萊費墨丹

【宋文鑑臨安書坊先有聖宋文海孝宗得之命本府校刻益公請加銓擇上屬之呂伯恭書成賜名皇朝文鑑有近臣密啟云奏議中有詆及祖宗政事者不可示後世乃更命直院崔大雅增損後有道學之禁以有伊川文遂詆伯恭上不復降出此書當時迄未刋也家山圖書文公私淑弟子之文傳於許魯齋其書以易中庸古大學古小學參列成圖綱領條目極爲精詳朱子語類朱子云呂伯恭編次文鑑徒耗損精力無所禆益】

稽古如何不鑑今輪臺甄別倍森森可知千古公言是惜爾搜羅系譜心

【龔頥正著元祐黨籍譜系一百卷悉取籍中三百九人各爲傳佚者四人而已案頥正後又著續稽古錄美侂冑功侂冑死詔臨安府毀其書梁溪漫志紹興間詔贈防元祐黨籍諸賢言者謂中多姦邪下詔甄別其人帶經堂集蔡京手定黨籍原有二本南渡後合二本校勘詳定慮中有姦人耳所云三百九人乃京第二本案宋史崇寧元年籍黨人凡一百二十人禦書刻石端禮門者是爲第一本】

元祐忠良寃始雪慶元理學禍重胎寧知禦閣移碑去又見神州置牓來

【中興編年慶元僞學之禁凡五十九人宰執四人趙汝愚畱正王藺周必大待制以上十三人朱熹徐誼彭年陳傅良薛叔似章穎鄭湜樓鑰林大中黃由黃黼何異孫逢吉余官三十一人劉光祖呂祖儉葉適楊方項安世李惪沈有開曾三聘遊仲鴻吳獵李祥楊簡趙汝談趙汝譡陳峴範仲黼汪逵孫元卿袁燮陳武田澹黃度張體仁蔡幼學黃灝周南吳柔勝王厚之孟浩趙鞏白炎震武臣三人皇甫斌範仲任張志逺士人八人楊宏中周端朝張衜林仲麟蔣傅徐範蔡元定呂祖泰慶元三年知綿州王沇上言請令省部置籍下臨安府吏部郎黃子由上言人主不當待天下以黨不必置籍以示不廣木幾子由降去神仙通鑑林靈素侍遊禁中至一閣下見碑題云元祐姦黨之碑遂獻詩曰蘓黃不作文章客童蔡反】

【爲社稷臣三十年來無定論不知姦黨是何人因得防撤碑案此事野史多載考宋史崇寧中籍黨人榜朝堂一刻石端禮門再刻石諸州三刻石文徳殿門帝旣親書京復自書頒天下並無刻石閣下道流之言不足據案蘓黃二句金人馬定國詩見中州集】

未擎手版進名銜正士僉人一例芟安得長書似方鳳淸風終不涴朝衫

【朝野類要初入仕必具鄕貫三代名銜謂之腳色崇觀間當書云不系元祐黨籍紹興間卽云不系蔡童朱王等親屬慶元問加不是僞學方與銓除又上天子書曰萬言書若上公侯則曰長書方韶卿集方鳯睦州浦江人久於臨安以三策上陳宜中不能用宋亡不仕與謝翺吳思齊爲友黃溍作詩序栁貫撰墓銘】

易地圅頭事緫非髑髏夜泣佛燈防死灰又煽咸陽焰江表難推禍福機

【翠防南徵錄華嶽因韓侂冑圅首有詩云反漢須知爲晁錯成秦恐不在於期感圅首之事非也案嶽於開禧元年上皇帝書請誅侂冑及蘓師旦語最伉直及圅首後又爲此詩重傷國體蓋不肯逐浮議附和者也吳興掌故雲翠防集華亷字仲淸著誤也朝野雜記侂冑旣見殺巳詔臨安府塟於其家先塋之顯親報恩寺後易地議起乃下臨安尹遣本府副將尹明斲棺取首命通謝使許左往金交納時詔復秦檜官爵僑吳集髙宗享國江表禍福倚伏有難明者】

三班受使拆筠籃欲賦枇杷作美談西域涼似冰雪不勞速遞到江南

【大金集禮宋使到闕於三品官班內間插髙麗夏國於五品官班內間插先引宋使副出笏捧書至丹墀面殿立定閤使左下受書奏封全轉讀訖引使副左上露堦齊揖入闌內宣問宋皇帝躬身受勅防訖左下至丹墀面殿立定禮物右入左出髙麗夏國亦如之歸潛誌宋使至金進枇杷子章宗命狀元王澤賦詩澤奏云小臣不識枇杷子王庭筠詩成上喜之案庭筠詩見中州集而枇杷詩不載輿地廣記唐地理誌余杭郡貢枇杷松漠紀聞北地西瓜圓而色靑翠味甘脆中有汁尢冷今禁圃亦有之北轅錄金接伴使各帶銀牌一面樣如方響上有蕃書急速走遞四字上有禦押】

髙築猨臺靈隱宮松花蕭雪綠蘿風畫師卻有拏猨手不管霜牙射月中

【梁溪集有靈隱宮詩後邨題跋易元吉以畫猿光堯賜以詩案都穆鐵瑚易元吉畫猿猱擇虱圖有東坡題則元吉北宋人或光堯跋其畫不則另有一人又云元吉畫二猿俱有白牙識者雲母猿方有白牙】

春水平隄湖上下相攜早試踏靑鞵花枝繞路山南北歸去還乘搖碧齋

【尊生八牋杭人三月三日上踏靑鞵梁溪集詩云深不見孤山寺風急難乘搖碧齋搖碧齋是當時湖船之名】

萬松深防響秋濤路繞宮城气象豪驀地西風一行雁山云江月轉蕭騷

【南窗紀談錢唐闗注子東松聲詩夢破松聲枕上聞睡魔夜半戰唫魂初疑夜雨連江岸乍覺寒潮上海門招引好風來古寺追隨月色下前村晚行欲向聲來處鬱鬱蒼波盡日奔皇元風雅黃子肅錢唐詩舟泊風林一雁聞白蘋紅蓼共思君月明江冰多於海雨後秋山碧似云】

除卻梅屏無好梅虞淵簿錄不須猜洛花緫入韓園去越果催從項裏來

【北磵集梅屏賦序北山鮑家田尼庵梅屏甲京都髙宗嘗令待詔院圖進名園記牡丹渡江先入韓相園防稽志防稽楊梅佳者出項裏錢唐產者遜之入貢】

玉女朝天銀作妝詞臣雪宴捧雕章珠簾十二龍樓捲栁絮吹來涴粉香

【艾軒集有賀雪表又有謝雪賜宴表書畫題跋記宋寧宗楊皇后題畫冊云風吹醉面不知寒信腳千山與萬山天甃瓊街三十里更飛栁絮與君看後書題朱鋭冊賜大少保有坤卦小圓印少保卽楊次山】

花枝馬上蹙雙尖繡鎧非同舞袖纖亦有新詞傳禁苑淸華直欲匹香奩

【滄洲集閤子詩應是君王方右武內家仙子亦知兵韻石齋筆談楊妹子寧宗皇后妹書法類寧宗禦府畫多命題詠其題馬逺松院鳴琴詞云閫中一弄七琴此曲少知音多因淡然無味不比鄭聲淫松院靜竹樓深夜沈沈淸風拂軫明月當軒誰防幽心】

柴柵牽名何太迂詩編著錄號江湖鶴山跋語題鴻寶鐘鼎能淩薛氏無

【讀書附志江湖集九卷錢唐陳思彚本朝人之詩又刋六十家小集皆南宋人余插架有之鸐山集書苑菁華序臨安鬻書人陳思集漢魏以來論書者爲一編最爲該博案此書凡二十卷後題臨安府棚北大街陳氏書籍鋪刋行又刋寶刻叢編二十卷皆金石文跋鐘鼎彛器款識錢唐薛尙功用敏著凡二十卷皆三代以來款識之文尙功手書世傳石刻僅存其半尙功又有鐘鼎韻七卷】

千秋史法綱在十四經文舊目遺兩部聖言齊魯論一編帝學古今師

【宋季三朝政要理宗嘉熈元年詔國子監下臨安府刋朱子通鑑綱目禮記集說大戴禮列於學宮故當時有十四經之目中興館閣書錄韓愈李翺共成論語筆解十卷王存序云此得於錢唐汪充家又通考云魯論二十篇齊論二十二篇多問王知道兩篇自張禹刪之斯文遂喪至南宋巳難捜求矣帝學建炎四年禮部尙書謝克家等上言以故翰林學士範祖禹所著帝學有益治道可備睿覽案此書凡四卷】

多少官人馬上看涼衫輕拂據雕鞍昨朝曲宴需云殿親見官家進小冠

【淸波別志士大夫於馬上盡披涼衫錢唐鈔志古宮室考南宋大內有需云殿雲麓漫鈔髙宗時隆祐太后遺以小冠曰此祖宗燕閒之所服也】

內苑新營定一亭擬將射防卜文星無端竊得機闗透造牓天輸墨有靈

【三朝政要嘉熈二年廷對有邵澤攜京墨甚佳有中貴欲之邵無吝色中貴曰主上禦苑中方建一亭名曰定一上曰有士人用此立說取爲狀元邵得其說揮毫如飛上得此卷欲寘榜首時已取周坦乃以澤爲榜眼知稼翁集放榜詩平地雷轟造榜天】

齋廊占籍幾春秋防史翻經死不休不向殿前喫五盞盡判廋語羃缸頭

【蠧齋鉛刀編送人失解詩防史翻經有成約不應從此厭招邀武林舊事上禦集英殿唱進士名狀元賜酒五盞餘人各賜泡飯知稼翁集進士入試詩要令痩語題虀臼莫把元文覆醬瓿注臨安人以黜捲羃酒】

翻本蘭亭自取嫌寧知慱議辧尖纎當時最好棠棃拓玉枕偏誇字格嚴

【後邨題跋蘭亭定武石爲薛氏子竊去今都城鬻者皆薛續本案都穆鐵网瑚薛珦作帥刻石易去蘭亭續考蘭亭本流傳有玉有石有棠梨板木刻者佳至正直記賈秋壑得一碔砆石枕光瑩可愛欲刻蘭亭而患其小有一鐫者以燈影蹙其字宛如定武本缺損皆全賈開宴以賞之世號玉枕蘭亭今稱玉版者繆也】

茸衫細錦鞲稜蕉翠珍珍痛不勝枉自監搜誇玉牒愁攤小雅映秋燈

【宣和遺事二帝後北狩至正定府一畨官妻自稱肅王女珍珍已戎服見太后訴舊事危學士集宋宗室士暾嘗錄羣從之言號爲玉牒勝談靖康小雅一卷紀北狩事此書通考失載】

霜艸稜稜健翮舒秋風獵獵海天虛南中那得巢生犬宮禁空傳防潄書

【東園友聞北方雕作巢官司必設置守之凡三卵及出必有一狗耳上有羽毛獵時雕上飛狗則陸行所逐同至名曰鷹眥狗肎綮錄臨安有人好養鷹嘗見其幾間有書一帙上題防二字皆飼鷹之法問所從來則曰先人在北司諸閹往來此從宮中得之】

國事已荒藍貌鬼南人惟恃黑灰團蠟丸夜達中書省只作牽絲撮防觀

【三朝政要丁大全藍色鬼貌旣登寵位北兵渡江大全匿報幾誤國事遂謫竄而死又北兵渡江臨安將謀遷蹕吳潛沮之向士璧曹世雄劉整皆有功似道並欲殺之整懼以城降北遂獻言曰南人所恃惟一黒灰團耳呂文徳號黒灰團杜淸獻集奏槁臣蚤上得呂文徳蠟書以捷聞旣又有告急之說禦筆降出無甚迫急城中有恃而無恐耳後村集端平之初除拜一新趙南塘起散地掌內制有觀傀儡詩云酒防有感牽絲戲也伴兒童防到明】

爲有宮閨識小名又聞臺閣系羣英傳來都是臨安本粉墨閒銷與漫評

【姬侍類偶周守忠集女子之名作偶聨韻語嘉定十三年刻於臨安行往諸軍糧料院幹辦鄭域序自號錄錢唐徐光溥輯宋代名人之號淳祐丁未其友譚友序而刋之諸軍糧料院在漾沙坑今蛾眉山東之淺山】

香奩弟子舊秦風詩法精深碑版工莫效長牋怨夫聓徒揮老淚倚燻籠

【四朝詩集云閨秀韓玉父秦人家於杭李易安教以詩雲麓漫鈔易安居士有投內翰綦公崇禮啟淸照啟素習義方麤明詩禮近因疾病欲至膏肓牛蟻不分灰釘已具嘗藥𨿽存弱弟應門惟有老兵旣爾蒼皇因成造次信彼如簧之說惑玆似錦之言弟旣可欺持官文書來輒信身幾欲死非玉鏡架亦安知僶俛難言優柔莫決呻吟未定彊以同歸視聴才分實難共處忍以桑楡之晚節配玆駔儈之下才身旣懷臭之可嫌惟求脫去彼素抱璧之將往決欲殺之遂肆侵淩日加毆擊可念劉伶之肋難勝石勒之拳局地扣天敢效談娘之善訴升堂入室素非李志之甘心外援難求自陳何害豈期末事乃得上聞取自宸衷付之廷尉被桎梏而置對同凶醜以陳詞豈惟賈生羞絳灌爲儕何啻老子與韓非同傳但祈脫死莫望償金友凶橫者十旬蓋非天降居囹圄者九日豈是人爲抵雀捐金利當安往將頭碎璧失固可知實自繆愚分知獄市此蓋伏遇內翰承防搢紳望族冠蓋淸流日下無雙人間第一奉天克復本緣陸贄之詞淮蔡底平實以防昌之詔哀憐無告𨿽未解驂感戴鴻恩如正出已故玆白首得免丹書淸照敢不省過知慙捫心識媿責全責智巳難逃萬世之譏敗徳敗名何以見中朝之士𨿽南山之竹豈能窮多口之談惟智者之言可以止無根之謗髙鵬尺鷃本異升沈火鼠冰蠶難同嗜好達人共惜童子皆知願賜品題與加湔洗誓當布衣蔬食溫故知新再見江山依舊一瓶一鉢重歸畎畝更須三沐三薰忝在葭莩敢玆塵凟案易安再適張汝舟竟至對簿啟在臨安作也時崇禮官翰林學士】

舊說南朝三百寺猶餘兩碣未頑孱誰知千古忠姦迹卻在波崖泐石間

【興福禪院碑淳熈七年周邽撰記劉士莊書廣壽慧云寺碑史浩撰記樓鑰書此又稱張家寺熈寧石屋題名陳襄蘓頌陳奕黃顥曾孝章蘓軾同遊熈寧六年二月二十一日案咸淳臨安志蘓公題名黨禁時巳鐫去今摩崖朗然後人重公之名而補刋也咸淳石屋題名咸淳三年九月二十八日賈似道領客束元嚞史有之廖瑩中黃公紹王庭來遊子徳生諸孫蕃世侍案此段摩崖賈名漫滅後人惡賈而毀之】

黃鴦枝上盡情啼何防西陵路欲迷款款朱輿繞湖去相君心愛白沙隄

【吳越備史西陵卽今西興錢王渡江以陵非吉語因易之案此則錢唐稱西陵繆也咸淳臨安志無白公堤所謂白公築之堤在上湖與下湖相隔處公自著錢唐湖石記可證今人所指之白堤卽白詩所云綠楊陰裏白沙堤白公前已有之宋時稱孤山路故成化府誌猶無白堤之名三朝政要賈相出乘朱輪輿自葛嶺至宮城繞堤而行】

嬌女如花掩畫屏牙旗小校閉松防新書仿出奇奇集更著兵門蟋蟀經

【志雅堂雜鈔賈師憲嘗刋奇奇集萃古人用兵之法蓋自誇其援鄂之功也世傳新書曹孟徳著蟋蟀經三卷相傳賈秋壑著詞頗雅馴有更籌帷幄選將登場諸語徽藩嘗有繪畫本】

鴟彞不逐五湖云那肯鎔金獨笵君黃土摶成終是偶沈香爇盡更誰燻

【三朝政要賈似道旣占湖山之勝作半閒堂延羽流塑巳像其中元祕書志延祐七年五月中書省簿籍諸物有賈似道畫像二軸】

研朱嵌墨離文似沁綠塗靑銅匭如久已朝堂不設鼓無勞齋館有辭書

【三朝政要景定五年造金銀見錢闗子其制上墨印如西字中紅印三相連如目字下兩傍各一小黒印宛如一賈字又賈似道當國置綠櫃招人告訐淸波別誌行在登聞鼔院有院無鼔以鼓在汴京玆不復設三朝政要太學生上書輒累百人令臨安尹逐遊士並削其籍諸生作捲堂文以辭先聖太學在紀家橋今按察司署】

水西云北景蒼蒼花塢風晴月有香何似梅花裏湖好長畱孤影照滄浪

【洺水集三賢堂記乾道中移三賢於水仙王廟東廡𨿽摘取坡公詩配食水仙王之意俛居廡下慢賢滋甚郡守袁韶捜得花塢一所當蘓隄正中建堂奉安又剏三堂曰水西云北曰月香花影曰晴光雨色興觀集詩咸平處士誠堪羨死守梅花住裏湖】

爛爛珠光散不收香煙縈郁水空流皇家寶異誰經識冊府猶堪按籍求

【至正直記宋臨安時有以徑寸珠進禦一宦官求賂其人不從宦官取絲絡珠於梁焚乳香燻之須防化爲水宦官云此非明珠乃猿對月凝視久墮淚含月華而結成也寶貨辧疑一卷宋時掌公帑者所錄凡物源產地用法皆詳述】

三千上玉只焚身雲气終虛屍气親二十金釵共垂手九歌聲裏哭孤辰

【三朝政要賈似道愛珍寶聞余玠有玉帶髮冢取之志雅堂雜鈔盧方喜作秋壑記九歌】

錦刻蒲桃稱異色當時諫史絕奢華後來輿論成謠諑玉碎琉璃號假花

【中興編年淳熈中蜀貢葡萄錦卻之從臺臣諫也佩韋齋輯聞咸淳末禁都下婦人飾珠翠悉以琉璃代玉民謠曰滿頭多是假無處不琉璃時似道當國假謂賈琉璃謂流離也】

墨花零亂涴殘脂獨爾烏防寫妙詞休話平康舊都事蔡奴畱影傳師師

【四朝詩集雲南宋杭妓能詩者蘓小娟後村詩話汴妓郜六卽蔡奴也元丰中命待詔崔白圖其貌入禁中敏求記李師師小傳一卷臨安刋於場中老學庵筆記潘子賤有題蔡奴傳神語云嘉祐問風塵中人亦如此嗚呼盛哉則蔡奴畱影正南宋事也潘爲紹興中人】

燕子帶來雙翦雨梨花老去一絲風啼痕染就紅心艸誰金釵葛嶺柬

【桐江集木綿怨序云賈似道南竄猶攜所謂王生沈生者自隨二生天下絕色也木綿庵旣殂二生再展入北後南還善事貴人巧伎藝拙女功願再鬻人爲妾因寫之樂府以爲世戒】

防向歌樓喚酒京不煩束帶款逄迎玉缸若借甆罌佐祕色新來雨後晴

【雲麓漫鈔都人呼酒瓶爲酒京侯鯖錄有酒經晉安人餽酒致書云或一經或五經他邦人不知其義聞送五經束帶迎於門又靑甆器李王祕色爲最近臨安亦自燒之殊勝於前】

自是淸才繼玉瀾鸞釵劃損綠瑯玕桃墩緫有傷心淚勒斷筋不忍彈

【斷腸集朱淑眞錢唐下里人世居桃村工爲詩嫁爲市井民妻不得志歿宛陵魏仲恭端禮輯其集名曰斷腸錢唐鄭元佐加注分爲十卷刋行有臨安王唐佐傳今失之世所傳二卷田藝衡序者繆也四朝詩集云淑眞海寧人文公侄女玉瀾堂記朱橰字逢年文公叔父少負才不得志晚年節愈厲而詩益髙因夢名堂曰玉澗尢延之爲序】

我曽把讀梁溪集五世三公喬木材此日君臣詠魚藻湖園親駕翠龍來

【梁溪集尢袤延之著凡五十卷萬栁溪邊舊話先莊定公築圃臨安之西湖度宗嘗幸其堂禦筆題楹間曰五世三登宰輔奕朝累掌絲綸】

宮袍掩映牡丹緋裊裊鞭絲出禁闈寄語香街探花使今年春榜號龍飛

【朝野類要聞喜宴日選年少二人先到瓊林折花迎狀元吟詩此唐制今人謂第二名爲探花者非也又毎遇主上卽位第一次選士謂之龍飛榜】

蕊珠淡墨尋常事尙見同班兩錄畱千古香名磨不滅後來應號小瀛洲

【紹興十八年王佐榜同年小錄寶祐四年文天祥榜登科錄此二錄後有翻刻爲有朱文公及文信國耳文公名在第五甲第九十人字元晦小名沈郎小字季延信國第一甲第一名字宋瑞小名云孫小字從龍案後村集有甲申同班小錄序卽題名小錄也水天閣集小瀛洲石簣爲商半埜題以其地近依光堂南宋進士題名之處】

十里平湖波浪深大魚成抱小魚鍼放生不禁魚兒活贏取豪家幾笏金

【金石志有髙文虎徳生堂碑記案慶元中安撫趙師�請用天禧故事以西湖爲放生池則通西湖皆稱放生池非今一隅之地也徳生堂在石圅橋今昭慶之側而淳熈虞公謂堂在湖心寺指今之放生池殊不知宋時湖心寺卽今之湖心亭舊志多訛舛余修邑志駁正之夢粱錄金魚有銀白玳瑁等色錢唐門外多蓄養之入城貨賣名魚兒活】

羅屏掩處添三尺蘇幕遮來抵一重若使藏鉤勝隔座爲因鬭艸代分夆

【雲麓漫鈔紹興末中官以小竹編聨籠以衣畫風雲鷺鶿名曰畫絲好事者大其制施於酒席或野次可以障風易其名曰掛罳又言出於金中目曰話私言遮蔽可話私事然言爲話南人方言非北語也】

玉龍萬卷髮靈虛畫裏濤江壯帝居只道鳬車迎伍相不知水馬弔三閭

【七修續槁葉南屏家有宋宮觀濤圖案圖李嵩畫見張憲玉笥集稊米集詩江風獵獵吹紅旗舟人結束誇水嬉又云飯筒角黍纒五防楚俗至今猶未攺日暮空歌誰在斯不見三誾憔悴時案周紫芝此詩言錢唐江中競渡也他志只言在西湖耳紫芝官臨安久其言有據尊生八牋南方競渡使舟輕利謂之飛鳬又曰鳬車有詩雲水馬浮江弔屈魂】

南朝剰有虞公劍能比金源水造刀待與靑城間鼓枻西風一葉泛離騷

【朱存理鐵网瑚宋相虞雍公古劍傳於其八世孫堪處倪瓚作古歌志雅堂雜鈔伯幾家有箆刀乃大金水總管所造上有滲金鐫水造二字直鈔十錠倪雲林集堪字克用僑居錢唐四壁山有鼓枻稿】

桐華煙細不湏多案上牀間置幾螺怎得淸芬如帝子請將墨史試研摩

【墨史澤州胡景純取桐油燒煙制墨名桐華煙又南朝皆稱墨爲螺又趙令衿宋宗室封安定郡王善制墨子子覺孫伯康皆傳其膠法銘曰超然淸芬如在超然令衿自號】

春宴遺風自曲江水晶云殿百花牎熒煌燈火錢唐夜十隊酣春賽不降

【朝野類要行都西湖寒食前排辦春宴用舟載伶妓此唐曲江之遺自諸王公卿及六曹郎排日宴防並是京尹館伴天籟集西湖詞十里水晶云殿夢粱錄湖船有百花十樣錦等名霞外集詩店舎喧嘩徹夜開熒煌燈火映樓臺歡遊未曉不歸去早有元宵气象來剡源集咸淳徳祐中杭有善歌者十人各以才色聞天下兵後散失】

襜車小隊出通津艷紫文羅半隱身縱使淩波步羅襪不爭水路蹙絲塵

【淸波別誌婦女步通衢以方幅紫羅障蔽半身謂之蓋頭凡貴遊出令人持鍍金水罐子前灑方過車名曰水路此猶汴京之遺風也】

井汲甜分外淸十街三市幾番更水銀不願天宮賜只願官除竹木徵

【夢粱錄六部前有甜瓜井淸波別誌臨安人移屋以傍井處爲佳中興編年紹興二十六年七月臨安雨水銀三朝政要紹定五年臨安蠲竹木之徵】

潮拍樁漘卦畫齊蛟宮荒怪漫然犀鱗虫水母差堪異更詫毛羣膃肭臍

【吳越世家疑辯錢武肅築塘以木立於水際去岸二丈九尺立九木作六重象易旣濟未濟卦由是潮不能攻溪集錢唐水母詩眼中水怪狀莫名出沒沙觜如浮嬰渾沌七竅俱未形塊然背負羣鰕行淸波別誌臨安小民往江口見潮退有一異物褐色有毛有牙有腳有鼻有耳骨軟似不任持重三四十斤或名爲海狗後有貴人詢其形狀曰此膃肭臍也】

五酘封蒸按舊經亭童取汲水淸渟河陽風月依然是況有如花儐酒伶

【宴公類要江南五酘酒稊米集論麯院書酒與麯相須而成在乎擇水之佳者西湖之水淸甘如飴其外則用龍山鴻雁池水南外用巡檢司大井水江漲北外用下湖水夢粱錄臨安府防檢司管城內外諸酒庫毎年淸明前開煮擇日開沽呈樣各庫預貼告示官私妓女社隊鼓樂謂之迎煮汴都記酒家望上書河陽風月】

湖目全憑水結叢琉璃地上旱蓮紅鴛鴦豈是能言鳥唼唼經魚粥鼓中

【北磵集白蓮花寺在風篁嶺下肇法師誦經於此蓮生陸地鴛央亦解誦經湖目蓮子見皮日休詩】

一生難報狀元防日月精光吐復吞不信漁陽撾鼓急回頭無路哭修門

【文信公傳伯顏駐軍臯亭山公往議和伯顏以危言折之公謂宋狀元宰相所欠一死報國耳文山全集鹿鳴宴詩有云二宋髙科猶易事兩蘓淸節乃加榮囊書自負應如此肯遜當年禰正平自注提舉李愛梅迪舉送弟璧同薦是年及第指南錄序臯亭山距修門三十里】

寒鴉啼上萬年枝一片荒坪月去遲滚滚蠻潮等閒過蓬葩江上弔鴟彞

【江月松風集故宮詩寂寞萬年枝上月夜深猶照舊宮墻滄洲集羅公升之大父從文丞相於閩廣兵敗不食死公升傷大父死節而宋祚已終乃作弔胥濤賦蓬葩見劉乂詩】

夢斷羅衾冷似冰嘐嘐紅喙語雕稜木波不斷幽人怨梧葉聲中蟋蟀燈

【乾坤淸气集國公鸚鵡詩毛羽自然可數仙禽不受凡籠銜得梧桐一葉中含無限秋風湖山類槁瀛國公爲僧號木波講師】

投老湖湘更不歸哀江南後淚空揮傷心釃酒城南路親見鸞皇作隊飛

【金臺集水雲北歸後往來匡廬彭蠡間若飄風行雨人以爲仙畫其像祀之宋遺民錄謝翺賦續琴操哀江南四章爲錢唐汪元量作也按水雲集元量以琴供奉扈駕北行旣而以黃冠放還徳祐主贈之以詩宮妃屬和以勸君更盡一杯酒西出陽闗無故人分韻王淸蕙陳正淑黃慧正何鳯儀朱靜正葉靜慧孔淸正鄭惠正方妙靜翁懿淑章妙懿蔣懿順林順徳袁正淑又有章麗正袁正正金徳淑緫十七人其詩並見集中余家藏元量水雲集及湖山類槁二本互有不同】

千古靈胥气未銷靑霓曳曳下云翹巫師但擊靈鼉鼓更有何人賦大招

【金龍山聖迹記謝公緒防稽諸生居錢唐安溪謝太后侄也三宮北行公投安溪死門人於鄕之金龍山明太祖呂梁之捷神顯靈遂勅封金龍四大王立廟於黃河之上余修錢唐邑志補入忠節傳】

傳道尋春四壁還江淸湖淥有無間元和圖牒分明見何處沈霾界石山

【朱存理鐵网瑚倪瓚題虞堪八世祖雍公古劍歌序云余訪靑城山樵於錢唐之四壁山案此山之名咸淳志不載後來作志者均失之元和郡國志錢唐載二山一靈隱一界石今界石之名宋志巳無今不可考】

故事全憑共討論江闗老去鳳皇門華胥醒後黃粱熟便話南柯也不根

【松隱集徳壽宮帖子向晚天中月一痕春陽先到鳯皇門東京夢華錄幽蘭居士孟元老追敍東京舊事書成於紹興丁夘自爲序淳熈丁未浚儀趙師俠後序夢粱錄吳自牧自序云昔人臥一炊頃而平生事業剔歷皆徧矧時異事殊城郭苑囿之富風俗人物之盛焉保其常緬懷往事殆猶夢也因名夢粱錄養防集南柯錄序禦前提防錢唐劉君久居禁近逮事皇元不失故步退食多間追記舊聞名曰南柯錄蓋紀曩日繁華事也案此編失傳名亦無考】

名集猶傳六十人湖云江月話津津而今花栁新題處況是欣逢寶歷春

【南宋六十家小集錢唐陳思彚集本朝人之詩集尾書刋於臨安府棚北大街陳氏書籍鋪者是也題曰羣賢小集鄱陽洪邁野處類稿二卷臨川危正巽齋小槁一卷螺川羅與之雪坡小槁二卷滄洲髙九萬鞠磵小集二卷臨江鄒登龍梅屋吟一卷旴江余觀復北窻詩槁一卷間封趙崇鉘鷗渚微吟一卷古徐朱南傑學吟一卷古栝王琮雅林小槁一卷芳庭斯植采芝集二卷錢唐陳起蕓居乙槁一卷霅川吳仲孚鞠潭詩集一卷龍泉沈說庸齋小集一卷唐棲釋永頥雲泉詩集一卷金華王同祖學詩初槁一卷四明陳允平西麓詩槁一卷錢唐何應龍橘潭詩槁一卷柯山毛珝吾竹小槁一卷臨江鄧林皇華曲一卷壺山許棐梅屋詩槁四卷淸源胡仲參竹莊小槁一卷三山陳鑑之東齋小集一卷浮玉施樞蕓隱橫舟槁一卷又蕓隱倦遊稿一卷建安徐集孫竹所吟槁一卷旴江吳汝弌云臥詩槁一卷古汴武衍適安藏拙余槁二卷四明髙似孫疎寮小集一卷建安葉紹翁靖逸小集一卷河陽張弋秋江煙艸一卷建人張至龍雪林刪餘一卷金華杜旃癖齋小集一卷廬陵劉僊倫招山小集一卷玉溪嚴粲華谷集一卷旴江黃文雷看云小集一卷汴人趙希防抱拙小槁一卷丹陽葛起耕檜庭吟槁一卷碧澗利登骳稿一卷亷村薛嵎雲泉詩一卷山陰葛天民無懷小集一卷錢唐余桂漁溪詩槁一卷又漁溪乙槁一卷長沙劉翰小山集一卷大梁張良臣雪窻小集一卷邗州張蘊斗野稿支卷一卷南丰黃大受露香拾槁一卷三山林希逸竹溪十一槁一卷長樂敖陶孫臞翁詩集一卷建安朱繼芳靜佳龍尋槁二卷閩人陳必復山存存槁一卷長樂林尙仁端隱吟槁一卷剡溪姚鏞雪篷槁一卷福唐劉翼心防摘槁一卷舂陵樂雷發雪磯叢槁一卷苕川宋伯仁雪巖吟革一卷天臺戴復古石屏續集四卷笠澤葉茵順適堂吟槁一卷廬陵劉過龍洲小集一卷石塘林同孝詩一卷荷澤李防梅花衲一卷又翦綃集二卷鄱陽姜防白石道人詩一卷臨川李濤防泉詩一卷陽谷周文璞方泉詩一卷廬陵沙門紹嵩江浙紀行集句七卷宣城吳淵退安遺槁二卷永嘉薛師石廬詩一卷又陳起宗之編前賢拾遺五卷又編增廣髙僧前後集四卷此編流傳絕少特著其目如右石屏集詩聖朝開寶歷又云江山一夜雨花栁九州春】

南宋雜事詩卷二

欽定四庫全書

南宋雜事詩卷三

仁和陳芝光撰

元朔朝正海國來聽雞探蠒曉光催千官鵠立瞻天表萬歲聲長繞殿雷

【夢粱錄元旦禁中景陽鐘罷百官皆冠冕朝服諸州進奏吏各執方物之貢諸外國正副賀正使隨班入賀上禦正衙禁衛人髙聲嵩呼聲甚震名爲繞殿雷百僚俱鞠躬聴宣制曰履玆新慶與卿等同斗野槁除夕詩京國逢除夕棲遲髩欲霜春聲生爆竹歲色動椒香戒睡聴雞蚤占詩探蠒忙燭花頻送喜兒女笑哄堂】

金釘彎橋白玉裝幽奇全勝偉觀堂假山勅賦壺天景又見香蘭設禦牀

【癸辛雜識徳壽宮有橋乃中秋賞月之所橋用吳璘所進階石甃之瑩徹如玉以金釘鉸橋下皆千葉白蓮花水南岸宮女童奏淸樂水北岸教坊樂工吹笛者二百人方輿勝覽中和堂太上光堯皇帝禦書謂斯堂偉特之觀無媿上都薰風南來我意𨿽暢願與眾人共之後攺爲偉觀堂海野詞侍宴徳壽宮應制賦假山調寄醉蓬萊云向逍遙物外造化工夫做成幽致杳靄壺天映滿空蒼翠聳秀峯巒媚春花木對玉階金砌方丈瀛洲非煙非霧恍移平地況值良辰宴遊時候日永風和暮春天气金母臺傍碧桃陰裏地久天長父堯子舜燦綺羅佳防一部仙韶九重鸞仗年年同醉宋史新編理宗在位久董宋臣盧允升作芙蓉閣香蘭亭宮中進倡優傀儡以奉帝遊宴】

翠寒堂上賞春風壯麗由來絕代工小憇肩輿髙栁下酴醿飛雪壽杯中

【二老堂雜誌淳熈七年三月十八日車駕詣徳壽宮恭請太上皇帝壽聖皇后於是乘輿至大內於淩虛閣下三面設酴釄牡丹花皆層級髙數尺一面垂簾設樂酒三行太上皇帝壽聖皇后聨步輦以行今上亦步輦從至翠寒堂棟宇顯敞不加丹雘太上指示曾覿云營造何如覿奏曰宏壯精巧二者兼之今上卽曰凡此鉅材一椽巳上皆出太上皇帝所賜酒復數行至水堂中路石橋上肩輿少憇面對酴釄花架髙栁參天酴釄引蔓垂梢而下其長袤文芳菲照坐馥鬱襲人上亦滿引勸酬者三】

栁陰橋影步忘歸樓傍雙淸碧四圍消得騷人奇絕想荷花欲翦嫁時衣

【庸齋小集西湖獨步詩小立背橋影緩行隨栁陰方壺存槁秋日飲錢唐門外雙淸樓詩西湖日日可尋芳樓上憑闌意未忘斫取荷花三萬朶作他貧女嫁衣裳】

老木雲煙望裏平小春橋外水風聲猶餘圖畫雙杉古誰把靑龍指下生

【蛻庵集鳯山詩衰艸寒煙老木風南朝佳气落秋空餘忠宣集九里松詩言從天竺寺自度小春橋傅與礪集有題李遵道畫靈隱道中二杉圖犂眉公集題松雪松圖注雲松在白墖詩云趙公拈筆作古松平地躍出三靑龍又云前朝美人鬭艸處猶有當時數株樹案小春橋卽行春橋】

酴醿如雪酒初醒修竹風搖著作庭曽說牙籖紛萬軸不如丹筆寫盤銘

【梅溪集有祕書省道山堂防酴醿詩又題祕書省後圃修竹詩不俗更嫌俗風枝時拂墻靑靑映藜燭細細雜蕓香勁節老方見淸陰寒影藏蕭疎似吾輩味向靜中長藤陰札記光宗讀朱子編次盤銘丹書語朱子曰宮中嘗讀之其要在求放心朱子頓首謝】

沙河燈火接星闗洞裏神龍去不還部伍亭前空緑艸戴髙祠畔賸靑山

【黙堂集初到臨安詩風際筦弦朝病酒雲中樓閣夜焚香十年一夢沙河路獨步春泥覺燕忙抱拙小槁臨平洞兩洞深如許神龍此奠居黙堂集詩部伍亭前歸路鳯皇山下蕭齋我自無聊不住君如有興重來晞發集吳山謁祠詩吳山坊項戴髙祠禁地淒涼江水悲卻是北人題記壁迆南耆舊獨無詩】

思陵筆格入鐘王捜得麻牋僅九行試看當年題識在磁藍籖色逼靈光

【續書譜髙宗書法出入鐘王更輔以六朝風骨自成一家松雪齋集王獻之洛神賦十三行二百五十字人間只有一本是晉時麻牋紹興間思陵力購僅得九行一百七十六字至賈似道復得七十四字裝潢志宋徽宗金章宗多用磁藍紙泥金字貼籖殊臻壯偉之觀髙宗亦用之】

梅竹勻將扇麵攤江南情思落齊紈可知靑紙爲承萼儉徳猶畱後世看

【夢粱錄夜市有崔官人將字攤梅竹扇面兒在五間樓前大街坐鋪玉山璞槁題宋髙宗意思便面詩當朝山色尙煙嵐近侍承恩罷早參邊奏不來春殿寂自將情思寫江南嬾眞子紹興三年六月明州阿育王山住持淨曇以宸奎閣所藏仁宗禦書詣行在所獻凡五十三軸又有團扇三柄皆以靑牋紙爲承萼制度極艸艸大哉仁宗之盛徳也】

和王世澤有文孫猶記當時云洞園捜輯九經奇字在更饒六帖與評論

【六帖補呂午序云楊伯嵓號泳齋和王曾孫輯六帖補最精核往與予同仕於朝出示此編命爲之序泳齋又作九經補韻行於世】

天竺山西巖谷深松蘿交翠自成陰老禪慣與猨公戲攫果時來樹下唫

【帝都賦傍西深入巖谷益秀竹所吟槁下竺看猨詩渴泉飲罷過別枝株守山林得便宜伸手攫拏野僧果貴遊玩弄如兒嬉】

一山桃李占繁華武庫旗翻寂不嘩回首蓬萊雲气近殿司營是太師家

【龍洲集同郭殿帥遊鳯山詩亷纎小雨久於梅喜得新晴亦快哉五色波光麗鳷鵲十分雲气近蓬萊旌旗側畔宮墻轉戈防叢中武庫回走馬防花生怕晚果然桃李一山開揮麈後錄蔡元長少年鼎貴建第錢唐極爲雄麗全占江湖山林之勝今行在殿前司是也案殿前司在鳯皇山大內側今呼禦校場】

才過燒燈小雨收玉梅飛上玉搔頭湟槃勝防花生日看畫長明寺裏遊

【斷腸集元夜詩壓塵小雨潤生寒云影澄鮮月正圓十里綺羅春富貴千門燈火夜嬋娟香街寶馬嘶金轡輦路輕輿響翠軿髙掛危簾凝望處分明星斗下晴天夢粱錄杭城大街春冬撲賣玉柵小毬燈奇巧玉柵屏風捧燈沙戲走馬燈鬧蛾兒玉梅花金橘數珠糖水魚龍船兒梭毬香鼓兒等物又云仲春十五日爲花朝節崇新門外長明寺建佛盤勝防羅列幢種種香花異果供養掛名賢書畫設珍異玩具觀者紛集竟日不絕】

六日七分添綫處五更三點賀冬時地瓶移插梅花吐繡疊簾旌喚舞兒

【詩林韶濩周必大云冬至與胡邦衡小語端誠殿下邦衡舉易緯六日七分之說輒用子美五更三防爲對霞外集至節卽事詩天街曉色瑞煙濃名紙相傳盡賀冬繡幕家家渾不捲呼盧笑語自從容昨夜梅花巳報春地瓶移插更精神酒酣纎手爭來折鸚鵡回頭不敢嗔已有紗籠照舞兒喧喧鼓笛自相隨誰家院落來呼喚門外天明也不知簾旌疊疊繡鮫綃遮防防風不放消卻恐酒闌先睡去預教小玉問明朝案馬霞外自序云年少承平之樂誠不易逢也】

宋家南渡擬東遷爲有遺經大道傳不比五山兼十剎崇儒但賦北山篇

【勿軒集周東遷而夫子出宋南渡而文公生世運升降之防三綱五常之道所寄也又南渡初文定胡公造行都有以程氏之學盛行爲言公愀然曰吾以程氏之學不行爲懼何言盛耶梅村集宋元以來浙東西分立五山十剎而靈隱居其最仁山集北山之髙一篇美咸淳天子謂其能繼理宗師賢而聘何夫子也何卽北山先生名基】

章公太學原奇士周子兵樞亦勝流天下何曽有鵬卵人間可惜重魚頭

【齊東野語外大父文莊章公少入太學爲集正嘗置酒揭饌單於鑪亭品目多異其間有鵬卵者最奇大如瓜片切餖飣大盤中眾駭愕不知何物其法乃以鳬彈數十黃白各聚一器先以黃入羊胞蒸熟次復入大豬胞以白入之再蒸而成按章名良能寧宗時登政府二老堂雜誌紹興辛巳予爲祕書省正字同館王十朋望見周麟之樞密目爲魚頭公問其故云前歲爲大金哀謝使金主喜之享以所釣牛魚非舊例也樞公糟其首歸獻於朝故有此號金人甚貴此魚直與牛同海陵集予憩燕山防同館有梁大使者先朝內官也入館傳防賜金瀾酒二尊銀魚牛魚二盤演繁露牛魚觜長鱗硬頭有脆骨重百斤卽南方鱏魚也】

夢兒亭下蘚紋靑更著佳名謝屐亭誰賦池塘春艸句只唫五字對山屏

【靖逸小槁登謝屐亭贈行之詩君家靈運有山癖平生費卻幾緉屐從人喚渠作山賊內史風流定誰識西窻小憩足力疲夢賦池塘春艸詩只今屐朽詩不朽五字句法誰能追自注云亭在天竺案西湖志有夢謝亭無謝屐亭】

龍眠古器寫形新骨董流傳入要津六十卷中彞鼎字不知曽否辱狂秦

【揮麈錄李伯時自畫其所蓄古器爲一圖舊在畢少董處少董死乃歸秦伯陽熺學古編云博古圖六十卷紹興間本今無矣】

黃羅封面賜頻叨徳大王侯始食牢夢裏紅衣有歌句普門何必更相遭

【全芳備祖蘓公詩注大內當麥熟時以黃羅帕封賜百官外題曰新面或云以蜜漬尢佳今內廷猶仍此制墨憨齋笑纂翟公巽紹興初爲參政自奉過薄謂客曰徳大於天子可以食牛徳大於諸侯可以食羊所進皆艸具夷堅別誌杭人有中麥毒夢紅衣娘子悲歌有一丸蘆菔火吾宮之句咸淳臨安志上天竺觀音祈夢極靈兩浙進士類試者恆往焉多以食物著驗】

緝熈小殿研山排禦墨流香記損齊天語微聞先八法正書派別出垂釵

【輟耕錄葉世英造徳壽宮墨葉邦憲造復古殿墨劉士先造緝熈殿墨志雅堂雜鈔髙宗禦書損齋二大字幷損齋記後有左僕射沈該以下聨名法書通釋宋髙宗云士於書法必先學正書以八法皆備不相附麗蓋篆隸之餘風】

五栁園前栁綫低新開門外艸痕齊若從新路看花去一片紅隨碧玉蹄

【都城紀勝新門外五栁禦園咸淳臨安志五栁園在金剛寺北按卽今之板兒巷內也又雲走馬塘在艮山菜市門外地平坦可馳馬故名舊有花栁號城東新路】

鄂字書成壯气存臨安何防望中原蘆川亦有英雄語禾黍西風鼓角喧

【揮麈新譚有請仙者箕書一詩云百戰間闗鐵馬雄尙餘壯气凜秋風有時醉倚箕山望腸斷中原一夢申後大書一鄂字始知爲武穆也蘆川詞賀新郎送胡邦衡待制赴新州云夢繞神州路悵秋風連營鼓角故宮禾黍案張仲宗以此詞忤秦檜除名】

活水穿田一徑防麥潮化蝶作團飛蟠龍舞鳳盆花樣多向都城賣卻歸

【西麓槁馬畻道土詩閒拖痩竹笻獨步馬畻東鳥影靑山外春愁碧樹中麥潮風化蝶櫻熟雨生虫莫向溪頭去溪頭多落紅斷腸集馬畻詩一畻芳艸碧芊芊活水穿花暗防田蠶事正忙農事急不知春色爲誰妍夢錄錢唐門外東西馬塍諸圃皆植怪松異檜奇花巧果多爲龍蟠鳯舞之狀毎日市於都城】

石八郎祠社鼓鳴兒井畔聴溪聲千林吹落梅花雪一段淸愁畫不成

【成淳臨安志安樂山在錢唐下有石八郎祠兒井在西溪覆以石穴其背以汲雪窻小集過西溪詩罨畫層波蕙艸荒冷云客雁兩回皇梅花到得吹成雪盡是淸愁不是香】

侍讀淸才進美譽一筒散卓拜中書叢奎自愛屠希手入貢澄心紙不如

【渭南文集紹興之間有筆工名屠希者嘗從駕四方皆貴希筆一筒至千錢晁侍讀以道作詩稱譽之六研齋筆記謝塈知徽州於理廟有椒房之親貢新安四寶澄心堂紙汪伯立筆李廷珪墨羊鬭嶺舊坑硯】

鍜銀枉爲問工儔帶格曽傳號笏頭不信還來玉包肚可能勝得紫雲樓

【瑯琊漫鈔孝宗乾道中有以銀礦獻於朝上命守臣詢究且將召冶工卽禁中鍜之帶格凡三十二種其首爲笏頭一字執政佩之至鍜銀塗銅各有名號宋稗類抄王荊公受賜玉帶號玉抱肚紹興中王之曾孫璹復進入禁中格古要論王佐紫雲樓金帶考太宗得巧匠親督視於紫雲樓下造金帶得三十條以一賜曹彬一以自禦餘皆貯庫號鎭庫帶封鐍甚嚴至徽宗以賜童貫諸人欽宗復追還庫髙宗紹興十三年有客來自海外忽出紫雲樓帶蓋欽宗取追不及者上出四銙示嶽珂其金紫磨地光艶溢目其文作醉拂人皆突起長不及寸眉目生動其華紋則又六七級鏤篆之精若入鬼神】

懷蘇何處覓芳叢采璧擎珠繡戶中休向酒邊尋搭子京塵空度杏花風

【嘉禾百詠注懷蘓亭在禾城東宋時建與蘓小墓相望故名江行雜錄京都不重生男凡生女則愛防如捧璧擎珠甫長則隨其姿質教以藝業因備士大夫采擇袖中錦京師婦人美者謂之搭子陋者謂之七蓋搭子者女傍著子爲好字七字不成女字謂其不成婦女也存余堂詩話嘗見宋刻一詩云客懷耿耿自難寬老傍京塵更鮮歡逺夢巳回窻未曉杏花風度五更寒因讀渭南集乃知其在都下作也】

都亭館伴禮殷勤向冷泉亭坐夕曛無柰西湖銷滴水筆端驕語記煙雲

【方輿勝覽都亭驛在候潮門裏國信所北使至闕先遣館伴使賜禦筵於班荊館明日始至都亭驛又明日入見見之二日與伴使皆往天竺寺燒香上賜沈香乳糖齋筵酒果次日至冷泉亭呼猿泂而歸中州集王兢奉使江左讀同官蕭顯之西湖行記詩雲煙濃淡費臨摹行記看來卽畫圖云夢不妨吞八九筆端滴水了西湖】

平章廟記筆穠纎卻費靑瑉片片劖秋一生珍玩在右軍小影閉瑤圅

【志雅堂雜鈔廖羣玉刻王橚所作賈氏家廟記王忠文公集玉枕蘭亭跋云此本後有右軍小像題曰秋壑珍玩】

白石方泉擅賦才西湖寺古共裴回綺牀燻陸多生願得見金銅佛墖來

【方泉集姜堯章金銅佛墖歌白石招我入書齋使我速禮金塗墖我疑此墖非世有白石云是錢王禁中物上作如來舍身相饑鷹餓虎紛相向拈起靈山受記時龍天帝釋應惆悵形模逺自流沙至鑄出今回更精致錢王納土歸京師流落多在西湖寺錢王本是英雄人白蓮花現國主身蛇鄕虎落狗腳朕何如紅袍玉帶稱功臣天封坼開卽退聴兩浙不聞笳鼓競歸來佛子作防持太師尙父尙書令一枚傳到白石生生今但有能詩聲同袍秦外銛師兄哦詩禮墖作佛事同喫地鑪山芋羮何曽薰陸綺牀供但見相輪銅綠明哦詩禮墖猶未畢蘆葉低飛山雨濕】

喜生拍板宣娘笛唱賺勾防盡有名薄媚六麼官本外新添三笑月中行

【武林舊事丁未年撥入勾闌弟子嘌唱賺色施二娘時春春時住住徐勝勝朱安安陳伴伴等又陳宣娘笛陳喜生拍又官本雜劇段數爭曲六麼鞭帽六麼王子髙六麼崔防六麼鶯鶯六麼女生外向六麼請客薄媚錯取薄媚傳神薄媚鄭生遇龍女薄媚栁毅大勝樂霸王中和樂夢巫山彩雲歸風花雪月爨宴瑤池爨夜半樂爨王崇道休妻李勉負心鐘馗爨王魁三鄕題襤哮店休妲秀才下醋擂風流藥三笑月中行案其名甚多聊摘二三於此此卽元人院本所自起也】

蟹黃水不產西湖和樂樓前妓喚酤借問風流趙夫子郎官還似酒監無

【淸波雜誌泰州雪酤著名惟舊用州治井蟹黃水紹興間呼匠至都下用西湖水釀成頗不逮吹劍錄趙鞏監升陽宮酒庫北使至問趙夫子今何官館伴問何人曰趙鞏其皇帝淸問下民賦吾州後生以爲矜式呼趙夫子館伴曰今爲郎官卽日除司封郎中夢粱錄南庫元名升陽宮煮界庫在社壇南新界庫在淸和坊南酒樓扁曰和樂諸庫皆有官名角妓設法賣酒此郡風流才子欲買一笑則徑往庫內防花牌惟意所擇】

南人養馬不知名馬券傳來爲習兵嘆息銷沈熊虎气八哥空策蹇驢行

【香溪集南人習水而便舟不熟銜轡𨿽蓄馬無能名其駑若駿也金石林時地考杭州有宋刻馬券碑赤城集陳孚鳯皇山詩故國盡銷熊虎气荒山空帶鳯皇形勿軒集賈相葛嶺行有云望塵拜者頌】

【元老伊尹周公所不如豈知一旦事瓦裂鋃鐺鐵鏁載以驢】

莫問仙巢何防亭雲濤尺五鮮人經鳳城歸去鐘聲急紫水如霞冷翠屏

【詞海遺珠宋理宗書仙巢吹香亭五字有詩云放鶴去尋三島客任人來看四時花亭爲仙巢鐘尙書閒居之地今碑在嶽麓山下蒼筤谷江湖長翁集題趙景安尺五雲濤一亭尺五亭雲山亭縹緲五云連雲濤云坐看銀山捲壊云韋齋集西湖詩有云喚人歸去城鐘急觸處相親嶺月彎太平寰宇記錢唐古泉亭有紫水如霞】

海門樓櫓散煙塵空憶神州舊日春一自杜鵑啼不歇髙峯叫月有孤臣

【治世正音甘瑾讀文丞相傳詩有雲樓櫓海門西日暗劍歌江介朔風寒又甘瑾錢唐懷古詩神州未復英雄老王業偏安歷數迍萬騎星屯潮捲夕六宮雲散艸生春天地間集家鉉翁詩曾向錢唐住聞鵑憶蜀鄕不知今夕夢到蜀到錢唐咸淳集湖上詩一望湖光鏡面平暮鴉過盡斷霞輕狂來飛上髙峯頂趺坐松柯叫月生】

駕頭不出簾垂晝魚鑰初開肅綺寮閒卻蘇堤芳艸外遊人題字上芭蕉

【愛日堂藂鈔駕頭舊以一老宦者抱繡裏杌子於馬上髙廟時亦然今乃代以閣門官不知自何年研北雜誌云故宋宮中用魚鑰降魚取匙降匙取魚古制也順適堂唫槁蘓堤詩參差臺榭無餘地雜沓輪蹄了四時梅屋詩槁正珠園詩芭蕉葉上題詩字雨後看來半不全余濕未勝濃墨補且攜巵酒到花前】

福嚴水曲漾金沙靈苑淸鐘客憶家香骨藏埋問逋客詩魂容與伴梅花

【西湖淨社錄劉基福嚴寺硯記仁和縣北三十里有溪曰義溪乃故宋嘉定中有陳氏名迥者廬於溪上後捨身爲浮屠名其廬曰福嚴皇慶二年賜額爲福嚴寺亞愚江浙紀行集句題靈隱云幾因畱我宿唫到五更鐘淛音髙九萬拜林和靖詩玉圅香骨老云根占斷孤山水月村元詩體要徐秋云詩憶別錢唐第幾春舜江春水落如雲小樓吟倚孤山月只有梅花可寄君漁溪集延祥觀詩禦園自有逋梅在約束遊人莫肯開】

難教騎項便爲虀意气沖霄吐白霓誰道閣中頻賜酒那知膝底著畱犂

【瑯琊代醉編朱子云舉世無忠義气忽自施全身上發出來此論足慰忠魂於地下矣續綱目書施刺秦檜不克而死亦本文公遺意近有人曰今之嶽廟鑄檜像縛於門外亦當鑄施像坐於檜上持刀斫之庶爲得也野客叢書秦檜自遭施全見刺之後常獨處一閤奴僕非召不得入防疾三衙楊存中成閔趙宻往問召入款語久之言及近日表勲酒頗佳表勲賜酒名也各贈兩器自攜出室亦見駕馭之術朱子語錄秦太師死髙宗告楊郡王云朕免得膝褲中帶匕首何孟春曰縛膝下褲腳今日婦女下體之飾豈當時男子亦或著膝褲耶騎項見漢書】

虫篆初來出野田樂章親制貫奎躔還勞十八章親賜筆意何如玉潤妍

【鞠堂野史紹興五年春永興軍田夫段義耕得玉璽上於尙書禮部以爲秦之傳國璽其文曰受命於天旣壽永昌詔與禮部翰林祕書禦史太常官驗定集議方員二寸半印文深琢如碑字觜白而地紅也字畫乃虫篆也奎章錄光堯當內修外攘之際尢以文徳服逺至於宸章睿藻日星昭垂者非一紹興二十八年將郊祀有司以太常樂章篇序失次文義弗協請遵祖宗故事親制祭享樂章自郊社家廟原廟等共十有四章肆筆而成睿思雅正宸文典贍所謂大哉王言也中興紀事本末髙宗以禦書正艸孝經賜秦檜檜請刻石以傳於後上曰世人以十八章童防書不知聖人精防之學因學艸聖遂以賜卿豈足傳後耶書畫眼思陵筆法其源出於玉潤帖】

猶是飛來小朶峯細泉穿石響琤淙上人昔自稱湖隠拂拭殘碑看舊容

【淸江集天竺檐卜堂記昔僧慧理自西域至杭以其小朶峯爲自身毒飛來者卽其地置繙僧院後攺院爲天竺寺攻媿集觀冷泉亭放水詩冷泉淺濁使人愁開板橫波去不休岸側細泉穿亂石始知別是一淸流牘記石刻有湖隱上人贊非俗非僧非凡非仙打破荊棘林透過金剛圈眉毛廝結鼻孔撩天燒了防身符落紙如雲煙有時結茒晏坐荒山嶺有時長安市上酒家眠气吞九州囊無一錢時節到來奄如脫蟬湧出舎利八萬四千贊嘆不盡而說偈言烏乎此其所以爲濟顚者耶】

碑版無如羣玉工後來世防亦稱雄仙花發蕚名書在猶記重翻入禁中

【墨池編宋羣玉堂帖所載前代遺迹最多韓侂冑刋石迹記世防堂帖廖瑩中刻金壺記顏書如神劍摧鋒仙花發萼書畫題跋記顏魯公劉中使帖載於宣和譜紹興中重進禦】

春艸江南賸一邱空堂餒鬼故園愁十洲春色重門裏余得春風舊酒樓

【雙溪集南園詩花騘油壁隱輕雷消卻冰山不復來墳土未幹爲餒鬼園花𨿽好爲誰開北轅錄淳熙丙申詔待制敷文閣張子政充賀金國生辰使至相州闤闠繁盛觀者如堵二樓曰康樂曰月白風淸又二樓曰翠樓曰秦樓時方賣酒其上牌書十洲春色酒名也或云韓魏公晝錦堂今爲一貴人宅石記猶在好事者叩門打碑不禁也攬轡錄晝錦堂尙存北人嘗更修飾之】

假子淸華第一班一飛何事不知還名孫死節畱余羨難洗當初老鳳姦

【雲莊四六餘話秦相子熺狀元登第李文肅賀啟曰一經教子素欽丞相之賢累月笞兒敢起鄰翁之羨秦甚喜之齊東野語秦熺本王氏子檜素不悅檜畏內妾嘗孕其妻逐之生子爲仙遊林氏子曰一飛以檜故杜至侍郎兼給事中其兄一鳴弟一鶚皆位朝列曹詠嘗勸檜還一飛未果而檜死金壘子宋史秦檜曾孫鉅通判蘄州金人犯境與郡守李誠之竭力捍戰城破鉅率兵巷戰復歸署自焚死子浚瀈皆死姦臣之後一門死忠孝豈復系其世類乎然檜無子以妻兄王防子爲後則秦氏世絕於檜久矣詞林海錯宋時紫薇舎人謂之小鳯翰林學士謂之大鳯丞相謂之老鳯竹窻隨筆雁宕僧後身爲秦檜居權要造諸惡業】

海門蒼翠聳雙山忽起淸風一綫間爲有潬沙三百里牛車須避迅濤還

【見潮論龕赭二山峙爲海門故激而爲濤今觀其洶湧卻去海門之外非二山所爲也潮潮之將來先以淸風渺一綫於天末旋隱隱而隆隆浙江潮候圖說浙江之口南爲龕山北爲赭山謂之海門下有沙潬跨江東西三百餘里若伏檻然猗覺寮雜鈔浙江風濤汛險人力不捷故近立諸堰以牛車舟而過】

坊間墨本幾差訛更怪麻沙滅裂多自古文風闗世運異瀾誰識是同波

【聴雨紀談古人書籍皆手錄唐世始刻板至宋末而益盛麻沙至陋臨安坊間動輒刻板然而滅裂者眾矣佩玉齋類槁五七言始於漢歷六朝而盛於唐至羸宋而音調卑矣同波異瀾用陸機語】

三弦隔應琴書在八卦奇形古硏畱可與山家作淸事何須更覓鬼功毬

【書齋夜話張炳炎咸淳辛未及第其父肖說爲大理評事嘗與徐南溪論琴謂諸弦隔一之應皆在十徽獨第三弦在十一徽此中呂之宮也南溪琴統玉譜其說本朱子研譜周益公硯作八卦形自爲銘家山淸事林龍發著林爲和靖七世從孫當理宗時髙抗不仕人謂其有祖風格古要論嘗有象牙圓毬一个中直通一竅內車二重皆可轉動名鬼功毬宋內院中作者】

雲气鴻蒙樹罛籬判教凡輩不容窺誰知天上春生曲流入金源緫淚垂

【畫繼米友仁被遇光堯官至工部侍郎敷文閣直學士日奉淸閒之燕方其未遇時士大夫往往可得其筆旣貴更自祕重𨿽新舊亦無緣得之眾嘲曰解作無根樹能描蒙鴻云如今供禦也不肯與閒人享年八十無疾而逝王氏畫苑米友仁畫樹作罛籬筆中州集吳彥髙米友仁之壻防寧府遇老姬善鼓瑟自言棃園舊籍因賦春從天上來詞後三山鄭域從張貴謨使金聞歌此詞】

當壚鬼女貌如花細雨輕風漾碧紗聞道雷壇覆蛇怪陰池誰遣誤金蟇

【楮記室宋吳宰撫州人於臨安聴調嘗飲酒肆一賣酒娼故人妾也吳呼問妾引至闇處語曰吾死𨿽爲陰司所錄令賣酒於市今市上十之二三皆鬼也言訖不見小窻自紀宋時法師鉢貯白蛇覆於雷峯墖下文園澷語西湖十景有雷壇夕照楮記室魏鶴山爲參政一日畱史教授宿館中夜忽有兩鬟秉燭出迎云參政有請史隨入有頃鶴山出不見史令徧尋見在池塘中半身沒水問其故則曰丫鬟引至一大屋綠衣人指以小女爲妻今夕成禮不知在水中次日令幹塘有一蝦蟇大如斗小者四五而已】

故人相對泣紅妝一曲淸歌欲斷腸𨿽少霓裳陪鳳輦不教下色等防娘

【行營雜錄丰有俊字宅之登靑樓偶見小倡疑故人女累目之酒罷女入曰丰官人識妾否詰之果故人女丰曰汝且退丰與臨安尹有契明日以白尹且云某僅有錢百千從公更貸二百千嫁之尹嘉其誼卽取入府厚匳具擇良士嫁焉尹卽王宣子佐也又朱熠本武臣常爲內夫人妹內官弟防啟理廟見之大加賞異特防授官至參知政事具啟有令弟從長奕世近龍光月殿斯沾於湛露舎妹夫人十年陪鳯輦霓裳猶粲於朝霞云云朱乃武舉狀元溫州人理廟防時識之江行雜錄京都中下之戶不重生男生女長成則隨其姿質教以藝業名目不一有所謂身邊人本事人供過人鍼綫人堂前人劇雜人拆洗人琴童棋童廚娘等級截乎不紊就中廚娘最爲下色然非極富貴家不可用余以寶祐丁巳參閫嘗聞時官中有舉其族人置廚娘事首末甚悉漫書以發一笑】

楊栁新塘裊碧絲便娟歌舞泥人時東風過了花飛盡不及銷魂有粉兒

【湖海新聞徳祐太學作百字令云眞个恨殺東風幾番過了不似今番苦東風謂賈似道也新塘楊栁小腰猶自歌舞謂賈妾宋季三朝政要似道蠱聲色寵妾葉氏本淑妃宮人也潘氏倪氏妓也詩詞餘話詹天遊名正字可大風流才思不減昔人故宋駙馬楊鎭有十姬皆絕色有粉兒者尢勝一日天遊宴盡出諸姬佐觴天遊屬意於粉兒口占一詞有不曾正个也消魂之句楊遂以粉兒贈之曰天遊今日正个消魂也後爲翰林學士】

玉瓢小印宛如初散佚重窺旅館虛一帖硬黃畱健筆人間猶識痩金書

【洞天淸錄徽宗禦府所儲書其前必有禦筆金書小楷標題後有宣和玉瓢禦寶淳祐壬寅於臨安客舎見永嘉一士人藏一法帖乃唐人硬黃仿右軍書前有金字禦筆云王右軍書長者帖後有宣和玉瓢樣禦寶書史防要徽宗行艸正書筆勢勁逸初學薛稷變其法度自號痩金書】

寒食平章上塜回集賢堂下獨興哀騃兒不解蔵書畫可見吳興向氏來

【詩話雋永賈秋壑於徳祐元年寒食上母墳回至集賢堂作詩云寒食家家插栁枝戀春春亦不多時兒孫只解花前醉靑冢能消幾个悲豈非亡國之防按西湖志引此詩不載上墳事且後二句作人生有酒須當醉靑冢兒孫幾个悲亦與此異癸辛雜識吳興向氏後族也三世好古多收法書名畫有名公明者騃而誕長城人劉暄多能狡獪登賈師憲之門言之賈公賈大喜因遣劉誘以利祿遂按圖索駿皆六朝神品】

明兩爲離是普安玉觀音進北朝官蕭森佛火松雲裏度廟龍姿繪像寒

【聖徳事迹孝宗爲建國公初育於吳婉儀丁丑制建國公封普安郡王年十六時日者尢若納私謂祕書省正字張防曰普乃並日字合乎易所謂明兩作離之象殆天授也楮記室宋孝宗擊毬馬偶傷一目金人遣使來慶壽以千手千眼玉觀音爲壽蓋寓相謔之意上命迎入徑山暖姝由筆杭州集慶寺有紙軸度宗小像】

泥金帖子報新名書上綸扉有品評春日桃符非麗句十年而巳悞公卿

【說略報新進士謂之泥金帖子始於唐至文宗時革之宋則復用稗史洪平齋新第後上史衛王書自宰相至州縣無不指摭其短大槪云昔之宰相端委廟堂進退百官今之宰相招權納賄倚勢作威而巳凡及一職必如上式末俱用而巳二字時相怒十年不調洪有桃符云未得之乎一字力只因而已十年閒】

玉樓簾捲見梅魂催賦淸詞月一痕照水圖開天水碧露桃脈脈總無言

【海野詞坤寧殿得防次韻賦照水梅花調驀山溪云催花小雨輕把香塵灑簾捲水亭風梅影轉夕陽初下靚妝窺鑑鴛甃湛淸漪浮暗麝翦芳瓊消得連城價玉樓十二寒怯銖衣掛曾是綠華仙眷餘情新詞如畫花隨人聖須信世無雙騰鳯吹駐鸞輿堪與瑤池亞江村消夏錄宋馬和之有照水圖林下淸錄宋顏方叔制諸色牋有杏紅露桃紅天水碧俱砑花竹鱗羽精妙如畫】

中興爲有求賢詔不取金桴發玉圅雪下天門空灑淚有人側岸看千帆

【新定續志有紹興求賢碑鹿皮子集樂雷發宋理宗朝特科狀元舂陵人對防有曰求天下之士以文不若淑天下之士以道樂著雪磯叢槁雷溪詩選題宋度宗熈明殿古墨詩蚤晚扁舟適吳越爲君揮淚天門雪能攺齋澷錄任惇夫紹興間有聲太學後坐上書入籍畱落者久之有投時相啟云籠中翦羽仰防百鳥之翔岸側沈舟俯閱千防之過】

愛他十里淸涼國吳越江分指顧間白骨難爲補天石太行久已不能山

【解頥詩話宋行都西山多寺觀鐘鼔相接故楊亷夫詩云入山十里淸涼國三百樓臺迆開南溪詩話程泰之攷古編云到江吳地盡隔岸越山多此吳僧白墖院詩也後山在錢唐亦有句云語音隨地攺吳越到江分卽用其意嶽忠武遺事元韓中村拜墓詩末云我恐精忠埋不得白日英魂土中泣朽骨斲出荒苔痕獻作君王補天石栟櫚集靖康迎駕詩有雲南渡黃河如履地東有太行不能山】

番犬狺狺給賜多金鈴不動臥晴莎心知不愛春林牧休寫歸牛緩下坡

【南宋相眼徳壽宮發下番狗五十隻禁中畱其三餘賜內侍缶鳴集題李迪畫大詩防兒偏吠客花下臥晴莎莫出東原獵春來乳兔多大江艸堂集閻次平風林放牧圖跋樹木離披老牧掩面支防牛獨舉首掀鼻向風嚴氏書畫記李唐放牧圖澹圃畫品李唐三生圖作牛背牧童李源欠身揖之東圖元覽李唐春牧圖牛欲前行童子力挽之案以上皆南宋畫院人】

梅花細嚼傍山居佛粥酴醿出定初愛筍顚師能濟物碧螺無尾半焦魚

【栁塘集西湖除夕詩又來上國防新元細嚼梅花咽冷泉按道璨字無文宋南渡饒州詩僧山家淸供一日過靈鷲訪僧蘋洲畱午粥甚香詢之乃酴醿花也又濟顚筍疏云拖油盤內煿黃金和米鐺中煮白玉永興寺志錢唐西溪永興寺唐正觀三年悟明尊者開山南宋時濟顚壘石爲安樂橋當水嚙處巋然獨存村民食螺巳斷尾顚乞放池中遂活至今螺皆無尾西湖竹枝續集徐楚詞云資嚴古院半邱墟滿壑梅花泛雪渠賸有顚師功徳水至今畱得半焦魚】

難尋云壑巖中迹空見雲龕水面移誰憶東都金世界空傳祝聖到靈芝

【翰林珠玉有題玉隆宮所藏宋乾道宸翰云壑二字詩南湖集西湖詩有云美人具淸防畫舫如雲龕浮游六橋間水天遙共涵宣政雜錄徽宗遜位前一年中秋後苑賦詩云日射晚霞金世界月臨天宇玉乾坤次年金人入汴亦先兆金世界也蕓隱橫舟槁祝聖所拈香詩幾度來遊幾賦詩又因將命到靈芝三呼祝了君王壽偸眼湖光立片時】

一寒碧雨連山乳竇峯前聴講閒最是觸鏊修苦行誦經松下鶴初還

【翁詩集紹興壬子夏遊龍井詩江湖釃兩股一泓乃孤危我愛秦郎記字壓頭陀碑鄭氏聨璧集宋髙宗自題畫扇云萬木云深隱連山雨未開采芝集上天竺詩老樹煙蘿雨殘燈石墖云雪篷稿送衝晦歸天竺詩西湖山下多奇石師去今遊乳竇峯遙想石臺登講罷野猨歸洞鶴歸松暌車志臨安下竺式道者苦行修懴置火鏊於像前日夜持誦環繞遇倦卽以指觸鏊而醒之】

逋臣前是老門生遊戲淸都一笑迎故國三皇廟猶在靈胥江上涕縱橫

【疉山先生集上丞相畱忠齋書友朋自大都來乃謂先生以賤姓名薦皇帝過聴遂煩旌招某乃丙辰禮闈一老門生也先生誤以忠實二字褒之斷不敢枉道隨人以辱大君子知人之明又與魏參政書稱前宋逋播臣皇帝遊民謝某夢蕉詩話文山之死爲兵解脫屣濁世翀遊淸都覆瓿集杭州重修三皇廟碑杭爲宋故都以故大醫院地爲之立三皇廟須溪集建興廟記東錢唐如雷如霆子胥之所旦而奮也方盛時冠冕大者帝號小者王侯丹雘鉅麗擬於鈞天廣內今其故地黯然使人流涕】

玉津鐘廢暗香凝祕省銅缸碧水澄喝道飯僧何所益香廚翠釡照秋鐙

【翠雲集有玉津園廢鐘詩自娯齋集徐靑壁使君置酒邀防南闗署中宋梅按地卽徳壽宮後圃旁也蘂雲集宋祕書省有銅缸焉積水生魚皇華曲九里松詩松是山靈一手栽堯天長就棟梁材龍髯】

【怒起春風急似怪遊人喝道來靈隱寺志秦檜因風僧激礪發心齋僧其大鍋現在云廚】

曲從自制盡堪師云影孤飛白石詞羨殺王孫才思敏蓮塘惟有落花知

【白石詞揚州慢暗香疎影並是自制曲樂府指迷姜白石如野雲孤飛去畱無迹詞防蘄王孫韓鑄字亦顏雅有才思學詞於樂笑翁一日與周公謹泛舟西湖酒半公謹舉似亦顏學詞之意翁指花云蓮子結成花自落】

鐵綆沈來箭鏃埋巾籠放鳥失安排空饒紅朽丰儲積澤國圖安只自乖

【寰宇分合志烏珠之陷臨安巳隱然如巴延之臯亭山而宋得以不喪者由其懸軍深入視元無分道之兵席捲北歸視元有江中之衂使舟再沈於鐵綆而防不獻於閩人則烏珠爲籠中之鳥矣自怡集錢唐詩箭鏃不隨錢氏沒黍苗還向宋陵生淸正集嘗防訃丰儲之積約五百萬石多爲備荒之用而大農毎歲廩給止合用米一百萬石通計可支五年李忠定奏議備攻戰之策必擇形勝然後能制服中外以圖事業臨安平江皆澤國褊迫偏霸所據非用武之地也】

宴開澄碧捧瑤尊再拜彤墀笑語溫日暮玉堂深防宿金蓮燭影獨承恩

【玉堂雜記淳熈丁酉九月丙辰宣召侍讀進少保浩錫宴澄碧殿抵暮送以金蓮燭宿玉堂直廬上命作詩敍此防史進古詩三十韻】

臨平山下藕風輕軟軟鴻頭似雪螢聞道尙方新薦果安橊猶自號金櫻

【林泉結契雞頭亦號鴻頭天中記杭州號石橊爲金櫻避錢武肅諱而起也】

苔繞梅身半吐須洗鉛何必較施朱鬢絲禪榻藏春塢猶有淩霄絡樹無

【竹齋集西湖梅有素梅紅梅墨梅數十首全芳備祖西湖藏春塢門前有一古松淩霄花絡其上蘓公嘗爲僧淸順賦詩今百餘年其花猶茂】

冠上金貂气象尊瘦髯誰與貌師垣夜光最訝雙眸少賀啟中間欠片言

【樂郊私語常氏有像一幅痩惡而髯帶貂蟬冠上有贊曰佑時生甫同徳曁湯云云後題紹興壬申門下士魯璁拜書檢宋苑茂明集有代賀秦太師畫像啟乃知是摘啟中數語爲贊耳偃曝談余檜眼有夜光】

朝中和議盡姦回錯說官家也好獃不使雙鬟同炭婦春愁脈脈爲誰來

【啽囈集沈持正名樞紹興中參政和議成語同列云官家好獃上聞之摘筠州攜一鬟去數年歸嫁皆處子安吉尉潘方壽以詩寄曰昔年單騎赴筠州覓得歌姬共逺遊去日正宜供夜直歸來渾未識春愁禪人尙有香囊愧道士猶懷炭婦羞鐵石心腸延壽藥不風流處卻風流】

華陽巾子道人如樞院行行近大渠操履甚恭𨿽隱語陽妃腳也駭程俱

【揮塵餘話向宗厚履方建炎末爲樞宻院計議官美髯而若滑稽之狀裹華陽巾纒足極彎長於鉤鉅王佾公爲戲之曰君唐明皇時四人合而爲一何邪向曰願聞之公爲曰君狀類黃幡綽頭巾類葉法善腳類楊貴妃心腸似安祿山後程致道行其祠部員外郎告詞云汝佩服髙古操履甚恭又以戲之夢粱錄樞宻院在南倉前大渠口】

節樓兩建靜干戈證果曽經過補陀羨煞明良慶防閣一門六老共婆娑

【雨航雜錄史衛王浩爲尉時至補陀見大士云文潞公後身他時宰相官家要用兵須力諫浩後兩授節鉞徧歷三公壽八十九嘗曰吾口不言兵後必有爲宰相者彌逺乃其次子山堂肆考孝宗書明良慶防之閣六字賜史浩宋史浩淳熈乙巳掛冠年登八十女兄年八十二四弟又皆髙年同气至親舉觴相屬朱顏華發咸壽而康繪爲六老圖樓參政爲之序】

雨山霜鞠掩荊扉寓馬畻西客到稀好事河陽張彥發蕓居樓畔借書歸

【馬畻槁嘉熈丁酉五月寓京遭爇僑房西馬畻有寓西馬畻詩十畆荒林屋數間門通小艇水灣環人行逺路多嫌僻我得安居卻稱閒樽酒相忘霜後鞠一時難盡雨中山何年脫下浮名事只與田翁賸往還秋江煙艸有從陳宗之借書詩自從春去後少省出柴扉樹暗鴉巢隱檐空燕迹稀憶山憐有夢當暑】

【詠無衣案上書堆滿多應借得歸案吳文英有題陳宗之蕓居樓詞卽睦親坊開書肆陳道人也】

仁王寺裏熟黃梅誰識方泉杖履來更向九溪十【平】八澗臨流洗足帝靑苔

【方泉集有歸憩仁王寺詩重到招提未覺遲鉢單初副袂衣時僧房齋院門門閉梅子枇杷樹樹垂蟻防經牀求脫化龍纒佛座學慈悲長年無事閒來此坐對空山諷小詩又有句云九溪十八澗冷見帝靑苔洗足僧書石臨流客放杯案仁王寺在吳山南渡時建田志引薩天錫橫山閣詩乃在閩中烏石山之仁王寺謬矣方泉常居行都者此詩確是吳山之仁王寺也西湖北山亦有防國仁王寺】

侍郎三覺困瞢騰歇息牌懸客慣憎比較相公三照處裹頭日日近圓冰

【雞肋集趙叔問爲天官侍郎肥而喜睡又厭賓客常掛歇息牌於門首呼爲三覺侍郎謂朝回飯後歸第也又云範覺民作相方三十二歲肥白如冠玉旦起與裹頭帶巾必皆攬鏡時謂三照相公按趙範皆髙宗紹興間人】

鞠苖瀹盞扶春倦花片浮苔怯曉寒禦墨搜奇吟逸蝶嬌姿偏柰雨中看

【花史洪景嚴遵和弟景盧邁登月臺詩云築臺結閣兩爭華便覺流涎過麯車戶小難禁竹葉酒睡多須借鞠苗茶山家淸供憲聖太后喜淸儉令後苑進生菜必采牡丹花片和之人收楊花爲鞵韈氊褥之屬海棠譜光宗禦制海棠詩東風用意施顏色艶麗偏宜著雨時朝詠暮吟防不足羨他逸蝶宿深枝】

門館遙臨南北峯平章堂印日相從他年十萬軍聲亂洲上遺亡何防蹤

【黃氏日鈔賈似道始生之日錢唐宰郭應酉以詞賀之云日長門館坐對南北峯之髙時遊廟堂盡付東西防之問東西防見韓魏公傳若南北峯殆俗語耳豈一時阿其所好耶兩浙名賢錄陳均字子公咸淳初除檢正防賈似道以平章奉母居湖濱欲以堂印自隨均爭曰堂印無出城之理由是免官三朝政要賈似道集諸路軍十三萬屯丁家洲我師之敵十三萬軍一時潰散督府之印巳失奔入揚州】

徳壽宮姬取次娛大劉宣過小劉呼夫人更得十【平】余輩不數宮中有玉奴

【朝野雜記徳壽妃嬪劉妃臨安人入宮爲紅霞帔後拜貴妃時有小劉氏者入宮轉宜春郡夫人進婕妤皆有寵宮中號妃爲大劉娘子婕妤爲小劉娘子徳壽宮又有信安趙夫人咸寧藺夫人平樂王夫人咸寧郭夫人新興陳夫人富平孫夫人縉雲蔡夫人南平張夫人齊安張夫人安定李夫人此十餘人並無品秩紹興中又有馮美人韓吳二才人皆寵幸吳氏名玉奴中宮近屬也南宋相眼內東門司淳熈十四年準徳壽宮提防傳太上皇帝聖防才人李氏王氏並放令遂便其告命四軸並才人李氏從人紅霞帔宣一十道紫霞帔宣聴宣各二十道並降付內東門司才人李氏王氏告紅絲网鍍金銀鐸鈴紅羅銷金袋全齊安郡夫人順政郡夫人告紫絲网銀鐸鈴錦袋全紅霞帔宣九道李惜奴陳來兒等紫霞帔宣二十道藍合兒藍福福陸小美趙九娘譚彊兒譚小郁等聴宣二十道陸閏兒元衝淨等】

舊碑遺字得雙行聴說西霞浣古香自奉宸居標褉帖神光難掩在宮墻

【蘭亭考一修城所得本前有薛稷書兩行十八字後髙宗取石入徳壽宮王仲信跋云此本西霞老道士雲長安政和中修故宮掘地得此其精神鋒鋩出正定本上又蘭亭序髙宗所禦宸翰題曰褉帖】

鬻薪醜語竟能堪異日華班抱隱慙鳳閣裁同妃子笑西風已駕逐臣驂

【三朝政要呂文徳安丰人魁梧勇悍常鬻薪城中趙葵於道傍見其遺履長尺有咫訝之或云安丰鬻薪人也遣使訪其家值文徳出獵負虎鹿各一而歸偕見趙畱之帳前在邊立功遂至顯宦黃氏日鈔呂文徳起土豪似道始結之爲大將官至保傅然文徳愚鄙小民不識字毎佯癡好無禮士大夫似道旣入相文徳寫醜語罵似道不敢怒至郡不肯禮先聖祭先聖毎云不曾教我識字宋史紀事本末賈似道以去要君帝拜畱之江萬里曰自古無此君臣禮賈忌之帝常問古人姓名似道不能對江從旁代對王夫人稍知書帝語夫人以爲笑賈益慚怒遂逐萬里】

南荒一逐使人愁林氏油杉蚤見收遷客墨痕蕭寺壁相逢生怕唱杭州

【癸辛雜識林僉樞存儒久爲賈相所擯謫之南州道死於漳有富民蓄油杉甚嘉林氏子弟求爲棺而價穹不可得因換其木曰收取收取畱與賈丞相自用至賈殂於木綿庵郡守經營竟得此木以斂可謂異矣正藏書似道貶循州鄭虎臣請行時侍妾尙數十人鄭悉屏去奪其寶玉暴行秋日中令舁轎夫唱杭州歌以謔之辱之備至至古寺中壁有吳潛南行所題字呼似道曰賈團練吳丞相何以至此賈慚不能對】

雁足書傳紫塞長只收鄴瓦貯歸裝忠宣不愧蘇卿節未賜洮瓊禦筆光

【容齋續筆先公自燕歸獲二硯予爲銘建安者曰鄴瓦所範嘻其是耶幾九百年來隨漢槎淬爾筆鋒肆其滂葩僴實寶此以昌我家銘興和者曰元魏之東狗腳於鄴吁其瓦存亦禪千刼上林得雁獲貯歸笈玩而認之哀淚棲睫談薈宋孝宗賜周必大洮河綠石硯有禦筆洮瓊二字】

秋千庭館賞花王三殿淸遊樂未央唱得舞楊花曲罷天香飛滿萬年觴

【貴耳錄慈寧殿賞牡丹時椒房受冊三殿極歡上洞達音律自制曲名舞楊花命小臣賦詞俾貴人歌以侑玉巵爲壽詞有云正秋千庭館風絮池塘占東君誰比花王】

玉輅鐫成玉篆牌貓兒捕防對原乖執綏官亦何爲者孤負梯緣向禦街

【玉海乾道六年復用五輅玉輅有執綏官備顧問有牌篆玉輅二字以玉爲之三朝野史理宗祀明堂徐淸叟爲執綏官玉音問曰貓兒捕鼠如何答曰愛之欲其生惡之欲其死理宗本命屬鼠一時不覺觸突上亦不之咎玉堂雜記玉輅執綏官從旁用小梯攀緣而上】

聖節趨班禮數殊紫宸殿下效嵩呼南廊細認髹牌字若个無因入禦廚

【桯史瑞慶節上壽紫宸殿百官皆賜食餘待班南廊老兵持二髹牌至金書其上曰輒入禦廚流三千里】

吳鹽如雪繞場堆亭戶攤錢晝不開昨夜東風駕濤上石塘堅罫莫崩摧

【天下鹽法志浙鹽松白宋時濱江設立亭戶計日課斛支給其法統於轉運使地理指掌圖宋時沿江置捍江軍東風濤上尢加警備海塘記序海塘自錢唐以抵鹽官毎爲風濤所崩塌故沿江設備守玆土者時寄慮焉】

場屋誰居第一流柱間小紙亦堪羞不如買卻巾箱本喙喙爭鳴語蚤休

【四朝聞見錄慶元二年考官葉翥發防首篇士愕莫知對莫子純以小紙帖所出於柱間士皆感之是時舉子不事記誦專習於空虛之談射防中至有心心有主喙喙爭嗚之語識者固巳患之鼠璞今巾箱刋本無所不備嘉定間從學官楊璘之奏禁毀小板近又盛行第挾書非備巾箱之藏也】

酒龍詩虎葛長庚跣足時時自在行太乙宮中因詔館一朝飛去入蓬瀛

【武夷山誌白玉蟾本姓葛名長庚嘉定末詔徴赴闕對禦稱防命館太乙宮一日不知所往海璚集賀新郎詞昔在神霄府是上皇嬌惜便自酣歌醉舞來此人間不知歲仍是酒龍詩虎】

老卒曽經百戰塲韓家弓樣獻髙皇爲銘克敵成功防邊鄙人多號鳳凰

【揮麈後錄洪景伯兄弟應博學宏詞以克敵弓銘爲題洪惘然有巡鋪卒曰我本韓世忠部卒目見有人以神臂弓舊樣獻於韓韓令如其式制度以進賜名克敵又邊人又謂鳯皇弓宏簡錄和說以防爲右武大夫威州刺史上制勝彊逺弓式能破堅三百步外號爲鳯皇弓三朝北盟防編金人犯州都統制李橫用克敵弓射卻之】

江湖自古有攸分綿纜牙檣何地乘水勢錢唐居第二韜光東去望西興

【入越記淳熈元年八月步楓江上俗諺云第一楊子江第二錢唐江第三楓江蓋言其水波之惡也靑山集和楊公濟秦皇纜船石詩防皇兩觀海此石系樓船錦纜巳無迹蒼苔昏暮煙南歸日記初至靈隱求所謂樓觀蒼海日門對浙江潮竟無所有至韜光了了在吾目中矣名山記內載袁宏道西湖雜記余始入靈隱疑宋之問詩不似及登韜光始知滄海浙江捫蘿刳木數語字字入畫古人正不可及矣端平詩雋韜光庵詩谷鳥與我言怒殺白太傅借問何以然攜卻山僧去世間萬事誰始終寂寞寒江】

【起煙霧西湖竹枝詞儂住西湖日日愁郎船隻在東江頭憑誰移得吳山去湖水江波一處流毛先舒西湖不通江辯云案舊志云西湖故與江通誤也田學使汝成嘗辯之然未能了了按水經注浙江至錢唐縣又東經靈隱山山下有錢唐故縣靈隱去江巳逺然山川之名古今屢變或當時靈隱山直抵江幹俱名靈隱猶言吳中亦稱防稽浙江亦稱廣陵耳若以駱賓王楊巨源之詩爲徴靈隱山至絕頂何嘗不可觀日對潮楊詩義亦然又西湖南面稍近江而尙有慈云萬松二嶺大山隔之他處去江更逺古必無湖通江之理也】

臨安客子動春愁細雨無人深巷幽官吏打門驚午夢淸風終憶十三樓

【橘潭詩槁臨安僦樓詩過了燒燈望燕歸春寒剗地勒芳期杏花深巷無人賣細雨空簾盡日垂文獻通考店宅務掌管官房邸舎黙堂集昔年曾到十三樓一月西湖十頃秋寒碧軒中最宜暑只緣修竹近淸流一統志大佛寺有相嚴院爲樓者十三間】

九經墨義盡敷陳鏁院深沈聽鬼神試帖不因公薦外邸中先報易官人

【宋史凡九經帖書一百二十道對墨義六十條又命士應舉謂之鏁防又臺閣近臣得薦所知之負藝者號曰公薦夷堅志士人赴試臨安邸主人夢報榜人至云此店有易官人及第明日以告長沙郡故多易姓是時獨無舂陵義太初歷數諸人用易經應詔者惟已一人私自喜果登科】

酒器新翻日日忙王家孽子習文章水晶宮裏橊皮老虛說東林送渭陽

【齊東野語熺性蠢騃日治酒器書畫揮塵餘話秦熺本王防孽子嫡母鄭妒熺旣誕逐所生以熺爲檜之乞子宏簡錄朱惇儒素工詩及樂府時檜當國喜奬用騷人墨客文飾太平熺亦好詩除惇儒鴻臚少卿談者謂畏避竄逐故其節不終萬曆杭州府誌李鞉遷將作監檜屢遣子就學鞉曰吾爲天子卿監豈爲宰相教子遂乞外雲麓漫鈔秦伯陽送其舅王亨道知湖州詩暫別甘泉豹尾中隼旟仍駐水晶宮文昌地禁論詩少燕寢凝香簿領空可但龔黃宜共理便應顏謝與同風飽聞回老橊皮事試問溪頭鶴髮翁說者謂呂仙常到湖之東林訪沈東老畱詩旣而登東林寺於壁間以橊皮自畫其像人初不知及秦詩出觀者不絕】

遺都莫謾溯繁華椒壁觚稜半土沙節用愛人題石在城頭夜月照飛鴉

【鳧藻集序錢唐爲前代之遺都風气淸美有山川臺榭之勝魚稻茶筍之饒民習侈巧防屋繁麗歌管之聲不絕於西湖之上故仕者尢樂居焉元詩類選杜瑛弔故宮詩月上觚稜椒壁濕饑烏啄碎瑯玕石刼灰飛盡海揚塵廢殿荒臺土花碧西湖竹枝續集黃周星詞節用愛人猶勒石風流誰是老平章按節用愛人視民如傷八字石刻在寶石山足相傳爲似道書也大明風雅廣選劉基題白墖寺物換星移事巳迷從來此地惑東西可憐如鏡中天月獨照城烏夜夜啼】

產閤先期報設排胎衣裝畫寶瓶埋洗兒錢果多珍巧聞道中宮日隋懷

【容齋四筆車駕都錢唐以來皇子在邸生男女則戚裏三衙皆有餉獻隨卽放答自金帛以外洗兒錢果動以十數合極其珍巧武林舊事宮中誕育內司奏排辦產閤令太醫宿直供畫產圖方位合用藥材催生物件醽醁沈香酒催生海馬皮裝畫胎衣缾檀香匣盛唾銅剃刀】

六龍巡幸防天神畫到通靈果絕倫鱗甲之而飛動防不知誰是防睛人

【夷堅志西北士大夫多挈家南寓相率建黃籙醮就天慶觀設位父老鄭圓持水龍布帳展掛於堂中陰風振動燈火俱滅坐立者毛髮寒聳舉體森顫亟命捲還之帳不知何人所畫其神如此宋元通鑑淳熈十四年以久早頒畫龍祈雨法案天慶觀在杭之吳山天慶坊】

徒步宮人盡出降滑臺昨夢語猶丙丁已是畱鑑頭白金姬夢此邦

【靖康朝野僉言靖康二年丁未二月初七日上皇與諸王后妃以下乘金銅車子詣北營內人宦官多相攜步從昨夢錄紹興辛巳省元劉徳廣語及余所生之地曰滑臺戒庵澷筆理宗淳祐中中書省奏名臣柴望衢州人撰丙丁鑑言丙午丁未自古多變厄凡三十有一爲十卷金姬別傳李嘉謨以部發歲運至元都夜對月歌曰萬里倦行役秋來痩幾分因防河北月忽憶海東云夜聞鄰婦倚樓泣者明日訪其家此婦泣曰客非昨夜悲歌人乎此亡宋昭儀黃淸惠寄汪水雲詩我亦宮人金徳淑也昭儀舊同供奉極相親愛今各流落異鄕彼且爲泉下人矣潛齋集杭州詩相逢栁色還靑眼說著梅花總白頭】

表章正學有津涯何事禪房艶娃至竟遺民瞻太保龍顏曽寫郭蕭齋

【史纂左編宋自理宗繼統首黜王安石孔廟崇祀升濓洛九儒表章朱熹四書丕變士習廟號曰理其庶幾乎七修類槁宋理宗像在集慶寺南歸日錄集慶觀理宗舊像意制寒儉然行筆朴雅絕不類傅粉大家宋季三朝政要理宗資貌龎厚號爲烏太保太平淸話宋理宗禦像郭蕭齋所寫蘂雲集理宗閻妃冢在集慶寺後】

弓手兒童貌不羣狀元甘雨埽妖氛鰲頭果見舒龍爪觸石拏開白白雲

【夷堅志汪應辰本玉山縣弓手兒諭子材爲尉授諸子學有兵云汪兵子可學諭呼視之狀貌奇偉出對試之曰馬蹄踏破靑靑艸汪對曰龍爪挐開白白雲宋史趙鼎爲相延汪應辰於館塾紹興舉進士第一歲旱鼎命禱雨卽應人謂相公雨鼎曰不然狀元雨也】

爲有奇才待至公炎荒艸木蘊隆風早知名以靑雲累羞煞冬靑哭野中

【宋詔令寶祐四年陳顯伯爲考官詔曰爰柬儒官董司文柄議論端確者必忠於體國智略雄偉者必善於籌邊爾其決擇以成盛觀是年文天祥第一及第元音徐世隆挽文丞相詩有云乾坤日月君臣在海嶺風霜艸木知承防趙公行狀公見遇世祖上問畱夢炎狀元宰相當似道誤國時曾無一言卿爲朕賦詩以刺之詩成上深賞焉松鄕集贈唐玉潛詩世上冬靑髙誼少山中日錄好詩多】

南宋雜事詩卷三

欽定四庫全書

南宋雜事詩卷四

錢唐符曽撰

龍衮宮衣拜玉階幹安樂奏紫雲開潮沙築得平如席五輅新從大禮來

【武林舊事冬至或元旦有事南郊自嘉防門至麗正門計九里三百二十步皆以潮沙塡築其平如席以便五輅往來至期上服通天冠絳紗袍升自午階天步所臨皆借以黃羅謂之黃道中貴一人以金合貯片腦迎前撒之時壇壝內外凡數萬眾肅然無嘩天風時送佩環韶濩之音正如九天吹下也弁陽老人詩云黃道宮羅瑞腦香衮龍升降佩鏘鏘大安輦奏幹安曲萬防明星蔟紫皇】

臨池太母照鸞釵欄幕休遮秋水涯小住玉田香世界芙蓉尢在臥看佳

【四朝聞見錄北宮與東園最近旬浹間卽恭請憲聖臨幸屬芙蓉臨池秀發遂白憲聖請登龍舟撤去欄幕臥看尢佳憲聖欣然從之】

玉堂宣勸紫金盂秋色偏將山翠余著就麟臺傳故事白團扇又賜親書

【石湖集寓直玉堂拜賜禦酒詩歸雅陸續墮宮槐簾幙參差晚不開小逐將秋色至長風時送市聲來近瞻北斗璿璣次猶夢西山翠碧堆慚愧君恩來甲夜殿頭宣勸紫金杯麟臺故事程俱紹興初爲祕書少監時庶事艸創摭三館舊聞撰爲書曰麟臺故事浮溪集序髙宗以所禦白團扇親書紫誥仍兼綰黃麻似六經十字以賜汪藻】

一帖鵞黃印擅奇鼠須瘦筆費尋思空餘內府裝褫手何處梅花問玉池

【輟畊錄蘭亭一百十七刻廼理宗內府所藏裝褫作十冊毎版有內府圖書鈐縫玉池上又京師有鵞黃棗木印又舊梅花新梅花皆刻名】

太學牢丸細面溲山廚筍蕨未堪儔諸儒坐飽彭生肉玉楮篇中著意收

【玉楮集饅頭詩幾年太學飽諸儒余伎猶傳筍蕨廚公子彭生紅縷肉將軍鐵杖白蓮膚芳馨政可資椒實麤澤何妨比瓠壺老去齒牙辜大嚼流涎聊合慰饞奴武林舊事蒸作從食有太學饅頭】

翻出遊絲別樣多春蠶一縷柰愁何正書筆力無人繼博得思陵嘆九歌

【攻媿集錢唐吳傅朋遊絲書前無古人

禦定書畫譜仲明舉題吳傅朋艸書詩云春蠶一縷來不防石】【鈞筆力歸毫芒畫禪室隨筆傅朋正書爲宋朝第一今觀九歌深得蘭亭洛神遺意髙宗洞精筆法至爲閣筆嘆賞不虛也】

液深宮落葉零暖杯行處疊寒屏禦鑪新進嚴州炭不用桃紋鵓鴿靑

【夢粱錄十月中謂之液雨百虫飲此而蟄老學庵筆記髙宗幸臨安詔嚴州進炭止用土產不用琴樣胡桃紋鵓鴿靑】

多福堦前竹一叢慿將玅偈問支公淸風淇澳無尋處曲曲斜斜自不同

【指月錄宋杭州多福和尙居多福寺僧問如何是多福一叢竹曰一莖兩莖斜曰學人不防曰三莖四莖曲咸淳臨安志多福院乾道三年建移請今額六研齋筆記梅花道人一葉竹題云誰云古多福三莖四莖曲涼陰生研池淸風滿淇澳】

捲裏光陰客憶家墨梅飄落又天涯旗亭摘句空題徧新體何人愛杏花

【簡齋集髙宗喜陳去非客子光陰詩卷裏杏花消息聲中之句晚年益工旗亭傳捨摘句殆徧題寫號稱新體容齋五筆崇寧朝時相不許士大夫讀史作詩政和後稍復爲之陳去非以墨梅絕句擢寘館閣】

絲桐𨿽博思陵恱日給黃金未足誇有子絕弦教別藝幾年幾世遇官家

【四朝聞見錄琴師黃震後易名振以琴召入思陵恱其音命待詔禦前日給以黃金一兩後黃教子乃以他藝人語以爾子不足進於琴邪黃喟然嘆曰幾年幾世又遇這一个官家黃死遂絕弦云】

參政門前畫防枝客來倒屣未爲遲爭歌燭影搖紅句見了何如不見時

【後邨詩話嘉定更化收召故老一名公拜參政𨿽好士而力不能援謂客曰贄而來見者吾皆倒屣未嘗敢失一士外議何如客素滑稽答曰自公大用外間盛唱燭影搖紅之詞參政問何故客舉卒章曰幾回見了見了還休爭如不見賓主相視一笑】

淸秋風月小裵回內苑無人共把杯聊寫一聨詩折簡橘香酒熟待君來

【四朝聞見錄孝宗以太母故加眷吳郡王益益太母弟也秋气向淸聖意怡懌手書禦札一聨云稱此一天風月好橘香酒熟待君來命近璫持賜益益入對頓首稱謝上笑曰聊復當折簡耳按此與西湖志所載異】

五字空題處士墓冷香魂斷喚難回當時若守臨安郡未必淸風在鶴梅

【咸淳臨安志紹興有防徙僧廬惟處士林逋墓詔勿遷菊潭集和靖墓詩定知魂在梅花上祗有春風喚得醒老學庵筆記金使自云悟室之孫喜讀書鄧千里館之道西湖至和靖祠忽問林公常守臨安耶千里但笑而已】

蛾雪蟾冰舞萬妝天街燈火數錢唐三更鼓吹聞淸禁一笑君王樂歲康

【惜香樂府探春令元夕詞去年元夜正錢唐看天街燈火鬧蛾兒轉處熙熙笑語百萬紅妝女經鉏堂雜誌元夕後三日宣嗣秀王及其諸子宴集壽皇云聞得外間鼓吹喧闐想是民間歡樂秀王云連年丰稔民間稍康所以致此】

才見貧兒打夜狐禁園皷吹又喧呼東華門外龍池上埋祟年年果有無

【夢梁錄十二月二十四日後街市有貧丐者裝鐘馗小妹等形敲鑼擊鼓沿門乞錢謂之打夜狐又除夕禁中呈大驅儺儀系皇城司諸班直戴面具著防畫雜色衣裝手執金鎗銀防畫木刀劍五色龍鳯旗幟以教樂所伶工裝將軍符使判官鐘馗六丁六甲神兵五方鬼使竈君土地門神戶尉等自禁中動鼓吹驅出東華門外轉龍池灣謂之埋祟而散又云入登平坊沿內城有內門曰東華沿內城面南皆殿司中軍立寨名防聖寨寨門外左右俱置防龍水池案登平坊在今淸平山巷對可想見宋內城故址也】

院籜宮桃白露零仙娥遺象翠亭亭空傳勅祭文淒絕縹緲雲中叩玉扃

【七修類槁云閻妃像在集慶寺按西湖志但云理宗禦容一幅仇仁近山邨集閻氏園池詩眞妃已返鳯臺仙獨立池亭思愴然海嶽不傳靑鳥信石房誰伴白雲眠宮桃移種難生實院籜初翻又引鞭凝碧荒涼弦管靜萍花浮滿釣魚船徳隨隱漫錄姚勉述勅祭閻妃文曰五云縹緲誰叩玉扃上曰朕𨿽不徳未如明皇之盛也】

茅山淤塞復開挑一閘長河暫閉潮八尺碧波亭下水淸流今得過鹽橋

【咸淳臨安志茅山河縱復淤塞乃在人戶稀少村落相半之中𨿽不免開淘而土泥有可堆積又長河堰下剏置一閘毎遇潮上則暫閉此閘又梅家橋下量得水深四尺碧波亭前水深八尺則鹽橋河亦無涸竭之理】

發白從來能示老烏髭藥贈自何人笑他狀問箕仙語早向宮中召小陳

【四朝聞見錄光皇春秋已富且又自宮中尹天府入侍重華從容啟上以有贈臣烏髭藥者臣未敢用上語光皇曰正欲示老成於天下何以此爲又今所請仙蓋小陳也光皇尹天府日久遣黃門召其父以入上著白絹衫系小紅絳見陳入避之徐遣召陳黃門設香案金屈巵酒金楪貯生果三飣炷香焚所問狀仙遂降於箕書光皇某年月日有所就黃門持以入出則就以酒勞陳且贈金帛遣出】

碧玉方池墨一秋風拉瑟老蛟橫宋臣自有綦卿在曾識操觚有殺生

【秋澗集徳壽殿玉方池研詩玉斲坤形霮四溟丹書猶認壽宮名紛紛落墨蛟騰霧謖謖秋風拉瑟聲神物不知昆火烈碧絲今對玉堂卿眼中多少興亡事白髮孤臣最愴情自注當時同僚承防畱中齋學士劉東崖侍讀趙方塘皆宋人也妮古錄宋髙宗建炎以巳所常用之硯賜綦崇禮上刻禦書銘曰操觚濡墨兮中有殺生造次必思兮令世可行】

筵盞新從赤岸開待他北使賀春來傳宣直到班荊館風藥花賜得回

【武林舊事北使到闕先遣伴使賜禦筵於赤岸之班荊館中使傳宣撫問賜龍茶一斤銀合三十兩並風藥花】

噴飯何須彊效顰別時無復望車塵不知涕淚楊原仲何似藤州談笑人

【容齋五筆楊願善佞動作悉效檜嘗因食噴失笑願於倉卒間亦佯噴飯而笑左右皆哂秦察其奉巳愈喜旣亦厭之諷禦史排擊而預告願涕淚交頤曰太師恩過父母一旦別去何時復望車塵馬足耶放翁題跋李莊簡公爲檜逺謫藤州談笑而去靑鞋布襪卽日便行】

三處胥山一處雄廟名永固颯靈風笑他義祖閨中配何事仙妃亦濫封

【閒窻括異志嘉興有胥山杭州吳山亦名胥山吳縣亦有胥山其名非一媿郯錄中都吳山城隍廟額曰永固十國春秋注徐溫妻白氏宋理宗追封爲原闕仙妃】

端平敗相樂相羊玉帶空傳出尙方日與門生飲酒快祗知風月在漁莊

【淸雋集傳淳祐丁未鄭淸之再相鄭震登門罵曰端平敗相何堪再壊天下被執女子俱下獄京尹趙與縱之鄭罷相乃免宋史鄭淸之傳上遣中使賜禦書輔徳明謨之閣賜楮十萬緍爲築室乃日與賓客門生相羊山水間又賜玉帶更賜第於西湖之漁莊又方與客飲舉杯曰今日飲此酒殊快癸辛雜識淸之淳祐再相政事多出侄孫太原手昏繆貪污有作詩譏云先生自號爲安晚晚節何爲不自安】

擔無市物累歸裝日日還家費較量卻與載書惟兩篋一般徒步出錢唐

【鶴林玉露楊誠齋立朝時計料自京還家之費貯以一篋鑰而置之臥所戒家人不許市一物恐累歸擔日日若促裝者宋史歐陽守道以言罷歸徒步出錢唐惟書兩篋】

約齋桂隱閉閒門接樹栽花法尙存羨殺貴人堂下竹盡將細麥拌陳根

【遊宦紀聞張約齋種花法春分和气盡接不得夏至陽气盛種不得二老堂雜誌臨安貴人家種竹木以麥拌土寘根下𨿽盛夏亦生】

卿冒風霜意不安盛秋之際馭徵難繡韉香餅尋常賜祗領官家念苦寒

【金陀粹編賜鄂王勅卿盛秋之際提兵按邊風霜已寒徵馭良苦如是別有事宜可密奏來又十二月大雪苦寒遣詔賜器物宣撫問兼賜禦札云戰鞍繡鞍各一對龍涎香一千餅龍茶一合靈寶丹一合鐡簡一對賜卿至可領也】

搜閱虛勞歲月遲禦前冊進笑支持僅將婦女神仙語括湊唐人絕句詩

【四朝聞見錄孝宗從容淸燕洪公邁侍上語以宮中無事則編唐人絕句以自娯今已得六百餘首公對曰以臣記憶恐不止此上問有幾公以五千首對上大驚曰若是多耶煩卿爲朕編集洪歸捜閱凡逾年僅得十之三至於稗官小說神仙鬼怪婦人女子之詩皆括而湊之迨以進禦上固知不迨所對數然亦嘉其敏贍亦轉秩賜金帛】

已見雞竿樹上臺黃旗祗待鶴書開太平萬壽宣恩處滿道鈴聲報赦來

【武林舊事肆赦日駕自文徳殿詣麗正門禦樓教坊作樂宮架奏曲簾捲扇開宰臣以下分班立中書令稱有敕立金雞雞竿一起門上仙鶴童子捧赦書降下閤門提防開拆授宣赦舍人起居舍人一員摘句讀宰臣以下再拜俟讀至咸赦除之獄級奏脫枷訖罪囚應諾三呼萬歲而出金雞竿髙五丈五尺四面各百戲一人緣索而上謂之搶金雞先到者得利物呼萬歲諸州奏進院各有遞鋪腰鈴黃旗者數人俟宣赦訖卽先發太平州萬州壽春府取太平萬壽之語以次俱發鈴聲滿道都人競觀樓下排列次第有宣赦臺夢梁錄明禋禮成登門放赦金雞啣紅幡上書皇帝萬歲】

乞試同文慟未遭九重震怒波濤後來奉使中華日憶否宮門白紵袍

【四朝聞見錄歲當大比有黃姓士人率其徒詣闕乞試同文館不報黃以其徒伏徳壽宮祈哀太上覬宣諭孝宗徳壽以閒人不管閒事卻其奏黃遂與其徒向宮門大慟且所服白紵袍也孝宗震怒勅有司杖黃背黥海島黃因竄入髙麗國主用爲相後以使事至闕見於孝宗曁其主倦政遂授以國云】

鶉脯曾供祗官淸詞唱出玉笙寒淒涼老抱東都感猶譜金人捧露盤

【宋史本傳曾覿字純甫汴人紹輿中以寄班祗侯與龍大淵同爲建王內知客老學庵筆記曾純甫問一客蕭鷓巴可對何人曰可對曾鶉脯覿有海野詞一卷絕玅詞選純甫東都故老詞多感慨如金人捧露盤憶秦娥等曲淒然有黍離之感砌下水潺潺玉笙吹暮寒亦純甫詞句】

緑幔緋簾掛竹義討春遊屐過分茶牡丹水餅丁香角踏徧湖堤問杏花

【夢梁錄開沽店門首防畫歡門設紅緑杈子緋緑簾幙貼金紅紗梔子燈防院廊廡花木森茂大凢麪食店謂之分茶店更有絲雞麪桐皮麪又六部前有丁香餛飩此味精細又有牡丹餅薄皮春蠒笑靨兒宋稗類鈔湧金門外有杏花園】

醮設天臺空奏章乞兒火冷盡荒涼於今樹倒猢猻散不似平江周一郎

【老學庵筆記檜初得疾遣李季設醮天臺行至天姥嶺下遇一士問曰爲太師乎曰然曰徒勞耳季遂歸談藪曹泳侍郎妻碩人厲氏余姚大族女方泳盛時鄕裏奔走恐後獨碩人之兄厲徳斯不然泳怒帥】

【越時徳斯爲里正泳風邑官脇治百端竟不屈防之甫殂乃遣介致書於泳啟封乃樹倒猢猻散賦一篇武林舊事弄猢猻人平江周一郎盧溪集雷沅湘振滯冕皇恩普出九重天乞兒猶戀權門火應】

【謂死灰能復燃刺申王作】

轔轔月馭上靑防流落人間有石經還驗中宮璽文在始知憲聖擅蘭亭

【中興小錄吳后嘗臨蘭亭帖佚在人間咸寧郡王韓世忠得之表獻上驗璽文知爲中宮臨本賜保康軍節度使吳益刋於石時紹興十五年秋七月丙寅四朝聞見錄髙宗禦書六經嘗以賜國子監及石本於諸州庠上親禦翰墨稍倦憲聖續書至今皆莫能辧】

愛得淸言畫手工至今繪苑遡余風緑荷障子臨秋水一穗疎花上艸虫

【朱昱毘陵志於淸言晉陵人工畫荷花獨步一郡寧宗朝以荷花障進特防授承節郎圖繪寶鑑嘉定間淸言專畫荷花艸蠱世號於荷】

唱徹杭州更不回玉壺春賞徧樓臺遺民空掬中原淚猶說河流天水來

【宋稗類鈔謝處厚有誰把杭州曲子謳之句老學庵筆記淳熙中河決入汴謂之天水來天水國姓也遺民以爲恢復之兆】

誰信君王嗜學奇筆痕墨滓徧淋漓才臨五百蘭亭本更寫香山秋水詞

【益公題跋白詩有秋水淅紅稻朝煙烹白鱗蓋於飲食黙寓忠愛不忘君之意孝宗每愛書之三百餘年重遇聖明發揮老學庵筆記髙廟臨蘭亭賜壽皇於建邸後批云可依臨五百本來看兩宮篤學如此】

十年閒味梅花詠一日春風楊栁愁俱是可人詩賈禍不如同泛北山舟

【後村集劉克莊詠落梅東君謬掌花權柄卻忌孤髙不主張讒者箋其詩以示柄臣由此閒廢十載集中有贈陳起詩陳候生長繁華地卻以蕓香自沐薫鏈句豈非林處士鬻書莫是穆參軍檐兀坐忘春去雪桉淸談至夜分何日我閒君閉肆扁舟同泛北山云案春風楊栁陳起事詳見第六卷

注中又賣書者別有小陳道人爲賈似道編管】

一編小說奉升平徳壽間消永日淸笑喚何人來演史穆書生與戴書生

【武林舊事徳壽宮演史有穆書生戴書生】

玉花挼碎泛春壺開謝春風夢蕊珠二十五枝香冉冉緑云晴雪徧南湖

【朝天續集觀張功甫荼蘼詩有香雪南湖今誰有碎接玉花泛春酒武林舊事約齋北園有蕊珠洞植荼蘼二十五株】

產圖吉位用生方宮婢宣來踏逐娘先日申聞學士院淨除胎髮撰文章

【武林舊事宮中有娠令太醫宿直供畫吉位生方合用藥材催生物件又令踏逐老娘伴人乳婦抱洗女人又申學士院撰述淨胎髮祝壽文】

小學源流識者稀桃菜【菑】栁戼辧纎微舍人手指云萍錄協字偏旁果是非

【湘煙錄洪景盧周茂振入館謝啟云桃菜難悟栁丣本同閔康侯曰荀子幬菜敝而不反其常注菜讀爲菑古文篆夘字讀當爲栁遊宦紀聞包遜字敏道在臨安謁魏舍人了翁蒙予進因出云萍錄令書包有六子皆從心其間名協者舍人指曰此非從心乃是從十有館客李丈畱心字學待爲叩之少選李至遂及此云其義有二從十乃眾人之和是謂協和萬邦之協從心乃此心之和是謂三後協心之協李名肩吾眉人案肩吾有詞見絕妙好詞】

左右江湖駐蹕初郁攸飛燼少安居休言兩火兼三火自是臨安火政疎

【楓窻小牘紹興二年五月大火被燬一萬三千餘家皆以爲中興之初攺元建炎致此但臨安撲救視汴都爲疎白獺髓紹定初禦街中瓦前賣團子者目爲三火下店遂爲失火之防】

昭慶鐘樓竹影斜坡公手迹舊籠紗誰教粉墨移京口燈暗長廊起暮鴉

【二老堂雜誌西湖昭慶寺有鐘在樓上東坡寫竹尙可辧竹下題云夫子方明弼康道嘉甫子瞻同遊庚午八月日題予紹興庚辰往觀則已茫昩後移往鎭江府謝後功徳院不復可見靜佳集昭慶寺詩幽尋得勝趣城市幾人能古栁深中磬長廊盡處燈畫龍聽說法塑佛看齋僧別寺經行徧玆遊昔未曽】

貴妃久矣返星軿猶有香魂屬望仙露重月斜凝立處玉梅花影澹如煙

【異聞總錄咸淳間遊士胡天俊於梅樹下得一白羅帕上題詩云蕭蕭風起月痕斜露重雲鬟壓玉珈望斷行雲凝立久手彈珠淚湔梅花胡明日以帕示人趙冰壺駭曰吾亡妾杭人喬氏望仙貴妃侄女也去年暴亡殯梅樹下此正其筆迹也】

花邊無事蔟狨鞍乘轎都城許從官冣稱踏靑流水步繡裙掛在隔簾看

【雲麓漫鈔故事百官入朝並乘馬自渡江後方乘轎迄今不攺竹屋癡語禦街行賦轎云筠藤織就花紋細稱穩步如流水踏靑陌上初晴嫌怕濕文鴛雙履要人送上逄花須住才過處香風起裙兒掛在簾兒底更不把窻兒閉紅紅白白簇花枝恰稱得尋春芳意歸來時晚紗籠引道扶下人防醉】

芙蓉髙閣倚層嵐兵气休侵酒半酣暗浥龍巾兩行淚幾人回首望江南

【吳淵穎集理宗在宮中嘗被酒上芙蓉閣見淮上有黒防十餘年不散南逼江淒然淚下】

地下鉛筩黯澹秋赤松何處伴同遊他時𨿽逐圖南去說著蒼生祗益愁

【朝野遺紀嶽飛之斃於獄也獄卒隗順負其屍葬之北山之漘及其死也謂其子曰異時朝廷求而不獲必懸官賞汝告官曰棺上一鉛筩有棘寺勒字吾埋殯之符也後果購其不得以一班職爲賞其子始上告官悉如所言七修類槁金陵士人召仙得詩云風露淒淒過天疎窻有月到牀前夜深不作紅塵夢注得南華四十篇又云彊金擾擾我提兵血戰中原恨未平大廈已斜支一木豈期長腳悞蒼生二人乃陳摶嶽飛】

寶墨叢奎四軸余史家恩勅等瓊琚內官亦有金絲扇隨駕今朝盡賜書

【幹淳起居注淳熈五年太上賜史少保禦書四軸隨駕宮人內官並賜金絲禦書扇】

紅粉靑衿盡北徵昨宵丞相已書名秀才揀去將何用也與宮人合隊行

【水雲集有北師要討撒花銀官府行移逼市民丞相伯顏猶有語學中要揀秀才人又有三宮今日燕山去春艸萋萋上玉階】

怡悵孤山第一春墓田處士有比鄰也知諫艸名傳世空把梅花問故人

【深雪偶談秋壑送朝客詩頸聯云梅花見處多畱句諫艸蔵來定得名宋稗類鈔賈似道別於西泠之外架樓臨之曰第一春梅塢】

冰盤角黍浴蘭時內司爭先雕刻奇亦有彩金紗盝子一枝通艸貌天師

【楊太后宮詞角黍冰盤飣豆裝酒闌昌歜泛瑤觴夢梁錄浴蘭令節內司意思局以紅紗彩金盝子或菖蒲或通艸雕刻天師馭虎像於中】

老秦筆意授雕兒遂壊紅羅嶽字旗可惜東松庵壁上一行遺墨見淋漓

【宋史凡論人章疏皆檜自操以授言官識之者曰此老秦筆也桯史飛以紅羅爲幟上刺嶽字秋崖小槁嶽飛帖王之討楊麼也公過師吾裏畱題東松庵壁上老墨飛動忠義之气如所謂同後軍王團練者蓋後來告變之王雕兒也】

野遊時到白雲堂麋性隨圓復就方贏得句傳山鳥起巖花衝落半溪香

【四朝聞見錄恭孝儀王嘗遊天竺有山禽忽驚起衝落半巖花之句嘗自贊其容有性比山麋貌同野叟隨圓就方似無惟有云云蓋敍其推戴事也死葬西湖顯明寺天竺志天竺有白雲堂】

朝朝弦管戲春湖看過春風二月無獨有金橋垂栁色不曽寫入燕遊圖

【西溪梵隱志金四姥橋垂栁獨盛志雅堂雜鈔理宗有燕遊圖一軸】

曽入摛文備講筵賜冰支酒自年年明朝禁宿供宣訪又費餐錢日一千

【楊太后宮詞有翰林學士知誰直今日傳宣與賜冰玉堂雜記隆興初用正宗故實輪講筵學士院官直宿禁林每夕兩員以備宣引諮訪又翰林支快行家食殘三千又折酒錢三百別賜冰一擔若寓直支餐錢一千限日下支不許次日南宋宮殿記摛文殿在玉堂之後東西二閣以處詞臣】

和寧門外如塵遊騎歸來滿眼春雪色海鮮都上市卻隨花果及時新

【古杭夢遊錄自大內和寧門外新路南北寶玉珍異及花果時新海鮮野味奇器天下所無者悉集於此】

玉柵燈懸異巧名佳人遊賞徧春城歸來幾日間拋過又試東風弦管聲

【稊米集孤山寒食詩最憐隱者髙眠地日日春風是管弦夢粱錄元宵牛羊司前有內侍蔣苑使家妝防亭臺懸掛玉柵異巧華燈又公子王孫以紗籠喝道將帶佳人美女徧地遊賞】

雪花吹浪過西陵今夜淸遊興未曽載月小舟仍似舊有人江上弔詩僧

【攻媿集詩舊聞老具擅詩聲夜泛錢唐向鳯城今日淸遊更豪逸雪花和月帶潮生自注法具字圓復紹興初詩僧也有月夜遊錢唐江詩云小舟爲我載月色白沙翠竹光相射後復云白下金陵四百年無此豪逸】

老喚詩人薦得名寺前覓句寫閒情晚云涼吹應徧合轉橋東玩月行

【朱文公大全集同僚小集梵天寺坐間作已復開霽步至東橋玩月賦詩二首有層雲生薄晚涼徧空山之句又孝宗時侍郎胡銓以詩人薦同王庭珪內召故朱子自注詩云僕不能詩平生僥幸多類此】

已卻村酤禁酒牌何須欄稅更安排欲尋栗裏髙風處祗見春花落禦街

【西溪梵隱志西溪畱下西南三里有宋人禁酒牌卽髙宗入山村酒肆喜其供奉精潔禦書界牌以賜曰不爲酒稅處是也後爲陶家廂理宗朝有陶處士隱此水竹田桑夫畊婦織有栗裏之風皆山川幽寂之處也續文獻通考孝宗淳熈五年知臨安府吳淵乞復置西溪發引欄稅上曰去城五十里豈可復置欄稅張沨禁酒牌詩芳艸承行騎春花落禦階】

染洗宮花勅字新鬻來猶帶舊家春可憐六尺靑綾誥淚濕殘綃換帖人

【晞髮集有洗舊誥綾鬻將以爲緣以紺繒易得之作手卷賦小樂章求好事者書其後詩曰吳宮輦路傷行客繭冰壓云凝碧色門前新掃染家鄰借人鋪設殘衣帛宮花翦綾連院號覆取翻看成一道織紋宛轉勅字新知是初誰六尺誥城霞失彩宮蘚病中與海圖上衣領攺顏幸售緣所遭褪藥香洗藍影靑綢易得淚承睫擊築楚歌無故業歌殘求書好事人異代倘傳誥綾帖】

車駕蒼黃南渡日可憐應乏濟時才請看不識錢唐事猶頌東巡二月來

【老學庵筆記建炎三年春車駕倉卒南渡有侍臣陳札子首曰恭惟陛下歲二月東巡狩至於錢唐呂相笑之曰秀才家不識時務】

萬緡宣賜遭時忌老去逄官是畏塗不用再看磨鏡帖蚤將居裏釋麟符

【玉堂雜記禦史王綸艸劉婉儀進位貴妃制太上稱其有典誥體潤筆殆萬緡賜硯尢奇秦丞相不樂遭論列而去周必大嘗艸其致仕制曰少則歌鹿鳴而薦於鄕老則釋麟符而居其裏宋稗類鈔潘良貴少有气節數忤權貴自少至老出入三朝在官不過八百六十日居不蔽風無尺寸之田有磨鏡帖行於世世以爲名言自號黙成居士】

心經一頌意云何百萬僧齋願豈多頑石更將鐫作佛莫言只解畫彌陀

【橫浦集錢唐諭氏子生不茹葷少妙畫學吳道子臻其能後專畫阿彌陀佛無爲子楊次公喜之呼爲諭彌陀爲兒時嘗誦心經立願齋僧三百萬遊西湖多寶山輒作念曰異時當鐫此爲佛其後遂爲彌陀之像】

鹵簿圖成出北門贐儀匄得向南奔蜀王曽爲頭顱計莫望西州掩淚痕

【四朝聞見錄吳曦旣用賂師旦遂舉全蜀以授之其在殿巖也常命工圖畫上乘輿鹵簿卷軸甚詳人問曰大尉何用此曦紿之曰把歸去教孩兒看了消災滅罪及出北關遂焚香拜天於鷁首云且得脫身歸去其反狀已萌於此矣宋史程松以書抵曦匄贐禮買舟稱曦爲蜀王曦遣吏以匣封致餽松望見大恐疑其劍也亟逃奔使者追及松不得已啟視之則金寶也松乃兼程出峽西向掩淚曰吾今獲保頭顱矣】

烏巾山滿雪中花佳茗還將鬭玉芽恰自鼎湖龍去後錫塘誰訪白枇杷

【咸淳臨安志枇杷出於黃嶺前烏巾山小錫塘塢尢珍白色者上黃次之亦間出佳茗又淳熈間徳壽宮嘗密遣人采訪惟烏巾山下汪氏廬前一本實大而味勝歲倍直以醻之又鼎湖卽臨平山下藕花洲也】

賜食曽蒙出上方自緣身領膳曹郎絕知禁臠人間少異品空思細頸羊

【劍南集中秋書懷詩秋風社散日平西余胙殘壺手自提賜食敢思烹細項家庖仍禁劈團臍自注昔爲儀曹郎兼領膳部毎蒙賜食與王公略等食品中有羊細頂甚珍予近以惡殺不食蟹】

古玉簪圖舊刻成蘭亭貌出賺書生攜來竟貨錢唐市金錯猶題後主名

【蘭亭考古圖寫人物一軸唐右丞相閻立本筆狀賺書一段事書生意气掦掦有自得之色老僧口張不呿有失意之態其狀如生又此圃江南庫所藏簪頂古玉軸猶是舊物又紹興元年七月望有攜此貨於錢唐郡人吳說得之見謝伋言舊有大牙籖後主親題刻其上云上品畫蕭翼籖】

報國翻成去國哀棄官肯許掖垣回如何鑑水堂老晚爲南園撰記來

【誠齋集韓侂冑築南園屬誠齋爲記許以掖垣曰官可棄記不可得侂冑權日盛遂憂憤成疾家人不敢進邸報適族子自外至言侂冑近狀萬里痛哭呼紙書曰姦臣專權謀危社稷吾頭顱如許報國無路惟有孤憤別妻子筆落而逝宋史陸遊傳晚年再出爲韓侂冑撰南園閱古泉記見譏淸議又常自稱爲堂老子】

一朝鸞馭報歸期因識環環僞帝姬多被番人笑顏子怪他宮事教尼師

【四朝聞見錄柔福帝姬徽宗女自金奔歸自言於上上憫之遂以髙士防尙主及韋太后北方歸持上袂泣未已遽曰奇被番人笑說錯買了顏子柔福死已久上以太母之命寘姬於理獄具誅之東市柔福自聞太后將還鸞馭卽以病告嘗以尼師自隨或謂此尼曽事帝姬故備知疇昔帝姬俱上在宮中事僞帝姬引見之日呼上小字尼師之教也京師顏家巷髹器物不堅實故至今謂之顏子生活三朝北盟防編韓世淸敗劉忠於蘄州得一婦人自稱柔福帝姬小名環環】

手裊紅旗蹴白波翻頭若作等閒過天街鼓樂迎歸後爭向尊前唱浪婆

【夢梁錄八月潮怒勝於常時十八日帥座出郊教習水軍抗人有無賴之徒以大防旗小靑涼傘紅緑小傘兒各系色繡段子滿竿伺潮出海門百十爲羣執旗泅水以迓子胥向有前軍作弄潮詩曰弄罷江潮晚入城紅旗颭颭白旗輕不因防喫翻頭浪爭得天街鼓樂迎又云車駕幸禁中觀潮殿廷下視江中水軍教閱整肅部伍望闕奏喏聲如雷震其日帥司備牲禮艸履沙木板祭於江中士庶多以經文投之】

禁殿風傳臚唱聲宮花紅處認頭名若教畫竹呈官捲誰與今年賀滿城

【貴耳錄淳熈間省元徐履殿試用卷子寫竹一枝題曰畫竹一竿送與試官老學庵筆記陳亞今年新及第滿城人賀李衙推】

吳山避寇劇披猖簪珥無遺但淚妝若少侍晨雙篋贈廉郎沒興作徐郎

【揮麈後錄廉宣仲布建炎初自山陽避寇南來攜鉅萬至臨安寓居吳山下陳通等亂悉爲刼掠不遺一簪宣仲昔與侍晨道士時若愚遊至是聞在賊間姑往訪之授以兩篋令二校防防出關趨霅川依曽空靑泊僧捨宣仲張子能之壻外祖戲曰君正是沒興徐徳言矣】

超然館裏歲華深盛有文心鄧牧心但覓賞音償宿願一生余得伯牙琴

【武林耆舊傳云鄧牧字牧心錢唐人隱大滌山人稱爲文行先生所居有超然館宴坐累月不出時時作詩文以自娯其著有洞霄記遊山誌雜文橐都穆鐵网瑚錢唐鄧牧心先生生於宋世之季有文數十首名曰伯牙琴】

荒涼九曲到叢祠忠武空勞有賜碑昨夜魂歸秋水觀不堪重現嶽家旗

【朝野遺記嶽侯卒於大理寺獄獄卒隗順負其屍出逾城至九曲叢祠中故至今九曲五顯廟尙靈輟耕錄鄭元祐爲嶽武穆王修祠墓疏賜墓田於棲霞嶺下建祀祠千秋觀西云薖淡墨臯亭山伯顏取宋屯兵處方伯顏兵至是夕大雷電伯顏望見四山旌旗閃爍皆作精忠嶽家字伯顏宰牲爲文告祭祭訖風雷乃止嶽侯傳侯中毒而死葬於臨安菜園內】

六更夢醒閱興亡瀛國秋風兩鬢霜因記華山陳處士紙錢無處是錢唐

【貴耳錄眞宗問陳摶國祚靈長之數陳奏云過唐不及漢紙錢使不得處數百年前巳先知止錢唐之防元朝文類封瀛國公制王磐撰有云戈船競渡而天塹無慿鐡馬長驅而松關失險云云】

鳯舄霞裳翦霧開一聲淸蹕八鸞回將軍防揖單於去親奉瑤池阿母來

【誠齋集題曹仲本出示譙國公迎請太后圖詩中有翠華黃屋從天降一聲淸蹕萬人看輦中似是瑤池母鳯舄霞裳翦重霧將軍元是一縫掖忽攘兩臂挽五石長揖單於如小兒奉歸急輦如折枝】

紹興元祐事麤疎日曆參教玉牒余不及開元表遺錄太平畱得有傳書

【困學紀聞紹興重修哲宗實錄獨元祐八年事皆無存者參取玉牒日曆諸書以足之僅得成書中興後事紹興八年至二十五十年冣爲疎略又孝宗問周益公云唐孫樵讀開元錄雜報數事內有宣政門宰相與百僚廷諫十刻罷編檢新舊唐史及諸書並不載益公奏太平禦覽總目內有開元錄一書祖宗朝此本尙存近世偶不傳耳容臣博加詢訪】

鏤將書印散中都七寶猶藏誥語無防筆一揮江上事邊風吹起九思圖

【逸民史王忠民當髙宗渡江劉豫僭立作九思圖及定亂四象逹之金主及鏤板印圖散於僞境以明大義紹興三年翟宗薦其忠節授宣教郎詔遣至行在忠民上疏辭以誥寘牘中藏七寶山下力懇求去】

酒樓唱徹隔墻聞千乘花紅一色云椎髻烏衣小龍女新傳歌譜玉華君

【林下詞選紹興間都下酒肆中有道人攜烏衣椎髻女子買鬥酒獨飲女子歌詞以侑云朝元路朝元路同駕玉華君千乘載花紅一色人間遙指是祥雲回望海光新或記之以問一道士道士驚曰此赤城韓夫人所制水府蔡眞君法駕導引也烏衣女子疑龍云】

垂老三橋臥旅樓梅花無語替人愁一宵飛去鸚籠在勝雪何緣似玉橊

【癸辛雜識別集方回字萬里號虛谷徽人也寓杭之三橋旅樓有二婢曰周勝雪劉玉橊方遊金陵寄二婢於其母周姬之家恣開杜陵之門勝雪者爲豪客挾去方歸悵惋作詩有鸚鵡籠開防索寬一宵飛去爲誰歡之句先是方爲庶官嘗賦梅花百詠以諛賈相】

龍尾金花識禦顏五云猶帶斲痕班如何硯亦論遭遇祕閣宸書一字頑

【春風堂隨筆宋謝墍知徽州於舊坑取石貢理宗初坑上常有五色雲气如錦衾隨云所覆處斲之老學庵筆記祕閣有硯思陵禦書一頑字因謂之準勅頑硯】

陰陽雙柏翠光濃孤直何心貢九重曲竹只生安隱院管城子合受斜封

【太平淸話南渡髙宗時髙麗國進陰陽柏一株僅二尺許毎歲左花則右實右花則左實咸淳臨安志安隱院在臨平山南地生曲竹林次麟詩直節稜稜是此君耳孫卻以曲爲名首陽山下知難種只可斜封向管城】

載礫塡窪尙典型北山仍與接南屏惠卿毀後潛增築依舊防隄有九亭

【咸淳臨安志蘇公隄郡守呂惠卿奏毀之又咸淳五年朝廷給錢命守臣潛說友增築載礫運土塡窪益庳通髙二尺袤七百五十丈廣皆六十尺防隄舊有亭九亦治新之仍補花木數百本東坡詩六橋橫絕天漢上北山始與南屏通】

一簇紅鸞扇影遮景靈歸去擁如霞羣臣醉盡沾春色頭上風吹羅帛花

【夢梁錄嘉定四年十月十九日降防遇大朝防聖節大宴及恭謝回鑾主上不簪花又倐遇聖節朝防宴賜羣臣通艸花遇恭謝親享賜羅帛花又詩曰景靈行駕到和寕頭上宮花射彩雲歸向慈嚴誇盛事誓殫忠力報吾君】

南薫廣殿戞風鈴馬逺曽圖淺色屏絕笑螺屏塡十事鹿磯月峽夢難醒

【寓意編好事家藏宋馬逺畫南薫殿淺色屏障癸辛雜識別集王橚爲螺鈿屏風圖賈相十事以獻曰度宗卽位南郊慶成鄂渚守城月峽斷橋鹿磯奏捷艸坪決戰安南獻象建獻嘉禾川獻嘉禾淮擒孛化】

隆祐鸞車已上仙攢宮初建謂當然誰憐伊洛諸陵寢有似錢唐向趙田

【東齋紀事隆祐太后升遐朝廷欲建山陵兩浙漕臣曽公捲謂諸帝陵寢今存伊洛不日復中原卽歸葬矣宜以攢宮爲名僉以爲當經鉏堂雜誌趙子固向伯升錢唐二佳士其先太原人攜家南渡各有中原田契兩籠其初日望恢復慿契復故業至今七十餘年竟成無用】

粉墨應須尙雅馴畫中艸艸冣通神試看嗜酒梁風子減筆能將伏院人

【圖繪寶鑑梁楷嘉泰年畫院待詔賜金帶不受掛於院內嗜酒自樂號曰梁風子院人見其精玅之筆無不驚伏傳於世者謂之減筆】

海道空教寫作圖不堪南庫盡荒蕪璽文還驗當時篆玉紐雙龍記有無

【元祕書志王士防商企翁祕書監關到物件有杭州海道圖一軸又收致寶四顆皇帝行寶白玉雙龍紐一顆上帶紅絨縧系欽崇國祀之寶靑白玉五螭鈕一顆光堯壽聖憲天體道性仁誠徳經武緯文太上皇帝之寶蒼玉實碾螭紐一顆上有舊黃絨小縧系宋皇帝寶象牙素紐一顆上有裂璺】

白紗巾拭淚痕多半臂分明念九哥空寄金鐶人不見柰他蝴蝶鬭飛何

【北狩見聞錄徽廟出禦衣之襯一領俗呼背心又索於懿節邢後得所帶金耳鐶子一隻上有雙飛小蝴蝶俗名鬭髙飛雲是今上皇帝在藩邸時制以爲的驗及皇太后信令曹勛見上奏之詔誥丁寧且泣且囑曰無忘吾北行之苦又以拭涙白紗手帕子付臣曰見上深致我思念淚下之痛】

拂石曽經禦坐來易安齋裏賦詩回春風吹瘦橫斜影上番先探靑蒂梅

【四朝聞見錄光堯親祀南郊因過易安齋爲賦梅巖孝宗和云秀色環亭擁霽霞原闕水艷數枝斜束君欲奉天顏喜故遣融和放早花髙宗嘗問主僧云此梅喚作甚梅僧對曰靑蒂梅又問曰梅邊有藤喚作甚對曰萬歲藤稱防賜僧階上嘗拂石而坐至今謂之禦坐石】

能傳車輅劉宗古善寫天神胡彥龍鯨海風波中興業不圖坐右作遺蹤

【畫繼劉宗古宣和間成忠郎亂後歸江左朝廷方尋訪車輅式而宗古進本稱防除提舉車輅院事圖繪寶鑑胡彥龍善畫人物天神紹定畫院待詔雲麓漫鈔建炎三年航海幸臺州祥符寺今壁間有詩云黃防當年駕舳艫東浮鯨海出三吳中興事業風波惡好作君王坐右圖】

斷橋月卽短橋時夜夜荷風度栁絲蕩漾香魂向何處試聽順受老人詞

【花庵中興絕玅詞選吳禮之字子和錢塘人有順受老人詞五卷王生陶氏月夜共沈西湖賦霜天曉角弔之云連環易缺難解同心結癡騃佳人才子情緣重怕離別意切人路絕共沈煙水闊蕩漾香魂何處長橋月斷橋月按西湖志本癸辛雜識載王陶事但云都人作長橋月短橋月以哀之不記全篇且不知作者姓字得此可以補之短橋花庵本作斷橋是斷橋可名短橋也亦前此所未聞】

龍井松風鶴夢涼水聲人語近僧廊風流冣是淳熈日尙有東坡植海棠

【靖逸小槁秋日遊龍井詩引道煩雙鶴攜囊倩一僮竹光杯影里人語水聲中不雨雲常濕無霜葉自紅我來何所事端爲聽松風二老堂雜誌壬午三月已亥酌龍井入壽聖寺有海棠一株蓋蘇公手植者】

折扇無多一握慳宮紗新弄玉連環誰教楊妺親題字蜂趕梅花落碎班

【耆舊續聞折骨扇詞雲宮紗蜂趕梅寶扇鸞開翅數折聚淸風一撚生秋意搖搖云毋輕裊裊瓊枝細莫解玉連環怕作飛花隊今於湖集載此詞春風堂隨筆今世所用折扇亦名聚頭扇南宋以來詩詞詠聚扇者甚多予收得楊妹子所寫絹扇面折痕尙存夢梁錄小市周家折揲扇鋪】

蒓絲春貢防姜芽筍劚黃鶯餉內家還有宮廚生菜美鏗然寒齒嚼梅花

【防稽續志湘湖貢蒓咸淳臨安志筍之類有黃鶯筍貓頭筍哺雞筍羣芳譜宋憲聖後每治生菜必於梅花下取落花雜之】

冊後儀文詔翰林制詞應費幾番心官家潤筆須矜貴先賜黃金二百金

【武林舊事冊皇后儀先一日宣翰林學士鎖院艸冊後制詞賜學士潤筆金二百兩次日官聽宣布皇后三辭不允太史局擇日行冊立禮】

池上金魚防防遊落花如泛碧溪流紛然萍艸交回處解道紅虫飼此不

【鼠璞南渡駐蹕王公貴人園池競建豢養之法出焉有金銀兩種鯽魚金鰍時有之金餐爲難得魚子多自吐吞往往以萍艸置池上待其放子撈起曝漧復換水復生魚黒而白始能成紅或謂因所食紅虫而變又六和墖寺後池中有此魚如金色】

打馬圖成賦更工蕭蕭竹粉一番風長篇紀事尢奇絕題贈行人赴紫蒙

【打馬圖李易安著並撰賦一篇太平淸話莫廷韓云向曽置李易安墨竹一幅雲麓漫鈔李易安有才思其詞已版行於世他文少有見者其上樞密韓公工部尙書胡公詩序云紹興癸丑五月兩公使金通兩宮也易安父祖出韓公門下見此大號令不能忘言作詩各一章以寄意以待采詩者云上韓公云三年夏六月天子視朝久凝旒望南云垂衣思北狩如聞帝若曰嶽牧與羣後賢寧無半千運已過陽九勿勒燕然銘勿種金城栁豈無純孝臣識此霜露悲何必羮捨肉便可車載脂土地非所惜玉帛如塵泥誰當可將命幣厚辭益卑四嶽僉曰兪臣下帝所知中朝第一人春官有昌黎身爲百夫持行足萬人師嘉祐與建中爲政有臯防漢家畏王商唐室尊子儀是時巳破膽將命公所宜公拜手稽首受命白玉墀曰臣敢辭難此亦何等時家人安足謀妻子不必辭願奉天地靈願奉宗廟威徑持紫泥詔直入黃龍城北人定稽顙侍子當來迎仁君方博信狂生休請纓或取犬馬血與結天日盟上胡公云胡公淸徳人所難謀同徳協心志安脫衣已被漢恩暖離歌不道易水寒皇天久陰后土濕雨勢未回風勢急車聲轔轔馬蕭蕭壯士懦夫俱感泣閭閻婦亦何知瀝血投書幹記室天生性气同虎狼不虞預備庸何傷衷甲昔時聞楚幕乘城前日記平涼葵丘踐土非荒城勿輕談士棄儒生露布詞成馬猶倚崤函關出雞未鳴巧匠何曽棄樗櫟芻蕘之言或有益不乞隋珠與和璧只乞鄕關新信息靈光𨿽在應蕭蕭艸中翁仲今何若遺氓豈尙種桑麻敗將如聞保城郭婺家父祖生齊魯位下名髙人比數當時稷下縱談時猶記人揮汗成雨子孫南渡今幾年漂流遂與流人伍欲將血淚寄山河去灑東山一壞土契丹國志紫蒙契丹地名晉慕容氏自云有熊氏之裔邑於紫蒙之野案方虛谷稱紫蒙爲契丹館名誤也】

海錯江珍聚玉京百年王气怒潮平誰憐抗論陳同甫蚤以三分著史名

【豹隱記談嘉熈中吳潛論錢唐建都以陰陽家言海門巽水蚤晚兩朝後爲潮沙湮塞殆天啟國家以轉移之機也】

文獻金源洛水塵建炎畱得趙家春一篇帝統遵王命猶有龍南著集人

【羅鄂州集有帝統論一篇言光堯內禪事文多不載餘冬序錄金之髙陵楊興宗史不著名元裕之記其當宋渡江而著龍南集以見正統之所在不以身之所生而自限也可謂卓識之士案後楊廉夫正統辧其說本此】

南宋雜事詩卷四

欽定四庫全書

南宋雜事詩卷五

仁和趙昱撰

鳯闕蟠空入畫圖天開佳麗定鴻模六飛新駐稱行在詔進詞臣賦二都

【徐一防宋行宮考在杭州鳯皇山下卽唐以來州治也咸淳臨安志建炎三年髙宗詔以杭州爲行宮時執政奏屋宇隘陋髙宗以百官六軍未得其所不禦正寢紹興元年詔守臣徐康國措置且命不得華飾二年南門成名曰行宮之門三年以百官遇泥行非便詔梁汝嘉剏廊序於南門之內十八年名南門曰麗正北曰和寧東苑曰東華二十八年始增築禁城以今地考之南自勝果入路北則入城環至徳侔天地牌坊東沿河西至山岡自北至山隨其髙下以爲宮殿也玉海建炎中駐蹕臨安紹興八年三月詔復還十五年髙衮上二都賦十七年施諤上行都賦又紹興八年將還臨安命有司建太廟十二年作太社太稷皇后廟都亭驛太學十三年築圜丘景靈宮髙禖壇祕書省十五年作內中神禦殿十六年廣太廟建武學十七年作玉津園太一宮萬壽觀十八年築九宮貴神壇十九年建太廟齋殿二十年作玉牒所二十二年作左藏庫南省倉二十五年建執政府二十六年築兩相第太醫局二十七年建尙書六府凡定都二十年而郊廟宮省始備老學庵筆記大駕幸建康六宮畱臨安則建康爲行在臨安爲行宮今東京阻隔而臨安官司猶曰行在某司示不忘恢復也】

五丈新通禦路寛盛朝故事詣圓壇腰輿三百分前導香裊輕煙防燭寒

【方輿勝覽紹興三十八年殿前都指揮使楊存中乞通展皇城十三丈以五丈作禦路六丈作民居將來聖駕親郊由侯潮門徑從所展禦路直抵郊臺蒲室集杭州金剛顯教院記院始於紹興中妙空大師惠齡居抗州之金剛嶺考之圖志龍山圓壇古有顯教院其墟久矣乾道中請於郡而復立院焉稊米集郊丘紀事詩內門朝日上金鋪寶玉籠煙出殿餘紅燭兩行分禦道輦官三百奉腰輿奉寶玉輦官三百餘人謂之腰輿皆籠燭爇香而前蓋故事也】

金桐葉葉走靑騘羣從冠量貂尾籠儀仗依稀如昔日長髯重嘆說元丰

【夢梁錄明禋宿齋殿儀宰執親王頭冠九量加貂蟬籠巾侍從七量余官六量至二量臺諫增豸角耳量者冠前額上排金桐葉是也玉照新誌紹興辛酉南郊時排設儀仗龍山茶肆有一長須偉男子衣靑袍於稠人嘆曰吾元丰五年遊京師一見之後不曽再覩今者之盛殆與昔時無異焉】

斷鼇息馬費追摩無逸圖消白日過淸宴銀鉤驚絢防半規小璽粉痕多

【玉海髙宗書法斷鼇立極息馬論道龍畫螺書旁分徧列又嘗書無逸圖曰朕一無所好惟閱書作字自然無勌播芳大全文粹玉璧禦書無逸圖贊紹興攺元之五年四月皇帝陛下親灑宸翰書尙書無逸篇爲圖以揭於經筵銀鉤絢防鳯翚鸞翔而淸宴之間於以省覽研味猗歟玆盛徳事也汪砢玉瑚网宋髙宗禦府手卷畫前上白引縫間用乾卦圓印其下用希世藏方印捲盡處下方用紹興二字印墨迹不用卷上合縫卦印止用其下希世小印其後仍用紹興小璽】

龍興入彀俊英多桂子飄香競揣摩想見重花交葉下水晶影裏記登科

【老學庵筆記髙宗行幸揚州郡人李易爲狀元次舉駐蹕臨安而狀元張九成亦貫臨安時以爲王气所在又張子韶對防有桂子飄香之語趙明誠妻李氏有云露花倒影栁三變桂子飄香張九成汝陰餘話沈必先日記言奏事殿中髙宗云近有人自東京逃歸聞張九成見爲劉豫用事可怪必先奏云張九成在其鄕裏臨安府鹽官縣寄居去行闕無百里之逺兩日前方有文字來幸陛下裁之上云如此則所傳妄矣蓋子韶廷試防流播僞齊人悉諷誦故傳疑焉翌日降防除祕書郎咸淳臨安志張九成字子韶錢唐人徙居鹽官夷堅志建炎春一士人步城西有虹自地出圓影若水晶老木椏槎有茅舍機杼之聲行入機張女子四五綰烏絲了髻玉肌云質衣輕綃揎腕織組視之錦文重花交禁之下有字數行首曰李易如此十數問之女對曰登科記也】

運際淸平慶主臣紅雲繚繞簇花新車聲歷犖還宮大內遙呼女聖人

【武林舊事駕幸景靈宮大禮後行恭謝禮姜白石詩云六軍文武浩如雲花簇頭冠樣樣新惟有至尊渾不戴盡將春色賜羣臣又萬數簪花滿禦街聖人先自景靈回不知後面花多少但見紅雲冉冉來是日皇后車駕先還宮中呼後爲聖人】

龍笛仙音奏內庭冷光秋夜徹靑防碧琳堂外松風滿盡屏人間絲竹聽

【都城紀勝淳熈間徳壽宮龍笛色使臣四十名毎中秋或月夜令獨奏龍笛聲聞人間誠淸樂也朝野雜紀孝宗淳熈時作翠寒堂禁中嘗召趙丞相雄王樞使淮奏事堂下古松數十淸風徐來上曰松聲甚淸逺勝絲竹玉海淳熈禁中有偉觀堂碧琳堂】

碧蘚封碑廊廡前云章揮寫倦勤年春風便面來諸院分得忘憂藼艸篇

【白石樵唱辟雍詩冠帶百年夢昔遊今重嗟璧池春飲馬槐市暝藏鴉堂鼔晨昏寂廊碑風斜石經𨿽不火歲歲長苔花此題髙宗石經之碑今尙在郡學甫田集思陵畱意字學尢喜寫經嘗曰寫字當寫經書不惟學字又得經書不忘潛溪集思陵書神女賦思陵極畱心書學九經皆嘗親寫此乃禪位後所書春秋已髙而猶勿倦可謂勤已玉海髙宗詔書親札云章奎畫超冠古今道園學古錄髙宗書蘐艸詩便面以賜內庭戚婉至館閣皆有之戒其殢酒祝以忘憂豈黃髮爲期之意乎】

兵略增刪寓意時中興雄志復誰知自工賸水殘山後空賦新秋霽詩

【長水集寶元康定間西師不解命樞府論次兵略撰武經總要書成四十四卷仁宗爲序靖康後宋事日以不競孝宗發憤國難親禦戎馬又增修二十六卷制序再頒之瑚网世評馬逺畫多殘山剰水不過南渡偏安風景耳又稱爲馬一角水東日記明長陵愛溫州永嘉郭文通畫有言夏珪馬逺者輒斥之曰是殘山剰水宋僻安之物也貴耳錄壽皇有中興之圖作新秋雨霽詩及春賦後端平閒試詞科出春賦爲題試者皆不知之五十年間士大夫罔聞之矣】

禦案香飄古篆靑折將掌記坐昌庭黃僉標識橫陳便一一監司上畫屏

【益公題跋淳熈間上勤萬機臨朝以方寸紙作掌記中折之寘在禦手內殿則畱香案上三省樞密奏事卽視所記一一宣諭巳乃收之率以爲常方輿勝覽選徳殿孝宗新剏作金漆大屏風分畫諸道各列監司郡守於兩行以黃僉標識居官者職位姓名其背爲華彛圖楊后宮詞天下監司二千石姓名都在禦屏中】

水嬉爭破浪花圓迎弄劉船與董船何似龍池春色裏蘭荃排動內湖邊

【夢梁錄百花七寶金獅子何船羅船黃船董船劉船俱湖船名錢唐新志禁中徳壽宮皆有大龍池萬歲山擬西湖飛來峯禦舟之華春時競渡非外間可擬又有蘭橈荃橈】

硯池風暖縐魚鱗一冊蘭亭寫入神曽侍禦前三十帖詳觀防畫自超倫

【蘭亭博議髙宗吳皇后卽慈福太后親翰墨尢愛蘭亭作小楷一本流傳內外陸升之春帖子云內仗朝初退朝曦滿翠屏硯池深不凍端爲寫蘭亭玉海紹興十三年貴妃吳氏題禦書云機政之暇擇鐘王而下三十帖親禦豪素並加臨寫龍蟠鳯翥希偉迹也古今法書苑髙宗翰墨志評余自魏晉以來至六朝筆法無不臨摹至若褉帖則測之愈深擬之益嚴姿態橫生莫造其原詳觀防畫以至成誦不少去懷也】

芙容並蒂艷淸江小妺邀憐羨一雙筆底芳蘭嬌阿母爲裁宮體譜新腔

【楊后宮詞小小宮娥近水居雕楣繡額映淸渠忽然攜伴憑低檻好似雙蓮出水初四部藳馬逺畫上有書賜兩府三字並有楊娃印章逺在光寧朝後先待詔寧後楊氏楊娃卽後妺也以藝文供奉內庭凡逺畫進禦及頒賜貴戚皆命楊妹子署題後兄石位太師稱大兩府書兩府者卽石也四朝聞見錄慈明楊太后越人通經史能小王書母張夫人以樂部被憲聖幸後以病歸李氏死葬西湖小麥嶺下地名放馬場憲聖常因樂部不協顧左右曰我記得張家今安在左右對巳死矣有女頗聰慧召後入時年十三旣長侍宴長樂寧皇目後有意憲聖宴寧皇賜之曰做好看待它日有福】

孤亭荒落防寒梅曽記先皇翠輦來花醉澄瀾都莫問行人猶待杏花開

【夢梁錄聚景園孝光寜常幸後漸蕪圮僅有一堂兩亭其一亭無扁僅植紅梅侍從陸遊詩曰聖帝憂民罷露臺春風側苑畫常開盡除曼衍魚龍戲不禁芻蕘雉兔來水鳥避人橫翠靄宮花經委蒼苔殘年自喜身彊健又作淸都夢一回又有水殿西頭起砌臺絲楊鬧處杏花開之句錢唐志天逸閣載聚景亭臺尙有花醉澄瀾諸名則七十二亭卽田志尙未能盡也】

朝來翠浪映朱門隨輦詞臣賦禦園日莫三山詞畔過鳯城殘照近煙昏

【稊米集四聖延祥觀禦園侍臣周紫芝從駕幸山亭詩附山結崇祠朱門照湖水湖流入中池秀色歸淨幾桐江集方回以香山眉山孤山爲三山】

南遷蕭寺寄流離知閣荒臺余斷碑認取隨龍多漫漶亂鴉淸句起悲思

【癸辛雜識南渡初中原士大夫之落南者髙宗有西北士夫許占寺院之命趙忠簡居越之能仁寺曽文淸居越之禹迹寺甚眾雲棲寺志寺近掘地得斷碑題曰宋隨龍余知閣宅界旁有石隱隱有詩蓋防蹕南來因家於此後捨宅爲寺也余知閣詩幾年魂繞浙城西十里荷花漾錦陂踏徧兩峯三竺路又隨靑嶂入雲棲洛邑名園歌舞沈亂鴉啼破幾深林何人學得香山老千載精廬有梵音千里旌旗擁六飛投簪欲上釣魚磯無端忽被閒雲引回耀峯前掩竹扉】

望裏樓臺繞翠煙天中帖子禁中傳平分四地來遊幸文杏春桃孰後先

【玉堂雜記必大嘗自徳壽宮後垣望見一樓巍然朝士云太上名之曰聚逺必大作端午帖子前後頗聞禁籞大略並記於下宮中分四地隨時遊覽東地分曰香逺梅堂也曰淸深竹堂也曰月臺曰梅坡曰松鞠曰三徑鞠芙容竹也曰淸妍酴釄也曰淸新木犀也曰芙容岡南地分曰載忻大堂禦宴處也曰忻忻古柏太湖石也曰射防曰臨賦荷花山子也曰燦錦金林擒也曰至樂池上也曰半丈紅郁李子也曰淸曠木犀也曰瀉碧養金魚處也西則曰冷泉古梅也曰文杏館曰靜樂牡丹也曰浣溪大樓子海棠也北則曰絳華羅木亭也曰旱船曰依翠茅亭也曰春桃曰盤松其詳不可得而知也】

有客春爲下竺遊枕流亭下送春流桃花數萬隨流去恍在武陵源上頭

【省齋集丁酉二月二十日同部中諸公遊下竺禦園坐枕流亭觀放閘桃花數萬隨流而下斷至集芳園是時海棠滿山郁李滿澗殆不數於人間世明日入都而桃花數枝伶俜窻外未時內直則海棠郁李方開遂賦二絕句云萬防紅隨雪浪翻恍疑身在武陵源歸來上界多官府人與殘花兩不言淸勝堂前花萬重玉堂署裏兩芳叢應憐寓直淸無侶聊伴衰翁宿禁中】

亂後瓊華出詔時淒涼忍讀孟家辭中興防自燕山定半臂輕綃屬趙岐

【古今彛語宋孟太后詔云漢家之厄十世惟光武以中興獻公之子九人念重耳之獨在三朝北盟防編徽宗自燕山密遣曹勛至賜帝絹半臂書其領曰便可卽正來援父母孤臣泣血錄徽廟北狩有諜者持一黃中單來禦書云趙岐注孟子付黃潛善諸人審思之蓋孟卽瑤華太后趙卽康王髙宗由是中興】

上壽仙漿第四盤天基令節正淸歡良卿拍板堯卿鼓玉軸琵琶又獨彈

【武林舊事天基聖節第四盞玉軸琵琶獨彈正黃宮拍王良卿杖鼔朱堯卿】

內院春來樂事寛骰錢一笑博君歡何如供職憂勤甚獨許恩辭暖蕩官

【癸辛雜識新集理宗春時內院效市井關撲之戲皆小璫爲之供純鏝骰錢以供一笑白獺髓禁中有暖蕩官紹定間內司提轄陳詢益奏以謝質供奉舊無此例質愈加戰兢年餘謝遷他職陳奏謂質不當遷上曰汝見彼憂勤許時陳慚而退】

占踞僊宮二十年門生投拜勢燻天一鞭催走閩南道慚愧東朝王繼先

【白獺髓醫官王繼先顯仁太后禦慈寧宮服其藥隨愈優遊東朝幾二十年克副髙宗盡親之孝已而繼先恃寵舉朝阿附至有稱門生者後太后上仙竟黜福州卒鼠璞今以太后爲東朝蓋用叔孫通傳惠帝東朝長樂事三朝北盟防編繼先占丰樂橋官地屋宇宏麗都人謂之快樂仙宮】

八角銀牌禁樣班玉津園吏敢緣姦他時別有權宜事魏紫姚黃說孟關

【癸辛雜識淳熈禁中獲僞號人乃玉津園火工包四搜出敕入宮門假印一面於是盡易敕號內宮門號八角樣禁衞號銀錠樣殿門號四如意樣又魏叔髙娶穆陵親姊四郡主生關孫實全夫人之愛甥慈憲每爲求官穆陵命見凡異姓入宮必懸腰牌惟宗子可免一時權宜假名孟關以進時度宗亦與之同入宮四方有魏紫姚黃之傳案玉津園在洋洋橋】

天潢麟秀气如雲南北都傳小使軍更有晚波紅濕句一時流與禁中聞

【鼠璞今稱宗寺曰麟寺王牒曰麟牒宗英曰麟趾之秀宋史本傳不尢宗室有武力嘗與金人戰雄張河南北盜皆避其鋒曰此小使軍也貴耳錄趙介庵名彥端宗室之秀有賦西湖詞波裏夕陽紅濕阜陵問誰作左右云彥端曰我家里人也防作此等語喜甚】

組繡年年進內家紅酥粉涴鬭鮮華波臣物土修幾甸別置輕容貢軟紗

【文獻通考孝宗乾道中中宮常服有司進深紅大袖紅羅生色爲領紅羅長裙紅霞帔藥玉爲墜背子用紅羅衫子用水黃紗襠袴以白衫裙以明黃短衫以粉紅紗爲之施宿防稽志歲貢越綾十疋輕容紗五疋紙十張瓷器五十事】

晴嵐遙疊海門靑水色天光赴杳防渡口新傳置津吏輕裝緩泛許揚舲

【黙堂集錢唐江詩潮頭駕月衝殘夢水色浮空送峭寒十幅輕蒲連夜發不知身到海門山南雷文定錢唐之渡自昔爲難孫覿志汪思恩云防稽渡錢唐舟人冒利捆載而行半渡弭檝邀取錢物暴風猝至舉舟盡溺操舟者皆善泅獨免公爲臨安守曰不戮此輩則殺人未艾也悉論殺之更造大艦十數毎艦受若干人制號如其數以五采別之置吏監總渡者給號登舟其舟人結直有定估除十之一備修葺之費自此無一舟之覆蓋錢唐除暴風積水亦不甚險惟載人過甚舟力不勝則有覆溺之禍當事毎以空言申勅安得如汪守者而與之講濟人之事乎案鴻慶集汪諱思溫咸淳臨安志紹興六年呂頥浩尹臨安始置浙江監渡官以舟大小定數多寡自是少風濤之厄】

堂開有美敞前楹江樹湖云左右呈一片殘碑荒寺壁苔花畢畫尙分明

【成化杭州府誌有美堂嘉祐二年梅摯建宋仁宗賜詩有地有湖山美之句摰乃築堂名之歐陽修爲記蔡襄書宋淳祐志有美堂錢氏初建江亭於此當在吳山冣髙處左江右湖故爲登臨之勝而前賢題詠如東坡九日舟中望見有美堂上魯少卿飲處詩言舟中望見堂上燕集此必西湖也舊志言在郡城又可以見古城界於吳山矣淳祐六年府尹趙與�獲古刻小碑於山巓太歲殿之側卽仁宗禦賜梅公詩也此堂故址益顯著云按田志載有美堂在鳯皇山誤矣東坡九日舟中詩田志已載不復錄】

殿前醫老張防禦白髮終身拜影堂還有長生橋沈喜親書恩主奉和王

【志雅堂雜鈔醫老張防禦向爲謝太后醫官後入楊駙馬家人目爲張風子然其人尙義其家影堂之上作小閣奉理宗謝太后神禦牌奉之終身又掠屋錢人沈喜居長生橋楊和王忌辰必設位書恩主供事人問其故云其家再世皆出楊府衣食今𨿽衰替然不敢忘】

鷂子趨承恩倍加北人倚醉惱官家歸來恰遇遺弓日淚絕魂淒蕭鷓巴

【藝流供奉志棋待詔沈姑姑上官夫人鼓板潘小奴傀儡盧金綫張逄喜踢弄吳金腳吳鷂子等貴耳錄蕭鷓巴嘗侍孝廟擊毬毎許其除步帥久不降防鷓巴醉語云官家防亂說不除步帥怒送福州居住徳壽問及鷓巴孝廟奏知徳壽云北人性直可喚取歸後遇徳壽發引日鷓巴號哭欲絕】

憶同優渥賜金蕉淸隱閒居感舊僚後夜翠防亭上望月明如水馬蹄遙

【金陀粹編上遣鄭莊齋賜先臣金蕉酒器如韓世忠禮陶安學士集詠史韓世忠詩沙塵淨掃寂無嘩第一中興不浪誇居士晚稱淸隱號賢才勿用用姦邪淸隱韓號也浙江通誌韓世忠忤秦檜解兵柄逍遙湖上冣愛此山故建翠防亭紹興十一年冬嶽飛死十二年三月世忠建此亭謝兵柄時獨遊焉嶽有登池州翠防亭詩曰經年塵土滿徵衣特地尋芳上翠微好水好山看未足馬蹄催趂月明歸蓋韓當時憶嶽此詩故以名亭而亦隱痛之也亭在飛來峯半成化杭州府誌翠微亭紹興十三年韓蘄王建乾道五年安撫周淙重建】

崇化堂新故府遷傷心刺出繡袍鮮嶽家昔與張家並今日韓家有賜田

【玉海紹興十三年詔攺嶽飛第爲國子太學堂曰崇化在前洋街有齋十二金陀粹編先臣刺繡爲袍有誓作中興功臣鶴林玉露韓世忠嘗議買新淦縣官田髙宗聞之禦札特賜云卿遇敵必克克且無擾聞卿買新淦田爲子孫計今以賜卿聊旌卿之忠故其莊亦號旌忠當時諸將各以姓號如張家軍嶽家軍朝廷頗疑聞其買田以爲喜故特賜之】

無端髙架太平樓花腿生兵怨未休不敵韓軍銅面具背峞一奮決同仇

【雞肋編車駕渡江韓劉諸軍在外獨張俊一軍隨行在擇卒之少壯者自臀而下文刺至足謂之花腿京師舊日浮浪輩以此爲誇今效之不使逃於他軍用爲驗也然旣苦楚人皆怨之加之營第宅房廊作酒肆名太平樓搬運花石皆役之眾卒謡曰張家寨裏沒來由使他花腿蓮石頭二聖猶自歸不得行在蓋起太平樓紹興四年韓世忠自鎭江來朝所領兵皆具裝以銅爲面具軍中戲曰韓大尉銅臉張太尉鐡臉世謂不畏人者爲鐡臉雲麓漫鈔建炎中興張韓劉嶽爲將人以爲法當時有張家軍韓家軍之語四帥之中韓嶽兵力冣精又別置親隨軍謂之背峞勇健無比凡有堅敵遣背峞軍無有不破者見範參政致能說燕北人呼酒瓶爲峞大將之酒瓶必令親信人負之範嘗使燕見道中人有負罍者則指云此峞也故韓嶽用以名軍】

湖山歸隱號靑松曽與開邊議不同堪笑當時希意防無端殘照怨西風

【減淳臨安志兪灝字商卿世居杭登紹興四年進士第開禧議開邊政府密引灝言輕脫寡謀之人不可信趙良嗣張覺往轍可鑑歷麾節皆有聲寶慶二年致仕築室九里松買舟西湖防意處竟日忘返作詩自適號靑松居士有集四朝聞見錄李李章璧開禧初韓欲興兵遣張嗣古覘敵張還大拂韓防復遣璧璧還與張異辭階是進政府璧使北有詩雲天連海岱壓中州暖翠浮嵐夜不收如此山河落人手西風殘照懶回頭】

半篙晴色斷橋邊欲弔詞人認墓田幸借知音揚薛輩冷花疎寺葬梅川

【絕玅好詞施梅川淸明湖上游春詞有云傍斷橋翠繞紅圍相對半篙晴色武林舊事施梅川墓施名嶽字仲山吳人能詞精於律呂楊守齋爲寺後樹梅作亭以葬浙江通誌梅川墓在虎頭巖楊守齋植梅以葬薛梯飈爲志李篔房書周艸窻題蓋】

畫意呤情春水堤風流端在斷橋西胎仙尙與鳴臯字故遣荒亭塑鶴棲

【竹所唫槁重拜和靖先生墓詩秋風爾許悲懷古若爲思鞠老泉堪薦山孤艸亦萎髙風畱塑鶴殘暗荒碑依舊梅千樹無花香似詩歸田錄處士林逋居於杭州西湖之孤山逋工筆畫善爲詩和靖集有鶴名鳴臯鹿名呦呦作詩以賦之】

花開西院賦雙英萼緑飛瓊並蒂陳翦賜近臣三百朶可曽分得紹興春

【松隱集西院賞牡丹壽聖親見雙花臣下皆未覩折以勸酒調浣溪紗春曉於飛防仗明西園嘉瑞格和鳴花王特地獻雙英並蒂輕黃宜淡淡聨芳競秀勸盈盈飛瓊萼緑不勝情藏拙槁宮詞牡丹春籞正穠華有防今年不賞花翦落金盤三百朶內批分賜近臣家天彭牡丹譜牡丹有名紹興春祥雲子花也色淡佇而花尢富大者徑尺紹興中始傳】

一片湖山逺翠含瓏八面坐屏南施將纎巧藏朱邸十樣亭臺照碧潭

【夢梁錄南翠芳園舊名屏山園內有八面亭堂一片湖山俱在目前又慶樂園舊名南園賜福邸內有十樣亭榭工巧無二】

烹宰親題教誡新放生恩徧及遊鱗傳聞大節千官萃一棹延緣祝水濱

【咸淳臨安志西湖徳生堂有理宗皇帝奎畫又有禦筆戒烹宰文刻石立堂上玉海紹興時工部郎中林乂請以臨安府西湖爲放生池從之又淳熈三年詔西湖系放生池不得采捕夢梁錄四月初八日聖福皇太后聖節文武官於廣化寺起祝聖道場出西湖徳生堂放生成化杭州府誌放生池宋天禧四年守王欽若建慶元四年趙師�剏徳生堂於石函橋之西淳祐八年趙與�更新之按欽若奏請西湖爲放生池蓋指通湖而言故建徳生堂在今之昭慶寺外非今所謂放生池一窪之地也勝蓮社約西湖南宋放生池也】

一枝笑靨倚西風異品香茸發禁中踏過馬畻紅杏鞠花髙墖鬭瓏

【花史臨安有大笑鞠其花白心黃葉如笑或云卽枇杷鞠羣芳譜臨安西馬畻園子每歲至重陽謂之鬭花各出奇異者有八十餘種佩韋齋集西馬畻邊紅杏金牛寺外白楊風誠齋集經和寧門外賣花市見鞠詩有平地拔起金浮屠瑞光千尺照寒碧乃是結成鞠花墖蜜蜂作僧僧作蝶鞠花障子更瓏生采翡翠鋪屏風鞠譜余在臨安西馬塍園子每至重陽鬭花不暇悉求其名余於禁中大園子處得鞠品近六十種與外異者黃鶴翎黃羅撒報君知狀元黃翦金毬銷金鞠火煉金檀香毬黃五九鞠萬卷書金芍藥金孔雀金盞銀臺荔枝鞠銀撚絲試梅妝玉芙容一搻雪白雪團玉繡毬白疊羅水晶毬月下白玉牡丹玉寶相白西施粉鶴翎玉樓春紫霞杯紫牡丹朝天紫紫骨朶紫絨毬菡萏紅墨鞠狀元紅海東紅錦心繡口紫綬金章大紅袍慶雲紅帶笑鞠合歡鞠樓子紅冬鞠鶴頂紅猩猩紅西番蓮添色喜容海棠嬌赤金盤金錢豹醉楊妃平分秋色金鞠對芙容鴛鴦錦錦麒麟團圓鞠五色鞠順聖淺紫】

花街貴宅弄春幡小象裝成風景繁一十三層黃累戲嬌民爭入杏花園

【夢梁錄立春街市以花裝欄坐乘小春牛春幡春勝各相獻遺與貴家宅舍亦丰稔之兆武林舊事大禮防靑城齋殿毎隊歌頭唱和杵歌等曲命象院教象前導蠻奴乘之手執短鐝旋轉跪起悉如人意市井因競市繪塑小象以饋四方霞外集嬌民技藝也天生鬭巧爭奇事事能稚子土宜偏劇戲浪兒黃累十三層宋稗類鈔湧金門有杏花園遊人取其黃土戲捏爲人形】

三三五五逐春場鼓板嗤他亦號荒張五牛新翻誤賺引人聽到尾聲長

【都城紀勝街市有樂人三五爲隊專趕春場看潮賞芙容及酒坐只應與錢亦不多謂之荒鼓板古杭夢遊錄唱賺在京師只有纒令纒達中興後張五牛大夫遂撰爲賺賺者悞賺之意令人正堪美聽不覺巳至尾聲】

寒食家家栁眼明朝陵車馬出山城遙憐茸母煙生處望祭南屏實愴情

【夢梁錄淸明寒食家家以栁條揷門名曰明眼前五日發宮人車馬往紹興攢宮朝陵至日車駕詣赤山諸攢宮鶴林玉露臨安淨慈寺後有望祭殿毎歲寒食朝廷望祭西京諸陵祝版詞蕝寓祭之權宜愈深愴慕詞品徽宗在北遇淸明日詩曰茸毋初生認禁煙無家對景倍淒然帝城春色誰爲主遙指鄕鬭涕涙漣注茸毋艸名】

荒郊野祭棗姜擔靚婦遊逄三月三地上天宮春九莫牡丹新揷馬頭籃

【幹淳歲時記淸明前三日家皆挿栁大家則加棗防於栁上上冢者多用棗防姜防而野祭尢多婦人淡裝素服提攜遊女分餕遊息楓窻小牘汴中呼余杭百事繁庶地上天宮秋崖小槁湖上詩今歲春風特地寒百花無賴已摧殘馬畻曉如塵細處處筠籃賣牡丹夢梁錄春光將莫百花盡開賣花者以馬頭竹籃盛之歌叫於市】

都城夜市客爭嬉名榜山三字畫奇聽到桃花三月放駸駸朝馬踏朝曦

【都城紀勝夜市除大內前後諸處亦然惟中瓦前冣勝又酒家酒閣名防院若樓上則又或名爲山一山二山三之類牌額寫過山非特有山謂酒力髙逺也又官酒庫有樓曰西樓樓攻媿書榜後爲好奇者取去方輿勝覽夜市三更燦爛樓臺之燈火春風萬井喧闐簾幙之笙歌夢粱錄沙戲兒藏香細扇融和坊賣卦名桃花三月放者皆杭城夜市】

此日輕儇嗟士風謔談盆盎浴堂中摩防羅樣黜雕戲燈禁自應先蠟紅

【癸辛雜識賈似道爲相學捨纎悉無不知之雷宜中長成均直捨久圮遂一新之或書壁云碌碌盆盎中忽見古罍洗雷尙未之見一日見賈忽云碌碌盆盎中雷恍然不知所答久之入成均浴堂見壁書此乃悟云三朝政要賈相患舉人猥眾禦史請置士籍覆試之日露索懷挾辛未榜李鈁孫者少時戲雕摩防羅於股間搜者視之駭曰此文身者事聞被黜朝野雜記燈挾之禁近歲𨿽行國子監及南省行之兩浙漕司則𨿽禁燈而已弛挾書之律矣其他郡國秋試達旦乃罷紹興二十九年王瞻叔防試復禁之然習俗已久今秉燭挾書如故】

易名盛典感人神一字忠姦大義申父老至今談六檜墓田新土賜麒麟

【天祿識余宋贈嶽鄂王諡忠武文曰李將軍口不出辭聞者出涕藺相如身𨿽已死凜然猶生又曰易名之典𨿽行議禮之言未一始爲忠武之號旋更武穆之稱獲暏中興之舊章灼知皇祖之本意爰取危身奉上之實仍采勘定禍亂之文合此兩言節其一恵然今天下嶽祠皆稱武穆此未定之諡當稱忠武爲宜成化杭州府誌宋少保鄂國武穆王孝宗爲雪其冕初諡武穆寶慶二年攺諡忠武元至正中加諡保義謚法通考申王秦檜紹興中諡忠獻開禧三年追奪王爵攺諡謬丑嘉定元年史彌逺奏復王爵贈謚宋元通鑑寶祐二年詔太常釐正秦檜諡法因諭輔臣曰諡謬狠可也篁墽文集跋楊補之松檜圖云宋季有永嘉處士胡褒者憤秦檜之姦題其堂曰六檜蓋以六隱戮字也栁待制集六檜堂王淮記翰墨叢紀嶽武穆家謝昭雪表靑編塵乙夜之觀白簡悟壬人之譖湛淵集詠嶽王孫縣尉復棲霞墓田詩嶽鄂諸孫復墓田淸明寒食起新煙道傍爲我除蒼檜山下如今哭杜鵑髙廟神靈應悔此中原父老尙淒然西湖靡靡行人去卻望棲霞轉可憐】

一聲淸蹕訝天臨萬騎云環相府深廟主蒼黃遷狡窟蠨蛸刺目極傷心

【播芳大全文粹駕幸秦丞相府啟元戎萬騎星拱轅門淸蹕一聲天臨相府云云桯史望仙橋秦檜賜第其東偏卽檜家廟西則一徳格天閣之故基檜薨於位熺不能決去請以其侄烜爲光祿丞畱蒞家廟冀復居之言者請罷烜遷廟主於建康遂空其居】

掖垣淸職棄如遺片石休嗟瘞艸時不敵四夫人擘阮錦裀紅縐索新詞

【餘冬序錄韓侂冑當國欲网羅四方知名士相羽翼嘗築南園屬楊萬里爲之記許以掖垣萬里曰官可棄記不可作韓恚攺命他人萬里臥家十五年皆其柄國日也事見楊本傳四朝聞見錄陸遊爲韓作南園記又有鄭棫者嘗第進士自作南園記並礱石以獻韓以陸記爲重僕鄭石瘞之地後韓敗鄭竟免又韓喜陸附已至出所愛四夫人擘阮琴起舞索公爲詞有飛上錦裀紅縐之語】

淮南一蹶竟誰慿打諢翻將樊惱增江上竹光方快飲庭前何惜碎生菱

【四朝聞見錄韓用兵旣敗須鬢俱白莫知所爲伶優因上賜宴設樊遲樊噲旁一人曰樊惱揖問樊遲誰與取名對以夫子所取又揖問樊噲曰爾誰取對曰漢髙所命又揖樊惱云誰名汝對以樊惱自取又因郭倪郭杲敗值賜宴以生菱進於卓上命二人移卓忽生菱墮地盡碎一人云苦苦壊了許多生菱只因移杲卓都城紀勝雜劇中副淨色發喬副末色打諢又或添一人裝孤函史寧宗開禧用兵淮漢師敗薛叔似以怯懦爲韓所惡項安世因貽侂冑書曰偶送客至江上飲竹光酒半醉書不成字韓大喜曰頂平甫乃爾閒暇遂除湖廣總督】

深堂羅木生前慮淺土蘆花死後悲在昔曽聞呼冷盞至今惟見說韓棃

【四朝聞見錄韓侂冑敗籍其家臥內靑防帳後以羅木自圍其寢防刺也又韓敗韓功徳寺佛像已輿他所而金碧木石俱空登其母魏國夫人冢旁有蘆束淺土半露問之乃韓之屍其首已送之北也又賣漿者敲其盞以喚人曰冷底喫一盞冷謂韓盞謂斬也又姑蘇有地名韓墩產韓棃爲天下冠中都謂之韓防棃後因先皇諱攺爲韓村棃侂冑專國餽者不敢謂韓邨直曰韓棃蓋中都以外人爲村故諱之】

唐突平章是牧童朝耕莫飯唱林風尋詩趙尹偏多事屏上空題杜宇紅

【昨非庵日纂侂冑過南園山莊趙師�偕行至東邨別墅宛然鄕井見林薄中一牧童歌曰朝出耕田莫飯牛林泉風月共悠悠九重𨿽竊阿衡貴爭得功名到白頭趙呵曰平章在此誰敢唐突迹牧童至艸廬屏上有詩云玉津園內行天討怨血空啼杜宇紅後韓爲史誅於玉津園】

媚語相依北斗光園丁亦自頌師王惟憐他日雙扉掩零落寒亭晚節香

【癸辛雜識傅伯壽上韓侂冑啟有云人無恥矣咸依右相之山我則異於獨仰韓公之斗四朝聞見錄南園乃慈福所賜韓者掌園金其姓皆武爵之近上者聽其滿口皆稱師王師謂太師王謂郡王韓敗後掌園之人閉園三日夜外人絕不與之通乂南園中有亭曰晚節香植鞠二百種亦取其祖詩句陸遊記中不及云】

鐵槍雄盜渡淮南泣別紅妝赴碧潭後夜捷音仍不至相公區處又何堪

【三朝野史李全擾淮時史相彌逺在朝堂束手無防訛傳全軍渡江史夜半披衣起愛寵林夫人隨後見史欲投池中林急扶住泣曰相公且少耐區處數日後卽得趙葵捷書宋史紀事李全能運鐵槍號李鐵槍】

歸路晴煙艸色纎公餘息影任休恬斷堤野水梅花宅占取湖園六事兼

【咸淳臨安志賈魏公賜第葛嶺歸葛嶺舊居詩罷官歸舊宅山水得頻過息影堤邊樹淸心湖面波勞無功可紀頑有命相磨見說連朝田家正剪禾萬曆杭州府誌賈似道題孤山詩半是樓臺換卻春幾回獨立更消魂斷堤野水梅花宅千古春風一月痕恱生堂隨鈔洛人云園圃之勝不能相兼者六務寛大者少幽邃人力勝者乏閒古水泉多者無眺望兼此六者惟湖園而巳】

題名到處侍兒孫鵷鷺招邀半在門燈色秋山無限好相公風月細評論

【咸淳臨安志大仁寺山頂有石庵一名天然庵洞崖仿佛有東披題名咸淳三年賈似道遊山題名九月二十八曰賈似道領客束元嚞史有之廖瑩中黃公紹王庭來遊子徳生孫蕃世侍又旌徳顯慶寺在小麥嶺題咸淳三年九月二十四日賈似道因展先墓爲泉石一來客束元嚞廖瑩中兪昕黃公紹王庭子徳生諸孫蕃世僧法照智印祖印文珦又龍井延恩院在風篁嶺題名靜庵丘攽賈似道乙未臘月來遊復亨泰侍後三十一年夏閏大丞相魏國公再登揆席少駐湖曲賜第因謁演福來此客廖瑩中陳詩川從子徳生侍又龍洞題名咸淳丁夘七月十八日賈似道以歲事禱上竺回憇於此客束元嚞兪昕張濡黃公紹王庭從子徳生侍期而不至者廖瑩中又治平寺太傅平章賈魏公舊遊題名天臺賈似道竺澤陸叡新安汪儀鳯永嘉沈厚潘方楊應華周之徳曹元發黃徳方陳淳祖以嘉熈戊戌元日登治平寺序拜煙雲閣上期而不至者鄭泌安劉翁孟寅趙希曹良朋曹�又下天竺題名賈似道比以歲事禱靈隱迄幸有年飯僧已因過此山吳子聰束元嚞丘復亨兪昕廖瑩中張濡黃公紹王庭從焉子徳生諸孫蕃世侍僧法照徳寧時舉妙寧俱咸淳三年歲丁夘十月望江湖長翁集西湖詩遊客半鴛鷺自注云暇日朝士多在湖上咸淳臨安志賈魏公下天竺通元庵詩燈色難禁秋聲不離山】

籖飾泥金開劌精墨丸香印散煙輕後先向廖元相匹閱古堂過又恱生

【癸辛雜識賈廖刋九經本冣佳裝褫以泥金爲籖居易錄賈似道鑑畫有恱生小印往往於士大夫家見之癸辛雜識載其與門客廖瑩中刋書甚多聊志其目全唐詩話恱生隨鈔一百卷所援引多奇書九經以撫州鈔紙油煙墨所造冣精研北雜誌韓侂冑閱古堂圖書皆向若水鑑定湧幢小品韓魏公閱古堂在定州侂冑建於臨安者仍祖名也】

琢就新詞唱个儂恩私門吏得從戎黃金特鑄匜盤貴頌禹尙書勒篆工

【詞筌賈循州好集文士於館第時推廖瑩中爲冣其詩文不傳偶見鈔本个儂一詞頗富艶詞云恨个儂無賴賣嬌眼春心偸擲蒼苔花落先印下一雙春迹花不知名香才聞气似月下箜篌蔣山傾國半解羅襟蕙薰防度鎭宿粉棲香雙蜨語態眠情感多情輕憐細閱休問望宋墻髙窺韓路隔尋尋覓覓又暮雨凝碧花徑橫煙紅扉映月盡一刻千金堪值卸祙薰籠藏燈衣桁任裏臂金斜搔頭玉滑更恨檀郎惡憐深惜盡顫裊周旋傾側軟玉香鉤怪無端鳯珠微脫多少怕聽曉鐘瓊釵暗擘志雅堂雜鈔賈似道自江上奏功廖瑩中以從戎功特賜黃金百兩廖鑄匜盤以爲酒器楊尙書作篆古勒銘有云國有大功一相禹胼曰余瑩中與隨斾旃文昌孫子是寶是用誰其銘之史臣楊棟】

乞將祕府藏千卷藼艸芝蘭鸞錦裝五雀有圖崔白寫尾銜小印恱生堂

【淸河書畫舫似道家藏名迹多至千卷其宣和紹興祕府故物往往乞請得之今錄其稍隠僻者有薛濤藼艸詩韓偓芝蘭帖錢鏐貢棗等帖齊東野語思陵玅悟八法訪求法書名畫故紹興內府所藏不減宣和其裝標裁制各有尺度印識如紫百花鸞錦碧鸞綾托褾之類雲煙過眼錄崔白五雀圖皆賈氏恱生堂物其間一印云賢者而後樂此】

貯舞藏歌樂此生相公惟願頌升平園泉歷歷都堪記洞口水香茶更淸

【癸辛雜識賈相集芳園南山水樂洞賜園等志之郡乘有雲藏歌貯舞流連光景使園圃常興而無廢天下常治而無亂非後天下之樂而樂者其誰能咸淳臨安志棲霞洞內有水洞深不可測水極甘冽魏公嘗調以瀹茗】

譚玉精詳誰與同古花文篆辧靑紅何來媚士無相識盡去低頭拜玉工

【三朝野史賈相當軸收古銅器法寶用譚玉辧驗史緯似道當國監司郡守貢獻不可勝紀趙溍等爭獻寶玉陳奕至以兄事似道之玉工陳振民以求進】

回首東都老淚垂水晶遺注忍重窺南朝還有傷心處九廟春風盡一犂

【續資治通鑑髙宗南渡有將水晶注碗場交易見之泣云此哲廟陵寢中物也又端平初金人失國元許本朝遣使朝陵殆三京之師一出元大怒陵廟盡犂爲墟矣】

錢唐博士有文孫藏得雙環竹葉痕雒誦遙村燈火句自來詩律重金昆

【夷堅志錢唐關子東博士家其孫出乃祖所藏水晶絳環表裏瑩徹中有生竹葉一片春渚紀聞鐘聲互起東西寺燈火遙分逺近邨此余友關子東西湖夜歸所作非身到西湖不知此語形容之玅關氏詩律精深妍玅世守家法子東二兄子容子開皆稱作者浮溪集關注字子東世爲錢唐人登紹興五年進士第教授湖州官至太學博士子東自號香巖居士有關博士集】

東野淸寒自可憐愛花名稱鞠花仙年年風重陽日空酹西郊一掬泉

【萬曆杭州府誌沈鞠山失其名字袁州宜春人由進士知錢唐嘗植鞠數百本以自樂晚節益堅適以九月九日歿朱文公挽之以詩愛鞠平生不愛錢此君原是鞠花仙正當地下修文日恰值人間落防天生與唐詩同一脈死隨陶令葬千年如今忍向西郊哭東野無兒更可憐鞠山名字失傳建樹無攷可據者晦翁一挽詞耳然賢者不輕與人繹其語意徴爲亷吏云】

斷碑荒樹總飄零南圃關情艸色靑公子自余今昔感夕陽秋水望西泠

【山中白雲詞張叔夏過慶承園有調寄髙陽臺詞云故園已是愁如許撫殘碑卻又傷今更關情秋水人家斜照西陵注秋水觀賈相行樂處又自敍云園卽韓平原南園僅存丹桂百餘株有碑記在荊榛中故詞句有亦猶今之視昔之感復嘆葛嶺賈相之故廬也】

中外參差滴漏聲院中學士任淒淸內門唱徹連珠諾珂繖搖心促那行

【玉堂雜記禁中四鼓乃在外三更學詩初槁夜步臨安內門詩靜夜孤燈人未眠等閒行過內門前一聲唱徹連珠諾碧檻朱闌緑栁邊注皇城夜間唱連珠諾鶴山集紫宸殿詩珂繖搖心夢不成忽聽吏早放衙聲吹燈撥火供晨粥趂到皇城恰六更老學庵筆記有官入殿門閤門輒促之曰那行予去國二十七年復還朝儀寖有不同惟此聲尙存那去聲】

張家樂部已凋殘委骨春塵麥嶺寒占得靑烏多吉兆百年詩禮盛衣冠

【四朝聞見錄慈明楊太后葬其母於羣宮人冢旁葬處蓋天造地設山自南髙峯爲岡阜至夫人壠忽踴去若龍昂首爲嶺春陽發達夫人墳有物若鐘乳結成甓淵泉環繞源出百里其家克知詩禮福祿未艾也】

禁籞紅廊奉詔遊九翚四鳯翠光流慇懃好謝淸寒客斷飄雲帝子愁

【武林舊事南渡公主無及嫁者惟理宗周漢國公主出降楊鎭先一日宣宰執詣後殿西廊看公主房奩有正珠九翚四鳯冠北珠花冠正珠翠領四時衣服等物三朝政要開慶元年四月上試進士賜周震炎等及第進身有差時周漢國公主方選尙丁大全欲用新進士爲駙馬命考官寘震炎第一倡大平狀元之說以媚上震炎艸茅士年幾三十矣恭謝日公主於屏內窺之不恱事遂寢】

焜煌宸翰防松風權奉天章寶閣中敬羨文明稱繼美成編百卷兩朝同

【媿郯錄中興而後惟建天章一閣以藏祖宗禦書今行宮大內之後萬松嶺有地舊名天章閣日曆載紹興十九年從義郎趙子嵚投進太祖禦容一軸赴天章閣収奉訖咸淳臨安志祖宗諸閣在禁中藏祖宗禦書圖籍寶瑞置學士直學士等員惟天章閣以奉列聖禦容南渡重建不以除官蓋天字非臣下敢稱亦以神禦所在不可與他閣例言也玉海紹興二十四年實錄院奉詔編次徽宗禦集成上之翰院擬撰閣日敷文書成凡詩百九十有五宮詞二百賦一序十二記十碑四防題九文七樂章二挽詞二十七雜文十五詩解九論語解二道徳經解八南華沖虛經解二十聖濟經十科儀二政事手札千三百五十邊機手札二百四十四通爲百卷上禦垂拱殿再拜受書親制序冠於篇首權奉安於天章閣又開禧元年實錄院上髙宗禦集一百卷】

殿開打麥先農務臺設觀耕事灌耡璘箔傳來今不舉閒他繭館女尙書

【女紅余志蠶箔名璘籍文獻通考紹興二年上謂輔臣曰朕聞祖宗時禁中有打麥殿今朕於後圃令人引水灌畦種稻欲知稼穡之艱難又命臨安府守臣度城南之田得五百七十畝有奇乃建思文殿觀耕臺神倉及表親耕之田又紹興十五年太常王湛請按政和禮建親蠶殿蠶室繭館請皇后就禁中行親蠶之禮朝防送禮部下太常寺討論不果行攷舊制皇后親蠶女尙書著貂蟬佩璽陪乘】

餅餌生香餽幾枚水沈黏瓣制徘徊兒家自防梅花粥露濕親封小蕊來

【夢粱錄徘徊花貴官家以花片制作餅兒供送誠齋集玫瑰詩別有國香收不得詩人薰入水沈中傳是樓類書鈔本宋時有梅花粥楊誠齋云蜜防梅花帶露餐及脫蕊收熬粥食之取其助雅致淸神思也山家淸供誠齋梅粥詩脫蕊收將熬粥喫落英仍好當香燒】

曲頸當胸斜按嬌云楸面子數峯描舊京式樣都零亂賸有淸歌大海潮

【篋衍集孔尙任大海潮小唫蟬兩琵琶歌其一錦褁周身翦犀鏤牙如縷織背上雙鈕蹲盤螭盈尺曲項玳瑁飾云楸面了波濤生三十六峯尢奇特橫挾不起斜按難滿輪明月遮胸臆大者名爲大海潮南宋流傳今到北東京夢華錄教坊樂部前列拍板一行次一色畫面琵琶五十面】

薄綃舊染露珠香宮防新翻梅涼底事頻誇天水碧曽無北紫鬭遐方

【紫桃軒雜綴峽石人積梅水以二蠶蠒繰絲織防有自然碧色名曰松陰色享上價此法本宋寧宗宮禁有爲之者一時號爲天水碧天水本趙宋郡望碧者畢也未幾果有航海之應通雅淳熈中北方染紫極鮮明中國亦效之謂之北紫】

東都登頓下江南霜鬢風鬟意不堪文筆誰宗易安李秀齋方與鮑淸庵

【貴耳錄李易安居士趙明誠妻南渡來常懷京洛舊事晚年賦詞有於今憔悴風鬟霜鬢之句又淸庵鮑氏秀齋方氏淳熈間二婦人文筆可繼易安之後詩說雋永今代婦人能詩者前有曽夫人魏後有易安李李在趙氏時建炎初從祕閣守建康作詩雲南來尙怯吳江冷北狩應悲易水寒又雲南渡衣冠少王導北來消息欠劉琨四六談麈祭文唐人多用四六韓退之亦然故李易安祭趙湖州文云白日正中嘆龎翁之機捷堅城自墮憐杞婦之深悲婦人四六之工者】

愁向天津聽杜鵑宮姬鵶鬢已堆殘忍聽笛吹南來怨三十六宮秋艸寒

【志雅堂雜鈔陳石泉自北歸有北人陳參政餞之木蘭花慢雲歸人猶未老喜依舊著南冠正雪暗滹沱云迷芒碭夢落邯鄲鄕心日行萬里幸此身生入鬼門關多少秦煙隴霧西湖淨洗徵衫燕山從不見吳山回首一歸難慨故都離黍故家喬木那忍重看鈞天紫城何處問瑤池八駿幾時還誰在天津橋上杜鵑聲裏闌干容齋題跋北人張侍禦有侍兒意狀可憐乃宣和殿小宮姬也翰林吳激賦詞有仙姿勝霄宮鬢堆鵶江州司馬靑衫淚濕同在天涯之句詞品南渡後有題聞笛玉樓春詞於杭京者云玉樓十二春寒惻樓角莫寒吹玉笛天津橋上舊曽聽三十六宮秋艸碧韶華人去無消息江上靑山空晚色一聲落盡短亭花無數行人歸未得】

宣和名艶舊時嬌煙墨靑螺著意描淚濕臨安來市上鶯花蕉翠可憐宵

【玉照新誌秦妙觀宣和名倡也色冠都邑畫工多圖其貌售於外方陸升之客臨安雨中一老婦人蓬首垢面丐於市借檐澑以濯足泣訴於升之曰曽聞秦玅觀否妾是也𨿽掩抑困頓而聲音舉止固自若也畫史防要盛陳顯工仕女泥面毎用北螺靑或煙墨水淡開謂之靑娥粉白】

波含木葉洞庭秋院體新評禦筆收誰畫江南好煙水園前第一數營丘

【妮古錄气霽地表云斂天末洞庭始波木葉微脫春艸碧色春水緑波送君南浦傷如之何海風吹不斷江月照還空四更山吐月殘夜水明樓此乃宋畫院試題思陵嘗自出新意以品畫師居易錄畫家有兩李營丘北宋李成人皆知之南宋李永亦稱營丘知之者殊少王穉登云李營丘以山水擅名爲宋畫院第一謂永也寶顏堂筆記武林地有號園前者宋畫院故址也】

賞識誰云定李唐折蘆蘭葉在豪芒南朝畫記何人續一一名圖發玅香

【畫鑑宋南渡畫院諸人僕於李唐差加賞識彛門廣牘梁楷撇捺折蘆描瑚网馬和之蘭葉描輟耕錄陳徳輝續畫記一卷髙宗建炎至幼主徳祐乙亥一百五十人按是書今不傳書畫彚考南宋畫院李唐南畝饁耕圖長夏江邨圖馬和之關雎桃夭葛覃等圖蘇漢臣熾盛光佛像日月珠幢像鬟華菩薩像揭諦神像李迪湖石海棠圖水仙詠梅圖楊仕賢山水開精舎圖丰興祖照殿紅山茶圖防禽圖吳炳春池睡鴨圖鴛鴦瑞蓮圖折枝寒鞠圖蕭照赤松黃石圖采芝仙女圖劉松年耕織圖馬逺石鼎聨句圖旗亭記曲圖蓮舟邀月圖馬逵教鸚鵡仕女圖祝雞翁圖梁楷孫子牝牡八變陣圖世室明堂宗廟位次圖夏珪柏人宵徵圖秋風斜谷圖溪橋暗雪圖雪夜歸帆圖陳居中落日照大旗圖王輝散花圖韓祜艸虫圖朱懷瑾寒花待雪圖響泉圖陳淸波三潭印月圖蘇堤春曉圖石屋煙霞圖貝葉注經圖孫覺撲蝶仕女圖香防仕女圖胡彥龍北方毘沙門天王像諾矩羅尊者像授墖天王像天龍神鬼像散花神女像魯宗貴竹枝山鸕圖棃花白燕圖玉茗圖錢光普唼藻魚圖陳可久栁絲魚影圖蘇堅正誥事迹圖崔友諒春山圖徐道廣華淸宮圖李徳茂白鷴圖顧師顏繡佛圖史顯祖陛羽品泉圖朱玉淩霄四帥圖朱光普農家迎婦圖秋山圖朱紹宗蕭翼賺蘭亭圖薄荷醉貓圖陳善淸猨求木圖羣猨越澗圖開房石橊圖劉宗古詩女圖範彬六橋桃栁圖張仲紺珠蓮交頸鴛鴦圖按西湖志余於畫院諸人著錄寥寥予友厲君太鴻輯南宋畫院錄八卷儲藏題跋搜羅甚富此亦嘗鼎一蠻也】

國香零斷失淸芬本穴浮根思不羣冣憶酒邊花下客冰弦愁滿賦湘云

【雪濤詩評趙子昻宋宗室一人題子昂畫蘭云近日國香零落盡王孫芳艸徧天涯蓋譏之也遺民錄鄭思肖字憶翁號所南福州人爲太學上捨應宏詞科元兵南下扣閽上太后幼主疏辭切直忤當路不報初諱某宋亡乃攺名思肖卽思趙憶翁與所南皆寓意也坐臥不北向扁其堂曰本穴世界以本之十置下文則大宋也精墨蘭自更祚後爲蘭不畫土根無所慿借或問其故則云地爲人奪去汝猶不知耶鐵网瑚趙子固以諸王孫負晉宋間標格愛作蘭蕙酒邊花下率以筆硯自隨畫史防要子固善】

【水墨白描水仙梅蘭山礬竹石薲州漁笛譜周艸窻賦趙子固淩波圖詞國香流落恨正冰銷翠薄誰念遺簪水空天逺應念礬弟梅兄渺渺魚波望極五十弦愁滿湘云】

冷葉疎枝劇可哀空傳奉勅寫邨梅同時困頓南遷客破費胭脂幾許來

【春雨集楊補之旡咎所居蕭洲有梅臨之以進徽廟戲曰邨梅南渡後紹興中嘗畫作疎枝冷葉淸意逼人自署奉勅村梅而徽廟不及見矣已瘧編畫梅有名者如宋時楊補之作梅自負淸瘦有持入徳壽者內中頗不便於逸興謂曰村梅補之因自題曰奉勅村梅云續書畫題跋記李唐初至杭無所知貨楮畫以自給甚困有中使識之曰待詔作也遂奏聞唐之畫杭人卽貴之唐有詩曰雪裏煙邨裏灘爲之如易作之難蚤知不入時人眼多買胭脂畫牡丹】

蟹臘蛇王藏畫簏花須魚鬛戲銅鉦年來不覩承平事想煞王生與戴生

【癸辛雜識故都戲事呈水嬉以髹漆大斛貯水小銅鑼爲節凡龞鰍魚以名呼之浮水面戴戲具而舞王生畫花鳥人物千餘事定箭中物如花須魚鬛燕翅之類𨿽極微渺無不中之太廟前有戴生蓄異蛇數十種冣大者長數尺如殿楹呼爲蛇王無他生產凡所資命惟視吾蛇在耳彷佛豢龍之技有道人負一簏視之皆枯蟹至百餘種如惠文冠如皮弁如箕如瓢如虎如如螘蝟或赤黒紺班如玳瑁或粲如茜錦其一上有金絲皆平日目所末覩】

花傳佳種玉瓏並蒂鴛鴦亦著紅更有蕭寥江路客宮梅不與野梅同

【盤洲集偶得梅一種疎枝淸香附萼之花五出與江梅無異但花色微紅而五出之上復有一重或十葉或九葉他皆並蒂雙實俗呼爲鴛鴦梅風月堂雜識玉瓏浙中謂之睡梅圖繪寶鑑丁野堂名未詳住廬山淸虛觀善畫梅竹理宗因召見問曰卿所畫者恐非宮梅對曰臣所見者江路野梅耳遂號野堂】

風騷散佚罕流傳力購開雕讀禦前空費元嘉詩禁密紛紛箋釋鬭新編

【六研齋三筆思陵極愛蘇公文詞力購全集刻之禁中庚溪詩話孝宗愛蘇軾文乾道中梁丞相叔子侍講席上因論文問曰近有趙防等注軾詩甚詳卿見之否梁奏曰臣未之見上曰朕有之命內侍取示之施注蘇詩王注正譌云分類蘇詩注三十二卷舊刻永嘉王十朋齡纂集洪武蘇州府誌顧禧字景蕃吳郡人不求祿仕居光福山紹興間有司以遺逸薦不起嘗與吳興施元之注蘇子瞻詩行世吳興掌故司諫施元之字徳初注東坡詩四十二卷與吳郡顧景蕃爲之元之子宿推廣爲年譜陸放翁序錢唐志廖羣玉有注坡詩以海陵顧注爲祖而益以他注與戰國防皆欲刻而未成】

江南黃葉亂秋空偶感宸書野寺中遺藳不勝三致意無邊風月系文忠

【六研齋筆記武林潮鳴寺有宋思陵賜統制劉漢臣詩野寺參差落漲痕疎林欹側露霜根扁舟一棹向何處家在江南黃葉邨此蘇子瞻詩也起句第二字是水字只攺一寺字遂掩而有之思陵博學斷不如是當由一時在寺中偶禦筆書之以賜劉而寺中欲假以爲重乃攺字勒石以侈榮觀耳玉海乾道九年孝宗禦制文忠蘇軾文集贊並序內贊云敬相髙風恨不同時掩卷之嘆播以聲詩選徳殿書賜蘇嶠又先是有詔贈大師朝野雜記孝宗在翠寒堂嘗曰子瞻以風月爲無盡藏信哉上雅敬蘇文忠居】

【常止稱子瞻或稱東坡宋史本傳髙宗卽位贈蘇軾資政殿學士謚文忠】

峯攢千疊臥犀泉山水淸居好味禪去住老僧休作偈菜園新詔賜嬋娟

【咸淳臨安志臥犀泉鄭戩靈隱天竺詩集序云若夫玉巖靑壁犀泉龍賜峯攢千疊松排萬蓋山之境也據此則靑壁檻臥犀泉皆在靈隱天竺之間隨隱漫錄閻妃以特防奪靈隱寺菜園爲功徳寺住持衝癡絕示眾云欲去不去被去礙欲住不住被住礙云云成化杭州府誌臥犀泉在醴泉側】

道學誰將倡盛朝獨聞忠讜冠羣僚淸居賸有風徽在至竟人呼博士橋

【萬曆杭州府誌李性傳字成之宗正寺主簿李舜臣之子宋寧宗嘉定四年舉進士歷轉運幹辦行在諸軍審計司進對有崇尙道學之言稱防遷武學博士嘗寓居武志坊巷以修武志故名其橋爲博士橋巷曰武志坊】

十里山堤散客襟芹芽菇米趂幽尋雪甌初泛蓮花院第一泉香記小林

【誠齋集過臨平蓮蕩詩人家星散水中央十里芹羮菇飯香想得薰風端午後荷花世界栁絲鄕咸淳熙安志蓮花井在小林蓮花院範令光記臨平山後數十里井鹵惡余客小林四面散汲其味略同與範右之蔡及之納涼蓮花院院有三井扣僧孰勝僧指露井冣良余亟取烹茗淸甘寒冽自是日走躄奴二罌靳不輕費品此泉爲小林第一】

荊山嶺半白雲開水面橫斜盡野梅築得團蕉香裹住隔橋支杖一僧來

【西溪梵隱志春雪庵在荊山嶺左淳祐中沙門熈春號雪山結庵靜攝有樂靜堂植梅花】

砌出山城輦道長翠華頻幸過琳堂一十【平】八里秦亭路只奉宸遊入禹航

【西溪梵隱志西溪畱下谿路皆輦道石平如砥浙江通誌歷方井法華秦亭幾十有八里爲南宋車駕入禹航洞霄宮輦道又靈隱寺有輦路一路砌爲城者南宋時爲翠華臨幸也徑山集樓鑰徑山興聖萬壽禪寺記顯仁皇后髙宗皇帝皆常遊幸禦書龍遊閣扁榜】

蓀壁淸幽圖史安秀生衣袂染秋蘭舊時寫出桃花扇小種歐虞香可餐

【佩楚軒客談金應桂字一之雅標度能歐書受知賈似道晚居西湖南山中築蓀壁山房左右壺中設圖史古奇器客至撫摩諦玩淸談灑灑毎肩輿入城府幅巾氅衣望之若神仙然絕妙好詞篔房李彭老商隱寄題蓀壁山房詞調寄髙陽臺石筍理云風篁嘯晚翠薇髙處幽居縹簡云籖人間一防塵無緑深門戶啼鵑外看堆牀寶晉圖書盡蕭間浴研臨池滴露研朱舊時曽寫桃花扇弄霏香秀筆春滿西湖松鞠依然柴桑自愛吾廬冰弦玉麈風流在更秋蘭香染衣裾照窻明小字珠璣重見歐虞】

南湖老去管風花小部新聲別院誇寒粟香茸有淸供銀絲一鼓勝箏琶

【張功甫玉照堂詞南湖老矣無襟度但尊前踉蹡醉飲紫桃軒雜綴張功甫豪侈而有淸尙嘗來吾郡海鹽作園亭自恣令歌兒衍曲務爲新聲所謂海鹽腔也誠齋集木犀初發呈張功甫詩憶曽風露飄寒粟自領兒童拾落金武林舊事約齋桂隱百果淳熈丁未秋餘捨所居爲梵剎爰命桂隱堂館橋池諸名各賦小詩總八十餘首逮慶元庚申歷十有四年之久匠生於心指隨景變移徙更葺規模始全因刪易增補得詩凡數百綱舉而言之東寺爲報上嚴先之地西宅爲安身攜幼之所南湖則管領風月北囿則娯燕賓親亦庵神居植福以資淨業也約齋晝處以助老學也至於暢懷林泉登賞吟嘯則又有眾妙峯山包羅幽曠介於前六者之間區區安身嗜靜之志造物亦不相負矣或問余曰造物不負子子其惡負造物哉釋名宦之拘囚享天然之快適要當於筋骨未衰時今子三仕中朝顚華齒墜涉筆總無十二旬如之何則可余應之曰仕𨿽多不使勝閒日余之願也余之幸也敢不勉旃壬戌仲夏張鎡功父書東寺勅廣壽慧云大雄尊閣千佛像靜髙堂寢室眞如軒種竹西宅叢奎閣安奉四朝被賜宸翰徳勲堂祖廟以髙宗禦書二字名儒聞堂前堂用告詞取名現樂堂中堂用朱巖壑語安閒堂後堂賞正亭山水瀛巒勝處東北小堂前後山水綺互亭有四可軒栁堂花院應鉉齋筮得鼎卦故名振藻取告詞中名宴頤軒尙有軒亦庵法寶千墖鐵鑄千墖藏經千卷如願道場藥師佛壇傳衣軒寫經寮書華嚴等大乘諸經約齋泰定軒煙波觀南湖禦風橋十間防春堂牡丹芍藥杞鞠亭天鏡亭水心星槎舟名鷗渚亭泛月闕北園羣仙繪幅樓前後十一間下臨丹桂五六十株盡見江湖諸山桂隱諸處總名今揭樓下淸夏堂玉照堂梅花四百株蒼寒堂靑松二百株艶香館雜春花百餘槮碧宇修竹十畝水北書院對山臨溪界華精舍夢中得名撫鶴亭近松株芳艸亭臨池味空亭臘梅垂云石髙二丈廣十四尺攬月橋飛雪橋在梅林中芙容池紅蓮十畝四面種芙容蕊珠洞酴釄二十五株珍林果小園涉趣門總門入松逕安樂泉竹間井杏花莊村酒店鵲泉井名眾妙峯山詩禪堂黃寧】

【洞天景白軒寘香山畫像並文字文光軒臨池書葉軒杮二十株緑畫軒木犀臨側俯巢軒髙檜傍無所要軒長不寐軒摘星軒飡霞軒櫻桃三十餘株讀易軒詠永軒道徳經凝薰軒楚佩軒蘭宜亭千葉海棠二十株夾流水聽鶯亭栁邊竹外滿霜亭橘五十餘株千歲庵仁皇飛白字恬虛庵慿暉亭美芝亭都徽別館誦度人經處經乃徽宗禦書水湍漪嵐洞施無畏觀音銅像澄霄堂面東登歗臺金竹巖隱書巖石五仙書在巖穴中可望不可取古雪巖新巖疊翠亭茂林中容十許人坐釣磯菖蒲澗上有小石橋中池養金魚在山澗中藏丹谷珠旒瀑煎茶磴右各有詩在集此不系錄云邁澹墨張約齋鎡喜延湖海之士一日午酌數杯後命左右作銀絲供且戒之曰調和好又要有正味眾謂鱠也良久出琴一張請琴師彈離騷始知銀絲琴也調和好調也有正味蓋取淵明琴中有正味之意也案張功父園在南湖卽今城北白洋池也】

去國靈芝寓逺坰故人落落似晨星歸來空谷風流甚賸有靑山幾疊靑

【四朝聞見錄慶元元年韓侂冑欲逐趙忠定因以盡除天下之不附已者名以僞學朱文公去國寓西湖靈芝寺送者漸少惟平江木川李君杞獨從容叩請得窮理之學有紫陽傳授行於世通考纂略熹登第五十年仕於外僅九考立朝才四十六日太平淸話朱紫陽畫深得吳道子筆法朝野雜記紹興巳夘髙宗命召先生乞祠俟滿日赴行在劉忠肅除禦史籍溪胡先生赴祕書正字先生以詩寄之云先生去上蕓香閣閣老新峩獬豸冠畱取幽人臥空谷一川風月要人看又甕牖前頭翠作屏晚來相對靜儀形浮雲一任閒舒卷萬古靑山只麼靑】

玉印荒江售釣師禦名重識涕漣洏舊傳易運東都事先有爻辭兆徳基

【槎庵小乘淳熈中明州士人過曹娥江見漁叟持巨鯉買得作膾腹中得小玉印有二字不能識以五千得之後爲徳壽宮提舉佩腰間光堯見之曰汝何以得此具以聞上淒然曰此我故物京師玉冊官鐫徳基二字建炎避敵海上誤墮水中今四五十年不意復落吾目坦齋筆衡道君皇帝大觀二年戉子秋八月以易數一一口防防一乃禦制易運碑刻之延福殿東壁其略曰始建元基髙宗禦字徳基也曰紹興徳壽謂紹興年徳壽宮也曰承太乙循運盡在陽九之數髙宗聖壽八十一歲也其後事皆歷驗信乎聖哲先知之明因往推來在天數者果不可逭歟】

彛鼎雲雷攷鑑精相傳薛篆與張評煙江莽蒼言司婦劫火消殘百感生

【張掄紹興古器評紀紹興內府諸器凡二卷掄字材甫南渡故老好塡詞應制極其華艶毎進一詞上卽命宮人以絲竹寫之嘗同曽覿吳琚軰進栁稍靑西江月壺中天酹江月諸篇上極稱賞賜賫甚渥掄曽見汴都之盛毎多感慨惜艸堂花間諸選不多錄也見評後毛晉跋歷代鐘鼎款識南宋錢唐薛尙功手墓款識之文凡二十卷筆墨冣爲精妙其討論有出於博古考古二圖之外者此卷流傳不專一氏迄未有刋本明季南州朱謀垔始序而刻之前有張趙孟頫楊伯嵒周密柯九思幹王倫徒泰不華王行周伯溫丰坊諸跋字皆題其墨迹也嫏嬛記趙明誠幼時其父將爲擇婦明誠夢誦一書覺來惟憶三句云言與司合安上已脫芝芙艸拔以告其父父解曰言與司合是詞字安上已脫是女字芝芙艸拔是之夫二字汝殆得能文詞婦也潄玉詞附載李易安金石錄後序述購求之始品鑑之精及遭亂後遷移之難散亡之易比再至臨安大略盡失因序此錄以存其名】

爭來南曲索煙花退舍生多近狹斜不道東風花有主空教分帖野貓家

【夢粱錄散樂傳學教坊十三部惟以雜劇爲正色又官妓如金賽蘭範都宜唐安安倪都惜潘稱心梅醜兒錢保奴康三娘桃師兒沈三姐等及私妓如蘇州錢三姐七姐李惜惜鼔板朱一姐媳婦朱三姐呂雙雙十般大胡憐憐婺州張七姐蠻王二姐搭羅丘三姐一丈白楊三媽舊司馬二娘裱褙陳三媽屐片張三娘半把傘朱七姐轎番王四姐火臂吳二媽浴堂徐六媽沈盻盻普安安徐雙雙彭新等後輩𨿽有歌唱者比之前輩終不如也貴耳錄成均舊規引試凡先在三等而今在四等謂之退舍又學捨燕集防妓各齋集正出帖子用齋印書仰弟子某人到何處祗直燕集專有一等野貓兒卜慶等充報深雪偶談許左之寓飲妓坊欲狎之妓密有所懽在矣許賦詞云誰知花有主悞入花深處放直下酒杯幹便歸去蓋紹興間籍太學休澣日漫遊酒邊作也】

一餉湖亭瑤席通春風憶煞舊瓏城南路接橋南樹聽玉瓏便不同

【藏拙槁湖亭席上贈商素詩一曲春風已擅塲淺顰低囀更傳觴令人憶殺香山老舊日瓏也姓商能攺齋漫錄有士人不欲書名嘗於錢唐江漲橋爲狹邪之遊作樂府名玉瓏云城南路橋南樹玉鉤簾捲香橫霧新相識舊相識淺顰低笑嫩紅輕碧惜惜惜劉郎去阮郎住爲云爲朝還暮心相憶空相憶露荷心性栁花蹤迹得得得其後朝廷復收河南士人陷而不返其友不欲書名作詩寄之且附以龍涎香雲江漲橋邊花發時故人曽共著徵衣請君莫唱橋南曲花已飄零人不歸士人在河南得詩醻之云認得吳家心字香玉窻春夢紫羅囊餘燻未歇人何許洗破徵衣更斷腸】

玉牌狼藉冷香塵小閣空餘佛火新歌斷紅兜楊鐵史桞絲風漾不勝春

【堅瓠集云梁溪楊仲載一日遊鳯凰山過宋大內獨步微吟至披香閣扯拾玉牌一事上有詞云內人曉起怯春寒輕揭珠簾看牡丹一把栁絲收不住和煙搭在玉闌干爲之憮然瞿佑詩話元廢宋故宮爲佛寺西僧皆戴紅兜防故楊廉夫宋故宮詩用紅兜爲韻】

名錄登科決兆先蛛絲紅硯墨花牽天家結网非無效一榜爭看忠節傳

【歸愚集紹興戉午五月餘與妹夫章道祖待省試於臨安之資國寺所用硯上結成蛛网眾以爲登科之祥已而果然筠廊偶筆宋寶祐四年登科錄第一甲第一名文公天祥第二甲第一人謝公枋得第二甲第二十七人陸公秀夫忠節萃於一榜洵爲千古美談】

四水先生事退潛蒼華髮冷貌淸恬搖思自擅薲洲趣笛譜西鄰一再拈

【剡源文鈔霅周密公謹與杭楊承之大受有連依之居元受和武恭王諸孫其居之苑籞引外湖之泉以爲流觴曲水大受捐其地之西偏以居公謹故公謹亦爲杭人半軒集有題周艸窻畫像云宋運旣䢐杭有弁陽周艸窻志節不屈觀其自贊之辭可槪見焉其像藏長洲沈氏絕妙好詞秋崖李萊老寄弁陽翁詞云蒼華發冷笑瘦影相看如竹詞綜周密詞名薲洲漁笛譜按鄭元慶湖錄雲四水者湖城以苕水余不水前溪水北流水合而入於郡霅溪故名四水舊人詩四水交流霅霅聲是也據此則四水乃湖之地名公謹生於湖中年𨿽遷杭晚仍歸老弁山又號弁陽老人則四水潛夫之號亦猶是耳大滌洞天記杭城癸辛街楊府瞰碧園有茂林修竹之趣】

小架紅亭碧水環上元明月玉簫閒愁聽穉栁嬌黃後不忍重過昭慶灣

【霏雪錄元帥夏謹齋若水居錢唐西湖之昭慶灣第宅百餘門乃故宋謝太后歇涼亭如眉壽堂百花堂一碧萬頃堂湖山淸觀等皆宏麗特甚又架船亭水中毎元夕諸堂皆施五色簾放華燈上下輝映花艸粹編湖海紀聞徳祐太學生詞云穉栁嬌黃全未禁風穉栁謂幼君嬌黃謂謝太后】

衣冠南渡纂興亡回憶東都舊事荒澒洞忽吹塵世換濃花淡栁說錢唐

【玉海王稱上東都事略百十三卷其書掇取五朝史傳及四朝實錄附傳而微以野史附益之野處類槁上東都事略成書札子王偁之父賞在紹興中爲實錄修撰偁承其緒餘刻意史學斷自太祖至於欽宗上下九朝爲東都事略竹山詞元夜閱夢華錄齊天樂詞雲華胥仙夢未了被天公澒洞吹換塵世淡栁湖山濃花巷陌惟說錢唐而已】

南宋雜事詩卷五

欽定四庫全書

南宋雜事詩卷六

錢唐勵鶚撰

野店新興駐六軍開基節建兆初聞試聽一夜臨安便是天邊華蓋云

【淸波雜誌髙宗自相州渡河初程宿頓問地名以新興店對幕府進言宋室中興其命維新又建炎初符瑞如冰泮復凝紅光如火雲覆華蓋其類不一揮麈前錄政和二年南京鴻慶宮道士孟若蒙進言本宮毎遇正月初四日爲剏業之日修設齋醮乞置節名開基以永崇奉詔從其請紹興中若蒙又以前績自陳仰惟太上皇帝中興再造復在南都豈偶然哉揮麈餘話車駕初至臨安府霖不止葉夢得等言州治屋宇不多六宮居必隘窄聖訓曰亦不覺窄但卑濕爾然自過江百官六軍皆失所朕何敢求安三朝北盟防編紹興二年遷臨安府於奉國寺基】

麗正門開散瑞煙六更才罷雁行聨別拋柘彈驅鴉地髙綴金鈴放鴿天

【鼠璞行在南內門名麗正蓋取重離麗正之義豹隱紀談楊誠齋詩天上歸來有六更蓋內樓五更梆鼓交作謂之蝦蟆更禁門方開百官隨入所謂六更也四朝聞見錄紹興初髙宗建行闕於鳯山之中林木蓊如鴉以千萬噪鳴聒天髙宗在汴無山未嘗聞此至則大駭命內臣張去爲領修內司諸兒聚彈射而驅之臨平赤崖間未幾復如初又云東南之俗以養鵓鴿爲樂內侍畜之尢甚寓金鈴於腰風力振鈴鏗如雲間之佩】

景靈恭謝駕初回帽揷宮花繡作堆除目傳宣休覆奏昨宵齋殿降恩來

【隨隱漫錄景靈恭謝駕回宰相以下皆簪花學詩初集觀景靈宮恭謝詩云不比常朝添覆奏報來除目十餘家自注常朝除目覆奏而後出札惟齋宮免案景靈宮在錢唐門內北卽今演武場地】

渡江以後說繁華非復唫梅處士家堤上風開及第栁山中春到狀元花

【藏拙余槁春日湖上詩飛鷁鳴鑣鼓吹喧繁華應勝渡江前吟梅處士今還在肯住孤山爾許年雪巖唫捲湖上春晴詩楊栁也如新及第向人爭舞緑羅衣咸淳臨安志徐淸叟淨明院和禦制詩衝凍細尋梅信息枝頭喜見狀元花】

貌取湖山玉色愉蕭郎絕筆院中無調鉛殺粉經營極勅寫天家瑞應圖

【淸容居士集蕭照江山圖詩蕭郎解作湖山圖上皇一見玉色愉淸河書畫舫蕭照中興瑞應圖前後凡六卷】

進禦麋丸妙手供防教小米搨雙龍輕煤第一黃山產赦卻蒼蒼九里松

【老學庵筆記紹興間復古殿供禦墨新安戴彥衡所造自禁中降出雙角龍文或云米友仁侍郎所畫也中官欲於苑中作墨竈取西湖九里松作煤彥衡力持不可曰松當用黃山所產此平地松豈可用】

栁色靑靑食已寒香車菜市客爭看紅亭醋庫橋東住心似桃花一樣酸

【武林舊事淸明前三日婦人涙妝素衣提攜兒女若玉津富景禦園包家山之桃關東靑門之菜市尼庵道院尋芳討勝極意縱遊咸淳臨安志紅亭醋庫在菜市橋東街南面北】

祕省蓬巒儼帝居風籖萬軸獻來初墻西措大窮寒甚只讀江東陸氏書

【中興館閣錄祕書省蓬巒碑起居舍人木待問書揮麈前錄太上南渡詔獻書補官者凡數人秦熺提舉祕書省奏請命天下專委守臣又有防錄防稽陸氏所藏書上之今中祕所藏之書亦良偹矣夷堅志乾道初內侍陳源居在祕書省東連墻起樓樓下築臺毎宴客張樂必於其處有閩士獻書警之曰宅西正是三館職多窮寒措大羨人富貴於心常以弗堪或能害我是後遂不復至】

東閣芬氳裛綺羅雲頭香法本宣和如何張趙爲官日皁莢胭脂用不多

【齊東野語宣和時常造香於睿思東閣南渡後如其法制之所謂東閣雲頭香也老學庵筆記髙宗在徽宗服中用白木椅子錢大王入覲見之曰此檀香椅子耶張婕妤掩口笑曰禁中用胭脂皁莢多相公已有語更敢用檀香作椅子耶時趙鼎張浚作相也】

尊爲隆祐過江年黑竹輿中後諭傳一自苗劉多事後都人總戴孟家蟬

【揮麈後錄昭慈孟後紹聖三年以使令爲禳禬之法詔徙處道宮思陵中興尊爲隆祐太后孟後祖名元易元爲隆字又云苗劉兵殺內侍脇制上爲內禪之事太后乘黒竹輿宣諭以上仁孝曉夕思念二聖欲復讐雪恥大尉等皆名家不須如此可談孟後衣服畫作雙蟬目爲孟家蟬識者謂蟬有禪意久之竟廢白石集觀燈口號遊人總戴孟家蟬爭托星毬萬眼圓鬧裏傳呼大官去後車多少盡嬋娟】

築毬吹笛共流離中瓦鉤防又此時檀板一聲雙淚落無人知是李師師

【汴都平康記政和間汴都平康之盛而李師師崔念月二妓名著一時李生門第尢峻靖康中李生與同輩趙元奴及築毬吹笛袁綯武震輩例籍其家李生流落來浙中士大夫猶邀之以聽其歌然憔悴無復向來之態矣白獺髓中瓦前娼戶李博士案中瓦通後市街】

硬分明似李梅無端太學瓦皆摧儒官諱道天飛雹祭酒應爲捕酒來

【軒渠錄紹興十七年五月臨安大雹太學屋瓦皆碎儒官申朝廷不可言雹稱硬淸波雜誌紹興間張扶少持攺國子祭酒時祭酒虛位亦久前騶接呼赴監供職學前居民驚懼曰官來捕私酒傳以爲笑】

錦褾裝池數場百花樓閣五文章鴛衾官庫畱遺物隱約風懷記蜀王

【輟耕錄髙宗渡江後場購求爲多錦褾如克絲作樓閣百花攢龍五色簟文之類又云孟蜀主一錦被一梭織成被頭作二穴如雲版樣此之謂鴛衾也楊元誠太史言兒時聞尊人樞密公於宋官庫親見之】

沈家丞相起書樓滿地香雲五體投猶勝申王格天閣十眉環侍瀹茶甌

【三栁軒雜識沈丞相該爲樓貯書時禮佛其上人謂之五體投地之樓以對秦檜一徳格天之閣淸波雜誌朱伯箕爲秦伯和侍郎壽詞咸瞻格天閣見十眉環侍爭鳴弦索茶甌試瀹更良夜沈沈細酌】

籠袖嬌饒嬾不勝琵琶槽面撥輕冰趙家小景佳山水畫上春衣雪色綾

【太平淸話錢唐宋行都男女尙嫵媚號籠袖驕民畫繼紹興間一時婦人服飾及琵琶箏面所作小景山水實倡於趙士遵】

傾國名花一首詩禦前艸聖墨淋漓芙蓉玉貌描添綫休遣君王怒淨師

【遊名山記臯亭山廣嚴院僧淨師紹興初被召作艸首書名花傾國兩相歡宋主不悅賜罷子素集髙宗二劉妃圖詩秋風落盡故宮槐江上芙蓉並帶開畱得君王不歸去鳯凰山下起樓臺繪事備考尙衣夫人劉氏畫用奉華堂印有宮衣添綫圖枚卜圖補衮圖宮綉圖】

小春寒白晝長杏花紅徧錦胭廊燻鑪巧樣姜娘子細炙龍涎幾品香

【居易錄南宋姜娘子善鑄銅器佩楚軒客談浩然齋有古龍涎香自復古睿思東閣瓊英勝古淸觀淸燕閱古以下凡數品】

東朝鑾馭朔方歸南面方知樂事稀可惜嶽將軍不見深宮只著道家衣

【二老堂雜誌紹興十二年太母還宮上曰朕自東朝之歸方知南面之樂中書舍人程惇厚行太后侄女韋氏十娘封郡夫人制全用上語七修類槁韋太后北歸至臨平因問何不見大小眼將軍耶人曰嶽飛死獄矣遂怒帝欲出家故終身在宮中道服也】

花市爭先競買栽朱門尢貴看新梅錢唐湖上春風蚤九月疎花對菊開

【石湖梅譜錢唐湖上早梅花予嘗重陽日親折之有橫枝對菊開之句行都賣花者爭先爲奇寘浴室燻蒸令拆彊名蚤梅終瑣碎無香】

硯童侍立太師窻夙搆佳文未易降貢院無煩戴羞帽紫綾冊裏士無雙

【朝野遺紀程惇厚子山爲中捨時秦檜善之一日呼入內閣坐候終日獨案上有紫綾褾一冊書聖人以日星爲紀賦末有類貢進士學生秦塤呈文采艶麗子山兀坐靜觀幾成誦及晚竟不出乃退子山叵測也及數日差知貢舉乃大悟以此命題乃孫果首選老學庵筆記秦太師第中窻上下及中一二眼作方眼余作疎櫺謂之太師窻夢粱錄知貢舉主文官皆戴羞帽乘馭赴觀橋貢院三朝北盟防編檜小奴硯童婢興兒】

方響敲殘事可驚玉堂天子出靑城傷心祭了紅鸚鵡無復重呼萬歲聲

【外史徽宗是玉堂天子不聽玉皇說法謫降人間楓窻小牘髙宗在建康有大赤鸚鵡自江北來集行在承塵上口呼萬歲足有小金牌有宣和二字因以索架置之比上膳艸艸無樂鸚鵡大呼卜尙樂起方響久之曰卜娘子不敬萬歲蓋道君時掌樂宮人以方響引樂者故猶以舊格相呼髙宗爲罷膳泣下後此鳥持至臨安忽死髙宗親爲文祭之云金距絳囊何意朱紫乘軒駭散纒羅鬭死不逺長江來自汴水匪饑則附曰忠自矢謝迹云端投身禁裏每呼舊人以勵近侍禽言若斯鳥官誰似云胡委羽歸魂鶉尾借號有鳥來朝無雉漸肯爲儀歷仍輝紀尙饗】

東靑門外九宮壇歲歲明禋走從官記取石湖齋宿句窻風隙月不勝寒

【徐一防宋行宮考九宮貴神壇在東靑門外一里石湖集次韻尹小稷察院九宮壇齋宿詩艸艸馳三里蕭蕭共一餐吏方綿禮蕞公自將詩壇隙月窺牀近窻風刮坐寒鴉鳴未忍散端爲合並難方輿勝覽九宮貴神太乙攝提軒轅招搖天符靑龍鹹池太陰天一】

說史堪嘲王與之舌端今古盡傳疑一時煙粉偏忺聽鐵騎兒兼銀字兒

【白獺髓行都紹興間有三市井人好談今古謂戚彥樊屠尹昌也彥乃皇城司快行屠乃市肉昌乃傭書有無名人賦詩曰戚彥樊屠尹彥時三人共坐說兵機欲問此書出何典昔時曽看王與之與之乃說書史人都城紀勝說話有四家銀字兒謂煙粉靈怪傳奇鐵騎兒謂士馬金鼓之事】

尙食遙供泛索並繡紅巾上合衣擎餛飩不熟伶官進棘寺應推丙甲生

【夢梁錄大內進膳有紫衣捲腳襆頭者謂之院子家托一合用黃繡龍合衣籠罩左手攜一條紅羅繡手巾進入若非時取喚名曰泛索霏雪錄宋髙宗時饔人澮餛飩不熟下大理寺優人扮兩士人相貌各問其年一曰甲子生一曰丙子生優人告曰此二人皆合下大理髙宗問故優人曰子餅子皆生與餛飩不熟者同罪耳上大笑赦原饔人】

蠻王獅子綴來齊九日花餻冣可題狎客陳詞天一笑孟嘉陶令一身泥

【武林舊事九日菊糕爲蠻王獅子於上詞苑叢談康伯可附防秦檜求進爲十客中之狎客專應制爲歌詞重九遇奉敕口占望江南云茱萸胖菊蕊濕滋滋落防孟嘉尋篛笠休官陶令覓蓑衣兩个一身泥上大笑】

春來湖上兩髙峯滴粉搓酥夢裏逄修態橫生花誥筆此詞應是爲張穠

【詞綜王仲言雲天臺左譽與言防名之後錢唐幕府樂籍有名姝張蕓女名穠色萟妙天下君頗顧之如帷雲翦水滴粉搓酥皆爲穠作後穠委身立勲大將家易姓章疏封大國紹興中覓官行闕訪西湖兩山間忽逄車輿甚盛中覩一麗人褰簾顧君而顰曰如今若把菱花照猶恐相逄是夢中君醒然悟入卽拂衣東渡一意空門淸波雜誌嘗得一誥詞云朕眷禮勲臣旣極異姓王之貴疏恩私室並侈如夫人之榮以爾修態橫生芳性和適云云紹興間權外制某人行三朝北盟防編張俊妾張穠錢唐名妓也知書嘗代俊文字封榮國夫人】

和議初成返使車禦容收得向龍沙白池屋秋風冷手著叢書記禁花

【兩浙名賢錄朱弁字少章婺源人髙宗遣使問安兩宮爲通問使十二年和議成始得歸獻金國所得六朝禦容及宣和禦書所述北方事狀秦檜沮之僅轉奉議郎未幾以疾卒於臨安府白池之寓捨朱弁曲洧舊聞木香始禁中有數架花時民間得之相贈遺今則盛矣夢梁錄白池在錢唐門裏沿城南】

淸修尼寺靜焚香傳是中宮賜寶坊還有藕花洲畔女翠深不礙宿鴛鴦

【咸淳臨安志淸修尼寺在崇新門外右軍寨前紹興間顯肅皇后建仍賜額又云臨平山下有藕花洲卽鼎湖也夢窻丁藳題藕花洲尼扇詞翠深不礙鴛鴦宿采菱誰記當時曲】

汝甆古觶祕深宮修內司窰笵更工提舉昨朝新進入靑花不與外間同

【梧溪集有宋髙皇壽成殿汝甕觶引輟耕錄南渡邵成章提舉於修內司造靑器名內窰模笵極精油色瑩徹爲世所珍】

閒看鷗飛下小池影妻椅妾況淒其服膺齋裏諸先輩魁輔何由刻上碑

【鶴林玉露太學蘊道齋前有小池忽一鷗飛下容與甚久一同捨生詩云昨夜餘春水滿白鷗飛下立多時淸波雜誌紹興十三年再興太學呂榮義爲上庠錄投進倡和詩有影妻椅妾語林下偶談陳自彊本太學服膺齋生旣當國齋中爲立碑刻魁輔二大字】

南遷事事仿東都曾述江西詩派圖湅匠才成山谷褐臨安猶見典型無

【竹坡詩話呂舍人有江西宗派圖自是雲門臨濟始分矣揮麈後錄舊見黃太史所服絕勝時在臨安呼匠染之始就名曰山谷褐】

玉練槌香破鼻聞薔薇露滑大瓢分禦前漫賜黃封醖不及秦家有表勲

【武林舊事諸色酒名薔薇露禦庫玉練槌祠祭酒小史秦檜表勲】

系書錢要十分丰一闋書墻惱至公謝石空誇能拆字可憐身在討論中

【容齋隨筆紹興初範覺民爲相以崇寧來剏立法度例有泛賞建議討論行下吏部追奪𨿽公論當然而失職者浮議蜂起無名子攺坡語云淸要無因選舉艱辛系書錢須要十分又云不如歸去作个閒人免一回來一回討一回論大書貼於墻上邏者以聞朝議罷討論之舉二老堂雜誌謝石善拆字徽宗特補承信郎後因範覺民作相討論追奪邵溥尙書第三子謂石我亦能拆字詰之則曰爾姓謝所謂身在討論之中名石則終身右選不能出頭也聞者大笑夷堅志謝石紹興八年來臨安】

層閣森沈白日閒敷文譏語豈難刪虎兒學士空供職憶否揮豪進楚山

【媿郯錄紹興十年五月十一日內降詔曰恭惟徽宗皇帝宸章奎畫著在簡編崇建層閣以嚴寶藏恭以敷文爲名按典故凡建閣降詔必著閣之所以名如煥章建閣淳熈十五年詔曰載稽帝世之隆無越堯章之煥還考敷文則隱其義而無其辭及考雲麓漫鈔曰徽宗書閣曰敷文取誕敷文徳於兩階七旬而有苗格以寓譏誚是時秦檜當國其無君之心不可不誅焉畫繼米元章便殿賜對因上友仁楚山淸曉圖友仁宣和中爲大名尹被遇光堯官至工部侍郎敷文閣學士案天章敷文諸閣皆在大內】

東西馬海散如雲出格驊驑空一羣欲使廣南髙薊北詔將牽付殿前軍

【名馬記紹興七年五月廣右進出格馬十匹上畱其一餘付殿前司曰馬之良者不必西北夢梁錄吳越王牧馬於錢唐門外東西馬塍其馬蕃息號爲馬海又云殿前司在鳯凰山八蟠嶺有禦書閣凝香香堂整暇堂】

侯門歌舞出都城無柰更衣訴此情但向小屏啼絳蠟輸他三傑蚤知名

【夷堅志觀察使張淵紹興中以髙價往都城買美妾二十人而禦之甚嚴小過必撻嘗延客環侍歌舞中席淵起更衣坐客葉晦叔之側一姝冣麗乘閒語之曰恭人在太尉左右想大有樂處姝慘容不語指筵上燭云絳蠟分明防得齊東野語範石湖云朝士中姝麗有三傑謂韓旡咎晁伯谷家姬及趙彥博家姬小瓊也近體樂府贈趙富文家姬小瓊詞見了還非重理霓裳舞都無誤幾年一遇莫訝周郎顧】

花來瓊野玉光寒學士吟成傲熱官曉翦春冰送緹騎一枝慶忌宅邊看

【陳氏書錄解題瓊野錄一卷學士洪邁園池記述題詠曰瓊野者從維揚得瓊花植之而生遂以名圃畱靑日札南宋宦者陳源取瓊花孫枝接於聚八仙根上至今流傳杭褚家塘瓊花園是也地卽春秋慶忌宅基宋鄭覺齋揚州慢瓊花詞記曉翦春冰馳送金莖露濕緹騎星流】

葉葉西風翠翦裁新涼气味蚤相催金錢買得秋多少秋傍玉人雲鬢來

【夢梁錄立秋日都城滿街叫賣楸葉婦女小兒翦如花樣揷於鬢邊以應時序竹屋癡語淸平樂詠秋葉詞盤枝翦翠葉葉西風意吹上玉人雲鬢底無限新涼气味飄蕭露葉煙柔絕憐不逐宮流寄語多情宋玉悲秋得似宜秋】

天街春暖酒如油爭上和丰丰樂樓銀甕呈祥都不解屏間瑞應待人搜

【齊東野語中和和丰丰樂銀杓銀甕錢唐酒樓名野客叢書都下有銀甕酒庫或問何謂余考瑞應圖王者宴不及醉則銀饔呈祥蓋取此意】

夜來歸夢月橫西東閣重窺路更迷傳語郎君新得意酒酲無柰曉鴉啼

【能攺齋漫錄汪彥章在翰苑屢致言者作防絳唇詞或問曰歸夢濃於酒何以在曉鴉啼後公曰無柰這一隊畜生何寓簡秦熺狀元及第汪彥章以啟賀防之有云三年而奉詔防固南宮進士之所同一舉而首儒科蓋東閣郎君之未有本求屬對之工而熺父子怒以爲輕已彥章自此得罪羇置湖湘】

徳壽宮中撰冊新書廚尢氏冣移人明朝上壽天顏喜舞五花兒動酒鱗

【貴耳錄徳壽八十壽皇講行慶禮上尊號周益公當國差官撰冊楊誠齋尢延之各撰一本進呈壽皇以楊之文聱牙不若用尢之文溫潤坦齋筆衡尢延之貫穿今古士大夫目爲尢書廚癸辛雜識徳壽宮舞譜有五花兒雁翅兒背兒】

過秋來禁苑西述懷詩格未曽低平生覽鏡雄心在接骨時聞喚小嵇

【庚溪詩話孝宗不忘中興之圖毎形於詩詞如新秋雨過述懷云平生雄武心覽鏡朱顏在兩浙名賢錄嵇淸仁伯由汴扈蹕南渡世傳祕術壽皇躬騎射時有誤損應期而瘳宮中詫曰小小嵇正能接骨耶】

西蕃名劍敵吳鉤賜出寒光凜素秋底事武臣要重賞邊功漸近太平州

【名劍記紹興六年二月右相都督張浚請降禦前西蕃寶劍給賜有功將士錢氏私誌隆興初賀子忱知樞密院有武臣陳理公賞稱累立戰功自宣和年第一次燕山府至紹興年第九次太平州謂朝廷推賞一次輕於一次賀正色云只爲邊功一次近於一次武臣無詞聞者稱服】

垂衣暇日沐恩波四角金龍押帕羅紅粉抹胸緋裹肚貴從禦退賜宮娥

【建炎以來朝野雜記乾道邸報臨安府浙漕司所進成恭後禦衣有粉紅紗抹胸正紅羅裹肚癸辛雜識大臣家賜與帝後衣謂之禦退衣服予妻捨有禦退羅帕四角皆有金龍小印】

鴛鴦飛處畫船橫白玉芙蓉兩朶生請看雙投橋下水有情爭得似無情

【七修類槁杭西潮南入路曰長橋宋志俗名雙投昨讀元馮士頤竹枝詞曰請看雙投橋下水新開兩朶玉芙蓉注云常有情人雙投橋下故長橋名雙投】

甘園地占社壇多大尹忻然不柰何畱與花時誇好景水亭四望客經過

【玉照新誌乾道中趙渭磻老尹臨安時巨璫甘升有別墅在西湖惠照寺西地連郡之社壇升欲取以廣其圃磻老忻然領命靜佳集辛亥二月望祭齋宮因遊甘園詩朝霏作連天濕花气燻人到骨香四望水亭無正面有花多處背湖光案甘園在淨慈寺對】

禁中丹桂月如銀猶有張掄一曲新霜滑玉堦行不得謫來蓮社作閒人

【花庵絕妙詞選張材甫掄號蓮社居士多應制詞有臨江仙詠禁中丹桂夷堅志紹興末知閣門事張掄赴後殿起居由隔門東澁道階趨下霜滑失足頓坐於地閣門職主朝覲彈奏臣僚失儀若本司官則自奏劾掄竟放罷】

楊監朝天乍缷帆一官一集換頭銜蒲橋暇日攜孫子幼圃花窠手自芟

【行都紀事楊誠齋名萬里爲監司時巡歷至一郡郡守宴之官妓歌賀新郎詞以送酒其中有萬里雲帆何時到之句誠齋遽曰萬里昨日到守大慚監系此妓瀛奎律髓注楊誠齋詩一官一集每一集必變誠齋朝天集幼圃詩序蒲橋寓居有刳方石而實以土者小孫子萟花窠菜本其中戲名幼圃夢梁】

【錄鹽橋東一直不通水旱橋名蒲橋按蒲橋爲誠齋寓居此類甚多皆從來郡邑志所未備】

三橋旅捨寂無嘩揭榜嚴宵燭影斜響卜已占婆惜得試文莫是董公遮

【夷堅志括蒼何湛叔存淳熈丁未赴省試館於三橋旅邸揭榜之夕遣僕探候久而不至有憂色因率同輩登橋聽響卜聞河畔婦人呼曰婆惜你得蓋吳人慍怒欲行打罵之詞俗謂之受記非吉兆也湛獨喜曰可賀我矣吾小名正爲婆惜僕至果中前列坦齋通編淳熙丁未洪景盧知舉一考官大笑絕倒問之則云試卷中有用董公遮說漢王事以公遮爲三老之名夢梁錄韓府南曰軍將橋次曰三橋子】

僧到郊禋識禦顏易安齋類虎丘山劈開溪石尋微徑窻外江光一抹間

【二老堂雜誌易安齋溪石畫開髣髴虎丘之劍池但小耳上有數亭傍結小庵僅容膝自窻中望濤江際天如發雞甕也僧宗表年八十八上遇郊禋宿齋往往過之至今設禦榻而皇城司遣親事官爲閽者案易安齋在龍山郊壇側淨明院內近慈云嶺】

記得明堂舊例無誤宣鎖院噪宮烏紫霞帔接紅霞帔慶慶堪憐作受奴

【玉堂雜記禁中以鎖院爲重淳熈三年慶壽赦凡降麻官合加恩者用辛已明堂例免鎖院九月三日中書進熟狀魏王愷恩平郡王璩永陽郡王居廣並加食邑只乞降付院艸制內夫人失於詳閱宣鎖陳直院明日內批付密院典字直筆吳慶慶降充紫霞帔不令供職主管大內公事慶國淑懿夫人劉從信降兩字夫人蓋懲其誤也畱靑日札紅霞帔宋宮人品名紹興間如張頑兒馮十一娘張正奴劉翠奴之類又有紫霞帔王受奴】

瑞石山隅帝式慿祧遷九室亦同升摩防羅自平江進原廟花樓又試燈

【建炎以來朝野雜記太廟自仁宗以來皆祀七世崇寧初取王肅說謂二祧在七世世之外乃建九廟奉翼祖宣祖咸歸本室焉紹興中徽宗祔廟以與哲宗同爲一世故無所祧及升祔欽宗始祧翼祖髙宗與欽宗同爲一世亦不祧由是淳熈末年太廟祀九世十一室及阜陵復土趙汝愚爲相遂祧僖宣二祖而附孝宗有防集議時朱子方在講筵獨以九廟爲正中興小歷紹興十三年景靈宮成祖宗神禦自溫州來至是達於行在乃詣天章閣告遷徽宗及恭顯恭肅二後神禦乙未並奉安於景靈宮四孟躬行獻禮上元結燈樓寒食設秋千七夕設摩防羅方輿勝覽平江府土人工於泥塑所造摩防羅尢爲精巧】

湖蟹年年出葑田吳閶八跪進尢鮮不須將相矜雄略茅店靑旗認鞠天

【隨隱漫錄姑蘇守臣進蟹應制程奎艸批答云新酒鞠天維其時矣上曰茅店酒旗語豈王言耶令陳藏一擬聞先臣援筆立成略曰內則黃中通理外則戈甲森然此卿出將入相之象也上乃恱咸淳臨安志西湖葑田產蟹土人謂之湖蟹】

富景園開聚景同宸遊風物冠城東百花池上花多少直到升仙橋外紅

【禁扁園有集芳慶樂聚景玉津玉壺富景翠芳並在杭都城紀勝城東新開門外有東禦園今名富景園七修類槁東花園宋之富景園也內有百花池相傳舊矣今園前民家之後尙存大池孝宗嘗奉太后幸此板兒巷名白花蛇散巷乃百花池上巷也咸淳臨安志富景園規制略仿湖山又云升仙橋富景園前】

面赤知卿酒戶亷小春茶味亦淸恬重華宮裏他年宴滿席無多泛緑籖

【玉堂雜記淳熈丁酉十一月壬寅必大輪當內直上曰卿想不甚飲比賜宴時見卿面赤賜小春茶二十銙葉世英墨五團以代賜酒經鉏堂雜誌壽皇坐側有一牙籖筒凡二十半白半緑酒樽至出白籖斟止半杯出緑籖則滿泛一席之間用緑籖止二三而已】

靑兕雄姿剰一錢晚年空看緑苔圓呂婆名徹楓宸聽弱女釵分劇可憐

【宋史辛棄疾在耿京軍中僧端義竊印以逃辛追獲之義端曰我識君相乃靑兕也力能殺人幸勿殺我辛斬其首歸報京稼軒長短句侍者阿錢將行賦錢字贈之雲杜陵正好事畱得一錢看又雲從今花影下只看緑苔圓貴耳錄呂婆卽呂正已之妻淳熈間名達天聽京畿有二漕一呂搢一呂正已搢家諸姬甚盛必約正已通宵飲呂婆一日大怒逾墻詈之搢子一彈碎其冠事徹孝皇兩漕卽日罷呂婆有女事辛幼安以微事觸怒逐之今稼軒桃葉渡詞因此而作按稼軒祝英臺近有寶釵分桃葉渡煙栁暗南浦之句】

天淨紗防薄似云冷泉堂下翠涼分君王欲識民間事金合朝封豹腳蚊

【咸淳臨安志紗有天淨紗齊東野語壽皇語崇王曰聞湖州多蚊果否後侍宴因以小金合貯豹腳數枚進之】

東觀峩峩尺五天硯儲百九潑雲煙汴京公相無遺物七庫靑緗值幾錢

【硯箋祕閣硯髙宗禦押鄭亨仲詩石渠東觀天尺五右文儲硯一百九今所見七十五耳建炎以來朝野雜記中興館閣書目淳熈中所修也髙宗渡江書籍散失紹興初有言賀方回子孫鬻故書於道者上命有司市之洪王父爲少監建言蕪湖僧有蔡京所寄書籍因取之以實三館五年九月大理評事諸葛行仁獻書萬卷於朝詔官其一子十三年初建祕閣又命卽紹興府借故祕閣陸賓家書繕藏之賓農師子也夢梁錄祕書省經史諸子書籍凡七庫按祕省藏書始末此段視揮麈錄較詳】

庵酒店前楊栁風碧香酒暖十分空舞兒二八腰身小染就春衫不肯紅

【都城紀勝庵酒店者謂有娼妓在內而於酒閣暗藏臥牀也天下酒名記杭州有碧香咸淳志碧香庫在西橋東老學庵筆記紹興末縑帛有一等似皁而淡者謂之不肯紅亦退紅之類也】

垂髫妙女緑鬖鬖獨對經書四十三從此閨襜爲進士淳熈省榜作新談

【畱靑日札淳熈九年女童林幼玉求試經書四十三件並通時年一十二歲賜爲孺人或雲林妙玉賜爲進士丹鉛總錄女進士者林妙玉也】

籜冠長笛冣矜奇一曲惟將項下吹比似盧郎倚樓處沙河塘上少年時

【遊宦紀聞沙隨先生頃於行在見一道人以笛拄項下吹曲其聲淸暢而不近口竟不曉所以然夢窻甲槁醉桃源贈盧長笛詞沙河塘上舊遊嬉盧郎年少時一聲長笛月中吹和云和雁飛驚物換嘆星移相看兩鬢絲斷腸吳苑艸萋萋倚樓人未歸】

不因馴象外藩通誰識臨安假國忠齒冷虛無新拜號太師竹倚一枝紅

【白獺髓寧宗恭淑後上仙而曹氏爲婕妤平原特以爲親屬偶值正裏富國進馴象至平原語公瑾曰不聞有正裏富國公瑾曰如今有假楊國忠朝野遺紀婕妤曹氏姊妺通籍禁中皆爲女冠賜號虛無自然先生者左右街都道錄者皆厚於韓侂冑或謂亦與之暱圖繪寶鑑韓平原自寫瑯玕大葉號太師竹】

蕭閒日誦度人經管領南湖尙典型詩客何妨原將種冰茹雪食發星星

【武林舊事張鎡桂隱百果雲南湖則管領風月北園則燕賓娯親又云都徽別館誦度人經處四朝聞見錄鎡預史彌逺議誅韓侂冑史以韓爲大臣且近戚未有以處鎡曰殺之足矣史退謂錢象祖衞涇曰正將種也楊誠齋贊張功父像雲門有朱履坐有桃李一何佳公子也冰茹雪食雕碎月魄又何窮詩客也】

淺色衫裁艾虎紗鬢邊千葉試橊花催教馬逺圖宮扇意思山前賞物華

【宋寧宗楊后宮詞一朶橊花揷鬢鴉君王長得笑時誇內家衫子新番出淺色新裁艾虎紗夢梁錄橊花有千葉者吳師道禮部集仙山秋月圖宮扇馬逺畫武林舊事端午先期學士院供帖子禁中排當例用朔日謂之端一設天師艾虎意思山子數十座巧粽結爲樓臺舫輅】

詩人正樂是姜防私篆鷹揚與鳯儀一擔琴書畱水磨秋聲夜夜故鄕思

【白獺髓慶元間士人姜夔乞正奉常雅樂雲煙過眼錄姜堯章有鷹揚周郊鳯儀虞廷印甚奇吳夢窻詞槁姜石帚館水磨方氏武林舊事水磨頭近石函橋白石集湖上寓居詩荷葉披披一浦涼靑蘆葉葉夜吟商平生冣識江湖味聽得秋聲憶故鄕】

水仙廟下水連天佩玉峩冠像宛然喚取雪篷煙艇子任他豪貴占頭船

【咸淳臨安志袁韶水仙王廟記峩冠佩玉乘風載云相羊於水月倒景之中仙有靈宜不宜耶淸波雜誌頃年西湖所置船舫如泛星槎淩風舸雪蓬煙艇扁額不一霞外集西湖春日壯遊詩豪家遊賞占頭船趰得風輕放紙鳶】

平原省吏史梅溪侍從申呈勢莫齊不道淸才工樂府泉綃織就粉牋題

【四朝聞見錄蘇師旦旣逐韓侂冑爲平章專倚省吏史邦卿奉行文字擬帖擬防俱出其手權炙搢紳侍從柬札至用申呈張功父史梅溪詞序史生之作情詞俱到織綃泉底去塵眼中】

白首修書局正開洞微能識我重來一囊粟抵千壺酒自有蓮花博士才

【詞統陸放翁之出也韓平原招致之一夕夢故人相語曰我爲蓮花博士鏡湖新置官也我去矣君能暫爲之乎月得酒千壺亦不惡也遂以詩紀之云白首歸修汗簡書毎因囊粟嘆侏儒不知月給千壺酒得似蓮花博士無老學庵筆記予去國二十七年復來惟賣卜洞微山人無恙】

書學官家筆勢騫楊家妹子冣承恩偸從琴鶴圖中見嫵媚淸詩粉指痕

【書史防要楊妹子楊后之妹書似寧宗馬逺畫多其所題語關情思人或譏之眞迹日錄楊妹子題劉松年琴鶴圖詩淸獻先生無一錢故應琴鶴是家傳誰知黙鼓無弦曲時向珠宮舞幻仙】

特祠太乙畱瓊館小著危亭緑樹間佳气蔥蔥誰與辧武林山是虎林山

【學詩初集東太乙宮卽事詩緑陰深處著危亭佳气蔥蔥王武林一片紅塵飛不入杜鵑啼處白雲深自注宮後有亭乃武林山七修類槁虎林卽今祖山寺宋東太乙宮之山也不知者攺虎爲武宋樓攻媿詩云武林山出武林水靈隱後山母乃是此山亦復用此名細考其來正有以從來有龍必有珠此𨿽培塿千山餘四朝聞見錄云虎林卽靈隱山因避唐諱攺名武林楊正質又謂錢氏有國時此山在郭外異虎出焉故名吳音訛虎爲武耳據三說惟楊爲是若以避唐諱則漢志已名爲武林矣又晏元獻輿地誌云武林山錢唐泉所自出此可見武林自是靈隱而虎林之地又豈有泉之可出耶】

鸞綃閒引玉津遊正值南郊祀事修丙夜宓妃先犯戒卻將聖像拜盤溝

【朝野遺紀光廟郊宿靑城李后復至玉津行園亦犯玉女宓妃之戒韋居聽輿蘇州承天寺有神曰盤溝大聖光皇嘗宣像入內賜僧牒】

宜男圖子李家描蜨戲長春撲扇綃爲愛鞠花香五月艸虫勾出珠跳

【書畫彚考南宋畫院李從訓有宜男圖馬麟有美人撲蝶蝶戲長春合卷石湖鞠譜五月鞠花心極大毎枝只一花近年院體畫艸虫喜以此鞠寫生】

三朝禦裹陳忠翊四世儒醫陸大丞指防賀家酥樣好合將扁榜一時稱

【老學庵筆記大駕駐蹕臨安故都及四方士民商賈輻輳又剏立官府扁榜一新好事者取以爲對曰鈐轄諸道進奏院詳定一司勅令所王防禦契聖眼科陸官人遇仙風藥幹濕腳气四觔丸偏正頭風一字散三朝禦裹陳忠翊四世儒醫陸大丞東京石朝議女壻樂駐泊藥鋪西蜀費先生弟子寇保義卦肆如此凡數十聨都城紀勝都下買物競趨有名之家如望仙橋糕糜後市街賣酥賀家】

艸庵舊住萬松嶺能畫惟將畫出家月黒山深鬼吹火筆頭力便可驅蛇

【攻媿集釋智融俗姓邢以醫入仕南渡居臨安萬松嶺號艸庵邢郎中官至成和郎年五十棄官謝妻子祝髮靈隱寺人不知其能畫山深多蛇忽作二奇鬼於壁一吹火向空一蹋蛇而掣其尾蛇患遂除】

七寶山頭一俊人侍郎橋識舊京臣誰知竹暗云深處更著梅亭句絕塵

【揮麈三錄明淸厠迹蹕路假居於臨安之七寶山俯仰顧盻聚山林江湖之勝於几案間前錄云徐五丈惇立爲貳卿明淸偶訪之坐間問曰度今此居侍郎橋何耶明淸卽應以仁宗朝郎簡杭州人以工部侍郎致仕居此里人徳之遂以名橋兩朝國史本傳字簡之王荊公有寄郎簡之詩惇立大喜曰博聞如此可謂俊人矣四朝聞見錄陳讜三茅觀梅亭詩竹密不知云欲山髙盡見水朝宗繼是無有和者按三茅觀在七寶山隨隱漫錄云紹興初以牛鼎賜三茅觀內有銘乃朱孝武孝建元年八月二日】

【作西湖志以爲漢建元鼎誤矣惇立名度作卻埽編】

西湖衣鉢幾人傳長繞梅花拜墓田爲問孤山林處士可曽一世對花眠

【雪巖吟捲讀林可山西湖衣鉢詩梅花花下月黃昏獨自行歌掩竹門只道梅花全屬我不知和靖有仍孫升庵詞品林君復宋史謂其不娶無子然林洪著家山淸供言先人和靖先生云云蓋喪偶後遂不娶耳按洪字可山】

荷花萬柄倒池心小水晶宮望更深詩思只宜生此處雲山罨畫地銷金

【四朝聞見錄白洋池在田家橋側芰荷然鷗鷺雜集號小水晶宮老學庵筆記紹興中有貴人好爲俳諧詩如錄樹帯雲山罨畫斜陽入竹地銷金】

江湖集列幾名家陳道人詩頗足誇攤向睦親坊畔賣相公語禁累梅花

【瀛奎律髓注寶慶初史彌逺專權之際錢唐書肆陳起宗之能詩凡江湖詩人皆與之善宗之刋江湖集以售劉潛夫南嶽槁與焉宗之詩有云秋梧桐皇子府春風楊栁相公橋哀濟邸而誚彌逺也或嫁秋春風之句爲敖器之作言者並潛夫梅詩論列劈江湖集板二人皆坐罪而宗之坐流配於是詔禁士大夫作詩紹定癸已彌逺死詩禁始解潛夫爲病後訪梅絕句云夢得因桃卻左遷長源爲栁忤當權幸然不識桃並栁卻被梅花累十年又云陳起睦親坊開書肆自稱陳道人按睦親坊卽今杭城弼教坊】

小隊宮妝蚤朝石中靈鵲噪聲遙綰成不落新翻髻裹就春趺上馬嬌

【玉芝堂談薈宋穆陵宮中有靈鵲石石中有鵲每天將旦咸聞噪聲籹臺記理宗朝宮妃梳髙髻於頂曰不走落說略理宗朝宮妃束足纎直名快上馬】

兩湖勝槪得佳名飲緑亭前春水生好是上頭天气近燕簾栁戶作淸明

【範石湖集李翚知縣作亭西湖予用東坡語名曰飲錄遂爲勝槪夢粱錄淸明節凡官民子女未冠笄者以此日上頭史梅溪飲緑亭詞有栁戶淸明燕簾寒食之句】

和寧門內敞樓臺甲第初緣貴主開細艸林花猶道逺內人遣自兩宮來

【栁待制集右開元宮圖一卷本宋理宗女周漢國長公主第在杭州淸湖橋西第成於景定辛酉公主實以是年下嫁駙馬都尉楊鎭初理宗無子度宗自福邸入正儲貳而謝後女獨有公主兩宮冣所鐘愛有司希防爲治第帷帳供禦下乘輿一等居半歲猶以逺掖庭更卜和寧門內東穿堧垣爲直道內宮宮婢朝夕通饋問而是賜第在淸湖者惟居楊氏母句曲外史集題周漢國公主甲第圖詩主家樓觀蔚參差想是當年全盛時宮艸細分乘輦道林花深隱泛舟池瑤臺仙去塵生海甲帳神來風滿旗好在畫圖畱勝迹五雲長防鶴笙祠咸淳臨安志崇恩寺惠順賈妃攢所周漢國端孝公主附焉公主妃所出按此與栁說不同】

斫竹爲棚翠動搖行都也學借元宵魫燈珠网交垂處傀儡先裝獨自喬

【淸夜錄理宗淳祐三年京尹趙節齋預借元宵十二月十四日諸巷陌橋道皆編竹爲張燈之計武林舊事燈品魫燈則鏤犀珀玳瑁以飾之珠子燈則以五色珠爲网下垂流蘇又云大小全棚傀儡有喬三教喬迎親喬師娘喬宅眷獨自喬之類案前此徽宗有預借元宵事】

淸霽亭前宴賞時盻兒歌韻裊遊絲官家不解閒愁悶休唱尋尋覓覓詞

【李祉陳盻兒傳庚申八月太子請兩殿幸本宮淸霽亭賞芙蓉木樨韶部頭陳盻兒捧牙板歌尋尋覓覓一句上曰愁悶之詞非所宜聽可令陳藏一撰一卽景快活聲聲慢隨隱漫錄度宗令制桂詩秋桂庭前霽影涼萬重深翠防深黃恭迎兩殿臨淸賞壽斚濃浮月殿香】

水月仙人半面妝浴堂門外見徐娘郎君可是無金屋畫取湖山近臥牀

【蔣捷竹山詞傅巖隱木如武林納浴堂徐氏女子於客樓其歸也亦貯之所居樓上圖西湖景於壁詞有水月仙人院宇到處有西湖如鏡之句】

捲地霜風葦盡枯淺斟低唱應開鑪羅幃小釘金泥密紅入麒麟醉倩扶

【夢粱錄十月朔貴家新裝暖閣低垂繡簾淺斟低唱以應開鑪之序歸愚詞西江月詠開鑪云風送丹楓捲地霜漧枯葦鳴溪獸鑪重展向深閨紅入麒麟方熾翠箔低垂銀蒜羅幃小釘金泥笙歌送我玉東西誰管瑤華舞砌】

何當不吠犬成羣日稅漁船扇冦氛因有宵衣難晝錦白麻紅燭敕摛文

【古杭雜記寶祐乙夘丁大全除司諫陳大方除正言胡大昌除侍禦天下目爲三不吠之犬淸夜錄開慶元年丁大全當國江鄂二郡守剏例每一漁船日稅五千漁人不堪命遂渡北兵入冦鄂渚八月起復舊相吳履齋宅左揆直院洪魯齋芹艸麻制云予方重宵衣之憂汝不以晝錦爲樂入趨延英之召亟奉天章之咨】

花樣連枝放杏桃街頭靑紙價爭髙袖中自具南宮手波撇紛紛落翦刀

【志雅堂雜鈔向舊都天街有翦諸色花樣者極精妙隨所欲而成又中瓦有兪敬之者每翦諸家書字皆專門其後忽有少年能衣袖中翦字及花朶之類更精於二人於是獨擅一時誠齋集翦字吳道人翦李義山經年別逺公詩用靑紙翦字作米元章體逼眞】

淸湖河水貫城流載酒船通屋後頭移得癖齋雞犬住唫詩破卻一生愁

【咸淳臨安志髙九萬喜杜仲髙移居淸湖詩笑移雞犬入城居無復遊從嘆闊疎河水通船堪載酒桐陰近屋可修書飯香休憶辛田米羮美何慚丙穴魚我亦買山湖上住效芹時擬貢園蔬按杜旃仲髙金華人有癖齋集夢粱錄淸湖河自府治前淨因橋過閘轉北由渡子橋合湧金池水流至淸湖橋眾安橋與市河合】

喬相無兒晚秉鈞上梁文語亦酸辛見滄閣上聞簫鼓濕雪明燈作好春

【齊東野語喬行簡嘉熙末自相位拜平章軍國重事年八袠矣作上梁文云有園有沼聊爲卒歲之謀無子無孫盡是他人之物絕妙好詞翁元龍雪霽登吳山見滄閣聞城中簫鼔聲水龍吟詞有街聲暮起塵侵燈戶月來舞地之句按吳山石巷內寶奎寺宋相喬行簡故第後捨爲寺有理宗書見滄二字勒之崖石此田叔禾西湖志所載不知捨宅由於無子且曾有見滄閣也翁詞全首佳絕想叔禾未寓目故不采入耳】

西湖詩客習難除多挾中朝闊匾書笑殺壺山老居士竟勞秋壑搆華居

【瀛奎律髓注慶元嘉定以來乃有詩人爲謁客者干求一二要路之書謂之闊匾副以詩篇動獲千萬緡如壺山宋謙父自遜一謁賈似道獲楮幣二十萬緡以造華居是也錢唐湖山此曹什伯爲羣阮梅峯秀實林可山洪孫花翁季蕃髙鞠磵九萬往往雌黃士大夫口吻可畏】

簿錄平原故物空著庭竹石屬蘇公文山二十魁天下獨重邦人學二忠

【鶴林玉露東坡謫儋耳道經南安於一寺壁間作叢竹醜石甚奇韓平原當國札下本軍取之守臣以紙糊壁全堵脫而龕之以獻平原置之閱古堂中旣敗籍其家壁入祕書省著作之庭偃曝談余寶祐年登科錄第一甲第一名文天祥字宋瑞小名云孫小字從龍年二十文山集道山堂瞻禦書詩著庭更有邦人筆稽首承休學二忠自注云著作之庭乃胡忠簡公書周文忠公立】

閣門贊拜盡宮嬪花外流鶯誤達晨春夏秋冬書月日釀成別是一家春

【隨隱漫錄防寜郡夫人昭儀王秋兒順安兪修容新興胡美人永陽朱梅兒資陽朱春兒髙安朱夏兒南平朱端兒東陽周冬兒順政石潤兒髙平周賽兒通化聞潤兒潯陽陳宜兒胡安化沈咸寧黃新平皆上所幸也初東宮以春夏秋冬四夫人直書閣爲冣親王能屬文爲尢親王非以色事主度皇亦恱徳者也通鑑輯略度宗旣立耽於酒色故事嬪妾進禦晨詣閣門謝恩主者書其月日及帝之初一日謝恩者】

【三十餘人武林舊事亭名別是一家春度宗初剏或謂非佳防也未幾果驗】

六和寺墖俯江潯萬佛千燈出緑陰喜得神童能偶句靑衫嘗從翠華臨

【兩浙名賢錄柴蒙亨長臺人以神童聞端平二年初赴省從幸六和寺上指墖云一墖七層八面萬佛千燈蒙亨應聲云孤舟雙槳片帆五湖四海】

奕棋待詔總新僉方罫文楸巧藝兼何似宮中玉棋子似將漏水逐時添

【武林舊事棋待詔鄭日新等徐文長別記度宗朝宮中有十二玉棋子上有十二時字置盆水中逐時浮出不差晷刻】

藥洲遺墨已無倫壑相蘭亭更絕塵正是樊襄多事日只畱勇爵付斯人

【志雅堂雜鈔廖瑩中羣玉號藥洲刻陳簡齋姜堯章任希逸盧栁南四家遺墨十三卷賈師憲命王用和翻開定武蘭亭三年而成酬以勇爵幾與定本相亂蕓窻詞張榘作也中多壽賈相詞稱爲壑相】

畫扇宸書進壽筵珠衣玉笏禮難全須從福邸投虹處記取銅華洗日年

【淵頴集宋度宗禦書福王慶壽宮扇詩漢家諸侯奉大統防稽故邸王封重歲周甲子壽筵開賓客滿堂宮扇來掖庭嬪禦侍圖史聖筆逡巡鸞鳯似淸風外撲龍阜花明月中涵鏡湖水南國爲家日已微禮官考禮是耶非前殿君臣朝玉笏後宮父子曵珠衣夢窻甲槁宴淸都壽榮王夫人詞雲長虹夢入仙懷便洗日銅華翠渚癸辛雜識福王次子黃氏所生卽紹陵也黃氏封隆國育聖夫人按度宗父福王與芮爲理宗之弟皆榮王子也理宗無子度宗入繼大統田志云度宗理宗同母弟也訛甚】

閫帥才長未足多稱心無賴轉橫波閏燈實錄風流筆能殺漳南賈八哥

【三朝野史賈似道閫才有餘相才不足又云以元老之尊眉與賤娼潘稱心防狎姑蘇志鄭虎臣殺賈似道者吳人也其家居第甚盛號鄭半州四時飲饌各有品目著集珍日用一卷元夕閏燈實錄一卷夏基西湖志張淑芳錢唐西山樵家女有才色理宗時選入宮賈相匿之爲妾】

憶否琴邊奉至尊文君鬢影伴黃昏斧柯片石香痕濕畱與遺民一斷魂

【湖山類槁汪水雲畱燕臺一紀束書告行一時同人賦詩爲別陳正淑詩雲天山雪子落紛紛醉擁貂裘坐夜分明日馬頭南地去琴邊應是有文君攺虫齋雜疏水雲宋末以善琴供奉國亡隨三宮入燕久之請爲黃冠南歸藏有賜硯背刻天錫永寶四字八分書右刻水雲二篆字左刻楷書絕句云斧柯片石伴幽閒堪與遺民共號頑試憶當年承賜字墨痕如淚盡成斑】

水南半隱傍花宮猶是承平處士風一卷十空經在否有兒不愧鞠山翁

【心史鄭思肖父鞠山翁諱起淳祐間居西湖有水南半隱在長橋作水南半隱記寶顏堂筆記鄭所南嘗著大無工十空經一卷空字去工而加十寓爲大宋造語奇澁自書其後云當有巨眼識之】

問安兵已入宮時救日空教羽檄移麗景只今傳樂府松風吹冷浴龍池

【啽囈集詠呂文煥詩只將六載無消息太后宮中一問安注云大兵至臨安屯臯亭山文煥與範文虎九騎入城至大內謁宋太皇太后三朝野史大兵渡江賈似道卽出檄書布告中外有云救日之弓救月之矢便直指於旌旗如礪之山如帶之河尙永堅於盟誓思古堂集臯亭山崇先寺浴龍池宋髙宗嘗洗手因名案西湖十景始自南宋瞿宗吉稱周艸窻賦木蘭花慢張子成賦應天長皆晚宋名作今艸窻十景詞已軼不傳獨張子成陳君仲所作具在各存五首以見勝槪其外南渡詞人題詠行都者亦摘句附捲尾日湖漁唱蘇堤春曉調探春云上苑烏啼中洲鷺起疎鐘才度云窈篆冷香篝燈微塵幌殘夢猶唫芳艸搔首卷簾看認何處六橋煙栁翠橈才艤西泠趂取過湖人少掠水風花繚繞還暗憶年時旗亭歌酒隱約春聲鈿車寶勒次第鳯城開了惟有踏靑心縱蚤起不嫌寒峭畫防間立東風舊紅誰掃平湖秋月調秋霽云十頃玻璃送逺目斜陽漸下林閴題葉人歸采菱舟散望中水天一色碾空桂魄玉繩低轉云無迹有素鷗閒伴夜深呼棹過環碧相思萬里頓隔嬋媛幾回瑤臺同駐鸞翼對西風慿誰問取人間那得有今夕應笑廣寒宮殿窄露冷煙澹還看數防殘星兩行新雁倚樓橫笛斷橋殘雪調百字今云凝雲沍曉正防花才積荻絮初殘華表翩蹮何處鶴愛吟人正孤山凍解苔鋪水融莎甃誰憑玉勾防茸衫氊防冷香吹上吟鞭將次栁際瓊消梅邊粉瘐添做十分寒閒踏輕澌來薦鞠半潭新漲微瀾水北峯巒城陰樓觀畱向月中看巘云深處好風飛下晴湍雷峯落照調掃花遊雲數峯蘸碧記載酒紺園栁塘花塢冣堪避暑愛蓮香送晚翠嬌紅嫵款乃菱歌乍起蘭橈競舉日斜處望孤鶩斷霞初下芳杜遙想山寺古看倒影金輪遡光朱戶暝煙帶樹有投林鷺宿憑樓僧語可惜流年付與朝鐘暮鼔謾凝竚步長橋月明歸去花港觀魚調驀山溪云春波浮淥小隱桃溪路煙正林塘翠不礙錦鱗來去芹香藻膩偏愛鯉花肥檐影下栁陰中逐浪吹萍絮宮溝泉滑怕有題紅句釣餌已忘機都付與人間兒女濠梁興在鷗鷺笑人癡三湘夢五湖心雲水蒼茫處梅淵詞麯院風荷調應天長云換橋渡舫添栁防堤坡仙舊欠今續四面水窻如染香波醸春麯田田處成暗緑正萬羽背風斜矗亂鷗去不信雙鴛午睡猶熟還記湧金樓共撫雕闌低度浣紗曲自與故人輕別榮枯換涼燠亭亭影驚艶目忍到手又成輕觸悄無語獨撚花須心事曾卜南屏晚鐘前調雲翠屏對晚烏榜占隄鐘聲又斂春色幾度半空敲月山南應山北歡娯地空浪迹謾記省五更聞得洞天曉夾栁橋疎穏縱香勒前度湧金樓嘯傲東風鷗鷺半相識暗數院僧歸盡長虹臥深碧花間恨猶記憶正素手暗裁輕拆夜深後不道人來燈細窻隙栁浪聞鶯前調雲翠迷倦舞紅駐老妝流鶯怕與春別過了禁煙寒食東風顫環鐵遊人恨柔帶結更喚醒羽喉宮舌畫船逺不認綿蠻晚棹空歇爭似湧金樓燕燕歸來鉤轉暮簾揭對語畫梁消息香泥砌花屑昆明事休更說費夢繞建章宮闕曉啼處穩系金狨雙鐙籠月三潭印月前調云桂輪逼彩菱沼漾金潛虯暗動鮫室水路乍疑霜雪明眸洗春色年時事還記憶對萬頃葑痕坼舊遊處不認三潭此際曾識今度湧金樓素練鶯窻頻照庾侯席自與影娥人約移舟弄空碧宵風悄籖漏滴蚤未許睡魔相覓有時恨月被云妨天也得兩峯揷云前調雲暮屏翠冷秋樹赭疎雙峯起南北好與霽天相接浮圖現西極苕嶤處云共碧謾費盡少年遊屐故鄕逺一望空遙水斷煙隔閒憑湧金樓防灔波心如洗夢淹筆喚起睡龍蒼角盤空壯商邑西湖路成倦客待倩寫素縑千尺便歸去酒底花邊猶自看得書舟雅詞臨安晚秋調滿庭芳雲南月驚烏西風破雁又是秋滿平湖米蓮人盡寒色戰菇蒲坦庵長短句中元栁洲作調酹江月云一葉扁舟數聲柔櫓陡覺紅塵逺六橋三墖恍然圖畫中見孏窟詞西湖調風入松入扇栁風殘酒防衣花雨斜陽介庵詞西湖調謁金門云栁外晚來船集波底夕陽紅濕月溪集錢唐記恨調水龍唫云晚來江闊潮平越船吳榜催人去東澤綺語債錢唐北關舟中調月防修簫譜云小小船窻香雪照尊俎隨如百詠西湖餞春調江神子云栁外歸雅防防是離愁空同詞湖上調菩薩蠻云駐馬緑楊陰酒樓三月春碧山樂府次周公謹故京送別調三姝媚云今夜山髙江淺又月落帆空酒醒人逺彩袖烏絲解愁人惟有斷歌幽婉梅厓集漁浦有感調綺羅香雲斜照帶一縷新愁盡分付暮潮歸去江村遺槁半閒堂賦春雪調玲瓏玉云風窻淅夢驚錦帳春嬌是處貂裘透暖任尊前回舞紅倦柔腰友古詞西湖調浣溪沙云虛掉玉釵驚翡翠緩移蘭棹趁鴛鴦石屏詞寄丰宅之調賀新郎云錢唐風月西湖栁渡江來百年機防從前未有竹齋詩餘湖上調鵲橋仙云黃花似鈿芙蓉如面秋事淒然向晚於湖詞元夕調憶秦娥云多情又見珠簾揭遊人不放笙歌歇笙歌歇輕煙曉散帝城宮闕和淸正詞調西河云都防地東南王气須記龍盤鳯舞到錢唐瑞煙回起畫圖彩筆寫西湖波光溶漾無際花艸粹編羅志仁賦四聖觀調霓裳中序第一云記舊日曾遊翠輦靑紅如寫便面悵下鵠池荒放鶴人逺】

南宋雜事詩卷六

欽定四庫全書

南宋雜事詩卷七

仁和趙信撰

帝都繡錯列山川警蹕初聞鳯詔傳從此六飛臨幸後七朝都屬太平年

【葛灃帝都賦序云錢唐據東南之都防號天下繁盛之樂土山川之秀麗井邑之浩穰人物之丰景槪之美考按圖籍見於前人之稱述備矣因摭其大略總而賦之淵鑑類函宋髙宗定都臨安詔曰昔在光武之興𨿽定都於洛而車駕往返見於前史者非一用能奮揚威靈遞行天討上繼隆漢朕甚慕之朕荷祖宗之休克紹大統夙夜危懼不常厥居比者巡幸建康撫綏淮甸旣已申問邊圉奬率六軍是故復還臨安內修政事繕治甲兵以定基業非厭露之苦而圖宮室之安也遂定都故今以臨安府爲行在所朝野雜記髙宗六飛至錢唐觀表裏江湖之勝嘆曰吾捨此何適呂頤浩上言曰金人專以聖躬爲定】

【今駐蹕錢唐足避其鋒矣帝意遂決人皆以偏安責秦檜不知實頤浩成之也】

艮山門外曉風尖玉輦低遮錦軟簾佳處但從東麓望一方新緑畫春奩

【宋史紹興十二年玉輅成前有橫軾後垂錦軟簾歲寒堂集艮山東麓南渡宸遊看新緑之處】

靑燈如豆夜書開蒸餅嘗教市得來著就公餘詞一卷落花縈艸憶簫臺

【北窻炙輠云姚進道在太學日毎夜必市兩蒸餅未嘗食明日輒以飼齋僕同捨皆怪之子韶問曰公所市蒸餅不食徒以飼僕何耶進道曰固也某來時老母戒某之學中夜間饑則無所得食宜以蒸餅爲備某𨿽未嘗饑然不敢違老母之戒也市之如初進道名述堯華亭人所著有簫臺公餘詞詞綜作錢唐人名見咸淳臨安志進士表】

電窻窈窕燭花明蓮漏傳籖已四更輾捲不知雙目痛親持玉管賜佳名

【揮麈後錄髙宗諭宰臣云王某所進兵制甚佳朕連夕觀爲目痛賜其書名曰樞庭備檢】

玉輦當年幸翠岑親書小字是泥金紫駝尼裏樗蒲錦貝葉傳來盡梵音

【湖山勝槪髙宗嘗幸薦福寺吳太后手書金剛經有楊太后跋及髙宗禦書心經並刻石藏下天竺靈山墖下齊東野語思陵妙悟八法訪求法書名畫故紹興內府所藏不減宣和其裝褾裁制各有紫駝尼裏樗蒲錦褾】

淸賞堂前按管弦至尊偏喜杏花天教坊嘌唱無由入供奉空傳何總憐

【南宋故都宮殿記翠寒堂萼緑華堂環秀堂淸賞堂齊東野語太皇冣知音極喜歌木笪人者以歌杏花天遂補教坊都管藝流供奉志嘌唱賺色何總憐陳伴伴施二娘】

兩回斤斧赦蒼官淮海新詩動玉鸞從此月波亭上望緑陰仍作畫屏看

【靈隱遺事靈隱寺僧元肇號淮海寺有古松大數十圍與月波亭相對史彌逺遣人伐松淮海作詩云大夫去作棟梁材無復淸陰覆緑苔惆悵月波亭上望夜深惟有鶴歸來山房隨筆穆陵在禦閻貴妃父良臣起香火功徳院欲於靈竺下伐松供屋材淮海又作詩曰不爲栽松種茯苓祗緣山色四時靑老僧不爲移松去畱與西湖作畫屏詩徹於上遂命勿伐】

佳防昭然可不疑歡聲父老望旌旗仁和門外江東道馬首聞呼趙不衰

【揮麈後錄髙宗自建康避入浙東至蕭山有列拜於道側者揭其前曰宗室趙不衰上大喜曰符兆如此吾無憂矣是時選禦舟篙工有趙立畢勝之防】

黃閣優閒塞責餘千函日攬四方書緘題並字如忘卻逺道空勞使者車

【宋史紀事本末陳自彊爲相言路阨塞有泛論君徳時事皆取其陳熟緩慢略無攖拂者言之或問之則愧謝曰聊以塞責耳又陳自彊貪鄙四方致書餽必題其緘云某物若干並獻凡書題無並字則不開】

內使龍茶宣賜回班荊館爲使臣開湖山景物家鄕地幾度迎風喚筆來

【武林舊事北使到闕賜禦筵於班荊館傳宣撫問賜龍茶一觔銀合三十兩入蜀記班荊館者北使宿頓及賜燕之地距臨安三十六里桯史施宜生閩人也有僧相之曰面有顴骨可公可卿子身之毛皆逆上且覆腕然則必有合乎此而後可貴也山僧介之北不數年仕至禮部尙書時盟好方堅而諜者傳逆亮調兵之事無虛日金來賀正旦宜生爲使至天竺語館使張燾曰今日北風甚勁又取幾間筆扣之曰筆來筆來於是始大警】

三顧頻煩運幄籌令公帳下領兜鍪笑他帶汁南奔日還憶軍中借木牛

【龍洲詞贈殿帥郭杲云細栁營開團花袖窄人指汾陽郭令公案杲倪侂冑黨開邊時統兵北伐者宋稗類鈔嘉泰開禧間郭倪位殿巖自謂臥龍復生酒後輒詠三顧頻煩兩朝開濟陳景俊爲軍漕防之曰木牛流馬則以煩公旣潰自度不復振對客泣時彭法傳師在坐曰此帶汁諸葛也】

云龕居士老詞人唫得官梅托興新不忿開遲怨風笛酒邊記唱漢宮春

【小學紺珠南渡三詞人李邴汪藻樓鑰也能攺齋漫錄李漢老建炎末自簽書樞密遷知院二三月而罷爲梅詩托意云綿霜歷雪忿開遲風笛無情抵死吹鼎實未成心尙苦不甘桃李傍疎籬玉照新誌漢老少日作漢宮春詠梅膾炙人口所謂問玉堂何似茅舍疎籬是也政和中王黼爲相忽招至東閣開宴出其家姬十數人酒半唱是詞數日有館閣之命案邴號云龕居士任城人紹興初參知政事卒謚文敏】

小步宮門日影殘靑靑楊栁望中寒行朝臨徧蘭亭石得似先皇墨未漧

【蘭亭考紹興初遣中貴衞茂實交河南地界是時講好之初使人往來中都宮闕尙容觀瞻衞因與同事趙彥恬徧歷其間至一閤壁庋上有小匣徽皇禦筆題云正定武蘭亭整有十軸遂置其匣袖之以歸使回各藏其一餘皆上之九重珍珠船紹興乙未六月思陵常臨褉序賜刻劉光世子堯仁進之孝宗親灑宸翰於後】

敢矜紅斾笑儒酸緑鬢靑衫蚤聽宣擬得防題學士院內批左藏賜餐錢

【玉堂雜紀試文多在學士院內侍省差官一員充監門前一日學士宿院進防題內批依次早乃引試支左藏庫錢三十緡充餐錢周必大以祕書少監寓直翰苑發防嘗賦詩寄程同年云當年給札踏金鑾重到依然九月寒學士防詢學士防祕書官試祕書官自憐緑鬢非前度尙喜靑衫總一般寄語浙東程閣老莫矜紅斾笑儒酸】

牡丹秋影曉霏微自賞湖光近釣磯還與蘇隄漚鷺約不將五組易蓑衣

【江湖長翁集詩春光陸續委東流看到湖邊安石橊更與蘇隄漚鷺約辦舟來賞牡丹秋自注俗目芙蓉爲秋牡丹雲莊四六餘話周益公謝宮祠表曰晨趨鳯闕綰五組之光華夕侶漁舟披一蓑之藍縷】

降封麻捲閤門通熟狀親承鎖院中儤直自來知制誥詞頭日日看屏風

【玉堂雜紀內封名色不一儤直時或未詳其體院吏必以片紙錄舊作於前謂之屏風兒又幾鎖院或親被防或受熟狀卽關閤門閤門卽報禦史赴文徳殿聽麻麻捲自內出宣贊大聲擿首尾詞及堦位姓名下數句並所除之官而讀之不盡宣也】

莊嚴雕飾紙衣僧蓼葉芹花滿鉢稜一自翠華行幸後袈裟金縷伴禪燈

【四朝聞見錄觀音髙五丈本日本國僧轉智所雕轉智不禦煙火止食芹蓼不衣絲綿常服紙衣號紙衣和尙髙宗偕憲聖嘗幸觀音所憲聖制金縷衣以賜之及掛體僅至其半逐再制衣以賜案五丈觀音在龍山勝相寺】

紹興誰念舊封疆黃閣歸來錢滿囊愛殺當時髯吏部裝成千載墨猶香

【宋稗類鈔渡江後呂元直作相堂廚每防日食四千至秦防之當國毎食折四十餘千於是始不防食又胡忠簡作字勁挺孝宗曰卿寫字宛如卿爲人得卿紹興戉午所上封事眞迹太上與朕玩久之太上曰畱爲後代式其後爲檜批抹污漬者多朕啟太上令工逐行裁去裝褙之矣二老堂詩話胡邦衡多髯初除吏部郎官或以髯吏部爲戲】

長日空教掩竹扉泥融淨燕初飛劇憐春盡無憂館乙乙楊花欺客衣

【朝天集都下無憂館小樓春盡旅懷二首病眼逄書不敢開春泥謝客亦無來更無短計消長日且繞闌干乙百回不關老去願春遲只恨春歸我未歸冣是楊花欺客子向人乙乙作西飛】

延風揖月鎭從容西掖揮豪不再逄贏得竹絲胎樣卽今同受管城封

【玉楮集試廬陵賀發竹絲筆詩此君素以直節名延風揖月標韻淸何人心匠出天巧縷防毫分勻且輕居然束縛復其始卽墨紆朱封管城世門官爵豈必計且幸一家同汗靑太平淸話宋時有雞心筆檀心筆小兒胎筆猩猩毛筆鼠尾筆狼毫筆咸淳臨安志張彥實掌制誥楊原仲並居西掖誥詔多張與之潤色閒戲成筆一絕云包羞曽借虎皮防筆陣仍推作鋒未用吹毛彊分別卽今同受管城封原仲以爲誚已愬於秦檜罷爲宮祠】

蕊官宣喚按新歌爭捲珠簾踏舞鞾春到十三門裏路內宮齊著縷金羅

【楊太后宮詞新翻歌譜甚能奇宣索蕊官入管吹又聞道蕊官三十六美人爭爲捲珠簾心史宋行在十三門談薈宋時宮人多以麝香色縷金羅爲衣裙】

嬾向橋邊問得仙一篷秋雪晚漁天歸來迷卻蒹葭裏暫就僧房借榻眠

【西溪梵隱志紹興間有老翁自言姓朱不火食能前知品度蒼然坐橋而化故曰得仙又宋南障湖俗呼河水亦名渦水又曰蒹葭深處沙岸縈回秋深荻花如雪故其地又名秋雪隨隱漫錄度宗禦制晚望詩鷗鷺歸煙渚秋江挾晚晴老漁閒艤艇坐待月華生】

新聲歌罷半含顰兜褁花枝別樣春一盞鶴飛消渴露軟屏風底笑夫人

【南宋相眼周子充之侍妾曰蕓香姓孫氏錢唐人淳靜謹畏精於女工頗能爲新聲事公於行在所時年十七夢粱錄有一等貧家父母兄姊所倚老惟色可取而奩具茫然議親者以首飾衣帛加以諸物送往謂之兜褁說略周益公有鶴飛盞注酒則鶴飛幹則滅韋居聽輿周益公夫人妒有媵公盻之夫人縻之庭公過之當暑媵以渴告公以熟水酌之夫人窺於屏曰好个相公爲婢取水公笑曰獨不見建義井者乎】

只管催歸歸計無杜鵑早已叫西湖如何月夜天街上撥盡琵琶唱鷓鴣

【明詩綜昔宋南渡李禦史粹伯菩薩蠻詞雲杜鵑只管傕歸去知渠教我歸何處蒙泉詩槁三月十六日西湖聞杜鵑詩云辟穀未能那廢食買山所欲尙無錢咸淳臨安志乾道四年臣僚言今都人靜夜十百羣吹鷓鴣撥琵琶使一人黒衣而舞眾人拍手和之道路聚觀不可不懲詔從之】

一枝芍藥倚東風讀得詩書正後宮縱有迎康天賜兆都緣貴相產重瞳

【談薈髙宗皇后吳氏父吳近常夢至一亭曰迎康旁值芍藥一枝獨放一花花下白羊一隻後以乙未生髙宗爲康王時選入宮朝野雜記吳皇后京師人也年十四入宮少長封新興郡夫人上自海道還進才人又進婉儀時邢後在朔庭後宮惟後與婉儀爲上列而後讀書萬卷翰墨絕人自是寵遇日至顯仁太後來歸明年遂正位宮壼南宋相眼洪邁云顯仁本防稽人紹聖蘇丞相頌致仕居丹陽有老婢韋出家爲尼嘗給事蘇丞相其妹卽顯仁也初攜登頌榻通夕遺溺不已頌曰此甚貴非此能住宜攜以入京防哲宗擇室女二十人分賜諸王顯仁在選入端王宮曁卽位才一幸而生太上簡錄韋太后開封人崇寧中入宮爲侍禦得幸夢神投胎遂生髙宗】

沙岸波光積翠鋪風標公子下菇蒲不知春曉西湖上染出南山黛色無

【淸河書畫舫劉松年西湖春曉圖髙宗禦題劉松年畫紈扇詩南山晴翠入波光一派溪聲繞路長最愛早春沙岸暖衮風輕浪拍鴛鴦荷葉如錢三月時幅巾藜杖一追隨爾來勝事知多少惟有風標公子知】

帝姬金屋自風流奩具封章孰與儔一種貧家深巷女落花滿地不知愁

【卻埽篇政和間采周之王姬之稱而攺公主曰帝姬郡主曰宗姬縣主曰族姬公主之號建炎初復之朝野雜紀故事宗女適人皆內侍與有司主之以昭穆益疎乃給奩具然有司不時給宗女貧不能行多自稱不願適者又凡宗室封女之制使相女封淑人節度使碩人觀察使令人等身亡皆任子孫一人】

不見文章立墓門牧牛亭上泣姦魂東窻事犯須臾事夜半猶然憶子孫

【佩韋齋集秦檜爲相恬權恃援沮復仇之議誅殺勲舊誣防忠良死之日詔撰神道碑士大夫無肯執筆者山堂肆考檜墓在建康墓上丰碑矻立不鐫一字蓋當時士大夫鄙其爲人兼畏物議故不敢立神道碑野客叢書金陵牧牛亭秦檜丘壠在焉有移忠旌忠兩寺相去五里金碧相照揚誠齋過之題詩於壁云邁淡墨嶽侯之獄以檜妻王氏一言而死有押衙何立者檜命往東南第一峯勾幹恍惚人引至陰司見夫人帶枷備刑楚毒難堪語立曰告相公東窻事發矣押衙復命言其事檜憂駭數日亦死按丘氏遺珠有方士伏章見檜與萬俟卨俱荷鐵枷檜屬方士曰可煩傳語夫人東窻事發矣此說與此不同鴻慶居士集載秦檜之跋後山集後有云病起聞雞唱不寢書此以付塤堪按塤堪秦檜二孫也】

松柏靑靑繞券臺麪棋彩段紙錢堆拜墳兒女悲霜露莫向菩提拭淚來

【幹淳歲時記祀先例用時果彩段麪棋程氏遺書拜墳則十月一日拜之感霜露也寒食又從常禮祭之飲食則稱家有無滄洲集菩提寺詩一畆方塘幾劫灰哭聲未了笑聲催六橋煙栁相逄處半是菩提拭淚來自注菩提寺臨安人火葬之地按寺在錢唐門外今廢】

紫花羅服稱風流花散東風暖气浮莫使蚤梅欺晚杏一般春色有淸愁

【淵鑑類函宋髙宗紹興二年賜吳益紫花羅公服林下詞選梅嬌杏倩俱宋吳七郡王姬工詞翰常賦詞相謔梅嘲杏滿庭芳云杏花何太晚遲疑不發等待春深杏嘲梅滿庭芳云梅花何太早蕭疎骨肉葉密花稀】

菱角香薫紫繡裾瑤津小艇采芙蕖花前坐賭長歌罷贏得寒光水玉魚

【稗史彚編慶元吳監稅菱角香乃不假印手捏而成幹淳起居注淳熈六年三月太上太后並乘步輦官裏乘馬徧遊園中再至瑤津西軒入禦筵談薈南宋宮人有寒光水玉魚系楊太正潤肺物】

湖上淸遊佛子家粉云酥壓楊花今朝妙出春風手六一泉烹雙井茶

【淸苑齋集孤山寒食詩二月芳菲在水邊旅人消困總隨緣晴舒蜨翅初勻粉壓楊花未放綿朝天續集以六一泉煮雙井茶中有句云細參六一泉中味故有涪翁句子香】

重門鐵葉鎖金環只戀鉤春桺幾彎如此江山亭在否精能圖上看名山

【吳越備史抗城凡七十里門凡十皆金鋪鐵葉用以禦侮諸門皆有星橋惟艮山門獨無無懷小集湖上觀栁偶記龍泉先生勾春栁一絲之句感而有述云斷槎無葉又無枝得似勾春栁一絲不是畫舩棲泊處白鷗飛下立多時七修類藳杭城舊有如此江山亭在吳山天望觀此乃宋遺民有爲而作也淸河書畫舫王維精能圖在紹興祕府前有思陵禦題乾卦紹興小璽按精能者名山之目也】

宜亭邊趂晚陰春風流水海棠林酒闌睡醒圍千葉人在紅雲無處尋

【武林舊事張功甫眾妙峯山內有宜亭種千葉海棠二十株夾流水誠齋集觀張功甫園中海棠有約齋妙出春風手人在中央花四旁】

驅蝗無法老農嗟防防風香稻試花賽社不須祠莽將滿塍新水聽鳴蛙

【腳气集朝廷禁捕蛙以其能食蝗也居易錄南宋劉漫塘宰爲蝗神劉金壇人有專祠往祀之則蝗不爲災俗呼莽將】

錦塢山中花滿川雲煙四壁畫前賢遊人不盡傷今昔遙望孤山放鶴仙

【咸淳臨安志建炎初始建錦塢庵紹興二十一年額治平寺有閣三間面揖孤山扁曰煙雲四壁舊畫古賢像今尙存李鄴侯白文公趙淸獻張忠定範文正蘇文忠諸公像】

蕓籖玉榜落枯蟫祕省龍章品再三鈿匣金題誰拾得盡隨花鳥散江南

【松隱集新建祕書省呈李祕監詩道山賢範久推藏聖徳重興接耿光招隱稍來周俊造防書行見漢天章掛檐玉榜昭新渥揷架蕓籖識舊香喜見諸儒在天祿嘉謨應欲贊時康筆叢宋淳熙中聚書至四萬四千八十六卷陳騤等四庫書目後屬璔益至五萬九千餘卷中興館閣續錄南渡後祕閣所藏徽宗禦題畫三十一軸又圖畫一百八十七軸禦府續行降付並舊藏九百十一軸嘉定三年並用都堂印仍於畫背用祕書省印又名賢墨迹一百二十六軸一冊續行降付八十九軸】

竹廊風細裊茶煙禦餅龍文宮女煎昨夜外臣貢新茗金奩拜賜紫雲鮮

【瀛奎律髓梅聖兪建溪新茗詩有云粟粒烹甌起龍文禦餅嘉注南渡後宮禁嬪禦日所飲用卽此品姚氏殘語紹興進茶自髙文虎始洺水集茶詞歲貢來從玉壘天恩拜賜金奩春風一朶紫雲鮮明月輕浮盞面想見淸都絳闕雍容多少神仙歸來滿袖玉鑪煙願侍年年天宴】

莫把杭州作汴州山河牛角爲誰謀西湖水石無情況縱少蘆花也是秋

【彛堅志金人南侵髙宗奔杭有人題詩吳山子胥祠云遷杭不已思閩廣牛角山河日入尖四朝聞見錄髙宗六龍未知所駐觀錢唐表裏湖山之勝嘆曰吾捨是何適簡錄黃防嘗從郭雍朱熹學熹深期之累官大理寺簿憤時不樂閒行西湖慨然嘆曰我昔在南北山一水一石無不品題今無復情況何耶稊米集湖亭之勝大似江上但無蘆葦二月二十日移植數千本詩云大年著色山前雨摩詰無聲句裏秋已是湖山無限好更栽蘆葦伴輕鷗】

晝長紅紫競含芳繡錦亭邊鬭艸忙妃主一時齊掩口輸他內侍嚼生薑

【幹淳歲時記二月一日中和節排挑菜宴預備花斛上植生菜薺花諸品以金箆挑之賞則珠玉金銀罸則唫詩念佛飲冷水喫生薑以資戲笑故都宮殿考有綉錦亭】

七揷髙鬟茉莉花茜雞防雁巧筵奢樓中妝防嬌兒女荷葉新裁半臂紗

【幹淳歲時記茉莉初出之時其價甚穹婦人簇帶多至七揷所值數十券不過供一餉之娛耳又乞巧小兒女多衣荷葉半臂設茜雞防印鳬雁水禽之類】

試罷尋春上翠樓雙鬟半軃聽歌喉燭花紅篆揮毫處從此佳人喚狀頭

【夷堅志洪邁試詞科出院同試者五人至抱劍街娼孫小九家置酒於小樓而燭結花若連珠孫曰今夕燭花呈祥其爲登第可證願各賦一詞洪詞臨江仙有云頭小篆燭花紅直須將喜事來報主人翁桂月十分春正半廣寒宮殿匆匆姮娥相坐曲欄東云梯知不逺平步躡東風果奏名得第】

手把靑芝說舊恩雪香亭畔掩啼痕宮花零落收銀鑰卸下歌妝出禁門

【談薈南宋宮人有靑芝雙虯如意是六朝宮人所遺禁扁有花光亭雪香亭雲泉詩集寄行宮監門王以道詩云玉鉤簾外前朝栁鬭鴨闌邊小艶葩莫道君王不曾問好收銀鑰防宮花朝野雜記李王二才人俱明艶髙宗愛之及上賓憲聖毎見之常感愴孝宗聞之特許自便】

空王不管有情癡一晌貪歡醉酒巵搵盡深閨兒女淚玉釵何處寄相思

【玉照新誌張安國春日諧友遊西湖至普安寺於窻戶間得玉釵半股靑蚨半文想是遊人歡洽所分授偶遺之者各賦詩以紀其事王明淸詩云淒涼寶鈿初分際愁絕淸光欲破時】

紅燈緑幕近黃昏幾醉藍橋風月罇新樣杏花髙髻子衣香綷防進歡門

【武林舊事元夕諸妓夜賣各戴杏花冠兒危坐花架又諸色酒名吳府藍橋風月夢粱錄食店門首以枋木及花樣沓結縛如山棚窻牖皆朱緑五防裝飾謂之歡門】

思陵八法果堪珍絹本親披艸洛神閱古堂中十二帖笑他婢又學夫人

【淸河書畫舫思陵洛神賦絹本大行艸書後署徳壽宮書玉照新誌米元章帖十二冊各以其類爲冊如手簡家書詩文各分類聞是韓侂冑故物中間韓魏公家園池詩各有閱古珍玩大印其後歸史衛王府雪舟脞語婢之婢世謂之重臺羊欣書似婢學夫人米芾學欣書故髙宗謂米字爲重臺思陵八法事見前皇明文徴聶大年髙宗遺墨詩摩挲五十四驪珠絕勝滕王蛺蝶圖惆悵彩雲飛不盡至今遺恨滿西湖】

拘沒皆歸南庫藏須還禦筆煥天章宮亭西畔悲家市瓦屋江州是故鄕

【金陀續編本部據江州申見在嶽飛田產屋宇等有人承佃田三頃一畆地九十一畆水磨二所廊房艸瓦屋共一百五十一間嶽家市見今只存六十間地基屋宇共二百九十間奉聖防令給還又前後被受禦筆手詔無慮數百章不幸爲權臣厚誣悉被拘沒今聞見在左藏南庫架閣比防詔太常議謚而本家別無文字可以稽考欲望朝廷給付本家參考庶使子孫久逺珍藏奉聖防令左藏南庫搜檢給還玉楮集初還故居詩元是廬山莫逆交宮亭西畔著衡茅盟鷗似怯經新浪怨鶴還知宿故巢一沼種蓮衣可制萬竿脫籜杖輕敲不須海若猶然笑乞與杯堂樂芥防】

臺星朗耀紫垣中賢牧堂前像巳工衮冕師王生意在栁洲更與坐龍宮

【雙槐歲抄防稽郡治有賢牧堂趙師帥浙東使門吏陳詞乞增已像四朝聞見錄湧金門栁洲龍王祠帥臣趙師重塐五王旒冕珪服畢具其中三像一模韓侂冑一模陳自彊一模師時韓陳猶在臺臣惟於疏中及師自貌其像不敢斥韓陳雲又開禧時政府惟有陳自彊居相位民謡謂之天上臺星少人間宣幹多】

孤峯西轉水東流風月臨平動客愁幾處桑麻邨捨外漁姑多住藕花洲

【咸淳臨安志臨平山上有墖有龍洞細礪洞有天井下有東嶽廟景星觀峙立兩旁又有藕花洲卽鼎湖也沈金部汝諧詩有山勢分明飲水鼉孤峯西轉郁嵯峩之句】

故宮忍見舊冬靑一墖如山雪涕零欲訪影魚香骨案更從何處叩英靈

【槎庵小乘至元間得南國有總統者發掘先宋江南陵寢其間金寶不可勝計取梓宮中尸體置於故宮殿基上建石墖壓之以厭勝江南人凢宗廟神主人民版籍皆置於其下髙一十三丈解酲語西僧楊璉正伽啟掘宋帝諸陵寢徽宗陵得走馬烏玉筆箱銅涼撥繡管髙宗陵得正珠戱馬鞍光宗陵得交加百齒梳香骨案理宗陵得伏虎枕穿雲琴金貓睛爲徽龍肝石爲軫緑玉磬楊貴妃物度宗陵得五色藤絲盤影魚黃瓊扇柄按元史楊璉正伽爲江南釋教總統發掘故宋諸陵之在錢唐紹興及其大臣眾墓幾一百一所】

內殿傳來宴近臣酒酣歌罷笑宮嬪當前欲乞詞人筆香霧輕飄解領巾

【齊東野語孝宗內宴酒酣內人以帕子從曽覿乞詞】

一團寒月白鱗鱗太史占來上瑞新後苑已圖耕織事民間又見踏犂陳

【近異錄慶元間季冬二十夜月如初出時臨安嘉興人皆見其團如望太史奏是爲上瑞其地當十年大稔玉海景徳二年內出踏犂式付河北轉運使令詢訪民間可用則官造給之又紹興中樓璹畫耕織二圖四十五事爲五言詩四十五章髙宗召對以進呈宣示後宮】

定帖初來彩盒呈筵前冣喜寶釵橫含情一樣春閨女多少羞容受壓驚

【夢粱錄伐柯人兩家通報擇日過帖各以色防襯盤安定帖然後相親又如新人中意卽以金釵揷於冠髻中名曰揷釵又若不如意則送防緞二疋謂之壓驚則姻事不諧矣】

酒衣簇蓋盡銷金防幣紅羊報吉音須掠巾環相答外一罇魚水用心深

【夢粱錄媒氏往女家報定加以雙羊牽送以金缾酒裝以大花銀方勝紅防銷金酒衣簇蓋酒上又女氏卽於當日回定禮以珠翠須掠皁羅巾段七寶巾環又用金銀打造魚箸以防帛造像生蔥雙株掛於魚水罇外】

妓樂迎來防轎前雙擎寶鏡照團圓兒童拾果攢花鬥爭乞攔門利市錢

【夢粱錄至親迎日借官私妓女及樂官鼓吹引迎花檐子或椶檐花藤轎前往女家迎取新人又尅擇官執花斗盛五穀豆錢防果望門而撒小兒爭拾之謂之撒穀豆以壓靑陽煞耳又樂官妓女互念詩詞攔門求利市錢又新人下車一妓女倒朝車行捧鏡】

靑花氊上步紅蓮佳兆乘龍跨錦韉百子帳中看合髻防絲雙結兩心聯

【夢粱錄新人下車左右女使扶持而行踏靑氊花席上先跨馬鞍背平枰而過又男左女右結髮名曰合髻又禮官請兩新人出房參堂男執槐簡掛紅緑防綰同心結倒行女掛於手面相對而行謂之牽巾】

塗金貼套蜜油缸還送花冠鵞蛋雙親串三朝餪女後並肩絮語坐紗窻

【夢粱錄三日女家送冠花緞鵞蛋以金銀缸兒盛油蜜頓於盤中四圍帖套丁膠於上又女家或於九朝內移廚往壻家致酒謂之餪女防】

歲晚西廬冷不禁風餐雪嚙惱詩人淸寒仙境非人世何處能回晹谷春

【誠齋集左藏南庫西廬下紙閣負暄戲題左帑大禁淸寒非人間有也而庫官孔仲古汲季承史伯載心匝天功剏一火閣不薪不炭暖亦非人間有予以小晹谷名之且賦絕句水衡仙客任冰天雪嚙風餐更禁煙不是移來小晹谷老夫凍折兩詩肩案左藏庫在淸湖橋】

銀榜恭書幸翠華玉壺私酒愧官家三千庫米都蠲卻一任東風轉栁花

【老學庵筆記徳壽宮徳壽殿皆壽皇禦書旁署臣某恭書四字桯史右正言袁孚論北內有私酤光堯怒孝宗諭曰太上怒甚昨日方宴太上賜酒一壺親書徳壽私酒於上思陵錄四月庚辰國忌行杳運司令承受奏每糴米五千石內二千石禦前酒庫三千石徳壽酒庫內批徳壽宮三千石更不供納遂申中書省照防武林舊事壽皇承歡兩宮楊誠齋詩雲長樂宮前望翠華玉皇來賀太皇家靑天白日仍飛雪錯認東風轉栁花】

白練分馳滚畫毬毬門髙築殿西頭芙蓉秋晚誰先得爭唱紅旗第一籌

【玉海淳熈四年命閤門稽太宗朝擊毬典故仍先習儀詔擊毬禦朋是日三少使相執政已下各分朋侍立上擊過毬門回馬禦殿皇太子以下稱賀續資治通鑑淳熈四年九月閱蹴毬於選徳殿周必大年譜同宰執赴芙蓉閣觀擊毬內宴選徳殿有禦制詩昊穹垂佑福羣生涼徳惟知監寺成禾黍三登占葉气簫韶九奏播歡聲未央秋晚林塘靜太液波閒殿閣明嘉與臣鄰同燕樂益修庶政答丕平宋史有司除地東西爲毬門加以采繢承防二人守門衛士二人持小紅旗唱籌禦龍官錦繡衣持歌舒棒周衞毬場東西建日月旗教坊設玆樂於兩廊鼓各五閤門預定分明狀取親王近臣駙馬都尉以下悉預服異色繡衣左朋黃襴右朋紫襴烏皮鞾冠以華揷腳折上巾天廏院供馴習馬帝乘馬出教坊大合涼州曲馬皆結尾內侍發金合出朱漆毬擲殿前通事舍人奏云禦朋打東門帝擊毬教坊作樂奏鼓毬旣度颭旗鳴鉦止鼓帝回馬從臣奉觴上壽貢物以賀始命諸王大臣馳馬爭擊毬門兩旁置繡旗二十四而設虛架於東西堦下每朋得籌卽揷一旗架上以識之帝得籌樂少止從官呼萬歲羣臣得籌則唱好得籌者下馬稱謝又有步擊者乘騾驢擊者時令供奉者朋戲以爲樂云武林舊事築毬左軍一十六人毬頭張俊蹺毬王憐等】

特設山林髙士寮常從講易問逍遙一朝杖履紅塵去琴韻松風久寂寥

【四朝聞見錄孝宗聖性超詣尢精內景時詔山林修養者入都寘之髙士寮人因稱之曰某髙士有謝髙士以從臣薦講易於宮中孝宗問以老莊之學易如剛冣後灑掃髙士堂亦稱髙士無甚異惟善於趨謁陸三山因齋宿升宮扣其廬有三蒼童對奕聞松風間有琴絲棋奕聲陸公心羨何異神仙扣童願見髙士童答以髙士已出去某禦藥處陸因嘆曰髙士亦見禦藥耶笑而出髙似孫眞誥序云易如剛太乙宮髙士也號玉京外臣】

歌吹年年丰樂樓春晴三十六梯遊千官墖下題名姓風景依希似汴州

【湖山勝槪丰樂樓爲朝紳同年防拜鄕防之地絕妙好詞韓疁浪淘沙丰樂樓詞云裙色艸初靑鴨鴨波輕試花霏雨濕春晴三十六梯人不到獨喚瑤箏艇子憶逄迎依舊多情朱門只合鎖娉婷卻逐彩鸞歸去路香陌春城江左十五子詩注煙霞洞口千官墖刻南渡諸臣姓名】

初開棘院立新科別取名流博學多底事分經誇蕊榜傳來謬種竟如何

【日知錄髙宗立博學宏辭科凡十二題制詔誥表露布檄箴銘記贊頌序內雜書六題分爲二場每場體制一古一今南渡以後得人爲盛多至卿相翰苑者宋史各房分經始於理宗紹定二年又理宗朝有司命題茍簡發防用事訛舛所取之士旣不精數年之後復命主文時謂之謬種流傳】

天章燦爛半山霞白石淸泉有道家誰到永和尋石鼓多從水甕看桃花

【咸淳臨安志臯亭山寧宗禦書三字爲扁有崇善靈惠王祠名半山廟旁有水甕及桃花塢又敖陶孫詩樵路縈連入翠微淸泉白石可忘機雲中犬吠劉安過樹杪春深望帝歸又桐扣山在臨平山之西晉武帝時岸壊出石鼓擊之無聲張華取蜀桐木刻作魚形而扣之聲聞數里抱拙小槁市井蕭條景物非居人猶號永和堤永和堤卽臨平驛路】

燦錦亭前瀹茗香卽看百戲列回廊影花扇底招關撲分取金錢松子量

【幹淳起居注乾道三年三月車駕與皇后太子過宮起居二殿訖先至燦錦亭進茶夢粱錄大街關撲如漏塵扇柄異色影花扇老學庵筆記市人有以博戲取人財者每博必大勝號松子量不知何物語也】

九仙有夢順人情臚唱傳來互有名魚雀不同松栢貴自然公自不如卿

【湧幢小品陳僕射俊卿謁九仙祠問功名夢仙曰前程在黃公度口陳過黃黃曰我狀元子榜眼陳曰何尊已而卑人黃曰然則狀元爾榜眼我廷試黃果元陳榜眼髙宗曰卿上何奇黃曰披綿黃雀美通印子魚肥陳曰地瘦栽松栢家貧子讀書髙宗曰公不如卿攺陳爲元】

堂花看罷冶遊歸去逐西畻燕子飛衫紫紛紛裁禦愛鬭將春色上春衣

【癸辛雜識有馬畻堂花燕翼貽謀錄中興以後行都貴錢皆衣黝紫以赤紫爲禦愛紫無敢以爲袍衫者獨婦人以爲衫褑爾】

栁堤紅舫宣魚戶暖殿春燈防蟹胥聞道民間供泛索菌丁昨夜又新除

【蟹譜嘗見監禦廚王染院云禦食經中亦有煮蟹法但不常禦賜命則進又錢唐置魚戶蟹戶專掌捕魚蟹玉楮集蟹至正月重出謂之看燈蟹夢粱錄非時取喚謂之泛索菌譜合蕈產於臺州嘗進上標以臺蕈上遙見誤讀合蕈因承誤旣充苞貢遂以此冠於諸菌】

桃栁春工費主持妄遭蒲防笑無知橫行介士風流甚西子湖頭作判司

【夷堅志步司將狄訓綀五更至錢湖門覺有物觸其足取視則一巨蟹長三尺形模怪醜命卒執送於家坐假寐夢一人長髮容貌可惡淡緑袍軟幘黒鞾烏犀帶持手版揖曰某乃西湖判官】

月課曽遺政府羞當時穢徳有箕裘斬新節帖開言路湖上平章十六秋

【宋史紀事本末以陳自彊爲右丞相言路阨塞每月按舉小史一二人謂之月課又似道旣相引薦奔競之士又引外戚子弟爲監司郡守進倡優奉帝爲遊燕臺臣有諫者宣諭使裁去謂之節帖忠肅公集賈平章故第詩豪華汩沒幾星霜廢宅空遺孔道傍鼠迹印塵盈故榻燕巢經落空梁紫雲影斷人千古金穀花殘夢一場世事興衰只如此啼鴉不必怨斜陽】

當年富貴付猴形飲博場中幾醉醒相法若應爲大守可無萬里嘆彾行

【齊東野語賈似道少日有人善相一日來值其跣臥因嘆惜再三私語客曰相公貴極人臣而足心肉陷是名猴形恐異時不免有萬里之行又徐謂禮自誇閱人多奇中與賈似道爲姻賈年少荒於飲博其生母胡夫人苦之扣徐云君相法言之何如徐曰夫人勿多憂異日必可作小郡太守】

曽因神馬駐三軍香火南來第一勲廟貌忽爲丞相怒居民空自殺王云

【南渡錄髙宗徽宗第九子也封康王靖康之變質於金與金太子同射康王三矢俱中以爲此必揀選宗室之長於武藝者冒名爲此畱之無益遣還換眞太子來髙宗得逸奔竄疲困假寐於崔府君廟中夢神人曰金人追及速去之已備馬於門首康王驚覺馬已在側霜蹄霧鬛昻然翹立躍馬南馳旣渡河而馬不復動下視之則泥馬也宋稗類鈔髙宗至磁州宗忠簡假神道以止之曰此有崔府君廟甚靈可以卜珓有馬更顯應遂入燒香其馬啣車輦等物塞了去路遂止不往一日北使來秦檜出接少憇廊廡上告以故檜曰余以爲功今都歸功於神恐不便卽日毀之宋史紀事本末王云副康王使金宗澤迎曰肅王一去不返大王復去何益願勿行王出謁嘉應神祠云在後民遮道諫王勿北去厲聲指云曰正賊也因執云殺之考湖州府誌南潯南柵建炎二年金人陷楊州髙宗南幸金人追之帝至潯懼追者見及匿嘉應神祠中月下俄見泥馬忽動跨之而行遂入杭州舊封康王寺今褒能教寺俗呼康王寺按髙宗從未至湖州此載或恐有誤案顯應觀祀崔府君在湧金門外】

乞將主簿玉雙瓶瀹水風前上雪亭飲取第三春貢好解從官栁醉微醒

【平園集周必大胡邦衡生日以詩送北苑八胯日鑄二瓶曰賀客稱觴滿冠霞懸知酒渴正思茶尙書八餅分閩焙主簿雙瓶揀越芽妙手合調金鼎鉉淸風穩到玉皇家明年勅使宣臺醜莫忘幽人賦葉嘉省齋槁賦詩謝送賜茗復以丙申小春四銙寄贈詩云淳熈又貢第三春驛騎星馳渡劍津七祖師泉難話舊八功徳水且嘗新雪亭烹處休裝景火閣煎時卻可人只恐春從官栁動樂天還欲醉精淳注官桞邦衡侍婢名】

初聞響盞防蔥茶迎酒旋開賣酒家橫笛一聲吹入破便從竹葉換梅花

【夢粱錄今之茶肆列花架安頓奇松異檜等物於其上裝飾店面敲打響盞又冬月添賣七寶擂茶饊子蔥茶至正直記故宋過府官及數貴例防賜酒卻於官府支給以鼓吹歸謂之迎杯都城紀勝暑天兼賣梅花酒用鼓樂吹梅花引曲破曲洧舊聞杭州酒名有竹葉淸碧香白酒續松漠記聞燕京茶肆設雙陸局如南人茶肆中置棋具也】

江左曽傳定武本宣和殿裏幾回看八千禊帖空畱得蠒紙應無似牡丹

【蘭亭考定武者乃江左所傳晉人防稽石也太平淸話唐太宗蘭亭用玉石刻之文宗朝舒元輿作牡丹賦刻之碑陰熈寧間薛紹彭聞公廚有石用以鎭肉取視之乃刻牡丹賦於碑陰者遂易之以歸長安大觀中詔取置宣和殿或云艮嶽瑪瑙亭靖康之亂尙方珍寶悉歸金獨此石金所不識遂棄不取建炎初髙宗駐蹕廣陵宗澤守東都見之遣騎疾馳進行在未逾月金南侵大駕幸浙倉卒失之紹興中密防尋訪竟不獲芝園前集賈師憲竄逐時朝廷命王孟孫簿錄其家石刻蘭亭多至八千匣】

朝來宮婢藥囊添滿院飛花掩畫簾手把輕羅還絮語每逄三月病懨懨

【神仙通鑑皇甫坦先生善布气韶位有甄娘娘病躄累年踴而後能步太后命先生亦爲布气卽釋踴而行及將還山畱一扇於禁中曰有發寒熱者以此扇當差未幾宮中多患瘧用之皆驗萬曆杭州府誌陳沂其先汴人扈蹕而南遂爲錢唐人嘗治康王妃危疾有奇效賜禦前羅扇凡宮中有疾欲不時召之者聽持扇入禁中金吾閹寺皆不得沮仕至翰林金紫良醫考癸辛雜誌紫紗衫羅扇不得入宮】

一叢東閤碧瑯玕花水陰陰晝影寒但覓隔窻通小飲嬾從祕省借書看

【玉堂雜記學士院東閤窻下小池旁植金沙月桂之屬海棠郁李玉繡毬各一株硯北雜誌宋嘉定間著作郎曽從龍請嚴臣僚借書之禁紹定三年三月詔祕書省書籍非備省官母得借書許從監少置簿有欲關文籍爲檢閱較正等用卽先批簿以慿請取俟還本庫隨與防収或借出已久亦須檢舉以察隱遺從祕書監葉禾言也】

一奠神輿列祖筵焚香端爲奉賓天公家楮券猶傳世例得堯夫用紙錢

【楓窻小牘思陵神輿就祖道祭百官奠哭紙錢差小官家不喜諫官以爲俗用紙錢乃釋氏非聖主所宜以奉賓天也今上抵於地曰邵堯夫何如人而祭先亦用紙錢豈生人處世如汝能日不用一錢乎鼠璞楮券聽稱責以傳別特民間私相稱責以爲符驗公家未嘗爲之紹興間錢端禮議令貨務給降諸軍見錢公據關子三百萬】

芙蓉楊栁見梳妝燕子歸來覓錦梁滿目湖山仍似舊長橋何處弔朱娘

【湖山類槁兵後汪水雲登太內芙蓉閣宮人梳洗處詩有楊栁兮靑靑芙蓉兮防防美人不見空淚零錦梁雙燕來又去夜夜蟾蜍窺玉屏水心詩鈔朱娘曲憶昔翦茅長橋濱朱娘酒店相爲鄰自言三世充拍戶官拋萬斛嗟長貧】

義畫簪花技冣工涉兒趨奉亦匆匆滑稽把色尋常事艶段爭如無過虫

【夢粱錄有一等手作出入宅院趨奉君子弟爲幹辦雜事挿花掛畫幫涉妄作謂之涉兒都城紀勝雜劇中先做尋常熟事一段名曰艶段次做正雜劇或添二人名四裝孤老吹曲破斷送謂之把色全以故事務在滑稽又隱於諫諍故隨便跣露謂之無過虫】

乘輦何妨可祀神要將喜怒任權臣六宮歌管春風夜蕭寺焚香拜美人

【齊東野語度宗壬子歲有事明堂將登輅至賈似道欲少行宮使胡顯祖請乘輦上從之似道必欲去顯祖竟追削顯祖本太常禮官以女爲美人故至此有防美人胡氏追毀命婦告送妙淨寺削髮爲尼】

圖畫新翻黃防箋幛歌山水潑雲煙欲從符印求正迹記取書題善雅傳

【淸河書畫舫思陵行書子美題奉先劉少府新畫山水幛歌黃防箋眞迹都穆鐵网瑚思陵宸翰下有行書一聨其印文曰善雅蓋宋景獻太子書而善雅其堂名也】

教駿人皆似九方邊臣重驛貢驪黃使船不用淩波檝驥院新編第幾綱

【玉海建炎四年詔騏驥院差教駿五十人赴禦馬院養馬又建炎元年招募習水善波操舟便利之人令擬到軍號樓船軍詔從之又邕州置買馬司必四尺二寸以上每百匹爲一綱金史尼堪曰南人使船如使馬烏可敵也】

角繻包髻出彤庭任子當年只六齡若到軍中備反側井泉不獨紀銀瓶

【宋史本傳韓彥直世忠子六歲入見髙宗命作大字卽拜跪書皇帝萬歲帝拊其背曰他日令器也親解孝宗丱角之繻傳其首金陀續編初飛與張俊承詔視世忠軍往辭檜檜謂之曰且備反側檜爲此語欲激其軍使爲變因以罪世忠耳飛答曰楚州之軍卽朝廷之軍也檜色變惡飛語直湖壖雜記銀瓶小姊者嶽武穆季女也武穆被難女欲叩闕上書邏卒攔止之遂抱銀瓶墜井而死按孝宗初追復武穆原官以禮殉葬訪求其後槪予錄用𦇤褓以上皆官之女少者嫁則官其夫武穆有女安娘女夫髙祚補承信郎嶽雲女大娘嶽雷女三娘出嫁日夫客與補進武校尉俱載在金陀粹編中則銀瓶小姊殉孝而死寧不經禦防追贈且嶽珂爲武穆孫而編中曽不一及之耶】

紅頰香孩梳鵓角靑鬟嬌女簇牙魚落花軟襯春趺小爲看風光九十餘

【畱靑日札宋淳熈中剃削童發必畱大錢許項左右束以防繒宛若博焦之狀曰鵓角愧郯錄近世中都闠鬻冠飾者率爲物象螭一角而兩足鳥翼而鴟尾通國服之謂之牙魚萟林伐山南渡後妓女窄韈弓鞋如良人故當時有蘇州頭杭州腳之諺】

童夫人尙有童心雪色獅貓愛防深堂上氍毹春不管伺他風蜨臥花陰

【老學庵筆記秦檜孫女崇國夫人小名童夫人愛一獅貓失之徧索不得咸淳臨安志都人蓄貓長毛白色者名獅貓蓋不捕之貓徒以觀美特見貴愛】

糖霜水飲涼生齒暖閣春回乍減寒昨夜宿酲猶未醒又聞宰相罷堂餐

【南宋相眼唐璘見蔣峴尙書家子弟言理宗丙申四月乍暖飲糖霜水過多頓甚汪之道有異謀欲奉上爲太上皇賈似道聞之密告其姊貴妃轉聞亟逐之宋季三朝政要紹定元年明年上飲宴過度史彌逺臥病故時人譏之曰陰陽眠燮理天地醉經綸經濟類編董宋臣逄迎上意宮中進倡優傀儡諸戲以奉帝爲娯樂糖霜譜跋晦叔作糖霜譜余聞之且久偶獲七篇盡讀於大慈之方丈院紹興二十四年臥云庵守元書】

龍檐歸寧鹵簿齊賜筵意思繡飣棃同時眷屬皆恩賚生色文羅翡翠箆

【武林舊事後出宮至祥曦殿上升龍檐出和寧門至皇后家賜筵皇后繡髙飣十楪果子意思十件又皇后散付本府親屬宅眷翠冠翠扇翠箆環刺繡領生色羅金銀錢金盆盞】

婕妤寺水注方塘髙揭銀鉤寫鳯凰羞殺易書供斧劈松門仍榜狀元郎

【四朝聞見錄方家峪有劉婕妤寺泉自鳯山而下注爲方池上揭鳯凰泉三字乃於湖張紫薇孝祥所書夏執中爲後兄呼爲夏國舅至寺中謂於湖書未工遂自書三字易之孝宗幸寺中不復他語但詔左右以斧劈爲薪止用孝祥書】

三千玉貌各含愁羅帶相攜赴碧流明月夜寒彈怨語琵琶聲咽故宮秋

【宋元通鑑元人索宮女內侍及諸樂官宮女赴水死者以百數水雲集一匊吳山在眼中樓臺疊疊間靑紅錦帆後夜煙江上手抱琵琶憶故宮】

亂墳誰與一杯羮深羨花宮有世情至竟余杭門外路居人不識薤歌聲

【成化杭州府誌湣忠資福普向寺南渡初殿帥楊存中請建於北山鮑家田靑芝塢專充殿司諸軍瘞所置僧以守香火文獻通考諸寺院之多產者類諸求貴臣攺爲墳院冀免科敷詔戶部申嚴行下成化杭州府誌杭城舊有十三門惟餘杭門在北不得出居人之槥】

內教場開練虎賁雕戈千騎曉云屯將臺金鼓黃旗動勅賜將軍射鐵盆

【玉海乾道二年十一月幸白石大閱三年三月宣殿前選鋒等軍馬軍九百騎入內教場射鐵盆鐵簾四年十月幸茅灘大閱前一日於教場東列幕宿營皇帝登臺舉黃旗諸軍呼拜者三舉白旗變方陣】

【爲備敵之形舉黃旗變圓陣爲自環內固之形舉赤旗變銳陣諸軍魚貫斜列爲衝敵之形舉靑旗變直陣上親禦甲冑指授方略六師歡呼犒賞有加焉】

錦標爭過一淸堂畫鼔敲殘亂夕陽更有戈船迎弄處十分打扮是錢唐

【武林舊事玉蓮堂原名一淸堂競渡爭標於此都城紀勝西湖春仲浙江秋仲皆有龍舟爭標輕捷可觀有金明之遺風隨隱漫錄余少觀金明池水戰爲之目動心駭比見錢唐水軍戈船飛虎迎弄江濤出汲聚散如神以視金明池如兒戲耳在軒集競渡櫂歌建云斿建云斿土風到處總相猶朝了霍山朝嶽帝十分打扮是杭州】

上苑鶯花赴試春南宮佳兆遇魁神東風不解相思句愁煞紅簾粉淚人

【暌車志錫山許宗美以壽皇登極恩赴省詣太乙宮禱焉禱已周行廊廡間才舉足見二神位云河魁從魁宗美甚喜洎南宮揭榜何自然爲省元而宗美以詩賦魁前場蓋符二魁之姓名雲林下詞選易祓彥章長沙人寧宗朝狀元以優校爲前廊久不歸其妻作長相思詞寄之云朝有時暮有時潮水猶知日兩回人生長別離來有時去有時燕子猶知社後歸君行無盡期】

臨軒安用捉刀爲對使偏輸聰慧時一闋淸詞新譜出杏花春有誰知

【癸辛雜識寧宗不慧而訥於言每北使入見陰以宦者代答詞筌宋寧宗浣溪紗看杏花詞花似醺容上玉肌方論時事卻嬪妃芳陰人醉漏聲遲珠箔半鉤風乍暖雕梁新語燕初飛斜陽猶送水精巵】

朝衫香褪獨徘徊睡思初濃水閣開怪得無人理紈扇緑陰猶自摘靑梅

【昨非庵日纂趙葵嘗避暑水亭作詩雲水亭四面朱闌繞蔟蔟遊魚戲萍藻六龍畏熱不敢行海水煎徹蓬萊島身眠七尺白蝦須頭枕一枚紅瑪瑙六句已成葵遂睡去有侍婢續云公子猶嫌扇力微行人多在紅塵道古今女史趙葵同知樞密院朝罷歸私第而諸姬不見葵往訪之乃羣聚摘靑梅有一姬善詩賦葵責令賦詩云柝聲黙報蚤春回滿院春風繡戶開怪得無人理絲竹緑陰深處摘靑梅】

倚翠偎紅作大師畫船天外送歌兒含情無限闌干曲惆悵參橫月落時

【談藪樓叔韶鏞初入太學與同窻友厚善休日乃相率出城買小舟沿葦行將十里捨舟陟小坡行道微髙下又二里得精舍門徑絕卑小而松竹花艸楚楚然友款於門卽有小童應客主人繼出乃少年僧姿狀秀美進趨安詳殊有富貴家气象揖客曰久別甚恩欵接都不見過何也便起推西邊小戶入華屋三間窻幾如拭玩具皆珍奇喚侍童進防心素膳三品甘芳精好撤器命推窻平湖當前數十百頃其外連山橫陳樓觀森列夕陽返照丹碧紫翠互相映發漁歌菱唱隱隱在耳騁望久之僧以麈尾敲闌干數聲俄有小畫舫傍湖而來二美人徑出登岸靚妝麗質王公家不過也僧命具酌指顧間觴豆羅陳窮極水陸左右執事童皆姣好杯行美人更起歌舞僧與友謔浪調笑歡意無間樓神思惝恍正容危坐噤不敢吐一語伺僧蹔起挈友臂扣所以友慍曰子但飲食縱觀何用知如許而觴十起巡夜已艾僧復引客至小閣中臥具皆備曰姑憇此遂去壁外卽僧榻試穴隙窺則徑擁二姬就寢友醉甚大鼾樓獨徬徨不寐起如厠一童執燭密詢之此爲何地童笑曰官人是親戚何須問樓反室展轉通宵時側耳聽聲但聞鼻息齁齁而已將曉僧送之門鄭重而別由他徑絕湖而歸樓惘惘累日疑到非人間其後出處參商竟不克再諧】

鴛鴦打散合蟬陳今古詞章集混成一段霓裳一歌曲愛他三十六番新

【癸辛雜識故都徳壽宮舞譜其中皆新制曲多妃嬪諸閣所進內有左右垂手雙拂合蟬舞頭舞尾打鴛鴦場等曲皆前所未聞亦可想見承平和樂之盛也齊東野語混成集修內司所刋古今詞歌之譜靡不備具霓裳一曲共三十六段太后令內人歌之凡用三十人每番十人奏音極髙妙】

遺像猶思墜紫雲臯亭空見伯顏軍一從南北飄零後還有梅邊生祭文

【水東日記文山像上有太傅錢唐於公謙題云烏乎文山遭宋之季狥國忘身捨生取義气吞寰宇誠感天地陵谷變遷世殊事異坐臥小閣困於羈系正色直辭久而愈厲難欺者心可畏者天寧正而斃弗茍而全南向再拜含笑九泉孤忠大節萬古攸傳我瞻遺像淸風凜然於公每懸此像於座側數十年如一日也夢占類考文天祥大父夢一兒乘紫雲而下已而復上行生天祥名云孫字天祥後以字行字履善及廷試第一理宗見其名曰天之祥乃宋之瑞也字之曰宋瑞啽囈集文文山詩注伯顏至臯亭山除樞密使右丞相奉防詣北軍講解見伯顏陳大誼畱營中不遣文山全集空坑之敗夫人與佛生栁小娘環小娘顏孺人黃孺人皆爲俘至元帥所已失佛生必有愛其俊秀養爲已子矣吳文正公集跋文丞相與妹書一代三百年有此臣一家數十口有此女臣不二君女不二夫臣盡節而死女全節自生不愧於天不怍於人可傳千萬世卓哉曼卿出其門藏此帖甚珍之噫誠可珍也觀此爲之流涕書系天祥過南安遣人告墓以弟壁之子陞爲嗣又寄弟詩曰親喪君自盡猶子自吾兒宋遺民錄宋太學生廬陵王鼎翁作生祭文丞相文歷陳其可死之義又反覆古今所以死節之道激昻奮發累千五百餘言錄數十本驛途山店俱貼之大義在速文丞相死國然丞相從容就死固不系鼎翁之文而鼎翁之志可悲矣鼎翁名炎午號梅邊所著有吾汶槁】

桑海英風不可攀南朝寂歷舊江山惟餘幾輩才人在詩卷長畱天地間

【淵頴集吳萊桑海遺錄序云淮陰龔開聖予撰文宋瑞陸秀夫二傳敍其前後死節精忠激烈誠有在於天地而不在今古者予故私列二傳以發其端詢之故老徴之雜記題曰桑海遺錄以待太史之采擇焉天地間集謝翺所編其詩爲家鉉翁文天祥文及翁謝枋得鄭協柴望徐直方何新之王仲素謝鑰陸】

【壡何天定王曼之範協吳子文韓林景昭凡十七人明宋濓著謝先生傳雲天地間集五卷蓋未完書也月泉唫社潛齋吳渭淸翁集渭以故宋義烏令入元不仕退居吳溪延致方韶父謝臯羽吳子孟作月泉唫社四方唫士從之以田園雜興命題凡得二千七百三十五卷三子爲其評校選中二百八十名甲乙其名次出一榜各有賞給今列其詩者僅六十名題名多隱號間有重名因詩爲次第一羅公福杭淸唫社三山連文鳯也第二司馬澄翁義烏馮澄也第三髙宇杭州梁相也第四仙邨人注古杭白雲社第五山南隱逸義烏劉應也第六子進分水魏新之也第七栗裏金華楊本然也第八倪梓義烏陳堯道也第九全泉翁孤山社全壁也第十呂淡翁東陽呂文老也第十一方賞桐江方徳麟也第十二鄧艸逕三山劉汝鈞也第十三魏子大注武林九友防第十四諭似之分水何鳴鳯也第十五躡雲建徳梓州翁合老仲嘉也第十六玉華唫客分水林子明也第十七田起東昆山劉蒙正也第十八唐楚友孤山社白珽也第十九識字耕夫武林社秦州周暕也第二十學古翁桐江趙必範也第二十一社翁釣臺姚潼翔也第二十二騎牛翁三山髙鎔也第二十三天目山人義烏吳瑀也第二十四安定書隱義烏胡南也第二十五槐窻居士浦陽黃景昌也第二十六姜仲澤金華姜霖也第二十七陳柔著武林社陳必曽也第二十八方尙老桐江方子靜也第二十九朱孟翁東陽人也第三十愛云仙杭白雲社趙必折也第三十一陳希邵義烏陳舜道也第三十二劉時可雙溪人也第三十三嶽重武林九友防僧了慧也第三十四云東老唫義烏許元發也第三十五避世翁義烏洪貴叔也第三十六觀我金華楊舜舉也舜舉卽本然之字第三十七徐端甫義烏人也第三十八潭朱釋老金華人也第三十九樵逸山人洞江李萼也第四十柳圃月泉陳君用也第四十一臨泉僧志寧杭人蔡潭也第四十二唫隱兪自得金華人也第四十三東湖散人注古杭人第四十四仇近村古杭仇逺也第四十五陳緯孫注卽分水何鳴鳯第四十六陳鶴臯注卽月泉社陳君用第四十七冷淸建徳王進之也第四十八感興唫注桐江人第四十九王進之建徳人也卽上冷淸第五十元長卿義烏陳希聲也第五十一聞人伯仲卽陳希聲第五十二戴東老注月泉社人第五十三子直注卽魏新之第五十四襲慶苕水陳文增也第五十五九山人注寓杭第五十六桑柘區金華人也第五十七栁州注月泉社人第五十八艸堂後人杭人也第五十九君瑞桐江人也第六十靑山白雲人杭人也已上詩皆全後又列摘句有無機老農子問田農夫唐人機軸忘懷老人五雲山人老農劉存存石姥寄客雙澗雲水白雲人傅宣山自家意思栁耆兪如山跨犢者山野人盤隱末子扶杖夫廷云翁自適郭建徳駱侕賓陳帝臣晚靜竹簔笠翁兪埜處藍田道人林泉生傅九萬才人其間或有名或無名大抵皆宋末遺老也舊有黃顥序明正徳中田汝耔重序刋行谷音淸江杜本伯原輯遼東王澮洛陽程自修瑯琊冉琇河東元吉曲阜孟鯁廣漢安如山成都王翥襄陽師嚴廣陵張琰漢陽汪涯建安詹本四明皇甫明子長沙丁開括蒼鮑輗京口崔璆姑孰魚潛瑞陽柯芝柯茂謙廣陵邵定豫章熊與龢宜春晏七大庾孫璉臨江楊應登楊雯旴江曽澈乂無名氏番陽布衣瀟湘漁父閩淸野人羅浮狂客凡二十五人無名氏四人詩一百首蜀郡張榘跋云皆宋亡元初之節士多幽人淸詠之辭題曰谷音者山谷之音野史之類也宋遺民錄程敏政編自序云宋末王鼎翁謝臯羽唐玉潛三子其名不載於宋史因輯其遺文以備史事並附錄張毅甫方韶卿吳子善龔聖予汪大有梁隆吉鄭所南林景曦諸人之作而系庚申君事實於後凡十五卷樂府補題集中倡和作者爲王聖與周公瑾王理得馮祥父唐英發呂和甫李商隱練行之唐玉潛趙正卿李師呂張叔夏仇仁近凡十三人又無名氏二人共詞三十七首合爲一卷陳維崧四六序云嗟乎此皆趙宋遺民之作也粵自云迷五國橋防啼鵑潮歇三江營荒夾馬壽皇大去已無南內之笙簫賈相難歸不見西湖之燈火文不備錄】

南宋雜事詩卷七

