

欽定四庫全書

集部八

唐詩品彚

總集類

提要

【臣】等謹案唐詩品彚九十卷拾遺十卷明髙棅編棅有嘯臺集已著錄宋之末年江西一派與四靈一派並合而爲江湖派猥雜細碎如出一轍詩以大獘元人欲以新艷奇麗矯之迨其末流飛卿長吉一派與盧仝馬異一派並合而爲鐵體妖冶俶詭如出一轍詩又大獘百餘年中能自拔於風气外者落落數十人耳明初閩人林鴻始以規仿盛唐立論而棅實左右之是集其職志也所錄凡六百二十家得詩五千七百六十九首分體編次爲五言古詩二十四卷七言古詩十三卷長短句附焉五言絕句八卷六言附焉七言絕句十卷五言律詩十五卷五言排律十一卷七言律詩九卷排律附焉始於洪武甲子成於癸酉至戊寅又捜補作者六十一人詩九百五十四首爲拾遺十卷附於後考玉臺新詠有古絕句四首棅以絕句居律詩前蓋有所考至排律之名古所未有楊仲宏撰唐音始別爲一目棅祖其說遂至今沿用二馮批防才調集以堆砌板滯雜亂無章之病歸咎於排之一字詆棅爲作俑然詩家不善事卽二韻四韻未嘗不堆砌板滯雜亂無章是亦不必盡以排字爲誤矣諸體之中各分正始正宗大家名家羽翼接武正變餘響旁流九格其凡例謂大略以初唐爲正始盛唐爲正宗爲大家爲名家爲羽翼中唐爲接武晚唐爲正變爲餘響方外異人等詩爲旁流間有一二成家特立與時異者則不以世拘之如陳子昻與李白列在正宗劉長卿錢起韋應物柳宗元與髙適岑參同在名家是也其分初盛中晚蓋宋嚴羽已有是說二馮嘗以劉長卿亦盛亦中之類力攻其謬然限斷之例亦論大槪耳寒溫相代必有半冬半春之一日遂可謂四時無別哉明史文苑傳謂終明之世館閣以此書爲宗厥後李夢陽何景明等摹擬盛唐名爲崛起其胚胎實兆於此平心而論唐音之流爲膚廓者此書實唘其獘唐音之不絕於後世者亦此書實衍其傳功過並存不能互掩後來過毀過譽皆門戶之見非公論也至於章懷太子黃臺詞沈佺期古意之類或防竄舊文康寶月劉令嫺之類或泛收六代杜常胡宿之類或誤采宋人小小瑕疵尢所未免卷帙旣富核檢爲難第觀其大體可矣乾隆四十六年十二月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

唐詩品彚敍目

五言古詩一

正始【上】

太宗皇帝

虞世南

魏徴

王績

許敬宗

岑文本楊師道

劉孝孫

淩敬

趙中虛

董思恭

王紹宗上官儀

張文琮

章懷太子

王勃

楊烱

駱賓王盧照鄰

劉庭芝

盧崇道喬知之

蘇味道

李嶠

崔融

杜審言

五言之興源於漢注於魏汪洋乎兩晉混濁乎梁陳大雅之音防於不振唐氏勃興文運丕溢太宗皇帝龍鳯之姿天文秀發延覽英賢首倡斯道其幸慶善宮等作時已被之管弦明良滿庭賡歌贊治若夫世南屬和匡君以正魏徵終篇約君以禮辭之忠厚豈曰文爲及乎永徽以還四傑【唐初王勃楊烱盧照鄰駱賓王皆以文章齊名時號四傑】並秀於前四友【蘇味道李嶠崔融杜審言號爲文章四友】齊名於後劉氏庭芝古調上官儀新體𨿽未遏其防波亦稍變乎流靡爰自貞觀至垂拱間通得二十六人擇其詩之頗精粹者共六十七首列爲唐世五言古風之始

五言古詩二

正始【下】

沈佺期

宋之問

李適

薛稷

鄭愔

徐彥伯吳少防

邢象玉

李邕

蘇頲

張說

趙冬曦韋嗣立

崔日知

韋元旦

崔湜

韋述

張九齡洪子輿

豆盧回

齊澣

王丘

蘇晉

孫逖

宗皇帝

神龍以還品格漸髙頗通遠調前論沈宋比肩【沈佺期宋之問始變江左詩律時人宗之爲之語曰蘇李居前沈宋比肩】後稱燕許手筆【開元初許公蘇頲以文章顯與燕公張說齊名故時號燕許大手筆】又如薛少保之郊陜篇張曲江公感遇等作雅正衝澹體合風騷駸駸乎盛唐矣今自沈云卿而下以盡乎開元初之諸賢通得二十五人共詩七十五首離爲下卷亦曰正始使學者本始知來遡眞源而遊汗漫矣

五言古詩三

正宗【一】

陳子昻

唐興文章承陳隋之子昻始變雅正夐然獨立超邁時髦初爲感遇詩王適見之曰是必爲海內文宗噫公之髙才倜儻樂交好施學不爲儒務求眞適文不按古佇興而成觀其音響沖和詞防幽邃渾渾然有正大之意若公輸氏當巧而不用者也故能掩王盧之靡韻抑沈宋之新聲繼往開來中流砥柱上遏貞觀之微波下決開元之正嗚呼盛哉

五言古詩四

正宗【二】

李白

五言古詩五

正宗【三】

李白

五言古詩六

正宗【四】

李白

詩至開元天寶間神秀聲律粲然大備李翰林天才縱逸軼蕩人羣上薄曹劉下淩沈鮑其樂府古調若使儲光羲王昌齡失步髙適岑參絕倒況其下乎朱子嘗謂太白詩如無法度乃從容於法度之中蓋聖於詩者其古風兩卷皆自陳子昻感遇中來且太白去子昻未遠其髙懷慕尙也如此今掲二公爲正宗共二百五十一首分爲四卷使學者入門立志取正於斯庶無他岐之惑矣

五言古詩七

大家【一】

杜甫

五言古詩八

大家【二】

杜甫

元微之曰予讀詩至杜子美而知古人之才有所總萃焉唐興學官大振歷世之文能者互出而又沈宋之流研錬精切穩順聲勢謂爲律詩由是而後文變之體極焉然而好古者遺近務華者去實效齊梁則不逮於魏晉工樂府則力屈於五言律切則骨格不存閒暇則纎穠莫備至於子美蓋所謂上薄風雅下該沈宋言奪蘇李气吞曹劉掩顏謝之孤髙雜徐庾之流麗盡得古人之體勢而兼昔人之所獨專矣如使仲尼考鍛其防要尙不知貴其多哉茍以爲能所不能無可無不可則詩人以來未有如子美者矣嚴滄浪曰少陵詩憲章漢魏而取材於六朝至其自得之妙則先輩所謂集大成者也世稱子美爲大家故略二賢之論以冠其端云

五言古詩九

名家【上之一】

孟浩然

王維

五言古詩十

名家【上之一】

王昌齡

儲光羲

五言古詩十一

名家【上之三】

李頎

常建

五言古詩十二

名家【上之四】

髙適

岑參

五言古詩十三

名家【下之一】

劉長卿

錢起

五言古詩十四

名家【下之二】

韋應物

五言古詩十五

名家【下之三】

韋應物

柳宗元

夫詩莫盛於唐莫備於盛唐論者惟杜李二家爲尢其間又可名家者十數公至如子美所贊詠者王維孟浩然所友善者髙適岑參乾元以後劉錢接迹韋柳光前人各鳴其所長今觀襄陽之淸雅右丞之精致儲光羲之眞率王江寧之聲俊髙達夫之气骨岑嘉州之奇逸李頎之衝秀常建之超凡劉隨州之閒曠錢考功之淸贍韋之靜而深柳之溫而密此皆宇宙山川英靈間气萃於時以鐘乎人矣嗚呼盛哉今俱列之名家第爲上下以儲孟二王髙岑常李爲上卷劉錢韋柳爲下卷共十二人合詩四百七十五首離爲七卷學者遡正宗而下觀此足矣

五言古詩十六

羽翼【上】

崔顥

陶翰

劉眘虛

薛據

崔曙

李嶷

綦母濳

王灣

崔國輔

張謂

盧象

祖詠

王季友

賀蘭進明

閻防

五言古詩十七

羽翼【下】

蕭華

崔宗之

魏萬

張潮

裴迪

丘爲

張子容

萬楚

包融

蔡希寂

沈頌

韋鎰

賈至

蕭頴士

李華

顏眞卿

王縉

奚賈

趙微明

沈徽

沈千運

於逖

張彪

孟云卿

元結

獨孤及

丁仙芝沈如筠

吳象之

楊諌

林琨

談戩

劉復

楊俊

戴休珽

宋昱

昔朱晦庵先生嘗取漢魏五言以盡乎郭景純陶淵明之作以爲古詩之根本凖則又取自晉宋顏謝以下諸人擇其詩之近於古者以爲羽翼輿衛余於是編正宗旣定名家載列根本立矣柰何羽翼未成爰自采摭及觀諸家選本載盛唐詩者惟殷璠河嶽英靈集獨多古調璠嘗論曰夫文有神來气來情來有雅體野體鄙體俗體編紀者能審鑑諸體委詳所來方可定其優劣論其取捨又曰璠今所集頗異諸家旣閒新聲復曉古體文質半取風騷兩挾斯言得之矣若夫太白浩然儲王常李髙岑數公已掲於前他如崔顥薛據張謂王季友諸人皆李杜當時所稱許相與發明斯道賡歌鼓舞以鳴乎盛世之音者矣今以崔司勲等十五人共詩八十一首爲上卷又以殷氏所收之外若崔宗之魏萬之願交於翰林元結孟云卿之見稱於工部張裵賈岑唱和聨翩【張子容與孟浩然有永嘉贈答裵廸與王維有輞州賦詠賈至與岑參諸人有早朝唱和】蕭李獨孤馳名先後【蕭穎士時號蕭夫子李華中宏詞獨孤及天寶末舉有道】又如篋中【元次山編沈千運趙微明諸人之詩爲篋中集】丹陽【殷璠編張潮包融等十八人詩爲丹陽集】采葺不少𨿽眾君子之全集罕得詳覽然其言皆足以沒世而不忘也爰自崔顥而下以盡乎天寶諸賢凡三十六人得詩七十四首爲下卷合而題曰羽翼竊效晦庵之意歟學者觀之能審諸體而辯所來庶乎不作開元天寶以下人物與夫野狐外道蒙蔽其眞識者又奚足以知此哉

五言古詩十八

接武【上】

徳宗皇帝

郎士元

皇甫冉

李端

盧綸

司空曙令狐峘

朱長文

余延壽

顧況

劉太眞

朱仿

竇參

姚系

劉灣

李希仲

蘇渙

戎昱

李益

五言古詩十九

接武【下】

於鵠

戴叔倫

長孫佐輔

楊淩

崔元翰

劉商

楊衡

武元衡

羊士諤權徳輿

劉禹錫

李觀

楊巨源

孟簡

嗚呼天寶喪亂光嶽气分風槪不完文體始變其間劉長卿錢起韋應物栁宗元後先繼出各鳴一善比肩前人已列之於名家無復異議時若郎士元皇甫冉李端盧綸顧況戎昱竇參武元衡之屬以及乎權徳輿劉禹錫諸人相與接迹而興起翺翔乎大歷貞元之間其篇什諷詠不減盛時然而近體頗繁古聲漸遠不過略見一二與時唱和而已𨿽然繼述前列提挾風騷尙有望於斯人之徒歟今自郎士元而下以盡乎大歷諸賢得一十九人擇其聲之頗近者凡六十五首爲上卷又自於鵠以及元和之初得一十四人共詩五十八首爲下卷題曰接武以紹天寶諸賢之後俾學者知有源委矣

五言古詩二十

正變

韓愈

孟郊

唐詩之變漸矣隋氏以還一變而爲初唐貞觀垂拱之詩是也再變而爲盛唐開元天寶之詩是也三變而爲中唐大歷貞元之詩是也四變而爲晚唐元和以後之詩是也夫元和之際柳公尙矣若韓退之孟東野生平友善動輙唱酬然而二子殊途文體差別今觀昌黎之博大而文鼓吹六經捜羅百氏其詩騁駕气勢嶄絕崛彊若掀雷決電千夫萬騎橫騖別驅汪洋大肆而莫能止者又秋懷數首及暮行河堤上等篇風骨頗逮建安但新聲不類此正中之變也東野之少懷耿介齷齪困窮晚擢巍科竟淪一尉其詩窮而有理苦調淒涼一發於胸中而無吝色如古樂府等篇諷詠久之足有餘悲此變中之正也余合二公之詩爲一卷所以幸其遺風之變猶有存者故曰正變

五言古詩二十一

餘響【上】

王建

張籍

陳羽

楊賁

陸長源

李渉

白居易

歐陽詹

鮑溶

呂溫

李賀

賈島

姚合

杜牧

許渾

李商隱

五言古詩二十二

餘響【下】

馬戴

陳陶

溫庭筠

劉駕

儲嗣宗

李羣玉

司馬禮

於濆

邵謁

陸龜防

朱景

張喬

曹鄴

羅隱

韓偓

王貞白

李建勲

元和再盛之後體制始散正不傳人趨下學古聲愈微韓愈孟郊已述於前他如張籍王建白居易歐陽詹李賀賈島諸人各鳴於時猶有貞元之遺韻開成後馬戴陳陶劉駕李羣玉輩黽勉气格尙欲賈前人之餘勇又如司馬禮於濆邵謁之屬研精覃思不過歷郊島之藩翰耳𨿽然時有廢興道有隆替文章與時髙下與代終始向之君子豈可泯然其不稱乎予於是編所以不辭采錄爰自王仲初而下以盡乎元和諸賢通得一十六人擇其聲之頗純者凡五十八首爲上卷人自馬與陳而下以盡乎唐末諸人通得一十七人共詩六十九首爲下卷合而題曰餘響以見唐音之盛沨沨不絕𨿽非陽春白雪引商泛徵而屬和者不多殆與下裏巴人淫哇之聲則有間矣

五言古詩二十三

旁流

有姓氏無字裏世次可考者十四人詩十五首薛奇童

蔣奇童

唐堯客

杜頠

王烈

孫昌

陳存

楊齊哲

樓頴

賈馳

李防卿

袁瓘

元季川

賈琮

姓氏疑誤者六人詩十一首

李頎

髙適

李彥暉

劉希戩

李益

李亦

羽士二人詩十六首

吳筠

司馬退之

衲子五人詩十九首

皎然

靈一

僧泚

貫休

修睦

外夷一人詩一首

新羅王

閨秀五人詩七首

劉令嫺

張琰

冦坦母妓常浩

鮑君徽

女冠一人詩一首

李冶

唐世詩學之盛上自帝王公卿下至山林韋布以及乎方外異人閭閻女子莫不願學焉其篇什之多不可勝紀若夫大方名家騷人墨客各以世次收品從彚他若諸集附載道人衲子宮閨仙怪及有姓氏無世次可考者往往有述多非全集所得故不收入類若棄而不錄又何以見斯人之徒歟今略其詩之精者通得三十四人共詩七十首爲一卷以附餘響之後題曰旁流𨿽不足以品藻淵源庶乎防涓酌潦能成江河之沛矣

五言古詩二十四

長篇

李白

杜甫

韓愈

五言長篇自古樂府焦仲卿而下繼者絕少唐初亦不多見逮李杜二公始盛至其鋪陳終始排比聲韻大或千言次猶數百辭意曲折隊仗森嚴人皆雕飭乎語言我則直露其肺腑人皆專犯乎諱忌我則回防其褒貶此少陵所長也太白又次之韓愈晚出力追前人先輩嘗謂南山詩與少陵北徵互有優劣斯言近之善乎嚴滄浪有云李杜韓三公之詩如金鴟擘海香象渡河龍吼虎哮鼉翻鯨躍大鎗大刃君王親徵气象各別予故合三家詩共五篇爲一卷附於五言短調之後學者觀之亦足以廣其藻思耳

七言古詩一

正始

王宏

王勃

盧照鄰駱賓王

劉庭芝

喬知之

陳子昻

王適

李嶠

沈佺期

徐之

宋之問

王無競

郭振

盧僎

張說

徐彥伯

吳少微劉廷琦

李如璧

李昻

胡皓

賀朝淸

萬齊融

王翰

孫逖

宗皇帝賀知章

許景先

七言𨿽云始自漢武栢梁然歌謠等作出自古也如寗戚之商歌七言略備迨漢則純乎成篇下及魏晉相繼有述其間雜以樂府長短句詞吟曲引篇行詠調之屬皆名爲詩唐初作者亦少獨宋之問數首爲時所稱又如郭代公寶劍篇張燕公鄴都引調頗淩俗然而文體聲律抑揚頓挫猶未盡善今自王宏而下至開元初通得二十九人共詩四十六首爲正始

七言古詩二

正宗【一】

李白

七言古詩三

正宗【二】

李白

太白天仙之詞語多率然而成者故樂府歌辭咸善或謂其始以蜀道難一篇見賞於知音爲明主所愛重此豈淺才者徼幸際其時而馳騁哉不然也白之所蘊非止是今觀其逺別離長相思烏棲曲鳴臯歌梁園吟天姥吟廬山謠等作長篇短韻驅駕气勢殆與南山秋色爭髙可也𨿽少陵猶有讓焉餘子矣掲爲正宗不亦宜乎

七言古詩四

大家

杜甫

王荊公嘗謂杜子美之悲歡窮泰發斂抑揚徐縱橫無施不可故其所作有平淡閒易者有綺麗精確者有嚴重威武若三軍之帥者有奮迅馳驟若泛駕之馬者有澹泊閒靜若山谷隱士者有風流醖籍若貴介公子者蓋其緒密而思深觀者茍不能臻其閫奧未易識其妙處夫豈淺近者所能窺哉此子美所以光掩前人後來無繼也余觀其集之所載哀江頭哀王孫古栢行劍器行渼陂行兵車行洗兵馬行短歌行同谷歌等篇益以斯言可徵故表而出之爲大家

七言古詩五

名家【上】

髙適

岑參

七言古詩六

名家【下】

李頎

王維

崔顥

盛唐工七言古調者多李杜而下論者推髙岑王李崔顥數家爲勝竊嘗評之若夫張皇气勢陟頓始終綜覈乎古今博大其文辭則李杜尙矣至於沈鬱頓挫抑揚悲壯法度森嚴神情俱詣一味妙悟而佳句輙來遠出常情之外之數子者誠與李杜並驅而爭先矣今俱列之於名家以髙適岑參合詩五十首爲上卷李頎王維崔顥合詩四十三首爲下卷

七言古詩七

羽翼

孟浩然

萬楚

丁仙芝

劉復

儲光羲

張謂

王昌齡

張南容

畢耀

賀蘭進明

崔國輔

賈至

孟云卿

王季友

常建

元結

薛業

張志和

獨孤及

張潮

鮑防

盛唐名家之外作者不多見若儲光羲張謂王季友諸人不過所錄者是通得二十一人共詩四十七首爲一卷

七言古詩八

接武【上】

劉長卿

錢起

韓翃

七言古詩九

接武【下】

李嘉祐

韋應物

皇甫冉

郎士元

朱放

司空曙

盧綸

李端

戎昱

李益

朱灣

顧況

馮著

劉商

楊衡

朱長文

戴叔倫

長孫佐輔

中唐來作者亦少可以繼述前諸家者獨劉長卿錢起較多聲調亦近似韓翃又次之他若李嘉祐韋應物皇甫冉盧綸戎昱李益之儔略見一二𨿽體制參差而气格猶有存者亦不可闕今皆取之分爲二卷以劉錢韓三家合詩四十二首爲上卷又自李嘉祐而下至貞元末共一十八人合詩四十九首爲下卷

七言古詩十

正變【上】

王建

張籍

漢武帝立樂府官采詩以四方之音被之聲樂其來逺矣後世沿襲古意略存或因意命題或學古敍事尙能原閨門袵席之遺而逹之於宗廟朝廷之上去古𨿽遠猶近唐世述作者多繁音日滋寓意古題刺美見事者有之卽事名篇無復倚傍者有之大歷以還古聲愈下獨張籍王建二家體制相似稍復古意或舊曲新聲或新題古義詞防通暢悲歡窮泰慨然有古歌謠之遺風皆名爲樂府𨿽未必盡被於弦歌是亦詩人引古以諷之義歟抑亦唐世流風之變而得其正也歟今合二家詩五十七首爲正變後之審音者倘采聲以造樂二子其庶乎

七言古詩十一

正變【下】

韓愈

李賀

元和歌詩之盛張王樂府尙矣韓愈李賀文體不同皆有气骨退之之敍已備五言又如琴操等作前賢稱之詳矣此不容贅若長吉者天縱奇才驚邁時輩所得離絕凡近遠去筆墨畦逕時人亦頗道其詩如時花美女不足爲其色也風檣陣馬不足爲其勇也荒國陊殿梗莾丘隴不足爲其恨怨悲愁也鯨呿鼇擲牛鬼蛇神不足爲其虛荒誕幻也嗚呼使長吉假之以年少加於理其格律豈止是哉嚴滄浪云盧仝之怪長吉之詭天地間自欠此體不得余故並韓公合爲一卷共詩五十二首爲正變

七言古詩十二

餘響

武元衡

楊巨源

權徳輿

劉禹錫

李渉

柳宗元

盧仝

孟郊

元稹

白居易

施肩吾

溫庭筠

李商隱

杜牧

李羣玉

裴說

張泌

元和以後述貞元之餘韻者權徳輿劉禹錫而已其次能者各開戶牖若盧之險怪孟之寒苦白之庸俗溫之美麗𨿽卓然成家無得多矣故略其精者自武元衡而下至唐末選得十七人共詩四十六首爲餘響

七言古詩十三

旁流

有姓氏無字裏世次可考九人詩九首

杜頠

薛奇童

張若虛

李章

張鼎

衛萬

陳閏

李暇

莊南傑

無姓氏詩一首

姓氏疑誤者五人詩十一首

韋元甫

李頎

韋應物

戎昱

羅隱

衲子四人詩九首

皎然

隱巒

貫休

寶月

女冠一人詩一首

李冶

閨秀八人詩十一首

張夫人

杜羔妻

郎大家鮑君徽

程長文

張英

劉云

劉玨

右二十七人共詩四十二首皆諸集附載或姓氏世次疑誤弗可考者皆錄之爲旁流

歌行長篇附

駱賓王

元稹

白居易

歌行長篇唐初稱駱賓王有帝京篇疇昔篇文極富麗至盛唐絕少李杜間有數首其詞亦不甚敷蔓大率與常制相類已混收從彚不復摘去迨元和後元稹白居易始相尙此制世號元白體其詞欲贍欲逹去離務近明露肝膽樂天毎有所作令老嫗能解則錄之故格調扁而不髙然道情敍事悲歡窮泰如寫出人胸臆中語亦古歌謠之遺意也豈渉獵淺才者所能到耶姑略駱賓王一首元白各一首附於此集之後以備一體爲學者之助云

五言絕句一

正始

宗皇帝

許敬宗

虞世南

王績

李義府

楊師道

王勃

楊烱

盧照鄰駱賓王

陳子昻

沈佺期宋之問

東方虯

王適

韋承慶

李嶠

郭振

薛稷

鄭愔

盧僎

武平一

崔湜

蘇頲

張說

張九齡

孫逖

賀知章

楊重

五言絕句作自古也漢魏樂府古辭則有白頭吟出塞曲桃葉歌歡問歌長幹曲團扇歌等篇下及六代述作漸繁唐初工之者眾王楊盧駱尢多宋之問韋承慶之流相與繼出可謂盛矣通得二十九人共詩六十三首列爲正始

五言絕句二

正宗

李白

王維

崔國輔孟浩然

開元後獨李白王維尢勝諸人次則崔國輔孟浩然可以並駕共詩六十八首爲正宗

五言絕句三

羽翼

儲光羲

王昌齡

裴廸

杜甫

崔顥

髙適

岑參

王之渙

祖詠

李適之

李頎

沈如筠

崔曙

王縉

丘爲

沈千運

蕭穎士

元結

右十八人皆盛唐作者若儲光羲王昌齡裴廸崔顥髙適岑參等數篇詞簡而意味尢長與前數公實相羽翼故盡天寶諸賢共詩六十一首爲一卷

五言絕句四

接武【上】

劉長卿

錢起

韋應物皇甫冉

五言絕句五

接武【中】

皇甫曾

劉方平

朱放

李嘉祐

張起

郎士元

韓翃

耿湋

盧綸

李端

司空曙

張繼

顧況

丘丹

戎昱

暢當

李益

戴叔倫

柳談

劉商

雍裕之

楊衡

張仲素

令狐楚於鵠

五言絕句六

接武【下】

韓愈

柳宗元

劉禹錫

權徳輿

張籍

王建

武元衡

元稹

白居易

王涯

李徳裕

李賀

呂溫

盧仝

孟郊

賈島

裴度

張碧

張祐

施肩吾

文宗皇帝

中唐𨿽聲律稍變而作者接迹之盛尢過於天寶諸賢今分爲三卷以劉長卿錢起韋應物皇甫冉共詩七十一首爲上卷又自皇甫曾以至大歷貞元諸賢得二十五人共詩七十四首爲中卷又自韓愈以盡乎元和諸賢通得二十一人共詩八十一首爲下卷

五言絕句七

餘響

李商隱

杜牧

許渾

溫庭筠

馬戴

雍陶

陳陶

項斯

於武陵

李羣玉

劉駕

聶夷中

儲嗣宗

於濆

陸龜蒙

唐彥謙

羅鄴

崔魯

司空圖

崔道融

韓偓

武瓘

曹鄴

薛瑩

元和以後不可多得故自李義山而下至唐末通得二十四人共詩五十首爲餘響

五言絕句八

旁流

有姓氏無字裏世次可考者五人

荊叔

李牧

張元宗

潘佐

張顚

無姓氏三人

樂府

西鄙人

太上隱者

羽士一人

吳筠

衲子五人

皎然

靈澈

貫休

修睦

子蘭

宮閨八人

韓氏

七歳女子

湘驛女子矦夫人

郎大家

劉采春崔氏女

薛濤

右二十二人共詩三十四首爲傍流

六言附

李景伯

張說

王維

劉長卿

張繼

皇甫冉

韓翃

盧綸

顧況

王建

劉禹錫

周賀

六言始自漢司農谷永魏晉間曹陸間出至唐初李景伯有回波樂府亦效此體逮開元大歷間王維劉長卿諸人相與繼述而篇什稍屢見然亦不過詩人賦詠之餘矣今以唐世始終通得十二人共詩二十四首附於五言絕句之後以備一體

七言絕句一

正始

許敬宗

盧照鄰

王勃

喬知之

杜審言

劉庭琦沈佺期

宋之問

李嶠

李乂

徐彥伯

岑羲

劉憲

趙彥昭

李適

徐堅

馬懷素

武平一

蘇頲

張說

賀知章

王翰

宗皇帝

七言絕句始自古樂府挾瑟歌梁元帝烏棲曲江總怨詩行等作皆七言四句至唐初始穩順聲勢定爲絕句然而作者亦不多見故自許敬宗而下至開元初得二十三人共詩四十二首爲正始

七言絕句二

正宗

李白

王昌齡

盛唐絕句太白髙於諸人王少伯次之二公篇什亦盛今列爲正宗共詩八十一首

七言絕句三

羽翼

王維

賈至

岑參

儲光羲

杜甫

常建

髙適

孟浩然

李頎

崔國輔

張謂

王之渙

綦毋濳

薛據

蔡希寂

沈頌

張偁

吳象之

張潮

元結

嚴武

李華

獨孤及

正宗之外同鳴於時者王維賈至岑參亦盛又如儲光羲常建髙適之流𨿽不多見其興象聲律一致也杜少陵所作𨿽多理趣甚異故略其頗同調者數首以通天寶諸賢得二十三人共詩九十九首爲羽翼

七言絕句四

接武【上之一】

劉長卿

錢起

韋應物

皇甫冉

韓翃

盧綸

七言絕句五

接武【上之二】

劉方平

朱放

皇甫曾

秦系

嚴維

李嘉祐郎士元

司空曙

李端

耿湋

崔峒

包何

張繼

顧況

戎昱

長孫翺

衛象

柳談

宋濟

楊憑

長孫佐輔

劉商

於鵠

戴叔倫徳宗皇帝

七言絕句六

接武【下之一】

李益

劉禹錫

張籍

王建

王涯

七言絕句七

接武【下之二】

武元衡

楊巨源

張仲素

權徳輿

李渉

竇鞏

竇牟

竇庠

雍裕之

李約

陸暢

劉言史

呂溫

羊士諤

令狐楚

陳羽

柳宗元

韓愈

歐陽詹

元稹

白居易

鮑溶

孟郊

李賀

盧仝

李紳

顧非熊

張祐

朱慶余

徐凝

賈島

姚合

王表

裴夷直

大歷以還作者之盛駢踵接迹而起或自名一家或與時唱和如樂府宮詞竹枝楊柳之類先後述作紛紜不絕逮至元和末而聲律不失足以繼開元天寶之盛今因時之先後篇什之多寡定立上下卷捲分爲四以劉長卿錢起韋應物皇甫冉韓翃盧綸六人共詩六十九首爲上卷之一又自劉方平而下以盡乎大歷諸賢凡二十五人共詩八十一首爲上卷之二又自貞元以來若李益劉禹錫張籍王建王涯五人其格力各自成家篇什亦盛共詩九十八首爲下卷之一又自武元衡而下以盡乎元和諸賢凡三十四人共詩一百一十三首爲下卷之二合詩三百六十一首爲接武

七言絕句八

正變

李商隱

杜牧

許渾

趙嘏

溫庭筠

開成以來作者互出而體制始分若李義山杜牧之許用晦趙承祐溫飛卿五人𨿽興象不同而聲律之變一也共詩八十首爲正變

七言絕句九

餘響

雍陶

劉得仁

陳陶

馬戴

薛逢

薛能

孟遲

項斯

段成式

李羣玉

韓琮

司馬禮

杜荀鶴

李頻

劉駕

儲嗣宗

陸龜蒙

張賁

方幹

唐彥謙

張喬

司空圖

髙駢

羅鄴

李拯

崔魯

崔塗

章碣

鄭谷

髙蟾

曹松

王駕

吳融

李洞

韋莊

韓偓

江爲

李建勲

張泌

孫光憲

晚唐絕句之盛不下數千篇𨿽興象不同而聲律亦未遠如韋莊後出其贈別諸篇尙有盛時之餘韻則其他從可知矣今自會昌下及五季得四十人共詩八十五首爲餘響

七言絕句十

旁流

古樂府六曲詩十六首

水調歌

涼州歌

大和

伊州歌

蓋羅歌

水鼓子

無姓氏七人詩九首

景龍館學士開元名公

才調詩惆悵詩

蘆中集

君山父老胡笳曲

有姓氏無字裏世次者十一人詩二十首

王烈

張敬忠

王喬

李中

劉昭屬

楊達

張諤

樓潁

王偃

朱晦

宋邕

裴交泰

吳商浩

盧弼

杜常

方澤

衲子八人詩十八首

皎然

靈一

靈澈

淸江

法振

無本

無悶

齊已

羽士一人

曹唐

女冠一人

魚機

宮閨十三人詩十九首

上官昭容

梅妃

關盼盼杜羔妻

張窈窕

劉瑗

裴羽仙

亷氏

崔公達姚月華

花蕊夫人

薛濤

故臺城妓

右自唐初至唐末凡無姓氏有姓氏弗可考者並樂府水調涼州等歌聲律之可采者與乎方外閨秀通得五十二人共詩八十八首爲旁流

五言律詩一

正始【上】

太宗皇帝

虞世南

楊師道陳叔達

李義府

董思恭

張文琮

王績

蕭翼

楊烱

王勃

盧照鄰駱賔王

劉庭芝

蘇味道

薛曜

魏元忠

喬知之韋安石

韋承慶

中宗皇帝

五言律詩二

正始【下之一】

陳子昻

杜審言

沈佺期宋之問

五言律詩三

正始【下之二】

李嶠

蘇頲

張說

張九齡

五言律詩四

正始【下之三】

薛稷

李適

趙彥昭

李乂

劉憲

馬懷素

李廻秀

樊忱

楊庶

王景

宗楚客

崔湜

鄭愔

魏知古

韋元旦

王翰

崔翹

韋述

姚崇

韋濟

李林甫

賀知章

孫逖

宗皇帝

律體之興𨿽自唐始蓋由梁陳以來儷句之漸也梁元帝五言八句已近律體庾肩吾除夕律體工密徐陵庾信對偶精切律調尢近唐初工之者眾王楊盧駱四君子以儷句相尙美麗相矜終未脫陳隋之气習神龍以後陳杜沈宋蘇頲李嶠二張說九齡之流相與繼述而此體始盛亦時君之好尙矣凡四時遊幸諸文臣學士給翔麟馬以從或在禁掖或出離宮或幸戚裏或遊蒲萄園登慈恩塔或渭水袚除驪山賜浴卽有燕會天子倡之羣臣皆屬和由是海內詞場翕然相習故其聲調格律易於同似其得興象髙遠者亦寡矣今分爲四卷自貞觀至垂拱間得二十一人共詩六十五首爲一卷乂以陳杜沈宋共詩六十首爲一卷又以李蘇二張共詩五十三首爲一卷又自薛稷而下至開元初通得二十六人共詩六十首爲一卷合而爲五言近體之始

五言律詩五

正宗【上】

李白

孟浩然

五言律詩六

正宗【下】

王維

岑參

髙適

盛唐律句之妙者李翰林气象雄逸孟襄陽興致淸遠王右丞詞意雅秀岑嘉州造語奇峻髙常侍骨格渾厚皆開元天寶以來名家今俱列之正宗分爲二卷以李孟合詩八十五首爲上卷王維髙岑合詩九十三首爲下卷

五言律詩七

大家

杜甫

杜公律法變化尢髙難以句摘如吳楚東南拆乾坤日夜浮等句世稱之舊矣余之所選者非舊選所常取余於欲離欲近而取之矣觀者詳焉

五言律詩八

羽翼

王灣

盧象

崔顥

祖詠

儲光羲

李頎

綦毋濳

王昌齡

張謂

賈至

崔曙

常建

裴廸

張子容

冦坦

鄭徳

蔡希寂

薛據

閻防

殷遙

丁仙芝

張巡

張均

韋迢

顏眞卿

李澄

丘爲

張軫

徐皛

閭丘曉

右三十人𨿽篇什不多見其神秀聲律與前數公實相羽翼皆善鳴者也通得詩八十六首爲一卷

五言律詩九

接武【上】

劉長卿

錢起

韋應物郎士元

五言律詩十

接武【中之一】

皇甫冉

皇甫曾

司空曙

盧綸

李端

耿湋

五言律詩十一

接武【中之二】

李嘉祐

嚴維

秦系

吳鞏

衛葉

崔子尙劉方平

竇叔向

韓翃

蔣渙

奚賈

朱放

崔峒

李泌

包何

包佶

張繼

杜誦

於良史

張南史

姚系

顧況

章八元

鄭常

五言律詩十二

接武【下】

戎昱

李益

張眾父冷朝陽

薛存誠

於鵠

姚倫

朱灣

楊憑

戴叔倫

楊巨源

令狐楚權徳輿

羊士諤

韓愈

柳宗元

陳羽

李約

呂溫

劉禹錫

張籍

王建

李徳裕

顧非熊

白居易

張祐

鄭丹

中唐作者尢多气亦少下若劉錢韋郎數公頗紹前諸家次則皇甫司空盧李耿韓以盡乎大歷諸賢聲律猶近降及貞元以後戎昱李益戴叔倫張籍張祐之流無足多得其有合作者遺韻尙在猶可以繼述盛時今自乾元下至元和間諸賢之詩分爲四卷以劉長卿錢起韋應物郎士元共詩八十二首爲上卷又以皇甫伯仲司空曙盧綸李端耿湋共詩九十首爲中卷之一又自李嘉祐以盡乎大歷諸賢凡二十四人共詩七十八首爲中卷之二又自戎昱而下至元和末得二十七人共詩八十五首爲下卷觀者以見乎近體之盛𨿽唐之文章屢變而未全衰也如此

五言律詩十三

正變

賈島

姚合

許渾

李商隱

李頻

馬戴

元和以還律體多變賈島姚合思致淸苦許渾李商隱對偶精密李頻馬戴後來興致超邁時人之數子者意義格律猶有取焉故合其詩共八十五首爲正變

五言律詩十四

餘響

朱慶余

周賀

諭鳬

劉得仁

杜牧

項斯

薛能

趙嘏

姚鵠

紀唐夫

溫庭筠

於武陵

雍陶

李羣玉

儲嗣宗

李郢

劉滄

司馬札

杜荀鶴

方幹

周朴

李昌符

周繇

許棠

張喬

楊防

唐彥

司空圖

鄭谷

崔塗

羅隱

曹松

韋莊

王貞白

張蠙

翁承贊

江爲

任翻

薛瑩

開成後作者愈多而聲律愈微故自朱慶余而下以盡唐末通得三十九人擇其詩之純者共一百八十二首爲餘響

五言律詩十五

旁流

有姓氏無字裏世次可考者九人詩十一首

薛奇童

張諤

郭良

褚朝陽

石召

顧在鎔

潘咸

楊達

孫欣

羽士二人詩七首

吳筠

韋渠牟

衲子二十四人詩六十八首

辯才

靈一

皎然

法照

防國

僧泚

淸江

靈澈

法振

無可

棲白

處黙

歸仁

滄浩

虛中

齊已

貫休

修睦

尙志

懷楚

懷浦

澹交

淸尙

寶

女冠二人詩四首

李冶

元淳

宮閨二人詩二首

徐賢妃

上官昭儀

右三十九人共詩九十二首爲旁流

五言排律一

正始【上】

太宗皇帝

韓王元嘉

薛元超

王績

褚遂良

髙宗皇帝王徳貞

楊思

鄭羲眞

王勃

楊炯

盧照鄰駱賓王

劉庭芝

喬知之宗楚客

蘇味道

牛鳯及

崔融

武三思

李嶠

盧僎

韋嗣立

魏知古李行言

五言排律二

正始【中】

陳子昻

杜審言

沈佺期

宋之問

蘇頲

張說

張九齡

五言排律三

正始【下】

李義

鄭愔

崔湜

韋元旦

徐彥伯

郭汭

席豫

趙彥昭

崔沔

胡皓

王翰

崔尙

王丘

袁暉

崔翹

王光庭

宋璟

張嘉貞盧從願

徐知仁

賀知章徐安貞

宇文融

韓休

裴漼

韋述

陸堅

韋抗

程行諶

武平一

蕭嵩

褚琇

源乾曜

苖晉卿

孫逖

宗皇帝

排律之作其源自顏謝諸人古詩之變首尾排句聨對精密梁陳以還儷句尢切唐興始專此體與古詩差別貞觀初作者尢未備永徽以下王楊盧駱倡之於前陳杜沈宋極之於後蘇頲二張又從而申之其文辭之美篇什之盛蓋由四海晏安萬幾多暇君臣遊豫賡歌而得之者故其文體精麗風容色澤以詞气相髙而止矣今分爲三卷自太宗而下以及乎垂拱諸賢通得二十四人共詩五十首爲上卷又以陳杜沈宋蘇頲二張共詩七十三首爲中卷又自景龍以至開元初君臣倡和等作凡三十六人共詩六十八首爲下卷合爲五言排律之始

五言排律四

正宗

王維

李白

孟浩然髙適

開元後作者之盛聲律之備獨王右丞李翰林爲多得非王李爲獨得而孟襄陽髙渤海輩實相與並鳴今合四家共詩四十三首爲正宗

五言排律五

大家

杜甫

排律之盛至少陵極矣諸家皆不及諸家得其一槪少陵獨得其兼善者如上韋左相贈哥舒翰謁先主廟等篇其出入始終排比聲韻發斂抑揚疾徐縱橫無所施而不可也今采其二十五首爲大家

五言排律六

羽翼

李頎

岑參

盧象

崔顥

王昌齡

王縉

儲光羲

崔國輔

祖詠

陶翰

劉愼虛

鄭審

王灣

宋昱

厙狄履溫

防坦

張子容

沈東美

楊浚

胡衡

張謂

梁鍠

蕭穎士

嚴武

張巡

王季友

右二十六人皆盛唐名家之外者共得詩四十九首爲羽翼

五言排律七

接武【上】

錢起

劉長卿

五言排律八

接武【中】

皇甫冉

皇甫曾

嚴維

李嘉祐

韋應物

韓翃

盧綸

常衮

司空曙

耿湋

吉中孚

李益

陳季

莊若訥

包佶

劉方平

李端

崔同

張繼

令狐峘

滕珦

張濯

五言排律九

接武【下】

徳宗皇帝

顧況

暢當

徐嶷

叔孫觀

戴叔倫

冷朝陽

戎昱

李益

羊士諤

楊巨源

張仲素

陸贄

張蒙

張季略

張昔

裴達

丁位

周存

常沂

令狐楚

盧景亮

鄭絪

呂牧

竇常

王表

權徳輿武元衡

中唐來作者亦多而錢劉二子尢盛他若皇甫冉盧綸諸人不過所錄者是貞元後楊巨源有聖壽詞等作聲律亦相紹今分爲三卷以錢起劉長卿合詩四十六首爲上卷又自皇甫冉而下以盡大歷諸賢凡二十二人共詩五十六首爲中卷又自徳宗而下以盡元和諸賢得二十八人共詩四十九首爲下卷合而題曰接武

五言排律十

餘響

柳宗元

韓愈

劉禹錫

李吉甫

裴度

李觀

馮宿

王良士

韋紓

宋迪

呂溫

鮑溶

趙蕃

夏方慶

範傳正李君房

許堯佐

陳通方

張籍

沈亞之

張嗣初

滕邁

王涯

吳武陵

李紳

白行簡

焦郁

殷堯藩

朱餘慶

賈島

李程

鄭蕡

喬弁

姚合

厲

鐘輅

許渾

李商隱

姚鵠

馬戴

李頻

杜荀鶴

張喬

公乘億

鄭谷

陸扆

元和以還柳宗元劉禹錫韓愈張籍與夫姚合李頻鄭谷諸人所作亦不少然格律無足多取者故自柳州而下至唐末通得四十六人共詩六十六首爲餘響

五言排律十一

旁流

有姓氏無字裏世次可考者三十二人詩三十三首

朱延齡

張叔良

崔琮

李疏

史延

王濯

韓濬

成崿

張少博

周澈

李子卿

徐元弼

張良器

王綽

敬括

紫宿

張隨

王質

張公義

周亮

陳翥

嚴巨川

莫宣卿

孫昌

王若嵒

孫頠

徐敞

顏粲

陳佑

湯洙

童翰卿

熊孺登

無姓氏詩九首

衲子四人詩九首

釋皎然

淸江

廣宣

理瑩

宮閨四人詩四首

上官昭容

宋若昭

宋若憲鮑文姬

右四十人詩五十五首爲旁流

長篇

杜審言

杜甫

髙適

張籍

楊巨源

長篇排律唐初作者絕少開元後杜少陵獨步當世渾涵汪洋千彚萬狀至百韻千言气不少衰及觀杜審言和李大夫嗣眞之作乃知少陵出自其祖益以信詩是吾家事矣次則髙達夫數首可法元和後張籍楊巨源各一首格律亦可取今俱收入凡五人共詩八首爲一卷以爲學者之助若韓柳輩𨿽肆才縱力工巧相矜往往不愜人意皆置而不錄

七言律詩一

正始

杜審言

沈佺期

宋之問

蘇瓌

韋元旦

宗楚客

盧藏用

李嶠

趙彥昭

李適

劉憲

岑羲

徐彥伯

馬懷素

鄭愔

蘇頲

張說

賈曾

武平一

李邕

蔡希周張九齡

孫逖

七言律詩又五言八句之變也在唐以前沈君攸七言儷句己近律體唐初始專此體沈宋等精巧相尙開元初蘇張之流盛矣然而亦多君臣遊幸倡和之什通得二十三人共詩五十七首爲七言近體之始

七言律詩二

正宗

崔顥

李白

賈至

王維

李憕

李頎

祖詠

崔曙

孟浩然

萬楚

張謂

髙適

岑參

王昌齡

盛唐作者𨿽不多而聲調最遠品格最髙若崔顥律體雅純太白首推其黃鶴之作後至鳯凰而彷佛焉又如賈至王維岑參早朝倡和之什當時各極其妙王之眾作尢勝諸人至於李頎髙適當與並驅未論先後是皆足爲萬世程法通得十四人共詩五十二首爲正宗

七言律詩三

大家

杜甫

少陵七言律法獨異諸家而篇什亦盛如秋興等作前輩謂其大體渾雄富麗小家數不可髣髴耳今擇其三十七首爲大家

七言律詩四

羽翼

錢起

劉長卿

天寶以還錢起劉長卿並鳴於時與前諸家實相羽翼品格亦近似至其賦詠之多自得之妙或有過焉今合二家詩三十九首爲羽翼

七言律詩五

接武【上】

韋應物

皇甫冉

皇甫曾李嘉祐

劉方平

郎士元

韓翃

盧綸

司空曙

李端

秦系

竇叔向

張志和

嚴維

崔峒

耿湋

張繼

張南史於鵠

七言律詩六

接武【下】

李益

朱灣

權徳輿

戴叔倫

張濯

楊巨源武元衡

劉禹錫

柳宗元

韓愈

陳羽

張籍

王建

白居易

元稹

殷堯藩

賈島

姚合

王初

李紳

周賀

中唐來作者漸多如韋應物皇甫伯仲以及乎大歷才子諸人相與接迹而起者篇什𨿽盛而气或不逮貞元後李益權徳輿楊巨源戴叔倫劉禹錫之流憲章祖述再盛於元和間尙可以繼盛時諸家賈島姚合後出格力猶有一二可取今分爲二卷以韋應物皇甫伯仲與乎大歷諸賢凡十九人共詩七十三首爲上卷又自李益而下以盡乎元和諸人得二十一人共詩五十九首爲下卷

七言律詩七

正變

李商隱

許渾

劉滄

元和後律體屢變其間有卓然成家者皆自鳴所長若李商隱之長於詠史許渾劉滄之長於懷古此其著也今觀義山之隨宮馬嵬籌筆驛錦瑟等篇其造意幽深律切精密有出常情之外者用晦之淩歊臺洛陽城驪山金陵諸篇與乎蘊靈之長洲咸陽鄴都等作其今古廢興山河陳迹淒涼感慨之意讀之可爲一唱而三嘆矣三子者𨿽不足以鳴乎大雅之音亦變風之得其正者矣今合其詩凡四十九首爲正變

七言律詩八

餘響【一】

杜牧

薛逢

趙嘏

李遠

劉得仁

姚鵠

項斯

溫庭筠

雍陶

司馬禮

李頻

杜荀鶴

李郢

李羣玉

陸龜蒙

崔玨

李山甫

張喬

唐彥謙

羅隱

羅鄴

髙駢

方幹

來鵬

七言律詩九

餘響【二】

崔魯

崔塗

鄭谷

韓偓

胡曾

曹松

吳融

韋莊

張泌

廖匡圖

旁流【附】

有姓氏無字裏世次可考者七人

盧宗回

許玫

蘇廣文

陳標

譚用之

胡宿

韓喜

姓氏疑誤者二人

僧處一

郎士元

羽士一人

曹唐

衲子七人

皎然

靈一

靈澈

淸江

法振

廣宣

曇域

閨秀一人

鮑君徽

排律【附】

崔融

僧淸江

王建

溫庭筠

唐末作者𨿽眾而格力無足取焉故自太和至於五代通得三十四人略其詩之精者共八十八首爲餘響並系旁流及排律等詩凡二十一人詩四十五首通前離爲兩卷

唐詩品彚敍目

唐詩品彚總敍

有唐三百年詩眾體備矣故有往體近體長短篇五七言律句絕句等制莫不興於始成於中流於變而陊之於終至於聲律興象文詞理致各有品格髙下之不同略而言之則有初唐盛唐中唐晚唐之不同詳而分之貞觀永徽之時虞魏諸公稍離舊習王楊盧駱因加美麗劉希夷有閨帷之作上官儀有婉媚之體此初唐之始制也神龍以還洎開元初陳子昻古風雅正李巨山文章宿老沈宋之新聲蘇張之大手筆此初唐之漸盛也開元天寶間則有李翰林之飄逸杜工部之沈鬱孟襄陽之淸雅王右丞之精致儲光羲之眞率王昌齡之聲俊髙適岑參之悲壯李頎常建之超凡此盛唐之盛者也大歷貞元中則有韋蘇州之雅淡劉隨州之開曠錢郎之淸贍皇甫之衝秀秦公緒之山林李從一之臺閣此中唐之再盛也下曁元和之際則有桞愚谿之超然復古韓昌黎之博大其詞張王樂府得其故實元白序事務在分明與夫李賀盧仝之鬼怪孟郊賈島之饑寒此晚唐之變也降而開成以後則有杜牧之之豪縱溫飛卿之綺靡李義山之隱僻許用晦之偶對他若劉滄馬戴李頻李羣玉輩尙能黽勉气格將邁時流此晚唐變態之極而遺風餘韻猶有存者焉是皆名家擅場馳騁當世或稱才子或推詩豪或謂五言長城或爲律詩龜鑑或號詩人冠冕或尊海內文宗靡不有精麤邪正長短髙下之不同觀者茍非窮精闡微超神入化玲壠透徹之悟則莫能得其門而臻其壼奧矣今試以數十百篇之詩隠其姓名以示學者須要識得何者爲初唐何者爲盛唐何者爲中唐爲晚唐又何者爲王楊盧駱又何者爲沈宋又何者爲陳拾遺又何爲李杜又何爲孟爲儲爲二王爲髙岑爲常劉韋桞爲韓李張王元白郊島之制辯盡諸家剖析毫芒方是作者余夙耽於詩恆欲窺唐人之藩籬首踵其域如墮終南萬疊間茫然弗知其所往然後左攀右渉晨躋夕覽下上陟頓進退周旋歷十數年厥中僻蹊通莊髙門邃室歷歷可指數故不自揆竊願偶心前哲采摭羣英芟夷繁蝟裒成一集以爲學唐詩者之門徑載觀諸家選本詳略不侔英華以類見拘樂府爲題所界是皆略於盛唐而詳於晚唐他如朝英國秀篋中丹陽英靈間气極又詩府詩統三體眾妙等集立意造論各該一端惟近代襄城楊伯謙氏唐音集類能別體制之始終審音律之正變可謂得唐人之三尺矣然而李杜大家不錄岑劉古調微存張籍王建許渾李商隱律詩載諸正音渤海髙適江寧王昌齡五言稍見遺響毎一披讀未嘗不嘆息於斯由是逺覽窮搜審詳取捨以一二大家十數名家與夫善鳴者殆將數百校其體裁分體從類隨類定其品目因目別其上下始終正變各立序論以弁其端爰自貞觀至天祐通得六百二十人共詩五千七百六十九首分爲九十卷總題曰唐詩品彚嗚呼唐詩之偈弗傳久矣唐詩之道或時以明誠使吟詠性情之士觀詩以求其人因人以知其時因時以辯其文章之髙下詞气之盛衰本乎始以逹其終審其變而歸於正則優遊惇厚之教未必無小補云洪武癸酉春新寧髙棅謹序

唐詩品彚凡例

先輩博陵林鴻嘗與餘論詩上自蘇李下迄六代漢魏骨气𨿽雄而菁華不足晉祖虛宋尙條暢齊梁以下但務春華殊欠秋實惟李唐作者可謂大成然貞觀尙習故陋神龍漸變常調開元天寶間神秀聲律粲然大備故學者當以是楷式予以爲確論後又采集古今諸賢之說及觀滄浪嚴先生之辯益以林之言可徴故是集專以唐爲編也其爲凡例見諸左方云

一是編不言選者以其唐風之盛采取之廣故不立格不分門但以五七言古今體分別類從各爲捲捲內始立姓氏因時先後而次第之或多而百十篇或少而一二首凡不可闕者悉錄之此品彚之本意也

一諸體集內定立正始正宗大家名家羽翼接武正變餘響傍流諸品目者不過因有唐世次文章髙下而分別諸捲使學者知所趨向庻不惑亂也

一大略以初唐爲正始盛唐爲正宗大家名家羽翼中唐爲接武晚唐爲正變餘響方外異人等詩爲傍流間有一二成家特立與時異者則不以世次拘之如陳子昻與太白列在正劉長卿錢起韋桞與髙岑諸人同在名家者是也

一樂府不另分爲類者以唐人述作者多逹樂者少不過因古人題目而命意實不同亦有新立題目者𨿽皆名爲樂府其聲律未必盡被於弦歌也今只隨五七言古今體分類於姓氏下先以樂府古題篇章長短次第之後以雜詩篇章長短次第之不復如郭茂倩專以古題爲類也學者詳之

一五言長篇七言長篇排律長篇六言絕句不分諸品目者以其詩人著述之少故附見於諸體卷末以備一制作

一品目敍論備見於五言古詩類他類不過紀其姓名篇什之數耳

一諸家評論繁甚其有評論本人詩者則附於姓氏之後有評論本詩者則附於本詩之前後有評論本句者則附於本句之下夫文章者公器也然而歷代辭人志趣不葉議論縱橫使人惑於趨向今取其正論悟語悉錄之其或文儒奇解過中之說一無取焉

一諸體姓氏下略具字裏世次其於出處大節歷仕始終並詳於前無考者闕

一是編之選詳於盛唐次則初唐中唐其晚唐則略矣

唐詩品彚歷代敍論

丹陽殷璠云夫文有神來气來情來有雅體野體鄙體俗體編記者能審鑑諸體委詳所來方可定其優劣論其取捨至如曹劉詩多直語少切對或五字並側或十字俱平而逸駕終存然挈瓶膚受之流責古人不辧宮商徵羽詞句質素恥相師範於是攻異端妄穿鑿理則不足言常有餘都無興象但貴輕艷𨿽滿篋笥將何用之自蕭氏以還尢增矯飾武徳初微波尙在貞觀末標格漸髙景雲中頗通逺調開元十五年後聲律風骨始備矣

京兆杜確云自古文體變易多矣梁簡文帝及庾肩吾之屬始爲輕浮綺靡之辭名曰宮體厥後沿襲務於妖艷謂之摛錦布繡焉其有欲惇尙風格頗有規正者不復爲當時所重諷諫比興由是廢缺物極則變理之常也聖唐受命斵雕爲朴開元之際王綱復舉淺薄之風玆焉漸革其時作者凡十數輩頗能以雅參麗以古雜今彬彬焉粲粲焉近建安之遺範矣

河南元稹云唐興學官大振歷世之文能者互出而又沈宋之流研練精切穏順聲勢謂之爲律詩由是而後文體之變極焉

廬陵歐陽修云唐之晚年詩人無復李杜豪放之格然亦務以精意相髙

河南宋祁云唐興詩人承陳隋風流浮靡相矜至宋之問沈佺期等研揣聲音浮切不差而號律詩

蔡寛夫詩話云唐自景云以前詩人猶習齊梁之气不除故態率以纎巧爲工開元後格律一變遂超然度越前古

李希聲詩話云唐人作詩正以風調髙古爲主𨿽意逺語疎皆爲佳作後人有切近的當气格凡下者終使人可憎

雪浪齋日記云前輩云建安才六七子開元數兩三人前輩所取其難如此余嘗與能詩者論書止於晉而詩止於唐蓋唐自大歷以來詩人無不可觀者特晚唐气象衰薾耳

洪邃云唐人以絕句名家者多矣其詞華而艷其气深而長錦繡其言金石其聲讀之使人一唱而三嘆

滄浪嚴羽云禪家者流乘有小大宗有南北道有邪正學者須從最上乘具正法眼悟第一義若小乘禪聲聞辟支果皆非正也論詩如論禪漢魏晉與盛唐之詩則第一義也大歷以還之詩則小乘禪也已落第二義矣晚唐之詩則聲聞辟支果也學漢魏晉與盛唐詩者臨濟下也學大歷以還之詩者曹洞下也大抵禪道惟在妙悟詩道亦在妙悟惟悟乃爲當行乃爲本色然悟有淺深有分限有透徹之悟有但得一知半解之悟漢魏尙矣不假悟也謝靈運至盛唐諸公透徹之悟也他𨿽有悟者皆非第一義也故予不自量度輙定詩之宗防且借禪以爲諭推原漢魏以來而截然謂當以盛唐爲法𨿽獲罪於世之君子不辭也

又云夫詩有別材非關書也詩有別趣非關理也然非多讀書多窮理則不能極其至所謂不渉理路不落言筌者上也詩者吟詠性情也盛唐諸人惟在興趣羚羊掛角無迹可求故其妙處透徹玲瓏不可湊拍如空中之音相中之色水中之月鏡中之象言有盡而意無窮

又云夫學詩者以識爲主入門須正立志須髙以漢魏晉盛唐爲師不作開元天寶以下人物若自退屈卽有下劣詩魔入其肺腑之間由立志之不髙也行有未至可加工力路頭一差愈騖愈逺由入門之不正也【已上見詩辯】

又云宋朝坡谷諸公之詩如米元章之字𨿽筆力勁健終有子路事夫子時气象盛唐諸公之詩如顏魯公書旣筆力雄壯又气象渾厚其不同如此【答吳景僊書】

又云詩有詞理意興南朝人尙詞而病於理本朝人尙理而病於意興唐人尙意興而理在其中

又云或問唐詩何以勝我朝唐以詩取士故多專門之學我朝之詩所以不及也

又云唐人與本朝人詩未論工拙直是气象不同又云唐人命題言語亦自不同雜古人之集而觀之不必見詩望其題引而知其爲唐人今人矣

又云唐人好詩多是徵戍遷謫行旅離別之作往往能感動激發人意

又云盛唐人有似麤而非麤處有似拙而非拙處又云盛唐人詩亦有一二濫觴晚唐者晚唐人詩亦有一二可入盛唐者要當論其大槪耳

又云大歷之詩髙者尙未失盛唐下者漸入晚唐矣又云五言絕句眾唐人是一樣少陵是一樣韓退之是一樣【已上見詩評】

又云律詩難於古詩絕句難於八句七言律詩難於五言律詩五言絕句難於七言絕句【見詩法】

汶陽周伯弼云絕句之法以第三句爲主首尾率直而無婉曲者此異時所以不及唐也

廬陵劉辰翁云絕句難作要一句一絕短語長事愈讀愈有味爲正

浦城楊載云取材於選效法於唐

浚儀馬伯庸云枕籍騷選死生李杜矣

淸江範梈云余嘗觀於風騷以降漢魏下至六朝獘矣唐初陳子昻輩乘一時元气之防卓然起而振之開元大歷之音由是丕變至晚宋又極矣

蜀郡虞集云詩之爲學盛於漢魏者三曹七子至於諸謝備矣唐人諸體之作與代終始而李杜爲正宗【見傅與礪詩序】

又云詩者斯人情性之所發自擊壤來有是然體制隨世道升降音節因風土變遷以近代言唐詩不與宋詩同晚唐難與盛唐匹【見風雅集】

豫章僧來復云詩自刪後至於兩漢正音猶完建安以來寖尙綺麗而詩道微矣魏晉作者𨿽優不能兼備諸體其鏗鍧軒昻上追風雅所謂集大成者惟唐有以振之降是無足采焉【見張蛻庵集序】

詩法源流云詩者原於徳性發於才情心聲不同有如其面故法度可學而神意不可學是以太白自有太白之詩子美自有子美之詩昌黎自有昌黎之詩其他如陳子昻王摩詰髙岑賈許姚鄭張孟之徒亦皆各自爲體不可彊而同也

又云唐人以詩爲詩宋人以文爲詩唐詩主於逹性情故於三百篇爲近宋詩主議論故於三百篇爲逺

又云古詩徑敍情實去三百篇爲近律詩牽於對偶去三百篇爲逺此詩體之正變也自選體以上皆純乎正唐陳子昻李太白韋應物之詩猶正者多而變者少杜子美則正變相半變體𨿽不如正體之自然而音律乃人聲之所同對偶亦文勢之必有如子美近體佳處前無古人亦何惡於聲律哉

唐詩品彚姓氏爵裏詳節

帝王八人

太宗皇帝【諱世民姓李氏髙祖之子年十八舉義兵啟唐封定隋亂英武仁恕納諫任賢身致太平

功徳兼著攺元貞觀在位二十四年崩壽五十三有集四十卷】

韓王元嘉【髙祖之子少好學藏書至萬卷皆以古文參定同異與弟靈防友愛燕見終日如布衣禮

閨門修整當世稱之垂拱中糾合宗室同舉兵謀泄自殺】

髙宗皇帝【諱治太宗第九子貞觀十七年立爲皇太子卽位之初遵貞觀之治顯慶後多苦風政

歸武氏在位三十四年而政在中宮者三十年矣壽五十六集八十六卷】

章懷太子【髙宗之子名賢字明允容止端重數歲讀書一覧輒不忘常招集詣儒注後漢書奏上帝優賜數萬少時讀論語至賢賢易色一再誦之帝問其故對曰性實愛此帝語李世勣稱其夙敏後明崇儼爲盜所殺武后疑出賢謀遣人發太子陰事乃廢爲庻人迫令自殺年三十四】

中宗皇帝【諱哲髙宗之子嗣聖元年卽位隨廢爲廬陵王在房陵十五年東宮八年及張柬之等舉

兵討武氏之亂帝始復位而又惑於中宮不修刑政惜夫】

宗皇帝【諱隆基由臨淄爲平王再淸內難樂善好賢開元之間海內富實幾致刑措不能保治以侈召亂天寶十四載安祿山陷京師七月幸蜀太子卽位於靈武明年上皇還京居西內上元元年崩年七十八在位四十七年】

徳宗皇帝【諱適代宗子卽位之初有撥亂之志猜忌刻薄信任非人卒致播遷唐政衰焉在位二十

七年】

文宗皇帝【諱昻憲宗子恭儉文雅有志治功然優遊不斷受制家臣不能紹貞觀開元之美惜哉年

二十三崩在位十五年】

公卿名士四百四十六人

虞世南【字伯施越州人性沈靜寡欲與兄世基同受學於吳顧野王爲文章惋縟慕徐陵時方晉二陸隋煬帝愛其才然疾峭止爲七品十年不徙太宗踐阼拜文館學士屢進讜言遷祕書監貞觀十二年以銀靑光祿致仕封永典公卒年八十一謚文懿有集三十卷傳帝手詔魏王泰曰世南當代名臣人倫凖的今其云亡石渠東觀中無復人矣集三十卷】

魏徴

【字成魏州曲城人少孤落魄狀貌不逾中人有志膽通貫書術初爲隱太子洗馬太子敗事太宗卽位拜諫議大夫毎犯顏進諌或引至臥內訪天下事貞觀三年以祕書監參預朝政俄撿校侍中進爵郡公後封鄭國公多病辭職乃拜特進知門下省事詔朝章國典參議得失十七年薨帝臨哭爲之慟罷朝五日贈司空諡曰文貞】

陳叔逹【字子聰陳宣帝子武徳初判納言貞觀初遷禮部尙書位至宰相】

許敬宗【字延族杭州人防善屬文隋大業中舉秀才後爲李宻記室太宗聞其名召署文學館貞觀中除著作郎掌詔令喜謂所親曰仕宦不爲著作無以成門戶咸亨初以特進致仕卒年八十一諡曰恭】

楊師道【字景猷淸警有才思客洛陽爲王世充所拘貞觀十年拜侍中預朝政性周謹未嘗語禁省事遷中書令善艸工詩毎與名士燕集歌詠自適後賜燕帝曰聞公毎酣賞捉筆賦詩如宿構試爲朕賦之師道再拜少選輙成無所竄定一坐嘆伏卒諡曰懿】

王績

【字無功絳州人隋王通之弟舉孝亷授正字遊東臯著書號東臯子待詔門下省日給酒三升或問待詔何樂曰良醖可戀耳侍中日給一鬥時稱鬥酒學士著五斗先生傳貞觀以疾罷繢之仕以醉失職鄕人誚之托無心子以見趣其文不錄】

李義府【瀛州饒陽人與耒濟同時以文顯時稱未李劉洎馬周更薦之太宗召見轉監察禦史貌柔恭心褊忌時號笑中刀又以柔而害物號人貓官至右相永徽後以罪流嶲州卒集四十卷】

岑文本【字景仁鄧州人年十四爲父詣司理寃眾命作蓮花賦文成合臺嘆賞父寃得直性沈敏

有姿儀善文辭貞觀元年除祕書郎擢中書舎人遷侍郎官至中書令】

王宏

【栁子厚龍城錄云濟南人與太宗防日同學因間爲八體書及帝卽極因訪宏鄕人竟傳

隱去是亦子陵之徒與】

褚遂良【字登善亮之子隋大業末爲通事舎人貞觀中累遷起居郎博渉文史工楷累官至中

書令髙宗立進封郡公後以諫立武氏流貶】

劉孝孫【許敬宗同時撰古今詩苑三十卷又與房徳懋等同著事始三卷見唐藝文志又按張彥逺名畫記云秦府十八學士及薜収卒乃徴孝孫入館孝孫時爲東虞州錄事參軍徴入】

淩敬

【初臣於竇建徳建徳救王世充敬獻防請悉兵逾太行狗汾晉則鄭圍自解竇不從而敗

見容齋續筆】

趙中虛

蕭翼

【梁元帝之曾孫魏州華縣人負才藝多權謀太宗時爲監察禦史奉勑取僧辯才蘭亭稱

防授員外郎賞賚甚厚】

薛元超【収之子蒲州人九歲襲爵長好學善屬文髙宗卽位遷給事中轉中書舎人俄拜中書令帝東都畱輔太子監國毎有諫太子帝知之賞賜甚厚後政出武氏因佯喑乞骸骨卒】

王徳貞【武后時爲侍中後以罪流象州】

楊思

鄭羲貞

董思恭【官至右史與許敬宗等撰搖山玉五百卷見藝文志又按杜正倫傳思恭爲中書舎人與

正倫夜直論文思恭歸謂人曰與杜公論文覺吾文頓進】

張文琮【貝州武城人文瓘之兄好自寫書手不釋筆貞觀中爲治書侍禦史遷亳州刺史永徽初獻文皇帝頌優制褒美拜戶部侍郎坐房遺愛從母弟出爲建州刺史卒於官見文瓘傳】

上官儀【字遊韶陜州人防爲沙門服工文詞貞觀初擢第授文館直學士太宗毎屬文遣儀視藳尢工詩其辭綺錯婉媚及貴顯人多效之謂上官體髙宗立進西臺侍郎麟徳初坐梁王忠事下獄死有集三十卷中宗立追贈中書令楚國公以其女孫爲昭容故也】

王勃

【字子安絳州人六歲善文辭九歲得顏師古漢書讀之作指瑕以摘其失麟徳初對防於朝授朝散郎年未及冠沛王召署府修撰作鬭雞檄文髙宗怒斥出府客劍南父福畤坐勃故左遷交阯令勃往省度海溺水卒年二十九有集三十卷時與楊烱盧照鄰駱賔王皆以文章齊名天下號四傑烱嘗曰吾愧在盧前恥居王后】

楊烱

【華陰人舉神童遷盈川令武后時與宋之問分直習藝館卒有盈川集三十卷】盧照鄰【字升之範陽人調鄧王府典籖王愛重之謂人曰此吾之相如也後居太白山得方士明膏餌之具茨山下預爲墓偃其中武后時尙法照鄰已廢著五悲文以自明病久與親屬訣沈穎水死有集二十卷又幽憂子三卷】

駱賓王【義烏人七歲能賦詩武后時數上書言事下除臨海丞怏怏不樂棄官去徐敬業亂署爲府屬傳檄天下斥後罪狀後讀至一壞之土未幹六尺之孤安在乃矍然曰誰爲之或以賓王對後曰宰相安得失此人及徐敗賓王亡命不知所之有集十卷】

王紹宗【字承烈嗜學工艸冩書取傭自給時比之虞世南進祕書少監雅修飭當時公卿莫不慕悅其風按崔融傳武后時紹宗爲靈臺少監與融及李嶠等皆附張易之又按名畫記作瑯琊人亦善畫】

劉庭芝【字希夷汝州人武后時苦於篇詠善爲閨帷之作詞多古調與時不合好酒色落魄不拘

常俗卒有詩十卷】

蘇味道【趙州欒城人九歲能屬辭與友人李嶠俱以文翰顯時號蘇李及冠舉進士累調咸陽尉延載中遷鳯閣舎人至證聖元年坐法系獄降州刺史召爲天官侍郎聖歷初復同三品坐張易之黨貶眉州刺史復還道卒年五十八贈冀州刺史有集十五卷傳】

牛鳯及【長壽中撰唐書防自武徳終於道爲百有十卷】

李嶠

【字巨山趙州人兒時夢人遺雙筆自是有文辭擢進士第神龍初爲中書令宗立貶滁州攺廬州別駕卒年七十嶠富於才思有所屬綴人多傳諷前與王楊接中與崔蘇齊名晚諸人沒而爲文章宿老學者法焉有集五十卷】

薛曜

【薛稷之從兄也】

韋承慶【字延休鄭州陽武人思謙之子性謹畏事繼毋篤孝擢進士補雍王府參軍府中文翰悉委之王爲太子遷司議郎太子廢出爲烏程令累遷風閣舎人掌天官侍郎善文辭毎有詔令未嘗著藳遷同二品坐張易之黨流嶺表歲餘拜刺史又拜祕書少監封扶陽縣子撰武后絕聖文中宗善之遷黃門侍郎未拜卒諡曰溫集六十卷】

宗楚客【字叔敖蒲州人武后從姊子長六尺八寸明哲美須髯登進士累遷戶部侍郎兄弟坐姦流嶺外俄還爲夏官侍郎同鳯閣平章事坐聘邵王妓貶原州都督神龍初爲太僕卿郢國公與武韋氏爲黨韋氏敗被誅】

喬知之【字裏缺累官至右司郎中有集二十卷見唐藝文志】

陳子昻【字伯玉梓州射洪人少讀書於金華山尢善屬文文明初舉進士武后時擢靈臺正字遷右拾遺嘗上書勸武后興明堂大學後稱帝攺周子昻上周受命頌𨿽數召問政論亦讜切故奏上輒罷聖歷初解官歸縣令段簡貪暴聞其富欲害之捕送獄中憂憤死子昻輕財好施篤朋友與陸餘慶盧藏用交最厚有集十卷行於代盧爲之序】

盧藏用【字子濳承慶從孫也始隠終南少室二山有意用世人目爲隨駕隠士司馬承楨嘗召至闕下藏用指終南曰此中有佳趣司馬曰仕宦之防徑耳武后時授左拾遺中宗時中書舎人與子昻等爲方外十友】

王適

【字裏闕幽州人初見陳子昻感遇詩乃請交於陳有集二十卷】

杜審言【字必簡襄陽人擢進士爲隰城尉恃才髙以傲世見疾嘗語人曰吾文章必得屈宋作衙官吾筆當得王羲之北面武后將用之問曰卿喜否審言辭謝後令賦歡喜詩重嘆其文神龍初坐交通張易之流峯州入爲修文館直學士時與李嶠崔融蘇味道爲文學四友有集十卷】

崔融

【字安成齊州全節人擢八科髙第爲崇文館學士中宗爲太子時遷侍讀典東朝章疏武后美其文進鳯閣舎人附張易之張敗貶袁州刺史召爲司業撰武后哀冊文最髙麗絕筆而死時謂思苦神竭年五十四諡曰文有集六十卷融少與審言等友善融死審言爲服緦】

韋安石【京兆萬年人舉明經調幹封尉永昌元年遷雍州司兵參軍蘇良嗣薦於武后擢膳部員外郎遷並州司馬有善政陟拜徳鄭二州久視中遷文昌丞以鸞臺侍郎同鳯閣鸞臺平章事兼太子左庻子尋知納言長安二年同鳯閣鸞臺三品神龍元年遷中書令封鄖國公睿宗立禦史郭震劾奏安石相中宗無所建正貶沔州別駕發憤卒】

沈佺期【字云卿相州內黃人上元二年登進士第嘗對武后曰身名已防齒錄袍笏未賜牙緋後卽賜之累遷給事中考功郎防張易之敗配流驩州中宗立復召入拜修文館學士旣侍宴帝詔學士等舞回波佺期爲之舞帝悅尋歷太子詹事開元初卒集十卷】

宋之問【字延淸汾州人偉儀貌雄於辧甫冠武后召與楊烱分直習藝館睿宗立以獪險盈惡賜

死有集十卷】

蘇

【頲之父字昌容雍州人擢進士武后時歷諸州刺史神龍初入爲尙書右丞拜右僕射同

中書門下二品封許國公進左僕射景云元年卒】

魏元忠【宋州宋城人遊大學跌蕩少檢久不調儀鳯中上封事髙宗善之授祕書省正字遷監察

禦史中宗時累官至兵部尙書進侍中拜中書令封齊國公卒年七十餘】

東方虯【官至左史武后時人】

王無競【字仲烈世居東萊宋大尉之裔擢下筆成章科調欒城尉三遷監察禦史攺殿中徙太

子舎人出爲蘓州司馬】

武三思【武后之侄也後當朝毎欲營求爲太子賴狄仁傑從容言於後後稍悟而止中宗立復得幸出入禁闥與韋後淫亂嘗苛取民貲產築大庫百餘室聚所得財一夕火不遺一錢三思又與上官昭容亂忌節湣太子陰謀廢之太子懼發羽林兵圍三思第斬之】

郭振

【字元振魏州人長七尺美須髯少有大志舉進士授通泉尉任俠使气撥去小節嘗盜鑄及掠賣部中日以餉賓客百姓厭苦武后召欲詰旣與語奇之遂得擢用後同中書門下封代公有集三十卷】

盧崇道

魏知古【深州人方直有雅才擢進士拜黃門侍郎先天二年爲侍中從獵渭川獻詩以諷封梁國公後與姚崇不協罷政事開元二年卒宋璟嘆曰叔向古遺直子產古遺愛兼之者其魏公乎諡曰忠有集二十卷】

李行言【官至給事中中宗暱宴近臣行言歌駕車西河曲見祝欽明傳又按唐史大中八年宣宗嘗獵於苑北遇樵夫問其縣令爲誰曰李行言爲政何如曰性執有彊盜數人軍家索之竟不與盡殺之上歸帖其名於寢殿之柱及除海州刺史入謝上賜之金紫取帖示之未知孰是】

李適

【字子至京兆人武后時修三教珠英適在選中遷工部侍郎嘗夢與人論大衍數寤而曰吾壽盡此乎未病時衣冠往寢石榻上置所撰九經要句及素琴於前時士貴其達有集十卷】

李乂

【字尙眞趙州房子人少孤年十二工屬文第進士累調萬年尉擢監察禦史景龍初遷中書舎人修文館學士韋氏之敗詔令多乂艸定仍知制誥與宋璟典選事請謁不行攺黃門侍郎封中山郡公開元初姚崇薦爲侍中未幾除刑部尙書卒年六十八贈黃門監諡曰貞有集五卷】

薛稷

【字嗣通蒲州人道衡曽孫魏徴之甥與從兄曜俱以詞章名舉進士武后時爲鳯閣舎人稷尢善書畫睿宗在蕃喜之及卽位封晉國公後遷黃門侍郎加少保以翊贊功恩絕羣臣及竇懷貞誅稷預謀賜死萬年獄有集三十卷】

鄭愔

【字裏闕初爲殿中侍禦史諂事二張坐貶後又亡謁三思謀害五王三思引爲中書舎人與崔湜皆爲謀主景龍三年與韋溫同三品後與崔湜掌銓衡贓賄狼籍選法大壊禦史李尙隠對仗彈之下獄流貶吉州司馬】

崔湜

【字澄源定州人仁師之子第進士附托武三思上官昭容景龍二年遷兵部侍郎後檢校吏部侍郎與鄭愔同典選納賂遺銓品無序爲禦史劾執政時年二十六嘗暮出端門緩轡賦詩張說嘆曰文與位固可致年不可及後賜死】

吳少微【與富嘉謨魏谷倚並負文詞時稱北京三傑天下文章尙徐庾浮俚獨少微與嘉謨本經

術雅厚時人爭慕之號吳富體見伊元凱傳】

盧僎

【中宗時人從願之從父韓思復之故吏也自聞喜尉入爲學士終吏部員外郎】趙彥昭【字奐然甘州張掖人少豪邁風骨秀爽舉進士調南部尉與郭元振薛稷等善自新丰丞爲左臺禦史景龍中遷中書侍郎同中書門下平章事睿宗立出爲宋州刺史坐累貶歸州入爲吏部侍郎攺刑部尙書封耿國公實封百戶卒以權幸進防姚崇執政惡其爲人貶江州別駕卒】

李景伯【邢州相仁人李懷逺之子景龍中爲諫議大夫景雲中進太子庻子終右散騎常侍】劉憲

【字元度宋州人擢進士宗在東宮憲數進言太子順納之有集三十卷】

徐彥伯【名洪以字行兗州瑕丘人七歲能文結廬太行山下薛元超表其能調永壽尉武后撰三教珠英取文士以彥伯爲首中宗立歷官太子賓客以疾退開元二年卒有前後集二十卷】

韋元旦【京兆萬年人擢進士補東阿尉遷左臺禦史與張易之有姻屬張敗貶感義尉俄召爲主

客員外郎遷中書舎人】

劉廷琦

余之

邢象玉

郭汭

馬懷素【字惟臣潤州人擢進士轉禮部員外開元初昭文館學士】

岑羲

【字伯華文本之孫鄧州人第進士爲金壇令武后拜天官員外郎中宗時同中書三品景

云初進侍中封南陽郡公後預太平公主謀籍其家】

徐堅

【字元固湖州人齊子武后時舉秀才及第天授三年上書言事聖歷中楊再思引爲判官與張說修三教珠英卒諡曰文春明退朝錄云明皇開元初堅爲集賢院學士討集故事兼前世文詞撰初學記】

李迥秀【武后時同平章事迥秀母本微賤妻叱媵婢母不悅迥秀卽時出之或問之何遽如是曰

娶妻本以飬親今乃違忤顏色安敢畱也】

樊忱

楊庻

王景

李恆

裴漼

【絳州著姓擢明經遷禦史訊崔湜鄭愔之姦開元五年爲吏部侍郎拜禦史大夫與張說

善薦之擢吏部尙書】

趙冬曦【字闕定州人擢進士第神龍初上言古律條目千餘當時稱是開元初遷監察禦史坐事流嶽州遷知史館遷考功員外郎逾年爲直學士俄遷中書舎人內供養以國子祭酒卒有集今亡冬曦性放逹不屑世事兄弟皆顯官】

蘇頲

【字廷碩雍州人防敏悟一覽至千言第進士武后舉賢良方正馬載曰古稱一日千里蘇生是也遷監察禦史中書舎人宗愛其文起爲工部侍郎襲封許國公頲以文章顯與張說稱望略等故時號燕許大手筆卒諡文憲有集三十卷】

張說

【字道濟洛陽人垂拱中武后防賢良方正說所對第一遷左補闕中宗立遷工部侍郎睿宗立擢中書侍郎宗爲太子說爲侍讀尢見親禮逾年進同平章事宗卽位以佩刀獻帝請先決防誅太平公主之亂召爲中書令封燕國公後爲林甫等巧文詆毀帝聞令說致仕遷左丞相卒謚文貞有集二十卷】

源乾曜【相州人第進士遷諫議大夫開元四年拜黃門侍郎同平章事畱守京師八年後復黃門

侍郎位侍中】

陸堅

【開元初爲中書舎人宗時置集賢院以張說爲學士尊寵甚厚堅以學士或非其人而

供擬太厚無益國家議白罷之見張說傳】

程行諶【開元初與李朝隠裴子餘同舎子余以儒顯行諶與朝隠以文法稱或問優劣於長史陳崇業答曰蘭菊異芳胡有廢者行諶卒諡曰貞時子余諡曰孝張說嘆曰二諡可無愧矣見裴守眞傳】

褚琇

韋嗣立【字廷搆鄭州人承慶之異母弟少孝悌母遇承慶嚴毎笞輙解衣求代母不聽卽遣奴自捶母感悟爲均愛世比晉王覽第進士武后時拜鳯閣舎人中宗拜黃門侍郎繼兄之任】

崔日知【字子駿日用從父兄也少貧孤力學以明經進爲兵部員外郎與張說同爲魏元忠朔方

判官以健吏稱累官至銀靑光祿大夫封中山郡公】

李如璧【官至禦史嘗劾奏崔日知贓】

姚崇

【字元之陜州人少倜儻尙气莭長乃好學舉下筆成章科五遷夏官郎中武后拜侍郎聖歷初進平章事睿宗立進中書令以言事貶揚州長史徙同州刺史宗講武新丰密召崇翌日拜兵部尙書同中書門下三品封梁國公開元八年授太子少保以疾不拜明年卒諡文獻有集十卷】

宋璟

【字廣平邢州人耿介有大節好學工文詞舉進士第遷鳯閣舎人居官鯁正武后髙其才遷左臺中丞神龍初爲吏部侍郎中宗嘉其直遷黃門侍郎歷杭相二州刺史爲政淸毅睿宗立以吏部尙書同中書門下三品與姚宗白奏太平公主之姦帝不能用乃貶楚州刺史開元初徙廣州都督召拜刑部尙書兼侍中轉遷右丞相致仕卒諡曰文貞有集十卷】

賀知章【字季眞武后時擢超防羣類科遷太常博士開元初遷禮部侍郎晚節誕放號四明狂客

乃請爲道士以宅爲蓋千秋觀勑賜鏡湖二頃】

賈曾

【河南洛陽人賈至之父少有名景雲中爲吏部員外郎宗爲太子以曾爲舎人數有諫疏擢中書舎人徙諫議大夫與蘇晉同掌制誥並以文稱時號蘇賈後坐事貶揚州刺史遷禮部侍郎卒】

蘇晉

【珦之子也數歲知屬文作八卦論王紹宗嘆曰後來之王粲也舉進士及大禮科皆上第景雲中居修文館宗監國制命多晉槁定先天中爲中書舎人屢進讜言遷吏部與齊澣更典二都選後出爲汝州刺史晉喜浮屠術精通奧義與知章等爲飲中八仙】

崔沔

【字善衝京兆人事親孝武后時擢進士舉賢良方正髙第不中者誦訾之武后敕有司覆試對益工遂爲苐一岑羲嘆曰君今郤詵也薦爲左補闕性舒遲進止雍如當官正言自持儉約嘗作陋室銘以見志開元初與王丘等出爲山東刺史卒諡曰孝】

宇文融【京兆人明辧長於吏治由監察禦史爲覆田勸農使進黃門侍郎同平章事常曰使吾執政得數月天下定矣融乃薦宋璟爲右相時長其知人性辧急少所推下常劾信安王禕帝怒罷爲汝州刺史居宰相凡百日而去後爲有司劾融受贓流嚴州卒】

韓休

【京兆人工文辭舉賢艮宗在東宮令條封國政與趙冬曦並中進士出爲虢州刺史入拜黃門侍郎同平章事休直方不務進趨旣爲相天下翕然宜之帝嘗獵苑中或大張樂過差必視左右曰韓休知否疏果輒至以工部尙書卒】

席豫

【字建侯襄州人舉孝亷擢上第時年十六以父喪罷後舉手筆俊防賢良方正超防羣類科遷考功員外郎韓休舉代己拜吏部侍郎宗時典選知人號曰席公云】

王翰

【字子羽晉陽人少豪邁恃才及進士第然喜蒱酒張嘉貞偉其人厚遇之張說益加禮之舉直言極諫調昌樂尉說輔政召爲正字擢事舎人開元中駕部員外郎家畜聲妓說罷相出爲汝州長史坐貶道州司馬卒有集十卷】

胡皓

崔尙

王光庭

袁暉

【詩見皎然詩式】

徐知仁

張嘉貞【蒲州人以五經舉張循憲薦之武后召見儀止秀偉奏對偘偘拜監察禦史歷梁秦二州

都督宗嘉其政召回後爲中書侍郎同平章事卒諡曰成肅】

盧從願【字子龔舉制科拜吏部侍郎稱職開元初下遷豫州刺史奏課第一詔書勞問召入爲刑

部尙書後因盛殖產占良田帝薄之目曰多田翁】

崔翹

【齊州人崔融之子開元初爲禮部尙書贈荊州大都督諡曰成】

王丘

【字仲山十一歲擢童子科他童皆專經而丘獨屬文及冠舉制科中第气象淸古行止修潔於詞賦尢髙魏元忠薦之擢監察禦史開元初遷考功員外郎轉吏部侍郎出守懷州淸嚴爲下所畏復禮部尙書致仕天寶初卒諡曰文】

武平一【名甄以字行博學通春秋工文辭武后時畏禍不與事隠嵩山修浮屠法屢詔不應中宗立廹召起居舎人兼修文館學士𨿽豫宴嘗因詩頌規戒宗立貶蘇州參軍徙金壇令旣謫名亦不衰開元末卒】

蕭嵩

【蕭梁之後貎偉秀開元初擢中書舎人時王丘齊澣皆有名以嵩少學業不以輩行許也獨姚崇稱其逺到後以兵部尙書令朔方節度遷中書令乞骸骨乃授右丞相罷年逾八十天寶八載卒】

徐安貞

李邕

【字泰和揚州人李善之子少知名旣冠李嶠薦邕文髙气力拜左拾遺宗卽位爲禦史中丞後枉法下獄當死得減死出爲北海太守以文名天下時稱李北海李林甫忌之傅以罪杖殺之集七十卷行世趙明誠金石錄云唐六公詠李邕撰余初讀杜子美八哀詩云朗吟六公篇憂來發防蔽恨不見其詩晚得石本其文辭髙古一代佳作也】

張九齡【字子壽韶州曲江人七歲知屬文擢進士始調校書郎宗卽位遷右補闕進中書舎人中書侍郎以毋哀奪喪拜同平章事及爲相諤諤有臣節𨿽以直道黜不戚戚嬰望惟文史自娯久之病卒諡文獻有集二十卷】

李昻

齊澣

【字洗心定州人少開敏年十四見李嶠稱有王佐才聖歷初進士第調蒲州法曹參軍景云初爲監察禦史開元初用爲給事中書舎人後因言王毛仲寵貴帝怒貶髙州天寶亂召爲太子詹事出爲平陽太守更以黃老淸靜爲治卒年七十二肅宗立贈禮部尙書】

孫逖

【博州人屬思警敏年十五見崔日用令賦土火鑪援筆成篇理趣不凡崔駭嘆遂與定交舉手筆俊防哲人奇士隠淪屠釣及文藻宏麗科開元十年又舉賢良方正爲集賢修撰攺考功員外遷中書舎人典詔誥卒有集三十卷】

韋濟

【鄭州人韋嗣立之子開元初調鄄城令有政聲擢醴泉令四遷戶部侍郎爲太原尹著先

徳詩世服其典慤天寶中授尙書左丞】

李林甫【小字哥奴開元初韓休薦其有宰相才遂與牛仙客代張九齡爲相善揣上意以便佞得大任俄進兼中書令封晉國公居相位十九年固寵市權欺蔽天子耳目諫官無敢言事後與楊國忠有隙及國忠貴盛之劍南鎭俄至自蜀林甫涕托後事因不食卒國忠諷安祿山暴其短悉奪官爵斫棺葬以庻人禮】

韋述

【京兆萬年人機曾孫也家廚書二千卷述爲兒時誦憶略徧舉進士時方少儀質陋侻考功員外郎宋之問曰童子何業述曰性嗜書所撰唐春秋三十篇恨未畢他惟命之問曰本求茂才乃得遷固遂上第開元初與諸儒卽祕書續七志又撰開元初譜二十篇張說薦爲直學士典掌圖書四十年澹榮利爲人純厚長者當世宗之祿山反述抱國史藏南山身陷賊污僞官賊平流渝州】

韋抗

【韋安石從兄子弱冠舉明經累官吏部郎中開元初自太子左庻子爲益州都督府長史授黃門侍郎俄代王脧爲禦史大夫兼按察京畿攺授蒲州刺史入爲刑部尙書分掌史部選卒諡曰貞】

洪子輿【睿宗時爲侍禦史姜晦時爲中丞諷子輿劾韋安石子輿不從】

賀朝淸【按唐書於休烈傳有防稽賀朝開元初人恐是】

許景先【常州人舉手筆俊防茂才異等連中授殿中侍禦史齊澣等更知制誥張說云許舎人之文𨿽乏峻峯激流然詞防丰美得中和之气開元十三年由吏部侍郎出爲刺史治虢州】

萬齊融【唐書作防稽人開元初與於休烈包融等齊名】

楊重【開元初人有上張燕公詩】

徐皛

【開元初胡皓蔡孚同時人】

苗晉卿【字元輔潞州人世以儒素稱擢進士知吏部選事分甲乙丙三科私以張奭爲第一宗知之禦華萼樓覆實中裁十一二上怒貶安康太守後充河北林訪使肅宗立召拜左相代宗立詔攝冢宰固辭永泰初卒諡忠獻】

右自武徳至開元初得一百二十五人爲初唐

王灣

【洛陽人登先天進士第開元初爲滎陽主簿馬懷素欲校正羣集灣在選中各部撰次後爲洛陽尉】包融

【延陵人開元初與賀知章張旭劉眘虛皆有名號吳中四士官至大理司直詩一卷】厙狄履溫【開元時人官至尙書郎兼充節度判官開元九年禦史宇文融奏置勸農判官以履溫裴

寛等二十九人並攝禦史分往天下皆當時知名之士】

冦坦

孟浩然【襄陽人少好節義喜振人患難隠鹿門山年四十乃遊京師失意於宗因放還開元末病疽卒王維愛其詩嘗過郢州畫其像於刺史亭因曰浩然亭咸通中鄭誠謂賢者名不可斥更署曰孟亭按王士源集序云孟浩然疑以字行詩二卷】

張子容

蔡希周【曲阿人官至監察禦史見殷璠丹陽集與包融同時人】

蔡希寂【曲阿人官至渭南尉見丹陽集】

張南容

李白

【字太白蜀人母夢長庚星而生白因名之十嵗通詩書然喜縱橫術擊劍爲任俠輕財重施天寶初至長安賀知章見其文嘆曰子謫仙人也言於宗召見論當世事奏頌一篇帝賜食親爲調羮有詔供奉翰林常侍帝因失意於貴妃帝毎欲官白輙爲貴妃所沮白益傲放求還山帝賜金放還祿山反明皇在蜀永王璘節度東南白時臥廬山璘迫致之及璘敗白坐系潯陽獄流夜郎遂泛洞庭上峽江至巫山以赦得釋憩嶽陽江夏久之復如潯陽過金陵族人陽冰爲當塗令白過之以病卒年六十四時寶應元年也有艸堂集二十卷】

魏萬

【號王屋山人嘗自嵩歷兗遊梁入吳計程數千里來訪李白不遇因下江東尋諸名山觀謝公石門後廣陵與李白相見白稱其美而愛文好古獨往物表述詩以贈之萬亦有答李篇見李詩集中並白詩自序】

崔宗之【名成輔以字行日用之子好學寛博有風檢韓朝宗薦之於朝開元中官至右司郎中侍

禦史後謫金陵與李白以詩酒倡和及賀知章等爲飲中八仙】

李適之【常山王之後天寶元年代牛仙客爲左相雅好賓客嘗飲酒一斗不亂後爲李林甫所中

罷貶死袁州】

李頎

【東川人開元十三年賈季鄰榜進士調新鄕縣尉有集傳於世】

萬楚

【字裏闕有詩贈李白】

崔顥

【汴州人開元十一年姚重晟下進士才俊無行好蒱飲娶妻擇美者不愜卽去之者三四初李邕聞其名虛舎邀之顥至獻詩首章云十五嫁王昌邕叱曰小兒無禮不與接而去終司勲員外郎】

陶翰

【潤州人開元中爲禮部員外郎有集捲亡】

祖詠

【洛陽人開元十三年進士張說引爲駕部員外郎集一卷】

劉眘虛【江東人爲夏縣令】

薛據

【荊南人官至太子司議郎】

崔曙

【宋州人開元二十六年進士】

崔國輔【吳郡人初應縣令舉授許昌令累遷集賢直學士禮部員外郎後坐王鉷近親貶竟陵郡

司馬集捲亡】

綦毋濳【字季通荊南人開元十四年舉進士由宜壽縣尉入爲集賢待制遷右拾遺終著作郎集

一卷】

盧象

【字緯卿汶水人初爲左拾遺膳部員外郎受祿山僞官貶永州司戶參軍起爲主客員外

郎有集十二卷】

李嶷

【名見殷璠河嶽英靈集】

閻防

【名見河嶽英靈集】

王維

【字摩詰太原人九歲知屬辭開元九年擢進士第一遷尙書右丞工艸善畫名盛於開元天寶間寧薛諸王待若師友有別墅在輞川嘗與裴廸遊其中賦詩爲樂孤居三十年上元初卒代宗求其樂章其弟縉集數十百篇上之】

楊浚

【官至校書郎開元中上聖典三卷】

李憕

【並州人通左氏春秋舉明經髙第天寶初除淸河太守攺東京畱守祿山陷城被執詔贈

司徒諡忠懿】

儲光羲【魯國人又云潤州人天寶末爲監察禦史坐祿山僞官貶死按唐書兗州人開元十四年

進士又詔中書試文章歷禦史祿山反陷賊自歸有集七十卷】

王昌齡【字少伯江寧人第開元十五年進士補祕書郎又中宏詞科遷汜水尉晚節不矜細行貶

龍標尉以世亂還鄕爲刺史閭丘曉所殺有集五卷】

閭丘曉【官至刺史】

沈如筠【句容人官至衡陽主簿有異物志三卷古異記一卷見唐藝文志】

丁仙芝【曲阿人官至余杭尉】

殷遙

【句容人天寶間終於忠王府倉曹參軍】

談戭

【曲阿人官至長洲尉】

王之渙【並州人與髙適同時或云王昌齡友】

吳象之【諸家選本俱作盛唐人】

鄭審

【開元時人大歷初爲祕書監杜甫有秋日夔府詠懷寄鄭監審一百韻者是也又解悶詩

云何人爲覓鄭州自注云鄭祕監審也大歷三年出爲江陵少尹】

梁鍠

韋元甫【按唐史韋陟傳陟天寶間出爲襄陽太守徙河南采訪使以判官員錫善訊覆支使韋元

甫工書奏時號員推韋狀陟皆倚任之】

蕭華

【嵩之子天寶間爲工部侍郎後位至宰相華世本蕭梁之後自瑀仕唐至嵩及華華之從子復孫俛仿以及寘遘凡八葉宰相名徳相望與唐盛衰世家之盛古未有也】

沈東美【天寶十三年除膳部員外郎杜少陵有寄沈八丈詩云詩律羣公問儒門舊史長者是也】宋昱

【天寶十二載以中書舎人知選事】

裴廸

【關中人與王維同倡和】

丘爲

【嘉興人事繼母孝常有靈芝生堂下累官太子右庻子時年八十餘而毋無恙給俸祿之半及居憂觀察使韓滉以致仕官給祿所以惠飬老臣不可在喪爲異惟罷春秋祭酒初還鄕縣令謁之爲門磬折令坐乃拜裏胥立庭下旣出乃敢坐經縣署降馬而趨卒年九十六有集六卷見唐志】

賈至

【字防鄰洛陽人父曾開元初掌制誥至擢明經防解褐單父尉宗拜起居舎人知制誥從幸蜀肅宗登極至撰防進藳帝曰先帝誥命乃父爲之今玆命防又爾爲之兩朝盛典出卿家父子可謂盛矣歷中書舎人至徳中坐小法貶嶽州司馬寶應初召復故官大歷七年以右散騎常侍卒年五十五贈禮部尙書諡曰定有集二十卷】

髙適

【字逹夫一字仲武滄洲人舉有道科授封丘尉祿山反爲哥舒翰西河從事由左拾遺遷待禦史擢諫議大夫出爲蜀彭二州刺史代崔光逺爲西川節度使入爲刑部侍郎廣徳中左散騎常侍封渤海侯年五十始爲詩卽工毎吟一篇好事者輙傳布永泰初卒諡曰忠有集十卷行於世】

賀蘭進明【至徳中遷嶺南經略使終員外郎】

畢耀

【乾元二年除監察禦史能詩與杜甫有故杜有贈畢四耀詩云才大今詩伯家貧苦宦卑是也又存歿口號云畢耀仍傳舊小詩自注云耀善爲小詩又按敬羽傳耀與毛若虛裴升敬羽同時爲禦史皆暴忍時稱毛敬裴畢】

岑參

【南陽人文本之後天寶中進士至徳二載試大理評事攝監察禦史杜甫薦之轉左補闕起居郎累遷侍禦史出爲嘉州刺史退居杜陵山中屬中原多故卒死於蜀有集八卷行於世】

杜甫

【字子美襄陽人舉進士不第因遊長安宗朝奏賦三篇帝奇之使待制集賢院數上賦頌髙自稱道肅宗立拜右拾遺坐房琯事出爲華州司功屬饑亂棄官客秦州負薪采橡栗自給流落劍南嚴武表爲參謀檢校工部員外郎往來防梓間大歷中客耒陽遊嶽祠大水遽至大醉一夕卒年五十九集今傳甫曠放不自檢好論天下大事髙而不切數嘗遭冦亂挺節無所污爲歌詩傷時撓弱情不忘君人憐其忠云有集六十卷】

嚴武【字季膺華州人挺之之子防豪爽父奇之數禁敇武讀書長擢成都尹劍南節度使還拜

京兆尹與元載厚相結求宰相不遂復節度使劍南最厚杜甫永泰初卒】

張巡

【鄧州人博通羣書曉戰陳法气志髙邁略細節所交必大人長者開元末擢進士第爲淸河令調眞源令祿山反巡率吏士哭於元廟起兵討賊至睢陽與太守許逺合賊攻睢陽圍四十日城陷不屈遂遇害與南霽云等死者三十六大中間圖像淩煙與許逺並祠號雙廟云巡長七尺須髯毎怒盡張讀書不過三復終身不忘爲文章不立藳】

張謂

【字正言河南人登天寶二年進士第奉使長沙大歷間爲禮部侍郎】

王季友【河南人按豫章圖經云酆城人家貧賣履博極羣書李勉引爲賓客甚敬之善爲詩杜甫

詩云丈夫正色動引經酆城客子王季友是也】

常建

【開元十五年進士大歷中爲盱眙尉詩一卷】

元結

【字次山瀼州人後魏常山王遵之後少不羈年十七乃折節向學天寶十二載舉進士蘇元明見肅宗薦之結上時議三篇帝悅代宗立授著作郎久之拜道州刺史流亡歸者萬餘進容管經略使民樂其教立石頌徳結著書釋謂始著元子十篇故稱元子避亂入猗玕洞始稱猗玕子後徙家瀼稱浪士及有官人以爲浪者亦漫爲官乎呼爲漫郎客樊上漁者相戲更爲聱叟又曰公之漫猶聱乎公漫久矣故稱漫叟】

張均

【洛陽人丞相燕公說之子自太子通事舎人累遷主爵郎中後襲燕國公祿山監國授僞

官肅宗以說有舊勲詔免罪流合浦建中初贈太子少傅集二十卷】

韋迢

【官爲韶州牧杜甫有送韋員外牧韶州者是也】

王縉

【字夏卿太原人少好學兄王維共名聞舉艸澤文辭淸麗科上第祿山亂以功遷兵部侍郎拜黃門侍郎同平章事與元載專朝性又喜奉佛晚節尢謹大歷以還刑政淩遲皆縉與載倡之及敗同載論死上憫其耄貶括州】

蕭頴士【字茂挺四歲能屬文十歲補大學觀書一覽卽誦通各家譜系書籕學開元中舉進士補祕書正字名播天下時號蕭夫子後客死汝南逆旅門人諡文元先生有集十卷又遊梁新集三卷】

李華

【字遐叔趙州人累中進士宏詞天寶中遷監察禦史祿山反華母在鄴欲間行輦母以逃爲盜所得僞署鳯閭舎人華自傷踐危亂不能完節又不能全親上元中以左補闕召不拜大歷初卒有前集十卷中集二十卷】

沈千運【其詩見元結所編篋中集】

於逖

【沈千運同時人】

趙微明【其詩見篋中集】

張潮

【潤州曲阿人不仕其詩見殷璠丹陽集】

薛業

【天寶間與桞芳同時】

張彪

【潁上人杜甫有寄張十二山人彪三十韻者是也】

劉復

沈徽

沈頌

戴休珽

鄭徳

張偁

張軫

林琨

楊諌

韋鎰

胡衡

孟云卿【昌平人第進士校書郎杜甫詩云孟子論文更不疑自注云校書郎孟云卿是也袁郊甘澤謡云陶峴彭城子孫也開元中宅昆山丰田疇遊江湖制三舟一自載二賓客三飲饌與布衣焦遂進士孟彥琛樊口進士孟云卿人置僕妾女樂一部於舟中奏淸商曲於江湖時號水仙云】

顏眞卿【字淸臣師古五世從孫開元中舉進士又擢制科遷監察禦史出爲平原太守祿山反與從父兄杲卿討賊加河北招討采訪使代宗立攺尙書右丞俄封魯郡公以正直立朝爲楊炎盧杞所害詔遣諭李希烈不屈遇害公善正艸書筆力邇婉世寶傳之】

獨孤及【字至之河南人爲兒時嘗讀孝經父試之曰兒志何語對曰立身行道揚名於後世父奇之天寶末以有道舉髙第終司封郎中常州刺史甘露降其庭而卒有毘陵二十卷】

鮑防

【字子愼襄州人天寶進士遷太原尹河東節度使徳宗授工部尙書卒諡曰宣防尢工詩

有所感發與謝良弼犮善時號鮑謝】

張志和【字子同金華人擢明經肅宗命待詔翰林後坐貶不復仕居江湖自稱煙波釣徒著眞

子亦以自號善圖畫山水時稱與嚴光比】

奚賈

【常建同時人郎士元亦有送奚賈詩】

右自開元至大歷初得八十六人爲盛唐

劉長卿【字文房河間人開元二十一年進士至徳中爲監察禦史以檢校祠部員外郎爲轉運使判官知淮西鄂嶽轉運畱後鄂嶽觀察使吳仲儒誣奏貶潘州南巴尉防有爲辧之者除睦州司馬終隨州刺史卒有集傳於世十卷】

韋應物【長安京兆人周逍遙公韋瓊之後李肇國史補云爲性髙潔鮮食寡欲所居焚香掃地而坐其爲詩馳驟建安已還各得風韻王欽臣集序雲天寶時扈從遊幸疑爲三衛永泰中任洛陽丞京兆府功曹大歷十四年自鄠縣令除櫟陽令建中二年除比部員外出刺滁州攺刺江州迫赴闕攺左司郎中貞元初又歷蘇州詩十卷】

馮著

【韋應物有送馮著受李廣州署爲錄事詩者是也】

秦系

【字公緒防稽人有詩名於天寶間防亂避地剡川大歷五年薛兼訓奏爲右衛率府倉曹參軍不就建中初隠於泉州南安有大松百餘章系結廬其上穴石爲硯注老子彌年不出年八十餘不知所終集一卷】

皇甫冉【字茂政潤州人晏先生謐之後十歲能屬文張九齡嘆異之天寶間與弟俱登第授無錫尉避難居陽羨大歷中爲王縉掌書記後爲左金吾衛兵曹參軍左補闕卒有集三卷傳於世】

皇甫曾【字孝常潤州人天寶中與兄冉登進士第歷侍禦史坐貶舒州司馬陽翟令當時兄弟齊名人比之張景陽孟陽雲集一卷髙仲武云昔孟陽之與景陽詩徳逺慙厥弟協居上品載處下流今侍禦之與補闕文辭亦爾體制淸潔華不勝文然寒生五湖道春及萬年枝五言之選也其爲士林所尙宜哉】

蔣渙

【常州義興人髙智周之外孫也與兄洌皆擢進士永泰初渙歷鴻臚卿日本使常遺金帛不納惟取牋一畨爲書以貽其副云父蔣挺卒渙與兄洌廬於墓側植松栢千餘終禮部尙書封汝南公見智周傳】

錢起

【字仲文吳興人天寶十年及第授祕書郎終於考功郎中大歷中與郎士元俱以詩名倡士林爲之語曰前有沈宋後有錢郎時公卿出牧奉使二人無詩祖行人以爲恥有集十二卷】

郎士元【字君冑中山人天寶十五年進士寶應初年選京畿縣官詔試中書補渭南尉歷古拾遺

出爲昻州刺史時與錢起齊名卒有集一卷】

陳季

【錢起有題陳季璧詩】

莊若訥

張起

【與劉長卿有倡和詩】

韓翃

【字君平南陽人天寶十三年進士侯希逸表左幕府府罷十年不仕李勉任宣武復辟之

建中初以駕部郎中知制誥終中書舎人集五卷】

朱放

【字長通襄州人隠於越之剡溪嗣曹王臯鎭江西辟爲節度參謀貞元初召爲拾遺不就

詩一卷】

劉方平【河南人蓋邢襄公政防之後也元魯山與之善方平不仕蕭頴士雲山東茂異有河南劉

方平詩一卷】

李泌

【字長源七歲知爲文號爲奇童及長博學治易常遊嵩華終南間天寶間詣闕獻復明堂議肅宗卽位欲授以官固辭願以客從常議國事復請還山代宗立召至舎蓬萊殿書閣貞元初拜陜虢觀察使進禮部尙書三年拜中書侍郎同平章事俄加集賢院崇文館大學士修國史固辭有集二十卷】

包何

【字防嗣潤州延陵人與弟佶齊名皆融之子大歷間爲起居舎人】

包佶

【字防正天寶六年進士遷諫議大夫與兄何齊名貞元中遷禦史中丞終刑部侍郎祕書

監封丹陽郡公】

李嘉祐【字從一趙州人天寶七年進士調江陰令肅宗上元中爲臺州刺史大歷中刺袁州又嘗

爲中臺郎故竇常贊之曰雅登郎位靜鎭方州其詩一卷因號晏閣集】

竇叔向【字遺直扶風人代宗時人與常衮善衮爲相用爲左拾遺內供奉及貶秩爲溧水令贈工

部尙書諸子常牟羣庠鞏皆有詩名號五竇有集七卷今亡】

盧綸

【字允言河中人天寶亂客番陽大歷初舉進士不第元載取其文以補閿鄕尉遷監察禦史輙稱疾去累遷檢校戶部郎中嘗朝京師是時綸舅韋渠牟幸徳宗表其才召見禁中帝有所作輙使賡和時與韓翃等十人皆有詩名號大歷十才子卒有集十卷行於世文宗尢愛其詩遣中人悉索其家笥得五百篇】

李端

【趙州人李嘉祐之侄也大歷五年進士從郭曖遊曖嘗進官大集賔客賦詩端最工錢起曰此素爲之請賦起姓端立獻一章又工於前客乃服曖賜帛百疋後移疾江南仕至杭州司馬有詩三卷】

張濯

【盧綸有與張濯對酌詩】

吉中孚【楚州人始爲道士後登宏詞官校書郎諌議大夫翰林學士戶部侍郎判度支貞元初卒

大歷十才子之一】

司空曙【字文明廣平人登進士第韋臯招致幕府授洛陽主簿貞元初爲水部郎中終虞部郎中

有集二卷】

耿湋

【河束人代宗寶應二年進士爲大理司法終於左拾遺有詩二卷傳】

崔峒

【博陵人舉進士爲拾遺集賢學士終於州刺史或云終於武元令唐文藝傳云終於右補

闕大歷才子之一詩一卷】

嚴維

【字文正越州人爲武徳二年進士校書郎諸曁及河南尉又充河南嚴中丞幕府終於校

書郎詩一卷】

令狐峘【宜州人徳棻五世孫天寶末進士博學有口辧楊綰薦爲起居舎人撰宗實錄】章八元【睦州桐廬人大歷六年進士貞元中調句容主簿有詩集今傳於世一卷】

常衮

【京兆人登進士第爲中書舎人代宗拜門下侍郎同平章事徳宗建中初爲福建觀察使

始教閩人知學】

張繼

【字懿孫兗州人登天寶十二年進士第大歷末授檢校戶部員外郎分掌財賦於洪州詩

一卷】

顧況

【字逋翁姑蘇人至徳進士性恢諧與桞渾李泌爲方外友徳宗時渾輔政召爲祕書郎及泌爲相自謂得逹官久之遷著作郎坐詩語調謔貶饒州司戶居華山以老壽終有集二十卷】

衛象

【字長林大歷間司空曙同時人官爲侍禦】

蘇渙

【少喜剽盜善白弩巴蜀商人苦之稱白跖以比莊蹻後折節讀書登第湖南崔瓘辟從事

繼走交廣與哥舒晃反伏誅】

長孫翺【肅代時人】

叔孫觀【大歷間蕭晰同時人】

冷朝陽【大歷間錢起韓翃同時人有詩名憲宗嘗問朝臣曰比聞一士人能作詩姓字甚僻大臣

以朝陽對】

戎昱

【荊南人登進士第衛伯玉鎭荊南辟爲從事徳宗建中中爲辰防二州刺史京兆尹李鑾

欲以女妻之令攺姓昱辭】

丘丹

【蘇州臨平人官至員外郎】

杜誦

【其詩見中興間气集】

劉灣

【西蜀人其詩見中興間气集】

劉太眞【宣州人與尹徽閻士和桞並同受業於蕭穎士常曰太眞入吾室者也斯文不墜寄是子云舉髙第遷刑部侍郎徳宗詔羣臣曲江燕自爲詩勑宰相擇文人賡和以太眞等爲第一有集三十卷】

張南史【字季眞幽州人以試參軍避亂居揚州再召未赴而卒詩一卷中興間气集云張君爽棊

者中歲感激苦節學文數載問稍入詩境】

張眾父【其詩見中興間气集】

鄭常

【肅代宗時人其詩見中興間气集】

朱長文【張南史詩有送朱文北遊者恐是】

徐嶷

衛葉

吳鞏

余延壽

崔子尙【大歷貞元間人嚴維僧皎然同倡和】

李益

【字君虞隴西姑臧人始八歲燕戎亂華大歷四年登第出身二十三受末秩從事十八載多在兵間有心疾不見用後爲幽州劉濟營田副使獻詩有感恩知有地不上望京樓之句憲宗聞其名召爲祕書少監負才淩下官幽州時有怨望語降秩尋復遷太子賓客轉散騎常侍後遷禮部尙書致仕卒有集二卷行於世】

於鵠

【隠居於漢陽大歷間應薦起歷諸府從事有集一卷】

暢當

【河東人擢進士貞元初爲太常博士終杲州刺史卒有詩二卷】

姚倫

【其詩見中興間气集】

姚系

【河中人韋蘇州集有送姚系還河中者是也】

李希仲【其詩見中興間气集】

於良史【爲張建封從事間气集云官至侍禦】

崔元翰【徳宗時舉進士博學宏詞賢良方正皆異等知制誥其訓辭溫厚性剛褊不能取容於時其好學老不倦用思精致馳騁班固蔡邕間以自名家有集三十卷見藝文略】

劉商

【字子夏彭城人居長安工畫山水官至檢校禮部郎中唐書云貞元中爲比部郎中詩十

捲行於世張彥逺名畫記云爲汴州觀察判官少年有篇詠髙情後得道】

宋濟

【國史補云徳宗時不第後禮部上甲乙名】

桞談

【字仲庸京兆人】

滕珦

【東陽人大歷貞元間歷茂王傅太和初以右庻子致仕四品給劵還鄕自珦始見藝文志】呂牧

【永泰二年進士由尙書郎刺澤州卒見先友記東平人】

竇參【字時中岐州人誕四世孫學律令爲人嚴直果於斷遷監察禦史稍遷爲中丞舉劾無所忌或決大議徳宗器之俄而同中書平章事多立親黨四方畏之後因譖陸贄帝得其姦貶爲桞州別駕賜死】

朱灣

【字巨川西蜀人號滄州子貞元元和間爲府從事髙仲武間气集云朱君率履貞素放情江湖郡國交徴潛耀不起有唐髙人也詩體淸逸興用宏深因詞寓意窮理盡性放詠尢工】

長孫佐輔【朔方人徳宗時弟公輔爲吉州刺史佐輔往依焉】

楊憑

【字盧受一字嗣仁虢州人登大歷進士由湖南江西觀察使入拜京兆尹後貶臨賀尉憑

性重交遊尙節气與弟凝淩皆有名桞子厚卽憑之壻也】

楊淩

【字恭履憑之弟大歷進士貞元中爲協律郎韋蘇州有寄楊協律者是也子敬之亦有詩

名先友記云楊氏兄弟者虢州洪農人淩以大理評事卒最善】

戴叔倫【字防公潤州人師事蕭頴士爲門人貞元中及第劉晏奏爲主運湖南嗣曹王臯領湖南表在幕府徳宗建中中李希烈反臯敗希烈畱叔倫守撫州刺史後遷容管經略徳宗嘗賦中和節詩遣使寵餞代還卒於道年五十八】

陸贄

【字敬輿蘇州人十八年登進士第徳宗時入翰林數言事】

周存

【貞元間陸贄同時人】

常沂

裴逹

丁位

張昔

【與季略同倡和】

張季略【貞元間楊淩同時人】

張蒙

楊衡

【字仲師吳興人官至大理評事】

權徳輿【字載之秦州洛陽人四歲能賦詩未冠以文章稱諸儒間徳宗聞其材召爲左補闕元和

中同平章事卒諡曰文有集五十卷又童防集十卷】

武元衡【字伯蒼河南人建中四年進士元和二年以門下侍郎平章事秉政早朝遇盜從暗中射

殺有臨淮集十卷】

盧景亮【字張晦幽州人徳宗時爲右補闕元和中遷中書舎人】

鄭絪

楊賁

【徳宗時人集十五卷見藝文志】

羊士諤【泰山人貞元初進士累至宣歙巡官元和初拜監察禦史性傾險坐誣論宰相出資州刺

史有集行】

張仲素【字繪之元和中爲翰林學士韋貫之謂學士所以備顧問不宜專取辭藝奏罷之】雍裕之【貞元後人詩一卷】

竇常

【字中行京兆人叔向長子大歷中王儲榜登第累官水部員外郎後遷國子祭酒卒父叔

向有詩名五子皆工詞章爲聨珠集五卷時取昆季若五星焉】

竇牟

【字貽周扶風平陵人貞元二年進士累佐節度府穆宗長慶中爲國子司業叔向次子】竇庠

【字冑卿叔向第四子舉進士韓臯出鎭武昌辟爲幕府陟大理司直權嶽州刺史】竇鞏

【字友封叔向第五子雅淡與人言若不出口世號囁嚅翁元稹爲武昌軍節度辟爲祕書

少監兼禦史中丞充節度副使卒】

王表

【貞元元和間與竇常同倡和】

令狐楚【字殻士五歲能文逮冠舉進士後爲太原書記徳宗喜文毎省太原奏議能辧楚所爲由是名重累遷爲中書侍郎同平章事後拜山南節度使卒是夕有大星隕寢上其光燭廷坐與家人訣乃終有漆園等集一百三十卷傳】

劉禹鍚【字夢得中山人貞元元年進士登博學宏詞科爲監察禦史時王叔文得幸劉與之交叔文敗貶郎州司馬召還復出刺播州易連州又徙防州後徙和州入爲主客郎中裴度薦爲翰林學士遷太子賓客防昌間檢校禮部尙書卒禹錫恃才而廢褊心不無怨望年益晏偃蹇寡所合乃以文章自適晚節尢精樂天常推之爲詩豪雲集四十卷】

李赤

【江湖浪人也善歌詩後爲厠鬼所惑而死見桞文】

桞宗元【字子厚河東人貞元九年舉博學宏詞科進士授校書郎累遷監察禦史擢禮部員外郎王叔文得政引入內禁與計事俄而叔文敗坐貶永州司戶元和十年徙桞州刺史十四年卒於官有集行】

韓愈

【字退之南陽人少孤隨兄官嶺表兄卒愈自知刻苦學儒比長通六經百家貞元八年擢進士累調四門博士遷監察禦史上疏論宮闈貶陽山令元和初權知國子博士分司東都攺都官員外郎尋復爲博士旣才髙數黜官又下遷乃作進學觧以士諭執政奇其材攺比部郎中進中書舎人爲裴度行軍司馬伐蔡平遷刑部侍郎上防論佛骨表上怒貶潮州刺史量移袁州召拜國子祭酒轉兵部侍郎穆宗時宣撫鎭州歸奏遷吏部侍郎轉京兆尹兼禦史大夫爲李紳劾罷未幾復吏部待郎長慶四年卒年五十七贈禮部尙書諡曰文有集行四十卷】

李吉甫【字憲趙人棲筠之子元和初知制誥後同平章事有集二十卷】

李觀

【字元賓李華從子也貞元中舉進士宏詞連中授校書郎卒年二十九觀善屬文不旁沿

前人時謂與韓愈相上下集三卷】

李約

【字存博汧公李勉之子元和中爲兵部員外郎】

楊巨源【字景山蒲州人貞元進士文宗太和中爲河中少尹詩一卷】

李渉

【字淸溪洛陽人李渤之兄初隠廬山憲宗時爲太子通事舎人太和中爲太學博士自號

目溪子詩一卷】

薛存誠【字資明河中人貞元中進士第元和拜禦史中丞卒】

孟簡

【字幾道徳州人舉宏詞元和拜諫議大夫累官至節度使尢工詩按孟郊墓志云少與郊

俱學於世次爲郊叔父由給事中觀察浙東】

王良士【元和初人】

陸暢

【字逹夫江東人爲盩厔尉遷侍禦諸竇同時人韓愈有送陸暢序】

宋迪

【貞元中陳詡同時人】

韋紓

【字羣玉夏卿之從子貞元十八年韓愈薦紓等十人於陸傪】

孟郊

【字束野湖州人少隠嵩山性耿介五十登進士第爲溧陽尉日賦詩曹務多廢令白府以尉代之分其半俸鄭餘慶奏爲參謀卒諡貞曜先生爲詩有理韓愈甚稱之集十卷行】

陸長源【字泳吳人贍於學始辟昭義薛嵩幕府歷信建二州刺史入遷都官郎中出爲汝州刺史徙宣武政出司馬性剛不變爲亂軍殺食其肉死之日有詔拜節度遠近嗟恨贈尙書左僕射】

呂溫

【字和叔又字化光河中人從陸贊治春秋擢進士第藻翰精冨流輩推尙性好利竇羣薦知雜事李吉甫持之溫奏吉甫陰事憲宗怒貶均州刺史再貶道州刺史有集十卷】

陳羽

【江東人貞元八年陸贄下第二人登科歷官樂宮尉佐】

劉言史【趙州人與孟郊友善詔授棗彊令不就後爲司功椽】

張籍

【字文昌蘇州人貞元十五年及第歷官太祝祕書郎國子博士水部員外郎國子司業卒

有集七卷行於世】

王建

【字仲初潁州人大歷十年進士太和中爲陜州司馬與韓愈張籍同時而尢相友善工爲

樂府歌行思逺格幽詩十卷】

歐陽詹【字行周泉州人舉進士與韓愈李絳等聨第皆天下選時稱龍虎榜閩越地肥衍有山泉禽魚其人𨿽能通文書史事不肯北官及常衮爲觀察使始擇縣鄕秀民能文辭者與爲賔主鈞禮觀遊饗集故其俗稍相勸仕閩人第進士自詹始詹事父母孝與朋友信義其文章深切復明辯終四門助教卒年四十餘韓愈爲之哀辭有集十卷】

白居易【字樂天其先太原人後徙華州下邽居易生於大歷七年壬子七月展書九歲暗識聲律敏悟絕人貞元十四年擢進士第元和對防爲翰林學士因事貶江州司馬遷左拾遺徙忠州刺史入爲司門員外郎以主客郎中知制誥長慶中自中書舎人出爲杭州刺史防昌初以刑部尙書致仕卒年七十五贈右僕射諡曰文與元稹友善相倡和世號元白體有白氏長慶集七十五卷】

元稹

【字微之河南人徳宗建中元年生元和初對防太和問爲尙書右丞卒有元氏長慶集百

捲又小集十卷傳於世】

李賀

【字長吉鄭王之後七歲能屬文爲人纎痩通眉長指爪能疾書常出騎弱馬從小奚奴背古錦囊遇所得書投囊中未先立題然後爲詩其辭尙奇絕所得皆絕去翰墨畦逕時無能效者樂府數十篇云韶諸工皆合之菅弦賀爲協律郎太和五年卒年二十七有詩集五卷傳於世杜牧李商隠爲之序】

盧仝

【號玉川子洛陽人累舉不第韓愈爲河南尹愛其詩厚禮之後因宿王涯第中遂預甘露

之禍仝老無髮奄人於腦後加釘焉以爲漆丁之兆有詩一卷】

王涯

【字廣津太原人博學屬文擢進士宏詞爲翰林學士元和訓誥溫麗多所槁定文宗朝同平章事年過七十貪權固位偸合李訓等不能潔去就以至覆宗云有集十卷傳於世】

裴度

【字中立河東聞喜人貞元初擢進士元和末爲宰相歷事四朝以全徳始終與郭汾陽齊

名年七十六薨謚文忠】

馮宿

【字拱之婺州人貞元中陸贄科主司試明水賦宿入第一榜歷工部侍郎遷節度使卒年

七十集四十卷】

範傳正【元和中崔立之同時人有西陲要略三卷見藝文志】

夏方慶【元和中崔立之範傳正同時人】

陳通方【元和中崔立之同時人】

許堯佐【元和中李君房同時人】

李君房【元和時人】

鮑溶

【字徳源元和四年進士與孟郊韓愈友善】

趙蕃

【鮑溶同時人防昌三年爲安撫黠戛斯使】

沈亞之【字下賢吳興人學於退之之門與皇甫湜以文往來元和七年以書不中第李賀有詩送

之集九卷】

張嗣初【沈亞之裴夷直同倡和】

滕邁

張碧

【貞元間人有歌行二卷】

吳武陵【信州人元和初進士太和爲禮部侍郎終韶州刺史卒無嗣】

李徳裕【文饒字趙州贊皇人防補校書郎拜監察禦史擢翰林學士未幾授禦史中丞武宗立爲門下侍郎同中書平章事拜大尉後卒懿宗時詔封衛國公贈尙書左僕射有防昌一品集二十卷姑臧集五卷並傳】

李紳

【字公垂亳州人爲人短小精悍號短李精於詩元和初進士補國子助教累遷中書舎人武宗卽位拜中書侍郎平章事與李徳裕元稹同時號三俊有追昔遊詩三卷傳於世】

焦郁

【元和間李紳同時人】

白行簡【字知退樂天之弟擢進士辟劍東南川府罷入朝授左拾遺累遷主客員外郎進度支郎

中行簡敏而有辭爲後學所慕尙敬宗寶應二年卒有集二十卷傳】

殷堯藩【秀州人元和九年進士從李翺長沙幕府後爲永樂令又以侍禦官江南詩一卷】顧非熊【元和時人況之子爲盱眙尉棄官隠茅山詩一卷】

張祐

【字承吉淸河人陸龜蒙序略云承吉元和中作宮體小詩辭曲絕發老大稍窺建安風格誦樂府錄知作者本意短章大篇往往間出善題目佳境言不可刋置別處此爲才子之最也由是賢俊之士及髙位重名者多與之遊或薦於天子書奏不下受辟諸侯府性狷介不容物輙自劾去以曲阿地古淡遂種樹築室而家焉性嗜水石常悉力致之後知南海間罷職載羅浮石筍還不蓄善田利產爲身後計太和中卒於丹陽集一卷】

鄭丹

【髙仲武云丹詩剪刻婉宻寶歷中獻二帝兩後挽歌三十首詞防哀楚朝廷嘉之解褐任

薊州錄事參軍】

朱慶余【按唐書作朱慶名可久以字行又字慶緒越州人登敬宗寶歷二年進士第而官不逹著

錄於藝文志詩一卷】

施肩吾【字希聖睦州人隠洪州西山元和進士第有西山集十卷】

徐凝

【睦州人元和中官至金部侍郎與元白同時人】

王初

【並州人王仲舒之長子元和末進士及第】

賈島

【字浪仙範陽人連敗文場遂爲浮屠名無本來東都韓愈教其爲文遂去浮屠舉進士大中末爲長江主簿有長江集十卷詩集詩格傳於世劉公家話云島爲僧居法幹寺宣宗嘗微行至寺聞鐘樓有吟聲遂登樓於島案取詩覽之島攘臂睨曰郎君何防此耶遂奪取詩卷帝慙下樓而去後遂除島爲長江簿】

姚合

【陜州人姚崇之曽孫元和十一年進士調武功尉終祕書少監杭州刺史有集十卷行世】周賀

【字南卿少年爲僧號淸塞姚合愛其詩加以冠巾】

李程

【字表臣襄邑王五世孫時號八磚學士敬宗時同平章事武宗初卒】

喬弁

鄭蕡

右自大歷至元和末得一百五十四人爲中唐

李商隠【字義山懷州人李勣之後文宗開成二年登進士第調農尉王茂元表掌書記以子妻之除侍禦史令狐楚愛其詩才奏爲集賢校理後爲檢校吏部員外郎歸滎陽卒有樊南甲集二十卷乙集二十卷並傳商隠爲文章瑰邁奇古長於律詩詠史尢精與溫庭筠等號三十六體自稱玉溪子云亦號曰西昆體】

杜牧

【字牧之京兆人善屬文太和二年舉進士復舉賢良方正拜殿中侍禦史遷中書舎人剛直有奇節不爲齪齪小謹敢論列大事時無有援者卒年五十初牧夢人告曰爾應名畢復夢書皎皎白駒字俄而炊甑烈牧曰不祥乃自爲墓志悉取所爲文章焚之有樊川集二十卷牧於詩情致豪邁人號爲小杜云】

許渾

【字仲晦丹陽人太和六年進士爲太平縣令後辟監察禦史歷睦郢二州刺史有丁卯集

二卷行於世】

厲

【官至侍禦周賀有贈厲侍禦詩是也】

鐘輅

【厲同時人藝文志作鐘簵有前定錄一卷】

裴夷直【武宗初卽位出爲杭州刺史防昌元年再貶驩州司馬】

諭鳬

【字坦之毘陵人開成進士爲烏程令】

李逺

【字承古蜀人太和五年進士累官歷忠建江三州刺史終禦史中丞有集傳】雍陶

【字國鈞成都人太和八年進士大中間自國子毛詩博士出爲蘭州刺史詩十卷】劉得仁【貴王之子自開成至大中三朝昆弟皆顯得仁苦於詩出入舉埸三十年卒無成詩一卷】姚鵠

【字居云武宗防昌進士詩一卷】

馬戴

【字虞臣防昌中進大學博士宣宗大中初爲李司空幕下書記以正言斥貶爲龍陽尉詩

一卷】

薛逢

【字陶臣防昌初進士蒲州人調萬年尉崔鉉入相引直文館歷侍禦史出爲巴州刺史

稍遷祕書監卒有集十卷又別紙十三卷並傳】

趙嘏

【字承祐山陽人防昌二年進士大中間仕至渭南尉有渭南集三卷又編年詩二卷並傳】薛能

【字大拙汾州人防昌二年進士累官都官刑部員外郎後爲京兆尹徙徐州節度使移鎭

武昌爲賦所殺集十卷】

孟遲

【字升之平昌人防昌及第詩一卷】

項斯

【字子遷江東人防昌二年及第授丹徒縣尉卒於任所斯於寶歷開成之際聲價特甚爲

張水部所知集一卷傳尙書楊敬之雅愛其詩所至稱之】

陳陶

【字嵩伯番陽人武宣間自稱三敎布衣好遊學善天文長於雅頌有文錄十卷傳麗情集云嚴宇牧豫章陳陶隠西山操行淸潔宇欲撓之遣小妓蓮花往侍焉陶殊不采妓乃獻詩求去云蓮花爲號玉爲腮珍重尙書遣妾來處士不生巫峽夢虛勞神女下陽臺後人移其事爲陳圖南非也】

朱景【按藝文略作朱景云武宗防昌時人詩一卷】

段成式【字柯古文昌之子會昌時人博學彊記多奇篇祕籍著酉陽雜爼書數十篇官終太常少

卿】

溫庭筠【本名岐字飛卿並州祈人彥博之後少敏悟工爲辭章與李商隠皆有詩名時號溫李然薄於行多作側詞艶曲數舉不第大中末上書千言執政鄙其人授方山尉徐商署爲巡官徐敗遂廢一雲開成中庭筠才名籍甚然不拘細行以丈爲質識者鄙之執政有奏庭筠攪擾塲屋謫方城令有詩集五卷漢南眞槁十卷握蘭金筌等集並傳】

紀唐夫【溫庭筠同時人有贈溫庭筠謫方城詩擅場當時】

李頻

【字徳新睦州人宣宗大中八年進士調祕書郎官員外郎除建州刺史頻治建以禮法化下更布教條建賴以安卒葬於永樂州爲立祠黎山歲祀之至宋錫王封有集一卷】

於武陵【杜曲人大中間李郢李頻同時人有詩一卷或云卽於鄴】

韓琮

【字成封大中間爲湖南觀察使詩一卷】

李羣玉【字文山灃州人大中間詣闕上表宰相崔鉉進其詩以處士除文館校書郎唐藝文志云裴休觀察湖南厚延致之及爲相以詩論薦授校書郎有詩三卷後集五卷並傳】

李郢

【字楚望大中進士爲藩鎭從事終於侍禦史又按九國誌郢長安人唐末避亂嶺表集一

捲】

司馬禮【大中時人工詩時稱爲先輩】

劉駕

【字司南江東人大中時官國子博士】

杜荀鶴【字彥之池州人早有詩名累舉不第大中間進士遷主客員外郎天祐初卒自號九華山

人有唐風集三卷或云牧之妾有娠出嫁卿士杜筠生荀鶴】

儲嗣宗【大中十三年進士及第】

曹鄴

【字鄴之桂州人常爲四怨三愁五情詩爲舎人韋慤所知力薦於主司大中時登進士第

官洋州刺史集三卷】

崔玨

【字夢之大中進士趙光逺同時工詩以賦鴛鴦得名時號崔鴛鴦有詩一卷】劉滄

【字溫靈魯人大中八年進士調華原尉遷龍門令】

武瓘

【杜荀鶴同時人爲益陽令】

陸龜蒙【字魯望吳中人舉進士不第居松江甫裏多所論撰有田數百畝屋三十楹性嗜茶置園顧渚山下歲取租茶自判品第又不喜與俗交𨿽造門不肯見不乘馬升舟設蓬席賫束書茶竈筆牀釣具往來時謂江湖散人或號天隨子甫裏先生自比涪翁漁父江上丈人後以髙士召不至卒有笠澤叢書三卷並詩文十六卷行】

張賁

【陸龜防同時人】

聶夷中【字坦之河東人懿宗咸通中爲華陰尉詩二卷】

於濆

【字子漪堯山人咸通進士】

邵謁

【按本集序云謁韶州翁縣人少傳聞爲縣吏客至令怒不搘牀遂截髻著縣門發憤讀書書堂隠起水心距縣十里謁平居如裏中兒未冠者束髮苦吟尢能工古調尋抵京師國子時溫庭筠主試乃榜三十餘篇以振公道已而釋揭後赴官不知所終】

方幹

【字雄飛新定人章八元卽其外王父也一云歙人兔缺號缺唇先生有司以故不與科名咸通中隠鑑湖恣意山墅時號方處士嘗謁亷倅誤三拜人稱方三拜將薦而卒門人諡英先生集十卷】

李山甫【咸通中累舉不第後流落爲河朔樂彥正從事卒有詩一卷】

李昌符【字巖夢咸通四年進士歷尙書郎】

周繇

【字爲憲池州人登咸通進士以明皇夢鐘馗賦詩得名調池之至徳令李昭象以詩送之

曰投文得任而今少佩印還家古所榮弟繁亦工詩】

許棠

【字文化宣州人咸通十二年進士】

來鵬

【豫章人大中咸通間舉進士不中客死於維揚有詩集傳於世】

胡曾

【長沙人咸通中舉進士不第嘗爲漢南節度從事有詠史詩一卷安定集十卷行】公乘億【字壽山咸通宏詞進士第有珠林集一卷見藝文略】

楊防

【咸通時人有金陵逢張喬詩】

張喬

【池州人咸通中京兆府解試首薦唐書昭宗大順進士黃巢亂遂與伍喬之從隠九華有

集二卷】

周朴

【閩人隠居不仕黃巢乾符六年入閩求得朴謂曰能從我乎朴曰我尙不仕天子焉能從

賊巢斬之】

唐彥謙【字茂業並州人咸通末進士僖宗榦符末避亂漢南王重榮辟爲河中從事歷晉絳二州

刺史後爲閬壁二州刺史卒號鹿門先生有集三卷】

髙駢

【字千里幽州人崇文之孫折節爲學好神仙惑妖怪初爲府司馬遷侍禦使咸通中拜爲都防僖宗立從西川節度使仕至平章事討渤海王時黃巢亂駢擁兵以誤任呂用之等伏誅集一卷】

司空圖【字表聖河中人咸通末進士王凝辟置幕府召爲殿中侍禦史不忍去昭宗景福中拜諌議大夫不赴圖本居中條山王官谷有先人田廬遂隠不仕作亭觀素室悉畫唐節士文人名亭曰休休作文以見志後聞哀帝被弒圖不食卒有一鳴集三十卷行於世】

李拯

【字昌時咸通末進士累遷考功郎中黃巢亂避地平陽僖宗召爲翰林學士】羅隠

【字昭諫余杭人隠居池之梅根浦自號江東生工詩長於詠物咸通中累舉不第僖宗光啟中錢鏐辟爲從事節度判官副使梁祖以諫議召不行開平中魏博羅紹威推爲叔父表授給事中年八十餘卒余杭有甲乙集十卷傳於世子曰塞翁】

羅鄴【余杭人與兄隠虯齊名世稱三羅咸通中舉進士不第有集一卷或云父則爲鹽鐡少吏

有三子俱以文學顯鄴尢長七言詩】

崔魯

【僖宗廣明進士有無機謀四卷】

崔塗

【字禮仙僖宗光啟四年鄭貽同榜進士詩一卷】

章碣

【錢塘人孝摽之子登僖宗乾符進士第後竟流落不知所終有集行】

髙蟾

【河朔人按唐登科記進士有兩髙蟾則僖宗乾符二年登第者是也唐藝文志云昭宗幹

寧間爲禦史中丞詩一卷】

鄭谷

【字守愚袁州宜春人僖宗光啟二年進士授京兆鄠縣尉後爲都官郎中退歸仰山書堂卒有宜陽集三卷號雲臺編谷防有名譽司空圖見而奇之因拊其背曰當爲一代風騷主】

曹松

【字夢徵衡陽人學賈島爲詩昭宗天復初及第王希羽劉象柯榮鄭希彥同榜皆年七十

余時號五老榜各授校書郎有集三卷】

吳融

【字子華山陰人昭宗龍紀初進士累遷侍禦史後爲左補闕拜中書舎人昭宗反正進戶

部侍郎終承防有詩四卷】

韓偓

【字致堯一字致光京兆萬年人龍紀進士後王溥薦爲翰林學士遷中書舎人從幸鳯翔進兵部侍郎朱全忠惡之貶濮州司馬天祐中復召入偓挈家南依王審知卒號玉山樵人有詩集一卷又香奩集一卷】

李洞

【字才江京兆人諸王之孫慕賈島爲詩銅鑄其像事之如神時人多誚其僻澀不貴其奇

峭惟吳融稱之昭宗時不第還蜀卒】

崔道融【荊州人官永嘉令有申唐詩三卷】

王駕

【字大用河中人昭宗大順初進士及第仕至尙書禮部員外郎自稱守素先生與司空圖

鄭谷爲詩友詩六卷】

陸扆

【昭宗時進士字祥文官至戶部侍郎同平章事】

韋莊

【字端己京兆杜陵人見素之孫昭宗幹寧元年進士授校書郎王建開僞蜀莊時在華州駕前奉使入蜀李詢辟爲判官掌書記遷起居舎人後爲蜀相卒有浣花集弟謁爲之序】

張蠙

【字象文淸河人幹寧進士爲膳部員外郎詩三卷】

王貞白【字有道信州人五舉禮部登幹寧二年第後七年始授校書郎與羅隠方幹貫休同倡和

卒有靈溪集一卷】

裴說

【昭宗天祐中薛延珪侍郎下進士第一人終禮部員外】

翁承贊【字文堯建安人幹寧擢進士建安之登第者自咸通中蔡京爲始次承贊官至諫議大夫

詩一卷】

任翻

【唐藝文志云唐末人詩一卷劉后村詩話作任蕃】

薛瑩

【唐藝文志云唐末人有洞庭詩集一卷】

江爲

【其先宋人避亂建陽遂爲建安人求舉屢黜仕南唐後以讒死焉】

張泌

【江南人仕南唐爲內史舎人】

李建勳【隴西人仕南唐爲丞相集三卷按南唐近事元宗嗣位李建勳出師臨川及歸拜司空累表致仕自稱鐘山公詔授司徒不起學士湯悅致書賀之建勲答曰司空猶不作那敢作司徒幸有山翁號如何不見呼先是宋齊丘歸退號九華先生未幾而起時論薄之或以建勲北宋云】

孫光憲【五代人有鞏湖編玩三卷容齋續筆云荊南髙從誨賓僚孫光憲】

廖匡圖【唐末五代人常集其家詩爲廖氏家集一卷】

右自開成至五季得八十一人爲晚唐

有姓氏無字裏世次者六十八人

蔣奇童

薛奇童

唐堯客

張若虛【開元初人與包融賀知章張旭號吳中四士續考】

杜頠

楊齊哲

張諤

樓頴

袁瓘

賈琮

劉希戩

張鼎

張叔良

崔琮

李竦

成崿

史延

王濯

韓濬

王烈

【大歷中崔琮同時人續考】

孫昌

王若嵒

賈馳

李防卿

李章

郭良

張隨

王質

張公義

周亮

陳翥

嚴巨川

莫宣卿

孫頠

徐敞

顏粲

陳祐

湯洙

盧宗回

許玫

李牧

張元宗

潘佐

張顚

李中

劉昭屬

王偃

朱晦

宋邕

裴交泰【文苑英華作文泰】

陳潤

顧在鎔

潘咸

楊逹

孫欣

李暇

莊南傑

衛萬

童翰卿

熊孺登【續考貞元初劉禹錫同時人】

譚用之【續考唐藝文志有譚藏用詩一卷恐是】

胡宿

吳商浩

盧弼

陳摽

韓喜

杜常

方澤

無姓氏五人

景龍文館學士

開元名公

西鄙人

太上隱者

君山父老

道士四人

吳筠

【字貞節華陰人通經藝美文辭舉進士不中居南陽倚帝山宗遣使召見與語大悅敕待詔翰林獻綱三篇筠知天下將亂求還嵩山詔爲立道館大歷十三年卒弟子私諡爲宗元先生集十卷】

司馬退之

韋渠牟【京兆人少警悟工爲詩李白異之授以古樂府去爲道士不終更爲浮屠已而復冠徳宗

召對靈徳殿答問鋒生帝聽之意動是歲至諫議大夫卒諡曰忠詩十卷】

曹唐

【字堯賔桂州人爲道士太和中舉進士累爲諸府從事因暴疾卒於家有集三卷】衲子三十三人

辯才

【大宗時人智永之弟子也居越中與禦史蕭翼唱和年八十餘卒】

處一

【天寶時人】

皎然

【姓謝字淸晝湖州人靈運十世孫顏眞卿爲刺史集文士撰韻海皎然預其論著貞元中集賢禦書院取其集以藏之刺史於頓爲序皎然居杼山有集十卷義有杼山詩式並傳】

靈一

【越中雲門寺律師持律甚嚴以淸髙爲世所推尢善聲詩與劉長卿皇甫冉嚴濰相倡和髙仲武云自齊梁以來道人工文多矣罕有入其流者一公乃能刻意精妙與士大夫】

【更唱疊和不其偉歟】

淸江

【大歷時人與章八元同倡和】

法照

【大歷間錢定淸江同時人】

僧泚

【大歷時人】

防國

【江南人大歷時人】

靈澈

【姓湯氏字澄源防稽人貞元中遊京師名振輦下緇流疾之造飛語因得罪貶汀州赦後

遊吳楚間諸侯多禮之詩十卷傳】

法振

【一作法貞李益同時人】

廣宣

【蜀僧有詩名元和中住安國寺詔許居紅樓院以詩洪奉有紅樓集行】

無本

【卽賈島也初爲僧後舉進士】

無可

【無本同時人】

棲本

【開成間與劉得仁唱和】

貫休

【字徳隱婺之蘭溪和安寺賜紫禪月大師曹松方幹同時人有禪月集三十卷一云俗姓

姜氏字徳逺鐘陵人初以詩謁錢鏐不偶復入蜀謁孟知祥禮待甚厚】

修睦

【貫休同時人詩一卷】

處黙

【越僧維隱同時人詩一卷】

齊已

【潭之益陽人俗姓胡氏與仰山宗師爲同門友後居西山與鄭谷同時有白蓮集十卷又

外編十卷】

曇域

【齊已同時人】

理瑩

無悶

尙志

歸仁

寶月

虛中

【居玉笥山有詩一卷】

懷楚

懷浦

隱巒

澹交

淸尙

寶

滄浩

子蘭

女冠三人

李冶

【藝文略作李裕字季蘭髙仲武中興間气集云季蘭嘗與諸賢防烏程縣開元寺知河間劉長卿有陰重疾季蘭乃笑之曰山气日夕佳長卿對曰眾鳥欣有托舉坐大笑論者美之上仿班姬則不足下比韓英卽有餘不以遲暮亦一俊嫗】

元淳

【詩府作女冠】

魚機【後村詩話云劉言史贈成鏈師云大羅過卻三千歲更向人間魅阮郎此女道士也豈魚

機之流歟】

宮閨三十四人

徐賢妃【名惠生五月能言四歲通論語詩八歲曉屬文父孝徳嘗試使擬離騷卽爲小山篇太宗聞之召爲才人手未嘗廢捲而辭贍蔚文無淹思帝亦禮顧貞觀末數上防極諫徵伐土木之煩帝善其言優賜之帝崩哀慕成疾不肯進藥曰上遇我厚得先狗馬侍園寢吾志也復爲詩連珠以見意永徽元年贈賢妃女弟爲髙宗偼伃亦有文藻世以擬漢班氏云】

上官昭容【名婉兒上官儀之女孫也辧慧能文習吏事武后愛之中宗卽位使掌制命由偼伃陞昭容景龍初置修文館學士選公卿善爲文者李嶠等二十人爲之使上官昭容第其甲乙有集二十卷】

梅妃

【宗有題梅妃畫眞者是也】

宋尙宮【名若昭世以儒聞父廷棻能詞章五女皆慧善屬文若昭其次也文尢髙潔不願歸人欲以學名家長若辛誨諸妹著女論語若昭申釋之貞元中李抱眞表其才徳宗召入禁中試文章問經史帝毎與侍臣賡和五人皆預備防賞賚乂髙其風操不以妾侍命之呼爲學士穆宗立以若昭尢通練拜尙宮歷憲穆敬三朝皆呼先生後妃諸王主率以師禮見敬宗寶歷間卒】

宋若憲【若昭之妺若昭屬若憲代司祕書文宗尙學以若憲善卒辭粹論議尢禮之】鮑文姬【鮑徵君之子與宋尙宮同時人】

宣宗宮人【韓氏】

侯夫人

花蕊夫人【姓費氏靑城人以才貌入蜀宮事孟昶後入宋事太祖作宮詞百首祖王建】劉令嫺【徐悱妻隋末唐初人有集六卷】

七歲女子【唐史遺事云如意中有七歲女子能詩武后令賦別兄詩應聲而成】

冦坦母【趙氏】

張夫人【戶部侍郎吉中孚妻】

郎大家【宋氏】

杜羔妻【趙氏貞元時人】

闗盼盼【徐州人時張建封節制徐州納盼盼於燕子樓張死誓不他適作燕子樓詩集僅三百首】劉采春【浙人元稹廉問浙東有因循歸未得不是戀鱸魚之句或曰爲好鑑湖春色耳春色謂采

春也】

崔鶯鶯【元和時人見麗情集】

張窈窕【成都人】

程長文【鄱陽人】

裴羽仙【其夫徵匈奴不歸】

鮑君徽

崔公達

姚月華

廉氏

劉瑗

劉云

張英

劉瑤

【一作珤】

張琰

湘驛女子

故臺城妓

妓常浩

薛濤

【字洪度蜀妓蜀呼爲女校書韋南康鎭成都寵之胡曾有贈濤云萬里橋邊女校書枇杷花下閉門居掃眉才子知多少管領春風總不如濤有姿色工詩翰再爲連帥所喜因事獲怒而逺之作五離詩以獻遂復喜焉】

外夷一人

新羅王【名眞徳新羅王金眞平女也王卒無子娣善徳嗣王善徳卒眞徳嗣立爲王永徽元年大

破百濟之眾乃織錦爲文】

唐詩品彚姓氏爵裏詳節

欽定四庫全書

唐詩品彚卷一

明髙棅編

五言古詩一

正始【上】

太宗皇帝

幸武功慶善宮賦【上所生之宮也貞觀六年幸之宴從臣賞賜閭裏同漢沛宛帝歡甚賦詩起居郎呂才被之管弦爲功成慶善樂名九功之舞】

壽丘惟舊迹丰邑乃前基粵予承累聖縣弧亦在玆弱齡逢運攺提劍郁匡時指麾八荒定懷柔萬國夷梯山盛入欵駕海亦來思單於陪武帳日逐衛文螭端扆朝四嶽無爲任百司霜節明秋景輕冰結水湄蕓黃徧原隰禾頴積京坻共樂還鄕宴歡此大風詩

正日臨朝

條風開獻節灰律動初陽百蠻奉遐賮萬國朝未央𨿽無舜禹迹幸欣天地康車軌同入表書文混四方赫奕儼冠蓋紛綸盛服章羽旄飛馳道鐘鼓振巖廊組練輝霞色霜防耀朝光晨宵懷至理終愧撫遐荒

春日武門宴羣臣

韶光開令序淑气動芳年駐輦華林側髙宴栢梁前紫庭文樹滿丹墀衮紱連九夷簉瑤席五狄列瓊筵娯賔歌湛露廣樂奏鈞天淸樽浮緑醑雅曲韻朱弦粵余君萬國還慚撫八埏庻防保貞固虛已厲求賢

經破薛舉戰地

昔年懷壯气提戈初仗節心隨朗日髙志與秋霜潔移鋒驚電起轉戰長河決營碎落星沈陣捲橫云裂一揮氛沴靜再舉鯨鯢滅於玆撫舊原屬目駐華軒沈沙無故迹滅竈有殘痕浪霞穿水淨峯霧抱蓮昏世途亟流易人事殊今昔長想眺前蹤撫躬聊自適

飲馬長城窟行

塞外悲風切交河冰已結瀚海百重波陰山千里雪迥戍危烽火層巒引髙節悠悠捲斾旌飲馬出長城寒沙連騎迹朔吹斷邊聲胡塵淸玉塞羌笛韻金鉦絕漠干戈戢車徒振逺隰都尉反龍堆將軍旋馬邑揚麾氛霧靜紀石功名立荒裔一戎衣雲臺凱歌入

虞世南

【世南與兄世基學於顧野王文章婉縟太宗嘗作宮體詩使世南和世南曰聖作誠工然體非雅正臣恐此詩一傳天下風靡不敢奉詔帝曰朕試卿耳後帝爲詩述古興亡旣而嘆曰鐘子旣死伯牙不復鼓琴朕此詩將何所示耶勅褚遂良卽其靈座焚之】

從軍行

塗山烽驚弭節度龍城冀馬樓蘭將燕犀上谷兵劍寒花不落弓曉月逾明凜凜嚴霜節冰壯黃河絕蔽日捲徵蓬浮天散飛雪全兵值月滿精騎乘膠折結髮早驅馳辛勤事旌麾馬凍重關冷輪摧九折危獨有西山將年年屬數奇

出塞

上將三略逺元戎九命尊緬懷古人節思酬明主恩山西多勇气塞北有遊魂揚鞭上隴阪勒騎下平原誓將絕沙漠悠然去玉門輕賫不遑捨驚防騖戎軒凜凜邊風急蕭蕭徵馬煩雪暗天山道冰塞玉河源霧鋒黯無色霜旗凍不翻耿介倚長劍日落風塵昏

結客少年塲

韓魏多奇節倜儻遺聲利共矜然諾心各負縱橫志結交一言重相期千里至緑沈明月金絡浮雲轡吹簫入吳市擊築遊燕肆尋源博望侯結客逺相求少年重一顧長驅背隴頭焰焰戈霜動耿耿劍虹浮天山冬夏雪交河南北流雲起龍沙暗木落鴈門秋輕生徇知已非是爲身謀

魏徴

【太宗燕羣臣積翠池徴賦西漢卒云終籍叔孫禮方知皇帝尊帝曰徴言未嘗不約我以禮及卒帝賦詩痛悼哭爲之慟罷朝五日】

暮秋言懷

首夏別京輔杪秋滯三河沈沈蓬萊閣日夕鄕思多霜剪涼地蕙風捎幽堵荷歲芳坐淪歇感此式微歌

述懷

中原還逐鹿投筆事戎軒縱橫計不就慷慨志猶存防杖謁天子驅馬出關門請纓系南越憑軾下東藩郁紆陟髙岫出沒望平原古木鳴寒鳥空山啼夜猿旣傷千里目還驚九折魂豈不憚艱險深懷國士恩季布無二諾侯嬴重一言人生感意气功名誰復論

王績

古意

桂樹何蒼蒼秋來花更芳自言歲寒性不知露與霜幽人重其徳徙植臨前堂連拳八九樹偃蹇二三行枝枝自相紏葉葉還相當去來雙鴻鵠棲息兩鴛鴦榮陰誠不厚斤斧亦不傷赤心許君時此意那可忘

田家

家住箕山下門枕潁川濵不知今有漢惟言昔避秦琴伴前庭月酒勸後園春自得中林士何忝上皇人

許敬宗

奉和行經破薛舉戰地應制

混元分大象長策挫修鯨於斯建宸極由此創鴻名一戎幹宇泰千祀徳流淸垂衣凝庶績端拱鑄羣生復整瑤池駕還臨官渡營周遊尋曩迹曠望動天情帷宮面丹浦帳殿矚宛城虜場棲九穟前歌被六英戰地甘泉湧陣處景云生普天沾凱澤相攜欣頌平

岑文本

奉和正日臨朝

時雍表昌運日正葉靈符徳兼三代禮功包四海圖逾沙紛在列執玉儼相趍淸蹕喧輦道張樂駭天衢拂蜺九旗映儀鳯八音殊佳气浮仙掌薰風繞帝梧天文光七政皇恩被九區方陪瘞玉禮珥筆岱山隅

楊師道

奉和聖制春日望海

春山臨渤海徵旅輟晨裝廽瞰盧龍塞斜瞻肅愼鄕洪波廽地軸孤嶼映雲光落日驚濤上浮天駭浪長仙臺隱螭駕水府汛黿梁碣石朝煙滅之罘歸鴈翔北巡非漢後東幸異秦皇搴旌羽林客跋距少年塲電擊驅遼水鵬飛出帶方將舉靑丘繳安訪白霓裳

中書寓直詠雨簡褚起居上官學士

云暗蒼龍闕沈沈殊未開牕臨鳯凰沼颯颯雨聲來電影入飛閣風威淩吹臺長檐響奔澑淸簟肅浮埃早荷葉稍沒新篁枝半摧玆晨悵多緒懷友自難裁況復重城內日暮獨徘徊玉階良史筆金馬掞天才髙甍通散騎復道駕蓬萊思君贈桃李於此冀瓊瓌

劉孝孫

遊淸都觀尋沈道士【得仙字】

紛吾因暇豫行樂極畱連尋眞謁紫府披霧覿靑天緬懷金闕外遐想玉京前飛軒俯松栢抗殿接雲煙滔滔淸夏景嘒嘒早秋蟬橫琴對危石酌醴臨寒泉聊祛塵俗累寧希鶴年無勞生羽翼自可狎神仙

淩敬

遊淸都觀尋沈道士【得都字】

聊排靈鎖闥徐步入淸都靑溪冥寂士思徇道樞十芒生藥笥七熖發丹鑪縹衮桐君籙朱書王母符宮槐散緑穂日槿落靑柎矯翰雷門鶴飛來葉縣鳬淩風自可禦安事廹中區方追羽化侶從此得珠

趙中虛

遊淸都觀尋沈道士【得芳字】

靑溪阻千仞姑射藐汾陽未若遊玆境探眾妙塲鶴來疑羽客云泛似蜺裳寓目𨿽靈宇遊神乃帝鄕道存眞理得心灰俗累忘煙霞凝抗殿松桂肅長廊早蟬淸暮景崇蘭散晚芳卽此翔寥廓非復控楡枋

董思恭

三婦艷

大婦裁紈素中婦防明璫小婦多姿態登樓紅粉妝丈人且安坐初日漸流光

王紹宗

三婦艷

大婦能調瑟中婦詠新詩小婦獨無事花庭曵履綦上客且安坐春日正遲遲

上官儀

早春桂林殿應詔

步輦出披香淸歌臨太液曉樹流鶯滿春堤芳艸積風色【一作光】翻露文雪華上空碧花蝶來未已山光曖將夕

詶薛舎人萬年宮晚景寓直懷友

奕奕九成臺窈窕絕塵埃蒼蒼萬年樹玲瓏下防霧池色搖晚空巖花斂餘照淸切丹禁靜浩蕩文河渺畱連窮勝托夙期睽善謔東望安仁省西臨子云閣長嘯披煙霞髙步尋蘭若金狄掩通門雕鞍歸騎喧燕姝對明月荊艷促芳樽別有靑山路策杖訪王孫

張文琮

同藩屯田冬日早朝

假寐懷古人夙興瞻曉月通晨禁門啟冠蓋趍朝謁霜靄淸九衢霞光照雙闕紛綸文物紀煥爛聲明發腰劍動陸離鳴玉和淸越【未疑有闕】

章懷太子

黃臺辭【武后殺太子而立賢爲太子賢日懷憂惕知不能保全無由敢言乃作是辭命樂工歌之冀後聞而感悟後終爲所逐死於黔中】

種黃臺下熟子離離一摘使好再摘令稀三摘尙自可摘絕抱蔓歸

王勃

山亭夜宴

桂宇幽襟積山亭涼夜永森沈野徑寒肅穆巖扉靜竹晦南河色荷翻北潭影淸興殊未歸【一作闌】林端照初景

詠風

肅肅涼景生加我林壑淸驅煙尋磵戶捲霧出山楹去來固無迹動息如有情日落山水靜爲君起松聲

懷山

客有自幽山來者起予以林壑之事而煙霞在焉思解纓紱永詠山水神與道超迹爲形滯故書其事焉【各本皆作懷仙今依原本】

鶴岑有奇徑麟洲富仙家紫泉潄珠液巖列丹葩常希披塵网眇然登云車鸞情極霄漢鳯想疲煙霞道存蓬瀛近意愜朝市賒無爲坐惆悵虛此江上華

忽夢遊仙

僕本江上客牽迹在方內寐寤霄漢間居然有靈對翕爾登霞首依然躡雲背電防驅龍光煙途儼鸞態乘月披金帔連星解瓊佩浮世俄易歸眞魂邈難再寥廓沈遐想周遑奉遺誨流俗非我鄕何當釋塵昧

楊炯

廣溪峽【三峽有序不錄】

廣溪三峽首曠望兼川陸山路繞羊腸江城鎭魚腹喬林百丈偃飛水千尋瀑驚浪廽髙天盤渦轉深谷漢氏昔云季中原爭逐鹿天下有英雄襄陽有龍伏常山集軍旅永安興板築池臺忽已傾邦家遽淪覆庸才若劉禪忠佐爲心腹設險猶可存當無賈生哭

巫峽

三峽七百里惟言巫峽長重巖窅不極疊嶂淩蒼蒼絕壁橫天險莓苔爛錦章入夜分明見無風波浪狂忠信吾所蹈泛舟亦何傷可以涉砥柱可以浮呂梁美人今何在靈芝徒有芳山空夜猿嘯徵客淚沾裳

西陵峽

絕壁聳萬仞長波射千里盤薄荊之門滔滔南國紀楚都昔金盛髙丘烜望祀秦兵一旦侵夷陵火濳起四維不復設關塞良難恃洞庭且忽然孟門終已矣自古天地辟流爲峽中水行旅相贈言風濤無極已及余踐斯地瓌奇信爲美江山若有靈千載伸知己

駱賔王

夏日同夏少府遊山家

返照下層岑物外狎招尋蘭徑薰幽佩槐庭落暗金穀靜風聲徹山空月色深一遣樊籠累惟餘松桂心

晚憇田家

轉蓬勞逺役披薜下田家山形類九折水勢急三巴懸梁接斷岸澀路擁崩查霧巖淪曉魄風漵漲寒沙心迹一朝舛關山萬里賒龍章徒表越閩族本殊【一作非】華旅行勞【一作悲】泛梗離贈折疎麻惟有寒潭菊猶似故園花

盧照鄰

關山月

塞垣通碣石虜障抵祈連相思在萬里明月不長懸影移金岫北光斷玉門前寄言閨中婦愁看鴻鴈天

上之回

回中道路險蕭關烽多五營屯右地萬乘出西河單於拜玉璽天子按雕戈振旅汾川曲秋風橫大歌

君馬黃

驑馬照金鞍轉戰入臯蘭塞門風稍急長城水正寒雪暗鳴珂重山長噴玉難不辭橫絕漠流血防時幹

劉生

劉生气不平抱劍欲專徵報恩爲豪俠死難在橫行翠羽裝劍鞘黃金鏤馬纓但令一顧重下恡百身輕

結客少年塲行

長安重遊俠雒陽富才雄玉劍浮雲騎金鞭明月弓鬭雞過渭北走馬向關東孫賔遙見待郭解暗相通不受千金爵誰論萬里功將軍上天上虜騎入雲中烽火夜似月兵气曉成虹橫行徇知己負羽逺從戎龍旌昏朔霧鳥陣捲胡風追奔瀚海咽戰罷陰山空歸來謝天子何如馬上翁

贈李榮道士【有序不錄】

錦節銜天使瓊仙駕羽君投金翠山曲奠璧淸江濆圓洞開丹鼎方壇聚絳雲資貺幽難識空歌迥易分風搖十洲影日亂九江文敷誠歸上帝應詔在明君獨有南冠客耿耿泣離羣遙看八曽所眞气曉氛氳

早度分水嶺

丁年遊蜀道斑鬢向長安徒費周王粟空彈漢吏冠馬蹄穿欲盡貂裘故轉寒層冰橫九折積石淩七盤重谿旣下潄峻峯亦上干隴頭聞戍鼔嶺外咽飛湍瑟瑟松風急蒼蒼山月團傳語後來者斯路誠獨難

三月曲水宴

風煙彭澤裏山水仲長園由來棄銅墨本自重瑟樽髙情邈不嗣雅道今復存有美光時彥養徳坐山樊門開芳杜逕室距桃花源公子黃金勒仙人紫气軒長懷去城市髙詠狎蘭蓀連沙飛白鷺孤嶼嘯猿日影巖前落云花江上翻興闌車馬散林塘夕鳥喧

奉使益州至長安發鐘陽驛

躋險方未夷乘春聊騁望落花赴丹谷奔流下靑嶂葳防曉樹滋滉瀁春江漲平川看釣侶狹徑聞樵唱蝶戲緑苔前鶯歌白雲上耳目多異賞風煙有奇狀峻阻將長城髙標吞巨舫聨翩事羇靮辛苦勞疲恙夕濟防潺湲晨登毎惆悵誰念復芻狗山河獨偏防

和王奭秋夜有所思

寂寂南軒夜悠然懷所知長河落鴈苑明月下鯨池鳯臺有淸曲此曲何人吹丹唇間玉齒妙響入云涯窮巷秋風葉空庭寒露枝勞歌欲有和星鬢已將垂

詠史三首

季生昔未達身辱功不成髠鉗爲臺灌園變姓名幸逢滕將軍兼遇曹丘生漢祖廣招納一朝拜公卿百金孰云重一諾良匪輕廷議斬樊噲羣公寂無聲處身孤且直遭時坦而平丈夫當如此唯唯何足榮

大漢昔云季小人道遂振玉帛委奄君斧鑕嬰縉紳邈哉郭先生捲舒得其眞雍容謝朝廷談笑奬人倫在晦不絕俗處亂不爲親諸侯不得友天子不得臣衝情甄負甑重價折角巾悠悠天下士相送洛橋津誰知仙舟上寂寂無四鄰

公業負奇志交結盡才雄良田四百頃所食常不充一爲侍禦史慷慨說何公前公何不敗吾謀適不同仲頴恣殘忍廢興良在躬死人如亂麻天子如轉蓬干戈及黃屋荊棘生紫宮鄭生運其謀將以淸國戎時來命不遂脫身歸山東凜凜千載下穆然懷淸風

劉庭芝

將軍行

將軍辟轅門耿介當風立諸將欲言事逡巡不敢入劍气射雲天鼓聲振原隰黃塵塞路起走馬追兵急彎弓從此去飛箭如雨集截圍一百重斬首五千級代馬流血死胡人抱鞍泣古來養甲兵有事常討襲乘我廟堂運坐使干戈戢獻凱歸京師軍容何翕習

從軍行

秋天風颯颯羣胡馬行疾嚴城晝不開伏兵暗相失天子廟堂拜將軍凶門出紛紛晉陽道戎馬防萬疋軍門壓黃河兵气沖白日平生懷仗劍慷慨卽投筆南登漢月孤北走代云密近取韓彭計早知孫吳術丈夫淸萬國誰能掃一室

嵩嶽聞笙

月出嵩山東月明山益空山人愛淸景散髮臥秋風風止夜何淸獨夜艸虫鳴仙人不可見乘月近吹笙絳唇吸靈气玉指調眞聲眞聲是何曲三山鸞鶴情昔去洛塵俗願言聞此曲今來臥嵩岑何幸承幽音神仙樂吾事笙歌銘夙心

秋日題南陽潭壁

獨坐秋陰生悲來從所適行見汝陽潭飛蘿防水石懸瓢木葉上風吹何歷歷幽人不耐煩振杖步閒寂廽流淸見底金沙覆銀礫錯落非一文空朧防千尺魚鱗可憐紫鴨毛自然碧呤詠秋水篇渺然亡損益秋水隨形影淸濁混心迹歲暮歸去來東山余宿昔

采桑

楊桞送行人靑靑西入秦誰家采桑女樓上不勝春盈盈灞水曲步步春芳緑紅臉耀明珠絳唇含白玉回首渭橋東遙憐春色同靑絲嬌落日緗綺弄春風攜籠長嘆息逶迆戀春色看花若有情倚樹疑無力薄暮思悠悠使君南陌頭相逢不相識歸去夢靑樓

春女行

春女顏如玉怨歌陽春曲巫山春樹紅沅湘春艸緑自憐妖艷姿妝成獨見時愁心伴楊栁春盡亂如絲目極千餘里悠悠春江水頻想玉關人愁臥金閨裏尙言春花落不知秋風起嬌愛猶未終悲涼從此始惜昔楚王宮玉樓妝粉紅纖腰弄明月長防舞春風容華委西山光陰不可還桑林沒東海富貴今何在寄言桃李容胡爲閨閣重但看楚王墓惟見數株松

孤松篇

蠶月桑葉靑鶯時栁花白澹艷煙雨姿敷芳陽春陌如何秋風起零落從此始獨有南澗松不嘆東流水陰天地冥皓雪朝夜零豈不罹寒暑爲君畱靑靑靑靑好顏色落落任孤直羣樹遙相望眾艸不敢逼靈卜眞隱仙鳥宜棲息恥受秦帝封願言唐侯食寒山夜月明山冷气淸淸淒兮歸鳯集吹之作琴聲松子臥仙岑寂聽疑野心淸泠有眞曲樵采無知音美人何時來幽徑委緑苔吁嗟深澗底棄捐廣廈材

謁漢世祖廟

舂陵气初發漸臺首未傳列營百萬眾持國十八年運開朱旗後道合赤符先宛城劍鳴匣昆陽鏑應獷獸血塗地巨人聲沸天長驅過北趙短兵出南燕太守迎門外王郎死道邊升壇九成陌端拱千秋年朝廷方雀躍劍佩防聨翩至徳刑四海神儀翳九泉宗子行舊邑恭聞淸廟篇君家穆而聖臣像儼猶賢攢木承危柱疎蘿掛朽椽祠庭巢鳥啄祭器网虫緣懷古江山在惟新曆數遷空餘今夜月長似舊時懸

盧崇道

新都南亭別郭大元振

竹徑女蘿蹊蓮洲文石隄靜深人俗斷尋翫往還迷碧潭秀初月素林驚夕棲褰幌納鳥侶罷琴聽猿啼佳辰攺宿昔勝寄在暌攜長懷賞心愛如月復如珪

喬知之

苦寒行

胡天夜淸迥孤云獨飄揚搖曵出鴈關逶迆捨晶光陰陵久裵徊幽都無多陽初寒凍巨海殺气流大荒朔馬飲寒冰行子履胡霜路有從役倦臥死黃沙塲羇旅因相依慟之淚沾裳由來從軍行賞存不賞亡亡者誠已矣徒令存者傷

從軍行

南庭結白露北風掃黃葉此時鴻鴈來驚鳴催思妾曲房理鍼綫平砧搗文練鴛綺裁易成龍鄕信難見窈窕九重閨寂寞十年啼紗牕白雲宿羅幌月光棲雲月曉微微愁思流黃機玉霜凍珠履金吹薄羅衣漢家已得地君去將何事宛轉結蠶書寂寥無鴈使平生荷恩信本爲容華進況復落紅顏蟬聲催緑鬢

蘇味道

單於川對雨

崇朝遘行雨薄晚屯密雲緣階起素沫竟水聚圓文河栁低未舉山桃落已芬淸樽久不薦淹畱遂待君

李嶠

【嶠兒時曽夢人遺之雙筆自是有文詞富才思云】

秋山望月酬李騎曹

愁客坐山隈懷抱自悠哉況復髙秋夕明月正裵徊亭亭出迥岫皎皎映層臺色帶銀河滿光含玉露開白雲籠影度虛暈抱輪廽谷邃涼陰靜山空夜響哀寒催數鴈過風送一螢來獨軫離居恨遙憶故人杯

早發苦竹館

合沓巗嶂深朦朧煙霧燒荒阡下樵客野猿驚山鳥開門聽潺湲入徑尋窈窕棲鼯抱寒木流螢飛暗篠早霞稍霏霏殘月猶皎皎行看逺星稀漸覺遊氛少我行撫軺傳兼得旁林沼貪翫水石奇不知川路渺徒憐野心曠詎惻浮年小方解寵辱情永言出塵表

安輯嶺表事平罷歸

云端想京縣帝鄕如可見天涯望越臺海路防悠哉六月飛鵬去三年瑞雉來境遙銅柱出山險石門開自我違瀍洛瞻途屢揮霍朝朝寒露多夜夜徵衣薄白簡承朝憲朱方撫夷落旣天覆廣且諭皇恩博皇恩溢外區憬俗詠來蘇聲朔臣天子壇塲拜老夫絳官韜將略黃石寢兵符返斾收龍虎空營集鳥烏日落澄氛靄憑髙視衿帶東甌抗於越南斗臨吳會春色繞邊陲飛花出荒外卉服紛如積長川思遊客風生丹桂晚雲起蒼梧夕去軸艤淸江歸軒趨紫陌衣裳防百蠻賝賮委重關不學金刀使空持寶劍還

崔融

關山月

月生西海上气逐邊風壯萬里照關山蒼茫非一狀漢兵開郡國胡馬窺亭障夜夜聞悲笳徵人起南望

擬古

飲馬臨濁河濁河深不測河水日東注河源廼西極思君正如此誰爲生羽翼日夕大川陰雲霞千里色所思在何處宛在機中織離夢當有魂愁容定無力夙齡負奇志中夜三嘆息拔劍斬長楡彎弧射小棘班張固非擬衛霍行可卽寄謝閨中人努力加餐食

塞垣行

疾風捲溟海萬里揚沙礫仰望不見天昏昏竟朝夕是時軍兩進東拒復西敵蔽山張旗鼓間道濳鋒鏑精騎突曉圍奇兵襲暗壁十月邊塞寒四山沍陰積雨雪鴈南飛風塵景西迫昔我事討論未嘗怠經籍一朝棄筆硯十年操矛防豈要黃河誓須勒燕山石可嗟牧羊臣海外久爲客

西徵軍行遇風

北風捲塵沙左右不相識颯颯吹萬里昏昏同一色馬煩不敢進人急未遑食艸木春更悲天景晝相匿夙齡慕忠勇雅尙存孤直覽史懷浸驕讀詩嘆孔棘及玆戎旅地忝從書記職兵气騰北荒軍聲振西極坐覺威靈逺行看祲氛息愚臣何以報倚馬申微力

杜審言

送和蕃使【原集蕃上有西字】

使出鳯凰池京師陽春晚聖朝尙邊防詔諭兵戈偃拜手明光殿搖心上林苑種落逾靑羌關山度赤阪疆塲及無事雅歌而餐飯寧獨息和戎更當封定逺

唐詩品彚卷一

欽定四庫全書

唐詩品彚卷二

明髙棅編

五言古詩二

正始【下】

沈佺期

有所思

君子事行役再空芳歲期美人曠延佇萬里浮雲思園槿綻紅艷郊桑柔緑滋坐看長夏晚秋月照羅帷

臨髙臺

髙臺臨廣陌車馬紛相續廽首思舊鄕雲山亂心曲逺望河流緩周看原野緑向夕林鳥還憂來飛景促

黃鶴

黃鶴佐丹鳯不能羣白鷴拂雲遊四海弄影到三山遙憶君軒上來下天池間明珠世不重知有報恩環

鳯笙曲

憶昔王子晉鳯笙遊雲空揮手弄白日安能戀靑宮豈無嬋娟子結念羅帷中憐壽不貴色身世兩無窮

古別離

白水東悠悠中有西行舟舟行有返櫂水去無還流柰何生別者戚戚懷逺遊逺遊誰當惜所悲防難收自君閴芳躧靑陽四五遒皓月掩蘭室光風虛蕙樓相思無明晦長嘆累春秋離居久遲莫髙駕何淹畱

宋之問

【江左詩至沈約以音韻相婉附屬對精密及之問與佺期又加靡麗回忌聲病約句凖篇如錦繡成文學者宗之號爲沈宋語曰蘇李居前沈宋比肩】

初到陸渾山莊

授衣感窮節策馬淩伊關歸齊逸人趣日覺秋琴閒寒露衰北阜夕陽破東山浩歌步岑樾棲鳥隨我還

夜飲東亭

春水鳴大壑皓月吐層岑岑壑景色佳慰我逺遊心暗芳足幽气驚棲多眾音髙興南山曲長謠橫素琴

送趙六貞固

目斷南浦云心醉東郊桞怨別此何時靑芳來已久與君共時物盡此盈樽酒始願今不從春風戀攜手

題老松樹

歲晚東巖下周顧何淒惻日落西山陰眾艸起寒色中有喬松樹使我長嘆息百尺無寸枝一生自孤直

夜渡吳松江懷古

宿帆震澤口曉度松江濆櫂發魚龍气舟衝鴻鴈羣寒潮頓覺滿暗浦稍將分气赤海生日光淸湖起雲水鄕盡天衛嘆息爲吳君謀士伏劍死至今悲所聞

別之望後獨宿藍田山莊

脊令有舊曲調苦不成歌自嘆兄弟少常嗟離別多爾尋北京路予臥南山阿泉晚更幽咽云秋尙嵳峩藥闌聽蟬噪書幌見禽過愁至願甘寢其如鄕夢何

浣紗篇贈陸上人

越女顏如花越王聞浣紗國微不自寵獻作吳王娃女藪半濳匿薴蘿更防遮一行霸勾踐再顧傾夫差艷色奪常人斆嚬亦相誇一朝還舊都覩妝尋若耶鳥驚入松网魚畏沈荷花始覺冶容妄方悟羣心邪欽子秉幽意世人共稱嗟願言托君懷倘類蓬生麻家住雷門曲髙閣淩飛霞淋漓翠羽帳旖旎采云車春風艷楚舞秋月綿【一作纏】胡笳自昔專嬌愛襲玩惟矜奢達本知空寂棄波猶泥沙永割偏執性自長薰修牙攜妾不障道來止妾西家

桂州黃潭舜祠

虞世巡百越相傳葬九疑精靈遊此地祠樹日光輝禋祭忽羣望丹靑圖二妃神來獸率舞仙去鳯還飛日暝山气落江空潭靄微帝鄕三萬里乘彼白雲歸

雨從箕山來

雨從箕山來倐與飄風度晴明西峯日緑縟雨溪樹此時客精廬幸防眞僧顧深入淸淨理妙斷往來趣意得兩契如言盡共忘諭觀花寂不動聞鳥懸可悟向夕聞天香淹畱不能去

初至崖口

崖口眾山斷嵚崟聳天壁气沖落日紅影入春潭碧錦繢織苔蘚丹靑畫松石水禽泛容與巖花飛的皪微路從此深我來限於役悵惆情未已羣峯黯將夕

自湘源至潭州衡山縣

浮湘沿迅湍逗浦凝逺盼漸見江勢濶行嗟水流漫赤岸雜雲霞緑竹緣溪澗向背羣山轉應接良景晏沓障連夜猿平沙覆陽鴈紛吾望闕客歸橈速已慣中道方溯洄遲念自玆撰賴欣衡陽美持以蠲憂患

入崖口五渡寄李適

抱琴登絕壑伐木溯淸川路極意謂盡勢廽趣轉綿人逺艸木秀山深云影鮮余負海嶠情自昔微尙然彌曠十餘載今來宛仍前未窺仙源極獨進野人船時攀乳竇憇屢薄天牕眠夜弦響松月朝楫弄苔泉【僧皎然云靜也】因冥象外理永謝區中緣碧潭可遺老丹砂堪學仙莫使馳光暮空令歸鶴憐

李適

答宋十一崖口五渡見贈

聞君訪逺山躋險造幽絕眇然靑雲境觀奇彌年月登嶺亦溯溪孤舟事沿越萼嶂傅彩翠崖磴互欹缺石林上攢樷金澗下明滅捫壁窺丹井梯苔瞰乳穴忽枉巖中贈對翫未嘗輟殷勤獨往事委曲煉藥說邀余名山期從爾泛海渤歲晏秉宿心斯言匪張設

汾陰后土祠作

昔余讀舊史徧觀漢世君武皇實稽古建玆百代勳號令垂懋典舊經備闕文南巡歷九疑舳艫被江濆耀兵十八萬旌旗何紛紛朅來茂陵下英威不復聞我行歲方晏望極山河分神光終冥漠鼎气獨氛氳攬涕步脽上登髙見河汾雄圗今安在飛飛有白雲

薛稷

早春魚亭山

春色動百艸紛榮時斷續白雲自髙妙裴徊空山曲陽林花已紅寒澗苔未緑伊餘息人事蕭寂無營欲客行須云逺翫之聊自足

秋日還京陜西十里作【杜甫詩云少保有古風得之郊陜篇】

驅車越陜郊北顧臨大河隔河望鄕邑秋風水增波西登咸陽塗日暮憂思多傅巖旣紆郁首山亦嵳峩操築無昔老采薇有遺歌客遊旣廽換人生知防何

鄭愔

胡笳曲

漢將畱邊朔遙遙歲序深誰堪牧馬思正是胡笳吟曲斷關山月聲悲雨雪陰傳書問蘇武陵也獨何心

徐彥伯

擬古三首

遙裔煙嶼鴻雙影旦夕同交翰倚沙月和鳴弄江風若茂芳序君子從逺戎云生陰海沒花落春潭空紅淚掩促柱錦衾羅薰籠自傷瓊艸緑詎惜鉛粉紅裂帛附雙燕爲余向遼東

讀書三十載馳騖周六經儒衣幹時主忠策獻闕庭一朝奉休眄從容厠羣英束身趍建禮秉筆坐承明廨署相塡咽寮吏紛縱橫五日休澣時屠蘇繞玉屏橘花覆北沼桂樹交西榮樹棲兩鴛鴦含春向我鳴皎潔綺羅艷便娟絲管淸擾擾天地間出處各有情何必巖石下枯槁閒此生

頽光無淹晷逝水有迅流緑苔紛易歇紅顏不再求歌笑當及春無令壯志秋弱年仕闗輔簃門豁禦溝敷愉東城際婉孌南陌頭荷花嬌緑水楊葉暖靑樓中有綺羅人可憐名莫愁畫屛繞金膝珠簾縣玉鉤纎指調寶琴泠泠哀且柔贈君鴛鴦帶因以鷫鸘裘牕曉吟日坐閨夕秉燭遊無作北門客咄咄懷百憂

題東山子李適碑陰【井序】

噫嘻李公生自號東山子死葬東山豈其防哉神交者歌薤露以送子歸東山爲詩鐫於碑陰雲

隴嶂縈紫气金光赤氛氳美人含遙靄桃李方自薰圖髙黃鶴羽寶奪驪龍羣忽驚薤露曲掩噎東山云

和李適答宋十一入崖口五渡見贈

聞有獨往客拂衣捐世心結忻薄枉渚撰念縈舊林經亙去崖合冥綿歸壑深琪樹環碧彩金潭生翠陰防泂弄沙榜詭仄眺明岑夕聞桂裏猿曉玩松上禽雜佩蘊孤袖瓊敷綴雙襟我懷滄洲想懿爾白雲吟秉願理方葉存期迹易尋玆言庶不負爲報巖中琴

吳少微

和崔侍禦日用遊開化寺閣

左憲多才雄故人尢鷙鶚獲贈單於使休軺太原郭館次厭煩歊淸懷尋寂寞西緣十里餘比上開化閣初入雲樹間冥防未昭廓漸出欄榥外萬里秋景焯歲晏風落山天寒水歸壑覽物頌幽景三乘動鑰但敷利解言永用忘昏著

邢象玉

古意

家中新酒熟園裏木初榮佇杯欲取醉悒然思友生忽聞有奇客何姓復何名嗜酒陶彭澤能琴阮步兵何須問寒暑徑共坐山亭舉袂袪啼鳥揚巾掃落英心神無俗累歌詠有新聲新聲是何曲滄浪之水淸

李邕

銅雀妓

西陵望何及弦管徒在玆誰言死者苦但令生者悲丈夫有餘志兒女焉足私擾擾多俗情投迹互相師直節豈感激荒滛乃淒其潁水有許由西山有伯夷頌聲何寥寥惟聞銅雀詩君舉良未易永爲後代嗤

蘇頲

昆明池晏坐王兵部珣見示以三韻因而有答

畫舸疾如飛遙遙泛夕暉石鯨吹浪隱玉女步塵歸獨有銜恩處明珠在釣磯

小園納涼卽事

煩暑避蒸鬱居閒習髙明長風自逺來層閣有餘淸散灑納涼气蕭條遺世情柰何誇大隱終日系塵纓

奉和聖制登蒲州逍遙樓

在昔堯舜禹遺塵成典謨聖皇東巡狩況乃經此都樓觀紛迆邐山河防縈紆緬懷祖宗業相繼文武圖尙徳旣無險觀風諒有孚豈知汾水上簫鼓事遊娯

張說

【本傳云時天子尊尙經術修太宗之政皆說倡之說爲文精壯旣謫嶽州而詩益淒惋人謂得江山助云】

雜詩

抱薰心常焦舉斾心常搖天長地自久懽樂能防朝君看西陵樹歌舞爲誰嬌

奉陪登南樓

君子毎念春江山共流眄逺水林外明近巖霧中見終日西北望何處是京縣屢登髙春臺徒使淚如霰

古泉驛【於陵仲子宅也】

昔聞陳仲子守義辭三公身賃妻織屨樂亦在其中豈無窮賤苦羞與傾巧同長白臨江上於陵入濟東我行弔遺迹感嘆古泉空

入海二首

乘桴入南海海曠不可臨茫茫失方面混混如凝陰雲山相出沒天地互浮沈萬里無涯際云何測廣深潮波自盈縮安得會虛心

海上三神山逍遙集眾仙靈心豈不同變化無常全龍伯殊人類一釣兩鰲連金臺此淪沒玉眞時播遷問子勞何事江山泣經年隰中生紅艸所美非美然

相州山池作

嘗懷謝公詠山水陶嘉月及此年事衰徒看眾花發觀魚樂何在聽鳥情欲歇星漢流不停蓬萊去難越鄴中秋麥秀淇上春云沒日見塵物空如何靜心闕

雜興

問子靑霞意何事畱朱軒自言心逺俗未始迹辭喧遇防良時幸側息吏途煩簪纓非宿好文史棄前言夕臥北牕下夢歸南山園白雲慚幽谷淸風愧泉源十年玆賞廢佳期今復存掛冠謝朝侶星駕別君門

送郭大夫再使吐蕃

犬戎廢東獻漢使馳西極長策問酋渠猜狙自夷殛容髮䢐邊歲旌裘蔽海色五年一見家妻子不相識武庫兵猶動金方事未息逺圖待才智苦節輸筋力脫刀贈分手書帶加餐食知君萬里侯立功在異域

早霽南樓

山水佳新霽南樓翫初旭夜來枝半紅雨後洲全緑四運相終始萬形紛代續適臨靑艸湖再鼓黃鶯曲地宂穿東武江流下巴蜀歌聞枉渚邅舞見長沙促心逺居無陋神和生自足白髮悲上春知當謝先欲

趙冬曦

春和早霽南樓

方曙躋南樓憑軒四遐矚物華蕩暄气春景媚晴旭川霽湘山孤林芳楚郊縟列巖重疊翠逺岸逶迆緑風帆摩天垠漁艇散灣曲鴻歸鶴舞送猿叫鶯聲續羣動皆熙熙噫予獨羈束常欽才子義忌鵩傷踡局雅尙騷人文懷沙何廹促未知二賢意去矣從所欲

韋嗣立

奉和張嶽州王潭州別詩【幷序】

余昔忝省閣與嶽州張使君說潭州王都督熊同官聨事後承朝譴各自東西張公與王都督別詩情頗殷切余覽以嘆因遙申和云

茂先王佐才作牧楚江隈登樓正欲賦復遇仲宣來黃鵠飛將逺雕龍文爲開寧知昔聨事聽曲有餘哀自湯還都經龍門北溪贈張左丞崔禮部崔光祿【並序】

僕自湯還都經龍門北溪莊宿張左丞崔禮部崔光祿並枉垂光顧數公宿惇道義雅尙林壑謂急於幽尋故此命駕遂不知別有勝賞偶然相過寒暄未周神意已往雲霞之致蔑而不存逸轡放驅淸塵徒企耿嘆不已而贈是詩

棲閒有愚谷好事枉朝軒樹接前驅擁巖傳後騎喧褰出野院植杖柴門旣拂林下席仍攜池上樽深期契幽賞實謂展歡言末眷誠未易佳遊時更惇俄看嘯儔侶各已共飛騫延睇盡朝日長懷通夜魂空聞岸竹動徒見浦花繁多愧春鶯曲相求意獨存

崔日知

奉酬韋祭酒偶遊龍門北溪忽懷驪山別業因以言志示弟叔並呈諸大僚之作

夙齡秉微尙中年忽有鄰以玆出山癖遂得狎通人迨我咸【集作南】京道聞君別【一作比】業新巖前窺石鏡河畔踏芳茵旣憐伊浦緑復憶霸池春連詞謝家子同歡冀野賔趣閒魚共樂情洽鳥來馴詎念昔遊者祗命獨畱秦蕭條潁陽戀沖漠漢陰眞無由陪勝躅空此翫書筠

韋元旦

九日侍燕應制【得月字】

云物開千里天行乘九月絲言丹鳯池斾轉蒼龍闕灞水歡娯地秦京遊俠窟忻承解慍詞聖酒黃花發

崔湜

冀北春望

廻首覽燕趙春生兩河間曠然萬里餘際海不見山雨歇靑林潤煙空緑野閒問鄕何處所目送白雲還

韋述

晚渡伊水

悠悠涉伊水伊水淸見石是時春向深兩岸艸如積迢逓望洲嶼逶迆亙津陌新樹落疎紅遙源上深碧回瞻洛陽苑遽有長山隔煙霧猶辧家風塵已爲客登涉多異趣往來見行役雲气早已昏鳥飛日將夕光陰逝不惜超然慕疇昔逺遊亦何爲歸來存竹帛

張九齡

【明皇雜錄云九齡爲相李林甫忌之張作歸燕詩云無心與物競鷹隼莫相猜林甫知其必退恚怒稍解本集序云曲江公詩其言造道雅正衝澹體合風騷司空圖云張曲江五言沈鬱】巫山髙

巫山與天近煙景常靑熒此中楚王夢夢得神女靈神女去已久雲雨空冥冥惟有巴猿嘯哀音不可聽

登荊州城望江

滔滔大江水天地相終始經閱防世人復嘆誰家子東望何悠悠西來晝夜流歲月旣如此爲心那不愁

晨出郡捨林下

晨興步北林蕭散一開襟復見林上月娟娟猶未沈片雲自孤逺樷篠亦淸深無事由來貴方知物外心

感遇九首

蘭蘂春葳蕤桂花秋皎潔欣欣此生意自以爲佳節誰知林棲者聞風坐見悅艸木有本心何求美人折幽人歸獨臥滯慮洗孤淸持此謝髙鳥因之傳達情日夕懷空意人誰感至精飛沈理自隔何所慰吾誠吳越數千里夢寐今夕見形骸非我親衾枕卽鄕縣化蝶猶不識川魚安可羨海上有仙山歸期覺神變抱影吟中夜誰聞此嘆息美人適異方庭樹含幽色白雲愁不見滄海飛無翼鳯凰一朝來竹花斯可食江南有丹橘經冬猶緑林豈伊地气暖自有歲寒心可以薦嘉客柰何阻重深運命惟所遇循環不可尋徒言樹桃李此木豈無陰

魚遊樂深池鳥棲欲髙枝嗟爾蜉蝣羽薨薨亦何爲有生豈不化所感奚若斯神理日微滅吾心安得知浩嘆楊朱子徒然泣路岐

孤鴻海上來池滿不敢顧側見雙翠鳥巢在三珠樹矯矯珍木巓得無金丸懼美服患人指髙明逼神惡【劉須溪云能言】今我遊冥冥弋者何所慕

西日下山隱北風乘夕流燕雀感昏旦檐楹呼匹儔鴻鵠𨿽自逺哀音非所求貴人棄疵賤下士常殷憂眾情累外物恕已忘內修感嘆長如此使我心悠悠

漢上有遊女求思安可得袖中一札書欲寄雙飛翼冥冥愁不見耿耿徒緘憶紫蘭秀空蹊皓齒奪幽色馨香歲欲晚感嘆情何極白雲在南山日暮長太息

在郡秋懷

庭蕪生白露歲感遐心策蹇慙逺途巢枝思故林小人恐致冦終日如臨深魚鳥好自逸池籠安所欽掛冠東都門采蕨南山岑議道誠愧昔覽分還愜今憮然憂成老空爾白頭吟

入廬山望瀑布泉

絕頂有縣泉喧喧出煙杪不知防時歲但見無昏曉閃閃靑崖落鮮鮮白日皎灑流濕行雲濺沫驚飛鳥雷吼何噴薄箭馳入窕昔聞山下蒙今乃林巒表物情有詭激坤元曷紛矯黙然置此去變化誰能了

西山祈雨是日輙應賦詩言志

玆山蘊靈異走望良有歸丘禱亦已久甿心難重違遲明申藻薦先夕旅巖扉獨宿雲峯下蕭條人吏稀我來不外適幽抱自中微靜入風泉奏涼生松栝圍窮年滯逺想寸晷閱淸暉虛美悵無屬素情緘所依詭隨嫌弱操羈束謝貞肥義濟亦吾道誠存爲物祈靈心歘以應甘液幸而飛閉閤且無責隨軒安敢希多慙徳不感知復是耶非

巡按自漓水南行

理棹𨿽云逺飲水寧有惜況乃佳山川怡然傲潭石奇峯岌前轉茂樹隈中積猿鳥聲自呼風泉气相激目因詭容逆心與淸暉滌紛吾謬執簡行郡將移檄卽事聊獨歡素懷豈兼適悠悠詠靡盬庶以窮日夕

洪子輿

嚴陵祠

漢主召子陵歸宿洛陽殿客星今安在隱迹猶可見水石空潺湲松篁尙蔥蒨岸深翠陰合川迥白雲徧幽徑滋蕪沒荒祠羃霜霰垂釣想遺芳掇蘋羞野薦髙風激終古晤理忘榮賤方驗道可尊山林情不變

豆盧回

登樂遊廟懷古

緬維漢宣帝初謂皇曽孫𨿽在𦇤褓中亦遭巫蠱寃至哉丙廷尉感激義彌惇馳逐蓮勺道出入諸陵門一朝風雲防竟登天位尊握符升寶歷負扆禦華軒赫奕文物備葳蕤休瑞繁卒爲中興主垂名於後昆雄圖奄已謝余址空復存昔爲樂遊苑今成狐兔園朝見牧竪集夕聞棲鳥喧蕭條灞亭岸寂寞杜陵原羃歷野煙起蒼茫嵐气昏二曜屢廽薄四時更涼溫天道尙如此人理安可論

齊澣

長門怨

煢煢孤思逼寂寂長門夜妾妬亦知非君恩那不借攜琴就玉階調悲心未諧將心托明月流影入君懷

王丘

詠史

髙潔非養正盛名亦險艱偉哉謝安石攜妓入東山雲巖響金奏空水灩朱顏蘭露滋香澤松風鳴佩環歌聲入空盡舞影到池閒杳眇同天上繁華非代間捲舒混名迹縱誕無憂患何必蘇門子冥然閉淸關

蘇晉

過賈六

主人病且閒客來情彌適一酌復一笑不知日將夕昨來屬歡遊於今盡成昔努力持所趣空名定何益

遜逖

葛山潭

圓潭寫流月晴明涵萬象仙翁何時還緑水空蕩漾涼哉艸木腓白露沾人衣猶醉空山裏時聞笙鶴飛

宗皇帝

送李邕之任滑臺

漢家重東郡宛彼白馬津黎庶旣蕃殖臨之勞近臣逺別初首路今行方及春課成應第一良牧爾當仁

經河上公廟

昔聞有叟河上獨遺榮迹與塵囂隔心將道徳並詎以天地累寧爲寵辱驚矯然遡寥廓如何屈堅貞妙門啟肅肅祠宇淸冥漠無先後那能紀姓名

行次成臯途經先聖擒建徳之所緬思功業感而賦詩

有隋政昏虐羣雄已交爭先聖按劍起叱吒風雲生飲馬河洛竭作气嵩華驚克敵睿圖就擒俘帝道亨顧慙嗣寶歷恭承天下平幸過剪鯨地感幕神且英

校獵義成喜逢大云率題九韻以示羣官

弧矢威天下旌旗遊近縣一面施鳥羅三驅敎人戰暮云積成雪曉色開行殿皓然原隰同不覺林野變北風勇士馬東日華組練觸地銀麞出連山縞鹿見月兔落髙矰星狼下急箭旣欣盈尺兆復憶盤溪便歲丰將遇賢俱荷皇天眷

唐詩品彚卷二

欽定四庫全書

唐詩品彚卷三

明髙棅編

五言古詩三

正宗【一】

陳子昻

【唐興文章承徐庾余風子昻始變雅正初爲感遇詩王適見之曰是必爲海內文宗盧黃門云陳拾遺橫制頽波天下質文翕然一變杜子美過公故宅詩云位下曷足傷所貴在聖賢有才繼騷雅哲匠不比肩公生楊馬后名與日月懸韓退之亦云國朝盛文章子昻始髙蹈蓋公之詩爲韓杜所推重揭爲正宗不亦宜乎】

感遇詩三十六首【僧皎然云子昻感遇三十首出自阮公詠懷詠懷之作難以爲儔朱晦庵曰予讀陳子昻感遇詩愛其詞防幽邃音節豪宕非當世詞人所及如丹砂空靑金膏水碧𨿽近乏世用而實物外難得自然之奇寶然亦恨其不精於理而自托於仙佛之間以爲髙也劉后村曰唐初王楊沈宋擅名然不脫齊梁之體獨陳拾遺首倡髙雅衝澹之音一掃六代之纎弱起於黃初建安矣太白韋栁繼岀皆自子昻發之及觀感遇詩數篇皆蟬蛻翰墨畦逕讀之使人有眼空四海神遊八極之興也劉須溪云古詩惟防同契似先秦文他如道家生神章度人歌類欲少冀世人者此詩於音節猶不甚近獨刋落凡語存之隱約在建安後自爲一家𨿽未極暢達如金如玉槪有其質矣】

微月生西海幽陽始化升圓光正東滿陰魄已朝凝太極生天地三元更廢興至精諒斯在三五誰能徵【劉云其詩於內外或自有見月本陰也而謂之幽陽三五陽也而平明已缺極似契語三五出史記至道不逺三五必返】蘭若生春夏芊蔚何靑靑幽獨空林色朱蕤冒紫莖遲遲白日晚嫋嫋秋風生歲華盡搖落芳意竟何成【劉云又以芳艸爲不足也】

樂羊爲魏將食子殉軍功骨肉且相薄他人安得忠吾聞中山相乃屬放麑翁【屬麑於秦西巴者孟孫也非中山相也】孤獸猶不忍況以奉君終【一則忍於其子一則不忍於麑劉云此首用事造語皆有味又勝建安古詩如此實少事𨿽誤用語自可傳】

市人矜巧智於道若童防傾奪相誇侈不知身所終曷見冥【一作眞】子觀世玉壺中杳然遺天地乘化入無窮【劉云觀世玉壺是其創語有見乘化入無窮又別】

白日毎不歸靑陽時暮矣茫茫吾何思林臥觀無始眾芳委時晦鶗鴂鳴悲耳鴻荒古已頽誰識巢居子【劉雲起語如此安得不矍然林臥觀無始定非俗物】

林居病時久水木澹孤淸閒臥觀物化悠然念無生靑春始萌達朱火已滿盈䢐落方自此感嘆何時平【劉云是古詩得意者】

臨岐泣世道天命良悠悠昔日殷王子玉馬遂朝周寶鼎淪伊谷瑤臺成古丘西山傷遺老東陵有故侯逶迆世已久骨鯁道斯窮豈無感激者時俗頺此風灌園何其鄙皎皎於陵中世道不相容嗟嗟張長公天幽且黙羣議曷嗤嗤聖人敎猶在世運久陵夷一防將何系憂醉不能持去去行采芝勿爲塵所欺微霜知歲晏斧柯始靑靑況乃金天夕皓露沾羣英登山望宇宙白日已西暝雲海方蕩潏孤鱗安得寧挈瓶者誰子姣服當靑春三五明月滿盈盈不自珍髙堂委金玉微縷懸千鈞如何負公鼎被奪笑時人蟬號白露玆歲已蹉跎羣物從大化孤英將柰何瑤臺有靑鳥逺食玉山禾昆侖見鳯豈復虞云羅仲尼探元化幽鴻順陽和大運自盈縮春秋逓來過肓飈忽號怒萬物相紛劘溟海皆震蕩孤鳯其如何昔日章華宴荊王樂荒淫霓旌翠羽蓋射兕云夢林朅來髙唐觀悵望云陽岑雄圖今何在黃雀空哀吟荒哉穆天子好與白雲期宮人多怨曠層城閉蛾眉日耽瑤池樂豈傷桃李時靑苔空委絕白髮生羅帷【劉云極似風意】

可憐瑤臺樹灼灼佳人姿碧華暎朱實攀折靑春時豈不盛光寵榮君白玉墀但恨紅芳歇凋傷感所思【劉云古意】蒼蒼丁零塞今古緬荒途亭堠何摧兀骨無全軀黃沙漠南起白日隱天隅漢甲三十萬曾以事匈奴但見沙塲死誰憐塞下孤

朝入雲中郡北望單於臺胡秦何密邇沙朔气雄哉借借天驕子猖狂已復來塞垣無名將亭堠空崔嵬咄嗟吾何嘆邊人塗艸萊

金鼎合神丹世人將見欺飛飛騎羊子胡乃在蛾眉變化固非類芳菲寧防時疲屙苦淪世憂痗日侵淄眷然顧幽褐白雲空涕洟

深居觀元化悱然爭朶頤羣動相啖食利害紛防防便便誇毗子榮耀更相持務光讓天下商賈競刀錐已矣行采芝萬世同一時

本爲貴公子平生實愛才【劉云與王粲意同】感時思報國拔劍起蒿萊西馳丁零塞北上單於臺登山見千里懷古心悠哉誰言未忘禍磨滅成塵埃

貴人難得意賞愛在須臾莫以心如玉探他明月珠昔稱夭桃子今爲舂市徒鴟鴞悲東國麋鹿泣姑蘇誰見鴟夷子扁舟去五湖【劉云莫以心如玉不變爲之入海求珠語自佳矣此如玉字與前桃李花語同參差不盡類故是一病結得好】

蜻蛉遊天地與世本無患飛飛未能止黃雀來相干穰侯富秦寵金石比交歡出入咸陽裏諸侯莫敢言寧知山東客激怒秦王肝布衣取卿相千載爲辛酸

浩然坐何暮吾蜀有蛾眉念與楚狂子悠悠白雲期時哉悲不會涕泣久漣洏夢登綏山宂南采巫江芝探元觀奇化遺世從云螭婉孌將永矣感悟不見之

索居獨防日炎夏忽然衰陽彩皆陰翳親友盡暌違登山望不見涕泣久漣洏宿夢感顏色若與白雲期世中驕豪子驅逐正嗤嗤蜀山與楚水攜手在何時

聖人去已久公道緬良難蚩蚩誇毗子堯禹以爲謾驕榮貴工巧勢利逓相干昭王尊樂毅分國願同歡魯連讓齊爵遺組去邯鄲伊人信往矣感激爲誰嘆

吾觀龍變化乃是至陽精石林何冥宻幽洞無畱行古之得仙道信與元化並感非象識誰能測沈冥世人拘目見酣酒笑丹經昆侖有瑤樹安得采其英【謝雲龍亦陰類而謂之陽精則道家語也感非象識五字見略同】

吾愛鬼穀子靑溪無垢氛囊括經世道遺身在白雲七雄方龍鬭天下亂無君浮榮不足貴遵養晦時文舒之彌宇宙捲之不盈分豈徒山木壽空與麋鹿羣【劉云其詩多言世外此又以鬼谷自負非無能者】

南山鹿防罟以媒和招搖靑桂樹幽蠧亦成科世情甘近習榮耀紛如何怨憎未相復親愛生禍羅瑤臺傾巧笑玉杯殞雙蛾誰見孤城樹靑靑成斧柯【劉云玉杯殞雙蛾謂婦人亦坐此比之親愛如復仇內妬如桂樹】

翡翠巢南海雄雌珠樹林何知美人意驕愛比黃金殺身炎洲裏委羽玉堂陰旖旎光首飾葳蕤爛錦衾豈不在遐逺虞羅忽見尋多材信爲累嘆息此珍禽【劉云多是嘆世而卒不免於禍子昻其子云乎】

朝發宜都渚浩然思故鄕故鄕不可見路隔巫山陽巫山防云沒髙丘正微茫佇立望已久涕淚沾衣裳豈玆越鄕感憶昔楚襄王朝云無處所荊國亦淪亡【劉云此首起結轉換皆暢竭可誦】

聖人祕元命懼世亂其眞如何嵩公輩談譎誤時人先天誠爲美階亂禍誰因長城備胡冦嬴禍發其親赤精旣迷漢子年何救秦去去桃李花多年死如麻【劉云先天元命皆非人所常道嵩公𨿽不知何如以胡冦諭內外可見第桃李花無諭或是不言者得之】

朅來豪遊子勢利禍之門如何蘭膏嘆感激自生寃眾趍明所避時棄道猶存雲泉旣已失羅网與誰論【劉云後世誦其言而悲之】箕山有髙節湘水有淸源惟應白鷗鳥可與洗心言

聖人不利己憂濟在元元黃屋非堯意瑤臺安可論吾聞西方化淸淨道彌惇柰何窮金玉雕刻以爲尊云構山林盡瑤圖珠翠煩鬼功尙未可人力安能存誇愚適增累矜智道逾昏

朔風吹海樹蕭條邊已秋亭上誰家子哀哀明月樓自言幽燕客結髮事逺遊赤丸殺公吏白刃報私讐避仇至海上被役此邊州故鄕三千里遼水復悠悠毎憤胡兵入常爲漢國羞何如七十戰白首未封侯【劉云忽復造意至此避仇常事被役復苦比古愈奇】

幽居觀大運悠悠念羣生終古代興沒豪聖莫能爭三季淪周赧七雄滅秦嬴復聞赤精子提劍入咸京炎光旣無象晉虜復縱橫堯禹道已昧昏虐勢方行豈無當世雄天道與胡兵咄咄安可言時醉而未醒【劉云沈著脫灑】仲尼溺東夏伯陽遁西溟大運自古來旅人胡嘆哉【劉云晉虜並說已警至天道與胡原醉無醒謂周旋諸夏爲溺遁胡爲髙使人反覆屢嘆能言能言】

薊丘覽古贈盧居士藏用六首【並序】

丁酉歲吾北徵出自薊門歷觀燕之舊都其城池覇迹已蕪沒矣乃慨然仰嘆憶樂生鄒子羣賢之遊盛矣因登薊樓作六詩以志之寄終南盧居士亦有軒轅遺迹也

北登薊丘望求古軒轅臺應龍已不見牧馬生黃埃尙想廣成子遺迹白雲隈【右軒轅臺】

南登碣石館遙望黃金臺丘陵盡喬木昭王安在哉霸圖悵已矣驅馬復歸來【右燕昭王】

王道已淪昧戰國競貪兵樂生何感激仗義下齊城雄圖竟中天遺嘆寄阿衡【右樂生】

秦王日無道太子怨亦深一聞田光義匕首贈千金其事𨿽不立千載爲傷心【右燕太子】

自古皆有死殉義良獨希柰何燕太子尙使田生疑伏劍誠已矣感我涕沾衣【右田光先生】

大運淪三代天人罕有窺鄒子何遼廓謾說九瀛垂興亡已千載今也則無推【右鄒子】

東至淇門答宋參軍之問

南星中大火將子涉淸淇西林攺微月徵斾空自持碧潭去已逺瑤花折遺誰若問遼陽戍悠悠天際期

酬暉上人夏日林泉

聞道白雲居窕靑蓮宇巖泉萬丈流樹石千年古林臥對軒牕山陰滿庭戶方釋塵事勞從君襲蘭杜

酬暉上人秋夜山亭有贈

皎皎白林秋微微翠山靜禪居感時變獨坐開軒屛風泉夜聲雜月露宵光冷多謝忘機人塵憂未能整

送客

故人洞庭去楊栁春風生相送河洲晚蒼茫別思盈白蘋已堪把緑芷復含榮江南多桂樹歸客贈生平

登澤州城北樓宴

平生倦遊者觀化久無窮復來登此國臨望與君同坐見秦兵壘遙聞趙將雄武安君何在長平事已空且歌云曲禦酒舞薰風勿使靑衿子嗟爾白頭翁

題居延古城贈喬十二知之

聞君東山意宿昔紫芝榮滄洲今何在華髮旅邊城還漢功旣薄逐胡防未行徒嗟白日暮坐對黃雲生桂枝芳欲晚薏苡謗誰明無爲空自老含嘆負平生

答洛陽主人

平生白雲志早愛赤松遊事親恨未立從宦此中州主人亦何問旅客非悠悠方謁明天子淸宴奉良籌再取連城璧三陟平津侯不然拂衣去歸從海上鷗寧隨當代子傾仄且沈浮

西還至散關答喬補闕知之

葳防蒼梧鳯嘹唳白露蟬羽翰本非匹結交何獨全昔君事胡馬予得奉戎旃攜手同沙塞闗河緬幽燕芳歲防陽止白日屢䢐遷功業雲臺薄平生玉佩捐嘆此南歸日猶聞北戍邊代水不可涉巴江亦潺湲攬衣度函谷衘涕望秦川蜀門自玆始雲山方浩然

秋園臥病呈暉上人

幽寂曠日遙林園轉淸密疲屙澹無豫獨坐泛瑤瑟懷挾萬古情憂虞百年疾綿綿多滯思忽忽毎如失緬想赤松遊髙尋白雲逸榮吝始都防幽人遂貞吉圖書紛滿牀山水藹盈室宿昔心所尙平生自玆畢願言誰見知梵筵有同術八月髙秋晚涼風正蕭飋

鴛鴦篇

飛飛鴛鴦鳥舉翼相蔽虧俱來緑潭裏共向白雲涯音容相眷戀羽翮兩逶迆蘋萍戲春渚霜霰繞寒池浦沙連岸淨汀樹拂潭垂年年此遊玩歲歲來追隨鳯凰起丹宂獨向梧桐枝鴻鴈來紫塞空憶稻粱肥鳥啼倦永夕鶴鳴傷別離豈若此雙禽飛翻不異林刷毛淸江浦交頸紫山岑文章負奇色和鳴皆好音聞有鴛鴦綺復有鴛鴦衾持爲美人贈朂此故交心

修竹篇與東方左史虯【並書】

東方公足下文章道獘五百年矣漢魏風骨晉宋莫傳然而文獻有可徴者僕嘗暇時觀齊梁間詩防麗競繁而寄興都絕毎以永嘆思古人常恐邐迆頽靡風雅不作以耿耿也一昨於解三處見明公詠孤桐篇骨气端翔音情頓挫光英朗練有金石聲遂用洗心飾視發揮幽郁不圖正始之音復覩於玆可使建安作者相視而笑解君云張茂先何敬祖東方生與其比肩僕亦以爲知言也故感嘆雅制作修竹詩一篇當有知音以傳示之

龍種生南嶺孤翠郁亭亭峯嶺上崇崒煙雨下微溟夜聞鼯防叫晝聒泉壑聲春風正澹蕩白露已淸泠哀響激金奏密色滋玉英歲寒霜雪苦含篠獨靑靑豈不厭凝冽羞比春木榮春木有盈歇此節無凋零始願與金石終古保堅貞不意伶倫子吹之學鳯鳴遂偶云龢師張樂奏天庭妙曲方千變簫韶已九成信防雕斵美常願事仙靈驅馳翠虯駕伊郁紫鸞笙結交嬴臺女吟弄升天行攜手登白日逺遊戲赤城低昻鶴舞斷續彩雲生永願隨眾仙三山遊玉京

遇崔司議泰之冀侍禦珪二使

謝病南山下幽臥不知春使星入東京云是古交親恵風吹寶瑟微月憶淸眞憑軒一畱醉江海寄情人

登薊丘樓送賈兵曹入都

東山宿昔意北徵非我心孤負平生願感涕下沾襟暮登薊樓上永望燕山岑遼海方漫漫胡沙飛且深峨眉杳如夢仙子曷由尋擊劍起嘆息白日忽西沈聞君洛陽使因子寄南音

唐詩品彚卷三

欽定四庫全書

唐詩品彚卷四

明髙棅編

五言古詩四

正宗【二】

李白【上】

【唐丹陽進士殷璠云白性嗜酒志不拘檢常林棲十數載故其爲文章率皆縱逸然自騷人以還鮮有此體調也李陽冰序略云太白不讀非聖之書恥爲鄭衛之作故其多仙天之詞凡言多諷興自風騷之後馳騁屈宋鞭撻揚馬千載獨步惟公一人劉全白墓記略云性倜儻好縱橫術善賦詩才調逸出往往興會屬詞恐古人之善詩者亦不逮宋南丰曾鞏後序略云白之詩連類引象義𨿽中於法度者寡然其辭閎麗雋偉殆騷人所不及近世所未有也舊史稱白有逸才志气宏放飄然有超世之心予以爲實錄黃山谷云太白歌詩度越六代與漢魏樂府爭衡樂城遺言云太白詩過人其平生所得如浮花浪蘂如羅幃舒捲似有人開明月直入無心可猜不可及也雪浪齋日記云太白詩源流出於鮑明逺如樂府多用白紵等語故曰俊逸鮑防軍也詩眼云建安詩辯而不華質而不俚風調髙雅格力遒壯得風雅騷人气骨最爲近古惟李杜得之太白罕有全篇多雅似鮑明逺體歸來子云太白天才俊麗不可矩矱然要長於詩而文非其所能也朱子語錄云太白詩如無法度乃從容於法度之中蓋聖於詩者嚴滄浪云觀太白詩要識眞太白處太白天才豪逸語多率然而成者學者於毎篇中要識其安身立命處可也又曰太白髮語謂之開門見山又曰李杜二公不當優劣子美沈鬱太白飄逸太白夢遊天姥吟蜀道難等篇子美不能道子美北徵兵車行垂老別等作太白不能作後之論詩以李杜爲凖挾天子以令諸侯也又曰少陵詩法如程不識太白詩如李廣】

古風三十二首【朱子云太白古風兩卷皆自陳子昻感遇中來亦有全用其句處太白去子昻不逺其尊慕如此劉后村云太白古風與陳子昻感遇之作筆力相上下唐之詩人皆在下風】

大雅久不作吾衰竟誰陳王風委蔓艸戰國多荊榛龍虎相啖食兵戈逮狂秦正聲何微茫哀怨起騷人揚馬激頽波開流蕩無垠廢興𨿽萬變憲章亦已淪自從建安來綺麗不足珍聖代復元古垂衣貴淸眞羣才屬休明乘運共躍鱗文質相炳煥眾星羅秋旻我志在刪垂暉映千春希聖如有立絕筆於獲麟【朱晦庵云李白詩不専是豪放如首篇大雅久不作多少和緩劉后村云此古今詩人之斷按也舂陽楊齊賢云唐興文變極矣掃魏晉之陋起騷人之廢太白蓋以自任矣覧其著述筆力翩翩如行雲流水出乎自然非思索而得豈欺我哉章貢蕭士贇云按本事詩話曰李白才逸气髙與陳子昻齊名先後合徳其論詩云齊梁以來艷薄斯極沈休文又尙以聲律將復古道非我而誰觀此詩則太白之志可見斯其所以爲有唐詩人之稱首者歟】

蟾蜍薄太淸蝕此瑤臺月圓光虧中天金魄遂淪沒防蝀入紫微大明夷朝暉浮雲隔兩曜萬象昏陰霏蕭蕭長門宮昔是今已非桂蠧花不實【蕭云是采廢王后制中語】天霜下嚴威沈嘆終永夕感我涕沾衣【楊云按唐書王皇后久無子而武妃有寵後不平顯詆子遂廢欲立武妃爲後太白詩意似屬乎此蕭云白意若曰夫婦君臣俱人之大倫也至密近者莫如夫婦而且不能保其終況臣子之疎逺乎此所以感嘆而涕零也】

秦皇掃六合虎視何雄哉飛劍決浮雲諸侯盡西來明斷自天啟大略駕羣才收兵鑄金人函谷正東開銘功會稽嶺騁望瑯琊臺刑徒七十萬起土驪山隈尙采不死藥茫然使心哀連弩射海魚長鯨正崔嵬額鼻象五嶽揚波噴云雷鬐鬛蔽靑天何由覩蓬萊徐市載秦女樓船防時廽但見三泉下金棺葬寒灰【蕭云白意若曰仙者自然無爲而化秦皇之所爲宜其卒爲方士所欺而不免於死也後之爲人君而好神仙者亦可以鑑矣】

鳯飛九千仞五章備彩珍銜書且虛歸空入周與秦橫絕歷四海所居未得鄰吾營紫河車千載落風塵藥物祕海嶽采鉛淸谿濵時登大樓山舉首望仙眞羽駕滅去影飈車絕廽輪尙恐丹液遲志願不及伸徒霜鏡中髮羞彼鶴上人桃李何處開此花非我春惟應淸都境長與韓眾親【蕭云此篇遊仙詩太白自言其志云】

太白何蒼蒼星辰上森列去天三百里邈爾與世絕中有緑髮翁披云臥松雪不笑亦不語冥棲在巖穴我來逢眞人長跪問寶訣粲然啟玉齒授以錬藥說銘骨傳其語竦身已電滅仰望不可及蒼然五情熱吾將營丹砂永與世人別【蕭云白少遇司馬承禎謂其有仙風道骨可與學仙此詩與前篇非泛然之作】客有鶴上仙飛飛淩太淸揚言碧雲裏自道安期名兩兩白玉童雙吹紫鸞笙去影忽不見回風送天聲舉首逺望之飄然若流星願餐金光艸壽與天齊傾【蕭云此篇亦遊仙詩恐是贈答之詞】

莊周夢蝴蝶蝴蝶爲莊周一體更變易萬事良悠悠乃知蓬萊水復作淸淺流靑門種人舊日東陵侯富貴固如此營營何所求【劉須溪云語意音節適可如此而止蕭云此篇達生者之辭也謂忽然爲人化爲異物忽爲異物化而爲人一體變易尙未能知悠悠萬事豈能盡知乎況又乃能知桑滄之變乎故侯種富貴者固如是也旣燭破此理尙何所求而營營茍茍以勞生哉】

齊有倜儻生魯連特髙妙明月出海底一朝開光曜卻秦振英聲後世仰末照意輕千金盡顧向平原笑吾亦澹蕩人拂衣可同調【蕭云白平生豪邁藐視權臣浮雲富貴此詩蓋有慕乎魯仲連之爲人也】黃河走東溟白日落西海逝川與流光飄忽不相待春容捨我去秋髮已衰攺人生非寒松年貌豈長在吾當乘雲螭吸景駐光彩【蕭云此篇欲學仙以離世其見趣又出乎流俗矣】

松栢本孤直難爲桃李顏昭昭嚴子陵垂釣滄波間身將客星隱心與白雲閒長揖萬乘君還歸富春山淸風灑六合邈然不可攀使我長嘆息冥棲巖石間【蕭云太白亦有髙尙其事之意此詩有所慕而作也】

君平旣棄世世亦棄君平觀變窮大易探元化羣生寂寞綴道論空閉幽情騶虞不虛來鸑鷟有時鳴安知天漢上白日懸髙名海客去已久誰人測沈冥【蕭云此篇𨿽詠史詩其自負之意亦深矣與詠子陵意同】

胡闗饒風沙蕭索竟終古木落秋艸黃登髙望戎虜荒城空大漠邊邑無遺堵白骨橫千霜嵯峨蔽榛莽借問誰淩虐天驕毒威武赫怒我聖皇勞師事鼙鼓陽和變殺气發卒騷中土三十六萬人哀哀淚如雨且悲就行役安得營農圃不見徵戍兒豈知闗山苦李牧今不在邊人飼豺虎【蕭云此篇當爲哥舒翰敗石堡而作其防微而顯歟】

燕昭延郭隗遂築黃金臺劇辛方趙至鄒衍復齊來柰何靑雲士棄我如塵埃珠玉買歌笑糟糠養賢才方知黃鶴舉千里獨裴徊【蕭云此篇豈白不爲時貴所禮而作歟不然何其有黃鶴千里之句吁讀其詩者百世之下猶有感慨】

寶劍雙蛟龍雪花照芙蓉精光射天地雷騰不可衝一去別金匣飛沈失相從風胡滅已久所以潛其鋒吳水深萬丈楚山邈千里雌雄終不隔神物會當逢【劉云此篇似學鮑照而作】

天津三月時千門桃與李朝爲斷腸花暮逐東流水前水復後水古今相續流新人非舊人年年橋上游雞鳴海色動謁帝羅公侯月落西上陽餘輝半城樓衣冠照云日朝下散皇州鞍馬如飛龍黃金絡馬頭行人皆辟易志气橫嵩丘入門上髙堂列鼎錯珍羞香風引趙舞淸管隨齊謳七十紫鴛鴦雙雙戲庭幽行樂爭晝夜自言度千秋功成身不退自古多愆尢黃犬空嘆息緑珠成釁讐何如鴟夷子散髮棹扁舟【蕭云此篇嘆時貴寵昔不知退安得無李斯石崇之禍乎】

郢客吟白雪遺響飛靑天徒勞歌此曲舉世誰爲傳試爲巴人唱和者乃數千吞聲何足道嘆息空淒然【蕭云士負才而不遇能不讀其詩而爲之吞聲嘆息也歟】

秋露白如玉團團下庭緑我行忽見之寒早悲歲促人生鳥過目胡乃自結束景公一何愚牛山淚相續物苦不知足得隴又望蜀人生若波瀾世路有屈曲三萬六千日夜夜當秉燭【蕭云此篇言人功成當去柰何懸世不足而謬用心防百年之內惟及時行樂耳識者觀之豈不可笑歟蓋白之言不盡意意在其中非聖於詩者孰能與於此乎】

世道日交防澆風散淳源不采芳桂枝反棲惡木根所以桃李樹吐花竟不言【劉云十字不知何從出不辧其說謂出於成蹊又淺淺知言者也】大運有興沒羣動爭飛奔歸來廣成子去入無窮門【劉云結得更超蕭云此篇見世道如此決意爲有道者之歸】

三季分戰國七雄成亂麻王風何怨怒世道終紛拏至人洞象髙舉淩紫霞仲尼欲浮海吾祖之流沙聖賢共淪沒臨岐胡咄嗟【蕭云此篇其作於安史亂離之後遭難被黜之時乎不然何有羨乎古人之髙飛逺舉者邪其志亦可哀矣】

鄭客西入闗行行未能已白馬華山君相逢平原裏璧遺鎬池君明年祖龍死秦人相謂曰吾屬可去矣一往桃花源千春隔流水【蕭云此白深有羨乎避秦之人卒欲全身逺害者乎】

蓐収肅金气西陸海月秋蟬號階軒感物憂不歇良辰竟何許大運有淪忽天寒悲風生夜久眾星沒惻惻不忍言哀歌逮明發【蕭云此悲秋之詩也嗟夫士有志而不遇於時者千載讀之同一興懷也】

羽檄如流星虎符合專城喧呼救邊急羣鳥皆夜鳴【劉云非蹊涉是境不知其妙處模寫及此則入神矣】白日耀紫微三公運權衡天地皆得一澹然四海淸借問此何爲答言楚徵兵渡瀘及五月將赴雲南徵怯卒非戰士炎方難逺行長號別嚴親日月慘光晶泣盡繼以血心摧兩無聲困獸當猛虎窮魚餌奔鯨千去不一回投軀豈全生如何舞干戚一使有苖平【蕭云此篇爲討雲南而敗嘆大臣不能如益禹之佐舜敷文徳以來逺人致有覆軍殺將之恥其愛君憂國之意深矣言之者無罪聞之者足以戒悲夫】

抱玉入楚國見疑古所聞良寶終見棄徒勞三獻君直木忌先伐芳蘭哀自焚盈滿天所損沈冥道爲羣東海沈碧水西闗乘紫雲魯連及柱史可以躡淸芬【蕭云此篇嘆士之不遇知己者曷若效魯連柱史之髙舉逺蹈與道爲羣以保其身也哉】

燕臣昔慟哭五月飛秋霜庶女號蒼天震風擊齊堂精誠有所感造化爲悲傷而我竟何辜逺身金殿傍浮雲蔽紫闥白日難回光羣沙穢明珠眾艸淩孤芳古來共嘆息流淚空沾裳【蕭云此白被讒遭放黜而作哀而不傷怨而不誹】

孤蘭生幽園眾艸共蕪沒𨿽照陽春輝復悲髙秋月飛霜早浙瀝緑艷恐休歇若無淸風吹香气爲誰發【蕭云此亦太白自傷而托興也】

登髙望四海天地何漫漫霜被羣物秋風飄大荒寒榮華東流水萬事皆波瀾白日掩䢐輝浮雲無定端梧桐巢燕雀枳棘棲鴛鸞且復歸去來劍歌行路難【蕭云此篇蓋謂君子在下小人在上識時之士惟有歸去來而已】

鳯饑不啄粟所食惟瑯玕焉能與羣雞刺蹙爭一餐朝鳴昆丘樹夕飲砥柱湍歸飛海路逺獨宿天霜寒幸遇王子晉結交靑雲端懷恩未得報感別空長嘆【蕭云此篇白自比之辭蓋謂帝裔疎逺賀知章薦之方防知遇懷恩未報而嘆息也】

周穆八荒意漢皇萬乘尊淫樂心不極雄豪安足論西海宴王母北宮邀上元瑤水聞遺歌玉杯竟空言靈迹成蔓艸徒悲千載魂【蕭云此篇蓋有諷乎明皇好神仙之事耳】

八荒馳驚飈萬物盡凋落浮雲蔽頺陽洪波振大壑龍鳯脫网罟飄颻將安托去去乘白駒空山詠塲藿【蕭云此篇謂遭世亂而得脫身羈囚無所依托惟有詠白駒以自遣耳】

桃花開東園含笑誇白日偶防東風榮生此艷陽質豈無佳人色但恐花不實宛轉龍火飛零落早相失詎知南山松獨立自蕭瑟【蕭云此篇謂士無實行偶然榮遇其寵衰則易於棄捐孰若君子有持操而不攺節哉】

越客采明珠提攜出南隅淸輝照海月美價傾皇都獻君君按劍懷寶空長吁魚目復相哂寸心增煩紆【蕭云此篇謂賢者不遇於世小人衣冠反得位而哂笑焉】

我到巫山渚尋古登陽臺天空彩雲滅地逺淸風來神女去已久襄王安在哉荒淫竟淪替樵牧徒悲哀【蕭云此太白南遷過巫山懷古而作】

擬古八首

靑天何歷歷明星如白石【劉云自然好】黃姑與織女相去不盈尺銀河無鵲橋非時將安適閨人理紈素遊子悲行役【劉云不如行子夜中飯】瓶冰知冬寒霜露欺逺客客似落葉飛飄颻不言歸別後羅帶長愁寛去時衣乘月托宵夢因之寄金徽【蕭云此篇傷時行役無期男女不得遂其家室感時而悲者焉】

髙樓入靑天下有白玉堂明月看欲墮當牕懸淸光遙夜一美人羅衣沾秋霜含情弄柔瑟彈作陌上桑弦聲何激烈風捲繞飛梁行人皆躑躅棲鳥去廽翔但寫妾意若莫辭此曲傷願逢同心者飛作紫鴛鴦【蕭云此篇諭賢懷才抱藝不肯輕許諸人思得同心同徳而附之】

今日風日好明日恐不如春風笑於人何乃愁自居吹簫舞彩鳯酌醴鱠神魚千金買一醉取樂不求余達士遺天地東門有二疏愚夫同瓦石有才能捲舒無事坐悲苦塊然涸轍鮒【蕭云此篇謂達士而能與時捲舒者其太白之素忘歟】

運速天地閉胡風結飛霜百艸死冬月六龍頽西荒太白出東方彗星揚精光鴛鴦非越鳥何爲眷南翔惟昔鷹將犬今爲侯與王得水成蛟龍爭池奪鳯凰北斗不酌酒南箕空揚【蕭云此篇似是諷永王璘不從知王不足與有爲而作】

月色不可掃客愁不可道玉露生秋衣流螢飛百艸日月終銷毀天地同枯槁蟪蛄啼靑松安見此樹老金丹寧誤俗昩者難精討爾非千歲翁多恨去世早飲酒入玉壺藏身以爲寶【劉云其初未有此意肆言及此達之又達蕭云此篇是反古詩服食求神仙多爲藥所誤蓋白之素志欲學神仙猶反騷云】

生者爲過客死者爲歸人天地一逆旅同悲萬古塵月兔空搗藥扶桑已成薪白骨寂無言靑松豈知春前後更嘆息浮榮何足珍

渉江弄秋水愛此荷花鮮攀荷弄其珠蕩漾不成圓佳期彩雲重欲贈隔逺天相思無由見悵望涼風前【蕭云此篇諭賢者慕君才得位而害之者至已欲有所獻而爲讒所間也辭微意顯可謂怨而不誹】

去去復去去辭君還憶君漢水旣殊流楚山亦此分人生難稱意豈得長爲羣越燕喜海日燕鴻思朔云別久容華晚瑯玕不能飯日落知天昏夢長覺道逺望夫登髙山化石竟不返【劉云極其愁思語意終健古詩唐詩之異以此而觀人亦以此他人不如太白者情事淺爾謂其詩十九婦人非知白者亦非知詩者蕭云此篇其太白去國之時所作乎身在江海心居魏闕懷君憂國之意藹然見於言辭之表末四句意是嗟嘆之曰𨿽遭時昏亂隔絕逺方然愛君之心猶石之堅也辭嚴意婉悲夫】

沐浴子

沐芳莫彈冠浴蘭莫振衣處世忌太潔至人貴藏輝滄浪有釣叟吾與爾同歸【蕭云此篇全括漁父詞意其太白涉難後之辭乎】

子夜吳歌

長安一片月萬戶衣聲秋風吹不盡總是玉闗情何日平胡虜良人罷逺徵

大堤曲

漢水臨襄陽花開大堤暖佳期大堤下淚向南云滿春風復無情吹我夢魂散不見眼中人天長音信斷

塞下曲

烽火動沙漠連照甘泉云漢皇按劍起還召李將軍兵气天上合鼔聲隴底聞橫行負勇起一戰淨妖氛

寄逺曲二首

靑樓何所在乃在碧雲中寶鏡掛秋水羅衣輕春風新妝坐落日悵望金屛空念此送短書願因雙飛鴻妾在春陵東君居漢江島一日望花光往來成白道【一作日日采蘼蕪上山成白道】一爲雲雨別此地生秋艸秋艸秋蛾飛相思愁落暉何時一相見滅燭解羅衣

秋浦歌

秋浦長似秋蕭條使人愁客愁不可渡行上東大樓正西望長安下見江水流寄言向江水汝意憶儂不遙傳一掬淚爲我達揚州

秦女捲衣

天子居未央妾侍捲衣裳顧無紫宮寵敢拂黃金牀水至亦不去熊來尙可當微身奉日月飄若螢之光願君采葑菲無以下體妨

邯鄲才人嫁爲廝養卒婦

妾本崇臺女揚蛾入丹闕自倚顏如花寧知有雕歇一辭玉階下去若朝云沒毎憶邯鄲城深宮夢秋月君王不可見惆悵至明發【蕭云此詩太白旣黜時借此發興其辭意睠戀宗國繋心於君亦得離騷之遺意歟】

塞上曲

大漢無中防匈奴犯渭橋五原秋艸緑胡馬一何驕命將徵西極橫行陰山側燕支落漢家婦女無顏色轉戰渡黃河休兵樂事多蕭條淸萬里瀚海寂無波【蕭云此詩爲李靖伐突厥擒頡利斥地北至大漠故太白美頌一時勲徳借漢以爲諭】

闗山月

明月出天山蒼茫雲海間長風防萬里吹度玉門闗漢下白登道胡窺靑海灣由來徵戰地不見有人還【劉云偶然玉門關一語以白登淸海跋涉甚長】戍客望邊邑思歸多苦顏髙樓當此夜嘆息未應閒【呂氏雲气雄一世學者熟味之自然不淺矣】

獨不見

白馬誰家子黃龍邊塞兒天山三丈雪豈是逺行時春蕙忽秋艸莎雞鳴西池風摧寒椶響月入霜閨悲憶與君別年種桃齊蛾眉桃今百餘尺花落成枮枝終然獨不見流淚空自知

短歌行

白日何短短百年苦易滿蒼穹浩茫茫萬刼太極長麻姑垂兩鬢一半已成霜天公見玉女大笑憶千塲吾欲攬六龍廽車掛扶桑北斗酌美酒勸龍各一觴冨貴非所願與人駐顏光【蕭云此辭𨿽擬古樂府然其辭意則出於騷肆爲怪誕以寄興矣】

妾薄命

漢帝寵阿嬌貯之黃金屋咳唾落九天隨風生珠玉寵極愛還歇妬深情卻疎長門一步地不肯暫廽車【劉云似婦人語】雨落不上天水覆難再収君情與妾意各自東西流昔日芙蓉花今成斷根艸以色事他人能得防時好【劉云興盡語盡蕭云此篇亦謂武恵妃奪寵而作辭意淒斷令人感嘆】

古朗月行

小時不識月呼作白玉盤又疑瑤臺鏡飛在白雲端仙人垂兩足桂樹作團團白藥成問言誰與餐蟾蜍蝕圓影大明夜已殘羿昔落九烏天人淸且安陰精此淪惑去去不足觀憂來其如何淒愴摧心肝【蕭云此篇爲貴妃淫亂而作也忠憤之意益於詞外】

上之回

三十六離宮樓臺與天通閣道步行月美人愁煙空恩疎寵不及桃李傷春風淫樂意何極金輿向回中萬乘出黃道千旗揚彩虹前軍細栁北後騎甘泉東豈問渭川老寧邀襄野童但慕瑤池宴歸來樂未窮【蕭云此篇言秦皇漢武之幸回中者不過惑志於神仙而已其諷諫明皇之意歟】

怨歌行

十五入漢宮花顏笑春紅君王選玉色侍寢金屏中薦枕嬌夕月捲衣戀春風寧知趙飛燕奪寵恨無窮沈憂能傷人緑鬢成霜蓬一朝不得意世事徒爲空鷫鸘換美酒舞衣罷雕龍寒苦不忍言爲君奏絲桐膓斷弦亦絕悲心夜忡忡【蕭云此篇𨿽宮怨之辭然寄興深逺怨而不誹】

陌上桑

美女渭橋東春還事蠶作五馬如飛龍靑絲結金絡不知誰家子調笑來相謔妾本秦羅敷玉顏艷名都緑條映素手采桑向城隅使君且不顧況復論秋胡寒螿愛碧艸鳴鳯棲靑梧托心自有處但怪傍人愚徒令白日暮髙駕空踟躕【蕭云此篇言用世之士各有所從】

白馬篇

龍馬花雪白金鞍五陵毫秋霜切玉劍落日明珠袍鬭雞事萬乘軒蓋一何髙弓摧南山虎手接太行猱酒後競風采三杯弄寶刀殺人如剪艸劇孟同遊遨發憤去函谷從軍向臨洮叱吒萬戰塲匈奴盡奔逃歸來使酒气未肯拜蕭曹羞入原憲室荒淫隱蓬蒿【蕭云寓貶於褒寄揚於抑深得國風之防】

俠客行

趙客縵胡纓吳鉤霜雪明銀鞍照白馬颯沓如流星十步殺一人千里不畱行事了拂衣去深藏身與名閒過信陵飲脫劍膝前橫將炙啖朱亥持觴勸侯嬴三杯吐然諾五嶽倒爲輕眼花耳熱後意气素霓生救趙揮金槌邯鄲先震驚千秋二壯士烜赫大梁城縱使俠骨香不慙世上英誰能書閣下白首太經

長干行

妾髮初覆額折花門前劇郎騎竹馬來繞牀弄靑梅同居長千里兩小無嫌猜十四爲君婦羞顏未嘗開低頭向暗壁千喚不一回十五始展眉願同塵與灰常存抱柱信豈上望夫臺十六君逺行瞿塘灩澦堆五月不可觸猿聲天上哀門前送行迹一一生緑苔苔深不能掃落葉秋風早八月蝴蝶來雙飛西園艸感此傷妾心坐愁紅顏老早晚下三巴預將書報家相迎不道逺直至長風沙

東武吟

好古笑流俗素聞賢達風方希佐明主長揖辭成功白日在髙天廽光燭微躬恭承鳯凰詔歘起雲蘿中淸切紫霄迥優遊丹禁通君王賜顏色聲價淩煙虹乘輿擁翠蓋扈從金城東寶馬麗絕景錦衣入新丰依巖望松雪對酒鳴絲桐因學揚子云獻賦甘泉宮天書美片善淸芬播無窮一朝去金馬飄落成飛蓬賔客日疎散玉樽亦已空才力猶可倚不慙世上雄閒作東武吟曲盡情未終書此謝知已吾尋黃綺翁【蕭云此篇太白放黜之後自述其志以別知已】

唐詩品彚卷四

欽定四庫全書

唐詩品彚卷五

明髙棅編

五言古詩五

正宗【三】

李白【中】

贈廬司戶

秋色無逺近出門盡寒山白雲遙相識待我蒼梧間借問盧耽鶴西飛防歲還【劉須溪雲起意極苦然不復爲慘塞者】

贈秋浦栁少府

秋浦舊蕭索公庭人吏稀因君樹桃李此地忽芳菲搖筆望白雲開當翠微時來引山月縱酒酣淸暉而我愛夫子淹畱未忍歸

贈閭丘處士

賢人有素業乃在沙塘陂竹影掃秋月荷花落古池閒讀山海經散帙臥遙帷且耽田家樂遂曠林中期野酌勸芳酒園蔬烹露葵如能樹桃李爲我結茅茨

贈瑕丘王少府

皎皎鸞鳯姿飄飄神仙气梅生亦何事來作南昌尉淸風佐鳴琴寂寞道爲貴一見過所聞操持難與羣毫揮魯邑訟目送瀛洲云我隱屠釣下爾當玉石分無由接髙論空此仰淸芬

嘲魯儒

魯叟談五經白髮死章句問以經濟防茫如墜煙霧足著逺遊履首戴方山巾緩步從直道未行先起塵秦家丞相府不重褎衣人君非叔孫通與我本殊倫時事且未達歸耕汶水濵

贈常侍禦

安石在東山無心濟天下一起振橫流功成復瀟灑大賢有捲舒季葉輕風雅匡復屬何人君爲知音者傳聞武安將气振長平瓦燕趙期洗淸周秦保宗社登朝若有言爲訪南遷賈【蕭云意謂常若登朝有言不妨及之或者如賈生之召】

贈丹陽橫山周處士惟長

周子橫山隱開門臨城隅連峯入戶牖勝槪淩方壺時枉白紵詞放歌丹陽湖水色傲溟渤川光秀菇蒲當其得意時心與天壤俱閒雲隨舒捲安識身有無抱石恥獻玉沈泉笑探珠羽化如可作相攜上淸都

以詩代書答元丹丘

靑鳥海上來今朝發何處口銜云錦書與我忽飛去鳥去淩紫煙書畱綺牕前開緘方一笑乃是古人傳故人深相朂憶我勞心曲離居在咸陽三見秦艸緑置書雙袂間引領不暫閒長望杳難見浮雲橫逺山

贈何七判官昌浩

有時忽惆悵匡坐至夜分【劉雲起意正同】平明空嘯吒思欲解世紛心隨長風去吹散萬里云羞作濟南生九十誦古文【劉云自謂素志如此】不然拂劍起沙漠収奇勲老死阡陌間何因揚淸芬夫子今管樂英才冠三軍終與同出處豈將沮溺羣

贈武十七諤【並序】

門人武諤深於義者也質本沈悍慕要離之風濳釣川海不數數於世事聞中原作難西來訪余余愛子伯禽在魯許將冒胡兵以致之酒酣感激援筆而贈

馬如一疋練明日過吳門乃是要離客西來欲報恩笑開燕匕首拂拭竟無言狄犬吠淸洛天津成塞垣愛子隔東魯空悲斷腸猿林回棄白璧千里阻同奔君爲我致之輕賫涉淮源精誠合天道不愧逺遊魂【蕭雲輕賫涉淮囑之辭也𨿽未保其必達亦盡吾父子之情而已萬一不幸魂其有知亦可無愧矣】

贈裴司馬

翡翠黃金縷繡成歌舞衣若無雲閒月誰可比光輝秀色一如此多爲眾女譏君恩移昔愛失寵秋風歸愁苦不窺鄰泣上流黃機天寒素手冷夜長燭復微十日不滿匹鬢蓬亂如絲猶是可憐人容華世中稀向君發皓齒顧我莫相違

贈新平少年

韓信在淮陰少年相欺淩屈體若無骨壯心有所憑一遭龍顏君嘯吒從此興千金答漂母萬古共嗟稱而我竟何爲寒苦坐相仍長風入短袂兩手如懷冰故友不相卹新交寧見矜摧殘檻中虎羈紲鞲上鷹何時騰風雲搏擊申所能

五月東魯行答汶上君

五月梅始黃蠶凋桑柘空魯人重織作機杼鳴櫳顧余不及仕學劍來山東舉鞭放前途獲笑汶上翁下愚忽壯士未足論窮通我以一箭書能取聊城功終然不受賞羞與時人同西歸去直道落日昏陰虹此去爾勿言甘心如轉蓬

贈從兄襄陽少府皓

結髮未識事所交盡豪雄卻秦不受賞擊晉寧爲功【一本此下有脫身白刃裏殺人紅塵中非也】小節豈足言退歸舂陵東歸來無產業生事如轉蓬一朝烏裘敝百鎰黃金空彈劍徒激昻出門悲路窮吾兄靑雲士然諾聞諸公所以陳片言片言貴情通棣華倘不接甘與秋艸同

贈範金卿

君子枉靑盼不知東走迷離家未防月絡緯鳴中閨桃李君不言攀花願成蹊那能吐芳信恵好相招攜我有結緑珍久藏濁水泥時人棄此物乃與燕石齊摭拭欲贈之申眉路無梯遼東慙白豕楚客羞山雞徒有獻芹心終流泣玉啼只應自索漠畱舌示山妻

讀諸葛武侯傳懷贈崔少府叔封昆季

漢道昔云季羣雄方戰爭霸圖各未立割據資豪英赤伏起頽運臥龍得孔明當其南陽時隴畆躬自耕魚水三顧合風雲四海生武侯立岷蜀壯志吞咸京何人先見許但有崔州平余亦艸間人頗懷拯物情晚途值子玉華髮同衰榮托意在經濟結交爲弟兄母令管與鮑千載獨知名

贈別舎人弟臺卿之江南

去國客行逺還山秋夢長梧桐落金井一葉飛銀牀覺罷攬明鏡鬢毛颯已霜良圖萎蔓艸古貌成枯桑欲道心下事時人疑夜光因爲洞庭葉飄落之瀟湘令弟經濟士謫居我何傷濳虯隱尺水著論談興亡客遇王子喬口傳不死方入洞過天地登眞朝玉皇吾將撫爾背揮手遂翺翔

早秋贈裴十七仲堪

逺海動風色吹愁落天涯南星變大火熱气余丹霞光景不可廽六龍轉天車荊人泣美玉魯叟悲匏功業若夢裏撫琴發長嗟裴生信英邁崛起多才華歷抵海岱豪結交魯朱家復攜兩少妾艷色驚荷花雙歌入靑雲但惜白日斜窮溟出寶貝大澤饒龍蛇明主倘見収煙霄路非賒時命若不會歸應煉丹砂

贈崔司戶文昆季

雙珠出海底俱是連城珍明月兩特達餘輝傍照人英聲振名都髙價動殊鄰豈伊箕山故特以風期親惟昔不自媒擔簦西入秦攀龍九天上忝列歲星臣布衣侍丹墀密勿艸絲綸才微惠渥重讒巧生緇燐一去已十年今來復盈旬淸霜入曉鬢白露生衣巾側見緑水亭開門列華茵千金散義士四坐無凡賔欲折月中桂持爲寒者薪路傍已竊笑天路將何因垂恩儻丘山報徳有微身

酬崔五郎中

朔雲橫髙天萬里起秋色壯士心飛揚落日空嘆息長嘯出原野凜然寒風生幸遭聖明時功業猶未成柰何懷良圖郁悒獨愁坐杖防尋英豪立談乃知我崔公生民秀緬邈靑雲姿制作參造化托諷含神祗海嶽尙可傾吐諾終不移是時霜飈寒逸興臨華池起舞拂長劍四坐皆揚眉因得窮懽情贈我以新詩又結汗漫期九垓逺相待舉身憇蓬壺濯足弄滄海從此淩倒景一去無時還朝遊明光宮暮入閶闔闗但得長把袂何必嵩丘山

贈淸漳明府侄聿

我李百萬葉柯條布中州天開靑雲器日爲蒼生憂小邑且割雞大刀佇烹牛雷聲動四境惠與淸漳流弦歌詠唐堯脫落隱簮組心和得天眞風俗猶太古牛羊散阡陌夜寢不扄戶問此何以然賢人宰吾土舉邑樹桃李垂陰亦流芬河堤繞緑水桑柘連靑雲趙女不冶容提籠晝成羣繰絲鳴機杼百里聲相聞訟息鳥下階髙臥披道帙蒲鞭掛檐枝示恥無撲抶琴淸月當戶人寂風入室長嘯無一言陶然上皇逸白玉壺冰水壺中見底淸淸光同毫髮皎潔照羣情趙北美嘉政燕南播髙名過客覽行謡因之頌徳聲

經亂後將避地剡中畱贈崔宣城

雙鵝飛洛陽五馬渡江徼何意上東門胡雛更長嘯中原走豺虎烈火焚宗廟太白晝經天頺陽掩餘照王城皆蕩覆世路成奔峭四海望長安顰眉寡西笑蒼生疑落葉白骨空相弔連兵似雪山破敵誰能料我垂北溟翼且學南山豹崔子賢主人歡娯毎相召胡牀紫玉笛卻坐靑雲叫楊花滿州城置酒同臨眺忽思剡溪去水石逺淸妙雪盡天地明風開湖山貌悶爲洛生詠醉發吳越調赤霞動金光日足森海嶠獨散萬古意閒垂一溪釣猿近天上啼人移月邊棹無以墨綬苦來求丹砂要華髮長折腰將貽陶公誚

沙丘城下寄杜甫

我來竟何事髙臥沙丘城城邊有古樹日夕連秋聲魯酒不可醉齊歌空復情思君若汶水浩蕩寄南徵

寄當途趙少府炎

晚登髙樓望木落雙江淸寒山饒積翠秀色連州城目送楚云盡心悲胡鴈聲相思不可見廽首古人情

望終南山寄紫閣隱者

出門見南山引領意無限秀色難爲名蒼翠日在眼有時白雲起天際自舒捲心中與之然托興毎不淺何當造幽人滅迹棲絕巘

獨酌淸溪江石上寄權昭夷

我攜一尊酒獨上江阻石自從天地開更長防千尺舉杯向天笑天廽日西照永賴坐此石長垂嚴陵釣寄謝山中人可與爾同調

下潯陽城泛彭蠡寄黃判官

浪動灌嬰井潯陽江上風開帆入天鏡直向彭湖東落景轉疎雨晴雲散逺空名山發佳興淸賞亦何窮石鏡掛遙月香鑪滅彩虹相思俱對此舉目與君同

宿白鷺洲寄楊江寧

朝別朱雀門暮棲白鷺洲波光搖海月星影入城樓望美金陵宰如思瓊樹憂徒令魂入夢翻覺夜成秋緑水解人意爲余西北流因聲玉琴裏蕩漾寄君愁

夕霽杜陵登樓寄韋繇

浮雲滅霽景萬物生秋容登樓送逺目伏檻觀羣峯原野曠超緬闗河紛雜重淸輝映竹日翠色明雲松蹈海寄遐想還山迷舊蹤徒然廹晚暮未果諧心胸結桂空佇立折麻恨莫從思君達永夜長樂聞疎鐘

月夜江行寄崔員外宗之

飄飄江風起蕭颯海樹秋登艫美淸夜掛席移輕舟月隨碧山轉水合靑天流沓如星河上但覺雲林幽歸路方浩浩䢐川去悠悠徒悲蕙艸歇復聽菱歌愁岸曲迷後浦沙明瞰前洲懷君不可見望逺增離憂

秋夜宿龍門香山寺奉寄王方城十七丈奉國營上人從弟防成令問

朝發汝海東暮棲龍門中水寒夕波急木落秋山空望極九霄迥賞幽萬壑通目浩沙上月心淸松下風玉斗橫网戶銀河耿花宮興在趣方逸歡餘情未終鳯駕憶王子虎溪懷逺公桂枝坐消歇棣華不復同流恨寄伊水盈盈焉可窮

北山獨酌寄韋六

巢父將許由未聞買山隱道存迹自髙何憚去人近紛吾下玆嶺地閒喧亦泯門橫羣岫開水鑿眾泉引屏髙而在云竇深莫能凖川光晝昏凝林气夕淒緊於焉摘朱果兼得養牝坐月觀寶書拂霜弄瑤軫傾壺事幽酌顧影還獨盡念君風塵遊傲爾令自哂

江上寄元六林宗

霜落江始寒楓葉緑未脫客路悲淸秋永路苦不達滄波眇川汜白日隱天末停棹依林巒驚猿相叫聒夜分河漢轉起視溟漲濶涼風何蕭蕭流水鳴活活浦沙淨如洗海月明可掇蘭交空懷思瓊樹詎解渇朂哉滄洲心歲晚庶不奪幽賞頗自得興逺與誰豁

遊敬亭寄崔侍禦

我家敬亭下輙繼謝公作相去數百年風期宛如昨登髙素秋月下望靑山郭俯視鴛鷺羣飲啄自鳴躍夫子𨿽蹭蹬瑤臺雪中鶴獨立窺浮雲其心在寥廓時來顧我笑一飯葵與藿世路如秋風相逢盡蕭索腰間玉貝劍意許無遺諾壯士不可輕相期在云閣

安陸白兆山桃花喦寄劉侍禦綰

云臥三十年好閒復愛仙蓬壺𨿽冥絕鸞鶴心悠然歸來桃花嵒得憇云牕眠對嶺人共語飲潭猿相連時升翠微上邈若羅浮巓兩岑抱東壑一嶂橫西天樹雜日易隱崖傾月難圓芳艸換野色飛蘿搖春煙入逺搆石室選幽開山田獨此林下意杳無區中緣永辭霜臺客千載方來旋

淮陰書懷寄王宗城

沙墩至梁苑二十五長亭大舶夾雙艣中流鵞鸛鳴雲天掃空碧川嶽涵餘淸飛鳬從西來適與佳興並眷言王喬舄婉孌故人情復此親懿會而增交道榮沿洄且不定飄忽悵䢐徵暝投淮陰宿欣得漂母迎鬥酒烹黃雞一餐感素誠予爲楚壯士不是魯諸生有徳必報之千金恥爲輕緬書羇孤意逺寄棹歌聲

寄東魯二子【在金陵作】

吳地桑葉緑吳蠶已三眠我家寄東魯誰種陰田春事已不及江行復茫然南風吹歸心飛墮酒樓前樓東一株桃枝葉拂靑煙此樹我所種別來向三年桃今與樓齊我行尙未旋嬌女字平陽折花倚桃邊折花不見我淚下如流泉小兒名伯禽與姊亦齊肩雙行桃樹下撫背復誰憐念此失次第肝膓日憂煎裂素寫逺意因之汶陽川【範徳機雲天下防亂骨肉離散此北徵入門號唾以下意也然彼合此離彼有哭其死此則憐其生彼兼時事此乃單詠要其憂思之正者也】

聞丹丘子於城北營石門幽居中有髙鳯遺迹僕離羣逺懷亦有棲遁之志因敍舊以寄之

春華滄江月秋色碧海云離居盈寒暑對此長思君思君楚水南望君淮山北夢魂𨿽飛來防面不可得疇昔在嵩陽同衾臥羲皇緑蘿笑簮紱丹壑賤巖廊晚途各分析乘興任所適僕在鴈門闗君爲蛾眉客心懸萬里外影滯兩鄕隔長劍復歸來相逢洛陽陌陌上何喧喧都令心意煩迷津覺路失托勢隨風翻以玆謝朝列長嘯歸故園故園恣閒逸求古散縹帙久欲入名山婚娶殊未畢人生信多故世事豈惟一念此憂如焚悵然若有失聞君臥石門宿昔契彌惇方從桂樹隱不羨桃花源髙風起遐曠幽人迹復存松風淸瑤瑟溪月湛芳樽安居偶佳賞丹心期此論

送張舍人之江東

張翰江東去正值秋風時天淸一鴈逺海濶孤帆遲白日行欲暮滄波杳難期吳洲如見月千里幸相思

魯郡東石門送杜甫

醉別復防日登臨徧池臺何時石門路重有金樽開秋波落泗水海色明䢐徠飛蓬各自逺且盡手中杯

送裴十八圖南歸嵩山

君思潁水緑忽復歸嵩岑歸時莫洗耳爲我洗其心洗心得眞情洗耳徒買名謝公終一起相與濟蒼生

江夏送友人

雪防翠云裘送君黃鶴樓黃鶴振玉羽西飛帝王州鳯無瑯玕實何以贈逺遊徘徊相顧影淚下漢江流

送郤昻謫巴中

瑤艸寒不死移植滄江濵東風灑雨露防入天地春予若洞庭葉隨波送逐臣思歸未可得書此謝情人

送楊山人歸嵩山

我有萬古宅嵩陽玉女峯長畱一片月掛在東溪松【劉云超然天地間可以不死豈獨不經人道哉】爾去掇仙艸菖蒲花紫茸歲晚或相訪靑天騎白龍

余鄕送韋八之西京

客自長安來還歸長安去狂風吹我心西掛咸陽樹此情不可道此別何時遇望望不見君連山起煙霧【劉云同是瞻望不及之意能者自然】

同王昌齡送族弟襄歸桂陽

秦地見碧艸楚謠對淸樽把酒爾何思鷓鴣啼南園余欲羅浮隱猶懷明主恩躊躇紫宮戀孤負滄洲言終然無心雲海上同飛翻相期乃不淺幽桂有芳根【蕭云此詩非一飯不忘君者乎】

五松山送殷淑

秀色發江左風流柰若何仲文了不還獨立揚淸波載酒五松山頽然白雲歌中天度落月萬里遙相過撫酒惜此月流光畏蹉跎明日別離去連峯郁嵯峨【劉云此其淺易者意亦灑然】

送崔氏昆季之金陵

放歌倚東樓行子期曉發秋風度江來吹落山上月主人出美酒滅燭延淸光二崔向金陵安得不盡觴水客弄歸棹雲帆捲輕霜扁舟敬亭下五兩先飄揚峽石入水花碧流日更長思君無歲月西眺阻河梁

送韓凖裴政孔巢父還山

獵客張罝不能掛龍虎所以靑雲人髙歌在巖戶韓生信英彥裴子含淸眞孔侯復秀出俱與雲霞親峻節淩逺松同衾臥磐石斧冰寒泉三子同二屐時時或乘興往往云無心出山揖牧伯長嘯輕衣簮昨霄夢裏還云弄竹溪月今晨魯東門悵飲與君別雪崖滑去馬蘿逕迷歸人相思若煙艸歷亂無冬春

對雪奉餞任城六父秩滿歸京

龍虎謝鞭策鵷鸞不司晨君看海上鶴何似籠中鶉獨用天地心浮雲乃吾身𨿽將簮組狎若與煙霞親季父有英風白眉超常倫一官卽夢寐脫屣歸西秦竇公敞華筵墨客盡來臻燕歌落湖鴈郢曲回陽春徵馬百度嘶遊車動行塵躊躇未忍去戀此四座人餞離駐髙駕惜別空慇懃何時竹林下更與步兵鄰

送趙判官赴黔府中丞叔幕

廓落靑雲心結交黃金盡富貴翻相忘令人忽自哂蹭蹬鬢毛斑盛時難再還巨源咄石生何事馬啼間緑蘿長不厭卻欲還東山君爲魯曾子拜揖髙堂裏叔繼趙平原偏承明主恩風霜推獨坐旌節鎭雄藩虎士秉金鉞蛾眉開玉樽才髙幕下去義重林中言水宿五溪月霜啼三峽猿東風春艸緑江上歸軒

送魯郡劉長史遷農長史

魯國一杯水難容橫海鱗仲尼且不敬況乃尋常人白玉換斗粟黃金買尺薪閉門木葉下始覺秋非春聞君向西遷地卽鼎湖鄰寶鏡匣蒼蘚丹經埋素塵軒後上天時攀龍遺小臣及此畱惠愛庶防風化淳魯縞如白煙五縑不成束臨行贈貧交一尺重山嶽相國齊晏子贈行不及言托陰當樹李忘憂當樹萱他日見張祿綈袍懷舊恩

送楊少府赴選

大國置衡鏡凖平天地心羣賢無邪人朗鑑窮情深吾君詠南風衮冕彈鳴琴時泰多美士京國防纓簮山苖落磵底幽松出髙岑夫子有盛才主司得球琳流水非鄭曲前行遇知音衣工剪綺繡一悞傷千金何惜刀尺餘不裁寒女衾我非彈冠者感別但開襟空谷無白駒賢人豈悲吟大道安棄物時來或招尋爾見山吏部當應無陸沈

送薛九被讒去魯

宋人不辧玉魯賤東家丘我笑薛夫子胡爲兩地遊黃金銷眾口白璧竟難投梧桐生蒺藜緑竹乏佳實鳯凰宿誰家送與羣雞匹田家養老馬窮士歸其門蛾眉笑躄者賔客去平原卻斬美人首三千還駿奔毛公一挺劍趙楚兩相存孟嘗悅狡三窟賴馮諼信陵奪兵符爲用侯生言春申一何愚刎首爲李園賢哉四公子撫掌黃泉裏借問笑何人笑人不好士爾去且勿諠桃李竟何言沙丘無漂母誰肯飯王孫

別魯頌

誰道泰山髙下卻魯連節誰云秦軍眾摧卻魯連舌獨立天地間淸風灑蘭雪【劉云収得意象髙迥自切事情】夫子還倜儻攻文繼前烈錯落石上松無爲秋霜折贈言鏤寶刀千歲庶不滅【劉云古意選語】

秋日魯郡堯祠亭上宴別杜補闕範侍禦

我覺秋興逸誰云秋興悲山將落日去水與晴空宜魯酒白玉壺送行駐金羈歇鞍憇古木解帶掛橫枝歌鼓川上亭曲度神飈吹雲歸碧海夕鴈沒靑天時相失各萬里茫然空爾思

贈別王山人歸布山

王子析道論微言破秋毫還歸布山隱興入雲天髙爾去安可遲瑤艸恐衰歇我心亦懷歸屢夢松上月【一作衣】傲然遂獨往長嘯開巖扉林壑久已蕪石道生薔薇願言弄笙鶴歲晚來相依

畱別賈舍人至二首

秋風吹胡霜凋此檐下芳折芳怨歲晚離別淒以傷謬攀靑賢延我於此堂君爲長沙客我獨之夜郎勸此一杯酒豈惟道路長割珠兩分贈寸心久不忘何必兒女仁相看淚成行

大梁白雲起飄颻來南洲裴徊蒼梧野十見羅浮秋鰲挾山海傾四溟揚洪流意欲托孤鳯從之摩天遊鳯苦道路難翺翔還昆丘不肯銜我去哀鳴慙不畱逺客謝主人明珠難暗投拂拭倚天劍西登嶽陽樓長嘯萬里風掃淸胸中憂誰念劉越石化爲繞指柔

畱別金陵諸公

海水昔飛動三龍分戰爭鐘山危波瀾傾側駭奔鯨黃旗一掃蕩割壤開吳京六代更霸王遺迹見都城至今秦淮間禮樂秀羣英地扇鄒魯學詩騰顏謝名五月金陵西祖餘白下亭欲尋廬峯頂先繞漢水行香鑪紫煙滅瀑布落太淸若攀星辰去揮手緬含情

將遊衡嶽過漢陽雙松亭畱別族弟浮屠談皓

秦欺趙氏璧卻入邯鄲宮本是楚家玉還來荊山中丹彩瀉滄溟淸暉淩白虹靑蠅一相防流落此時同卓絕道門秀談乃支公延蘿結幽居剪竹繞芳叢涼花拂戶牖天籟鳴虛空憶我初來時蒲桃開景風今玆大火落秋葉黃梧桐水色夢沅湘長沙去何窮寄書訪衡嶠但與南飛鴻

畱別廣陵諸公【一作畱別邯鄲故人】

憶昔作少年結交趙與燕金羈絡駿馬錦帶橫流泉寸心無疑事所向非徒然晚節覺此疎獵精艸太空名束壯士薄俗棄髙賢中廽聖明顧揮翰淩雲煙騎虎不敢下攀龍忽墮天還家守淸眞孤潔勵秋蟬煉丹費火石采藥窮山川臥海不闗人租稅遼東田乘興忽復起棹歌溪中船臨醉謝葛彊山公欲倒鞭狂歌自此別垂釣滄浪前

唐詩品彚卷五

欽定四庫全書

唐詩品彚卷六

明髙棅編

五言古詩六

正宗【四】

李白【下】

防山僧不遇作【金陵】

石徑入丹壑松門閉靑苔閒堦有鳥迹禪室無人開窺牕見白拂掛壁生塵埃使我空嘆息欲去仍裴徊香雲徧山起花雨從天來已有空樂好況聞淸猿哀了然絕世事此地方悠哉

下終南山過斛斯山人宿置酒

暮從碧山下山月隨人歸卻顧所來徑蒼蒼橫翠微相防及田家童稚開荊扉緑竹入幽徑靑蘿拂行衣歡言得所憩羙酒聊共揮長歌吟松風曲盡河星稀我醉君復樂陶然共忘機

過汪氏別業

遊山誰可棲子明與浮丘疊嶺礙河漢連峯橫鬥牛汪生靣北阜池館淸且幽我來感意气捶炰列珍羞掃石待歸月開池漲寒流酒酣益爽气爲樂不知秋【晉志宣城郡隆陽縣乃仙人陵陽竇子明所居也】

安州般若寺水閣納涼喜遇薛員外

翛然金園賞逺近合晴光樓臺成海气艸木皆天香忽逢靑雲士共解丹霞裳水退池上熱風生松下涼吞討破萬象褰窺臨眾芳而我遺有漏與君用無方心垢都已滅永言題禪房

尋髙鳯石門山中元丹丘

尋幽無前期乘興不覺逺蒼厓難渉白日忽欲晚未窮三四山巳歷千萬轉寂寂聞猿愁行行見云収髙松來好月空谷宜淸秋谿深古雪在石斷寒泉流峯巒秀中天登眺不可盡丹丘遙相呼顧我忽而哂遂造窮谷間始知靜者閒畱歡達永夜淸曉方言還

金陵江上遇蓬池隠者

心愛名山遊身隨名山逺羅浮麻姑臺此去或未返遇君逢池隠就我石上飯空言不成歡彊笑惜日晚緑水向鴈門黃雲蔽龍山嘆息兩客鳥裴徊吳越間共語一執手畱連夜將久觧我紫綺裘且換金陵酒酒來笑復歌興酣樂事多水影弄月色淸光柰愁何明晨掛帆席離恨滿滄波

防魯城北範居士失道【落蒼耳中見範置酒摘蒼耳作】

鴈度秋色逺日靜無雲時客心不自得浩漫將何之忽憶範野人閒園養幽姿茫然起逸興但恐行來遲城壕失往路馬首迷荒陂不惜翠云裘遂爲蒼耳欺入門且一笑把臂君爲誰酒客愛秋蔬山盤薦霜梨他筵不下筯此席忘朝饑酸棗垂北郭寒蔓東籬還傾四五酌自詠猛虎詞近作十日歡逺爲千載期風流自蕩謔浪偏相宜酣來上馬去卻笑髙陽池

遊南陽淸泠泉

惜彼落日暮愛比寒泉淸西輝逐流水蕩漾遊子情空歌望雲月曲盡長松聲

遊秋浦白笴陂

白笴夜長嘯爽然谿谷寒魚龍動陂水處處生波瀾天借一明月飛來碧雲端故鄕不可見腸斷正西看

登新平樓

去國登玆樓懷歸傷暮秋天長落日逺水淨寒波流秦雲起嶺樹胡鴈飛沙洲蒼蒼幾萬里目極令人愁

掛席江上待月有懷

待月月未出望江江自流倐忽城西郭靑天懸玉鉤素華𨿽可攬淸景不同遊耿耿金波裏空瞻鳷鵲樓【漢書注鳷鵲觀在云陽甘泉宮也】

大庭庫

朝登大庭庫云物何蒼然莫辧陳鄭火空霾鄒魯煙我來防梓愼觀化入寥天古木朔气多松風如五弦帝圖終冥沒嘆息滿山川【杜預左傳注大庭氏古國名在魯城內魯於其庭作庫登髙以望气昭公十八年五月宋衛陳鄭火梓愼登大庭庫望之曰宋衛陳鄭也數日皆來告火】

與從侄杭州刺史良遊天竺寺

掛席淩蓬丘觀濤憩樟樓三山動逸興五馬同遨遊天竺森在眼松風颯驚秋覽云測變化弄水窮淸幽疊嶂隔遙海當軒寫歸流轉成傲雲月佳趣滿吳洲

登巴陵開元寺西閣贈衡嶽僧方外

衡嶽有闡士五峯秀眞骨見君萬里心海水照秋月大臣南溟去問道皆請謁灑以甘露言淸涼潤肌發明湖落天鏡香閣淩銀闕登眺餐恵風新花期啟發

登單父陶少府半月臺

陶公有逸興不與常人俱築臺像半月回向髙城隅置酒望白雲商飈起寒梧秋山入逺海桑柘羅平蕪水色淥且明令人思鏡湖終當過江去愛此暫踟躕

登太白峯

西上太白峯夕陽窮登攀太白與我語爲我開天門願乘泠風去直出浮雲間舉手可近月前行若無山一別武功去何時復見還

同友人舟行遊臺越作

楚臣傷江楓謝客拾海月懷沙去瀟湘掛席泛溟渤蹇予訪前迹獨往造窮髮古人不可攀去若浮雲沒願言弄倒景從此鏈眞骨華頂窺絕溟蓬壺望超忽不知靑春度但怪緑芳歇空持釣鰲心從此謝魏闕

遊謝氏山亭

淪老臥江海再歡天地淸病閒久寂寞嵗物徒芬榮借君西池遊聊以散我情掃雪松下去捫蘿石道行謝公池塘上春艸颯已生花枝拂人來山鳥向我鳴田家有羙酒落日與之傾醉罷弄歸月遙欣稚子迎

憶襄陽舊遊贈馬少府巨

昔爲大堤客曾上山公樓開牕碧嶂滿拂鏡滄江流髙冠佩雄劍長揖韓荊州此地別夫子今來思舊遊朱顏君未老白髮我先秋壯志恐蹉跎功名若云浮歸心結逺夢落日懸春愁空思羊叔子墮淚峴山頭

金陵鳯凰臺置酒

置酒延落景金陵鳯凰臺長波謝萬古心與云俱開借問往昔時鳯凰爲誰來鳯凰去巳久正當今日回明君越羲軒天老坐三臺豪士無所用彈弦醉金罍東風吹山花安可不盡杯六帝沒幽艸深宮冥緑苔置酒勿復道歌鐘但相催

九日登巴陵置酒望洞庭水軍【時賊逼華容縣】

九日天气淸登髙無秋云造化辟川嶽了然楚漢分長風鼔橫波合沓蹙龍文憶昔傳遊預樓船壯橫汾今玆討鯨鯢旌斾何繽紛白羽落酒尊洞庭羅三軍黃花不掇手戰皷遙相聞劍舞轉頺陽當時日停曛酣歌激壯士可以摧妖氛齷齪東籬下淵明不足羣

秋登巴陵望洞庭

淸晨登巴陵周覽無不極明湖映天光徹底見秋色秋色何蒼然際海俱澄鮮山靑滅逺樹水緑無寒煙來帆出江中去鳥向日邊風淸長沙浦霜空云夢田曕光惜頺髮閱水悲䢐年北渚旣蕩漾東流自潺湲郢人唱白雪越女歌采蓮聽此更斷腸憑厓淚如泉

與周剛淸溪玉鏡潭宴別【潭在秋浦桃樹陂下余新名此潭】

康樂上官去永嘉遊石門江中有孤嶼千載迹猶存我來想秋浦三入桃陂源千峯照積雪萬壑盡啼猿興與謝公合文因周子論掃厓去落葉席月開淸尊溪當大樓南溪水正南奔回作玉鏡潭澄明洗心魂此中得佳境可以絕囂喧淸夜方歸來酣歌出平原別後經此地爲余謝蘭蓀

望廬山瀑布水

西登香鑪峯南見瀑布水掛流三百丈噴壑數十里歘如飛電來隠若白虹起初驚河漢落半灑雲天裏仰觀勢轉雄壯哉造化功海風吹不斷江月照還空【劉云奇俊不復可道】空中亂�射左右洗靑壁飛珠散輕霞流沫沸穹石而我樂名山對之心益閒無論潄瓊液還得洗塵顏且諧宿所好永願辭人間

遊太山五首

四月上太山石屏禦道開六龍過萬壑澗谷隨縈回馬迹繞碧峯於今滿靑苔飛流灑絕巘水急松聲哀北眺崿嶂奇傾崖向東摧洞門閉石扇地底興雲雷登髙望蓬瀛想象金銀臺天門一長嘯萬里淸風來玉女四五人飄颻下九垓含笑引素手遺我流霞杯稽首再拜之自愧非仙才曠然小宇宙棄世何悠哉

淸曉騎白鹿直上天門山山際逢羽人方瞳好容顏捫蘿欲就語卻掩靑雲闗遺我鳥迹書飄然落巖間其字乃上古讀之了不閒感此三嘆息從師方未還

平明登日觀舉手開云闗精神四飛揚如出天地間黃河從西來窈窕入逺山憑崖攬八極目盡長空閒偶然值靑童緑髮雙雲鬟咲我晚學仙蹉跎凋朱顏躊躇忽不見浩蕩難追攀

淸齋三千日裂素冩道經吟誦有所得眾神衛我形云行信長風颯若羽翼生攀崖上日觀伏檻窺東溟海色動逺山天雞已先鳴銀臺出倒景白浪翻長鯨安得不死藥髙飛向蓬瀛

日觀東北傾兩崖夾雙石海水落眼前天光揺空碧千峯爭攢聚萬壑絕淩歷緬彼鶴上仙去無雲中迹長松入霄漢逺望不盈尺山花異人間五月雪中白終當遇安期於此錬玉液

陪族叔當塗宰遊化城寺升公淸風亭

化城若化出金榜天宮開疑是海上雲飛空結樓臺升公湖山秀粲然有辧才濟人不利已立俗無嫌猜了見水中月靑蓮出塵埃閒居淸風亭左右淸風來當暑防廣殿太陽爲裴徊茗酌待幽客珍盤薦雕梅飛文何灑落萬象爲之摧季父擁鳴琴徳聲布云雷𨿽遊道林室亦舉陶潛杯淸樂動諸天長松自吟哀畱歡若可盡刼石乃成灰

春陪商州裴使君遊石娥溪【時欲東遊遂有此贈】

裴公有仙標防俗數千丈澹蕩滄洲雲飄颻紫霞想剖竹商洛間政成心巳閒蕭條出世表冥寂閉闗我來屬芳節觧榻時相悅褰帷對雲峯揚袂指松雪蹔出東城邊遂遊西巖前橫天聳翠壁噴壑鳴紅泉尋幽殊未歇愛此春光發溪傍饒名花石上有好月命駕歸去來露華生翠苔淹畱惜將晚復聽淸猿哀淸猿斷人腸遊子思故鄕明發首東路此歡焉可忘

登梅岡望金陵贈族侄髙座寺僧中孚

鐘山抱金陵霸气昔騰發天開帝王居海色照宮闕羣峯如逐鹿奔走相馳突江水九道來云端遙明沒時遷大運去龍虎勢休歇我來屬天淸登覽窮楚越吾宗挺禪伯特秀鸞鳯骨眾星羅靑天明者獨有月冥居順生理艸木不剪伐煙牕引薔薇石壁老野蕨吳風謝安屐白足傲履襪幾宿一下山蕭然忘干謁談經演金偈降鶴舞海雪時聞天香來了與世事絕佳遊不可得春風惜逺別賦詩畱巗屏千載庶不滅

登金陵冶城西北謝安墩【此墩卽晉太傅謝安與右軍王羲之同登超然有髙士之志余將營園其上故作是詩也】

晉室昔橫潰永嘉遂南奔沙塵何茫茫龍虎闘朝昏胡馬風漢艸天驕戲中原哲匠感頺運云鵬忽飛翻組練照楚國旌旗連海門西秦百萬眾戈甲如雲屯投鞭可塡江一掃不足論皇運有返正醜虜無遺魂談笑遏橫流蒼生望斯存冶城訪古迹猶有謝安墩憑覽周地險髙標絕人喧想象東山姿緬懷右軍言梧桐識嘉樹蕙艸畱芳根白鷺映春洲靑龍見朝地古云物在臺傾禾黍繁我來酌淸波於此樹名園功成拂衣去歸入武陵源

宿五松山下荀媼家

我宿五松下寂寥無所歡田家秋作苦鄰女夜舂寒跪進雕胡飯月光明素盤令人慙漂母三謝不能餐

宿巫山下

昨夜巫山下猿聲夢里長桃花飛緑水三月下瞿塘雨色風吹去南行拂楚王髙丘懷宋玉訪古一霑裳

上三峽

巫山夾靑天巴水流若玆巴水忽可盡靑山無到時三朝上黃牛三暮行太遲三朝又三暮不覺鬢成絲

江行寄逺

刳木出吳楚危槎百餘尺疾風吹片帆日暮千里隔別時酒猶在己爲異鄕客思君不可親愁見江水碧

之廣陵宿常二南郭幽居

緑水接柴門有如桃花源忘憂或假艸滿院羅叢萱暝色湖上來防雨飛南軒故人宿茅宇夕鳥棲楊園還惜詩酒別深爲江海言明朝廣陵道獨憶此傾樽

郢門秋懷

郢門一爲客巴月三成朔風正揺落行子愁歸旋杳杳山外日茫茫江上天人迷洞庭水鴈度瀟湘煙淸曠諧宿好緇燐及此年百齡何蕩漾萬化相推遷空謁蒼梧帝徒尋溟海仙已聞蓬海淺豈見三桃圓倚劍增浩嘆捫襟還自憐終當遊五湖濯足滄浪泉

自巴東舟行經瞿塘峽登巫山最髙峯晚還題壁

江行幾千里海月十五圓始經瞿塘峽遂步巫山巓巫山髙不窮巴國盡所歷日邊攀垂蘿霞外倚穹石飛步淩絕頂極目無纎煙卻顧失丹壑仰觀臨靑天靑天若可捫銀漢去安在望云知蒼梧記水辧瀛海周遊孤光晚歷覽幽意多積雪照空谷悲風鳴森柯歸途行欲曛佳趣尙未歇江寒早啼猿松暝巳吐月月色何悠悠淸猿響啾啾辭山不忍聽揮策還孤舟

蘇武

蘇武在匈奴十年持漢節白鴈上林飛空傳一書札牧羊邊地苦落日歸心絕渇飲月窟水饑餐天上雪東還沙塞逺北愴河梁別泣把李陵衣相看淚成血

經下邳圯橋懷張子房

子房未虎嘯破產不爲家滄海得壯士椎秦愽浪沙報韓𨿽不成天地皆振動濳匿遊下邳豈曰非智勇我來圯橋上懷古欽英風惟見碧流水曾無黃石公嘆息此人去蕭條徐泗空

望鸚鵡洲懷禰衡

魏帝營八極蟻觀一禰衡黃祖斗筲人殺之受惡名吳江賦鸚鵡落筆超羣英鏘鏘振金玉句句欲飛鳴鷙鶚啄孤鳯千春傷我情五嶽起方寸隠然詎可平才髙竟何施寡識冒天刑至今芳洲上蘭蕙不忍生

商山四晧

白髮四老人昻藏南山側偃蹇松雪間冥翳不可識云牕拂靑靄石壁橫翠色龍虎方戰爭於焉自休息秦人失金鏡漢祖升紫極陰虹濁太陽前星遂淪匿一行佐明聖倐起生羽翼功成身不居舒捲在胸臆窅冥合元化茫昧信難測飛聲塞天衢萬古仰遺迹【劉云首尾無俗意一似古題】

春思

燕艸如碧絲秦桑低緑枝當君懷歸日是妾斷腸時春風不相識何事入羅幃【劉云平易近情自有天趣蕭云燕艸如絲興徵夫懷歸秦桑低枝興思婦斷腸未意貞防非外物所能動此詩可謂得詩人不淫不誹之體矣】

寓言

長安春色歸先入靑門道緑楊不自持從風欲傾倒海燕還秦宮雙飛入簾櫳相思不相見托夢遼城東

待酒不至

玉壺系靑絲沽酒來何遲山花向我笑正好銜杯時晚酌東山下流鶯復在玆春風與醉客今日乃相宜

望月有感

淸泉映疏松不知防千古寒月揺淸波流光入牕戶對此空長吟思君意何深無因見安道興盡愁人心

落日憶山中

雨後煙景緑晴天散餘霞東風隨春歸發我枝上花花落時欲暮見此令人嗟願遊名山去學道飛丹砂

對酒憶賀監

狂客歸四明山陰道士迎勑賜鏡湖水爲君臺沼榮人亡余故宅空有荷花生念此杳如夢淒然傷我情

感興四首

瑤姬天帝女精彩化朝云宛轉入宵夢無心向楚君錦衾抱秋月綺席空蘭芬茫昧竟誰測虛傳宋玉文十五遊神仙仙遊未曾歇吹笙吟松風泛席窺海月西山玉童子使我煉金骨欲逐黃鶴飛相呼向蓬闕【蕭云此篇諭賢者相招以求祿仕者】

西國有羙女結樓靑雲端蛾眉艷曉月一笑傾城歡髙節不可奪炯心如凝丹常恐彩色晚不爲人所觀安得配君子共乘雙飛鸞【蕭云此篇諭賢者不輕去就復恐老之將至於時無聞思見君子事之以共祿位也】

洛浦有宓妃飄颻雪爭飛輕雲拂素月了可見淸輝觧佩欲西去含情詎相違香塵動羅襪緑水不沾衣陳王徒作賦神女豈同歸好色傷大雅多爲世所譏

廬山東林寺夜懷

我尋靑蓮宇獨往謝城闕霜淸東林鐘水白虎谿月天香生虛空天樂鳴不歇宴坐寂不動大千入毫髮湛然眞心曠刧斷出沒

春日獨酌二首

東風扇淑气水木榮春暉白日照緑艸落花散且飛孤云還空山眾鳥各已歸彼物皆有托吾生獨無依對此石上月長醉歌芳菲

我有紫霞想緬懷滄洲間思對一壺酒澹然萬事閒橫琴倚髙松把酒望逺山長空去鳥沒落日孤云還但恐光景晚宿昔成秋顏

獨酌

春艸如有意羅生玉堂陰東風吹愁來白髮坐相侵獨酌歡孤影閒歌面芳林長松爾何知蕭瑟爲誰吟手舞石上月膝橫花間琴過此一壺外悠悠非我心

春日醉起言志

處世若大夢胡爲勞其生所以終日頺然臥前楹覺來盼庭前一鳥花間鳴借問此何時春風語流鶯感之欲嘆息對酒還自傾浩歌待明月曲盡已忘情【劉云流麗酣暢欲勝淵明者以其尢易也詩皆如此何以沈著爲哉範云諸五言皆有晉宋間風而此更超然】

月下獨酌四首

花間一壺酒獨酌無相親舉杯邀明月對影成三人【劉云古無此奇】月旣不觧飲影徒隨我身暫伴月將影行樂須及春我歌月裴徊我舞影淩亂醒時同交歡醉後各分散永結無情遊相期邈云漢【劉云凡情俗態終以此安得不爲攺觀】

天若不愛酒酒星不在天地若不愛酒地應無酒泉天地旣愛酒愛酒不愧天巳聞淸比聖復道濁如賢聖賢旣已飲何必求神仙三杯通大道一斗合自然但得酒中趣勿爲醒者傳【劉云纒綿散朗漸入眞趣言語之悟入如此】

三月咸陽城千花晝如錦誰能春獨愁對此徑須飲窮通與修短造化夙所稟一樽齊死生萬事固難審醉後失天地兀然就孤枕不知有吾身此樂最爲甚

窮愁千萬端羙酒三百杯愁多酒𨿽少酒傾愁不來所以知酒聖酒酣心自開辭粟臥首陽屢空饑顏回當代不樂飲虛名安用哉蠏卽金液糟丘是蓬萊且須飲羙酒乘月醉髙臺

日夕山中忽然有懷

久臥靑山云遂爲靑山客山深云更好賞弄終日夕月銜樓間峯泉潄階下石素心自此得眞趣非外惜鼯啼桂方秋風滅籟歸寂緬思洪厓術欲往滄海隔云車來何遲撫巳空嘆息

尋陽紫極宮感秋作

何處聞秋聲翛翛北牕竹回薄萬古心攬之不盈掬靜坐觀眾妙浩然媚幽獨白雲南山來就我檐下宿嬾從唐生決羞訪季主卜四十九年非一往不可復野情轉蕭防世道有翻覆陶令歸去來田家酒應熟【劉云其自然不可及矣束坡和此有餘終渉擬議】

秋夕書懷【一作秋日南遊書懷】

北風吹海鴈南渡落寒聲感此瀟湘客淒其流浪情海懷結滄洲霞想遊赤城始探蓬壺事旋覺天地輕澹然吟髙秋閉臥瞻太淸蘿月掩空幕松霜結前楹滅見息羣動獵防窮至精桃花有源水可以保吾生【蕭云此詩太白謫逐之詩作月能以仙遊自觧可謂素患難而善處者矣】

與元丹丘方城寺談作

茫茫大夢中惟我獨先覺騰轉風火來假合作容貌滅除昬疑盡領略入精要澄慮觀此身因得通寂照朗悟前後際始知金仙妙幸逢禪居人酌玉坐相召彼我俱若防雲山豈殊調淸風入虛空明月見談笑怡然靑蓮宮永願恣遊眺

冬夜醉宿龍門覺起言志

醉來脫寶劍旅憩髙堂眠中夜忽驚覺起立明燈前開軒聊直望曉雪河冰壯哀哀歌苦寒鬱鬱獨惆悵傅說版築臣李斯鷹犬人歘起匡社稷寧復長艱辛而我胡爲者嘆息龍門下富貴未可期殷憂向誰寫去去淚滿襟舉聲梁甫吟靑雲當自致何必求知音

聽蜀僧濬彈琴

蜀僧抱緑綺西下蛾眉峯爲我一揮手如聽萬壑松客心洗流水餘響入霜鐘不覺碧山暮秋云暗幾重

金陵聽韓侍禦吹笛

韓公吹玉笛倜儻流英音風吹繞鐘山萬壑皆龍吟王子停鳯管師襄掩瑤琴餘韻波江去天涯安可防

詠鄰女東牕海石橊

魯女東牕下海橊世所稀瑚映緑水未足比光輝淸香隨風發落日好鳥歸願爲東南枝低舉拂羅衣無由共攀折引領望金扉

贈黃山胡公求白鷴

聞黃山胡公有雙白鷴蓋是家雞所伏自小馴狎子無驚猜以其名呼之皆就掌取食然此鳥耿介尢難畜之餘平生酷好竟莫能致而胡公輟贈於我惟求一詩聞之欣然適防宿意因援筆三叫文不加防以贈之

請以雙白壁買君雙白鷴白鷴白如錦白雪恥容顏照影玉潭裏刷毛琪樹間夜棲寒月靜朝步落花閒我願得此鳥翫之坐碧山胡公能輟贈籠寄野人還【西淸詩話云李太白詩逸態淩雲映照千載然時作齊梁間人體段略不近渾厚】

唐詩品彚卷六

欽定四庫全書

唐詩品彚卷七

明髙棅編

五言古詩七

大家【一】

杜甫【上】

【唐史本傳云唐興詩人承陳隋風流浮靡相矜至沈宋等研揣律詩競相防襲逮開元間稍裁雅正然而人得一防皆自名所長甫乃渾涵汪洋千彚萬狀兼古今而有之又善陳時事律切精深至千言不少衰世號詩史太原王琪云子羙博聞稽古其用事非老儒博士罕知其自出又曰子羙詩詞有近質者所謂轉石於千仞之山勢也學者無效之其過甚王介甫後集序云予考古之詩尢愛杜甫氏作者其詞所從出一莫知窮極而病未能學者每一篇出自然人知非人之所能爲而爲之者惟其甫也輙能辧之世之學者至乎甫而後爲詩不能至要之不知詩焉爾嗚呼詩其難惟有甫哉黃山谷大雅堂記云子羙詩妙處乃在於無意爲文而意巳獨至非廣之以國風雅頌深之以離騷九歌安能咀嚼其意味闖然入其門邪彼寄興於所遇林泉人物艸木魚虫以爲物物皆有所托如世間啇度隠語者則子羙之詩委地矣蔡夢弼云少陵先生博極羣書馳騁今古周行萬里觀覧謳謡發爲歌詩奮乎國風雅頌不作之後比興相作哀樂交貫偸揚敍述妙達乎眞機羙刺箴規皆具乎眾體自唐迄今爲詩學之宗師家傳而人誦之秦少遊雲蘇武李陵長於髙妙曹植劉公幹長於豪逸陶濳阮籍長於衝澹謝靈運鮑照長於俊防徐陵庾信長於藻麗若子羙者窮髙妙之格極豪逸之气包衝澹之趣兼俊防之姿備藻麗之態而諸家之所不及也嚴滄浪云少陵詩憲章漢魏而取材於六朝至其自得之妙則先輩所謂集大成者也又曰少陵詩如節制之師劉須溪云古今窮詩人稱子羙郊島郊島以其命而子羙以其時或曰時與命不同也曰不同使郊島生開元天寶間計亦豈能鳴國家之盛而寒酸寂寞顧尢工詩以老則繇其賦分言之亦不爲不幸也若子美在開元則及見麗人及八仙在乾元則扈從還京歸鞭左掖其間惟防鄜數月後來流落田園花栁亦與杜曲無異若石壕新安之睹記彭衙桔栢之崎嶇則意者造物托之子羙以鳴人間之不平而又適有能言者載而傳之萬年是豈不亦有數哉不然生開元天寶間有是作否故曰時也非命也蜀郡虞集雲杜公之詩衝達渾厚上薄風雅下淩沈宋每篇之中有句法章法截乎不可紊至於以正爲變以變爲正妙用無方如行雲流水初無定質出於精防奪乎天造是大難以形器求矣公之忠憤激切愛君憂國之心一系於詩故常因是而爲之說曰三百篇經也杜詩史也詩史之名指事實耳不與經對言也然風雅絕響之後惟杜公得之則史而能經也學工部則無往而不在也】

前出塞九首【乾元間公在秦州思天寶時事而作】

戚戚去故里悠悠赴交河公家有程期亾命嬰禍羅君已富土境開邊一何多棄絕父母恩吞聲行負歌出門日巳逺不受徒旅欺【劉云如親歷甘苦極徵行孤往之意人所不能自道詩必如此序情憫勞之際其庶幾乎】骨肉恩豈斷男兒死無時走馬脫轡頭手中挑靑絲防下萬仞岡俯身試搴旗

磨刀嗚咽水水赤刃傷手欲輕斷腸聲心緒亂巳久丈夫誓許國憤惋復何有功名圖麒麟戰骨當速杇送徒旣有長逺戍亦有身生死向前去不勞吏怒嗔路逢相識人附書與六親哀哉兩決絕不復同苦辛迢迢萬餘里領我赴三軍軍中異苦樂主將寧盡聞【劉云眼前語意中事通透自別亦極哀怨之體所以可傳】隔河見胡騎倐忽數百羣我始爲奴僕幾時樹功勲

挽弓當挽彊用箭當用長射人先射馬擒賊先擒王殺人亦有限立國自有疆苟能制侵淩豈在多殺傷【劉云此其自負經濟者軍中常有此人】

驅馬天雨雪軍行入髙山徑危抱寒石指落層冰間已去漢月逺何時築城還浮雲暮南徵可望不可攀單於冦我壘百里風塵昬雄劍四五動彼軍爲我奔虜其名王歸系頸授轅門濳身備行列一勝何足論【劉云千載不死墮淚未幹】

從軍十年餘能無分寸功眾人貴苟得欲語羞雷同【劉云乃並與軍中妬忌者之意得之必不可少者】中原有闘爭況在狄與戎丈夫四方誌安可辭固窮

後出塞五首【範徳機云前後出塞皆傑作有古樂府之聲而理勝】

男兒生世間及壯當封侯戰伐有功業安能守舊丘召募赴薊門軍動不可畱千金買馬鞍百金裝刀頭閭裏送我行親戚擁道周斑白居上列酒酣進庶羞少年別有贈含笑看吳鉤

朝進東門營暮上河陽橋落日照大旗馬鳴風蕭蕭【劉云復欲一語似此殆千古不可得】平沙列萬幕部伍各見招中天懸明月令嚴夜寂寥悲笳數聲動壯士慘不驕借問大將誰恐是霍嫖姚【劉云此詩之妙可以招魂復起】

古人重守邊今人重髙勲【劉云此義亦人所未及也】豈知英雄王出師亙長云六合巳一家四夷且孤軍遂使貔虎士奮身勇所聞防劍擊大荒日収胡馬羣誓開北持以奉吾君

獻凱日繼踵兩藩靜無虞漁陽豪俠地撃鼓吹笙竽雲帆轉遼海粳稻來東吳越羅與楚練照耀輿臺軀主將位益崇气驕淩上都邊人不敢議議者死路衢

我本良家子出師亦多門將驕益愁思身貴不足論躍馬二十年恐辜明主恩坐見幽州騎長驅河洛昬中夜間道歸故里但空村惡名幸脫免窮老無兒孫【東坡志林云詠此詩蓋祿山反時其將校有脫身歸國者而賊殺其妻子不知其姓名爲可恨也劉云冩至退軍人則無餘矣】

夏日嘆

夏日出東北陵天經中街朱光徹厚地鬱蒸何由開上蒼久無雷無乃號令乖雨降不濡物良田起黃埃飛鳥苦熱死池魚涸其涯萬人尙流冗舉目惟蒿萊至今大河北盡作虎與豺浩蕩想幽薊王師安在哉對食不能餐我心殊未諧眇然貞觀初難與數子偕

夏夜嘆

永日不可暮炎蒸毒我腸安得萬里風飄颻吹我裳昊天出明月茂林延疏光仲夏苦夜短開軒納微涼虛明見纎毫羽虫亦飛揚物情無巨細自適固其常念彼荷戈士窮年守邊疆何由一洗濯執熱互相望竟夕撃刁鬥喧聲連萬方靑紫𨿽被體不如早還鄕北城悲笳發鸛鶴號且翔況復煩促倦激烈思時康

潼闗吏

士卒何艸艸築城潼闗道大城鐵不如小城萬丈餘借問潼闗吏修闗還備胡要我下馬行爲我指山隅連云列戰格飛鳥不能逾胡來但自守豈復憂西都丈人視要處窄狹容單車艱難奮長戰千古用一夫哀哉桃林戰百萬化爲魚請囑防闗將愼忽學哥舒【王深父云此詩蓋刺非其人則舉闗以棄之得其人𨿽舊險亦足恃孟子所謂地利不如人和也】

新安吏【公自注云収京後作𨿽収兩京賊猶充斥師古云自新安吏至無家別蓋紀當時九節度鄴師之敗朝廷調諸郡兵益急矣】

客行新安道喧呼聞防兵借問新安吏縣小更無丁府帖昨夜下次選中男行中男絕短小何以守王城肥兒有母送瘦男獨伶俜白水暮東流靑山猶哭聲莫自使眼枯収汝淚縱橫眼枯卻見骨天地終無情我軍收相州日夕望其平豈意賊難料歸軍星散營就糧近故壘練卒依舊京掘壕不到水牧馬役亦輕況乃王師順撫養甚分明送行勿泣血僕射如父兄【王深父云此篇哀出兵之役夫古者遣將有推轂分閫之命今棄師於敵也虐至於無告如詩之所感其君臣豈不可刺哉然子儀猶寛度得泉故卒羙焉範雲天地無情而僕射如父兄當時人心可知朝廷之大體可悲矣】

石壕吏

暮投石壕村有吏夜捉人老翁逾墻走老婦出門看吏呼一何怒婦啼一何苦聽婦前致詞三男鄴城戍一男附書至二男新戰死存者且偸生死者長已矣室中更無人惟有乳下孫孫有母未去出入無完裙老嫗力𨿽衰請從吏夜歸急應河陽役猶得備晨炊夜久語聲絕如聞泣幽咽天明登前途獨與老翁別【王深父云驅民之丁壯盡置死地而猶急其老弱𨿽秦爲閭左之戍不甚也嗚呼其時急矣哉】

新防別

兔絲附蓬麻引蔓故不長嫁女與徵夫不如棄路傍結髮爲妻子席不暖君牀暮防晨告別無乃大匆忙君行𨿽不逺守邊赴河陽妾身未分明何以拜姑嫜父母養我時日夜令我藏生女有所歸雞狗亦得將君今往死地沈痛迫中腸誓欲隨君去形勢反蒼黃勿爲新防念努力事戎行婦人在軍中兵气恐不揚【範云顚沛流離之際猶有若是婦人爲人臣而不知春秋之義者何心哉】自嗟貧家女久致羅襦裳羅襦不復施對君洗紅妝仰視百鳥飛大小必雙翔人事多錯迕與君永相望【劉云曲折詳至縷縷凡七轉防顯條達王深父云先王之政有新防者期不役政出於刑名則一切便事而已此詩所怨盡其常分而能不忘禮義余是以錄之】

垂老別

四郊未寧靜垂老不得安子孫陳亾盡焉用身獨完投杖出門去同行爲辛酸幸有牙齒存所悲骨髓幹男兒旣介冑長揖別上官老妻臥路啼嵗暮衣裳單孰知是死別且復傷其寒此去必不歸還聞勸加餐土門壁甚堅杏園度亦難勢異鄴城下縱死時有寛人生有離合豈擇衰盛端憶昔少壯日遲廻竟長嘆萬國盡徵戍烽火被岡巒積死艸木腥流血川原丹何鄕爲樂土安敢尙盤桓棄絕蓬室居塌然摧肺肝【王深父云軍興之際至於老者亦介冑則有甚於閭左之戍矣】

無家別

寂寞天寶後園廬但蒿藜我裏百餘家世亂各東西存者無消息死者爲塵泥賤子因陳敗歸來尋舊蹊久行見空巷【一作室】日痩气慘淒【劉云經歷多矣無如此語之在目前者】但對狐與貍竪毛怒我啼四鄰何所有一二老寡妻宿鳥戀本枝安辭且窮棲方春獨荷鋤日暮還灌畦縣吏知我至召令習鼓鼙𨿽從本州役內顧無所防近行止一身逺去終轉迷家鄕旣蕩盡逺近理亦齊【劉云冩至此亦無復餘恨此其所以泣鬼神也】永痛長病母五年委溝溪生我不得力終身兩酸嘶人生無家別何以爲蒸黎【王深父云先王子恵困窮茍推其所不忍達之於其所忍則天下無敗亂之兆矣噫此詩何爲而作乎】

畱花門【黃鶴云時用吐蕃回紇諸兵収長安葉防奏以軍中馬少請畱其兵於沙苑自歸取馬還爲掃除範陽餘孽花門山名指回紇也公逆知其害故作此】

北門天驕子飽肉气勇決髙秋馬肥健挾矢射漢月自古以爲患詩人厭薄伐修徳使其來羈縻固不絕胡爲傾國至出入暗金闕中原有驅除隠忍用此物公主歌黃鵠君王指白日【範云此中國何如時也讀此者可以鑑春秋書防戎盟戎之義矣謂子羙詩爲詩史可不信哉】連云屯左輔百里見積雪長防鳥休飛哀笳曉幽咽田家最恐懼麥倒桑柘折沙苑臨淸渭泉香艸丰潔渡河不用船千騎常撇烈胡塵逾太行雜種抵京室花門旣須畱原野轉蕭瑟

發秦州【乾元二年冬自秦州如同谷至成都紀行所作也崔徳符曰昔韓子蒼嘗論此詩筆力變化當與太史公諸贊方駕學者宜常諷誦之朱子語錄雲杜詩初年甚精細晚年曠逸不可當如自秦州入蜀諸詩分明如畫乃其少時作也】

我衰更拙生意不自謀無食問樂土無衣思南州漢源十月交天气涼如秋艸木未黃落況聞山水幽栗亭名更佳下有良田疇充腸多薯蕷崖蜜亦易求密竹復冬筍淸池可方舟𨿽傷旅寓逺庶遂平生遊此邦俯要衝實恐人事稠應接非本性登臨未銷憂谿谷無異石塞田始微収豈復慰老夫惘然難久畱日色隠孤戍烏啼滿城頭中宵驅車去飲馬寒塘流磊落星月髙蒼茫雲霧浮大哉乾坤內吾道長悠悠

赤谷【赤谷有亭當是在秦州近境】

天寒霜雪繁遊子有所之豈但嵗月暮重來未有期晨發赤谷亭險艱方自玆亂石無攺轍我車巳載脂山深苦多風落日童稚饑悄然村墟迥煙火何由追貧病轉零落故鄕不可思常恐死道路永爲髙人

鐵堂峽

山風吹遊子縹緲乘險絕峽形藏堂隍壁色立積銕徑摩穹蒼蟠石與厚地裂修纎無限竹嵌空太始雪威遲哀壑底徒旅慘不悅水寒長冰橫我馬骨正折生涯抵弧矢盜賊殊未滅飄蓬逾三年回首肝肺熱

寒峽

行邁日悄悄山谷勢多端雲門轉絕岸積阻霾天寒寒峽不可度我實衣裳單況當仲冬交溯防增波瀾野人尋煙語行子傍水餐此生免荷殳未敢辭路難【劉云恐傷忠厚得詩人之正】

法鏡寺

身危適他州彊免終勞苦神傷山行深愁破崖寺古嬋娟碧蘚淨蕭摵寒籜聚洄洄山根水冉冉松上雨泄雲防淸晨初日翳復吐朱甍半光炯戶牖粲可數拄策忘前期出蘿巳亭午子規叫防徑不復取

靑陽峽

塞外苦厭山南行道彌惡岡巒相經亙雲水气參錯林回峽角來天窄壁面削谿西五里石奮怒向我落仰看日車側俯恐坤軸弱魑魅嘯有風霜霰浩漠漠昨憶逾隴阪髙秋視吳嶽東咲蓮花卑北知崆峒薄超然侔壯觀已謂殷【音隠】寥廓突兀猶趂人【謂前險已盡至此依然相隨來也】及玆嘆寞

石龕

熊羆咆我東虎豹號我西我後鬼長嘯我前狨又啼天寒昬無日山逺道路迷驅車石龕下仲冬見虹霓伐竹者誰子悲歌上云梯爲官采羙箭五嵗供梁齊苦云直簳盡無以充提擕柰何漁陽騎颯颯驚蒸黎

積艸嶺【同谷界】

連峯積長陰白日遞隠見颼颼林響交慘慘石狀變山分積艸嶺路異明水縣旅泊吾道窮衰年嵗時倦卜居尙百里休駕投諸彥邑有佳主人情如巳防面來書語絕妙逺客驚深眷食蕨不願余茅茨眼中見【劉云相去尙百里想象如見願休焉息焉之志也】

鳯凰臺【成州有鳯凰山卽秦弄玉簫史吹簫之地】

亭亭鳯凰臺北對西康州西伯今寂寞鳯聲亦悠悠山峻路絕蹤石林气髙浮安得萬丈梯爲君上上頭恐有無母雛饑寒日啾啾我能剖心血飲啄慰孤愁心以當竹實炯然忘外求血以當醴泉豈徒比淸流所重王者瑞敢辭微命休坐看防翮長舉意八極周自天銜瑞圖飛下十二樓圖以奉至尊鳯以垂鴻猷再光中興業一洗蒼生憂深衷正爲此羣盜何淹畱【劉云懇至不厭】

萬丈潭【蔡夢弼云同谷縣有鳯凰潭一名萬丈潭】

靑谿合寞神物有顯晦【劉云便合攺視】龍依積水蟠窟壓萬丈內局步淩垠堮側身下煙靄前臨洪濤寛卻立蒼石大山危一徑盡岸絕兩壁對削成根虛無倒影垂澹瀩【從對切】黑知灣澴底淸見光炯碎孤云倒來深飛鳥不在外髙蘿成帷幄寒水疊旌斾逺川曲通流嵌竇濳泄瀬造幽無人境發興自我輩告歸遺恨多將老斯遊最閉藏修鱗蟄出入巨石礙【劉云造意語】何事炎天過快意風雲防

發同谷縣【乾元二年十一月一日自隴右赴劍南】

賢有不黔突聖有不暖席況我下愚人焉能尙安宅始來玆山中休駕喜地僻柰何廹物累一嵗四行役忡忡去絕境杳杳更逺適停驂龍潭云回首虎崖石臨岐別數子握手淚再滴交情無舊深窮老多慘慽平生拙意偶值棲遁迹去住與願違仰慙林間翮

木皮嶺

首路栗亭西尙想鳯凰村季冬擕童稚辛苦赴蜀門南登木皮領艱險不易論汗流被我體祁寒爲之喧逺岫爭輔佐千巖自崩奔始知五嶽外別有他山尊仰幹塞大明俯入裂厚坤再聞虎豹闘屢局風水昬髙有廢閣道摧折如短轅下有冬靑林石上走長根西崖特秀發煥若靈芝繁潤聚金碧炁淸無沙土防憶觀昆侖圖目擊圃存對此欲何適黙傷垂老魂

白沙渡

畏途隨長江渡口下絕岸差池上舟楫杳窕入云漢天寒荒野外日暮中流半我馬向北嘶山猿飲相喚水淸石礧礧沙白灘漫漫迥然洗愁辛多病一疏散髙壁抵嵚崟洪濤越淩亂臨風獨回首攬轡復三嘆

水防渡

山行有常程中夜尙未安微月沒巳久崖側路何難大江動我前洶若溟渤寛篙師暗理檝歌咲輕波瀾霜濃木石滑風急手足寒入舟已千憂陟巘仍萬盤回眺積水外始知眾星幹【劉云窮而不澁】逺遊令人痩衰疾慙加餐

飛仙閣【華陽國誌諸葛亮鑿石架空爲飛梁閣道】

土門山行窄微徑緣秋毫棧云防幹峻梯石結構牢萬壑欹疏林積陰帶奔濤寒日外澹泊長風中怒號歇鞍在地底始覺所歷髙往來雜坐臥人馬同疲勞浮生有定分饑飽豈可逃嘆息謂妻子我何隨汝曹

五盤【謂棧道盤屈有五重】

五盤𨿽云險山色佳有餘仰淩棧道細俯映江水疏地僻無网罟水淸反多魚好鳥不忘飛野人半巢居喜見淳朴俗坦然心神舒東郊尙格闘巨猾何時除故鄕有弟妹流落隨丘墟成都萬事好豈若歸吾廬

石櫃閣

季冬日巳長山晚半天赤蜀道多艸花江間饒奇石石櫃層波上臨虛蕩髙壁淸暉回羣鷗暝色帶逺客【唐子西語錄云江間饒奇石末爲極勝到暝色帶逺客則不可及也】羇棲負幽意感嘆向絕迹信甘孱懦嬰不獨凍餒廹優遊謝康樂放浪陶彭澤吾衰未自由謝邇性有適

桔栢渡【桔居屑切】

靑寒江渡駕竹爲長橋竿濕煙漠漠江永風蕭蕭連笮動嫋娜徵衣颯飄颻急流鴇鷁防絕岸黿鼉驕西轅自玆異東逝余可要髙通荊門路濶防滄海潮孤光隠顧眄遊子恨寂寥無以洗心胸前登但山椒

劍門【地裏志劍州劍門縣有梁山亦名大劍山自蜀出漢中道一由此故以名】

惟天有適險劍門天下壯連山抱西南石角皆北向兩崖崇墉倚刻畫城郭狀一夫怒臨闗百萬未可傍珠玉走中原岷峨气淒愴三皇五帝前雞犬莫相放後王尙柔逺職貢道巳防至今英雄人髙視見覇王並吞與割據極力不相讓吾將罪眞宰意欲鏟疊嶂恐此復偶然臨風黙惆悵【劉云嘆地險而惡負固者又雲散文有所不能及也】

鹿頭山【唐志漢州徳陽縣有鹿頭山髙崇文擒劉辟處又有鹿頭闗】

鹿頭何亭亭是日慰饑渇連山西南斷俯見千里豁遊子出京華劍門不可越及玆險阻盡始喜原野濶殊方昔三分覇气曾間發天下今一家云端失雙闕悠然想揚馬繼起名硉兀有文令人傷何處埋爾骨紆余脂膏地慘澹豪俠窟仗鉞非老臣宣風豈専逹冀公【僕射冀國公裴冕時爲劍南節度使】柱石姿論道邦國活斯人亦何幸公鎭逾嵗月

成都府

翳翳桑楡日照我徵衣裳【劉云有何深意到處自然】我行山川異忽在天一方但逢新人民未卜見故鄕大江東流去遊子去日長層城塡華屋季冬樹木蒼喧然名都防吹簫間笙簧信羙無與適側身望川梁鳥雀夜各歸中原杳茫茫【劉云憤怨悲感天性切至讀之黯然】初月出不髙眾星尙爭光【劉云語次冩景注者屑屑附防可厭】自古有羇旅我何苦哀傷

唐詩品彚卷七

欽定四庫全書

唐詩品彚卷八

明髙棅編

五言古詩八

大家【二】

杜甫【下】

遊龍門奉先寺

已從招提遊更宿招提境陰壑生靈月林散淸影天闕象緯逼云臥衣裳冷欲覺聞晨鐘令人發深省

望嶽

岱宗夫如何齊魯靑未了【劉云卽五字碓蓋一世範雲起句之超然者也】造化鐘神秀陰陽割昬曉蕩胸生層雲決眥入歸鳥防當淩絕頂一覽眾山小

陪李北海燕歷下亭【李邕時爲北海太守】

東藩駐皂蓋北渚淩淸河海右此亭古濟南名士多【劉云題篇適當如此】雲山已發興玉佩仍當歌修竹不受暑交流空湧波蘊眞愜所遇落日將如何貴賤俱物役從公難重過

大云寺贊公房

燈影照無睡心淸聞妙香【劉云便爾超悟】夜深殿突兀風動金瑯璫天黒閉春院地淸棲暗芳玉防【星名】回斷絕鐵鳯森翶翔梵放時出寺鐘殘仍殷【音隠】牀明朝在沃野苦見塵沙黃【劉云如此自好】

冬到金華山觀因得故拾遺陳公學堂遺迹

涪右眾山內金華紫崔嵬上有蔚藍天垂光抱瓊臺系舟接絕壁杖策窮縈廽四顧俯層巓淡然川谷開雪嶺日色死霜鴻有餘哀焚香玉女跪霧裏仙人來陳公讀書堂石柱仄靑苔悲風爲我起激烈傷雄材

西枝材尋置艸堂地夜宿贊公土室二首

出郭盼細岑披榛得防路谿行一流水曲折方屢渡贊公湯休徒好靜心迹素昨枉霞上作盛論巖中趣怡然共攜手恣意同逺步捫蘿澁先登陟巘反顧要求陽岡暖苦陟陰嶺沍惆悵老大藤沈吟屈蟠樹卜居意未展杖防廻且暮層巓餘落日艸蔓巳多露

天寒鳥已歸月出山更靜【劉云自然境自然語】土室延白光松門耿疏影躋攀倦日短語樂寄夜永明燃林中薪暗汲石底井大師京國舊徳業天機秉從來支許遊興趣江湖迥數奇謫闗塞道廣存箕潁何知戎馬間復接塵事屏幽尋豈一路逺色有諸嶺晨光稍朦朧更越西南頂

同諸公登慈恩寺塔

髙標跨蒼穹烈風無時休【範云承以烈風無時休五字今人能之否】自非曠士懷登玆翻百憂方知象教力足可追捜【範雲遊觀寺詩十字同到】仰穿龍蛇窟始出枝撐幽七星在北戶河漢聲西流羲和鞭白日少昊行淸秋泰山忽破碎【一作秦劉云樊察序夲如此近是】涇渭不可求俯視但一气焉能辧皇州廻首叫虞舜蒼梧云正愁惜哉瑤池飲日晏昆侖丘黃鵠去不息哀鳴何所投君看隨陽鴈各有稻梁謀

望嶽

南嶽配朱鳥秩禮自百王歘吸領地靈澒洞半炎方邦家用祀典在徳非馨香巡狩何寂寥有虞今則亡洎吾隘世网行邁越瀟湘渴日絕壁出漾舟淸光傍祝融五峯尊峯峯次低昂紫蓋獨不朝爭長嶫相望恭聞魏夫人羣仙夾翶翔有時五峯气散風如飛霜牽廹限修途未暇杖崇岡歸來覬命駕沐浴休玉堂三嘆問府主曷以贊我皇牲壁忍衷俗神其思降祥

懷古二首

玉華宮【梅聖兪雲宮近晉符堅墓】

谿回松風長蒼防竄古瓦不知何王殿遺構絕壁下【劉云哀思苦語轉換簡逺有長篇餘韻末更自傷悲非意所及】陰房鬼火靑壊道哀湍防萬眞笙竽秋色正瀟灑羙人爲黃土況乃粉黛假當時侍金輿故物獨石馬憂來借艸坐浩歌淚盈把冉冉徵途間誰是長年者【劉雲起結淒黯讀者殆難爲情】

九成宮【本隋仁壽宮也貞觀間修之以避暑因攺名焉山有九重故名九成】

蒼山入百里崖斷如杵臼層宮憑風逥岌嶪土囊口立神扶棟梁鑿翠開戶牖【劉云二語雄稱】其陽產靈芝其陰宿牛斗紛披長松倒揭怪石走哀猿啼一聲客淚迸林藪荒哉隋家帝制此今頺朽向使國不亡焉爲巨唐有𨿽無新增修尙置官居守巡非瑤水逺迹是雕墻後【劉云感嘆之尢得體者也】我來屬時危仰望嗟嘆久天王守太白【趙次公云言肅宗在鳯翔】駐馬更搔首【範云國亡唐有此有國家者後車之戒末意嘗不戒者也此所以駐馬而後搔首也杜子羙之沈鬱頓挫類此也】

赤谷西人家

躋險不自安出郊巳淸目谿回日气暖徑轉山田熟鳥雀依茅茨藩籬帶松菊如行武陵暮欲問桃源宿

過津口

南嶽自玆近湘流東逝深和風引桂楫春日漲云岑廻首過津口而多楓樹林白魚困宻网黃鳥喧嘉音物防限通塞惻隠仁者心甕余不盡酒膝有無聲琴聖賢兩寂寞眇獨開襟【趙次公云白魚黃鳥物之通塞𨿽防而不足道而仁者於物毎惻隠其困塞於此琴酒思聖賢寂寞亦自適耳】

次空舲岸

沄沄逆素浪落落轉淸眺幸有舟楫遲得盡所歷妙空舲霞石峻楓栝隠奔峭靑春猶無私白石亦偏照可使營吾居終焉托長嘯毒瘴未足憂兵戈滿邊徼向者畱遺恨恥爲達人誚回帆覬賞延佳處領其要

羌村三首【時自鳯翔還鄜州蔡夢弼云鄜州州治洛交縣羌村洛交村墟】

崢嶸赤云西日腳下平地柴門烏雀噪歸客千里至妻孥怪我在驚定還拭淚世亂遭飄蕩生還偶然遂鄰人滿墻頭感嘆亦歔欷夜闌更秉燭相對如夢寐晚歲迫偸生還家少歡趣嬌兒不離膝畏我復卻去憶昔好追涼故繞池邊樹蕭蕭北風勁撫事煎百慮賴知禾黍収已覺糟牀注如今足斟酌且用慰遲莫

羣雞正亂叫客至雞闘爭驅雞上樹木始聞叩柴荊父老四五人問我久逺行手中各有防傾榼濁復淸苦辭酒味薄黍地無人耕兵革旣未息兒童盡東徵請爲父老歌艱難愧深情歌罷仰天嘆四坐淚縱橫

述懷【公家寓鄜州三川時自賊中達行在所作也】

去年潼闗破妻子隔絕久今夏艸木長脫身得西走麻鞋見天子衣防露兩肘朝廷湣生還親故傷老醜涕淚受拾遺流離主恩厚柴門𨿽得去未忍卽開口寄書問三川不知家在否比聞同罹禍殺戮到雞狗山中漏茆屋誰復依戶牖摧頽蒼松根地冷骨未朽幾人全性命盡室豈相偶嵚崟猛虎塲鬱結回我首自寄一封書今已十月後反畏消息來寸心亦何有【陳后山云不敢問何如劉云極一時憂傷之懷賴自能賦而毫髮不失】漢運初中興生平老耽酒沈思歡防處恐作窮獨叟

得捨弟消息

風吹紫荊樹色與春庭暮花落辭故枝風回反無處骨肉恩書重漂泊難相遇猶有淚成河經天復東注【劉云苦心怨調使人淒然終鮮之痛於脊令死防之諭未有如此句之苦者末尢可念非深痛不能道】

夣李白二首【白坐永玉璘事當誅曾赦還嶽陽復坐事下獄】

死別已吞聲生別常惻惻【劉云使其死耶當不復哭矣乃使人不能忘者生別故也】江南瘴癘地逐客無消息故人入我夢明我長相憶恐非平生魂路逺不可測魂來楓林靑魂返闗塞黒君今在羅网何以有羽翼落月滿屋梁猶疑照顏色水深波浪濶無使蛟龍得【劉云落月屋梁偶然實景不可再遇】

浮雲終日行遊子久不至【劉雲起語千言萬恨】三夜頻夣君情親見君意告歸常局促苦道來不易【劉云夣中賓主語具是】江湖多風波舟楫恐失墜出門搔白首苦負平生志冠蓋滿京華斯人獨憔悴【劉云語出情痛自別】孰云网恢恢將老身反累千秋萬嵗名寂寞身後事【劉云結極慘淡情至語塞】

幽人【師古云按唐史拾遺恵昭荀玨與甫友善此詩思二子也】

孤云亦羣遊神物有所歸麟鳯在赤霄何當一來儀往與恵荀輩中年滄洲期天髙無消息棄我忽若遺內懼非道流幽人在瑕疪洪濤隠語咲鼓枻蓬萊池崔嵬扶桑日照耀瑚枝風帆倚翠蓋莫把東皇衣咽潄元和津所思煙霞微知名末足稱局促商山芝五湖復浩蕩嵗暮有餘悲

夏日李公見訪【卽李炎時爲太子家令】

遠林暑气薄公子過我遊貧居類村塢僻近城南樓傍捨頗淳朴所願亦易求隔屋喚西家借問有酒不墻頭過濁醪【劉雲實事他人以爲不足道】展席俯長流淸風左右至【劉云自得適然】客意巳驚秋巢多眾鳥闘葉宻鳴蟬稠苦遭此物聒孰謂吾廬幽防花晚色靜庶足充淹畱預恐尊中盡更起爲君謀

晦日尋崔戢李封

朝光入甕牖屍寢驚獘裘起行視天宇春气漸和柔興來不暇今晨梳我頭出門無所待徒步覺自由杖藜復恣意免值公與侯晚定崔李交防心眞罕儔每過得酒傾二宅可淹畱喜結仁裏歡況因令節求李生園欲荒舊竹頗修修引客看掃除隨時成獻酬崔侯初筵色巳畏空尊愁【劉云寫得農至】未知天下士至性有此不艸芽旣靑出蜂聲亦暖遊思見農器陳何當甲兵休上古葛天氏不貽黃屋憂至今阮籍等熟醉爲身謀威鳯髙其翔長鯨吞九州地軸爲之翻百川皆亂流當歌欲一放淚下恐莫収濁醪有妙理庶用慰沈浮

別唐十五誡因寄禮部賈侍郎至

九載一相逢百年能幾何復爲萬里別送子山之阿白鶴久同林濳魚本同河未知棲集期衰老彊髙歌歌罷兩淒惻六龍忽蹉跎相視髮皓白況難駐羲和胡星墜燕地漢將仍橫戈蕭條四海內人少豺虎多少人愼莫投多虎信所過饑有易子食獸有畏虞羅【梅聖兪云此等語含蓄深矣殆不可模仿】子負經濟才天門郁嵯峨飄飄適東周來往若奔波南宮吾故人白馬金盤陀【蔡夢弼云昔賈逵爲禮部侍郎常乘白馬故於至云云金盤陀未詳或雲山名】雄筆映千古見賢心靡他念子善師事嵗寒守舊柯爲吾謝賈公病肺臥江沱

贈衛八處士【公與李白髙適衛賔相友善賓年最少號小友】

人生不相見動如參與商今夕復何夕共此燈燭光少壯能幾時鬢髮各巳蒼訪舊半爲鬼驚呼熱中腸焉知二十載重上君子堂昔別君未防兒女忽成行怡然敬父執問我來何方問答未及巳兒女羅酒漿夜雨剪春韭新炊間黃粱主稱防面難一舉累十觴十觴亦不醉感子故意長明日隔山嶽世事兩茫茫【劉云陽闗之後此語爲暢】

遣興四首

賀公雅吳語在位常淸狂上防乞骸骨黃冠歸故鄕爽气不可致斯人今則亡山陰一茅宇江海日淸涼長陵鋭頭兒出獵待明發騂弓金爪鏑白馬蹴微雪未知所馳逐但見暮光滅歸來懸兩狼門戶有旌節朝逢富家葬前後皆輝光共指親戚大緦麻百夫行送者各有死不須羨其彊君看束縛去亦得歸山岡【劉云曠然世外之見沈著痛快】

下馬古戰場四顧俱茫然風悲浮雲去黃葉墜我前朽骨宂螻蟻又爲蔓艸纒故老行嘆息今人尙開邊漢虜互勝負封疆不常全安得防頗將三軍同晏眠

述古

赤驥頓長纓非無萬里姿悲鳴淚至地爲問馭者誰鳯凰從天來何意復髙飛竹花不結實念子忍朝饑古來君臣合可以物理推賢人識定分進退固其宜

佳人

絕代有佳人幽居在空谷自云良家子零落依艸木闗中昔防亂兄弟遭殺戮官髙何足論不得収骨肉世情惡衰歇萬事隨轉燭夫婿輕薄兒新人羙如玉【劉雲閒言余語無不可感】合防【一作昬卽夜合花也】尙知時鴛鴦不獨宿但見新人笑那聞舊人哭在山泉水淸出山泉水濁侍婢賣珠回牽蘿補茒屋【劉云似悲似訴自言自誓務持慷慨修防端麗畵所不能如論所不能及】摘花不挿髮采栢動盈掬天寒翠袖薄日暮倚修竹【劉云字字矜到而不艱棘盡不容盡】

寫懷二首

勞生共乾坤何處異風俗冉冉自趨競行行見覊束無貴賤不悲無富貧亦足萬古一骸骨鄰家遞歌哭鄙夫到巫峽三嵗如轉燭全命甘畱滯忘情任榮辱朝班及暮齒日給還脫粟編蓬石城東采藥山北谷用心霜雪間不必條蔓緑非闗故安排曾是順幽獨達士如直小人似鉤曲曲直吾不知負暄樵牧

夜深坐南軒明月照我膝驚風翻河漢梁棟巳出日羣生各一宿飛動自儔匹吾亦驅其兒營營爲私實天寒行旅稀嵗暮日月疾榮名忽中人世亂如蟣虱古者三皇前滿腹志願畢胡爲有結防陷此膠與漆禍首燧人氏厲階董狐筆君看燈燭張轉使飛蛾宻放神八極外俛仰俱蕭瑟終契如往還得匪合仙術【王洙云燧人火化而爭欲之心生董狐直筆而是非之端起故子羙所以謂禍首厲階也】

喜晴

皇天久不雨旣雨晴亦佳出郭眺西郊蕭蕭春增華靑熒陵陂麥窈窕桃李花春夏各有實我饑豈無涯【劉云善自寛】干戈𨿽橫放慘澹闘龍蛇甘澤不猶愈且畊今未賖丈夫則帶甲婦女終在家力難及黍稷得種菜與麻千載商山芝往者東門其人骨巳朽此道誰疪瑕英賢遇轗軻逺引蟠泥沙顧慙昧所適回首白日斜漢陰有鹿門滄海有靈槎焉能學眾口咄咄空咨嗟

白馬【蔡伯世云此潭州詩主將謂崔瓘也爲臧玠所殺矦景舉軍皆白馬故云】

白馬東北來空鞍貫雙箭可憐馬上郎意气今誰見近時主將戮中夜商於戰【趙次公云啇當作傷】防亂死多門嗚呼淚如霰【劉云詩或托興或紀事托名不必商於不商於也】

雨

峽云行淸曉煙霧相徘徊風吹滄海去雨灑石壁來淒淒生餘寒殷殷兼在雷白谷變气朱炎安在哉髙鳥濕不下居人門未開楚宮久巳滅幽佩爲誰哀侍臣書王夢賦有冠古才防防翠龍駕多自巫山臺

殿中楊監見示張旭艸書圖

斯人巳去亡艸聖祕難得及玆煩見示滿目一淒惻悲風生防綃萬里起古色鏘鏘鳴玉動落落羣松植連山蟠其間溟漲與筆力有練實先書臨池眞盡墨俊防爲之王暮年思轉極未知張王后誰並百代則嗚呼東吳精逸气感淸識楊公拂篋笥舒捲防寢食念昔揮毫端不獨觀酒徳

通泉縣署屋壁後薛少保畫鶴

薛公十一鶴皆寫靑田眞畫色久欲盡蒼然猶出塵低昻各有意磊落如長人佳此志气遠豈惟粉墨新萬里不以力羣遊森防神威遲白鳯態非是鶬鶊鄰髙堂未傾覆幸得慰佳賓曝露墻壁外終嗟風雨頻赤霄有眞骨恥飲洿池津防防任所往脫略誰能馴

牽牛織女

牽牛出河西織女處其東萬古永相望七夕誰見同神光景難此事終朦朧颯然精靈合何必秋遂通亭亭新妝立龍駕且層空世人亦爲爾祈請走兒童稱家隨丰儉白屋逹公宮膳夫翊堂殿鳴玉淒房櫳曝衣徧天下曵月掦微風蛛絲小人態曲綴菓中初筵重露日出甘所終嗟汝未嫁女秉心郁忡忡防身動如律竭力機杼中𨿽無舅姑事敢昧織作功明明君臣契咫尺或未容【劉云謂近𨿽咫尺非如期不合彼滛奔失身不如丈夫之見有不然者當悔何及此十字俱有其意但上面冩不甚達其言君臣之際則可感矣】義無棄禮法恩始夫婦恭小大有佳期戒之在至公方圓茍齟齬丈夫多英雄

義鶻行

陰崖有蒼鷹養子黒栢巓白蛇登其巢吞噬恣朝餐雄飛逺求食雌者鳴辛酸力彊不可制黃口無半存其父從西歸翻身入長煙斯須領健鶻痛憤寄所宣斗上捩孤影噭哮來九天修領脫逺枝巨顙拆老拳【劉云此奇事幸使子羙聞之】髙空得蹭蹬短艸辭蜿蜒折尾能一掉飽腸巳皆穿生𨿽滅眾雛死亦垂千年物情有報復快意貴目前玆實鷙鳥最急難心惘然功成失所往用捨何其賢近經潏水湄此事樵夫傳飄蕭覺素髮凜欲衝儒冠人生許與分亦在顧盼間聊爲義鶻行永激壯士肝【西淸詩話雲杜少陵詩自與造化同流孰可擬議至若君子髙處廊廟動成法言恨終欠風韻】

北風

北風破南極朱鳯日威垂洞庭秋欲雪鴻鴈將安歸十年殺气盛六合人煙稀吾慕漢初老時淸猶茹芝唐詩品彚卷八

欽定四庫全書

唐詩品彚卷九

明髙棅編

五言古詩九

名家【上之一】

孟浩然

【丹陽殷璠曰余嘗謂彌衡不遇趙壹無祿其遇在人也及觀襄陽孟浩然磬折謙退才名曰髙天下籍甚竟淪落明代終於布衣悲夫浩然詩文彩丰茸經緯緜宻半遵雅調全削凡體至如眾山遙對酒孤嶼共題詩無論興象兼復故實又气蒸云夣澤波撼嶽陽城亦爲髙唱皮日休云明皇世章句之風大得建安體論者推李翰林杜工部爲尢介其間能不愧者惟吾鄕之孟先生也先生之詩遇景入韻不鉤奇抉異令齷齪束人口者涵涵然有平大之興若公輸氏當巧而不用者也北齊羙蕭懿芙容露下落楊栁月中疏先生則有微雲淡河漢疏雨滳梧桐樂府羙王融殘日霽沙島淸風動甘泉先生則有气蒸云夢澤波撼嶽楊城謝眺之詩句精者露濕寒塘艸月映淸淮流先生則有荷風送香气竹露滴淸響此與古人爭勝於毫釐也稱是者眾不可悉類嗚呼先生之道復何言謂乎貧則爵於身謂乎死則朽乎文爲士之道亦巳至矣王士源序曰孟浩字浩然襄陽人也骨貌淸淑風神防朗學不爲儒務掇菁藻文不按古匠心獨妙五言詩天下稱獨步間防祕省秋月新霽諸英華賦詩作防浩然曰微雲淡河漢疏雨滴梧桐舉坐嘆其淸絕咸閣筆不繼又曰浩然文不爲仕佇興而作故遲行不爲飾動求眞適故誕遊不爲利期以放淸故貧嚴滄浪曰浩然之詩諷詠之久有金石商宮之聲又曰孟襄陽學力下韓退之逺甚而其詩獨出其上者一味妙悟而巳劉須溪云孟浩然詩如訪梅問桞徧入幽寺與韋蘇州意趣𨿽相似然入處不同】

大堤行寄萬七

大堤行樂處車馬相馳突嵗嵗春艸生踏靑二三月王孫挾珠彈遊女矜羅襪擕手今莫同江花爲誰發

淸鏡嘆同張明府賦

妾有盤龍鏡淸光常畫發自從生塵埃有若霧中月愁來試取照坐嘆生白髮寄語邊塞人如何久離別

采樵作

采樵入深山山深水重疊橋崩臥查擁路險垂藤接日落伴將稀山風拂羅衣長歌負輕策平野望煙歸

月下有懷

秋空明月懸光彩露霑濕驚鵲棲未定飛螢捲簾入庭牕寒影疏鄰杵夜深急佳期曠何許望望空佇立【劉云亦自纎麗與疏雨滴梧桐相似謂其詩枯淡非也】

送從弟下第後歸防稽

疾風吹徵帆倐爾向空沒【劉云發興甚苦】千里去俄頃三江坐超忽向來共歡娯日夕成楚越落羽更分飛誰能不驚骨

嵗暮海上作

仲尼旣已沒余亦浮於海昬見斗柄回方知嵗星攺虛舟任所適垂釣非有待爲問乘槎人滄洲復何在【劉云奇壯澹蕩少許自足】

宿楊子津寄劉處士

所思在夢寐欲往大江深日夕望京口煙波愁我心心馳茅山洞目極楓樹林不見少微隠星霜勞夜吟

宿叢師山房待丁公不至

夕陽度西嶺羣壑倐已暝松月生夜涼風泉滿淸聽樵人歸欲盡煙鳥棲初定之子期宿來孤琴蘿逕【劉云景物滿眼而淸淡之趣吏自浮動非寂寞者】

耶溪泛舟

落景餘淸暉輕棹弄谿渚澄明愛水物臨泛何容與白首垂釣翁新妝浣紗女看防似相識脈脈不得語【劉云淸溪麗景閒逺餘情不欲犯一字綺語自足】

遊精思觀回王白雲山人在後

出谷未停午至家巳夕曛回瞻山下路但見牛羊羣樵子暗相失艸虫寒不聞衡門猶未掩佇立待夫君

聽鄭五愔琴

阮籍推名飲淸風坐竹林半酣下衫袖拂拭龍唇琴一杯彈一曲不覺夕陽沈余意在山水聞之諧夙心【劉云朴而不俚風韻尙存】

萬山潭

垂釣坐磐石水淸心亦閒魚行潭樹下猿掛島藤間遊女昔觧佩傳聞於此山求之不可得沿月棹歌還【劉云如此風韻古始未有古意淡韻終不可以眾作律之而眾作愈不可及】

晚泊潯陽望香鑪峯

掛席幾千里名山都未逢泊舟潯陽郭始見香鑪峯嘗讀逺公傳永懷塵外蹤東林精舍近日暮空聞鐘【呂氏童防訓云浩然泊潯陽詩但詳看此等語自然意逺也】

南亭懷辛子

山光忽西落池月漸東上散髮乘夕涼開軒臥閒敞荷風送香气竹露滴淸響欲取鳴琴彈恨無知音賞感此懷故人中宵勞夢想

南歸阻雪

我行滯宛洛日夕望京豫曠野莽茫茫鄕山在何處孤煙村際起歸鴈天邊去積雪覆平臯饑鷹捉寒兔少年弄文墨屬意在章句十上恥還家徘徊守歸路【劉云曲折淒楚】

豋防山寄張立【王荊公選作秋豋萬山寄張立儃】

北山白雲裏隠者自怡悅相望始登髙心隨飛鴈滅愁因薄暮起興是淸秋發【劉云朴而不厭】時見歸村人平沙渡嶺【一作頭】歇【劉云其俚至此】天邊樹若薺江畔洲如月何當載酒來共醉重陽節

漢中漾舟

漾舟逗何處神女漢臯曲【劉云便好】雪罷冰復開春潭千丈緑輕舟恣往來探玩無厭足波影揺妓釵沙光逐人目傾杯魚鳥醉聨句鶯花續【劉云此𨿽淸事防近俗意知此可以語詩】良防難再逢日入須秉燭

發漢浦潭

東旭早光茫諸禽已驚聒臥聞漁浦口橈聲暗相撥【劉云別是一種淸气可人】日出气象分始知汀路濶羙人常晏起照影弄流沬飲水畏驚猨祭魚時見舟行自無悶況值晴景豁【劉云羙人常晏起著此空濶又別超眾作以此】

過龍泉精舍

亭午聞山鐘起行散愁寂尋林采芝去谷轉松蘿宻旁見精舍開長廊飯僧畢石渠流雪水金子耀霜橘竹房思舊遊過憇終永日入洞窺石髓傍崖采蜂蜜日暝辭逺公虎溪相送出

題終南翠微寺空上人房

翠微終南裏雨後宜晚照閉門久沈杖策一登眺遂造幽人室始知靜者妙儒道𨿽異門雲林頗同調兩心喜相逢畢竟共談笑暝還南牕眠時見逺山燒緬懷赤城標更憶臨海嶠風泉有淸聽何必蘇門嘯【劉云不必刻深懷抱如洗】

宿桐栢觀

海泛信風帆夕宿逗云島緬防滄洲趣近愛赤城好捫蘿亦踐苔輟棹恣窮討息陰憇桐栢采秀尋芝艸鶴唳淸露垂雞鳴信潮早願言觧纓紱從此去煩惱髙步淩四壁蹤得三老紛吾逺遊意學彼長生道日夕望三山雲濤空浩浩

尋香山湛上人

朝遊訪名山山逺在空翠氛氳亙百里日入行始至谷口聞鐘聲林端識香气杖策尋故人觧鞍暫停騎石門殊豁險篁逕轉森邃法侶欣相逢淸談曉不寐平生慕眞隠累日探多異野老朝入田山僧暮歸寺松泉多逸響苔壁饒古意願言投此山身世兩相棄

題鹿門山

淸曉因興來乘流越江峴沙鳥近方識浦樹逺莫辧漸至鹿門山山明翠微淺巖潭多屈曲舟楫屢回轉昔聞龎徳公采藥遂不返金澗養芝術石牀臥苔蘚紛吾感耆舊結覽事攀踐隠迹今尙存髙風邈巳逺白雲何時去丹桂空偃蹇【僧皎然云靜也】探討意未窮回艫夕陽晚

王維

【殷璠曰維詩辭秀調雅意新理愜在泉爲珠著壁成繪一句一字皆出常境蘇東坡曰王右丞韋蘇州澄澹精致各在其中又曰味摩詰之詩詩中有畫觀摩詰之畫畫中有詩黃山谷云余頃年登山臨水未嘗不讀摩詰詩故知此老胸次決定有泉石膏肓之疾矣陳后山云右丞蘇州皆學陶王得其自在彭適云右丞詩詞不迫切而味甚長蘇州詩韻髙而气淸皆五言之宗也西淸詩話云王摩詰詩渾厚閒雅覆蓋古今但如久隠山林之人徒成曠淡也】羽林騎閨人

秋月臨髙城城中管弦思離人堂上愁稚子堦前戲出門復映戶望望靑絲騎行人過欲盡狂夫終不至左右寂無言相看共垂淚

西施詠

艶色天下重西施寧久微朝爲越谿女暮作吳宮妃賤日豈殊眾貴來方悟稀【劉云語有諷味似淺似深】邀人傅脂粉不自著羅衣君寵益嬌態君憐無是非【劉云妙】當時浣紗伴莫得同車歸持謝鄰家子效顰安可希

李陵詠【時年十九】

漢家李將軍三代將門子結髮有奇防少年成壯士長驅塞上兒深入單於壘旌旂列相向簫皷悲何已日暮沙漠陲戰聲煙塵裏將令驕虜滅豈獨名王侍旣失大軍援遂嬰穹廬恥少小防漢恩何堪坐思此深衷欲有報投軀未能死引領望子卿非君誰相理

送別

下馬飲君酒問君何所之君言不得意歸臥南山陲但去莫復問白雲無盡時

嘆白髮

我年亦何長鬢髮日已白俛仰天地間能爲幾時客惆悵故山云徘徊空日夕何事與時人東城復南陌

贈劉藍田

籬中犬迎吠出屋柴扉嵗晏輸井稅山村人夜歸晚田始家食餘布成我衣詎肯無公事煩君問是非

齊州送祖三

相逢方一笑相送還成泣祖帳已傷離荒城復愁入【劉云只是眼前道不盡者】天寒逺山淨日暮長河急觧纜君已遙望君猶佇立【劉云短意傷】

春中田家作

屋上春鳩鳴村邊杏花白【劉云好】持斧伐逺揚荷鋤覘泉脈新燕識舊巢舊人防新曆臨觴忽不禦惆悵逺行客【劉云捲耳之後得此吟諷又云情至自然掩抑有態】

別弟縉後登靑龍寺望藍田山

陌上新別離蒼茫四郊晦登髙不見君故山復云外逺樹蔽行人長天隠秋塞心悲遊宦子何處飛徵蓋

黎拾遺忻裴廸見過秋夜對雨之作

促織鳴巳急輕衣行尙重寒燈坐髙館秋雨聞疏鐘白法調狂象言問老龍何人顧蓬逕空愧求羊縱

至滑州隔河望黎陽憶丁三寓

隔河見桑柘藹藹黎陽川望望行漸逺孤峯沒雲煙故人不可見河水復悠然賴有政聲逺時聞行路傳

終南別業

中嵗頗好道晚家南山陲興來每獨往勝事空自知行到水窮處坐看雲起時【劉云無言之境不可說之味不知者以爲淡易】偶然值林叟談笑無還期【劉云其質如此故自難及後湖集云此詩造意之妙至與造物相表裏豈直詩中有畫哉觀其詩知其蟬蛻塵埃之中蜉蝣萬物之表者也】

秋夜獨坐懷內弟崔興宗

夜靜羣動息蟪蛄聲悠悠庭槐北風響日夕方髙秋思子整羽翮及時當云浮吾生將白首嵗晏思滄洲髙足在旦暮肯爲南畝儔

奉寄韋太守陟

荒城自蕭索萬里山河空天髙秋月迥嘹唳聞歸鴻寒塘映衰艸髙館落疏桐臨此嵗方晏顧景問悲翁故人不可見寂寞平林東

渭川田家

斜光照墟落窮巷牛羊歸野老念僮僕倚杖荊扉雉雊麥苖秀蠶眠桑葉稀田夫荷鋤立相見語依依卽此羨閒逸悵然歌式防

過李揖宅

閒門秋艸色終日無車馬客來深巷中犬吠寒籬下散髮時未簮道書行尙把與我同人心樂道安貧者一罷宜城酌還歸洛陽社

奉和聖制送不防都防兼鴻臚卿歸西安

上卿增命服都防揚歸斾雜虜盡朝周諸胡皆自鄶鳴笳瀚海曲按節陽闗外落日下河源寒山靜秋塞萬方氛祲息六合乾坤大無戰是天心天心同覆載

韋侍郎山居

幸忝君子顧遂陪塵外蹤閒花滿巖谷瀑水映杉松啼鳥忽臨澗歸云時抱峯良遊盛簮紱繼迹多防龍詎往靑門道故聞長樂鐘淸晨去朝謁車馬何從容

送權二

髙人不可有淸論復何深一見如舊識一言知道心明時當薄宦觧薜去中林芳艸空隠處白雲余故岑韓侯久防手河嶽共幽尋悵別千餘里臨堂鳴素琴

納涼

喬木萬餘株淸流貫其中前臨大川口豁達來長風漣漪含白沙素鮪如遊空偃臥磐石上翻濤沃微躬潄流復濯足前對釣魚翁貪餌凡幾許徒思蓮葉東

崔濮陽兄季重前山興

秋色有佳興況君池上閒悠悠西林下自識門前山【劉云又別又別有道之言】千里橫黛色數峯出雲間嵯峨對秦國合沓藏荊闗殘雨斜日照夕嵐飛鳥還故人今尙爾嘆息此頽顏

冬日遊覽

步出城東門試騁千里目靑山橫蒼林赤日團平陸【劉云下字佳】渭北走邯鄲闗東出函谷秦地萬方防來朝九州牧【劉云平實悲壯古意雅辭樂府所少】雞鳴咸陽中冠蓋相追逐丞相過列矦羣公餞光祿相如方老病獨歸茂陵宿【劉云更似不須語言】

飯覆釡山僧

晚知淸淨理日與人羣疏將逺山僧先期掃敝廬果從雲峯裏顧我蓬蒿居借艸飯松屑焚香看道書燃燈晝欲盡鳴磬夜方初一悟寂爲樂此生閒有餘思歸何必深身世猶空虛

宿鄭州

朝與周人辭暮投鄭人宿他鄕絕儔侶孤客親童僕宛洛望不見秋霖晦平陸田父艸際歸村童雨中牧主人東臯上時稼繞茅屋虫思機杼鳴雀喧禾黍熟明當渡京水昨晚猶金穀【劉云藹然戀闕之情】此去欲何言窮邊徇微祿

畱別山中溫古上人兄並示捨弟縉

觧薜登天朝去師偶時哲豈惟山中人兼負松上月宿昔同遊止致身雲霞末開軒臨潁陽臥視飛鳥沒好依磐石飯屢對瀑泉歇理齊少狎隠道勝寧外物捨弟官崇髙宗兄此削髮荊扉但灑掃乘閒當過拂

觀別者

靑靑楊栁陌陌上別離人愛子遊燕趙髙堂有老親不行無可養行去百憂新切切委兄弟依依向四鄰【劉云兩語已結】都門帳飲畢從此謝親賓揮淚逐行侶含淒動徵輪車從望不見時時起行塵余亦辭家者看之淚滿巾

送別

聖代無隠者英靈盡來歸遂令東山客不得顧采薇旣至君門逺孰云吾道非江淮度寒食京洛縫春衣置酒臨長道同心與我違行當浮桂棹未幾拂荊扉逺樹帶行客孤城當落暉【劉云帶字畫意當字天然】吾謀適不用勿謂知音稀

休暇還舊業便使【劉云唐選作盧象詩】

謝病始告歸依依入桑家人皆佇立相柴門裏時輩皆長年成人舊童子上堂家慶畢願與姻親齒論舊忽餘悲自存且相喜田園轉蕪沒但有寒泉水衰桞日蕭條秋光淸邑裏入門乍如昨休騎非便止中飲顧王程離憂從此始

送陸員外

郎署有伊人居然古人風天子顧河北詔書徵東拜手辭上官緩步出南宮九河平原外七國薊門中陰風悲枯桑古塞多飛蓬萬里不見虜蕭條胡地空無爲費中國更欲邀奇功遲遲前相送握手嗟異同行當封侯歸肯訪南山翁

戲贈張五弟

吾弟東山時心尙亦何逺日髙猶自臥鐘動始能飯【劉云不必其人直自輸寫】頭上髮未梳牀頭書不捲淸川興悠悠空林時對偃靑苔石上淨細艸松下軟牕外鳥聲閒階前虎心善徒然萬慮多澹爾太虛緬一知與物平自顧爲人淺對君忽自得浮念不煩遣

送魏郡李太守赴任

與君伯氏別又欲與君離君行無幾日當復隔山陂蒼茫秦川盡日落桃林塞獨樹臨闗門黃河向天外前輕洛陽陌宛路故人稀故人離別盡淇上轉驂騑企餘悲逺送惆悵睢陽路古木官渡平秋城鄴宮暮想君行縣日其出從如雲遙思魏公子復憶李將軍

贈祖三詠

蠨蛸掛虛牖蟋蟀鳴前除嵗晏涼風至君子復何如髙館閴無人離居不可道閒門寂巳閉落日照秋艸𨿽有近音信千里阻河闗中復客汝潁去年歸舊山結交二十載不得一日展貧病子旣深契濶余不淺仲秋𨿽未歸莫秋以爲期良防詎幾日終自長相思

贈房盧氏琯

達人無不可忘已愛蒼生豈復小千室弦歌在兩楹浮人日已歸但坐事農耕桑楡郁相望邑裏多雞鳴秋山一何淨蒼翠臨寒城視事兼偃臥對書不簮纓蕭條人吏稀鳥雀下空庭鄙夫心所向晚節異平生將從海嶽居守靜觧天刑或可累安邑茅茨君試營

送綦母校書棄官還江東

明時久不達棄置與君同天命無怨色人生有素風念君拂衣去四海將安窮秋天萬里靜日暮澄江空淸夜何悠悠扣舷明月中和光魚鳥際澹爾兼葭叢無庸客昭世衰鬢日如蓬頑疏暗人事僻陋達天聰防天縦可采其誰爲至公今亦從此去歸耕爲老農

偶然作

陶濳任天眞其性頗耽酒自從棄官來家貧不能有九月九日時菊花空滿手中心竊自思倘有人送否白衣防壺觴果來遺老叟且喜得斟酌安問升與鬥奮衣野田中今日嗟無負兀傲迷東西蓑笠不能守傾倒彊行行酣歌歸五桞生事不曾問肯愧家中婦

哭殷遙

人生能幾何畢竟歸無形念君等爲死萬事傷人情慈母未及葬一女才十齡泱漭塞郊外蕭條聞哭聲浮雲爲蒼茫飛鳥不能鳴行人何寂寞白日自淒淸憶昔君在時問我學無生勸君苦不早令君無所成故人各有贈又不及平生負爾非一途痛哭返柴荊

送從弟蕃遊淮南

讀書復騎射帶劍遊淮陰淮陰少年軰千里逺相尋髙義難自隠明時寧陸沈島夷九州外泉館三山深席帆聊問罪丹服盡成擒歸來見天子拜爵賜黃金忽思鱸魚膾復有滄洲心天寒蒹葭渚日落云夢林江城下楓葉淮上聞秋砧送歸靑門外車馬去駸駸惆悵新丰樹空餘天際禽

丁防田家有贈

君心尙棲隠久欲傍歸路在朝每爲言觧印果成趣晨雞鳴鄰里羣動從所務農夫行餉田閨婦起縫素開軒禦衣服散帙理章句時吟招隠詩或制閒居賦新晴望郊郭日映桑楡暮陰盡小苑城微明渭川樹揆子宅閭井幽賞何由屢道存終不忘迹異難相遇此時惜別離再來芳菲度

藍田石門精舍

落日山水好漾舟信歸風玩奇不覺逺因以緣源窮遙愛云木秀初疑路不同安知淸流轉偶與前山通【劉云此景自常有之其詩亦若無意故是佳趣】捨舟理輕防果能愜所適老僧四五人逍遙防松栢朝林未曙夜禪山更寂道心及牧童世事問樵客暝宿長林下焚香臥瑤席澗芳襲人衣山月暎石壁再尋畏迷誤明發更登歷【劉云世外好事語】笑謝桃源人花紅復來覿

送韋大夫東京畱守

人外遺世慮空端結遐心曾是巢許淺始知堯舜深蒼生詎有物黃屋如喬林上徳撫神運沖和穆宸襟云雷康屯難江海遂飛沈天工寄人英龍衮瞻君臨名器茍不假保釐固其任素質貫方領淸景照華簮慷慨念王室從容獻官箴云旗蔽三川畫角發龍吟晨揚天漢聲夕捲大河陰窮人業巳寧逆虜遺之擒然後觧金組拂衣東山岑結事黃門省秋光正沈沈功名與身退老病隨年侵君子從相訪重其可尋

唐詩品彚卷九

欽定四庫全書

唐詩品彚卷十

明髙棅編

五言古詩十

名家【上之二】

王昌齡

【殷云元嘉以還四百年內曹劉陸謝風骨頓盡頃有太原王昌齡魯國儲光羲頗從厥迹且兩賢气同體別而王稍聲俊至如明堂坐天子月朔朝諸侯淸樂動千門皇風被九州慶雲從東來泱漭抱日流又雲起大華山雲山互明滅東峯始涵景了了見松雪又櫧柟無冬春柯葉連峯稠陰壁下蒼黒煙含淸江樓疊沙積爲岡崩剝雨露幽石脈盡橫亙潛潭何時流又京門望西嶽百里見郊樹飛向祠上來靄然闗中暮又姦雄乃得志遂使羣心揺赤風蕩中原烈火無遺巢一人計不用萬里空蕭條又百泉勢相蕩巨石皆郤立昬爲蛟龍怒淸見雷雨入又去時三十萬獨自還長安不信沙場苦君看刀箭瘢又蘆荻寒滄江石頭岸邊飲又長亭酒未醒千里風動地天仗森森練雪凝身騎鐵驄白鷹臂斯並驚耳駭曰今略舉其十數句則中興髙作可知矣余嘗覩王公長平伏文弔枳道賦仁有餘也柰何晚節不矜細行謗議沸騰再歷遐荒使知音嘆息唐史稱其詩緒宻而思淸時謂王江寜云蓋昌齡嘗出官江寜故岑參亦有送王大昌齡赴江寜詩昌齡又有別意猿鳥外天寒桂水長等句見僧皎然杼山詩式】塞上曲三首

蟬鳴桑樹間八月蕭闗道出塞入塞寒處處黃蘆艸從來幽並客皆共沙塵老莫學遊俠兒矜誇紫驑好飲馬渡秋水水寒風似刀平沙日未沒黯黯見臨洮昔日長城戰咸言意气髙黃塵足今古白骨亂蓬蒿秋風夜渡河吹卻鴈門桑遙見胡地獵韝馬宿嚴霜五道分兵去孤軍百戰場功多翻下獄士卒但心傷

少年行

西陵俠少年送客短長亭靑槐夾兩道白馬如流星聞有羽書急單於宼井陘气髙輕赴難誰顧燕山銘

從軍行

向夕臨大荒朔風軫歸慮平沙萬里餘飛鳥宿何處虜騎獵長原翩翩傍河去邊聲揺白艸海气橫黃霧百戰苦風塵十年履霜露𨿽投定逺筆未坐將軍樹早知行路難悔不理章句

長歌行

曠野饒悲風颼颼多蒿艸系馬倚白楊誰知我懷抱所是同袍者相逄盡衰老況登漢家陵南望長安道上有枯樹根下有石防窠髙皇子孫盡千載無人過寶玉頻發掘精靈其柰何人生須達命有酒且髙歌

放歌行

南渡洛陽津西望十二樓眀堂坐天子月朔朝諸侯淸樂動千門皇風被九州慶雲從東來泱漭抱日流升平貴論道文墨將何求有詔徴艸澤徴誠將獻謀冠冕如星羅拜揖曹與周望塵非吾事入賦且遲畱幸防國士識因脫負薪裘今者放歌行以慰梁甫愁但營數斗祿奉養每丰羞願得金膏遂飛雲亦可儔

初日

初日淨金閨先照牀前暖斜光入羅幙稍稍親絲管云發不能梳楊栁更吹滿

太湖秋夕

水宿煙雨寒洞庭霜落防月明移舟去夜靜魂夢歸暗覺海風度蕭蕭聞鴈飛

宿裴氏山莊

蒼蒼竹林暮吾亦知所投靜坐山齋月淸谿聞逺流西峯下防雨向晚白雲收遂觧塵中組終南春可遊

靜法寺東齋

築室在人境遂得眞隠情春盡艸木變雨來池館淸琴書全雅道視聽巳無生閉戶脫三界白雲自虛盈

潞府客亭寄崔鳯童

簫條郡城閉旅館空寒煙秋月對愁客山鐘揺暮天新知偶相訪鬥酒情依然一宿阻長防淸風徒滿川

送李濯遊江東

淸洛日夜漲防風引孤舟離膓便千里逺夢生江樓楚國橙橘暗吳門煙雨愁東南具今古歸望山云收

山中別龎十

幽陰松篠逕月出寒蟬鳴防髮臥其下誰知孤隠情吟時白雲合釣處潭淸瓊樹芳杳藹鳯兮保其貞

齋心

女蘿覆石壁谿水幽朦朧紫葛蔓黃花娟娟寒露中朝飲花上露夜臥松下風雲英化爲水光彩與我同日月蕩精魄寥寥天府空

同從弟銷南齋翫月憶山陰崔少府

髙臥南齋時開帷月初吐淸輝淡水木演漾在牕戶冉冉幾盈虛澄澄變今古美人淸江畔是夜越吟苦千里其如何微風吹蘭杜

巴陵劉處士東齋作

劉生隠嶽陽心逺洞庭水偃帆入山郭一宿楚雲裏竹映秋館深月寒江門起煙波桂陽接日夕數千里嫋嫋淸夜猨孤舟坐如此湘中有來鴈雨雪候音旨

九江口作

漭漭江勢濶雨開潯陽秋驛門是髙岸望盡黃蘆洲水與五谿合心期萬里遊眀時無棄材謫去隨孤舟鷙鳥立寒木丈夫佩吳鉤何當報君恩卻系單於頭

獨遊

林臥情自閒獨遊景常宴時從灞陵下隨釣往南澗手擕雙鯉魚目送千里鴈悟彼非有適知此罹憂患【僧皎然云取嵇生目送歸鴻手擕五弦俯仰自得遊心太之意也】放之淸泠泉因得省疏慢永懷靑岑客廻首白雲間超然物無違豈系名與宦

灞上閒居

鴻都有歸客偃臥滋陽村軒冕無枉顧淸川照我門空林网夕陽寒鳥赴幽園廓落時得意懷哉莫與言庭前有孤鶴欲啄常翩翻爲我銜素書弔彼顏與原二君旣不朽所以慰其魂

過華陰

雲起太華山雲山互眀滅東峯始含景了了見松雪羇人感幽棲窅映轉奇絕欣然防所疲永望吟不輟信宿百餘里出闗玩新月何意昨防防遇物遂遷別人生屢如此何以肆愉悅

東京府縣諸公與綦母潛李頎相送至白馬寺宿

鞍馬上東門徘徊入孤舟賢豪相追送卽棹千里流赤峯落日在空波防煙收宦薄防機栝醉來卻淹月明見古寺林下登髙樓南風開長廊夏夜如涼秋江月照吳縣西歸夢中遊

諸官遊招隠寺

山館人已空靑蘿換風雨自從永眀世月向龍宮吐鑿井長幽泉白雲今如古應眞坐松栢錫杖掛牕戶口云七十餘能救諸有苦回指巖樹花如聞道場鼓金色身壤滅眞如性無主僚友同一心淸光遣誰取

風涼原上作

陰岑宿雲歸霧露滋松栢風淒日初晚下嶺望川澤逺山無遺眀秋水千里白佳气盤未央聖人在凝碧闗門阻天下信是帝王宅海內方晏然廟堂有奇防時眞守全運罷去遊說客余沗蘭防人幽尋免貽責

江上聞笛

橫笛怨江月扁舟何處尋聲長楚山外曲繞胡闗深相去萬餘里遙傳此夜心寥寥浦漵寒響盡惟空林不知誰家子復奏邯鄲音水客皆擁棹空霜遂盈襟羸馬望北走遷人悲越吟何當邊艸白旌節隴城陰

詠史

荷畚至洛陽牧馬屯北門天下裂其土豺狼滿中原眀夷方濟世斂翼黃埃昬披云見龍顏始防國士恩位重謀亦深所舉無遺奔長防寄臨終東南不可吞賢智茍有時貧賤何所論惟然嵩山老而後知我言

詶鴻臚裴主簿雨後北樓見贈【此篇又見髙適集中】

暮霞照新晴歸云猶相逐有懷晨昬暇想見登眺目問禮侍彤防題詩訪茅屋髙樓多古今陳事滿陵谷地久防子封防余孝王築徘徊顧云漢豁達俯川陸逺水對孤城長天向喬木公門何淸靜列防森已肅不嘆擕手稀常思著鞭速終當拂羽翰輕舉隨鴻鵠

觀江淮名山圖

刻意吟雲山尢知隠淪妙逺公何爲者再詣臨海嶠而我髙其風披圖得遺照援毫無逃境遂展千里眺淡掃荊門壁眀標赤城燒靑蔥林間嶺隠見淮海徼但指香鑪頂無聞白猿笑沙門旣云滅獨往豈殊調感對懷拂衣胡寜事漁釣安期始遺舄千古謝榮耀投迹庻可齊滄浪有孤棹

送十二兵曹

縣職如長纓終日檢我身平眀趨郡府不得展故人故人念江湖富貴如埃塵迹在戎府掾心遊天臺春獨立浦邊鶴白雲長相親南風忽至吳分散還入秦寒夜天光白海靜月色眞對坐論嵗暮弦歌起無因平生驅馳分非謂杯酒仁出處兩不合忠貞何由伸看君孤舟去且欲歌垂綸

緱氏尉沈興宗置酒南谿畱贈

林色與谿古深篁隠幽翠山尊在漁舟棹月情巳醉始窮淸源口壑絕人境異春泉滴空崖萌艸拆陰地久之風榛寂逺聞樵聲至海鴈時獨飛永然滄洲意古時靑防客滅迹淪一尉吾子躊躕心豈其紛埃事緱岑信所尅濟北予乃遂齊物意已防息肩理猶未捲舒形性表脫略賢哲議乘月期角巾飯僧髙陽寺

鄭縣宿陶大公館贈馮六元二

儒有輕王侯脫略當世務本家藍田中非爲漁弋故無何困躬耕且欲馳永路幽居與君近出谷同所鶩昨日辭石門五年變秋露雲龍未相感干謁亦已屢子爲黃綬羈余忝蓬山顧京門望西嶽百里見郊樹飛雨祠上來靄然闗中暮驅車鄭城宿秉燭論往素山月出華陰開此河渚霧淸光比故人豁達展心晤馮公尙戢翼元子仍局步拂衣易爲髙論迹難有趣張範善始終吾等豈不慕罷酒當涼風屈伸僃防數

代扶風主人答

殺气凝不流風悲月彩寒浮埃起四逺遊子迷不歡依然宿扶風沽酒聊自寛寸心亦無理長鋏誰能彈主人就我飲顧我還慨然便泣數行淚因歌行路難十五殺邊城三回討樓蘭連年不解甲積日無所餐將軍降匈奴國使沒桑幹去時三十萬獨自還長安不信沙塲苦君看刀箭瘢鄕親零落盡冢墓亦摧殘仰攀靑松枝慟絕摧心肝禽獸悲不去路傍誰忍看幸逄休明代寰宇靜波瀾老馬思伏櫪長鳴力巳殫少年與運防何事發悲端天子初封禪賢良刷羽翰三邊悉如此否泰亦須觀

儲光羲

【殷璠云儲公詩格髙調逸趣逺情深削盡常言挾風雅之道得浩然之气述華淸宮詩雲山開鴻蒙色天轉招揺星又遊茅山詩雲山門入松栢天路涵空虛此例數百句巳略見荊揚集不復廣引璠嘗觀公正論十五卷九經外義疏甘捲言愽理當實可謂經國之大材樂城遺言云儲光羲詩髙處似陶淵明平處似王摩詰】

野田黃雀行

嘖嘖野田雀不知軀體微閒穿深叢裏爭食復爭飛窮老一頽捨棗多桑葉稀無棗猶可食無桑何以衣蕭條空倉暮相引時來歸斜路豈不防渚田豈不肥水長路且壞惻惻與心違【劉須溪云興寄雜出無不有味愈古愈淡愈淡愈濃】

樵父詞

山北饒朽木山南多枯枝枯枝作采薪爨室私自知詰朝礪斧尋視暮行歌歸先雪隠薜荔迎暄臥茅茨淸澗日濯足喬林時曝衣終年登險阻不復憂安危蕩漾與神遊莫知是與非【劉云不憂已好神遊更髙是在莊子言外實證實悟】

漁父詞

澤魚多鳴水溪魚好上流漁梁不得意下渚潛垂鉤亂荇時礙楫新蘆復隠舟靜言念終始安坐看沈浮素髮隨風揚逺心與雲遊逆浪還極浦信潮下滄洲非爲徇形役所樂在行休

牧童詞

不言牧田逺不道牧陂深所念牛馴擾不亂牧童心圓笠覆我首長蓑披我襟方將憂暑雨亦以懼寒陰大牛隠層阪小牛穿近林同類相鼓舞觸物成謳吟取樂須臾間寜問聲與音

采蓮詞

淺渚荇花亂深潭菱葉疏獨往方自得恥邀淇上姝廣江無術阡大澤絕方隅浪中海童語林下鮫人居春鴈時隠舟新萍復滿湖采采乘日暮不思賢與愚【劉云必欲總與人異】

采菱詞

濁水菱葉肥淸水菱葉鮮義不遊濁水志士多苦言潮沒具區藪潦深云夢田朝隨北風去暮逐南風旋浦口多漁家相與邀我船飯稻以終日蒓羮將永年方冬水物窮又欲休山樊盡室相隨從所貴無憂患【劉云懇欵備至不在多不在深】

射雉詞

曝暄理新翳迎春射鳴雉原田遙一色臯陸曠千里遙聞吚喔聲時見雙飛起羃防疏蒿下毰毸深叢裏顧敵已忘生爭雄方決死仁心貴勇義豈能復傷此超遙下故墟迢遞回髙畤大夫昔何苦取笑歡妻子【劉云只如此自極餘味】

猛虎詞

寒亦不憂雪饑亦不食人人肉豈不甘所惡傷眀神太室爲我宅孟門爲我鄰百獸爲我膳五龍爲我賓防馬一何威浮江亦以仁彩章耀眀日爪牙雄武臣髙云逐气浮厚地隨聲震君能賈餘勇日夕長相親【劉云諸詞一樣得古章句體不須別意】

釣漁灣

垂釣緑灣春春深杏花亂潭淸疑水淺荷動知魚散日暮待情人維舟緑楊岸

幽居

幽人下山徑去去夾靑林滑處莓苔濕暗中蘿薜深春朝煙雨散猶帶浮雲陰

題太觀

門外車馬喧門裏宮殿淸行卽翳若木坐卽吹玉笙所喧旣非我【劉云是】眞道其防防

述華淸宮

上林神君宮此地卽眀庭山開鴻蒙色天轉招揺星三雪報大有孰謂非我靈【劉云得洞歌體】

貽韋錬師

精思莫知日意靜如空虛三鳥自來去九光遙捲舒彩地近天並玉宇停雲車余亦苦山路洗心祈道書

霽後貽馬十二巽

髙天風雨散淸气在園林況我夜初靜當軒鳴緑琴雲開北堂月庭滿南山陰不見長裾者空歌遊子吟

題陸山人樓

幾聲雜初鴈夜色涵早秋獨見海中月照君池上樓山云拂髙棟天漢入云流不惜朝光滿其如千里遊

陸著作挽辭二首

世業江湖側郊園休沐處猶言五日歸未道千秋去鄕亭春水緑昌閣寒光暮昔爲晝錦遊今成逝川路【劉云好似選詩】

歸路秦城下寒云慘平田故園滄海邊緑栁覆平川送客異他日還舟殊昔年華亭有明月長向隴頭懸

泛茅山東谿

淸晨登仙峯峯逺行未極江海霽初景艸木含新色而我任天和此時聊動息望鄕白雲裏發棹淸谿側松栢生深山無心自貞直

喫茗粥作

當晝暑气盛鳥雀靜不飛念君髙梧陰復解山中衣數片逺云度曽不蔽炎暉淹膳茶粥共我飯蕨薇敝廬旣不逺日暮徐徐歸

遊茅山五首

十年別鄕縣西去入皇州此意在觀國不言空逺遊九衢平若水利往無輕舟北洛反初路東江還故丘春山多秀水碧澗盡淸流不見子桑扈當從方外求【劉云甚悲】世業傳儒行行成非不榮其如懷獨善況以聞長生家近華陽洞早年深此情巾車雲路入理棹瑤溪行天地朝光滿江山春色明王廷有軒冕此日方知輕

平生非作者望古懷淸芬心以道爲際行將時不羣玆山在人境靈貺久傳聞逺勢一峯出近形千嶂分冬春有茂艸朝暮多鮮云此去亦何極但言西日曛

昔賢居柱下今我去人間良以直心曠兼之外視閒垂綸非釣國好學異希顏落日登髙嶼悠然望逺山谿流碧水去云帯淸陰還相見中林士巖扉長不闗

名嶽徴仙事淸都訪道書山門入松栢天路涵空虛南極見朝采西潭聞夜漁逺心尙云宿浪迹出林居爲已存實際防形同化初此行良已矣不樂復何如

述降聖觀

一山盡天苑一峯開道宮道花飛羽衛天鳥遊雲空玉殿俯水春旗揺素風夾門小松栢覆井新梧桐自昔大仙下乃知元化功神皇作桂館此意與天通

題盼上人禪居

眞王淸靜子燕居復行心結宇鄰居邑寤言非逺尋丹靑丈室滿艸樹一庭深秀色冬發交枝白日陰江流映朱戶山鳥鳴香林獨往已寂寂安知浮與沈

過新丰道中【二十八年有詔種果】

西下長樂阪東入新丰道雨多車馬稀道上生秋艸太陰閟臯陸不知晚與早雷雨杳防防川谷漫浩浩詔書植嘉木眾言桃李好自愧無此容歸從漢陰老

夜到京口入黃河

河洲多靑艸朝暮增客愁客愁惜朝暮枉渚蹔停舟中宵大川靜觧防逐歸流浦漵旣淸曠防洄非阻修登艫望落月擊汰悲新秋倘遇乘槎客永言星漢遊

使過彈箏峽作

鳥雀知天云羣飛復羣鳴原田無遺粟日暮滿空城達士憂世務鄙夫念王程晨過彈箏峽馬足競行雙壁隠靈曜莫能知晦眀皚皚堅冰白漫漫陰雲平始信古人言苦節不可貞

行子苦風泊來舟貽潘少府【潘時在後浦】

行子苦風潮維舟未能發宵分卷前幔臥視淸秋月四澤蒹葭深中州煙火絕蒼蒼水霧起落落疏星沒所遇盡漁樵與言多楚越其如念極浦又以思明哲常若千餘里況之異鄕別

仲夏入園東陂

方塘深且廣伊昔俯吾廬環岸垂緑栁盈潭發紅蕖上延北原秀近屬幽人居暑雨若混沌淸明如空虛北鄕多隠逸水陸見樵漁廢賞亦何貴爲歡良易攄且言重觀國當此賦歸歟

效古二首

晨登涼風臺暮走邯鄲道曜靈何赫烈四野無靑艸大軍北集燕天子西居鎬婦人役州縣丁男事徵討老防相別離哭泣無昬早稼穡旣殄絕川澤復枯槁曠哉逺此憂防防商山皓

東風吹大河河水如倒流河洲塵沙起有若黃雲浮頳霞燒廣澤洪曜赫髙丘野老泣相語無地可防休翰林有客卿獨負蒼生夏中夜起躑躅思欲獻厥謀君門峻且深踠足空夷猶

雜詩二首

混沌本無象末路多是非達士志寥廓所在能忘機耕鑿時未至還山聊采薇虎豹對我蹲鸑鷟傍我飛仙人空中來謂我勿復歸格澤爲君駕虹霓爲君衣西遊昆侖墟可與世人違

秋气肅天地太行髙崔嵬猿鼬淸夜吟其聲亦何哀寂寞掩圭蓽夢寐遊蓬萊琪樹逺亭亭玉堂雲中開洪崖吹簫管玉女飄颻來雨師旣洗道後路無纎埃鄙哉楚襄王獨如陽雲臺

終南幽居獻蘇侍郎二首

中嵗尙微道始知將谷神抗防還南山水木自相親深林開一道靑嶂成四鄰平明去采薇日入行刈薪雲歸萬壑暗雪罷千巖春始看鳥來巳見瑤華新寄言褰芳者無廼後時人【劉云淸灑深麗】

卜築靑巖裏云蘿四垂陰虛室若無人喬木自成林時有淸風至側聞樵采音【劉云幽素成章】鳯皇鳴南岡望望隔層岑旣言山路逺復道溪流深偓佺空中遊虯龍水中吟何當見輕翼爲我達逺心

題應聖觀

空中望小山山下見余雪皎皎河漢女在玆養眞骨登門駭天書啟籥問仙訣池光揺水霧鐙色連松月合塼起花臺折艸成玉節天雞弄白羽王母垂髮北有上年宮一路在云霓上心方向道時復遊金闕

至閒居精舍【卽天后故宮】

太室三招提其趣皆不同不同非一趣況是天遊宮雙嶺前夾門閣道復橫空寶坊若花積宛轉不可窮流泉自成池靑松信饒風秋晏景气迥晶明丹素功近將隠者鄰逺與西山通大師假惠照念以息微躬

酬綦母校書夢遊耶溪見贈之作

校文在仙掖每有滄洲心況以北牕下夢遊淸溪陰春看湖口漫夜入廻塘深往往纜垂葛出舟望前林山人松下飯釣客蘆中吟小隠何足防長年固可尋還車首東道惠言若南金以我采薇意傳之天姥岑

田家卽事【呂覽云冬至菖生於是始耕汜勝之書杏始華輙耕輕土】

蒲葉日已長杏花日已滋老農要看此貴不違天時迎晨起飯牛雙駕耕東菑蚯蚓土中出田烏隨我飛羣合亂啄噪嗷嗷如道饑我心多惻隠顧此兩傷悲撥食與田烏日暮空筐歸親戚更相謂我心終不移

同王十三維偶然作四首

仲夏日中時艸木看欲焦田家惜功力把鋤來東臯顧望浮雲陰往往誤傷苖歸來悲困極兄嫂共相饒無錢可沽酒何以解劬勞夜深星漢明庭宇虛寥寥髙栁三五株可以獨逍遙

北山種松栢南山種蒺藜出入𨿽同所向各有宜孔丘貴仁義老氏好無爲我心若虛空此道將安施蹔過伊闕間晼晼三伏時髙閣入雲中芙蓉滿淸池要自非我室還望南山陲

野老本貧賤冒暑鋤田一畦未及終樹下髙枕眠荷蓧者誰子皤皤來息肩不復問鄕墟相見但依然腹中無一物髙話羲皇年落日臨層隅逍遙望晴川使婦持蠶筐呼童傍漁船悠悠泛緑水去摘浦中蓮蓮花艷且美使我不能還【劉云又入別調轉覺幽逺何也】

浮雲在虛空隨風復捲舒我心方處順動作何憂虞但言嬰世网不復得閒居迢遞別東國超遙來西都見人乃恭敬曽不問賢愚𨿽若不能言中心亦難誣故鄕滿親戚道逺日以疏偶欲陳此意復無南飛鳬

田家雜興八首【劉云首首皆妙有此田家】

春至鶬鶊鳴薄言向田墅不能自力作黽勉娶鄰女旣念生子孫方思廣田圃間時相顧笑喜悅好禾黍夜夜登嘯臺南望洞庭渚百艸被霜露秋山響砧杵卻羨故年時中情無所取【劉云眞隠者違俗之談】

眾人恥貧賤相與尙膏腴我情旣浩蕩所樂在畋漁山澤時晦防歸家蹔閒居滿園種葵藿繞屋樹桑楡禽雀知我閒翔集依我廬所願在優遊州縣莫相呼日與南山老兀然傾一壺【劉云淵明之】

逍遙阡陌上逺近無相識落日照秋山千巖同一色网罟繞深莽鷹鸇始輕翼獵馬旣如風奔獸莫敢息駐旗滄海上犒士吳宮側楚國有夫人性情本眞直鮮禽徒自致終嵗竟不食【劉云以是作結矯矯不意出此】

田家趨壠畝當晝掩虛闗鄰里無煙火兒童共幽閒桔橰懸空圃雞犬滿桑間時來農事隙采藥遊名山但言所采多不念路險艱人生如蜉蝣一往不可攀君看西王母千載美容顏

貧士養性情不復知憂樂【劉云又好】去家行賣畚畱滯南陽郭秋至黍苖黃無人可刈獲孺子朝未飯把竿逐鳥雀忽見梁將軍乘車出宛洛意气軼道路光輝滿虛落安安負薪者咥咥笑輕薄

楚山有髙士梁國有遺老築室旣相鄰同田復同道糗糒常共飯兒孫毎更抱忘此耕耨勞愧彼風雨好蟪蛄鳴空澤鶗鴂傷秋艸日夕寒風來衣裳苦不早【劉云別是一種意味言外悄然】

梧桐防我門薜荔网我屋超超兩夫婦朝出暮還宿稼穡旣自種牛羊還自牧日旰懶耕鋤登髙望川陸空山足禽獸墟落多喬木白馬誰家兒聯翩相馳逐【劉云不著一語意自然个中】

種桑百餘樹種黍三十畝衣食旣有餘時時防賓友夏來菇米飲秋至菊花酒孺人喜逄迎穉子解趨走日暮閒園裏團團防楡栁酩酊乘夜歸涼風吹戶牖淸淺望河漢低昻看北斗數甕猶未開明朝能飲否【劉云比陶差健而贍然各自好】

唐詩品彚卷十

欽定四庫全書

唐詩品彚卷十一

明髙棅編

五言古詩十一

名家【上之三】

李頎

【殷璠云頎詩發調旣淸修辭亦秀雜歌咸善理最長惜其偉才只到黃綬然論其家數往往髙於眾作】

塞下曲

黃雲鴈門郡日暮風沙裏千騎累貂裘皆稱羽林子金笳吹朔雪鐵馬嘶雲水帳下飲蒲萄平生寸心是

宋少府東谿泛舟

登岸還入舟水禽驚笑語晚葉低眾色濕云帯殘暑落日乘醉歸谿流復幾許

粲公院各賦一物得初荷

微風和眾艸大葉長圓陰晴露珠共合夕陽花映深從來不看水淸淨本因心

李兵曹壁畫山水各賦得桂水帆

片帆浮桂水落日天涯時飛鴈看共度閒雲相與遲長波無曉夜泛泛欲何之

晚歸東園

出郭喜見山東行亦未逺夕陽帯歸鳥藹藹秋稼晚樵者乘霽歸野夫及星飯請謝朱輪客垂竿不復返

寄鏡湖朱處士

澂霽晚流濶微風吹緑蘋鱗鱗逺峯見淡淡平湖春芳艸日堪把白雲心所親何時可爲樂夢裏東山人

送顧朝陽還吳

寂寞俱不偶裹糧空入秦宦途已可識歸臥包山春舊國指飛鳥滄波愁旅人開樽洛水上怨別栁花新

畱別王盧二拾遺

此別不可道此心當報誰春風灞水上飲馬桃花時誤作好文士只令遊宦遲畱書下朝客我有故山期

光上座廊下眾山

名嶽在廡下吾師居一牀毎聞楞伽經只對淸翠光百谷聚雲色莓苔侵屋梁气盤古壁轉勢引幽堦長願遊薜葉下日見金鑪香

題盧道士房

秋砧響落木共坐茅君家惟見兩童子林前汲井華空壇靜白日神鼎飛丹砂麈尾拂霜艸金鈴揺霽霞上章人世隔看奕桐陰斜稽首問仙要黃精堪餌花

寄焦鏈師

得道凡百嵗燒丹惟一身悠悠孤峯頂日見三花春白鶴翠微裏黃精幽澗濵始知世上客不及山中人仙境若在夢朝云如可親何由覩顏色揮手謝風塵

送曁道士還玉淸觀

仙官有名籍度世吳江濆大道本無我靑春長與君中洲俄已到至理得而聞明主降黃屋時人看白雲空山何窈窕三秀日氛氳遂此畱書客超遙煙駕分

賦二妃廟送裴侍禦使桂陽

沅上秋艸晚蒼蒼堯女祠無人見精魄萬古寒猿悲桂水身沒後椒漿神降時回云迎赤豹驟雨颯文貍受命出炎海焚香徴椘詞乘驄感遺迹一弔淸川湄

送王昌齡

漕水東去逺送君多暮情淹畱野寺出向背孤山眀前望數千里中無蒲稗生夕陽滿舟楫但愛微波淸舉酒林月上解衣沙鳥鳴夜來蓮花界夢裏金陵城嘆息此離別悠悠江海行

題綦母校書所居

常稱掛冠吏昨日歸滄洲行客暮帆逺主人庭樹秋豈伊問天命但欲爲山遊萬物我何有白雲空自幽蕭條江海上日夕見丹丘生事本漁釣賞心隨去畱惜哉曠防月欲濟無輕舟倐忽令人老相思河水流

送崔侍禦赴京

緑槐防長路駿馬垂靑絲柱史謁承明翩翩將有期千官大朝日奏事臨赤墀肅肅儀仗裏風生鷹隼姿一從登甲科三拜皆憲司按俗又如此爲郎何太遲送君暮春日花落城南陲惜別醉芳艸前山勞夢思

漁父歌

白首何老人蓑笠蔽其身避世長不仕釣魚淸江濵浦沙明濯足山月靜垂綸寓宿灘與瀨行歌秋復春持竿湘岸竹火蘆洲薪緑水飯香稻靑荷包紫鱗於中還自樂所欲全吾眞而笑獨醒者臨流多苦辛

登首陽山謁夷齊廟

古人已不見喬木竟誰過寂寞首陽山白雲空復多蒼苔歸地骨皓首采薇歌畢命無怨色成仁其若何我來入遺廟時候防淸和落日弔山鬼回風吹女蘿石門正西豁引領望黃河千里一飛鳥孤光東逝波驅車層城路惆悵此巖阿

東京寄萬椘

濩落久無用隠身甘采薇仍聞薄宦者還事田家衣潁水日夜流故人相見稀春山不可望黃鳥東南飛濯足豈長往一樽聊可依了然潭上月適我胸中機在昔同門友如今岀處非優遊白虎殿偃息靑闈且有薦君表當看擕手歸寄書不待靣蘭茞空芳菲

臨川送張諲入蜀

出門便爲客惘然悲徒禦四方維一身茫茫欲何去經山復歷水百恨將千慮劍閣望梁州是君防腸處孤云傷客心落日感君深夢裏蒹葭渚天邊橘柚林蜀江流不測蜀路險難尋木有相思號猿多愁苦音莫向愚山隠愚山地非近故鄕可歸來眼見芳菲盡

春送從叔遊襄陽

言別恨非一棄置我宗英向日五經笥今爲千里行裹糧顧庭艸羸馬詰朝鳴鬥酒對寒食雜花宜晚晴春衣采洲路夜飲南陽城客夢峴山曉漁歌江水淸楚俗少相知逺遊難稱情同人應館谷刺史出郊迎只合侍丹扆翻令辭上京時方春欲暮嘆息向流鶯

裴尹東谿別業

公才廊廟器官亞河南守別墅臨都門驚湍激前後舊交與羣從十日一擕手幅巾望寒山長笑對髙栁淸歡信可尙散吏亦何有岸雪靑城陰水光逺林首閒觀野人筏或飲川上酒幽雲淡徘徊白鷺飛左右庭竹垂臥內村煙隔南阜始知物外情簮紱同芻狗

寄萬齊融

名髙不擇仕委身隨虛舟小邑常嘆屈故鄕行可遊靑楓半村戶香稻盈田疇爲政日淸淨何人同海鷗揺巾北林夕把菊東山秋對酒池云滿向家湖冰流岸陰止鳴鵠山色映潛虯靡靡俗中理蕭蕭川上幽昔年至吳郡常隠臨江樓我有一書札因之芳杜洲

無盡上人東林禪居

艸堂毎多暇時謁山僧門所對但羣木終朝無一言我心愛流水此地臨淸源吞吐山上日蔽虧松外村孤峯隔身世百衲老寒暄禪戶積朝雪花龕來暮猿顧余守耕稼十載隠田園蘿篠慰舂汲巖潭恣討論泄云豈知限至道莫探元且願啟闗鎖於焉防尙存

不調歸東川別業

寸祿言可取托身將見遺慙無匹夫志悔與名山辭紱冕謝知已林園多後時葛巾方濯足蔬食但垂帷十室對河岸漁樵秪在玆靑郊香杜若白水映茅茨晝景徹雲樹夕陰澂古逵渚花獨開晚田鶴靜飛遲且復樂生事前賢爲我歸閒歌聊鼓楫永日望佳期

贈張旭

張公性嗜酒豁達無所營皓首窮艸時稱太湖精露頂據胡牀長叫三五聲興來灑素壁揮筆如流星下捨風蕭條寒艸滿戶庭問家何所有生事但浮萍左手持蟹螯右手執丹經瞪目視霄漢不知醉與醒諸賓且方坐旭日臨東城荷葉裹江魚白甌貯香粳微祿心不屑放神於八紘時人不識者卽是安期生

贈別髙三十五

五十無產業心輕百萬資屠酤亦與羣不問君是誰飯酒或垂釣狂歌兼詠詩焉知漢髙士莫識越防夷寄迹棲霞山蓬頭睢水湄忽然辟命下眾謂趨丹墀沐浴著賜衣西來馬行遲能令相府重且有函闗期黽勉從寸祿舊遊梁宋時皤皤邑中叟相候鬢如絲官舍栁林靜河梁杏葉滋摘芳云景晏把手秋蟬悲小縣情未愜折腰君莫辭吾觀聖人意不久召京師

謁張果先生

先生谷神者甲子焉能計自說軒轅師於今幾千嵗寓遊城郭裏浪迹希夷際應物云無心逄時舟不系養霞防火粒野服兼荷制白雪淨肌膚靑林養身世韜精殊豹隠鏈質同蟬蛻忽去不知誰偶來寜有契二儀齊壽考六合同休憇彭聃猶嬰孩松期且微細嘗聞穆天子更憶漢皇帝親屈萬乘尊將窮四海裔車從徧艸木錦帛招談說八駿空往還三山轉虧蔽吾君感至徳老欣來詣受籙金殿開淸齋玉堂閉笙歌迎拜首羽帳崇嚴衛禁栁垂香鑪宮花拂仙袂祈年寶祚廣致福蒼生惠何必待龍髯鼎成方取濟

與諸公遊濟瀆泛舟

濟水出王屋其源來不窮洑泉數眼沸平地流淸通皇帝崇祀典詔書示三公分官禱靈廟奠壁沈阿宮神應毎如答松篁气防蘢蒼螭送飛雨赤鯉噴回風灑酒布瑤席吹簫下玉童防掌陰事祝史告年丰百谷趨潭底三光懸鏡中淺深露沙石蘋藻生虛空晚景臨泛美亭輕靄紅晴山傍舟楫白鷺驚絲桐我本家潁北出門見維嵩焉知松峯外又有天壇東左手正接防浩歌眄靑穹夷猶傲淸吏偃仰狎漁翁對此川上閒非君誰與同霜凝逺村渚月爭蒹葭叢玆境信難遇爲歡殊未終淹畱悵言別煙嶼夕微蒙

常建

【殷璠云髙才無貴仕誠哉是言曩劉禎死於文學左思終記室鮑照卒於參軍今常建亦淪於一尉悲夫建詩似初發通莊卻尋野逕百里之外方歸大道所以其旨逺其興僻佳句輙來惟論意表至於松際露防月淸光猶爲君又山光悅鳥性潭影空人心此例十數句並可稱警防劉須溪云常建詩情景沈防不類著色】

春詞二首

菀菀黃栁絲蒙蒙雜花垂日髙紅妝臥倚樹春光遲【劉云素淡本分】寜知傍淇水騕褭黃金羈

翳翳陌上桑南枝交北堂美人金梯出素手自提筐非但畏蠶饑盈盈嬌路傍

古意

牧馬古道傍道傍多古墓蕭條愁殺人蟬鳴白楊樹廻頭望京邑合水生塵霧富貴安可常歸來保貞素

塞上曲

翩翩雲中使來問大原卒百戰苦不歸刀頭怨秋月塞云隨陣落寒日傍城沒城下有寡妻哀哀哭枯骨

昭君墓

漢宮豈不死異域傷獨沒萬里防黃金蛾眉爲枯骨【劉云造意精巧】廻車夜出塞立馬皆不發共恨丹靑人墳上哭明月【劉云千古詞人之恨寫作當時事斷膓軟語不落脂粉故他作不及】

弔王將軍墓

嫖姚北伐時深入疆千里戰餘落日黃軍敗鼓聲死【劉云形容古所未至】嘗聞漢飛將可奪單於壘今與山鬼鄰殘兵哭遼水【殷云一篇盡善屬辭旣苦意亦警絕潘嶽𨿽云能序悲怨未見如此章劉云短絕】

宿王昌齡隠居

淸溪深不測隠處惟孤雲松際露防月淸光猶爲君【劉云景同意別】茅亭宿花影藥院滋苔紋余亦謝時去西山鸞鶴羣

江上琴興

江上調玉琴一弦淸一心泠泠七弦徧萬木澄幽陰能使江月白又令江水深始知枯桐枝可以徽黃金【劉云等閒楚椘】

送李十一尉臨谿

泠泠花下琴君唱渡江吟天際一帆影【劉云語類髙素】預懸離別心以言神仙尉因致瑤華音回軫撫商調越谿澄碧林【劉云或麗或則有可有不可】

送陸擢

聖代多才俊陸生何考槃南山髙松樹不合空摧殘九月湖上別北風秋雨寒殷勤嘆孤鳯早食金瑯玕

潭州畱別

賢達不相識偶然交巳深宿帆謁郡佐悵別依禪林湘水流入海楚云千里心望君杉松夜山月淸猿吟

燕居

靑苔常滿地流水復入林逺與市朝隔日聞雞犬深寥寥丘中賞渺渺湖上心笑傲轉無欲不知成陸沈閒齋臥病行藥至山館稍次湖亭二首

旬時結陰霖簾外初白日齋沐淸病容心魂畏虛室閒梅照前戶明鏡悲舊質同袍四五人何不來問疾行藥至石壁東風變萌芽主人山門緑小隠湖中花時物堪獨往春帆宜別家辭君向滄海爛熳從天涯

晦日馬鐙曲稍次中流作

夜寒宿蘆葦晚色明西林初日在川上便澄遊子心晴天無纎翳郊野浮春陰波靜隨釣魚舟小緑水深出浦見千里曠然諧逺尋扣舷應漁父因唱滄浪吟

送椘十少府

微風吹霜气寒影明前除落日未能別蕭蕭林木虛愁煙閉千里仙尉其何如因送別鶴操贈之雙鯉魚鯉魚在金盤別鶴哀有餘心事則如此請君開素書

宿五度谿仙人得道處

五渡溪上花生根依兩崖二月尋片雲願宿秦人家上見懸崖崩下見白水湍仙人彈棋處石上靑蘿磐無處求玉童翳翳惟林巒前溪遇新月聊取玉琴彈

漁浦

春至百艸緑陂澤聞鶬鶊別家投漁翁今世滄浪情漚薴爲緼袍折麻爲長纓榮譽失本眞怪人浮此生碧水月自濶安流淨而平扁舟與天際獨往誰能名

古意二首【河嶽英靈集作祖詠詩】

楚王竟何去獨自巫山偏使世人見迢迢江漢間駐舟淸谿裏皆願拜靈顏寤寐見神女金沙鳴佩環閒艶絕世令人气力防含笑竟不語化作朝雲飛

明月照髙閣防女褰羅幕歌舞臨碧雲簫聲沸珠箔靑鸞臨南海天上雙白鶴萬里齊翼飛意求君門樂玉霄九重閉金鎖夜不開兩翅自無力愁鳴云外來態深入空貴勢屈無良媒俛仰顧中禁東飛白玉臺

客有自燕而歸哀其老而贈之

羸馬朝自燕一身爲二連憶親拜孤冢移雙陵前幽願從此畢劍心因獲全孟冬寒气盛撫轡告言旋碣石海北門余宼惟朝鮮離離一寒騎嫋嫋馳白天生別皆自取況爲士卒先寸心漁陽興落日旌竿懸

張山人彈琴

君去芳艸緑西峯畱玉琴豈惟丘中賞兼得淸煩襟朝從山口還出嶺聞淸音了然雲霞气照見天地心鶴下澄空翩翩舞松林攺弦叩商聲又聽飛龍吟稍覺此身妄漸知仙事深其將鏈金鼎永矣投吾簮

夢太白西峯

夢寐升九崖杳靄逄元君遺我太白岑寥寥辭垢氛結宇在星漢晏林閉氤緼檐楹覆餘翠巾舄生片雲時往淸谿間孤亭晝仍曛松峯引天影石瀨淸霞文恬目緩舟霽心投鳥羣春風又揺棹潭島花紛紛

湖中晚霽

湖廣舟自輕江天欲澄霽是時淸楚望气色猶霾曀踟躕金霞白波上日初麗煙虹落鏡中樹木生天際杳杳崖欲辧蒙蒙云復閉言乘星漢明又覩寰瀛勢防興從此愜悠然不知嵗試歌滄浪淸遂覺乾坤細豈念客衣薄將期永投袂遲廻漁火間一鴈聲嘹唳

西山

一身爲輕舟落日西山際常隨去帆影逺接長天勢物象歸餘淸林巒分夕麗亭亭碧流暗日入孤霞繼洲渚逺陰映湖云尙明霽林昬椘色來岸逺荊門閉至夜轉淸迥蕭蕭北風厲沙邊鴈鷺泊宿處蒹葭蔽圓月逗前浦孤琴又揺曵泠然夜遂深白露霑人袂

第三峯

西山第一頂茆宇依雙松杳杳欲至天云梯升幾重瑩魂澂玉虛以求鸞鶴蹤逶迆飛天人執節乘赤龍傍映白日光縹緲輕霞容孤輝上煙霧余影明心胸願與黃麒麟欲飛而莫從因寂淸萬象輕雲自中峯山暝學棲鳥月來隨暗虫尋空靜餘響裊裊雲谿鐘

白龍窟泛舟寄天臺學道者

夕翠映山深餘暉在龍窟扁舟滄浪意澹澹花影沒西浮入天色南望對云闕因憶莓苔峯初陽濯髮泉蘿兩幽映松鶴間淸越碧海瑩子神玉膏澤人骨忽然爲枯木防興遂如兀應寂中有天明心外無物環廻從所泛夜靜猶不歇浩然意無限身與波上月

張天師艸堂

靈谿宴淸宇傍倚枯松根花藥繞萬丈瀑泉飛至門四气閉炎熱兩崖攺明昬夜深月漸皎亭午朝始暾信是天人居幽幽寂無喧萬壑應鳴磬諸峯接一魂遂登仙子谷因醉田中尊時節開玉書窅映飛天言心化便無影目精焉累煩忽而上霄漢寥落空南軒

仙谷遇毛女意知是秦宮人

谿口水石淺泠泠明藥叢入谿雙峯峻松栝疏幽風垂嶺枝嫋嫋翳泉花蒙蒙夤緣霽人目路盡心彌通盤石橫陽崖前臨殊未窮回潭淸云影彌漫長天空水邊一神女千嵗爲玉童羽毛經漢代珠翠逃秦官【劉云語只如此好】目覿神巳寓鶴飛言未終祈君靑雲祕願謁黃仙翁嘗以畊玉田龍鳴西頂中金梯與天接幾日來相逄

鄂渚招王昌齡張僨

刈蘆曠野中沙上飛黃雲天晦無精光茫茫悲逺君椘山隔湘水湖畔落日矄春鴈又北飛音書固難聞謫君未爲嘆讒枉何由分五日逐蛟龍宜爲弔寃文翻覆古共然名宦安足云貧士任枯槁捕魚淸江濆有時荷犂鋤曠野自耕耘不然春山隠谿澗花氛氳山鹿自有場賢逹亦顧羣二賢歸去來世人徒紛紛

白湖寺後谿宿雲門

落日山水淸亂流鳴淙淙舊蒲雨抽節新花水對窻谿中日已沒歸鳥多爲雙杉松引直路出谷臨前湖洲渚晚色靜又觀花與蒲入溪復登嶺艸淺寒流速圓月明髙峯春山因獨宿松陰澂初夜曙色分逺目日出城南隅靑靑媚川陸亂花覆東郭碧气銷長林四郊一淸影千里歸寸心前瞻王程促卻戀雲門深畢景有餘興到家調玉琴

唐詩品彚卷十一

欽定四庫全書

唐詩品彚卷十二

明髙棅編

五言古詩十二

名家【上之四】

髙適

【殷璠云評事性落拓不拘小節恥與常科隠迹博徒才名自逺然適詩文多胸臆語兼有气骨故朝野通尙其文唐史本傳云適年五十始爲詩卽工毎吟一篇好事者輒傳布嚴滄浪云髙岑之詩悲壯讀之令人感慨】

宋中五首

梁王昔全盛賔客復多才悠悠一千年陳迹惟髙臺寂寞向秋艸悲風千里來

朝臨孟諸上忽見芒碭間赤帝終已矣白雲長不還時淸更何有禾黍徧空山

景公徳何廣臨變莫能欺三請皆不忍妖星終自移君心本如此天道豈無知

梁苑白日暮梁山秋艸時君王不可見修竹令人悲九月桑葉盡寒風鳴樹枝

登髙臨舊國懷古對窮秋落日鴻鴈度寒城砧杵愁昔賢不復有行矣莫淹畱

薊門三首

邊城十一月雨雪亂霏霏元戎號令嚴人馬亦輕肥羌胡無盡日徵戰幾時歸

幽州多騎射結髮重橫行一朝事將軍出入有聲名紛紛獵秋艸相向角弓鳴

黯黯長城外日沒更煙塵胡騎𨿽憑陵漢兵不顧身古樹滿空塞黃雲愁殺人

東平路作

淸曠涼夜月裵徊孤客舟然風波上獨夢前山秋秋至復揺落空令行者愁

登壠

壠頭逺行客壠上分流水流水無盡期行人未云已淺才登一命孤劍通萬里豈不思故鄕從來感知已

鉅鹿贈李少府

李侯𨿽薄宦時譽何籍籍駿馬常借人黃金毎畱客投壺華館靜縱酒涼風夕卽此遇神仙吾忻知損益

送韓九

惆悵別離日裵徊岐路前歸人望獨樹匹馬聞秋蟬常與天下士許君兄弟賢良時正可用行矣莫徒然

別耿都尉

四十能學劍時人無此心如何耿夫子感激投知音翩翩白馬來二月靑艸深別易小千里興酣傾百金

別張少府

歸客畱不住朝云縱復橫馬頭向春艸斗柄臨髙城嗟我久離別羨君看弟兄歸心更難道回首一傷情

自淇渉黃河途中作五首

川上常極目世情今已閒去帆帶落日徵路隨長山親友若雲霄可望不可攀於玆任所愜浩蕩風波間淸晨泛中流羽族滿汀渚黃鵠何處來昻藏寡儔侶飛鳴無人見飲啄豈得所云漢爾固知胡爲不輕舉野人頭盡白與我忽相訪手持靑竹竿日暮淇水上𨿽老羙容色𨿽貧亦閒放釣魚三十年中心無所向南登滑臺上卻望河淇間行樹夾流水孤城對逺山念玆川路濶羨爾沙鷗閒長想別離處猶無音信還東入黃河水茫茫泛紆直北望太行山峨峨半天色山河相映帯深淺未可測自昔有賢才相逄不相識

登子賤琴堂賦詩三首【並序】

甲申嵗適登子賤琴堂賦詩三首首章懷宓公之徳千祀不朽次章美太守李公能嗣子賤之政再造琴堂末章多邑宰崔公能思子賤之理

首章

宓子昔爲政鳴琴登此臺琴和人亦閒千載稱其才臨眺忽淒愴人琴安在哉悠悠此天壤惟有頌聲來

次章

邦伯感遺事慨然建琴堂乃知靜者心千載猶相望入室想其人出門何茫茫惟見白雲合東臨鄒魯鄕

末章

皤皤邑中老自誇邑中理何必升君堂然後知君美開門無犬吠早臥常晏起昔人不忍欺今我還復爾

寄孟五

秋風落窮巷離憂兼暮蟬後時巳如此髙興亦徒然知君念淹泊憶我屢周旋徵路見來鴈歸人悲逺天平生感千里相望在貞堅

登百丈峯二首

朝登百丈峯遙望燕支道漢壘靑冥間胡天白如掃憶昔霍將軍連年北徵討匈奴終不滅寒山徒艸艸惟有鴻鴈飛令人傷懷抱

晉武輕後事惠皇終已昏豺狼塞瀍洛胡羯爭乾坤四海如鼎沸五原徒自尊而今白庭路猶對靑陽門朝市不足問君臣隨艸根

薊中作【一作送兵選作】

防馬自沙漠長驅登塞垣邊城何蕭條白日黃雲昏一到徵戰處毎愁胡虜翻豈無安邊書諸將已承恩惆悵孫吳事歸來獨閉門

酬司空璲

飄颻未得意感激與誰論昨日遇夫子乃欣吾道存江上滿詞賦札翰起涼溫吾見風雅作人知徳業尊驚飈蕩萬木秋气屯髙原燕趙何蒼茫鴻鴈來翩翻此時與君別握手欲無言

同韓四薛三東亭翫月

邃遊悵不樂玆賞吾道存欵曲故人意辛勤淸夜言東亭何寥寥佳境無朝昏堦墀近洲渚戶牖當郊原矧乃窮周旋況復怡討論樹陰蕩瑤瑟月气延淸樽明河帶飛鴈野火連荒村對此更愁予悠哉懷故園

宋中遇劉書記有別

何代無秀士髙門生此才森然覩毛髮若見河山來幾載困常調一朝時運催白身謁明主待詔登云防相逢梁宋間與我醉蒿萊寒椘千里雪天晝不開末路終別離不能彊悲哀男兒爭富貴勸爾莫遲廻

酬岑二十主簿秋夜見贈之作

舍下蛩亂鳴居然自蕭索緬懷髙秋興忽枉淸夜作感物我心勞涼風驚二毛池空菡蓞死月出梧桐髙如何異鄕縣復得交才彥汨沒嗟後時蹉跎恥相見箕山別來久魏闕誰不戀獨有江海心悠然未嘗倦

別王徹

歸客自南椘悵然思北林蕭條秋風暮廻首江淮深畱連愁作歡或爲梁甫吟時輩想鵬舉他人嗟陸沈載酒登平臺贈君千里心浮雲暗長路落日有歸禽離別未足悲辛勤當自任吾知十年後季子多黃金

【嚴滄浪云古人贈送多相勉之辭如蘇子卿云願君崇令徳李少卿云努力崇明徳劉公干云勉哉修令徳杜子美君若登臺輔臨危莫愛身往往是此意如髙達夫吾知十年後季子多黃金蓋金多何足道又甚於以名期人者此達夫偶然漏逗處也】

自淇渉黃河途中作

秋日登滑臺臺髙秋巳暮獨行旣未愜懷土悵無趣晉宋何蕭條羌胡散馳騖當時無戰略此地卽邊戍兵革徒自勤山河孰云固乘閒喜臨眺感物傷遊寓惆悵落日前飄颻逺帆處北風吹萬里南鴈不知數歸意方浩然雪沙更廻互

贈別沈四逸士

沈侯未可測其況信浮沈十載常獨坐幾人知此心乘舟蹈滄海買劍投黃金世務不足煩有田西山岑我來遇知已遂得開淸襟何意閭閻間沛然江海深疾風掃秋樹濮上多鳴砧耿耿尊酒前聯鴈飛愁音平生重離別感激對孤琴

漣上別王秀才

飄颻經逺道客思滿窮秋浩蕩對長漣君行殊未休﨑嶇山海側想象無前儔何意照乘珠忽然欲暗投東路方蕭條楚歌復悲愁暮帆使人感去鳥兼離憂行矣當自愛壯年莫悠悠予亦從此辭異鄕難久畱贈言豈終極愼勿滯滄洲

同諸公登慈恩寺塔

香界泯羣有浮圖豈諸相登臨駭孤髙披拂忻大壯言是羽翼生迥出虛空上頓疑身世別乃覺形神王宮闕皆戶前山河盡檐向秋風昨夜至秦塞多淸曠千里何蒼蒼五陵郁相望盛時慚阮步末宦知周防輸效獨無因斯焉可遊放

同羣公秋登琴臺

古迹使人感琴臺空寂寥靜然顧遺塵千載如昨朝臨眺自玆始羣賢久相邀徳與形神髙孰知天地遙四時何倐忽六月鳴秋蜩萬象歸白帝平川橫赤霄猶是對夏伏幾時有涼飈燕雀滿檐楹鴻鵠摶扶揺物性各自得我心在漁樵兀然還復醉尙握樽中瓢

同羣公出獵海上

畋獵自古昔況伊心賞俱偶與羣公遊曠然出平蕪層陰漲溟海殺气窮幽都鷹隼何翩翩馳聚相傳呼豺狼竄榛莽麋鹿罹艱虞髙鳥下騂弓困獸鬭匹夫塵驚大澤晦火燎深林枯失之有餘恨獲者無全軀咄彼工拙間恨非指蹤徒猶懷老氏訓感嘆此歡娛

過沖和先生

沖和生何代或謂遊東溟三命謁金殿一年拜銀靑自云多方術往往通神靈萬乘親問道六宮無敢聽昔去限霄漢今來覩儀形頭戴鶡鳥冠手揺白鶴翎終日飲醇酒不醉復不醒猶憶雞鳴山毎誦西升經拊背念離別依然出戶庭莫見今如此曽爲一客星

同薛司直諸公秋霽曲江俯見南山作

南山郁初霽曲江湛不流若臨瑤池間想望昆侖丘連首見黛色渺然波上秋深沈俯崢嶸淸淺延阻修連潭萬木影挿岸千巖幽杳藹信難測淵淪無暗投片雲對漁父獨鳥隨虛舟我心寄靑霞世事慚白鷗得意在乘興防懷非外求良辰自多暇忻與數子遊

奉和儲光羲

天靜終南髙俯映江水明有若蓬萊下淺深見澄瀛羣峯縣中流石壁如瑤瓊魚龍隠蒼翠鳥獸遊淸泠菇蒲林下秋薜荔波中輕山蔓浴蘭沚水若居云屏嵐气浮渚宮孤光隨曜靈陰陰豫章館宛宛百花亭大君及羣臣燕樂方嚶鳴吾黨二三子玆辰怡性情逍遙滄洲時廼在長安城

觀李九少府翥樹宓子賤神祠碑

吾友吏玆邑亦嘗懷宓公安知夢寐間忽與精靈通一見興永嘆再來激深衷賔從何逶迆二十四老翁於焉見層碑突兀長林東作者無愧色行人感遺風坐令髙岸盡獨對秋山空片石勿謂輕斯言固難窮龍盤色絲外鵲顧偃波中形勝駐羣目堅貞指蒼穹我非王仲宣去矣徒發防

哭單父梁九少府洽

開篋淚沾臆見君前日書夜臺今寂寞猶是子云居疇昔貪靈奇登臨賦山水同舟南浦下望月西江裏契闊多別離綢繆到生死九原卽何處萬事皆如此晉山徒峨峨斯人已防防常時祿且薄歿後家復貧妻子在逺道弟兄無一人十上多苦辛一官常自哂靑雲將可致白日忽先盡惟有身後名空畱無逺近

宋中遇林慮楊十七山人因而有別

昔余渉漳水驅車行鄴西遙見林慮山蒼蒼戞天倪邂逅逄爾曹說君彼巖棲蘿逕垂野蔓石房倚云梯秋韭何靑靑藥苖數百畦栗林隘谷口栝樹森廻谿耕耘有山田紡績有山妻人生茍如此何必組與珪誰謂逺相訪曩情殊不迷檐前舉醇醪竈下烹只雞朔風忽振蕩昨夜寒螿啼遊子益思歸罷琴傷解攜出門盡原野白日黯巳低始驚道路難終念言笑暌因聲謝岑壑嵗暮一攀躋

睢陽酬別暢大判官

吾友遇知巳防名逢聖朝髙才擅白雪逸翰懷靑霄承詔選嘉賔慨然卽馳軺淸畫下公館尺書忽相邀畱歡惜別離畢景駐行鑣言及沙漠事益令胡馬驕丈夫拔東蕃聲冠霍嫖姚兜鍪衝矢石鐵甲生風飈諸將出井陘連營濟石橋酋豪盡俘馘子弟輸徵徭邊庭絕刁鬥戰地成漁樵楡闗夜不扃塞口長蕭蕭降胡滿薊門一一能射雕軍中多燕樂馬上何輕趫戎狄本無厭羈縻非一朝饑附誠足用飽飛安可招李牧制儋藍遺風豈寂寥君還謝幕府愼勿輕芻蕘

李雲南徵蠻詩【並序】

天寶十一載有詔伐西南夷右相楊公兼節制之寄乃奏前雲南太守李宓涉海自交趾擊之道路險艱往復數萬里蓋百王所未通也十二載四月至於長安君子是以知廟堂使能而李公效節適忝斯人之舊因賦是詩

聖人赫斯怒詔伐西南戎肅穆廟堂上深沈節制雄遂令感激士得建非常功料死不料敵顧恩寜顧終鼓行天海外轉戰蠻夷中梯巘近髙鳥穿林經毒虫鬼門無歸客北戶多南風蜂躉隔萬里云雷隨九攻長驅大浪破急擊羣山空餉道忽已逺縣軍垂欲窮精誠動白日憤薄連蒼穹野食掘田防脯餐兼僮收兵列亭堠拓地彌西東臨事恥茍免履危能飭躬將星獨照耀邊色何溟蒙瀘水夜可渉交州今始通歸來長安道召見甘泉宮亷藺若未死孫吳知暗同相逢論意气慷慨謝深衷

岑參

【唐杜子美常薦參於朝表云岑參識度淸逺議論雅正佳名早上時輩所仰又詩云岑生多新詩性亦嗜醇酎又云髙岑殊緩步沈鮑得同行蓋參與子美非薄交也其詩實爲少陵所稱許殷璠云參詩語奇體俊意亦造奇至如長風吹白茅野火燒枯桑可謂逸才又山風吹空林】

【颯颯如有人宜稱幽致也京兆林確序略雲南陽岑公早嵗孤貧能自砥勵徧覽史籍尢工綴文屬辭尙淸用志尙切其有所得多入佳境迥防孤秀出於常情毎一篇絕筆則人人傳寫𨿽閭裏士庶戎夷蠻貊莫不吟習焉後之詞人有所觀覽亦由聆廣樂者識淸商之韻遊名山者仰翠防之色是以瑩徹心府發揮髙致馬】

司馬相如琴堂

相如琴臺古人去臺亦空臺上寒蕭瑟至今多悲風荒臺漢時月色與舊時同

先主武侯廟

先主與武侯相逄云雷際感通君臣分義激魚水契遺廟空蕭然英靈貫千嵗

升仙橋

長橋題柱去猶是未達時及乘駟馬車卻從橋上歸名共東流水滔滔無盡期

古興

獨鶴唳江月孤帆淩椘云秋風冷蕭瑟蘆荻花紛紛忽思湘川老欲訪雲中君麒麟息非鳴愁見豺虎羣

送杜佐下第歸陸渾別業

正月今欲半陸渾花未開出闗見靑艸春色正東來夫子且歸去明時方愛才還須及秋賦莫卽隠蒿萊

澧頭送蔣侯

君住澧水北我家澧水西兩村辧喬木五里聞鳴雞飲酒溪雨過彈棊山月低徒開蔣生徑爾去誰相擕

精衛

負劍出北門乘桴適東溟一鳥海上飛雲是帝女靈玉顏溺水死精衛空爲名怨積徒有志力微竟不成西山木石盡巨壑何時平

鞏北秋興寄崔明允

白露披梧桐蟬晝夜號秋風萬里動日暮黃雲髙君子佐休明小人事蓬蒿所適在魚鳥焉能徇錐刀孤舟向廣武一鳥歸成臯勝槪日相與思君心郁陶

暮秋山行

疲馬臥長阪夕陽下通津山風吹空林颯颯如有人蒼旻霽涼雨石路無飛塵千念集暮節萬籟悲蕭辰鶗鴂昨夜鳴蕙艸色已陳況在逺行客自然多苦辛

過緱山王處士黒石谷隠居

舊居緱山下偏識緱山云處士久不還見云如見君別來逾十秋兵馬日紛紛靑溪開戰場黒谷屯行軍遂今巢由輩逺逐麋鹿羣獨有南澗水潺湲如昔聞

南池夜宿思王屋靑蘿舊齋

池上臥煩暑不櫛復不巾有時淸風來自謂羲皇人天晴雲歸盡雨洗月色新公事常不閒道書日生塵早年家王屋五別靑蘿春安得還舊山東溪垂釣綸

宿華陰東郭客捨憶閻防

次捨山郭近觧鞍鳴鐘時主人炊新粒行子充夜饑闗月生首陽照見華陽祠蒼茫秋山晦蕭瑟寒松悲久從園廬別遂與朋知辭舊壑蘭杜晚歸軒今巳遲

田暇歸白閣艸堂

雷聲傍太白雨在八九峯東望白閣云半入紫閣松勝槪紛滿日衡門趣彌濃幸有數畝田得延二仲蹤早聞達士語偶與心相通誤徇一微官還山愧塵容釣竿不復把野碓無人舂惆悵飛鳥盡南溪聞夜鐘

終南雲際精舍尋法澄上人不遇歸髙冠潭石淙望秦嶺微雨作貽友人

昨夜雲際宿旦從西峯回不見林中僧微雨潭上來諸峯皆晴翠秦嶺獨不開石鼓有時鳴秦王安在哉東南雲開處突兀狝猴臺崖口懸流半空白皚皚噴壁四時雨傍村終日雷北瞻長安道日夕多塵埃若訪張仲蔚衡門滿蒿萊

太一石鱉崖口潭舊廬招王學士

驟雨鳴浙瀝颼飅溪谷寒碧潭千餘尺下見蛟龍蟠石門吞眾流絕岸呀層巒幽趣倐萬變奇觀非一端偶逐幹祿徒十年皆小官抱板尋舊圃獘廬臨迅湍君子滿淸朝小人思掛冠釀酒漉松子引泉通竹竿何必濯滄浪不能釣嚴灘此地可遺老勸君來考槃

送李翥遊江外

相識應十載見君只一官家負祿尙薄霜降衣仍單惆悵秋艸死蕭條芳嵗防且尋滄洲路遙指吳云端疋馬闗塞逺孤舟江海寛夜眠椘煙濕曉飯湖山寒砧淨紅鱠落防香朱橘團帆前見禹廟枕底聞嚴灘便獲賞心趣豈歌行路難靑門須醉別少爲解徵鞍

登嘉州淩雲寺作

寺出飛鳥外靑峯戴朱樓搏壁躋半空喜得登上頭始知宇宙濶下看三江流天晴見峨眉如向波上浮迥曠煙景豁陰森棕柟稠願割區中緣永從塵外遊回風吹虎穴片雨當龍湫僧房云蒙蒙夏月寒颼颼廻合俯近郭寥落見逺舟勝槪無端倪天宮可淹畱一官詎足道欲去令人愁

與髙適薛據同登慈恩寺浮圖

塔勢如湧出孤髙聳天宮登臨出世界磴道盤虛空突兀壓神州崢嶸如鬼工四角礙白日七層摩蒼穹下窺指髙鳥俯聽聞驚風連山若波濤奔走似朝東靑松夾馳道宮觀何玲瓏秋色從西來蒼然滿闗中五陵北原上萬古靑蒙蒙淨理了可悟勝因夙所宗誓將掛冠去覺道資無窮

【唐人倡和之詩多是感激各臻其妙如早朝大明宮杜甫云旌旗日暖龍蛇動宮殿風微燕雀髙王維云九天閶闔開宮殿萬國衣冠拜冕旒岑參云花迎劍佩星初落桞拂旌旗露未幹登慈恩寺塔詩杜甫云髙標跨蒼穹烈風無時休俯視同一气焉能辧皇州髙適云秋風昨夜至秦塞多淸曠千里何茫茫五陵郁相望岑參云秋色從西來蒼然滿闗中五陵北原上萬古靑蒙蒙此類甚多是皆雄渾悲壯足以淩跨百代】

終南雙峯艸堂

斂迹歸山田息心謝時輩晝還艸堂臥但見雙峯對興來恣佳遊事愜符勝槪著書髙牕下日夕見城內曩爲世人誤遂負平生愛久與林壑辭及來杉松大偶玆精廬近數預名僧防有時逐漁樵盡日不冠帯崖口上新月石門破蒼藹色向羣木深光揺一潭碎緬懷鄭生谷頗憶嚴子瀨勝事猶可追斯人邈千載

緱山西峯艸堂作

結廬對中嶽靑翠常在門遂耽水木興盡作漁樵言頃來闕章句但欲閒心魂日色隠空谷蟬聲喧暮村曩聞道士語偶見淸淨源隠幾閱吹葉乘秋眺歸根獨遊念求仲開徑招王孫片雨下南澗孤峯出東原棲遲慮益淡脫略道彌惇野藹晴拂枕客帆遙入軒尙平今何在此意誰與論佇立云去盡蒼蒼月開園

自潘陵尖還少室居止秋夕憑眺

艸堂近少室夜靜聞風松月出潘陵尖照見十六峯九月山葉赤溪雲淡秋容火防伊陽村煙深嵩角鐘尙子不可見蔣生難再逄勝愜只自知佳趣爲誰濃昨詣山僧期上到天壇東向下望雷雨雲間見回龍久與人羣疎轉愛丘壑中秋淡水木防興幽魚鳥通稀微了自適出處乃不同況本無宦情誓將依道風

靑山峽口泊舟懷狄侍禦

峽口秋木壯沙邊且停橈奔濤振石壁峯勢如動揺九月蘆花新彌令客心焦誰念在江島故人滿天朝無處豁心胸憂來醉能消往來巴山道三見秋艸凋狄生新相知才調淩雲霄賦詩拆造化入幙生風飈把筆判甲兵戰士不敢驕皆云梁公後遇鼎還能調一別倐經時音塵殊寂寥何當見夫子不嘆鄕闗遙

東歸發犍爲至泥溪舟中作

前日觧侯印泛舟歸山東平旦發犍爲逍遙信回風七月江水大滄波漲秋空復有峨眉僧誦經在舟中夜泊防虎豹朝行逼魚龍一道鳴迅湍兩邊走連峯猿拂岸花落鳥啼巖樹重煙藹吳楚連溯沿湖海通憶昨在西掖復曾入南宮日出朝聖人端笏陪羣公不意今棄置何由豁心胸吾當海上去且學乘槎翁

送王大昌齡赴江寜

對酒寂不語悵然悲送君明時未得用白首徒攻文澤國從一官滄波幾千里羣公滿天闕獨去過淮水舊家富春渚嘗憶臥江樓自聞君欲行頻望南徐州窮巷獨閉門寒鐙靜深屋北風吹微雪抱被肯同宿君行到京口正是桃花時舟中饒孤興湖上多新詩潛虯且深蟠黃鶴飛未晚惜君靑雲噐努力加餐飯

送許拾遺恩歸江寜拜親

詔書下靑駟馬還吳洲束帛仍賜衣恩波漲滄流微祿將及親向家非逺遊看君五斗米不謝萬戶侯適出西掖垣如到南徐州歸心望海日鄕夢登江樓大江盤金陵諸山橫石頭楓樹隠茅屋橘林系漁舟種藥疏故畦釣魚垂舊鉤對月京口夕觀濤海門秋天子憐諫官論事不肯休早來丹墀下髙駕無淹畱

送祁樂歸河東

祁樂後來秀挺身出河東往年詣驪山獻賦溫泉宮天子不召見揮鞭遂從戎前月還長安囊中金巳空有時忽乘興畫出江上峯牀頭蒼梧云簾下天臺松忽如髙堂上颯颯生淸風五月火雲屯气燒天地紅鳥且不敢飛子行如轉蓬少華與首陽隔河勢爭雄新月河上出淸光滿闗中置酒灞亭別髙歌披心胸君到故山時爲吾謝老翁

秋夕聽羅山人彈三峽流泉

皤皤岷山老抱琴鬢蒼然衫防拂玉徽爲彈三峽泉此曲彈未半髙堂如空山石林何颼飅忽在牕戶間繞指弄鳴咽靑絲激潺湲演漾怨椘云虛徐韻秋煙疑兼陽臺雨似雜巫山猿幽引鬼神聽淨令耳目便椘客腸欲防湘妃淚斑斑誰栽靑桐枝繩以朱絲弦能含古人曲遞與今人傳知音難再逄惜君方老年曲終月已落惆悵東齋眠

虢州郡齋南池幽興因與閻二侍禦道別

池色淨天碧水涼雨淒淒快風從東來荷葉翻向西性本愛魚鳥未能還巖溪中嵗徇微官遂令心賞暌及玆佐山郡不異尋幽棲小吏趨竹徑訟庭侵藥畦胡塵暗河洛二陜震鼓鼙故人佐戎軒逸翮淩雲霓行軍在函谷兩度聞鶯啼相看紅旗下飲酒白日低聞君欲朝天駟馬臨道嘶仰望浮與沈忽如雲與泥夜眠驛樓月曉發闗城雞惆悵西郊暮鄕書對君題

北庭贈宗學士道別

萬事不可料嘆君在軍中讀書破萬卷何事來從戎防逐李輕車西徵出太防荷戈月窟外擐甲昆侖東兩度皆破胡朝廷輕戰功十年抵一命萬里如飄蓬容鬢老胡塵衣裘脆邊風忽來輪臺下相見披心胸飲酒對春艸彈棋聞夜鐘今且還玆臂上懸角弓平沙向旅館匹馬隨飛鴻孤城倚大磧海气迎邊空四月猶自寒天山雪蒙蒙君有賢主將何謂泣途窮時來整六翮一舉淩蒼穹

送顏平原【時有詔補尙書爲郡守上親賦詩寵餞加等參美顏公是行爲寵別章句】

天子念黎庶詔書撫諸侯仙郎授剖符華省輟分憂置酒防前殿賜錢若山丘天章降三光聖澤該九州吾兄鎭河朔拜命宣皇猷駟馬辭國門一星東北流夏云照銀印暑雨隨行輈赤筆仍在篋鑪香惹衣裘此地鄰東溟孤城弔滄洲海風掣金防導吏呼鳴騶郊原北連燕剽刼風未休魚鹽隘里巷桑柘盈田疇爲郡豈淹旬政成應未秋易俗去猛虎化人似馴鷗蒼生已望君黃霸寜久畱

送張祕書充劉相公通汴河判官便赴江外覲省

前年見君時見君正泥蟠去年見君處見君已風搏朝趨赤墀前髙視靑雲端新登麒麟閣適脫獬豸冠劉公領舟楫汴水揚波瀾萬里江海通九州天地寛昨夜動使星今旦送徵鞍老親在吳郡令弟雙同官鱸鱠剰堪憶蒓羮殊可餐旣參幕中畫復展膝下歡因送故人行試歌行路難何處路最難最難在長安長安多權貴珂佩聲儒生直如權貴不須幹鬥酒取一醉孤琴爲君彈臨岐欲有贈持以握中蘭

唐詩品彚卷十二

欽定四庫全書

唐詩品彚卷十三

明髙棅編

五言古詩十三

名家【下之一】

劉長卿

【唐髙仲武雲長卿有吏乾剛而犯上兩遭遷謫皆自取之詩體甚能鏈飾大抵十首以上語意稍同於落句尢甚蓋思鋭才窄也】

從軍行五首

倚劍白日暮望鄕登戍樓北風吹羌笛此夜闗山愁回首不無意滹河空自流

回看虜騎合城下漢兵稀白刅兩相向黃雲愁不飛手中無尺鐵徒欲穾重圍

黃沙一萬里白首無人憐報國劍巳折歸鄕身幸全單於古臺下邊色寒蒼然

艸枯秋塞下望見漁陽郭胡馬嘶一聲漢兵淚雙落誰爲吮瘡者此事今人薄

落日更蕭條北風捲枯艸將軍追虜騎夜失陰山道戰敗仍樹勲韓彭但空老

龍門雜詠八首

秋山日揺落秋水急波瀾獨有魚龍气長令煙雨寒誰窮造化力空向兩崖看

山葉防崖赤千峯秋色多夜泉發淸響寒渚生微波稍見沙上月歸人爭渡河【右水東渡】

寂寞對伊水經行長未還東流自朝暮千載空雲山惟見白鷗鳥無心洲渚間【右福公塔】

松路向淸寺花龕歸老僧閒雲隨錫杖落日低金繩入夜翠微裏千峯眀一鐙【右逺公龕】

隠隠見危閣隔河映靑林水田秋鴈下山寺夜鐘深寂寞羣動息風泉淸道心【右石樓】

誰識往來意孤雲長自閒風寒未渡水日暮更看山木落眾峯出龍宮蒼翠間【右下山】

日暮下山來千山暮鐘發不知波上棹還弄山中月伊水連白雲東南逺眀滅【右渡水】

伊水揺鏡光纎鱗如不隔千龕道傍古一鳥沙上白何事還山云能畱向城客【右水西渡】

送丘爲赴上都

帝鄕何處是岐路空垂泣椘思暮愁多川程帯潮入潮歸人不歸獨向空塘立

浮石瀨

秋月照瀟湘月明聞蕩槳石橫晚瀨急水落寒沙廣眾嶺猿嘯重空江人語響淸暉朝復暮如待扁舟賞

幽琴詠上禮部侍郎

月色滿軒白琴聲宜夜防泠泠七弦上靜聽松風寒古調𨿽自愛今人多不彈爲君投此曲所貴知音難

自番陽還道中寄禇徴君

南風日夜起萬里孤帆漾元气連洞庭夕陽落波上故人煙水隔復此遙相望江信久寂寞椘云獨惆悵愛君淸川口弄月持棹唱白首無子孫一生自疎曠

石梁湖寄陸蕪

古人千里道滄洲十年別夜上眀月樓相思椘天濶蕭蕭淸秋暮嫋嫋涼風發湖色淡不流沙鷗逺還滅煙波日巳隔音信日已絕嵗晏空含情江臯緑芳歇

惠福寺與陳畱諸官茶防得西字

到此機事遣自嫌塵网迷因知萬法幻盡與浮雲齊疎竹映髙枕空花隨杖藜香飄諸天外日隠雙林西傲吏方見狎眞僧幸相擕能令歸客意不復還東溪

送賈侍禦克復後入京

對酒心不樂見君動行舟西看暮帆隠獨向空江愁晴雲淡初夜春塘深漫流溫顏風霜霽素气煙塵收馳目數千里朝天十二樓因之報親愛白髮在滄洲

別陳畱諸官

戀此東道主能令西上遲徘徊暮郊別惆悵秋風時上國邈千里夷門難再期行人望落日歸馬嘶空陂不愧寶刀贈惟懷瓊樹枝音塵倘未接夢寐徒相思

初至洞庭懷灞陵別業

長安邈千里日夕懷雙闕巳是洞庭人猶看灞陵月誰堪去鄕意親戚想天末昨夜夢中歸煙波覺來濶江臯見芳艸孤客心欲絕豈訝靑春來但傷經時別長天不可望鳥與浮雲沒

宿懷仁縣南湖寄東海茍處士

向夕斂微雨晴開湖上天離人正惆悵新月愁嬋娟佇立白沙曲相思滄海邊浮雲自來去此意誰能傳一水不相見千峯隨客船寒塘起孤鴈夜色分藍田時復一廻首憶君如眼前

南椘懷古

南國久蕪沒我來空郁陶君看章華宮處處生蓬蒿但見陵與谷豈知賢與豪精魂托古木寶劍捐江臯倚棹下晴景廻舟隨晚濤碧雲暮寥落湖上秋天髙往事那堪問此心徒自勞獨余湘水上千載聞離騷

題蕭郎中開元寺新搆幽寂亭

康樂愛山水賞心千載同結茅依翠微伐木開防朧孤峯傍靑霄一逕去不窮候客石苔上禮僧只樹中曠然見滄洲自逺來淸風五馬畱谷口雙旌薄煙虹沈沈眾香積渺渺諸天空獨往應未遂蒼生思謝公

陪元侍禦遊支硎寺

支公去已久寂寞龍華防古木閉空山蒼然暮相對林巒非一狀水石有餘態宻竹藏晦眀羣峯爭向背峯峯帯落日步步入靑靄香气空翠中猿聲暮云外畱連南臺客想象西方內因逐溪水還觀心兩無礙

江中晚釣寄荊南一二相識

椘郭微雨收荊門遙在目漾舟水雲裏日暮春江緑霽華靜洲渚暝色連松竹月出波上時人歸渡頭宿一身巳無累萬事便何欲漁父自夷猶白鷗不羈束旣憐滄浪水更愛滄浪曲不見眼中人相思心防續

杪秋洞庭中懷亡道士謝太虛

漂泊日復日洞庭今更秋靑楓亦何意此夜催人愁惆悵客中月徘徊江上樓心知椘云逺目送滄波流羽士久已沒微言無處求空餘白雲在容與隨孤舟千里杳難望一身常獨遊故園復何許江河徒遲畱

桂陽西洲曉泊古橋村住人

洛陽離別久江上心可得惆悵增暮情瀟湘復秋色故山隔何處落日羨歸翼滄海空自流白鷗不相識悲蛩滿荊渚輟棹徒沾臆行客念寒衣主人愁夜織帝鄕片雲去遙寄千里憶南路隨長天徵帆杳無極

題王少府堯山隠處簡陸番陽

故人滄洲吏深與世情薄觧印二十年委身在丘壑買田椘山下妻子自耕鑿羣動心有營孤云意無著因收溪上釣遂接林中酌對酒春日長山村杏花落陸生番陽令獨步建安作早晚休此官隨君永棲托

夕次儋石湖夢洛陽親故

天涯望不極日暮愁獨去萬里雲海空孤帆向何處寄身煙波裏頗得湖山趣江气和椘云秋聲亂楓樹如何異鄕縣日復懷親故遙與洛陽人相逄夢中路不堪眀月裏更值淸秋暮倚棹對滄波歸心共誰語

京口懷洛陽舊居兼寄廣陵知巳

川濶悲無梁藹然滄波夕天涯一飛鳥日暮南徐客气混京口云潮吞海門石孤帆候風進夜色帶江白一水阻佳期相思空黙黙那堪嵗芳盡更使春夢積故國胡塵飛逺山椘云隔家人想何在庭艸爲誰碧惆悵空含情滄浪有餘迹嚴陵七里灘攜手同所適

登棲靈寺塔【揚州】

化塔淩空虛雄勢壓山澤亭亭椘云外千里看不隔遙對黃金臺浮輝亂相射盤梯接元气半壁棲月魄稍登諸刼盡若騁排云翮向是滄洲人已爲靑雲客雨飛千栱霽日落萬家夕鳥處髙卻低天涯逺如逼江云入空翠海嶠見防碧向暮期下來誰堪復行役

孫權故城下懷古兼送友人歸建業

雄圖爭割據神噐終不守上下武昌城長江竟何有古來壯臺榭事往悲陵阜寥落幾人家猶依數株栁威靈絕想象蕪沒空林藪野逕春艸中郊扉夕陽後逄君從此去背椘方東走煙際指金陵潮時過盆口行人已何在臨水空揮手惆悵不能歸孤帆沒云久

歸油縣道中晚泊畱侯城

訪古此城下子房安在哉白雲去不返危堞空崔嵬伊昔椘漢時頗聞經濟才運籌風塵下能使天地開蔓艸日已積長松日已摧功名滿靑史祠廟惟蒼苔百里暮程逺孤舟川上回進帆東風便轉岸前山來椘水逺相引沙鷗閒不猜扣舷從此去延目仍徘徊

吳中聞潼闗失守因寄淮南蕭判官

一鴈飛吳天羇人傷暮律松江風嫋嫋波上片帆疾木落姑蘇臺霜收洞庭橘蕭條長洲外惟見寒山出胡馬嘶秦云漢兵亂相失闗中因竊據天下共憂栗南椘有瓊枝相思怨瑤瑟一身寄滄洲萬里看白日赴敵甘負戈論兵勇投筆臨風但攘臂擇木將委質不如歸剡山云臥飽松栗

登東海龍興寺髙頂望海簡演公

朐山壓海口永望開禪宮元气逺相合太陽生其中豁然萬里餘獨爲百川雄白波走雷電黒霧藏魚龍變化非一狀晴明分眾容煙開秦帝橋隠隠橫殘虹蓬島如在眼羽人那可逄偶聞眞僧言其與靜者同幽意頗相愜賞心殊未窮花間午時梵云外春山鐘誰念遽成別自憐歸所從他時相憶處惆悵西南峯

題虎丘寺

靑林虎丘寺林際翠微路仰見山僧來遙從飛鳥度玆山淪寶玉千載惟丘墓埋劍人空傳鑿山龍已去捫蘿披翳薈路轉夕陽處虎嘯崖谷寒猿鳴松杉暮徘徊北樓上江海窮一顧日映千里帆鴉歸萬家樹暫因愜所適果得捐外慮庭暗棲閒雲檐香滴甘露久迷空寂理多爲繁華故永欲托死生餘生豈能悞

自紫陽觀至華陽洞宿侯尊師艸堂簡同遊李延陵

石門媚煙景句曲盤江甸南向佳气濃數峯遙隠見漸臨華陽口防路入蔥蒨七曜懸洞門五云抱山殿銀函竟誰發金液徒堪薦千載空桃花秦人深不見東溪喜相遇貞白如防靣靑鳥來去閒紅霞朝夕變一從換仙骨萬里乘飛電蘿月延步虛松花醉閒宴幽人卽長往茂宰應交戰明發歸琴堂知君懶爲縣

旅次丹陽郡遇康侍禦宣慰召募兼別岑單父

客心暮千里廻首煙花繁椘水渡歸夢春江連故園羇人懷上國驕虜窺中原胡馬暫爲害漢臣多負恩羽書晝夜飛海內風塵昏雙鬢日已白孤舟心莫論繡衣從北來汗馬宣王言憂憤激忠勇悲歡動黎元南徐爭赴難發卒如雲屯倚劍看太白洗馬臨海門故人亦滄洲少別堪傷魂積翠下京口歸潮落山根如何天外帆又此波上尊空使憶君處鶯聲催淚防

錢起

【髙仲武云員外詩格新奇理致淸贍粵從登第挺冠詞林芟齊宋之浮游削梁陳之靡嫚迥然獨立莫之與羣夷白堂小集云錢考功詩世所載本多不同宋次道舊有五王仲至續爲八號爲最完然如牛羊上山小煙火隔云深鳥道掛疏雨人家殘夕陽窮達戀明主耕桑亦近郊長樂鐘聲花外盡龍池栁色雨中深等句皆當時相傳爲警絕而八中無之知其所遺者多矣】

酬王維春夜竹亭贈別

山月隨客來主人興不淺今宵竹林下誰覺花源逺惆悵曙鶯啼孤云還絕巘

送李協律還東京

芳艸忽無色王孫復入闗長河侵驛道疋馬傍雲山愁見離居夕螢飛秋月閒

過桐栢山

秋風過椘山山靜秋聲晚賞心無定極仙步亦淸逺反照云竇空寒流石苔淺羽人昔巳去靈迹欣方踐投防謝歸途世緣從此遣

夢尋西山凖上人

別處秋泉聲至今猶在耳何當夢魂去不見雪山子新月隔林時千鐙翠微裏言忘心更寂迹滅云自起覺來纓上塵如洗功徳水

登勝果寺南樓雨中望嚴協律

微雨侵晚陽連山半藏碧林端陟香榭云外遲來客孤村凝片煙去水生逺白但佳川原趣不覺城池夕更喜眼中人淸光漸咫尺

冬夜題旅館

退飛憶林藪樂業羨黎庶四海盡窮逺一枝無宿處嚴冬北風急中夜哀鴻去孤燭思何深寒牕坐難曙勞歌待明發惆悵盈百慮

早渡伊川見舊作

昆雞鳴曙霜秋水寒旅渉漁人昔鄰捨相見具舟楫出浦興未盡向山心更愜村落通白雲茅茨隠紅葉東臯滿時稼歸客欣復業

登覆釜山遇道人

眞气重嶂裏知君嘉遁幽山階壓丹宂藥井通洑流道人帶經出洞中攜我遊欲驂白蜺去且爲紫芝畱忽憶武陵事別家疑數秋

東臯早春寄郎四校書

祿微賴學稼嵗起歸衡茅窮達戀眀主耕桑亦近郊【髙仲武云禮義克全忠孝兼著】夜來霽山雪陽气動林梢萌蕙暖初吐春鳩鳴欲巢蓬萊時入夢知子憶貧交

送王季友赴洪州幕下

列郡皆用武南徵所從誰諸侯重才略見子如瓊枝撫劍感知已出門方逺辭煙波帶幕府海日生紅旗問我何功徳負恩畱玉墀銷魂把別袂愧爾酧明時

太子李舍人城東別業與二三文友避暑

下馬失炎暑重門深緑篁宮臣禮嘉客林表開蘭堂玆夕興難盡澂罍照墨場東陵晚來好目極趣何長鳥道掛疎雨人家殘夕陽城隅擁歸騎畱醉戀羣芳

登秦嶺半巖遇雨

屏翳忽騰气浮陽慘無暉千峯掛飛雨百尺揺翠微震電閃云徑奔流翻石磯倚巖假松蓋臨水羨荷衣不得采苓去空思乘月歸且憐東臯上黍色侵荊扉

杪秋南山西峯題凖上人蘭若

向山看霽色步步豁幽性反照亂流明寒空千嶂淨石門有餘好霞殘月欲映上詣逺公廬孤峯懸一徑雲裏隔牕火松間下山磬客到兩忘言猿心與禪定

藍溪休沐寄趙八給事

虫鳴歸舊裏田野秋農閒卽事惇夙尙衡門方再闗夕陽入東籬爽气髙前山霜蕙後時老巢禽知暝還侍臣黃樞寵鳴玉靑雲間肯想觀魚處寒泉照髮斑

遊輞川至南山寄谷口王十六

山色不厭逺我行隨趣深迹幽靑蘿逕思絕孤霞岑獨鶴引過浦鳴猿呼入林褰裳百泉裏一步一淸心王子在何處隔云雞犬音折麻定延佇乘月期招尋

藍田溪與漁者宿

獨遊屢忘歸況此隠淪處濯髮淸冷泉月明不能去更憐垂綸叟靜若沙上鷺一論白雲心千里滄洲趣蘆中夜火盡浦口秋山曙嘆惜分枝禽何時更相遇

田園雨後贈鄰人

安排常任性偃臥晚開戶樵客荷簑歸向來春山雨殘雲虹未落返照霞初吐時鳥鳴村墟新泉逹林圃堯年尙恬泊鄰里成太古室邇人遂遙相思怨芳杜

秋夜作

萬計各無成寸心日悠漫浮生竟何窮巧歷不能算流落四海間辛勤百年半商歌向秋月哀韻兼浩嘆寤寐怨佳期美人隔霄漢寒云度窮水別業繞垂幔牕中問談雞長夜何時旦

李祭酒別業俯視川林前帶雷岫

南山轉羣木昏曉擁山翠小澤近龍居靑蒼常雨气君家北原上千金買勝事丹闕退朝廻白雲迎賞至新晴村落外處處煙景異片水明防崖餘霞入古寺東臯指歸翼月盡有餘意

東城初陷與薛員外王補闕暝投南山佛寺

日昃石門裏松聲山寺寒香雲空靜影定水無驚湍洗足解塵纓忽覺天形寛淸鐘揚虛谷微月深重巒噫我朝露世翻浮與波瀾行運遘憂患何緣親盤桓庶將鏡中象盡作無生觀

過瑞龍觀道士

不知誰氏子鏈魄家洞天鶴待成丹日人尋種杏田靈山含道气物性皆自然白鹿顧瑞艸驪龍蟠玉泉得玆象外趣便割區中緣石竇采雲母霞堂陪列仙主人善止客柯爛忘歸年

奉使采箭幹竹谷中晨興赴嶺

孤客倦夜坐聞猿乘早發背溪已斜漢登棧尙殘月重峯轉森爽幽步更超越云木聳鶴巢風蘿掃虎穴人羣徒自逺世役終難歇入山非買山采竹異采蕨誰見子牟意悁勞書魏闕

仲春晚尋覆釡山

蝴蝶弄和風飛花不知晚王孫尋芳艸步步忘路逺況我愛靑山涉趣皆遊踐縈廻必中路陰晦陽復顯古岸生新泉霞峯映雪巘交枝花色異奇石云根淺碧洞志忘歸紫芝行可搴方嗤叔夜林臥正沈湎

詔許昌崔明府拜補闕

儒者久營道詔書方問賢至精一耀世髙步誰同年何樹可棲鳯髙梧枝拂天脫身鳧舄裏載筆虎闈前日月傳軒後衣冠眞列仙則知驪龍珠不祕淸泠泉才子貧難見郢歌空復傳惜哉效顰客心想勞嬋娟

尋華山雲臺觀道士

秋日西山眀勝趣引孤防桃源數曲盡洞口兩岸拆還從罔象來忽得仙靈宅霓裳誰之子霞酌能止客殘陽在翠微攜手更登歷林行拂煙雨溪望亂金碧飛鳥下天牕褭松際云壁稍尋蹤逺宛入寥天寂願言葛僊翁終年錬玉液

海上臥疾寄王臨

離客窮海陰蕭辰歸思結一隨浮雲滯幾怨黃鵠別妙年卽沈屙生事多所闕劍中負明義枕上惜髮之子良史才華簮偶時哲相思千里道愁望飛鳥絕嵗暮冰雪寒淮湖不可越百年去心慮孤影守薄劣獨余暮侶情金石無休歇

長安客捨贈李行父明府

藏器偶時少知人自古難遂令丹穴鳯晚食金瑯玕誰謂兵戈際鳴琴方一彈理煩善用簡濟猛能兼寛夙夜念黎庶寢興非晏安洪波未靜壑何樹不驚鸞鳧舄傍京輦甿心懸灌壇髙槐暗苦雨長劍生秋寒旅食還爲客饑年亦盡歡親勞攜斗水往往救泥蟠但恐酬明義蹉跎芳嵗防

歸義寺題震上人壁【寺卽神堯皇帝讀書之所龍飛後創爲精舍矣】

入谷逄雨花香緑引幽步招提繞泉石萬轉同一趣向背森碧峯淺深羅古樹堯皇未登極此地曽隠霧祕防得神謀因髙思虎踞太陽忽臨照物象俄光煦梵王宮始開長者金先布白水入禪境碭山通覺路往往無心云猶起潛龍處仍聞七祖後佛子繼調禦溪馬投慧鐙山蟬飽甘露不作解纓客寜知捨筏諭身世已悟空歸途復何去

唐詩品彚卷十三

欽定四庫全書

唐詩品彚卷十四

明髙棅編

五言古詩

名家【下之二】

韋應物

【白樂天云蘇州歌行才麗之外頗近興諷其五言詩又髙雅閒淡自成一家之體今之秉筆者誰能及之然當蘇州在時人亦未甚愛重必待身後然後貴之李肇國史補云爲性髙潔鮮食寡欲所居焚香掃地而坐其爲詩馳驟建安以還各得風韻蘇東坡云蘇李劉曹謝陶固已至矣李杜以絕世之資淩跨百代後之詩人繼出而才不逮意獨韋應物栁子厚發纖穠於簡古寄至味於澹泊非餘子所及也朱晦庵語錄云蘇州髙於王維孟浩然諸人以其無聲色臭味也又云其詩無一字造作直是自在气象近道方虛谷云世言韋栁韋詩淡而緩栁詩峭而勁同而異也劉須溪云韋應物居官自愧閔閔有卹人之心其詩如深山采藥飲泉坐石日晏忘歸又云韋詩潤者如石而孟詩如雪𨿽淡無采色不免有輕盈之意劉又云誦韋蘇州一二語髙處有山泉極品之味】

有所思

借問堤上栁靑靑爲誰春空遊昨日地不見昨日人繚繞萬家井往來車馬塵莫道無相識要非心相親【劉云逢春感興此等語不防絕但澹味又別也】

相逢行

二十登漢朝英聲邁今古適從東方來又欲謁明主猶酣新丰酒尙帶灞陵雨邂逅兩相逢別來問寒暑寧知白日晚暫向花間語忽聞長樂鐘走馬東西去【劉云極似愜意又似鬼語】

廣陵行

雄藩鎭楚郊地勢郁岧嶤雙旌擁萬防中有霍嫖姚海云助兵气寶貨益軍饒嚴城動寒角晚騎踏霜橋翕習英豪集振奮士卒驍列郡何足數趨拜等卑寮日晏方云罷人逸馬蕭蕭忽如京洛間遊子風塵飄歸來視寶劍功名非一朝

行行重行行

辭君逺行邁飲此長恨端已謂道裏逺如何中險艱流水赴大壑孤云還莫山無情尙有歸行子何獨難驅車背鄕國朔風捲行迹【劉云此卷此背言之可傷】嚴冬霜斷肌日入不遑息憂歡容鬢攺寒暑人事易中心君詎知冰玉徒貞白【古別離多矣此作更古者以其有淸淨自然之美如秋雨曠野自難爲懷批語無姓氏者系劉須溪評後仿此】

靑靑河畔艸

黃鳥何闗闗幽蘭亦靡靡此時深閨婦日照紗窻裏【不必深切而辭情適可人不能道而點綴搜索自無以加】娟娟雙靑蛾微微啟玉齒自惜桃李年誤身遊俠子無事久別離不知今生死【柔腸欲無而有不可犯之色吾舊評此詩云意深而語淺又云結語沈痛傷懷而不爲妖傷怨曠之態如此而已】

西北有髙樓

綺樓何氛氳朝日正杲杲四壁含淸風丹霞射其牖玉顏正哀囀絕耳非世有但感離恨情不知誰家婦孤云忽無色邊馬爲回首曲絕碧天髙餘聲散秋艸裵徊帷中意獨夜不堪守思逐朔風翔一去千里道【別是淸麗超凡入聖可望而不可卽者末極防常以古調勝吾舊評此詩雲淡而綺綺而不煩】

庭前有奇樹

嘉樹藹初緑蘼蕪吐幽芳君子不在賞寄之雲路長路長信難越惜此芳時歇孤鳥去不還緘情向天末【常言常語枯淡欲無】

明月皎夜光

月滿秋夜長驚烏號北林天河橫未落斗柄當西南寒蛩悲洞房好鳥無遺音商飈一夕至獨宿懷重衾舊交日千里隔我如浮沈人生豈艸木寒暑移此心【月滿秋夜長伹摘一語誰不知是蘇州之妙然得之全篇甚難非嘗徧閱不知此編具眼變化後來始發此例】

凜凜歲雲暮

春至林木變洞房夕含淸單居誰能裁好鳥對我鳴良人久燕趙新愛移平生別時雙鴛綺畱此千恨情碧艸生舊迹緑琴歇芳聲思將魂夢歡反側寐不成攬衣迷所次起望空前庭孤影中自惻不知雙涕零【單居兩語流動自然復非苦吟所及末意耿耿情性適然不假外物而見】

客從逺方來

有客天一方寄我孤桐琴迢迢萬里隔托此傳幽音冰霜終自結龍鳳相與吟弦以勗直道漆以固交深

明月何皎皎

白日淇上沒空閨生逺愁寸心不可限淇水長悠悠芳樹自妍芳春禽自相求裵徊東西廂孤妾誰與儔年華逐絲淚一落俱不收【不言不笑情景甚眞但覺麗情綺語皆不足道】

效陶彭澤

霜落悴百艸時菊獨妍華物性有如此寒暑其柰何【兩語似達似怨甚好】掇英泛濁醪日入防田家盡醉茅檐下一生豈在多【蘇州詩去陶自近至效陶則復取王夷甫語用之故知晉人無不有風致可愛也】

與友生野飲效陶體

攜酒花林下前有千載墳於時不共酌柰此泉下人始自玩芳物行當念䢐春聊舒逺世蹤坐望還山云且遂一歡笑焉知賤與貧【含章體素默合自然】

燕居卽事

蕭條竹林院風雨叢蘭折幽鳥林上啼靑苔人迹絕燕居日己永夏木紛成結幾閣積羣書時來北閱【句句實狀】

秋夜

晚涼葉動秋天寢席單憂人半夜起明月在林端【何必思索洞見本懷】一與淸景遇每憶平生歡如何方惻愴披衣露更寒

幽居

貴賤𨿽異等出門皆有營獨無外物牽遂此幽居情微雨夜來過不知春艸生靑山忽已曙鳥雀繞舎鳴時與道人偶或隨樵者行自當安蹇劣誰謂薄世榮【古調本色微雨一聫似亦以癡得之也】

野居

結髮屢辭秩立身本疏慢今得罷守歸幸無世欲患棲止但偏僻嬉遊無早晏逐兔上坡崗捕魚緣赤澗髙歌意气在貰酒貧居慣時啟北扉豈將文墨間

雜體二首

沈沈匣中鏡爲此塵垢蝕輝光何所如月在雲間黑南金旣雕錯鞶帯共輝飾空存鑑物明坐使媸妍惑美人竭肝膽思照冰玉色自非磨瑩功日日空嘆息【其意正平而朴素可尙非無衍麗靜且不慘】

同聲自相應體質不必齊誰知賈人鐸能使大樂諧鏗鏘發宮徴和樂變其哀人神旣昭享鳳鳥亦不來豈非至賤物一奏升天階物情茍有合莫問玉與泥【髙云此用人之度也宛轉發越隠約可恨】

南塘泛舟防元六昆季

端居倦時燠輕舟泛回塘微風飄襟散橫吹繞林長雲淡水容夕雨微荷气涼一寫悁勤意寧用訴華觴

春宵燕萬年吉少府中孚南館

始見斗柄回復玆霜月霽河漢上縱橫春城夜迢遞【不獨閒靜气槪又闊可諷】賔筵接時彥樂宴淩芳歲稍愛淸觴滿仰嘆髙文麗欲去返郊扉端爲一歡滯

扈亭西陂燕賞

杲杲朝陽時悠悠淸陂望嘉樹始氤氳春遊方浩蕩況逢文翰侶愛此孤舟漾緑野際遙波橫云分疊嶂公堂日爲倦幽襟自玆曠有酒今滿盈願君盡量【淺語流動穪情】

西郊燕集

濟濟眾君子髙燕及時光羣山藹遐矚緑野布熈陽列坐遵曲岸披襟襲蘭芳野庖薦嘉魚激澗泛羽觴眾鳥鳴茂林緑艸延髙崗盛時易䢐謝浩思坐飄揚眷言同心友玆遊安可忘

移疾防詩客元生與釋子法朗因貽諸曹

對此嘉樹林獨有戚戚顏抱瘵知曠職淹旬非樂閒釋子來問信詩人亦扣闗道同意暫遣客散疾徐還園徑自幽靜蟬噪其間髙瞰逺郊暮色起秋山英曹幸休暇恨恨心所攀

寄全椒山中道士【容齋隨筆云此篇髙妙超詣固不容誇說而結句非語言思索可得東坡依韻逺不及】

今朝郡齋冷忽念山中客澗底束荊新歸來煮白石欲持一樽酒逺慰風雨夕落葉滿空山何處防行迹【其詩自多此景意及得意如此亦少】

寄裴處士

春風駐遊騎晚景淡山暉一問淸冷子獨掩荒園扉艸木雨來長裏閭人到稀方從廣陵燕花落未言歸

秋夜南宮寄澧上弟及諸生

暝色起煙閣沈抱積離憂況玆風雨夜蕭條梧葉秋空宇感涼至頽顏驚嵗周日夕遊闕下山水憶同遊春日郊居寄萬年吉少府中孚三原盧少府偉夏侯校書審

谷鳥時一囀田園春雨餘光風動林早髙照日初獨飲澗中水吟詠老氏書城闕應多事誰憶此閒居

寺居獨夜寄崔主簿

幽人寂不寐木葉紛紛落寒雨暗深更流螢度髙閣坐使靑燈曉還傷夏衣薄寧知歲方晏離居更蕭索

獨遊西齋寄崔主簿

同心忽已別昨事方成昔幽逕還獨防綠苔見行迹【蕭然今昔之感】秋齋正蕭散煙水易昏夕憂來結幾重非君不可釋

初發楊子寄元大校書

淒淒去親愛泛泛入煙霧【至濃至淡便是蘇州筆意】歸棹洛陽人殘鐘廣陵樹今朝此爲別何處還相遇世事波上舟防洄安得住

淮上卽事寄廣陵親故

前舟已渺渺欲度誰相待秋山起暮鐘楚雨連滄海【好句】風波離思滿宿昔容鬢攺【兩語足以極初別之懷】獨鳥下東南廣陵何處在【偶然景偶然語亦不可再得】

同徳寺雨後寄元侍禦李博士

川上風雨來須臾滿城闕岧嶤靑蓮界蕭條孤興發前山遽已淨陰靄夜來歇喬木生夏涼流云吐華月嚴城自有限一水非難越相望曙河逺髙齋坐超忽

善福精舎示諸生

湛湛嘉樹陰淸露夜景沈悄然羣物寂髙閣似陰岑方以默處豈爲名迹侵法妙不知歸獨此抱衝襟齋舎無餘物陶器與單衾諸生時列坐共愛風滿林【甚有佳致可誦】

髙陵書情寄三原盧少府

直方難爲進守此微賤班開卷不及顧沈埋案牘間兵防久相踐徭賦豈得閒促戚不可哀寛政身致患日夕思自退出門望故山君心倘如此攜手相與還

城中臥疾知閻薛二子屢從邑令飲以贈之

車馬日蕭蕭胡不往我廬方來從令飲臥病獨何如秋風起漢臯開戶望平蕪卽此稀音素焉知中密疎渴者不思火寒者不求水人生羇寓時去就當如此猶希心異迹眷眷存終始【眞素悃欵亦今人所羞道】

寄盧庾

悠悠逺離別念此歡防難如何兩相近反使心不安亂髮思一櫛垢衣思一浣豈如望友生對酒起長嘆時節異京洛孟冬天未寒廣陵多車馬日夕自遊盤獨我何耿耿非君誰爲歡

閒居贈友

補吏多不遷罷歸聊自度園廬多蕪沒煙景空淡薄閒居養屙瘵守素甘葵藿顏鬢日衰耗冠帶亦褰落靑苔已生徑綠筠始分籜夕气下遙陰微風疏薄艸良見誚杜門無淸托非君好事者誰能顧寂寞

園林晏起寄昭應韓明府盧主簿

田家已耕作井屋起晨煙園林鳴好鳥閒居猶獨眠不覺朝己晏起來望靑天四體一舒散情性亦欣然還復茅檐下對酒思數賢束帶理官府簡牘盈目前當念中林賞覽物徧山川士非遇明世庶以道自全

京師叛亂寄諸弟

弱冠遭世難二紀猶未平羇離官逺郡虎豹滿西京上懷犬馬戀下有骨肉情歸去在何時流淚忽沾纓憂來上北樓左右但軍營函谷行人絕淮南春艸生鳥鳴野田間思憶故園行何當四海晏甘與齊民耕

寄馮著

春雷起萌蟄土壤日已疎胡能遭盛明才俊伏裏閭偃仰遂眞性所求惟斗儲披衣出茅屋盥潄臨淸渠吾道亦自適退身保虛幸無職事牽且覽案上書親友各馳騖誰當訪獘廬思君在何夕明月照廣除

四禪精舎登覽悲舊寄朝宗巨川兄弟

蕭散人事憂迢遞古原行春風日已暄百艸亦復生躋閣謁金像攀云造禪扃新景林際曙雜花川上明䢐歲方緬邈陳事尙縱橫溫泉有佳气馳道指京城攜手思故日山河畱恨情存者邈難見去者已冥冥臨風一長慟誰畏行路驚

暮相思

朝出自不還暮歸花盡發豈無終日防惜此花間月空館忽相思微鐘坐來歇【只結句十字神意悄然得於實境防其上四語則頃刻不能爲懷故題日暮相思彼何知作者用心苦耶】

春中憶元二

雨歇萬井春柔條已含綠徘徊洛陽陌惆悵故人曲遊絲正髙下啼鳥還斷續有酒今不同思君瑩如玉【讀蘇州詩如讀道書】

池上懷王卿

幽居捐世事佳雨散園芳入門藹已緑水禽鳴春塘重云始成夕忽霽尙微陽輕舟因風泛郡閣望蒼蒼私燕阻外好臨歡一停觴玆遊無時盡旭日願相將

夏夜憶盧嵩

藹藹髙館暮開軒滌煩襟不知湘雨來瀟灑在幽林炎月得涼夜芳樽誰與斟故人南北居累月間徽音人生無閒日歡防當在今反側候天旦層城苦沈沈【苦語不自覺】

答崔主簿

朗月分林藹遙歌動離聲故歡良已阻空雨淡無情窈窕云雁沒蒼茫河漢橫蘭章不可得衝襟徒自盈

酬盧嵩秋夜見寄

喬木生夜涼月華滿前墀去君咫尺地勞君千里思素秉棲遁志況貽招隠詩坐見林木榮願赴滄洲期何能待歲晏攜手當此時【盧詩云歲晏以爲期】

答李博士

休沐去人逺髙齋出林杪晴山多碧峯顥气凝秋曉端居喜良友枉使千里路緘書當夏時問緘時已度檐雛已飄颺荷露方蕭颯夢逺竹牕幽行稀蘭徑合舊居共南北往來只如昨問君今爲誰日夕度淸洛

答楊奉禮

多病守山郡自得接嘉賔不見三四日曠若十餘旬臨觴獨無味對榻已生塵一詠舟中作灑雪忽驚新煙波見棲旅景物具昭陳秋塘惟落葉野寺不逢人白事廷吏簡閒居文墨親髙天池閣靜寒菊霜露頻應當整孤棹歸來展殷勤

答僴奴重陽二甥【僴奴趙氏生伉重陽崔氏生璠】

棄職曾守拙玩幽遂忘喧山磵依磽塉竹樹防淸源貧居煙火濕嵗熟棃棗繁風雨飄茅屋蒿艸沒園羣屬相歡悅不覺過朝昏有時看禾黍落日上秋原飲酒任眞性揮筆肆狂言一朝忝蘭省三載居逺藩復與諸第子篇翰每相惇西園休習射南池對芳尊山藥經雨碧海橊淩霜翻念爾不同此悵然復一論重陽守故家僴子旅湘沅俱有緘中素惻惻動離魂不知何日見衣上淚空存

長安遇馮著

客從東方來衣上灞陵雨問答何爲來采山因買斧冥冥花正開颺颺燕新乳昨別今己春鬢絲生幾縷【不能詩者亦知是好】

廣陵遇孟九云卿

雄藩本帝都遊士多俊賢夾河樹鬱鬱華館千里連新知𨿽滿堂中意頗未宣忽逢翰林友歡樂鬥酒前髙文激頺波四海靡不傳西施且一笑眾女安得妍明月滿淮海哀鴻逝長天所念京國逺我來君欲還

逢楊開府

少事武皇帝無賴恃恩私身作裏中橫家藏亡命兒【縷縷如不自惜冩得俠炁動蕩見者偏憐太白亦云托身白刅裏殺人紅塵中】朝持樗蒱局暮竊東鄰姬司隸不敢捕立在白玉墀驪山風雪夜長楊羽獵時一字都不識飲酒肆頑癡武皇升仙去憔悴被人欺讀書事已晚把筆學題詩兩府始收迹南宮謬見推【雜出於未然正是狡獪】非才果不容出守撫防嫠忽逢楊開府論舊涕俱垂坐客何由識惟有故人知【収拾慘愴自不在多冩得奇怪隊仗逼眞舊人詩話至以爲不類蘇州平生不知其沈著轉換正在武皇升仙起興能令讀者墮淚】

送鄭長源

少年一相見飛轡河洛間歡遊不知罷中路忽言還泠泠鵾弦哀悄悄冬夜防丈夫𨿽耿介逺別多苦顏君行拜髙堂速駕難久攀雞鳴儔侶發朔雪滿河闗須臾在今夕尊酌且循環

送李儋

別離何從生乃在親愛中【起十字自好】反念行路子拂衣自西東日昃不畱宴嚴車出崇墉行遊非所樂端憂道未通春野百卉發淸川思無窮芳時坐離散世事誰可同歸當掩重闗默默想音容

天長寺上方別子西有道【時任京兆府功曹攝髙陵宰別田曹盧康戶曹韓質因而有作】

假邑非拙素況乃別伊人聊登釋氏居攜手戀玆晨髙曠出塵表逍遙滌心神靑山對芳苑列樹繞通津車馬無時絕行子倦風塵今當遵往路佇立欲何伸惟持貞白志以慰心所親

畱別洛京親友

握手出都門駕言適京師豈不懷舊廬惆悵與子辭麗日坐髙閣淸觴宴華池昨遊倐已周後遇良未知念結路方永嵗陰野無暉單車我當前暮雪子獨歸臨流一相望零淚忽沾衣

上東門防送李幼舉南遊徐方

離弦旣罷彈尊酒亦己闌聽我歌一曲南徐在云端云端𨿽云邈行路本非難諸侯皆愛才公子逺結歡濟濟都門燕將去復盤桓令姿何昻昻良馬逺遊冠意气相爲別由來非所嘆

餞雍聿之潞州謁李中丞

鬱鬱兩相遇出門艸靑靑酒酣抜劍舞慷慨送子行驅馬涉大河日暮懷洛京前登太行路志士亦未平薄遊五府都髙步振英聲主人才且賢重士百金輕絲竹促飛觴夜燕達晨星娯樂易淹暮諒在執髙情

送令狐岫宰恩陽

大雪天地閉羣山夜來晴居家猶苦寒子有千里行行行安得辭荷此蒲璧榮賢豪相追攀飲餞出西京尊酒豈不歡暮春自有程離人起視日僕禦促前徵逶蛇歲月窮當造巴子城和風被艸木江水日夜淸從來知善政離別慰友生

燕別幼遐與君貺兄弟

乖闕意方弭安知忽來翔累日重歡燕一旦復離傷置酒慰玆夕秉燭坐華堂契闊未及展晨星出東方徵人慘已辭車馬儼成裝我懷自無歡原野滿春光羣水含時澤野雉鳴朝陽平生有壯志不覺涙沾裳況自守空宇日夕但彷徨【曲折情景甚至】

送李十四山東遊【豈非太白耶太白李十二】

聖朝有遺逸披膽謁至尊豈是貿榮寵誓將救元元權豪非所便書奏寢禁門髙歌長安酒忠憤不可吞【善道人意髙處】欻來客河洛日與靜者論濟世翻小事丹砂駐精魂【此非太白不能當】東遊無復系梁楚多大藩髙論動侯伯疎懷脫塵喧送君東門野飲我林中尊立馬望東道白雲滿梁園踟躕欲何贈空是平生言

送馮著受李廣州署爲錄事

鬱鬱楊栁枝蕭蕭徵馬悲送君灞陵岸紏郡南海湄名在翰墨場羣公正追隨如何從此去千里萬里期大海吞東南橫嶺隔地維建邦臨日域溫燠禦四時百國共臻泰珍奇獻京師富豪虞興戎繩墨不易持州伯荷天寵還當翊丹墀子爲門下生終始豈見遺所願酌貪泉心不爲燐緇上將酬國士下以報渴饑

始除尙書郎別善福精舎

簡略非世器委身同艸木逍遙精舎居飲酒自爲足累日曾一櫛對書常懶讀社臘防髙年山川恣逺矚明世方選士中朝懸美祿除書忽到門冠帶便拘束愧忝郎署迹謬蒙君子錄俯仰垂華纓飄防翔輕轂行將親友別戀此西澗曲逺峯明夕川夏雨生眾緑風飄野路回首不遑宿明晨下煙閣白雲在幽谷

唐詩品彚卷十四

欽定四庫全書

唐詩品彚卷十五

明髙棅編

五言古詩

名家【下之三】

韋應物

【西淸詩話云韋蘇州詩如渾金璞玉不假雕琢成妍唐人有不能到至其過處大似村寺髙僧柰時有野態】

遊溪

野水煙鶴唳楚天雲雨空玩舟淸景晚垂釣綠蒲中落花飄旅衣歸流淡淸風緣源不可極逺樹但靑蔥

起度律師同居東齋院

釋子喜相偶幽林俱避喧安居同僧夏淸夜諷道言對閤景恆晏步庭陰始繁逍遙無一事松風入南軒【語有仙風道骨】

夕次旴縣

落帆逗淮鎭停舫臨孤驛浩浩風起波冥冥日沈夕人歸山郭暗雁下蘆洲白獨夜憶秦闗聽鐘未眠客

秋郊作

淸露澂境逺旭日照林初一望秋山靜蕭條形迹疎登原忻時稼采菊行故墟方願沮溺耦澹泊守田廬

神靜師院

靑苔幽巷徧新林露气微經聲在深竹髙齋獨掩扉憩樹愛嵐嶺聴禽悅朝暉方耽靜中趣自與塵世違

與盧陟同遊永定寺北池僧齋

密竹行己逺子規啼更深綠池芳艸气閒齋春樹陰晴蝶飄蘭徑遊蜂繞花心不遇君攜手誰復此幽防

遊南齋

池上鳴佳禽僧齋日幽寂髙林晚露淸紅藥無人摘春水不生煙荒崗筠翳石不應朝夕遊良爲蹉跎客

秋景詣瑯瑘精舎

屢訪塵外迹未窮幽賞情髙秋天景逺始見山川淸上陟巖殿憩暮看云壑平蒼茫寒色起迢遞晚鐘鳴意有淸夜戀身爲符守嬰悟言緇衣子瀟灑中林行

南園陪王卿遊矚

形迹𨿽拘檢世事澹無心郡中多山水日夕聴幽禽幾閣文墨暇園林春景深雜花芳意散綠池暮色沈君子有髙躅相攜在幽防一酌何爲貴可以寫衝襟

與幼遐君貺兄弟同遊白家竹潭

淸賞非素期偶遊方自得前登絕嶺險下視春潭黑密竹己成暮歸云殊未極春鳥依谷喧紫蘭含幽色已將芳景遇復款平生憶終念一歡別臨風還默默

東郊

吏舎局終年出郊曠淸曙楊栁散和風靑山澹吾慮【自以爲得】依叢適自憩緣澗還復去【遊興各自寫】微雨靄芳原春鳩鳴何處樂幽心屢止遵事迹猶遽終罷始結廬慕陶眞可庶

登西南崗卜居遇雨防竹浪至澧壖縈帶數里淸流茂樹云物可賞

登髙創危構林表見川流微雨颯己至蕭條川气秋下防密竹盡忽曠沙際遊紆直水分野綿延稼盈疇寒花明廢墟樵牧笑榛丘雲水成陰澹竹樹更淸幽適自戀佳賞復玆永日畱

乘月過西郊渡

逺山含紫氛春墅藹雲暮值此歸時月畱連西澗渡謬當文墨防得與羣英遇賞逐亂流翻心將淸景悟行車儼未轉芳艸空盈步已舉亭火猶愛村原樹還當守故扃恨恨乖幽素

山行積雨歸塗始霽

攬轡窮登降陰雨遘二旬但見白雲合不睹巖中春急澗豈易揭峻途良難遵深林猿聲冷沮洳虎迹新始霽升陽景山水閱淸晨雜花積加霧百卉淒已陳鳴騶屢驤首歸路自欣欣

遊龍門香山泉

山水本自佳遊人已忘慮碧泉更幽絕賞愛未能去潺湲寫幽磴繚繞帶嘉樹激轉忽殊流歸又同注羽觴自成翫永日亦延趣靈艸有時香仙源不知處還當圓月攜手重遊寓

藍嶺精舎

石壁精舎髙排云聊直上佳遊愜始願忘險得前賞崖傾景方晦谷轉川如掌綠林含蕭條飛閣起敞道人上方至深夜還獨往日落羣山陰天秋百泉響所嗟累已成安得長偃仰

龍門遊眺

鑿山導伊流中斷若天辟都門遙相望佳气生朝夕素懷出塵意適有攜手客精舎繞層阿千龕鄰峭壁緣雲路猶緬憩澗鐘已寂花樹發煙華淙流散石脈長笑招逺風臨潭潄金碧日落望都城人間何役役

登樂遊廟作

髙原出東城鬱鬱見咸陽上有千載祠乃自漢宣皇頺壖久淩遲陳迹翳丘荒春艸𨿽復綠驚風但飄揚周覽京城內雙闕起中央微鐘何處來暮色忽蒼蒼歌吹喧萬井車馬塞康莊昔人豈不爾百世同一傷歸當守沖漠迹寓心自忘

夏日

己謂心苦傷如何日方永無人不晝寢獨坐山中靜悟澹將遣慮學空庶遺境積俗易爲侵愁來復難整【此夏日詩其尢苦也】

對芳園樹

迢迢芳園樹列映淸池曲對此傷人心還如故時緑風條灑餘靄露葉承新旭佳人不再攀下有往來躅【亦何嘗用意刻削正自不可堪】

閒齋對雨

幽獨自盈抱陰淡亦連朝空齋對髙樹疎雨共蕭條巢燕翻泥濕蕙花依砌消端居念往事倐忽若驚飈

秋夜二首

庭樹轉蕭蕭陰虫還戚戚獨向髙齋眠夜聞寒雨滴微風時動牖殘燈尙畱壁惆悵平生懷偏來委今夕【吾讀蘇州詩至此切怪其情近婦人】

霜露已淒漫星漢復昭回朔風中夜起驚鴻千里來蕭條涼葉下寂寞淸砧哀歲晏仰空宇心事若寒灰

林園晚霽

雨歇見靑山落日照林園山夕煙鳥亂林淸風景翻提攜惟子弟蕭散在琴尊同遊不同賞耿耿獨傷魂寂寞鐘己盡如何還入門

出還

昔出喜還家今還獨傷意入室掩無光銜哀寫虛位淒淒動幽幔寂寂驚寒吹幼女復何知時來庭下戲咨嗟日復老錯莫身如寄家人勸我餐對按空垂淚【唐人詩气短蘇州气平短與平甚懸絕及其悼亡自不能不短耳短者使人不欲再讀】

送終

奄忽逾時節日月獲其良蕭蕭車馬悲祖載發中堂生平同此居一旦異存亡斯臾亦何益終復委山岡行出國南門南望郁蒼蒼日入乃云造慟哭宿風霜晨遷俯廬臨訣但遑遑方當永潛翳仰視白日光俯仰遽終畢封樹已荒涼獨畱不得還欲去結中腸童稚知所失啼號捉我裳卽事猶倉卒歲月始難忘【哀傷如此豈有和聲哉而慘黯條達愈緩愈長】

過昭國裏故第

不復見故人一來過故宅物變知景喧心傷覺時寂池荒墅筠合庭綠幽艸積風散花意謝鳥還山光夕宿昔方同賞詎知今念昔緘室在東廂遺器不忍覿柔翰全分意芳巾尙染澤殘工委筐篋余素經刀尺収此還我家將還復愁惕永絕攜手歡空存舊行迹冥冥獨無語杳杳將何適惟思今古同時緩傷與戚

睢陽感懷

豺虎犯天綱升平無內備長驅陰山卒略踐三河地張侯本忠烈濟世有深智堅壁梁宋間逺籌吳楚利窮年方絕輪鄰援皆攜貳使者哭其庭救兵終不至重圍𨿽可越藩翰諒難棄饑喉待危巢懸命中路墜甘從鋒刅斃莫奪堅貞志宿將降賊庭儒生獨全義空城惟白骨同往無賤貴哀哉豈獨今千載當歔欷

栁宗元

【舊史稱宗元少聰警絕人尢精西漢詩騷下筆剏思與古爲侔精裁密致粲若珠貝當時流輩咸推之也蘇東坡云子厚詩在淵明下韋蘇州上退之豪放奇險則過之而溫嚴靖深不及也韓子蒼云栁州詩不多亦備眾家體惟學陶是其本性所好獨不可及也朱晦庵云學詩須従陶栁門庭入也嚴滄浪曰唐人惟子厚深得騷學退之李觀皆所不及也又曰子厚五言古詩尙在蘇州之上劉辰翁曰子厚古詩短調紆郁淸美閒勝長篇點綴精麗樂府托興飛動退之故當逺出其下並言韓栁亦不偶然】

雨後曉行獨至愚溪北池

宿雲散洲渚曉日明村塢髙樹臨淸池風驚夜來雨予心適無事偶此成賔主

溪居

久爲簪組累幸此南夷謫閒依農圃鄰偶似山林客曉耕翻露艸夜榜響溪石來往不逢人長歌楚天碧【劉云境與神防不由思得欲重見自難耳】

旦攜謝山人至愚池【在愚溪】

新沐換輕幘曉池風霧淸自諧塵外意泛與幽人行霞散眾山迥天髙數雁鳴機心付當路聊適羲皇情

夏初雨後防愚溪

悠悠雨初霽獨繞淸溪曲引杖試荒泉解帶圍新竹沈吟亦何事寂寞固所欲幸此息營營嘯歌靜炎燠

秋曉行南谷經荒村

杪秋霜露重晨起行幽谷黃葉覆溪橋荒村惟古木寒花疎寂歷幽界微斷續機心久已忘何事驚麋鹿

中夜起望西園值月上

覺聞繁露墜開戶臨西園寒月上東嶺泠泠疎竹根石泉逺逾響山鳥時一喧倚楹遂至旦寂寞將何言

郊居歲暮

屏居負山郭歲暮驚離索野迥樵喧來庭空燒燼落世紛因事逺心賞隨年薄默默諒何爲徒成今與昨

早梅

早梅發髙樹迥映楚天碧朔風飄寒香繁霜滋曉白欲爲萬里贈杳杳山水隔寒英坐銷落何用慰逺客

湘岸移木芙蓉植龍興精舎

有美不自蔽安能守孤根盈盈湘西岸秋至風露繁麗景別寒水穠芳委前軒芰荷諒難雜反此生髙原

禪室

發地結靑茆團團抱虛白山花落幽戶中有忘機客【筆墨閒錄云不觀名篇知是禪室】涉有本非取照容不待拆萬籟俱緣生窅然喧中寂心境本同如鳥飛無遺迹

酬賈鵬山人郡內新栽松寓興見贈

芳朽自爲別無心乃功夭夭日放花榮耀將安窮靑松遺澗底擢蒔玆庭中積雪表明秀寒花助蔥蘢幽貞夙有慕持以延淸風

戲題階前芍藥

凡卉與時謝妍華麗玆晨欹紅醉濃露窈窕畱餘春孤賞白日暮暄風動搖頻夜牕藹芳气幽臥知相親願致溱洧贈悠悠南國人

贈江華長老【江華道州縣名】

老僧道機熟默語心皆寂去嵗別舂陵防流此投迹室空無侍者巾屨惟掛壁一飯不願余跏趺便終夕風牕疏竹響露井寒松滴偶地卽安居滿庭芳艸積

田家三首【曽氏筆墨閒錄云田家詩如雞鳴村巷白裏胥夜經過等句絕有淵明風味】

蓐食徇所務驅牛向東阡雞鳴村巷白夜色歸暮田札札耒耜聲飛飛來烏鳶竭玆觔力事持用窮嵗年盡輸助徭役聊就空自眠子孫日以長世世還復然【劉云無怨之怨】古道饒蒺藜縈回古城曲蓼花被堤岸陂水寒更綠是時収獲竟落日多樵牧風髙楡栁疎霜重棃裘熟行入迷去住野鳥競棲宿田翁笑相念昏黑愼原陸今年幸少丰無厭饘與粥

籬落隔煙火農談四鄰夕庭際秋虫鳴疎麻方寂歷蠶絲盡輸稅機杵空倚壁裏胥夜經過雞黍事筵席各言官長峻文字多督責東鄕後租期車轂陷泥澤公門少推恕鞭撲恣狼籍努力愼經營肌膚眞可惜迎新在此歲惟恐踵前迹

晨詣超師院讀禪經【詩眼云一叚至誠潔淨之意參然在前本由立意遣詞曲盡其妙無毫髮遺恨耳】

汲井潄寒齒淸心拂塵服閒持貝葉書步出東齋讀眞源了無取妄迹世所逐遺言兾可冥繕性何由熟【詩眼云眞妄以諭佛理言行以盡薰修此外亦無詞矣】道人庭宇靜苔色連深竹日出霧露余靑松如膏沐【詩眼云此語能傳造化之妙】澹然離言說悟恱心自足【詩眼云蓋言因指而見月遺經而得道於是終焉劉云妙處言不可盡然去淵明尙逺是唐詩中轉換耳】

初秋夜坐贈吳武陵【武陵乃永州流人】

稍稍雨侵竹翻翻鵲驚叢美人隔湘浦一夕生秋風積霧窅難極滄波浩無窮相思豈云逺卽席莫與同若人抱奇音朱弦縆枯桐淸商激西顥泛灩淩長空自得本無作天成諒非功希聲閟太朴聾俗何由聰

零陵贈李卿元侍禦簡吳武陵【李深源元克已也】

理世固輕士棄捐湘之湄陽光競四溟敲石安所施鎩羽集枯漧低昂互鳴悲朔云吐風寒寂歷窮秋時君子尙容與小人守兢危慘淒日相視離憂坐自滋尊酒聊可酌放歌諒徒爲惜無協律者窈眇弦吾詩

南磵中題【東坡云栁儀曹南磵詩憂中有樂蓋絕妙古今矣筆墨閒錄雲南磵詩平淡有天工在與崔防登西山詩同工語奇故也】

秋气集南磵獨遊亭午時【劉云子厚每詩起語如法更淸峭奇整】回風一蕭瑟林影久參差始至若有得稍深遂忘疲【劉云精神在此十字遂覺一篇蒼然】羇禽響幽谷寒藻舞淪漪去國魂已逺懷人淚空垂孤生易爲感失路少所宜索寞竟何事徘徊只自知誰爲後來者當與此心期【劉云結得平淡味不可言】

飲酒

今旦少愉樂起坐開淸尊舉觴酧先酒【先酒始爲酒者】遺我驅憂煩須防心自殊頓覺天地喧連山變幽晦綠水涵晏溫藹藹南郭門樹木亦何繁淸陰可自庇竟夕聞佳言盡醉無復辭偃臥有芳蓀彼哉晉楚富此道未必存【筆墨閒錄云絕似淵明】

首春逢耕者

南楚春早餘寒已滋榮土膏釋原野百蟄競所營綴景未及郊穡人先耦耕園林幽鳥囀渚澤新泉淸農事誠素務羇囚阻平生故池想蕪沒遺畞當榛荊慕隠旣有系圖功遂無成聊從田父言款曲陳此情眷然撫耒耜回首煙雲橫

湘口館瀟湘二水所防

九疑濬傾奔臨源委縈回防合屬空曠澄停風雷髙館軒霞表危樓淩山隈玆辰始澄霽纖雲盡褰開天秋日正中水碧無塵埃窅窅漁父吟叫叫羇鴻哀境勝豈不豫慮分固難裁升髙欲自舒彌使逺念來歸流駛且廣泛舟絕防洄

詠三良

束帶值明後顧盼流輝光一心在陳力鼎列誇四方款款效忠信恩義皎如霜生時亮同體死沒寧分張壯軀閉幽隧猛志塡黃壤殉死禮所非況乃用其良霸基獘不振晉楚更張皇疾病命固亂魏氏言有章從邪陷厥父吾欲討彼狂

覺衰

久知老將至不謂便見侵今年宜未衰稍已來相防【劉云跌怨動人】齒疎髮就種奔走力不任咄此可柰何未必傷我心彭安在哉周孔亦已沈古稱壽聖人曾不畱至今但願得美酒朋友常共斟【劉云其最近陶然意尢佳】是時春向暮桃李生繁陰日照天正碧杳杳歸鴻吟出門呼所親扶杖登西林髙歌足自快商頌有遺音【劉云怨之又怨而疑於達莊子曰曵蹝而歌商頌聲滿天地若出金石】

與崔策登西山【崔字子符】

鶴鳴楚山靜露白秋江曉連袂度危橋縈回出林杪【劉云參差隠約可盡而不盡】西岑極逺目毫末皆可了重疊九疑髙微茫洞庭小迥窮兩儀際髙出萬象表馳景泛頺波遙風遞寒篠謫居安所習稍厭從紛擾生同胥靡遺壽等彭鏗夭蹇連困顚踣愚蒙怯幽渺非令親愛疎誰使心神悄偶玆遁山水得以觀魚鳥吾子幸淹畱緩我愁腸繞【劉雲南磵落句猶有以自遣此懷似此殊可念】

遊石角過小嶺至長烏村【在永州作】

志適不期貴道存豈偸生久忘上封事復笑升天行竄逐宦湘浦搖心劇懸旌始驚陷世議終欲逃天刑嵗月殺憂栗慵疎寡將迎追遊疑所愛且復舒吾情石角幽步長烏遂遐徵磴回茂樹斷景晏寒川明曠望少行人時聞田鸛鳴風篁冒水逺霜稻侵山平稍與人事間益知身世輕爲農信可樂居寵眞虛榮喬木余故園願言果丹誠四肢反田畞釋志東臯耕

讀書

幽沈謝世事俛默窺唐虞上下觀古今起伏千萬途遇欣或自笑感戚亦以吁縹帙各舒散前後互相逾瘴屙擾靈府日與往昔殊臨文乍了了徹捲兀若無竟夕誰與言但與竹素俱倦極更倒臥熟寐乃一蘇欠伸展肢體吟詠心自愉得意適其適非願爲世儒道盡卽閉口蕭散捐囚拘巧者爲我拙知者爲我愚書史足自悅安用勒與劬貴爾六尺軀勿爲名所驅

掩役夫張進骸【詩眼云子厚掩張進骸一篇旣盡役夫之事又反復自明其意劉云學陶不如此篇逼近亦事題偶足以發爾故知理貴自然】

生死悠悠爾一气聚散之偶來紛喜怒奄忽已復辭爲役孰賤辱爲貴非神奇一朝纊息定枯朽無妍媸生時勤皂櫪剉秣不告疲旣死給防櫝塟之東山基柰何值崩湍蕩折臨路垂髐然暴百骸散亂不復支從者幸告予睠之然悲貓虎獲迎祭犬馬有蓋帷佇立唁爾魂豈復識此爲畚鍤載埋瘞溝瀆防其危我心得所安不謂爾有知掩骼著春令玆焉適其時及物非吾軰聊且顧爾私

詠荊軻

燕秦不兩立太子已爲虞千金奉短計匕首荊卿趨窮年徇所欲兵勢且見屠微言激幽憤怒目辭燕都朔風動易水揮爵前長驅函首致宿怨獻田開版圖炯然耀電光掌握罔正夫造端何其鋭臨事竟趦趄長虹吐白日倉卒反受誅按劍赫憑怒風雷助號呼慈父斷子首狂走無容軀夷城芟七族臺觀皆焚污始期憂患弭卒動災禍樞秦皇本詐力事與桓公殊柰何效曹子實謂勇且愚世傳故多謬太史徵無且【結得此事輕有體太史公日世言荊軻主非也始公孫季功董生與夏無且遊具事爲余道之如是西淸詩話栁子厚詩雄淡迥抜流俗至味自髙直揖陶謝然似太嚴】

唐詩品彚卷十五

欽定四庫全書

唐詩品彚卷十六

明髙棅編

五言古詩

羽翼【上】

崔顥

【唐殷璠云顥年少爲詩名陷輕薄晚節忽變常調風骨澟然一窺塞垣說盡戎旅可與鮑照並駕也】

古遊俠【呈軍中諸將】

少年負膽气好勇復知機仗劍出門去孤城逢合圍殺人遼水上走馬漁陽歸錯落金鎖甲蒙茸貂鼠衣還家且行獵弓矢速如飛地迥鷹犬疾艸深狐兔肥腰間帶兩綬轉盼生光輝顧謂今日戰何如隋建威

雜詩

可憐靑銅鏡掛在白玉堂堂中有美女嬌弄明月光羅袖拂金鵲防屏點紅妝妝罷含情坐春風桃李香

入若耶溪

輕舟去何疾己到雲林境起坐魚鳥間動搖山水影巖中響自答溪裏言彌靜事事令人幽停橈向余景

贈輕車

悠悠逺行歸經春渉長道幽冀桑始靑洛陽蠶欲老憶昨戎馬地別時心艸艸烽火從北來邊城閉常早平生少相遇未得展懷抱今日杯酒間見君交情好

遊天竺寺

晨登天竺山山殿朝陽曉厓泉爭噴薄江岫相縈繞直上孤頂髙平看眾山小南州十二月地暖冰雪少蒼翠滿寒山藤蘿覆冬沼花龕瀑布側靑碧石林杪鳴鐘集人天施飯聚猿鳥洗意歸淸淨澄心悟空了始知世上人萬物一何擾

贈王威古

三十羽林將出身常事邊春風吹淺艸獵騎何翩翩挿羽兩相顧鳴弓上新射麋入深谷飲馬投荒泉馬上共傾酒野中聊割鮮相看未及飲雜虜冦幽燕烽火去不息胡山髙際天長驅救東北戰解城亦全報國行赴難古來皆共然

定襄郡獄

我在河東時使往定襄裏定襄諸小兒爭訟紛城市長老莫敢言太守不能理謗書隠几案文墨相塡委牽引肆中翁追呼田家子我來折此獄師聽【一作五聽】辧疑似小大必以情未甞施鞭箠是時三月暮徧野農桑起里巷鳴春鳩田園引流水此鄕多雜俗戎夏殊音防顧問邊塞人勞情曷云已

陶翰

【殷璠云歷代人詩筆雙美者鮮矣今陶生實謂兼之旣多興象復備風骨三百年前方可論其體裁也】

古塞下曲

進軍飛狐北窮防勢將變日落塵沙昏背河更一戰騂馬黃金勒雕弓白羽箭射殺左賢王歸奏未央殿欲言塞下事天子不召見東出咸陽門哀哀淚如霰

燕歌行

請君畱楚調聽我吟燕歌家在遼水頭邊風意气多出身爲漢將正值戎未和雪中淩天山冰上度交河大小百餘戰封侯竟蹉跎歸來灞陵下故舊無相過雄劍委塵匣空門惟雀羅【劉云可感】玉簮還趙姝瑤瑟付齊娥昔日不爲樂時哉今柰何

經殺子谷

扶蘇秦帝子舉代稱其賢百萬猶在握可爭天下權束身就一劍壯志皆棄捐塞下有遺迹千齡人共傳疎蕪盡荒艸寂歷空寒煙到此盡垂淚非我獨潛然

早過臨淮

夜來三渚風晨過臨淮島潮中海气白城上楚云早鱗鱗漁浦帆漭漭蘆州艸川路日浩蕩惄焉心如搗且言任倚伏何暇念枯槁範子名屢移蘧公志常抱古人己云去此理今難道

望太華贈盧司倉

作吏到西華乃觀三峯壯削成元气中傑出天漢上如有飛動色不知靑冥狀巨靈安在哉厥迹猶可望方此顧行旅未由飭仙裝蔥朧記星壇明滅數云障良友隨眞契宿心所微尙敢投歸山吟霞徑一相訪

晚出伊闕寄江南裴丞

退無宴息資進無當代防冉冉時將暮坐爲周南客前登闕塞門永眺伊城陌長川黯己暮千里寒气白家本渭水西異日何所適秉志師禽尙微言祖莊易一辭林壑間共系風塵役才名忽先進天邑多紛劇豈念嘉遁時依依偶沮溺

宿天竺寺

松栢亂巖口山西微徑通天開一峯見宮闕生虛空正殿倚霞壁千樓標石叢夜來猿鳥靜鐘梵寒雲中岑翠映湖月泉聲亂谿風心超諸境外了與懸解同明發气攺起視長崖東湖色濃蕩漾海光漸朣朦葛仙迹尙在許氏道猶崇獨往古來事幽懷期二公

出蕭闗懷古

驅馬擊長劍行役至蕭闗悠悠五原上永眺闗河前北虜三十萬此中常控秦城亙宇宙漢帝理旌旃刁鬥鳴不息羽書日夜傳五軍計莫就三防議空全大漠橫萬里蕭條絕人煙孤城當瀚海落日照祈連愴然苦寒奏懷哉式微篇更悲秦樓月夜夜出胡天

贈鄭員外

驄馬拂繡裳按兵遼水陽西分雁門騎北逐樓煩王聞道五軍集相邀百戰場風沙暗天起虜陳森已行儒服揖諸將雄謀吞八荒金門來見謁朱紱生輝光數載侍禦史稍遷尙書郎人生志气立所貴功業昌何必守章句終年事蒼黃同時獻賦客尙在東陵傍

贈房侍禦【時房公在新安】

志人固不羇與道常周旋進則天下仰已之能晏然被褐東府召執簡南臺先雄義每特立犯顏豈圖全謫居東南逺逸气吟芳荃適防寥廓趣淸波更夤緣扁舟入五湖發纜洞庭前浩蕩臨海曲迢遞濟江篇徴奇忽忘返遇興將彌年乃悟範生知足明漁父賢郡臨新安渚佳气此城偏日夕對層岫雲霞映晴川閒居戀秋色偃臥含貞堅倚伏自相化行藏亦推遷君其振羽翮嵗晏將衝天

劉眘虛

【殷璠曰眘虛詩情幽興逺思苦語奇怱有所得便驚眾作頃東南髙唱者數人然聲律宛然無出其右惟气骨不逮諸公自永明已還可傑立江表至如松色照空水經聲時有人滄溟千萬里日夜一孤舟歸夢如春水悠悠繞故鄕駐馬渡江處望鄕待歸舟道由白雲盡春與淸溪長時有落花至逺隨流水香開門向溪路深栁讀書堂幽映每白日淸輝照衣裳並方外之言惜其不永天碎國寶】

江南曲

美人何蕩漾湖上風日長玉手欲有贈裴徊雙明璫歌聲隨緑水怨气起淸揚日暮還家望云波橫洞房

九日送人

海上正搖落客中還別離同舟去未已逺送新相知流水意何極滿尊徒爾爲從來菊花節早已醉東籬

寄江滔求孟六遺文

南望襄陽路思君情轉親偏知漢水廣應與孟家鄰在日貪爲善昨來聞更貧相如有遺艸一爲問家人

送東林廉上人還廬山【此詩見王昌齡集】

石溪流己亂苔徑入漸微日暮東林下山僧還獨歸常爲鑪峯意沈與逺公違道性深寂寞世情多是非防尋名山去豈復無淸機

暮秋楊子江寄孟浩然

木葉紛紛下東南日煙霜林山相晚暮天海空靑蒼暝色況復久秋聲亦何長孤舟兼微月獨夜仍越鄕寒笛對京口故人在襄陽詠思勞今夕江漢遙相望

潯陽陶氏別業

陶家習先隠種栁長江邊朝夕潯陽郭白衣來幾年霽云明孤嶺秋水澄寒天物象自淸曠野荷何綿聯蕭蕭丘中賞明宰非徒然願守黍稷稅歸耕東山田

登廬山峯頂寺

孤峯臨萬象秋气何髙淸庭際南郡出林端西江明山門二緇叟振錫聞幽聲心照有無界業懸前後生徒知眞機靜尙與愛网幷方首金門路未遑參道情

尋東谿還湖中作

出山更回首日暮淸谿深東嶺新別處數猿叫空林昔遊初有迹此路還獨防幽興方在往歸懷復爲吟雲峯勞前意湖水成逺心望望已超越坐鳴舟中琴

送韓平兼寄郭微

上客夜相過小童能沽酒卽爲臨水處正值雁歸後前路望鄕山近家見門栁到時春未暮風景自應有餘憶東州人經年別來久殷勤爲傳語日夕念攜手兼問前寄書書中復達否

寄閻防【防時在終南丰徳寺讀書】

靑防南山口君與緇錫鄰深路入古寺亂花隨暮春紛紛對寂寞往往落衣巾松色照空水經聲時有人晚心復南望山逺情獨親應以修往業亦惟立此身深林度空夜煙月資淸眞莫嘆文明日彌年徒隠淪

海上詩送薛文學歸海東

何處歸且逺送君東悠悠滄溟千萬里日夜一孤舟曠望絕國所微茫天際愁有時近仙境不定若夢遊或見靑色古孤山百里秋前心方杳渺後路勞夷猶離別惜吾道風波敬皇休春浮花气逺思逐海水流日暮驪歌後永懷空滄洲

薛據

【殷璠云據爲人骨鯁有气魄其文亦爾自傷不早達因著古興詩云投珠恐見疑抱玉但垂泣道在君不舉功成嘆何及怨憤頗深至如寒風吹長林白日原上沒又孟冬時短晷日盡西南大可謂曠代之佳句】

懷哉行

明時無廢人廣廈無棄材良工不我顧有用寧自媒【劉雲英气拂拂】懷防望君門歲晏空遲回秦城多車馬日夕飛塵埃伐鼓千門啟鳴珂雙闕來我聞雷雨施天澤罔不該何意斯人徒棄之如死灰主好臣必效時禁權不開俗流實驕矜得志輕艸萊【劉云可嘆】文王賴多士漢帝資羣才一言並拜將片善咸居臺夫君何不遇爲泣黃金臺

冬夜寓居寄儲太祝

自爲洛陽客夫子吾知音愛義能下士時人無此心柰何離居夜巢鳥飛空林愁坐至月上復聞南鄰砧

出靑門往南山別業

舊居在南山夙駕自伊闕榛莽相蔽虧去爾漸超忽散漫余雪晴蒼茫季冬月寒風吹長林白日原上沒懷抱曠莫伸相知阻胡越弱年好棲隠錬藥在巖窟及此離垢紛興來亦因物末路期赤松斯言庶不伐

登秦望山

南登秦望山極目大海空朝陽半蕩漾晃朗天水紅谿壑爭噴薄江湖遞交通而多漁商客不悟嵗月窮振緡迎早潮弭棹長風余本萍泛者乘流任西東茫茫天際帆棲泊何時同將防防稽迹從此訪任公

古興

日中望仙闕軒蓋揚飛塵鳴珂初罷朝自言皆近臣光華滿道路意气安可親歸來宴髙堂廣筵羅八珍僕妾盡防綺歌舞夜達晨四時固相代誰能久要津已看覆前車未見易後輪丈夫須兼濟豈能樂一身君今皆得志肯顧憔悴人

初去郡齋書情

肅徒辭汝潁懷古獨淒然尙想文王化猶思巢父賢時移多讒巧大道竟誰傳況見疾風起悠悠旌斾懸徵鴻無返翼歸流不停川己經霜雪下仍驗松栢堅回首望城邑迢迢間雲煙志士不傷物小人皆自妍感時惟責己在道非怨天從此適樂土東歸得幾年

西陵口觀海

長江漫湯湯近海勢彌廣在昔坯渾凝融爲百川泱地形失端倪天色潛滉瀁東南際萬里極目逺無象山影乍浮沈潮波忽來往孤帆或不見棹歌猶響像日暮長風起客心空振蕩浦口霞未收潭心月初上林嶼幾邅回亭臯時偃仰嵗晏訪蓬瀛眞遊非外奬

泊震澤口

日落艸木陰舟徒泊江汜蒼茫萬象開合沓聞風水洄沿值漁翁噭嘯逢樵子雲開天宇靜月明照萬里早雁湖上飛晨鐘海邊起獨坐嗟逺遊登岸望孤洲零落星欲盡朣朧气漸収行藏空自秉智識仍未周伍胥旣伏劍範蠡亦乘流歌竟鼔楫去三江多客愁

崔曙

【殷璠云曙詩多嘆詞要妙情意悲涼送別登樓俱堪下淚】

山下晚晴

寥寥逺天靜谿路何空朦斜光照疎雨秋气生白虹云盡山色暝蕭條西北風故林歸宿處一葉下梧桐

潁陽東谿懷古

靈谿氛霧歇皎鏡淸心顏空色不映水秋聲多在山世人久疎曠萬物皆自閒白鷗寒更浴孤云晴未還昔時讓王者此地閉闗無以躡髙步淒涼岑壑間

送薛據之宋州

無媒嗟失路有道亦乘流客處不堪別異鄕應共愁我生早孤賤淪落居此州風土至今憶山河皆昔遊一從文章士兩京春復秋君去問相識幾人今白頭

早發交崖山還太室作

東林气微白寒鳥急髙翔吾亦自玆去北山歸艸堂杪冬正三五日月遙相望肅肅過潁上朧朧辧少陽川冰生積雪野火出枯桑獨往路難盡窮陰人易傷傷此無衣客如何蒙雨霜

登水門樓見亡友張眞期題望黃河作因以感興

吾友東南美昔聞登此樓人隨川上去書向壁中畱嚴子好貞隠謝公耽逺遊淸風初作頌暇日復消憂時與交友古迹將山川幽已孤蒼生望坐見黃河流流落年將晚悲涼物己秋天髙不可問掩泣赴行舟

宿大通和尙塔敬贈如屠黎廣心長孫錡二山人【英華作宿大和尙塔贈如上人兼呈常孫二山人】

支公已寂滅塔影山上古更有眞僧來道塲救諸苦一承微妙法寓宿淸淨土身心能自觀色相了無取森森松映月漠漠云近戶嶺外飛電明夜來前山雨燃燈見棲鴿作禮聞信鼓曉霽南軒開秋華淨天宇願言長出世謝爾及申甫

李嶷

【殷璠云嶷詩鮮淨有規矩其少年行三首詞𨿽不多翩翩然逸意在目也】

少年行三首

十八羽林郎戎衣事漢王臂鷹金殿側挾彈玉輿傍馳道春風起陪遊出建章

侍獵長楊下承恩更射飛塵生馬影滅箭落雁行稀薄霧隨天下聯翩入鎖闈

玉劍膝邊橫金杯馬上傾朝遊茂陵道夜宿鳳凰城豪吏多猜忌毋勞問姓名

林園秋夜作

林臥避殘暑白雲長在天賞心旣如此對酒非徒然月色徧秋露竹聲兼夜泉涼風懷袖裏玆意與誰傳

淮南秋夜呈同僚

天淨河漢髙夜聞砧杵發淸秋忽如此離恨應難歇風亂池上萍露光竹間月與君共遊處勿作他鄕別

綦母潛

【殷璠云潛詩屹崪峭蒨善寫方外之情至如松覆山殿冷不可多得又塔影掛淸漢鐘聲和白雲歷代未有荊南分野數百年來獨秀斯人】

題招隠寺絢公房

開士度人久空巖花霧深徒知燕坐處不見有爲心蘭若門對壑田家路隔林還言澄法性歸去比黃金

宿太平觀

夕到玉京寢窅防云漢低魂交仙室蝶曙聽羽人雞滴瀝花上露淸泠松下谿明當訪眞隠揮手入無倪

春泛若耶

幽意無斷絕此去隨所偶晚風吹行舟花落入谿口際夜轉西壑隔山望南斗潭煙飛溶溶林月低向後生事且彌漫願爲持竿叟

題鶴林寺

道門隠形勝向背臨層霄松覆山殿冷花藏谿路遙珊珊寶旛掛熖熖明燈燒遲日半空谷春風連上潮少憑水木興暫忝身心調願謝攜手客玆山禪誦饒

題棲霞寺

南山勢回合靈境依此住殿轉云崖陰僧探石泉度龍蛇爭翕習神意皆密防萬壑奔道塲羣峯向雙樹天花飛不著水月白成路今日觀身我歸心復何處

王灣

【殷璠云灣詞翰早著爲天下所稱最者不過一二遊吳中作如搗衣篇雲月華照杵空隨妾風響傳砧不到君所有眾制咸類若斯非張蔡之未見覺顏謝之逺乎】

晚夏馬嵬卿叔池亭卽事寄京都一二知已

忝職畿甸淹濫陪時俊後才輕防疲劣勢薄常驅走牽役勞風塵秉心在巖藪宗賢開別業形勝代希偶竹繞淸渭濵泉流白渠口逡巡期賞防揮忽變星斗逮此眾務閒因而訪幽叟入來殊景物行得洗紛垢林靜秋色多潭深月光厚盛香蓮近折新味初剖滯拙懷隠淪書之寄良友

奉使登終南山

常愛南山遊因而盡原隰數朝至林嶺百仭登嵬岌石狀馬經窮苔色步緣入物奇春貌攺气逺天香集虛洞防杖鳴低云拂衣濕倚巖見廬舎入戶欣拜揖問姓矜勤勞示心教澄習玉英時共飯芝艸爲余拾境絕人不行潭深鳥空立一乘從此授九轉兼是給辭處若轉飛憇來惟吐吸開襟超已勝回路忽而及煙色松上深水流山下急漸平逢車騎向晚睨城邑峯在野趣繁塵飄宦情澁辛苦久爲吏榮進何妄執日暮懷此山悠然賦新什

崔國輔

【殷璠云國輔詩婉孌淸楚深宜諷詠樂府數章古人不及也】

雜詩

逢著平樂兒論交鞍馬前興酣一斗酒恰用十千錢後余在闗內作事多迍邅何肯相救援徒聞寶劍篇

從軍行

塞北胡霜下營州索兵救夜夜偸道行將軍馬亦瘦刀光照塞月陣色明如晝傳聞賊滿山已共前鋒鬭

題豫章館

楊栁映春江江南轉佳麗吳門緑波裏越國靑山際遊宦常往來津亭暫臨憩驛前蒼石沒浦外湖沙細向晚宴且久孤舟冏然逝云畱西北客气歇東南帝獨有萋萋心誰知怨芳歲

石頭瀨作

悵矣秋風時余臨石頭瀨日髙見超逺望盡此州內羽山數點靑海岸雜光碎離離樹木少漭漭波潮大日暮千里帆南飛落天外須臾遂入夜楚色有微靄防逺迹己窮遺榮事多昧一身猶未理安得濟當代且泛朝夕潮荷衣蕙爲帶

漂母岸

泗水入淮處南邊古岸存秦時有漂母於此飯王孫王孫初未遇寄食何足論後爲淮陰侯誓欲答母恩事迹遺在此空傷千載魂茫茫水中渚上有一孤墩遙望不可到蒼蒼煙樹昬幾年崩冢色每日落潮防古地多陻圯時哉不敢言向夕淚沾裳只宿蘆洲村

張謂

送僧

童子學修道誦經求出家手持貝多葉心念優曇花得度北州近隨緣東路賖一身求淸淨百毳納袈裟鐘嶺更飛錫鑪峯期結跏深心大海水廣願恆河沙此去不堪別彼行安可涯殷勤結香火來世上牛車

讀後漢逸人傳二首

子陵沒已久讀史思其賢誰謂潁陽人千秋如比肩嘗聞漢光武曾是曠周旋名位茍無心對君猶可眠東過富春渚樂此佳山川夜臥松下月朝看江上煙釣時如有待釣罷應忘筌生事在林壑悠悠經暮年於今七里灘遺迹尙依然髙臺竟寂寞流水空潺湲

龎公南郡人家在襄陽裏何處偏來往襄陽東陂是誓將業田種終得保妻子何言二千石乃欲勸吾仕鸛鵲巢茂林黿鼉穴深水萬物從所欲吾心亦如此不見鹿門山朝朝白雲起采藥復采樵優遊終莫齒

同孫構免官後登薊樓

昔在五陵時年少心亦壯常矜有奇骨必是封侯相東走到營州投身事邊將一朝去鄕國十載履亭障部曲皆武夫功成不相讓猶希虜塵動更取林胡帳去年大將軍忽負樂生謗北別傷士卒南遷死炎瘴濩落悲無成行登薊丘上長安三千里日夕西南望寒沙楡塞沒秋水灤河漲防馬從此辭雲山保閒放

盧象

【殷璠云象雅而平素有大體得國士之風曩在校書名充祕閣其曰吳越山最秀新安江更淸盡東南之數郡】

家叔徴君東谿艸堂二首

闗山十餘里靑壁森相倚欲識堯時天東谿白雲是雷聲轉幽壑雲气香流水澗影生龍蛇巖端翳檉梓大道終不易君恩曷能已鶴羨無時老言攝生理浮年笑六甲元化潛一指未暇掃云梯空慙阮家子

今朝共遊者得性閒未歸已到仙人家莫驚鷗鳥飛水深嚴子釣松掛巢父衣雲气轉幽寂谿流無是非名理未足羨腥臊詎所希自惟負貞意何歲當食薇

贈程祕書

客自岐陽來吐音若鳴鳳孤飛畏不偶獨立誰見用忽從被褐中召入承明宮聖人借顏色言事無不通殷勤拯黎庶感激論諸公將相猜賈誼圖書歸馬融顧今久寂寞一嵗麒麟閣且共歌太平勿嗟名宦薄

送綦母潛

夫君不得意本自滄海來髙足未云騁虛舟空復回淮南楓葉落灞岸桃花開出處暫爲間浮沈安系哉如何天覆物還遣世遺才欲識秦將漢嘗聞王與裴離筵對寒食別雨乘春雷防有辟書至荷衣莫謾裁

鄕試後自鞏還田家鄰友見過之作

雞鳴出東邑馬倦登南巒落日見桑柘翳然丘中寒鄰家多舊識投瞑來相看且問春稅苦兼陳行路難園塲近陰壑艸木易凋殘峯晴雪猶積澗深冰已團團浮名知何用歲晏不成歡置酒共君飲當歌聊自寛

祖詠

【殷璠云詠詩剪刻省靜用思尢苦气𨿽不髙調頗淩俗至如霽日園林好淸明煙火新亦可稱才子也詠有歸汝墳莊別盧象云漚麻入南澗刈楚向東菑對酒雞黍熟閉門風雪時又度淮河寄武平一雲天色混波濤岸陰匝林墅等句見僧皎然詩式】

夕次圃田居

前路入鄭郊尙經百餘里馬煩時欲歇客歸程未已【劉云景情自然】落日桑柘陰遙林煙火起西還不遑宿中夜渡京水

田家卽事

舊居東臯上左右俯荒村樵路前傍嶺田家遙對門歡娯始披拂愜意在郊原余霽蕩川霧新秋仍晝昏攀條憩林麓引水開泉源稼穡豈云倦桑麻今正煩方求靜者賞偶與潛夫言雞黍何必具吾心知道尊

古意

夫差日淫放舉國求妃嬪自謂得王寵代間無美人碧蘿象天閣坐輦乘芳春宮女數千騎常遊江水濵年深玉顏老時薄花妝新拭淚下金殿嬌多不顧身生前妬歌舞死後同灰塵冢墓令人哀哀於銅雀臺

王季友

【殷璠云季友詩愛奇務險逺出常情之外然而白首短褐良可悲夫】

別李季友

棲鳥不戀枝喈喈在同聲行子馳出戶依依主人情昔時霜臺鏡醜婦羞爾形閉匣二十年皎潔猶常明今日照離別前途白髮生

雜詩

采山仍采隠在木不在深持斧事逺遊固非匠者心翳翳靑桐枝樵防日所侵斧聲出巖壑四聽無知音豈爲鼎下薪當復堂上琴鳳鳥久不棲且與枳棘林

山中贈十四祕書兄

出山祕蕓署山色己再春食我山中藥不憶山中人山中誰余宻白髮日相親雀鼠晝夜無知我廚廩貧有情盡捐棄土石爲周身依依舎北松不厭吾南鄰夫子質千防天澤枝葉新余以不材壽非智免斧斤

滑中贈顧髙士瓘【英華作崔髙士】

夫子保藥命外身得無咎日月不能老化腸爲筋不十年前見君甲子過我壽於何今相逢華髮在我後近而知其逺少見今白首遙信蓬萊宮不死世世有石采盈襜神方祕其肘問家惟指云愛气常言酒攝生固如此履道當不朽未能太同願亦天地久實腹以芝術賤形仍芻狗自勉將勉余良藥在苦口

賀蘭進明

【殷璠云好古博逺經借滿腹其所著述一百餘篇頗究天人之際又古詩十八首大體附於阮公】

古意二首

崇蘭生澗底香气滿幽林采采欲爲贈何人是同心日暮徒盈把裵徊幽思深慨然紉雜佩重奏丘中琴秦庭初指鹿羣盜滿山東忤意皆誅死所言誰肯忠武關猶未啟兵入望夷宮爲祟非涇水人君道自窮

閻防

【殷璠云防爲人好名博雅其警防語多眞素至如荒庭何所有老樹半空腹又熊踞庭中樹龍蒸棟裏云皎然可信也】

宿岸道人精舎

早歲參道風放情入寥廓重經因息侶遂果巖下諾斂迹辭人間杜門守寂寞秋風剪蘭蕙霜气冷淙壑山牖見燃燈竹臼聞搗藥願言捨塵事所趣非龍蠖

秋晚石門禮拜

輕筞淩絕壁招提謁金仙舟車無遊徑崖防乃屬天躑躅淹昃景夷猶望新石門變暝色谷口生人煙陽雁嗷平楚秋風急寒川馳輝苦代謝浮脆蹔貞堅永欲臥丘壑息心依梵筵誓將歷刼願無以物外牽

百丈谿新理茒讀書

浪迹棄人世還山自幽獨始傍巢由蹤吾其獲心曲荒庭何所有老樹半空腹秋蜩鳴北林暮鳥穿我屋棲遲樂遵渚恬曠寡所欲開卦推盈虛散帙攻節目養閒度人事達命知止足不學東國儒俟時勞伐輻

夕次鹿門山

龎公嘉遁所浪迹難追攀浮舟暝始至抱杖聊自閒雙闕開鹿門百谷集珠灣噴薄湍上水舂容漂裏山進原不足險梁壑未成艱我行自春仲夏鳥忽綿蠻蕙艸色已晚客心殊倦還逺遊非避地訪道愛童顏安能循機巧爭奪錐刀間

唐詩品彚卷十六

欽定四庫全書

唐詩品彚卷十七

明髙棅編

五言古詩

羽翼【下】

蕭華

侍從回鑾應制

粵在秦京日議乎封禪難豈知陶唐主道濟蒼生安惟彼烈祖事增修實榮觀聲名朝萬國玉帛禮三壇纂聖徳重光建元功載刋仍開舊馳道不記昔回鑾羽衛搖晴日弓戈生早寒猶思檢玉處卻望白雲端

崔宗之

贈李十二

涼風八九月白露空園亭耿耿意不暢稍稍風葉聲思見雄俊士共談今古情李侯忽來儀把袂苦不早淸論旣抵掌談又絕倒分明楚漢事歷歷王霸道擔囊無俗物訪友千里餘袖有七首劍懷中茂陵書雙眸光照人詞賦淩子虛酌酒素琴霜气正凝潔平生心中事今日爲君說我家有別業寄在嵩之陽明月出髙岑淸溪貞素光雲散牕戶靜風吹松桂香子若同斯遊千載不相忘

魏萬

金陵酬李翰林謫仙子

君抱碧海珠我懷藍田玉各稱希代寶萬里遙相燭長卿慕藺久子猷意己深平生風雲人暗合江海心去秋忽乘興命駕來東土謫仙遊梁園愛子在鄒魯二處一不見拂衣向江東五兩掛海月扁舟隨長風南遊吳越徧髙揖二千石雪上天臺山春逢翰林伯【按李詩云回撓楚江濵揮防楊子津身著日本裘昂藏出風塵五月造我語知非佁儗人與此春逢不同】宣父敬項槖林宗重黃生一長復一少相看如弟兄惕然意不盡更逐西南去同舟入秦淮建業龍盤處楚歌對吳酒借問承恩初宮買長門賦天迎駟馬車才髙世難容道廢可推命安石重攜妓子房空謝病金陵百萬戶六代帝王都虎石據西江鐘山臨北湖二山信爲美王屋人相代應爲岐路多不知歲寒在君遊早晚還勿久風塵間此別未逺別秋期列仙山

張潮

江風行

胥貧如珠玉胥富如埃塵貧時不忘舊富日多寵新妾本富家女與君爲偶匹惠好亦何深中門不曾出妾有繡衣裳葳蕤金縷光念君貧且賤易此從逺方逺方三千里思君心未己日暮情更來空望去時水孟夏麥始秀江上多南風商賈歸欲盡君今向巴東巴東有巫山窈窕神女顏常恐遊此方果然不知還

裴迪

靑龍寺曇壁上人院集

靈境信爲絕法堂出塵氛自然成髙致向下看浮雲迆邐峯岫列參差閭井分林端逺堞見風末疎鐘聞吾師久禪寂在世超人羣

丘爲

題農父廬舎

東風何處至已緑湖上山湖上春己早田家日不閒溝壑流水處耒耜平蕪間薄暮飯牛後歸來還閉關

泛若耶溪

結廬若耶裏左右若耶水無日不釣魚有時向城市溪中水流急渡口水流寛每得樵風便往來殊不難一川艸長緑回時那得辧短褐衣妻兒餘糧及雞犬日暮鳥雀稀稚子呼牛歸住處無鄰里柴門獨掩扉

防西山隠者不遇

絕頂一茒茨直上三十里叩闗無童僕窺室惟按幾若非巾柴車應是釣秋水蹉跎不相見僶俛空仰止艸色新雨中松聲晚牕裏及玆契幽絕自足蕩心耳𨿽無賓主意頗得淸淨理興盡方下山何必待之子

湖中寄王侍禦

日日湖水上好登湖上樓終年不向郭過午始梳頭賞亦愛杯酒得無相獻酬小童能膾鯉少妾事蓮舟每有南海【一作浦】信仍期後月遊方春轉搖蕩孤興時淹畱驄馬眞傲吏翛然無所求晨趨玉階下心許滄江流少別如昨日何言經數秋應知方外事獨往非悠悠

張子容

春江花月夜二首

林花發岸口气色動江新此夜江中月流光花上春分明石潭裏宜照浣紗人

交甫憐瑤佩仙妃難重期沈沈綠江晚惆悵碧雲姿初逢花上月言是弄珠時

萬楚

茱萸女

山陰栁家女九日采茱萸復得東鄰伴雙爲陌上姝挿花向髙髻結子置長裾忤性恆遲緩非闗詫丈夫平明折林樹日入返城隅俠客邀羅袖行人挑短書峨眉自有主年少莫踟躕

包融

阮公嘯臺

荒臺森荊杞蒙蘢無上路傳是古人迹阮公長嘯處至今淸風來時時動林樹逝者昔已逺升攀想遺靜然荒榛間久之若有悟靈光未歇滅千載知仰慕

登翅頭山題儼公石壁

晨登翅頭山山曛黃霧起卻瞻迷向背直下失城市暾日銜東郊朝光生邑裏掃除諸煙氛照出眾樓雉靑爲洞庭山白是太湖水蒼茫逺郊樹倐忽不相侶萬象以區別森然共盈幾坐令開心胸漸覺落塵滓北巖千餘仞結廬誰家子願陪中峯遊朝暮白雲裏

蔡希寂

同家兄題渭南王公別業

好閒知在家退迹何必深不出人境外蕭條江海心軒車自來往空名對淸陰川涘將釣玉鄕亭期散金素暉射流潄翠色綿森林曾爲詩書癖寧惟耕稼任吾兄許微尙枉道來相防朝慶老萊服夕閒安道琴短章遙頌美寤寐增所欽旣郁蒼生望明時豈陸沈

沈頌

早發西山

遊子空有懷賞心杳無路前程數千里乘夜連輕馭繚繞松篠中蒼茫猶未曙遙聞孤村犬暗指人家去疲馬懷澗泉徵衣犯霜露喧呼溪鳥驚沙上或騫翥娟娟東岑月照耀獨歸慮【末疑有闕】

韋鎰

經望湖驛

大漠無屯云孤峯出亂栁前驅白登道顧失飛狐口遙憶代王城俯臨恆山後累累多古墓寂寞爲墟久豈不固金湯終聞擊銅斗交懽初仗信接燕翻貽咎埋寶賊夫人磨笄傷彼婦功成行且薄義立名不朽莫愼纖微端其何社稷守身殘國遂亡此亦人君醜

賈至

贈裴九侍禦昌江艸堂彈琴

朔風吹疎竹積雪在崖巘鳴琴艸堂響小澗淸且淺沈吟東山意欲去芳嵗晚悵望黃綺心白雲若在眼

送友人使河源

送君魯郊外下車上髙丘蕭條千里暮日落黃雲秋舉酒有遺恨論邊無逺謀河源望不見旌斾去悠悠

寓言二首

春艸紛碧色佳人曠無期悠哉千里心欲采商山芝嘆息良防晚如何桃李時懷君晴川上佇立夏云滋凜凜秋閨夕綺羅早知寒玉碪調鳴杵如搗機中紈憶昨別離日桐花覆井欄今來思君時白露盈堦漙聞有闗河信欲寄雙玉盤玉以委眞心盤以薦嘉餐嗟君在萬里使妾衣帶寛

巴陵早秋寄荊州崔司馬吏部閻功曹舎人

謫居湘水渚再見洞庭秋極目連江漢西南浸鬥牛滔滔蕩云夢淡淡搖巴丘曠如臨渤澥窅疑造瀛洲君山麗中波蒼翠長夜浮帝子去永久楚詞尙悲愁我同長沙行時事加百憂登髙望舊國胡馬滿東周宛葉徧蓬蒿楚鄧無良疇獨攀靑楓樹淚灑滄江流故人西掖寮同扈岐陽搜差池盡三黜蹭蹬各南州相去𨿽地近不得從之遊耿耿云陽臺迢迢王粲樓跂予暮雲裏誰謂無輕舟

閒居秋懷寄陽翟陸贊府封丘髙少府

今日霖雨霽颯然髙館涼秋風吹二毛烈士如慨慷憶昔皇運初眾賔值龍驤解巾佐幕府脫劍升明堂鬱鬱被慶雲昭昭翼太陽鯨魚縱大壑鸑鷟鳴髙崗信矣艸創時天階速賢良一言頓遭逢片善蒙恩光我生屬盛明感激竊自彊崎嶇郡邑權連騫翰墨塲天朝富英髦多士如珪璋盛才溢下位蹇步徒猖狂閉門對羣書几案在我旁枕席想逺遊聊欲浮滄浪八月白露降蟬號枯桑艤舟臨淸川迢遞愁思長我有同懷友各在天一方離披不相見浩蕩隔兩鄕平生霞外期宿昔共行藏豈無蓬萊樹歲晏空蒼蒼

自蜀奉冊命往朔方途中呈韋左相文部房尙書門下崔侍郎

胡羯亂中夏鑾輿忽南巡衣冠陷戎宼狼狽隨風塵幽公秉大節臨難不顧身激昂白刅前濺血下沾巾尙書抱忠義歷險披荊榛扈從出劍門登翼岷江濵時望挹侍郎公才標縉紳亭亭昆山玉皎皎無緇燐顧惟乏經濟扞牧陪從臣永願雪防稽仗劍淸咸秦太皇時內禪神器付嗣君新命集舊邦至徳被逺人捧冊自南服奉詔趨北軍覲謁心載馳違離難重陳策馬出蜀山畏途上緣云飲啄叢箐間棲息虎豹羣崎嶇淩危棧惴悚驚心神峭壁上嵚岑大江下沄沄皇風扇八極異類懷深仁元凶誘黠虜肘腋生妖氛明主信英武威聲赫殊鄰誓師自朔方旗幟何繽紛緹騎照白日旄頭拂秋旻將來蕩滄溟寧上蹴昆侖古來有迍難否泰長相因夏康康纘禹績代祖復漢勲於役各勤王馳驅供紫宸豈惟太公望往昔逢周文誰謂三傑才功業獨殊倫感此慰行邁無爲歌苦辛

蕭頴士

早春過士嶺寄題硤石裴丞防壁

出硤寄題少晚行偏憶君依然向來處官路溪邊云玆路豈不劇能無俗累紛槐陰永未合泉聲細猶聞彌嘆春罷酒髙卑從此分登髙望城入斜影半風薫

仰答韋司業二首

闗西一公子年貌獨靑春被褐來上京翳然聲未振中郎何爲惜倒屣驚坐賔詞賦豈不佳盛名亦相因爲君奏此曲此曲多苦辛千載不可誣孰謂今無人

神在南國緬邈湘川陰遊止蓮葉上歲時嘉樹林毒虫且不近斤斧何由防錯落負奇文熒煌耀丹金江上萬里餘淮海阻且深獨抱貞素質不爲寒暑侵一逢盛明代應見通靈心

蒙山作

東蒙鎭海沂合沓百餘里淸秋淨氛靄崖崿隠天地於役勞往還息徒蹔攀騎將窮絕迹處偶得冥心理雲气雜虹霓松聲亂風水微明綠林際杳窱丹洞裏仙鳥時可聞羽人邈難視此焉多深邃聖賢昔所祕子尙捐俗紛季隨躡遐軌蘊眞道彌曠懷古情未已白鹿凡幾遊黃精復奚似顧予尙牽纒家業重書史少學務從師壯年貴趨仕方馳桂林譽未暇桃源美嵗暮期再防幽哉羨門子

李華

詠史五首

昻藏獬豸獸出自太平年亂代乃潛伏縱人爲禍愆常聞斷馬劍每壯朱云賢身死名不滅寒風吹墓田精靈如有在幽憤滿松煙

漢皇修雅樂乘輿臨太學三老與五更天王親割烹一人調風俗萬國和且平單於驟款塞武庫欲銷兵文物此朝盛君臣何穆淸至今遺壇下如有簫韶聲

巢許在嵩潁陶唐不得臣九州尙洗耳一命安能親緜逺數千祀丘中誰隠淪朝遊公卿府夕是山林人蒲帛揚仄陋薜蘿爲縉紳九重念入夢三事思降神且設庭中燎寧窺泉下鄰

漢時徵百粵楊僕將樓船幕府功未立江湖已騷然島夷非敢亂政暴地仍偏得罪因懷璧防身輒控弦將軍求裂土萬里詎聞天魏闕心猶在旗門首己縣如何得良吏一爲制方圓

秦滅漢帝興南山有遺老危冠揖萬乘幸得厭徵討當君逐鹿時臣等已枯槁寧知市朝變但覺林泉好髙臥三十年相看成四皓帝言翁甚善願見何不早咸稱太子仁重義亦遵道側聞驪姬事申生不自保蹔出商山云朅來趨灑掃東宮成羽翼楚舞傷懷抱後代無其人戾園滿秋艸

遊山寺【有龍潭穴弄玉祠】

捨事入樵逕云木深谷口萬壑移晦明千峯轉前後嶷然龍潭上石勢若奔走開圻秋天光崩騰萬雷吼靈溪自玆去紆直互紛紏聽聲靜復喧色望無更有冥冥翠微下髙殿映杉栁昔時秦王女羽化年代久日暮松風來簫聲生左右早窺神仙籙願結芝術友安得羨門方靑囊系吾肘

顏眞卿

使過瑤亭寺有懷圓寂上人【並序】

眞卿天寶九年尉醴泉亟過瑤亭寺圓寂上人院秩滿遷監察禦史巡覆諸陵而上人已離此寺大歷十三年春二月以刑部尙書謁拜昭陵慨然有懷其詞曰

上人居此寺不出三十年萬法元無著一心惟禪忽紆塵外軫逺訪區中緣及爾不復見支提猶巋然

王縉

古別離

下堦欲離別相對映蘭叢含辭未及吐淚落蘭叢中髙堂靜秋日羅衣飄暮風誰能待明月回首見牀空

奚賈

【詩僧皎然者嘗稱其詩有眠澗花自落步林鳥不飛溪谷何蕭條日入人獨行落日下平楚孤煙生洞庭皆佳句但不見其全篇】

嚴陵灘下寄常建

日入溪水靜防眞此亦難乃知滄洲人道成仍釣竿漾楫乘微月振衣生早寒紛吾誠獨往自速耽考槃已息漢陰誚且同濠上觀曠然心無涯誰問容膝安

謁李尊師

萬物返常性惟道貴自然先生容其微隠幾爲列仙鏈魄閉瓊戶養毛飛洞天將知逍遙久得道無歲年

趙微明

古離別二首

離別無逺近事歡情亦悲不聞車輪聲後防知何時去日忘寄書來日乖前期縱知明當返一息千萬思爲別未幾日一日如三秋猶疑望可見日日上髙樓惟見分手處白蘋滿芳洲寸心寧死別不忍生離憂

古挽歌【文苑英華作王烈詩】

寒日蒿上明淒淒郭東路素車誰家子丹旐引將去原下荊棘叢叢邊有新墓人生痛長別此是長別處曠野何蕭蕭風悲白楊樹

沈徽

古興二首

蔓艸自細微女蘿始夭夭夤緣至百尺榮耀非一朝蕙色髙碧嶺流芳薄丹霄如何摧秀木正爲沈波漂莖葉落巖迹英蕤從風飈洪柯不足恃況乃托陵苕

長安富豪右信是天下樞戚裏笙歌發禁門冠蓋趨攀云無醜士唾地盡成珠日晏下雙闕煙花亂九衢恩榮在片言零落亦須臾何意還自及曲池今己蕪

沈千運

贈史修文

故人隔千里防面非別期握手於此地當歡返成悲念離宛如昨俄已二十期疇昔皆少年別來髮如絲不道舊姓名相逢知是誰曩遊盡騫翥與君仍布衣豈曰無其才命理應有時前路漸欲少不覺生涕洟

感懷弟妹

今日天气暖東風杏花折筋力久不如卻羨澗中石神仙杳難準中壽稀滿百逐世多夭傷喜見鬢須白杖藜竹樹間宛宛舊行迹豈非林園主卻是林園客兄弟可存半空爲亡者惜防防無再期哀哀望松栢骨肉能幾人年大自疎隔【劉云可嘆】性情誰免此與我不相易惟念得爾軰時看慰朝夕平生玆已矣此外盡非適

於逖

憶舎弟

衰門少兄弟兄弟惟兩人饑寒各流蕩感念傷我神夏期秋未來孰知無他因不怨別天長但願見爾身茫茫天地間萬類各有親安知爾與我乖隔同胡秦何時對形影憤懣當共陳

野外作

老病無樂事歲秋悲更長窮郊日蕭索生意己蒼黃小弟髮亦白兩男俱不彊有才且未達況我非賢良幸以朽鈍姿野外老風霜寒鴉噪晚景喬木思故鄕魏人宅蓬池結网佇鱣魴水淸魚不來歲暮空彷徨

張彪

雜詩

富貴多勝事貧賤無良圖上徳兼濟心中才不如愚商者多巧智農者爭膏腴儒生未遇時衣食不自如久與故交別他榮我窮居到門懶入門何況千里餘君子有偏性矧乃防常徒行行任天地無爲彊親疎

孟云卿

今別離

結髮生別離相思復相保如何日已逺五變中庭艸渺渺天海途悠悠吳江島但恐不出門出門無逺道逺道行旣難家貧衣復單嚴風吹積雪晨起鼻何酸人生各有志豈不懷所安分明天上日生死誓同觀

古別離

朝日上髙臺離人怨秋艸但見萬里天不見萬里道君行本遙逺苦樂良難保宿昔夢同衾憂心常顚倒含酸欲誰許展轉傷懷抱結髮年已遲徵行去何早寒暄有時謝憔悴難再好人皆算老壽死者何曾老少壯無防期水深風浩浩

傷時二首

太空流素月三五何明明光耀侵白日賢愚迷至精四時更變化天道有虧盈常恐今夜沒須臾還復生【劉須溪云子昻風調】

裵徊宋郊上不見平生親獨立正傷心悲風來孟津大方載羣物生死有常倫虎豹不相食哀哉人食人豈伊逢世運天道亮云云

傷懷贈故人

稍稍晨鳥翔淅淅艸上霜人生早罹苦壽命恐不長二十學己成三十名不彰豈無同門友貴賤易中腸驅馬行萬里悠悠過帝鄕幸因弦歌末得上君子堂眾樂互喧奏獨予備笙簧坐中無知音安得神揚揚願因髙風起上感白日光

元結

貧婦詞

誰知苦貧夫家有愁怨妻請君聽其詞能不爲酸淒所憐抱中兒不如山下麑空念庭前地化爲人吏蹊出門望山澤回頭心復迷何時見府主長跪向之啼

舂陵行【並序】

癸夘歲漫叟授道州刺史道州舊四萬餘戶經賊已來不滿四千大半不勝賦稅到官未五十日承諸使徵求符牒三百餘封皆囙失其限者罪至貶削於戲若悉應其命則州縣破亂刺史欲焉逃罪若不應命又卽獲罪戾必不免也吾將守官靜以安人待罪而己此州是舂陵故地故作舂陵行以達下情

軍國多所須切責在有司有司臨郡縣刑法竟欲施供給豈不憂徵斂又可悲州小經亂亡遺人實困疲大鄕無十家大族命單羸朝飡是艸根暮食乃木皮出言气欲絕意速行步遲追呼尙不忍況乃鞭朴之郵亭急傳符來往迹相追更無寛大恩但有迫促期欲令鬻男女言發恐亂隨悉使索其家而又無生資聽彼道路言怨傷復誰知去冬山賊來殺奪幾無遺所願見王官撫養以惠慈柰何重驅逐不使存活爲安人天子命符節我所持州縣忽亂亡得罪復是誰逋緩違詔令蒙責固所宜前賢重分守惡以禍福移亦雲貴守官不愛能適時顧惟孱弱者正直當不虧何人采國風吾欲獻此辭【杜子美有覽道州元使君舂陵行兼賊退後示官吏作二首志之曰當天子分憂之地效漢官良吏之日今盜賊未息知民疾苦得結軰十數公落落然參錯天下爲邦伯萬物吐气天下少安可待矣不意復見比興體制微婉頓挫之辭】

賊退示官吏【並序】

癸夘歲西原賊入道州焚燒殺掠幾盡而去明年賊又攻永破邵不犯此州邊鄙而退豈力能制敵歟蓋蒙其傷憐而已諸使何爲忍苦徵斂故作詩一篇以示官吏

昔嵗逢太平山林二十年泉源在庭戶洞壑當門前井稅有常期日宴猶得眠忽然遭世變數歲親戎旃今來典斯郡山夷又紛然城小賊不屠人貧傷可憐是以陷鄰境此州獨見全使臣將王命豈不如賊焉今彼徵斂者迫之如火煎誰能絕人命以作時世賢思欲委符節引竿自刺船將家就魚麥歸老江湖邊

登九疑第二峯

九疑第二峯其上有仙壇松杉映飛水蒼蒼在云端何人居此處云是魯女冠不知幾百歲燕坐餌金丹相傳羽化時云鶴滿峯巒婦人有髙風相望空長嘆

獨孤及

奉同徐侍郎五雲谿新亭重陽集作

萬峯蒼翠色雙谿淸淺流已符東山趣況值江南秋白露天地肅黃花門館幽山公惜美景肯爲芳樽畱五馬照池塘繁弦催獻酬臨風孟嘉防乘興李膺舟騁望傲千古當歌遺四愁豈令永和人獨擅山陰遊

海上寄蕭五

朔風剪塞艸寒露日始結客行屆瀛壖歸思生暮節驛樓見萬里延首望遼碣逺海入大荒寒蕪際窮髮舊國在夢想故人且胡越契闊阻風期荏苒成雨別海西望京口兩地各天末目窮南云盡惟見飛鳥滅音塵未易得何以慰饑渴

山中春思

獺祭川水大人家春日長獨謡晝不暮搔首慙年芳蘼艸知節換含葩向新陽不嫌三逕深爲我生池塘亭午井竈閒雀聲響空倉花落沒屐齒風動羣木香歸路雲水外天涯杳茫茫獨倦萬里心深入山鳥行芳景勿相迫春愁未遽忘

題恩禪寺上方

谿口聞法鼓停橈登翠屏攀云到金界合掌開禪扃郁律眾山抱空蒙花雨零老僧指香樓云是不死亭渺渺於越路茫茫春艸靑逺峯噴百谷繚繞馳東溟目極想何在鏡照心亦防下視三界狹但聞五濁腥山中有良藥吾欲隳天刑

觀海

北登渤海島回首秦東門誰屍造物巧鑿此天澒源池洞吞百谷周流無四垠廓然混茫際望見天地根白日自中吐扶桑如何捫超遙蓬萊峯想象金臺存秦帝昔經此登臨冀飛翻揚旌百神防望日羣山奔徐福竟何成羨門徒空言惟見石橋足千年潮水防

丁仙芝

江南曲

長幹斜路北近浦是兒家有意來相訪明朝出浣紗發向橫塘口船開值急流知郎舊時意且請攏船頭昨暝逗南陵風聲波浪阻入浦不逢人歸家誰信汝未眠已成妝乘潮去茫茫因從京口渡使報邵陵王始下芙蓉樓言發瑯琊岸急爲打船開惡許旁人見

沈如筠

寄張徵古

寂歷逺山意微防半空碧綠蘿無冬春彩煙竟朝夕張子海內奇耐爲巖中客聖君勞夢想安得老松石

吳象之

陽春歌

簾低曉露濕簾捲鶯聲急欲起把箜篌如凝彩弦澁孤眠愁不轉點涙聲相及淨掃堦上花風來更吹入

楊諫

贈知己

江南折芳艸江北贈佳期江濶水復急過江常苦遲蘋白蘭葉靑恐度先香時美人碧雲外寧見長相思

林琨

夕次華陰亭

淸晨孤亭裏極目對前岑逺與水天合長霞生夕林蒼然平楚意杳靄半秋陰落日川上盡闕城云外深方予事巖壑及此欲抽簪詩就蓬山道還玆契宿心

談戭

淸谿館作

指途淸谿裏左右惟深林云蔽望鄕處雨愁爲客心遇人多物役聽鳥時幽音何必滄浪水庶玆浣塵襟

劉復

寺居淸晨

髙枕對曉月衣巾淸且涼露華朝未晞滴瀝含虛光隔竹聞汲井開扉見焚香幽心感衰病結念依法王靑早雲飛杳靄空鳥翔此情皆有釋悠然知所忘

出東城

步出【一作步步】東城門獨行已徬徨伊洛泛淸流密林含朝暘芳景𨿽可矚懷憂在中腸人生能幾何苒苒隨流光願得心所親罇酒坐髙堂一爲浮沈隔防合殊未央雙戲水中鳬和鳴自翺翔我無此羽翼安可以比方

經楚城

日沒途且長遊子欲涕零荒城無人迹秋艸飛寒螢東南古丘墟莽蒼馳郊坰黃雲晦斷岸枯井臨崩亭昔人竟何之窮泉獨蒼苔沒碑板朽骨無精靈俛仰寄世間忽如流波萍金石非汝壽浮生等臊腥不如學神仙服食求丹經

楊浚

題武臨艸堂

艸堂列仙樓上在靑山頂戶外窺數峯堦前對雙井雨來花盡濕風度松初冷登棧行不疲入谿語彌靜未能去塵服兼欲事金鼎正直心所存諂防長自省適知幽遁趣己覺煩慮屏更愛雲林間吾將臥南潁

戴休珽

古意

窮秋朔風起滄海愁陰漲虜騎掠河南漢兵屯灞上羽書驚沙漠刁鬥喧亭障闗塞何蒼茫邊烽遞相望弱齡負雄節俠客多招訪投筆棄書生提戈逐飛將

宋昱

晚次荊江

孤舟大江水水涉無昏曙雨暗迷津時云生望鄕處漁翁閒自樂樵客紛多慮秋色湖上山歸心日邊樹徒稱竹箭美未得楓林趣向夕垂釣還吾從落潮去

唐詩品彚卷十七

欽定四庫全書

唐詩品彚卷十八

明髙棅編

五言古詩十八

接武【上】

徳宗皇帝

中和節賜百官燕集因示所懷

至化恆在宥保和玆息人推誠撫諸夏與物長爲春仲月風景暖禁城花柳新芳時協金奏賜宴同羣臣絲竹豈云樂忠賢惟所親庶洽朝野意曠然天地均

重陽燕

當依對庭燎躬化勤意誠時此萬機暇適與佳節並曲池潔寒流芳菊舒金英乾坤爽气滿臺殿秋景淸朝野慶年丰髙會多歡聲永懷無荒戒良士同私情

九月十八賜百寮追賞因書所懷

雨霽霜气肅天髙云日明繁林已墜葉寒菊仍舒榮懿此秋節時更延追賞情池臺列廣宴絲竹傳新聲至樂非外奬浹歡同中誠庶惇朝野意永使風化淸

送張建封還鎭

牧守寄所重才賢生爲時宣風自淮甸授鉞膺藩籬入覲展遐戀臨軒慰來思忠誠在方寸感激陳情詞報國爾所向卹人予是資歡宴不盡懷車馬當還期糓雨將應行春猶未遲勿以千里遙而云無已知

宗皇帝

鶺鴒頌【有序】

俯同魏光乘作

朕之兄弟惟有五人比爲方伯歲一朝見𨿽載崇藩屛而有暌談笑是以輟牧人而各守京職每聽政之後延入宮掖申友於之志詠常棣之詩邕邕如怡怡如展天倫之愛也秋九月辛酉有鶺鴒千數棲集於麟徳之庭樹竟旬焉飛鳴行揺得在原之趣昆季相樂縱目而觀者久之逼之不懼翔集自若朕以爲常鳥無所志懷左淸道率府長史魏光乘才雄白鳯辯壯碧雞以其宏逹愽識負至軒檻預觀其事以獻其頌夫頌者所以揄揚徳業褒贊成功顧循虛昧誠有負矣美其彬蔚俯同頌云

伊我軒宮奇樹靑蔥藹周廬兮冒霜停雪以茂以恱恣捲舒兮連枝同榮吐緑含英曜春初兮蓐収禦節寒露微結气淸虛兮桂宮蘭殿惟所息宴棲雍渠兮行揺飛鳴急難有情情有餘兮顧惟徳涼夙夜兢惶慙化疏矣上之所教下之所效實在予兮天倫之性魯衛兮政親賢居兮爰遊爰處爰笑爰語巡庭除兮觀此翔禽以悅我心良史書兮【原本編入接武疑誤】

郎士元

【髙仲武云士元河嶽英奇人倫秀異自家刑國遂擁大名右丞以往與錢更長郎公稍更閒雅近於康樂】

湘夫人詠二首

蛾眉對湘水遙哭蒼梧山萬乘旣已沒孤舟誰忍還至今楚山上猶有淚防斑

南望涔陽路多新愁桂酒神降時回風江上秋彩雲忽無處碧水空安流

詶二十八秀才見寄

昨夜山月好故人來新思淸光到枕上嫋嫋涼風時永意能在我惜無擕手期

宿判官江樓

適楚豈吾願思歸秋向深故人江樓月永夜千里心葉落攪鄕夣鳥啼驚越吟寥寥更何有斷續空城砧

贈萬生下第還吳

直道多不偶羙才應息機覇陵春欲暮雲海獨言歸爲客成白首入門嗟布衣蒓羮若可憶蹔出掩柴扉

關矦祠送髙員外還荊州

將軍稟天姿義勇冠今昔走馬百戰場一劍萬人敵誰爲感恩者竟是思歸客流落荊巫間徘徊故鄕隔離筵對祠宇灑酒暮天碧去去勿復言啣悲向陳迹

題劉相公三湘圖

昔日到衡霍邇來憶南州今朝平津邸兼得瀟湘遊稍辯郢門樹依然芳杜洲微明三巴峽咫尺萬里流飛鳥不知倦遠帆生暮愁涔陽指天末北渚空悠悠枕上見漁父坐中常狎鷗誰言魏闕下自有東山幽

皇甫冉

【髙仲武云晉宋齊梁以來采掇者無數而補闕獨獲驪珠使前賢失步後輩卻立自非天假何以達斯長轡未騁芳蘭早凋悲夫】

出塞

吹角出塞門前瞻卽胡地三軍盡回首皆灑望鄕淚轉念關山長行防風景異由來徵戍客各負輕生義

詶裴十四

淮海各聨翩三年方一見素心終不易髮何須變舊國想平陵春山滿陽羨鄰雞莫遽唱共惜良夜燕

之京畱別劉方平

客子慕儔侶含淒整朝裝邀歡日不足況乃前期長離袂惜嘉月遠還勞折芳遲回越二陵回首但蒼蒼喬木淸宿雨故關愁夕陽人言長安樂其柰緬相望

題裴二十一新園

東郭訪先生西郊尋隠路久爲江南客自有云陽樹已得閒園心不知公府步閉門白日晚倚杖靑山暮果熟任霜封籬疏從水度窮年常牽綴往事惜淪誤惟見偶耕人朝朝自來去

李端

古別離

水國葉黃時洞庭霜落夜行舟問商賈宿在楓林下此地送君還茫茫似夢間後期知幾日前路轉多山巫峽通湘浦迢迢隔雲雨天晴見海檣日落聞津鼓人老自多愁水深難急流淸宵歌一曲白首對汀洲

畱別柳仲庸

惆悵流水時蕭條背城路離人出古亭嘶馬入寒樹江海正風波相逢在何處

野亭三韻送錢員外

野菊開欲稀寒泉流漸淺幽人步林後嘆此年華晚倚杖送行雲尋思故山遠

歸山招王逵

日長原野靜杖策步幽巘雉鴝麥苗陰蝶飛谿艸晚我生好閒放此去殊未返自是君不來非關故山遠

適谷口元贊善所居

入谷訪君來秋泉已堪渉林間人獨坐月下出相接重露濕蒼苔明燈照黃葉故交一不見素髮何稠疊

盧綸

太白西峯偶宿書懷

弱齡兼昧鄙遇勝惟求止如何羇旅中得步靑防裏靑防有桂叢冰雪兩仙翁毛節未歸海丹梯閒倚空逍遙擬上淸洞府不知名醮罷雨當至客辭山忽明山明鳥聲樂日气生石壑石壑樹翛翛白雲如水流白雲消防盡壠堠儼然秋積阻山河固綿聨烽戍稠五營承廟略四野失邊愁吁嗟系塵役又負靈山迹芝術自芳香塵沙幾沈溺書此欲沾衣平生事每違煙霄不可仰鸞鶴任追隨

送吉中孚歸楚州舊山

靑袍蕓閣郎談笑挹侯王舊籙藏雲穴新詩滿帝鄕名髙閒不得到處人爭識誰知冰雪顏已雜風塵色此去復如何東臯岐路多借茆臨紫陌回首憶滄波年來倦蕭索但說淮南樂並檝湖中游連檣月下泊防澑入閶門千燈夜市喧喜逄鄰捨伴遙語問鄕園下淮風自急樹杪分郊邑送客隨岸行離人出舟立漁村繞水田澹浦隔晴煙欲就林中醉先期石上眠林昬天未曙且向云邊去暗入無路山心知有花處登髙日轉明下望見春城洞裏艸空長冢邊人自耕寥寥行異境過盡千峯影露色凝古壇泉聲落寒井仙成不可期多別自堪悲爲問桃源客何人見亂時

送顧祕書歸嶽州

黃葉落不盡蒼苔隨雨生當軒置尊酒送客歸江城竹裏聞機杼舟中見弟兄嶽陽賢太守應爲攺鄕名

上己日陪齊相公花樓宴

鐘陵暮春月飛觀延羣英晨霞耀中軒滿席羅金瓊持杯凝遠睇觸物結幽情樹色參差緑湖光防灔明禮卑瞻絳帳恩浹厠華纓徒記山陰興今日乃爲榮

和李中丞酬萬年房少府過汾州景云觀因以寄【房李早年同居此觀】

顯晦澹無迹賢哉常晏如如何驚孤鶴忽乃得雙魚敍以泉石舊帳然風景余低徊靑油幕夢寐白雲居玉洞桂香滿雪壇松影疏沈思矚仙侶紆組正軍書積學早成道感恩難遂初梅生諒多感歸止豈吾廬

與張櫂對酌【櫂當作濯】

張翁對盧叟一榼山村酒傾酒請予歌忽防張翁呵呵余官非屈曲有怨辭多歌罷謝張翁所思殊不同餘悲方爲老君責一何空曾防樂官錄向是悲翁曲張老聞此詞汪汪淚盈目盧叟醉言麤一杯凡數呼回頭顧張老焉敢戲爲儒

奉陪侍中遊石筍谿十二韻

朝日照靈山山谿浩紛錯圖書無舊記鯀禹應新鑿雙壁瀉天河一峯吐蓮萼潭心亂雪捲巖腹繁珠落彩蛤攢錦囊芳蘿嫋花索猿羣曝陽嶺龍宂腥陰壑靜得漁者言閒聞洞仙博欹松倚朱幰廣石屯油幙國泰事畱侯山春縱康樂間關殊狀鳥爛熳無名藥欲驗少君方長吟大隠作旌幢不可駐古塞新沙漠

司空曙

關山月

蒼茫明月上夜久光如積野漠冷胡霜關樓宿邊客隴頭秋露暗磧外寒沙白惟有故鄕人霑裳此聞笛

令狐峘

硤州旅捨懷蘇州韋郎中【公頻有尺書頗積離鄕之思】

儒服學從政遂爲塵事嬰銜命東復西孰堪異鄕情懷祿且懷思策名敢逃名羨彼農畆人白首新交並江山入秋气艸木雕晚榮芳塘寒露凝旅館涼飈生懿交守東吳夢想聞頌聲雲水方浩浩離憂何時平

朱長文

宿新安江深渡館寄鄭州王使君

霜飛十月中揺落眾山空孤館閉寒水大江生夜風賦詩應有意沈約在關東

余延壽

南州行

揺艇至南國國門連大江中洲兩邊岸數步一垂楊金釧越谿女羅衣胡粉香織縑春卷幔采蕨暝提筐弄瑟嬌垂幌迎人笑下堂河頭浣衣處無數紫鴛鴦

折楊柳

天道連國門東西種楊柳葳蕤君不見裊娜垂來久緑枝棲瞑禽雄去雌獨吟餘花怨春盡微月起秋陰坐望中蝶起攀枝上葉好風吹長枝婀娜何如妾妾見柳園新髙樓四五春莫吹胡塞曲愁殺隴頭人

顧況

【皇甫湜序略云吳中山水气象君居吳中長於逸詩往往若穿天心出月脇意外驚人語非尋常所能及也】

擬古

龍劍昔藏影送雄畱其雌人生阻懽會神物亦別離碧樹感秋落佳人無還期夜瑟爲君咽浮雲爲君滋

棄婦詞

古人𨿽棄婦棄婦有歸處今日妾辭君辭君欲何去本家零落盡慟哭來時路憶昔未嫁君聞君甚周旋及與同結髮値君適幽燕孤魂托飛鳥兩眼如流泉流泉咽不燥萬里關山道及至見君歸君歸妾已老物情棄衰歇新寵方妍好拭淚出故房傷心劇秋艸妾以憔悴捐羞將舊物還餘生欲有寄誰肯相畱連空牀對虛牖不覺塵埃厚寒水落芙蓉秋風墮楊柳記得初嫁君小姑始扶牀今日君棄妾小姑如妾長回首語小姑莫嫁如兄夫

弋陽谿中望仙人城

何艸乏靈姿無山不孤絕我行𨿽云蹇偶勝聊換節上界浮中流光響洞明滅晚禽曝霜羽寒魚依石髮自有無還心隔陂望松雪

嚴公釣臺作

靈芝產遐方威鳯駕重霄嚴公何耿潔托志肩夷巢漢後𨿽則貴子陵不知髙糠粃當世道長揖防龍朝掃門彼何人升降不同朝捨舟遂長往山谷多淸飈

奉同郎中韋使君郡齋雨中宴集

好鳥依嘉樹飛雨灑髙城況與數君子列坐分兩楹文雅一何麗林塘含餘淸我公未歸朝遊子不待晴白雲帝鄕遠滄江楓葉鳴拜手欲無言零淚如酒傾寸心已摧折別離方骨驚安得淩風翰肅肅賓天京

劉太眞

顧十二左遷過韋蘇州房杭州韋睦州三使君皆有郡中宴集詩辭意髙麗鄙夫人之所仰慕顧生旣至畱連笑語因以成篇以繼三君子之風

寵至乃不驚罪及非無由奔迸歷畏途緬邈赴遐陬牧此雕獘甿屬當賦斂秋夙興諒無補旬暇焉敢休前日懷友生獨登城上樓迢迢西北望遠思不可収今日車騎來曠然消人憂晨迎東齋飯晚度南谿遊以我碧流水泊君靑翰舟莫將遷客程不爲勝境畱飛札謝三守斯篇希見詶

朱仿

谿行卻寄新別者

潺湲寒溪上自此成離別回首望歸人移舟逄暮雪頻行識艸樹漸老傷年髮惟有白雲心爲向東山月

竇參

【髙仲武云竇君詩亦祖況千運比之孟云卿尙在廊廡之間矣】

遷謫江表久未歸

一自經放逐徘徊無所從便爲寒山云不得隨飛龍名豈不欲得歸豈不欲早若無三月資難適千里道離心與羇思終日常艸艸人生年幾齊憂苦則先老誰能假羽翼使我傷懷抱

登濳山觀

山勢欲相抱一條微逕盤攀蘿歇復行始得淩仙壇聞道葛夫子此中煉還丹丹成五色光服之生羽翰靈艸空自翠餘霞誰共餐至今步虛處猶有孤飛鸞幽幽古殿門下壓浮雲端萬丈水聲落四時松色寒旣入無何鄕轉嫌人事難終當遠塵俗髙臥從所安

姚系

京口遇舊識兼送往隴州

蟬鳴一何急日暮秋風樹卽此不勝愁隴陰人更去相逄與相失共是亡羊路

五老峯大明觀贈隠者

云觀此山北與君擕手稀林端渉橫水洞口入斜暉乍見鸞鶴邇忽爲煙霧飛故人淸和客黙含琴心微丹術幸可授靑龍當未歸悠悠平生意此日復相違

送周願判官歸嶺南

早蟬望秋鳴夜琴怨離聲然多異感值子江山行由來重義人感激事縱橫往復念遐阻淹畱慕平生晨奔九衢餞暮始萬里程山驛風月榭海門煙霧城易綃泉源近拾翠沙漵明蘭蕙一爲贈貧交空復情

劉灣

出塞曲

將軍在重圍音信絕不通羽書如流星飛入甘泉宮倚是並州兒少年心膽雄一朝隨召募百戰爭王公去年桑幹北今年桑幹東死是徵人死功是將軍功汗馬牧秋月瘁卒臥霜風仍聞左賢王更欲圖雲中

李陵別蘓武

漢武愛邊功李陵提步卒轉戰單於庭身隨漢軍沒李陵不愛死心存歸漢闕誓欲還國恩不爲匈奴屈身辱家已無長居虎狼窟胡天無春風虜地多積雪窮陰愁殺人況與蘇武別發聲天地哀執手肺腸絕白日爲我愁陰雲爲我結生爲漢宮臣死爲胡地骨

李希仲

【仲武中興間气集評希仲詩云殊輕靡華勝於實此所謂才力不足務爲淸逸然前軍飛鳥落格鬭塵沙昬亦出塞實錄亹亹不絕者可及於中矣】

薊門行二首

旄頭有精芒胡騎獵秋艸羽檄南渡河邊庭用兵早漢家愛徵戰宿將今巳老辛苦羽林兒從戎楡關道一身救邊速烽火連薊門前軍飛鳥落格鬭塵沙昬寒入鼓鼙急單於將夜奔當須徇忠節身死報國恩

蘇渙

【杜甫稱其詩以爲渙思慮出書篋幾杖之外隠隠畱金石聲云】

變律

養蠶爲素絲葉盡蠶亦老傾筐對空林此意向誰道一女不得織萬夫受其寒一夫不得意四海行路難禍亦不在大福亦不在先世路險孟門吾徒當勉旃

戎昱

塞上曲二首

慘慘寒日沒北風捲蓬根將軍領疲兵卻入古塞門廻首指陰山殺气成黃雲

樓上畫角哀卽知兵心苦試問左右人無言淚如雨何意休明時終年事鼙鼓

從軍行

昔從李都尉雙鞬照馬蹄擒生黑山北殺敵黃雲西太白沈虜地邊艸復萋萋歸來邯鄲市百尺靑樓梯感激然諾重平生膽力齊芳筵暮歌發艷粉輕鬟低半醉秋風起鐵騎門前嘶遠戎報烽火孤城嚴鼓鼙揮鞭望塵去少婦莫含啼

苦哉行

妾家淸河邊七葉承貂蟬身爲最小女偏得渾家憐親戚不相識幽閨十五年有時最遠出秪到中門前去年狂胡來懼死翻生全今秋官軍至豈意遭戈鋋脫身出虎口不及歸黃泉苦哉難重陳暗哭蒼蒼天

長安秋夜

八月更漏長愁人起常早閉門寂無事滿院生秋艸昨夜西夢夢行荊南道遠客歸去來在家貧亦好

湖南雪中畱別

艸艸還艸艸湖南別離早何處愁殺人歸鞍雪中道出門迷轍迹雲水白浩浩明日武陵西相思鬢堪老同辛兗州巢父盧副端嶽相思獻酬之作因舒歸懷兼呈辛魏二院長楊長寧

暮角發髙城情人坐中起臨觴不及醉分防秋風裏𨿽有明月期離心若千里前歡反惆悵後會還如此焉得夜淹畱一回終宴喜羇遊復牽役館至重湖水早晚泛歸舟吾從數君子

撫州處士湖泛舟送北廻兩指此南昌縣查溪蘭若別

移罇鋪山曲祖帳查溪陰鋪山卽遠道查溪非故林淒然誦新詩落淚霑素襟郡政我何有別情君獨深禪庭古樹秋宿兩淸沈沈揮袂故里遠悲傷去住心

李益

【大歷以後嚴滄浪深取者李益耳】

觀回軍

行行上隴頭隴月暗悠悠萬里將軍沒回旗隴戍秋誰令嗚咽水重入故營流

入南山至全師蘭若

木隕水歸壑寂然無念心南行有眞子被褐息山陰石路瑤艸防松門寒景深吾師亦何授自起定中吟

送諸曁王主簿之任

別愁已萬緒離曲方三奏遠宦一辭鄕南天異風秦城歲方老越國春山秀落日望寒濤公門閉淸晝何用慰相思裁衣寄關右

聞亡友王七嘉禾寺得素琴

故人昔此去畱琴明月前今來我訪舊涙灑白雲天詎欲匣孤響送君歸夜泉撫琴猶可絕況此故無弦何必雍門奏然後使潺湲

送遼陽使還軍

徵人歌且行北去遼陽城二月戎馬息悠悠邊艸生靑山出塞斷代地入云平昔者匈奴戰多聞殺漢兵平生報國憤日夜角弓鳴勉君萬里去勿使虜塵驚

華山南廟

陰山臨古道古廟閉山碧落日春艸中搴芳薦瑤席明靈逹精意髣髴如不隔巖雨神降時回飈入松栢嘗聞炕儒後此地反秦璧自古害忠良神其輔宗祏

將赴朔方早發漢武

弭蓋出故關窮秋首邊路問我此何爲平生重一顧風吹山下艸系馬河邊樹奉役良有期回瞻終未屢去鄕幸未遠戍衣今已故豈惟幽朔寒念我機中素去矣勿復言所酬知者遇

唐詩品彚卷十八

欽定四庫全書

唐詩品彚卷十九

明髙棟編

接武【下】

於鵠

秦越人洞中詠

扁鵲得仙處傳是西南峯年年山下人長見騎白龍洞門黑無底日夜惟雷風淸齋將入時戴花兼抱松石逕陰且寒地響如遠鐘似行山林外聞乘屐聲重低礙更俯身漸遠晝夜同時時白蝙蝠飛入茅衣中行久路轉窄靜聞水淙淙但願逄一人自得朝天宮

宿西山修下元齋詠

幽人在何處松檜深防防西峯望紫雲知有安期生沐浴溪水暖新衣禮仙名脫履入靜堂繞像隨禮行碧紗籠寒燈長幡綴金鈴林下聽法人起踐枯葉聲啟奏修律儀天曙山鳥鳴分行布菅茅列坐滿中庭持齋撞鐘玉函散寶經焚香開卷時照耀金室明投簡石洞深稱遇上帝靈學道能苦心自古無不成

入白芝尋黃尊師

觸煙入溪口茫茫惟檉櫪其中飛碧流十里不通屐出林尙未明細徑懸峭壁把藤借行勢光滑猿猱迹忽然風景異乃到神仙宅天晴茅屋頭殘雪蒸气白隔梳髮聲久立聞吹幘抱琴出門來不是人間客幽院無灑掃四時自虛寂落葉埋長松出地才數尺曾讀上淸經去住長生籍願示不死方何山有瓊液

過淩霄斷天謁張先生祠

戢戢亂峯裏一峯獨淩天下防如尖髙上有十里天至人愛幽深一住五十年懸牘到其上乘牛耕蘌田衣食不下求乃是雲中仙山僧獨知處相引衝碧煙斷崖晝昬黒流泉橫雙椽面壁攀石稜養力方敢前累歇日初沒始到茆堂邊見客不問誰禮質無周旋醉臥枕欹樹坐寒展靑氊折松掃藜牀秋菓顏色鮮白犬防客衣驚走聞鮏羴乃知軒冕徒寧比云壑眠

戴叔倫

【劉須溪云防公諸詩短處更深長處愈淺】

獨不見

前宮路非遠舊苑春將徧玉戶看早梅雕梁數歸燕身輕逐舞袖香暖傳歌扇自和秋風詞長侍昭陽殿誰信後庭人年年獨不見

去婦怨

出婦不敢啼風悲日淒淒心知恩義絕誰忍分明別下阪車轔轔畏逄鄕裏親空持牀前幔卻寄家中人忽辭王去爲是秋胡死欲比今日情煩寃不相似

潭州使院書情寄江夏賀蘭副端

雲雨一蕭散悠悠關復河俱從泛舟役近隔洞庭波春水去不盡秋風今又過無因得相見卻恨寄書多

新秋夜寄江右友人

遙夜獨不寐寂寥蓬戶中河明五陵上月滿九門東萬里親友防故園江海空懷歸正南望此夕起秋風

長孫佐輔

隴西行

陰雲凝朔气隴上正飛雪四月艸不生北風勁如割朝來羽書急夜宿長城窟道隘行不前相呼抱鞍歇人寒指欲墮馬凍蹄皆裂射鴈旋充饑斧冰還止渇寧辭解圍鬭但恐乘疲沒早晚邊空歸來養辛骨

關山月

淒淒還切切戍客多離別何處最傷心關山見秋月關月竟如何由來遠近過始經兔塞終照白狼河忽憶秦樓婦流光應共有已得並蛾眉還知攬纎手去歲照同行比翼復連形今宵照獨立顧影自防防餘暉漸西落夜夜看如昨借問映旌旗何如鑑帷幙拂曉朔風悲蓬驚鴈不飛幾時徵戍罷還向月中歸

山行經村徑

一徑有人迹到來惟數家依稀聽機杼寂歷看桑麻雨濕渡頭艸風吹墳上花卻驅羸馬去數防歸林鴉

山居

看書愛幽寂結宇靑防間飛泉引風聽古桂和云攀地深艸木稠境靜魚鳥閒陰气晚出谷朝光先照山有時獨杖藜入夜猶啟關星昬歸鳥過火出樵童還神體自和適不是離人寰

楚州鹽古墻望海

混沌本冥冥泄爲洪川流雄哉大造化萬古橫中州我從西北來登髙望蓬丘陰晴乍開合天地相沈浮長風捲繁云日出扶桑頭水淨露鮫室煙銷凝蜃樓時來會云翔道蹇卽津遊明發促歸軫滄波非宿謀

山行書事

日落風颼颼驅車行遠郊中心有所悲古墓守黃茅茅中狐兔窠四面鳥鳶巢鬼火時獨出人煙不相交行行近林村一徑欹還坳迎云聽蟠蟀向月看蠨蛸翁喜客來坐客來羞廚庖濁醪誇潑螘時菓仍新苞相勸對寒燈呼兒爇枯樵雅朴頗近古其言無斗筲憂歡世上並歲月途中拋誰知問津客空作揚雄嘲

楊淩

奉詶韋滁州寄示

淮陽爲郡暇坐惜流芳歇防懷累榭風淸暑澄潭月陪燕辭三楚戒途綿百越非當遠別離雅奏何由發

崔元翰

奉和聖制中元日題奉敬寺

妙道非本說殊途成異名聖人得其要俱以化羣生鳯吹從上苑龍宮連外城花鬘列後殿云車駐前庭松竹含新秋軒有餘淸緬懷空同事須繼簫管聲離想境都寂忘言理更精域中信稱大天下乃爲輕屆已由濟物堯心豈所榮

劉商

銅雀妓

魏主矜蛾眉羙人羙如王髙臺無晝夜歌舞竟未足盛色如轉圜夕陽落深谷仍令身沒後尙足平生欲紅粉橫淚痕調弦向空屋舉頭君不在惟見西陵木玉輦豈再來嬌鬟爲誰緑那堪秋風裏更舞陽春曲曲罷情不勝憑闌向西哭臺邊生野艸來去罥羅縠

楊衡

盧十五竹亭送侄偁歸山

落葉寒擁壁淸霜夜霑石正是憶山時復送歸山客殷勤一樽酒曉月當白

寄贈田倉曹灣

芳蘭媚庭除灼灼紅英舒身爲陋巷客門有絳轅車朝覽夷吾傳暮習潁陽書眄云髙羽翼待價蘊璠璵纓弁𨿽云阻音塵豈復疏若因風雨晦應念寂寥居

題和師仙藥室

山邊蕭寂室石掩浮雲扄繞室惟有路松煙深冥冥入松汲寒水對鶴開仙經石幾香未盡木花風吹零何年去華表幾度窮滄溟卻顧宦遊子眇如霜中螢

九日陪樊尙書龍山宴集

孟嘉從燕地千乘復登臨緣危陟髙步憑曠寫幽襟黃花玩初馥翠物喜盈斟云雜組繡色樂和山水音斾揺秋吹急筵捲夕光沈都人瞻騎火猶知隔寺深

遊陸先生故巖居

獨壑臨髙嶂蒼苔絕行迹仰窺猿掛樹俯對鶴巢石上有一巖屋相傳靈人宅深林無暘暉幽水轉終夕秋夜閒居卽事寄廬山鄭員外蜀郡傅處士

憂思繁未整良辰會無由引領遲佳音星紀縷以周蓬閬絕華耀況乃處窮愁墜葉寒擁砌燈光夜悠悠開琴弄淸弦窺月俯澄流冉冉鴻鴈度蕭蕭帷箔秋長懷石門詠緬慕碧雞遊髣髴像顏色崇蘭隠芳洲

登紫霄峯贈黃仙師

紫霄不可涉靈峯信穹崇下有瓊樹枝上有翠髮翁雞鳴秋漢側日出紅霞中璨璨眞仙子執旌爲侍童焚香杳忘言黙思含太空世華從熠燿虛室自朦朧雲飛瓊瑤圃息芝蘭藂玉籙掩不開天微微風玆焉悟佳防塵境亦幽通浩渺臨廣津永用挹無窮

武元衡

獨不見

荊門一柱觀楚國三休殿環佩儼神仙輝光生顧眄春風細腰舞明月髙堂宴夢澤水連云渚宮花似霰俄驚白日晚始悟炎涼變別島異波潮離鴻分海縣南北斷相聞嗟嗟獨不見

送唐君次

都門去馬嘶灞水春流淺靑槐驛路直白日離亭晚望望煙景微艸色行人遠

晨興贈友寄呈竇使君

江陵歲方晏晨起眄庭柯白露傷紅葉淸風斷緑蘿徇時眞气索念遠幽懷多夙昔東山意縱橫南浦波有羙嬋娟子百慮攢雙蛾緘情郁不舒幽竹自駢羅爲餘歌寒苦防酒朱顏酡兩鬢倐云變【一作世事浮雲變】功名將柰何

旬暇西亭寄呈熊郎中副使

旬休屏戎事涼雨北眠一夜江城夣萬里繞山川艸木防幽气池塘鳴早蟬妍芳落春後旅思生秋前紅槿粲庭艷緑蒲繁渚煙行歌獨酌謡坐發朱絲弦哀玉不可扣華觴徒湛然聞君東林臥郡閣曠周旋酬對龍象侶灌注淸泠泉如何無礙智猶苦病牽纒

羊士諤

九月十日郡樓獨酌

掾吏當授衣郡中稀物役嘉辰悵已失殘菊誰爲惜欞軒一尊泛天景洞虛碧暮節獨賞心寒江鳴湍石歸期北州裏舊交東山客飄蕩海云深相思桂花白

小園春至偶書呈吏部竇郎中孟員外

松篠𨿽苦節冰霜慘其間欣欣發佳色如喜東風還幽抱想前躅冥鴻度南山春臺一以眺達士亦解顏偃息非老圃沈吟祕關馳暉忽復失壯歲不得閒君子當濟物丹梯難共攀心期自有約去掃蒼苔山

權徳輿

【嚴滄浪云徳輿卻有絕似盛唐者或有似韋蘓州處劉隨州處者】

雜詩

溟水春正緑上宮蘭葉齊光風兩揺蕩鳴佩出中閨一顧授黃流千金呈瓠犀徒然路傍子恍恍復淒淒

月夜江行

扣舷不能寐浩露淸衣襟彌傷孤舟夜遠結萬里心幽興惜瑤艸素懷寄鳴琴三奏月初上寂寥寒江深

丰城劍池驛

龍劍昔未發泥沙相晦藏向非張茂先孰辯鬥牛光神物不自達聖賢亦彷徨我行丰城野慷慨心內傷

渭水

呂氏年八十皤然持釣鉤意在靜天下豈惟食營丘師臣有家法小白乃尊周日暮駐徵策愛玆淸渭流

晚渡楊子江卻寄江南親故

返照滿寒流輕舟任揺蕩支頥見千里煙景非一狀遠岫有無中片帆風水上天淸去鳥滅浦迥寒沙漲樹晚疊秋嵐江空翻宿浪胸中千萬慮對此一淸曠回首碧雲深佳人不可望

感寓

殘雨倦欹枕病中時序分寒虫與秋葉一夜隔聞虛室對揺落晤言無與羣防心試觀化世故如絲棼但防鳶戾天豈見山出云下俚徒擊節朱弦祕南薰柯梧秀朝陽上有威鳯文終待九成奏來儀瑞吾君

古意

家人彊進酒酒復能忘情持杯未飲時眾感紛已盈明月照我傍庭柯振秋聲空階白露下枕席涼風生所思萬里餘水闊山縱橫佳期憑夢想未晚愁雞鳴願得一心人當年懽樂並長筵映玉爼素指彈秦箏睇呈巧笑惠音激淒淸此願良未果永懷空如酲

祗命赴京途次淮口因書所懷卻寄使府羣公

弱植素寡偶趍時非所任感恩再登龍求友皆斷金彪炳覩奇彩淒鏘聞雅音適欣佳期接遽嘆離思侵靡靡遵遠道忡忡勞寸心難成獨酌謡空奏伐木吟泬寥淸冬時蕭瑟白晝陰交歡諒如昨滯念紛在今因風試矯翼倦飛會歸林向晚淸淮駛廻首楚云深

早發杭州泛富春江寄陸三十六公祐

曉起徒馭春江多好風白波連靑雲蕩漾晨光中四望浩無際沈憂將此同未離奔走徒但恐成悲翁俯視觸餌鱗仰目淩霄鴻纓塵日已厚心累何時空泛泛此人世所向皆樊籠惟應杯中物醒醉皆窮通故人圃姿瓊樹分靑蔥終當此山去共結蘭桂叢

劉禹錫

【按唐史本傳云禹錫恃才而發褊心不無怨望年益晏偃蹇寡所合乃以文章自適晚年尢精於詩與白樂天諸人倡和白常推爲詩豪又云其詩在處有神物防持】

團扇辭

團扇復團扇奉君淸暑殿秋風入庭樹從此不相見上有乘鸞女蒼蒼虫网徧明年入懷袖別是機中練

詠古有所寄

車音想轔轔不見綦下塵可憐平陽地歌舞嬌靑春金屋容色在文園詞賦新一朝復得幸應知失意人

效阮公體

朔風悲老驥秋霜動鷙禽出門有遠道平野多層陰滅沒馳絕塞振迅拂華林不因感衰節安能激壯心

善捲壇下作

先生見堯心相與去九有斯民旣已治我得安林藪道爲自然貴石是無窮壽瑤臺在此山識者常回首

秋晚題湖城驛池上亭

秋次池上館林暉照南榮塵衣紛未解幽思浩已盈風蓮墜故萼霜菊含晚英恨爲一夕客愁聽晨雞鳴

發華州畱別張侍禦

束簡下延閣買符驅短轅同人惜分袂結念醉芳樽切切別弦思蕭蕭徵馬煩臨岐無限意相見卻忘言

登陜州城北樓卻憶京師親友

獨上百尺樓日窮思亦愁初日徧露艸野思光悠悠塵息長道白林淸宿煙収回首云深處永懷帝鄕遊

登蘇州後登虎丘寺望海樓

獨宿望海樓夜深珍木冷僧房已閉戶山月方出嶺碧池涵劍彩寶剎揺星影卻憶郡齋中虛眠此時景

歲杪將發楚州呈樂天

楚澤雪初霽楚城春欲歸淸淮變寒色遠樹含淸暉原野已多思風霜濳滅威與君同旅鴈向此刷毛衣

別友人後得書因以詩贈

前時送君去揮手靑門橋路轉不相見猶聞馬蕭蕭今得出關書行塵日已遙春還遲君至共結芳蘭苕

弔柳子厚【並序】

元和乙未與故人柳子厚臨湘水爲別柳浮舟適柳州余登陸赴連州後五年餘復從故道出桂嶺至前別處而君沒於南中因賦以弔

憶昨與故人湘江岸頭別我馬映林嘶君帆轉山滅馬嘶循故道帆滅如流電千里江蘺春故人今不見

秋江早發

輕陰迎曉日霞霽秋江明艸樹含逺思襟懷有餘淸凝眸萬像起朗吟孤憤平渚鴻未矯翼而我已遐徵因思市朝人方聽晨雞鳴昬昬戀衾枕安見元气英納爽耳目變玩奇筋骨輕滄洲有奇趣浩蕩吾將行

寄陜州姚中丞【時分司東都】

八月天地肅二陵風雨収旌旗闕下來云日關東秋禹迹想前事漢臺余故丘裵徊襟帶地左右帝王州畱滯悲昔老恩光榮徹侯相思望棠樹一寄商聲謳

和武中丞秋日寄懷簡諸僚故

退朝還公府騎吹息繁陰吏散秋庭寂鳥啼煙樹深威生奉白簡道勝外華簮風物淸遠目功名懷寸陰雲衢念前侶防翰冩中襟涼菊照幽徑敗荷攢碧潯感時江海思報國松筠心空懷壽陵步芳塵何處尋

裴祭酒尙書見示春歸城東松塢別墅寄王左丞髙侍郎之什命同作

早宦閱人事晚懷生道機時從學省出獨望郊園歸野酌渡春水山花應巖扉石頭解金章林下步緑薇靑松郁成塢修竹盈尺圍吟風起天籟蔽日無炎威危徑盤羊腸連甍聳翚飛幽谷響樵斧澄潭環釣磯日見髙帝城冠蓋揚光輝白雲難持寄淸韻投所希二公如長離比翼翔太微含情謝林壑酬唱並珠璣顧余久郎濳愁寂對芳菲一聞丘中趣再撫黃金徽

李觀

宿裴有書齋

臥君山下山鳥與我言淸風何颼飅松栢中夜繁久遊失歸趣宿此似故園林煙橫近郊谿月落古原

楊巨源

題趙孟莊

管鮑化爲塵交友存如綫升堂俱自媚得路難相見懿君惇三益頺俗期一變心同襲芝蘭气合廻霜霰石門云臥久玉洞花尋徧王濬受旌旗梁竦勞州縣煙鴻秋更遠天馬寒逾健願事郭先生靑囊書幾卷

孟簡

擬古

劍客不誇貌主人知此心但營纎毫義肯計千萬金勇發看鷙擊憤來聽虎吟平生貴酬徳兩敵無幽深

唐詩品彚卷十九

欽定四庫全書

唐詩品彚卷二十

明髙棅編

五言古詩二十

正變

韓愈

【唐司空圗云韓詩驅駕气勢共掀雷決電晁氏客語云韓文公詩號杜體謂鋪敍而含蓄也若𨿽近不防狎𨿽逺不背戾該於理多矣蔡寛夫詩話云退之詩豪放自成一家特恨其深婉未足蘇東坡云書之美者莫如顏魯公然書法之壞自顏始詩之美者莫如韓文公然詩格之變自韓始詩眼云退之詩早年亦學建安如孤臣昔放逐暮行河堤上重云贈李觀等篇皆效建安體但頗加新奇也】

秋懷詩十一首【韓仲韶云此詩多自感其趨向不與世合故末章有避語穽觸心兵之語又以霜菊自嘆可見其一時直道之不容也劉須溪云秋懷詩終是豪宕非近語也】

牕前兩好樹眾葉光薿薿秋風一披拂筞筞鳴不巳微燈照空牀夜半偏入耳愁憂無端來感嘆成坐起天明視顏色與故不相似羲和馭白日疾急不可恃浮生𨿽多途趍死惟一軌胡爲浪自苦得酒且歡喜

白露下百艸蕭蘭共凋悴靑靑四墻下已復生滿地寒蟬蹔寂寞蟋蟀鳴自恣連行無窮期稟受气苦異適時各得所松栢不必貴【劉云甚怨靑靑者蕭也故松栢如此耳正言似反】

彼時何卒卒我志何曼曼犀首空好飲亷頗尙能飯學堂日無事驅馬適所願茫茫出門路欲去聊自嘆歸還閱書史文字浩千萬陳迹竟難尋賤嗜非貴獻丈夫意有在女子乃多怨【劉云骯髒愈髙】

秋气日惻惻秋空日淩淩【劉云惻惻淩淩亦是自道】上無枝上蜩下無盤中蠅豈不感時節耳目去所憎淸曉卷書坐南山見髙稜其下澄湫水有蛟寒可罾惜哉不得往豈謂吾無能【劉云可與古詩十九首上下而气復過之】

離離掛空悲慽慽抱虛警【劉云又勝】露秋樹髙虫弔寒夜永斂退就新懦趨榮悼前猛歸愚識夷塗汲古得修綆名浮猶有恥味薄眞自幸【劉云又怨】庻幾遺悔尢卽此是幽屏【葛立方韻語陽秋云此猶陶公歸去來辭覺今是而昨非之意似有所悟也】

今晨不成起端坐盡日景虫鳴室幽幽月吐牎冏冏防懷若迷方浮念劇含梗塵埃慵伺候文字浪馳騁尙須勉其頑王事有朝請

秋夜不可晨秋日苦易暗我無汲汲志何以有此憾寒雞空在棲缺月煩屢瞰有琴具徽弦再鼓聽愈淡有如乘風船一縱不可纜不如覷文字丹鉛事防勘豈必求嬴余所要石與甔

捲捲落地葉隨風走前軒鳴聲若有意顚倒相追奔空堂黃昏暮我坐黙不言童子自外至【劉云謂童子不諭退而誦詩耳】吹燈當我前問我我不應饋我我不餐退坐西壁下讀書盡數篇作者非今士相去時已千其言有感觸使我復淒酸顧謂汝童子置書且安眠丈夫屬有念事業無窮年【劉云耿耿如在目前荊公拋書還少年不如此暢】

霜風侵梧桐眾葉著樹榦空階一片下琤若摧瑯玕【劉云甚無要造此奇崛】謂此夜气滅望舒霣其團靑無依倚飛轍危難安驚起出戶視倚楹久汍瀾憂愁費晷影日月如跳丸迷復不計逺爲君駐塵鞍

暮暗來客去羣囂各収聲悠悠偃宵寂亹亹抱秋明世累忽進慮外憂遂侵誠彊懷張不滿弱念缺易盈【劉云時時有自得語】詰屈避語穽茫觸心兵敗虞千金棄得比寸艸榮知恥足爲勇晏然誰汝令

鮮鮮霜中菊旣曉何用好揚揚弄芳蝶爾生還不早運窮兩值遇婉孌死相保西風蟄龍蛇眾木日凋槁由來命分爾冺滅豈足道【葛立方云此則似有不遇時之嘆也劉云甚悲惋自足有守死不易之志陳去非以爲躁豈其然哉又云十韻皆豪壯感激不類選體最後詩气短然極耿切也】

夜歌

靜夜有淸光閒堂仍獨息念身幸無恨志气方自得樂哉何所憂所憂非我力【樊澤之云此篇作於貞元中時彊藩悍將可爲朝廷憂公方嘆謀計之未就𨿽欲憂非所力也】

暮行河堤上

暮行河堤上四顧不見人衰艸際黃雲感嘆愁我神夜歸孤舟臥展轉空及晨謀計竟何就嗟嗟世與身【樊澤之云此篇與夜歌意同】

長安交遊者贈孟郊

長安交遊者貧富各有徒親朋相過時亦各有以娛陋室有文史髙門有笙竽何能辧榮悴且欲分賢愚【葛立方云公此詩貧者文史之樂賢於富者笙竽之樂也】

宿曽江口示侄孫湘

舟行亡故道屈曲髙林間林間無所有奔流但潺潺嗟我亦拙謀致身落南蠻茫然失所詣無路何能還【劉雲气短極寥寥之思非平生比也】

落葉送陳羽

落葉不更息斷蓬無復歸飄颻終自異邂逅暫相依悄悄深夜語悠悠寒月輝誰云少年別流淚各沾衣

晚菊【此詩在陽山窮獨不自聊而作】

少年飲酒時踴躍見菊花今來不復飲毎見恆咨嗟佇立摘滿手行行把歸家此時無與語棄置柰悲何

從仕【貞元十七年始從調京師而作】

居閒食不足從仕力難任兩事皆害性一生恆苦心黃昏歸私室惆悵起嘆音棄置人間世古來非獨今

哭楊兵曹【凝】陸歙州【參】

人皆期七十才半豈蹉跎數出知己淚自然白髮多晨興爲誰慟還坐久滂沱論文與寤語已矣可如何

感春

偶坐藤樹下暮春下旬間藤陰已可庇落蕋還漫漫亹亹新葉大瓏瓏晚花幹靑天髙寥寥兩蝶飛翻翻時節適當爾懷悲自無端【劉云無無要寫得沈至不同末語動人】

出門【樊澤之云此詩在京師不得志而作故其辭如此】

長安百萬家出門無所之豈敢尙幽獨與世實參差古人𨿽已死書上有其辭開卷讀且想千載若相期出門各有道我道方未夷且於此中息天命不吾欺

送李正字【儗】歸湖南

長沙入深楚洞庭值秋晚人隨鴻鴈少江共葉葭逺歷歷余所經悠悠子當返孤遊懷耿介旅宿夢婉娩風土稍殊音魚蝦日異飯親交俱在此誰與同息偃

幽懷

幽懷不可寫行此春江潯適與佳節防士女競光陰凝妝耀州渚繁吹蕩人心間闗林中鳥亦知和爲音豈無一樽酒自酌還自吟但悲時易失四序疊相侵我歌君子行視古猶視今

江漢一首答孟郊

江漢𨿽云廣乘舟渡無艱流沙信難行馬足常往還淒風結衝波狐裘能禦寒終宵處幽室華燭光爛爛茍能行忠信可以居夷蠻嗟余與夫子此義毎所惇何爲復見贈繾綣在不諼

縣齋讀書

出宰山水縣讀書松竹林蕭條捐末事邂逅得初心哀犺醒俗耳淸泉潔塵襟詩成有共賦酒熟無孤斟靑竹時黙釣白雲日幽尋南方本多毒北客恆懼侵謫譴甘自守滯畱愧難任投章類縞帯佇答逾兼金【貞元二十年在陽山作公嘗曰陽山天下之窮處縣郭無居民官無丞尉小吏十餘家審此則詩無共賦酒無共斟其誰與樂此乎蓋是逺方來從遊戶外屨常滿矣篇末意必贈從遊者望其報章也】

南谿始泛二首

榜舟南谿上上上不得返幽事隨去多孰能量近逺陰沈過連樹藏昻抵橫阪石麤肆磨礪波惡厭牽挽或飄岸漁竟就平洲飯防防暮秋稍稍新月偃餘年懍無幾休日愴已晚自是病使然非由取髙蹇【此詩乃長慶間公以病在告日所作故云餘年懍無幾是年十二月公薨始絕筆於此矣黃山谷最愛此詩有詩人句律之深意】南谿亦淸駛而無楫與舟山農驚見之隨我觀不休不惟兒童輩或有杖白頭饋我籠中勸我此淹畱我云以病歸此已頗自由幸有用餘俸置居在西疇困倉米谷滿未有旦夕憂上去無得得下來亦悠悠但恐煩裏閭時有緩急投願爲同社人雞豚燕春秋

重云一首李觀疾贈之

天行失其度陰气來幹陽重云蔽白日炎燠成寒涼小人但恣怨君子惟憂傷飲食爲減少身體豈寧康此志誠足貴懼非職所當藜尙如此肉食安可嘗窮冬百艸死幽桂乃芬芳且況天地間大運自有常勸君善飲食鸞鳯本髙翔【詩眼云重云贈李觀原板李字下缺近本添儗字謬】

齪齪【貞元十五年鄭滑大水此篇大抵言當世之士齪齪無能爲國慮者】

齪齪當世士所憂在饑寒但見賤者悲不聞貴者嘆大賢事業異逺抱非俗觀報國心皎潔念時涕汍瀾妖姬坐左右柔指發哀彈酒殽𨿽日陳感激寧爲歡秋陰欺白日泥潦不少幹河堤決東郡老弱隨驚湍天意固有屬誰能詰其端願辱太守薦得充諌諍官排云叫閶闔披腹呈瑯玕致君豈無術自進誠獨難

孟郊

【唐李翶云郊詩髙處在古無上平處猶下顧沈謝隠居詩話云郊詩蹇澁窮僻琢削不暇眞苦吟而成觀嚴滄浪云孟郊之詩刻苦其句法格力可以見矣讀之令人不歡】列女操

梧桐相待老鴛鴦防雙死貞婦貴徇夫捨生亦如此波瀾誓不起妾心古井水

塘下行

塘邊日欲斜年少早還家徒將白羽扇調妾木蘭花不是城頭樹那棲來去鴉

遊子吟

慈母手中綫遊子身上衣臨行密密縫意恐遲遲歸難將寸艸心報得三春暉【劉云全是托興終之悠然不言之感復非睍睆寒泉之比千古之下猶不忘談詩之尢不朽者】

送逺吟

河水昏復晨河邊相送頻離杯有淚飲別柳無枝春一笑忽然斂萬愁俄已新東波與西日不惜逺行人

巫山行

見盡數萬里不聞三聲猿但飛蕭蕭中有亭亭魂千載楚襄恨遺文宋玉言至今晴明天云結深閨門

靜女吟

艷女皆妬色靜女獨檢蹤任禮恥任妝嫁徳不嫁容君子易求聘小人難自從此志與誰諒琴弦幽韻重

苦寒吟

天色寒靑蒼北風叫枯桑厚冰無裂文短日有冷光敲石不得火壯陰正奪陽調苦竟何言凍吟成此章

古怨別

颯颯秋風生愁人怨離別含情兩相向欲語气先咽心曲千萬端悲來卻難說別後惟所思天涯共明月

徵婦怨

良人昨日去明月又不圓別時各有淚零落靑樓前君淚濡羅巾妾淚滴路塵羅巾常在手今得隨妾身

古薄命妾

不惜十指弦爲君千萬彈常恐新聲至坐使故聲殘棄置今日悲卽是昨日歡將新變故易變故爲新難靑山有蘼蕪淚葉長不幹空令後世人采掇幽思攢【劉云其聲如樂府爲近此復以苦語勝】

湘妃怨

南巡竟不返二妃怨逾積萬里防蛾眉瀟湘水空碧【劉云不苦死形容自得大意】荒山下古廟収貞魄喬木深靑春淸光滿瑤席搴芳徒自薦靈意殊脈脈玉佩不可親裴徊煙波夕

車遙遙

路喜到江盡江上又通舟舟車兩無阻何處不得遊丈夫四方誌女子安可畱郎自別日言無令生逺愁旅鴈忽叫月斷猿寒啼秋此夕夢君夢君在北城樓塞淚無回収寄恨無回輈願爲馭者手與郎回馬頭

古別曲

山川古今路縱橫無斷絕來往天地間人皆有離別行衣未束帯中腸已先結不用防鏡中自知生白髮欲陳去畱音聲向言前咽愁絕塡心胸茫茫爲君說荒郊煙莽蒼曠野風淒切處處得相隨人那不如月【劉云語𨿽如此極是苦思】

感懷

秋气悲萬物驚風振長道登髙有所思寒傷百艸平生有親愛零落不相保五情今已傷安得自能老

聞砧

杜鵑聲不哀斷猿啼不切月下誰家砧一聲腸一絕杵聲不爲客客聞髮盡白杵聲不爲衣欲令遊子歸

長安早春

旭日朱樓光東風不起塵公子醉未起羙人爭探春探春不爲桑探春不爲麥日夕出西園秪望花柳色乃知田家春不入五侯宅

去婦

君心匣中鏡一破不復全妾心藕中絲𨿽斷猶牽連安知禦輪士今日翻廻轅一女事一夫安可移再天君聽琴中言哀哀上絲弦

別怨

一別一回老志士白髮早【劉云便極頓挫殆不可復得】在富易爲容居貧難自好【劉云亦通透有味】沈憂損性靈服藥亦枯槁秋風遊子衣落日行逺道君問去何之賤身難自保【劉云古意沈著甚有餘情】

勸酒

白日無定影淸江無定波人無百年壽百年復如何堂上陳羙酒堂下列淸歌勸君金屈巵勿謂朱顏酡松栢歲歲茂丘陵日日多君防終南山千古靑峨峨【劉雲起得似苦曲折又極豪暢善道人意】

獨愁

前日逺別離昨日生白髮欲知萬里情曉臥半牀月常恐百虫鳴使我芳艸歇

春愁

春物與愁客遇時各有違故花辭新枝新淚落故衣日暮兩寂寞飄然亦同歸

秋夕貧居述懷

臥冷無逺夢聽秋酸別情髙枝低枝風千葉萬葉聲【劉云創體】淺井不共飲痩田常廢耕今交非古交貧語聞皆輕【劉云說盡】

落第

曉月難爲光愁人難爲腸誰言春物榮起見葉上霜雕鶚失勢病鷦鷯假翼翔棄置復棄置情如刀刃傷【劉云世上苦語搜索略盡】

秋懷

秋至老更貧破屋無門扉一片月落牀四壁風入衣疏夢不復逺【劉云精語】弱心良易歸商葩將去緑繚繞爭餘輝野步賤事少病謀向物違幽幽艸根虫生意與我防

失意歸吳因寄東臺劉侍郎

自念西上身忽隨東歸風長安日下影又落江湖中離婁豈不明子野豈不聰至寶非眼別至音非耳通因緘俗外調仰寄髙飛鴻

獨宿峴首憶長安故人

月迥無隠物況復大江秋江城與沙村人語風颼颼峴亭當此時故人不同遊故人在長安亦可將夢求

蘇州昆山惠聚寺僧房

昨日到上方片雲掛石牀錫杖莓苔靑袈裟松栢香淸磬無短韻古燈含永光有時乞鶴歸還訪逍遙場

遊終南龍池寺

飛鳥不到處僧房終南巓龍在水長碧雨開山更鮮步出白日上坐依靑谿邊地寒松栢短石際道路偏晚磬送歸客數聲落遙天

過分水嶺

山壯馬力短路行石齒中十步九舉轡廻還失西東谿水變爲雨懸崖陰蒙蒙客衣飄颻秋葛花零落風白日捨我沒徵途忽然窮

立徳新居

疏門不掩水洛色寒更髙曉碧流視聽夕淸濯衣袍但立仁義徳未覺登渉勞逺岸雪難盡勁枝風易號霜禽各嘯侶吾亦愛吾曹

遊終南

南山塞天地日月石上生【劉云未知其下云何卽此其山有不容至】髙峯夜畱景深谷晝未明山中人自正路險心亦平長風驅松栢聲拂萬壑淸卽此悔讀書朝朝近浮名【劉云警異】

西山經靈寶觀【觀卽尹眞人舊宅】

道士無白髮語音靈泉淸靑松多壽色白石常夜明放步霽霞起振衣華風生眞文祕中頂寶气浮四楹一片古關路萬里今人行上仙不可見孤防徒西徵

連州吟

春風朝夕起吹緑日日深試爲連州吟淚下不可禁連山何連連連天碧嵚岑哀猿哭花死子規裂客心蘭蕋結新佩瀟湘遺舊音怨聲能剪弦坐撫零落琴

山中送從叔蘭赴舉

石根百尺松山眼一片泉倚之道气髙飲之詩思鮮於此逍遙場忽奏別離弦卻笑薜蘿子不同鳴躍年

送從弟郢東歸

爾去東南夜我無西北夢誰言貧別易貧別愁更重曉色奪明月徵人逐羣動秋風楚濤髙旅榜將誰共

答郭郎中

松栢死不變千年色靑靑志士貧更堅守道無異營毎彈瀟湘瑟獨抱風波聲中有失意吟和者淚滿纓何以報知者永存堅與貞

贈鄭夫子魴

天地入胸臆吁嗟生風雷文章得其防物象由我裁宋玉逞大句李白飛狂才茍非聖賢心孰與造化該勉矣鄭夫子驪龍今始胎

汝墳防從弟楚村見贈時郊得入秦楚村適楚

朝爲主人心夕作行客吟汝水忽淒咽汝風流苦音北闕秦門髙南路楚石深分淚灑白日離腸繞靑岑何以寄逺懷黃鶴能相尋

畱別知己

共照日月影獨爲愁思人【劉云怨痛復不可堪】豈知鶗鴂鳴瑤艸不得春一片兩片雲千里萬里身雲歸嵩山陽身寄江之濵棄置復何道楚情吟白蘋

感別送叔簡校書再登科東歸

長安車馬道髙枕結浮陰下有名利人一人千萬心黃鶴多逺勢滄溟無近潯怡怡靜退姿泠泠思歸吟菱唱忽生聽蕓書廻望深淸風散言笑餘花綴衣襟獨恨魚鳥別一飛將升沈

與韓愈李翺張籍別

朱弦奏離別華燈少光輝物色豈有異【劉云亦不料下句如此】人心顧將違客程殊未巳歲華忽然防秋桐故葉下寒露新鴈飛逺遊豈重恨送人念先歸夜集類羈鳥晨光失相依馬迹繞川水鴈書還閨闈常恐親朋阻獨行知慮非

上河陽李大夫

上將秉神略至兵無猛威三軍當嚴冬一撫勝重衣霜劍奪眾景夜星失長輝蒼鷹獨立時惡鳥不敢飛武牢鎖天關河橋紐地機大軍奚以安守此稱者稀貧士少顏色貴門多輕肥試登山嶽髙方見艸木防山嶽恩旣廣艸木心皆歸

李少府防弔李元賔遺字

零落三四字忽成千萬年那知寞客不有補亡篇斜月弔空壁旅人難獨眠一生能幾時百慮來相煎戚戚故交淚幽幽長夜泉巳矣難重言一言一澘然

覽崔爽遺文因紓幽懷【崔沒南方】

墮淚數首文悲結千里墳蒼冥且畱我白日空遺君仙鶴未巢月衰鳯先墜云淸風獨起時舊語如再聞瑤艸罷葳防桂花休氛氳萬物與我心相感哭江濆

悼吳興張衡評事

君生霅水淸君沒霅水渾空令骨肉情哭得白日昏大夜不復曉古松長閉門琴弦緑水絕詩句靑山存昔爲芳春顏今爲芳艸根獨問冥冥理先儒未曽言【劉云語不盡白又髙調之不可解者】

唐詩品彚卷二十

欽定四庫全書

唐詩品彚卷二十一

明髙棅編

五言古詩二十一

餘響【上】

王建

江南雜體二首

處處江艸緑行人發瀟湘瀟湘廻鴈多日夜思故鄕春夢不知數空山蘭蕙芳

江上風翛翛竹間湘水流日夜桂花落行人去悠悠復見離別處虫聲陰雨秋

思逺人

妾思常懸懸君行復綿綿徵途向何處碧天與靑天歲久自有念誰令長在邊少年若不歸蘭室如黃泉

早起

廻燈正衣裳出戶星未稀堂上候姑起環佩生晨輝暗池光羃歷宻樹花葳防九成鐘漏絕遙聽直郎歸

邯鄲主人

逺客無主人夜投邯鄲市飛蛾繞殘燭半夜人醉起壚邊酒家女遺我緗綺被合成雙鳯花宛轉不相離縱令顏色故勿遣合歡異一念始爲難萬金誰足貴門前長安道去者如流水晨風去鳥翔裴徊別離此

將歸故山畱別杜侍禦

有川不得渉有路不得行沈沈百憂中一日如一生【劉云人之有此苦不能道】錯來幹諸侯石田廢春耕虎防衛重門何因逹中誠日月俱照曜山川異陰晴如何百里間開目不見明我今歸故山誓與艸木並願君去丘阪長使道路平【劉云古意】

七泉寺上方

長年好名山本性今得從回首塵迹遙稍見麋鹿蹤老僧雲中居石門靑重重陰泉養成龜古壁飛卻龍掃石禮新經懸幡上髙峯日髙猿鳥合【劉云好】覓食聽山鐘將火尋逺泉煮茶傍寒松晚隨収藥人便宿南澗中【劉云自在】晨起衝露行濕花枝茸茸歸依向禪師願作香火翁

張籍

【張自本集序云公爲古風最善自李杜之後風雅道防繼其美者惟公一人矣白樂天讀其詩云張公何爲者業文三十春尢攻樂府辭舉代少其倫姚合讀其詩云妙絕江南曲淒淸怨女詩古風無敵手新語是人知其爲當時名士推服也如此】

宛轉行

華屋重翠幄綺席雕像牀逺漏防更疏薄衾中夜涼鑪氳暗裴徊寒燈背斜光妍姿結宵態寢壁幽夢長宛轉復宛轉憶君更未央

離怨

切切重切切秋風桂枝折人當少年嫁我當少年別【劉云眞是婦人本色】念君非徵行年年長逺途妾身甘獨沒髙堂有舅姑山川豈遙逺行人自不返【劉云甚是優遊】

公子行

金羈白馬郎何處踏靑來馬驕郎半醉蹀望樓臺似見樓上人玲瓏牕戶開隔花聞一笑落日不知回

楊賁

感興【一作時興】

貴人昔未貴咸願顧寒防及自登樞要何曾問布衣平明登紫閣日晏下彤闈擾擾路傍子無勞歌是非

陸長源

詶孟十二新居見寄

大道本夷曠髙情亦沖虛因隨白雲意偶逐靑蘿居靑蘿紛防密四序無慘舒餘淸濯子衿散彩還吾廬去歲登美第策名在公車將必繼管簫豈惟躡應徐首夏尙淸和殘芳徧丘墟褰幃防牕柳汲井滋園蔬逹者貴知心古人不願余愛君蔣生逕且著茂陵書

李渉

題淸谿鬼谷先生舊居

翠壁開天地靑崖列雲樹水容不可狀杳若淸河霧常聞先生教指示秦儀路二子才不同逞詞過尺度偶因從吏役逺到棲處松月想舊山煙霞了如故未遑錬金鼎日覺容光暮萬慮隨境生何由返眞素寂寞天籟息淸迥鳥聲曙廻首望重重無期挹風馭

白居易【蘇東坡云樂天善長篇但格制不髙局於淺切又不能變風操故讀而易厭矣沈存中云樂天詩不必皆好然識趣可尙矣詩苑類格云樂天諷諭之詩長於激閒適之】

【詩長於遣感傷之詩長於切律詩百言以上長於贍五字七字百言以上長於情】續古五首

春旦日初出曈曈曜晨暉艸木照未逺浮雲已蔽之天地黯以晦當午如昏時𨿽有東南風力防不能吹中園何所有滿地靑靑葵陽光委云上傾心欲何依

掩涕別鄕裏飄颻將逺行茫茫緑野中春盡孤客情驅馬上丘隴髙低路不平風吹棠梨花啼鳥時一聲古墓何代人不知姓與名化作路傍土年年春艸生感彼忽自悟令我何營營

朝采山上薇暮采山上薇歲晏薇亦盡饑來何所爲坐飲白石水手把靑松枝擊節獨長歌其聲淸且悲櫪馬非不肥所苦長縶維豢豕非不飽所憂竟爲犧行行歌此曲以慰常苦饑

戚戚復戚戚送君逺行役行役非中原海外黃沙磧伶俜獨居妾迢遞長徵客君望功名歸妾憂生死隔誰家無夫婦何人不離拆所恨薄命身嫁遲別日廹妾身有存沒妾心無攺易生爲閨中婦死作山頭石

窈窕雙鬟女容徳俱如玉晝居不逾閾夜行常秉燭气如含露蘭心似貫霜竹宜當備嬪禦胡爲守幽獨無媒不得選年忽過三六歲暮望漢宮誰在黃金屋邯鄲進娼女能唱黃花曲一曲稱君心恩榮連九族

小閣閒坐

閣前竹蕭蕭閣下水潺潺拂簟捲簾坐淸風生其間靜聞新蟬鳴逺見飛鳥還但有巾掛壁而無客叩關二疏返故里四老歸舊山吾亦適所願求閒而得閒

首夏南池獨酌

春盡雜英歇夏初芳艸深薫風自南來吹我池上林緑蘋散還合頳鯉跳復沈新葉有佳色殘鶯猶好音依然謝家物池酌對風琴慚無康樂詠秉筆思沈吟境勝才思窮詩成不稱心

重過壽泉憶與楊九別時因題店壁

商州南十里水有名壽泉湧出石岸下流經山店前憶昔別離日我去君言還寒波與去淚此地共潺湲一去歷萬里再去經六年形容已變攺泉水猶依然他日君過此殷勤吟此篇

秋池

身閒無所爲心閒無所思況當故園夜復此新秋池岸暗鳥棲後橋明月出時菱花香散漫桂露光參差靜境多獨得幽懷竟誰知悠然心中語自問來何遲

聽琴【集作淸夜琴興】

月出烏棲盡寂然坐空林是時心境閒可以彈素琴淸泠由水性恬淡隨人心心積和平气水應正始音響余羣動息曲罷秋夜深正聲感元化天地淸沈沈

歐陽詹

銅雀妓

蕭條登古臺回首黃金屋落葉不歸林髙陵永爲谷妝容徒自麗舞態悅誰目惆悵繐帷前歌聲苦如哭

晨裝行

村店月西入山枝鵯鵊聲求燈徹夜席束囊事晨徵寂寂人尙眠悠悠天未明豈無偃息心所務前有程

題嚴光釣臺

弭棹歷陳迹悄然闗我情伊無昔時節豈有今時名辭貴不辭賤古心誰復行欽哉此谿曲永傳英風聲

自懷州卻赴洛途中作

惆悵防疲馬孤蓬被風吹昨東今又西冉冉長路岐歲晚桂無葉夜寒霜滿枝旅人恆苦辛寞天何知

徐十八晦落第

嘉糓不夏熱大器當晚成徐生異凡鳥安得非時鳴汲汲有所【集作故】爲驅驅無本情懿哉蒼梧鳯終見排云徵

初發太原途中寄所思

驅馬覺漸逺回頭長路塵髙城已不見況復城中人去意尙未甘居情諒尢辛萬里東北晉千里西南秦一履不出門一車無停輪流萍與系匏早晚期相親

同諸公過福先寺禪院宣上人房

律座下朝講晝門爲掩闗偶同靜者來正值髙雲閒寂爾方丈內瑩然虛白間千燈智慧心片玉淸羸顏

翫月

八月三五夕舊嘉蟾兔光斯從古人好共下今宵堂素魄皎孤凝芳輝紛四揚裴徊林上頭泛灩天中央皓露助流華輕飈佐浮涼淸冷到肌膚潔白盈衣裳惜此苦宜翫攬之非可將含情顧廣庭願勿沈西方

鮑溶

隋宮

禦街行路客行路悲春風野老幾代人猶耕煬帝宮零落池臺勢髙低禾黍中

岐路

北客苦防寒徒侶勤逺程憂人席不暖殘月馬上明飄飄岐路間長見日初生重嶂曉色淺疏猿寒啼淸人間多岐路常恐終身行廻見四方人車輪無畱聲空谷亦堪隠下田非懶耕古今有遺訓飽食非親榮我生禮義鄕少小見太平賢聖猶羈旅況復非其名

呂溫

聞砧有感

千門儼云端此地富羅紈秋月三五夜砧聲滿長安幽人感中懷靜聽淚汍瀾所恨搗衣者不知天下寒

李賀

【京兆杜牧本集序略云賀詩蓋騷之苖裔理𨿽不及辭或過之世皆曰使賀且未死少加以理奴婢命騷可也嚴滄浪云盧仝之怪長吉之詭天地間自無此體不得又云太白天仙之詞長吉鬼仙之詞矣】

馬引【中華古今注云樗裏牧防爲父報怨殺人匿山下有天馬夜降圍其室而鳴聞聲以爲吏追之奔走且視乃天馬迹也因悟曰豈吾所處之將危乎遂逃沂澤援琴爲此引】

我有辭鄕劍玉鋒堪截云襄陽馬客意气自生春朝嫌劍花淨暮嫌劍光冷能持劍向人不解持照身

傷心行

咽咽學楚吟病骨傷幽素秋姿白髮生木葉啼風雨燈靑蘭膏歇落照飛蛾舞古壁生凝塵羇魂夢中語

銅雀妓【追和何遜謝朓之作】

佳人一壺酒秋容滿千里石馬臥新煙憂來何所似歌聲且潛弄陵樹風自起長裾壓髙臺淚眼防花機【劉須溪云不必苦心居然自近選語又云直有墓中不能言者卻正如此亦近大體】

塞下曲

胡角引北風薊門白於水【劉云悲壯卓絕】天捨靑海道城頭月千里霧下旗蒙蒙寒金鳴夜刻蕃甲鎖蛇鱗馬嘶靑冢白秋靜見旄頭沙逺席羇愁【一作席萁愁爲是蓋臥沙中以豆萁爲席也】障北天應盡河聲出塞流

還自會稽歌【並序】

庾肩吾於梁時嘗作宮體謡引而以應和皇子及國勢淪敗肩吾先潛難會稽後始還家僕意其必有文今無得焉故作還自會稽歌以補其悲

野粉椒壁黃濕螢滿梁殿臺城應教人秋衾夢銅輦【太子車也】吳霜防歸鬢身與塘蒲晚脈脈辭金魚羇臣守迍賤【劉云此擬肩吾之作安得不述梁亡之悲其沈著憔悴在於自言秋衾銅輦之夢而庾自見殆賦外賦也塘蒲之嘆融入秋晚結語卻如此極是矣】

感諷

星盡四方髙萬物知天曙已生須已養荷擔出門去君平久不返康伯遁國路【漢韓康字伯休桓帝聘之不得已行至亭捨間道遁云】曉思何譊譊闤闠千人語【劉云詠嚴君平韓伯休而感諷自見安能免此其妙在言外末語不収拾之収拾更佳】

賈島

【司空闔云賈詩誠有警句視其全篇意思殊晦】

古意

碌碌復碌碌百年雙轉轂志士中夜心良馬白日足俱爲不等閒誰是知音目眼中兩行淚曽弔三獻玉

易水懷古

荊卿重虛死烈節書前史我嘆方寸心誰論一時事至今易水橋寒風兮蕭蕭易水流得盡荊卿名不泯

延康吟

寄居延康裏爲與延康鄰不愛延康裏愛此裏中人人非十年故人非九族親人有不朽語得之煙山春

題岸上人郡內閒居

靜向方寸求不居千嶂幽池開菡萏香門閉莓苔秋金玉重四句粃糠輕九流鑪煙上喬木鐘磬下危樓手種一株松貞心與師儔

答王參

寸晷不相待四時去如競客思先覺秋虫聲苦知暝霜松積舊翠露月圓如鏡詩負屬景同琴孤坐堂聽相期黃菊節別約紅桃逕毎把式防篇臨風一長詠

和劉涵

京官始云滿野人依舊閒閉門一畝居中有古風還市井日巳午幽牕夢南山喬木覆北齋有鳥鳴其間前日逺嶽僧來時與開闗新題驚我瘦窺鏡見醜顏陶情昔淸澹此意共誰攀

寄孟恊律

我有弔古泣不泣向路岐揮淚灑暮天滴著桂樹枝別後冬節至離心北風吹坐孤雪扉夕泉落石橋時不驚猛虎嘯難辱君子詞欲酬空覺老無以堪逺持岹峣倚牕角王屋懸淸思

感秋

商气颯已來歲華又虛擲朝雲藏奇峯暮雨灑疏滴幾蜩嘿涼葉數虫思陰壁落日空館中歸心逺山碧昔人多秋感今日何異昔四序馳百年髮坐來白喧喧徇名利擾擾同轍迹倘無世上懷去偃松下石

寄逺

別腸多郁紆豈能肥肌膚始知相結密不若相結疏疏別恨應少密離恨難祛門前南流水中有北飛魚魚飛向北海可以寄逺書不惜寄逺書故人今在無況此數尺身阻彼萬里途自非日月光難以知子軀

姚合

街西居

愛得山野性住城事多違靑山在宅南廻首東西稀淺淺一井泉數家同汲之獨我惡水濁鑿井庭之陲自鑿還自飲亦爲眾所非吁嗟世間事潔身誠難爲

寄李余臥疾

窮節彌慘栗我謳自云樂伊人同疾恙所對惟苦藥寂寞行稍稀淸羸餐自薄幽齋外浮事夢寐亦蘭若雪戶掩復明風簾捲還落方持數杯酒勉子同斟酌

杜牧

【唐史本傳云牧詩淸致豪邁人號爲小杜以別杜甫云然議論好異於人稍自昧於理者】獨酌

長空碧杳杳萬古一飛鳥生前酒半閒愁醉閒多少煙深隋家寺殷葉暗相照獨佩一壺遊秋毫泰山小

題安州浮雲寺樓寄湖州張郎中

去夏疏雨餘同倚朱防語當時樓下水今日到何處恨如春艸多事與孤鴻去楚岸柳何窮別愁紛若絮

題宣州開元寺【寺創於東晉時】

南朝謝宣城東吳最深處亡國去如鴻遺寺藏煙塢樓飛九十尺廊環四百柱髙髙下下中風繞桂松樹靑苔照朱閣白鳥兩相語谿聲入僧夢月色輝粉署閱景無旦夕憑欄有今古畱我一罇酒前山防春雨

赴京初入汴口曉景卽事寄兵部李郎中

淸淮控隋漕北走長安道檣形櫛櫛斜浪態迆迆好【迆徒何切】初旭紅可染明河澹如掃澤濶鳥來遲村饑人語早露蔓虫絲多風蒲燕雛老秋思髙蕭蕭客愁長裊裊因懷京洛間宦遊何艸艸什伍持津梁澒湧爭追討翾便詎可尋幾祕安能考小人乏馨香上下將何禱惟有君子心顯豁如幽抱

許渾

洛陽道中

洛陽多舊迹一日幾人愁風起禁花晚月明陵樹秋興亡不可問惟見水東流

汾上燕別

云物如故鄕山川知異路年來未歸客馬上春欲暮一樽花下酒落日水西樹不待管弦終揺鞭背花去

李商隠

【唐史本傳云李爲文章瑰邁奇古長於律詩尢精詠史與溫庭筠輩號三十六體自稱玉溪子云亦曰西昆體】

無題

八歲偸照鏡長眉已能畫十歲去踏靑芙蓉作裙釵十二學彈箏銀甲不曾卸十四藏六親懸知猶未嫁十五泣春風背立秋千下

唐詩品彚卷二十一

欽定四庫全書

唐詩品彚卷二十二

明髙棅編

五言古詩二十二

餘響【下】

馬戴

【嚴滄浪云馬戴詩在晚唐諸人之上】

晚眺有懷

惻惻抱離念曠懷成怨歌髙臺試延望落照在寒波此地芳艸歇舊山喬木多悠然暮天際但見鳥相過

夕次淮口

天涯孤光盡木末羣鳥還夜久遊子息月明岐路閒風生淮水上帆落楚雲間此意今誰見行行悲故闗

宿裴氏谿居懷厲先輩

樹下孤石坐艸間微有霜同此不同人云鳥自南翔迢逓夜山色淸冷泉月光西風耿離抱江海遙相望

陳陶

悲哉行

中嶽仇先生遺余餌松方服之一千日肢體生異香步履如風旋天涯不賫糧仍云爲此仙不得朝虛皇狡兔有三穴人生又何常悲哉二廉士餓死於首陽

懷仙吟二首

丹陵五牙客昨日羅浮歸赤斧尋不得煙霞空滿衣試於華陽間果遇三茅知采藥向十洲同行牧羊兒十洲隔八海浩不可期空畱防白鶴巢在長松枝

雲谿古流水春晚桃花香憶與我師別片帆歸滄浪滄浪在何許相思淚如雨黃鶴不復來云深別離處石渠泉泠泠三見菖蒲生日夜勞夢魂隨波注東溟空懷別時惠長讀魔消經

寄元孚道人

楚寺章句客佩蘭三十年長乘碧雲馬時防翰林鞭曩事五嶽遊金衣曵祥煙髙攀桐君手左倚鸑鷟肩哭玉秋雨中摘星春風前橫輈截洪偃憑幾看廣宣爾來寤華胥石壁孤云眠龍降始聽偈老方巢蓮內殿無文僧騶虞誰能牽因之問楚水弔屈防潺湲

蒲門戍觀海作

廓落溟漲曉蒲門郁蒼蒼登樓禮東君旭日生扶桑毫釐見蓬瀛含吐金銀光艸木露未晞蜃樓气若藏欲遊蟠桃國慮步魅魑鄕徐市感秦朝何人在巖廊惜哉千童子葬骨於渺茫恭聞槎客言東池接天潢卽此聘牛女曰祈長壽方靈津水淸淺余亦暮修航

溫庭筠

湘宮人歌

池塘芳艸濕夜半東風起生綠畵羅屏金壺貯春水黃粉楚宮人芳花正刻麟娟娟照臺燭不語兩含嚬

西州詞

悠悠復悠悠昨日下西州西州風色好遙見武昌樓武昌何鬱鬱儂家定無匹小婦被流黃登樓撫瑤瑟朱弦繁複輕素手直淒淸一彈三四觧掩抑似含情南樓登且望西江廣復平艇子搖兩漿催過石頭城門前鳥臼樹慘澹天將曙鸂飛復還郎隨早帆去回頭語同伴定復負情儂去帆不安幅作底使西風他日相尋索莫作西州客西州人不歸春艸年年碧

劉駕

出塞

胡塞不開花四時多作雪北人尙凍死況我本南越古來犬羊地巡狩無遺轍九土耕不盡武皇猶戰伐中天有髙閣圖畵何時歇坐恐寒上山低於沙上骨

寄逺

雪花豈結子徒滿連理枝嫁與徵人妻不得長相隨去年君防行賤妾是新歸別早見未熟入夢無定姿悄悄空閨中虫聲繞羅帷得書喜猶甚況復見君時

醒後

醉臥芳艸間酒醒日落後壺觴半傾覆客去應巳久不記折花時何得花在手

早行

馬上續殘夢馬嘶時復驚心孤多所虞僮僕近我行棲禽未分散落月照孤城莫羨閒居者谿邊人巳耕

蘭昌宮

宮蘭非瑤艸安得春長在回首春又歸翠葉不能待悲風生輦路山川寂已晦邊恨在行人行人無盡嵗

姑蘇臺

勾踐飲膽日吳酒香滿杯笙歌入海云聲自姑蘇來西施舞初罷侍兒整金釵眾女不敢妬自比泉下泥越鼓聲騰騰吳天隔塵埃難將甬東地更學會稽棲霜迹一朝盡艸中棠梨開

馮叟居

天作馮叟居山僧尙嫌僻開門因兩樹結宇倚翠壁谿南有微逕時遇采芝客往往白雲生對面千里隔機忘若童僕常與猿鳥劇曬藥上小峯庭深無日色自從忘歸鄕【一作歸鄕裏】不見舊親戚累累子孫墓秋風吹古栢

出門

出門羨他人奔走如得途翻思他人意與我或不殊以玆聊自安黙黙行九衢生計逐羸馬每出似移居客從我鄕來但得鄰里書田園防換主夢歸猶荷鋤進猶希萬一退復何所如況今辟公道安得不躊躇

儲嗣宗

送人歸故園

逺節慘言別況逄心久違從來憶家淚今日送君歸野路正風雪還鄕猶布衣裏中耕稼者應笑讀書非

李羣玉

感興二首

洞房三五夕金缸凝焰滅美人抱雲和斜倚紗牕月沈吟想幽夢閨思深不說弦冷玉指寒含嚬逹明發朔鴈衘邊秋寒聲落燕代先驚愁入耳顏髮濳消攺凝雲蔽洛浦夢寐勞光彩天邊無書來相思淚如海

湖中古愁

南云哭重華水死悲二女天邊九防黛白骨遺處所朦朧波上瑟淸夜降北渚萬古一雙魂飄飄在煙雨

嶽陽春晚

不覺春物老塊然湖上樓雲沙鷓鴣思風日沅湘愁去翼滅云夢來帆指昭丘所嗟芳桂晚寂寞對汀洲

漢陽春晚

漢陽抱靑山飛樓映湘渚白雲蔽黃鶴綠樹藏鸚鵡憑髙送春日流恨傷千古遐想襧衡才令人怨黃祖

我思何所在

我思何所在乃在陽臺側良宵相望時空此明月色歸魂泊湘雲飄蕩去不得覺來理舟檝波浪春湖白煙光結楚秋瑤艸不忍摘因書天未心系此雙飛翼

江樓獨酌懷從弟

水國發爽气川光靜髙秋酣歌金尊綠送此淸風愁楚色忽滿目灘聲落西樓云翻天邊葉月弄波上鉤芳艸長揺落衡蘭謝汀洲長吟碧雲合悵望江之幽

別狄佩【梁公曽孫旅於南國】

翠柳不著花鳯雛長忍饑未開丹霄翮空把碧梧枝聖人奏云韶祥鳯一來儀文章耀白日眾鳥莫敢窺郁抑不自言凡鳥何由知當看九千仞飛出太平時

小弟南遊近來書

湘南客帆稀遊子寡消息經時停尺素望盡云邊翼笑言憑夢寐獨立想容色落景無來人修江入天白停停倚門念瑟瑟風雨夕何處泊扁舟中流湍波側秋歸舊牕竹永夜一淒寂吟爾鶺鴒篇中宵慰相憶

登章華樓

楚子故宮地蒼然云深秋我來覽後事薄景空生愁霸業沒荊棘雄圖成古丘沈吟問鼎語但見東波流徵鴻引鄕心一去何悠悠晴湖碧雲晚暝色空髙樓迢逓超逺嶠微茫入孤舟空路不堪望西風白波稠

雨夜呈長官

逺客坐長夜雨聲孤寺秋請量東海水看取淺深愁愁窮重於山終年壓人頭朱顏與芳景暗赴東波流鱗翼俟風水靑雲方阻修孤燈冷素熖虫響寒房幽借問陶淵明何物可忘憂無因一酩酊髙枕萬情休【容齋隨筆云作客渉逺適當窮秋莫投孤林古寺中夜不寐起坐淒惻而聞雨聲其爲一時抱不言可知而此首二句盡其意態以海水諭愁非過也但作李頎非是】

將還羅浮登廣陵楞伽臺別羽客

淸逺登髙臺晃朗縱覽歷濯泉喚仙風於此蕩靈魄冷光徹逺目百里見海色送雲歸蓬壺望鶴滅秋碧波瀾收日气天上回澄寂百越落掌中十洲防空白身居飛鳥上口詠元籍飄如出塵籠想望吹簫客人間世歌笑不足惜朅來羅浮巓披云煉瓊液謝公云岑興可以躡髙迹吾將抱瑤瑟絕境縱所適

將離灃浦置酒野嶼奉懷沈正字昆仲三人聨登髙第

春月二攺兔花枝成綠陰年光東流水浩嘆傷羇心酌桂煙嶼晚鴂鳴江艸深良圖一超忽萬恨逺相尋上國列翹楚才微甘陸沈無燈假貧女有淚沾牛衾衡嶽三麒麟各振黃鐘音鄕云被文防芳價傾詞林夫子蕓閣英飬鱗湘水潯晴沙踏蘭菊隱幾當靑岑明月洞庭上悠揚掛離襟停杯一揺筆寄生芻吟

別尹錬師

吾家五千言至道懸日月若非函闗令誰駐流沙說多君非尋志機悟獨超防學道玉笥山燒丹白雲宂南窮衡疑秀采藥歷幽絕夜臥瀑布風朝行碧巖雪洞宮四百日玉籍恣探閱徒以蘭蕙姿緬攀修眞訣塵羅罩浮世遐志空飛越一罷棋酒歡離情滿寥泬願騎紫蓋鶴早向黃金闕城市不可畱塵埃穢仙骨

司馬禮

感螢

愛爾持照書臨書嘆吾道靑熒一防光曽誤防人老夜久獨此心環垣閉秋艸

感古

九折無停波三光如轉燭珠人不見徒愛燕趙玉祖龍巳深感漢氏逺循欲驪山與茂陵相對秋艸綠

近別

咫尺不相見便同天一涯何必隔闗山乃言相別離我心與君心脈脈無由知誰堪近別苦逺別猶所期

彈琴

深室無外響空桑七弦分所彈非新聲俗耳安肯聞月落未終曲暗中泣湘君如傳我心苦千里蒼梧云

送進士苖縱歸紫邏山居

汝上多奇山髙懷愜淸境彊來干名地冠帶不能整常言夢歸處泉石寒更靜鶴聲無人夜空月隨松影今朝拋我去春物傷明景悵望相送還微陽在東嶺

古邊卒思歸

有田不得耕身臥遼陽城夢中稻花香覺後戰血腥漢武在深殿惟思廓寰瀛中原半烽火比屋皆防行邊土無膏腴閒地何必爭徒令執來者刀下死縱橫

蠶女

飬蠶先飬葉蠶老人亦衰茍無園中葉安得機上絲妾家非豪門官賦日相追鳴梭夜逹曉猶恐不及時但憂蠶與葉敢問結髮期東鄰女新嫁照鏡弄蛾眉

道中早發

野店雞一聲蕭蕭客車動四峯帶曉月十里猶相送繁弦滿長道羸馬四蹄重遙羨靑樓人錦衾方逺夢功名不我與孤劍何所用行役難自休家山憶秋洞

山中晚興寄裴侍禦

雷息疏雨散空山夏云晴南軒對林晚籬落新虫鳴白酒一罇滿坐歌天地淸十年身未閒心在人間名永懷君親恩久賤難退情安得蓬丘侶提擕采瓊英

於濆

塞下曲

紫塞曉屯兵黃沙披甲臥戰鼓聲未齊烏鳶已相賀燕然山上云半是離鄕魂衛霍徒富貴豈能淸乾坤

巫山髙

何山無朝云彼云亦悠揚何山無暮雨彼雨亦滄茫宋玉恃才者憑虛構髙唐自垂文賦名荒滛歸楚襄峨峨十二峯永作妖鬼鄕

織素謡

貧女苦筋力繰絲夜夜織萬梭爲一素世重韓娥色五侯初買笑建章方落籍一曲古涼州六親長血食

馬嵬驛

常經馬嵬驛見說坡前客一從屠貴妃生女愁傾國是日芙蓉花不如秋艸色當時嫁匹夫不妨得頭白

戍客南歸

北別黃楡塞南歸白雲鄕孤舟下彭蠡楚月沈滄浪爲子惜功業滿身刀箭瘡莫渡汨羅水回君忠孝腸

旅館秋思

旅館坐孤寂出門成苦吟何事覺歸晚黃花秋意深寒蝶戀衰艸軫我離鄕心更見庭前樹南枝巢宿禽

山村曉思

開門省禾黍鄰翁水頭住今朝南澗波昨夜西川雨牧童披短蓑腰笛期煙渚不問水邊人騎牛傍山去

村居晏起

村捨少聞事日髙猶閉闗起來花滿地戴勝鳴桑間居安卽永業何者爲故山朱門與蓬戶六十頭盡班

邊遊錄戍卒言

二十屬盧龍三十防沙漠平生愛功業不覺從軍惡今來容髮攺知學彎弓錯赤肉痛金瘡他人成衛霍目斷望君門君門苦寥廓

沙塲夜

城上更聲發城下杵聲歇徵人燒斷蓬對泣沙中月畊牛朝挽車戰馬夜銜銕士卒浣戎衣交河水流血輕裘兩都客洞房愁宿別何況逺辭家生死猶未決

南越謡

迢迢東南天巨津無津壖雄風捲昬霧干戈滿樓船此時尉佗心兒童待幽燕三寸陸賈舌萬里漢山川苦令交趾貨盡生虞芮田天意茍如此遐人誰更憐

卲謁

長安寒食

春日照九衢春風媚羅綺萬騎出都門擁在香塵裏莫辭弔枯骨千載長如此安知今日身不是昔時鬼君看平地遊亦見催輈死

經安谷先生舊居

羽化畱遺蹤千載蹤難沒一泉巖下水防度換明月松老不攺柯龍久皆變骨雲雨有歸時雞犬無還日至今靑山中寂寞桃花發

論政

賢哉三握髮爲有天下憂孫不開閣丙吉寕問牛內政由股肱外政由諸侯股肱政若行諸侯政自修一物不得所蟻穴滿山丘莫言萬木死不因一葉秋朱云若不直漢帝終自由子嬰一失國渭水東悠悠

陸龜蒙

築城詞

城上一壞土手中千萬杵築城畏不堅堅城在何處莫嘆將軍逼將軍要卻敵城髙功亦髙爾命何足惜

贈逺曲

茱萸匣中鏡欲照心還懶本是細腰人別來羅帶緩從君出門後不奏云和管妾思冷如簧時時望君暖心期夢中見路逺魂夢斷怨坐泣西風秋牕月華滿

井上桐

美人傷離別汲井常待曉愁因轆轤轉驚起防棲鳥獨立傍銀牀碧桐風嫋嫋

茶人

天賦識靈艸自然鐘野姿閒來北山下似與東風期雨後采芳去雲間幽路危惟應報春鳥得共斯人知

朱景

題呂食新水閣兼寄南啇州郎中

丹檻初結構孤髙冠淸川庭臨谷中樹檐落山上泉曉色掛殘月夜聲雜繁弦靑春去如水康樂歸何年

華山南望春

靈嶽多異狀巉巉出虛空門云戀巖壑起滅蒼翠中皓气澄野水神光祕瓊宮鶴巢前林雪瀑落滿澗風春盡花未發川廻路難窮何因著山屐鹿迹尋羊公

張喬

聽彈琴

淸月轉瑤軫弄中湘水寒能令坐來客不語自相看靜恐鬼神出急疑風雨殘防時歸隴嶠更過洞庭彈

曹鄴

怨歌行

丈夫好弓劍行坐說金吾喜聞有行役結束不待車官田贈倡婦畱妾侍舅姑舅姑皆巳死庭花半是蕪中妹尋適人生女亦嫁夫何曽寄消息他處卻有書嚴風厲中野女子心易孤貧賤又相負封侯意何如

霽後作

新霽辧艸木晚塘明素襟乳燕不歸宿雙雙飛向林微照露花影輕雲浮麥陰無人可招隱盡日登山吟

羅隱

隴頭水

借問隴頭水年年恨何事全疑嗚咽聲中有徵人淚自古無長策況我非深智何計謝潺湲一宵空不寐

韓偓

幽獨

幽獨起淸晨山鶯啼更早門巷掩蕭條落花滿芳艸煙和魂共逺春與人同老黙黙又依依淒然此懷抱

王貞白

題嚴光釣臺

山色四時碧谿光七里淸嚴陵愛此水下視漢公卿垂釣月初上放歌風正輕應嫌渭濵叟匡國只論兵

李建勲

白鴈

東溪一白鴈羽毛何皎潔薄暮浴淸波斜陽共明滅差池失侶久幽獨依人切旅食賴菇蒲單棲怯霜雪邊風昨夜起顧影空哀咽不及墻上烏相將繞雙闕

唐詩品彚卷二十二

欽定四庫全書

唐詩品彚卷二十三

明髙棅編

五言古詩二十三

旁流

薛奇童【有姓氏無字裏世次可考者十四人】

塞下曲

驕虜南下煙塵暗國中獨召李將軍夜開甘泉宮一身許明主萬里總元戎霜中臥不暖夜半聞邊風胡天早飛雪荒徼多轉蓬寒雲覆水重秋气連海空金鞍誰家子上馬鳴角弓自是幽並客非論愛立功

蔣奇童

擬古【國秀集作薛奇童詩】

沙塵蔽朝日失道還相遇寒影波上云秋聲月前樹川气生曉夕野陰乍煙霧沈沈滮池水人馬不敢渡吮癰世所薄挾纊恩難顧不見古時人中宵淚橫注

唐堯客

大梁行

客有成都來爲我彈鳴琴前彈別鶴操後奏大梁吟大梁傷客情荒臺對古城版築有陳迹歌吹無遺聲雄哉魏公子疇日好羅英秀士三千人煌煌列眾星金槌奪晉鄙白刃刎侯嬴邯鄲救趙北函谷走秦兵君子榮且昧忠信莫之明間諜忽來及雄圖靡克成千齡萬化盡但見海水淸舊國多孤累夷門荊棘生蒼梧防云沒汳浦綠池平聞有東山去蕭蕭班馬鳴河洲搴宿莽日夕淚沾纓因之唁公子慷慨此歌行

杜頠

從軍行

秋艸馬蹄輕角弓持急去爲龍城侯正值胡兵襲軍气橫大荒戰酣日將入長風金鼓動白露鐡衣濕四起愁邊聲南轅時佇立斷蓬孤自轉寒鴈飛相及萬里雲沙漲平川冰霰澁夜聞漢使歸獨向刀環泣

王烈

行路難

行客滿長路路長良足哀白日持角弓射人而取財千金誰家子紛紛死黃埃見者不敢言言者不敢回家人各望歸豈知長不來

孫昌

遇旅鶴

靈鶴產絕境昻昻無與儔單飛滄溟曙一叫雲山秋微生方自得人寰何所求時因戲祥風偶爾來中洲中洲帝王宅園沼深且幽希君惠稻粱欲拜辭丹丘不然奮飛去將適汗漫遊肯作池上鶩年年空沈浮

陳存

寓居武丁館

暑雨颯已過涼颷觸幽襟虛館無喧塵綠槐多晝陰俯視古苔積傾聆早蟬吟放卷一長想閉門千里心

楊齊哲

函谷闗

地險崤函北途經分陜東逶迆眾山盡荒涼古塞空河光流曉日樹影防朝風聖徳今無外何處是闗中

樓頴

伊水門

朝渉伊水門伊水入門流愜心乃成興澹然泛孤舟霏微傍靑靄容與隨白鷗竹陰交前浦柳色媚中洲日落陰雲生彌覺玆路幽聊以恣所適此外知何求

賈馳

秋入闗

河上微風來闗頭樹初濕今朝闗城吏又見孤客入上國誰與期西來徒自急

李幼卿

遊石橋寺最髙頂

拂霧理孤策薄霄睡層岑迥升煙霧外豁見天地心物象不可極遲回空詠吟

袁瓘

鴻門行

少年買意气百金不辭費學劍西入秦結交北遊魏秦魏多異人與代亦殊倫由來不相識皆是暗相親寶馬靑絲轡狐裘貂防服晨過劇孟遊暮投咸陽宿然諾本云云諸侯莫不聞猶思百戰術更逐李將軍始從灞陵下遙遙度朔野北風聞楚歌南庭見胡馬胡馬正秋肥相邀夜合圍戰酣烽火滅路斷救兵稀白刃縱橫逼黃塵飛不息虜騎血灑衣單於淚沾臆獻凱雲臺中自言塞上雄將軍行失勢部曲遂無功新人不如舊舊人不相救萬里長飄飄十年計不就棄置難重論驅馬度鴻門行看楚漢事不覺風塵昬寶劍中夜撫悲歌聊自舞此曲不可終曲終淚如雨

元季川

山中晚興

河漢降霜昨來節物殊媿無神仙姿豈有陰陽俱靈鳥望不見慨然悲髙梧華葉隨風揚莽條雜荒蕪爲君寒谷吟嘆息知何如

泉上雨後作

風雨蕩繁暑雷息佳霽初眾峯帯云色淸气入我廬颯颯涼飈來臨窺愜所圖綠蘿長新蔓裊裊垂坐隅流水覆檐下丹砂發淸蕖飬葛爲我衣種芋爲我蔬誰是畹與畦彌漫連野蕪

賈琮

旅泊江津言懷

徵途防迢逓客子倦西東乘流如泛梗逐吠似驚蓬飄風萬里外辛苦百年中異縣心期阻他鄕風月同雲歸全嶺暗日落半江紅自然堪迸淚非是泣途窮

李頎【姓氏疑誤者六人】

贈蘇明府【文苑英華作李頎詩按頎集無此篇疑誤】

蘇君年防許狀貌如玉童采藥傍梁宋共言隨日翁常辭小縣宰一往東山東不復有家室悠悠人世中子孫皆老死相識悲轉蓬髮白還更黒身輕行若風泛然無所系心與孤云同出入𨿽一枝【或作一杖】安然知始終願聞素女事去采山花叢誘我爲弟子逍遙尋葛洪

髙適

銅雀妓【巳下二篇文苑英華俱作髙適詩按常侍集無此詩疑誤】

日暮銅雀迥秋深玉座淸蕭森松栢望委郁綺羅情君恩不再得妾舞爲誰輕

塞下曲

結束浮雲駿翩翩出從戎且憑天子怒復倚將軍雄萬鼓雷殷地千旗火生風日輪駐霜戈月魄懸雕弓靑海陣云匝黒山兵气沖戰酣太白髙戰罷旄頭空萬里不惜別一朝得成功畵圖麒麟閣入朝明光宮大笑向文士一經何足窮古人昧此道往往成老翁

李彥暉

采桑【文苑英華作李彥逺詩】

采桑畏日髙不待春眠足攀條有餘態那矜【一作憐】貌如玉千金豈不贈五馬空躑躅何以變眞性幽篁雪中綠

劉希戩

夏彈琴【文苑英華作劉希夷詩】

碧山本岑寂素琴何淸幽彈爲風入松崖谷颯已秋庭鶴舞白雪泉魚躍洪流予欲娯世人明月難暗投感嘆未終曲淚下不可收嗚呼鐘子期零落歸山丘死而若有知魂兮隨我遊

李益

長干行【黃山谷云太白集中長干行二篇其後篇憶妾深閨裏乃李益所作詩意亦淸麗可喜恐是】

憶妾深閨裏煙塵不曽識嫁與長幹人沙頭候風色五月南風興思君下巴陵八月西風起想君發楊子去來悲如何見少離別多湘潭防日到妾夢越風波昨夜狂風度吹折江頭樹暗無邊行人在何處好乘浮雲騘佳期蘭渚東鴛鴦綠蒲上翡翠錦屏中自憐十五餘顏色桃花紅那作商人婦愁水復愁風

李赤

姑熟雜詠【蘇東坡公常過姑熟堂下讀李白十詠疑其詞語淺陋不類太白孫邈云聞之王安國祕閣下有李赤集此詩在焉赤嘗自比於李白故名赤】

丹陽湖【在當塗縣東南七十里是】

湖與元气通風波浩難止天外賈客歸雲間片防起龜遊蓮葉上鳥宿蘆花裏少女棹舟歸歌聲逐流水

謝公宅【卽謝朓宅也在城東靑山】

靑山日將暝寂寞謝公宅竹裏無人聲池中虛月白荒庭衰艸偏廢井蒼苔積惟有淸風閒時時起泉石淩歊臺【圖經臺在當途黃山上宋武帝南遊嘗登此臺乃建離宮焉】

曠望登古臺臺髙極人目疊嶂列逺空閒花雜平陸白雲入牕牖野翠生松竹欲覽碑上文苔侵豈堪讀

慈姥竹【當塗縣有慈姥山其竹堪爲簫管】

野竹攢石生含煙映江島翠色落波深虛聲帶寒早龍吟曽未聽鳯曲吹應好不學蒲柳凋貞心常自保望夫山【九域志昔有人適楚不還其妻登山望夫化爲石山在當塗縣】

顒望臨碧空怨情感離別芳艸不知愁巖花但爭發雲山萬里隔音信千里絕春去秋復來相思防時歇

吳筠【羽士二人】

步虛詞四首

湣俗從遷謝尋仙去淪沒三光有眞人與我生道骨淩晨吸丹景入夜飯黃月百闗彌惆悵方寸益淸越棲神合虛無洞覽周恍惚不覺隨玉皇焚香詣金闕

怡神在靈府皎皎含淸澄仙經不吾欺輕舉信有徴疇昔希道念而今果天成豈非陰功著乃致白日升焉用過洞府吾其越朱陵

予因詣金闕飛蓋超西極遂入素中天停輪大蒙側若華拂流影不使白日匿傾曦復停午六合無暝色道化隨感遷此理誰能測

髙升紫極上宴此都岑玉蕋防奇香瓊柯流雅音靈風生太漠習習吹人襟體混紫微廣神凝空洞深蕭然宇宙外自得乾坤心

步虛詞三首

扶桑誕初景羽蓋淩晨霞倐歘造西域嬉遊金母家碧津湛洪源灼爍敷荷花煌煌靑琳宮璨璨列玉華眞气溢絳府自然思無邪俯矜區中士夭濁良可嗟

瓊臺劫萬仞孤映大羅表常有三素云凝光自飛繞羽童泛明霞升降何縹緲鸞鳯嘯雅音棲翔絳林杪玉虛無晝夜靈景何皎皎一覩太上京方知眾天小

二气播萬有化機無停輪而我操其端乃能出陶鈞寥寥大漠上所遇皆淸眞澄瑩含元和气同自相親絳樹結丹實紫霞流碧津以玆保童嬰永用超形神

覽古三首

興亡道之運否泰理所全柰何淳古風旣往不復旋三皇巳防朴五帝初尙賢王業與霸功浮僞日以宣忠誠及狙詐殽混安可甄余智入九霄守愚淪重泉永懷巢居時感涕徒然

食其昔未偶落魄爲狂生一朝君臣契雄辧何縱橫運籌康漢業憑軾下齊城旣以智所逺還爲智所烹豈若終貧賤酣歌本無營

絳侯成大績賞厚位仍尊一朝對獄吏榮辱安可論蘇生佩六印奕奕爲殃源主父食五鼎昭昭成禍根李斯佐二辟巨釁鐘其門霍孟翼三後伊戚及後昆天人忌盈滿玆理固永存方知得意者何必乘朱輪滅景棲逺壑弦歌對淸樽二疏返海濱蔣詡歸林園瀟灑去物累此謀誠足惇

登北固山望海

此山鎭京口迥出滄海湄躋覽何所見茫茫朝夕馳云生蓬萊島日出扶桑枝萬里混一色焉能分兩儀願言防煙駕縹緲尋安期揮手謝人境吾將從此辭

聽尹錬師彈琴

至樂本太一幽琴和乾坤鄭聲久亂雅此道稀能尊吾見尹仙翁伯牙今復存眾人乘其流夫子逹其源在山峻峯峙在水洪濤奔都忘邇城闕但覺淸心魂代乏識微者幽音誰與論

題龔山人艸堂

世人負一美未肯甘陸沈獨抱匡濟器能懷眞隱心結廬邇城郭及到云木深滅迹慕潁陽忘機同漢陰啟戶面白水憑軒對蒼岑但歌考槃詩不學梁父吟玆道我所適感君齊素襟勗哉龔夫子勿使囂塵侵

遊廬山五老峯

彭蠡隱深翠滄波照芙蓉日初金光滿景落黛色濃云外聽猿鳥煙中見杉松自然符幽情瀟灑愜所從整防務探討嬉遊任從容玉膏正滴瀝瑤艸多丰茸羽人棲層崖道合乃一逢揮手欲輕舉爲余扣瓊鐘空香淸人心正气信有宗永用謝物累吾將乘鸞龍

登廬山東峯觀九江合彭蠡湖

百川灌彭蠡秋水方浩浩九混東流朝宗合天沼寫心陟雲峯縱目還縹緲宛轉眾浦分差池羣山繞江妃弄明霞彷佛呈窈窕而我臨長風飄然欲騰矯昔懷滄洲興斯志果巳紹焉得忘棧人相從合魚鳥

司馬退之

洗心

不踐名利道始覺塵土腥不味稻粱食始覺神骨淸羅浮奔走外日月無短明山瘦松亦勁鶴老飛更輕逍遙此中客翠髮皆長生艸木多古色雞犬無新聲君有出俗志不貪英雄名傲然脫冠帶攺換人間情去矣丹霄路向曉云冥冥

皎然【衲子五人】

【嚴滄浪云僧皎然詩在唐詩僧之上】

古別離

太湖三山口吳王在時道寂寞千載心無人見春艸誰堪緘怨者持此傷懷抱孤舟畏狂風一防宿煙島

步虛詞

予因覽眞訣遂感西域【一作城】君玉笙下淸冥人間未曽聞日華錬精魄皎皎無垢氛謂我有仙骨且令餌氤氳俯仰媿靈顏願隨鸞鵠羣俄然動風馭縹緲歸靑雲

擬古

日出天地正煌煌辟晨曦六龍驅羣動古今無盡時誇父亦何愚競走先自疲飲幹咸池水折盡長桑枝渴死化爝火嗟嗟徒爾爲空畱鄧林在摧折令人嗤

送契上人遊

西陵古江口逺見東揚州綠水不同泛春山應獨遊尋僧白巖寺望月謝家樓宿昔心期在人寰非久畱

夏日與綦母居士昱上人院納涼

爲依鑪峯住境勝增道情涼日【一作長日】暑不變空門風自淸坐援香實近轉愛綠蕪生宗炳靑霞士如何知我名

疾愈寄人

哀樂暗成疾臥中芳月移西山有淸士孤嘯不可追采藥曙林靜汲泉陰澗遲微蹤與麋鹿逺謝求羊【一作舊交】知

經吳平觀

古觀秋來秀冷然屬仙飈瓊葩被修蔓栢實滿寒條影殿山寂寂寥天月昭昭幽情寄仙侶習定至中宵淸風聞步虛眞人方上朝

冬日天目西峯過張錬師所居

振衣逢野泉漸見棲閒所坎坎山上聲幽幽林中語仙卿何代隱卿復言亦楚開冰洗藥苖掃雪候山侶零葉聚疏籬幽花積寒渚冥冥孤鶴性天外時輕舉

同陸使君水堂納涼

柳家避暑亭意逺不可齊煩襟蕩朱弦髙步援綠荑愛松滿尊客來是淸風擕瀯渟前谿上曠望古郡西六月正中伏水輕气當淒野香襲荷芰通性親鳬鷖襌子顧惠休逸民重劉黎乃知髙世量不以出處暌

杼山襌居寄東谿吳處士季徳

靑雲何潤澤下有賢人隱路入菱湖深迹與黃鶴近野風吹白芷山月揺靑軫詩祖吳州庠到君才不盡身當靑山秀文體多郢聲澄徹湘水碧泬寥楚天淸時人格不同至今罕知名昔賢惇師友此道獨君行旣得廬霍乃髙雷逺情別時春風多掃盡雲山雪爲君中夜起孤坐石上月悠然遺塵想邈矣逹性說故人不在玆幽桂惜未結

贈李中丞洪

深沈門外權奕世當榮寄地裂大將軍家傳介珪瑞至今漳河俗猶受仁人賜公初鎭淮荊決勝無精兵重圍逼大敵六月守孤城政用仁恕立恩由賞罰明遂令麾下士感徳不顧生於時聞王師諸將兵頗凟天子狩南漢塵煙滿函谷純臣獨耿介下士多反覆明公仗忠節一言感萬夫物性如蒺藜化作春蘭敷見讒金被爍終期玉有瑜移官萬里道君子情何如

靈一

谿行卽事

近夜山更碧入林谿轉淸不知伏牛路潭洞何縱橫曲岸煙初合平湖月未生孤舟屢失道但聽秋泉聲

棲霞山夜坐

山頭戒壇路幽映雪巖側四面靑石牀一峯苔蘚色松風靜復起月影開還黒何獨乘夜來殊非晝所得

送洌寺主之京迎襌和尙

襌門居此地瞻望在虛空水國月未上蒼生如夢中上人知機士瓶錫慰樊籠彼土諸梵象嗟君揚道風

僧泚

遊元象陌

空水朝色淨澹然湖上心軸轤輕且進江洲如可尋秋風洄溯險落日波濤深寂寞武侯去中流方至今

貫休

臨髙臺

涼風吹逺念使我升髙臺寕知數片雲不是舊山來故人天一涯久客殊未回鴈來不得書書寄空聲哀

古意二首

一雨火雲盡閉門心防防蘭花與芙蓉滿院同芳馨佳人天一涯好鳥鳴嚶嚶我有雙白璧不羨於虞卿我有徑寸珠別是天地精玩之室生白瀟灑身安輕只應天上人見我雙眼明

美人如遊龍被服金鴛鴦手把古刀尺在彼白玉堂文章深掣曵珂佩鳴玎璫好風吹桃花片片落銀牀何當舉羽翰逺逐朱鳥翔

修陸

題僧夢微房

東風日未出九衢人已行吾師無事坐苔蘚入門生雨過閒花落風來古木聲天臺頻說法石壁欠題名

新羅王【外夷一人】

太平詩【永徽元年眞徳大破百濟之眾遣其弟子春秋之子法敏以聞眞徳乃織綿作五言太平詩以獻其詞曰】

大唐開鴻業巍巍皇猷昌止戈戎衣定修文繼百王統天崇雨施理物體含章深仁諧日月撫運邁時康幡旗旣赫赫徵鼓何鍠鍠外夷違命者剪覆被天殃和風凝宇宙遐邇競呈祥四時調玉燭七曜巡萬方維嶽降宰輔維帝用忠良五三咸一徳昭我皇家唐

劉令【閨秀五人】

聽百舌

庭樹旦新晴臨鏡出雕梁風吹桃李气傳過春鳥聲盡寫山陽笛全作洛濵笙注意畱觀聽誤令妝不成

張琰

春詞二首

垂柳鳴黃鸝闗闗若求友春情不可柰愁殺閨中婦日暮登髙樓誰憐垂小手

昨日桃花飛今朝梨花吐春色能防時那堪此愁緒蕩子遊不歸春來淚如雨

宼妲母

古興二首

鬱蒸夏將半暑气扇飛閣驟雨滿空來當軒捲羅幙度雲開夕霽宇宙何淸廓明月流素光輕風換炎鑠孤鸞傷對影寶瑟悲別鶴君子去不還揺心欲何托

金菊延淸霜玉壺多美酒良人獨不歸芳菲豈常有不惜芳菲歇但傷別離久含情罷斟酌凝怨對牎牖

妓常浩

贈盧夫人

佳人惜顏色恐逐芳菲歇日暮出畵堂下階見新月拜月仍有詞傍人那得知歸來玉臺下始覺淚防垂

鮑君徽

闗山月

髙髙秋月明北照遼陽城寒迥光初滿風多暈更生徵人望鄕思戰馬聞鼙驚朔風悲邊艸沙漠昬虜營霜凝匣中劍風憊原上旌早晚謁金闕不聞刁鬥聲

李冶【女冠一人】

寄朱放

望水試登山山髙湖又濶相思無曉夕相望經年月鬱鬱山木榮綿綿野花發別後無限情相逄一時說

唐詩品彚卷二十三

欽定四庫全書

唐詩品彚卷二十四

明髙棅編

五言古詩二十四

長篇

李白

送魏萬還王屋【並序】

【王屋山人魏萬來自嵩宋沿吳相訪數千里不遇乘興遊臺越經永嘉觀謝公石門後於廣陵相見遂共過金陵此公愛文好古獨往物表因述其行而贈是詩凡六十韻一作自嵩歷兗遊梁入吳計三千里相訪不遇因下江東尋諸名山往復百越後於廣陵一面遂乘興同過金陵云云】

仙人東方生浩蕩弄雲海沛然乘天遊獨往失所在魏侯繼大名本家聊攝城捲舒入元化迹與古賢並十二弄文史揮筆如振綺辧折田巴生心齊魯連子西渉淸洛源頗驚人世喧采秀臥王屋因窺洞天門朅來遊嵩峯羽客何雙雙朝擕月光子暮宿玉女牕鬼谷上窈窕龍潭下奔潨東浮汴河水訪我三千里逸興滿吳雲飄颻浙江汜揮手杭越間樟亭望潮還濤捲海門石雲橫天際山白雪走素車雷奔駭心顏遙聞會稽美且度耶谿水萬壑與千巖崢嶸鏡湖裏秀色不可名淸輝滿江城人遊月邊去舟在空中行此中久延佇入尋王許笑讀曹娥碑沈吟黃絹語天臺連四明日入向國淸五峯轉月色百里行松聲靈谿恣沿越華頂殊超忽石梁橫靑天側足履半月眷然思永嘉不憚海路賒掛席歷海嶠回瞻赤城霞赤城漸微沒孤嶼前峣兀水續萬古流亭空千霜月縉雲川谷難石門最可觀瀑布掛北斗莫窮此水端噴壁灑素雪空蒙生晝寒卻思惡谿去寕懼惡谿惡咆哮七十灘水石相噴薄路創李北海巖開謝康樂松風和猿聲搜索連洞壑徑出梅花橋雙谿納歸潮落帆金華岸赤松若可招沈約八詠樓城西孤岧嶤岧嶤四荒外曠望羣川會云捲天地開波連浙西大亂流新安口北指嚴陵瀬釣臺碧雲中邈與蒼嶺對稍稍來吳都裵徊上姑蘇煙綿橫九疑漭蕩見五湖目極心更逺非歌但長吁廻橈楚江濵揮防楊子津身著日本裘昻藏出風塵五月造我語知非佁儗人【佁儗固滯貌】相逢樂無限水石日在眼徒幹五諸侯不致百金產吾友揚子云弦歌播淸芬𨿽爲江寕宰好與山公羣乘興但一行且知我愛君君來防何時仙臺應有期東牕綠玉樹定長三五枝至今天壇人當笑爾歸遲我苦惜逺別茫然使心悲黃河若不斷白首長相思

經亂離後天恩流夜郎憶舊遊書懷贈江夏韋太守良宰凡八十三韻

天上白玉京十二樓五城仙人撫我頂結髮受長生誤逐世間樂頗窮理亂情九十六聖君浮雲掛空名天地賭一擲未能忘戰爭試渉霸王略將期軒冕榮時命乃大謬棄之海上行學劍翻自哂爲文竟何成劍非萬人敵文竊四海聲兒戲不足道五噫出西京臨當欲去時慷慨淚沾纓嘆君倜儻才摽舉冠羣英開筵列袓帳慰此逺䢐徵鞍馬若浮雲送余驃騎亭歌鐘不盡意白日落昆明十月到幽州戈鋋若羅星君王棄北海掃地借長鯨呼吸走百川燕然可摧傾心知不得語卻欲棲蓬瀛彎弧懼天狼挾矢不敢張攬涕黃金臺呼天哭昭王無人貴駿骨綠耳空騰驤樂毅儻再生於今亦奔亡蹉跎不得意驅馬還舊鄕逢君聽弦歌肅穆坐華堂百里獨太古陶然臥羲皇徴樂昌樂館開筵列壺觴賢豪間靑蛾對燭儼成行醉舞紛綺席淸歌繞飛梁歡娯未終朝秩滿歸咸陽袓道擁萬人供帳遙相望一別隔千里榮枯異炎涼炎涼幾度攺九土中橫潰漢甲連胡兵沙塵暗雲海艸木揺殺气星辰無光彩白骨成丘山蒼生竟何罪函闗壯帝居國命縣哥舒長防三十萬開門納凶渠公卿如犬羊忠讜醢與菹二聖出遊豫兩京遂丘墟帝子許專徵秉旄控彊楚節制非桓文軍師擁羆虎人心失去就賊勢騰風雨惟君固房陵誠節冠終古僕臥香鑪頂飡霞潄瑤泉門開九江轉枕下五湖連半夜水軍來潯陽滿旌空名適自誤迫脇上樓船徒賜五百金棄之若浮煙辭官不受賞翻謫夜郎天夜郎萬里道西上令人老掃蕩六合淸仍爲負霜艸日月無偏照何由訴蒼昊良牧稱神明深仁卹交道一忝靑雲客三登黃鶴樓顧慙襧處士虛對鸚鵡洲樊山霜气盡寥落天地秋江帶峨眉雪川橫三峽流萬舸此中來連帆過揚州送此萬里目曠然防我愁紗牕倚天開水綠樹如髮窺日畏銜山促酒喜得月吳娃與越艷窈窕誇鉛紅呼來上梯云含笑出簾櫳對客小垂手羅衣舞春風賔跪請休息主人情未極覧君荊山作江鮑堪動色淸水出芙蓉天然去雕飾逸興橫素無時不招尋朱門擁虎士列防何森森翦鑿竹石開縈流漲淸深登樓坐水閣吐論多英音片詞貴白璧一諾輕黃金謂我不愧君靑鳥同丹心五色雲間鵲飛鳴天上來傳聞赦書至卻放夜郎回暖气變寒谷炎煙生死灰君登鳯池去忽棄賈生才桀犬尙吠堯匈奴笑千秋中夜四五嘆常爲大國憂旌斾夾兩山黃河當中流連雞不得進飲馬空夷猶安得羿善射一箭落旄頭

杜甫

【劉須溪云子美大篇江河神怪不測𨿽太白退之天才罕及矣】

自京赴奉先縣詠懷凡五十韻

杜陵有布衣老大意轉拙許身一何愚竊比稷與契【東坡志林云子美自許稷與契人未必許也然其詩云舜舉十六相身尊道何髙秦時用商鞅法令如牛毛此自是稷契軰人口中語也】居然成濩落白首甘契濶蓋棺事則已此志常覬豁窮年憂黎元嘆息腸內熱【西淸詩話云孟子七篇論君與民者居半余觀少陵窮年憂黎元等語其仁心廣大異夫求宂之螻蟻軰眞得孟子之所存矣東坡問畢仲遊雲少陵何如人答云似司馬遷但能名其詩耳余謂少陵似孟子蓋原其心者也】取笑同學翁浩歌彌激烈非無江海志瀟灑送日月生逢堯舜君不忍便永訣當今廊廟具搆廈豈云缺葵藿傾太陽物性固莫奪顧惟螻蟻軰但自求其穴胡爲慕大鯨輙擬偃溟渤以玆悟生理獨恥事干謁兀兀遂至今忍爲塵埃沒終愧巢與由未能易其莭沈飲聊自遣放歌頗愁絕嵗暮百艸零疾風髙崗裂天衢陰崢嶸客子中夜發霜嚴衣帶斷指直不得結淩晨過驪山禦榻在嵽嵲蚩尢塞寒空蹴踏崖谷滑瑤池气郁律羽林相摩戞君臣畱歡娯樂動殷膠葛賜浴皆長纓與燕非短褐彤庭所分帛本自寒女出鞭撻其夫家聚斂貢城闕聖人筐篚恩實欲邦國活臣如忽至理君豈棄此物多士盈朝廷仁者宜戰栗況聞內金盤盡在衛霍室中堂舞神仙煙霧蒙玉質暖客貂防裘悲管逐淸瑟勸客駞蹄羮霜橙壓香橘【劉云風雅雜見】朱門酒肉臭路有凍死骨榮枯咫尺異惆悵難再述北轅就涇渭官渡又攺轍羣水從西下極目髙崪兀疑是崆峒來恐觸天柱折河梁幸未坼支撐聲窸窣行旅相攀援川廣不可越老妻旣異縣十口隔風雪誰能久不顧庶往共饑渇入門聞號咷防子饑已卒吾寕捨一哀里巷亦嗚咽所愧爲人父無食致夭折豈知秋未登貧窶有倉卒生常免租稅名不徵伐撫迹猶酸辛平人固騷屑黙思失業徒因念逺戍卒憂端齊終南傾洞不可掇

北徵【至徳二載公自鳯翔還鄜州此詩述在路及到家之事當是本年九月作】

皇帝二載秋閨八月初吉杜子將北徵蒼茫問家室維時多艱虞朝野少暇日顧慙恩私被詔許歸蓬蓽拜辭詣闕下怵惕久未出𨿽乏諌諍姿恐君有遺失君誠中興主經緯固密勿東胡反未已臣甫憤所切揮涕戀行在道途猶恍惚乾坤含瘡痍憂虞何時畢靡靡逾阡陌人煙眇蕭瑟所遇多被傷呻吟更流血回首鳯翔縣旌旗晚明滅前登寒山重屢得飲馬窟邠郊入地底涇水中蕩潏猛虎立我前蒼崖吼時裂菊垂今秋花石戴古車轍靑雲動髙興幽事亦可恱山菓多細羅生雜橡栗或紅如丹砂或黒如防漆雨露之所濡甘苦齊結實【劉雲長篇自然不可無此又云愁緒中得從容風刺如此語乃大篇興致】緬思桃源內益嘆身世拙坡陀望鄜畤谷巖互出沒我行已水濵我僕猶木末鴟鳥鳴黃桑野防拱亂穴夜深經戰埸寒月照白骨潼闗百萬師往者防何卒遂令半秦民殘害爲異物況我墮胡塵及歸盡華髮經年至茅屋妻子衣百結慟哭松聲回悲泉共幽咽平生所嬌兒顏色白勝雪見爺背面啼垢膩腳不襪牀前兩小女補綻才過膝海圖坼波濤舊繡移曲折天吳及紫鳯顚倒在短褐老夫情懷惡嘔泄臥數日那無囊中帛救汝寒凜栗粉黛亦觧包衾裯稍羅列瘦妻面復光癡女頭自櫛學母無不爲曉妝隨手抹移時施朱鈆狼籍畵眉濶生還對童稚似欲忘饑渴問事競挽須誰能卽嗔喝翻思在賊愁甘受雜亂聒新歸且慰意生理焉得說【劉云北徵精神全得一叚畫意他人窘態有甚不能自言又羞置勿道】至尊尙防塵幾日休練卒仰看天色攺旁覺妖氛豁陰風西北來慘澹隨回紇其王願助順其俗喜馳突送兵五千人驅馬一萬匹此軰少爲貴四方服勇決所用皆鷹騰破敵過箭疾聖心頗虛佇時議气欲奪伊洛指掌收西京不足防官軍請深入蓄銳伺俱發此舉開靑徐旋瞻略恆碣昊天積霜露正气有肅殺禍轉亡胡嵗勢成擒胡月胡命其能久皇綱未宜絕憶昨狼狽初事與古先別姦臣競菹醢同惡隨蕩析不聞夏殷衰中自誅褒妲周漢獲再興宣光果明哲桓桓陳將軍仗鉞奮忠烈微爾人盡非於今國猶活淒涼大同殿寂寞白獸闥都人望翠華佳气向金闕園陵固有神灑掃數不輟【劉云數音朔謂毎有喪亂終必反正】煌煌太宗業樹立甚宏逹【石林詩話雲長篇最難晉魏以前詩無過十韻者蓋常人以意逆志初不以敍事傾倒爲工至杜子美北徵述懷諸篇窮極筆力如太史公紀傳此古今之絕唱也東坡曰北徵詩識君臣大體忠義之气與秋色爭髙可貴也須溪詩眼云孫莘老常謂老杜北徵詩勝退之南山詩王平甫以謂南山勝北徵終不能相服時山谷尙少】

【乃曰若論工巧則杜北徵不及南山若書一代之事與國風雅頌相爲表裏則北徵不可無而南山𨿽不作未害也二公論遂定】

韓愈

南山詩【按長安志終南山在萬年縣南五十里漢書太一山又爲終南山東方朔曰終南山天下之大袓也其山多玉石金銀銅鐵豫章檀柘異物不可勝原此百工取給萬姓所仰是也元和初公自江陵法曹召爲國子博士賦此詩凡百有一韻洪駒父曰此詩似上林子虛才力小者不可到也】

吾聞京城南玆維羣山囿東西兩際海巨細難悉究山經及地誌茫昧非受授團辭試提挈掛一念萬漏欲休諒不能麤序所經覯嘗升崇丘望戢戢見相湊晴明出稜角縷脈碎分繡蒸嵐相洞表裏忽通透無風自飄融液煦柔茂橫云時平凝防防露數岫天宇橫修眉濃綠畫新就孤撐有巉絕海浴褰鵬噣【音晝自此已上才序南山大防】春陽潛沮洳濯濯深吐秀巖巒𨿽嵂崒輭弱類含酎夏炎百木盛防郁增埋覆神靈日歊戲雲气爭結構秋霜喜刻鑠磔卓立臒瘦參差相疉重剛耿陵宇宙冬行𨿽幽墨冰雪工琢鏤新曦照危峨億丈恆髙袤明昬無停態頃刻異狀候【已上序四時變態】西南雄太白突起莫間簉【簉者椊也齊也罹也初救切】藩都配徳運分宅占丁戊【丁戊亦謂西南】逍遙越地位詆訐防幹竇【逍遙谷名地亦作坤言太白非特占西南坤位又侵及東北乾位故云防幹竇】空虛寒競競風气較搜潄朱維方燒日陰霞縱騰糅【交救切雜糅也】昆明陰池北去覿偶晴晝緜聨窮俯視倒側困淸漚微瀾動水面踴躍躁猱狖驚呼惜破碎仰喜呀不僕【僕倒也音敷救又四候切已上言南山方隅連亙之所】前尋經杜墅【卽杜陵也】坌蔽畢原陋【坌塵也畢原周文武葬處】﨑嶇上軒昻始得觀覽富行行將遂窮嶺陸煩互走【音奏】勃然思拆裂擁掩難恕宥巨靈與誇娥【河神巨靈以手擘山列子誇娥氏負二山】逺賈期必售還疑造物意固護蓄積祐力𨿽能排乾雷電勞呵詬攀緣脫手足蹭蹬扺積甃茫然試矯首堛塞生怐愗【宼茂二音愁然貌】威容喪蕭爽近新迷逺舊拘官計日月欲進不可又因緣窮其湫【南山有炭谷湫】凝湛閉陰獸魚蝦可俯掇神物安敢寇林柯有脫葉欲墮鳥驚救【其湫神靈葉落恐污湫水鳥卽銜去】爭銜彎環飛投棄急哺鷇【音宼】旋歸道回睨逺枿壯復奏吁嗟信奇怪峙質能化貿前年遭譴謫探歷得邂逅初從藍田入【貞元十九年十二月公自監察禦史謫出爲連州陽山令巳下言其遇藍田縣所經歷見也】顧盼勞頸脰時天晦大雪淚目苦朦瞀峻塗拖長冰直下若懸澑褰衣步摧馬顚蹶退且復蒼黃忘遐晞所矚才左右杉篁吒蒲蘇杲耀攢介冑專心憶平道脫險逾避臭【呂氏春秋曰人有大臭者其兄弟皆無能與居者】昨來逢淸霽宿願欣所副崢嶸躋冡頂倐閃雜鼯鼬前劃開濶瀾漫堆眾皺【一作鮍石蟇也】或連若相惡或向若相祐或亂若抽筍或嵲若炷炙【音疚】或錯若繪畫或繚若篆籀或羅若星離或蓊若雪逗或浮若波濤或碎若鋤耨或如賁育倫暏勝勇前購先彊勢已出後鈍嗔防譳【不能言貌】或如帝王尊叢集朝賤防𨿽親不防狎𨿽逺不悖謬或如臨食案肴核分飣餖又如遊九原墳墓包槨柩或累若盆甖或掲若登豆或覆若瀑鼈或頺若寢獸或蜿若藏龍或翼若搏鷲或齊若朋友或差若先後或迸若流落或頺若宿畱或戾若仇讐或密若防媾或儼若峨冠或翻若舞袖或屹若戰陣或圍若搜狩或靡然東注或偃然北首或如火熺煙或若气饙餾或行而不輟或遺而不收或斜而不倚或弛而不彀或赤若禿鬝或燻若柴槱或如龜拆兆或若卦分繇【音宙】或前橫若剝或後斷若姤延延離又屬夬夬叛還遘喁喁魚闖萍落落月經宿誾誾樹墻垣巘巘架庫廐參參削劍防煥煥銜瑩琇敷敷花破萼闟闟屋摧霤悠悠舒而安兀兀狂以狃超超出猶奔蠢蠢駭不懋【已上序其歷見之狀】大哉立天地經紀肖營腠【象營衛腠理也】厥初孰開張僶俛誰勸侑創玆朴而巧戮力忍勞疚得非施斧斤無乃假咀咒鴻荒意無傳功大莫酬僦嘗聞於祠官苾芬降歆嗅斐然作歌詩惟用贊報酭【音義言作歌詩以贊報酭之典酭亦報也韓仲韶云是詩始總序其四時之變次敍南山連亙之所止其末則敍其經歷之所見者焉】

唐詩品彚卷二十四

欽定四庫全書

唐詩品彚卷二十五

明髙棅編

七言古詩一

正始

王宏

從軍行

兒生三日掌上珠燕頷猿肱穠李膚十五學劍北擊胡羌歌燕築送城隅城隅路接伊川驛河陽渡頭邯鄲陌可憐少年把手時黃鳥雙飛梨花白秦王築城三千里西自臨洮東遼水山邊疊疊黒雲飛海畔莓莓靑艸死從來戰鬭不求勲殺身爲君君不聞鳯凰樓上吹急管落日裵徊腸先斷

王勃

秋夜長

秋夜長殊未央月明白露澄淸光層城綺閣遙相望遙相望川無梁北風受節南鴈翔崇蘭委質時菊芳鳴環曵履出長廊爲君秋夜衣裳纎羅對鳯凰丹綺雙鴛鴦調砧亂杵思自傷徵夫萬里戍他鄕鶴關音信斷龍門道路長君在天一方寒衣徒自香

采蓮曲【一作采蓮歸】

采蓮歸綠水芙蓉衣秋風起浪鳬鴈飛桂棹蘭橈下長浦羅裙玉腕輕揺櫓葉嶼花潭極望平江謳越吹相思苦相思苦佳期不可駐塞外徵夫猶未還江南采蓮今巳暮今已暮采蓮花渠今那必盡娼家官道城南把桑葉何如江上采蓮花蓮花復蓮花花葉何稠疉葉翠本羞眉花紅彊如頰佳人不在玆悵望別離時牽花憐共蒂折藕愛連絲故情無處所新物從華滋不惜西津交佩觧還羞北海鴈書遲采蓮歌有節采蓮夜未歇正逢浩蕩江上風又值徘徊江上月徘徊蓮浦夜相逢吳姬越女何丰茸共問寒江千里外徵客闗山路幾重

臨髙臺

臨髙臺髙臺迢絕浮埃瑤軒綺構何崔嵬鸞歌鳯吹淸且哀俯瞰長安道萋萋禦溝艸斜對甘泉路蒼蒼茂陵樹髙臺四望同佳气鬱蔥蔥紫閣丹樓紛照耀璧房錦殿相玲瓏東迷長樂觀西指未央宮赤城映朝日綠樹揺春風旗亭百隊開新市甲第千甍分戚裏朱輪翠蓋不勝春疉榭層楹相對起復有靑樓大道中繡戶紋牕雕綺櫳錦衣晝不襞羅帷夕未空歌屏朝揜翠妝鏡晚窺紅爲君安寶髻娥眉罷花藂挾路塵間防將暮雲間月色明如素鴛鴦池上兩兩飛鳯凰樓下雙雙度物色正如此佳期那不顧銀鞍繡轂盛繁華可憐今夜宿娼家少婦不須顰東園桃李片時春君看舊日髙臺處栢梁銅雀生黃塵【錦衣晝不襞羅帷夕未空一作錦衣夜不襞羅帷晝未空】

滕王閣

滕王髙閣臨江渚佩玉鳴鑾罷歌舞畵棟朝飛南浦云朱簾暮捲西山雨閒雲潭影日悠悠物換星移度幾秋閣中帝子今何在檻外長江空自流

盧照鄰

長安古意

長安大道連狹斜靑牛白馬七香車玉輦縱橫過主第金鞍絡繹向侯家龍銜寶蓋承朝日鳯吐流蘇帯晚霞百丈遊絲爭繞樹一羣嬌鳥共啼花啼花戲蝶千門側碧樹銀臺萬種色復道交牕作合歡雙闕連甍垂鳯翼梁家畵閣天中起漢帝金莖云外直樓前相望不相知陌上相逢詎相識借問吹簫向紫煙曽經學舞度芳年得成比目何辭死願作鴛鴦不羨仙比目鴛鴦眞可羨雙去雙來君不見生憎帳額繡孤鸞好取開簾帖雙燕雙燕雙飛繞畵梁羅幃翠被郁金香片片行雲著蟬鬢纎纎初月上鴉黃鴉黃粉白車中出含嬌含態情非一妖童寶馬鐡連錢娼妓盤龍金屈膝禦史府中烏夜啼廷尉門前雀欲棲隱隱朱城臨玉道遙遙翠幰沒金堤挾彈飛鷹杜陵北探丸借客渭橋西俱邀俠客芙蓉劍共宿娼家桃李蹊娼家日暮紫羅裙淸歌一轉口氤氳北堂夜夜人如月南陌朝朝騎似雲南陌北堂連北裏五劇三條空三市弱柳靑槐拂地垂佳气紅塵暗天起漢代金吾千騎來翡翠屠蘇鸚鵡杯羅襦寶帶爲君觧燕歌趙舞爲君開別有豪華稱將相轉日回天不相讓意气由來排灌夫專權判不容蕭相專權意气本豪雄靑虯紫燕坐生風自言歌舞長千載自謂驕奢淩五公節物風光不相待桑田碧海須臾攺昔時金階白玉堂卽今惟見靑松在寂寂寥寥揚子居年年嵗嵗一牀書獨有南山桂花發飛來飛去襲人裾

駱賔王

行路難【同辛常伯軍中作】

君不見玉闗塵色暗邊庭銅鞮雜虜冦長城天子按劍徴餘勇將軍受脤事橫行七徳龍韜開玉帳千里鼉鼓動金鉦【一作千里鼉鼓疉金鉦】陰山苦霧埋髙壘交河孤月照連營連營去去無窮極擁斾遙遙過絕國陣云朝結晦天山寒沙夕漲迷疏勒龍鱗水上開魚貫馬首山前振雕翼長驅萬里詟祁連分麾三令武功宣百發烏號遙碎柳七尺龍文迥照蓮春來秋去移灰琯蘭閨柳市芳塵斷鴈門迢逓尺書稀鴛被相思雙帶緩行路難誓令氛防靜臯蘭但使封侯龍頟貴詎隨中婦鳯樓寒

劉庭芝

公子行

天津橋下陽春水天津橋上繁華子馬聲廻合靑雲外人影揺動綠波裏綠波淸迥玉爲砂靑雲離披錦作霞可憐楊柳傷心樹可憐桃李防腸花此日遨遊邀美女此時歌舞入娼家娼家美女郁金香飛來飛去公子傍的的朱簾白日映娥娥玉顏紅粉妝花際徘徊雙蛺蝶池邊顧步兩鴛鴦傾國傾城漢武帝爲雲爲雨楚襄王古來容光人所羨況復今日遙相見願作輕羅著細腰願爲明鏡分嬌面與君相向轉相親與君雙棲共一身願作貞松千嵗古誰論芳槿一朝新百年同謝西山日千秋萬古北邙塵

代悲白頭翁【一作宋之問詩】

洛陽城東桃李花飛來飛去落誰家洛陽女兒惜顏色行逢落花長嘆息今年花落顏色攺明年花開復誰在已見松栢摧爲薪更聞桑田變成海古人無復洛城東今人還對落花風年年嵗嵗花相似嵗嵗年年人不同寄言全盛紅顏子應憐半死白頭翁此翁白頭眞可憐伊昔紅顏美少年公子王孫芳樹下淸歌妙舞落花前光防池臺開錦繡將軍樓閣畵神仙一朝臥病無相識三春行樂在誰邊宛轉蛾眉能幾時須臾鶴髮亂如絲但看古來歌舞地惟有黃昬鳥雀悲

喬知之

綠珠篇

石家金穀重新聲明珠十斛買娉婷此日可憐君自許此時可喜得人情君家閨閣未曽難常將歌舞借人看意气雄豪非分理驕矜勢力橫相干辭君去去終未忍徒勞掩袂傷鉛粉百年離別在髙樓一代紅顏爲君盡【知之有美妾曰碧玉武承嗣奪之喬作此篇以寄之碧玉赴井死承嗣得詩於裾帶大怒諷酷吏羅告族誅之】

古意和李侍郎

妾家巫山隔漢川君度南庭向胡宛髙樓迢逓想金天河漢昭回更淒然夜如何其夜未央閒花照月愁洞房自矜夫婿勝王昌三十曾作侍中郎一從流落戍漁陽懷哉萬恨結中腸南山羃羃免絲花北陵靑靑女羅樹由來花葉同一根今日枝條分兩處三星差池光照灼北斗西指秋云薄莖枯綠謝葉憔悴香消花盡色零落美人長嘆絕容萎含情收取摧折枝調絲獨彈聲未移感君行坐星嵗遲閨中宛轉今若斯誰能爲報徵人知

陳子昻

春臺引【寒食集畢錄事宅作】

感陽春兮生碧艸【春一作】之油油懷宇宙以傷逺登髙臺而寫憂遲美人兮不見恐靑嵗之遂【集作還】遒從畢公以酣飲寄林塘而一畱采芳蓀於北渚憶桂樹於南洲何云木之美麗而池館之崇幽星臺秀士月旦諸子嘉【一作喜】靑鳥之辰迎火龍之始挾寶書與瑤瑟芳蕙華而蘭靡乃掩白蘋借綠芷酒旣醉樂未巳擊淸鐘歌淥水怨靑春之萎絕贈瑤華之旖旎願一見而道【集作導】意結眾芳之綢繆曷餘情之蕩漾【集作瀁】曯靑雲以增愁悵三山之飛鶴憶海上之白鷗且曰羣仙去兮靑春頺嵗華歇兮黃鳥哀富貴榮樂幾時兮朱宮碧堂生春苔白雲兮歸來

王適

古別離

昔嵗驚楊柳髙樓悲獨守今年芳樹枝孤棲怨別離珠簾晝不捲羅幔曉長垂苦調琴先覺愁容鏡獨知頻年鴈去【一作頻來鴈度】無消息罷卻鴛紋【一作罷去鴛紋】何用織夜還羅帷空有情春著裙腰自無力靑軒桃李落紛紛紫庭蘭蕙日【一作香】氛氳已能憔悴今如此更復含情一待君

李嶠

擬古東飛百勞西飛鷰

傳書靑鳥迎簫鳯巫嶺荊臺數通夢誰家窈窕住園樓五馬千金照陌頭羅裙玉佩當軒出防翠施紅競春日佳人二八盛舞歌羞將百里呈雙蛾庭前芳樹朝夕攺空駐妍華欲誰待

汾陰行

君不見昔日西京全盛時汾陰后土親祭祠齋宮宿寢設廚供撞鐘鳴鼓樹羽旗漢家四葉才且雄賔筵萬靈服九戎栢梁賦詩髙宴罷詔書法駕幸河東河東太守親掃除奉迎至尊導鑾輿五營將校列容衛三河縱觀空閭裏回旌駐蹕降靈埸焚香奠醑邀百祥金鼎發色正焜煌靈袛煒煜攄景光埋玉陳牲禮神畢舉麾上馬乘輿出彼汾之曲嘉可遊杏蘭爲楫桂爲舟棹歌微吟防鷁浮簫鼓哀鳴白雲秋歡娯宴洽賜羣後家家復除戶牛酒聲名動天樂無有千秋萬嵗南山壽自從天子向秦闗玉輦金輿不復還珠簾羽帳長寂寞鼎湖龍髯安可攀千齡人事一朝空四海爲家此路窮雄豪意气今何在壇場宮館盡蒿蓬路逢故老長嘆息世事回還不可測昔時靑樓對歌舞今日黃埃聚荊棘山川滿目淚沾衣富貴榮華能幾時不見只今汾水上惟有年年秋鴈飛【明皇傳信記云上將幸蜀登華萼樓使樓前善水調者登而歌曰山川滿目淚沾衣富貴榮華能幾時不見只今汾流上惟有年年鴻鴈飛上顧侍者曰誰爲此曰宰相李嶠辭也上曰眞才子也不待曲終而去】

沈佺期

古歌

落葉流風向玉臺夜寒秋思洞房開水晶簾外金波下雲母牕前銀漢回玉階陰陰苔蘚色君王履綦難再得璇閨窈窕秋夜長繡戶徘徊秋月光燕姬防帳芙蓉色秦女金鑪蘭麝香北斗七星橫夜半淸歌一曲防君腸

古意【又作鳯簫曲】

八月涼風動髙閣千金麗人捲綃幕已憐池上歇芳菲不念君恩坐揺落世上榮華如轉蓬朝隨阡陌暮雲中飛燕侍寢昭陽殿班姬飲恨長信宮長信宮昭陽殿春來歌舞妾自知秋至容華君不見昔時嬴女厭世氛學吹鳯簫乘防云含情轉盼向簫史千載紅顏持贈君

入少密谿

雲峯苔壁繞谿斜江路香風夾岸花村密不言通鳥道雞鳴始覺有人家人家更在深巖口澗水周流宅前後遊魚瞥瞥雙釣童伐木丁丁一樵叟自言避喧非避秦薜衣耕鑿帝堯人相畱且待雞黍熟夕臥深山蘿月春

徐之

采蓮

越艷荊姝慣采蓮蘭橈畵檝滿長川秋來江水澄如練映水紅妝如可見此時蓮浦珠翠光此日荷風羅綺香纎手周遊不蹔息紅英爛爛殊未極夕鳥棲林人欲稀長歌哀怨探蓮歸

宋之問

下山歌【王無競和云日雲暮兮下嵩山山路連綿兮村石間出谷口兮見明月心裵徊兮不能還】

下嵩山兮多所思攜佳人兮步遲遲松間明月長如此君再遊兮復何時

軍中人日登髙贈房明府

幽郊昨夜陰風防頓覺朝來陽吹暖涇水橋南柳欲黃杜陵城北花應滿長安昨晚寄寒衣短翮登玆一望歸聞道覬旋乘騎入看君走馬見芳菲

寒食陸渾別業

洛陽城裏花如雪陸渾山中今始發旦別河橋楊柳風夕臥伊川桃李月伊川桃李正芳新寒食山中酒復春野老不知堯舜力酣歌一曲太平人

寒食江州滿塘驛

去年上巳洛橋邊今年寒食廬山曲遙憐鞏樹花應滿復見吳洲艸新綠吳洲春艸蘭杜芳感物思歸懷故鄕驛騎明朝發何處猿聲今夜防君腸

至端州驛見杜五審言沈三佺期閻五朝隱王二無競題壁慨然成詠

逐臣北地承嚴譴調到南中每相見豈意南中岐路多千山萬水分鄕縣雲揺雨防各翻飛海濶天長音信稀處處山川同瘴癘自憐能得幾人歸

明河篇【唐書云武后朝之問求爲北門學士不許乃作此篇以見意後見之謂崔融曰非不知之問有奇才但恨有口過耳注口過謂口臭也】

八月涼風天气淸萬里無雲河漢明昬見南樓淸且淺曉落西山縱復橫洛陽城闕天中起長河夜夜千門裏復道連甍共蔽虧畵堂瓊戶特相宜雲母帷前初泛濫水晶簾外轉逶迆倬彼昭回如練白復出東城接南陌南陌徵人去不歸誰家今夜搗寒衣鴛鴦機上疏螢度烏鵲橋邊一鴈飛鴈飛螢度愁難歇坐見明河漸微沒已能舒捲任浮雲不惜光輝讓流月明河可望不可親願得乘槎一問津更將織女支機石還訪城都賣卜人龍門應制【武后遊龍門命羣臣賦詩先成者賞以錦袍東方虯詩成詔賜坐未安宋之問後成文理兼美左右無不稱善乃就奪錦袍衣之】

宿雨霽氛埃流云度城闕河堤柳新翠苑樹花先發洛陽花柳此時濃山水樓臺映幾重羣公拂霧朝翔鳯天子乘春幸鑿龍鑿龍近出王城外羽從淋漓擁軒蓋云蹕才臨禦水橋天衣已入香山會山壁嶄巖防復連淸流澄澈俯伊川防影遙遙綠波上星龕奕奕翠微邊層巒舊長千尋木逺壑初飛萬丈泉防仗紅旌繞香閣下輦登髙望河洛東城宮闕擬昭回南陌溝塍珠綺錯林下天香七寶臺山中有酒萬年杯微風一起祥花落仙樂初鳴瑞鳥來鳥來花落紛無巳稱觴獻壽香霞裏歌舞淹畱景欲斜石間猶駐五云車鳥旗翼翼畱芳艸龍騎駸駸映晚花千乘萬騎鸞輿出水靜山空嚴警蹕郊外喧喧引看人傾都南望屬車塵囂聲引颺黃道王气周回入紫宸先王定鼎山河固寶命乘周萬物新吾君不事瑤池樂時雨來觀農扈春

郭振

古劍篇【唐史本傳云振少有大志爲通泉尉任俠使气嘗盜鑄及掠賣部中口武后召欲詰旣與語奇之索其文章振上寶劍篇後覽嘉嘆遂得擢用】

君不見昆吾鐡冶飛炎煙紅光紫气俱赫然良工鍜錬凡幾年鑄得寶劍名龍泉龍泉顏色如霜雪良工咨嗟嘆奇絕琉璃玉匣吐蓮花錯鏤金鐶生明月正逢天下無風塵幸得周防君子身精光黯黯靑蛇色文章片片幾鱗非直結交遊俠子亦曽親近英雄人何言中路遭棄捐零落飄淪古獄邊𨿽復沈埋無所用猶能夜夜气沖天【杜子美八哀云髙詠寶劍篇神交付防漠】

盧僎

十月梅花

君不見巴鄕春候中華別年年十月梅花發上苑今應雪作花寕知此地花爲雪自從遷播落黔巴三見江上開新花故園風光虛洛汭窮峽凝雲度嵗華花情縱似河陽好客心倍傷邊候早春候颯驚樓上梅霜威未落江潭艸江上侵天去不還樓花覆簾空坐攀一向花前看白髮幾廻夢裏憶紅顏紅顏白髮云泥攺何異桑田移碧海卻想華年故國時惟餘一片空心在空心弔影向誰陳雲臺仙閣舊遊人儻知巴樹連冬發應憐南國气長春

張說

鄴都引

君不見魏武艸創爭天防羣雄睚眥相馳逐晝擕壯士破堅陣夜接詞人賦華屋都邑繚繞西山陽桑楡漫漫漳河曲城郭爲墟人代攺但見西園明月在鄴傍髙冢多貴臣蛾眉曼睩共灰塵試上銅臺歌舞處惟有秋風愁殺人

徐彥伯

芳樹

玉花珍簟上金縷【一作鏤】畵屏開曉月憐箏柱春風憶鏡臺箏柱春風吹曉月芳樹落花朝暝歇槁砧刀頭未有時攀條拭淚坐相思

吳少微

怨歌行

城南有怨婦含情傍芳叢自謂二八時歌舞入漢宮皇恩數流眄承幸玉堂中綠栢黃花催夜酒錦衣羅袂逐春風建章西宮煥若神燕趙美女二千人君王厭徳不忘新況羣艶冶粉來陳是時別君不再見三十三春長信殿長信重門晝掩闗淸房曉帳幽且閒綺牕虫网氛塵色文軒鶯樹桃李顏天王貴宮不貯老浩然含淚今來還自憐春風轉晚暮試逐佳遊芳艸路小腰麗女奪人奇金鞍少年曽不顧【有逸句】歸來誰爲夫請謝西家婦莫辭先醉觧羅襦

古意

洛陽芳艸向春開洛陽女兒平旦來流車走馬紛相催折芳闘艸向曲臺曲臺自有千萬行重花累葉間垂楊北林朝日錦明光南國微風蘇合香可憐窈窕女不作邯鄲倡妙舞轉廻拂長袖髙歌浩唱發淸商歌終舞罷歡無極樂往悲來長嘆息陽春白日不少畱紅花碧樹無顏色碧樹風花先春度珠簾粉澤無人顧如何年少忽遲暮坐見明月與白露明月白露夜已寒香衣錦帶空珊珊今日陽春一妙曲鳯凰樓上與君彈

劉廷琦

瑞雪篇

紫宸飛雪曉徘徊層閣重門雪照開九衢皛耀浮埃盡千品差池贄帛來何處田中非種玉誰家院裏不生梅埋云翳景無窮巳因風落地吹還起先過翡翠寶房中轉入鴛鴦金殿裏美人含笑出聨翩艶逸輕相鬭容止羅衣防著渾是花玉手摶來半成水奕奕紛紛何所如頓憶楊園二月初羞同班妾髙秋扇欲照明王乙夜書姑射山中符聖壽芙蓉闕下降仙車願隨睿澤流無限長報丰年樂有餘

李如璧

明月

三五月華流煙光可憐懷歸郢路長逾江越漢津無梁遙遙永夜思茫茫昭君失寵辭上宮蛾眉蟬娟臥氊穹胡人琵琶彈北風漢家音信絕南鴻昭君此時怨畵工可憐明月光朣朧節旣秋兮天向寒沅有漪兮湘有瀾沅湘紏合渺漫漫洛陽才子憶長安可憐明月復團團逐臣戀主心愈恪棄妾思君情不薄已悲芳嵗徒淪落復恐紅顏坐銷鑠可憐明月方照灼向影傾身比葵藿

李昻

從軍行

漢家未得燕支山徵戍年年沙朔間塞下長驅汗血馬雲中恆閉玉門闗陰山瀚海千萬里此日桑河凍流水稽洛山邊云騎來漁陽戍裏烽煙起長途羽檄何相望天子按劍思北方羽林練士拭金甲將軍校戰出玉堂幽陵異域風煙攺亭障連連古今在夜鴻鴈南渡河曉望旌旗北臨海寒沙飛淅瀝遙裔連窮磧漠云平初合陣西山月出聞鳴鏑城南百戰多苦辛路傍死臥黃沙人戎衣不脫隨霜雪汗馬防長被鐡楊葉樓中不寄書蓮花劍上空流血匈奴未滅不言家驅逐行行邊徼賖歸心海外見明月別思天邊夢落花天邊廻望何悠悠芳樹無人渡隴頭春云不變陽闗雪桑葉先知吳地秋田疇不賣盧龍防竇憲思勒燕然石麾兵靜北垂此日交河湄欲令塞上無干戚會待單於系頸時

胡浩

大漢行

單於犯薊門虜騎略蕭邊南山木葉飛下地北海蓬根亂上天科斗連營太原道魚麗合陣武威川三軍遙倚伏萬里相馳逐旌斾悠悠靜瀚源鼙鼔喧喧動盧谷窮徼出幽陵吁嗟倦寢興馬蹄凍澑石胡毳暖生冰雲沙泱漭天光閉河寒陰沈海色凝崆峒此國誰能托蕭索邊心常不樂近見行人畏白龍遙聞公主愁黃鶴陽春半岐路間瑤臺苑玉門闗百花芳樹紅將歇二月蘭臯綠未還陣云不散魚龍水雨雪猶飛鴻鵠山山嶂綿連那可極路逺辛勤夢顏色北堂萱艸不寄來東園桃李長相憶漢將紛紜攻戰盈胡防蕭條幽朔淸韓昌拜節偏知送鄭吉驅旌坐見迎火絕煙沈在西極谷靜山空自北平但得將軍能百勝不須天子築長城

賀朝淸

從軍行

朔胡乘月防邊城軍書挿羽刺【一作賜】中京天子金壇拜飛將單於玉塞振佳兵騎射先鳴推任俠龍韜決勝佇時英聞有河湟客愔愔理帷帟常山啟伯圖汜水先天防銜珠浴鐡向桑幹釁旗膏劍指烏丸鳴雞巳報闗山曉來鴈遙傳沙塞寒直爲甘心從苦節隴頭流水鳴嗚咽邊樹蕭蕭不覺春天山漠漠長飛雪魚麗陣接塞云平鴈翼營通海月明始看晉幕飛鵝入旋聞齊壘啼鳥【一作鳥】聲自從一戍燕支山春光幾度晉陽闗金河未轉靑絲騎玉筯應啼紅粉顏鴻歸燕相續池邊芳艸綠巳見氛淸細柳營莫更春歌落梅曲烽沈竈減靜邊亭海晏山空肅巳寕行望鳯京旋凱防重來麟閣畵丹靑

萬齊融

仗劍行

昨夜星宮動紫薇今年天子用武威登車一呼風雷動遙震陰山撼巍巍胡驕子當見旄頭蝕應死願騎單馬仗天威挼取長繩縛虜歸仗劍遙叱路傍子匃奴頭血濺君衣

王翰

春女歌【郭茂倩樂府作春女行】

紫臺穹跨連綠波紅軒鉿匝垂纎羅中有一人金作面隔幌玲瓏遙可見忽聞黃鳥鳴且悲鏡邊含笑著春衣羅袖嬋娟似無力行拾落花比容色落花一度無再春人生作樂須及辰君不見楚王臺上紅顏子今日皆成狐兔塵

飲馬長城窟行【一作古長城吟】

長安少年無逺圖一生惟羨執金吾麒麟殿前拜天子走馬爲君西擊胡胡沙獵獵吹人面漢虜相逢不相見遙聞鐘鼓動地來傳道單於夜猶戰此時顧恩寕顧身爲君一行摧萬人壯士揮戈廻白日單於濺血污朱輪歸來飲馬長城窟長城道傍多白骨問之耆老何代人云是秦王築城卒黃昬塞北無人煙鬼哭啾啾聲沸天無罪見誅功不賞孤魂流落此城邊當昔秦王按劍起諸侯膝行不敢視富國彊兵二十年築怨聲寃九千里秦王築城何太愚天實亡秦非北胡一朝禍起蕭墻內渭水咸陽不復都

孫逖

山陰縣西樓

都邑西樓芳樹間逶迆霽色繞江山山月夜從公署出江云晚對訟庭還誰知春色朝朝好二月飛花滿江艸一見湖邊楊柳風遙憶靑靑洛陽道

宗皇帝

入秦川路寒食

洛陽芳樹映天津灞垂楊窣地新直爲經過行樂處不知虛度兩京春去年餘閏今春早曙色和風看花艸可憐寒食與淸明光輝並在長安道自從闗路入秦川爭道何人不戲鞭公子途中妨蹋踘佳人馬上廢秋千渭水長橋今欲度忽忽漸見新丰樹逺看驪岫入雲霄預想湯池起煙霧霧气氛氳水殿開暫拂香泉歸去來今嵗淸明行巳晚明年寒食更相陪

春臺望

暇景屬三春髙臺聊四望目極千里際山川一何壯太華見重巖終南分疉嶂郊原紛綺錯參差多異狀佳气滿通溝遲步入綺樓初鶯一一鳴紅樹歸鴈遲遲去綠洲太液池中下黃鶴昆明水上映牽牛聞道漢家全盛日別館離宮非一甘泉逶迆亙明光五柞連延接未央周廬徼道縱橫轉飛閣回軒左右長須念作勞居者逸勿言身後焉能卹爲想雄豪壯栢梁何如儉陋卑茅室陽烏黯黯向山沈夕鳥喧喧入上林薄暮賞余回步輦還念中人罷百金

賀知章

奉和禦制春臺

靑陽布王道覽陶眞性欣若天下春髙逾域中聖神臯類觀賞帝裏如懸鏡繚繞八川浮岧嶤雙闕映曉色徧昭陽晴雲捲建章華滋的皪丹靑樹顥气氤氳金玉堂尙有靈蛇下鄜畤還徴瑞寶入陳倉自昔秦奢漢窮武后庭萬餘宮百數旗回五丈殿千門連綿南隥出西垣廣晝螓蛾誇窈窕羅生玳瑁象昆侖乃睠天晴興隠卹古來土木良非一荊臨章華趙叢臺何如堯階將禹室層欄窱下龍輿淸管逶迆半綺疏一聽南風引鸞舞長謡北極仰鶉居

許景先

奉和禦制春臺望

睿徳在靑陽髙居視中縣秦城連鳯闕漢寢疏龍殿文物照光輝郊畿鬱蔥蒨千門望成錦八水明如練復道曉光披宸遊出禁移瑞气朝浮五云閣祥光夜吐萬年枝蘭葉負龜初薦祉桐花集鳯更來儀秦漢生人凋力役阿房甘泉搆云碧汾祠雍畤望通天玉堂宣室坐長年鼓鐘西接咸陽觀苑囿南通鄠杜田明主卑宮戒前失輔徳欽賢政惟一昆虫不夭在春搜稼穡常艱重農術邦家已荷聖謨新猶聞儉陋惜中人豫奉北辰垂七曜長歌東武抃千春

唐詩品彚卷二十五

欽定四庫全書

唐詩品彚卷二十六

明髙棅編

七言古詩二

正宗【一】

李白【上】

烏夜啼

黃雲城邊烏欲棲歸飛啞啞枝上啼機中織錦秦川女碧紗如煙隔牕語停梭悵然憶逺人獨宿空房淚如雨【劉須溪云語有深於此者然情之所至皆不如此則亦不必深也凡言樂府者未足以知此】

烏棲曲

姑蘇臺上烏棲時吳王宮裏醉西施吳歌楚舞歡未畢靑山欲銜半邊日銀箭金壺漏水多起看秋月墜江波東方漸髙柰樂何【賀知章云此詩可以泣鬼神蕭士斌云此樂府深得國風刺詩之體範徳機云漢魏詩多不可防所以爲好者蓋其气象自不同耳李詩好處亦難防點之則全篇有所不可擇焉若此篇與鳥夜啼可爲精金粹玉矣】

楊叛兒

君歌楊叛兒妾勸新丰酒何許最闗情烏啼白門柳烏啼隱楊花君醉畱妾家博山鑪中沈香火雙煙一气淩紫霞

白紵辭

月寒江淸夜沈沈羙人一笑千黃金垂羅舞縠揚哀音郢中白雪且莫吟子夜吳歌動君心動君心冀君賞願作天池雙鴛鴦一朝飛去靑雲上

采蓮曲

若耶谿傍采蓮女笑隔荷花共人語日照新妝水底明風飄香袂空中舉岸上誰家遊冶郎三三五五映垂楊紫驑嘶入落花去見此踟躕空斷腸【劉云淺詩盡情】

王昭君

漢家秦地月流影照明妃一上玉闗道天涯去不歸漢月還從東海出明妃西嫁無來日燕支長寒雪作花蛾眉憔悴沒胡沙生乏黃金枉圖畫死畱靑冢使人嗟

長相思二首

長相思在長安絡緯秋啼金井闌微霜淒淒簟色寒孤燈不眠思欲絕捲帷望月空長嘆羙人如花隔云端上有靑防之長天下有緑水之波瀾天長路逺魂飛苦夢魂不到闗山難長相思推心肝

日色欲盡花含煙月明欲素愁不眠趙瑟初停鳯凰柱蜀琴欲奏鴛鴦弦此曲有意無人傳願隨春風寄燕然憶君迢迢隔靑天昔時橫波目今作流淚泉不信妾腸斷歸來看取明鏡前【蕭云詞意悲而不傷怨而不謗】

飛龍引

黃帝鑄鼎於荊山鏈丹砂丹砂成黃金騎龍飛上天淸家云愁海思令人嗟宮中防女顏如花飄然揮手淩紫霞從風縱體登鑾車登鑾車侍軒轅遨遊靑天中其樂不可言

行路難

金樽淸酒斗十干玉盤珍羞直萬錢停杯投筯不能飡防劍四顧心茫然欲渡黃河水塞川將登太行雪滿山閒來垂釣碧谿上忽復乘舟夢日邊行路難行路難多岐路今安在長風破浪防有時直掛云防濟滄海【劉云結得不至鼠尾甚善甚善】

登髙丘而望逺海

登髙丘望逺海六鰲骨巳霜三山流安在扶桑半摧折白日沈光彩銀臺金闕如夢中秦王漢武空相待精衛費木石黿鼉無所憑君不見驪山茂陵盡灰滅牧羊之子來攀登盜賊刼寶玉精靈竟何能窮兵黷武今如此鼎湖飛龍安可乘

行行且遊獵篇

邊城兒生年不讀一字書但將遊獵跨輕趫胡馬秋肥宜白艸騎來躡影何輕驕金鞭拂雪揮鳴鞘半醉呼鷹出逺郊弓彎滿月不虛發雙鶬迸落連飛海邊觀者皆辟易猛气英風振沙磧儒生不及遊俠人白首下帷復何益

山人勸酒

蒼蒼雲松落落綺皓春風爾來爲阿誰蝴蝶忽然滿芳艸秀眉霜雪顏桃花骨淸髓緑長羙好稱是秦時避世人勸酒相歡不知老各守麋鹿志恥隨龍虎爭歘起佐天子漢皇乃復驚顧謂戚夫人彼翁羽翼成歸來商山下泛若云無情舉觴酬巢由洗耳何獨淸浩歌望嵩嶽意气還相傾

公無渡河

黃河西來決昆侖咆哮萬里觸龍門波滔天堯咨嗟大禹理百川兒啼不窺家殺湍湮洪水九州始蠶麻其害乃去茫然風沙披髮之叟狂而癡淸晨臨流欲奚爲旁人不惜妻止之公無渡河苦渡之虎可搏河難憑公果溺死流海湄有長鯨白齒若雪山公乎公乎掛骨於其間箜篌所悲竟不還

獨漉篇

獨漉水中泥水濁不見月不見月尙可水深行人沒越烏從南來胡鷹亦北渡我欲彎弓向天射惜其中道失歸路落葉別樹飄零隨風客無所托悲與此同羅幃舒捲似有人開明月直入無心可猜【欒城遺言云不可及】雄劍掛壁時時龍鳴不斷犀象繡澁苔生國恥未雪何由成名神鷹夢澤不顧鴟鳶爲君一擊鵬搏九天

春日行

深宮髙樓入紫淸金作蛟龍盤繡楹佳人當牕弄白日弦將手語彈鳴箏春風吹落君王耳此曲乃是升天行因出天池泛蓬瀛樓臺蹙防波浪驚三千防娥獻歌笑鐘考鼔宮殿傾萬姓聚舞歌太平我無爲人【缺】自寧三十六帝欲相迎僊人飄翩下云軿【缺】帝不去畱鎬京安能爲軒轅獨往入窅防小臣拜獻南山壽陛下萬古垂鴻名【人自寧帝不去皆三言原板人下多不帝上多大非故缺】

北風行

燭龍棲寒門光耀猶旦開日月照之何不及此惟有北風號怒天上來燕山雪花大如席片片吹落軒轅臺幽州思婦十二月停歌罷笑雙娥摧倚門望行人念君長城苦寒良可哀別時提劍救邊去遺此虎紋金鞞靫中有二雙白羽箭蜘蛛結网生塵埃箭空在人今戰死不復廻不忍見此物焚之巳成灰黃河捧土尙可塞北風雨雪恨難裁

逺別離

逺別離古有皇英之二女乃在洞庭之南瀟湘之浦海水直下萬里深誰人不念此離苦日慘慘兮云防防猩猩啼煙兮鬼嘯雨我縱言之將何補皇穹竊恐不照余之忠誠云憑憑兮欲吼怒堯舜當之亦禪禹君失臣兮龍爲魚權歸臣兮防變虎或言堯幽囚舜野死九疑聨緜皆相似重瞳孤墳竟何是帝子泣兮緑雲間隨風波兮去無還慟哭兮逺望見蒼梧之深山蒼梧山崩湘水絕竹上之淚乃可滅【此太白傷時君子失位小人用事以致防亂身在江湖之上欲往救而不可哀忠諫之無從舒憤疾而作也劉云參差屈曲幽人鬼語而動蕩自然無長吉之苦範云此篇最有楚人風所貴乎楚言者斷如復斷亂如復亂而辭意往覆屈折行乎其間者實未嘗斷而亂也使人一唱三嘆而有遺音至於收淚謳吟又足以興夫三綱五典之重者豈虛也哉玆太白所以爲不可及也】

白頭吟

錦水東北流波蕩雙鴛鴦雄巢漢宮樹雌弄秦艸芳寧同萬死碎綺翼不忍雲間兩分張此時阿嬌正嬌妬獨坐長門愁日暮但願君恩顧妾深豈惜黃金買詞賦相如作賦得黃金丈夫好新多異心一朝將聘茂陵女文君因贈白頭吟東流不作西歸水落花辭條羞故林兔絲固無情隨風任傾倒誰使女蘿枝而來彊縈抱兩艸猶一心人心不如艸莫捲龍須席從他生网絲且畱琥珀枕或有夢來時覆水再收豈滿杯棄妾已去難重回古來得意不相負秪今惟見靑陵臺

將進酒

君不見黃河之水天上來奔流到海不復回又不見髙堂明鏡悲白髮朝如靑絲暮如雪人生得意須盡歡莫使金樽空對月天生我材必有用千金散盡還復來烹羊宰牛且爲樂防須一飲三百杯岑夫子丹丘生進酒君莫停與君歌一曲請君爲我側耳聽鐘鼔饌玉不足貴但願長醉不願醒古來聖賢皆寂寞惟有飲者畱其名陳王昔日宴平樂斗酒十千恣歡謔主人何爲言少錢徑須沽取對君酌五花馬千金裘呼兒將出換羙酒與爾同消萬古愁

搗衣篇

閨裏佳人年十餘嚬蛾對影恨離居忽逢江上春歸燕銜得雲中尺素書玉手開緘長嘆息狂夫猶戍交河北萬里交河水北流願爲雙燕泛中洲君邊云擁靑絲騎妾處苔生紅粉樓樓上春風日將歇誰能攬鏡看愁髮曉吹篔管隨落花夜搗戎衣向明月明月髙髙刻漏長珍珠簾箔掩蘭堂橫垂寶幄同心結半拂瓊筵蘇合香瓊筵寶幄連枝錦燈燭熒熒照孤寢有便憑將金剪刀爲君畱下相思枕摘盡庭蘭不見君紅巾拭淚生氤氳明年若更徵邊塞願作陽臺一段【又作片】云

蜀道難【唐書摭言云李白始自西蜀至京道未振以所業謁賀知章知章覽蜀道難一篇曰子謫仙人也薦之於宗新唐書謂嚴武在蜀放肆房琯爲部內刺史武不爲禮最厚杜甫毎欲殺甫李白作蜀道難乃爲房與杜危也洪駒父詩話云嘗見李集一本蜀道難題下注云諷章仇兼瓊也蕭云諸說皆非也此詩乃太白初聞祿山亂華天子幸蜀而作也】

噫吁嚱危乎髙哉蜀道之難難於上靑天蠶叢及魚鳬開國何茫然爾來四萬八千歲不與秦塞通人煙西當太白有鳥道可以橫絕峨眉巓地崩山摧壯士死然後天梯石棧相勾連上有六龍回日之髙標下有衝波逆折之回川黃鶴之飛尙不能過猿猱欲度愁攀援靑泥何盤盤十步九折縈巖巒捫參歷井仰脇息以手撫膺坐長嘆問君西遊何時還畏途巉巖不可攀但見悲烏號古木雄飛呼雌繞林間又聞子規啼夜月愁空山蜀道之難難於上靑天使人聽此凋朱顏連峯去天不盈尺枯松倒掛倚絕壁飛湍瀑流爭喧豗砯厓轉石萬壑雷其險也如此嗟爾逺道之人胡爲乎來哉劍閣崢嶸而崔嵬一夫當闗萬夫莫開所守或匪親化爲狼與豺朝避猛虎夕避長蛇磨牙吮血殺人如麻錦城𨿽云樂不如早還家蜀道之難難於上靑天側身西望長咨嗟【殷璠云李白蜀道難等篇可謂奇而又奇劉云妙在起防其才思放肆語次崛奇自不在言】

梁甫吟

長嘯梁甫吟何時見陽春君不見朝歌屠叟辭棘津八十西來釣渭濵寧羞白髮照淸水逢時吐气思經綸廣張三千六百釣風期暗與文王親大賢虎變愚不測當年頗似尋常人君不見髙陽酒起艸中長揖山東隆凖公入門不拜騁雄辯兩女輟洗來趨風東下齊城七十二指揮楚漢如旋蓬狂客落魄尙如此何況壯士當羣雄我欲攀龍見明主雷公砰訇震天鼔帝傍投壺多玉女三時大笑開電光倐爍晦防起風雨閶闔九門不可通以額扣闗閽者怒白日不照吾精誠杞國無事憂天傾猰防磨牙競人肉騶虞不折生艸莖手接飛猱搏雕虎側足焦原未言苦知者可捲愚者豪世人見我輕鴻毛力排南山三壯士齊相殺之費二桃吳楚弄兵無劇孟亞夫咍爾爲徒勞梁甫吟聲正悲張公兩龍劍神物合有時風雲感會起屠釣大人屼當安之

白雲歌送劉十六歸山

楚山秦地皆白雲白雲處處長隨君長隨君君入楚山裏云亦隨君渡湘水湘水上女蘿衣白雲堪臥君早歸

懷仙歌

一鶴東飛過滄海放心散漫知何在仙人浩歌望我來應攀玉樹長相待堯舜之事不足驚自余囂囂眞可輕巨鰲莫載三山去我欲蓬萊頂上行

月下吟【金陵城西樓作】

金陵夜寂涼風發獨上髙樓望吳越白雲映水揺空城白露垂珠滴秋月月下沈吟久不歸古來相接眼中稀解道澄江淨如練令人長憶謝暉

灞陵行送別

送君灞陵亭灞水流浩浩上有無花之古樹下有傷心之春艸我向秦人問路岐云是王粲南登之古道古道連綿走西京紫闕落日浮雲生正當今夕斷膓處黃鸝愁絕不忍聽

江上吟

木蘭之枻沙棠舟玉簫金管坐兩頭羙酒樽中置千斛載妓隨波任去畱仙人有待乘黃鶴海客無心隨白鷗屈平詞賦懸日月楚王臺榭空山丘興酣落筆揺五嶽詩成笑傲淩滄洲功名富貴若長在漢水亦應西北流【蕭云此逹者之詞也】

玉壺吟

烈士擊玉壺壯心惜暮年三杯拂劍舞秋月忽然髙詠涕泗漣鳯凰初下紫泥詔謁帝稱觴登禦筵揄揚九重萬乘主謔浪赤墀靑賢朝天數換飛龍馬勑賜瑚白玉鞭世人不識東方朔大隱金門是謫仙西施宜笑復宜嚬醜女效之徒累身君王𨿽愛蛾眉好無柰宮中妬殺人【蕭云此白自述其知遇始末之詞也】

侍從宜春苑奉詔賦龍池柳色初靑聽新鶯百囀歌

東風巳緑瀛洲艸紫殿紅樓覺春好池南柳色半靑靑縈煙裊娜拂綺城垂絲百尺掛雕楹上有好鳥相和鳴間闗早得春風情春風捲入碧雲去千門萬戶皆春聲是時君王在鎬京五云垂輝耀紫靑仗出金宮隨日轉天回玉輦繞花行始向蓬萊看舞鶴還過茝石聽新鶯新鶯飛繞上林苑願入簫韶雜鳯笙【範云此賦物詩格調旣髙法度又謹妙而又易見者也】

豳歌行上新平長史兄粲

豳谷稍稍振庭柯涇水浩浩揚湍波哀鴻酸嘶暮聲急愁雲愴慘寒气多憶昨去家此爲客荷花初紅柳條碧中宵出飲三日杯明朝歸揖二千石寧知流寓變光輝胡霜蕭颯繞客衣寒灰寂寞憑誰暖落葉飄揚何處歸吾兄行樂窮曛旭滿堂有羙顏如玉趙女長歌入防云燕姬醉舞嬌紅燭狐裘獸炭酌流霞壯士悲吟寧見嗟前榮後枯相翻覆何惜餘光及棣華

西嶽雲臺歌送丹丘子

西嶽崢嶸何壯哉黃河如絲天際來黃河萬里觸山動盤渦轂轉秦地雷榮光休气紛五防千年一淸聖人在巨靈咆哮擘兩山洪波噴箭射東海三峯卻立如欲摧翠厓丹谷髙掌開白帝金精運元气石作蓮花云作臺雲臺閣道連窈防中有不死丹丘生明星玉女備灑掃麻姑搔背指輕我皇手把天地戶丹丘談天與天語九重出入生光輝東來蓬萊復西歸玉漿儻或故人飲騎二茅龍上天飛

扶風豪士歌【蕭云此篇太白避亂東土時作言道路艱阻京國亂離而東土之太平自若也扶風乃三輔郡意豪士亦必同時避亂於東吳而與太白衘杯酒接殷勤之歡者】

洛陽三月飛胡沙洛陽城中人怨嗟天津流水波赤血白骨相撐如亂麻我亦東奔向吳國浮雲四塞道路賖東方日出啼早鴉城門人開掃落花【劉云偶然一覽八句自佳】梧桐楊柳拂金井來醉扶風豪士家扶風豪士天下奇意气相傾山可移作人不倚將軍勢飲酒豈顧尙書期雕盤綺食防眾客吳歌趙舞香風吹原嘗春陵六國時開心寫意君所知堂中各有三千士明日報恩知是誰【劉云𨿽淺淺切甚然而亦險激也】撫長劍一揚眉淸水白石何離離脫吾防向君笑飲君酒爲君吟張良未逐赤松去橋邊黃石知我心

廬山謡寄盧侍禦虛舟

我本楚狂人【劉云爲此桀態】鳯歌笑孔丘手持緑玉杖朝別黃鶴樓五嶽尋仙不辭逺一生好入名山遊廬山秀出南斗傍屏風九疊云錦張影落明湖靑黛光金闕前開二峯長銀河倒掛三石梁香鑪瀑布遙相望廻厓防嶂淩蒼蒼翠影紅霞映朝日鳥飛不到吳天長登髙壯觀天地間大江茫茫去不還黃雲萬里動風色白波九道流雪山好爲廬山謡興因廬山發閒窺石鏡淸我心謝公行處蒼苔沒早服還丹無世情琴心三疊道初成遙見仙人防雲裏手把芙蓉朝玉京先期汗漫九垓上願接盧敖遊太淸

襄陽歌

落日欲沒峴山西倒著接防花下迷襄陽小兒齊拍手攔街爭唱白銅鞮【歐陽修云此常語也】傍人借問笑何事笑殺山翁醉似泥鷁杓鸚鵡杯百年三萬六千日一日須傾三百杯遙看漢水鴨頭緑恰似蒲桃初醱醅此江若變作春酒壘麯便築糟丘臺幹金駿馬喚小妾笑坐雕鞍歌落梅車傍側掛一壺酒鳯笙龍管行相催咸陽市上嘆黃犬何如月下傾金罍君不見晉朝羊公一片石龜頭剝落生莓苔淚亦不能爲之墮心亦不能爲之哀淸風明月不用一錢買玉山自倒非人推【歐陽修云然後見其橫放其所以驚服千古者詎不在此邪】舒州杓力士鐺李白與爾同死生襄王雲雨今安在江水東流猿夜聲

酬殷明佐見贈五云裘歌

我吟謝朓詩上語朔風颯颯吹飛雨謝朓已沒靑山空後來繼之有殷公粉圖珍裘五云色曄如晴天散彩虹文章彪炳光陸離應是素娥玉女之所爲輕如松花落金粉濃似苔錦含碧滋逺山積翠橫海島殘霞飛丹映江艸凝豪采掇花露容幾年功成奪天造故人贈我我不違著令山水含淸輝頓驚謝康樂詩興生我衣襟前林壑斂暝色袖上雲霞收夕霏羣仙長嘆驚此物千崖萬領相縈郁身騎白鹿行飄颻手翳紫芝笑披拂相如不足跨鷫鸘王恭鶴氅安可方瑤臺雪花數千防片片吹落春風香爲君持此淩蒼蒼上朝三十六玉皇下窺夫子不可及矯首相思空斷膓

梁園吟

我浮黃雲去京闕掛席欲進波連山天長水濶厭逺渉訪古始及平臺間平臺爲客憂思多對酒遂作梁園歌卻憶蓬池阮公詠因吟緑水揚洪波洪波浩蕩迷舊國路逺西歸安可得人生逹命豈暇愁且飲羙酒登髙樓平頭奴子揺大扇五月不熱疑淸秋玉盤楊梅爲君設吳鹽如花皎白雪持鹽把酒但飲之莫學夷齊事髙潔昔人豪貴信陵君今人耕種信陵墳荒城虛照碧山月古木盡入蒼梧云梁王宮闕今安在牧馬先歸不相待舞影歌聲散緑池空餘汴水流東海沈吟此事淚滿衣黃金買醉不能歸連呼五白行六博分曹賭酒酣馳輝我歌且謡意方逺東山髙臥時起來欲濟蒼生未應晚

夢遊天姥吟畱別

海客談瀛洲煙濤微茫信難求越人語天姥云霓明滅或可覩【範云瀛洲難求而不必求天姥可覩而實未覩故欲因夢而覩之耳】天姥連天向天橫勢防五嶽掩赤城天臺四萬八千丈對此欲倒東南傾我欲因之夢吳越一夜飛度鏡湖月湖月照我影送我至剡谿謝公宿處今尙在緑水蕩漾淸猿啼腳著謝公屐身登靑雲梯半壁見海日空中聞天雞【甚顯】千巖萬轉路不定迷花倚石忽已暝【甚晦】熊咆龍吟殷巖泉栗深林兮驚層巓云靑靑兮欲雨水澹澹兮生煙列缺霹靂丘巒崩摧洞天石扇訇然中開靑防浩蕩不見底日月照耀金銀臺【又甚顯】霓爲衣兮風爲馬云之君兮紛紛而來下虎鼓瑟兮鸞回車仙之人兮列如麻【又甚晦】忽魂悸以魄動怳驚起而長嗟惟覺時之枕席失向來之煙霞世間行樂亦如此古來萬事東流水別君去時何時還且放白鹿靑崖間須行卽騎訪名山安能摧眉折腰事權貴使我不能開心顏【範批云夢吳越以下夢之原也次諸節夢之波瀾也其間顯而晦晦而顯至失向來之煙霞極而與人接矣非太白之胸次筆力亦不能發此枕席煙霞二句最有力結語平衍亦文勢之當如此也】

鳴臯歌送岑徵君【時梁園三尺雪在淸冷池作】

若有人兮思鳴臯阻積雪兮心煩勞洪河淩競不可以徑度冰龍鱗兮難容舠邈仙山之峻極兮聞天籟之嘈嘈霜崖縞皓以合沓兮若長風扇海湧滄溟之波濤猿緑羆舔舕崟岌危柯振石駭膽栗魄羣呼而相號峯崢嶸以路絕掛星辰於巖防送君之歸兮動鳴臯之新作交鼓吹兮彈絲觴淸冷之池閣君不行兮何待若反顧之黃鶴掃梁園之羣英振大雅於東洛巾徵軒兮歷阻折尋幽居兮越巘防盤白石兮坐素月琴松風兮寂萬壑望不見兮心氛氳蘿冥冥兮霰紛紛水橫洞以下淥波小聲而上聞虎嘯谷而生風龍藏谿而吐云寡鶴淸淚饑鼯嚬呻魂獨處此幽默兮愀空山而愁人雞聚族而爭食鳯孤飛而無鄰蝘蜓嘲龍魚目混珍嫫母衣錦西施負薪【歸來子云此諄諄效屈原卜居賈誼弔屈原語而白才自逸蕩故或離而去之云】若使巢由桎梏於軒冕兮亦奚異乎防龍防於風塵哭何苦而救楚笑何誇而卻秦吾誠不能學二子沽名矯節以耀世兮固將棄天地而遺身白鷗兮飛來長與君兮相親【範云此篇稍長而詞意易見要亦楚人之流也惟其有蝘蜓魚目巢由防龍等語故前軰嘗稱之然此實非太白之用意處妙不在此也與逺別離篇皆佳而彼深矣】

唐詩品彚卷二十六

欽定四庫全書

唐詩品彚二十七

明髙棅編

七言古詩三

正宗【二】

李白【下】

送羽林陶將軍

將軍出使擁樓船江上旌旗拂紫煙萬里橫戈探虎穴三杯防劍舞龍泉莫道詞人無膽气臨行將贈繞朝鞭送程劉二侍郎兼獨孤判官赴安西幕府

安西幕府多材雄喧喧惟道三數公繡衣貂裘明積雪飛書走檄如飄風朝辭明主出紫宮銀鞍送別金城空天外飛霜下蔥海火旗云馬生光彩胡塞淸塵幾日歸漢家艸緑遙相待

與諸公送陳郎將歸衡陽【並序】

仲尼旅人文王明夷茍非其時聖賢低睂況僕之不肖者而遷逐枯槁固非其宜朝心不開暮髮盡白而登髙送逺使人增愁陳郎將義風凜然英思逸髮來下曹城之榻去邀才子之詩動淸興於中流泛素波而徑去諸公仰望不及連章祖之序慙起予輙冠名賢之首作者嗤我乃爲撫掌之資乎

衡山蒼蒼入紫防下看南極老人星廻飈吹散五峯雪往往飛花落洞庭气淸嶽秀有如此郎將一家拖金紫門前食客亂浮雲世人皆比孟嘗君江上送行無白璧臨岐惆悵若爲分

送祝八之江東賦得浣紗石

西施越谿女明艶光雲海未入吳王宮殿時浣紗古石今猶在桃李新開映古查菖蒲猶短出平沙昔時紅粉照流水今日靑苔覆落花君去西秦適東越碧山靑江幾超忽若到天涯思故人浣紗石上窺明月

同王昌齡送族弟襄歸桂陽

爾家何在瀟湘川靑沙白日長江邊昨夢江花照江國幾枝正發東牕前覺來欲往心悠然夢隨越鳥飛南天秦云連山海相接桂水橫煙不可渉送君此去令人愁風防茫茫隔河洲春潭瓊艸緑可折西寄長安明月樓

宣州謝朓樓餞別校書叔云

棄我去者昨日之日不可畱亂我心者今日之日多煩憂長風萬里送秋鴈對此可以酣髙樓蓬萊文章建安骨中間小謝又淸發俱懷逸興壯思飛欲上靑天攬日月抽刀斷水水更流舉杯消愁愁更愁人生在世不稱意明朝散髮弄扁舟【劉云崔嵬疊宕正在起一句不稱意語欲絕】

單父東樓秋夜送族弟沈之秦

爾從咸陽來問我何勞苦沐猴而冠不足言身騎土牛滯東魯沈弟欲行凝弟畱孤飛一鴈秦云秋坐來黃葉落四五北斗巳掛西城樓絲桐感人絲亦絕滿堂送君皆惜別捲簾見月淸興來疑是山陰夜中雪明日鬥酒別惆悵淸路塵遙望長安日不見長安人長安宮闕九天上此地曾經爲近臣一朝復一朝髮白心不攺屈原憔悴滯江潭亭伯流離放遼海折翮翻飛隨轉蓬聞弦虛墜下霜空聖朝久棄靑雲士他日誰憐張長公【蕭云此篇眷顧宗國之意深】

魯郡堯詞送竇明府簿華還西京【時久病初起作】

朝防犂眉騧舉鞭力不堪彊扶愁疾向何處角巾微服堯祠南長楊掃地不見日石門噴作金沙潭笑誇故人指絕境山光水色靑於藍廟中往往來擊鼓堯本無心爾何苦門前長跪雙石人有女如花日歌舞銀鞍繡轂往復回簸林蹶石鳴風雷逺煙空翠時明防白鷗歷亂長飛雪紅泥亭子赤闌干碧流環轉靑錦湍深沈百丈洞海底那知不有蛟龍蟠君不見緑珠潭水流東海緑珠紅粉沈光彩緑珠樓下花滿園今日曾無一枝在昨夜秋聲閶闔來洞庭水落騷人哀遂得三五少年軰登髙逺望形神開生前一笑輕九鼎魏武何悲銅雀臺我歌白雲倚牕牖爾聞其聲但揮手長風吹月度海來遙勸仙人一杯酒酒中樂酣宵向分舉觴酬堯堯可聞何不令臯繇擁篲橫八極直上靑天揮浮雲髙陽小飲眞瑣瑣山翁酩酊何如我竹林七子去道賖蘭亭雄筆何足誇堯祠笑殺五湖水至今憔悴空荷花爾向西秦我東越暫向瀛洲訪金闕藍田太白若可期爲余掃灑石上月

金陵酒肆畱別

風吹【一作白門】柳花滿店香吳姬壓酒勸客嘗金陵子弟來相送欲行不行各盡觴請君試問東流水別意與之誰短長【黃山谷云至此乃眞太白妙處當濳心焉劉須溪云終是太白語別】

別山僧

何處名僧到水西乘舟弄月宿涇谿平明別我上山去手防金策踏雲梯騰身轉覺三天近舉足回看萬嶺低謔浪肯居支遁下風流還與逺公齊此度別離何日見相思一夜暝猿啼

南陵別兒童入京【一作古意】

白酒新熟山中歸黃雞啄黍秋正肥呼童烹雞酌白酒兒女嘻笑牽人衣髙歌取醉欲自慰起舞落日爭光輝遊說萬乘苦不早著鞭跨馬渉逺道防稽愚婦輕買臣余亦辭家西入秦仰天大笑出門去我軰豈是蓬蒿人【劉云艸艸一語傾倒至盡起四句說得還山之樂磊落不辛苦而情實暢然不可勝道】

早春寄王漢陽

聞道春還未相識起傍寒梅訪消息昨夜東風入武陽陌頭楊柳黃金色碧水渺渺云茫茫羙人不來空斷膓預拂靑山一片石與君連日醉壺觴

寄王屋山人孟大融

我昔東海上勞山餐紫霞親見安期公食棗大如中年謁漢主不愜還歸家朱顏謝春輝白髮見生涯所期就金液飛步登云車願隨夫子天壇上閒與仙人掃落花

自漢陽病酒歸寄王明府

去歲左遷夜郎道琉璃硯水長枮槁今歲勑放巫山陽蛟龍筆翰生輝光聖主還聽子虛賦相如卻與論文章願掃鸚鵡洲與君醉百觴笑起白雲飛七澤歌吟緑水動三湘莫惜連船沽羙酒千金一擲買春芳

寄韋南陵冰【余江上乘興訪之遇尋顧尙書笑有此贈】

南船正東風北船來自緩冮上相逢借問君語嘯未了風吹斷聞君擕妓訪情人應爲尙書不顧身堂上三千珠履客甕中百斛金陵春恨我阻此樂淹畱楚江濱月色醉逺客山花開欲然春風狂殺人一日劇三年乘興嫌大遲焚卻子猷船夢見五柳枝巳看掛馬鞭何日到彭澤長歌陶令前

憶舊遊寄譙郡元參軍【金陵】

憶昔洛陽董糟丘爲余天津橋南造酒樓【劉云當時人當時語不知太白援糟丘爲重耶而使千載知其人如此】黃金白璧買歌笑一醉累月輕王侯海內賢豪靑雲客就中與君心莫逆廻山轉海不作難傾情倒意無所惜我向淮南攀桂枝君畱洛北愁夢思不忍別還相隨相隨迢迢訪仙城三十六曲水回縈一谿初入千花明萬壑度盡松風聲【劉云淸景徧人終不刻意】銀鞍金絡倒平地漢東太守來相迎紫陽之眞人邀我吹玉笙飡霞樓上動仙樂嘈然宛似鸞鳯鳴袖長管摧欲輕舉漢中太守醉起舞手持錦袍覆我身我醉橫眠枕其股【劉雲起語如此豈非人豪】當筵意气淩九霄星離雨散不終朝分飛楚闗山水遙余旣還山尋故巢君亦歸家渡渭橋君家嚴君勇貔虎作尹並州遏戎虜五月相呼度太行摧輪不道羊膓苦行來北涼歲月深感君貴義輕黃金瓊杯綺食靑玉案使我醉飽無歸心時時出向城西曲晉祠流水如碧玉浮舟弄水簫鼔鳴微波龍鱗莎艸緑興來擕妓恣經過其若楊花如雪何紅妝欲醉宜斜日百尺淸潭寫翠娥【劉云淸麗動人】翠娥嬋娟初月輝羙人更唱舞羅衣淸風吹歌入空去歌曲自繞行雲飛【劉云擕妓防景寫入天際宛轉情徹】此時行樂難再遇西遊因獻長楊賦北闕靑雲不可期東山白首還歸去渭橋南頭一遇君酇堂之北又離羣問余別恨知多少落花春暮爭紛紛言亦不可盡情亦不可極呼兒長跪緘此辭寄君千里遙相憶【劉云卻只如此結去讀起句便使人驚倒】

贈裴十四

朝見裴叔則朗如行玉山黃河落天走束海萬里寫入胸懷間身騎白黿不敢渡金髙南山買君顧徘徊六合無相知飄若浮雲且西去

贈潘侍禦論錢少陽

繡衣柱史何昻藏銕冠白簡橫秋霜三軍論事多引納堦前虎士羅幹將𨿽無二十五老者且有一翁錢少陽眉如松雪齊四皓調笑可以安儲皇君能禮此最下士九州拭目瞻淸光

流夜郎贈辛判官

昔在長安醉花柳五侯七貴同杯酒气岸遙淩豪士前風流肯落他人後夫子紅顏我少年章臺走馬看金鞭文章獻納麒麟殿歌舞淹畱玳瑁筵與君自謂長如此寧知艸動風塵起函谷忽驚胡馬來秦宮桃李向明開我愁逺謫夜郎去何日金雞放赦回

醉後贈從甥髙鎭

馬上相逢揖馬鞭客中相見客中憐欲邀擊築悲歌飲正值傾家無酒錢江東風光不借人枉殺落花空自春黃金逐手快意盡昨日破產今朝貧丈夫何事空笑傲不如燒卻頭上巾君爲進士不得進我被秋霜生旅鬢時淸不及英豪人三尺童兒重廉藺匣中盤劍裝防魚閒在腰間未用渠且將換酒與君醉醉歸托宿吳專諸

贈從弟南平太守之遙

少年不得意落魄無安居願隨任公子欲釣吞舟魚常時飲酒逐風景壯心遂與功名疏蘭生谷底人不鋤云在髙山空捲舒漢家天子馳駟馬赤車蜀道迎相如天門九重謁聖人龍顏一解四海春彤庭左右呼萬歲拜賀明主収沈淪翰林秉筆回英盼麟閣崢嶸誰可見承恩初入銀臺門著書獨在金鑾殿龍駒雕鐙白玉鞍象牀綺席黃金盤當時笑我微賤者卻來請謁爲交歡一朝謝病遊江海疇昔相知幾人在前門長揖後門闗今日結交明日攺愛君山嶽心不移隨君雲霧迷所爲夢得池塘生春艸使我長價登樓詩別後遙傳臨海作可見羊何共和之

江夏贈韋南陵冰

胡驕馬驚沙塵起胡雛飲馬天津水君爲張掖近酒泉我竄三巴九千里天地再新法今寛夜郎遷客帶霜寒西憶故人不可見束風吹夢到長安寧期此地忽相遇驚喜茫如墮煙霧玉簫金管喧四筵苦心不得申長句昨日繡衣傾緑樽病如桃李竟何言昔騎天子大宛馬今乘欵段諸侯門賴遇南平豁方寸復兼夫子持淸論有似山開萬里云四望靑天解人悶人悶還心悶苦辛長苦辛愁來飲酒二千石寒灰重暖生陽春山翁醉後能騎馬別是風流賢主人頭陀雲月多僧气山水何曾稱人意不然鳴笳按鼔戲滄流呼取江南女兒歌擢謳我且爲君槌碎黃鶴樓君亦爲吾倒卻鸚鵡州赤壁爭雄如夢裏且須歌舞寛離憂

醉後答丁十八以詩譏余槌碎黃鶴樓

黃鶴髙樓巳槌碎黃鶴仙人無所依黃鶴上天訴玉帝卻放黃鶴江南歸神明太守再雕飾新圖粉壁還芳菲一州笑我爲狂客少年往往來相譏君平簾下誰家子云是遼東丁令威作詩調我驚逸興白雲繞筆牕前飛待取明朝酒醒罷與君爛熳尋春輝

早秋單父南樓酬竇公衡

白露見日滅紅顏隨霜凋別君若俯仰春芳亂秋條泰山嵯峨夏云在疑是白波漲東海散爲飛雨川上來遙帷卻捲淸浮埃知君獨坐靑軒下此時結念同所懷我閉南樓看道書幽簾淸寂在仙居曾無好事來相訪賴爾髙文一起予

答杜秀才五松見贈

昔獻長楊賦天開雲雨歡當時待詔承明裏皆道揚雄才可觀勑賜飛龍二天馬黃金絡頭白玉鞍浮雲蔽日去不返總爲秋風摧紫蘭角巾東出商山道采秀行歌詠芝艸路逢園綺嘯向人兩君解來一何好聞道金陵龍虎盤還同謝朓望長安千峯夾水向秋浦五松名山當夏寒銅井炎鑪歊九天赫如鑄鼎荊山前陶公矍鑠呵赤電回祿睢盱揚紫煙此中豈是久畱處便欲燒丹從列仙愛聽松風且髙臥颼颼吹盡炎氛過登崖獨立望九州陽春欲泰誰相和聞君往年遊錦城章仇尙書倒屣迎飛牋絡繹奏明主天書降問回恩榮骯髒不能就珪組至今空揚髙蹈名夫子工文絕世奇五松新作天下推吾非謝尙邀彥伯異代風流各一時一時相逢樂在今拂袖白雲開素琴彈爲三峽流泉音從玆一別武陵去去後桃花春水深

夜泊黃山聞殷十四吳吟

昨夜誰爲吳會吟風生萬壑振空林龍驚不敢水中臥猿嘯時聞巖下音我宿黃山碧谿月聽之欲罷松間琴朝來果是滄洲逸酤酒醍盤飯霜栗半酣更發江海聲客愁頓向杯中失

防妓登梁王樓霞山孟氏桃園中

碧艸巳滿地柳與梅爭春謝公自有東山妓金屏嘯坐如花人今日非昨日明日還復來白髮對緑酒彊歌心已摧君不見梁王池上月昔照梁王樽酒中梁王已去明月在黃鸝愁醉啼春風分明感激眼前事莫惜醉臥桃園東

把酒問月【故人賈淳令予問之】

靑天有月來幾時我今停杯一問之人攀明月不可得月行卻與人相隨皎如飛鏡臨丹闕緑煙滅盡淸輝發但見宵從海上來寧知曉向雲間沒白兔搗藥秋復春嫦娥孤棲與誰鄰今人不見古時月今月曾經照古人古人今人若流水共看明月皆如此惟願當歌對酒時月光長照金樽裏

觀博平王志安少府山水粉圖

粉壁爲空天丹靑狀江海遊雲不知歸日見白鷗在博平眞人王志安沈吟至此願掛冠松谿石磴帶秋色愁客思歸坐曉寒

同族弟金城尉叔卿燭照山水壁畫歌

髙堂粉壁圖蓬瀛燭前一見滄洲淸洪波洶湧山崢嶸皎若丹丘隔海望赤城光中乍喜嵐气滅謂逢山陰晴後雪廻谿碧流寂無喧又如秦人月下窺花源了然不覺淸心魂秪將疊嶂鳴秋猿與君對此歡未歇放歌行吟逹明發卻顧海客揚云防便欲因之向溟渤

當塗趙炎少府粉圖山水

峨眉髙出西極天羅浮直與南溟連名公繹思揮彩筆驅山走海置眼前滿堂空翠如可掃赤城霞气蒼梧煙洞庭瀟湘意渺綿三江七澤淸洄防驚濤洶湧向何處孤舟一去迷歸年徵帆不動亦不旋飄如隨風落天邊心揺目斷興難盡幾時可到三山巓西峯崢嶸噴流泉橫石防水波潺湲東厓合防蔽輕霧深林雜樹空芊綿此中防昧失晝夜隱幾寂聽無鳴蟬長松之下列羽客對坐不語南昌仙南昌仙人趙夫子妙年曆落靑雲士訟庭無事羅眾賓杳然如在丹靑裏五色粉圖安足珍眞仙可以全吾身若待功成拂衣去武陵桃花笑殺人

思邊

去歲何時君別妾南園緑艸飛蝴蝶今歲何時妾憶君西山白雪暗秦云玉闗此去三千里欲寄音書那可聞

寄逺二首

羙人在時花滿堂羙人去後余空牀牀中繡被捲不寢至今三載聞餘香香亦竟不滅人亦竟不來相思黃葉落白露濕靑苔

憶昨東園桃李紅碧枝與君此時初別離金瓶落井無消息令人行嘆復坐思坐思行嘆成楚越春風玉顏畏銷歇碧牕紛紛下落花靑樓寂寂空明月兩不見但相思空流錦字表心素至今緘愁不忍窺

示金陵子【一作金陵子詞】

金陵城東誰家子竊聽琴聲碧牕裏落花一片天上來隨人直渡西江水楚歌吳語嬌不成似能未能最有情謝公正要東山妓防手林泉處處行

代寄情楚詞體

君不來兮徒蓄怨積思而孤吟云陽一去已逺隔巫山緑水之沈沈畱餘香兮染繡被夜欲寢兮愁人心朝馳余馬於靑樓怳若空而夷猶浮雲深兮不得語卻惆悵而懷憂使靑鳥兮銜書恨獨宿兮傷離居何無情而兩絕夢𨿽往而交防橫流涕而長嗟折芳洲之瑤華送飛鳥以極目怨夕陽之西斜願爲連根同死之秋艸不作飛空之落花

自溧水道哭王炎

王公希代寶棄世一何早弔死不及哀殯宮巳秋艸悲來欲脫劍掛向何枝好哭向茅山𨿽未摧一生淚盡丹陽道

唐詩品彚卷二十七

欽定四庫全書

唐詩品彚卷二十八

明髙棅編

七言古詩四

大家

杜甫

貧交行

翻手作云覆手雨紛紛輕薄何須數君不見管鮑貧時交此道今人棄如土【劉須溪云只從俗諺略證古意】

折檻行

嗚呼房魏不復見秦王學士時難羨靑衿冑子困泥塗白馬將軍若雷電千載少似朱云人至今折檻空嶙峋婁公不語宋公語尙憶先皇容直臣

大麥行

大麥漧枯小麥黃婦女行泣夫走藏東至集壁西梁洋問誰腰鎌胡與羌豈無蜀兵三千人部領辛苦江山長安得如鳥有羽翅托身白雲還故鄕

苦戰行

苦戰身死馬將軍自云伏波之子孫干戈未定失壯士使我嘆恨傷精魂去年江南討狂賊臨江把臂難再得別時孤云今不飛時獨看云淚橫臆

悲陳濤【此詩爲房琯而作也琯與祿山戰於陳濤斜敗績】

孟冬十郡良家子血作陳濤澤中水野曠天淸無戰聲四萬義軍同日死羣胡歸來血洗箭仍唱胡歌飲都市都人回首向北啼日夜更望官軍至

朱鳯行【此詩爲衡州刺史楊濟作也時濟稱連帥之職以討臧玠之亂】

君不見瀟湘之山衡山髙山巓朱鳯聲嗷嗷側身長顧求其曹翅垂口噤心甚勞下湣白鳥在羅网黃雀最少雛難逃願分竹實及螻蟻盡使鳴梟相怒號

越王樓歌

綿州州府何磊落顕慶年中越王作孤城西北起髙樓碧瓦朱甍照城郭樓下長江百丈淸山頭落日半輪明君王舊迹今人賞轉見千秋萬古情【劉云不深不淺】

大覺髙僧蘭渃

巫山不見廬山逺松林蘭若秋風晚一老猶鳴日暮鐘諸僧尙乞齋時飯香鑪峯色隠晴湖種杏仙家近白楡飛錫去年啼邑子獻花何日許門徒

秋風

秋風淅淅吹我衣東流之外西日微天晴小城練急石古細路行人稀不知明月爲誰好早晚孤帆他夜歸會將白髮倚庭樹故園池臺今是非【趙次公曰此寫眼前之景宛轉含蓄道不盡淒感之意劉云如竹枝樂府矯矯長句不必親切爲巳】

夜聞篥

夜聞篥滄江上衰年側耳情所向鄰舟一聽多感傷塞曲三更歘悲壯積雪飛霜此夜寒孤燈急管復風湍君知天地干戈滿不見江湖行路難【劉云君知干戈如此則不復恨行路難矣實歷喟然】

乾元中寓居同谷縣作歌七首【李薦師友記聞太白逺別離蜀道難與子羙寓居同谷七歌風騷之極致不在屈原之下也】

有客有客字子羙白頭亂髮垂過耳歲拾橡栗隨狙公天寒日暮山谷裏中原無書歸不得手足凍皴皮肉死嗚呼一歌兮歌已哀悲風爲我從天來

長鑱長鑱白木柄【劉云一歌喚子羙二歌喚長鑱豈不奇崛】我生托子以爲命黃精無苖山雪盛短衣數挽不掩脛此時與子空歸來男呻女吟四壁靜嗚呼二歌兮歌始放閭裏爲我色惆悵【劉云非必人人爲我惆悵而有其色】

有弟有弟在逺方三人各瘦何人彊生別展轉不相見胡塵暗天道路長東飛駕鵞後鶬安得送我置汝傍嗚呼三歌兮歌三發汝歸何處收兄骨

有妹有妹在鐘離良人早沒諸孤癡長淮浪髙蛟龍怒十年不見來何時扁舟欲往箭滿眼杳杳南國多旌旗嗚呼四歌兮歌四奏林猿爲我啼淸晝

四山多風谿水急寒雨颯颯枯樹濕【劉云是旦景】黃蒿古城云不開白狐跳梁黃狐立我生胡爲在窮谷中夜起坐萬感集嗚呼五歌兮歌正長魂招不來歸故鄕【劉云何其魂招不來耶歸故鄕也】

南有龍兮在山湫古木巃嵸枝相樛木葉黃落龍正蟄蝮蛇東來水上游我行怪此安敢出拔劍欲斬且復休嗚呼六歌兮歌思遲谿壑爲我廻春姿【劉云獨此歌廻春姿者願車駕反正之辭也心所同然千載如對】

男兒生不成名身已老三年饑走荒山道長安卿相多少年富貴應須致身早山中儒生舊相識但話宿昔傷懷抱嗚呼七歌兮悄終曲仰視皇天白日速【劉云聲气俱盡孫季昭示兒編云歐陽公傷五季之亂作五代史序論故盡以嗚呼冠其首杜子羙偒唐室之亂作詩史於歌行間以嗚呼結其宋同谷歌冬狩行折檻行白馬詩等篇是也前此詩人所稀有者公獨用之其傷今思古之意歟】

短歌行贈王郎司直

王郎酒酣拔劍砍地歌莫哀我能抜爾抑塞磊落之奇才豫樟翻風白日動鯨魚跋浪滄溟開且脫劍佩休徘徊西得諸侯棹錦水【劉云西得諸侯以下謂王司直知我我復捨此何之】欲向何門趿珠履仲宣樓頭春色深靑眼髙歌望吾子眼中之人吾老矣【劉云豪气激人堂堂復堂堂】

都壇寄元逸人

故人昔隠東蒙峯已佩含景蒼精龍故人今居子午谷獨在陰崖結茆屋屋前太古都壇靑石漠漠常風寒子規夜啼山竹裂王母晝下云旗翻知君此計成長往芝艸瑯玕日應長鐡鏁髙垂不可攀致身福地何蕭爽

莫相疑行

男兒生無所成頭皓白牙齒欲落眞可惜憶獻三賦蓬萊宮自怪一日聲輝赫集賢學士如堵墻觀我落筆中書堂往時文彩動人主此日饑寒趨路傍晚將末契托年少當面輸心背面笑寄謝悠悠世上兒不爭好惡莫相疑【劉云寫得徹至懷抱如洗】

醉歌行贈公安顏少府請顧公題壁

神仙中人不易得顏氏之子才孤標天馬長鳴待駕馭秋鷹整翮當雲霄君不見東吳顧文學君不見西漢杜陵老【劉云面前人著兩不見唐突可人】詩家筆勢君不嫌詞翰升堂爲君掃是日霜風凍七澤烏蠻落照銜赤壁酒酣耳熱忘頭白感君意气無所惜一爲歌行歌主客

戲題王宰畫山水圖歌

十日畫一水五日畫一石能事不受相促迫王宰始肯畱眞迹壯哉昆侖方壺圖掛君髙堂之素壁巴陵洞庭日本東赤岸水與銀河通中有雲气隨飛龍舟人漁子入浦漵山木盡亞洪濤風尢工逺勢古莫比咫尺應須論萬里焉得並州快剪刀剪取吳淞半江水

髙都防驄馬行

安西都防胡靑驄聲價歘然來向東此馬臨陣久無敵與人一心成大功【劉云亦是精气】功成惠養隨所致飄飄逺自流沙至雄姿未受伏櫪恩猛气猶思戰塲利【劉云此气骨不可少】腕促蹄髙如踣鐡交河幾蹴層冰裂五花散作云滿身萬里方看汗流血長安壯兒不敢騎走過掣電傾城知靑絲絡頭爲君老何由卻出橫門道【劉云只如此語絕是】

負薪行

州處女髮半華四十五十無夫家更遭防亂嫁不售一生抱恨堪咨嗟土風坐男使女立應當門戶女出入十猶八九負薪歸賣薪得錢應供給至老雙鬟只垂頸野花山葉銀釵並觔力登危集市門死生射利兼鹽井面妝首餙雜啼防地褊衣寒困石根若道巫山女麤醜何得此有昭君村

最能行

峽中丈夫絕輕死少在公門多在水富豪有錢駕大舸貧窮取給行艓子小兒學問止論語大兒結束隨商旅欹帆側柂入波濤�旋捎濆無險阻朝發白帝暮江陵頃來目擊信有徴瞿塘漫天虎須怒歸州長年行最能此鄕之人气量窄誤競南風疏北客若道土無英雄才何得山有屈原宅

寄栢學士林居

自胡之反持干戈天下學士亦奔波嘆彼幽棲載典籍蕭然暴露依山阿靑山萬里靜散地白雨一洗空垂蘿亂代飄零予到此古人成敗子如何荊揚春冬異風土巫峽日夜多風雨赤葉楓林百舌鳴黃泥野岸天雞舞盜賊縱橫甚密邇形神寂寞甘辛苦幾時髙議排金門各使蒼生有環堵

杜鵑行

君不見昔日蜀天子化爲杜鵑似老烏寄巢生子不自啄羣鳥至今爲哺雛𨿽同君臣有舊禮骨肉滿眼身羇孤業工竄伏深樹裏四月五月偏號呼其聲哀痛口流血所訴何事常區區爾豈摧殘始發憤羞帶羽翮傷形愚蒼天變化誰料得萬事反覆何所無萬事反覆何所無豈憶當殿羣臣趨

柟樹爲風雨所抜嘆

倚江柟樹艸堂前故老相傳二百年誅茅卜居總爲此五月髣髴聞寒蟬東南飄風動地至江翻石走流雲气幹排雷雨猶力爭根斷泉源豈天意蒼波老樹性所愛浦上童童一靑蓋野客頻畱懼雪霜行人不過聽竽籟虎倒龍顚委榛棘淚防血防垂胸臆我有新詩何處吟艸堂自此無顏色

戲韋偃爲雙松圖歌

天下幾人畫古松畢宏已老韋偃少絕筆長松起纎末滿堂動色嗟神妙兩株慘裂苔蘚皮屈鐡交錯廻髙枝白摧朽骨龍虎死黒入太陰雷雨垂松根胡僧憩寂寞龎眉皓首無住著偏袒右肩露防腳葉裏公子僧前落韋侯韋侯數相見我有一疋好東絹重之不減錦繡叚已令拂拭光淩亂請公放筆爲直幹

送孔巢父謝病歸遊江東兼呈李白

巢父掉頭不肯住東將入海隨煙霧詩卷長畱天地間釣竿欲拂瑚樹深山大澤龍蛇逺春寒野陰風景暮【劉云不必有所從來不必有所指又眾妙門七字浩然以其將隠也】蓬萊織女廻云車指防虛無引歸路自是君身有仙骨世人那得知其故惜君只欲苦死畱【劉云兩君見賔主】富貴何如艸頭露蔡侯靜者意有餘淸夜置酒臨前除罷琴惆悵月照席幾歲寄我空中書南尋禹穴見李白道甫問訊今何如【劉云其跌蕩創體類自得意故成一家言】

冬末以事之東都湖城遇孟云卿復歸劉顥宅宿宴飲散因爲醉歌

疾風吹塵暗河縣行子隔年不相見湖城城北一開眼駐馬偶識云卿面向非劉顥爲地主懶廻鞭轡成髙宴劉侯歡我攜客來置酒張燈促華饌且將欵曲終今夕休語艱難尙酣戰照室紅鑪促曙光螢牕素月垂文練天開地裂長安陌寒盡春生洛陽殿豈知驅車復同可惜刻漏隨更箭人生會合不可常庭樹雞鳴淚如綫陪王侍禦同登東山最髙頂宴姚通泉晚擕酒泛江

姚公羙政誰與儔不減昔時陳太丘邑中上客有柱史多暇日陪驄馬遊東山髙頂羅珍羞下顧城郭消我憂淸江白日落欲盡復擕羙人登防舟笛聲憤怨哀中流妙舞逶迆夜未休燈前往往大魚出聽曲低昻如有求三更風起寒浪湧取樂喧呼覺船重滿空星河光破碎四座賔客色不動請公臨深莫相違廻船罷酒上馬歸人生歡會豈有極無使霜露霑人衣

錦樹行【題自錦樹使人刮目】

今日苦短昨日休歲雲暮矣增離憂霜凋碧樹作錦樹萬壑東逝無停畱荒戍之城石色古東郭老人住靑丘飛書白帝營斗粟琴瑟幾杖柴門幽靑艸萋萋盡枯死天驥跛足隨犛牛自古聖賢多薄命姦雄惡少封公侯故國三年一消息終南渭水寒悠悠五陵豪貴反顚倒鄕裏小兒狐白裘生男墮地要膂力生女富貴傾邦國莫愁父母少黃金天下風塵兒亦得

瘦馬行

東郊痩馬使我傷骨骼硉兀如堵墻絆之欲動轉欹側此豈有意仍騰驤細看六印帶官字眾道三軍遺路傍皮幹剝落雜泥滓毛若蕭條連雪霜去歲奔波逐余冦驊驑不慣不得將士卒多騎內廐馬惆悵恐是病乘黃當時歷塊悞一蹶委棄非汝能周防見人慘澹若哀訴失主錯莫無晶光天寒逺放雁爲伴日暮不收烏啄瘡誰家且養願終惠更試明年春艸長【劉云展轉沈著忠厚惻怛感動千古】

哀江頭

少陵野老吞聲哭春日濳行曲江曲江頭宮殿鎖千門細桞新蒲爲誰緑憶昔霓旌下南苑苑中萬物生顏色昭陽殿裏第一人同輦隨君侍君側輦前才人帶弓箭白馬嚼齧黃金勒翻身向天仰射云一箭正墜雙飛翼明眸皓齒今何在血污遊魂歸不得淸渭東流劍閣深去住彼此無消息人生有情淚沾臆江水江花豈終極黃昬胡騎塵滿城欲往城南忘城北【蘇子由云哀江頭篇詞气如百金戰馬注坡驀澗如平地得詩人之遺法】

樂遊園歌【公自注云晦日賀蘭楊長史筵醉中作按西京雜記樂遊園漢宣帝所立唐長安中太平公主於原上置庭遊賞其地四望寛敞毎上巳重陽士夫於此祓禊登髙車馬塡塞朝士詞人賦詩翌日傳於京師】

樂遊古園崒森爽煙綿碧艸萋萋長公子華筵勢最髙秦川對酒平如掌長生木瓢示眞率更調鞍馬狂歡賞靑春波浪芙蓉園白日雷霆夾城仗閶闔晴開昳蕩蕩曲江翠幕排銀榜拂水低垂舞袖翻緣云淸切歌聲上【劉云婉約有態】卻憶年年人醉時只今未醉已先悲【劉云語逹自別】數莖白髮那拋得百罰深杯亦不辭聖朝亦知賤士醜一物自荷皇天慈此身飲罷無歸處獨立蒼茫自詠詩【劉云毎誦此結不自堪又云吾常墮淚於此】

寄韓諫議注

今我不樂思嶽陽身欲奮飛病在牀羙人娟娟隔秋水濯足洞庭望八荒鴻飛防防日月白靑楓葉赤天雨霜玉京羣帝集北斗或騎麒麟翳鳯凰芙蓉旌旗煙霧落影動倒景揺瀟湘星宮之君醉瓊漿羽人稀少不在傍似聞昨者赤松子恐是漢代韓張良昔隨劉氏定長安帷幄未攺神慘傷國家成敗吾豈敢色難腥腐飡楓香周南畱滯古莫惜南極老人應壽昌羙人胡爲隔秋水焉得置之貢玉堂【劉云此篇多渺茫恍惚幾失韓注畢競不合】

飲中八仙歌

知章騎馬似乘船眼花落井水底眠汝陽三斗始朝天道逢麯車口流涎恨不移封向酒泉左相日興費萬錢飲如長鯨吸百川銜杯樂聖稱避賢【或作世賢無文】宗之瀟灑羙少年舉觴白眼望靑天皎如玉樹臨風前蘇晉長齋繡佛前醉中往往愛逃禪李白一鬥詩百篇長安市上酒家眠天子呼來不上船自稱臣是酒中仙張旭三杯艸聖傳脫防露頂王公前揮毫落紙如雲煙焦遂五斗方卓然髙談雄辯驚四筵【蔡絳西淸詩話云此歌重疉用韻古無其體嘗質之叔父元度云此歌分八篇人人各畢𨿽重押韻無害亦三百篇分章之意也劉云不倫不理各極其平生極其醉趣古無此體無此妙謂爲八仙甚稱】

驄馬行【公自注云太常良卿勑賜馬也李鄧公愛而有之命甫制詩】

鄧公馬癖人共知初得花驄大宛種夙昔傳聞思一見牽來左右神皆竦雄姿逸態何崒顧影嬌嘶自矜寵隅目靑熒夾鏡懸肉騣碨礧連錢動朝來少試華軒下未覺千金滿髙價赤汗微生白雪毛銀鞍卻覆香羅帕【劉云無要有風味】卿家舊物公能取天廐眞龍此其亞晝洗須騰涇渭深朝趨可刷幽並夜吾聞良驥老始成此馬數年人更驚豈有四蹄疾於鳥不與八駿俱先鳴時俗造次那得致雲霧晦冥方降精近聞下詔宣都邑肯使麒麟地上行

醉歌行【公自注從侄勤落第歸作此以別之】

陸機二十作文賦汝更少年能綴文總角艸書又神速世上兒子徒紛紛驊驑作駒已汗血鷙鳥舉翮連靑雲詞源倒流三峽水筆陣獨掃千人軍只今年才十六七射防君門期第一舊穿楊葉眞自知暫蹶霜蹄未爲失偶然擢秀非難取會是排風有毛質汝身已見唾成珠汝伯何由髮如漆春光淡沲秦東亭渚蒲芽白水荇靑風吹客衣日杲杲樹攪離思花冥冥酒盡沙頭雙玉甁眾賔已醉我獨醒乃知貧賤別更苦吞聲躑躅涕淚零【劉云人有此情寫得不濃至而止】

古栢行

孔明廟前有老栢柯如靑銅根如石【範元實云此形似之語】霜皮澑雨四十圍黛色參天二千尺君臣已與時際會樹木猶爲人愛惜云來气接巫峽長月出寒通雪山白【範元實云此激昻之語】憶昨路繞錦亭東先主武侯同閟宮崔嵬枝榦郊原古窈窕丹靑戶牖空落落盤踞𨿽得地冥冥孤髙多烈風扶持自是神明力正直元因造化功大廈如傾要梁棟萬牛回首丘山重不露文章世已驚未辭剪伐誰能送苦心豈免容螻蟻香葉終經宿鸞鳯志士幽人莫怨嗟古來材大難爲用

憶昔行

憶昔北尋小有洞洪河怒濤過輕舸辛勤不見華蓋君艮岑淸輝慘麼麼千崖無人萬壑靜三步回頭五步坐秋山眼冷魂未歸仙賞心違淚交墮【劉云亦懇欵數四】弟子誰依白茆室盧老獨啟靑銅鎖巾拂香餘搗藥塵階除灰死燒丹火圃滄洲莽空濶金節羽衣飄婀娜落日初霞閃余映倐忽東西無不可【劉云恍惚語】松風澗水聲合時靑兕黃熊啼向我【劉云岑寂語四句極俯仰形容之妙】徒然咨嗟撫遺迹至今夢想仍猶在祕節隠文須內教晚歲何功使願果更討衡陽董錬師南遊早鼓瀟湘柂

冬狩行【公自注時梓州刺史章彛兼侍禦史畱後東川時章彛大閱東川公以此詩諷其多殺仍勉其攘夷狄安王室】

君不見東川節度兵馬雄校獵亦似觀成功夜發猛士三千人淸晨合圍步驟同禽獸已斃十七八殺聲落日廻蒼穹幙前生致九靑兕馲駝峞垂熊東西南北百里間髣髴蹴踏寒山空有鳥名鸜鵒力不能髙飛逐走蓬肉味不足登鼎爼胡爲見羈虞羅中春搜冬狩侯得同使君五馬一馬驄況今攝行大將權號令頗有前賢風飄然時危一老翁十年厭見旌旗紅喜君士卒甚整肅爲我回轡擒西戎艸中狐兔盡何益天子不在咸陽宮朝庭𨿽無幽王禍得不哀痛塵再防嗚呼得不哀痛塵再防

哀王孫【毛深父曰時安祿山驚潼闗上夜半出延秋門諸王公主皆不及從多爲賊所屠此詩記而哀之】

長安城頭頭白烏夜飛延秋門上呼又向人家啄大屋屋底逹官走避胡【劉雲起如童謡省敍事處】金鞭斷折九馬死骨肉不待同馳驅腰下寶玦靑珊瑚可憐王孫泣路隅問之不肯道姓名但道困苦乞爲奴已經百日竄荊棘身上無有完肌膚髙帝子孫盡隆凖龍種自與常人殊豺狼在邑龍在野王孫善保千金軀不敢長語臨交衢且爲王孫立斯須昨夜春風吹血腥東來槖駞滿舊都朔方健兒好身手昔何勇鋭今何愚竊聞太子已傳位聖徳北服南單於花門面請雪恥愼勿出口他人狙哀哉王孫愼勿疏五陵佳气無時無【劉云忠臣之盡心倉卒之隠語備盡情態】

觀公孫大娘弟子舞劍噐行【並序】

大歷二年十月十九日夔州別駕元特宅見臨潁李十二娘舞劍噐壯其蔚跂問其所師曰余公孫大娘弟子也開元三載余尙童稚記於郾城觀公孫氏舞劍噐渾脫瀏漓頓挫獨出冠時自髙頭宜春梨園二妓坊內人洎外供奉曉是舞者聖文神武皇帝初公孫一人而巳玉貌繡衣況餘白首今玆弟子亦匪盛顏旣辧其由來知波瀾莫二撫事慷慨聊爲劍噐行昔者吳人張旭善艸書書帖數常於鄴縣見公孫大娘舞西河劍噐自此艸書長進豪蕩感激卽公孫可知矣

昔有佳人公孫氏一舞劍噐動四方觀者如山色沮防天地爲之久低昻防如羿射九日落矯如羣帝驂龍翔來如雷霆収震怒罷如江海凝淸光【劉云名狀得意】絳唇朱袖兩寂寞晚有弟子傳芬芳臨潁羙人在白帝妙舞此曲神揚揚與余問答旣有以感時撫事增惋傷先帝侍女八千人公孫劍噐初第一五十年間似反掌風塵洞昬王室梨園弟子散如煙女樂餘姿映寒日金粟堆南木巳拱瞿塘石城艸蕭瑟玳筵急管曲復終樂極哀來月東出老夫不知其所往足繭荒山轉愁疾【劉云濃至慘黯如野笛中斷聞者自不堪也】

蘇端薛復筵簡薛華醉歌

文章有神交有道端復得之名譽早【劉云第能此起不患辭窮】愛客滿堂盡豪傑開筵上日思芳艸安得健步移逺梅亂揷繁花向晴昊千里猶殘舊冰雪百壺且試開懷抱垂老惡聞戰鼓悲急觴爲緩憂心少年努力縱談笑看我形容巳枯槁座中薛華善醉歌歌辭自作風格老近來海內爲長句汝與山東李白好【劉云此老歌行之妙有不自知其所至者】何劉沈謝力未工才兼鮑照愁絕倒諸生頗盡新知樂萬事終傷不自保【劉云可哀】气酣日落西風來願吹野水添金杯如澠之酒常快意亦知窮愁安在哉忽憶雨時秋井塌古人白骨生靑苔如何不飲令心哀【劉云豪俠】

渼陂行

岑參兄弟皆好奇擕我逺來逰渼陂天地黤慘忽異色波濤萬頃堆琉璃琉璃汗漫泛舟入事殊興極憂思集鼉作鯨吞不復知惡風大浪何嗟及主人錦帆相爲開舟子喜甚無氛埃鳬鷖散亂棹謳髮絲管啁啾空翠來沈竿續蔓深莫測菱葉荷花淨如拭宛在中流渤澥淸下歸無極終南黒半陂已南純浸山影動裊窕沖融間舡舷暝戞雲際寺水面月出藍田闗【劉云寫景入微煙波逺近變態具足】此時驪龍亦吐珠馮夷擊鼓羣龍趨湘妃漢女出歌舞金支翠旗光有無咫尺但愁雷雨至蒼茫不曉神靈意【劉云慘愴之容窈眇之思尋常賦樂事則所經歷駭愕者置不復道吾常遊西湖遇風雨誦此語如同舟同時】少壯幾時柰老何向來哀樂何其多

奉先劉少府新畫山水障歌

堂上不合生楓樹怪底江山起煙霧聞君掃卻赤縣圖乘興遣畫滄洲趣畫師亦無數好手不可遇對此融心神知君重毫素豈但祁嶽與鄭防筆迹逺過楊契丹得非圃裂無乃瀟湘翻悄然坐我天姥下耳邊巳似聞淸猿反思前夜風雨急乃是滿城鬼神入元气淋漓障猶濕眞宰上訴天應泣野亭春還雜花逺漁翁暝踏孤舟立滄浪水深靑溟濶欹岸側島秋毫末不見湘妃鼓瑟時至今斑竹臨江活劉侯天機精愛畫入骨髓自有兩兒郎揮灑亦莫比大兒聰明到能添老樹巓崖裏小兒心孔開貌得山僧及童子若耶谿雲門寺吾獨胡爲在泥滓靑鞋布襪從此始【劉云淡活脫自在範徳機云歌行之奇淸景絕者又云古今題畫之律度也】

韋諷錄事宅觀曹將軍畫馬圖引

國初以來畫鞍馬神妙獨數江都王【劉雲起得疏鹵正合古意】將軍得名三十載人間又見眞乘黃會貌先帝照夜白龍池十日飛霹靂內府殷紅瑪瑙盤媫妤傳詔才人索盤賜將軍拜舞歸輕紈細綺相追飛貴戚權門得筆迹始覺屏障生光輝昔日太宗拳毛騧近時郭家獅子花今之新圖有二馬復令識者久嘆嗟此皆騎戰一敵萬縞素漠漠開風沙其餘七疋亦殊絕迥若寒空動煙雪霜蹄蹴踏長楸間馬官廝養森成列可憐九馬爭神駿顧視淸髙气深穏借問苦心愛者誰後有韋諷前支遁憶昔巡幸新丰宮翠華拂天來向東騰驤磊落三萬疋皆與此圖筋骨同自從獻寶朝河宗無復射蛟江水中【劉云四句沈著雅麗政在事事記物事在言外】君不見金粟堆前松栢裏龍媒去盡鳥呼風【劉雲長篇意外淪痛險絕】

丹靑引贈曹將軍霸

將軍魏武之子孫於今爲庻爲淸門【劉雲起語激昻慷慨少有及此】英雄割據𨿽巳矣文采風流今尙存【劉云接得又暢】學書初學衛夫人但恨無過王右軍丹靑不知老將至富貴於我如浮雲【劉云突兀四語能事志意畢竟往復浩蕩只在里許又云自是筆意至此非思致所及謝無勉云此自然不做底語到及至處者也】開元之中常引見承恩數上南薰殿淩煙功臣少顏色將軍下筆開生面良相頭上進賢冠猛將腰間大羽箭褒公鄂公毛發動英姿颯爽來酣戰先帝天馬玉花驄畫工如山貌不同是日牽來赤墀下迥立閶闔生長風【劉云迥立意從容】詔謂將軍拂絹素意匠慘淡經營中斯須九重眞龍出一洗萬古凡馬空【洪容齋五筆云不妨獨步也】玉花卻在禦榻上榻上庭前屹相向至尊含笑催賜金圉人太僕皆惆悵弟子韓幹早入室亦能畫馬窮殊相干惟畫肉不畫骨忍使驊驑气凋防【劉云名言】將軍善畫蓋有神必逢佳士亦寫眞【劉云謂未遇佳士故】卽今漂泊干戈際屢貌尋常行路人途窮反遭俗眼白世上未有如公貧但看古來盛名下終日坎纒其身【劉云首尾悲壯動蕩皆名言】

兵車行【師古云此詩爲唐宗用兵吐蕃而作托武帝以風刺也】

車轔轔馬蕭蕭行人弓箭各在腰爺娘妻子走相送塵埃不見咸陽橋牽衣頓足攔道哭哭聲直上干雲霄道傍過者問行人行人但云防行頻或從十五北防河便至四十西營田去時里正與裹頭歸來頭白還戍邊庭流血成海水武皇開邊意未已君不見漢家山東二百州千村萬落生荊杞縱有健婦把鋤犂禾生隴畆無東西況復秦兵耐苦戰被驅不異犬與雞長者𨿽有問役夫敢申恨且如今年冬未休闗西卒縣官急索租租稅從何出信知生男惡反是生女好生女猶得嫁比鄰生男埋沒隨百艸君不見靑海頭古來白骨無人收新鬼煩寃舊鬼哭天陰雨濕聲啾啾【蔡寛夫詩話云齊梁以來文喜爲樂府沿襲旣久往往失其命題之意𨿽李白亦不免此惟少陵兵車行等篇皆因事自出已意立題略無蹈襲前人陳迹眞所謂豪傑也】

洗兵馬行【公自注云収京後作】

中興諸將収山東防書夜報淸晝同河廣傳聞一葦過胡危命在破竹中祗殘鄴城不日得獨任朔方無限功京師皆騎汗血馬回紇餧肉蒲萄宮已喜皇威淸海岱常思仙仗過崆峒三年笛裏闗山月萬國兵前艸木風【劉云悲壯少及】成王功大心轉小郭相謀深古來少司徒淸鑑懸明鏡尙書气與秋天杳二三豪俊爲時出整頓乾坤濟時了東走無復憶鱸魚南飛各有安巢鳥靑春復隨冠冕入紫禁正耐煙花繞【劉云有气象有風韻】鶴駕通宵鳯輦備雞鳴問寢龍樓曉攀龍附鳯勢莫當天下盡化爲侯王汝等豈知防帝力時來不得誇身彊【劉云事外句外常有餘力】闗中旣畱蕭丞相幕下復用張子房張公一生江海客身長九尺鬢眉蒼徴起適遇風雲會扶顚始知籌防良靑袍白馬更何有後漢今周喜再昌寸地尺天皆入貢奇祥異瑞爭來送不知何國致白環復道諸山得銀甕隠士休歌紫芝曲詞人觧撰河淸頌田家望望惜雨幹布谷處處催春種淇上健兒歸莫懶城南思婦愁多夢安得壯士挽天河洗淨甲兵長不用【劉云此篇對律甚嚴而舂容醖籍西淸詩話云作詩者陶冶物情體會光景必貴乎自得格有髙卑才有分限不可彊力致也譬之秦武陽气蓋全燕見秦王則戰栗失色淮南王安𨿽爲神仙謁帝猶輕其舉止此豈由素習哉予以謂少陵太白當險阻艱難流離困躓意欲卑而語未嘗不髙至於羅隠貫休軰得意於偏霸誇雕逞奇語欲髙而意未嘗不卑乃知天稟自然有不能易也】

追酬故髙蜀州人日見寄【並序】

開文書帖中檢所遺忘因得故髙當侍適往居在成都時髙任蜀州刺史人日相憶見寄詩淚灑行間讀終篇末自枉詩巳十餘年莫記存沒又六七年矣老病懷舊生意可知今海內忘形故人獨漢中王瑀與昭州敬使君超先在愛而不見情見乎辭大歷五年正月二十一日卻追酬髙公此作因寄王友敬弟

自防蜀州人日作不意淸詩久零落今晨散帙眼忽開迸淚幽吟事如昨嗚呼壯士多慷慨合防髙名動寥廓嘆我淒淒求友篇感時鬱鬱匡君略錦裏春光空爛熳瑤墀侍臣已冥寞瀟湘水國旁黿鼉鄠杜秋天失雕鶚東西南北更堪論白首扁舟病獨存遙拱北辰纒冦盜欲傾東海洗乾坤邊塞西蕃最充斥衣冠南渡多崩奔鼓瑟至今悲帝子曳裾何處謁王門文章曹植波瀾濶服食劉安徳業尊長笛誰能亂愁思昭州詞翰與招魂

唐詩品彚卷二十八

欽定四庫全書

唐詩品彚卷二十九

明髙棅編

七言古詩五

名家【上】

髙適

行路難二首

長安少年不少錢能騎駿馬鳴金鞭五侯相逢大道邊羙人弦管爭畱連黃金如斗不敢惜片言如山莫棄捐安知憔悴讀書者暮宿靈臺私自憐

君不見富家翁舊時貧賤誰比數一朝金多結豪貴百事勝人健如虎子孫成行滿眼前妻能管弦妾能舞自矜一身忽如此卻笑傍人獨愁苦東陵少年安所如席門窮巷出無車有才不肯學干謁何用年年空讀書

邯鄲少年行

邯鄲城南遊俠子自矜生長邯鄲裏千場縱博家仍富幾處報讐身不死宅中歌笑日紛紛門外車馬如雲屯未知肝膽向誰是令人卻憶平原居【殷云余所最深愛者】君不見今日交態薄黃金用盡還疏索以玆感嘆辭舊遊更於時事無所求且與少年飲羙酒往來射獵西山頭

古大梁行

古城莽蒼饒荊榛驅馬荒城愁殺人魏王宮觀盡禾黍信陵賔客隨灰塵憶昨雄都舊朝市軒車照耀歌鐘起軍容帶甲三十萬國步連營五千里全盛須防那可論髙臺曲池無復存遺墟但見狐貍迹古地空餘艸木根暮天揺落傷懷抱撫劍悲歌對秋艸俠客猶傳朱亥名行人尙識夷門道白璧黃金萬戶侯寶刀駿馬塡山丘年代淒涼不可問往來惟見水東流

燕歌行

開元二十六年客有從元戎出塞而還者作燕歌行以示適感徵戍之事因而和焉

漢家煙塵在東北漢將辭家破殘賊男兒本自重橫行天子非常賜顏色摐金伐鼓下楡闗旌斾逶迆碣石間校尉羽書飛瀚海單於獵火照狼山山川蕭條極邊土胡騎憑陵雜風雨戰士軍前半死生羙人帳下猶歌舞大漠窮秋塞艸腓孤城落日鬭兵稀身當恩遇常輕敵力盡闗山未觧圍鐡衣逺戍辛勤久玉筯應啼別離後少婦城南欲斷膓徵人薊北空回首邊庭飄颻那可度絕域蒼茫無所有殺气三時作陣云寒聲一夜傳刁鬥相看白刅雪紛紛死節從來豈顧勲君不見沙塲徵戰苦至今猶憶李將軍【殷云甚有奇句】

漁父歌

曲岸深潭一山叟駐眼看鉤不移手世人欲得知姓名良久問他不開口筍皮笠子荷葉衣心無所營守釣磯料得孤舟無定止日暮持竿何處歸

九月九日酬顏少府

檐前白日應可惜籬上黃花爲誰有行子迎霜未授衣主人得錢始沽酒蘇秦憔悴人多厭蔡澤棲遲世看丑縱使登髙只斷膓不如獨坐空搔首

送別

昨夜離心正郁陶三更白露西風髙螢飛木落何淅瀝此時夢見西歸客曙鐘寥亮三四聲東鄰嘶馬使人驚攬衣出戶一相送惟見歸云縱復橫

別李景參

離心忽悵然防馬對秋天孟諸薄暮涼風起歸客相逢度睢水昨時擕手已十年今日分途各千里歲物蕭條滿路岐此行浩蕩令人悲家貧羨爾有微祿欲往從之何所之

送田少府貶蒼梧

沈吟對遷客惆悵西南天昔爲一官未得意今向萬里令人憐念玆鬥酒成睽間停舟嘆君日將晏逺樹應連北地春行人卻羨南歸雁丈夫窮逹未可知看君不合長數奇江山到處堪乘興楊柳靑靑那足悲

崔司錄宅宴大理李卿

多雨殊未已秋云更沈沈洛陽故人初觧印山東小吏來相尋上卿才大名不朽早求至尊暮求友豁逹常推海內賢殷勤但酌樽中酒飲醉欲言歸剡溪門前駟馬光照衣路傍觀者徒喞喞我公不以爲是非

贈別晉三處士

有人家住淸河源渡河問我遊梁園手持道經注已畢心知內篇口不言盧門十年見秋艸此心惆悵誰能道知己從來不易知慕君爲人與君好別時九月桑葉疏出門千里無行車愛君且欲君先逹今上求賢早上書

賦得還山吟送沈四山人

還山吟天髙日暮寒山深送君還山識君心人生老大須恣意看君觧作一生事山間偃仰無不至石泉淙淙若風雨桂花松子常滿地賣藥囊中應有錢還山服藥又長年白雲勸盡杯中物明月相隨何處眠眠時憶問醒時事夢魂可以相周旋

送蔡山人

東山布衣明古今自言獨未逢知音識者閱見一生事到處豁然千里心看書學劍長辛苦近日方思謁明主鬥酒相畱醉復醒悲歌數年淚如雨丈夫遭遇不可知買臣主父皆如斯我今蹭蹬無所似看爾崩騰何可爲

人日寄杜二拾遺

人日題詩寄艸堂遙憐故人思故鄕桞條弄色不忍見梅花滿枝空斷膓身在南蕃無所預心懷百憂復千慮今年人日空相憶明年人日知何處一臥東山三十春豈知書劍老風塵龍鐘還忝二千石愧爾東西南北人

寄宿田家

田家老翁住東陂說道平生隠在玆髮白未曾記日月山靑毎到識春時門前種桞深成巷墅谷流泉添入池牛壯日耕十畆地人閒常掃一茆茨客來滿酌淸樽酒感興平吟才子詩巖際窟中藏鼴防潭邊竹裏隠鸕鷀村墟日落行人少醉後無心怯路岐今夜只應還寄宿明朝拂曙與君辭

封丘縣

我本漁樵孟諸野一生自是悠悠者乍可狂歌艸澤中寧堪作吏風塵下秪言小邑無所爲公門百事皆有期拜迎官長心欲碎鞭撻黎庻令人悲悲來向家問妻子舉家盡笑今如此生事應須南畆田世情付與東流水夢想舊山安在哉爲銜君命日遲廻乃知梅福徒爲爾轉憶陶濳歸去來

別韋防軍

二十解書劍西遊長安城舉頭望君門屈指取公卿國風沖融邁三五朝廷禮樂彌寰宇白璧皆言賜近臣布衣不得幹明主歸來洛陽無負郭東過梁宋非吾土兔苑爲農歲不登雁池垂釣心長苦世人向我同眾人惟君於我最相親且喜百年見交態未嘗一日辭家貧彈棋擊築白日晚縱酒髙歌楊桞春歡娛未盡分散去使我惆悵驚心神丈夫不作兒女別臨岐涕淚沾衣巾

送琿將軍出塞

將軍族貴兵且彊漢家巳是渾邪王子孫相承在朝野至今部曲燕支下控盡用陰山兒登陣長騎大宛馬銀鞍玉勒繡蝥弧毎逐嫖姚破骨都李廣從來先將士衛靑未肯學孫吳傳有沙塲千萬騎昨日邊庭羽書至城頭畫角三四聲匣裏寶刀晝夜鳴意气能甘萬里去辛勤動作一年行黃雲白艸無前後朝建旌旗夕刁鬥塞下應多俠少年闗西不見春楊桞從軍借問所從誰擊劍酣歌當此時逺別無輕繞朝防平戎早寄仲宣詩

岑參

蜀葵花歌

昨日一花開今日一花開今日花正好昨日花巳老人生不得恆少年莫惜牀頭沽酒錢請君有錢向酒家君不見蜀葵花

登古鄴城

下馬登鄴城城空復何見東風吹野火暮入飛雲殿城隅南對望陵臺漳水東流不復回武帝宮中人去盡年年春色爲誰來

贈酒泉韓太守

太守有能政遙聞如古人俸錢盡供客家計常淸貧酒泉西望玉闗道千年萬磧皆白艸辭君走馬歸長安憶君倐忽令人老

韋員外家花樹歌

今年花似去年好去年人到今年老始知人老不如花可惜落花君莫掃君家兄弟不可當列卿禦史尙書郎朝回花底恆會客花撲玉缸春酒香

題匡城周少府防壁

婦姑城南風雨秋婦姑城中人獨愁愁雲遮卻望鄕處數日不上西南樓故人薄暮公事閒玉壺羙酒琥珀盤潁陽秋艸今黃盡醉臥君家猶未還

偃師東與韓尊同訪景云暉上人卽事

山陰老僧觧楞伽潁陽歸客逺相過煙深艸濕昨夜雨雨後秋風度漕河空山終日塵事少平郊逺見行人小尙書磧上黃昬鐘別駕渡頭一歸鳥

邯鄲客捨歌

客從長安來驅馬邯鄲道傷心叢臺下一旦生蔓艸客捨門臨漳水邊垂楊下系釣魚船邯鄲女兒夜沽酒對客挑燈誇數錢酩酊醉時日正午一曲狂歌壚上眠

漁父

扁舟滄浪叟心與滄浪淸不自道鄕裏無人知姓名朝從灘上飯暮向蘆中宿歌竟還復歌手持一竿竹竿頭釣絲長丈餘鼓栧乘流無定居世人那得識深意此翁取適非取魚

送宇文南金放後歸太原寓居因呈大原郝主簿

歸去不得意北京闗路賖卻投晉山老愁見汾陰花翻作灞陵客憐君丞相家夜眠旅捨雨曉醉春城鴉送君系馬靑門口胡姬壚頭勸君酒爲問太原賢主人春來更有新詩否

喜韓尊相過

三月灞陵春巳老故人相逢耐醉倒甕頭春酒黃花脂祿米只充酤酒資長安城中足年少獨共韓侯開口笑桃花防地紅斑斑有酒畱君且莫還與君兄弟日擕手世上虛名好是閒

梁州館中與諸判官夜集

彎彎月出掛城頭城頭月出照梁州梁州七里十萬家胡人半觧彈琵琶琵琶一曲膓堪斷風瀟瀟兮夜漫漫河西幕中多故人故人別來三五春花門樓前見秋艸豈能貧賤相看老一生大笑能幾回鬥酒相逢須醉倒

臨河客捨呈狄明府兄畱題縣南樓

黎陽城南雪正飛黎陽渡頭人未歸河邊酒家堪寄宿主人小女能縫衣故人髙臥黎陽縣一別三年不相見邑中雨雪偏著時隔河東郡人遙羨鄴都惟見古時丘漳水還如舊日流城上望鄕應不見朝來好是懶登樓

燉煌太守後亭歌

燉煌太守才且賢郡中無事髙枕眠太守到來山出泉黃沙磧里人種田燉煌耆舊鬢皤然願畱太守更五年城頭月出星滿天曲房置酒張錦筵羙人紅糚色正鮮側垂髙髻挿金鈿醉坐藏鉤紅燭前不知鉤在若个邊爲君手把珊瑚鞭射得半叚黃金錢此中樂事亦巳偏

秦箏歌送外甥蕭正歸京

汝不聞秦箏聲最苦五色纒弦十三柱怨調慢聲如欲語一曲未終日移午紅亭水木不知暑忽彈黃鐘和白紵淸風颯來云不去聞之酒醒淚如雨汝歸秦兮彈秦聲秦聲悲兮聊送汝

胡笳歌送顏眞卿使赴河隴

君不聞胡笳聲最悲紫髯緑眼胡人吹吹之一曲猶未了愁殺樓蘭徵戍兒涼秋八月蕭闗道北風吹斷天山艸昆侖山南月欲斜胡人向月吹胡笳胡笳怨兮將送君秦山遙望隴山云邊城夜夜多愁夢向月胡笳誰喜聞

西亭子送李司馬

髙髙亭子郡城西直上千尺與云齊盤崖緣壁試攀躋羣山向下飛鳥低使君五馬天半嘶絲繩玉壺爲君提坐來一望無端倪紅花緑栁鶯亂啼千家萬井連回谿酒行未醉聞暮雞防筆操紙爲君題爲君題惜觧擕艸萋萋沒馬蹄

函谷闗歌送劉評事使闗西

君不見函谷闗崩城毀壁至今在樹根艸蔓遮古道空谷千年長不攺寂寞無人空舊山聖朝無事不須闗白馬公孫何處去靑牛老人更不還蒼苔白骨空滿地月與古時長相似野花不省見行人山鳥何曾識闗吏故人方乘使者車吾知郭丹卻不如請君時憶闗外客行到闗西多致書

天山雪歌送蕭治歸京

天山雪云常不開千峯萬嶺雪崔嵬北風夜捲赤亭口一夜天山雪更厚能兼漢月照銀山復逐胡風過鐡闗交河城邊鳥飛絕輪臺路上馬蹄滑晻靄寒氛萬里凝防幹陰崖千丈冰將軍狐裘臥不暖都防寶刀凍欲斷正是天山雪下時送君走馬歸京師雪中何以贈君別惟有靑靑松樹枝

走馬川行奉送封大夫出師西徵

君不見走馬川行雪海邊平沙莽莽黃入天輪臺九月風夜吼一川碎石大如斗隨風滿地石亂走匈奴艸黃馬正肥金山西見煙塵飛漢家大將西出師將軍金甲夜不脫半夜軍行戈相撥風頭如刀面如割馬毛帶雪汗气蒸五花連錢旋作冰幕中艸檄硯水凝虜騎聞之應膽懾料知短兵不敢接軍師西門佇獻防

輪臺歌奉送封大夫出師西徵

輪臺城頭夜吹角輪臺城北旄頭落羽書昨夜過渠黎單於已在金山西戍樓西望煙塵黒漢兵屯在輪臺北上將擁旄西出徵平明吹笛大軍行四邊伐鼓雪海湧三軍大呼陰山動虜塞兵气連云屯戰塲白骨纒艸根劍河風急云片濶沙口石凍馬蹄脫亞相勤王甘苦辛誓將報主靜邊塵古來靑史誰不見今見功名勝古人

白雲歌送武判官歸

北風捲地白艸折胡天八月卽飛雪忽如一夜春風來千樹萬樹梨花開散入珠簾濕羅幕狐裘不暖錦衾薄將軍角弓不得控都防鐡衣難冷著瀚海防幹百丈冰愁雲慘淡萬里凝中軍置酒飲歸客胡琴琵琶與羌笛紛紛暮雪下轅門風掣紅旗凍不翻輪臺東門送君去去時雪滿天山路山廻路轉不見君雪上空畱馬行處

靑門歌送東臺張判官

靑門金鎖平旦開城頭日出使車回靑門栁枝正堪折路傍一日幾人別東出靑門路不窮驛樓宮樹灞陵東花撲徵衣看似繡雲隨去馬色疑驄胡姬酒壚日未午絲繩玉缸酒如乳灞頭落花沒馬蹄昨夜微雨花成泥黃鸝翅濕飛屢低闗東尺書醉懶題須臾望君不可見揚鞭飛鞚疾如箭借問使乎何時來莫作東飛伯勞西飛燕

梁園歌送河南王說判官

君不見梁孝王修竹園頺墻隠轔勢仍存嬌娥曼臉成艸蔓羅帷珠簾空竹根大梁一旦人代攺秋月春風不相待池中幾度雁新來洲上千年鶴應在【梁園中有鶴池雁洲】梁園二月梨花飛卻似梁王雪下時當時置酒延枚叟肯料平臺狐免走萬事翻覆如浮雲昔人空在今人口單父古來稱宓生秪今爲政有吾兄【家兄時宰單父】輶軒若過梁園道應傍琴臺聞政聲

太白胡僧歌【並序】

太白中峯絕頂有胡僧不知幾百歲眉長數寸身不制繒帛衣以艸葉恆持楞伽經云壁迥絕人迹罕到嘗東峯有鬭虎弱者將死僧杖而觧之西湫有毒龍久而爲患僧器而貯之商山趙叟前年采茯苓深入太白偶值此僧訪我而說余嘗有獨往之意聞而悅之乃爲歌曰

聞有胡僧在太白蘭若去天三百尺一持楞伽入中峯世人難見但聞鐘牕邊錫杖觧兩虎牀下鉢盂藏一龍艸衣不鍼復不綫兩耳垂肩眉覆面此僧年幾那得知手種靑松今十圍心將流水同淸淨身與浮雲無是非商山老人巳曾識願一見之何由得山中有僧人不識城裏看山空黛色

範公叢竹歌【並序】

職方郎中兼侍禦史範公廼於陜西使院內種竹新制叢竹歌以見示羙範公之淸致雅操遂爲歌以和之

世人見竹不觧愛知君種竹庭府內此君托根幸得地種來幾時聞已大盛夏翛翛叢色寒閒宵摵摵葉聲幹能淸案牘簾下見宜對琴書牕外看爲君成陰將蔽日迸筍穿階踏還出守節偏淩禦史霜虛心願比郎官筆君莫愛南山松樹枝竹色四時也不移寒天艸木黃落盡猶自靑靑君始知

裴將軍宅蘆管歌

遼東九月蘆葉斷遼東小兒采蘆管可憐管新淸且悲一曲風飄海頭滿海樹蕭索天雨霜管聲寥亮月蒼蒼白狼河北堪愁恨兔城南皆斷腸遼東將軍長安宅羙人蘆管防佳客弄調蕭颼勝洞簫發聲窈窕欺橫笛夜半髙堂客未回秪將蘆管送君杯巧能陌上驚楊栁復向園中誤落梅諸客愛之聽未足髙捲珠簾列紅燭將軍醉舞不肯休更使羙人吹一曲

衛節度赤驃馬歌

君家赤驃畫不得一團旋風桃花色紅纓紫韁瑚鞭玉鞍錦韉黃金勒請君鞲出看君騎尾長窣地如紅絲自矜諸馬皆不及卻憶百金初買時香街紫陌鳯城內滿城見者誰不愛揚鞭驟急白汗流弄影行驕碧蹄碎紫髯胡雛金剪刀平明剪出三騣髙櫪上看時獨意气眾中牽出偏雄豪騎將獵向南山口城南狐兔不復有艸頭一防疾如飛卻使蒼鷹翻向後憶昨看君朝未央鳴珂擁蓋滿路香始知邊將眞富貴可憐人馬相輝光男兒稱意得如此駿馬長鳴北風起待君東去掃胡塵爲君一日行千里

送魏升卿擢第歸東都因懷魏校書陸渾喬潭

井上梧桐雨灞亭捲秋風故人適戰勝匹馬歸山東問君今年三十幾能使香名滿人耳君不見三峯直上五千仞見君文章亦如此如君兄弟天下稀雄詞健筆皆若飛將軍金印嚲紫綬禦史鐡冠重繡衣髙生作尉別來久因君爲問平安否魏侯校理復何如前日人來不得書陸渾山水佳可賞蓬閣閒時日應往自料靑雲未有期誰知白髮偏能長壚頭靑絲白玉瓶別時相顧酒如傾揺鞭舉袂忽不見千樹萬樹空蟬鳴

送費子歸武昌

漢陽歸客悲秋艸旅捨葉飛愁不掃秋來倍憶武昌魚夢著秪在巴陵道曾隨上將過祁連離家十年常在邊劍鋒可惜虛用盡馬蹄無事今已穿知君開館恆愛客樗蒲百金每一擲平生有錢將與人江上故園空四壁吾觀費子毛骨奇廣眉大口仍赤髭看君失路尙如此人生貴賤那得知髙秋八月歸南楚東門一壺聊出祖路指鳯凰山北云衣霑鸚鵡洲邊雨勿嘆蹉跎白髮新應須守道勿羞貧男兒何心戀妻子莫向江村老卻人

與獨孤漸道別長句兼呈嚴八侍禦

輪臺客捨春艸滿潁陽歸客腸堪斷窮荒絕漠鳥不飛萬磧千山夢猶懶憐君白馬一書生讀書千卷未成名五貴侯門腳不到數畆山田身自耕興來浪迹無逺近及至辭家憶鄕信無事垂鞭信馬頭西南幾欲窮天盡奉使三年獨未歸邊頭詞客舊來稀借問君來得幾日到家不覺換春衣髙齋淸晝捲羅幕紗防接防慵不著中酒朝眠日色髙彈棋夜半燈花落冰片髙堆金錯盤滿堂凜凜五月寒桂林蒲桃新吐蔓武城防蜜未可餐軍中置酒夜撾鼓錦筵紅燭月未午花門將軍善胡歌葉河蕃王能漢語知爾園林壓渭濵夫人堂上泣羅裙魚龍川北磐谿雨鳥防山西洮水雲臺中嚴公於我厚別後新詩滿人口自憐棄置天西頭因君爲問相思否

唐詩品彚卷二十九

欽定四庫全書

唐詩品彚卷三十

明髙棅編

七言古詩六

名家【下】

李頎

古意

男兒事長徵少小幽燕客賭勝馬蹄下由來輕七尺殺人莫敢前須如蝟毛磔黃雲隴底白雪飛未得報恩不能歸遼東小婦年十五慣彈琵琶解歌舞今爲羌笛出塞聲使我三軍淚如雨

鮫人歌

鮫人潛織水底居側身上下隨遊魚輕綃文防不可織夜夜澄波連月色有時寄宿來城市海島靑防無極已泣珠報恩君莫辭今年相見明年期始知萬族無不有百尺深泉架戶牖鳥沒空山誰復望一望雲濤堪白首

古從軍行

白首登山望烽火黃昏飲馬傍交河行人刁鬥風沙暗公主琵琶幽怨多野雲萬里無城郭雨雪紛紛連大漠胡鴈哀鳴夜夜飛胡兒眼淚雙雙落聞道王門猶被遮應將性命逐輕車年年戰骨埋荒外空見蒲桃入漢家

古行路難

漢家名臣楊徳祖四代五公享茅土父子兄弟綰銀黃躍馬鳴珂朝建章火浣單衣繡方領茱萸錦帶玉盤囊賓客塡街復滿座片言出口生輝光世人逐勢爭奔走瀝膽隳肝惟恐後當時一願登靑雲自謂生死長隨君一朝謝病還鄕裏窮巷蒼苔絕知己秋風落葉閉重門昨日論交竟誰是薄俗嗟嗟難重陳深山麋鹿可爲鄰魯連所以蹈東海古往今來稱達人

緩歌行

小來托身攀貴遊傾財破產無所憂莫擬經過石渠署朝將出入銅龍樓結交杜陵輕薄子謂言可生復可死一沈一浮防有時棄我翻然如脫屣男兒立身須自彊十年閉戶潁水陽業就功成見明主擊鐘鼎食坐華堂二八蛾眉梳墮馬美酒淸歌曲房下文昌宮中賜錦衣長安陌上退朝歸五陵賓從莫敢視三省官僚揖者稀早知今日讀書是悔作從來狂俠非

王母歌

武皇齋戒承華殿端拱須臾王母見霓旌照耀麒麟車羽蓋淋漓孔雀扇手指梨遣帝食可以長生臨寓縣頭上復戴九星冠總領玉童坐南面欲聞要言今告汝帝乃焚香請此語若能鏈魄去三尸後當見我天皇所顧謂侍女董雙成酒闌可奏云和笙紅霞白日儼不動七龍五鳯紛相迎惜哉志驕神不悅嘆息馬蹄與車轍復道歌鐘杳將暮深宮桃李飛成雪爲看靑玉五枝燈蟠螭吐火光已絕

送劉昱

八月寒葦花秋江浪頭白北風吹五兩誰是潯陽客鸕鷀山頭宿雨晴揚州郭裏暮潮生行人夜宿金陵渚試聴沙邊有鴈聲

送從弟遊江淮兼謁鄱陽劉太守

都門柳色朝朝新念爾今爲江上人穆陵闗帶淸風逺彭蠡湖邊芳艸春泊舟借問西林寺曉聴猿聲在山翠潯陽北望鴻鴈回湓水東流客心醉須知聖代舉賢良不使遺才滯一方應見鄱陽虎符守思歸共指白雲鄕

夏宴張兵曹東堂

重林華屋堪避暑況乃烹鮮防佳客主人三十朝大夫滿座森然見矛防北牕臥簟蓮心花竹裏蟬鳴西日斜羽扇揺風卻珠汗玉盆貯水割甘瓜雲峯峨峨自冰雪坐對芳尊不知熱醉來但掛葛巾眠莫道明朝有離別崔五六圖屏風各賦一物得烏孫佩刀

烏孫腰間佩兩刀刃可吹毛錦爲帶握中枕宿穹廬室馬上割飛翳螉塞執之魍魎誰能前气凜淸風沙漠邊磨用陰山一片玉洗將胡地獨流泉主人屏風寫奇狀鐵鞘金環儼相向回頭瞪目時一看使予心在江湖上

愛敬寺古藤歌

古藤池水盤樹根左攫右挐龍虎蹲橫空直上相陵突丰茸離纚若無骨風雷霹靂連黑枝人言其下藏妖魑空庭落葉乍開合十月苦寒常倒垂憶昨花飛滿空殿密葉吹香飯僧徧南階雙桐一百尺相與年年老霜霰

欲之新鄕答崔顥綦毋潛

數年作吏家屢空誰道黑頭成老翁男兒在世無產業行子出門如轉蓬吾屬交歡此何夕南家衣動歸客銅鑪將炙相歡飲星宿縱橫露華白寒風捲葉度滹沱飛雪布地悲峨峨孤城日落見棲鳥馬上時聞漁者歌明朝東路把君手臘日辭君期嵗首自知寂寞無去思敢望縣人致牛酒

送康洽入京進樂府歌

識子十年何不遇只愛歡遊兩京路朝吟左氏嬌女篇夜誦相如美人賦長安春物舊相宜小苑蒲萄花滿枝柳色偏濃九華殿鶯聲醉殺五陵兒曳裾此夜從何所中貴由來盡相許白袂春衫仙吏贈烏皮隠幾臺郎與新詩樂府唱堪愁禦妓應傳鳷鵲樓西上𨿽因長公主終須一見曲陵侯

送劉十

三十不官亦不娶時人焉識道髙下房中惟有老氏經櫪上空餘少遊馬往來嵩華與函秦放歌一曲前山春西林獨鶴引閒步南澗飛泉淸角巾前年上書不得意歸臥東山兀然醉諸兄相繼掌靑史第五之名齊驃騎烹葵摘果告我行落日夏云縱復橫聞道謝安掩口笑知君不免爲蒼生

送陳章甫

四月南風大麥黃棗花未落桐葉長靑山朝別暮還見嘶馬出門思舊鄕陳侯立身何坦蕩虯須虎眉仍大顙腹中貯書一萬卷不肯低頭在艸莽東門酤酒飲我曹心輕萬事如鴻毛醉臥不知白日暮有時空望孤云髙長河浪頭連天黑津吏停舟渡不得鄭國遊人未及家洛陽行子空嘆息聞道故林相識多罷官昨日今何如

放歌行答從弟異鄕

小來好文恥學武世上功名不解取𨿽沾寸祿已後時徒欲出身事明主栢梁賦詩不及宴長楸走馬誰相數斂迹俛眉心自甘髙歌擊節聲半苦由是蹉跎一老夫養雞牧豕東城隅空歌漢代蕭相國肯事霍家馮子都徒爾當年聲籍籍濫作詞林兩京客故人鬥酒安陵橋黃鳥春風洛陽陌吾家令弟才不羇五言破的人共推興來逸起如濤湧千里長江歸海時別離短景何蕭索佳句相思能間作舉頭遙望魯陽山木葉紛紛向人落

別梁鍠

梁生倜儻心不羇途窮气蓋長安兒回頭轉眄侶雕鶚有志飛鳴人豈知誰云四十無祿位曽與大軍掌書記抗辭請刃誅部曲作色論兵犯二帥一言不合龍頟侯擊劍拂衣從此棄朝朝飲酒黃公壚脫防露頂爭叫呼庭中犢鼻昔常掛懷裏瑯玕今在無時人見子多落魄共笑狂歌非逺圖忽然遣躍紫驑馬還是昻藏一丈夫洛陽城頭曉霜白層冰峨峨滿川澤但聞行路吟新詩不嘆舉家無儋石莫言貧賤長可欺覆簣成山當有時莫言富貴長可托木槿朝看暮還落不見古時塞上翁倚伏由來任天作去去滄波勿復陳五湖三江愁殺人聴董大彈胡笳兼寄語弄房給事【按唐史董庭蘭善鼔琴爲房琯門客天寶五載琯攝給事中此詩疑贈庭蘭而兼寄次律之作也】

蔡女昔造胡笳聲一彈一十有八拍胡人落淚沾邊艸漢使斷腸對歸客古戍蒼蒼烽火寒大荒陰沈飛雪白先拂商弦後角羽四郊秋葉驚摵摵董夫子通神明深松竊聴來妖精言遲更速皆應手將往復旋如有情空山百鳥散還合萬里浮雲陰且晴嘶酸雛鴈失羣夜斷絕胡兒戀母聲川爲淨其波鳥亦罷其鳴烏珠部落家鄕逺邏娑沙塵哀怨生幽音變調忽飄灑長風吹林雨墮瓦迸泉颯颯飛木末野鹿呦呦走堂下【殷云足可欷歔震蕩心神】長安城連東掖垣鳯凰池對靑瑣門髙才脫略名與利日夕望君抱琴至

王維

魚山神女祠歌【離騷作魚山迎送神曲二首】

坎坎擊鼓魚山之下吹洞簫望極浦女巫進紛屢舞陳瑤席湛淸酤風淒淒兮夜雨神之來兮不來使我心兮苦復苦【右迎神曲】

紛進拜客堂前目眷眷兮瓊筵來不語兮意不傳作暮雨兮愁空山悲急管兮繁弦靈之駕兮儼欲旋倐云收兮雨歇山靑靑兮水潺湲【右送神曲】

送友人歸山歌二首【離騷作山中人】

山寂寂兮無人又蒼蒼兮多木羣龍兮滿朝君何爲兮空谷文寡和兮思深道難知兮行悅石上兮流泉與松間兮艸屋入雲中兮養雞上山頭兮抱犢神與棗兮如虎賣杏兮收糓愧不才兮妨賢嫌旣老兮貪祿誓解印兮相從何詹尹兮可卜【劉云不用楚調自適目前詞少而意多尙覺盤谷歌意爲凡】

山中人兮欲歸云防防兮雨霏霏水驚波兮翠菅靡白鷺忽兮翻飛君不可兮褰衣山萬重兮一云混天地兮不分樹晻曖兮氛氳不見兮空聞忽山西兮夕陽見東臯兮逺村平蕪綠兮千里眇惆悵兮思君【宋玉之下淵明之上甚似晉人不知者以爲气短知者以爲琴操之餘音也】

登樓歌

聊上君兮髙樓飛甍鱗次兮在下俯十二兮通衢綠槐參差兮車馬卻瞻兮龍首前眺兮宜春王畿郁兮千里山河壯兮咸秦舍人下兮靑宮據胡牀兮書空執防疲兮於下位老夫好隠兮墻東亦幸有張伯英艸聖兮龍騰虯躍擺長云兮捩回風琥珀酒兮雕胡飯君不禦兮日將晚秋風兮吹衣夕鳥兮爭返孤砧發兮東城林薄暮兮蟬聲逺時不可兮再得君何爲兮偃蹇

隴頭吟

長城少年遊俠客夜上戍樓看太白隴頭明月尙臨闗隴上行人夜吹笛闗西老將不勝愁駐馬聴之雙淚流曽經大小百餘戰麾下偏裨萬戶侯蘇武才爲典屬國節旄空落海西頭【劉云次第轉折恨惋何限又非長篇所及】

夷門歌

七國雄雌猶未分攻城殺將何紛紛秦兵益圍邯鄲急魏王不救平原君公子爲嬴停駟馬執轡逾恭意逾下亥爲屠肆鼓刀人嬴乃夷門抱闗者非但慷慨獻奇謀意气兼將身命酬向風刎頭送公子七十老翁何所求

洛陽女兒行【時年】

洛陽女兒對門居才可顏容十五餘良人玉勒乘驄馬侍女金盤膾鯉魚畫角朱樓盡相望紅桃綠柳垂檐向羅帷送上七香車寶扇迎歸九華帳狂夫富貴在靑春意气驕奢劇季倫自憐碧玉親教舞不惜瑚持與人春牕曙滅九微火九微片片飛花璅戲罷曽無理曲時妝成秖是薰香坐城中相識盡繁華日夜經過趙李家將憐越女顏如玉貧賤江頭自浣紗

燕支行

漢家大將才且雄來時謁帝明光宮萬乘親推雙闕下千官出餞五陵東誓辭甲第金門裏身作長城玉塞中衛霍才堪一騎將朝廷不數貳師功趙魏燕韓多勁卒闗西俠少何咆報讐只是聞嘗膽飲酒不曽妨刮骨畫防雕戈白日寒連旗大斾黃塵沒疉鼓遙翻瀚海波鳴笳亂動天山月麒麟錦帶佩吳鉤颯踏靑驪躍紫驑拔劍已斷天驕臂歸鞍共飲月支頭漢兵大呼一當百虜騎相看哭且愁教戰須令赴湯火終知上將先伐謀

老將行

少年十五二十時步行奪取胡馬騎射殺山中白額虎肯數鄴下黃須兒一身轉戰三千里一劍曽當百萬師漢兵奮迅如霹靂虜騎崩騰畏蒺藜衛靑不敗由天幸李廣無功緣數奇自從棄置便衰朽世事蹉跎成白首昔時飛箭無全目今日垂柳生左肘路傍時賣故侯門前學種先生柳蒼茫古木連窮巷寥落寒山對虛牖【劉云愈出愈奇】誓令疎勒出飛泉不似潁川空使酒賀蘭山下陣如雲羽檄交馳日夕聞節使三河募年少詔書五道出將軍試拂鐵衣如雲色聊持寶劍動星文願得燕弓射天將恥令越甲鳴吾君莫嫌舊日雲中守獨堪一戰立功勲【劉云滿篇風致收拾處常嫩而短使人情事欲絕又雲起結驕嫩復勝老諸】

桃源行

漁舟逐水愛山春兩岸桃花夾去津坐看紅樹不知逺行盡淸谿不見人山口潛行始隈隩山開曠望旋平陸遙看一處攢雲樹近入千家散花竹樵客初傳漢姓名居人未攺秦衣服居人共住武陵源還從物外起田園月明松下房櫳靜日出雲中雞犬喧驚聞俗客爭來集競引還家問都邑平明閭巷掃花開薄暮漁樵乘水入初因避地去人間更聞成仙遂不還峽裏誰知有人事世中遙望空雲山不疑靈境難聞見塵心未盡思鄕縣出洞無論隔山水辭家終擬長遊衍自謂經過舊不迷安知峯壑今來變當時只記入山深靑谿幾度到雲林春來徧是桃花水不辧仙源何處尋

望終南贈徐中書

晚下兮紫薇悵塵事兮多違駐馬兮雙樹望靑山兮不歸

答張五第

終南有茅屋前對終南山終年無客長閉闗終日無心長自閒不妨飲酒復垂釣君但能來相往還

寄崇梵僧

崇梵僧崇梵僧秋歸覆金春不還落花啼鳥紛紛亂閉戶山牕寂寂閒峽裏誰知有人事郡中遙望空雲山

寒食城東卽事

淸谿一道穿桃李演漾綠蒲涵白芷谿上人家凡幾家落花半落東流水蹴踘屢過飛鳥上秋千競出垂楊裏少年分日作遨遊不用淸明兼上已【劉云自是活動】

同崔傳答賢弟

洛陽才子姑蘇客桂苑殊非故鄕陌九江楓樹幾回靑一片揚州五湖白揚州時有下江兵蘭陵鎭前吹笛聲夜火人歸富春郭秋風鶴唳石頭城周郎陸弟爲儔侶對舞前谿歌白紵曲幾書畱小史家艸堂碁賭山陰墅衣冠若話外臺臣先數夫君席上珍更聞臺閣求三語遙想風流第一人

送李睢陽

將置酒思悲翁使君去出城東麥漸漸雉子斑槐陰陰到潼闗騎連連車遲遲心中悲宋又逺周間之南淮夷東齊兒碎碎織練與素絲遊人賈客信難持五穀前熟方可爲下車閉閤君當思天子當殿儼衣裳大官尙食陳羽觴彤庭散綬垂明璫黃紙詔書出東廂輕紈疉綺斕生光宗室子弟君最賢分憂當爲百辟先布衣一言相爲死何況聖主恩如天鸞聲噦噦魯侯旗明年上計朝京師須憶今日鬥酒別愼勿富貴忘我爲

崔顥

七夕詞

長安城中月如練家家此夜持鍼綫仙裙玉佩空自知天上人間不相見長信深陰夜轉幽玉階金閤數螢流班姬此夕愁無限河漢三更看斗牛

鴈門胡人歌

髙山代郡東接燕鴈門胡人家近邊解放胡鷹逐塞鳥能騎代馬獵秋田山頭野火寒多燒雨裏孤峯濕作煙聞道遼西無鬭戰時時醉向酒家眠

長安道【河嶽英靈作霍將軍篇】

長安甲第髙入云誰家居住霍將軍日晚朝回擁賓從路傍拜揖何紛紛莫言炙手手可熱須臾火盡灰亦滅莫言貧賤卽可欺人生富貴自有時一朝天子賜顏色世事悠悠應始知

孟門行

黃雀銜黃花翩翩傍檐隙本擬報君恩如何反彈射金罍美酒滿座春平原愛才多眾賓滿堂盡是忠義士何意得有讒諛人諛言反復那可道能令君心不自保北園新栽桃李枝根株未固何轉移成陰結實君自取若問傍人那得知

代閨人答輕薄少年

妾家近隔鳯凰池粉壁紗牕楊柳垂本期漢代金吾壻誤嫁長安遊俠兒兒家夫壻多輕薄借客探丸重然諾平明挾彈入新丰日晚揮鞭出長樂靑絲白馬冶遊園能使行人駐馬看自矜陌上繁華盛不念閨中花鳥防花間陌上春將晚走馬鬭雞猶未返三時出望無消息一去那知行近逺桃李花開覆井欄朱樓落日捲簾看愁來欲奏相思曲抱得秦箏不忍彈

行路難

君不見建章宮裏金明枝萬萬長條拂地垂二月三月花如霰九重深幽君不見艶彩朝含四寶宮香風吹入朝云殿漢家宮女春未防愛此芳春朝暮看來看去看心不忘攀折將安鏡臺上雙雙素手剪不成兩兩紅妝笑相向建章昨夜起春風一花飛入長信宮長信麗人見花泣憶此珍樹何嗟及我昔初在昭陽時朝攀暮折登玉墀只言嵗嵗長相對不悟今朝遙相思

渭城少年行

洛陽二月棃花飛秦地行人初憶歸揚鞭走馬城南陌朝逢驛使秦川客驛使前日發章臺傳道長安春早來棠梨宮中燕初至蒲萄館裏花正開念此使人歸更早三月便達長安道長安道上春可憐揺風蕩日曲江邊萬戶樓臺臨渭水五陵花柳滿秦川秦川寒食盛繁華遊客春來不到家鬭雞下社塵初合走馬章臺日未斜章臺帝城稱貴裏靑樓日晚歌鐘起貴裏豪家白馬驕五陵年少不相饒雙雙挾彈來金市兩兩鳴鞭上渭橋渭城壚頭酒新熟金鞍白馬誰家宿可憐錦瑟爭琵琶玉壺淸酒就君家小婦春來不解羞嬌歌一曲楊柳花【劉云崔顥落落酣歌自得刻削乃不能及】

江邊老人愁

江南少年十八九乘舟欲渡淸谿口忽逢江邊一老翁須眉皓白已衰朽自言家代仕梁陳垂紫拖金三十人兩朝出將復入相五世疉鼓乘朱輪父兄三葉皆尙主女子四代爲妃嬪南山賜田接禦苑北宮甲第連紫宸直言榮華未休歇不覺山崩海將竭兵戈亂入建康城煙火連燒未央闕衣冠女子陷鋒刃良將名臣盡埋沒山川攺易失朝市衢路縱橫塡白骨老人此時尙少年脫身走得投海邊罷兵嵗余未敢出去家三載方來旋蓬蒿忘卻五城宅艸木不識淸谿田𨿽然得歸到鄕土零丁貧賤長辛苦采樵屢入歷陽山刈稻長過新林浦少年欲知老人嵗豈知今年一百五君今少壯我已衰我昔少年君不覩人生貴賤各有時莫見羸老相輕欺感君相問爲君說說罷不覺令人悲

唐詩品彚卷三十

欽定四庫全書

唐詩品彚卷三十一

明髙棅編

七言古詩七

羽翼

孟浩然

夜歸鹿門歌

山寺鳴鐘晝已昏漁梁渡頭爭渡喧人隨沙岸向江村余亦乘舟歸鹿門鹿門月照開煙樹忽到龎公棲隠處巖扉松逕長寂寥惟有幽人自來去

送王七尉松滋

君不見巫山神女作行雲霏紅沓翠曉氛氳嬋娟流入襄王夢倐忽還隨零雨分空中飛去復飛來朝朝暮暮下陽臺愁君此去爲仙尉便逐行雲去不回

髙陽池送朱二

當昔襄陽全盛時山公常醉習家池池邊釣女日相隨妝成照水競來窺紅波澹澹芙蓉發綠岸毿毿楊柳垂一朝物變人亦非四面荒涼人住稀意气豪華何處在空餘艸露濕人衣此地朝來餞行者翻向此中牧徵馬徵馬分飛漸日斜見此空爲人所嗟殷勤爲訪桃源客余亦歸來松子家

萬楚

小山歌

人說淮南有小山淮王昔日此登仙城中雞犬皆飛去山上壇場今宛然世人貴身不貴壽共笑華陽洞天口不知金石變長年謾在人間戀攜手君能舉帆至淮南家住盱眙余先諳桐栢亂流平入海茱萸一曲拂成潭憶記來時魂悄悄想見仙山眾峯小今日長歌思不堪君行爲報三春鳥

丁仙芝

余杭醉歌贈吳山人

曉幙紅襟鷰春城白項烏只來梁上語不向府中趨城頭坎坎鼓聲曙滿庭新種櫻桃樹桃花昨夜撩亂開當軒發色映樓臺十千兌得余杭酒二月春城長命杯酒後畱君待明月還將明月送君回

劉復

長相思

長相思在桂林蒼梧山逺瀟湘深秋堂零淚倚金瑟朱顏揺落隨光陰長宵嘹唳鴻命侶河漢蒼蒼隔牛女寧知一水不可渡況復萬山修且阻防絲織綺文雙鴛昔時贈君君可憐何言一去瓶落井流塵歇滅金鑪前

長歌行

淮南木落秋雲飛楚宮商歌今正悲靑春白日不與我當壚舉酒勸君持出門馳驅四方事徒用辛勤不得意三山海底無見期百齡世間莫虛棄君不見金城帝業漢家有東制諸侯欲長久姦雄竊命風塵昏函谷重闗不能守龍蛇出沒經兩朝胡虜憑陵大道銷河水東流宮闕盡五陵松栢自蕭蕭

儲光羲

新丰主人

新丰主人新酒熟舊客還歸舊堂宿滿酌香含北砌花盈尊色泛南軒竹雲散天髙秋月明東家少女解秦箏醉來忘卻巴陵道夢中疑似洛陽城【劉云跌宕殊態】

登戲馬臺作

君不見宋公杖鉞誅燕後英雄踴躍爭趨走小防衣冠呂梁壑大徴甲卒碻磝口天門神武樹元勲九日茱萸饗六軍泛泛樓船遊極浦揺揺歌吹動浮雲居人滿目市朝變霸業猶存齊楚甸泗水南流桐栢川沂山北走瑯琊縣滄海沈沈晨霧開彭城烈烈秋風來少年自言未得意日暮蕭條登古臺

薔薇

裊裊長數尋靑靑不作林一莖獨秀當庭心數枝分作滿庭陰春日遲遲欲將半庭影離離正堪玩枝上嬌鶯不畏人葉底飛蛾自相亂秦家女兒愛芳菲畫眉相伴采葳防髙處紅須欲就手低邊綠刺已牽衣蒲萄架上朝光滿楊柳園中暝鳥飛連袂踏歌從此去風吹香气逐人歸【劉云轉換流麗可歌可舞皆切題語】

同張侍禦燕北樓

今之太守古諸侯出入雙旌垂七旒朝覽干戈時聴訟暮延賓客復登樓西山漠漠崦嵫色北渚沈沈江漢流良宵淸淨方髙防繡服光輝聯皂蓋魚龍恍惚堦墀下雲霧杳防牕戶外水靈慷慨行泣珠遊女飄颻思解佩蒼蒼低月半遙城落落疎星滿太淸不忍開襟悲楚奏願言吹笛退胡兵軒後靑丘埋猰防周王白羽掃攙搶期君武節朝龍闕余亦翺翔歸玉京

張謂

【殷璠曰謂代北州老翁答又湖中對酒行在物情外但眾人未曽說耳亦何必歷遐逺探古迹然後始爲防搜】

贈喬林

去年上防不見收今年寄食仍淹畱羨君有酒能便醉羨君無錢能不憂如今五侯不待客羨君不入五侯宅如今七貴方自尊羨君不過七貴門丈夫防應有知己世上悠悠安足論【劉云可想其人】

湖中對酒作

夜坐不厭湖上月晝行不厭湖上山【劉云便覺楚楚】眼前一樽又常滿心中萬事如等閒主人有黍萬餘石濁醪數斗應不惜卽今相對不盡歡別後相思復何益茱萸灣頭歸路賒願君且宿黃公家風光若此人不醉參差辜負東園花

代北州老翁答

負薪老翁住北州北望鄕闗生客愁自言老翁有三子兩人已向黃沙死如今小兒新長成明年聞道又徵兵定知此別必零落不及相隨同死生盡將田宅借鄰伍且復伶俜去鄕土在生本求多子孫及有誰知更辛苦近傳天子尊武臣彊兵直欲靜胡塵安邊自合有長防何必流離中國人

邵陵作

嘗聞虞帝苦憂人秖爲蒼生不爲身已道一朝辭北極何須五月更南巡昔時文武皆銷鑠今日精靈長寂寞斑竹年來筍自生白蘋春盡花空落遙望零陵見舊丘蒼梧雲起至今愁惟餘帝子千行淚添作瀟湘萬里流

王昌齡

城傍曲

秋風鳴桑條艸白狐兔驕邯鄲飲來酒未消城北原平掣皂雕射殺空營兩騰虎回身卻月佩弓鞘

鳥棲曲

白馬逐牛車黃昏入狹斜狹斜柳樹烏爭宿爭枝未得飛上屋東房少婦壻從軍每聴烏啼知夜分

行路難

雙絲作綆系銀瓶百尺寒泉轆轤上懸絲一絕不可望似妾傾心在君掌人生意气好遷捐只重狂花不重賢宴罷調箏奏離鶴回嬌轉盼泣君前君不見眼前事豈保須臾勿無異西山日下雨足稀側有浮雲無所寄但願莫忘前者言剉骨黃塵亦無媿行路難勸君酒莫辭煩美酒千鐘猶可盡心中片恨何可論一聞漢主思故劍使妾長嗟萬古魂

箜引

盧谿郡南夜泊舟夜聞兩岸羌戎謳其時月黑猿啾啾微雨霑衣令人愁有一遷客登髙樓不言不寐彈箜彈作薊門桑葉秋風沙颯颯靑冢頭將軍鐵驄汗血流深入匈奴戰未休黃旗一防兵馬收亂殺胡人積如丘瘡病驅來役邊州仍披漠北羔羊裘顏色饑枯掩面羞眼眶淚滴深兩眸還思本鄕食犛牛欲語不得指咽防或有彊壯能咿嚘意說被他邊將讐五世屬藩漢主畱碧毛氊障河曲遊槖池五萬部落稠勑賜飛凰金兜鍪爲君百戰如過籌靜掃陰山無鳥投家蔵鐵券特承優黃金百觔不稱求九族分離作楚囚深谿寂寞弦苦幽艸木悲感聲颼飅僕本東山爲國憂明光殿前論九疇粗讀兵書盡防搜爲君掌上施權謀洞曉山川無與儔紫宸詔發逺懷柔揺筆飛霜如奪鉤鬼神不得知其由憐愛蒼生比蚍蜉朔河屯兵須漸抽盡遣降來拜禦溝便令海內休戈矛何用班超定逺侯史臣書之得已不

奉贈張荊州

祝融之峯紫雲銜翠如何其雪嶄巖邑西有路緣石壁我欲從之臥窮嵌魚有心兮脫网罟江無人兮鳴楓杉王君飛舄仍未去蘇耽宅中意遙緘

張南容

靜女歌

靜女樂於靜動合古人則妙年工詩書弱嵗勤組織端居愁若癡誰復理容色十五坐幽閨四鄰不相識夭夭鄰家子百花裝首飾日日淇上游笑人不逾閾河水自濁濟自淸仙臺蛾眉秦鏡明爲照齊王門下醜何如漢帝掌中輕

畢耀

情人玉淸歌【文苑英華作張南容詩】

洛陽城中有一人名玉淸可憐玉淸如其名善踏斜柯能獨立嬋娟花艶無人及珠爲裙玉爲纓臨春風吹玉笙悠悠滿天星黃【樂府作萬】金閣上晚妝成云和曲中爲曼【一作慢】聲玉梯不得踏揺袂兩盈盈城頭之日復何情

賀蘭進明

行路難五首【殷璠云員外行路難五首益多雜興】

君不見東流水一去無窮已君不見西郊云日夕空氛氳羣鴈裴徊不能去一鴈悲鳴復失羣人生結交在終始莫以升沈中路分

君不見雲中月蹔盈還復缺君不見林下風聲逺意難窮親故平生或聚散歡娛未盡尊酒空嘆息靑靑陵上栢嵗寒能有幾人同

君不見芳樹枝春花落盡蜂不窺君不見梁上泥秋風始髙燕不棲蕩子從軍事徵戰蛾眉嬋娟守空閨獨宿自然堪下淚況復時聞烏夜啼

君不見門前柳榮耀幾時蕭索久君不見陌上花狂風吹去落誰家鄰家思婦見之嘆蓬首不梳心歷亂盛年夫壻長別離嵗暮相逢色凋換

君不見巖下井百尺不及泉君不見山上苗數寸淩雲煙人生相命亦如此何苦太息自憂煎但願親友長含笑相逢不乏杖頭錢寒夜邀歡須秉燭豈得常思花柳年

崔國輔

對酒吟

行行日將夕荒村古冢無人迹蒙籠荊棘一鳥吟屢唱提壺沽酒喫古人【河嶽英靈集作前身】不達酒不足遺恨精靈傳此曲寄言世上諸少年平生且盡杯中醁

賈至

巴陵寄李二戶部張四禮部

江南芳艸初羃羃愁殺江南獨愁客秦中楊柳也應春轉憶秦中相憶人萬里鶯花不相見登髙一望淚沾巾

孟云卿

行路難

君不見髙山萬仞連蒼旻天長地久成埃塵君不見長松百尺多勁節狂風暴雨終摧折古今何世無聖賢吾愛伯陽眞乃天金堂玉闕朝羣仙拍手東海成桑田海中之水愼勿枯烏鳶啄蚌傷明珠行路難艱險莫踟躕

王季友

觀於舍人壁畫山水

野人宿在山家少朝見此山謂山曉半壁仍棲嶺上雲開簾欲放湖中鳥獨坐長松是阿誰再三招手起來遲於公大笑向余說小弟丹靑能爾爲【殷璠云甚有淸趣】

宿東谿李十五山亭

上山下山入山谷谿中落日畱我宿松石依依當主人主人不在意亦足名花出地兩重階絕頂平天一小齋本意由來是山水何用相逢語舊懷

代賀若令譽贈沈千運

相逢問姓名亦存別時無子今有孫山上雙松長不攺百家惟有三家村村南村西車馬道一宿通舟水浩浩澗中磊磊十里石河上淤泥種桑麥平坡冢墓皆我親滿田主人是舊客舉聲酸鼻問同年十人七人歸下泉分手如何更此地回頭不去淚澘然

酬李十六岐

鏈丹文武火未成賣藥販屨俱逃名出谷迷行洛陽道乘流醉臥滑臺城城下故人久離怨一歡適我兩家願朝飲杖懸沽酒錢暮餐囊有松花飯於何車馬日憧憧李膺門館爭登龍千賓揖對若流水五經發難如扣鐘下筆新詩行滿壁立談古人坐在席問我艸堂有臥云知我山儲無儋石自耕自刈食爲天如鹿如麋飲野泉亦知世上公卿貴且養丘中艸木年

常建

張公子行

日出乘釣舟嫋嫋垂鉤竿涉淇傍荷花驄馬閒金鞍使君白雲中腰間垂轆轤出門事嫖姚爲君西擊胡胡兵漢騎相馳逐轉戰孤軍海西北百尺旌竿沈黑雲邊笳落日不堪聞【劉雲從閒人幽事忽寫至敗軍亡將險絕】

古意

井底玉冰洞地明琥珀轆轤靑絲索仙人騎鳯披防霞挽上銀瓶照天閣黃金作身雙飛龍口銜明月吐芙蓉一時度海望不見曉上靑樓十二重

古興

轆轤井上雙梧桐飛鳥銜花日將夕深閨女兒莫愁年玉指泠泠怨金碧石橊裙裾蛺蝶飛見人不語顰蛾眉靑絲素絲紅綠絲織成錦衾當爲誰

元結

【歸來子云結性耿介有憂道閔俗之意天寶之亂或仕或隠自謂與世聱牙故其見於文字者亦衝澹而隠約譬古鐘磬不諧於裏耳而詞義微眇翫之修然若有塵外之趣云】引極

天曠漭兮杳泱茫气浩浩兮色蒼蒼上何有兮人不測積淸寥兮成元極成元極兮靈且異思一見兮藐難致思不從兮空自傷心慅勞兮意惶懹思假翼兮鸞鳯乘長風兮上羾揖元極兮本深實餐至和兮永終日

招太靈【並序】

商余山有太靈古祠傳云豢龍氏祠大帝所立祠在少餘西乳之下邑人修之以祈田余因爲招詞閔之文以演興辭曰

招太靈兮山之巓山屹屼兮水淪漣祠之襰【洛代切】兮盻何年木修修兮艸鮮鮮嗟魑魅兮淫厲自古昔兮崇祭禧太靈兮端淸余願致兮精誠久愵愵【攺歷切】兮防防【處龍切】招搶【郎丁切】兮呼風風之聲兮起飅飅吹云兮散而浮望太靈兮而安澹油容兮都淸閒

宿洄溪翁宅

長松萬株繞茆捨怪石寒泉近檐下老翁八十猶能行將領兒孫行蒔稼吾羨老翁居處幽吾愛老翁無所求時俗是非何足道得似老翁吾卽休

宿無爲觀

九疑山深幾千里峯谷﨑嶇人不到山中舊有仙姥家十里飛泉繞丹竈如今道士三四人茹芝鏈玉學輕身霓裳羽蓋傍林壑飄飄似欲來云鶴

薛業

洪州客捨寄柳博士芳

去年燕巢主人屋今年花發路傍枝年年爲客不到捨舊國存亡那得知胡塵一起亂天下何處春風無別離

張志和

漁父歌

西塞山前白鷺飛桃花流水鱖魚肥靑篛笠綠簔衣斜風細雨不須歸

獨孤及

和贈逺

憶得去年春風至中庭桃李映瑣牕美人挾瑟對芳樹玉顏亭亭與花雙今年新花如舊時去年美人不在玆借問離居恨深淺秖應獨有庭花知

同岑郎中韋屯田員外花樹歌

東風動地吹花發渭城桃李千樹雪芳菲可愛不可畱武陵歸去心欲絕金華省郎惜佳辰秖將花萼照靑春君家自是成蹊處況有庭花作主人

張潮

襄陽行

玉盤轉明珠君心無定凖昨見襄陽客剩說襄陽好無盡襄漢水峴山垂漢水東流風北吹只言一世長嬌寵那悟今朝見別離君渡淸羌渚知人獨不語妾見木棲林憶君相思深莫作雲間鴻離聲顧儔侶尙如匣中劍分形防同處是君婦識君情怨君恨君爲此行下牀一宿不可保況乃萬里襄陽城襄陽傳近大堤北君到襄陽莫回惑大堤諸女兒憐錢不憐徳

鮑防

雜感

漢家海內承平久萬國戎王皆稽首天馬嘗銜苜蓿花胡人嵗獻蒲萄酒五月茘枝初破顏朝辭象郡夕函闗鴈飛不度桂陽嶺馬走先過林邑山甘泉禦果垂仙閣日暮無風香自落逺物皆重近皆輕雞𨿽有徳不如鶴

唐詩品彚卷三十一

欽定四庫全書

唐詩品彚卷三十二

明髙棅編

七言古詩八

接武【上】

劉長卿

王昭君歌

自矜嬌艶色不顧丹靑人誰知粉繪能相負卻使容華翻悞身上馬辭君嫁驕虜玉顏對人愁不語北風鴈急浮雲秋萬里獨見黃河流纎腰不復漢宮寵雙蛾長向胡天愁琵琶弦中苦調多蕭蕭羌笛聲相和誰憐一曲傳樂府能使千秋傷綺羅

銅雀臺

嬌愛更何日髙臺空數層含啼映雙袖不忍看西陵漳水東流無復來百花輦路爲蒼苔靑樓月夜長寂寞碧雲日暮空裴徊君不見鄴中萬事非昔時古人不在今人悲春風不逐君王去艸色年年舊宮路宮中歌舞已浮雲空指行人往來處

新安送陸澧歸江陰

新安路人來去早潮復晚潮明日知何處潮水無情亦解歸自憐長在新安住

長沙贈衡嶽祝融峯般若禪師

般若公般若公負鉢何時下祝融歸路卻看飛鳥外禪房空掩白雲中桂花寥寥閒自落流水無心西復東

明月灣尋賀九不遇

楚水日夜綠傍江春艸滋靑靑遙滿目萬里傷心歸故人川上復何之明月灣南空所思故人不在明月在誰見孤舟來去時

送友人東歸

對酒灞亭暮相看愁自深河邊艸已綠此別難爲心闗路迢迢疋馬歸垂楊寂寂數鶯飛憐君獻防十餘載今去猶爲一布衣

入桂渚次砂牛石穴

扁舟傍歸路日暮瀟湘深湘水淸見底楚雲淡無心片帆落桂渚獨夜依楓林楓林月出聲苦桂渚天寒桂花吐此中無處不堪愁江客相看淚如雨

贈湘南漁父

聞君何所適漠漠逢煙水獨與不系舟往來楚雲裏釣魚非一嵗終日只如此日落江淸桂檝遲纎鱗百尺深可窺沈鉤垂餌不在得白首滄浪空自知

送姨子弟往南郊

一展慰久濶寸心仍未伸別時兩童稚及此俱成人那堪適防面遽已悲分手客路向楚云河橋對衰柳送君疋馬別河橋汝南山郭寒蕭條今我單車復西上郎去灞陵轉惆悵何處共傷離別心明月亭亭兩相望

客捨喜鄭三見寄

客捨逢君未授衣閉門愁見桃花飛遙想故園今已爾家人應念行人歸寂寞垂楊映深曲長安日暮靈臺宿窮巷無人鳥雀閒空庭新雨莓苔綠此中分與故友疎何年仍回長者車十年未稱平生意好得辛勤謾讀書

嚴陵釣臺送李康成赴江東使

潺湲子陵瀨髣髴如在目七里人已非千年水空綠新安江上孤帆逺應逐楓林千萬轉古臺落日共蕭條寒水無波更淸淺臺上漁竿不復持卻令猿鳥向人悲灘聲山翠至今在遲爾行舟晚泊時

觀李湊所畫美人障子

愛爾含天姿丹靑有殊智無間已得象象外更生意西子不可見千載無重還空令浣紗態猶在含毫間一笑豈易得雙蛾如有情牕風不舉袖但覺羅衣輕華堂翠幕春風來內閤金屏曙色開此中一見亂人目只疑行到云陽臺

送賈三北遊

賈生未達猶窘迫身馳疋馬邯鄲陌片雲郊外遙送人鬥酒城邊莫畱客顧予他日仰時髦不堪此別相思勞雨色新添漳水綠夕陽逺照薊門髙把袂相看衣共緇窮愁只是惜良時亦知到處逢下榻莫滯秋風西上期

送郭六侍禦之武陵郡

常愛武陵郡羨君將逺尋空憐世界迫孤負桃源心洛陽遙想桃源隔野水閒流春自碧花下常迷楚客船洞中時見秦人宅落日相看鬥酒前送君南望但依然河梁馬首隨春艸江路猿聲愁暮天丈人別乘佐分憂才子趨庭兼勝遊澧浦荊州行可見知君淸興滿滄洲

齊一和尙影堂

一公住世忘世紛蹔來復去誰能分身寄虛空如過客心將生滅似浮雲蕭散浮雲往不還淒涼遺教沒仍傳舊地愁看雙樹在空堂只是一燈懸一燈長照恆河沙雙樹猶落諸天花天花寂寂香深殿苔蘚蒼蒼閉虛院昔余精念訪禪扉常接微言淸道機今成寂寞無所得惟共門人淚滿衣

聴笛歌畱別鄭協律

舊遊憐我長沙謫載酒沙頭送遷客天涯望月自沾衣江上何人復吹笛橫笛能令孤客愁綠波淡淡如不流商聲寥亮羽聲苦江天寂歷江楓秋靜聴闗山聞一叫三湘月色悲猿嘯又吹楊柳激繁音千里春色傷人心隨風飄向何處落惟見曲盡平湖深明發與君離別後馬上一聲堪白首

望龍山懷道士許法稜

心惆悵望龍山云之際鳥獨還懸崖絕壁幾千丈綠蘿嫋嫋不可攀龍山髙誰能踐靈原中蒼翠晚嵐煙瀑水如向人終日迢迢空在眼中有一人披霓裳誦經山頂餐瓊漿空林閒坐獨焚香眞官列侍儼成行朝入靑霄禮玉堂夜掃白雲眠石牀桃源洞裏居人滿桂樹山中住日長龍山髙髙遙相望

戲贈幹越尼子歌

鄱陽女子年十五家本秦人今在楚厭向春江空浣紗龍宮落髮披袈裟五年持戒長一食至今猶自顏如花亭亭獨立靑蓮下忍艸禪枝繞精舍自用黃金買地居能嫌碧玉隨人嫁北客相逢疑姓秦鈆華拋卻仍靑春一花一竹如有意不語不笑能畱人黃鸝欲棲白日暮天香未盡經行處卻對香鑪閒誦經春泉潄玉寒泠泠云房寂寂夜鐘發吳音淸切令人聴人聴吳音歌一曲杳然如在諸天宿誰堪世事又相牽惆悵回船江水綠

時平後送範倫歸安州

昨聞戰罷圖麟閣破虜收兵捲戎幙滄海初看漢月明紫微已見胡星落憶昨扁舟此南渡荊棘煙塵滿歸路與君攜手姑蘇臺望鄕一日登幾回白雲飛鳥去寂寞吳山楚岫空崔嵬事往時平還舊丘靑靑春艸近家愁洛陽舉目今誰在潁水無情應自流吳苑西人去欲稀畱連一日空知非江潭嵗盡愁不盡鴻鴈春歸身未歸萬里遙縣帝鄕憶五年空帶風塵色卻到長安逢故人不道姓名應不識

疲兵篇

驕虜乘秋下薊門陰山日夕煙塵昏三軍疲馬力已盡百戰殘兵功未論陣云泱漭屯塞北羽書紛紛來不息孤城望處增斷腸折劍看時涙沾臆元戎日夕但歌舞不念闗山久辛苦自矜倚劍气淩雲卻笑聞笳淚如雨萬里飄颻空此身十年徵戰老胡塵赤心報國無片賞白首還家有幾人朔風蕭蕭動秋艸旗旌獵獵楡闗道漢月何曽照客心胡笳只解催人老軍前仍欲破重圍閨裏猶應愁未歸小婦十年啼夜織行人九日憶寒衣飲馬滹河晚更淸行吹羌笛逺歸營只恨漢家多苦戰徒令遺鏃滿長城

錢起

行路難

君不見明星映空月太陽朝升光盡歇君不見凋零委路蓬長風飄舉入雲中由來人事何常定且莫驕奢笑賤窮

效古秋夜長

秋漢飛玉霜北風掃荷香含情紡織孤燈盡拭淚相思寒漏長檐前碧雲淨如水月弔棲鳥啼鴈起誰家少婦事鴛機錦幙云屏深掩扉白玉牕中聞落葉應憐寒女獨無衣

盧龍塞行送韋掌記

雨雪紛紛黑山外行人共指盧龍塞萬里飛沙咽鼓鼙三軍殺气凝旌斾陳琳書記本翩翩料敵張兵奪酒泉聖主好文兼好武封侯莫比漢皇年

送馬明府赴江陵

陶令南行心自永江天極目澄秋景萬室遙知犬不鳴雙鳬下處人皆靜淸風髙興得湖山門柳蕭條雙翟閒黃花滿把應相憶落日登樓北望還

送崔十三東遊

千里有同心十年一防面當杯緩箏柱倐忽催離燕丹鳯城頭噪晚鴉行人馬首夕陽斜灞上春風畱別袂闗東新月宿誰家宮柳依依兩鄕色誰能此別不相憶

送崔校書從軍

鴈門太守能愛賢麟閣書生亦投筆寧惟玉劍報知已更有龍韜佐師律別馬連嘶出禦溝家人幾夜望刀頭燕南春艸傷心色薊北黃雲滿眼愁聞道輕生能擊虜何嗟少壯不封侯

賦得靑城山歌送楊杜二郎中赴蜀軍

蜀山西南千萬重仙經最說靑城峯靑城嵚岑倚空碧逺壓峨眉吞劍壁錦屏雲起易成霞玉洞花明不知夕星臺二妙逐王師阮瑀軍書王粲詩日落猨聲連玉笛晴來山翠傍旌旗綠蘿春月營門近知君對酒遙相思

送張將軍西徵

長安少年惟好武金殿承恩爭破虜沙場烽火隔天山鐵騎西徵幾嵗還戰處黑雲霾瀚海愁中明月度陽闗玉笛聲悲離酌晚金方路極行人逺計日霜戈盡敵歸回首戎城空落暉始笑子卿心計失徒看海上節旄稀

送鄔三落第還鄕

郢客文章絕世稀常嗟時命與心違十年失路誰知己千里思親獨逺歸雲帆春水將何適自愛東南暮山碧闗中新月對離樽江上殘花待歸客名宦無媒自古遲窮途此別不堪悲荷衣垂釣且安命金馬招賢防有時

畫鶴篇【省中作】

防素凝姿任畫工霜毛玉羽照簾櫳借問飛鳴華表上何如粉繢防屏中文昌宮近芙蓉闕蘭室氤氳香煙結鑪气朝成緱嶺雲銀燈夜作華亭月日暖花明梁燕歸應驚片雪在仙闈主人顧盼千金重誰肯徘徊五里飛

送畢侍禦謫居

崇蘭香死玉貞折志士吞聲甘循節忠藎不爲明主知悲來莫向時人說滄浪之水見心淸楚客辭天淚滿纓百鳥喧喧噪一鶚上林髙枝亦難托寧嗟人世棄虞翻且喜江山得康樂自憐黃綬老嬰身妻子朝來勸隠淪桃花洞裏舉家去此別相思復幾春

送傅管記赴蜀軍

終童之死誰繼出燕頷儒生今俊逸主將早知鸚鵡賦飛書許載蛟龍筆峨眉玉壘指霞標鳥沒天低幕府遙巴山雨色蔵徵斾漢水猿聲咽短簫賜璧腰金應可料才略縱橫年且妙無人不重樂毅賢何敵能當魯連嘯日暮黃雲千里昏壯心輕別不銷魂勸君用卻龍泉劍莫負平生國士恩

送禇大落第東歸

離琴彈苦調美人慘向隅頃來荷策幹明主還復扁舟歸五湖漢家側席明敡久豈意遺賢在林藪玉堂金馬隔靑雲墨客儒生皆白首昨夢芳洲采白蘋歸期且喜故園春稚子只思陶令至文君不厭馬卿貧剡中風月久相憶池上舊遊應再得酒熟寧孤芳杜春詩成不枉晴山色念此那能不羨歸長楊諫獵事皆違他日東流一乘興知君爲我掃荊扉

韓翃

送客還江東

還家不落春風後數日應沽越人酒池畔花深鬭鴨防橋邊雨洗蔵鴉柳遙憐內捨著新衣復向鄰家醉落暉把手閒歌香橘下空山一望鷓鴣飛

送客之江寧

春流送客不應賒南人徐州見柳花朱雀橋邊看淮水烏衣巷裏問王家千閭萬井無多事辟戶開門向山翠楚云朝下石頭城江燕雙飛瓦棺寺吳士風流甚可親相逢嘉賞日應新從來此地誇羊酪自有蒓羮味可人

和髙平朱參軍思歸作

髯參軍髯參軍身爲北州吏心寄東山云坐見萋萋芳艸綠遙思往日晴江曲刺船頻向剡中回捧被曽過越人宿花裏鶯啼白日髙眷樓把酒送車螯狂歌好愛陶彭澤佳句惟稱謝法曹平生樂事多如此忍爲浮名隔千里一鴈南飛斷客心思歸可待秋風起

贈別王侍禦赴上都

翩翩馬上郎執簡佩銀章西向洛陽歸鄠杜回頭結念蓮花府朝辭芳艸萬嵗街暮宿春山一泉塢靑靑樹色傍行衣乳燕流鶯相間飛逺過三峯臨八水幽尋佳賞偏如此殘花片片細柳風落日疎鐘小槐雨相思掩泣復何如公子門前人漸疎幸有心期當小暑葛衣紗防望回車

題玉山觀禪師蘭若歌

玉山宴坐移年月錫杖承恩詣丹闕先朝親與防龍華紫禁鳴鐘白日斜宮女焚香把經卷天人就席禮袈裟禪林久臥虎谿水蘭若初開鳯城裏不出囂塵見逺公道成何必靑蓮宮朝持藥鉢千家近暮倚繩牀一室空掖垣揮翰君稱美逺客陪遊問眞理薄宦深知誤此心回心願學雷居士

寄哥舒僕射

萬里長城家一生惟報國腰垂紫文綬手控黃金勒髙視黑矟翁遙吞白騎賊先麾牙門將轉鬭黃河北帳下親兵皆少年錦衣承日繡行纒轆轤寶劍初出鞘宛轉角弓新上步人抽箭大如笛前把兩矛後雙防左盤右射紅塵中鶻入鴉羣有誰敵殺將破軍白日余回旃舞斾北風初羣公楯鼻好磨墨走馬爲君飛羽書

送中兄典邵州

官騎連西向楚云朱軒出餞晝紛紛百城兼領安南國雙筆遙揮王左君一路諸侯爭館谷洪池髙防荊臺曲玉顏送酒銅鞮歌金管畱人石頭宿北鴈初回江燕飛南湖春暖著春衣湘君祠對空山掩漁父焚香日暮歸百事無畱到官後重門寂寂垂髙柳零陵石缺過香溪洞口人來飲醇酒登樓暮結邵陵情萬里蒼波煙靄生他日新詩應見報還如宣逺在安城

送萬臣

漢相見王陵揚州事張禹雲帆木蘭曵水國蓮花府百丈淸江十月天寒城鼓角曉鐘前金鑪促膝諸曹吏玉管繁聲美少年有時過向長幹地逺對湖光近山翠好逢南苑看人歸也向西池畱客醉疎柳垂煙橘帶霜朝遊石渚莫橫塘紅箋色奪風流座白紵詞傾翰墨場夫子前年入朝後髙名籍籍時賢口共憐詩興轉淸新逺繼家聲在此身屈指待爲靑鏁客回頭莫羨白亭人

別汜水陳縣尉

未央宮殿金開鑰詔引賢良捲珠箔花間賜食近丹墀煙裏揮毫對靑閣萬年枝影轉斜光三道先成君激昻谷永直言身不顧郗詵髙地轉名香綠槐陰陰出闗道上有蟬聲下秋艸奴子平頭駿馬肥少年白晳登王畿五侯客捨偏宿畱一縣人家爭看歸南向千峯北臨水佳期賞地應窮此賦詩或送鄭行人舉酒常陪魏公子自憐寂寞防君稀猶著前時博士衣我欲低眉問知己若將無用廢東歸

唐詩品彚卷三十二

欽定四庫全書

唐詩品彚卷三十三

明髙棅編

七言古詩九

接武【下】

李嘉祐

雜興

花間昔日黃鸝囀妾向靑樓已生怨花落黃鸝不復來妾老君心亦應變君心比妾心妾意舊來深一別十年無尺素歸時莫贈路傍金

江上曲

江心澹澹芙蓉花江口蛾眉獨浣紗可憐應是陽臺女坐對鷺鷥嬌不語掩面羞看北地人回身忽作空山雨蒼梧秋色不堪論千嵗依依帝子魂君看峯上斑斑竹盡是湘妃泣淚防

古興

十五小家女雙鬟人不如蛾眉暫一見可值千金余自從得向蓬萊裏出入金輿乘玉趾梧桐樹上春鴉鳴曉伴君王猶未起莫道君恩長不休婕妤團扇苦悲秋君看魏帝鄴都裏惟有銅臺漳水流

傷吳中

館娃宮中春已歸闔閭城頭鶯已飛復見花開人又老橫塘寂寂柳依依憶昔吳王在宮闕館娃賣眼看花發舞袖朝期陌上春歌聲夜怨江邊月古來人事亦猶今莫厭淸觴與綠琴獨向西山聊一笑白雲芳艸自知心

韋應物

橫塘行

妾家住橫塘夫壻郤家郎玉盤的歷雙白魚湘簟玲瓏透象牀象牀可寢魚可食不知郎意何南北岸上種蓮豈得生池中種槿豈得成丈夫一去花落樹妾獨長夜心未平【劉云卻是怨意】

雜言送黎六郎

冰壺見底未爲淸少年如玉有詩名聞話嵩峯多禪寺不嫌黃綬向陽城朱門嚴訓朝辭去騎出東郊滿飛絮河南庭下拜府君陽城歸路山氛氳山氛氳長不見釣臺水綠荷已生少姨廟寒花始徧縣閒吏傲與塵隔移竹疏泉常岸磧莫言去作折腰官豈似長安折腰客

送禇校書歸舊山歌

握珠不返泉匣玉不歸山明時重士亦如此忽怪諸生何得還方稱羽獵賦未拜蘭臺職漢篋亡書已暗傳嵩丘遺簡還能識朝朝待詔靑璅闈中有萬年之樹蓬萊池世人仰望棲此地生獨裴徊意何爲故山可往薇可采一自人間星嵗攺藏書壁上苔半侵洗藥泉中月還在春風飲餞灞陵原莫厭歸來朝市喧當年不見東方朔避世從容金馬門

聴鶯曲

東方欲曙花防防【劉云望而知爲本色人也】啼鶯相喚亦可聴乍去乍來時近逺才聞南陌又東城忽往上林翻下苑綿綿蠻蠻如有情欲囀不囀意自嬌羌兒弄笛曲未調前聲後聲不相及秦女學箏指猶澁須臾風暖朝日暾流音變作百鳥喧誰家懶婦驚殘夢何處愁人憶故園伯勞飛過聲局促戴勝下時桑田綠不及流鶯日日啼花間能使萬家春意闌有時斷續聴不了飛去花枝猶裊裊還棲碧樹鎖千門春漏方殘一聲曉

皇甫冉

灃水送鄭丰鄠縣讀書

麥秋中夏涼風起送君西郊及灃水孤煙逺樹動離心隔岸江流若千里早年江海謝浮名此去雲山愜爾情上古金經皆在口秦人如見濟南生

雜言月洲歌送趙洌還襄陽

漢之廣矣中有洲洲如月兮水還流流聒聒兮湍與瀨艸靑靑兮春復秋苦竹林香楓樹樵子罛師幾家住萬山飛雨一川來巴客歸船傍洲去歸人不可遲芳杜滿洲時無限風煙皆自悲莫辭貧賤阻心期家住洲頭定近逺朝泛輕橈暮當返不能隨爾臥芳洲自念天機一何淺

江艸歌送盧判官

江臯兮春早江上兮芳艸雜蘼蕪兮杜衡作叢秀兮復羅生被遙隰兮經長衍雨中深兮煙中淺目眇眇兮增愁步遲遲兮堪搴澧之浦兮湘之濱思夫君兮送美人吳州曲兮楚鄕路逺孤城兮依獨戍新月能分裛露時夕陽照見連天處問君行邁終何之淹泊防洄風日遲處處汀洲有芳艸王孫詎肯念歸期

郎士元

塞下曲

寶刀塞下兒輕身百戰曽百勝壯心竟未嫖姚知白艸山頭日初沒黃沙戍下悲笳發蕭條靜夜邊風吹獨倚營門望秋月

郢州西樓吟

連山盡處水縈回山上城門臨水開朱攔直下一百丈日暖遊鱗自相向昔人愛險閉層城今人愛閒江復淸【劉云此等語有興有怨】沙洲楓岸無來客艸綠花紅山鳥鳴

朱放

早發龍且館舟中寄東海李司倉鄭司戶

沙禽相呼曙色分漁浦鳴榔十里聞正當秋風度楚水面值逺道傷離羣津頭卻望後湖岸別處已隔東山云停艫目送北歸翼惜無瑤華持寄君

司空曙

迎神曲

吉日兮臨水沐靑蘭兮白芷假山鬼兮請東皇托靈均兮邀帝子吹參差兮正苦舞婆娑兮未已鸞旌圓蓋望欲來山雨霏霏江浪起神旣降兮我獨知因成再拜爲陳辭

送神曲

神之去回風嫋嫋云容與桂樽瑤席不復陳蒼山綠水暮愁人

殘鶯百囀歌

殘鶯一何怨百囀相尋續始辯下欲髙稍分長復促綿蠻巧狀語機節終如曲野客賞應遲幽僧聞詎足禪齋深樹夏陰淸零落空餘三兩聲金穀箏中傳不似山陽笛裏寫難成憶昨亂啼無逺近晴宮曉色偏相引送暖初隨柳色來辭芳暗逐花枝盡歌殘鶯歌殘鶯悠然萬感生謝朓羇懷方一聴何郎閒詠本多情乃知眾鳥非儔比莫噪晨鳴倦人耳共愛寄音那可親年年出谷待新春此時斷絕爲君惜昨日蚿蟬催發白

盧綸

宴席賦得姚美人搊箏歌

出簾仍有鈿箏隨見罷翻令恨識遲微收皓腕纒紅袖深遏朱弦低翠眉忽然髙張應疏節玉指回旋若飛雪鳯簫韶管寂不喧繡幙紗牕儼秋月有時輕弄和郎歌慢處聲遲情更多已愁紅臉能佯醉又恐朱門嫌再過昭陽伴裏最聰明出到人間才長成遙知禁曲難翻處猶自君王說小名

慈恩寺石磬歌

靈山石磬生海西海濤平處與山齊長眉老僧同佛力咒使鮫人往來得珠穴沈成綠浪痕天衣拂盡蒼苔色星漢裴徊天有風禪翁靜扣月明中羣仙下雲龍出水鸞鶴交飛半空裏城精木魅不可聴落葉秋砧一時起華宮杳杳響泠泠無數沙門昏夢醒古廊燈下見行道疎木池邊聞誦經徒壯洪鐘閟髙閣萬金費盡工雕鑿豈如全質掛靑松數葉殘云一片峯吾師珤之壽中國願同劫石無終極

送餞從叔辭丰州幕歸嵩陽舊居

白須宗孫侍坐時願持壽酒前致辭鄙辭何所擬請自邊城始邊城貴者李將軍戰鼓遙疑天上聞屯田布錦周千里牧馬攢花溢萬羣白雲本是髙松伴來繞靑營復飛散三聲畫角咽不通萬里蓬根一時斷丰州聞說似涼州沙塞晴門部落稠行客已去依獨戍主人猶自在髙樓夢親旌斾何由見每值淸風一回面洞裏先生那怪遲人天無路自無期砂泉丹並非同味桂樹楡林不並枝吾翁致身殊得計地仙亦是三千嵗莫著戎衣期上淸東方曼倩逢人輕

冬日登城樓因贈程騰

生涯何事多羇束賴此登臨暢心目郭南郭北無數山萬井逶迆流水間彈琴對酒不知暮岸幘題詩身自閒風聲肅肅鴈飛絕云色茫茫欲成雪遙思海客天外歸坐想徵人雨頭別世情多是風塵隔泣盡無因對籌防誰知白首牕下人不接朱門坐中客賤亦不足嘆貴亦不足陳長卿未遇楊朱泣蔡澤無媒原憲貧如今萬乘方用武國命天威借貔虎窮達皆爲身外名公侯可廢刀頭取君不見漢家邊將在邊庭白羽三千出井陘當風看獵擁珠翠豈在終年窮一經

送張郎中還蜀歌

秦家禦史漢家郎親專兩印徵殊方功成走馬朝天子伏檻論兵若流水曉離仙署趨紫薇夜接髙儒讀靑史瀘南五將望君還願以天書示百蠻曲棧重江初過雨前旌後騎不同山迎車拜舞多耆老舊卒新營徧靑艸塞口云生火遲煙中鶴唳君行早黃華川下水交橫逺映孤霞蜀國晴笻竹筍長椒瘴起茘枝花發杜鵑鳴回首岷峨半天黑傳觴接膝何由得空令豪士仰威名無復貧女恃顏色垂楊不動雨紛紛錦帳胡瓶爭送君須臾醉起簫笳發空見雙旌入塞云

李端

襄陽曲

襄陽堤路長艸碧楊柳黃誰家女兒臨夜妝紅羅帳裏有燈花雀釵翠羽動明璫欲出不出脂粉香同居女伴正衣裳中庭寒月白如霜賈生十八稱才子空得門前一斷腸

胡騰兒

胡騰身是涼州兒肌膚如玉鼻如錐桐布輕衫前後卷萄葡長帶一邊垂帳前跪作本音語拾襟攪袖爲君舞安西舊牧收淚看洛下詞人抄曲與揚眉動目踏花氊紅汗交流珠防偏醉卻東傾又西倒雙靴柔弱滿燈前環行急蹴皆應節反手叉腰如卻月絲桐忽奏一曲終嗚嗚畫角城頭髮胡騰兒故鄕路斷知不知

贈康洽

黃須康兄酒泉客平生出入王侯宅今朝醉臥有明朝忽憶故鄕頭已白流年恍惚瞻西日陳事蒼茫指南陌聲名恆壓鮑參軍班位不過楊執防邇來七十遂無機空是咸陽一布衣後輩輕肥賤衰朽五侯門館許因依自言萬物有移攺始信桑田變成海同時獻賦人皆盡共壁題詩君獨在步出東城風景和靑山滿眼少年多漢家尙壯今則老發短心長知柰何華堂舉杯白日晚龍鐘相見誰能免君今已反我正來朱顏宜笑能幾回借問朦朧花樹下誰家畚鍤築髙臺

戎昱

客堂秋夕

隔牕螢影滅復流北風微雨虛堂秋虫聲竟夜引鄕淚蟋蟀何知人自愁四時不得一日樂以此方悲客遊惡寂寂江城無所聞梧桐葉上偏蕭索

贈別張駙馬

上元年中長安陌見君朝下欲歸宅飛龍騎馬三十匹玉勒雕鞍照初日數里衣香遙撲人長衢雨歇無纎塵從奴斜抱勑賜錦雙雙防出金麒麟天子愛壻皇后弟獨步明時負權勢一身扈蹕承殊澤甲第朱門聳髙防鳯凰樓上伴吹簫鸚鵡杯中醉畱客泰去否來何足論宮車晏駕人事翻一朝負譴辭丹闕五年待罪湘江源冠冕淒涼幾遷攺眼見桑田變成海華堂金屋別賜人細眼黃頭總何在淸宮相見寸心悲懶欲今時問昔時看君風骨殊未歇不用愁來雙淚垂

聴杜山人彈胡琴

綠琴胡笳誰妙彈山人杜陵董庭蘭董君少與山人友山人別來今已久當時海內求知音囑付胡琴在君手杜陵工琴四十年琴聲在音不在弦座中爲我奏此曲滿堂蕭瑟如窮邊第一第二拍淚盡蛾眉沒蕃客更聞出塞入塞聲穹廬氊帳難爲情胡天雨雪四時下五月不曽芳艸生須臾促軫變宮徴一聲悲兮一聲喜南看漢月雙眼明卻顧胡兒寸心死回紇數年收洛陽洛陽士女皆驅將豈無父母與兄弟聞此哀情皆斷腸杜陵先生證此道沈家祝家皆絕倒如今世上風雅衰若个深知此聲好世上愛箏不愛琴則明此調誰知音今朝促軫爲君奏不向俗流傳此心

李益

效古促促曲【爲河上思婦作】

促促何促促黃河九回曲嫁與棹船郎空牀將影宿不道君心不如石那令妾貌長如玉

野田行

日沒出古城野田何茫茫寒狐嘯靑冢鬼火燒白楊昔人未爲泉下客行到此中曽斷腸

古別離

雙劍欲別風淒然雌沈水底雄上天江回漢轉兩不見雲交雨合知何年古來萬事皆由命何用臨岐苦涕漣

輕薄篇

豪不必馳千騎雄不在垂雙鞬天生俊气自相逐出與雕鶚同飛翻朝行九衢不得意下鞭走馬城西原忽聞燕鴈一聲去回鞍挾彈平陵園歸來靑樓曲未卒美人玉色當金樽淮陰少年不相下酒酣半笑倚市門安知我有不平色白日欲暝紅塵昏死生容易如反掌得意失意由一言少年但飲莫相問此中報讐亦報恩登夏州樓城觀徵人賦得六州胡兒歌

六州胡兒六蕃語十嵗騎羊逐沙防沙頭牧馬孤鴈飛漢軍遊騎貂錦衣雲中徵戍三千里今日徵行何嵗歸無定河邊數株柳共送行人一杯酒胡兒起作和蕃歌齊唱嗚嗚盡垂手心知舊國西州逺西向胡天望鄕久回身忽作異方聲一聲回盡徵人首蕃音虜曲直難分似說邊情向塞云故國闗山無限路風沙滿眼堪斷魂不見天邊靑作冢古來愁殺漢昭君

朱灣

同淸江師月夜聴堅正二上人爲懷州轉法華經歌

若耶谿畔雲門僧夜閒燕坐聴眞乘蓮花祕偈藥艸諭二師身住口不住鑿井求泉防到源閉門避火終迷路前心後心防此心梵音妙音柔軟音淸泠霜磬有時動寂歷空堂宜夜深向來不寐何所得一念才生百慮息風翻亂葉林有聲雪映閒庭月無色闗密迹難可思醒人悟兮醉人疑衣中系寶覺者誰臨川內史字得之

寒城晚角【滑州作】

髙臺髙髙畫角雄五更初發寒城中寒城北臨大河水淇門賊烽隔岸是長風送過黎陽川我軍气雄賊心死羇人此夜寐不成萬里邊情枕上生乍似隴頭戍寒泉幽咽流不住又如巴江頭啼猨帶雨斷續愁忽憶嫖姚北徵伐空山宿兵寒對月一聲老將起三奏行人發冀馬爲之嘶朔云爲之結二十年來天下兵到處不曽無此聲洛陽陌長安路角聲朝朝角聲暮平居聞之尙難度何況天山徵戍兒雲中營營雪裏吹

顧況

日晚歌

日窅窅兮下山望佳人兮不還花落兮屋上艸生兮階間日日兮春風芳菲兮欲歇老不可兮更少君胡爲兮輕別

行路難

君不見少年頭上如雲發少壯如雲老如雪豈知灌頂有醍醐能使淸涼頭不熱呂梁之水掛飛流黿鼉蛟蜃不敢遊少年視險若平地獨倚長劍淩淸秋行路難行路難昔少年今已老前朝竹帛事皆空日暮牛羊古城艸

短歌

新系靑絲百尺繩心在君家轆轤上我心皎潔君不知轆轤一轉一惆悵何處春風吹曉幕江南綠水通朱閣美人二八顏如花泣向春風畏花落臨春風聴春鳥別時多見時少愁人一夜不得眠瑤井玉繩相對曉

菙艸春【並序】

隴西李迅者納別宅監奴出迅不喜欲訪故人爲刺史彊而配焉旣歸而不合監奴投井而死因作菙艸春歌以悲之

菙艸春杳容與江南艶歌京西舞執心輕子都信節冠秋胡議以腰肢嫁時論自有夫蟬鬢蛾眉明井底燕裙趙袂縈轆轤李生聞之淚如綆不忍回頭看此井月中桂樹落一枝池上鵊防唳孤影露桃穠李自成蹊流水終天不向西翠帳綠牕寒寂寂錦茵羅薦夜淒淒菙艸春丹井逺別後相思意深淺

馮著

洛陽道

洛陽宮中花柳春洛陽道上無行人皮裘氊帳不相識萬戶千門閉春色春色深春色深君王一去何時尋春雨灑春雨灑周南一望堪淚下蓬萊殿中寢胡人鳷鵲樓前放胡馬聞君欲行西入秦君行不用過天津天津橋上多胡塵洛陽道上愁殺人

劉商

雜言同豆盧郎中郭南七里橋哀悼姚倉曹

橋邊足離別終日爲悲辛登橋因嘆逝卻羨別離人橋下東流水芳樹櫻桃蕊流水與潮回花落明年開可憐三語掾長作九泉灰宿昔歡遊在何處花前飲足求仙去【劉云詞意良若】

楊衡

長門怨

絲聲繁兮管聲急珠簾不捲風吹入萬徧凝愁枕上聴千回命花間立望望昭陽信不來回眸獨掩紅巾泣

白紵歌二首

玉纓翠佩雜輕羅香汗微漬朱顏酡爲君起唱白紵歌淸聲裊云思繁多凝笳哀瑟時相和金壺半領芳夜促梁塵霏霏暗紅燭令君安坐聴終曲墜葉飄花難再復躡珠履步瓊筵輕身起舞紅燭前芳姿艶態妖且妍回眸轉袖暗催弦涼風蕭蕭漏水急月華泛艶紅蓮濕牽裙攬帶翻成泣

哭李象

白雞黃犬不將去寂寞空餘時路【劉雲起語如有失】艸死花開年復年後人知是何人墓憶君思君獨不眠夜寒月照靑楓樹

朱長文

春眺揚州西上岡寄徐員外

蕪城西眺極滄流漠漠春煙間樹樓步早潮吞建業蒜山晴雪照揚州隋家故事不能問鶴在仙池期我遊

戴叔倫

柳花歌送客往桂陽

滄浪渡頭柳花發斷續因風飛不絕揺煙拂水積翠間綴雪含霜誰忍攀夾岸紛紛送君去鳴棹孤尋到何處移家深入桂水源種柳新成花更繁定知別後消散盡卻憶今朝傷旅魂

女耕田行

乳燕入巢筍成竹誰家二女種新谷無人無牛不及犁持刀砍地翻作沜自言家貧母年老長兄從軍未娶嫂去年災疫牛囤空截絹買刀都市中頭巾掩面畏人識以刀代牛誰與同姊妹相攜心正苦不見路人惟見土疏通畦隴防亂苗整頓溝塍待時雨日正南岡下餉歸可憐朝雉擾驚飛東鄰西捨花發盡共惜餘芳淚滿衣

長孫佐輔

南中客捨對雨送故人

狷聲啾啾鴈聲苦捲簾相對愁不語幾年客吳君在楚況楚君歸我猶阻家書作得不忍封北風吹斷階前雨

唐詩品彚卷三十三

欽定四庫全書

唐詩品彚卷三十四

明髙棅編

七言古詩十

正變【上】

王建

望夫石

望夫處江悠悠化爲石不回頭山頭日日風和雨行人歸來石應語

逺將歸

逺將歸勝未別離時在家相見熟新歸歡不足去願車輪遲回思馬蹄速但令在家相對貧莫向天涯金繞身

寄逺曲

美人別來無處所巫山月明湘江雨千回相見不分明井底看星夢中語兩心相對尙難知何況萬里不相疑

春詞

紅煙滿戶日照梁天絲軟弱虫飛揚菱花霍霍繞帷光美人對鏡著衣裳庭中並種相思樹夜夜還棲雙鳯凰【劉云艶情怨意不逺而足】

雉將雛

雉咿喔雛出殻毛班班觜啄啄學飛未得一尺髙還逐母行旋母腳麥隴淺淺難蔽身逺去戀雛低怕人時時土中鼓兩翅引雛食虫不相離【劉云油然子母之愛亦可悲也】

老婦嘆鏡

嫁時明鏡老猶在黃金鏤畫雙鳯背憶昔咸陽初買來燈前自繡芙蓉帶十年不開一片銕長向暗中梳白髮今日後牀重照看生死終當此長別

去婦

新婦去年胝手足衣不暇縫蠶廢簇白頭使我憂家事還如夜裏燒殘燭當初爲信傍人語豈道如今自辛苦在時縱嫌織絹遲有絲不上鄰家機

神樹詞

我家家西老棠樹須晴卽晴雨卽雨四時八節上杯盤願神莫離神處所男不著丁女在捨官事上下無言語老身長健樹婆娑萬嵗千秋作神主【劉云不足而有愁意】

短歌行

人初生日初出上山遲下山疾百年三萬六千朝夜裏分將彊半日有歌有舞須早爲昨日健於今日時人家見生男女好不知男女催人老短歌行無樂聲【劉云妙合人意結語更妙】

白紵歌二首

天河漫漫北斗燦宮中烏啼知夜半新縫白紵舞衣成來遲邀得吳王迎低鬟轉面掩雙袖玉釵浮動春風生酒多夜長夜未曉月明燈光兩相照後庭歌聲更窈窕館娃宮中春日暮茘枝木瓜花滿樹城頭烏棲休擊鼓靑蛾彈瑟白紵舞夜天燑燑不見星宮中火照西江明美人醉起無次第墮釵遺佩滿中庭此時但願可君意回晝爲宵亦不寐年年奉君君莫棄

失釵怨

貧女銅釵惜於玉失卻求來三日哭嫁時女伴與作妝頭戴此釵如鳯凰雙杯行酒六親喜我家新婦宜拜堂鏡中乍無失髻樣初起猶疑在牀上髙樓翠鈿飄舞塵明日從頭一片新

精衛詞

精衛誰教爾塡海海邊石子靑磊磊但將海水作枯池海中魚龍何所爲口穿豈爲空銜石山中艸木無全枝朝在樹頭暮海裏飛多羽折時隨水髙山未盡海未平願我身死子還生

羽林行

長安惡少出名字樓下劫商樓上醉天明下直明光宮散入五陵松栢中百回殺人身合死赦書尙有收城功九衢一日消息定鄕吏籍中重攺姓出來依舊屬羽林立在殿前射飛禽

開池得古釵

美人開池北堂下拾得寶釵金未化鳯凰半在雙股齊鈿花落處生黃泥當時墮地覓不得暗想牕中還夜啼可知將來對夫壻鏡前學梳古時髻【劉云皆意表裏】莫言至死亦不遺還似前人初得時

烏夜啼

庭樹烏爾何不向別處棲夜夜夜半當戶啼家人把燭出洞戶驚棲出羣飛落樹一飛直欲飛上天回回不離舊棲處未明重繞主人屋欲下空中黑相觸風飄雨濕亦不移君家樹頭多好枝

行見月

月初生居人見月一月行月行一年十二月彊半馬上看圓缺百年歡樂能幾何在家見少行見多不緣衣食相驅遣此身誰願長奔波篋中有帛倉有粟豈向天涯走碌碌家人見月望我歸正是道上思家時

當牕織

嘆息復嘆息園中有棗行人食【劉云古】貧家女大富家織翁母隔墻不得力水寒手澁絲脆斷續來續去心腸爛艸虫促促機下啼兩日催成一匹半輸官上頭有零落姑未得衣身不著當牕卻羨靑樓娼十指不動衣盈箱

刺促行

促促復刺刺水中無魚山無石少年𨿽嫁不將歸白頭猶著父母衣四邊田宅非所有我身不及逐雞飛出門若有歸死處猛虎當衢向前去百年不遣踏君門在家誰喚爲新婦豈不見它鄰捨娘嫁來長在舅姑傍

寒食行

寒食家家出古城老人看屋少年行丘隴年年無舊道車徒散行入衰艸牧童驅牛下冢頭畏有人家來灑掃逺人無墳水頭祭還引婦姑望鄕拜三日無火燒紙錢紙錢那得到黃泉但看隴上無新土此中白骨應無主

賽神曲

男抱琵琶女作舞主人再拜聴神語新婦上酒勿辭勤使爾舅姑無所苦椒漿湛湛桂座新一雙長箭系紅巾但願牛羊滿家宅十月報賽南山神靑天無風水復碧龍馬上鞍牛服紛紛醉舞踏衣裳把酒路傍勸行客

隴頭水

隴水何年隴頭別不在山中亦嗚咽徵人塞耳馬不行未到隴頭聞水聲謂是西流入蒲海還聞北去繞龍城隴東隴西多屈曲野麋飲水長簇簇胡兵夜回水傍住憶著來時磨劍處向前無井復無泉放馬回看隴頭樹

田家畱客

人客少能畱我屋【劉雲起得甚濃】客有新漿馬有粟逺行僮僕應苦饑新婦廚中炊欲熟不嫌田家破門戶蠶房新泥無風土行人但飯莫畏貧明府上來何辛苦叮嚀回語屋中妻有客勿令兒夜啼雙井直西有縣路我教丁男送君去【劉云情至語盡歌舞有不能】

田家行

男顏欣欣女顏悅人家不怨言語別五月𨿽熱麥風淸檐頭索索繰車鳴野蠶作繭人不取葉間撲撲秋蛾生麥收上場絹在軸的是輸得官家足不望入口復上身且免向城賣黃犢田家衣食無厚薄不見縣門身卽樂

空城雀

空城雀何不飛來人家住空城無人種禾黍土間生子艸間長滿地蓬蒿幸無主近村𨿽有髙樹枝雨中無食常苦饑八月小兒挾弓箭家家畏我田頭飛但能不出空城裏秋時百艸皆有子黃口莫啾啾長爾得成無橫死

簇蠶詞

蠶欲老箔頭作繭絲皓皓場寛地髙風日多不向中庭曬蒿艸神蠶急作莫悠揚年老爲爾祭神桑但得靑天不下雨上無蒼蠅下無鼠新婦拜簇願繭稠女灑桃漿男打鼓三日開箔雪團團先將新繭送縣官已聞鄕裏催織作去與誰人身上著

涼州詞

涼州四邊沙皓皓漢家無人開舊道邊頭州縣盡胡兵將軍別築防秋城萬里徵人皆已沒年年旌節發西京多來中國收婦女一半生男爲漢語蕃人舊日不耕犂相學如今種禾黍驅羊亦著錦爲衣爲惜氊裘防鬭時養蠶繰繭成疋帛郍將繞帳作旌旗城頭山雞鳴角角洛陽家家教胡樂

溫泉宮行

十月一日天子來靑蠅禦路無塵埃宮前內裏湯各別每个白玉芙蓉開朝元閣向山上起城繞靑山龍暖水夜開金殿看星河宮女知更月明裏武皇得仙王母去山雞晝鳴宮中樹溫泉泱泱出宮流宮使年年修玉樓禁兵去盡無射獵日西麋鹿登城頭梨園弟子偸曲譜頭白人間教歌舞

北邙行

北邙山頭少閒土盡是洛陽人舊基舊基人家歸多堆著黃金無買處天涯悠悠日促岡阪崎嶇不停轂髙張素幕繞銘旌夜唱挽歌山下宿洛陽城北復城東魂車祖馬長相逢車轍廣若長安路蒿艸多於松栢樹山頭澗底石漸稀盡向墳前作羊虎誰家石碑文字滅後人重取書年月朝朝車馬送回還起大宅與髙臺【劉雲長處自然不用口語口語甚長】

張籍

寄逺曲

美人來去春江暖江頭無人湘水滿浣紗石上水禽棲江南路長春日短蘭舟桂檝常渡江無因重寄雙瓊璫

行路難

湘東行人長嘆息十年離家歸未得獘裘羸馬苦難行童僕饑寒少筋力君不見牀頭黃金盡壯士無顏色龍蟠泥中未有云不能生彼升天翼

徵婦怨

九月匈奴殺邊將漢軍全沒遼水上萬里無人收白骨家家城下招魂婦人依倚子與夫同居貧賤心亦舒夫死戰場子在腹妾身𨿽存如晝燭

白紵歌

皎皎白紵白且鮮將作春衣稱少年裁縫長短不能定自持刀尺向姑前復恐蘭膏污纖指常遣傍人收墮珥衣裳著時寒食下還把白鞭鞭白馬

野老歌【一作山農詞】

老翁家貧在山住耕種山田三四畝苗疎稅多不得食輸入官倉化爲土嵗暮鋤犁倚空室呼兒登山收稼實西江賈客珠百斛船中養犬長食肉

寄衣曲

織素縫衣獨苦辛逺因回使寄徵人官家亦自寄衣去貴從妾手著君身髙堂姑老無侍子不得自到邊城裏殷勤爲看初著時徵夫身上宜不宜

送逺曲

戲馬臺南山簇簇山邊飲酒歌別曲行人醉後起登車席上回尊勸僮僕靑天漫漫覆長路逺遊無家安得住願君到處自題名他日知君從此去【劉云能嵗許得恁沈著宛轉數語矣】

築城詞

築城處千人萬人齊抱杵重重土堅試行錐軍吏執鞭催作遲來時一年深磧裏著盡短衣渴無水力盡不得拋杵聲杵聲未盡人皆死家家養男當門戶今日作君城下土

猛虎行

南山北山樹防防猛虎白日繞林行向晚一身當道食山中麋鹿盡無聲年年養子在空谷雌雄上山不相逐谷中近窟有山林長向村家取黃犢五陵年少不敢射空來林下看行迹

別離曲

行人結束出門去幾時更踏門前路憶昔君初納采時不言身屬遼陽戍早知今日當別離成君家計良爲誰男兒生身自有役那得誤我少年時不如逐君徵戰死誰能獨老空閨裏

牧童詞

逺牧牛繞村四面禾黍稠陂中饑鳥啄牛背令我不得戲隴頭入陂艸多牛散行白犢時向蘆中鳴隔堤吹葉應同伴還彀長鞭三四聲牛羊食艸莫相觸官家截爾頭上角

沙堤行呈裴相公

長安大道沙爲堤早風無塵晚無泥宮中玉漏下三刻朱衣導騎丞相來路傍髙樓息歌吹千車不行行者避街官閒吏相傳呼宮前十里惟空衢白麻詔下移相印新堤未成舊堤盡

求仙行

漢皇欲作飛仙子年年采藥東海裏蓬萊無路海無邊方士舟中相枕死招揺在天囚白日甘泉玉樹無仙實九皇眞人終不下空向離宮祀太乙丹田有气凝素華君能保之升絳霞

古釵嘆

古釵墮井無顏色百尺泥中今復得鳯凰宛轉有古儀欲爲首飾不稱時女伴傳看不知主羅袖拂拭生光輝蘭膏已盡股半折雕文刻樣無年月𨿽離井底入匣中不用還與墜時同【劉云好】

各東西

遊人別一東復一西出門相背兩不返惟信車輪與馬蹄道路悠悠不知處山髙海濶誰辛苦逺遊不定難寄書日日空尋別時語浮雲上天雨墮地暫時防合終離異我今與子非一身安得死生不相棄【劉云其不及王建者材不盡也然各自得體】

節婦吟【寄東平李司空】

君知妾有夫贈妾雙明珠感君纒綿意系在紅羅襦妾家髙樓連苑起良人執防明光裏知君用心如日月事夫誓擬同生死還君明珠雙淚垂何不相逢未嫁時【洪容齋三筆云籍在它鎭幕府鄲帥李師古又以書幣辟之籍卻而不納而作節婦吟以寄之劉云好自好但亦不宜系】

防客詞

上客不用顧金羈主人有酒君莫違請君看取園中花地上漸多枝上稀山頭樹影不見石溪水無風應更碧人人齊醉起舞時誰覺翻衣與倒幘明朝花盡人已去此地獨來空繞樹

永嘉行

黃頭鮮卑入洛陽胡兒持防升明堂晉家天子作降虜公卿齊走如牛羊紫陌旌旛暗相觸家家雞犬驚上屋婦今出門隨亂兵夫死眼前不敢哭九州諸侯自顧土無人領兵來防主北人避胡多在南南人至今能晉語

采蓮曲

秋江岸邊蓮子多采蓮女兒憑船歌靑房圓實齊戢戢爭前競折漾微波試索綠莖不尋藕斷處絲多刺傷手白練束腰袖半捲不挿玉釵妝梳淺船中未滿度前洲借問阿誰家住逺歸時共待暮潮上自防芙蓉還蕩槳

傷歌行

黃門詔下促收捕京兆尹系禦史府出門無復部曲隨親戚相逢不容語辭成謫尉南海州受命不得須臾畱身著靑衫騎惡馬東門之東無送者郵夫防吏急喧嘩往往驚墮馬蹄下長安裏中荒大宅東門已除十二防髙堂舞榭鏁管弦美人遙望西南天

吳宮怨

吳宮四面秋江水江淸露白芙蓉死【劉云哀怨意引】吳王醉後欲更衣座上美人嬌不起宮中千門復萬戶君恩反覆誰能數君心與妾旣不同徒向君前作歌舞茱萸滿宮紅實垂秋風嫋嫋生繁枝姑蘇臺上夕燕罷它人侍寢還獨歸白日在天光在地君今那得長相棄【劉云稍有古意】

北邙行

洛陽北門北邙道喪車轔轔入秋艸車前齊唱薤露歌髙墳新起白峨峨朝朝暮暮人送洛陽城中人更多千金立碑髙百尺終作誰家柱下石山頭松栢半無主地下白骨多於土寒食家家送紙錢鳥鳶作窠銜上樹人居朝市未解愁請君暫向北邙遊【劉云只如此自不可堪眞樂府之體也】

闗山月

秋月朗朗闗山上山中行人馬蹄響闗山秋來雨雪多行人見月唱邊歌海邊漠漠天气白胡兒夜渡黃龍磧軍中探騎暮出城伏兵暗處低旌防漢水連天霜艸平野駝尋水磧中鳴隴頭風急鴈不下沙場苦戰多流星可憐萬國闗山道年年戰骨多秋艸

少年行

少年從獵出長楊禁中新拜羽林郎獨到輦前射雙虎君王手賜黃金璫日日鬭雞都市裏贏得寶刀重刻字百里報讐夜出城平明還在娼樓醉遙聞虜到平陵下不待詔書行上馬斬得名王獻桂宮封侯起第一日中不爲六郡良家子百戰始取邊城功

白頭吟

請君膝上琴彈我白頭吟憶昔君前嬌笑語兩情宛轉如縈素宮中爲我起髙樓更開花池種芳樹春天百艸秋始衰棄我不待頭白時羅襦玉珥色未暗今朝已道不相宜揚州靑銅作明鏡暗中持照不見影人心回互自無窮眼前好惡那能定君恩已去若再返菖蒲花開月長滿

將軍行

彈箏峽東有胡塵天子擇日拜將軍蓬萊殿前賜六纛還領禁兵爲部曲當朝受詔不辭家夜向咸陽原上宿戰車彭彭旌旗動三十六軍齊上隴隴頭戰勝夜亦行分兵處處收舊城胡兒殺盡陰磧暮擾擾惟有牛羊聲邊人親戚曽戰沒今逐官軍收舊骨磧西行見萬里空幕府獨奏將軍功

賈客樂

金陵向西賈客多船中生長樂風波欲發移船近江口船頭祭神各澆酒停杯共說逺行期入蜀經蠻誰別離金多眾中爲上客夜夜算緡眠獨遲秋江初月猩猩語孤帆夜發瀟湘渚水工持楫防暗灘直過山邊及前侶年年逐利西復東姓名不在縣籍中農夫稅多長辛苦棄業長爲販寶翁

羈旅行

逺客出門行路難停車斂防在門端荒城無人霜滿路野火燒橋不得度寒虫入窟鳥歸窠僮僕問我誰家去【劉云猝猝形容到此】行尋田頭暗未息雙轂長轅礙荊棘緣岡入澗投田家主人舂米爲夜食晨雞喔喔茆屋傍行人起掃車上霜舊山已別行已逺身計未成難復返長安陌上相識稀遙望天門白日晚誰能聴我辛苦行爲向君前歌一聲【劉云須著如此結愈緩愈不可聴他人不能道耳嚴滄浪云大歷後張籍王建之樂府吾所深取耳】

唐詩品彚卷三十四

欽定四庫全書

唐詩品彚卷三十五

眀髙棅編

七言古詩十一

正變【下】

韓愈

琴操十首【唐子西云琴操非古詩非騷詞惟退之爲得體退之琴操栁子厚不能作也朱晦庵云愈博涉羣書所作十操奇辭奧防如取諸室中物以其所涉博故能約而爲此也夫孔子於三百篇皆弦歌之操亦弦歌之辭也其取幽興眇怨而不言最近騷體古詩之衍者至騷而衍極故騷無操與詩賦同出而異名蓋衍復於約者後之爲騷惟約猶迨之嚴滄浪云退之琴操極髙古正是本色非唐賢所及】

拘幽操【文王拘羑里作】

目掩掩兮其凝其盲【劉云極形容之苦不可謂非怨也】耳肅肅兮聴不聞聲朝不見日出兮夜不見月與星有知無知兮爲死爲生嗚呼臣罪當誅兮天王聖眀【程伊川曰道文王意中事前後人道不到此徐仲車云可謂知文王之用心矣凱風七子之母猶不能安其室而雲母氏聖善我無令人重自責也】

岐山操【周公爲太公作】

我家於豳自我先公伊我承緒敢有不同今狄之人將土我疆民爲我戰誰使死傷彼岐有岨我往獨處人莫予追無思我悲

越裳操【周公作】

雨之施物以滋我何意於彼爲自周之先其艱其勤以有疆宇私我後人我祖在上四方在下厥臨孔威敢戲以侮孰荒於門孰治於田四海旣均越裳是臣【楊翟孫氏云豈有荒於門而能治於田者乎故必四海旣均而後越裳是臣也】

將歸操【孔子之趙聞殺竇鳴犢作】

狄之水兮其色幽幽【劉云詞意淺淺宜似調適當然者自不可及】我將濟兮不得其由渉其淺兮石齧我足乘其深兮龍入我舟我濟而悔兮將安歸尢歸乎歸乎無與石鬭兮無應龍求【劉云舊讀木作歸來歸來兮似是】

猗蘭操【孔子傷不逢時作】

蘭之猗猗揚揚其香不采而佩於蘭何傷今天之旋其曷爲然我行四方以日以年雪霜貿貿薺麥之茂子如不傷我不爾覯薺麥之茂薺麥之有君子之傷君子之守【補注君子居可傷之時而不易其所守亦猶薺麥之有也】

山操【孔子以季桓子受齊女樂諌不從望山而作】

之气兮不能雲雨龜之枿兮不中梁柱龜之大兮秖以奄魯知將隳兮哀莫余伍周公有鬼兮嗟余歸輔【洪氏云蓋言周公如有神其使余歸輔其君也】

履霜操【尹吉甫子無罪爲後母譖而見逐自傷作】

父兮兒寒母兮兒饑兒罪當笞逐兒何爲兒在中野以宿以處四無人聲誰與兒語兒寒何衣兒饑何食兒行於野履霜以足母生眾兒有母憐之獨無母憐兒寜不悲【劉云不怨非情也乃怨也此乃小弁之志歟只饑寒履霜反覆感切眞可以泣鬼神矣此所以爲琴操也】

雉朝飛操【牧犢子七十無妻見雉雙飛感之而作】

雉之飛於朝日羣雌孤雄意气橫出當東而西當啄而飛【劉云此其不可及處冩得別】隨飛隨啄羣雌粥粥嗟我𨿽人曽不如彼雉雞生身七十年無一妾與妃

別鵠操【商陵穆子娶妻五年無子父母欲其攺娶其妻聞之中夜悲嘯穆子感之而作】

雄鵠銜枝來雌鵠啄泥歸巢成不生子大義當乖離江漢水之大鵠身鳥之微更無相逢日安可相隨飛

殘形操【曽子夢見一貍不見其首作】

有獸維貍兮我夢得之其身孔明兮而頭不知吉凶何爲兮覺坐而思巫咸上天兮識者其誰【劉云十操惟此最古意以其不著迹也題本難賦此賦得體】

馬厭谷

馬厭谷兮士不厭糠籺土被文繡兮士無短褐彼其得志不我虞一朝失志兮其何如巳焉哉嗟嗟乎鄙夫【韓仲韻云此詩未得志之辭也其三上光範書時作乎】

汴州亂二首【汴州自大歷後多兵時軍司馬陸長源總畱後事八日而軍亂殺長源等以宋州刺史劉逸準使總後務朝廷從之二詩卒章各有諷】

汴州城門朝不開天狗墜地聲如雷健兒爭誇殺畱後連屋累棟燒成灰諸侯咫尺不能救孤士何者自興哀母從子走者爲誰大夫夫人畱後兒昨日乘車騎大馬坐者起趨乘者下廟堂不肯用干戈嗚呼柰汝子母何

利劍【韓仲韶云此詩次汴州亂後不平之气略見於此】

利劍光耿耿佩之使我無邪心故人念我寡徒侶持用贈我比知音我心如冰劍如雪不能刺讒夫使我心腐劍鋒折決雲中斷開靑天噫劍與我俱變化歸黃泉

河之水二首寄子侄老成

河之水去悠悠我不如水東流我有孤侄在海陬三年不見兮使我生憂日復日夜復夜三年不見汝使我鬢髮未老而先化

河之水悠悠去我不如水東注我有孤侄在海浦三年不見兮使我心苦采蕨於山緡魚於淵我䢐京師不逺其還【劉云此其楚語也】

東方未明

東方未明大星沒獨有太白配殘月嗟爾殘月勿相疑同光共影須臾期殘月暉暉太白睒睒雞三號更五防雉帶箭【樊澤之云此詩佐張建封僕射於徐從獵而作也讀之其狀如在目前蓋寫物之妙者】

原頭火燒靜兀兀野雉畏鷹出復沒將軍欲以巧伏人盤馬彎弓惜不發地形漸窄觀者多雉驚弓滿勁箭加衝人決起百餘尺紅翎白鏃相傾斜將軍仰笑軍吏賀五色離披馬前墮

天星送楊凝郎中賀正

天星牢落雞喔咿僕夫起餐車載脂正當窮冬寒未巳請問君子行安之防朝元正無不至受命上宰須及期侍從近臣有虛位公今此去何時歸

醉畱東野

昔年因讀李白杜甫詩長恨二人不相從吾與東野生並世如何復躡二子蹤東野不得官白首跨龍鐘韓子稍姦黠自慙靑蒿倚長松低頭拜東野願得終始如駏蛩【駏音巨蛩音功】東野不回頭有如寸莛【音亭】撞鉅鐘吾願身爲云東野變爲龍四方上下逐東野𨿽有別離無由逢

鳴鴈

嗷嗷鳴鴈鳴且飛窮秋南去春北歸去寒就暖識所依天長地濶棲息稀風霜酸苦稻粱微羽毛摧落身不肥裵徊反顧羣侶違哀鳴欲下洲渚非江南水濶朝云多艸長沙軟無网羅閒飛靜集鳴相和違憂懷息性匪他淩雲一舉君謂何

山石

山石犖確行逕微黃昬到寺蝙蝠飛升堂坐階新雨足芭蕉葉大梔子肥僧言古壁佛畫好以火來照所見稀鋪牀拂席置羮飯疎糲亦足飽我饑夜深靜臥百虫絕淸月出嶺光入扉天明獨去無道路出入髙下窮煙扉山紅澗碧紛爛漫時見松櫪皆十圍當流赤足蹋澗石水聲激激風生衣人生如此自可樂豈必局束爲人鞿嗟哉吾黨二三子安得至老不更歸【樊澤之云蘇內翰嘗與客逰南谿醉後相與觧衣濯足因詠公此篇慨然知其所以樂而忘者在數百年之外因次其韻】

聴頴師彈琴

暱暱兒女語恩怨相爾汝劃然變軒昻勇士赴敵塲浮雲栁絮無根蒂天地濶逺隨飛揚喧啾百鳥羣忽見孤鳳凰躡攀分寸不可上失勢一落千丈彊嗟余有兩耳未省聴絲簧自聞頴師彈起坐在一牀推手遽止之濕衣淚滂滂頴乎爾誠能無以冰炭置我腸【西淸詩話云六一居士嘗問東坡琴詩孰優坡答以退之聴頴師琴公曰此只是琵琶耳吳僧義海以琴名世或以六一語問海海曰歐公一代英偉然斯言誤矣暱暱兒女語思怨相爾汝言輕柔細屑眞情出見也劃然變軒昻勇士赴敵塲精神愈謹聳觀聴也浮雲栁絮無根蒂天地澗逺隨飛揚縱橫變態浩乎不失自然也喧啾百鳥羣忽見孤鳯凰又見頴絕不同流俗下俚聲也躋攀分寸不可上失勢一落千丈彊起伏抑揚不主故常也皆指下絲聲妙處惟琴爲然琶琶格上聲烏能爾耶退之深得其趣未易譏評也】

桞州羅池廟詩

茘子丹兮蕉黃雜肴蔬兮進侯堂侯之船兮兩旗度中流兮風泊之待侯不來兮不知我悲侯乘駒兮入廟慰我民兮不嚬以笑鵝之山兮栁之水桂樹團團兮白石齒齒侯朝出逰兮暮來歸春與猿吟兮秋鶴與飛北方之人兮爲侯是非千秋萬嵗兮侯無我違福我兮壽我驅厲鬼兮山之左下無苦濕兮髙無干秔稌充羨兮蛇蛟結蟠我民報祀兮無怠其始自今兮欽於世世

丰陵行

羽衛煌煌壹百里曉出都門天子羣臣雜沓馳後先宮官穰穰來不巳是時新秋七月初金神按節炎气除淸風飄飄輕雨灑偃蹇旂斾捲以舒逾梁下阪笳鼔咽嵽嵲遂走宮閭哭聲訇天百鳥噪幽坎晝閉空靈輿皇帝孝心深且逺資送禮備無贏餘設官置衛鎖嬪妓供養朝夕象平居臣聞神道尙淸淨三代舊制存諸書墓蔵廟祭不可亂欲言非職知何如【韓仲韶云順宗以元和元年七月丰陵公時方自江陵召入爲博士而作此詩終篇言三代舊制存諸書必當時之禮有不合於古者故云】

劉生詩

生名師命其姓劉自少軒輊非常儔棄家如遺來逺逰東走梁宋曁揚州遂淩大江極東陬洪濤舂天禹穴幽越女一笑三年畱南逾橫嶺入炎州【或作洲】靑鯨髙磨波山浮怪魅炫曜堆蛟虯山防讙噪猩猩愁毒气爍體黃膏流問胡不歸良有由美酒傾水防肥牛妖歌慢舞斕不收倒心回腸爲靑眸千金邀顧不可酬乃獨遇之盡綢繆瞥然一餉成千秋昔須未生今白頭五管歷徧無賢侯回望萬里還家羞陽山窮邑惟猿猴手持釣竿逺相投我爲羅列陳前修芟蒿斬蓬利鋤耰天星回環數才周文學穰穰囷倉稠車輕禦良馬力優咄哉識路行勿休往取將相酬恩讐【韓曰劉生在越意有所眷故詩中云越女一笑三年畱下又云問胡不歸良有由繼以妖歌慢舞與知生所寓皆不羇也故終篇有咄哉識路行勿休往取將相酬恩讐蓋有且諷且勸之意王得臣塵史云古人恩怨必報後世不然報恩略而報怨詳退之云往取將相酬恩讐者得時得位無不如心】

嗟哉董生行

淮水出桐栢山東馳遙遙千里不能休淝水出其側不能千里【洪邁曰不能千里者以興董生居下其可以施於人者不遐也】百里入淮流壽州屬縣有安丰唐貞元年時縣人董生召南隠居行義於其中刺史不能薦天子不聞名聲爵祿不及門門外惟有吏日來徵租更索錢嗟哉董生朝出耕夜歸讀古人書盡日不得息或山而樵或水而漁入廚具甘防上堂問起居父母不慽慽妻子不咨咨嗟哉董生孝且慈人不識惟有天翁知生祥下瑞無時期家有狗乳出求食雞來哺其兒啄啄庭中拾虫蟻哺之不食鳴聲悲徬徨躑躅久不去以翼來覆待狗歸嗟哉董生誰將與儔時之人夫妻相虐兄弟爲讐食君之祿而令父母愁亦獨何心嗟哉董生誰將與儔【一作無與儔】

桃源圖

神仙有無何渺茫桃源之說誠荒唐流水盤回山百轉生綃數幅垂中堂武陵太守好事者題封逺寄南宮下南宮先生忻得之波濤入筆驅文辭文工畫妙各臻極異境恍惚移於斯架巖鑿谷開宮室接屋連墻千萬日嬴顚劉蹶了不聞地拆天分非所卹種桃處處惟開花川原逺近蒸紅霞初來猶自念鄕邑嵗久此地還成家漁舟之子來何所物色相猜更問語大蛇中斷喪前王羣馬南渡開新主聴終辭絕共淒然自說經今六百年當時萬事皆眼見不知幾許猶流傳爭持酒食來相饋禮數不同罇爼異月明伴宿玉堂空骨冷魂淸無夢寐夜半金雞啁哳鳴火輪飛出客心驚人間有累不可住依然離別難爲情船開棹進一回顧萬里蒼蒼煙水暮世俗寧知僞與眞至今傳者武陵人

石鼔歌

張生手持石鼓文勸我試作石鼓歌少陵無人謫仙死才薄將柰石鼓何周綱陵遲四海沸宣王憤起揮天戈大開明堂受朝賀諸侯劍佩鳴相磨搜於岐陽騁雄俊萬里禽獸皆遮羅鐫功勒成告萬世鑿石作鼓隳嵯峨從臣才藝咸第一防選譔刻畱山阿雨淋日炙野火燒鬼物守防煩防訶公從何處得紙本毫髮盡備無差訛辭嚴義宻讀難曉字體不類與蝌年深豈免有缺劃快劍斫斷生蛟鼉鸞翺鳳翥眾仙下珊瑚碧樹交枝柯金繩鐵索鎖紐壯古鼎躍水龍騰梭陋儒編詩不收入二雅褊迫無委蛇孔子西行不到秦掎摭星宿遺羲娥嗟余好古生苦晚對此涕淚雙滂沱憶昔初防博士徵其年始攺稱元和故人從軍在右輔爲我量度掘臼科濯冠沐浴告祭酒如此至寶存豈多氊包席裹可立致十鼓只載數駱駝薦諸太廟比郜鼎光價豈止百倍過聖恩若許畱太學諸生講觧得切磋觀經鴻都尙塡咽坐見舉國來奔波剜苔剔蘚露節角安置妥帖平不頗大廈深檐與蓋覆經歷久逺期無他中朝大夫老於事詎肯感激徒媕婀牧童敲火牛礪角誰復著手爲摩挲日銷月爍就埋沒六年西顧空吟哦羲之俗書趂姿媚數紙尙可博白鵞繼周八代爭戰罷無人收拾理則那方今太平日無事柄用儒術崇丘軻安能以此上論列願借辧口如懸河石鼔之歌止於此嗚呼吾意其蹉跎【筆墨閒錄云此歌全仰止杜子美李潮八分小篆歌】

李賀

鴈門太守行【幽閒歌次云賀以歌詩謁韓文公時公送客歸極困觧帶讀之首篇乃鴈門太守行卽束帶見之】

黑雲壓城城欲摧甲光向日金鱗開角聲滿天秋色裏【劉云有此奇語自暢】塞上胭脂凝夜紫半捲紅旗臨易水【劉云此等景不可無】霜重鼓寒聲不起報君黃金臺上意提攜玉龍爲君死【劉雲起語奇賦鴈門著紫字本嫩後三語無甚生气設爲死敵之意偏欲如此頗似敗後之作】

湘妃

筠竹千年老不死長伴秦娥蓋湘水蠻娘吟弄滿寒空九山靜綠淚花紅【劉云拈出自別】離鸞別鳳煙梧中巫雲蜀雨遙相通幽愁秋气上靑楓涼夜波間吟古龍

昆侖使者

昆侖使者無消息茂陵煙樹生愁色金盤玉露自淋漓元气茫茫收不得【劉云甚有風刺】麒麟背上石文裂虯龍鱗下紅髯折何處偏傷萬國心中天夜久髙眀月【劉云古意好此其深悲茂陵者】

貴生徵行樂

奚騎黃銅連鎖甲羅旗香榦金畫葉中軍畱醉河陽城嬌嘶紫燕踏花行春營騎將如紅玉走馬捎鞭上空綠女垣素月角咿咿牙帳未開分錦衣【劉云索意至此習气盡見此人間常事猥態何以能言】

夜坐吟

踏踏馬蹄誰見過眼看北斗直天河西風羅幙生翠波鉛華笑妾顰靑娥爲君起唱長相思簾外嚴霜皆倒飛【劉云奇語】眀星爛爛東方陲紅霞稍出東南涯陸郎去矣乘班騅

艾如張【艾音乂如音而】

錦襜褕繡襠襦彊飲啄哺爾雛隴東臥穟滿風雨莫信龍媒隴西去齊人織网如素空張在野田平碧中网絲漠漠無形影誤爾觸之傷首紅艾葉綠花誰剪刻中蔵禍機不可測【劉云似古詩乃不覺其垂花挿鬢者】

牡丹種曲【此必古曲名】

蓮枝未長秦蘅老走馬駝金劚春艸水灌香泥卻月盆一夜緑房迎白曉美人醉語園中煙晚華巳散蝶又防梁王老去羅衣在拂袖風吹蜀國弦歸抱霞帔蜀帳昬嫣紅落粉罷承恩檀郎謝女眠何處樓臺月明燕夜語【劉云又較自在】

天上謡

天河夜轉漂回星銀浦流雲學水聲【劉云渾渾語奇又云天河銀浦似重復長吉此類亦多要爲疏雋不問此耳選詩中多有此例】玉宮桂樹花未落仙妾采香垂佩纓秦妃捲簾北牕曉牕前植桐靑鳳小王子吹笙鵞管長呼龍畊煙種瑤艸粉霞紅綬藕絲裙靑洲步拾蘭苕春東指羲和能走馬海塵新生石山下

致酒行

零落棲遲一杯酒主人奉觴客長壽主父西逰困不歸家人折斷門前栁吾聞馬周昔作新丰客天荒地老無人識空將箋上兩行書直犯龍顏請恩澤我有迷魂招不得【劉云又入夢境】雄鳴一聲天下白少年心事當挐云誰念幽寒坐嗚呃【劉雲起得浩蕩感激言外不可知眞不得不遷之酒者末轉慷慨令人起舞】

浩歌

南風吹山作平地帝遣天吳移海水王母桃花千徧紅彭祖巫咸防回死靑毛驄馬參差錢嬌春楊栁含細煙箏人勸我金屈巵神血未凝身問誰不須浪飲丁都護【劉云李白有丁都護歌云一唱都防歌心摧淚如雨】世上英雄本無主【劉云跌蕩愁人傑特名言】買絲繡作平原君有酒惟澆趙州土漏催水咽玉蟾蜍衛娘發薄不勝梳【劉云亦不知何從至此】看見秋眉換新緑二十男兒那刺促【劉雲從南風起一句便不可及跌蕩宛轉沈著痛快豪俠少年之度忽顧美人情境俱至妙處不必可觧】

公莫舞【並序】

公莫舞者詠項伯翼蔽沛公也防中壯士灼灼於人故無復書且南北樂府率有歌引賀陋諸家今重作公莫舞歌云

方花古礎排九楹刺豹淋血盛銀甖華筵鼓吹無桐竹長刀直立割鳴箏橫楣麄錦生紅緯日炙錦嫣王未醉【劉雲從容模仿有情最妙】腰下三看寶玦光項莊掉箾欄前起材官小臣公莫舞座上眞人赤龍子芒碭云瑞抱天回咸陽王气淸如水鐵樞鐵楗重束闗大旗五丈撞雙鐶漢王今日頒秦印絕臏刳腸臣不論【劉云不必其有事幽與鬼謀才子賦古但如目前至三看寶玦始諭本末自不待言抱天語奇俊俯仰甚稱事情復作項伯口語尢壯】

金銅仙人辭漢歌【並序】

魏眀帝靑龍元年八月詔宮官牽車西取孝武捧露盤仙人欲立置前殿宮官旣折盤仙人臨載乃然淚下唐諸王孫李長吉遂作金銅仙人辭漢歌

茂陵劉郎秋風客夜聞馬嘶曉無迹畫欄桂樹懸秋香三十六宮土花碧魏官牽車指千里東關酸風射眸子空將漢月出宮門憶君淸淚如鉛水哀蘭送君咸陽道天若有情天亦老攜盤獨出月荒涼渭城巳逺波聲小【杜牧之云此篇求取情狀絕去筆墨畦逕劉云此意思非長吉不能賦古今無此神妙神凝意黯不覺銅仙能言奇事奇語不在言讀至三十六宮土花碧銅人墮淚巳信末後三句可爲斷腸後來作者無此沈著亦不忍極言其妙】

李慿箜篌引

吳絲蜀桐張髙秋空山凝雲頺不流江娥啼竹素女愁李慿中國彈箜篌昆山玉碎鳯凰叫芙蓉泣露香蘭咲十二門前融冷光二十三弦動紫皇女媧錬石補天處石破天驚逗秋雨夢入神山教神嫗老魚跳波瘦蛟舞【劉云其形容偏得意於此而幹箜篌爲近】吳質不眠倚桂樹露腳斜飛濕寒【劉云狀景如畫自其所長箜篌聲碎有之昆山玉頗無謂下七字妙語非玉簫不足以當石破天驚過於繞梁遏云之上矣至神嫗忽入鬼語吳質懶態月露無情】

夢天

老寒蟾泣天色雲樓半開壁斜白玉輪軋露濕圓光鸞佩相逢桂香陌黃塵淸水三山下【劉云卽桑田本語】更變千年如走馬遙望齊州九防煙一海水杯中瀉【劉云意近語超其爲仙人語亦不甚費力使盡如起語當自笑耳】

秋來

桐風驚心壯士苦衰燈絡緯啼寒素誰看靑簡一編書不遣花虫粉空蠧思牽今夜腸應直雨冷香魂弔書客秋墳鬼唱鮑家詩恨血千年土巾碧【劉云非長吉自挽耶】

官街鼓【唐書馬周傳云先是京師晨昬傳呼警眾後置鼔伐之呼咚鼔周所奏也】

曉聲隆隆催轉日暮聲隆隆呼月出漢城黃栁映新簾栢陵飛燕埋香骨磓發千年日長白孝武秦王聴不得從君翠髮蘆花色獨立南山守中國幾回天上葬神仙漏聲相將無斷絕【劉云神奇至於仙極矣獨屢言仙死不怪之怪乃大怪也】

梁臺古愁

梁王臺沼空中立天河之水夜飛入臺前鬭玉作蛟龍緑粉掃天愁露濕撞鐘飲酒行射天金虎防裘噴血斑朝朝暮暮愁海翻長繩系日樂當年芙蓉凝紅得秋色蘭臉別春啼脈脈蘆洲客鴈報春來寥落野篁秋漫白

勉愛行送小季之廬山

別栁當馬頭官槐如目欲將千里別持此易斗粟【劉云非深愛不能道此兄弟情】南云北云空脈防靈臺經絡懸春綫靑軒樹轉月滿牀下國饑兒夢中見【劉云苦哉】維爾之昆二十餘年來持鏡頗有須辭家三載今如此索米王門一事無荒溝古水光如刀庭南拱栁生蠐螬江幹幼客眞可念郊原晚吹悲號號【劉云語自不同讀亦心嘔】

宮娃歌【此篇述宮女怨曠欲去之意】

蠟光髙懸照紗空花房夜紅守宮象口吹香毾防暖七星掛城聞漏板寒入罘罳殿影昬防鸞簾額著霜痕啼蛄弔月鉤闌下屈【一作屋】膝銅鋪鏁阿甄【劉云兩語極是憔悴】夢入家門上沙渚天河落處長洲路願君光明如太陽放妾騎魚撇波去【劉云意到語盡無復餘怨麗語猶可及深情難自道】

春坊正字劍子歌

先輩匣中三尺水曽入吳潭斬龍子隙月斜明刮露寒練帶平鋪吹不起鮫胎皮老蒺藜刺鸊鵜淬花白鷴尾直是荊軻一片心莫教照見春坊字挼絲團金懸防神光欲截藍田玉提出西方白帝驚嗷嗷鬼母秋郊哭【劉云𨿽筆畫防綴簇宻而縱橫用意甚麗劍身劍室紋理刻字束帯色雜無一疊犯乃不妨句意舂容俯仰秋郊語甚奇不厭再言】

送沈亞之歌【並序】

文人沈亞之元和七年以書不中第返歸於吳江吾悲其行無錢酒以勞又感沈之勤請乃歌一辭以勞之

吳興才人怨春風桃花滿陌千里紅紫絲竹防驄馬小家住錢塘東復東白藤交穿織書笈短防齊裁如梵夾雄光寶礦獻春卿煙底驀波乘一葉春卿拾材白日下擲置黃金觧龍馬攜笈歸江重入門勞勞誰是憐君者吾聞壯夫重心骨古人三走無摧捽請君待旦事長鞭他日還轅及秋律

美人梳頭歌

西施曉夢綃帳寒香鬟墮髻半沈檀轆轤咿啞轉鳴玉驚起芙蓉睡新足雙鸞開鏡秋水光解鬟臨鏡立象牀一編香絲雲散地玉釵落處無聲膩纎手卻盤老鴉色翠滑寶釵簪不得春風爛漫惱嬌慵十八鬟多無气力妝成鬌欹不斜云裾數步踏鴈沙背人不語向何處下階自折櫻桃花【劉云如書如畫有情無語更自可憐】

秦宮詩【並序】

漢秦宮將軍梁冀之嬖奴也秦宮得寵內舎故以驕名大噪於人予撫舊而作長辭以馮子都之事相爲對望人云昔有之詩

越羅衫袂迎春風玉刻麒麟腰帶紅樓頭曲燕仙人語帳防吹笙香霧濃人間酒暖春茫茫花枝入簾白日長飛牕復道傳籌飲午夜銅盤膩燭黃禿衿小袖調鸚鵡紫繡麻防踏哮虎砍桂銷金待曉筵白鹿靑酥半夜煮桐英永巷騎新馬內屋深屏生色畫開門爛用水衡錢捲起黃河向身防皇天厄運猶曽裂秦宮一生花防活鸞箆奪得不還人【劉云亦是妙思】醉睡氍毹滿堂月【劉云鉤深索隠如夢如畫又云極言梁氏連夜盛燕而秦宮得志可見至調鸚鵡半夜煮無不可道故知作者妙於形容末更奴態人不能盡諭賦秦宮似泰宮何多才也瑚鉤詩話云篇章以含蓄天成平夷恬淡爲上破碎雕鎪怪險蹶趨爲下如李長吉錦囊句非曰不奇也而牛鬼蛇神太甚所謂施諸廟堂則駭矣】

唐詩品彚卷三十五

欽定四庫全書

唐詩品彚卷三十六

明髙棅編

七言古詩十二

餘響

武元衡

長相思

長相思隴云愁單於臺上望伊州鴈書絕蟬鬢秋行人山北畔暮雨海西頭殷勤大河水東注不還流

楊巨源

烏啼曲贈張評事

可憐楊葉復楊花雪淨煙深碧玉家烏棲不定枝條弱城頭夜半聲啞啞浮萍流蕩門前水任罥芙蓉莫墮沙

大隄詞

二八嬋娟大隄女開壚相對依江渚待客登樓向水看邀郎捲幔臨花語細雨蒙蒙濕芰荷巴東商旅駐防多自傳芳酒翻紅袖誰調姸妝回翠蛾珍簟華鐙夕陽後當壚理瑟矜纎手月落星微五鼓聲春風揺蕩牕前栁嵗嵗逢迎沙岸間背人多整緑雲鬟無端嫁與五陵少離別煙波傷玉顏

權徳輿

古樂府

光風澹蕩百花吐樓上朝朝學歌舞身年二八婿侍中幼妹承恩兄尙主綠牕珠箔繡鴛鴦侍婢先焚百和香鶯啼日出不知曙寂寂羅幃春夢長

放歌行

夕陽不駐東流急榮名貴在當年立靑春虛度無所成白首銜悲何所極拂衣西笑出東山君臣道合俄頃間一言一笑玉墀上變化生涯如等閒朱門杳杳列華防坐中皆是王侯客鳴環動佩暗駿馬花驄白玉鞍十年鬥酒下知貴半醉畱賔邀盡歡銀燭煌煌夜將久侍婢金罍防春酒春酒盛來琥珀光暗聞蘭麝幾般香乍看皓腕映羅袖微聴淸歌發杏梁雙鬟美人君不見一一皆勝趙飛燕迎杯乍舉石橊裙勻粉時交合歡扇未央鐘漏醉中聞聫騎朝天曙色分雙闕煙雲遙靄靄五衢車馬亂紛紜罷朝鳴佩驟歸鞍今日還同昨日歡嵗嵗年年恣逰防出門滿路光輝徧一身自樂何足言九族爲榮眞可羨男兒稱意須及時閉門下帷人不知年光看逐轉蓬盡徒詠東山招隠詩

和李中丞慈恩寺淸上人院牡丹花歌

澹蕩韶光三月中牡丹偏自占春風時過寶地尋香徑巳見新花出故叢曲水亭西杏園北濃芳深院紅霞色擢秀全勝珠樹林結根幸在靑蓮域艷蘂仙房次第開含煙洗露照蒼苔龎眉倚杖禪僧起輕翅縈枝舞蝶來獨坐南臺時共美閒行古剎情何巳花間一曲奏腸春應爲芬芳比君子

秋閨月

三五二八光如練海上天涯人共見不知何處玉樓前乍入深閨玳瑁筵露濃香逕知愁處風動羅帷照獨眠初捲珠簾看不足斜抱箜篌未成曲稍應妝臺臨綺牕遙知不語淚雙雙此時愁望知何極萬里秋天同一色靄靄遙分陌上光迢迢對此閨中憶早晚歸來歡防同可憐歌吹月明中此夜不堪腸斷絕願隨流影到遼東劉禹錫【西淸詩話云劉夢得詩法則旣髙滋味亦厚但正若巧匠矜能不見少拙】平蔡州

汝南晨雞喔喔鳴城頭鼔角音和平路傍老人憶舊事相與感激皆淚零老人收淚前致詞官軍入城人不知忽驚元和十二載重見天寶承平時

龍陽縣歌

縣門白日無塵土百姓縣前挽魚罟主人引客登大堤小兒縱觀黃犬怒鷓鴣驚鳴繞籬落橘柚垂芳映牕戶沙平艸綠見吏稀寂歷斜陽照懸鼓

武昌老人說笛歌

武昌老人七十餘手把庾令相問書自言年少學吹笛早事曹王曽賞激往年徵鎭戍蘄州楚山蕭蕭笛竹秋當時買材恣捜索典卻身上烏貂裘古苔蒼蒼封老節石上孤生飽風雪商聲五音隨指發水中龍應行雲絕曽將黃鶴樓上吹一聲占盡秋江月如今老去興猶遲音韻髙低耳不知气力巳微心尙在時時一曲夢中吹

送鴻舉逰江南

禪客學禪兼學文出山初似無心雲從風舒捲來何處繚繞巴江不得去山州古寺好閒居讀盡龍王宮裏書使君灘頭防石硯白帝城邊尋野蔬忽然登髙心瞥起又欲浮杯信流水煙波浩渺魚鳥情東去三千三百里荊門硤斷無盤渦湘平漢濶淸光多廬山霧開見瀑布曲江月淨聞漁歌鐘陵八郡多名守半是西方社中友與師相見便談空想得髙齋獅子吼

送僧仲剬東逰兼寄呈靈澈上人

釋子道成神气閒住持曽上淸涼山晴空禮拜見眞像金毛玉髻卿雲間西逰長安僧籍本寺門前曲江碧松間白月照寶書竹下香泉灑瑤席前時學得經綸成奔馳象馬開禪扄髙筵談柄一麾拂講下門徒如醉醒舊聞南方多禪老【一作長老】次第來入荊門道荊州本自重諸天【集作彌天】南朝塔廟猶依然宴坐東陽枯樹下經行居止故臺邊忽憶遺民社中客爲我衡陽駐飛錫講罷同尋相鶴經閒來共蠟登山屐一旦揚眉望沃洲自言王謝許同逰慿將雜擬三十首寄與江南湯慧休

觀碁歌送還師西逰

長沙男子東林師閒讀藝經工奕碁有時凝思如入定暗覆一局誰能知今年訪余來小桂方袍袖中貯新勢山城無事秋日長白晝懵懵眠匡牀因君臨局看鬭智不覺遲景沈西墻自從仙人遇樵子直到開元王長史前身後身付余習百變千化無窮巳初疑磊落曙天星次見搏擊三秋兵鴈行布陣眾未曉虎穴得子人皆驚行盡三湘不逢敵終日饒人損幾格自言臺閣有知音悠然逺起西逰心商山夏木陰寂寂好處徘徊駐飛錫忽思爭道畫平沙獨笑無言心有適藹藹京城在九天貴逰豪士足華筵此時一行出人意賭取聲名不要錢【苕溪胡仔漁隱叢話云劉夢得觀棊歌云初疑磊落曙天星次見搏擊三秋兵鴈行布陣眾未曉虎穴得子人皆驚余嘗愛此數語能模冩奕棋之趣夢得必髙於手談也】

李涉

牧童詞

朝牧牛牧牛下江曲夜牧牛牧牛村口谷荷笠出林春雨細蘆管臥吹沙艸綠亂挿蓬萬箭滿腰不怕猛虎欺黃犢

濉陽行

黃昬日暮驅羸馬夜宿濉陽烽火下此地新經殺戮來墟落無煙空碎瓦層冰塞斷隋朝水一道銀河貫千里愁心翻覆夢難成病僕呻吟呼不起泗水三千招義軍本自徵戰邀殊勲十年麾下畜壯志一旦此地爲愁雲昨日太陽回照燭轉見天心重含育早晚東風得發生古堤春艸年年綠

六嘆【並序】

五噫四愁九歌七啟皆創文者立意之終絕其數而名之也淸江白雲孤山逺嶼皆得時之人吟詠性情耳余無暇於是焉窮居嵗陰偶懷無悰因追感聞見成文六篇目曰六嘆懼質文之下備復何全扵比興乎錄之私齋以示同道格韻枯缺多慙見知

深院梧桐夾金井上有轆轤靑絲索美人淸晝汲寒泉寒泉欲上銀甁落迢迢碧甃千餘尺竟日倚防空嘆息惆悵不來照明鏡卻掩洞房花寂寂

綺幙香風翡翠車淸明獨傍芙蓉渠上有雲鬟洞仙女垂羅掩縠煙中語風月頻驚桃李時滄波久別鴛鴦侶欲傳一札孤飛翼山長水逺無消息卻鏁重門一院深半夜空庭明月色

漢臣一沒丁零塞牧牛西過陰沙外朝慿南鴈信難回夜望北辰心獨在漢家茆土橫九州髙門長防封王侯但將鐘鼔悅私愛肯以犬戎爲國羞夜夜寒云臥冰雪嚴風獨刃懸旌節丁年奉使白頭歸泣盡李陵衣上血

栁宗元

楊白花【樂府觧題云魏楊白華容貌瓌偉胡太后逼幸之白華懼禍奔梁太后追思不巳爲作楊白花歌使宮人晝夜連臂蹋地歌之其聲甚淒防】

楊白花風吹渡江水坐令宮樹無顏色搖蕩春光千萬里茫茫曉日下長秋哀歌未斷城鴉起【許彥周詩話云子厚樂府楊白花言婉而情深古今絕唱也劉云語調適與事情俱美其餘音杳杳可以泣鬼神者惜不令連臂者歌之】

古東門行【韓仲韶云此詩諷當時盜殺武元衡事而作也】

漢家三十六將軍東風雷動橫陣云雞鳴函谷客如霧貌同心異不可數赤丸夜語飛電光徼巡司眠如羊當街一叱百吏走馮敬胸中函七首凶徒側耳潛愜心悍臣破膽皆杜口魏王臥內蔵兵符子西掩袂眞無辜羌胡轂下一朝起敵國舟中非所擬安陵誰辧削礪功韓國詎明深井裏絕防斷骨那可補萬金寵贈不如土

漁翁

漁翁夜傍西巖宿曉汲淸湘然楚竹煙銷日出不見人欵乃一聲山水緑回看天際下中流巖上無心云相逐【蘇東坡云詩以奇趣爲宗反常合道爲趣熟味此詩有奇趣然其尾兩句𨿽不必亦可劉云或謂蘇評爲當非知言者此詩气渾不類晚唐正在後兩句非蛇安足者】

盧仝

直釣吟

初嵗學釣魚自謂魚易得三十持釣竿一魚釣不得人釣曲我釣直哀哉我釣又無食文王旣沒不復生直釣之道何時行

有所思

當時我醉美人家美人顏色嫩如花今日美人棄我去靑樓珠箔天之涯娟娟嫦娥月三五二八盈又缺翠睂蟬鬢生別離一望不見心斷絕心斷絕防千里夢中醉臥巫山云覺來淚滴湘江水湘江兩岸花木深美人不見愁人心含愁更奏綠綺琴調髙弦絕無知音美人兮美人不知爲莫雨兮爲朝云相思一夜梅花發忽到牕前疑是君【雪浪齋日記云玉川子詩讀者易觧識者當自知之惟此一篇語似不類疑他人所作然飄逸可喜劉云奇怪濃麗而不妖是之謂暢】

樓上女兒曲

誰家女兒樓上頭指揮婢子掛簾鉤林花撩亂心之愁捲卻羅袖彈箜篌箜篌歷亂五六弦羅袖掩面啼向天相思向天情不斷落花紛紛心欲穿心欲穿慿防幹相憶栁條綠相思錦帳寒【劉云有體】直緣感君恩愛一回顧使我雙淚長澘澘【劉云滔防然如弦語怨徹不復自惜】我有嬌靨待君笑我有嬌蛾待君掃鶯花爛漫君不來及至君來花已老心腸寸斷誰得知玉階羃防生靑艸【劉云野情閨思曠似謫仙欲二首如此不可得】

孟郊

望逺曲

朝朝歸信日日登髙臺行人未去植庭樹別來三見庭花開庭花開盡復防時春光駘蕩阻佳期愁來望逺煙庭隔空憐綠鬢風吹白何當歸見逺行客

出門行二首

長河悠悠去無極百齡同此可嘆息秋風白露沾人衣壯心凋落舊顏色少年出門將訴誰川無梁兮路無岐一聞陌上苦寒奏使我佇立驚且悲君今得意厭粱肉豈復念我貧賤時

海風蕭蕭天雨霜窮愁獨坐夜何長驅車舊憶太行險始知逰子悲故鄕美人相思隔天闕長望云端不可越手持瑯玕欲有贈愛而不見心斷絕南山峩峩白防爛碧海之波浩漫漫參辰出沒不相待我欲橫天無羽翰

元稹

田家詞

牛吒吒【許角切】田確確旱塊敲牛蹄趵趵【音剝】種得官倉珠顆谷六十年來兵簇簇月月倉糧車轆轆一日官軍收海服驅牛駕車食牛肉歸來收得牛兩角重鑄鍬犂作斤斸姑舂婦擔輸捉捉輸官不足歸賣屋農死有兒牛有犢不遣官軍糧不足

白居易【西淸詩話云樂天詩自擅天然貴在近俗恨如蘇小𨿽美終帶風塵耳】勸我酒

勸我酒我不辭請君歌歌莫遲歌聲長辭亦切此辭聴者堪愁絕洛陽女兒面似花河南大尹頭如雪

長安道

花枝缺處靑樓開艷歌一曲酒一杯美人勸我急行樂自古朱顏不再來君不見外州客長安道一回來一回老

生別離

黃河水白黃雲秋行人河邊相對愁天寒野曠何處宿棠棃葉戰風颼颼生離別生離別憂從中來無防絕憂積心勞血气衰未年三十生白髮

醉題沈子明壁

不愛君家十叢菊不愛君家萬竿竹愛君簾下唱歌人色如芙蓉聲如玉我有陽闗君未聞若聞亦應愁殺君

寒食詩

烏啼鵲噪昬喬木淸明寒食誰家哭風吹曠野紙錢飛古墓累累春艸緑棠梨花映白楊樹盡是死生離別處冥漠重泉哭不聞蕭蕭暮雨人歸去【東坡云余與郭生逰南溪主簿吳亮置酒郭生善歌酒酣發聲座爲淒然郭生言恨無佳辭因攺樂天寒食詩歌之每句雜以散聲坐客有泣者】

江南遇天寶樂叟歌

白頭病叟泣且言祿山未亂入梨園能彈琵琶和法曲多在華淸隨至尊是時天下太平久年年十月坐朝元千官起居環佩合萬國防同車馬奔金鈿照耀石甕寺蘭麝薫煮溫湯源貴妃宛轉侍君側體弱不勝珠翠繁冬雪飄颻錦袍暖春風蕩漾霓裳翻歡娛未足燕冦至弓勁馬肥胡語喧豳土人遷避夷狄鼎湖龍去哭軒轅從此漂淪到南土萬人死盡一身存秋風江上浪無際暮雨舟中酒一樽涸魚久失風波勢枯艸曾沾雨露恩我自秦來君莫問驪山渭水如荒村新丰樹老籠明月長生殿暗鎖黃昬紅葉紛紛蓋欹瓦緑苔重重封壞垣惟有中官作宮使毎年寒食一開門

施肩吾

效古體

黃金無舊釵緗綺無舊裾惟有一寸心長貯萬里夫南軒夜虫織巳促北牖飛蛾繞殘燭只言眾口鑠千金誰信獨愁銷片玉不知嵗晚歸不歸又將淚眼縫徵衣

溫庭筠

春曉曲

家臨長信往來道乳燕雙雙掠煙艸油壁車輕金犢肥流蘇帳曉春雞早籠中嬌鳥暖猶睡簾外落花閒不掃衰桃一樹近前池似惜紅顏鏡中老【漁隠云殊有富貴佳致也】

蓮浦謡

鳴橈軋軋谿溶溶廢緑平煙吳苑東水淸蓮媚兩相向鏡裏見愁愁更紅白馬金鞭大堤上西江日日多風浪荷心有露似驪珠不是眞圓亦揺蕩

常林歡【江南人謂情人爲歡故荊州有長林縣蓋樂人誤以長爲常也】

宣城【在荊州北】酒熟花覆橋沙晴暖鴨鳴咬咬穠桑繞捨麥如尾幽軋鳴機雙燕巢馬聲特特荊門道蠻水揚光色如艸錦薦金壚夢正長東家咿喔雞鳴早

堂堂曲

錢塘岸上春如織渺渺寒泉帶晴色淮南逰客馬連嘶碧艸迷人歸不得風飄客意如吹煙纎指殷勤傷鴈弦一曲堂堂紅燭筵金鯨瀉酒如飛泉

塞寒行

燕弓勁霜封瓦撲寒雕睇平野一防黃塵起鴈喧白龍堆下千蹄馬河源怒觸風如刀剪斷朔雲天更髙晚出楡闗逐塞北驚沙飛近衝貂袍心許淩煙名不滅年年錦字傷離別彩毫一畫竟何榮空使靑樓淚成血【苕溪詩話云自齊梁諸公下至溫飛卿輩往往以綺麗風花累其正气其過在於理不勝而詞有餘也】

李商隠

代贈

楊栁路盡處芙蓉湖上頭𨿽同錦步障獨映鈿箜篌鴛鴦可羨頭俱白飛去飛來煙雨秋

杜牧

重送孟遲作

手撚金僕姑腰間懸轆轤爬頭風北正好去系取可汗鉗作奴六宮𨿽念相如賦其那防邊重武夫

李羣玉

獨酌懷友

西風靜夜吹蓮塘芙蓉破紅金粉香摘花把酒弄秋芳吳雲楚水愁茫茫美人此夕不入夢獨宿髙樓眀月涼

寄短書歌

骨肉萍蓬各天末十度附書九不達孤臺冷眠無來人楚水秦天莽空濶翔鴈橫秋過洞庭西風吹日浪崢嶸三年音信凝顰外一曲哀歌白髮生

裴說

寄邊衣

深閨乍冷開香篋玉筋微微濕紅頰一陣霜風殺栁條濃煙半夜成黃葉重重白練如霜雪獨下閒階轉淒切秖知抱杵秋砧不覺髙樓巳無月時間塞鴈聲相喚紗牕只有燈相伴防展齊紈又懶裁離腸恐逐金刀斷細想儀形執刀尺回刀剪破澄江色愁撚銀鍼信手縫惆悵無人試寛窄時時舉袖勻殘淚紅箋謾有千行字書中不盡心中事一半殷勤托邊使【黃山谷云此篇詩句甚麗】

張泌

春曉謡

雨微微煙霏霏小庭半折紅薔薇細箏斜倚盡屏曲零落防行金鴈飛蕭闗夢斷無尋處萬疊春波起南浦淩亂楊花撲繡簾曉牕時有流鶯語

唐詩品彚卷三十六

欽定四庫全書

唐詩品彚卷三十七

明髙棅編

七言古詩十三

旁流【以下有姓氏無字裏世次可考者九人】

杜顧

故絳行

君不見銅鞮觀數里城壕巳蕪漫君不見虒祈宮幾重臺榭亦微茫介馬兵車全盛時歌童舞女妖艷姿一代繁華皆共絕九原惟望冢累累

薛奇童

雲中行

雲中小兒吹金管向晚因風一川滿塞北云髙心巳悲城南木落腸堪斷憶昔魏家都此方涼風觀裏朝百王千門照映山川色雙闕遙連日月光舉杯稱壽永相保日夕歌鐘徹淸昊將軍汗馬百戰場天子射獸五原艸寂寞金輿去不歸陵上黃塵滿路飛河邊不語傷流水川上含情嘆落暉此時獨立無所見日暮寒風吹客衣

張若虛

春江花月夜

春江潮水連海平海上明月共潮生灔灎隨波千萬里何處春江無月明江流宛轉繞芳甸月照花林皆似霰空裏流霜不覺飛汀上白沙看不見江天一色無纖塵皎皎空中孤月輪江畔何人初見月江月何年初照人人生代代無窮巳江月年年望相似不知江月照何人但見長江送流水白雲一片去悠悠靑楓浦上不勝愁誰家今夜扁舟子何處相思明月樓可憐樓上月裵徊應照離人妝鏡臺玉戶簾中卷不去搗衣砧上拂還來此時相望不相聞願逐月華流照君鴻鴈長飛光不度魚龍潛躍水成文昨夜閒潭夢落花可憐春半不還家江水流春去欲盡江潭落月復西斜斜月沈沈藏海霧碣石瀟湘無限路不知乘月幾人歸落月揺情滿江樹

李章

春逰吟

初春徧芳甸千里藹盈矚美人摘新英步步翫春緑所思杳何處宛在吳江曲可憐不得共芳菲日暮歸來淚滿衣

張鼎

鄴城引

君不見漢家失統三靈變魏武爭雄六龍戰蕩海吞江制中國回天運斗應南而隠隠都城紫陌開迢迢分野黃星現流年不注漳河水明月俄終鄴國宴文章猶入管弦新帷座空銷狐塵可惜望陵歌舞處松風四面莫愁人

衛萬

吳宮怨

君不見吳王宮閣臨江起不捲珠簾見江水曉气晴來雙闕間潮聲夜落千門裏勾踐城中非舊春姑蘇臺下起黃塵秖今惟有西江月曽照吳王宮里人

陳閨

宿北樂館

欲眠不眠夜深淺越鳥一聲空山逺庭木蕭蕭落葉時谿聲雨聲聴不辧谿流潺潺雨習習燈影山光滿牕入夢裏不知渾是云曉來但覺衣裳濕

李暇

擬古【郭茂倩樂府作東飛伯勞歌】

秦王龍劍燕後琴瑚寶匣鏤雙心誰家女兒抱香枕開衾滅燭願侍寢瓊牕半上金鏤幬輕羅隠面不障羞靑綺帷中坐相憶紅羅鏡裏見愁色檐花照月鶯對棲空將可憐暗中啼

莊南傑

黃雀行

穿屋穿墻不知止爭樹爭巢入營死林間公子挾彈弓一丸致斃花叢裏小口黃雛未有知靑天不觧髙髙飛虞人設网當要路白日啾嘲禍萬機

無姓氏一首

桃源行送友人

武陵川徑入幽遐中有雞犬秦人家家傍流水多桃花桃花兩邊種來久流水一道何時有垂條落蕋暗春風夾岸芳菲至山口嵗嵗年年能寂寥林下靑苔日爲厚時有仙鳥來銜花曾無世人此攜手可憐不知若爲名君往從之多所更古驛荒橋平路盡崩湍怪石小谿行相見維舟登覽處紅堤緑岸宛然成多君此去從仙隠令人晚節悔營營

姓氏疑誤者五人

韋元甫

木蘭歌【木蘭詞一首諸家選本及樂府俱以爲不知名蜀文苑英華乃作韋元甫詩恐非也郭茂倩樂府載木蘭詞有二篇前一篇必古辭後一篇或如文苑英華云韋元甫之作按木蘭乃一女子丈夫志節求如木蘭者鮮矣是詩辭義髙古殆與其人相當劉后村云木蘭辭唐人所作也樂府惟此作敍事體有始有卒𨿽辭多質俚然有古意嚴滄浪云木蘭歌最古然朔气傳金柝寒光照銕衣之類巳佀太白必非漢魏人詩也】

喞喞復喞喞【一作促織何喞喞】木蘭當戶織不聞機杼聲惟聞女嘆息問女何所思問女何所憶女亦無所思女亦無所憶昨夜見軍帖可汗大防兵軍書十二卷捲捲有爺名阿爺無大兒木蘭無長兄願爲市鞍馬從此替爺徵東市買駿馬西市買鞍韉南市買轡頭北市買長鞭旦【一作朝字】辭爺娘去暮宿黃河邊不聞爺娘喚女聲但聞黃河流水鳴濺濺旦辭黃河去暮至【一作宿】燕山頭不聞爺娘喚女聲但聞燕山胡騎鳴啾啾萬里赴戎機闗山度若飛朔气傳金柝寒光照鐵衣將軍百戰死壯士十年歸歸來見天子天子坐明堂防勲十二轉賞賜百千彊可汗問所欲木蘭不用尙書郎【一作欲與木蘭賞不用尙書郎】願馳千里足【叚成式酉陽雜爼云願借明駝千里足】送兒還故鄕爺娘聞女來出郭相扶將阿妹聞姊來當戶理紅妝小弟聞姊來磨刀霍霍向豬年開我東閣門坐我西閣牀脫我戰時袍著我舊時裳當牕理雲鬢掛鏡貼花黃出門看火伴火伴始驚惶同行十二年不知木蘭是女郎雄腳撲朔雌眼迷離雙【一作兩】傍地走安能辧我是雄雌

又歌【元甫所作疑此】

木蘭抱杼嗟借問復爲誰欲聞所慽慽感激彊其顏老父兵籍气力日衰耗豈足萬里行有子復尙少胡沙沒馬足朔風裂人膚老父舊羸病何以疆自扶木蘭代父去秣馬備戎行易卻紈綺裳洗卻鈆粉妝馳馬赴軍幕慷慨攜幹將朝屯雪山下暮宿靑海傍夜襲燕支虜更攜於闐羌將軍得勝歸士卒還故鄕父母見木蘭喜極成悲傷木蘭能承父母顏卻卸巾鞲理絲簧昔爲烈士雄今爲嬌子容親戚持酒賀父母始知生女與男同門前舊軍都十年共﨑嶇本結弟兄交死戰誓不渝今者見木蘭言聲𨿽是顏貌殊驚愕不敢前嘆息徒嘻吁世有臣子心能如木蘭節忠孝兩不渝千古之名焉可滅

李頎

絕纓歌【此下四篇郭茂倩樂府及文苑英華俱作李頎詩按頎本集並無此】

楚王宴客章華臺章華羙人善歌舞玉顏艷艷空相向滿堂月色不得語紅燭滅芳酒闌羅衣半醉春夜寒絕纓解帶一爲歡君王赦【一作宥】過不知罪暗中珠翠鳴始知愛賢不愛色靑蛾買死誰能識果卻一軍全社稷

鄭櫻桃歌

石季龍僭天祿擅雄豪美人姓鄭名櫻桃櫻桃美顏香且澤娥娥侍寢專宮掖後庭捲衣三萬人翠眉淸鏡不得親官軍女騎一千疋繁花照耀漳河春織成花映紅綸巾紅旗掣曵鹵簿新鳴鼙走馬接飛鳥銅防瑟瑟隨去塵鳳陽重門如意館百尺金梯倚銀漢自言富貴不可量女爲公主男爲王赤花雙簟瑚牀盤龍鬥帳琥珀光淫昬僞位神所惡滅石者陵終不悟鄴城蒼蒼白露微世事翻覆黃雲飛

琴歌送別

主人有酒歡今夕請奏鳴琴廣陵客月照城頭烏半飛霜淒髙樹風入衣銅鑪華燭燭增輝初彈緑水後楚妃一聲巳動物皆靜四座無言星欲稀淸淮奉使千餘里敢告雲山從此始

聴安萬善吹觱篥歌

南山截竹爲觱篥此樂本是玆出流傳漢地曲轉奇涼州胡人爲我吹傍鄰聞者多嘆息逺客思鄕皆淚垂世人觧聴不觧賞長飈風中自來往枯桑老栢寒颼飅九雛鳴鳳亂啾啾龍吟虎嘯一時發萬籟百泉相與秋忽然更作漁陽摻黃雲蕭條白日暗變調如聞楊栁春上林繁花照眼新嵗夜髙堂列明燭美酒一杯聲一曲

韋應物

白沙亭逢吳叟歌【此下三篇文苑英華俱作韋詩按蘇州集並無】

龍池宮裏上皇時羅衫寶帶香風吹滿朝豪士今巳盡欲話舊逰人不知白沙亭上逢吳叟愛客脫衣且沽酒問之執防亦先朝零落艱難卻負樵親觀文物防雨露見我昔年侍丹霄冬狩春祠無一事歡逰洽防多頒賜嘗陪夕月竹宮齋每返溫泉灞陵醉星嵗再周十二辰爾來不語今爲君盛時忽去良可恨一身坎何足云

冦季膺古刀歌

古刀寒鋒靑槭槭少年結交平陵客求之時代不可知千痕萬穴如星離重疊泥沙更剝落縱橫鱗甲相參差古物有靈知所適貂裘拂之橫廣席陰森白日掩云虹錯落池光動金碧知君寶此誇絕代求之不得心常愛厭見今時繞指柔片鋒折刅猶堪佩髙山成谷滄海塡英豪埋沒誰所捐吳鉤斷馬不知處幾度煙塵今獨全夜光投人人不畏知君獨識精靈器酬恩結思心自知死生好惡不相棄白虎司秋金气淸髙天寥落云崢嶸月肅風淒古堂淨精芒切切如有聲何不跨蓬萊斬長鯨世人所好殊遼濶千金買鉛徒一割

黿頭山神女歌

黿頭之山直上洞庭連靑天蒼蒼煙樹閉古廟中有蛾睂成水仙水府沈沈行路絕蛟龍出沒無時節魂同魍魎潛太陰身與空山長不滅東晉永和今防代云髮素顏猶盼睞陰深靈气靜凝美的皪龍綃雜瓊佩山精木魅不敢親昬明想象如有人蕙闈瓊芳積煙露碧牕松月無冬春舟客經過奠椒醑巫女南音歌激楚碧水防空惟鳥飛長天何處云隨紅蕖緑蘋芳意多玉靈蕩漾淩靑波孤峯絕島儼相向鬼嘯猿鳴垂女蘿皓雪瓊林殊異色北方絕代徒傾國云沒煙銷不可期明堂翡翠無人得精靈變態狀無方逰龍宛輕驚鴻翔湘妃獨立九疑暮漢女菱歌春日長始知仙事無不有可惜吳宮空白首

戎昱

苦寒行【郭茂倩樂府作戎昱按昱本集無此詩】

且莫奏短歌聴余苦辛詞如今刀筆下不及屠沽兒少年無事學詩賦豈意文章復相誤東西南北少知音終年竟嵗悲行路仰面訴天天不聞低頭告地地不言天地生我尙如此陌上他人何足論誰謂西江深涉之固無憂誰謂南山髙可以登之逰險巇惟有世間路一向令人堪白頭貴人立意不可測等閒桃李成荊棘風塵之士深可親心如雞犬能依人悲來卻憶漢天子不棄相如家舊貧勸君且飲酒酒能散羇愁誰家有酒拚一醉萬事從他江水流

羅隠

江南行【詩記作羅隠按本集無此詩】

江煙濕雨鮫綃軟漠漠逺山眉黛淺水國多愁又有情夜糟厭酒銀船滿細栁揺煙凝曉空吳王臺榭春夢中鴛鴦喚不起平浦緑水眠東風西陵路逺月悄悄油壁車輕蘇小小

衲子四人

皎然

姑蘇臺

古臺不見秋艸淒卻憶吳王全盛時千年月照秋艸上吳王在時防回望至今月出君不還世人空對姑蘇山山中精靈安可覩轍迹人蹤麋鹿聚嬋娟西子傾國容化作寒陵一堆土

望秋月

家家望秋月不及秋山望山心萬境長寂寥夜夜孤明我山上海人皆云生海東山人自謂出山中憂虞歡樂皆占月月本無心同不同自從有月山不攺古人望盡今人在不知萬世今夜時孤月將誰更相待

短歌

古人若不死吾亦何所悲蕭蕭煙雨九原上白楊靑松者誰貴賤同一塵死生同一指人生萬代共如此何異浮雲與流水短歌行短歌無窮日巳傾鄴宮梁苑徒有名春艸秋風傷我情何爲不學金仙侶一悟空王無死生

支公詩

支公養馬復養鶴率性無機多脫略天生支公與凡異凡情不到支公地得道由來天上仙爲僧卻下人間寺道家諸子論自然此公惟許逍遙篇山陰詩友諠四座佳句縱橫不廢禪

觀王右丞維滄洲圖歌

滄洲誤是眞萋萋忽盈視便有春渚情褰裳掇芳芷颯然風至艸不動始悟丹靑得如此丹靑變化不可尋翻空作有移人心猶疑雨色斜拂座乍似水涼來入襟滄洲說近三湘口誰知捲得在君手披圖擁褐臨水時居然不異滄浪叟

送顧處士【吳興嶽司議之女壻卽況也】

吳門顧子予早聞風貌眞古誰似君人中黃憲與顏子物表孤髙將片雲性背時人髙且逸平生好古無儔匹醉書在篋稱絕倫神盡開廚怕飛出謝氏檀郎亦可儔道情還似我家流安貧用晦讀書坐不見將名幹五侯知君別業長洲外欲行秋田修畞澮門前便使觳乘腰上還將轆轤佩禪子有情非世情禦苑貢余聊贈行滿道喧喧遇君別爭窺玉潤與冰淸

隠巒

蜀中送人逰廬山

君行正值芳春月蜀道千山皆秀發谿邊十里五里花云外三峯兩峯雪君上匡山我舊居松蘿拋擲十年餘君行試到山前問山鳥只今相憶無

貫休

行路難

君不見道傍廢井生古木本是驕奢貴人屋防度美人照影來素綆銀瓶濯纖玉雲飛雨散今如此繡闥雕甍作芳谷鼎沸笙歌君莫誇不應長是西家哭休說遺編行者防至竟終須合天理敗他成此亦何功蘇張終作多言鬼行路難路難不在羊腸裏

寶月

行路難

君不見孤鴈闗外發酸嘶度楊越空城客子心腸斷幽閨思婦气欲絕凝霜夜下拂羅衣浮雲中斷開明月夜夜遙遙徒相思年年望望情不歇取我匣中靑銅鏡情人爲君除白髮行路難行路難夜聞西城漢使度使我流淚憶長安

女冠一人

李冶

【髙仲武云士有百行女惟四徳季蘭則不然形气旣雄詩意亦蕩自鮑照以下罕有其倫者】賦得三峽流泉歌

妾家本住巫山云巫山流泉常自聞玉琴奏出轉寥夐宜似當時夢中聴巫峽迢迢幾千里一時流入幽闈裏巨石崩崖指下生飛波走浪弦中起初疑嗔怒含雷風又似鳴咽流不通回湍曲瀨勢將盡時復滴瀝平沙中憶昔阮公爲此曲能令仲容聴不足一彈旣罷還一彈願比流泉鎭相續

閨秀八人

張夫人

古意

轆轤曉轉素絲綆桐聲夜落蒼苔磚防防吹澑若時雨濯濯嘉蔬非用天丈人不解此中意抱甕當時徒自賢

拜新月

拜新月拜月幽堂前暗魄深籠桂虛弓未引拜新月拜月妝樓上鸞鏡未安臺蛾眉巳相向拜新月拜月不勝情庭前風露淸月臨人自老望月更長生東家阿母亦拜月一拜一悲聲斷絕昔年拜月逞容儀如今拜月雙淚垂回看眾女拜新月卻憶閨中年少時

杜羔妻

雜言寄杜羔

君從淮海逰再過蘭杜秋歸來未須臾又欲向梁州梁州秦嶺西棧道與云齊羌蠻萬餘落矛防自髙低已念寡儔侶復慮勞攀躋丈夫重志气兒女空悲啼臨卭滯逰地肯顧濁水泥人生賦命有厚薄君但遨逰我寂寞

郎大家

擬古神女宛轉歌【英華作崔徽詩二首】

風已淸月朗琴復鳴掩抑悲前態殷勤是一聲歌宛轉宛轉和且長願爲雙黃鵠比翼共翺翔日已暮長檐鳥聲度望君君不來思君君不顧歌宛轉宛轉那能異棲宿願爲形與影出入恆相逐

鮑君徽

惜春花

枝上花花下人可憐顏色俱靑春昨日看花花灼灼今日看花花欲落不如盡此花下歡莫待春風總吹卻鶯歌蝶舞媚韶光紅鑪煮茗松花香妝成吟態恣逰樂獨把芳枝歸洞房

程長文

銅雀防怨

君王去後行人絕簫笙不響歌喉咽雄劍無威光彩沈寶琴零落金星滅玉階寂寞墜秋露月照當時歌舞處當時歌舞人不回化爲今日西陵灰

張瑛

銅雀臺【英華作張琰詩】

君王冥漠不可見銅雀歌舞空裵徊西陵嘖嘖悲宿鳥髙殿沈沈閉靑苔靑苔無人迹紅粉空相哀

劉云

有所思

朝亦有所思暮亦有所思登樓望君處藹藹蕭闗道掩淚向浮雲誰知妾懷抱玉井蒼苔春院深桐花落盡無人掃

婕妤怨

君恩不可見妾豈如秋扇秋扇尙有時妾身永微賤莫言朝花不復落嬌容防奪昭陽殿

劉珤【一作瑤】

古意曲

梧桐堦下月團團洞房如水秋夜闌吳刀剪破機頭錦茱萸花墜相思枕緑牕寂寞背燈時暗數寒更不成寢

暗別離

槐花結子桐葉焦單飛越鳥啼靑霄翠軒輾雲輕遙遙胭脂涙迸紅綫條瑤艸歇芳心耿耿玉佩無聲畫屏冷朱弦暗斷不見人風動花枝月中影靑鸞脈脈西飛去海濶天髙不知處

歌行長篇

駱賓王

帝京篇

山河千里國城闕九重門不覩皇居壯安知天子尊皇居帝裏崤函谷鶉野龍山侯甸服五緯連影集星躔八水分流橫地軸秦塞重闗一百二漢家離宮三十六桂殿陰岑對玉樓椒房窈窕連金屋三條九陌麗城隈萬戶千門平旦開復道斜通鳷鵲觀交衢直指鳳凰臺劍履南宮入簪纓北闕來聲名冠寰宇文物象昭回鉤陳肅蘭戺壁沼浮槐市銅羽應風回金莖承露起校文天祿閣習戰昆明水朱邸抗平臺黃扉通戚裏平臺戚裏帶崇墉炊金饌玉待鳴鐘小堂綺帳三千戶大道靑樓十二重寶蓋雕鞍金絡馬蘭盤繡柱玉盤龍繡柱璇題粉壁映鏘金鳴玉王侯盛王侯貴人多近臣朝逰北裏暮南鄰陸賈分金將燕喜陳遵投轄正畱賔趙李經過宻蕭朱交結親丹鳳朱城白日暮靑牛紺幰紅塵度俠客珠彈垂楊道娼婦銀鉤采桑路娼家桃李自芳菲京華逰俠事輕肥延年女弟雙鳯入羅敷使君千騎歸同心結縷帶連理織成衣春朝桂尊尊百味秋夜蘭燈燈九防翠幌珠簾不獨映淸歌寶瑟自相依且論三萬六千是寧知四十九年非古來名利若浮雲人生倚伏信難分始見田竇相移奪俄聞衛霍有功勲未厭金陵气先開石槨文朱門無復張公子灞亭誰畏李將軍相顧百齡皆有待居然萬化咸應攺桂枝芳气已銷亡栢梁髙宴今何在春去春來若自馳爭名爭利徒爾爲久畱郎署終難遇空鎖相門誰見知當時一旦擅豪華自言千載長驕奢倐忽搏風生羽翼須防失浪委泥沙黃雀徒巢桂靑門遂種黃金銷鑠素絲變一貴一賤交情見紅顏宿昔白頭新脫粟布衣輕故人故人有湮淪新知無意气灰死韓安國羅傷翟廷尉已矣哉歸去來馬卿辭蜀多文藻揚雄仕漢乏良媒三冬自矜誠足用十年不調防邅回汲黯薪逾積孫閣未開誰識長沙傅獨負洛陽才

元稹

連昌宮辭【唐書云穆宗在東宮有妃嬪誦元稹歌詩以爲樂曲者知是稹所爲宮中呼爲元才子荊南監軍崔峻歸朝出連昌宮辭一篇奏禦穆宗大恱卽日拜祠部郎中知制詰遷翰林學士曾南丰云津陽門詩長恨歌連宮詞俱載開元間事微之之詞不獨富麗至長官淸平太守好防選皆言由至公委任貴成治之所興也祿山宮中養作兒虢國門前閙如市險詖私謁無所不至安得不亂耶稹之敍事逺過二子】

連昌宮中滿宮竹嵗久無人森似束又有墻頭千葉桃風動落花紅宮邊老人爲余泣小年選進因曽入上皇正在望仙樓太眞同憑防幹立樓上樓前盡珠翠炫轉熒煌照天地歸來如夢復如癡何暇備言宮裏事初過寒食一百六店捨無煙宮樹緑夜半月髙弦索鳴賀老琵琶擅場屋力士傳呼覓念奴念奴潛伴諸郎宿須防覓得又連催特勑街中許然燭春嬌滿眼睡紅綃掠削雲鬟旋妝束飛上九天歌一聲二十五郎吹管逐逡巡大徧梁州徹色色玆轟陸續李謩擪笛傍宮墻偸得新歡數般曲平明大駕發行宮萬人鼓舞途路中百官隊仗避岐薛楊氏諸姨車鬭風明年十月東都破禦路猶存祿山過驅令供頓不敢蔵萬姓無聲淚潛墮兩宮定後六七年卻尋家捨行宮前莊園燒盡有枯井行宮門闥樹宛然爾後相傳六皇帝不到離宮門久閉往來年少說長安武樓成花萼廢去年勑賜因砍竹偶值門開暫相遂荊榛櫛比廢池塘狐嬌癡緣樹木舞榭欹傾臺尙存文牕窈窕紗猶綠塵埋粉壁舊花鈿鳥琢風箏碎珠玉上皇偏愛臨砌花依然禦榻臨堦斜蛇出燕巢盤鬭栱茵生香案正當衙寢殿相連端正樓太眞梳洗樓上頭晨光未出簾影動至今反掛珊瑚鉤指示傍人因慟哭卻立宮門淚相續自從此後還閉門夜夜狐貍上門屋我聞此語心骨悲太平誰致亂者誰翁言野父何分別耳聞目見爲君說姚崇宋璟作相公勸諌上皇言語切燮理陰陽禾黍丰調和中外無兵戎長官淸貧太守好揀選皆言由至公開元之末姚宋死朝廷漸漸由妃子祿山宮中養作兒虢國門前閙如市弄權宰相不記名依稀記得楊與李廟謨顚倒四海揺五十年來作瘡痏今皇神聖丞相明詔書才下吳蜀平官軍義取淮南賊此賊亦除天下寧年年耕種宮前道今年不遣子孫耕老翁此意深望幸努力廟謨休用兵

白居易

琵琶行【並序】

元和十年餘左遷九江郡司馬明年秋送客湓浦口聞舟船中夜彈琵琶者聴其音錚錚然有京都聲問其人本長安娼女嘗學琵琶於穆曹二善才年長色衰委身爲賈人婦遂命酒使快彈數曲曲罷憫然自敍少小時歡樂事今漂淪憔悴轉徙於江湖間予出官二年恬然自安感斯人言是夕始覺有遷謫意自爲長句歌以贈之凡六百二十二言命曰琵琶行其抑揚頓挫流離沈鬱之態𨿽千載之下宛然琵琶哀怨之聲也

潯陽江頭夜送客楓葉蘆花秋瑟瑟主人下馬客上船舉酒欲飲無管弦醉不成歡慘將別別時茫茫江浸月忽聞水上琵琶聲主人防歸客不發尋聲暗問彈者誰琵琶聲沈欲語遲移船相近邀相見添酒攜燈重開宴千呼萬喚始出來猶抱琵琶半遮面轉軸撥弦三兩聲未成曲調先有情弦弦掩抑聲聲思似訴平生不得志低眉信手續續彈說盡心中無限事輕籠慢撚撥復挑初爲霓裳後六麼大弦嘈嘈如急雨小弦切切如私語嘈嘈切切錯雜彈大珠小珠落玉盤間闗鶯語花底滑幽咽泉流水下灘水泉冷澁弦凝絕凝絕不通聲暫歇別有憂愁暗恨生此時無聲勝有聲銀瓶乍破水漿迸銕騎突出刀鎗鳴曲終抽撥當心畫四弦一聲如裂帛東船西舫悄無言惟有江心秋月白沈吟抽撥挿弦中整頓衣裳起斂容自言本是京城女家在蝦蟆陵下住十三學得琵琶成名屬教坊第一部曲罷常教善才服妝成每被秋娘妬五陵年少爭纏頭一曲紅綃不知數鈿頭銀箆擊節碎血色羅裙翻酒污今年歡笑復明年秋月春風等閒度弟走從軍阿姨死暮去朝來顏色故門前冷落鞍馬稀老大嫁作商人婦商人重利輕別離前月浮梁買茶去去來江口守空船繞船明月江水寒夜深忽夢少年事夢啼妝淚紅闌干我聞琵琶巳嘆息又聞此語重喞喞同是天涯淪落人相逢何必曽相識我曽去年辭帝京謫居臥病潯陽城潯陽地僻無音樂終嵗不聞絲竹聲住近湓池地防濕黃蘆苦竹繞宅生其間旦暮聞何物杜防啼血哀鳴豈無山歌與村笛嘔啞啁哳難爲聴今夜聞君琵琶語如聴仙樂耳暫明莫辭更坐彈一曲爲君翻作琵琶行感我此言良久立卻坐促弦弦轉急淒淒不似向前聲滿座聞之皆掩泣就中泣下誰最多江州司馬靑衫濕【宋祁本傳贊曰居易在元和長慶時與元稹俱有名最長於詩它文未能稱是也多至數千篇唐以來所未有其自敍言闗美刺者謂之諷諭詠性情者謂之閒適觸事而發謂之慼傷其他雜律又議世人所愛惟雜律詩彼所重我所輕至諷諭意激而言質閒適思淡而辭迂以質合迂宜人之不愛也今視其文信然而杜牧謂纎艷不逞非壯士雅人所爲流傳人間子父女母交口教授淫言媟語入人肌骨不可去蓋救所失不得不云】

唐詩品彚卷三十七

欽定四庫全書

唐詩品彚卷三十八

明髙棅編

五言絕句一

正始

宗皇帝

潼闗口

河曲回千里闗門限二京所嗟非恃徳設險到天平

賀知章

題袁氏別業

主人不相識偶坐爲林泉莫謾愁沽酒囊中自有錢

楊重

正朝上左丞相張燕公

嵗去愁終在春還命不來長吁問丞相東閣防時開

許敬宗

江令於長安歸揚州九日賦

心逐南云逝身隨北鴈來故鄕籬下菊今日幾花開

虞世南

蟬

垂緌飲淸露流響出疏桐居髙聲自逺非是借秋風

王績

過酒家二首

洛陽無大宅長安乏主人黃金銷未盡秖爲酒家貧此日長昬飲非闗養性靈眼看人盡醉何忍獨爲醒

李義府

詠烏【唐書云義府初召見太宗令詠鳥詩成帝覽笑曰我當全林借汝】

日裏颺朝防琴中伴夜啼上林多少樹不借一枝棲

賦美人

鏤月成歌扇裁云作舞衣自憐回雪影好取洛川歸

楊師道

中書寓直詠【按文苑英華有全篇此特其首四句誤入絕句】

云暗蒼龍闕沈沈殊未開牕臨鳳凰沼颯颯聲來【僧皎然云靜也】

王勃

江亭月夜送別二首

江送巴南水山橫塞北云津亭秋夜月誰見泣離羣亂煙籠碧砌飛月向南端寂寂離亭掩江山此夜寒

臨江二首

泛泛東流水飛飛北上塵歸驂將別棹俱是倦逰人去驂嘶別路歸棹隠寒洲江臯木葉下應想故城秋

山中

長江悲巳滯萬里念將歸況屬髙風晚山山黃葉飛

贈李十四

亂竹開三徑飛花滿四鄰從來揚子宅別有尙人

始平曉息

觀闕長安近江山蜀路賖客行朝復夕無處是鄕家

普安建陰題壁

江漢深無極梁岷不可攀山川雲霧裏逰子防時還

他鄕敍興

綴葉歸煙晚乘花落照春邊城琴酒處俱是越鄕人

寒夜思友二首

雲間徵思斷月下歸愁切鴻鴈西南飛如何故人別朝朝翠山下夜夜蒼江曲復此遙相恩淸尊湛芳緑

楊炯

夜送趙縱

趙氏連城璧由來天下傳送君還舊府明月滿前川

盧照鄰

登玉淸

絕頂橫臨日孤峯半向天裵徊拜眞老萬里見風煙

曲池荷

浮香繞曲岸圓影覆華池常恐秋風早飄零君不知

浴浪鳥

獨舞依盤石羣飛動輕浪奮迅碧沙前長懷白雲上

駱賔王

在軍登城樓

城上風威冷江中水气寒戎衣何日定歌舞入長安

易水送別

此地別燕丹壯士發衝冠昔時人巳沒今日水猶寒

送別

寒更承夜永涼夕向秋澄離心何以贈自有玉壺冰

玩初月

忌滿光恆缺乘昬影蹔流自能明似鏡何用曲如鉤

陳子昻

古意【題著作令壁】

白雲蒼梧來氛氳萬里色聞君太平代棲泊靈臺側

贈喬侍禦

漢庭榮巧宦云閣薄邊功可憐驄馬使白首爲誰雄

沈佺期

獄中燕【本集作同獄者嘆獄中無燕乃五言律詩】

拾蕋嫌叢棘銜泥怯死灰不如黃雀語能雪冶長猜

宋之問

早發韶州【按本集乃五言排律】

綠樹秦京道靑雲洛水橋故園長在目魂去不須招【僧皎然云思也】

別杜審言【按本集乃五言律詩】

臥病人事絕嗟君萬里行河橋不相送江樹逺含情

渡漢江

嶺外音書斷經冬復歷春近鄕情更怯不敢問來人

東方虯

昭君怨二首

漢道方全盛朝廷足武臣何須薄命妾辛苦事和親掩淚辭丹鳳衘悲向白龍單於浪驚喜無復舊時容

王適

江濵梅

忽見寒梅樹開花漢水濵不知春色早疑是弄珠人

韋承慶

南行別弟二首【第二首文苑英華作南中詠雁詩】

澹澹長江水悠悠逺客情落花相與恨到地一無聲萬里人南去三春鴈北飛不知何嵗月得與爾同歸

江樓

獨酌芳春酒登樓巳半曛誰驚一行鴈衝防過江云

李嶠

中秋月二首

盈缺靑冥外東風萬古吹何人種丹桂不長出輪枝

其二

圓魄上寒空皆言四海同安知千里外不有雨兼風

郭振

子夜春歌二首

陌頭楊栁枝巳被春風吹妾心正斷絕君懷那得知靑樓含日光緑池起風色贈子同心花殷勤此何極

薛稷

秋朝覽鏡

客心驚落木夜坐聴秋風朝日看容鬢生涯在鏡中

鄭愔

詠黃鶯兒

欲囀聲猶澁將飛羽未調髙風不借便何處得遷喬

盧僎

題殿前桂葉

桂樹生南海芳香隔逺山今朝天上見疑是月中攀

南樓望

去國三巴逺登樓萬里春傷心江上客不是故鄕人

途中口號【英華作郭向詩】

抱玉三朝楚懷書十上秦年年洛陽陌花鳥弄歸人

武平一

奉和元日賜羣臣栢葉

緑葉迎春緑寒枝歷嵗寒願持栢葉壽長奉萬年歡

崔湜

喜入長安

云日能催曉風光不借年賴逢徵路盡歸在落花前

蘇頲

山鷓鴣詞二首

玉闗徵戍久空閨人獨愁寒露濕靑苔別來蓬鬢秋人坐靑樓晚鶯語百花時愁多人自老腸斷君不知

汾上驚秋

北風吹白雲萬里渡河汾心緒逢揺落秋聲不可聞

張說

蜀道後期

客心爭日月來往預期程秋風不相待先至洛陽城

廣州江中作

去國年方晏愁心獨不堪離人共江水終日向西南

守嵗

故嵗今宵盡新年明旦來愁心隨斗柄東北望春回

張九齡

自君之出矣

自君之出矣不復理殘機思君如滿月夜夜減淸輝

照鏡見白髮

宿昔靑雲志蹉跎白髮年誰知眀鏡裏形影自相憐

奉和聖制經函闗作

函谷𨿽云險黃河復已淸聖心無所隔空此置闗城

答靳博士

上苑春先入中園花盡開惟餘幽徑艸尙待日光催

孫逖

同洛陽李少府觀永樂公主入蕃

邊地鶯花少年來未覺新美人天上落龍塞始應春

唐詩品彚卷三十八

欽定四庫全書

唐詩品彚卷三十九

明髙棅編

五言絕句二

正宗

李白

靜夜思

牀前看月光疑是地上霜舉頭望明月低頭思故鄕【劉須溪云自是古意不須言笑】

相逢行

相逢紅塵內髙揖黃金鞭萬戶垂楊栁君家阿那邊

襄陽曲

且醉習家池莫看墮淚碑山公欲上馬笑殺防陽兒

緑水曲

綠水明秋月南湖采白蘋荷花嬌欲語愁殺蕩舟人

玉階怨

玉階生白露夜久侵羅韈卻下水晶簾玲瓏望秋月【劉云矜麗素淨可人自愧前作蕭士斌云此篇無一字言怨而隠然幽怨之意見於言外】

怨情

美人捲珠簾深坐嚬蛾眉但見淚痕濕不知心恨誰

秋浦歌

白髮三千丈緣愁似个長不知明鏡裏何處得秋霜【劉云後聫活活脫脫眞作家手叚】

觀放白鷹

八月邊風髙胡鷹白錦毛孤飛一片雪百里見秋毫初出金門尋王侍禦不遇詠壁上鸚鵡

落羽辭金殿孤鳴吒繡衣能言終見棄還向隴西飛

憶東山

不向東山久薔防防度花白雲還自散明月落誰家

獨坐敬亭山

眾鳥髙飛盡孤云獨去閒相看兩不厭只有敬亭山

自遣

對酒不覺暝落花盈我衣醉起步溪月鳥還人亦稀

奔亾道中作

蘇武天山上田橫海島邊萬重塞斷關何日是歸年

杜陵

南登杜陵上北望五陵間秋水明落日流光滅逺山

夏日山中

懶揺白羽扇躶體靑林中脫巾掛石壁露頂灑松風【劉云後人以此語入畫眞復可愛妙是結句】

九日龍山飲

九日龍山飲黃花笑逐臣醉防風落帽舞愛月畱人【劉云同是棹歌此與童謡等爾】

陪侍郎叔逰洞庭醉後作二首

船上齊橈樂湖心泛月歸白鷗閒不去爭拂酒筵飛剗卻君山好平鋪湘水流巴陵無限酒醉殺洞庭秋

送陸判官往琵琶峽

水國秋風夜殊非逺別時長安如夢裏何日是歸期

別東林寺僧

東林送客處月出白猿啼笑別廬山逺何煩過虎溪

見京兆韋參軍景移東陽

潮水還歸海流人卻到吳相逢問愁苦涙盡日南珠

靑溪半夜聞笛

羌笛梅花引吳溪隴水淸寒山秋浦月腸斷玉闗情

對雪獻從兄虞城宰

昨夜梁園雪弟寒兄不知庭前看玉樹腸斷憶連枝【劉云藹然惻然可以感動】

王維

臨髙臺【送黎拾遺】

相送臨髙臺川原杳何極日暮飛鳥還行人去不息

息夫人

莫以今時寵能防舊日恩看花滿眼淚不共楚王言【劉云正爾憔悴得人】

班婕妤二首

宮殿生秋艸君王恩幸疎那堪閒鳳吹門外度金輿怪來妝閣閉朝下不相迎總向春園裏花間語笑聲【劉云語皆不刻而近】

雜詩三首

家住孟津河門對孟津口常有江南船寄書家中否君自故鄕來應知故鄕事來日綺牕前寒梅著花未巳見寒梅發復聞啼鳥聲愁心視春艸畏向玉階生

送別

山中相送罷日暮掩柴扉春艸年年緑王孫歸不歸【劉云古今防腸理不在多】

別輞川

依遲動車馬惆悵出松蘿忍別靑山去其如綠水何

崔九弟欲往南山馬上口號與別

城隅一分手防日還相見山中有桂花莫待花如霞

畱別崔興宗

駐馬欲分襟淸寒禦溝上前山景气佳獨往還惆悵

山中寄諸弟妹

山中多法侶禪誦自爲羣城郭遙相望惟應見白雲

贈弟穆十八

與君靑眼客共有白雲心不向東山去日令春艸深【劉雲淡淡有情】

哭孟浩然【時爲殿中侍禦史知南選至襄陽有作】

故人不可見漢水日東流借問襄陽老江山共蔡州

鳥鳴澗【系雲溪雜詠】

人閒桂花落夜靜春山空月出驚山鳥時鳴春澗中【劉云皆非著意】

上平田

朝耕上平田暮耕上平田借問問津者寧知沮溺賢【劉云語調並髙】

孟城坳【系輞川雜詠】

新家孟城口古木余衰栁來者復爲誰空悲昔人有【劉云復欲二語如此俯仰曠達不可得】

華子岡

飛鳥去不窮連山復秋色上下華子岡惆悵情何極【劉云蕭然更欲無言】

鹿柴【去聲】

空山不見人但聞人語響返景入深林復照靑苔上【劉云無言而有畫意】

南垞【音茶】

輕舟南垞去北垞渺難卽隔浦望人家遙遙不相識

欹湖

吹簫淩極浦日暮送夫君湖上一回首山靑捲白雲

白石灘

淸淺白石灘緑蒲尙堪把家住水東西浣紗明月下

竹裏館

獨坐幽篁裏彈琴復長嘯深林人不知明月來相照

辛夷塢

木末芙蓉花山中發紅萼澗戶寂無人紛紛開且落【劉云其意不欲著一字漸可語禪】

漆園

古人非傲吏自闕經世務偶寄一微官婆娑數枝樹【朱子語錄云摩詰輞川此詩餘深愛之毎以語人輒無解余意者劉云便在謝東山輩口語皆成髙防】

崔國輔

怨辭二首

妾有羅衣裳秦王在時作爲舞春風多秋來不堪著樓頭桃李疎池上芙蓉落織錦猶未成虫聲入羅幙

古意

淨掃黃金堦飛霜皎如雪下簾彈箜不忍見秋月

魏宮詞

朝日照紅妝擬上銅雀臺畫眉猶未了魏帝使人催

長信艸

長信宮中艸年年愁處生時侵珠履迹不使玉階行

少年行

遺卻瑚鞭白馬驕不行章臺折楊栁春日路傍情

湖南曲

湖南送君去湖北送君歸湖裏鴦鴛鳥雙雙他自飛

流水曲

歸來日尙早更欲向芳洲渡口水流急回船不自由王孫逰【楚辭招隠士曰王孫逰兮不歸春艸生兮萋萋王孫逰蓋出於此】

自與王孫別頻看黃鳥飛應由春艸誤著處不成歸

采蓮

玉漵花爭發金塘水亂流相逢畏相失並著采蓮舟

渭水西別李侖

隴右長亭山深古塞秋不知嗚咽水何事向西流

孟浩然

宿建徳江

移舟泊煙渚日暮客愁新野曠天低樹江淸月近人

送朱大入秦

逰人五陵去寶劍值千金分手脫相贈平生一片心

送友之京

君登靑雲去余望靑山歸雲山從此別淚濕薜蘿衣【劉云甚不多語神情悄然比之蘇州特怨甚】

同儲十二洛陽道中作

珠彈繁華子金羈逰俠人酒酣白日暮走馬入紅塵

下浙江

八月觀濤罷三江越海潯回瞻魏闕路無限子牟心

春曉

春眠不覺曉處處聞啼鳥夜來風雨聲花落知多少【劉云風流閒羙正不在多】

楊子津望京口

北固臨京口夷山近海濵江風白浪起愁殺渡頭入

洛陽訪袁拾遺不遇

浴陽訪才子江嶺作流人聞說梅花早何如此地春【劉云便不著字亦自深怨】

尋菊花潭主人

行至菊花潭村西日巳斜主人登髙去雞犬空在家

唐詩品彚卷三十九

欽定四庫全書

唐詩品彚卷四十

明髙棅編

五言絕句三

羽翼

儲光羲

洛陽道四首【獻呂四郎中】

洛水春冰開洛城春樹緑朝看大道上落花亂馬足大道直如髮春日佳气多五陵貴公子雙雙鳴玉珂春風二月時道傍栁堪把上枝覆宮閣下枝拂車馬洛水照千門千門碧空裏少年不得志走馬逰新市

長安道二首

西行一千里暝色生寒樹暗聞歌吹聲知是長安路鳴鞭過酒肆袨服逰娼門百萬一時盡含情無片言

江南曲二首

綠江深見防髙浪直翻空慣是湖邊住舟輕不畏風日暮長江裏相邀歸渡頭落花如有意來去遂船流

闗山月

一鴈過連營繁霜覆古城胡笳在何處半夜起邊聲

玉眞公主山居

山北天泉苑山西鳳女家不言沁園好獨隠武陵花

王昌齡

題灞池

腰鎌欲何之東園刈秋韭世事不復論悲歌和樵叟

送李十五

怨別秦楚深江中秋雲起天長杳無隔月影在寒水

送張四

楓林巳愁暮楚水復堪悲別後冷山月淸猿無斷時

送郭司倉

映門淮水綠畱騎主人心明月隨良掾春潮夜夜深

送胡大

荊門不堪別況乃瀟湘秋何處遙望君江邊明月樓

答武陵田太守

仗劍行千里微軀敢一言曽爲大梁客不負信陵恩

題僧房

棕櫚花滿院苔蘚入閒房彼此名言絕空中聞異香

擊磬老人

雙峯褐衣久一磬白眉長誰識野人意徒看春艸芳

裴迪

孟城坳【逰王維輞川別業同賦】

結廬古城下時登古城上古城非疇昔今人自來往【劉云未爲不佳與維相去遠甚】

鹿柴【去聲】

日夕見寒山便爲獨往客不知松林事但有麏麚迹

木蘭柴

蒼蒼落日時鳥聲亂溪水緣溪路轉深幽興何時巳

宮槐陌

門前宮槐陌是向欹湖道秋來風多落葉無人掃

臨湖亭

當軒彌滉漾孤月正裵徊谷口猿聲發風傳入戶來

南垞

孤舟信風泊南垞湖水岸落日下崦嵫淸波殊渺漫

欒家瀨

瀨聲喧極浦防涉向南津泛泛鳬鷗渡時時欲近人

白石灘

跂石復臨水弄波情未極日下川上寒浮雲澹無色

竹裏館

來過竹裏館日與道相親出入惟山鳥幽深無世人

杜甫

武矦廟

遺廟丹靑落空山艸木長猶聞辭後主不復臥南陽【劉云語絕又云上句想望其風采猶在也下句傷其巳死】

八陣圖

功蓋三分國名成八陣圖江流石不轉遺恨失吞吳

復愁

萬國尙戎馬故園今若何昔歸相識少早巳戰埸多【江天多雲先言今而後言昔無限憂疑之意劉云今又可知】

歸鴈

東來萬里客亂定防年歸腸斷江城鴈髙髙正北飛

答鄭十七郎一絕

雨後過畦潤花殘步屧遲把文驚小陸好客見當時

絕句三首

江碧鳥逾白山靑花欲燃今春看又過何日是歸年江邊踏靑罷回首見旌旗風起春城暮髙樓鼓角悲江動月移石谿虛云傍花鳥棲知故道帆過宿誰家

崔顥

長干行二首

君家住何處妾住在橫塘停船暫借問或恐是同鄕家臨九江水來去九江側同是長幹人生小不相識【劉云只寫相問語其情自見】

江南曲

下渚多風浪蓮船漸覺稀那能不相待獨自逆潮歸【劉云其詩皆不用思致而流麗暢情固宜太白之所愛敬】

髙適

詠史

尙有綈袍贈應憐範叔寒不知天下士猶作布衣看

送兵到薊北

積雪與天迥屯軍連塞愁誰知此行邁不爲覓封侯

田家春望

出門無所見春色滿平蕪可嘆無知巳髙陽一酒徒

同羣公題張處士菜園

耕地桑拓間地肥菜常熟爲問葵藿資何如廟堂肉【古今詩話曰覩物有感則有興義蓋興近乎訕髙適此詩則近乎訕矣作者知興訕之異始可言詩】

岑參

行軍九日思長安故園【時末復長安】

彊欲登髙去無人送酒來遙憐故園菊應傍戰埸開【方虛谷云悲感】

題平陽郡汾橋邊栁樹【參曾居此郡八九年】

此地曾居住今年宛似歸可憐汾上栁相見也依依

見渭水思秦川

渭水東流去何時到雍州慿添兩行淚寄向故園流

題三防寺倉頡造字臺

野寺荒臺晚寒天古木悲空階有鳥迹猶似造書時

王之渙

登鸛雀樓

白日依山盡黃河入海流欲窮千里目更上一層樓【迂叟詩話云唐之中葉文章特盛其姓名煙沒不傳於世者甚眾如河中府鸛雀樓有王之渙暢當二詩皆當時名所不稱嗚呼後人以詩名者豈能及之哉】

送別

楊栁東風樹靑靑夾禦河近來攀折苦應爲別離多

祖詠

終南望余云

終南陰嶺秀積雪浮雲端林表明霽色城中增暮寒

李適之

罷相作

避賢初罷相樂聖且銜杯爲問門前客今朝幾个來

李頎

奉送五叔入京兼寄綦母三

陰雲帶殘日悵別此何時欲望黃山道無由見所思

沈如筠

閨怨

雁盡書難寄愁多夢不成願隨孤月影流照伏波營

崔曙

對雨送人

別愁復經雨別淚還如霰寄心海上云千里長相見

王縉

別輞川別業

山月曉仍在林風涼不絕殷勤如有情惆悵令人別【劉云淸灑頓挫略不動容】

丘爲

左掖棃花

冷艷全欺雪餘香乍入衣春風且莫定吹向玉階飛

沈千運

古歌

北邙不種田但種松與柏松柏未生處畱待市朝客

蕭穎士

元日陪元魯山登北城畱別二首

綿連滍川迥杳渺鴉路深彭澤興不淺臨風動歸心

其二

漸聞驚棲羽坐嘆淸夜月中歡愴有違行子念明發

元結

將牛何處去

將牛何處去耕破故城東相伴有田父相歡惟牧童

石宮夏詠

石宮夏水寒寒水宜髙林逺風吹蘿蔓野客熈淸陰

石宮冬詠

石宮冬日暖暖日宜溫泉晨光靜水霧逸者猶安眠

唐詩品彚卷四十

欽定四庫全書

唐詩品彚卷四十一

明髙棅編

五言絕句四

接武【上】

劉長卿

平蕃曲二首

渺渺戍煙孤茫茫塞艸枯隴頭那用閉萬里不防胡絕漠大軍還平沙獨戍閒空畱一片石萬古在燕山

湘妃怨

帝子不可見秋風來莫思嬋娟江上月千載空蛾眉

春艸宮懷古

君王不可見芳艸舊宮春猶帶羅裙色靑靑向楚人

斑竹

蒼梧千載後斑竹對湘沅欲識湘妃怨枝枝滿淚痕

逢雪宿芙蓉山

日暮蒼山逺天寒白屋貧柴門聞犬吠風雪夜歸人

送張起崔載華之閩中

朝無寒士迹家在舊山貧相送天涯裏憐君更逺人

送張十八歸桐廬

歸人乘野艇帶月過江村正落寒潮水相隨夜到門

送方外上人

孤云將野鶴豈向人間住莫買沃州山時人巳知處

送靈澈上人

蒼蒼竹林寺杳杳鐘時晚荷笠帶斜陽靑山獨歸逺

州送李端公

片防何處去匹馬獨歸遲惆悵江南北靑山欲暮時

送子壻往楊州

雁還空渚在人去落潮翻臨水獨回首殘陽歸掩門

寄龍山道士許法陵

悠悠白雲裏獨往靑山客林下晝焚香桂花同寂寂

茱萸灣北答崔載華問

荒涼野店絕迢逓人煙逺蒼蒼古木中多是隋家苑贈秦系徵君【秦系頃以家事獲謗因出舊山毎荷觀察崔公見知欲歸未遂感其流寓詩以贈之】

初迷武陵路復出孟嘗門回首江南岸靑山與舊恩

又贈秦系

羣公誰讓位五栁獨知貧惆悵靑山路煙霞老此人

江中對月

空洲夕煙斂對月秋江裏歷歷沙上人月中孤渡水

正朝覽鏡

憔悴逢新嵗芳菲見舊春朝來明鏡裏不忍白頭人

錢起

逢俠者

燕趙悲歌士相逢劇孟家寸心言不盡前路日將斜

赴章陵酬李卿贈別

一官叨下秩九棘謝知音芳艸文園路春愁滿別心

送楊著作歸東海

楊栁出闗色東行千里期酒酣蹔輕別路逺始相思

過故李侍禦宅

不見承眀客愁聞長樂鐘馬卿何早世漢主欲登封

宿洞口館【一作耿湋詩】

野竹通溪冷秋泉入戶鳴亂來人不到寒艸上階生

題崔逸人山亭

藥徑深紅蘚山牕滿翠微羨君花下醉蝴蝶夢中飛

石井【巳下五首系藍溪雜詠】

片霞照仙井泉底桃花紅那知幽石下不與武陵通

古藤

引蔓出雲樹垂綸覆巢鶴幽人對酒時苔上閒花落

洞仙謡

防轉到靑山數重渡流水秦人入云去知向桃源裏

竹間路

暗歸艸堂靜半入花源去有時載酒來不與淸風遇

逺山鐘

風送出山鐘云遐度水淺欲知聲盡處鳥滅寥天逺

江行無題【元一百首今錄二十首】

傾酒向漣漪乘流欲去時寸心同尺璧投此報馮夷江曲全縈楚雲飛半自秦峴山回首望如別故鄕人行背靑山郭吟當白露秋風流無屈宋空詠古荊州去指龍沙路徒懸象闕心夜涼無逺夢不爲偶聞砧翳日多喬木維舟取束薪靜聴江叟語俱是厭兵人牽路沿江狹沙崩岸不平盡知行處險誰肯載時輕憔悴異靈均非讒作逐臣如遇漁父問未是獨醒人月下江流靜村荒人語稀鷺鴛𨿽有伴仍共影雙飛斗轉月未落舟行夜已深有村知不逺風便數聲砧岸艸連荒色村聲樂稔年晚晴貪獲稻閒卻采菱船古來多思客搖落恨江潭今日秋風至蕭疎過沔南兵火有餘燼貧村才數家無人爭曉渡殘月下寒沙渚禽菱芡足不向稻粱爭靜宿深灣月應無失侶聲景夕殘霞落秋寒細雨晴短纓何用濯舟在月中行靜看秋江月風微浪漸平人間馳競處塵土自波成咫尺愁風雨匡廬不可登秖疑雲霧窟猶有六朝僧秋寒鷹隼健逐雀下云空知是江湖客無心擊塞鴻幽懷念煙水長恨隔龍沙今日滕王閣分明見落霞江流何渺渺懷古獨依依漁父非賢者蘆中但有磯逺謫嵗時宴暮江風雨寒仍愁系舟處驚夢近長灘

韋應物

秋夜寄丘二十二員外

懷君屬秋夜散步詠涼天山空松子落幽人應未眠

同徳閣期元侍禦不至

庭樹忽巳暗故人那不來只應厭煩暑永日坐霜臺

西郊期滌武不至書示

山髙鳴過雨澗樹落殘花非闗春不待當由期自賖【劉云鐘情而語更達】

寄盧陟

栁葉徧寒塘曉霜凝髙閣累日此畱連別來成寂寞【劉云題寄盧陟如是此種風气亦復可誦】

宿永陽寄璨律師

遙知郡齋夜凍雪封松竹時有山僧來懸燈獨自宿【劉云蘇州用意常在此等故精練特勝觸處自然】

懷瑯琊深標二釋子

白雲埋大壑陰崖滴夜泉應居西石室月照山蒼然

同褒子秋齋獨宿

山月皎如燭霜風時動竹夜半鳥驚棲牕間人獨宿

閶門懷古

獨鳥下髙樹遙知吳苑園淒涼千古事日暮倚閶門

西樓

髙閣一長望故園何日歸煙塵擁函谷秋雁過來稀

登樓

玆樓日登眺流嵗暗蹉跎坐厭淮南守秋山紅樹多

聞防

故園渺何處歸思方悠哉淮南秋雨夜髙齋聞鴈來【劉云更不須語言】

詠聲

萬物自生聴太空恆寂寥還從靜中起卻向靜中消【劉云其姿近道語此漸超】

聴江笛送陸侍禦

逺聴江上笛臨觴一送君還愁獨宿夜更向郡齋聞

皇甫冉

婕妤怨

花枝出建章鳳管發昭陽借問承恩者雙蛾防許長

秋怨

長信多秋色昭陽借月華那看閉永巷聞道選良家

同諸公有懷

舊國迷江樹他鄕近海門移家南渡久童稚解方言

山館

山館長寂寂閒雲朝夕來空庭復何有落日照靑苔

送王翁信還剡中舊居

海岸耕殘雪溪沙釣夕陽家中何所有春艸漸看長

賦長道一絕送陸邃潛夫【有序不錄】

髙山迥欲登逺水深難渡杳杳復漫漫行人別家去

賦得送客一絕送陸鴻漸赴越【有序不錄】

行隨新樹深夢隔重江逺迢遞風日間蒼茫洲渚晚

和王給事維禁掖棃花詠

巧解迎人笑偏能亂蝶飛春風時入戶防片落朝衣

同李三月夜作

霜風驚渡鴈月露皓疎林處處砧聲發星河秋夜深

唐詩品彚卷四十一

欽定四庫全書

唐詩品彚卷四十二

明髙棅編

五言絕句五

接武【中】

皇甫曾

送王司直

西塞雲山逺東風道路長人心勝潮水相送過潯陽

山下泉

漾漾帶山光澄澄倒林影那知石上喧卻憶山中靜

劉方平

采蓮曲

落日淸江裏荊歌艷楚腰采蓮從小慣十五卽乘潮

長信宮

夢裏君王近宮中河漢髙秋風能再熱團扇不辭勞

朱放

銅雀妓

恨唱歌聲咽愁翻舞袖遲西陵日欲暮是妾斷腸時

題竹林寺

嵗月人間促煙霞此地多殷勤竹林寺更得防回過

李嘉祐

春日歸家

自覺勞鄕夢無人見客心空餘庭艸色日日伴愁襟

白鷺

江南緑水多顧影逗輕波終日秦雲裏山髙柰若何

張起

春情

畫閣餘寒在新年舊燕歸梅花猶帶雪未得試春衣

郎士元

山中卽事

入谷多春興乘舟棹碧潯山云昨夜雨谿水曉來深

韓翃

漢宮曲二首

駿馬繡障泥紅塵撲四蹄歸時何太晚日照杏花西繡幙珊瑚鉤春閨翡翠樓深情不肯道嬌倚鈿箜

耿湋

長門怨

聞道昭陽燕嚬蛾落葉中淸歌逐寒月遙夜入深宮

秋日

返照入閭巷憂來誰共語古道少人行秋風動禾黍

秋夜

髙秋夜分後逺客雁來時寂寂重門掩無人問所思

盧綸

和張僕射塞下曲六首

鷲翎金僕姑燕尾繡蝥弧獨立揚新令千營共一呼林暗艸驚風將軍夜引弓平明尋白羽沒在石稜中月黑鴈飛髙單於逺遁逃欲將輕騎逐大雪滿弓刀野幙蔽瓊筵羌戎賀勞旋醉和金甲舞雷鼔動山川調箭乂呼鷹俱聞出世能奔狐將迸雉掃盡古丘陵亭亭七葉貴蕩蕩一隅淸他日題麟閣惟應獨不名

長門怨

空宮古廊殿寒月落斜暉臥聽未央曲滿箱歌舞衣

李端

拜新月

聞簾見新月卽便下階拜細語人不聞北風吹裙帶

蕪城懷古

風吹城上樹艸沒城邊路城裏月明時精靈自來去

送人下第

獻防未得意馳車東出秦暮年千里客落日萬家春

晦日逰曲江

晦日同擕手臨流一望春可憐楊栁陌愁殺故鄕人

谿竹逢雨與栁仲庸

日落眾山昬蕭蕭暮雨還那堪兩處宿共聴一聲猿

鳴箏

鳴箏金粟柱素手玉房前欲得周郎顧時時誤拂弦

司空曙

金陵懷古

輦路江楓暗宮庭野艸春傷心庾開府老作北朝臣

玩花與衛象同醉【英華作衛長林】

衰鬢千莖雪他鄕一樹花今朝與君醉防卻在長沙

寒塘

曉髮梳臨水寒塘坐見秋鄕心正無限一鴈渡南樓

晚思

蛩吟牕下月艸濕階前露晚景淒我衣秋風入庭樹

別張贊

今日山晴後殘蟬菊發時登樓見秋色何處最相思

別盧秦卿

知有前期在難分此夜中無將故人酒不及石尢風【洪容齊五筆云石尢風不知其義意其爲打頭逆風也唐人詩多好用之陳子昻入峽苦風詩云故鄕今日友歡防坐應同寧知巴峽路辛苦石尢風戴叔倫送裴明府云知君未得去慚愧石尢風司空文明又云不及石尢風計南朝篇詠必多用之未暇憶也】

張繼

長相思

遼陽望河縣白首無由見海上珊瑚枝年年寄春燕

顧況

憶番陽舊逰

悠悠南國思夜向江陵泊楚客斷腸時月明楓子落

丘丹

答韋蘇州

露滴梧葉鳴秋風桂花發中有學仙人吹簫弄山月

聴江笛送陸侍禦

離尊聞夜笛寥亮入寒城月落車馬散淒惻主人情

戎昱

別離作【一作戴叔倫詩】

手把杏花枝未曽經別離黃昏掩門後寂寞心自知

暢當

別盧綸

故交君獨在又欲與君離我有新愁淚非關秋气悲

登鸛雀樓

迥臨飛鳥上髙出人世間天勢回平野河流入斷山

宿潭上

夜潭有仙舸與月當水中佳賓愛明月逰子驚秋風

李益

鷓鴣詞

湘江斑竹枝錦翅鷓鴣飛處處湘云合郎從何處歸

幽州

徵戍在桑幹年年薊水寒殷勤驛西路北去向長安

代人乞花

繡戶朝眠起開簾滿地花春風解人意吹落妾西家

感懷【間气集作張繼詩】

調與時人背心將靜者論終年帝城裏不識五矦門

贈盧綸

世故中年別餘生此防同卻將悲與病獨對朗陵翁

盧和詩

戚戚一西東十年今始同可憐風夜相對兩衰翁【容齋隨筆云二詩讀之使人淒然皆奇作也】

戴叔倫

闗山月

月出照闗山秋風人未還淸光無逺近鄕淚半書間

容州回一首送陸三

西南積水逺老病喜生歸此地故人別空餘淚滿衣

三閭廟【一作儲光羲詩】

沅湘流不盡屈子怨何深日暮秋風起蕭蕭楓樹林

逰道林寺

佳山路不逺俗侶到常稀及此煙霞暮相看復欲歸

贈李山人【唐】

此意無所欲閉門風景遲栁條將白髮相對共垂絲

夏夜江樓防別

不作十日別煩君此相畱雨餘江上月好醉竹間樓

栁談

江行

繁陰乍隠舟落葉初飛浦蕭蕭楚客帆日暮寒江雨

楊子途中

楚塞望蒼然寒林古戍邊秋風人渡水落日鴈飛天

劉商

古意

達曙衾衣冷開門霜雪凝風吹昨日淚一片枕前冰

登相國寺閣

晴日登臨好春風各望家垂楊夾城路客思遂楊花

雍裕之

自君之出矣

自君之出矣寶鏡爲誰明思君如隴水長聞嗚咽聲

楊衡

題花樹

都無看花意偶到樹邊來【劉須溪云來得慘淡】可憐枝上色一一爲愁開

張仲素

宮中樂

月彩浮鸞殿砧聲隔鳳樓笙歌臨水檻紅燭乍迎秋

春江曲

揺漾越江春相將采白蘋歸時不覺夜出浦月隨人

春閨

裊裊城邊栁靑靑陌上桑提籠忘采葉昨夜夢漁陽

令狐楚

宮中樂三首

月上宮花靜煙含苑樹深銀臺門巳閉仙漏夜沈沈九重靑闥百尺碧雲樓明月秋風夜珠簾上玉鉤楚塞金陵靖巴山玉壘空萬方無一事端拱大明宮

從軍行二首

孤心眠夜雪滿眼是胡沙萬里猶防塞三年不見家胡風千里驚漢月五更明縱有還家夢猶聞出塞聲

思君恩二首

小苑鶯歌歇長門蝶舞多眼看春義去翠輦不曽過紫禁香如霧靑天月似霜云韶何處奏只是在昭陽

長相思

幾度春眠覺紗牕曉望迷朦朦殘夢裏猶自在遼西

逰春詞

閶闔春風起蓬萊雪水消相將折楊栁爭取最長條

於鵠

古挽歌

陰風吹黃蒿挽歌渡秋水車馬卻歸城孤墳明月裏

唐詩品彚卷四十二

欽定四庫全書

唐詩品彚卷四十三

明髙棅編

五言絕句六

接武【下】

韓愈

靑靑水中蒲三首

靑靑水中蒲下有一雙魚君今上隴去我在與誰居靑靑水中蒲長在水中居寄與浮萍艸相隨我不如靑靑水中蒲葉短不出水婦人不下堂行子在萬里

把酒

擾擾馳名者誰能一日閒我來無伴侶把酒對南山

贈同逰

喚起牕全曙催歸日未西無心花裏鳥更與盡情啼

北樓

郡樓乘曉上盡日不能回晚色將秋至長風送月來

花島

蜂蝶去紛紛香風隔岸間欲知花島處水上覓紅雲

栁宗元

江雪

千山鳥飛絕萬徑人蹤滅孤舟蓑笠翁獨釣寒江雪【劉云得天趣獨由落句五字道盡矣】

登栁州岷山

荒山秋日午獨上意悠悠如何望鄕處西北是融州【劉云漸近自然】

零陵早春

問春從此去幾日到秦原慿寄還鄕夢殷勤入故園【劉云皆自精切】

長沙驛前南樓感舊【公自注云昔與徳公別於此海鶴指徳公】

海鶴一爲別存亾三十秋今來數行淚獨上驛南樓

入黃谿間猿【在永州】

谿路千里曲哀猿何處鳴孤臣淚巳盡虛作斷腸聲

再上湘江

好在湘江水今朝乂上來不知從此去更遣防年回

劉禹錫

古調

軒後初冠冕前旒爲蔽明安知從復道然後見人情

秋風引

何處秋風至蕭蕭送鴈羣朝來入庭樹孤客最先聞

視刀鐶歌

常恨言語淺不如人意深今朝兩相視脈脈萬重心

九日登髙

世路山河險君門煙霧深年年上髙處未省不傷心

甘棠館

公館似仙家池淸竹徑斜山禽忽驚起衝落半巖花

別蘇州

流水閶門外秋風吹栁條從來送客處今日自魂銷

飲酒看牡丹

今日花前飲甘心醉數杯但愁花有語不爲老人開

經檀道濟故壘

萬里長城境荒營野艸秋秣陵多士女猶唱白符鳩【南史云當時人歌曰可憐白符鳩枉殺檀江州】

權徳輿

玉臺體三首

秋風一夜至吹盡後庭花莫作經時別西鄰是宋家昨夜裙帶解今朝蟢子飛鉛華不可棄莫是槁砧歸萬里人行至深閨夜未眠雙眉燈下掃不待鏡臺前

嶺上逢久別者又別

十年曽一別徵斾此相逢馬首向何處夕陽千萬峯

江行晚詠

古樹夕陽盡空江暮靄収寂寞扣舷坐獨生千載愁

江行夜詠

猿聲到枕上愁夢紛難理寂寂深夜寒淸霜落秋水

曉

曉風揺五兩殘月映石壁稍稍曙光開片防在空碧

張籍

野田

漠漠野田艸艸中牛羊道古墓無子孫白楊不得老【劉須溪云頓挫】

岸花

可憐岸邊樹紅蕋發靑條東風吹渡水沖著木蘭橈【劉云好不覺有興】

涇州塞

行到涇州塞惟聞羌戍鼙道邊雙古猶記向安西

寄西峯僧

松暗水涓涓夜涼人未眠西峯月猶在遙憶艸堂前

題暉禪師影堂

早日欲參禪竟無相識緣道場今獨到惆悵影堂前

梅谿

自愛新梅好行尋一徑斜不敎人掃石恐損落來花

宿云亭

淸淨當深處虛明向逺開卷簾無俗客應只見云來

王建

故行宮【一作元稹詩】

寥落古行宮宮花寂寞紅白頭宮女在閒坐說宗

早發汾南

橋上車馬發橋南煙樹開靑山斜不斷迢逓故鄕來

田家

啾啾雀滿樹靄霧東陂雨田家無夜食水中摘禾黍

新嫁娘

三日入廚下洗手作羮湯未諳姑食性先遣小姑嘗

武元衡

夏夜作

夜久喧暫息池臺惟月明無因駐淸景日出事還生【劉云此語有防】

途中卽事

南徵復北還擾擾百年間自笑紅塵裏生涯不暫閒

春日偶作

縱橫桃李枝澹蕩春風吹美人歌白紵萬恨在蛾眉

元稹

感事

富貴年皆長風塵舊轉稀白頭方見絕遙爲一沾衣

夏陽亭臨望

望逺音書絕臨行意緒長殷勤眼前水千里到河陽

西還

悠悠洛陽夢郁鬰灞陵樹落日正西歸逢君又東去

白居易

閨怨詞

珠箔籠寒月紗牕背曉燈夜來巾上淚一半是春冰

問淮水

所嗟名利客擾擾在人間何事長淮水東流亦不閒

出闗路

山川函谷路塵土逰子顏蕭條去國意秋風生故闗

江樓聞砧

江南授衣晚十月始聞砧一夕髙樓上故園千里心

王涯

閨人贈逺四首

逺戍功名薄深閨年貌傷妝成對春樹不語淚千行鶯啼緑樹深燕語雕梁晚不省出門行沙場知近逺形影一相別煙波千里分君看望君處只是起行雲花影綺陌春栁拂禦溝新爲報遼陽客流光不待人

李徳裕

題羅浮石

淸景持芳菊涼天倚茂松名山何必去此地有羣峯

嶺外守嵗

冬逐更籌盡春隨斗柄回寒暄一夜隔客鬢兩年催

李賀

京城

驅馬出門意牢落長安心兩事向誰道自作秋風吟

代崔家送客

行蓋栁煙下馬蹄白翩翩恐隨行處盡何忍重揚鞭【劉云有情語好】

呂溫

鞏路感懷

馬嘶白日暮劍鳴秋气來我心渺無際河上空裵徊

衡州早春

病肺不飲酒傷心不看花惟驚望鄕處猶自隔長沙

盧仝

寄外兄

何處堪惆悵情親不得親興寧樓上月辜負酒家春

新月

仙宮云箔捲露出玉簾鉤淸光無所贈相憶鳳凰樓

孟郊

歸信吟

淚墨灑爲書將寄萬里親書去魂亦去兀然空一身

古別離

欲別牽郎衣郎今到何處不恨歸來遲莫向臨邛去

古怨

試妾與君淚兩處滴池水看取芙蓉花今年爲誰死

閨怨

妾恨比斑竹下盤煩寃根有筍未出土中已含淚痕【劉云淒近】

送栁渟

靑山臨黃河下有長安道世上名利人相逢不知老

河上思歸

獨訪千里信回臨千里河家在吳楚鄕淚寄東南波

賈島

劍客

十年磨一劍霜刅未曽試今日把似君誰有不平事

尋隠者不遇【唐音作孫華訪羊尊師】

松下問童子言師采藥去只在此山中云深不知處

裴度

谿居

門逕俯淸谿茒檐古木齊紅塵飛不到時有水禽啼

張碧

幽思

金鑪煙靄防銀缸殘影滅出戶獨徘徊落花滿明月

張祐

昭君怨

萬里邊城逺千山行路難舉頭惟見日何處是長安

思歸樂

萬里春歸盡三江鴈亦稀連天漢水廣孤客未言歸

穆護砂

玉管朝朝弄淸歌日日新折花當驛路寄與隴頭人

金殿樂

入夜秋砧動千聲起四鄰不緣樓上月應爲隴頭人

墻頭花

蟋蟀鳴洞房梧桐落金井爲君裁舞衣天寒剪刀冷

宮詞

故國三千里深宮二十年一聲河滿子雙淚落君前【樂府解題云河滿子開元中滄洲歌者臨刑進此曲以贖死競不得免】

夕次竟陵

南風吹五兩日暮竟陵城腸斷巴江月夜蟬何處聲

施肩吾

古曲

可憐江北女慣唱江南曲揺蕩木蘭舟雙鳬不成浴

幼女詞

幼女才六嵗未知巧與拙向夜在堂前學人拜新月文宗皇帝

宮中題【太和九年誅王涯鄭注後仇士良專權上毎登臨逰幸往往獨語左右莫敢進問因賦此詩】

輦路生秋艸上林花滿枝慿髙何限意無復侍臣知

唐詩品彚卷四十三

欽定四庫全書

唐詩品彚卷四十四

明髙棅編

五言絕句七

餘響

李商隠

登樂遊原

向晚意不適驅車登古原夕陽無限好只是近黃昏【楊誠齋云此詩憂唐祚將衰也】

悼傷後赴東蜀辟至散闗遇雪

劍外從軍逺無家與寄衣散闗三尺雪回夢舊鴛機

滯雨

滯雨長安夜殘燈獨客愁故鄕雲水地歸夢不宜秋

早起

風露澹淸晨簾間獨起人鳥啼花又笑畢竟是誰春

杜牧

長安秋望

樓倚霜樹外鏡天無一毫南山與秋色气勢兩相髙

歸家

稚子牽衣問歸來何太遲共誰爭嵗月贏得鬢成絲

許渾

塞下曲

夜戰桑幹北秦兵半不歸朝來有鄕信猶自寄徵衣

送客南歸

野寺薜蘿晚宮渠楊栁春歸心已無限更送洞庭人

長安早春懷江南

雲月有歸處故山淸洛南如何一花發春夢徧江潭

溫庭筠

碧澗驛曉思

香燈伴殘夢楚國在天涯月落子規歇滿庭山杏花

客愁

客愁看栁色日日逐春深蕩漾春風裏誰知歷亂心

桂州經佳人故居【一作李羣玉詩】

桂水依舊緑佳人今不還只應隨暮雨飛入九疑山

馬戴

秋思

萬木秋霖後孤山夕照余田園無嵗計寒近憶樵漁

江中遇客

危石江中起孤云嶺上還相逢皆得意何處是鄕闗

雍陶

春懷舊逰

吟想舊經過花時柰逺何別離長似見春夢入關多

陳陶

續古

長沙采芳客桂棹木蘭船日晚欲有待徘徊春風前

項斯

江村夜泊

日落江路黒前村人語稀幾家深樹裏一火照船歸

於武陵

髙樓

逺天明月出照此誰家樓上有羅衣裳涼風吹不休

勸酒

勸君金屈巵滿酌不須辭花發多風雨人生足別離

長春宮

莫問古宮名古宮空古城惟應東去水不攺舊時聲

李羣玉

古詞

一合相思淚臨江灑素秋碧波如防意卻與向西流

寄韋秀才

荊臺蘭渚客寥落共含情空館相思淚孤燈照雨聲

劉駕

牧童

牧童見客拜山菓懷中落晝日驅牛歸前谿風雨惡

聶夷中

烏夜啼

眾鳥各歸枝烏烏爾不棲還應知妾恨故向緑牕啼

儲嗣宗

垓城

百戰未言非孤軍驚夜圍山河意气盡淚濺美人衣

登蕪城

昔人登此地丘壠已前悲今日又非昔春風能防時

於濆

靑樓曲

靑樓臨大道一上一回老所思終不來極目傷春艸

陸龜防

洞房怨

玉桃朝挿鬢金梯晚下臺春衫將別淚一夜兩難裁

花成子

春風等君意亦觧欺桃李寫得去時容歸來不相似

東飛鳬

裁得尺錦書欲寄東飛鳬翅短脛亦短雌雄戀菇蒲

唐彥謙

小院

小院無人夜煙斜月轉明淸宵易惆悵不必有離情

羅鄴

秋別

別路悲楊栁秋風淒管弦靑樓君去後明月爲誰圓

崔魯

三月晦日送客

野酌亂無巡送君兼送春明年春色至莫作未歸人

司空圖

古樂府

一葉隨西風君行亦向東知妾飛書意無勞待早鴻

樂府

寶馬跋塵光雙馳照路傍喧傳報戚裏明日幸長楊

嵗盡

莫話傷心事投春滿鬢霜殷勤共尊酒今嵗只殘陽

牛頭寺

終南最佳處禪誦出靑霄羣木澄幽寂疎煙泛泬寥

崔道融

班媫妤

寵極辭同輦恩深棄後宮自題秋扇後不敢怨春風

銅雀妓

歌咽新翻曲香消舊賜衣陵園風暗不見六龍歸

漢宮詞

獨詔胡衣出天花落殿堂他人不敢妬垂淚向君王

長門怨

長門春欲盡眀月照花枝買得相如賦君恩不可移

春閨

寒食月明雨落花香滿泥佳人持錦字無鴈寄遼西

歸燕

海燕頻來去西人獨滯畱天邊又相送腸斷故園秋

夜泊九江

夜泊江門外歡聲月下樓明朝歸去路猶隔洞庭秋

韓偓

效崔國輔體三首

澹月照中庭海棠花自落獨立俯閒階風動秋千索羅幕生春寒繡牕愁未眠南湖夜來雨應識采蓮船後碧苔院霜來紅葉樓閒階上斜日鸚鵡伴人愁

武瓘【唐末人或雲杜荀鶴同時人爲益陽令】

感事

花開蝶滿枝花謝蝶還稀惟有舊巢燕主人貧亦歸

曹鄴

庭艸

庭艸根自淺造化無遺功低回一寸心不敢怨春風

薛瑩

秋日湖上

落日五湖逰煙波處處愁浮沈千古事誰與問東流

唐詩品彚卷四十四

欽定四庫全書

唐詩品彚卷四十五

明髙棅編

五言絕句八

旁流【以下有姓氏無字裏世次可考者五人】

荊叔

題慈恩塔【容齋五筆云慈恩塔有荊叔一絕字極小而端勁最爲感人其詞防意髙逺不知爲何時人必唐世詩流所作也】

漢國山河在秦陵艸樹深暮云千里色無處不傷心

李牧

幽情

幽人惜春暮潭上折芳艸佳期何時還欲寄千里道

張元宗【元一作亢】

登景云寺閣

胡馬飲河路我家從此遷今來獨垂淚三十六峯前

潘佐

送人往宣城

江畔送行人千山生暮氛謝安團扇上爲畫敬亭云

張顚

淸溪泛舟

旅人倚徵棹薄暮起勞歌笑攬淸溪月淸輝不見多無姓氏三人

伊州歌二首【樂府集云蓋嘉運開元年中爲兩京節度使時進此詩卽所謂道調也】

聞道黃花戍頻年不解兵可憐閨裏月偏照漢家營其二【諸家選本以此篇作伊州歌按郭君茂倩樂府集無此篇未知孰是】

打起黃鶯兒莫教枝上題啼時驚妾夢不得到遼西【劉須溪云恨恨無極陵陽室中語云大槪作詩從首至尾語輒聫屬如有理詞狀此四句可爲標凖矣】

陸州歌第三

香气傳空滿妝花映薄紅歌聲天仗外舞態禦樓中

排徧第一

樹發花如錦鶯啼栁若絲更逢歡燕地愁見別離時

第三

坐對銀缸曉停流玉筯痕君門常不見無處謝前恩

西鄙人

哥舒歌

北斗七星髙哥舒夜帶刀至今窺牧馬不敢過臨洮

太上隠者

答人

偶來松樹下髙枕石頭眠山中無歷日寒盡不知年

吳筠

題華山人所居

故人住南郭邀我對芳尊歡暢日亦暮不知城市喧

別章叟

平昔同一里經年不相思今日成逺別相對心淒其以下衲子五人

皎然

待山月

夜夜憶故人長教山月待今宵故人至山月知何在

湖南蘭若

未到無爲岸空憐不系舟東山白雲意嵗晚尙悠悠

法華寺望髙峯贈如獻上人

峯色秋天見松聲靜夜聞影孤長不在行道入深云

酬李紓補闕

不住東山寺雲泉處處行近臣那得識禪客本無名

靈澈

逺公墓

古墓石稜稜寒云晚景凝空悲虎溪月不見鴈門僧

貫休【姓姜字徳逺鐘陵人蘭溪和安寺賜紫襌月大師】

月夕

霜月夜徘徊樓中羌管催曉風吹不盡江上落殘梅

修睦

懷故園

故園歸未得此日意何傷獨坐水邊艸水流春日長

子蘭

城上吟

古冢宻於艸新墳侵古道城外無閒地城中人又老

韓氏【以下宮閨八人】

題紅葉【詩話云盧偓舍人應舉京師偶臨禦溝見一紅葉上有詩云云盧得之蔵於中篋及宣宗有防出宮人許其從人盧獲其人覩紅葉吁怨久之曰當時偶題君乃得之】

流水何太急深宮盡日閒殷勤謝紅葉好去到人間

七嵗女子【武后時】

送兄【唐史遺事云如意中有七嵗女子能詩天后令賦別兄詩應聲而成云】

別路云初起離亭葉正飛所嗟人異鴈不作一行歸

湘驛女子

題玉泉溪

紅葉醉秋色碧溪彈夜弦佳期不可再風杳如年

矦夫人

自感

妝成多自恨夢好卻成悲不及楊花意春來到處飛

郎大家

采桑

春來南鴈歸日去西蠶逺妾思紛何極客逰殊未返

劉采春

囉嗊曲五首

不喜秦淮水生憎江上船載兒夫壻去經嵗又經年借問東園栁枯來得防年自無枝葉分莫怨太陽偏莫作商人婦金釵當卜錢朝朝江口望錯認幾人船那年離別日只道往桐廬桐廬人不見今得廣州書昨日勝今日今年老去年黃河淸有日白髮黒無緣

崔氏女

明月三五夜

待月西廂下迎風戶半開拂墻花影動疑是故人來

薛濤

春望詞

花開不同賞花落不同悲欲問相思處花開花落時六言【附】

李景伯

回波樂【郭茂倩樂府云商調曲也唐中宗時造蓋出於曲水引流泛觴也本事詩話雲中宗之世嘗因內燕羣臣皆歌回波樂撰辭起舞時沈佺期以罪流嶺表恩還舊官而未復朱紱佺期乃歌回波樂詞以見意中宗卽以緋魚賜之自是多求遷擢唐書云景龍中中宗燕侍臣酒酣令各爲回波樂眾皆爲謟佞之辭及日要榮位次至諫議大夫李景伯乃歌此篇甚有規諷後爲舞曲】

回波爾時酒巵微臣職在箴規侍燕旣過三爵諠嘩竊恐非儀

張說

破陳樂【六言八句樂苑曰商調曲也唐太宗所造宗又作小破陳樂亦舞曲也】

漢兵出頓金微照日明光鐵衣百里火幡熖熖千行雲騎騑騑防踏遼河自竭鼓噪燕山可飛正屬四方朝賀端知萬舞皇威

王維

田園樂五首

采菱渡頭風急防杖村西日斜杏樹壇邊漁父桃花源里人家

萋萋芳艸春緑落落長松夏寒牛羊自歸村巷童稚不識衣冠

山下孤煙逺村天邊獨樹髙原一瓢顏回陋巷五栁先生對門

酌酒防臨泉水抱琴好倚長松南園露葵朝折西舎黃粱夜舂

桃紅復含宿栁緑更帶朝煙花落家僮未掃鳥啼山客猶眠【苕溪云毎哦桃紅栁緑花落鳥啼之句令人坐想輞川之勝此老傲睨閒適於其間】

劉長卿

尋張逸人山居

危石才通鳥道空山更有人家桃源定在深處澗水浮來落花

送陸灃還吳中

步寒潮送客楊栁暮雨霑衣故山南望何處秋艸連天獨歸

發越州赴潤州使院畱別鮑侍禦

對水看山別離孤舟日暮行遲江北江南春艸獨向金陵去時

苕谿詶梁耿別後見寄【六言八句】

淸川永路何極落日孤舟解防鳥向平蕪逺近人隨流水東西白雲千里萬里明月前谿後谿惆悵長沙謫去江潭芳艸萋萋

張繼

奉寄皇甫冉補闕

京口情人別久揚州估客來疏潮至潯陽回去相思何處通書

皇甫冉

送鄭二之茅山

水流絕澗終日艸長深山暮春犬吠雞鳴防處條桑種杏何人

小江懷靈一上人

江上年年春艸津頭日日人行借問山陰逺近猶聞薄暮鐘聲

問李二司直所居雲山

門外水流何處天邊樹繞誰家山色東西多少朝朝防度雲遮【洪容齋三筆云皇甫冉集中所載張繼奉寄六言詩一首冉酬之而序曰懿孫予之舊好只役武昌有六言詩見憶今以七言裁答蓋拙於事者繁而費冉之意以六言難工故衍爲七言答之然自又有小江懷靈一上人等三篇皆淸絕可盡非拙而不能也予編唐人絕句得七首七千五百首五言二千五百首合爲萬首而六言不滿四十信乎其難也】

韓翃

宿甑山

一身趍侍丹墀西路翩翩去時惆悵靑山緑水何年更是來期

送陳明府赴淮南【六言八句】

年華近過淸明落日微風送行黃鳥綿蠻芳樹紫驑躞蹀東城花間一杯促膝煙外千里含情應渡淮南信宿諸侯擁斾相迎

盧綸

送萬臣【六言八句】

把酒畱君聴琴誰堪嵗暮離心霜葉無風自落秋雲不雨空陰人愁荒村路細馬怯寒溪水深望盡靑山獨立更知何處相尋

顧況

歸山

心事數莖白髮生涯一片靑山空林有雪相待古道無人獨還

王建

宮中三臺

池北池南艸緑殿前殿後花紅天子千秋萬嵗未央明月淸風

江南三臺

靑艸湖邊艸色飛猨嶺上猨聲萬里湘江客到有風有雨人行

劉禹錫

答樂天臨都驛見贈

北固山邊波浪東都城裏風塵世事不同心事新人何似故人

周賀

送李億東歸【六言八句】

黃山逺隔秦樹紫禁斜通渭城別路靑靑栁發前溪漠漠花生和風澹蕩歸客落日殷勤早鶯灞上金罇未飲防歌已有餘聲

唐詩品彚卷四十五

欽定四庫全書

唐詩品彚卷四十六

明髙棅編

七言絕句一

正始

許敬宗

奉和聖制餞來濟應詔【按本集乃七言律詩】

萬乘騰鑣警岐路百壺供帳餞離宮禦溝分水聲難絕廣宴畱歌曲易終

盧照鄰

登封大酺歌

日觀仙雲乘鳳輦天門瑞雪照龍衣繁弦綺席方終夜妙舞淸歌歡未歸

九月九日旅眺

九月九日眺山川歸心歸望積風煙他鄕共酌金花酒萬里同悲鴻雁天

王勃

秋江送別

早是他鄕值早秋江亭明月帯江流已覺逝川傷別念復看津樹隠離舟

蜀中九日

九月九日望鄕臺他席他鄕送客杯人情已厭南中苦鴻鴈那從北地來

喬知之

折楊栁

可憐濯濯春楊栁攀折將來就纎手妾容共此同盛衰何必君恩獨能久

杜審言

渡湘江

遲日園林悲昔遊今春花鳥作邊愁獨憐京國人南竄不似湘江水北流

贈蘇綰書記

知君書記本翩翩爲許從戎赴朔邊紅粉樓中應計日燕支山下莫經年

劉庭琦

銅雀臺

銅臺宮觀委灰塵魏主園陵漳水濵卽今西望猶堪思況復當時歌舞人

沈佺期

夜宴安樂公主宅

濯龍門外主家親鳴鳯樓中天上人自有金杯迎甲夜還將綺席代陽春

奉和聖制幸韋嗣立莊應制

東山朝日翠屏開北闕晴空防仗來喜遇天文七曜動少防今夜入三臺

苑中遇雪應制

北闕彤雲掩曙霞東風吹雪舞仙家瓊章定少千人和銀樹長芳六出花

邙山

北邙山上列墳塋萬古千秋對洛城城中日夕歌鐘起山上惟聞松栢聲

宋之問

苑中遇雪應制

紫禁仙輿詰旦來靑旂遙倚望春臺不知庭霰今朝落疑是林花昨夜開

送司馬道士遊天臺

羽客笙歌此地違離筵數處白雲飛蓬萊闕下長相憶桐栢山頭去不歸

李嶠

奉和聖制幸韋嗣立莊應制

萬騎千官擁帝車八龍三馬訪仙家凰原上窺靑壁鸚鵡杯中弄紫霞

遊苑遇雪

散漫祥雲逐聖回飄颻瑞雪繞天來不能落後爭飛絮故欲迎前定早梅

李乂

夜宴安樂公主宅

牽牛南渡象昭回學樓成帝女來平旦鵷鸞歌舞席方宵鸚鵡獻酬杯

奉和聖制幸韋嗣立莊應制

曲榭回廊繞澗幽飛泉濆水溢池流秪應感發明王夢遂得邀迎聖主遊

徐彥伯

上已日袚禊渭濱應制

晴風麗日滿芳洲栁色春筵袚錦流皆言侍蹕橫汾燕暫似乘查天漢遊

餞唐永昌

金谿碧水玉潭沙鳧舄翩翩弄日華鬭雞香陌行春倦爲摘東園桃李花

岑羲

夜宴安樂公主宅

金牓重樓開夜扉瓊筵愛客未言歸銜歡不覺銀河曉盡醉那知玉漏稀

劉憲

苑中遇雪應制

龍驂曉入望春宮正逢春雪舞東風花光並灑天文上寒气行消禦酒中

趙彥昭

奉和聖制幸韋嗣立莊應制

廊廟心存巖壑中鑾輿矚在灞城東逍遙自有防莊子漢主徒言河上公

李適

餞唐永昌

聞道飛鳧向洛陽翩翩矯翮度文昌因聲寄意三花樹少室巖前幾過香

徐堅

餞唐永昌

郎官出宰赴伊瀍徵傳駸駸灞水前此時悵望新丰道握手相看共黯然

馬懷素

餞唐永昌

聞君出宰洛陽隅賓友稱觴餞路衢別後相思在何處秪應闕下望仙鳧

武平一

夜宴安樂公主宅

王孫帝女下仙臺金榜珠簾入夜開遽惜瓊筵歡正洽惟愁銀箭曉相催

奉和聖制幸韋嗣立莊應制

鳴鑾奕奕下重樓羽蓋逍遙向一丘漢日惟聞白衣寵唐年更覩赤松遊

蘇頲

夜宴安樂公主宅

車如流水馬如龍仙史髙臺十二重天上初移衡漢匹可憐歌舞夜相從

奉和聖制幸韋嗣立莊應制

樹色參差隠翠防泉流百尺向空飛傳聞此處投竿住遂使玆辰扈蹕歸

張說

十五夜禦前踏歌詞

華萼樓前雨露新長安城裏太平人龍銜火樹千燈艷雞上蓮花萬嵗春

上已日袚禊渭濱應制

靑郊上已艷陽年紫禁皇遊袚渭川幸得歡娯承湛露心同艸樹樂春天

奉和聖制同玉眞公主遊大哥山池應制

池如明鏡月華開山學香鑪雲气來神藻飛爲鶺鴒賦仙聲颺出鳳凰臺

送梁六

巴陵一望洞庭秋日見孤峯水上浮聞道神仙不可接心隨湖水共悠悠

泛洞庭

平湖一望上連天秋景千尋下洞泉忽驚水上江華滿疑是乘舟到日邊

賀知章

采蓮曲

稽山罷霧郁嵯峨鏡水無風也自波莫言春度芳菲盡別有中流采芰荷

回鄕偶書二首

少小離鄕老大回鄕音無攺鬢毛衰兒童相見不相識笑問客從何處來【劉云說透人情之的】

離別家鄕嵗月多近來人事半消磨惟有門前鏡湖水春風不攺舊時波

王翰

涼州詞二首

蒲桃美酒夜光杯欲飲琵琶馬上催醉臥沙場君莫笑古來徵戰幾人回

秦中花鳥已應闌塞外風沙猶自寒夜聽胡笳折楊桞教人气盡憶長安

宗皇帝

過大哥山池

澄潭皎鏡石崔嵬萬壑千巖暗緑苔林亭自有幽眞趣況復秋深爽气來

唐詩品彚卷四十六

欽定四庫全書

唐詩品彚卷四十七

明髙棅編

七言絕句二

正宗

李白

淸平調詞三首

云想衣裳花想容春風拂檻露華濃若非羣玉山頭見防向瑤臺月下逢

一枝濃艷露凝香雲雨巫山枉斷腸借問漢宮誰得似可憐飛燕倚新妝

名花傾國兩相歡長得君王帯笑看解釋春風無限恨沈香亭北倚防幹

長門怨二首

天廻北斗掛西樓金屋無人螢火流月光欲到長門殿別作深宮一叚愁

桂殿長愁不記春黃金四屋起秋塵夜懸明鏡靑天上獨照長門宮里人

少年行

五陵年少金市東銀鞍白馬度春風落花踏盡遊何處笑入胡姬酒肆中【劉云語气淩厲快活夢亦難忘】

橫江詞

橫江館前津吏迎向余東指海云生郎今欲渡緣何事如此風波不可行【範徳機云絕句一句一絕乃其大本其次句少意多極四詠而反覆議論此篇气格合歌行之風使人嗟嘆有無窮之思此唐人所長也諸家詩非不佳然視李杜气格音調特異熟讀當見】

客中行

蘭陵羙酒鬰金香玉碗盛來琥珀光但使主人能醉客不知何處是他鄕

蛾眉山月歌

蛾眉山月半輪秋影入平羌江水流夜發淸谿向三峽思君不見下渝州【劉須溪云含情淒婉有竹枝縹之音】

永王東巡歌五首

永王正月東出師天子遙分龍虎旗樓船一舉風波靜江漢翻爲鴈鶩池

三川北虜亂如麻四海南奔似永嘉但用東山謝安石爲君談笑靜胡沙

丹陽北固是吳闗畵出樓臺雲水間千巖烽火連滄海兩岸旌旗繞碧山

帝寵賢王入楚闗掃淸江漢始應還初從云夢開朱邸更取金陵作小山

試借君王玉馬鞭指揮戎虜坐瓊筵南風一掃胡塵靜西入長安到日邊

上皇西巡南京歌四首

誰道君王行路難六龍西幸萬人歡地轉錦江成渭水天回玉壘作長安

萬國同風共一時錦江何謝曲江池石鏡更明天上月後宮親得照蛾眉

華陽春樹號新丰行入新都若舊宮桞色未饒秦地緑花光不減上陽紅

劍閣重闗蜀北門上皇歸馬若云屯少帝長安開紫極重懸日月照乾坤

巴陵贈賈舎人

賈生西望憶京華湘浦南遷莫怨嗟聖主恩深漢文帝憐君不遣到長沙

贈汪倫

李白乘舟將欲行忽聞岸上踏歌聲桃花潭水深千尺不及汪倫送我情【範云此非必其詩之佳要見古人風致如此】

聞王昌齡左遷龍標尉遙有此寄

楊花落盡子規啼聞道龍標過五谿我寄愁心與明月隨風直到夜郎西

黃鶴樓送孟浩然之廣陵

故人西辭黃鶴樓煙花三月下揚州孤帆逺影碧空盡惟見長江天際流

山中問答

問余何事棲碧山笑而不答心自閒桃花流水杳然去別有天地非人間

東魯門泛舟

日落沙明天倒開波揺石動水縈回輕舟泛月尋谿轉疑是山陰雪後來

陪族叔邢部侍郎及中書舎人賈至遊洞庭湖三首

洞庭西望楚江分水盡南天不見云日落長沙秋色逺不知何處弔湘君【劉云其所長在此他人必不能及也】

南湖秋水夜無煙耐可乘流直上天且就洞庭賖月色將船買酒白雲邊

洞庭湖西秋月輝瀟湘江北早鴻飛醉客滿船歌白紵不知霜露濕秋衣【劉云自是悲壯】

望廬山瀑布水

日照香鑪生紫煙遙看瀑布掛前川飛流直下三千尺疑是銀河落半天【劉云以爲銀河猶未免俗耳】

登廬山五老峯

廬山東南五老峯靑天削出金芙蓉九江秀色可攬結吾將此地巢雲松

望天門山

天門中斷楚江開碧水東流至北回兩岸靑山相對出孤帆一片日邊來

早發白帝城

朝辭白帝防雲間千里江陵一日還兩岸猿聲啼不住輕舟已過萬重山

秋下荊門

霜落荊門江樹空布帆無恙掛秋風此行不爲鱸魚膾自愛名山入剡中

蘇臺覽古

舊苑荒臺楊桞新菱歌淸唱不勝春只今惟有西江月曾照吳王宮里人

越中覽古

越王勾踐破吳歸義士還家盡錦衣宮女如花滿春殿只今惟有鷓鴣飛

與史郎中欽聽黃鶴樓上吹笛

一爲遷客去長沙西望長安不見家黃鶴樓中吹玉笛江城五月落梅花

春夜洛城聞笛

誰家玉笛暗飛聲散入春風滿洛城此夜曲中聞折栁何人不起故園情

陌上贈羙人

駿馬驕行踏落花垂鞭直拂五云車羙人一笑褰珠箔遙指紅樓是妾家

口號吳王羙人半醉

風動荷花水殿香姑蘇臺上見吳王西施醉舞嬌無力笑倚東白玉牀

南流夜郎寄內

夜郎天外怨離居明月樓中音信疎北鴈春歸看欲盡南來不得豫章書

王昌齡

春宮曲

昨夜風開露井桃未央前殿月輪髙平陽歌舞新承寵簾外春寒賜錦袍

西宮春怨

西宮夜靜百花香欲捲珠簾春恨長斜抱雲和深見月朧朧樹色隠昭陽

西宮秋怨

芙蓉不及羙人妝水殿風來珠翠香卻恨含情掩秋扇空懸明月待君王

長信秋詞三首

金井梧桐秋葉黃珠簾不捲夜來霜燻籠玉枕無顏色臥聽南宮淸漏長

奉帚平明金殿開且將團扇暫徘徊玉顏不及寒鴉色猶帯昭陽日影來【謝疉山云此篇怨而不怒有風人之義】

眞成薄命久尋思夢見君王覺後凝火照西宮知夜飲分明復道奉恩時

靑樓曲二首

白馬金鞍從武皇旌旗十萬宿長楊樓頭少婦鳴箏坐遙見飛塵入建章

馳道楊花滿禦溝紅妝謾綰上靑樓金章紫綬千餘騎夫婿朝回初拜侯

靑樓怨

香幃風動花入樓髙調鳴箏緩夜愁腸斷闗山不解說依依殘月下簾鉤

閨怨

閨中少婦不知愁春日凝妝上翠樓忽見陌頭楊栁色悔教夫婿覓封侯【謝云見虫鳴螽躍而未見君子則憂見采薇采蕨而未見君子則憂艸木之榮華禽虫之和樂皆能動人傷悲之心此詩謂閨中少婦初不識愁春日登樓見楊桞之靑靑始知陽和發育萬物皆春吾與良人徒有功名之望今日空閨獨處良人辛苦戎事曾不如艸木羣生各得其樂於是而悔望此功名此亦本人情而言也】

采蓮曲二首

荷葉羅裙一色裁芙蓉向臉兩邊開亂入池中看不見聞歌始覺有人來

吳姬越艷楚王妃爭弄蓮花水濕衣來時浦口花迎入采罷江頭月送歸

出塞行

白花原頭望京師黃河水流無盡時秋天曠野行人絕馬首東來知是誰

從軍行五首

烽火城西百尺樓黃昬獨坐海風秋更吹羌笛闗山月無那金閨萬里愁

琵琶起舞換新聲總是闗山離別情撩亂邊愁聽不盡髙髙秋月照長城

靑海長云暗雪山孤城遙望玉門闗黃沙百戰穿金甲不破樓蘭終不還

秦時明月漢時闗萬里長徵人未還但使龍城飛將在不教胡馬度陰山

大漠風塵日色昬紅旗半捲出轅門前軍夜戰洮河北已報生擒吐谷渾

甘泉歌

乘輿執玉已登壇細艸沾衣春殿寒昨夜云生初拜月萬年甘露水精盤

蕭駙馬花燭

靑鸞飛入合歡宮紫鳳衘花出禁中可憐今夜千門裏銀漢星回一道通

觀獵

角鷹初下秋艸稀鐡驄拋鞚去如飛少年獵得平原兔馬上橫鞘意气歸

梁苑

梁園秋竹古時煙城外風悲欲暮天萬乘旌旗何處在平臺賓客有誰憐

李倉曹宅夜飲

霜天畱飲故情歡銀燭金鑪夜不寒欲問吳江別來意靑山明月夢中看

宴春源

源向春城花幾重江明深翠引諸峯與君醉入松谿路山館寥寥傳暝鐘

龍標墅宴

沅谿夏晚足涼風春酒相防就竹叢莫道弦歌愁逺謫靑山明月不曾空

寄穆侍禦出幽州

一從恩譴度瀟湘塞北江南萬里長莫道薊門書信少鴈飛猶得到衡陽

送柴侍禦

沅水通流接武岡送君不覺有離傷靑山一道同雲雨明月何曾是兩鄕

送李五

玉盌金罍傾送君江西日入起黃雲扁舟乘月暫來去誰道滄浪吳楚分

送人歸江夏

寒江緑水楚云深莫道離憂遷逺心曉夕雙帆歸鄂渚愁將孤月夢中尋

芙蓉樓送辛漸二首

寒雨連江夜入吳平明送客楚山孤洛陽親友如相問一片冰心在玉壺

丹陽城南秋海陰丹陽城北楚云深髙樓送客不能醉寂寂寒江明月心

送薛大赴安陸

津頭雲雨暗湘山遷客離憂楚地顏遙送扁舟安陸郡天邊何處穆陵闗

送別魏二

醉別江樓橘柚香江風引雨入船涼憶君遙在瀟湘月愁聽淸猿夢里長

別漸

別館蕭條風雨寒扁舟月色渡江看酒酣不識闗西道卻望春江云尙殘

盧谿別人

武陵谿口駐扁舟谿水隨君向北流行到荊門上三峽莫將孤月對猿愁

重別李評事

莫道秋江離別難舟船明日是長安吳姬緩舞畱君醉隨意靑楓白露寒

別陶副使歸南海

南越歸人夢海樓廣陵新月海亭秋寶刀畱贈長相憶當取戈船萬戶侯

別李浦之京

故園今在灞陵西江畔逢君醉不迷小弟鄰莊尙漁獵一封書寄數行啼

題朱錬師山房

叩齒焚香出世塵齋壇鳴磬步虛人百花仙醖能畱客一飯胡麻度幾春

送朱越

逺別舟中蔣山莫君行舉首燕城路薊門秋月隠黃雲期向金陵醉江樹

送姚司法歸吳

吳掾畱觴楚郡心洞庭秋雨海門陰但令意逺扁舟送不道滄江百丈深

西江寄越弟

南浦逢君嶺外還沅谿更逺洞庭山堯時恩澤如春雨夢裏相逢共入闗

唐詩品彚卷四十七

欽定四庫全書

唐詩品彚卷四十八

明髙棅編

七言絕句三

羽翼

王維

少年行二首

新丰羙酒斗十千咸陽遊俠多少年相逢意气爲君飲系馬髙樓垂栁邊

出身仕漢羽林郎初隨驃騎戰漁陽孰知不向邊庭苦縱死猶聞俠骨香

寄河上叚十六

與君相見卽相親聞道君家在孟津爲見行舟試借問客中時有洛陽人【劉云容易盡情舊未有比】

九月九日憶山東兄弟

獨在異鄕爲異客毎逢佳節倍思親遙知兄弟登髙處徧挿茱茰少一人

與盧員外像過崔處士興宗林亭

緑樹重陰蓋四鄰靑苔日厚自無塵科頭箕踞長松下白眼看他世上人

送元二使安西

渭城朝雨裛輕塵客舎靑靑栁色新勸君更盡一杯酒西出陽闗無故人【謝疉山云唐人餞別必歌陽闗三疉此詩後兩句謂勸君更盡此酒出陽闗之外必求今日故人飲酒之樂不可得矣】

送別

送君南浦淚如絲君向東州使我悲爲報故人憔悴盡如今不似洛陽時

送韋評事

欲逐將軍取右賢沙場走馬向居延遙知漢使蕭闗外愁見孤城落日邊

送沈子福之江東

楊栁渡頭行客稀罟師蕩漿向臨圻惟有相思似春色江南江北送君歸

寒食泛上作

廣武城邊逢暮春汶陽歸客淚沾巾落花寂寂啼山鳥楊栁靑靑渡水人

戲題盤石

可憐盤石臨泉水復有垂揚拂酒杯若道春風不解意何因吹送落花來【劉云疊蕩野興甚濃】

私成口號誦示裴廸【維時爲給事中賊防京師爲所擒維吞藥佯瘖祿山愛其才逼至洛陽供舊職拘於菩提寺裴廸來相看說逆賊等宴凝碧池上作音樂梨園供奉等舉聲便一時淚下維痛悼賦此詩以示廸詩後聞於行在平賊後授僞官者皆定罪獨維得免】

萬戶傷心生野煙百官何日更朝天秋槐葉落空宮裏凝碧池頭奏管弦

賈至

出塞曲

萬里平沙一聚塵南飛羽檄北來人傳道五原烽火急單於昨夜防新秦

春思二首

艸色靑靑栁色黃桃花歷亂李花香東風不爲吹愁去春日偏能惹恨長

紅粉當壚弱栁垂金花臘酒解酴醿笙歌日暮能畱客醉殺長安輕薄兒

勤政樓觀樂

銀河帝女下三淸紫禁笙歌出九城爲報延州來聽樂須知天下欲升平

西亭春望

日長風暖栁靑靑北鴈歸飛入窅防嶽陽城上聞吹笛能使春心滿洞庭

初至巴陵與李十二白同泛洞庭湖二首

江上相逢皆舊逰湘山永望不堪愁明月秋風洞庭水孤鴻落葉一扁舟

楓岸紛紛落葉多洞庭秋水晚來波乘興輕舟無近逺白雲明月弔湘娥

答嚴大夫

今夕秦天一鴈來梧桐墜葉衣催思君獨步華庭月舊館秋陰生緑苔

送南給事貶崖州

疇昔丹墀與鳯池卽今相見兩相悲朱崖云夢三千里欲別俱爲慟哭時

送李侍郎赴常州

雪晴雲散北風寒楚水吳山道路難今日送君須盡醉明朝相憶路漫漫【謝疉山云今日送君而不盡醉明朝兩地相望欲如今日之歡不可得也】

洞庭送李十二赴零陵

今日相逢落葉前洞庭秋水逺連天共說京華舊逰處回看北斗欲澘然

江南送李卿

雙鶴南飛度楚山楚南相見憶秦闗願值回風吹羽翼早隨陽鴈及春還

送王道士還京

一片仙云入帝鄕數聲秋鴈至衡陽借問淸都舊花月豈知遷客泣瀟湘

巴陵夜別王八員外

桞絮飛時別洛陽梅花發後在三湘世情已逐浮雲散離恨空隨江水長

嶽陽樓重宴別王八員外貶長沙

江路東連千里潮靑雲北望紫防遙莫道巴陵湖水濶長沙南畔更蕭條

岑參

封大夫破播仙凱歌四章

漢將承恩西破戎捷書先奏未央宮天子預開麟閣待秪今誰數貳師功

官軍西出過樓蘭營幕傍臨月窟寒蒲海曉霜凝馬尾蔥山夜雪撲旌竿

鳴笳疊鼓擁回軍破國平蕃昔未聞丈夫鵲印揺邊月大將龍旂掣海云

日落轅門鼔角鳴千羣面縛出蕃城洗兵魚海云迎陣秫馬龍堆月照營

苜蓿峯寄家人

苜蓿峯邊逢立春胡蘆河上淚沾巾閨中只是相憶不見沙場愁殺人

玉闗寄長安主簿

東去長安萬里餘故人那惜一行書玉闗西望腸堪斷況復明朝是歲除

逢入京使

故園東望路漫漫雙袖龍鐘淚不幹馬上相逢無紙筆憑君傳語報平安【劉云辭逹】

磧中作

走馬西來欲到天辭家見月兩回圓今夜不知何處宿平沙萬里絕人煙

虢州後亭送李判官使赴晉絳【得秋字】

西原驛路掛城頭客散江亭雨未休君去試看汾水上白雲猶似漢時秋【謝疊山云此詩爲去國者作末句隠然富貴不足道漢公卿往來汾陰不知幾人在惟白雲似漢時秋耳所以開廣其襟懷鬰抑也】

原頭送範侍禦

百尺原頭酒色殷路傍驄馬汗班班別君只有相思夢遮莫千山與萬山

崔倉曹席上送殷寅充右相判官赴淮南

淸淮無底緑江深宿處津亭楓樹林駟馬欲辭丞相府一樽須盡故人心

送李明府赴睦州覲太夫人

手把銅章望海云夫人堂上絳羅裙嚴灘一防舟中月萬里煙波也勞君【勞一作夢】

送人還京

疋馬西從天外歸揚鞭只共鳥爭飛送君九月交河北雪裏題詩淚滿衣

艸堂村尋人不遇

數株垂栁欲依依深巷斜陽暮鳥飛門前雪滿無行迹應是先生出未歸

赴北庭度隴思家

西向輪臺萬里餘也知鄕信日應疏隴山鸚鵡能知語爲報家人數寄書

春夢

洞房昨夜春風起遙憶美人湘江水枕上片時春夢中行盡江南數千里

過燕支寄杜位

燕支山西酒泉道北風吹沙捲白艸長安遙在日光邊憶君不見令人老

酒泉太守席上醉後作

酒泉太守能劍舞髙堂置酒夜擊鼔胡笳一曲防人腸坐客相看淚如雨

送劉判官赴磧西

火山五月人行少看君馬去疾如鳥都使行營太白西角聲一動胡天曉

山房春事

梁園日暮亂飛鴉極目蕭條三兩家庭樹不知人去盡春來還發舊時花

儲光羲

明妃詞三首

西行隴上泣胡天南向雲中指渭川毳幕夜來時宛轉何由得似漢王邊

胡王知妾不勝悲樂府皆傳漢國辭朝來馬上箜篌引稍似宮中閒夜時

日暮驚沙亂雪飛傍人相勸易羅衣彊來前殿看歌舞共待單於夜獵歸

同金壇令武平一逰湖三首

朝來仙閣聴弦歌暝入花亭見綺羅池邊命酒憐風采浦口回船惜芰荷

朦朧竹影蔽巖扉澹蕩荷風飄舞衣舟尋綠水宵將半月隠靑林人未歸

花潭竹嶼傍幽蹊畫檝浮空入夜谿芰荷覆水船難進歌舞畱人月易低

題茅山華陽洞

華陽洞口片雲飛細雨蒙蒙欲濕衣玉簫徧滿仙壇上應是茅家兄弟歸

寄孫山人

新林二月孤舟還水滿淸江花滿山借問故園隠君子時時來往住人間

杜甫

漫興

懶漫無堪不出村呼兒自在掩柴門蒼苔濁酒林中靜碧水春風野外昬【劉云善自遣如此】

贈花卿

錦城絲管日紛紛半入江風半入云此曲秖應天上有人間能得幾回聞

贈鄭錬赴襄陽

鄭子將行罷使臣囊無一物獻尊親江山路逺羇離日裘馬誰爲感激人

奉和嚴國公軍城早秋

秋風嫋嫋動髙旌玉帳分弓射虜營已收滴博雲間戍更奪蓬婆雪外城

解悶

一辭故國十經秋毎見秋憶故丘今日南湖采薇蕨何人爲覓鄭州

宮池春鴈

靑春欲盡急還鄕紫塞寧論尙有霜翅在雲天終不逺力微繒繳絕須防

書堂飲旣夜復邀李尙書下馬月下賦絕句

湖月林風相與淸殘樽下馬復同傾久野鶴如霜鬢遮莫鄰雞下五更【藝苑雌黃雲莫蓋俚語猶言盡教也】

常建

塞下曲四首

玉帛朝回望帝鄕烏孫歸去不稱王天涯靜處無徵戰兵气銷爲日月光

北海陰風動地來明君祠上望龍堆髑髏皆是長城卒日暮沙場飛作灰

龍鬭雌雄勢巳分山崩鬼哭恨將軍黃河直北千餘里寃气蒼茫成黒云

因嫁單於怨在邊蛾眉萬古胡天漢家此去三千里靑冢常無艸木煙

塞下

鐵馬胡裘出漢營分麾百道救龍城左賢未遁旌竿折過在將軍不在兵

送宇文六

花映垂楊漢水淸微風林裏一枝輕卽今江北還如此愁殺江南離別情

三日尋李九莊

雨歇楊林東渡頭永和三日蕩輕舟故人家在桃花岸直到門前谿水流

嶺猿

裊裊淒淒淸且切鷓鴣飛處又斜陽相思嶺上相思淚不到三聲合斷腸

髙適

營州歌

營州少年厭原野皮裘蒙茸獵城下虜酒千鐘不醉人胡兒十嵗能騎馬【劉云髙古】

九曲詞

鐵騎橫行鐵嶺頭西看邏逤取封侯靑海只今將飲馬黃河不用更防秋

除夜作

旅館寒燈獨不眠客心何事轉愴然故鄕今夜思千里愁鬢明朝又一年【謝疊山云客中除夜間此詩者無不淒然】

塞上聴吹笛

雪淨胡天牧馬還月明羌笛戍樓間借問梅花何處落風吹一夜滿闗山

別董大

十里黃雲白日曛北風吹鴈雪紛紛莫愁前路無知已天下誰人不識君

孟浩然

濟江問舟子

潮落江平未有風輕舟共濟與君同時時引領望天末何處靑山是越中

送杜十四之江南

荊吳相接水爲鄕君去春江正渺茫日暮孤舟何處泊天涯一望斷人腸

李頎

遇劉五

洛陽一別梨花新黃鳥飛飛逢故人防手當年共爲樂無驚艸惜殘春

寄韓鵬

爲政心閒物自閒朝看飛鳥暮飛還寄書河上神明宰羨爾城頭姑射山

崔國輔

白紵辭

洛陽梨花落如霰河陽桃葉生復齊恐坐玉樓春欲盡紅綿粉絮裛妝啼

九日

江邊楓落菊花黃少長登髙一望鄕九日陶家𨿽載酒三年楚客巳沾裳

張謂

題長安主人壁

世人結交須黃金黃金不多交不深縱令然諾暫相與終是悠悠行路心

送人使河源

故人役役向邊州匹馬今朝不少畱長路闗山何日盡滿堂絲竹爲君愁

王之渙

涼州詞

黃河逺上白雲間一片孤城萬仞山羌笛何須怨楊栁春光不度玉門闗【劉云得誠齋評看更佳】

九日送別

薊庭蕭瑟故人稀何處登髙且送歸今日暫同芳菊酒明朝應作斷蓬飛

綦母潛

過上人蘭若

山頭禪室掛僧衣牕外無人谿鳥飛黃昬半在山下路卻聽鐘聲連翠防

薛據

落第後口號【一作綦母潛詩】

十五能文西入秦三十無家作路人時命不將明主合布衣空惹洛陽塵

蔡希寂

洛陽客捨逢祖詠畱宴

綿綿鐘漏洛陽城客捨貧居絕送迎逢君貰酒因成醉醉後焉知世上情

沈頌

衛中作

衛風愉艷宜春色淇水淸泠增暮愁縱使橊花能一醉終須萱艸暫忘憂

張偁

辭房相公

秋風颯颯雨霏霏愁殺棲遑一布衣辭君且作隨陽鴈海內無家何處歸

吳象之

少年行

承恩借獵小平津使气常逰中貴人一擲千金渾是膽家無四壁不知貧

張潮

采蓮詞

朝出沙頭日正紅晚來雲起半江中賴逢鄰女曽相識並著蓮舟不畏風

江南行

茨菇葉爛別西灣蓮子花開猶未還妾夢不離江上水人傳郎在鳯凰山

元結

欵乃曲【大歷初結爲道州刺史以軍事詣都使還州逄春水舟行不進乃作此曲令舟子唱之以取適於道路云宋黃山谷云欵乃音媼靄湘中節歌聲演繁露云栁子厚欵乃一聲山水緑世固共傳欵乃爲歌不知何調也元次山欵乃曲五章全是絕句如竹枝之類其謂欵乃者殆舟人於歌聲之外別出一聲以互相其歌也卽栁枝竹枝尙有存者其語度與絕句無異但於句末隨加枝竹或栁枝等語遂卽其語以名其歌欵乃殆其例】

千里楓林煙雨深無朝無暮有猿吟停橈靜聽曲中意好是雲山韶濩音

其二

湘江三月春水平滿月和風宜夜行唱橈欲過平陽戍守吏相呼問姓名

嚴武

軍城早秋

昨夜秋風入漢闗朔云邊月滿西山更催飛將追驕虜莫遣沙埸匹馬還

李華

春行寄興

宜陽城下艸萋萋澗水東流復向西芳樹無人花自落春山一路鳥空啼

獨孤及

和韋郎中尋楊駙馬不遇

金屋瓊臺蕭史家暮春三月渭川花到君仙洞不相見謂已吹簫乘早霞

海上憶洛中舊逰

涼風臺上三峯月不夜城邊萬里沙離別莫言闗塞逺夢魂長在子陵家

唐詩品彚卷四十八

欽定四庫全書

唐詩品彚卷四十九

明髙棅編

七言絕句四

接武【上之一】

劉長卿

昭陽曲

昨夜承恩宿未央羅衣猶帶禦鑪香芙蓉帳小云屏暗楊栁風多水殿涼

重送裴郎中貶吉州

猿啼客散暮江頭人自傷心水自流同作逐臣君更逺靑山萬里一孤舟

七里灘送嚴維

秋江渺渺水空波越客孤舟欲傍歌手折衰楊悲老大故人零落巳無多

送李判官之潤州行營

萬里辭家事鼓鼙金陵驛路楚云西江村不肯畱行客艸色靑靑送馬蹄

送劉萱之道州謁崔大夫

沅水悠悠湘水春臨岐一望一沾巾信陵門下三千客君到長沙見幾人

州驛重送梁郎中赴吉州

渺渺雲山去幾重依依獨聽廣陵鐘明朝借問南來客五馬雙旌何處逢

重送道標上人

衡陽千里去人稀遙逐孤云入翠微春艸靑靑新覆地深山無路若爲歸

寄許尊師

獨上云梯入翠防蒙蒙煙雨映巖扉世人知在中峯裏遙禮靑山恨不歸

寄別朱拾遺

天書逺召滄浪客幾度臨岐病未能江海茫茫春欲徧行人一騎發金陵

贈秦系

向風長嘯戴紗巾野鶴由來不可親明日東歸變名姓五湖煙水覓何人

使還七里灘上逢薛承規赴江西貶

遷客歸人醉晚寒孤舟暫泊子陵灘憐君更去三千里落日靑山江上看

贈崔九

憐君一見一悲歌嵗嵗無如老去何白屋漸看秋艸沒靑雲莫道故人多

酬李穆見寄

孤舟相訪至天涯萬轉雲山路更賖欲掃柴門迎逺客靑苔黃葉滿貧家【劉后村詩語云魏野林逋不能及也】

過鄭山人所居

寂寂孤鶯啼杏園寥寥一犬吠桃源落花芳艸無尋處萬壑千峯獨閉門

尋盛禪師蘭若

秋艸黃花覆古阡隔林何處起人煙山僧獨在山中老惟有寒松見少年【劉云淒婉】

奉使鄂渚至烏江道中

滄洲不復戀漁竿白髮那堪帶鐡冠客路向南何處是蘆花十里雪漫漫

新息道中

蕭條獨向汝南行客路多逢漢騎營古木蒼蒼離亂後防家同住一孤城

家園熟是故蕭相公所遺種淒然感舊因賦此詩

事去人亡迹自畱黃花緑帶不勝愁誰能更向靑門外秋艸茫茫覓故侯

錢起

校獵曲

長楊殺气連雲飛漢主秋畋正掩圍重門日晏紅塵出數騎胡人獵獸歸

過故洛城

故城門前春日斜故城門裏無人家市朝欲認不知處漠漠野田空艸花

歸鴈

瀟湘何事等閒回水碧沙明兩岸苔二十五弦彈夜月不勝淸怨卻飛來

訪李卿不遇

畫防朱樓映晚霞髙門寒栁度飛鴉門前不見歸軒至城上愁看落日霞

暮春歸故山艸堂

谷口春殘黃鳥稀辛夷花盡杏花飛始憐幽竹山牕下不攺淸陰待我歸【謝疊山云春光欲盡鶯老花殘獨山牕幽竹不攺淸陰如待主人之歸此與嵗寒然後知松柏柏之後凋之意同】

送歐陽子還江華郡

江華勝事接湘濵千里湖山入興新才子思歸催去棹汀花且爲駐殘春

送崔山人歸山

東山殘雨掛斜暉野客巢由指翠微別酒稍酣乘興去知君不羨白雲歸

秋夜送趙洌歸襄陽

鬥酒忘言良夜深紅萱露滴鵲驚林欲知別後思今夕漢水東流是寸心

題禮上人壁畫山水

連山畫出映禪扉粉壁香筵滿翠微坐來鑪气縈空散共指晴雲向嶺歸

晚過橫灞寄張藍田

亂水東流落照時黃花滿逕客行遲林端忽見南山色馬上還吟陶令詩

韋應物

登樓寄王卿

踏閣攀林恨不同楚云滄海思無窮數家砧杵秋山下一郡荊榛寒雨中【劉云髙視城邑眞復如此開合野興甚濃正是絕意復增兩聫卽情味不復如此】

登寶意寺上方舊逰

翠嶺香臺出半天萬家煙樹滿晴川諸僧近住不相識坐聴微鐘記往年【劉云凡語言天趣皆實歷無趣者𨿽有味亦短】

寒食寄京師諸弟

雨中禁火空齋冷江上流鶯獨坐聴把酒看花想諸弟杜陵寒食艸靑靑

縣內閒居贈溫公

滿郭春風嵐已昬鴉棲吏散掩重門𨿽居世网常淸淨夜對髙僧無一言

賦得沙際路送從叔象

獨樹沙邊人迹稀欲行愁逺暮鐘時野泉防處侵應盡不遇山僧知問誰

九日

今朝把酒復惆悵憶在杜陵田舎時明年九月知何處世難還家未有期【劉云可悲隔世與餘同患】

答東林道士

紫閣西邊第防峯茅齋夜雪虎行蹤遙看黛色知何處欲出山門尋暮鐘

閒居寄人

山明野寺曉鐘微雪滿幽林人迹稀閒居寥落生髙興無事風塵獨不歸

春思

野花如雪繞江城坐見年芳憶帝京閶闔曉開凝碧樹曾陪鴛鷺聽流鶯

滁州西澗

獨憐幽艸澗邊生上有黃鸝深樹鳴春潮帶雨晚來急野渡無人舟自橫【歐陽子云滁州城西乃是丰山無西澗獨城北有一澗水極淺不勝舟又江潮不到豈詩人務在佳句而實無此景耶謝疊山云幽艸黃鸝比君子在野小人在位春潮帶雨晚來急乃季世危難多如日之已晚不復光明也末句謂寛閒寂寞之濵必有賢人如孤舟之橫渡者特君不能用耳此詩人感時多故而作又何必滁之果如是也劉云此語自好但韋公體出數字神情又別故貴知言不然不免爲野人語矣好詩必是拾得此絕先得後半起更難似故知作者用心】

子規啼

髙林滴露夏夜淸南山子規啼一聲鄰家孀婦抱兒泣我獨展轉何爲情

因省風俗訪道士侄不見題壁

去年澗水今亦流去年杏花今又拆山人歸來問是誰還是去年行春客

皇甫冉

送魏十六還蘇州

秋夜沈沈此送君陰虫切切不堪聞歸舟明日毘陵道回首姑蘇是白雲

同李萬晚望南嶽寺懷普門上人

釋子身心無垢紛獨將衣鉢去人羣相思晚望松林寺惟有鐘聲出白雲

曾山送別

淒淒逰子若飄蓬明月淸樽只暫同南望幹山如黛色愁君客路在其中

送陸邃潛夫【得文字】

何事千年遇聖君坐令雙鬢老如雲南行更入深山舊岐路悠悠水自分

寄振上人無礙寺所居

戀親時見住人羣多在靑山就白雲獨坐焚香誦經處深山古寺雪紛紛

送陸灃郭鄖

才見吳洲百艸春巳聞燕鴈一聲新秋風何處催年急偏逐山行水宿人

酬張繼

悵望南徐登北固迢迢西塞望東闗落日臨川問音信寒潮惟帶夕陽還

赴李少府莊失路

君家南郭白雲連正待情人弄石泉月照煙花迷客路蒼蒼何處是伊川

韓翃

漢宮曲二首

五柞宮中過臘看萬年枝上雪花殘綺牕夜閉玉堂靜素綆朝穿金井寒

漢室長陵小市中珠簾繡戶對春風君王昨日移仙仗玉輦將迎入漢宮

江南曲

長樂花枝雨防銷江城日暮好相邀靑樓不閉葳鎖緑水回通宛轉橋

看調馬

鴛鴦赭白齒新齊晚日花中散碧蹄玉勒斗回初噴沬金鞭欲下不成嘶

寒食

春城無處不飛花寒食東風禦栁斜日暮漢宮傳蠟燭輕煙散入五侯家【唐史遺事云徳宗時制誥闕人上批曰與韓翃時有同姓名者中書再具二人同進上書翃寒食詩末批云與此韓翃】

送客知鄂州

江口千家帶楚云江花亂防雪紛紛春風落日誰相見靑翰舟中有鄂君

宿石巴山中

浮雲不共此山齊山靄蒼蒼望轉迷曉月暫飛千樹裏秋河隔在數峯西

贈張千牛

蓬萊闕下是天家上路新回白鼻騧急管晝催平樂酒春衣夜宿杜陵花

題玉眞觀李祕書院

白雲斜日影深松玉宇瑤壇知防重把酒題詩人散後華陽洞裏有疎鐘

送客貶五谿

南過猿聲一逐臣回看秋艸淚沾巾寒天暮雨空山裏幾處蠻家是主人

送齊山人歸長白山

舊事山人白公掉頭歸去又乘風柴門流水依然在一路寒山萬木中

盧綸

宮中樂二首【一作天長地久詞】

臺殿云涼秋色微君王初賜六宮衣樓船泛罷歸猶早行遣才人鬭射飛

云日呈祥禮物殊彤庭生獻五單於塞垣萬里無飛鳥可是邊城用郅都

曲江春望

菖蒲翻葉栁交枝暗上蓮舟鳥不知更到蘆花最深處玉樓金殿影參差

春日有懷

桃李風多日欲陰伯勞飛處落花深貧居靜久難逢信知隔春山不可尋

與從弟同下第出闗言別二首

雜花飛盡栁陰陰官路逶迆緑艸生對酒巳成千里客望山空寄兩鄕心

出闗愁暮一沾裳滿墅蓬生古戰埸孤村樹色昬殘雨逺寺鐘聲帶夕陽

村南逢病叟

雙膝過頥頂在肩四鄰知姓不知年臥驅鳥雀惜禾黍猶恐諸孫無社錢

赴虢州畱別故人

世故相逢各未閒百年多在別離間昨夜秋風今夜不知何處入空山

山店

登登山路何時盡決決谿流到處聞風動葉聲山犬吠幾家松火隔秋云

別李紛

頭白乘驢懸布裳一回言別淚千行兒孫滿眼無歸處惟到樽前是故鄕

唐詩品彚卷四十九

欽定四庫全書

唐詩品彚卷五十

明髙棅編

七言絕句五

接武【上之二】

劉方平

烏棲曲

畫舸雙艚錦爲纜芙蓉花發蓮葉暗門前月色映橫塘感郎中夜度瀟湘

春怨二首

紗牕日落漸黃昬金屋無人見淚痕寂寞空庭春欲晚梨花滿地不開門

朝日殘鶯伴妾啼開簾只見艸萋萋庭前時有東風入楊栁千條盡向西

夜月

更深月色半人家北斗闌干南斗斜今夜偏知春气暖虫聲新透緑牕紗

朱放

送溫臺

渺渺天涯君去時浮雲流水自相隨人生一世長如客何必今朝是別離

皇甫曾

萼嶺四望

漢家仙仗在咸陽洛水束流出建章野老至今猶望幸離宮秋樹獨蒼蒼

韋使君宅海橊詠

淮陽臥理有淸風臘月橊花帶雪紅閉閣寂寥常對此江湖心在數枝中

秦系

題明惠上人房

檐前朝暮雨添花八十吳僧飯熟麻入定幾時還出定不知巢燕污袈裟

山中贈耿湋拾遺

數片荷花不滿身靑山百鳥豈知貧如今不是秦時世更隠桃花亦笑人

嚴維

丹陽送韋參軍

丹陽郭裏送行舟一別心知兩地秋日晚江南望江北寒鴉飛盡水悠悠

李嘉祐

夜宴南陵畱別

雪滿前庭月色閒主人畱客未能還預愁明日相思處疋馬千山與萬山

題前谿館

多年謫宦在江西舉目雲山要自迷今日始知風土異潯陽南去鷓鴣啼

過烏江公山寄錢貟外

雨過靑山猿叫時愁人淚滴石橊枝無端王事還相系腸斷蒹葭君不知

郎士元

送麯司直

曙雪蒼蒼兼曙云朔風燕鴈不堪聞貧交此別無他贈惟有靑山逺送君

夜泊湘江

湘山木落洞庭波湘水連云秋鴈多寂寞舟中人借問月明只是聴漁歌

聴鄰家吹笙

鳳吹聲如隔防霞不知墻外是誰家重門深鎖無尋處惟有碧桃千樹花【謝云只是聴鄰家吹笙聞其聲不見其人求其人不得其所一段風景極難形容此詩情思句律極其工巧】

柏林寺南望

谿上遙聞精舍鐘泊舟微逕度深松靑山霽後云猶在畫出東南四五峯

送別

穆陵闗上秋雲起安陸城邊逺行子薄暮寒蟬三兩聲回望故鄕千萬里

司空曙

送鄭錫【曙曾事此公季父】

漢陽雲樹情無極蜀國風煙思不堪莫怪別君偏有淚十年曾事晉徵南

江村卽事

罷釣歸來不系船江村月落正堪眠縱然一夜風吹去只在蘆花淺水邊

登峴亭

峴山回首望秦關南向荊州幾日還今日登臨惟有淚不知風景在何山

峽口送友

峽口花飛欲盡春天涯去住淚沾巾來時萬里同爲客今日翻成送故人

送盧徹之太原謁馬尙書

楡落雕飛關塞秋黃雲畫角見並州翩翩羽騎雙旌後上客親隨郭細侯

發渝州卻寄韋判官

紅燭津亭夜見君繁弦急管兩紛紛平明分手空江逺惟有猿聲滿水雲

李端

長信宮

金壺漏盡禁門開飛燕昭陽侍寢回隨分獨眠秋殿裏遙聞語笑自天來

閨情

月落星稀天欲明孤燈未滅夢難成披衣更向門前望不忿朝來鵲喜聲

江上送客

故人南去漢江陰秋雨瀟瀟夢澤深江上見人應下淚由來逺客易傷心

送劉侍郎

幾人同事謝宣城未及酬恩隔死生惟有夜猿知客恨嶧陽谿路第三聲

耿湋

古意

𨿽言千騎上頭居一世生離恨有餘葉下綺牕銀燭冷含啼自艸錦中書

涼州詞

國使翩翩隨斾旌隴西岐路足荒城氊裘牧馬胡雛小日暮蕃歌三兩聲

路傍墓

石馬雙雙當古樹不知何代公侯墓墓前靡靡春艸深惟有行人看碑路

崔峒

題蘭若

絕頂茅庵老此生寒云孤木伴經行世人那得知幽逕遙向靑峯禮磬聲

張繼

楓橋夜泊

月落烏啼霜滿天江楓漁火對愁眠姑蘇城外寒山寺夜半鐘聲到客船

閶門卽事

耕夫召募逐樓船春艸靑靑萬頃田試上吳門看郡郭淸明防處有新煙

顧況

桃花曲

魏帝宮人舞鳳樓隋家天子泛龍舟君王夜醉春眠晏不覺桃花逐水流

宮詞

玉樓天半起笙歌風送宮嬪笑語和月殿影開聞夜漏水晶簾捲近秋河

聽角思歸

故園黃葉滿靑苔夢後城頭曉角哀此夜斷腸人不見起行殘月影徘徊

宿昭應

武帝祈靈太乙壇新丰樹色繞千官那知今夜長生殿獨閉空山月影寒

題葉道士山房

水邊楊栁赤欄橋洞裏神仙碧玉簫近得麻姑書信否潯陽江上不通潮

王郎中席歌妓

栁拂靑樓花滿衣能歌宛轉世應稀空中幾處聞淸響欲繞行雲不遣飛

湖中

靑艸湖邊日色低黃茅嶂裏鷓鴣啼丈夫飄蕩今如此一曲長歌楚水西

江上故居

家在雙峯蘭若邊一聲秋磬發孤煙山連極浦鳥飛盡月上靑林人未眠

江村亂後

江村日暮尋遺老江水東流橫浩浩竹裏閒牕不見人門前舊路生靑艸

憶故園

惆悵多山人復稀杜鶻啼處淚沾衣故園此去千餘里春夢猶能夜夜歸

戎昱

塞下曲

漢將歸來虜塞空旌旂初下玉闗東髙蹄戰馬三千疋落日平原秋艸中

采蓮曲

涔陽女兒花滿頭毿毿同泛木蘭舟秋風日暮南湖裏爭唱菱歌不肯休

旅次寄湖南張郎中

寒江近戶漫流聲竹影當牕亂月明歸夢不知湖水濶夜來還到洛陽城

移家別湖上亭

好是春風湖上亭栁條藤蔓系離情黃鸝久住渾相識欲別頻啼四五聲

徵人歸鄕

三月江城栁絮飛五年畱客送人歸故將別淚和鄕淚今日防幹濕汝衣

寄許錬師

掃石焚香禮碧空露華偏濕蕋珠宮如何說得天壇上萬里無雲月正中

長孫翔

宮詞

一道甘泉接禦溝上皇行處不曾秋誰言水是無情物也到宮前咽不流

衛象

古詞

鵲血調弓濕未幹鸊鵜新淬劍光寒遼東老將鬢成雪猶向旄頭夜夜看

栁談

涼州曲

闗山萬里逺徵人一望闗山淚滿巾靑海城頭空有月黃沙磧裏本無春

宋濟

東鄰美女歌

花暖江城斜日陰鶯啼繡戶曉云深春風不道珠簾隔傳得歌聲與客心

楊慿

中怨秋

辭家逺客暢秋風千里寒云與斷蓬日暮隔山投古寺鐘聲何處蒙蒙

長孫佐輔

別友人

愁多不忍醒時別想極還尋靜處行誰遣同衾又分手不如行路本無情

詠河邊枯樹

野火燒枝水洗根數圍枯枿半心存應是無機承露卻將春色寄苔痕

尋山家

獨訪山家歇還涉茅屋斜連隔松葉主人聞語未開門繞籬野菜飛黃蝶【苕溪漁隠云余嘗居林落間食飽支笻縱步疑鄰家之扉小立待之眼前景物悉如詩中語然後知其工也】

劉商

觀獵

日隠寒山獵未歸鳴弦落羽雪霏霏梁園射盡南飛鴈淮楚人驚陽鳥稀

白沙宿竇常宅觀妓

楊子澄江映晚霞栁條垂岸一千家主人畱客江邊宿十月繁霜見杏花

題潘師房【英華作於鵠詩】

渡水傍山尋絕壁白雲飛處洞門開仙人來往行無迹石徑春風長緑苔

送王使君自楚移越

露冕行春向若耶野人懷恵欲移家東風二月淮陰道惟見棠梨一樹花

送豆盧郎赴海陵

煙波極目巳沾襟路出東塘水更深看取海頭秋艸色恰如江上別離心

合谿送王永歸東郭

君去春山誰共逰鳥啼花落水空流如今送別臨谿水他日相思來水頭

送淸上人往湖南

閒出東林日影斜稻苗深淺映袈裟船到南湖風浪靜可憐秋水照蓮花

醉後

春月秋風老此身一瓢長醉任家貧醒來還愛浮萍艸漂寄官河不屬人

送別

灞岸靑門有敝廬昨來間道半丘墟陌頭空送長安使舊裏無人可寄書

於鵠

襄陽寒食寄宇文借

煙水初銷見萬家東風吹栁萬條斜大堤欲上誰相伴馬踏春泥半是花

秋夕

霜天云映月朦朧烏鵲爭飛井上桐夜半酒醒人不覺滿池荷葉動秋風

泛舟入後谿【一作羊士諤詩】

雨餘芳艸淨沙塵水緑沙平一帶春惟有啼鵑似畱客桃花深處更無人

題美人

秦女窺人不解羞攀花趂蝶出墻頭胸前空帶宜男艸嫁得蕭郎愛逺逰

戴叔倫

蘄州行營作

蘄水城西向北看桃花落盡栁花殘朱旂半捲山川小白馬連嘶艸樹寒

湘南卽事

盧橘花開楓葉衰出門何處望京師沅湘日夜東流去不爲愁人住少時

宿灌陽灘

十月江邊蘆葉飛灌陽灘冷上舟遲今朝未遇髙風便還與沙鷗宿水湄

夜發袁江寄李頴川劉侍郎

半夜回舟入楚鄕月明山水共蒼蒼孤猿更叫秋風裏不是愁人亦斷腸

贈商亮

日日河邊見水流傷春未巳復悲秋山中舊宅無人住來往風塵共白頭

對月答元明府

山下孤城月上遲相畱一醉本無期明年此夕逰何處縱有淸光知對誰

別張貟外

木葉紛紛湘水濱此中何事往來頻臨風自笑歸時晚更送浮雲逐故人

送呂少府

共醉流芳獨歸去故園髙士日相親深山古路無楊栁折取桐花寄逺人

徳宗皇帝

九日

禁苑秋來爽气多昆明風動起滄波中流簫鼓誠堪賞詎假橫汾發棹歌

包何

寄楊侍禦

一官何幸得同時十載無媒獨見遺今日不論腰下組請君看取鬢邊絲

唐詩品彚卷五十

欽定四庫全書

唐詩品彚卷五十一

明髙棅編

七言絕句六

接武【下之一】

李益

宮怨

露濕晴花春殿香月明歌吹在昭陽似將海水添宮漏共滴長門一夜長

汴河曲

汴河東流無限春隋家宮闕已成塵行人莫上長堤望風起楊花愁殺人

早度破訥沙

破訥沙頭鴈正飛鸊鵜泉上戰初歸平明日出東南地滿磧寒光生鐵衣

赴渭北宿石泉驛南望黃堆

邊城已在虜塵中烽火南飛入漢宮漢庭議事先黃老麟閣何人定戰功

拂云堆

漢將新從虜地來旌旗半上拂云堆單於馬向沙場獵南望陰山笑始回

聽曉角【又見王昌齡集】

邊霜昨夜墮關楡吹角當城片月孤無限塞鴻飛不度秋風吹入小單於

夜上西城聽涼州曲

鴻鴈新從北地來聞聲一半卻飛回金河戍客腸應斷更在秋風百尺臺

臨滹沱見蕃使列名

漠南春色到滹沱邊柳靑靑塞馬多萬里江山今不閉漢家頻許郅支和

上汝州郡樓

黃昬鼓角似邊州三十年前上此樓今日山川對垂淚傷心不獨爲悲秋

春夜聞笛

寒山吹笛喚春歸遷客相看淚滿衣洞庭一夜無窮鴈不待天明盡北飛

夜上受降城聞笛

回樂峯前沙似雪受降城外月如霜不知何處吹蘆管一夜徵人盡望鄕

從軍北徵

天山雪後海風寒橫笛偏吹行路難磧裏徵人三十萬一時回首月中看

柳楊送客

靑楓江畔白蘋洲楚客傷離不待秋君見隋朝更何事柳楊南渡水悠悠

送客還幽州

惆悵秦城送獨歸薊門雲樹逺依依秋來莫射南飛鴈從遣乘春更北飛

揚州送客

南行直入鷓鴣羣萬歲橋邊一送君聞道望鄕聽不得梅花暗落嶺頭云

隋宮燕

燕語如傷舊國春宮花一落旋成塵自從一閉風光後幾度飛來不見人

劉禹錫

【嚴滄浪云大歷後劉夢得之絕句張籍王建之樂府吾所深取耳】

阿嬌怨

望見葳防舉翠華試開金屋掃庭花須臾宮女傳來信言幸平陽公主家

蹋歌詞二首

春江月出大堤平隄上女郎連袂行唱盡新詞歡不見紅霞映樹鷓鴣鳴【謝疉山云女郎連袂色必有可觀聲必有可聽唱盡新詞而歡愛之情不見但見紅霞映樹聞鷓鴣之聲其思想當何如也按古樂府常林歡解題云江南人謂情人爲歡故荊州有長林縣蓋樂工誤以長爲常謝說爲歡愛之情非也】

桃蹊柳陌好經過燈下妝成月下歌爲是襄王故宮地至今猶自細腰多

堤上行二首

酒旗相望大堤頭堤下連檣堤上樓日暮行人爭渡急槳聲幽軋滿中流

江南江北望煙波入夜行人相應歌桃葉傳情竹枝怨水流無限月明多

竹枝詞五首【幷序】

四方之歌異音而同樂歲正月餘來建安裏中兒聯歌竹枝吹短笛擊鼓以赴節歌者揚袂雜舞以曲多爲賢聆其音中黃鐘之羽其卒章激昻如吳聲𨿽傖儜不可分而含思宛轉有淇澳之艷音昔屈子居沅湘間其民迎神詞多鄙陋乃爲作九歌到於今荊楚歌舞之故余亦作竹枝詞九篇俾善歌者颺之附於末後之聆巴渝知變風之自焉【黃山谷云劉夢得竹枝詞辭意髙妙元和間誠可獨步道風俗而不俚追古昔而不愧比之子美夔州歌所謂同工而異曲也】

白帝城頭春艸生白鹽山下蜀江淸南人上來歌一曲北人莫上動鄕情

日出三竿春霧銷江頭蜀客駐蘭橈憑寄狂夫書一紙家住成都萬里橋

瞿塘嘈嘈十二灘此中道路古來難長恨人心不如水等閒平地起波瀾

山上層層桃李花雲間煙火是人家銀釧金釵來負水長刀短笠去燒畬

楊柳靑靑江水平聞郎江上唱歌聲東邊日出西邊雨道是無晴還有晴

楊柳枝詞二首

煬帝行宮汴水濵數株柳不勝春晚來風起花如雪飛入宮墻不見人

城外春風吹酒旗行人揮袂日西時長安陌上無窮樹惟有垂楊管別離

傷愚谿

谿水悠悠春自來艸堂無主燕飛回隔簾惟見中庭艸一樹山橊依舊開

宿都亭有懷【元和甲午歲詔書盡徴江湘逐客予自武陵赴京宿於都亭有懷續來諸君子】

雷湘江起臥龍武陵樵客躡仙蹤十年楚水楓林下今夜初聞長樂鐘

與歌者何戡

二十餘年別帝京重聞天樂不勝情舊人惟有何戡在更與殷勤唱渭城【謝云劉初貶召還義忤宰相被黜十年再召還怨舊時之害己者今無一存惟一妓獨在不勝情三字極有味】

聽舊宮人穆氏唱歌

曾隨織女渡天河記得雲間第一歌休唱貞元供奉曲當時朝士已無多【謝云前兩句言宮中之樂如在九霄後兩句謂貞元諸賢立朝尙多君子今日與貞元不侔矣聞貞元之樂曲思貞元之多士寜無傷今懷古之情乎詩云云誰之思西方美人此詩人之遺意也】

洛陽春末送杜錄事

罇前花下長相見明日忽爲千里人君過午橋回首望洛陽猶自有殘春【謝云此詩謂世道衰光景促未至春光結局時也末句勸其不忘君也】石頭城【金陵五題劉自序云友人白樂天掉頭善吟嘆賞良文且曰石頭城詩云潮打空城寂寞回吾知後之詩人不復措辭矣餘四誎𨿽不及此亦不狐樂天之言爾】

山圍故國周遭在潮打空城寂寞回淮水東邊舊時月夜深還過女墻來【謝雲山無異東晉之山潮無異東晉之潮月無異東晉之月也求東晉之宗廟宮室英雄豪傑俱不可見矣意在言外寄有於無】

烏衣巷

朱雀橋邊野艸花烏衣巷口夕陽斜舊時王謝堂前燕飛入尋常百姓家【謝云世異時殊人更物換髙門甲第百無一存惟朱雀橋烏衣巷之花艸夕陽如舊不言王謝第宅之變乃云舊時燕飛入防常百姓之家此風人之遺巧也】

生公講堂【在虎丘寺】

生公說法鬼神聽身後空堂夜不扃髙座寂寥塵漠漠一方明月可中庭【謝云此詩笑生公生前佛法神通身後空堂不扃髙坐寂寥更無灑掃惟有一方明月可以周徧中庭生前聽法之人今安在哉無有恭敬之心是生公無靈也】

臺城

臺城六代競豪華結綺臨春事最奢萬戶千門成野艸只緣一曲後庭花

春詞

新妝粉面下朱樓深鎖春光一院愁行到中庭數花朶蜻蜓飛上玉搔頭

浪淘沙詞

鸚鵡洲頭浪颭沙靑樓春望日將斜銜泥燕子爭歸舍獨自狂夫不憶家

傷愚谿

柳門竹巷依依在野艸靑苔日日多縱有鄰人解吹笛山陽舊侶更誰過

赴連州諸公置酒相送

謫在三湘最逺州邊鴻不到水南流如今蹔寄罇前笑明日辭君步步愁

和令狐相公別牡丹

平章宅裏一防花臨到開時不在家莫道兩京非逺別春明門外卽天涯【謝云此言人臣不可恃聖眷朝承恩暮嶺海一去君側寵辱轉移特頃刻間耳】自朗州至京戲贈看花諸君子【禹錫坐王叔文黨貶司馬后召出爲刺史宰相憐其才召至京師見新貴滿朝作此時論以爲輕薄又黜】

紫陌紅塵拂面來無人不道看花回都觀裏桃千樹盡是劉郎去後栽

再遊都觀【舊唐書云禹錫自朗州召還遊都觀道士種桃千樹灼灼如紅霞因賦看花詩譏諷再黜後十年召還重遊賦此】

百畆庭中半是苔桃花淨盡菜花開種桃道士歸何處前度劉郎今又來

張籍

楚妃怨

梧桐葉下黃金井橫架轆轤牽素綆美人初起天未明手拂銀瓶秋水冷

離宮怨

髙堂別館連湘渚長向春江開萬戶荊王去去不復來宮中美人自歌舞

成都曲

錦江近西煙水緑新雨山頭茘枝熟萬里橋邊多酒家遊人愛向誰家宿

寒塘曲

寒塘沈沈柳葉疎水暗人語驚棲鳬舟中少年醉不起持燭照水射遊魚

春別曲

長江春水緑堪染蓮葉出水大如錢江頭橘樹君自種那不長系木蘭船

宮詞

新鷹初放兔猶肥白日君王在內稀薄暮千門臨欲鎖紅妝飛騎向前歸

涼州詞二首

邊城暮雨鴈飛低蘆筍初生漸欲齊無數鈴聲搖過磧應防白練到安西

鳳林關裏水東流白艸黃楡六十秋邊將皆承主恩澤無人解道取涼州

華淸宮

溫泉流入漢離宮宮樹行行浴殿空武帝時人今欲盡靑山空閉禦墻中

玉山館

長谿新雨色如泥野水陰雲盡向西楚客天南行漸逺山山樹裏鷓鴣啼

蠻中

銅柱南邊毒艸春行人幾日到金潾玉環穿耳誰家女自抱琵琶迎海神

秋思

洛陽城裏見秋風欲作家書意萬重復恐匆匆說不盡行人臨發又開封

感春

逺客悠悠在病身誰家池上又逢春明年各自東西去此地看花是別人

與賈島閒遊

水北原南艸色新雪消風暖不生塵城中車馬應無數能解閒行有幾人

送元結

昔日同遊漳水邊如今重說恨綿綿天涯相見還相別客路秋風又幾年

送蜀客

蜀客南行聽碧雞木綿花發錦江西山橋日晚行人少時見猩猩樹上啼

送元宗簡

貂帽垂肩窄皂裘雪深騎馬向西州暫時相見還相送卻閉閒門依舊愁

別客

靑山歷歷水悠悠今日相逢明月秋系馬城邊楊柳樹爲君沽酒暫淹畱

望平驛作

茫茫菇艸平如地渺渺長堤曲似城日暮未知投宿處逢人更問向前程

秋山

秋山無雲復無風谿頭看月出深松艸堂不閉石牀靜葉間墜露聲重重

逢賈島

僧房逢著欵冬花出寺行吟日已斜十二街中春色徧馬蹄今去入誰家

寄李渤

五度谿頭躑躅紅嵩陽寺裏講時鐘春山處處行應好一月看花到幾峯

哭孟寂

曲江院裏題名處十九人中最少年今日春光君不見杏花零落寺門前

王建

宮詞十二首【歐陽詩話云王建宮詞一百首多言唐禁中事皆史傳小說所不載者往往見於其詩】

金殿當頭紫閣重仙人掌上玉芙蓉太平天子朝元日五色雲中駕六龍

蓬萊正殿壓云鼇紅日初生碧海濤開著五門遙北望赭黃新帕禦牀髙

籠煙紫气日曈曈宣政門開玉殿風五刻閤前卿相岀下簾聲在半天中

千牛仗下放朝初玉案傍邊立起居毎日請來金鳳紙殿頭無事不敎書

秋殿淸齋刻漏長紫微宮女夜燒香拜陵日到公卿發鹵簿分頭岀太常

避暑昭陽不擲盧井邊含水噴鴉雛內中數日無呼喚搨得滕王蛺蝶圖

金吾除夜進儺名畫袴朱衣四隊行院院燒燈如白日沈香火底坐吹笙

太儀前日暖房來囑向昭儀乞藥栽勑賜一窠紅躑躅謝恩未了奏花開

新秋白兔大於拳紅耳霜毛趂艸眠天子不敎人射殺玉鞭遮到馬蹄前

魚藻宮中鎖翠蛾先皇行處不曾過如今池底休鋪錦菱角雞頭積漸多

春風院院落花堆金鎖生衣掣不開更築歌臺起妝殿明朝先進畫圖來

樹頭樹底覓殘紅一片西飛一片東自是桃花貪結子錯敎人恨五更風【謝疉山云說到落花气象便蕭索獨此詩從落花說歸結子便有生意】

華淸宮

酒幔髙樓一百家宮前楊柳寺前花內園分得溫湯水二月中旬已進

綺繡宮

玉樓傾側粉墻空重疉靑山繞故宮武帝去來紅袖盡野花黃蝶領春風

夜看揚州市

夜市千燈照碧雲髙樓紅袖客紛紛如今不似時平日猶自笙歌徹曉聞

十五夜望月【時會琴客】

中庭地白樹棲鴉冷露無聲濕桂花今夜月明人盡望不知秋思在誰家

江陵使至汝州

回看巴路在雲間寒食離家麥熟還日暮數峯靑似染商人說是汝州山

王涯

宮詞七首

曈曈日岀大明宮天樂遙聞在碧空禁樹無風正和暖玉樓金殿曉光中

禁門煙起紫沈沈樓閣當中復道深長到暮天凝不散掖庭宮裏動秋砧

碧繡簾前柳散垂守門宮女欲攀時曾經玉輦從容處不敢臨風折一枝

春來新挿翠云釵尙著雲頭踏殿鞋欲得君王回一顧爭扶玉輦下金階

迎風殿裏罷云和起聽新蟬步淺莎爲愛九天和露滴萬年枝上最聲多

炎炎夏日滿天時桐葉交加覆玉墀向曉移燈上銀簟叢叢緑鬢坐彈棋

銀瓶瀉水欲朝妝燭焰紅髙粉壁光共怪滿身珠翠冷黃花瓦上有新霜

獻壽詞

宮殿參差列九重祥雲瑞气捧堦濃微臣欲獻唐堯壽遙指南山對衮龍

從軍詞

旄頭夜落捷書飛來奏金門看賜衣白馬將軍頻破敵黃龍戍卒幾時歸

塞下曲

年少辭家從冠軍金裝寶劍去邀勳不知馬骨傷寒水惟見龍城起暮云

秋夜曲二首

丁丁漏水夜何長漫漫輕雲露月光秋逼暗虫通夕響寒衣未寄莫飛霜

桂魄初生秋露微輕羅已薄未更衣銀箏夜久殷勤弄心怯空房不忍歸

秋思

网軒涼吹動秋衣夜聽更長玉漏稀月渡天河光轉濕鵲驚秋樹葉頻飛

閨人春思

愁見遊空百丈絲春風挽斷更傷離閒花落盡靑苔地盡日無人誰得知

唐詩品彚卷五十一

欽定四庫全書

唐詩品彚卷五十二

明髙棅編

七言絕句七

接武【下之二】

武元衡

送盧起居

相如擁傳有光輝何事防幹淚濕衣舊府東山余妓在重將歌舞送君歸

送張司錄赴京

江南煙塞鴻飛西府文章謝掾歸相送汀洲蘭杜晚菱歌一曲淚沾衣

送張諫議

漢庭從事五人來白首疆場獨未回今日送君魂斷處寒江寥落數枝梅

送柳郎中

望鄕臺下秦人去學射山中杜魄哀落日河橋千騎別春風寂寞斾旌回

鄂渚送人

雲帆渺渺巴陵渡煙樹蒼蒼故郢城江上梅花無數發送君南浦不勝情

歲暮送舍人使京

邊城歲盡望鄕關身逐戎旌未得還欲別臨岐無限淚故園花發寄君攀

立秋華原南館別二客

風入泥陽池館秋片雲孤鶴兩難畱明朝獨向靑山郭惟有蟬聲催白頭

訪裴校書不遇

梨花落盡柳花時庭樹流鶯日過遲幾度相思不相見春風何處有佳期

題李將軍林亭

落英飄蕊雪紛紛啼鳥如悲霍冠軍逝水不回弦管絕玉樓迢遞鎖浮雲

登闔閭古城

登髙逺望自傷情柳發花開映古城全盛已隨流水去黃鸝空轉舊春聲

春日偶作

飛花寂寂燕雙雙南客衡門對楚江惆悵管弦何處發春風吹到讀書牕

春興

楊柳陰陰細雨晴殘花落盡見流鶯春風一夜吹鄕夢夢逐春風到洛城

陌上暮春

靑靑南陌柳如絲柳色鶯聲晚日遲何處最傷遊客思春風三月落花時

汴州聞角

何處金笳月裏悲悠悠逺客夢先知單於城上關山曲今日中原總解吹

楊巨源

贈崔駙馬

百尺梧桐畫閣齊簫聲落處翠云低平陽不惜黃金埒細雨花驄踏作泥

聽李憑彈箜篌

聽奏繁弦玉殿淸風傳曲度禁林明君王聽樂梨園暖翻到雲門第幾聲

宿藏公院聽齊孝若彈琴

禪思何妨在玉琴眞僧不見聽時心離聲怨調秋堂夕云向蒼梧湘水深

觀妓人入道

荀令歌鐘北裏亭翠蛾紅粉敞云屛舞衣施盡餘香在今日花前學誦經

和練秀才楊柳【一作戴叔倫詩】

水邊楊柳緑煙絲立馬煩君折一枝惟有春風最相惜殷勤更向手中吹【謝云楊柳已折生意何在春風披拂如有愛惜之心此無情似有情也仁人君子以天地生物爲心興哀於無用之地垂徳於不報之所與春風吹斷柳何異】

題云師山房

云公蘭若深山裏月明松殿微風起試問空門淸淨心蓮花不省秋潭水

張仲素

漢苑行二首

回鴈髙飛太液池新花低發上林枝年光到處皆堪賞春色人間總未知

春風淡淡影悠悠鶯囀髙枝燕入樓千步回廊聞鳳吹珠簾處處上銀鉤

天馬詩二首

天馬初從渥水來郊歌曾唱得龍媒不知玉塞沙中路苜蓿殘花幾處開

躞蹀宛駒齒未齊摐金噴玉向風嘶來時行盡金河道獵獵輕風在碧蹄

塞下曲三首

三戍漁陽再渡遼騂弓在臂箭橫腰匈奴似欲知名姓休傍陰山更射雕

獵馬千行鴈幾雙燕然山下碧油幢傳聲漠北單於破火照旌旂夜受降

陰磧茫茫塞艸腓桔橰原上暮煙飛交河北望天連海蘇武曾將漢節歸

秋閨思二首

碧牕斜月藹深輝愁聽寒螿淚濕衣夢裏分明見關塞不知何路向金微

秋天一夜靜無雲斷續鴻聲到曉聞欲寄徵人問消息居延城外又移軍

權徳輿

舟行夜泊

蕭蕭落葉送殘秋寂寞寒波急暝流今夜不知何處泊斷猿晴月引孤舟

贈天竺靈隱二寺主

石路泉流兩寺分尋常鐘磬隔山聞山僧半在中峯住共占淸猿與白雲

題柳郎中故居

下馬荒堦日欲曛潺潺石澑靜中聞鳥啼花落人聲絕寂寞山牕掩白雲

朝元閣

繚垣復道上層霄十月離宮萬國朝胡馬忽來淸蹕去空餘臺殿照山椒

李渉

竹枝詞

十二峯頭月欲低空澪灘上子規啼孤舟一夜東歸客泣向東風憶建谿

過襄陽上於司空頔

方城漢水舊城池陵谷依然世自移歇馬獨來尋故事逢人惟說峴山碑【謝云於公鎭襄陽爲政苛刻此詩以羊祜之仁襄陽人思之無窮勸於公當以羊祜爲法詞婉而妙】

從秦城回再題武關

逺別秦城萬里遊亂山髙下入商州關門不鎖寒谿水一夜潺湲送客愁

送魏簡能東遊二首

燕市悲歌又送君目隨徵鴈過寒云郵亭宿處時看劍莫使塵埃蔽斗文【謝云此詩勉魏生堅志養气勿以窮困而銷沮也如寶劍當時時淬厲思立功名不可與塵埃俱汩沒也】

獻賦論兵命未通卻乘羸馬出江東灞陵道上重回首十載長安似夢中【謝云此詩勸魏當知命待時不必奔趍也】

秋夜題夷陵水館

凝碧初髙海气秋桂輪斜落到江樓三更浦上巴歌歇山影沈沈水不流

開元寺

宿雨初收艸木濃羣鴉飛散下堂鐘長廊無事僧歸院盡日門前獨看松

題鶴林寺

終日昬昬醉夢間忽聞春盡彊登山因過竹院逢僧話又得浮生半日閒

重過文上人院

南隨越鳥北燕鴻松月三年別逺公無限心中不平事一宵淸話又成空

春晚遊鶴林寺

野寺尋花春已遲背巖惟有兩三枝明朝攜酒猶堪賞爲報春風且莫吹【謝云此詩有愛惜人才之意】

再遊頭陀寺

無因暫泊魯陽戈白髮兼愁日日多只恐雪晴花便盡數來山寺亦無他

山居送僧

失意因休便買山白雲深處寄柴關若逢城邑人相問報道花時也不閒

竇鞏

洛中卽事

髙梧葉盡鳥巢空洛水潺潺夕照中寂寂天橋車馬絕寒鴉飛入上陽宮

南遊感興

傷心欲問前朝事惟見江流去不回日暮東風春艸緑鷓鴣飛上越王臺【謝云此詩四句無限意思非巧心妙手不能摹寫】

寄南遊弟兄

書來未報幾時還知在三湘五嶺間獨立衡門秋水濶寒鴉飛去日銜山

襄陽寒食寄宇文籍【已見第五卷

】

煙水初銷見萬家東風吹柳萬條斜大堤欲上誰相伴馬踏春泥半是花

代鄰叟

年來七十罷耕桑就暖支羸彊下牀滿眼兒孫身外事閒梳白髮向斜陽

尋道者隱處不遇【一作於鵠詩】

籬外涓涓澗水流槿花半照夕陽收欲題名字知相訪又恐芭蕉不耐秋

宮人斜

離宮路繞北原斜生死恩深不到家雲雨今歸何處去黃鸝飛上海棠花【謝雲宮人承恩幸之時朝雲暮盡應極妍而今不知在何處但見墟墓之傍聽黃鸝之聲觀海棠之色宮人之音容與艸木禽鳥同一澌盡亦可哀矣】

竇牟

奉誠園笛

曾絕朱纓吐錦茵欲披芳艸訪遺塵秋風忽灑西園淚滿目山陽笛里人

竇庠

上陽宮

愁雲漠漠艸離離太乙勾陳處處疑日暮毀垣春雨裏殘花猶發萬年枝

雍裕之

宮人斜

幾多紅粉委黃泥野鳥如歌又似啼應有春魂化爲燕年年飛入未央棲

李約

過華淸宮

君王遊樂萬幾輕一曲霓裳四海兵玉輦升天人已盡故宮惟有樹長生【謝云君王所重者遊樂所輕者萬幾此天下所以亂也第二句妙絕後兩句與少陵哀江頭一同淒愴】

陸暢

成都送費冠卿

紅椒花落桂花開萬里同遊俱未回莫厭宮中頻送客思鄕猶上望鄕臺

劉言史

樂府雜詞

紫禁梨花飛雪毛春風絲管翠樓髙城裏萬家聞不見君王試舞鄭櫻桃

呂溫

感貞元舊節寄竇三盧七

同事先皇立玉墀中和舊節又支離今朝各自看花處萬里遙知掩淚時

道州郡齋臥疾寄東館諸賢

東池送客醉年華聞道風流勝習家獨臥郡齋寥落意隔簾微雨濕梨花

羊士諤

郡中卽事

紅衣落盡暗香殘葉上秋光白露寒越女含情已無限莫敎長袖倚防幹

登樓

槐柳蕭疏繞郡城夜添山雨作江聲秋風南陌無車馬獨上髙樓故國情

令狐楚

少年行

家本淸河住五城須憑弓箭得功名等閒飛鞚秋原上獨向寒云試射聲

坐中聞思帝鄕有感

年年不見帝鄕春白日尋思夜夢頻上酒忽聞吹北曲坐中惆悵更何人

陳羽

吳城覽古

吳王舊國水煙空香逕無人蘭葉紅春色似憐歌舞地年年先發館娃宮

小江驛送陸侍禦

鶴唳天邊秋水空荻花蘆葉起秋風今夜渡江何處宿會稽山在月明中

九月十日卽事

漢江天外東流去巴塞連山萬里秋節過重陽人病起一枝殘菊不勝愁

遊洞靈觀

初訪西城李少君獨行深入洞天云風吹靑桂寒花落香繞仙壇處處聞

酬幽閒上人喜及第後見贈

九霄心在勞相問四十人間豈足驚風動自然云岀岫髙僧不用笑浮名

洛下贈徹公

天竺沙門洛下逢請爲同社笑相容支頥忽望碧雲裏心愛嵩山第幾峯

柳宗元

詶曹侍禦過象縣見寄

破額山前碧玉流騷人遙駐木蘭舟春風無限瀟湘思欲采蘋花不自由

柳州二月榕葉盡落偶題

宦情羇思共淒淒春半如秋意轉迷山城過雨百花盡榕葉滿庭鶯亂啼【劉云其情景自不可堪】

浩初上人見貽絕句欲登仙人山因以酬之

珠樹玲瓏隔翠微病來方外事多違仙山不屬分符客一任淩空錫杖飛

韓愈

題楚昭王廟

丘墳滿目衣冠盡城闕連云艸樹荒猶有國人懷舊徳一間茅屋祭昭王【劉云比人評韓曲江寄樂天絕句勝白全集此獨謂唱詶可爾若韓絕句正在楚昭王廟一首盡壓晚唐】

題廣昌館

白水龍飛已幾春偶逢遺迹問耕人丘墳發掘當官路何處南陽有近親

和李司勲過連昌宮

夾道疎槐岀老根髙甍巨桷壓山原宮前遺老來相問今是開元幾葉孫

晚次宣谿

潮州南去接宣谿雲水蒼茫日向西客淚數行先自落鷓鴣休傍耳邊啼

湘中酬張十一功曹

休垂絕徼千行淚共泛淸湘一葉舟今日嶺猿兼越鳥可憐同聽不知愁

橊花

五月橊花照眼明枝間時見子初成可憐此地無車馬顚倒靑苔落絳英

歐陽詹

題延平劍潭

想象精靈欲見難通津一去水漫漫空餘千載淩霜色長與澄潭白日寒

元稹

聞白樂天左降江州司馬

殘燈無熖影幢幢此夕聞君謫九江垂死病中驚坐起暗風吹雨入寒牕【白樂天云此句他人尙不可聞況僕哉洪容齋云嬉笑之怒甚於裂眥長歌之悲過於慟哭此語誠然】

憶事

夜深閒到防門邊卻繞行廊又獨眠明月滿庭池水緑桐花垂在繡簾前

白居易

後宮詞

淚盡羅巾夢不成夜深前殿按歌聲紅顏未老恩先斷斜倚燻籠坐到明

竹枝詞

瞿塘峽口冷煙低白帝城頭月向西唱到竹枝聲咽處寒猿晴鳥一時啼

宿西林寺

木落天晴山翠開愛山騎馬入山來心知不及柴桑冷一宿西林卽便回

春題華陽觀

帝子吹簫逐鳳凰空畱仙洞號華陽落花何處堪惆悵頭白宮人掃影堂

鮑溶

隋宮

柳塘風起日西斜竹浦風回鴈弄沙煬帝春遊古城在壞宮芳艸滿人家

贈楊錬師

紫煙衣上繡春云淸隱山書小篆文明月在天將鳳管夜深吹向玉宸君

寄薛膺昆季

楚山淸路兩無期夢裏春風玉樹枝何況芙蓉樓上客海門江月亦相思

孟郊

臨池曲

池上春蒲葉如帶紫菱成角蓮子大羅裙蟬鬢倚迎風雙雙伯勞飛向東

李賀

蝴蝶舞

楊花撲帳春云熱甲屛風醉眼纈東家蝴蝶西家飛白騎少年今日歸

盧仝

逢鄭三遊山

相逢之處花茸茸峭壁攢峯千萬重他日期君何處好寒流石上一株松

逢病軍人

行多有病住無糧萬里還鄕未到鄕蓬鬢哀吟古城下不堪秋气入金瘡

李紳

卻到無錫望芙蓉湖

丹橘村邊獨火微碧流明處鴈初飛蕭條落葉垂楊岸隔水寥寥聞搗衣

顧非熊

洲送朱萬言

渡頭風晚葉飛頻君去還吳我入秦雙淚別家猶未斷不堪仍送故鄕人

張祜

胡渭州【樂苑曰胡渭州商調曲也】

亭亭孤月照行舟寂寂長江萬里流鄕國不知何處是雲山漫漫使人愁

雨淋鈴【明皇別錄曰帝幸蜀南入狹斜谷屬淋彌旬於棧道中聞鈴聲與山相應帝旣悼貴妃因采其聲爲淋鈴曲以寄恨焉時獨梨園善觱槁樂工張徽從至蜀都以其曲授之洎至徳中復幸華淸宮從宮嬪禦皆非昔人帝於望京樓令張防奏此曲不覺淒愴流涕其曲後入法部】

雨淋鈴夜卻歸秦猶是張徽一曲新長說上皇垂淚敎月明南內更無人

集靈臺【又見杜集作虢夫人】

虢國夫人承主恩平明騎馬入金門卻嫌脂粉污顏色淡掃蛾眉朝至尊

華淸宮

風樹離離月正明九天龍气在華淸宮門深鎖無人覺半夜雲中羯鼓聲

宿湓浦逢崔升

江流不動月西沈南北行人萬里心況是相逢鴈天夕星河寥落水雲深

洲聞曉角

寒耿稀星照碧霄月樓吹角夜江遙五更人起煙霜靜一曲殘聲徧落潮

題弋陽館

一葉飄然下弋陽殘霞昬日樹蒼蒼葛谿謾淬幹將劍卻是猿聲斷客腸

郵亭殘花

云暗山橫日欲斜郵亭下馬看殘花自從身逐徵西府每到花時不在家【謝云此與張翰秋風思鱸同意有道者聞之必不以山林之樂易鐘鼎之奉矣】

朱慶余

宮中詞

寂寂花時閉院門美人相並立瓊軒含情欲說宮中事鸚鵡前頭不敢言

閨意上張水部

洞房昨夜停紅燭待曉堂前拜舅姑妝罷低聲問夫婿畫眉深淺入時無

西亭晚宴

虫聲已盡菊花幹五老松陰向晚寒對酒看山俱惜去不知殘日下防幹

廬江途中遇雪

蘆葦聲多鴈滿陂濕云連野見山稀遙知將吏相逢處半是春城賀雪歸

徐凝

洛城秋砧

三川水上秋砧發五鳳樓前明月新誰謂秋砧明月夜洛陽城裏更愁人

賈島

渡桑幹

客捨幷州已十霜歸心日夜憶咸陽無端更渡桑幹水卻望幷州是故鄕【謝云久客思鄕人之常情旅寓十年交遊歡愛與故鄕無異一旦別去豈能無情渡桑幹而望幷州反以爲故鄕也非東西南北之人不能道此】

期呂逸人不至

逸人期宿石牀中遣我開扉對晚空不知何處嘯秋月閒卻松門一夜風

姚合

邊將

將軍作鎭古汧州水膩山春節气柔淸夜滿城弦管沸行人不信是邊頭【謝云此詩頌邊城賢守有風人法度與云黃知塞近艸白見邊秋者異矣】

王表

成徳樂

趙女乘春上畫樓一聲歌發滿城秋無端更唱關山曲不是徵人亦淚流

裴夷直

憶家

天海相連無盡處夢魂來往尙應難誰言南海無霜云試向愁人兩鬢看

唐詩品彚卷五十二

欽定四庫全書

唐詩品彚卷五十三

明髙棅編

七言絕句八

正變

李商隱

漢宮詞

靑雀西飛竟未回君王長在集靈臺侍臣最有相如渴不賜金莖露一杯

宮詞

君恩如水向東流得寵憂移失寵愁莫向尊前奏花落涼風只在殿西頭

龍池

龍池賜酒敞云屏羯鼓聲髙眾樂停夜半宴歸宮漏永薛王沈醉壽王醒【容齋續筆云唐岐薛諸王俱薨於開元中而太眞以天寶三載方入宮此篇與元稹連昌詞百官隊仗避岐薛俱失】

瑤池

瑤池阿母綺牕開黃竹歌聲動地哀八駿日行三萬里穆王何事不重來

咸陽

咸陽宮闕郁嵯峨六國樓臺艶綺羅自是當時天帝醉不關秦地有山河

過楚宮

巫峽迢迢舊楚宮至今雲雨暗丹楓浮生盡戀人間樂只有襄王憶夢中【謝云髙唐雲雨本是說夢古今皆以爲實事此詩譏襄王之愚前人未道破】

過華淸內廐門

華淸別館閉黃昬碧艸悠悠內廐門自是明時不巡幸至今靑海有龍孫

賈生

宣室求賢訪逐臣賈生才調更無倫可憐夜半虛前席不問蒼生問鬼神

夜雨寄北

君問歸期未有期巴山夜雨漲秋池何當共剪西牕燭卻話巴山夜雨時

宿駱氏亭寄懷崔雍崔衮

竹塢無塵水檻淸相思迢遞隔重城秋陰不散霜飛晚畱得枯荷聽雨聲

訪隱者不遇

城郭休過識者稀哀猿啼處有柴扉滄江白石漁樵路日暮歸來雨滿衣

憶住一師

無事經年別逺公帝城鐘曉憶西峯鑪煙銷盡寒燈暗童子開門雪滿松

寄令狐郎中

嵩云秦樹久離居雙鯉迢迢一紙書休問梁園舊賓客茂陵秋雨病相如

昨夜

不辭鶗鴂妬年芳但惜流塵暗洞房昨夜西池涼露滿桂華吹斷月中香

槿花

風露淒淒秋景繁可憐榮落在朝昬未央宮裏三千女但保紅顏莫保恩

夕陽樓

花明柳暗繞天愁上盡重城更上樓欲問孤鴻向何處不知身世自悠悠

東還

自是仙才自不知十年長夢采華芝秋風動地黃雲暮歸去嵩陽尋舊師

端居

逺書歸夢兩悠悠只有空牀敵素秋階下靑苔與紅葉雨中寥落月中愁

遊靈伽寺

碧煙秋寺泛湖來水打城根古堞摧盡日傷心人不見石橊花滿舊琴臺

嫦娥

雲母屏風燭影深長河漸落曉星沈嫦娥應悔偸靈藥碧海靑天夜夜心【謝云意謂嫦娥有長生之福無夫婦之樂爲悔前人未道破】

絕句【一作宮妓】

珠箔輕明拂玉墀披香新殿鬭腰肢不須看盡魚龍戲終遣君王怒偃師【列子云偃師周穆王時工人獻能倡者歌舞千變萬化技將終倡者瞬其目招王之左右侍妾王大怒立欲誅偃師偃師大懾立剖能倡者以示王皆傳繪艸木膠漆黑白丹靑之所爲王乃嘆曰人之巧與造化同功乎楊文公談苑云余知制誥日與余恕同考試因出李義山詩共讀酷愛此絕擊節稱嘆曰古人措辭寓意如此之深妙令人感慨不已】

杜牧

宮怨

監官引岀蹔開門隨例𨿽朝不是恩銀鑰卻收金鎖合月明花落又黃昬

秋夕

銀燭秋光冷畫屛輕羅小扇撲流螢天街夜色涼如水臥看牽牛織女星【苕溪漁隠詩話云此詩斷句極佳意在言外其幽怨之情不待明言而自見之也】

泊秦淮

煙籠寒水月籠沙夜泊秦淮近酒家商女不知亡國恨隔江猶唱後庭花

登樂遊原

長空澹澹孤鳥沒萬古消魂向此中看取漢家何事業五陵無樹起秋風【謝云漢家基業之廣大爲何如今日登原一望五陵變爲荒田墅艸無樹木可以起秋風矣盛衰無常廢興有時有天下者觀此亦可以栗栗危懼】

赤壁

折防沈沙鐵未銷自將磨洗認前朝東風不與周郎便銅雀春深鎖二喬【道山淸話云此詩正佳但頗費解說】

華淸宮

零葉翻紅萬樹霜玉蓮開蕊暖泉香行雲不下朝元閣一曲淋鈴淚萬行

長安晴望

翠屏山對鳳城開碧落揺光霽後來回識六龍巡幸處飛煙閒繞望春臺

過勤政樓

千秋佳節名空在承露絲囊世已無惟有紫苔偏稱意年年因雨上金鋪

金穀園

繁華事散逐香塵流水無情艸自春日暮東風怨啼鳥落花猶似墮樓人

靑冢

靑冢前頭隴水流燕支山下暮云秋蛾眉一墜窮泉路夜夜孤魂月下愁

洛陽秋夕

泠泠寒水帶霜風更在天橋夜景中淸禁漏閒煙樹寂月輪移在上陽宮

將赴吳興登樂遊原

淸時有味是無能閒愛孤云靜愛僧欲把一麾江海去樂遊原上望昭陵【石林詩話云牧之是不滿於當時故末有昭陵之句】

江南春

千里鶯啼緑映紅水村山郭酒旗風南朝四百八十寺多少樓臺煙雨中

漢江

溶溶漾漾白鷗飛緑淨春深好染衣南去北來人自老夕陽長送釣船歸

宣州開元寺

松寺曾同一鶴棲夜深臺殿月髙低何人爲倚東樓柱正是千山雪漲谿

長安雪後

秦陵漢苑參差雪北闕南山次第云車馬滿城原上去豈知惆悵有閒人

山行

逺上寒山石逕斜白雲深處有人家停車坐愛楓林晚霜葉紅於二月花

聞角

曉樓煙檻出雲霄景下林塘已寂寥城角爲秋悲更逺護霜云破海天遙

春盡途中

田園不事來遊宦故國誰敎爾別離獨倚關亭還把酒一年春盡送春時

寄揚州韓綽判官

靑山隱隱水迢迢秋盡江南艸木凋二十四橋明月夜玉人何處敎吹簫【劉云韓之風致可想書記薄幸自道耳】

懷吳中馮秀才

長洲苑外艸蕭蕭卻算遊程歲月遙惟有別時今不忘暮煙秋過楓橋

送陸洿郎中棄官歸

少微星動照春云魏闕衡門路自分倐去忽來應有意世間塵土漫疑君

送隱者

無媒逕路艸蕭蕭自古雲林逺市朝公道世間惟白髮貴人頭上不曾饒

許渾

楚宮怨二首

十二山晴花盡開楚宮雙闕對陽臺細腰爭舞君王醉白日秦兵江上來

獵騎秋來在內稀渚宮雲雨濕龍衣騰騰戰鼓動城闕江畔射麋猶未歸

四皓廟二首

峨峨商嶺采芝人雪頂霜髯虎豹茵山酒一壺歌一曲漢家天子忌功臣

避秦安漢岀藍關松桂花陰滿舊山自是無人有歸意白雲長在水潺潺【謝云此篇譏四老一出而不復還舊隱也】

鴻溝

相持未定各爲君秦政山河此地分力盡烏江千載後古溝芳艸起寒云

途經秦始皇墓

龍盤虎踞樹層層勢入浮雲亦是崩一種靑山秋艸裏路人惟拜漢文陵【謝云霸陵與秦皇墓相近秦極其機巧漢極其朴略千載之後哀艸頽墳气消影滅秦漢無異也然行路之人知拜霸陵而不拜秦皇墓爲君仁與不仁之異至是有定論矣】

緱山廟

王子求仙月滿臺玉簫淸轉鶴徘徊曲終飛去不知處山下碧桃春自開【謝云此詩末句與錢起湘靈鼔瑟詩曲終人不見江上數峯靑意度相似】

經故太尉段公廟

徒想追兵緩翠華古碑荒廟閉松花紀生不向榮陽死豈有山河屬漢家

客有卜居不遂薄遊汧隴因題

海燕西飛白日斜天門遙望五侯家樓臺深鎖無人到落盡東風第一花【謝雲英雄以宇宙爲家所到等是逆旅何必以無家爲憂彼五侯有樓臺而無人到殆與寒士無家者等此篇用解其卜居不遂之鬱鬱也】

謝亭送別

勞歌一曲解行舟紅葉靑山水急流日暮酒醒人已逺滿天風雨下西樓【謝云醉中送別見紅葉靑山景象可愛必不瞻望涕泣矣日暮酒醒行人已逺不能無惜別之懷兼之滿天風雨離思又當何如耶】

送宋處士歸山

賣藥修琴歸去遲山風吹盡桂花時世間甲子須防事逢著仙人莫看棋

秋思

琪樹西風枕簟秋楚雲湘水憶同遊髙歌一曲掩明鏡昨日少年今白頭

寄桐江隱者

潮去潮來洲渚春山花如繡艸如茵嚴陵臺下桐江水解釣鱸魚有幾人

鷺鷥

西風澹澹水悠悠雪防絲飄帶雨愁何限歸心倚前閣緑蒲紅蓼練塘秋

趙嘏

宮烏曲

宮烏棲處玉樓深微月生檐夜夜心香輦不回花自發春來空帶辟寒金

寄逺

禁鐘聲盡見棲禽關塞迢迢故國心無限春愁莫相問落花流水洞房深

經汾陽舊宅

門前不攺舊山河破虜曾輕馬伏波今日獨經歌舞地古槐疎冷夕陽多

靈巖寺

館娃宮畔千年寺水濶云多客到稀聞說春來倍惆悵百花深處一僧歸

題僧壁

曉傍疎林露滿巾碧山秋寺屬閒人谿頭盡日看紅葉卻笑髙僧衣上塵

江樓書感

獨上江樓思悄然月光如水水連天同來翫月人何在風景依稀似去年

發靑山館

鳬鷖聲暖野塘春鞍馬風髙驛路塵一宿靑山又須去古來難得是閒人

落第寄沈詢

穿楊力盡獨無功華髮相期一夜中別到江頭舊吟處爲將雙淚問春風

贈別

水邊秋艸暮萋萋欲駐殘陽恨馬蹄曾是管弦同醉伴一聲歌盡各東西

淮南丞相座贈歌者虞奼

綺筵無處避梁塵虞奼淸歌白日新來值渚亭花欲盡一聲畱得滿城春

東亭柳

拂水斜煙一萬條幾隨春色醉河橋不知別後誰攀折猶自風流勝舞腰

經王先生故居

晚波東去海茫茫誰識蓬山不死鄕弄玉已歸蕭史去碧樓紅樹倚斜陽

溫庭筠

瑤瑟怨

冰簟銀牀夢不成碧天如水夜雲輕鴈聲逺過瀟湘去十二樓中月自明【謝云無悲愴怨恨之詞而枕冷衾寒獨寐寤嘆之意在其中矣】

車駕西遊因而有作

宣曲長楊瑞气凝上林狐兔待秋鷹誰將詞賦陪雕輦寂寞相如臥茂陵

贈少年

江海相逢客恨多秋風葉下洞庭波酒酣夜別淮陰市月照髙樓一曲歌

贈彈箏者

天寶年中事玉皇曾將新曲敎寧王鈿蟬金鴈皆零落一曲伊州淚萬行

渭上題二首

呂公榮達子陵歸萬古煙波繞釣磯橋上一通名利迹至今江鳥背人飛

煙水何曾息世機暫時相向亦依依所嗟白首磻谿叟一下漁舟更不歸

題端正樹

路傍桂樹碧雲愁曾侍金輿幸驛樓艸木榮枯似人事緑陰寂寞漢陵秋

鄠杜郊居

槿籬芳樹近樵家麥隴靑靑一徑斜寂寞遊人寒食後夜來風雨送梨花

咸陽值雨

咸陽橋上雨如懸萬防空蒙隔釣船還似洞庭春水色晚云將入嶽陽天

經故袁學士居

劍逐驚波玉委塵謝安門下更何人西州城外花千樹盡是羊曇醉後春

唐詩品彚卷五十三

欽定四庫全書

唐詩品彚卷五十四

明髙棅編

七言絕句九

餘響

雍陶

天津橋春望

津橋春水浸紅霞煙柳風絲拂岸斜翠輦不來金殿閉宮鶯銜出上陽花

秋懷

古槐煙薄晚鴉愁獨向黃昬立禦溝南國望中生遠思一行新鴈過汀洲

和孫明府懷舊山

五柳先生本在山偶然爲客落人間秋來見月多歸思自起開籠放白鷴

宿嘉陵驛樓

離思茫茫正值秋每因風景卻生愁今宵難作刀州夢月色江聲共一樓

城西訪友人

灃水橋邊小路斜日髙猶未到君家村園門巷多相似處處春風枳殻花

哀蜀人爲南蠻所俘

大渡河邊蠻亦愁漢人將度盡回頭此中剩寄相思淚南去應無水北流

劉得仁

悲老宮人

白髮宮娃不解悲滿頭猶自挿花枝曾緣玉貌君王寵準擬人看似舊時

村中閒步

閒共野人臨野水新秋髙樹掛淸暉不知塵裏無窮事白鳥雙飛入翠微

上已日

未敢分明賞物華十年如見夢中花遊人過盡衡門掩獨自憑欄到日斜

陳陶

朝元引

正殿雲開露冕旒下方珠翠壓鼇頭天雞唱罷南山曙春色先歸十二樓

隴西行二首

誓掃匈奴不顧身五千貂錦防胡塵可憐無定河邊骨猶是春閨夢里人

隴樹三看塞艸靑樓煩新替護羌兵同來死者傷離別一夜孤魂哭舊營

閒居雜興

一顧成周力有餘白雲閒釣五谿魚中原莫道無麟鳳自是皇家結网疎【謝雲天下有非常之才朝不能用乃隱於漁釣未可謂世無英雄也】

馬戴

易水懷古

荊卿西去不復返易水東流無盡期落日蕭條薊城北黃沙白艸任風吹

薛逢

題黃花驛

孤戍迢迢蜀路長鳥鳴山館客思鄕更看絕頂煙霞外數樹巖花照夕陽

定山寺

十里松蘿映碧苔一川晴色鏡中開遙聞上界翻經處片片香雲出院來

薛能

銅雀臺

魏帝當時銅雀臺黃花深映棘叢開人生富貴須回首此地豈無歌舞來

友人邊遊回【一作馬戴詩】

遊子新從絕塞回自言曾上李陵臺尊前語盡北風起秋色蕭條胡鴈來

宋氏林亭

地濕莎靑雨後天桃花紅近竹林邊行人本是農桑客記得春深欲種田

楊柳

華淸髙樹出離宮南陌柔條帶晚風誰見輕陰是良夜瀑泉聲畔月明中

孟遲

長信宮

君恩已盡欲何歸猶有殘香在舞衣自恨身輕不如燕春來還繞禦簾飛

閨情

山上有山歸不得湘江暮雨鷓鴣飛蘼蕪亦是王孫艸莫送春香入客衣

還淮卻寄睢陽

梁王池苑已蒼然滿樹斜陽極浦煙盡日回頭看不見兩行秋淚上南船

宮人斜

云慘煙愁苑路斜路傍丘盡宮娃茂陵不是同歸處空寄香魂著野花

項斯

涇州聽張處士琴

邊州獨夜正思鄕君又彈琴在客堂髣髴不離燈影外似聞流水到瀟湘

段成式

折楊柳枝詞

枝枝交影鎖長門嫩色曾霑雨露恩鳳輦不來春欲盡空畱鶯語到黃昬

送穆郎中赴闕

應念愁中恨索居驪歌聲裏且踟躕若逢金馬門前客爲說虞卿久著書

李羣玉

紫極宮齋後

紫府空歌碧落寒晚星寥亮月光殘一羣白鶴髙飛散惟有松風掃石壇

南莊春望

艸暖沙長望去舟微茫煙浪向巴丘沅湘寂寂春歸盡水緑蘋香人自愁

韓琮

暮春滻水送別

緑暗紅稀出鳳城暮雲宮闕古今情行人莫聽宮前水流盡年光是此聲【謝云人物有盡流水無窮自唐有宮闕以來不知經幾年過幾人而宮前流水只此如故】

司馬禮

宮怨

柳色參差罨畫樓曉鶯啼送滿宮愁年年花落無人見空逐春泉岀禦溝

觀郊禮

鐘鼓旌旗引六飛玉皇初著畫龍衣泰壇煙盡星河曉萬國心隨防仗歸

秋日懷儲嗣宗

故人北遊久不回霜鴈南度聲何哀相思聞鴈更惆悵卻向單於臺下來

杜荀鶴

題新鴈

暮天新鴈起汀洲紅蓼花疎水國秋想得故園今夜月幾人相憶在江樓

哭具韜

親朋來哭我來歌喜傍靑山葬薜蘿四海十年人殺盡似君埋少不埋多

李頻

聞金吾妓唱梁州

聞君一曲古梁州驚起黃雲塞上愁秦女樹前花正發北風吹落滿城秋

劉駕

長門怨【文苑英華作張喬詩】

禦泉長繞鳳凰樓只是恩波別處流閒揲舞衣歸未得夜來砧杵六宮秋

儲嗣宗

月夜

鴈池衰艸露霑衣河水東流萬事微寂寞靑陵臺上月秋風滿樹鵲南飛

陸龜蒙

懷宛陵舊遊

陵陽佳地昔年遊謝朓靑山李白樓惟有日斜江上思酒旗風影落春流

春夕櫻桃園燕

佳人芳樹雜春蹊花外煙蒙月漸低幾度艷歌淸欲轉流鶯驚起不成棲

張賁

送人西歸

孤云獨鳥本無依江海重逢故舊稀楊柳漸疎蘆葦白可堪斜日送君歸

方幹

東陽道中作

百花香气傍行人花底垂鞭日易曛野火不知寒食節穿林轉壑自燒云

唐彥謙

仲山【漢髙祖兄劉仲葬此】

千載遺蹤寄薜蘿沛中鄕裏漢山河長陵亦是閒丘壠異日誰知與仲多【謝云觀此詩則貧富貴賤等皆空花有道者不以累其靈臺】

曲江春望

杏艷桃嬌奪晚霞樂遊無廟有年華漢朝冠蓋皆陵墓十里宜春下苑花

長谿秋望

柳短莎長谿水流雨餘煙暝立谿頭寒鴉閃閃前山去杜曲黃昬人自愁

張喬

宿洛都門

山川馬上度邊禽一宿都門永夜吟客路不歸秋又晚西風吹下洛陽砧

宴邊將

一曲涼州金石淸邊風蕭颯動江城坐中有老沙塲客橫笛休吹塞上聲

寄山僧

大道本來無所染白雲那得有心期逺公獨刻蓮花漏猶向靑山禮六時

司空圖

漫書

長擬求閒未得閒又勞行役岀秦關逢人漸覺鄕音異卻恨鶯聲似故山

髙駢

訪隱者不遇

落花流水認天臺半醉閒吟獨自來惆悵仙翁何處去滿庭紅杏碧桃開

羅鄴

公子行

雕鞍玉勒照花明過後香風特地生半醉五侯門裏出月髙猶在禁街行

看花

花開只恐看來遲及到愁如未看時家在楚鄕身在蜀一年春色負歸期

李拯

退朝望終南山

紫宸朝罷綴鵷鸞丹鳳樓前駐馬看惟有終南山色在晴明依舊滿長安【謝云此詩復長安後車駕還京人物蕭條感慨而作惟終南依舊】

崔魯

華淸宮三首

艸遮回磴絕鳴鑾雲樹深深碧殿寒明月自來還自去更無人倚玉闌干【謝云離宮荒廢之狀盡矣參之少陵玉華宮尢簡切】

障掩金雞蓄禍機翠華西拂蜀雲飛珠簾一閉朝元閣不見人歸見燕歸

門橫金鎖悄無人落日秋聲渭水濱紅葉下山寒寂寂濕云如夢雨如塵

崔塗

巫山旅別

五千里外三年客十二峯前一望秋無限別魂招不得夕陽西下水東流

感花

繡軛香韀夜不歸少年爭惜最紅枝東風一陣黃昬雨又是繁華夢覺時

章碣

焚書坑

竹帛煙銷帝業虛關河空鎖祖龍居坑灰未冷山東亂劉項元來不讀書

東都望幸

懶修珠翠上髙臺眉月連娟恨不開縱使東巡也無益君王自領美人來

鄭谷

淮上別故人

楊子江頭楊柳春楊花愁殺渡江人數聲風笛離亭晚君向瀟湘我向秦

贈日本鑑禪師

故國無心渡海潮老禪方丈倚中條夜深雨絕松堂靜一防山螢照寂寥

髙蟾

春風

明月斷魂淸靄靄平蕪歸思緑迢迢人生莫遣頭如雪縱得春風亦不消

旅夕

風散古陂驚宿鴈月臨荒戍起啼鴉不堪吟斷無人見時復寒燈落一花

曹松

己亥歲

澤國江山入戰圖生民何計樂樵蘇憑君莫話封侯事一將功成萬骨枯【謝云仁人君子聞此詩者必不以干戈立功名矣】

送僧入蜀過夏

師言結夏入巴峯雲水回頭幾萬重五月蛾眉須近火木皮願重只如冬

王駕

社日【詩府作張蠙詩】

鵝湖山下稻粱肥豚柵雞棲半掩扉桑柘影斜春社散家家扶得醉人歸

晴景

雨前初見花間葉雨後兼無葉底花蛺蝶飛來過墻去卻疑春色在鄰家

吳融

華淸宮

中原無鹿海無波鳳輦鸞旗出幸多今日故宮歸寂寞太平功業在山河

李洞

繡嶺宮詞

春日遲遲春艸緑野棠開盡飄香玉繡嶺宮前鶴髮翁猶唱開元太平曲

贈僧

不羨王公與貴人惟將云鶴自相親閒來石上觀流水欲洗禪衣未有塵

韋莊

江上別李秀才二首

前年相送灞陵春今日天涯各避秦莫向尊前惜沈醉與君俱是異鄕人【謝云客中送客最易傷懷唐人如今日勸君須盡醉勸君更盡一杯酒皆不若此之妙】

千山紅樹萬山云把酒相看日又曛一曲離歌兩行淚不知何地再逢君

東陽酒家贈別

天涯方嘆異鄕身又向天涯別故人明日五更孤店月醉醒何處各沾巾

送人遊幷汾

風蕭蕭欲暮秋獨攜孤劍塞垣遊如今虜騎方南牧莫過陰關第一州

送人歸上國

送君江上日西斜泣向江邊滿樹花若見靑雲舊相識爲言流落在天涯

春愁

自有春愁正斷魂不堪芳艸思王孫落花寂寂黃昬雨深院無人獨倚門

殘花

江頭沈醉落殘暉卻向花前慟哭歸惆悵一年春又去碧雲芳艸兩依依

金陵圖

江雨霏霏江艸齊六朝如夢鳥空啼無情最是臺城柳依舊煙籠十里堤【謝云國亡主滅陵谷變遷惟城柳必梁朝所種艸木無情只如舊日】

韓偓

宮詞

繡屛斜立正銷魂侍女移燈掩殿門燕子不歸花著雨春風應自怨黃昬

江爲

塞下曲

萬里黃雲凍不飛磧煙烽火夜深微胡兒移帳寒笳絕雪路時聞探馬歸

李建勳

宮詞

宮門常閉舞衣閒略識君王鬢便班卻羨落花春不管禦溝流得到人間

張泌

寄人

別夢依依到謝家小廊回合曲防斜多情只有春庭月猶爲情人照落花

孫光憲

竹枝詞

門前春水白蘋花岸上無人小艇斜商女經過江欲暮散拋殘食飼神鴉

楊柳枝詞

昌門風暖落花幹飛徧江城雪不寒獨有晚來臨水驛閒人多憑赤欄幹

唐詩品彚卷五十四

欽定四庫全書

唐詩品彚卷五十五

明髙棅編

七言絕句十

旁流

古樂府

水調歌【樂苑曰水調商調曲舊說隋煬帝幸江都所制曲成奏之聲韻怨切王令言聞而謂其弟子曰但有去聲而無回防帝不返矣後競如其言按唐曲凡十一疊前五疊爲歌後六疊爲入破其歌第五疊五言調聲最爲怨切今選其七言五首於下】

第一疊

平沙落日大荒西隴上明星髙復低孤山幾處看烽火戰士連營鼓鼙

第三疊

王孫別上緑珠輪不羨名公樂此身戶外碧潭春洗馬樓前紅燭夜迎人

入破第二疊

錦城絲管日紛紛半入江風半入云此曲只應天上有人間能得幾回聞

第三疊

昨夜遙歡出建章今朝綴賞度昭陽傳聲莫閉黃金屋爲報先開白玉堂

第四疊

日晚笳聲咽戍樓隴云漫漫水東流行人萬里向西去滿目關山空恨愁

涼州歌【樂苑曰涼州宮詞曲開元中西涼府都督郭知運所進也樂府雜錄曰梁州曲本在正宮調中有大徧小徧至貞元初康昆侖翻入琵琶玉宸官調初進曲在玉宸殿故有此名合諸樂卽黃鐘宮也張同幽閒鼓吹曰叚和尙善琵琶自制西涼州後傳康昆侖卽宮調涼州也亦謂之新涼州云郭茂倩所載前二疊爲歌後三疊爲排徧今錄其三首】第一疊

漢家宮裏柳如絲上苑桃花連碧池聖壽已傳千歲酒天文更賞百僚詩

第二疊

朔風吹葉鴈門秋萬里煙塵昏戍樓徵馬長思靑海上胡笳夜聽隴山頭

排徧第二疊

鴛鴦殿裏笙歌起翡翠樓前出舞人喚上紫微三五夕聖明方壽一千春

大和【樂苑曰大和羽調曲也郭茂倩樂府載五徹今錄其二首】

第二徹

國鳥尙含天樂囀寒風猶帶禦衣香爲報碧潭明月夜防須畱賞待君王

第四徹

塞北江南共一家何須淚落怨黃沙春酒半酣千日醉庭前還有落梅花

伊州歌【樂苑曰伊州商調曲西京節度蓋嘉運所進也前五疊爲歌後五疊爲入破今錄其四首】

第一疊

秋風明月獨離居蕩子從戎十載余徵人去日殷勤囑歸鴈來時數寄書

入破第一疊

千門今夜曉初晴萬里天河徹帝京璨璨繁星駕秋色稜稜霜气韻鐘聲

第二疊

長安二月柳依依西出流沙路漸微閼氏山上春色少相府庭邊驛使稀

第三疊

三秋大漠冷溪山八月嚴霜變艸顏捲斾風行宵度磧銜枚電掃曉應還

蓋羅縫【樂府作近代曲載蓋羅縫二首前一首卽王昌齡從軍行】

第二曲

音書杜絕白狼西桃李無顏黃鳥啼寒鴈春深歸去盡出門腸斷艸萋萋

水鼓子【樂府作近代曲】

第一曲

雕弓白羽獵初回薄夜牛羊復下來夢水河邊秋艸合黑山峯外陣雲開

景龍文館學士【以下無名氏七人】

長寧公主宅流杯

憑髙瞰迥足怡心菌閣桃源不暇尋余雪依林成玉樹殘霙防岫卽瑤琴

開元名公

裴給事宅白牡丹

長安豪貴惜春殘爭賞新開紫牡丹別有玉盤承露冷無人起就月中防

才調詩【見才調集唐韋縠編】

雜詩二首

無定河邊暮笛聲赫連臺畔旅人情函關歸路千餘里一夕秋風白髮生

花落長川艸色靑暮山重疊雨冥冥逄春漸覺飄蓬苦今日分飛一涕零

惆悵詩

第一

晨肇重來路已迷碧桃花謝武陵溪仙山日斷無尋處流水潺湲日漸西

第二

夢裏分明入漢宮覺來燈背錦屛空紫臺月落關山曉腸斷君恩信畵工

蘆中集

初過漢江

襄陽好向峴亭看人物蕭條值歲闌爲報習家多置酒夜來風雪過江寒

君山父老

閒吟

湘中老人讀黃老手援紫藟坐碧艸春至不知湖水深日暮忘卻巴陵道

胡笳曲【此篇見唐音失名氏】

月明星稀霜滿野氊車夜宿陰山下漢家自失李將軍單於公然來牧馬

王烈【以下有姓氏無字裏世次可考者】

塞上曲二首

紅顏歲歲老金微沙磧年年臥鐡衣白艸城中春不入黃花戍上鴈長飛

孤城夕對戍樓閒廻合靑冥萬仞山明鏡不須生白髮風沙自解老紅顏

張敬忠

邊詞

五原春色舊來遲二月垂楊未掛絲卽今河畔冰開日正是長安花落時

王喬

過故人宅

故人軒騎罷歸來舊宅園林閉不開惟餘挾瑟髙堂婦哭向平生歌舞臺

樓頴

西施石

西施昔日浣紗津石上靑苔思殺人一去姑蘓不復返岸傍桃李爲誰春

王偃

夜夜曲

北斗星移銀漢低班姬愁思鳯城西靑槐陌上行人絕明月樓前烏夜啼

朱晦

秋日送別

荒郊古陌時時斷野水浮雲處處秋惟有河邊衰柳樹蟬聲相送到揚州

宋邕

春日

輕花細葉滿林端昨夜春風晚色寒黃鳥不堪愁裏聽緑楊宜向雨中看

裴交泰【文苑英華作文泰】

長門怨

自閉長門經幾秋羅衣濕盡淚還流一種蛾眉明月夜南宮歌管北宮愁

吳商浩

秋塘曉望

鐘盡疏桐散宿鴉故山煙樹隔天涯西風一夜秋塘曉零落幾多紅藕花

盧弼

和李秀才邊庭四時怨

春

春衣昨夜到楡關故國煙花想已殘小婦不知歸未得朝朝應上望夫山

夏

盧龍塞外艸初肥燕乳平蕪曉不飛鄕國近來音信斷至今猶自著寒衣

秋

八月霜飛柳徧黃蓬根吹斷鴈南翔隴頭流水關山月泣上龍堆望故鄕

冬

朔風吹雪透刀瘢飲馬長城窟更寒半夜火來知有敵一時齊保賀蘭山

杜常

【西淸詩話雲杜常方澤二人不以文藝名世而詩語驚人如此殆有不可知者】

華淸宮

行盡江南數十程曉風殘月入華淸朝元閣上西風急都入長楊作雨聲

方澤

武昌阻風

江上春風阻客舟無窮歸思滿東流與君盡日閒臨水貪看飛花忘卻愁

皎然【以下衲子八人】

長門怨

春風日日閉長門揺蕩春心似夢魂若遣花開只笑妾不如桃李自無言

銅雀妓

彊開罇酒向陵看憶得君王舊日歡不覺餘歌悲自斷非關艷曲轉聲難

聽胡笳送人

一奏胡笳客未停野僧還欲廢禪聽難將此意臨江別無限春風葭菼靑

送僧遊宣城

楚山千里一僧行念爾初緣道未成莫向舒姑泉口泊此時嗚咽易傷情

送履上人還金陵

擕錫西山步緑莎禪心未了柰情何湘宮水寺淸秋夜月落風悲松栢多

送聰上人還廣陵

莫學休公學逺公了心還與我心同隋家古柳數株在看取人間萬事空

晚秋破山寺

秋風落葉滿空山古殿殘燈石壁間昔日經行人去盡寒云夜夜自飛還

舟行懷閻士和

二月湖南春艸徧橫山渡口花如霰相思一夜在孤舟空見歸云三兩片

靈一

僧院

虎溪閒月引相過帶雪松枝掛薜蘿無限靑山行欲盡白雲深處老僧多

贈靈澈禪師

禪師來往翠微間萬里千峯見剡山何時共到天臺裏身與浮雲處處閒

雨後欲往天目山問元駱二公溪路

昨夜云生天井東春山一雨幾廻風林花並逐溪流下欲上龍池通不通

靈澈

答韋丹

年老心閒無外事麻衣艸座亦容身相逄盡道休官去林下何曾見一人

淸江

送婆羅門生

雪嶺金河獨向東吳山楚澤意無窮如今白首鄕心盡萬里歸程在夢中

法振

逄友人上都【逄一作送今從秀集】

玉帛徴賢楚客稀猿啼相送武陵歸潮頭望入桃花去一片春帆帶雨飛

無本

行次漢上

習家池沼艸萋萋嵐樹光中信馬蹄漢主廟前湘水碧一聲風角夕陽低

冬夜送人

平明走馬上村橋花落梅溪雪未消日短天寒愁送客楚山無限路迢迢

無悶

暮春送人

折柳亭邊手重防江煙澹澹艸萋萋杜鵑不顧離人意更向落花枝上啼

齊已

貽九華上人

一法傳聞繼老能九華閒臥最髙層秋鐘盡後殘陽暝門掩松邊雨夜燈

曹唐【羽士一人】

小遊仙

方士飛軒住碧霞酒寒風冷月初斜不知誰唱春歸曲落盡溪頭白葛花

題武陵詞三首

此生終使此身閒不是秦時且要還努力桃花與流水莫辭相送到人間

桃花夾岸杳何之花滿春山水去遲三宿武陵溪上月始知人世有秦時

溪口回舟日已昬卻聽雞犬隔前村慇勤重與秦人別莫使桃花閉洞門

魚機【女冠一人】

江陵愁望寄子安

楓葉千枝復萬枝江橋掩映暮帆遲憶君心似東流水日夜東流無歇時

江行

大江橫挹武昌斜鸚鵡洲前萬戶家畵舸春眠朝未穏夢爲蝴蝶也尋花

上官昭容【以下宮閨十三人】

駕幸新丰溫泉

鸞旂掣曵拂空回羽騎驂驔躡景來隠隠驪山云外聳迢迢禦帳日邊開

梅妃

謝賜珍珠【宗有題梅妃畵眞妃故有此謝】

桂葉雙眉久不描殘妝和淚污紅綃長門盡日無梳洗何必珍珠慰寂寥

關盼盼

燕子樓詩二首【張建封節制徐州納盼盼於燕子樓張死誓不他適作燕子樓詩集僅三百首】

樓上殘燈伴曉霜獨眠人起合歡牀相思一夜情多少地角天涯未是長

北邙松栢鎖愁煙燕子樓中思悄然自埋劍履歌塵防紅歇香銷一十年

趙氏

聞杜羔登第

長安此去無多地鬱鬱蔥蔥佳气浮良人得意正年少今夜醉眠何處樓

代杜羔贈

澹澹春風花落時不堪愁望更相思無金可買長門賦有恨空吟團扇詩

張窈窕

春思

門前梅柳爛春輝閉妾深閨繡舞衣雙燕不知腸欲斷銜泥故故傍人飛

劉瑗

長門怨

雨滴梧桐秋夜長愁心和雨到昭陽淚痕不與君恩斷拭卻千行更萬行

裴羽仙

邊將【夫徵匈奴不歸】

風捲平沙日欲曛狼煙遙認犬羊羣李陵一戰無歸日望斷胡天哭塞云

廉氏

寄徵人

淒淒北風吹鴛被娟娟西月生蛾眉誰知獨夜相思處淚滴寒塘蕙艸時

崔公達

獨夜詞

晴天霜落寒風急錦帳羅幃羞更入秦箏不復續斷弦廻身掩淚挑燈立

姚月華

古怨二首

春水悠悠春艸緑對此思君淚相續羞將離恨向東風理盡秦箏不成曲

與君形影分胡越玉枕終年對離別登臺北望煙雨深廻身泣向寥天月

花蕋夫人

宮詞二首

廚船進食簇時新侍宴無非列近臣日午殿頭宣索詔隔花催喚打魚人

梨園弟子簇池頭小樂防來燕遊試挾銀箏先按拍海棠花下合梁州

薛濤

送友人

水國蒹葭夜有霜月寒山色共蒼蒼誰言千里自今夕離夢杳如關塞長

送盧員外

玉壘山前風雪夜錦官城外別離魂信陵公子如相問長向夷門感舊恩

題竹郎廟

竹郎廟前多古木夕陽沈沈山更緑何處江村有笛聲笛聲盡是迎郎曲

故臺城妓

耿將軍守塋靑衣

獨持巾櫛掩闗小帳無人燭影殘昔日羅衣今化盡白楊風起隴頭寒

唐詩品彚卷五十五

欽定四庫全書

唐詩品彚卷五十六

明髙棅編

五言律詩一

正始【上】

太宗皇帝

秋日

爽气澄蘭沼秋香動桂林露凝千片玉菊散一叢金日吐髙低影云垂防綴陰蓬瀛不可望泉石且娛心

虞世南

侍宴賦韻得前字應制

芬芳禁林晚容與桂舟前橫空一鳥度照水百花然緑野明斜日靑山澹晚煙濫陪終燕賞握管類窺天

侍宴歸鴈堂

歌堂面緑水舞館接金塘竹開霜後翠梅動雪前香鳬歸初命侶鴈起欲分行刷羽同棲集懷恩愧稻粱

楊師道

初秋夜坐應詔

玉琯涼初應金壺夜漸闌滄池流稍潔仙掌露方漙鴈聲風處斷樹影月中寒爽气長空淨髙吟覺思寛

陳叔達

早春桂林殿應詔

金鋪照春色玉律動年華朱樓云似蓋丹桂雪如花水岸銜階轉風條出柳斜輕輿臨太液湛露酌流霞

後渚置酒

大渚初驚夜中流沸鼓鞞寒沙滿曲浦夕霧上耶溪岸廣鳬飛急云深鴈度低嚴關猶未遂此夕待晨雞

李義府

宣正殿芝艸

明王惇孝感寶殿秀靈芝色帶朝陽淨光涵雨露滋且標宣徳重更引國恩施聖祚今無限微臣樂未移

董思恭

昭君怨

琵琶馬上彈行路曲中難漢月正南遠燕山直北寒髻鬟風拂亂眉黛雪沾殘斟酌紅顏攺徒勞握鏡看

張文琮

昭君怨

戒途飛萬里廻首望三秦忽見天山雪還疑上苑春玉防垂粉淚羅袂拂胡塵爲聽胡中曲還悲逺嫁人

王績

野望

東臯薄暮望徙倚欲何依樹樹皆秋色山山惟落暉牧人驅犢返獵馬帶禽歸相顧無相識長歌懷采薇

蕭翼

答僧辯才

邂逅欵良宵慇懃荷勝招彌天俄若舊初地豈成遙酒蟻傾還泛心猿躁似調誰憐失羣翼長苦業風飄

楊炯

從軍行

烽火照西京心中自不平牙璋辭鳯闕鐡騎繞龍城雪暗凋旗畵風多雜鼓聲寧爲百夫長勝作一書生

劉生

卿家本六郡年長入三秦白璧酧知己黃金謝主人劍鋒生赤電馬足起紅塵日暮歌鐘發喧喧動四鄰

送臨津房少府

岐路三秋別江津萬里長煙霞駐徵蓋弦奏促飛觴階樹含斜日池風泛早涼贈言未終竟流涕忽霑裳

送丰城王少府

愁結亂如麻長天照落霞離亭隠喬木溝水浸平沙左尉才何屈東闗望漸賖行看轉牛斗持此報張華

送鄭州周司空

漢國臨淸渭京城枕濁河居人下珠淚賔禦促驪歌望極關山遠秋深煙霧多惟餘三五夕明月暫經過

驄馬

驄馬鐡連錢長安俠少年帝畿平若水宮路直如夜玉妝車軸秋金鑄馬鞭風霜但自保窮達任皇天

出塞

塞外欲紛紜雌雄猶未分明堂占气色華蓋辧星文二月河魁將三千太乙軍丈夫皆有志會是立功勲

有所思

賤妾畱南楚徵夫向北燕三秋方一日少別比千年不掩嚬紅縷無論數緑錢相思明月夜迢逓白雲天

梅花落

牕外一株梅寒花五出開影隨朝日逺香逐便風來泣對銅鉤障愁看玉鏡臺行人斷消息春恨幾徘徊

折楊柳

邊地迷無極徵人去不還秋容凋翠羽別淚損紅顏望斷流星驛心馳明月關槁砧何處在楊柳自堪攀

王勃

聖泉宴

披襟乘石磴列籍俯春泉蘭气燻山酌松聲韻野弦影飄垂葉外香度落花前興洽林塘晚重巖起夕煙

尋道觀

芝廛光分野蓬闕盛規模碧壇淸桂國丹洞肅松樞玉笈三山記金箱五嶽圖蒼虯不可得空望白雲衢

防關晨度

關山淩旦開石路無塵埃白馬髙譚去靑牛眞气來重門臨巨壑連棟起崇隈卽今揚策度非是棄繻回

別薛華

送送多窮路遑遑獨問津悲涼千里道淒斷百年身心事同漂泊生涯共苦辛無論去與住俱是夣中人

重別薛華

明月沈珠浦淸風濯錦川樓臺臨絕岸洲渚亙長天旅泊成千里棲遑共百年窮途惟有淚還望獨然

遊梵宇三覺寺

杏閣披靑磴雕臺控紫岑葉齊山路狹花積野壇深蘿幌棲禪影松門聽梵音遽忻陪妙躅延賞滌煩襟

麻平晚行

百年懷土望千里倦遊情髙低尋戍道逺近聽泉聲磵葉才分色山花不辧名羇心何處盡風急暮猨淸

送盧主簿

窮途非所恨虛室自相依城闕居年滿琴尊俗事稀開襟方未已分袂忽多違東巖富松竹歲暮幸同歸

餞韋兵曹

徵驂臨野次別袂慘江垂川霽浮煙斂山明落照移鷹風凋晚葉蟬露泣秋枝亭臯分遠望延想間云涯

白下驛餞唐少府

下驛窮交日昌亭旅食年相知何用早懷抱卽依然浦樓低晚照鄕路隔風煙去去如何道長安在日邊

杜少府之任蜀州

城闕輔三秦風煙望五津與君離別意同是宦遊人海內存知已天涯若比鄰無爲在岐路兒女共霑巾

仲春郊外

東園垂柳徑西堰落花津物色連三月風光絕四鄰鳥飛村覺曙魚戲水知春初晴山院裏何處染囂塵

郊興

空園歌獨酌春日賦閒居澤蘭侵小徑河柳覆長渠雨去花光濕風歸葉影疏山人不惜醉惟畏淥尊虛

郊園卽事

煙霞春早賞松竹故年心斷山凝畫障縣澑防鳴琴艸徧南亭合花開北院深閒居饒酒賦隨興欲抽簮

銅雀妓

金鳯鄰銅雀漳河望鄴城君王無處所臺榭若平生舞席紛何就歌梁儼未傾西陵松檟冷誰見綺羅情

盧照鄰

隴頭水

隴阪髙無極徵人一望鄕關河別去水沙塞斷歸腸馬系千年樹旌懸九月霜從來共嗚咽皆是爲勤王

巫山髙

巫山望不極望望下朝氛莫辧啼猨樹徒看神女云驚濤亂水脈驟雨暗峯文霑裳卽此地況復逺思君

芳樹

芳樹本多奇年華復在斯結翠成新幄開紅滿故枝風歸花歷亂日度影參差容色朝朝落思君君不知

入秦川界

隴阪長無極蒼山望不窮石徑縈疑斷回流暎似空花開緑野霧鶯囀紫巖風春芳勿遽盡畱賞故人同

文翁講堂

錦裏淹中館岷山稷下亭空梁無燕雀古壁有丹靑槐落猶疑市苔深不辧銘良哉二千石江漢表遺靈

石鏡寺

古墓芙蓉塔神銘松栢煙鸞沈仙鏡底花沒梵輪前銖衣千古佛寶月兩重圓隠隠香臺夜鐘聲徹九天

春晚山莊率題

田家無四鄰獨坐一園春鶯啼非選樹魚戲不驚綸山水彈琴盡風花酌酒頻年華已可樂髙興復畱人

昭君怨

合殿恩中絕交河使漸稀肝腸隨玉輦形影向金微漢地艸應緑胡庭沙正飛願逐三秋鴈年年一度歸

折楊柳

倡樓啟曙扉楊柳正依依鶯啼知歲隔條變識春歸露葉凝愁黛風花落舞衣攀折將安寄軍中音信稀

駱賔王

詠蟬

西陸蟬聲唱南冠客思侵那堪鬢影來對白頭吟露重飛難進風多響易沈無人信髙潔誰爲表予心

秋鴈

聨翩辭海曲揺曳指江幹陣去金河冷書歸玉塞寒帶月淩空易迷煙逗浦難何當同顧影刷羽泛淸瀾

秋日餞道士陳文林【得風字】

靑牛遊華嶽赤馬走吳宮玉柱離鴻怨金罍泛蟻空日霽崤陵雨塵起洛陽風惟當度月千里與君同

遊紫雲觀贈道士

碧落澄秋景門啟曙關人疑列禦至客似令威還羽蓋徒欣仰云車未可攀秪應傾玉醴時許寄頺顏

遊靈公觀

靈峯標勝境神府枕通川玉殿斜臨漢金堂迥架煙斷風疏晚竹流水切寒弦別有靑門外空懷圃仙

上人林泉二首

林泉恣探歷風景暫徘徊客有遷鶯處人無結駟來聚花如薄雪沸水若輕雷今日徒招隠終知異鑿壞俗遠風塵隔春還初服遲林疑中防地人似上皇時芳杜湘君曲幽蘭楚客詞山中有春艸長似寄相思

在兗州餞宋五之問

淮沂泗水地梁甫汶陽東別路靑驪逺離樽緑蟻空柳寒凋密翠棠晚落疏紅別後相思曲淒斷入琴風

劉庭芝

入塞詩

將軍防虜圍邊務息戎機霜雪交河盡旌旗入塞飛曉光隨馬度春色伴人歸課績朝明主臨軒拜武威

蘇味道

單於川對雨

飛雨欲迎旬浮雲已送春還從濯枝後來應洗兵辰气合龍祠外聲過鯨海濵伐邢知有屬已見靜邊塵

正月十五夜

火樹銀花合星橋鐡鎖開暗塵隨馬去明月逐人來遊妓皆穠李行歌盡落梅金吾不禁夜玉漏莫相催【方虛谷云古今元宵詩五言之妙少有出此者】

初春行宮侍宴應制【得天字】

溫液吐涓涓跳波急應弦簮裾承睿賞花柳發韶年聖酒千鐘洽宸章七曜懸微臣從此醉還似夢鈞天

薛曜

正夜侍宴應詔

重關鐘漏通夕敞鳯凰宮雙闕祥煙裏千門明月中酒杯浮湛露歌曲唱流風侍臣咸醉止恆愧遇恩崇

魏元忠

侍宴銀潢宮應制

別殿秋云上離宮夏景移寒風生玉樹涼气下瑤池壍花仍吐葉巖木尙抽枝願奉南山壽千秋長若斯

喬知之

銅雀妓

金閣惜分香鉛華不重妝空餘歌舞地猶是爲君王哀弦聲已絕艷曲亦何長共看西陵暮秋煙生白楊

侍宴應制

紫禁宿晴氛朱樓落曉云豫遊龍駕轉天樂鳯簫聞竹外仙亭出花間輦路分微臣一何幸詞賦奉明君

棃園亭子侍宴

年光陌上發香輦禁中遊艸緑鴛鴦殿花紅翡翠樓天杯承露酌仙管雜風流今日陪歡豫皇恩不可酬

韋安石

侍宴旋師喜防應制

蟻屯夷落熊羆逐漢飛忘軀百戰後屈指一年歸厚眷紓天藻深慈解禦衣興酣歌舞出朝野嘆炎輝

韋承慶

淩朝浮江旅思

天晴上初日春水送孤舟山逺疑無樹潮平似不流岸花開且落江鳥沒還浮羇望傷千里長歌遣四愁

中宗皇帝

登驪山頂寓目

四郊秦漢國八水帝王都閭閻雄裏閈城闕壯規模貫渭稱天邑含岐實奧區金門披玉館因此識皇圖

唐詩品彚卷五十六

欽定四庫全書

唐詩品彚卷五十七

明髙棅編

五言律詩二

正始【下之一】

陳子昻

【方虛谷云不但感遇爲古調之祖其律詩亦近體之祖也】

晚次樂鄕縣

故鄕杳無際日暮且孤徵川原迷舊國道路入邊城野戍荒煙斷深山古木平如何此時恨噭噭夜猨鳴

春日登九華觀

白玉仙臺古丹丘別望遙山川亂雲日樓榭入煙霄鶴舞千年樹虹飛百尺橋還逄赤松子天路坐相邀

暉上人獨坐亭

鐘梵經行處香牀坐入禪巖亭交雜樹石瀨防鳴泉水月心方寂雲霞思獨寧知人代裏疲病得攀緣

度荊門望楚

遙遙去巫峽望望下章臺巴國山川盡荊門煙霧開城分蒼野外樹斷白雲隈今日狂歌客誰知入楚來

春夜別友人

銀燭吐靑煙金樽對綺筵離堂思琴瑟別路繞山川明月隠髙樹長河沒曉天悠悠洛陽去此會在何年

送魏大從軍

匈奴猶未滅魏絳復從戎悵別三河道言追六郡雄鴈山橫代北狐塞接雲中勿使燕然上惟畱漢將功【方虛谷云盛唐律詩務渾雄末句勉勵之辭也】

送崔著作融東徵

金天方肅殺白露始專徵王師非樂戰之子愼佳兵海气侵南部邊風掃北平莫賣盧龍塞歸邀麟閣名

送東萊王學士無競

寶劍千金買平生未許人懷君萬里別持贈結交親孤松宜晚歲眾木愛芳春已矣將何道無令白髮新

杜審言

蓬萊三殿侍宴奉勑詠終南山

北斗掛城邊南山倚殿前云標金闕迥樹杪玉堂縣半嶺通佳气中峯繞瑞煙小臣持獻壽長此戴堯天

宿羽亭侍宴應制

步輦千門出離宮二月開風光新柳報燕賞落花催碧水揺空閣靑山繞吹臺聖情畱晚興歌管送餘杯

和韋承慶過義陽公主山池三首

逕轉孤峯逼橋危缺岸妨玉泉移酒味石髓換粳香綰霧靑絲弱牽風紫蔓長猶言宴樂少別向後池塘野興城中發朝英物外求情懸朱紱望契動赤泉遊海燕巢書閣山雞舞畫樓雨餘淸夏晚共坐此【集作北】巖幽攢石當軒倚懸泉渡牖飛鹿麛衝妓席鶴子曳童衣園菓嘗難徧池蓮摘未稀捲簾惟【集作先】待月應在醉中歸

秋夜宴臨津鄭明府宅

行止皆無地招尋獨有君酒中堪累月身外卽浮雲霜白宵鐘徹風淸曉漏聞坐擕餘興往還似未離羣

夏日過鄭七山齋

共有尊中好言尋谷口來薜蘿山逕入荷芰水亭開日气含殘雨雲陰送晚雷洛陽鐘鼓至車馬系遲廻

和晉陵陸丞早春遊望

獨有宦遊人偏驚物新【劉須溪雲起得悵恨】雲霞出海曙梅柳渡江春【劉云兩句復自浩然】淑气催黃鳥晴光轉緑蘋忽聞歌古調歸思欲沾巾

登襄陽城

旅客三秋至層城四望開楚山橫地出漢水接天回冠蓋非新裏章華卽舊臺習池風景異歸路滿塵埃

都尉山亭

紫藤縈葛藟緑刺罥薔薇下釣看魚躍探巢畏鳥飛葉疏荷已晚枝亞果新肥勝迹都無限只應伴月歸

春日懷歸

心是傷歸望春歸異往年河山鑑魏闕桑梓憶秦川花雜芳園鳥風和緑野煙更懷歡賞地車馬洛橋邊

和康五望月有懷

明月髙秋迥愁人獨夜看暫將弓並曲翻與扇俱團霧濯淸輝苦風飄素影寒羅衣一此鑑頓使別離難

望春亭侍燕遊應詔

帝出明光殿天臨太液池堯樽隨步輦舜樂繞行麾萬壽禎祥獻三春景物滋小臣同酌海歌頌答無爲

送崔融

君王行出將書記遠從徵祖帳連河闕軍麾動洛城旌旃朝朔气笳吹夜邊聲坐覺煙塵掃秋風古北平

賦得妾薄命

艸緑長門掩苔靑永巷幽寵移新愛奪淚落故情畱啼鳥驚長夢飛花攪獨愁自憐春色罷團扇復迎秋

沈佺期

銅雀臺

昔年分鼎地今日望陵臺一旦雄圖盡千秋遺令開綺羅君不見歌舞妾空來恩共漳河水東流無重回

長門怨

月皎風泠泠長門次掖庭玉階聞墜葉羅幌見飛螢淸露凝珠綴流塵下翠屛妾心君未察愁嘆劇繁星

巫山髙

巫山髙不極合防狀奇新暗谷疑風雨陰崖若鬼神月明三峽曉潮滿九江春爲問陽臺客應知入夢人

被試出塞

十年通大漠萬里出長平寒日生戈劍陰雲拂斾旌饑烏啼舊壘疲馬戀空城辛苦臯蘭北胡塵損漢兵

幸白鹿觀應制

紫鳯眞人刼班龍太上家天流芝蓋下山轉桂旗斜聖藻垂寒露仙杯落晚霞惟應問王母桃作幾時花

九日侍宴應制【得長字】

禦气幸金方憑髙薦羽觴魏文頒菊蕋漢武賜萸房去鶴畱笙吹歸鴻識舞行臣驩重九慶日月奉天長

樂城白鶴寺

碧海開龍藏靑雲起鴈堂潮聲迎法鼓雨气濕天香樹接前山暗溪承瀑水涼無言謫居逺淸靜得空王

遊少林寺

長歌遊寶地徙倚對珠林鴈塔風霜古龍池歲月深紺園澄夕霽碧殿下秋陰歸路煙霞晚山蟬處處吟

嶽館

洞壑仙人館孤峯玉女臺空蒙朝气合窈窕夕陽開流澗含輕雨虛巖應薄雷正逄鸞與鶴歌舞出天來

早發平昌島

解防春風後鳴榔曉漲前陽烏出海樹云鴈下江煙積气沖長島浮光溢大川不能懷魏闕心賞獨泠然

夜宿七盤嶺

獨遊千里外髙臥七盤西山月臨近天河入戶低芳春平仲緑淸夜子規啼浮客空畱聽褒城聞曙雞

嶺表寒食

嶺外逄寒食春來不見餳洛中新甲子何日是淸明花柳爭朝發軒車滿路迎帝鄕遙可念腸斷報親情【春來不見餳出毛詩鄭箋說吹簫處云卽今賣人家物云卿時謫驩州不作寒食故有此詩感慨悲痛】

三日禁園侍宴【初學記作棃園亭侍宴】

九重馳道出三已禊堂開畵鷁中川動靑龍上苑來野花飄禦座河柳拂天杯日晚迎祥處笙鏞下帝臺

仙萼亭初成侍宴應制

山中气色和宸賞第中過輦路披仙掌帷宮拂帝蘿泉臨香澗落峯入翠云多無異登圃東南望白河

隴頭水

隴山飛落葉隴鴈度寒天愁見三秋水分爲兩地泉西流入羌郡東下向秦川徵客重回首肝腸空自憐

關山月

漢月生遼海朣朧出半暉合昬莵郡中夜白登圍暈落闗山回光含霜霰微將軍聽曉角戰馬欲南歸

折楊柳

玉朝日映羅帳春風吹拭淚攀楊柳長條踠地垂白花飛歷亂黃鳥思參差妾自肝腸斷傍人那得知

紫驑馬

靑玉紫驑鞍驕多影屢盤荷君能剪拂蹀噴桑幹踠足追奔易長鳴遇賞難摐金一萬里霜露不辭寒

宋之問

【僧皎然云沈宋爲有唐律詩之鑑也情多興逺語麗爲多眞射雕手假使曹劉降格而爲之吾未知其孰勝也】

夏日仙萼亭應制

髙嶺逼星河乘輿此日過野含時雨潤山雜夏云多睿藻光巖宂宸襟洽薜蘿悠然小天下歸路滿笙歌

春日芙蓉園侍宴應制

芙蓉秦地沼盧橘漢家園谷轉斜盤徑川廻曲抱源風來花自舞春入鳥能言侍宴瑤池夕歸途騎吹繁

扈從登封途中作

帳殿郁崔嵬仙遊實壯哉曉云連幕捲夜火雜星回谷暗千旗出山鳴萬乘來扈從良可賦終乏掞天才

扈從登封告成頌

復道開行殿鉤陳列禁兵和風吹鼓角佳气動旗旌後騎廻天苑前山入禦營萬方俱下拜相與樂升平

松山頌

翼翼髙旌轉鏘鏘鳯輦飛塵銷淸蹕路云濕從臣衣白羽揺丹壑天營逼翠微芳聲耀今古四海警宸威

麟趾殿侍宴應制

北闕層城峻西宮復道懸乘輿歷萬戶置酒望山川花柳含丹日山河入綺筵欲知陪賞處空外有飛煙

上陽宮侍宴應制【得林字】

廣樂張前殿重裘感聖心砌蓂霜月盡庭樹雪云深舊渥驂宸禦慈恩忝翰林微臣一何幸再得聽瑤琴

登禪定寺閣

梵宇出三天登臨望八川開襟坐霄漢揮手拂雲煙函谷靑山外昆明落日邊東京楊柳陌少別已經年

泛鏡湖南溪

乘興入幽棲舟行日向低巖花冬發谷鳥作春啼沓嶂開天小叢篁夾路迷猶聞可憐處更在若耶溪

題大庾嶺北驛

陽月南飛鴈傳聞至此廻我行殊未已何日復歸來江靜潮初落林昬瘴不開明朝望鄕處應見隴頭梅

陸渾山莊

歸來物外情負杖閱巖耕源水看花入幽林采藥行野人相問姓山鳥自呼名去去獨吾樂無能愧此生

途中寒食

馬上逄寒食愁中屬暮春可憐江浦望不見洛陽人北極懷明主南溟作逐臣故園腸斷處日夜柳條新

春日山家

今日遊何處春泉洗藥歸悠然紫芝曲晝掩白雲扉魚樂偏尋藻人閒屢采薇丘中無俗事身世兩相違

九月九日登慈恩寺浮圖應制

鳯剎侵云半虹旌倚日邊防花多寶塔張樂布金田時菊芳仙醖秋蘭動睿篇香街稍欲晚淸蹕扈歸天奉和聖制閏九月九日登莊嚴總持二寺閣

閏月再重陽仙輿歷寶坊帝歌云稍白禦酒菊猶黃風鐸喧行漏天花拂舞行豫遊多景福梵宇日生光

奉和梁王宴龍應教【得防字】

水府淪幽壑星軺下紫微鳥驚司僕馭花落侍臣衣芳樹揺春晚晴雲繞座飛淮王正畱客不醉莫言歸

奉和聖制立春剪防花應制

金閣妝仙杏瓊筵弄綺梅人間都未識天上忽先開蝶繞香絲住蜂憐彩艷廻今年春色早應爲剪刀催

春日宴宋主簿山亭【得寒字】

公子正邀歡林亭春未闌攀巖踐苔易迷路出花難覆垂楊暖階侵瀑水寒帝城歸路直畱興接鵷鸞

緱山廟

王子賔仙去飄颻笙鶴飛徒聞滄海變不見白雲歸天路何其遠人間此會稀空歌日雲暮霜月漸微微

奉和九日侍宴應制【得歡字】

令節三秋晚重陽九日歡仙杯還泛菊寶饌且調蘭禦气雲霄近乘髙宇宙寛今朝萬壽別宜向曲中彈

奉和九日登慈恩寺浮圖應制

瑞塔千尋起仙輿九日來萸房陳寶席菊蕋防花臺禦气鵬霄近升髙鳯野開天歌將梵樂空裏共徘徊

送沙門景道俊奘還荊州應制

三乘歸淨域萬騎餞通莊就日離亭近彌天別路長荊南旋杖鉢渭北限津梁何日紆眞果還來入帝鄕

春日芙蓉園侍宴應制

年光竹裏徧春色杏間遙煙气籠靑閣流文蕩畵橋飛花隨蝶舞艷曲伴鶯嬌今日陪歡豫還疑陟紫霄

詠笛

羌笛寫龍聲長吟入夜淸關山孤月下來向隴頭鳴逐吹梅花落含春柳色驚行觀向子賦坐憶舊鄰情

詠鐘

旣接南鄰磬還隨北裏笙平陵通曙響長樂警宵聲秋至含霜動春歸應律鳴豈惟恆待扣金簴有餘淸

唐詩品彚卷五十七

欽定四庫全書

唐詩品彚卷五十八

明髙棅編

五言律詩三

正始【下之二】

李嶠

【史稱嶠富於才思有所屬綴人多傳諷前與王楊接踵中與崔蘇齊名晚諸人沒而爲文章宿老學者法焉】

侍宴甘露殿【天寶三載芮班章編國秀集以此篇爲第一】

月宇臨丹地云网碧紗禦筵陳桂醑天酒酌橊花水向浮橋直城連禁苑斜承恩恣歡賞歸路滿煙霞

長寧公主東莊侍宴

別業臨靑甸鳴鑾降紫霄長筵鵷鷺集仙管鳯凰調樹接南山近煙含北渚遙承恩咸已醉戀賞未還鑣

奉和春日遊苑喜雨應制

仙蹕九成臺香筵萬壽杯一旬初降雨二月早聞雷葉向朝隮密花含宿潤開幸承天澤豫無使日光催

奉和七夕兩儀殿會宴應制

靈匹三秋會仙期七夕過槎來人泛海橋渡鵲塡河帝縷升銀閣天機罷玉梭誰言七襄詠重入五弦歌

詠海

習坎防丹壑朝宗合紫防三山巨鼇湧萬里大鵬飛樓冩靑山色珠含明月輝會因添霧露方逐眾川歸

詠城

四塞稱天府三河建洛都飛雲靄層闕白日麗南隅獨下仙人鳯羣驚禦史烏何辭一萬里邊徼捍匈奴

詠雪

瑞雪驚千里從風下九霄地疑明月夜山似白雲朝逐舞花光動臨歌扇影飄大周天闕路今日海神朝

蘇頲

出塞【一作邊秋薄暮】

海外秋鷹擊霜前旅鴈歸邊風思鞞鼓落日慘旌麾浦暗漁舟入川長獵騎稀客悲逄薄暮況乃事戎機

春日芙蓉園侍宴應制

禦道虹旗出芳園翠輦遊繞花開水殿架竹起山樓荷芰輕薰幄魚龍出負舟寧如穆天子空賦白雲秋

奉和登驪山髙頂應制

仙蹕禦層氛髙髙積翠分巖聲中谷應天語半空聞丰樹連黃葉函關入紫雲聖圖恢防縣歌賦少橫汾

奉和人日淸暉閣燕羣臣遇雪應制

樓觀空煙裏初年瑞雪過苑花齊玉樹池水作銀河七日祥圖啟千春禦賞多輕飛傳防勝天上奉薰歌

奉和七夕燕兩儀殿應制

靈媛乘秋發仙裝警夜催月光窺欲渡河色辧應來機石天文冩鍼樓禦賞開竊觀棲鳥至疑向鵲橋廻

奉和聖制九日侍宴應制【得時字】

並數登髙日延齡命賞時宸遊天上轉秋物雨來滋降鶴承仙馭吹花入睿詞微臣復何幸長得奉恩私

扈從溫泉奉和姚令公喜雪

淸道丰人望乘時漢主遊恩輝隨霰下慶澤與云浮泉暖驚銀磧花寒映玉樓鼎臣今有問河伯且應畱

奉和魏僕射秋日還鄕有懷之作

南宮夙拜罷東道晝遊初飲餞傾冠蓋傳呼問裏閭樹悲懸劍所溪想釣璜余明發輝光至喧聞駟馬車

曉發方騫驛

傳置逺山蹊龍鐘蹴澗泥片陰時作雨微照已生霓鬢髮愁氛換心情險路迷方知向蜀老偏識子規啼

張說

嵩山蘘荷亭侍宴應制

回鑾靑嶽觀帳殿紫煙峯仙路迎三鳥云衢駐兩龍園林看故塔壇墠識余封山外傳簫管還知天上逄

恩勑麗正殿書院賜宴應制【得林字】

東壁圖書府西園翰墨林誦詩聞國政講易見天心位竊和羮重恩叨醉酒深載歌春興曲情竭爲知音

春日登驪山矚眺

寒山上半空臨眺畵圖中是日巡遊處晴光逺近同川明分渭水樹暗辧新丰巖壑淸音暮天歌起大風

奉和聖制過大哥山池

進酒忘憂觀簫韶喜降臨帝堯惇族禮王季友兄心竹苑龍鳴笛梧宮鳯繞林大風將小雅一字重千金

奉和送金城公主入西蕃應制

靑海和親日潢星出降時戎王子婿禮漢國舅家慈春野開離宴雲天起別詞空彈馬上曲詎減鳯樓思

晦日承恩宴永穆公主亭子【得流字】

堂邑山林羙朝恩晦日遊園林含淑气竹樹繞春流舞席千花妓歌船五彩樓羣歡與王澤歲歲滿皇州

奉和溫泉言志應制

溫谷媚新丰驪山橫半空湯池薰水殿翠木暖煙宮起疾逾仙藥無私合聖功始知堯舜徳心與萬人同

嶽川燕別潭州王熊

縉雲通省閣溝水遽西東然諾心猶在容華歲不同孤城臨楚塞逺樹入秦宮誰念三千里江潭一老翁

湘州九日城北亭子

西楚茱萸節淮南戲馬臺寧知沅水上復有菊花杯亭帳憑髙出親朋自遠來短歌將急景同使興情催

深渡驛

旅宿靑山夜荒庭白露秋洞房懸月影髙枕聽江流猿響寒巖樹螢飛古驛樓他鄕對揺落並覺起離憂

還至端州驛前與髙六別處

舊館分江口淒然望落暉相逄傳旅食臨別換徵衣昔記山川是今傷人代非往來皆此路生死不同歸盧巴驛聞張禦史張判官欲到不得待畱贈之

旅南方逺傳聞北使來舊庭知玉樹同浦識珠胎白髮因愁變丹心托夢廻皇恩若可再爲憶不然灰

廣州蕭都督入朝過嶽州宴餞【得冬字】

孤城抱大江節使往朝宗果是臺中舊依然水上逄京華遙比日疲老颯如冬竊羨能言鳥銜恩向九重

幽州夜飲

涼風吹夜雨蕭瑟動寒林正有髙堂宴能忘遲暮心軍中宜劍舞塞上重笳音不作邊城將誰知恩遇深

鳯閣尋勝地

西掖持醇酒東山就白雲開軒緑池映命席紫蘭芬舞席花爲伴鶯來管作羣太平多樂事春物共氛氳

崔禮部園亭【得深字】

窈窕畱淸館虛徐步晚陰水連伊闕近云接夏陽深柳蔓憐垂拂藤花愛上尋訝君軒蓋偶非復俗人心

張九齡

奉和聖制途次陜州作

馳道當河陜陳詩問國風川原三晉別襟帶兩京同後殿函關盡前旌闕塞通行省洛陽陌光景麗天中

奉和聖制初出洛城

樂土淹龍駕西人望翠華山川祗詢物宮觀豈爲家十月回星斗千官捧日車洛陽無怨思巡幸更非賖

奉和聖制次瓊嶽韻

山祗亦望幸雲雨見靈心嶽館逄朝霽關門解宿陰咸京天上近淸渭日邊臨我武因冬狩何言是卽禽

奉和姚令公從幸溫湯喜雪

萬乘飛黃馬千金狐白裘正逄銀霰積如向玉京遊瑞色鋪馳道花文拂防旒還聞吉甫頌不共郢歌儔

三月三日申王園亭宴集

稽亭追往事睢苑勝前聞飛閣淩芳樹華池落彩雲借艸人畱酌銜花鳥赴羣向來同賞處惟恨碧林曛

與王六履道廣州津亭曉望

明發臨前浦寒來淨遠空水紋天上碧日气海邊紅景物紛爲異人情賴此同乘槎自有適非欲破長風

湖口望廬山瀑布水

萬丈紅泉落迢迢半紫氛奔流下雜樹灑落出重云日照虹霓似天淸風雨聞靈山多秀色空水共氤氳

望月懷逺

海上生明月天涯共此時情人怨遙夜竟夕起相思滅燭憐光滿披衣覺露滋不堪盈手贈還寢夢佳期

初秋憶金均兩弟

江渚秋風至他鄕離別心孤云愁自逺一葉感向深憂喜嘗同域飛鳴或異林靑山西北望堪作白頭吟

自豫章南還江上作

歸去南江水燐燐見底淸轉逄空濶處聊洗滯畱情浦樹遙如待江鷗近若迎津途別有趣況乃濯吾纓

旅宿淮陽亭口號

日暮荒亭上悠悠旅思多故鄕臨桂水今夜星河暗艸霜華發空亭鴈影過興來誰與晤勞者自爲歌

耒陽溪夜行

乘夕棹歸舟緣源路轉幽月明看嶺樹風靜聽溪流嵐气船間入霜華衣上浮猿聲𨿽此夜不是別家愁

送廣州周判官

海郡雄蠻落津亭壯越臺城隅百雉映水曲萬家開裏樹桄榔出時禽翡翠來觀風猶未盡早晚使車廻

送韋城李少府

送子南昌尉離亭西春野花看欲盡林鳥聽猶新別酒靑門路歸軒白馬津相知無逺近萬里尙爲鄰

餞陳學士還江南【同用徵字】

荷蓧旋江隩銜杯餞防陵別前林鳥息歸處海煙凝風土鄕情接雲山客念憑聖朝巖穴選應待鶴書徵

唐詩品彚卷五十八

欽定四庫全書

唐詩品彚卷五十九

明髙棅編

五言律詩四

正始【下之三】

薛稷

春日登樓野望

憑軒聊一望春色幾芳菲野外煙初合樓前花正飛嬌鶯哢新響斜日防餘暉誰忍孤遊客言念獨依依

李適

奉和聖制九日侍宴應制【得髙字】

禁苑秋光入宸遊霽色髙萸房頒防笥菊蕋薦香醪後騎縈堤柳前旌拂禦桃王枚俱得從淺淺愧飛毫

陪幸臨渭亭賞雪

長樂喜春歸拂香愛雪霏花從銀閣度絮繞玉飛寫曜銜天藻呈祥拂禦衣上林紛可望無處不光輝

趙彥昭

奉和人日淸輝閣宴羣臣遇雪應制

出震乘東陸憑髙禦北辰祥雲應早歲瑞雪初旬宮樹千花發階蓂七葉新幸承今日宴長奉萬年春

奉和七夕兩儀殿會宴應制

靑女三秋節黃姑七日期星橋度玉佩云閣掩羅帷河气通仙掖天文入睿詞今宵望靈漢應得見蛾眉

安樂公主新宅

云物中京曉天人外館開飛橋像河漢懸榜學蓬萊北闕臨仙檻南山送壽杯一窺輪奐畢慚恧棟梁材

送金城公主和親【英華作崔日用詩】

聖後經綸遠謀臣計畫多受降追漢策築館許戎和俗化烏孫壘春生積石河六龍今出餞雙鶴願爲歌

李乂

奉和登驪山頂寓目應制

崖巘萬尋懸居髙敞禦筵行戈疑駐日步輦若升天城闕霧中近關河云外連繆陪登岱駕忻奉濟汾篇

幸白鹿觀應制

制蹕乘驪阜回輿指鳯京南山四皓謁西嶽兩童迎云幄臨圃霞杯薦赤城神明近玆地何事往蓬瀛

春日芙蓉園侍宴應制

水殿臨丹籞山樓繞翠微昔遊人托乘今幸帝垂衣澗篠緣峯合巖花逗浦飛朝回江曲地無處不光輝

奉和七夕宴兩儀殿應制

桂宮明月夜蘭殿起秋風雲漢彌年阻星筵此夕同倐來疑有處旋去已成空睿作鈞天響魂飛在夢中

奉和九日侍宴應制【得濃字】

望幸紆千乘登髙自九重臺疑臨戲馬殿似接防龍捧篋萸香徧稱觴菊气濃更看仙鶴舞來此慶時雍

送沙門景道俊奘還荊州應制

初日承歸防秋風起贈言漢珠畱道味江璧返眞源地出南關遠天回北斗尊寧知一柱觀卻起四禪門

劉憲

奉和送金城公主入西蕃應制

外館逾河右行營指路岐和親悲逺嫁忍淚泣將離旌斾羌風引軒車漢月隨那堪馬上曲時向管中吹奉和九月九日聖制登慈恩寺浮圖應制

飛塔雲霄半淸辰羽斾遊登臨憑季月寥廓見中州禦酒新寒退天文瑞景畱辟邪將獻壽玆日奉千秋

馬懷素

奉和前聖制

季月重陽啟金輿陟寶坊禦旗橫日道仙塔儼雲莊帝蹕千官從幹詞七曜光顧慚文墨識無以頌時康

李迥秀

奉和前聖制

沙界人王塔金繩梵帝遊言從只樹賞行玩菊叢秋禦酒調甘露天花拂防旒堯年持佛日同此慶時休

樊忱

奉和前聖制

淨境重陽節仙遊萬乘來挿萸登鷲嶺把菊坐臺十地祥雲合三天瑞景開秋風詞更逺竊抃樂康哉

楊庶

奉和前聖制

萬乘臨眞境重陽眺遠空慈云浮鴈塔定水映龍宮寶驛含颷響仙輪帶日紅天文將瑞色輝煥滿寰中

李恆

奉和前聖制

寶地臨丹掖香臺瞰碧雲關河天外出城闕樹中分睿藻蘭英秀仙杯菊蕋薰願將今日樂長奉聖明君

王景

奉和前聖制

玉輦移中禁珠梯覽四禪重階淸漢接飛竇紫霄懸綴葉披天藻吹花飲禦筵無因鑾蹕暇俱舞鶴林前

宗楚客

奉和人日淸暉樓宴羣臣遇雪應制

窈窕神仙閣參差云漢間九重中禁啟七日早春還太液天爲水蓬萊雪作山今朝上林樹無處不堪攀

崔湜

班媫妤怨

不忿君恩斷新妝視鏡中容華尙春日嬌愛已秋風枕席臨曉屛帷向月空年年後庭樹榮落在深宮

折楊柳

二月風光半三邊戍不還年華妾自惜楊柳爲君攀落絮縈衫袖垂條拂髻鬟那堪音信斷流涕望陽關

幸白鹿觀應制

禦旗探紫籙仙仗辟丹丘捧藥芝童下焚香桂女畱鸞歌無歲月鶴語記春秋臣朔眞何幸常陪漢武遊

江樓夕望

試陟江樓望悠悠去國情楚山霞外斷漢水月中平公子畱遺邑夫人有舊城蒼蒼煙霧裏何處是咸京

江樓有懷

子牟懷魏闕元凱滯襄城冠蓋仍爲裏池臺尙識名山光晴後緑江色晚來淸爲問東流水何時到玉京

寄天臺司馬先生

聞有三元客祈仙九轉成人間白雲返天上赤龍迎尙惜金芝晚仍攀琪樹榮何年緱嶺上一謝洛陽城

邊愁

九月蓬根斷三邊艸葉腓風塵馬變色霜雪劍生衣客思秋陰晚邊書驛騎歸殷勤鳯樓上還袂及春暉

唐都尉山池

曲渚颺輕舟前溪釣晚流鴈翻蒲葉起魚撥荇花遊金子懸湘柚珠房拆海橊幽尋惜未已淸月半西樓

鄭愔

折楊柳

靑柳映紅顏黃雲蔽紫關傳聞邊信出枝葉爲君攀舞態愁將斷春心望不還風花亂成雪羅綺淚斑斑

魏知古

元觀尋李先生不遇

羽客今何在空尋伊洛間忽聞歸苦縣復想入函關未作千年別猶應七日還神仙不可見寂寞返蓬山

韋元旦

送金城公主和親

柔逺安夷俗和親重漢年軍容旌節送國命錦車傳琴曲悲千里簫聲戀九天惟應漢西月來就掌珠圓

胡皓

出峽

巴東三峽盡曠望九江開楚塞雲中出荊門水上來魚龍濳嘯雨鳬鴈動成雷南國秋風晚客思幾悠哉

王翰

子夜春歌

春气滿林香春遊不可忘落花吹欲盡垂柳折還長桑女淮南曲金鞍塞北裝行行小垂手日暮渭川陽

崔翹

送友人使夷陵

猨鳴三峽裏行客舊霑裳復道從玆去思君不暫忘開襟春葉短分手夏條長獨有幽庭桂年年空自芳

韋述

春日山莊

初歲開韶月田家喜載陽晚晴揺水態遲景蕩山光浦淨漁舟遠花飛樵路香自然成野趣都使俗情忘

姚崇

故洛陽城侍宴

遊豫停仙蹕登臨對晚晴川鳬連倒影巖鳥應虛聲野奏風成曲山居云作纓今朝丘壑上髙興小蓬瀛

春日洛陽城侍宴

南山開寶歷北渚對芳溪的歷風梅度參差露艸低堯樽臨上席舜樂下前溪任重由來醉乘酣志轉迷

夜渡江【一作桞仲庸詩】

夜渚帶浮煙蒼茫晦逺天舟輕不覺動纜急始知牽聽艸遙尋岸聞香暗識蓮惟看孤帆影常恐客心懸

秋夜望月

明月有餘鑑羈人殊未安桂含秋樹晚影入夜池寒灼灼云枝淨光光艸露團所思迷所在長望獨長嘆

韋濟

奉和次瓊嶽應制

陸海披晴雪千旗獵早陽嶽臨秦路險河繞漢垣長行漏通鳷鵲離宮接建章都門信宿近歌舞從周王

李林甫

奉和次瓊嶽應制

東幸從人望西巡順物廻云収二華出天轉五星來十月農初罷三驅禮復開更看瓊嶽上佳气接神臺

賀知章

送人之軍中

常經絕脈塞復見斷腸流送子成今別令人起昔愁隴云晴半雨邊艸夏先秋萬里長城寄無貽漢國憂

孫逖

奉和四月三日上陽水賜宴應制

今日逄新夏歡遊續舊句气和先作雨恩厚別成春鳯管臨淸洛龍輿下紫宸此中歌在藻還見躍濳鱗

奉和聖制登鴛鴦樓卽目

玉輦下離宮瓊樓上半空方巡五年狩更辟四門聰井邑觀秦野山河念禹功停鑾畱睿作軒檻起南風

宴越府陳法曹西亭

公府西巖下紅亭間白雲雪梅初度臘煙竹稍迎曛水木涵澄景簾櫳引霽氛江南歸思逼春鴈不堪聞

送李給事歸徐州覲省

位列登靑鎖還鄕復防衣共言晨省日便是晝遊歸春水經梁宋晴山入海沂莫愁東路逺四牡正騑騑

宿雲門寺閣

香閣東山下煙花象外幽懸燈千嶂夕捲幔五湖秋畵壁余鴻鴈紗宿鬥牛更疑天路近夢與白雲遊

尋龍湍

仙穴尋遺迹輕舟愛水鄕溪流一曲盡山路九峯長漁父歌金洞江妃舞防房遙憐葛仙宅眞气共微茫

同邢判官尋龍湍觀歸湖中

星使下天京云湖喜晝晴更從深穴處還作棹歌行絲管荷風入簾帷竹气淸莫愁歸路逺水月夜虛明

楊子江樓

楊子何年邑雄圖作楚關江連二妃渚雲起八公山驛道靑楓外人煙緑嶼間晚來潮正滿數處落帆還

和韋尙書春日南亭宴兄弟

臺閣升髙位園林隔舊鄕忽聞歌棣萼還比報瓊芳門向宜春近郊連禦宿長徳星常有會相望在文昌

送靳十五侍禦使蜀

天使出霜臺行人擇吏才傳車春色送離興夕陽催驛繞巴江轉關迎劍道開西南一何幸前後二龍來

奉和進船泛洛水應制【一作薛眘惑詩】

禁園紆睿覽仙棹葉時遊洛北風花樹江南防畵舟芳生蘭蕙艸春入鳯凰樓興盡離宮暮煙花起夕流

宗皇帝

過大哥宅【探得歌字】

魯衛情先重親賢愛轉多冕旒丰暇日乘景暫經過戚裏申髙宴平臺奏雅歌復尋爲善樂方驗保山河

同玉眞公主過大哥山池

地有招賢處人傳樂善名防池尋九達龍岫對層城桂月先秋冷蘋風向晚淸鳯樓遙可見彷佛玉簫聲

經魯祭孔子而嘆之

夫子何爲者棲棲一代中地猶鄹氏邑宅卽魯王宮嘆鳯嗟身否傷麟怨道窮今看兩楹奠當與夢時同

幸蜀西至劍門

劍閣橫云峻鑾輿出狩回翠屏千仞合丹嶂五丁開灌木縈旗轉仙云拂馬來乘時方在徳嗟爾勒銘才送賀知章【知章年八十六乞爲道士還鄕帝許之舍宅爲觀睗名千秋觀仍賜鑑湖剡州一曲詔令供帳東門百僚祖餞禦制賜詩】

遺榮期入道辭老竟抽簮豈不惜賢達其如髙尙心寰中得祕要方外防幽襟獨有靑門餞羣僚悵別深【朱子語錄云越州有石刻唐朝臣送賀知章詩只有明皇一首好】

唐詩品彚卷五十九

欽定四庫全書

唐詩品彚卷六十

明髙棅編

五言律詩五

正宗【上】

太白

宮中行樂詞六首

水緑南薫殿花紅北闕樓鶯歌聞太液鳯吹繞瀛州素女鳴珠佩天人弄防毬今朝風日好宜入未央遊寒雪梅中盡春風柳上歸宮鶯嬌欲醉檐燕語還飛遲日明歌席新花艷舞衣晚來移彩杖行樂泥光輝繡戶香風暖紗曙色新宮花爭笑日池艸暗生春緑樹聞歌鳥靑樓見舞人昭陽桃李月羅綺自相親盧橘爲秦樹蒲萄出漢宮煙花宜落日絲管醉春風笛奏龍吟水簫鳴鳯下空君王多樂事還與萬方同柳色黃金嫩梨花白雪香玉樓巢翡翠金殿鎖鴛鴦選妓隨雕輦徵歌出洞房宮中誰第一飛燕在昭陽小小生金屋盈盈在紫微山花挿寶髻石竹繡羅衣毎出深宮裏常隨步輦歸只愁歌舞防化作防雲飛

塞下曲三首

五月天山雪無花只有寒笛中聞折柳春色未曾看曉戰隨金鼓宵眠抱玉鞍願將腰下劍直爲斬樓蘭駿馬似風颷鳴鞭出渭橋彎弓辭漢月挿羽破天驕陣解星芒盡營空海霧消功成畵麟閣獨有霍嫖姚塞虜乘秋下天兵出漢家將軍分虎竹戰士臥龍沙邊月隨弓影胡霜拂劍花玉關殊未入少婦莫長嗟

秋思

燕支黃葉落妾望自登臺海上碧雲斷單於秋色來胡兵沙塞合漢使玉關回徵客無歸日空悲蕙艸摧

金陵二首

六代興亡國三杯爲爾歌苑方秦地少山似洛陽多古殿吳花艸深宮晉綺羅並隨人事滅東逝與滄波地擁金陵勢城廻江水流當時百萬戶夾道起朱樓亡國生春艸王宮沒古丘空餘後湖月波上對江州

溫泉侍從歸逄故人

漢帝長楊苑誇胡羽獵歸子云叨侍從獻賦有光輝激賞搖天筆承恩賜禦衣逄君奏明主他日共翻飛

侍從遊宿溫泉宮作

羽林十二將羅列應星文霜仗懸秋月霓旌捲夜云嚴更千戶肅淸樂九天聞日出曕佳气蔥蔥繞聖君

口號贈徵君盧鴻【公時被召】

陶令辭彭澤梁鴻入會稽我尋髙士傳君與古人齊云臥畱丹壑天書降紫泥不知楊伯起早晚向關西【範云律詩必須守規矩試看此等五言何其嚴哉今人虛實輕重且不審惡乎律】

贈崔秋浦

吾愛崔秋浦宛然陶令風門前五楊柳井上二梧桐山鳥下聽事檐花落酒中懷君未忍去惆悵意無窮

贈錢徵君少陽

白玉一杯酒緑楊三月時春風餘幾日兩鬢各成絲秉燭惟須飲投竿也未遲如逄渭川獵猶可帝王師

贈孟浩然

吾愛孟夫子風流天下聞紅顏棄軒冕白首臥松云醉月頻中聖迷花不事君髙山安可仰徒此挹淸芬

寄淮南友人

紅顏悲舊國靑歲歇芳洲不待金門詔空持寶劍遊海云迷驛道江月隱鄕樓復作淮南客因逄桂樹畱

三山望金陵寄殷淑

三山懷謝朓水澹望長安蕪沒河陽縣秋江正北看盧龍霜气冷鳷鵲月光寒耿耿憶瓊樹天涯寄一歡

寄王漢陽

南湖秋月白王宰夜相邀錦帳郎官醉羅衣舞女嬌笛聲喧沔鄂歌曲上雲霄別後空愁我相思一水遙

望漢陽柳色寄王宰

漢陽江上柳望客引東枝樹樹花如雪紛紛亂若絲春風傳我意艸木別前知寄謝弦歌宰西來定未遲

畱別龔處士

龔子棲閒地都無人世喧柳深陶令宅竹暗辟疆園我去黃牛峽遙愁白帝猨贈君捲葹艸心斷竟何言

廣陵贈別

玉瓶沽美酒數里送君還系馬垂楊下銜杯大道間天邊看緑水海上見靑山興罷各分被何須別醉顏

別儲邕之剡中

借問剡中道東南指越鄕舟從廣陵去水入會稽長竹色溪下緑荷花境裏香辭君向天姥拂石臥秋霜

江夏別宋之悌

楚水淸若空遙將碧海通人分千里外興在一杯中谷鳥迎晴日江猿嘯晚風平生不下淚於此泣無窮

渡荊門送別

渡逺荊門外來從楚國遊山隨平野盡江入大荒流月下飛天鏡云生結海樓仍憐故鄕水萬里送行舟

南陽送客

鬥酒勿爲薄寸心貴不忘坐惜故人去偏令遊子傷離顏怨芳艸春思結垂楊揮手再三別臨岐空斷腸

送白利從金吾董將軍西徵

西羌延國討白起佐軍威劍決浮雲气弓彎明月輝馬行邊艸緑旌捲曙霜飛抗手澟相顧寒風生鐡衣

送殷淑

白鷺洲前月天明送客廻靑龍山後日早出海云來流水無情去徵帆逐吹開相看不忍別更進手中杯

送友人

靑山橫北郭白水繞東城此地一爲別孤蓬萬里徵浮雲遊子意落日故人情揮手自玆去蕭蕭班馬鳴

送友人入蜀

見說蠶叢路﨑嶇不易行山從人面起雲傍馬頭生芳樹籠秦棧春流繞蜀城升沈應已定不必問君平

送麯十少府

試發淸秋興因爲吳會吟碧雲斂海色流水折江心我有延陵劍君無陸賈金艱難此爲別惆悵一何深

尋雍尊師隠居

羣峭碧摩天逍遙不記年撥云尋古道倚樹聽流泉花暖靑牛臥松髙白鶴眠語來江色暮獨自下寒煙

訪戴天山道士不遇

犬吠水聲中桃花帶雨濃樹深時見鹿溪午不聞鐘野竹分靑靄飛泉掛碧峯無人知所去愁倚兩三松流夜郎至江夏陪長史叔及薛明府宴興徳寺南閣

紺殿橫江上靑山落鏡中岸廻沙不盡日映水成空天樂流香閣蓮舟颺晚風恭陪竹林宴畱醉與陶公

與夏十二登嶽陽樓

樓觀嶽陽盡川迥洞庭開鴈引愁心去山銜好月來雲間連下榻天上接行杯醉後涼風起吹人舞袖廻【劉須溪云甚爲不俗】

過崔八丈水亭

髙閣橫秀气淸幽並在君檐飛宛溪水落敬亭云猨嘯風中斷漁歌月裏聞閒隨白鷗去沙上自爲羣

秋登宣城謝朓北樓

江城如畵裏山曉望晴空兩水夾明鏡雙橋落彩虹人煙寒橘柚秋色老梧桐誰念北樓上臨風懷謝公

謝公亭【蓋謝朓範云之所遊】

謝公離別處風景每生愁客散靑天月山空碧水流池花春映日竹夜鳴秋今古一相接長歌懷舊遊

太原早秋

歲落眾芳歇時當大火流霜威出塞早云色渡河秋夢繞邊城月心飛故國樓思歸若汾水無日不悠悠

觀獵

太守耀淸威乘閒弄晚暉江沙橫獵騎山火繞行圍箭逐云鴻落鷹隨月兔飛不知白日暮歡賞夜方歸

觀胡人吹笛

胡人吹玉笛一半是秦聲十月吳山曉梅花落敬亭愁聞出塞曲淚滿逐臣纓卻望長安道空懷戀主情

宿巫山下

昨夜巫山下猨聲夢里長桃花飛緑水三月下瞿塘雨色風吹去南行拂楚王髙丘懷宋玉訪古一霑裳【嚴滄浪云律詩有徹首尾不對者皆文從字順音韻鏗鏘盛唐諸公有此體今觀此下一詩是】

長信宮

月皎昭陽殿霜淸長信宮天行乘玉輦飛燕與君同更有歡娛處【一作別有畱情處】承恩樂未窮誰憐團扇妾獨坐怨秋風

夜泊牛渚懷古

牛渚西江夜靑天無片雲登舟望秋月空憶謝將軍余亦能髙詠斯人不可聞明朝掛防去楓葉落紛紛

孟浩然

臨洞庭

八月湖水平【劉須溪云便別】涵虛混太淸气蒸云夢澤波撼嶽陽城【西淸詩話云洞庭天下壯觀騷人墨客題者眾矣終未若此一語气象】欲濟無舟楫端居恥聖明坐觀垂釣者徒有羨魚情【劉云托興可傷又雲起得渾渾稱題而气防橫絕朴不可易端居感興深厚】

與諸子登峴山

人事有代謝往來成古今江山畱勝迹我軰復登臨水落魚梁淺天寒夢澤深羊公碑尙在讀罷淚沾襟【劉云不必苦思自然好苦思復不能及又雲起得髙古略無粉色而情境俱稱悲慨勝於形容眞峴山詩也復有能言亦在下風】

晚春

二月湖水淸家家春鳥鳴【劉云又別】林花掃更落徑艸踏還生酒伴來相命開樽共解酲當杯已入手歌妓莫停聲【劉云亦自豪宕結語情屬不淺】

題義公禪房

義公習禪寂結宇依空林戶外一峯秀堦前眾壑深夕陽連雨足空翠落庭陰看取蓮花淨方知不染心

題融公蘭若

精舍買金開流泉繞砌廻芰荷薰講席松栢映香臺法雨晴飛去天花晝下來談殊未巳歸騎夕陽催

宿立公房

支遁初求道深公笑買山如何石巖趣自入戶庭間【劉云亦自在有味】苔澗春泉滿蘿軒夜月閒能令許度吟臥不知還

遊景光寺

龍象經行處山腰度石關屢迷靑嶂合時愛緑蘿閒【劉雲山行路盡乃知此語有趣】宴息花林下髙談竹嶼間寥寥隔塵事疑是入雞山

尋梅道士

彭澤先生柳山陰道士鵞我來從所好停策夏陰多重以觀魚樂因之鼓枻歌崔徐迹未朽千載揖淸波

梅道士水亭

傲吏非凢吏名流卽道流隠居不可見髙論莫能酬水接仙源近山藏鬼谷幽再來尋處所花下問漁舟

宴梅道士房

林臥愁春盡搴帷覽物華忽逄靑鳥使邀入赤松家金竈初開火仙桃正發花童顏若可駐何惜醉流霞

遊精思觀題山房

誤入花源裏初憐竹徑深方知仙子宅未有世人尋舞鶴過閒砌飛猨嘯密林漸通妙理深得坐忘心

浮舟過陳逸人別業

水亭涼气多閒棹晚來過澗影見藤竹潭香聞芰荷野童扶醉舞山鳥笑酣歌幽賞未云徧煙光柰夕何

尋天臺山

吾愛太乙子飡霞臥赤城欲尋華頂去不憚惡溪名歇馬憑云宿掦帆截海行髙髙翠微裏遙見石梁橫

武陵泛舟

武陵川路狹前棹入花林莫測幽源裏仙家信幾深水廻靑嶂合云度緑溪陰坐聽閒猿嘯彌淸塵外心

歸終南山

兆闕休上書南山歸獘廬不才明主棄多病故人疏白髮催年老靑陽逼歲除永懷愁不寐松月夜虛【唐書云浩然與王維善維稱其詩嘗私邀入內署俄而宗至浩然匿牀下維以實對帝喜曰朕聞其人而未見也詔浩然出帝問其詩浩然自誦不才明主棄之句帝日卿不求仕朕未嘗棄卿耳柰何誣我因放還劉云其亦最得意之詩最失意之日故爲明主誦之】

尋張五廻夜園作

聞就龎公隱移居近洞湖興來林是竹歸臥谷名愚掛席樵風便【劉云楚楚一字不妄】開軒琴月孤歲寒何用賞霜落故園蕪

過故人莊

故人具雞黍邀我至田家緑樹村邊合靑山郭外斜開軒面塲圃把酒話桑麻待到重陽日還來就菊花【劉云毎以自在相淩厲】

裴司士見尋

府僚能枉駕家醖復新開落日池上酌淸風松下來廚人具雞黍稚子摘楊梅誰道山翁醉猶能騎馬回【劉云大巧若拙】

宴榮山人池亭

甲第開金穴榮期樂自多櫪嘶支遁馬池養右軍鵞竹引擕琴入花邀載酒過山翁來取醉時唱接防歌

和李侍禦渡松滋江

南紀西江濶皇華禦史雄截流寧假楫掛席自生風寮宷爭攀鷁魚龍亦避驄【劉云頌徳語】坐聽白雪唱翻入棹歌中

秦中寄遠上人

一丘常欲臥三徑苦無資北土非吾願東林懷我師黃金燃桂盡壯志逐年衰【劉云非不經思只是吐出】日夕涼風至聞蟬但益悲

宿永嘉江寄崔少府

我行窮水國君使入京華相去日千里孤帆天一涯臥聞海潮至起視江月斜【劉云不必思索皆有】借問同舟客何時到永嘉

宿桐廬江寄廣陵舊遊

山暝聽猿愁滄江急夜流風鳴兩岸葉月照一孤舟【劉云一孤似病大趣自得】建徳非吾土維揚憶舊遊還將兩行淚遙寄海西頭

上已洛中寄王九迥

卜洛成周地浮杯上已筵闘雞寒食下走馬射堂前垂柳金堤合平沙翠幙連不知王逸少何處會羣賢同盧明府餞張郎中除義王府司馬海園作

上國山河裂賢王邸第開故人分職去潘令寵行來冠蓋趨梁苑江湘失楚材豫愁軒騎動賔客防池臺【劉云又極典刑末意更濃】

送友東歸

士有不得志棲棲吳楚間【劉雲起得雄】廣陵相遇罷彭蠡泛舟還檣出江中樹波連海上山風帆明日逺何處更追攀【劉云慨然如嘆句句好句句別】

送袁十三尋弟

早聞牛渚詠今見鶺鴒心羽翼嗟零落悲鳴別故林蒼梧白雲逺空水洞庭深萬里獨飛去南風遲爾音

送子容進士舉

夕曛山照滅送客出柴門惆悵野中別殷勤醉後言【劉云冩得濃盡】茂林余偃息喬木爾飛翻無使谷風誚須令友道存

畱別王維

寂寂竟何待朝朝空自歸欲尋芳艸去惜與故人違【劉云个中人个中語看看便不同】當路誰相假知音世所稀秪應守寂寞還掩故園扉【劉云末意更悲】

京還別新丰諸友

吾道昧所適驅車還向東主人開舊館畱客醉新丰樹繞溫泉緑塵遮晚日紅拂衣從此去髙步躡華嵩

閒園懷蘇子

林園𨿽少事幽獨自多違向夕開簾坐庭陰落葉防鳥從煙樹宿螢傍水軒飛感念同懷子京華去不歸【劉云一種情懽】

早寒有懷

木落鴈南渡北風江上寒我家襄水曲遙隔楚云端鄕淚客中盡孤帆天際看迷津欲有問平海夕漫漫

途次望鄕

客行愁落日鄕思重相催況在他山外天寒夕鳥來雪深迷郢路雨暗失陽臺可嘆棲遑子狂歌誰爲媒

途中遇晴

已失巴陵雨還逄蜀阪泥天開斜景逼山出晚云低【劉云不似著意語好】余濕猶沾艸殘流尙入溪今宵有明月鄕思逺淒淒

赴京途中遇雪

迢遞秦京道蒼茫歲暮天窮陰連晦朔積雪徧山川【劉云決不爲小兒語求工者】落鴈迷寒渚饑烏噪野田客愁空佇立不見有人煙

夜渡湘水

客行貪利渉夜裏渡湘川露气聞芳杜歌聲識采蓮榜人投岸火漁子宿潭煙行侶時相問潯陽何處邊

宿武陽川

川暗夕陽盡孤舟泊岸初嶺猿相叫嘯潭影似空虛就枕滅明燭扣舷聞夜漁雞鳴問何處人物似秦餘【劉云唱出隨意自無俗意】

永嘉浦逄張子容

逆旅相逄處江村日暮時眾山遙對酒孤嶼共題詩【殷璠云無論興象兼復故實】廨宇鄰鮫室人煙接島夷鄕園萬餘里失路一相悲【劉云眾山孤嶼且不犯時景句句淘洗欲盡】

舟中曉望

掛席東南望靑山水國遙舳艫爭利渉來往任風潮問我今何適天臺訪石橋坐看霞色晚疑是赤城標

唐詩品彚卷六十

欽定四庫全書

唐詩品彚卷六十一

明髙棅編

五言律詩六

正宗【下】

王維

奉和聖制賜史供奉曲江宴應制

侍從有鄒枚瓊筵向水開言陪栢梁宴新下建章來對酒山河滿移舟艸樹廻天文同麗日駐景借行杯

從岐王過楊氏別業應教

楊子談經處淮王載酒過興闌啼鳥緩坐久落花多逕轉廻銀燭林開散玉珂嚴城時未啟前路擁笙歌

同崔員外秋宵寓直

建禮髙秋夜承明曉過九門寒漏徹萬井曙鐘多月迥藏珠斗云消出絳河更慚衰朽質南陌共鳴珂

早朝

栁暗百花明春深五鳯城城烏睥睨曉宮井轆轤聲方朔金門侍班姬玉輦迎仍聞遣方士東海訪蓬瀛

和尹諌議史館山池

云館接天居霓裳侍玉除春池百子外芳樹萬年餘洞有仙人籙山藏太史書君恩深漢帝且莫上空虛詶比部楊員外暮宿琴臺朝躋書閣率爾見贈之作

舊簡拂塵看鳴琴月彈桃源迷漢姓松樹有秦官空谷歸人少靑山背日寒羨君棲隱處遙望白雲端

酬張少府

晚年惟好靜萬事不關心自顧無長策空知返舊林松風吹解帶山月照彈琴君問窮通理漁歌入浦深

輞川閒居贈裴秀才廸

寒山轉蒼翠秋水日潺湲倚杖柴門外臨風聽暮蟬渡頭餘落日墟裏上孤煙復值接輿醉狂歌五桞前【劉云類以無情之景述無情之意復非作者所有】

山居秋暝

空山新雨後天气晚來秋明月松間照淸泉石上流竹喧歸浣女蓮動下漁舟隨意春芳歇王孫自可畱【劉云總無可防自是好】

歸嵩山作

淸川帶長薄車馬去閒閒流水如有意暮禽相與還荒城臨古渡落日滿秋山【劉云已近自然】迢遞嵩髙下歸來且閉關【方虛谷雲閒適之趣淡薄之味不求工而自工者此也】

山居卽事

寂寞掩柴扉蒼茫對夕暉鶴巢松樹徧人訪蓽門稀嫩竹含新粉紅蓮落故衣渡頭燈火起處處采菱歸

輞川閒居

一從歸白社不復到靑門時倚檐前樹逺看原上村靑菇臨水映白鳥向山翻寂寞於陵子桔橰方灌園【方虛谷云予於摩語山下孤煙逺村天邊獨樹髙原未嘗不心醉與其時倚檐前樹逺看原上村尢心醉也】

終南山

太乙近天都連山到海隅白雲廻望合靑靄入看無分野中峯變陰晴眾壑殊欲投人處宿隔水問樵夫【劉云語不深僻淸奪眾妙】

晚春嚴少尹與諸公見過

松菊荒三徑圖書共五車烹葵邀上客看竹到貧家雀乳先春艸鶯啼過落花自憐黃髮暮一倍惜年華

過香積寺

不知香積寺數里入雲峯古木無人逕深山何處鐘泉聲咽危石日色冷靑松薄暮空潭曲安襌制毒龍

登辧覺寺

竹逕從初地蓮峯出化城牎中三楚盡林外九江平軟艸承趺坐長松響梵聲空居法云外觀世得無生

送李判官赴江東

聞道皇華使方隨皂蓋臣封章通左語冠冕化文身樹色分楊子潮聲滿富春遙知辧璧吏恩到泣珠人

送嚴秀才還蜀

寧親爲令子似舅卽賢甥別路經花縣還鄕入錦城山臨靑塞斷江向白雲平獻賦何時至明君憶長卿

送岐州源長史歸【源與餘同在崔常侍幕時崔已沒】

握手一相送心悲安可論秋風正蕭索客散孟嘗門故驛通槐里長亭下槿原徵西舊旌節從此向河源

送張道士歸山

先生何處去王屋訪茅君別婦畱丹訣驅雞入白雲【劉云兩語皆別】人間若剰住天上復離羣【劉云新意】當作遼城鶴仙歌使爾聞

送平淡然判官

不識陽關路新從定逺侯黃雲斷春色畫角起【或作越】邊愁瀚海經年別交河出塞流須令外國使知飲月支頭【經年別一作經年到】

送趙都督赴代州【得靑字】

天官動將星漢地桞條靑萬里鳴刁鬥三軍出井陘忘身辭鳯闕報國取龍庭豈學書生軰牕間著一經

送方城韋明府

遙思葭菼際寥落楚人行髙鳥長淮水平蕪故郢城使車聽雉乳縣鼓應雞鳴若見州從事無嫌手板迎【劉云平平寫到盡】

送梓州李使君

萬壑樹參天千山響杜防山中一夜雨樹杪百重泉漢女輸撞布巴人訟芋田文翁翻教授不敢倚先賢

送劉司直赴安西

絕域陽關道胡沙與塞塵三春時有鴈萬里少行人苜蓿隨天馬葡萄逐漢臣當令外國懼不敢覓和親【劉云無意之意】

送張五諲歸宣城

五湖千萬里況復五湖西漁浦南陵郭人家春谷溪欲歸江渺渺未到艸萋萋【劉云最是自得】憶想蘭陵鎭可宜猨更啼

送友人南歸

萬里春應盡三江鴈亦稀連天漢水廣孤客郢城歸【劉云盡謝防染情思蕭然】鄖國稻苗秀楚人菇米肥懸知倚門望遙識老萊衣

送賀遂員外外甥

南國有歸舟荊門溯上流蒼茫葭菼外雲水與昭丘檣帶城烏去江連暮雨愁猿聲不可聼莫待楚山秋

送楊長史赴果州

褒斜不容幰之子去何之鳥道一千里猿聲十二時官橋祭酒客山木女郎祠別後同明月君應聽子規

送邢桂州

鐃吹喧京口風波下洞庭赭圻將赤岸擊汰復揚舲日落江湖白潮來天地靑明珠歸合浦應逐使臣星

送崔三往宻州覲省

南陌去悠悠東郊不少畱同懷扇枕戀獨念倚門愁路繞天山雪家臨海樹秋魯連功未報且莫蹈滄洲

送丘爲落第歸江東

憐君不得意況復桞條春爲客黃金盡還家白髮新五湖三畝宅萬里一歸人知爾不能薦羞稱獻納臣

送崔九興宗遊蜀

送君從此去轉覺故人稀徒禦猶廻首田園方掩扉出門當旅食中路授寒衣江漢風流地遊人何處歸

漢江臨泛

楚塞三湘接荊門九通江流天地外山色有無中郡邑浮前浦波瀾動逺空襄陽好風日畱醉與山翁

登河北城樓作

井邑傳巖上客亭雲霧間髙城眺落日極浦映蒼山岸火孤舟宿漁家夕鳥還寂寥天地暮心與廣川閒

被出濟州

防官易得罪謫去濟川陰執政方持法明君無此心閭閻河潤上井邑海云深縱有歸來日多愁年鬢侵

使至塞上

單車欲問邊屬國過居延徵蓬出漢塞歸鴈入胡天大漠孤煙直長河落日圓蕭關逢吏都護在燕然

晚春門思

新妝可憐色落日捲羅幃鑪气淸珍簞墻陰上玉墀春虫飛网戶暮雀隱花枝向晚多愁思閒牕桃李時【劉云不俯仰刻盡甚有意味】

秋夜獨坐

獨坐悲雙鬢空堂欲二更雨中山果落燈下艸虫鳴白髮終難變黃金不可成欲知除老病惟有學無生

觀獵

風勁角弓鳴【劉雲气防】將軍獵渭城艸枯鷹眼疾雪盡馬蹄輕忽過新丰市還歸細桞營回看射雕處千里暮云平【劉云極是盡意】

岑參

滻水東店送唐子歸嵩陽

墅店臨官路重城壓禦堤山開防水北雨過杜陵西歸夢愁能作鄕書醉懶題橋回忽不見徵馬尙聞嘶

送張郎中赴隴右覲省卿公

中郎鳯一毛世上獨賢豪弱冠已銀印出身惟寶刀還家卿月迥度隴將星髙幕下多相識邊書醉懶操

送鄭少府赴滏陽

子眞河朔尉邑裏帶淸漳春艸迎袍色晴花拂綬香靑山入官舍黃鳥度宮墻若到銅臺上應憐魏寢荒

送張子尉南海

不擇南州尉髙堂有老親樓臺重蜃气邑裏雜鮫人海暗三山雨花明五嶺春此鄕多寶玉愼勿厭淸貧

送任郎中出守明州

罷起郎官艸初分刺史符城邊樓枕海郭裏樹侵湖郡政傍連楚朝恩獨借吳觀濤秋正好莫不上姑蘇

趙少尹南亭送鄭侍禦歸東臺

紅亭酒甕香白面綉衣郎砌冷虫喧座簾疏月到牀鐘催離思急弦逐醉歌長關樹應先落隨君滿路霜

送四鎭薛侍禦東歸

相送淚沾衣天涯獨未歸將軍初得罪門客復何依夢去湖山濶書停隴鴈稀園林幸接近一爲到柴扉

送張子東歸

白羽緑弓弦年年只在邊還家劍鋒盡出塞馬蹄穿逐虜西逾海平胡北到天封矦應不逺燕頷豈徒然

送張卿郎君赴硤石尉

卿家送愛子愁見灞陵春艸羨靑袍色花隨黃綬新縣西函谷路城北大陽津日暮徵鞍去東郊一片塵奉送李太保兼禦史大夫渭北節度使卽太尉光弼弟

詔出未央宮登壇近總戎上公周太保副相漢司空弓抱關西月旗翻渭北風弟兄皆許國天地荷成功

虢州送天平何丞入京市馬

關樹晚蒼蒼長安近夕陽回風醒別酒細雨濕行裝習戰邊塵黒防秋塞艸黃知君市駿馬不是學燕王

送揚州王司馬

君家舊淮水水上到揚州海樹靑官舍江云黒郡樓東南隨去鳥人吏待行舟爲報吾兄道如今已白頭

送王七錄事赴虢州

早嵗卽相知嗟君最後時靑雲仍未達白髮已成絲小店關門樹長河華嶽祠農民吏待莫使馬行遲

送懷州吳別駕

灞上桞枝黃壚頭酒正香春流飲去馬暮雨濕行裝驛路通函谷州城接太行覃懷人總喜別駕得王祥武威暮春聞宇文判官西使還已到晉昌

片雨過城頭黃鸝上戍樓塞花飄客淚邊桞掛鄕愁白髮悲明鏡靑春換獘裘君從萬里使聞已到州

寄左省杜拾遺

聯步趨丹陛分曹限紫防曉隨天仗入暮惹禦香歸白髮悲花落靑雲羨鳥飛聖朝無闕事自覺諌書稀酬崔十三侍禦登玉壘山思故園見寄

玉壘天晴望諸峯盡覺低故園江樹北斜日嶺雲西曠野看人小長空共鳥齊山髙徒仰止不得日攀躋

登總持寺

髙閣逼諸天登臨近日邊晴開萬井樹愁看五陵煙檻外低秦嶺牎中小渭川早知淸淨理常願奉金仙

題金城臨河驛樓

古戍依重險髙樓見五涼山根盤驛道河水浸城墻庭樹巢鸚鵡園花隱麝香忽如江浦上憶作捕魚郎

題永樂韋少府防壁

大河南郭外終日气昬昬白鳥下公府靑山當縣門故人是邑尉過客駐徵軒不憚煙波濶思君一笑言

宿岐州北郭嚴給事別業

郭外山色暝主人林館秋疏鐘入臥內片月到牀頭遙夜惜已半淸言殊未休君𨿽在靑心不忘滄洲

奉陪封大夫九日登髙【得云字】

九日黃花酒登髙防昔聞霜威逐亞相殺气傍中軍橫笛驚徵鴈嬌歌落塞云邊頭幸無事醉舞荷吾軍

陪封大夫宴瀚海亭納涼【得時字】

細管雜淸絲千杯倒接防軍中乘興出海上納涼時日沒鳥飛急山髙云過遲吾從大夫後歸路擁旌旗梁州陪趙行軍龍岡寺北庭泛舟宴王侍禦

誰宴霜臺使行軍粉署郎唱歌江鳥沒吹笛岸花香酒影揺新月灘聲聒夕陽江鐘聞已暮歸棹緑川長

晚發五渡

客厭巴南地鄕鄰劍北天江村片雨外野寺夕陽邊芋葉藏山徑蘆花間渚田舟行未可住乘月且須牽

巴南舟中夜書事

渡口欲黃昬歸人爭渡喧近鐘淸野寺逺火防江村見鴈思鄕信聞猨積淚痕孤舟萬里夜秋月不堪論

巴南舟中思陸渾別業

瀘水南州逺巴山北客稀嶺雲撩亂起溪鷺等閒飛鏡裏愁衰鬢舟中換旅衣夢魂知憶處無夜不先歸

初至犍爲作

山色軒楹內灘聲枕席間艸生公府靜花落訟庭閒雲雨連三峽風塵接百蠻到來能幾日不覺鬢毛斑

故僕射裴公挽歌【歸綘郡葬】

五府瞻髙位三臺喪大賢禮容還故絳寵贈冠新田气歇汾陰鼎魂歸京兆天先時劍已歿壠樹久蒼然故河南尹岐國公贈工部尙書蘇公挽歌

白日扄泉戶靑春掩夜臺舊堂堦艸長空院砌花開山晚銘旌去郊寒騎吹廻三川難可見應惜庾公才

髙適

送劉評事充朔方判官賦得徵馬嘶

徵馬向邊州蕭蕭嘶未休思深應帶別聲斷爲兼秋岐路風將逺關山月共愁贈君從此去何日大刀頭

送魏八

更沽淇上酒還泛驛前舟爲惜故人去復憐嘶馬愁雲山行處合風雨興中秋此路無知已明珠莫暗投

河西送李十七

邊城多逺別此去莫徒然問禮知才子登科及少年出門防落日驅馬向秋天髙價人爭重行當早著鞭

送白少府送兵之隴右

殘更登隴首逺別指臨洮爲問關中事何如州縣勞軍容隨赤羽樹色引靑袍誰斷單於臂今年太白髙

淇上送韋司倉往滑臺

飲酒莫辭醉醉多適不愁孰知非逺別終念對窮秋滑臺門外見淇水眼前流君去應回首風波滿渡頭

送鄭侍禦謫閩中

謫去君無恨閩中我舊過大都秋鴈少只是夜猿多東路雲山合南天瘴癘和自當逢雨露行矣愼風波

送李侍禦赴安西

行子對飛蓬金鞭指鐵騘功名萬里外心事一杯中虜障燕支北秦城太白東離魂莫惆悵防取寶刀雄

送蔡十二之海上

黯然何所爲相對但悲酸季弟念離別賢兄救急難河流冰處盡海路雪中寒尙有南飛鴈知君不忍看

別韋兵曹

離別長千里相逢數十年此心應不變他事已徒然惆悵春光裏蹉蛇桞色前逢時當自取有爾欲先鞭

同衛八題陸少府書齋

知君薄州縣好靜無冬春散帙至棲鳥明燈畱故人深房臘酒熟髙院梅花新若是周旋地當令風義親

同羣公登濮陽聖佛寺閣

落日登臨處悠然意不窮佛因初地識人覺四天空來鴈淸霜後孤防逺樹中徘徊傷寓目蕭索對寒風

使靑夷軍入居庸二首

匹馬行將久徵途去轉難不知邊地別祗訝客衣單溪冷泉聲苦山空木葉幹莫言關塞極云雪尙漫漫古鎭靑山口寒風落日時巖巒鳥不過冰雪馬堪遲出塞應無防還家賴有期東山足松桂歸去結茅茨

自薊北歸

驅馬薊門北北風邊馬哀蒼茫逺山口豁達胡天開五將己深入前軍止半廻誰憐不得意長劍獨歸來

途中寄徐錄事【比以王書見贈】

落日風雨至秋天鴻防初離憂不堪比旅館復何如君又幾時去我知音信疏空多篋中贈長見右軍書

醉後贈張九旭

世上謾相識此翁殊不然興來書自聖醉後語尢顚白髮老閒事靑雲在目前牀頭一壺酒能更幾回眠

別韋五

徒然酌杯酒不覺散人愁相識仍逺別欲歸翻旅遊夏云滿郊甸明月照河洲莫恨徵途逺東防漳水流

別馮判官

碣石遼西地漁陽薊北天關山惟一道雨雪盡三邊才子方爲客將軍止渇賢遙知幕府下書記日翩翩

別王八

徵馬嘶長路離人挹佩刀客來東道逺歸去北風髙時何蕭索鄕心正郁陶傳君遇知已行日有綈袍

送董判官

逢君說行邁倚劍別交親幕府爲才子將軍作主人近關多雨雪出塞有風塵長防須當用男兒莫顧身

送蹇秀才赴臨洮

悵望日千里如何今二毛猶思陽谷去莫厭隴山髙倚馬見雄筆隨身惟寶刀料君終自至勲業在臨洮

送張瑤貶五溪尉

他日維貞榦明時懸鏌鎁江山遙去國妻子獨還家離別無嫌逺沈浮勿彊嗟南登有詞賦知爾弔長沙

獨孤判官部送兵

餞君嗟逺別爲客念周旋徵路今如此前軍猶然出關逢漢壁登隴望胡天亦是封侯地期君早著鞭

唐詩品彚卷六十一

欽定四庫全書

唐詩品彚卷六十二

明髙棅編

五言律詩七

大家

杜甫

登兗州城樓【開元二十四年後作】

東郡趨庭日南樓縱目初浮雲連海岱平野入靑徐【劉須溪云俯仰感慨語何地無之】孤嶂秦碑在荒城魯殿余從來多古意臨眺獨躊躇【方虛谷云後聫感慨秦魯俱亡以古意二字結之尢妙】

房兵曹胡馬

胡馬大宛名鋒稜瘦骨成竹批雙耳峻風入四蹄輕所向無空濶眞堪托死生【劉云彷佛老成亦無黃亦無牝牡】驍騰有如此萬里可橫行

春日懷李白【天寶初作】

白也詩無敵飄然思不羣淸新庾開府俊逸鮑參軍渭北春天樹江東日暮云何時一樽酒重與細論文

夜宴左氏莊

風林纎月落【劉云是起興】衣露淨琴張暗水流花徑春星帶艸堂【劉云景語閒曠】檢書燒燭短看劍引杯長詩罷聞吳詠扁舟意不忘【劉云豪縱自然結語蕭散】

故武衛將軍挽詞【天寶九載作】

嚴警當寒夜前軍落大星壯夫思敢決哀詔惜精靈【劉云上下含蓄有美有恨】王者今無戰書生己勒銘封侯意疏濶編簡爲誰靑

陪鄭廣文遊何將軍山林三首

不識南塘路今知第五橋【劉云便自然動】名園依緑水野竹上靑霄谷口舊相得濠梁同見招平生爲幽興未惜馬蹄遙

牀上書連屋階前樹拂云將軍不好武稚子總能文【劉云言外亦其世變】醒酒微風入聽詩靜夜分絺衣掛蘿薜涼月白紛紛

幽意忽不愜歸期無柰何出門流水住【劉雲水自無住但出何氏林便覺景別如此最是妙意】回首白雲多自笑燈前舞誰憐醉後歌祗應與朋好風雨亦來過

夜月【天寶十五載自鄜州及防盜中所作】

今夜鄜州月閨中只獨看遙憐小兒女未解憶長安【劉云愈緩愈悲俯仰其足】香霧雲鬟濕淸輝玉臂寒何時倚虛幌雙照淚痕幹

對雪

戰哭多新鬼愁吟獨老翁亂雲低薄暮急雪舞回風瓢棄樽無緑鑪存火似紅數州消息斷愁坐正書空

春望【至徳二載在賊中作】

國破山河在城春艸木深感時花濺淚恨別鳥驚心【涷水記閒雲山河在艸木深明無人無物矣花鳥平時可娯之物見之而泣聞之而悲則時可知矣】烽火連三月家書抵萬金白頭搔更短渾欲不勝簮

喜達行在所三首【夏自賊中達行在所拜左拾遺後所作】

西憶岐陽信無人遂卻廻眼穿當落日心死著寒灰霧樹行相引蓮峯望或開所親驚老瘦辛苦賊中來愁思胡笳夕淒涼漢苑春生還今日事間道暫時人【劉云五字可傷卽旦暮人耳暫時更警】司章初覩南陽气已新喜心翻倒極嗚咽淚沾巾【劉云此豈隨人憂樂語】

死去憑誰報歸來始自憐猶瞻太白雪喜遇武功天影靜千官裏心蘇七校前今朝漢社稷新數中興年

晚行口號【秋自鳯翔還鄜州作】

三川不可到歸路晚山稠落鴈浮寒水饑烏集戍樓市朝今日異防亂幾時休逺愧梁江總還家尙黒頭

月

天上秋期近人間月影淸入河蟾不沒搗藥兔長生只益丹心苦能添白發明干戈知滿道休照國西營

収京

生意甘衰白天涯正寂寥忽聞哀痛詔又下聖明朝【劉云沈痛惇厚讀之墮淚】羽翼懷商老文思憶帝堯叨陪罪已日霑灑望靑霄

春宿左省【乾元元年春在諫省所作】

花隱掖垣暮啾啾棲鳥過星臨萬戶動月傍九霄多不寢聽金鑰因風想玉珂明朝有封事數問夜如何

晚出左掖

畫刻傳呼淺春旗簇仗齊退朝花底散歸院栁邊迷【劉云濃麗可想】樓雪融城濕宮云去殿低避人焚諫艸騎馬欲雞棲【劉云焚諌艸者不欲人知也此事君當然之體結語讀之數過欵欵忠實】

送賈閣老出汝州

西掖梧桐樹空畱一院陰艱難歸故里去住損春心宮殿靑門隔雲山紫邏深人生五馬貴莫受二毛侵

送翰林張司馬南海勒碑【相國制文】

冠冕通南極【劉云大體】文章落上臺詔從三殿去碑到百蠻開野館濃花發春帆細雨來【劉云驛程旅館又喜義悲】不知滄海上天遣幾時廽【劉云愛之望之祝之願之】

初月

光細欲上影斜輪未安微升古塞外己隱暮云端河漢不攺色關山空自寒庭前有白露暗滿菊花團

月夜憶舎弟

戍鼓斷人行邊秋一鴈聲露從今夜白月是故鄕明有弟皆分散無家問死生寄書長不達況乃未休兵

秦州雜詩五首【乾元二年秋棄官之秦州以後所作】

滿目悲生事因人作逺遊遲廻度隴怯浩蕩及闗愁水落魚龍夜山空鳥防秋西徵問烽火心折此淹畱秦州城北寺傳是隗囂宮苔蘚山門古丹靑野殿空月明垂葉露云逐度溪風淸渭無情極愁時獨向東【範徳機雲渭水無情而知東向爲臣子有人性而不知尊王之義此子美愁時便有取於水也】

聞道尋源使從天此路廻牽牛去幾許宛馬至今來一望幽燕隔何時郡國開東徵健兒盡羌笛暮吹哀未暇泛滄海悠悠兵馬間塞門風落木客捨雨連山阮籍行多興龎公隱不還東柯遂疏懶休鑷鬢毛斑鳯林戈未息魚海路常難火雲峯峻懸軍幕井幹風連西極動月過北庭寒故老思飛將何時議築璮

望野

淸秋望不極迢遞起層陰逺水兼天淨孤城隱霧深葉稀風更落山迥日初沈獨鶴歸何晚昏鵶已滿林

天河

常時任顯晦秋至最分明縱被微云掩終能永夜淸含星動雙闕伴月落邊城牛女年年度何曾風浪生

山寺

野寺殘僧少山園細路髙麝香眠石竹鸚鵡啄金桃亂水通人過懸崖置屋牢上方重閣晚百里見纎毫

螢火

幸因腐艸出敢近太陽飛未足臨書卷時能防客衣隨風隔幔小帶雨傍林微十月淸霜重飄零何處歸【方虛谷云說者謂此腐艸太陽以譏李輔國凡評詩正不當如此刻切拘泥言之者無罪聞之者足以戒大丈夫耿耿者不爲螢爝微光於此自無相闗世之近明忽晦不常又豈止一輔國則見此詩而自愧矣學者觀大指可也】

銅缾

亂後碧井廢時淸瑤殿深銅缾未失水百丈有哀音側想美人意應悲寒甃沈蛟龍半缺落猶得折黃金

促織

促織甚微細哀音何動人艸根吟不穩牀下夜相親久客得無淚故妻難及晨悲絲與急管感激異天眞【劉云結得灑落更自可悲】

搗衣

亦知戍不返秋至拭淸砧已近苦寒月況經長別心寧辭搗衣倦一寄塞垣深用盡閨中力君聽空外音

送逺

帶甲滿天地胡爲君逺行親朋盡一哭鞍馬去孤城【劉云如畫出塞圖矣】艸木歲月晚闗河霜雪淸別離已昨日因見古人情【劉云兩語兩意別離則昨日矣往往古人亦如我也自怪其情之悲也】

後遊【上元元年在成都府所作】

寺憶曾遊處橋憐再渡時江山如有待花桞更無私【劉云必如此可以言气象矣】野潤煙光薄沙暄日色遲客愁全爲減舎此復何之

出郭

霜露晚淒淒髙天逐望低逺煙鹽井上斜景雪峯西故國猶兵馬他鄕亦鼓鼙江城今夜客還與舊烏啼

村夜

風色蕭蕭暮江頭人不行村舂雨外急鄰火夜深明【劉云自然】胡羯何多難漁樵寄此生中原有兄弟萬里正含情

春夜喜雨

好雨知時節當春乃發生隨風潛入夜潤物細無聲野徑云俱黑江船火獨明曉看紅濕處花重錦官城

江亭

坦腹江亭暖長吟野望時水流心不競云在意俱遲【張子韶云其意與物初無間斷比之陶淵明云無心而出岫鳥倦飛而知還气更混淪也】寂寂春將晚欣欣物自私故林歸未得排悶彊裁詩

和裴廸登新津寺寄王侍郎【王縉也】

何限倚山木吟詩秋葉黃蟬聲集古寺【劉云自然】鳥影度寒塘風物悲遊子登臨憶侍郎老夫貪佛日隨意宿僧房

贈別何邕【寶應元年在成都府所作】

生死論交地何由見一人悲君隨燕雀薄宦走風塵綿谷元通漢沱江不向秦五陵花滿眼傳語故鄕春

客亭

秋牕猶曙色木落更天風日出寒山外江流宿霧中聖朝無棄物老病已成翁多少殘生事飄零任轉蓬

題武禪師屋壁

何年顧虎頭滿壁畫滄洲赤日石林气靑天江海流錫飛常近鶴杯渡不驚鷗似得廬山路眞隨惠逺遊

翫月呈漢中王

夜深露气淸江月滿江城浮客轉危坐歸舟應獨行闗山同一防烏鵲自多驚欲得淮王術風吹暈已生

登牛頭山亭作【廣徳元年在梓州所作】

路出雙林外亭窺萬井中江城孤照日山谷逺含風兵革身將老闗河信不通猶殘數行淚忍對百花叢

章梓州水亭【時漢王兼道士席謙在防同用荷字韻】

城晚通雲霧亭深到芰荷吏人橋外少秋水席邊多近屬淮王至髙門薊子過荊州愛山簡吾醉亦長歌數陪李梓州泛江有女樂在諸舫戲爲艷曲

上客廻空騎佳人滿近船江淸歌扇底野曠舞衣前玉袖淩風並金壺隱浪偏競將明媚色偸眼艷陽天

送元二適江左【元結也】

亂後今相見秋深復逺行風塵爲客日江海送君情【劉云淵淵乎其不可極】晉室丹陽尹公孫白帝城【劉云事語自別丹陽系晉室語其忠公孫白帝城則僣僞也】經過自愛惜取次莫論兵【劉云惑其經過諭兵豈非藩鎭節度使有難言者乎能如此讀方有少進此等結語熟味最是深厚】

有感二首

幽薊余蛇豕乾坤尙虎狼諸侯春不貢使者日相望愼勿吞靑海無勞問越裳大君先息戰歸馬華山陽丹桂風霜急靑楓日夜凋由來彊榦地未有不臣朝受鉞親賢往卑宮制詔遙終依古封建豈獨聽簫韶

愁坐

髙齋常見野愁坐更臨門十月山寒重孤城水气昏葭萌氐種迥左擔犬戎屯終日憂奔走歸期未敢論江亭王閬州筵餞蕭遂州【廣徳二年在閬州及成都所作】

離亭非舊國春色是他鄕老畏歌聲短愁聞舞曲長二天開寵餞五馬爛生光川路風塵接俱宜下鳯凰

滕王亭子

寂寞春山路君王不復行古墻猶竹色虛閣自松聲【石林詩話云猶自二字皆工妙至到人力不可及】鳥雀荒村暮雲霞過客情尙思歌吹入千騎把霓旌

玉臺觀【滕王造】

浩刼因王造平臺訪古遊防云蕭史駐文字魯恭畱【劉云又極典重】宮闕通羣帝乾坤到十洲人傳有笙鶴時過北山頭

暮寒

霧隱平郊樹風含廣岸波沈沈春色靜慘慘暮寒多戍鼓猶長擊林鶯遂不歌忽思髙宴會朱袖拂云和

別房太尉墓

他鄕復行役駐馬別孤墳近淚無干土低空有斷雲【劉云鐘情苦語著低近二字惟孟束野有之】對碁陪謝傅把劍覓徐君【方虛谷云生前之知死後之感足見少陵於房琯交誼不薄也】惟見林花落鶯啼送客聞【劉云好景淒絕】

觀李固請司馬題山水圖【廣徳三年成都所作】

方丈渾連水天臺總映云人間常見畫老去恨空聞【劉云自傷足力之不繼也】範蠡舟偏小王喬鶴不羣此生隨萬物何處出塵氛

禹廟【永泰元年成都所作】

禹廟空山裏秋風落日斜荒庭垂橘柚古屋畫龍蛇【孫萃老云橘柚錫貢驅龍蛇皆禹之事公因見此有感也劉云皆本色語暗用】雲气生虛壁江聲走白沙早知乘四載防鑿控三巴【劉芷堂光庭云嘗侍須溪先生諭及禹廟詩至結語先生云此言禹功防鑿自三巴而始禹廟在上流故控持也言三巴皆控持於此早知言其气力之盛壯也】

哭嚴僕射歸櫬

素幔隨流水歸舟返舊京老親如宿昔部曲異平生風送蛟龍雨【劉云謂其化爲蛟龍而風雨之情境慘然與天地意稱】天長驃騎營一哀三峽暮遺後見君情

旅夜書懷

細艸微風岸危檣獨夜舟星隨平野濶月湧大江流【劉云等閒星月著一湧字夐覺不同】名豈文章著官應老病休飄飄何所似天地一沙鷗

長江

浩浩終不息乃知東極臨眾流歸海意萬國奉君心色借瀟湘濶聲驅灔澦深未辭添霧雨接上遇衣襟【劉云接上不可曉】

承聞故房相公靈櫬自閬州啟殯歸葬東都有作

逺聞房太守歸葬陸渾山一徳興王后【劉云豈齡後耶】孤魂久客間孔明多故事安石竟崇班他日嘉陵淚仍沾楚水還

船下防州郭宿雨濕不得上岸別王十二判官【大歷元年防州所作】

依沙宿舸船石瀨月娟娟風起春燈亂江鳴夜雨懸【劉云精章不刋】晨鐘云外濕勝地石堂偏柔櫓輕鷗外含淒覺汝賢

憶鄭南玭【玭音泚玉色也言石似玉公憶之而賦】

鄭南伏毒寺瀟灑到江心石影銜珠閣泉聲帶玉琴風杉曾曙倚云嶠憶春臨萬里蒼茫水龍蛇只自深

宿江邊閣

暝色延山徑髙齋次水門薄雲巖際宿孤月浪中翻鸛鶴追飛盡豺狼得食喧不眠憂戰伐無力正乾坤

洞房【趙次公云此詩思長安而懷帝闕也】

洞房環佩冷玉殿起秋風秦地應新月龍池滿舊宮系舟今夜逺淸漏往時同【劉云何限言外】萬里黃山北園林白露中【劉云語不廹切而意獨至悲慨滿目然不低黯故自可望】

宿昔

宿昔靑門裏蓬萊仗數移花嬌迎雜樹龍喜出平池落日畱王母微風倚少兒宮中行樂祕少有外人知【劉云猥防不凡風刺俱有】

驪山

驪山絕望幸花萼罷登臨地下無朝燭人間有賜金【劉云使人不忍言好】鼎湖龍去逺銀海鴈飛深萬歲蓬萊日長懸舊羽林

吾宗【公自注云衛倉曹崇簡也】

吾宗老孫子質朴古人風耕鑿安時論衣冠與世同在家常早起憂國願年丰【劉雲山林塵士婉有餘情】語及君臣際經書滿腹中

中宵

西閣百尋余中宵步綺疏飛星過水白落月動沙虛【劉云語無詭時冩景入微】擇木知幽鳥潛波想巨魚親朋滿天地兵甲少來書

艸閣【大歷二年防州所作】

艸閣臨無地柴扉永不闗魚龍廻夜水星月動秋山久露晴初濕髙云薄未還泛舟慙小婦飄泊損紅顏

十七夜對月

秋月仍圓夜江村獨老身捲簾還照客倚杖復隨人【劉云自是不經人道誰不了此】光射濳虯動明翻宿鳥頻茅齋依橘柚淸切露華新

日暮

牛羊下來久各已閉柴門風月自淸夜江山非故園【劉云人人能言人人不能言與可惜歡娯地同耳】石泉流暗壁艸露滴秋原頭白明燈裏何須花燼繁

曉望

白帝更聲盡陽臺曙色分髙峯寒上日疊嶺宿霾云地坼江帆隱天淸木葉聞【劉云語至不可解則妙耳】荊扉對麋鹿應共爾爲羣

中夜

中夜江山靜危樓望北辰長爲萬里客有愧百年身故國風雲气髙堂戰伐塵胡雛負恩澤嗟爾太平人

夜

絕岸風威動寒房燭影微嶺猿霜外宿江鳥夜深飛獨坐親雄劍哀歌嘆短衣煙塵繞閶闔白首壯心違

刈稻丫詠懷

稻獲空雲水川平對石門寒風疏艸木旭日散雞豚野哭初聞戰樵歌稍出村無家問消息作客信乾坤【劉云初聞其戰後見野哭而已五字悲甚稍字尢蕭索可憐結意沈著非托之悠悠者】

公安縣懷古【大歷三年公安縣作】

野曠呂營江深劉備城寒天催日短風浪與云平灑落君臣契飛騰戰伐名維舟倚前浦長嘯一含情

登嶽陽樓【下嶽陽所作】

昔聞洞庭水今上嶽陽樓吳楚東南坼乾坤日夜浮【劉雲气壓百代爲五言雄渾之絕】親朋無一字老病有孤舟戎馬闗山北憑軒涕泗流【唐子西語錄云子美嶽陽樓詩气象宏放涵畜深意殆與洞庭爭雄】

祠南夕望

百丈牽江色孤舟泛日斜興來猶杖屨目斷更雲沙山鬼迷春竹湘娥倚暮花湖南淸絕地萬古一長嗟

唐詩品彚卷六十二

欽定四庫全書

唐詩品彚卷六十三

明髙棅編

五言律詩八

羽翼

王灣

次北固山下【河嶽英靈集作江南意起結四句不同】

客路靑山外行舟緑水前潮平兩岸濶風正一帆懸海日生殘夜江春入舊年【殷璠云詩人已來少有此句張燕公手題進士堂毎示能文今爲楷式】鄕書何處達歸鴈洛陽邊

盧象

雜詩

家居五原上徵戰是平生獨負山西勇誰當塞工名死生遼海戰雨雪薊門行諸將封侯盡論功獨不成【劉須溪云十字才有沈著之意方虛谷云感慨有餘但五原山西遼海薊門四處相遙逺詩寓意言辛苦以譏夫偶然而成名者未必皆辛苦也】

峽中作

髙唐幾百里樹色接陽臺晚見江山霽宵聞風雨來雲從三峽起天向數峯開靈境信難見輕舟那可回

崔灝

長門怨

君王寵初歇棄妾長門宮紫殿蒼苔滿髙樓明月空夜愁生枕席春意罷簾櫳泣盡無人問容華落鏡中

贈梁州張都督

聞君爲漢將虜騎不南侵出塞淸沙漠還家拜羽林風霜臣節苦歲月主恩深爲語西河使知予報國心

送單於裴都防赴西河

徵馬去翩翩城秋月正圓單於莫近塞都防欲臨邊漢驛通煙火胡沙乏井泉功成須獻防未必去經年

寄盧象

客從巴水度傳爾溯行舟是日風波霽髙唐雨半収靑山滿蜀道緑水向荊州不作書相問誰能慰別愁

題潼闗樓

客行逢雨霽歇馬上津樓山勢雄三戶闗門扼九州川從陜路去河繞華陰流向晚登臨處風煙萬里愁

題沈隱侯八詠樓

梁日東陽守爲樓望越中緑牕明月在靑史古人空江靜聞山狖川長數塞鴻登臨白雲晚流恨此遺風

晚入汴水

昨晚南行楚今朝北溯河客愁能幾日鄕路漸無多晴景搖津樹春風起棹歌長淮亦已盡寧復畏潮波

祖詠

江南旅情

楚山不可極歸路但蕭條海色晴看雨江聲夜聽潮劍畱南斗近書寄北風遙爲報空潭橘無媒寄洛橋

泊楊子岸

才入維揚郡鄕闗此路遙林藏初霽雨風退欲歸潮江火明沙岸雲帆礙浦橋客衣今日薄寒气近來饒

泗上馮使君南樓作

井邑連淮泗南樓向晚過望灘沙鷺起尋岸洛僮歌近海云偏出兼秋雨更多明晨擬回棹歸思恨風波

畱別盧象

朝來已握手宿別更傷心灞水行人渡商山驛路深故情君且足謫宦我難任直道皆如此誰能淚滿襟

題韓少府水亭

梅福幽棲處佳期不忘還鳥啼當戶竹花繞傍池山水气侵堦冷藤陰覆座閒寧知武陵趣宛在市朝間

蘇武別業

別業居幽處到來生隱心南山當戶牖灃水映園林竹覆經冬雪庭昏未夕陰寥寥人境外閒坐聽春禽

宿陳畱李少府宅

相知有叔卿訟簡夜彌淸旅泊倦愁臥空堂聞曙更風簾搖燭影秋雨帶虫聲歸思那堪說悠悠恨洛城

扈從禦宿池

君王旣巡狩輦路入秦京逺樹低搶壘孤山入幔城寒疏淸禁漏夜警羽林兵誰念迷方客長懷魏闕情

儲光羲

漢陽卽事

楚國千里逺孰知方寸違春遊歡有客夕寢賦無衣江水帶冰緑桃花隨雨飛九歌有深意捐佩乃言歸【詩云豈曰無衣與子同仇儲時以祿山僞官而貶故末句復有捐佩之語】

臨江亭

古木嘯寒禽層城帶夕陰梁園多緑樹楚岸盡楓林山際豈爲險江流長自深平生何以恨天地本無心

渭橋

停車渭橋暮望望入秦京不見鵷鸞道如聞歌吹聲鄕魂涉江水客路指蒲城獨有故樓月今來亭上明

寒夜江口泊舟

寒潮信未起出浦防孤舟一夜苦風浪自然增旅愁吳山遲海月楚火照江流欲有知音者異鄕誰可求

苑外至龍興院作

朝遊天苑外忽見法筵開山勢當空出云陰滿地來疏鐘淸月殿幽梵靜花臺日暮香林下飄颻仙步廻

題虯上人房

禪宮分兩地傳子一爲心入道無來去淸言見古今江寒池水緑山暝竹園深別有中天月遙遙散夕陰

詠山泉

山中有流水借問不知名映地爲天色飛空作雨聲轉來深澗滿分出小池平恬澹無人見年年長自淸

李頎

望秦川

秦川朝望迥日出正東峯逺近山河淨逶迆城闕重秋聲萬戶竹寒色五陵松客有歸歟嘆淒其霜露濃

宴陳十六樓【樓枕金穀】

西樓對金穀此地古人心白日落庭內黃花生澗陰四鄰見疏木萬井度寒砧石上題詩處千年畱至今

晚歸東園

荊扉帶郊郭稼穡滿東菑倚杖寒山暮鳴梭秋葉時回云覆陰谷返景照霜棃澹泊眞吾事淸風別自玆

送錢子入京

夜夢還京北鄕心恨搗衣朝逢入秦使走馬喚君歸驛路淸霜下闗門黃葉稀還家應信宿看子速如飛

送人尉閩中

可嘆芳菲日分爲萬里情閶門折垂桞禦苑聽殘鶯海戍通閩邑江航過楚城客心君莫問春艸是王程

送盧逸人

洛陽爲此別攜手更何時不復人間見祗應海上期淸溪入云木白首臥茅茨共惜盧敖去天邊望所思

送竇參軍

城南送歸客舉酒對林巒暄鳥迎風囀春衣度雨寒桃花開翠幕桞色拂金鞍公子何時至無令芳艸闌

送人歸沔南

梅花今正發失路復何如舊國雲山在新年風景餘春饒漢陽夢日寄武陵書可卽明時老臨川莫羨魚

綦母濳

題靈隱寺山頂院

招提此山頂下界不相聞塔影掛淸漢鐘聲和白雲觀空靜室掩行道眾香焚且駐西來駕人天日未曛

宿龍興寺

香剎夜忘歸松淸古殿扉燈明方丈室珠系比丘衣白日傳心淨靑蓮諭法微天花落不盡處處鳥銜飛

若耶溪逢孔九

相逢此溪曲勝托在煙霞潭影竹間動巖陰檐外斜人言上皇代犬吠武陵家借問淹畱日春風滿若耶

題沈東美員外山池

仙郎偏好道鑿沼象瀛洲魚樂隨情性舟行任去畱秦人辧雞犬堯日識巢由歸客衡門外仍憐返景幽

題章彛下第

長安渭橋路行客別時心獻賦溫泉畢無媒魏闕深黃鶯啼就馬白日暗歸林三十名未立君還惜寸陰

王昌齡

胡笳曲

城南虜已合一夜幾重圍自有金笳引能令出塞飛聽臨闗月苦淸入海風微三奏髙樓曉胡人掩淚歸

和振上人秋夜懷士會

白露傷艸木山風吹夜寒遙林夢親友髙興發云端郭外秋聲急城邊月色殘瑤琴多逺思更爲客中彈

客廣陵

樓頭廣陵近九月在南徐秋色明海縣寒煙生裏閭夜帆歸楚客昨日渡江書爲問易名叟垂綸不見魚

駕幸河東二首

聖徳超千古皇風扇九圍天回萬象出駕動六龍飛淑气來黃道祥雲覆紫微太平多扈從文物有光輝晉水千廬合汾橋萬國從開唐天業盛入沛聖恩濃下輦回三象題碑任六龍睿明懸日月千載此時逢

少年行

走馬逺相尋西樓下夕陰結交期一劍畱意贈千金髙閣歌聲逺重門桞色深夜闌須盡飲莫負百年心

塞上曲

邊頭何慘慘已葬霍將軍部曲皆相弔燕南代北聞功勲多被黜兵馬亦尋分更遣黃龍戍惟當哭塞云

張謂

送裴侍禦歸上都

楚地勞行役秦城罷鼓鼙舟移洞庭岸路入武陵溪江月隨人影山花趁馬蹄離魂將別夢先已到闗西

送靑龍一公

事佛輕金印勤王度玉闗不知從樹下還肯到人間楚水靑蓮淨吳門白日閒聖朝須助理絕莫愛東山

寄李侍禦

柱下聞周史書中慰越吟近看三歲字遙見百年心價以吹噓長恩從顧盻深不栽桃李樹何日得成陰

寄崔灃州

共襆臺郎被俱褰郡守帷罰金殊往日鳴玉幸同時五馬來何晚雙魚贈已遲江頭望鄕月無夜不相思

郡南亭子宴

亭子春城外朱門向緑林桞枝經雨重松色帶煙深漉酒迎山客穿池集水禽白雲常在眼聊足慰人心

同王徵君湘中有懷【此詩又見嚴維集】

八月洞庭秋瀟湘水北流還家萬里夢爲客五更愁不用開書帙偏宜上酒樓故人京洛滿何日復同遊

揚州雨中張十七宅觀妓

夜色帶寒煙燈花拂更燃殘妝添石黛艷舞落金鈿掩笑須欹扇迎歌乍弄弦不知巫峽雨何事海西邊

賈至

長門怨

獨坐思千里春庭曉景長鶯喧翡翠幕栁暗鬱金堂舞蝶縈愁緒繁花對靚妝深情托瑤瑟弦斷不成章

銅雀臺

日暮銅臺靜西陵鳥雀歸撫弦心斷絕聽管淚霏微靈幾臨朝奠空牀捲夜衣蒼蒼川上月應照妾魂飛

侍宴曲

云陛褰珠扆天墀覆緑楊隔簾妝隱映向席舞低昻鳴佩長廊靜開冰廣殿涼歡餘劍履散同輦入昭陽

對酒曲

梅發桞依依黃鸝歷亂飛當歌憐景色對酒惜芳菲曲水浮花气流風散舞衣通宵畱暮雨上客莫言歸

南州有贈二首

極浦三春艸髙樓萬里心楚山晴靄碧湘水暮流深忽與朝中舊同爲澤畔吟停杯試北望還欲淚沾襟越井人南去湘川水北流江邊數杯酒海內一孤舟嶺嶠同仙客京華卽舊遊春心將別恨萬里共悠悠

崔曙

途中曉發

曉霽長風裏勞歌赴逺期雲輕歸海疾月滿下山遲旅望因髙盡鄕心遇物悲故林遙不見況在落花時

緱山廟

遺廟宿陰陰孤峯映緑林步隨仙路逺意入道門深澗水流年月山云變古今祗聞風竹裏猶有鳯笙音

同諸公謁啟母祠

閟宮淩紫微芳艸閉閒扉帝子復何在王孫遊不歸春風鳴玉佩暮雨拂靈衣豈但湘江口能令懷二妃

常建

破山寺後禪院

淸晨入古寺初日照髙林曲徑通幽處禪房花木深山光悅鳥性潭影空人心萬籟此俱寂惟聞鐘磬音

泊舟盱眙

泊舟淮水次霜降夕流淸夜久潮侵岸天寒月近城平沙依鴈宿館聽雞鳴鄕國雲霄外誰堪羈旅情

江行

平湖四無際此夜泛孤舟明月異方意吳歌令客愁鄕園碧雲外兄弟緑江頭萬里無歸信傷心看斗牛

裴廸

過感配寺曇興上人山院

不逺灞陵邊安居向十年入門穿竹徑畱客聽山泉鳥轉深林裏心閒落照前浮名竟何益從此願棲禪

夏日過靑龍寺謁操禪師

安禪一室內左右竹亭幽有法如不染無言誰敢酧鳥飛爭向夕蟬已先秋煩暑自玆退淸涼何處求

張子容

云陽驛陪崔使君邵道士夜宴

一尉東南逺誰知此夜歡諸侯傾皂蓋仙客整黃冠染翰燈花滿飛觴雲气寒欣承國士遇更借美人看

除夜樂城逢孟浩然

逺客襄陽郡來過海畔家樽開栢葉酒燈發九枝花妙曲逢盧女髙才得孟嘉東山行樂意非是競繁華

冦坦

同皇甫兵曹天宮寺浴室新成招友人賞會

溫室歡初就蘭交托勝因共聽無漏法兼濯有爲塵水潔三空性香沾四大身淸心多善友頌徳慰同人

鄭徳

晚至鄕亭

長亭日已暮駐馬暫盤桓山川杳不極徒侶黙相看云夕荊臺暗風秋郢路寒客心一如此誰復采芳蘭

蔡希寂

陜中作

西別秦闗近東行陜服長川原余讓畔歌吹憶遺棠河水流城下山雲起路傍更憐棲泊處池館繞林篁

薛據

題丹陽陶司馬防

髙鑑淸洞徹儒風人進難詔書增寵命才子益能官門帶山光晚城臨江水寒惟餘好文客時得詠幽蘭

閻防

與永樂諸公泛黃河作

煙深載酒入但覺暮川虛映水見山火鳴榔聞夜漁愛玆山水趣忽與世人疏無暇燃官燭中流有望舒

殷遙

友人山亭

故人從薄宦往往涉淸溪鑿牖對山月褰裳拂澗霓遊魚逆水上宿鳥向風棲一見桃花發能令秦漢迷

丁仙芝

剡溪館聞笛

夜久聞羌笛寥寥虛客堂山空響不散溪靜曲宜長艸木生邊气城池泛夕涼虛然異風出髣髴宿平陽

渡楊子江

桂楫中流望空波兩畔明林開楊子驛山出潤州城海盡邊陰靜江寒朔吹生更聞楓葉下淅瀝度秋聲

長寧公主舊山池

平陽舊池館寂寞使人愁座捲琉黃簟簾垂白玉鉤庭閒花自落門閉水空流追想吹簫處應隨仙騎遊

張巡

聞笛【此篇守睢陽而作也睢陽忠節之士其表見於世者非以文墨而詩可見者使人誦之加敬】

岧嶤試一臨虜騎附城陰不辧風塵色安知天地心門開邊月近戰苦陣云深旦夕更樓上遙聞橫笛音

張均

嶽陽晚景

晚景寒鴉集秋風旅鴈歸水光浮日出霞彩映江飛洲白蘆花吐園紅柿葉稀長沙卑濕地九月未成衣

韋迢

早發湘潭寄杜員外院長

北風昨夜雨江上早來涼楚岫千峯翠湘潭一葉黃故人湖外客白首尙爲郎相憶無南鴈何時有報章

顏眞卿

登平望橋下作

登臨試長望望極與天平際海蒹葭色終朝鳬鴈聲近山全髣髴逺水忽微明更覽諸公作知髙題柱名

李憕

和戶部楊員外伯成寓直【按韋韜傳有戶部郎中楊伯成】

落日彌綸地公才畫省郎詞驚起艸筆坐引防衣香雙闕天河近千門夕漏長遙知臺上宿不獨有文彊

丘爲

尋廬山崔徵君

日髙雞犬靜門掩向寒塘夜竹深茆宇秋庭冷石牀住山年已逺服藥壽偏長虛棄浮生者相逢益自傷

張軫

舟行旦發

夜帆時未發同侶暗相催山曉月初下江鳴潮自來稍分楊子岸不辧越王臺自客水鄕裏舟行知幾廻

徐晶

同蔡孚五亭詠

獨奏丹墀罷雲泉別業歸拂琴鋪野席牽栁掛朝衣翡翠巢書幌鴛鴦立釣磯幽棲可憐處春事滿林扉

閭丘曉

夜渡淮

舟人自相報落日下芳潭夜火連河市春風滿客帆水窮滄海畔路盡小山南且喜鄕園近言榮意未甘

唐詩品彚卷六十三

欽定四庫全書

唐詩品彚卷六十四

明髙棅編

五言律詩九

接武【上】

劉長卿

穆陵闗北逢人歸漁陽

逢君穆陵路匹馬向桑幹楚國蒼山古幽州白日寒城池百戰後耆舊幾家殘處處蓬蒿徧歸人掩淚看

逢郴州使因寄嚴協律

相思楚天外夢寐楚猿吟更落淮南葉難爲江上心衡陽問人逺湘水向君深欲逐孤帆去茫茫何處尋

北歸次秋浦界淸溪館

萬嶺猿啼斷孤村客暫依鴈過彭蠡暮人向宛陵稀舊路靑山在餘生白首歸漸知行近北不見鷓鴣飛

使還至菱陂驛渡浉水作

淸川已再涉疲馬共西還何事行人倦終年流水閒孤煙飛廣澤一鳥向空山愁入雲峯裏蒼蒼閉古闗

松江獨宿

洞庭初下葉孤客不勝愁明月天涯夜靑山江上秋一官成白首萬里寄滄洲久被浮名系能無愧海鷗

余幹旅舎

搖落暮天迥靑楓霜葉稀孤城向水閉獨鳥背人飛渡口月初上鄰家漁未歸鄕心正欲絕何處搗寒衣秋日登吳公臺上寺逺眺【寺卽陳時吳明徹戰場】

古臺搖落後秋入望鄕心野寺來人少雲峯隔水深夕陽依舊壘寒磬滿空林惆悵南朝事長江獨至今

經漂母墓

昔賢懷一飯玆事已千秋古墓樵人識前朝楚水流渚蘋行客薦山木杜鵑愁春艸茫茫緑王孫舊此遊【方虛谷雲長卿意深不露蓋謂楚漢興亡惟有流水耳一老母之墓樵人猶能識之亦以其有一飯之徳於一時也】

長沙桓王墓下書事別張南史

長沙千載後春艸獨萋萋流水朝還暮行人東復西碑苔幾字滅山木萬株齊惟有年芳在相看惜解攜

赴新安別梁侍郎

新安君莫問此路水雲深江海無行迹孤舟何處尋靑山空向淚白月豈如心縱有餘生在終傷老病侵

送李中丞歸漢陽別業

流落徵南將曾驅十萬師罷歸復舊業老去戀明時獨立三邊靜輕生一劍知茫茫江漢上日暮欲何之

送劉使君貶連州

獨客長沙去誰堪此路愁秋風散千騎寒雨泊孤舟賈誼辭明主蕭何識故侯漢庭當自召湘水但空流

送舎弟之鄱陽居

鄱陽寄家處自別掩柴扉故里何人在滄波孤客歸湖山春艸徧云木夕陽微南去逢回鴈應憐相背飛

送王端公入秦赴上都

舊國無家訪臨岐亦羨歸途經百戰後客過二陵稀秋艸通徵騎寒城背落暉行當防顧問吳楚歲頻饑

送李二十四移家之江州

煙塵猶滿目岐路亦沾衣遷客多南渡徵鴻自北飛九江春艸緑千里暮潮歸別後誰相訪全家隱釣磯

送張繼司直適越

時危身適越事往任浮沈萬里三江去孤舟百戰心春風吳渚緑古木剡溪深明月滄洲路歸云不可尋

餞別王十一南遊

望君煙水濶揮手淚沾巾飛鳥沒何處靑山空向人長江一帆逺落日五湖春誰見汀洲上相思愁白蘋

過蕭尙書故居見李花感而成詠

手植已芳菲傷心故徑微往年啼鳥至今日主人非滿地誰當掃隨風豈復歸空憐舊陰在門客淚沾衣

雨中過袁稷巴陵山居贈別

憐君洞庭上白髮向人垂積雨悲幽獨長江對別離牛羊歸故道鳥雀聚寒枝明發遙相望雲山不可知

尋南溪常道士

一路經行處莓苔見屐痕白雲依靜渚芳艸閉閒門過雨看松色隨山到水源溪花與禪意相對亦忘言

碧潤別墅喜皇甫侍禦相訪

荒村帶晚照落葉亂紛紛古路無行客空山獨見君野橋經雨斷澗水向田分不爲憐同病何人到白雲【方虛谷云此詩句句明潤】

過湖南羊處士別業

杜門成白首湖上寄生涯秋艸蕪三逕寒塘獨一家鳥歸村落靜水向縣城斜愛子醒還醉東籬菊正花

送道標上人歸南嶽

悠然倚孤棹卻憶臥中林江艸將歸逺湘山獨往深白雲畱不住緑水去無心衡嶽千峯亂禪房何處尋

送勤照和尙往睢陽赴太守請

燃燈傳七祖杖錫爲諸侯去住云無意東西水自流靑山春滿目白月夜隨舟知到梁園下蒼生賴此遊秋夜肅公房喜普門上人自陽羨山至

山棲久不見林下偶同遊早晚來香積何人住沃洲寒禽驚後夜古木帶髙秋卻入千峯去孤云不可畱

重陽嶽城樓送屈突司直

登髙復送逺惆悵洞庭秋風景同千古雲山滿上游蒼蒼來暮雨渺渺逐寒流今日闗中事蕭何共爾憂

晚行次苦竹館卻憶於越舊遊

疋馬風塵色千峯旦暮時遙看落日盡獨向逺山遲故驛花臨道荒村竹映籬誰憐卻廻首步步戀南枝

秋夜雨中過靈光寺所居

晤語靑蓮捨重門閉夕陰向人寒燭靜帶雨夜鐘深流水從他事孤云任此心不能捐斗粟終日愧瑤琴

海鹽官舎早春

小邑滄洲吏新年白首翁一官如逺客萬事極飄蓬栁色孤城裏鶯聲細雨中羇心早已亂何事更春風

新年作

鄕心新歲切天畔獨然老至居人下春歸在客先嶺猨同旦暮江桞共風煙已似長沙傳從今義幾年

錢起

和萬年成少府寓直

赤縣新秋夜文人藻思催鐘聲自仙掖月色近霜臺一葉兼螢度孤云帶鴈來明朝紫書下應問長卿才

登復州南樓

孤樹延春日他山捲曙霞客心湖上鴈歸思日邊花行李迷方久歸期涉歲賒故人雲路隔何處寄瑤華

晚次宿豫館

鄕心不可問秋气又相逢飄泊方千里離悲復幾重廻云隨去鴈寒露滴鳴蛩延頸遙天末如聞故國鐘

贈鄰居齊六司倉

沈冥眾所遺咫尺絕佳期始覺衡門下翛然太古時雞聲共林巷燭影隔茅茨坐惜牛羊逕芳蓀白露滋

宴郁林觀張道士房

滅迹人間世忘歸象外情竹壇秋月冷山殿夜鐘淸仙侶披雲集霞杯達曙傾同歡不可再朝暮赤龍迎

裴廸南門秋夜對月

夜來詩酒興月滿謝公樓影閉重門靜寒生獨樹秋鵲驚隨葉散螢逺入煙流今夕遙天末淸光幾處愁

秋夜寄袁中丞王員外

一夕盈千念方知別者勞衰榮難會面魂夢暫同袍片月臨堦早晴河度鴈髙應憐蔣生逕秋露滿蓬蒿

送少微師西行

隨緣忽西去何日返東林世路無期別空門不住心人煙一飯少山雪獨行深天外猿啼處誰聞淸梵音

送虞說擢弟東遊

湖山不可厭東望有餘情片玉登科後孤舟任興行月中嚴子瀨花際楚王城歲暮云臯鶴聞天更一鳴

送楊臯擢弟遊江南

行人臨去水新詠復新悲萬里髙秋月孤山逺別時掛帆嚴子瀨酧酒敬亭祠歲晏無芳杜如何寄所思

送宋徵君讓官還山

至人無滯迹謁帝復思魏闕辭花綬春山有杏田紫霞開別酌黃鶴舞離弦今夜思君夢遙遙入洞天

送彈琴李長史赴洪州

抱琴爲傲吏孤棹復南行幾處秋江水皆添白雪聲佳期來客夢幽思緩王程佐牧無勞問心和政自平

送衛功曹歸荊南

漢家仍用武才子晚成名惆悵江陵去誰知魏闕情碧雲愁楚水春酒醉宜城定想褰帷政還聞坐嘯聲

送陸郎中

事邊仍戀主舉酒復悲歌粉署含香別轅門載筆過鶯聲出漢苑栁色過漳河相憶情難盡離居春艸多

送僧歸日本

上國隨緣住來途若夢行浮天滄海逺去世法舟輕水月通禪寂魚龍聽梵聲惟憐一燈影萬里眼中明

送張管書記

邊事多勞役儒衣逐鼔鼙日寒闗樹外峯盡塞云西河廣蓬難度天遙鴈漸低班超封定逺之子去思齊

賦得綿綿思逺道送岑判官入嶺

極目煙霞外孤舟一使星興中尋白雪夢裏過滄溟夜月松江戌秋風竹塢亭不知行逺近芳艸日靑靑

別張起居【時多故】

有別時畱恨銷魂況在今風濤初振海鵷鷺逺辭林舊國闗河絕新秋艸露深陸機嬰世网應負故山心

谷口書齋寄楊補闕

泉壑帶茅茨雲霞生薜帷竹憐新雨後山愛夕陽時閒鷺棲常早秋花落更遲家僮掃蘿徑昨與古人期

哭空寂寺上人

淒然雙樹下垂淚逺公房燈續生前火鑪添歿後香古松韻舊榻【一作陰堦明片雪】寒竹響空廊寂滅應爲樂塵心徒自傷

貞懿皇后挽詞

淑麗詩傳美徽章禮餙哀有恩加象服無日祀髙禖曉月孤秋殿寒山出夜臺通靈深眷想靑鳥獨飛來

韋應物

奉送從兄宰晉陵

東郊春艸歇千里夏云生立馬愁將夕【劉須谿云妙】看山獨送行依微吳苑樹迢遞晉陵城慰此斷行別邑人多頌聲

送汾城王主簿

少年初帶印汾上又經過芳艸歸時徧【劉雲閒情婉約可愛】情人故郡多禁鐘春雨細宮樹野煙和【劉云妙】相望東橋別微風起夕波【劉云極濃麗而不脂粉情理入微】

送別覃孝廉

思親當自去不第未蹉跎家住靑山下門前芳艸多【劉云類以爲幽致不覺可笑誰家門前無此】秭歸通逺徼【劉云卻自渾渾】巫峽住驚波州舉年年事還期復幾何

送楡次林明府

無嗟千里逺亦是宰王畿防馬雨中去逢人闗外稀【劉云此等亦味外味】邑傳楡石在路繞晉山微【劉云無一句不合此句尢極淸潤作者可仰】別思方蕭索秋風一葉飛

送元倉曹歸廣陵

官閒得去住告別戀音徽舊國應無業【劉云可悲】他鄕到是歸【劉云他人幾許造次能通】楚山明月滿淮甸夜鐘微何處孤舟泊遙遙心曲違

送澠池崔主簿

邑帶洛陽道年年應此行當時疋馬客【劉云如此世態尙可】今日縣人迎暮雨投闗郡春風別帝城東西殊不逺朝夕待佳聲

送五經趙隨登科授廣徳尉

明經有淸秩當在石渠中獨往宣城郡髙齋謁謝公寒原正蕪沒夕鳥自西東秋日不堪別淒淒多朔風

李五席送李主簿歸西臺

請告嚴程盡西歸道路寒欲陪鷹隼集猶戀鶺鴒歡洛邑人全少嵩髙雪尙殘滿臺誰不故想我在微官

賦得暮雨送李曹

楚江微雨裏建業暮鐘時漠漠帆來重冥冥鳥去遲海門深不見浦樹逺含滋相送情無限沾襟比散絲

贈蕭河南

厭劇辭京縣褒賢待詔書酇侯方繼業潘令且閒居霽後三川冷秋深萬木疏對琴無一事新興復何如期盧嵩枉書稱日暮無車馬不赴以詩答

佳期不可失終願枉衡門南陌人猶度西林日未昏庭前空倚杖花裏獨畱樽莫道無來駕知君有短轅

淮上喜會梁州故人

江漢曾爲客相逢毎醉還浮雲一別後流水十年間歡笑情如舊蕭疏鬢已斑何因不歸去淮上有秋山

賦得鼎門送盧耿赴任

名因定鼎地門對鑿龍山水北樓臺近城南車馬還曉開春野靜暮掩寺鐘閒此去無嗟屈前賢尙抱闗

郎士元

【劉須谿云士元諸詩殊洗鏈有味𨿽自濃景別有淡意】

送李將軍赴鄧州

雙旌漢飛將萬里獨橫戈春色臨闗盡黃雲出塞多鼓鼙悲絕漠烽戍隔長河想到陰山北天驕已請和

送楊中丞和蕃

錦車登隴日邊艸正萋萋舊好隨君長新愁聽鼓鼙河源飛鳥外雪嶺大荒西漢壘今猶在遙知路不迷

送錢大

暮蟬不可聽落葉豈堪聞【髙仲武云古謂謝眺工於發端比之於今有慚沮矣】共是悲秋客那知此路分荒城背流水逺鴈入寒云陶令東籬菊餘花可贈君

送奚賈歸吳

東南冨春渚曾是謝公遊今日奚生去新安江正秋水容淸過客楓葉落行舟遙想赤亭下聞猿應夜愁

送裴補闕入河東幕

皎然靑瑣客何事動行軒苦節酧知已淸吟去掖垣秋城臨海嶠寒月上營門鄒魯詩書地應無鼙鼓喧

送長沙韋明府之縣

秋入長沙縣蕭條旅宦心煙波連桂水官舎映楓林云日楚山暮沙汀白鷺深遙知訟堂裏佳政在鳴琴

送韋湛判官

髙閣淸河上重陽古戍閒聊因送歸客更此望鄕闗惜別心能醉經秋鬢自斑臨流興不盡惆悵水雲間

送元詵還丹陽舊業

已知成傲吏復見攺朝衣應向丹陽郭秋山獨掩扉艸堂連古寺江日動晴暉一別滄洲逺蘭橈幾歲歸

長安逢故人

數年音信斷不意在長安馬上相逢久人中欲認難【劉云情至】一官今懶道雙鬢竟羞看莫問生涯事只應持釣竿

春日宴張舍人宅

懶尋芳艸徑來接侍臣筵山色知殘雨墻陰覺暮天鶯歸漢宮栁花隱杜陵煙地與東鄰接春光醉目前

冬夕寄靑龍寺源公

斂屨入寒竹安禪過漏聲髙杉殘子落深井凍痕生罷磬風枝動懸燈雪屋明何當招我宿乘興上方行

雙林傅大士

艸徑經前代津梁及後人此方今示滅何國更分身月色空知夜松陰不記春猶憐下生日應在一微塵

送大徳講時河東徐明府招

逺近作人天王城指日邊宰君迎說法童子伴隨緣到處花爲雨行時杖出泉今宵松下月開閣想安禪

赴無錫別靈一上人

髙僧本姓竺開士舊名林一入春山裏千峯不可尋新年芳艸徧度日白雲深欲問微官去懸知訝此心

送洪州李別駕之任

南去秋江逺孤舟興自多能將流水引更入洞庭波夏口帆初上潯陽鴈正過知音在霄漢佐郡豈蹉跎

石城館酬王將軍

誰能繡衣客肯住木蘭舟連鴈沙邊至孤城江上秋歸帆背南浦楚塞入西樓何處看離思滄浪日夜流

贈張五諲歸濠州別業

常知罷官意果與世人疏復此涼風起仍聞濠上居故山期采菊秋水憶觀魚一去蓬蒿徑羨君閒有餘

唐詩品彚卷六十四

欽定四庫全書

唐詩品彚卷六十五

明髙棅編

五言律詩十

接武【中之一】

皇甫冉

巫山髙

巫山見巴東迢迢出半空雲藏神女館雨到楚王宮朝暮泉聲落寒暄樹色同淸猿不可聽偏在九秋中【髙仲武云終篇奇麗】

秋夜宿嚴維宅

昔聞度宅門向會稽峯君住東湖下淸風繼舊蹤秋深臨水月夜半隔山鐘世故多離別良宵詎可逢

謝盧十一過宿

乞還方未遂日夕望雲林況復經春艸何妨問此心閉門公務散枉防故情深遙夜他鄕酒同君梁甫吟

逢莊訥因贈

世故還相見天涯共向東春歸江海上人老別離中郡吏名何晚沙鷗道自同甘泉須早獻且莫嘆飄蓬

長安路

長安九城路戚裏五侯家結束趨平樂翩聯抵狹斜髙樓臨逺水復道出繁花惟見相如宅蓬門度嵗華

送韓司直

遊吳還適越來往任風波復送王孫去其如芳艸何岸明殘雪在潮滿夕陽多季子畱遺廟停舟試一過

送康判官往新安

不向新安去那知江路長猿聲近廬霍水色勝瀟湘驛路収殘雨漁家帶夕陽何須愁旅泊使者有輝光

送鄭判官赴徐州

從軍非隴頭師在古徐州气勁三河卒功多萬里侯元戎閫外令才子幄中籌莫聽關山曲還生出塞愁

途中送權三兄弟

淮海風濤起江關幽思長同悲鵲繞樹獨作鴈隨陽山晚云和雪汀寒月映霜由來濯纓處漁父愛滄浪

送盧山人歸林慮山

無論行逺近歸向舊煙林寥落人家少靑冥鳥道深白雲長滿目芳艸自知心山色連東海相思何處尋

奉和王相公早春登徐州城

落日憑危堞春風似故鄕川流通楚塞山色繞徐方壁壘依寒艸旌旗動夕陽元戎資上策南畆起耕桑

歸渡洛水

暝色赴春愁歸人南渡頭渚煙空翠合灘月碎光流澧浦饒芳艸滄浪有釣舟誰知放歌客此意正悠悠

秋夜寄所思

寂寞坐遙夜淸風何處來天髙散騎省月冷建章臺鄰笛哀聲急城砧朔气催芙容已委絕誰復可爲媒

福先寺尋湛然寺主不見

寂然空佇立往往報疏鐘髙館誰畱客東南二室峯川原通霽色田野變春容惆悵層城暮猶言歸路逢

題昭上人房

沃洲傳教後百衲老空林慮盡朝昏磬禪隨坐臥心鶴飛湖艸迥門掩海云深地與天臺接中峯早晚尋

皇甫曽

送李中丞歸本道

上將宜分閫雙旌復出秦關河三晉路賔從五原人孤戍云通海平沙雪度春酬恩防玉劍何處有煙塵

送人往荊州【一作李嘉祐詩】

艸色隨驄馬悠悠同出秦水傳云夢曉山接洞庭春帆影連三峽猿聲近四鄰靑門一分手難見杜陵人

送韋判官赴閩中

孤棹閩中客雙旌海上軍路人從北少海水向南分野鶴傷秋別林猿恐夜聞漢家崇亞相知子逺邀勲

送孔徴士

谷口爲幽處君歸不可尋家貧靑史在身老白雲深掃雪開松逕疏泉過竹林餘生負丘壑相送亦何心

送陸鴻漸山人采茶

千峯待逋客香茗復叢生采摘知深處煙霞羨獨行幽期山寺逺野飯石泉淸寂寂燃燈夜相思一磬聲

送少微上人東南遊

石梁人不到獨往更迢迢乞食山家少尋鐘野寺遙松門風自掃瀑布雪難消秋夜聞淸梵餘音逐海潮

送雲門邕上人

春山惟一室獨坐艸萋萋身寂心成道花開鳥自啼細泉松逕裏返景竹林西晚與門人別依依出虎谿

烏程水樓畱別

悠悠千里去惜此一樽同客散髙樓上帆飛細雨中川程隨逺水楚思望靑楓共說前期易滄波處處通

秋興

流螢與落葉秋晚共紛紛返照城中盡寒砧雨外聞離人見衰鬢獨鶴慕何羣楚客在千里相思看碧雲

晚至華陰

臘盡促歸心行人及華陰雲霞仙掌出松柏古祠陰野渡水生岸寒川燒隔林溫泉看漸近宮樹晚沈沈

和謝舎人雪夜寓直

禁省夜沈沈春風滿舊林滄洲歸客夢靑近臣心揮翰宣鳴玉承恩在賜金建章寒漏起更助掖垣深

傷陸處士

從此無期見柴門對雪開二毛逢世難萬恨掩泉臺返照空堂夕孤城弔客廻漢家偏訪道猶畏鶴書來

送著公歸越

誰能愁此別到越會相逢長憶雲門寺門前千萬峯石牀埋積雪山路倒枯松莫學白衣士無人知去蹤

西陵寄一公

西陵遇風處自古是通津終日空江上雲山若待人汀洲寒事早魚鳥興情新西望稽山路吾心有所親

同杜相公對山僧【此篇又見皇甫冉集】

吏散重門掩僧來閉閣閒逺心馳北闕春興寄東山艸長風光裏鶯啼靜黙間芳晨不可住惆悵暮禽還

送元侍禦充使湖南

云夢南行盡三湘萬里流山川重分手徒禦亦悲秋白簡勞王事淸猿助客愁離羣復多病嵗晚憶滄洲

司空曙

題鮮於秋園林

雨後園林好幽行迥野通逺山芳艸外流水落花中客醉悠悠慣鶯啼處處同傷春自一望日暮杜陵東

贈李端

共憶南浮日登髙望若何楚田湖艸逺江寺海橊多載酒尋山宿思人帶雪過東西防回別此會各蹉跎

過谷口道士

一見林中客懸知州縣勞白雲秋色逺蒼嶺夕陽髙自說名因石誰逢手種桃丹經倘相授何事戀靑袍

深上人見訪憶李端

鴈稀秋色盡落日對寒山避事多稱疾畱僧獨閉關心歸塵俗外髙勝有無間仍憶東林友相期久不還

送況上人還荊州因寄衛侍禦像

惠持遊蜀久策杖欲西還共別此宵月獨歸何處山對鷗沙艸畔洗足野雲間知有暉防齋心受八關

云陽館與韓紳宿別

故人江海別防度隔山川乍見翻疑夢相悲各問年孤燈寒照雨深竹暗浮煙更有明朝恨離杯惜共傳

喜外弟盧綸見宿

靜夜四無鄰荒居舊業貧雨中黃葉樹燈下白頭人以我獨沈久愧君相見頻平生自有分況是霍家親

冬夜耿拾遺王秀才就宿因傷故人

舊時聞笛淚此夜重沾衣方恨同人少何堪相見稀竹煙凝澗壑林雪似芳菲多謝勞車馬應憐獨掩扉【劉云語意閒到】

送菊潭王明府

業成洙泗客皓髮著儒衣一與遊入別仍聞帶印歸林多宛地古云盡漢山稀莫愛潯陽隱嫌官計亦非

賊平後送人北歸

世亂同南去時淸獨北還他鄕生白髮舊國見靑山曉月過殘壘繁星宿故關寒禽與衰艸處處伴愁顏

送王先生歸南山

儒中年最老獨有濟南生愛子方傳業無官自耦耕竹通山舎逺云接雪田平願作門人去相隨隱姓名

送王潤

相送臨寒水蒼茫望故關江蕪連夢澤楚雪入商山話我他年舊看君此日還因將自悲淚一灑別離顏

送吉校書東歸

少年蕓閣吏罷直暫歸休獨與親知別行逢江海秋聽猿看楚岫隨鴈過吳洲處處園林好何人待子猷

送鄭明府貶嶺南

靑楓江色晚楚客獨傷春共對一樽酒相看萬里人猜嫌成謫宦正直不妨身莫畏炎方久年年雨露新

送史澤之長沙

謝朓懷西府單車觸火雲墅蕉依戍客廟竹映湘君舊渚巴山防長沙楚路分一杯從別後風月不相聞

春日野望寄錢員外起【又見耿湋集中三字不同】

艸長花滿樹羸病彊尋春無復少年意空餘白髮身靑原晴見水白社靜逢人寄謝南宮客軒車不可親

題江陵臨沙驛樓

江天淸更愁風柳入江樓鴈惜楚山晚蟬知秦樹秋淒涼多獨醉零落半同遊豈復平生意蒼然蘭杜洲

經廢寶慶寺

黃葉前朝寺無僧寒殿開池晴龜出瀑松暝鶴飛回占砌碑橫艸陰廊畫雜苔禪宮亦銷歇塵世轉堪哀【劉雲起結皆好】

賦得的的帆向浦

向浦參差去隨風逺近還初移芳艸里正在夕陽間隱映回孤驛微明出亂山向空看不盡歸思滿江關

盧綸

送李端

故關衰艸徧離別正堪悲路出寒云外人歸暮雪時少孤爲客早多難識君遲掩泣空相向風塵何所期

春日灞亭同苖員外寄庾侍郎

坐見春雲暮無因報所思川平人去逺日曖鴈飛遲對酒山長在看花鬢自衰誰堪登灞岸還作異鄕悲

送恆操上人歸江外覲省

依佛不違親髙堂與寺鄰問安雙樹曉求膳一僧貧持咒過龍廟翻經化海人還同惠休去儒者亦沾巾

送少微上人入蜀

瓶鉢繞禪衣連宵宿翠微樹開巴水逺山曉蜀星稀徧識中朝貴多諳外學非何當一傳付道侶願知歸

送從叔呈歸西川幕

千山冰雪晴山靜錦花明羣鶴棲蓮府諸戎拜柳營浪依巴字息風入蜀關淸豈念在貧巷竹林啼鳥聲

江行次武昌縣

家寄五湖間扁舟往復還年年生白髮處處上靑山去國空知逺安身竟不閒更悲江畔柳長是北人攀

皇帝感詞

天香五鳯彩禦馬六龍文雨露淸馳道風雷翊上軍髙旍花外轉行漏樂前聞時見金鞭舉空中指瑞云

送都尉歸邊

好勇知名早爭雄上將間戰多春入塞獵慣夜燒山合陣龍蛇動移軍艸木閒今來部曲盡白首過蕭關【方虛谷云響亮整齊】

送黎燧尉陽翟

玉貌承嚴訓金聲稱上才列筵芳艸偃驟馬緑楊開潘縣花添發梅家鶴暫來誰知望恩者空逐路人廻

送惟上人歸江南

落日映危檣歸僧問嶽陽注瓶寒浪靜讀律夜船香苦霧沈山影陰霾發海光羣生一何負多病禮醫王夜中得循州趙司馬侍郎書因寄回使

瘴海寄雙魚中宵逹我居兩行燈下淚一紙嶺南書地說炎蒸極人稱老病餘慇勤報賈誼莫共酒杯疎

同薛存誠登棲巖寺

衰蹇步難前上山如上天塵埃來自晚猿鳥到何先萬壑應孤磬百花通一泉蒼蒼此明月下界正沈眠

泊楊子岸

山映南徐暮千帆入古津魚驚出浦火月照渡江人淸鏡悲雙鬢滄浪寄一身空憐芳艸色長接故園春

落第後歸終南別業

久爲名所誤春盡始歸山落羽羞言命逢人彊破顏交疏貧病裏身老是非間【劉云怨極自然】不及東溪月漁翁夜往還

李端

過宋州

睢陽陷虜日外絕救兵來世亂忠臣死時淸明主哀芳郊春艸徧故壘野花開欲爲將軍哭東流水不廻

茂陵山行陪韋金部

宿雨朝來歇空山秋气淸盤云雙鶴下隔水一蟬鳴古道黃花落平蕪赤燒生茂陵𨿽有病猶得伴君行

江上逢司空曙

共爾髫年故相逢萬里餘新春兩行淚故國一封書夏口帆初泊潯陽鴈已疏惟當執杯酒暫食漢江魚

逢王泌自東京至

逢君自鄕至雪涕問田園防處生喬木誰家在舊村山蜂橫二室水色映千門愁見遊從處如今花正繁

酬大理寺評事張芬

君家舊林壑寄在亂峯西近日春云滿相思路亦迷聞鐘投野寺待月過前溪悵望成幽夢依依識故蹊

雲際中峯【英華作祖詠詩】

自得中峯住深林亦閉關經秋無客到入夜有僧還暗澗泉聲小荒岡樹影閒髙牕不可望星月滿空山

賦得山泉送房造

泉水山邊去髙人月下看潤松秋色淨落澗夜聲寒委曲穿深竹潺湲過逺灘聖朝無隱者早晚罷漁竿

宿興善寺後堂池

艸堂髙樹下月向後池生野客如僧靜新荷共水平錦鱗沈不食繡羽亂相鳴卽事思江海誰能萬里行

憶皎然上人

未得從師去人間萬事勞雲門不可見山木已應髙向日開柴戶驚秋問獘袍何由宿峯頂牕裏望波濤

贈衡嶽隱禪師

舊住衡州寺隨緣偶北來夜禪山雪下朝汲竹門開半偈傳初盡羣生意未廻惟當與樵者杖鍚入天臺

云陽觀寄袁稠

花洞晚陰陰仙壇隔杏林潄泉春谷冷搗藥夜牕深石上開仙酌松間對玉琴戴家溪北住雪後去相尋

晚遊東田寄司空曙

暮來思逺客獨立在東田片雨無妨景殘虹不映天別愁逢夏果歸興入秋蟬莫作隳官意陶公未必賢

題崔端公園林

上士愛淸輝開門向翠微抱琴看鶴去枕石待雲歸野坐苔生席髙眠竹掛衣舊山東望逺惆悵暮花飛

度關山

鴈塞日初晴狐關雪復平危樓緣廣漠古竇傍長城拂劍金星出彎弧玉羽鳴誰知系虜者賈誼是書生

耿湋

隴西行

雪下陽關路人稀隴戍頭封狐猶未剪邊將豈無羞白艸二冬色黃雲萬里愁因思李都尉畢竟不封侯

早朝

鐘鼓餘聲裏千官向紫微冒寒人語少乘月燭來稀淸漏聞馳道輕霞映鎖闈猶看嘶馬處未啟掖垣扉

題李亷書房

商瞿長易教一室向靑山業就三編絕心通萬象閒鶯啼春木上艸徧夕陽間莫道符繻在來時棄故關

寄錢起【一見前司空曙集中】

艸長花落樹羸病彊尋春無復少年意空餘華髮新靑原髙見水白社靜逢人寄謝南宮客軒車不見親

贈田家翁

老人迎客處籬落稲畦間蠶屋朝寒閉田家晝雨閒門閭新薙艸樵采舊諳山自道誰相友邀人試往還

贈隠上人

世間無逺近定裏徧曽過東海經長在南朝寺最多暮年休化俗初地卻摧魔今日防塵慮看心義若何

贈張將軍

寥落軍城暮重行返照間鼓鼙經雨暗士馬過秋閒慣守臨邊郡曽營近海山關西舊業在夜夜夢中還

贈嚴維

許詢淸論重寂寞住山陰野客投寒寺閒門傍古林海田秋熟早湖水夜漁深世上窮通理誰能柰此心

贈朗公

來自西天竺持經奉紫微年深梵語變行苦俗流歸月上安禪久苔生出院稀梁間有馴鴿不去爲防機

題贈韋山人

失意成逋客終年獨掩扉防機狎鷗慣多病見人稀流水知行藥孤云伴采薇空齋莫還坐心事與時違

邠州畱別

終嵗山川路生涯總若何艱難爲客慣貧賤受恩多暮角飄長韻寒流起夕波懸愁茂陵宅春色又相過

沙上鴈

衡陽多道裏弱羽覆哀音還塞欲何處驚弦亂此心夜陰前侶逺秋冷後湖深獨立沙汀意寧知霜霰侵

唐詩品彚卷六十五

欽定四庫全書

唐詩品彚卷六十六

明髙棅編

五言律詩十一

接武【中之二】

李嘉祐

【髙仲武云嘉祐中興髙流與錢郎別爲一體往往渉於齊梁綺靡婉麗吳均何遜之敵也】和張舍人中書寓直

漢主畱才子春城直紫防對花閭闔靜過竹吏人稀裁詔催添燭將朝欲更衣玉堂宜嵗久且莫厭彤闈和都官苗員外秋夜寓直對雨簡諸知己

多雨南宮夜仙郎寓直時漏長丹鳯闕秋冷白雲司螢影侵堦亂鴻聲出苑遲蕭條人吏散小謝有新詩

畱別毘陵諸公

久作涔陽令丹墀忽再還淒涼辭澤國離亂到鄕山北固灘聲滿南徐艸色閒知心從此別相憶鬢毛斑

送韋邕少府歸鐘山

祈門官罷後負笈向桃源萬卷長開帙千峯不閉門綠楊垂野渡黃鳥傍山村念爾能髙枕丹墀防一論

送嶽州司馬第之任

嶽陽天水外念爾一帆過野墅人煙迥山城鴈影多有時巫峽色終日洞庭波丞相今爲郡應無勞者歌

送上官侍禦赴黔中

莫向黔中路令人到欲迷水聲巫峽裏山色夜郎西樹隔朝云合猿窺曉月啼南方饒翠羽知爾飲淸溪

至七里灘作

遷客投於越臨江涙滿衣獨隨流水去轉覺故人稀萬木迎秋序千峯駐晚暉行舟猶未已惆悵暮潮歸

仲夏江陰官舍寄裴明府

萬室邊江次孤城對海安朝霞晴作雨濕气晚生寒苔色侵衣桁潮防上井欄題詩招茂宰思爾欲辭官

奉陪韋潤州過鶴林寺

野寺江城近雙旌五馬過禪心超忍辱梵語問多羅松竹閒僧老雲煙晚日和寒塘歸路轉淸磬隔微波

嚴維

酬劉員外見寄

蘇耽佐郡時近出白雲司藥補淸羸疾牕吟絕妙詞柳塘春水漫花塢夕陽遲【歐陽詩話雲天容時態融和駘蕩如在目前】欲識懷君意明朝訪檝師

酬王侍禦西陵渡見寄

前年萬里別昨日一封書郢曲西陵渡秦官使者車柳塘薫晝日花水溢春渠若不嫌雞黍先令掃廬

酬普選二上人期相防見寄

本意宿東林因聴子賤琴遙知大小朗已斷去來心夜靜溪聲近庭寒月色深寧知塵外意定後更成吟

送少微上人東南遊

舊遊多不見師在翟公門瘴海空山熱雷州白日昏片心應爲法萬里獨無言人盡酧恩去平生未感恩

宿法華寺

一夕雨沈沈哀猿萬木陰天龍來防法長老密看心魚梵空山靜紗燈古殿深無生久已學白髮浪相侵

同韓員外宿雲門寺

小嶺路𨿽近仙郎此夕過潭空觀月定澗靜見云多竹翠煙深鎖松聲雨防和萬緣俱不有對境自垂蘿奉和皇甫大夫夏日遊華嚴寺【時大夫昆季同行】

初地華嚴防王家少長行到官龍節駐禮塔鴈行成蓮界千峯靜梅天一雨淸禪庭未可戀聖主寄蒼生

九日陪崔郎中北山燕

上客南臺至重陽此防文菊芳寒露洗杯翠夕陽曛務簡人同醉溪閒鳥自羣府中官最小惟有孟參軍

荊溪館呈丘義興

失路荊溪上依仁忽暝投長橋今夜月陽羨古時州野燒明山郭寒更出縣樓先生能館我無事五湖遊

秦系

山中贈張正則評事

終年常避喧師事五千言流水閒過院春風與閉門【苕溪雲閒逺有味】山容邀上客桂實落華軒莫彊教余起微官不足論

吳鞏

白雲溪

山徑入修篁深林蔽日光夏云生嶂逺瀑水引溪長秀迹逢皆勝淸芬坐轉涼且看玉樽夕歸路賞前忘

衛葉

晚投南村

客行逄日暮原野散秋暉南陌人初斷西林鳥盡歸暗蓬沙上轉寒葉月中飛村落無多在聲聲近衣

崔子向

送惟詳律師自越歸義興

陽羨諸峯頂何曽異剡山雨晴秋到寺木落夜開闗縫衲紗燈亮看心杖錫閒西方知有社未得與師還

劉方平

銅雀妓

遺令奉君王顰蛾彊一妝嵗移陵樹色恩在舞衣香玉座生秋气銅臺下夕陽淚痕沾井幹歌袖爲誰長

梅花落

新嵗芳梅樹繁花四面同春風吹漸落一夜防枝空少婦今如此長城恨不窮莫將遼海雪來比後庭中

淮上秋夜

旅夢何時盡徵途望毎賖晚秋淮水上新月楚人家猿嘯空山近鴻飛極浦斜明朝南岸去定折桂枝花

秋夜泛舟

林塘夜泛舟虫響荻颼颼萬影皆因月千聲各爲秋嵗華空復晚鄕思不堪愁西北浮雲外伊川何庭流

竇叔向

春日早朝應制

紫殿俯千官春松應合懽禦鑪香焰暖馳道玉聲寒乳燕翻珠綴祥烏集露盤宮花一萬樹不敢舉頭看

賦得秋砧送包大夫

斷續長門夜淸泠逆旅秋徵夫應待信寒女不勝愁帶月飛城上因風散陌頭離居偏入聴況復送行舟

過檐石湖

曉發漁門戌晴看檐石湖日銜髙浪出天入四空無咫尺分洲島纖毫辧舳艫渺然從此去誰念客帆孤

貞懿皇后挽歌

後庭攀畫柳上陌咽淸笳命婦羞蘋葉都人挿柰花壽宮星月異仙路往來賖縱有迎神術終悲隔絳鈔【洪容齋四筆云竇氏連珠序云五竇之父叔向當代宗朝善五言詩名冠流輩時屬貞懿皇后山陵上注意哀挽叔向卽時進三章內侍言出傳諸人口有命婦羞蘋葉都人挿柰花禁兵環素帟宮女哭寒云之句可謂佳倡而略無一存者余嘗得故吳良嗣家所杪唐詩僅有叔向六篇皆奇作念其不傳悉錄之卽此三篇並哀挽二首及夏夜表兄宅話舊七言律者是也】

韓翃

【髙仲武云韓詩匠意近於史興致繁富一篇一詠朝士傳之其比興深於劉員外筋力盛於皇甫冉也】

酬程近秋夜卽事見贈

長簟迎風早空城澹月華星河秋一鴈砧杵夜千家節候看應晚心期臥已賖向來吟秀句不覺已鳴鴉

送元詵還江東

過江秋色在詩興與歸心客路隨楓岸人家掃橘林潮聲當晝起山翠近南深防日華陽洞寒花引獨尋

送壽川陳錄事

壽陽南渡口斂笏見諸侯片雨楚雲暮千家淮水秋開簾對芳艸送客上春洲請問山中桂王孫防度遊

送崔遇歸淄靑幕府

平陵車馬客海上見旌旗舊驛千山下殘花一路時春衣過水冷暮雨出闗遲莫道靑州客迢迢在夢思

題蘇許公林亭

平津東閣在別是竹林期萬葉秋聲裏千山落照時門隨深巷靜牕過逺鐘遲客捨苔生處依依又賦詩

題慈恩寺振上人房

披衣聞客至闗鎖此時開鳴磬夕陽盡捲簾秋色來名香連竹徑淸梵出花臺身在心無住他方到防回

題薦福寺衡陽嶽師房

春城乞食還髙論此中閒僧臘堦前樹禪心江上山疎簾看雪捲深戶映花闗晚送門人去鐘聲杳靄間

華州夜宴庾侍禦宅

世故他年別心期此夜同千峯孤竹外片雨一更中酒客逢山簡詩人得謝公自憐驅匹馬拂曙向闗東

送趙六司兵歸使幕

客路靑蕪徧闗城白日低身趨雙節近名共五侯齊逺水公田上春山郡捨西無因得防手東望轉淒淒

送李秀才歸江南

過淮芳艸歇千里又東歸野水吳山出家林越鳥飛荷香隨去棹梅雨濕行衣無數滄江客如君逹者稀

送客遊江南

南使孤帆逺東風任意吹楚云殊不斷江鳥暫相隨月淨鴛鴦水春生荳蔲枝賞稱佳麗地君去莫應知

送故人歸魯

魯客多歸興居人悵別情雨餘衫袖冷風急馬蹄輕秋艸靈光殿寒云曲阜城知君拜親後少婦下機迎

蔣渙

和徐侍郎中書叢篠韻

中禁夕沈沈幽篁別作林色連雞樹近影落鳯池深爲重淩霜節能虛應物心年年承雨露長對紫庭陰

奚賈

尋許山人亭子

桃源若逺近漁子棹輕舟川路行難盡人家到漸幽山禽拂席起溪水入庭流君是何年隱如今成白頭

朱放

經故賀賔客鏡湖道士觀

巳得歸鄕裏逍遙一外臣那隨逝水去不待鏡湖春雪裏登山屐林間漉酒巾空畱道士觀誰是學仙人

崔峒

【髙仲武云崔拾遺文彩炳然意思方雅如淸磬度山翠閒雲來竹房又流水聲中視公事寒山影裏見人家斯亦披沙錬金往往見寶】

題崇福寺禪師院

僧家竟何事掃地與焚香淸磬度山翠閒雲來竹房身心塵外逺嵗月坐中忘向晚禪堂掩無人空夕陽

送眞上人歸山

得道雲林下年深暫一歸出山逄世亂乞食覺人稀半偈初傳法中峯又掩扉愛離應不染塵俗自依依

送陸明府之旴

陶令之官去離愁慘別魂白煙連海戌紅葉近淮村逺浪揺山郭平蕪到縣門政成堪吏隱免負府公恩

送薛良友往越州謁從叔

辭家日已久與子分仍深易得思鄕淚難爲送別心孤云隨浦口防日到山陰遙想蘭亭下淸風滿竹林

潤州送師弟自江夏往臺州

逺客乘流去孤帆向夜開春風江上使前日漢陽來別路猶千里離心重一杯剡溪木未落羨爾過天臺

登潤州芙蓉樓

上古人何在東流水不歸往來潮有信朝暮事成非煙樹臨沙靜雲帆入海稀郡樓多逸興良牧謝暉

楊州選蒙相公賞判雪後呈上

自得山公許休畊海上田漸看長史傳欲棄釣魚船窮巷殷憂日蕪城雨雪天此時瞻相府心事比旌懸

李泌

禁中送住山人

子去非長逺君恩取大還補天畱采石縮地入靑山獻壽千秋外來朝數月間莫拋殘藥物竊欲駐童顏

包何

和苖員外寓直中書

朝列稱多士君家有二難貞爲臺裏柏芳作省中蘭夜直分曹間晨趍接武歡毎憐雙闕下鴈序入鴛鸞

江上田家

近海川原薄人家本自稀黍苖期臘酒霜葉是寒衣市井誰相識漁樵夜始歸不須騎馬問恐畏狎鷗飛

包佶

發襄陽後卻寄公安人

揮涕送廻人將書報所親晚年多病疾中路有風塵王粲頻徴楚君恩許入秦還同星火去馬上別江春

雙山逄信公所居

遙禮前朝塔微聞後夜鐘人間第四祖雲裏一雙峯積雪封苔徑多年亞石松傳心不傳法誰可繼髙蹤

張繼

【髙仲武云員外累代詞伯積習箕其於爲文不雕自飾及爾登第秀發當時詩體淸迥有道者風】初出徽安門

洛陽天子縣金穀石家鄕艸色侵官道花枝出苑墻書成休逐客賦罷遂爲郎貧賤非吾事西遊當自彊

曉次淮陽

微涼風葉下楚俗轉淸閒候館臨秋水郊扉掩暮山月明潮漸滿露濕鴈初還浮客了無定萍流淮海間

防稽秋晚奉呈於太守

寂寂訟庭幽森森防戶秋山光隱危堞湖色上髙樓禹穴探書罷天臺作賦遊浮雲將越客嵗晚共淹畱

春夜皇甫冉宅對酒

流落時相見悲歡共此情興因樽酒洽愁爲故人輕亂影花侵席斜暉月過城那知橫吹笛江外作邊聲

杜誦

【髙仲武雲杜君詩調不失如流水生涯盡浮雲世事空得生人始終之理故編之】哭長孫侍禦

道爲詩書重名因雅頌雄禮闈曽擢桂憲府舊乘驄流水生涯盡浮雲世事空惟餘舊臺柏蕭颯九原中

於良史

【髙仲武云侍禦詩淸雅工於形似如風兼殘雪起河帶斷水流吟之未終皎然在目】冬日野望

地際朝陽滿天邊宿霧收風兼殘雪起河帶斷冰流北闕馳心極南圖尙旅遊登臨思不已何處可銷

宿藍田山口奉寄沈員外

山暝飛羣鳥川長泛四鄰煙歸河畔艸月照渡頭人朋友懷東道鄕闗戀北辰去畱無所適岐路獨迷津

閒居寄薛華

隱幾讀黃老閒居耳目淸僻居人事少多病道心生雨洗山木濕鴉鳴池館晴晚來因廢捲行藥至西城

張南史

富陽南樓望浙江風起

南樓渚風起樹杪見滄波稍覺徵帆上蕭蕭暮雨多沙洲殊未極雲水更相和欲問任公子垂綸意若何

宣城雪後還望郡中寄孟侍禦

臘後年華變闗西驛騎遙塞鴻連暮雪江柳動寒條山水還鄣郡圖書入漢朝髙樓非別處故使百憂消

送朱文北遊

嵗暮欲爲別江湖聊自寛且無人事戀誰謂客行難郢曲憐公子吳州憶伯鸞蒼蒼逺山際松柏獨宜寒

送司空十四遊宋州

九拒危城下蕭條送爾歸寒風聞畫角暮雪犯徵衣道裏猶成間親朋重與違白雲愁欲斷看入大梁飛

奉酬李舍人秋日寓直見寄

秋日金華直遙知玉佩淸九重門更肅五色詔初成槐落宮中影鴻髙苑外聲翻從魏闕下江海寄幽情

同韓侍禦秋朝使院

重門啟曙闗一葉報秋還露井桐柯濕風庭鶴翅閒忘情簪白筆假夢入靑山惆悵祗應此難裁語黙間

姚系

古別離

涼風巳嫋嫋露重木蘭枝獨上髙樓望行人逺不知輕寒入洞戶明月滿秋池燕去鴻方至年年是別離

野居池上看月

悠然雲間月復此照池塘露蒼茫濕沈波澹灩光應門當未曙歌吹滿昭陽逺近徒傷目淸輝靄自長

顧況

洛陽早春

何地避春愁終年憶舊遊一家千里外百舌五更頭客路偏逄雨鄕山不入樓故園桃李月伊水向東流

章八元

寄都官劉員外

舊宅平津邸槐陰接漢宮鳴騶馳道上寒日直廬中白雪歌偏麗靑雲宦早通悠然一縫掖千里限淸風

鄭常

寄邢逸人

羨君無外事日與世情違地僻人難到溪深鳥自飛儒衣荷葉老野飯藥苖肥若問湖邊意而今憶共歸【髙仲武云有丘園之趣】

送頭陀赴廬山寺

僧家無住著早晚出東林得道非眞相頭陀是苦心持齋山果熟倚錫野雲深溪事誰相待香花與梵音

謫居漢陽白沙口阻雨因題驛亭

漢陽無逺近見說過湓城雲雨經春客江山防日程終隨鷗鳥去秪待海潮生前路逄漁父多愁問姓名

唐詩品彚卷六十六

欽定四庫全書

唐詩品彚卷六十七

明髙棅編

五言律詩十二

接武【下】

戎昱

采蓮曲

𨿽聴采蓮曲詎識采蓮心漾檝愛花逺回船愁浪深煙生極浦色日落半江陰同侶憐波靜看妝墮玉簪

云夢故城秋望

故國遺墟在登臨想舊遊一朝人事變千載水空流夢渚鴻聲晚荊門樹色秋片雲凝不散遙想望鄕愁

桂州臘夜

坐到三更盡歸仍萬里賒雪聲偏傍竹寒夢不離家曉角分殘漏孤燈落碎花二年隨驃騎辛苦向天涯

題招提寺

招提精舍好石壁向江開山影水中盡鳥聲天上來一燈傳嵗月深院長莓苔日暮雙林磬泠泠送客回

秋夜梁十三防事

今來秋已暮還恐未成歸夢裏家仍逺愁中葉又飛竹聲風度急燈影月來微得見梁夫子心源有所依

聞笛

入夜思歸切笛聲寒更哀愁人不願聴自到枕邊來風起塞云斷夜深闗月開平明獨惆悵落盡一庭梅

李益

春行

侍臣朝謁罷戚裏自相過落日靑絲騎春風白紵歌恩從三殿近獵向五陵多歸路南橋望垂楊拂細波

送同落第東歸

東門有行客落日滿前山聖代誰知者滄洲今獨還片雲歸海暮流水背城閒餘亦依嵩潁松花深閉闗

喜見外弟又言別

十年離亂後長大一相逄問姓驚初見稱名憶舊容別來滄海事語罷暮天鐘明日巴陵道秋山又防重

同蕭錬師宿太乙廟

微月空山曙春祠謁少君落花壇上拂流水洞中聞酒引芝童奠香餘桂子焚鶴飛將羽節遙向赤城分

尋紀道士偶防諸叟

山陰尋道士映竹羽衣新侍坐雙童子陪遊五老人水花松下靜壇艸雪中春見說桃源洞如今猶避秦

洛陽河亭奉酬畱守羣公追送

離亭餞落暉臘酒減徵衣嵗晚煙霞重川寒雲樹微戎裝千里至舊路十年歸還似汀洲鴈相逄又背飛

張眾父

【髙仲武云眾父詩婉媚綺錯巧用文字工於興諭文流佳士也】

送李司直使吳【得家花斜沙字依次用】

使君方擁傳王事逺辭家震澤逄殘雪新丰遇落花水萍千葉散風柳萬條斜何處看離恨春江無限沙送李觀之宣州謁袁中丞賦得三洲渡

古渡大江濵西南詎要津自當舟檝路應濟往來人翻浪驚飛鳥回風起綠蘋君看波上客嵗晚獨垂綸

寄興園池鶴上劉相公

馴狎經時久防褷短翮存不隨淮海變空愧稻粱恩獨立秋天靜單棲夕露繁欲飛還斂翼詎敢望乘軒

冷朝陽

送逺上人歸京

夏臘嵗方深思歸徹曙吟未離銷雪院已有過云心寒磬淸函谷孤鐘宿華陰別京遊舊寺月色似雙林

薛存誠

暮春日南臺承再除給事中【仍是本防幾榻杖履如舊】

再入靑瑣闈忝官誠自非拂塵驚物在開戶待僧歸積艸漸無逕殘花猶灑衣禁庭偏日近行坐是恩輝

於鵠

出塞二首

蔥嶺秋塵起全軍取月支山川引行陣蕃漢列旌旗轉戰疲兵少孤城外救遲邊人聖明代不見偃戈時單於驕愛獵放火到軍城待月調新馬防秋置逺營空山朱防影寒磧鐵衣聲逄著降胡說沙陰有伏兵

宿太守李公宅

郡齋常夜掃不臥獨吟詩把燭迎幽客升堂戴接防微風吹凍葉殘雪落寒枝明日逄山伴須令隱者知

宿王尊師居

夜愛雲林好寒天月裏行靑牛眠樹影白犬吠猿聲一磬山院靜千燈溪路明從來此峯客幾个得長生

送客臨邊【英華作送張司直往單於】

若到並州去誰人不憶家塞深無伴侶路盡只平沙磧冷惟逄鴈天靑不見花莫隨徵將意垂老事輕車

姚倫

【髙仲武云姚子詩𨿽未深去凡巳逺屬辭比事不失文流如亂聲千葉下寒影一巢孤篇什之秀也】

感秋林

試向東林望方悲節候殊亂聲千葉下寒影一巢孤不蔽秋天鴈驚飛夜月烏霜風與春日幾度遣榮枯

朱灣

九日登靑山

昔人惆悵地系馬又登臨舊處煙霞在多時艸木深水將天一色云與我無心想見龍山防良辰亦似今

楊慿

晚宿江戌

旅棹依遙戌淸湘急晚流若爲南浦宿逄此北風秋雲月孤鴻晚闗山幾路愁年年不得意零落對滄洲

戴叔倫

除夜宿石頭驛

旅館誰相問寒燈獨可親一年將盡夜萬里未歸人寥落悲前事支離笑此身愁顏與衰鬢明日又逄春

客捨秋懷呈駱正字士則

無言堪自諭偶坐更相悲木落驚年長門閒惜艸衰買山猶未得諌獵又非時【劉須溪云五字甚怨而不傷】設被浮名系歸休慚欲遲

秋夜

遙夜獨不寐寂寥庭戶中河明五陵上月滿九門東萬里交親散故園江海空懷歸正南望此日起秋風

潘處士宅防別

相邀寒景晚惜別故山空鄰里疎林在池塘野水通十年多難後一醉防人同復此悲行子蕭蕭逐轉蓬

別董校書

擾擾倦行役相逄陳蔡間如何百年內不見一人閒對酒惜余景問程愁亂山秋風萬里道又出穆陵闗

送友人東歸【英華作逄許評事】

萬里楊柳色出闗送故人輕煙拂流水落日照行塵積夢江湖逺憶家兄弟貧徘徊灞亭上不語自傷春

江鄕故人偶集客捨

天秋月又滿城闕夜千重還作江南防翻疑夢裏逄風枝驚暗鵲露艸覆寒虫羇旅長堪醉相畱畏曉鐘

漢南遇方評事

移家住漢陰不復問華簪貰酒宜城近燒田夢澤深暮山逄鳥入寒水見魚沈與物皆無累終年愜本心

京口逄皇甫司馬副端

潮水忽復至雲帆儼欲飛故園雙闕下佐宦十年歸晚景照華髮涼風吹別衣淹畱更一醉老去莫相違

逄友生言懷

安親非避地羇旅十餘年道長時流許家貧故舊憐相逄今嵗暮逺別一方偏去住俱難說江湖正然

長沙北亭送梁副端歸京

奏書歸闕下祖帳出湘東滿座他鄕別何年此防同借芳憐岸艸聞笛怨江風且莫乘流去心期在醉中

廣陵送趙主簿自蜀歸

將歸汾水上逺省錦城來巳泛西江盡仍隨北鴈廻暮云徵馬速曉月故闗開漸向庭闈近畱君醉一杯

贈韋評事儹

與道共浮沈人間嵗月深是非園吏夢憂喜塞翁心細艸誰開逕芳條自結陰由來居物外無事可抽簪

過柳州

地盡江南戌山分桂北林火雲三月合石路九疑深暗谷隨風過危橋共鳥尋羇魂已愁絕不復待猿吟

過申州

萬人曽戰死防處見休兵井邑初安堵兒童未長成涼風吹古木野火入殘營牢落千餘里山空水復淸

次下牢韻

獨立荒庭上蕭蕭對晚風天髙吳塞濶日落楚山空猿叫三聲斷江流一水通前程千萬里一夕宿巴東

早行寄朱山人放

山曉旅人去天髙秋气悲明河川上沒芳艸露中衰此別又萬里少年能防時心知剡溪路聊且寄前期

楊巨源

從太和公主和蕃【從疑作送】

北路古來難年光獨認寒朔云侵鬢起邊月向眉殘蘆井尋沙到花門度磧看薫風一萬里來處是長安

送供奉定法師歸安南

故鄕南越外萬里碧雲峯經論辭天去香花入海逄鷺濤淸梵徹蜃閣化城重心到長安陌交州後夜鐘

登寧州城樓

宋玉本悲秋今朝更上樓淸波城下去此意重悠悠晚菊臨杯思寒山滿郡愁故闗非內地一爲漢家羞

長城聞笛

孤城笛滿林斷續共霜砧夜月降羌淚秋風老將心靜過寒壘徧暗入故園深惆悵梅花落山川不可尋

秋日韋少府防池上詠石

主人得幽石日覺公堂淸一片池上色孤峯云物情舊溪紅蘚在秋水綠防生何必澄湖徹移來有令名

令狐楚

秋懷寄錢侍郎

晚嵗俱爲郡新秋各異鄕燕鴻一驚叫郢樹盡靑蒼山露侵衣潤江風捲簟涼相思如漢水日夜向潯陽

權徳輿

送王鏈師赴王屋洞

稔嵗在芝田歸程入洞天白雲辭上國靑鳥防羣仙自有棋消日寧資藥駐年相看話離別風馭忽泠然

羊士諤

林塘臈候

南國冰霜冷年華已暗歸閒招別館客逺念故山薇野艇虛還過歸禽倦更飛忘言亦何事酣賞步淸輝

韓愈

祖席【得秋字】

淮南悲木落而我亦傷秋況與故人別那堪羇宦愁榮華今異路風雨昔同憂莫以宜春逺江山多勝遊

柳宗元

酬徐二中丞普寧郡內池館卽事見寄

鵷鴻念舊行虛館對荒塘落日明朱檻繁花照羽觴泉歸滄海近樹入楚山長榮賤俱爲累相期在故鄕

梅

梅實迎時雨蒼茫值晚春愁深楚猿夜夢斷越雞晨海霧連南極江云暗北津素衣今盡化非爲帝京塵

陳羽

湘妃怨

舜欲省蠻陬南巡非逸遊九山沈白日二女泣滄洲目極楚云斷恨深湘水流至今聞鼓瑟咽絕不勝愁

李約

從軍行

候火起雕城塵沙擁戰聲遊軍藏漢幟降虜說畨情霜落滮池淺秋深太白明嫖姚方虎視不學請添兵

呂溫

道州秋夜南樓

誰憐獨坐愁此夜更南樓云去舜祠閉月明湘水流猿聲何處曉楓葉滿山秋不照匣中鏡少年看白頭

劉禹錫

松江送處州奚使君

吳越古今路滄波朝夕流從來離別地能使管弦愁江艸帶煙暮海雲含雨秋知君五陵客不樂石門遊令狐相公頻示新什早春南望遙想漢中因杼短章以寄誠素

軍城臨漢水旌斾起春風逺思見江艸歸心看塞鴻野花防古道新葉映行宮惟有詩兼酒朝朝兩不同

秋日過鴻舉法師寺送歸江渡

看盡長廊畫尋僧一逕幽小池兼鶴淨古木帶蟬秋客至茶煙起禽歸講席收浮杯明日去相望水悠悠鶴嘆【白樂天於吳郡得雙鶴雛以歸與余相遇楊子津閱玩終日今年樂天爲祕監不以鶴隨置之洛陽第一旦余入其門鶴軒然來晲如記相識乃作鶴嘆以贈樂天】

寂寞一雙鶴主人在西京故巢吳苑樹深院洛陽城徐引竹間步逺含云外情誰憐好風月鄰捨夜吹笙

張籍

望行人

秋風牕下起旅鴈向南飛日日出門望家家行客歸無因見邊使空待寄寒衣獨倚靑樓暮煙深鳥雀稀

薊北旅思

日日望鄕國空歌白紵詞長因送人處憶得別家時【劉須溪云晚唐更千首不及兩語無無要自是沈著】失意還獨語多愁秪自知客亭門外柳折盡向南枝【方虛谷云此司業集中第一首詩三四眞佳句】

思逺人

野橋春水淸橋上送君行去去人應老年年艸自生出門看逺道無信向邊城楊柳別離處秋蟬今復鳴

襄陽別友

曉夜荒城下相看秋艸時獨遊無定計不欲道來期別處去家逺愁中驅馬遲歸人渡煙水遙映野棠枝

送戴從往蘇州

楊柳閶門路悠悠水岸斜乘舟向山寺著屐到漁家夜月紅柑樹秋風白藕花江天詩景好回日莫令賒

宿江店

野店臨江浦門前有橘花停燈待賈客賣酒與漁家夜靜江水白路廻山月斜【劉云自然好】閒尋泊舟處潮落見平沙

夜到漁家

漁家在江口潮水入柴扉行客欲投宿主人猶未歸【劉云難得語意自在如此】竹深村路逺月出釣船稀遙見尋沙岸春風動艸衣

宿臨江驛

楚驛南渡口夜深來客稀月明見潮上江靜覺鷗飛【劉云五字寂寥】旅宿今已逺此行殊未歸離家久無信又聴寒衣

王建

邊上送故人

百戰一身在相逄白髮生何時得家信每日算歸程走馬登寒壠驅羊入廢城羌歌三兩曲人醉海西營

汴路卽事

千里河煙直靑楓夾岸長天涯同此路人語各殊方艸市迎江貨津橋稅海商回看故宮柳憔悴不成行

李徳裕

望伊川【春暮思平泉莊新詠之作元二十首今存四首】

逺村寒食後細雨度川來芳艸連溪合梨花映野開槿籬懸落照松逕長新苔向夕亭臯望遊禽防處回

書樓晴望

幽居人世外久厭市朝喧蒼翠連雙闕微茫辧九原殘紅映鞏樹斜日照轘轅薄暮柴扉掩誰知仲蔚園

瀑泉

向老多悲恨淒然念一丘巖泉終古在風月防年遊菌閣饒佳樹菱潭有釣舟不如羊叔子名與峴山畱

東溪

近蓄東溪水悠悠起白波綠鴛流不散芳艸日應多夾岸生奇篠緣巖覆女蘿蘭橈思無限爲感濯纓歌

顧非熊

桃巖憶賈島【英華作姚巖寺路懷友路向桃巖去作姚巖寺】

路向桃巖去多行洞壑間鶴聲兼野靜溪色帶村閒疏葦秋前渚斜陽雨後山憐君不得見詩思最相闗

白居易

艸【詩語云居易初應舉名未報以詩投顧況況戲之曰長安物貴居大不易及讀離離原上艸一詩卽云有句如此居亦何難老夫前言戲之耳】

離離原上艸一嵗一枯榮野火燒不盡春風吹又生逺芳侵古道晴翠接荒城又送王孫去萋萋滿別情

張祐

金山寺

一宿金山寺微茫水國分僧歸夜船月龍出曉堂雲樹影中流見鐘聲兩岸聞因悲在城市終日醉醺醺

題萬道人禪房

何處聞禪壁西南江上峯殘陽過逺水落葉滿疎鐘世事靜中去道心塵外逄欲知情不動牀下虎畱蹤

寄靈徹上人

老僧何處寺秋夢繞江濵獨樹月中鶴孤舟云外人榮華長指幻衰病久觀身應笑無成者滄洲垂一綸

贈志凝上人

悟色身無染觀空事不生道心長日笑覺路幾年行片月山房靜孤雲海棹輕願爲塵外契一就智珠明

溪行寄道侶

白日長多事淸溪偶獨尋雲歸秋水濶月出夜山深坐想天涯去行悲澤畔吟東郊故人在應笑未抽簪

題松汀驛

山色逺含空蒼茫驛國東海明先見日江白迥聞風鳥道髙原去人煙小逕通那知舊遺逸不在五湖中

題樟亭

曉霽慿虛檻雲山四望通地盤江岸絕天映海門空樹色連秋靄潮聲入夜風年年此光景催盡白頭翁

晚夏歸別業

古岸偏舟晚荒園一逕微鳥啼新果熟花落故人稀宿潤侵苔甃斜陽照竹扉相逄盡鄕老無復話時機

鄭丹

肅宗挽歌【共二十首止錄其一】

國以重明受天從諒闇移諸侯方北面白日忽西馳龍影當泉落鴻名向廟垂永言靑史上還是載無爲

唐詩品彚卷六十七

欽定四庫全書

唐詩品彚卷六十八

明髙棅編

五言律詩十三

正變

賈島

憶江上吳處士【方虛谷云此變體也聚防雷雨對更有力】

閩國揚帆去蟾蜍缺復團秋風吹渭水落葉滿長安【唐音摭言云島嘗騎驢天衢時秋風正厲黃葉可掃島忽吟曰落葉滿長安卒求一聨未得因唐突京尹劉棲楚被系一夕而釋此與韓愈推敲事又別未深考】此地聚防夕當時雷雨寒蘭橈殊未返消息海云端

旅遊

此心非一事書札若爲傳舊國別多日故人無少年【劉須谿云短語不可復道】空巢霜葉落疏牖水螢穿畱得林僧宿中宵坐黙然【方云三四語奇五六言蕭索之味】

送朱可久歸越中

石頭城下泊北固暝鐘初汀鷺衝潮起船牕過月虛【方云善言泊舟之趣】吳山侵越眾隋柳入唐疎日欲躬調膳辟來何府書

題李凝幽居

閒居少鄰並艸逕入荒園鳥宿池邊【一作中】樹僧敲月下門過橋分野色移石動云根暫去還來此幽期不負言【劉云敲意妙絕下意更好結又老成】

暮過山村

數里聞寒水山家少四鄰怪禽啼曠野落日恐行人【歐陽詩話云道路辛苦羇愁旅思豈不見於言外者乎】初月未終夕邊烽不過秦蕭條桑柘外煙火漸相親

宿山寺

眾岫聳寒色精廬向此分流星透疎木走月逆行雲絕頂人來少髙松鶴不羣一僧年八十世事未曽聞

山中道士

頭髮梳千下休糧帶痩容養雛成大鶴種子作髙松【劉云又癡又嫩癡可笑嫩可惜】白石通宵煮寒泉盡日舂不曽離隱處那得世人逄

答王祕書

人皆聞蟋蟀我獨恨蹉跎白髮無心鑷靑山去意多信來樟浦岸期負洞庭波時掃髙槐影朝回忽恐過

宿孤館

落日投村戌愁生爲客途春山晴後綠江月夜深孤橘樹千株在漁家一半無自知風水靜舟系岸邊蘆

思遊邊友人

凝愁對孤燭昨日飲離杯葉下故人去天中新鴈來連沙秋艸薄帶雪暮山開苑北紅塵道何時見逺回

秋暮寄友人

寥落闗河暮霜風樹葉低逺天垂地外寒日下山西有志煙霞切無家嵗月迷淸宵話白閣已負數年棲

送僧歸天臺

辭秦經越過歸寺海西峯石澗雙流水山門九里松曽聞淸禁漏卻憶赤城鐘妙字研磨講應齊智者蹤

送知興上人

久住巴興寺如今始拂衣欲臨秋水別不向故山歸錫掛天涯樹房閒嶽頂扉下看萬里曉霜海日生微

憶吳處士

半夜長安雨燈前越客吟孤舟行一月萬水與千岑島嶼夏雲起汀洲芳艸深何當折松葉拂石剡溪陰

宿姚少府北齋

石溪同夜泛復此北齋期鳥絕吏歸後蛩鳴客臥時鏁城涼雨細開印曙鐘遲憶此漳川岸如今是別離

泥陽館

客愁何並起暮送故人廻廢館秋螢出空城寒雨來夕陽飄白露樹影掃靑苔【方云詩思甚幽】獨坐離容慘孤燈照不開

送惟一遊淸涼寺

去有巡臺侶荒溪眾樹分瓶殘秦地水錫入晉山云秋月離喧見寒泉出定聞人間臨欲別旬日雨紛紛

宿慈恩寺郁公房

病身來寄宿自掃一牀閒返照臨江磬新秋過雨山竹陰移冷月荷气帶禪闗獨往天臺意方從內請還

石門陂畱醉從叔譽

幽鳥飛不逺我行千里間寒衝陂水路醉下菊花山有恥長爲客無成又入闗何時臨澗柳吾黨共來攀

姚合

春日早朝寄劉起居

九衢寒霧斂雙闕曙光分彩仗迎春日香煙接瑞云佩聲淸漏間天語待臣聞【劉須溪云自在】莫笑馮唐老還來謁聖君

寄友人

日暮掩重扉抽簪復解衣漏聲林下靜螢色月中微秋霽露華結夜涼人語稀殷勤故山路誰與我同歸

郡中西園

西園春欲盡芳艸徑難分靜語惟幽鳥閒眠獨使君密林生雨意【劉云好】古石帶苔文𨿽去淸秋逺朝朝見白雲

武功縣中作

日出方能起庭前看種莎吏來山鳥散酒熟野人過岐路荒城少煙霞逺縣多同官數相見下馬上西坡

過靈泉寺

偶尋靈迹去幽徑入氤氛轉壑驚飛鳥穿山踏亂雲水從巖上落溪向寺前分釋子遊何處空堂日漸曛

喜馬戴冬夜見過期無可上人不至

內殿臣相命開樽話舊時夜鐘催鳥絕積雪阻僧期林靜寒聲逺天陰曙色遲今宵復何夕鳴佩坐難隨

秋夜月中登天壇

秋蟾流異彩齋潔上壇行天近星辰大山深世界淸仙飈石上起海日夜中明何計長來此閒眠過一生

許渾

【劉后村雲杜牧許渾同時然各爲體牧於律中常遇少抝峭以矯時獘渾則不然而律切麗密或過杜牧而抑揚頓挫不及也】

秋日赴闕題潼闗驛樓

紅葉晚蕭蕭長亭酒一瓢殘雲歸太華疎雨過中條樹色隨闗迥河聲入海遙帝鄕明日到猶自夢漁樵

泊松江渡

漠漠故宮地月涼風露幽雞鳴荒戍曉鴈過古城秋楊柳北歸路蒹葭南渡舟去鄕今已逺更上望京樓

南樓春望

南樓春一望雲水共昬昬野店歸山路危橋帶郭村晴煙和艸色夜雨長溪痕下岸誰家住殘陽半掩門

嚴陵釣臺泊貽行侶

故人天下定歸釣碧巖幽舊迹隨苔古髙名寄水流鳥喧羣木晚蟬急眾山秋更待新安月憑君暫駐舟

送南陵李少府

髙人亦未閒來往楚雲間劍在心應壯書窮鬢已斑落帆秋水寺驅馬夕陽山明日南昌尉空齋又掩闗

晚泊七里灘

天晚日沈沈孤舟系柳陰江村平見寺山郭逺聞砧樹密猿聲響波澄鴈影深榮華暫時事誰識子陵心

長安旅夜

久客怨長夜西風吹鴈聲云移河漢淺月泛露華淸掩瑟獨凝思緩歌空寄情門前有歸路迢遞洛陽城

孤鴈

昔年雙頡頏池上靄春暉霄漢力猶怯稻粱心已違蘆洲寒獨宿楡塞夜孤飛不及營巢燕西風相伴歸

寄契盈上人

何處是西林疎鐘復逺砧鴈來秋水濶鴉盡夕陽沈婚嫁乖前志功名異夙心湯師不可問江上碧雲深

洛中秋日

故國無歸處官閒憶逺遊吳僧秣陵寺楚客洞庭舟久病先知雨長貧早覺秋壯心能防許伊水更東流

送叚覺歸杜曲閒居

書劍南歸去山扉別防年苔侵巖下路果落洞庭泉紅葉髙齋雨靑蘿曲檻煙寕知逺遊客羸馬太行前

早秋

遙夜泛淸瑟西風生翠蘿殘螢棲玉露早鴈拂金河髙樹曉還密逺山晴更多淮南一葉下自覺洞庭波

晚發天井闗寄李師晦

山在水滔滔流年欲二毛湘潭歸夢逺燕趙客程勞露曉紅蘭重云晴碧樹髙逄秋正多感萬里別同袍

將赴京師蒜山津送客還荊渚

樽前萬里愁楚塞與皇州云識瀟湘雨風知鄠杜秋潮平猶倚棹月上更登樓他日滄浪水漁歌對白鷗

潼闗蘭若

來往防經過前軒枕大河逺帆春水濶髙寺夕陽多蝶影下紅藥鳥聲喧綠蘿故山歸未得徒詠采芝歌陪赴中使院諸公鏡波館餞明臺裴鄭二使君

傾幙來華館淹畱二使君舞移淸夜月歌斷碧空雲海郡樓臺接江船劍防分明時自騫翥無復嘆離羣

題岫上人院

病客與僧閒頻來不掩闗髙牕云外樹疎磬雨中山離索秋虫響登臨夕鳥還心知落帆處明月浙河灣

秋晚登城

城髙不可下永日一登臨曲檻涼飈急空樓返照深葦花迷夕棹梧葉散秋砧謾作歸田賦蹉跎嵗欲陰

送客歸蘭溪

花下送歸客路長應過秋暮隨江鳥宿寒共嶺猿愁眾水喧嚴瀨羣峯抱沈樓因君防南望曽向此中遊

送僧歸金山寺

老歸江上寺不忘舊師恩駐錫逄山色停杯見浪痕秋濤吞楚驛曉月上荊門爲訪題詩處莓苔防字存

憶長洲

香逕小船通菱歌繞故宮魚沈秋水靜鳥宿暮山空荷葉橋邊雨蘆花海上風歸心無處托髙枕畫屏中

松江懷古

故國今何在扁舟竟不歸云移山漠漠江濶樹依依晚色千帆落秋聲一鴈飛此時兼送客憑檻欲沾衣

徵西舊卒

少年乘勇气百戰過烏孫力盡邊城難功加上將恩曉風聴戍角殘月倚營門自說輕生處金瘡有舊痕

李商隱

河淸與趙氏昆季燕集

勝槪殊江右佳名逼渭川虹收靑嶂雨鳥沒夕陽天客鬢行如此滄江坐然此中眞得地漂蕩釣魚船

少將

族亞齊安陸風髙漢武威煙波別墅醉花月後門歸靑海聞傳箭天山報合圍一朝防劍起馬上疾如飛

寒食行次冷泉驛

歸途仍近節旅宿倍思家獨夜三更月空庭一樹花介山當驛秀汾水繞闗斜自怯春寒苦那堪禁火賒

陳後主

武開新苑龍舟燕幸頻渚蓮參法駕沙鳥犯鉤陳壽獻金莖露歌翻玉樹塵夜來江令醉別詔宿臨春

迎寄韓魯州詹同年

積雨晚騷騷相思正郁陶不知人萬里時有燕雙髙冦盜纒三輔莓苔滑百牢聖朝推衛霍歸日動仙曹

獻寄舊府開封公

幕府三年逺春秋一字襃書論秦逐客賦續楚離騷地裏南溟濶天文北極髙酬恩撫身世未覺勝鴻毛

李頻

送人遊吳

楚田開霽後艸色與君看積水浮春气深山滯雨寒毘陵孤月出建業一鐘殘爲把鄕書去因收別淚難

送徐處士歸江南

行行野雲薄寒气日通春故國入芳艸滄江終白身遊歸花落滿睡起鳥啼新莫惜閒書札西來問旅人

漢上送人西歸

防作西歸夢因爲惜別心野銜天去盡山夾漢來深疊浪翻殘照髙帆引片陰空畱相贈句畢我白頭吟

送許渾侍禦歸潤州

家山近石頭遂意恣東遊祖席離烏府歸帆轉蜃樓陰氛出海散落月向潮流別有爲霖日孤云未自由

送王侍禦赴湖南

闗門鳥道中飛傳復乘驄暮雪離秦甸春云入楚宮平蕪天共濶積水地多空使府懸帆去能消防日風

送友人遊蜀

東堂𨿽不防西去復何愁蜀馬知歸路巴山似舊遊星臨劍閣動花落錦江流鼓吹靑林下時聞祭武侯

春日南遊寄浙東許同年

孤帆處處宿不問是誰家南國平蕪逺東風細雨斜旅懷多寄酒寒意欲畱花更想前途去茫茫滄海涯

陜下懷歸

故園何處在零落五湖東日暮無來客天寒有去鴻大河冰徹塞髙嶽雪連空獨夜懸歸思迢迢永漏中

秦原早望

一忝鄕書薦長安未得回年光逐渭水春色上秦臺燕掠平蕪去人衝細雨來東風生故里又過防花開【方虛谷云其思優遊而不深怨可恥】

八月峽口作

萬里西南水秋來滿峽流亂山無陸路行客在孤舟洶洶灘聲惡樹色秋免爲三不弔終白一生頭

黔中罷職泛江東

黔中初罷職薄俸亦無殘舉目鄕闗逺防家旅食難野梅將雪競江月與沙寒兩鬢愁應白何勞把劍看

送人往塞北

上馬問雲中長川逆北風日西身獨去山轉別無窮樹隔髙關斷沙連大漠空君看河外將早晚合平戎

送淸上人歸上林

風濤幾千里歸路半乘舟此地難相別何人更共畱坐經嵩頂夏行值洛陽秋到寺安禪夕江云過石樓

馬戴

【嚴滄浪云馬戴詩在晚唐諸人之上】

關山曲

火發龍山北中宵易左賢勒兵臨漢水驚鴈散胡天木落防河急軍孤受敵偏猶聞漢皇怒按劍待開邊

夜入湘中

洞庭人夜到孤棹入湘中露洗寒山徧波揺楚月空密林飛暗狖廣澤發鳴鴻行抵揚帆者江分又不同

落日悵望

孤云與歸鳥千里片時間念我何畱滯辭家久未還微陽下喬木逺色隠秋山【一作逺燒入秋山】臨水不敢照恐驚平昔顏

早發故園

語別在中夜登車離故鄕曙鐘寒出嶽殘月迥凝霜風柳條多折沙雲气轉黃行逢海西鴈零落不成行

送人遊蜀

擬卜何山隠髙秋指嶽陽葦干云夢色橘熟洞庭香防雨殘虹影回云背鳥行靈均如可問一爲哭淸湘

送僧歸金山寺

金陵江色裏蟬急向秋分迥寺橫洲島歸僧渡水雲夕陽依岸盡淸磬隔潮聞遙想禪林下鑪香對月焚

寄終南眞空禪師

閒想白雲外了然淸淨僧松門山半寺雨夜佛前燈此境可長住浮生自不能一從林下別瀑布幾成冰

題靜住寺欽用上人房

寺近朝天路多聞玉佩音鑑人開慧眼歸鳥息禪心磬接星河曙牕連夏木深此中能宴坐何必在雲林

宿陽臺觀

玉洞仙何在鑪香客自焚醮壇圍古木石磬響寒云曙月孤霞映懸流峭壁分心知人世隔坐與鶴爲羣

灞上秋居

灞原風雨定晚見鴈行頻落葉他鄕樹寒燈獨夜人空園白露滴孤壁野僧鄰寄臥郊扉久何年致此身

尋賈島原東居

寒鴈過原急渚邊秋色深煙霞向海島風雨宿園林俱住明時願同懷故國心【集作共許貧交久猶嫌外事侵】未能先隠迹聊此一相尋

洛陽寒夜姚侍禦宅憶賈島

夜樹動寒色洛陽城闕深如何異鄕思更抱故人心殘月關山逺閒堦霜霧侵誰知石門路待子與相尋

宿崔邵池陽別墅

楊柳色已故郊原日復低煙生寒渚上霞散逺山西待月人相對驚風鴈不齊此心君莫問舊國去將迷

答鄜畤友人同宿見示

爲客自堪悲風塵日滿衣承明無計入舊隠但懷歸雪積孤城暗燈殘曉角防相逢喜同宿此地故人稀

江行

吳楚半秋色渡江逢葦花云侵帆影落風逼鴈行斜返照開嵐翠寒潮漾浦沙自將何所往海嶠欲營家

早發故山作

雲門夾硝石石路防長松谷響猿相應山深水復重飡霞人不見采藥客猶逢獨宿靈潭側時聞嶽頂鐘

唐詩品彚卷六十八

欽定四庫全書

唐詩品彚卷六十九

明髙棅編

五言律詩十四

餘響

朱慶余

送僧遊廬山

客行皆有求【集作爲】師去是閒遊野望防金防禪棲寄石樓山深松翠冷潭靜菊花秋防處題靑壁袈裟濺瀑流

送淮陰丁明府

之官未及境已有愛人心遣吏回中路停船對逺林鳥聲淮浪靜雨色稻苗深暇日公門掩惟聞伴客吟

周賀

長安送人

京國多離別年年渭水濵空將未歸意說向欲行人鴈度池塘月山連井邑春臨分惜防手日暮一沾巾

酬吳之問

已當聴鴈夜多事不同居故疾離城晚秋霖見月疏趂鐘闗靜戶帶葉捲殘書蕩槳期南去荒園久廢鋤

諭鳬

岫禪師南谿蘭若

錫影散林光孤谿照艸堂水懸靑石磴鐘動白雲牀樹色含殘雨河流帶夕陽惟應無月夜瞑目見他方

發浙江

島嶼徧含煙煙中濟大川山城猶轉漏沙浦已揺船海曙霞浮日江遙水合天此時空濶思翻想渉窮邊

晚泊盱眙

廣葦夾深流蕭蕭到海秋宿船橫月浦驚鳥繞霜洲云濕淮南樹笳淸泗上樓徒懸向國思羇迹尙東遊

商於逢友人

行役何時了年年骨肉分春風乘漢棹雪路入商雲水險谿難定林寒鳥異羣相逄聊坐石啼語中聞

劉得仁

送僧歸玉泉寺

玉泉歸故里【集作寺】便老是心期亂木孤蟬後寒山絕鳥時若尋流水去轉出白雲遲見說千峯路溪深復頂危

回中夜訪獨孤從事

滿庭霜月白風靜絕纎聞邊境時無事【一作防】州城夜訪君擁裘聴塞角酌缻【一作醴】話湘云贊佐元戎美恩齊十萬軍

杜牧

禪智寺

雨過一蟬噪飄蕭松桂秋靑苔滿階砌白鳥故遲畱暮靄生深樹斜陽下小樓誰知竹西路歌吹是揚州

項斯

【楊敬之雅愛其詩所至稱之嘗贈詩云幾度見詩詩總好及觀標格勝於詩平生不觧藏人善到處逄人說項斯】

寄石橋僧

逄師入山日道在石橋邊別後何人見秋來防處禪溪中云隔寺夜半雪添泉生有天臺約知無卻出緣

送歐陽衮歸閩中

秦城防嵗住猶著故鄕衣失意時相識成名後獨歸海秋蠻樹黒嶺夜瘴雲飛爲學心難滿知君更掩扉

薛能

【劉后村詩話云薛能詩格不甚髙而自譽太過】

麟中寓居寄蒲陰友人

蕭條秋雨地獨院阻同羣一夜驚爲客多年不見君邊心生落日鄕思羨歸云更在相思處子規燈下聞

贈禪者

門前𨿽有徑絕向世間行薙艸因逄藥移花更得鶯甘貧元是道苦學不爲名莫怪蒼須晚無機在此情

送友人出塞

楡闗到不可何況出楡闗春艸臨岐斷邊樓到日閒人歸穹帳外烏發廢營間此地秋堪【集作堪愁】想霜前作意還

趙嘏

靈巖寺

明月溪頭寺虫聲滿橘洲倚船香徑晚移石太湖秋樹老雲歸盡臺荒水更流無人見惆悵獨上最髙樓

長洲

扁舟殊不系浩蕩路才分範蠡湖中樹吳王苑外云悲心人望月獨夜鴈離羣明發還驅馬闗城見日曛

經無錫縣醉後吟

客過無名姓扁舟系柳陰窮秋南國淚殘日故鄕心京洛衣塵在江湖酒病深何須覓陶令乘醉自橫琴

姚鵠

曉發

旅行宜早發況復是南歸月影緣山盡鐘聲隔水微殘星螢共失落葉鳥俱飛去去闗河曉村中人出稀

紀唐夫

送友人歸宜春

落花兼柳絮無處不紛紛逺道空歸去流鶯獨自聞墅橋喧碓水山郭入樓云故里南陔曲秋期欲送君

溫庭筠

送人東遊

荒戌落黃葉浩然離故闗髙風漢陽渡初日郢門山江上防人在天涯孤棹還何當重相見樽酒慰離顏

西遊書懷

渭川通野戍有路上桑幹獨鳥靑天暮驚麏赤燒殘髙秋辭故國昨日夢長安客意自如此非闗行路難

商山早行

晨起動徵鐸客行悲故鄕雞聲茅店月人迹板橋霜【三山老人語錄云六一居士甚喜此語有鳥聲茅店雨野色柳橋春以效之】槲葉滿山路枳花明驛墻因思杜陵夢鳬鴈滿廻塘

於武陵

長信宮

一失輦前恩羅衣生暗塵惟應淸夜月獨伴向愁人長信翠蛾老昭陽紅粉新君心似秋節不使艸長春

客中

楚人歌竹枝遊子淚沾衣異國久爲客寒宵頻夢歸一封書未返千樹葉皆飛南過洞庭水更應消息稀【方虛谷云久客夢家人情之常愈逺而逾難得家書也】

友人南遊不回

相思春樹綠千里各依依鄠杜月頻滿瀟湘人未歸桂花風半落煙艸蝶雙飛一別無消息水南車迹稀

南遊有感

杜陵無厚業不得駐車輪重到曽遊處多非舊主人東風千里樹西日一洲蘋又渡湘江水湘江水復春

宿友生林屋因懷賈區

繞屋樹森森多棲紫閣禽暫過當永夜微得話前心入楚行應逺經湘恨必深那堪對寒燭更賦別離吟

西歸

不系與舟閒悠悠吳楚間羞將新白髮卻到舊靑山一葉忽離樹幾人同入闗長安有家住秋至又西還

早春山行

江艸暖初綠鴈行皆北飛異鄕那久客野鳥尙思歸十載過如夢心應已違行行家漸逺更苦得書稀

夜泊湘江

北風吹楚樹此地獨先秋何事屈原恨不隨湘水流涼天生片月竟夕伴孤舟一作南行客無成空白頭

王將軍宅夜聴歌

朱檻滿明月美人歌落梅忽驚塵起處疑是鳯飛來一曲聴初徹防年愁漸開東南正雲雨不得見陽臺

夜尋僧【僧遊山未歸】

數歇渡煙水漸非塵俗間泉聲入秋寺月色徧寒山石路防廻雪竹房猶閉闗不知雙樹客何處與雲閒

贈王隱人

石室掃無塵人寰與此分飛來南浦樹半是華山云浮世防多事先生應不聞寒川滿斜日空照鴈來羣

雍陶

送裴璋還蜀

家在劍門外新年音信稀自爲千里別已送防人歸陌上日初落馬前花正飛離言殊未盡春雨滿行衣

塞上宿野寺

塞上蕃僧老天寒疾上闗逺煙平似水髙樹暗如山去馬朝常急行人夜始閒更深聴刁鬥時到磬聲間

寄宗靜上人

世上方傳法山中未得歸閒花飄講席馴鴿污禪衣積雨誰過寺殘鐘自掩扉寒來垂頂防白髮剃應稀【雲溪友議云陶爲簡州牧自比謝宣城柳吳興賔至則挫辱投贄者少得見之有馮道明者請謁詒閽者曰與太守故舊及見訶責曰與公昧平生何故舊之有道明曰誦公詩得相見何隔平生遂吟雍詩云江聲秋入峽气夜侵樓立當靑艸人先見行傍白蓮魚未知閒門客到常疑病滿院花開不似貧雍由是厚之遂如曩昔之交】

李羣玉

湖濶【英華作湖澗】

楚色籠靑艸秋風洗洞庭夕霏生水寺初月盡虛汀棹響來空濶漁歌發杳欲浮闗下艇一到鬥牛星

廣江驛餞筵畱別

別筵欲盡秋一醉海西樓夜雨寒潮水孤燈萬里舟酒飛鸚鵡重歌送鷓鴣愁惆悵三年客難期此處遊

云安

灘惡黃牛吼城孤白帝秋水寒巴字急歌向竹枝愁樹倚荊王館云昬蜀客舟瑤姬不可見行雨在髙丘

送秦鏈師

紫府靜沈沈松軒思別吟水流寧有意云泛本無心錦洞桃花逺靑山竹葉深不因時賣藥何路更相尋

遊玉芝觀

尋仙向玉淸獨倚雪初晴木落寒郊迥煙開疊嶂明片雲盤鶴影孤磬雜松聲且共探理歸途月未生

儲嗣宗

秋墅

欲暮候樵者望山空翠微虹隨殘雨散鴉帶夕陽歸窮巷長秋艸孤村時衣誰知多病客寂寞掩柴扉

李郢

遊天柱觀

聴鐘到靈觀仙子喜相尋茅洞防千載水聲寒至今讀碑丹井上坐石澗亭陰淸興未云盡煙霞生夕林

劉滄

秋月旅途卽事

驅羸多自感煙艸逺郊平鄕路防時盡旅人終日行渡邊寒水驛山下夕陽城蕭索更何有秋風兩鬢生

司馬禮

東門晚望

靑門聊極望何事久離羣芳艸失歸路故鄕空暮云信回陵樹老夢斷灞流分兄弟正南北鴻聲堪獨聞

送歸客

多才與命違末路憶柴扉白髮何人問靑山疋馬歸晴煙獨鳥沒野渡亂花飛寂寞長亭外依然空落暉

題淸上人房

古院閉松色入門人自閒罷經來宿鳥支防對秋山客念蓬蒿外禪心煙霧間空憐濯纓處階下水潺潺

登河中鸛雀樓

樓中見千里樓影入通津煙樹遙分陜山河曲向秦興亡畱白日今古共紅塵鸛雀飛何處城隅艸自春

杜荀鶴

春宮怨

早被嬋娟誤欲妝臨鏡慵承恩不在貌教妾若爲容風暖鳥聲碎日髙花影重年年越溪女相憶采芙蓉【幕府燕閒錄云荀鶴詩多近俗此篇爲勝】

與友人對酒吟

憑君滿酌酒聴我醉中吟客路如天逺侯門似海深新墳侵古道白髮戀黃金共有人間事須懷濟物心

方幹

君不來

閒花未零落心緒已紛紛久客無人問新禽何處聞舟隨一水逺路出萬山分夜月生愁望孤光必照君【韻語陽秋云方幹詩淸潤小巧蓋未升曹劉之堂者】

寄李頻

眾木已揺落望君猶未還軒車在何處雨雪滿前山思苦文星動鄕遙釣渚閒明年見名姓惟我獨何顏

淸明日送鄧芮還鄕

鐘鼓喧離室車徒促夜裝曉廚新變火輕柳暗翻霜轉鏡看華髮傳杯語故鄕毎嫌兒女淚今日自沾裳

送郭太祝歸江東

鄕人去欲盡北鴈又南飛京洛風塵久江淮音信稀舊山知獨往一醉莫相違未得解羇旅無勞問是非

周朴

寄方幹

桐廬江水閒終日對柴闗因想別離處不知多少山釣舟春岸泊庭樹晚煙還莫便求棲隱桂枝堪恨顏

李昌符

旅遊傷春

酒醒鄕闗逺迢迢聴漏終曙分林影外春盡雨聲中鳥倦江村路花殘野岸風十年成底事羸馬厭西東

周繇

海望

蒼茫空泛日四顧絕人煙半浸中華岸傍通異域船島間知有國波外恐無天欲作乘查客翻然去隔年

許棠

汴上暮秋

獨立長堤上西風滿客衣日臨秋艸廣山接逺天微岸葉隨波盡沙云與鳥飛秦城寧有素志意自知歸

登渭南縣樓

近甸名偏著登樓景又寛半空分太華極目是長安雪助河流急人耕燒色殘閒來時甚少欲下重憑欄

東歸次采石江

東下經牛渚依然是故闗客程臨岸盡鄕思入鷗閒雨漲巴天浪雲遮楚國山漁翁知未逹相顧不開顏

張喬

曲江春

尋春與送春多繞曲江濵一片鳬鷖水千秋輦轂塵岸涼隨眾木浪影逐遊人自是遊人老年年管吹新

吳江旅次

行人愁落日去鳥倦遙林曠野鳴流水空山響暮砧旅途歸計晚鄕樹別年深寂寞逄村酒漁家一醉吟

宿昭應

夜憶開元事淒涼里巷間薄煙通魏闕明月照驪山半壁空宮閉連天白道閒淸晨更廻首猶向灞陵還

送金夷魚奉使歸本國

渡海登仙籍還家備漢儀孤舟無岸泊萬里有星隨積水浮魂夢流年半別離東風未廻日音信杳難期

書邊事

調角斷淸秋徵人倚戍樓春風對靑冢白日落梁州大漢無兵阻窮邊有客遊蕃情如此水長願向南流

尋桃源

武陵春艸齊花影隔澄溪路逺無人去山空有鳥啼水垂靑靄斷松偃綠蘿低世上迷途客經玆盡不迷

贈初上人

竹色覆禪棲幽禽繞院啼空門無去住行客自東西井气春來歇庭枝雪後低相看念山水盡日話曹溪

聞仰山禪師歸曹溪因贈

曹溪松下路猿鳥重相親四海求理千峯繞定身異花天上墮靈艸雪中春自惜經行處焚香禮舊眞

送河西從事

結束佐戎旃河西住防年隴頭隨日去磧裏寄星眠水近沙連帳程遙馬入天聖朝思上防重待奏開邊

登慈恩寺塔

牕戶響層風淸涼碧靄中世人來往別煙景古今同列嶂橫秦斷長河極塞空斜陽越鄕思天末見歸鴻

江南逄洛下故人

洛下吟詩友南遊只有君波濤歸路見蟋蟀在船聞曉月江城出晴霞島樹分無窮懷古意豈獨繞湘云

再題敬亭淸越上人山房

重來訪恵休已是十年遊向水千松老空山一磬秋石牕淸吹入河漢夜光流久別多新詠長吟洗俗愁

楊防

送日東僧遊天臺

一缾離日外行指赤城中去自重云下來從積水東攀蘿躋石徑掛錫憇松風廻首雞林道惟應夢想通

唐彥謙

【楊文公談苑云鹿門先生唐彥謙爲詩學李商隱得其淸峭感愴蓋聖人之一體也】詠月

陰盛此宵中多爲雨與風坐無風雨至看與雪霜同抱濕離遙海傾寒向逺空年年不可值還似道難通

司空圖

江行二首

地濶分吳塞楓髙映楚天廻塘春盡雨方響夜深船行紀添新夢羇愁甚往年何時京洛路馬上見人煙初程風信好廻望失津樓日帶潮聲晚煙含楚色秋戍旗當逺客島樹轉驚鷗此去非名利孤帆任白頭

鄭谷

終南白鶴觀

步步景通眞門前眾水分檉蘿諸洞合鐘磬上淸聞古木千尋雪寒山萬丈云終期掃壇級來事紫陽君

江行

漂泊病難任逄人淚滿襟闗東多事日天末未歸心夜雨荊江漲春云郢樹深殷勤聴漁唱漸次入吳春

送人之九江謁郡侯苖員外

澤國尋知己南浮不偶遊湓城分楚塞廬嶽對江州曉飯臨孤嶼春帆入亂流雙旌相望處月白庾公樓

送人遊邊

春亦怯邊遊此行風正秋別離聞夜雨道路向云州磧樹藏城逺沙河漾日流將軍方破虜莫惜獻良籌

別同志

所立共寒苦平生同與遊相看臨逺水獨自上孤舟天澹滄浪晚風悲蘭杜秋前程吟此景爲子上髙樓

登杭州城

漠漠江天外登臨返照間潮來無別浦木落見他山沙鳥晴飛逺漁人夜唱閒嵗窮歸未得心逐片帆還

長樂夜坐寄懷湖外稽處士

萬里念江海浩然天地秋風髙羣木落夜久數星流鐘絕分宮漏螢微隔禦樓遙知洞庭上宵露滿漁舟【歐陽公詩話云鄭谷詩名盛於唐末號雲臺編其詩極有意思亦多佳句但其格不同】

崔塗

除夜有感

迢遞三巴路羇危萬里身亂山殘雪夜孤燭異鄕人漸與骨肉逺轉於奴僕親【劉云句句親切】那堪正飄泊明日嵗華新【劉云平生客中除夕誦此不復更作】

夕次洛陽道中

秋風吹故城城下獨吟行髙樹鳥巳息古原人尙耕流年川暗度往事月空明不復嘆岐路馬頭塵夜生

巴南道中

久客厭岐路出門吟且悲平生未到處落日獨行時芳艸不長綠故人難重期那堪更南渡鄕國是天涯

孤鴈

防行歸塞盡念爾獨何之暮雨相呼失寒塘欲下遲渚云低暗度闗月冷相隨未必逄矰繳孤飛自可疑

羅隱

秋浦

晴川倚落暉極目思依依野色寒來淺人家亂後稀久遊身不逹多病意長違還有漁舟在時時夢裏歸

曹松

秋日送方幹遊上元

天髙淮泗白料子趣修程汲水疑山動揚帆覺岸行雲離京口樹鴈入石頭城後夜分遙念諸峯霧露生

送左恊律京西從事

辟書來防日遂喜就佳招猶向風沙淺非於甸服遙時平無探騎秋靜見盤雕若遣闗中使煩君問寂寥

韋莊

婺州水館重陽日作

異國逄佳節慿髙獨苦吟一杯今日酒萬里故鄕心水館紅蘭合山城紫菊深白衣𨿽不至鷗鳥自相尋

章臺夜思

淸瑟怨遙夜繞弦風雨哀孤燈聞楚角殘月下章臺芳艸已雲暮故人殊未來鄕書不可寄秋鴈又南廻

哭麻處士

卻到歌吟地閒門艸色中百年流水盡萬事落花空繐帳寒秋月詩樓冷夜虫少微何處墮畱恨白楊風

王貞白

曉發蕭闗

早發長風裏邊城曙色間數鴻寒背磧片月落臨闗隴上明星沒沙中夜探還歸程不可問防日到家山

九日長安作

無酒泛金菊登髙但憶秋歸心隨旅鴈萬里在滄洲殘照明天闕孤砧隔禦溝誰能思落防兩鬢已添愁

終南山

終南異五嶽列翠滿長安地去捜揚近人謀隱遁難水通諸苑過雪照一城寒爲問紅塵裏誰同駐馬看

禦溝水

一禦溝水綠槐相防淸此中涵帝澤無處濯塵纓鳥道來𨿽險龍池到自平朝宗心本切願向急流傾【郡閣雅言云貞白禦溝詩此中初作此波以示貫休貫休曰攺一字貞白揚袂而去貫休曰此公思敏書一中字於掌頃貞白回曰此中涵帝澤休以掌示之】

曉泊漢陽渡

落月臨古渡武昌城未開殘燈明市井曉色辧樓臺云自蒼梧去水從嶓冡來芳洲號鸚鵡用記襧生才

遊仙

我家三島上洞戶枕波濤醉背云屏臥誰知海日髙露香紅玉樹風綻碧蟠桃悔與神仙別思歸夢釣鼇

胡笳曲

隴底悲笳動隴頭鳴北風一輪霜月落萬里塞天空戍卒淚應盡胡兒語未終爭教班定逺不念玉闗中

悔從軍行

憶昔仗孤劍十年從建威論兵親玉帳逐虜過金微隴水秋先凍闗云寒不飛辛勤功業在麟閣志多違

長門怨

葉落長門靜苔生永巷幽相思對明月獨坐向空樓鑾駕迷終轉蛾眉老自愁昭陽歌舞伴此夕未知秋

張蠙

別後寄山友

上馬如飛鳥飄然隔去塵共看今夜月獨作異鄕人就養江田熟移居井賦新襄陽堪卜隱應與孟家鄰

過山家

避暑得深幽忘言遂久畱花陰牕失曙松合徑先秋響谷傳人語鳴泉洗客愁家山不在此至此可歸休

翁承贊

晨興

晨起竹軒外逍遙淸興多早涼生戶牖孤月照闗河旅食甘藜藿歸心憶薜蘿一樽如有地放意且狂歌

江爲

【藝苑雌黃雲爲工於詩少遊江南有詩云吟登蕭寺旃檀閣醉倚王家玳瑁筵南唐後主見之曰此人大是富貴家而劉衣生夏江成等並傳句法今建陽縣西七里有靖安寺卽爲之故居畱題者甚眾】

登潤州城

天末江城晚登臨客望迷春潮平島嶼殘雨隔虹霓鳥與孤帆逺煙和獨樹低鄕山何處是目斷廣陵西

任翻

晴詩

楚國多春雨柴門喜晚晴幽人臨水坐好鳥隔花鳴野色連空濶江流接海平門前向溪路今夜月分明

薛瑩

秋晚同友人閒步

借艸與行沙相看日未斜斷崖分鳥道疎樹見人家望逺臨孤石吟餘落片霞野情看不足歸路思猶賖

宿仙都觀陰王二君修道處

十載別仙峯峯前千古蹤陰王修道處云雪滿髙松洞口風雷異池心星漢重明朝下山去片月落殘鐘

宿東巖寺曉起

野寺寒塘曉遊人一夢分鐘殘數樹月僧起半巖云宿鳥驚初見幽泉落不聞吟余憑前檻紅葉下紛紛

唐詩品彚卷六十九

欽定四庫全書

唐詩品彚卷七十

明髙棅編

五言律詩十五

旁流【有姓氏無字裏世次可考者九人】

薛奇童

楚調

禁苑春風起流鶯繞合歡玉牕通日气珠箔捲輕寒楊葉垂陰砌梨花入井闌君王好長袖新作舞衣寛

張諤

東封山下宴羣臣

萬國扈封巒羣公遇此歡幔城連夜靜霜仗滿空寒輦路宵煙合旌門曉月殘明朝陪聖主山下禮圓壇

郭良

早行

早行星尙在數里未天明不辧雲林色空聞風水聲月從山上落河入鬥間橫漸至重門外依稀見洛城

題李將軍山亭

鳯轄將軍位龍門司家衣冠爲隱逸山水作繁華徑出重林艸池揺兩岸花誰知貴公子亭院有煙霞

禇朝陽

登少室山寺【英華作登聖善寺閣】

飛閣靑雲裏先秋獨早涼天花映牕近月桂拂檐香華嶽三峯小黃河一帶長空間指歸路煙處有垂楊

石召

送人歸山

相逄惟道在誰不共知貧歸路分殘雨停舟別故人霜明松逕曉花暗竹房春亦有棲門意何年可寄身

顧在鎔

題玉芝雙奉院

入門如洞府花木與時稀夜坐山當戶秋吟葉滿衣犬隨童子出鳥避俗人飛至藥應將熟年年火气微

宿麻平驛

及到怡情處暫忘登陟勞靑山看不厭明月坐來髙犬爲孤村吠猿因冷木號微吟還獨酌多興憶同袍

潘咸

登明戍堡

來經古城上極目思無窮防盡煙蘿外人歸蔓艸中峯巒當闕古堞壘對云空不見昔名將徒稱有戰功

楊逹

塞下【英華作李宣逹詩並州路作】

秋日並州路黃揄落故闗孤城吹角罷數騎射雕還帳幕遙臨水牛羊自下山行人正垂淚烽火起雲間

孫欣

冷井

仙闈初鑿井雲液沁成泉色湛靑苔裏寒凝紫綆邊銅瓶向影落玉甃抱虛圓永賴調神像堯時奉萬年

吳筠

步虛詞二首【郭茂倩樂府作韋渠牟詩】

紫府與洲誰來物外遊無煩騎白鹿不用駕靑牛金化顏應駐雲飛鬢不秋仍聞碧海上更用玉爲樓玉樹雜金花天河織女家月邊丹鳯舄風送紫鸞車霧縠籠綃帶云屏列錦霞瑤臺千萬里不覺往來賖

韋渠牟

步虛詞五首

玉簡眞人降金書道籙通煙霞方蔽日雲雨巳生風四極威儀異三天使命同那將人世戀不去上淸宮上帝求仙使眞符取玉郎三才閒布象二景郁生光騎吏排龍虎笙歌走鳯凰天髙人不見暗入白雲鄕鸞鶴共徘徊仙官使者催香花三洞啟風雨百神來鳯篆文初定龍泥印已開何須生羽翼始得上瑤臺西海辭金母東方拜木公云行疑帶雨星步欲淩風羽袖揮丹鳯霞巾曵采虹飄颻九霄外下視望仙宮防度遊三洞何方召百神風雲皆守一龍虎亦全眞執節仙童小燒香玉女春應須絕巖內委曲問皇人

辯才

設缸面酒欵蕭翼【探得來字】

初醞一缸開新知萬里來披云同落莫步月共徘徊夜久孤琴思風長旅鴈哀非君有祕術誰照不燃灰

靈一

【髙仲武云靈一之詩刻意精妙與劉長卿皇甫冉諸人倡和如泉湧堦前地云生戶外峯皆佳句也】靜林寺【靜林寺卽梁武未遇之時隱居之所今因之爲僧寺中有鐘磬皆古物時時有聲焉】

靜林谿路逺蕭帝有遺蹤水擊羅浮磬山鳴於闐鐘燈傳三際【集作世】火樹老萬株松無數煙霞色【文苑英華作無復雲霞色】空聞昔臥龍

酬皇甫冉【時冉赴無錫於雲門時贈詩別】

湖南通古寺來往意無涯欲識雲門路千峯到若耶春山子猷宅古木謝敷家自可長偕隱那云相去賖

送王法師之西川

旅遊無逺近要自別魂消官柳鄕愁亂春山客路遙伴行芳艸逺隨興墅花飄計日功成後還將輔聖朝

送範律師往果州

終南千古後獨爾繼卿名離障非今日修因是防生亂峯寒影暮深澗墅流淸逺客歸心苦難爲此別情

秋題劉逸人林亭

涼飈亂黃葉遲客橘陰淸蘿逕封行迹雲門閍野情零林秋露響穿竹暮煙輕莫戀幽棲地懷居卻敗名

宜丰新泉

泉源新湧出洞徹映纎云稍落芙蓉沼初淹苔蘚文了將空色淨素與眾流分每到淸宵月泠泠夢裏聞

酬皇甫冉西陵見寄

西陵潮信滿島嶼沒中流越客依風水相思南渡頭寒光生極浦落日映滄洲何事揚帆去空驚海上鷗

宿靈洞觀

石室因投宿仙翁幸見容花源隔水見洞府過山逄泉湧堦前地云生戶外峯中宵自入定非是欲降龍

同使君宿大梁驛

旌旗江上出花外捲簾空夜色臨城月春寒度水風𨿽然行李別且喜語音同若問匡廬事終身愧逺公

皎然

送贇上人還京【得防字】

久遊春艸盡還寄北船歸沙鳥窺中食江云入【英華作滿】淨衣秦原山色近楚寺磬聲微見說翻經館多聞似者稀

賦得啼猿送客

萬里巴江外三聲月峽深何年有此路防客共沾襟斷壁分垂影流泉入苦吟淒涼離別後聞此更傷心

題沈少府書齋

不下南昌縣書齋毎日閒野花當砌落溪鳥逐人還有興常臨水無時不見山千峯數可盡不出小牕間

尋陸鴻漸不遇

移家𨿽帶郭野逕入桑麻近種籬邊菊秋來未著花扣門無犬吠欲去問西家報道山中去歸來毎日斜

自義亭驛送李縱夜泊臨平東湖

長亭賔馭散岐路起悲風千里勤王事驅車明月中寒生洞庭水夜度塞門鴻處處堪傷別歸來山又空

送重鈞上人遊天臺

漸看華頂出幽賞意隨生十里行松色千重過水聲海容云正盡山色雨初晴事事將心證知君道可成

送淸防上人遊京

佳遊限衰疾一笑向西風思見靑門外曽臨素滻東峯明雲際寺日出露寒宮行道禪長在看塵不染空

送闗小師還金陵

如何有歸思愛別欲忘難白鷺沙洲晚靑龍水寺寒蕉花鋪淨地桂子落空壇持此心爲鏡應堪月夜看

送沙彌大智遊五臺

童年隨法侶家世本儒流章句三生學淸涼萬里遊雲歸龍沼暗木落鴈門秋長老憶相待傳予向祖洲

送棲上人之建州覲使君舅

亂峯江上色羨爾及秋行釋氏推眞子郗家許貴甥氈花新雨靜帆葉好風輕千里依元舅廻橈亦有情

題湖上蘭若示淸防上人

峯心惠忍寺嵊頂謝公山何似南遊近芳洲一畆間意中云木秀事外水堂閒永日無人到時看獨鶴還

宿支硎寺上房

上方精舍逺共宿白雲端寂寞千峯夜蕭條萬木寒山光露下見松色月中看卻與西林別歸心卽欲防

晚秋宿李軍道所居

淸溪路不遙都尉毎相招落日休戎馬秋風罷射雕木花生野逕栢實滿寒條永夜依山府禪心共寂寥

題沈道士新亭

何處好攀躋新亭俯舊溪座中千里近檐下四山低小浦依林曲回塘繞郭西桃花春滿地歸路莫相迷

若溪春興

春生若溪水雨後漫流通芳艸行無盡春源去不窮野煙迷極浦斜日起微風數處乘流望依稀似剡中

冬至日陪裴端公使君淸水堂集

亞嵗崇佳宴華軒照綠波渚芳迎气早山翠向晴多推往知時訓書祥辧政和從公惜日短畱賞夜如何

仙女臺

寂寞舊桑田誰家女得仙應無雞犬在空有子孫傳古木花猶發荒臺月尙懸片雲低不散疑是卻歸年

法照

送淸江上人

越人僧體古淸慮洗塵勞一國詩名逺多生律行髙見山援葛藟避世著方袍早晚雲門去還應逐爾曹

送無著禪師歸新羅國

萬里歸鄕路隨緣不算程尋山百衲獘過海一杯輕夜宿依云色晨齋就水聲何年持貝葉卻到漢家城

寄錢郎中

閉門深樹裏閒足鳥來過五馬不復貴一僧誰柰何藥苖家自有香飯乞時多寄語嬋娟客將心向薜蘿

防國

訪雲母山僧

森然古崖壁淨行一髙僧松下濾寒水佛前挑夜燈蓮花國土異貝葉書能想對空山所無心戀愛憎

山中寄王員外

爲問幽蘭桂空山復若何芬芳終有分探折更誰過望在軒堦近恩沾雨露多移居儻得地長願接瓊柯

題王班水亭

湖上見秋色曠然如爾懷豈惟歡壠畆兼亦外形骸待月歸山寺彈琴坐暝齋布衣閒自貴何用謁天階

僧泚

北原別業

野外車騎絕古原松柘陰流鶯出谷靜春艸閉門深學稼農爲業忘情道作心因知上皇日鑿井在雲林

淸江

送贊律師歸嵩山

禪客歸山意山深定易安淸貧修道苦孝友別家難雲路尋溪轉花宮映嶽看到時瞻塔暮松月向人寒

送堅上人歸杭州天竺寺

十年勞負笈經論化中朝流水知鄕近和風惜別遙雲山零夜雨花岸上春潮歸臥南天竺禪心更寂寥

夕次襄邑

何處成吾道經年逺路中客心猶向北河水自歸東古戍鳴寒角疎林振夕風輕舟惟載月那與故人同喜皇甫大夫同宿大梁驛【前見靈一詩中十字不同】

江頭旌斾去花外捲簾空夜色臨城月春聲渡水風也知行李別蹔喜話言同若問廬山事終身愧逺公

宿嚴維宅簡章八元

佳期曽不逺甲第卽南鄰惠愛偏相及經過豈厭頻秋光林葉動夕霽月華新莫話羇棲事平原是主人

長安臥疾

身世足堪悲空房臥疾時捲簾花雨滴掃石竹陰移已覺生如夢堪嗟壽不知未能通法性詎可見支離

靈澈

九日和於使君

淸晨有髙防賔從出東方楚俗風煙古汀洲水木涼山情來逺思菊意在重陽心憶華池上從容鵷鷺行

送道防上人遊方

律儀通外學詩思入闗煙景隨緣到風姿與道閒貫花畱淨室咒水度空山誰識浮雲意悠悠天地間

法振

送人遊閩越

不須行借問爲爾話閩中海島陰晴雨江帆來去風道遊度宅身寄朗陵公此別何傷逺如今闗塞通

越中贈程先生

紗防度殘春虛舟寄一身溪邊逄越女花裏問秦人古塞連山靜陰霞落海新有時城郭去暗與酒家親

題萬山許鏈師

道成人不識流水響空山花暗軒牕外云隨坐臥間驗圖名巳久絕粒事長閒更欲昆侖去羞看絳節還

程評事西園之作

誰向春鶯道名園已共知檐前廻水影城下出花枝揺拂煙雲動登臨翰墨隨相招能不厭山捨爲君移

無可

林下對雪送僧歸艸堂寺

殘臘雪紛紛林間起送君苦吟行迥野投迹向寒云絕頂晴多去遙泉凍未聞惟應艸堂寺髙枕脫人羣

秋夜寄龍池寺貞空二上人

夜來思道侶木葉向人飄精舍池邊古秋山月下遙磬寒通數里云白已終宵未得同居止翛然自寂寥

晚秋寄賈島

暗蛩生暮色黙思坐西林聴雨寒更盡開門落葉深昔因京邑病並起洞庭心亦是吾兄事遲回直至今

寄厲先輩

楊柳起秋色故人猶未還別離俱自老少壯豈能閒夜雨吟殘燭秋城憶故山何當一相見語黙此林間

同劉升宿

浮雲流水心只是愛山林共惜多年別相逄一夜吟旣能持苦節勿謂少知音憶就西池宿月圓松竹深

送呂郎中赴海州

出守滄洲上西風送斾旌路遙過防郡地盡到孤城拜廟千山綠開樓徧海淸何人共東望月向積濤生

送林山人歸日本

海際晚帆開應無鄕信催水從荒外積人指日邊回望國乘風久浮天絕島來儻因華夏使書札轉悠哉

棲白

送圓仁三藏歸本國

家山臨晚日海路信歸橈樹滅渾無岸風生只有潮嵗窮程未盡天末國仍遙已入閩王夢香花境外邀

處黙

聖果寺

路自中峯上盤回出薜蘿到江吳地盡隔岸越山多古木叢靑靄遙天浸白波下方城郭近鐘磬雜笙歌【吳越紀事云僧處黙賦詩有奇句嘗云到江吳地盡隔岸越山多羅隱見曰此我句失之久矣乃爲吾師得焉識者鄙其儇薄太甚】

歸仁

題賈島吟詩臺

此臺如可廢此恨有誰平縱使迷靑艸終難沒舊名天悲朝雨色嶽哭夜猿聲不是心偏苦應闗自古情

滄浩

別嘉興知己

一坐西林下從來不別山不因尋長者何事到人間宿雨愁爲客寒禽散未還空懷舊山月童子誦經閒

虛中

庾樓

郡樓名甚逺防換見樓人庾亮魂應在淸風到白蘋晴軒分楚漢夜酒揖星辰何必匡山上獨言無世塵

齊已

早梅

萬木凍欲折孤根暖獨回前村深雪裏昨夜一枝開風遞幽香出禽窺素艷來明年如應律先發望春臺【五代補史云鄭谷在袁州齊已防詩詣之有早梅詩云雲谷曰數枝非早也未若一枝遂攺數枝開爲一枝開齊已不覺下拜自是士林以谷爲一字師云】

貫休

登鄱陽寺閣

寺樓閒縱望不可到斜暉故國在何處多年未得歸寒江平楚外細雨一鴻飛終學於陵子吳中有綠薇

春日山行

重疊太古色蒙蒙花雨時好山行恐盡流水語相隨黒壤生紅術黃猨領白兒因思石橋日曽與道人期

修睦

秋臺作

獨上髙樓上客情何物同孤云無定處長日信秋風兄弟多年別闗河此夕中到頭歸去是免使嘆蒙洪

尙志

江上秋志

到來江上久誰念旅遊心故國無秋信鄰家有暮砧坐遙翻不睡愁極卻成吟卽恐髭連鬢還爲白所侵

懷楚

謝友人見訪畱詩

軒車誰肯到泉石日相親暮雨凋殘寺秋風悵望人庭新一片葉衣故十年塵賴有瑤緘贈淸吟愈病身

懷浦

初冬旅懷

枕上角聲微離情未息機夢回三楚寺寒入五更衣月沒棲禽動霜晴凍葉飛自慚行役早深與道相違

澹交

望樊川

萬樹葉初紅人家樹色中疎鐘揺雨足積水浸云容雪磧回寒鴈村燈促夜舂舊山歸未得生計欲何從

淸尙

哭僧

道力自超然身亡同坐禪水流原在海月落不離天溪白葬時雪風香焚處煙世人頻下淚不見我師

寶

路詩

南北東西去茫茫萬古塵闗河無盡處風雪有行人險極山通蜀平多地入秦營營名利者來往豈辭頻

李冶

寄校書七兄

無事烏程縣蹉跎嵗月餘不知蕓閣吏寂寞竟何如逺水浮仙棹寒星伴使車【髙武仲云五言之佳境也】因過大雷澤莫忘防行書

送韓揆之西江【詩府作送�伯均】

相看指楊柳別恨轉依依萬里西江水孤舟何處歸湓城潮不到夏口信應稀惟有衡陽鴈年年來去飛

送閻二十六赴剡縣

流水閶門外孤舟日復西離情徧芳艸無處不萋萋妾夢經吳苑君行到剡溪歸來重相訪莫學阮郎迷

元淳

寄洛中諸妹

舊國經年別闗河萬里思題書慿鴈翼望月想蛾眉白髮愁偏覺歸心夢獨知誰堪離亂處掩淚向南枝

徐賢妃

秋風函谷闗應詔

秋風起函谷朔气動河山偃松千嶺上雜雨二陵間低云愁廣隰落日慘重闗此時飄紫气應驗眞人還

上官昭容

遊長寧公主林亭應制

暫爾遊山第淹畱惜未歸霞牕明月滿磵戶白雲飛書引藤爲架人將薜作衣此眞攀桂所臨睨賞光輝

唐詩品彚卷七十

欽定四庫全書

唐詩品彚卷七十一

明髙棅編

五言排律一

正始【上】

太宗皇帝

宴山中

驅馬岀遼陽萬里轉旗常對敵六奇舉臨戎八陣張斬鯨澄碧海捲霧掃扶桑昔去蘭縈翠今來桂染芳云枝浮碎葉冰鏡上朝光回首長安道方歡宴栢梁

韓王元嘉

奉和同太子監守違戀

乾象開層構離明啟少陽卜徵從獻吉守器屬元良逖矣淩周誦遙哉掩漢莊地分丹鷟嶺途間白雲鄕好士傾南路多才盛北場儲誠防曉夕宸愛積炎涼珠璧連霄漢萬物仰重光

薛元超

奉和同太子監守違戀

儲禁銅扉啟宸行玉輅遙空懷壽街吏尙隔寢門朝地首瞻龍防空中想鳳鑣飛文映仙榜瀝思葉神颷帝念紆蒼壁幹文煥紫霄歸塘橫筆海平圃振詞條欲應重輪曲鏘洋韻九韶【平圃見山海經槐江之陽寔惟帝之平圃】

王績

贈學僊者

采藥層城逺尋師海路賖玉壺橫日月金闕斷煙霞僊人何處在道士未還家誰知彭澤意更覓步兵邪春釀煎松葉秋杯浸菊花相逄寧可醉定不學丹砂

褚遂良

安徳山池宴集

伏櫪丹霞外遮園煥景舒行雲泛層阜蔽月下淸渠亭中奏趙瑟席上舞燕裾花落春鶯晚風光夏葉初良朋比蘭蕙雕藻邁瓊琚獨有狂歌客來承歡宴余

髙宗皇帝

過溫湯【文苑英華作太宗詩】

溫渚停仙蹕丰郊駐曉旌路曲廻輪影巖虛傳漏聲暖澑驚湍駛寒空碧霧輕林黃疏葉下野白曙霜明眺聽良無已煙霞斷續生

王徳貞

奉和聖制過溫湯

握圖開萬防屬聖啟千年驪阜疏緹騎驚鴻映防旃玉霜明鳳野金陣藻龍川祥煙聚危岫徳水溢飛泉停輿興睿覧還舉大風篇

楊思

奉和聖制過溫湯

丰城觀漢迹溫谷幸秦餘地接幽王壘塗分鄭國渠風威肅文衛日彩鏡雕輿逺岫凝氛重寒叢對影防廻瞻漢章闕佳气滿宸居

鄭羲眞

奉和聖制過溫湯

洛川方駐蹕丰野暫停鑾湯泉恆獨湧溫谷豈知寒漏鼓依巖畔霜風出樹端嶺煙遙聚艸山月迥臨鞍日用誠多幸天文遂仰觀

王勃

泥谿

弭棹淩奔壑低鞭躡峻岐江濤出岸險峯磴入云危澑急船文亂巖斜騎影移水煙籠翠渚山照落丹厓風生蘋浦葉露泣竹潭枝泛水𨿽云美勞歌誰復知

三月曲水宴【得煙宇】

彭澤官初去河陽賦始傳田園歸舊國詩酒間長筵列室窺丹洞分樓瞰紫煙縈廻亙津渡出沒控郊鄽鳳琴調上客龍轡儼羣仙松石偏宜古藤蘿不記年重檐交密樹復磴擁危泉抗石晞南嶺乘沙眇北川傅巖來築處磻溪入釣前日斜眞趣逺幽楚思涼蟬

楊炯

送劉校書從軍

天將下三宮星門召五戎坐謀資廟略飛檄佇文雄赤土流星劍烏號明月弓秋陰生蜀道殺气繞湟中風雨何年別琴尊此日同離亭不可望溝水自西東

遊廢觀

靑嶂倚丹田荒涼數百年猶知小山桂尙識大羅天藥敗金鑪火苔昬玉女泉歲時無壁畵朝夕有階煙花桞三春節江山四望懸悠然出塵网從此狎神仙

和騫右丞省中暮望

故事閒臺閣仙門藹已深舊章窺復道云幌肅重陰律葭灰變靑陽斗柄臨年光揺樹色春气繞蘭心風響髙牕度流防曲岸侵天明總樞轄人鏡辧衣簮日暮南宮靜揺華振雅音

和劉侍郎入隆唐觀

福地陰陽合仙都日月開山川陵四險城樹隠三臺伏檻排云出飛軒繞澗回參差陵倒影瀟灑軼浮埃百菓珠爲實羣峯錦作苔懸蘿暗疑霧瀑布響成雷方士燒丹液眞人泛玉杯還如問桃水更似得蓬萊漢帝求仙日相如作賦才自然金石奏何必上天臺

和輔先入昊天觀

遁甲爰皇裏星占太乙宮天門開奕奕佳气鬱蔥蔥碧落三幹外黃圗四海中邑居環若水城闕抵新丰玉檻昆侖側金樞地軸東上眞朝北斗元始詠南風漢君祠五帝淮王禮八公道書藏竹簡靈藥灌梧桐艸茂瓊堦緑花繁寶樹紅石樓紛似畵地鏡渺如空桑海年應積桃源路不窮黃軒若有問三月住崆峒

盧照鄰

西使兼送孟學士南遊

地道巴陵北天山弱水東相看萬餘里共倚一徵篷零雨悲王粲淸尊別孔融徘徊聞夜鶴悵望待秋鴻骨肉胡秦外風塵闗塞中惟餘劍鋒在耿耿气成虹

送鄭司倉入蜀

離人丹水北遊客錦城東別意還無已離憂自不窮隴云朝結陣江月夜臨空闗塞疲徵馬霜氛落早鴻潘年三十外蜀道五千中送君秋水曲酌酒對秋風

綿州官池贈別

輶軒遵上國仙气下靈闗尊酒方無地聨綣喜暫攀離言欲贈防髙辯正連環野逕遊雲斷荒池春艸斑殘花落古樹度鳥入澄灣欲敍他鄕別幽谷有綿蠻

還赴蜀中貽示京邑遊好

籞宿花初滿章臺栁尙飛如何正此日還望昔多違悵別風期阻將乖云會稀斂衽辭丹闕懸旗陟翠防野禽喧戍鼓春艸變徵衣回顧長安道闗山起夕霏

和夏日幽莊

聞有髙蹤客耿介坐幽莊林壑人事少風煙鳥路長瀑水含秋气垂藤引夏涼苖深全覆隴荷上半侵塘釣渚靑鳬沒村田白鷺翔知君振奇藻還嗣海隅芳

山莊休沐

蘭署乘閒日蓬扉狎遁棲龍柯防玉井鳳葉下金堤川光揺水箭山气上云梯亭幽聞淚鶴牕曉聽鳴雞玉軫臨風奏瓊漿映月防田家自有樂誰肯謝靑谿

山林休日田家

歸休乘暇日饁稼返秋場徑艸防王篲嵓枝落帝桑耕田虞訟寢鑿井漢機忘戎葵朝委露齊棗夜含霜南澗泉初洌東籬菊正芳還思北牕下髙臥偃羲皇

駱賓王

棹歌行

寫月圗黃罷淩波拾翠通鏡花揺芰日衣麝入荷風葉落舟難蕩蓮疏浦易空鳳媒羞自托鴛翼恨難窮秋帳澄光翠倡樓粉色紅相思無別曲並在棹歌中

晚泊蒲類

一庭歸望斷萬里客心愁山路猶南屬河源自北流晚風連朔气新月照邊秋竈火通軍壁烽煙上戍樓龍庭但苦戰燕頷會封侯莫作蘭山下空令漢國差

早秋出塞寄東臺祥政學士

促駕逾三水長驅望五原天街分斗極地理接樓煩谿月明闗隴胡云聚塞垣山川殊物風壤異涼溫戍古秋塵合沙寒宿霧繁昔余迷學步投迹忝詞源

逺使海曲春夜多懷

長嘯三春晚端居百慮盈未安蝴蝶夢遽切魯禽情別島連寰海離魂斷戍城流星疑伴使低月似依營懷祿寧期達牽時匪徇名艱虞行已逺昧迹自相驚

在軍贈先還知已

蓬轄俱行役時獨未還魂迷金闕路望斷玉門闗獻凱多慚霍論功幾謝班風塵催白首歲月損紅顏落鴈低秋塞驚鳬起暝灣胡霜如劍鍔漢月似刀環別後庭邊樹相思幾度攀【方虛谷云字字入律工不可言】

靈隱寺

鷲嶺郁岧嶤龍宮鎖寂寥樓觀滄海日門對浙江潮桂子月中落天香雲外飄【劉云好】捫蘿登塔逺刳木取泉遙霜薄花更發冰輕葉互凋【劉云互凋語警】夙齡尙遐異搜對滌煩囂待入天臺路看余度石橋【詩話云舊說徐敬業敗與賓王俱不死皆去爲浮屠以免賓王居杭州靈隱寺後宋之問遊寺夜吟云鷲嶺郁岧嶤龍宮鎖寂寥久不能續有老僧云何不道樓觀滄海日門對浙江潮云云遲明僧不見人以爲賓王也今此詩仍見賓王集集乃系古本非後人所裒次則此詩已自錄於集中賓王之不死亦一證也】

邊城落日

紫塞流沙北黃圖灞水東一朝辭爼豆萬里逐沙蓬月恆持滿尋源屢鑿空野昬邊气合烽迥戍煙通膂力風塵倦疆場歲月窮河流控積石山路逺崆峒壯志淩蒼兕精誠貫白虹君恩如可報龍劍有雌雄

宿溫城望軍營

虜地寒膠折邊城夜柝聞兵符關帝闕天策動將軍塞靜胡笳徹沙明楚練分風旗翻翼影霜劍轉龍文白羽揺如月靑山斷若雲煙防疑捲幔塵滅似銷氛投筆懷班業臨戎想顧勲還應雪漢恥持此報明君

劉庭芝

故園置酒

酒熟人須飲春還鬢已秋願逢千日醉得緩百年憂舊裏多靑艸新知盡白頭風前燈易滅川上月難畱卒卒周姬旦棲棲魯孔丘平生能幾日不及且遨遊

晚憩南陽旅館

旅館何年廢徵夫此日過途窮人自哭春至鳥還歌行路新知少荒田古逕多池篁覆丹谷墳樹繞淸波日照蓬陰轉風微墅气和傷心不可去回首怨如何

喬知之

和蘇員外寓直

自昔重爲郎伊人練國章三旬登建禮五夜直明光墨艸尙書奏衣飄侍禦香開軒竹气靜拂簟蕙風涼曉漏離閶闔鳴鐘出未央從來宿臺上天子貴文彊

宗楚客

奉和幸上陽宮侍宴應制

紫庭金鳳闕丹禁王雞川似立蓬瀛上疑遊昆閬前鳥將歌合轉花共錦爭鮮湛露飛堯酒薰風入舜弦水光揺落日樹色帶晴煙向夕廻雕輦佳气滿巖泉

蘇味道

奉和受圖溫洛

緑綺膺河檢靑壇俯洛濵天旋俄制蹕孝享屬嚴禋陟配光三祖懷柔洎百神霧開中道日雪斂屬車塵預奉咸英奏長歌億萬春

在廣聞崔馬二禦史並登相臺

振鷺才飛日遷鶯逺聽聞明光共待漏淸覽各披云喜得廊廟舉嗟爲臺閣分故林懷栢恱新渥阻蘭薰冠去神羊影車迎瑞雉羣逺從南斗外遙仰列星文【方云唐人自禦史除省郎以爲至榮此詩曲盡體貼】

十五夜遊【一作沈佺期詩】

今夕重門啟遊春得夜芳月華連畫色燈影雜星光南陌靑絲騎東鄰紅粉妝管弦遙辯曲羅綺暗聞香人擁行歌路車攢鬭舞場經過猶未已鐘鼓出長楊【兪孟宣曰元夕者太平之所宜有而亂離多富貴之所宜有而寂寞多讀此詩欲逄此辰不可得也】

崔融

和梁王眾傳張光祿是王子晉後身

聞有衝天客披云下帝畿三年上賔去千載忽來歸昔偶浮丘伯今同丁令威中郎才貌是柱史姓名非只召趨龍闕承恩拜虎闈丹成金鼎獻酒至玉杯揮天仗分旄節朝容問羽衣舊壇空處所新廟坐光輝漢主存仙要淮南愛道機朝朝緱氏鶴長向洛城飛

牛鳳及

奉和受圖溫洛

八神承玉輦六羽警瑤溪戒道伊川北通津澗水西禦圖開洛匱刻石與天齊瑞日波中上仙禽霧裏低微臣矯弱翮抃舞接鸞鷖

武三思

春日遊龍門應制

鳳駕臨香地龍輿上翠微星宮含雨气月殿抱春輝碧澗長虹下雕梁早燕歸云疑浮寶蓋石似拂天衣露艸侵堦長風花繞席飛日斜宸賞洽淸吹入重闈

李嶠

奉和拜洛應制

七萃鑾輿動千年瑞檢開文如龜負出圖似鳳銜來殷薦三神享明禋萬國陪周旗黃鳥集漢幄紫雲廻日暮鉤陳轉淸歌上帝臺

奉和幸薦福寺應制

鴈沼開香域鶯林降防旃還窺圖鳳宇更坐濯龍川桂轝朝羣辟蘭宮列四禪半空銀閣斷分砌寶繩連甘雨蘇焦澤慈云動沛篇獨慚賢作礪空喜福成田

王屋山第之側雜構小亭暇日與羣公同遊

桂亭依絕巘蘭榭俯回溪綺棟魚鱗出雕甍鳳羽棲引泉聊漲沼鑿磴且通蹊席上山花落簾前野樹低弋林開曙景釣渚發晴霓狎水驚梁鴈臨風聽楚雞復看題柳葉彌喜蔭桐圭

軍師凱旋自邕州順流舟中

鳴鞞入嶂口泛舸歷川湄尙想江陵陣猶疑下瀬師岸廻帆影疾風逆鼓聲遲萍葉沾蘭槳林花拂桂旗弓鳴蒼隼落劍動白猿悲芳樹吟羌管幽篁入楚詞全軍多勝策無戰在明時寄謝山東妙長纓徒自欺

奉和幸韋嗣立山莊應制

南洛師臣契東君王佐居幽情遺紱冕宸眷屬樵漁制下峒山蹕恩回灞水輿松門駐旌早薜幄引簮裾石磴平黃陸煙樓半紫虛雲霞仙路近琴酒俗塵疏喬木千齡外懸泉百文余崖深經鏈藥穴古舊藏書樹宿搏風鳥池濳縱壑魚寜知天子貴尙憶武侯廬

盧僎

上幸皇太子新院應制

佳气曉蔥蔥干行入震宮前星迎北極少海被南風視膳銅樓下吹笙玉座中訓深家以政義舉俗爲公父子成釗合君臣禹啟同仰天歌聖道猶愧乏雕虫

韋嗣立

偶遊龍門北溪忽懷驪山別業因以言志示弟淑奉呈諸大寮

幽谷杜陵邊風煙別幾年偶來伊水曲溪嶂覺依然傍浦憐芳樹尋崖愛緑泉嶺雲隨馬足山鳥向人前地合心俱靜言因理自短才叨重寄屍祿愧妨賢每挹掛冠侶思從初服旋稻粱仍欲報歲月坐空捐助嶽無纖塊輸溟謝末涓還悟北轅失方永南澗田

魏知古

奉和春日途中喜雨【和天后也】

皇輿向洛城時雨應天行麗日登巖送陰雲出墅迎濯枝林杏發潤葉渚蒲生絲入綸言喜花依錦字明微臣忝東觀載筆佇西成

奉酬韋祭酒偶遊龍門北溪忽懷驪山別業因以言志示弟淑奉呈諸大寮之作

有美朝爲貴幽尋地自偏踐臨伊水汭想望灞池邊是遇皆新賞玆遊若舊年藤蘿隠路接楊栁禦溝聨道愜神情王機防俗理捐遂初誠已重兼濟實爲賢迹是東山戀心仍北闕縣顧慙輕拾紫多謝賦思未躧中林步空承華藻傳陽春和已寡扣寂【陸機文賦扣寂寞而求音】意徒然

李行言

秋晚度廢關

秦郊平舊險周徳眷遺黎始聞淸夜柝俄見落風泥物色來無限津途去不迷空亭誰問馬閒戍但鳴雞山月寒彌靜河風曉更淒贈言楊伯起非復是關西【按唐史宣宗大中八年有李行言者自縣令升海州刺史未知孰是然此詩音律似初唐故列於此】

唐詩品彚卷七十一

欽定四庫全書

唐詩品彚卷七十二

明髙棅編

五言排律

正始【中】

陳子昻

白帝懷古

日落滄江晚停橈問土風城臨巴子國臺沒漢王宮荒服仍周甸深山尙禹功巖懸靑壁斷地險碧流通古木生雲際歸帆出霧中川途去無限客思坐何窮【方虛谷云此篇唐人詩之祖也】

峴山懷古

秣馬臨荒甸登髙覽舊都獨悲墮淚碣尙想臥龍圖城邑遙分楚山川半入吳丘陵徒自出賢聖防凋枯野樹蒼煙斷津樓晚气孤誰知萬里客懷古正踟躕【方云此老社以前律詩悲壯感慨卽無纖巧砌湊】

和陸明府贈將軍重出塞

忽聞天上將關塞重橫行始返樓蘭國還向朔方城黃金戰馬白羽集神兵星月開天陣山川列地營晚風吹畫角春色耀飛旌寧知班定逺猶是一書生【方云盛唐詩渾成晚風吹畫角猶池塘生春艸自然末句亦是別用一意】

於長史山池三日曲水

摘蘭借芳日祓宴坐回汀泛灩淸流滿葳防白芷生金弦揮趙瑟玉柱弄秦箏巖榭風光媚郊園春樹平煙花飛禦道羅綺照昆明日落紅塵合車馬亂縱橫

江山暫別蕭四劉三旋欣接遇

昨夜滄江別言乘天漢遊寧期此相遇尙接武陵洲結綬還逢育銜杯且對劉波潭一彌彌臨望防悠悠山水丹靑雜煙雲紫翠浮終愧神仙友來接野人舟

過荊州崔兵曺使

輶軒鳯凰使林藪鶡雞冠江湖一相許雲霧坐交歡興盡崔亭伯言忘釋道安秋光稍欲暮嵗物巳將闌古樹蒼煙斷虛庭白露寒琴中山水曲今日爲君彈

宿驤河驛浦

防流辭北渚結纜宿南洲合岸昬初夕廻塘暗不流行聞塞鴻斷坐聴峽猿愁沙浦明如月汀葭晦若秋未及能鳴雁徒思海上鷗天河殊未曉滄海信悠悠

入峭峽安居溪伐木【溪源幽邃林嶺相映有奇致焉】

肅徒歌伐木騖艥漾輕舟靡迆隨廻水潺湲溯淺流煙沙分兩岸露島夾雙洲古樹連云宻交峯入浪浮巖潭相映媚溪谷屢環周路迥光逾逼山深興轉幽鼯寒思晚猿鳥暮聲秋誓息蘭臺防將從桂樹遊因書謝親愛千嵗覓蓬丘

入東陽峽與李明府船前後不相及

東巖初解纜南浦遂離羣出沒同洲島沿洄異渚濆風煙猶可望歌笑浩難聞路轉靑山合峯廻白日曛奔濤上漫漫積浪下沄沄倐忽猶疑及差池復兩分離離間逺樹藹藹沒遙氛地入巴陵道星連牛斗文孤狖啼寒月哀鴻叫斷雲仙舟不可見揺思坐氛氳

杜審言

春日江津遊望

旅客揺邊思春江弄晚晴煙銷垂柳弱霧捲落花輕飛棹乘空下回流向日平鳥啼移防處蝶舞亂相迎勿嘆人皆濁隄防水至淸谷王恆不讓何可戒衝盈

泛舟送鄭卿入京

帝坐蓬萊殿恩追社稷臣長安遙向日宗伯正乘春相宅開基地傾都送別人行舟縈緑水列帳滿紅塵酒助歡娯洽風催景气新此時光乃命誰爲惜無津

贈蘇味道

北地寒應苦南城戍不歸邊聲亂羌笛朔气捲戎衣雨雪闗山暗風霜艸木稀胡兵戰欲盡漢卒尙重圍云淨妖星落秋髙塞馬肥據鞍雄劍動揺筆羽書飛【劉云語壯】輿駕還京邑朋遊滿帝畿方期來獻凱歌舞共春暉

扈從出長安

分野都畿列時逢六禦均京師舊西幸洛道此東巡文物驅三統聲明走百神龍媒縈漏夕鳯輦拂勾陳撫迹地靈古遊情皇鑑新山追散馬日水憶釣魚人禹食傳中使堯尊徧下臣省方稱國阜問道識風淳嵗晚天行吉年丰景從親歡娯包歷代宇宙忽疑春

度石門山

石門千仞斷迸水落遙空道束懸厓北橋欹絕澗中仰攀人屢息直下騎才通泥擁奔蛇徑云埋伏獸叢星躔牛斗北地脈象牙東闗塞隨行變髙深觸望同江聲連驟雨日气抱殘虹未攺朱明律先含白露風堅貞忻不憚險澁諒難窮有異登臨賞徒爲造化功

沈佺期

酬蘓員外味道夏晚寓直省中見贈

並命登仙閣通宵直禮闈大官供宿膳侍史防朝衣捲幔天河入開窻月露微小池殘暑退髙樹早涼歸冠劍無時釋軒車待漏飛明朝題漢柱三署有光輝

同韋舍人早朝

閶闔連雲起巖廊拂霧開玉珂龍影度珠履雁行來長樂宵鐘盡明光曉奏催一經傳舊徳五字擢英材儼若神仙去紛從霄漢回千春奉休歷分禁喜趨陪

白蓮花亭侍宴應制

九日陪天仗三秋幸禁林霜威變緑樹雲气落靑岑水殿黃花合山亭絳葉深朱旗夾小徑寶馬駐靑潯苑吏收寒菓饔人膳野禽承懽不覺暝遙響素秋砧

仙萼池亭侍宴應制

步輦尋丹嶂行宮在翠微川長看鳥滅谷轉聴猿稀天磴扶階回雲泉透戶飛閒花開石竹幽葉吐薔薇徑狹難畱騎亭寒欲進衣白來獻壽仙吹返彤闈

奉和晦日幸昆明池

法駕乘春轉神池象漢回雙星遺舊石孤月隱殘灰戰鷁逢時去恩魚望幸來山花緹騎繞堤栁幔城開思逸橫汾唱歌流宴鎬杯微臣雕朽質羞覩豫章材

奉和聖制幸禮部尙書竇希玠宅

北闕垂旒暇南宮聴禮回天臨祥鳯轉恩向濯龍開蘭气燻仙帳橊花引禦杯水從金宂吐云是玉衣來池影搖歌席林香散舞臺不知行漏晚淸蹕尙徘徊

夏日都門送司馬員外逸客孫員外佺共北徵

二庭追虜騎六月動周師廟略天人授軍麾相國持復言徴二妙才命重當時畫省連徵橐橫門共別詞云迎出塞馬風捲渡河旗計日方夷冦旋聞杕杜詩

奉和幸韋嗣立山莊侍宴應制

鼎臣休澣隙方外結遐心別業靑霞境孤潭碧樹林毎遷東墅策遙弄北溪琴帝幸行時豫臺園賞嵗陰移鑾明月沼張組白雲岑禦陌瑤觥落仙壇竹徑深三光懸聖藻五等冠朝簮自愧承恩盛咸言獨在今

昆明池侍宴應制

武帝伐昆明穿池習五兵水同河漢在館有豫章名我後光天徳垂衣文教成黷兵非帝念勞物豈皇情春仗過鯨沼云旗出鳯城靈魚銜寶躍仙女廢機迎栁拂旌門暗蘭依帳殿生還如流水曲日晚棹歌聲

望瀛洲南樓寄逺

層城記麗譙憑覽出重霄玆地多形勝中天宛泬寥四榮摩鸛鶴百栱厲風飈北際燕王館東連秦帝橋晴光七郡滿春色兩河遙傲睨非吾土躊躕適逺囂離居欲有贈春艸寄長謠

塞北

胡騎犯邊埃風從醜上來五原烽火急六郡羽書催冰壯飛狐冷霜濃雁哀將軍朝授鉞戰士夜銜枚紫塞金河裏蔥山鐡勒隈蓮花秋劍發桂葉曉旗開祕略三軍動妖氛百戰摧何言投筆去終作勒銘回

自考功員外授給事中

南省推丹地東曺拜瑣闈恵移雙管筆恩降五時衣出入宜眞選遭逢毎濫飛器慙公理拙才謝子云微按牘遺常禮朋僚隔等威上臺行揖讓中禁動光輝旭日千門啟初春八舎歸省躬知任重寧止冒榮非

宋之問

奉和幸三會寺應制

六飛回玉輦雙樹謁金仙瑞鳥呈書字神龍吐浴泉淨心遙證果睿想獨超禪塔湧香花地山圍日月天梵音迎漏徹空樂倚云懸今日登仁壽長看法鏡圓

奉和幸神臯亭應制

淸蹕喧黃道乘輿降紫宸霜戈凝曉日云管發陽春臺古全疑漢林余半識春宴酣詩布澤節攺令行仁昔恃山河險今依道徳淳多慚獻嘉頌空累屬車塵

奉和幸長安故城未央宮應制

漢皇未息戰蕭相乃營宮壯麗一朝盡威靈千載空皇明悵前迹置酒宴羣公寒輕防仗外春發幔城中樂思回斜日歌詞繼大風今朝天子貴不假叔孫通

奉和晦日幸昆明池應制

春豫靈池會滄波帳殿開舟淩石鯨度槎拂鬥牛回節晦蓂全落春遲栁暗催象溟看浴景燒刼辧沈灰【僧皎然云此詩家射雕之手假使曺劉降格未知孰勝】鎬飲周文樂汾歌漢武才不愁明月盡自有夜珠來【僧皎然云意境閒逺方云用春豫字便好節晦蓂全落要見得是正月晦急著偶句以足其意池象溟海而觀浴日旣巳壯麗又引胡僧刼灰事爲偶則尢精切可謂極天下之工矣晦日無月池中自有大蚌之珠甚妙】

使過襄陽登鳯林寺山閣

香閣臨淸漢丹梯隱翠微林篁天際宻人世谷中違苔石銜仙洞蓮舟泊釣磯山云浮棟起江雨入庭飛信美𨿽南國嚴程限北歸幽尋不可再畱步惜芳菲

登粵王臺

江上粵王臺登髙望幾回南溟天外合北戶日邊開地濕煙常起山晴雨半來冬花采盧橘夏菓摘楊梅迹類虞翻枉人非賈誼才歸心不可見白髮重相催

春日鄭恊律山亭陪宴餞鄭卿【同用樓字】

潘園枕郊郭愛客坐相求尊酒東城外驂騑南陌頭池平分洛水林缺見嵩丘暗竹侵山徑垂楊拂妓樓防云歌處斷遲日舞前畱此地何年別蘭芳空自幽

扈從登封告成頌應制

禦路回中嶽天營接下都百靈無後至萬國競前驅文衛嚴淸蹕幽仙讀寶符貝花明漢果芝艸入堯防濟濟衣冠會喧喧夷夏俱宗禋仰神理刋木望山途撫已貧非病時來本不愚願陪丹鳯輦率舞白雲衢

奉和幸韋嗣立山莊侍宴應制

樞掖調梅暇林園藝槿初入朝榮劍履退食偶琴書地隱東巖室天回北斗車旌門臨窱【一作窈窕】輦道屬扶疏云防明丹壑霜笳徹紫虛水疑投石處溪似釣璜余帝澤頒巵酒人歡頌裏閭一承黃竹詠長奉白茆居

和姚給事寓直之作

淸論滿朝陽髙才拜夕郎還從避馬路來接珥貂行寵就黃扉日威回白簡霜栢臺遷鳥茂蘭署得人芳禁靜鐘初徹更疏漏更長曉河低武庫流火度文昌寓直光輝重乘秋藻翰揚暗投空欲報下調不成章

早發始興江口至虛氏村作

曉逾閩嶂乘春望越臺宿云鵬際落殘月蚌中開薜荔搖靑气桄榔翳碧苔桂香多露裛石響細泉回抱葉猨嘯銜花翡翠來南中𨿽可恱北思日悠哉鬒發俄成素丹心已作灰何當首歸路行剪故園萊

遊雲門寺

維舟深靜域作禮事尊經投迹一蕭散爲心自杳防龕交大禹穴樓倚少微星沓嶂圍蘭若回溪抱竹庭覺花塗砌白甘露洗山靑雁塔騫金地虹橋轉翠屏人天宵合景神鬼晝濳形理勝常虛寂緣空自感靈入禪從鴿繞說法有龍聴刼累終期滅塵躬且未寧搖搖不安寐待月詠巖扄

發藤州

朝夕苦遄徵孤魂長自驚泛舟依雁渚投館聴猨鳴石發緣溪蔓林衣掃地輕雲峯刻不似苔蘚畫難成露裛千花气泉和萬籟聲攀幽紅處歇躋險緑中行戀切芝蘭砌悲纒松栢塋丹心江北死白髮嶺南生魑魅天邊國窮愁海上城勞歌意無限今日爲誰明

蘇頲

奉和晦日幸昆明池

炎歷事邊陲昆明始鑿池豫遊光後聖徵戰罷前規霽色淸珍宇年華入錦陂禦杯蘭薦葉仙仗柳交枝二石分河瀉雙珠代月移微臣比翔沐恩廣自無涯

奉和聖制幸禮部尙書竇希玠宅

尙書列侯第外戚近臣家飛棟臨靑綺回輿轉翠華日交當戶樹泉漾滿池花圓頂圖嵩石方流擁魏沙豫遊今聴履侍從昔鳴笳自有天文降無勞訪海槎

奉和聖制答張說扈從南出雀鼠谷

雨施巡方罷雲從訓俗回宻塗汾水衛淸蹕晉郊陪寒著山邊盡春當日下來禦祠鳥應仙仗緑楊開作頌音傳雅觀文色動臺更知西鄕樂宸藻賁鹽梅

奉和聖制經河上公廟

河流無日夜河上有神仙輦路常經此壇場卽宛然下疑成洞宂髙若在空煙善物遺方外和光繞道邊事因周史得言向漢皇傳喜屬膺期在邦家業又

奉和聖制幸望春宮送朔方大總管張亶

北風吹早鴈日夕渡河飛气冷葭應折霜明艸正腓老臣帷幄算元宰廟堂機餞飲回仙蹕臨戎解禦衣軍乘曉發師律春歸方佇勲庸盛天辭降紫微

同餞陽將軍兼源州都督禦史中丞

右地接龜沙中朝任虎牙然明方攺俗去病不爲家將禮登壇盛軍容出塞華朔風搖漢鼓邊月思胡笳旗合無邀正冠危有觸邪當看勞旋日及此禦溝花

奉和聖制早登大行山中言志

北山東入海馳道上連天順動三光注登臨萬象懸俛觀河內邑平指洛陽川按蹕夷關險張旗亙井泉曉嚴中警柝春事下搜田徳重周王問歌輕漢後傳宸遊鋪令典睿思起芳年願以封書奏回鑾禪肅然

奉和幸韋嗣立山莊應制

摐金寒墅霽步玉曉山幽帝幄期松子臣廬訪葛侯百工徵往夢七聖扈來遊鬥柄乘時轉臺階捧日畱樹重巖瀨合泉迸水光浮石徑喧朝履璜溪擁釣舟恩如犯星夜歡擬濟河秋不學堯年隱空令傲許由

奉和聖制途次舊居

潞國臨淄邸天王別駕輿出濳離隱際小往大來初東陸行春典南陽卽舊居約川星防駐扶道日旂舒云覆連行在風回助掃除木行城邑望臯落土田疏昔試邦興後今過俗傒予示威寧校獵崇讓不陳漁府吏趨宸扆鄕耆捧帝車帳傾三飲處閒整六飛余盛業銘汾鼎昌期應洛書願陪歌賦末畱比蜀相如

張說

奉和聖制途經華嶽

西嶽鎭皇京中峯入太淸玉鑾重嶺應緹騎薄雲迎白日懸髙掌寒空類【一作映】削成軒遊會神處漢幸望仙情舊廟靑林古新碑緑字生羣臣願封岱回駕勒鴻名

奉和聖制經河上公廟

河上無名老知非漢代人先探道徳要畱待聖明辰妙爲天下淸虛用谷神化將和气一風與太初鄰靈廟觀遺像仙歌入至眞皇心齊萬物何處不同塵

扈從南雀防谷

豫動三靈贊時巡四海威硤關淩曙出平路半春歸霍鎭迎云防汾河送羽旂山南柳半宻嶺北艸全稀遲日宜華蓋和風入防衣上林千里近應見百花飛

三月二十日承恩樂遊園宴【得風字】

樂遊形勝地表裏望郊宮北闕連云頂南山對掌中皇情貸芳月旬宴美成功魚戲芙蓉水鶯啼楊栁風春華看欲暮天澤戀無窮長袖招斜日畱光待曲終

奉和聖制送赴集賢院【得輝字】

侍帝金華講千齡道固稀位將賢士設書共學徒歸首命深燕隗通經淺漢韋列筵榮賜食送客愧儒衣賀燕窺檐下遷鶯入殿飛欲知朝野慶文教日光輝

對酒行時謫巴陵作

畱侯封萬戶園令壽千金本爲成王業初由賦上林繁華安足恃霜露遞相尋鳥哭楚山外猨啼湘水陰夢中城闕近天畔海云深空對忘憂酒離憂不去心

遊洞庭湖

平湖曉望分仙嶠气氛氳鼓枻乘淸渚尋峯弄白雲江寒天一色日靜水重文樹坐參猨嘯沙行入鷺羣緣源斑篠宻罥徑緑蘿紛洞宂傳虛應遙林覺自薫雙童有靈藥願取獻明君

別防湖

念別防湖去浮舟更一臨千峯出浪險萬木抱煙深南郡延恩渥東山戀宿心露花香欲醉時鳥囀余陰涉趣皆畱賞無奇不徧尋莫言山水間幽意在鳴琴

嶽州宴姚紹之

杞梓滯江濱光華白日新難兄金作友媚子玉爲人山水含秋興池亭借善鄰檐松風送靜院竹鳥來馴翠斚催黃菊雕盤鱠紫鱗緩歌將醉舞宜拂繡衣塵

與右相璟太子少傅乾曜同日上官宴都堂聖上賜詩臣說奉和

大塊鎔羣品經生偶聖時俱承三事命虛忝百寮師右揆謀華碩前星傅重資連騫求舊禮濫玷樂賢詩賜釡同榮拜摐金宴宰司菊花吹禦酒蘭葉捧天辭寶歷休明盛頺年晷漏衰少畱靑史筆未敢赤松期

將赴朔方軍應制

禮樂逢明主韜鈐用老臣恭憑神武防逺靜鬼方人供帳恩榮餞山川喜詔巡天文日月送朝賦管弦新防志傳三略衰材謝六鈞膽猶忠作屏心故道爲鄰漢保河南地胡淸塞北塵連年大軍後不日小康辰劍舞輕離別酣歌忘苦辛從來思博望許國不謀身

奉和聖制餞王晙巡邊

六月歌周雅三邊論夏卿欲知攻戰法先作簡稽行禮樂知謀帥春秋識用兵一勞堪定國萬里卽長城防有和戎利威傳破虜名軍前雨灑道樓上月臨營別藻瑤華降同衣錦襮榮關山由義近戈甲爲恩輕絲竹路傍散風雲馬上生朝廷謂吉甫邦國望君平

奉和聖制與諸王遊興慶宮之作

漢武橫汾日周王宴鎬年何如造區夏復此睦親賢巢鳯新成閣飛龍舊躍泉棣花歌尙在桐葉戲仍傳禁籞氛埃隔樓臺景物連聖慈良有裕王道固無偏問俗羣黎阜觀風五教宣獻圖開益地張樂奏鈞天侍酌衢尊滿詢芻諫鼓懸詠言形友愛萬國共周旋

張九齡

郡內門齋【五韻】

郡閣晝常掩庭蕪日復滋檐風落鳥毳牕葉掛虫絲拙病宦情少羈間秋气悲理人無異績爲郡但經時惟有江湖意沈冥空在玆【劉云髙爽沈著而句句婉美韋蘇州可得此風味】

與弟遊家園

定省榮君賜來歸是晝遊林烏飛舊裏園菓讓先秋枝長南庭樹池虛北澗流星霜屢爾別蘭杜爲誰幽善積家方慶恩深國未酬棲棲將義動安得久情畱

登總持寺閣

香閣起崔嵬髙髙紗版開攀躋千仞上紛詭萬形來艸間商君陌云重漢後臺山從函谷斷川向斗城回林裏春容變天邊客思催登臨信爲美懷逺獨悠哉

晚憇王少府東閣

披軒肆流覽云壑見深重空水秋彌淨林煙晚更濃坐隅分洞府檐際列羣峯窈窕生幽意參差多異容還慙大隱迹空想列仙蹤賴此升攀處蕭條得所從

奉和聖制早度蒲闗

魏武中流處軒皇問道回長堤春樹發髙掌曙雲開龍負王舟渡人占仙气來河津會日月仙仗役風雷東顧重闗盡西馳萬國陪還聞股肱郡元首詠康哉

奉和聖制畣張說扈從南出雀鼠谷

設險諸侯地承平聖主巡東君朝二月南斾擁三辰寒出重闗盡年隨行漏新瑞云樷奉日芳樹曲迎春舞詠先馳道恩華及從臣汾川花鳥意並奉屬車塵

奉和聖制早登太行山率爾言志

孟月攝提貞乘時我後徵晨嚴九折度暮戒六軍行日禦馳中道風師捲太淸戈鋌林表出組練雪間明順動希皇豫髙深奉睿情陪遊七聖列望幸百神迎气色煙猶喜風光艸尙榮之罘稱萬嵗今此復同聲

和許給事直夜簡諸公

未央鐘漏晚仙宇藹沈沈武衛千廬合嚴扄萬戶深左掖知天近南窻見月臨樹搖金掌露庭接玉樓陰他日聞更直中宵屬所欽聲華大國珤夙夜近臣心逸興乘髙閣雄飛在禁林寧思竊抃者情發爲知音

酬趙二侍禦使西軍贈兩省舊寮之作

石室先鳴者金門待制同操刀常願割持斧竟稱雄應敵兵初起緣邊虜欲空使車經隴月徵斾繞河風忽枉兼金訊非徒秣馬功气淸蒲海曲聲滿栢臺中顧已塵華省欣君震逺戎明時獨匪報嘗欲退微躬

使石頭驛樓

山檻憑髙望川途眇北流逺林天翠合前浦日華浮萬井緣津渚千艘咽渡頭漁商多末事耕稼少良疇自守陳蕃榻常登王粲樓徒然騁目處豈是獲心遊向迹𨿽愚谷求名亦盜丘息陰芳木所空復越鄕憂

奉和聖制送尙書燕國公說赴朔方軍

宗臣事有徵廟算在休兵天與三臺座人當萬里城朔南方偃革河內暫揚旌寵錫從仙禁光華出漢京山川勤逺略原隰軫皇情爲奏薰琴倡仍題瑤劍名聞風六郡勇計日五戎平山甫歸應疾畱侯功復成歌鐘旋可望枕席豈難行四牡何時入吾君聴履聲

陪王司馬登薛公逍遙臺

常聞薛公淚非直雍門琴竄逐畱余迹悲涼見此心府中因暇豫江上幸招尋人事已成古風流獨至今閒情多感嘆淸景暫登臨無復甘棠在空餘蔓艸深晴光送逺目勝气入幽襟水去朝滄海春來換碧林賦懷湘浦弔碑想漢川沈曽是陪遊日徒爲梁甫吟

唐詩品彚卷七十二

欽定四庫全書

唐詩品彚卷七十三

明髙棅編

五言排律三

正始【下】

李乂

奉和幸長安故城未央宮應制

鳳輦乘春陌龍山訪故臺北宮才盡處南斗獨昭回肆覽飛宸札稱觴引禦杯巳觀蓬海變誰厭栢梁災代挹孫通禮朝稱賈誼才忝儕文雅地先後各時來

奉和聖制幸禮部尙書竇希玠宅

家住千門側亭臨二水傍貴遊開北第宸眷幸西鄕曳履迎中谷鳴絲出後堂浦疑觀萬象峯似駐三光艸向瓊筵樂花承繡扆看聖情思舊裏畱飲賦雕章

奉和幸望春宮送朔方大總管張亶

邊郊艸具腓河塞有兵機上宰調梅寄元戎細柳威虎貔東道出鷹隼北庭飛玉匣謀中野金輿下太微投醪銜酌餞緝衮事徵衣勿謂公孫老行聞獻凱歸

奉和幸三會寺應制

睿徳總無邊神臯擇勝緣二儀齊法駕三防禮香筵漢闕中黃近秦山太白連臺疑觀鳥日池似刻鯨年滿月臨眞鏡秋風入禦弦小臣叨下列持管謬窺天

夏日都門送司馬員外逸客孫員外佺北徵【時相王爲元帥魏大夫元忠爲副】

日逐滋南冦天威撫北垂析珪行杖節持印且分麾羽檄雙鳬去兵車駟馬馳虎旗懸气色龍劍抱雄雌月期戡剪經時念別離坐聞關隴外無復引弓兒

奉和幸韋嗣立山莊侍宴應制

臺階好赤松別業對靑峯茅室承三顧花源接九重龍旂縈秀木鳳輦拂疏笻逕狹千官擁溪長萬騎容水堂開禹膳山閣獻堯鐘皇覽淸居逺天文睿奨濃嵓泉他日夢魚釣往年逢共榮丞相府偏降逸人封

鄭愔

塞外三首

塞外蕭條望徵人此路賖邊聲亂朔馬秋引動胡笳遙障侵歸日長城帶晚霞斷蓬飛古戍連鴈聚寒沙海暗云無葉山春雪作花丈夫期報主萬里獨歸家

荒壘三秋夕窮郊萬里平海陰凝獨樹日气下連營戎斾霜疑重邊裘夜更輕將軍獨轉戰都尉不成名折柳悲春曲吹笳斷夜聲明年塞使返須築受降城陽鳥南飛夜陰山北地寒漢家徵戍客年嵗在樓蘭玉塞朔風起金河秋月團邊聲入鼓吹霜气下旌竿海外歸書斷天涯旅鬢殘子卿猶奉使恆向節旄看

同韋舍人早朝

瑞闕龍車峻宸庭鳳掖深才良寄天綍趨拜侶朝簮飛鴈看成影喧車識駐音重軒輕霧入洞戶落花侵聞有題新翰依然想舊林同聲慚卞玉謬此托韋金

奉和幸三會寺應制

鳥籒遺新閣龍旂訪古臺造書臣頡往觀迹帝羲來法界山川匝宸心宇宙該梵音隨駐輦天步接乘杯舊苑經寒露殘池問刼灰散花將捧日俱喜聖詞開

貶降至汝州廣城驛

近郊憑汝海遐服指江幹尙憶趨朝貴方知失路難曙宮平樂逺秋澤廣城寒岸葦新花白山梨晚葉丹鄕關千里暮歳序四時闌函塞雲間別旋門霧裏看夙年追騄驥暮節仰鵷鸞疲駕勞垂耳騫騰遽矯翰將調梅鉉實不正李園冠荊玉終無玷隋珠忽已彈曉裝違鞏洛夕夢在長安北上頻傷阮西徵未學潘傾車無共轍同派有殊瀾去去懷知己何由報一餐

崔湜

春閨同李員外賦

落日啼連夜孤燈坐徹明捲簾雙燕入披幌百花驚隴上寒應晚閨中織未成管弦愁不記梳洗懶無情去歳聞西伐今年送北徵容顏離別盡流恨滿長城

早春邊城懷歸

天漠羽書飛長城未解圍山川淩玉障旌節下金微路向南庭逺書因北鴈稀鄕關揺別思風雪故戎衣歳盡仍爲客春還尙未歸明年徵騎返歌舞及芳菲

登總持寺閣

宿雨淸龍界晨暉滿鳳城升攀重閣迥憑覽四郊明井邑周秦地山河今古情紆餘二水合寥落五陵平處處風煙起欣欣艸木榮故人不可見冠蓋滿東京

韋元旦

早朝

震維方月季宸極眾星尊佩玉朝三陛鳴珂度九門挈壺分早漏伏檻耀初暾北倚蒼龍闕西臨紫鳳垣詞庭艸欲奏溫室樹無言鮮翰空爲忝長懷聖主恩

徐彥伯

送特進李嶠入都祔廟

特進三公下臺臣百揆先孝圖開寢石祠坐卜牲筵恩急靑綸賜䢐裝紫橐懸綢繆金鼎席宴餞玉橫川北斗分徵路東山起贈篇樂池歌緑藻梁苑籍紅筌騎轉商巖日旌揺闕塞煙廟堂須鯁議錦節佇來旋

郭內

同崔員外溫泉卽事

輦輅移雙闕宸遊整六師天回紫微坐日轉羽林旗霜气寒戈防軍容壯武貔弓鳴射鴈處泉暖躍龍時惠化成觀俗謳謠入賦詩同歡王道盛相與詠雍熈

席豫

奉和聖制答張說扈從南出雀鼠谷

硤路繞河汾晴光拂曙氛笳吟中嶺樹仗入半峯云頓覺山原盡平看邑裏分早行芳艸迥晚憩好風薰嘉頌推英宰春遊扈聖君共忻承睿渥日月照天文

王光庭

【疑作裴光庭】

奉和聖制答張說扈從南出雀鼠谷

省俗恩將徧巡方路稍回寒隨汾谷盡春逐晉郊來云騎傳行漏煙旄引從臺惠風初應律和气正調梅雅頌通宸詠天文接曙臺灞陵桃李色應待日華開

宋璟

奉和禦制璟與張說源乾曜同日上官命宴都堂賜詩一首應制

丞相邦之重非賢諒不居老臣庸且憊何徳以當諸厚秩先爲忝崇班復此除太常陳禮樂中掖降簮裾聖酒江河潤仙文象緯舒冒恩懷寵錫陳力省空虛郭隗慙無駿馮諼愧有魚不知周勃者榮幸定何如

奉和聖制送張說巡邊

帝道薄存兵王師尙有徵是關司馬法爰命總戎行晝閫崇威信分麾盛寵榮聚觀方結轍出�遂傾城聖酒江河潤天詞象緯明徳風邊地偃聖气朔云平宰國摧良器爲軍挹壯聲至和常得體不戰卽忘精以智泉寧竭其徐海自淸遲還廟堂坐贈別故人情

蒲津迎駕

回鑾下蒲阪飛斾指秦京洛上黃雲送關中紫气迎霞朝看馬色月曉聴雞鳴防拒連山險長橋壓水平省方知化洽察俗覺時淸天下長無事空餘襟帶名

奉和聖制送張說赴朔方軍

聖主重兵權分麾屬大賢中軍仍執節丞相復巡邊翕習戎動張皇廟略宣朝榮承睿禮野餞轉行旃亭障東緣海沙場北際天春冬見巖雪朝夕烽煙巳勒封山記猶聞遣戍篇五營將月合八陣與云連經略圖方逺懷柔道更全歸來畫麟閣後代武功傳

趙彥昭

奉和幸大薦福寺【寺乃中宗舊宅】

瑤地龍飛後金身佛現時千花開國界萬善累皇基北闕承行幸西園屬住持天衣拂舊石王捨起新祠剎鳳迎雕輦幡虹駐采旗同沾小雨潤竊仰大風詩

奉和幸韋嗣立山莊應制

賢族惟題裏儒門但署鄕如何表巖洞宸翰發輝光地在玆山曲家鄰郃水陽六龍駐旌防四牡耀旂常北斗臨臺坐東山入廟堂天髙羽翼近主聖股肱良野竹池亭气村花澗谷香縱然懷豹隱空愧躡鴛行

崔沔

奉和聖制同二相巳下羣官樂遊園宴

五日酺才畢千年樂未央復承天所錫終燕國之陽地勝春逾好思深樂更張落花飛廣坐垂柳拂行觴庶尹陪三史諸侯具萬方酒酣同抃躍歌舞詠時康

胡皓

奉和聖制同二相巳下羣官樂遊園宴

五酺終宴集二錫又驩娛仙阜崇髙異神州覽眺殊南山臨皓雪北闕對明珠宰坐鵷鴻滿倡庭駟馬趨綺羅含艸樹絲竹吐郊衢銜杯不能罷歌舞恣唐虞

王翰

奉和聖制同二相巳下羣官樂遊園宴

未極人心暢何知帝道明仍嫌酺宴促復寵樂遊行陸海披珍藏天河望斗城四關靑靄合數處白雲生鼎餗調元气歌鐘溢雅聲空慚堯舜日至徳杳難名

崔尙

奉和聖制同二相已下羣官樂遊園宴

春日照長安皇恩寵庶官合錢承罷飲宴帛賜追歡供帳憑髙列城池入迥寛花催相國醉鳥和樂人彈北闕雲中見南山樹杪看樂遊宜締賞舞詠惜將防

王丘

奉和聖制答張說扈從南出雀鼠谷

襟帶三秦接旂常萬乘過陽源淑气早陰谷沍寒多花縟前郊仗霜嚴後殿戈戍雲開晉嶺江鴈入汾河北土分堯俗南風動舜歌一聞天樂唱共逐萬人和

袁暉

奉和聖制答張說扈從南出雀鼠谷之作

魏國山河險周王警蹕回九旗雲際出萬騎谷中來石岸行將盡煙郊望忽開賞矜垂柳拂春畏落花催興逸橫汾體恩褒作頌才小臣瞻日月延首詠康哉

崔翹

奉和聖制答張說扈從南出雀鼠谷

鳴鑾初幸伐旋蓋欲橫汾嶺盡千旗出郊平五校分前林巳暄景後壑尙寒氛風送簫韶曲花迎黼黻文鹽梅推上宰禮樂統中軍獻賦紆天札飄飄飛白雲

張嘉貞

奉和聖制答張說扈從南出雀鼠谷

天錫我宗盟元戎付夏卿多材兼將相必勇獨橫行經緯稱人傑文章作代英山川看是陣艸木想爲兵不待河冰合猶防塞月明有謀當系醜無戰且綏氓閫外專三略雲中冀一平感恩同義激悵別屢魂驚直視前旌掣遙聞後騎鳴還期方定日復此出郊迎

盧從願

奉和聖制答張說扈從南出雀鼠谷

上將發文昌中軍靜朔方占星引旌節擇日拜壇場禮樂臨軒送威聲出塞揚安邊俟帷幄制勝在巖廊作鼓將軍气投醪壯士觴戒途遵六月離贈動三光槐路淸梅暑蘅臯起麥涼時文仰雄伯耀武鎭遐方袵席知無戰兵戈示不忘佇聞歌枤杜凱入系名王

徐知仁

奉和聖制答張說扈從南出雀鼠谷

聖徳膺三統皇威被八埏大明均照物小醜未寧邊國相臺衡重元戎廟略宣紫泥方受命黃石乃推賢問辠陰山下安人屬國前度關行照月乘障坐消煙北闕紆黃藻南橋列�筵耀威當夏日殺气指秋天鞞鼓黿鼉振旌旗鳥獸懸由來詞翰手今見勒燕然

賀知章

奉和聖制答張說扈從南出雀鼠谷

荒憬盡懷忠梯航巳自通九功𨿽不戰五月尙持戎遣戍徴周牒恢邊重漢功撰車命元宰校律取文雄胃出天弧上謀成帝幄中詔旂分夏物專土錫唐弓帳宿伊川右鉦傳晉苑東饔人借蕢實樂土理絲桐岐陌涵余雨離川照晚虹恭聞詠方叔千載舞皇風

徐安貞

奉和聖制早度蒲關

仙掌臨秦甸虹橋辟晉關兩都分地險一曲渡河灣路得津門要時稱古戍閒城花春正發岸柳曙堪攀後乘猶臨水前旌欲換山長安回望日宸禦六龍還

宇文融

奉和聖制左丞相說右丞相璟太子少傅乾曜同日上官命宴都堂賜詩一首

申甫生周日宣慈舉舜年何如偶昌運比徳邁前賢寵護元良密榮瞻端揆遷職優三事老位極百僚先北極回宸渥南宮飾禦筵飛文瑤札降賜酒玉杯傳謬列臺衡重俱承雨露偏誓將同竭力相與效塵涓

韓休

奉和禦制平胡

南牧正紛紛長河起塞氛玉兵徴選士金鉞拜將軍疉鼓揺邊吹連旌暗朔云祅星乘夜落吉气入朝分始見幽烽警俄看烈火焚功成奏愷樂戰罷策歸勲盛徳陳淸廟神謨屬大君叨榮逢偃羽率舞詠思文

裴漼

奉和禦制平胡

漠聖恩通由來書軌同忽聞窺月滿相聚防雲中廟略占黃气神兵出絳宮將軍行逐虜使者亦和戎一舉轒輼滅再麾沙朔空直將威禁暴非用武爲雄飲至明軍禮疇勲錫武功干戈還載戢文徳在唐風

韋述

奉和聖制送張說上集賢學士賜燕【得華字】

修文中禁啟攺字令名加臺座徴人傑書坊應國華賦詩開廣宴賜酒酌流霞雲散明金闕池開照玉沙掖垣畱宿鳥溫樹落餘花謬此天光及銜恩醉日斜

源乾曜

奉和聖制送張說上集賢學士賜燕【得迎字】

盛業光書府微人盡國英司綸賢得相羣俊學爲名寵命垂天錫崇恩發睿情薰風淸禁籞文殿述皇明日霽庭陰出池曛水气生歡娛此無恨詩酒自相迎

韓抗

奉和聖制送張說上集賢學士賜燕【得西字】

廣庭臨碧沼多士侍金閨英宰文儒葉明君日月齊集賢光首拜攺殿發新題早夏初移律餘花尙拂蹊壺觴接云上經術引關西聖徳鴻名逺將陪玉檢泥

程行諶

奉和聖制送張說上集賢學士賜燕【得回字】

聖主崇文化鏘鏘得盛才相因歸夢立殿以集賢開象系微言闡詩書至道該堯樽承帝澤禹膳自天來禮洽歡逾長風恬暑更回國朝將舜頌同是一康哉

陸堅

奉和聖制送張說上集賢學士賜燕【得今字】

聖主崇文教層霄降徳音尊賢澤旣厚式宴寵逾深復有防龍相良哉簡帝心得人惟邁昔多士諒推今書殿榮光滿儒門喜气臨顧惟誠濫次徒此接衣簮

蕭嵩

奉和聖制送張說上集賢學士賜燕【得登字】

帝曰簡才能旌賢在股肱文章體一變禮樂道逾蕓閣英華入賔門鴛鷺登恩筵過所望聖澤實超恆夏葉開紅藥餘花發紫藤微臣亦何幸叨此預文明

褚琇

奉和聖制送張說上集賢學士賜燕【得風字】

講習延東觀趨陪盛北宮惟師恢帝則敷教葉天工宣室恩嘗異金華禮更崇洞門淸永日華綬接徽風萐降堯廚翠橊看舜酒紅文思光萬宇髙議待升中

武平一

奉和幸新丰溫泉宮應制

秦王登碣石周後襲昆侖何必在遐逺方稱萬防尊我皇順時豫星駕動軒轅雄防交馳道淸笳度國門回輿長樂觀校獵上林園行漏移三象連營總八屯旌揺鸚鵡谷騎轉鳳凰原絕壁蒼苔古靈泉碧澑溫參差開水殿窱敝巖軒丰邑模猶在驪宮迹尙存煙松銜翠幄雪逕繞花源侍從推艸文章召武賁深仁浹夷夏大造溢乾坤謬忝王枚列多慚雨露恩

苖晉卿

奉和聖制早登太行山中言志

金吾戒道淸羽騎動天聲砥路方南紀重巖始北徵關樓前望逺河邑下觀平喜气回輿合祥風入斾輕祝堯三老至會禹百神迎月令農先急春搜禮後行仍親后土祭更理晉陽兵不以勞車徹空畱八駿名

孫逖

江行有懷

秋水明川路輕舟轉石圻霜多山橘熟寒至浦禽稀飛席乘風勢回流蕩日暉晝行疑海若夕夢識江妃野霽看吳盡天長望洛非不知何嵗月一似暮潮歸

登越州城

越嶂繞層城登臨萬象淸封圻滄海合鄽市碧湖明曉日漁歌滿芳春棹唱行山風吹美箭田雨潤香粳代閱英靈盡人閒吏隱並贈言王逸少巳見曲池平

送新羅法師還國

異域今無外髙僧世所稀苦心窮寂滅宴坐得精微持鉢何年至傳燈是日歸上卿揮別藻中禁下襌衣海濶杯還度云遙錫更飛此行迷處所何以慰防祈

送趙都護赴安西

外域分都護中臺命職方欲傳淸廟略爲取劇曹郎巳佩登壇印猶懷仗奏章百壺開祖餞駟牡結戎裝靑海連西夐黃河帶北涼關山瞻漢月戈劍宿胡霜體國才先著論兵策復長果持文武術還繼杜當陽

立秋日題安昌寺北山亭

樓觀倚長霄登攀及霽朝髙如石門頂勝擬赤城標天路云虹近人寰气象遙山圍伯禹廟江落五胥潮䢐暑迎秋薄涼風是日飄菓林惟苦李萍水覆甘蕉覽古嗟夷漫淩空愛泬寥更聞金剎下鐘梵晚蕭蕭

奉和李右相中書壁畫山水

廟堂多暇日山水契眞情欲寫髙深趣還因藻繪成九江臨戶牖三峽繞檐楹花柳窮年發煙雲逐意生能令萬里近不覺四時行气染荀香馥光含樂鏡淸詠歌齊出處圖畫表衝盈自保千年遇何論八載榮

和崔司馬登稱心山寺

羣府乘休日王城訪道初覺花迎步履香艸籍行車倚閣觀無際尋山盡太虛巖空迷禹迹海靜望秦餘翡翠巢珠网鵾雞間綺防地靈資淨土水若護眞如寶樹誰攀折禪云自捲舒晴分五湖勢煙合九夷居生滅紛無象窺臨巳得魚常聞寶刀贈今日奉璚琚

宗皇帝

早度蒲關【王荊公百家選以此篇爲開卷第一】

鐘鼓嚴更曙山河野望通鳴鑾下蒲阪飛斾入秦中地險關逾壯天平鎭尙雄春來津樹合月落戍樓空馬色分朝景雞聲逐曉風所希當道泰非復棄繻同【朱子語錄云明皇資稟英邁只看他做詩出來是什麼气魄如飛蓋入秦中多少飄逸便冇帝王气焰】

集賢書院成送張說上集賢學士賜燕

廣學開書院崇儒引席珍集賢招衮職論道命臺臣禮樂沿今古文章革舊新獻酬尊俎列賓主位班陳節變云初夏時移气尙春所希光史冊千載仰玆辰

春晚宴兩相及禮官於麗正殿【探得風字】

乾道運無窮恆將人代工陰陽調歷象禮樂報穹介冑淸荒外衣冠佐域中言談延國輔詞賦引文雄野霽伊川緑郊明鞏樹紅冕旒多暇景詩酒會春風

首夏花萼樓觀羣臣宴寧王山亭回樓下又申之以賞樂賦詩

今年通閏月入夏展春輝樓下風光晚城隅宴賞歸九歌揚政要六舞散朝衣天喜時相合人和事不違禮中推意厚樂處感心微別賞陽臺樂前旬暮雨飛

同二相已下羣官樂遊園宴

撰日巖廊暇需云宴樂初萬方朝玉帛千品會簪裾地入南山近城分北斗餘池塘垂柳暗原野雜花疎帟幙看逾暗歌鐘聴自虛興闌歸騎轉還奏弼違書

南出雀鼠谷答張說

雷出應干象風行順國人川塗猶在晉車馬漸歸秦背硤關山險橫汾鼓吹震艸依陽谷變花待北嵓春聞有鴛鸞客淸詞雅調新求音思欲報心迹竟難陳

賜崔日知往潞州

潞國開新府壺關寵舊林妙旌循吏徳特悅庶氓心禮樂中朝貴仁明列郡欽揚風非贈扇易俗是張琴藩鎭謳謡滿行宮雨露深防書丞相策先賜潁川金

左丞相張說右丞相宋璟太子少傅乾曜同日上官命宴都堂賜詩一首

赤帝収三傑黃軒舉二臣由來丞相重分掌國之均我有握中璧雙飛席上珍子房推道要仲子訝風神復輟臺衡老將爲調防人鴛鸞同拜日車騎擁行塵樂聚南宮宴觴連北斗醇俾予成百揆垂拱門彛倫

早登太行山中言志

淸蹕度河陽凝笳上太行火龍明鳥道鐡騎繞羊腸白霧埋陰壑丹霞助曉光澗泉含宿凍山木帶餘霜野老茅爲室樵人薜作裳宣風問耆艾惇俗勸耕桑涼徳慚先哲徽猷慕昔皇不因今展義何以冒垂堂

送張說巡邊

端拱復垂裳長懷禦逺方股肱申教義戈劍靜要荒命將綏邊服雄圖出廟堂三臺入武帳八座起文昌瑤胃匡韓主華宗輔漢王茂先慚博物平子謝文章盡節恢時佐輸誠禦冦場三軍臨朔野駟馬卽戎行鼓吹威夷狄旌軒溢洛陽雲臺先著美今日更貽芳

餞王朘巡邊

振武威荒服揚文肅逺墟金壇申將禮玉節受軍符免胃三方外銜刀萬里餘昔時吳防靜今日虜庭虛分閫仍推轂援桴且訓車風揚旌斾逺雨洗甲兵初坐見分階謐行聞袚防除檄來𨿽挿羽箭去亦飛書舟楫功須著鹽梅望匪疎不應陳七徳欲使化先敷

唐詩品彚卷七十三

欽定四庫全書

唐詩品彚卷七十四

明髙棅編

五言排律四

正宗

王維

奉和聖制上已於望春亭觀褉飲應制

長樂靑門外宜春小苑東樓開萬戶上輦過百花中畫鷁移仙仗金貂列上公淸歌邀落日妙舞向春風渭水明秦甸黃山入漢宮君王來袚褉灞滻亦朝宗

奉和聖制與太子諸王三月三日龍池春褉應制

故事修春褉新宮展豫遊明君移鳯輦太子出龍樓賦掩陳王作杯如洛水流金人來捧劍畫鷁去廽舟花樹浮宮闕天池照冕旒宸章在云漢垂象滿皇州

三月三日勤政樓侍燕應制

防仗連宵合瓊樓拂曙通年光三月裏宮殿百花中不數秦王曰誰將洛水同酒筵嫌落絮舞袖怯春風天保無爲徳人歡不戰功仍臨九衢宴更達四門聰

三月三日曲江侍宴應制

萬乘親齋祭千官喜豫遊奉迎從上苑袚褉向中流艸樹連容衛山河對冕旒畫旗搖浦漵春服滿汀洲仙樂龍媒下神臯鳯蹕畱從今億萬歲天寶紀春秋

奉和聖制暮春送朝集使歸郡應制

萬國仰宗周衣冠拜冕旒玉乘迎大客金節送諸侯祖席傾三省褰帷向九州楊花飛上路槐色蔭通溝來預鈞天樂歸分漢主憂宸章類河漢垂象滿中州

春日直門下省早朝

騎省直明光雞鳴謁建章遙聞侍中佩暗識令公香玉漏隨銅史天書拜夕郎旌旗映閶闔歌吹滿昭陽官舍梅初紫宮門桞欲黃願將遲日意同與聖恩長

送李太守赴上洛

商山包楚鄧積翠藹沈沈驛路飛泉灑闗門落照深野華開古戍行客響空林板屋春多雨山城晝欲陰丹泉通虢略白羽抵荊岑若見西山爽應知黃綺心

曉行巴峽

際曉投巴峽餘春憶帝京晴江一女浣朝日眾禽鳴水國舟中市山橋樹杪行登髙萬井出眺迥二流明人作殊方語鶯爲舊國聲賴多山水趣稍解別離情

奉祕書晁監還日本【姚合極集以此篇壓捲】

積水不可極安知滄海東九州何處逺【劉云九州用騶忌語】萬里若乘空向國惟看日歸帆但信風鰲身映天黒魚眼射波紅鄕樹扶桑外主人孤島中別離方異域音信若爲通

贈焦道士

海上游三島淮南預八公坐知千里外眺向一壺中【劉云毎作淸素可貴】縮地朝珠闕行天使玉童飲人聊割酒送客乍分風【劉云奇】天老能行气吾師不養空謝君徒雀躍無可問鴻蒙

和陳監四郎秋雨中思從弟據

嫋嫋秋風動萋萋煙雨繁聲連鳷鵲觀色暗鳯凰原細桞疏髙閣輕槐落洞門九衢行欲斷萬井寂無喧忽有愁霖唱更陳多露言平原思令弟康樂謝賢昆逸興方三接衰顏彊七奔相如今老病歸守茂陵園

過沈居士山居哭沈居士

楊朱來此哭桑扈返於眞獨自成千古依然舊四鄰閒檐喧鳥雀故榻滿埃塵曙月孤鶯囀空山五桞春野花愁對客泉水咽迎人善捲明時隱黔婁在日貧逝川嗟爾命丘井嘆吾身前後徒言隔相悲詎歲晨

和僕射晉公扈從溫湯【時爲右補闕】

天子幸新丰旌旗渭水東寒山天仗裏溫谷幔城中奠玉羣仙座焚香太乙宮出遊逢牧馬罷獵有非熊上宰無爲化明時太古同靈芝三秀紫陳粟萬箱紅王禮尊儒敎天兵小戰功謀猷歸哲匠辭賦屬文宗司諫方無闕陳詩且未工長吟吉甫頌朝夕仰淸風

遊感化寺

翡翠香煙合琉璃寶殿平龍宮連棟宇虎穴傍檐楹谷靜惟松響山深無鳥聲瓊峯當戶拆金澗透林明郢路云端迥秦川雨外晴鴈王銜果獻鹿女踏花行抖擻辭貧裏歸依宿化城繞籬生野蕨空館發山櫻香飯靑菇米嘉蔬緑筍羮誓陪淸梵末端坐學無生

奉和聖制幸玉霄公主山莊因題石壁十韻之作應制

碧落風煙外瑤臺道路賒如何連帝苑別自有仙家此地廽鑾駕緣溪轉翠華洞中開日月牕裏發雲霞庭養衝天鶴溪畱上漢槎種田生白玉泥竈化丹砂谷靜泉逾響山深日已斜禦羮和石髓香飯進胡麻大道今無外長生詎有涯還瞻九霄上來往五云車

李白

送儲邕之武昌

黃鶴西樓月長江萬里情春風三十度空憶武昌城送爾難爲別銜杯惜未傾湖連張樂地山逐泛舟行諾謂楚人重詩傳謝朓淸滄浪吾有曲寄入棹歌聲

送友人尋越中山水

聞道稽山去偏宜謝客才千巖泉灑落萬壑樹縈廽東海橫秦望西陵繞越臺湖淸霜鏡曉濤白雪山來八月枚乘筆三吳張翰杯此中多逸興早晚向天臺

送梁公昌從新安北徵

入幙推英選捐書事逺戎髙談百戰術郁作萬夫雄起舞蓮花劍行歌明月宮將飛天地陣兵出塞垣通祖席畱丹景徵麾拂彩虹旋應獻凱入麟閣貯深功

送紀秀才遊越

海水下滿眼觀濤難稱心卽知蓬萊石卻是巨鰲簪送爾遊華頂令餘發舄吟仙人居射的道士住山陰禹穴尋溪入雲門隔嶺深緑蘿秋月夜相憶在鳴琴

秋日與張少府楚城韋公藏書髙齋作

日下空亭暮城荒古迹餘地形連海盡天影落江虛舊賞人𨿽隔新知樂未疏彩雲思作賦丹壁間藏書【間一作滿】查擁隨流葉萍開出水魚夕來秋興滿回首意何如宣州九日聞崔侍禦與宇文太守遊敬亭余時登響山不同此賞醉後寄崔

九卿天上落五馬道傍來列防朱門曉褰帷碧帳開登髙望逺海召客得英才紫綬歡情洽黃花逸興催山從圖上見溪卽鏡中廽遙羨重陽作應過戲馬臺

贈易秀才

少年解長劍投贈卽分離何不斷犀象精光暗往時蹉跎君自惜竄逐我因誰地逺虞翻老秋深宋玉悲空摧芳桂色不屈古松姿感激平生意勞歌寄此辭

江夏使君叔席上贈史郎中

鳯凰丹禁裏銜出紫泥書昔放三湘去今還萬死余仙郎久爲別客捨問何如涸轍思流水浮雲失舊居多慙華省貴不以逐臣疏復似竹林下叨陪芳宴初希君生羽翼一化北溟魚

春日歸山寄孟浩然

朱紱遺塵鏡靑山謁梵筵金繩開覺路寶筏度迷川嶺樹攢飛拱嵒花覆谷泉塔形標海月樓勢出江煙香气三天下鐘聲萬壑連荷秋珠已滿松密蓋初圓鳥聚疑聞法龍參若防禪愧非流水韻叨入伯牙弦

過四皓墓

我行至商洛幽獨訪神仙園綺復安在云蘿尙宛然荒涼千古迹蕪沒四墳連伊昔錬金鼎何年閉玉泉隴寒惟有月松古漸無煙木魅風號去山精雨嘯旋紫芝髙詠罷靑史舊名傳今日並如此哀哉信可憐

秋日登揚州西靈塔

寶塔淩蒼蒼登攀覽四荒頂髙元气合標出海雲長萬象分空界三天接畫梁水搖金剎影日動火珠光鳥拂瓊簾度霞連繡棋張目隨徵路斷心逐去帆揚露浩梧楸白霜催橘柚黃玉毫如可見於此照迷方【範徳機云登塔詩亦悠然而不淫者】

中丞宋公以吳兵赴河南軍次尋陽脫余之囚參謀幕府因贈之

獨坐淸天下專徵出海隅【範云眞長律起辭也雄渾而嚴】九江皆渡虎三郡盡還珠組練明秋浦樓船入郢都風髙初選將月滿欲平胡殺气橫千里軍聲動九區白猿慙劍術黃石借兵符戎虜行當剪鯨鯢立可誅自憐非劇孟何以佐良圖【劉云句句壯末韻更佳】

孟浩然

登總持寺塔

半空躋寶塔晴望盡京華竹繞渭川徧山連上苑斜四門開帝宅阡陌俯人家累劫從初地爲童憶聚沙坐覺諸天近空香送落花【劉云盛麗髙曠佛地幻語無不具】

泊宣城界

西塞防江島南陵問驛樓湖平津濟濶風止客帆収去去懷前浦茫茫泛夕流石逢羅剎礙山泊敬亭幽火熾梅根冶煙迷楊葉洲離家復水宿相伴賴沙鷗

西山尋辛諤

漾舟尋水便因訪故人居落日淸川裏誰言獨羨魚石潭窺洞徹沙岸歷紆余竹嶼見垂釣茅齋聞讀書欵言忘景夕淸興屬涼初回也一瓢飲賢哉樂晏如【劉云自言其趣亦頗簡淡】

送朱去非遊巴東

硯山南郭外送別毎登臨沙岸江村近松門野寺深一言余有贈三峽爾相尋祖席宜城酒徵途云夢林蹉跎遊子意眷戀故人心去矣勿淹滯巴東猿夜吟

陪張丞相自松滋江東泊渚宮

放澑下松滋登舟命楫師詎忘經濟日不憚沍寒時洗幘豈猶古濯纓良在玆政成人自理機息鳥無疑云物吟孤嶼江山辧四維晚來風稍冬至日行遲獵響驚云夢漁歌激楚辭渚宮何處是川暝欲安之【劉云工處渾然不似深思者】

送蕭員外之荊州【時在峴山作】

峴山江岸曲郢水郭門前自古登臨地非今獨黯然【劉云寫入中對自曠自癡】髙樓明落照井邑秀通川澗竹生幽興林風入管弦再飛鵬激水一舉鶴衝天佇立三荊使看君駟馬旋

來闍梨新亭作

八解禪林秀三明給苑才地偏香界逺心淨水亭開傍險山查立尋幽石徑廽瑞花長自下靈藥豈須栽碧网交紅樹淸泉盡緑苔【劉云交與盡字亦有摸寫第不雕飾】戲魚聞法聚閒鳥誦經來棄象應悟忘言理必該靜中何所得吟詠也徒然

九日峴山宴

宇宙誰開辟江山此郁盤登臨千古用風俗歲時觀地理荊州分天涯楚塞寛百城今刺史華省舊郎官共美重陽節俱懷落防歡酒邀彭澤載琴輟武城彈獻壽光浮菊尋幽或借蘭煙虹鋪藻翰松竹掛衣冠叔子神如玉山公興欲防傳聞車馬醉還向習池看

過吳張二子檀溪別業

卜築依然在【劉云一句欲盡甚得妙意】檀溪不更穿園林三友接水竹數家連【劉云成村可畫】直取南山對非闗選地偏艸堂時偃曝蘭枻日周旋外事情都逺中流性所便閒垂太公釣興發子猷船予亦幽棲者經過竊暮焉梅花殘臘日栁色半春天鳥泊隨陽鴈魚藏縮項鯿停杯問山簡何似習池邊

髙適

送柴司戶充劉卿判官之嶺外

嶺外資雄鎭朝端寵節旄月卿臨幕府星使出詞曹海對羊城濶山連象郡髙風霜驅瘴癘忠信涉波濤別恨隨流水交情脫寶刀有才無不適行矣莫徒勞

陪竇侍禦泛靈云池

白露先時降淸川思不窮江湖仍塞上舟楫在軍中舞換臨津樹歌饒向晚風夕陽連積水邊色滿秋空乘興宜投轄邀歡莫避驄誰憐持弱羽猶欲伴鵷鴻

同熊少府題盧主簿茅齋【盧兼有人倫】

盧院野情在茅齋秋興存孝廉趨下位才子出髙門乃繼幽人靜能令學者尊江山歸謝客神鬼下劉琨階樹時攀折牕書任討論自堪成獨往何必武陵源

陪竇侍禦靈雲南亭宴詩並序【得雷字】

涼州近胡髙下其池亭蓋以耀蕃落也幕府董師雄勇徑踐戎庭自陽闗而西猶枕席矣軍中無事君子飲食宴樂宜哉白簡在邊淸秋多興況水具舟楫山兼亭臺始臨泛而寫煩俄登陟以寄傲絲桐徐奏林木更爽觴蒲桃以逓歡指蘭茝而可掇湖天一望云物蒼然雨蕭蕭而牧馬聲斷風嫋嫋而邊歌防處員外李公曰七日者何牛女之夕也夫賢者何得謹其時請賦南亭詩列之於後

人幽宜眺聽目極喜亭臺風景知愁在闗山憶夢廽祗言殊語黙何意忝遊陪連唱波瀾動冥搜物象開新秋歸逺樹殘雨擁輕雷檐外長天盡尊前獨鳥來常吟塞下曲多謝幙中才河漢徒相望嘉期安在哉

同李員外賀哥舒大夫破九曲之作

遙傳副丞相昨日破西蕃作气羣山動揚軍大斾翻奇兵邀轉戰連弩絕歸奔泉噴諸戎血風驅死虜魂頭飛攢萬防面縛聚轅門鬼哭黃埃暮天愁白日昏石城與巖險鐡騎若云屯長策一言決髙蹤百代存威稜懾沙漠忠義感乾坤老將黯無色儒生安敢論解圍憑廟算止殺報君恩惟有闗河渺蒼茫空樹墩

古樂府飛龍曲畱上陳左相

徳以精靈降時膺夢寐求蒼生謝安石天子富民侯尊爼資髙論巖廊抱大猷相門連戶牖卿族嗣弓裘豁達雲開霽淸明月映秋能爲吉甫頌善用子房籌階砌思攀陟門防尙阻修髙山不易仰大匠本難投迹與松喬合心緣啟沃畱公才山吏部書癖杜荊州幸沐千年聖何辭一尉休折腰知寵辱廽首見沈浮天地莊生馬江湖範蠡舟逍遙堪自樂浩蕩信無憂去此從黃綬歸歟任白頭風塵與霄漢瞻望日悠悠

畱上李右相

風俗登淳古君臣挹大庭深沈謀九徳密勿契千齡獨立調元气淸心豁窅本枝連帝系長策冠生靈傅說明殷道蕭何律漢刑鈞衡持國柄柱石總賢經隱軫江山藻氛氳鼎鼐銘興中皆白雪身外卽丹靑江海呼窮鳥詩書問聚螢吹噓成羽翼提握動芳馨倚伏悲還笑棲遲醉復醒恩榮初就列含育忝宵形有竊丘山惠無時枕席寧壯心瞻落景生事感浮萍莫以才難用終期善易聽未爲門下客徒謝少微星

唐詩品彚卷七十四

欽定四庫全書

唐詩品彚卷七十五

明髙棅編

五言排律五

大家

杜甫

千秋節有感二首【按唐紀宗八月五日生宴百官於花萼樓下百官因表請以每年八月五日爲中秋節王公以下獻鏡及承露囊此詩大歷四年秋潭州作】

自罷千秋節頻傷八月來先朝常宴防壯觀已塵埃鳯紀編生日龍池塹刼灰湘川新涕淚秦樹逺樓臺寶鏡羣臣得金吾萬國廽衢尊不重飲白首獨余哀

禦气雲樓敞含風防仗髙仙人張內樂王母獻宮桃羅襪紅蕖艷金羈白雪毛舞階銜壽酒走索背秋毫聖主他年貴邊心此日勞桂江流向北滿眼送波濤

九日

故里樊川菊登髙素滻源他時一笑後今日防人存巫峽蟠江路終南對國門系舟身萬里伏枕淚雙痕爲客裁烏防從兒具緑尊佳辰對羣盜愁絕更堪論

重經昭陵

艸昧英雄起謳歌歷數歸風塵三尺劍社稷一戎衣翼亮貞文徳丕承戢武威聖圖天廣大宗祀日光輝陵寢盤空曲熊羆守翠微再窺松栢路還見五雲飛

王閬州筵奉酧十一舅惜別之作

萬壑樹聲滿千崖秋气髙浮舟出郡郭別酒寄江濤良防不復久此生何太勞窮愁但有骨羣盜尙如毛吾舅惜分手使君寒贈袍沙頭暮黃鶴失侶亦哀號

春歸

苔徑臨江竹茅檐覆地花別來頻甲子歸到忽春華倚杖看孤石傾壺就淺沙逺鷗浮水靜輕燕受風斜【劉云有熊】世路𨿽多梗吾生亦有涯此身醒復醉乘興卽爲家

江陵望幸

雄都元壯麗望幸歘威神地利西通蜀天文北照秦風煙含越鳥舟楫控吳人【且悲且喜倉卒有气】未枉周王駕終期漢武巡甲兵分聖防居守付宗臣早發雲臺仗恩波起涸鱗

太歲日

楚岸行將老巫山坐復春病多猶是客謀拙竟何人閶闔開黃道衣冠拜紫宸【劉云尋常大禮】榮光懸日月賜予出金銀愁寂鴛行斷參差虎穴鄰西江元下蜀北斗故臨秦散地逾髙枕生涯脫要津天邊梅栁樹相見防回新夏夜李尙書筵送宇文石首赴縣聨句【李尙書名之芳宇文名彧尙書之甥也石首屬江陵縣】

愛客尙書重之官宅相賢【甫】酒香傾坐側帆影駐江邊【之芳】翟表郎官貴鳬看令宰仙【彧】雨稀雲葉斷夜久燭花偏【甫】數語欹紗防髙文擲防箋【之芳】興饒行處樂離惜醉中眼【彧】單父長多暇河陽實少年【甫】客居逢自出爲別防淒然【之芳】

立秋日雨院中有作

山云行絕塞大火復西流飛雨動華屋蕭蕭梁棟秋窮途愧知已暮齒借前籌已費淸晨謁那成長者謀解衣開北戶髙枕對南樓樹濕風涼進江喧水气浮禮寛心有適節爽病微瘳主將歸調鼎吾還訪舊丘

奉和嚴中丞西城晚眺

汲黯匡君切廉頗出將頻直詞才不世雄略動如神政簡移風速詩淸立意新層城臨媚景絕域望餘春旗尾蛟龍防樓頭燕雀馴地平江動蜀天濶樹浮秦【劉云浮動二字最佳動字爲勝】帝念深分閫軍須逺算緡花羅封蛺蝶瑞錦送麒麟辭第輸髙義觀圖憶古人徵南多興緒事業暗相親【劉云暗相親者深欲倚以成功業也惜哉】

送嚴侍郎到綿州同登杜使君江樓燕【得心字】

野興毎難盡江樓延賞心歸朝送使節落景惜登臨稍稍煙集渚微微風動襟重船依淺瀨輕鳥度層陰檻峻背幽谷牕虛交茂林鐙光散逺近月彩靜髙深城擁朝來客天橫醉後參【劉云落落有气】窮途衰謝意苦調短長吟此防共能防諸孫賢至今不勞朱戶閉自待白河沈

奉觀嚴鄭公防事岷山沲江圖【得忘字】

沲水臨中座岷山赴北堂白波吹粉壁靑嶂挿雕梁【楊誠齋詩話云此以畫爲眞也】直訝杉松冷兼疑菱荇香雪云虛防綴沙艸得微茫嶺鴈隨毫末川霓飲練光霏紅洲蕋亂拂黛石蘿長暗谷非闗雨丹楓不爲霜秋成圃外景物洞庭傍繪事功殊絕幽襟興激昻從來謝太傅丘壑道難忘【劉云此篇句句看畫意政似未離本處謂義盡分明兒童之見也】

陪鄭公秋晚北池臨眺

北池雲水濶華館辟秋風獨鶴先依渚衰荷且映空采菱寒刺上踏藕野泥中素檝分曹往金盤小徑通萋萋露艸碧片片晚旗紅杯酒沾津吏衣裳與釣翁異鄕初艷菊故里亦髙桐搖落闗山思淹畱戰伐功嚴城殊未掩淸燕已知終何補參軍乏驩娯到薄躬

哭李尙書

漳濵與蒿裏逝水竟同年欲掛畱徐劍猶回憶戴舩相知成白首此別間黃泉風雨嗟何及江湖涕然修文將管輅奉使失張騫史閣行人在詩家秀句傳客亭鞍馬絕旅櫬网虫懸復魄昭丘逺歸魂素滻偏樵蘇封葬地喉舌罷朝天秋色凋春艸王孫若个邊

臨邑捨弟書至苦雨黃河泛溢隄防之患簿領所憂因寄此詩用寛其意

二儀積風雨百谷漏波濤【劉云大家數語】聞道黃河拆遙連滄海髙職司憂悄悄郡國訴嗷嗷捨弟卑棲邑防川領簿曹尺書前日至版築不時操難假黿鼉力空瞻鳥鵲毛燕南吹畎畆濟上沒蓬蒿螺蚌滿近郭蛟螭乘九臯徐闗深水府碣石小秋毫白屋畱孤樹靑天失萬艘【劉云隨事有气無不可寫】吾衰同泛梗利涉想蟠桃賴倚天涯釣猶能掣巨鰲

行次昭陵【太宗在醴泉縣】

舊俗疲庸主羣雄問獨夫【劉云有典有則】防歸龍鳯質威定虎狼都天屬尊堯典神功恊禹謨風雲隨絕足日月繼髙衢【劉云狀他父子間意】文物多師古朝廷半老儒直詞寧戮辱賢路不﨑嶇往者災猶降蒼生喘未蘇指揮安率土蕩滌撫洪鑪壯士悲陵邑幽人拜鼎湖玉衣晨自舉鐡馬汗常趍【劉云上句寂寥下句淸爽皆意入防矣】松栢瞻虛殿塵沙立暝途寂寥開國日流恨滿山隅

送楊六判官使西蕃

送逺秋風落西徵海气寒帝京氛防滿人別離難絕域遙懷怒和親願結歡勑書憐贊普【劉云吐蕃君長名】兵甲望長安宣命前程急惟良待士寛子云淸自守今日起爲官垂淚方投筆傷時卽據鞍儒衣山鳥怪漢節墅童看邊酒排金盌夷歌捧玉盤艸肥蕃馬健雪重拂廬【吐蕃聯毳帳以爲居號大小拂廬也】幹愼爾參籌畫從玆正羽翰歸來權可取九萬一朝搏

冬日洛城北謁元皇帝廟

配極都閟憑髙禁籞長守祧嚴具禮掌節鎭非常碧瓦初寒外金莖一气傍山河扶繡戶日月近雕梁僊李盤根大猗蘭奕葉光世家遺舊史道徳付今王畫手看前輩吳生逺擅塲森羅移地軸妙絕動宮墻五聖聨龍衮千官列鴈行冕旒俱秀發旌斾盡飛揚翠栢深畱景紅梨迥得霜風箏吹玉柱露井凍銀牀身退卑周室經傳拱漢皇【劉云在周時爲柱史卑矣然能使後代拱而師事之此詩意也】谷神如不死養拙更何鄕

謁先主廟

慘憺風雲防乘時各有人力侔分社稷志屈偃經綸【劉云來得渾渾有無限可感開基季世君臣心事不分逺近不立賔主老人口老人耳彷佛盡之矣】復漢畱長策中原仗老臣雜耕心未已歐血事酸辛霸气西南歇雄圖歷數屯【劉云寂寞語壯浪】錦江元過楚劍閣復通秦【劉云分之未防而復合乎彼傷感無如此兩句舊解誤甚】舊俗存祠廟空山泣鬼神虛檐交鳥道枯木半龍鱗【劉云寂寞語奇麗】竹送淸溪月苔移玉座春閭閻兒女換歌舞歲時新絕域歸舟逺荒城系馬頻如何對搖落況乃久風塵【劉云十字歸合古今】孰與闗張並功臨耿鄧親應天才不小【劉云使其果因天運元徳之才亦豈小哉】得士契無鄰【劉云謂武侯相得無此卽此便不可及】遲莫堪帷幄飄零且釣緡【劉云其自負如此】向來憂國淚寂寞灑衣巾【劉云首尾曲折句句典實有味眞大手眞蜀先主廟詩評意皆合】

贈特進汝陽王二十韻

特進羣公表天人夙徳升霜蹄千里駿風翮九霄鵬服禮求毫髮推忠忘寢興聖情常有眷朝退若無憑【劉云言其不籍貴勢語獨精微】仙醴來浮蟻奇毛或賜鷹淸闗塵不雜中使日相乘晚節嬉遊簡平居孝義稱自多親棣萼誰敢問山陵【劉雲山陵指祖宗最有體味長】學業醇儒富辭華哲匠能筆飛鸞聳立章罷鳯騫騰精理通談笑忘形向友朋寸膓堪繾綣一諾豈驕矜已沗歸曹植何知對李膺招要恩屢至崇重力難勝披霧初歡夕髙秋爽气澄樽罍臨極浦鳬鴈宿張燈花月窮遊燕炎天避鬱蒸硯寒金井水檐凍玉壺冰瓢飲惟三逕巖棲在百層謬持蠡測海況挹酒如澠鴻寶寧全祕丹梯庶可淩淮王門有客終不愧孫登

投贈哥舒開府翰二十韻

今代麒麟閣何人第一功君王自神武駕馭必英雄【劉云頌贊有體得故事外意】開府當朝傑論兵邁古風先鋒百勝在略地兩隅空靑海無傳箭天山早掛弓廉頗仍走敵魏絳已和戎毎惜河湟棄新兼節制通智謀垂睿想出入冠諸公日月低秦樹榦坤繞漢宮【劉云此語在投贈中有气若鋪寫宮闕則俗矣作者自知之】胡人愁逐北宛馬義從東受命邊沙逺歸來禦席同軒墀曾寵鶴【劉云寵鶴衛懿公事此語甚愧士大夫】畋獵舊非熊【劉云謂得之微賤詩中開人無限類耳略舉其似】茅土加名數山河誓始終策行遺戰伐契合動昭融勲業靑冥上交親气槪中未爲珠履客已見白頭翁壯節初題柱生涯獨轉蓬防年春艸歇今日暮途窮軍事畱孫楚行間識呂防防身一長劍將欲倚崆峒【劉雲歸倚語不儉用】

上韋左相

鳯歷軒轅紀龍飛四十春八荒開壽域一气轉洪鈞【劉云頌相業多矣未有如此軒豁快意者】霖雨思賢佐丹靑憶老臣應圖求駿馬驚代得麒麟沙汰江河濁調和鼎鼐新韋賢初相漢範叔已歸秦盛業今如此傳經固絕倫豫章深出地滄海濶無津北斗司喉舌東方領縉紳持衡畱藻鑑聽履上星辰獨步才超古餘波徳照鄰聰明過管輅尺牘倒陳遵豈是池中物由來席上珍廟堂知至理風俗盡還淳才傑俱登用愚蒙但隱淪長卿多病久子夏索居貧回首驅流俗生涯似眾人巫咸不可問鄒魯莫容身感激時將晚蒼茫興有神爲君歌此曲涕淚在衣巾寄李白二首【古今詩話云少陵贈李白二十韻備敍白事盡得其故迹】

昔年有狂客號爾謫仙人筆落驚風雨詩成泣鬼神【劉云彼此各稱自諭適意太白足以當之】聲名從此大汩沒一朝伸文彩承殊渥流傳必絕倫龍舟移棹晚獸錦奪袍新白日來深殿靑雲滿後塵乞歸優詔許遇我宿心親未負幽棲志兼全寵辱身劇談憐野逸嗜酒見天眞醉舞梁園夜行歌泗水春才髙心不展道屈善無鄰處士彌衡俊諸生原憲貧稻粱求未足薏苡謗何頻五嶺炎蒸地三危放遂臣防年遭鵩鳥獨泣向麒麟蘇武先還漢黃公豈事秦楚筵辭醴日梁獄上書辰已用當時法誰將此義陳老吟秋月下病起暮江濵莫怪恩波隔乘槎與問津

喜聞官軍已臨賊境

胡虜濳京縣官軍擁賊壕鼎魚猶假息穴蟻欲何逃帳殿羅冕轅門照白袍秦山當警蹕漢苑入旌旄路失羊腸險雲橫雉尾髙五原空壁壘八水散風濤今日看天意遊魂貸爾曹乞降那更得尙詐莫徒勞元帥歸龍種司空握豹韜前軍蘇武節左將呂防刀兵气回飛鳥威聲沒巨鰲戈鋋開雪色弓矢向秋毫天步艱方盡時和運更遭誰云遺毒螫已是沃腥臊睿想丹墀近神行羽衛牢花門騰絕漠拓羯渡臨洮此輩感恩至羸俘何足操鋒先衣染血騎突劍吹毛喜覺都城動悲連子女號家家賣釵釧凖擬獻香醪【範徳機云形容人心望治之極只如此筆力有餘故𨿽極處語輙從容耳】

唐詩品彚卷七十五

欽定四庫全書

唐詩品彚卷七十六

明髙棅編

五言排律六

羽翼

李頎

宿香山寺石樓

夜宿翠微半髙樓聞暗泉漁舟帶逺火山磬發孤煙衣拂雲松外門淸河漢邊峯巒依枕席世界接人天靄靄花出霧輝輝星映川東林曙鶯滿惆悵欲言還

題少府監李丞山池

能向府亭內置玆山與林他人驌驦馬而我薜蘿心雨止禁門肅鶯啼官栁深長廊閟軍器積水背城陰牕外王孫艸牀頭中散琴淸風多仰慕吾亦爾知音

聖善閣送裴迪入京

雪華滿髙閣苔色上構防藥艸空堦靜梧桐返照寒淸吟可愈疾擕手暫同歡墜葉和金磬饑烏鳴露盤伊流惜東別灞水向西看舊托含香署雲霄何足難

送劉主簿歸金壇

與子十年舊其如難別何宦遊憐故國歸夢是滄波京口靑山逺金陵芳艸多雲帆曉容裔江日晝淸和縣郭舟人飲津亭漁者歌茅山有仙洞羨爾再經過

送漪叔遊潁川兼謁淮陽太守

罷吏今何適辭家方獨行嵩陽入歸夢潁水半前程聞道淮陽守東南臥理淸郡齋觀政日人馬望鄕情疊嶺雪初霽寒砧霜後鳴臨行嗟拜手寂寞事躬耕

送盧少府赴延陵

問君從宦所何日府中趨遙指金陵縣靑山天一隅行人懷寸祿小吏獻新圖北固波濤險南山風俗殊春江連橘柚晚景媚菇蒲漠漠花生渚亭亭云過湖灘沙映村火水霧斂檣烏回首東門路鄕書不可無

岑參

早秋與諸子登虢州西亭觀眺【得低字】

亭髙出鳥外客到與云齊樹防千家小天圍萬嶺低殘虹掛陜北急雨過闗西酒榼緣靑壁田傍綠溪微官何足道愛客且相攜惟有鄕園處依依望不迷

六月十三日水亭送華陰王少府還縣

亭晚人將別池涼酒未酣闗門勞夕夢仙掌引歸驂荷葉藏魚艇藤花罥客簮殘云收夏暑新雨帶秋嵐失路情無適離懷思不堪賴玆庭戶裏別有小江潭

送盧郎中除杭州之任

罷起郎官艸初分刺史符海云迎過楚江月引歸吳城底濤聲震樓頭蜃气孤千家窺驛舫五馬飲春湖栁色供詩用鶯聲送酒須知君望鄕處枉道上姑蘇

奉追李賔客荊南送親

迎親辭望苑恩詔下儲闈昨見雙魚去今看駟馬歸驛帆湘水濶客捨楚山稀手把黃香扇身披萊子衣鵲隨金印喜鳥傍板輿飛勝作東徵賦還家滿路輝

送郭僕射節制劍南

鐡馬擐紅纓幡旂出禁城明王親授鉞丞相欲專徵玉饌天廚送金杯禦酒傾劍門乘險過閣道踏空行山鳥驚吹笛江猿防洗兵曉云隨去陣夜月逐行營南仲今時往西戎計日平將心感知已萬里寄旗旌

送嚴黃門拜禦史大夫再鎭蜀川兼覲省

授鉞辭金殿乘恩戀玉墀登壇漢主用講徳蜀人思副相韓安國黃門向子期刀州重入夢劍閣再題詞春艸連靑綬晴花間赤旗山鶯朝送酒江月夜供詩許國分憂日榮親色養時蒼生望已久來去不應遲

盧象

送祖詠

田家宜伏臘歲晏子言歸石路雪初下荒村雞共飛東原多煙火北澗隱寒輝滿酌野人酒倦開鄰女機胡爲困樵采幾日罷朝衣

趙都護燕別

下客旌麾元戎復在斯門開都護府兵動羽林兒黠虜多翻覆謀臣有別離智同天所授恩共日相隨漢史開賔幙胡笳送酒巵風霜迎馬首雨雪事魚麗在防應無戰深情屬載馳不應行萬里明主寄妥危

贈張均員外

公門世業昌才子冠裴王出自平津邸還爲吏部郎神仙餘气色列宿動輝光【劉云其形容人物如此不見其俗彌見其髙】夜直南宮靜朝趨北禁長時人窺水鏡明主賜衣裳翰苑飛鸚鵡天池待鳯凰永欣疇日顧未記後時傷去去圖南逺微才幸不忘

追涼歷下古城西北此地有淸泉喬木

謝朓出華省王祥貽佩刀前賢眞可慕衰疾意空勞貞悔不自卜遊隨共爾曹未能齊得喪時復誦離騷閒陰七賢地醉餐二士桃蒼苔虞舜井喬木古城壕漁父偏和狎堯年不可逃蟬鳴秋雨霽雲白曉山髙咫尺傳雙鯉吹噓借一毛故人皆得路誰肯念同袍

崔顥

相逢行

妾年初二八家住洛陽頭玉戶臨馳道朱門近禦溝使君何暇問夫婿大長秋女弟新承寵諸兄近拜侯春生百子殿花發五城樓出入千門裏年年樂未休

遼西作

燕郊方歲晚殘雪凍邊城四月靑艸合遼陽春水生胡人正牧馬漢將日徵兵露重寶刀濕沙虛金鼓鳴寒衣著已盡春服與誰成寄語洛陽使爲傳邊塞情

奉和許給事夜直簡諸公

西掖黃樞近東曹紫禁連地因公子拜人用省郎遷夜直千門靜河明萬象縣建章宵漏急閶闔曉鐘傳寵列貂蟬位恩深侍從年九重初起艸五夜卽成篇顧已無官次循厓但自憐逺陪蘭渚作空此仰神仙

王昌齡

同王維集靑龍寺曇壁上人兄院詩五韻

本來淸淨所竹樹引幽陰檐外含山翠人間出世心圓通無有象聖境不能侵眞是吾兄法何妨友弟深天香自然防靈異識鐘音

夏日華萼樓酺宴應制

土徳三元正堯心萬國同汾陽備冬禮長樂應和風賜慶埀天澤畱歡舊渚宮樓臺生海上簫鼓出天中霧曉筵初接宵長曲未終雨隨行幙合日照舞羅空玉陛分朝列文章發聖聰愚臣忝書賦歌詠誦絲桐

王縉

同王昌齡裴廸諸人遊靑龍寺曇壁上人兄院集和兄維

林中空寂捨階下終南山髙臥一牀上回防六合間浮雲幾處滅飛鳥何時還問義天人接無心世界間誰知大隱者兄弟自追攀【劉云好】

遊悟眞寺

聞道黃金地仍開白玉田擲山移巨石咒嶺出飛泉猛虎同三徑愁猿學四禪買香燃綠桂乞火踏紅蓮艸色揺霞起松聲泛月邊山河窮百二世界接三千梵宇聊慿視王城遂渺然灞陵才出樹渭水欲連天逺縣分諸郭孤村起白煙望云思聖主披霧憶羣賢薄宦慚屍素終身擬尙誰知艸庵客曾和栢梁篇

儲光羲

大酺【得長字韻時任安宜尉】

大道啟元命時人居太康中朝發澤下國被天光明詔始端午初筵當履霜鼓鼙迎爽气羽籥映新陽太守卽圃淮夷成葆疆小臣慚下位拜手頌靈長

和蕭兵曹

公府傳休沐私庭效陸沈方知從大隱非復在幽林闕下忠貞志人間孝友心旣將冠蓋雅仍與薜蘿深寒變中園栁春歸上苑禽池涵靑艸色山帶白雲陰潘嶽閒居賦鐘期流水琴一經當自足何用遺黃金

崔國輔

奉和上已祓禊應制

元已秦中節吾君灞上游鳴鑾通禁苑別館繞芳洲鵷鷺千官列魚龍百戱浮桃花春欲盡谷雨夜來收慶向堯尊祝歡從楚棹謳逸詩何足對窅作掩東周

九日宴

運偶千年聖時傳九日神堯樽列鐘鼓漢闕辟鉤陳金籙三淸降瓊筵五老巡始驚蘭佩出復詠栢梁新云雁樓前晚霜花酒裏春歡娯無限極書劍太平人

祖詠

淸明宴司勲劉郎中別業

田家復近臣行樂不違親霽日園林好淸明煙火新以文常防友惟徳自成鄰池照牕陰晚杯香藥味春欄前花覆地竹外鳥窺人何必桃源裏深居作隱淪

家園夜坐寄郭微

前堦微雨歇開戶散窺林月出夜方淺水涼地更深余風生竹樹淸露薄衣襟遇物遂遙嘆懷人滋逺心依稀成夢想影響絕徽音誰念窮居者明時嗟陸沈

陶翰

送金卿歸新羅

奉義朝中國殊恩及逺臣鄕心遙渡海客路再經春落日誰同望孤舟獨可親拂波銜木鳥偶宿泣珠人禮樂夷風變衣冠漢制新靑雲已幹呂知汝重來賓

栁陌聽流鶯

忽來枝上囀還似谷中聲乍使香閨靜偏傷逺客情間闗難辧處斷續若頻驚玉勒畱將久靑樓夢不成千門曉發萬井報春生徒有知音賞慙非臯鶴鳴

劉愼虛

積雪爲小山

飛雪伴春還春庭曉自閒虛心應任道遇賞遂成山峯小形全秀巖虛勢莫攀以幽能皎防謂近可循環孤影臨冰鏡寒光對玉顏不隨遲日盡畱顧歲華間

鄭審

奉使巡檢兩京路種果樹事畢入秦因詠歌

聖徳周天壤韶華滿帝畿九重承渙汗千里樹芳菲陜塞余陰薄闗河舊色微發生和气動封植眾心歸春露條應弱秋霜果定肥影移行子蓋香撲使臣衣入徑迷馳道分行接禁闈何當扈仙蹕攀折奉恩輝

王灣

【殷璠云灣詞翰早著爲天下所稱最者不過一二遊吳中作如搗衣篇雲月華照杵空隨妾風響傳砧不到君所有眾制咸類若斯非張蔡之未見覺顏謝之彌逺乎】

哭亡友綦母補闕

明代資多士儒林得異才書從金殿出人向玉墀來詞學張平子風儀褚彥回崇儀希上徳近侍接元臺曩契心期密今遊宴賞陪屢遷君擢桂分尉我從梅忽遇乘軺客云傾構廈材泣爲洹水化嘆作泰山頺冀善初將慰尋言半始猜位聨情易感交宻痛難裁逺日寒旌暗長風古挽哀寰中無舊業行處有新苔反哭魂猶寄終喪子尙孩塟田門吏給墳木路人裁遽泄悲成往俄傳寵令回經貽石室朱紱耀泉臺地古春長閉天明夜不開登山一臨哭揮淚滿蒿萊

宋昱

題石窟寺【魏孝文所置】

梵宇開金地香龕鑿鐡圍影中羣象動空裏眾靈飛簾牖籠朱旭房廊挹翠微瑞蓮生佛步瑤樹掛天衣邀福功𨿽在興兵代久非誰知云朔外更覩化胡歸

厙狄履溫

夏晚初霽南省寓直【時兼尙書郎節度判官】

薄宦因時忝涼宵寓直初沈沈仙閣閉的的暗更徐霽色連空上炎氛入夜除星回南斗落月度北牕虛待漏殘燈照含芳襲气余寐來冠不解奏罷艸成書幕府慙良防明曹媿散樗命輕徒有報義重更難疎鸞廈欣成托鵷行濫所如晨趨當及早復此戒朝車

冦坦

同張少府和厙狄員外夏晚初霽南省寓直時兼充節度判官之作

黃綬歸休日仙郎復奏余宴居當夏晚寓直防晴初路散星文發雲披水鏡虛髙才推獨唱嘉防喜連茹月色揺春闥香煙靄暝廬千門傳夜警萬象照階除少孺嘉能賦文彊閱賜書兼曹謀未展入幕志方攄爲奉靈臺帛恭先待漏車貞標不可仰空此樂樵漁

張子容

璧池望秋月

涼夜窺淸沼池空水月秋滿輪沈玉鏡半魄落銀鉤蟾影揺輕浪菱花渡淺流漏移光漸潔云欠色偏浮似璧悲三獻疑珠怯再投能將千里意來照楚鄕愁

長安早春

開國移東井城池對北辰咸歌太平日共樂建寅春雪盡黃山樹冰開黒水津艸迎金埒馬花醉玉樓人鴻漸看無數鶯遷聽欲頻何當桂枝濯還及栁條新

沈東美

奉和苑舍人宿直曉翫新池寄南省友

傳聞閶闔裏寓直有神仙吏爲三墳博郎因五字遷晨臨翔鳯沼春注躍龍泉去似登天上來如看鏡前影揺宸翰發波淨列星懸旣濟仍懷友流謙欲進賢禪冠【疑作單冠】聲實貴覆被渥恩偏溫室言𨿽阻文場契獨全玉珂光赫奕朱紱气蟬聨興逸潘仁賦名髙謝朓篇靑雲仰不逮白雪和難牽苒苒胡爲此甘心老歲年

楊浚

贈李郎中

仙郎早朝退直省臥南軒院竹自成賞階庭寂不喧焚香開後閣起艸閉前門禮樂風流美光華星位尊榮兼朱紱貴交乃布衣存是日登龍客無忘君子恩

胡衡

禦命使本國

禦命將辭國非才忝侍臣天中戀明主海外憶慈親伏奏違金闕騑驂去玉津蓬萊鄕路逺若木故園鄰西望懷恩日東歸感義辰平生一寶劍畱贈結交人

張謂

同諸公遊雲公禪寺

共許尋雞足誰能惜馬蹄長空淨雲雨斜日半虹霓檐下千峯轉牕前萬木低看花尋徑逺聽鳥入林迷地與喧聞隔人將物我齊不知樵客意何事武陵溪

梁鐘

方進士恆春艸

東吳有靈艸生彼剡溪傍旣亂莓苔色仍連菡蓞香掇之稱逺士持以奉明王北闕顏彌駐南山壽更長金膏徒騁妙石髓莫矜良儻使霑涓滴還遊不死方

蕭頴士

越江秋曙

扁舟東路逺曉月下江濆防灩信潮上蒼茫孤嶼分林聲寒動葉水气曙連云瞰日浪中出榜歌天際聞伯鸞常去國安道惜離羣延首剡谿近詠言懷數君

山莊月夜作

獻書嗟棄置疲拙歸田園且事計然防將符公冶言桑楡淸暮景雞犬應遙村蠶罷裏閭晏麥秋田野喧澗聲連枕簟峯勢入堦軒未奏東山妓先傾北海樽隴香早熟庭果落初繁更愜野人意農談朝竟昏

嚴武

酬別杜二

獨逢堯典日再覩漢官時未效風霜勁空慙雨露私夜鐘淸萬戶曙漏拂千旂並向殊庭謁俱承別館追斗城憐舊路渦水惜歸期峯樹還相伴江云更對垂試回滄海棹莫妬敬亭詩秖是書應寄無忘酒共持但令心事在未肯鬢毛衰最悵巴山裏淸猿惱夢思

張巡

守睢陽詩

接戰春來苦孤城日漸危合圍侔月暈分守若魚麗屢厭黃塵起時將白羽防裹瘡猶出陣飲血更登陴忠信應難敵堅貞諒不移無人報天子心計欲何施

王季友

玉壺冰

玉壺知素結止水復中澄堅白能虛受淸寒得自凝分形同曉鏡照物掩宵燈壁映圓光出人驚爽气淩金罍何足貴瑤席幾回升正值求珪瓚提防共飲冰

唐詩品彚卷七十六

欽定四庫全書

唐詩品彚卷七十七

明髙棅編

五言排律七

接武【上】

錢起

省試湘靈鼓瑟

善鼓云和瑟常聞帝子靈馮夷空自舞楚客不堪聽苦調淒金石淸音入杳防蒼梧來怨慕白芷動芳馨流水傳湘浦悲風過洞庭曲終人不見江上數峯靑

觀法駕自鳯翔廻

攙搶一掃滅閶闔九重開海晏鯨鯢盡天旋日月來聖情蘇品物龍禦辟云雷曉漏移仙仗朝陽出帝臺周慚散馬出禹讓濬川廻欲識丰人願南山舉酒杯

題玉山村叟壁

谷口好泉石居人能陸沈牛羊下山小煙火隔云深一徑入溪色數家連竹陰藏虹辭晚雨驚隼落殘禽渉趣皆流目將歸羨在林卻思黃綬事辜負紫芝心

送王諫議任東郡居守

車徒鳯掖東去去洛陽宮暫以靑蒲隔還看紫禁同經過乘雨露瀟灑出鴛鴻官署名臺下雲山舊苑中暮天雙闕靜秋月九重空且喜成周地詩人播國風

送鄭書記

決勝無遺防辭天便請纓出身惟殉死報國且能兵受命麒麟殿防謀驃騎營短簫催別酒斜日駐前旌義勇千夫敵風沙萬里行幾年丹闕下侯印賜書生

送族侄赴任

林下不成興仲容微祿牽客城千里逺別念一防懸欲嘆卑樓去其如興趣偏雲山深郡郭花木淨潮田坐嘯帷應下離居月復圓此時知小阮相意緑罇前

送鮑中丞赴太原軍營

年壯才仍羙時來道易行寵兼三蜀任威肅二師營將略過南仲天心寄北京云旂臨塞色龍笛出闗聲漢月隨霜去邊塵計日淸漸知王事好文武用書生

送李秀才落第遊荊楚

翠羽𨿽成夢遷鶯尙後羣名逃郤詵防興發謝文昬旦扁舟去江山幾路分上潮吞海日歸鴈出湖云詩思應須苦猿聲莫厭聞離居見新月那得不思君

送李九歸河北

文武資人望謀猷簡聖情南州初臥鼓東土復維城寄重分符去威仍出閫行鬥牛移八座日月送雙旌別戀瞻天起仁風應物生佇聞収組練鏘玉會承明

送王使君赴太原行營

太白明無象皇威未戢戈諸侯持節鉞千里控山河漢驛雙旌度胡沙七騎過驚蓬連鴈起牧馬入云多不賣盧龍塞能消瀚海波須傳出師頌莫奏式微歌

奉和宣城張太守南亭秋夕懷友

池館蟪蛄聲梧桐秋露晴月臨朱防靜河近畫樓明捲幔浮涼入聞鐘永夜淸片雲懸曙斗數鴈過秋城羽扇揚風暇瑤琴悵別情江山飛麗藻謝朓譲詩名

陪南省諸公宴殿中李監宅

將門髙勝霍相子寵過韋宦貴攀龍後心傾待士時壺觴開雅宴鴛鷺眷相隨舞退燕姬曲歌徵謝朓詩晚鐘過竹靜醉客出花遲莫惜畱餘興良辰不可追

春夜燕任六昆季宅

際晚緑煙起入門芳樹深不才叨下客喜宴齒諸簪夜月仍防妓淸風更在林彩毫揮露色銀燭動花陰自接通家好因知待士心向隅逢故識玆夕願披襟

宿畢侍禦宅

交情頻更好子有古人風晤語淸霜裏平生苦節同心惟二仲合室乃一瓢空落葉寄秋菊愁雲低夜鴻薄寒燈影外殘漏雨聲中明發南昌去回看禦史驄

過楊駙馬亭子

衣冠在漢庭臺榭接天城彩鳯翻簫曲祥鱣入館名歌鐘芳月曙林嶂碧雲生亂水歸潭淨髙花映竹明退朝追燕樂開閣醉簪纓長袖畱嘉客棲烏下禁城

過山人所居固寄諸遺補

空谷春云滿愚公晦迹深一隨豹隱幾換緑蘿陰絕徑人稀到芳蓀我獨尋廚煙住峭壁酒气出重林蝴蝶晴還舞黃鸝晚暫吟所思靑客瑤艸寄幽心

春暮過石谷題溫處士林園

隱幾無名老何年此陸沈丘園自得性防嫁不嬰心歲計因山薄霞棲在谷深設罝連艸色曬藥背松陰觸興雲生岫隨耕鳥下林頥笑來客頭上有朝簪

哭常徵君

萬化一朝盡窮泉悲此君如何丹竈術能誤紫芝焚不遂蒼生望空畱封禪文逺年隨逝水眞气盡浮雲山閉龍蛇蟄林寒麋鹿羣傷心載酒地仙菊爲誰燻

送嚴士良侍奉詹事南逰

疏傅獨知止曾參善愛親江山侍行邁長防出囂塵握手想千古此心能幾人風光滿長陌艸色傍徵輪日夕望荊楚鶯鳴芳杜新漁煙月下淺花嶼水中春防翰遙相憶含情向白蘋

過王舍人宅

入門花柳暗知是近臣居大隱心何逺髙風物自疏翛然靜者事宛得上皇余雞犬偸仙藥兒童受道書淸吟送客後微月上城初防筆有新詠文章垂太虛承恩金殿宿應薦馬相如

奉和聖制登朝元閣

六合紆覽重軒啟上淸石林飛棟出霞頂太階平拂曙鑾輿上晞陽瑞雪晴翠微回日馭丹巘駐天行禦气升銀漢垂衣俯錦城山通玉苑迥河抱紫闗明感物幹文動凝神道化成周王陟喬嶽列辟譲英聲

陪郭常侍令公東亭宴集

盛業山河列重名劍履榮珥貂爲相子開閤引時英羙景池臺色佳期宴賞情詞人載筆至仙妓出花迎暗竹朱輪轉回塘玉佩鳴舞衫招戲蝶歌扇隔啼鶯飲徳心皆醉披云興轉淸不愁歡樂盡積慶在和羮

夕遊覆釡山道士觀因登元廟

冥搜過物表洞府次溪傍已入瀛洲逺誰言仙路長孤煙出深竹道侶正焚香鳴磬愛山靜步虛宜夜涼仍同象帝廟更上紫霞岡霽月懸琪樹明星映碧堂傾思丹竈術願采玉芝芳儻挹浮丘袂乘雲別舊鄕

送張中丞赴桂州

出守求人瘼推賢動聖情紫臺初下詔皂蓋始專城寵借飛霜簡威加卻月營云衢降五馬林水引雙旌夙仰惇詩禮常聞偃甲兵戍樓云外靜訟閣竹間淸化佇還珠羙心將片玉貞防恂朝望重計日謁承明

送王相公赴範陽

翊聖銜恩重頻年按節行安危皆報國文武不緣名受脤仍調鼎爲霖更洗兵幕開丞相閣旗總貳師營料敵知無戰安邊自有徵代雲橫馬首燕鴈拂笳聲去鎭闗河靜歸看日月明欲知瞻戀切遲暮一書生

奉送戶部李郎中充晉國副節度出塞

徳佐調梅用忠輸撃虜年子房推廟略漢主記兵權受命榮中禁分麾鎭左賢風生黒山道星下紫微天始願文經國俄看武定邊鬼方堯日逺幕府代云連汗馬將行矣盧龍巳肅然闗防驅使節花月眷離筵自忝知音遇而今感義偏淚聞橫吹落心逐去旌懸帝念防能政時須說濟川勞還應卽爾朝暮玉墀前

劉長卿

棲霞寺東峯尋南齊明徴君故居

山人今不見山鳥自相從長笑思齊主終身臥此峯泉源通石徑澗戶掩塵容古墓依寒艸前朝寄老松片雲生半壁萬壑徧疏鐘惆悵長空去猶疑林下逢

九日蔡國公主樓

主第人何在重陽客蹔尋水余龍鏡色云罷鳯簫音暗牖藏昬曉蒼苔換古今晴山捲幔出秋艸閉門深籬菊仍新吐庭槐尙舊陰年年畫梁燕來去豈無心

自道林寺西入石路至麓山寺過法崇師故居

山僧候谷口石路拂莓苔深入泉源去遙從樹杪回香隨靑靄散鐘過白雲來野雪空齋掩山風古殿開桂寒知自發松老問誰栽惆悵湘江水何人更渡杯

行營酬呂侍禦【時尙書問罪襄陽軍次漢東境上侍禦以舟鄰賊境�有水火迫於徵稅詩以見諭】

不敢淮南臥來趨漢將營受辭瞻左鉞扶疾拜前旌井稅鶉衣樂壺漿鶴髮迎水歸余斷岸烽至掩孤城晚日當幹騎秋風合五兵孔璋才素重早晚檄書成

長沙早春雪後臨湘水呈同遊諸子

汀洲暖漸緑煙水淡相和舉目方如此歸心豈柰何白花浮野雪春色染湘波北渚生芳艸東風變舊柯江山古思逺猿鳥暮情多君問漁人意滄浪自有歌

送鄭十二歸廬山

潯陽數畝宅歸臥掩柴闗谷口何人在門前秋艸閒忘機賣藥罷不語拄藜還舊筍成寒竹空齋向暮山水流過舍下云去到人間桂樹花應發因行寄一攀

送鄭說之歙州謁薛侍郎

漂泊來千里謳歌滿百城漢家尊太守魯國重諸生俗變人難理江傳水至淸船經危石住路入亂山行老得滄洲趣春傷白首情嘗聞馬南郡門下有康成

送荀八過山陰舊縣兼寄剡諸官

訪舊山陰縣扁舟到海涯故林嗟滿歲春艸憶佳期晚景千峯亂晴江一鳥遲桂香畱客處楓暗泊舟時舊石曹娥篆空山夏禹祠剡溪多吏隱君去道相思

毘陵送鄒結先赴河南判官

王事相逢少雲山柰別何芳年臨水怨步上湖過客路方驚楚鄕心共渡河凋殘春艸在離亂故城多罷戰逢時泰輕徭佇俗和東西此分手惆悵恨煙波

無鍚東郭送友人遊越

客路風霜曉郊原春興余平蕪不可望遊子去何如煙水乘湖濶雲山逼越初舊都懷作賦古穴覓藏書碑缺曹娥宅林荒逸少居江湖無限意非獨羨樵漁

奉陪鄭中丞自宣州觧印與諸侄宴余幹後溪

迹逺親魚烏功成厭鼓鼙林中阮氏集池上謝公題戶牖垂藤合藩籬挿槿齊夕陽山向背春艸水東西看竹誰家好尋花幾路迷何勞問秦漢更入武陵溪

奉和趙給事畱贈李舍人兼謝舍人

便道訪情親東方千騎塵禁深分直地夜逺獨行春絳闕辭明主滄洲識近臣雲山隨候吏雞犬逐歸人庭顧婆娑老邦傳蔽芾新暉翻佐理聞到郡齋頻

至饒州尋陶十七不在寄贈

謫宦投東道逢君巳北轅孤蓬向何處五柳不開門去國空回首懷賢欲訴寃梅枝看嶺嶠竹路過湘源月下髙秋鴈天南獨夜猿離心與流水萬里共朝昬

贈阮容州

擁旌臨合浦上印臥長沙海徼長無戌湘山獨種畬政傳通歲貢才惜過年華萬里依孤劍千峯寄一家累徴期旦暮未起戀煙霞避世歌芝艸休官醉菊花舊遊如夢裏此別是天涯何事滄波上漂漂逐海查

題裴式微余幹東齊亭

世事終成夢生涯半欲過白雲心巳矣滄海意如何蔾杖全吾道橊花飬太和春風騎馬醉江月釣魚歌散帙看虫蠧開門見雀羅逺山終日在芳艸傍人多吏體莊生傲方言楚俗訛屈平君莫弔膓斷洞庭波

畱題李明府霅溪書堂

寥寥此堂上幽意獨難論落日無王事靑山在縣門雲峯向髙枕漁釣入前軒竹動疏簾影苔生雙履防荷香隨坐臥湖色映晨昬虛牖閒生白鳴琴靜對言暮禽飛上下春艸帶淸渾逺岸誰家柳孤煙何處村謫居投瘴癘離思過湘沅從此扁舟去誰堪江浦猿

謫居幹越亭作

天南愁望絕亭上柳條新落日獨歸鳥孤舟何處人生涯投越徼世業防胡塵杳杳鐘陵暮攸攸鄱水春秦臺悲白首楚澤怨靑蘋艸色迷徵路鶯聲傍逐臣獨醒翻引笑直道不容身得罪風霜苦全生天地仁【髙仲武云可謂傷而不怨亦足以發揮風雅矣】靑山數行淚滄海一窮鱗牢落機心盡惟憐鷗鳥親【楊文公說苑云咸平初罷處州赴闕道經余幹登幹越亭前瞰琵琶州後枕思禪寺林�森郁天下之絕境古今畱題者百餘篇而劉此篇唱也】

覆按後赴睦州贈苖侍郎

地逺心難逹天髙謗易成羊膓畱覆轍虎口脫餘生直氏偸金枉於家決獄平一言知已重片議殺身輕日下人誰憶天涯客獨行年光銷蹇步秋气入衰情建徳知何在長江問去程孤舟百口淚萬里一猿聲落日開鄕路空山向郡城豈令寃气積千里在長平

初貶南巴至鄱陽題李嘉祐江亭

南出巴人嶠長江萬里隨不才甘謫去流水亦何之地逺明君棄天髙酷吏欺靑山獨往路芳艸未歸時流落還相見悲歡話所思猜讒傷薏苡愁慕向江蘺淚盡看長劍心閒倚釣絲水雲初起重暮鳥逺來遲稚子能吳語新文怨楚辭憐君不得意客鬢老南枝

禪智寺上方懷演和上人【寺卽和尙所創】

絕巘東林寺髙僧惠逺公買園隨苑下持鉢楚城中斗極千燈近煙波萬井通逺山低月殿寒木露花宮紺宇焚香靜滄洲罷【集作擺】霧空鴈來秋色裏曙起早朝東飛鍚今何在蒼生待發蒙白雲翻送客黃葉自辭風捨筏追開士回舟狎釣翁平生江海意惟共白鷗同

唐詩品彚卷七十七

欽定四庫全書

唐詩品彚卷七十八

明髙棅編

五言排律八

接武【中】

皇甫冉

冬夜集賦得寒漏

淸冬洛陽客寒漏建章臺出禁因風徹縈牕共月來偏將寒籟雜乍與逺鴻哀遙夜重城警流年滴水催閒齋堪坐起況有故人杯

送歸中丞使新羅

詔使殊方逺朝儀舊典行浮天無盡處望日計前程蹔喜孤山出長愁積水縈野風飃疊鼓海雨濕危旌異俗知文教通儒有令名還將大戴禮方外授諸生

河南鄭少尹城南亭送鄭判官還河東

使臣懷餞席亞尹有前溪客是仙舟裏塗從禦苑西泉聲喧暗竹艸色引長堤故絳靑山在新田緑樹齊天秋聞別鶴闗曉候鳴雞應嘆沈冥者年年津路迷

宿嚴維宅送包七

江湖同避地分手自依依盡室今爲客絰秋空念歸歲儲無別墅寒服羨鄰機艸色村橋晚蟬聲江樹稀夜涼宜共醉時難惜相違何事隨陽侶汀洲忽背飛

酬張二仲彛

吳洲見芳艸楚客動歸心屈宋鄕山古荊衡煙雨深艱難十載別羇旅四愁侵澧月通沅水湘云入桂林已看生白髮當爲乏黃金江海時相見惟聞梁甫吟

登元廟

古廟川原迥重門禁禦連海童紛翠蓋羽客事瓊筵禦路分疏柳離宮出苑田興新無向背望久辧山川物外將遺老區中誓絕緣函闗若逺近紫气獨依然

和袁郎中破賊後經剡中山水

武庫分帷幄儒衣事鼓鼙兵連越徼外防盡海門西節比全疏勒功當雪會稽旌旗回剡嶺士馬濯靈溪受律梅初發班師艸未齊行看佩金印豈得訪丹梯

送從弟豫貶逺州

何事成遷客思歸不見鄕遊吳經萬里弔屈過三湘水與荊巫接山通鄢郢長名嗟黃綬系身自白睂良獨結南枝恨應思北鴈行憂來沽楚酒鬢莫凝霜

閒居作

多病辭官罷閒居作賦成圖書惟藥錄飲食止藜羮學謝淹中術詩無鄴下名不堪趨建禮詎是厭承明已輟金門步方從石路行逺山期道士髙柳覓先生性懶尢因疾家貧自省營種苖𨿽尙短谷價幸全輕篇詠投康樂壺觴就步兵何人肯相訪開戶一逢迎

奉和獨孤中丞遊法華寺

謝君臨郡府越國舊山川訪道三千界當仁五百年巖空騶馭響樹密斾旌連閣影淩空壁松聲助亂泉開門得初地伏鑑接諸天向背春光滿樓臺古制全羣峯爭防翠百谷會風煙香象隨僧久祥烏報客先淸心乘暇日稽首慕良緣法證無生偈詩成大雅篇蒼生望已久回駕獨依然

皇甫曾

送和蕃使

白簡初分命黃金已在腰恩華通外國徒禦發中朝雨雪從邊起旌旗上隴遙暮天沙漠漠空磧馬蕭蕭寒路隨河水闗城見柳條和戎先罷戰知勝霍嫖姚

送王相公赴幽州

臺衮兼戎律勤憂乘化元鳯池東掖寵龍禦北方尊長路山河轉前驅鼓角喧人安布時令地逺答君恩暮日平沙迥秋風大斾翻漁陽在天末戀別信陵門

贈鑑上人

律儀傳教誘僧臘老煙霄樹色依禪誦泉聲入寂寥寶龕經末劫畫壁見南朝深竹風開合寒潬月動揺息心歸靜理愛道坐中宵更欲尋空去乘船過海潮

嚴維

剡中贈張卿侍禦

辟疆年正少公子貴初還早列月卿位新參柱史班千夫馳驛道駟馬入家山深巷烏衣盛髙門畫防閒逶迆天樂下照耀剡溪間自賤遊章句空爲衰艸顏

奉和劉祭酒傷白馬【此馬新賜寧王轉贈祭酒】

沛艾如龍馬來從上苑中棣華恩見賜伯舅禮仍崇鏡防黃金眼花開白雪驄性柔君子徳足逸大王風色防鳴珂淨聲連噴玉雄食場恩未盡過隙命旋終練影依云沒銀鞍向月空仍聞樂府唱猶念代勞功

李嘉祐

和袁郎中破賊經剡中山水

授律仙郎貴長驅下會稽鳴笳山月曉揺斾野雲低剪防人皆賀回車馬自嘶地閒春艸緑城靜夜烏啼破竹淸閩嶺看花入剡溪元戎催獻防莫道事攀躋

韋應物

送崔押衙赴州【頃任內黃令】

禮樂儒家子英豪燕趙風驅雞嘗理邑走馬卻從戎白刃千夫辟黃金四海同【劉云甚有气味】嫖姚恩顧下諸將指揮中別路憐芳艸歸心伴塞鴻鄴城新騎滿魏帝舊臺空望闕應懷戀遭時貴立功萬方如已靜何處欲輸忠【劉云贈人語如此有味】

韓翃

奉送王相公赴幽州

黃閣開帷幄丹墀侍冕旒位髙湯左相權總漢諸侯不攺周南化仍分趙北憂雙旌過易水千騎入幽州塞艸連天暮邊聲動地秋無因隨逺道結束佩吳鉤

送李中丞赴商州

五馬渭橋東連嘶逐曉風當年紫髯將他日黒頭公不異金吾寵兼齊玉帳雄閉營春雪下吹角暮山空香麝松陰裏寒猿黛色中郡齋多賞事好與故人同

盧綸

從軍行

二十在邊城軍中得勇名捲旗收敗馬占磧擁殘兵覆陣烏鳶起燒山艸木鳴塞閒思逺獵師老厭分營雪嶺無人迹冰河有鴈聲李陵甘此沒惆悵漢公卿

送鮑中丞赴太原

分路引鳴騶喧喧似隴頭蹔移西掖望全觧北門憂專幙臨都防分曹制督郵積兵營不下盛雪獵方休白艸連胡帳黃金擁戍樓【劉須溪云倒用黃金事好】今朝送旌斾一減魯儒羞

晚到盩厔耆老家

老翁曾舊識相引到柴門欲話別時事因尋溪上村數年何處客近日幾家存冒雨看禾黍逢人憶子孫亂藤穿井口流水到籬根惆悵不堪住空山月又昬

過李尊師院

城闕望煙霞常悲仙路賖寧知樵子逕得到葛洪家犬吠松間月人行洞裏花畱詩千載鶴送客五云車訪世山空在觀棋日未斜不知塵俗士誰解種胡麻

奉陪侍中春日過武安君廟

長裾間貔虎遺廟盛攀登白羽三千騎紅林一萬層元臣逹幽契祝史告明徵撫坐悲今古瞻容感廢興回風捲叢陌驟雨濕諸陵倐忽煙花霽當營看月升

雪謗後書事上皇甫大夫

盛徳總羣英髙標仰國禎獨安巡狩日曾掩趙張名業就難辭寵朝回更授兵曉川分牧馬夜雪覆連營長防威殊重嘉謀翊聖明畫圖窺陣勢夢筆紀山行綬拂池中影珂揺竹外聲賜歡徵妓樂陪醉間公卿卻憶經前事翻疑得此生分深存歿感恩在子孫榮覽鏡愁將老捫心喜復驚東西遭世難流浪識交情閱古宗文舉推才慕正平應憐守貧賤又欲事躬畊

和常舍人晚秋集賢院卽事十二韻寄贈江南徐薛二侍郎

綸閣九華前森沈防仗連洞門開旭日淸禁肅秋天霜滿朝容備鐘余曉漏傳揺璫陪羽扇端弁入鑪煙麟筆刪金篆龍綃薦玉編汲書荀朂定漢史蔡邕專禦竹濳通筍宮池暗瀉泉亂叢榮弱蕙墜葉灑枯蓮列署齊遊日重江並謫年登封思議艸侍講憶同筵滄海風濤廣黝山瘴雨偏惟應緘上寶贈逺一呈妍

常衮

晚秋集賢院卽事寄徐薛二侍郎

穆穆上淸居沈沈中祕書金鋪深內殿石甃淨寒渠花樹臺斜倚空煙閣半虛縹囊披錦繡翠軸捲瓊琚墨潤冰文繭香銷蠧字魚翻黃桐葉老吐白桂花初舊徳雙遊處聨芳十載余北朝榮庾薛西漢盛嚴徐侍讀親華扆徵吟步綺防綴簾金翡翠腸硯玉蟾蜍序帙東南逺離憂歲月除承明期重入江海意何如

奉和聖制麟徳殿燕百寮應制

云辟禦筵張山呼聖壽長玉闌丰瑞艸金陛立神羊臺鼎資庖膳天星奉酒漿蠻夷陪作位犀象舞成行网已袪三靣歌因守四方千秋不可極花發滿宮香

登棲霞寺

林香雨气新山寺緑無塵遂結云外侶共遊天上春鶴鳴金閣麗僧語竹房鄰待月水流急惜花風起頻何方非壊境此地有歸人回首空門外皤然一幻身

逢南中使寄嶺外故人

見說南來處蒼梧指桂林過秋天更暖邊海日長陰巴路緣云出蠻鄕入洞深信回人自老夢到月應沈碧水通春色靑山寄逺心炎方難久客爲爾一沾襟

代員將軍罷戰後歸故里

結髮事疆場全生俱到鄕連云防鐡嶺同日破漁陽牧馬胡天晚移軍磧路長枕戈眠古戍吹角立繁霜歸老勲仍在酬恩虜未忘獨行過邑裏多病對農桑雄劍依塵槖兵符寄藥囊空餘麾下將猶逐羽林郎

題金吾郭將軍石伏茅堂

云防曙沈沈軒墀淸且深家傳成棟羙堯寵結茅心玉佩多依石油幢亦在林鑪香諸洞暖殿影眾山陰艸奏風生筆開筵雪滿琴客從龍闕至僧自虎溪尋瀟灑延淸賞周流會素襟終朝惜塵步一醉見華簮

詠冬瑰花【奉和中書李舍人昆季詠寄徐郎中之作】

獨鶴寄煙霜雙鸞思晚芳舊陰依謝宅新艷出蕭墻蝶散揺輕露鶯銜入夕陽雨朝勝濯錦風夜劇焚香麗日千層艷孤霞一片光密來驚葉少動處覺枝長布影期髙賞畱春爲逺方嘗聞贈瓊玖叨和愧升堂

和考功員外杪秋憶終南舊宅之作

靜憶溪邊宅知君許謝公曉霜凝耒耜初日照梧桐澗防喧藤蔓山禽竄石叢白雲當嶺雨黃葉繞階風野菓垂橋上髙泉落水中歡榮來自間羸賤賞曾通月滿珠藏海天晴鶴在籠餘音如可寄願得隱橋東

早秋望華淸宮樹因以成詠

可憐云木叢滿禁碧蒙蒙色潤靈泉近陰淸輦路通玉壇標八桂金井識雙桐交映凝寒露相和起夜風數枝盤石上幾葉落雲中燕拂宜秋霽蟬鳴覺晝空翠屏更隱見珠綴共玲瓏雷雨生成早樵蘇禁令雄野藤髙助緑仙果迥呈紅惆悵繚垣暮玆山聞暗虫

司空曙

題玉眞公主山池院【蕭士贇云按唐史大極元年玉眞公主與金仙公主爲道士始封崇昌縣主俄進號上淸都大洞三景法師天寶三載上言曰光帝許妾捨家今仍叨主第食租賦願去公主號罷邑司歸之王府宗不許乂言妾髙宗之孫睿宗之女於天下不爲賤何必名系主號資易木然後爲貴請入數百家之產延千年之命帝知主意乃許之薨寶應時】

香殿畱遺影春朝玉戶開羽衣重素幾珠网儼輕埃石自蓬山得泉經太液來柳絲遮緑浪花粉落靑苔鏡掩鸞空在霞消鳯不回惟餘碧桃樹傳是上仙栽

晦日益州北地陪宴

臨泛從公日仙舟翠幙張七橋通碧沼雙樹接花塘玉燭收寒气金陵隱夕光野聞歌管思水靜綺羅香遊騎縈林逺飛橈截岸長郊源懷灞滻陂溠寫江潢常侍傳花詔偏禆問羽觴豈令南峴首千載播餘芳

和王卿立秋卽事

秋宜何處看試問白雲官暗入蟬鳴樹微侵蝶繞蘭向風涼稍動近日暑猶殘九陌浮埃減千峯爽气攢換衣防竹暮沈果訝泉寒宮響傳花杵天淸出露盤髙禽當側弁遊鮪對憑闌一奏招商曲空令繼唱難

奉和常舍人晚秋集賢院卽事寄徐薛二侍郎

藹藹鳯凰宮蘭臺玉署通夜霜凝樹羽朝日照相風官附三臺貴儒開百代宗司言陳禹命侍講發堯聰香捲靑編內鉛分緑字中綴籖從太史鏘佩揖羣公池接天泉碧林交禦果紅寒龜登故葉秋蝶戀疏叢顏謝徵文並鐘裴議事同離羣驚海鶴屬思怨江楓地逺姑蘇外天長越絕東慚當哲匠後下曲本難工

耿湋

入塞曲

將軍帯十圍重錦制戎衣猿臂銷弓力虯須長劍威首登平樂宴新破大宛歸樓上姝姫笑門前問客稀暮烽兔急秋艸紫驑肥未奉君王詔髙槐晝掩扉【方虛谷云將帥而有富貴如此者少矣】

仙山行

深溪人不到杖防獨緣源花落尋無徑雞鳴覺近村數翁皆借艸對奕復臨樽看畢初圍局歸逢幾世孫云迷入洞處水引出山門惆悵歸城郭樵柯迹尙存

奉送崔侍禦和蕃

萬里華戎隔風沙道路秋新恩明主啟舊好使臣修旌節隨邊艸闗山見戍樓俗殊人左衽地逺水西流日暮冰先合春深雪未休無論善長對博望自封侯

送歸中丞使新羅冊立弔祭

逺國通王化儒林得使臣立君成【集作六軍承】典冊行弔【集作萬里】奉絲綸雲水連孤棹恩思在一身悠悠龍節去渺渺蜃樓新望裏山仍暮波中歲又春昬明看日色靈怪問舟人城邑分華夏衣裳擬縉紳他時禮命畢歸路不迷津

吉中孚

送歸中丞使新羅冊立弔祭

官稱漢獨坐身是魯諸生絕域通王制窮天問水程島中分萬象日處轉雙旌气積魚龍窟濤翻水浪聲路長經歲去海盡向山行復道殊方禮人瞻漢使榮

李益

送歸中丞使新羅冊立弔祭

東望扶桑日何年是到時片防通雨露積水隔華夷浩渺風來逺虛明鳥去遲長波靜雲月孤島宿旌旗別業傳秋意回朝動客思滄溟無舊路何處問前期

陳季

鶴警露

南國商飈動東臯野鶴鳴溪松寒暫宿露艸滴還驚欲有髙飛意空聞召侶情風間傳藻質月下引淸聲未假摶扶勢焉知羽翼輕吾君開太液願得應皇明

湘靈鼓瑟

神女泛瑤瑟古祠儼野亭楚云來泱漭湘水助淸泠妙指微幽契繁聲入杳冥一彈新月白數曲暮山靑調苦荊人怨時遙帝子靈遺音如可賞試奏爲君聽

莊若訥

湘靈鼓瑟

帝子鳴金瑟餘聲自抑揚悲風絲上斷流水曲中長出沒遊魚聽逶迆彩鳯翔微音時扣徴雅韻乍含商神理誠難測幽情詎可忘至今聞古調應恨滯三湘

包佶

送日本國聘賀使晁巨卿東歸

上才生下國東海是西鄰九譯蕃君使千年聖主臣野情偏得禮水性本含仁錦防乘風轉金裝照地新孤城開蜃閣曉日上車輪早識來朝歲塗山玉帛均

劉方平

寄隴右嚴判官

副相西徵重蒼生屬望辰還同周薄伐不取漢和親虜陣摧枯易王師泱勝頻髙旗臨鼓角太白靜風塵赤狄爭歸化靑已請臣遙傳閫外羙盛選幕中賓玉劍光初發冰壺色自眞忠貞期報王章服豈榮身邊艸含風緑徵鴻過月新胡笳長出塞隴水半歸秦絕幕多來往連年憶苦辛路經西漢雪家擲後園春誰念雲裏深居汝潁濵一叢黃菊地九日白衣人松葉疏開嶺桃花密應津縑書若有寄爲訪許由鄰

李端

遊終南山寄蘇奉禮

半嶺逢仙駕淸晨獨采芝壺中開白日霧裏捲朱旂猿鳥知歸路松蘿見會時雞聲傳洞逺鶴語報家遲童子閒驅石樵夫樂看棋依稀醉後拜恍惚夢中辭海上終難接人間益自疑風塵甘獨老山水但相思願得燒丹訣流沙永待師

崔峒

寄上禮部李侍郎

吳楚相逢處江湖共泛時任風舟去逺待月酒行遲白髮常同嘆靑雲本要期貴來君卻少秋至老堪悲玉佩明朝盛蒼苔陋巷滋追尋恨無路惟有夢相思

張繼

送判官往陳畱

齊宋分巡地頻年此用兵女停襄邑杼農廢汶陽畊【髙仲武云可謂事理防切】使者乘軺去諸藩擁節迎深仁佐君子薄賦防黎甿火燎原猶熱風揺海未平【比興深矣】應將否泰理一問魯諸生

令狐峘

釋奠日國學觀禮聞雅頒

肅肅先師廟依依冑子羣滿庭陳舊禮開戶拜淸芬萬舞當華燭簫韶入翠云頌歌侵曉聽雅吹度風聞澹泊調元气中和羙聖君惟餘東魯客蹈舞奏南薰

滕珦

釋奠日國學觀禮聞雅頌

太學時觀禮東方曉色分威儀何棣棣環佩又紛紛古樂從空盡淸歌幾處聞六和成逺吹九奏動行雲聖上尊儒樂春秋奠茂勲幸因陪齒列聊以頌斯文

張濯

迎春東郊

顓頊時初謝勾芒令復陳飛灰將應節賓日已知春考歷明三統迎祥授萬人衣冠宵執玉壇墠曉淸塵肅穆來東道回環拱北辰仗前花待發旂處柳凝新云斂黃山際冰開素滻濵聖朝多慶賞希爲薦沈淪

唐詩品彚卷七十八

欽定四庫全書

唐詩品彚卷七十九

明髙棅編

五言排律九

接武【下】

徳宗皇帝

麟徳殿宴百寮

憂勤承聖緒開泰喜時康恭已臨羣後垂衣禦八荒務閒春向暮朝罷日猶長紫殿初筵列彤庭廣樂張成功歸輔弼致理賴忠良共此懽娯事千秋樂未央

顧況

樂府

暖谷春光至宸遊近甸榮云隨天仗轉風入禦簾輕翠蓋浮佳气朱樓倚太淸朝臣冠劍退宮女管弦迎細艸承雕輦繁花入幔城文房開聖藻武衛宿天營玉醴隨觴至銅壺逐漏行五星含土徳萬姓徹中聲親祀先崇典躬推示勸耕國風新正樂農器近消兵道徳闗河固刑章日月明野人同鳥獸率舞感升平

寄江南鶴林寺石冰上人

山川重復出心地闇相逢忽憶秋江月如聞古寺鐘湖平南北岸云抱兩三峯定力超香象眞言攝毒龍風中何處鶴石上幾年松爲報煙霞道人間共不容

暢當

春日過玉林園

帝裏陽和日遊人到禦園暖催新景气春認舊蘭蓀詠徳先臣沒成蹊大樹存見桐猶近井看栁尙依門獻地非更宅遺忠永奉恩又期攀桂後來賞百花繁

徐嶷

送日本使還

絕國將無外扶桑更有東來朝逢聖日歸去及秋風夜泛潮回際晨徵莽蒼中鯨波騰水府蜃气狀仙宮天眷何期逺王文久已同相望杳不見離恨托飛鴻

叔孫觀

洛出書

淸洛含溫澑龜薦寶書波開綠字出瑞應紫宸居物著羣靈首文成列卦初美珍翔閣鳯慶邁躍舟魚畀姒惟何逺休皇復在諸東都主人意歌頌望乘輿

戴叔倫

曉聞長樂鐘聲

漢苑鐘聲早秦郊曙色分霜淩萬戶徹風散一城聞已啟蓬萊殿初朝鴛鷺羣虛心方應物大扣欲干云近雜雞人唱新傳鳬氏文能令翰苑客流聽思氛氳

冷朝陽

【嚴滄浪云朝陽在大歷才子中爲最下】

立春

玉律傳佳節春陽應此辰土牛呈歲稔采燕表年春臘盡星回次寒餘月建寅風光行處好雲物望中新流水初消凍濳魚欲振鱗梅花將栁色偏照越鄕人

戎昱

觀衛尙書九日對中使射破的

盛燕傾黃菊殊私降紫泥月營開射圃霜斾拂晴霓出將三朝貴彎弓五善齊腕回金鏃滿的破綠低勇气幹牛斗歡聲振鼓鼙忠臣思報國更欲取闗西

涇州觀元戎出師

寒日徵西將蕭蕭萬馬叢吹笳覆樓雪祝纛滿旗風遮虜黃雲斷燒羌白艸空金鐃肅天外玉帳盡霜中朔野長城閉河源舊路通衛靑師自老魏絳賞何功槍壘依沙迥轅門壓塞雄燕然如可勒萬里願從公

李益

再赴渭北使府畱別

結髮逐鳴鼙連兵追谷蠡山川搜伏虜鎧甲被重犀故府旌旗在新軍羽校齊報恩身未死識路馬還嘶列嶂髙烽舉當營太白低平戎七尺劍封檢一丸泥截海收蒲類瓟泉飲鸊鵜漢庭中選重更事五原西

羊士諤

題郡南山光福寺

傳聞黃閣守玆地賦長沙少壯稱時傑功名惜歲華巖廊初見剎賓從亟鳴笳玉帳空嚴道甘棠見野花碑殘猶墮淚城古自啼鴉寂寂淸風在懷人諒不遐

題東山石壁【並序】

乾元初嚴黃門自京兆少尹貶秩牧巴郡以長才英气固多暇日毎遊郡之東山山側精舍有盤石細泉疏爲流杯之勝苔深樹老蒼然遺躅士諤謬因出守得繼玆賞乃詩而刻石壁

石座雙峯古雲泉九曲深寂寥防鑿意蕪沒歲時侵繞席流還壅浮杯咽復吟追懷王謝侶更似會稽岑誰爲天池翼相期澤畔吟光輝輕尺璧然諾重黃金幾醉東山妓長懸北闕心蕙蘭畱雜佩桃李想華簮閉閤余何事鳴騶亦屢尋軒裳遵往轍風景憩中林橫吹多淒調髙歌送好音初筵方側耳故老忽沾襟盛列當濟平生諒所欽無能愧陳力惆悵拂瑤琴

楊巨源

春日奉酬聖壽無疆詞十首

代是文明晝春當燕喜時壚煙添栁重宮漏出花遲漢典方寛律周官正采詩碧霄傳鳯吹紅旭在龍旂造化膺神器陽和沃聖慈無因隨百獸率舞在丹墀

文物京華盛謳歌國步康瑤池供壽酒銀漢麗宸章雨露含雙闕雷霆肅萬方代推仙祚逺春共聖恩長鳯扆臨花暖龍鑪傍日香遙知千萬歲天意奉君王

日上蒼龍闕香含紫禁林晴光五云疊春色九重深賞恊元和徳文垂雅頌音景云隨禦輦顥气在宸襟永保無疆壽長懷不戰心聖明多慶澤瓊樹粉墻陰

云陛臨黃道天門在碧虛大明含睿藻元气抱宸居戈偃徵苖後詩傳燕鎬初年華富仙苑時哲滿公車化入氤氳大恩垂泮渙余悠然萬方靜風俗揖華胥

玉漏飄靑金鋪麗紫宸雲山九門曙天地一家春瑞靄方呈賞暄風本配仁巖廊開鳯翼水殿壓鰲身文雅逢明代驩娯及賤臣年年未央闕恩共物華新

鴛鷺彤庭際軒車綺陌前九城多好色萬井半祥煙人醉逢堯酒鶯歌答舜弦花明禦溝水香暖錦城天錫宴文逾盛徵歡物更妍無窮艷陽月長照太平年

垂拱乾坤正歡心品類同紫煙含北極澤付東風珠綴畱晴景金莖直曉空發生資盛徳交泰讓全功間气登三事祥光啟四聰遐荒似川水天外亦朝宗

睿徳符化芳情翊太和日輪皇鑑逺天仗聖朝多曙色含金牓晴光轉玉珂中宮陳廣樂元老進賡歌蓮葉看龜上桐花識鳯過小臣空擊壤滄海是恩波

物象朝髙殿簮裾溢上京春當九衢好天向萬方明樂報簫韶發杯看沆瀣生芙蓉丹闕暖楊栁玉樓晴閶闔開中禁衣裳儼太淸南山同聖壽長對鳯鳯城

化洽生成遂功宣動植知瑞凝三秀艸春入萬年枝鳯掖嘉言進鴛行喜气隨仗臨丹地近衣對碧山垂渥澤方柔逺聰明本聽卑願同東觀士長覩漢威儀

張仲素

上元日聽太淸宮步虛

仙客開金籙元宸會玉京靈歌賓紫府雅韻出層城磬雜音徐徹風飄響更淸紆余空外盡斷續聽中生舞鶴紛將集流云駐未行誰知九陌上塵俗仰遺聲

緱山鶴

羽客驂仙鶴將飛駐碧山映松殘雪在度嶺片雲還淸唳因風逺髙姿對水閒笙歌憶天上城郭嘆人間幾變霜毛潔方殊藻質斑蓬瀛如可到逸翮詎能攀

陸贄

禁中春松

陰陰靑禁裏蒼翠滿春松雨露恩偏近陽和色更濃髙枝分曉日靈韻雜宵鐘香助鑪煙逺形疑蓋影重願符千歲壽不羨五株封長得回天眷全勝老碧峯

曉過南宮聞太常淸樂

南宮聞古樂拂曙聽初驚煙靄遙迷處絲桐暗辧名節隨新律攺聲帶緒風輕合雅將移俗同和自感情逺音兼曉漏餘響過春城九奏明初日寥寥天地淸

張蒙

曉過南宮聞太常淸樂

玉珂經禮寺金奏過南宮雅調乘淸曉飛聲向逺空慢隨飄去雪輕逐度來風迥出重城裏傍聞九陌中應將肆夏比更與五英同一聽南薰曲因知大舜功

張季略

小苑春望宮池栁色

韶光歸漢苑栁色發秦城半見離宮出才分逺水明靑蔥當淑景隱映媚新晴積翠煙初合微黃葉未生迎春看尙嫩照日見先榮儻得辭幽谷髙枝寄一鳴

張昔

小苑春望宮池栁色

小苑春初至皇衢日更淸遙分萬條栁迥出九重城隱映龍池潤參差鳯闕明影宜宮雪曙色帶禁煙晴深淺殘陽變髙低曉吹輕年光正堪折欲寄一枝榮

裴達

小苑春望宮池栁色

勝遊經小苑閒望上春城禦路韶光發宮池栁色輕乍濃含雨潤微澹帶云晴羃歷殘煙斂揺揚落照明幾條垂廣殿數樹影髙旌獨有風塵客思同雨露榮

丁位

小苑春望宮池栁色

小苑宜春望宮池栁色輕低昂含曉景縈轉帶新晴似蓋芳初合如絲防漸成依依連水暗嫋嫋出墻明𨿽以陽和發能令旅思生他時花滿路從此接遷鶯

周存

白雲向空盡

白雲生逺岫搖曳入晴空乘化隨舒捲無心任始終欲銷仍向日將斷或因風勢薄飛難定天髙色易窮影收元气表光滅太虛中儻若從龍出還施潤物功

禁中春松

幾歲含貞節靑靑紫禁中日華畱偃蓋雉尾轉春風不爲繁霜攺那將眾木同千枝攢翠色百尺澹晴空影密金莖近花明鳯沼通安知幽澗側獨與散樗叢

常沂

禁中春松

映殿松偏好森森列禁中攢柯霑聖澤疎蓋引皇風晚色連秦苑春香落漢宮操將貞石固材與直臣同翠影宜靑鎖蒼枝秀碧空還知沐天眷千載更蔥蘢

令狐楚

南宮夜直宿見李給事封題其日所下制勅知奏直在東省因以詩寄

畨直同遙夜嚴扄限幾重靑編書白雀【其日勅鄜州奏白雀宜付史館】黃紙降蒼龍北極絲綸句東垣翰墨蹤尙垂露防猶濕紫泥封炫眼凝仙燭馳心褭禁鐘定應形夢寐暫似接音容玉樹春枝動金樽臘釀醲在朝君最舊休澣許過從

省中直夜對雪寄李師素侍禦

密雪紛初降重城杳未開雜花飛爛熳連蝶舞徘徊灑散千株葉銷凝九陌埃素華凝粉署淸气繞霜臺明覺侵牕積寒知度歲來謝家爭擬絮越嶺誤驚梅暗魄微茫照嚴飈次第催稍封黃竹亞先集紫蘭摧孫室臨書幌梁園泛酒杯靜懷瓊樹倚醉憶玉山頽翠陌饑烏噪蒼云逺雁哀此時方夜直相望意悠哉

盧景亮

寒夜聞霜鐘

洪鐘發長夜淸響出層岑暗入繁霜切遙傳古木深何城亂逺漏幾度雜疎砧已警離人夢仍知旅客襟待時當命侶抱器本無心倘若無知者誰能設此音

鄭捆

寒夜聞霜鐘

霜鐘初應律寂寂出重林拂水宜淸聽淩空散迥音春容時未歇揺曳夜方深月下和虛籟風前間逺砧靜兼寒漏徹閒畏曙更侵遙想千山外泠泠何處尋

呂牧

涇渭揚淸濁

涇渭橫秦野逶迆近帝城二渠通作潤萬戶映皆淸明晦看殊色潺湲聽一聲岸虛深艸掩波動曉煙輕禦獵思投釣漁歌好濯纓合流知禹力同共到滄瀛

竇常

求自試

仙禁祥雲合髙梧彩鳯遊沈冥求自試通鑑果防收文墨悲無位詩書誤白頭陳王抗表日毛遂請行秋雙劍曾埋獄司空問鬥牛希垂拂拭惠感激願相投

花發上林

上苑曉沈沈花枝亂綴陰色浮雙闕近春入九門深向暖風初扇餘寒雪尙侵艷回秦女目愁劇越人心繞繞時縈蝶闗闗乍引禽寜知幽谷羽一舉欲依林

王表

花發上林

上苑春何早繁花已滿林笑迎明主仗香拂美人簮地接樓臺近天垂雨露深晴光來戲蝶夕影動棲禽欲托淩雲勢先開捧日心當知桃李樹從此必成陰

權徳輿

送工部張曹長大夫奉使西蕃

殊鄰覆露同奉使小司空西車徒出南臺節印雄弔祠將渥命導譯暢皇風故地山河在新恩玉帛通塞云凝廢壘闗月照驚蓬靑史書歸日翻輕五利功

晚秋陪崔閣老張祕監閣老苖考功同遊昊天觀時楊閣老新直未滿以詩見寄斐然酬和有愧蕪音

方駕遊何許仙源去似歸縈回畱勝賞瀟灑出塵機泛菊賢人至燒丹奼女飛步虛淸曉籟隱幾吸晨輝竹徑瑯玕合芝田沆瀣希銀鉤三洞字瑤笥六銖衣麗句翻紅藥佳期限紫微徒然一相望郢曲和應稀

武元衡

奉酬中書相公至日圓丘攝事合於中書後閣宿齋移止於集賢院敍懷見寄之作

郊廟只嚴祀齋莊覿上別開金虎觀不離紫微天樹古長楊椄池深太掖連仲山方補衮文舉自傷年風澁銅壺漏香凝綺閣煙仍聞白雪唱流詠滿鵾弦

途次近蜀驛防恩賜寶刀及飛龍廐馬使還因寄李鄭二中書

艸艸事行役遲遲入【詩選作出】故闗碧幢遙隱霧紅斾漸依山感激慙【集作酬】恩淚風霜去國顏捧刀金錫字歸馬玉連環威鳯翔雙闕徵夫護百蠻【詩選作龍鳯辭三署干戈護八蠻】應憐宣室召溫樹不同攀

夏日陪諸寮遊昊天觀因覽舊題詩寄呈楊華州中丞

三伏艸木變九城車馬煩碧霄回騎吹丹洞入桃源臺殿云浮棟緌纓鶴在軒莫將眞破妄聊用靜持喧石甃古苔冷冰筠涼簟翻黃公壚下嘆旌斾國東門

和楊二舍人晚秋與崔二舍人張祕監苖考功同遊昊天觀時中書寓直不得陪隨因追往年曾與舊僚聨遊此觀紀題在壁已有淪亡書事感懷輙以呈寄兼呈東省三給事之作楊公見徵鄙詞因以繼和

瑤圃髙秋會金街奉詔辰朱綸天上客白石洞中人佩響泉聲雜朝衣羽服親九重靑瑣祕三秀紫芝新化藥秦方士偸桃漢侍臣玉笙王子駕遼鶴令威身嘆逝頺波逺緘詞麗曲春重將淒恨意苔壁問遺塵

唐詩品彚卷七十九

欽定四庫全書

唐詩品彚卷八十

明髙棅編

五言排律十

餘響

柳宗元

詶婁秀才寓居開兀寺早秋月夜病中見寄

客有故園思瀟湘生夜愁病依居士室夢繞羽人丘味道憐知止遺名得自求壁空殘月曙門掩候虫秋【張文濳云此聨爲集中第一】謬委雙金重難將雜佩詶碧霄無枉路徒此助離憂

韋使君黃溪祈雨見召從行至祠下口號

驕陽愆歲事良牧念菑畬列騎低殘月鳴笳度碧虛稍窮樵客路遙駐野人居谷口寒流淨叢祠古木疏焚香秋霧濕奠玉曉光初肸蠁巫言報精誠禮物余惠風仍偃艸靈雨會隨車俟罪非眞吏翻慙奉簡書

韓愈

送李尙書赴襄陽

帝憂南國切攺命付忠良壤畫星揺動旗分獸簸揚五營兵轉肅千里地還方控帶荊門逺飄浮漢水長賜書寛屬郡戰馬隔鄰疆縱獵雷霆迅觀棋玉石忙風流峴首客花艶大堤娼富貴由身致誰教不自彊

和席八防【元和十一年防與公同掌制誥故有倚市吹竽之句】

綘闕銀河曙東風右掖春官隨名共羙花與思俱新綺陌朝遊間綾衾夜直頻橫門開日月髙閣切星辰庭變寒前艸天銷霽後塵溝聲通苑急柳色壓城勻綸綍謀猷盛丹靑步武親芳菲含黼藻光景暢形神傍砌看紅藥巡池詠白蘋多情懷酒伴餘事作詩人倚市難藏拙吹竽久混眞坐慙空自老江海未寧身

劉禹鍚

元和癸巳歲仲秋詔發江陵偏師問罪蠻徼後命宣慰釋兵歸降凱旋之辰率爾成詠寄荊南嚴司空

蠻水阻朝宗兵符下渚宮前籌得上防無戰巳成功漢使星飛入夷心艸偃同觀謡開竹棧拜舞擲桑弓就日知兵釋投人念鳥窮网羅三面解章奏九門通卉服聨操袂雕題盡鞠躬降幡秋練白驛騎晝塵紅火號休傳警機橋罷亙空登山不見虜振斾自生風江逺煙波靜軍回气色雄佇看聞喜後金石賜元戎

李吉甫

癸巳歲吉甫園丘攝事合於中書後閣宿齋常負忝媿移止於集賢院會門下相公以七言垂寄亦有所酬短章絕韻不足抒意因敍所懷奉寄相公兼呈集賢諸學士

淮海同三入樞衡過六年廟齋兢永夕書府會羣仙粉壁連霜曙冰池對月圓歲時憂裏換鐘漏靜中傳蓬髮顏空老松心契獨全贈言因傳說垂訓在三篇

裴度

奉酬中書相公至日圓丘攝事合於中書後閣宿齋移止於集賢院敍懷見寄之作

翼亮登三命謨猷本一心致齋移祕府祗事見衝襟皓月當延閣祥風自禁林相庭方積玉王度已如金運偶唐虞盛情同丙魏深幽蘭與白雪何處寄庸音

李觀

禦溝新柳

禦溝回廣陌芳柳對行人翠色枝枝滿年光樹樹新畏逢攀折客愁見別離辰近映章臺騎遙分禁苑春嫩陰初覆水髙影漸離塵莫入胡兒笛還令淚濕巾

馮宿

禦溝新柳

夾道天渠逺垂絲禦柳新千條宜向日萬戶共迎春輕翠含煙發徴音逐吹頻靜看思渡口回望憶江濵裊裊分遊騎依依駐旅人陽和如可及攀折在玆辰

王良士

南至日隔仗望含元殿鑪煙

抗殿防龍首髙髙接上節當南至日星是北辰天寶防羅仙仗金罏引禦煙霏微雙闕麗容曵九門連拂曙祥光滿分晴瑞色鮮一陽今在歷生植仰陶甄

韋紓

風動萬年枝

嘉名標萬祀擢秀出深宮嫩葉含煙靄芳柯振惠風參差揺翠色綺靡舞晴空气稟禎祥異榮霑雨露同天年方未極聖壽比應崇幸列華林裏知殊眾木中

宋廸

龍池春艸

鳯闕韶光徧龍池艸色勻煙波全讓緑堤柳不爭新翻葉迎紅日飄香借白蘋幽姿偏占暮芳意欲畱春已勝生金埒長思借玉輪翠華如見幸正好及玆辰

呂溫

和李使君三郎早秋城北亭宴崔司士因寄闗中張評事

黃花古城路上盡見靑山桑柘晴川口牛羊落照間野情隨捲幔軍事隔重闗道合偏多賞官微獨不閒鶴分琴久罷書到鴈應還爲謝登龍客瓊枝寄一攀

終南精舍月中聞磬

月峯禪室掩幽磬淨昬氛思入空門妙聲從覺路聞泠泠流眾壑杳杳出重雲天籟疑難辧霜鐘詎可分偶來遊法界便欲謝人羣竟夕聽眞響塵心自觧紛

鮑溶

薦冰

西陸宜先啟春寒寢廟淸歷官分气候天子薦精誠巳辧瑤池色如和玉佩鳴禮余神轉肅曙後月殘明雅合冰容潔非同雪體輕空憐一掬水珍重此時情

趙蕃

薦冰

仲月開淩室齋心感聖情寒姿分玉座皓彩發丹楹積素因風壯虛空向日明遙涵牕戶冷近映冕旒淸在掌光逾徹當軒質自輕良辰方可致由此表精誠

夏方慶

謝眞人仙駕過舊山

何年成道去綽約化童顏天上辭眞侶人間憶舊山桑田今已變蘿徑尙堪攀云覆瑤壇淨苔生丹竈閒逍遙看白石寂寞閉闗應是悲塵累思將羽駕還

範傳正

謝眞人仙駕過舊山

麾蓋從仙府笙歌入舊山水流丹竈缺風起艸堂闗白鹿行爲衛靑鸞舞自閒種松鱗未老移石蘚仍斑望路煙霄外廻輿嶺岫間豈惟遼海鶴空嘆令威還

李君房

石季倫金穀故園

梓澤風流地淒涼迹尙存殘芳迷妓女衰艸憶王孫舞態隨人謝歌聲寄鳥言池平森灌木月落弔空園流水悲難駐浮雲影自翻賓堦余蘚石車馬詎喧喧

許堯佐

石季倫金穀故園

石氏遺文在淒涼見故園輕風思奏樂衰艸憶行軒舞榭荒苔掩歌臺墜葉繁斷雲歸舊壑流水咽淸源曲渚殘虹斂叢篁宿鳥喧空餘林上月長似對金罇

陳通方

春風扇微和

習習和風扇悠悠淑气微陽升知候攺律應喜春歸池柳晴初折林鶯暖欲飛川源浮彩翠臺館動光輝泛艷揺丹闕揚芳入粉闈發生當有分枯朽幸因依

張籍

送鄭尙書出鎭南海

逺鎭承新命王程不暇催班行爭路送恩賜並時來牙斾從城展兵符到府開蠻流喧夜市海色潤南臺畫角天邊月寒門嶺上梅去知公望重多是隔春回

和盧常侍寄華山隠者鄭氏

猶坐三峯下年深學煉丹一間松葉屋數片石花冠酒待山中飲琴將曲裏彈開門移逺竹剪艸出幽蘭荒壁通泉架晴崖曬藥壇寄知騎省客長向白雲看

新成甲仗樓

謝氏起髙樓西臨城上頭圖功百尺麗藏器五兵修結構榱甍固虛明戶檻幽魚龍捲旗幟霜雪積戈矛暑雨歊蒸隔涼風宴位畱地髙形逺出山靜气淸優睥睨斜光徹闌干宿霧浮芊芊秔稻色脈脈苑溪流郡化王丞相詩成沈隱侯居玆良得景殊勝峴山遊

沈亞之

勤政樓下觀百官獻壽

禦气黃花節臨軒紫陌頭早陽生彩仗霽色入仙樓獻壽皆鴛鷺瞻天在冕旒菊尊開九日鳯歷啟千秋樂闋祥煙起杯酣瑞影收年年歌舞夕此地慶皇休

春色滿皇州

何處春歸好偏宜在雍州花明夾城道柳暗曲江頭風軟遊絲重光融瑞气浮鬭雞憐短艸乳燕傍髙樓繡轂盈香陌新泉溢禦溝行看日欲暮回騎似川流

張嗣初

春色滿皇州

何處年華好皇州淑气勻韶陽濳應律艸木暗迎春柳變金堤畔蘭抽曲水濱輕黃垂輦道微緑映天津麗景浮丹闕晴光擁紫宸不知幽逺地今日幾枝新

滕邁

春色滿皇州

藹藹復悠悠春歸十二樓最明雲裏闕先滿日邊州色媚靑門外光揺紫陌頭上林榮舊樹太掖泛新流暖帶祥煙起晴添瑞景浮陽和如啟蟄從此事芳遊

王涯

望禁門松雪

宿雲開霽景佳气此時濃瑞雪凝淸禁祥煙幕小松依稀鴛瓦出隱映鳯樓重金闕晴光照瓊枝瑞色封葉鋪全類玉柯偃乍疑龍詎比寒山上風霜老昔容

吳武陵

小松【貢院樓北新栽】

拂檻愛貞容移根自逺峯已曾經艸沒終不任苔封葉少初陵雪鱗生欲化龍乘春濯雨露得地近垣墉逐吹香微動含煙色漸濃時廻日月照爲謝小山松

李紳

山出云

杳靄祥雲起飄颺翠嶺新瑩峯開石秀吐葉間松春林靜翻空少山明度嶺頻回崖時掩鶴幽澗或隨人姑射朝凝雪陽臺晚伴神悠悠九霄上應坐玉京賓

白行簡

春從何處來

欲識春生處先從木徳來入門濳報柳度嶺暗驚梅透雪寒光散消冰水鏡開曉迎郊騎發夜逐斗杓回淑气空中變新聲雨後催偏宜資律呂應是候陽臺

夫子鼓琴得其人

宣父窮奧師襄授素琴稍殊流水引全辧聖人心慕徳聲逾感懷人意自深泠泠傳妙手摵摵振空林促調淸風至操弦白日沈曲終情不盡千古仰知音

李太尉重陽日得蘇屬國書

降虜意何如窮荒九月初三秋異鄕節一紙故人書對酒情無極開緘思有餘感時空寂寞懷舊幾躊躇鴈盡平沙迥煙銷大漠虛登臺南望處掩淚對雙魚

焦郁

春云

漫漫天涯色乘春四望平不分殘照影何處斷魂聲繚繞先經塞霏微近過城因風低未斂帶雨重還輕幹呂知時泰如膏候歲成小儒同品物無以答皇明

殷堯藩

中元日觀諸道士步虛

都開祕籙白石禮先生上界秋光淨中元夜景淸星辰朝帝處鸞鶴步虛聲玉樹花𨿽老珠宮月最明掃壇天地肅投簡鬼神驚儻賜刀圭藥還畱不死名

朱餘慶

晦日同至昆明池泛舟

故人同泛處逺色望中明靜見砂痕露微思月魄生周回余雪在浩渺暮云平戲鳥隨蘭棹空波蕩石鯨劫灰難問理島樹偶知名自省曾追賞無如此日情

賈島

別徐明府

抱琴非本意生事偶相縈口尙袁安節身無子賤名地寒春雪盛山淺夕風輕百戰餘荒野千夫漸偶耕一杯宜獨夜孤客戀交情明日疲驂去蕭條過古城

寄賀蘭朋吉

往往東林下花香似火焚故園從小別夜雨近秋聞野菜連寒木枯株簇古墳泛舟同逺客尋事入幽云斜日閒門掩荒田細徑分相思蟬幾處偶坐蝶成羣【劉須溪云是謁流麗】會宿曾論道登髙省議文苦吟遙可想邊葉向紛紛

落第東歸逢僧伯陽

相逢須語笑人世別離頻曉去長侵月思鄕動隔春見僧心暫靜從俗事多迍宇宙詩名小山河客路新翠桐猶入爨淸鏡未辭塵逸足思奔驥隨羣且退鱗宴乖紅杏寺愁在緑楊津老病難爲樂開眉賴故人

李程

春臺晴望

曲臺送春目景物麗新晴靄靄煙收翠忻忻木向榮靜看遲日上閒愛野雲平風慢遊絲轉天開逺水明登髙塵慮息觀徼道心淸更有遷喬意出谷鶯

鄭蕡

春臺晴望

追賞層臺迥登臨四望頻熈熈山雨霽濯濯柳條新艸長秦城夕花明漢苑春晴林翻去鳥紫陌度遊人旅客風塵厭山家夢寐親遷鶯思出谷騫翥待芳辰

髙弁

春臺晴望

層臺聊一望徧賞帝城春風暖聞啼鳥冰開見躍鱗晴山煙外翠香蕊日邊新巳變靑門柳初銷紫陌塵金湯千里國車騎萬方人此處雲霄近憑髙願致身

姚合

送楊尙書祭西嶽

報功嚴祀典寵詔下明庭酒气飄林嶺香煙入杳冥樂淸三奏備辭直百神聽衣拂雲霞濕詩通水石靈何因逐騶騎暫得到巖扄

送家兄赴任昭儀

早得白眉名之官濠上城別離浮世事迢遞長年情廣陌垂花影遙林起雨聲出闗春艸長過汴夏云生黠吏先濳去疲人相次迎宴余和酒拜魂夢共東行

冬夜宴韓卿宅送崔亮赴果州

防燭照重茵飛杯復幾分主人寒不寢上客曉離羣騎吏緣靑壁旌旗度白雲劍銘生蘚色巴字疊冰文華省思仙侶疲民愛使君泠泠惟自適郡邸有誰聞

厲

緱山月夜聞子晉吹笙

緱山明月夜岑寂隔塵氛紫府參差曲淸宵次第聞韻流多入洞聲度半和云拂竹鸞驚侶經松鶴舞羣蟾光聽處合仙露望中分坐惜千嵒曙遺音過汝濆

鐘輅

緱山月夜聞王子晉吹笙

月滿緱山夜風傳子晉笙初聞盈谷逺漸聴入云淸杳異人間曲遙分鶴上情孤鸞驚欲舞萬籟寂無聲此夕畱煙駕何時返玉京惟愁音響絕曉色出都城

許渾

蒜山津觀發軍

羽檄徵兵急轅門選將雄犬羊憂破竹貔虎極飛蓬定繋猖狂虜何煩矍鑠翁更深黃石略重振黒山公別馬嘶營柳驚烏散井桐低星連寶劍殘日讓雕弓浪曉戈鋋裏山晴鼔角中甲開魚照水旗颺虎拏風去想金河逺行聞玉塞空漢庭應有問師律在元戎

送從兄別駕歸蜀川【並序】

從兄彥昭與桂陽令韋伯達貞元中俱爲千牛伯逹官至王府長史長慶中非罪受譴前年防赦復故秋詔未及而巳歿從兄自蜀而南發旅櫬歸途上旣而西還因成十韻贈別

聞與湘南令童年侍玉墀家畱秦塞曲官謫障江湄道直姦臣屏寃深聖主知逝川東去疾霈澤北來遲淸漢龍髯絕蒼岑馬鬛移風淒聞笛處月冷罷琴時客路黃公廟鄕闗白帝祠巳稱鸚鵡賦寧誦鶺鴒詩逺道書難逹長亭酒莫持當憑蜀江水萬里寄相思

李商隱

武侯廟古栢

蜀相階前栢龍蛇捧閟宮陰成外江畔老向惠陵東大樹思馮異甘棠憶邵公葉凋湘燕雨枝折海鵬風玉壘經綸逺金刀歷數終誰將出師表一爲報昭融

戲贈張書記

別館君孤枕空庭我閉闗池光不受月野气欲沈山星漢秋方防闗河夢幾還危弦傷逺道明鏡惜紅顏古木含風久平蕪盡日閒心知兩愁絕不斷若連環【王荊公云唐人學老杜而得其藩籬惟李義山一人而巳至如池光不受月野气欲沈山之類𨿽少陵無以過也義山合處有過人若用事深僻自是其短】

姚鵠

送僧歸新羅

渺渺萬餘里扁舟發落暉滄溟何歲別白首此時歸寒暑途中變人煙嶺外稀驚天巨鰲起蔽日大鵬飛雪入行沙履云生坐石衣漢風深習得休恨本心違

馬戴

送冊東陵王使

越海傳金冊華夷禮命行片防秋色動萬里信潮生日映孤舟出沙連絕島明翳空翻大鳥飛雪噴長鯨舊鬢回應攺遐荒夢易驚何當理風檝天外問來程

岐陽逢曲陽故人話舊

異地還相見平生分可知壯年俱欲暮往事盡堪悲道路頻艱阻親朋久別離解兵逃白刃謁帝直明時淹疾生涯故因官世業移雞鳴闗月落鴈度朔風吹客涙翻岐下鄕心落海湄積愁何計遣滿酌浣相思

李頻

陜州題河上亭

岸擁洪流急亭開淸興長當軒沙艸晚入坐水風涼獨鳥驚來客孤云觸去檣秋聲和逺雨暮色帶微陽浪靜澄牕影沙明發簟光逍遙每盡日誰識愛滄浪

送太學吳康仁及第南歸

因爲太學選志業徹春閨首領諸生出先登上第歸一榮猶未巳具慶且應稀縱馬行靑艸臨岐脫白衣家遙楚國寄防對漢山飛知已盈華省看君再發機

府賦觀蘭亭圖

往會人何處遺蹤事可觀林亭今日在艸木古春殘筆想吟中駐杯疑飲後幹向靑穿峻嶺當白認回湍月影牕間夜湖光枕上寒不知詩酒客誰更慕前歡

杜荀鶴

禦溝柳

律到九重春溝連柳色新細籠穿禁水輕拂入朝人日近韶光早天低聖澤勻谷鶯棲未穩宮女畫難眞楚國空揺浪隨堤暗惹塵何如帝城裏先得覆龍津

張喬

華州試月中桂

與月轉鴻蒙扶疏萬古同根非生下土葉不墮秋風每向圓時足還隨缺處空影髙羣木外香滿一輪中未種丹霄日應虛白兔宮何當因羽化細得問功

公乘憶

春風扇微和

麗日催遲景和風扇早春暖浮丹鳯闕韶媚黒龍津澹蕩迎仙仗霏微送畫輪緑揺宮柳散紅待禁花新舞席濳回雪歌筵暗起塵幸當陽候日一願及佳辰

鄭谷

奉詔試春漲曲江池【乾符丙申春】

王澤尙通津恩波此日新深疑一夜雨逺似五湖春泛灩翹振鷺澄淸躍紫鱗翠低孤嶼柳香失半汀蘋鳯輦尋佳境龍舟命近臣桂華如入手願作從遊人

逺遊

江湖猶足事食宿戌鼙喧久客秋風起孤舟夜浪翻鄕音離楚水廟貌入湘源岸對鳬鷖小林垂橘柚繁津官來有意漁者笑無言早晚酬僧約中條有藥園

入閣

袐殿臨軒日和鑾返正年兩班文武盛百辟羽儀全霜漏淸中禁風旗拂曙天門嚴新契勘仗入邇承宣玉几當紅旭金鑪縱碧煙對稱法吏贊引出宮鈿言動揮毫疾威容執簿專壽山晴靉叇顥气暖連延禮有鴛鸞集恩無雨露偏小臣叨備位歌詠防階前

華山

峭仞聳巍巍晴嵐染近畿孤髙不可狀圖寫盡應非絕頂神仙會半空鸞鶴飛雲臺分逺靄樹谷隱斜暉墜石連村響狂雷發廟威气中寒渭濶影外白樓微云對蓮花落泉撗露掌飛乳懸危磴滑樵徹上方稀澹濘生眞趣逍遙息世機野花明澗路春蘚澁松圍逺洞時聞磬羣僧畫掩扉他年洗塵骨香火願相依

陸扆

禁林聞曉鶯

曙色分層漢鶯聲繞上林報花開瑞錦催柳綻黃金斷續隨風逺間闗送月沈語當溫樹近飛覺禁園深繡戶驚殘夢瑤池囀好音願將棲息意從此沃天心

唐詩品彚卷八十

欽定四庫全書

唐書品彚卷八十一

明髙棅編

五言排律十一

旁流【以下有姓氏無字裏世次可考者三十二人】

朱延齡

秋山極天淨

洗髙秋淨天臨大野閒蔥蘢淸萬象繚繞出層山日落千峯上云銷萬壑間緑蘿霜後翠紅葉來殷散彩輝吳甸分形壓楚闗欲尋霄漢路延首願登攀

張叔良

長至日上公獻壽

鳯闕晴鐘動雞人曉漏長九重初起鑰三事正稱觴日至龍顏近天旋聖歷昌休光連雪淨【一作祥光連雪映】瑞气雜鑪香化被君臣洽恩沾士庶康不因稽舊典誰得紀朝章

崔琮

長至日上公獻壽

應歷三陽首朝天萬國同斗邊看子月臺上候祥風五夜鐘初動千門日正融玉階文物盛仙仗武貔雄率舞皆羣獸稱觴卽上公南山爲聖壽長對未央宮

李竦

長至日上公獻壽

候曉金門辟乘時寶歷長羽儀瞻上帝云物麗初暘漢禮方傳佩堯年正奉觴日行臨觀闕帝錫洽珪璋盛美趨三代洪休降百祥自憐朝玉座宴此詠無疆

史延

淸明日賜百官新火

上苑連侯第淸明及暮春九天初攺火萬井屬良辰頒賜恩逾洽承時慶亦驚翠煙和柳嫩紅熖出花新寵命頒三老祥光燭萬人太平當此日空腹賀陶鈞

王濯

淸明日賜百官新火

禦火傳香殿華光及侍臣星流中使馬燭照九衢人轉景連金屋分輝麗錦茵熖迎紅蕊發煙染玉條春助律和風早添鑪暖气新誰憐一寒女猶望照東鄰

韓濬

淸明日賜百官新火

朱騎傳紅燭天廚賜近臣火隨黃道現煙繞白楡新榮耀分他室恩光共此辰更調金鼎味還暖玉堂人灼灼千門曉輝輝萬井春應憐聚螢者瞻望獨無鄰

成崿

登聖善寺閣望龍門

髙閣聊登望遙分禹鑿門剎連多寶塔樹滿給孤園香境超三界淸流振陸渾報慈孝理道行得眞源空淨祥煙霽時明愛日溫願從初地起長奉下生尊

張少博

尙書郎上直聞春漏

建禮含香處重城待漏辰徐聲傳鳯闕曉唱辧雞人銀箭聽將盡銅壺滴更新催籌當五夜移刻及三春杳杳從天逺泠泠出禁頻直廬殘響曙肅穆對鉤陳

周徹

尙書郎上直聞春漏

建禮通華省含香直紫宸靜聞銅史漏暗識桂宮春滴瀝疑將絕淸泠發更新寒聲臨鴈沼疎韻應雞人迥入千門徹行催五夜頻髙臺閒自聽非是駐徵輪

李子卿

望終南春雪

山勢抱西秦初年瑞雪頻色揺鶉野霽影落鳯城春皛耀瓊峯逼晶明玉樹親尙寒由气動不夜爲光新荊岫全疑近昆丘宛合鄰餘輝倘可惜廻照讀書人

徐元弼

太常寺觀舞聖壽樂

舞字傳新慶人文邁舊章沖融和气洽悠逺聖功長盛徳流無外明時樂未央日華增顧盼風物助低昻翥鳯方齊首髙鴻忽斷行雲門與玆曲同是奉陶唐

張良器

河出榮光

引沠昆山峻朝宗海路長千齡逄聖主五色瑞榮光隱映浮中國晶明助太陽坤維連浩漫天漢接微茫丹闕淸氛裏函關紫气旁位尊常守伯道泰毎呈祥習坎靈逾久居卑徳有常龍門如可渉忠信是舟梁

王綽

迎春東郊

玉管潛移律東郊始報春鑾輿膺寶運天仗出佳辰睿澤光時軰恩輝及物新虯螭動旌斾煙景入城闉禦柳初含色龍池漸啟津誰憐在陰者得與蟄虫伸

敬括

賦得七月流火

前庭一葉下言念忽悲秋變節金初至分空【一作寒】火正流气含涼夜早光拂夏云收助月微明防沿河麗景浮禮標時令爽詩興國風幽自此觀邦正【一作邪正】深知玉葉【一作玉業】休

柴宿

初日照華淸宮

靈山初煦澤逺近見離宮影動參差裏光分縹緲中鮮飈收晚翠佳气滿晴空林潤溫泉入樓深復道通璇題生炯晃珠綴引朧鳯輦何時幸朝朝此望同

張隨

早春送郎官出宰

仙郎今出宰聖主下憂民紫陌軒車送丹墀雨露新趨程猶犯雪行縣正逄春粉署時廻首銅章已在身鳴琴化欲展起艸戀空頻今日都門外悠悠別漢臣

河中獻防

叛將忘恩久王師不戰通凱歌千里內喜气二儀中防盡條山下兵廻漢苑東將軍初執訊明主欲論功落日煙塵靜寒郊壁壘空蒼生幸無事自此樂堯風

王質

金穀園花發懷古

寂寥金穀澗花發舊時園人事空懷古煙霞此獨存管弦非上客歌舞少王孫繁蘂風驚防輕紅鳥乍翻山川終不攺桃李自無言今日經塵路淒涼詎可論

張公乂

金穀園花發懷古

今日春風至花開石氏園未全紅艷折半與素光翻防綴疏林徧微明古徑繁窺臨鶯欲語寂寞李無言谷變迷鋪錦臺余認樹萱川流人事共千載竟誰論

周亮

曲江亭望慈恩寺杏園花發

江亭閒望處逺近見秦源古寺遲春景新花發杏園萼中輕蘂密枝上素姿繁拂雨雲初起含風雪欲翻容輝明十地香气徧千門願莫隨桃李芳菲不爲言

陳翥

曲江亭望慈恩寺杏園花發

曲池晴望好近接梵王家十畆開金地千林發杏花映云猶誤雪照日欲成霞紫陌傳香逺紅泉落影斜園中春尙早亭上路非賖芳景堪遊處其如惜物華

嚴巨川

太淸宮聞滴漏

玉漏移中禁齊車入太淸漸知催辧色復聽續餘聲乍逐微風轉時因雜佩輕靑樓人罷夢紫陌騎將行殘魄棲初盡餘寒滴更生慙非朝謁客空有振衣情

莫宣卿

百官乘月早朝聽殘漏

建禮儼朝冠重門耿夜闌碧空蟾魄度淸禁漏聲殘候曉車輿合淩霜劍佩寒星河猶皎皎銀箭尙杳靄祥光起霏防瑞气攢忻逄聖明代長願接鵷鸞

孫昌

越裳獻白翟

聖哲符休運伊臯列上臺覃恩丹徼逺入貢素翚來北闕欣初見南枝顧未廻斂空殘雪淨矯翼片雲開馴擾將無懼翻飛幸莫猜甘從上苑裏飲啄自徘徊

王若嵒

越裳獻白翟

素翟宛昭彰遙遙自越裳冰睛朝映日玉羽夜含霜嵗月三年逺山川九譯長來從碧海路入見白雲鄕作瑞興周後登歌美漢皇朝天資孝理惠化且無疆

孫頠

送薛大夫和蕃

亞相獨推賢乘軺向逺邊一心傾漢日萬里望胡天忠信皇恩重要荒聖徳傳戎人方屈膝塞月復嬋娟別思流鶯晚歸朝候鴈先當書外垣傳廻奏赤墀前

徐敞

白露爲霜

早寒靑女至零露結爲霜入夜飛淸景陵晨積素光駟星初晳晳葭菼復蒼蒼色冒沙灘白威加木葉黃鮮輝襲紈扇殺气掩幹將葛屨那堪履從令君子傷

顏粲

白露爲霜

悲秋將歲晚繁露已成霜徧渚蘆先白霑籬菊自黃應鐘鳴逺寺擁鴈度三湘气逼儒衣薄寒侵宵夢長滿庭添月色拂水斂荷香獨念蓬門下窮年在一方

陳祐

風光艸際浮

秀發王孫艸春生君子風光揺低偃處影防艷陽中稍稍移蘋末微微轉蕙叢浮煙傾緑野逺色澹晴空泛彩池塘媚含芳景气融淸暉誰不挹幾許賞心同

湯洙

登云梯

謝客常遊處層巒枕碧溪經過殊俗境登陟象云梯步步勞山屐行行躡澗霓迥臨天路廣俯眺夕陽低賞詠情彌愜風塵事已暌前修如可慕投足固思齊

童翰卿

織女石

一片昆明石千秋織女名見人虛脈脈臨水更盈盈苔作輕衣色波爲促杼聲岸云連鬢濕沙月對眉生有臉蓮同笑無心鳥不驚還如明鏡裏形影兩分明

熊孺登

日暮天無雲

杳杳復蒼然無雲日暮天象分靑气外景盡赤霄前漸吐星河色遙生水木煙從容難附麗顧步欲澄鮮但見收三素何能測上應非暫呈瑞不許出山川

無名氏

晦日同志昆明池泛舟

靈沼疑河漢蕭條見鬥牛煙生知岸近水淨覺天秋落月低前樹淸輝滿去舟興因孤嶼起心爲白蘋畱曉吹兼漁笛閒雲伴客愁龍津如可上長嘯且乘流

金穀園花發懷古

春風生梓澤遲景映花林欲問當時事因傷此日心繁華人已歿桃李意何深澗咽歌聲在雲歸蓋影沈地形同萬古笑價失千金遺迹因無限芳菲不可尋

日暮山河淸

天髙爽气晶遲景忽西傾山列千重靜河流一帶明想同金鏡徹寧讓玉壺淸纎翳無由出浮埃不復生縈紆分漢苑表裏見秦城逸興終難系抽毫仰此情

華山慶雲見

聖主祠名嶽髙風發慶雲金柯初繚繞玉葉漸氛氳气色含珠日光明吐翠雰依稀來鶴態髣髴列仙羣萬樹流光影千潭瀉錦文蒼生忻有望祥瑞在吾君

空水共澄鮮

悠然四望通水無窮海鶴飛天際煙林出禁中云消澄徧碧霞起澹微紅落日浮光滿遙山翠色同樵聲喧竹嶼棹唱入蓮叢逺客舟中興煩襟暫一空

郊壇聽雅樂

防壇恭祀事彩仗下寒坰展禮陳嘉樂齊心動眾靈韻長飄更逺曲度靜宜聽泛響何淸越隨風防杳冥微懸和气聚旋退曉山靑本自鈞天降還疑列洞庭

霜隼下晴臯

九臯霜气勁翔隼下初晴風動閒雲捲星馳白艸平稜稜方厲疾肅肅自縱橫掠地秋毫迥投身逸翮輕髙墉全失影逐雀乍飛聲薄暮寒郊外悠悠萬里情

河出榮光

符命自陶唐吾君應防昌千年淸徳水九折滿榮光極岸浮佳气微波照夕陽澄輝明貝闕防彩入龍堂近帶關云紫遙連日道黃馮夷矜海若漢武貴宣房漸沒孤槎影仍呈一葦杭撫躬悲未濟作頌喜時康

送史司馬赴崔相公幕【文苑英華失姓氏嚴滄浪云此或太白之逸詩也不然亦是盛唐人之作】

崢嶸丞相府淸切鳯凰池羨爾瑤臺鶴髙棲瓊樹枝歸飛晴日好吟弄惠風吹正有乘軒樂初當學舞時珍禽在羅网微命若遊絲願托周周羽相銜漢水湄

皎然

【以下衲子四人】

奉陪顏使君修韻海畢東溪泛舟餞諸文士

諸侯崇魯學羔鴈日成羣外史刋新韻中郎定古文【魯公著書依切韻起東字字腳皆仿古篆】菁華兼百代雅素備三墳國語思開物王言欲致君研精業已就歡宴惜應分獨望西山去將身寄白雲

冬日遙和盧使君防平綦母居士遊法華寺髙頂臨湖亭

仁芳標絕境亷守躡髙蹤天見才分剎風傳欲盡鐘城中歸路逺湖上碧山重水照千花界雲開七葉峯寒空艾綬滿晴翠白綸濃逸韻知難繼佳遊恨不逢仍聞撫禪石爲我久從容

陪顏使君餞宣諭蕭常侍

江淮凋瘵後逺使發天都昏墊宸心及哀矜詔命敷卹民驅急傳訪舊枉飛艫外鎭藩條最中朝顧問殊文皆正風俗名共溢寰區已事方懷闕歸期早戒途繁笳咽水閣髙蓋擁云衢暮色生千嶂秋聲入五湖離歌猶宛轉歸馭已踟躕今夕庾公意西樓月亦孤

春日酬祭嶽瀆使大理盧卿自防稽廻經年將赴朝寄故林十二韻

望祀崇周典皇華出漢庭紫泥頒防計酒薦芳馨聖慮祈多祐齋心合至靈占祥刋史竹筮日數堯蓂禮秩新加命朝章舊理刑敷誠依北闕遺愛在西亭五袴歌仍詠三碑石重銘躊躇問存沒委曲向郊坰苕水曾同泛稽山昔共經淸風門客仰佳頌國人聽奉使朝行月飛文夜動星徵途回四牡遙戀故林靑

淸江

早發陜州途中贈嚴祕書

此身𨿽不系憂道亦勞生萬里江湖夢千山雨雪行人家依舊壘關路閉層城未滅交河虜猶屯細柳兵艱難嗟道逺棲托賴深情貧病吾將有精修許少卿

早春書情寄河南崔少府

日日東風至陽和似不均病身空益老愁鬢不知春宇宙成遺物光陰促幻身客遊傷末路心事向行人道薄猶懷土時難欲厭貧微才如可寄赤縣有鄕親

春遊司直城西鸕鷀谿別業

別墅軍城下閒喧未可齊春深花蝶夢曉隔柳煙鞞韶景浮寒水疎楊映緑堤沿洄看竹色來往聽鶯啼久慢持生術多親種藥畦家貧知素行心苦見淸溪越客初投分南枝得寄棲禪機空寂寞雅趣賴招防本寺重江外遊方二室西徘徊戀知已日夕艸萋萋

廣宣

皇太子頒賜存問並索和新詩因有陳謝

望苑招迎後禪扉訪問余祗言俟文雅何意入庸虛率性多非學緣情偶自書淸風聞寺響白日見心初重道逢軒後崇儒過魏儲靑宮列楩梓圃積瓊琚鄭防寧容者齊竽久捨諸空懷受恩感含思幾躊躇

理瑩

送戴三徴君還谷口舊居

巖穴多遺秀弓車屢逺招周王尊渭叟潁客傲唐堯出處天波合關河地勢遙瞻星吳郡夜作霧華山朝淸論虛重席閒居掛一瓢漁歌思坐酌宸渥寵行軺春爲荷裳暖霜因葛履消層崖懸瀑澑萬壑振淸飈谷鳥猶遷木場駒正食苖謝安何日起臺鼎佇君調

上官昭容

【以下宮閨三人】

奉和幸三防寺應制

釋子談經處軒臣刻字畱故臺遺老識殘簡聖君求駐蹕懷千古開襟望九州四山緣壁合二水夾城流宸翰陪瞻仰天杯接獻酬太平詞藻盛長願紀鴻休

宋若昭

奉和禦制麟徳殿燕百僚

垂衣臨八極肅穆四門通自是無爲化非關輔相功修文招隱伏尙武殄妖凶徳立韶光熾恩沾雨露濃衣冠陪禦燕禮樂盛朝宗萬壽稱觴日千年信一同

宋若憲

奉和禦制麟徳殿燕百僚

端拱承休命時淸和聖皇四聰聞受諫五服逺朝王景媚暄初轉春殘日正長禦筵多濟濟盛樂復鏘鏘宴鎬誰能敵橫汾未可方願齊山嶽壽福祉永無疆

長篇

杜審言

和李大夫嗣眞奉使存撫河東四十韻

六位乾坤動三微歷數遷謳歌移火徳圖防在金天子月開階統房星受命年禎符龍馬出寶籙鳯凰傳地卽交風雨都仍卜澗瀍明堂惟禦極淸廟乃尊先不宰神功運無爲大象懸八荒平物土四海接人煙已屬羣生泰猶言至道偏璽書傍問俗旌節近推賢秩比司空位官臨禦史員雄辭執刀筆直諫罷樓船國有大臣器朝加小防筵將行備禮樂送別仰神仙城闕周京轉關河陜服連稍觀汾水曲俄指絳臺前姑射長望平陽遂宛然舜耕余艸木禹鑿舊山川昔出諸侯靜無何霸業全中軍掃戰敵外府絕兵權隱隱帝鄕至瞻瞻肅祀防西河偃風俗東壁掛星躔井邑枌楡社陵園松栢田榮光晴掩代佳景晚侵燕雨沛鴻私滌風行睿防宣惇釐訪疾苦屠釣采貞堅人樂逢刑措時康洽賞延賜逾秦氏級恩倍漢家錢擁傳咸翹首稱觴竟比肩拜迎迷道路詠舞溢郊殺气西衝白窮陰北陸飛霜遙度海殘月迥臨邊【僧皎然云逺也】緬邈朝庭問周流朔塞旋興來探馬防俊發抱龍泉學總八千卷文傾三百篇澄淸得使者作頌有人焉莫以崇班列而云勝托捐偉才何磊落陋質幾翩翾江海寧爲讓巴渝轉自牽一聞歌聖道助曲荷陶甄

杜甫

奉送郭中丞兼太僕卿充隴右節度使

詔發西山將秋屯隴右兵淒涼餘部曲燀赫舊家聲雕鶚乘時去驊驑顧主鳴艱難須上防容易卽前程斜日當軒蓋髙風捲斾旌松悲天水冷沙亂雪山淸和虜猶懷惠防邊詎敢驚【劉云上句有風下句傷時】古來於異域鎭靜示專徵燕薊奔封豕周秦觸駭中原何慘黷餘孽尙縱橫箭入昭陽殿笳吟細柳營內人紅袖泣王子白衣行宸極妖星動園林殺气平空餘金椀出無復繐帷輕【劉云如箭入昭陽至繐帷金椀愈甚矣非所忍言】毀廟天飛雨焚宮火徹明罘罳朝共落棆桷夜同傾三月師逾整羣胡勢就烹瘡痍親接戰勇決冠垂成妙譽期元宰殊恩且列卿幾時回節鉞戮力掃攙搶圭竇三千士云梯七十城恥非齊說客甘似魯諸生通籍微班忝周行獨坐榮隨肩趨漏刻短髮寄簮纓徑欲依劉表還疑厭禰衡漸衰那此別忍淚獨含情廢邑狐貍語空村虎豹爭人頻墜塗炭公豈忘精誠元帥調新律前軍壓舊京安邊仍扈從莫作後功名寄彭州髙三十五使君適虢州岑二十七長史參三十韻

故人何寂寞今我獨淒涼老去才難盡秋來興甚長物情尢可見詞客未能忘【劉云物情往往見棄惟詞客未忘耳】海內知名士云端各異方髙岑殊緩步沈鮑得同行意愜關飛動篇終接混茫【劉云卽子美自道可爲悟人】舉天悲富駱近代惜盧王似爾官仍貴前賢命可傷諸侯非棄擲半刺已翺翔詩好幾時見書成無使將男兒行處是客子鬭身彊羈旅推賢聖沈綿抵咎殃三年猶瘧疾一鬼不銷亡隔日搜脂髓增寒抱雪霜徒然潛隙地有靦屢鮮妝何大龍鐘極於今出處妨無錢居帝裏盡室在邊疆劉表𨿽遺恨龎公至死藏心微傍魚鳥肉瘦怯豺狼隴艸蕭蕭白洮云片片黃彭門劍閣外虢略鼎湖傍荊玉簪頭冷巴牋染翰光烏麻蒸續曬丹橘露應嘗豈異神仙宅俱兼山水鄕竹齋燒藥竈花嶼讀書牀更得淸新否遙知屬對忙舊宮寧攺漢淳俗本歸唐濟世宜公等安貧亦士常蚩尢終戮辱胡羯漫猖狂防待祅氛靜論文蹔裹糧

寄嶽州賈司馬六文巴州嚴八使君兩閣老五十韻

衡嶽啼猿裏巴州鳥道邊故人俱不利謫宦兩悠然闔辟乾坤正榮枯雨露偏長沙才子逺釣瀨客星懸憶昨趨行殿殷憂捧禦筵討胡愁李廣奉使待張騫無復雲臺仗虛修水戰船蒼茫城七十流落劍三千畫角吹秦晉旄頭俯澗瀍小儒輕董卓有識笑苻堅浪作禽塡海那將血射天萬方思助順一鼓气無前陰防陳倉北晴薰太白巓亂麻屍積衛破竹勢臨燕法駕還雙闕王師下八川此時沾奉引佳气拂周旋【劉云亂來讀此十字哀痛殊生】貔虎閒金甲麒麟受玉鞭侍臣諳入仗廐馬解登仙【劉云淺事不俗俗意不俚】花動朱樓雪城凝碧樹煙衣冠心慘愴故老淚潺湲哭廟悲風急朝正霽景鮮月分梁漢米春給水衡錢內蕊繁於纈宮花軟勝綿恩榮同拜手出入最隨肩晚著華堂醉寒重繡被眠轡齊兼秉燭書枉滿懷牋【劉云才復京便有此樂是此時殘破巡幸尙自庶防】每覺升元輔深期列大賢秉鈞方咫尺鎩翮再聯翩禁掖朋從攺微班性命全靑蒲甘受戮白髮竟誰憐弟子貧原憲諸生老伏防師資謙未逹鄕黨敬何先舊好腸堪斷新愁眼欲穿翠幹危棧竹紅膩小湖蓮賈筆論孤憤嚴君賦防篇定知深意苦莫使眾人傳貝錦無停織朱絲有斷弦浦鷗防碎首霜鶻不空拳地僻昬炎瘴山稠隘石泉且將棋度日應用酒爲年【劉云甚言避禍之道可念】典郡終微眇治中實棄捐安排求傲吏比興展歸田去去才難得蒼蒼理又古人稱逝矣吾道卜終焉隴外翻投迹漁陽復控笑爲妻子累甘與嵗時遷親故行稀少兵戈動接聨他鄕饒夢寐失侶自迍邅多病加淹泊長吟阻靜便如公盡雄俊志在必騰騫【劉云結語如此使人意盡永嘉薛韶云老杜近體律詩精深妥帖𨿽多至百韻而首尾相應如常山之蛇無間齟齬處矣】

髙適

信安王幕府詩並序三十韻

開元二十年國家有事林胡詔禮部尙書信安王總戎大舉時考功郎中王公司勲郎中劉公主客郎中魏公侍禦史李公監察禦史崔公咸在幕府詩以頌美數公見於詞云

云紀軒皇代星髙太白年廟堂咨上策幕府制中權盤石藩維固升壇禮樂先國章榮印綬公服貴貂蟬樂善旌深徳輸忠格上剪桐光寵錫題劍美貞堅聖祚雄圖廣師貞武徳防雷霆七校發旌斾五營連華省徴羣乂霜臺舉二賢豈伊公望逺曾是茂才遷並秉韜鈐術兼該翰墨筵帝思麟閣像臣獻栢梁篇振玉登遼甸摐金歷薊壖度河飛羽檄橫海泛樓船北伐聲逾邁東徵務以專講戎喧涿野料敵靜居延軍勢持三略兵戎自九天朝曕授鉞去時聽偃戈旋大漠風沙里長城雨雪邊云端臨碣石波際隠朝鮮夜壁衡髙斗寒空駐防旃倚弓兔月飲馬白狼川闗塞鴻勲著京華甲第全落梅橫吹後春色凱歌前直道常兼濟微才獨棄捐曵裾誠已矣投筆尙淒然作賦同元淑能詩匪仲宣雲霄不可望空欲仰神仙

奉詶睢陽李太守

公族稱王佐朝經允帝求本枝彊我李盤石冠諸劉禮樂光輝盛山河气象幽系髙周柱史名重晉陽秋華省應推擇靑雲寵宴遊握蘭多具美前席有嘉謀賦得黃金賜言皆白璧酬著鞭驅駟馬操刃解全牛出鎭兼方伯承家復列侯朝瞻孔北海時用杜荊州廣固才登陟毘陵忽阻修三臺冀入夢四嶽向分憂郡邑連京口山川望石頭海門當建節江路引鳴騶俗見中興理人逢至道休先移白額橫更息赭衣偸梁國歌來晚徐方怨不畱豈伊齊政術將以變澆浮訟簡知能吏刑寛察要囚坐堂風偃艸行縣雨隨輈地是蒙莊宅城遺閼伯丘孝王余井逕微子故田疇冬至招揺轉天寒蝶蝀収猿巖飛雨雪兔苑落梧楸列防霜侵戶褰幃日在鉤好賢當解榻乘興每登樓逸足橫千里髙談注九流詩題靑玉案衣贈黑貂裘窮巷軒車靜閒齋耳目愁未能方管樂翻欲慕巢由講徳良難敵觀風豈易儔寸心仍有適江海一扁舟

張籍

贈殷山人三十韻

鬱鬱山中客知名四十年恓惶身獨隠寂寞性應便世業公侯籍生涯黍稷田藤懸讀書帳竹系网魚船已種千頭橘新開數脈泉閒遊攜酒逺出語向僧偏入洞題松過防花選石眠避喧長汩沒逢勝卽畱連自古多髙迹如君少並肩耕耘此辛苦章句已流傳昔日交遊盛當時省閣賢同袍還共獘連轡每推先講序居重席羣儒願執鞭滿堂虛左待眾目望喬遷木異時難用情髙道自全畏人頻慘憺疏物勢迍邅達者聞知命吾生復禮深藏報恩劍久降養生篇憔悴眾夫笑經過郡守憐夕陽悲病鶴霜气動饑鸇處士誰能薦窮途世所捐伯鸞堪寄食元淑苦無錢防蹇秋塵裏吟詩黃葉前故囊餘白領廢瑟斷朱弦志气終猶在逍遙任自然家貧念防嫁身老戀雲煙放逸棲巖鹿淸虛飲露蟬鄭逃秦谷口嚴愛越溪邊霄漢予猶阻榮枯子不牽山城一相遇感激意難宣

楊巨源

上劉侍中

命代生申甫承家翊禹湯廟謨膺間气師律動淸霜鐘鼎勲庸大山河誡誓長英姿淩虎視逸步壓龍驤道恊陶鈞力恩回日月光一言社稷九命備珪璋政洽軍逾肅仁敷物已康朱門重棨防丹詔半縑緗位總興龍野師臨涿鹿鄕射雕天防碧吹角塞仍黃深入平夷落橫行辟漢疆功垂貞石逺名映色絲香斷磧瞻貔虎臨池識鳳凰舞腰凝綺榭歌響拂雕梁杯淨傳鸚鵡裘鮮照鷫鸘吟詩白羽扇校獵緑沈槍風景佳人地煙沙壯士場幕中邀謝鑑麾下得周郎珠影含空徹瓊枝映座芳王渾知武子陳實奬元方富貴春無限歡娯夜未央管弦隨玉帳樽爼奉金章俗理寧因勸邊城詎假防軍容雄朔漠公望冠巖廊分野鄰孤島京坻溢萬箱曙華分碣石秋色入漁陽城逺迷川明辧白狼忠賢多感激今古共蒼茫堤擁紅蕖艶橋分翠栁行軒車紛自至亭館郁相當珍簟回煩暑曾軒引早涼聽琴知思靜說劍覺神揚佳景燕臺上淸輝鄭驛傍鼔鼙喧北裏珪玉映東牀敢衒由之瑟甘循賜也墻官微思假路戰勝忝升堂欲奮三年翼頻回一夕腸消憂期酒聖乘興任詩狂海內栽桃李天涯荷稻梁升沈門下意誰道在蒼蒼

鮑文姬

奉和禦制麟徳殿燕百僚【本在排律旁流類遺書在此】

睿澤光寰海功成展武韶戈鋋淸外壘文物盛中朝聖祚山河固宸章日月昭玉筵鸞鵠集仙管鳳凰調禦栁新低緑宮鶯乍轉嬌願承億兆慶千祀奉神堯

唐詩品彚卷八十一

欽定四庫全書

唐詩品彚卷八十二

明髙棅編

七言律詩一

正始

杜審言

大酺

毘陵震澤九州通士女歡娛萬國同伐皷撞鐘驚海上新妝袨服照江東梅花落處疑殘雪桞葉開時任好風火徳云官逢道泰天長地久屬年丰

守歲侍燕應制

季冬除夜接新年帝子王臣捧禦筵宮闕星河低拂樹殿庭燈燭上薫天彈弦奏節梅風入對局探鉤栢酒傳欲向正元歌萬壽暫畱歡賞寄春前

春日京中有懷

今年遊寓獨遊身愁思看春不當春上林苑裏花徒發細栁營前葉漫新公子南橋應盡興將軍西地幾畱賔寄語洛城風日道明年春色倍還人

沈佺期

古意【樂府作獨不見】

盧家少婦郁金堂【一作香】海燕雙棲玳瑁梁九月寒砧催木葉十年徵戍憶遼陽白狼河北音書斷丹鳯城南秋夜長誰爲含愁獨不見更教明月照流黃

龍池篇

龍池躍龍龍已飛龍徳先天天不違池開天漢分黃道龍向天門入紫微邸第樓臺多气色君王鳬雁有光輝爲報寰中百川水來朝此地莫東歸

興慶池侍宴應制

碧水澄潭映逺空紫雲香駕禦微風漢家城闕疑天上秦地山川似鏡中向浦回舟萍巳緑分林蔽殿槿初紅古來徒羨橫汾賞今日宸遊聖藻雄

侍宴安樂公主新宅應制

皇家貴主好神仙別業初開云漢邊山出盡如鳴鳯嶺池成不讓飲龍川妝樓翠幌教春住舞閣金鋪借日懸敬從乘輿來此地稱觴獻壽樂鈞天

奉和春初幸太平公主南莊應制

主家山第早春歸禦輦春遊繞翠微買地鋪金曾作埓尋河取石舊支機雲間樹色千花滿竹裏泉聲百道飛自有神仙鳴鳯曲並將歌舞報恩暉

奉和春日幸望春宮應制

芳郊緑樹散春晴復道離宮煙霧生楊桞千條花欲綻蒲萄百丈蔓初縈林香酒气元相入鳥囀歌聲各自成定是風光牽宿醉來晨復得幸昆明

奉和立春遊苑迎春

東郊暫轉迎春仗上苑初飛行慶杯風射蛟冰千片斷气沖魚鑰九闗開林中覓艸才生蕙殿裏爭花並是梅謌吹銜恩歸路晚棲烏半下鳯城來

從幸香山寺應制

南山奕奕通丹禁北闕峨峨連翠云嶺上樓臺千地起城中鐘鼓四天聞梅檀曉閣金輿度鸚鵡晴林采眊分願以醍醐防聖酒還將祗苑當秋汾

紅樓院應制

紅樓疑見白毫光寺逼宸居福盛唐支遁愛山情漫切曇摩泛海路空長經聲夜息聞天語鑪气晨飄接禦香誰謂此中難可到自憐深院得徊翔

再入道塲紀事應制

南方歸去再生天內殿今年異昔年見辟乾坤新定位看題日月更髙懸行隨香輦登仙路坐近鑪煙講法筵自喜恩深陪侍從兩朝長在聖人前

嵩山石淙侍宴應制

金輿旦下緑云衢防殿晴臨碧澗隅溪水泠泠逐行漏山煙片片引香鑪仙人六膳調神鼎玉女三漿捧帝壺自惜汾陽紆道駕無如太室覽眞圖

遙同杜員外審言過嶺

天長地濶嶺頭分去國離家見白雲洛浦風光何所似崇山瘴癘不堪聞南浮漲海人何處北望衡陽雁幾羣兩地江山萬餘里何時重謁聖明君

宋之問

奉和春初幸太平公主南莊應制

靑門路接鳯凰臺素滻宸遊龍騎來澗艸自迎香輦合巖花應待禦筵開文移北斗成天象酒近南山作壽杯此日侍臣將石去共歡明主賜金回

三陽宮石淙侍宴應制

離宮祕苑勝瀛洲別有仙人洞壑幽巖邊樹色含風冷石上泉聲帶雨秋鳥向歌筵來度曲云依帳殿結爲樓微臣昔沗方明【莊子作方歅】禦今日還陪八駿遊

蘇

興慶池侍宴應制

金闕平明宿霧収瑤池式宴俯淸流瑞鳯飛來隨帝輦祥魚出戲躍王舟帷齊緑樹當筵密蓋轉緗荷接岸浮如臨竊比微臣懼若濟叨陪聖主遊

韋元旦

興慶池侍宴應制

滄池漭沆帝城邊殊勝昆明鑿漢年夾岸旌旗防輦道中流簫皷振樓船雲峯四起迎宸幄水樹千重入禦筵宴樂巳深魚藻詠承恩更欲奏甘泉

幸安樂公主山莊應制

銀河南渚帝城隅帝輦平明出九衢刻鳯蟠螭淩桂邸穿池疊石寫蓬壺璚簫暫下鈞天樂綺綴長懸明月珠仙榜承恩爭旣醉方知朝野更歡娛

宗楚客

奉和幸安樂公主山莊應制

玉樓銀牓枕嚴城翠蓋紅旗列禁營日映層巖圖畫色風揺雜樹管弦聲水邊重閣含飛動雲裏孤峯類削成幸覩八龍遊閬苑無勞萬里訪蓬瀛

盧藏用

奉和立春遊苑迎春

天遊龍輦駐城闉上苑遲光晚更新瑤臺半入黃山路玉檻傍臨灞津梅香欲待歌前落蘭气先過酒上春幸預栢臺稱獻壽願陪千畆及農辰

奉和幸安樂公主山莊應制

皇女璚臺天漢潯星橋月宇創山林飛蘿半拂銀題影瀑布環流玉砌陰菊浦香隨鸚鵡泛簫樓韻遂鳯凰吟瑤池駐蹕恩方久璧月無文興轉深

李嶠

奉和初春幸太平公主南莊應制

主家山第接雲開天子春遊動地來羽騎參差花外轉霓旌揺曳日邊回還將石澑調琴曲更取峯霞入酒杯鸞輅巳辭烏鵲渚簫聲猶繞鳯凰臺

太平公主山亭侍燕應制

黃金瑞牓絳河隈白玉仙輿紫禁來碧樹靑岑云外聳朱樓畫壁水中開龍舟下瞰鮫人室羽節髙臨鳯女臺遽惜歡娛歌吹晚揮戈更卻曜靈回

趙彥昭

侍燕安樂公主新宅應制

六龍齊軫禦朝曦雙鷁維舟下緑池飛觀仰看云外聳浮橋直見海中移靈泉巧鑿天孫渚孝筍能抽帝女枝幸願一生同艸樹年年歲歲樂於斯

人日侍燕大明宮應制

寶契無爲屬聖人雕輿出幸玩芳辰平樓半入南山露飛閣旁臨東野春夾路穠花千樹發垂軒弱桞萬條新處處風光今日好年年願奉屬車塵

奉和初春幸太平公主南莊應制

主第巖扄架鵲橋天門閶闔降鸞鑣歷亂旌旗轉雲樹參差臺榭入煙霄林間花雜平陽舞谷裏鶯和弄玉簫巳陪泌水追歡日行奉茅山訪道朝

李適

中宗皇帝幸興慶池戲競渡應制

拂露金輿丹斾轉淩晨黼帳碧池開南山倒影從云落北澗揺光寫浪回急舸爭標排荇度輕防截浦觸荷來橫汾燕鎬歡無極謌舞年年聖壽杯

奉和立春遊苑迎春

金輿玉輦迎嘉節禦苑仙宮待獻春淑气初銜梅色淺條風半拂桞墻新天杯慶壽齊南嶽聖藻光輝動北辰稍覺披香歌吹近龍驂薄暮下城闉

奉和人日燕大明宮恩賜防縷人勝應制

朱城待鳯韶年至碧殿防龍淑气來寶帳金屛人巳帖圖花學鳥勝初裁林香近接宜春苑山翠遙添獻壽杯向夕憑髙風景麗天文垂耀象昭回

劉憲

和立春日內出防花樹

禁苑韶年此日歸東郊道上轉靑旗桞色梅芳何處所風前雪裏覓芳菲開冰池內魚新躍剪防花間燕始飛欲識王遊布陽气爲觀天藻競春輝

岑羲

和立春日內出防花樹

和風助律應韶年淸蹕乘髙入望仙花笑鶯歌迎帝輦云披日霽俯皇川南山近壓仙樓上北斗平臨魏闕前一奉恩榮同鎬燕空如率舞聽薰弦

徐彥伯

奉和中宗皇帝幸興慶池戲競渡應制

夾道傳呼翊翠虯天回地轉禦芳洲靑潭曉靄籠仙蹕紅嶼晴花隔防旒香溢金環盈廣坐聲傳妓舸匝中流羣臣相慶嘉魚樂共哂橫汾歌吹秋

馬懷素

奉和幸安樂公主山莊應制

主家臺沼勝平陽帝幸歡娛樂未央掩映雕牕交極浦參差綉戶繞回塘泉聲百處傳謌曲樹影千重對舞行聖酒一霑何以報惟忻頌徳奉時康

奉和立春遊苑迎春

籥飛灰出洞房靑郊迎气肇初陽仙輿暫下宜春苑禦醴行開薦壽觴映水輕苔猶隠緑緣堤弱栁未舒黃惟有裁花飾簮鬢恆隨聖藻狎年光

鄭愔

奉和春日幸望春宮

晨蹕淩髙轉翠旌春樓望逺背朱城忽排花上游天苑卻坐云邊看帝京百艸香心初罥蝶千林嫩葉始藏鶯幸同葵藿傾陽早願比盤根應榮

人日侍燕大明宮

瓊殿含光映早輪玉鑾嚴蹕望初晨池開凍水仙宮麗樹發寒花禁苑新佳气徘徊籠細网殘霙淅瀝染輕塵良時荷澤皆迎勝窮谷晞陽猶未春

蘇頲

侍燕安樂公主新宅應制

駸駸羽騎歷城池帝女樓臺向晚披露灑旌旗云外出風回巖岫雨中移當軒半落天河水繞逕全低月樹枝簫鼓宸遊陪燕日和鳴雙鳯喜來儀

奉和春日幸望春宮應制

東望望春春可憐更逢晴日桞含煙宮中下見南山盡城上平臨北斗懸【劉云句壯】細艸偏承回輦處飛花故落舞觴前宸遊對此歡無極鳥哢歌聲雜管弦

廣逹樓下夜侍酺燕應制

東嶽封回燕洛京西墉通晚會公卿樓臺絕勝宜春苑燈火還同不夜城正覩人間朝市樂忽聞天上管弦聲酺來萬舞羣臣醉喜戴千年聖主明

扈從鄠杜間奉呈刑部尙書舅崔黃門馬常侍

翠輦紅旗出帝京長楊鄠杜昔知名雲山一一看皆羙竹樹蕭蕭畫不成羽騎將過持袂拂香車欲度捲簾行漢家曾艸巡遊賦何似今來應聖明

人日燕大明宮賜防縷人勝應制

防龍磴道切昭回建鳯旗門繞帝臺七葉仙蓂承月吐千株禦栁拂煙開初年競帖宜春勝長命先添獻壽杯是日最靈知竊幸羣心能捧大明來

興慶池侍燕應制

降鶴池前回步輦棲鸞樹杪出行宮山光積翠遙疑逼水態含靑近若空直視天河垂象外俯窺京室畫圖中皇情未使恩波極日暮樓船更起風

奉和初春幸太平公主南莊應制

主第山門起灞川宸遊風景入初年鳯凰樓下交天仗烏鵲橋頭敞禦筵往往花間逢防石時時竹裏見紅泉今朝扈蹕平陽館不羨乘槎云漢邊

春晚紫薇省直寄內

直省淸華接建章向來無事日猶長花間燕子棲鳷鵲竹下鵷鶵繞鳯凰內史通宵承紫誥中人落晚愛紅妝別離不慣無窮憶莫誤卿卿學太常

張說

三月三日承恩遊宴定昆池官莊【得筵字】

鳯凰樓下帶天泉鸚鵡洲中雜管弦舊試平陽佳麗地今逢上已盛明年舟將水動千尋日幕共林橫兩岸煙不降王人觀禊飲誰令醉舞拂賓筵

奉和春日幸望春宮

別館芳菲上苑東飛花澹蕩禦筵紅城臨渭水天河靜闕對南山雨露通繞殿流鶯凡幾樹當蹊亂蝶許多叢春園旣醉心和樂共識皇恩造化同

幽州新歲作

去歲荊南梅似雪今年薊北雪如梅共知人事何嘗定且喜年華去復來邊鎭戍歌連日動京城燎火徹明開遙遙西向長安日願上南山壽一杯

防湖山寺

空山寂歷道心生虛谷迢遙野鳥聲禪室從來云外賞香臺豈是世中情雲間東嶺千重出樹裏南湖一片明若使巢由同此意不將蘿薜易簮纓

遙同蔡起居偃松篇

淸都眾木總榮芬傳道孤松最出羣名接天庭多景色气連宮闕借氛氳懸池的的停華露偃蓋重重拂瑞云不惜流膏助仙鼎願將楨榦捧明君

賈曾

奉和春日出苑矚目應令

銅龍曉辟問安回金輅春遊博望開渭水晴光揺艸樹終南佳气入樓臺招賢已從商山老托乘還徴鄴下才臣在東周獨畱滯忻逢睿藻日邊來

武平一

奉和立春日內出防花樹

鑾輅靑旗下帝臺東郊上苑望春來黃鶯未觧林間轉紅蕊先從殿裏開盡閣條風初變桞銀塘曲水半含苔欣逢睿藻光韶律更促霞觴畏景催

李邕

奉和初春幸太平公主南莊應制

傳聞銀漢支機石復見金輿出紫微織女橋邊烏鵲起仙人樓上鳯凰飛流風入座飄歌扇瀑水當階濺舞衣今日還同犯牛斗乘槎共泛海潮歸

蔡希周

奉和扈從溫泉宮承恩賜浴

天行雲從指驪宮浴日餘波錫詔同防殿氤氳擁香澑紗牎宛轉閉和風來將蘭气沖皇澤去引星文捧碧空自憐遇坎便能止幾托仙槎路未通

張九齡

奉和聖制早發三卿山行

羽衛森森西向秦山川歷歷在淸晨晴雲稍捲寒巖樹宿雨能消禦路塵聖徳由來合天道靈符卽此應時巡遺賢一一皆羅致猶欲髙深訪隠淪

孫逖

和左司張員外自洛使入京中路先赴長安逢立春日贈韋侍禦及諸公

忽覩雲間數雁回更逢山上一花開河邊淑气迎芳艸林下輕風待落梅秋憲府中髙唱入春卿署裏和歌來共言東閣招賢地自有西徵作賦才

唐詩品彚卷八十二

欽定四庫全書

唐詩品彚卷八十三

明髙棅編

七言律詩二

正宗

崔顥

黃鶴樓【嚴滄浪云唐人七言律詩當以崔顥黃鶴樓爲第一】

昔人已乘白雲去此地空餘黃鶴樓黃鶴一去不復返白雲千載空悠悠晴川歷歷漢陽樹芳艸萋萋鸚鵡洲日暮鄕闗何處是煙波江上使人愁【劉后村云古人服善李白登黃鶴樓有眼前有景道不得崔顥題詩在上頭之句至金陵乃作鳯凰臺以擬之今觀二詩眞敵手碁也劉須溪云但以防防莽莽有疏宕之气故勝巧思】

行經華陰

岧嶤太華俯咸京天外三峯削不成武帝祠前云欲散仙人掌上雨初晴河山北枕秦闗險驛路西連漢畤平借問路傍名利客無如此處學長生

李白

登金陵鳯凰臺【範徳機云登臨詩首尾好結更悲壯七言律之可法者也】

鳯凰臺上鳯凰遊鳯去臺空江自流吳宮花艸埋幽徑晉代衣冠成古丘三山半落靑天外二水中分白鷺洲總爲浮雲能蔽日長安不見使人愁【劉須溪云其開口雄偉脫落雕飾俱不論若無後兩句亦不必作出於崔顥而時勝之以此云】

送賀監歸四明應制

久辭榮祿遂初衣曾向長生說息機眞訣自從茅氏得恩波應許洞庭歸瑤臺含霧星辰滿仙嶠浮雲島嶼微借問欲棲珠樹鶴何年卻向帝城飛

別中都兄明府

吾兄詩酒繼陶君試宰中都天下聞東樓喜奉連枝會南陌愁爲落葉分城隅緑水明秋日海上靑山隔暮云取醉不辭畱夜月雁行中斷惜離羣

題東溪公幽居

杜陵賢人淸且亷東溪卜築歲將淹宅近靑山同謝朓門垂碧栁似陶濳好鳥迎春歌後院飛花送酒舞前檐客到但知畱一醉盤中秪有水精鹽【劉須溪云律穏麗意濃】

鸚鵡洲

鸚鵡東過吳江水江上洲傳鸚鵡名鸚鵡西飛隴山去芳洲之樹何靑靑煙開蘭葉香風起岸夾桃花錦浪生遷客此時徒極目長洲孤月向誰明【劉須溪云猶是鳯臺餘韻情景𨿽稱終覺豪勝此以正平弔正平者】

題雍丘崔明府丹竈

羙人爲政本忘機服藥求仙事不違葉縣已泥丹竈畢瀛洲當伴赤松歸先師有訣神將助大聖無心火自飛九轉但能生羽翼雙鳬忽去定何依

賈至

早朝大明宮呈兩省僚友

銀燭朝天紫陌長禁城春色曉蒼蒼千條弱栁垂靑鎖百囀流鶯繞建章劍佩聲隨玉墀步衣冠身惹禦鑪香共沐恩波鳯池上朝朝染翰侍君王

王維

和賈至舍人早朝大明宮之作

絳幘雞人報曉籌尙衣方進翠云裘九天閶闔開宮殿萬國衣冠拜冕旒【劉須溪云帖子語頗不癡重】日色才臨仙掌動香煙欲傍衮龍浮朝罷須裁五色詔佩聲歸到鳯池頭

和太常韋主簿五郎溫泉寓目

漢主離宮接露臺秦川一半夕陽開靑山盡是朱旗繞碧澗翻從玉殿來新丰樹裏行人度小苑城邊獵騎回聞道甘泉能獻賦懸知獨有子云才

大同殿生玉芝龍池上有慶雲百官共覩聖恩便賜燕樂敢書卽事

欲笑周文謌燕鎬還輕漢武樂橫汾豈知玉殿生三秀詎有銅池出五云陌上堯尊傾北斗樓前舜樂動南薰共歡天意同人意萬歲千秋奉聖君

奉和聖制從蓬萊向興慶閣道中畱春雨中春望之作應制

渭水自縈秦塞曲黃山舊繞漢宮斜鑾輿迥出千門桞閣道回看上苑花雲裏帝城雙鳯闕雨中春樹萬人家爲乘陽气行時令不是宸遊玩物華

李憕

【李憕止一首當在王維送少府貶郴州之後原板疑誤】

奉和聖制從蓬萊向興慶閣道中畱春雨中春望之作應制

別館春還淑气催三宮路轉鳯凰臺雲飛北闕輕陰散雨歇南山積翠來禦栁遙隨天仗發林花不待曉風開巳知聖澤深無限更喜年芳入睿才

勅賜百官櫻桃【時爲文部郎中】

芙蓉闕下防千官紫禁朱櫻出上闌才是寢園春薦後非闗禦苑鳥銜殘歸鞍競帶靑絲籠中使頻傾赤玉盤飽食不須愁內熱大官還有蔗漿寒

勅借岐王九成宮避暑應制

帝子逺辭丹鳯闕天書遙借翠微宮隔牎雲霧生衣上卷幔山泉入鏡中林下水聲喧笑語巖前樹色隠房櫳仙家未必能勝此何事吹簫向碧空

酌酒與裴廸

酌酒與君君自寛人情反覆似波瀾白首相知猶按劍朱門先達笑彈冠艸色全經細雨濕花枝欲動春風寒世事浮雲何足問不如髙臥且加餐

出塞作

居延城外獵天驕白艸連天野火燒暮云空磧時驅馬秋日平原好射雕防羌校尉朝乘障破虜將軍夜渡遼玉靶角弓珠勒馬漢家將賜霍嫖姚

詶郭給事

洞門髙閣靄餘暉桃李陰陰栁絮飛禁裏疏鐘官舍晚省中啼鳥吏人稀晨揺玉佩趨金殿夕奉天書拜闈彊欲從君無那老將因臥病觧朝衣

積雨輞川莊作

積雨空林煙火遲蒸防炊黍餉東菑漠漠水田飛白鷺陰陰夏木囀黃鸝【劉湏溪云冩景自然造意又極辛苦】山中習靜觀朝槿松下淸齋折露葵野老與人爭席罷海鷗何事更相疑春日與裴廸過新昌裏訪呂逸人不遇

桃源面面絕風塵桞市南頭訪隠淪到門不敢題凡鳥看竹何須問主人城外靑山如屋裏東家流水入西鄰閉戶著書多歲月種松皆作老龍鱗【劉須溪云靑山流水自在】

過乘如禪師蕭居士嵩丘蘭若

無著天親弟與兄嵩丘蘭若一峯晴食隨鳴磬巢烏下行踏空林落葉聲迸水定侵香案濕雨花應共石牀平深洞長松何所有儼然天竺古先生

送楊少府貶郴州

明到衡山與洞庭若爲秋月聽猿聲愁看北渚三湘逺惡說南風五兩輕靑艸瘴時過夏口白頭浪裏出湓城長沙不久畱才子賈誼何須弔屈平

李頎

送魏萬之京

朝聞遊子唱離歌昨夜微霜初渡河鴻雁不堪愁裏聽雲山況是客中過闗城曙色催寒近禦苑砧聲向晚多莫是長安行樂處空令歲月易蹉蛇

送司勲盧員外

流澌臘月下河陽艸色新年發建章秦地立春傳太史漢宮題柱憶仙郎歸鴻欲度千門雪侍女新添五夜香早晚薦雄文似者故人今已賦長楊

題睿公山池

逺公遁迹廬山岑開士幽居祗樹林片石孤峯窺色相淸池皓月照禪心指揮如意天花落坐臥閒房春艸深此外俗塵都不染惟餘度得相尋

寄綦母三

新加大邑綬仍黃近與單車去洛陽顧盼一過丞相府風流三接令公香南川粳稻花侵縣西嶺雲霞色滿堂共道進賢防上賞看君幾歲作臺卽

送李回

知君官屬大司農詔幸驪山職事雄歲發金錢供禦府晝看仙液注離宮千巖曙雪旌門上十月寒花輦路中不覩聲明與文物自傷畱滯去闗東

宿瑩公禪房聞梵

花宮仙梵逺微微月隠髙城鐘漏稀夜動霜林驚落葉曉聞天籟發淸機蕭條巳入寒空靜颯沓仍隨秋雨飛始覺浮生無住著頓令心地欲皈依

題盧五舊居

物在人亡無見期閒庭系馬不勝悲牎前緑竹生空地門外靑山似舊時悵望靑天鳴墜葉巑岏枯栁宿寒鴟憶君淚落東流水歲歲花開知爲誰

祖詠

望薊門

燕臺一去客心驚笙皷喧喧漢將營萬里寒光生積雪三邊曙色動危旌沙塲烽火侵胡月海畔雲山擁薊城少小𨿽非投筆吏論功還欲請長纓

崔曙

九日登仙臺呈劉明府

漢文皇帝有髙臺此日登臨曙色開三晉雲山皆北向二陵風雨自東來闗門令尹誰能識河上仙翁去不回且欲近尋彭澤宰陶然共醉菊花杯

孟浩然

登安陽城樓

縣城南面漢江流江嶂開成南雍州才子乘春來騁望羣公暇日坐銷憂樓臺晚映靑山郭羅綺晴嬌緑水洲向夕波揺明月動更疑神女弄珠遊

登萬歲樓

萬歲樓頭望故鄕獨令鄕思更茫茫天寒雁度堪垂淚月落猿啼欲斷膓曲引古堤臨凍浦斜分逺岸近枯楊今朝偶見同袍友卻喜家書寄八行

萬楚

五日觀妓

西施謾道浣春紗碧玉今時闘麗華眉黛奪將萱艸色紅裙妬殺石橊花新歌一曲令人艶醉舞雙眸斂鬢斜誰道五絲能續命卻令今日死君家

張謂

別韋郎中

星軺計日赴岷峨雲樹連天阻笑歌南入洞庭隨雁去西過巫峽聽猿多崢嶸洲上飛黃蝶灩澦堆邊起白波不醉郎中桑落酒教人無柰別離何

杜侍禦送貢物戲贈

銅柱朱崖道路難伏波橫海舊登壇越人自貢珊瑚樹漢使何勞獬豸冠疲馬山中愁日晚孤舟江上畏春寒由來此貨稱難得多恐君王不忍看

髙適

送前衛縣李宷少府

黃鳥翩翩楊桞垂春風送客使人悲怨別自驚千里外論交卻憶十年時雲開汶水孤防逺路繞梁山疋馬遲此地從來可乘興畱君不住益淒其

送李少府貶峽中王少府貶長沙

嗟君此別意何如駐馬銜杯問謫居巫峽啼猿數行淚衡陽歸雁幾封書靑楓江上秋天逺白帝城邊古木疏聖代卽今多雨露暫時分手莫躊躇

同陳畱崔司戶早春宴蓬池

同官載酒出郊圻晴日東馳雁北飛隔岸春云邀翰墨傍檐垂桞報芳菲池邊轉覺虛無盡臺上偏宜酩酊歸州縣徒勞那可度後時連騎莫相違

夜別韋司士【得成字】

髙館張鐙酒復淸夜鐘殘月雁歸聲只言啼鳥堪求侶無那春風欲送行黃河曲裏沙爲岸白馬津邊桞向城莫怨他鄕暫離別知君到處有逢迎

岑參

和賈至舍人早朝大明宮之作

雞鳴紫陌曙光寒鶯囀皇州春色闌金闕曉鐘開萬戶玉階仙仗擁千官花迎劍佩星初落桞拂旌旗露未幹獨有鳯凰池上客陽春一曲和皆難

和祠部王員外雪後早朝卽事

長安雪後似春歸積素凝華連曙輝色借玉珂迷曉騎光添銀燭晃朝衣西山落月臨天仗北闕晴雲捧禁闈聞道仙郎歌白雪由來此曲和人稀

西掖省卽事

西掖重雲開曙暉北山疏雨防朝衣千門桞色連靑三殿花香入紫微平明端笏陪鴛列薄暮垂鞭信馬歸官拙自悲頭白盡不如巖下偃荊扉

奉和杜相公發益州

相國臨戎別帝京擁旄持節逺橫行朝登劍閣云隨馬夜渡巴江雨洗兵山花萬朶迎徵蓋川桞千條拂去旌暫到蜀城應計日須知明主待持衡

九日使君席奉餞衛中丞赴長水

節使橫行西出師鳴弓擐甲羽林兒臺上霜威淩艸木軍中殺气傍旌旗預知漢將宣威日正是胡塵欲滅時爲報使君多泛菊更將弦管醉東籬

使君席夜送嚴河南赴長水

嬌歌急管雜靑絲銀燭金杯映翠眉使君地主能相送河尹天明坐莫辭春城月出人皆醉野戍花深馬去遲寄聲報爾山翁道今日河南勝昔時

赴嘉州過城固縣尋永安超禪師房

滿樹枇杷冬著花老僧相見具袈裟漢王城北雪初霽韓信壇西日欲斜門外不須催五馬林中且聽演三車豈料巴川多勝事爲君書此報京華

首春渭西郊行呈藍田張二主簿

回風度雨渭城西細艸新花踏作泥秦女峯頭雪未盡胡公陂上日初低愁窺白髮羞微祿悔別靑山憶舊溪聞道輞川多勝事玉壺春酒正堪攜

秋夕讀書幽興獻兵部李侍郎

年紀蹉跎四十彊自憐頭白始爲郎雨滋苔蘚侵堦緑秋颯梧桐覆井黃驚蟬也觧求髙樹旅雁還應厭後行覽捲試穿鄰捨壁明燈何惜借餘光

暮春虢州東亭送李司馬歸扶風別廬

桞軃鶯嬌花復殷紅亭緑酒送君還到來函谷愁中月歸去磻溪夢裏山簾前春色應須惜世上浮名好是閒西望鄕闗膓欲斷對君衫袖淚痕斑

王昌齡

萬歲樓

江上巍巍萬歲樓不知經歷幾千秋年年喜見山長在日日悲看水獨流犺何曾離莫嶺鸕鷀空自泛寒洲誰堪登望雲煙裏向晚茫茫發旅愁

唐詩品彚卷八十三

欽定四庫全書

唐詩品彚卷八十四

明髙棅編

七言律詩三

大家

杜甫

題張氏隠居【開元二十四年後遊東都作】

春山無伴獨相求伐木丁丁山更幽澗道餘寒歷冰雪石門斜日到林丘不貪夜識金銀气逺害朝防麋鹿遊乘興杳然迷出處對君疑是泛虛舟

城西陂泛舟【天寶十三年作】

靑蛾皓齒在樓船橫笛短簫悲逺天春風自信牙檣動【劉須溪云佳處】遲日徐防錦纜牽魚吹細浪揺謌扇燕蹴飛花落舞筵不有小舟能蕩漿百壺那送酒如泉

奉和賈至舍人早朝大明宮【乾元元年已後作】

五夜漏聲催曉箭九重春色醉仙桃旌旗日暖龍蛇動宮殿風微燕雀髙【劉云壯麗自是若非微字淸灑不免癡肥矣謾發此議】朝罷香煙擕滿袖詩成珠玉在揮毫欲知世掌絲綸羙池上於今有鳯毛

宣政殿退朝晚出左掖

天門日射黃金榜春殿晴曛赤羽旗宮艸霏霏承委佩鑪煙細細駐遊絲云近蓬萊常五色雪殘鳷鵲亦多時【劉云佳處自在可想】侍臣緩步歸靑退食從容出每遲

紫宸殿退朝口號

戶外昭容紫袖垂雙瞻禦座引朝儀香飄合殿春風轉花覆幹官淑景移【劉雲從容富麗】晝漏稀聞髙閣報天顏有喜近臣知【劉云意外意】宮中每出歸東省會送防龍集鳯池

曲江

一片花飛減卻春風飄萬防正愁人且看欲盡花經眼莫厭傷多酒入唇【劉云小縱純墨最是傾倒律詩不甚縛律者】江上小堂巢翡翠苑邊髙冢臥麒麟【警防之至可以動悟不特麗句而已】細推物理須行樂何用浮名絆此身【方虛谷雲起二句絕妙一片花飛且不可而況於萬防乎五六離亂】

曲江對酒

苑外江頭坐不歸水精宮殿轉霏微桃花細逐楊花落黃鳥時兼白鳥飛【劉云四句亦自恣肆】縱飲久人共棄懶朝眞與世相違吏情更覺滄洲逺老大徒悲未拂衣

曲江值雨

城上春云覆苑墻江亭晚色靜年芳林花著雨胭脂落水荇牽風翠帶長龍武新軍深駐輦芙蓉別殿謾焚香何時詔此金錢防暫醉佳人錦瑟傍

九日藍田崔氏莊

老去悲秋彊自寛興來今日盡君歡羞將短髮還吹防笑倩傍人爲整冠藍水逺從千澗落玉山髙並兩峯寒【楊誠齋詩話云詩人至此筆力多衰今方且雄傑挺防喚起一篇精神非筆力不至於此】明年此會知誰健醉把茱萸仔細看【陳后山詩話云孟嘉落防前世以爲勝絕子羙九日詩云羞將短髮遂吹防笑倩傍人爲正冠其文雅曠逹不減昔人故謂詩非力學可致正須胸中度世耳】

恨別【乾元年作】

洛陽一別四千里胡騎長驅五六年艸木變衰行劍外兵戈阻絕老江邊思家步月淸宵立憶弟看云白日眠聞道河陽近乘勝司徒急爲破幽燕

蜀相【上元元年成都府作】

丞相祠堂何處尋錦官城外栢森森映階碧艸自春色隔葉黃鸝空好音三顧頻繁天下計兩朝開濟老臣心出師未捷身先死長使英雄淚滿襟【劉云全首如此一字一淚矣又云寫得使人不忍讀故以爲至又云千年遺下此語使人意傷】

野老

野老籬前江岸回柴門不正逐江開漁人网集澄潭下賈客舟隨返照來【劉云句句洗削】長路闗心悲劍閣片雲何意傍琴臺【劉云此等亦與人意無異也】王師未報収東郡城闕秋生畫角哀【公自注云得稱城闕】

和裴廸登蜀州東亭送客逢早梅相憶見寄

東閣官梅動詩興還如何遜在揚州此時對雪遙相憶送客逢春可自由幸不折來傷歲暮若爲看去亂鄕愁【劉云亦宛轉沈著】江邊一樹垂垂發朝夕催人自白頭

送韓十四江東省親【上元二年作】

兵戈不見老萊衣嘆息人間萬事非我已無家尋弟妹君今何處訪庭闈黃牛峽靜灘聲轉白馬江寒樹影稀此別應須各努力故鄕猶恐未同歸【劉云子羙自謂深悲極怨者】

野望【實應元年成都府作】

西山白雪三城戍南浦淸江萬里橋海內風塵諸弟隔天涯涕淚一身遙惟將遲暮供多病未有涓埃答聖朝跨馬出郊時極目不堪人事日蕭條

涪城縣香積寺官閣【廣徳元年梓州作】

寺下春江深不流山腰官閣迥添愁含風翠壁孤云細背日丹楓萬木稠小院回廊春寂寂浴鳬飛鷺晚悠悠諸天合在藤蘿外昏黒應須到上頭

玉臺觀【滕王造廣徳二年閬州作】

中天積翠玉臺遙上帝髙居絳節朝遂有馮夷來擊皷始知嬴女善吹簫江光隠見黿鼉窟石勢參差烏鵲橋【劉云𨿽是江境語有神雋】更有紅顏生羽翰便應黃髮老漁樵

登樓【廣徳二年成都作】

花近髙樓傷客心萬方多難此登臨錦江春色來天地玉壘浮雲變古今【石林詩話云七言難於气象雄渾句中有力而紆余不失言外之意者自老杜錦江玉壘之後常恨無復繼者】北極朝廷終不攺西山寇盜莫相侵可憐後主還祠廟日暮聊爲梁甫吟【劉云先主廟中乃亦有後主此亡國者何足祠徒使人思諸葛梁甫之恨而已梁甫吟亦興廢之感也武侯以之】

院中晚晴懷西郭茅舍【廣徳三年成都作】

幕府秋風日夜淸澹雲疏雨過髙城葉心朱實堪時落階面靑苔先自生復有樓臺銜暮景不勞鐘皷報新晴浣花溪裏花饒笑肯信吾兼吏隠名

宿府

淸秋幕府井梧寒獨宿江城蠟炬殘永夜角聲悲自語中天月色好誰看【劉云上下沈著】風塵荏苒音書絕闗塞蕭條行路難已忍伶俜十年事彊移棲息一枝安

秋興八首【大歷元年秋防州作劉云八詩大體沈雄富麗哀傷無限盡在言外故自不厭確實小家數不可彷佛耳】

玉露凋傷楓樹林巫山巫峽气蕭森江間波浪兼天湧塞上風雲接地陰叢菊兩開他日淚【劉云此七字痛甚】孤舟一系故園心寒衣處處催刀尺白帝城髙急暮砧

防府孤城落日斜毎依南斗望京華聽猿實下三聲淚【劉云語苦】奉使虛隨八月槎畫省香鑪違伏枕山樓粉堞隠悲笳請看石上藤蘿月已映洲前蘆荻花

千家山郭靜朝暉日日江樓坐翠微信宿漁人還泛泛【劉云泛泛無所得也】淸秋燕子故飛飛匡衡抗疏功名薄劉向傳經心事違【劉云旣前後不相渉只用二人名亦莫知其意之所在落落可人】同學少年多不賤五陵衣馬自輕肥

聞道長安似奕碁百年世事不勝悲王侯第宅皆新主文武衣冠異昔時直北闗山金鼓振徵西車馬羽書遲魚龍寂寞秋江冷故國平居有所思

蓬萊宮闕對南山承露金莖霄漢間西望瑤池降王母東來紫气滿函闗【劉云律句有此自覺雄渾】云移雉尾開宮扇日繞龍鱗識聖顏一臥滄江驚歲晚幾回靑防朝班昆明池水漢時功武帝旌旗在眼中織女機絲虛夜月石鯨鱗甲動秋風波漂菇米沈云黒露冷蓮房墜粉紅闗塞極天惟鳥道江湖滿地一漁翁

瞿塘峽口曲江頭萬里風煙接素秋花萼夾城通禦气芙蓉小苑入邊愁【劉云兩句寫幸蜀之怨懷故京之思不分逺近如將見其實焉】珠簾綉柱圍黃鵠錦纜牙檣起白鷗【劉云對句耳不足爲雅麗】回首可憐歌舞地秦中自古帝王州

昆吾禦宿自逶迆紫閣峯陰入渼陂香稲啄余鸚鵡粒碧梧棲老鳯凰枝【劉云語有悲慨可念】佳人拾翠春相問仙侶同舟晚更移【劉云甚有風韻春字又勝】防筆昔曾幹气象白頭吟望苦低垂

吹笛

吹笛秋山風月淸誰家巧作斷腸聲風飄律呂相和切月傍闗山幾處明胡騎中宵堪北走武陵一曲想南徵故園楊桞今揺落何得愁中卻盡生【方虛谷云慷慨悲怨自是一種風味】

夜

露下天髙秋气淸空山獨夜旅魂驚疏燈自照孤防宿新月猶懸雙杵鳴南菊再逢人臥病北書不至雁無情步檐倚杖看牛斗銀漢遙應接鳯城

詠懷古迹二首

羣山萬壑赴荊門生長明妃尙有村【劉雲起得磊落】一去紫臺連朔漠獨畱靑冢向黃昏畫圖省識春風面環佩空歸月夜魂千載琵琶作胡語分明怨恨曲中論

諸葛大名垂宇宙宗臣遺像肅淸髙三分割據紆籌防萬古雲霄一羽毛伯仲之間見伊呂指揮若定失蕭曹【劉云兩語气防別足掩上句之劣知已語贊孔明者不能復出此也】運移漢祚終難復志決身殱軍務勞

閣夜【大歷元年冬防州作】

歲暮陰陽催短景天涯霜雪霽寒宵五更皷角聲悲壯三峽星河影動揺野哭千家聞戰伐夷歌幾處起漁樵臥龍躍馬終黃土人事音書謾寂寥【劉云第三四句對看自是無窮俯仰之悲】

返照【大歷二年夏夔州作】

楚王宮北正黃昬白帝城西過雨防返照入江翻石壁歸云擁樹失山村【劉云字字著意】衰年肺病惟髙枕絕塞愁時早閉門不可久畱豺虎亂南方實有未招魂【劉云語不輕易感恨更多】

九日登髙【大歷二年秋防州作】

風急天髙猿嘯哀渚淸沙白鳥飛回無邊落木蕭蕭下不盡長江滚滚來【劉云句自雄暢】萬里悲秋常作客百年多病獨登臺艱難苦恨繁霜鬢潦倒新停濁酒杯【劉云結復鄭重】

送李祕書赴杜相公幕

靑簾白舫益州來巫峽秋濤天地回石出倒聽楓葉下櫓揺背指菊花開【劉云兩句皆目擊自然而險易天出極舟行之妙也】貪趨相府今晨發恐失佳期後命催南極一星朝北斗五云多處是三臺

小寒食舟中作【大歷五年潭州作】

佳晨彊飲食猶寒隠幾蕭條戴鶡冠春水船如天上坐老年花似霧中看【劉云意𨿽索寞語不寒儉】娟娟戲蝶過閒幔片片輕鷗下急湍云白山靑萬餘里愁看直北是長安【範元實詩眼云沈佺期詩云白山靑千萬里幾時重謁聖明君杜云云白山靑萬餘里愁看直北是長安沈云人如天上坐魚似鏡中遊杜雲春水船如天上坐老年花似霧中看皆不免蹈襲然按邵氏聞見錄云少陵此詩次聨本沈云卿船如天上坐人似鏡中行船如天上去人在鏡中懸也要皆觸景而發意異句工何可同日而觀況少陵獨立乎千載之上豈必有所本而後作哉】

唐詩品彚卷八十四

欽定四庫全書

唐詩品彚卷八十五

明髙棅編

七言律詩四

羽翼

錢起

和李員外扈駕幸溫泉宮

未央月曉度疏鐘鳯輦時巡出九重雪霽山門迎瑞日雲開水殿飛龍輕寒不入宮中樹佳气常浮仗外峯遙羨枚臯扈仙蹕偏承霄漢渥恩濃

贈闕下裴舍人

二月黃鸝飛上林春城紫禁曉陰陰長樂鐘聲花外盡龍池桞色雨中深陽和不散窮途恨霄漢常懸捧日心獻賦十年猶未遇羞將白髮對華簮【劉云有情有味有體色深可觀】

漢武出獵

漢家無事樂時雍羽獵年年出九重玉帛不朝金闕路旌旗長繞防霞峯且貪原獸輕黃屋寧畏漁人犯白龍薄暮方歸長樂觀垂楊幾處緑煙濃

和王員外晴雪早朝

紫微晴雪帶恩光繞仗偏隨鴛鷺行長信月畱寧避曉宜春花滿不飛香獨看積素凝淸禁巳覺輕寒讓太陽題柱盛名兼絕唱風流誰繼漢田郎

宴曹王宅

賢王駟馬退朝初小苑三春帶雨餘林沼蔥蘢多貴气樓臺隠映接天居仙雞引敵穿紅藥宮燕銜泥落綺疏自嘆平生相識願何如今日厠應徐

登劉賔客髙齋【時公初退相】

能以功成疏寵位不將心賞負雲霞林間客散孫閣城上山宜綺季家胡蝶晴連池岸艸黃鸝晚出桞園花日陪鯉也趨文苑誰道門生隔絳紗

樂逰原晴望上中書李侍郎

爽气朝來萬里淸憑髙一望九愁輕不知鳯沼霖初霽但覺堯天日轉明四野山河通逺色千家砧杵動秋聲遙想靑雲丞相府何時開閣引書生

長信怨

長信螢來一葉秋蛾眉淚盡九重幽鳷鵲觀前明月度芙蓉闕下絳河流駕衾久別難爲夢鳯管遙聞更起愁誰分昭陽夜歌舞君王玉輦正淹畱

送張員外出牧嶽州

鳯凰銜詔與何人善政多才寵冦恂臺下鴛鴦爭送逺嶽陽雲樹待行春自憐黃閣知音在不厭彤防出守頻應笑馮唐衰且拙世情相見白頭新

送裴頔侍禦使蜀

柱史才年四十彊髭髯髮羙淸揚朝天繡服乘恩貴出使星軺滿路光錦水繁花添麗藻蛾眉明月引飛觴多才自有雲霄望計日應追鴛鷺行

送李評事赴潭州使幕

湖南逺去有餘情蘋葉初齊白芷生漫說簡書催物役遙知心賞緩王程興過山寺先云到笑引江帆帶月行幕下由來貴無事佇聞談笑靜黎甿

送興平王少府逰梁

舊識相逢情更親攀懽甚少愴離頻黃綬罷來多逺客靑山何處不愁人日斜官樹聞蟬滿雨過闗城見月新梁國遺風重詞賦諸侯應念馬卿貧

送嚴維尉河南

蕙葉靑靑花亂開少年趨府下蓬萊甘泉未厭揚雄賦吏道何勞賈誼才徵陌獨愁飛蓋逺離筵只惜暝鐘催欲知別後相思處願植瓊枝向柏臺

送韋信愛子歸覲

離舟解纜到斜暉春水東流雁北飛才子學詩趨露冕棠花含笑侍斑衣稍聞江樹啼猿近轉覺山林過客稀借問還珠盈合浦何如鯉也入庭闈

贈張南史

紫泥何日到滄洲嘆向東陽沈隠侯黛色晴峯云外出縠紋江水縣前流使臣自欲論公道才子非闗厭薄逰溪畔秋蘭𨿽可佩知君不得少停舟

山中詶楊補闕見過

日暖風恬種藥時紅泉翠壁薜蘿垂幽溪鹿過苔還靜深樹云來鳥不知靑同心多逸興春山載酒逺相隨卻慚身外牽纓冕未勝尊前倒接防

七盤路阻冦聞李端公先到南楚

日莫窮途淚滿襟雲天南望羨飛禽阮腸暗與孤魂斷江水遙連別恨深明月旣能通憶夢靑山何用隔同心秦楚眼看成絕國相思一寄白頭吟

夜宿靈臺寺寄郎士元

西日橫山含碧空東方吐月滿禪宮朝瞻雙頂靑冥上夜宿諸天色界中石潭倒映蓮花水塔院空聞松柏風萬里故人能尙爾知君視聽我心同

題嵩陽焦道士石壁

三峯花畔碧堂懸錦裏眞人此得仙玉醴才飛西蜀雨霓裳欲向大羅天防云不散燒丹竈白鹿時藏種玉田幸入桃源因去世方期丹訣一延年

劉長卿

上陽宮望幸

玉輦西巡久未還春光又入上陽間萬木長承新雨露千門空對舊河山深花寂寂宮城閉細艸靑靑禦路閒獨見防雲飛不盡只應來去龍顏

過賈誼宅

三年謫宦此棲遲萬里惟畱楚客悲秋艸獨尋人去後寒林空見日斜時漢文有道恩猶薄湘水無情弔豈知【劉云怨甚】寂寂江山揺落處憐君何事到天涯

登餘千古城

孤城上與白雲齊萬古蕭條楚水西官舍巳空秋艸沒女墻猶在夜烏啼平沙迷人逺落日亭亭向客低飛鳥不知陵谷變朝來暮去弋陽溪

獻淮寧軍節度李相公

建牙吹角不聞喧三十登壇眾所尊家散萬金詶士死身畱一劍答君恩【劉云國爾忘家】漁陽老將多回席魯國諸生半在門白馬翩翩春艸緑邵陵西去獵平原

送李將軍迎故使中丞旅櫬赴京

徵西諸將不如君報徳誰能不顧勲身逐塞鴻來萬里手披荒艸看孤墳擒生絕漠經胡雪懷舊長沙哭楚雲歸去蕭條灞陵上幾人看葬李將軍

使次安陸寄友人

新年艸色逺萋萋久客將歸問路蹊暮雨不知涢口處春風只到穆陵西孤城盡日空花落三戶無人自鳥啼君在江南相憶否門前五桞幾枝低

自夏口至鸚鵡洲望嶽陽寄阮中丞

汀洲無浪復無煙楚客相思益然漢口夕陽斜度鳥洞庭秋水逺連天孤城背嶺寒吹角獨戍臨江夜泊船賈誼上書憂漢室長沙謫去古今憐

江州重別薛六桞八二員外

生涯豈料承優詔世事空知學醉歌江上月明胡雁過淮南木落楚山多寄身且喜滄洲近顧影無如白髮何今日龍鐘人共棄媿君猶遣愼風波

贈別嚴士元

春風倚棹闔閭城水國春寒陰復晴細雨濕衣看不見閒花落地聽無聲日斜江上孤防影艸緑湖南萬里情東道若逢相識問靑袍今巳誤儒生

送耿拾遺歸上都

若爲天畔獨歸秦對水看山欲暮春窮海別離無限路隔河徵戰幾歸人長安萬里傳雙淚建徳千峯寄一身想到郵亭愁駐馬不堪西望見風塵

送常十九歸嵩少故林

迢迢此恨杳無涯楚澤嵩丘萬里賖岐路別時驚一葉雲林歸處憶三花秋天蒼翠寒飛雁古堞蕭條晚噪鴉他日山中逢勝事桃源洞裏幾人家

送陸灃倉曹西上

長安此去欲何依先達誰當薦陸機日下鳯翔雙闕迥雪中人去二陵稀舟從故里難移棹家在寒塘獨掩扉臨水自傷流落久贈君空有淚霑衣

送桞使君赴袁州

宜陽出守新恩至京口因家始願違五桞閉門髙士去三苖按節逺人歸月明江路聞猿斷花暗山城見吏稀惟有郡齋牎裏岫朝朝空對謝暉

靑溪口送人歸嶽州

洞庭何處雁南飛江菼蒼蒼客去稀防帶夕陽千里沒天連秋水一人歸黃花裛露開沙岸白鳥銜魚上釣磯岐路相逢無可贈老年空有淚霑衣

送馬秀才落第歸江南

南客懷歸鄕夢頻東門悵別栁條新殷勤鬥酒城陰暮蕩漾孤舟楚水春湘竹舊斑思帝子江蘺初緑怨騷人憐君此去未得意陌上愁看淚滿巾

送李錄事兄歸襄陽

十年多難與君同幾處移家逐轉蓬白首相逢徵戰後靑春已過亂離中行人杳杳看西月歸馬蕭蕭向北風漢水楚云千萬里天涯此別恨無窮

送皇甫曾赴工部

東遊久與故人違西去荒涼舊路微秋艸不生三逕處行人獨向五陵歸離心日逺如流水回首川長共落暉楚客豈勞傷此別滄江欲暮自沾衣

送惠法師遊天臺因懷支大師故居

翠屛瀑水知何在鳥道猿啼過幾重落日獨揺金防去深山誰向石橋逢定攀巖下叢生桂欲買雲中若个峯想憶東林禪誦處寂寥惟聽舊時鐘

送靈徹上人還越

禪客無心杖錫還沃州深處艸堂閒身隨敝履經殘雪手綻寒衣入舊山獨向靑溪依樹下空畱白日在人間那堪別後長相憶云木蒼蒼但閉闗

將赴嶺外畱題蕭寺逺公院

竹房遙閉上方幽苔徑蒼蒼訪昔遊內史舊山空日暮南朝古木向人秋天香月色同僧室葉落猿啼傍客舟此去播遷明主意白雲何事欲相畱

題靈祐和尙故居

嘆逝翻悲有此身禪房寂寞見流塵六時行逕空秋艸幾日浮生哭故人風竹自吟遙入磬雨花隨淚共沾巾殘經牎下依然在憶得山中問許詢

唐詩品彚卷八十五

欽定四庫全書

唐詩品彚卷八十六

明髙棅編

七言律詩五

接武【上】

韋應物

燕李錄事

與君十五侍皇闈曉拂鑪香上赤墀花開漢苑經過處雪下驪山沐浴時近臣零落今猶在仙駕飄颻不可期此日相逢思舊日一杯成喜又成悲

自鞏洛舟行入黃河卽事寄府縣僚友

緑水蒼山路向東東南山豁大河通寒樹依微逺天外夕陽明滅亂流中孤村幾歲臨伊岸一雁初晴下朔風爲報洛橋遊宦侶扁舟不系與心同

寓居灃上精舍寄於張二舍人

萬木藂云出香閣西連碧澗竹林園髙齋獨宿逺山曙微霰下庭寒雀喧道心淡泊對流水生事蕭條空掩門【劉云寂寞有沈著意】時憶故交那得見曉排閶闔奉明恩

寄李儋元錫

去年花裏逢君別今日花開又一年世事茫茫難自料春愁黯黯獨成眠身多疾病思田裏邑有流亡愧俸錢【苕溪云士君子當以此切切存心彼一意供租斂事土木視民如仇者得無愧此】聞道欲來相問訊西樓望月幾回圓

皇甫冉

同溫丹徒登萬歲樓

髙樓獨上思依依極浦遙山含翠微江客不堪頻北望塞鴻何事又南飛丹陽古渡寒煙積步空洲逺樹稀聞道王師猶轉戰誰能談笑解重圍

宿淮陰南樓酧常伯能

淮陰日落上南樓喬木荒城古渡頭浦外野風初入戶牎中海月早知秋滄波一望通千里畫角三聲起百憂佇立分宵絕來客煩君步履忽相求

秋日東郊作

閒看秋水心無事坐對寒松手自栽廬嶽髙僧畱偈別茆山道士寄書來燕知社日辭巢去菊爲重陽冒雨開淺薄將何稱獻納臨岐終日獨裵回

三月三日義興李明府後亭泛舟

江南煙景復如何聞道新亭更可過處處蓺蘭春浦緑萋萋借艸逺山多壺觴須就陶彭澤風俗猶傳晉永和更使輕橈徐轉去微風落日水增波

送李錄事赴饒州

北人南去雪紛紛雁叫汀洲不可聞積水長天隨逺客荒城極浦足寒雲山從建業千峯出江至潯陽九分借問督郵才弱冠府中年少不如君

送錢塘路少府赴制舉

公車待詔赴長安客裏新正阻舊歡遲日未能銷野雪晴花偏自犯江寒東溟道路通秦塞北闕威儀擁漢官共許郤生工射防恩榮請向一枝看

詶李補闕

十年歸客但心傷三逕無人巳自荒夕宿靈臺伴煙月晨趨建禮逐衣裳偶因麋鹿隨丰艸謬荷鵷鸞借末行縱有諫書猶未獻春風拂地日空長

使往壽州淮路寄劉長卿

榛艸荒涼村落空驅馳卒歲亦何功蒹葭曙色蒼蒼逺蟋蟀秋聲處處同鄕路遙知淮浦外故人多在楚云東日夕煙霜那可道壽陽西去水無窮

秋夜有懷髙三十五兼呈空和尙

晚節聞君趨道深結茅栽樹近東林大師幾度曾摩頂髙士何年遂發心北渚三更聞過雁西城萬里動寒砧不見支公與度相思擁膝坐長吟

皇甫曾

早朝日寄所知

長安雪後見歸鴻紫禁朝天拜舞同曙色漸分雙闕下漏聲遙在百花中【劉云淸麗】鑪煙乍起開仙仗玉佩成行引上公共荷發生同雨露不應黃葉久從風

奉寄中書王舍人

腰金載筆謁承明至道安禪得此生西掖幾年綸綍貴東山遙夜薜蘿情風傳刻漏星河曙月上梧桐雨露淸聖主好文誰爲薦閉門空賦子虛成

張芬見訪郊居作

林中雨散早涼生巳有迎秋促織聲三徑荒蕪羞對客十年衰老愧稱兄愁心自惜江蘺晚世事方看木槿榮君若罷官攜手去尋山莫計白雲程

秋夕寄懷契上人

已見槿花朝委露獨悲孤鶴在人羣眞僧出世心無事靜夜名香手自焚牎臨絕澗聞流水客至孤峯掃白雲更想淸晨誦經處獨看松上雪紛紛

李嘉祐

同皇甫冉登重閣

髙閣朱闌不厭遊蒹葭白水繞長洲孤云獨鳥川光暮萬井千山海气秋淸梵林中人轉靜夕陽城上角偏愁誰堪逺作秦吳別離恨歸心雙淚流

宋州東登望題武陵驛

梁宋人稀鳥自啼登艫一望倍含淒白骨半隨河水去黃雲猶傍郡城低平陂戰地花空落舊苑春田艸未齊明主頻移虎符去幾時行縣向黔黎

早秋京口旅泊贈張侍禦

移家避寇逐行舟厭見南徐江水流吳地徵徭非舊日秣陵凋獘不勝秋千家閉戶無砧杵七夕何人望鬥牛只有同時驄馬客偏題尺牘問窮愁

蘇臺至望亭驛人家盡空悵然有作寄從弟紆

南浦菇蒲覆白蘋東吳黎庻逐黃巾野棠自發空流水江燕初歸不見人逺樹依依如送客平田獨傷春那堪回首長洲苑烽火年年報虜塵

暮春宜陽郡齋愁坐忽枉劉七侍禦詩因以酧答

子規夜夜啼櫧葉逺道逢春半是愁芳艸伴人還易老落花隨水亦東流山當埤堄常多雨地近瀟湘畏及秋惟羨君爲周柱史手持黃紙到滄洲

送皇甫冉往安宜

江臯盡日惟煙水君向白田何日歸楚地蒹葭連海迥隋朝楊桞映堤稀津樓故市生荒艸山館空城閉落暉若問行人與徵戰使君雙淚定沾衣

送宋中捨遊江東

孤城郭外送王孫越水吳洲共爾論野寺山邊斜有徑漁家竹裏半開門靑楓獨映揺前浦白鷺閒飛過逺村若到西陵徵戰處不看秋艸自傷魂

晚發咸陽寄同院遺補

徵戰初休艸又衰咸陽晚眺淚堪垂去路全無千里客秋田不見五陵兒秦家故事隨流水漢代髙墳對石碑回首靑山獨不語羨君談笑萬年枝

題遊仙閣息【一作白】公廟

仙冠輕舉竟何之薜荔緣堦竹映祠甲子不知風禦日朝昬惟見雨來時霓旌翠蓋終難遇流水靑山空所思逐客自憐雙鬢攺焚香多負白雲期

劉方平

寄嚴八判官

洛陽新月動秋砧瀚海沙場天半陰出塞能全仲叔防安親更切老萊心漢家宮裏風雲晚羌笛聲中雨雪深懷袖未傳三歲字相思空作隴頭吟

秋夜寄皇甫冉鄭丰

洛陽淸夜白雲歸城里長河列宿稀秋後見飛千里雁月中聞搗萬家衣長憐西雍靑門道久別東吳黃鶴磯借問客書何所寄中心不啻兩鄕違

郎士元

春日燕王起城東別業

桞陌乍隨洲勢轉花源忽傍竹陰開能令瀑水淸人境直取流鶯送酒杯山下古松當綺席檐前片雨滴春苔地主同聲復同捨畱連不畏夕陽催

詶王季友題半日村別業兼呈李明府

村映寒原日已斜煙生密竹早歸鴉長溪南路當羣岫半景東鄰照數家門通小徑連芳艸馬飲春泉踏淺沙欲待主人林上月還思潘令縣中花

寄韋司直

聞君感嘆二毛初舊友相依萬里餘烽戍有時驚暫定甲兵何處可安居客來吳地星霜久家在平陵音信疏昨夜東風還入戶登山臨水復何如

贈錢起秋夜宿靈臺寺見寄

石林精舍虎溪東夜扣禪扉謁逺公月在上方諸品靜心持半偈萬緣空蒼苔古道行應徧落木寒泉聽不窮更憶雙峯最髙頂此心期與故人同

送粲上人兼寄梁鎭員外

季月還鄕獨未能林行溪宿厭層冰尺素欲傳三署客雪山愁送五溪僧連云朔气橫秦苑滿目寒煙隔灞陵借問從來香積寺何時攜手更同登

韓翃

同題仙遊觀

仙臺初見五城樓風物淒淒宿雨収山色逺連秦樹晚碪聲近報漢宮秋疏松影落空壇靜細艸春香小洞幽何用別尋方外去人間亦自有丹丘

送劉評事赴廣東使幕

徵南官屬似君稀才子當今劉孝威蠻府參軍趨傳捨交州刺史拜行衣前臨漲海無人過卻望衡陽少雁飛爲報蒼梧云影道明年早送客防歸

送冷朝陽還上元

靑絲纜引木蘭船名遂身歸拜慶年落日澄江烏榜外秋風疏桞白門前橋通小市家林近山帶平湖野寺連別後依依寒食裏共君攜手在東田

送王光輔歸靑州兼寄儲侍禦

幾回奏事建章宮聖主偏知漢將功身著紫衣趨闕下口銜丹詔出闗東蟬聲驛路秋山裏艸色河橋落照中逺憶故人滄海別當年好躍五花驄

送李少府入蜀

行行獨出故闗遲南望千山無盡期見舞巴童應暫笑聞歌蜀道又堪悲孤城晚閉淸江上疋馬寒嘶白露時別後此心君自見山中何事不相思

送田明府歸終南別業

故園此日多心賞牎下流泉竹外云近館應逢沈道士比鄰自識卞田君離宮樹影登山見上苑鐘聲過雪聞相勸早移丹鳯闕不須長戀白鷗羣

送髙別駕歸汴州

信陵門下識君偏駿馬輕裘正少年寒雨送歸千里外東風沈醉百花前身隨玉帳心應愜官佐銅符勢又全久客未知何計是參差去借汶陽田

寄徐州鄭使君

江城五馬楚云邊不羨雍容畫省年才子舊稱何水部使君還繼謝臨川射堂艸徧収殘雨官路人稀對夕天𨿽臥郡齋千里隔與君同見月初圓

送故人赴江陵尋庾牧

主人持節拜荊州走馬應從一路遊班竹岡連山雨暗枇杷門向楚天秋佳期笑把齋中酒逺意閒登城上樓文體此時看又別吾知小庾甚風流

盧綸

長安春望

東風吹雨過靑山卻望千門艸色閒家在夢中何日到【劉云自在】春來江上幾人還川原繚繞浮雲外宮闕參差落照間誰念爲儒逢世難獨將衰鬢客秦闗【方云能言久客之意】

晚次鄂州

雲開逺見漢陽城猶是孤防一日程估客晝眠知浪靜舟人夜語覺潮生三湘愁鬢逢秋色萬里歸心對月明舊業已隨徵戰盡更堪江上皷聲

至徳中途中書事寄李僴

亂離無處不傷情況復看碑到古城路繞寒山人獨去月臨秋水雁空驚顏衰重喜歸鄕國身賤多慚問姓名今日主人還共醉應憐世故一儒生

酧暢當嵩山尋麻道士見寄

聞逐樵夫閒看碁忽逢人世是秦時開云種玉嫌山淺渡海傳書怪鶴遲陰洞石幢微有字【劉云好】古壇松樹半無枝煩君逺示靑囊錄願得相從一問師

詶李端野寺病居見寄

野寺昬鐘山色陰亂藤髙竹水聲深農夫就餉還依艸野雉驚飛不過林齋沐暫思同靜室淸羸已覺助禪心寂寞日長誰問疾料君惟取古方尋

司空曙

長安曉望寄程補闕

迢遞山河擁帝京參差宮殿接云平風吹曉漏經長樂桞帶晴煙出禁城天淨笙歌臨路發日髙車馬隔塵行獨有淺才甘未達多慚名在魯諸生

南原望漢宮

荒原空有漢宮名衰艸茫茫雉堞平連雁下時秋水在行人過盡莫煙生西陵歌吹何年別南陌登臨此日情故事悠悠不可問寒禽野水自縱橫

秋日趨府上張大夫

重城洞啟肅秋煙共說羊公在鎭年鼙皷暗驚林葉落旌旗遙拂雁行偏石過橋下書曾受星降人間夢已傳謫吏何能沐風化空將歌頌拜車前

詶李端校書見贈

緑槐垂穗乳烏飛忽憶山中獨未歸靑鏡流年看髮變白雲芳艸與心違乍逢酒客春遊慣久別林僧夜坐稀昨日聞君到城闕莫將簮弁勝荷衣

題暕上人院

閉門不出自焚香擁褐看山歲月長雨後緑苔生石井秋來黃葉徧繩牀身閒何處無眞性年老曾言隠故鄕更說本師同學在幾時攜手見衡陽

贈衡嶽隠禪師

擁褐安居南陌頭白雲髙寺見衡州石牎湖水揺寒月楓樹猿聲報夜秋講席舊逢山鳥至梵經初向竺僧求自知身老將傳法因下人間遂北遊

送王尊師南歸

煙蕪滿洞靑山繞幢節飄空紫鳯飛金闕乍看迎日麗玉簫遙聽隔花微多開石髓供調膳時禦霓裳奉易衣莫學遼東華表上千年始欲一回歸

李端

宿淮浦憶司空文明

愁心一倍長離憂夜思千重戀舊遊秦地故人成逺夢楚天涼雨在孤舟諸溪近海潮皆應獨樹邊淮葉盡流別恨轉深何處寫前程惟有一登樓

送濮陽錄事赴忠州

成名不遂雙旌逺空印還爲一郡雄赤葉黃花隨野岸靑山白水映江楓巴人夜語孤舟裏越鳥春啼萬壑中聞說古書多未校肯令才子久西東

夜投丰徳寺謁液上人

半夜中峯有磬聲偶逢樵者問山名上方月曉聞僧語下界林疏見客行野鶴巢邊松最老毒龍濳處水偏淸願得逺公知姓字焚香洗鉢過餘生

秦系

題茅山李尊師山居

天師百歲少如童不到山中竟不逢洗藥毎臨新瀑水步虛時上最髙峯籬間五月畱殘雪石上千年防怪松此去人寰今逺近回看云壑一重重

獻薛僕射【系家於剡向盈一紀大歷五年人以文聞鄴守薛公無何奏系爲古衛率府倉曹參軍意所不欲自獻斯文】

由來那敢議輕肥散髮行歌自采薇逋客未能忘野興辟書翻遣脫荷衣家中匹婦空相笑池上羣鷗盡欲飛更乞大賢容小隠益看愚谷有光輝

竇叔向

夏夜宿表兄宅話舊

夜合花開香滿庭夜深微雨醉初醒逺書珍重何曾達舊事淒涼不可聽去日兒童皆老大昔年親友半凋零明朝又是孤舟別愁見河橋酒幔靑

張志和

漁父

八月九月蘆花飛南溪老人垂釣歸秋山入簾翠滴滴野艇倚檻云依依卻把魚竿尋小徑閒梳鶴髮對斜暉翻嫌四皓曾多事出爲儲皇定是非

嚴維

送崔同使往睦州兼寄薛司戶

如今相府用英髦獨往南州肯告勞冰水近開漁浦出雪云初捲定山髙木奴花映桐廬縣靑雀舟隨白鷺濤使者應須訪亷吏府中惟有範功曹

崔峒

題同官李明府書捨

松堂寂寂對煙霞五栁門前聚晚鴉流水聲中視公事寒山影裏見人家觀風共羙新爲政計日還應更觸邪可惜陶濳無限興不逢籬菊正開花

送韋八少府判官歸東京

成世業紫眞官文似相如貌勝潘鴻雁南飛人獨去雲山一別歲將闌淸淮水急桑林晚古驛霜多柿葉寒瓊樹相思何日到銀鉤數字莫爲難

寄上韋蘇州兼呈吳縣李明府

數年湖上謝浮名竹杖紗巾遂稱情云外有時逢寺宿日西無事傍江行陶濳縣裏看花發庾亮樓中對月明誰念獻書來萬里君王深在九重城

贈竇十九【時公車待詔長安】

靈臺暮宿意多違木落花開羨客歸江海幾時傳錦字風塵不覺化緇衣山陽會裏同人少灞曲農時故老稀幸得漢皇容直諫憐君未遇覺人非

耿湋

塞上曲

慣習干戈事鞍馬初從少小在邊城身微久屬千夫長家逺多親五郡兄懶說疆塲曾大獲且悲年鬢老長徵塞鴻過盡殘陽裏樓上嗚嗚暮角聲

上裴行軍中丞

胡塵已滅天山外閉閤陰陰日復曛櫪上驊驑嘶皷角門前老將識風雲旌旗四面髙秋見絲竹千家靜夜聞莫道古來多計防功成惟有李將軍

送友人歸南海

逺別悠悠白髮新江潭何處是通津潮聲偏懼初來客海味惟甘久住人漠漠煙光前浦晚靑靑艸色定山春汀洲更有南回雁亂起聨翩北向秦

張繼

會稽郡樓雪霽

江城昨夜雪如花郢客登樓望霽華夏禹壇前仍聚玉西施浦上更飛沙簾櫳向晚寒風度睥睨初晴落景斜數處微明銷不盡湖山靑映越人家

張南史

陸勝宅秋雨中探韻同前

同人永日自相將深竹閒園偶辟疆已被秋風教憶鱠更聞寒雨動飛觴【物理俱羙情致兼深】歸心莫問三江水旅服從霑九日霜醉裏欲尋騎馬路蕭條是處有垂楊

於鵠

醉後寄山中友人

昨日山家春酒濃野人相勸久從容獨憶卸冠眠細艸不知誰送出深松都忘醉後逢亷度不省歸時見魯恭知已尙嫌身酩酊路人應恐笑龍鐘

送宮人入道

十五吹簫入漢宮看修水殿種芙蓉自傷白髮辭金屋許著黃冠向雪峯解語老猿開曉戶學飛鶵鶴落髙松定知別後宮中伴遙聽緱山半夜鐘

唐詩品彚卷八十六

欽定四庫全書

唐詩品彚卷八十七

明髙棅編

七言律詩六

接武【下】

李益

送賈校書東歸寄振上人

北風吹鴈數聲悲況指前林是別時秋艸不堪頻送逺白雲何處更相期山隨匹馬行看暮路入寒城獨去遲爲向東州故人道江淹已擬惠休詩

鹽州過胡兒飲馬泉

緑楊著水艸如煙舊是胡兒飲馬泉幾處吹笳明月夜何人倚劍白雲天從來凍合關山路今日分流漢使前莫道行人照容鬢恐驚憔悴入新年

鸛雀樓

鸛雀樓西百尺檣汀洲雲樹共茫茫漢家簫鼔空流水魏國山河半夕陽事去千年猶恨速愁來一日卽爲長風煙並起思鄕望逺目非春亦自傷

朱灣

過宣上人湖上蘭若

十年湖上結幽期偏向東林遇逺師未道姓名童子識不詶言語上人知閒花落地滋苔徑細雨和煙著柳枝問我別來何所得解將無事當無爲

同逹奚宰遊竇子明仙壇

松檜陰深一逕微中峯石室到人稀仙官不住靑山在故老相傳白日飛華表問栽何歲木片雲畱著去時衣今朝茂宰尋眞處蹔駐雙鳬且莫歸

平陵寓居再逢寒食

幾廻江上泣途窮每遇良辰嘆轉蓬火燧知從新節變灰心還與故人同莫聽黃鳥愁啼處自有花開久客中貧病固應無撓事但將懷抱醉春風

權徳輿

和司門殷員外早秋省中直夜寄荊南衛端公

共嗟王粲滯荊州才子爲郎憶舊遊涼夜偏宜粉署直淸言逺待玉人酬風生北渚煙波濶露下南宮星漢秋早晚得爲同捨旅知君兩地結離憂

送張閣老中丞持節弔回鶻

旌斾翩翩擁漢官君行當得逺人歡分職南臺知禮重校書東觀見才難金章玉節鳴騶逺白艸黃雲出塞寒欲散別愁惟有酒蹔煩賓從駐徵鞍

田家卽事

閒臥蔾牀對落暉翛然便覺世情非漠漠稻花資旅食靑靑荷葉制儒衣山僧相勸期中飯漁父同遊或夜歸待學尙平婚嫁畢渚煙溪月共忘機

待漏假寐夢歸江東舊居因寄惠闍蔾茅處士【時徳輿秉政未果會故也】

十年江浦臥郊園閒夜分明結夣魂舍下煙蘿通古寺湖中雲雨到前軒南宗長老知心法東郭先生識化源覺後忽聞淸漏曉又隨簮佩入君門

戴叔倫

贈司空拾遺

侍臣何事辭云陛江上彈冠見雪花望闕未承丹鳳詔開門空對楚人家陳琳艸奏才還在王粲登樓興不賖髙館更容塵外客仍令歸去待瓊華

越溪村居

年來橈客寄禪扉多話貧居在翠微黃雀數聲催柳變淸溪一路踏花歸空林野寺經過少落日深山伴侶稀負米到家春未盡風蘿閒掃釣魚磯

贈韓道士【皷吹作張沙詩】

日莫秋風吹野花上淸歸客意無涯桃源寂寂煙霞閉天路悠悠星漢斜還似世人生白髮定知仙骨變黃芽東城南陌頻相見應是壺中別有家

張濯

題舜廟

古都遺廟出河汾萬代千秋仰聖君蒲阪城邊長逝水蒼梧野外不歸云寥寥薦設魂應在寂寂虞篇徳己聞向晚風吹庭下栢猶疑琴曲詠南薰

楊巨源

送定法師歸蜀法師卽紅樓院供奉廣宣上人兄弟

鳳城初日照紅樓禁寺公卿識惠休詩引棣華沾一雨經分貝葉向雙流孤猿學定前山夕逺鴈傷離幾地秋空性碧雲無處所約公曾許剡溪遊

贈史開封

天低芳艸誓師壇鄧艾心知戰地寛皷角迥臨霜野曙旌旗髙對雪峯寒五營向水紅塵起一劍當風白日看曾從伏波徵絕域磧西蕃部怯金鞍

奉寄通州元九侍禦

大明宮殿郁蒼蒼紫禁龍樓直署香九陌華軒爭道路一枝寒玉任煙霜須聽瑞雪傳心語莫被啼猿續淚行共說聖明容直气期君新歲奉恩光

早朝

鐘傳淸禁才應徹漏報仙闈儼己開雙闕薄煙籠菡蓞九成初日照蓬萊朝時但向丹墀拜仗下方從碧殿回聖道逍遙更何事願將巴曲贊康哉

元日含元殿下立仗上門下相公

臨軒啟扇似云收率土朝天劇水流瑞色含春當正殿香煙捧日在髙樓三朝气早迎恩澤萬歲聲長繞冕旒請問漢家功第一麒麟閣上識鄼侯

酬於駙馬

芳時碧落心應斷今日淸詞事不同瑤艸秋殘仙圃在彩雲天逺鳳樓空晴花暖送金羈影涼葉寒生玉殿風長得聞詩歡自足會看春露濕蘭叢【郝新齋曰春露濕蘭叢爲公主先逝而有子也六義中爲興也】

贈張將軍

關西諸將揖容光獨立營門劍有霜知愛魯連歸海上肯令王翦在頻陽天晴紅幟當山滿日暮淸笳入塞長年少功髙人最美漢家壇樹月蒼蒼【郝新齋曰言漢將之壇己爲陳迹不若將軍年少功髙抑彼揚此之意也】

和矦大夫秋原山觀徵人回

兩河戰罷萬方淸原上軍回識舊營立馬望云秋塞靜射雕臨水晚天晴戍閒部伍分岐路地逺家鄕寄斾旌聖代止戈資廟略諸侯不復更長徵

送澹公歸嵩山龍潭寺葬本師

野煙秋水蒼茫逺禪境眞機去住閒雙樹爲家思舊壑千花成塔禮寒山洞宮曾向龍邊宿云徑應從鳥外還莫戀本師金骨地空門無處復無關

武元衡

荊帥

金貂再入三公府錦帳連封萬戶侯簾捲靑山巫峽曉云凝碧樹渚宮秋劉琨坐笑風生苑謝朓裁詩月滿樓白雪調髙歌不得美人南國翠蛾愁

春題龍門香山寺

眾香天上梵仙宮鐘磬寥寥半碧空淸景乍開松嶺月亂流長響石樓風山河杳映春云外城闕參差曉樹中欲盡出尋那可得三千世界本無窮

劉禹鍚

金陵懷古

王濬樓船下益州金陵王气黯然收千尋鐵鎖沈江底一片降旗出石頭人世幾回傷往事山形依舊枕寒流今逢四海爲家日故壘蕭蕭蘆荻秋【元防之韋楚客與錫防於白樂天之居各賦金陵懷古劉無遲意滿引一揮而成白公曰四子探驪龍吾子先得其珠其餘驎甲何爲三公於是罷吟】

荊門道懷古

南國山川舊帝畿宋臺梁館尙依稀馬嘶古樹行人歇麥秀空城野雉飛風吹落葉塡宮井火入荒陵化寶衣徒使詞臣庾開府咸陽終日苦思歸

松滋渡望峽中

渡頭輕雨灑寒梅雲際溶溶雪水來夣渚艸長迷楚望夷陵土黑有秦灰巴人淚應猿聲落蜀客船從鳥道回十二碧峯何處所永安宮外有荒臺

同樂天送河南馮尹學士之任

可憐五馬風流地蹔綴金貂侍從才閣上掩書劉向去門前修刺孔融來【方虛谷云馮自館閣出爲河南尹用事甚精】崤陵路靜寒無雨洛水橋長晝起雷卻羨府中棠棣好先於城外百花開

柳宗元

登柳州城樓寄漳汀封連四州刺史

城上髙樓接大荒海天愁思正茫茫驚風亂颭芙蓉水密雨斜侵薜荔墻嶺樹重遮千里目江流曲似九回膓共來百越文身地猶自音書滯一鄕

別捨弟宗一

零落殘魂倍黯然雙垂別淚越江邊一身去國六千里萬死投荒十二年桂嶺瘴來云似墨洞庭春盡水如天欲知此後相思夣長在荊門郢樹煙

韓愈

奉和庫部盧四兄曹長元日朝回【盧汀也】

天仗宵嚴建羽旄春云送色曉雞號金鑪香動螭頭暗玉佩聲來雉尾髙戎服上趨承北極儒冠列侍映東曹太平時節難身遇郎署何須笑二毛

和水部張員外宣政殿賜百官櫻桃詩

漢家舊種光明殿炎帝還書本艸經豈似滿朝承雨露共看傳賜出靑防香隨翠籠擎初到色映銀盤寫未停食罷自知無所報空然愧汗仰皇扄

晉公破賊回重拜臺司以詩示幕中賓客愈奉和

南伐旋師太華東天書夜到冊元功將軍舊壓三司貴相國新兼五等崇鴛鷺欲歸仙仗裏熊羆還入禁營中長慚典午非材賦得就閒官卽至公

陳羽

長安臥病秋夜言懷【唐音作盧綸詩】

九重門鎖禁城秋月過南宮漸映樓紫陌夜深槐露滴碧空云淨火星流淸風刻漏傳三殿甲第歌鐘樂五侯楚客病來鄕思苦寂寥燈下不勝愁

送友人下第東歸

五陵春色泛花枝心醉花前逺別離落第恥爲關右客成名空羨裏中兒都門雨歇愁分處山店燈殘夢到時家住洞庭多釣伴因來相賀語相思

張籍

寒食內宴

城闕沈沈向曉寒恩當冷節賜餘歡瑞煙入處開三殿香雨微時引百官寶樹樓前分繡幕防花廊下映朱闌宮筵戲樂年年別已得三回對禦看

寄蘇州白二十一使君

三朝岀入紫微臣頭白金章未在身登第早年同座主題書今日異州人閶門柳色煙中逺茂苑鶯聲雨後新此處吟詩向山寺知君忘卻曲江春

王建

早春午門西望

百官朝下午門西塵起春風滿禦堤黃帕蓋鞍呈過馬紅羅纏項鬭回雞館松枝重墻頭岀渠柳條長水靣齊惟有教坊南艸色古城陰處冷淒淒

獻王樞宻

先朝行坐鎭相隨今上春宮見長時脫下禦衣親賜著進來龍馬每敎騎長承密防歸家少獨奏邊機出殿遲不是大家頻向說九重爭得外人知【建初爲渭南尉與宦者王守澄有宗人之分因過飲以相戲守澄深恨曰吾苐所作宮詞禁掖深邃何以知將劾奏建因賦此篇以解之其事遂寢】

白居易

尋郭道士不遇

郡中乞假來相訪洞裏朝元去不逢看院只畱雙白鶴入門惟見一靑松藥鑪有火丹應伏云碓無人水自舂欲問參同契中事未知何日得相從

與劉夣得偶同到惇詩宅感而題壁

山東才副蒼生望川上俄驚逝水波履道淒涼新第宅宣城流落舊笙歌園荒惟有薪堪采門冷兼無雀可羅今日相隨偶同到傷心不是故經過

元稹

和樂天早春見寄

雨香雲淡覺微和誰送春聲入棹歌萱近北堂穿土艸柳偏東靣受風多湖添水色消殘雪江送潮頭湧漫波同受新年不同賞無由縮地欲如何

殷堯藩

和趙相公登鸛雀樓

危樓髙架泬寥天上相門登立防旃樹色到京三百里河流歸漢幾千年晴峯聳日當周道秋谷垂花滿舜田雲路何人見髙志最看西靣赤闌前

賈島

早秋寄題天竺靈隱寺

峯前峯後寺新秋絕頂髙牕見沃州人在定中聞蟋蟀鶴曾棲處掛獼猴山鐘夜度空江水汀月寒生古石樓心憶懸防身未遂謝公此地昔曾遊

送羅少府歸牛渚

作尉長安始三日忽思牛渚夢天臺楚山逺色獨歸去灞水空流相送回霜覆鶴身松子落月分螢影石房開白雲多處應頻到寒澗泠泠潄古苔

題虢州吳郎中三堂

無窮艸樹昔誰栽新起臨湖白石臺半岸沙泥孤鶴立三堂風雨四門開荷翻團露驚秋近柳轉斜陽過水來昨夜北樓堪朗詠虢城初鎖月徘徊

姚合

和髙諫議防兼賓客時入翰苑

兼秩恩歸第一流時防仙路向瀛洲鐘聲迢逓銀河曉林色蔥蘢玉露秋紫殿講筵鄰禦座靑宮賓榻入龍樓從來共結歸仙侶今日多應獨自休

和劉禹鍚主客冬初拜表懷上都故人

九陌喧喧騎吏催百官拜表禁城開林疎曉日明紅葉塵靜寒霜覆緑苔玉佩聲微班始定金函光動按初來此時共想朝天客謝食方從閣裏回

送源中丞使新羅

丹墀召對使殊方官重霜臺紫綬光玉節在船淸海怪金函開詔拜夷王云晴漸覺山川異風便那知道路長誰得似君將雨露海東萬里灑扶桑

送劉禹錫郎中赴蘇州

三十年來天下名銜恩東守闔閭城初經函谷眠山驛漸入梁園問水程霽日滿江寒浪靜春風繞郭白蘋生虎丘野寺吳中少誰伴吟詩月裏行

送貞實上人歸杭州天竺寺

石橋寺裏最淸涼聞說茅庵寄上方林外猿聲連院磬月中湖色到禪牀他生念我身何在此世惟師性亦忘九陌相逢千里別靑山重疊樹蒼蒼

王初

送葉秀才

快騎瓏刻玉羈河梁返照上徵衣層冰春近蟠龍起九澤雲閒獨鶴飛行想北山淸夢斷重遊西洛故人稀漢廷狗監深知己有日前驅負弩歸

李紳

憶夜直金鑾奉詔

月當銀漢玉繩低深聽簫韶碧落齊門壓紫垣髙綺樹閣連靑近丹梯墨宣外渥催飛詔艸定新恩促換題明日獨歸花路逺可堪人世隔云霓

過鐘陵長慶三年餘除江西觀察使奉詔不之任而作

龍沙江尾抱鐘陵水郭津橋晚景澄江對楚山千里月郭連漁浦萬家燈省拋雙斾辭榮寵遽落丹霄起愛憎惆悵舊遊同艸露卻思恩顧一沾膺

江南暮春寄家

洛陽城見梅迎雪魚口橋逢雪送梅劍水寺前芳艸合鏡湖亭上野花開江鴻斷續翻云去海燕差池拂水回想得心知寒食近濳聽喜鵲望歸來

入泗口

洪河一派淸淮接堤艸蘆花萬里秋煙樹蒼茫分楚澤海云明滅見揚州望深江漢連天逺思起鄕關滿眼愁惆悵路岐眞此處夕陽西沒水東流

周賀

贈厲侍禦

山松徑與瀑泉通巾舄行吟想越中塞鴈去經華表末鄕僧來自海濤東關分河漢秋鐘絕露滴狝猴夜嶽空抱疾因尋周柱史杜陵寒葉落無窮

泗上逢韓司徒歸北

多病十年無舊識滄洲亂後只逢君已知罷秩辭瀧水相勸移家住嶽雲泗上旅防侵疊浪雪中歸路踏荒墳更爲此別愁應老書札何由到北軍

唐詩品彚卷八十七

欽定四庫全書

唐詩品彚卷八十八

明髙棅編

七言律詩七

正變

李商隱

隋宮

紫泉宮殿鎖煙霞欲取蕪城作帝家玉璽不緣歸日角錦帆應是到天涯於今腐艸無螢火終古垂楊有暮鴉地下若逢陳後主豈宜重問後庭花

籌筆驛

魚鳥猶疑畏簡書風雲長爲防儲胥徒令上將揮神筆終見降王走傳車管樂有才終不沗關張無命復何如他年錦裏經祠廟梁甫吟成恨有餘【詩眼云首言其號令嚴明千百年後魚鳥猶畏之次言忠義貫神明風雲猶防其藩籬壁壘至於三聯屬對淸切有意他人不能及】

九成宮

十二層城閬苑西平時避暑拂虹霓云隨夏后雙龍尾風逐周王八駿蹄吳嶽曉光連翠巘甘泉晚景上丹梯荔枝盧橘沾恩澤鸞鵲天書濕紫泥

馬嵬

海外徒聞更九州他生未卜此生休空聞虎旅鳴宵柝無復雞人報曉籌此日六軍同駐馬當時七夕笑牽牛如何四紀爲天子不及盧家有莫愁【詩眼云首聯語淸切髙雅故不用愁怨墮淚等語而聞者爲之深悲次聯如親扈明皇寫出當時意味三聯語益奇世人但稱巧防不識其髙情逺韻可嘆也】

茂陵

漢家天馬出蒲梢苜蓿橊花徧近郊內苑只知衘鳯觜屬車無復挿雞翹玉桃偸得憐方朔金屋妝成貯阿嬌誰料蘇卿老歸國茂陵松栢雨瀟瀟

碧城

碧城十二曲闌干犀辟塵埃玉辟寒閬苑有書多附鶴女墻無樹不棲鸞星沈海底當窻見雨過河源隔坐防若是曉星明又定一生長對水晶盤

富平少侯

七國三邊未到憂十三身襲富平侯不收金彈拋林外卻惜銀牀在井頭防樹轉燈珠錯落繡檀回枕玉雕鎪當關莫報侵晨客新得佳人字莫愁

少年

外戚平羌第一功生年二十有重封直登宣室螭頭上橫過甘泉豹尾中別館覺來雲雨夢後門歸去蕙蘭叢防陵夜獵遊田竇不識寒郊自轉蓬

促漏【此篇擬湥宮怨女而作】

促漏遙鐘動靜聞報章重疊杳難分舞鸞鏡匣收殘黛睡鴨香鑪換夕燻歸去豈知還向月夢來何處更爲雲南塘漸暖蒲堪結兩兩鴛鴦防水紋【郝新齋云恨不如姮娥入月神女爲云乂不如禽鳥之有匹也又感之辭也】

聞歌

斂笑凝眸意欲歌髙云不動碧嵯峨銅臺罷望歸何處玉輦忘來事幾多靑冢路邊南雁盡細腰宮裏北人過此聲腸斷非今日香炧燈光柰爾何

錦瑟

錦瑟無端五十弦一弦一柱思華年莊生曉夢迷蝴蝶望帝春心托杜防滄海月明珠有淚藍田日暖玉生煙此情可待成追憶秪是當時已惘然【緗素雜記云李義由此詩山谷讀之殊不曉其意以問東坡答曰古今樂志云錦瑟其弦五十柱亦如之其聲也適怨淸和按李詩中四句曲盡其意唐史稱其瑰邁奇古信焉】

寫意

燕鴈迢迢隔上林髙秋望斷正長吟人間路有潼江險天外山惟玉壘湥殘日花間畱返照片雲城上結層陰三年已制思鄕淚更入新年恐不禁

哭劉蕡

上帝深居閉九閽巫咸不下問銜寃廣陵別後春濤隔湓浦書來秋雨翻只有安仁能作誄何曾宋玉解招魂平生風義兼師友不敢同君哭寢門

許渾

秋日早朝

宵衣應待絕更籌環佩鏘鏘月下樓井轉轆轤千樹曉鎖開閶闔萬山秋龍旂盡引趨金殿雉扇才分拜玉旒虛戴鐡冠無事日滄江歸去老漁舟

淩歊臺

宋祖淩歊樂未回三千歌舞宿層臺湘潭云盡暮煙【一作山】出巴蜀雪消春水來行殿有基荒薺合寢園無主野棠開百年便作萬年計巖畔古碑空緑苔

咸陽城東樓

獨上髙城萬里愁蒹葭楊栁似汀洲溪云初起日沈閣山雨欲來風滿樓鳥下緑蕪秦苑夕蟬鳴黃葉漢宮秋行人莫問當年事故國東來渭水流

登故洛陽城

禾黍離離半野蒿昔人城此豈知勞水聲東去市朝變山勢北來宮殿髙鴉噪暮雲歸古堞鴈迷寒雨下空壕可憐嶺登仙子猶自吹笙醉碧桃

金陵懷古

玉樹歌殘王气終景陽兵合戍樓空楸梧逺近千官冢禾黍髙低六代宮石燕拂云晴亦雨江豚吹浪夜還風英雄一去豪華盡惟有靑山似洛中

姑蘇懷古

宮館余基倚棹過黍苗無限獨悲歌荒臺麋鹿爭新艸空苑鳬鷖占淺莎吳岫雨來虛檻冷楚江風急遠帆多可憐國破忠臣死日日東流生白波

驪山

聞說先皇醉碧桃日華浮動郁金袍風隨玉輦笙歌迥云捲珠簾劍佩髙鳯駕北歸山寂寂龍輿西幸水滔滔蛾眉沒後巡遊少瓦落空墻見野蒿

題衛將軍廟【序云將軍名逖陽羨人髙祖始建義旗逖以勇藝進備行列泊禽竇建徳逖特挾鎗劍前後突翼太宗奇之天下定錄其功拜將軍宿衛以母老乞歸侍許之及卒邑人懷其賢廟於荊溪以平生弓甲懸廟下歲時祠祭而國史闕書其人因題詩於廟】

武牢關上護龍旗挾槊彎弓馬上飛漢業未興王霸在秦軍才散魯連歸墳穿大澤埋金劍廟枕長溪掛鐵衣欲奠忠防何處問葦花楓葉雨霏霏

祗命南海廬陵逢表兄軍倅奉使淮海別後卻寄是詩

盧橘花香拂釣磯羙人猶舞越羅衣三洲水淺魚來少五嶺山髙鴈到稀客路晚依紅樹宿鄕關朝望白雲歸交親不念徵南吏昨夜風防去似飛

潁川從事西湖亭燕餞

西湖淸防不知回一曲離歌酒一杯城帶夕陽聞皷角寺臨秋水見樓臺蘭堂客散蟬猶噪桂檝人稀鳥自來獨想徵車過鞏洛此中霜菊繞潭開

州畱別李詡

泣玉三年一見君白衣顦顇更離羣楊堤惜別春潮晚花榭畱歡夜漏分孤館宿時風帶雨遠帆歸處水連云悲歌曲盡莫重奏心繞關河不忍聞

寓居開元精舍酬薛秀才見貽

知已蕭條信陸沈茂陵扶疾臥西林芰荷風起客堂靜松桂月髙僧院深淸露下時傷旅鬢白雲歸處寄鄕心勞君詩思猶相憶題在空齋夜夜吟

乘月棹舟送大歷寺靈聰上人不及

萬峯秋盡百泉淸舊鎖禪扉在赤城楓浦客來煙未散竹牕僧去月猶明杯浮野渡魚龍逺錫響空山虎豹驚一字不畱何足訝白雲無路水無情

晚自朝臺至韋隱君郊園

秋來鳬鴈下方塘系馬朝臺步夕陽村逕繞山松葉暗柴門臨水稻花香雲連海气琴書潤風帶潮聲枕簟涼西去磻溪猶萬里可能垂白待文王

村捨

尙平多累自歸難一日身閒一日安山逕晚云收獵网水門涼月掛魚竿花間酒气春風逺竹裏棋聲夜雨寒三頃水田秋更熟北牕誰拂舊塵冠

臥疾

寒牕燈盡月斜輝佩馬朝天獨掩扉淸露巳凋秦塞栁白雲空長越山薇病中送客難爲別夢裏還家不當歸惟有寄書書未得臥聞燕鴈向南飛

晨起白雲樓寄龍興江凖上人兼呈竇秀才

玆樓今是望鄕臺鄕信全稀曉鴈哀山翠萬重當檻出水光千里抱城來東巖月在僧初定南浦花殘客未回欲弔靈均能賦否秋風還有木蘭開

劉滄

咸陽懷古

經過此地無窮事一望淒然感廢興渭水故都秦二世咸陽秋艸漢諸陵天空絕塞聞邊鴈葉盡孤村見夜燈風景蒼蒼多少恨寒山半出白雲層

鄴都懷古

昔時覇業何蕭索古木惟多鳥雀聲芳艸自生宮殿處牧童誰識帝王城殘春楊栁長川迥落日蒹葭逺水平一望靑山便惆悵西陵無主月空明

長洲懷古

野燒空原盡荻灰吳王此地有樓臺千年事往人何在半夜月明潮自來白鳥影從江樹沒淸猿聲入楚云哀停車日晚薦蘋藻風靜寒塘花正開

浙江晚渡懷古

蟬噪秋風滿古堤荻花寒渡思淒淒潮聲歸海鳥初下艸色連江人自迷碧落晴分平楚外靑山晚出穆陵西此來一見垂綸者卻憶舊居明月溪

經麻姑山

麻姑此地煉神丹寂寞煙霞古竈殘一自仙娥歸碧落幾年春雨洗紅蘭帆飛震澤秋江逺雨過陵陽晚樹寒山頂白雲千萬片時聞鸞鶴下仙壇

江行書事

逺渚兼葭覆緑苔姑蘇南望思徘徊空江獨樹楚山背暮雨孤舟吳苑來人度深秋風葉落鳥飛殘照水煙開寒潮欲上泛蘋藻寄薦三閭情自哀

題龍門僧房

靜室遙臨伊水東寂寥誰與此身同禹門山色度寒磬蕭寺竹聲來晚風僧宿石龕殘雪在鴈歸沙渚夕陽空偶將心地問髙士坐指浮生一夢中

宿天壇觀

沐髮淸齋宿洞宮桂花松韻滿巖風紫霞曉色秋山霽碧落寒光夜月空華表鶴聲天外迥蓬萊仙界海門通心一悟虛無理寂寞珠象罔中

入關畱別主人

此來多愧食魚心東閣將辭更一吟疋馬客程秋艸合萬蟬關樹古槐深風生古渡河聲急鴈過寒原嶽勢侵對酒相看自無語幾多離思入瑤琴

題馬太尉華山莊

別開池館背山陰近得幽奇物外心竹色拂云連嶽寺泉聲帶雨出溪林一庭楊栁春光莫三逕煙蘿晚翠深自是功成閒劍履西齋長臥對瑤琴

題王校書山齋

猿鳥無聲晝掩扉寒原隔水到人稀云晴古木月初上雪滿空庭鶴未歸藥圃地連山色近樵家路入樹煙防棲遲慣得滄浪思云閣還應夢釣磯

秋日山齋卽事

衡門無事閉蒼苔籬下蕭疏野菊開半夜秋風江色動滿山寒葉雨聲來鴈飛關塞霜初落書寄鄕山客未廻獨坐髙牕此時節一彈瑤瑟自成哀

寓居寄友人

雨餘虛館竹陰淸獨坐書牕軫旅情芳艸衡門無馬迹古槐深巷有蟬聲夕陽云盡嵩峯出逺岸煙銷洛水平入夜南原賞佳景月髙風定苦吟生

秋日山寺懷友人

蕭寺樓臺對夕陰淡煙疏磬散空林風生寒渚白蘋動霜落秋山黃葉深云盡獨看晴塞鴈月明遙聽逺村碪相思不見又經歲坐向松牕彈玉琴

送李休秀才歸嶺中

南泛孤舟景自饒蒹葭汀浦晚蕭蕭秋風漢水旅愁起寒木楚山歸思遙獨夜猿聲和落葉空江月色帶回潮故園新過重陽節黃菊滿籬應未凋

送元敍上人歸上黨【時罷兵】

太行關路戰塵收白日思鄕別沃州薄暮焚香臨野燒淸晨潄齒涉寒流溪邊殘壘空云木山上孤城對驛樓此去寂寥尋舊迹蒼苔滿徑竹齋秋

和友人憶洞庭舊居

客捨經時益苦吟洞庭猶憶在前林靑山殘月有歸夢碧落片雲生逺心谿路煙開江月出艸堂門掩海濤深因君話舊起愁思隔水數聲何處碪

畱別崔幹秀才昆仲

汶陽離思水無窮去住情深夢寐中歲晚虫鳴寒艸露日斜蟬噪古槐風川分逺嶽秋光靜云盡遙天霽色空對酒不能傷此別尺書慿鴈往來通

寄逺

西園楊栁暗驚秋寶瑟朱弦結逺愁霜落鴈聲來紫塞月明人夢在靑樓蕙心迢逓湘雲暮蘭思縈廻楚水流錦字織成添別恨關河萬里路悠悠

唐詩品彚卷八十八

欽定四庫全書

唐詩品彚卷八十九

明髙棅編

七言律詩八

餘響

杜牧

九日齊山登髙

江涵秋影鴈初飛與客攜壺上翠微塵世難逢開口笑菊花須揷滿頭歸但將酩酊酬佳節不用登臨怨落暉古往今來只如此牛山何必淚沾衣

寄題甘泉寺北軒【潤州】

曽上蓬萊宮裏行北軒闌檻最畱情孤髙堪弄桓伊笛縹宜聞子晉笙天接海門秋水色煙籠隋苑暮鐘聲他年防著荷衣去不向山僧道姓名

題宣州開元寺水閣【閣下苑溪夾居人】

六朝文物艸連空天澹雲閒今古同鳥去鳥來山色里人謌人哭水聲中深秋簾幙千家雨落日樓臺一笛風惆悵無因見範蠡參差煙樹五湖東

題靑雲館【屬商於】

虯蟠千仞劇羊膓天府由來百二彊四皓有芝輕漢祖張儀無地與懷王帳連云影蘿陰合枕繞泉聲客夢涼深處防容髙尙者水苗三頃百株桑

早鴈

金河秋半虜開雲際驚飛四散哀仙掌月明孤影過長門燈暗數聲來須知胡騎紛紛在豈逐秋風一一回莫厭瀟湘少人處水多菇米岸莓苔

薛逢

送靈州田尙書

陰風獵獵滿旌竿白艸颼颼劍防攢九姓羌渾隨漢節六州蕃落從戎鞍霜中入塞雕弓響月下翻營玉帳寒今日路旁誰不指穰苴門戶慣登壇

趙嘏

長安晚秋

云物淒涼拂曙流漢家宮闕動髙秋殘星防防鴈橫塞長笛一聲人倚樓【杜紫微賞味不已稱爲趙倚樓】紫艶半開籬菊靜紅衣落盡渚蓮愁鱸魚正羙不歸去空戴南冠學楚囚

齊安早秋

流年堪惜又堪驚砧杵風來滿郡城髙鳥過時秋色動徵防落處暮云平思家正嘆江南景聽角仍含塞北情此日沾襟念岐路不知何處是前程

東望

楚江橫在艸堂前楊栁洲邊載酒船兩見梨花歸不得毎逢寒食一潸然斜陽映閣山當寺防緑含風樹滿天同郡故人攀桂盡把詩吟向泬寥天

長安月夜與友人話故山

宅邊秋月浸苔磯日日持竿去不歸楊栁風多潮未落蒹葭霜冷鴈初飛重嘶馬匹吟紅葉卻聽疏鐘憶翠防今夜秦城滿樓月故人相見一沾衣

題橫水驛雙峯院松

故園溪上雪中別野館門前云外逢白髮漸多何事苦淸陰長在好相容迎風防拂朝天騎帯月猶含度嶺鐘更憶葛洪丹井畔數株臨水欲成龍

發剡中【武徳中置嵊州】

正懷何謝俯長流更覽余封識嵊州樹色老依官舍晚溪聲涼傍客衣秋南巖气爽橫郛郭天姥云晴拂寺樓日暮不堪還上馬蓼花風起路悠悠

登安陸西樓

樓上華筵日日開眼前人事秪堪哀徵車自入紅塵去逺水長穿緑樹來雲雨暗更歌舞伴山川不盡別離杯無由並寫春風恨欲下鄖城首重回

九日陪越州元相燕山寺

佳晨何處泛花遊丞相筵開水上頭雙影斾揺山雨霽一聲歌動寺云秋林光靜帯髙城晚湖色寒分半檻流共賀萬家逢此節可憐風物似荊州

經漢武泉

芙蓉苑裏起淸秋漢武泉聲落禦溝他日江山映蓬鬢二年楊栁別漁舟竹間駐馬題詩去物外何人識醉遊盡把歸心付紅葉晚來隨水向東流

李逺

聽話叢臺

有客新從趙地回自言曽上古叢臺雲遮襄國天邊去樹繞漳河地裏來弦管變成山鳥哢綺羅畱作野花開金輿玉輦無行迹風雨惟知長緑苔

劉得仁

奉和翰林丁侍郎禁署早春晴望

禦林聞有早鶯聲玉檻春香九陌晴寒著霽雲歸紫閣暖浮佳气動皇城宮池日到冰初解輦路風吹艸欲生鴛侶此時皆賦詠商山雪在思尢淸

姚鵠

送友人出塞

帝城春色著寒梅去恨離懷醉不開相別欲將何計免此行應又隔年回入河殘日雕西盡捲雪驚蓬馬上來有志莫忘淸塞學眾傳君負佐王才

送貴鏈師供奉赴上都

縮地周遊不計程古今應只有先生巳同化鶴臨華表又見驂龍向玉淸蘿磴靜攀云共過雪壇當醮月孤明無因相逐朝天帝空羨煙霞得送迎

項斯

送宮人入道

願隨仙女董雙成王母前頭結伴行初戴玉冠多誤拜欲辭金殿別稱名將敲碧落新齋磬卻進昭陽舊賜箏旦暮焚香繞壇上步虛猶作按謌聲

溫庭筠

蘇武廟

蘇武魂銷漢史前古祠髙樹兩茫然云邊鴈斷胡天月壠上羊歸塞艸煙回日樓臺非甲帳去時冠劍是丁年茂陵不見封侯印空向秋波哭逝川

過馬嵬驛

穆帝曽爲物外遊六龍經此暫淹畱返魂無驗靑煙滅埋血空成碧艸愁香輦卻歸長樂殿曉鐘還下景陽樓甘泉不復重相見誰道文成是故侯

回中作

莽莽云空逺色愁嗚嗚戍角上髙樓吳姫怨思吹雙管燕客悲謌動五矦千里關山邊艸暮一星烽火朔云秋夜來霜重西風起壠水無聲噎【一作凍】不流

休澣日謁西掖所知因成長句

赤墀髙閣自從容玉女牕扉報曙鐘日麗九華靑闥雨晴雙闕翠防峯毫端蕙露滋仙艸琴上薰風入禁松荀令鳯池春婉娩好將餘潤變魚龍

河中陪節度遊河亭

倚防愁立獨徘徊欲賦慙非宋玉才滿座山光搖劍防繞城波色動樓臺鳥飛天外斜陽盡人過橋邊倒影來添得五湖多少恨柳花飄蕩似寒梅

寄淸涼寺僧

石路無塵竹徑開昔年曾伴戴顒來牕間半偈聞鐘後松下殘棋送客回簾向玉峯藏夜雪砌因藍水長秋苔白蓮社裏如相問爲說遊人是姓雷

開聖寺

路分磎石夾煙叢十里蕭蕭古樹風出寺馬嘶秋色裏向陵鴉亂夕陽中竹間泉落山廚靜塔下僧歸殿影空猶有南朝舊碑在恥將興廢問休公

過陳琳墓

曾於靑史見遺文今日飄零過古墳詞客有靈應識我霸才無主始憐君石麟埋沒藏秋艸銅雀荒涼對暮云莫怪臨風倍惆悵欲將書劍學從軍

雍陶

晴詩

晚虹斜日塞天昏一半山川帶雨痕新水亂侵靑艸路殘煙猶傍緑楊村胡人羊馬休南牧漢將旌旗在北門行子喜聞無戰伐閒看遊騎獵秋原

司馬禮

送孔恂入洛

洛陽古城秋色多送君此去心如何靑山欲暮惜別淚碧艸未盡復離謌前朝冠帶掩金穀舊遊花月經銅駝行人正苦柰分手日落逺水生防波

李頻

樂遊原春望

五陵佳气晚氤氳霸業雄圖勢自分秦地山河連紫【一作楚】塞漢家宮殿入靑雲未央樹色春中見長樂鐘聲月下聞無那楊花起愁思滿天飄落雪紛紛

湘中送友人

中流欲暮見湘煙岸葦無窮接楚天去鴈逺衝云夢雪離人獨上洞庭船風波盡日依山轉星漢通宵向水縣【一作連】零落梅花過殘臘故園歸去又新年

送邊將

防秋戎馬恐來奔詔發將軍出鴈門遙領短兵登隴首獨橫長劍向河源旌旗落日黃雲動鼓角陰風白艸翻若使干戈更深入應聞收得到昆侖

杜荀鶴

舟行卽事

年少髭須雪欲侵別家三日防多心朝隨賈客憂風色夜逐漁翁宿葦林秋水鷺飛紅蓼晚暮山猿叫白雲深重陽酒熟茱萸紫卻向江頭倚棹吟

李郢

贈羽林將軍

虯須憔悴羽林郎曽入甘泉侍武皇雕沒夜云知禦苑馬隨仙仗識天香五湖歸去孤舟月六國平來兩鬢霜惟有桓伊江上笛臥吹三弄送殘陽

送人之嶺南

闗山迢逓古交州嵗晏憐君走馬遊謝氏海邊逢素女越王潭上見靑牛嵩臺月照啼猿曙石室煙含古桂秋回望長安五千里刺桐花下莫淹畱

晚泊松江驛

片防孤客晚夷猶紅蓼花前水驛秋嵗月方驚離別盡煙波仍駐古今愁雲陰故國山川暮潮落空江网罟收還有吳娃舊歌曲棹聲遙散采菱舟

江亭春霽

江蘺漠漠荇田田江上云亭霽景鮮蜀客防檣背歸燕楚山花木怨啼鵑春風掩映千門桞曉色淒涼萬井煙金磬泠泠水南寺上方僧室翠防連

早秋書懷

髙梧一葉墜涼天宋玉悲秋淚灑然霜拂楚山頻見菊雨零溪樹忽無蟬虛村暮角催殘日近寺歸僧寄野泉靑鬢巳緣多病鑷可堪風景促流年

李羣玉

黃陵廟

小姑洲北浦云邊二女明妝共儼然野廟向江春寂寂古碑無字艸芊芊東風近墓吹芳芷落日深山哭杜鵑猶似含嚬望巡狩九疑如黛隔湘川

送秦鏈師歸嶺公山

仙翁歸臥翠微岑一葉西飛月峽深松徑定知芳艸合玉書應念素塵侵閒雲不系東西影野鶴寧悲去住心蘭渚蒼蒼春欲暮落花流水怨離琴

陸蒙

同皮襲羙訪寂上人

月樓風殿靜沈沈披拂霜華訪道林鳥在寒枝棲影動人依古堞坐禪深明時上阻靑雲步半夜猶追白石呤自是海邊鷗伴侶不勞金偈更降心

崔玨

鴛鴦

翠鬛紅衣舞夕暉水禽情似此禽稀蹔分煙島猶回首只度寒塘亦共飛映霧盡迷朱殿瓦逐梭齊上玉人機采蓮無限蘭橈女笑指中流羨爾歸

李山甫

送職方王郎中吏部劉員外自太原鄭相公幕繼奉徴書歸省署

雙鳯銜書次第飛玉皇催促列仙歸雲開日月臨靑風卷煙霞上紫防蓮影一時空儉府蘭香同處撲堯衣此生長掃朱門者每向人間夢粉闈

賀邢州盧員

紫泥飛詔下金鑾列象分明世仰觀北省諌書藏舊艸南宮郎署握新蘭春歸鳯詔恩波暖曉入鴛行瑞气寒偏是此生棲息者滿衣零淚一時幹

張喬

河中鸛雀樓

髙樓懷古動悲歌鸛雀今無野雀過樹隔五陵秋色早水連三晉夕陽多漁人遺火成寒燒牧笛吹風起夜波十載重來值搖落天涯歸計欲如何

唐彥謙

長陵

長陵髙闕此安劉附葬累累盡列侯丰上舊居無故里沛中原廟對荒丘耳聞明主提三尺眼見愚民盜一壞千載腐儒騎瘦馬渭城斜日重回頭

蒲津河亭

宿雨淸秋霽景澄廣亭髙樹向晨興煙橫博望乘槎水日上文王避雨陵孤棹夷猶期獨往曲防愁絕每長憑思鄕懷古多傷別況此哀吟意不勝

秋霽丰徳寺與貞師詠月

露冷風輕霽魄圓髙樓更在碧山巓四溟水合疑無地八月槎通好上天黯黯星辰環紫極喧喧朝市匝蒼煙夜深獨與巖僧語羣動消聲舉世眠

羅隠

送鄭嚴員外

欲將刀筆潤王猷東去先分聖主憂滿扇好風揺鄭圃一車甘雨別皇州尙書磧冷鴻聲晚僕射陂寒樹影秋從此文星在何處武牢闗外庾公樓

春日憶湖南舊遊寄盧校書

旅榜前年過洞庭曾提刀筆事甘寧玳筵𨿽隔將軍幕珠履頻窺處士星恩重匣中孤劍在夢餘江上數峯靑金貂見鵩嘉賓散回首昭丘一淚零

金陵夜泊

冷煙輕靄傍衰叢此日秦淮駐斷篷棲鳥逺驚行夜火乳鴉髙避落防風地消王气波聲急山帯秋陰樹影空六代精靈人不見懷思應在月明中

羅鄴

秋日懷江上友人

行子寧知煙水勞西風獨自泛徵艘酒醒孤館秋簾捲月滿寒江夜笛髙黃葉夢餘歸朔塞靑山家在極波濤去年今日逢君處鴈下蘆花猿正號

徵人

靑樓一別戍金防力盡秋來破虜圍錦字莫辭連夜織塞鴻長是到春歸正憐漢月當空照不柰胡沙滿眼飛惟有夢魂南去日故鄕山水路依稀

秋日畱別義初上人

塞寺窮秋別逺師西風一鴈倍傷悲每嗟塵世長多事重到禪齋是防時霜嶺自添紅葉恨月溪休和碧雲詞闗河回首便千里飛錫南歸詎可知

髙駢

和王昭符進士贈洞庭趙先生

爲愛君山景最靈角冠秋禮一壇星藥將雞犬雲間試琴許魚龍月下聽自要乘風隨羽客誰同種玉驗仙經煙霞寂寞無人到惟有漁翁過洞庭

方幹

題睦州呂郎中郡內環溪亭

爲是仙才登望處風光便似武陵春閒花半落猶迷蝶白鳥雙飛不避人樹影興余侵枕簟荷香坐久著衣巾暫來此地非多日明主那容借防恂

旅次洋州寓居郝氏林亭

舉目縱然非我有思量似在故山時鶴盤逺勢投孤岫蟬曳殘聲過別枝涼月照窻欹枕倦澄泉繞石泛觴遲靑雲未得平行去夢到江頭身旅羈

龍泉寺絕頂

未明先見海底日良久逺雞才報晨古樹含風常帯雨寒巖四月始知春中天气爽星河近下界時丰雷雨均前後登臨思無盡年年攺換往來人

來鵬

寒食

獨把一杯山館中每驚時節恨飄蓬侵堦艸色連朝雨滿地梨花昨夜風蜀魄啼來春寂寞楚魂吟去月朦朧分明記得還家夢徐孺宅前湖水東

唐詩品彚卷八十九

欽定四庫全書

唐詩品彚卷九十

明髙棅編

七言律詩九

餘響

崔魯

春晚嶽陽言懷

煙花零落過淸明異國光陰老客情云夢夕陽愁裏色洞庭春浪坐來聲天涯一與舊山別江上幾看芳艸生獨倚防幹意難冩暮笳嗚咽起孤城

崔塗

過繡嶺宮【在驪山】

古殿春殘緑野陰上皇曾此駐泥金三城帳屬升平夢一曲鈴闗悵望心苑路暗迷香輦絕繚垣秋斷艸煙深前朝舊物東流在猶爲年年下翠岑

鄭谷

鷓鴣【谷以此詩得名時號爲鄭鷓鴣】

暖戲煙蕪錦翼齊品流應得近山雞雨昬靑艸湖邊過花落黃陵廟裏啼遊子乍聞徵袖濕佳人才唱翠眉低相呼相喚湘江曲苦竹叢深春日西

少華甘露寺

石門蘿逕與天鄰雨檜風篁逺近聞飲澗鹿喧雙派水上樓僧踏一梯云孤煙薄暮闗城沒逺色初晴渭曲分長欲燃燈來此宿北林猨鶴舊同羣

渚宮亂後作

鄕人來話亂離情淚滿殘陽問楚荊白社巳應無故老淸江依舊繞孤城髙秋軍旅齊山樹昔日漁家盡野營牢落故園徵戰後黃花緑蔓上墻生

韓偓

避地寒食

避地淹畱巳自悲況逢寒食欲沾衣殘春孤館人愁坐斜日空園花亂飛路逺漸憂知己少時危又與賞心違一名所系無窮事爭敢當年便息機

春盡

惜春連日醉昬昬醒後衣裳見酒痕細水浮花歸別澗斷雲含雨入孤村人閒易得芳時恨地迥難招自古魂慚愧流鶯相厚意淸晨猶爲到西園

胡曾

交河塞下曲

交河冰薄日遲遲漢將思家感別離塞北艸生蘇武泣隴西雲起李陵悲曉侵埤堄烏先覺春入闗山鴈獨知何處疲兵心最苦夕陽樓上笛聲時

曹松

南海旅次

憶歸休上越王臺歸思臨髙不易裁爲客正當無鴈處故園誰道有書來城頭早角吹霜盡郭外殘潮帯月回心似百花開未得年年爭發被春催

陪湖南李中丞璋宴隱溪

竹林啼鳥不知休羅列飛橋水亂流觸散栁絲回玉勒約開蓮葉上蘭舟酒邊舊侶眞何遜雲裏新聲是莫愁若值主人嫌晝短應陪秉燭夜深遊

江西逢僧省文

髙僧不負雪峯期卻伴靑霞入翠防七葉【集作百葉】巖前霜欲降九枝松上鶴初歸風生碧澗魚龍躍威振金樓燕雀飛想得白蓮花上月滿山猶自帶光輝

吳融

太保中書令軍前新樓

十二防幹壓錦城半空人語落灘聲風流近接平津閣气色髙含細栁營盡日捲簾江艸緑有時欹枕雪峯晴不知奉詔朝天后誰此登臨看月明

秋日經別墅

別墅蕭條海上村偶期蘭菊與琴尊檐橫碧嶂秋光近樹帯寒潮晚色昬幸有白雲眠楚客不勞芳艸思王孫北山移去前文在無復教人嘆曉猨

金橋感事【洛陽】

太行和雪疊晴空二月郊原尙朔風飲馬早聞臨渭北射雕今欲過闗東百年徒有伊川嘆五利寧無魏絳功日暮長亭政愁絕悲笳一曲戍煙中

彭門用兵後經汴路【卽徐州也咸通未龎勛反徐州爲康承訓所破】

長亭一望一徘徊千里闗河百戰來細柳舊營猶鎖月祁連新冢已封苔霜飛緑野愁無際燒接黃雲慘不開若比江南更牢落子山詞賦莫興哀

廢宅

風飄碧瓦雨摧垣卻有鄰人爲鎖門防樹好花閒白晝滿庭芳艸易黃昬放魚池涸蛙爭閙棲燕梁空雀自喧不獨淒涼眼前事咸陽一火便成原

韋莊

北原閒眺

春城回首樹重重立馬平原夕照中五鳯灰殘金翠滅六龍遊去市朝空千年王气浮淸洛萬古坤靈鎭碧嵩欲問向來陵谷寺野桃無語笑東風

寄從兄遵

江上秋風正釣鱸九重天子夢翹車不將髙臥邀劉主自吐淸談防漢儲滄海十年龍影斷碧雲千里鴈行疏相逢莫語歸山計明日東封待直廬

贈邊將

昔因徵逺向金防馬出楡闗一鳥飛萬里只擕孤劍去十年空逐塞鴻歸手招都防新降虜身著文皇舊賜衣只待煙塵報天子滿頭霜雪爲兵機

新正日商南道中作寄李明府

相看又見嵗華新依舊楊朱拭淚巾踏雪偶因尋戴客論文還比聚星人嵩山不攺千年色洛水長生一路塵今日與君同避世卻憐無事是家貧

柳穀道中作卻寄

馬前紅葉正紛紛馬上離情欲斷魂曉發獨辭殘月店暮程遙宿隔雲村心如嶽色畱秦地夢逐河聲出禹門莫怪苦吟鞭拂地有誰傾蓋待王孫

婺女屏居防右省王拾遺枉車降訪病中延欵不得因成寄謝

三年流落臥漳濵王粲思家拭淚頻寒角莫吹殘月夜病心方憶故園春自爲江上樵蘇客不識天邊侍從臣怪得白鷗驚去盡緑蘿門外有朱輪

憶昔

昔年曽向五陵遊午夜淸歌月滿樓銀燭樹前長似晝露桃花下不知秋西園公子名無忌南國佳人字莫愁今日亂離俱是夢夕陽惟見水東流

張泌

題華嚴寺木塔

六街晴色動秋光雨霽凴髙只自傷一曲晚煙浮渭水半橋斜日照咸陽休將世路悲塵事莫指雲山認故鄕回首漢宮樓閣暮數聲鐘鼓自防茫

邊上

戍樓吹角起徵鴻獵獵寒旌背晚風千里暮煙愁不盡一川秋艸思無窮山河慘淡闗城閉人物蕭條市井空只此旅魂招不得更堪回首夕陽中

晚次湘源縣

煙郭遙聞向晚雞水平舟靜浪聲齊髙林帯雨楊梅熟曲岸籠云謝豹啼二女廟荒汀樹老九疑山碧楚天低湘南自古多離怨莫動哀吟易慘淒

晚秋過洞庭

徵防髙掛酒初酣暮景離情兩不堪千里晚霞云夢北一州霜橘洞庭南溪風送雨過秋寺磵石驚泉落夜潭莫把羇魂弔湘魄九疑愁絕鎖煙嵐

廖匡圖

九日陪董內召登髙

祝融峯下逢嘉節相對那能不愴神煙裏共尋幽磵菊樽前俱是異鄕人遙山帯日應連越孤鴈來時想別秦自古登髙盡惆悵茱萸休笑淚盈巾

旁流【有姓氏無字裏世次可考者六人】

盧宗回

登長安慈恩寺塔

東方曉日上翔鸞西轉蒼龍拂露盤渭水寒光揺藻井玉峯晴色上朱闌九重宮闕參差見百二山河表裏觀蹔輟去蓬悲不定一憑金界望長安

許玫

題鴈塔

寶輪金地壓人寰獨坐蒼防啟玉闗北嶺風煙開魏闕南軒气象鎖秦山灞陵車馬垂楊裏京國城池落照間蹔放塵心遊物外六街鐘鼓暮催還

蘇廣文

夜歸華山因寄幕府

山村寥落野人稀竹裏衡門掩翠防溪渡夜隨明月入亭臯春伴白雲飛【一作歸】嵇康懶慢仍耽酒範蠡逋逃又拂衣汀畔數鷗閒不起只應知我已忘機

陳標

飲馬長城窟

日日風吹虜騎塵年年飲馬漢宮人千堆戰骨那知主萬里枯沙不辦春浴穀气寒愁墜指斷崖冰滑恐傷神金鞍玉勒無顏色淚滿徵衣怨防秦

秦王捲衣

秦家漢闕靄春煙珠樹瓊枝近碧天禦气馨香蘇合啟簾光浮動水精懸霏防羅縠隨芳袖宛轉鮫鮹逐寶筵從此咸陽一回首暮云愁色已千年

譚用之

秋宿湘江遇雨

江上陰雲鎖夢魂江邊深夜舞劉琨秋風萬里芙蓉國暮雨千家薜荔村鄕思不堪悲橘柚旅遊誰肯重王孫漁人相見不相問長笛一聲歸島門

胡宿

津亭

津亭欲闋【門開貌】戒棠舟五兩風來不暫畱西北浮雲連魏闕東南初日滿秦樓層城人傷別芳艸萋萋客倦遊平樂舊歡收不得更憑飛夢到瀛洲

古別

長道何年祖軷休風帆不斷嶽陽樓佳人挾瑟漳河曉壯士悲歌易水秋九帳淸油徒自負百壺芳醑豈消憂至今長樂坡前水不啻秦人怨隴頭

塞上

漢家神箭定天山煙火相望萬里間契利請盟金匕酒將軍歸臥玉門闗云沈老上【單於名】妖氛斷雪照回中【地名】探騎閒五餌已行王道勝絕無刁鬥至闐顏

寄昭潭王中立

髙弦一弄武陵深六幙天空萬里心吳苑歌驪成久別楚峯回鴈好歸音十千羙酒花期隔三百枯棋奕思沈【博奕論枯棋三百】莫上孤城頻送目浮雲西北是家林

韓喜

水

方圓不定性空求東注滄溟早晚休髙截碧塘長耿耿逺飛靑嶂更悠悠瀟湘月浸千年色夢澤煙含萬古愁別有隴頭嗚咽處爲君分作斷膓流

僧處一【姓氏疑誤者二人】

題黃公陶翰別業【文苑英華作處一詩元遺山鼔吹集作蘇廣文自商山宿陶令隠居詩】

聞說花園堪避秦幽防數月不逢人煙霞洞裏無雞犬風雨林間有鬼神黃公石上三芝秀陶令門前五栁春醉臥白雲閒入夢不知何物是吾身

郎士元

馮翊西樓【或作郎士元詩按文苑英華無名氏】

城上西樓倚暮天樓中歸望正淒然近郭亂山橫古渡野莊喬木帯新煙北風吹鴈聲能苦逺客辭家月再圓陶令好文常對酒相招一和白雲篇

曹唐【羽士一人】

三年冬大禮四首

皇帝齋心潔素誠自朝眞祖報升平華山秋艸多歸馬滄海寒波絕洗兵銀箭水殘河影斷玉鑪煙盡月華生千官整肅三天夜劍佩初聞入太淸

海日西飛渡禁林太淸宮殿月沈沈不聞北斗傾堯酒空覺南薰入舜琴歌壓鈞天閒夢盡詔歸秋水道情深雪風更起古杉葉時送步虛淸磬音

太乙天壇降太君屬車龍鶴夜成羣春浮玉藻寒初落露拂金莖曙欲分三代樂回風入律四溟歌駐水成文千官不動旌旗下日照南山萬樹云

山擁飛雲海水淸天壇未夕仗先成千官不起金縢議萬國空瞻玉藻聲禁火曙然香熖裊宮衣寒拂雪花輕側聞左右皆周呂看取從容致太平

漢武帝時西王母下降

昆侖凝想最髙峯王母來尋五色龍歌聽紫鸞猶縹緲語來靑鳥許從容風回水落三淸月漏苦霜傳五夜鐘樹影悠悠花悄悄若聞簫管是行蹤

漢武帝於宮中燕西王母

鰲岫云低太乙壇武皇齋潔不勝歡長生碧字期親署延壽丹泉許細看劍佩有聲宮樹靜星河無影禁花寒秋風裊裊月朗朗玉女淸歌一夜防

漢武帝思李夫人

惆悵朱顏不復歸晚秋黃葉滿天飛迎風細荇傳香粉隔水殘霞見畫衣白玉帳寒鴛夢絕紫陽宮逺鴈書稀夜深池上蘭橈歇斷續歌聲接太防

仙子洞中有懷劉阮

不將淸瑟理霓裳塵夢那知鶴夢長洞裏有天春寂寂人間無路月茫茫玉沙瑤艸連溪碧流水桃花滿澗香曉露風燈易零落此生無處問劉郎

劉阮再到天臺不復見仙子

再到天臺訪玉眞靑苔白石已成塵笙歌寂寞閒深洞云鶴蕭條絕舊鄰艸樹總非前度色煙霞不似往年春桃花流水依然在不見當時勸酒人

萼緑華將歸九疑畱別許眞人

九防秋煙黛色空緑華歸思頗無窮每悲馭鶴身難住長恨臨霞語未終河影暗吹云夢月花聲閒落洞庭風藍絲重勒金條脫畱與人間許侍中

送劉尊師袛詔闕庭

海風葉葉駕霓旌天路悠悠接上淸錦誥淒涼遺去恨玉簫哀絕醉離情五湖夜月幡幢濕雙闕淸風劍佩輕莫道暫辭華表柱便應千載是歸程

皎然【衲子七人】

送皇甫侍禦曾還丹陽別業

云陽夜別憶春畊花發菱湖問去程積水悠揚何處夢亂山稠疊此時情將離有月教弦斷贈送無蘭覺意輕朝右要君持漢典明年北墅可須營

題周諫別業【皎然與周生所居俱臨苕水】

隠身苕上欲如何不著靑袍愛緑蘿柳巷任疏容馬入水籬從破許船過昻藏獨鶴閒心逺寂歷秋花野意多若訪禪齋遙可見竹牕書幌共煙波

白蘋洲送洛陽李丞使還

蘋洲北望楚山重千里回軺止一封臨水情來還共載看花醉去更相從罷官風渚何時別寄隠云陽防處逢後防那應似疇昔年年覺老雪山容

春日杼山寄贈李員外

南山惟與北山鄰一閉禪闗老此身黃鶴有心多不住白雲何事獨相親閒持竹錫行看水懶系麻衣出見人無限幽芳徒欲寄郎官那賞石門春

山居示靈徹上人

晴明路出山初暖行踏春蕪看茗歸乍削柳枝聊待札時窺云影學裁衣身閒始覺隳名是心了方知苦行非物外寂中誰似我松聲艸色共忘機

晚春防桃源觀

武陵何處訪仙鄕古觀云根路已荒細艸擁壇人迹絕落花沈磵水流香山深有雨寒猶在松老無風韻亦長全覺此身離俗境機亦可照迷方

靈一

題東蘭若

上人禪室路徘徊萬木淸陰向日開寒竹影侵行道石天花香散誦經臺閒雲不系從舒捲狎鳥無機任往來更惜片陽談妙理歸時莫待暝鐘催

送明素上人歸楚覲省

能將疏懶背時人不厭孤萍任此身江上昔年同出處天涯今日共風塵平湖舊隠應殘雪芳艸歸心未隔春前路倍憐多勝事到家知慶防衣新

江行寄張舍人

客程終日風塵苦蓬轉還家未有期林色曉分殘雪後角聲寒奏落防時月髙星使東看逺云破霜鴻北度遲流蕩此心難共說千峯澄霽隔瓊枝

靈澈

冬送鑑供奉歸蜀寧親

林間出定戀庭闈聖主恩深蹔許歸雙樹欲辭金錫冷四花猶向玉堦飛梁山拂漢分淸境蜀雪和煙戀翠防此去不須求防服紫衣全勝老萊衣

淸江

喜嚴侍禦蜀還贈嚴祕書

往年分首出咸秦木落花開秋又春江客不曽知蜀路旅魂何處訪情人當時望月思文友今日迎驄見近臣多羨二龍同漢代綉衣蕓閣共榮親

贈淮西賈兵馬使

破虜功成百戰塲天書新拜漢中郎映門旌斾春風起對客弦歌白日長堦下闘雞花乍發營南試馬栁初黃由來吳楚多同調感激逢君共異鄕

登樓望月寄鳯翔李少尹

陌上涼風槐葉凋夕陽淸露濕寒條登樓望月楚山上月到樓南山獨遙心送秦人起鳯闕自隨陽鴈極煙霄軒車不重無名客此地誰能訪寂寥

法振

張舍人南谿別業

新田繞屋半春耕蔾杖閒門引客行山翠自成防雨色谿花不隠亂泉聲漁家遣到堪畱興公府懸知欲厭名入夜更宜明月滿雙童喚出解吹笙

廣宣

聖恩顧問獨遊月鐙閣直書應制

禪居河畔無多地來往防春物正華磴道上盤千畆竹防幹低數萬人家檐前施食來飛鳥林下行香踏落花自解剎那知佛性不勞更諭幾塵沙

曇域

懷齊已上人

鬢髯秋景兩蒼蒼靜對芳齋一炷香病後身心俱寂寞老來親友半凋傷蛾眉山色侵云直巫峽灘聲入夢長猶喜深交有支遁時時音信到松房

鮑君徽【防秀一人】

東亭茶燕

閒朝向曉出簾櫳茗燕東亭四望通逺眺城池山色裏俯聆弦管水聲中幽篁引沼新抽翠芳槿低檐欲吐紅坐久此中無限興更憐團扇起淸風

排律【七言排律唐人不多見如太白別山僧髙適宿田家等作𨿽聯對精密而律調未純終是古詩

音調】

崔融

從軍行

穹廬戈防亂金方武將神兵下玉堂天子旌旗過細柳匈奴運數盡枯楊闗頭落月橫西嶺塞下凝雲斷北荒漠漠邊塵飛眾鳥昬昬朔气聚羣羊依稀蜀杖迷新竹髣髴胡牀識故桑臨海舊來聞驃騎尋河本自有中郎坐看戰壁爲平土近待軍營作破羌

僧淸江

月夜有懷王端公兼簡朱孫二判官

月照疏林驚鵲飛羇人此夜共無依靑門旅寓身空老白首頭陀力漸防屢向曲池陪逸少幾回戎幙接暉四科弟子稱文學五馬諸侯是綉衣江鴈往來曽不定野雲揺曵本無機修行未盡身將盡欲向東山掩舊扉

王建

送裴相公上大原

還攜堂印向幷州將相兼權是武侯時難獨當天下事功成卻進手中籌再三陳乞鑪煙裏前後分張玉案頭朱架早朝排立防緑槐殘雨看張油遙知鴈塞從今好直到漁陽以北愁邊鋪恐巡旂盡換山城欲過館重修千羣白刃兵迎節十對紅妝妓打毬聖主分明教暫去不須髙起見京樓

溫庭筠

祕書省有賀監知章艸題詩筆力遒健風尙髙逺拂塵尋玩因有此作

越谿漁客賀知章任逹憐才愛酒狂鸂葦花隨釣艇蛤蜊菇葉夢橫塘幾年涼月扣華省一宿秋風憶故鄕榮路脫身終自得福庭回首莫相忘出籠鸞鶴歸遼海落筆龍蛇滿壊墻李白死來無醉客可憐神彩弔殘陽

唐詩品彚卷九十

唐詩拾遺序

予旣愛唐詩喜編錄初采眾作裒爲一集曰唐詩品彚凡得唐諸家六百二十人共詩五千七百六十九首分爲九十卷自洪武甲子迨於癸酉方脫稿其用心亦勤矣切慮見知之所不及選擇之所忽怠猶有以沒古人之善者於是再取諸書深加攟括或舊未聞而新得或前見置而後錄掇其漏搜其逸又自癸酉迄戊寅是編始就復增作者姓氏六十有一詩九百五十四首爲十卷題曰唐詩拾遺附於品彚之後足爲百卷以成集或曰唐詩於此盡矣吁尙何能盡之哉蓋唐世以詩取士士之生斯世也孰不以詩鳴其精深閎博窮極興致而瓌奇雅麗者往往震發散落天地間篇什之多莫可限量矧余之窮山獨處力勢孤微無以博觀天儲四庫之盛徒貽坐井之譏耳然嗜好之篤夙志未平冀待將來之歲月得以窮探逺討續錄別抄庶見唐詩之集大成者此予之素願也聊志斯語抑有望於同志者爲余增廣耳目焉洪武戊寅秋新寧髙棅謹志

欽定四庫全書

唐詩拾遺目錄

卷一

五言古詩上

太宗皇帝

許敬宗

虞世南

魏澂

李百藥

於志寧令狐徳棻

杜正倫

陳子良任希古

劉孝孫

王易從盧照鄰

劉庭芝

沈佺期宋之問

陳子昻

喬知之

李嶠

李義府

徐顏伯

張說

蘇頲

源乾曜

徐仁友

王翰

李林甫

權澈

張九齡

蔡思寂蔡文恭

宋務光

張光朝

包融

陶翰

劉眘虛

儲光羲

李頎

常建

吳筠

孟云卿

丁仙芝劉復

卷二

五言古詩下

劉長卿

錢起

皇甫冉

韓翃

盧綸

姚系

陳存

嚴維

釋皎然

李端

顧況

李益

朱灣

暢當

楊衡

於鵠

徳宗皇帝

權徳輿武元衡

李夷簡

劉禹錫

李正封

張籍

王建

呂溫

孟郊

歐陽詹

白居易

元稹

鮑溶

姚合

陳陶

溫庭筠

劉駕

陸防

任翻

卷三

七言古詩

長孫無忌

李康成

盧照鄰

薛曜

司馬逸客

喬知之宋之問

武三思

張柬之

王諲

張說

許景光

王翰

王泠然

賀知章

孫逖

萬齊融

蔡孚

韋應物

劉長卿

馮著

錢起

李嘉猷

釋皎然

李端

顧況

李益

張建封

楊巨源

劉禹錫

孟郊

李紳

白居易

陳陶

溫庭筠

李羣玉陸防

卷四

五言絕句

陳叔達

郭振

孟浩然

裴廸

崔顥

王昌齡

崔國輔

髙適

岑參

錢起

韋應物

皇甫冉

李端

戴叔倫

張仲素

令狐楚

李賀

張籍

劉禹錫

楊巨源

白居易

張祐

陸防

李暇

薛維翰

山中客

樂府

七言絕句

崔敏重

崔惠

杜審言沈佺期

韋嗣立

蘇頲

李乂

宋之問

武平一孟浩然

張子容

裴廸

王維

王昌齡

髙適

錢起

韋應物

劉長卿

秦系

皇甫曾

李嘉祐釋皎然

釋靈一

包佶

司空曙

韓翃

顧況

徐嶷

李正封

李益

劉商

武元衡

張仲素

令狐楚

韓愈

李涉

劉禹錫

張籍

楊巨源

呂溫

李賀

劉言史

陳羽

歐陽詹

沈亞之

杜牧

許渾

趙嘏

陳陶

溫庭筠

周朴

吳融

王駕

韋莊

王貞白

江爲

樂府

盧貞

王周

卷五

五言律詩上

楊炯

王勃

陳子昻盧照鄰

駱賔王

宋之問

劉友賢

李嶠

鄭愔

沈佺期

魏元忠

周利用張易之

蕭至忠

武平一閻朝隱

於經野

薛稷

徐彥伯

崔湜

馬懷素

李適

李乂

劉憲

蘇頲

張說

張九齡

孫逖

王灣

崔顥

孟浩然

王維

岑參

髙適

賈至

王昌齡

祖詠

綦母濳

李頎

張均

賈彥璋

嚴公貺

增入【原系摘句今全載】

太宗皇帝

孟浩然

王維

卷六

五言律詩中

錢起

劉長卿

韋應物皇甫冉

皇甫曾

釋皎然釋靈一

釋法振

嚴維

耿湋

李端

韓翃

盧綸

崔峒

郎士元

司空曙

苗發

蔣渙

包何

包佶

林珝

張萬頃

魏兼恕

周瑀

王烈

顧況

戎昱

張南史

朱灣

冷朝陽

於鵠

陳潤

楊衡

劉商

戴叔倫

增入【原系摘句今全載】

劉長卿

錢起

李端

耿湋

李嘉祐

韓翃

卷七

五言律詩下

權徳輿

武元衡

楊巨源釋廣宣

劉禹錫

韓愈

張籍

李賀

王良士

呂溫

白居易

顧非熊

張祐

朱慶余

賈島

周賀

釋無可

許渾

李商隱

馬戴

劉得仁

趙嘏

項斯

溫庭筠

李頻

劉滄

皮日休

方幹

李昌符

周朴

張喬

羅隱

曹松

鄭谷

李洞

張蠙

韋莊

增入【原系摘句今全載】

許渾

李頻

卷八

五言排律上

劉禕之

禇亮

孔徳昭

楊炯

盧照鄰

沈佺期宋之問

蘇味道

李嶠

武三思

武平一

崔湜

張嘉貞

趙彥昭

蘇頲

張說

王翰

許景先

韓休

袁暉

張九齡

孫逖

孟浩然

張子容

張光朝

宋鼎

盧象

祖詠

李頎

王維

髙適

岑參

王昌齡

張謂

陳希烈

卷九

五言排律下

錢起

劉長卿

耿湋

釋皎然

釋法振

皇甫冉

皇甫曾

包佶

嚴維

李嘉祐

盧綸

司空曙

顧況

張繼

張南史戴叔倫

權徳輿

李吉甫

武元衡

殷寅

李岑

釋廣宣

劉禹錫

韓愈

釋無可

許渾

劉得仁

馬戴

姚鵠

張莒

鄭畋

葉元良

薛有誠

王邕

度敬休

盧徵

李敬方

錢可復

黃頗

左牢

張隨

張少博

石殷士

盧肇

亡名氏

卷十

七言律詩

李義府

邵升

韋元旦

崔湜

薛稷

李適

崔日用

馬懷素

武平一

張說

蘇頲

萬楚

張謂

劉長卿

鮑防

顧況

李嘉祐

郎士元

包何

盧綸

司空曙

耿湋

李端

崔峒

苗發

釋靈一

釋防國釋淸江

釋法振

張南史

朱灣

戴叔倫

武元衡權徳輿

劉禹錫

楊巨源

王建

釋廣宣

朱慶余

白居易

李紳

賈島

張祐

薛逢

溫庭筠

趙嘏

陳陶

紀唐夫李羣玉

司馬禮

皮日休

張喬

李中

羅隱

周朴

唐彥謙

韋莊

翁綬

韓喜

增入【原系摘句今全載】

閻朝隱

岑參

錢起

劉長卿

李嘉祐

韓翃

盧綸

司空曙

嚴維

耿湋

賈島

許渾

杜牧

趙嘏

李頻

韋莊

張泌

譚用之杜甫

欽定四庫全書

唐詩拾遺卷一

明髙棅編

五言古詩上

太宗皇帝

帝京篇三

落日雙闕昏廽輿九重暮長煙散初碧皎月澄輕素褰幌翫琴書開軒引雲霧斜漢耿層閣淸風搖玉樹鳴笳臨樂館眺聽歡芳節急管韻朱弦淸歌凝白雪防鳯肅來儀鶴紛成列去玆鄭衛聲雅音方可悅飛蓋去芳園蘭橈遊翠渚萍間日彩亂荷處香風舉桂楫滿中川弦歌振長嶼豈獨汾河曲方爲歡宴所

元日

髙軒暖春色邃閣媚朝光彤庭飛彩毦翠幌曜明璫恭已臨四極垂衣馭八荒霜防列丹陛絲竹韻長廊穆矣薰風茂康哉帝道昌繼文遵後軌循古鑑前王艸秀故春色梅艷昔年妝巨川思欲濟終以寄舟航

重幸武功

代馬依朔吹驚禽愁昔藂況玆承睿徳懷舊感深衷積善欣餘慶暢武悅成功垂衣天下治端拱車書同白水巡前迹丹陵幸舊宮列筵歡故老髙宴聚新丰駐蹕撫田畯廽輿訪牧童瑞气縈丹闕祥煙散碧空孤嶼含霜白遙山帶日紅於焉歡擊築聊以詠南風

許敬宗

奉和元日應制

天正開初節日觀上重輪百靈滋景祚萬土慶惟新待旦敷造韜旒禦紫宸武帳臨光宅文衛象鉤陳廣廷掦九奏大帛麗三辰發生同化育播物體陶鈞霜空澄曉气霞景瑩芳春徳輝覃率土相賀奉還淳

虞世南

從軍行

烽火發金微連營出武威孤城寒雲起絕陣虜塵飛俠客吸龍劍惡少縵胡衣朝摩骨都壘夜解谷蠡圍蕭闗逺無極蒲海廣難依沙磴離旌斷晴川馬歸交河梁已畢燕山斾欲飛方知萬里相侯服有光輝

魏徵

奉和正日臨朝

百靈侍軒後萬國防塗山豈如今睿哲邁古獨光前聲教溢四海朝宗引百川鏘洋鳴玉佩灼爍耀金蟬淑景輝雕輦髙旌揚翠煙庭實超王防廣樂盛鈞天旣欣東日戶復詠南風篇願奉光華慶從斯萬億年

李百藥

登葉縣故城謁沈諸梁廟

總轡臨秋原登城望寒日煙霞共掩映林野俱蕭瑟楚塞郁不窮吳山髙漸出客行殊未已沐澡期終吉椒桂奠芳樽風雲下虛室館宇肅而靜神心康且逸伊我非眞龍勿驚疲朽質

於志寧

冬日宴羣公於宅【得杯字】

陋巷朱軒擁衡門緹綺來俱裁七步詠同傾三雅杯色動迎春栁花發犯寒梅賔筵未半醉驪歌不用催

令狐徳棻

冬日宴羣公於宅【得趣字】

髙門聊命賞羣英於此遇放曠山水情畱連文酒趣夕煙起林蘭霜枝殞庭樹落景𨿽已傾歸軒幸能駐

杜正倫

冬日宴羣公於宅【得節字】

李門余妄進徐榻君恆設淸論暢言雅琴飛白雪寒云曖落景朔風淒暮節方欣投轄情且駐當歸別

陳子良

夏晚尋於政世置酒賦韻

聊從嘉遁所酌醴共抽簮以玆山水地畱連風月心長楡落照盡髙栁暮蟬吟一反桃源路別後難追尋

任希古

和七月七日臨昆明池

秋風始搖落秋水正澄鮮飛眺牽牛渚激賞鏤鯨川岸珠淪曉魄池灰斂曙煙泛查分防漢儀星別構天雲光波處動日影浪中懸驚鴻絓蒲弋遊鯉入莊筌萍葉疑江上菱花似鏡前長林代輕幄細艸卽芳筵文華開翠防筆海控淸漣不挹蘭樽聖空仰桂舟仙

劉孝孫

早發成臯望河

淸晨發巖邑車馬走轘轅廽瞰黃河上惝怳屢飛魂鴻流導積石驚浪下龍門仙槎不辧處沈壁想猶存逺近洲渚出颯沓鳬鴈喧懷古空延佇嘆逝將何言

王易從

臨髙臺

漢主事祁連良人在髙闕空臺寂已暮愁坐變容髮泛艷春幌風徘徊秋戶月可憐軍書斷空使流芳歇

盧照鄰

赤谷安禪師塔

獨坐巖之曲悠然無俗紛酌酒呈丹桂思詩贈白雲煙霞朝晚聚猿鳥歲時聞水華競秋色山翠含夕曛髙談十二部細覈五千文如如數冥昧生生理氛氳古人有糟粕輪扁情未分且當事芝術從吾所好雲

贈益府裴錄事

忽忽歲雲暮相望限風煙長歌欲對酒危坐遂停弦停弦變霜露對酒懷朋故朝看桂蟾晚夜聞鴻鴈度鴻度何時還桂晚不同攀浮雲映丹壑明月滿靑山靑山雲路深丹壑月華臨耿耿離憂積空令星鬢侵

贈益府羣官

一鳥自北燕飛來向西蜀單棲劍門上獨舞岷山足昻藏多古貌哀怨有新曲羣鳯從之遊問之何所欲答言寒鄕子飄颻萬餘里不息惡木枝不飲盜泉水常思稻粱遇願棲梧桐樹智者不我邀愚夫余不顧所以成獨坐耿耿歲雲暮日夕苦風霜思歸赴洛陽羽翮毛衣短闗山道路長明月流客思白雲迷故鄕誰能借風便一舉淩蒼蒼

劉庭芝

巫山懷古

巫山幽陰地神女艷陽年襄王伺容色落日望悠然歸來髙堂夜金缸熖靑煙頺想臥瑤席夢魂何翩翩搖落殊未巳榮華倐䢐遷愁思瀟湘浦悲涼云夢田猿啼秋風夜鴈飛明月天已歌不可聽聽此益潺湲

沈佺期

辛丑歳十月上幸長安時扈從出西嶽作

西鎭何穹崇壯哉信靈造諸嶺皆峻秀中峯特美好傍見巨掌存勢如石東倒頗聞首陽去開拆此河道磅礡壓洪源巍峩壯淸昊雲泉紛亂瀑天磴屹橫抱子先呼其巓宮女世不老下有府君廟歷載傳灑掃星明應天遊十月戒丰鎬微末忝閒從兼得事蘋藻宿心愛此山意欲拾靈艸陰壑已冰閉云竇絕探討芳月期來過廽防思方浩

同工部李侍郎送司馬白雲歸天臺

紫微降天仙丹地投云藻上言華頂事中問長生道華頂居最髙大壑朝陽早長生術何妙童顏後天老淸晨朝鳯京夜靜思鴻寶憑崖飲蕙气過澗摘靈艸人非冢已荒海變田應燥昔常遊北郡三霜弄溟島緒言霞上開機事塵外掃頃來拋世務淸曠未云保崎嶇待漏恩怵惕司言造軒皇重齋拜漢武愛祈禱順風懷崆峒承露在丰鎬泠然委輕馭復得快幽抱闗下畱伯陽儲闈登四皓昔有參同訣何時一探討

宋之問

洞庭湖

地盡天水合朝及洞庭湖初日當中湧莫辦東西隅晶耀目何在瀅熒心欲無靈光晏海若遊气耿天吳張樂軒皇至徵苗夏禹䢐楚臣悲落葉堯女泣蒼梧野積九江潤山通五嶽圖風恬魚自躍云夕鴈相呼獨此臨泛漾浩將人代殊永言洗氛濁卒歲爲淸娯要使功成退徒勞越大夫

景龍四年春祠海

肅事祠春溟宵齋洗防慮雞鳴見日出鷺下觀濤騖地濶八荒近天廽百川澍筵端接空曲日外惟雰霧暖气物象來周遊晦明互致腥匪享禋滌期靈煦的的波際禽沄沄島間樹安期今何在方丈尋路仙事與世隔冥搜徒已屢四明背羣山遺老莫辧處撫中良自慨弱齡忝恩遇三入文史林兩拜神仙署𨿽嘆出闗逺始知臨海趣賞來空自多理勝孰能諭畱楫竟何待徙倚忽雲暮

陳子昻

贈趙貞固二首

回中烽火入塞上追兵起此時邊朔寒登隴思君子東顧望漢京南山雲霧裏

赤螭媚其防婉孌蒼梧泉昔者瑯琊子躬耕亦慨然美人豈遐曠之子乃前賢良辰在何許白日屢頺遷道心固微密神用無畱連舒可彌宇宙攬之不盈拳蓬茅久蕪沒金石徒精堅良寶委短褐閒琴獨嬋娟

喬知之

擬古贈陳子昻

惸惸孤形影悄悄獨遊心以此從王事常與子同衾別離三河間徵戰二庭深胡天夜雨霜胡鴈晨南翔節物感離別同衾還故鄕南歸日將逺北方尙蓬飄孟秋七月時相送出外郊海風吹涼木邊聲暗稍稍勤役千萬里將臨五十年心事爲誰道抽琴歌坐筵一彈再三嘆賔禦涕潺湲送君竟此曲從玆長絕弦

李嶠

奉教追赴九成宮途中口號

委質承仙翰祗命遄遙防事偶從梁遊人非背淮客長驅歷川阜廽眺窮原澤鬱鬱桑柘繁油油禾黍積雨餘林气靜日下山光夕未攀藂桂巖猶倦飄蓬陌行當奉麾蓋慰此勞行役

李義府

招諭有懷贈同行人

逺遊冒艱阻深入勞存諭春去辭國門秋還在邊戍軒車行未返節序催難駐陌上悲轉蓬園中想芳樹蜀山自紛紏岷水恆奔注臨泛多苦懷登攀寡歡趣永夕飛淫雨崇朝蒸毒霧不求綏嶺桃寧美卭鄕蒟白狼行欲靜驄馬何常驅【唐韻區遇切刻集者未知此音或攺爲駐而不知前已押催難駐誤矣】願接軺斾塵聨翩東北鶩

徐彥伯

贈劉舍人古意

女牀閟靈鳥文章世所稀巢君碧梧樹舞君靑闈或言鳯池樂撫翼更西飛鳯池環禁林仙閣靄沈沈璇題激流日珠网綿淸陰鬱穆帝言重熒煌臺座深風張丹戺翮月弄紫庭音眾防結不散孤英跂莫尋浩歌向蘭渚婉孌故儔心

張說

夕宴房主簿舎

歲晏闗雍空風急河渭冰薄遊羇物役微尙愜逺憑旅館月宿永閉扄云思興伊人美修夜朋酒惠來稱交談旣淸雅琴吹亦淒凝不逢君騫涸幽意長鬰蒸

奉酬韋祭酒自湯還都經龍門北溪莊見貽之作

聞君湯井至瀟灑戲郊林拂曙攜淸賞披云親緑岑歡然遊覽意欵曲望歸心是日期佳客同山忽異尋桃花遷路轉楊栁間門深泛舟伊水漲系馬香樹陰繁弦弄水族嬌吹狎沙禽春滿汀色媚景斜嵐气深懷仁殊未逺重徳匪輕臨來藻敷幽思連詞報所欽

登九思臺【是楚樊姬墓】

楚國所以霸樊姬有力焉不懷沈尹祿誰進叔敖賢萬化茫無在孤墳獨巋然北分陽臺陌南識郢城阡漠漠渚宮樹蒼蒼云夢田登髙形勝出訪古令名傳自我來符守因君樹蕙荃詩書將變俗絺纊忽彌年志防三折後愁值二毛前佇立帝京路搖心寄此篇

贈崔公

我聞西漢日四老南山幽長歌紫芝秀髙臥白雲浮朝市光塵絕榛蕪年貌秋一朝驅駟馬連袂入龍樓昔遁髙皇去今從太子遊行藏惟聖節禍福在人謀卒能匡惠帝豈不賴畱侯事隨年代逺名與圖籍畱平生欽厚徳慷慨景前修蚌蛤想陰兔蛟龍望鬥牛無嗟異飛伏同气幸相求

蘇頲

和杜主簿春日有所思

朝上髙樓上俯見洛陽陌搖蕩吹花風落英紛已積美人不共此芳好空所惜攬鏡塵网滋當牕苔蘚碧緬懷在云漢良願睽枕席翻似無見時如何久爲客

奉和聖制過晉陽宅應制

隋運與天絕生靈厭氛昏聖期在寧亂士馬興太原立極萬邦推登庸四海尊慶膺神武帝業付皇曾孫緬慕封唐道追惟歸沛魂詔書感先義典禮巡舊藩髙殿防云合春旗祥風翻率西見汾水奔北空塞垣欵曲童兒佐依遲故老言裏頒慈惠賞家受復除恩下輦崇三教【又作觀】建碑當九門孝思惇至美億載奉開元

源乾曜

奉和聖制送張尙書巡邊

匈奴邇河朔漢地須戎旅天子擇英才朝端出監撫流星下閶闔寶鉞專公輔禮物生光輝宸章備恩詡有徵視矛防制勝惟樽爼彼美何壯哉桓桓擅斯舉聲華振臺閣功徳標文武奉國知命輕忘家以身許安人在勤卹保大殫襟腑此外無異言同情報明主

徐仁友

古意贈孫翌

南望緱氏嶺山居共澗陰東西十數里緬邈方寸心云日落廣廈鶯花對孤琴琴中多苦調淒切誰復尋

王翰

贈唐祖二子

鴻飛遵枉渚鹿鳴思故羣物情尙勞愛況乃予別君別時花始發別後蘭再燻瑤觴滋白露寶瑟凝涼氛徘徊北林月悵望南山云雲月渺千里音微不可聞

李林甫

秋夜望月憶韓席諸侍郎因以投贈

秋天碧雲夜明月懸東方皓皓庭際色稍稍林下光桂華澄逺近壁影散池塘鴻鴈飛難度闗山曲易長揆予秉孤直虛薄忝文昌握鏡慙先照持衡愧後行多才眾君子載筆久詞塲作賦推潘嶽題詩許謝康常時陪宴語今夕恨相望願欲接髙論淸晨朝建章

權澈

題沈黎城

蘇子臥北海馬翁渡南洲迹恨事乃立功達名遂休夜聞羽書至召募此邊州鐡騎耀楚甲玉匣橫吳鉤雪厚羣山凍蓬飛荒塞秋久戍曷辭苦數戰期封侯不學竪儒輩一經垂白頭

張九齡

折楊栁

纎纎折楊栁持取寄情人一枝何足貴憐是故園春遲景那能久芳流不及新更愁徵戍客容鬢老邊塵

登城樓望西山作

城樓枕南浦日夕顧西山宛宛鸞鶴處髙髙煙霧間仙井今猶在洪崖久不還金編莫我授羽駕亦誰攀檐際千峯出雲中一鳥閒縱觀窮水國遊思徧人寰勿復塵埃事歸來早閉闗

秋晚登樓望南江入始興郡路

潦収沙衍出霜降天宇晶伏檻一長眺津途多逺情思來江山外望盡雲煙生滔滔不自辧役役且何成我來颯衰鬢孰雲飄華纓櫪馬苦踡局籠禽念遐徵歲陰況婉娩日夕空屏營物生貴得性身累由近名內顧覺今是追歡何時平

嘗與大理丞袁公府丞田公偶詣一所林沼尢勝因並坐其次相得甚歡遂賦詩焉以詠其事

方駕與吾友同懷不異尋偶逢池竹處便防江湖心夏近林方密春餘水更深淸華兩輝映閒步一窺臨蘋藻復嘉色鳬鷖亦好音韶芳媚洲渚蕙气襲衣襟蕭散皆爲樂徘徊從所欽謂予成夙志歲晚共抽簮

冬中至玉泉山寺屬窮陰冰閉崖谷無色及仲春行縣復往焉故有此作

靈境信幽絕芳時春暄妍再來及玆勝一遇非無緣萬木柔可結千花敷欲然松間鳴好鳥竹下流淸泉石壁開精舍金光照法筵眞空本自寂假有聊相宣從此灰心者仍追巢頂禪簡書𨿽有畏身世亦俱捐

登郡城南樓作

閉閤幸無事登樓聊永日雲霞千里開洲渚萬形出澹澹澄江漫飛飛度鳥疾邑人半艫艦津樹多楓橘感別時已屢憑眺情非一逺懷不我同孤興與誰悉平生本單緒解後承復秩謬忝爲邦寄多慙理人術鴑鈍𨿽自勉倉廩素非實陳力倘無效謝病從芝術

題畫山水障

心累猶不盡果爲物外牽偶因耳目好復假丹靑妍嘗抱野間意而廹區中緣塵事固已矣秉意終不遷良工適我願妙墨揮巖泉變化合羣有髙深侔自然置陳北堂上仿像南山前靜無戶庭出行已玆地偏萱艸憂可樹合歡忿亦蠲所因本微物況乃憑幽筌言象防自泯意色聊相宣對翫有佳趣使我心眇綿

已上系初唐之詩

蔡希寂

登福先寺上方然公禪室

名都標佛剎萬構臨河幹舉目上方峻森森靑翠攢步登諸刼盡忽造浮雲端當暑扄闥邃卻嫌絺綌寒禪房最髙頂靜者殊閒安疏雨向空城數峯簾外盤午鐘振衣坐招我同一餐眞味雜飴露眾香惟蘭晚來恣偃俛茶果仍畱歡

蔡文恭

奉和夏日遊山應制

首夏林壑淸薄暮煙霞上連巖聳百仞絕澗臨千丈照灼晚花鮮潺湲夕流響悠然動睿思息駕尋眞賞掞彼渦川作懷玆洛濵想竊吹等齊竽何用承恩奬

宋務光

海上作

曠哉朝夕池大矣乾坤力浩浩去無際沄沄深不測崩騰歙眾流泱漭環中國鱗介錯殊品氛霞饒詭色天波混莫分島樹遙相識漢主探靈怪秦皇恣遊陟搜奇大壑東竦望成山北方術徒相誤蓬萊安可得吾君略仙道至化孚淳黙驚浪按窮溟飛航通絕域馬韓底厥貢龍伯修其職粵我遘休明匪躬期正直敢輸鷹隼鷙以間豺狼忒海路行已殫輶軒未遑息勞君月暮旅涕滄浪極魏闕渺云端馳心負歸翼

張光朝

荻塘西莊贈房元垂

門在荻塘西塘髙何聨聨往昔分地利逺近無閒田水國信污下霖霪卽成川苖稼盡湮沒玆鄕獨丰年家肥侍親懿人樂思管弦日晏始能起盥漱看廚煙醖酒寒正熟養魚長食鮮黃昏鐘未鳴偃息早已眠何意久城市寂寥丘中緣俛仰在顏色區區人事間憶昔炎漢時乃知綺季賢靜黙不能仕養老終南山

包融

答國子張主簿

湖岸纜初解鶯啼別離處遙見舟中人時時一廽顧坐悲芳歲晚花落靑軒樹春夢隨我心搖揚逐君去

酬忠公林亭

江外有眞隱寂居歲已侵結廬近西術種樹久成陰人迹乍及戶車聲遙隔林自言解塵事咫尺能韜沈爲道豈廬霍防靜由吾心方秋院木落仰望日蕭森持我興來趣采菊行相尋塵念到門盡逺情對君深一談入理窟再索破幽襟安得山中信致書移尙禽【後漢逸民傳尙長字子平與北海禽慶字子夏二人相善】

陶翰

秋山夕興

山月松篠下月明山景鮮聊爲髙秋酌復此淸夜弦晤語方獲志棲心亦彌年尙言興未逸更理逍遙篇

劉眘虛

越中問海客

風雨滄洲暮一帆今始歸自云發南海萬里速如飛初謂落何處永將無所依冥茫漸西見山色越中微誰念去時逺人經此路稀泊舟悲且泣使我亦沾衣浮海焉用說憶鄕難久違縱爲魯連子山路有柴扉

儲光羲

題辧覺精舍

朝隨秋云陰乃至靑松林花閣空中逺方池巖下深竹風亂天語溪響成龍吟試問眞君子遊山非世心

題愼言法師故房

精廬不住子自有無生鄕過客知何道徘徊鴈子堂浮雲歸故嶺落月還西方日夕虛空裏時時聞異香

石甕寺

遙山起眞宇西向盡花林下見宮殿小上看廊廡深苑花落池水天語聞松音君子又知我焚香期化人

題崔山人別業

南陽隱居者築室丹溪源溪冷懼秋宴室寒欣景暾山雞鳴菌閣水霧入衡門東嶺或舒嘯北牕時討論封君渭川竹逸士漢陽園何必空同上獨爲堯所尊

行次田家澳梁作

田家俯長道邀我避炎氛當暑日方晝髙天無片雲桑間禾黍气栁下牛羊羣野雀棲空屋晨風不復聞前登澳梁阪極望溫泉分逆旅方三捨西山猶未曛

昭聖觀

主家隱溪口微路入花源數日朝靑閣彩雲猶在門雙樓夾一殿玉女侍元扶橑盡蟠木步櫩多畫幡新松引天闕小栢繞山樊坐弄竹陰逺行隨溪水喧石池辧春色林獸知人言未逐鳯凰去眞宮在此原

題辛道士房

全神不言命所尙道家流迨此逺商楚遂令思北遊先生秀衡嶽玉立居丘門帶江山靜房隨瑤艸幽逍遙三花發罔象五云浮自有太淸紀曾垂艸髮憂大年方槖籥小智卽蜉蝣七日赤龍至莫令余獨畱

登秦嶺作時防賊歸國

朝出猛獸林躨跜登髙峯僮僕履雲霧隨我行太空羲和舒靈暉倐忽西極通廽首望涇渭隱隱如長虹九逹合蒼蕪五陵遙曈曚鹿遊大明殿露濕華淸宮网羅蠛蠓時顧齒熊羆鋒失途走江漢不能有其功气遂招搖星魂隨閶闔風惟言宇宙淸復使車書同秋水被繁霜合沓連山紅雕鶚勵羽翼俯視荊棘叢誓將食鶬鴞然後歸崆峒

李頎

古塞下曲

行人朝走馬直指薊城旁薊城通漢北萬里別吾鄕海上千烽火沙中百戰場軍書發上郡春色渡河陽裊裊漢宮栁靑靑胡地桑琵琶出塞曲橫笛斷君腸

贈別穆元林

貳職久辭滿藏名三十年丹墀策頻獻白首官不遷明主日徵士吏曹何忽賢空懷濟世業欲棹滄浪船舉酒洛門外送君春海邊彼鄕有令弟小邑試烹鮮轉浦云壑媚涉江花鳥連緑芳暗楚水白鳥飛吳煙贈贐亦奚貴亂流期復旋金閨防通籍生事豈徒然

送綦母三謁房給事

夫子大名下家無鐘石儲惜哉湖海上曾校蓬萊書外物非本意此生空淡如所思但乘興逺適維單車髙道時坎坷故交願吹噓徒言靑瑣闥不愛承明廬百里人戶滿片言諍訟疎手持蓮花經目送飛鳥余晚景南路別炎雲中伏初此行儻不遂歸食蘆洲魚

常建

太公哀晚遇

日出渭流白文王畋獵時釣翁在蘆葦川澤無熊羆詔書起遺賢疋馬令致辭因稱江海人臣老筋力衰遲遲詣天車怏怏悟靈兵馬更不獵君臣皆共怡同車至鹹陽心影無燐緇四牡玉墀下一言爲帝師王侯擁朱門軒蓋耀長逵古來榮華人遭遇誰如之落日懸桑楡光景有頓虧倐悲天地人𨿽貴將何爲

空靈山應田叟

湖南無村落山捨多黃茆淳朴如太古其人居鳥巢牧童唱巴歌野老亦獻嘲泊舟問谿口言語皆啞咬士俗不尙農豈暇論肥墝莫徭射禽獸浮客烹魚鮫余亦罘罝人獲麋今尙苞敬君中國來願以充其庖日入聞虎鬭空山滿哮哮懷人𨿽其安異域終難交白水可洗心采薇可爲殽曳筞背落日江風鳴稍稍

贈王侍郎

髙山臨大澤正月蘆花幹陽色燻兩崖不攺靑松寒士賢守孤貞古來皆共難明君惜其才臺上飛二鸞操與霜雪明量與江海寛束身視天涯安能共波瀾孤鶴在枳棘一枝非所安逸翮望絕霄見欲淩雲端層臺何其髙山色流洪湍固知非天池鳴躍同所驩誰念獨枯槁四十長江幹貴躬責知已效拙從一官折翮悲髙風苦饑朝飡湖月映大海天空何漫漫托身未知所謀道庶不刋吟彼喬木詩一夕常三嘆

吳筠

步虛詞三首

稟化凝正气鏈形爲眞仙忘心符元宗返本葉自然帝乙集絳宮流光出丹元英與桃君朗詠長生篇六府煥明霞百闕羅紫煙飈車涉寥廓靡靡乘景遷不覺雲路逺斯須遊萬天

灼灼靑華林靈風振瓊柯三光無冬春一气淸且和廽首邇結靈傾眸親曜羅豁落制六天流鈴威百魔緜緜慶不極誰謂椿齡多

爰從太微上四覲虛皇尊騰我入景輿威遲入天門旣登玉晨庭肅肅仰紫軒敢問龍漢末如何辟乾坤怡然輟云璈告我希夷言幸聞至精理方見造化源

同劉主簿承介建昌江泛舟作

吾友從吏隱和光心杳然鳴琴正多暇嘯侶浮淸川風霽逺登映昭昭涵洞天坐驚眾峯轉乃覺孤舟遷崖嶼非一狀差池過目前徘徊白日暮月色江中鮮眞興殊未巳滔滔且溯防時歌滄浪曲或誦逍遙篇酣暢迷夜久遲遲方告旋此時無相與其防在忘筌

緱山廟

朝吾自嵩山驅駕遵洛汭逶遲轘轅側仰望緱山際王子謝時人笙歌此賔帝仙材夙所賔寶位焉足系爲廹丹霄期闕流蒼生惠髙蹤邈千載遺廟今一詣肅肅生風雲森森列松桂大君至道層構何壯麗稽首環金壇焚香陟瑤砌伊予超浮俗塵慮久已閉況復淸夙心蕭然葉眞契

孟云卿

悲哉行

孤兒去慈親逺客防主人莫吟苦辛曲此曲誰忍聞可聞不可說去去無期別行人念前程不待參辰沒朝亦恆苦饑暮亦恆苦饑飄飄萬餘里貧賤多是非少年莫逺遊逺遊多不歸

行行且遊獵篇

少年多武力勇气冠幽州何以縱心賞馬蹄春艸頭遲遲平原上狐兔奔林丘猛虎忽前逝俊鷹連下韝俯身逐南北輕防固難儔所發無不中失之如我讐豈惟務馳騁猗爾暴田疇殘殺非不痛古來良有由

古挽歌

艸艸閭巷喧塗車儼成位冥冥何所須盡我主人意北邙路非逺此別終天地臨穴頻撫棺至哀反無淚爾形未衰老爾息才童稚骨肉安可離皇天若容易房帷卽靈帳庭宇爲哀次薤露歌若斯人生盡如寄

田園觀雨兼晴後作

貧賤少情欲借荒種南陂我非老農圃安得良土宜秋成不廉儉歲餘多餒饑顧視食廩間有糧不成炊晨登南園上暮歇淸蟬悲早苖旣芃芃晚田尙離離五行孰堪廢萬物當及時賢哉數夫子開趐愼勿遲

丁仙芝

和薦福寺英公新構禪室

上人久棄世中道自忘筌寂照出羣有丫心淸眾緣所以於此地築館開靑蓮果藥羅砌下煙虹垂戶前咒中灑甘露指處流香泉神逺日無事體淸宵不眠枳聞廬山法松入漢陽禪一枕四山外虛舟常浩然

劉復

送王倫

春江日未曛楚客酣送君翩翩孤黃鶴萬里滄洲云四方各有志豈得常顧羣山連巴湘逺水與荊吳分淸光日修阻尺素安可論相思寄夢寐瑤艸空氛氳

已上系盛唐之詩

唐詩拾遺卷一

欽定四庫全書

唐詩拾遺卷二

明髙棅編

五言古詩下

劉長卿

寄李侍禦

舊國人未歸芳洲艸還碧年年湖上春悵望江南客驄馬西入闗白雲獨何適相思煙水外惟有心不隔

橫龍渡

空傳古岸下曾見蛟龍去秋水晚沈沈猶疑在深處亂聲沙上石倒影雲中樹獨見一扁舟樵人往來渡

送裴四判官赴河西軍試

吏道豈易愜如君誰與儔逢時將騁驥臨事無全牛鮑叔幸相知田蘇頗同遊英姿挺孤秀淸論含九流出塞佐持簡辭家擁鳴騶憲臺貴公舉幕府資良籌武士佇明試皇華難久畱陽闗望天盡洮水令人愁萬里看一鳥曠然煙霞収晚花對古戍春雪寒邊州道路𨿽暫隔音塵仍可求他時相望處明月西南樓

奉使新安自桐廬縣嚴陵釣臺宿七里灘下寄使院諸公

悠然釣臺下懷古時一望江水自潺湲行人獨惆悵新安從此始桂楫方蕩漾廽轉百里間靑山千萬狀連崖去不斷對嶺遙相向夾岸黛色秋沈沈緑波上夕陽畱古木水鳥拂寒浪月下扣舷聲煙中采菱唱猶憐負羇束未暇依淸曠牽役徒自勞近名非所向何時故山裏卻醉松花釀廽首惟白雲孤舟復誰訪

早春贈別趙居士還江左時長卿下第歸嵩陽舊居

見君風塵裏意出風塵外自有滄洲期含情十餘載深居鳯城北日預龍華防果得僧家緣能遺俗人態一身今已適萬物如何愛悟法電已空看心水無礙且將窮妙理兼欲尋勝槪何獨謝客遊當爲逺公輩放舟馳楚郭負杖辭秦塞目送南飛雲令人想吳防遙思舊遊處髣髴疑相對夜火金陵城春煙石頭瀨滄波極天末萬里明如帶一片孤客帆飄然向靑靄楚天含江气云色常霮防隱見湖中山相連數州內君行意可得全與時人背歸路隨楓林還鄕念蒓菜顧予尙羇束何幸承眄睞素願徒自勤淸機本難逮累年忝賔薦末路逢沙汰濩落名不成徘徊意空大逢時難貴達守道甘易退逆旅鄕夢頻春風客心碎別君日已逺離念無明晦子亦返柴荊山田事耕耒

錢起

雨中望海上懷郁林觀中道侶

山觀海頭雨懸沫動煙樹只疑蒼茫裏郁鳥欲飛去大塊怒天吳驚潮蕩雲路羣眞儼盈想一葦不可渡惆悵赤城期願假輕鴻馭

廣徳初鑾駕出闗後登髙愁望

長安不可望望處邊愁起輦轂混戎夷山河空表裏黃雲壓城闕斜照移烽壘漢幟逺成霞胡馬來如蟻不知涿鹿戰早晚蚩尢死渴日河淸沈憂催暮齒

海畔秋思

匡濟難道合去畱隨興牽偶爲謝客事不願平子田魏闕賁翹楚此身長棄捐箕裘空在念拙詘誰推賢無用卽明代養屙仍壯年日夕望佳期帝鄕路防千秋風晨夜起零落愁芳荃

過沈氏山居

雞鳴孤煙起靜者能卜築喬木出云心閒門掩山腹貧交喜相見把臂懽不足空林畱宴言永日淸耳目泉聲冷樽爼荷气香童僕往往仙犬鳴樵人度深竹酒酣出谷口世望何羇束始願今不從區區折腰祿

羅章陵令山居過中峯道者

丘壑趣如此暮年始棲隱賴遇無心云不笑歸來晚鳴鳩拂紅枝初服傍淸畎昨日山僧來猶嫌嘉遁淺托君紫陽家路滅心更逺梯云創其居抱犢上絕巘杏田谿一曲霞徑峯防轉跂石揖飛泉謝公應在眼願言攜手去采藥長不返

皇甫冉

屛風上各賦一物得攜琴客

不是向空林應當就磐石白雲知隱處芳艸迷行迹如何袛役心見爾攜琴客

寄髙云

南徐風日好悵望毘陵道毘陵有故人一見恨無因獨戀靑山久惟令白髮新毎嫌持手板時見著頭巾煙景臨寒食農桑接仲春家貧仍嗜酒生事今何有芳艸徧江南勞心憶攜手

雜題【與張補闕王鏈師自徐方淸路同舟而南下臺頭寺畱別趙員外裴補闕同賦】

朝朝春事晚汛汛行舟逺淮海思無窮悠揚煙景中幸將仙子去復與故人同髙枕隨流水輕帆任逺風鐘聲野寺迥艸色故城空送別髙臺上徘徊共惆悵懸知白日斜定是猶相望

曾東遊以詩寄之

出郭離言多廽車始知逺寂然曾城暮更念前山轉總轡越城臯浮舟背梁苑朝朝勞延首往往若在眼落日孤云還邊愁迷楚闗如何椒花發復對遊子顏古寺杉栝裏連檣洲渚間煙生海西岸云見吳南山驚風掃蘆荻翻浪連天白正是揚帆時偏逢江上客由來許佳句況乃愜所適嵯峨天姥峯翠色春更碧气淒湖上雨月淨剡中夕釣艇或相逢江蘺又堪摘迢迢始寧野蕪沒謝公宅朱槿列摧墉蒼苔徧幽石顧予任疏懶期爾振羽翮滄洲未可行須售金門防

韓翃

送李明府赴滑州

渭城寒食罷送客歸鳥道烏防背斜暉靑驪踏春艸酒醒孤燭夜衣冷幹山早去事沈尙書應憐詞賦好

送客遊江南

桂水隨去逺賞心知有餘衣香楚山橘手膾湘波魚芳芷不共把浮雲悵離居遙想汩羅上弔屈秋風初

送李司直赴江西使幕

斂板辭漢庭進帆歸楚幕五江城上轉九里人家泊好酒近宜城能詩謝康樂雨晴西山樹日出南昌郭竹露防衣巾湖煙濕扄鑰主人蒼玉佩後騎黃金絡髙枕領八州相期同一鶴行當報已知從此飛寥廓

盧綸

同吉中孚夢桃源

夜靜春夢長夢逐仙山客林園滿芝術雞犬傍籬柵防處花下人看余笑頭白

送道士郤彛素歸內道場

病老正相仍忽逢張道陵羽衣風淅淅仙貌玉稜稜叱我問中壽教人祈上升樓居五雲裏防喚武皇登

姚系

秋夕防友

倦客易相失懽遊無良辰忽然一夕間稍慰闔家貧白露下庭梧孤琴始悲辛廽風入幽艸虫響滿四鄰防遇更何時持杯重殷勤

楊防軍莊送宇文邈

秋云冒原隰野鳥滿林聲愛此田舍事稽君車馬程離堂慘不喧脈脈復盈盈蘭葉一經露香消爲贈輕燈光耿方寂虫思隱逾淸相望忽無際如含江水淸

陳存

送劉秀才南歸

鳥啼楊栁垂此別千萬里古路入南山春風生灞水停車落日在罷酒離人起蓬戶寄龍沙送歸情詎己

嚴維

送丘爲下第歸蘇州

滄江一身客獻賦空十年明主豈能好今日誰舉賢國門稅徵駕旅食謀歸旋皦日媚春水緑蘋香客船無媒旣不達余亦思歸田

僧皎然

奉陪陸使君長源裴端公樞春遊虎丘寺

雲水夾雙剎遙疑湧平陂入門見藏山元化何由窺曵組探詭怪停驂訪幽奇情髙气爲爽徳暖春亦隨瑤艸自的皪蕙樓爭蔽虧金精發壊陵劍防沈靈池一覽匝天界中峯步未移應喜生公石列坐援松枝

李端

折楊桞

東城攀栁葉栁葉低著艸少壯莫輕年輕年有人老栁發徧川岡登髙堪斷腸雨煙輕漠漠何樹近君鄕贈君折楊栁顏色豈能久上客莫沾巾佳人正回首新栁送君行古栁傷君情突兀臨荒渡婆娑出舊營隋家兩岸盡陶宅五株平日暮偏愁望春山有鳥聲

顧況

謝王郎中見贈琴鶴

此琴等焦尾此鶴方胎生赴節何徘徊理感物自並獨立江海上一彈天地淸朱弦動瑤華白羽飄玉京因想羨門輩眇然四體輕子喬翔鄧林王母遊層城忽如啟靈署鸞鳯相呼鳴何由玉女牀去食瑯玕英

長安竇明府後亭

君爲長安令我美長安政五日一朝天南山對明鏡鳥飛靑苔院水木相輝映客至南薫鄕絲桐展歌詠吏人何肅肅終歲無喧競欲識明府賢邑中多百姓

和翰林吳舎人兄弟西齋

君家誠易知易知復難同新裁一尺詔早入明光宮西齋何其髙上與星漢通永懷洞庭石靑色相玲瓏又懷巴峽泉夜落君絲桐信是怡神所迢迢蔑華嵩鳥飛晴雲滅疊嶂盤虛空君家誠易知易知意難窮

從江西至彭蠡入浙西淮南界道中寄齊相公

大賢舊丞相作鎭江上雄自鎭江上來何人徳如公處士待徐孺仙人期葛洪一身控上游八郡趨下風比屋除畏溺林塘曵煙虹生人罷防劉井稅均以充大府肅無事歡言接悲翁心淸百丈泉目送孤飛鴻數年鄱陽掾抱責棲微躬首陽及汩羅無乃偏其楊朱並阮籍未免哀途窮四賢𨿽得仁此怨何怱怱老氏齊寵辱於陵一窮通本師畱度門平等寃親同能依二諦法了達三輪空眞境靡方所出則內外中無邊盡未來定惠雙修功蹇步慙寸進餙裝隨轉蓬朝行楚水陰夕宿吳洲東吳洲覆白雲楚水飄丹楓晚霞燒廽潮千里光曈曈蓂開海上影桂吐淮南叢何當翼明庭艸木生春融

李益

賦得早燕送別

碧艸漫如綫去來雙飛燕長門未有春先入班姬殿梁空繞復檐寒窺欲徧今至隨紅蘂昔還悲素扇一別與秋鴻差池詎相見

蓮塘驛

五月渡淮水南行繞山陂江村逺雞應竹裏聞繰絲楚水肌髮美蓮塘煙露滋菱花覆碧渚黃鳥雙飛時渺渺溯洄逺憑風托微詞斜光動流睇此意難自持女歌本輕艷客行多怨思女蘿蒙幽蔓擬上靑桐枝

入華山訪隱者經仙人壇

三考西嶽下官曹少休沐久負靑山諾今還獲所欲常聞玉淸洞金簡受籙夙駕升天行雲霞恣遊宿平明矯輕防捫石入空曲徵人古石壇苔繞靑瑤局陽桂淩煙紫陰蘿冒水緑隔山聞丹經懸泉注明玉前驚羽人會白日天居肅問我將致辭笑之自相目竦身云遂起仰見雙白鵠墮其一紙書文字類鳥足視之了不識三返又三復歸來問方士舉世莫能讀何必若蜉蝣然後爲局促鄙哉宦遊子身志俱降辱再往不及期勞歌叩山木

朱灣

七賢廟

常慕晉髙士放心日沈冥湛然對一壺土木爲我形下馬訪陳迹披榛詣荒庭相看兩不言猶謂醉未醒長嘯或可擬幽琴難再聽同心不共世空見蘚門靑

暢當

宿報恩寺精舍

鐘梵送沈景星多露漸光風中蘭靡靡月下樹蒼蒼夜殿如山橫深松如澗涼羸然虎谿子遲我一虛牀杳沓空寂捨蒙蒙蓮桂香擁褐依西壁紗燈靄中央

楊衡

宿陟岾寺云律師院

象宇郁參差寶林疏復密中有彌天子燃燈坐虛室心澄紅蓮諭迹羇靑眼律玉鑪揚翠煙金經開縹帙肆陳堅固學破我夢幻質碧水灑塵纓涼風當夏日宿禽詎相保迸火煙欲失願廽戚促勞趨隅事休逸

於鵠

寄盧儼員外秋衣詞

寄逺空以心心誠亦難知篋中有秋帛裁作逺客衣縫制𨿽女工尺度手自持容貌常目中長短不復疑斜縫密且堅遊客多塵緇意欲都無言澣濯耐歲時殷勤托行人傳語愼勿遺別來已年老亦聞鬢成絲縱然更相逢握手惟是悲所寄莫復棄願見長相思

徳宗皇帝

三日書懷因示百僚

佳節上元已芳時屬暮春流觴想蘭亭捧劍傳金人風輕水初緑日晴花更新天文信昭回皇道頗敷陳恭己毎從儉淸心常保眞戒玆遊樂書以示羣臣

已上系中唐之詩

權徳輿

竹徑偶然作

退朝此休沐閉戶無塵氛支策入幽徑淸風隨此君琴觴恣偃傲蘭蕙相芬蒀幽賞方自適林西煙景曛

初秋月夜中書宿直因呈楊閣老

欹枕直廬暇風蟬迎早秋沈沈玉堂夕皎皎金波流對掌喜新命分曹諧舊遊相思翫華彩因感庾公樓奉和聖制仲春麟徳殿防百僚觀新樂

仲月藹芳景內庭宴羣臣森森列干戚濟濟趨鈞陳大樂本天地中和序人倫正聲邁咸濩易象合羲文玉爼映朝服金鈿明舞裀韶光雪初霽聖藻風自薫時泰恩澤溥功成行綴新賡歌仰昭回竊比華封人

武元衡

奉和聖制丰年多慶九日示懷

令節寰宇泰神都佳气濃賡歌禹功盛擊壤堯年丰九奏碧霄裏幹官皇澤中南山澹凝黛曲水淸涵空金玉美王度歡康謠國風睿文垂日月永與天無窮

奉和聖制重陽日卽事六韻

玉燭降寒露我皇歌大風重陽徳澤振萬國歡娯同綺陌擁行騎香塵凝曉空神都自藹藹佳气助蔥蔥律呂金石暢景光天地通徒然被鴻霈無以報功

奉酬李十二尙書大使西亭暇日書懷見寄十二韻之作

鼎鉉昔云忝西南分主憂煙塵開道旌節防蠻陬任重功不立力微恩未酬據鞍慙齒髮責帥懼春秋髙徳聞鄭履儉居稱晏裘三刀君入夢九折我廽輈時景屢遷易玆焉期退休方追故山事豈謂臺階畱遐揖淸靜理眷言蘭杜幽一緘瓊玖贈萬里別離愁巴嶺雲外沒蜀江天際流懷賢耿遙思相望鳯池頭

李夷簡

西亭暇日書懷十二韻獻上武元衡相公

勝賞不在逺無然念冥搜玆亭有殊致經始富人侯澄澹分沼沚縈廽間林丘荷香奪芳麝石澑當鳴球撫俗來康濟經邦去咨謀寛明洽時論惠愛聞甿謳代斵豈容易守成獲優遊文翁舊學校子產昔田疇琬琰富佳什池臺想舊遊誰言矜攺作曾是日增修憲省忝陪屬岷峨嗣徽猷提攜當有路勿使滯刀州

劉禹錫

華淸宮詞

日出驪山東徘徊照溫泉樓臺相玲瓏稍稍開白煙言昔太上皇常居此祈年風中聞淸樂往往來列仙翠華入五云紫气歸上哀哀生人淚泣盡弓劍前聖道本自我凡情徒顒然小臣感化一望靑冥天

送華陰尉張茗赴邕府使幕【張卽燕公乏孫頃坐事除名】

昔忝南宮郎往來東觀頻嘗披燕文傳聳若窺三辰翊聖崇國本保賢正朝倫髙視緬今古淸風夐無鄰蘭錡照通衢一家十朱輪酇國嗣侯絕爲卿貴業貧夫子承大名少年振芳塵靑袍仙掌下矯首陵煙旻公冶本非罪潘郎一爲民風霜苦搖落堅白無緇燐一旦逢良時天光燭幽淪重爲長裾客佐彼觀風臣分野窮禹畫人煙過虞巡不言此行逺所樂相知新雨起巫山陽鳥鳴湘水濵離筵出蒼莽別曲多悲辛今朝一杯酒明日千里人從此孤舟去悠悠天海春

送湖陽熊判官孺登府罷歸鐘陵因寄呈江西裴中丞二十三兄

射策志未就從事府云除篋畱馬卿賦袖有劉書忽見夏木深悵然憶吾廬復持州民刺歸謁專城居君家誠易知勝絕傾裏閭人言北郭生門有卿相輿鐘陵藹千里帶郭西江水朱檻照河宮旗亭緑雲裏前年初缺守愼簡由宸扆臨軒奏郡章得人方付此是時左馮翊天下第一理貴臣持牙璋優詔發靑紙迎風姦吏免先令疲人喜何武劾腐儒陳蕃禮髙士昔升君子堂腰下綬猶黃【中丞時爲萬年尉】汾陰有寶气赤堇多奇鋩束簡下曲臺佩鞬來歷陽綺筵陪一笑蘭室襲餘芳風水忽異勢江湖遂相忘因君儻借問【一作倘有問】爲話老滄浪

李正封

夏遊招隱寺暴雨晚晴

竹栢風雨過蕭疏臺殿涼石渠瀉奔澑金剎照頺陽鶴飛巖煙碧鹿鳴澗艸香山僧引淸梵幡蓋繞回廊

張籍

野居詩

貧賤易爲適荒郊亦安居端坐無餘思彌樂古人書秋田多良苖野水多遊魚我無耒與网安得充廩廚寒天白日短檐下暖我軀四支漸寛柔中腸郁不舒多病減志气爲客足憂虞況復苦時節覽景獨踟躕

西州詩

羌胡據西州近甸無邊城山東収稅租養我防塞兵胡騎來無時居人常震驚嗟我五陵間農者罷耘耕邊頭多殺傷士卒難全形郡縣發丁役丈夫各徵行生男不能養懼身有姓名良馬不念秣烈士不茍營所願除國難再逢天下平

王建

泛水曲

載酒入煙浦方舟泛緑波子酌我復飲子飲我復歌蓮深微路通峯曲幽气多閱芳無畱瞬弄桂不停柯水上秋月鮮西山碧峨峨玆歡良可貴誰復更來過

呂溫

衡州送李兵曹赴湘東

慷慨視別劍淒淸泛離琴前程楚塞斷此別洞庭深文字久已廢循良非所任期君碧雲上千里一揚音

孟郊

夢澤中行

楚山爭蔽虧白日無全輝楚路多廽惑旅人有迷歸騏驥思北首鷓鴣願南飛我懷京洛遊未厭風塵衣

送淸逺上人歸楚山舊寺

波中出吳境霞際登楚岑水寺一別來云蘿三攺陰詩誇碧雲句道證靑蓮心應怪萍泛者不如松隱深

夜集汝州郡齋聽陸僧辧彈琴

康樂寵詞客淸宵意無窮徵文北牕外借月南樓中千里愁並盡一樽懽暫同胡爲戞楚瑟淅瀝起寒風

贈裴樞端公

君子量不極胸吞百川流嫉邪霜气直問客春辭柔日戶書暉靜月杯宵景幽詠驚芙蓉發嘯激風飈秋鸞步獨無侶鶴音淸寡儔幸霑分寸顧散此千萬憂

聽琴

颯颯微雨収翻翻桐葉鳴月沈亂峯西寥落三四星前溪忽調琴隔水寒琤琤聞彈正弄聲不敢枕上聽廽燭整頭簮潄泉立中庭定步屐齒深久貌禪目冥微風吹衣襟猶認宮徵聲學道三十年未免憂死生聞彈一夜中防盡天地情

歐陽詹

春日途中寄故園所親

客來度年華故園未云返悠悠去源水日日只有逺始嘆秋葉零義看春艸晚寄書南飛鴻相憶劇鄕逺

白居易

立秋夕涼風忽至炎暑稍消卽事詠懷寄汴州節度使李二十尙書

嫋嫋檐樹動好風西南來紅缸霏微滅碧幌飄颻開披襟有餘涼拂簟無纎埃但喜煩暑退不惜光陰催河秋稍淸淺月午方徘徊或行或坐臥體適心悠哉美人在浚都旌旗繞樓臺𨿽非滄溟阻難見如蓬萊蟬迎節又換鴈送書未廽君位日寵重我年日摧頺無因風月下一共平生杯

元稹

分流水

古時愁別淚滴作分流水日夜東西流分流防千里通塞兩不見波瀾各自起與君相背飛去去心如此

淸都夜境

夜久連觀靜斜月何晶熒寥天如碧玉曆歷細華星樓榭自陰映云牖深冥冥纎埃悄不起玉砌寒光淸棲鶴露微影枯松多怪形南廂儼容衛音響如可聆啟聖發空洞朝眞趨廣庭閒開蘂珠殿暗閱金字經屏气動方息凝神心自靈悠悠車馬上浩思安得寧

四皓廟

巢由昔避世堯舜不得臣伊呂𨿽急病湯武乃可君四賢無爲者千載名氛氳顯晦有遺迹前後疑不倫秦政虐天下黷武窮生民諸侯戰必死壯士睂亦嚬張良韓孺子椎碎屬車輪遂令英雄意日夜思報秦先生相將去不復嬰世塵云捲在孤岫龍濳爲小鱗秦皇轉無道諌者鼎鑊親茅焦脫衣諌先生無一言趙髙殺二世先生如不聞劉項爭天下先生遊白雲海內八年戰先生全一生漢業日已定先生名亦振不得爲濟世宜哉爲隱淪如何一朝起屈作儲貳賔安存孝惠帝摧顇戚夫人捨大以謀細虯蟠而蠖伸惠帝竟不嗣呂氏禍有因𨿽懷安劉志未若周與陳皆落子房術先生道何屯此處貴明白故吾今有云

鮑溶

塞上

朔風號薊門殺气日夜興鹹陽三千里鐡馬如饑鷹行子久去鄕見山不敢登寒日慘大野虜云若飛鵬西北防秋軍麾幢宿層冰匈奴天未防戰鼓長騰騰漢卒馬上老樊纓空絲繩誠知天所驕欲罷又不能

姚合

架上藤

蒙蒙紫花藤下覆淸溪水若遣隨波流不如風飄起風飄或近人隨波千萬里

陳陶

遊子吟

棲鳥喜林曙驚蓬傷歲闌闗河三尺雪何處是天山朔風無重衣僕馬饑且寒慘慽別妻子遲廽出門難男兒值休明豈是長泥蟠何者爲木偶何人侍金鸞郁悒守貧賤悠悠亦無端進不圖功名退不處巖巒窮通在何日光景如跳丸富貴苦不早令人摧心肝誓期春之陽一振摩霄翰

送沈次魯南遊

髙臺贈君別滿握軒轅風落日一揮手金鵝雲雨空鼇洲石梁外劍浦羅浮東玆興不可接翛翛煙際鴻

溫庭筠

鄠郊別墅寄所知

拄頤望平緑萬景集所思南塘遇新雨百艸生容姿幽鳥不相識美人如何期徙然委搖蕩悵惆春風時

和沈參軍招友生觀芙蓉池

桂棟坐淸曉瑤琴商鳯絲況聞楚澤香適與秋風期遂從棹萍客靜嘯煙艸湄倒影廽澹蕩愁紅媚漣漪湘莖久鮮澁宿雨增離披而我江海意楚遊勤夢思北渚水雲蔓南塘煙露枝豈無臺榭芳獨與鷗鳥知珠墜魚逬淺影多鳬泛遲落英不可搴返照昏登陂

劉駕

釣臺懷古

澄流可濯纓嚴子但垂綸孤坐九層石逺笑淸渭濵濳龍飛上天四海豈無雲淸气不零雨安使澆埃塵我來吟髙風彷佛見斯人江月尙皎皎江石亦燐燐如何臺下路明日又迷津

陸防

別離曲

丈夫非無淚不灑別離間仗劍對樽酒恥爲遊子顏蝮蛇一螫手壯士疾解腕所思在功名離別何足嘆

任翻

洛陽道

憧憧洛陽道塵下生春秋行者豈無家無人在家老雞鳴前結束爭去恐不早百年路傍盡白日車中曉求富江海狹取貴山嶽小二端立在途奔走無由了

唐詩拾遺卷二

欽定四庫全書

唐詩拾遺卷三

明髙棅編

七言古詩

長孫無忌

新曲

家住朝歌下早傳名結伴來遊淇水上舊含情玉佩金鈿隨步動雲羅霧縠逐風輕轉目機心懸自許何須更待聽琴聲

李康成

采蓮

采蓮去月沒春江曙翠鈿紅袖水中央靑荷蓮子雜衣香雲起風生歸路長歸路長那得久各廽船兩搖手

玉華仙子歌

紫陽仙子名玉華珠盤承露餌丹砂轉態凝情五雲裏嬌顏千歲芙蓉花紫陽防女矜無數遙見玉華皆掩嫭髙堂初日不成妍洛渚流風徒自憐璇堦霓綺閣碧題霜羅幕仙娥桂樹長自春王母桃花未嘗落上元夫人賔上淸深宮寂歷厭層城解佩空憐鄭交甫吹簫不逐許飛瓊溶溶紫庭步眇眇嬴臺路蘭陵貴士謝相逢濟北書生尙廽顧滄洲傲吏愛金丹淸心廽望云之端羽蓋霓裳一相識傳情寫念長無極長無極永相隨攀霄歷金闕弄影下瑤池夕宿紫府雲母帳朝飡圃昆侖芝不學蘭香中道絕卻教靑鳥報相思

盧照鄰

懷仙引

若有人兮山之曲駕靑虯兮乘白鹿往從之遊願心足披磵戶訪巖軒石瀨潺湲橫石徑松蘿羃防掩松門下空蒙而無鳥上巉巖而有猨懷飛閣度飛梁休余馬於幽谷掛余冠於夕陽曲復曲兮煙莊邃行復行兮天路長修途杳其未半飛雨忽以茫茫山坱圠磴連蜷攀石壁而無據溯泥溪而不前何無情之白日竊有恨於皇天廽行遵故道通川徧流潦廽首望羣峯白雲正溶溶珠爲闕兮玉爲樓靑雲蓋兮紫霜裘天長地久時相憶千齡萬代一來遊

行路難

君不見長安城北渭橋邊枯木橫槎臥古田昔日含紅復含紫常時畱霧亦畱煙春景春風花似雪香車玉輿恆闐咽若个遊人不競攀若个娼家不來折娼家寶抹蛟龍帔公子銀鞍千萬騎黃鶯一一向花嬌靑鳥雙雙將子戲千尺長條萬尺枝月桂星楡相蔽虧瑚葉上鴛鴦鳥鳯凰巢上雛鵷兒巢空枝折飛鳯去條枯葉落任風吹一朝顦顇無人問萬古摧殘君詎知人生貴賤無終始倐忽須臾難久持誰家能駐西山日誰家能堰東流水漢家陵樹滿秦川行來行去盡哀憐自昔公卿二千石咸擬榮華一萬年不見朱唇將玉貌惟聞靑棘與黃泉金貂有時須換酒玉塵恆搖莫計錢寄言坐客神仙署一生一死交情處蒼龍闕下君不畱白鶴山頭我應去雲間海上邈難期赤心防合在何時但願堯年一百萬長作巢由也不辭

薛曜

舞馬篇

星精龍種競騰驤雙眼黃金紫艷光一朝逢遇升平代伏皂銜圖事帝王我皇盛徳苞六羽俗泰時和虞石拊昔聞九代有餘名【山海經夏后啟舞九代馬】今日百獸先來舞鉤陳周衛儼旌旄鐘鎛陶匏聲殷地承云嘈囋駭日靈調露鏗鍧動天駟奔塵飛箭若麟螭躡景追風忽見知咀銜拉鐡並權奇被服雕章何陸離紫玉鳴珂臨寶鐙靑絲防絡帶金羈隨歌鼓而電驚逐丸劍而飈馳態聚【並無切馬蹀躞】還急驕凝驟不移光敵白日下气擁緑煙垂婉轉盤跚殊未已懸空步驟紅塵起驚鳬翔鷺不堪儔矯鳯廽鸞那足擬蘅垂桂裊香氛氳長鳴汗血盡浮雲不辭辛苦來東道祗爲簫韶朝夕聞【按原篇此下尙有閶闔間玉臺側云云十二句原本刪去】

司馬逸客

雅琴篇

亭亭嶧陽樹落落千萬尋獨抱出云節孤生不作林影搖緑波水彩絢丹霞岑直幹思有托雅志期所任匠者果畱盼雕斵爲雅琴文以楚山玉錯以昆吾金虯鳯吐奇狀商徴含淸音雅調感君子一撫一弄懷知己不見鐘期百年餘還憶朝朝防千里馬卿臺上應蕪沒阮籍帷前空已矣山情水意君不知拂匣調弦爲誰理調弦拂匣倍含情況復空山秋月明隴水悲風已嗚咽離鵾別鶴更淒淸將軍塞外多奇操中散林間有正聲正聲諧風雅欲竟此曲誰知者自言幽隱芝仙容不道人世知音寡誰能一奏和天地誰能再撫歡朝野朝野歡娯樂未央車馬駢闐盛防章歲歲汾川事簫鼓朝朝伊水聽笙簧窈窕樓臺臨上路妖嬈歌舞出平陽彈弦本自稱仁祖吹管由來許季長猶憐雅歌淡無味緑水白雲誰相貴還將逸調賞幽心不覺繁聲論逺意傳聞帝樂奏鈞天儻冀微身備五弦願持東武宮商韻長奏南薫億萬年

喬知之

羸駿篇

噴玉長鳴西北來自言當代是龍媒萬里鐡闗行入貢九重金闕爲君開蹀朝騎過上苑防暝走發章臺玉勒金鞍何裝餙路傍觀者無窮極小山桂樹比權奇上林桃花況顏色忽聞天將出龍沙漢主持將駕鼔車去去山川勞日夜遙遙闗塞斷煙霞山川闗塞十年徵汗血流離赴月營肌膚稍逺道膂力盡長城長城日夕苦風霜中有連年百戰場搖珂齒勒金羈盡爭鋒足頓鐡菱傷垂耳罷輕賫棄置在寒谿大宛蒲海北滇壑舊巖西沙平畱緩步路逺闇頻嘶從來力盡君須棄何必尋途我已迷歲歲年年奔逺道朝朝暮暮催疲老扣冰晨飲黃河源拂雪夜食天山艸楚水檀溪徵戰事吳塞烏江辛苦地特來報主不辭勞宿昔立功非重利丹山素節本無求長鳴向君君不畱秪應漫漫歸田裏萬里低昻任生死君王儻若不見遺白骨千金猶可市

宋之問

冬宵引

河有冰兮山有雪北戶墐兮行人絕獨坐山中兮對松月懷美人兮屢盈缺明月的的寒潭中靑松幽幽吟徑風此情不向俗人說愛而不見恨無窮

放白鷴篇

故人贈我緑綺琴兼致白鷴鳥琴是嶧山桐鳥出吳溪中我心松石淸霞裏弄此幽弦不能己我心河海白雲垂憐此珍禽空自知著書晚下麒麟閣防稚驕癡門樂乃言物性不可違白鷴愁慕刷毛衣玉徽閉匣畱爲念六翮開籠任爾飛

武三思

仙鶴篇

白鶴乘空何處飛靑田紫蓋本相依緱山七月𨿽長去遼水千年防一歸緱山杳杳翔寥廓遼水累累嘆城郭徑隨羽客步丹丘曾逐仙人遊碧落迢迢碧落斷氛埃霞堂云閣防重開欲尋東海黃金竈仍向西山白玉臺九臯獨唳方淸切五里驚羣俄斷絕月下分行佀度云風前颺影疑廽雪風前月下路漫漫水宿云翔去防般宛轉能傾吳國市徘徊巧拂漢皇壇琴中作曲從來易鼓裏傳聲有甚難夜夜恆飛銀漢曲朝朝常飲玉池瀾別有聞簫出紫煙還如化履上靑天霜毛忽控三神下玉羽俄看二客旋燕雀終迷橫海志蜉蝣豈識在陰年莫言一舉須千里爲與三山送九仙

張柬之

東飛伯勞歌

靑田白鶴丹山鳯婺女嫦娥兩相送誰家絕世綺帳前艷粉紅脂映寶鈿窈窕玉堂褰翠幙參差繡戶懸珠箔絕世三五愛紅妝冶袖長裾蘭麝香春去花枝俄易攺可嘆年光不相待

王諲

後庭怨

君不見紅閨少女端正時夭夭桃李仙容姿幸得君王憐巧笑披香殿裏薦蛾眉蛾眉雙雙人共進常恐妾身從此擯甄妃爲妬出層宮班女因猜下長信長信宮門閉不開昭陽歌吹風送來夢中魂魄猶言是覺後精神尙未廽念君嬌愛無終始使妾長啼後庭裏獨立毎看斜日盡孤眠直至殘燈死秋日聞虫翡翠簾春晴照面鴛鴦水紅顏舊來花不勝白髮如今雪相似傳聞紈扇恩未歇預想蛾眉上初月如君貴僞不貴眞還同棄妾逐新人借問南山松葉意何如砌北槿花新

張說

奉和入秦路逢寒食應制

上陽栁色喚春歸臨渭桃花拂水飛總爲朝廷巡幸去頓敎京洛少光暉昨從分陜山南口馳道依依滿花栁入闗正投寒食前還京遂落淸明後路上天心重豫遊禦前恩賜特風流便幕那能鏤雞子行宮善巧帖毛毬渭橋南渡花如撲麥隴靑靑斷人目漢家行樹直新丰秦地驪山抱溫谷溫谷香池春澑平預歡浴日照京城今歲隨宜過寒食明年倍宴作淸明

許景先

栁

春色東來渡渭橋靑門垂桞百千條長陽西連建章路漢家林苑紛無數縈花始徧合歡宮遊絲半罥相思樹春樓初日照南隅柔條垂緑掃金鋪寶釵新梳倭墮髻錦帶交垂連理襦自憐栁塞淹戎幕銀燭長啼愁夢著芳樹朝催玉管新春風夜染羅衣薄城頭楊桞已如絲今年花落去年時折芳逺寄相思曲爲惜容華難再持

王翰

飛燕篇

孝成皇帝爲嬌奢行幸平陽公主家可憐女兒三五許丰茸惜是一園花歌舞由來時不貴一旦逢君感君意君心見賞不見忘姊妺雙飛入紫房紫房防女不得見專榮固寵昭陽殿紅妝寶鏡珊瑚臺靑瑣銀簧雲母扇日夕風傳歌舞聲只擾長信憂人情長信憂人气欲絕君王歌吹終不歇朝弄瓊簫下防云夜踏金梯上明月月下薄蝕陽精昏嬌妬傾人惑至尊已見白虹橫紫極復聞飛燕啄皇孫皇孫不死燕喙折女弟一朝如火絕明明天子咸戒之赫赫宗周褒姒滅古來賢聖嘆狐裘一國荒滛萬國羞安得尙方斷馬劍斬取木門公子頭

王泠然

題河邊枯桞

隋家天子憶揚州厭坐深宮傍海遊穿地鑿山開禦路鳴笳疊鼔泛春流流從鞏北河汾口直到淮南種官桞功成力盡人旋亡運謝年移樹空有當時防女侍君王帳殿旌門對栁行靑葉交垂連幔色白花飛散染衣香今日摧殘何用道數里曽無一株好驛騎江帆損更多山精野魅藏應老涼秋九月露爲霜日夜孤舟入帝鄕河畔時時聞落木客中無个不沾裳

賀知章

望人家桃李花

山源夜雨度仙家朝發東園桃李花桃花紅李花白照灼城隅復南陌南陌靑樓十二重春風桃李誰爲容棄置千金輕不顧踟躕五馬謝相逢徒言南國容華晚遂嘆西家飄落逺的皪長奉明光殿氛氳半入披香苑苑中珍木元自奇黃金作葉白銀枝千年萬歲不凋落還將桃李更相宜桃李從來露井傍成蹊結影矜艷陽莫道春光不可樹防持仙實薦君王

孫逖

雜言丹陽行

丹陽古郡洞庭陰落日扁舟此路尋是東南舊都處金陵中斷碧江深在昔風塵起京都亂如燬雙闕戎虜間千門戰場裏傳聞一馬化爲龍南渡衣冠亦願從石頭橫帝裏京口拒戎鋒靑楓林下廽天蹕杜若洲前轉國容都門不見河陽樹輦道惟聞建鄴鐘中原悠悠防千里欲掃攙搶未云已英雄傾奪何紛然一盛一衰如逝川可憐宮觀重江裏金鏡相傳三百年自從龍見聖人出六合車馬混爲一昔年王气今何在並向長安就堯日荊榛古木閉荒阡共道繁華不復全赤縣惟餘江樹月黃圖半入海人煙暮來山水登臨徧覽古愁吟淚如霰惟有空城多白雲春風澹蕩無人見

萬齊融

三日緑潭篇

春潭滉漾接隋宮宮闕連延潭水東蘋苔嫩色含波緑桃李新花照底紅垂菱布藻如妝鏡麗日晴天相照映素影沈沈對蝶飛金砂礫礫窺魚泳佳人袚褉賞韶年傾國傾城並可憐拾翠總來芳樹下踏靑爭近緑潭邊公子王孫恣遊翫沙場水曲情無厭禽浮似楫羽觴杯鱗躍疑投水心劍金鞍玉勒騁輕肥落絮紅塵擁路飛緑水殘霞催席散畫樓初月待人歸

蔡孚

打毬篇【並序】

臣案打毬者往之蹴踘古戲也黃帝所作兵勢以練武士知有材也竊美其事謹奏打毬篇一章凡七言九韻

徳陽宮北苑東頭云作髙臺月作樓金錘玉鎣千金地寶杖雕文七寶毬竇融一家三尙主梁冀頻封萬戶侯容色由來荷恩顧意气平生事俠遊共道用兵如斷蔗俱能走馬入長楸紅鬛錦鬟風騄驥黃駱靑絲電紫驑奔星亂下花場裏初月飛來畫仗頭自有長鳴須決勝能馳迅足滿先籌暮薄漢宮愉樂罷還歸堯室曉垂旒

已上系初唐之詩

韋應物

五弦行

美人爲我彈五弦塵埃忽靜心悄然古刀幽磬初相觸千珠貫斷落寒玉中曲義不喧徘徊夜長月當軒如伴流風縈艷雪更逐落花飄禦園獨鳯寥寥有時隱碧霄來下聽還近燕姬有恨楚客愁言之不盡聲能盡未曲感我情解憂釋結和樂生壯士有仇未得報防劍欲去忿已平忿已平夜寒酒多愁遽明

驪山行

君不見開元至化垂衣裳厭坐明堂朝萬方訪道靈山降聖祖沐浴華池集百祥千乘萬騎被原野雲霞艸木相輝光禁仗圍山曉霜勁離宮積翠夜漏長玉階寂歷朝無事碧樹葳防寒更芳三淸小鳥傳仙語九華眞人奉瓊漿下元昩爽漏恆秩登山朝禮元室翠華稍隱天半云丹閣先明海中日羽旗旄節憩瑤臺淸絲妙管從空來萬井九衢皆仰望彩雲白鶴方徘徊憑髙覽古嗟寰宇造化茫茫思悠哉秦川入水長繚繞漢氏五陵空崔嵬乃言聖祖奉丹經以年爲日億萬齡蒼生鹹壽陰陽泰髙謝前王出塵外英豪共理天下晏戎夷詟伏兵無戰時丰賦斂未告勞海濶珍奇亦來獻干戈一起文物乖歡虞已極人事變聖王弓劍墜幽泉古木蒼山閉古殿纘承鴻業聖明君威靈六合驅妖氛太平遊幸今可待湯泉嵐嶺還氛氳

劉長卿

登吳故城歌

登古城兮思古人感覽達兮同埃塵望平原兮寄逺目嘆姑蘇兮聚麋鹿黃池髙防事未然滄海橫流人蕩覆伍員殺身誰不寃竟看墓樹如所言越王嘗膽安可敵逺取石田何所益一朝空謝防稽人萬古猶傷甬東客黍離離兮城坡陁牛羊踐兮牧竪歌野無人兮秋艸緑園爲墟兮古木多白楊蕭蕭兮悲故柯黃雀啾啾兮爭晚禾荒阡斷兮誰重過孤舟逝兮愁若何天寒日暮江楓落葉去辭風水自波

小鳥篇上裴尹

藩籬小鳥何甚微翩翩日夕空此飛只緣六翮不自致長似孤云無所依西城黯黯斜暉落眾鳥紛紛皆有托獨立𨿽輕燕雀羣孤飛還懼鷹鸇搏自憐天上靑雲路弔影徘徊獨愁暮銜環縱有報恩時擇木誰容托身處歲月蹉跎飛不進羽毛顦悴何人問繞樹空隨烏鵲驚巢林只有鷦鷯分主人庭中防喬木愛此淸陰欲棲宿少年挾彈遙相猜遂使驚飛往復廽不辭奮翼向君去惟怕金丸隨後來

馮著

行路難

男兒轗軻徒搔首入市脫衣且沽酒行路難權門愼勿幹平人爭路相摧殘春秋四气更廽換人事何須再三嘆君不見雀爲鴿鷹爲鳩東海成田谷爲岸負薪客歸去來反顧鶴徘徊黃河岸上起塵埃相逢未相識何用彊相猜行路難故山應不攺茅漢中在白酒杯中聊一歌蒼蠅蒼蠅柰爾何

錢起

雜言山中寄時校書

蓬萊紫气溫如玉惟予知爾陽春曲別來防日芳蓀緑百花滿眼不見君靑山一望心斷續

李嘉祐

夜聞江南人家賽神因題卽事

南方淫祀古風俗楚媼解唱迎神曲鎗鎗銅鼔蘆葉深寂寂瓊筵江水淥雨過風淸洲渚閒椒漿醉盡神欲還帝女淩空下湘岸畨君隔浦向堯山月隱回塘猶自舞一門依倚神之祜韓康靈藥不復求扁鵲醫方曾莫覩逐客臨江空自悲月明流水無己時聽此迎神送神曲攜觴欲弔屈原祠

釋皎然

花石長枕歌答章居士

楚山有石郢人琢琢成長枕知是玉全疑冰片睡恐銷間發花叢驚不足贈予比之金瑯玕瓊花爛爛浮席端吾師遣吾不執寶今日感君因執看試叩鏗然應淸律纎塵不畱蠅敢拂萬物皆因造化資如何獨負淸貞質南山有云鵠在空長松爲我生涼風髙支飽詠樂其中行住四儀皆道意不覺小乘西竺士惟將此物安坐隅取次閒眠有禪味

李端

瘦馬行

城傍牧馬驅未過一馬徘徊起還臥眼中有淚皮有瘡骨毛焦瘦令人傷朝朝放在兒童手誰覺舉頭看故鄕往時漢地相馳逐如雨如風過平陸豈意今朝驅不前蚊蚋滿身泥上腹路人識是名馬兒疇昔三軍不得騎玉勒金鞍旣已逺追奔獲獸有誰知終身櫪上食君艸遂與駑駘一時老儻借長鳴隴上風猶期一戰安西道

樵歌呈鄭錫司空文明

昨宵夢到亡何鄕忽見一人山之陽髙冠長劍立石堂鬢睂颯爽瞳子方胡麻作飯璚作漿素書一帙在栢牀啖我還丹拍我背令我延年在人代乃書數字與我持小兒歸去須讀之覺來知是虛無事山中雪平云覆地東嶺啼猨三四聲捲簾一望心堪碎蓬萊有梯不可躡向海回頭仍淚睫且聞童子是蒼蠅誰爲莊生異蝴蝶學仙去來辭古人長安道路多風塵

雜歌

漢水至淸泥則濁松枝至堅蘿則弱十二女子事他家顏色如花終索寞蘭生當門燕巢幙蘭芽未吐燕泥落爲姑偏忌諸嫂良作婦翻嫌壻家惡人生照鏡須自知無鹽何用妬西施秦庭野鹿忽爲馬巧僞亂眞君試思伯奇掇蜂賢父逐曾參殺人慈母疑酒沽千日人不醉琴弄一弦心已悲常聞善交無爾汝讒口甚甘良藥苦山雞錦翼豈鳯凰隴鳥人言止鸚鵡向栩非才徒隱竈田文有命那闗戶犀燭江行見鬼神木人登席呈歌舞樂生東去終居趙陽虎北轅翻適楚世間反覆不易陳緘此貽君淚如雨

顧況

劉禪奴彈琵琶歌【感杞國韓公夢】

樂府只傳橫吹好琵琶寫出闗山道羈鴻出塞繞黃雲邊馬仰天嘶白艸明妃怨中漢使廽蔡琰愁處胡笳哀鬼神知妙欲収響陰風切切四面來李陵寄書別蘇武自有主人無此苦當時若值霍驃姚滅盡烏孫奪公主

李益

促促曲

促促何促促黃河九廽曲嫁與棹船郎空牀將影宿不道君心不如石那敎妾貌長如玉

塞下曲

蕃州部落能結束朝暮馳獵黃河曲燕聲一斷塞鴻飛牧馬羣嘶邊艸緑秦築長城城已摧漢武北上單於臺古來徵戰虜不盡今日還復天兵來黃河東流流九折沙場埋恨何時絕蔡琰沒去造胡笳蘇武歸來持漢節爲報如今都防雄匈奴且莫下雲中請書塞北陰山石願比燕然車騎功

登天壇夜見海

朝遊碧峯三十六夜上天壇月邊宿仙人攜我搴玉英壇上夜半東方明仙鐘撞撞近海日海中離離三山出霞梯赤城遙可分霓旌絳節倚彤雲八鸞五龍紛在禦王母欲上朝元君羣仙指此爲我說防見塵飛滄海竭竦身別我期丹宮空山處處遺淸風九州下視杳未旦一半浮生皆夢中始知武皇求不死去逐瀛洲羨門子

張建封

酬韓校書愈打毬歌

僕本修文持筆者今來率領紅旌下不能無事習虵矛閒就平場學使馬軍中伎癢驍智材競馳駿逸隨我來防軍對引相向去風呼月旋朋先開俯身仰擊復傍擊難於古人左右射齊觀百步透短門誰羨養由遙破的儒生疑我新發狂武夫愛我生雄光杖移鬃底拂尾後星從月下流中場人不約心自一馬不鞭蹄自疾凡情莫辧捷中能拙目翻驚巧時失韓生訝我爲斯藝勸我徐驅作安計不知戎事竟何成且愧吾人一言惠

楊巨源

楊花落

北斗南廻春物老紅英落盡緑尙早韶風澹蕩無所依偏昔垂楊作春好此時可憐楊桞花縈盈艷曵滿人家女兒出羅幙靜掃玉庭待花落寶環纎手捧更飛翠羽輕裾承不著歷歷垂瑟舞瑤陳菲紅拂黛憐玉人東園桃李芳已歇獨有楊花嬌暮春

已上系中唐之詩

劉禹錫

采菱女

白馬湖平秋日光紫菱如錦防鸞翔蕩舟遊女滿中央采菱不顧馬上郎爭多逐勝紛相向時轉蘭橈破輕浪長鬟弱袂動參差釵影釧文浮蕩漾笑語哇咬顧晚暉蓼花緑岸扣舷歸歸來共到市橋步野蔓系船萍滿衣家家竹樓臨廣陌下有連檣多估客攜觴薦芰夜經過醉蹋大堤相應歌屈平祠下沅江水月照寒波白煙起一曲南音此地聞長安北望三千里

百舌吟

曉星寥落春云低初聞百舌間闗啼花枝滿空迷處所搖動繁英墜紅雨笙簧百囀音韻多黃鸝吞聲燕無語東方朝日遲遲升迎風弄影如自矜數聲不盡又飛去何許相逢緑楊路綿蠻宛轉似娯人一心百舌何紛紜酡顏俠少停歌聽珥妖姬和睡聞可憐光景何時盡誰能低廽避鷹隼廷尉張羅自不闗潘郎挾彈無情損天生羽族爾何微舌端萬變乘春暉南方朱鳥一朝見索寞無言蒿下飛

泰娘歌【並序】

泰娘本韋尙書家主謳者初尙書爲吳郡得之命樂工誨之琵琶使之歌且舞無防何盡得其術居一二嵗攜之以歸京師京師多新聲善工於是又捐去故技以新聲度曲教之又盡其妙而泰娘名字往往見稱於貴遊之間元和初尙書薨於東京泰娘出居民間久之爲蘄州刺史張愻所得其後愻坐事謫武陵郡愻卒泰娘無所歸地荒且逺無有能知其容與藝者故日抱樂器而哭其音燋殺以悲雒客聞之爲歌其事以足於樂府云

泰娘家本閶門西門前緑水環金堤有時妝成好天气走上河橋折花戲風流太守韋尙書路傍忽見停隼斗量明珠鳥傳意紺幔迎入專城居長鬟如雲衣似霧錦茵羅薦承輕步舞學驚鴻水榭春歌傳上客蘭堂暮從郎西入帝城中貴遊簪組香簾櫳低鬟緩視抱明月纎指破撥生胡風繁華一旦有消歇題劍無光履聲絕洛陽舊宅生艸萊杜陵蕭蕭松栢哀妝奩虫网厚如繭博山罏側傾寒灰蘄州刺史張公子白馬新到銅駝裏自言買笑輕黃金月墜雲中從此始安知鵩鳥座隅飛寂寞旅魂招不歸秦家鏡有前時結韓壽香銷故篋衣山城少人江水碧斷鴈哀猿風雨夕朱弦已絕爲知音雲鬢未秋私自惜舉目風煙非舊時夢尋歸路多參差如何將此千行淚更灑湘江斑竹枝

孟郊

巫山髙

巴江上峽重復重陽臺峭壁十二峯荊玉獵時逢春雨夜臥髙丘夢神女輕紅流煙濕艷姿行雲飛去明星稀目極魂斷望不見猿啼三聲淚沾衣

李紳

閭裏謠

鄕裏兒桑麻郁禾黍肥冬有防襦夏有絺兄鉏弟耨妻在機夜犬不吠開蓬扉鄕裏兒醉還飽濁醪初熟勸翁媼鳴鳩拂羽知年好齊和楊花踏靑艸勸少年樂耕桑使君爲我剪荊棘使君爲我驅豺狼林中無虎山有鹿水底無蛟魚有魴父子獵歸白日暮明月處處舂黃糧鄕裏兒東家父老爲爾言鼓腹那知生育恩莫令太守馳朱轓懸鼓一鳴羣鵲喧惡聲主吏噪爾門喞喞力力烹雞豚鄕裏兒莫悲吒上有明王頒詔下重選賢良卹孤寡春日遲遲驅五馬畱犢投錢以爲謝鄕裏兒終爾詞我無卻巧惠無私舉手一揮臨路岐

白居易

古挽歌

丹旐何飛揚素驂亦悲鳴晨光照閭巷輀車儼欲行蕭條九月天挽出洛陽城借問送者誰妻子與弟兄蒼蒼古原上峨峨開新塋含酸一悲哭異日同哀聲舊隴轉蕪絕新墳日羅列春風秋艸北邙山此地年年生死別

縣西郊秋寄贈馬造

紫閣峯西淸渭東野煙深處夕陽中風荷老葉蕭條緑水蓼殘花寂寞紅我厭宦遊君失意可憐秋思兩心同

眞娘墓【其墓前乃虎丘寺也】

眞娘墓虎丘道不識眞娘鏡中面惟見眞娘墓頭艸霜摧桃李風折蓮眞娘死時猶少年脂膚荑手不牢固世間尢物難畱連難畱連易銷歇塞北花江南雪

陳陶

闗山月

昔年嫖姚防羌月今照嫖姚雙鬢雪靑冢曾無尺寸歸錦書多寄窮荒骨百戰金鎗體沙磧鄕心一片懸秋碧漢地應啼破鏡時胡塵萬里嬋娟隔度磧衝云朔風起邊笳欲曉生靑珥隴上橫吹霜色刀何年斷得匈奴臂

謫仙詞

牧龍丈人病髙秋羣童擊節星漢愁瑤堂鳯輦不勝恨太古一聲龍白頭玉气蘭光久摧折上淸雞犬音書絕蜺旌失手逺於天三島空云對秋月人間磊磊浮漚客鸑鷟蜻蜓飛自隔不應冠蓋逐黃埃長夢眞君舊恩澤

溫庭筠

謝公墅歌

朱雀航南繞香陌謝郎東墅連春碧鳩眠髙栁日方融綺榭飄颻紫庭客文楸方罫花參差心陣未成星滿池四座無喧梧竹靜金蟬玉柄俱持頥對局含頻見千里都城已得長虵尾江南王气系疏襟未許苻堅過淮水

李羣玉

人日梅花病中作

去年今日湘西寺獨把寒梅愁斷腸今年此日江邊宅臥見瓊枝低壓墻半落半開臨野岸團情團思醉韶光玉鱗寂寂飛斜月素手亭亭對夕陽已被兒童苦攀折更遭風雪損馨香洛陽桃李漸撩亂廽首行宮春景長

陸防

放牛歌

江艸秋窮似秋半十角吳牛放江岸鄰肩抵尾乍依猥橫去斜奔忽分散荒陂斷塹無端入背上時時孤鳥立日暮相將帶雨歸田家煙火微茫濕

已上系晚唐之詩

唐詩拾遺卷三

欽定四庫全書

唐詩拾遺卷四

明髙棅編

五言絕句

陳叔達

初年

和風起天路嚴气消水井索索枝未柔厭厭漏猶永

郭振

昭君怨

聞有南河信傳言殺畫師始知君念重復遣畫娥眉

子夜秋歌

北極嚴气升南至溫風謝調絲競短歌拂枕憐長夜

已上初唐之詩

孟浩然

醉後贈髙四

四海重然諾吾嘗聞白眉秦城遊俠客相待半酣時

裴廸

輞口遇雨憶終南山因獻絕句

積雨晦空曲平沙滅浮彩輞水去悠悠南山復何在

崔顥

長幹曲

三江潮水急五湖風浪湧由來花輕莫畏蓮舟重

王昌齡

題防池

開門望長川薄暮見漁者借問白頭翁垂綸幾年也

崔國輔

襄陽曲二首

蕙艸嬌紅萼時光舞碧雞城中羙年少相見白銅鞮少年襄陽地來往襄陽城城中輕薄子知妾觧秦箏

子夜冬歌

寂寥抱冬心裁羅文褧褧夜久頻挑燈霜寒剪刀冷

髙適

閒居

栁色驚心事春風厭索居方知一杯酒猶勝百家書

封丘作

州縣才難適雲山道欲窮揣摩慙黠吏棲隱謝愚公

岑參

尙書念舊垂賜袍衣率題絕句獻上申謝

富貴情還在相逄豈間然綈袍更有贈猶荷故人憐

題井陘雙溪李道士所居

五粒松花酒雙溪道士家惟求縮卻地鄕路莫敎賖題雲際南峯眼上人讀經堂【眼公不下此堂十五年矣】

結宇題三藏焚香老一峯雲間獨坐臥秖是對杉松

經隴頭分水

隴水何年有潺潺逼路傍東西流不歇曽斷防人腸

巳上系盛唐之詩

錢起

江行無題十三首

自念平生意曾期一郡符可知因謫宦斑鬢入江湖睡穩葉舟輕風微浪不驚任君蘆葦岸終夜動秋聲見防髙秋水開懷萬里天旅吟還有伴沙栁數枝蟬土曠深耕少江平逺釣多生平皆棄本金革竟如何白帝朝驚浪陽臺暮映云等閒生險易世路秖如君近戍離金落孤岑望火門惟將知命意瀟灑向乾坤江艸何多思冬靑尙滿洲誰能驚鵩鳥作賦爲沙鷗幸有煙波興寧辭筆硯勞緣情無怨刺卻似反離騷沙上獨行時吟髙到楚祠難將垂岸蓼盈把當江蘺栁拂斜陽路籬邊數戶村可能還有意不揜向江門不識相如渇徒吟子羙詩江淸惟獨看心外更誰知佳節𨿽逄菊浮生正似萍故山何處望荒岸小長亭夜江淸未曉徒惜月光沈不是因行樂堪傷老大心

石上苔

淨與溪色連幽宜松雨滴誰知古石上不染世人迹

東坡【一作憶皇子陂】

永日興難防掇芳春陂曲新晴花枝下愛此苔水緑

韋應物

答李澣三首

孤客逄春暮緘情寄舊遊海隅人使逺書到洛陽秋馬卿猶有璧漁父自無家想子念何處扁舟隱荻花林中觀易罷溪上對鷗閒楚俗饒辭客何人最往還

答王卿送別

去馬嘶春艸歸人立夕陽元知數日別要使兩情傷

詠春雪

徘徊輕雪意似惜艶陽時不悟風花冷翻令梅栁遲

詠水晶

映物隨顏色含空無表裏持來向明月的皪愁成水

詠夜

明從何處去暗從何處來但覺年年老半是此中催

皇甫冉

春艸

艸徧潁陽山花開武陵水春色旣已同人心亦相似

酬李判官度棃嶺見寄

隴首怨西徵嶺南鴈北顧行人與流水共向關中去

病中對石竹花

散防空堦下閒凝細雨中那能久相伴嗟爾殢秋風

李端

觀鄰老栽松

𨿽過老人宅不解老人心何事殘陽裏栽松欲待陰

載叔倫

勸陸三

寒郊好天气勸酒莫辭頻擾擾鐘陵市無窮不醉人

張仲素

宮中樂

江果瑤池實金盤露井冰甘泉將避暑臺殿曉光凝

春逰曲三首

煙栁飛輕絮風楡落小錢蒙蒙百花裏羅綺競秋千騁望登香閣爭髙下砌臺林間踏靑去席上意錢來行樂三春節林林百和香當年重意气先占鬭雞場

春江曲二首

家寄徵江岸徵人幾嵗遊不知潮水信每日到沙頭乘曉南湖上參差疊浪橫前洲在何處霧裏鴈嚶嚶

令狐楚

逺別離二首

楊栁黃金穗梧桐碧玉枝春來消息斷早晚是歸時玳織鴛鴦履金裝翡翠篸畏人相問著不擬到城南

已上系中唐之詩

李賀

莫種樹

園中莫種樹種樹四時愁獨睡南牀月今秋似去秋

馬四首

大漠沙如雪燕山月似鉤何當金絡腦快走踏淸秋香襆赭羅新盤龍防鐙鱗廻看南陌上誰道不逄春忽憶周天子驅車上玉山鳴騶辭鳯苑赤驥最承恩催榜渡江東神騅泣向風君王今解劍何處逐英雄

張籍

禪師

獨在西峯頂年年閉石房定中無弟子人到爲焚香

劉禹錫

淮陰行

今日轉船頭金烏指西北煙波與春艸千里同一色

楊巨源

題範陽金臺驛

六國惟求客千金遂築臺若令逄聖代憔悴郭生回

白居易

庾樓嵗旦

嵗時銷旅貌風景觸鄕愁牢落江湖意新年上庾樓

微之惇詩晦步相次淪逝巋然自傷

長夜君先去殘年我幾何秋風滿衫淚泉下故人多

張祐

讀曲歌

不見心相許徒云腳漫勤摘荷空摘葉是防采蓮人

陸龜防

子夜秋歌

涼漢淸泬寥哀林怨風雨愁聽絡緯吟似與羈魂語

李暇

楚調曲

何處期郎遊小苑花臺間相憶不可見且復乘月還

薛維翰

古歌二首

羙人怨何深含情倚金閣不嚬復不語紅涙雙雙落羙人閉紅燭獨坐裁新錦頻放剪刀聲夜寒知未寢

已上系晚唐之詩

山中客

別酒主人

酒盡君莫沽壺幹我當發城市多囂塵還山弄明月

樂府

甘州

欲使傳消息空書意不任寄君明月鏡偏照故人心

祓禊曲三首

昨見春條緑那知秋葉黃蟬聲猶未斷塞鴈已成行金穀園中栁春來自舞腰那看好風景獨上洛陽橋何處堪愁思花間長樂宮君王不重客泣涙向東風

巳上詩無名氏世次可考

七言絕句

崔敏重

宴城東莊

一年又過一年春百嵗曽無百嵗人能向花中幾回醉十千沽酒莫辭貧【一作頻】

崔惠

奉和宴城東莊

一月主人笑幾回相逄相值且銜杯眼看春色如流水今日殘花昨日開

杜審言

戲贈趙使君羙人

紅粉靑娥映楚云桃花馬上石橊裙羅敷獨向東方去謾學他家作使君

沈佺期

上巳日祓禊渭濱

寶馬香車淸渭濱紅桃緑栁禊堂眷皇情尙憶垂竿佐天祚先呈捧劍人

韋嗣立

奉和上巳日祓褉渭濱

垂春袚褉逐風光扈蹕陪鸞渭渚傍還笑當時水濵老衰年八十待文王

蘓頲

侍宴桃花園詠桃花應制

桃夭灼灼有光輝無數成蹊防更飛爲見芳林含笑待遂同溫樹不言歸

李乂

奉和侍宴桃花園詠桃花應制

綺萼成蹊徧籞芳紅英撲地滿筵香莫將秋宴傳王母來比春華壽聖皇

宋之問

傷曹娘

前溪妙舞今應盡子夜新歌遂不傳無復綺羅嬌白日直將珠玉閉黃泉

武平一

餞唐永昌

聞君墨綬出丹墀雙鳥飛來佇有期寄謝銅街攀栁日無防粉署握蘭時

已上系初唐之詩

孟浩然

送張少府歸秦

試登秦嶺望秦川遙憶靑門春可憐仲月送君從此去他時須及邵平田

張子容

巫山

巫嶺岧嶤天際重佳期宿昔願相從朝雲暮雨連天暗神女知來第幾峯

裴廸

與盧員外像過崔處士興宗林亭

喬柯門裏自成陰散髮空牕曽不簮逍遙且喜從吾事榮寵從來非我心

王維

少年行

一身能擘兩雕弧虜騎千重只似無偏坐金鞍調白羽紛紛射殺五單於

嘆白髮

宿昔朱顏成暮齒須臾白髮變垂髫一生幾許傷心事不向空門何處銷

王昌齡

長信秋詞

髙殿秋砧響夜防霜深猶憶禦衣寒銀燈靑鎖裁縫歇還向金城明主看

從軍行

關城楡葉早疏黃日暮雲沙古戰場表請回軍掩塵骨莫敎兵士哭龍荒

別皇甫五

漵浦潭陽隔楚山離樽不用起愁顏明祠靈響期昭應天澤俱從此路還

髙適

九曲祠二首

許國從來徹廟堂連年不爲在壇場將軍天上封矦印禦史臺中異姓王

萬騎爭歌楊栁春千場對舞繡麒麟到處盡逄歡洽事相看總是太平人

巳上系盛唐之詩

錢起

同王員外隴城絕句

三軍版築脫金刀黎庶翻慙將士勞不憶新城連嶂起惟驚角入云髙

晚歸嚴明府題門

降士林霑蕙艸寒驚翰苑失鴛鸞秋中回首君門阻馬上應歌行路難

故王維右丞堂前芍藥花開淒然感懷

芍藥花開出舊欄春衫掩涙再來看主人不在花長在更勝靑松守嵗寒

韋應物

酬栁郎中春日歸揚州南園見別之作

廣陵三月花正開花裏逄君醉一廻南北相過殊不逺暮潮歸去早潮來

閒居寄諸弟

秋艸生庭白露時故園諸弟憶相思盡日髙齋無一事芭蕉葉上自題詩

與村老對飲

鬢眉雪色猶嗜酒言辭淳朴古人風鄕村年少生離亂見話先朝如夢中

劉長卿

春日宴魏萬成湘水亭

何年家住此江濱幾度門前北渚春白髮亂生相顧老黃鶯自語豈知人

秦系

卽事奉呈韋郎中使君【時系試祕書省校書郎】

久臥雲間巳息機靑袍忽著狎鷗飛詩興到來無一事郡中今有謝暉

皇甫曽

酬竇拾遺秋日見呈【時此公自江陰令除諌官】

孤城永巷時相見衰栁閒門日半斜欲送近臣朝魏闕猶憐殘菊在陶家

李嘉祐

題道防上人竹居

詩思禪心共竹閒任他流水到人間手持如意髙牕裏斜日江邊千萬山

釋皎然

塞下曲二首

寒塞無因見落梅胡人吹入笛聲來勞勞亭上春應度夜夜城南戰未回

都防今年破武威胡沙萬里鳥空飛旄幹瀚海掃云出氊騎天山踏雪歸

釋靈一

宿靜林寺

山寺門前多古松谿行欲到已聞鐘中宵引領尋髙頂月照雲峯凡幾重

包佶

再過金陵

玉樹歌終王气収鴈行髙送石城秋江山不管興亾事一任斜陽伴客愁

司空曙

送鄭佶歸洛陽

蒼蒼楚色水雲間一醉春風送爾還何處鄕心是堪羨汝南初見洛陽山

韓翃

少年行

千防斑斕玉勒驄靑絲結尾繡纒鬃揮鞭曉出章臺路葉葉春衣楊栁風

寄裴鄆州

烏紗靈壽對秋風悵望浮雲濟水東宮樹陰陰鈴閣暮州人轉憶白頭翁

顧況

竹枝辭

帝子蒼梧不復歸洞庭葉下楚雲飛巴人夜唱竹枝後腸斷曉猿聲漸稀

貽朱放

野客歸時無四鄰黔婁別久道常貧漁樵舊路不堪入何處空山猶有人

送栁宜城

鳴笳已逐春風咽疋馬猶依舊路嘶遙望桞家門外樹恐聞黃鳥向人啼

徐嶷

宿列上人房

浮生不定若蓬飄林下眞僧偶見招覺後始知身是夢更聞寒雨滴芭蕉

李正封

禪門寺暮鐘

簨虡髙懸於闐鐘黃昏發地殷龍宮遊人憶到嵩山夜疊閣連樓滿太空

李益

上黃堆峯【集作峯堆】

心期紫閣山中月身過黃堆峯【集作峯堆】上雲華髮已從書劍老戎衣更逐霍將軍

劉商

滑州送人先歸

河水冰消鴈北飛寒衣未足又春衣自憐漂蕩經年客送別千回獨未歸

武元衡

嘉陵驛

悠悠風斾繞山川山驛空蒙雨作煙路半嘉陵頭已白蜀門西更上靑天

張仲素

塞下曲二首

朔雪飄飄開鴈門垂沙壓石捲蓬根功名恥計擒生數直斬樓蘭報國恩

隴水潺湲隴樹秋徵人到此涙雙流鄕闗萬里無因見西到河源早晚休

令狐楚

塞下曲

邊艸蕭條塞鴈飛徵人南望盡沾衣黃塵滿靣長須戰白髮生頭未得歸

韓愈

湘中【此詩謂屈原也】

猿愁魚湧水翻波自古波傳是汨羅蘋藻滿盤無處奠空聞漁父扣舷歌

題西林寺故蕭郎中舊堂公有女爲尼在江州

中郎有女能傳業伯道無兒可保家偶到匡山曽住處幾行衰淚落煙霞

巳上系中唐之詩

李渉

竹枝歌三首

荊門灘急水潺潺兩岸猿啼煙滿山渡頭年少應官去月落西陵望不還

巫峽雲開神女祠緑潭紅樹影參差下牢戍口初相問無義灘頭剰別離

石壁千重樹萬重白雲斜掩碧芙蓉昭君溪上年年月獨自嬋娟色最濃

劉禹鍚

竹枝歌三首

江上朱樓新雨晴瀼西春水縠文生橋東橋西好楊桞人來人去唱歌行

巫峽蒼蒼煙雨時淸猿啼在最髙枝个裏愁人腸自斷由來不是此聲悲

城西門前灔澦堆年年波浪不能摧懊惱人心不如石少時東去復西來

張籍

春日早朝

曉陌春寒朝騎來瑞云深處見樓臺夜來新雨沙墀濕東上閤門應未開

寄宋景

詔發官兵取亂臣將軍弓箭不離身君今獨在徵東府莫遣功名屬別人

使行望悟眞守

采玉峯連佛寺幽髙髙斜對驛門樓無端來去騎官馬寸步教身不得逰

重陽日至峽道

無限靑山行巳盡回看忽覺逺離家逄髙欲飲重陽酒山菊今朝未有花

別客

靑山歷歷水悠悠今日相逄明日秋系馬城邊楊栁樹爲君沽酒暫淹畱

法雄寺東樓

汾河舊宅今爲寺猶有當時歌舞樓四十年來車馬客古槐深巷暮禪愁

鄰婦哭徵夫

雙鐶初合便分離萬里徵夫不得隨今日軍廻身獨沒去時鞍馬別人騎

贈李司議

漢夜誰問投荒客十嵗天南著白衣秋艸茫茫惡谿路嶺頭遙送北人歸

楊巨源

賦得防岸栁畱辭鄭員外

楊栁捨煙防岸春年年攀折爲行人好風儻借低枝便莫遣靑絲掃路塵

呂溫

道州送戴簡處士賀州謁楊侍郎

羸馬孤童鳥道微三千客散獨南歸山公念舊偏知我今日因君涙滿衣

李賀

酬答

雍州二月海池春禦水防防暖白蘋試問酒旗歌板地今朝誰是拗花人

劉言史

樂府二首

花頷紅騣一向偏緑槐香陌欲朝天仍嫌眾裏嬌行疾傍鐙防藏白玉鞭

噴沬團香小桂條玉鞭兼賜霍嫖姚防影便從天禁出碧蹄聲碎五門橋

陳羽

防陽過浩然舊居

防陽城郭春風起漢水東流去不還孟子死來江樹老煙霞猶在鹿門山

歐陽詹

塞上行

聞說胡兵欲利秋昨來投筆到營州驍雄巳許將軍用邊塞無勞天子憂

沈亞之

題仙亭

新剏仙亭覆石壇雕梁峻宇入云端嶺北嘯猿髙枕聽湖南山色捲簾看

杜牧

重到防陽哭亡友章壽朋

故人墳樹五秋風伯道無兒迹更空重到笙歌分散地隔江吹笛月明中

許渾

學仙

心期仙訣意無窮防畫云車起壽宮聞有三山未知處茂陵松柏滿西風

旌儒廟

寒谷陰風萬古悲儒冠相枕死秦時廟前亦有商山路不學老翁歌紫芝

夜泊永樂有懷

蓮渚愁江蕩碧波吳姓齊唱采蓮歌橫塘一別千餘里蘆葦蕭蕭風雨多

題楞伽寺

碧煙秋寺泛湖來水浸城根古堞摧盡日傷心人不見石橊花滿舊歌臺

酬江西盧端公藍口阻風見寄之什

又攜刀筆從膺舟藍口風髙桂楫畱還似郢中歌一曲夜來春雪照西樓

重別曽主簿【時諸妓同餞】

淚沿紅粉濕羅巾重系蘭舟勸酒頻畱卻一枝河畔栁明朝猶有逺行人

趙嘏

漢陰亭樹

碧樹如煙覆晚波淸秋欲盡客重過故園亦有如煙樹鴻鴈不來風雨多

聽蟬

噪蟬聲亂日初曛弦管樓中永不聞爭柰愁人數莖髮故園秋隔五湖云

陳陶

隴西行二首

漢主東封報太平無人金闕議邊兵縱饒奪得林胡塞磧地桑麻種不生

隴戍三防塞艸靑樓煩新替護兵同來死者傷離別一夜孤魂哭舊營

泉州刺桐花詠兼呈趙使君三首

海曲春深滿郡霞越人多種刺桐花可憐虎竹西樓色錦帳三千阿母家

不勝攀折悵年華紅樹南看見海涯故國春風歸去盡何人堪寄一枝花

赤帝常聞海上游三千幢蓋擁炎州今來樹似離宮色紅翠斜欹十二樓

雙桂詠

靑冥結根易傾倒沃州山中雙樹好琉璃宮殿無斧聲石上蕭蕭伴僧老

溫庭筠

楊桞枝

館娃宮外鄴城西逺映徵帆近拂提系得王孫歸意切不闗春艸緑萋萋

重題端正樹

路傍佳樹碧雲愁曽侍金輿幸驛樓艸木榮枯似人事緑陰寂寞漢陵秋

傷溫徳彛

昔年戍虜犯楡闗一破龍城疋馬還侯印不聞封李廣他人丘隴似天山

周朴

塞下曲

石國胡兒向磧東愛吹橫笛引秋風夜來雲雨皆飛盡月照平沙萬里空

吳融

水調

鑿河千里走黃沙浮殿西來動日華可道新聲是亡國且看惆悵後庭花

王駕

古意

夫戍蕭闗妾在吳西風吹妾妾憂夫一行書信千行淚寒到君邊衣到無

韋莊

古別離

晴煙漠漠栁毿毿不那離情酒半酣更把玉鞭云外指斷腸春色在江南

王貞白

折楊桞

水殿年年占早芳柔條風裏禦鑪香如今萬乘多巡狩輦路無陰緑艸長

江爲

塞上

萬里黃雲凍不飛磧煙烽火夜深微胡兒移帳寒笳絕雲路時聞探馬歸

巳上系晚唐之詩

樂府

水調歌第二疊

猛將闗西意气多能騎駿馬防雕戈金鞍寶鉸精神出倚笛新翻水調歌

第四疊

隴頭一段气長秋舉目蕭條總是愁秖爲徵人多下淚年年添作斷腸流

入破第一疊

細艸河邊一鴈飛黃龍闗裏掛戎衣爲受明王恩寵甚從事經年不復歸

第五疊

千年一遇聖明朝願對君王舞細腰乍可當熊任生死誰能伴鳯上雲霄

太和第三曲

庭前鵲繞相思樹井上鶯歌爭刺桐含情少婦悲春艸多是良人學轉蓬

破陣樂

秋風四靣足風沙塞外徵人暫別家千里不辭行路逺時光早晚到天涯

童謡【乾符六年】

八月無霜塞艸靑將軍騎馬步空城漢家天子西巡狩猶向江東更索兵

盧貞

楊桞枝

一樹依依在永丰兩枝飛去杳無蹤玉皇曽采人間曲應逐歌聲入九重

王周

宿疏陂驛

秋染棠梨葉半紅荊州東望艸平空誰知孤宦天涯意微雨蕭蕭古驛中

已上樂府等詩無名氏世次

唐詩拾遺卷四

欽定四庫全書

唐詩拾遺卷五

明髙棅編

五言律詩【上】

王勃

山居晚眺贈王道士

金壇疏俗宇玉洞似仙羣花枝棲晚露峯葉度晴雲斜照移山影回沙擁籀文琴尊方待興竹樹巳迎曛

楊炯

紫驑馬

俠客重周遊金鞭控紫驑蛇弓白羽箭鶴轡赤茸秋發迹來南海長鳴向北州匈奴今未滅畫地取封侯

盧照鄰

梅花落

梅嶺花初發天山云未開雪去疑花滿花邊似雪廻因風入舞袖雜粉向妝臺匈奴幾萬里春至不知來

辛司法宅觀妓

南國佳人至北堂羅薦開長裙隨鳯管促柱送鸞杯雲光身後落雪態掌中回到愁金穀晚不怪玉山頽

李嶠

和周記室從駕曉發合壁宮

濯龍春苑曙翠鳯曉旗舒野色開煙後山光澹月餘風長笳響咽川迥騎行疏珠履陪山駕金聲動屬車

晚景悵然簡二三子

楚客秋悲動梁臺夕望賖梧桐稍下葉山桂欲開花气影迎寒露光収向晚霞長歌白水曲空對緑池華

和杜學士江南初霽羇懷

大江開宿雨徵棹下春流霧捲晴山出風恬晚浪収岸花明水樹川鳥亂沙洲羈眺傷千里勞歌動四愁【此篇與韋承慶浮江旅思討後四句同而少異矣】

詠桂

未植銀宮裏寧移玉殿幽枝生無限月花滿自然秋俠客條爲馬仙人葉作舟願君期道術攀折可淹畱

劉友賢

奉和晦日髙文學置酒林亭

春來日漸賒琴酒逐年華欲向文通徑先經武子家池碧新流滿巖紅落照斜興防情未盡步步惜風花

駱賓王

同張二詠鴈

唼藻滄江逺銜蘆紫塞長霧深迷曉景風急斷秋行陣照通宵月書封幾夜霜無復能鳴分空知愧稻梁

樂大夫挽歌二首

蒿裏誰家地松門何代丘百年三萬日一別幾千秋反照寒無影窮泉凍不流居然同物化何處欲藏舟一旦先朝菌千秋揜夜臺靑烏新兆去白馬故人來艸露當春泣松風向夕哀寧知荒壠外弔鶴自徘徊

陳子昻

晦日髙文學置酒林亭

尋春逰上路追宴入山家主第簪纓滿皇州景望華玉池初吐澑珠樹始開花歡娯方未極林閣散餘霞

宋之問

幸少林寺應制學置酒林

紺宇橫天室廻鑾指帝休曙陰迎日盡春气抱喦流空樂繁行漏香煙薄防斿玉膏從此泛仙馭接浮丘

宿淸逺峽山寺

香岫懸金剎飛泉界石門空山惟習靜中夜寂無喧說法初聞鳥看心欲定猿寥寥隔塵事何異武陵源

遊韶州廣果寺

景殿臨丹壑香臺隠翠霞巢飛含象鳥砌蹋雨空花寶鐸揺初霽金池映晚沙莫愁歸路逺門外有三車使往天平軍約與陳子昻新鄕爲期及還而不相遇

入衛期之子於嗟不少畱情人去何處淇水日悠悠恆碣靑雲斷衡漳白露秋知君心許國不是愛封侯

寄天臺司馬道士

臥來生白髮覧鏡忽成絲逺愧飡霞子童顏且自持舊遊惜疏曠微尙日燐不寄西山藥何由東海期

送田道士使蜀投龍

風馭忽泠然雲臺路幾幹蜀門峯勢斷巴字水形連人隔壺中地龍遊洞裏天贈言回馭日圖畫彼山川

沈佺期

奉和送金城公主適西蕃應制

金牒扶丹掖銀河屬紫閽那堪將鳯女還似嫁烏孫玉就歌中怨珠辭掌上恩西戎非我匹明主至公存

答寗愛州書

書報天中赦人從海上聞九泉開白日六翮起靑雲質幸恩先貸情孤枉未分自憐涇渭別誰與奏明君

魏元忠

侍宴梁王宅應制

大君惇宴賞萬乘下梁園酒助閒平樂人霑雨露恩榮光開帳殿佳气滿旌門願陪南嶽壽長奉北宸尊

鄭愔

陪幸昭容院獻詩三首

地軸樓居逺天臺闕路賖何如遊帝宅卽此對仙家座拂金壺電池揺玉酒霞無因秦漠隔別訪武陵花宮掖賢才重山林髙士難不言辭輦地更有結廬歡池棟淸溫燠巖牕起沍寒幽亭有仙桂聖主萬春看褨流天上轉茅宇禁中開河鵲塡橋至山熊避檻來庭花采菉蓐巖石步莓苔願奉輿圖泰長聞錦翰裁

奉和送金城公主適西蕃應制

下嫁戎庭逺和親漢禮優笳聲出虜塞簫曲背秦樓貴主悲黃鶴徵人怨紫驑皇情眷億兆割念俯懷柔

張易之

侍從過公主尙宅侍宴探得風字應制

逐賞平陽第鳴笳上苑東鳥鳴千戶竹蝶舞萬花叢時攀小山桂共挹大王風坐客無勞起秦簫曲未終

蕭至忠

九日侍宴應制

望幸三秋暮登髙九日初朱旗巡漢苑翠蓋俯秦墟寵極萸房徧恩深菊酎余承歡何以答萬億奉宸居

奉和九月九日登慈恩寺浮圖應制

天蹕三乘啟星輿六轡行登髙淩寶塔目極徧王城神衛空中繞仙歌云外淸重陽千萬壽率舞頌升平

周利用

奉和九月九日登慈恩寺浮圖應制

出豫乘金節飛文煥日宮萸房開聖酒防苑被功塔向三天迥池収八解空叨恩奉蘭籍終愧洽薫風

閻朝隱

九日侍宴應制【得筵字】

九九待神仙髙髙坐半天文章二曜動气色五星連簮紱趨星極笙歌接禦筵願因泛菊酒相守百千年

於經野

奉和九日侍宴應制【得樽字】

禦气三秋節登髙九曲門桂筵羅玉爼菊醴溢芳樽遵渚歸鴻度承云舞鶴騫微臣濫陪賞空荷聖明恩

武平一

侍宴安樂公主新宅應制

紫漢秦樓敞黃山魯館開簮裾分上席歌舞列平臺馬旣如龍至人疑學鳯來幸忻聮棣萼何以接鄒枚

奉和金城公主適西畨應制

應化三邊靜通姻四海安還將膝下愛時副域中歡聖念飛藻仙儀下白蘭日斜徵蓋沒歸騎動鳴鑾

徐彥伯

奉和金城公主適西畨應制

鳯扆憐蕭曲鸞閨念掌珍虜庭遙築館漢防重和親星轉銀河夕花移玉樹春聖心淒送逺畱蹕望徵塵

崔湜

奉和金城公主適西畨應制

懷戎前冊備降女舊姻修簫鼔辭家怨旌防出塞愁尙孩中念切方逺禦慈流顧乏謀臣用仍勞聖主憂

薛稷

奉和金城公主適西畨應制

天道能殊俗深仁乃戢兵懷荒寄赤子忍愛鞠蒼生月下瓊娥去星分寶婺行關山馬上曲相送不勝情

馬懷素

奉和金城公主適西畨應制

帝子今何去重姻適異方離情愴宸掖別路繞闗梁望絕園中桞悲纒陌上桑空餘願黃鶴東顧意廻翔【西域傳公主歌曰願爲黃鶴兮歸故鄕】

李適

奉和九月九日登慈恩寺浮圖應制

鳯輦乘朝霽鶯林對晚秋天文貝葉冩聖澤菊花浮塔似神功過龕疑佛影畱幸陪淸漢蹕欣奉淨居遊

侍宴長寧公主東莊應制

鳯樓紆睿幸龍舸暢宸襟歌舞平陽第園亭沁水林山花添聖酒澗竹繞薫琴願奉瑤池駕千春侍徳音

李乂

和人日晴暉閣宴羣臣

上月燈臺賞中天禦輦飛後庭聮舞唱前席仰恩輝睿竹風雲起農祥雨雪霏幸陪人勝節長願奉垂衣

劉憲

七夕

秋吹過雙闕星仙動二靈更深移月鏡河淺度云軿殿主徴方朔人間失武丁天文玆夜裏光映紫微庭

蘇頲

題壽安王主簿池館

洛邑通馳道韓郊在屬城館將花雨映潭與竹聲淸賢俊鸞棲棘賓遊馬佩衡願言隨狎鳥從此濯吾纓

張說

皇帝降誕日集賢殿賜燕

仲秋金帝起五日土行標瑞表壬寅露光傳甲子宵陰風吹大澤夢日照昌朝不獨華封老千年喜祝堯

奉和同玉眞公主過大哥山池應制

緑竹初成苑丹砂欲化金乘龍與驂鳯歌吹滿山林爽气凝波迥寒光映浦深防憂題此觀爲樂賞同心

過庾信宅

蘭城追宋玉舊宅偶辭人筆湧江山气文驕雲雨神包胥非救楚隨防返畱秦獨有東陽守來嗟古樹春

和魏僕射還鄕

富貴還鄕國光輝滿舊林秋風樹不淨君子嘆何深故老空懸劍鄰交日散金眾芳揺落盡獨有嵗寒心

和使

江勢連山逺天涯此夜愁霜空極天靜寒月帶江流思起南徵棹文髙北望樓自憐如墜葉泛泛侶仙舟

南中贈髙六戩

北極辭明代南溟宅放臣丹誠由義盡白髮帶愁新鳥墮炎洲气花飛洛水春平生歌舞席誰憶不歸人

巳上系初唐之詩

張九齡

春江晚景

江林皆秀發云日復相鮮徵路那逄此春心益然興來只自得佳處莫能傳薄暮津亭下餘花落客船

送楊道士往天臺

鬼谷還成道天臺去學仙行應松子化畱與世人傳此地煙波逺何時羽駕旋當須一把袂城郭共依然

孫逖

和常州崔使君詠後庭梅二首

聞唱梅花落江南春意深更傳千里外來入越人吟弱榦紅妝倚繁香翠羽尋庭中自公日歌舞向芳陰梅院重門掩遙遙歌吹邊庭深人不見春至曲能傳花落彈棋處香來薦枕前使君停五馬行樂此中偏

詶萬八賀九雲門寺歸溪中作

晚從靈境出林壑曙雲飛稍覺淸溪盡回瞻畫剎微獨園餘興在孤棹宿心違更憶登攀處天香滿防歸

奉和崔司馬逰雲門寺

系馬淸溪樹禪門春气濃香臺花下出講座竹間逄覺路山童引經行谷鳥從更言窮寂滅廻防上南峯

王灣

奉同賀監林月淸酌

華月當秋滿朝軒假興同淨林新霽入窺院小涼通碎影行筵裏揺花落酒中淸宵照愁意並此助文雄

崔顥

王家少婦【一作古意】

十五嫁王昌盈盈入畫堂自矜年最少復倚婿爲郎舞愛前溪緑歌憐子夜長閒來鬭百艸度日不成妝

岐王席觀妓

二月春來半王家日正長栁垂金屋暖花發玉樓香拂匣先臨鏡調笙更炙簧還將歌舞態只擬奉君王

孟浩然

江上寄崔少府

春堤楊桞發憶與故人期艸木本無意榮枯自有時山陰定逺近江上日相思不及蘭亭事空吟祓禊詩

寄弟

獻防金門去承歡防服違以吾一日長念爾聚星稀昬定須溫席寒多未授衣桂枝如巳擢早逐鴈南飛

題惠上人房

帶雪梅初暖含煙桞尙靑未窺童子偈得聽法王經防理知無我觀空厭有形迷心應覺悟客思不遑寧

次蔡陽館

日暮馬行疾城荒人住稀聽歌疑近楚投館忽如歸魯堰田疇廣章陵气色微明朝拜嘉慶須著老萊衣

泊牛渚趁薛八船不及

星羅牛渚夕風退鷁舟遲浦漵常同宿煙波忽間之榜歌空裏失船火望中疑明發泛滄海茫茫何處期

送蘇六從軍

才有幕中畫而無塞上勲漢兵將滅虜王粲始從軍旌斾邊庭去山川地脈分平生一匕首感激贈夫君

送辛大

南國辛居士言歸舊竹林未逄調鼎用徒有濟川心予亦防禨者田園在漢陰因君故鄕去還寄式微吟

羙人分香

艶色本傾城分香更有情髻鬟垂欲解眉黛拂能輕舞學平陽態歌翻子夜聲春風狹斜道含笑待逄迎

賦得盈盈樓上女

夫婿久別離靑樓空望歸妝成捲簾坐愁思懶縫衣燕子家家入楊花處處飛空牀難獨守誰爲解金徽

王維

歸輞川作

谷口疏鐘動漁樵稍欲稀悠然逺山暮獨向白雲歸菱蔓弱難定楊花輕易飛東臯春艸色惆悵掩柴扉

送張判官赴河西

單車曽出塞報國敢邀勲見逐張徵虜今思霍冠軍沙平連白雪蓬捲入黃雲慷慨倚長劍髙歌一送君

送丘爲往廣州

宛洛有風塵君行多苦辛四愁連漢水百口寄隨人槐色陰淸晝楊花惹暮春朝端肯相送天子繡衣臣

送崔興宗

巳恨親皆逺誰憐友復稀君王未西顧遊宦盡東歸塞濶山河淨天長雲樹微方同菊花節相待洛陽扉

送孫秀才

帝城風月好況復建平家玉枕雙文簟金盤五色山中無魯酒松下飯胡麻莫厭田家苦歸期逺復賖

送孫二

郊外誰相送夫君道術親書生鄒魯客才子洛陽人祖席依寒艸行車起暮塵山川何寂寞長望涙沾巾

遊李山人所居因題屋壁

世上皆如夢狂來或自歌問年松樹老有地竹林多藥倩韓康賣門容向子過翻嫌枕席上無那白雲何

待儲光羲不至

重門朝巳啟起坐聼車聲要欲聞淸佩方將出戶迎晚鐘鳴上苑疏雨過春城了自不相顧臨堂空復情

恭懿太子挽歌二首

蘭殿新恩切椒宮夕思幽白雲隨鳯管明月在龍樓人向靑山哭天臨渭水愁雞鳴常問膳今恨玉京畱西望昆池濶東瞻下杜平山朝豫章館樹轉鳳凰城五校連旗色千門疊鼓聲金環如有驗還向畫堂生

岑參

送韋侍禦先歸京【得寛字】

聞欲朝龍闕應須拂豸冠風霜隨馬去炎暑爲君寒客淚題書落鄕愁對酒寛先慿報親友後月到長安

送崔員外入奏因訪故園

欲謁明光殿先趨建禮門仙郎去得意亞相正承恩竹裏巴山道華間漢水源慿將兩行淚爲訪邵平圜

送襄州任別駕

別乘向襄州蕭條楚地秋江聲官舍裏山色郡城頭莫羨黃公蓋須乘彥伯舟髙陽諸醉客惟見古時丘

陜州月城樓送辛判官入京

送客飛鳥外城頭樓最髙尊前遇風雨牕裏動波濤謁帝向金殿隨身惟寶刀相思灞陵月秖有夢偏勞

祁四再赴江南別詩

萬里來又去三湘東復西別多人換鬢行逺馬穿蹄山驛秋云冷江帆暮雨低憐君不解說相憶在書題

稠桑驛喜逄嚴河南中丞便別【得時字】

駟馬映花枝人人來路窺離心且莫問春艸自應知不謂靑雲客猶思紫禁時【參忝西掖曾聮接】別君能幾日看取鬢成絲

送王錄事卻歸華陰王錄事自華陰尉受虢州錄事參軍旬日卻復舊官

相送欲狂歌其如此別何攀轅人共惜解印日無多仙掌云重見闗河路再過雙魚莫不寄縣外是黃河

送宇文舍人出宰元城【得陽字】

雙鳬出未央千里過河陽馬帶新行色衣聞舊禦香縣花迎墨綬闗栁拂銅章別後能爲政相思淇水長

送王別倫應制授正字歸

當年最稱意數子不如君戰勝時偏許名髙人共聞半天城北雨斜日灞西云科斗皆成字無令錯古文

發臨洮將赴北庭畱別【得飛字】

聞說輪臺路連年見雪飛春風不曾到漢使亦應稀白艸通疏勒靑山過武威勤王敢道逺私向夢中歸

輪臺卽事

輪臺風物異地是古單於三月無靑艸千家盡白楡畨書文字別胡俗語音殊愁見流沙北天西海一隅

髙適

宋中別司功叔各賦一物【得商丘】

商丘試一望隱隱帶秋天地與星辰在城將大路遷干戈悲昔事墟落對窮年卽此傷離緒淒淒賦酒筵同崔員外綦母拾遺九日宴京兆府李士曹

今日好相見羣賢仍廢曹晚晴催翰墨秋興引風騷絳葉擁虛砌黃花隨濁醪閉門無不可何事更登髙

送崔功曺赴越

傳有東南別題詩報客居江山知不厭州縣復何如莫恨吳歈曲當看越絕書今朝欲乘興隨爾食鱸魚

別孫防

離人去復畱白馬黒貂裘屈指論前事停鞭惜舊遊帝鄕那可望旅館日堪愁誰念無知巳年年雎水流

送裴別將之安西

絕域難躋悠然信馬蹄風塵驚防渉揺落怨暌攜地出流沙外天長甲子西少年無不可行矣莫淒淒

賈至

送王員外赴長沙

攜手登臨處巴陵天一隅春生云夢澤水溢洞庭湖共嘆虞翻枉同悲阮籍途長沙舊卑濕今古不應殊

送夏侯參軍赴廣州

聞道衡陽外由來鴈北飛送君從此去書信定應稀雲海南溟逺煙波北渚防勉哉孫楚吏防服正光輝

長沙別李六侍禦

月明湘水白霜落洞庭幹放逐長沙外相逄路正難雲歸帝鄕逺鴈報朔方寒此別盈襟淚雍門不假彈

李頎

覺公院施鳥石臺

石臺置香飯齋後施諸禽童子亦知善眾生無懼心苔防蒼曉露盤勢出香林鍚杖或圍繞吾師一念深

祖詠

過鄭曲

路向滎川夕晴來望盡通細煙生水上圓月在舟中岸勢迷行客秋聲亂艸虫旅懷勞自慰淅淅有涼風

綦母潛

茅山洞口

華陽仙洞口半嶺拂云看窈窕穿苔壁差池對石壇方隨地脈轉稍覺水晶寒未果變金骨歸來玆路難

過方尊師院

羽客北山尋艸堂松徑深養神宗示【集作爾】法得道不知心洞戶逄雙履寥天有一琴【一作禽】更登圃上仍種杏成林

王昌齡

素上人影塔

物化同枮木希夷明月珠本來生滅盡何者是虛無一坐看如故千齡獨向隅至人非別有方外不應殊

沙苑南渡頭

秋霧連云白歸心浦漵懸津人空守防村館復臨川篷隔蒼茫雨波通演漾田孤舟未得濟入夢在何年

張均

江上逄春

離憂耿未和春慮忽蹉跎擇木猿知去尋泥燕獨過驚花翻霽日垂栁拂煙波激意屢怡賞無如鄕念何

賈彥璋

晚霽登汝南大云閣

禪宮新雨歇香閣晚登臨邑樹晴光起川苖佳气深水包城下岸云細郢中岑自嘆牽卑秩聊開望逺心

嚴公貺

題房公琯漢州西湖

鳯池才未盡餘思鑿西湖珍木羅修岸冰光映坐隅琴臺今寂寞竹島尙縈紆猶蘊濟川志芳名終不渝

已上系盛唐之詩

太宗皇帝

桃花

禁苑春暉麗花溪綺樹裝綴條深淺色防露參差光向日分千笑迎風共一香如何仙嶺側獨秀隱遙芳

孟浩然

登樟亭樓

水樓登一望半出靑林髙帟幕英寮敞芳筵下客叨山藏伯禹穴城壓伍胥濤今日觀溟漲垂綸欲釣鰲

王維

與盧象集朱家

主人能愛客終日有逢迎貫得新丰酒復聞秦女箏桞條疏客捨槐葉下秋城語笑且爲樂吾將達此生

同崔興宗送瑗公

言從石菌閣新下穆陵闗獨向池陽下白雲畱故山綻衣秋日裏洗鉢古松間一施傳心法惟將戒定還

已上原系摘句今增入原討

唐詩拾遺卷五

欽定四庫全書

唐詩拾遺卷六

明髙棅編

五言律詩【中】

錢起

嵗初歸舊山詶寄皇甫侍禦

欲知愚谷好久別與春還鶯暖初歸樹云晴卻戀山石田耕種少野客性情閒求仲應難見殘陽且掩闗

送屈突司馬充安西書記

制勝三軍勁澄淸萬里餘星飛龎統驥箭發魯連書海月低云斾江霞入錦車遙知太阿劍計日斬鯨魚

送時暹避難適荊南

三嘆把離袂七哀深我情雲天愁逺別豺虎擁前程駐馬戀擕手隔河聞哭聲相思昬若夢淚眼幾時明

送凍供奉恩勅放歸覲省

得意今如此淸光不可攀臣心堯日下鄕思楚雲間楊桞深歸棹芙蓉棲舊山采蘭兼衣錦何似買臣還

送上官侍禦

執簡朝方下乘軺去不賖感恩輕逺道入幕比還家碣石春云色邯鄲古樹花飛書報明主烽戍靜天涯

送栁道士

去世能成道遊仙不定家歸期幹嵗鶴行邁五云車海上春應盡壺中日未斜不知相憶處琪樹幾枝花

送李判官赴桂州幕

欲知儒道貴縫掖見諸侯且感千金諾寧辭萬里遊鴈飛侵瘴逺桂水出云流坐惜離居晚相思緑蕙秋

嵗暇題茅茨

谷口逃名處歸來遂野心薄田供嵗酒喬木待新禽溪路春云重山廚夜火深桃源應漸好仙客許相尋

詠門上畫松上元王杜三相公

昔聞生澗底今見起毫端眾艸此時沒何人知嵗寒豈能裨棟宇且欲出門闌只在丹靑筆淩雲也不難

衡門春後

不厭晴林下微風處葛巾寧惟北客自謂上皇人叢篠輕新暑孤花占晚春寄言莊叟蝶與爾得天眞

題吳通微主人

食貧無盡日有願幾時諧長嘯秋光晚誰知志士懷朝煙不起竈寒葉欲連階飲水仍畱我孤燈防夜齋

九日閒居寄登髙數子

初服棲窮巷重逰憶舊逰門閒謝病日心醉授衣秋酒盡寒花笑庭空暝雀愁今朝落防客幾處管弦畱

劉長卿

長門怨

何事長門閉珠簾只自垂月移深殿早春向後宮遲蕙艸生閒地梨花發舊枝芳菲似恩幸看卻被風吹

湘妃廟

荒祠古木暗寂寂北江濆未作湘南雨知爲何處云苔防斷珠履艸色帶羅裙莫唱迎仙曲羈臣不可聞

過桃花夫人廟【卽息夫人】

寂寞應千載桃花想一枝路人看古木江月向空祠雲雨飛何處山川是舊時獨憐春艸色猶似憶佳期

移使鄂州次峴陽館懷舊居

多慙恩未報敢問路何長萬里通秋鴈千峯共夕陽舊遊成逺道此去更迷鄕艸露空山裏朝朝滿客裳

鄂渚聼杜別駕彈胡琴

文姬畱此曲千載一知音不解胡兒語空愁楚客心聲隨邊艸動意入隴云深何事長江上蕭蕭出塞吟

登思禪寺上方經修竹茂林

上方幽且暮臺殿隱朦朧逺磬秋山裏淸古木中眾溪連竹路諸嶺共松風儻許棲林下甘成白首翁

過隱空和尙故居

自從飛錫去人到沃州稀林下期何在山中春獨歸踏花尋舊徑映竹掩空扉寥落東風上猶堪靜者稀

秋夜北山精舍觀禮如師梵

焚香奏仙唄向夕徧空山淸切兼秋逺威儀對月閒靜分巖響答散逐海還潮幸得風吹去隨人到世間

宿北山於禪寺

上方鳴夕磬林下一僧還密行傳人少禪心對虎閒靑松臨古路白日滿寒山舊識牕前桂經霜更待攀

集梁耿開元寺所居院

到君幽臥處爲我掃莓苔花雨無時落松風終日來路經深竹過門向逺山開豈得長髙枕中朝正用才

韋應物

月夜防徐十一艸堂

空齋無一事岸幘故人期暫輟觀書夜還題翫月詩逺鐘髙枕後淸露捲簾時暗覺新秋近殘河欲曙遲

移府曉呈兩縣僚友

趨府不遑安中宵出戶看滿天星尙在近壁燭仍殘立馬頻驚曙垂簾卻避寒可憐同宦者應悟下流難

送宣城路錄事

江上宣城郡孤舟逺到時雲林謝家宅山水敬亭祠綱紀多閒日觀逰得賦詩都門且盡醉此別數年期

送李二歸楚州【時李季弟牧楚州被訟赴急】

情人南楚別復詠在原詩忽此嗟岐路還令泣素絲風波朝夕達音信往來遲好去扁舟客靑雲何處期

送張侍禦袐書江左覲省

莫嘆都門路歸無駟馬車繡衣猶在篋蕓閣巳觀書沃野収紅稻長江釣白魚晨飡亦可薦名利欲何如

送顏司議使蜀訪圖書

軺駕一封急蜀門千嶺曛詎分江轉字但見路緣雲山館夜聽雨秋猿獨叫羣無爲久畱滯聖主待遺文

任洛陽丞答前長安田少府問

相逢且對酒相問欲何如數嵗猶卑吏家人笑著書告歸今未得榮宦又知疏日日生春艸空令憶舊居

淮上遇洛陽李主簿

結茅臨古渡臥見長淮流牕里人將老門前樹巳秋寒山獨過鴈暮雨逺來舟日夕逢歸客那能防舊遊

皇甫冉

溫湯卽事

天仗星辰轉霜冬景气和樹含溫液潤山入繚垣多丞相金錢賜平陽玉輦過魯儒求一謁無路獨何如

送榮別駕赴華州

直到三峯下應無累日程髙車入郡捨流水出闗城艸色田家迥槐陰府吏迎還將海沂詠籍甚漢公卿

送常大夫加散騎常侍赴朔方

故壘煙霞後新軍河塞間金貂寵漢將玉節度蕭闗澶漫沙平雪依稀漢口山人知竇車騎計日勒銘還

送栁八員外赴江西

岐路多無極長江九派分行人隨旅鴈楚樹入湘云久在徵南役何殊薊北勲離心不可問嵗暮雪紛紛

送蕭獻士

惆悵煙郊晚依然此送君長河隔旅夢浮客伴孤云淇上春山直黎陽大道分西陵儻一弔應有士衡文

同李司直諸公暑夜館南徐

何處多明月津庭暑夜深煙霞不可望雲樹更沈沈好在吳中隱仍爲洛下吟微官朝復夕牽彊亦何心

贈普門上人

支公身欲老長在沃州多慧力堪傳教禪功久伏魔山云隨坐處江艸伴頭陀借問回心後賢愚去幾何

同樊潤州遊郡東山

北固多陳迹東山復盛遊鐃聲發大道艸色引行騶此地何時有長江自古流頻隨公府步南客寄徐州

皇甫曽

送普門上人還陽羨

花宮難久別道者憶千燈殘雪入林路暮山歸寺僧日光依嫩艸泉響滴春冰何用求方便看心是上乘

寄張眾甫

悲風生舊浦云嶺隔東田伏臘同雞黍柴門閉雪天孤村明夜火稚子歸船靜者心相憶離居畏度年

送歸中丞使新羅

南憲銜恩去東夷泛海行天遙辭上國水盡到孤城已變炎涼气仍愁浩渺程雲濤不可極來往見雙旌

釋皎然

隴頭吟

秦嶺隴氐羌徵人去未央如何幽咽水並欲斷君腸西注悲窮漢東分憶故鄕旅魂聲攪亂無夢到遼陽春日陪顏使君眞卿皇甫曽西亭重防韻海諸生

爲重南臺客朝朝防魯儒暄風眾木變淸影片雲孤峯翠飄檐下溪光照座隅不將簮艾隔知與道情俱

夏日集裴錄事北亭避暑

前林夏雨歇爲我生涼風一室煩暑外眾山淸影中防歸親野水適性許云鴻蕭散都曹吏還將靜者同

遊溪待月

溪色思泛月沿洄欲未歸殘燈逢水店疏磬憶山扉夜浦魚驚少空林鵲繞稀可中才望見撩亂搗寒衣經仙人渚卽沈山下古人沈羲白日升仙處

日月人間短何時此得仙古山春巳盡遺渚事空傳不見騰雲駕徒聞洗藥泉如今成逝水翻使恨流年

題鄭容江畔桐齋

客齋開別住坐占緑江濆流水非外物間雲長屬君浮榮未可累曠達若爲羣風起髙桐下淸弦日日聞

秋宵書事寄吳慿處士

眞性在方丈寂蓼無四鄰秋天月色正淸夜道心眞大夢觀前事浮名誤此身不知庭樹意榮落感何人

送沈居士還太原

辭鄕因世難家族盛南朝名重郊居賦才髙獨酌謡浪花飄一葉峯色向三條髙逸𨿽成性弓旌肯防招

宿吳匡山破寺

雙峯百戰後眞界滿塵埃蔓艸緣空壁悲風起故臺野花閒更發山月暝還來何事池中水東流獨不回

寒食日集報徳事解公房

欲問章陵寺支公住幾年亂山春靄裏微逕古松邊寂寂傳燈地寥寥禁火天世人多暗室白日爲誰懸

奉同盧使君防平遊精舍寺

影剎西方在虛空翠色分人天霽後見猿鳥定中聞眞界隱淸壁春山淩白雲今朝石門防千古仰斯文題報徳寺淸幽上人西峯寺卽陳文帝故鄕

陳世凋亾後仁祠識舊山帝鄕喬木在空見白雲還雙塔寒林外三陵暮雨間此中𨿽戰勝君獨起禪闗遙和塵外上人與陸灃夜集山寺問湼槃義兼賞陸生文卷【上人自號北山子】

共是竹林賢【孫綽僧史以七人配徳阮號竹林七賢】心從貝葉傳說經看月諭開卷愛珠連淸淨遙城外蕭條古塔邊應隨北山子髙頂枕云眠

送劉司法之越州

蕭蕭鳴夜角驅馬背城濠雨後寒流急秋來朔吹髙三山期望海八月欲觀濤幾日西陵路應逢謝法曺

送嚴明府入闗謁黎京兆

春日異秋風何爲怨別同潮回芳渚沒花落晝山空旅聞嘶馬殘陽望斷鴻應思京內史相見直城中

送陸判官歸杭州

芳艸濳州路乘軺憶再旋餘花古林下殘月舊池邊峯色云端寺潮聲海上天明朝富春渚應見謝公船

峴山送裴秀才赴舉

漢家招秀士峴上送君行萬里見秋色兩河傷別情王師出西鎬虜冦避東平天府登名後廻看楚水淸

釋靈一

酬陳明府舟中見贈

長溪通夜靜素舸與人閒月影沈秋水風聲落暮山稻花千頃外蓮葉兩河間陶令多眞意相思一解顏

再還宜丰寺

再尋招隱地重防宿心期樵客問歸日山僧記別時野雲陰逺甸秋水漲前池勿謂探形勝吾今不好奇

自大林與韓明府歸郭中精舍作

野客同舟楫相擕復一歸孤云生暮景逺岫帶春暉不道還山是誰云向郭非禪門有通隱喧寂共忘機

釋法振

送常大夫赴朔方

關山今不掩軍鳥先知大漠嫖姚入烏孫部曲隨髙旌天外駐寒角月中吹歸到長安第花應再滿枝

嚴維

贈萬經

萬公長慢世昨日又隳官縱酒眞彭澤論詩得建安家山伯禹宂別墅小長千輙有時人至牕前白眼看

秋夜船行

扁舟時屬暝月上有餘輝海燕秋還去漁人夜不歸中流何寂寂孤棹也依依一防前村火誰家未掩扉

耿湋

出塞

漢家邊事重竇憲出臨戎絕漠秋山在陽闗舊路通列營依茂艸吹角向髙風更就燕然石看銘破虜功

遊鐘山紫芝觀

系舟仙宅下淸磬落春風雨過芝田長云深藥徑重古房靑磴接虛殿紫煙濃鶴駕何時去遊人自不逄

詣順公問道

此身知是妄逺逺詣支公何法住持後能逃生死中秋苔經古徑籜葉滿疏叢方便如開誘南宗與北宗

新蟬

今朝蟬忽鳴遷客若爲情便覺一年謝能令萬感生微風方滿樹落日欲沈城爲問同懷者淒涼聽幾聲

雨中宿義興寺

遙夜宿東林虫聲階艸深髙風初落葉多雨未歸心家國身猶負星霜鬢巳侵滄洲縱不去何處有知音

送王祕書歸江東

回首望知音逶遲桑柘林人歸海郡逺路入雨天深萬木經秋葉孤舟向暮心惟餘江畔艸應見白頭林

送胡校書秩滿歸河中

古樹汾陰道悠悠東去長位卑仍解印身老又還鄕河水平秋岸闗門向夕陽音書須數寄莫學晉康

璿公房懷舊

逺公傳教畢身沒向他方弔客來何見門人閉影堂紗燈臨古砌塵札在空牀寂寞疏鐘後秋天有夕陽

李端

題從叔沆林園

阮宅閒園暮牕中見樹陰樵歌依逺艸僧語過長林鳥哢花間曲人彈竹裏琴自嫌身未老已有住山心

送少防上人入蜀

削髮本求道何方不是歸松風開法席江月濯禪衣飛閣蟬鳴早漫天客過稀戴顒常執筆不覺此身非

雨後輞川

驟雨歸山盡頺陽入輞川看虹登晚墅踏石過春泉紫葛藏仙井黃花出野田自知無去路廻步就人煙

同皇甫侍禦題惟一上人房

焚香居一室盡日見空林得道輕年暮安禪愛夜深東西皆是夣存沒豈闗心惟羨諸童子持經在竹陰

同裴員外宿薦福寺僧捨

潘安秋興動涼夜宿僧房倚杖云離月垂簾竹有霜回風生逺逕落葉颯長廊一與交親防空貽別後傷

送客往湘江

識君年已老孤棹向瀟湘素髮臨髙鏡淸晨入逺鄕三山分夏口五兩映涔陽更逐巴東客南行淚幾行

送友人逰蜀

嘉陵天气好百里見雙流帆影緣巴字鐘聲出漢州緑原春艸晚靑木暮猿愁正是風流地遊人易白頭

送友人遊江東

江上花開盡南行少見春鳥聲悲古木云影入通津返景斜連艸回潮暗動蘋謝公今在郡應喜得詩人

送樂平苗明府

本自求彭澤誰云道裏賖山從古壁斷江向弋陽斜暮色隨楓樹陰雲暗荻花諸矦舊調鼎應重宰臣家

韓翃

送張儋水路歸北海

千里東歸客孤心憶舊遊片帆依白水髙枕臥靑州栢寢寒蕪變梧臺宿雨収知君心興逺每上海邊樓

送李侍禦起徐州行營

少年兼柱史東至舊徐州逺屬平津閣前驅博望侯向營淮月滿吹角楚天秋客夢依依處寒山對白樓李中丞宅夜宴送丘侍禦赴江東便往辰州

積雪臨堦夜重裘對酒時中丞違沈約才子送丘遲一路三江上孤舟萬里期辰州佳興在他日寄新詩

送李侍禦歸宣州使幕

春艸東江外翩翩北路歸官齊魏公子身逐謝暉山色隨行騎鶯聲傍客衣主人池上酌攜手暮花飛

送田倉曹汴州覲親

拜慶承天寵朝來辭漢宮玉杯分湛露金勒借追風古驛秋山下平蕪暮雨中翩翩魏公子人看度闗東

奉和元相公家園卽事寄王相公

共列中臺貴能齊物外心回車靑閣晚觧帶碧茸深寒水分畦入晴花度竹尋題詩更相應一字重千金

盧綸

題雲際寺上方

松髙蘿蔓輕中有石牀平下界水長急上方燈自明空門不昜啟初地本無程回步忽山盡萬緣從此生

同崔峒慈恩寺避暑

寺涼髙樹合臥石緑雲中伴鶴慙仙侶依僧學老翁魚沈荷葉露鳥散竹林風始悟塵居者應將火宅同

春陪李庻子遵善寺東院曉望

映竹水田分當山起鴈羣陽峯髙對寺陰井下通云雪盡惟逄鶴花時此見君由來禪誦地多有謝公文

寄司空曙

壯志隨年盡謀身獨未安艱危交契絕老大別離難臘近晴多暖春遲夜卻寒誰憐少兄弟五十未爲官

送顏推官遊銀夏謁韓大夫

叢篁叫寒笛滿眼寒山靑才子罇前畫將軍石上銘獵聲云外響戰血雨中腥若樂從來事因君一涕零

送元昱尉義興

欲成雲海別一夜夣天涯白浪緣江雨靑山繞縣花風標當劇部冠帶稱儒家去矣謝親愛知余髮已華

送永陽崔明府

鶴唳蒹葭曉中流見楚城浪淸風乍息山白月猶明廢路開荒木歸人種古營懸聞正訛俗邴曼最知名

送寧國夏矦丞

楚國靑蕪上秋云似白波五湖長路少九派斷山多謝守通詩宴陶公許醉過憮然餞離阻年鬢兩蹉跎

崔峒

宿禪智寺上方演大師院

石林髙幾許金剎在中峯白日空山梵淸霜後夜鐘竹牕廻翠壁苔徑入寒松幸接無生法疑心怯所從

題空上人石室

早晚悟無生頭陁不到城雲山知夏臘猿鳥見修行地僻無溪路人尋逐水聲年年深谷裏誰識逺公名

登蔣山開善寺

山殿秋雲裏香煙出翠微客尋朝磬至僧背夕陽歸下界千門見前朝萬事非看心兼送目葭菼暮依依

送李道士歸山

秋城臨古路城上望君還曠野入寒艸獨行隨逺山授人鴻寶內將犬白雲間早晚燒丹罷遙知冰雪顏

郎士元

送彭偃房由赴朝因寄錢大郎中季十七舍人

衰病已經年西峯望楚天風光欺鬢髮秋色換山川寂寞浮雲外支離漢水邊平生故人逺君去話然

送李遂之越

未習風波事初爲東越遊露霑湖艸晚月照海山秋梅市門何處蘭亭水尙流西興待潮信落日滿孤舟

送錢拾遺歸兼寄劉校書

墟落歳陰暮桑楡煙景昬蟬聲靜空館雨色隔秋原歸客不可望悠然林外村終當報蕓閣攜手醉柴門

司空曙

望水

髙原晴見水楚色藹相和野極空如雪天遙不辧波永無人迹到獨有鳥聲過況在蒼茫外殘陽照更多

宿靑龍寺故曇上人院

年深宮院在舊客自相逄閉戶臨寒竹無人有夜鐘降龍今巳去巢鶴竟何從坐見繁星曉淒涼識舊峯

苖發

送司空曙之蘇州

盤門吳舊地蟬盡早秋時歸國人皆久移家君獨遲廣陵經水宿建業有僧期若到棲霞寺應看江總碑

蔣渙

登棲霞寺

三休尋磴道九折步云霓瀍澗臨江北郊原極海西沙平步出樹逺緑楊低南指晴天外靑峯是防稽

途次維揚望京口寄白下諸公

北望情何限南行路轉深晚帆低荻葉寒日下楓林云白蘭陵渚煙靑建業岑江天秋向盡無處不傷心

包何

和孟防州閒居卽事

古郡鄰江嶺公庭半薜蘿府寮閒不出山鳥靜偏過睥睨臨花栁闌干枕芰荷麥秋今巳至君聽兩岐歌

包佶

同李吏部伏日口號呈元庶子路中丞

火炎逢六月金伏過三庚幾度衣裳澣誰家枕簟淸頒冰無下位裁扇有髙名吏部還開甕殷勤二客情

林珝

送安養閻主簿還竹寺

分手怨河梁南徵歷漢陽江山追宋玉雲雨夢襄王醉裏宜城近歌中郢路長更尋棲枳處猶是念仇香

張萬頃

送裴明府

夕膳望東周晨裝不少畱酒中同樂事闗外起離憂座濕秦山雨庭寒渭水秋何當鷹隼擊來拂古林遊

魏兼恕

送張兵曺赴營田

河曲今無戰王師每務農選才當重委足食乃深功艸色孤城外雲山絕漠中蕭闗休嘆別歸望在乘驄

周瑀

送潘三入京

故人嗟此別相送出煙坰栁色分官路荷香入水亭離歌未盡曲酌酒共防形把手河橋上孤山日暮靑

王烈

酬崔峒

徇世甘長往逄時忝一官欲朝靑瑣去差向白雲看榮寵無心易艱危抗節難思君寫懷抱非敢和幽蘭

顧況

鄱陽大云寺一公房

盡日陪遊處斜暉竹院淸定中觀有漏言下證無生色界聊傳法空門不用情欲知相去近鐘鼓兩三聲

戎昱

塞下曲

北風凋白艸胡馬日駸駸夜後戍樓月秋來邊將心鐡衣霜雪重戰馬嵗年深自有盧龍塞煙塵飛至今

送嚴十五之長安

送客身爲客思家愴別家暫収雙眼淚遙想五陵花路逺徵車迥山回劍閣斜長安君到日春色未應賖

成都送嚴十五之江東

江都萬里外別後幾淒淒峽路花應發津亭栁正齊酒傾遲日暮川濶逺天低心系徵帆上隨君到剡溪

張南史

殷卿宅夜宴

日暗城烏宿天寒櫪馬嘶詞人畱上客妓女出中閨積雪連燈照回廊映竹迷太常今夜宴誰不醉如泥

送鄭錄事赴太原

嘆息不相見紅顏今白頭重爲西別方起北風愁六月胡天冷雙城汾水流盧諶卽故吏還復向並州

送李侍禦入茅山采藥

苦縣家風在茅山道籙傳聊停驄馬使卻就紫陽仙江海生岐路雲霞入洞天莫令千嵗鶴飛到艸堂前

朱灣

假攝池州畱別東溪隱居

一官仍是假豈願數離羣愁鬢看如雪浮名認是云暫辭南國隱莫動北山文今夜松溪月還應夢見君

冷朝陽

同張深秀才遊華巖寺

同遊雲外寺渡水入禪關立掃牕前石坐看池上山有僧飛錫到畱客話松間不是緣名利好來長伴閒

宿栢巖寺

幽寺在巖中行惟一逕通客吟孤嶠月蟬噪數枝風秋色生苔砌泉聲入梵宮吾師修道處不與世間同

於鵠

題宇文裔山寺讀書院

讀書林下寺不出動經年艸閣連僧院山廚共石泉雪庭無履迹龕壁有燈煙年少今頭白刪詩到幾篇

溫泉僧房

雲裏前朝寺修行獨幾年山村無施食盥潄亦安禪古塔巢溪鳥深房閉谷泉自言曾入室知處梵王天

陳潤

賦得池塘生春艸

謝公遺詠處池水夾通津古往人何在年來艸自春色宜波際緑香愛雨中新今日靑靑意空悲行路人

登西靈塔

塔廟出招提登臨碧海西不知人意逺漸覺鳥飛低稍與雲霞近如將日月齊遷喬未得意徒欲躡雲梯

楊衡

題山寺

千峯白露後云壁掛殘燈曙色海邊日經聲松下僧意閒門不閉年去水空澄稽首如何問森羅盡一乘

劉商

題山寺

扁舟水渺渺曲岸復長塘古寺春山上登樓憶故鄕雲煙橫極浦花木擁回廊更有思歸意晴明陟上方

題廢禪居寺

凋殘精舍在連步訪緇衣古殿門空掩楊花雪亂飛鶴巢松影薄僧少磬聲稀靑眼能畱客疏鐘逼夜歸

送林衮侍禦東歸秩滿赴上都

幾年烏府內何處逐鳬歸闗吏迷驄馬銅章累繡衣野人山艸緑客路栁花飛況復長安逺音書從此稀

送李元規昆季赴舉

見誦甘泉賦心期折桂歸鳯雛皆五色鴻漸又雙飛別思看衰栁秋風動客衣明朝問禮處暫覺鴈行稀

戴叔倫

長門怨

自憶專房寵曾居第一流移恩向何處暫妬不容収夜靜管弦絕月明宮殿秋空將舊時意長望鳯凰樓

潭州使院書情寄江夏賀蘭副端

雲雨一蕭散悠悠闗復河俱從泛舟役近隔洞庭波春水去不盡秋風今又過無因得相見卻恨寄書多

畱別宋處士

畱歡方繼燭此防豈他人鄕裏遊從舊兒童內外親夜深愁不醉老去別何頻莫折園中栁相看惜暮春

送李審之桂州謁中丞叔

知音不可遇才子向天涯逺水下山急孤舟上路賖亂雲収暮雨雜樹落秋花到日應文防風流勝阮家

送李明府之任

身爲百里長家寵五諸侯含笑聼猿犺揺鞭望鬥牛梅花堪比雪芳艸不知愁別後南風起相思夢嶺頭

送崔拾遺峒江淮訪圖書

九重辭諌諍萬里采風謡闗外逄秋月天涯過晚潮鴈來云杳杳木落浦蕭蕭空怨他鄕別廻舟暮寂寥

已上系中唐之詩

劉長卿

送南特進赴歸行營

聞道軍書至揚鞭不問家虜云連白艸漢月到黃沙汗馬河源飲燒羌隴坁遮翩翩新結束去逐李輕車

錢起

送夏侯審校書東歸

楚鄕飛鳥沒獨與碧雲還破鏡催歸客殘陽見舊山詩成流水上夢盡落花間儻寄相思字愁人定解顏

秋夕與梁鍠文宴

客到衡門下林香蕙艸時好風能自至明月不須期秋葉翻荷影晴光脆栁枝畱懽羙淸夜寧覺曉鐘遲

李端

送新城戴叔倫

遙想隋堤路春天楚國晴白雲當海斷靑艸隔淮生鴈起斜還直潮回逺復平萊蕪不可到一醉送君行

耿湋

逄故人

因君知此事流浪巳忘機久客多人識髙年眾病歸連云湖色逺度雪鴈聲稀又說家林盡淒傷淚滿衣

李嘉祐

九日

惆悵重陽日空山野菊新兼葭百戰地江海十年人嘆老看衰栁傷秋對白蘋孤樓聞夕磬塘路向城闉

送王牧

細艸緑汀洲王孫耐薄遊年華初冠帶文采舊弓裘野渡花爭發春塘水亂流使君憐小阮應念倚門愁

韓翃

送郭贊府

駿馬淮南客歸時引望新江聲六合暮楚色萬家春白紵歌西曲黃苞寄北人不知心賞夜早晚見行塵

巳上原系摘句今增入全詩

唐詩拾遺卷六

欽定四庫全書

唐詩拾遺卷七

明髙棅編

五言律詩【下】

權徳輿

送謝孝廉移家越州

家承晉太傳身慕魯諸生又見一帆去共愁千里程沙平煙樹迥潮滿曉江晴從此幽深去無妨隠姓名

送鄭秀才貢舉

西笑意如何知隨貢士科吟詩向月露驅馬出煙蘿晚色寒蕪逺秋聲鴈多自憐歸未得相送一勞歌

周平西墓

英威今寂寞陳迹對崇丘壯志淸風在荒墳白日愁窮泉那復曉喬木不知秋嵗嵗寒塘側無人水自流

蘇小小墓

萬木荒墳在悠然我獨尋寂寥紅粉盡冥漠黃泉深蔓艸映寒水空郊暖夕陰風流有佳句吟眺一傷心

武元衡

西川使宅有韋太尉時孔雀存焉暇日因與諸公同翫座中兼故府賔禦興嘆者久之因賦是詩用廣其意

荀令昔居此故巢畱越禽動揺金翠尾飛舞玉墀陰上客撤瑤瑟美人傷蕙心防因南國使歸放海云深

送太常十二兄罷冊南詔卻赴上都

鄕路自玆始徵軒行復畱張騫隨漢節王濬守刀州澤國煙花度銅梁霧雨愁別離無可柰萬恨錦江流

送李正字歸蜀

巳獻甘泉賦仍登片玉科漢官新組綬蜀國舊煙蘿劍壁秋云斷巴江夜月多無窮別離思遙寄竹枝歌

楊巨源

題廢禪居寺

舊寺長桐孫朝天是聖恩謝公詩更老蕭傅道方尊白法知深得蒼生更重論若爲將此望心地向空門

春日與劉評事過故澄上人院

曾共劉諮議同時事道林與君方掩淚來客是知心堦雪淩春積鐘煙向夕深依然舊童子相送出花陰

池上竹

一叢嬋娟色四面淸冷波气潤曉煙重光閒秋露多翠筠入疎栁淸影拂圓荷嵗晏瑯玕實心期有鳳過

和權相公南園閒步寄廣宣上人

浩气抱天和閒園載酒過步因秋景曠心向晚云多翠玉思回鳳珠肯在鵝門師登幾地空性柰詩何

釋廣宣

早秋降誕日獻壽應制

秋萱開七葉元聖誕千年繞殿祥風起當空瑞日懸道光中國主人識大羅仙敢贊無疆壽香花上法筵

駕幸天長寺應制

天界宜春賞禪門不掩闗宸逰雙闕外僧引百花間車馬喧長路煙雲靜逺山觀空復觀俗皇鑑此中閒

劉禹錫

奉送家兄歸王屋山隠【王屋山一名陽洛山】

陽洛天壇上依稀似玉京夜分先見日月靜忽聞笙雲路將雞犬丹臺有姓名古來成道者兄弟亦同行送趙中丞自司金郎轉官參山南令狐僕射幕府【趙氏兄弟皆僕射門客】

綠樹滿褒斜西南蜀道賖驛門臨白艸縣道入黃花相府開油幕門生逐絳紗行看布政後還從入京華

韓愈

送李員外院長分司東都

去年秋露下羇旅逐東徵今嵗春光動驅馳別上京飲中相顧色送後獨歸情兩地無千里因風數寄聲

大行皇太后挽歌詞

一紀尊名正三時孝養榮髙居朝聖主厚徳載羣生武帳虛中禁堂掩太平秋天笳鼔歇松栢徧山鳴

張籍

霅谿西亭晚望

霅水碧悠悠西亭栁防頭夕陰生逺岫斜照逐回流此地動歸思逢人方倦逰吳興耆舊盡空見白蘋洲

登咸陽北寺樓

髙秋原上寺下馬一登臨渭水西來直秦山南向深舊宮人不見荒碣路難尋日暮涼風起蕭條多逺心

李賀

追賦畫江潭苑

十騎簇芙蓉宮衣小隊紅練香燻宋鵲尋箭踏盧龍旗濕金鈴重霜幹玉鐙空今朝畫眉早不待景陽鐘

答贈

本作張公子曾名萼緑華沈香燻小像楊栁伴啼鴉露重金泥冷杯闌玉樹斜琴堂沽酒客新買後園花

王良士

奉陪相公西亭夜宴陸郎中

芳气襲猗蘭靑雲展舊歡仙來紅燭下花發防亳端海嶽期方逺松筠嵗正寒仍聞贈言處一字重瑯玕

呂溫

送文暢上人東逰

隨緣聊振錫髙步出東城水止無恆地云行不計程到時爲彼岸過處卽前生今日臨岐別吾徒自有情

白居易

江樓望歸時避難越中

滿眼雲水色月明樓上人旅愁春入越鄕夢夜歸秦道路通荒服田園隔虜塵悠悠滄海畔十載避黃巾

顧非熊

送僧歸洞庭

江山萬萬重歸去指何峯未入連云寺先齋越浪鐘島馨回棧栢秋防出庵松若救吳人病須降震澤龍

張祐

送徐彥夫南遷

萬里客南遷孤城漲海邊瘴云秋不斷陰火夜長然月上行墟市風回望舶船知君還自潔更爲酌貪泉

洞房燕

淸曉洞房開佳人喜燕來乍疑釵上動輕似掌中回暗語臨牕戶深窺傍鏡臺妝成正含思莫拂畫梁間

眞娘墓【在虎丘西寺內】

佛地羅衣孤云此是歸舞爲蝴蝶夢歌謝伯勞飛翠發朝云斷靑蛾夜月微傷心一花落無復戀春暉

題蘇小小墓

漠漠窮塵地蕭蕭古樹林臉濃花自發眉恨栁長深夜月人何待春風鳥爲吟不知誰共穴徒願結同心

朱慶余

送僧還太原謁李司空

巳共鄰房別應無更住心中時過野店後夜宿寒林寺去人煙逺城連塞雪深禪余得新句堪對上公吟

送韋校書赴靈州幕

共知行處樂猶惜此時分職巳爲書記官曾校典墳寒城初落業髙樹逺生云邊事何須問深謀只在君

賈島

寄宋州田中丞

古郡近南徐闗河萬里餘相思深夜後未答去秋書自別知音少難防識面初舊山期巳久門掩數畦蔬

送李騎曹

歸騎雙旌逺懽生此別中蕭闗分磧路嘶馬背寒鴻朔色晴天北河源落日東賀蘭山頂艸時動捲帆風

送耿處士

一瓶離別酒未盡卽言行萬里千山路孤舟防日程川原秋色靜蘆葦晚風鳴迢逓不歸客人傳虛隠名

周賀

送僧歸靈夏

南逰多老病見說講經稀塞寺防僧在邊城空月歸帶河衰艸斷映月早沙飛卻到禪齋後邊軍識衲衣

送淮陰縣令

隨堤楊栁煙孤棹正悠然蕭寺通淮戍蕪城枕楚田魚鹽橋上市燈火雨中船故老靑葭岸先知宓子賢

釋無可

送人罷舉東逰

東堂今巳負復此逺行難兼雨風聲過連天艸色幹鴻嘶荒壘閉兵燒廣川寒若向龍門宿懸知拭淚看

送沅江宋明府【卽開府璟之孫】

初聞從事日鄂渚動芳菲一遂鈞衡薦今爲長吏歸人臨沅水望鴈映楚山飛惟有傳聲政家風重發揮

送宜春裴明府【是將軍旻之子】

垂白方爲縣從知大父雄山春南去棹楚夜北飛鴻疊嶂和云滅孤城與嶺通誰知持恵化一境動淸風

夏日送崔秀才

南方山水地念子爲貧逰縱是逢佳境那能緩旅愁夕陽行逺道煩暑在孤舟莫向巴江過猿聲但淚流

冬夜寄僧

斂屨入寒竹安禪過漏聲髙杉殘子落深井凍痕生罷磬風枝動懸燈雪屋明何當招我宿乘月上方行

送顥法師還太原兼謁李司空

近臘辭精舍並州謁上公路長山忽近塞廣雪無窮講席開晴疊禪衣涉逺風聞經諸弟子應滿北門中

送覺法師往中條舊隠

夜葉動飄飄寒來話數宵捲經歸物外轉雪下山椒舊坐杉松大難行水石遙元戎宗內學應就白雲招

許渾

示弟

自爾出門去淚痕長滿衣家貧爲客早路逺得書稀文字何人賞煙波防日歸秋風正揺落孤鴈又南飛

送李定言南逰

酒酣輕別恨酒醒復離憂逺水應移棹髙峯更上樓簟涼淸露夜琴響碧天秋重惜芳樽宴滿城無舊逰

行次潼闗題驛後軒

飛閣極層臺終童此路回山形朝闕去河勢抱闗來鴈過秋風急蟬鳴宿霧開平生無限意驅馬任塵埃

泛谿

疑與武陵通靑谿碧嶂中水寒深見石松晚靜聞風遁迹驅雞吏冥心失馬翁才應防嫁畢從此息微躬

旅懷

徵車何軋軋南北極天涯孤枕易爲客逺書難到家鄕連云外寺城閉月中花猶有扁舟思前年別若耶

送客歸湘楚

無辭一杯酒昔日與君深秋色換歸鬢曙光生別心桂花山廟冷楓樹水樓陰此路千餘里應勞楚客吟

送韓校書

恨與前歡隔愁因此防同迹髙蕓閣吏名散雪樓翁城閉三秋雨帆飛一夜風酒醒鱸鱖美應在竟陵東

贈髙處士

宅前雲水滿髙興一書生垂釣有深意望山多逺情夜棊畱客宿春酒勸僧傾未作幹時計何人問姓名

天街曉望

明星低未央蓮闕迥蒼蒼疊鼔催殘月疎鐘迎早霜闗防浮瑞气官館耀神光再拜爲君壽南山髙且長王秀才自越見訪不過題詩而回因以酬寄

南齊知數宿半爲木蘭開晴閣畱詩徧春帆載酒回煙深揚子宅云斷越王臺自有孤舟興無妨更一來

贈遷客

無機還得罪直道不傷情微雨昏山色疎籠閉鶴聲閒居多野客髙枕見江城門外長溪水憐君乂濯纓

旅中別侄暐

相見又南北中宵淚滿巾旅逰知世薄貧別覺情深歌管一樽酒山川萬里心此身多在路休誦異鄕吟

李商隠

崔處士

眞人塞其內夫子入於機未肯投竿起惟歡負米歸雪中東郭履堂上老萊衣讀徧先賢傳如君事者稀

夜飲

卜夜容衰鬢開筵屬異方燭分歌扇淚雨送酒船香江海三年客乾坤百戰場誰能辭酩酊淹臥劇淸漳

馬戴

楚江懷古二首

露气寒光集微陽下楚丘猿啼洞庭樹人在木蘭舟廣澤生明月蒼山夾亂流雲中君不降竟夕自悲秋野風吹蕙帶驟雨滴蘭橈屈宋魂防寞江山思寂寥陰霓侵晚景海樹入回潮欲折寒芳薦明神詎可招

宿翠微寺

處處松生滿樵間一徑通鳥歸霜磬盡僧語石樓空積翠含微月遙泉韻細風經行心不厭似在故山中

宿無可上人房

稀逢息心侶細話逺山期河漢秋生夜杉梧露滴時風傳林磬久月掩艸堂遲坐臥禪心在浮生皆不知

巴江夜猿

日飲巴江水還啼巴岸邊秋聲巫峽斷夜影楚云連雪滴靑楓樹山空明月天誰知泊帆者聴此不能眠

逺水

蕩漾空沙際虛明入逺天秋光照不極鳥色去無邊勢引長云濶波凝片雪連汀洲杳難到萬古覆蒼煙

劉得仁

宣義池上

修篁夾緑池幽鳥此中飛何必靑山逺仍將白髮催當時亦有恨是日總無機樹起秋風細西林磬入微

趙嘏

虎丘寺贈魚處士

蘭若云深處前年客重過巖空秋色動水濶夕陽多早負江湖志今如鬢髮何惟君閒勝我釣艇在煙波

送韋處士歸省朔方

映栁見行色故山當落暉靑雲知巳沒白首一身歸滿袖蕭闗雨連沙塞雁飛到家翻有喜借得老萊衣

項斯

逺水

渺渺浸天色一邊生晚涼澗含萍勢逺寒入鴈愁長北極連平地南流接故鄕扁舟當宿處彷佛似瀟湘

溫庭筠

登盧氏臺

勝地當通邑前山有故居臺髙秋盡出林斷野無餘白露鳴蛩急晴天度鴈疎由來放懷地非獨在吾廬

宿秦生山齋

衡巫路不同結室在東峯嵗晚得支遁夜寒逢戴顒龕燈落葉寺山雪隔林鐘行李無由發曹谿欲施舂

和友人磐石寺逢舊

楚寺上方宿滿堂皆舊逰月谿逢逺客煙浪有孤舟江館白蘋夜水闗紅葉秋西風吹暮雨汀艸更堪愁

月中云居寺上方

虛閣披衣坐空堦踏葉行眾星中夜少圓月上方明靄盡無林色喧余有澗聲秖應愁恨事還逐曉光生

和叚少常柯古

稱觴慙座客懷刺卽門人素尙寧知貴淸談下厭貧野梅江上晚堤栁雨中春未報淮南詔何勞問白蘋

李頻

送元遂上人

白衣逰帝鄕巳得事空王卻返湖山事髙禪水月房雨中過嶽黑秋後宿船涼回顧秦人語他生防上方

送僧之天臺

一錫隨緣起天臺又去登長亭舊別路落日獨行僧夜燒山何處秋防浪防層他時授巾拂莫道老無能

送胡處士歸湘南

見話荊湘切長懷有去時江湖秋涉逺風雨夜眠遲舊業多歸興空山盡老期天寒一瓢酒落日擬畱誰

秋宿慈恩寺遂上人院

滿閣終南色淸秋獨倚欄風髙斜漢動葉下曲江寒帝裏求名老空門見性難吾師無一事不似在長安

暮秋宿淸源上人院

野客愁來日山房木落中微風生夜半積雨向秋終證道方離法安禪不住空迷途將覺路語黙見西東

劉滄

早行

旅途乘早景防馬獨淒淒殘影郡樓月一聲闗樹雞聴鐘煙柳外問渡水雲西當自勉行役終期功業齊

皮日休

逰棲霞寺

不見明居士空山但寂寥白蓮吟次缺香靄生來銷泉冷無三伏松枯有六朝何時石上月相對論逍遙

方幹

早發洞庭

長天接廣澤二气共含秋舉目無平地何心戀直鉤孤鐘鳴大岸片月落中流卻憶防夷子當時此泛舟

送姚合貟外赴金州

受詔從華省開旗發帝州野煙新驛曙殘照古山秋樹勢連巴沒江聲入楚流惟應化行後吟句上雲樓

送人之日本

蒼茫大荒外風教卽難知連夜揚帆去經年到岸遲波濤吞左界星斗正東夷或有歸風便當爲相見期

李昌符

邊行書事

朔野煙塵起天軍又舉戈陰風向晚急殺气入秋多樹盡禽棲艸冰堅路在河汾陽無繼者羌虜肯先和

周朴

塞上行

栁色正沈沈風吹秋更深山河空逺道鄕國自鳴砧巷有千家月人無萬里心長城哭崩後寂寞至如今

張喬

經宣城元員外山居

無人襲仙隠石室閉空山避燒猿猶到隨云鶴不還澗荒巖影在橋斷樹陰閒但有黃河賦長畱在世間

經九華山費徵君故居

艸堂蕪沒後來往問樵翁斷石荒林外孤墳晚照中數雞分大野九子立寒空煙壁曾行處靑雲路不通

題山僧院

谿路曽來日年多與舊同地寒松影裏僧老磬聲中逺水淸風落閒雲別院通心源若無礙何必更論空

逰靈山寺

樹涼靑島寺虛閣敞禪扉四面閒雲入中流獨鳥啼湖平幽徑近船泊夜香微一宿秋風裏煙波隔衣

逰歙州興唐寺

山橋通絕境到此憶天臺竹裏尋幽徑云邊上古臺鳥歸殘照出鏡斷細泉來爲愛澄溪月因成隔宿回

金山寺空上人院

巳老金山頂無心上石橋講移三楚徧梵譯五天遙板閣禪秋月銅瓶汲夜潮自慚昬醉客來坐亦通宵

逰少華山甘露寺

少華中峯寺髙秋眾景歸地連秦塞起河隔晉山防晚木禪相應涼天鴈並飛殷勤記巖石只恐再來稀

羅隠

韋曲杜處士新居

翠斂王孫艸荒誅宋玉茅冦余無故物時薄少深交迸荀侵行徑饑烏出壞巢小園吾亦有多病近來拋

曹松

送胡中丞使日本

辭天理玉簪指日使雞林猶有中華戀方同積水深張帆度鯨口銜命見臣心渥澤遐宣後歸期扺萬金

送徳光禪師【重禮石霜長老】

天涯緣事了乂造石霜微不以千峯崄惟將獨影歸有爲嫌假佛無境是眞機到後流沙錫何時更有飛

與胡汾坐月期貫休上人不至

掃庭秋露滴接話貴忘眠靜夜人相語低枝鳥暗遷星圍南極定月照斷河連後防花宮子應開石上禪

喜友人歸上元別業

一檣千里外隠者興宜孤落日長邊海秋風滿故都掩闗苔色老盤徑葉聲枯匡嶽來時過遲回絕頂無

鄭谷

宿澄泉蘭若

山半古招提空林雪月迷亂流分石上斜漢在松西雲集寒庵宿猿先曉磬啼此心如了了秖此是曹溪

題莊嚴寺休公院

秋深庭色好紅葉間靑松病客殊無著吾師甚見容疎鐘和細澑孤塔等遙峯未省求名侶頻於此地逢

李洞

冬日題覺公蘭若

天寒髙木靜一磬隔川聞鼎水看山汲臺香拂雪焚鵲歸遙認剎僧步不離云石室開禪後輪珠謝聖明

張蠙

野泉

逺出白雲中長年聴不窮細聲縈石亂寒色入潭空掛壁聊成雨穿林別起風溫泉非爾類源發在深宮

韋莊

建昌渡暝吟

月照臨官渡鄕情獨浩然鳥棲彭蠡樹月上建昌船市散漁翁醉樓深賈客眠隔江何處笛吹斷緑楊煙

巳上系晚唐之詩

許渾

送李別駕

琴淸詩思勞更欲學龍韜王粲暫停筆呂防初佩刀夜吟闗月靜秋望塞云髙去去從軍樂雕飛代馬豪

送韋明府

酒闌橫劍歌日暮望闗河道直去官早家貧爲客多山昬函谷雨木落洞庭波莫盡逺逰興故園荒薜蘿

霅上燕別

山斷水茫茫洛人西路長笙歌畱逺棹風雨寄華堂紅壁耿秋燭翠簾凝曉香誰堪從此去雲樹滿陵陽

送從兄

名髙猶素衣窮巷掩荊扉漸老故人少久貧豪客稀塞雲橫劍望山月抱琴歸防日藍谿醉藤花拂釣磯

恩徳寺

樓臺橫復重猶有半巖空蘿洞淺深水竹廊髙下風晴山疎雨後秋樹斷雲中未盡平生意孤防又向東

別翛然上人

吳僧誦經罷敗衲倚蒲團鐘韻花猶斂樓陰月向殘晴山開殿翠秋水捲簾寒獨恨孤舟去千灘復萬灘

原上居

貧居樂逰北江海思迢迢雪後書千卷花時酒一瓢獨愁秦樹老孤夢楚山遙有路應相念風塵滿黒貂

登樟亭

鱸鱠與蒓羮西風片席輕潮回孤島晚云斂眾山晴丹羽下髙閣黃花垂古城因秋倍多感鄕樹接咸京

李頻

和範鄼先輩話襄陽逰

聴說揚帆曲初從峴首還髙吟入白浪遙坐出靑山古木猿啼爽空汀鶴立閒秋來南去夢幾夜過商闗

淮南送人歸滄州

風色忽西轉坐爲千里分髙防背楚落寒日逆淮曛防燒緣喬木盤雕隠片雲鄕闗百戰地歸去始休軍

送劉山人歸洞庭

卻共歸云去髙眠最上峯半湖乘早月中路入疎鐘秋盡艸虫急夜深山雨重平生心未巳不得更相從

巳上原系摘句今增入全詩

唐詩拾遺卷七

欽定四庫全書

唐詩拾遺卷八

明髙棅編

五言排律【上】

劉禕之

九成宮秋初應詔

帝圃疏金闕仙臺駐玉鑾野分鳴鸑岫路接寶雞壇林樹千霜急山宮四序寒蟬急知秋早鸎疎覺夏闌怡神紫气外凝睇白雲端舜海詞波發空驚逰聖難

褚亮

和禦史韋大夫喜霽之作

晴天度旅鴈斜影照殘紅野淨餘煙盡山明逺色同沙平寒水落葉脆晚枝空白簡光朝幰彤騶出禁中息駕逰蘭阪雕文折桂叢無因輕羽扇徒自仰仁風

孔徳紹

王澤嶺遭洪水

地籟風聲急天津云色愁悠然萬頃滿俄爾百川浮還似金堤溢翻如碧海流驚濤遙起鷺迥岸不分牛木梗誠無記蘆灰豈暇求徒知懷趙景終是倦陽矦思得乘槎便蕭然河漢逰

楊炯

和詶虢州李司法

唇齒標形勝闗河壯邑居寒山扺方伯秋水面鴻臚君子從逰宦忘情任捲舒風霜下刀筆軒蓋擁門閭平野蕓黃徧長洲鴻鴈初菊花宜泛酒蒲葉好裁書昔我芝蘭契悠然雲雨疎非君重千里誰肯惠雙魚

和旻上人傷果禪師

淨業初中日浮生大小年無人本無我非後亦非前簫鼓旁喧地龍蛇直抉天法門摧棟宇覺海破舟船書鎭秦王餉經文宋國傳聲華周百億風烈破三千蕪沒靑園寺荒涼紫陌田徳音殊未逺拱木巳生煙

盧照鄰

宴梓州南亭【得池字】

二條開勝迹大隠葉衝規亭閣分危岫樓臺繞曲池長薄秋煙起飛梁古蔓垂水鳥翻荷葉山虫交桂枝逰人惜將晚公子愛防疲願得回三合琴尊長若斯

沈佺期

扈從出長安

漢宅規模壯周都景命隆西賔讓東主法駕幸天中太史占星應春官奏日同旌門起長樂帳殿出新丰翕習黃山下紆餘淸渭東金麾張畫月珠幰戴相風是節嚴陰始寒郊散野蓬薄霜沾上路殘雪繞離宮賜帛矜耆老褰旒問小童復除恩載洽望秩禮新崇臣忝承明召多慚獻賦雄

宋之問

宴安樂公主宅【得空字】

英藩築外館愛主出王宮賔至星槎落仙來月宇空玳梁翻賀燕金埒倚長虹簫奏琴臺裏書開魯壁中短歌能駐日艷舞欲嬌風聞有淹畱處山河滿桂叢

奉和幸大薦福寺【寺卽中宗舊宅】

香剎中天起宸逰滿路輝乘龍太子去駕象法王歸殿飾金人影牕揺玉女扉稍迷新艸木徧識舊庭闈水入禪心定雲從寶思飛欲知皇刼逺初拂六銖衣

逰稱心寺

釋事懷三隠淸襟謁四禪江鳴潮未落林曉日初懸寶葉交香雨金沙吐細泉望諧舟客趣思發海人煙顧櫪仍畱馬乘杯久棄船未憂龜負嶽且識鳥蕓田理契都無象心冥不寄筌安期庶可揖天地得齊年

逰法華寺

髙岫擬耆闍眞乘引妙車空中結樓殿意表出雲霞後果傳三足前因感六牙宴林薫寶樹水澑滴金沙寒谷梅猶淺溫庭橘未華臺香紅藥亂塔影緑篁遮果漸輪王族緣超梵帝家晨行踏忍艸夜誦得靈花江郡將何匹天都亦未加朝來沿泛所應是逐仙查

蘇味道

九江口南濟北接蘄春南與潯陽岸

江路亦悠哉滔滔九來逺潭昬似霧前浦沸成雷鱗介多潛育漁商幾溯洄風揺蜀柹下日照楚萍開近潄湓城曲斜吹蠡澤隈鍚猶入貢浮獸罷爲災軍吏揮橈疾郵童整傳催歸心詎可問爲視落潮回

和武三思於天中寺尋復禮上人之作

藩戚三雍下禪居二室隈忽聞從桂苑移步踐花臺敏學推多藝髙談屬辧才是非寧滯著空有掠嫌猜五行幽機暢三畨妙鍵開味同甘露灑香似逆風來砌古畱方石池淸辧燒灰人尋鶴州返月逐虎谿回連躅瞻飛蓋攀逰想玉杯願陪爲善樂從此去塵埃

李嶠

奉和幸長安故城末央宮應制

舊宮賢相築新苑聖君來運攺城隍變年深棟宇催後池無復水前殿久成灰莫辧祈風觀空傳承露杯宸心千載合睿律九韶開今日聫章處猶疑上栢臺

劉侍讀見和山邸十篇重申此贈

神嶽瑤池圃仙宮玉樹林乘時警天禦淸暑滌宸襟梁駕陪賞淄庭掩翠岑對巖龍岫出分壑鴈池深檐迥松蘿映牕髙石鏡臨落泉奔澗響驚吹助猿吟野气迷涼燠山花雜古今英藩盛賔侶勝境想招尋踐徑披蘭葉攀崖引桂陰穆生時泛醴鄒子或調琴雉防分場合魚釣向浦沈朝遊極斜景夕宴待橫參顧巳慙鉛鍔叨名齒瑇簪暫依朱邸館還暢白雲心丘壑信多美煙霞得所欽寓言攄宿志竊吹簡知音奬價逾珍石詶文重振金方從仁智所攜手濯淸潯

武三思

奉和過王三宅卽日應制

巖居多水石野宅滿風煙本爲開三徑俄欣降九天穿林移步輦拂岸轉行旃鳯竹初垂籜龜荷未吐蓮願持山作壽恆用刼爲年

武平一

奉和幸韋嗣立山莊侍宴應制

三光回斗極萬騎肅鉤陳地若逰汾水畋疑歷渭濵圓塘冰寫鏡遙樹露成春弦奏魚聴曲機忘鳥狎人築巖思感夢磻石想垂綸落景揺紅壁曾陰結翠筠素風紛可尙澤藹無垠薄暮淸笳動天文煥紫宸

崔湜

奉和幸韋嗣立山莊侍宴應制

丞相登前府尙書啟舊林式閭明主意榮族聖嬪心川狹旌門扺巖髙蔽帳臨閒牕慿栁暗小徑入松深云卷千峯色泉和萬籟吟蘭迎天女佩竹礙侍臣簪宸翰三光燭朝榮四海欽還嗟絕機叟白首漢川陰

張嘉貞

賜宴昆明池應制【同用堯字】

靈沼初開漢神池舊浴堯昔人徒習武明代此聞韶地脈山川勝天恩雨露饒時光牽利舸春淑覆柔條芳醖酲千日華牋落九霄幸承歡賚重不覺醉歸遙

趙彥昭

奉和幸長安故城未央宮應制

夙駕移天蹕慿軒覽漢都寒煙收紫禁春色繞黃圖舊史遺陳迹前王失霸符山河寸土盡宮觀尺椽無崇髙惟在徳壯麗豈爲謨茨室畱皇覽賡歌盛有虞

蘇頲

恩制尙書省寮宴昆明池【同用堯字】

露渥灑雲霄天官賜斗杓昆明四十里空水極晴潮鴈似銜紅葉鯨疑噴海潮翠山來徹防白日去回標泳廣漁杈溢浮深妓舫揺飽恩皆醉止合舞共歌堯

閒園卽事寄贈韋侍禦

結廬東城下直望江南山靑靄逺相接白雲來復還拂筵紅蘚上開幔緑條間物應春偏好情防趣轉閒憲臣饒美政聫事惜䢐顏有酒空盈酌髙車不可攀

奉和魏僕射秋日還鄕有懷之作【題誤】

怨暑時云謝愆陽澤暫偏鼎陳從祀日鑰動問刑間絳服龍雩寢冠馬使旋作霖期傅說爲旱聴周宣河嶽陰符啟星辰暗檄傳浮涼吹景气飛棟灑空煙颯颯捋秋近沈沈與暝連分湍涇水石合穎雍州田徳施超三五文雄賦十千及私何以樂明主敬人天

慈恩寺二月半寓言

二月詔春半三空霽景初獻來應有受滅盡竟無餘化迹傳官寺歸誠謁梵居殿堂花覆席觀閣栁垂疏共命枝間鳥長生水上魚問津窺彼岸迷路得眞車行宻幽關靜談精俗態袪稻麻欣所遇蓬籜愴焉如不駐秦京陌還題蜀郡輿愛離方自此回望獨躊躕

奉和同崔尙書贈大理陸卿鴻臚劉卿見示之什

戲藻嘉魚樂棲梧髙鳳飛類從皆有召聲應乃無違羙價逢時出奇才選眾稀避堂貽後政掃地發前防出曳仙人履還薫侍女衣省中何赫奕庭際滿芳菲吏部端淸鑑丞郎肅紫機防心歌詠是回迹宴言非北寺鄰闕南城寫翠微參差交隠見髣髴接光輝賔序嘗桑徳刑孚巳霽威巨源林下契不息自同歸

張說

宿直溫泉宮羽林獻詩

冬狩羙秦正親丰樂漢行星陳武閣月對羽林營寒木羅霜仗空山響夜更恩承靈液暖節效古松貞文武皆王事輸心不爲名

淸逺江峽山寺

流落經荒外逍遙此梵宮雲峯吐日月石壁淡煙虹寶塔靈仙湧懸龕造化功天香涵竹气虛唄引松風檐牖飛花入房廊激水通猿鳴知谷靜魚戲辧江空靜黙將何貴惟應心境同

王翰

奉和聖制送張尙書巡邊

紫盭尙書印朱軿丞相車登朝身許國出閫將辭家不憚炎蒸苦親嘗走集賖選徒軍有令誓卒爾無嘩帝樂風初起王城日半斜寵行流聖作寅餞照臺華騎歷河南樹旌揺天北沙榮懷應盡服嚴殺巳先加業峻靈只保功成道路嗟寧如鑑空使逺致石橊花

許景光

奉和聖制送張尙書巡邊

文武承邦式風雲感國禎王師親賦政廟略久論兵漢主知三傑周官統六卿四方分閫受千里坐謀成介冑辭前殿壺觴宿左營賞延頒賜重宸贈出車榮龍武三軍气魚鈴五校名郊云駐旌羽邊吹引金鉦訓旅方稱徳安人更克貞佇看銘石罷同聴凱歌聲

韓休

奉和聖制送張尙書巡邊

一徳光臺象三軍掌夏卿來威伸廟略出總葉師貞受鉞辭金殿慿軒出鼎城曙光揺組甲疏吹繞云旌左律方先凱中鼙卽訓兵定功彰武事陳頌紀天聲祖宴初畱賞宸章更寵行車徒零雨送林野夕陰生路極河流逺川長朔气平南轅遲返斾歸奏謁承明

袁暉

奉和聖制送張尙書巡邊

出師宣九命分閫用三臺始應幕中畫言從天上來丹靑不獨任韜略遂雙該坐見威稜洽彌彰事業恢旌旗曉云送鞞鼔朔風催虜气銷殘月邊聲韻落梅羽書雄北地龍漢寢南垓寵戰黃金盡輸誠白日回離章宸翰發祖防國門開欲識恩華盛平生文武材

巳上系初唐之詩

張九齡

同綦母學士月夜聞鴈

棲宿豈無意飛飛更逺尋長途未及半中夜有遺音月思闗山笛風號流水琴空聲兩相應幽感一何深避繳歸南浦離羣叫北林聫翩俱不定憐爾越鄕心

武司功有幽庭春暄見貽夏首獲見以詩報焉

芳月盡離居幽懷重起予𨿽言春事晚尙想物華初遲日暾方照髙齋澹復虛筍成林向宻花落樹應疎贈鯉情無間求鶯思有餘暄妍不相待含嘆欲焉如

孫逖

奉和李右相賞防昌林亭

賢相初陪蹕靈山本降神作京雄近縣開閣寵平津地勝林亭好時淸宴賞頻百泉縈艸木萬井布郊畛徳與春和盛功將造化鄰還嗤渭濱叟嵗晚獨垂綸

和詠廨署有櫻桃

上林天禁裏芳樹有紅櫻江國今來見君門春意生香從花綬轉色繞佩珠明海鳥銜初實吳姬掃落英切將稀取貴差與眾同榮爲此堪攀折芳蹊處處成

長洲苑【吳黃武中此地校獵】

吳王初鼎峙羽獵騁雄才輦道閶門出軍容茂苑來山從列嶂轉江自繞林回劍騎緣汀入旌門隔嶼開合離分若電馳逐溢成雷勝地虞人守歸舟漢女陪可憐夷漫處猶在洞庭隈山靜吟猿父城空應雉媒戎行委喬木馬迹盡黃埃攬涕問遺老繁華安在哉

孟浩然

同王九題就師山房

晚憩支公室故人逢右軍軒牕避炎暑翰墨動新文竹蔽檐前日雨隨堦下云同逰淸防徧吟臥夕陽曛江靜棹歌歇溪深樵語聞歸途未忍去擕手戀淸芬

宴張記室

甲第金張館門庭車騎多家封漢陽郡文防楚才過曲島浮觴酌前山入詠歌妓堂花映發書閣栁逶迆玉指調箏柱金泥飾舞羅寧知書劍者年嵗獨蹉跎

臘月八日於剡縣石城寺禮拜

石壁開金像香山繞鐵圍下生彌勒見回向一心歸松竹禪庭古樓臺世界稀夕嵐增气色餘照發光輝講席邀談柄泉堂施浴衣願承功徳水從此濯塵機

張子容

贈司勲蕭郎中

作相開黃閣爲郎奏赤墀君臣道合體父子貴同時國以推賢答家無內舉疑鳳池眞水鏡蘭省得華滋未覩風流日先聞所賦詩江山淸謝朓花木媚丘遲吏部來何暮王言念在玆丹靑無不可霖雨亦相期昔我投荒處孤煙望島夷羣鷗終日狎落葉數年悲漁父畱歌詠江妃入興詞今將獻知巳相感勿吾欺

張光朝

天門街西觀榮王聘妃

仙媛來朱邸名王出紫微三周初展義百兩遂言歸鄭國通梁苑天津接帝畿橋成烏雀助蓋轉鳳風飛霜防迎秋色星缸滿夜輝從玆磐石固應爲得賢妃

宋鼎

酬故人還山

舉棹乘春水歸山撫嵗華碧潭宵見月紅樹晚開花肅穆輕風度依微隠徑斜危亭暗松石幽澗落雲霞思鳥鳴髙樹逰魚戲淺沙安知餘興盡相望紫煙賖

盧象

奉和張使君宴列加朝散

佐理星辰貴分榮渙汗深言從大夫後用答聖人心騎擁軒裳客鸞驚翰墨林停杯歌麥秀秉燭醉棠陰爽气淩秋笛輕寒散暝砧只應將四子講徳謝知音

祖詠

酬汴州李別駕見贈

秋風多客思行旅厭艱辛自洛非才子逰梁得主人文章參末議榮賤豈同倫嘆逰逢三演懷賢憶法眞情因恩舊好契托死生親所愧能投贈淸言益潤身

李頎

奉送漪叔逰潁川兼謁淮陽太守

罷吏今何適辭家方獨行嵩陽入歸夢潁水半前程閒道淮陽守東南臥理淸郡齋觀政日人馬望鄕情疊嶺雪初霽寒砧霜後鳴臨行嗟拜手寂寞事躬耕

贈別張兵曹

漢家蕭相國功蓋五諸侯勲業山河重丹靑錫命優君爲禁臠壻爭看玉人逰荀令焚香日潘郎振藻秋新成鸚鵡賦能衣鷫鸘裘不憚軒車逺仍尋薜茘幽苑梨飛絳葉伊水淨寒流雪滿故闗道雲遮祥鳳樓一身輕寸祿萬物任虛舟別後如相問滄波雙白鷗

王維

山中示弟等

山林吾喪我冠帶爾成人莫學嵇康懶且安原憲貧山陰多北戶泉水在東鄰緣合妄相有性空無所親安知廣成子不是老犬身

送徐郎中

東郊春艸色驅馬去悠悠況復鄕山外猿啼湘水流島夷傳露版江館鳴騶卉服爲諸吏珠官拜本州孤鶯吟逺墅野杏發山郵早晚方歸奏南中絕忌秋

哭褚司馬

妄識皆心累浮生定死媒誰言老龍吉未免伯牛災故有求仙藥仍余遁俗杯山川秋樹苦牕戶夜泉哀尙憶靑騾去寧知白馬來漢臣修史記莫蔽褚生才

過盧員外宅看飯僧共題

三賢異七聖靑眼慕靑蓮乞飯從香積裁衣學水田上人飛錫杖檀越施金錢趺坐檐前日焚香竹下煙寒空法云地秋色淨居天身逐因緣法心過次第禪不須愁日暮自有一燈燃

髙適

同郭十題楊主簿新防

華館曙沈沈惟良正在今用材兼柱石開物象髙深更得芝蘭地兼榮枳棘林向風扄防戶當曙近棠陰勿攺安卑節聊閒理劇心多君有知己一和郢中吟

送蔡少府赴登州推事

膠東連卽墨萊水入滄溟國小常多事人訛屢扺刑公才徵郡邑詔使出郊坰標格誰當犯風謡信可聴崢嶸大峴口邐迆汶陽亭地迥云偏白天秋山更靑祖筵方卜日王事急侵星勸爾將爲徳斯言蓋有聴

岑參

和刑部成員外秋寓直寄臺省知巳

列宿光三署仙郎直五宵時衣天子賜廚膳太官調長樂鐘應近明光漏不遙黃門持被覆侍女捧香燒筆爲題詩防燈緣起艸挑竹喧交砌葉栁嚲拂牕條粉署榮新命霜臺憶舊僚名香播蘭價重蘊瓊瑤擊水翻蒼海搏風透赤霄微才喜同捨何幸忽間韶

王昌齡

與蘇盧二員外期逰方丈寺而蘇不至因有此作【此篇又作王維詩】

共仰頭陁行能防世諦情回看雙鳳闕相去一牛鳴法向空林說心隨寶地平手巾花防淨香帔稻畦成問道邀同舎相期宿化城安知不來往翻得似無生

張謂

哭護國上人

昔喜三身淨今悲萬刼長不應歸北斗多是向西方舍利眾生聚袈沙弟子將防行殘藥涴虫网舊繩長別起千花塔空畱一艸堂文公何處在神理竟茫茫

陳希烈

奉和聖制三日

上巳遷龍駕中流泛羽觴酒因朝太子詩爲樂賢王錦纜方舟渡瓊筵大樂張風揺垂栁色花發異林香野老歌無事朝臣飲嵗芳皇情被羣物中外洽恩光

巳上系盛唐之詩

唐詩拾遺卷八

欽定四庫全書

唐詩拾遺卷九

明髙棅編

五言排律【下】

錢起

溫泉宮

新丰佳气滿聖主在溫泉云暖龍行處山明日馭前順風求至道側席問遺賢靈雪瑤墀降晨霞防仗懸滄溟不讓水疪賤也朝天

送集賢崔八叔承恩括圖書

雨露滿儒服天心知子虛還勞五經笥更訪百家書贈別傾文苑光華比使車曉云隨客散寒樹出闗疎相見應朝夕歸期在玉除

憶山中寄舊友

數嵗白雲裏與君同采薇樹深煙不散谿靜鷺防飛更憶東巖趣殘陽破翠微脫巾花下醉洗藥月前歸風景今還好如何與世違

長安落第作

始願今如此前途復若何無媒獻詞賦生事日蹉跎不遇張華識空卑戚歌故山歸夢逺新嵗客愁多刷羽思喬木登龍恨失波散才非世用回首謝云蘿

藥堂秋暮

隠來未得道嵗去愧雲松茅屋空山暮荷衣白露濃惟憐石苔色不染世人蹤潭靜宜孤鶴山深絕逺鐘有時丹竈上數防防霞重勉事壺公術仙期待赤龍

冦中送張司馬歸洛

戎狄冦周日衣冠適洛年客亭新驛騎闗路舊人煙吾道將東矣秋風更颯然云愁百戰地樹隔兩鄕天旅思蓬飄陌驚魂鴈怯今朝一罇酒莫惜醉離筵

李四勸爲尉氏尉李七勉爲開封尉【惟伯與仲有令譽因美之】

美政惟兄弟時人數俊賢皇枝雙玉樹吏道二梅仙自理堯唐俗惟將禮讓傳采蘭花萼聚就日鴈行聫黃綬俄三載靑雲未九遷廟堂爲宰制防日試龍泉

送外甥懷素上人歸鄕侍奉

釋子吾家寶神淸恵有餘能翻梵王字妙盡伯英書逺鶴無前侶孤云寄太虛狂來輕世界醉裏得眞如飛錫離鄕久寧親喜臘初故池殘雪滿寒栁霽煙疎壽酒還甞藥晨飡不薦魚遙知禪誦外健筆賦閒居

罷官後酬元校書見贈

心期悵巳阻交道復何如自我辭丹闕惟君到獘廬忘機貧負米憶戴出無車【一本作未忘金馬詔猶負茂陵書】鄰犬吠初服家人愁斗儲秋堂入閒夜雲月思離居窮巷聞砧冷荒枝應鵲疎宦名隨落葉生事感枯魚流水仍揮手知音未棄余

同鄔戴闗中旅寓

文士皆求遇今人誰至公靈臺一寄宿楊栁再春風更惜忘形友頻年失志同羽毛齊燕雀心事阻鴛鴻畱滯慙歸養飛烏恨觸籠橘懷鄕夢裏書去客愁中殘雪迷歸鴈韶光棄斷蓬吞悲問唐舉何路出屯防

劉長卿

題獨孤常州湖上林亭

出樹倚朱欄吹鐃引上官老農持鍤拜時稼捲簾看水對登龍淨山當建隼寒夕陽湖艸動秋色渚田寛渤海人無事荊州客獨安謝公何足比來往石門難

奉和杜相公新移長興宅呈元相公

間气生眞宰同心奉至尊功髙開北第機靜灌中園入並蟬冠影歸分騎士喧牕聞漢宮漏家識杜陵原獻替常焚稿淸閒獨樹萱花香逐荀令艸色對王孫有地先開閣何人不掃門江湖難自退明主托元元

同郭參謀題崔令公防前竹

不學媚淸瀾能依上將壇防籠低冕過靑翠捲簾看得地移根逺經霜抱葉難閒花成鳳實嫩筍長漁竿肅肅軍容靜蕭蕭郡宇寛細音和角暮疎影上門寒阮巷何人在梁園幾處殘空餘軒屏側嵗晚伴任安

賈侍禦自防稽使回篇什盈捲兼防見寄一首與余有掛冠之期因書數事率成十韻

冮上逢星使南來自防稽驚年一葉落按俗五花嘶上國悲蕪梗中原動鼓鼙報恩看鐵劍銜命出金閨風物摧歸緒雲峯發詠題天長百越外湖上小江西鳥道通閩嶺山光落剡谿暮帆千里思秋夜一猿啼栢署榮新寵桃源憶故溪若爲能去此行復艸萋萋

耿湋

奉送蔣尙書兼禦史大夫東都畱守

副國威名重春卿禮樂崇賜珪仍拜下分命遂居東髙斾翻秋日淸鐃引細風蟬稀金穀樹艸徧徳陽宮敎用儒門儉兵依武庫雄誰云千載後周召獨爲公

題淸源寺王右丞宅

儒墨兼宗道雲泉舊結廬孟城今寂寞輞水自紆余內學銷多累西園易故居深房春竹老細雨夜鐘疎塵迹畱金地遺文在石渠不知登座客誰得蔡邕書

春日書情寄元校書伯和相國元子

數嵗平津防諸生問出時羇孤力行早疏賤托身遲芳艸看無厭靑山到未期貧居悲老大春日向茅茨衛玠瓊瑤色成鼎鼐資友朋漢相府兄弟謝家詩律合聲𨿽應勞歌調息悲流年不可駐惆悵鏡中絲

酬張少尹秋日鳳翔西郊見寄

鼎气孕河汾英英濟舊勲劉生曾任俠張率自能文官佐徵西府名齊將上軍秋山遙出浦野鶴暮離羣逺恨邊笳起勞歌騎吏聞廢闗人不到荒戍日空曛艸木涼初變陰晴景半分疊蟬臨積水亂燕入髙云麗藻終思我哀髯亦爲君閒吟寡和曲庭葉漸紛紛

釋皎然

秋日遙和盧使君逰柯山寺宿上人上方論涅槃經大義

江郡當秋景期將道者同迹髙憐竹寺夜靜賞蓮宮古磬淸霜下寒山曉月中詩情緣境法法性寄筌空翻譯推南本何人繼謝公

奉送陸中丞長源詔徵入朝

詔下酇矦幕徵賢寵大勲才當持漢典道可致堯君藩牧今榮餞詩流久盛文水從吳渚別樹到楚門分宿寺期佳月看山識故雲歸心復何托惆悵在江濵

同盧使君幼平郊外送閻侍禦歸臺

畱餞飛旌駐離亭艸色間栢臺今上客竹使舊朝班日落東西水天寒逺近山古江分楚望殘栁入隋闗戀闕心常積回軒日不閒芳辰倚門望猶得及春還

奉和盧使君幼平逰朝陽山寺臨大湖【時在郭不得往】

仁祠當絕境明牧躡靈蹤欲到淸涼地初聞斷續鐘城中歸路在湖上碧山重水映千花界雲開七葉峯寒芳艾綬滿空翠白綸濃逸韻知難斷佳逰恨不逢仍聞撫禪石爲我久從容

釋法振

送褚先生海上尋封錬師

潮落風初定吳天避客舟近承三殿防欲向五湖逰不厭烏皮幾新縫鶴氅裘明珠漂斷岸陰火映中流華蓋芝童引神丹桂女收懸知居縹緲因爲識浮丘

皇甫冉

送李萬州赴饒州覲省【得西字】

前程觀拜慶舊館惜分攜荀氏風流日胡家淸白齊川回吳岫失塞闕楚云低舉目親魚鳥驚心怯鼔鼙人稀漁浦外灘淺定山西無限靑靑艸王孫去不迷

和鄭少尹祭中嶽寺北訪蕭居士越上方

肅事祠靈境尋眞到隠居寅緣幽谷逺蕭散白雲余晚節持僧律他年著道書海邊曽狎鳥濠上正觀魚寂靜求無相淳和覩太初一峯綿嵗月萬姓任盈虛籬隔溪鐘度家臨澗木疎謝公懷舊壑回駕復何如

太常魏博士逺出賊庭江外相逢因敍其事

烽火驚戎塞豺狼犯帝畿川源無稼穡日月翳光輝里社枌楡毀宮城騎吏非羣生被慘毒雜虜耀輕肥多士從芳餌惟君識禍機心同合浦葉命寄首陽薇恥作纎鱗煦方隨髙鳥飛山經商嶺出水泛漢池歸離別霜凝逢迎淚迸衣京華長路絕江海故人稀秉節身常苦求仁志不違只應窮野外耕種且相依

皇甫曾

送湯中丞和畨

繼好中司出天心外國知巳傳堯雨露更說漢威儀隴上應回首河源復載馳孤峯問徒禦空磧見旄麾春色鄕愁起邊城旅夢移莫嗟行地逺此去答恩私

包佶

酬於侍郎湖南見寄十四韻

桂嶺千崖斷湘流一通長沙今賈傅東海舊於公章甫經殊俗離騷繼雅風金閨文作字玉匣气成虹翰墨時無侶丹靑夙在工主恩畱左掖人望積南宮巧拙循名異浮沈顧位同九遷歸上略三巳契愚衷責謝庭中吏【詩選作禮】悲寛塞上翁楚材欣有適燕石愧無功山曉重嵐外林春苦霧中雪花翻海鶴波影倒江楓去札頻逢信回帆早掛空避賢方有日非敢愛微躬

嚴維

奉和獨孤中丞逰雲門寺作

絕壑開花界耶溪極上源光輝三石座登陟五雲門深木鳴騶馭晴山曜武賁亂泉親坐臥疎磬發朝昬蒼翠新秋色莓苔積雨痕上方看度鳥後夜聴吟猿異迹焚香對新詩酌茗論歸來還捨俗諸老莫攀轅

李嘉祐

奉和杜相公長興新宅卽事呈元相公

恩有空門樂居無甲第奢經過容法侶雕飾讓矦家隠樹重檐肅開園一徑斜據梧聴好鳥行藥寄名花夢蝶畱淸簟垂貂坐絳紗當山不掩戶映日自傾茶雅望歸安石深知在叔牙還成吉甫頌贈答比瑤華

盧綸

虢州逢矦劉同尋羅南觀因贈別時綸停務

相見翻悵惆應憐責廢官過深慚祿在識淺賴刑寛獨失耕桑業同思弟侄歡衰貧羞客過卑束防君難放鶴歸云碧澆花繞石壇興還江海上迹在事非端林宻風聲結山髙雨勢寒悠然此中別賔僕亦闌干

司空曙

逢江客問南中故人因以詩寄

南客何時去相逢問故人望鄕空淚落嗜酒轉家貧疎懶辭微祿東西任老身上樓多看月臨水共傷春五栁終期隠雙鷗自可親應憐折腰吏冉冉在風塵

顧況

送從兄使新羅

六气銅渾轉三光玉律調河宮淸奉賮海嶽晏來朝地絕提封入天平錫貢饒揚威輕破虜柔服恥徵曙色黃金闕寒聲白鷺潮樓船非習戰驄馬是嘉招帝女飛銜石鮫人賣淚綃管寧𨿽不偶徐市儻相邀獨島緣空翠孤霞上泬寥蟾蜍同漢月防蝀異秦橋水豹橫吹浪花鷹迥拂霄晨裝淩莽渺夜泊記招揺幾路通員道何山是沃焦風晴汨起陰火暝潛燒須髮成新髻人參長舊苗扶桑銜日近析木帶津遙夢向愁中寂魂當別處銷臨川思結网見彈欲求鶚共散羲和歷誰差甲子朝滄波伏忠信譯語辧謳謡疊鼔鯨鱗隠陰帆鷁首飄南溟垂大翼西海飲文鰩【文選吳都賦注文鰩常行西海而逰東海】指景尋靈艸排云聴洞簫封侯萬里外未肯後班超

張繼

酬李書記校書越城秋夜見贈

東越秋城夜西人白髮年寒城警刁鬥孤憤抱龍泉鳳輦棲岐下鯨波鬭洛川量空海陵粟賜泛水衡錢投閣嗤揚子飛書代魯連蒼蒼不可問余亦賦思

張南史

獨孤常侍北亭

背洫敞髙明慿軒見野情朝回五馬迹更勝百花名海樹凝煙逺湖田見鶴淸雲光侵素壁水影蕩閒楹俗賴褰帷問人歡倒屣迎始能成結構獨有謝宣城

戴叔倫

和河南羅主簿送校書兄歸江南

兄弟泣殊方天涯指故鄕斷雲無定處歸鴈不成行艸莽人煙少風波水驛長上虞親渤澥東楚隔瀟湘古戍陰傳火寒蕪曉帶霜海門潮灔灩沙岸荻蒼蒼京輦辭蕓閣蘅芳憶艸堂知君始家隠還緝舊荷裳

權徳輿

與沈十九拾遺同逰棲霞寺上方夜於亮上方院防宿

偶來人境外心賞幸隨君古殿煙霞夕深山松桂薫巖花防寒澑石磴掃春云淸淨諸天近諠塵下界分名僧康寶月上客沈休文共宿東林夜淸猿徹曙聞

李吉甫

夏夜北園卽事寄門下武相公

結構非華宇登臨似古原僻殊蕭相宅蕪勝邵平園避暑依南廡追涼在北軒煙霞霄外靜艸露月中繁鵲繞驚還止虫吟思不諠懷君欲有贈宿昔貴忘言

武元衡

甲午嵗相國李公有北園寄贈之作吟翫歷時屢促酬答機務不暇未及報章今古遽分電波增感畱墓劍扵心許感鄰笛而意傷寓哀冥漠以廣遺韻云

機事勞西掖幽懷寄北園鶴巢深更靜蟬噪斷猶喧仙醖百花馥艷歌雙袖翻碧雲詩變雅皇澤葉流根未報雕龍贈俄傷淚劍痕佳城閟白日哀挽向靑門禮命公臺重煙霜壠樹繁天髙不可問空使輔星昬

殷寅

元皇帝應見賀聖祚無疆

應歷生周日修祠表漢年復玆秦嶺上更似霍山前昔贊神功啟今符聖祚延巳題金簡字仍訪玉堂仙睿祖光元始曾孫體乂言因六夢接慶葉九齡傳北闕心超矣南山壽固然無由同拜慶竊非賀陶甄

李岑

奉和元皇帝應見賀聖祚無疆

皇綱歸有道帝系祖元運表南山祚神通北極尊大同齊日月興發應乾坤聖後趨庭禮宗臣稽首言千官欣肆覲萬國賀深恩錫宴雲天接飛聲雷地喧祥雲浮紫閣喜气繞皇軒未預承天命空勤望帝門

釋廣宣

降誕日內庭獻壽應制

慶壽千齡逺敷仁萬國通登霄欣有路捧日愧無功仙駕三山上龍生二月中修齋長樂殿講道大明宮此地人難到諸天事不同法筵花散後空界蒲香風

巳上系中唐之詩

劉禹錫

奉迎裴司徒令公自東都畱守再命太原【本封晉國公兩任相去十六年】

星使出闗東兵符賜上公山河歸舊國管籥換離宮行色旌旗動軍聲鼔角雄愛棠余故吏騎竹見新童漢壘三秋盡胡沙萬里空其如天下望旦夕詠淸風

韓愈

早春雪中聞鶯

朝鶯雪裏新雪樹眼前春帶澀先迎气侵寒已報人共矜初聴早誰貴後聞頻暫轉那成曲孤鳴豈及辰風霜徒自保桃李詎相親寄謝幽棲友辛勤不爲身

釋無可

送姚明府赴招義縣

濠梁古縣城結束赴王程道路防家去波濤隔月行車臨芳艸下吏踏落花迎暮郭山遙在春洲鳥不驚風煙譙國逺桑柘楚田平何以書能化長淮澈海淸

送杜司馬逰蜀中

爲客應非願愁成欲別時還逰蜀國去不惜杜陵期劍水啼猿在闗林轉棧遲日光低峽口雨勢出峨眉山迥逢殘角雲開識逺夷勿令雙發並向錦城衰

許渾

陪少師李相國崔賔客宴居守狄僕射池亭

池色似瀟湘仙舟日正長燕飛驚蛺蝶魚戲動鴛鴦云聚歌初轉風回舞欲翔暖醅松葉嫩寒粥杏花香羅綺畱春色笙竽送晚光何須明月夜紅燭在華堂

金陵阻風登延祚閣

極目皆陳迹披圖問逺公戈鋋三國後冠蓋六朝中葛蔓交殘壘芒花沒廢宮水流簫鼔絕山在綺羅空極浦千艘聚髙臺一徑通云移吳岫雨潮轉楚江風登閣慚漂梗停舟憶斷蓬歸期與歸路松桂海門東

劉得仁

題從伯舍人道正裏南園

帝裏余新第朱門面碧岑曙堂增爽气喬木動淸陰直去親瑤陛朝回在竹林風流才子調好尙古人心薜茘遮牕暗莓苔近井深禮無靑隔詩有白衣吟軒靜當孤鶴庭虛到逺砧掩闗裁鳳詔開鏡理瓊簮種植今如此塵埃永不侵云奔投刺者日日待爲霖

馬戴

題石甕寺

僧室並皇宮雲門輦路通渭分雙闕北山迥五陵東修綆懸林表深泉汲洞中人煙窺垤蟻鴛瓦拂冥鴻蘚壁松生峭龕燈月照空稀逢息心侶獨禮竺幹公

詶太原從事楊郎中贈別之作

君將【集作若】海月佩贈之光我行見知言不淺懷報意非輕反照臨岐思中年未達情河梁人送別秋漢鴈相鳴衰栁搖邊吹寒云冒古城西逰還獻賦應許托平生

姚鵠

奉和祕監從翁夏日陜州河亭晚望

洪河何處望一境在孤煙極野如藍日長波似鏡年捲簾花影裏倚檻鶴巢邊霞熖侵旌斾灘聲雜管弦鐘微來疊岫帆逺落遙天過客多相指應疑防水仙

張莒

元日望含元殿禦扇開合

萬國來初嵗千年覩聖君輦迎仙仗出扇匝禦香焚俯對朝元近先知曙色分冕旒開處見鐘磬合時聞影動承朝日花攢似慶雲蒲葵那可比徒用隔炎氛

鄭畋

山廟

有昔靈王子吹笙遡泬寥六宮攀不住五馬互相招亡國原陵古賔天嵗月遙無蹊窺海曲有廟訪山椒石帳龍蛇拱云櫳彩翠銷露壇裝琬琰眞像寫松喬珠館靑童宴琳宮阿母朝气輿仙女侍天馬吏兵調湘妓紅絲瑟秦郎白管簫西城要婥約南嶽命嬌嬈句曲觴金洞天臺嘯石橋晚花珠弄蕊春茹玉生苗二景神光祕三光寶籙饒霧垂鴉翅發冰束虎章腰鶴馭爭銜箭龍妃合獻綃衣從星渚浣舟就日宮燒物外花常滿人間葉自凋望臺悲漢戾閱水笑梁昭古殿香殘地荒堦栁長條防曾期七日無復降重霄嵩嶺連江漢伊瀾入海潮何由得眞訣使我佩環飄

巳上系晚唐之詩

葉元良

禦制叚太尉碑

多難全髙節時淸軫聖君園塋標石篆雨露降天文義激忠貞沒詞傷蘭焚國人皆墮淚王府已銘勲揭出臨新陌長畱對古墳睿情幽感處應使九泉聞

薛有誠

奉和禦制叚太尉碑

葬儀從儉禮刋石荷堯君露迹垂繁字天哀灑麗文詔深榮嗣子海變起孤墳寶思皆涵象皇心永念勲雅詞黃絹妙渥澤紫泥分靑史應同久芳聲萬古聞

王邕

嵩山望幸

峻極位何崇方知造化功降靈逢聖主望幸表維嵩隠映連靑壁嵯峨向碧空象車因葉瑞龍駕願升中萬嵗聲長在千巖气轉雄東都歌盛事西笑佇皇風

庾敬休

春雪映早梅

淸晨凝雪彩新變庭梅樹愛春榮徧牕驚曙色催寒光添粉壁積潤履靑苔分明六出瑞隠映防枝開聞笛花疑落揮琴興轉來曲成非寡和長使思悠哉

盧徵

天驥呈材

異產應堯年龍媒順制牽權奇初得地躞蹀欲行天詎假調金埓寧須動玉鞭嘶風深有戀逐日定無前周穆誇常馭燕昭恨不傳應知流赭汗來自海西偏

李敬方

太和公主還宮

二紀煙塵外淒涼轉戰歸胡笳悲蔡琰漢使泣明妃金殿更戎幄靑袪換毳衣登車隨伴仗謁廟入中闈湯沐疏封在闗山故夢非笑看鴻北向休詠鵲南飛宮髻憐新樣庭柯想舊園生還侍兒少熟識內家稀鳳去樓扄夜鸞孤匣掩輝應憐禁園栁相見倍依依

錢可復

鶯出谷

玉律陽和變時禽羽翮新載飛初出谷一囀巳驚人拂栁宜煙暖衝花覺路春搏風翻翰疾向日哢聲頻求友心何切遷喬幸有因華林髙玉樹棲托及芳辰

黃頗

風不鳴條

五緯起祥颷無聲瑞聖朝稍開含露蕊才轉惹煙條宻葉應潛變低枝防暗揺林間鶯欲囀花下蝶微飄初滿防堤艸因生逐水苗太平無一事天外奏云韶

左牢

奉和風不鳴條

旭日懸淸景微風在綠條入松聲不發度栁影空揺長養應潛變扶疎每暗飄有林時嫋嫋無樹漸蕭蕭慢逐靑煙散輕和瑞气饒丰年知有待歌詠美唐堯

張隨

勑賜三相馬

上苑驊驑出中宮詔命傳九天班錫禮三相代勞年顧主聲猶發追風力正全鳴珂龍闕下噴玉鳳池前四足疑云滅雙瞳比鏡懸爲因能致逺今日表求賢

張少博

雪後觀象闕待漏

殘雪初晴後鳴珂奉闕庭九門傳曉漏五夜晨扄北斗橫斜漢東方落曙星煙氛初動色簪佩未分形雪重猶垂白山遙不辧靑雞人更唱處偏入此時聴

石殷士

日華川上動

曙霞攢旭日浮景弄晴川呆曜層潭上悠揚極浦前岸髙時擁媚波逺漸澄鮮萍實空隨浪珠胎不照淵早喧依曲渚微動觸輕漣孰假咸池望幽情得古偏

盧肇

題甘露寺

北固巖端寺佳名自上臺地從京口斷山到海門回曙色煙中滅潮聲日下來一隅通雉堞千仞聳樓臺林暗疑降虎江空想度杯福庭增气象仙磬落昭回覺路花非染流年景謾催隋宮凋緑艸晉室散黃埃西蜀波湍盡東溟日月開如登最髙處應得見蓬萊

無名氏

送薛大夫和蕃

戎王歸漢命魏絳諭皇恩旌斾辭雙闕風沙上五原往途遵塞道出祖輝都門防令天文盛宣威使者尊澄波看四海入貢佇諸畨秋杪迎回驛無勞枉夢魂

秋日懸淸光

寥廓涼天靜晶明白日秋圓光含萬象碎影入閒流迥與靑冥合遙同江甸浮晝陰殊眾木斜影下危樓宋玉登髙怨張衡望逺愁餘輝如可記雲路豈悠悠

巳上系無字裏世次之詩

唐詩拾遺卷九

欽定四庫全書

唐詩拾遺卷十

明髙棅編

七言律詩

李義府

奉和春日幸望春宮

東城結宇瞰千尋北闕回輿具四臨麗日祥煙承罩罼輕荑弱艸借衣簪秦商重沓雲巖近河渭縈紆霧壑深謬接鵷鸞陪賞樂還欣魚鳥遂飛沈

人日重燕大明宮恩賜防縷人勝應制

詰旦行春上苑中慿髙卻下大明宮千年執象寰瀛泰七日爲人慶賞隆鐵鳳曾騫揺瑞雪銅烏細轉入祥風此時朝野歡無算此嵗雲天樂未窮

興慶池侍宴應制

神池泛濫水盈科仙蹕紆余步輦過縱棹洄防萍澑合開軒眺賞麥風和潭魚在藻欣逰泳谷鳥含櫻入賦歌寄謝乘槎溟海客匝頭來此問天河

侍宴安樂公主山莊應制

金輿玉輦背三條水閣山樓望九霄野外初迷七聖道河邊忽覩二靈橋懸冰滴滴依虯箭淸吹泠泠雜鳳簫向晚平陽歌舞合前溪更轉木蘭橈

奉和春初幸太平公主南莊應制

平陽館外有仙家沁水園中好物華地出東郊回日禦城臨南斗度云車風泉韻繞幽林竹雨霰光揺雜樹花巳慶時來千億壽還言日暮九重賖

邵升

奉和春初幸太平公主南莊應制【附】

沁園佳麗奪蓬瀛翠壁紅泉繞上京二聖忽從鸞殿幸雙仙正下鳳樓迎花含步輦空間出樹雜帷宮畫裏成無路乘槎窺漢渚徒知訪卜就君平

韋元旦

奉和立春逰苑迎春

灞涘長安恆近日殷正臘月早迎新池魚戲葉仍含凍宮女裁花巳作春向苑云疑承翠幄入林風若起靑蘋年年斗柄東無限願挹瓊觴壽北辰

奉和春日幸望春宮

九重樓閣半山斜四望韶陽春未賖侍蹕妍歌臨灞涘畱觴艷舞出京華危竿競捧中衡日戲馬爭銜上苑花景色歡娛長若此承恩不醉不還家

崔湜

奉和春日幸望春宮

澹蕩春光滿曉空逍遙禦輦入離宮山河眺望雲天外臺榭參差煙霧中庭際花飛錦繡合枝間鳥囀管弦同卽此歡娛齊鎬宴惟應率舞樂薫風

薛稷

奉和春日幸望春宮【附】

九春風景足林泉四面雲霞敞禦筵花鏤黃山繡作苑艸圖灞錦爲川飛觴競醉心回日走馬爭看眼著鞭喜奉仙逰歸路逺直論行樂不言旋

李適

奉和春日幸望春宮

玉輦金輿天上來花園四望錦屏開輕絲半拂朱門栁細纈全披畫閣梅舞蝶飛行飄禦席鶯歌度曲繞仙杯聖詞今日光輝滿漢主秋風莫道才

侍宴安樂公主山莊應制

平陽金牓鳳凰樓沁水銀河鸚鵡洲防仗遙尋丹壑裏仙輿蹔幸緑亭幽前池錦石蓮花艷後嶺香罏桂蕊秋貴主稱觴萬年壽還輕漢武濟汾防

崔日用

奉和春日幸望春宮

東郊芳物正薫馨素滻鳬鷖戲緑汀鳳閣斜通平樂觀龍旂直逼望春亭光風揺動蘭英紫淑气依遲栁色靑渭浦明晨修褉事羣公傾賀水心銘

人日燕大明宮恩賜防縷金勝應制

新年宴樂正東朝鐘鼔鏗鍠大樂調金屋瑤筐開寶勝花牋防筆頌春椒曲池苔色冰前液上苑梅香雪裏飄宸極此時飛聖藻微臣竊抃預聞韶

馬懷素

春日幸望春宮

防毦雕輿俯碧潯行春禦气發皇心揺風細栁縈馳道映日輕花出禁林通野園亭開帟幙連堤艸樹狎衣簪謬參西掖霑堯酒願沐南薫解舜琴

人日燕大明宮恩賜防縷人勝

萬宇千門平旦開天容辰象列昭回三陽節金爲勝百福迎祥玉作杯就暖風光偏著栁辭寒雪影半蔵梅何幸得參詞賦職自憐終乏馬卿才

武平一

興慶池侍宴應制

鑾輿羽駕直城隈帳殿金門此地開皎潔靈潭圖日月參差畫舸結樓臺波搖岸影隨橈轉風送荷香入酒來願奉聖情歡不極長逰云漢防昭回

張說

侍宴隆慶池應制

靈池月滿直城隈黼帳天臨禦路開東沼初陽疑吐出南山曉翠若浮來魚龍百戲紛容與鳬鷁雙舟較溯洄願似金堤靑艸馥長承瑤水白雲杯

春和春日出苑逰矚應令

禁林艷裔發靑陽春望逍遙出畫堂雨洗亭臯千畞緑風吹梅李一園香鶴飛不去隨淸管魚躍翻來入防航睿賞歡承天保定遒文更覩日重光

蘇頲

贈彭州權別駕

雙流脈脈錦城開追餞年年往復回只道謌謡迎半刺徒聞禮數揖中臺黃鶯急囀春風盡班馬長嘶落景催莫愴分飛岐路別還當奏最掖垣來

萬楚

驄馬

金絡靑驄白玉鞍長鞭紫陌野逰盤朝驅東道塵恆滅暮到河源日未防汗血毎隨邊地若蹄傷不憚隴陰寒君能一飲長城窟爲盡天山行路難

張謂

西亭子言懷

數叢芳艸在堂陰防處閒花映竹林樹上猿呼郡吏沙邊白鳥應家禽靑山看景知髙下流水聞聲覺淺深官屬不令拘禮數時時緩步一相尋

春園家宴

南園春色正相宜大婦同行少婦隨竹裏登樓人不見花間覓路鳥先知櫻桃解結垂檐子楊栁能入戶枝山簡醉來歌一曲參差笑殺郢中兒

已上系初唐盛唐之詩

劉長卿

觀校獵上淮西相公

龍驤校獵邵陵東野火初燒楚澤空師事黃公千載後身騎白馬萬人中笳隨晚吹迎邊艸箭沒寒云落塞鴻三十擁旄誰不羨周郎少小立奇功

漢陽獻李相公

退身髙臥楚城幽獨掩閒門漢水頭春艸雨中行逕沒暮山江上卷簾愁防人猶憶孫閣百口同乘範蠡舟早晚卻還丞相印十年空被白雲畱

北歸入至徳州界偶逢洛陽鄰家李光宰

生涯心事已蹉跎舊路依然此過重近北始知黃葉落向南空見白雲多炎州日日人將老寒渚年年水自波華髮相逢俱若是故園秋艸復如何

溫湯客捨

冬狩溫泉嵗欲防宮城佳气晚宜看湯燻仗裏千旗暖雪照山邊萬井寒君門獻賦誰相達客捨無錢輒自安且喜禮闈秦鏡在還將妍醜赴春官

登松江驛樓北望故園

涙盡江樓望北歸田園巳防百重圍平蕪萬里何人去落日千山空鳥飛孤舟漾漾寒潮小極浦蒼蒼逺樹微白鷗漁父徒相待未掃攙搶懶息機

上巳日越中與鮑侍禦泛舟若耶溪

蘭橈萬轉望汀沙應接雲峯到若耶舊浦逺來移渡口垂楊深處有人家永和春色千年在曲水鄕心萬里賖君見漁船時借問前洲防路入煙花

鮑防

人日陪宣州範中丞傳正與範侍禦傳眞宴東峯亭

人日春風綻早梅謝家兄弟看花來吳姬對酒歌千曲秦女畱人酒百杯絲栁向人輕婉轉玉山看日漸徘徊流光易去歡難得莫厭頻頻上此臺

顧況

送大理張卿

春色依依傷解防月卿今夜泊隋堤白沙洲上江蘺長緑樹村邊謝豹啼遷客本來無倚仗故人相去隔云泥越禽惟有南枝分目送歸鴻飛向西

李嘉祐

招隠寺送閻判官還江州

離別那逢秋气悲東林更作上方期共知客路浮雲外暫愛僧房墜葉時長江九人歸少寒嶺千重鴈度遲借問潯陽在何處毎看潮落一相思

郎士元

送栁縣裴明府之任兼充宣慰

白蘋楚水三湘晚芳艸秦城二月初連鴈北飛看欲盡孤舟南去意何如渡江野老思求瘼館郴人憶下車別後天涯何所寄故交惟有袖中書

送李敖湖南書記

憐君才與阮家同掌記能資亞相雄入楚豈忘看淚竹泊舟應自愛江楓誠知客夢煙波裏肯厭猿鳴夜雨中莫信衡湘書不到年年秋鴈過巴東

奉送杜相公益昌路作

春半梁山正落花臺衡受律向天涯南去猿聲傍雙節西來江色繞千家風吹畫角孤城曉林映蛾眉片月斜巳見廟謀能諭蜀新文更喜報金華

包何

和程員外春日東郊卽事

郎官休浣憐遲日野老歡娛爲有年防處折花驚蝶夢數家畱葉待蠶眠藤垂踠地縈珠履泉長侵堦浸緑錢直到闗開朝謁去鶯聲不散栁含煙

同閻伯均宿道觀有述

南國佳人去不回洛湯才子更須媒綺琴白雪無情棄羅幌淸風到曉開冉冉修篁依戶牖迢迢列宿映樓臺縱令奔月成仙去且作行雲入夢來

盧綸

宿定陵寺

古塔荒臺出禁墻磬聲初盡漏聲長云生紫殿幡花濕月照靑山松栢香禪室夜聞風過竹奠筵朝起露沾裳誰悟威靈同寂滅更堪砧杵發昭陽

詶金部王郎中省中春日見寄

南宮樹色曉森森𨿽有春光未有陰鶴侶正宜芳景引玉人那爲簿書沈山含瑞气偏當日鶯逐輕風不在林更有阮郎迷路處萬株紅樹一谿深

和王員外冬夜寓直

髙步長裾錦帳郎居然自是漢賢良潘嶽敍年因發揚雄托諫在文章九天韶樂飄寒月萬戶香塵裛夜霜坐見重門儼朝騎可憐雲路好翺翔

奉和太常王卿詶李舍人中書寓直春夜對月見寄

露如輕雨月如霜不見星河見鴈行虛暈入池波自泛滿輪當苑桂偏香春臺防望黃龍闕雲路寧分白玉郎是夜巴歌應金石豈殊螢影對淸光

洛陽早春憶吉中孚校書司空曙主簿因寄淸江上人

值回逢髙駐馬頻雪晴閒看洛陽春鶯聲報逺同芳信栁色邀歡似故人酒貌昔將花共艷毛今與艸爭新年來百事皆無緒惟與湯師結淨因

司空曙

閒園卽事寄暕公

欲就東林寄一身尙憐兒侄未成人柴門客去殘陽在藥圃虫喧秋雨頻近水方同梅市隠曝衣多笑阮家貧深山蘭若何時到羨與閒雲作四鄰

耿湋

同李端春望

二毛羇旅尙迷津萬井鶯花雨後春宮闕參差當晚日山河迆逓靜纎塵和風醉裏承恩客芳艸歸時失意人南北東西各自去年年依舊物華新

李端

送馬尊師

南入商山松路深石牀溪水晝陰陰雲中采藥隨旄節洞裏耕田映緑林直上煙霞空舉手回經丘壠自傷心武陵花木應長在願與門人更一尋

崔峒

處州見鄭表新詩因以寄贈

梅花嶺裏見新詩感激情深過楚詞平子四愁今莫比休文八詠自同時萍鄕露冕眞堪惜鳳沼鳴珂巳訝遲才子風流定難見湖南春艸但相思

贈元祕書

舊書稍稍出風塵孤客逢秋感此身秦地謬爲門下客淮陰徒笑市中人也聞阮籍尋常醉見說陳平不久貧幸有故人茅屋在更將心事問情人

送馮八將軍奏事畢歸滑臺幕府

王門別後到滄洲帝裏相逢俱白頭自嘆馬卿常帯疾還嗟李廣不封矦棠梨宮裏瞻龍衮細栁營中著虎裘想到滑臺桑葉落黃河東注杏園秋

苗發

送孫諭徳罷官往黔州【孫公先牧此州因寄家在彼】

中嵗分符典石城兩朝趨陛謁承明闕下昨陳歸老疏天南今切去鄕情親知握手三回別幾杖扶身萬里行伯道暮年無嗣子欲將家事托門生

釋靈一

送王頴悟佐歸州【集作歸左縣】

客意天南興巳防不堪言別向仙官夢搖玉佩隨旄節心到金華憶杏壇荒郊極望歸云盡痩馬常嘶落日殘想得故山靑靄裏泉聲入夜獨潺潺

哭衛尙書

畫防重門楚水陰天涯欲暮共傷心南荊雙履痕猶在北斗孤魂望已深蓮花幙下悲風起細栁營邊曉月臨前路茫茫向誰問感恩空有淚沾襟

項王廟

緬想咸陽事可嗟楚歌哀怨思無涯八千子弟歸何處萬里鴻溝屬漢家弓斷陣前爭日月血流垓下定龍蛇拔山力盡烏江水今古悠悠空浪花

釋護國

傷蔡處士

篋中遺艸是瑯玕對此空令灑淚看三逕尙餘行迹在數螢猶是映書殘晨光不借泉門曉暝色惟添壠樹寒欲問皇天天更逺有才無命說應難

釋淸江

送車防軍江陵【一作韋參軍】

槐花落盡栁陰淸蕭索涼天楚客情海上舊山無的信東門歸路不堪行身隨幻境勞多事迹學禪心厭有名公子道存知不棄欲依劉表住南荊

釋法震

送韓侍禦自使幕巡海北

微雨過山夜洗兵繡衣遙拂海風淸幕中運防心猶苦馬上吟詩卷已成離亭不惜花源醉古道猶看蔓艸生因說元戎能破敵髙歌一曲隴闗情

張南史

江北春望贈皇甫補闕

閒園栁緑井桃紅野逕荒墟左右通淸回獨連江水北芳菲更似洛城東時看雨歇人歸岫每覺潮來樹起風聞道金門堪濟世何須身與海鷗同

朱灣

尋隠者韋九於東溪艸堂

尋得仙源訪隠淪漸來深處漸無塵初行竹裏惟通馬直到花間始見人四面雲山誰作主數家煙火自爲鄰路傍樵客何須問朝市如今不是秦

送李司直歸浙東幕兼寄鮑參軍持節大夫初拜東平郡王

翩翩書記早曾聞三十年來願見君今日相逢悲白髮同時幾許在靑雲人從北固山邊去水到西陵渡口分防作王門曳裾客爲佘前謝鮑防軍

戴叔倫

奉酬盧端公飲後贈諸公見示之作

佐幕臨戎旌斾間五營無事萬家關風吹楊栁漸拂地日映樓臺欲下山綺席晝開畱上客朱門半掩擬重關當時不敢辭先醉誤逐羣公倒載還

武元衡

南徐別業早春有懷

生涯擾擾竟何成自愛深居隠姓名逺鴈臨空翻夕照殘雲帶雨過春城花枝入戶猶含潤泉水侵堦乍有聲虛度年華不相見離鄕懷土並關情

權徳輿

哭張十八校書

蕓閣爲郎一命初桐州寄傲十年餘魂隨逝水歸何處名在新詩眾不如蹉跎江浦生華髮牢落寒原防素車更憶八行前日到含淒爲報秣陵書

劉禹錫

贈日本僧智蔵

浮杯萬里過滄溟禮徧名山適舊扄深夜降龍潭水黑新秋放鶴野田靑身無彼我那懷土心防眞如不讀經爲問中華學道者防人雄猛得寧馨

送義丹師卻還黔南

黔江秋水浸云霓獨泛慈航路不迷猨狖窺齋林葉動蛟龍聞咒浪花低如蓮半偈心常悟問菊新詩手自擕常說摩圍似靈鷲卻將山上丹梯

奉送浙西李僕射赴鎭

建節東行是舊逰歡聲喜气滿吳洲郡人重得黃丞相童子爭迎郭細侯詔下初辭溫室樹夢中先到景陽樓自憐不識平津客遙望旌旗汝水頭

送李尙書鎭滑州【自浙西觀察微拜兵部侍郎月餘有此拜也】

南徐報政入文昌東郡須才別建章視艸名髙同蜀客擁旄年少勝荀郎黃河一曲當城下緹騎千重照路傍自古相門還出相如今人望在巖廊

送李庚先輩赴選

一家何啻十朱輪諸父雙飛秉大鈞曾脫素衣防幕客卻爲精舍讀書人離筵洛水侵杯色徵路函闗向晚塵今日山公舊賔主知君不負帝城春

楊巨源

長安春逰

鳳城春報曲江頭上客年年是勝逰日暖雲山當廣陌天淸絲管在髙樓蘢防樹色分仙閣縹緲花香泛禦溝桂壁朱門新邸第漢家恩澤問酇侯

王建

上陽宮

上陽花木不曾秋洛水穿宮處處流畫閣紅樓宮女笑玉簫金管路人愁幔城入澗橙花發玉輦登山桂葉稠曾讀列仙王母傳九天未勝此中逰

釋廣宣

駕幸普濟寺應制

南方寶界幾由旬八郡同瞻一佛身寺壓山河天宇靜樓懸日月鏡光新重城栁暗東風暖復道花明上苑春向晚鸞輿歸鳳闕曲江池上動靑蘋

安國寺隨駕幸興唐觀應制

東鄰何殿是西鄰禪客垣墻接羽人萬乘逰仙宗有道三車引路本無塵初傳寶訣長生術已證金剛不壞身兩地同修天上事共瞻鸞鶴重來巡

聖容院應制

大唐國裏千年聖王舎城中百億身卻指容顏非我相自言空色是吾眞深殿處身隨寶輦廣廷徐步引金輪古來貴重緣親近狂客慙爲侍從臣

再入道場紀事應制【又見沈佺期集中】

南方歸去再生天內殿今年異昔年見辟乾坤新定位看歸日月更髙懸行隨香輦登仙路坐近鑪煙講法筵自喜恩深陪侍從兩朝長在聖人前

巳上系中唐之詩

朱慶余

送饒州張使君

白頭爲郡淸秋別山水南行豈覺賖楚老巳應思入現吳門從此去移家館依髙嶺分樟葉路出重江見葦花務退惟當吟詠苦畱心曾不在天涯

送浙東周判官

久宜從事滄江外誰謂無官巳白頭來備戎裝嘶數騎去持丹詔入孤舟蟬鳴驛道殘陽樹鷺起湘田片雨秋到日重陪丞相宴鏡湖新目在城樓

白居易

夜宿江浦聞元九攺官因寄此什

君逰丹陛巳三遷我泛滄浪欲二年劍佩曉趨雙鳳闕煙波夜宿一漁船交親盡在靑雲上鄕國遙拋白日邊若報生涯應笑殺結茅栽芋種禽田

李紳

初出淝口入淮

東風五日雪初晴淝口冰開好濯纓野老擁途知意重病夫拋郡喜身輕人心莫厭如直淮水長憐似鏡淸回首夕嵐山翠逺楚郊煙樹隠蓑城

賈島

送胡道士

短褐身披漬野苔靈溪深處觀門開卻從城裏擕琴去許到山中寄藥來臨水古壇秋醮罷宿杉幽鳥夜飛回丹梯願逐眞人上日夕歸心白髮催

張祐

揚州法云寺雙檜

謝家雙植本圖榮樹老人因地變更朱頂鶴知深蓋偃白眉僧見小枝生髙臨月殿秋云影靜入風檐夜雨聲縱使百年爲上壽緑陰終借暫時行

薛逢

醉中聞甘州

老聴笙歌亦觧愁醉中因遣合甘州行追赤嶺千山外坐想黃河一曲流日暮豈堪徵婦怨路傍能結旅人愁左綿刺史心先死淚滿朱弦催白頭

溫庭筠

利州南渡

澹然空水帶斜暉曲島蒼茫接翠微波上馬嘶看棹去栁邊人歇待船歸數藂沙艸羣鷗散萬頃江田一鷺飛誰解乘舟尋範蠡五湖煙水獨防機

過五丈原

鐵馬云騶久絕塵栁陰髙壓漢營春天淸殺气屯闗右夜半妖星照渭濵下國臥龍空寤主中原逐鹿不由人像牀寶帳無言語從此譙周是舊臣

法云寺雙檜

晉朝名輩此離羣想對濃陰去住分題處尙尋王內史畫時應是顧將軍長廊夜靜聲疑雨古殿秋深影似云一下南臺到人世晚泉淸更誰聞

宿松門寺

白石靑崖世界分卷簾孤坐對氛氳林間禪室春深雪潭上龍堂夜半云落日蒼涼登閣在曉鐘搖漾隔江聞西山舊是經行地願漱寒瓶逐領軍

趙嘏

送僧歸廬山

禪棲忽憶五峯逰去著方袍謝列侯經啟樓臺千葉曙錫含風雨一枝秋題詩片石侵云在洗鉢香泉覆菊流卻憶前年別師處馬嘶殘月虎谿頭

贈天卿寺神亮上人【師不下寺巳五年】

五看春盡此江濆花自零風日自曛空有慈悲隨物念巳無蹤迹在人羣迎秋日色檐前見入夜鐘聲竹外聞笑指白蓮心自得世間煩惱是浮雲

降虜

廣武谿頭降虜稀一聲寒角怨金微河涅不在春風地歌舞空裁雪夜衣鐵馬半嘶邊艸去狼煙髙映塞鴻飛揚雄尙白相如喫今日何人從獵歸

平戎【時諫官論北虜未回天徳軍帥請修城備之】

邊聲一夜殷秋鼙牙帳連烽擁萬蹄武帝未能忘塞北董生才足使膠西冰橫曉渡胡兵合雪滿窮沙漢騎迷自古平戎有良防將軍不用倚云梯

宿楚國寺有懷

風動衰荷寂寞香斷煙殘月共蒼蒼寒生晚寺波搖碧紅墮疎林葉滿牀起鴈似驚南浦棹陰雲欲護北樓霜江邊松菊荒應盡八月長安夜正長

早發剡中石城寺

蹔息勞生樹色間平明機慮又相闗吟辭宿處煙霞趣心負秋來水石閒竹戶半開鐘未絕松枝靜霽鶴初還明朝一倍堪惆悵回首塵中見此山

陳陶

旅泊塗江

煙雨南江一葉微松潭漁父夜相依斷沙鴈起金精出孤嶺猿愁木客歸楚國柑橙勞夢想丹陵霞鶴間音徽無因得似滄溟叟始憶離巢巳倦飛

紀唐夫

驄馬

連錢出塞蹋沙蓬豈比當時禦史驄逐北自諳深磧路連嘶誰念靜邊功登山每與靑雲合弄影應知碧艸同今日虜平將換妾不如羅袖舞春風

李羣玉

玉眞觀

髙情帝女慕乘鸞紺髮初簮玉葉冠秋月無雲生碧落素渠含露出淸瀾層城煙霧將歸逺浮世塵埃久住難一自簫聲飛去後洞宮深掩碧瑤壇

司馬禮

曉過伊水寄龍門僧

龍門樹色暗蒼蒼伊水東流客恨長病馬獨嘶殘夜月行人欲渡滿船霜防家煙火依村步何處漁歌似故鄕山下禪庵老師在願將形役問空王

皮日休

題潼闗蘭若

潼津罷警有招提近百年無戰馬嘶壯士不言三尺劍謀臣休道一丸泥昔時馳道洪波上今日宸居紫气西闗吏不勞重借問棄繻生擬入耶溪

張喬

書邊事

萬里沙西冦巳平處狼羣外築空城分營夜火燒云逺校獵秋雕掠艸輕秦將力隨胡馬竭蕃河流入漢家淸羌戎不識干戈老須賀明時聖主明

題宣州開元寺閣

誰家煙徑長莓苔金碧虛欄竹上開流水逺分山色斷淸猿時帶角聲來六朝明月惟詩在三楚空山有鴈回達理始應盡惆悵僧閒應得話天臺

李中

經古觀有感

古觀寥寥枕碧溪偶思前事立殘暉漆園化蝶名空在柱史猶龍去不歸丹井泉枯苔鎖合醮壇松老鶴來稀回頭因嘆浮生事夢裏光陰疾若飛

羅隠

東歸途中作

松橘蒼黃覆釣磯早年生計近年違老知風月終堪恨貧覺家山不易歸別岸客帆和鴈落晚程霜葉向人飛買臣嚴助精靈在應笑無成一布衣

湘中見進士喬詡

吳中臺下別經秋破虜城邊暫駐畱一笑有時堪解夢數年無故不同逰云牽楚思橫魚艇栁送鄕心入酒樓且酌松醪依舊醉誰能相見向春愁

燕昭王墓

戰國蒼茫難重尋此中蹤迹想知音彊停別騎山花晚欲弔遺魂野艸深浮世近來輕駿骨髙臺何處有黃金因思郭隗平生事不殉昭王若負心

周朴

哭李端【此詩疑非周朴之作】

三年剪拂感知音哭向靑山永夜心竹在曉煙孤鳳去劍荒秋水一龍沈新墳日落松聲小舊宅春殘艸色深不及此時親執紼石門遙想淚沾襟

唐彥謙

新丰

沛中歌舞百餘人帝業功成里巷新半夜素靈先哭楚一星遺大下燒秦貅掃盡無三戶雞犬歸來識四鄰惆悵故園前事逺曉風長路起埃塵

韋莊

悼亡姬

鳳去鸞歸不可尋十洲仙路彩雲深若無少女花應老爲有嫦娥月易沈竹葉豈能銷積恨丁香空觧結同心湘江水濶蒼梧逺何處相思弄舜琴

翁綬

折楊栁

紫陌金堤映綺羅逰人處處動離歌陰移古戍迷芳艸花帶殘陽落逺波臺上少年吹白雪樓中思婦斂靑蛾殷勤攀折贈行路此去闗山雨雪多

韓喜

松

倚空髙樹冷無塵往事閒徵夢欲分翠色本宜霜後見寒聲偏向月中聞啼猿想帶蒼山雨歸鶴應和紫府云莫向東園競桃李春光還是不容君

巳上系晚唐之詩

閻朝隠

奉和春日幸望春宮

勾芒人面乘兩龍道是春神衛九重防勝年年逢七日酴醿嵗嵗滿千鐘宮梅間雪祥光徧城栁含煙禦气濃醉到君前情未盡願因歌舞自爲容

王維

早秋山中作

無才不敢累明時思向東溪守故籬豈厭尙平婚嫁早卻嫌陶令去官遲艸間虫響臨秋急山裏蟬聲薄暮悲寂寞柴門人不到空林獨與白雲期

錢起

送孫十

飛花落絮滿河橋千里鄕心送客遙不惜蕓香染黃綬惟憐鴻羽下靑霄雲衢有志終驤首吏道無媒且折腰急管繁弦催一醉頺陽不駐引徵鑣

半日村

半日吳村帶晚霞閒門髙栁亂飛鵶橫云嶺外千重樹流水聲中一兩家愁人昨夜相思苦閏月今年春意賖自嘆梅生頭似雪怯憐潘令縣如花

劉長卿

賦得

鶯啼燕語報新年馬走龍飛路幾千家住層城臨漢苑心隨明月到胡天機中錦字論長恨樓上花枝笑獨眠爲問元戎竇車騎何時返斾勒燕然

李嘉祐

送從弟永

一官萬里向千溪水宿山行漁浦西日晚長煙髙岸近天寒積雪逺峯低蘆花渚裏鴻相叫苦竹叢邊猿暗啼聞道慈親倚門待到時蘭葉正萋萋

韓翃

送客歸江州

東歸復得采眞逰江水迎君日夜流客捨不離靑雀舫人家多住白鷗洲風吹山帶遙知雨露濕荷裳已報秋聞道泉明居止近藍輿相訪防淹畱

送人歸南陽

都門霽後不飛塵艸色淒淒滿路春雙坡東千室吏三鴉水上一歸人愁眠客捨衣香滿走渡河橋馬汗新少婦北來多逺望應知蟢子上羅巾

送鄭員外

風流不減杜陵詩五十爲郎未是遲孺子亦知名下士樂人爭唱卷中詩身齊吏部還多醉心顧尙書自有期要路眼看知己在不應窮巷久低眉

盧綸

早春歸厔舊居寄耿湋李端

野日初晴麥隴分竹園村巷鹿成羣萬秋廢井生秋艸一樹繁花對古墳引水忽驚水滿澗向田空見石和云可憐荒嵗靑山下惟有松枝可贈君

司空曙

靈云寺

春山古寺繞滄波石磴盤空鳥道過百丈金身開翠壁萬龕燈熖隔煙蘿云生客到侵衣濕花落僧禪覆地多不與方袍同結社下歸塵世競如何

九日登髙

詩家九日憐芳菊逐客髙齋瞰浙江漁浦浪花揺素壁西陵樹色入秋牕木奴向熟懸金實桑落新開防玉缸四子醉時爭講徳笑論黃霸屈爲邦

耿湋

許州書情

謫宦軍城老更悲近來頻夜夢丹墀銀杯乍滅中心火金鑷惟多兩絲繞履緑苔聞鴈處滿庭黃葉閉門時故人髙步云衢上肯念前程香未期

賈島

寄韓愈

此心曽與木蘭舟直到天南潮水頭隔嶺篇章來華嶽出闗書信過瀧流峯懸驛路殘云斷海浸城根老樹秋一夕瘴煙風捲盡月明初上浪西樓

許渾

贈茆山髙拾遺

諌獵歸來綺季歌大茆峯影滿秋波山齋畱客掃紅葉野艇送僧披綠莎長覆舊圖棋勢盡徧添新品藥名多雲中黃鵠日千里自宿自飛無网羅

南康阻陟

晴灘水落漲虛沙灘去秦吳萬里賖馬上折殘江北栁舟中開盡嶺南花離歌不斷如畱客歸夢初驚似到家山鳥一聲人未起半牀春月在天涯

早發天臺

來住天臺天姥間欲求眞訣駐衰顏星河半落巖前寺雲霧初開嶺上闗丹壑樹多風浩浩碧溪苔淺水潺潺可知劉阮逢人處行盡深山又是山

別劉秀才

三獻無功玉有瑕更擕書劍客天涯孤防夜別瀟湘雨廣陌春期鄠杜花燈照水螢千防滅棹驚灘鴈一行斜闗河萬里秋風急望見鄕山不到家

靈山寺

西巖一逕不通樵八十持杯未覺遙龍臥石潭聞夜雨鴈移沙渚見秋潮經函露濕文多暗香印風吹字半銷應笑東歸又南去越山無路水迢迢

李韶州移攺郴州

詔移丞相木蘭舟桂水潺湲嶺北流靑漢夢歸雙闕曙白雲吟過五湖秋恩回玉扆人先喜道在金縢世不憂聞說公卿盡南望甘棠花暖鳳池頭

飛泉觀

西巖泉落水容寛靈物蜿蜒黑處蟠松葉正秋琴韻響菱花初曉鏡光寒雲開星月浮山殿雨過風雷繞石壇仙客不歸龍亦去稻畦長滿此池幹

朝臺送客

趙佗西拜已登壇馬援南徵土宇寛越國舊無唐印綬蠻鄕今有漢衣冠江云帶日秋偏熱海雨隨風夏亦寒嶺北歸人莫回首蓼花楓葉萬重灘

詶錢汝州

白雪多隨漢水流謾勞旌斾晚悠悠笙歌暗寫終年恨臺榭潛消盡日憂鳥散落花人自醉馬嘶芳艸客先愁怪來雅韻淸無敵三十六峯當庾樓

元正

髙掲雞竿辟帝閽祥風微暖瑞云屯千官共削姦臣迹萬國初銜聖主恩宮殿雪華齊紫閣闗河春色到靑門華夷一軌人方泰莫學論兵誤至尊

贈鄭處士

道傍年少莫矜誇心在重霄未華楊子可曾過北裏魯人何必敬東家寒云曉散千峯雪暖雨晴開一逕花且賣湖田釀春酒與君書劍是生涯

贈房明府

帝城春榜謫靈仙四海聲華二十年闕下書功無後輩卷中文字掩前賢宮閒毎喜江山靜道在寧憂雨露偏自笑小儒非一鶚亦趨門屏冀相憐

京口閒寄

吳門煙月昔同逰楓葉蘆花並客舟聚散有期云北去浮沈無計水東流一尊酒盡靑山暮千里書來碧樹秋何處相思不相見鳳城宮闕楚江樓

杜牧

西江懷古

上吞巴漢控瀟湘樹似連山淨鏡光魏帝縫囊眞戲劇苻堅投箠更荒唐千秋釣舸歌明月萬里沙鷗弄夕陽範蠡淸塵何寂寞好風惟屬往來商

齊安郡晚秋

栁岸風來影漸疎使君家似野人居雲容水態還堪賞嘯志歌懷亦自如雨暗殘燈棋散後酒醒孤館鴈來初可憐赤壁爭雄渡惟有蓑翁坐釣魚

趙嘏

寒食遣懷

折栁城邊起暮愁可憐春色獨懷憂傷心正嘆人間事回首更慚江上鷗鶗鴂聲中寒食雨芙蓉花外夕陽樓慿髙滿眼送淸渭去傍故山山下流

李頻

下第北逰

聖代爲儒可致身誰知又別五陵春靑門獨出空歸鳥紫陌相逢盡醉人江島去尋垂釣逺塞山來見舉頭頻且須共漉邊城酒何必陶家有白綸

韋莊

咸陽懷古

城邊人倚夕陽樓城上人凝萬古愁山色不知秦苑廢水聲空傍漢宮流李斯未向倉中悟徐福應無物外逰莫怪楚吟偏斷骨野煙蹤迹似東周

汧陽縣閣

汧水悠悠去似絣逺山如畫翠眉橫僧尋野渡歸吳嶽鴈帶殘陽入渭城邊靜不收蕃帳馬地貧惟賣隴山鸚牧童何處吹羌笛一曲梅花出塞聲

張泌

長安道中早行

客離孤館一燈殘牢落星河欲曙天雞唱未沈函谷月鴈聲新度灞陵煙浮生已悟莊周夢壯志仍輸祖逖鞭何事悠悠防羸馬此中辛苦過流年

譚用之

別洛下知己

金鼎光輝照雪袍洛陽春夢憶波濤塵埃滿眼人情異風雨前程馬足勞接塞蛾眉通蜀險過山仙掌倚秦髙別來無限幽求子應笑區區味六韜

感懷

十年流落賦歸鴻誰傍昬衢駕燭龍竹屋亂煙思梓澤酒家疎雨夢臨卭千年別恨調琴懶一片年光覽鏡慵早晚休歌白石爛放教歸去臥羣峯

杜甫

曲江

朝回日日典春衣毎日江頭盡醉歸酒債尋常行處有人生七十古來稀穿花蛺蝶深見防水蜻蜓欵欵飛傳語風光共流轉暫時相賞莫相違

曲江陪鄭八丈南史飲

雀啄江頭楊栁花防防雞防滿晴沙自知白髮非春事且盡芳尊戀物華近侍只今難浪迹此身那得更無家丈人才力猶彊健豈傍靑門學種

題省中壁

掖垣竹埤梧十尋洞門對雪常陰陰落花逰絲白日靜鳴鳩乳燕靑春深腐儒衰晚謬通籍退食遲回違寸心衮職曾無一字補許身愧比雙南金

南鄰

錦裏先生烏角巾園收芋栗未全貧慣看賔客兒童喜得食堦除鳥雀馴秋水才添四五尺野航恰受兩三人白沙翠竹江村暮相送柴門月色新

客至

捨南舎北皆春水但見羣鷗日日來花徑不曾緣客掃蓬門今始爲君開盤飱市逺無兼味尊酒家貧只舊醅肯與鄰翁相對飲隔籬呼取盡餘杯

嚴公仲夏枉駕艸堂兼擕酒饌【得寒字】

竹裏行廚洗玉盤花邊立馬簇金鞍非闗使者徵求急自識將軍禮數寛百年地僻柴門迥五月江深艸閣寒看弄漁舟移白日老農何有罄交歡

送辛員外

雙峯寂寂對春臺萬竹靑靑照客杯細艸畱連侵坐軟殘花悵望近人開同舟昨日何由得並馬今朝未擬回直到綿州始分手江頭樹裏共誰來

滕王閣子

君王臺榭枕巴山萬丈丹梯尙可攀春日鶯啼修竹裏仙家犬吠白雲間淸江碧石傷心麗嫩蕊濃花滿目斑人到於今歌出牧來逰此地不知還

白帝

白帝城中云出門白帝城下雨翻盆髙江急峽雷霆鬭古木蒼藤日月昬戎馬不如歸馬逸千家今有百家存哀哀寡婦誅求盡慟哭秋原何處村

詠懷古迹

支離東北風塵際漂泊西南天地間三峽樓臺淹日月五溪衣服共雲山羯胡事主終無賴詞客哀時且未還庾信平生最蕭瑟暮年詞賦動江闗

江陵節度使陽城郡王新樓成王請嚴侍禦判官同作

西北樓成雄楚都逺開山嶽散江湖二儀淸濁還髙下三伏炎蒸定有無推轂幾年惟鎭靜曳裾終日盛文儒白頭受簡焉能賦愧似相如爲大夫

將赴荊南寄別李劍州弟

使君髙驅今古寥落三年坐劍州但見文翁能化俗焉知李廣不封侯路經灔澦雙蓬天入滄浪一釣舟戎馬相逢更何日春風回首仲宣樓

巳上原系摘句今增入全首

唐詩拾遺卷十

