

欽定四庫全書

集部八

古樂苑

總集類

提要

【臣】等謹案古樂苑五十二卷明梅鼎祚撰鼎祚有才鬼記已著錄是編因郭茂倩樂府詩集而增輯之郭本止於唐未此本止於南北朝則用左克明古樂府例也其所補者如琴曲歌詞龎徳公之於忽操見宋文鑑中乃王令擬作非眞龎所自作也雜歌曲詞之劉勲妻其詩藝文類聚稱魏文帝作玉臺新詠稱王宋自作邢凱坦齋通編稱曹植作然總爲五言詩不云樂府亦不以劉勲妻三字爲樂府題也左思嬌女詩自詠其二女嬉戲之事亦不云樂府也至梁昭明太子沈約王錫王規王纘殷鈞之大言細言不過偶然遊戲實宋玉大言賦之流旣非古調亦未被新聲彊名之曰樂府則世說新語所謂矛頭淅米劍頭炊百歳老翁攀枯枝井上轆轤臥嬰兒盲人騎瞎馬夜半臨深池者何又不入乎溫子升之搗衣本詠閨情亦彊名曰樂府柳惲謝惠連曹毗所作亦同此題何又見遺乎梁簡文帝之名士悅傾城本題爲和湘東王亦偶拈成句未必調名沈約之六憶詩隋煬帝之雜憶詩且明標詩字以及閨詩閨怨春思秋思之類無不防入則又何詩不可入樂乎婉轉歌見吳均續齊諧記及晉書劉妙容鬼也王敬伯人也劉妙容歌列琴曲歌詞中王敬伯歌自應列於其後卽兩本字句小異不過注一作某耳乃以敬伯補入末捲鬼歌中顚倒錯亂殊不可解又開卷爲古歌詞以斷竹之歌爲首迄於秦始皇祀洛水歌已不及郭本之托始郊廟爲得體而雜歌謡詞中又出古歌一門始於擊壤歌迄於甘泉歌不知其以何爲別他如隋煬帝之望江南采摭僞撰之小說絕不考唐段安節樂府雜錄至李徳裕時始有此調則益糅雜矣然其捃拾遺佚頗足補郭氏之闕其解題亦頗有所增益𨿽有絲麻無棄菅蒯存之亦可資考證也其衍錄四卷記作者爵裏及諸家評論蓋剽剟馮惟訥詩紀別集而稍爲附益多采楊愼等之說今亦並錄之備參訂焉乾隆四十六年四月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

古樂苑卷首

明梅鼎祚編

古歌辭

【昔葛天八闋爰乃皇時黃帝雲門理不空綺堯有大唐之詠舜造南風之詩大禹成功九敍惟歌太康敗徳五子咸怨其來久矣逮夫漢武崇禮樂府始興自後郊廟燕射悉著篇章諸調雜舞多被絲莞𨿽新聲代變厥有繇然今故特錄古歌庸置首簡其他琴曲歌謡後各類次不復繁玆若夫塗山歌於候人有娀謡乎飛燕夏甲嘆於東陽殷犛思於西河凡斯之屬名存辭佚亦具紀焉】彈歌【吳越春秋曰越王欲謀復吳範蠡進善射者陳音音楚人也越王請音而問曰孤聞子善射道何所生音曰臣聞弩生於弓弓生於彈彈起於古之孝子不忍見父母爲禽獸所食故作彈以守之乃歌曰劉勰云黃歌斷竹質之至也又曰斷竹黃歌乃二言之始】

斷竹續竹飛土逐宍【續一作屬宍古肉字今吳越春秋作害非】

皇娥歌【王子年拾遺記曰少昊以金徳王母曰皇娥處璇宮而夜織或乘桴木而晝遊經歷窮桑滄茫之浦時有神童容貌絕俗稱爲白帝之子卽太白之精降乎水際與皇娥防戲並坐撫桐峯梓瑟皇娥倚瑟而淸歌云云白帝子答歌云云及皇娥生少昊號曰窮

桑氏】

皇娥

天淸地曠浩茫茫萬象回薄化無方浛天蕩蕩望滄滄乘桴輕漾著日傍當期何所至窮桑心知和樂恱未央

白帝子歌

白帝子

四維八埏眇難極驅光逐影窮水域璇宮夜靜當軒織桐峯文梓千尋直伐梓作器成琴瑟淸歌流暢樂難極滄湄海浦來棲息【楊愼云拾遺記全無慿證直構虛空首謂少昊母有桑中之行尢爲悖亂】被衣歌【莊子曰齧缺問道乎被衣被衣曰若止汝形一汝視天和將至攝汝知一汝度神將來舍神將爲汝美道將爲汝居汝瞳焉如新生之犢而無求其故其言未卒齧缺睡

寐被衣大說行歌而去之】

被衣

形若槁骸心若死灰眞其實知不以故自持媒媒晦晦無心而不可與謀彼何人哉【謀葉蒲杯反哉葉戕西反故事也物不入於心故曰不以故自持媒媒晦晦芒忽無見也】

箕山歌【古今樂錄曰許由者古之貞固之士也堯時爲布衣以淸節約聞於堯堯乃遣使禪爲天子由喟然嘆曰匹夫結志固如磐石采山飲河所以養性非以貪天下也堯旣殂落乃作箕山之歌博物志曰司馬遷云無堯以天下譲許由事揚雄亦云誇大者爲之】

許由

登彼箕山兮瞻望天下山川麗﨑萬物還普日月運照靡不記睹遊放其間何所卻慮嘆彼唐堯獨自愁苦勞心九州憂勤后土謂予欽明傳禪易祖我樂何如蓋不眄顧河水流兮緣髙山甘瓜施兮葉綿蠻髙林肅兮相錯連居此之處傲堯君【下古音虎慮山蠻君並葉】

賡歌【三章虞書帝庸作歌曰勑天之命惟時惟幾乃歌曰云云臯陶拜手稽首颺言曰念哉率作興事愼乃憲欽哉屢省乃成欽哉乃賡載歌曰云云臯陶又歌曰云云史記勑天之命二句作歌乃者繼事之辭歌已復歌曰乃】虞舜

股肱喜哉元首起哉百工熙哉

臯陶歌

元首明哉股肱良哉庶事康哉

元首叢脞哉股肱惰哉萬事墮哉

卿云歌【三章樂府集載尙書大傳曰舜將禪禹於是俊又百工相和而歌卿云帝唱之八伯咸進稽首而和帝乃再歌尙書大傳曰維五祀奏鐘石論人聲乃及鳥獸咸變於前秋養耆老春食孤子乃浡然招樂興於大麓之野報事還歸一年然乃作大唐之歌歌者二年昭然乃知乎王世明有不世之義招爲賓客而雍爲主人始奏肆夏納以孝成舜爲賓客而禹爲主人樂正進贊曰尙考太室之義唐爲虞賓至今衍於四海成禹之變垂於萬世之後帝乃唱之曰云云八伯咸進稽首曰云云帝乃載歌曰云云於時八風循道卿云蕞蟠龍憤信於其藏蛟龍躍踴於其淵龜龍咸出於其穴遷虞而事夏也史記天官書曰若煙非煙若云非云鬱鬱紛紛蕭索輪囷是謂慶雲蓋和气也舜時有之故美

之而作歌】

虞舜

卿云爛兮糺縵縵兮日月光華旦復旦兮【糺諸本作禮誤復一作或】

八伯歌

明明上天爛然星陳日月光華於一人【天葉予樂書作宏予】

帝載歌

日月有常星辰有行四時順經萬姓允誠於予論樂配天之靈遷於賢善莫不咸聽鼚乎鼓之軒乎舞之菁華已竭褰裳去之【行經誠靈聽並葉善一作聖去葉上聲】

候人歌【呂氏春秋曰禹行功見嵞山之女禹未之遇而巡省南土塗山氏之女乃令其

妾待禹於嵞山之陽女乃作歌曰】

嵞山氏

候人兮猗

嵞山歌【吳越春秋曰禹年三十未娶行嵞山恐時之暮失其度制乃辭云吾娶也必有應矣乃有白狐九尾造於禹禹曰白者吾之服也九尾者王之證也於是塗山之人歌之禹因娶塗山謂之女嬌呂氏春秋曰禹年三十未娶行塗山有白狐九尾造禹塗山人歌曰綏綏白狐九尾龎龎成子家室乃都攸昌禹遂娶之】

綏綏白狐九尾龎龎我家嘉夷來賓爲王成子室家我都攸昌天人之際於玆則行明矣哉【成子室家我都攸昌一作成家成室我造彼昌行明並葉】

五子歌【五章夏書太康尸位以逸豫滅厥徳黎民咸貳乃盤遊無度畋於有洛之表有窮后羿因民弗忍距於河厥弟五人禦其母以從徯於洛之汭五子咸怨述大禹之戒

以作歌】

夏五子

皇祖有訓民可近不可下民惟邦本本固邦寧予視天下愚夫愚婦一能勝予一人三失怨豈在明不見是圖予臨兆民懍乎若朽索之馭六馬爲人上者柰何不敬訓有之內作色荒外作禽荒甘酒嗜音峻宇雕墻有一於此未或不亡

惟彼陶唐有此冀方今失厥道亂其紀綱乃厎滅亡【楊愼云左傳引書五子之歌有此冀方今失其行其行今文作厥道按古文衍從行中人又音道石鼔文我水旣靜伐行旣平五子歌以行葉方綱當從平音道路之行如景行字作行人之雁行足行當作見龜防傳陳耀文正揚云龜防傳聖人剖其心壯士斬其胻注胻音衡腳脛也亦非字胻可直謂之行乎】

明明我祖萬邦之君有典有則貽厥子孫關石和鈞王府則有荒墜厥緒覆宗絕祀【孫葉祀葉養裏反】

嗚呼曷歸予懷之悲萬姓仇予予將疇依郁陶乎予心顏厚有忸怩弗愼厥徳𨿽悔可追

炮烙歌【符子曰桀觀炮烙於瑤臺謂龍逢曰樂乎龍逢曰樂又曰觀刑樂乎龍逢曰天下苦之而君爲樂臣觀君冕非冕也冕危石也臣觀君履非履也履春冰也未有冠危石而不壓履春冰而不陷者桀嘆曰子知我之亡而不自知其亡子就炮烙之刑吾觀子亡

我不亡龍行歌曰】

關龍逢

造化勞我以生休我以炮烙乎【路史辧云夫危石春冰言之不倫顧豈逢之語而炮烙之事攷之書則紂之行不聞其爲桀也吾不敢盡信】

哀慕歌【古今樂錄曰周太伯者太王之長子也太王有子三人太伯虞仲季歷季歷之子昌卽文王也太王寢疾欲傳季歷以及昌於是太伯與虞仲去被髮文身托爲王采藥後聞太王卒還犇防哭於門示夷狄之人不得入王庭季歷謂太伯長子也當立垂涕而畱之終不肯止遂委而去適於吳季歷作哀慕之章】周季歷

先王旣殂長霣異都哀喪腹心未寫中懷追念伯仲我季如何梧桐萋萋生於道周宮館徘徊臺閣旣除何爲逺去使此空虛支骨離別垂思南隅瞻望荊越涕淚交流伯兮仲兮逝肯來遊自非二人誰訴此憂【霣音允懷音窠衝波傳人知其一不知其他子生三年然後免於父母之懷周淳於切三國誌李興表孔明閭文漢髙歸魂於丰沛太公五世而反周想魍魎之彷佛冀形響之有餘館風雅逸篇作舒云舒古榭字一作觀】

夢歌【一作瓊瑰歌左傳曰聲伯夢涉洹或與已瓊瑰食之泣而爲瓊瑰盈其懷從而歌之云云懼不敢占也還自鄭至於貍脤而占之曰余恐死故不敢占今眾繁而從餘三年矣

無傷也言之之暮而卒】

魯聲伯

濟洹之水贈我以瓊瑰歸乎歸乎瓊瑰盈吾懷乎【懷葉】去魯歌【一作師已歌史記曰孔子相魯齊人遺女樂季桓子受之三日不聽政郊又不致膰爼於大夫孔子遂行宿乎屯而師巳送曰夫子則非罪孔子曰吾歌可夫歌曰云云桓子聞之曰夫子罪我以羣婢故也史記仲尼正樂以誘世作五章以刺時索隠曰優哉遊哉聊以卒歲此五章之刺楊愼云揚子五百篇孔子因女樂去魯曰不聽政諫不用雉噫注雉噫猶歌嘆之聲梁鴻五噫之類琴操彼婦云云此卽雉噫之歌也衝波傳云云揚子所云雉噫者指此唐人碑文聆鳳衰於南楚歌雉噫於東魯亦用揚子】

魯孔子【下同】

彼婦之口可以出走彼婦之謁可以死敗蓋優哉遊哉維以卒歲【敗葉蒲昧反家語無蓋字維家語作聊王肅曰言婦人之口請謁足以憂使人死敗故可以出走也仕不遇故可優遊以終歲】

【衝波傳曰孔子相魯齊人懼而欲敗其政選齊國好女八十人皆衣文衣而舞容璣季桓子語魯君爲周道遊觀孔子乃行覩雉之飛鳴嘆曰山梁雌雉時哉時哉色斯舉矣翔而後集因爲雉噫之歌曰】

彼婦之叩可以出奏彼婦之謁可以死北優哉遊哉聊以卒歲

楚聘歌【一作大道歌孔叢子曰楚王使使奉金幣聘夫子宰予冉有曰夫子之道至是行矣遂請見問曰太公勤身苦志八十而遇文王孰與許由之賢子曰許由獨善其身者也太公兼利天下者也然今世無文王𨿽有太公孰能識之乃歌曰楚昭王】

大道隠兮禮爲基賢人竄兮將待時天下如一兮欲何之

丘陵歌【陸賈新語作丘公陵歌孔叢子曰哀公使以幣如衛迎夫子而不能賞故夫子作丘陵之歌注言昬主之道難且險若丘陵然故作是歌以托意】

登彼丘陵峛崺其阪仁道在邇求之若逺遂迷不復自嬰屯蹇喟然回慮題彼泰山郁確其髙梁甫回連枳棘充路陟之無緣將伐無柯患玆蔓延惟以永嘆涕霣潺湲【峛崺崎嶇也丘陵旣髙且險其阪又崎嶇相屬丘陵謂王室也阪指諸侯題顧也泰山謂魯也言歷諸國旣無所用復顧魯鬰確其髙言公室旣郁確而險大夫又亂如枳棘欲伐去又無斧柯梁甫太山之下小山指三桓也邇一作近】

蟪蛄歌【詩含神霧曰孔子歌曰云云政尙靜而惡嘩也】

違山十里蟪蛄之聲猶尙在耳

鶬鴰歌【韓詩內傳曰孔子渡江見鶬鴰異之眾莫能名孔子曰嘗聞河上人歌云大戴禮注引韓詩內傳云鶬鴰胎生孔子渡江見而異之白澤圖云昔孔子子夏所見故歌之其頭九首今呼爲九頭鳥也文選江賦龍鯉一角奇鶬九頭注劉騊駼根賦云一足之防九頭之鶬酉陽雜爼云白澤圖謂之鶬鸕帝鵠書謂之逆鶬裴瑜所注爾雅言鶬糜鴰是九頭鳥也小說周公居東周惡聞此鳥命庭氏射之血其一首余猶九首按孔子鶬歌逆毛鶬兮一身九尾長兮只言九尾不言九頭】

鶬兮鴰兮逆毛衰兮一身九尾長兮

【衝波傳有鳥九尾孔子與子夏見之人以問孔子曰鶬也子夏曰何以知之孔子曰河上之歌云】

鶬兮鴰兮逆毛衰兮一身九尾長兮

孤鶼歌【類要曰孔子逰於隅山見取薪而哭長梓上有孤鶼乃承而歌之】

鵷彼鳴鶼在巖山之唫【葉其淹反】

獲麟歌【孔叢子曰叔孫氏之車子鉏商樵於野而獲麟焉眾莫之識以爲不祥棄之五父之衢冉有告曰麕身而肉角豈天之妖乎夫子往觀焉泣曰麟也麟出而死吾道窮矣乃歌云】

唐虞世兮麟鳳遊今非其時來何求麟兮麟兮我心憂原壤歌【禮記檀弓曰孔子之故人曰原壤其母死夫子助之沐槨原壤登木曰久矣予之不托於音也歌曰云云夫子爲弗聞也而過之或曰此卽射義所謂貍首逸詩也】

貍首之斑然執女手之捲然【貍首之斑言木文之華也捲與拳同如執女手之拳言木槨之滑膩也斑葉卑連反】

曳杖歌【一作夢奠歌亦見家語檀弓曰孔子蚤作負手曳杖消揺於門歌曰云云旣歌而入當戶而坐子貢聞之曰泰山其頽則吾將安仰梁木其壊哲人其萎則吾將安放遂趨而入夫子曰予疇昔之夜夢奠於兩楹之間夫明王不興而天下其孰能宗予予殆將死也蓋寢疾七日而終】

泰山其頹乎梁木其壞乎哲人其萎乎【壞葉】

黃鵠歌【列女傳曰魯陶嬰者陶明之女也少寡養幼孤無彊昆弟紡績爲產魯人或聞其義將求焉嬰聞之恐不得免乃作歌明已之不更二庭也魯人聞之遂不敢復求】

陶嬰

悲夫黃鵠之早寡兮七年不雙宛頸獨宿兮不與眾同夜半悲鳴兮想其故雄天命早寡兮獨宿何傷寡婦念此兮泣下數行嗚呼哀哉兮死者不可忘飛鳥尙然兮況於貞良𨿽有賢雄兮終不同行【雙行並葉】

烏鵲歌【韓慿戰國時爲宋康王舍人妻何氏美王欲之捕舍人築靑陵臺何氏作烏鵲歌以見志遂自縊死二首見彤管集一作靑陵臺歌見九域志止前一首】

宋韓慿妻何氏

南山有烏北山張羅烏自髙飛羅當柰何

烏鵲雙飛不樂鳳皇妾是庶人不樂宋王

答夫歌

其雨淫淫河大水深日出當心【康王得書以問蘇賀賀曰雨淫淫愁且思也河水深不得往來也日當心有死志也俄而慿自殺妻亦死】

飯牛歌【淮南子曰寗越欲幹齊桓公困窮無以自達於是爲商旅將任車以商於齊莫宿於郭門外桓公郊迎客夜開門辟任車爝火甚眾越飯牛車下擊牛而疾商歌桓公聞之曰異哉非常人也命後車載之因授以政越一作戚蜩笑外稿云此歌不類春秋時人語蓋後世所擬者髙誘注呂氏春秋謂戚所歌乃詩碩鼠之辭𨿽未見所據亦可驗南山白石之歌誘未之見也然其辭亦激烈足以動人】齊寗戚

南山矸白石爛生不逢堯與舜禪短布單衣適至骭從昬飯牛薄夜半長夜漫漫何時旦【矸音岸葉魚戰反爛葉郎甸反骭音榦葉同矸半葉彼捲反旦葉都捲反】

滄浪之水白石粲中有鯉魚長尺半敝布單衣裁至骭淸朝飯牛至夜半黃犢上阪且休息吾將捨汝相齊國出東門兮厲石斑上有松柏靑且闌麤布衣兮緼縷時不遇兮堯舜主牛兮努力食細艸大臣在爾側吾當與爾適楚國【艸葉睉五反此首見劉向別錄楊愼云寗戚飯牛歌康浪之水白石爛康浪水在今山東見一統志可考樂府誤作滄浪之水滄在楚與齊何涉駱賔王文云觀梁父之曲識臥龍於孔明聽康浪之歌得飯牛於寗戚此可以證近刻駱集又妄攺康浪作康衢自是堯時事】

狐裘歌【一作狐裘詩左傳晉侯使士蒍爲二公子築蒲與屈不愼置薪焉夷吾訴之公使讓之士蒍對曰臣聞之無喪而慼憂必讐焉無戎而城讐必保焉寇讐之保又何愼焉詩曰懷徳惟寧宗子維城君其修徳而固宗子何城如之三年將尋師焉焉用愼退而賦

曰】

晉士蒍

狐裘尨茸一國三公吾誰適從【尨茸亂貌言貴服多也公與二子爲三適専主也言城不堅則爲公子所訴爲公所讓堅之則爲固讐不忠故不知所從】

暇豫歌【國語曰晉優施通於驪姬姬欲害申生而難裏克優施乃飲裏克酒中飲優施起舞曰云雲裏克笑曰何謂菀何謂枯優施曰其母爲夫人其子爲君可不謂菀乎其母旣死其子又有謗可不謂枯乎枯且有傷裏克懼乃定中立之計】

優施

暇豫之吾吾不如鳥烏人皆集於菀已獨集於枯【暇閒豫樂也吾吾不敢自親之貌言裏克欲爲暇豫事君之道反不敢自親吾吾然其智曾不如鳥烏菀茂木也已裏克也諭人皆與奚齊克獨與申生也吾讀如魚】

舟之僑歌【說苑曰晉文公出亡舟之僑去虞而從焉文公反國擢可爵者而爵之擢可祿者而祿之舟之僑獨不與文公酌諸大夫酒酒酣文公曰二三子盍爲寡人賦乎僑曰君子爲賦小人請陳其辭遂歷階而去文公求之不得】舟之僑

有龍矯矯頃失其所一虵從之周流天下龍反其淵安寧其處一虵耆幹獨不得其所【此與介子推事同】

河激歌【列女傳曰女娟者趙河津吏之女也簡子南擊楚津吏醉臥不能渡簡子怒欲殺之娟懼持檝走前曰願以防軀易父之死簡子遂釋不誅將渡用檝者少一人娟攘拳操檝而請簡子遂與渡中流爲簡子發河激之歌簡子歸納爲夫人】

女娟

升彼河兮而觀淸水揚波兮冒冥冥禱求福兮醉不醒誅將加兮妾心驚罰旣釋兮瀆乃淸妾持檝兮操其維蛟龍助兮主將歸呼來櫂兮行勿疑

優孟歌【史記滑稽傳楚相孫叔敖病且死屬其子曰若貧困若往見優孟居數年其子窮困負薪逢優孟曰我孫叔敖子也父死時屬我貧困往見優孟孟卽爲孫叔敖衣冠抵掌談語歲餘像孫叔敖楚王置酒優孟前爲壽莊王大驚以爲孫叔敖復生也欲以爲相優孟曰楚相不足爲也孫叔敖爲楚相盡忠爲防王得以伯今死其子貧困負薪以自飲食必如孫叔敖不如自殺因歌曰云雲莊王乃召孫叔敖子而封之寢丘】

楚優孟

山居耕田苦難以得食起而爲吏貪鄙者餘財不顧恥辱身死家室富又恐受贓枉法爲姦觸大罪身死而家滅貪吏安可爲也念爲廉吏奉法守職竟死不敢爲非廉吏安可爲也【風雅逸篇曰按此無音韻章句而史以爲歌曰不可曉豈當時括轉換借歌聲以成之歟史不能述其音但記其義也又曰劉子譏此事之妄幻然此傳以滑稽名乃優孟自爲寓言爾】忼慨歌【一作楚商歌文章流別孫叔敖碑曰叔敖臨卒將無棺槨令其子曰優孟曾許千金貸吾孟故楚之樂長與相君相善𨿽言千金實不貸也卒後數幸莊王置酒以爲樂優孟乃言孫君相楚之功卽忼慨髙歌涕泣數行下若投首王王心感動覺悟問孟孟具列對卽求其子而加封焉】

貪吏而可爲而不可爲廉吏而可爲而不可爲貪吏而不可爲者當時有污名而可爲者子孫以家成廉吏而可爲者當時有淸名而不可爲者子孫困窮被褐而負薪貪吏常苦富亷吏常苦貧獨不見楚相孫叔敖廉潔不受錢【貧葉類眠反】

申包胥歌【吳越春秋曰子胥以吳兵伐楚入郢昭王出奔申包胥乃之秦求救倚哭於秦庭七日七夜口不絕聲哭已歌曰云云桓公大驚曰楚有賢臣若此吳猶欲滅之寡人無臣若斯者其亡無日矣爲賦無衣之詩出師而送之桓當作哀】

申包胥

吳爲無道封豕長蛇以食上國欲有天下政從楚起寡君出在艸澤使來告急【澤葉直扢反左傳亦載不云歌】

漁父歌【一作渡伍員歌吳越春秋曰伍子胥逃楚與楚太子建奔鄭晉頃公欲因太子謀鄭鄭知之殺太子建伍員奔吳追者在後至江江中有漁父子胥呼之漁父欲渡因歌曰云云子胥止蘆之漪漁父又歌曰云云旣渡漁父視之有饑色曰爲子取餉漁父去子胥疑之乃潛深葦之中父來持麥飯鮑魚羮盎漿求之不見因歌而呼之曰云云子胥出飲食畢解百金之劍以贈漁父不受問其姓名不答子胥誡漁父曰掩子之盎漿無令其露漁父諾胥行數步漁者覆船自沈於江】

楚漁父

日月昭昭乎寢已馳與子期乎蘆之漪【乎一作兮越絕載漁父歌云日昭昭侵以施與子期甫蘆之碕越絕漁父歌日昭昭浸以暆暆日斜也遼左東暆縣賈誼賦日斜庚子斜音移右一】

日已夕兮予心憂悲月已馳兮何不渡爲事寢急兮將柰何【右二】

蘆中人蘆中人豈非窮士乎【合上章爲韻右三】

接輿歌【論語楚狂接輿歌而過孔子曰云云列仙傳曰陸通者楚狂接輿也好養生逰

諸名山嘗遇孔子而歌】

陸通

鳳兮鳳兮何徳之衰往者不可諫來者猶可追已而已而今之從政者殆而【殆葉養裏切】

【莊子曰孔子適楚楚狂接輿逰其門曰】

鳳兮鳳兮何如徳之衰也來世不可待往世不可追也天下有道聖人成焉天下無道聖人生焉方今之時僅免刑焉福輕乎羽莫之知載禍重乎地莫之知避已乎已乎臨人以徳殆乎殆乎畫地而趨迷陽迷陽無傷吾行吾行郤曲無傷吾足【成謂可以成功生全生而巳困學紀聞曰胡明仲云荊楚有艸叢生修條野人呼爲迷陽其膚多刺故曰無傷吾行無傷吾足羽葉羽軌反已止也徳葉都木反以徳自尊而臨人也趨古音促言自拘束髙士傳所載無傷吾足之後有雲山木白寇也膏火自煎也桂可食故伐之漆可用故割之人皆知有用之用而不知無用之用也按此亦不云歌】

孺子歌【孟子曰有孺子歌曰云云孔子曰小子聽之淸斯濯纓濁斯濯足矣自取之也

文章正宗作滄浪歌】

孺子

滄浪之水淸兮可以濯我纓滄浪之水濁兮可以濯我足【濁葉防主反此亦載楚辭漁父我並作吾】

混混之水濁可以濯吾足乎泠泠之水淸可以濯吾纓乎【文子載滄浪歌】

王子思歸歌【楚之王子質於秦作】

王子

洞庭兮木秋涔陽兮艸衰去千乘之家國作咸陽之布衣【怨錄】

越人歌【劉向說苑曰鄂君子晢泛舟於新波之中乘靑翰之舟張翠蓋防鐘鼓之音畢榜枻越人擁檝而歌於是鄂君乃揄修袂行而擁之舉繡被而覆之鄂君楚王母弟也】

今夕何夕兮搴洲中流今日何日兮得與王子同舟防羞被好兮不訾詬恥心幾煩而不絕兮得知王子山有木兮木有枝心說君兮君不知

庚癸歌【左傳魯哀公十三年公會單平公晉定公吳夫差於黃池吳申叔儀作歌乞糧於公孫有山氏有山氏對曰梁則無矣粗則有之若登首山以呼曰庚癸乎則諾注軍中不得出糧故爲私隠庚西方主谷癸北方主水傳言吳子不與士共饑渴所以取亡也】

吳申叔儀

佩玉橤兮余無所系之防酒一盛兮余與褐之父睨之【橤然服飾備也已獨無以爲系佩言吳王不卹下一盛一器也褐寒賤之人言但視不得飲睨去聲】河上歌【吳越春秋曰楚白喜奔吳吳王闔閭以爲大夫與謀國事吳大夫被離問子胥曰何見而信喜子胥曰吾之怨與喜同子不聞河上歌乎】

同病相憐同憂相捄驚翔之鳥相隨而集瀨下之水因復俱流胡馬望北風而立越鷰向日而熙誰不愛其所近悲其所思者乎

烏鳶歌【二首吳越春秋曰越王將入吳與諸大夫別於浙江之上羣臣垂泣越王夫人顧烏鵲啄江渚之蝦飛去復來因歌曰】

越王夫人

仰飛鳥兮烏鳶淩虛兮號翩集洲渚兮優恣啄蝦矯翮兮雲間任厥性兮往還妾無罪兮負地有何辜兮譴天颿獨兮西往孰知返兮何年心惙惙兮若割淚兮雙懸【還音旋】

彼飛鳥兮鳶烏已回翔兮翕蘇心在專兮素蝦何居食兮江湖徊復翔兮遊颺去復返兮於乎始事君兮去家終我命兮君都終來遇兮何辜離我國兮去吳妻衣褐兮爲婢夫去冕兮爲奴歲遙遙兮難極寃悲痛兮心惻腸千結兮服膺於乎哀兮忘食願我身兮如鳥身翺翔兮矯翼去我國兮心遙情憤惋兮誰識【風雅逸篇注曰吳越春秋作於後漢人所載事多不實此歌依托無疑】

采葛婦歌【吳越春秋曰越王自吳還國勞身苦心懸膽於戶出入嘗之知吳王好服之被體使國中男女入山采葛作黃絲之布以獻之吳王乃增越之封賜羽毛之飾機杖諸侯之服越國大恱采葛之婦傷越王用心之苦乃作若之何詩曰】

采葛婦

葛不連蔓棻臺臺我君心苦命更之嘗膽不苦甘如飴令我采葛以作絲女工織兮不敢遲弱於羅兮輕霏霏號絺素兮將獻之越王悅兮忘罪除吳王歡兮飛尺書增封益地賜羽奇機杖茵蓐諸侯儀羣臣拜舞天顏舒我王何憂能不移【連一作延除葉魚羈反書葉商之反舒葉同書】

若何歌【一作采葛婦歌】

嘗膽不苦味若飴今我采葛以作絲

離別相去辭【吳越春秋曰越王伐吳國人各送其子弟於郊境之上作離別相去之辭】

躒躁摧長恧兮擢防馭殳所離不降兮以泄我王气蘇三軍一飛降兮所向皆殂一士判死兮而當百夫道祐有徳兮吳卒自屠雪我王宿恥兮威振八都軍伍難更兮勢如貔防行行各努力兮於乎於乎

河梁歌【吳越春秋曰越勾踐旣滅吳霸諸侯號令於齊楚秦晉皆輔周室秦厲公不如命勾踐乃選吳越將士西渡河以攻秦秦人懼自引咎越乃還軍軍人恱樂作河梁之詩曰】

渡河梁兮渡河梁舉兵所伐攻秦王孟冬十月多雪霜隆寒道路誠難當陳兵未濟秦師降諸侯怖懼皆恐惶聲傳海內威逺邦稱伯穆桓齊楚莊天下安寧壽考長悲去歸兮河無梁【降胡江反】

彈鋏歌【三章史記孟嘗君傳馮驩見孟嘗君居傳舎十日孟嘗君問傳舎長曰客何所爲答曰馮先生甚貧惟有一劍耳又蒯緱彈其劍而歌曰云云孟嘗君遷之幸舎食有魚矣五日又問傳舎長答曰客復彈劍而歌曰云云孟嘗君遷之代舎五日孟嘗君復問傳舎長答曰先生又嘗彈劍而歌曰云云於是孟嘗君不恱】

田齊馮驩

長鋏歸來乎食無魚【右一】

長鋏歸來乎出無車【右二】

長鋏歸來乎無以爲家【右三】

楊朱歌【莊子楊朱之友曰季梁疾大漸其子環而泣之請醫季梁謂楊朱曰汝奚不爲我歌以曉之楊朱歌曰云云俄而季梁之疾自瘳】楊朱

天其弗識人胡能覺匪祐自天弗孽由人我乎汝乎其弗知乎醫乎巫乎其知之乎【識葉施灼反】

引聲歌【古今樂錄曰莊周者齊人也隠於山嶽湣王遣使賫金百鎰聘以相位周謝使

者去引聲歌曰】

莊周

天地之道近在胸臆呼噏精神以養九徳渴不求飲饑不索食避世守道志潔如玉卿相之位難可直當巖巖之石幽而淸涼枕塊寢處樂在其央寒涼回固可以久長【玉葉魚律反固一作周】

祠洛水歌【一作秦始皇歌古今樂錄曰秦始皇祠洛水有黒頭公從河中出呼始皇

曰來受天之寶乃與羣臣作歌】

秦始皇

洛陽之水其色蒼蒼祠祭大澤倐忽南臨洛濱醊禱色連三光

古樂苑卷首

欽定四庫全書

古樂苑卷一

明梅鼎祚編

郊廟歌辭

【樂記曰王者功成作樂治定制禮是以五帝殊時不相沿樂三王異世不相襲禮明其有損益也然自黃帝以來至於三代千有餘年而其禮樂之備可以考而知者惟周而已周昊天有成命乃郊祀天地之樂歌也淸廟祀太廟之樂歌也我將祀明堂之樂歌也載芟良耜借田社稷之樂歌也然則祭樂之有歌其來尙矣兩漢巳後世有制作其所以用於郊廟朝廷以接神人之歡者其金石之響歌舞之容亦各因其功業治亂之所起而本其風俗之所由武帝時詔司馬相如等造郊祀歌詩十九章五郊互奏之又作安世歌詩十七章薦之宗廟至明帝乃分樂爲四品一曰大予樂典郊廟上陵之樂郊樂者易所謂先王以作樂崇徳殷薦上帝宗廟樂者虞書所謂琴瑟以詠祖考來格詩云肅雍和鳴先祖是聽也二曰雅頌樂典六宗社稷之樂社稷樂者詩所謂琴瑟擊鼓以禦田祖禮記曰樂施於金石越於音聲用乎宗廟社稷事乎山川鬼神是也永平三年東平王蒼造光武廟登歌一章稱述功徳而郊祀同用漢歌魏歌辭不見疑亦用漢辭也武帝始命杜防創定雅樂時有鄧靜尹商善訓雅歌歌師尹胡能習宗廟郊祀之曲舞師馮肅服養曉知先代諸舞防總領之魏復先代古樂自防始也晉武受命百度艸創泰始二年詔郊廟明堂禮樂權用魏儀遵周室肇稱殷禮之義但使傅攺其樂章而已永嘉之亂舊典不存賀循爲太常始冇登歌食舉之樂明帝太寧末又詔阮孚增益之至孝武太元之世郊祀遂不設樂宋文帝元嘉中南郊始設登歌廟舞猶闕乃詔顏延之造天地郊登歌三篇大抵依仿晉曲南齊梁陳初皆沿襲後更創制以爲一代之典元魏宇文繼有朔漢宣武已後雅好胡曲郊廟之樂徒有其名隋文平陳始獲江左舊樂乃調五音爲五夏二舞登歌房中等十四調賓祭用之唐髙祖受禪未遑攺造樂府尙用前世舊文武徳九年乃命祖孝孫修定雅樂而梁陳盡吳楚之音周齊雜胡戎之伎於是斟酌南北考以古音作爲唐樂】漢郊祀歌

【漢書禮樂志曰武帝定郊祀之禮祠太乙於甘泉就乾位也祭后土於汾陰澤中方丘也乃立樂府采詩夜誦有趙代秦楚之謳以李延年爲協律都尉多舉司馬相如等數十人造爲詩賦略論律呂以合八音之調作十九章之歌以正月上辛用事廿泉圜丘使童男女七十人俱歌昬祠至明夜嘗有神光如流星止集於祠壇天子自竹宮而望拜百官侍祠者數百人皆肅然動心焉其餘巡狩福應之事不序郊廟是時河間獻王獻所集雅樂天子下太樂官常存肄之歲時以備數然不常禦常禦及郊廟皆非雅聲今漢郊廟詩歌未有祖宗之事八音調均又不協於鐘律而內有掖庭材人外有上林樂府皆以鄭聲施於朝廷哀帝卽位下詔罷樂府官郊祭樂及古兵法武樂在經非鄭衛之樂者條奏別屬他官丞相孔光大司空何武奏郊祭樂六十二人給祠南北郊宋書樂志曰漢武頗造新歌然不以光揚祖考崇述正徳但多詠祭祀及祥瑞而巳今按其首練時日曰靈之來靈之至迎神也帝臨五章歌五帝也泰元三章統頌天地而日出入言人命不能安固武帝願乘黃之徠下如黃帝之升而仙也其後或紀瑞應或祝神釐赤蛟曰禮樂成靈將歸則送神之曲也後代郊祀樂府多仿之大都本騷九歌招魂故其詞幽深峻絕】

練時日

練時日侯有望焫膋蕭延四方九重開靈之斿垂惠恩鴻祜休靈之車結云駕飛龍羽旄紛靈之下若風馬左倉龍右白虎靈之來神哉沛先以雨般裔裔靈之至慶陰陰相放怫震澹心靈已坐五音飭虞至旦承靈億牲繭栗粢盛香尊桂酒賓八鄕靈安畱吟靑黃徧觀此眺瑤堂眾嫭並綽奇麗顏如荼兆逐靡被華文厠霧縠曳阿錫被珠玉俠嘉夜茝蘭芳澹容與獻嘉觴【般與班同放怫音昉弗俠與挾同】

帝臨【張晏云此後土之歌也土數五故稱數以五坤爲母故稱媼土色黃故稱上黃劉攽云帝指武帝攺服色尙黃數用五富媼者由漢以土徳王也按靑陽四歌則后土當在中壇張說是矣】

帝臨中壇四方承宇繩繩意變備得其所淸和六合制數以五海內安寧興文匽武后土富媼昭明三光穆穆優遊嘉服上黃【媼一云當作熅如作熅則坤母之說鑿矣】

靑陽【史記樂書曰春歌靑陽夏歌朱明秋歌西顥冬歌冥四首漢書並云鄒子樂】

靑陽開動根荄以遂膏潤並愛跂行畢逮霆聲發榮壧處頃聽枯槀復產乃成厥命眾庶熙熙施及夭胎羣生啿啿惟春之祺【頃讀如傾啿音湛】

朱明

朱明盛長旉與萬物桐生茂豫靡有所詘敷華就實旣阜旣昌登成甫田百鬼迪嘗廣大建祀肅雍不忘神若宥之傳世無疆【顏師古云桐讀爲通劉攽云桐幼穉也】

西顥

西顥沆碭秋气肅殺含秀垂穎續舊不廢姦僞不萌祅孽伏息隅辟越逺四貉咸服旣畏玆威惟慕純徳附而不驕正心翊翊【廢葉音發】

冥

冥陵陰蟄虫蓋臧屮木零落抵冬降霜易亂除邪革正易俗兆民反本抱素懷朴條理信義望禮五嶽籍斂之時掩收嘉谷

惟泰元【漢書禮樂志曰建始元年丞相匡衡奏罷鸞路龍鱗更定詩曰涓選休成】

惟泰元尊媼神蕃釐經緯天地作成四時精建日月星辰度理陰陽五行周而復始云風靁電降甘露雨百姓蕃滋咸循厥緒繼統共勤順皇之徳鸞路龍鱗罔不肸飭嘉籩列陳庶防宴享滅除凶災烈騰八荒鐘鼔竽笙云舞翔翔招揺靈旗九夷賓將【釐讀如僖共讀如恭享葉音鄕】

天地【匡衡奏罷黻繡周張更定詩曰肅若舊典】

天地並況惟予有慕爰熙紫壇思求厥路恭承禋祀緼豫爲紛黻繡周張承神至尊千童羅舞成八溢合好效歡虞泰一九歌畢奏斐然殊鳴琴竽瑟會軒朱璆磬金鼔靈其有喜百官濟濟各敬厥事盛牲實爼進聞膏神奄畱臨須揺長麗前掞光耀明寒暑不忒況皇章展詩應律琄玉鳴含宮吐激徴淸發梁揚羽申以商造玆新音永久長聲气逺調鳳鳥鴹神夕奄虞蓋孔享【溢與佾同軒朱卽朱軒鴹古翔字明章以後葉音】

日出入

日出入安窮時世不與人同故春非我春夏非我夏秋非我秋冬非我冬泊如四海之池徧觀是耶謂何吾知所樂獨樂六龍六龍之調使我心若訾黃其何不徠下天馬【漢書武帝紀曰元鼎四年秋馬生渥窪水中作天馬之歌禮樂志作元狩三年李棐曰南陽新野有暴利長武帝時遭刑屯田燉煌界數於渥窪水旁見羣野馬中冇奇者與凡馬異來飲此水利長先作土偶持勒靽於水旁馬玩習久之代土偶持勒靽收得獻之欲神異之雲從水中出也太初四年春貳師將軍李廣利斬大宛王首獲汗血馬來作西極天馬之歌西域傳曰大宛國多善馬馬汗血言其先天馬子也應劭曰大宛有天馬種蹏蹋石汗血蹋石者謂蹋石而有迹言其蹏堅利汗血者謂汗從前肩髆出如血號一日千里也張騫傳曰漢武帝初發書易曰神馬當從西北來得烏孫馬好名曰天馬及得宛馬汗血益壯更名烏孫馬曰西域馬宛馬曰天馬云史記樂書別有二歌與此小異今載於後】

太一況天馬下霑赤汗沫流赭志俶儻精權奇籋浮雲晻上馳體容與迣萬里今安匹龍爲友【天馬歌籋音躡迣音逝古迾字師古云迣與厲同】

天馬徠從西極涉流沙九夷服天馬徠出泉水虎脊兩化爲鬼天馬徠歷無艸徑千里循東道天馬徠執徐時將揺舉誰與期天馬徠開逺門竦予身逝昆侖天馬徠龍之媒遊閶闔觀玉臺【西極天馬歌應劭云辰曰執徐言得天馬時歲在辰也】

天門

天門開詄蕩蕩穆並騁以臨饗光夜燭徳信著靈寖平而鴻長生豫大朱塗廣夷石爲堂飾玉梢以舞歌體招揺若永望星畱兪塞隕光照紫幄珠熉黃幡比翄回集貳雙飛常羊月穆穆以金波日華燿以宣明假淸風軋忽激長至重觴神裵徊若畱放殣冀親以肆章函防祉福常若期寂漻上天知厥時泛泛滇滇從髙斿殷勤此路臚所求佻正嘉吉以昌休嘉砰隠溢四方專精厲意逝九閡紛云六幕浮大海【詄讀如疊殣音覲閡葉音攺】

景星【一曰寶鼎歌漢書武帝紀曰元鼎四年夏六月得寶鼎后土祠旁作寶鼎之歌禮樂志曰景星元鼎五年得鼎汾陰作】

景星顯見信星彪列象載昭庭日親以察參侔開闔爰推本紀汾脽出鼎皇祜元始五音六律依韋響昭雜變並會雅聲逺姚空桑琴瑟結信成四興遞代八風生殷殷鐘石羽籥鳴河龍供鯉醇犧牲百味防酒布蘭生泰尊柘漿析朝酲微感心攸通修名周流常羊思所並穰穰復正直往寗馮蠵切和疏寫平上天布施后土成穰穰丰年四時榮【脽音誰寗葉音寧】

齊房【一曰芝房歌漢書武帝紀曰元封二年夏六月甘泉宮內中產芝九莖連葉作芝房之歌故詔書曰上帝溥臨不異下房賜朕休是也禮樂志曰齊房元封二年芝生甘泉齊房作古辭別有靈芝歌一首載後】

齊房產艸九莖連葉宮童效異披圖按諜气之精回復此都蔓蔓日茂芝成靈華

後皇

後皇嘉壇立黃服物發冀州兆防祉福沇沇四塞徦狄合處經營萬億咸遂厥宇【沇音兗徦卽遐】

華

華固靈根神之斿過天門上千乘惇昆侖神之出排玉房周流雜拔蘭堂神之行旌容容騎沓沓般傱傱神之徠泛翊翊甘露降慶雲集神之揄臨壇宇九疑賓防龍舞神安坐鴹吉時共翊翊合所思神嘉虞申貳觴福滂洋邁延長沛施祐汾之阿揚金光橫泰河莽若云增揚波徧臚驩騰天歌【惇讀如屯】

五神

五神相包四鄰土地廣揚浮雲扢嘉壇椒蘭芳璧玉精垂華光益億年美始興交於神若有承廣宣延咸畢觴靈輿位偃蹇驤卉汨臚析奚遺淫淥澤然歸

朝隴首【一曰白麟歌漢書武帝紀曰元狩元年冬十月行幸雍獲白麟作】

朝隴首覽西垠靁電尞獲白麟爰五止顯黃徳圖匈虐燻鬻殛辟流離抑不詳賔百僚山河饗掩回轅鬗長馳騰雨師灑路陂流星隕感惟風籋歸云撫懷心【尞古燎字】象載瑜【一曰赤雁歌漢書禮樂志曰太始三年行幸東海獲赤鴈作】

象載瑜白集西食甘露飲榮泉赤鴈集六紛員殊翁雜五采文神所見施祉福登蓬萊結無極【西葉音先】

赤蛟

赤蛟綏黃華蓋露夜零晝晻濭百君禮六龍位勺椒漿靈已醉靈旣享錫吉祥芒芒極降嘉觴靈殷殷爛揚光延壽命永未央杳冥冥塞六合澤汪濊輯萬國靈禗禗象輿轙票然逝旗逶蛇禮樂成靈將歸托徳長無衰太一歌【史記樂書曰武帝得神馬渥窪水中次以爲太一之歌後伐大宛得千里馬馬名蒲梢次作以爲歌中尉汲黯進曰凡王者作樂上以承祖宗下以化兆民今陛下得馬詩以爲歌協於宗廟先帝百姓豈能知其音邪上黙然不說】

太一貢兮天馬下霑赤汗兮沫流赭騁容與兮跇萬里今安匹兮龍與友

蒲梢歌

天馬徠兮從西極經萬里兮歸有徳承靈威兮降外國涉流沙兮四夷服

靈芝歌【太平禦覽作班固郊祀靈芝歌】

古辭

因露寢兮產靈芝象三徳兮瑞應圖延壽命兮光此都配上帝兮象太微參日月兮揚光輝【瑞應一作應瑞】

古樂苑卷一

欽定四庫全書

古樂苑卷二

明梅鼎祚編

郊廟歌辭【郊祀晉宋

齊】

晉郊祀歌

【晉書樂志曰漢自東京大亂絕無金石之樂樂章亡缺不可復知及魏武平荊州獲漢雅樂郎河南杜防能識舊法以爲軍謀祭酒使創定雅樂時又冇散騎侍郎鄧靜尹商善訓雅樂歌師尹胡能歌宗廟郊祀之曲舞師馮肅服養曉知先代諸舞防悉總領之逺詳經籍近采故事考防古樂始設軒懸鐘磬而黃初中柴玉左延年之徒復以新聲被寵攺其聲韻及武帝受命之初百度艸創泰始二年詔郊祀明堂禮樂權用魏儀遵周室肇稱殷禮之義但攺樂章而已使傅爲之辭云宋書樂志曰晉氏泰始之初傅作晉郊廟歌詩三十二篇又建平王宏議宋及東晉太祝惟送神而不迎神或云廟以居神恆如在也不應有郊送之事傅有迎神送神歌辭明江左不迎非舊典也】

天地五郊夕牲歌

傅【下同五篇】

天命有晉穆穆明明我其夙夜只事上靈常於時假迄用有成於牡進夕其牲崇徳作樂神只是聽【有晉書作其】

迎送神歌

宣文蒸哉日靖四方永言保之夙夜匪康光天之命上帝是皇嘉樂殷靈祚景祥神只降假享福無疆

饗神歌

天祚有晉其命維新受終於魏奄有兆民燕及皇天懷柔百神不顯遺烈之徳之純享其牡式用肇禋神只來格福祿是臻【兆晉書作黎】

時邁其猶昊天子之祐享有晉兆民戴之畏天之威敬授民時丕顯丕承於猶繹思皇極斯建庶績咸煕庶幾夙夜惟晉之祺【民晉書作庶民晉書作人】

宣文惟後克配彼天撫寧四海保有康年於乎緝煕肆用靖民爰立典制爰修禮紀作民之極莫資匪始克昌厥後永言保之

前所作天地郊明堂夕牲歌傅【下同五篇】

皇矣有晉時邁其徳受終於天光濟萬國萬國旣光神定厥祥防於郊祀只事上皇只事上皇百祿是臻巍巍祖考克配彼天嘉牲匪歆徳馨惟饗受天之祚神和四暢【祿晉書作福祚晉書作祐神和四暢晉書作神化四方】

降神歌

於赫大晉膺天景祥二帝邁徳宣玆重光我皇受命奄有萬方郊祀配享禮樂孔章神只嘉饗祖考是皇克昌厥後保祚無疆

天郊饗神歌

整泰壇祀皇神精气感百靈賔薀朱火燎芳薪紫煙遊冠靑雲神之體靡象形曠無方幽以淸神之來光景照聽無聞視無兆神之至舉歆歆靈爽協動余心神之坐同歡娯澤云翔化風舒嘉樂奏文中聲八音諧神是聽咸潔齊並芬芳烹牲牷享玉觴神恱饗防禋祀祐大晉降繁祉胙京邑行四海保天年窮地紀【祀晉書作禮逰作起牲牷作牷牲胙作作行作廣】

地郊饗神歌【初學記載一首注後】

整泰坼竢皇只眾神感羣靈儀陰祀設吉禮施夜將極時未移只之體無形象潛泰幽洞忽荒只之出薆若有靈無逺天下母只之來遺光景昭若存終冥冥只之至舉欣欣舞象徳歌成文只之坐同歡豫澤雨施化云布樂八變聲教敷物咸亨只是娯齊旣潔侍者肅玉觴進咸穆穆享嘉豢歆徳馨胙有晉曁羣生溢九壤格天庭保萬壽延億齡

明堂饗神歌

經始明堂享祀匪懈於皇烈考光配上帝赫赫上帝旣髙旣崇聖考是配明徳顯融率土敬職萬方來祭常於時假保胙永世

宋郊祀歌

【宋書樂志曰文帝元嘉十八年九月有司奏二郊宜奏登歌二十二年南郊始設登歌詔禦史中丞顏延之造歌詩廟樂尙闕孝建二年九月有司奏前殿中曹郎荀萬秋議謂郊廟宜設備樂竟陵王誕等五十一人並同萬秋議丹陽尹顏竣以郊祀有樂未見明證建平王宏以萬秋謂郊宜有樂事有典據時眾議並同宏祠南郊迎神奏肆夏皇帝初登壇奏登歌初獻奏凱容宣烈之舞送神奏肆夏祠廟迎神奏肆夏皇帝入廟門奏永至皇帝詣東壁奏登歌初獻奏凱容宣烈之舞終獻奏永安送神奏肆夏詔可】

夕牲歌

顏延之【下同】

夤威寶命嚴恭帝祖表海炳岱系唐冑楚靈鑑濬文民屬叡武奄受敷錫宅中拓宇亙地稱皇罄天作主月竁來賔日際奉土開元首正禮交樂舉六典聫事九官列序有牲在滌有潔在俎以王衷以答神祜【表海炳岱一作炳海表岱】

迎送神歌

維聖饗帝維孝饗親皇乎備矣有事上春禮行宗祀敬達郊禋金枝中樹廣樂四陳陟配在京降徳在民奔精照夜髙燎煬晨陰明浮爍沈榮深淪告成大報受釐元神月禦按節星驅扶輪遙輿逺駕曜曜振振【饗郭本作養駕郭本作舉】

饗神歌

營泰畤定天衷思心睿謀筮從建表蕝設郊宮田燭置爟火通歷元旬律首吉飾紫壇坎列室中星兆六宗秩幹宇宴地區謐大孝昭祭禮供牲日展盛自躬具陳器備禮容形儛綴被歌鐘望帝閽聳神蹕靈之來辰光溢潔粢酌娯太一明輝夜華晳日祼旣始獻又終煙薌鬯報淸穹饗宋徳胙王功休命永福履充

明堂歌

【南齊書樂志曰明堂祠五帝漢郊祀歌皆四言宋孝武使謝莊造辭莊依五行數木用三火用七土用五金用九水用六按洪範五行一水二火三木四金五土月令木八火七土五金九水六蔡邕云東方木三土五故八南方火二土五故七西方金四土五故九北方水一土五故六又納音數一言上三言火五言水七言金九言木若依洪範木數用三則應水一火二金四也若依月令金九水六則應木八火七也當以洪範一二之數言不成文故有取捨而使兩義並違未詳以數立文爲何依據】

迎神歌【宋書樂志曰迎送神歌依漢郊祀三言四句一轉韻】

謝莊【下同】

地紐謐幹樞回華蓋動紫防開旌蔽日車若云駕六气乘絪緼曄帝京輝天邑聖祖降五靈集構瑤戺聳珠簾漢拂幌月棲檐舞綴暢鐘石融駐飛景郁行風懋粢盛潔牲牷百禮肅羣司防皇徳逺大孝昌貫九幽洞三光神之安解玉鑾景福至萬防歡【气郭本作龍】

登歌【舊四言詩】

雍臺辧朔澤宮練辰潔火夕照明水朝陳六瑚賁室八羽華庭昭事先聖懷濡上靈肆夏戒敬升歌發徳永固鴻基以綏萬國【辰郭本作服誤】

歌太祖文皇帝【依周頌體齊書樂志曰周頌我將祀文王言皆四其一句五一句七莊歌太祖亦無定句】

維天爲大維聖祖是則辰居萬防綴旒下國內靈八輔外光四瀛蒿宮仰蓋日館希旌復殿畱景重檐結風刮楹接緯達向承虹設業設簴在王庭肇禋祀克配乎靈我將我享維孟之春以孝以敬以立我烝民

歌靑帝【三言依木數】

參映夕駟照晨靈乘震司靑春鴈將向桐始蕤柔風舞暄光遲萌動達萬品新潤無際澤無垠

歌赤帝【七言依火數】

龍精初見大火中朱光北至圭景同帝在在離寔司衡水雨方降木槿榮庶物盛長殷殷阜恩覃四冥被九有

歌黃帝【五言依土數】

履艮宅中防司繩禦四方裁化徧寒燠布政周炎涼景麗條可結霜明冰可折凱風扇朱辰白雲流素節分至乘結晷啟閉集恆度帝運緝萬有皇靈澄國步【禦一作總結一作涇】

歌白帝【九言依金數】

百川如鏡天地爽且明云沖气舉徳盛在素精木葉初下洞庭始揚波夜光徹地翻霜照懸河庶類收成歲功行欲寧浹地奉渥罄宇承秋靈【秋一作帝】

歌黑帝【六言依水數】

歲月旣晏方馳靈乘坎徳司規云合晦鳥路白雲繁亙天涯雷在地時未光飾國典閉關梁四節徧萬物殿福九域祚八鄕晨晷促夕漏延太陰極微陽宣鵲將巢冰已鮮气濡水風動泉【鳥一作歸云一作雪】

送神歌【依漢郊祀送神亦三言卽赤蛟也】

蘊禮容余樂度靈方畱景欲暮開九重肅五達鳳參差龍已沫云旣動河旣梁萬里照四空香神之車歸淸都璇庭寂玉殿虛睿化凝孝風熾顧靈心結皇恩

齊南郊樂歌辭

【南齊書樂志曰武帝建元二年有司奏郊廟雅樂歌辭舊使學士博士撰搜簡采用請勑外凡義學者普令制立參議太廟登歌宜用司徒褚淵余悉用黃門郎謝超宗辭超宗所撰多刪顏延之謝莊辭以爲新曲備攺樂名永明二年太子步兵校尉伏曼容上表宜集英儒刪纂雅樂詔付外詳竟不行永明二年又詔王儉造太廟二室及郊配辭隋書樂志曰梁天監初北中郎司馬何佟之上言按周禮王出入則奏王夏屍出入則奏肆夏牲出入則奏昭夏今樂府之夏惟變王夏爲皇夏蓋緣秦漢巳來稱皇故也而齊氏仍宋儀注迎神奏昭夏皇帝出入奏永至牲出入更奏引牲之樂其爲舛謬莫斯之甚又曰陳文帝天嘉五年詔尙書左丞劉平儀曹郎張崔定南北郊及明堂儀注攺所用齊樂以韶爲名余詳志中】

肅咸樂【羣臣出入奏】

謝超宗【下同】

夤承寶命嚴恭帝緒奄受敷錫升中拓宇亙地稱皇罄天作主月域來賔日際奉土開元首正禮交樂舉六典聨事九官列序【顏延之夕牲歌刪定此下除四句皆顏辭】

引牲樂【牲出入奏】

皇乎敬矣恭事上靈昭教國祀肅肅明明有牲在滌有潔在俎以薦王衷以答神祜陟配在京降徳在民奔精望夜髙燎佇晨【顏延之夕牲歌合迎送神歌刪定】

嘉樂【薦豆呈毛血奏】

我恭我享惟孟之春以孝以敬立我烝民靑壇奄靄翠幙端凝嘉俎重薦兼籍再升設業設簴展容王庭肇禋配祀克對上霛【謝莊歌太祖辭增損右夕牲歌並重奏】

昭夏樂【迎神奏】

惟聖饗帝惟孝饗親禮行宗祀敬達郊禋金枝中樹廣樂四陳月禦案節星驅扶輪遙輿逺駕曜曜振振告成大報受釐元神【延之迎送神歌刪定】

永至樂【皇帝入壇東門奏】

紫壇望靈翠幙佇神率天奉防罄地來賔神貺並介泯只合祉恭昭鑑享肅光孝祀威藹四靈洞曜三光皇徳全被大禮流昌

登歌【皇帝升壇奏】

報惟事天祭實尊靈史正嘉兆神宅崇禎五畤昭鬯六宗彛序介丘望塵皇軒肅舉

文徳宣烈樂【皇帝初獻奏】

營泰畤定天衷思心緒謀筮從田燭置爟火通大孝昭國禮融【延之饗神歌刪定】

武帝宣烈樂【次奏】

功燭上宙徳耀中天風移九域禮飾八埏四靈晨炳五緯宵明膺歷締運道茂前聲

髙徳宣烈樂【太祖髙皇帝配饗奏此章永明二年造尙書令王儉辭】

王儉

饗帝嚴親則天光大舄奕前古榮鏡無外日月宣華卿云流靄五漢同休六幽咸泰

嘉胙樂【皇帝飲福酒奏】

謝超宗【下同】

鬯嘉禮承休錫盛徳符景緯昌華應帝防聖藹耀昌基融祉暉世歷聲正涵月軌書文騰日迹寶瑞昭神圖靈貺流瑞液我皇崇暉祚重芬冠往籍【騰一作同】

昭夏樂【送神奏】

薦饗洽禮樂該神娯展辰斾回洞雲路拂琁階紫雰靄靑霄開睠皇都顧玉臺畱昌徳結聖懷

昭逺樂【皇帝就燎位奏】

天以徳降帝以禮報牲尊俯陳柴幣仰燎事展司采敬達瑄薌煙防靑昊震颺紫塲陳馨示防肅志宗禋禮非物備福惟誠陳

休成樂【皇帝還便殿奏】

昭事上祀饗薦具陳回鑾轉翠拂景翔宸綴懸敷暢鐘石昭融羽炫深晷籥曀行風肆序輟度肅禮停文四金聳衛六馭齊輪

附

【江淹造三章正史及本集郭氏樂府並不載按齊永明初嘗詔淹造借田歌且齊郊祀有宣烈之樂梁樂無是詩紀云未詳所用今按辭中薦通蒼只殷崇配天之語爲南郊近是】

牲出入歌辭【並見初學記】

江淹【下同】

祝詳史具禮備樂薦有牲在陳有鼔在縣騰燭象星奔水類電郊燎夙戒駜彼乘駽以伺質明以伸神晏

薦豆呈毛血歌辭

時恭時祀有物有則伊我上聖實抱明徳犧象交陳郁樽四塞黍惟嘉谷酒惟黙薦通蒼只慶覃黎黑願靈之降祚家祐國

奏宣烈之樂歌辭

殷崇配天周尊明祀瑞合汾陰慶同泰畤靑幕云舒丹殿霞起二曜惟新五精告始於以饗之景福是履

北郊樂歌

【南齊書樂志曰按周頌昊天有成命郊祀天地也是則周漢以來祭天地皆同辭矣宋顏延之饗地神辭一篇余與南郊同齊北郊羣臣入奏肅咸牲入奏引牲薦豆呈毛血奏嘉薦皇帝入壇東門奏永至飲福酒奏嘉胙還便殿奏休成辭並與南郊同迎送神昭夏登歌異隋書樂志曰陳初武帝詔求宋齊故事太常卿周宏讓奏曰齊氏承宋咸用元徽舊式宗祀朝饗奏樂俱同惟北郊之禮頗有增益皇帝入壝門奏永至飲福酒奏嘉胙太尉亞獻奏凱容埋牲奏隸幽帝還便殿奏休成眾官並出奏肅成此乃元防所闕永明六年之所加也惟送神之樂宋孝建二年秋起居注云奏肆夏永明中攺奏昭夏帝遂依之】

昭夏樂【迎地神奏】

謝超宗【下同】

詔禮崇營敬饗畤靈正丹帷月肅紫墀展薦登華風縣凝鏘神惟戾止郁葆遙莊昭望歲芬環遊辰太穆哉尙禮橫光秉藹

登歌【皇帝升壇奏】

佇靈敬享禋肅彛文縣動聲儀薦潔牲芬陰只以貺昭祀式慶九服熙度六農祥正

地徳凱容歌【初獻】

繕方丘端國陰掩珪晷仰靈心詔源委徧丘林禮獻物樂薦音【顏延之辭刪定】

昭徳凱容樂【皇帝次奏】

慶圖濬邈蘊祥祕瑤俔天炳月嬪光紫霄邦化靈懋閫則風調儷徳方儀徽載以昭

昭夏樂【送神奏】

薦神升享序楙淹玉俎停金奏寶斾轉旒駕旋溢素景郁紫躔靈心顧畱宸睠洽外瀛瑞中縣

隸幽樂【瘞埋奏】

後皇嘉慶定只畤承帝休圗只敷靈祉篚冪周序軒朱凝會牲幣芬壇精明佇蓋調川瑞昌警嶽祥泰

明堂樂歌

【南齊書樂志曰武帝建元初詔黃門郎謝超宗造明堂夕牲等歌並采用莊辭並建元永明中奏其凱容宣烈樂嘉胙樂太廟同用】

肅咸樂【賔出入奏二首】

謝超宗【下同】

彛承孝典恭事嚴聖浹天奉賮罄壤齊慶司儀具序羽容夙章芬枝揚烈黼構周張助寶奠軒酎珍充庭璆縣凝防琄朱佇聲先期選禮肅若有承祗對靈祉皇慶昭膺

尊事威儀輝容昭序迅恭明神潔盛牲俎肅肅嚴宮藹藹崇基皇靈降止百祗具司戒成望夜端烈承朝依微昭旦物色輕宵【並宋殷淡章聖廟肅咸樂末除四句南齊書未注明】

引牲樂【牲出入】

惟誠潔饗惟孝尊靈敬芳黍稷敬滌犧牲騂繭在豢載溢載丰以承宗祀以肅皇衷蕭芳四舉華火周傳神鑑孔昭嘉足參牷【宋殷淡章聖廟引神樂】

嘉薦樂【薦豆呈毛血奏二首】

肇禋戒祀禮容咸舉六典飾文九司炤序牲柔旣昭犧剛旣陳恭滌惟淸敬事惟神加籩再禦兼俎重薦節動軒越聲流金縣

奕奕閟幄亹亹嚴闈潔誠夕鑑端服晨暉聖靈戾止翊我皇則上綏四防下洋萬國永言孝饗孝饗有容儐僚贊列肅肅雍雍【並宋殷淡章聖廟嘉薦樂】

昭夏樂【迎神奏】

地紐謐幹樞回華蓋動紫微開旌蔽日車若云駕六龍乘煙熅帝景燿天邑聖祖降五雲集懋粢盛潔牲牷百禮肅羣司防皇徳逺大孝昌貫九幽洞三光神之安解玉鑾景福至萬防歡【刪謝莊辭】

登歌【皇帝升明堂奏】

雍臺辧朔澤宮選辰潔火夕炤明水朝陳六瑚賁室八羽華庭昭事先聖懷濡上靈肆夏式敬升歌發徳永固洪基以綏萬國【並謝莊辭】

凱容宣烈樂【初獻奏】

釃醴具登嘉俎咸薦饗洽誠陳禮周樂徧祝辭罷祼序容輟縣蹕動端庭鑾回嚴殿神儀駐景華漢亭虛八靈案衞三隻解途翠蓋耀澄罼帟凝晨玉鑣息節金輅懷音式誠達孝底心肅感追慿皇鑑思承淵範神錫懋祉四緯昭明仰福帝徽俯齊庶生【殷淡辭式一作戒】

靑帝歌

參映夕駟昭晨靈乘震司靑春雁將向桐始蕤和風舞暄光遲萌動達萬品親潤無際澤無垠【謝莊辭攺柔爲和】

赤帝歌

龍精初見大火中朱光北至圭景同帝在在離寔司衡雨水方降木槿榮庶物盛長咸殷阜恩澤四溟被九有【謝莊辭攺恩厚四句】

黃帝歌

履艮宅中宇司繩總四方裁化徧寒燠布政司炎涼至分乘經晷閉集恆度帝暉緝萬有皇靈澄國步【謝莊辭刪中四句】

白帝歌

百川若鏡天地爽且明云沖气舉盛徳在素精庶類收成歲功行欲寧浹地奉渥罄宇承帝靈【謝莊辭刪中四句】

黑帝歌

歲旣暮日方馳靈乘坎徳司規云合晦鳥蹊白雪繁亙天涯晨晷促夕漏延太陰極防陽宣【刪謝莊辭】

嘉胙樂【還東壁受福酒奏大席同用】

禮薦洽福胙昌聖皇膺嘉祐帝業凝休祥居極乘景運宅徳瑞中王澄明臨四奧精華延八鄕洞海同聲憓澈宇麗幹光靈慶纒世祉鴻烈永無疆

昭夏樂【送神奏】

蘊禮容余樂度靈方畱景欲暮開九重肅五達鳳參差龍巳沫云旣動河旣梁萬里照四空香神之車歸靑都琁庭寂玉殿虛鴻化凝孝風熾顧靈心結皇思鴻慶遐鬯嘉薦令芳翊帝明徳永祚深光【謝莊辭末增四句】

雩祭樂歌

【南齊書樂志曰建武二年雩祭明堂謝朓造辭一依謝莊惟世祖四言】

迎神歌【依漢郊祀歌三言宋明堂迎神八解】

謝朓【下同】

淸明暢禮樂新候龍景練貞辰【一解】陽律亢陰晷伏耕下土薦穜稑【二解】宸儀警王度幹嗟云漢望昊天【三解】張盛樂奏云儛集五精延帝祖【四解】雩有諷禜有秩膋鬯芬圭瓚毖【五解】靈之來帝閽開車煜燿吹徘徊【六解】停龍轙徧觀此凍雨飛祥雲靡【七解】壇可臨奠可歆對甿祉鑑皇心【八解】

歌世祖武皇帝【依廟歌四言以下一各分解】

濬哲維祖長髮其武帝出自震重光禦防七徳攸宣九疇咸敍靜難荊衡凝威蠡浦昧旦丕承夕惕刑政化壹車書徳馨粢盛昭星夜景非云曉慶衢室成陰璧水如鏡禮充玉帛樂被匏弦於鑠在詠陟配於天自宮䢐兆靡愛牲牷我將我享永祚無疆【衡一作舒匏一作管】

歌靑帝【木生數三】

營翼日鳥殷宵凝冰泮蟄昭景陽陽風習習女夷歌東皇集奠春酒秉靑圭命田祖渥羣黎

歌赤帝【火成數七】

惟此夏徳徳恢臺兩龍在禦炎精來火星方中南訛秩靡艸云黃含桃實族云蓊郁溫風扇興雨祁祁黍苗徧

歌黃帝【土成數五】

稟火自髙明毓金挺剛克涼燠資成化羣芳載厚徳陽季勾萌達炎䢐溽暑融商暮百工止歲極淩陰衝泉流疏巳淸原隰甸已平咸言祚惟億惇民保髙京

歌白帝【金成數九】

帝說於兌執矩固司藏百川收潦精景應䢐商嘉樹離披楡關命賔鳥夜月如霜秋風方嫋嫋商陰肅殺萬寶咸巳遒勞哉望歲塲功兾可收【䢐商集作金方秋作金】

歌黑帝【水成數六】

白日短夜深招揺轉移太陰霜鐘鳴冥陵起星回天月窮紀聽嚴風來不息望云黝無色曾冰冽積羽幽飛雪至天山側關梁閉方不巡合國吹饗蠟賔統微陽究終始百禮洽萬祚臻

送神歌【三言】

敬如在禮將周神之駕不少畱躡龍鑣轉金蓋紛上馳云之外警七曜詔八神排閶闔渡天津有渰興膚寸積雨冥冥又終夕俾棲糧維萬箱皇情暢景命昌

籍田樂歌

【南齊書樂志曰漢章帝元和元年武司馬班固奏用商頌載芟祠先農晉傅作祀先農先蠶夕牲歌詩一篇八句迎送神一篇饗社稷先農先聖先蠶歌詩三篇前一篇十二句中一篇十六句後一篇十二句辭皆敍田農事胡道安先農饗神詩一篇並八句樂府相傳舊歌三章永明四年籍田詔驍騎將軍江淹造籍田歌淹制二章不依胡傳世祖口勑付太樂歌之】

祀先農迎送神升歌

江淹【下同】

羽鑾從動金駕時遊教騰義鏡樂綴禮修率先丹耦躬遵綠疇靈之聖之歲殷澤柔

饗神歌

瓊斚旣飾繡簋以陳方燮嘉種永毓宵民

古樂苑卷二

欽定四庫全書

古樂苑卷三

明梅鼎祚編

郊廟歌辭【郊祀梁北齊北周隋】

梁雅樂歌

【隋書樂志曰梁初郊禋宗廟及三朝之樂並用宋齊元徽永明儀注惟攺嘉祚爲永祚又去永至之樂何佟之周捨議按周禮王出入奏王夏大祭祀與朝會同而漢制皇帝在廟奏永至朝會別奏皇夏二樂有異於禮爲乖乃除永至還用皇夏及武帝定國樂並以雅爲稱取詩序云言天下之事形四方之風謂之雅雅止乎十二則天數也乃至階步之樂增撤食之雅焉其辭並沈約所制普通中薦蔬之後攺諸雅歌勑蕭子云制辭旣無牲牢遂省滌雅牷雅雲南史曰梁初郊廟未革牲牷樂辭皆沈約撰至是承用子云啟宜攺之勑答曰此是主者守株宜急攺也仍使子云撰定勅曰郊廟歌辭應須典誥大語不得雜用子史文章淺言而沈約所撰亦多舛謬子云作成勑並施用隋書樂志曰梁天監初時議又以爲周禮云若樂六變天神皆降神居上去還怳忽降則自至迎則無所可攺迎爲降而送依前式又周禮云若樂八變則地祗皆出可得而禮地宜依舊爲迎神從之】

皇雅【三曲五言皇帝出入奏隋書樂志曰宋孝建起居注奏永至至是攺爲皇雅取詩皇

矣上帝臨下有赫也二郊太廟同用】

沈約【下同十一首】

帝徳實廣運車書靡不賓執瑁朝羣後垂旒禦百神八荒重譯至萬國婉來親

華蓋拂紫微勾陳繞太一容裔被緹組參差羅罕畢星回昭以爛天行徐且謐

淸蹕朝萬防端冕臨正陽靑絇黃金繶衮衣文繡裳旣散華虫采復流日月光

滌雅【一曲四言牲出入宋元徽儀注奏引牲至是攺爲滌雅取禮記帝牛必在滌三月也二郊明堂太廟同用】

將修盛禮其儀孔熾有腯斯牲國門是置不黎不痼靡諐靡忌呈肌獻體永言昭事俯休皇徳仰綏靈志百福具膺嘉祥允洎駿奔伊在慶覃遐嗣

牷雅【一曲四言薦毛血宋元徽三年儀注奏嘉薦至是攺爲牷雅取春秋左氏傳牲牷肥腯也二郊明堂太廟同用】

反本興敬復古昭誠禮容宿設祀事孔明華俎待獻崇碑麗牲充哉繭握肅矣簪纓其膋旣啟我豆旣盈庖丁遊刃葛盧驗聲多祉攸集景福來並

諴雅【一曲三言南郊降神用宋元徽儀注奏昭夏至是攺爲諴雅取尙書至諴感神也】

懷忽慌瞻浩蕩盡誠潔致防想出杳冥降無象皇情肅具僚仰人禮盛神途敞僾明靈申敬享感蒼極洞象

諴雅【一曲三言北郊迎神用】

地徳溥昆丘峻揚羽翟鼔應出尊只展誠信招海瀆羅嶽鎭惟福祉咸昭晉

諴雅【一曲四言南北郊明堂太廟送神同用】

我有明徳馨非稷黍牲玉孔備嘉薦惟旅金懸宿設和樂具舉禮達幽明敬行尊俎鼔鐘云送遐福是與獻雅【一曲四言皇帝飲福酒宋元徽儀注奏嘉祚梁初攺爲永祚至是攺爲獻雅取禮記祭統屍飲五洗玉爵獻卿今之福酒亦古獻之義也二郊明堂同用】

神宮肅肅天儀穆穆禮獻旣同膺玆釐福我有馨明無愧史祝

禋雅【一曲四言就燎位用宋元徽儀注奏昭逺就埋位齊永明儀注奏隸幽至是燎埋俱奏禋雅取周禮大宗伯以禋祀祀昊天上帝也】

紫宮昭煥太一微降臨下土尊髙上天載陳珪幣式備牲牷云箛淸引栒簴髙懸俯昭象物仰致髙煙肅彼靈祉咸達皇防

禋雅【一曲四言就埋用】

盛樂斯舉協徵調宮靈饗慶洽祉積化融八變有序三獻已終坎牲瘞玉酬徳報功振垂成呂投壤生風道無虛致事由感通於皇盛烈比祚華嵩

二郊登歌

【隋書樂志曰大戴云淸廟之歌懸一磬而尙搏拊在漢之世獨有登歌近代巳來始用絲竹舊三朝設樂皆有登歌梁武以爲登歌者頌祖宗功業非元日所奏於是去之後以其說非通復用於嘉慶梁二郊宗廟皇帝初獻及明堂徧歌五帝徳並奏登歌又曰南郊舞奏黃鐘取陽始化也北郊舞奏林鐘取陰始化也明堂宗廟所尙者惟蕤賔是爲敬之名復有陰主之義故同奏焉其南北郊明堂宗廟之禮加有登歌】

南郊登歌【二曲三言皇帝初獻奏】

沈約

暾旣明禮告成惟聖祖主上靈爵巳獻罍又盈息羽籥展歌聲僾如在結皇情

禮容盛尊俎列酒陳陶匏設獻淸防致防潔工旣升樂巳闋降蒼昊垂芳烈

北郊登歌【二曲四言皇帝初獻奏】

沈約

方壇旣埳地只已出盛典弗諐羣望咸秩乃升乃獻敬成禮卒靈降無兆神饗載謐允矣嘉祚其升如日至哉坤元實惟厚載躬玆奠饗誠交顯晦或升或降揺珠動佩徳表成物慶流皇代神嘏不諐祺福是賚【成物郭作萬物】

明堂登歌【五曲四言】

【隋書樂志曰梁天監初明堂設樂大略與南郊不殊惟壇堂異名而無就燎之位明堂則徧歌五帝其餘同於郊式焉】

歌靑帝

沈約【下同】

帝居在震龍徳司春開元布澤含和尙仁羣居旣散歲云陽止飭農分地民粒惟始雕梁繡栱丹楹玉墀靈威以降百福來綏【民隋書作人】

歌赤帝

炎光在離火爲威徳執禮昭訓持衡受則靡艸旣凋溫風以至嘉薦惟旅時羞孔備齊緹在堂笙鏞在下匪惟七百無絕終始

歌黃帝

郁彼中壇含靈闡化回環气象輪無輟駕布徳焉在四序將收音宮數五飯稷驂駵宅屏居中旁臨外宇升爲帝尊降爲神主

歌白帝

神在秋方帝居西皓允玆金徳裁成萬寶鴻來雀化參見火斜幕無鳥菊有黃華載列笙磬式陳彛俎靈罔常懷惟徳是與

歌黑帝

徳盛乎水冥紀節陰降陽騰气凝象閟司智坎駕鐵衣祁寒拆地晷度回天悠悠四海駿奔奉職祚我無疆永隆民極【閟隋書作閉民隋書作人】

北齊大禘圜丘歌

【隋書樂志曰齊武成時始定四郊宗廟三朝之樂大禘圜丘及北郊並同祀感帝用圜丘樂】

肆夏樂【夕牲羣臣入門奏】

陸卬等奉詔撰

肇應靈序奄字黎民乃朝萬國爰徴百神祗展方望幽顯咸臻禮崇聲協防列珪陳翼差鱗次端笏垂紳來趨動色式贊天人【民隋書作人笏郭作拱】

髙明樂【迎神奏登歌辭同】

惟神鑑矣皇靈肅止圓璧展事成文卽始士備八能樂合六變風湊伊雅光華襲薦宸衞騰景靈駕霏煙嚴壇生白綺席凝

昭夏樂【牲出入並奏】

剛柔設位惟皇配之言肅其禮念暢在玆飭牲舉獸載歌且舞旣設伊腯致精靈府物色惟典齋沐加恭宗族咸曁罔不率從

昭夏樂【薦毛血奏】

展禮上月肅事應時繭栗爲用交暢有期弓矢斯發瓫簝將事圓神致祀率由先志和以鑾刀臭以血膋至哉敬矣厥義孔髙【羣臣出進熟羣臣入並奏肆夏辭同初入】

皇夏樂【初入進熟皇帝入門奏】

帝敬昭宣皇誠肅致玉帛齊軌屏攝咸次三垓上列四陛防升龍陳萬騎鳳動千乘神儀天藹晬容離曜金根停軫奉光先導

皇夏樂【皇帝升丘奏壇上登歌辭同】

紫壇云曖紺幄霞褰我其陟止載致其防百靈竦聽萬國咸仰人神咫尺應肸蠁

髙明樂【皇帝初獻奏】

上下眷防午從爵以質獻以恭咸斯暢樂惟雍孝敬闡臨萬邦

髙明樂【皇帝奠爵訖奏髙明樂覆幬之舞辭】

自天子之防昌神道丘陵肅事克光天保九關洞開百靈環列八尊呈備五聲投節

武徳樂【皇帝獻太祖配饗神座奏武徳之樂昭烈之舞辭】

配神登聖主極尊靈敬宣昭燭咸達窅冥禮化定樂贊功成穰穰介福下被羣生【皇帝小退當昊天上帝靈座前奏皇夏】

皇夏樂【皇帝飲福酒奏】

皇心緬且感吉蠲奉至誠赫哉光盛徳幹巛詔百靈報福歸昌運承祐播休明風雲馳九域龍蛟躍四溟浮幕呈光气儷象燭華精濩武方知恥韶夏僅同聲【皇帝詣東陛還便座又奏皇夏辭同初入】

髙明樂【送神降丘南陛奏】

獻享畢懸佾周神之駕將上游超斗極絕河流懷萬國寧九州欣帝道心顧畱帀上下荷皇休【皇帝之望燎位奏皇夏辭同上】

昭夏樂【紫壇旣燎奏】

黃覆載元首照臨合徳致禮有契其心敬申事闋潔誠云報玉帛載升棫朴斯燎寥廓幽曖播以馨香皇靈惟監降福無疆【皇帝自望燎位還本位奏皇夏辭同上云一作共】

皇夏樂【皇帝還便殿奏】

天大親嚴匪敬伊孝永言肆饗宸明增耀陽丘旣暢大典逾光乃安斯息欽若舊章天回地旋鳴鑾引警且萬且億皇歷惟永【羣臣出奏肆夏辭同上】

北郊樂歌【八首】

【隋書樂志曰齊北郊迎神奏髙明樂登歌辭同薦毛血奏昭夏進熟皇帝入門及升丘並奏皇夏奠爵訖奏髙明樂覆幬舞送神降丘南陛奏髙明樂旣瘞奏昭夏還便殿奏皇夏餘並同南郊按隋書南北樂合載其文異者卽注句下今從郭本分列】

髙明樂

惟祗監矣皇靈肅止方琮展事卽陰成理士備八能樂合八變風湊伊雅光華襲薦象衞騰景靈駕霏煙嚴壇生白綺席凝

昭夏樂

展禮上月肅事應時繭栗爲用交暢有期弓矢斯發瓫簝將事方祗致祀率由先志和以鑾刀臭以血膋至哉敬矣厥義孔髙

皇夏樂

帝敬昭宣皇誠肅致玉帛齊軌屏攝咸次重垓上列分陛防升龍陳萬騎鳳動千乘神儀天藹晬容離曜金根停軫奉光先導

皇夏樂

層壇云曖嚴幄霞褰我其陟止載致其防百靈竦聽萬國咸仰人神咫尺應肸蠁

髙明樂

自天子之防昌神道方澤只事克光天保九關洞開百靈環列八尊呈備五聲投節

髙明樂

獻享畢懸佾周神之駕將下逰超荒極憩昆丘懷萬國寧九州欣帝道心顧畱帀上下荷皇休

昭夏樂

黃覆載元首照臨合徳致禮有契其心敬申事闋潔誠云報牲玉載陳棫朴斯燎寥廓幽曖播以馨香皇靈惟鑑降福無疆

皇夏樂

天大親嚴匪敬伊孝永言肆饗宸明增耀陰澤云暢大典逾光乃安斯息欽若舊章天回地旋鳴鑾引警且萬且億皇歷惟永

五郊樂歌

【隋書樂志曰齊五郊迎气降神並奏髙明樂又禮五方上帝並奏髙明之樂爲覆幬之舞按此五歌亦如宋謝莊用五行數】

靑帝髙明樂【三言

以下詩彚作祖珽撰】

歲云獻谷風歸斗東指雁北飛電鞭激雷車遽虹旌靡靑龍馭和气洽具物滋翻降止應帝期

赤帝髙明樂【七言】

婺女司旦中呂宣朱精禦節離景延根荄俊茂溫風發柘火風水應炎月執衡長物徳孔昭赤旂霞曳防今朝【霞郭本作電】

黃帝髙明樂【五言】

居中帀五運乘衡畢四時含養滋羣物協徳固皇基嘽緩契王風持載符君徳良辰動靈駕承祀昌邦國

白帝髙明樂【九言】

風涼露降馳景颺寒精山川揺落平秩在西成蓋藏成積烝民被嘉祉從享來儀鴻休溢千祀【民隋書作人】

黑帝髙明樂【六言】

虹藏雉化告寒冰壯地坼年殫日次月紀方極九州萬邦獻力葉光是紀歲窮微陽潛兆方融天子赫赫明聖享神降福惟敬

祠五帝於明堂樂歌辭

肆夏樂【先一日夕牲羣臣入門奏羣臣出奏進熟羣臣入並奏肆夏辭同

以下詩彚作祖珽撰】

國陽崇祀嚴恭有聞荒華胥曁樂我太君冕瑞有列禽帛恭敍羣後師師威儀容與執禮辧物司樂考章率由靡墜休有烈光【恭敍一作載敍】

髙明樂【太祝令迎神奏髙明樂覆幬舞辭】

祖徳光國圖昌祗上帝禮四方辟紫宮動華闕龍虎奮風雲發飛朱雀從武攜日月帶雷雨耀宇內溢區中眷帝道感皇風帝道康皇風扇粢盛列椒醑薦神且寧防五精歸福祿幸閭亭【虎隋書作獸】

武徳樂【太祖配饗奏武徳樂昭烈舞辭五方天帝奏髙明之樂覆幬之舞辭同迎气】

於惟我祖自天之命道被歸仁時屯啟聖運鐘千祀授手萬姓夷凶掩虐匡頽翼正載經載營庶士咸寧九功以洽七徳兼盈丹書入告玉來呈露甘泉白雲郁河淸聲教咸往舟車畢防仁加有形化浹無外嚴親惟重陟配惟大旣祐斯歌率土攸賴

昭夏樂【牲出八奏】

孝享不匱精潔臨年滌牢委溢形色博牷於以用之言承歆祀肅肅威儀敢不敬止載飭載省惟牛惟羊明神有察保玆萬方

昭夏樂【薦毛血奏】

我將宗祀夤獻厥誠鞠躬如在側聽無聲薦色斯純呈气斯臭有滌有濯惟神其祐五方來格一人多祉明徳惟馨於穆不已

皇夏樂【進熟皇帝入門奏皇帝升壇奏皇夏辭同】

象幹上構儀坤下基集靈崇祖永言孝思室陳簋豆庭羅懸佾夙夜畏威保玆貞吉舞貴其夜歌重其升降斯百祿惟饗惟應

髙明樂【皇帝初獻奏髙明樂覆幬舞辭】

度幾筵辟牖戶禮上帝感皇祖酌惟潔滌以淸薦心欵達神明

髙明樂【皇帝祼獻奏髙明樂覆幬舞辭】

帝精來降應我明徳禮殫義展流祉邦國旣受多祉實資孝敬祀致其誠荷天休命

皇夏樂【皇帝飲福酒奏】

恭祀洽盛禮宣英猷爛層景廣澤同深泉上靈鐘百福羣神歸萬年月軌咸梯岫日域盡浮川瑞鳥飛扈潛鱗躍翠漣皇家膺寶歷兩地復參天

髙明樂【太祝送神奏髙明樂覆幬舞辭】

靑陽奏發朱明歌西皓唱冥大禮罄廣樂成神心懌將逺徵飾龍駕矯鳳旍指閶闔憩層城出溫谷邁炎庭跨西汜過北溟忽萬億耀光精比電騖與雷行嗟皇道懷萬靈固王業震天聲

皇夏樂【皇帝還便殿奏】

文物備矣聲明有章登薦惟肅禮邈前王鬯齊云終折旋告罄穆穆旒冕蘊誠畢敬屯衞按部鑾蹕回途暫畱紫殿將及淸都

周祀圓丘歌

【隋書樂志曰周太祖迎魏武入關樂聲皆闕恭帝元年平荊州大獲梁氏樂器以屬有司及閔帝受禪居位日淺明帝踐阼𨿽革魏氏之樂而未臻雅正天和元年武帝初造山云舞以備六代南北郊雩壇太廟禘祫俱用六舞建徳二年十月甲辰六代樂成奏於崇信殿於是正定雅音爲郊廟樂創造鐘律頗得其宜宣帝嗣位郊廟皆循用之無所攺作】

昭夏【降神奏】

庾信【下同】

重陽禋祀大報天丙午封壇肅且圜孤竹之管云和神光未下風肅然王城七里通天臺紫微斜照影徘徊連珠合璧重光來天防暫轉鉤陳開【丙隋書作景未郭本作來】

皇夏【皇帝將入門奏】

旌回外壝蹕靜郊門千乘按轡萬騎云屯借茅無咎掃地惟尊揖讓展禮衡璜節步星漢就列風雲相顧取法於天降其永祚

昭夏【俎入奏】

日至大禮丰犠上辰牲牢修牧繭栗毛純俎豆斯立陶匏以陳大報反命居陽兆日六變鼓鐘三和琴瑟俎奇豆偶惟誠惟質

昭夏【奠玉帛奏】

國玉巳奠蒼幣斯陳瑞形成像璧气含春禮從天數智總圓神爲祈爲祀至敬咸遵

皇夏【皇帝升壇奏】

七星是仰八陛有慿就陽之位如日之升思防肅肅施敬繩繩祝史陳信象斯格惟類之典惟靈之澤幽顯對揚人神咫尺【星郭本作裏施郭本作致】

雲門舞【皇帝初獻奏】

獻以誠郁以淸山罍舉沈齊傾惟尙饗洽皇情降景福通神明

雲門舞【皇帝初獻配帝奏】

長丘逺歷大電遙源弓藏髙隴鼎沒寒門人生於祖物生於天尊神配徳迄用康年【尊郭本作奠】

登歌【皇帝初獻及獻配帝畢奏】

歲之祥國之陽蒼靈敬翠雲長象爲飾龍爲章乘長日壞蟄戶列云漢迎風雨六呂歌雲門舞省滌濯奠牲牷郁金酒鳳凰尊回天睠顧中原【列一作烈】

皇夏【皇帝飲福酒奏】

國命在禮君命在天陳誠惟肅飲福惟防洽斯百禮福以千年鉤陳掩映天駟徘徊雕禾飭斚翠羽承罍受斯茂祉從天之來

雍樂【撤奠奏】

禮將畢樂將闌回日轡動天關翠鳳揺和鑾響五雲飛三步上風爲馭雷爲車無轍迹有煙霞暢皇情休靈命雨畱甘云餘慶

皇夏【帝就望燎位奏】

六典聯事九司咸則率由舊章於焉允塞掌禮移次燔柴在焉煙升玉帛气斂牲牷休气馨香膋芳昭晰翼翼防心明明上徹

皇夏【帝還便座奏】

玉帛禮畢人神事分嚴承乃睠瞻仰回云輦路千門王城九軌式道移候司方回指得一惟淸於萬斯寧受玆景命於天告成

祀方澤歌

昭夏【降神奏】

庾信【下同】

報功陰澤展禮郊平琮鎭瑞方鼎升庖調歌絲竹縮酒江茅聲舒鐘鼔器質陶匏列燿秀華凝芳都荔川澤茂祉丘陵容衞云飾山罍蘭浮泛齊日至之禮歆玆大祭

昭夏【奠玉帛奏】

曰若厚載欽明方澤敢以敬恭陳之玉帛徳包含養功藏靈迹斯箱旣千子孫則百

登歌【初獻奏舞辭同圜丘】

質明孝敬求陰順陽壇有四陛琮爲八方牲牷蕩滌蕭合馨香和鑾戾止振鷺來翔威儀簡簡鐘鼓喤喤聲和孤竹韻入空桑封中雲气坎上神光下元之主功深蓋藏【爲郭本作分】

皇夏【望坎位奏】

司筵撤席掌禮移次回顧封壇恭臨坎位瘞玉埋俎藏芬斂气是曰就幽成斯地意【斯郭本作此】

祀五帝歌

皇夏【奠玉帛奏】

庾信【下同】

嘉玉惟芳嘉幣惟量成形依禮稟色隨方神班有次歲禮惟常威儀抑抑率由舊章【依郭作惟有郭作其】

皇夏【初獻奏】

惟令之月惟嘉之辰司壇宿設掌史誠陳敢用明禮言功上神鉤陳旦辟閶闔朝分旒垂象冕樂奏山云將回霆防暫轉天文五運周環四時代序鱗次玉帛循回樽俎神其降之介福斯許【掌郭作長】

靑帝雲門舞【皇帝初獻奏下並同】

甲在日鳥中星禮東後奠蒼靈樹春旗命靑史候雁還東風起歌木徳舞震宮泗濵石龍門桐孟之月陽之天億斯慶兆斯年

配帝舞

帝出於震蒼徳於神其明在日其位居春勞以定國功以施人言從配祀近取諸身

赤帝雲門舞

招揺指午對南宮日月相防實沈中離光布政動溫風純陽之月樂炎精赤雀丹書飛送迎朱弦絳鼔罄防誠萬物含養各長生

配帝舞

以炎爲政以火爲官位司南陸享配離壇三和實俎百味浮蘭神其茂豫天步艱難

黃帝雲門舞

三光儀表正四气風雲同戊巳行初歷黃鐘始變宮平琮禮內鎭陰管奏司中齊壇芝曄曄淸野桂馮馮夕牢芬六鼎安歌韻八風神光乃超忽嘉气恆蔥蔥

配帝舞

四時咸一徳五气或同論猶吹鳳凰管尙對梧桐園器圜居土厚位總配神尊始知今奏樂還用我雲門

白帝雲門舞

肅靈兌景承配秋壇云髙火落露白蟬寒帝律登年金精行令瑞獸霜輝祥禽雪映司藏肅殺萬寶咸宜厥田上上收功在斯【輝郭作耀】

配帝舞

金行秋令白帝朱宣司正五雉歌庸九川執文之徳對越彼天介以福祉君子萬年

黑帝雲門舞

北辰爲政壇北陸之祀員官宿設璜浴蘭坎徳陰風禦寒次律將回窮紀微陽欲動細泉管猶調於陰竹聲未入於春弦待歸余於送歷方履慶於斯年

配帝舞

地始坼虹始藏服玉居堂沐蕙气浴蘭湯匏器潔水泉香陟配彼福無疆君欣欣此樂康

隋圜丘歌

【隋書樂志曰文帝開皇中詔祕書監牛祕書丞姚察虞部侍郎許善心兼內史舍人虞世基東宮學士劉臻等詳定雅樂十四年三月樂定等奏曰伏奉明詔詳定雅樂博訪知音防求儒彥研校是非定其去就取爲一代正樂具在本司於是並撰歌辭三十首詔並令施用見行者皆停之其人間音樂流僻日久棄其舊體者並加禁約務存其本牛傳曰開皇九年奉詔攺定雅樂又作樂府歌辭撰定圜丘五帝凱樂仁壽元年詔牛栁顧言許善心虞世基蔡徴等更詳故實創制雅樂歌辭其辭圜丘皇帝入至版位定奏昭夏之樂以降天神升壇奏皇夏之樂受玉帛登歌奏昭夏之樂皇帝降南陛詣壘洗洗爵訖升壇並奏皇夏初升壇俎入奏昭夏之樂皇帝初獻奏諴夏之樂皇帝旣獻作文舞之舞皇帝飲福酒作需夏之樂皇帝反爵於坫還本位奏皇夏之樂武舞出作肆夏之樂送神作昭夏之樂就燎位還大次並奏皇夏】昭夏【降神奏】

肅祭典協良辰具嘉薦俟皇臻禮方成樂已變感靈心回天睠辟華闕下乾宮乘精气禦祥風望爟火通田燭膺介圭受瑄玉神之臨慶陰陰煙衢洞宸路深善旣福徳斯輔流鴻祚徧區宇

皇夏【皇帝升壇奏】

於穆我君昭明有融道濟區域功格穹百神警衞萬國承風仁深徳厚信洽義丰明發思政勤憂在躬鴻基惟永福祚長隆【君一作後】

登歌

徳深禮大道髙饗穆就陽斯恭陟配惟肅血膋升气冕裘標服誠感淸信陳史祝祗承靈貺載膺多福

諴夏【皇帝初獻奏】

肇禋崇祀大報尊靈因髙盡敬埽地推誠六宗隨兆五緯陪營云和發韻孤竹揚淸我粢旣潔我酌惟明五神是鑑百祿來成【大報一作式奉盡郭作就淸一作聲】

文舞【皇帝旣獻奏】

皇矣上帝受命自天睿圖作極文教遐宣四方監觀萬國陶甄有苗斯格無得稱焉天地之經和樂具舉休徵咸萃要荒式序正位履端秋霜春雨

需夏【皇帝飲福酒奏】

禮以恭事薦以饗時載淸酒僃潔薌萁回旒分爵思媚軒墀惠均撤俎祥降受釐十倫以具百福斯滋克昌厥徳永祚鴻基

武舞

禦歷膺期乘幹表則成功戡亂順時經國兵暢五材武七徳憬彼遐裔化行充塞三道僃舉二儀交泰情發自中義均莫大祀敬恭肅鐘鼓繁防萬國斯歡兆民斯賴享玆介福康哉元首惠我無疆天長地久【民隋書作人】

昭夏【送神奏】

享序洽祀禮施神之駕嚴將馳奔精驅長離耀牲煙達潔誠照騰日馭鼔電鞭辭下土升上瞻寥廓杳無際澹羣心畱余惠

五郊歌

【隋書樂志曰五郊歌辭靑郊奏音赤郊奏徵音黃郊奏宮音白郊奏商音黑郊奏羽音迎送神登歌與圓丘同】

靑帝歌音

震宮初動木徳惟仁龍精戒旦鳥歷司春陽光煦物溫風先導巗處載驚膏田已冒犧牲丰潔金石和聲懷柔備禮明徳惟馨

赤帝歌徵音

長嬴開序炎上爲徳執禮司萌持衡禦國重離得位芒種在時含櫻薦實木槿垂蕤慶賞旣行髙明可處順時立祭事昭福舉

黃帝歌宮音

爰稼作土順位稱坤孕金成徳履艮爲尊黃本內色宮實聲始萬物資生四時咸紀靈壇汛埽盛樂髙張威儀孔僃福履無疆

白帝歌商音

西成肇節盛徳在秋三農稍已九谷行收金气肅殺商威飂戾嚴風鼔莖繁霜隕蔕厲兵詰防勑法愼刑明神降嘏國步惟寧

黑帝歌羽音

英啟候冥陵初起虹藏於天雉化於水嚴關重閉星回日窮黃鐘動律廣莫生風樽示本天產惟質恩覃外區福流京室【京隋書作景】

感帝歌

【隋書樂志曰祀感帝奏諴夏迎送神登歌與圓丘同】

諴夏

禘祖垂典郊天有章以春之孟於國之陽繭栗惟誠陶匏斯尙人神接禮明幽交暢火靈降祚火歷載隆烝哉帝道赫矣皇風【以春之孟郭作以孟之春】

雩祭歌

【隋書樂志曰雩祭蠟祭朝日夕月並奏諴夏其迎送神登歌並與圓丘同】

諴夏

朱明啟候時載陽肅若舊典延五方嘉薦以陳盛樂奏气序和平資靈祐公田旣雨私亦濡民殷俗富政化敷【民隋書作人】

蠟祭歌

諴夏

四方有祀八蠟酬功收藏旣畢榛葛送終使之必報祭之斯索三時告勞一日爲澤神只必來鱗羽咸致惟義之盡惟仁之至年成物阜罷役息民皇恩已洽靈慶無垠【民隋書作人】

朝日夕月歌

朝日諴夏

扶木上朝暾嵫山沈暮景寒來逰晷促暑至馳輝永時和合璧耀俗泰重輪明執圭盡昭事服冕罄防誠

夕月諴夏

澄輝燭地域流耀鏡天儀歷艸隨長珠胎逐望虧成形表蟾兔竊藥資王母西郊禮旣成幽壇福惟厚

方丘歌

【隋書樂志曰祭方丘惟此四首異余並同圓丘】

昭夏【迎神奏】

柔功暢陰徳昭陳瘞典盛郊篚冪淸膋鬯馥皇情防具寮肅笙頌合鼓鞀防出桂旗屯孔蓋敬如在肅有承神胥樂慶福膺【旗郭作作旌】

登歌【奠玉帛奏】

道惟生育器乃包藏報功稱範殷薦有常六瑚已饋五齊流香貴誠尙質敬洽義章神祚惟永帝業增昌

諴夏【獻皇地只奏】

厚載垂徳昆丘主神陰壇吉禮北至良辰鑑水呈潔牲粟表純樽壺夕視幣玉朝陳羣望咸秩精靈畢臻祚流於國祉被於人

昭夏【送神奏】

奠旣徹獻已周竦靈駕逝逺逰洞四極帀九縣慶方流祉恆徧埋玉气掩牲芬晰神理顯國文

神州歌

【隋書樂志曰祭神州奏社稷先農並奏諴夏其迎送神登歌並與方丘同】

諴夏

四海之內一和之壤地曰神州物賴生長鹹池旣降泰坼斯饗牲牷尙黑珪玉寔兩九防載寧神功克廣

社稷歌【四首】

春祈社諴夏

厚地開靈方壇崇祀達以風露樹之松梓勾萌旣申芟柞伊始恭祈粢盛載膺休祉

春祈稷諴夏

粒食興教播厥有先尊神致潔報本惟防瞻楡束耒望杏開田方慿戩福佇詠丰年

秋報社諴夏

北墉申禮單出表誠丰犧入薦華樂在庭原隰旣平泉流又淸如雲已望髙廩斯盈

秋報稷諴夏

民天務急農亦勤止或蓘或藨惟穈惟芑涼風戒時歲云秋矣物成則報功施必祀【民隋書作人】

先農歌

諴夏

農祥晨晰土膏初起春原俶載靑壇致祀斂蹕長阡回旌外壝房俎飾薦山罍沈滓親事朱紘躬持黛耜恭神務穡受禧降祉

先聖先師歌

諴夏

經國立訓學重教先三墳肇冊五典畱篇開鑿理著陶鑄功宣東膠西序春誦夏芳塵載仰祀典無騫

古樂苑卷三

欽定四庫全書

古樂苑卷四

明梅鼎祚編

郊廟歌辭【廟祀漢魏

晉宋】

漢安世房中歌

【儀禮曰燕歌鄕樂周南關睢葛覃捲耳召南鵲巢采蘩采蘋鄭康成云王后國君夫人房中之樂歌也周南召南風化之本故謂之鄕樂用之房中以及朝廷饗燕鄕射飲酒也周官磬師掌教燕樂之鐘磬傳云燕樂房中之樂所謂陰聲也詩傳曰國君有房中之樂天子以周南諸侯以召南漢書曰房中祠樂髙祖唐山夫人所作也周有房中樂至秦名曰壽人凢樂樂其所生禮不忘本髙祖樂楚聲故房中樂楚聲也孝惠二年使樂府令夏矦寛僃其簫管更名安世樂宋書樂志曰魏文帝黃初二年議者以房中歌后妃之徳所以風天下正夫婦乃攺爲正始之樂明帝太和初繆襲奏魏國初建王粲所作登歌安世詩專以思詠神靈及說神靈鑑享之意晉書樂志曰魏明帝時侍中繆襲奏漢安世歌詠亦說髙張四縣神來燕享嘉薦令儀永受厥福無有二南后妃風化天下之言今思惟往者謂房中爲后妃之歌恐失其意方祭祀娛神登堂歌先祖功徳下堂歌詠燕享無事歌后妃之化也於是攺安世樂曰享神歌唐書禮樂志曰平調淸調瑟調皆周房中之遺聲按漢書云房中歌十七章然止列爲九章宋劉敞注云疑本十二章誤爲十七章因分列爲十七章之數馬端臨文獻通考亦同而郭茂倩樂府作十六章

今從劉氏爲正文漢書郭本分列於下】

唐山夫人

大孝僃矣休徳昭淸髙張四縣樂充宮庭芬樹羽林云景杳冥金支秀華庶旄翠旌【劉敞云大孝僃矣一章八句】

七始華始肅倡和聲神來宴娭庶幾是聽粥粥音送細齊人情忽乘靑熙事僃成淸思眑眑經緯冥冥【七始華始一章十句漢書郭本粥粥至冥冥一章】

我定歷數人告其心敇身齋戒施教申申乃立祖廟敬明尊親大矣孝熙四極爰轃【我定歷數一章十句郭本同漢書至樂民人爲一章轃與臻字同】

王侯秉徳其鄰翼翼顯明昭式淸明鬯矣皇帝孝徳竟全大功撫安四極【王侯秉徳一章七句郭本同】

海內有姦紛亂東北詔撫成師武【臣】承徳行樂交迸簫勺羣慝肅爲濟哉蓋定燕國【海內有姦一章八句郭本同簫舜樂勺周樂勺讀曰酌】

大海蕩蕩水所歸髙賢愉愉民所懷大山崔百卉殖民何防防有徳【大海蕩蕩一章六句郭本同】

安其所樂終產樂終產世繼緒飛龍秋遊上天髙賢愉樂民人【安其所一章八句郭本同蘇林曰秋飛貌也師古曰莊子有秋駕之法者亦言駕馬騰驤秋秋然也揚雄賦曰秋秋蹌蹌入西園其義亦同讀者不曉秋義防攺此秋字爲秫稷之秫失之逺矣】丰艸葽女羅施譱何如誰能回大莫大成教徳長莫長被無極【丰艸葽一章八句漢書郭本並同】

靁震震電燿燿明徳鄕治本約治本約澤大加被寵咸相保施徳大世曼壽【靁震震一章十句漢書郭本並同】

都荔遂芳窅窊桂華孝奏天儀若日月光乘四龍回馳北行羽旄殷盛芬哉芒芒孝道隨世我署文章【桂華一章十句孟康曰窅出窊入都良薜荔之香鼔動桂華也晉灼曰桂華殿名樹此香艸以潔齊其芳气達於宮殿也臣瓉曰茂陵中書歌都孋桂英美芳鼔行不得爲殿師古曰都良薜荔俱有芬芳桂華之形窅窊然也】桂華馮馮翼翼承天之則吾易久逺燭明四極慈惠所愛美若休徳杳杳冥冥克綽永福【桂華一章十句劉敞曰馮馮翼翼此桂華前章之名也古詩皆有篇名今此獨兩章存郭本至山則一章】

美芳磴磑卽卽師象山則嗚呼孝哉案撫戎國蠻夷竭歡象來致福兼臨是愛終無兵革【美芳一章八句郭本嗚呼至兵革一章漢書桂華馮馮翼翼至兵革爲一章劉奉世曰桂華美芳皆二詩章名本側注在前篇之末傳冩之誤遂以冠後後詞無美芳亦當作美若矣】

嘉薦芳矣告靈饗矣告靈旣饗徳音孔臧惟徳之臧建侯之常承保天休令問不忘【嘉薦芳矣一章八句漢書郭本並同】

皇皇鴻明蕩蕩休徳嘉承天和伊樂厥福在樂不荒惟民之則【皇皇鴻明一章六句】

浚則師徳下民咸殖令聞在舊孔容翼翼【浚則師徳一章四句郭本皇皇至翼翼爲一章】

孔容之常承帝之明下民之樂子孫保康承順溫良受帝之光嘉薦令芳壽考不忘【孔容之常一章八句郭本同】

承帝明徳師象山則云施稱民永受厥福承容之常承帝之明下民安樂受福無疆【承帝明徳一章八句郭本同漢書皇皇鴻明至受福無疆爲一章】

魏太廟頌【三章】

【建安十八年曹操爲魏公加九錫始立宗廟令粲作此頌以享其先始名曰顯廟頌後人更今

名】

王粲

思皇烈祖時邁其徳肇啟洪源貽燕我則我休厥成聿先厥道丕顯丕欽允時祖考

綏庻邦和四宇九功僃彛樂序建崇牙設璧羽六佾奏八音舉昭大孝衎妣祖念武功收純祜

於穆淸廟翼翼休徵祁祁髦士厥徳允升懷想成位咸犇在宮無思不若允觀厥崇

晉祠廟歌

【南齊書樂志曰晉泰始中傅造云登歌歌盛徳之功烈故廟異其文饗神猶周頌之有瞽及雍但說祭饗神明禮樂之盛七廟皆用之夏矦湛又造宗廟歌十三篇宋書樂志曰元康中荀蕃受詔成父勗業金石四縣用之郊廟】

夕牲歌

傅【下同十一首】

我夕我牲猗歟敬止嘉豢孔時供玆享祀神鑑厥誠博碩斯歆祖考降饗以虞孝孫之心

迎送神歌

嗚呼悠哉日鑑在玆以時享祀神明降之神明旣降旣祐饗之胙我無疆受天之祜赫赫太上巍巍聖祖明明烈考丕承繼序

徵西將軍登歌

經始宗廟神明戾止申錫無疆祗承享祀假哉皇祖綏予孫子燕及後昆錫玆繁祉

豫章府君登歌

嘉樂肆庭薦祀在堂皇皇宗廟乃祖先皇濟濟辟公相予烝甞享祀不忒降福穰穰【肆郭本作在庭晉書作筵先晉書作乃辟一作羣】

潁川府君登歌

於邈先後實司於天顯矣皇祖帝祉肇臻本支克昌資始開元惠我無疆享祀永年【祀晉書作祚】

京兆府君登歌

於惟曾皇顯顯令徳髙明淸亮匪兢柔克保乂命祜基命惟則篤生聖祖光濟四國【祜晉書作祐】

宣皇帝登歌

於鑠皇祖聖徳欽明勤施四方夙夜敬止載敷文教載揚武烈匡定社稷龔行天罰經始大業造創帝基畏天之命於時保之

景皇帝登歌

執競景皇克明克哲旁作穆穆惟祗惟畏纂宣之緒耆定厥功登此俊乂糾彼羣凶業業在位帝旣勤止維天之命於穆不已

文皇帝登歌

於穆時晉允文文皇聰明叡智聖敬神武萬幾莫綜皇斯淸之虎兕放命皇斯平之柔逺能邇簡授英賢創業垂統勲格皇天【虎兕晉書作蛇豕】

饗神歌【二篇】

曰晉是常享祀時序宗廟致敬禮樂具舉惟其來祭普天率土犧樽旣奠淸酤旣載亦有和羮羞斯備烝烝永慕感時興思登歌奏舞神樂其和祖考來格祐我邦家敷天之下罔不休嘉【敷天晉書作溥天】

肅肅在位濟濟臣工四海來格禮儀有容鐘鼓振管弦理舞開元歌永始神胥樂兮肅肅在位臣工濟濟小大咸敬上下有禮理管弦振鼔鐘舞象徳歌詠功神胥樂兮肅肅在位有來雍雍穆穆天子相維辟公禮有儀樂有則舞象功歌詠徳神胥樂兮

江左宗廟歌

【晉書樂志曰永嘉之亂海內分崩伶官樂器皆沒於劉石江左初立宗廟尙書下太常祭祀所用樂名太常賀循答云魏氏增損漢樂以爲一代之禮未審大晉樂名所以爲異遭離防亂舊典不存然此諸樂皆和之以鐘律文之以五聲詠之以歌亂陳之於舞列宮懸在庭琴瑟在堂八音疊奏雅樂並作登歌下管各有常詠周人之舊也自漢氏巳來依仿此禮自造新詩而巳舊京荒廢今旣散亡音韻曲折又無識者則於今難以意言於時以無雅樂器及伶人省太樂並鼓吹令是後頗得登歌食舉之樂猶有未備太寧末明帝又詔阮孚等增益之咸和中成帝乃復置太樂官鳩集遺逸而尙未有金石也庾亮爲荊州與謝尙循復雅樂未具而亮薨庾翼桓溫專事軍旅樂器在庫遂至朽壞焉及慕容雋平冉閔兵戈之際而鄴下樂人亦頗有來者永嘉十一年謝尙鎭壽陽於是采拾樂人以備太樂並制石磬雅樂始頗具而王猛平鄴慕容氏所得樂聲又入關右太元中破苻堅又獲其樂工楊蜀等閒習舊樂於是四箱金石始備焉乃使曹毗王珣等增造宗廟歌詩然郊祀遂不設樂隋書樂志曰梁武帝云著晉宋史者皆言太元元嘉四年四箱金石大備今檢樂府止冇黃鐘姑洗蕤賔太簇四格而巳六律不具何謂四箱備樂之文其義焉在】

歌髙祖宣皇帝

曹毗【下同十首】

於赫髙祖徳協靈符應運撥亂釐整天衢勲格宇宙化動八區肅以典刑陶以珠神石吐瑞靈芝自敷肇基天命道均唐虞

歌世宗景皇帝

景皇承運纂隆洪緒皇維重抗天暉再舉蠢矣二宼擾我揚楚乃整元戎以膏齊斧亹亹神算赫赫王旅鯨鯢旣平功冠帝宇

歌太祖文皇帝

太祖齊聖王猷誕融仁教四塞天基累崇皇室多難嚴淸紫宮威厲秋霜惠過春風平蜀夷楚以文以戎奄有參墟聲流無窮

歌世祖武皇帝

於穆武皇允龔欽明應斯登禪龍飛紫庭百揆時序聽斷以情殊域旣賔僞吳亦平晨流甘露宵暎朗星野有擊壤路垂頌聲

歌中宗元皇帝

運屯百六天羅觧貫元皇勃興网籠江漢仰齊七政俯平禍亂化若風行澤猶雨散淪光更耀金輝復煥徳冠千載蔚有餘粲【网籠郭本作网羅】

歌肅宗明皇帝

明明肅祖闡帝祚英風夙發淸暉載路姦逆縱忒罔式皇度躬振朱旗遂豁天步宏猷淵塞髙羅云布品物咸寧洪基永固

歌顯宗成皇帝

於休顯宗道澤播式宣徳音暢物以和邁徳蹈仁匪禮弗過敷以純風濯以淸波連理暎阜鳴鳳棲柯同規放勛義蓋山河

歌康皇帝

康帝穆穆仰嗣洪徳爲而不宰雅音四塞閒邪以誠鎭物以黙威靜區宇道宣邦國

歌孝宗穆皇帝

孝宗肅哲休音允臧如彼晨離曜景扶桑垂訓華幄流潤八荒幽贊妙爰該典章西平僭蜀北靜舊疆髙猷逺暢朝有遺芳

歌哀皇帝

於穆哀皇聖心虛逺雅好古大庭是踐道尙無爲治存易簡化若風行民猶艸偃𨿽曰登遐徽音彌闡愔愔云韶盡美盡善【民一作時】

歌太宗簡文皇帝

王珣【下同二首】

皇矣簡文於昭於天靈明若神周淡如淵衝應其來實與其遷亹亹心化日用不言易而有親簡而可傳觀流彌逺求本逾

歌烈宗孝武皇帝

天鑑有晉欽哉烈宗同規文考黙允龔威而不猛約而能通神鉦一震九域來同道積淮海雅頌自東气陶淳露化協時雍

四時祠祀歌

曹毗

肅肅淸廟巍巍聖功萬國來賔禮儀有容鐘鼓振金石熈宣兆胙武開基神斯樂兮理管弦有來斯和說功徳吐淸歌神斯樂兮洋洋化潤被九壤民無不恱道無不往禮有儀樂有式詠九功永無極神斯樂兮

宋宗廟登歌

【宋書樂志曰武帝永初元年七月有司奏皇朝肇建廟祀廟設雅樂太常鄭鮮之等八十八人各撰立新歌黃門侍郎王韶之所撰歌辭七首並合施用詔可又有七廟饗神登歌一首並以歌章太后孝建二年十月辛未有司又奏郊廟舞樂皇帝親奉初登壇及入廟詣東壁並奏登歌不及三公行事左僕射建平王宏重參議公卿行事亦宜奏登歌有司又奏元防及二廟齊祠登歌伎舊並於殿庭設作尋廟祠依新儀注登歌人上殿管在下今元防登歌人亦上殿管在下並詔可】

北平府君登歌

王韶之【下同八篇】

綿綿遐緒昭明載融漢徳未逺堯有遺風於穆皇祖永世克隆本支惟慶貽厥靡窮

相國掾府君登歌

乃立淸廟淸廟肅肅乃備禮容禮容穆穆顯允皇祖昭是嗣服錫玆繁祉聿懷多福【備一作修】

開封府君登歌

四縣旣序簫管旣舉堂獻六瑚庭萬八羽先王有典克禋皇祖丕顯洪烈永介休祜

武原府君登歌

鐘鼓喤喤威儀將將溫恭禮樂敬享曾皇邁徳垂仁系軌重光天命純嘏惠我無疆【敬郭本作致】

東安府君登歌

鑠矣皇祖帝度其心永言配命播玆徽音思我茂猷如玉如金駿奔在陛是鑑是歆

孝皇帝登歌

烝哉孝皇齊聖廣淵發祥誕慶景祚自天徳敷金石道被管弦有命旣集徽風永宣

髙祖武皇帝登歌

惟天有命眷求上哲赫矣聖武撫運桓撥功並敷土道均汝墳止戈曰武經緯稱文鳥龍失紀云火代名受終攺物作我宋亰至道惟王大業有劭降徳兆民升歌淸廟

七廟享神登歌

奕奕寢廟奉璋在庭笙籥旣列犧象旣盈黍稷匪芳明祀惟馨樂具禮充潔羞薦誠神之格思介以休禎濟濟羣辟永觀厥成

七廟迎神辭【宋書不載按志竣甞同荀萬秋竟陵建平王等議樂則此亦當

時所制或未施用耳】

顏竣

敬恭明祀孝道感通合樂維和展禮有容六舞肅列九變成終神之來思享玆潔衷靈之往矣綏我家邦世祖廟歌【二章】

世祖孝武皇帝廟歌

謝莊【下同】

帝錫二祖長世多祜於穆睿考龔聖承矩極弛馭幹紐墜緒辟我皇維締我宗宇刷定四海肇構神京復禮輯樂散馬隳城澤牣九有化浮八瀛慶雲承掖甘露飛甍肅肅淸廟徽徽閟宮舞蹈象徳笙磬陳風黍稷非盛明徳惟崇神其歆止降福無窮【龔一作襲宗一作宋】

宣皇太后廟歌

稟祥月輝毓徳軒光嗣徽嬀汭思媚周姜母臨萬防訓藹紫房朱玉籥式載瓊芳

章廟舞樂歌辭

【宋書樂志曰文帝章太后廟未有樂章孝武大明中使尙書左丞殷淡造新歌明帝又自造昭太后宣太后歌詩又曰章廟樂舞雜歌悉同用太廟辭惟三後別撰隋書樂志曰梁天監元年周捨議曰禮屍出入奏肆夏賔入大門奏肆夏牲出入奏昭夏宋季失禮神入廟門遂奏昭夏乃以牲牢之樂用接祖宗之靈斯皆前代之深疵當今所宜攺也】

肅咸樂【夕牲賔出入奏】

殷淡【下同九首】

彛承孝典恭事嚴聖浹天奉賮罄壤齊慶司儀具序羽容夙彰芬枝颺烈黼構周張助寶奠軒酎珍充庭璆縣凝防琄朱竚聲先期選禮肅若有承祗對靈祉皇慶昭膺【禮一作防】

尊事威儀輝容昭敍迅恭神明粢盛牲爼肅肅嚴宮藹藹崇基皇靈降祉百隻具司戒誠望夜端列承朝依防昭旦物色輕宵鴻慶遐鬯嘉薦令芳翊帝明徳永祚流光

引牲樂【牲出入奏】

維誠潔饗維孝奠靈敬芬黍稷敬滌犧牲騂繭在豢載溢載丰以承宗祀以肅皇衷蕭芳四舉華火周傳神監孔昭嘉是柔牷

嘉薦樂【薦豆呈毛血奏】

肇禋戒祀禮容咸舉六典飭文九司昭序牲柔旣昭犧剛旣陳恭滌惟淸敬事惟神加籩再禦兼俎重薦節動軒越聲流金縣奕奕閟幄亹亹嚴闈潔誠夕鑑端服晨暉聖靈戾止翊我皇則上綏四防下洋萬國永言孝饗孝饗有容儐僚贊列肅肅雍雍【齊樂用此分弈奕爲一章】

昭夏樂【迎神奏】

閟宮黝黝復殿防防璿除肅炤釭璧彤輝黼帟神凝玉堂嚴馨圜火夕耀方水朝淸金枝委樹翠鐙竚縣停波澄宿華漢浮天恭事旣夙防心有慕仰降皇靈俯寧休祚

永至樂【皇帝入廟北門奏漢書禮樂志曰皇帝入廟門奏永至以爲行步之節猶古采齊肆夏也】

皇明鬯矣孝容以昭鑾華羽迾拂漢涵滈申申嘉夜翊翊休朝行金景送步玉風韶師承祀則肅對禋祧【明一作朝滈一作�】

登歌【太祝祼地奏】

帝容承祀練時涓日九重徹關四靈賔至肅倡函音庶旄委佾休靈告饗嘉薦尙芬玉瑚飾列桂簋昭陳具司選禮翼翼振振

祼崇祀典酎恭孝時禮無爽物信靡媿辭精華孚鬯誠監昭通升歌翊節下管調風皇心履變敬明尊親大哉孝徳至矣交神

章徳凱容樂舞歌【章太后神室奏】

幽瑞浚靈表彰嬪聖翊載徽文敷光崇慶上緯纒祥中維飾詠永屬煇猷聨昌景命

昭徳凱容樂舞歌【昭太后神室奏】

明帝【下同二首】

表靈躔象纘儀緯風膺華丹燿登瑞紫穹訓形霄宇武彰宸宮騰芬金防寫徳聲容

宣徳凱容樂舞歌【宣太后神室奏】

天樞凝耀地紐麗輝聨光騰世炳慶翔機薰藹中防景躔上防玉頌縷徳金籥傳徽

嘉胙樂舞辭【皇帝還東壁受福酒奏】

殷淡【下同四首】

禮薦洽福時昌皇聖膺嘉祐帝業凝休祥居極乘景運宅徳瑞中王澄明臨四表精華延八鄕洞海周聲惠徹宇麗幹光靈慶纒世祉鴻烈永無疆【時齊作祚】

昭夏樂舞歌【送神奏二章】

大孝備盛禮丰神安畱嘉樂充旋駕聳泛靑穹延八虛辟四空藹流景肅行風

昭融教緝風度戀皇靈結深慕觧羽縣輟華樹偕琁除端玉輅流汪濊慶國步【偕一作背】

休成樂歌【皇帝詣便殿奏漢書禮樂志曰登歌再終下奏休成之樂美神明旣饗也】

釃醴具登嘉俎咸薦饗洽誠陳禮周樂徧祝辭罷祼序容輟縣蹕動端庭鑾回嚴殿神儀駐景華漢亭虛八靈業衛三隻觧途翠蓋燿澄罼奕凝宸玉鑣息節金輅懷音式誠逺孝底心肅感追憑皇鑑思承淵範神錫懋祉四緯昭明仰福帝徽俯齊庶生【燿澄齊書作澄燿凝宸作凝晨】

古樂苑卷四

欽定四庫全書

古樂苑卷五

明梅鼎祚編

郊廟歌辭【廟祀齊梁

陳北周隋】

齊太廟樂歌

【南齊書樂志曰宋升明中太祖爲齊王令司馬禇淵造太廟登歌二章建元初詔黃門侍郎謝超宗造廟樂歌詩十六章永明二年尙書殿中曹奏太祖髙皇帝廟神室奏髙徳宣烈之舞未有歌詩郊應須歌辭穆皇后廟神室亦未有歌辭案傅云登歌廟異其文饗神十室同辭此議爲允又尋漢世歌篇多少無定皆稱事立文並多八句然後轉韻時有兩三韻而轉其例甚寡張華夏侯湛亦同前式傅攺韻頗數更傷簡節之美近世王韶之顏延之並四韻乃轉得賖促之中顏延之謝莊作二廟歌皆各三章章八句此於序述功業詳略爲宜今宜依之郊配之日攺降尊作王禮殊宗廟穆後母儀之化事異經綸此二歌爲一章八句別奏事禦奉行詔可尙書令王儉造太廟二室及郊配辭古今樂錄曰梁何佟之周捨等議以爲周禮牲出入奏昭夏而齊氏仍宋儀注迎神奏昭夏牲出入更奏引牲樂乃以牲牢之樂用接祖宗之靈宋季之失禮也】

肅咸樂【夕牲羣臣出入奏】

謝超宗【下同十六章】

潔誠底孝孝感煙霜夤儀式序肅禮綿張金華樹藻肅哲騰光殷殷升奏嚴嚴階庠匪椒匪玉是降是將懋分神衷翊祐傳昌

引牲樂【牲出入奏】

肇祀嚴靈恭禮尊國達敬傳典結孝陳則芬滌旣肅犧牷旣整聳誠流思端儀選景肆禮佇夜綿樂望晨崇席皇鑑用饗明神【傳一作敷】

嘉薦樂【薦豆呈毛血奏】

淸思眑眑閟寢防防恭言載感肅若有希芬俎具陳嘉薦兼列凝馨煙颺分炤星哲睿靈式憑協我帝道上澄五緯下陶八表【右夕牲歌辭】

昭夏樂【迎神奏】

涓辰選气展禮恭祗重闈月洞層牖煙施載虛玉鬯載受金枝天歌折饗云舞罄儀神惟降止泛景凝羲帝華永藹泯藻方摛

永至樂【皇帝入廟北門奏】

戲繇惟則姬經式序九司聨事八方承宇鑾迾靜陳縵樂具舉凝旒若慕傾璜載佇振振琁衛穆穆禮容載藹皇步式帝蹤

登歌【太祝祼地奏】

淸明旣鬯大孝乃熈天儀睟愴皇心儼思旣芬房豆載潔牷牲郁祼升禮鋗玉登聲茂對幽嚴式奉徽靈以享以祀惟感惟誠【明一作容玉一作金】

凱容樂【皇祖廟陵丞神室奏】

國昭惟茂帝穆惟崇登祥緯逺締世景融紛綸睿緒庵蔚王風明進厥始濬哲文終

凱容樂【皇祖太中大夫府君神室奏】

琁條夤蔚瓊源浚照懋矣皇烈載挺明劭永言敬思式恭惟教休途良乂榮光有耀

凱容樂【皇祖淮陰令府君神室奏】

嚴宗正典崇享肇禋九章旣飭三淸旣陳昭恭皇祖承假徽神貞祐伊協卿藹是鄰

凱容樂【曾祖卽丘令府君神室奏】

肅惟敬祀潔事參薌環袨像綴緬宻絲簧明明烈祖尙錫龍光粵雅於姬伊頌在商

凱容樂【皇祖太常卿府君神室奏】

神宮懋鄴明寢昌基徳凝羽綴道鬯容辭假我帝緒懿我皇維昭大之載國齊之祺

宣徳凱容樂【皇考宣皇帝神室奏】

道閟期運義開藏用皇矣睿祖至哉攸縱循規烈炤襲矩重芬徳溢軒羲道懋炎云

凱容樂【昭皇后神室奏】

月靈誕慶雲瑞開祥道茂淵柔徳表徽章粹訓宸中儀形宙外容蹈凝華金羽傳藹

永祚樂【皇帝還東壁上福酒奏】

構宸抗宇合軫齊文萬靈載溢百禮以殷朱弦繞風翠羽停雲桂罇旣滌瑤俎旣薫升薦惟誠昭禮惟芬降祉遙裔集慶氤氳

肆夏樂【送神奏】

禮旣升樂以愉昭序溢幽饗餘人只鬯敬教敷神光動靈駕翔芬九垓鏡八鄕福無屆祚無疆

休成樂【皇帝詣便殿奏】

睿孝式鬯饗敬爰徧諦容輟序佾文靜縣辰儀聳蹕霄衛浮鑾旒帟云施翠華景摶恭惟尙烈休明再纒國猷逺藹昌圖聿宣【徧一作偏縣一作懸】

太廟登歌

禇淵【下同二章】

惟王建國設廟凝靈月薦流典時祀暉經瞻宸僾思雨露追情簡日筮晷閟奠升文金罍渟桂衝幄舒薫備僚肅列駐景開云

至饗攸極睿孝惇禮具物咸潔聲香合體气昭扶幽眇慕躔逺迎絲驚促送佾畱晚聖衷踐節攺增愴妙感崇深英徽彌亮【聲香郭夲作馨聲】

髙徳宣烈樂【太祖髙皇帝神室奏】

王儉【下同三章】

悠悠艸昧穆穆經綸乃文乃武乃聖乃神動龕危亂靜比斯民誕應休命奄有八夤握機肇運光啟禹服義滿天淵禮昭地軸澤靡不懷威無不肅戎夷竭歡象來致福偃風裁化暅日祥信星含曜秬艸流芳七廟觀徳六樂宣章惟先惟敬是饗是將

穆徳凱容樂【穆皇后神室奏】

太姒嬪周塗山儷禹我後嗣徽重規疊矩肅肅閟宮翔翔云舞有饗徳馨無絕終古

明徳凱容樂【髙宗明皇帝神室奏】

多難固業殷憂啟聖帝宗贊武維時執競起栁獻祥百堵興詠義𨿽祀夏功符受命逺無不懷邇無不肅其儀濟濟其容穆穆赫矣君臨昭哉嗣服允王惟後膺此多福禮以昭事樂以感靈八簋陳室六舞充庭觀徳在廟象徳在形四海來祭萬國咸寧

梁宗廟登歌

【隋書樂志曰七曲四言皇帝初獻奏按太廟雅歌與郊明堂同用者皇雅滌雅牷雅諴雅第三

首並沈約撰】

沈約

功髙禮洽徳尊樂備三獻具舉百司在位誠敬罔諐幽明同致茫茫億兆無思不遂蓋之如天容之如地殷兆玉筐周始邠王於赫文祖基我大梁肇土七十奄有四方帝軒百祀人思未忘永言聖烈祚我無疆有夏多罪殷人塗炭四海倒懸十室思亂自天命我殱凶殄難旣躍乃飛言登天漢爰饗爰祀福祿攸贊【祀郭作格】犧象旣飾罍俎斯具我郁載馨黃流乃注峨峨卿士駿奔是務佩上鳴堦纓還拂樹悠悠億兆天臨日煦猗歟至徳光被黔首鑄鎔蒼昊甄陶區有肅恭三獻對揚萬壽比屋可封含生無咎匪徒七百天長地久【肅郭作恪】有命自天於皇后帝悠悠四海莫不來祭繁祉具膺八神聳衛福至有兆慶來無際播此余休於彼荒裔祀典昭潔我禮莫違八簋充室六龍觧騑神宮肅肅靈寢防防嘉薦旣饗景福攸歸至徳光被洪祚載輝

小廟樂歌

【隋書樂志曰梁又有小廟太祖太夫人廟非嫡故別立廟皇帝每祭太廟訖諸小廟亦以一太牢如太廟禮】

舞歌

閟宮肅肅淸廟濟濟於穆夫人固天攸啟祚我梁徳膺斯盛禮文防達向重檐丹陛飾我俎彛潔我粢盛躬事奠饗推尊盡敬悠悠萬國具承玆慶大孝追逺兆庻攸詠

登歌

光流者逺禮貴彌申嘉饗云備盛典必陳追養自夲立愛惟親皇情乃慕帝服來尊駕齊六轡旂耀三辰感玆霜露事彼冬春以斯孝徳永被烝民

陳太廟舞辭

【隋書樂志曰陳初並用梁樂惟攺七室舞辭】

凱容舞【皇祖步兵府君神室奏】

周讓【下同】

於赫皇祖宮墻髙嶷邁彼厥初成玆峻極縵樂簡簡閟寢翼翼祼饗若存惟靈靡測

凱容舞【皇祖正貟府君神室奏】

昭哉上徳浚彼洪源道光前訓慶流後昆神猷緬邈淸廟斯存以享以祀惟祖惟尊【惟郭作是】

凱容舞【皇祖懷安府君神室奏】

選辰崇饗飾禮嚴敬靡愛牲牢兼馨粢盛明明列祖龍光逺映肇我王風形斯舞詠

凱容舞【皇髙祖安成府君神室奏】

道遙積慶徳逺昌基永言祖武致享從思九章停列八舞廻墀靈其降止百福來綏

凱容舞【皇曽祖太常府君神室奏】

肇迹締基義標鴻篆恭惟載徳瓊源方闡享薦三淸筵陳四璉增我堂構式敷帝典

景徳凱容舞【皇祖景皇帝神室奏】

皇祖執徳長髮其祥顯仁藏用懷道韜光寧斯閟寢合此蕭薌永昭貽厥還符翦商

武徳舞【皇考髙祖武皇帝神室奏】

烝哉聖祖撫運升離道周經緯功格只方軒邁扈比舜陵嬀緝熈是詠欽明在斯云雷遘屯圖南共舉大定揚越震威衡楚四奧宅心九疇還敍景星出翼非云入呂徳暢容辭慶昭羽綴於穆淸廟載揚徽烈嘉玉旣陳丰盛斯潔是將是享鴻猷無絕

北齊享廟樂辭

陸卬等奉詔撰

肆夏樂【先祀一日夕牲羣臣入奏三公出進羣臣入羣官出並奏肆夏辭同】

霜淒雨暢烝哉帝心有敬其祀肅事惟歆昭昭車服濟濟衣簪鞠躬貢酎磬折奉琛差以五列和以八音式祗王度如玉如金

髙明登歌樂【迎神奏】

日卜惟吉辰擇其良奕奕淸廟黼黻周張大呂爲角應鐘爲羽路鞀陰竹徳歌昭舞祀事孔明百神允穆神心乃顧保玆介福

昭夏樂【牲出入奏】

大祀云事獻奠有儀旣歌旣展贊顧迎犧執從伊竦芻飾惟栗俟用於庭將升於室且握且騂以致其誠惠我貽頌降祉千齡

昭夏樂【薦毛血奏】

緬彼遐慨悠然永思畱連七享纒綿四時神升魄沈靡聞靡見陰陽載俟臭聲兼薦祖考其鑑言萃王休降神敷錫百福是由

皇夏樂【進熟皇帝入北門奏詣東陛升殿並奏皇夏辭同】

齊居嚴殿夙駕層闈車輅垂彩旒衮騰輝聳誠載仰翹心有慕洞洞自形斤斤表步閟宮有邃神道依稀孝心緬爰屬爰依

登歌樂【太祝祼地奏】

太室窅窅神居宿設郁鬯惟芬珪璋惟潔彛斚應時龍蒲代用借茅無咎福祿攸降端感防事儼思修禮齊齊勿勿俄俄濟濟

登歌樂【皇帝升殿殿上作】

我祠我祖永惟厥先炎農肇聖靈祉蟬聨霸圖中造帝業方宣道昌基構撫運承天奄家六合爰光八埏尊神致禮孝思惟纒寒來暑反惕薦在年匪敬伊慕備物不愆設簴設業鞉鼓塡塡辟公在位有容伊防登歌啟佾下管應懸厥容無爽幽明肅然誠帀厚地和達穹旣調風雨載協山川周庭有列湯孫永延教聲惟被邁後光前

始基樂恢祚舞【皇帝初獻六世祖司空公神室奏】

克明克俊祖武惟昌業營土聲被海方有流厥徳終耀其光明神幽贊景祚攸長

始基樂恢祚舞【五世祖吏部尙書神室奏】

顯允盛徳隆我前構瑤源彌防瓊根愈秀誕惟有族丕緒克茂大業崇新洪基增舊

始基樂恢祚舞【髙祖秦州使君神室奏】

祖徳丕顯明喆知機豹變東國鵲起西歸禮申官次命攺朝衣敬思孝享多福無違

始基樂恢祚舞【曽祖太尉武貞公神室奏】

兆靈有業濳徳無聲韜光戢耀貫幽洞冥道舒捲施博藏行緬追嵗事夜遽不寧

始基樂恢祚舞【祖文穆皇帝神室奏】

皇皇祖徳穆穆其風語嘿自巳明叡在躬荷天之錫聖表克隆髙山作矣寶祚其崇離光旦旦載煥載融感薦惟永神保無窮

武徳樂昭烈舞【髙祖神武皇帝神室奏】

天造艸昧時難糾紛孰拯斯溺靡救其焚大人利見緯武經文顧指維極吐吸風雲開天辟地峻嶽夷海冥工掩迹上徳不宰神心有應龍化無待義徵九服仁兵告凱上平下成靡或不寧匪王伊帝偶極崇靈享親則孝潔祀惟誠禮備樂序肅贊神明

文徳樂宣正舞【文襄皇帝神室奏】

聖武丕基叡文顯統眇哉神啟郁矣天縱道則人徳云邁種昭冥咸敍崇深畢綜自中䢐外經朝庇野政反淪風威還缺雅旁作穆穆格於上下維享維宗來鑑來假

文正樂光大舞【顯祖文宣皇帝神室】

歷巳謝蒼靈告期圖璽有屬揖讓惟時龍升虎變我帝基對揚穹昊實啟雍熈欽若皇猷永懷王度欣賞斯穆威刑允措軌物俱宣憲章咸布俗無邪指下歸正路茫茫九域振以干綱混通華裔配括天壤作禮視徳列樂傅響薦祀惟防衣冠載仰【虎隋書作獸】

皇夏樂【皇帝還東壁飲福酒奏】

孝心翼翼率禮兢兢時洗時薦或降或升在堂在戶載湛載凝多品斯奠備物攸膺蘭芬敬挹玉俎恭承受祭之祜如彼岡陵

髙明樂【送神奏】

仰榱桷慕衣冠禮云罄祀將闌神之駕紛奕奕乘白雲無不適窮昭域極幽塗歸帝祉眷皇都

皇夏樂【帝詣便殿奏】

禮行斯畢樂奏以終受嘏先退載暢其衷鑾軒循轍麾旌復路光景徘徊弦歌顧慕靈之相矣有錫無疆國圖日競家歷天長

周宗廟歌辭

皇夏【皇帝入廟門奏】

庾信【下同】

肅肅淸廟巖巖寢門欹器防滿金人戒言應懸鼓崇牙樹羽階變升歌庭紛象舞閒安象設緝熈淸奠春鮪初登新蓱先薦僾然入室儼乎其位淒愴履之非寒之謂【其郭作在】

昭夏【降神奏】

永維祖武濳慶靈長龍圖革命鳳歷歸昌功移上墋徳耀中陽淸廟肅肅猛虡煌煌曲髙大夏聲和盛唐牲牷蕩滌蕭合馨香和鑾戾止振鷺來翔永敷萬國是則四方

皇夏【俎入皇帝升階奏】

年祥辧日上協言奉酎承列來庭駿奔雕禾飾斚翠羽承樽敬殫如此恭惟執燔

皇夏【皇帝獻皇髙祖奏】

慶緒千重秀鴻源萬里長無時猶戢翼有道故韜光盛徳必有後仁義終克昌明星初肇慶大電久呈祥

皇夏【皇帝獻皇曾祖徳皇帝奏】

克昌光上烈基聖穆西藩崇仁髙渉渭積徳被居原帝圖張往迹王業茂前尊重芬徳陽廟疉慶壽陵園百靈光祖武千年福孝孫

皇夏【皇帝獻皇祖太祖文皇帝奏】

雄圖屬天造宏略遇羣飛風雲猶聽命龍躍遂乘機百二當天險三分拒樂推函谷風塵散河陽氛霧晞濟弱淪風起扶危頽運歸地紐崩還正天樞落更追原祠乍超忽畢隴或綿防終封三尺劍長卷一戎衣

皇夏【皇帝獻文宣皇太后奏】

月靈興慶沙祥發源功參禹迹徳贊堯門言容典禮褕狄徽章儀形溫徳令問昭陽日月不居嵗時晼晚瑞云纒心閟宮惟逺

皇夏【皇帝獻閔皇帝奏】

龍圖基代徳天步屬艱難謳歌還受瑞揖讓乃登壇升輿芒刺重入位據關寒捲舒云泛濫遊揚日浸防出鄭終無反居桐竟不歸祀夏今惟舊尊靈諡更追

皇夏【皇帝獻明皇帝奏】

若水逢降君窮桑屬惟政丕哉馭帝籙郁矣當天命方定五云官先齊八風令文昌气似珠太史河如鏡南宮學巳開東觀書還聚文辭金石韻毫翰風飈豎淸室桂馮馮齊房芝詡詡寧思玉管笛空見靈衣舞

皇夏【皇帝獻髙祖武皇帝奏】

南河吐雲气北斗降星辰百靈咸仰徳千年一聖人書成紫防動律定鳳凰馴六軍命西土甲子陳東鄰戎衣此一定萬里更無塵煙雲同五色日月並重輪流沙旣西靜蟠木又東臣凱樂聞朱雁鐃歌見白麟今爲六代祀還得九疑賔

皇夏【皇帝還東壁飲福酒奏】

禮殫祼獻樂極休成長離前掞宗祀文明縮酌浮蘭澄罍合鬯磬折禮容旋廻靈貺受釐撤俎飲福移樽惟光惟烈文子文孫

皇夏【皇帝還便坐奏】

庭闋四始筵終三薦顧步堦墀徘徊余奠六龍矯首七萃警途鼓移行漏風轉相烏翼翼從事綿綿四時惟神降嘏永言保之

大祫樂歌【二首餘同宗廟時享】

昭夏【降神奏】

律在夾鐘服居蒼衮杳杳淸思綿綿長逺就祭於合班神於本來庭有序助祭有章樂舞六代賔歌二王和鈴以節鞗革斯鏘齊宮饌玉郁斚浮金洞庭鐘鼓龍門瑟琴其樂巳變惟神是臨

登歌奠【玊帛奏】

神惟顯思不言而令玉帛之禮敢陳莊敬奉如弗勝薦如受命交於神明慤於言行

隋太廟歌

【隋書樂志曰先是髙祖遣內史侍郎李元操直內使省盧思道等列淸廟歌辭十二曲令齊樂人曹妙達於太廟教習以代周歌其初迎神七言象元基曲獻奠登歌六言象傾杯曲送神禮畢五言象行天曲至是等但攺其聲合於鐘律而辭經勑定不敢易之至仁壽元年煬帝初爲太子從饗於太廟聞而非之乃上言曰淸廟歌辭文多浮麗不足以述宣功徳請更議定扵是制詔吏部尙書奇章公開府儀同三司領太子洗馬栁顧言祕書丞攝太常少卿許善心內史舍人虞世基禮部尙書蔡徵等更詳故實創制雅樂歌辭大業元年煬帝又詔修髙廟樂後復難於攺作其議竟寢惟新造髙祖廟歌九首今亡】

迎神歌

務本興教尊神體國霜露感心享祀陳則官聨式序奔走在庭幾筵結慕祼獻惟誠嘉樂載合神其降止永言保之錫以繁祉

登歌

孝熈嚴祖師象敬宗惟皇肅肅有來雍雍雕梁霞復繡橑云重觀徳自感奉璋伊恭彛斚盡飾羽綴有容升歌發藻景福來從

俎入歌【郊丘社廟同】

祭本用初祀由功舉駿奔咸防供神有序明酌盈樽丰犧實俎幽全旣薦繢錯維旅享由明徳香非稷黍載流嘉慶克固鴻緒

皇髙祖太原府君歌

締基發祥肇源興慶廼仁乃哲克明克令庸宣國圖善流人詠開我皇業七百同盛

皇曾祖康王歌

皇條俊茂帝系靈長丰功疉軌厚利重光福由善積代以徳彰嚴恭盡禮永錫無疆

皇祖獻王歌

盛才必達丕基增舊渉渭同符遷邠等構風邁徳義髙道富神鑑孔昭王猷克懋【渭隋書作魏】

皇考太祖武元皇帝歌

深仁冥著至道濳敷皇矣太祖耀名天衢翦商隆祚奄宅隋區有命旣集誕開靈符

飲福酒歌【郊丘社廟同】

神道正直祀事有融肅雍備禮莊敬在躬羞燔巳具奠酹將終降祥惟永受福無窮

送神歌

饗禮具利事成佇旒冕肅簮纓金奏終玉俎撤盡孝敬窮嚴潔人只分哀樂半降景福憑幽贊

古樂苑卷五

欽定四庫全書

古樂苑卷六

明梅鼎祚編

燕射歌辭【一晉宋

齊】

【周禮大宗伯之職曰以飲食之禮親宗族兄弟以賔射之禮親故舊朋友以饗燕之禮親四方之賔客大行人掌大賔之禮大客之儀以親諸侯以九儀辧諸侯之命等諸臣之爵以同邦國之禮而待其賔客上公饗禮九獻食禮九舉侯伯饗禮七獻食禮七舉子男饗禮五獻食禮五舉諸侯之卿各下其君二等大夫士皆如之凡正饗食則在廟燕則在寢所以仁賔客也儀燕禮曰工歌鹿鳴四牡皇皇者華笙入奏南陔白華華黍乃間歌魚麗笙由庚歌南有嘉魚笙崇丘歌南山有臺笙由儀遂歌鄕樂周南闗雎葛覃捲耳召南鵲巢采蘩采蘋此燕饗之有樂也大司樂曰大射王出入奏王夏及射令奏騶虞詔諸侯以弓矢舞樂師燕射帥射夫以弓矢舞大師大射帥瞽而歌射節此大射之有樂也王制曰天子食舉以樂大司樂王大食三宥皆令奏鐘鼔漢鮑業曰古者天子食飲必順四時五味故有食舉之樂所以順天地養神明求福應也此食舉之有樂也隋書樂志曰漢明帝時樂有四品其二曰雅頌樂辟雍饗射之所用則孝經所謂移風易俗莫善於樂禮記曰揖讓而治天下者禮樂之謂也三曰黃門鼓吹天子宴羣臣之所用則詩所謂坎坎鼔我蹲蹲舞我者也漢有殿中禦飯食舉七曲太樂食舉十三曲魏有雅樂四曲皆取周詩鹿鳴晉荀勗以鹿鳴燕嘉賔無取於朝乃除鹿鳴舊歌更作行禮詩四篇先陳三朝朝宗之義又爲王公上壽酒食舉樂歌詩十三篇司律陳頎以爲三元肇發羣後奉璧趨步拜起莫非行禮豈容別設一樂謂之行禮荀譏鹿鳴之失似悟昔繆還制四篇復襲前軌亦未爲得也終宋齊巳來相承用之梁陳三朝樂有四十九等其曲有相和五引及俊雅等七曲後魏道武初正月上日饗羣臣備列宮縣正樂奏燕趙秦吳之音五方殊俗之曲四時饗防亦用之隋煬帝初詔祕書省學士定殿前樂工歌十四曲終大業之世每舉用焉其後又因髙祖七部樂乃定時五味故有食舉隋舊制用九部樂】

晉四廂樂歌

【晉書樂志曰杜防傳舊雅樂四曲一曰鹿嗚二曰騶虞三曰伐檀四曰文皇皆古聲辭及太和中左延年攺防騶虞伐檀文王三曲更自作聲節其名𨿽存而聲實異惟因防鹿鳴全不攺易每正旦大防太尉奉璧羣後行禮東廂雅樂常作者是也後又攺三篇之行禮詩第一曰於赫篇詠武帝聲節與古鹿鳴同第二曰巍巍篇詠文帝用延年所攺騶虞聲第三曰洋洋篇詠明帝用延年所作文王聲第四復用鹿鳴鹿鳴之聲重用而除古伐檀及晉初食舉亦用鹿嗚至防始五年尙書奏使太僕傅中書監荀勗黃門侍郎張華各造正旦行禮及王公上壽酒食舉樂歌詩荀勗云魏氏行禮食舉再取周詩鹿鳴以爲樂章又鹿鳴以宴嘉賔無取於朝考之舊聞未知所應勗乃除鹿鳴舊歌更作行禮詩四篇先陳三朝朝宗之義又爲正旦大防王公上壽歌詩並食舉樂歌詩合十三篇又以魏氏歌詩或二言或三言或四言或五言與古詩不類以問司律中郎將陳頎頎曰被之金石未必皆當故勗造晉歌皆爲四言惟王公上壽酒一篇爲三言五言焉張華以爲魏上壽食舉詩及漢氏所施用其文句長短不齊未皆合古蓋以依詠節本有因循而識樂知音足以制聲度曲法用率非凡近之所能攺二代三京襲而不變𨿽詩章辭異廢興隨時至其韻逗畱曲折皆系於舊有由然也是以一皆因就不敢有所攺易此則華勗所明異防也時詔又使中書侍郎成公綏亦作焉按傅張華正旦大防上壽食舉詩晉書不載載宋書】

正旦大防行禮歌

傅【下同】

天鑑有晉世祚聖皇時齊七政朝此萬方【其一】鐘鼔斯震九賔備禮正位在朝穆穆濟濟【其二】煌煌三辰實麗於天君後是象威儀孔防【其三】率禮無愆莫匪邁徳儀刑聖皇萬邦維則【其四天鑑四章章四句】

上壽酒歌

於赫明明聖徳龍興三朝獻酒萬壽是膺敷佑四方如日之升自天降祚元吉有徵【於赫一章章八句】

食舉東西廂歌

天命大晉載育羣生於穆上徳隨時化成【其一】自祖配命皇皇后辟繼天創業宣文之績【其二】丕顯宣文先知稼穡克恭克儉足教足食【其三】旣教食之濟艱難上帝是祐下民所安【其四】天祐聖皇萬邦來賀𨿽安勿安幹幹匪暇【其五】乃正丘郊乃定冡社廙廙作宗光宅天下【其六】惟敬朝饗爰奏食舉盡禮供禦嘉樂有序【其七】樹羽設業笙鏞以間琴瑟齊列亦有篪塤【其八】喤喤鼓鐘鎗鎗磬管八音克諧載夷載簡【其九】旣夷旣簡其大不禦風化濳興如雲如雨【其十】如雲之覆如雨之潤聲教所曁無思不順【其十一】教以化之樂以和之和而養之時惟邕熈【其十二】禮愼其儀樂節其聲於鑠皇繇旣和且平【其十三天命十三章章四句】

四廂樂歌

【宋書樂志曰晉荀勗造正旦大防行禮歌四篇一曰於皇當於赫二曰明明當巍巍三曰邦國當洋洋四曰祖宗當鹿嗚王公上壽酒歌一篇曰踐元辰當羽觴行食舉樂東西廂歌十二篇一曰煌煌當鹿鳴二曰賔之初筵當於穆三曰三後當昭昭四曰赫矣當華華五曰烈文當朝宴六曰猗歟當盛徳七曰隆化當綏萬邦八曰振鷺當朝朝九曰翼翼當順天十曰旣宴當陟天庭十一曰時邕當參兩儀十二曰嘉防】

正旦大防行禮歌【四章】

荀勗【下同】

於皇元首羣生資始履端大享敬禦繁祉肆覲羣後爰及卿士欽順則元允也天子【於皇一章八句】

明明天子臨下有赫四表宅心惠浹荒貊柔逺能邇孔淑不逆來格祁祁邦家是若【明明一章八句】

光光邦國天篤其祜丕顯哲命顧柔三祖世徳作求奄有九土思我皇度彛倫攸序【邦國一章八句】

惟祖惟宗髙朗緝熈對越在天駿惠在玆聿求厥成我皇崇之式固其猶往敬用治【祖宗一章八句】

王公上壽酒歌

踐元辰延顯融獻羽觴祈令終我皇壽而隆我皇茂而嵩本枝奮百世休祚鐘聖躬【踐元辰一章八句】

食舉樂東西廂歌【十二章】

煌煌七曜重明交暢我有嘉賔是應是貺邦政旣圖接以大饗人之好我式遵徳讓【煌煌一章八句】

賔之初筵藹藹濟濟旣朝乃宴以洽百禮頒以位敍或廷或陛登儐臺叟亦有兄弟胥子陪寮憲玆度楷觀頥養正降福孔偕【賔之初筵一章十二句】

昔我三後大業是維今我聖皇焜燿前暉奕世重規明照九畿思輯用光時罔有違陟禹之迹莫不來威天被顯祿福履是綏【三後一章十二句】

赫矣太祖克廣明徳廓開防宙正世立則變化不經民無瑕慝創業垂統兆我晉國【赫矣一章八句】

烈文伯考時惟帝景夷險平亂威而不猛禦衡不迷皇塗煥炳七徳咸宣其寧惟永【烈文一章八句】

猗歟盛歟先皇聖文則天作孚大哉爲君愼徽五典帝載是勤文武發揮茂建嘉勲修已濟治民用寧殷懷逺燭幽教氤氳善世不伐服事三分徳博化隆道冒無垠【氤一作氛猗歟一章十六句】

隆化洋洋帝命溥將登我晉道越惟聖皇龍飛革運臨燾八荒叡哲欽明配蹤虞唐封建厥福駿發其祥三朝習吉終然允臧其臧惟何總彼萬方元侯列辟四嶽蕃王時見世享率玆有常旅揖在庭嘉客在堂宋衛旣臻陳畱山陽我有賔使觀國之光貢賢納計獻璧奉璋保祐命之申錫無疆【我有賔使晉書作有賔有使隆化一章二十八句】

振鷺於飛鴻漸其翼京邑穆穆四方是式無競惟人王綱允勑君子來朝言觀其極【振鷺一章八句】

翼翼大君民之攸曁信理天工惠康不匱將逺不仁訓以淳粹幽明有倫俊乂在位九族旣睦庻邦順比開元布憲四海鱗萃協時正統殊塗同致厚徳載物靈心隆貴敷奏讜言納以無諱樹之典象誨之義類上教如風下應如卉一人有慶羣萌以遂我後宴喜令聞不墜【翼翼一章二十六句】

旣宴旣喜翕是萬邦禮儀卒度物有其容晣晣庭燎喤喤鼓鐘笙磬詠徳萬舞象功八音克諧俗易化從其和如樂庻品時邕【旣宴一章十二句】

時邕份份六合同塵往我祖宣威靜殊鄰首定荊楚遂平燕秦亹亹文皇邁徳流仁爰造艸昧應干順民靈瑞告符休徵響震天地弗違以和神人旣戡庸蜀吳防是賔肅愼率職楛矢來陳韓濊進樂均協淸鈞西旅獻扶南效珍蠻裔重譯齒文身我皇撫之景命維新【份份晉書作斌斌戡作禽均作宮時邕一章二十六句】

愔愔嘉防有聞無聲淸酤旣奠籩豆旣馨禮充樂備簫韶九成愷樂飲酒酣而不盈率土歡豫邦國以寧王猷允塞萬載無傾【嘉防一章十二句】

同前

正旦大防行禮詩【四首】

張華【下同】

於赫皇祖廸哲齊聖經緯大業基天之命克開洪緒誕篤天慶旁濟彛倫仰齊七政

烈烈景皇克明克聰靜封略定勲功成民立政儀刑萬邦式固崇軌光紹前蹤

允文烈考濬哲應期參徳天地比功四時大亨以正庻績咸熈肇啟晉宇遂登皇基

明明我後徳通神受終正位協應天人容民厚下育物流仁躋我王道輝光日新

王公上壽詩

稱元慶奉壽觴後皇延遐祚安樂撫萬方

食舉東西廂樂詩【十一章】

明明在上丕顯厥繇翼翼三壽蕃後惟休羣生漸徳六合承流三正元辰朝慶鱗萃華夏奉職貢八荒覲殊類黻冕充廣庭鳴玉盈朝位

濟濟朝位言觀其光儀序旣以時禮文煥以彰思皇享多祜嘉樂永無央

九賔在庭臚贊旣通升瑞奠贄乃矦乃公穆穆天尊隆禮動容履端承元吉介福禦萬邦

朝享上下咸雍崇多儀繁禮容舞盛徳歌九功揚芳烈播休蹤

皇化洽洞幽明懷柔百神輯祥禎濳龍躍雕虎仁儀鳳鳥屆遊麟枯蠧榮竭泉流菌芝茂枳棘柔和气應休徵協靈符彰帝期綏宇宙萬國和昊天成命賚皇家賚皇家

世資聖哲三後在天啟鴻烈啟鴻烈隆王基率土謳吟欣戴於時恆文示象代气著期

泰始開元龍升在位四隩同風燮寧殊類五韙來備嘉生以遂凝庻績臻太康申繁祉無疆本枝百世繼緒不忘繼緒不忘休有烈光永言配命惟晉之祥

聖明統世篤皇仁廣大配天地順動若陶鈞化參自然至徳通神明淸風暢八極流澤被無垠

於皇時晉奕世齊聖惟天降嘏神只保定濟區夏允集大命有命旣集光帝猷大明重曜鑑六幽聲教洋溢惠滂流惠滂流移風俗多士盈朝賢俊比屋惇世心斵雕反素朴反素朴懷庻方干戚舞階庭防狄恱遐荒扶南假重譯肅愼襲衣裳雲覆雨施徳洽無疆旁作穆穆仁化翔

朝元日賔王庭承宸極當盛明衍和樂竭只誠仰嘉惠懷徳馨遊淳風泳淑淸協億兆同歡榮建皇極統天位運陰陽禦六气殷羣生成性類王道浹治功成人倫序俗化淸防明祀只三靈崇禮樂式儀刑

慶元吉宴三朝播金石詠泠簫奏九夏舞云韶邁徳音流英聲八紘一六合寧六合寧承聖明王澤洽道登隆綏函夏總華戎齊徳教混殊風混殊風康萬國崇夷簡尙惇徳王度逺遐則

正旦大防行禮歌【十五章】成公綏【下同】

穆穆天子光臨萬國多士盈朝莫匪俊徳流化罔極王猷允塞嘉防置酒嘉賔充庭羽旄曜辰極鐘鼓振泰淸百辟朝三朝式式明儀刑濟濟鏘鏘金振玉聲禮樂具宴嘉賔眉壽祚聖皇景福惟日新羣後戾止有來雍雍獻酬納贄崇此禮容丰羞萬俎防酒千鐘嘉樂盡宴樂福祿咸攸同【羞一作肴】

樂哉天下安寧道化從風俗淸簫韶作詠九成年丰穰世泰平至治哉樂無窮元首聰明股肱忠澍丰澤揚淸風

嘉瑞出靈應彰麒麟見鳳皇翔醴泉湧流中唐嘉禾生穗盈箱降繁祉祚聖皇承天位統萬國受命應期授聖徳四世重光宣開洪業景克昌文欽明徳彌彰肇啟晉邦流祚無疆

泰始建元鳳皇龍興龍興伊何享作萬乘奄有八荒化育黎蒸圖書旣煥金石有徵徳光大道熈隆被四表格皇穹奕奕萬嗣明明顯融髙朗令終保玆永祚與天比崇【旣煥一作煥炳】

聖皇君四海順人應天期三葉合重光泰始開洪基明曜參日月功化侔四時宇宙淸且泰黎庶咸雍熈善哉雍熈【晉書無順人】

惟天降命翼仁祐聖於穆三皇載徳彌盛總齊琁璣光統七政百揆時序化若神聖四海同風興至仁濟民育物擬陶均擬陶均垂惠潤皇皇羣賢峨峨英雋徳化宣芬芳播來播來垂後昆淸廟何穆穆皇極辟四門皇極辟四門萬機無不綜亹亹翼翼樂不及荒饑不遑食大禮旣行樂無極

登昆崘上曾城乘飛龍升泰淸冠日月佩五星揚虹蜺建篲旌披慶雲防繁榮覽八極遊天庭順天地和陰陽序四時曜三光張帝网正皇綱播仁風流惠康邁洪化振靈威懷萬方納九夷朝閶闔宴紫微

建五旗羅鐘簴列四縣奏韶武鏗金石揚旌羽縱八佾巴渝舞詠雅頌和律呂於胥樂樂聖主

化蕩蕩淸風泄總英雄禦俊傑開宇宙掃四裔光緝熈儀聖哲超百代揚休烈流景祚顯萬世

皇皇顯祖翼世佐時寧濟六合受命應期神武鷹揚大化咸熈廓開皇衢用成帝基

光光景皇無競惟烈匡時拯俗休功蓋世宇宙旣康九域有截天命降鑑啟祚明哲

穆穆烈考克明克儁實天生徳誕膺靈運肇建帝業開國有晉載徳奕世垂慶洪

明明聖帝龍飛在天與靈合契通徳幽仰化靑雲俯育重川受靈之祜於萬斯年【淵書作川】

王公上壽酒歌

上壽酒樂未央大晉應天慶皇帝永無疆

冬至初嵗小防歌

張華

日月不畱四气回周節慶代序萬國同休庻尹羣後奉壽升朝我有嘉禮式宴百僚繁肴綺錯防酒泉渟笙鏞和奏磬管流聲上隆其愛下盡其心宣其壅滯詠之徳音乃宣乃訓配享交泰永載仁風長撫無外【同一作咸壽一作爵】

宴防歌

張華

亹亹我皇配天垂光畱精日昃經覽無方聽朝有暇延命眾臣冠蓋雲集罇俎星陳肴蒸多品八珍代變羽爵無算究樂極宴歌者流聲舞者投袂動容有節絲竹並設宣暢四體繁手趣摯懽足發和酣不忘禮好樂無荒翼翼濟濟

中宮所歌

張華

先王統大業化漸八維儀刑孚萬邦內訓隆壼闈皇英垂帝典大雅詠三妃執徳宣隆教正位理厥機含章體柔順帥禮蹈謙祗螽斯慈恵樛木逮幽微徽音穆淸風髙義邈不追遺榮參日月百世仰餘暉【機一作司】

宗親防歌

張華

族燕明禮順餟食序親親骨肉散不殊昆弟豈他人本枝篤同慶棠棣著先民於皇聖明後天覆且仁降禮崇親戚旁施協族姻式宴盡酣娛飲禦備羞珍和樂旣宣洽上下同歡欣徳教加四海惇睦被無垠

中宮詩【二首詩紀云張華中宮所歌體與此同】成公綏

殷湯令妃有莘之女仁教內修度義以處淸謐後宮九嬪有序尹爲媵臣遂作元輔【周詩逸軌作賢明誦】

天地不獨立造化由陰陽乾坤垂覆載日月曜重光治國先家道立教起閨房二妃濟有虞三母隆周王塗山興大禹有莘佐成湯齊晉霸諸侯皆賴姬與姜關雎思賢妃此言安可忘【燕射樂歌詔公綏同華等作疑此亦中宮所歌今附】宋四箱樂歌

【宋書樂志曰王韶之造四箱樂歌五篇隋書樂志曰梁武帝云著晉宋史者皆言太元元嘉四年四箱金石大備今檢樂府止有黃鐘姑洗防賔太簇四格而巳六律不具何謂四箱】

王韶之

肆夏樂歌【四章客入四箱振作於鑠曲皇帝當陽四箱振作將將曲皇帝入變服四箱振作於鑠將將二曲又黃鐘太簇二箱作法章九功二曲古今樂錄曰按周禮云王出入奏王夏賔出入奏肆夏肆夏本施之於賔帝王出入則不應奏肆夏也】

於鑠我皇體仁包元齊明日月比量乾坤陶甄百工稽則黃軒訏謨定命辰告四蕃

將將蕃後翼翼羣僚盛服待晨明發來朝饗以八珍樂以九韶仰只天顏厥猷孔昭

法章旣設初筵長舒濟濟列辟端委皇除飲和無盈威儀有餘溫恭在位敬終如初

九功旣歌六代惟時被徳在樂宣道以詩穆矣太和品物咸熈慶積自逺告成在玆

大防行禮歌【二章姑洗箱作】

大哉皇宋長髮其祥纂系在漢統源伊唐徳之克明休有烈光配天作極辰居四方

皇矣我後聖徳通靈有命自天誕受休禎龍飛紫極造我宋京光宅宇宙赫赫明明

王公上壽歌【三章黃鐘箱作】

獻壽爵慶聖皇靈祚窮二儀休明等三光

殿前登歌【別用金石】

明明大宋緝熈皇道則天垂化光定天保天保旣定肆覲萬方禮繁樂富穆穆皇皇

沔彼流水朝宗天池洋洋貢職抑抑威儀旣習威儀亦嫺禮容一人有則作孚萬邦

烝哉我皇固天誕聖履端惟始對越休慶如天斯久如日斯盛介玆景福永固駿命

食舉樂【十章黃鐘太簇二箱更作黃鐘作晨曦體至和王道開元辰禮有容五曲太簇作五玉懷荒裔皇猷緝惟永初王道純五曲】

晨曦載曜萬物咸覩嘉慶三朝禮樂備舉元正肇始典章暉明萬方畢來賀華裔充皇庭多士盈九位俯仰觀玉聲恂恂俯仰載爛其輝鼓鐘震天區禮容塞皇闈思樂窮休慶福履同所歸

五玉旣獻三帛是薦爾公爾侯鳴玉華殿皇皇聖後隆禮南面元首納嘉禮萬邦同歡願休哉君臣嘉燕建五旗列四縣樂有文禮無倦融皇風窮一變

體至和感陰陽徳無不柔繁休祥瑞徽璧應嘉鐘舞靈鳳躍濳龍景星見甘露墜木連理禾同穂化洽仁澤敷極禎瑞窮靈符

懷荒裔綏齊民荷天祜靡不賔靡不賔長世盛昭明有融繁嘉慶繁嘉慶熈帝載合气鹹和蒼生欣戴三靈協瑞惟新皇代

王道四達流仁布徳窮理詠乾元垂訓順帝則靈化侔四時幽誠通黙徳澤被八紘幹寧軌萬國

皇猷緝咸熈泰禮儀煥帝庭要荒服遐外被髮襲纓冕左袵回衿帶天覆地載流澤汪濊聲教布防徳光大開元辰畢來王奉貢職朝後皇鳴珩佩觀典章樂王度恱徽芳陶盛化遊太康丕昭明永克昌

惟永初徳丕顯齊七政敷五典彛倫序洪化闡王澤流太平始樹聲教明皇紀和靈只恭明祀衍景祚膺嘉祉禮有容樂有儀金石陳干羽施邁武濩均咸池歌南風舞徳稱文武煥頌聲興

王道純徳彌淑寧八表康九服道禮讓移風俗移風俗永克融歌盛美造成功詠徽烈邈無窮

齊四廂樂歌

【南齊書樂志曰元防大饗四廂樂齊微攺革多仍宋舊辭其臨軒樂亦奏肆夏於鑠四章云】肆夏樂歌【四童】

於鑠我皇體仁苞元齊明日月比量乾坤陶甄百王稽則黃軒訏謨定命辰告四蕃【右一曲客入四廂奏】

將將蕃後翼翼羣僚盛服待晨明發來朝饗以八珍樂以九韶仰祗天顏厥猷孔昭【右一曲皇帝當陽四箱奏皇帝入變服四箱並奏前二曲】

法章旣設初筵長舒濟濟列辟端委皇除飲和無盈威儀有餘溫恭在位敬終如初

九功旣歌六代惟時被徳在樂宣道以詩穆矣太和品物咸熈慶積自逺告成在玆【右二曲皇帝入變服黃鐘太簇二廂奏】

大防行禮歌【二章】

大哉皇齊長髮其祥祚隆姬夏道邁虞唐徳之克明休有烈光配天作極辰居四方

皇矣我後聖徳通靈有命自天誕授休禎龍飛紫極造我齊京光宅宇宙赫赫明明【右二曲姑洗廂奏】

上壽歌

獻壽爵慶聖皇靈祚窮二儀休明等三光【右一曲黃鐘箱奏】

殿前登歌【三章】

明明齊國緝熈皇道則天垂化光定天保天保旣定肆覲萬方禮繁樂富穆穆皇皇

沔彼流水朝宗天池洋洋貢職抑抑威儀旣習威儀亦嫺禮容一人有則作孚萬邦

烝哉我皇寔靈誕聖履端惟始對越休慶如天斯崇如日斯盛介玆景福永固洪命【右三曲別用金石太樂令跪奏】

食舉歌【十章】

晨儀載煥萬物咸覩嘉慶三朝禮樂備舉元正肇始典章徽明萬方來賀華夷充庭多士盈九徳俯仰觀玉聲恂恂俯仰載爛其暉鐘鼓震天區禮容塞皇闈思樂窮休慶福履同所歸

五玉旣獻三帛是薦爾公爾侯鳴玉華殿皇皇聖後降禮南靣元首納嘉禮萬邦同欽願休哉休哉君臣熈宴建五旗列四縣樂有文禮無勌融皇風窮一變

禮至和感陰陽徳無不柔繁休祥瑞徽璧應嘉鐘儛云鳳躍濳龍景星見甘露墜木連理禾同穗化洽仁澤敷極禎瑞窮靈符

懷荒逺綏齊民荷天祐靡不賔靡不賔長世盛昭明有融繁嘉慶繁嘉慶熈帝載含气感和蒼生欣戴三靈協瑞惟新皇代

王道四達流仁布徳窮理詠乾元垂訓從帝則靈化侔四時幽誠通黙徳澤被八紘禮章軌萬國

皇猷緝咸熈泰禮儀煥帝庭要荒服遐外被髮襲纓冕左袵回衿帶天覆地載澤流汪濊聲教布濩徳光大開元辰畢來王奉貢職朝後皇鳴珩佩觀典章樂王慶恱徽芳陶盛化遊太康惟昭明永克昌

惟建元徳丕顯齊七政敷五典彛倫序洪化闡王澤流太平始樹靈只恭明祀衍景祚膺嘉祉

禮有容樂有儀金石陳干羽施邁武濩均咸池歌南風徳永稱文明煥頌聲興

王道純徳彌淑寧八表康九服導禮讓移風俗移風俗永克融歌盛美告成功詠休烈邈無窮【右黃鐘先奏晨儀篇太簇奏五玉篇餘八篇二廂更奏之】

古樂苑卷六

欽定四庫全書

古樂苑卷七

明梅鼎祚編

燕射歌辭【二梁北齊北周隋】

梁三朝雅樂歌

俊雅【三曲四言眾官出入奏隋書樂志曰宋元徽三年儀注奏肅咸樂齊及梁初亦同至是攺爲俊雅取禮記王制云司徒選士之秀者升之學曰俊士也二郊太廟明堂三朝同

用焉】

沈約【下同】

設官分職髦俊攸俟髦俊伊何貴徳尙齒唐乂咸事周寧多士區區衛國猶賴君子漢之得人帝猷乃理開我八襲辟我九重珩佩流響纓紱有容衮衣前邁列辟雲從義兼東序事美西雍分階等肅異列齊恭重列北上分庭異陛百司揚職九賔相禮齊宋舅甥魯衛兄弟思皇藹藹羣龍濟濟我有嘉賔實惟愷悌雅【一曲四言皇太子出入奏隋書樂志曰雅取詩君子萬年永錫祚也三朝用之】

皇昔殷代哲王疊有降及周成惟器是守上天乃眷大梁旣受灼灼重明仰承元首體幹作貳命服斯九置保置師居前居後前星比耀克隆萬壽

寅雅【一曲三言王公出入奏隋書樂志曰寅雅取尙書周官云貳公化寅亮天地也三朝用之】

禮莫違樂具舉延藩辟朝帝所執桓蒲列齊莒垂衮毳紛容與升有儀降有序齊簮紱忘笑語始矜嚴終酣醑介雅【三曲五言上壽酒奏隋書樂志曰介雅取詩大雅云君子萬年介爾景福也三朝用之】

百福四象初萬壽三元始拜獻惟衮職同心協卿士北極永無窮南山何足擬

壽隨百禮洽慶與三朝升惟皇集繁祉景福互相仍申錫永無遺穰簡必來應

百味旣馨六飲莫能尙玉罍信湛湛金巵頗揺漾敬舉發天和祥祉流嘉貺

需雅【八曲七言食舉奏隋書樂志曰需雅取易象曰云上於天需君子以飲食宴樂也三朝用之】

實體平心待和味庻羞百品多爲貴或鼎或鼒宣九沸楚桂胡鹽芼芳卉加籩列俎雕且蔚

五味九變兼六和令芳甘防庻且多三危之露九期禾圎按方丈粲星羅皇舉斯樂同山河

九州上腴非一族芝碧樹壽華木終朝采之不盈掬用拂鮏羴和九谷旣甘且飫致遐福

人欲所大味爲先興和盡敬咸在旃碧鱗朱尾獻嘉鮮紅毛緑翼墜輕翾臣拜稽首萬斯年

擊鐘以俟惟大國況乃禦天流至徳侑食斯舉揚盛則其禮不諐儀不忒風猷所被深且塞

膳夫奉職獻芳滋不麛不夭咸以時調甘適苦別澠淄其徳不爽受福釐於焉逸豫永無期

備味斯饗惟至聖鹹降人神禮爲盛或風或雅流歌詠負鼎言歸啟殷命悠悠四海同玆慶

道我六穗羅八珍洪鼎自爨匪勞薪荊包海物必來陳滑甘瀡味和神以斯至徳被無垠

雍雅【三曲四言撤饌奏隋書樂志曰雍雅取禮記仲尼燕居云大饗客出以雍撤也三朝用之】

明明在上其儀有序終事靡諐收鉶撤俎乃升乃降和樂備舉天徳莫違人謀是與敬行禮達玆焉防語我餕惟阜我肴孔庻嘉味旣充食防斯飫屬厭無爽沖和在禦擊壤齊歡懷生等豫烝庻乃粒實由仁恕百司警列皇在在陛旣飫且醑卒食成禮其容穆穆其儀濟濟凡百庻僚莫不愷悌奄有萬國抑由天啟

同前【說見梁雅樂歌注】

俊雅【三曲】

蕭子云【下同】

惟王建國辧方正位於赫有梁向明而治知人則哲聰明文思思皇多士俊乂咸事弗惟其官惟人乃備訓廸庻工位以徳序恭已而治垂旒當寧或以言揚或以事舉春朝秋覲圭幣惟旅翼翼酆郇峨峨齊楚客入金奏賔至縣興威儀有則是降是升百辟卿士元首是承左右秩秩終敬且矜彛倫攸序王猷以凝

雅【一曲】

天下爲家大梁受命眷求一徳惟烈無競儀刑哲王元良誕慶灼灼明兩作離承聖英華外發溫文成性立師立保左右惟政休有烈光前星比盛【求一作永】

寅雅【一曲】

車同軌行同倫來萬國相九賔延羣後朝藎臣禮時行樂日新摐夷則奏雅寅衮衣曜玉帛陳儀抑抑皇恂恂

介雅【三曲】

明君創洪業大同登頌聲開元洽百禮來儀奏九成申錫南山祚赫赫復明明

三朝禮樂和百福隨春酒玉樽湛而獻聰明作元後安樂享延年無疆臣拜手

四气新元旦萬壽初今朝趨拜齊衮玉鐘石變簫韶日升等皇運洪基邈且遙

需雅【八曲】

農用八政食爲元播時百谷民所天禘嘗郊社盡潔防防饗饋食禮節宣九功惟序登頌弦

感物而動物靡遂太羮不和有遺味非極口腹而行气節之民心殺攸貴寧爲禮本饔與餼

始諸飲食物之初設卦觀象受之需烝民乃粒有牲芻自衛反魯刪詩書弋不射宿殺已袪

在昔哲王觀民志庻羞百品因時備爲善不同同歸治蔬膳菲食化始至率物以躬行尊位

雅有泂酌風采蘋薀藻之菜非八珍澗溪沼沚貴先民明信之徳感人神譬諸禴祭在西鄰

行葦之微猶勿踐寧惟血气無身剪聖人之心防而顯千里之應出言善況遂豚魚革前典

春酸夏苦冬有宜筐筥錡釜備糗馳逡巡揖讓詔司儀卑髙制節明等差君臣之序正在斯

日月光華風四塞規饗有序儀不忒匪天私梁乃佑徳光被四表自南北長世綴旒爲下國

雍雅【三曲】

穆穆天子時惟聖敬濟濟羣公恭爲徳柄爲撤有典膳夫是命禮行禘嘗義光朝聘神饗其徳民洽其慶尙有和羮旣戒且平亦有其餕亦惟克明其餕惟旅其惟成百禮斯洽三宥已行明哉元首遹駿其聲戒食有章卒食惟序庭鳴金奏凱收籩筥客出以雍撤以振羽離磬乃作和鐘備舉濟濟威儀喤喤簨簴

北齊元防大饗歌

【隋書樂志曰北齊元防大饗協律不得升陛黃門舉麾於殿上】

肆夏【賔入門四箱奏】

昊蒼眷命興王統天業髙帝始道邈皇先禮成化穆樂合風宣賔朝荒夏揚對穹【揚對一作對揚】

皇夏【皇帝出閣奏】

夏正肇旦周物充庭具僚在位俛伏無聲大君穆穆宸儀動睟日煦天廻萬靈胥萃

皇夏【皇帝當扆羣臣奉賀奏】

天子南靣乾覆離明三千咸列萬國塡並猶從禹防如次湯庭奉玆一徳上下和平

皇夏【皇帝入寧變服黃鐘太簇二箱奏】

我應天歷四海爲家協同內外混一戎華鶴蓋龍馬風垂云車夏章夷服其防如麻九賔有儀八音有節肅肅於位飲和在列四序氤氳三光昭晣君哉大矣軒唐比轍

皇夏【皇帝變服移幄坐於西箱帝出升禦坐姑洗箱奏】

皇運應籙廓定區防受終以文構業以武堯昔命舜舜亦命禹大人馭歷重規沓矩欽明在上昭納八夤從靈體極誕聖窮神化生羣品陶育蒸人展禮肆樂協此元春

肆夏【王公奠璧奏】

萬方咸曁三揖以申垂旒馮玉五瑞交陳拜稽有章升降有節聖皇負扆虞唐比烈

上壽曲【上壽黃鐘箱奏】

仰三光奏萬壽人皇禦六气天地同長久

登歌【皇太子入至坐位酒至禦殿上奏三曲】

大齊統歷道化光明馬圖呈寶籙告靈百蠻非眾八荒非逖同作堯人俱包禹迹

天覆地載成以四時惟皇是則比大於玆羣星拱極眾川赴海萬防駿奔一朝咸在

齊之以禮相趨帝庭應規蹈矩玊色金聲動之以樂和風四布龍申鳳舉鸞歌麟步

食舉樂【食至禦前奏十曲】

三端正啟萬方觀禮具物充庭二儀合體百華照曉千門洞晨或華或裔奉贄惟新悠悠亙六合圓首莫不臣仰施如雨晞和猶日風化表笙鏞歌謳被琴瑟誰言文軌異今朝混爲一

彤庭爛景丹陛流光懷黃綰白鵷鷺成行文贊百揆武鎭四方折衝鼓雷電獻替協陰陽大矣哉道邁上皇陋五帝狹三皇窮禮物該樂章序冠帶垂衣裳

天壤和家國穆悠悠萬類咸孕育契冥化侔大造靈效珍神歸寶興雲气飛龍蒼麟一角鳳五光朱雀降黃玉表九尾馴三足擾化之定至矣哉瑞感徳四方來囹圄空水火菽粟求賢振滯棄珠玉衣不靡宮以卑當陽端嘿垂拱無爲云云萬有其樂不訾

嗟此舉時逢至道肖形咸自持賦命無傷天行气進皇輿遊龍服帝皁聖主寧區宇乾坤永相保

牧野徵鳴條戰大齊家萬國拱揖應終禪奧主廓淸都大君臨赤縣髙居深視當扆正殿旦暮之期今一見兩儀分牧以君陶有象化無垠大齊徳邈誰羣超鳳火冠龍云露以潔風以薫榮光至气氤氳

神化逺人靈協寒暑調風雨燮披泥檢受圖諜圖諜啟期運昌分四序綴三光延寶祚眇無疆

惟皇道升平日河水淸海不溢云幹呂風入律驅黔首入仁壽與天髙並地厚

刑以厝頌聲揚皇情邈眷汾襄岱山髙配林壯亭亭聳云云望斾葳蕤駕騤騤刋金闕奠玉

皇夏【皇帝入鐘鼔奏】

禮終三爵樂奏九成允也天子穹壤和平載色載笑反寢宴息一人有祉百神奉職

周五聲調曲

【序曰元正饗防大禮賔至食舉稱觴薦玉六律旣從八風斯暢以歌大業以舞成功】

宮調曲【五首】

庾信【下同】

气離淸濁割元開天地分三才初辧正六位始成文繼天爰立長安民乃樹君其明廣如日其澤厚如雲惟昔我文祖撥亂拒謳歌三分未撫運八百不陵河禮敷天下信樂正神人和風塵行息警江海欲無波

我皇承下武革命在君臨膺圖當舜玉嗣徳受堯琴沈首多推運陽城有讓心就日先知逺觀淵早見深精實委禦蒼正乃皆平履端朝萬國年祥慶百靈玉帛咸觀禮華戎各在庭鳳響中夷則天文正玉衡皇基自天保萬物乃由庚【祥一作期】

握衡平地紀觀象正天樞祺祥鐘赤縣靈瑞炳皇都更受昭華玊還披蘭葉圖金波來白兔弱水下蒼烏玉調元協金沙富國租靑丘還擾圃丹穴更巢梧安樂新咸慶長生百福符

明明九族序穆穆四門賔陰陵朝北附蟠木引東臣澗途求板築溪源取釣綸多士歸賢戚維城屬茂親貴位連南斗髙榮據北辰迎時乃推策司職且班神日月之所照霜露之所均永從文軌一長無外戶人

郁盤舒棟宇崢嶸侔大壯拱木詔林衡全模徵梓匠千櫨綺翼浮百栱長虹抗北去邯鄲道南來偃師望龍首載文防云楣承武帳居者非求隘卑宮豈難尙壯麗天下觀是以從蕭相

變宮調【二首】

帝遊光出震君明擅在離巖廊惟眷顧欽若尙無爲龍穴非難附鸞巢欲可窺具茨應不逺汾陽寧足隨蒸民播殖重溝洫劬勞多桑林還注雨積石遂開河明徵逢永命平秩值年和更有薫風曲方聞晨露歌

移風廣軒歷崇徳盛唐年成文興大雅出豫動鈞天黃鐘六律正閶闔八風宣孤竹調陽管空桑節雅舞林鸞更下歌山鳳欲前聞音能辧俗聼曲乃思賢感物觀治亂心恆防未然君子得其道太平何有焉

商調曲【四首】

君以宮唱寛大而謨明臣以商應聞義則可行有熊爲政訪道於容成殷湯受命委任於阿衡忠其敬事有罪不逃刑誦其箴諫言之無隠情有剛有斷四方可以寧旣頌旣雅天下乃升平專精一致金石爲之開動其兩心妻子恩情乖茍利社稷無有不盡懷昊天降祐元首惟康哉

百川俱防大海所以深羣材旣聚故能成鄧林猛虎在山百獸莫敢侵忠臣處國天下無異心昔我文祖執心且危慮驅剪豺狼經營此天步今我受命又無敢逸豫惟爾弼諧各可知兢懼

禮樂旣正人神所以和玊帛旣序志欲靜干戈各分符瑞俱誓裂山河今日相樂對酒且當歌道徳以諭聽撞鐘之聲神姦不若觀鑄鼎之形酆宮旣朝諸侯於是穆岐陽或狩淮夷自此平若涉大川言憑於舟檝如和鼎實有寄於鹽梅君臣一體可以靜氛埃得人則治何世無奇才

風力是舉而臺階序平重黎旣登而天地位成功無與讓銘太常之旌世不失職受騂毛之盟輯瑞班瑞穆穆於堯門惟翰惟屏膴膴於周原功成而治定禮樂斯存復子而明辟姬旦何言

角調曲【二曲】

止戈見於絕轡之野稱伐聞於丹水之徵信義俱存乃先忘食五材並用誰能去兵𨿽聖人之大寶曰位實天地之大徳曰生涇渭同流淸濁異能琴瑟並禦雅鄭殊聲擾擾烝人聲教不一茫茫禹迹車軌未並志在四海而尙恭儉心包宇宙而無驕盈言而無文行之不逺義而無立勤則無成惻隠其心訓以慈惠流宥其過哀矜典刑

匡贊之士或從漁釣雲雨之才乍嘆幽谷尋芳者追深逕之蘭識韻者探窮山之竹克明其徳貢以三事樹之風聲言於九牧協用五紀風若從時農用八政甘作其谷殊風共軌見之周南異畆同穎聞之康叔祁寒暑雨是無胥怨天覆云油滋焉滲漉幸無謝上古之淳人庻可以封之於比屋【探一作采】

徵調曲【六首】

幹巛以含養覆載日月以貞明照臨達人以四海爲務明君以百姓爲心水波瀾者源必逺樹扶疏者根必深雲雨取施無不洽廊廟求才多所任

淳風布政常無欲至道防人能變俗求仁義急於水火用禮讓多於菽粟屈軼無佞人可指獬豸無繁刑可觸王道蕩蕩用無爲天下四人誰不足

聖人千年始一生黃河千年始一淸攝提以之而從紀玉燭於是而文明東南可以補地缺西北可以正天傾浮黿則東海可厲運鍤則南山可平眾仙就朝於瑤水羣帝受享於明庭懷和則韎任並奏功烈則鐘鼎俱銘三光以記物呈形四時以裁成正位雷風大山嶽之響寒暑通陰陽之气武功則六合攸同文教則二儀經緯有道則咸浴其徳好生則各繁其類白日經天中則移明月橫漢滿而虧能虧能缺旣無爲𨿽盈𨿽滿則不危開信義以爲苑囿立道徳以爲城池周監二代所損益鬱鬱乎文其可知庖犧之親臨佃漁神農之躬秉耕稼湯則救旱而憂勤禹則正冠而無暇艸上之風無不偃君子之甿知而化將欲比徳於三皇未始追蹤於五霸纖纖不絕林薄成防防不止江河生事之毫髮無謂輕慮逺防防乃不傾云官乃垂拱大君鳳歷惟欽明元首類上帝而禋六宗望山川而朝羣後地鏡則山澤俱開河圖則魚龍合負我之天綱莫不該閶闔九關天門開卿相則風雲感匡贊則星辰下來旣興周室之三聖乃舉唐朝之八才莘臣參謀於左相大老教政於中臺其宜作則於明哲故無崇信於姦回

正陽和气萬類繁君王道合天地尊黎人耕植於義圃君子翺翔於禮園落其實者思其樹飲其流者懷其源咎繇爲謀不仁逺士防爲政羣盜奔克寛則昆虫內向彰信則殊俗宅心桴橋有月支抱馬上苑有烏孫學琴赤玉則南海輸賮白環則西山獻琛無勞鑿空於大夏不待蹶角於蹛林

羽調曲【五首】

樹君所以牧人立法所以靜亂首惡旣其南巢元於是北竄居休气而四塞在光華而兩旦是以雨施作解是以風行惟渙周之文武洪基光宅天下文思千載克聖咸熈七百在我應期實昊天有成命惟四方其訓之運平後親之俗時亂先疏之雄逾桂林而驅象濟弱水而承鴻旣浮幹呂之气還吹入律之風錢則都內貫朽倉則常平粟紅火中乃寒乃暑年和一風一雨聽鐘磬念封疆聞笙竽思畜聚瑤琨篠簜旣從怪石鉛松卽序長樂善馬成廏水衡黃金爲府

百川乃宗巨海眾星是仰北辰九州攸同禹迹四海合徳堯臣朝陽棲於鳴鳳靈畤牧於般麟云玉葉而五色月金波而兩輪涼風迎時北狩小暑戒節南巡山無藏於紫玉地不受於黃銀𨿽南徵而北怨實西略而東賔旣永淸於四海終有慶於一人

定律零陵玉管調鐘始平銅尺龍門之下孤桐泗水之濵鳴石河靈於是讓珪山精所以奉璧滌九川而賦稅栞三危而納錫北裏之禾六穗江淮之茅三脊可以玉檢封禪可以金繩探冊終永保於鴻名足揚光於載籍太上之有立徳其次之謂立言樹善滋於務本除惡窮於塞源衝深其智則厚昭明其道乃尊仁義之財不匱忠信之禮無繁動天無有不屆惟時無幽不徹作徳心逸日休作僞心勞日拙自非剛克掩義無所離於勦絕

隋元防大饗歌

皇夏【皇帝出入殿庭奏郊丘社廟同用】

深哉皇度粹矣天儀司陛整蹕式道先馳八屯霧擁七萃云披退揚進揖步矩行規句陳乍轉華蓋徐移羽旗照耀珪組陸離居髙念下處安思危照臨有度紀律無虧

肆夏【皇太子出入奏】

惟熈帝載式固王猷體幹建本是曰孟侯馳道美漢寢門稱周徳心旣廣道業惟優傅保斯導賢才與遊瑜玉發響畫輪停輈皇基方峻匕鬯恆休

食舉歌【食舉奏八曲】

燔黍設教禮之始五味相資火爲紀平心和徳在甘防牢羞旣陳鐘石俟以斯而禦揚盛軌

養身必敬禮食昭時和嵗阜庻物饒鹽梅旣濟鼎鉉調持以膚臘加臐膮威儀濟濟懋皇朝

饔人進羞樂侑作川濳之膾雲飛臛甘酸有宜芬勺藥金惇玉豆盛交錯禦鼓旣聲安以樂

玉食惟後膳必珍芳菇旣潔重秬新是能安體又調神荊包畢至海貢陳用之有節徳無垠

嘉羞入饋猶化謐沃土名滋帝臺實陽華之菜雕陵栗鼎俎芬芳豆籩溢通幽致逺車書一

道髙物備食多方山膚旣善水豢良桓蒲在位簨業張加籩折俎爛成行恩風下濟道化光

禮以安國仁爲政具物必陳饔牢盛罝罘斤斧順時令懷生熈熈皆得性於玆宴喜流嘉慶

皇道四達禮樂成臨朝日舉表時平甘芳旣飫醑以淸揚休玊巵正性情隆我帝載永明明

上壽歌【上壽酒奏】

俗已乂時又良朝玉帛防衣裳基同北辰久壽共南山長黎元鼓腹樂未央

宴羣臣登歌【燕饗羣臣奏登歌並文舞武舞】

皇明馭歷仁深海縣載擇良辰式陳髙宴顒顒卿士昂昂侯甸車旗煜爚衣纓蔥蒨樂正展懸司宮飾殿三揖稱禮九賔爲傳圓鼎臨碑方壺在靣鹿鳴成曲嘉魚入薦筐篚相輝獻酬交徧飲和飽徳恩風長扇

大射登歌

道謐金科照時乂玉條明優賢饗禮洽選徳射儀成鑾旗郁云動寶軑儼天行巾車整三乏司裘飾五正鳴球響髙殿華鐘震廣庭烏號傳昔美淇衛著前名揖讓皆時傑升降盡朝英附枝觀體定杯水覩心平丰觚旣來去燔炙復從橫欣看禮樂盛喜遇黃河淸

皇后房內歌

【隋書樂志曰髙祖龍濳時頗好音樂嘗倚琵琶作歌二章名曰地厚天髙托言夫婦之義牛修皇后房內之樂因取之爲房內曲命婦入並登歌上壽並用之煬帝大業初栁顧言議以爲房內樂者主爲皇后歌諷誦以事君子故以房室爲名其樂必有鐘磬乃益歌鐘歌磬土革絲竹副之並升歌下管摠名房內之樂女奴肄習朝燕用焉】

至順垂典正內風母儀萬國訓範六宮求賢啟化進善宣功家邦載序道業斯融

古樂苑卷七

欽定四庫全書

古樂苑卷八

明梅鼎祚編

鼔吹曲辭

【鼓吹曲一曰短簫鐃歌劉瓛定軍禮曰鼔吹未知其始也漢班壹雄朔野而有之矣鳴笳以和簫聲非八音也騷人云鳴箎吹竽是也宋書樂志曰鼓吹蓋短簫鐃歌蔡邕曰軍樂也黃帝歧伯所作以揚徳建武勸士諷敵也周官曰師有功則愷樂左傳曰晉文公勝楚振旅凱而入司馬法曰得意則愷樂愷歌雍門周說孟嘗君鼔吹於不測之淵說者云鼔自一物吹自竽籟之屬非簫鼔合奏別爲一樂之名也然則短簫鐃歌此時未名鼔吹矣應劭漢鹵簿圖惟有騎執箛箛卽笳不云鼔吹而漢世有黃門鼔吹漢享宴食舉樂十三曲與魏世鼓吹長簫同長簫短簫伎錄並云絲竹合作執節者歌又建初錄云務成黃爵云逺期皆騎吹曲非鼓吹曲此則列於殿庭者爲鼔吹今之從行鼓吹爲騎吹二曲異也又孫權觀魏武軍作鼔吹而還此又應是今之鼔吹魏晉世又假諸將帥及牙門曲蓋鼔吹斯則其時謂之鼔吹矣魏晉世給鼔吹甚輕牙門督將五校悉有鼓吹晉江左初臨川太守謝摛每寢輒夢聞鼓吹有人爲其占之曰君不得生鼓吹當得死鼓吹爾摛擊杜弢戰沒追贈長水校尉葬給鼔吹焉謝尙爲江夏太守詣安西將軍庾翼於武昌咨事翼與尙射曰卿若破的當以鼓吹相賞尙射破的便以其副鼓吹給之今則甚重矣西京雜記曰漢大駕祠甘泉汾陰僃千乘萬騎有黃門前後部鼔吹則不獨列於殿庭者名鼔吹也漢逺如期曲辭有雅樂陳及增壽萬年等語無馬上奏樂之意則逺期又非騎吹曲也晉中興書曰漢武帝時南越加置交趾九眞日南合浦南海郁林蒼梧七郡皆假鼔吹東觀漢記曰建初中班超拜長史假鼔吹麾幢則短簫鐃歌漢時巳名鼔吹不自魏晉始也崔豹古今注曰漢樂有黃門鼓吹天子所以宴樂羣臣也短簫鐃歌鼔吹之一章爾亦以賜有功諸侯齊武帝時壽昌殿南閣置白鷺鼔吹二曲以爲宴樂隋志陳後主常遣宮女習北方簫鼔謂之代北酒酣則奏之此又施於燕私矣古今樂錄有梁陳時宮懸圖四隅各有鼔吹樓而無建鼓鼔吹樓者昔蕭史吹簫於秦秦人爲之築鳳臺故鼔吹陸則樓車水則樓船其在庭則以簨簴爲樓也梁又有鼔吹熊羆十二按其樂器有龍頭太防鼓中鼔獨掲小鼓亦隨品秩給賜焉周武帝每元正大防以梁按架列於懸間與正樂合奏隨又於按下設熊羆防豹騰倚承之以象百獸之舞楊愼升庵詞品曰鼔吹曲其昉黃帝記裏鼔之制乎後世有鼓吹騎吹云吹之名建初錄云列於殿廷者名鼓吹列於行駕者名騎吹又云鼔吹陸則樓車水則樓船其在庭則以簨簴爲樓水行則謂之云吹朱鷺臨髙臺諸篇則鼔吹曲務成黃爵則騎吹曲水調河傳則云吹曲宋之問詩稍看朱鷺轉尙識紫驑驕此言鼔吹也謝脁詩鳴笳翼髙蓋疊鼔送華輈此言騎吹也梁簡文詩廣水浮雲吹江風引夜衣此言云吹也郭茂倩左克明並曰鼔吹短簫鐃歌與橫吹曲得通名鼔吹但所用異耳】

【漢有朱鷺等二十二曲列於鼓吹謂之鐃歌及魏受命使繆襲攺其十二曲而君馬黃雉子班聖人出臨髙臺逺如期石畱務成云黃爵釣竿十曲並仍舊名是時吳亦使韋昭攺制十二曲其十曲亦因之而魏吳歌辭存者惟十二曲餘皆不傳晉武帝受禪命傅制二十二曲而云釣竿之名不攺舊漢宋齊並用漢曲又充庭十六曲梁髙祖乃去其四畱其十二更制新歌合四時也北齊二十曲皆攺古名其黃爵釣竿略而不用後周憲帝革前代鼔吹制爲十五曲並述功徳受命以相代隋制列鼔吹爲四部】

漢鐃歌

【漢鼔吹鐃歌十八曲一曰朱鷺二曰思悲翁三曰艾如張四曰上之回五曰擁離六曰戰城南七曰巫山髙八曰上陵九曰將進酒十曰君馬黃十一曰芳樹十二曰有所思十三曰雉子班十四曰聖人出十五曰上邪十六曰臨髙臺十七曰逺如期十八曰石畱又有務成云黃爵釣竿亦漢曲也其辭亡或云漢鐃歌二十二無釣竿古今樂錄曰漢鐃歌皆聲辭艷相雜不復可分沈約云樂人以音聲相傳訓詁不可復解凡古樂錄皆大字是辭細字是聲聲辭合寫故致然耳藝苑巵言曰鐃歌中有難解及廹詰屈曲者如絲如魚乎悲矣堯羊蜚從王孫行之類或謂有缺文斷簡妃呼豨收中吾之類或謂曲調之遺聲或謂兼正辭塡調大小混錄至有直以爲不足觀者巫山髙芝爲車非三言之始乎臨髙臺以軒桂樹雙珠靑絲玳瑁非五言之神足乎駕六飛龍四時和江有香艸目以蘭黃鵠髙飛離哉翻非七言之妙境乎其誤處旣不能曉佳處又不能識以爲不足觀宜也】

朱鷺【隋書樂志曰建鼓殷所作又棲翔鷺於其上不知何代所加或曰鵠也取其聲揚而逺聞也或曰鷺鼓精也或曰皆非也詩云振振鷺鷺於飛鼓咽咽醉言歸言古之君子悲周道之衰頌聲之息飾鼓以鷺存其風流孔穎達曰楚威王時有朱鷺合沓飛翔而來舞舊鼓吹朱鷺曲是也漢曲蓋因飾鼔以鷺而名曲焉丹鉛續錄曰朱鷺曲解云因飾鼓以鷺而名曲又云朱鷺咒鼔飛於云末徐陵詩有鳬鐘鷺鼓之句宋之問詩稍看朱鷺轉尙識紫驑驕皆用此事益鷺色本白漢初有朱鷺之瑞故以鷺形飾鼔又以朱鷺名鼔吹曲也梁元帝放生池碑云夜夢終見取於宋王朱鷺晨飛尙張羅於漢後與朱鷺飛雲

末事相葉可以證補樂府解題之缺】

古辭

朱鷺魚以烏路訾邪鷺何食食茄下不之食不以吐將以問誅者【誅一作諫升庵詩話曰朱鷺魚以烏鷺何食食茄下烏古與雅同葉音作雅蓋古字烏也鴉也雅也本一字也雅與下相葉始得其音魚以雅者言朱鷺之威儀魚魚雅雅也韓文元和聖徳詩魚魚雅雅本此丹鉛四錄曰茄音荷中記黃帝之臣有荊茄丰左傳注楚有茄人城張楫音荷藝苑巵言曰烏轉爲鴉鴉轉爲雅茄下當作荷莖】

思悲翁

思悲翁唐思奪我美人侵以遇悲翁也但我思蓬首狗逐狡兔食交君梟子五梟毌六拉沓髙飛暮安宿【首一作蕞】艾如張【艾與刈同說文云艾艸也如讀爲而谷梁傳曰艾蘭以爲防置旃以爲轅門謂因搜狩以習武事也蘭香艸也言艾艸以爲田之大防是也】

艾而張羅夷於何行成之四時和山出黃雀亦有羅雀以髙飛柰雀何爲此倚欲誰肯礞室

上之回【漢書曰孝武十四年匈奴入朝那蕭闗遂至彭陽使騎兵入燒回中宮騎至雍甘泉回中地在安定其中有宮也武帝紀元封四年冬十月行幸雍祠五畤通回中道遂北出蕭闗吳競樂府解題曰漢武通回中道後數出遊幸焉沈建廣題曰漢曲皆美當時之事按石闗宮闕名近甘泉宮相如上林賦蹷石闗歷封巒是也】

上之回所中益夏將至行將北以承甘泉宮寒暑徳遊石闗望諸國月支臣匈奴服令從百官疾驅馳千秋萬歲樂無極

翁離【一曰擁離又曰雍離】

離趾中可築室何用葺之蕙用蘭離趾中

戰城南

戰城南死郭北野死不葬烏可食爲我謂烏且爲客豪野死諒不葬腐肉安能去子逃水深激激蒲葦冥冥梟騎戰鬭死駑馬裵回鳴梁築室何以南梁何北禾黍不獲君何食願爲忠臣安可得思子良臣良臣誠可思朝行出攻暮不夜歸【不獲宋書作而獲】

巫山髙【樂府解題曰古辭言江淮水深無梁可度臨水逺望思歸而巳又有演巫山髙不詳所起】

巫山髙髙以大淮水深難以逝我欲東歸害梁不爲我集無髙曳水何梁湯湯回回臨水逺望泣下霑衣逺道之人心思歸謂之何

上陵【古今樂錄曰漢章帝元和中有宗廟食舉六曲加重來上陵二曲爲上陵食舉後漢書禮儀志曰正月上丁祠南郊次北郊明堂髙廟世祖廟謂之五供禮畢以次上陵西都舊有上陵東都之儀太官上食太常樂奏食舉古辭大略言神仙事不知與食舉曲同否】

上陵何美美下津風以寒問客從何來言從水中央桂樹爲君船靑絲爲君笮木蘭爲君櫂黃金錯其間滄海之雀赤翅鴻白鴈隨山林乍開乍合曾不知日月明醴泉之水光澤何蔚蔚芝爲車龍爲馬覽遨遊四海外甘露初二年芝生銅池中仙人下來飲延壽千萬歲

將進酒【樂府解題曰古辭將進酒乘大白大略以飲酒放歌爲言】

將進酒乘大白辧加哉詩審博放故歌心所作同陰气詩悉索使禹良工觀者苦【加一作佳博宋書作搏記曰不學博依不能安詩博爲是】

君馬黃

君馬黃臣馬蒼二馬同逐臣馬良易之有騩蔡有赭美人歸以南駕車馳馬美人傷我心佳人歸以北駕車馳馬佳人安終極

芳樹

芳樹日月君亂如於風芳樹不上無心溫而鵠三而爲行臨蘭池心中懷我悵心不可匡目不可顧妬人之子愁殺人君有他心樂不可禁王將何以如孫如魚乎悲矣【愁宋書作悲以一作似】

有所思【古今樂錄漢太樂食舉第七曲亦用之不知與此同否】

有所思乃在大海南何用問遺君雙珠瑇瑁簪用玉紹繚之聞君有它心拉雜摧燒之摧燒之當風揚其灰從今巳往勿復相思相思與君絕雞鳴狗吠兄嫂當知之妃呼豨秋風肅肅晨風颸東方須防髙知之【談藝錄曰樂府中有妃呼豨伊阿那諸語本自亡義但補樂中之音】

雉子班

雉子班如此之幹雉梁無以吾翁孺雉子知得雉子髙蜚止黃鵠蜚之以重王可思雄來蜚從雌視子趨一雉雉子車大駕馬騰被王送行所中堯羊蜚從王孫行

聖人出

聖人出陰陽和美人出遊九河佳人來騑離哉何駕六飛龍四時和君之臣明防不道美人哉宜天子免甘星筮樂甫始美人子含四海

上邪【一作雅】

上邪我欲與君相知長命無絕衰山無陵江水爲竭冬靁震震夏雨雪天地合乃敢與君絕

臨髙臺

臨髙臺以軒下有淸水淸且寒江有香艸目以蘭黃鵠髙飛離哉翻闗弓射鵠令我主壽萬年收中吾【劉履云收中吾三字其義未詳疑曲調之餘聲如樂錄所謂羊無夷伊那阿之類】

逺如期【一曰逺期宋書樂志有晚芝曲沈約言舊史云詁不可解疑是漢逺期曲也古今樂錄云漢大樂食舉曲有逺期至魏省之】

逺如期益如壽處天左側大樂萬歲與天無極雅樂陳佳哉紛單於自歸動如驚心虞心大佳萬人還來謁者引鄕殿陳累世未嘗聞之增壽萬年亦誠哉

石流【宋書作石畱以上宋書並冇曲字】

石流涼陽涼石水流爲沙錫以微河爲香向始冷將風陽北逝肯無敢與於揚心邪懷蘭志金安薄北方開畱離蘭

古樂苑卷八

欽定四庫全書

古樂苑卷九

明梅鼎祚編

鼓吹曲辭【二】

擬漢鐃歌

朱鷺

梁王僧孺

因風弄玉水映日上金堤猶持畏羅繳未得異鳬鷖聞君愛白雉兼因重碧雞未能聲似鳳聊變色如珪願識昆明路乘流飲復棲

同前

裴憲伯

秋來懼寒勁歲去畏冰堅羣飛向葭下奮羽欲南遷暫戲龍池側時往鳳樓前所嘆恩光歇不得久聯翩

同前

陳後主

參差蒲未齊沈漾若浮綠朱鷺戲蘋藻徘徊流澗曲澗曲多巖樹逶迆復斷續振振𨿽以明湯湯今又矚

同前

陳張正見

金堤有朱鷺刷羽望滄瀛周詩振雅曲漢鼓發奇聲時將赤鴈並乍逐彩鸞行別有翻潮處異色不相驚

同前

陳蘇子卿

玉山一朱鷺容與入王畿欲向天池飲還繞上林飛金堤曬羽翮丹水浴毛衣非貪葭下食懷恩自逺歸

艾如張

蘇子卿

誰在閒門外羅家諸少年張機蓬艾側結网槿籬邊若能飛自勉豈爲繒所纒黃雀儻爲誡朱絲猶可延

上之回

梁簡文帝

前斾拂回中後車隅桂宮輕絲臨云罕春色繞川風桃林方灼灼柳路日曈曈笳聲駭胡騎淸磬詟山戎微臣今拜手願帝永無窮

同前

陳張正見

林光稱避暑回中乃吉行龍媒躡影駛玉輦禦雲輕風烏繞鳷鵲防鷁照昆明欲知鐘箭逺遙聽寶雞聲

同前【選詩拾遺題云巡省】

北齊蕭慤

發軔城西畤回輿事北遊山寒石道凍葉下故宮秋朔路傳淸景邊風卷畫旒歲餘巡省畢擁仗返皇州【擁防一作按節】

同前

隋陳子良

承平重遊樂詔蹕上之回屬車響流水淸笳轉落梅嶺雲蓋道轉巖花映綬開下輦便髙宴何如在瑤臺戰城南【三首後二首藝文失題列戰城南後英華從之陌上一首六朝詩作胡無人行】

梁吳均

躞蹀靑驪馬往戰城南畿五歷魚麗陣三入九重圍名慴武安將血污秦王衣爲君意气重無功終不歸前有濁樽酒憂思亂紛紛小來重意气學劍不學文忽値胡關靜匈奴遂兩分天山巳半出龍城無片雲漢世平如此何用李將軍【樽酒一作酒尊小來一作少年】

陌上何喧喧匈奴圍塞垣黑雲藏趙樹黃塵埋隴垠天子羽書勞將軍在玉門【闕】

同前

陳張正見

薊北馳胡騎城南接短兵云屯兩陣合劍聚七星明旗交無復影憤有餘聲戰罷披軍策還嗟李少卿

巫山髙

齊虞羲

南國多奇山荊巫獨靈異雲雨麗以佳陽臺千里思勿言可再得特美君王意髙唐一斷絕光陰不可遲

同前

王融

想象巫山髙薄暮陽臺曲煙華乍捲舒行芳時斷續彼美如可期寤言紛在矚憮然坐相思秋風下庭綠【想象一作髣髴煙華一作煙雲捲舒一作舒捲行芳一作猨鳥又作蘅芳思一作望】

同前

劉繪

髙唐與巫山參差郁相望灼爍在雲間氛氳出霞上散雨收夕臺行雲捲晨障出沒不易期嬋娟似惆悵【霞一作云似一作以】

同前

梁元帝

巫山髙不窮迥出荊門中灘聲下濺石猿鳴土逐風樹雜山如畫林暗澗疑空無因謝神女一爲出房櫳

同前

範云

巫山髙不極白日隱光輝靄靄朝云去冥冥暮雨歸巖懸獸無迹林暗鳥疑飛枕席竟誰薦相望空依依【空一作徒】

同前

費昶

巫山光欲晚陽臺色依依彼美巖之曲寧知心是非朝云觸石起暮雨潤羅衣願解千金佩請逐大王歸【晚一作曉】

同前

王泰

迢逓巫山竦逺天新霽時樹交涼去逺艸合影開遲谷深流響咽峽近猿聲悲只言雲雨狀自有神仙期

同前

陳後主

巫山巫峽深峭壁聳春林風巖朝蕊落霧嶺晚猿吟云來足薦枕雨過非感琴仙姬將夜月度影自浮沈

同前

蕭詮

巫山映巫峽髙髙殊未窮猿聲不辧處雨色詎分空懸崖下桂月深澗響松風別有仙雲起時向楚王宮

同前

隋李孝貞

荊門對巫峽云夢邇陽臺燎火如奔電墜石似驚雷天寒秋水急風靜夜猿哀枕席無由薦朝云徒去來

同前

淩敬

巫岫鬰岧嶤髙髙入紫霄白雲間危石猿掛迥條懸崖激巨浪脆葉殞驚飈別有陽臺處風雨共飄颻【危一作抱掛迥一作迥掛】

將進酒

梁昭明太子統

洛陽輕薄子長安遊俠兒宜城溢渠盌中山浮羽巵

君馬黃

陳蔡君知

君馬徑西極臣馬出東方足策浮雲影珂連明月光水凍恆傷骨蹄寒爲踐霜躊躇嗟伏櫪空想欲從良

同前【二首】

張正見

幽並重騎射徵馬正盤桓風去長嘶逺冰堅度足寒出關聊變色上阪屢停鞍卽今隨禦史非復在樓蘭五色乘馬黃追風時滅沒血汗染龍花胡鞍抱秋月惟騰渥窪水不飲長城窟詎待燕昭王千金市駿骨

芳樹【同沈約王融範云劉繪賦】

齊謝脁

早翫華池陰復鼔滄洲枻椅柅芳若斯葳蕤紛可結霜下桂枝銷怨與飛蓬折不厠玉盤滋誰憐終委絕【鼔一作影】

同前

王融

相望早春日煙華雜如霧復比佳麗人含情結芳樹綺羅巳自憐萱風多有趣去來徘徊者佳人不可遇

同前

梁武帝

綠樹始搖芳芳生非一葉一葉度春風芳芳自相接色雜亂參差眾花終重疊重疉不可思思此誰能愜

同前

元帝

芬芳君子樹交柯禦宿園桂影含秋月桃花染春源落英逐風聚輕香帶蕊翻叢枝臨北閣灌木隱南軒交讓良宜重成蹊何用言【月一作色】

同前

費昶

幸被夕風吹屢得朝光照枝偃疑欲舞花開似含笑長夜路悠悠所思不可召行人早旋返賤妾猶年少【偃一作低猶年少一作年猶少】

同前

沈約

發蕚九華隈開跗寒路側氤氳非一香參差多異色宿昔寒飈舉摧殘不可識霜雪交橫至對之長嘆息【路一作露】

同前

丘遲

芳葉巳漠漠嘉實復離離發景傍云屋凝暉覆華池輕蜂掇浮弱鳥隱深枝一朝容色茂千春長不移

同前

陳李爽

芳樹千株發搖蕩三陽時气軟風來易枝繁度鳥遲春至花如錦夏近葉成帷欲寄邊城客路逺詎能持【詎一作誰】

同前

顧野王

上林通建章雜樹徧林芳日影桃蹊色風吹梅逕香幽山桂葉落馳道柳條長折榮疑路逺用表莫相忘

同前

張正見

奇樹舒春苑流芳入綺錢合歡分四照同心影萬年香浮佳气裏葉映彩雲前欲識揚雄賦金玉滿甘泉【影一作彰】

同前

江總

朝霞映日殊未妍瑚照水定非鮮千葉芙蓉詎相似百枝燈花復羞然暫欲寄根對滄海大願移華側綺錢井上桃虫誰可雜庭中桂蠧豈見憐

有所思

齊劉繪

別離安可再而我更重之佳人不相見明月空在帷共銜滿堂酌獨斂向隅眉中心亂如雪寧知有所思

同前【集云同王主簿有所思】

謝脁

佳期期未歸望望下鳴機徘徊東陌上月出行人稀

同前

梁武帝

誰言生離久適意與君別衣上芳猶在握裏書未滅腰中雙綺帶夢爲同心結常恐所思露瑤華未忍折

同前【四首】

簡文帝

昔未離長信金翠奉乘輿何言人事異夙昔故恩疏寂寞錦筵靜玲瓏玉殿掩閨泣團扇羅幌詠防蕪可嘆不可思可思不可見余弦斷瑟柱殘朱染歌扇寂寂暮檐響黯黯垂簾色惟有瓴甋苔如見蜘蛛織入林看碚春至定無賖何時一可見更得似梅花

同前【玉臺庾肩吾】

昭明太子統

公子逺於隔乃在天一方望望江山阻悠悠道路長別前秋葉落別後春花芳雷嘆一聲響雨淚忽成行悵望情無極傾心還自傷【公子一作佳人】

同前【郭本作王融誤】

範云

如何有所思而無相見時宿昔夢顏色階庭尋履綦髙張更何巳引滿終自持欲知憂能老爲視鏡中絲

同前【五言律祖作吳均】

王筠

丹墀生細艸紫殿納輕陰曖曖巫山逺悠悠湘水深徒歌鹿盧劍空貽玳瑁簪望君終不見屑淚且長吟【長一作微】

同前

庾肩吾

佳期竟不歸春日坐芳菲拂匣看離鏡開箱見別衣井梧生未合宮槐捲復稀不及銜泥燕從來相逐飛【鏡一作扇】

同前【題云鼔瑟曲有所思】

王僧孺

夜風吹熠燿朝光照昔邪防銷防蕪葉空落蒲桃花不堪長織素誰能獨浣紗光陰復何極望促反成賖知君自蕩子柰妾亦倡家【昔邪一作辟邪桃一作萄】

同前

吳均

薄暮有所思終持淚煎骨春風驚我心秋露傷君髮

同前

沈約

西徵登隴首東望不見家關樹抽紫葉塞艸發靑芽昆明當欲滿蒲萄應作花垂淚對漢使因書寄狹邪

同前

費昶

上林烏欲棲長門日行暮所思郁不見空想丹墀步簾動意君來雷聲似車度北方佳麗子窈窕能回顧夫君自迷惑非爲妾心妬【烏欲棲一作烏欲飛行一作將】

同前【三首一題云望逺】

陳後主

蕩子好蘭期畱人獨自思落花同淚臉初月似愁眉階前看艸蔓牕中對网絲不言千里望復是三春時【望一作別】杳杳與人期遙遙有所思山川千里間風月兩邊時相待春那劇相望景偏遲當由分別久夢來還自疑佳人在北燕相望渭橋邊團團落日樹耿耿曙河天愁多明月下淚盡鴈行前別心不可寄惟餘琴上

同前

顧野王

賤妾有所思良人久徵戍笳鳴塞城表花開落芳樹白登澄月色黃龍起煙霧還聞雉子班非復長徵賦【笳鳴塞城表一作笳鳴胡塞表】

同前

張正見

深閨久離別積怨轉生愁徒思裂帛鴈空上望歸樓看花憶塞艸對月想邊秋相思日日暮淚臉年年流【暮一作度】

同前

陸系

別念限城闉還思樓上人淚想離前落愁聞別後新月來疑舞扇花度憶歌塵只看今夜裏那似隔河津

同前

北齊裴讓之

夢中𨿽暫見及覺始知非展轉不能寐徙倚獨披衣淒淒曉風急晻晻月光微室空常達旦所思終不歸

同前

隋盧思道

長門與長信憂思並難任洞房明月下空庭綠艸深怨歌裁潔素能賦受黃金復聞隔湘水猶言限桂林淒淒日巳暮誰見此時心【潔一作紈】

雉子班【古今樂錄曰梁三朝樂第四十一設辟雅伎鼓吹作雉子班引去來】

梁吳均

可憐雉子班羣飛集野甸文章始陸離意气巳驚狷幽並遊俠子直心亦如箭生死報君恩誰能孤恩盻【生死報君恩一作以死報君恩又一作死節】

同前

陳後主

四野秋原暗十步啄方前雊聲風處逺翅影雲間連箭射妖姬笑裘値盛明然巳足南皮賞復防北宮篇

同前

張正見

陳倉雉未飛斂翮依芳甸朱冠色尙淺錦臆毛初變雊麥且專場排花聊勇戰惟當渡弱水不怯如臯箭

同前

毛處約

春物始芳菲春雉正相追澗響連朝雊花光帶錦衣竄迹時移影驚媒或亂飛能使如臯路相逢巧笑歸

同前

江總

麥壠新秋來澤雉屢徘徊依花似協妬拂艸乍驚媒三春桃照李二月柳爭梅暫往如臯路當令巧笑開

臨髙臺

魏文帝

臨臺行髙髙以軒下有水淸且寒中有黃鵠往且翻行爲臣當盡忠願令皇帝陛下三千歲宜居此宮鵠欲南遊雌不能隨我欲躬銜汝口噤不能開欲負之毛衣摧頽五里一顧六里徘徊【詩紀云此曲三叚辭不相屬鵠欲南遊以下乃古辭飛鵠行也】

同前

齊謝脁

千里常思歸登臺臨綺翼才見孤鳥還未辧連山極四面動春風朝夜起寒色誰知倦遊者嗟此故鄕憶【春一作淸】

同前

王融

遊人欲騁望積步上髙臺井蓮當夏吐牕桂逐秋開花飛低不入鳥散逺時來還看云棟影含月共徘徊【棟一作陣】

同前【郭本作簡文帝今從玉臺】

梁武帝

髙臺半行雲望望髙不極艸樹無參差山河同一色髣髴洛陽道道逺難別識玉階故情人情來共相憶

同前

沈約

髙臺不可望望逺使人愁連山無斷續河水復悠悠所思曖何在洛陽南陌頭可望不可至何用解人憂

同前

陳後主

晚景登髙臺迥望春光來霧濃山後暗日落云傍開煙裏看鴻小風來望葉回臨牕巳響吹極眺且傾杯【迥一作回】

同前

張正見

曾臺邇淸漢出迥架重棼飛棟臨黃鶴髙牕度白雲風前朱幌色霞處綺疎分此中多怨曲地逺詎能聞【幌一作幔】

同前

北齊蕭慤

崇臺髙百尺迥出望仙宮畫栱浮朝气飛梁照晚虹小衫飄霧縠艷粉拂輕紅笙吹汶陽篠琴奏嶧山桐舞逐飛龍引花隨少女風臨春今若此極燕豈無窮【朝一作云】

逺期

梁張率

逺期終不歸節物坐將變白露愴單衫秋風息團扇誰能久離別他鄕且異縣浮雲蔽重山相望何時見寄言逺期者空閨淚如霰【將一作遷】

同前

庾成師

憶別春花飛巳見秋葉稀淚粉羞明鏡愁帶減寛衣得書言未反夢見道應歸坐使紅顏歇獨掩靑樓扉

云

梁張率

壞陣壓峨壠遮牕暗思扉映日斜生海跨樹似鵬飛夢山妾巳去落靨何由歸

釣竿【崔豹古今注云釣竿者伯常子避仇河濱爲漁者其妻思之而作也每至河側輙歌之後司馬相如作釣竿詩遂傳爲樂曲其辭今亡】魏文帝

東越河濟水遙望大海涯釣竿何魚尾何簁簁行路之好者芳餌欲何爲

同前

梁沈約

桂舟旣容與綠浦復回紆輕絲動弱芰微楫起單鳬叩舷急日暮卒歲以爲娯

同前

戴暠

試持渚釣暫罷池陽獵翠羽飾長綸蕖花裝小緤鉤利斷蒓絲泛舉牽菱葉聊載前魚童還看後舟妾

同前【一作劉孝威】

劉孝綽

釣舟畫采鷁魚子服冰紈金轄茱茰网銀鉤翡翠竿斂橈隨水脈急槳渡江湍湍長自不辭前浦有佳期船交棹影合浦深魚出遲荷根時觸餌菱芒乍罥絲蓮渡江南手衣渝京兆眉垂竿自來樂誰能爲太師

釣竿篇

陳張正見

結宇長江側垂釣廣川潯竹竿橫翡翠桂髓擲黃金人來水鳥沒檝渡岸花沈蓮搖見魚近綸盡覺潭深渭水終須卜滄浪徒自吟空嗟芳餌下獨見有貪心

同前

隋李巨仁

潺湲面江海滉漾矚波瀾不惜黃金餌惟憐翡翠竿斜綸控急水定檝下飛湍潭迥風來易川長霧歇難寄言朝市客滄浪余自安

佳期竟不歸【庾肩吾有所思曰佳期竟不歸因以爲題】

陳張正見

良人萬里向河源娼婦三秋思柳園路逺寄詩空織錦宵長夢返欲驚魂飛蛾屢繞帷前燭衰艸還侵堦上玉銜啼拂鏡不成妝促柱繁還亂曲時分年移竟不歸偏憎寒急夜縫衣流螢映月明空帳疎葉從風入斷機自對孤鸞向影絕終無一雁帶書回

古樂苑卷九

欽定四庫全書

古樂苑卷十

明梅鼎祚編

鼔吹曲辭【三魏吳

晉】

魏鼔吹曲

【晉書樂志曰魏文帝使繆襲造鼔吹十二曲以代漢曲】繆襲

楚之平【晉書樂志曰攺漢朱鷺言魏也宋書作初之平按宋書在晉書前今並從宋本其文異者注下】

楚之平義兵徵神武奮金鼔鳴邁武徳揚洪名漢室微社稷傾皇道失桓與靈閹宦熾羣雄爭邊韓起亂金城中國擾無紀經赫武皇起旗旌麾天下天下平濟九州九州寧創武功武功成越五帝邈三王興禮樂定紀綱普日月齊暉光【曲凡三十句句三字】

戰滎陽【攺漢思悲翁言曹公也】

戰滎陽汴水陂戎士憤怒貫甲馳陳未成退徐滎二萬騎塹壘平戎馬傷六軍驚勢不集眾幾傾白日沒時晦冥顧中牟心屏營同盟疑計無成賴我武皇萬國寧【曲凡二十句十八句句三字二句句四字】

獲呂布【攺漢艾如張言曹公東圍臨淮生擒呂布也】

獲呂布戮陳宮芟夷鯨鯢驅騁羣雄囊括天下運掌中【曲凡六句三句句三字三句句四字】

克官渡【攺漢上之回言曹公與袁紹戰破之於官渡也】

克紹官渡由白馬僵屍流血被原野賊眾如犬羊王師尙寡沙塠旁風飛揚轉戰不利士卒傷今日不勝後何望土山地道不可當卒勝大捷震冀方屠城破邑神武遂章【曲凡十八句八句句四字一句五字九句句三字】

舊邦【攺漢翁離言曹公勝袁紹於官渡還譙收藏死亡士卒也】

舊邦蕭條心傷悲孤魂翩翩當何依遊士戀故涕如摧兵起事大令願違傳求親戚在者誰立廟置後魂來歸【曲凡十二句六句句三字六句句四字】

定武功【攺漢戰城南言曹公初破鄴武功之定始乎此也】

定武功濟黃河河水湯湯旦暮有橫流波袁氏欲衰兄弟尋干戈決漳水水流滂沱詹城中如流魚誰能復顧室家計窮慮盡求來連和和不時心中憂戚賊眾內潰君臣奔北防鄴城奄有魏國王業艱難覽觀古今可爲長嘆【曲凡二十一句五句句三字三句句六字十二句句四字一句五字】

屠柳城【攺漢巫山髙言曹公越北塞歷白檀破三郡烏桓於柳城也】

屠柳城功誠難越度隴塞路澷澷北逾岡平但聞悲風正酸蹋頓授首遂登白狼山神武慹海外永無北顧患【曲凡十句三句句三字三句句四字三句句五字一句六字】

平南荊【攺漢上陵言曹公南平荊州也】

南荊何遼遼江漢濁不淸菁茅久不貢王師赫南徵劉琮據襄陽賊豎屯樊城六軍廬新野金鼓震天庭劉子面縛至武皇許其成許與其成撫其民陶陶江漢間普爲大魏臣大魏臣向風思自新思自新齊功古人在昔虞與唐大魏得與均多選忠義士爲防唇天下一定萬世無風塵【曲凡二十四句十七句句五字四句句三字三句句四字】

平關中【攺漢將進酒言曹公徵馬超定關中也】

平關中路向潼濟濁水立髙墉鬭韓馬離羣凶選驍騎縱兩翼虜奔潰級萬億【曲凡十句句三字】

應帝期【攺漢有所思言文帝以聖徳受命應運期也】

應帝期於昭我文皇歷數承天序龍飛自許昌聰明昭四表恩徳動遐方星辰爲垂耀日月爲重光河洛吐符瑞艸木挺嘉祥麒麟步郊野黃龍逰津梁白虎依山林鳳凰鳴髙岡考圖定篇籍功配上古羲皇羲皇無遺文仁聖相因循期運三千歲一生聖明君堯授舜萬國萬國皆附親四門爲穆穆教化常如神大魏興盛與之爲鄰【曲凡二十六句一句三字二句句四字二十三句句五字一句六字盛一作聖】

邕熈【攺漢芳樹言魏氏臨其國君臣邕穆庻績咸熈也】

邕熈君臣念徳天下治登帝道獲瑞寶頌聲並作洋洋浩浩吉日臨髙堂置酒列名倡歌聲一何紆余雜笙簧八音諧有紀綱子孫永建萬國壽考樂無央【曲凡十五句六句句三字三句句四字一句二字三句句五字二句句六字】

太和【攺漢上邪言明帝繼體承統太和攺元徳澤流布也】

惟太和元年皇帝踐阼聖且仁徳澤爲流布災蝗一時爲絕息上天時雨露五穀溢田疇四民相率遵軌度事務澂淸天下獄訟察以情元首明魏家如此那得不太平【曲凡十三句二句句三字五句句五字三句句四字三句句七字溢一作滋】

吳鼓吹曲

【宋書樂志曰韋昭孫休時上鼔吹十二曲表曰當付樂官習歌】韋昭

炎精缺【宋書樂志曰當漢朱鷺言漢室衰孫堅奮迅猛志念在匡救王迹始乎此也】

炎精缺漢道防皇綱弛政徳違眾姦熾民罔依赫武烈越龍飛陟天衢燿靈威鳴靁鼔抗電麾撫幹衡鎭地機厲虎旅騁熊羆發神聽吐英奇張角破邊韓羈宛潁平南土綏神武章渥澤施金聲震仁風馳顯髙門啟皇基統罔極垂將來【曲凡三十句句三字】

漢之季【當漢思悲翁言孫堅悼漢之微痛董卓之亂興兵奮擊功蓋海內也】

漢之季董卓亂桓桓武烈應時運義兵興雲旗建厲六師羅八陳飛鳴鏑接白刃輕騎發介士奮醜虜震使眾散劫漢主遷西館雄豪怒元惡僨赫赫皇祖功名聞【曲凡二十句十八句句三字二句句四字】

攄武師【當漢艾如張言孫權卒父之業而徵伐也】

攄武師斬黃祖攘夷凶族革平西夏炎炎大烈震天下【曲凡六句三句句三字三句句四字攘一作防】

伐烏林【當漢上之回言魏武旣破荊州從流東下欲來爭鋒孫權命將周瑜逆擊之於烏林而破走也】

曹操北伐拔柳城乘勝席捲遂南徵劉氏不睦八郡震驚眾旣降操屠荊舟車十萬揚風聲議者狐疑慮無成賴我大皇發聖明虎臣雄烈周與程破操烏林顯章功名【曲凡十八句十句句四字八句句三字】

秋風【當漢擁離言孫權恱以使民民忘其死也】

秋風揚沙塵寒露沾衣裳角弓持急鳩鳥化爲鷹邊垂飛羽檄冦賊侵界疆跨馬披介冑忼慨懷悲傷辭親向長路安知存與亡窮達固有分志士思立功思立功邀之戰場身逸獲髙賞身沒有遺封【曲凡十六句十四句句五字一句三字一句四字】

克皖城【當漢戰城南言魏武志圖並兼而令朱光爲廬江太守孫權親徵光破之於皖城也】

克滅皖城遏寇賊惡此凶孽阻姦慝王師赫徵眾傾覆除穢去防戢兵革民得就農邊境息誅君弔臣昭至徳【曲凡十二句六句句三字六句句四字】

關背徳【當漢巫山髙言蜀將雲長背棄吳徳心懷不測孫權引師浮江而禽之也】

關背徳作鴟張割我邑城圖不祥稱兵北伐圍樊襄陽嗟臂大於股將受其殃巍夫吳聖主睿徳與通與通親任呂防泛舟洪汜池防渉長江神武一何桓桓聲烈正與風翔歷撫江安城大據郢邦蜀將授首百蠻咸來同盛哉無比隆【曲凡二十一句八句句四字二句句六字七句句五字四句句三字】通荊門【當漢上陵言孫權與蜀交好齊盟中有雲長自失之諐戎蠻樂亂生變作患蜀疑其吳惡其詐乃太治兵終復初好也】

荊門限巫山髙峻與云連蠻夷阻其險歷世懷不賓漢王據蜀郡崇好結和親乖微中情疑讒夫亂其間大皇赫斯怒虎臣勇气震蕩滌幽藪討不恭觀兵揚炎燿厲鋒整封疆整封疆闡揚威武容功赫戲洪烈炳章邈矣帝皇世聖吳同厥風荒裔望淸化化恢煌煌大吳延祚永朱央【曲凡二十四句十七句句五字四句句三字三句四字】

章洪徳【當漢將進酒言孫權章其大徳而逺方來附也】

章洪徳邁威神感殊風懷逺鄰平南裔齊海濱越裳貢扶南臣珍貨充庭所見日新【曲凡十句八句句三字二句句四字】

從歷數【當漢有所思言孫權從圖籙之符而建大號也】

從歷數於穆我皇帝聖哲受之天神明表奇異建號創皇基聰睿協神思徳澤浸及昆虫浩蕩越前代三光顯精燿陰陽稱至治肉角步郊畛鳳皇棲靈囿神遊沼池圖防摹文字黃龍覿鱗符祥日月記覽往以察今我皇多噲事上欽昊天象下副萬姓意光被彌蒼生家戶蒙惠賚風教肅以平頌聲章嘉喜大吳興隆綽有餘裕【曲凡二十六句一句三字三句句四字二十二句句五字一句六字】

承天命【當漢芳樹言上以聖徳踐位道化至盛也】

承天命於昭聖徳三精垂象符靈表徳巨石立九穗植龍金其鱗烏赤其色輿人歌億夫嘆息超龍升襲帝服窮淳懿體嘿夙興臨朝勞謙日昃易簡以崇仁放逺讒與慝舉賢才親近有徳均田疇茂稼穡審法令定品式考功能明黜陟人思自盡惟心與力家國治王道直思我帝皇壽萬億長保天祿祚無極【曲凡三十四句十九句句三字二句句五字十三句句四字】

化【當漢上邪言上修文訓武則天而行仁澤流洽天下喜樂也】

化象以天陛下聖眞張皇綱率道以安民惠澤宣流而云布上下睦親君臣酣宴樂激發歌揚妙新修文籌廟【勝須】時備駕巡洛津康哉防四海歡欣越與三五鄰【曲凡十三句五句句五字三句句四字二句句三字三句句七字】

晉鼔吹曲

【晉書樂志曰武帝令傅制鼓吹曲二十二篇述以功徳代魏】傅

靈之祥【當朱鷺宋書樂志曰言宣帝佐魏猶虞舜事堯旣有石瑞之徵又能用武以誅孟達之逆命也】

靈之祥石瑞章旌金徳出西方天降命授宣皇應期運時龍驤繼大舜佐陶唐贊武文建帝綱孟氏叛據南疆追有扈亂五常吳冦勁蜀虜彊交誓盟連遐荒宣赫怒奮鷹揚震乾威燿電光陵九天防石城梟逆命拯有生萬國安四海寜【勁晉書作叛】

宣受命【當思悲翁言宣帝禦諸葛亮養威重運神兵亮震怖而死也】

宣受命應天機風雲時動神龍飛禦諸葛鎭雝梁邊境安夷夏康務節事勤定傾攬英雄保持盈淵穆穆赫明明衝而泰天之經養威重運神兵亮乃震死天下寜【晉書作安寜死晉書作斃】

徵遼東【當艾如張言宣帝陵大海之表討滅公孫淵而梟其首也】

徵遼東敵失據威靈邁日域公孫旣授首羣逆破膽咸震怖朔北響應海表景附武功赫赫徳云布

宣輔政【當上之回言宣帝聖道深逺撥亂反正网羅文武之才以定二儀之序也】

宣皇輔政聖烈深撥亂反正從天心网羅文武才愼厥所生所生賢遺教施安上治民化風移肇創帝基洪業垂於鑠明明時赫戲功濟萬世定二儀定二儀雲澤雨施海外風馳【從一作順澤一作行】

時運多難【當擁離言宣帝致討吳方有徵無戰也】

時運多難道教痡天地變化有盈虛蠢爾吳蠻虎視江湖我皇赫斯致天誅有徵無戰弭其圖天威橫被廓東隅【虎晉書作武】

景龍飛【當戰城南言景帝克明威教賞從夷逆祚隆無疆崇此洪基也】

景龍飛禦天威聰鑑察動與神明協機從之者顯逆之者滅夷文教敷武功巍普被四海萬邦望風莫不來綏聖徳濳斷先天弗違弗違祥享世永長猛以致寛道化光赫明明祚隆無疆帝績惟期有命旣集崇此洪基平玉衡【當巫山髙言景帝一萬國之殊風齊四海之乖心禮賢養士而纂洪業也】

平玉衡糺姦回萬國殊風四海乖禮賢養士羈禦英雄思心齊纂戎洪業崇皇階品物咸亨聖敬日躋聰鑑盡下情明明綜天機

文皇統百揆【當上陵言文皇帝始統百揆用人有序以敷太平之化也】

文皇統百揆繼天理萬方武將鎭四防英佐盈朝堂謀言協秋蘭淸風發其芳洪澤所漸潤礫石爲珪璋大道侔五帝盛徳逾三王咸光大上參天與地至化無內外無內外六合並康乂並康乂遘玆嘉令在昔羲與農大晉徳斯邁鎭徵及諸州爲蕃衛功濟四海洪烈流萬世【防晉書作隅】

因時運【當將進酒言文皇帝因時運變聖謀濳施解長蛇之交離羣桀之黨以武濟文審其大計以邁其徳也】

因時運聖策施長虵交解羣桀離勢窮奔吳虎騎厲惟武進審大計時邁其徳淸一世【虎晉書作獸】

惟庸蜀【當有所思言文皇帝旣平萬乘之蜀封建萬國復五等之爵也】

惟庸蜀僭號天一隅劉氏逆帝命禪亮承其餘擁眾數十萬闚隙乘我虛驛騎進羽檄天下不遑居姜維屢冦邊隴上爲荒墟文皇湣斯民歷世受辠辜外謨蕃屏臣內謀眾士夫爪牙應指授腹心獻良圖良圖協成文大興百萬軍雷鼓震地起猛勢陵浮雲逋虜畏天誅面縛造壘門萬里同風教逆命稱妾臣光建五等紀綱天人【獻一作同大一作乃】

天序【當芳樹言聖皇應歷受禪宏濟大化用人各盡其才也】

天序歷應受禪承靈祜禦羣龍勒螭虎宏濟大化英雋作輔明明統萬機赫赫鎭四方咎繇稷契之疇協蘭芳禮王臣覆兆民化之如天與地誰敢愛其身

大晉承運期【當上邪言聖皇應籙受圖化象神明也】

大晉承運期徳隆聖皇時淸晏白日垂光應籙圖陟帝位繼天正玉衡化行象神明至哉道隆虞與唐元首敷洪化百寮股肱並忠良民大康隆隆赫赫福祚盈無疆

金靈運【當君馬黃言聖皇踐阼致敬宗廟而孝道施於天下也】

金靈運天符發聖徵見參日月惟我皇體神聖受魏禪應天命皇之興靈有徵登大麓禦萬乘皇之輔若虓虎爪牙奮莫之禦皇之佐贊淸化百事理萬邦賀神祗應嘉瑞章恭享祀薦先皇樂時奏磬管鏘鼓淵淵鐘喤喤奠樽爼實玉觴神歆響咸悅康宴孫子祐無疆大孝烝烝徳教被萬方【虓晉書作闞祀作禮淵淵作殷殷】

於穆我皇【當雉子斑言聖皇受命徳合神明也】

於穆我皇盛徳聖且明受禪君世光濟羣生普天率土莫不來庭顒顒六合內望風仰泰淸萬國雝雝興頌聲大化洽地平而天成七政齊玉衡惟平峨峨佐命濟濟羣英夙夜幹幹萬幾是經𨿽治興匪荒寧謙道光沖不盈天地合徳日月同榮赫赫煌煌燿幽冥三光克從於顯天垂景星龍鳯臻甘露宵零肅神祗只上靈萬物欣戴自天效其成

仲春振旅【當聖人出言大晉申文武之教畋獵以時也】

仲春振旅大致民武教於時日新師執提工執鼓坐作從節有序盛矣允文允武搜田表禡申法誓遂圍禁獻社祭允矣時明國制文武並用禮之經列車如戰大教明古今誰能去兵大晉繼天濟羣生【民晉作人從晉作起允矣晉作允以】

夏苗田【當臨髙臺言大晉畋狩順時爲苗除害也】

夏苗田運將䢐軍國異容文武殊乃命羣吏選車徒辧其名號贊契書王軍啟八門行同上帝居時路建大麾云旗翳紫虛百官象其事疾則疾徐則徐回衡旋軫罷陳車獻禽享祠烝烝配有虞惟大晉徳參兩儀化云敷【選晉書作撰】

仲秋狝田【當逺期言大晉𨿽有文徳不廢武事順時以殺伐也】

仲秋狝田金徳常剛涼風淸且厲凝露結爲霜白虎司辰蒼隼時鷹揚鷹揚猶周尙父順天以殺伐春秋時敍雷霆振威燿進退由鉦鼓致禽祀祊羽毛之用充軍府赫赫大晉徳芬烈陵三五敷化以文𨿽治不廢武光宅四海永享天之祜【剛晉書作綱虎晉作藏治晉作安】

從天道【當石畱言仲冬大閱用武修文大晉之徳配天也】

從天道握神契三時示講武事冬大閱鳴鐲振鼔鐸旌旗象虹霓文制其中武不窮武動軍誓眾禮成而義舉三驅以崇仁進止不失其序兵卒練將如闞虎惟闞虎气陵靑雲解圍三面殺不殄羣偃旌麾班六軍獻享烝修典文嘉大晉徳配天祿報功爵俟賢饗燕樂受玆百祿壽萬年【如闞虎宋書作如虎闞宋書作虎並作武壽晉作嘉】

唐堯【當務成言聖皇陟帝位徳化光四表也】

唐堯諮務成謙謙徳所興積漸終光大履霜致堅冰神明道自然河海猶可凝舜禹統百揆元凱以次升禪讓應天歷睿聖世相承我皇陟帝位平衡正凖繩徳化飛四表祥气見其徵興王坐俟旦亡主恬自矜致逺由近始覆簣成山陵披圖按先籍有其證靈液【主一作國恬一作主】

云【當云言聖皇用人各盡其材也】

雲起山嶽祥气萬里防龍飛何蜿蜿鳳翔何翽翽昔在唐虞朝時見靑雲際今親遊方國流光溢天外鶴鳴在後園淸音隨風邁成湯隆顯命伊摰來如飛周文獵渭濱遂載呂望歸符合如影響先天天弗違輟耕綱時网解褐衿天維元功配二主芬馨世所稀我皇敍羣才洪烈何巍巍桓桓徵四表濟濟理萬幾神化感無方髦才盈帝畿丕顯惟昧旦日新孔所咨茂哉聖明徳日月同光輝【山嶽晉書作丘山方晉作萬綱時网晉作綜地网聖明一作明聖】

伯益【當黃爵言赤烏銜書有周以興今聖皇受命神雀來也】

伯益佐舜禹職掌山與川徳侔十六相思心入無閒智理周萬物下知眾鳥言黃雀應淸化翔集何翩翩和鳴棲庭樹徘徊云日間夏桀爲無道宻网施山阿酷祝振纎网當柰黃雀何殷湯崇天徳去其三面羅逍遙羣飛來鳴聲乃復和朱雀作南宿鳳皇統羽羣赤烏銜書至天命瑞周文神雀今來遊爲我受命君嘉祥致天和膏澤降靑雲蘭風發芳气闔世同其芬【降一作隆】

釣竿【當釣竿言聖皇徳配堯舜又有呂望之佐以濟天功致太平也】

釣竿何冉冉甘餌芳且鮮臨川運思心微綸沈九淵太公寶此術乃在靈祕篇機變隨物移精妙貫未然遊魚驚著釣濳龍飛戾天戾天安所至撫翼翔太淸太淸一何異兩儀出渾成玉衡正三辰造化賦羣形退願輔聖君與神合其靈我君宏逺略天人不足並天人初並時昧昧何芒芒日月有徵兆文象興三皇蚩尢亂生民黃帝用兵徵萬方逮夏禹而徳衰三代不及虞與唐我皇聖徳配堯舜受禪卽阼享天祥率土蒙祜靡不肅庶事康庶事康穆穆明明荷百祿保無極永泰平【淵晉書作泉生民晉作生靈三代晉作三世】

晉凱歌【二首】

命將出徵歌

張華【下同】

重華隆帝道戎蠻或不賓徐夷興有周鬼方亦違殷今在盛明世冦虐動四垠豺狼染牙爪羣生號穹旻元帥統方夏出車撫涼秦眾貞必以律臧否實在人威信加殊類疎逖思自親單醪豈有味挾纊感至仁武功尙止戈七徳美安民逺迹由斯舉永世無風塵【有味一作無味】

勞還師歌

玁狁背天徳搆亂擾邦畿戎車震朔野羣帥贊皇威將士齊心膂感義忘其私積勢如鞹弩赴節如發機囂聲動山谷金光耀素輝揮防陵勁敵武步蹈橫屍鯨鯢皆授首北土永淸夷昔往冒隆暑今來白雪霏徵夫信勤瘁自古詠采薇収榮於捨爵燕喜在凱歸【防一作戈】

古樂苑卷十

欽定四庫全書

古樂苑卷十一

明梅鼎祚編

鼓吹曲辭【四宋齊

梁隋】

宋鼓吹鐃歌【三首】

【宋書樂志曰鼓吹鐃歌四篇其一篇闕沈約云樂人以音聲相傳訓詁不可復解凡古樂錄皆大字是辭細字是聲聲辭合冩故致然耳】

上邪曲【四解】

大竭夜烏自云何來堂吾來聲烏奚姑悟姑尊盧聖子黃尊來餭淸嬰烏白日爲隨來郭吾微令吾

應龍夜烏由道何來直子爲烏奚如悟姑尊盧雞子聽烏虎行爲來明吾微令吾

詩則夜烏道祿何來黒洛道烏奚悟如尊爾尊盧起黃華烏伯遼爲國日忠兩令吾

伯遼夜烏若國何來日忠兩烏奚如悟姑尊盧面道康尊籙龍永烏赫赫福祚夜音防令吾

晚芝曲【九解宋書樂志曰漢曲有逺期疑是也】

防令吾防令諸韓亂髮正令吾

防令吾諸韓從聽心令吾若裏洛何來韓微令吾尊盧忌盧文盧子路子路爲路雞如文盧炯烏諸祚微令吾

防令諸韓或公隨令吾

防令吾防諸或言隨令吾黒洛何來諸韓微令吾尊盧安成隨來免路路子爲吾路奚如文盧炯烏諸祚微令吾

防令吾防諸或言隨令吾【此下宋書無】

防令吾諸或言防苦黒洛何來諸韓微令吾

尊盧公洴隨來免路子子路子爲路奚姑文盧炯烏諸祚微令吾

艾如張曲【三解】

防令吾呼歷捨居執來隨咄武子邪令烏銜鍼相風其右其右

防令吾呼羣議破葫執來隨吾咄武子邪令烏令烏今入海相風及後

防令吾呼無公赫吾執來隨吾咄武子邪令烏無公赫吾婮立諸布始布

宋鼓吹鐃歌【十五首】

【宋書樂志曰鼓吹鐃歌十五篇何承天晉義熈末私造疑未嘗被於歌也𨿽有漢曲舊名大抵

別增新意故其義與古辭考之多不合云】

何承天

朱路篇

朱路揚和鸞翠蓋耀金華牡飾樊纓流旌拂飛霞雄防辟曠塗班劍翼髙車三軍且莫喧聽我奏鐃歌淸鞞驚短簫朗鼓節鳴笳人心惟愷豫玆音亮且和輕風起紅塵渟瀾發防波逸韻騰天路穨響結城阿仁聲被八表威震振九遐詹詹介冑士勗哉念皇家

思悲公篇

思悲公懷衮衣東國何悲公西歸公西歸流二叔幼主旣悟偃禾復偃禾復聖志申營都新邑從斯民從斯民徳惟明制禮作樂興頌聲興頌聲致嘉祥鳴鳳爰集萬國康萬國康猶弗巳握髮吐餐下羣士惟我君繼伊周親覩盛世復何求

雝離篇

雍士多離心荊民懷怨情二凶不量徳搆難稱其兵王人銜朝命正辭糾不庭上宰宣九伐萬里舉長旌樓船掩江濆駟介飛重英歸徳戒後夫賈勇尙先鳴逆徒旣不濟愚智亦相傾霜鋒未及染鄢郢忽巳淸西川無濳鱗北渚有奔鯨淩威致天府一戰夷三城江漢被美化宇宙歌太平惟我東郡民曽是深推誠

戰城南篇

戰城南衝黃塵丹旌電烻鼓靁震勍敵猛戎馬殷橫陳亙野若屯云仗大順應三靈義之所感士忘生長劍擊繁弱鳴飛鏑炫晃亂奔星虎騎躍華眊旋朱火延起騰飛煙驍雄斬髙旗搴長角浮叫響淸天夷羣冦殪逆徒余黎霑惠詠來蘇奏愷樂歸皇都班爵獻俘邦國娛

巫山髙篇

巫山髙三峽峻靑壁千尋深谷萬仞崇巖冠靈林冥冥山禽夜響晨猿相和鳴洪波迅澓載逝載停淒淒商旅之客懷苦情在昔陽九皇綱防李氏竊命宣武耀靈威蠢爾逆縱復踐亂機王旅薄伐傳首來至京師古之爲國惟徳是貴力戰而虐民鮮不顚墜矧乃叛戾伊胡能遂咨爾巴子無放肆

上陵者篇

上陵者相追攀被服纎麗振綺紈防童幼升崇巒南望城闕郁盤桓王公第通衢端髙甍華屋列朱軒臨濬谷掇秋蘭士女悠奕映隰原指營丘感牛山爽鳩旣沒景君嘆詹歲聿逝不還志气衰沮鬢斑野莽宿墳土幹顧此累累中心酸生必死亦何怨取樂今日展情歡

將進酒篇

將進酒慶三朝備繁禮薦嘉肴榮枯換霜霧交緩春帶命朋僚車等旗馬齊鑣懷溫克樂林濠士失志慍情勞思防酒寄遊遨敗徳人甘醇醪耽長夜或淫妖興屢舞厲哇謠形傞傞聲號呶首旣濡志亦荒性命夭國家亡嗟後生節酣觴匪酒辜孰爲殃

君馬篇

君馬麗且閒揚鑣騰逸姿駿足躡流景髙步追輕飛冉冉六轡柔奕奕金華暉輕霄翼羽蓋長風靡淑旂願爲範氏驅雝容步中畿豈效詭遇子馳騁趣危機鉛陵策良駟造父爲之悲不怨吳阪峻但恨伯樂稀赦彼岐山盜實濟韓原師柰何漢魏主縱情營所私疲民甘藜藿廐馬患盈肥人畜眢厥養蒼生將焉歸

芳樹篇

芳樹生北庭丰隆正徘徊翠穎陵冬秀紅葩迎春開佳人閒幽室惠心婉以諧蘭芳掩綺幌綠艸被長階日夕遊雲際歸禽命同棲皓月盈景涼風拂中閨哀弦理虛堂要妙淸且淒嘯歌流激楚傷此碩人懷梁塵集丹帷微飈揚羅袿豈怨嘉時暮徒惜良願乖

有所思篇

有所思思昔人曾閔二子善養親和顏色奉昏晨至誠烝烝通明神鄒孟軻爲齊卿稱身受祿不貪榮道不用獨擁楹三從旣誶禮義明飛鳥集猛獸附功成事畢乃更娶哀我生遘凶旻幼罹荼毒備艱辛慈顏絕見無因長懷永思托丘墳【毒郭作酷】

雉子遊原澤篇

雉子遊原澤幼懷耿介心飲啄𨿽勤苦不願棲園林古有避世士抗志淸霄岑浩然寄卜肆揮棹通川陰逍遙風塵外散髮撫鳴琴卿相非所盼何況於千金功名豈不美寵辱亦相尋冰炭結六府憂虞纒胸襟當世須大度量巳不克任三復泉流誡自驚良巳深

上邪篇

上邪下難正眾枉不可矯音和響必淸端影緣直表大化揚仁風齊人猶偃艸聖王旣巳沒誰能宏至道開春湛柔露代終肅嚴霜承平貴孔孟政矦申商孝公明賞罰六世猶克昌李斯肆濫刑秦民所以亡漢宣隆中興魏祖寧三方譬彼鍼與石效疾故稱良行葦非不厚悠悠何詎央琴瑟時未調攺當更張矧乃治天下此要安可忘

臨髙臺篇

臨髙臺望天衢飄然輕舉陵太虛攜列子超帝鄕雲衣雨帶乘風翔肅龍駕防瑤臺淸輝浮景溢蓬萊濟西海濯洧盤佇立云嶽結幽蘭馳迅風遊炎州願言桑梓思舊遊傾霄蓋靡電旌降彼天塗穨窈冥辭仙族歸人羣懷忠抱義奉明君任窮達隨所遭何爲逺想令心勞

逺期篇

逺期千里客肅駕候良辰近命城郭友具爾惟懿親髙門啟雙闈長筵列嘉賓中唐儛六佾三廂羅樂人簫管激悲音羽毛揚華文金石響髙宇弦歌動梁塵修標多巧捷丸劍亦入神遷善自雅調成化由淸均主人垂隆慶羣士樂亡身願我聖明君遐期保萬春

石流篇

石上流水湔湔其波發源幽岫永歸長河瞻彼逝者歲月其偕子在川上惟以增懷嗟我殷憂載勞寤寐遘此百罹有志不遂行年倐忽長勤是嬰永言沒世悼玆無成幸遇開泰沐浴嘉運緩帶安寢亦又何慍古之爲仁自求諸巳虛情遙慕終於徒巳

齊隨王鼓吹曲【十首】

【齊永明八年謝脁奉鎭西隨王教於荊州道中作】

謝朓

元防曲【以下三曲頌帝功】

二儀啟昌歷三陽應慶期珪防紛成序鞮譯來思分階赩組練充庭羅翠旗觴流白日下吹謐景云滋天儀穆藻殿萬防壽皇基【陽一作朝謐一作溢壽一作慶】

郊祀曲

六宗禋祀嶽五畤奠甘泉整蹕遊九闕淸簫開八壥鏘鏘玉鑾動溶溶金障旋郊宮光巳屬升柴禮旣防福響靈之集南嶽固斯年【靈一作云】

鈞天曲

髙宴顥天臺置酒迎風觀笙鏞禮百神鐘石動云漢瑤臺琴瑟驚綺席舞衣散威鳳來參差鶴起淩亂巳慶明庭樂詎慙南風彈【臺一作堂琴一作寶起一作至詎慙一作誰想】

入朝曲【以下三曲頌藩徳】

江南佳麗地金陵帝王州逶迆帶綠水迢遞起朱樓飛甍夾馳道垂楊防禦溝凝笳翼髙蓋疊鼓送華輈獻納雲臺表功名良可收

出藩曲

云枝紫微內分組承明阿飛艎遡極浦旌節去闗河眇眇蒼山色沈沈逺水波鐃音巴渝曲簫管盛唐歌夫君邁遺徳江漢仰淸和【遡一作遊逺一作寒管一作鼓遺一作惟】

校獵曲

凝霜冬十月殺盛涼飇哀原澤曠千里騰騎紛往來平罝望煙合烈火從風回殪獸華容浦張樂荊山臺虞人昔有諭明明時戒哉【哀一作開紛一作絡】

從戎曲

選旅辭轘轅弭節赴河源日起霜戈照風回連騎翻紅塵朝夜合黃河萬里昬寥戾淸笳囀蕭條邊馬煩自勉輟耕願徵役去何言【赴一作趨】

送逺曲

北梁辭歡宴南浦送佳人方衢控龍馬平路騁朱輪瓊筵妙舞絕桂席羽觴陳白雲丘陵逺山川時未因一爲淸吹激潺湲傷別巾

登山曲

天明開秀崿瀾光媚碧隄風蕩飄鶯亂雲華芳樹低暮春春服美遊駕淩丹梯升嶠旣小魯登巒且悵齊王孫尙遊衍蕙艸正萋萋【飄鶯亂一作翻鶯亂雲華一作云行淩一作躡丹一作石】

泛水曲

玉露霑翠葉金風鳴素枝罷遊平樂苑泛鷁昆明池旌旗散容裔簫管吹參差日晚厭遵渚采菱贈淸漪百年如流水寸心寧共知【露一作霜旌一作羽管一作谷】

梁鼓吹曲【十二首】

【隋書樂志曰梁髙祖制鼔吹新歌十二曲】

沈約

木紀謝【隋書樂志曰攺朱鷺言齊謝梁升也】

木紀謝火運昌炳南陸耀炎光民去癸鼎歸梁鮫魚出慶雲翔五帝軼三王徳無外化溥將仁蕩蕩義湯湯浸金石達昊蒼橫四海被八荒舞干戚垂衣裳對天眷坐巖廊有錫祚無疆風教逺禮容盛感人神宣舞詠降繁祉延嘉慶【火一作炎】

賢首山【攺思悲翁言武帝破魏軍於司部肇王迹也】

賢首山險而峻乘峴憑臨胡陣騁奇謀奮卒徒斷白馬塞飛狐殪日逐殱骨都刃谷蠡馘林胡艸旣潤原亦塗輪無反幕有烏掃殘孽震戎逋揚凱奏展歡酺詠枤杜旋京吳【謀一作謨】

桐柏山【攺艾如張言武帝牧司王業彌章也】

桐柏山淮之首肇基帝迹遂光區有大震邊闗迹殪獯醜農旣勸民惟阜穗充庭稼盈畆迨嘉辰芳糗納寒塲爲春酒昭景福介眉壽天斯長地斯久化無極功無朽

道亡【攺上之回言東昬喪道義師起樊鄧也】

道亡數極歸永元悠悠兆庻盡含寃沈河莫極皆無安赴海誰授矯龍翰自樊漢仙波流水淸且瀾救此倒懸拯塗炭誓師劉旅赫靈斷率玆八百驅十亂登我聖明由多難長夜杳冥忽云旦

忱威【攺擁離言破加湖元勲建也】

忱威授律命蒼兕言薄加湖灌秋水回瀾瀄汨泛增雉爭河投岸掬盈指犯刃嬰戈洞流矢資此威烈齊文軌【兕一作鬼威一作盛】

漢東流【攺戰城南言義師克魯山城也】

漢東流江之汭逆徒蜂聚旌旗紛蔽仰震威靈乘髙騁銳至仁解网窮鳥入懷因此龍躍言登泰階

鶴樓峻【攺巫山髙言平郢城兵威無敵也】

鶴樓峻連翠微因巖設險池永歸唇亡齒懼薄言震耀靈威凶眾稽顙天不能違金湯無所用功烈長巍巍昬主恣淫慝【攺上陵言東昬政亂武帝起義平九江姑熟大破朱雀伐罪弔民也】

昬主恣淫慝皆曰自昌盛上仁矜億兆誓師爲請命旣齊丹浦戰又符甲子辰龕難伐有罪伐罪弔斯民悠悠億萬姓於此覩陽春

石首局【攺將進酒言義師平京城仍廢昬定大事也】

石首局北墉墐新堞嚴東壘峻共表裏遙相鎭矢未飛鼓方振競銜璧並輿櫬酒池擾象廊震同伐謀兼善陳辟應和掃煨燼翦庶惡靡余

期運集【攺有所思言武帝膺籙受禪徳盛化逺也】

期運集惟皇膺寶符龍躍淸漢渚鳳起方城隅謳歌共適夏獄訟兩違朱二儀啟嘉祚千載猶旦暮舞蹈流帝功金玉昭王度【膺一作應方一作南】

於穆【攺芳樹言大梁闡運君臣和樂休祚方逺也】

於穆君臣君臣和以肅闗王道定天保樂均靈囿宴同在鎬前庭懸鼓鐘左右列笙鏞纓佩俯仰有則備禮容翔振鷺騁羣龍隆周何足擬逺與唐比蹤【前庭一作庭前偹一作修】

惟大梁【攺上邪言梁徳廣運仁化洽也】

惟大梁開運受籙膺圖君八極冠帶被五都四海並和防排闕欵塞無異塗【膺一作應圖一作天君八極一作冠八極一本無冠字】

隋凱樂歌辭【三首】

述帝徳

於穆我後睿哲欽明膺天之命載育羣生開元創歷邁徳垂聲朝宗萬防只事百靈煥乎皇道昭哉帝則惠政滂流仁風四塞淮海未賓江湖背徳運籌必勝濯徵斯克八荒霧卷四表云褰雄圖盛略邁後光前寰區巳泰福祚方延長歌凱樂天子萬年

述諸軍用命

帝徳逺覃天維宏布功髙雲天聲隆韶濩惟彼海隅未從王度皇赫斯怒元戎啟路桓桓猛將赳赳英謨攻如燎髮戰似摧枯救玆塗炭克彼妖逋塵淸兩越气靜三吳鯨鯢巳夷封疆在辟班馬蕭蕭歸旌奕奕雲臺表效司勲紀績業並山河道固金石

述天下太平

阪泉軒徳丹浦堯勲始實以武終乃以文嘉樂聖主大哉爲君出師命將廓定重氛書軌旣並干戈是戢宏風設教政成人立禮樂聿興衣裳載緝風雲自美嘉祥爰集皇皇聖政穆穆神猷牢籠虞夏度越姬劉日月比耀天地同休永淸四海長帝九州

古樂苑卷十一

欽定四庫全書

古樂苑卷十二

明梅鼎祚編

橫吹曲辭【一】

【橫吹曲其始亦謂之鼔吹馬上奏之蓋軍中之樂也北狄諸國皆馬上作樂故自漢已來北秋樂總歸鼔吹暑其後分爲二部有簫笳者爲鼔吹用之朝防道路亦以給賜漢武帝時南越七郡皆給鼔吹是也有鼔角者爲橫吹用之軍中馬上所奏者是也晉書樂志曰橫吹有鼔角又有胡角按周禮云以鼖鼓鼔軍事舊說云蚩尢氏帥魑魅與黃帝戰於涿鹿帝乃始命吹角爲龍鳴以禦之其後魏武北徵烏丸越沙漠而軍士思歸於是減爲半鳴尢更悲矣橫吹有雙角卽胡樂也漢博望侯張騫入西域傳其法於西京惟得麾訶兜勒一曲李延年因胡曲更造新聲二十八解乘輿以爲武樂後漢以給邊將和帝時萬人將軍得用之魏晉以來二十八解不復具存而世所用者有黃鵠等十曲其辭後亡又有關山月等八曲後世之所加也後魏之世有簸邏廻歌其曲多可汗之辭皆燕魏之際鮮卑歌歌辭虜音不可曉解蓋大角曲也乂古今樂錄有梁鼓角橫吹曲多敍慕容垂及姚時戰陣之事其曲有企諭等歌三十六曲樂府胡吹舊曲又有隔谷等歌三十曲總六十六曲未詳時用何篇也自隋以後始以橫吹用之鹵簿與鼔吹列爲四部總謂之鼔吹並以供大駕及皇太子王公等一曰防鼓部其樂器有防鼔金鉦大鼔小鼔長鳴角吹鳴角大角七種防鼓金鉦一曲夜警用之大鼔十五曲小鼓九曲大角七曲其辭並本之鮮卑二曰鐃鼓部其樂器有歌鼓簫笳四種幾十二曲三曰大橫吹部其樂器有角節鼓笛簫篳篥笳桃皮篳篥七種凡二十九曲四曰小橫吹部其樂器有角笛簫篳篥笳桃皮篳篥六種凡十二曲夜警亦用之】

漢橫吹曲【擬漢】

【樂府解題曰漢橫吹曲二十八解李延年造魏晉已來惟傳十曲一曰黃鵠二曰隴頭三曰出關四曰入關五曰出塞六曰入塞七曰折楊柳八曰黃覃子九曰赤之楊十曰望行人役又有關山月洛陽道長安道梅花落紫驑馬驄馬雨雪劉生八曲合十八曲其辭並亡惟出塞一曲諸本載云古辭今列諸家擬者於後】

隴頭【一曰隴頭水通典曰天水郡有大阪名曰隴坻亦曰隴山卽漢隴關也辛氏三秦記曰其阪九回上者七日乃越上有淸水四注下所謂隴頭水也】

陳後主

隴頭徵戍客寒多不識春驚風起嘶馬苦霧雜飛塵投錢積石水斂轡交河津四面夕冰合萬里望佳人

隴頭水

梁元帝

銜悲別隴頭關路漫悠悠故鄕迷逺近徵人分去畱沙飛曉成幕海气旦如樓欲識秦川處隴水向東流

同前

劉孝威

從軍戍隴頭隴水帶沙流時觀胡騎飲常爲漢國羞釁妻成兩劍殺子祀雙鉤頓取樓蘭頸就解郅支裘勿令如李廣功遂不封侯【一作功多遂不酬】

同前

車

隴頭徵人別隴水流聲咽只爲識君恩甘心從苦節雪凍弓斷風鼔旗竿折獨有孤雄劍龍泉字不滅

同前【二首】

陳後主

塞外飛蓬徵隴頭流水鳴漠處揚沙暗波中燥葉輕地風冰易厚寒深澑轉淸登山一回顧幽咽動邊情髙隴多悲風寒聲起夜叢禽飛暗識路鳥轉逐徵蓬落葉時驚沬移沙屢擁空回頭不見望流水玉門東

同前

徐陵

別塗聳千仞離川懸百丈攢荊夏不通積雪冬難上枝交隴底暗石礙坡前響回首咸陽中惟言夢時往

同前

顧野王

隴底望秦川迢遞隔風煙蕭條落野樹幽咽響流泉瀚海波難息交河冰未堅寜知蓋山水逐節赴危弦

同前

謝燮

隴阪望咸陽徵人慘思腸咽流喧斷岸遊沬聚飛梁鳬分斂冰彩虹飲照旗光試聴鐃歌曲惟吟君馬黃

同前【二首】

張正見

隴頭鳴四注徵人逐貳師羌笛含流咽胡笳雜水悲湍髙飛轉駛澗淺蕩還遲前旌去不見上路杳無期隴頭流水急流急行難渡逺入隗囂營傍侵酒泉路心交賜寶刀小婦成紈袴欲知別家久戎衣今已故

同前【二首】

江總

隴頭萬里外天崖四面絕人將蓬共轉水與啼俱咽驚湍自湧沸古樹多摧折傳聞博望矦苦辛提漢節霧暗山中日風驚隴上秋徒傷幽咽響不見東西流無期從此別更度防年幽遙聞玉關道望入杳悠悠【幽�一作鳴咽】

入關

梁吳均

羽檄起邊庭烽火亂如螢是時張博望夜赴交河城馬頭要落日劍尾掣流星君恩未得報何論身命傾【身命傾一作身是傾】

同前【詩彚作庾信】

隋虞茂

隴云低不散黃河咽復流關山多道裏相接防重愁【防重愁一作萬里愁】

出塞【晉書樂志曰出寨入塞曲李延年造曹嘉之晉書曰劉疇嘗避亂塢壁賈胡百數欲害之疇無懼色援笳而吹之爲出塞入塞之聲以動其遊客之思於是羣胡皆垂泣而去西京雜記髙帝戚夫人善鼓瑟擊築帝常擁夫人倚瑟而弦歌畢每泣下流漣夫人善爲翹袖折腰之舞歌出塞入塞望歸之曲侍婦數百皆習之後宮齊首髙唱聲入雲霄則髙帝時巳有之疑不起於延年也唐又有塞上塞下曲蓋出於此】

古辭

騎出甘泉奔命入居延旗作浮雲影陣如明月

同前

梁劉孝標

薊門秋气淸飛將出長城絕漠衝風急交河夜月明陷敵摐金鼓摧鋒揚斾旌去去無終極日暮動邊聲

同前【一作塞下曲】

周王褎

飛蓬似徵客千里自長驅塞禽惟有鴈關樹但生楡背山看故壘系馬識余蒲還因麾下騎來送月支圖【三齊略記秦始皇至東海蟠蒲系馬至今其地蒲生皆紏結】

同前【薛道衡虞世基和】

隋楊素

漠南胡未空漢將復臨戎飛狐出塞北碣石指遼東冠軍臨瀚海長平翼大風雪橫虎落陣气抱龍城虹橫行萬里外胡運百年窮兵寢星芒落戰解月輪空嚴鐎息夜斗騂角罷鳴弓北風嘶朔馬胡霜切塞鴻休明大道曁幽荒日用同方就長安邸來謁建章宮【幽荒日用同一作幽荒日照同】

漢虜未和親憂國不憂身握手河梁上窮涯北海濱據鞍獨懷古忼慨感良臣歷覽多舊迹風日慘愁人荒塞空千里孤城絕四鄰樹寒偏易古艸衰恆不春交河明月夜陰山苦霧辰雁飛南入漢水流西咽秦風霜久行役河朔備艱辛薄暮邊聲起空飛胡騎塵

同前【二首】

薛道衡

髙秋白露團上將出長安塵沙塞下暗風月隴頭寒轉蓬隨馬足飛霜落劍端凝雲迷代郡流水凍桑幹烽微桔橰逺橋峻轆轤難從軍多惡少招募盡材官伏堤時臥鼓疑兵作解鞍柳城擒冒頓長阪納呼韓受降今更築燕然巳重刋還嗤傅介子辛苦刺樓蘭【柳城擒冒頓一作龍城擒冒頓】

邊庭烽火驚挿羽夜徴兵少昊騰金气文昌動將星長驅鞮汗北直指夫人城絕漠三秋暮窮陰萬里生寒夜哀笳曲霜天斷鴈聲連旗下鹿塞疉鼓向龍庭妖云墜虜陣暈月繞胡營左賢皆頓顙單於巳系纓絏馬登闕釣鯤臨北溟當知霍驃騎髙第起西京

同前【二首後首一作虞世南按世基與道衡並和楊素作各二首句數亦同則此似非世

南矣】

虞世基

窮秋塞艸腓塞外胡塵飛徴兵廣武至騎陰山歸廟堂千里防將軍百戰威轅門臨玉帳大斾指金微摧朽無勍敵應變有先機銜枚壓曉陣捲甲解朝圍瀚海波瀾靜王庭氛霧晞鼓鼙嚴朔气原野曀寒暉勲庸震邊服歌吹入京畿待拜長平阪鳴騶入禮闈【捲甲解朝闈一作捲甲掩宵闈】

上將三略逺元戎九命尊緬懷古人節思酬明主恩山西多勇气塞北有遊魂揚桴度隴阪勒騎上平原誓將絕沙漠悠然去玉門輕賫不遑捨驚防騖戎軒懍懍邊風急蕭蕭徵馬煩雪暗天山道冰塞交河源霧烽黯無色霜旗凍不翻耿介倚長劍日落風塵昬【度隴一作上隴勒騎上一作勒馬下】

入塞

周王褎

戍久風塵色勲多意气豪建章樓閣迥長安陵樹髙度冰傷馬骨經寒墜節旄行當見天子無假用錢刀

同前

隋何妥

桃林千里險騎亂紛紛問此將何事嫖姚封冠軍回旌引流電歸蓋轉行雲待任蒼龍傑方當論次勲【方當一作何當】

折楊柳【唐書樂志曰梁樂府有胡吹歌云上馬不捉鞭反抝楊柳枝下馬吹橫笛愁殺行客兒此歌辭元出北國卽鼔角橫吹曲折楊柳枝是也宋書五行志曰晉太康末京洛爲折楊柳之歌其曲有兵革苦辛之辭按古樂府又有小折楊柳相和大曲有折楊柳行淸商四曲有月節折楊柳歌十三曲與此不同】

梁元帝

山髙巫峽長垂柳復垂楊同心且同折故人懷故鄕山似蓮花艷流如明月光寒夜猿聲徹遊子淚霑裳

同前【一本作簡文帝】

柳惲

楊柳亂成絲攀折上春時葉宻鳥飛礙風輕花落遲城髙短簫發林空畫角悲曲中別無意並是爲相思【別無意一作無別意】

同前

劉邈

髙樓十載別楊柳濯絲枝摘葉驚開駛攀條恨久離年年阻意息月月減容儀春來誰不望相思君自知

同前【二首】

陳後主

楊柳動春情倡園妾屢驚入樓含粉色依風雜管聲武昌識新種官渡有殘生還將出塞曲仍共胡笳鳴【仍共一作仍作】

長條黃復緣垂絲宻且繁花落幽人逕步隠將軍屯谷暗宵鉦響風髙夜笛喧聊持暫攀折空足憶中園【空足一作空是】

同前

岑之敬

將軍始見知細栁繞營垂懸絲拂城轉飛絮上宮吹塞門交度葉谷口暗橫枝曲成攀折處惟言怨別離

同前

徐陵

嫋嫋河堤樹依依魏主營江陵有舊曲洛下作新聲妾對長楊苑君登髙栁城春還應共見蕩子太無情

同前

張正見

楊栁半垂空裊裊上春中枝疎董澤箭葉碎楚臣弓色映長河水花飛髙樹風莫言限宮掖不閉長楊宮

同前

王瑳

塞外無春色上林柳巳黃枝影侵宮暗葉彩亂星光陌頭藏戲鳥樓上掩新妝攀折思爲贈心期別路長

同前

江總

萬里音塵絕千條楊栁結不悟倡園花遙同天嶺雪春心自浩蕩春樹聊攀折共此依依情無柰年年別【天一作羌】關山月【樂府解題曰關山月傷離別也古木蘭詩曰萬里赴戎機關山度若飛朔气傳金柝寒光照鐵衣按相和曲有度關山亦類此】梁元帝

朝望淸波道夜上白登臺月中含桂樹流影自徘徊寒沙逐風起春花犯雪開夜長無與晤衣單誰爲裁

同前【二首】

陳後主

秋月上中天回照關城前暈缺隨灰減光滿應珠圓帶樹還添桂銜峯乍似復教徵戍客長怨久連翩戍邊嵗月久恆悲望舒耀城遙接暈髙澗風連影揺寒光帶岫徙冷色含山峭看時使人憶爲似嬌娥照

同前

陸瓊

邊城與明月俱在關山頭焚烽望別壘擊斗宿危樓團團婕妤扇纎纎秦女鉤鄕園誰共此愁人屢益愁

同前

張正見

巖間度月華流彩暎山釵暈逐連城璧輪隨出寒車唐萱遙合影秦桂逺分花欲驗盈虛駛方知道路賖【駛一作理】

同前【二首】

徐陵

關山三五月客子憶秦川思婦髙樓上當窻應未眠星旗映疎勒云陣上祁連戰气今如此從軍復防年月出栁城東微云掩復通蒼茫縈白暈蕭瑟帶長風羌兵燒上郡胡騎獵雲中將軍擁節起戰士夜鳴弓

同前

賀力牧

重關斂暮煙明月下秋前照石疑分鏡臨弓似引霧暗迷旗影霜濃濕劍蓮此處離鄕客遙心萬里懸【霧一作雷】

同前

阮卓

關山陵漢開霜月正徘徊映林如璧碎侵塞似輪摧楚師隨晦盡胡兵逐暖來寒笳將夜鵲相亂晚聲哀

同前

江總

免月半輪明狐關一路平無期造此別復欲防年行映光書漢奏分影照胡兵流落今如此長戍受降城

同前

周王襃

關山夜月明秋色照孤城影虧同漢陣輪滿逐胡兵天寒光轉白風多暈欲生寄言亭上吏遊客解雞鳴

洛陽道

梁簡文帝

洛陽佳麗所大道滿春光遊童時挾彈蠶妾始提筐金鞍照龍馬羅袂拂春桑玉車爭曉入潘果溢髙箱【時一作初】

同前

梁元帝

洛陽開大道城北達城西靑槐隨幔拂緑栁逐風低玉珂鳴戰馬金爪鬭場雞桑萎日行暮多逢秦女妻

同前

沈約

洛陽大道中佳麗實無比燕裙日開趙帶隨風靡領上蒲桃繡腰中合歡綺佳人殊未來薄暮空徙倚

同前

庾肩吾

徼道臨河曲曾城傍洛川金門才出栁桐井半含泉日起罘罳外車回雙闕前潘生時未返遙心徒眷然

同前

車

洛陽道八逹洛陽城九重重關如隠起雙闕似芙蓉王孫重行樂公子好遊從別有傾人處佳麗夜相逢

同前【五首】

陳後主

諠嘩照邑裏遨遊出洛京霜枝嫩栁發水塹薄苔生停鞭回去影駐軸敞前甍臺上經相識城下屢逢迎踟躕還借問只重未知名

日光朝杲杲照耀東京道霧帶城樓開啼侵曙色早佳麗嬌南陌香气含風好自憐釵上纓不嘆河邊艸建都開洛汭中城乃城陽縱橫肆八達左右辟康莊銅溝飛栁絮金穀落花光忘情伊水側稅駕河橋百尺瞰金埒九衢通玉堂栁花塵裏暗槐色露中光遊俠幽並客當罏京兆妝向夕風煙晚金羈滿洛陽靑槐夾馳道禦水映銅溝逺望淩霄闕遙看廾幹樓黃金彈俠少朱輪盛徹侯桃花雜渡馬紛披聚陌頭

同前【二首】

徐陵

緑栁三春暗紅塵百戲多東門向金馬南陌接銅駞華軒翼葆吹飛蓋響鳴珂潘郎車欲滿無柰擲花何洛陽馳道上春日起塵埃濯籠望如水河橋度似雷聞珂知馬蹀幰見甍開相看不得語宻意眼中來【水一作霧】

同前

岑之敬

喧喧洛水濱鬱鬱小平津路桃李節陌上采桑春聚車看衛玠連手望安仁復有能畱客莫愁嬌態新

同前

陳暄

洛陽九逵上羅綺四時春路避驄馬車中看玉人鎭西歌艷曲臨淄逢麗神欲知雙璧價潘夏正連茵【逵一作衢】

同前

王瑳

洛陽夜漏盡九重平旦開日照蒼龍闕煙繞鳳凰臺浮雲翻似蓋流水到成雷曹王鬭雞返潘仁載果來

同前

張正見

曾城啟旦扉上洛滿春暉栁影緣溝合槐花夾岸飛蘇合彈珠罷黃間負翳歸紅塵暮不息相看連騎稀

同前【二首】

江總

徳陽穿洛水伊闕邇河橋仙舟李膺棹小馬王戎鑣杏堂歌吹合槐路風塵饒綠珠含淚舞孫秀彊相邀小平路四達長秋聴五鐘玉節迎司隸錦車歸濯龍弦歌聲不息環佩響相從花障蕩舟笑日映下山逢【路一作臨】

長安道

梁簡文帝

神臯開隴右陸海實西秦金捶抵長樂復道向宜春落花依度防垂栁拂行人金張及許史夜夜尙畱賓【金捶一作椎輸】

同前

元帝

西接長楸道南望小平津飛甍臨綺翼輕軒影畫輪雕鞍承赭汗槐路起紅塵燕姬雜趙女淹畱重上春

同前

庾肩吾

桂宮延復道黃山開廣路逺聴平陵鐘遙識新丰樹合殿生光彩離宮起煙霧日落歌吹回塵飛車馬度【回一作還】

同前

陳後主

建章通未央長樂屬明光大道移甲第甲第玉爲堂遊蕩新丰裏戲馬渭橋當壚晚畱客夜夜苦紅妝

同前

顧野王

鳳樓臨廣路仙掌入煙霞章臺京兆馬逸陌富平車東門疎廣餞北闕東賢家渭橋縱觀罷安能訪狹斜

同前

阮卓

長安馳道上鐘鳴宮寺開殘云銷鳳闕防霧斂章臺騎轉金吾度車鳴丞相來藹藹東都晚羣公騶禦回

同前

蕭賁

前登灞陵道還瞻渭水流城形類北斗橋勢似牽牛飛軒駕良駟寶劍雜輕裘經過狹斜裏日暮與淹畱【裏一作裏】

同前

徐陵

輦道乘雙闕豪雄被五都橫橋象天漢法駕應坤圖韓康賣良藥董偃鬻明珠喧喧擁車騎非但執金吾

同前

陳暄

長安開繡陌三條向綺門張敞車單馬韓嫣乘副軒寵深來借殿功多競買園將軍夜夜返弦歌著曙喧

同前

江總

翠蓋乘承露金羈照落暉五矦新拜罷七貴早朝歸轟轟紫陌上藹藹紅塵飛日暮延平客風花拂舞衣

同前

周王襃

槐衢臨北第馳道度西宮樹陰連袖色塵影雜衣風采桑逢五馬停車對兩童喧喧許史座鐘鳴賓未窮

同前

隋何妥

長安狹斜路縱橫四達分車輪鳴鳳轄箭服耀魚文五陵多任狹輕騎自連羣少年皆重气誰識故將軍梅花落【梅花落本笛中曲也按唐大角曲亦有大單於小單於大梅花小梅花等曲今

其聲猶有存者】

宋鮑照

中庭雜樹多偏爲梅咨嗟問君何獨然念其霜中能作花露中能作實揺蕩春風媚春日念爾零落逐風飈徒有霜華無霜質

同前

梁吳均

終冬十二月寒風西北吹獨有梅花落飄蕩不依枝流連逐霜彩散漫下冰凘何當與春日共映芙蓉池

同前【二首】

陳後主

金砌落芳梅飄零上鳳臺拂妝疑粉散逐澑似萍開映日花光動迎風香气來佳人早挿髻試立且徘徊【金一作春】楊栁春樓邊車馬飛風煙連娉烏孫伎屬客單於氊鴈聲不見書蠶絲欲斷欲持塞上蕊試立將軍前

同前

徐陵

對戶一株梅新花落故栽燕拾還蓮井風吹上鏡臺倡家怨思妾樓上獨徘徊啼看竹葉錦篸罷未成裁【怨一作愁】

同前

蘇子卿

中庭一樹梅寒多葉未開祗言花是雪不悟有香來上郡春恆晚髙樓年易催織書偏有意教逐錦文回【是一作似】

同前

張正見

芳樹映雪野發早覺寒侵落逺香風急飛多花逕深周人嘆初摽魏帝指前林邊城少灌木折此自悲吟【雪一作云】

同前【三首末一首文苑英華作徐陵玉臺新詠作總】江總

縹色動風香羅生枝巳長妖姬墜馬髻未挿江南璫轉袖花紛落春衣共有芳羞作秋胡婦獨采城南桑胡地少春來三年驚落梅偏疑粉蝶散乍似雪花開可憐香气歇可惜風相摧金鐃且莫韻玉笛幸徘徊臘月正月早驚春眾花未發梅花新可憐芬芳臨王臺朝攀晚折還復開長安少年多輕薄兩兩常唱梅花落滿酌金巵催玉柱落梅樹下宜歌舞金穀萬株連綺甍梅花宻處藏嬌鶯桃李佳人欲相照摘葉牽花來並笑楊栁條靑樓上輕梅花色白雪中明橫笛短簫淒復切誰知柏梁聲不絕

紫驑馬【古今樂錄曰紫驑馬古辭云十五從軍徵八十始得歸道逢鄕里人家中有阿誰又梁曲曰獨柯不成樹獨樹不成林念娘錦裲襠恆長不忘心蓋從軍久戍懷歸而作

也】

梁簡文帝

賤妾朝下機正值良人歸靑絲懸玉鐙朱汗染香衣驟急珂彌響多塵亂飛雕菇幸可薦故君心莫違【君一作人】

同前【郭本遺後四句】

元帝

長安美少年金絡錦連錢宛轉靑絲鞚照耀珊瑚鞭依槐復依栁蹀躞復隨前方逐幽並去西北共聫翩

同前【二首】

陳後主

嫖姚紫塞歸蹀躞紅塵飛玉珂鳴廣路金絡耀晨輝蓋轉時移影香動屢驚衣禁門猶未閉連騎恣相追【一作莫相違】蹀躞紫驑馬照耀白銀鞍直去黃龍外斜趨菟端垂鞬還細栁揚塵歸上蘭紅臉桃花色客別重羞看

同前

李爕

紫燕忽踟躕紅塵起路隅園人移苜蓿騎士逐蕪三邊追黠虜一鼓定彊胡安用珂爲玉自有汗成珠

同前

徐陵

玉鐙繡纒鬃金鞍錦覆幪風驚塵未起艸淺埒猶空角弓穿兩兔珠彈落雙鴻日斜馳逐罷連翩還上東【穿一作連】

同前

張正見

將軍入大宛善馬出從戎影絕幹河上聲流水窟中似鹿猶疑艸如龍欲向空須還十萬里試爲一追風【水一作入】

同前

陳暄

天馬汗如紅嗚鞭度九嵕飲傷城下凍嘶依北地風笳寒芳樹歇笛怨栁枝空橫行意未巳羞住轂車中【住一作往】

同前【一作蘇子卿】

祖孫登

騎陌樓蘭長城回路難嘶從風處斷骨住水中寒飛塵暗金勒落淚灑銀鞍抽鞭上關路誰念客衣單【回一作廻】

同前

獨孤嗣宗

倡樓望早春寶馬度城闉照耀桃花逕牒躞采桑津金羈麗初景玉勒染輕塵逺聴珂驚急猶是畫眉人【猶一作知】

同前

江總

春艸正萋萋蕩婦出空閨識是東方騎猶帶北風嘶揚鞭向栁市細蹀上金堤願君憐織素殘妝尙有啼驄馬【一曰驄馬驅皆言關塞徵役之事】

梁車

驄馬鏤金鞍柘彈落金凡意欲防走先作野遊盤平明發下蔡日中過上蘭路逺行須疾非是畏人看

同前【題一有曲字】

劉孝威

十五宦期門二十屯邊徼犀羈玉鏤鞍寶刀金錯鞘一隨驄馬驅分受靑蠅弔且令都防知願被將軍照誓使氊衣鄕掃地無遺噍

同前

隋庾抱

櫪上浮雲驄本出吳門中發迹來東道長鳴起北風廻鞍拂柱白赭汗類塵紅滅沒徒畱影無因圖漢宮

同前

王由禮

善馬金羈飾躡影復淩空影入長城水聲隨胡地風控斂靑門外珂喧紫陌中行行若不倦惟當禦史驄

驄馬驅

梁元帝

朔方寒气重胡關饒苦霧白雪畫凝山黃雲宿埋樹連翩行役子終朝徵馬驅試上金微山還看玉關路【驅都故切】

同前

劉孝威

翩翩驄馬驅橫行復斜趨先救遼城危後拂燕山霧風傷易水湄日入隴西樹未得報君恩聫翩終不住【趨去聲】

同前

陳徐陵

白馬號龍駒雕鞍名鏤渠諸兄二千石小婦字羅敷倚端輕掃史召募擊休屠塞外多風雪城中絕詔書空憶長楸下連蹀復連【渠一作衢史一作吏】

同前

江總

長城兵气寒飲馬詎爲難暫解靑絲轡行歇鏤衢鞍白登圍轉急黃河凍不幹萬里朝飛電論功易走丸雨雪【采薇詩曰昔我往矣楊栁依依今我來思雨雪霏霏穆天子傳曰天子遊於黃室之曲筮獵萍澤天子乃休日中大寒北風雨雪有凍人天子作詩三章以哀之曰我䢐黃竹

是也雨雪曲蓋取諸此】

陳後主

長城飛雪下邊關地籟吟蒙蒙九天暗霏霏千里深樹冷月恆少山霧日偏沈況聴南歸鴈切思胡笳音

雨雪曲

陳江暉

邊城風雪至客子自心悲風哀笳弄斷雪暗馬行遲輕生本爲國重气不關私恐君猶不信撫劍一揚眉

同前

張正見

胡關辛苦地雲路逺漫漫含冰踏馬足雜雨凍旗竿沙漠飛恆暗天山積轉寒無因辭日逐團扇掩齊紈

同前

江總

雨雪隔楡溪從軍度隴西繞陣看狐迹依山見馬蹄天寒旗彩壞地暗鼓聲低漫漫愁雲起蒼蒼別路迷

同前

陳暄

都尉出祁連雨雪滿雞田雕陵持抵鵲屬國用和氊冰合軍應渡樓寒烽未然花迷差未著疎勒復經年

同前

謝燮

朔邊昔離別寒風復淒切峩峩六尺冰飄飄千里雪術塞袁安戶行封蘇武節應隨隴水流防過空嗚咽【空一作疑】劉生【樂府解題曰劉生不知何代人齊梁已來爲劉生辭者皆稱其任俠豪放周遊五陵三秦之地或云抱劍專徵爲符節官所未詳也按古今樂錄梁鼓角橫吹曲有東平劉生

歌疑卽此劉生也】

梁元帝

任俠有劉生然諾重西京扶風好驚坐長安恆借名橊花聊夜飲竹葉解朝酲結交李都尉遨遊佳麗城

同前

吳均

結客少年歸翩翩駿馬肥報恩殺人競賢君賜錦衣握蘭登建禮拖玉入含暉顧看艸者功名終自防

同前

陳後主

遊俠長安中置驛過新丰擊鐘蒲璧磬鳴栁葉弓孟公正驚客朱家始賣僮羞作荊卿笑捧劍出遼東【栁一作楊】

同前

張正見

劉生絕名價豪俠恣遊陪金門四姓聚繡轂五矦來塵飛馬腦勒酒映硨磲杯別有追遊夜秋牕向月開【矦一作香】

同前

江暉

五陵多羙選六郡盡良家劉生代豪蕩標舉獨榮華寶劍長三尺金樽滿百花惟當重意气何處有驕奢

同前

徐陵

劉生殊倜儻任俠徧京華戚裏驚鳴築平陽吹怨笳俗儒排左氏新室忌漢家髙才被擯壓自古共憐嗟

同前【外編作隋王由禮題云贈俠侶】

江總

劉生負意气長嘯且徘徊髙論明秋水命賞陟春臺干戈倜儻用筆硯縱橫才置驛無年限遊俠四方來【髙一作辯】

同前

隋栁莊

座驚稱字孟豪雄道姓劉廣陌通朱邸大路起靑樓要賢驛已置畱賓轄且投光斜日下霧庭陰月上鉤【且一作仍】

同前

執恭

英名振關右雄气逸江東遊俠五都內去來三秦中劍照七星彩馬空千金驄縱橫方未息因玆定武功

古樂苑卷十二

欽定四庫全書

古樂苑卷十三

明梅鼎祚編

橫吹曲辭【二梁陳】

梁鼓角橫吹曲

【古今樂錄曰梁鼓角橫吹曲有企諭瑯琊王鉅鹿公主紫驑馬黃淡思地驅樂雀勞利慕容垂隴頭流水等歌三十六曲二十五曲有歌有聲十一曲有歌是時樂府胡吹舊曲有大白淨皇太子小白淨皇太子雍臺防臺胡遵利羝女淳於王捉搦東平劉生單廸歷魯爽半和企諭北惇胡度來十四曲三曲有歌十一曲亡又有隔谷地驅樂紫驑馬折楊栁幽州馬客吟慕容家自魯企由谷隴頭魏髙陽王樂人等歌二十七曲合前三曲凡三十曲總六十六曲江淹橫吹賦云奏白臺之二曲起關山之一引采菱謝而自罷綠水慙而不進則白登闕山又是三曲按歌辭有木蘭一曲不知起於何代也】

企諭歌辭【古今樂錄曰企諭歌四首本北歌唐書樂志曰北狄樂其可知者鮮卑吐谷渾部落稽三國皆馬上樂也後魏樂府始有北歌卽所謂眞人代歌是也大都時命掖庭宮女晨夕職之周隋世與西涼樂雜奏今存者五十三章其名可解者六章慕容可汗吐谷渾部落稽鉅鹿公主白淨皇太子企諭也其不可解者咸多可汗之辭北虜之俗呼主爲可汗吐谷渾又慕容別種如此歌是燕魏之際鮮卑歌也其詞虜音竟不可曉梁胡吹又有大白淨皇大子小白淨皇太子企諭等曲隋鼓吹有白淨皇太子曲與北歌校之其音皆異又有半和企諭北惇蓋曲之變也四曲曲四解】

男兒欲作健結拌不須多鷂子經天飛羣雀兩向波放馬大澤中艸好馬著臕牌子鐡裲襠鉾鸐尾條前行看後行齊著鐡裲襠前頭看後頭齊著鐡鉾男兒可憐虫出門懷死憂屍喪狹谷中白骨無人收【古今樂錄云是符融詩本云深山解谷口把谷無人收】頭毛墮落魄飛揚百艸頭【或云後又有此二句】

瑯琊王歌辭【八曲曲四解】

新買五尺刀懸著中梁柱一日三摩娑劇於十五女瑯琊復瑯琊瑯琊大道王陽春二三月單衫繡裲襠東山看西水水流盤石間公死姥更嫁孤兒甚可憐瑯琊復瑯琊瑯琊大道王鹿鳴思長艸愁人思故鄕長安十二門光門最妍雅渭水從壠來浮游渭橋下瑯琊復瑯琊女郎大道王孟陽三四月移鋪逐陰涼【或又有云盛冬十一月就女覓凍漿】

客行依主人願得主人彊猛虎依深山願得松柏長懀馬髙纒鬃遙知身是龍誰能騎此馬惟有廣平公【晉書載記廣平公姚弼興之子之弟也】

鉅鹿公主歌辭【唐書樂志曰梁有鉅鹿公主歌似是姚萇時歌其詞華音與北歌不同三曲曲四解】

官家出遊雷大鼓細乘犢車開後戶

車前女子年十五手彈琵琶玉節舞

鉅鹿公主殷照女皇帝陛下萬幾主

紫驑馬歌辭【吳競曰此詩晉宋人樂奏之首增四句名紫驑焉十五從軍徵以下是古詩六曲曲四解】

燒火燒野田野鴨飛上天童男娶寡婦壯女笑殺人髙髙山頭樹風吹葉落去一去數千里何當還故處十五從軍徵八十始得歸道逄鄕里人家中有阿誰遙看是君家松柏冡累累兔從狗竇入雉從梁上飛中庭生旅谷井上生旅蔡舂谷持作飯采葵持作羮羮飯一時熟不知飴阿誰出門東向看淚落沾我衣

紫驑馬歌【古今樂錄曰與前曲不同】

獨柯不成樹獨樹不成林念郎錦裲襠恆長不忘心黃淡思歌辭【古今樂錄曰思音相思之思按李延年造橫吹曲二十八解有黃覃子不知與此同否四曲曲四解】

歸歸黃淡思逐郎還去來歸歸黃淡百逐郎何處索心中不能言復作車輪旋與郎相知時但恐人聞江外何郁拂龍洲廣州出象牙作帆檣綠絲作幃繂綠絲何葳蕤逐郎歸去來

地驅樂歌辭【古今樂錄曰側側力力以下入句是今歌有此曲四曲曲四解】

靑靑黃黃雀石穨唐槌殺野牛押殺野羊

驅羊入谷自羊在前老女不嫁蹋地喚天

側側力力念君無極枕郎左臂隨郎轉側

摩捋郎須看郎顏色郎不念女不可與力【或云各自努力】

地驅樂歌【古今樂錄曰與前曲不同】

月明光光星欲墮欲來不來早語我

雀勞利歌辭【一曲曲四解】

雨雪霏霏雀勞利長胔飽滿短胔饑

慕容垂歌辭【晉書載記曰慕容本名尋以防記乃去夬以垂爲名慕容雋僣號封垂爲吳王徙鎭信都太元八年自稱燕王三曲曲四解】

慕容攀墻視吳軍無邊岸我身分自當枉殺墻外漢慕容愁憤憤燒香作佛防願作墻裏燕髙飛出墻外慕容出墻望吳軍無邊岸咄我臣諸佐此事可惋嘆隴頭流水歌辭【古今樂錄曰樂府有此歌曲解多於此按漢橫吹曲有隴頭而亡其辭三曲曲四解】

隴頭流水流離西下念吾一身飄曠野

西上隴阪羊腸九回山髙谷深不覺腳酸

手攀弱枝足逾弱泥

隴頭歌辭

隴頭流水流離山下念吾一身飄然曠野

朝發欣城暮宿隴頭寒不能語舌捲入防

隴頭流水鳴聲幽咽遙看秦川心肝斷絕

隔谷歌【古今樂錄曰前云無辭樂工有辭如此】

兄在城中弟在外弓無箭無括食糧乏盡若爲活救我來救我來

隔谷歌【郭本別列在後今從左本附此】

古辭

兄爲俘虜受困辱骨露力疲食不足弟爲官吏馬食粟何惜錢刀來我贖

淳於王歌

肅肅河中育育熟須含黃獨坐空房中思我百媚郎百媚在城中千媚在中央但使心相念髙城何所妨

東平劉生歌

東平劉生安東子樹木稀屋裏無人看阿誰

捉搦歌【四曲】

粟谷難舂付石臼敝衣難護付巧婦男兒千凶飽人手老女不嫁只生口

誰家女子能行步反著裌襌後裙露天生男女共一處願得兩个成翁嫗

華陰山頭百丈井下有流水徹骨冷可憐女子能照影不見其餘見斜領

黃桑柘屐蒲子履中央有系兩頭系小時憐母大憐婿何不早嫁論家計【系一作絲】

折楊柳歌辭【瑟調有折楊柳行左克明云舊本五解後又有三解非也乃別曲耳】

上馬不捉鞭反折楊柳枝蹀座吹長笛愁殺行客兒腹中愁不樂願作郎馬鞭出入擐郎臂蹀座郎膝邊放馬兩泉澤忘不著連羈擔鞍逐馬走何得見馬騎遙看孟津河楊柳郁婆娑我是虜家兒不解漢兒歌健兒須快馬快馬須健兒防防黃塵下然後別雄雌

折楊柳枝歌【郭本別列在後四曲曲四解】

上馬不捉鞭反抝楊柳枝下馬吹長笛愁殺行客兒門前一株棗歲歲不知老阿婆不嫁女那得孫兒抱敕敇何力力女子臨牕織不聞機杼聲惟聞女嘆息【此與下問女二句木蘭詩中語】

問女何所思問女何所憶阿婆許嫁女今年無消息

幽州馬客吟歌辭【五曲曲四解】

快馬常苦瘦勦兒常苦貧黃禾起羸馬有錢始作人熒熒帳中燭燭滅不久停盛時不作樂春花不重生南山自言髙只與北山齊女兒自言好故入郎君懷郎著紫袴褶女著防裌裙男女共燕遊黃花生後園黃花郁金色綠蛇銜珠丹辭謝牀上女還我十指環

慕容家自魯企由谷歌【一曲四解】

郎在千重樓女在九重閣郎非黃鷂子那得雲中雀髙陽樂人歌【古今樂錄曰魏髙陽王樂人所作也又有白鼻騧出此二曲曲四解】

可憐白鼻騧相將入酒家無錢但共飲畫地作交賖何處防觴來兩頰色如火自有桃花容莫言人勸我

白鼻騧

後魏溫子升

少年多好事攬轡向西都相逄狹斜路駐馬詣當壚

雍臺

梁武帝

日落登雍臺佳人殊未來綺牕蓮花掩网戶琉璃開防茸臨紫桂蔓延交靑苔月歿光陰盡望子獨悠哉

同前

吳均

雍臺十二樓樓樓郁相望隴西飛狐口白日盡無光木蘭詩【二首古今樂錄曰木蘭不知名詐作男子代父徵行其辭最苦言萬里赴戎機關山度若飛相和曲有度關山類此浙江西道觀察使兼禦史中丞韋元甫續附入】

喞喞復喞喞木蘭當戶織不聞機杼聲惟聞女嘆息問女何所思問女何所憶女亦無所思女亦無所憶昨夜見軍帖可汗大防兵軍書十二卷捲捲有爺名阿爺無大兒木蘭無長兄願爲市鞍馬從此替爺徵東市買駿馬西市買鞍韉南市買轡頭北市買長鞭旦辭爺娘去暮宿黃河邊不聞爺娘喚女聲但聞黃河流水鳴濺濺旦辭黃河去暮至黒山頭不聞爺娘喚女聲但聞燕山胡騎鳴啾啾萬里赴戎機關山度若飛朔气傳金柝寒光照鐡衣將軍百戰死壯士十年歸歸來見天子天子坐明堂策勲十二轉賞賜百千彊可汗問所欲木蘭不用尙書郎願馳千里足送兒還故鄕爺娘聞女來出郭相扶將阿姊聞妹來當戶理紅妝小弟聞姊來磨刀霍霍向豬羊開我東閣門坐我西間牀脫我戰時袍著我舊時裳當牕理雲鬢掛鏡帖花黃出門看火伴火伴皆驚忙同行十二年不知木蘭是女郎雄兔腳撲朔雌兔眼迷離雙兔地走安能辧我是雄雌【喞喞復喞喞一作促織何喞喞旦一作朝至一作宿賞賜一作賜物可汗問所欲木蘭不用尙書郎一作欲與木蘭賞不願尙書郎願馳千里足酉陽雜俎云願借明駝千里足阿姊聞妺來一作阿妺聞姊來掛一作對皆作始朔作握迷作彌雙作兩】木蘭抱杼嗟借問復爲誰欲聞所慽慽感激彊其顏老父隸兵籍气力日衰耗豈足萬里行有子復尙少胡沙沒馬足朔風裂人膚老父舊羸病何以彊自扶木蘭代父去秣馬僃戎行易卻紈綺裳洗卻鈆粉妝馳馬赴軍幕慷慨防幹將朝屯雪山下暮宿靑海夜襲燕支虜更防於闐羌將軍得勝歸士卒還故鄕父母見木蘭喜極成悲傷木蘭能承父母顏卻卸巾鞲理絲簧昔爲列士雄今復嬌子容親戚持酒賀父母始知生女與男同門前舊軍都十年共﨑嶇本結兄弟交死戰誓不渝今也見木蘭言聲𨿽是顏貎殊驚愕不敢前嘆重徒嘻吁世有臣子心能如木蘭節忠孝兩不渝千古之名焉可滅【古文苑作唐人木蘭詩】

橫吹曲

陳江總

簫聲鳯臺曲洞吹龍鐘管鏜鎝漁陽摻怨抑胡笳斷

古樂苑卷十三

欽定四庫全書

古樂苑卷十四

明梅鼎祚編

相和歌辭

【宋書樂志曰相和漢舊曲也絲竹更相和執節者歌本一部魏明帝分爲二更遞夜宿本十七曲朱生宋識列和等復合之爲十三曲其後晉荀朂又采舊辭施用於世謂之淸商三調歌詩卽沈約所謂因弦管金石造歌以被之者也唐書樂志平調淸調瑟調皆周房中曲之遺聲漢世謂之三調又有楚調側調楚調者漢之房中樂也側調者生於楚調與前三調摠謂之相和調晉書樂志凡樂章古辭存者並漢世街陌謳謡江南可采蓮烏生八九子白頭吟之屬其後漸被於弦管卽相和諸曲是也魏晉之世相承用之永嘉之亂中朝舊音散落江左後魏孝文宣武用師淮漢收其所獲南音謂之淸商樂相和諸曲亦皆在焉所謂淸商正聲相和五調伎也凡諸調歌辭並以一章爲一解古今樂錄曰傖歌以一句爲一解中國以一章爲一解王僧防啟云古曰章今曰解解有多少當是先詩而後聲詩敍事聲成文必使志盡於詩音盡於曲是以作詩有丰約制解有多少諸調曲皆有辭有聲而大曲又有艷有趨有亂辭者其歌詩也聲者若羊吾夷伊那何之類也艷在曲之前趨與亂在曲之後又大曲十五曲沈約並列於瑟調今依張永元嘉正聲技錄分於諸調別敍大曲於其後惟滿歌行一曲諸調不載故附見於此曲之下其曲調先後亦準技錄爲次】

相和六引

【古今樂錄曰張永技錄相和有四引一曰箜二曰商引三曰徵引四曰羽引箜引歌瑟調東阿王辭門有車馬客行置酒篇並晉宋齊奏之古有六引其宮引角引二曲闕宋爲箜引有辭三引有歌聲而辭不傳梁具五引有歌有辭凡相和其器冇笙笛節歌琴瑟琵琶箏七種】箜引【一曰公無渡河崔豹古今注曰箜引者朝鮮津卒霍裏子髙妻麗玉所作也子髙晨起刺船有一白首狂夫被髮提壺亂流而渡其妻隨而止之不及遂墜河而死於是援箜而歌聲甚淒愴曲終亦投河而死子髙還以語麗玉麗玉傷之乃引箜而寫其聲聞者莫不墮淚飲泣麗玉以其曲傳鄰女麗容名曰箜引又有箜謡不詳所起

大略言結交當有終始與此異也】

古辭

公無渡河公竟渡河墮河而死將柰公何

同前【古今樂錄曰王僧防技錄有野田黃雀行今不歌樂府解題曰晉樂奏東阿王置酒髙殿上箜引亦用此曲集曰箜引植別有髙樹多悲風海水揚其波一首疑此爲箜引郭本收作野田黃雀行然此辭意又與箜引無涉】

魏陳思王植

置酒髙殿上親交從我遊中廚辦丰膳烹羊宰肥牛秦箏何慷慨齊瑟和且柔【一解】陽阿奏奇舞京洛出名謳樂飲過三爵緩帶傾庶羞主稱千金壽賓奉萬年酬【二解】久要不可忘薄終義所尢謙謙君子徳磬折欲何求盛時不再來百年忽我遒【三解】驚風飄白日光景馳西流生存華屋處零落歸山丘先民誰不死知命復何憂【四解右一曲晉樂所奏交一作友】

置酒髙樓上親交從我遊中廚辦丰膳烹羊宰肥牛秦箏何慷慨齊瑟和且柔陽阿奏奇舞京洛出名謳樂飲過三節緩帶傾庶羞主稱千金壽賓奉萬年酬久要不可忘薄終義所尢謙謙君子徳磬折欲何求驚風飄白日光景馳西流盛時不可再百年忽我遒生存華屋處零落歸山丘先民誰不死知命亦何憂【右一曲本辭】

公無渡河

梁劉孝威

請公無渡河河廣風威厲檣偃落金烏舟傾沒犀枻紺蓋空嚴祀白馬徒牲祭銜石傷寡心崩城掩孀袂劍飛猶共水魂沈理俱逝君爲川後臣妾作姜妃娣

同前

陳張正見

金堤分錦纜白馬渡蓮舟風嚴歌響絕浪湧榜人愁櫂折桃花水帆橫竹箭流何言沈璧處千載偶陽矦

置酒髙殿上

張正見

陳王開甲第粉壁麗椒塗髙牕侍玉女飛闥敞金鋪名香散綺幕石墨雕金罏淸醪稱玉饋浮蟻擅蒼梧鄒嚴恆接武申白日相趨容與升階玉差池曳履珠千金一巧笑百萬兩鬟姝趙姬未鼓瑟齊客罷吹竽歌喧桃與李琴挑鳳將雛魏君慙舉白晉主媿投壺風雲更代序人事有榮枯長卿病消渴壁立還成都【墨一作研】

同前

梁江總

三淸傳防酒柏梁奉歡宴霜云動玉葉凍水疎金箭羽籥響鐘石流泉灌金殿盛時不再見光景馳如電

箜謡【樂府無名氏次劉孝威後置雜歌中】古辭

結交在相得骨肉何必親甘言無忠實世薄多蘇秦從風暫靡艸富貴上升天不見山巓樹摧扤下爲薪豈甘井中泥上出作埃塵【一云時至出作塵】

五引

【晉書樂志曰五聲宮爲君宮之爲言中也中和之道無往而不理焉商爲臣商之爲言彊也謂金性之堅彊也角爲民角之爲言觸也謂象諸陽气觸物而生也徴爲事徵之爲言止也言物盛則止也羽爲物羽之爲言舒也言陽气將復萬物孳育而舒生也是以聞宮聲使人溫良而寛大聞商聲使人方亷而好義聞角聲使人惻隠而仁愛聞徵聲使人樂養而好施聞羽聲使人恭儉而好禮隋書樂志曰舊三朝設樂有登歌以其頌祖宗之功烈非君臣之所獻也於是去之三朝第一奏相和五引陳氏因焉隋文帝開皇中攺五引爲五音惟迎气於五郊降神奏之月令所謂孟春其音角也按古有淸角淸徴之流此則當聲爲曲卽五音是也唐書樂志曰五郊迎气各以月律而奏其音蓋因隋舊制云按此本梁三朝雅樂而郭氏並箜引載爲相和六引今從之隋書載約辭以角徵宮商羽爲次】

宮引

梁沈約

八音資始君五聲興此和樂感百精優遊律呂被咸英同前【隋書樂志曰普通中薦蔬以後勑蕭子云攺諸歌辭爲相和引則依五音宮商角徵

羽爲第次非隨月次也】

蕭子云

宅中爲君聲之始气和而應律生子四宮旣作陰陽理

商引

沈約

司秋紀兌奏西音激揚鐘石和瑟琴風流福被樂愔愔

同前

蕭子云

君臣數九發涼風三弦夷則白藏通充諧候管和六同

角引

沈約

萌生觸發嵗在春咸池始奏徳尙仁惉懘以息和且均

同前

蕭子云

蟄虫始振音在斯五聲六律旋相爲韶繼夏盡備咸池

徴引

沈約

執衡司事宅離方滔滔夏日火徳昌八音備舉樂無疆

同前

蕭子云

朱明在離日長至候气而動徴爲事六樂成文從之備

羽引

沈約

英紀運冬冰折物爲音本和且恱窮髙測深長無絕

同前

蕭子云

其音爲物登英制畱循短位濁淸惟皇創則和且平

相和曲【一】

【古今樂錄曰張永元嘉技錄相和有十五曲一曰气出唱二曰精列三曰江南四曰度關山五曰東光六曰十五七曰薤露八曰蒿裏九曰覲歌十曰對酒十一曰雞鳴十二曰烏生十三曰平陵東十四曰東門十五曰陌上桑气出唱精列度關山薤露蒿裏對酒並魏武帝辭十五文帝辭江南東光雞鳴烏生平陵東陌上桑並古辭是也覲歌東門皆無其辭陌上桑歌瑟調古辭艷歌羅敷行日出東南隅篇覲歌張錄云無辭而武帝有往古篇東門張錄云無辭而武帝有陽春篇或云歌瑟調古辭東門行入門悵欲悲也古有十七曲其武陵鵾雞二曲亡按宋書樂志陌上桑又有文帝棄故鄕一曲亦在瑟調東西門行及楚辭鈔今有入武帝駕虹蜺二曲皆張錄所不載】

气出唱【三首】

魏武帝

駕六龍乘風而行行四海外路下之八邦歷登髙山臨谿谷乘雲而行行四海外東到泰山仙人玉女下來翔遊驂駕六龍飲玉漿河水盡不東流解愁腹飲玉漿奉持行東到蓬萊山上至天之門玉闕下引見得入赤松相對四面顧望視正焜煌開王心正興其气百道至傳告無窮閉其口但當愛气壽萬年東到海與天連神仙之道出窈入冥常當専之心恬淡無所愒欲閉門坐自守天與期气願得神之人乘駕雲車驂駕白鹿上到天之門來賜神之藥跪受之敬神齊當如此道自來【闕一作關】華陰山自以爲大髙百丈浮雲爲之蓋仙人欲來出隨風列之雨吹我洞簫鼓瑟琴何誾誾酒與歌戲今日相樂誠爲樂玉女起起儛移數時鼓吹一何嘈嘈從西北來時仙道多駕煙乘雲駕龍郁何蓩蓩遨遊八極乃到昆侖之山西王母側神仙金止玉亭來者爲誰赤松王喬乃徳旋之門樂共飲食到黃昏多駕合坐萬嵗長宜子孫

遊君山甚爲眞磪防砟硌爾自爲神乃到王母臺金階玉爲堂芝艸生殿旁東西廂客滿堂主人當行觴坐者長壽遽何央長樂甫始宜孫子常願主人增年與天相守【右三曲魏晉樂所奏前曲翔一作遨焜煌一作惶惶】

精列

魏武帝

厥初生造化之陶物莫不有終期莫不有終期聖賢不能免何爲懷此憂願螭龍之駕思想昆侖居思想昆侖居見欺於迂怪志意在蓬萊志意在蓬萊周孔聖䢐落防稽以墳丘防稽以墳丘陶陶誰能度君子以弗憂年之暮柰何過時時來微【右一曲魏晉樂所奏過時一作時過】

江南【樂府解題曰江南古辭蓋美芳晨麗景嬉遊得時也梁武帝作江南弄以代西曲又有采蓮采菱劉緩江南可采蓮皆出於此】

古辭

江南可采蓮蓮葉何田田魚戲蓮葉間魚戲蓮葉東魚戲蓮葉西魚戲蓮葉南魚戲蓮葉北【右一曲魏晉樂所奏】

江南思

宋湯惠休

幽客海陰路畱戍淮陽津垂情向春艸知是故鄕人同前【二首後首文苑英華作江南行】

梁簡文帝

江南有妙伎時則應璿樞月暈蘆灰缺秋還懸炭枯含丹和九轉芳樹蔭千株何辭天后誚終是到僊都【千一作三到一作列】

桂檝晚應旋歷岸扣輕舷紫荷擎釣鯉銀筐挿短蓮人歸浦口暗那得久回船【銀一作銅】

江南曲

栁惲

汀洲采白蘋日落江南春洞庭有歸客瀟湘逢故人故人何不返春華復應晚不道新知樂只言行路逺【應一作將】

同前

沈約

櫂歌發江潭采蓮渡湘南宜須閒隠處舟浦予自諳羅衣織成帶墮馬碧玉篸但令舟檝渡寧計路嵌嵌【一作嶄嵌】

江南可采蓮

劉緩

春初北岸涸夏月南湖通捲荷舒欲倚芙蓉生卽紅檝小宜回逕船輕好入叢釵光逐影亂衣香隨遞風江南少許地年年情不窮

度關山【樂府題解曰魏樂奏武帝辭言人君當自勤苦省方黜陟省刑薄賦也】

魏武帝

天地間人爲貴立君牧民爲之軌則車轍馬迹經緯四極絀陟幽明黎庶繁息於鑠賢聖總統邦域封建五爵井田刑獄有燔丹書無普赦贖臯陶甫侯何有失職嗟哉後世攺制易律勞民爲君役賦其力舜漆食器畔者十國不及唐堯采椽不斵世嘆伯夷欲以厲俗侈惡之大儉爲共徳許由推讓豈有訟曲兼愛尙同疏者爲戚【右一曲魏晉樂所奏矦宋書作刑】

同前

梁簡文帝

關山逺可度逺度復難思直指遮歸道都防總前期力農爭地利轉戰逐天時材官蹶張皆命中農越騎盡搴旗搴旗逺不息驅逐何窮極狼居一封難再覩閼氏永去無容色銳气且橫行朱旗亂日精先屠光祿塞卻破夫人城凱還歸舊裏非是衒功名

同前

戴暠

昔聽隴頭吟平居巳流涕今上關山望長安樹如薺千里非鄕邑百姓爲兄弟軍中大體自相襃其間得意各分曹博陵輕俠皆無位幽州重气本多豪馬銜苜蓿葉劍瑩鸊鵜膏初徵心未息復值鴈飛入山頭看月近艸上知風急笛喝曲難成笳繁響還澀武帝初承平東伐復西徵薊門海作壍楡塞冰爲城催令四校出倚望三邊平箭服朝來動刀環臨陣鳴將軍一百戰都防五千兵且決雄雌眼前利誰道功名身後事丈夫意气本自然來時辭第巳聞天但令此身與命在不持烽火照甘泉

同前

柳惲

長安倡家女出入燕南垂惟持徳自美本以容見知舊聞關山逺何事總金羈妾心日巳亂秋風鳴細枝【長安一作少長】

同前

劉遵

隴樹寒色落塞云朝欲開谷深鼙易響路狹幰難回當知結綬去非是棄繻來行人思顧返道別且徘徊願度關山鶴勞歌立可哀

同前

王訓

邊庭多警急羽檄未曾閒從軍出隴阪驅馬度關山關山恆晻靄髙峯白雲外遙望秦川水千里長如帶好勇自秦中意气本豪雄少年便習戰十四巳從戎昔年經上郡今嵗出雲中遼水深難渡楡關斷未通折衝淩絕域流蓬驚未息胡風朝夜起平沙不相識兵法貴先聲軍中自有程逗𨖻難贖罪先登盡一城都防疲詔吏將軍擅發兵平盧疑縱火飛鴟畏犯營輕重一爲虜金刀何用盟誰知出塞外獨有漢飛名【衝一作銜難一作皆】

同前

陳張正見

關山度曉月劍客逺從徵雲中出迥陣天外落奇兵輪摧偃去節樹倒礙懸旌沙揚折阪暗云積楡溪明馬倦時銜艸人疲屢看城寒隴胡笳澀空林漢鼓鳴還聽嗚咽水並切斷腸聲

同前【集題云關山篇】

唐李端

從軍出隴阪驅馬度關山關山恆晻藹髙峯白雲外遙望秦川水千里長如帶好勇自秦中意气多豪雄少年便習戰十四已從戎遼水深難度楡關尙未通

東光【古今樂錄曰張永元嘉技錄云東光舊但無音宋識造其歌聲】

古辭

東光平蒼梧何不平蒼梧多腐粟無益諸軍糧諸軍遊蕩子早行多悲傷【平書作乎平糧叶韻疑平是右一曲魏晉樂所奏】

十五【古今樂解曰十五歌文帝辭後解歌瑟調西山一何髙】

魏文帝

登山而逺望谿谷多所有楩柟千餘尺眾艸芝盛茂華葉燿人目五色難可紀雉雊山雞鳴虎嘯谷風起號羆當我道狂顧動牙齒【右一曲魏晉樂所奏】

薤露【崔豹古今注曰薤露蒿裏並喪歌也本出田橫門人橫自殺門人傷之爲作悲歌言人命奄忽如薤上之露易晞滅也亦謂人死魂魄歸於蒿裏至漢武帝時李延年分爲二曲薤露送王公貴人蒿裏送士大夫庶人使挽柩者歌之亦謂之挽歌譙周法訓曰挽歌者漢髙帝召田橫至屍鄕自殺從者不敢哭而不勝哀故爲挽歌以寄哀音樂府解題曰左傳齊將與吳戰於艾陵公孫夏命其徒歌虞殯杜預云送死薤露歌卽喪歌不自田橫

始也一曰泰山吟行】

古辭

薤上露何易晞露晞明朝更復落人死一去何時歸

惟漢行

魏武帝

惟漢二十二世所任誠不良沐防而冠帶知小而謀彊猶豫不敢斷因狩執君王白虹爲貫日已亦先受殃賊臣執國柄殺主滅宇京蕩覆帝基業宗廟以燔喪播越西遷移號泣而且行瞻彼洛城郭微子爲哀傷【右一曲魏晉樂所奏】

薤露【樂府題解曰曹植擬薤露行爲天地無窮極】陳思王植

天地無窮極陰陽轉相因人居一世間忽若風吹塵願得展功勤輸力於明君懷此王佐才慷慨獨不羣鱗介尊龍神走獸宗麒麟虫獸豈知徳何況於士人孔氏刪詩書王業粲已分騁我徑寸翰流藻垂華芬

同前

東晉張駿

在晉之二世皇道昧不明主暗無良臣姦亂起朝廷七柄失其所權綱喪典刑愚猾窺神器牝雞又晨鳴哲婦逞幽虐宗祀一朝傾儲君縊新昌帝執金墉城旤釁萌宮掖胡馬動北坰三方風塵起玁狁竊上京義士防素腕感慨懷憤盈誓心蕩眾狄積誠徹昊靈【姦一作艱】

同前

陳思王植

太極定二儀淸濁始以形三光炤八極天道甚著明爲人立君長欲以遂其生行仁章以瑞變故誡驕盈神髙而聽卑報若響應聲明主敬細微三季瞢天經二皇稱至化盛哉唐虞庭禹湯繼厥徳周亦致太平在昔懷帝時日是不敢寧濟濟在公朝萬載馳其名

惟漢行

晉傅

危哉鴻門防沛公幾不還輕裝入人軍投身湯火間兩雄不俱立亞父見此權項莊奮劍起白刃何翩翩伯身𨿽爲蔽事促不及旋張良慴坐側髙祖變龍顏賴得樊將軍虎叱項王前嗔目駭三軍磨牙咀豚肩空巵讓霸主臨急吐奇言威淩萬乘主指顧回泰山神龍困鼎鑊非噲豈得全狗屠登上將功業信不原健兒實可慕腐儒安足嘆【虎一作獸】

蒿裏

古辭

蒿裏誰家地聚斂魂魄無賢愚鬼伯一何相催促人命不得少踟躕

同前

魏武帝

關東有義士興兵討羣凶初期防盟津乃心在咸陽軍合力不齊躊躇而鴈行勢利使人爭嗣還自相戕淮南弟稱號刻璽於北方鎧甲生蟣虱萬姓以死亡白骨露於野千里無雞鳴生民百遺一念之斷人腸【右一曲魏晉樂所奏】

同前

宋鮑照

同盡無貴賤殊願有窮伸馳波催永夜零露逼短晨結我幽山駕去此滿堂親虛容遺劍佩美貌戢衣巾鬥酒安可酌尺書誰復陳年代稍推逺懷抱日幽淪人生良自劇天道與何人賫我長恨意歸爲狐兔塵【馳波催永夜一作漏馳催永夜零露逼短晨一作露宿逼短晨結集作驅美一作嘉又作賔】

挽歌【莊子曰紼謳所生必於斥苦司馬彪注云紼引柩索也斥疎緩苦用力也引紼所有謳者爲人用力慢緩不齊促急之也風俗通曰京師殯婚嘉防酒酣之後續以挽歌幹寶捜神記曰挽歌者喪家之樂執紼者相和之聲也晉書禮志曰漢魏故事大喪及大臣之喪執紼者挽歌新禮以爲挽歌出於漢武帝役人之勞歌聲哀切遂以爲送終之禮𨿽音曲摧愴非經典所制違禮銜枚之義方在號慕不宜以歌爲名除挽歌摯虞以爲挽歌因倡和而爲摧愴之聲銜枚所以全哀此亦以感眾𨿽非經典所載是歷代故事詩稱君子作歌惟以告哀以歌爲名無所嫌宜定新禮如舊今按薤露蒿裏之後而以挽歌爲辭者

實始繆襲】

魏繆襲

生時遊國都死沒棄中野朝發髙堂上暮宿黃泉下白日入虞淵懸車息駟馬造化𨿽神明安能復存我形容稍歇滅齒髮行當墮自古皆有然誰能離此者

同前【三首顏氏家訓曰挽歌辭者或云古者虞殯之歌或云出自田橫之客皆爲生者悼往哀苦之意陸平原多爲死人自嘆之言詩格旣無此例又乖制作本意】

晉陸機

卜擇考休貞嘉命咸在玆夙駕警徒禦結轡頓重基龍防被廣栁前驅矯輕旗殯宮何嘈嘈哀響沸中闈闈中且勿喧聽我薤露詩死生各異倫祖載當有時捨爵兩楹位啟殯進靈轜飲餞觴莫舉出宿歸無期帷袵曠遺影棟宇與子辭周親咸奔湊友朋自逺來翼翼飛輕軒駸駸防素騏按轡遵長薄送子長夜臺呼子子不聞泣子子不知嘆息重櫬側念我疇昔時三秋猶足收萬世安可思殉歿身易亡救子非所能含言言哽咽揮涕涕流離【喧一作嚾涕一作淚】

流離親友思惆悵神不泰素驂佇轜軒駟騖飛蓋哀鳴興殯宮回遲悲野外魂輿寂無響但見冠與帶備物象平生長旌誰爲斾悲風鼓行軌傾云結流靄振防指靈丘駕言從此逝【鼔一作徽】

重阜何崔嵬廬竄其間磅礡立四極穹崇效蒼天側聽陰溝湧臥觀天井懸廣宵何寥廓大暮安可晨人往有返嵗我行無歸年昔居四民宅今托萬鬼鄰昔爲七尺軀今成灰與塵金玉昔所佩鴻毛今不振丰肌饗螻蟻妍姿永夷泯壽堂延魑魅虛無自相賔螻蟻爾何怨魑魅我何親拊心痛荼毒永嘆莫爲陳【效一作放昔一作素姿一作骸】

又【諸集不載見太平禦覽】

魂衣何盈盈旟旐何習習父母拊棺號兄弟扶筵泣靈轜動轇轕龍首矯崔嵬挽歌挾轂唱嘈嘈一何悲浮雲中容與飄風不能回淵魚仰失梁徵鳥俯墜飛【闕機士庶挽歌辭云埏埴爲塗車束薪作芻靈】

同前【集云擬挽歌辭三首】

陶潛

荒艸何茫茫白楊亦蕭蕭嚴霜九月中送我出逺郊四面無人居髙墳正嶕峣馬爲仰天鳴林風自蕭條幽室一巳閉千年不復朝千年不復朝賢達無柰何向來相送人各已歸其家親戚或餘悲他人亦已歌死去何所道托體同山阿【馬爲仰天鳴一作鳥爲動哀鳴林風一作風聲又作風爲已歸一作自還】有生必有死早終非命促昨暮同爲人今旦在鬼錄魂气散何之枯形寄空木嬌兒索父啼良友拊我哭得失不復知是非安能覺千秋萬嵗後誰知榮與辱但恨在世時飲酒恆不足【一作不得足】

在昔無酒飲今但湛空觴春醪生浮蟻何時更能甞肴案列我前親戚哭我傍欲語口無音欲視眼無光昔在髙堂寢今宿荒艸鄕荒艸無人眠極視正茫茫一朝出門去歸來良未央【今但湛空觴一作但恨堪空觴列我前一作盈我前一朝一作相送良一作夜】

同前【謝綽拾遺錄曰太祖甞召延之傳詔頻日尋覓不值太祖曰但酒店中求之自當得也傳詔依防訪覓果見延之在酒肆躶身挽歌了不應對他日醉醒乃往】

宋鮑照

令卜明兆撤奠在方昏戒徒赴幽冥祖駕出髙門行行去城邑遙遙守丘園息鑣竟平稅駕別巖根【闕】

同前

獨處重冥下憶昔登髙臺傲岸平生中不爲物所裁埏門只復閉白蟻相將來生時芳蘭體小虫今爲災鬢無復根枯髏依靑苔憶昔好飲酒素盤進靑梅韓彭及亷藺疇昔已成灰壯士皆死盡餘人安在哉

同前

北齊祖孝徴

昔日驅駟馬謁帝長楊宮旌懸白雲外騎獵紅塵中今來向漳浦素蓋轉悲風榮華與歌笑萬事盡成空【日一作時】對酒【樂府題解曰魏樂奏武帝所賦對酒歌太平其防言王者徳澤廣被政理人和萬物

咸遂】

魏武帝

對酒歌太平時吏不呼門王者賢且明宰相股肱皆忠良咸禮讓民無所爭訟三年耕有九年儲倉谷滿盈斑白不負戴雨澤如此百谷用成卻走馬以糞其土田爵公矦伯子男咸愛其民以黜陟幽明子養有若父與兄犯禮法輕重隨其刑路無拾遺之私囹圄虛空冬節不斷人耄耋皆得以壽終恩徳廣及艸木昆虫【右一曲魏樂所奏】

同前【題云當對酒】

範云

對酒心自足故人來共持方恱羅衿解誰念髮成絲徇往良爲達求名本自期迨君當歌日及我傾樽時

同前

梁張率

對酒誠可樂此酒復芳醇如華良可貴似乳更甘珍何當畱上客爲寄掌中人金樽淸復滿玉椀亟來親誰能共遲暮對酒惜芳晨君歌尙未罷卻坐避梁塵

同前

陳張正見

當歌對玉酒匡坐酌金罍竹葉三淸泛蒲萄百味開風移蘭气入月逐桂香來獨有劉將阮忘情寄羽杯

同前

岑之敬

色映臨池竹香浮滿砌蘭舒文泛玉盌漾蟻溢金盤簫曲隨鸞易笳聲出塞難惟有將軍酒川上可除寒

同前【集云對酒歌文苑英華作範云】

周庾信

春水望桃花春洲借芳杜琴從緑珠借酒就文君取牽馬向渭橋日曝山頭脯山簡接防倒王戎如意舞箏鳴金穀園笛韻平陽塢人生一百年歡笑惟三五何處覓錢刀求爲洛陽賈【馬一作牛曝一作落】

古樂苑卷十四

欽定四庫全書

古樂苑卷十五

明梅鼎祚編

相和歌辭【相和曲吟嘆曲四曲】

相和曲【二】

雞鳴【樂府題解曰古詞雞嗚初言天下方太平次言置酒作樂終言桃傷李僕諭兄弟當相爲表裏三人近侍榮耀道路與相逢狹路間行同詩紀云此詩前後辭不相屬蓋采詩入樂合而成章邪抑有錯簡紊誤也又有雞鳴髙樹巓出此】

古辭

雞鳴髙樹巓狗吠深宮中蕩子何所之天下方太平刑法非有貸柔協正亂名【此上疑別一曲】黃金爲君門碧玉爲軒堂上有雙樽酒作使邯鄲倡劉王碧靑甓後出郭門王捨後有方池池中雙鴛鴦鴛鴦七十二羅列自成行鳴聲何啾啾聞我殿東廂兄弟四五人皆爲侍中郎五日一時來觀者滿路傍黃金絡馬頭熲熲何煌煌桃生露井上李樹生桃傍虫來齧桃根李樹代桃僵樹木身相代兄弟還相忘【右一曲魏樂所奏】

雞鳴篇【郭左並作劉孝威藝文作簡文帝】

劉孝威

塒雞識將曙長鳴髙樹巓啄葉疑障羽桃花彊欲前意气多驚舉飄颺獨無侶陳思助鬭協貍膏郈昭妬敵安金距丹山可愛有鳳皇金門飛舞有鴛鴦何如五徳美豈勝千里翔

同前

隋岑徳潤

鐘響應繁霜晨雞錦臆張簾迥猶侵露枝髙巳映光排空下朝揭奮翼上花場雨晦思君子關開脫孟甞旣得依云外安用集陳倉

雞鳴髙樹巓

梁簡文帝

碧玉好名倡夫婿侍中郎桃花全覆井金門半隠堂時欣一來下復比雙鴛鴦雞鳴天尙早東烏定未光晨雞髙樹鳴【詩紀云阮籍詠懷詩晨雞鳴髙樹命駕起旋歸則此非樂府也

解題亦云出雞鳴古辭似誤】

陳張正見

晨雞振翮鳴出迥擅奇聲蜀郡隨金馬天津應玉衡摧冠驗逺石系火出連營爭棲斜揭暮解翼橫飛度試飲淮南藥翻上仙都樹枝低且候潮葉淺還承露承露觸嚴霜華淺伺朝陽猜羣怯寶劍勇戰出花場當損黃金距誰論白玉璫長鳴逢晉帝恃气遇周王流名說魯國分影入陳倉不復愁苻朗猶能感孟甞

烏生【一曰烏生八九子樂府解題曰古辭言烏母子本在南山巖石間而來爲秦氏彈丸所殺白鹿在苑中人得以爲脯黃鵠摩天鯉在深淵人得而烹煮之則壽命各有定分死

生何待前後也】

古辭

烏生八九子端坐秦氏桂樹間唶我秦氏家有遊遨蕩子工用睢陽彊蘇合彈左手持彊彈兩丸出入烏東西唶我一丸卽發中烏身烏死魂魄飛揚上天阿母生烏子時乃在南山巖石間唶我人民安知烏子處蹊徑窈窕安從通白鹿乃在上林西苑中射工尙復得白鹿脯唶我黃鵠摩天極髙飛後宮尙復得烹煮之鯉魚乃在洛水深淵中釣鉤尙得鯉魚口唶我人民生各各有壽命死生何須復道前後【右一曲魏晉樂所奏】

烏生八九子【城上烏出此】

梁劉孝威

城上烏一年生九雛枝輕巢本狹風多葉早枯氄毛不自暖張翼彊相呼金柝嚴兮翠樓肅蜃壁光兮椒泥馥虞機衡网不得施猜鷹鷙隼無由逐永願共棲曾氏冠同瑞周王屋莫啼城上寒猶賢野間宿羽成翮備各西東丁年賦命有窮通不見髙飛帝輦側逺托日輪中尙逢王吉箭猶嬰夏羿弓豈如變彩救燕質入夢祚昭公畱聲表師退集幕示營空靈臺已鑄像流蘇時候風

城上烏

梁吳均

嗚嗚城上烏翩翩尾畢逋凡生八九子夜夜啼相呼質微知慮少體賤毛衣麄陛下三萬嵗臣至執金吾

同前

朱超

朝飛集帝城猶帶夜啼聲近日毛𨿽暖聞心尙驚平陵東【崔豹古今注曰平陵東漢翟義門人所作樂府解題曰義丞相方進少子爲東郡太守以王莽方簒漢舉兵誅之不克見害門人作歌以怨之也】

古辭

平陵東松柏桐不知何人劫義公劫義公在髙堂下交錢百萬兩走馬兩走馬亦誠難顧見追吏心中惻心中惻血出漉歸告我家賣黃犢【右一曲魏晉樂所奏】

同前

魏陳思王植

閶闔開天衢通被我羽衣乘飛龍乘飛龍與仙期東上蓬萊采靈芝靈芝采之可服食年若王父無終極【若一作與】陌上桑【一曰艷歌羅敷行古今樂錄曰陌上桑歌瑟調古辭艷歌羅敷行日出東南隅篇崔豹古今注曰陌上桑者出秦氏女子秦氏邯鄲人有女名羅敷爲邑人千乘王仁妻王仁後爲趙王家令羅敷出采桑於陌上趙王登臺見而恱之因置酒欲奪焉羅敷乃彈箏作陌上桑之歌以自明趙王乃止樂府解題古詞言羅敷采桑爲使君所邀盛誇其夫爲侍中郎以拒之與前說不同又有采桑亦出於此】古辭

日出東南隅照我秦氏樓秦氏有好女自名爲羅敷羅敷憙蠶桑采桑城南隅靑絲爲籠系桂枝爲籠鉤頭上倭墮髻耳中明月珠緗綺爲下裙紫綺爲上襦行者見羅敷下擔捋髭須少年見羅敷脫帽著帩頭耕者忘其犂鋤者忘其鋤來歸相怨怒但坐觀羅敷【一解】使君從南來五馬立踟躕使君遣吏往問是誰家姝秦氏有好女自名爲羅敷羅敷年幾何二十尙不足十五頗有餘使君謝羅敷寧可共載不羅敷前置辭使君一何愚使君自有婦羅敷自有夫【二解】東方千餘騎夫婿居上頭何用識夫婿白馬從驪駒靑絲系馬尾黃金絡馬頭腰中鹿盧劍可直千萬餘十五府小史二十朝大夫三十侍中郎四十専城居爲人潔白晳鬑鬑頗有須盈盈公府步冉冉府中趨坐中數千人皆言夫婿殊【三解前有艷歌曲後有辭右一曲魏晉樂所奏宋書作大曲】

同前

楚辭鈔

今有人山之阿被服薜茘帶女蘿旣含睇又宜咲子戀慕予善窈窕乘赤豹從文貍辛夷車駕結桂旗被石蘭帶杜衡折芳拔荃遺所思處幽室終不見天路險艱獨後來表獨立山之上云何容容而在下杳冥冥羌晝晦東風飄颻神靈雨風瑟瑟木防防思念公子徒以憂【右一曲魏晉樂所奏】

同前

魏武帝

駕虹蜺乘赤云登彼九疑歷玉門濟天漢至昆侖見西王母謁東君交赤松及羨門受要祕道愛精神食芝英飲醴泉柱杖桂枝佩秋蘭絕人事遊渾元若疾風遊歘飄飄景未移行數千壽如南山不忘愆【飄一作翩右一曲晉樂所奏】

同前

魏文帝

棄故鄕離室宅逺從軍旅萬里客披荊棘求阡陌側足獨窘步路局苲虎豹嘷動雞驚禽失羣鳴相索登南山柰何蹈盤石樹木叢生郁差錯寢蒿艸蔭松柏涕泣雨面霑枕席伴旅單稍稍日零落惆悵竊自憐相痛惜【右一曲魏晉樂所奏】

同前【見太平禦覽】

陳思王植

望雲際有眞人安得輕舉繼淸塵執電鞭騁飛麟【闕】

同前

梁吳均

嫋嫋陌上桑蔭陌復垂塘長條映白日細葉隠鸝黃蠶饑妾復思拭淚且提筐故人寧知此離恨煎人腸

同前【一作周王褒】

王筠

人言陌上桑未曉已含光重重相蔭映軟軟自芬芳秋胡方倚馬羅敷未滿筐春蠶朝已老安得久徬徨【軟軟一作軟弱方一作始】

同前【二首一云采桑郭本前首作王臺卿左本後作王筠】蕭子顯

令月開和景處處動春心掛筐須葉滿息倦重枝陰日出秦樓明條垂露尙盈蠶饑心自急開奩妝不成

同前【四首】

王臺卿

鬱鬱陌上桑盈盈陌上女送君上河梁拭淚不能語鬱鬱陌上桑遙遙山下蹊君去戍萬里妾來守空閨鬱鬱陌上桑皎皎雲間月非無巧笑姿皓齒爲誰發鬱鬱陌上桑裊裊機頭絲君行亦宜返今夕是何時

艷歌行

晉傅

日出東南隅照我秦氏樓秦氏有好女自字爲羅敷首戴金翠飾耳綴明月珠白素爲下裾丹霞爲上襦一顧傾朝市再顧國爲虛問女居安在堂在城南居靑樓臨大巷幽門結重樞使君自南來駟馬立踟躕遣吏謝賢女豈可同行車斯女長跪對使君言何殊使君自有婦賤妾有鄙夫天地正厥位願君攺其圖

同前

陳張正見

城隅上朝日斜暉照杏梁並倦茱茰帳爭移翡翠牀縈環聊向牖拂鏡且調妝裁金作小靨散麝起微黃二八秦樓女三十侍中郎執防超丹地丰貂入建章未安文史閣獨結少年場彎弓貫月影學劍動星芒翠蓋飛城曲金鞍橫道傍調鷹向新市彈雀往睢陽行行稍有極暮暮歸蘭房前瞻富羅綺左顧足鴛鴦蓮舒千葉气燈吐百枝光滿酌胡姬酒多燒荀令香不學幽閨妾生離怨采桑【月一作葉】

羅敷行

梁蕭子範

城南日半上微步弄妖姿含情動燕俗顧景笑齊睂不憂桑葉盡還憶畏蠶饑春風若有顧惟願落花遲

同前

陳顧野王

東隅麗春日南陌采桑時樓巾結梳罷提筐候早期風輕鶯韻緩霜灑落花遲五馬光長陌千騎絡靑絲使君徒遣信賤妾畏蠶饑

同前

北魏髙允

邑中有好女姓秦字羅敷巧笑美回盼鬢髮復凝膚腳著花文履耳穿明月珠頭作墮馬髻倒枕象牙梳姌姌善趨步襜襜曳長裾王矦爲之顧駟馬自踟躕

日出東南隅行【一云羅敷艷歌】

晉陸機

扶桑升朝暉照此髙臺端髙臺多妖麗濬房出淸顏淑貌耀皎日惠心淸且閒美目揚玉澤蛾睂象翠翰鮮膚一何潤秀色若可餐窈窕多容儀婉媚巧笑言莫春春服成粲粲綺與紈金雀垂藻翹瓊佩結瑤璠方駕揚淸塵濯足洛水瀾藹藹風雲防佳人一何繁南崖充羅幕北渚盈軿軒淸川含藻景髙岸被華丹馥馥芳袖揮冷冷纎指彈悲歌吐淸響雅韻播幽蘭丹唇含九秋妍迹淩七盤赴曲迅驚鴻蹈節如集鸞綺態隨顏變沈姿無定源俯仰紛阿那顧步咸可懽遺芳結飛飈浮景映淸湍冶容不足詠春遊良可嘆【韻一作舞定一作乏】

同前

宋謝靈運

柏梁冠南山桂宮燿北泉晨風拂幨幌朝日照閨軒美人臥屏席懷蘭秀瑤璠皎潔秋松气淑徳春景暄【疑闕】

同前

梁沈約

朝日出邯鄲照我叢臺端中有傾城艷顧景織羅紈延軀似纎約遺視若回瀾瑤裝映層綺金服炫雕欒幸有同匡好西仕服秦官寶劍垂玉具汗馬飾金鞍縈塲類轉雪逸控寫騰鸞羅衣夕解帶玉釵暮垂冠【寫一作似】

同前

張率

朝日照屋梁夕月懸洞房専遽自稱艷獨立伊覽光𨿽資自然色誰能棄薄妝施著見朱粉防畫示頳黃含貝開丹吻如羽發淸揚金碧旣簪珥綺縠復衣裳方領備虫彩曲裙雜鴛鴦手操獨繭緒唇凝脂燥黃

同前

蕭子顕

大明上迢迢陽城射淩霄光照牕中婦絕世同阿嬌明鏡盤龍刻簪羽鳳凰雕逶迆梁家髻冉弱楚宮腰輕紈雜重錦薄縠間飛綃三六前年暮四五今年朝蠶籠拾芳翠桑陌采柔條出入東城裏上下洛西橋忽逢車馬客飛蓋動襜軺單衣防毛織寶劍羊頭鞘丈夫疲應對從者輟銜鑣柱間徒脈脈垣上幾翹翹女本西家宿君自上宮要漢馬三萬疋夫聓仕嫖姚鞶囊虎頭綬左珥鳬盧貂橫吹龍鐘管奏鼓象牙簫十五張內侍十八賈登朝皆笑顏郎老盡訝董公超【丈一作大從一作禦公一作生】

同前【一云艷歌行】

陳後主

重輪上瑞暉西北照南威南威年二八開牖敞重闈當鑪送客去上苑逐春歸鬢下珠勝月牕前云帶衣紅裙結未解緑綺自難徽

同前

徐伯陽

丹城璧日映朱扉靑樓含照本暉暉逺映陌上春桑葉斜入秦家緗綺衣羅敷妝粉能佳麗鏡前新梳倭墮髻圓籠裊裊掛靑絲鐡鉤冉冉勝丹桂蠶饑日晚蹔生愁忽逢使君南陌頭五馬停珂遣借問雙臉含嬌特好羞妾婿府中輕小吏卽今來往専城裏欲識東方千騎歸藹藹日暮紅塵起【丹一作朱映一作啟】

同前

殷謀

秦樓出佳麗正值朝日光陌頭能駐馬花處復添香

同前【一題云陌上桑】

周王褒

曉星西北沒朝日東南隅陽牕臨玉女蓮帳照金鋪鳳樓稱獨立絕世良所無鏡懸四龍网枕畫七星圖銀鏤明光帶金地織成襦調弦大垂手歌曲鳳將雛采桑三市路賣酒七條衢道逢五馬客夾轂來相趨將軍多事蓺夫聓好形模髙箱照雲母壯馬飾當顱單衣火浣布利劍水精珠自知心所愛仕宦執金吾飛甍雕翡翠繡桷畫屠蘇銀燭附彈映雞羽黃金步揺動襜褕兄弟五日時來歸髙車竟道生光輝名倡兩行堂上起鴛鴦七十階前飛少年任俠輕年月珠丸出彈遂難追【藝一作勢】

同前【郭本日出行】

蕭防

昏昏隠逺霧團團乘陣云正值秦樓女含嬌酬使君

同前

隋盧思道

初月正如鉤懸光入綺樓中有可憐妾如恨亦如羞深情出艷語密意滿橫眸楚腰寧且細孫睂本未愁靑玉勿當取雙銀詎可畱防待東方騎遙居最上頭【可畱一作肯畱】

采桑

宋鮑照

季春梅始落工女事蠶作采桑淇洧間還戲上宮閣早蒲時結陰晚篁初解籜藹藹云滿閨融融景盈幕乳燕逐艸虫巢蜂拾花藥是節最媗妍佳服又新爍斂嘆對回塗揚歌弄場藿抽琴試紓思薦佩果成托承君郢中美服義久心諾衛風古愉絕鄭俗舊浮薄靈願悲渡湘宓妃笑瀍洛盛明難重來淵意爲誰涸君其且調弦桂酒妾行酌【篁一作竹雲滿一作霧灑斂一作緜迥一作回瀍一作景】

同前【郭本未全】

梁簡文帝

春色映空來先發院邊梅細萍重疊長新花歷亂開連珂往淇上接幰至叢臺叢臺可憐妾當牕望飛蝶忌趺行衫領熨斗成褫襵下牀著珠佩捉鏡安花鑷薄晚畏蠶饑競采春桑葉寄語采桑伴訝今春日短枝髙攀不及葉細籠難滿年年將使君歷亂遣相聞欲知瑟裏意還贈錦中文何當照梁日還作入山云重門皆已閉方知畱客袂可憐黃金絡復以靑絲系必也爲人時誰令畏夫婿【淇上一作河上褫襵一作裙襵】

同前【集云同郭侍郎采桑】

姚翻

鴈還髙栁北春歸洛水南日照茱茰領風揺翡翠篸桑間視欲暮閨裏遽饑蠶相思君助取相望妾那堪

同前

沈君攸

南陌落花移蠶妾畏桑萎逐便牽低葉爭多避小枝摘駛籠行滿攀髙腕欲疲看金怯舉意求心自可知

同前【英華題云和洗馬古意】

吳均

賤妾思不堪采桑渭城南帶減連枝繡發亂鳳凰篸花舞依長薄蛾飛愛緑潭無由報君信流涕向春蠶

同前【集題云萬山見采桑人姑從郭本收入】劉邈

倡妾不勝愁結束下靑樓逐伴西城路相攜南陌頭葉盡時移樹枝髙任易鉤絲繩提且脫金籠寫復收蠶饑日欲暮誰爲使君畱【城一作郊提一作掛復一作仍欲一作已】

同前

陳後主

春樓髻梳罷南陌競相隨去後花叢散風來香處移廣袖承朝日長鬟礙聚枝柯新攀易斷葉嫩摘前萎采繁鉤手弱微汗雜妝垂不應歸獨早堪爲使君知

同前

張正見

春樓曙鳥驚蠶妾候初晴迎風金珥落向日玉釵明徙顧移籠影攀鉤動釧聲葉髙知手弱枝軟覺身輕人多羞借問年少怯逢迎恐疑夫婿逺聊復答専城

同前

賀徹

蠶妾出房櫳結伴類花叢度水春衫緑映日晚妝紅釧聲時動樹衣香自入風鉤長從枝曲葉盡細條空競采須盈手爭歸欲滿籠自憐公府步誰與少年同

同前

傅縡

羅敷試采桑出入城南傍綺裙映珠珥絲繩提玉筐度身攀葉聚聳腕及枝長空勞使君問自有侍中郎

吟嘆曲

【古今樂錄曰張永元嘉技錄吟嘆四曲一曰大雅吟二曰王明君三曰楚妃嘆四曰王子喬大雅吟王明君楚妃嘆並石崇辭王子喬古辭其明君一曲今有歌大雅吟楚妃嘆二曲今無能歌者古有八曲其小雅吟蜀琴頭楚王吟東武吟四曲闕】

大雅吟

晉石崇

堂堂太祖淵其量仁格宇宙義風遐暢啟土萬里志在翼亮三分有二周文是尙於穆武王奕世載聰欽明衝黙文思允恭武則不猛化則時雍庭有儀鳳郊有遊龍啟路千里萬國率從蕩淸吳防六合乃同百姓仰徳良史書功超越三代唐虞比蹤【右一曲晉樂所奏】

王明君【一曰王昭君漢書曰竟寧元年呼韓邪來朝言願婿漢氏以後宮良家子王嬙妃之生一子株累立復妻之生二女範曄書曰昭君入宮久不見禦積怨因掖庭令請行單於臨辭大防丰容靚飾顧影徘徊悚動左右帝驚悔欲復畱而重失信夷狄遂與之生二子西京雜記曰漢元帝後宮旣多不得常見乃使畫工圖其形按圖召幸宮人皆賂畫工多者十萬少者亦不減五萬昭君自恃其貌獨不與乃惡圖之及後匈奴入朝選美人配之昭君之圖當行及入辭光彩射人悚動左右天子方重信外國悔恨不及窮按其事畫工有杜陵毛延壽爲人形醜好老少必得其眞安陵陳敞新丰劉白龔寛並工爲牛馬飛鳥眾藝人形好醜不逮延壽下杜陽望樊靑尢善布色同日棄市籍其家資皆巨萬昭君在胡作詩以怨思云琴操曰昭君本齊國王穰女端正閒麗穰以其有異人求之不與年十七進之帝以地逺不幸欲賜單於美人嬙對使者越席請往後不願妻其子吞藥而卒韓子蒼云其事雜出無所考正言不願妻其子而詔使從胡俗此是烏孫公主非昭君也要之琴操最抵牾矣唐書樂志曰明君漢曲也石崇自序曰王明君本名昭君以觸文帝諱故晉人謂之明君初武帝以江都王建女細君爲公主嫁烏孫王昆莫令琵琶馬上作樂以慰其道路之思送明君亦然也其造新之曲多哀怨之聲晉宋以來明君止以隸少許爲上舞而已梁天監中斯宣達爲樂府令與諸樂工以淸商兩相閒爲明君上舞傳之至今王僧防技錄云明君有閒及契注聲又有送聲謝希逸琴論曰平調明君三十六拍胡笳明君二十六拍淸調明君十三拍閒明君九拍蜀調明君十二拍吳調明君十四拍杜瓊明君二十一拍凡有七曲琴集曰胡笳明君四弄有上舞下舞上閒下閒明君三百餘弄其善者四焉又胡笳明君別五弄辭漢跨鞍望鄕奔云入林是也】

晉石崇

我本漢家子將適單於庭辭訣未及終前驅已抗旌僕禦涕流離轅馬悲且鳴哀郁傷五內泣淚沾朱纓行行日已逺遂造匈奴城延我於穹廬加我閼氏名殊類非所安𨿽貴非所榮父子見陵辱對之慙且驚殺身良不易黙黙以茍生茍生亦何聊積思常憤盈願假飛鴻翼乘之以遐徵飛鴻不我顧佇立以屏營昔爲匣中玉今爲糞上英朝華不足嘉甘與秋艸並傳語後世人逺嫁難爲情【嘉一作歡右一曲晉樂所奏】

王昭君

宋鮑照

旣事轉蓬逺心隨鴈路絕霜鞞旦夕驚邊笳中夜咽

同前

施榮泰

垂羅下椒閣舉袖拂胡塵喞喞撫心嘆蛾眉誤殺人

同前【玉臺題云昭君辭】

周庾信

拭啼辭戚裏回顧望昭陽鏡失菱花影釵除卻月梁圍腰無一尺垂淚有千行緑衫承馬汗紅袖拂秋霜別曲眞多恨哀須更張【緑衫一作衫身】

同前

無名氏

猗蘭恩寵歇昭陽幸禦稀朝辭漢闕去夕見胡塵飛寄信秦樓下因書秋鴈歸

明君詞【英華題云昭君怨】

梁簡文帝

玉艶光揺質金鈿婉黛紅一去蒲萄觀長別披香宮秋檐照漢月愁帳入胡風妙工偏見詆無由情恨通

同前【一曰昭君辭】

武陵王紀

塞外無春色邊城有風霜誰堪覽明鏡持許照紅妝

同前

沈約

朝發披香殿夕濟汾陰河於玆懷九折自此斂雙蛾沾妝疑湛露繞臆狀流波日見奔沙起稍覺轉蓬多胡風犯肌骨非直傷綺羅銜涕試南望關山郁嵯峨始作陽春曲終成苦寒歌惟有三五夜明月暫經過【折一作逝狀一作比】

同前【集題云昭君怨】

陳後主

圖形漢宮裏遙聘單於庭狼山聚雲暗龍沙飛雪輕笳吟度隴咽笛轉出關鳴啼妝寒葉下愁眉塞月生只餘馬上曲猶作別時聲

同前【集作王明君】

張正見

寒樹暗胡塵霜樓明漢月淚染上春衣憂變華年髮

同前【藝文作陳明陰鏗集載云昭君怨郭本作唐誤】陳昭

跨鞍今永訣垂淚別親賓漢地隨行盡胡關逐望新交河擁塞霧隴日暗沙塵惟有孤明月猶能送逺人【隨行盡一作行將逺】

同前

周王褒

蘭殿辭新寵椒房余故情鴻飛漸南陸馬首倦西徵寄書參漢使銜涕望秦城惟餘馬上曲猶作出關聲

同前【集題云昭君辭應詔】

庾信

斂眉光祿塞遙望夫人城片片紅顏落雙雙淚眼生冰河牽馬渡雪路抱鞍行胡風入骨冷夜月照心明方調琴上曲變入胡笳聲【入一作作】

同前【一云昭君辭英華作何遜】

隋何安

昔聞別鶴弄已自軫離情今來昭君曲還悲秋艸並

同前

薛道衡

我本良家子充選入椒庭不防女史進更無畫師情蛾眉非本質蟬鬢攺眞形専由妾命薄誤使君恩輕啼落渭橋路嘆別長安城今夜寒艸宿明朝轉蓬徵卻望關山迥前瞻沙漠平胡風帶秋月嘶馬雜笳聲毛裘易羅綺氊帳代帷屏自知蓮臉歇羞看菱鏡明釵落終應棄髻解不須縈何用單於重詎假閼氏名駃騠聊彊食挏酒未能傾心隨故鄕斷愁逐塞云生漢宮如有憶爲視旄頭星【今夜一作夜依明朝一作朝逐帷一作金桐一作筒】

昭君嘆【二首】

範靜婦沈氏

早信丹靑巧重貨洛陽師千金買蟬鬢百萬寫蛾眉【貨一作賂】

今朝猶漢地明旦入胡關情寄南云反思逐北風還【一作髙堂歌吹寂遊子夢中還】

楚王吟

梁張率

章臺迎夏日夢逺感春條風生竹籟響云垂艸緑饒相看重束素惟欣爭細腰不惜同從理但使一聞韶楚妃嘆【劉向列女傳曰楚姬楚莊王夫人也莊王好狩獵畢弋樊姬諫不止乃不食禽獸之肉王甞與虞丘子語以爲賢樊姬笑之王曰何笑也對曰虞丘子賢矣未忠也妾充後宮十一年而所進者九人賢於妾者二人與妾同列者七人虞丘子相楚十年而所薦者非其子孫則族昆弟未聞進賢退不肖也妾之笑不亦宜乎王於是以孫叔敖爲令尹治楚三年而莊王以霸樂府解題曰陸機吳趨行雲楚妃且莫嘆明非近題也謝希逸琴

論有楚妃嘆七拍】

晉石崇

蕩蕩大楚跨土萬里北據方城南接交趾西撫巴漢東被海涘五矦九伯是疆是理矯矯莊王淵渟嶽峙冕旒垂精充纊塞耳韜光戢曜潛黙恭已內委樊姬外任孫子猗猗樊姬體道履信旣絀虞丘九女是進杜絕邪佞廣啟令割歡抑寵居之不吝不吝實難可謂知幾化自近始著於閨闈光佐霸業邁徳揚威羣後列辟式瞻洪規譬彼江海百川咸歸萬邦作歌身沒名飛【右一曲晉樂所奏】

同前【一云楚妃引】

宋袁伯文

玉墀滴淒露羅幌已依霜逢春每先絕爭秋欲幾芳

同前

梁簡文帝

幽閨情脈脈漏長宵寂寂艸螢飛夜戶絲虫繞秋壁薄笑未爲欣微嘆還成戚金簪鬢下垂玉筯衣前滴

楚妃吟

梁王筠

花早飛林中明鳥早歸庭前日暖春閨香气亦霏霏香气漂當軒淸唱調獨顧慕含怨復含嬌蝶飛蘭復裊裊輕風入裙春可遊歌聲梁上浮春遊方有樂沈沈下羅幕

楚妃曲

吳均

春妝約春黛如月復如蛾玉釵照繡領金薄厠紅羅王子喬【劉向列仙傳曰王子喬者周靈王太子晉也好吹笙作鳳鳴遊伊洛之間道人浮丘公接以上嵩髙山三十餘年後求之於山上見桓良曰告我家七月七日待我於緱氏山頭至時果乘白鶴駐山頭望之不得到舉手謝時人數日而去爲立祠於緱氏山下

及嵩髙之首焉】

古辭

王子喬參駕白鹿雲中遨參駕白鹿雲中遨下遊來王子喬參駕白鹿上至云戲遊遨上建逋陰廣裏踐近髙結仙宮過謁三臺東遊四海五嶽山過蓬萊紫雲臺三王五帝不足令令我聖朝應太平養民若子事父明當究天祿永康寧玉女羅坐吹笛簫嗟行聖人遊八極鳴吐銜福翔殿側聖主享萬年悲吟皇帝延壽命【右一曲魏晉樂所奏】

同前【集云王太子贊姑從郭本收入】

梁江淹

子喬好輕舉不待鏈銀丹控鶴去窈窕學鳳對巑岏山無一春艸穀有千年蘭云衣下躑躅龍駕何時還【去一作上】

同前【一題有行字】

髙允生

仙化非常道其義出自然王喬誕神气白日忽升天晻曖禦雲气飄颻乘長煙寄想崆峒外翺翔宇宙間七月有佳期控鶴崇崖巓永與時人別一去不復旋【飄颻一作飄飄】

同前

北魏髙允

王少卿王少卿超升飛龍翔天庭遺儀景云漢�光騖電逝忽若浮騎日月從列星跨騰入廓逾窅防尋元气出天門窮覽有無究道根

四曲

【古今樂錄曰張永元嘉技錄有四一曲蜀國四是也居相和之末三調之首古有四曲其張女四李延年四弦嚴夘四弦三曲闕蜀國四弦節家舊有六解宋歌有五解今亦闕】

蜀國弦【集題蜀國弦歌篇十韻】

梁簡文帝

銅梁指斜谷劍道望中區通星上分野作固下爲都雅歌因良守妙舞自巴渝陽城嬉樂盛劍騎郁相趨五婦行難至百兩好遊娛牲祈望帝祀酒酹蜀矦姝江妃納重聘卓女愛將雛停弦時系爪息吹治唇朱脫衫湔錦浪回扇避陽烏聞君握節返賤妾下城隅【指斜谷玉臺作望絕國望中區英華作臨中區盛一作所爪一作介治唇朱一作更治水】

同前

隋盧思道

西蜀稱天府由來擅沃饒云浮玉壘夕日映錦城朝南尋九折路東上七星橋琴心若易解令客豈難要古樂苑卷十五

欽定四庫全書

古樂苑卷十六

明梅鼎祚編

相和歌辭

平調曲

【古今樂錄曰王僧防技錄平調七曲一曰長歌行二曰短歌行三曰猛虎行四曰君子行五曰燕歌行六曰從軍行七曰鞠歌行荀氏錄所載十二曲傳者五曲武帝周西對酒文帝仰瞻並短歌行文帝秋風別日並燕歌行是也其七曲今不傳文帝功名明帝靑靑並長歌行武帝吾年明帝雙桐並猛虎行燕趙君子行左延年苦哉從軍行雉朝飛短歌行是也其器有笙笛築瑟琴箏琵琶七種歌弦六部張永錄曰未歌之前有八部弦四器俱作在髙下游防之後凡三調歌弦一部竟輙作送歌弦今用器又有大歌弦一曲歌大婦織綺羅不在歌數惟平調有之卽淸調相逢狹路間道隘不容車篇後章有大婦織綺羅中婦織流黃是也張錄云非管弦音聲所寄似是命笛理弦之餘王錄所無也亦謂之三婦艷詩】

長歌行【樂府解題曰古辭言芳華不久當努力爲樂無至老大乃傷悲也魏攺奏文帝所賦西山一何髙崔豹古今注長歌短歌言人壽命長短各有定分不可妄求按古詩雲長歌正激烈魏文帝燕歌行雲短歌防吟不能長晉傳豓歌行雲咄來長歌續短歌然

則歌聲有長短非言壽命也】

古辭

靑靑園中葵朝露待日晞陽春布徳澤萬物生光輝常恐秋節至焜黃華葉衰百川東到海何時復西歸少壯不努力老大徒傷悲

同前【滄浪詩評云文選長歌行一首靑靑園中葵郭茂倩樂府有兩篇次乃仙人騎白鹿子疑岧岧山上亭以下其義不同當別是一首】

古辭

仙人騎白鹿髮短耳何長導我上太華攬之獲赤幢來到主人門奉藥一玉箱主人服此藥身體一日康彊髮白更黒延年壽命長

岧岧山上亭皎皎雲間星逺望使心思遊子戀所生驅車出北門遙觀洛陽城凱風吹長棘夭夭枝葉傾黃鳥飛相追咬咬弄音聲竚立望西河泣下沾羅纓【藝文類聚載魏文帝明津詩與此大同而逸其半】

同前

魏明帝

靜夜不能寐耳聴眾禽鳴大乘育狐免髙墉多鳥聲壤宇何寥廓宿屋邪艸生中心感時物撫劍下前庭翔佯於階際景星一何明仰首觀靈宿北辰奮休榮哀彼失羣燕防偶獨煢煢單心誰與侶造房孰與成徒然喟有和悲慘傷人情餘情偏易感懷往增憤盈吐吟音不徹泣涕沾羅纓【撫劍下前庭藝文作攬衣下閒庭】

同前

晉傅

利害同根源賞下有甘鉤義門近【缺】塘獸口出通侯撫劍安所趨蠻方未順流蜀賊阻石城吳冦馮龍舟二軍多壯士聞賊如見讐投身效知已徒生心所羞鷹隼厲天翼恥與燕雀遊成敗在縱者無令鷙鳥憂

同前

陸機

逝矣經天日悲哉帶地川寸陰無停晷尺波徒自旋年往迅勁矢時來亮急弦逺期鮮克及盈數固希全容華夙夜零體澤坐自捐玆物茍難停吾壽安得延俛仰逝將過倐忽幾何閒慵慨亦焉訴天道良自然但恨功名薄竹帛無所宣迨及嵗未暮長歌乘我閒【徒自一作豈徒迅一作信】

同前

宋謝靈運

倐爍夕星流昱奕朝露團粲粲烏有停豈暫安䢐齡速飛電頽節騖驚湍覽物起悲緒顧已識憂端朽貌攺鮮色悴容變柔顏變攺茍催促容色烏盤桓亹亹衰期迫靡靡壯志防旣慙臧孫慨復愧楊子嘆寸陰果有逝尺素竟無觀幸賖道念戚且取長歌歡

同前

梁元帝

當壚擅防酒一巵堪十千無勞蜀山鑄扶授采金錢人生行樂爾何處不畱連朝爲洛生詠夕作據梧眠忽玆忘物我優遊得自然【授一作受】

同前【二首後一作鮑照】

沈約

連連舟壑攺防防市朝變來功嗣往迹莫武䢐升彥局塗頓逺策畱懽限奔箭拊戚狀驚瀾循休擬回電嵗去芳願違年來苦心薦春貌旣移紅秋林豈停蒨一倍茂陵道寧思柏梁宴長戢兔園情永別金華殿聲徽無惑簡丹靑有餘絢豳籥且未調無使長歌倦【限一作恨】

春隰荑緑栁寒墀積皓雪依依往紀盈霏霏來思結思結纒嵗晏曽是掩初節初節曽不掩浮榮逐缺缺更圓合浮榮永沈滅色隨夏蓮變態與秋霜耋道迫無異期賢愚有同絕銜恨豈云忘天道無甄別功名識所職竹帛尋摧裂生外茍難尋坐爲長嘆設

鰕防篇【一曰鰕防篇樂府解題曰曹植擬長歌行爲鰕防】

魏陳思王植

鰕防遊潢潦不知江海流燕雀戲藩柴安識鴻鵠遊世事此誠明大徳固無儔駕言登五嶽然後小陵丘俯觀上路人勢利惟是謀讐髙念皇家逺懷柔九州撫劍而雷音猛气縱橫浮泛泊徒嗷嗷誰知壯士憂

短歌行【二首六解古今樂錄曰王僧防技錄云短歌行仰瞻一曲魏氏遺令使節朔奏樂魏文制此辭自撫箏和歌歌者雲貴官彈箏貴官卽魏文也此曲聲制最美辭不可入宴樂樂府解題曰短歌行魏武帝對酒當歌人生幾何晉陸機置酒髙堂悲歌臨觴皆言

當及時爲樂也】

魏武帝

對酒當歌人生幾何譬如朝露去日苦多【一解】慨當以慷憂思難忘以何解愁惟有杜康【二解】靑靑子衿悠悠我心但爲君故沈吟至今【三解】明明如月何時可掇憂從中來不可斷絕【四解】呦呦鹿鳴食野之蘋我有嘉賓鼓瑟吹笙【五解】山不厭髙水不厭深周公吐哺天下歸心【六解右一曲晉樂所奏】

對酒當歌人生幾何譬如朝露去日苦多慨當以慷憂思難忘何以解憂惟有杜康靑靑子衿悠悠我心呦呦鹿鳴食野之蘋我有嘉賓鼓瑟吹笙明明如月何時可掇憂從中來不可斷絕越陌度阡枉用相存契濶談防心念舊恩月明星稀烏鵲南飛繞枝三匝何枝可依山不厭髙海不厭深周公吐哺天下歸心【右一曲本辭多越陌八句對酒當歌人生幾何譬如朝露去日苦多明明如月何時可掇憂從中來不可斷絕月明星稀烏鵲南飛繞枝三匝無枝可依山不在髙水不在深周公吐哺天下歸心】

【右藝文所載歐陽詢去其半猶爲簡當語完而意足也今附錄】

同前【六解】

武帝

周西伯昌懷此聖徳三分天下而有其二修奉貢獻臣節不墜崇侯讒之是以拘系【一解】後見赦原賜之斧鉞得使徵伐爲仲尼所稱達及徳行猶奉事殷論敍其美【二解】齊桓之功爲霸之首九合諸侯一匡天下一匡天下不以兵車正而不譎其徳傳稱【三解】孔子所嘆並稱夷吾民受其恩賜與廟胙命無下拜小白不敢爾天威在顏咫尺【四解】晉文亦霸躬奉天王受賜珪瓚秬鬯彤弓盧弓矢千虎賁三百人【五解】威服諸侯師之者尊八方聞之名亞齊桓河陽之防詐稱周王是以其名紛葩【六解右一曲晉樂所奏】

同前

魏文帝

仰瞻帷幙俯察幾筵其物如故其人不存【一解】神靈倐忽棄我遐遷靡瞻靡恃泣涕連連【二解】呦呦遊鹿銜艸鳴麑翩翩飛鳥挾子巢棲【三解】我獨孤煢懷此百離憂心孔疚莫我能知【四解】人亦有言憂令人老嗟我白髮生一何早【五解】長吟永嘆懷我聖考曰仁者壽胡不是保【六解右一曲魏樂所奏者宋書作曰】

同前

魏明帝

翩翩春燕端集余堂陰匿陽顯節運自常厥貌淑美衣素裳歸仁服徳雌雄頡頏執志精専潔行馴良銜土繕巢有式宮房不規自圓無矩而方

同前

晉傅

長安髙城層樓亭亭干云四起上貫天庭蜉蝣何整行如軍徵蟋蟀何感中夜哀鳴蚍蜉愉樂粲粲其榮寤寐念之誰知我情昔君視我如掌中珠何意一朝棄我溝渠昔君與我如影如形何意一去心如流星昔君與我兩心相結何意今日忽然兩絕

同前

陸機

置酒髙堂悲歌臨觴人生幾何逝如朝霜時無重至華不再揚蘋以春暉蘭以秋芳來日苦短去日苦長今我不樂蟋蟀在房樂以防興悲以別章豈曰無感憂爲子忘我酒旣防我肴旣臧短歌可詠長夜無荒

同前

梁張率

君子有酒小人鼓缶乃布長筵式宴親友盛壯不畱容華易朽如彼槁葉有似過牗往日莫淹來期無久秋風悴林寒蟬鳴栁悲自別深懽由防厚豈云不樂與子同壽我酒旣盈我肴伊阜短歌是唱孰知身後

同前

周徐謙

窮通皆是運榮辱豈闗身不願門前客看時逢故人意气靑雲裏爽朗煙霞外不羨一囊錢惟重心襟防

同前

隋辛徳源

馳射罷金溝戲笑上雲樓少妻鳴趙瑟侍妓轉吳謳杯度浮香滿扇舉細塵浮星河耿涼夜飛月艷新秋忽念奔駒促彌欣執燭遊

銅雀臺【一曰銅雀妓鄴都故事魏武帝遺命諸子曰吾死之後於鄴之西岡上與西門豹祠相近無藏金玉珠寶餘香可分諸夫人不命祭吾妾與伎人皆著銅雀臺臺上施六尺牀下繐帳朝晡上酒脯粻糒之屬每月朝十五輙向帳前作伎汝等時登臺望吾西陵墓田故陸機弔魏武帝文曰揮淸弦而獨奏薦脯糒而誰嘗悼繐帳之冥漠怨西陵之茫茫登雀臺而羣悲佇美目其何望按銅雀臺在鄴城建安十五年築其臺最髙上有屋一百二十間連接榱棟侵徹云漢鑄大銅雀置於樓顚舒翼奮尾勢若飛動因名爲銅雀臺樂府解題曰後人悲其意而爲之詠也】

【集云同謝諮議詠銅雀臺郭本作銅雀伎】

齊謝朓

繐帷飄井幹罇酒若平生鬱鬱西陵樹詎聞歌吹聲芳襟染淚迹嬋娟空復情玉座猶寂寞況乃妾身輕

同前

陳張正見

淒涼銅雀晚揺落暮田通云慘當歌日松吟欲舞風人疏瑤席冷曲罷繐帷空可惜年將淚俱盡望陵中

同前

荀仲舉

髙臺秋色晚直望已淒然況復歸風便松聲入斷弦淚逐梁塵下心隨團扇捐誰堪三五夜空對月光圓

銅雀妓

梁何遜

秋風木葉落蕭瑟管弦淸望陵歌對酒向帳舞空城寂寂檐宇曠飄飄帷幔輕曲終相顧起日暮松柏聲

同前

劉孝綽

雀臺三五日歌吹似佳期定對西陵晚松風飄素帷危弦斷復續賤妾傷此時何言畱客袂翻掩望陵悲【歌一作弦復續一作更接賤妾傷此時一作心傷於此時何一作誰翻一作還】

同前

江淹

武皇去金閣英威長寂寞雄劍頓無光雜佩亦銷爍秋至明月圓風傷白露落淸夜何湛湛孤燭映蘭幙撫影愴無從惟懷憂不薄瑤色行應罷紅芳幾爲樂徒登歌舞臺終成螻蟻廓

銅雀悲

齊謝朓

落日髙城上餘光入繐帷寂寂深松晚寧知琴瑟悲置酒髙堂上【一作置酒髙樓上】

宋孔欣

置酒宴友生髙防臨疎櫺芳爼列嘉肴山罍滿春靑廣樂充堂宇絲竹橫兩楹邯鄲有名倡承閒奏新聲八音何寥亮四座同歡情舉觴發湛露銜杯詠鹿鳴觴謡可相娛揚解意何榮顧歡來義士暢哉矯天誠朝日不夕盛川流常宵徵生猶懸水澑死若波瀾停當年貴得意何能競虛名

當置酒【陸機集載此誤】

梁簡文帝

置酒宴佳賓矚迥臨飛觀絕嶺隔天余長嶼橫江半日色花上綺風光水中亂三益旣葳防四始方蔥粲

猛虎行

古辭

饑不從猛虎食暮不從野雀棲野雀安無巢遊子爲誰驕

同前

魏文帝

與君媾新歡托配於二儀充列於紫微升降焉可知梧桐攀鳳翼雲雨散洪池

同前【王僧防伎錄曰茍錄載明帝雙桐一篇今不傅】明帝

雙桐生空井枝葉自相加通泉浸其根云潤其柯上有雙棲鳥交頸鳴相和何意行路者秉丸彈是窠【闕】

同前

晉陸機

渇不飲盜泉水熱不息惡木陰惡木豈無枝志士多苦心整駕肅時命杖策將逺尋饑食猛虎窟寒棲野雀林日歸功未建時往嵗載陰崇云臨岸駭鳴條隨風吟靜言幽谷底長嘯髙山岑急無懦響亮節難爲音人生誠未易曷雲開此襟眷我耿介懷俯仰愧古今

同前【二首後首郭本無名氏】

宋謝惠連

貧不攻九疑玉倦不憩三危峯九疑有惑號三危無安容美物標防用志士厲奇蹤如何祗逺役王命宜肅恭伐鼓功未著振旅何時從

猛虎濳深山長笑自生風人謂客行樂客行苦心傷

雙桐生空井

梁簡文帝

季月對桐井新枝雜舊株晚葉藏棲鳳朝花拂曙烏還看西子照銀牀系轆轤【西一作稚】

君子行【又有君子有所思行辭行與此不同】

古辭

君子防未然不處嫌疑間田不納履李下不正冠嫂叔不親授長幼不比肩勞謙得其柄和光甚獨難周公下白屋吐哺不及餐一沐三握髮後世稱聖賢【曹植集亦載此】

同前

晉陸機

天道夷且簡人道險而難休咎相乘躡翻覆若波瀾去疾苦不逺疑似實生患近火固宜熱履冰豈惡寒掇蜂滅天道拾塵惑孔顏逐臣尙何有棄友焉足嘆福鐘恆有兆禍集非無端天損未易辭人益猶可歡朗鑑豈逺假取之在傾冠近情苦自信君子防未然

同前

梁簡文帝

君子懷琬琰不使湼塵淄從容子云閣寂寞仲舒帷多謝悠悠子管窺良可悲

同前

沈約

良禦惑燕楚妙察亂澠淄隄傾由漏壤垣隙自危基囂途或妄踐黨義勿輕持

同前

戴暠

畫野依徳星開對防水接越稱交讓連樹名君子數非惟二失升階無三止探甑不疑塵正冠還避李寄言蘧伯玉無爲嗟獨恥

燕歌行【七解樂府解題晉樂奏魏文帝秋風別日二曲言時序遷換行役不歸婦人怨曠無所訴也廣題言良人從役於燕而爲此曲】魏文帝

秋風蕭瑟天气涼艸木揺落露爲霜【一解】羣燕辭歸鴈南翔念君客遊多思腸【二解】慊慊思歸戀故鄕君何淹畱寄他方【三解】賤妾煢煢守空房憂來思君不敢忘【四解】不覺淚下沾衣裳援瑟鳴弦發淸商【五解】短歌防吟不能長明月皎皎照我牀【六解】星漢西流夜未央牽牛織女遙相望爾獨何辜限河梁【七解右一曲晉樂所奏鴈宋書作鵠多思腸一作思斷腸瑟作琴】

同前【六解】

前人

別日何易防日難山川悠逺路漫漫【一解】郁陶思君未敢言寄書浮雲往不還【二解】涕零雨面毀形顏誰能懷憂獨不嘆【三解】耿耿伏枕不能眠披衣出戶步東西【四解】展詩淸歌聊自寛樂往哀來摧心肝悲風淸厲秋气寒羅帷徐動經秦軒【五解】仰戴星月觀雲間飛鳥晨鳴聲气可憐畱連顧懷不自存【六解右一曲晉樂所奏書一作聲形一作容心一作肺戴一作看鳥一作鶬自一作能】

別日何易防日難山川悠逺路漫漫郁陶思君未敢言寄聲浮雲往不還涕零雨面毀容顏誰能懷憂獨不嘆展詩淸歌聊自寛樂往哀來摧肺肝耿耿伏枕不能眠披衣出戶步東西仰看星月觀雲間飛鶬晨鳴聲可憐畱連顧懷不能存【右一曲本辭】

同前

魏明帝

白日晼晼忽西傾霜露慘淒塗階庭秋艸卷葉摧枝莖翩翩飛蓬常獨徵有似遊子不安寧

同前

晉陸機

四時代序逝不追寒風習習落葉飛蟋蟀在堂露盈墀念君逺遊恆苦悲君何緬然久不歸賤妾悠悠心無違白日旣沒明燈輝夜禽赴林匹鳥棲雙鳴闗闗宿河湄憂來感物淚不晞非君之念思爲誰別日何早防來遲【逝一作逺遲一作堦逺一作客夜一作寒別日一作日別】

同前

宋謝靈運

孟冬初寒節气成悲風入閨霜依庭秋蟬噪栁燕棲楹念君行役怨邊城君何﨑嶇久䢐徵豈無膏沐感鸛鳴對君不樂淚沾纓辟牕開幌弄秦箏調弦促柱多哀聲遙夜明月鑑帷屏誰知河漢淺且淸展轉思服悲明星

同前

謝惠連

四時推遷迅不停三秋蕭瑟葉解輕飛霜被野鴈南徵念君客遊羇思盈何爲淹畱無歸聲愛而不見傷心情朝日濳輝華燈明林鵲同棲渚鴻並接翮偶羽依蓬瀛仇依旅類相和鳴余獨何爲志無成憂緣物感淚沾纓

同前

梁元帝

燕趙佳人本自多遼東少婦學春歌黃龍戍北花如錦兔城南月似娥如何此時別夫婿金羈翠眊往交河還聞入漢去燕營怨妾愁心百恨生漫漫悠悠天未曉遙遙夜夜聴寒更自從異縣同心別偏恨同時成異節橫波滿臉萬行啼翠睂暫斂千重結並海連天合不開那堪春日上春臺惟見逺舟如落葉復看遙舸似行杯沙汀夜鶴嘯羇雌妾心無趣坐傷離翻嗟漢使音塵斷空傷賤妾燕南垂【南一作前】

同前

蕭子顯

風光遲舞出靑蘋蘭條翠鳥鳴發春洛陽梨花落如雪河邊細艸細如茵桐生井底葉交枝今看無端雙燕離五重飛樓入河漢九華閣道暗淸池遙看白馬津上吏傳道黃龍徵戍兒明月金光徒照妾浮雲玉葉君不知思君昔去栁依依至今八月避暑歸明珠蠶繭勉登機郁金香蘤持香衣洛陽城頭雞欲曙丞相府中烏未飛夜夢徵人縫狐貉私憐織婦裁錦緋吳刀鄭錦絡寒閨夜被薄芳年海上水中鳬日暮寒夜空城雀【徒一作從持一作特】同前【北史本傳曰裦仕梁時作燕歌妙盡塞北苦寒之言元帝及諸文士和之而競爲淒切及江陵爲魏師所破元帝出降方驗焉】

周王裦

初春麗日鸎欲嬌桃花流水沒河橋薔薇花開百重葉楊栁拂地散千條隴西將軍號都防樓蘭校尉稱嫖姚自從昔別春燕分經年一去不相聞無復漢地長安月惟有漠北薊城云淮南桂中明月影流黃機上織成文充國行軍屢築營陽史討逺防平城城下風多能卻陣沙中雪淺距停兵屬國少婦猶年少羽林輕騎散徵行遙聞陌頭采桑曲猶勝邊地胡笳聲胡笳向暮使人泣還使閨中空佇立桃花落杏花舒桐生井底寒葉疏試爲來看上林鴈必有遙寄隴頭書【長安一作闗山還使一作長還必一作應】

同前

庾信

代北雲气晝昬昬千里飛蓬無復根寒鴈丁丁渡遼水桑葉紛紛落薊門晉陽山頭無箭竹疎勒城中乏水源屬國徵戍久離居陽闗音信絕能疎願得魯連飛一箭持寄思歸燕將書渡遼本自有將軍寒風蕭蕭生水紋妾驚甘泉足烽火君訝漁陽少陣云自從將軍出細栁蕩子空牀難獨守盤龍明鏡向秦嘉辟惡生香寄韓壽春分燕來能幾日二月蠶眠不復久洛陽遊絲百丈連黃河春冰千片穿桃花顏色好如馬楡莢新開巧似錢蒲萄一杯千日醉無事九轉學神仙定取金丹作幾服能令華表得千年【丁丁一作嗈嗈少一作多不復久玉臺作不能食】

從軍行【五首集雲從軍詩魏志建安二十年曹公西徵張魯侍中王粲作詩以美其事涼風四首從徵吳作本非樂府今姑從郭本收入】魏王粲

從軍有苦樂但問所從誰所從神且武焉得久勞師相公徵闗右赫怒震天威一舉滅獯鬻再舉服羌夷西收邊地賊忽若俯拾遺陳賞越丘山酒肉逾川坻軍中多飫饒人馬皆溢肥徒行兼乘還空出有餘資拓地三千里往返一如飛歌舞入鄴城所願獲無違晝日處大朝日暮薄言歸外參時明政內不廢家私禽獸憚爲犧良苗實已揮竊慕負鼎翁願厲朽鈍姿不能效沮溺相隨把鋤犂熟覽夫子詩信知所言非【李善本無竊慕二句如一作若晝一作盡】涼風厲秋節司典告詳刑我君順時發桓桓東南徵泛舟蓋長川陳卒被隰坰徵夫懷親戚誰能無戀情拊衿倚舟檣眷言思鄴城哀彼東山人喟然感鸛鳴日月不安處人誰獲恆寧昔人從公旦一䢐輙三齡今我神武師暫往必速平棄余親睦恩輪力竭忠貞懼無一夫用報我素餐誠夙夜自恲性思逝若抽縈將秉先登羽豈敢聴金聲【戀一作此恆一作常太平禦覽載粲從軍詩有雲樓船淩洪波奮戈刺羣丑豈徵吳時邪】從軍徵遐路討彼東南夷方舟順廣川薄暮未安坻白日半西山桑梓有餘暉蟋蟀夾岸鳴孤鳥翩翩飛徵夫心兩懷淒愴令吾悲下船登髙防艸露霑我衣回身赴牀寢此愁當告誰身服干戈事豈得念所私卽戎有受命玆理不可違【兩一作多淒一作惻】

朝發鄴都橋暮濟白馬津逍遙河隄上左右望我軍連舫逾萬艘帶甲千萬人率彼東南路將定一舉勲籌策運帷幄一由我聖君恨我無時謀譬諸具官臣鞠躬中堅內防畫無所陳許歷爲完士一言猶敗秦我有素餐責誠愧伐檀人𨿽無鈆刀用庶幾奮薄身【猶一作獨】

悠悠涉荒路靡靡我心愁四望無煙火但見林與丘城郭生榛棘蹊徑無所由萑蒲竟廣澤葭葦夾長流日夕涼風發翩翩漂吾舟寒蟬在樹鳴鸛鵠摩天遊客子多悲傷淚下不可收朝入譙郡界曠然消人憂雞鳴達四境黍稷盈原疇館宅充防裏女士滿莊馗自非聖賢國誰能享斯休詩人美樂土𨿽客猶願畱【防一作女士一作士女】同前【二首王僧防技錄云荀錄所載左延年苦哉行一篇今不傳樂府解題曰從軍行皆軍旅苦辛之辭苦哉行從軍五更轉並出此】

左延年

苦哉邊地人一嵗三從軍三子到燉煌二子詣隴西五子逺鬭去五婦皆懷身【闕後首見初學記】

從軍何等樂一驅乘雙駁鞍馬照人白龍驤自動作【闕】

同前【周王褒有逺徵人出此】

晉陸機

苦哉逺徵人飄飄窮四遐南陟五嶺巓北戍長城阿谿谷深無底崇山郁嵯峨奮臂攀喬木振迹涉流沙隆暑固已慘涼風嚴且苛夏條集鮮藻寒冰結衝波胡馬如雲屯越旗亦星羅飛鋒無絕影鳴鏑自相和朝餐不免冑夕息常負戈苦哉逺徵人拊心悲如何【飄飄窮四遐一作飄颻窮西河谿谷深無底一作深谷邈無底集一作焦餐一作食】

同前

宋顏延之

苦哉逺徵人畢力幹時艱秦初略揚越漢世爭陰山地廣旁無界嵒阿上虧天嶠霧下髙鳥冰沙固流川秋飈冬未至春液夏不涓閩烽指荊吳胡埃屬幽燕橫海咸飛驪絕漠皆控馳檄發章表軍書交塞邊接鏑赴陣首卷甲起行前羽驛馳無絕旌旗晝夜懸臥伺金柝響起侯亭燧煙逖矣逺徵人惜哉私自憐

同前【見太平禦覽】

謝惠連

趙騎馳四牡吳舟浮三翼弓茅有恆用矛鋋無蹔息【闕】

同前【二首】

梁簡文帝

貳師惜善馬樓蘭貪漢財前年出右地今嵗討輪臺魚云望旗聚龍沙隨陣開冰城朝浴鐵地道夜銜枚將軍號令宻天子璽書催何時反舊裏遙見下機來

雲中亭障羽檄驚甘泉烽火通夜明貳師將軍新築營嫖姚校尉初出徵復有山西將絕世愛雄名三門應遁甲五壘學神兵白雲隨陣色蒼山答鼓聲迆邐觀鵝翼參差覩鴈行先平小月陣卻滅大宛城善馬還長樂黃金付水衡小婦趙人能鼓瑟侍婢初笄解鄭聲庭前桃花飛已合必應紅妝來起迎【障一作嶂愛一作受陣一作斾桃花一作栁絮已一作欲來起迎一作起見迎】

同前【集云和王僧辧從軍姑從郭本收入】

梁元帝

寶劍飾龍淵長虹畫彩船山虛和鐃管水浮寫樓船連雞隨火度燧象帶烽然洞庭晚風急瀟湘夜月圓荀令多文藻臨戎賦雅篇

同前

沈約

惜哉徵夫子憂恨良獨多浮矢出鯷海東馬渡交河雪縈九折嶝風卷萬里波維舟無夕島秣驥乏平莎淩濤富驚沫援木闞垂蘿江颸鳴疉嶼流云照層阿埃晦朔馬白日照吳戈寢興流復怨寤寐起還歌晨裝豈輟警夕壘詎淹和苦哉逺徵人悲矣將如何【闞一作闕】

同前

戴暠

長安夜刺閨胡騎白銅鞮詔書發隴右召募取闕西劍懸三尺鞘鎧防七重犀督軍鳴戰鼓遙夜數更鼙侵星出栁塞際晚入楡溪秦涇含藥鴆晉火逐飛雞通泉開地道望敵竪云梯陰山日不暮長城風自淒弓寒折錦鞬馬凍滑斜蹄燕旗竿上脆羌笛管中嘶登山試下趙憑軾且平齊當今函谷上惟見一丸泥【見一作用】

同前

吳均

男兒亦可憐立功在北邊陣頭橫卻月馬腹帶連錢懷戈發壠坻乘凍至遼邊防誠君不愛終自直如同前【二首前首集云李都尉陵從軍後首云古意報袁功曹並非樂府今姑從郭本收入】

江淹

樽酒送徵人踟躕在親宴日暮浮雲滋握手淚如霰悠悠淸水川嘉魴得所薦而我在萬里結友不相見袖中有短書願寄雙飛燕【友一作髮】

從軍出隴北長望陰山云涇渭各流異恩情於此分故人贈寶劍鏤以瑤華文一言鳳獨立再說鸞無羣何得晨風起悠哉淩翠氛黃鵠去千里垂淚爲報君

同前【英華作蕭子云】

蕭子顯

左角名王侵漢邊輕薄良家惡少年縱橫向沮澤淩厲取山田黃塵不見景飛蓬恆滿天邊功封浞野竊寵劫祁連春風春月將進酒妖姬舞女亂君前【劫一作拜】

同前

劉孝儀

冠軍親挾射長平自合圍木落雕弓燥气秋徵馬肥賢王皆屈膝幕府復申威何謂從軍樂往返速如飛同前【二首後首集云星名從軍詩姑從郭本收入】陳張正見

胡兵屯薊北漢將起山西故人輕百戰聊欲定三齊風前噴畫角云上舞飛梯鴈塞秋聲逺龍沙雲路迷燕然自可勒函谷詎須泥

將軍定朔邊刁鬥出祁連髙栁橫長塞楡闗接逺天井泉含陣竭風火映山然欲知客心斷旄旌萬里懸

同前

周趙王招

遼東烽火照甘泉薊北亭障接燕然水凍菖蒲未生節闗寒楡葉不成錢

同前【集云同盧記室從軍】

庾信

河圖論陣气金匱辧星文地中鳴鼓角天上下將軍函犀恆七屬浴鐵本千羣飛梯聊度綘合弩暫淩汾冦陣先中斷妖營卽兩分連烽對嶺度嘶馬隔河聞箭飛如疾雨城崩似壊雲英王於此戰何用武安君

同前【二首】

王裦

兵書久嫻習徵戰數曽經講戎平樂觀攬劍羽林亭西徵度疏勒東驅出井陘牧馬濱長渭營軍毒上涇平云如陣色半月類城形羽書封信璽詔使動流星對岸流沙白緣河栁色靑將幕恆臨斗旌門常背刑勲封瀚海石功勒燕然銘兵勢因麾下軍圖送掖庭誰憐下玉筯向暮掩金屏【攬劍一作學戲】

黃河流水急驄馬送徵人谷望河陽縣橋度小平津年少多遊俠結客好輕身代風愁櫪馬胡霜宜角筋羽書勞警急邊鞍倦苦辛康居因漢使盧龍稱魏臣荒戍惟看栁邊城不識春男兒重意气無爲羞賤貧

同前

隋盧思道

朔方烽火照甘泉長安飛將出祁連犀渠玉劍良家子白馬金羈俠少年平明偃月屯右地薄暮魚麗逐左賢谷中石虎經銜箭山上金人曽祭天天涯一去無窮已薊門迢遰三千里朝見馬嶺黃沙合夕望龍城陣雲起庭中奇樹已堪攀塞外徵人殊未還白雲初下天山外浮雲直向五原間闗山萬里不可越誰能坐對芳菲月流水本自斷人腸堅冰舊來傷馬骨邊庭節物與華異冬霰秋霜春不歇長風蕭蕭渡水來歸鴈連連映天沒從軍行從軍行萬里出龍庭單於渭橋今已拜將軍何處覓功名

同前【選詩外編作塞上】

明餘慶

三邊烽亂驚十萬且橫行風捲常山陣笳喧細栁營劍花寒不落弓月曉逾明防取淮南地持作朔方城【淮南一作河西】

同前【二首】

虞世南

塗山烽驚弭節度龍城冀馬樓蘭將燕犀上谷兵劍寒花不落弓曉月逾明凜凜嚴霜節冰壯黃河絕蔽日捲徵蓬浮天散飛雪全兵值月滿精騎乘膠折結髮早驅馳辛苦事旌麾馬凍重闗冷輪摧九折危獨有西山將年年屬數奇【西山疑作山西】

烽火發金防連營出武威孤城塞雲起絕陣虜塵飛俠客吸龍劍惡少縵胡衣朝摩骨都壘夜解谷蠡圍蕭闗逺無極蒲海廣難依沙磴離旌斷晴川馬歸交河梁已畢燕山斾欲飛方知萬里相侯服有光輝【烽一作爟誤】

逺徵人

周王裦

黃河流水急驅馬送徵人谷望河陽縣橋度小平津從軍行五更轉【五首樂苑曰五更轉商調曲按伏知道已有從軍辭則五更轉

蓋陳已前曲也】

陳伏知道

一更刁鬥鳴校尉逴連城遙聞射雕騎懸憚將軍名二更愁未央髙城寒夜長試將弓學月聊持劍比霜三更夜警新橫吹獨吟春彊聴梅花落誤憶栁園人四更星漢低落月與云齊依稀北風裏胡笳雜馬嘶五更催送籌曉色映山頭城烏初起堞更人悄下樓【悄一作笑】

鞠歌行【古今樂錄曰王僧防技錄平調又有鞠歌行今無歌者陸機序曰按漢宮閣有含章鞠室靈芝鞠室後漢馬防第宅卜臨道閣通池鞠城彌於街路鞠歌將謂此也乂東阿王詩連騎擊壤或謂防鞠乎三言七言言𨿽奇寶名器不遇知已終不見重願逢知己

以托意焉】

晉陸機

朝云升應龍攀乘風逺遊騰雲端鼓鐘歇豈自歡急髙張思和彈時希值年夙愆循已𨿽易人知難王陽登貢公歡罕生旣沒國子嘆嗟千載豈虛言邈矣逺念情愾然

同前

宋謝靈運

徳不孤兮必有鄰唱和之契冥相因譬如虯虎兮來風雲亦如形聲影響陳心歡賞兮嵗易淪隠玉藏彩疇識眞叔牙顯夷吾親郢旣歿匠寢斤覽古籍信伊人永言知己感良辰

同前

謝惠連

翔馳騎千里姿伯樂不舉誰能知南荊璧萬金貲卞和不斵與石離年難畱時易隕厲志莫賞徒勞疲沮齊音溺趙吹匠石善運郢不危古綿眇理參差單心慷慨雙淚垂

古樂苑卷十六

欽定四庫全書

古樂苑卷十七

明梅鼎祚編

相和歌辭【淸調曲】

淸調曲【一】

【古今樂錄曰王僧防技錄淸調有六曲一苦寒行二豫章行三董逃行四相逢狹路間行五塘上行六秋胡行荀氏錄所載九曲傳者五曲晉宋齊所歌今不歌武帝北上苦寒行上謁董逃行蒲生塘上行晨上願登秋胡行是也其四曲今不傳明帝悠悠苦寒行古辭白楊豫章行武帝白日董逃行古辭相逢狹路間行是也其器有笙笛下聲防髙弄遊弄箎節琴瑟箏琵琶八種歌四張永錄云未歌之前有五部又在弄後晉宋齊止四器也】

苦寒行【樂府解題曰晉樂奏魏武帝北上篇備言冰雪谿谷之苦其後或謂之北上行蓋因武帝辭而擬之也藝文類聚作魏文帝】

魏武帝

北上太行山艱哉何巍巍太行山艱哉何巍巍羊腸阪詰屈車輪爲之摧【一解】樹木何蕭瑟北風聲正悲何蕭瑟北風聲正悲熊羆對我蹲虎豹夾道啼【二解】谿谷少人民雪落何霏霏少人民雪落何霏霏延頸長嘆息逺行多所懷【三解】我心何怫郁思欲一東歸何怫郁思欲一東歸水深橋梁絕中路正徘徊【四解】迷惑失徑路暝無所宿棲失徑路暝無所宿棲行行日以逺人馬同時饑【五解】擔囊行取薪斧冰持作糜擔囊行取薪斧冰持作糜悲彼東山詩悠悠使我哀【六解右一曲晉樂所奏宋書首並疊二句】

北上太行山艱哉何巍巍羊腸阪詰屈車輪爲之摧樹木何蕭瑟北風聲正悲熊羆對我蹲虎豹夾路啼谿谷少人民雪落何霏霏延頸長嘆息逺行多所懷我心何怫郁思欲一東歸水深橋梁絕中路正徘徊迷惑失故路薄暮無宿棲行行日已逺人馬同時饑擔囊行取薪斧冰持作糜悲彼東山詩悠悠使我哀【右一曲本辭】

同前

魏明帝

悠悠發洛都茾我徵東行悠悠發洛都茾我徵東行徵行彌二旬屯吹龍陂城【一解】顧觀故壘處皇祖之所營故壘處皇祖之所營屋室若平昔棟宇無邪傾【二解】柰何我皇祖濳徳隠聖形我皇祖濳徳隠聖形𨿽沒而不朽書貴垂休名【三解】光光我皇祖濳徳隠聖榮我皇祖軒耀同其榮遺化布四海八表以肅淸【四解】𨿽有吳蜀冦春秋足耀兵吳蜀冦春秋足耀兵徒悲我皇祖不永享百齡賦詩以寫懷伏軾淚霑纓【五解右一曲晉樂所奏按每解疊首二句龍宋書作隴休一作伐耀一作曜】

同前

晉陸機

北遊幽朔城涼野多險艱俯入窮谷底仰陟髙山盤凝冰結重磵積雪被長巒陰雲興巖側悲風鳴樹端不覩白日景但聞寒鳥嚾猛虎憑林嘯猿臨岸嘆夕宿喬木下慘愴恆鮮歡渇飲堅冰漿饑待零露餐離思固已久寤寐莫與言劇哉行役人慊慊恆苦寒【艱一作難久一作矣】

同前【二首並有闕】

宋謝靈運

嵗嵗曽冰合紛紛霰雪落浮陽減淸暉寒禽叫悲壑饑防煙不興渇汲水枯涸

樵蘓無夙飲鑿冰煮朝飡悲矣采薇唱苦哉有餘酸吁嗟篇【選詩拾遺作瑟調飛蓬篇樂府解題曰曹植擬苦寒行爲吁嗟魏志云植每欲求別見獨談及時政幸冀試用終不能得時法制待藩國峻迫植十一年而三徙都常汲汲無歡裴松之注云植嘗爲瑟瑟調歌辭則此篇也】魏陳思王植

吁嗟此轉蓬居世何獨然長去本根逝夙夜無休閒東西經七陌南北越九阡卒遇回風起吹我入雲間自謂終天路忽然下沈淵驚飈接我出故歸彼中田當南而更北謂東而反西宕宕當何依忽亾而復存飄颻周八澤連翩歷五山流轉無恆處誰知吾苦艱願爲中林艸秋隨野火燔麋滅豈不痛願與根荄連【泉一作淵根一作株】豫章行【古今樂錄曰豫章行王僧防云荀錄所載古白楊一篇今不傳】

古辭

白楊初生時乃在豫章山上葉摩靑雲下根通黃泉涼秋八九月山客持斧斤我【闕】何皎皎梯落【闕】

根株已斷絕顚倒巖石間大匠持斧防鋸墨齊兩端一驅四

五里枝葉自相捐【闕】

防爲舟船燔身在洛陽宮根在豫章山多謝枝與葉何時復相連吾生百年【闕】自【闕】

俱何意萬人巧使我離根株【右一曲晉樂所奏】同前【二首樂府解題曰曹植擬豫章行爲窮達】

魏陳思王植

窮達難豫圖禍福信亦然虞舜不逢堯耕耘處中田太公未遭文漁釣終渭川不見魯孔丘窮困陳蔡間周公下白屋天下稱其賢【終一作涇】

鴛鴦自朋親不若比翼連他人𨿽同盟骨肉天性然周公穆康叔管蔡則流言子臧讓千乘季札慕其賢

同前

晉陸機

泛舟淸川渚遙望髙山陰川陸殊途軌懿親將逺尋三荊歡同株四鳥悲異林樂防良自古悼別豈獨今寄世將防何日昃無停陰前路旣已多逺路隨年侵促促薄暮景亹亹鮮克禁曷爲復以玆曽是懷苦心逺節嬰物淺近情能不深行矣保嘉福景絕繼以音【髙一作南】

同前

宋謝靈運

短生於長世恆覺白日欹覽鏡睨穨容華顏豈久期茍無回戈術坐觀落崦嵫【有闕】

同前

謝惠連

軒帆遡遙路薄送瞰遐江舟車理殊緬密友將逺從九里樂同潤二華念分峯集歡豈今發離嘆自古鐘促生靡緩期迅景無遲蹤緇髮迫多素憔悴謝華防婉娩寡畱晷窈窕閉淹龍如何阻行止憤慍結心胸旣防達者度歡戚誰能封願子保淑愼良訊代徽容

同前

梁沈約

燕陵平而逺易河淸且駛一見塵波阻臨途引徵思雙劍愛匣同孤鸞悲影異宴言誠易纂淸歌信難嗣臥聞夕鐘急坐閱朝光亟往歡墜壯心來戚滿衰志殂芳無再馥淪灰定還熾夏臺尙可忘榮辱亦奚事愧防曠士節徒感鄙生餌勞哉納辰和地逺托聲寄

同前

隋薛道衡

江南地逺接閩甌山東英妙屢經遊前瞻疊障千重阻卻帶驚湍萬里流楓葉朝飛向京洛文魚夜過歷吳洲君行逺度茱茰嶺妾住長依明月樓樓中愁思不開嚬始復臨牕望早春鴛鴦水上萍初合鳴鶴園中花並新空憶常時角枕處無復前日畫睂人照骨金環誰用許見膽明鏡自生塵蕩子從來好畱滯況復闗山逺迢逓當學織女嫁牽牛莫學嫦娥叛夫婿偏訝思君無限極欲罷欲忘還復憶願作王母三靑鳥飛去飛來傳消息丰城雙劍昔曽離經年累月復相隨不畏將軍成久別只恐封侯心更移

豫章行苦相篇

晉傅

苦相身爲女卑陋難再陳男兒當門戶墮地自生神雄心志四海萬里望風塵女育無欣愛不爲家所珍長大逃深室藏頭羞見人垂淚適他鄕忽如雨絕雲低頭和顏色素齒結朱唇跪拜無復數婢妾如嚴賓情合同云漢葵藿仰陽春心乖甚水火百惡集其身玉顏隨年變丈夫多好新昔爲形與影今爲胡與秦胡秦時相見一絕逾參辰【男兒一作兒男齒一作頰太平禦覽載豫章行雲輕裘綴孔翠明珂曜瑚】董逃行【五解崔豹古今注曰董逃歌後漢遊童所作也終有董卓作亂卒以逃亾後人習之爲歌章樂府奏之以爲儆誡焉後漢書五行志曰靈帝中平中京都歌曰承樂世董逃云云風俗通曰卓以董逃之歌主爲已發大禁絕之楊孚董卓傳曰卓攺董逃爲董安按古辭大略言服藥求仙與卓無預】

古辭

吾欲上謁從髙山山頭危崄大難遙望五嶽端黃金爲闕班璘但見芝艸葉落紛紛【一解】百鳥集來如煙山獸紛綸麟辟邪其端鵾雞聲鳴但見山獸援戲相拘攀【二解】小復前行玉堂未心懷流還傳教出門來門外人何求所言欲從聖道求一得命延【三解】教勅凡吏受言采取神藥若木端白兔長跪搗藥蝦蟇丸奉上陛下一玉柈服此藥可得神仙【四解】服爾神藥莫不歡喜陛下長生老壽四面肅肅稽首天神擁防左右陛下長與天相保守【五解】

同前【見太平禦覽】

魏文帝

晨背大河南轅防涉遐路漫漫師徒百萬嘩諠戈矛若林成山旌旗拂日蔽天【闕】

同前【一作五首】

晉陸機

和風習習薄林柔條布葉垂陰鳴鳩拂羽相尋倉鶊喈喈弄音感時悼逝傷心日月相追周旋萬里儵忽防年人皆冉冉西遷盛時一往不還慷慨乖念淒然昔爲少年無憂常怪秉燭夜遊翩翩宵徵何求於今知此有由但爲老去年遒盛固有衰不疑長夜冥冥無期何不驅馳及時聊樂永日自怡賫此遺情何之人生居世爲安豈若及時爲驩世道多故萬端憂慮紛錯交顏老行及之長嘆

董逃行歷九秋篇【十二首玉臺以前十首作簡文帝樂錄云傅作據文選注引之爲漢古辭選詩拾遺曰此篇髣髴懽慽如在目前經緯情感若探中曲宮商曽疊綺繪斐亹其言有文焉其聲有永焉惜不知何人之辭非相如枚乘誰能爲之當爲百世六言之祖也馮惟訥曰此辭本題董逃行歷九秋篇董逃行起於漢末不得謂相如枚乘爲之也觀其辭體不類二京當以樂錄爲正】

晉傅

歷九秋兮三春遺防客兮逺賓顧多君心所親乃命妙妓才人炳若日月星辰【其一】序金罍兮玉觴賓主逓起鴈行杯若飛電絕光交觴接巵結裳慷慨歡笑萬方【其二】奏新詩兮夫君爛然虎變龍文渾如天地未分齊謳楚舞紛紛歌聲上激靑雲【其三】窮八音兮異倫奇聲靡靡每新防披素齒丹唇逸響飛薄梁塵精爽眇眇入神【其四】坐咸醉兮沾歡引樽促席臨軒進爵獻壽翻翻千秋要君一言願愛不移若山【其五】君恩愛兮不竭譬若朝日夕月此景萬里不絕長保初醮髮結何憂坐成胡越【其六】防弱手兮金環上游飛閣雲間穆若鴛鳳雙鸞還幸蘭房自安娛心樂意難原【其七】樂旣極兮多懷盛時忽逝若頺寒暑革禦景回春榮隨風飄摧感物動心增哀【其八】妾受命兮孤虛男兒墮地稱姝女弱𨿽存若無骨肉至親更疏奉事他人托軀【其九】君如影兮隨形賤妾如水浮萍明月不能常盈誰能無根保榮良時冉冉代徵【其十】顧繡領兮含暉皎日回光則防朱華忽爾漸衰影欲捨形髙飛誰言往思可追【其十一】薺與麥兮夏零蘭桂踐霜逾馨祿命懸天難明妾心結意丹靑何憂君心中傾【其十二春華一作榮華爾一作示】

相逢行【一曰相逢狹路間行亦曰長安有狹邪行樂府解題古辭文意與雞鳴曲同三

婦艷及中婦織流黃並出此】

古辭

相逢狹路間道隘不容車不知何年少夾轂問君家君家誠易知易知復難忘黃金爲君門白玉爲君堂堂上置樽酒作使邯鄲倡中庭生桂樹華燈何煌煌兄弟兩三人中子爲侍郎五日一來歸道上自生光黃金絡馬頭觀者盈道傍入門時左顧但見雙鴛鴦鴛鴦七十二羅列自成行音聲何噰噰鶴鳴東西廂大婦織綺羅中婦織流黃小婦無所爲挾瑟上髙堂丈人且安坐調絲方未央【一作調絲未遽央右一曲晉樂所奏】

同前【一作五首郭本作謝惠連今從藝文】

宋謝靈運

行行卽長道道長息班艸邂逅賞心人與我傾懷抱夷世信難值憂來傷人平生不可保陽華與春渥陰柯長秋槁心慨榮去速情苦憂來早日華難久居憂來傷人諄諄亦至老親黨近防庇暱君不常好九族悲素霰三良怨黃鳥邇朱白卽頳憂來傷人近縞潔必造水流理就濕火炎同歸燥賞契少能諧斷金斷可寶千計莫適從【下當有憂來傷人四字】萬端信紛繞巢林宜擇木結友使心曉心曉形迹略略邇誰能了相逢旣若舊憂來傷人片言代紵縞

同前

梁張率

相逢夕陰街獨趨尙冠裏髙門旣如一甲第復相似憑軾日欲昬何處訪公子公子之所在所在良易知靑樓出上路漸臺臨曲池堂上撫流徽雷罇朝夕施橘柚分華實朱火燎金枝兄弟兩三人冠佩紛陸離朝從禁中出車騎並驅馳金鞍馬腦勒聚觀路傍兒入門一顧望鳬鵠有雄雌雄雌各數千相鳴戲羽儀並在東西立羣次何離離大婦刺方領中婦抱嬰兒小婦尙嬌稚端坐吹參差丈人無遽起神鳳且來儀【中一作門丈人一作丈夫】

相逢狹路間

宋孔欣

相逢狹路間道狹正踟躕如何不羣士行吟戲路衢輟步相與言君行欲焉如淳朴久已凋榮利疊相驅流落尙風波人情多遷渝勢集堂必滿運去庭亦虛競趨嘗不暇誰肯眷桑樞無爲肆獨往只將困淪胥未若及初九防手歸田廬躬耕東山畔樂道詠書狹路安足遊方外可寄娛

同前

梁昭明太子統

京華有曲巷曲曲不通輿道逢一俠客緣路問君居君居在城北可尋復易知朱門間皓壁刻桷映晨離階植若華艸光影逐飈移輕幰委四屋蘭膏然百枝長子飾靑紫中子任以貲小子始總角方作啼弄兒三子俱入門赫奕盛羽儀驊驑服衡轡白玉鏤鞿羈容止同防矩賓從盡恭卑雅鄭時間作孤竹乍參差云翔雜水宿弄吭滿靑池歡樂無終極流目豈知疲門下非毛遂坐上盡英奇大婦成貝錦中婦飾粉絁小婦獨無事理曲步檐垂丈人暫徙倚行使流風吹【曲曲一作巷曲若華一作苕華委四屋一作逐四屈翔一作飛飾一作冶絁一作施】

同前

沈約

相逢洛陽道系聲流水車路逢輕薄子竚立問君家君家誠易知易知復易憶龍馬滿街衢飛蓋交門側大子萬戶侯中子飛而食小子始從官朝夕溫省直三子俱入門赫奕多羽翼若若靑組紆煙煙金璫色大婦繞梁歌中婦回文織小婦獨無事閉戶聊且卽緑綺試一彈鶴方鼓翼

同前

劉孺

送君追遐路路狹曖朝雰三危上蔽日九折杳連云枝文幰不見聴盡吹才聞豈伊嘆道逺亦乃泣塗分況玆別親愛情念切離羣

同前

劉遵

春晚駕香車交輪礙狹斜所恐惟風入疑傷步揺花含羞隱年少何因問妾家靑樓臨上路相期覺路賖【覺一作竟】

同前

隋李徳林

天衢號九經冠蓋恆縱橫忽逢懷刺客相尋欲逐名我住河陽浦開門望帝城金臺逺猶出玉觀夜恆明筵羞太官膳酒釀步兵營懸牀接髙士隔帳授諸生流水琴前韻飛塵歌後輕大子難爲弟中子難爲兄小子輕財利實見陶朱情龍軒照人轉驥馬噓天明入門俱有說至道勝金籝出門防親友天官奏徳星大婦訓端木中婦訓劉靈小婦南山下擊缶和秦箏羣賓莫有戲燈來告絕纓

長安有狹邪行

古辭

長安有狹邪狹邪不容車適逢兩少年夾轂問君家君家新市傍易知復難忘大子二千石中子孝廉郎小子無官職衣冠仕洛陽三子俱入室室中自生光大婦織綺紵中婦織流黃小婦無所爲挾琴上髙堂丈夫且徐徐調弦詎未央【紵一作羅】

同前

晉陸機

伊洛有岐路岐路交朱輪輕蓋承華景騰步躡飛塵鳴玉豈朴儒馮軾皆俊民烈心厲勁秋麗服鮮芳春餘本倦遊客豪彥多舊親傾蓋承芳訊欲鳴當及晨守一不足矜岐路良可遵防行無曠迹矩步豈逮人投足緒已爾四時不必循將遂殊塗軌要子同歸津

同前

宋謝惠連

紀郢有通逵通逵並軒車帟帟雕輪馳軒軒翠蓋舒撰策之五尹振轡從三閭推劍馮前軾鳴佩専後輿【疑闕】

同前【一云擬相逢狹路間】

荀昶

朝發邯鄲邑暮宿井陘間井陘一何狹車馬不得旋邂逅相逢值﨑嶇交一言一言不容多伏軾問君家君家誠易知易知復易博南面平原居北趨相如閣飛樓臨名都通門枕華郭入門無所見但見雙棲鶴棲鶴數十雙鴛鴦羣相追大兄珥金璫中兄振纓緌伏臘一來歸鄰里生光輝小弟無所爲鬭雞東陌逵大婦織紈綺中婦縫羅衣小婦無所作挾瑟弄音徽丈人且卻坐梁塵將欲飛【中兄振纓緌一作纓玉中兄防】

同前【帝王集作魏武帝非】

梁武帝

洛陽有曲陌曲曲不通驛忽遇二少童扶轡問君宅我宅邯鄲右易憶復可知大息組絪緼中息佩陸離小息尙靑綺總轡遊南陂三息俱入門家臣拜門垂三息俱升堂防酒盈千巵三息俱入戶戶內有光儀大婦理金翠中婦事玉觽小婦獨閒暇調笙遊曲池丈人少徘徊鳳吹方參差【遇一作逢轡一作角】

同前

簡文帝

長安有徑塗徑徑不通輿道逢雙總角扶輪問我居我居靑門北可憶復易津大息騫金勒中息綰黃銀小息始得意黃頭作弄臣三息俱入門雅志揚淸塵三息俱上堂觴肴滿四陳三息俱入戶照耀光容新大婦舒綺絪中婦拂羅巾小婦最容冶映鏡學嬌嚬丈人且安坐淸謳出絳唇【徑徑一作塗徑角一作丱津一作尋綰一作剖】

同前

沈約

靑槐金陵陌丹轂防遊士方驂萬乘臣炫服千金子咸陽不足稱臨淄孰能擬

同前

庾肩吾

長安曲陌阪曲曲不容幰路逢雙綺襦問君居近逺我居臨禦溝可識不可求長子登麟閣次子侍龍樓少子無髙位聊從金馬遊三子俱來下左右若川流三子俱來入髙軒映彩旒三子俱來宴玉柱擊淸甌大婦襞云裘中婦捲羅幬小婦多妖艷花鈿系石橊夫君且安坐歡娛方未周【曲陌阪一作有曲陌曲曲一作曲陌妖艷一作艷冶】

同前

王冏

名都馳道傍華轂亂鏘鏘道逢佳麗子問我居何鄕我家洛川上甲第遙相望珠扉玳瑁牀綺席流蘇帳大子執金吾次子中郎將小子陪金馬遨遊蔑卿相三子俱休沐風流郁何壯三子俱防同肅雍多禮讓三子俱還室絲管紛寥亮大婦裁舞衣中婦學淸唱小婦窺鏡影弄此朝霞狀佳人且少畱爲君繞梁唱

同前

徐防

長安有勾曲勾勾不通驛塗逢二綺衣夾路訪君室君室近霸城易識復知名大息登金馬中息謁承明小息偏愛幸走馬曳長纓三息俱入門車服盡雕輕三息俱上堂嘉賓四座盈三息俱入戶室內有光榮大婦縑始呈中婦繡初營小婦多姿媚紅紗映削成上客且安坐胡牀妾自擎【服一作馬】

同前

陳張正見

少年重遊俠長安有狹斜路窄時容馬枝髙易度車檐髙同落照巷小共飛花相逢夾繡轂借問是誰家

同前

周王裦

威紆狹邪道車騎動相喧博徒稱劇孟遊俠號王孫勢傾魏侯府交盡翟公門路邪勞夾轂塗艱倦折轅日斜宣曲觀春還禦宿園塗歌楊栁曲巷飲橊花樽獨有遊梁倦還守孝文園【威一作逶倦一作客】

三婦艷

宋南平王鑠

大婦裁霧縠中婦牒冰練小婦端淸景含歌登玉殿丈人且徘徊臨風傷流霰

同前

齊王融

大婦織綺羅中婦織流黃小婦獨無事挾瑟上髙堂丈夫且安坐調弦詎未央【綺羅一作縑絲瑟一作琴丈夫一作丈人詎未央一作未渠央】

同前

梁昭明太子統

大婦舞輕巾中婦拂華茵小婦獨無事紅黛潤芳津良人且髙臥方欲薦梁塵

同前

沈約

大婦拂玉匣中婦結珠帷小婦獨無事對鏡理蛾眉良人且安臥夜長方自私【拂玉匣一作掃玉墀珠一作羅理一作畫】

同前

王筠

大婦畱芳褥中婦對華燭小婦獨無事當軒理淸曲丈人且安臥艷歌方斷續

同前

吳均

大婦弦初切中婦管方吹小婦多姿態含笑逼淸巵佳人勿余及慇懃妾自知

同前

劉孝綽

大婦縫羅裙中婦料繡文惟餘最小婦窈窕舞昭君丈人愼勿去聴我駐浮雲【人一作夫】

同前【十一首】

陳後主

大婦避秋風中婦夜牀空小婦初兩髻含嬌新臉紅得意非霰日可憐那可同

大婦西北樓中婦南陌頭小婦初妝防回眉對月鉤可憐還自覺人看反更羞

大婦主縑機中婦裁春衣小婦新妝冶拂匣動琴徽長夜理淸曲余嬌且未歸【主一作弄】

大婦妬娥眉中婦逐春時小婦最年少相望捲羅帷羅帷夜寒捲相望人來遲

大婦上髙樓中婦蕩蓮舟小婦獨無事撥帳掩嬌羞丈夫應自解更深難道畱

大婦初調箏中婦飲歌聲小婦春妝罷弄月當宵楹季子時將意相看不用爭

大婦愛恆偏中婦意長堅小婦獨嬌笑新來華燭前新來誠可惑爲許得新憐

大婦酌金杯中婦照妝臺小婦偏妖冶下砌折新梅眾中何假問人今最後來

大婦怨空閨中婦夜偸啼小婦獨含笑正柱作烏棲河低帳未掩夜夜畫眉齊

大婦正當壚中婦裁羅襦小婦獨無事淇上待吳姝鳥歸花復落欲去卻踟躕

大婦年十五中婦當春戶小婦正橫陳含嬌情未吐所愁曉漏促不恨燈銷炷

同前

張正見

大婦織殘絲中婦妬蛾眉小婦獨無事歌罷詠新詩上客何須起爲待絕纓時

中婦織流黃

梁簡文帝

翻花滿階砌愁人獨上機浮雲西北起孔雀東南飛調絲時繞腕易鑷乍牽衣鳴梭逐動釧紅妝映落暉

同前

陳徐陵

落花還井上春機當戶前帶衫行障口覓釧枕檀邊數鑷經無亂新漿緯易牽蜘蛛夜伴織百舌曉驚眠封用黎陽土書因計吏船欲知夫婿處今督水衡錢【還一作非枕檀一作入壇】

同前

北齊盧詢

別人心已怨愁空日復斜燃香望韓壽磨鏡待秦嘉殘絲愁績爛余織恐縑賖支機一片石緩轉獨輪車下簾還憶月挑燈更惜花似天河上景春時織女家

同前

隋虞世南

寒閨織素錦含怨斂雙蛾綜新交縷澀經脆斷絲多衣香逐舉袖釧動應鳴梭還恐裁縫罷無信逹交河【逹一作往詩話補遺云此虞世南織錦曲也分明是一幅織錦圖綜音縱經音逕非深知織作者不知此二句之妙】

古樂苑卷十七

欽定四庫全書

古樂苑卷十八

明梅鼎祚編

相和歌辭【淸調曲】

淸調曲【二】

塘上行【五解鄴都故事曰魏文帝甄皇后中山無極人袁紹據鄴與中子熈娶後爲妻後太祖破紹文帝時爲太子遂以後爲夫人後爲郭皇后所譛賜死臨終爲詩樂府解題曰晉樂奏魏武帝蒲生篇而諸集錄皆言甄后所作嘆以讒訴見棄猶幸得新好不遺故惡焉今詳詩意蓋初見棄所作似非臨終詩也】

魏甄后

蒲生我池中蒲生我池中其葉何離離傍能行人儀莫能縷自知眾口鑠黃金使君生別離【一解】念君去我時念君去我時獨愁常苦悲想見君顏色感結傷心脾今悉夜夜愁不寐【二解】莫用豪賢故莫用豪賢故棄捐素所愛莫用魚肉防棄捐蔥與防莫用麻枲賤棄捐菅與蒯【三解】倍恩者苦枯倍恩者苦枯蹶船常苦沒教君安息定愼莫致倉卒念與君一共離別亦當何時共坐復相對【四解】出亦復苦愁入亦復苦愁邊地多悲風樹木何蕭蕭今日樂相樂延年壽千秋【五解右一曲晉樂所奏宋書毎解首疊二句】

蒲生我池中其葉何離離傍能行仁義莫若妾自知眾口鑠黃金使君生別離念君去我時獨愁常苦悲想見君顏色感結傷心脾念君常苦悲夜夜不能寐莫以豪賢故棄捐素所愛莫以魚肉賤棄捐蔥與薤莫以麻枲賤棄捐菅與蒯出亦復苦愁入亦復苦愁邊地多悲風樹木何翛翛從軍致獨樂延年壽千秋【右一曲本辭】

【蒲生我池中緑葉何離離豈無蒹葭艾與君生別離念君去我時獨愁常苦悲想見君顏色感結傷心脾念君常苦意夜夜不能寐莫以豪賢故棄捐素所愛莫以魚肉賤棄捐蔥與薤莫以麻枲賤棄捐菅與蒯倍恩者苦枯蹶船常苦沒教君安息定愼莫致倉卒與君一別離何時復相對出亦復苦愁入亦復苦愁邊地多悲風樹木何欃欃從君致獨樂延年壽千秋】

同前【沈約有江蘺生幽渚出此】

晉陸機

江蘺生幽渚防芳不足宣被蒙風雲防移居華池邊發藻玉臺下垂影滄浪泉霑潤旣已渥結根奧且堅四節逝不處繁華難久鮮淑气與時殞餘芳隨風捐天道有遷易人理無常全男懽智傾愚女愛衰避妍不惜防軀退恆懼蒼蠅前願君廣末光照妾薄暮年【云一作雨泉一作淵】

同前

宋謝惠連

芳萱秀陵阿菲質不足營幸有忘憂用移根托君庭垂穎臨淸池擢彩仰華甍霑渥雲雨潤葳防吐芳馨願君春傾葉畱景惠余明

塘上行苦辛篇

梁劉孝威

蒲生伊何陳曲中多苦辛黃金坐銷鑠白玉遂淄燐裂衣工毀嫡掩袖切讒新嫌成迹易已愛去理難申秦云猶變色魯日尙回輪妾歌已唱斷君心終未親

蒲生行浮萍篇

魏陳思王植

浮萍寄淸水隨風東西流結髮辭嚴親來爲君子仇恪勤在朝夕無端獲罪尢在昔防恩惠和樂如瑟琴何意今摧穨曠若商與參茱茰自有芳不若桂與蘭新人𨿽可愛無若故所歡行雲有返期君恩儻中還慊慊仰天嘆愁心將何愬日月不恆處人生忽若寓悲風來入懷淚下如垂露發篋造裳衣裁縫紈與素【懷一作帷裳一作新】

蒲生行【本集不載】

齊謝朓

蒲生廣湖邊托身洪波側春露惠我澤秋霜縟我色根葉從風浪常恐不永植攝生各有命豈云智與力安得遊雲上與爾同羽翼

蒲生我池中

梁元帝

池中種蒲葉葉影防池濱未好中宮薦行堪隱士輪爲書聊可截匹栁復宜春瑞葉生苻苑鏤碧獻周人

江蘺生幽渚【一作塘上行】

梁沈約

澤蘭被荒徑孤芳豈自通幸逢瑤池曠得與金芝叢朝承紫臺露夕潤緑池風旣美修嫮女復恱繁華童夙昔玉霜滿旦暮翠條空葉飄儲胥右芳歇露寒東紀化尙盈昃俗志信穨隆財殫交易絕華落愛難終所惜攺驩眄豈恨逐徵蓬願回昭陽景持照長門宮【持一作時】

秋胡行【二首西京雜記曰魯人秋胡娶妻三月而遊宦三年休還家其婦采桑於郊胡至郊而不識其妻也見而恱之乃遺黃金一鎰妻曰妾有夫遊宦不返幽閨獨處三年於玆未有被辱於今日也采桑不顧胡慙而退至家問妻何在曰行采桑於郊未返旣歸還乃向所挑之婦也夫妻並慙妻赴沂水而死列女傳曰魯秋潔婦者魯秋胡之妻也旣納之五日去而宦於陳五年乃歸未至其家見路傍有美婦人方采桑而說之下車謂曰力田不如逢丰年力桑不如見國卿今吾有金願以與夫人婦曰探桑力作紡績織絍以供衣食奉二親養夫子已矣不願人之金秋胡遂去歸至家奉金遺母使人呼其婦婦至乃向采桑者也婦污其行去而東走自投於河而死樂府解題曰後人哀而賦之爲秋胡行若魏文帝辭云堯任舜禹當復何爲亦題曰秋胡行曹植秋胡行但歌魏徳而不取秋

胡事與文帝辭同】

魏武帝

晨上散闗山此道當何難晨上散闗山此道當何難牛頓不起車墮谷間坐盤石之上彈五之琴作爲淸角韻意中迷煩歌以言志晨上散闗山【一解】有何三老公卒來在我傍有何三老公卒來在我傍負揜被裘似非恆人謂卿云何困苦以自怨徨徨所欲來到此間歌以言志有何三老公【二解】我居昆侖山所謂者眞人我居昆侖山所謂者眞人道深猶可得名山歷觀遨遊八極枕石潄流飲泉沈吟不決遂上升天歌以言志我居昆侖山【三解】去去不可追長恨相牽攀去去不可追長恨相牽攀夜夜安得寐惆悵以自憐正而不譎辭賦依因經傳所過西來所傳歌以言志去去不可追【四解猶一作有辭一作乃】願登泰華山神人共逺遊願登泰華山神人共逺遊經歷昆侖山到蓬萊飄颻八極與神人俱思得神藥萬嵗爲期歌以言志願登泰華山【一解】天地何長久人道居之短天地何長久人道居之短世言伯陽殊不知老赤松王喬亦云得道得之未聞庻以壽考歌以言志天地何長久【二解】明明日月光何所不光昭明明日月光何所不光昭二儀合聖化貴者獨人不萬國率土莫非王臣仁義爲名禮樂爲榮歌以言志明明日月光【三解】四時更逝去晝夜以成嵗四時更逝去晝夜以成嵗大人先天而天弗違不戚年往憂世不治存亾有命慮之爲蚩歌以言志四時更逝去【四解】戚戚欲何念歡笑意所之戚戚欲何念歡笑意所之壯盛智慧殊不再來愛時進趨將以惠誰泛泛放逸亦同何爲歌以言志戚戚欲何念【五解右二曲魏晉樂所奏】

同前【三首】

魏文帝

堯任舜禹當復何爲百獸率舞鳳皇來儀得人則安失人則危惟賢知賢人不易知歌以詠言誠不易移鳴條之役萬舉必全明徳通靈降福自天【右曲一作歌魏徳】

朝與佳人期日夕殊不來嘉肴不嘗防酒停杯寄言飛鳥告余不能俯折蘭英仰結桂枝佳人不在結之何爲從爾何所之乃在大海隅靈若道言貽爾明珠企予望之步立躊躇佳人不來何得斯須【右曲一作佳人期】

泛泛緑池中有浮萍寄身流波隨風靡傾芙蓉含芳菡蓞垂榮朝采其實夕佩其英采之遺誰所思在庭雙魚比目鴛鴦交頸有美一人婉如淸揚知音識曲善爲樂方【右曲一作浮萍篇有美四句又見善哉行】

同前【七首本集題云重作四言詩】

晉嵇康

富防尊榮憂患諒獨多富貴尊榮憂患諒獨多古人所懼丰屋蔀家人害其上獸惡网羅惟有貧賤可以無他歌以言之富防憂患多

貧賤易居防盛難爲工貧賤易居防盛難爲工恥佞直言與禍相逢變故萬端俾吉作凶思牽黃犬其計莫從歌以言之防盛難爲工【其計莫從樂府作其莫之從】

勞謙寡悔忠信可久安勞謙寡悔忠信可久安天道害盈好勝者殘彊梁致災多招禍患欲得安樂獨有無歌以言之忠信久安【害一作惡多下一有事字】

役神者獘極欲疾枯役神者獘極欲疾枯顏回短折不及童烏縱體滛恣莫不早䢐酒色何物今自不辜歌以言之酒色令人枯

絕智棄學遊心於黙絕智棄學遊心於黙遇過而悔當不自得垂釣一壑所樂一國被髮行歌和者四塞歌以言之遊心於黙

思與王喬乘雲遊八極思與王喬乘雲遊八極淩厲五嶽忽行萬億授我神藥自生羽翼呼吸太和鏈形易色歌以言之思行遊八極【之下一無思字】

徘徊鐘山息駕於層城徘徊鐘山息駕於層城上防華蓋下采若英受道王母遂升紫庭逍遙天衢千載長生歌以言之徘徊於層城

同前【二首後首題云和秋胡一云和班氏詩】

晉傅

秋胡子娶婦三日防行仕宦旣享顯爵保玆徳音以祿頥親韞此黃金覩一好婦采桑路傍遂下黃金誘以逢卿玉磨逾潔蘭動彌馨源流潔淸水無濁波柰何秋胡中道懷邪美此節婦髙行巍峩哀哉可湣自投長河秋胡納令室三日宦他鄕皎皎潔婦姿泠泠守空房燕婉不終夕別如參與商憂來猶四海易感難可防人言生日短愁者苦夜長百艸揚春華攘腕采柔桑素手尋繁枝落葉不盈筐羅衣翳玉體回目流防章君子倦仕歸車馬如龍驤精誠馳萬里旣至兩相忘行人恱令顏借息此樹傍誘以逢卿諭遂下黃金裝烈烈貞女忿言辭厲秋霜長驅及居室奉金升北堂母立呼婦來歡情樂未央秋胡見此婦愓然懷探湯負心豈不慙永誓非所望淸濁必異源鳬鳳不並翔引身赴長流果哉潔婦腸彼夫旣不淑此婦亦太剛【至一作去借一作情】

同前

陸機

道𨿽一致塗有萬端吉凶紛藹休咎之源人鮮知命命未易觀生亦何惜功名所嘆

同前【九首集云秋胡詩文選不在樂府】

宋顏延之

椅梧傾髙鳳寒谷待鳴律影響豈不懷自逺每相匹婉彼幽閒女作嬪君子室峻節貫秋霜明艷侔朝日嘉運旣我從欣願自此畢

燕居未及好良人顧有違脫巾千里外結綬登王畿戒徒在昧旦左右來相依驅車出郊郭行路正威遲存爲久離別沒爲長不歸【好五臣作歡】

嗟餘怨行役三陟窮晨暮嚴駕越風寒解鞍犯霜露原隰多悲涼回飈捲髙樹離獸起荒蹊驚鳥縱橫去悲哉遊宦子勞此山川路

超遙行人逺宛轉年運䢐良時爲此別日月方向除孰知寒暑積僶俛見榮枯嵗暮臨空房涼風起坐隅寢興日已寒白露生庭蕪【時五臣作人】

勤役從歸願反路遵山河昔辭秋未素今也嵗載華蠶月歡時暇桑野多經過佳人從所務窈窕援髙柯傾城誰不顧弭節停中阿【歡一作觀】

年往誠思勞路逺濶音形𨿽爲五載別相與昧平生捨車遵往路鳬藻馳目成南金豈不重聊自意所輕義心多苦調宻比金玉聲

髙節難久淹朅來空復辭遲遲前途盡依依造門基上堂拜嘉慶入室問何之日暮行采歸物色桑楡時美人望昬至慙嘆前相持【采一作來】

有懷誰能已聊用申苦難離居殊年載一別阻河闗春來無時豫秋至恆早寒明發動愁心閨中夜長嘆慘淒嵗方晏日落遊子顏【難補注作艱夜一作起】

髙張生絕弦聲急由調起自防枉光塵結言固終始如何久爲別百行愆諸已君子失明義誰與偕沒齒愧彼行露詩甘之長川泛【心一作言】

同前【二首】

宋謝惠連

春日遲遲桑何萋萋紅桃含妖緑栁舒荑邂逅粲者遊渚戲蹊華顏易攺良願難諧【遊一作遵】

系風捕影誠知不得念彼奔波意慮回惑漢女倐忽洛神飄揚空勤交甫徒勞陳王

同前【七首題云和南海王殿下詠秋胡妻不云樂府】齊王融

日月共爲照松筠俱以貞佩分甘自逺結鏡待君明且恊金蘭好方愉琴瑟情佳人忽千里空閨積思生【空一作幽】景落中軒坐悠悠望城闕髙樹升夕煙曽樓滿初月光陰非或異山川屢難越輟泣揜鈆姿搔首亂雲髮傾魄屬䢐火揺念待方秋涼气承宇結明熠傃堦流三星亦虛映四屋慘多愁思君如萱艸一見乃忘憂杼軸郁不諧契濶迷新故朔風欄上發寒鳥林間度客逺乏衣裘嵗晏饒霜露參差興別緒依遲起離慕【杼軸一作衿袖遲一作違】

願言如可信行邁亦云反睇景不告勞瞻途寧遽逺何以淹歸轍蠶妾事春晚送目亂前華馳心迷舊婉椒佩容有結振芳岐路隅黃金徒以賦白珪終不渝明心良自皎安用久踟躕遄車及枌巷流日下西虞【日一作囙】披帷悵有望出門遲所欲彼美復來儀慙顏變欣矚蘭艾隔芳蕕涇渭分淸濁去去夫人子請徇川之曲【悵一作愓蕕一作臭】

古樂苑卷十八

欽定四庫全書

古樂苑卷十九

明梅鼎祚編

相和歌辭

瑟調曲

【古今樂錄曰王僧防技錄瑟調曲有善哉行隴西行折楊栁行西門行東門行東西門行卻東西門行順東西門行飲馬行上畱田行新成安樂宮行婦病行孤子生行放歌行大墻上蒿行野田黃爵行釣竿行臨髙臺行長安城西行武捨之中行鴈門太守行艷歌何嘗行艷歌福鐘行艷歌雙鴻行煌煌京洛行帝王所居行門有車馬客行墻上難用趨行日重光行蜀道難行櫂歌行有所思行蒲阪行采梨橘行白楊行胡無人行靑龍行公無渡河行荀氏錄所載十五曲傳者九曲武帝朝日自惜古公文帝朝遊上山明帝赫赫我祖古辭來日並善哉古辭羅敷艷歌行是也其六曲今不傳五嶽善哉行武帝鴻鴈卻東西門行長安長安城西行雙鴻福鐘並艷歌行墻上墻上難用趨行是也其器有笙笛節琴瑟箏琵琶七種歌六部張永錄云未歌之前有七種又在弄後晉宋齊止四器也】

善哉行【六解宋書樂志作古辭詩紀云或以爲曹子建詩按子建擬善哉行爲日苦短

云當來日大難則此非子建作矣】

古辭

來日大難口燥唇幹今日相樂皆當喜歡【一解】經歷名山芝艸翻翻仙人王喬奉藥一丸【二解】自惜袖短內手知寒慙無靈輒以報趙宣【三解】月沒參橫北斗防干親交在門饑不及餐【四解】歡日尙少戚日苦多以何忘憂彈箏酒歌【五解】淮南八公要道不煩參駕六龍遊戲云端【六解右一曲魏晉樂所奏】

同前【二首】

魏武帝

古公亶甫積徳垂仁思一道哲王於【一解】太伯仲雝王徳之仁行施百世斷髮文身【二解】伯夷叔齊古之遺賢讓國不用餓殂首山【三解】智哉山甫相彼宣王何用杜伯累我聖皇【四解】齊桓之霸賴得仲父後任豎刁虫流出戶【五解】晏子平仲積徳兼仁與世沈徳未必思命【六解】仲尼之世王國爲君隨制飲酒揚波使官【七解】

自惜身薄祜夙賤罹孤苦旣無三徙教不聞過庭語【一解】其窮如抽裂自以思所怙𨿽懷一介志是時其能與【二解】守窮者貧賤惋嘆淚如雨泣涕於悲夫乞活安能覩【三解】我願於天窮瑯琊傾側左𨿽欲竭忠誠欣公歸其楚【四解】快人由爲嘆抱情不得敍顯行天教人誰知莫不緒【五解】我願何時隨此嘆亦難處今我將何照於光曜釋銜不如雨【六解右二曲魏晉樂所奏】

同前【四首朝日一首初學記載第一解題云於講堂作朝遊一首藝文題云銅雀園詩宋

書無有美一首】

文帝

上山采薇薄暮苦饑溪谷多風霜露霑衣【一解】野雉羣雊猿防相追還望故鄕郁何壘壘【二解】髙山有崖林木有枝憂來無方人莫之知【三解】人生若寄多憂何爲今我不樂嵗月其馳【四解】湯湯川流中有行舟隨波轉薄有似客遊【五解】防我良馬被我輕裘載馳載驅聊以忘憂【六解嵗一作日其一作如】

有美一人婉如淸揚妍姿巧笑和媚心腸知音識曲善爲樂方哀弦微妙淸气含芳流鄭激楚度宮中商感心動耳綺麗難忘離鳥夕宿在彼中洲延頸鼔翼悲鳴相求眷然顧之使我心愁嗟爾昔人何以忘憂

朝日樂相樂酣飲不知醉悲弦激新聲長笛吐淸气【一解】歌感人腸四座皆歡悅寥寥髙堂上涼風入我室【二解】持滿如不盈有徳者能卒君子多苦心所愁不但一【三解】慊慊下白屋吐握不可失眾賔飽滿歸主人苦不悉【四解】比翼翔云漢羅者安所羇衝靜得自然榮華何足爲【五解】朝遊髙臺觀夕宴華池陰大酋奉甘醪狩人獻嘉禽【一解】齊倡發東無秦箏奏西音有客從南來爲我彈淸琴【二解】五音紛繁防拊者激微吟淫魚乘波聽踴躍自浮沈【三解】飛鳥翻翻舞悲鳴集北林樂極哀情來憀亮摧肝心【四解】淸角豈不妙徳薄所不任大哉子野言弭且自禁【五解右四曲魏晉樂所奏】

同前【二首】

明帝

我䢐我徵伐彼蠻虜練師簡卒爰正其旅【一解】輕舟竟川初鴻依浦桓桓猛毅如羆如虎【二解】發炮若雷吐气成雨旄旍指麾進退應矩【三解】百馬齊轡禦由造父休休六軍咸同斯武【四解】兼塗星邁亮玆行阻行行日逺西背京許【五解】遊弗淹旬遂屇揚土奔寇震懼莫敢當禦【六解】虎臣列將怫郁充怒淮泗肅淸奮揚微所【七解】運徳燿威惟鎭惟撫反斾言歸告入皇祖【八解六解下有云吳實豎子蜀則亡虜假气遊魂魚鳥爲伍】赫赫大魏王師䢐徵冒暑討亂振燿威靈【一解】泛舟黃河隨波潺湲通渠回越行路綿綿【二解】防旄蔽日旌旒翳天淫魚瀺灂遊嬉深淵【三解】惟塘泊從如流不爲單握揚楚心惆悵歌采薇心綿綿在淮肥願君速捷蚤旋歸【四解右二曲魏晉樂所奏前曲羆一作貅成一作如告入一作斾入後曲嬉一作戲泊一作洎捷一作節】

同前

宋謝靈運

暘谷躍升虞淵引落景曜東隅晼晚西薄三春燠敷九秋蕭索涼來溫謝寒往暑卻居徳斯頤積善嬉謔陰灌陽叢凋華墮萼歡去易慘悲至難鑠擊節當歌對酒當酌鄙哉愚人戚戚懷瘼善哉達士滔滔處樂【擊節郭本作激涕】同前【集雜體詩云擬魏文遊宴姑從郭本收入】

梁江淹

置酒坐飛閣逍遙臨華池神飈自逺至左右芙蓉披綠竹夾淸水秋蘭被幽崖月出照園中冠佩相追隨客從南楚來爲我吹參差淵魚猶伏浦聴者未云罷髙文一何綺小儒安足爲肅肅廣殿陰雀聲愁北林眾賔還城邑何用慰我心【我一作吾】

當來日大難【曹植擬善哉行爲日苦短】魏陳思王植

日苦短樂有餘乃置玉罇辦東廚廣情故心相於闔門置酒和樂欣欣遊馬後來轅車解輪今日同堂出門異鄕別易防難各盡杯觴

長笛吐淸气【出魏文帝善哉行辭】

陳周讓

商聲傳後出龍吟郁前吐情斷山陽舍气咽平陽塢胡騎爭北歸偏知別鄕苦羈旅情易傷零涙如交雨

同前

賀徹

胡闗氛霧侵羌笛吐淸音韻切山陽曲聲悲隴上吟栁折城邊樹梅舒嶺外林方知出塞虜不憚武溪深隴西行【通典云秦置隴西郡以居隴坻之西爲名按此篇前後不屬一曰步出夏門行樂錄無夏門行而夏門後四句與隴西首同豈邪徑過空廬合爲樂甚獨殊爲一曲好婦別爲一曲邪今附列二首於後辭義明備頗爲得之王僧防技錄曰隴西行歌武帝碣石

文帝夏門二篇】

古辭

天上何所有歷歷種白楡桂樹夾道生靑龍對道隅鳳凰鳴啾啾一母將九雛顧視世間人爲樂甚獨殊好婦出迎客顏色正敷愉伸腰再拜跪問客平安不請客北堂上坐客氈氍毹淸白各異樽酒上正華防酌酒持與客客言主人持卻略再拜跪然後持一杯談笑未及竟左顧敇中廚促令辦麤飯愼莫使稽畱廢禮送客出盈盈府中趨送客亦不逺足不過門樞取婦得如此齊姜亦不如健婦持門戶亦勝一丈夫【此篇出諸集不入樂志】

【邪徑過空廬好人常獨居卒得神仙道上與天相扶過謁王父母乃在太山隅離天四五里道逢赤松俱攬轡爲我禦將我上天遊天上何所有歷歷種白楡桂樹夾道生靑龍對道隅鳳皇鳴啾啾一母將九雛顧視世間人爲樂甚獨殊】

【好婦出迎客顏色正敷愉伸腰再拜跪問客平安不請客北堂上坐客氈氍毹淸白各異樽酒上正華疏酌酒持與客客言主人持卻略再拜跪然後持一杯談笑未及竟左顧敕中廚促令辦麤飯愼莫使稽畱廢禮送客出盈盈府中趨送客亦不逺足不過門樞取婦得如此齊姜亦不如健婦持門戶亦勝一丈夫】

同前

晉陸機

我靜如鏡民動如煙事以形兆應以象懸豈曰無才世鮮興賢

同前

宋謝靈運

昔在老子志理成篇柱小傾大綆短絕泉鳥之棲遊林檀是閒韶樂牢膳豈伊攸便胡爲乖枉從表方圓耿耿僚志慊慊丘園善歌以詠言理成篇【志一作至】

同前

謝恵連

運有榮枯道有舒屈潛保黃裳顯服朱黻誰能守靜棄華辭榮窮谷是處考槃是營千金不回百代傳名厥包者柚忘憂者萱何爲有用自乖中原實摘柯摧葉殞條煩

同前【三首後二首一作泛舟橫大江按篇中各云隴西且其辭義絕與大江無預簡文自有滄波白日暉一篇此二篇郭本列隴西行爲是】梁簡文帝

邊秋胡馬肥雲中驚寇入勇气時無侶輕兵救邊急沙平不見虜嶂崄還相及出塞豈成歌經川未遑汲烏孫塗更阻康居路猶澀月暈抱龍城星流照馬邑長安路逺書不還寧知徵人獨佇立【時一作特崄一作轉】

隴西四戰地羽檄嵗時聞防羌擁漢節校尉立元勲石門畱鐵騎冰城息夜軍洗兵行驟雨送陣出黃雲沙長無止泊水脈屢縈分當思勒彛鼎無用想羅裙

悠悠懸斾旌知向隴西行減竈驅前馬銜枚進後兵沙飛朝似幕雲起夜疑城回山時阻路絕水極稽程往年郅支服今嵗單於平方觀凱樂盛飛蓋滿西京

同前

庾肩吾

借問隴西行何當驅馬徵艸合前迷路云濃後暗城寄語幽閨妾羅袖勿空縈

步出夏門行

古辭

邪徑過空廬好人常獨居卒得神仙道上與天相扶過謁王父母乃在太山隅離天四五里道逢赤松俱攬轡爲我禦將我上天遊天上何所有歷歷種白楡桂樹夾道生靑龍對伏趺

同前【四解本集作步出東西門行一曰碣石篇樂志曰碣石魏武帝辭晉以爲碣石舞其歌四章一曰觀滄海二曰冬十月三曰土不同四曰𨿽壽與此並同但曲前無艷爾】

魏武帝

雲行雨步超越九江之臯臨觀異同心意懷遊豫不知當復何從經過至我碣石心惆悵我東海【云行至此爲艷】東臨碣石以觀滄海水何澹澹山島竦峙樹木叢生百艸丰茂秋風蕭瑟洪波踴起日月之行若出其中星漢燦爛若出其裏幸甚至哉歌以詠志【觀滄海一解】孟冬十月北風徘徊天气肅淸繁霜霏霏鵾雞晨鳴鴻鴈南飛鷙鳥潛藏熊羆窟棲錢鎛停置農收積場逆旅正設以通賈商幸甚至哉歌以詠志【冬十月二觧】鄕土不同河朔隆寒流澌浮漂舟船行難錐不入地蘴藾深奧水竭不流冰堅可蹈士隠者貧勇俠輕非心常嘆怨戚戚多悲幸甚至哉歌以詠志【河朔寒三解】神𨿽壽猶有竟時騰蛇乘霧終爲土灰老驥伏櫪志在千里烈士暮年壯心不已盈縮之期不但在天養怡之福可得永年幸甚至哉歌以詠志【𨿽壽四解】

同前【二解一曰隴西行】

步出夏門東登首陽山嗟哉夷叔仲尼稱賢君子退讓小人爭先惟斯二子於今稱傳林鐘受謝節攺時遷日月不居誰得久存善哉殊復善歌樂情【一解】商風夕起悲彼秋蟬變形易色隨風東西乃眷西顧雲霧相連丹霞蔽日彩虹帶天弱水潺潺葉落翩翩孤禽失羣悲鳴其間善哉殊復善悲鳴在其間【二解】朝遊淸泠日暮嗟歸防迫日暮烏鵲南飛繞樹三匝何枝可依卒逢風雨樹折枝摧雄來驚雌雌獨愁棲夜失羣侶悲鳴徘徊芃芃荊棘葛生綿綿感彼風人惆悵自憐月盈則衝華不再繁古來之說嗟哉一言【朝遊至嗟歸爲艷防迫下爲趨右一曲魏晉樂所奏】林鐘受謝節攺時遷日月不居誰得久存商風夕起悲彼秋蟬變形易色隨風東西乃眷西顧雲霧相連丹霞蔽日彩虹帶天谷水潺潺葉落翩翩孤禽失羣悲鳴其間朝遊淸泠日暮嗟歸防迫日暮烏鵲南飛繞樹三匝何枝可依卒逢風雨樹折枝摧雄來驚雌雌獨愁棲夜失羣侶悲鳴徘徊芃芃荊棘葛生綿綿感彼風人惆悵自憐月盈則衝華不再繁古來之說嗟哉一言【右一曲疑是前篇本辭】

丹霞蔽日行

魏文帝

丹霞蔽日彩虹垂天谷水潺潺木落翩翩孤禽失羣悲鳴雲間月盈則衝華不再繁古來有之嗟我何言【明帝步出夏門行八句與此同】

同前

陳思王植

紂爲昬亂虐殘忠正周室何隆一門三聖牧野致功天亦革命漢祖之興階秦之衰𨿽有南面王道陵夷炎光再幽忽滅無遺【虐殘忠正一作殘忠虐正】

折楊栁行【四解古今樂錄曰王僧防技錄云折楊栁行歌文帝西山古黙黙二篇

今不歌】

古辭

黙黙施行違厥罰隨事來妺喜殺龍逢桀放於鳴條【一解】祖伊言不用紂頭懸白旄指鹿用爲馬胡亥以防軀【二解】夫差臨命絕乃云負子胥戎王納女樂以亡其由余璧馬禍及虢二國俱爲墟【二解】三夫成市虎慈母投杼趨卞和之刖足接輿歸艸廬【四解右一曲魏晉樂所奏宋書作大曲】

同前【四解】

西山一何髙髙髙殊無極上有兩仙僮不飲亦不食與我一丸藥光耀有五色【一解】服藥四五日身體生羽翼輕舉乘浮雲倐忽行萬億流覽觀四海茫茫非所識【二解】彭祖稱七百悠悠安可原老耼適西戎於今竟不還王喬假虛辭赤松垂空言【三解】達人識眞僞愚夫好妄傳追念往古事憒憒千萬端百家多迂怪聖道我所觀【四解右一曲魏晉樂所奏】

同前

晉陸機

邈矣垂天景壯哉奮地雷丰隆豈久響華光但西隤日落似有竟時逝恆若催仰悲朗月運坐觀琁蓋回盛門無再入衰房莫苦開人生固已短出處鮮爲諧慷慨惟昔人興此千載懷升龍悲絕處葛藟變條枚寤寐豈虛嘆曽是感與摧弭意無足嘆願言有餘哀【丰隆一作隆隆華光一作華華】

同前【二首】

宋謝靈運

鬱鬱河邊樹靑靑野田艸舍我故鄕客將適萬里道妻妾牽衣袂淚沾懷抱還拊防童子顧托兄與嫂辭訣未及終嚴駕一何早負笮引文舟饑渴常不飽誰令爾貧賤咨嗟何所道

騷屑出穴風揮霍見日雪颼颼無久揺皎皎防時潔未覺泮春冰已復謝秋節空對尺素遷獨視寸陰滅否桑未易系泰茅難重拔桑茅疊生運語黙寄前哲

西門行【古今樂錄曰王僧防技錄西門行歌古西門一篇今不傳又有順東西門行爲

三七言亦傷時顧陰有類於此】

古辭

出西門步念之今日不作樂當待何時【一解】夫爲樂爲樂當及時何能坐愁怫郁當復待來玆【二解】飲醇酒炙肥牛請呼心所歡可用解愁憂【三解】人生不滿百常懷千嵗憂晝短苦夜長何不秉燭逰【四解】自非仙人王子喬計防壽命難與期自非仙人王子喬計防壽命難與期【五解】人壽非金石年命安可期貪財愛惜費但爲後世嗤【六解右一曲晉樂所奏待乘玆宋書無待字苦宋書作而】

出西門步念之今日不作樂當待何時逮爲樂逮爲樂當及時何能愁怫郁當復待來玆釀美酒炙肥牛請呼心所歡可用解憂愁人生不滿百常懷千嵗憂晝短苦夜長何不秉燭遊遊行去去如雲除獘車羸馬爲自儲【右一曲本辭】

東門行【古今樂錄曰王僧防技錄云東門行歌古東門一篇今不歌】

古辭

出東門不顧歸來入門悵欲悲盎中無斗儲還視桁上無懸衣【一解】防劍出門去兒女牽衣啼他家但願富貴賤妾與君共餔糜【二解】共餔糜上用倉浪天故下爲黃口小兒今時淸廉難犯教言君復自愛莫爲非【三解】今時淸廉難犯教言君復自愛莫爲非行吾去爲遲平愼行望君歸【四解右一曲晉樂所奏】

出東門不顧歸來入門悵欲悲盎中無斗米儲還視架上無懸衣防劍東門去捨中兒母牽衣啼他家但願富貴賤妾與君共餔糜上用倉浪天故下當用此黃口兒今非咄行吾去爲遲白髮時下難久居【右一曲本辭】

同前【選詩外編作遊春篇】

晉張駿

勾芒禦春正衡紀運玉瓊明庶起祥風和气翕來徵慶雲防八極甘雨潤四坰昊天降靈澤朝日耀華精嘉苖布原野百卉敷時榮鳩鵲與鶖黃間闗相和鳴芙蓉覆靈沼香花揚芳馨春遊誠可樂感此白日傾休否有終極落葉思本莖臨川悲逝者節變動中情【鶖一作鶯芙蓉一作菉萍】

同前

宋鮑照

傷禽惡驚倦客惡離聲離聲斷客情賔禦皆涕零涕零心防絕將去復還訣一息不相知何況異鄕別遙遙徵駕逺杳杳白日晚居人掩閨臥行子夜中飯野風吹艸木行子心腸防食梅常苦酸衣葛常苦寒絲竹徒滿座憂人不解顏長歌欲自慰彌起長恨端【白一作落艸集作秋】

東西門行【古今樂錄曰王僧防技錄云東西門行今不歌】

梁劉孝威

廣津寒欲歇聨檣宻纜收天髙匝近岫江闊少方舟餞淚畱神眷離欷切私儔佇變齊兒俗當傳楚獻囚徒然頒並命秪而心思如抽

卻東西門行【古今樂錄曰王僧防技錄云卻東西門行荀錄所載武帝鴻鴈一篇

今不傳傅鴻鴈生塞北行出此】

魏武帝

鴻鴈出塞北乃在無人鄕舉翅萬餘里行止自成行冬節食南稻春日復北翔田中有轉蓬隨風逺飄揚長與故根絕萬嵗不相當柰何此徵夫安得去四方戎馬不解鞍鎧甲不離傍冉冉老將至何時返故鄕神龍藏深泉猛獸步髙岡狐死歸首丘故鄕安可忘【右一曲魏晉樂所奏】

同前

晉傅

和樂惟有舞應節不失機退似前龍婉進如翔鸞飛回目流神光傾亞有餘姿【疑闕】

同前

宋謝恵連

慷慨發相思惆悵戀音徽四節競闌侯六龍引穨機人生隨時變遷化焉可祈百年難必保千慮盈懷之【闕誤】

同前

梁沈約

驅馬城西阿遙眺想京闕望極煙原盡地逺山河沒揺裝非短晨還歌豈明發修服悵邊羇瞻途眇鄕謁馳蓋轉䢐龍回星引奔月樂去哀鏡滿悲來壯心歇嵗華委䢐貎年霜移暮發辰物久侵晏徵思坐淪越淸氛掩行夢憂原蕩瀛渤一念起闗山千里顧丘窟【鏡疑作境晏一作尋】

鴻鴈生塞北行

晉傳

鳳皇逺生海西及時昆山岡五徳存羽儀和鳴定宮商百鳥並侍左右鼓翼騰華光上熙遊雲日間千嵗時來翔孰若彼龍與曳尾泥中藏非雲雨則不升冬伏春乃驤退哀此秋蘭艸根絕隨化揚靈气一何憂美萬里馳芬芳常恐物微易歇一朝見棄忘

順東西門行【古今樂錄曰王僧防技錄云順東西門行今不歌】

晉陸機

出西門望天庭陽谷旣虛崦嵫盈感朝露悲人生逝者若斯安得停桑樞戒蟋蟀鳴我今不樂嵗聿徵迨未暮及時平置酒髙堂宴友生激朗笛彈哀箏取樂今日盡歡情

同前

宋謝靈運

出西門眺雲間揮斤扶木墮虞泉信道人鑑䢐川思樂暫捨誓不旋閔九九傷牛山宿心載違徒昔言競落運務穨年招命儕好相追牽酌芳酤奏繁惜寸陰情固然【墜一作墜】

同前

謝恵連

哀朝菌閔穨力遷化常然焉肯息及壯齒遇世直酌酪華堂集親識舒情盡歡遣淒惻

古樂苑卷十九

欽定四庫全書

古樂苑卷二十

明梅鼎祚編

相和歌辭

瑟調曲

飲馬長城窟行【一曰飲馬行酈道元水經注曰始皇二十四年使太子扶蘇與蒙恬築長城起自臨洮至於碣石東曁遼海西並陰山凡萬餘里今白道南谷口有長城自城北出有髙阪傍有土穴出泉挹之不窮歌錄云飲馬長城窟信非虛言也樂府解題曰古詞傷良人遊蕩不歸或云蔡邕之辭古今樂錄曰王僧防技錄云飲馬行今不歌】

古辭

靑靑河畔艸緜緜思逺道逺道不可思宿昔夢見之夢見在我傍忽覺在他鄕他鄕各異縣展轉不相見枯桑知天風海水知天寒入門各自媚誰肯相爲言客從逺方來遺我雙鯉魚呼兒烹鯉魚中有尺素書長跪讀素書書中竟何如上言加餐飯下言長相憶【畔一作邊兒一作童飯一作食言一並作有】

同前【梁簡文泛舟橫大江出此】

魏文帝

浮舟橫大江討彼犯荊虜武將齊貫錍徵人伐金鼓長防十萬隊幽冀百石弩發機若雷電一發連四五【闕】

同前

陳琳

飲馬長城窟水寒傷馬骨往謂長城吏愼莫稽畱太原卒官作自有程舉築諧汝聲男兒寧當格鬭死何能怫郁築長城長城何連連連連三千里邊城多健兒內捨多寡婦作書與內捨便嫁莫畱住善事新姑嫜時時念我故夫子報書往邊地君今出語一何鄙身在禍難中何爲稽畱他家子生男愼莫舉生女哺用脯君獨不見長城下死人骸骨相撐拄結髮行事君慊慊心意闗明知邊地苦賤妾何能久自全【兒一作少往一作與闗一作間】

同前【一云靑靑河邊艸篇】

晉傅

靑靑河邊艸悠悠萬里道艸生在春時逺道還有期春至艸不生期盡嘆無聲感物懷思心夢想發中情夢君如鴛鴦比翼雲間翔旣覺寂無見曠如參與商河洛自用固不如中嶽安回流不及反浮雲往自還悲風動思心悠悠誰知者懸景無停居忽如馳駟馬傾耳懷音響轉目淚雙隨生存無防期要君黃泉下【期盡一作泣盡】

同前

陸機

驅馬陟陰山山髙馬不前往問陰山勁虜在燕然戎車無停軌旌斾屢䢐遷仰憑積雪巖俯涉堅冰川冬來秋未反去家邈以緜獫狁亮未夷徵人豈徒旋末徳爭先鳴凶器無兩全師克薄賞行軍沒微軀捐將遵甘陳迹收功單於旃振旅勞歸去受爵槀街傳

同前【一云擬靑靑河畔艸】

梁昭明太子統

亭亭山上栢悠悠逺行客行客行路遙故鄕日迢迢迢迢不可見長望涕如霰如霰獨畱連長路邈綿綿胡馬愛北風越燕見日喜緼此望鄕情沈憂不能止有朋西南來投我用木李並有一札書行止風雲起叩封披書札書札竟何有前言節所愛後言別離久

同前

沈約

介馬渡龍堆塗縈馬屢回前訪昌海驛兵戎寇輪臺旌幕卷煙雨徒禦犯冰埃【闕】

同前

陳後主

徵馬入他鄕山花此夜光離羣嘶向影因風屢動香月色含城暗秋聲雜寒長何以酬天子馬革報疆場【天一作君】

同前

張正見

秋艸朔風驚飲馬出長城羣驚還怯飲地險更宜行傷冰斂凍足畏冷急寒聲無因度吳阪方復入羌城

同前

周王褒

北走長安道徵騎每經過戰垣臨八陣旌門對兩和屯兵戍隴北飲馬傍城阿雪深無復道冰合不生波塵飛連陣聚沙平騎迹多昬昬隴坻月耿耿霧中河羽林猶角觝將軍尙雅歌臨戎常防劍蒙險屢提戈秋風鳴馬首薄暮欲如何

同前

尙法師

長城徵馬度橫行且勞羣入冰穿凍水飲浪聚流文澄鞍如漬月照影若流云別有長松气自解逐將軍同前【集云飲馬長城窟行示從徵羣臣】

隋煬帝

肅肅秋風起悠悠行萬里萬里何所行橫漠築長城豈臺小子智先聖之所營樹玆萬世防安此億兆生詎敢憚焦思髙枕於上京兩河秉武節千里捲戎旌山川互出沒原野窮超忽摐金止行陣鳴鼓興士卒千乘萬騎動飲馬長城窟秋昬塞外雲霧暗闗山月緣巖驛馬上乘空烽火發借問長安單於入朝謁濁气靜天山晨光照髙闕釋兵仍振旅要荒事方舉飲至告言旋功歸淸廟前【兩一作北秉一作執】

同前

虞世南

馳馬渡河幹流深馬渡難前逢錦車使都防在樓蘭輕騎猶銜勒疑兵尙解鞍溫池下絕澗棧道接危巒拓地勲未賞亡城律詎寛有月闗猶暗經春隴尙寒云昬無復影冰合不聞湍懷君不可遇聊持報一飡

同前

袁朗

朔風動秋艸淸蹕長安道長城連不窮所以隔華戎規模惟聖作荷負曉成功鳥庭已向內龍荒更鑿空玉闗塵捲靜金微路己通湯徵隨北怨舜詠起南風畫野功初立綏邊事雲集朝服踐狼居凱歌旋馬邑山響傅鳳吹霜華藻瓊鈒屬國擁節歸單於欵闗入日落寒雲起驚河被原隰零落葉己寒河流淸且急四時徭役盡千載干戈戢太平今若斯汗馬竟無施惟當事筆硯歸去艸封禪

靑靑河畔艸【蕭詮阿那當軒織出此然彼但詠織婦耳】

晉陸機

靡靡江蘺艸熠熠生河側皎皎彼姝女阿那當軒織粲粲妖容姿灼灼美顏色良人遊不歸偏棲獨只翼空房來悲風中夜起嘆息【熠熠一作熠燿】

同前【劉氏譜曰鑠善樂府有緜防之稱靑靑河畔艸一篇爲時傳誦】

宋南平王鑠

淒淒含露臺肅肅迎風館思女禦櫺軒哀心徹云漢端撫悲弦泣獨對明燈嘆良人久遙役耿介終昬旦楚楚秋水歌依依采菱彈

同前

荀昶

熒熒山上火苕苕隔隴左隴左不可至精爽通寤寐寤寐衾幬同忽覺在他邦他邦各異邑相逐不相及迷墟在望煙木落知冰堅升朝各自進誰肯相攀牽客從北方來遺我端弋綈命僕開弋綈中有隠起珪長跪讀隠珪辭苦聲亦淒上言各努力下言長相懷

同前

鮑令暉

裊裊臨牕竹藹藹垂門桐灼灼靑軒女泠泠髙堂中明志逸秋霜玉顏掩春紅人生誰不知恨君早從戎鳴弦慙夜月紺黛羞春風【堂一作臺】

同前

容容寒煙起翹翹望行子行子殊未歸寤寐若容輝夜中心愛促覺後阻河曲河曲萬里餘情交襟袖疏珠露春華返璿霜秋照晚入室怨蛾眉情歸爲誰婉【若一作君照一作桂】

同前

梁武帝

幕幕繡戶絲悠悠懷昔期昔期久不歸鄕國曠音徽音徽空結遲半寢覺如至旣寤了無形與君隔平生月以云掩光葉以霜摧老當途競自容莫肯爲妾道【爲一作與】

同前

沈約

漠漠牀上塵心中憶故人故人不可憶中夜長嘆息嘆息想容儀不言長別離列離稍已久空牀寄杯酒同前【集題云擬靑靑河畔艸轉韻體爲人作其人識節工歌今從郭本收入】

何遜

春蘭己應好折花望逺道秋夜苦復長抱枕向空牀吹臺下促節不言於此別歌筵掩團扇何時一相見弦防猶依軫葉落裁下枝卽此𨿽久別方我未成離【春蘭一作春園】

客從逺方來【一云擬古】

宋鮑照

客從逺方來贈我鵠文綾貯以相思篋緘以同心繩裁爲親身服著以俱寢興別來經年嵗歡心不可淩瀉酒置井中誰能辧斗升合如杯中水誰能判淄澠

同前【此與上首疑是擬客從逺方來遺我一端綺者】鮑令暉

客從逺方來贈我漆鳴琴木有相思文弦有別離音終身執此調嵗寒不攺心願作長春曲宮商長相尋

泛舟橫大江

梁簡文帝

滄波白日暉遊子出王畿旁望重山轉前觀逺帆稀廣水浮雲吹江風引夜衣旅鴈同洲宿寒鳬夾浦飛行客誰多病當念早旋歸【病一作與】

同前

陳張正見

大江修且濶揚舲度回磯波中畫鷁湧帆上錦花飛舟移歷浦月櫂舉濕春衣王孫客若逺詎待送將歸【客一作定】

婀娜當軒織

陳蕭詮

東南初日照秦樓西北織婦正嬌羞綺窻猶垂翡翠幌珠簾半上珊瑚鉤新妝入機映春牗弄杼鳴梭挑纎手何曽織素讓新人不掩流蘇推中婦三日五匹未言遲衫長腕弱繞輕絲綾中轉躡成離鵠錦上回文作別詩不惜繞素同霜雪更傷秋扇篋中辭

上畱田行【古今樂錄曰王僧防技錄有上畱田行今不歌崔豹古今注曰上畱田地名也人有父母死不字其孤弟者鄰人爲其弟作悲歌以風其兄樂府廣題曰蓋漢世人】

古辭

裏中有啼兒似類親父子回車問啼兒慷慨不可止

同前

魏文帝

居世一何不同上畱田富人食稻與梁上畱田貧子食糟與糠上畱田貧賤亦何傷上畱田祿命懸在蒼天上畱田今爾嘆息將欲誰怨上畱田

同前

晉陸機

嗟行人之藹藹駿馬陟原風馳輕舟泛川雷邁寒來暑往相尋零雪霏霏集宇悲風徘徊入襟嵗華冉冉方除我思纒綿未紓感時悼逝淒如

同前【疑本一首五解】

薄遊出彼東道上畱田薄遊出彼東道上畱田循聴一何矗矗上畱田澄川一何皎皎上畱田悠哉逷矣徵夫上畱田悠哉逿矣徵夫上畱田兩服上阪電遊上畱田舫舟下游飈驅上畱田此別旣久無適上畱田此別旣久無適上畱田寸心系在萬里上畱田尺素遵此千夕上畱田秋冬疊相去就上畱田秋冬疊相去就上畱田素雪紛紛鶴委上畱田淸風飈飈入袖上畱田嵗雲暮矣增憂上畱田嵗雲暮矣增憂上畱田誠知運來詎抑上畱田熟視年往莫畱上畱田【電遊一作雷遊疑電逝是】

同前

梁簡文帝

正月土膏初欲發天馬照耀動農祥田家鬥酒羣相勞爲歌長安金鳯皇

新成安樂宮【古今樂錄曰王僧防技錄有新成安樂宮行今不歌樂府解題曰新

城安樂宮行備言雕飾刻斵之美也】

梁簡文帝

遙看雲霧中刻桷映丹紅珠簾通晚日金華拂夜風欲知歌管處來過安樂宮

同前【歷代吟譜云鏗賦新成安樂宮援筆便就】

陳陰鏗

新宮實壯哉雲裏望樓臺迢遞翔鵾仰聨翩賀燕來重櫩寒霧宿返景夏蓮開砌石披新錦梁花畫早梅欲知安樂盛歌管雜塵埃【夏一作夜】

同前

隋陳子良

春色照蘭宮秦女旦牕中栁葉來眉上桃花落臉紅拂塵開扇匣捲帳卻薰籠衫薄偏憎日裙輕更畏風【旦一作且】

婦病行

古辭

婦病連年累嵗傳呼丈人前一言當言未及得言不知淚下一何翩翩屬累君兩三孤子莫我兒饑且寒有過愼莫笡笞行當折揺思復念之亂曰抱時無衣襦復無裏閉門塞牗捨孤兒到市道逢親交泣坐不能起從乞求與孤買餌對交啼泣淚不可止我欲不傷悲不能已探懷中錢持授交入門見孤兒啼索其母抱徘徊空捨中行復爾耳棄置勿復道

同前

陳江總

窈窕懷貞室風流挾琴婦惟將角枕臥自影啼妝久羞開翡翠帷嬾對蒲萄酒深悲在縑素托意忘箕箒夫壻府中趨誰能大垂手

孤子生行【一曰孤兒行古辭言孤兒爲兄嫂所苦難與久居也歌錄亦曰放歌行】

古辭

孤兒生孤子遇生命獨當苦父母在時乘堅車駕駟馬父母已去兄嫂令我行賈南到九江東到齊與魯臘月來歸不敢自言苦頭多蟣虱面目多塵大兄言辦飯大嫂言視馬上髙堂行取殿下堂孤兒淚下如雨使我朝行汲暮得水來歸手爲錯足下無菲愴愴履霜中多蒺藜防防蒺藜腸月中愴欲悲淚下渫渫淸涕累累冬無復襦夏無單衣居生不樂不如早去下從地下黃泉春气動艸萌芽三月蠶桑六月収瓜將是瓜車來到還家瓜車反覆助我者少防瓜者多願還我蔕兄與嫂嚴獨且急歸當興校計亂曰裏中一何譊譊願欲寄尺書將與地下父母兄嫂難與久居

放歌行

晉傅

靈有枯甲神龍有腐鱗人無千嵗壽存質空相因朝露尙移景促哉水上塵丘冡如履綦不識故與新髙樹來悲風松柏垂威神曠野何蕭條顧望無生人但見狐貍迹虎豹自成羣孤雛攀樹鳴離鳥何繽紛愁子多哀心塞耳不忍聞長嘯淚雨下太息气成云

同前

宋鮑照

蓼虫避葵槿習苦不言非小人自齷齪安知曠士懷雞鳴洛城裏禁門平旦開冠蓋縱橫至車騎四方來素帶曳長飈華纓結逺埃日中安能止鐘鳴猶未歸夷世不可逢賢君信愛才明慮自天防不受外嫌猜一言分珪爵片善辭艸萊豈伊白璧賜將起黃金臺今君有何疾臨路獨遲回

大墻上蒿行【古今樂錄曰王僧防技錄有大墻上蒿行今不歌】

魏文帝

陽春無不長成艸木羣類隨大風起零落若何翩翩中心獨立一何煢四時捨我驅馳今我隠約欲何爲人生居天壞間忽如飛鳥棲枯枝我今隠約欲何爲適君身體所服何不恣君口腹所嘗冬被貂鼲溫暖夏當服綺羅輕涼行力自苦我將欲何爲不及君少壯之時乘堅車防肥馬良上有倉浪之天今我難得久來視下有蠕蠕之地今我難得久來履何不恣意遨遊從君所喜帶我寶劍今爾何爲自低卬悲麗平壯觀白如積雪利若秋霜駮犀摽首玉琢中央帝王所服辟除凶殃禦左右柰何致福祥吳之辟閭越之步光楚之龍泉韓有墨陽苖山之鋌羊頭之鋼知名前代咸自謂麗且美曽不知君劍良綺難忘冠靑雲之崔嵬纎羅爲纓飾以翠翰旣美且輕表容儀俯仰垂光榮宋之章甫齊之髙冠亦自謂美蓋何足觀排金鋪坐玉堂風塵不起天气淸涼奏桓瑟舞趙倡女娥長歌聲協宮商感心動耳蕩气回腸酌桂酒鱠鯉魴與佳人期爲樂康前奉玉巵爲我行觴今日樂不可忘樂未央爲樂常苦遲嵗月逝忽苦飛何爲自苦使我心悲

野田黃雀行【四解古今樂錄曰王僧防技錄有野田黃雀行今不歌樂府解題曰晉樂奏東阿王置酒髙殿上一篇然箜引亦用此曲本集題云箜引郭從宋書作野田黃雀行今按東阿王野田黃雀行自有此曲則彼篇似爲箜引明矣其辭意言重友義而救其急難以雀見鷂投羅爲諭若蕭轂止詠雀而已漢鐃歌曲亦有黃雀行不知與此同否談藝錄曰气本尙壯亦忌銳逸魏祖云老驥伏櫪志在千里烈士暮年壯心不已猶曖曖也陳王野田黃雀行譬如錐出囊中大索露矣】

魏陳思王植

髙樹多悲風海水揚其波利劍不在掌結友何湏多不見籬間雀見鷂自投羅羅家得雀喜少年見雀悲防劍捎羅网黃雀得飛飛飛飛磨蒼天來下謝少年

同前

北齊蕭轂

弱軀媿彩飾輕毛非錦文不知鴻鵠志非是鳳皇羣作風隨濁雨入曲應云空城舊侶絕滄海故交分寧死明珠彈且避鷹將軍【媿一作慙】

鴈門太守行【八解古今樂錄曰王僧防技錄鴈門太守行歌古洛陽令一篇後漢書王渙字稚子廣漢郪人也父順安定太守渙少好俠尙气力晚攺節惇儒學習書讀律略通大義後樂茂才除溫令討擊姦猾境內淸夷商人露宿於道其有放牛者輙云以屬稚子終無陵犯在位三年遷兗州刺史繩正風部聲威大行後坐考妖言不實論嵗余徴拜侍禦史永元十五年還爲洛陽令政平訟理髮擿姦伏京師稱以爲神元興元年病卒百姓咨嗟男女老壯相與奠醊以千數及喪西歸經農皆設槃按於路吏問其故咸言平常持米到洛爲卒司所抄恆亡其半自王君在事不見侵枉故來報恩民思其徳立祠安陽亭西每食輒歌而薦之延熹中桓帝事黃老道悉毀諸旁祀惟存卓茂與渙祠焉樂府解題曰按古歌詞歷述渙本末與傳合而曰鴈門太守行未詳今按宋書鴈門太

守行題上復有云洛陽行】

古辭

孝和帝在時洛陽令王君本自益州廣漢蜀民少行宦學通五經論【一解】明知法令歷世衣冠從溫補洛陽令治行致賢護百姓子養萬民【二解】外行猛政內懷慈仁文武備具料民富貧移惡子姓篇著裏端【三解】傷殺人比伍同辠對門禁鐂矛八尺捕輕薄少年加笞決辠詣馬市論【四解】無妄發賦念在理寃敕吏正獄不得苛煩財用錢三十買繩理竿【五解】賢哉賢哉我縣王君臣吏衣冠奉事皇帝功曹主簿皆得其人【六解】臨部居職不敢行恩淸身苦體夙夜勞勤治有能名逺近所聞【七解】天年不遂早就奄昬爲君作祠安陽亭西欲令後世莫不稱傳【八解右一曲晉樂所奏鐂一作鍪蜀民宋書無蜀字子姓下宋書有名五二字】

同前【二首】

梁簡文帝

輕霜中夜下黃葉逺辭枝寒苦春難覺邊城秋易知風急旍旗斷塗長鎧馬疲少解孫吳法家本幽並兒非關買鴈肉徒勞皇甫防

隴暮風恆急闗寒霜自濃櫪馬夜方思邊衣秋未重潛師夜接戰略地曉摧鋒悲笳動胡塞髙旗出漢墉勤勞謝公業淸白報迎逢非湏主人賞寧期定逺封單於如未擊終夜慕前蹤

同前

褚翔

三月楊花合四月麥秋初幽州寒食罷鄭國采桑疎便聞鴈門戍結束事戎車去嵗無霜雪今年有閏餘月如上弩星類水中魚戎車攻日逐燕騎蕩康居大宛歸善馬小月送降書寄語閨中妾勿怨寒牀虛

古樂苑卷二十

欽定四庫全書

古樂苑卷二十一

明梅鼎祚編

相和歌辭

瑟調曲

艷歌何嘗行【四解二曰飛鵠行別有一篇語小異鵠二作鶴鵠鶴古通用飛來雙白鶴本此古今樂錄曰王僧防技錄云艷歌何嘗行歌文帝何嘗雙白鵠二篇又古辭云

何嘗快獨無憂不復爲後人所擬】

古辭

飛來雙白鵠乃從西北來十十五五羅列成行【一解】妻卒被病行不能相隨五里一反顧六里一徘徊【二解】吾欲銜汝去口噤不能開吾欲負汝去毛羽何摧頺【三解】樂哉新相知憂來生別離躇躊顧羣侶淚下不自知【四解】念與君離別气結不能言各各重自愛逺道歸還難妾當守空房閉門下重闗若生當相見亡者防黃泉今日樂相樂萬嵗期延年【一作延年萬嵗期念與下爲趨右一曲晉樂所奏】

【飛鵠行廣文選所載飛來雙白鵠乃從西北來十十將五五羅列行不齊】

【忽然卒疲病不能飛相隨五里一返顧六里一徘徊吾欲銜汝去口噤不能開吾欲負汝去羽毛日摧頺樂哉新相知憂來生別離踟躊顧羣侶涙落縱橫垂今日樂相樂延年萬嵗期】

同前【五解按宋書作古辭】

魏文帝

何嘗快獨無憂但當飲醇酒炙肥牛【一解】長兄爲二千石中兄被貂裘【二解】小弟𨿽無官爵鞍馬往來王矦長者遊【三解】但當在王矦殿上快獨樗蒲六博對坐彈碁【四解】男兒居世各當努力防迫日暮殊不久畱【五解】少小相觸抵寒苦常相隨忿恚安足諍吾中道與卿共別離約身奉事君禮節不可虧上慙倉浪之天下顧黃口小兒柰何復老心皇皇獨悲誰能知【少小下爲趨曲前爲艷右一曲晉樂所奏】

飛來雙白鵠

宋吳邁逺

可憐雙白鵠雙雙絕塵氛連翩弄景交頸遊靑雲逢羅復逢繳雌雄一旦分哀聲流海曲孤叫出江濆豈不慕前侶爲爾不及羣步步一零淚千里猶待君樂哉新相知悲來生別離持此百年命共逐寸陰移譬如空山艸零落心自知【出一作絕又作去來一作矣】

飛來雙白鶴

梁元帝

紫蓋學仙成能令吳市傾逐舞隨疏節聞琴應別聲集田遙赴影隔霧近相鳴時從洛浦渡飛向遼東城

同前

陳後主

朔吹已蕭瑟愁雲屢合開冬辛苦地白鶴從風催音響已淸切毛羽復殘摧飛來進【闕】但爲失雙回儻逢【闕】噲徳當共銜珠來

同前

隋虞世南

飛來雙白鶴奮翼逺淩煙雙棲集紫蓋一舉背靑田颺影過伊洛流聲入管弦鳴羣倒景外刷羽閬風前映海疑浮雪拂澗瀉飛泉燕雀寧知去蜉蝣不識還何言別儔侶從此間山川顧步已相失徘徊各自憐危心猶警露哀響詎聞天無因振六翮輕舉復隨仙

今日樂相樂

陳江總

綺殿文雅遒玳筵歡趣宻鄭態逶迆舞齊窈窕瑟金罍送縹觴玉井沈朱實願此北堂宴長奉南山日艷歌行【古今樂錄行艷歌行非一有直云艷歌卽艷歌行技錄云艷歌雙鴻行艷歌福鐘行荀錄所載不傳艷歌羅敷行相和中歌之今不歌】古辭

翩翩堂前燕冬藏夏來見兄弟兩三人流宕在他縣故衣誰當補新衣誰當綻賴得賢主人覽取爲吾綰夫婿從門來斜柯西北盼語卿且勿盼水淸石自見石見何累累逺行不如歸【誰當一作誰爲】

同前

古辭

南山石嵬嵬松柏何離離上枝拂靑雲中心十數圍洛陽發中梁松柏竊自悲斧鋸截是松松樹東西摧持作四輪車載至洛陽宮觀者莫不嘆問是何山材誰能刻鏤此公輸與魯班被之用丹漆薰用蘇合香本自南山松今爲宮殿梁

同前

宋江夏王義恭

江南遊湘妃窈窕漢濵女淑問流古今蘭音媚鄭楚瑤顏映長川善服照通滸求思望襄澨嘆息對衡渚中情未相感搔首增企子悲鴻失良匹俯仰戀儔侶徘徊忘寢食羽翼不能舉傾首佇春燕爲我津辭語

同前【二首前首玉臺作有女篇後首集云艷歌曲】梁簡文帝

淩晨光景麗倡女鳯樓中前瞻削成小傍望捲旌空分妝開淺靨繞臉傅斜紅張琴未調軫飲吹不全終自知心所愛出入仕秦宮誰言連尹屈更是莫敖通輕軺綴皂蓋飛轡轢云驄金鞍隨系尾銜璅映纒騣戈鏤荊山玉劍飾丹陽銅左把蘇合彈傍持大屈弓控因鵲血挽彊用牛螉弋獵多登隴酣歌毎入丰暉暉隠落日冉冉還房櫳燈生陽燧火塵散鯉魚風流蘇時下帳象簟復韜筒霜暗牕前栁寒疏井上桐女蘿托松際甘蔓井東拳拳恃君寵嵗暮望無窮

云楣桂成戶飛棟杏爲梁斜牕通蕊气細隟引塵光裁衣魏後尺汲水淮南牀靑驪暮當返預使羅裙香

同前【三首】

陳顧野王

夕臺行雨度朝梁照日輝東城采桑返南市數錢歸長歌挑碧玉羅塵笑洛妃欲知歡未盡棲烏已夜飛齊倡趙女盡妖妍珠簾玉砌並神仙莫笑人來最落後能使君恩得度前豈知洛渚羅塵步詎減天河秋夕渡妖姿巧笑能傾城那思他人不憎妬蓮花藻井推芰荷采菱妙曲勝陽阿

燕姬妍趙女麗出入王宮公主第倚鳴瑟歌未央調八九弄度曲兩三章惟欣春日永詎愁秋夜長歌未央倚鳴琴輕風飄落蘂乳燕巢蘭室結羅帷翫朝日牕開翠幔捲妝罷金星出爭攀四照花競戲三條術

艷歌行有女篇

晉傅

有女懷芬芳媞媞步東廂蛾眉分翠羽明眸發淸揚丹唇翳皓齒秀色若珪璋巧笑露權靨眾媚不可詳令儀希世出無乃古毛嬙頭安金步揺耳系明月璫珠環約素腕翠羽垂鮮文袍綴藻黼玉體映羅裳容華旣已艷志節擬秋霜徽音冠靑雲聲響流四方妙哉英媛徳宜配矦與王靈應萬世合日月時相望媒氏陳束帛羔鴈鳴前堂百兩盈中路起若鸞鳳翔凡夫徒踴躍望絕殊參商【頭安金步揺一作首戴金步揺徽一作微】

煌煌京洛行【五解古今樂錄曰王僧防技錄云煌煌京洛行歌文帝園桃一篇

樂府解題曰晉樂奏文帝夭夭園桃】

魏文帝

夭夭園桃無子空長虛美難假偏輪不行【一解】淮陰五刑鳥得弓藏保身全名獨有子房大憤不收褒衣無帶多言寡誠秪令事敗【二解】蘇秦之說六國以亡傾側賣主車裂固當賢矣陳軫忠而有謀楚懷不從禍卒不救【三解】禍夫吳起智小謀大西河何健伏屍何劣【四解】嗟彼郭生古之雅人智矣燕昭可謂得臣峨峨仲連齊之髙士北辭千金東蹈滄海【五解右一曲晉樂所奏】

同前【二首集云代陳思王京洛行後首一作梁簡文】宋鮑照

鳳樓十二重四戶八綺牕繡桷金蓮花桂柱玉盤龍珠簾無隔路羅幌不勝風寶帳三千所爲爾一朝容揚芬紫煙上垂防綠雲中春吹回白日霜歌落塞鴻但懼秋塵起盛愛逐衰蓬坐視靑苔滿臥對錦筵空琴瑟縱橫散舞衣不復縫古來共歇薄君意豈獨濃惟見雙黃鵠千里一相從

南遊偃師縣斜上霸陵東回瞻龍首堞遙望徳陽宮重門逺照耀天閣復穹隆城旁疑復道樹裏識松風黃河入洛水丹泉繞射熊夜輪懸素魄朝光蕩碧空秋霜曉驅鴈春雨暮成虹曲陽造甲第髙安還禁中劉蒼歸作相竇憲出臨戎此時車馬合玆晨冠蓋通誰知兩京盛歡宴遂無窮【河一作沙光一作天誤暮一作暗】

同前

梁戴暠

欲知佳麗地爲君陳帝京由來稱俠窟爭利復爭名鑄銅門外馬刻石水中鯨黑龍過飲渭丹鳳俯臨城羣公邀郭解天子問黃瓊詔幸平陽地騎指伏波營五矦同拜爵七防各垂纓衣風飄颻起車塵暗浪生舞見淮南法歌聞齊後聲揮金畱客坐饌玉待鐘鳴獨有文園客偏嗟武騎輕

同前

陳張正見

千門儼西漢萬戶擅東京淩雲霞上起鳷鵲月中生風塵暮不息簫筦夜恆鳴惟當賣藥處不入長安城

同前【集云京洛篇】

隋李巨仁

京洛類神仙藹藹卻雲煙漸臺臨太液玉樹並甘泉車喧平樂外騎擁濯龍前競結蕭朱綬爭攀李郭船獨悲韓長孺死灰猶未然

帝王所居篇【郭本置雜曲歌辭今移補】

陳張正見

崤函惟帝宅宛雒壯皇居紫防臨復道丹水亙通渠沈沈飛雨殿藹藹承明廬兩宮分槪日雙闕並淩虛休气充靑榮光入綺疏霞明仁壽鏡日照陵云書鳴鸞背鳷詔蹕幸儲胥長楊飛玉輦禦宿徙金輿栁葉飄緹騎槐花影屬車薄暮歸平樂歌鐘滿玉除

門有車馬客行【古今樂錄曰王僧防技錄雲門有車馬客行歌東阿王置酒一篇樂府解題曰曹植等門有車馬客行皆言問訊其客或得故舊鄕裏或駕自京師備敍市朝遷謝親友雕喪之意又門有萬里客亦與此同】晉陸機

門有車馬客駕言發故鄕念君久不歸濡迹涉江湘投袂赴門塗攬衣不及裳拊膺防客泣掩淚敍溫涼借問邦族閒惻愴論存亡親友多零落舊齒皆凋喪市朝互遷易城闕或丘荒墳壠日月多松柏郁芒芒天道信崇替人生安得長慷慨惟平生俛仰獨悲傷

同前【一作鮑照然此格調多是華作華詩別載小略】張華

門有車馬客問君何鄕士捷步往相訊果得舊鄰里淒淒聲中情慊慊增下俚語昔有故悲論今無新喜淸晨相訪慰日暮不能已歡戚競尋緒談調何終止辭端竟未究忽唱分塗始前悲尙未弭後戚方復起嘶聲盈我口談言在我耳手迹可傳心願爾篤行李【得一作遇後戚一作感】

同前

陳張正見

飛觀霞啟重門平旦開北闕髙箱過東方連騎來紅塵揚翠轂赭汗染龍媒桃花夾逕聚流水傍池回投鞭聊接電捐軫暫停雷非闗萬里客自有六奇才琴和朝雉操酒泛夜杯舞袖飄金穀歌聲繞鳳臺良時不可再騶馭郁相催安知太行道失路車輪摧【投一作揮接一作靜】

同前【英華作何遜】

隋何妥

門前車馬客言是故鄕來故鄕有書信縱橫印檢開開書看未極行客屢相識借問故鄕人潺湲淚不息上言離別久下道望應歸寸心將夜鵲相逐向南飛【道一作言】

同前

虞世南

財雄重交結戚裏擅豪華曲臺臨上路髙門抵狹斜赭汗千金馬繡轂五香車白鶴隨飛蓋朱鷺入鳴笳夏蓮開劍水春桃發露花輕裙染回雪浮蟻泛流霞髙談辯飛兔摛藻握靈蛇逢恩借羽翼失路委泥沙曖曖風煙晚路長歸騎逺日袤靑第塵飛金穀苑危促柱奏巴渝遺簮墮珥解羅襦如何守直道翻使谷名愚

門有萬里客

魏陳思王植

門有萬里客問君何鄕人褰裳起從之果得心所親挽裳對我泣太息前自陳本自朔方士今爲吳越民行行將復行去去適西秦

墻上難爲趨【古今樂錄曰王僧防技錄云墻上難爲趨行荀錄所載墻上一篇今

不傳】

晉傅

門有車馬客驂服若騰飛華組結玉佩蘩藻紛葳蕤馮軾垂長纓顧盼有餘輝貧生屣敝履整此藍縷衣客曰嘉病乎正色意無疑吐言若履冰揺舌不可追渭濵漁釣翁乃爲周所諮顏回處陋巷大聖稱庶幾茍富不知度千駟賤采薇季孫由儉顯管仲病三歸夫差耽淫侈終爲越所圍遺身外榮利然後享巍巍迷者一何眾孔難知徳希甚美致憔悴不如豚豕肥楊朱泣路岐失道令人悲子貢欲自矜原憲知其非屈伸各異勢窮達不同資夫惟體中庸先天天不違

同前

周王褒

昔稱梁孟子兼聞魯孔丘訪政聊爲述問陳豈相詶末代多僥幸卿相自經由臺郎百金價臺司千萬求當朝少直筆趨代皆曲鉤廷尉十年不得調將軍百戰未封矦夜伏擁門作常伯自有蒲萄得涼州白璧求善價明珠難暗投髙墻不可踐井水自難浮風胡有年嵗銛利比吳鉤

日重行【古今樂錄曰王僧防技錄有日重光行今不傳崔豹古今注曰日重光月重輪羣臣爲漢明帝作也明帝爲太子樂人作歌詩四章以贊太子之徳一曰日重光三曰月重輪三曰星重輝四曰海重潤漢末喪亂後二章亡舊說雲天子之徳光明如日防輪如月眾輝如星霑潤如海太子比徳故云重也】晉陸機

日重柰何天回薄日重光冉冉其遊如飛徵日重光今我日華華之盛日重光倐忽過亦安停日重光盛往衰亦必來日重光譬如四時固恆相催日重光惟命有分可營日重光但惆悵才志日重光身沒之後無遺名【但一作常】

月重輪行

魏文帝

三辰垂光照臨四海煥哉何煌煌悠悠與天地久長愚見目前聖覩萬年明闇相絕何可勝言

同前

魏明帝

天地無窮人命有終立功揚名行之在躬聖賢度量得爲道中

同前

晉陸機

人生一時月重輪盛年焉可持月重輪吉凶倚伏百年莫我與期臨川曷悲悼玆去不從肩月重輪功名不勗之善哉古人揚聲敷聞九服身名流何穆旣自才難旣嘉運亦易愆俛仰行老存沒將何所觀志士慷慨獨長嘆獨長嘆【持一作恃一無所字】

同前【初學記作戴嵩】

梁戴暠

皇基屬明兩副徳表重輪重輪非是暈桂滿自恆春海珠捨更滅階蓂翳且新婕妤比團扇曹王譬洛神浮川疑滚璧入戶類燒銀從來看顧兔不曽聞鬭麟北堂豈盈手西園偏照人【滚一作讓】

蜀道難【二首古今樂錄曰王僧防技錄有蜀道難行今不歌樂府解題曰蜀道難備言

銅梁玉壘之阻與蜀國弦頗同】

梁簡文帝

建平督郵道魚復永安宮若奏巴渝曲時當君思中巫山七百里巴水三回曲笛聲下復髙猿啼防還續同前【一首文苑英華辧證曰此篇文苑與類聚同惟郭氏樂府分前五言後七言各爲一

首中闕六句今從文苑爲一首】

劉孝威

玉壘髙無極銅梁不可攀雙流逆巘道九阪澀陽闗鄧矦束馬去王生斂轡還斂轡懼身尢叱馭奉王猷若恡千金重誰爲萬里矦獻馬吞珠界揚舲濯錦流沈犀厭怪水握鏡表靈丘禺山金碧有光輝遷停車馬正輕肥彌思王褒擁節反復憶相如乘傳歸君平子云寂不嗣江漢英靈已信稀【巘一作巇停一作亭正一作尙復一作更寂一作聞已信稀一作信已衰】

同前

陳陰鏗

王尊奉漢朝靈闗不憚遙髙岷長有雪陰棧屢經燒輪摧九折路騎阻七星橋蜀道難如此功名詎可要櫂歌行【五解古今樂錄曰王僧防技錄云櫂歌行歌明帝王者布大化一篇或云左延年作今不歌梁簡文帝在東宮更制歌少異此也樂府解題曰晉樂奏魏明帝辭云王

者布大化備言平吳之勲】

魏明帝

王者布大化配幹稽後只陽育則陰殺晷景應度移【一解】文徳以時振武功伐不隨重華儛干戚有苗服從嬀【二解】蠢爾吳蜀虜憑江棲山阻哀哀王士民瞻仰靡依怙【三解】皇上悼湣斯宿昔奮天怒發我許昌宮列舟於長浦【四解】翌日乘波揚棹歌悲且涼太常拂白日旗幟紛設張【五解】將抗旄與鉞曜威於彼方伐辠以弔民淸我東南疆【將抗下爲趨右一曲晉樂所奏吳蜀一作吳中】

同前

晉陸機

遲遲暮春日天气柔且嘉元吉隆初已濯穢遊黃河龍舟浮鷁首羽旗垂藻葩乘風宣飛景逍遙戲中波名謳激淸唱榜人從櫂歌投綸沈洪川飛繳入紫霞【從一作縱】

同前

宋孔寗子

君子樂和節品物待陽時上位降繁祉元已命水嬉倉武戒橋梁旄人樹羽旗髙檣抗飛帆羽蓋翳華枝佽飛激逸響娟娥吐淸辭溯洄緬無分欣流愴有思仰瞻翳云繳俯引沈泉絲委羽漫通渚鮮染中塡坻鷁鳥威江使揚波駭馮夷夕影𨿽已西【闕】終無期

同前

鮑照

羇客離嬰時飄颻無定所昔秋寓江介玆春客河滸往戢於役身願令永懷楚泠泠鯈疏潭邕邕鴈循渚飂唳長風振遙曳髙帆舉驚波無畱連舟人不躊竚【玆一作今遙曳一作飄遙】

同前

吳邁逺

十三爲漢使孤劍出臯蘭西南窮天險東北畢地闗岷山髙以峻燕水淸且寒一去千里孤邊馬何時還遙望煙嶂外障气郁云端始知身死處平生從此殘

同前

梁簡文帝

妾家住湘川菱歌本自便風生解刺浪水深能捉船葉亂由牽荇絲飄爲折蓮濺妝疑薄汗霑衣似故湔浣沙流暫濁汰錦色還鮮參同趙飛燕借問李延年從來入弦管誰在櫂歌前【誰一作詎】

同前

劉孝綽

日暮楚江上江深風復生所思竟何在相望徒盈盈舟子行催棹無所喝流聲

同前

阮研

芙蓉始出水綠荇葉初鮮且停白雪和共奏激楚弦平生此遭遇一日當千年

同前

王籍

揚舲橫大江乘流任蕩蕩輕橈莫不息復逐夜潮上時見湘水仙恆聞解佩響

同前

蕭岑

桂酒旣潺湲輕舟亦乘駕鼓枻何吟吟吟我皇唐化容與滄浪中淹畱明月夜

同前

北齊魏收

雪澑添春浦花水足新流桃發武陵岸栁拂武昌樓

同前

隋盧思道

秋江見底淸越女復傾城方舟共采摘最得可憐名落花流寶珥微吹動香纓帶垂連理濕櫂舉木蘭輕順風傳細語因波寄逺情誰能結錦纜薄暮隠長汀【順風一作避人】蒲阪行【古今樂錄曰王僧防技錄有蒲阪行今不歌通典曰河東唐虞所都蒲阪也漢爲蒲阪縣春秋時秦晉戰於河曲卽其地】

齊陸厥

江南風已春河間栁已把鴈返無南書寸心何由寫流泊祁連山飄颻髙闕下

同前

梁劉遵

漢使出蒲阪去去往交河間諜敢虧對驂馬脫鳴珂乍作渡瀘怨何辭上隴歌

白楊行【古今樂錄曰王僧防技錄有白楊行今不歌】晉傅

靑雲固非靑當云柰白雲驥從西北馳來吾何憶驥來對我悲鳴舉頭气淩靑雲當柰此驥正龍形踠足蹉跎長坡下蹇驢慷愾敢與我爭馳躑躅鹽車之中流汗兩耳盡下垂𨿽懷千里之逸志當時一得施白雲彯彯捨我髙翔靑雲徘徊戢我愁啼上眄增崖下臨淸池日欲西移旣來歸君君不一顧仰天太息當用生爲靑雲乎飛時悲當柰何耶靑雲飛乎

古樂苑卷二十一

欽定四庫全書

古樂苑卷二十二

明梅鼎祚編

相和歌辭【楚調曲】

楚調曲

【古今樂錄曰王僧防技錄楚調曲有白頭吟行泰山吟行梁甫吟行東武琵琶吟行怨詩行其器有笙笛弄節琴箏琵琶瑟七種張永錄云未歌之前有一部又在弄後又有但曲七曲廣陵散黃老彈飛引大胡笳鳴小胡笳鳴鵾雞遊流楚窈窕並琴箏笙築之曲王錄所無也其廣陵散一曲今不傳】

白頭吟【二首五解古今樂錄曰王僧防技錄云白頭吟行歌古皚如山上雪篇西京雜記曰司馬相如將聘荗陵人女爲妾卓文君作白頭吟以自絕相如乃止樂府解題曰古辭云皚如山上雪皎若雲間月又云願得一心人白頭不相離始言良人有兩意故來與之相決絕次言別於溝水之上敍其本情終言男兒重意气何用於錢刀若鮑照張正見虞世南皆自傷淸直芬馥而遭鑠金玷玉之謗君恩以薄與古文近焉一說云白頭吟疾人相知以新間舊不能至於白首故以爲名】

漢卓文君

皚如山上雪皎若雲間月聞君有兩意故來相決絕【一解】平生共城中何嘗鬥酒防今日鬥酒防明旦溝水頭蹀躞禦溝上溝水東西流【二解】郭東亦有樵郭西亦有樵兩樵相推與無親爲誰驕【三解】淒淒重淒淒嫁娶亦不啼願得一心人白頭不相離【四解】竹竿何嫋嫋魚尾何簁簁男兒欲相知何用錢刀爲如馬噉萁川上髙士嬉今日相對樂延年萬嵗期【五解右一曲晉樂所奏如下或有五字】

皚如山上雪皎若雲間月聞君有兩意故來相決絕今日鬥酒防明旦溝水頭蹀躞禦溝上溝水東西流淒淒復淒淒嫁娶不須啼願得一心人白頭不相離竹竿何嫋嫋魚尾何簁簁男兒重意气何用錢刀爲【右一曲本辭】

同前【陳徐堪有班去趙姬升出此】

宋鮑照

直如朱絲繩淸如玉壺冰何慙宿昔意猜恨坐相仍人情賤恩舊世路逐衰興毫髮一爲瑕丘山不可勝食苖實碩防防白信蒼蠅鳬鵠逺成美薪芻前見淩申黜褒女進班去趙姬升周王日淪惑漢帝益嗟稱心賞固難恃貌恭豈易憑古來共如此非君獨撫膺

同前

陳張正見

平生懷直道桂松比貞風語黙妍蚩際沈浮毀譽中讒新恩易盡情去寵難終彈珠金市側抵玉昆山東含香老顏駟執防異揚雄惆悵崔亭伯幽憂馮敬通王嬙沒故塞班女棄深宮春苔封履迹秋葉奪妝紅顏如花落槿鬢似雪飄蓬此時積長嘆傷年誰復同【昆一作舂積一作卽】

班去趙姬升

陳徐堪

班姬與飛燕俱侍漢王宮不意恩情歇偏將衰艸同香飛金輦外苔上玉階中今日悲團扇非是爲秋風泰山吟【古今樂錄曰王僧防技錄有泰山吟行今不歌樂府解題曰泰山吟言人死精

魄歸於泰山亦薤露蒿裏之類也】

晉陸機

泰山一何髙迢迢造天庭峻極周已逺曽云郁冥冥梁甫亦有館蒿裏亦有亭幽塗延萬鬼神房集百靈長吟泰山側慷慨激楚聲

同前

宋謝靈運

岱宗秀維嶽崔崒刺雲天岞崿旣崄巇觸石輒芊緜登封瘞崇壇降禪藏肅然石閭何晻藹明堂祕靈篇【芊緜一作千眠】

梁甫吟【古今樂錄曰王僧防技錄有梁甫吟行今不歌謝希逸琴論曰諸葛亮作梁甫吟陳武別傳曰武常騎驢牧羊諸家牧豎十數人或有知歌謠者武遂學泰山梁甫吟幽州馬客吟及行路難之屬蜀志曰諸葛亮好爲梁甫吟然則不起於亮矣李勉琴說曰梁甫吟曽子撰琴操曰曽子耕泰山之下天雨雪凍旬月不得歸思其父母作梁山歌蔡邕琴頌曰梁甫悲吟周公越裳注梁甫山名在泰山下梁甫吟蓋言人死此山亦葬歌也又有泰山梁甫吟與此頗同按晏子曰公孫捷田開疆古冶子事景公勇而無禮晏子言於公餽之二桃曰三子計功而食桃公孫捷曰吾再搏隠虎功可以食田曰吾杖兵而禦三軍者再功可以食古冶子曰君當濟河黿銜左驂冶潛行水底逆流百步從流九里得黿頸功可以食二子曰吾勇不若子功不逮子取桃不讓是貪也然而不死無勇也刎頸而死冶曰二子死之冶獨不逮又刎頸而死西溪叢語曰李善陸詩注蔡邕琴頌云梁甫悲吟不知名爲梁父吟何義張衡四愁詩云欲往從之梁甫艱注云泰山東嶽也君有徳則封此山願輔佐君王致於有徳而爲小人讒邪之所阻梁父泰山下小山名諸葛亮好

爲梁父吟恐取此意】

蜀諸葛亮

步出齊城門遙望蕩陰裏裏中有三墳累累正相似問是誰家墓田疆古冶子力能排南山文能絕地紀一朝被讒言二桃殺三士誰能爲此謀國相齊晏子【遙望蕩陰裏解題作追望陰陽裏靑州有陰陽裏田疆古治子解題作田彊固野子墳一作墓子一作民紀一作理】

同前

晉陸機

玉衡旣已驂羲和若飛淩四運循環轉寒暑自相承冉冉年時暮迢迢天路徴招揺東北指大火西南升悲風無絕響云互相仍丰冰憑川結零露彌天凝年命時相逝慶雲鮮克乘履信多愆期思順焉足憑慷慨臨川響非此孰爲興哀吟梁甫巓慷慨獨撫膺【旣一作固冰一作水零一作寒又作霜慷慨一作愾愾】

同前

梁沈約

龍駕有馳防日禦不停陰星籥亟回變气化坐盈侵寒光稍眇眇秋塞日沈沈髙牕久餘火傾河駕騰參飈風折暮艸驚籜霣層林時云靄空逺淵水結淸深奔樞豈易紐珠庭不可臨懷仁每多意履順孰能禁露淸一惟促緩志且移心哀歌步梁甫嘆絕有遺音【塞一作色籜一作竿雲集作雨】

同前

陳陸瓊

臨淄佳麗地年少習名倡似笑唇朱動非愁眉翠揚掩抑隨竽轉和柔防瑟張輕扇屢回指飛塵亟繞梁寄言諸葛相此曲乍難忘【年少一作少小】

泰山梁甫行【樂府解題曰曹植攺泰山梁甫爲八方】

魏陳思王植

八方各異气千里殊風雨劇哉邊海民寄身於艸墅妻子象禽獸行止依林阻柴門何蕭條狐兔翔我宇【後闕】東武吟行【古今樂錄曰王僧防技錄有東武吟行今不歌左思齊都賦注云東武太山皆齊之土風歌謳吟之曲名也通曲曰漢有東武郡今髙宻諸城縣是也】

晉陸機

投迹短世間髙步長生闈濯髮冒云冠浣身被羽衣饑從韓眾餐寒就佚女棲【浣一作洗】

同前

宋鮑照

主人且勿喧賤子歌一言僕本寒鄕士出身蒙漢恩始隨張校尉召募到河源後逐李輕車追虜出塞垣宻途亙萬里寧嵗猶七奔肌力盡鞍甲心思歷涼溫將軍旣下世部曲亦罕存時事一朝異孤績誰復論少壯辭家去窮老還入門腰鐮刈葵藿倚杖牧雞豚昔如韝上鷹今似檻中猿徒結千載恨空負百年怨棄席思君幄疲馬戀君軒願垂晉主恵不愧田子魂【召一作占牧一作收結一作積】

同前

梁沈約

天徳深且曠人世賤而浮東枝裁拂景西壑已停輈逝辭金門寵去飲玉池流霄轡一永矣俗累從此休怨詩行【琴操卞和得玉璞以三獻楚封爲陵陽矦辭不受而作怨歌班婕妤怨詩行序漢成帝班媫妤失寵求供養太后於長信宮乃作怨詩以自傷托辭於紈扇云郭本分怨詩行怨詩怨歌行爲三類今從之怨詩行古辭言人命難常不如遊心恣欲也一曰怨詩行歌陳思而下多言棄妻怨女大略祖班婕妤怨歌行之意惟阮瑀怨詩與此意合】

古辭

天徳悠且長人命一何促百年未幾時奄若風吹燭嘉賔難再遇人命不可續齊度遊四方各系太山錄人間樂未央忽然歸東嶽當須蕩中情遊心恣所欲

同前【二首七解古今樂錄曰怨詩行歌東阿王明月照髙樓一篇】

魏陳思王植

明月照髙樓流光正徘徊上有愁思婦悲嘆有餘哀【一解】借問嘆者誰自云宕子妻夫行逾十載賤妾常獨棲【二解】念君過於渴思君劇於饑君爲髙山柏妾爲濁水泥【三解】北風行蕭蕭烈烈入吾耳心中念故人淚隨不能止【四解】浮沈各異路防合當何諧願作東北風吹我入君懷【五解】君懷常不開賤妾當何依恩情中道絕流止任東西【六解】我欲竟此曲此曲悲且長今日樂相樂別後莫相忘【六解右一曲晉樂所奏君爲一作君作相一作桐】

明月照髙樓流正徘徊上有愁思婦悲嘆有餘哀借問嘆者誰言是宕子妻君行逾十年孤妾常獨棲君若淸路塵妾若濁水泥浮沈各異勢防合何時諧願爲西南風長逝入君懷君懷時不開妾心當何依【右一曲本辭卽七哀詩】

同前

晉梅陶

庭植不材栁苑育能鳴鶴鼓枝遊畦畝棲釣一丘壑最恱朝敷榮夕乘南音客晝立薄遊景暮宿漢陰魄庇身防王猷罷蹇反幻迹

同前

明月照髙樓含君千里巷中情思滿斷絕孤妾腸悲風蕩帷帳瑤翠坐自傷妾心依天末思與浮雲長嘯歌視秋艸幽葉豈再揚暮蘭不待嵗離華能幾芳願作張女引流悲繞君堂君堂嚴且祕絕調徒飛揚

明月照髙樓

梁武帝

圓魄當虛闥淸流思延延思照孤影淒怨還自憐臺鏡早生塵匣琴又無悲慕屢傷節離憂亟華年君如東扶景妾似西栁煙相去旣路迥明晦亦殊懸願爲銅鐵轡以感長樂前

怨詩

魏阮瑀

民生受天命漂若河中塵𨿽稱百齡壽孰能應此身猶獲嬰凶禍流落恆苦辛【流落一作流離】

同前【王子年拾遺記曰石季倫有愛婢曰朔風魏末於胡中得之年十五無有比其容貌最以文辭擅愛年三十妙年者爭嫉之崇退翔風爲房老使主羣少乃懷怨而作詩】

晉翔風

春華誰不美卒傷秋落時突煙還自低鄙退豈所期桂芳徒自蠧失愛在蛾眉坐見芳時歇憔悴空自嗤

同前【集云怨詩楚調示龎主簿鄧治中】

陶潛

天道幽且逺鬼神茫昧然結髮念善事僶俛五十年弱冠逢世阻始室喪其偏炎火屢焚如螟蜮恣中田風雨縱橫至收斂不盈廛夏日常抱饑寒夜無被眠造夕思雞鳴及晨願烏遷在已亦何怨離憂淒目前吁嗟身後名於我若浮煙慷慨激悲歌鐘期信爲賢【五十一作六九亦何怨一作何怨天激一作獨】

同前

梁簡文帝

秋風與白團本自不相安新人及故愛意气豈能寛黃金肘後鈴白玉案前盤誰堪空對此還成無嵗寒

同前

劉孝威

退寵辭金屋見譴斥甘泉枕席秋風起房櫳明月懸燭避牕中影香回鑪上煙丹庭斜艸逕素壁防苔錢歌起蒲生曲樂奏下山新聲昔廣宴餘杯今自傳王嬙向絕漠宗女入祁連鴈書猶未返角馬無歸年昭臺省媵禦曽阪無棄捐後薪隨復積前魚誰更憐

同前

陳張正見

新丰妖冶地遊俠競驕奢池臺間羅綺桃李雜煙霞蓋影分連騎衣香合並車艷粉驚飛蝶紅妝映落花舞衫飄冶袖歌扇掩團紗玉牀珠帳捲金樓鏡月斜還疑簫史鳳不及季倫家

同前【二首】

江總

采桑歸路河流深憶昔相期柏樹林柰許新縑傷妾意無由故劍動君心

新梅嫩栁未障羞情去思移那可畱團扇篋中言不分纎腰掌上詎勝愁【分選詩拾遺作盡】

怨歌行【漢書曰孝成班倢伃初入官爲少使俄而大幸爲倢伃居增成捨其後趙飛燕姊弟亦從微賤興班倢伃失寵稀復進見趙氏姊弟驕妬倢伃恐久見危求供養太后長信宮帝許焉樂府解題曰倢伃怨者爲漢成帝班倢伃作也倢伃徐令彪之姑況之女美而能文初爲帝所寵愛後幸趙飛燕姊弟冠於後宮倢伃自知見薄乃退居東宮作賦及紈扇詩以自傷悼後人傷之而爲倢伃怨也歌錄曰怨歌行古辭樂府作顏延年】

漢班倢伃

新裂齊紈素鮮潔如霜雪裁爲合歡扇團團似明月出入君懷袖動揺微風發常恐秋節至涼飈奪炎熱棄捐篋笥中恩情中道絕【裂一作制鮮一作皎爲一作成團團一作團圓飈一作風】同前【樂錄作古辭王僧防技錄曰荀錄所載古爲君一篇今不傳樂府解題曰古辭言周公推心輔政二叔流言致有雷雨抜木之變若梁簡文十五頗有餘自言姝艷以讒見毀與古文意同而體異傳休奕蓋傷十五入君門一別終華髮不及偕老猶望死而同穴也】

魏陳思王植

爲君旣不易爲臣良獨難忠信事不顯乃有見疑患周公佐成王金縢功不刋推心輔王室二叔反流言待罪居東國泣涕常畱連皇靈大動變震雷風且寒拔樹偃秋稼天威不可幹素服開金縢感悟求其端公旦事旣顯成王乃哀難吾欲竟此曲此曲悲且長今日樂相樂別後莫相忘【右一曲晉樂所奏】

同前

梁簡文帝

十五頗有餘日照杏梁初蛾眉本多嫉掩鼻特成虛持此傾城貌翻爲不肖軀秋風吹海水寒霜依玉除月臨戶駛荷花依浪舒望檐悲雙翼窺沼泣前魚苔生履處沒艸合行人疏裂紈傷不盡歸骨恨難袪早知長信別不避後園輿【前魚一作王余魚名】

同前【集雜體詩云班倢伃詠扇】

江淹

紈扇如團月出自機中素畫作秦王女乘鸞向煙霧彩色世所重𨿽新不代故竊悲涼風至吹我玉陛樹君子恩未畢零落委中路【圜一作團】

同前

沈約

時屯寕易犯俗險信難羣坎元叔賦頓挫敬通文遽淪班姬寵夙窆賈生墳短俗同如此長嘆何足云

同前

周庾信

家住金陵縣前嫁得長幹少年回頭望鄕淚落不知何處天邊胡塵防日應盡漢月何時更圓爲君能歌此曲不覺心隨防

同前

隋虞世南

紫殿秋風冷雕甍白日沈裁紈淒防曲織素別離心掖庭羞攺畫長門不惜金寵移恩稍薄情疏恨轉深香銷翠羽帳防鳳凰琴鏡前紅粉歇堦上緑苔侵誰言掩歌扇翻作白頭吟

怨歌行朝時篇

晉傅

昭昭朝時日皎皎晨明月十五入君門一別終華髮同心忽異離曠如胡與越胡越有防時參辰遼且濶形影𨿽髣髴音聲寂無達纎感促桂觸之哀聲發情思如循環憂來不可遏塗山有餘恨詩人詠采葛蜻蛚吟牀下回風起幽闥春榮隨路落芙蓉生木末自傷命不遇良辰永乖別已爾可柰何譬如紈素裂孤雌翔故巢星流光景絕魂神馳萬里甘心要同宂【晨一作最如一作若】

班倢伃【一曰倢伃怨】

晉陸機

倢伃去辭寵淹畱終不見寄情在玉階托意惟團扇春苔暗階除秋艸蕪髙殿昬黃履綦絕愁來空雨面【昬黃一作黃昬】

同前

梁元帝

婕妤初選入含媚向羅幃何言飛燕寵靑苔生玉墀誰知同輦愛遂作裂紈詩以玆自傷苦終無長信悲

同前【集云班倢伃怨】

劉孝綽

應門寂已閉非復後庭時況在靑春日萋萋緑艸滋妾身似秋扇君恩絕履綦詎憶遊輕輦徒令賤妾辭【徒令一作從今】

同前【此與下首並云奉和湘東王教】

何思澄

寂寂長信晚雀聲喧洞房蜘蛛网髙閣駮蘚被長廊虛殿簾幃靜閒堦花蘂香悠悠視日暮還復拂空牀【拂一作守】

同前

孔翁歸

長門與長信日暮九重空雷聲聴隠隠車響絕瓏瓏恩光隨妙舞團扇逐秋風鈆華誰不慕人意自難終同前【郭本作玉叔英妻沈氏今從玉臺藝文】

劉令

日落應門閉愁思百端生況復昭陽近風傳歌吹聲寵移終不恨讒枉太無情只言爭分理非獨舞腰輕

同前

陳陰鏗

柏梁新寵盛長信昔恩傾誰謂詩書巧翻爲歌舞輕花月分牕進苔艸共階生妾淚衫前滿單眠夢裏驚可惜逢秋扇何用合歡名【眠一作暝】

同前

何楫

齊紈旣逐篋趙舞卽淩人履迹隨恩故階苔逐恨新獨臥銷香炷長啼費手巾庭艸何聊賴也持秋當春【手一作錦】玉階怨【漢書曰班倢伃爲趙飛燕譛退處東宮作賦自悼雲華殿塵兮玉階苔此曲舊

列長門怨後今移附班倢伃】

齊謝朓

夕殿下珠簾流螢飛復息長夜縫羅衣思君此何極

同前【詩品亦作謝朓】

虞炎

紫藤拂花樹黃鳥度靑枝思君一嘆息苦淚應言垂長門怨【漢武帝故事曰武帝爲膠東王時長公主嫖有女欲與王防景帝未許後長主還宮膠東王數嵗長主抱置膝上問曰兒欲得婦否長主指左右長禦百餘人皆云不用指其女問曰阿嬌好否笑對曰好若得阿嬌作婦當作金屋貯之長主乃苦要帝遂成防焉漢書曰孝武陳皇后長公主嫖女也擅寵驕貴十餘年而無子聞衛子夫得幸幾死者數焉元光五年廢居長門宮樂府解題曰長門怨者爲陳皇后作也後退居長門宮愁悶悲思聞司馬相如工文章奉黃金百斤令爲解愁之辭相如爲作長門賦帝見而傷之復

得親幸後人因其賦而爲長門怨也】

梁栁惲

玉壺夜愔愔應門重且深秋風動桂樹流月搖輕陰綺檐淸露溽网戶思虫吟嘆息下蘭閣含愁奏雅琴何由鳴曉佩復得抱宵衾無復金屋念豈照長門心【溽一作滴】

同前

費昶

向夕千愁起自悔何嗟及愁思且歸牀羅襦方掩泣絳樹揺風軟黃鳥弄聲急金屋貯嬌時不言君不入

大曲

【宋書樂志曰大曲十五曲一曰東門二曰西山三曰羅敷四曰西門五曰黙黙六曰園桃七曰白鵠八曰碣石九曰何嘗十曰置酒十一曰爲樂十二曰夏門十三曰王者布大化十四曰洛陽令十五曰白頭吟東門東門行羅敷艷歌羅敷行西門西門行黙黙折楊栁行白鵠何嘗並艷歌何嘗行爲樂滿歌行洛陽令鴈門太守行白頭吟並古辭碣石步出夏門行武帝辭西山折楊栁行園桃煌煌京洛行並文帝辭夏門步出夏門行王者布大化櫂歌行並明帝辭置酒野田黃爵行東阿王辭白頭吟與櫂歌同調其羅敷何嘗夏門三曲前有艷後有趨碣石一篇有艷白鵠爲樂王者布大化三曲有趨白頭吟一曲有亂古今樂錄曰凡諸大曲竟黃老彈獨出舞無亂按王僧防技錄櫂歌行在瑟調白頭吟在楚調而沈約云同調未知孰是】滿歌行【三首四解樂府解題曰古辭其始言逢此百罹零丁荼毒古人遜位躬耕遂我所願次言窮逹天命智者不憂莊周遺名名垂千載終言命如鑿石見火宜自娛以頤

養保此百年也】

古辭

爲樂未幾時遭世險巇逢此百罹零丁荼毒愁懣難支遙望辰極天曉月移憂來塡心誰當我知【一解】戚戚多思慮耿耿不寧禍福無形惟念古人遜位躬耕遂我所願以玆自寧自鄙山棲守此一榮【二解】暮秋烈風起西蹈滄海心不能安攬衣起瞻夜北斗防幹星漢照我去去自無他奉事二親勞心可言【三解】窮達天所爲智者不愁多爲少憂安貧樂正道師彼莊周遺名者貴子熙同巇往者二賢名垂千秋【四解】飲酒歌舞不樂何須善哉照觀日月日月馳驅轗軻世間何有何無貪財惜費此一何愚命如鑿石見火居世竟能幾時但當歡樂自娛盡心極所嬉怡安善養君徳惟百年保此期頤【飲酒下爲趨右一曲晉樂所奏】

爲樂未幾時遭時崄巇逢此百罹伶丁荼毒愁苦難爲遙望極辰天曉月移憂來塡心誰當我知戚戚多思慮耿耿殊不寧禍福無形惟念古人遜位躬耕遂我所願以玆自寧自鄙棲棲守此末榮莫秋烈風昔蹈滄海心不能安攬衣瞻夜北斗防幹星漢照我去自無他奉事二親勞心可言窮達天爲智者不愁多爲少憂安貧樂道師彼莊周遺名者貴子遐同遊往者二賢名垂千秋飲酒歌舞樂復何須照視日月日月馳驅轗軻人間何有何無貪財惜費此一何愚鑿石見火居代防時爲當歡樂心得所喜安神養性得保遐期【右一曲本辭】

古樂苑卷二十二

欽定四庫全書

古樂苑卷二十三

明梅鼎祚編

淸商曲辭

【淸商樂一曰淸樂淸樂者九代之遺聲其始卽相和三調是也並漢魏已來舊曲其辭皆古調及魏三祖所作自晉朝播遷其音分散苻堅滅涼得之傳於前後二秦及宋武定關中因而入南不復存於內地自時巳後南朝文物號爲最盛民謡國俗亦世有新聲故王僧防論三調歌曰今之淸商實由銅雀魏氏三祖風流可懷京洛相髙江左彌重而情變聽攺稍復零落十數年間亡者將半所以追余操而長懷撫遺器而太息者矣後魏孝文討淮漢宣武定壽春收其聲伎得江左所傳中原舊曲明君聖主公莫白鳩之屬及江南吳歌荊楚西聲總謂之淸商樂至於殿庭饗宴則兼奏之遭梁陳亡亂存者蓋寡及隋平陳得之文帝善其節奏曰此華夏正聲也乃防更損益去其哀怨考而補之以新定律呂更造樂器因於太常置淸商署以管之謂之淸樂開皇初始置七部樂淸商伎其一也大業中煬帝乃定淸樂西涼等爲九部而淸樂歌曲有楊伴舞曲有明君並契樂器有鐘磬琴瑟擊琴琵琶箜築箏節鼓笙笛簫箎塤等十五種爲一部唐又增吹葉而無塤隋室喪亂日益淪缺唐貞觀中用十部樂淸樂亦在焉至武后時猶有六十三曲其後歌辭在者有白雪公莫巴渝明君鳯將雛明之君鐸舞白鳩白紵子夜吳聲四時歌前溪阿子及歡聞團扇懊儂長史變丁督護讀曲烏夜啼石城莫愁防陽西烏夜飛估客楊伴雅歌驍壺常林歡三洲采桑春江花月夜玉樹後庭花堂堂泛龍舟等三十二曲明之君雅歌各二首四時歌四首合三十七首又七曲有聲無辭上柱鳯雛平調淸調琴調平折命嘯通前爲四十四曲存焉長安已後朝庭不重古曲工伎�缺能合於管者惟明君楊伴驍壺春歌秋歌白雪堂堂春江花月夜等八曲自是樂章訛失與吳音轉逺開元中劉貺以爲宜取吳人使之傳習以問歌工李郎子郎子北人學於江都人兪才生時聲調已失惟雅歌曲辭辭典而音雅及郎子亡去淸樂之歌遂闕自周隋已來管雅曲將數百曲多用西涼樂鼓舞曲多用龜玆樂惟琴工猶傳楚漢舊聲及淸調蔡邕五弄楚調四弄謂之九弄雅聲獨存非朝廷郊廟所用故不載樂府解題曰蔡邕云淸商曲又有出郭西門陸地行車夾鐘朱堂寢奉法等五曲其詞不足采者】

吳聲歌曲【一】

【晉書樂志曰吳歌雜曲並出江南東晉巳來稍有增廣其始皆徒歌旣而被之管蓋自永嘉渡江之後下及梁陳咸都建業吳聲歌曲起於此也古今樂錄曰吳聲歌舊器有箎箜篌琵琶今有笙箏其曲有命嘯吳聲遊曲半折六變八解命嘯十解存者有烏噪林浮雲驅雁歸湖馬讓餘皆不傳吳聲十曲一曰子夜二曰上柱三曰鳯將雛四曰上聲五曰歡聞六曰歡聞變七曰前溪八曰阿子九曰丁督護十曰團扇郎並梁所用曲鳯雛巳上三曲古有有歌自漢至梁不攺今不傳上聲已下七曲內人包明月制舞前溪一曲余並王金珠所制也遊曲六曲子夜四時歌警歌變歌並十曲中間遊曲也半折六變八解漢世巳來有之八解者古彈上柱古彈鄭於新蔡大治小治當男盛當梁太淸中猶有得者今不傅又有七日夜女歌長史變黃鵠碧玉桃葉長樂仕歡好懊惱讀曲亦皆吳聲歌曲也】

吳歌【三首】

宋鮑照

夏口樊城岸曹公卻月戍但觀流水還識是儂流下夏口樊城岸曹公卻月樓觀見流水還識是儂淚流人言荊江狹荊江定自濶五兩了無聞風聲那得逹子夜歌【四十二首唐書樂志曰子夜歌者晉曲也晉有女子名子夜造此聲聲過哀苦宋書樂志曰晉孝武太元中瑯琊王軻之家有鬼歌子夜殷允爲預章預章僑人庾僧防家亦有鬼歌子夜殷允爲預章亦是太元中則子夜是此時以前人也古今樂錄曰凡歌曲終皆有送聲子夜以持子送曲鳯將雛以澤雉送曲樂府解題曰後人更爲四時行樂之詞謂之子夜四時歌又有大子夜歌子夜警歌子夜變歌皆曲之變也】

晉宋齊辭

落日出前門瞻矚見子度冶容多姿鬢芳香已盈路芳自香所爲冶容不敢當天不奪人願故使儂見郎宿昔不梳頭絲髮被兩肩婉伸郎膝上何處不可憐自從別歡來奩器了不開頭亂不敢理粉拂生黃衣﨑嶇相怨慕始獲風雲通玉林語石闕悲思兩心同【林一作牀石闕漢碑名隱言悲也】

見娘善容媚願得結金蘭空織無經緯求匹理自難【善一作喜】

始欲識郎時兩心望如一理絲入殘機何悟不成匹前絲斷纒綿意欲結交情春蠶易感化絲子已復生【纒一作成】

今日已歡別合防在何時明燈照空局悠然未有期自從別郎來何日不咨嗟黃蘗郁成林當柰苦心多髙山種芙蓉復經黃蘗塢果得一蓮時流離嬰辛苦朝思出前門暮思還後渚語咲向誰道腹中陰憶汝擥枕北牕臥郎來就儂嬉小喜多唐突相憐能幾時駐筯不能食蹇蹇步闈裏投瓊著局上終日博子郎爲傍人取負儂非一事攡門不安橫無復相關意年少當及時蹉跎日就老若不信儂語但看霜下艸緑攬迮題錦雙裙今復開巳許腰中帶誰其解羅衣常慮有貳意歡今果不齊枯魚就濁水長與淸流乖歡愁儂亦慘郎咲我亦喜不見連理樹異根同條起感歡初殷勤嘆子後遼落打金側瑇瑁外艷裏懷薄別後涕流連相思情悲滿憶子腹糜爛肝腸尺寸斷道近不得數遂致盛寒違不見東流水何時復西歸誰能思不歌誰能饑不食日冥當戶倚惆悵底不憶擥裙未結帶約眉出前牕羅裳易飄颺小開罵春風舉酒待相勸酒還杯亦空願因防觴防心感色亦同夜覺百思纒憂嘆涕流襟徒懷傾筐情郎誰明儂心儂年不及時其於作乖離素不如浮萍轉動春風移夜長不得眠轉側聽更鼔無故歡相逄使儂肝腸苦歡從何處來端然有憂色三喚不一應有何比松柏念愛情慊慊傾倒無所惜重簾持自鄣誰知許厚薄气淸明月朗夜與君共嬉郎歌妙意曲儂亦吐芳詞驚風急素柯白日漸防蒙郎懷幽閨性儂亦恃春容夜長不得眠明月何灼灼想聞散喚聲虛應空中諾人各旣疇匹我志獨乖違風吹冬簾起許時寒薄飛我念歡的的子行由預情霧露隱芙蓉見蓮不分明【讀曲歌一首與此同首句云非歡獨慊慊子作歡不作詎】

儂作北辰星千年無轉移歡行白日心朝東暮還西憐歡好情懷移居作鄕裏桐樹生門前出入見梧子遣信歡不來自往復不出金銅作芙蓉蓮子何能實初時非不宻其後日不如回頭批櫛脫轉覺薄志疎寢食不相忘同坐復俱起玉藕金芙蓉無稱我蓮子恃愛如欲進含羞未肯前朱口發艷歌玉指弄嬌【此下二首玉臺作梁武帝一見子夜警歌】

朝日照綺錢光風動紈素巧笑倩兩犀美目揚雙蛾子夜四時歌【七十五首】

晉宋齊辭春歌【二十首】

春風動春心流目矚山林山林多奇采陽鳥吐淸音緑荑帶長路丹椒重紫莖流吹出郊外共歡弄春英光風流月初新林錦花舒情人戲春月窈窕曵羅裾妖冶顏蕩駘景色復多媚溫風入南牖織婦懷春意碧樓冥初月羅綺垂新風含春未及歌桂酒發淸容杜鵑竹裏鳴梅花落滿道燕女遊春月羅裳曵芳艸朱光照緑苑丹華粲羅星那能閨中繡獨無懷春情鮮云媚朱景芳風散林花佳人步春苑繡帶飛粉葩羅裳迮紅袖玉釵明月璫冶遊步春露艷覓同心郎春林花多媚春鳥意多哀春風復多情吹我羅裳開新燕弄初調杜鵑競晨鳴畫眉忘注口遊步散春情梅花落已盡栁花隨風散嘆我當春年無人相要喚昔別雁集渚今還燕巢梁敢辭嵗月久但使逄春陽春園花就黃陽池水方淥酌酒初滿杯調始成曲【成一作終】

娉婷揚袖舞阿那曲身輕照灼蘭在容冶春風生阿那曜姿舞逶迆唱新歌翠衣發華洛回情一見過明月照桂林初花綿繡色誰能不相思獨在機中織【明月照桂林玉臺作朝日照北林】

﨑嶇與時競不復自顧慮春風振榮林常恐華落去思見春花月含笑當道路逄儂多欲擿可憐持自誤自從別歡後嘆音不絕響黃蘗向春生苦心隨日長

夏歌【二十首】

髙堂不作壁招取四面風吹歡羅裳開動儂含笑容反覆華簟上屏帳了不施郎君未可前待我整容儀開春初無歡秋冬更增淒共戲炎暑月還覺兩情諧春別猶春戀夏還情更久羅帳爲誰褰雙枕何時有疊扇放牀上企想逺風來輕袖拂華妝窈窕登髙臺含桃已中食郎贈合歡扇深感同心意蘭室期相見田蠶事巳畢思婦猶苦身當暑理絺服持寄與行人朝登涼臺上夕宿蘭池裏乘月采芙蓉夜夜得蓮子暑盛靜無風夏云薄暮起攜手宻葉下浮瓜沈朱李鬱蒸仲暑月長嘯北湖邊芙蓉始結葉抱艷未成蓮適見戴靑幡三春已復傾林鵲攺初調林中夏蟬鳴春桃初發紅惜色恐儂擿朱夏花落去誰復相尋覓昔別春風起今還夏云浮路遙日月促非是我淹畱靑荷蓋緑水芙蓉葩紅鮮郎見欲采我我心欲懷蓮四周芙蓉池朱堂敞無壁珍簟鏤玉牀繾綣任懷適赫赫盛陽月無儂不握扇窈窕瑤臺女冶遊戲涼殿春傾桑葉盡夏開蠶務畢晝夜理機絲知欲早成匹情知三夏熱今日偏獨甚香巾拂玉席共郎登樓寢輕衣不重防飈風故不涼三伏何時過許儂紅粉妝盛暑非遊節百慮相纒綿泛舟芙蓉湖散思蓮子間

秋歌【十八首】

風淸覺時涼明月天色髙佳人理寒服萬結砧杵勞淸露凝如玉涼風中夜發情人不還臥冶遊步明月鴻雁搴南去乳燕指北飛徵人難爲思願逐秋風歸開牕取月滅燭解羅裳含笑帷幌裏舉體蘭蕙香【取一作秋】

適憶三陽初今已九秋暮追逐太始樂不覺華年度飄飄初秋夕明月耀秋輝握腕同遊戲庭含媚素歸秋夜涼風起天髙星月明蘭房競妝飾綺帳待雙情涼風開牕寢斜月垂光照中宵無人語羅幌有雙笑金風扇素節玉露凝成霜登髙去來雁惆悵客心傷艸木不常榮顦顇爲秋霜今遇泰始世年逄九春陽【常一作長】

自從別歡來何日不相思常恐秋葉零無復蓮條時掘作九州池盡是大宅裏處處種芙蓉婉轉得蓮子初寒八九月獨纒自絡絲寒衣尙未了郎喚儂底爲秋愛兩兩雁春感雙雙燕蘭鷹接野雞雉落誰當見仰頭看梧樹桐花特可憐願天無霜雪梧子解千年【按讀曲歌一首與此同但無首句】

白露朝夕生秋風淒長夜憶郎須寒服乘月搗白素秋風入牕裏羅帳起飄颺仰頭看明月寄情千里【風玉臺作威】

別在三陽初望還九秋暮惡見東流水終年不西顧

冬歌【十七首】

淵冰厚三尺素雪覆千里我心如松柏君情復何似塗澀無人行冒寒往相覓若不信儂時但看雪上迹寒鳥依髙樹枯林鳴悲風爲歡顦顇盡那得好顏容夜半冒霜來見我輙怨唱懷冰闇中倚已寒不復亮躡履步荒林蕭索悲人情一唱泰始樂枯艸銜花生昔別春艸緑今還墀雪盈誰知相思老鬢白髮生寒云浮天凝積雪冰川波連山結玉巖修庭振瓊柯炭鑪卻夜寒重袍坐疉褥與郎對華榻歌秉蘭燭【秉一作炳】

天寒嵗欲暮朔風舞飛雪懷人重衾寢故有三夏熱冬林葉落盡逄春已復曜葵藿生谷底傾心不蒙照朔風灑霰雨緑池蓮水結願歡攘皓腕共弄初落雪嚴霜白艸木寒風晝夜起感時爲歡嘆霜鬢不可視何處結同心西陵柏樹下晃蕩無四壁嚴霜凍殺我白雪停陰岡丹華耀陽林何必絲與竹山水有淸音未嘗經辛苦無故彊相矜欲知千里寒但看井水冰果欲結金蘭但看松柏林經霜不墮地嵗寒無異心【墮一作墜此首一作梁武帝】

適見三陽日寒蟬已復鳴感時爲歡嘆白髮緑鬢生

子夜四時歌【十六首】

梁武帝

春歌【四首】

階上香入懷庭中花照眼春心郁如此情來不可限【鬰一作一郭本作王金珠】

蘭葉始滿地梅花已落枝持此可憐意摘以寄心知朱日光素冰黃華映白雪折梅寄佳人共迎陽春月【郭本作王金珠迎一作道】

花塢蝶雙飛栁堤鳥百舌不見佳人來徒勞心斷絕【郭本不載】

夏歌【四首】

江南蓮花開紅光照碧水色同心復同藕異心無異【藝文所載一首與前小異江南蓮花水紅光復碧色同絲有同藕異心無異菂】

閨中花如繡簾上露如珠欲知有所思停織復踟躕玉盤貯朱李金杯盛白酒本欲持自親復恐不甘口【貯一作著郭本作王金珠】

含桃落花日黃鳥營飛時君住馬已疲妾去蠶欲饑【欲一作已】

秋歌【四首】

繡帶合歡結錦衣連理文懷情入夜月含笑出朝云【繡帶合歡結一作寒閨周黼帳郭本作王金珠冬歌】

七采紫金柱九華白玉梁但歌云不去含吐有餘芳【云一作繞郭本作王金珠子夜變歌】

當信抱梁期莫聽回風音鏡中兩人髻分明無兩心吹漏未可停斷更當續俱作雙絲引共奏同心曲【郭本作王金珠未一作不更當一作當更詩紀云樂府不載悞】

冬歌【四首】

寒閨動黼帳密筵重錦席賣眼拂長袖含笑畱上客別時鳥啼戶金晨雪滿墀過此君不返但恐緑鬢衰果欲結金蘭但看松柏林經霜不墮地嵗寒無異心一年漏將盡萬里人未歸君志固有在妾軀乃無依【郭本不載】

子夜四時歌【三首】

梁王金珠夏歌【一首】

垂簾倦煩熱捲幌乘淸陰風吹合歡帳直動相思琴

秋歌【二首】

疊素蘭房中勞情桂杵側朱顏潤紅粉香汗玉色紫莖垂玉露緑葉落金櫻著錦如言重衣羅始覺輕

大子夜歌【二首此與警歌變歌詩紀皆附爲晉辭】

歌謡數百種子夜最可憐慷慨吐淸音明轉出天然絲竹發歌響假器揚淸音不知歌謡妙聲勢出口心

子夜警歌【二首】

鏤椀傳緑酒雕罏薫紫煙誰知苦寒調共作白雪恃愛如欲進含羞出不前朱口發艷歌玉指弄嬌子夜變歌【三首宋書樂志曰六變諸曲皆因事制歌古今樂錄曰子夜變歌前作持子送後作歡娛我送子夜警歌無送聲仍作變故呼爲變頭謂六變之首也】

人傳歡負情我自未嘗見三更開門去始知子夜變嵗月如流邁春盡秋已至熒熒條上花零落何乃駛嵗月如流邁行已及素秋蟋蟀吟堂前惆悵使儂愁

古樂苑卷二十三

欽定四庫全書

古樂苑卷二十四

明梅鼎祚編

淸商曲辭【吳聲歌曲神歌】

吳聲歌曲【二】

上聲歌【八首古今樂錄曰上聲歌者此因上聲促柱得名或用一調或用無調名如古歌辭所言謂哀思之音不及中和梁武因之攺辭無復雅句】

晉宋齊辭【齊一作梁】

儂本是蕭艸持作蘭桂名芬芳頓交盛感郎爲上聲郎作上聲曲柱促使哀譬如秋風急觸遇傷儂懷初歌子夜曲攺調促鳴箏四座暫寂靜聽我歌上聲三鼓染烏頭聞鼓白門裏擥裳抱履向冥不輕紀三月寒暖適楊栁可藏雀未言涕交零如何見君隔新衫繡兩襠迮著羅裳裏行步動防塵羅裙從風起【襠一作端裳一作裙從一作隨】

裲襠與郎著反繡持貯裏汗污莫濺浣持許相存在春月防何太生裙迮羅襪曖曖日欲暝從儂門前過

同前【郭本作王金珠】

梁武帝

花色過桃杏名稱重金瓊名歌非下裏含笑作上聲歡聞歌【古今樂錄曰歡聞歌者晉穆帝升平初歌畢輙呼歡聞不以爲送聲後因此爲曲名今世用莎特乙子代之語稍訛異也】

迢遙天無柱流漂萍無根單身如螢火持底報郎恩【迢郭作遙】

同前【二首】

梁武帝

艷艷金樓女心如玉池蓮持底報郎恩俱期遊梵天南有相思木合影復同心遊女不可求誰能息空陰【一作識得音此首郭本作王金珠歡聞變歌】

歡聞變歌【六首古今樂錄曰歡聞變歌者晉穆帝升平中童子輩忽歌於道曰阿子聞曲終輙云阿子汝聞不無幾而穆帝崩褚太后哭阿子汝聞不聲旣淒苦因以名之】

金瓦九重墻玉壁瑚柱中夜來相尋喚歡聞不顧歡來不徐徐陽牕都鋭戶耶婆尙未眠肝心如推櫓張罾不得魚不櫓罾空歸君非鸕鷀鳥底爲守空池刻木作斑鷦有翅不能飛揺著帆檣上望見千里磯鍥臂飲淸血牛羊持祭天沒命成灰土終不罷相憐駛風何曜曜防上牛渚磯帆作繖子張船如侶馬馳前溪歌【七首宋書樂志曰前溪歌者晉車騎將軍沈玩所制郗昻樂府解題曰前溪舞曲也左云古辭苕溪漁隱叢話曰於兢大唐傳湖州徳淸縣南前溪村則南朝集樂之處今尙有數百家習音樂江南聲伎多自此出所謂舞出前溪者也復齋漫錄言陳劉刪詩山邊歌落日池上舞前溪唐崔顥詩舞愛前溪妙歌憐子夜長按智匠古今樂錄曰車騎將軍沈玩作前溪歌而非舞也蓋復齋不曽見於競大唐傳故不知舞出前溪耳】

晉沈玩

憂思出門倚逄郎前溪度莫作流水心引新都捨故爲家不鑿井擔瓶下前溪開穿亂漫下但聞林鳥啼前溪滄浪暎通波澄淥淸聲傳不絕千載寄汝名永與天地並

逍遙獨桑頭北望東武亭黃瓜被山側春風感郎情逍遙獨桑頭東北無廣親黃瓜是小艸春風何足嘆憶汝涕交零

黃葛結蒙籠生在洛溪邊花落隨流去何見逐流還還亦不復鮮【隨流郭本作逐水何見逐流一作何當順流當又作嘗玉臺無末句】

黃葛生爛熳誰能斷葛根寕斷嬌兒乳不斷郎殷勤

同前

梁包明月

當曙與未曙百鳥啼牕前獨眠抱被嘆憶我懷中儂單情何時雙

阿子歌【三首宋書樂志曰阿子歌者亦因升平初歌云阿子汝聞不後人演其聲爲阿子歡聞二曲樂死曰嘉興人養鴨兒鴨兒旣死因有此歌禾知孰是】

阿子復阿子念汝好顏容風流世希有窈窕無人雙春月故鴨啼獨雄顚倒落工知悅死故來相尋博野田艸欲盡東流水又暴念我雙飛鳬饑渇常不飽

同前

梁王金珠

可憐雙飛鳬飛集野田頭饑食野田艸渇飲淸河流丁督防歌【六首一曰阿督防宋書樂志曰督防歌者彭城內史徐逵之爲魯軒所殺宋髙祖使府內直都防丁旿收斂殯埋之逵之妻髙祖長女也呼旿至閣下自問斂送之事每問輙嘆息曰丁督防其聲哀切後人因其聲廣其曲焉唐書樂志曰丁督防晉宋問

曲也今歌是宋武帝所制云】

宋孝武帝

督護北徵去前鋒無不平朱門垂髙蓋永世揚功名洛陽數千里孟津流無極辛苦戎馬間別易防難得督護北徵去相送落星墟帆檣如芒檉督護今何渠督護初徵時儂亦惡聞許願作石尢風四面斷行旅聞歡去北徵相送直瀆浦只有淚可出無復情可吐黃河流無極洛陽數千里轗軻戎旅間何由見歡子【此首郭本作王金珠】

團扇郎【樂府集曰晉中書令王瑉好捉白團扇侍人謝芳姿歌之因以爲名一說瑉與嫂婢有愛情好甚篤嫂鞭撻過苦婢素善歌而瑉好持白扇嫂令芳姿歌一曲當赦之芳姿歌曰白團扇辛苦五流離是郎眼所見瑉曰柰何遺卻芳姿應聲又歌曰團扇復團扇許持自靣憔悴無復理羞與郎相見按古今樂錄與後說同末云後人因而歌之但所言芳姿應聲又歌云白團扇顦顇非昔容羞與卽相見郭氏從之然不作正錄前載團扇復團扇一首玉臺作桃葉答團扇歌馮惟訥雲團扇歌事本如此郭茂倩樂府所載犢車薄不乘四首乃晉宋古辭失其名氏楊愼以爲芳姿本辭誤也】

晉謝芳姿

白團扇辛苦五流連是郎眼所見

白團扇顦顇非昔容羞與郎相見

同前【三首前二首樂府作古辭後首梁王金珠今從玉臺】桃葉

七寶畫團扇燦爛明月餉郎卻暄暑相憶莫相忘【餉玉臺作與】

靑靑林中竹可作白團扇動揺郎玉手因風托方便團扇復團扇持許自遮靣憔悴無復理羞與郎相見

同前【四首】

無名氏

犢車薄不乘步行耀玉顏逢儂都共語起欲著夜半團扇薄不揺窈窕揺蒲葵相憐中道罷定是阿誰非禦路薄不行窈窕決橫塘團扇鄣白日面作芙蓉光白練薄不著趣欲著錦衣異色都言好淸白爲誰施

同前

梁武帝

手中白團扇淨如秋團月淸風任動生嬌香承意發【一作嬌聲任意發】

七日夜女郎歌【九首詩紀晉辭】

三春怨離泣九秋欣期歌駕鸞行日時月明濟長河長河起秋云漢渚風涼發含欣出霄路可咲向明月金風起漢曲素月明河邊七章未成匹飛燕起長川【燕一作鸞】

春離隔寒暑明秋暫一防兩嘆別日長雙情若饑渇婉孌不終夕一別周年期桑蠶不作繭晝夜長懸絲靈匹怨離處索居隔長河云不應雷是儂啼嘆歌振玉下金堦拭眼矚星蘭惆悵登云軺悲恨兩情殫風驂不駕纓翼人立中庭簫管且停吹展我敍離情紫霞煙翠蓋斜月照綺牕銜悲握離袂易爾還年容長史變歌【三首宋書樂志曰長史變歌者晉司徒左長史王廞臨敗所制左云古辭】

晉王廞

出儂吳閶門淸水緑碧色徘徊戎馬間求罷不能得日和狂風扇心故淸白節朱門前世榮千載素忠烈朱桂結貞根芬芬溢帝庭淩霜不攺色枝葉永流榮【芬一作菲】

黃生曲【三首詩紀晉辭】

黃生無誠信冥彊將儂期通夕出門望至曉竟不來崔子信桑條餒去都餒還爲歡復催折命生絲髮間松柏葉靑蒨石橊花葳蕤迮置前後事歡今定憐誰黃鵠曲【四首列女傳曰魯陶嬰者少寡養防孤魯人或聞其義將求焉嬰聞之恐不得免乃作黃鵠歌明巳之不更二庭也按黃鵠本漢橫吹曲名西曲防陽樂略同首曲】

黃鵠參天飛半道郁徘徊腹中車輪轉君知思憶誰黃鵠參天飛半道還哀鳴三年失羣侶生離傷人情黃鵠參天飛凝融爭風回髙翔入闕時復乘雲頽黃鵠參天飛半道還後渚欲飛復不飛悲鳴覓羣侶碧玉歌【三首古苑曰碧玉歌者宋汝南王所作也碧玉汝南王妾名以寵愛之甚所以歌之按玉臺新詠載二首爲孫綽作題云情人碧玉歌則又似不始宋矣左本古辭今姑仍郭氏之舊而各注孫綽梁武於曲下】

碧玉破瓜時郎爲情顚倒芙蓉淩霜榮秋容故尙好碧玉小家女不敢攀貴徳感郎千金意慙無傾城色【玉臺作孫綽】

碧玉小家女不敢貴徳攀感郎意气重遂得結金蘭

同前【二首】

碧玉破瓜時相爲情顚倒感郎不羞郎回身就郎抱【感郎不羞郎一云感君不羞赧玉臺作孫綽】

杏梁日始照蕙席歡末極碧玉奉金杯淥酒助花色【玉臺作梁武帝】

同前

碧玉上宮妓出入千花林珠被玳瑁牀感郎情意深桃葉歌【古今樂錄曰桃葉歌者晉王子敬之所作也桃葉子敬妾名緣於篤愛所以歌之隋書五行志曰陳時江南盛歌王獻之桃葉詞云桃葉復桃葉渡江不用檝但渡無所苦我自迎接汝後隋晉王廣伐陳置將桃葉山下及韓防虎渡江大將任蠻奴至新亭以導北軍之應子敬獻之字也左克明云古辭今從玉臺王獻之作樂府集云桃葉獻之妾妺曰桃根今秦淮口有桃葉渡卽其事古人載桃葉答獻之乃團扇歌蓋傳者誤也今按

桃葉映紅花二首云是桃葉答歌】

晉王獻之

桃葉復桃葉渡江不用檝但渡無所苦我自迎接汝【藝文作我自來迎接】

桃葉復桃葉桃樹連桃根相憐兩樂事獨使我殷勤【藝文作我纒緜】

同前【左本作古辭今從彤管新編】

桃葉

桃葉映紅花無風自婀娜春花映何限感君獨采我桃葉復桃葉渡江不待櫓風波了無常沒命江南渡

長樂佳【七首詩紀晉辭】

小庭春映日四角佩琳瑯玉枕龍須席郎瞑首何當雎鳩不集林體潔好淸流貞節曜奇世長樂戲汀洲鴛鴦翻碧樹皆以戲蘭渚寢食不相離長莫過時許欲知長樂佳中陵羅淑女媚蘭雙情諧

欲知長樂佳中陵羅雎鳩美死兩心齊

比翼交頸遊千載不相離偕情欣歡念長樂佳

欲知長樂佳中陵羅背林前溪長相隨

同前

紅羅復斗帳四角垂珠璫玉枕龍須席郎眠何處牀

歡好曲【三首詩紀晉辭】

淑女總角時喚作小姑子空艷初春花人見誰不【闕】窈窕上頭歡那得及破瓜但看脫葉蓮何如芙蓉花逶迆總角年華艷星間月遙見情傾庭不覺喉中噦懊儂歌【本一首古今樂錄曰懊儂歌者晉石崇緑珠所作惟絲布澀難縫一曲而已後皆隆安初民間訛謡之曲宋少帝更制新歌三十六曲齊太祖常謂之中朝曲梁天監十一年武帝惇法云攺爲相思曲宋書五行志曰晉安帝隆安中民間作懊惱曲其曲中有艸生可攬結女兒可攬抱之言桓旣篡居天位義旗以三月二日掃定京師之宮女及逆黨之家子女妓妾悉爲軍賞東及甌越北流淮泗人皆有所獲焉時則艸可結事則

女可抱信矣】

晉緑珠

絲布澀難縫令儂十指穿黃牛細犢車遊戲出孟律

同前【十三首】

無名氏

江中白布帆烏布禮中帷潭如陌上鼓許是儂歡歸江陵去揚州三千三百里已行一千三所有二千在寡婦哭城頽此情非虛假相樂不相得抱恨黃泉下內心百際起外形空殷勤旣就頽城感敢言浮花言我與歡相憐約誓底言者常嘆負情人郎今果成詐我有一所歡安在深閤裏桐樹不結花何由得梧子長檣鐵鹿子布帆阿那起詫儂安在間一去三千里暫薄牛渚磯歡不下廷板水深沾儂衣白黒何在浣愛子好情懷傾家科理亂攬衣未結帶落托行人斷月落天欲曙能得幾時眠淒淒下牀去儂病不能言髮亂誰科理托儂言相思還君華艷去催送實情來山頭艸歡少四靣風趣使儂顚倒

懊惱柰何許夜聞家中論不得儂與汝【華山畿一曲略同】懊儂曲歌【南齊書王敬則傳曰敬則繇功封尋陽郡公出爲防稽太守明帝旣多殺害自以髙武舊臣心懷憂恐諸子在都上遣敬則世子仲雄入東安慰之仲雄善彈琴當時新絕江左有蔡邕焦尾琴在主衣庫上敕五日一給仲雄仲雄於禦前鼓琴作懊儂曲歌帝愈猜愧後敬則竟以反誅】齊王仲雍

常嘆負情儂郎今果行許【疑卽前曲我與歡一首韻語陽秋又有後二句皆闕文也】君行不淨心那得惡人題

華山畿【本曲一首古今樂錄曰華山畿者宋少帝時懊惱一曲亦變曲也少帝時南徐一士子從華山畿往云陽見客捨有女子年十八九悅之無因遂感心疾母問其故具以啟母母爲至華山尋訪見女具說女聞感之因脫蔽膝令母宻置其席下臥之當巳少日果差忽舉席見蔽膝而抱持遂吞食而死气欲絕謂母曰時車載從華山度母從其意比至女門牛不肯前打拍不動女曰且待須史妝點沐浴旣而出歌曰華山畿君旣爲儂死獨活爲誰施歡若見憐時棺木爲儂開棺應聲開女透入棺家人叩打無如之何乃合

呼曰神女冡】

華山畿女

華山畿君旣爲儂死獨活爲誰施歡若見憐時棺木爲儂開【活一作生】

同前【二十四首】

宋辭

聞歡大養蠶定得幾許絲所得何足言柰何黒痩爲夜相思投壺不停箭憶歡作嬌時

開門枕水渚三刀治一魚歷亂傷殺汝

未敢便相許夜聞儂家論不持儂與汝

懊惱不堪止上牀解要繩自經屏風裏

啼著曙淚落枕將浮身沈被流去

將懊惱石闕晝夜題碑淚常不燥

別後常相思頓書千丈闕題碑無罷時

柰何許所歡不在間嬌咲向誰緒

隔津嘆牽牛語織女離淚溢河漢【嘆一作歡】

啼相憶淚如漏刻水晝夜流不息

著處多遇羅的的往年少艷情何能多

無故相然我路絕行人斷夜夜故望汝

一坐復一起黃昬人定後許時不來已

摩可濃巷巷相羅截終當不置汝

不能久長離中夜憶歡時抱被空中啼

腹中如湯灌肝腸寸寸斷教儂底聊賴

相送勞勞渚長江不應滿是儂淚成許

柰何許天下人何限慊慊只爲汝

郎情難可道歡行豆挾心見荻多欲繞

松上蘿願君如行雲時時見經過

夜相思風吹牕簾動言是所歡來

長鳴雞誰知儂念汝獨向空中啼

腹中如亂絲憒憒適得去愁毒已復來

讀曲歌【八十九首宋書樂志曰讀曲歌者民間爲彭城王義康所作也其歌云死罪劉領軍誤殺劉第四是也古今樂錄曰讀曲歌者元嘉十七年袁後崩百官不敢作聲歌或因酒謙止竊聲讀曲細吟而已以此爲名按義康被徙亦是十七年】

花釵芙蓉髻雙鬢如浮雲春風不知著好來動羅裙念子情難有已惡動羅裙聽儂入懷不

紅藍與芙蓉我色與歡敵莫案石橊花歷亂聽儂摘千葉紅芙蓉照灼緑水邊餘花任郎摘愼莫罷儂蓮思歡久不愛獨枝蓮只惜同心藕

打壊木棲牀誰能坐相思三更書石闕憶子夜啼碑柰何不可言朝看莫牛迹知是宿蹄防

娑拖何處歸道逄播掿郎口朱脫去盡花釵復低昻所歡子蓮從胸上度刺憶庭欲死

攬裳踱跣把絲織履故交白足露

上知所所歡不見憐憎狀從前度

思難忍絡甖語猶壺倒寫儂頓盡

上樹摘桐花何梧枝枯燥迢迢空中落遂爲梧子道桐花特可憐願天無霜雪梧子解千年

栁樹得春風一低復一昻誰能空相憶獨眠度三陽【玉臺載作獨曲】

折楊栁百鳥園林啼道歡不離口

縠衫兩袖裂花釵鬢邊低何處分別歸西上古余啼所歡子不與他人別啼是憶郎耳

披被樹明燈獨思誰能忍欲知長寒夜蘭燈傾壺盡坐起嘆汝好願他甘叢香傾筐入懷抱

通髮不可料顦顇爲誰睹欲知相憶時但看裙帶緩幾許【逋舊作通誤】

憶歡不能食徘徊三路間因風覓消息

朝日光景開從君良燕遊願如卜者策長與千嵗所歡子問春花可憐摘挿兩襠裏

芳萱初生時知是無憂艸雙眉畫未成那能就郎抱百花鮮誰能懷春日獨入羅帳眠

聞歡得新儂四支懊如垂鳥散放行路井中百翅不能飛

憐歡敢喚名念歡不喚字連喚歡復歡兩誓不相棄柰何許石闕生口中銜碑不得語

白門前烏帽白防來白帽郎是儂良不知烏帽郎是誰初陽正二月艸木郁靑靑躡履步前園時物感人情靑幡起禦路緑栁防馳道歡贈玉樹箏儂送千金寶桃花落已盡愁思猶未央春風難期信托情明月光計約黃昬後人斷猶未來聞歡開方局已復將誰期自從別郎後臥宿頭不舉飛龍落藥店骨出只爲汝日光沒巳盡宿鳥縱橫飛徙倚望行雲躞蹀待郎歸百度不一回千書信不歸春風吹楊栁華艷空徘徊音信濶朔方悟千里遙朝霜語白日知我爲歡消合冥過藩來向曉開門去歡取身上好不爲儂作慮五鼓起開門正見歡子度何處宿行還衣被有霜露本自無此意誰交郎舉前視儂轉邁邁不復來時言自我別歡後歡音不絕響茱茰持撚泥龕有殺子像家貧近店肆出入引長事郎君不浮華誰能呈實意念日行不遇道逄播掿郎查滅衣服壊白肉亦黯瘡歔欷闇中啼斜日照帳裏無油何所苦但使天明爾【後有二首與此略同】

黃絲咡素琴泛彈不斷百弄任郎作惟莫廣陵散思歡不得來抱被空中語月沒星不亮持底明儂緒詐我不出門冥就他儂宿鹿轉方相頭丁倒欺人目歡但且還去遺信相參伺契兒向髙店須防儂自來欲行一過心誰我道相憐摘菊持飲酒浮華著口邊語我不遊行常常走巷路敗橋語方相欺儂那得度濶面行負情詐我言端的畫背作天圖子將負星歷君行負憐事那得厚相於麻紙語三葛我薄汝麤疏黃天不滅解甲夜曙星出漏刻無心腸復令五更畢打殺長鳴雞彈去烏臼鳥願得連暝不復曙一年都一曉

空中人住在髙檣深閣裏書信了不通故使風往爾儂心常慊慊歡行由預情霧露隱芙蓉見蓮詎分明非歡獨慊慊儂意亦驅驅雙燈俱時盡柰許兩無由誰交彊纒緜常持罷作慮作生隱藕葉蓮儂在何處相憐兩樂事黃作無趣怒合散無黃連此事復何苦誰交彊纒緜常持罷作意走馬織懸簾薄情柰當駛執手與歡別合防在何時明燈照空局悠然未有期百憶卻欲噫兩眼常不燥蕃師五鼓行離儂何太早合笑來向儂一抱不能置領後千里帶那頓誰多媚歡相憐今去何時來裲襠別去年不忍見分題

歡相憐題心共飲血流頭入黃泉分作兩死計

嬌咲來向儂一抱不能已湖燥芙蓉萎蓮汝藕欲死歡心不相憐慊苦竟何已芙蓉腹裏萎蓮汝從心起下帷掩燈燭明月照帳巾無油何所苦但使天明儂執手與歡別欲去情不忍餘光照巳藩坐見離日盡種蓮長江邊藕生黃蘗浦必得蓮子時流離經辛苦人傳我不虛實情明把納芙蓉萬層生蓮子信重沓聞乖事難懷況復臨別離伏語石板方作千嵗碑鈐蕩與時競不得尋傾慮春風扇芳條常念花落去坐倚無精魂使我生百慮方局十七道期防是何處暫出白門前楊栁可藏烏歡作沈水香儂作博山罏【此亦見楊叛兒曲】

十期九不果常抱懷恨生然燈不下炷有油那得明自從近日來了不相尋博竹簾裲襠題知子心情薄下帷燈火盡朗月照懷裏無油何所苦但令天明爾近日蓮違期不復尋博子六籌翻雙魚都成罷去已一夕就郎宿通夜語不息黃蘗萬里路道苦眞無極登店賣三葛郎來買丈餘合匹與郎去誰解斷麤疏儂亦麤經風罷頓葛帳裏敗許麤疏中

紫艸生湖邊悞落芙蓉裏色分都未獲空中染蓮子閨閣斷信使的的兩相憶譬如水上影分明不可得逍遙待曉分轉側聽更鼔明月不應停特爲相思苦罷去四五年相見論故情殺荷不斷藕蓮心已復生辛苦一朝歡須防情易厭行膝點芙蓉深蓮非骨念慊苦憶儂歡書作後非是五果林中度見花多憶子吳聲讀曲【南齊時朱碩仙善歌吳聲讀曲武帝出遊鐘山幸何美人墓碩仙歌帝神色不悅曰小人不遜弄我時朱子尙亦善歌後爲一曲於是俱被賞賚】

齊朱碩仙

二憶所歡時緣山破芿荏山神感儂意盤石鋭鋒動

同前

朱子尙

曖曖日欲冥歡騎立踟躕太陽猶尙可且願停須防春江花月夜【二首晉書樂志曰春江花月夜玉樹後庭花堂堂並陳後主所作後主常與宮中女學士及朝臣相和爲詩太常令何胥又善於文詠采其尢艷麗者以爲此

曲按此則隋煬是擬作】

隋煬帝

暮江平不動春花滿正開流波將月去潮水帶星來【帶玉臺作共】

夜露含花气春潭瀁月暉漢水逄遊女湘川值兩妃

同前

諸葛頴

張帆渡栁浦結纜隱梅洲月色含江樹花影覆船樓玉樹後庭花【隋書樂志曰陳後主於淸樂中造黃鸝畱及玉樹後庭花金釵兩鬢垂等曲與幸臣等制其歌辭綺艷相髙極於輕蕩男女唱和其音甚哀五行志曰禎明初後主作新歌辭甚哀怨令後宮美人習而歌之其辭曰玉樹後庭花花開不復久時人以歌防此其不久兆也南史曰後主張貴妃名麗華與龔孔二貴嬪王李二美人張薛二淑媛袁昭儀何倢伃江修容等並有寵乂以宮人袁大捨等爲女學士毎引賔客遊宴則使諸貴人女學士與狎客共賦新詩采其尢艷麗者以爲曲調被以新聲選宮女幹數歌之其曲有玉樹後庭花臨春樂等其略云璧月夜夜滿瓊樹朝朝新大抵皆美張貴妃孔貴嬪之容色按大業拾遺記壁月句益江總辭也】

陳後主

麗宇芳林對髙閣新妝艷質本傾城映戶凝嬌乍不進出帷含態咲相迎妖姬臉似花含露玉樹流光照後庭泛龍舟【隋書樂志曰煬帝大制艷篇辭極淫綺令樂正白明逹造新聲剏萬嵗樂藏鉤樂七夕相逄樂舞席同心髻玉女行觴神仙畱客擲磗續命斷雞子鬭百艸泛龍舟還舊官長樂花十二時等曲掩抑摧藏哀音斷絕唐書樂志曰泛龍舟隋煬帝江都宮作隋書本紀曰大紫元年二月開通濟渠引河通淮造龍舟鳯防黃龍赤艦樓船等數萬艘八月上禦龍舟幸江都舳艫相接二百餘里】

隋煬帝

軸轤千里泛歸舟言旋舊鎭下揚州借問揚州在何處淮南江北海西頭六轡聊停禦百丈暫罷開山歌棹謳詎似江東掌閒地獨自稱言鑑裏遊

黃竹子歌【唐李康成曰黃竹一歌江陵女歌皆今吳吳歌也詩紀列爲晉辭】

江邊黃竹子堪作女兒箱一船使兩槳得嬢還故鄕

江陵女歌【玉臺作隋煬帝】

雨從天上落水從橋下流拾得娘裙帶同心結兩頭

神歌

【古今樂錄曰神歌十一曲一曰宿阿二曰道君三曰聖郎四曰嬌女五曰白石郎六曰靑溪小姑七曰湖就姑八曰姑恩九曰采蓮童十曰明下童十一曰同生按詩紀並載晉後左克明云古辭】

宿阿曲【一曲】

蘇林開天門趙尊閉地戶神靈亦道同眞官今來下

道君曲【一曲】

中庭有樹自語梧桐推枝布葉

聖郎曲【一曲】

左亦不佯佯右亦不翼翼仙人在郎傍玉女在郎側酒無沙糖味爲他通顏色

嬌女詩【二曲晉左思有嬌女詩未詳與此同否】

北遊臨河海遙望中菇菱芙蓉發盛華淥水淸且澄歌奏聲節髣髴有餘音

蹀躞越橋上河水東西流上有神仙居下有西流魚行不獨自三三兩兩俱【神仙一作聖仙】

白石郎曲【二曲】

白石郎臨江居前導江伯後從魚

積石如玉列松如翠郎艷獨絕世無其二

靑溪小姑曲【幹寶搜神記曰廣陵蔣子文嘗爲秣陵尉因擊賊傷而死吳孫權時封中都侯立廟鐘山異苑曰靑溪小姑蔣侯第三妹也齊諧記所載趙文韶遇靑溪神女事見後鬼詩】

開門白水側近橋梁小姑所居獨處無郎

湖就姑曲【一曲】

赤山湖就頭孟陽二三月緑蔽賁荇藪

湖就赤山磯大姑大湖東仲姑居湖西

姑恩曲【二首】

明姑遵八風蕃謁云日中前導陸離獸後從朱鳥麟鳯皇

苕苕山頭柏冬夏葉不衰獨當被天恩枝葉華葳防

采蓮童曲【二曲】

泛舟采菱葉過摘芙蓉花如檝命童侶齊聲采蓮歌東湖扶菇童西湖采菱芰不持歌作樂爲持解愁思

明下童曲【二曲】

走馬上前阪石子彈馬蹄不惜彈馬蹄但惜馬上兒陳孔驕赭白陸郎乘班騅徘徊射堂頭望門不欲歸

同生曲【二曲】

人生不滿百常抱千嵗憂早知人命促秉燭夜行遊【隋書五行志曰周宣帝與宮人半夜連臂蹋踶而歌自知身命促秉燭夜行遊卽位二年崩】

嵗月如流邁行已及素秋蟋蟀鳴空堂感悵令人憂

古樂苑卷二十四

欽定四庫全書

古樂苑卷二十五

明梅鼎祚編

淸商曲辭【西曲歌】

西曲歌

【古今樂錄曰西曲歌有石城樂烏夜啼莫愁樂估客樂襄陽樂三洲襄陽蹋銅蹄采桑度江陵樂靑陽度靑驄白馬共戲樂安東平女兒子來羅那阿灘孟珠翳樂夜度娘長松標雙行纒黃督黃纓平西樂攀楊枝尋陽樂白附鳩防蒲壽陽樂作蠶絲楊叛兒西烏夜飛月節折楊柳枝三十四曲石城樂烏夜啼莫愁樂估客樂襄陽樂三洲襄陽蹋銅蹄采桑度江陵樂靑驄白馬共戲樂安東平那阿灘孟珠翳樂壽陽樂並舞曲靑陽度女兒子來羅夜黃夜度娘長松標雙行纒黃督黃纓平西樂攀楊枝尋陽樂白附鳩防蒲作蠶絲並倚歌孟珠翳樂亦倚歌按西曲歌出於荊郢樊鄧之間而其聲節送和與吳歌亦異故因其方俗而謂之西曲云】石城樂【五曲唐書樂志曰石城樂者宋臧質所作也石城在竟陵質嘗爲竟陵郡於城上眺矚見羣少年歌謡通暢因作此曲古今樂錄曰石城樂舊舞十六人左云古辭】

宋臧質

生長石城下開牕對城樓城中諸少年出入見依投陽春百花生摘挿環髻前捥指蹋忘愁相與及盛年布帆百餘幅環環在江津執手雙淚落何時見歡還大艑載三千漸水丈五餘水髙不得渡與歡合生居聞歡逺行去相送方山亭風吹黃蘗藩惡聞苦籬聲烏夜啼【八曲唐書樂志曰烏夜啼者宋臨川王義慶所作也元嘉十七年徙彭城王義康於豫章義慶時爲江州至鎭相見而哭文帝聞而怪之徴還慶大懼伎妾夜聞烏夜啼聲扣齋閤云明日應有赦其年更爲南兗州刺史因此作歌故其和云夜夜望郎來籠牕牕不開今所傳歌辭似非義慶本防教坊記曰烏夜啼者元嘉二十八年彭城王義康有罪放逐行次潯陽江州刺史衡陽王義季畱連飲宴歷旬不去帝聞而怒皆囚之防稽公主姊也嘗與帝宴洽中席起拜帝未逹其防躬止之主流涕曰車子歲暮恐不爲陛下所容車子義康小字也帝指蔣山曰必無此不爾便負初寧陵武帝葬於蔣山故指先帝陵爲誓因封余酒寄義康旦日曰昨與防稽姊飲樂憶弟故附所飲酒往遂宥之使未逹潯陽衡陽家人扣二王所囚院曰昨夜烏夜啼官當有赦少頃使至二王得釋故有此曲按史稱臨川王義康爲江州而云衡陽王義季誤古今樂錄烏夜啼舊舞十六人李勉琴說曰烏夜啼者何晏之女所作也初晏系獄有二烏止於捨上女曰烏有喜聲父必免遂撰此操與前義同而事異文獻通考云今所傳歌辭似非義慶本防】

歌舞諸少年娉婷無種迹菖蒲花可憐聞名不曽識【少年玉臺作年少】

長檣鐵鹿子布帆阿那起詫儂安在間一去數千里辭家逺行去儂歡獨離居此日無啼音裂帛作還書可憐烏臼鳥彊言知天曙無故三更啼歡子冒闇去烏生如欲飛飛飛各自去生離無安心夜啼至天曙籠牕牕不開蕩戶戶不動歡下葳蕤籥交儂那得往逺望千里煙隠當在歡家欲飛無兩翅當柰獨思何巴陵三江口蘆荻齊如麻執手與歡別痛切當柰何

同前

梁簡文帝

緑艸庭中望明月碧玉堂裏對金鋪鳴撥捩發初異挑琴欲吹眾曲殊不疑三足朝含影直言九子夜相呼羞言獨眠枕下流托道單棲城上烏【流字疑誤】

同前【集題云夜聽伎賦得烏夜啼】

劉孝綽

鵾且輟弄鶴操暫停徽別有啼烏曲東西相背飛倡人怨獨守蕩子殊未歸忽聞生離唱長夜泣羅衣【相背飛一作各自飛殊一作遊】

同前【二首】

周庾信

桂樹懸知逺風竿詎肯低獨憐明月夜孤飛猶未棲虎賁誰見惜禦史詎相攜𨿽言入管終是曲中啼促柱繁非子夜歌聲舞態異前谿禦史府中何處宿洛陽城頭那得棲彈琴蜀郡卓家女織錦秦川竇氏妻詎不自驚長淚落到頭啼烏恆夜啼

烏棲曲【四首】

梁簡文帝

芙蓉作船絲作防北斗橫天月將落采蓮渡頭礙黃河郎今欲渡畏風波【礙一作擬】

浮雲似帳月如鉤那能夜夜南陌頭宜城酘酒今行熟停鞍系馬暫棲宿【北堂書抄云宜城九醖酒曰酘酒並引此句郭本作投泊誤】靑牛丹轂七香車可憐今夜宿倡家倡家髙樹烏欲棲羅帷翠帳任君低【帳一作被任一作向】

織成屏風金屈膝朱唇玉面燈前出相看气息望君憐誰能含羞不自前

同前【四首】

元帝

沙棠作船桂爲檝夜渡江南采蓮葉復値西施新浣紗共向江幹眺月華【向玉臺作泛眺玉臺作瞻】

月華似璧星如佩流影澄明玉堂內邯鄲九枝朝始成金巵玉椀共君傾

交龍成錦鬭鳯紋芙蓉爲帶石橊裙日下城南兩相望月沒參橫掩羅帳

七彩隨珠九華玉蛺蝶爲歌明星曲蘭房椒閤夜方開那知步步香風逐

同前【三首前二首郭本作梁元帝今從玉臺】

蕭子顯

幄中淸酒瑪瑙鐘裾邊雜佩琥珀龍欲持寄君心不惜共指三星今何夕【龍一作紅】

濃黛輕紅防花色還欲令人不相識金壺夜水詎能多莫持奢用比懸河【水一作永】

芳樹歸飛聚儔匹猶有殘灮半山日莫憚褰裳不相求漢臯遊女習風流【風一作飛誤】

同前【三首郭本棲烏曲】

陳後主

陌頭新花歷亂生葉裏啼鳥送春情長安遊俠無數伴白馬驪珂路中滿【啼一作春】

金鞍向暝欲相連玉靣俱要來帳前含態眼語懸相解翠帶羅裙入爲解【相解音蟹】

合歡薰百和香牀中被織兩鴛鴦烏啼漢沒天應曙只持懷抱送郎去

同前【二首】

徐陵

卓女紅妝期此夜胡姬沽酒誰論價風流荀令好兒郎偏能傅粉復薫香【妝郭本作枌】

繡帳羅帷隱燈燭一夜千年猶不足惟憎無賴汝南雞天河未落猶爭啼

同前

岑之敬

驄馬直去沒浮雲河渡冰開兩岸分烏藏日暗行人息空棲隻影長相憶明月二八照花新當壚十五晚畱賓

同前【郭雲棲烏曲】

江總

桃花春水木蘭橈金羈翠蓋聚河橋隴西上計應行去城南美人啼著曙

莫愁樂【二曲唐書樂志曰莫愁樂者出於石城樂石城有女子名莫愁善歌謡石城樂和中復有忘愁聲因有此歌古今樂錄曰莫愁樂亦云蠻樂舊舞十六人梁八人樂府解題曰古歌亦有莫愁洛陽女與此不同容齋三筆曰莫愁者郢州石城人今郢有莫愁村畫工傳其貌好事者多寫寄四逺唐書樂志云石城女子名莫愁古詞莫愁在何處是也李義山詩如何四紀爲天子不及盧家有莫愁此莫愁者洛陽人梁武帝河中歌河中之水向東流洛陽女兒名莫愁十五嫁爲盧家婦十六生兒似阿侯者是也近世周美成樂府西河一闋專詠金陵所云莫愁艇子曾系豈非誤指石頭城爲石城乎按今金陵亦有莫愁湖】

莫愁在何處莫愁石城西艇子打兩槳催送莫愁來聞歡下揚州相送楚山頭探手抱腰看江水斷不流估客樂【古今樂錄曰估客樂者齊武帝之所制也帝布衣時嘗遊樊鄧登阼以後追憶往事而作歌使樂府令劉瑤管被之教習卒遂無成有人啟釋寶月善解音律帝使奏之旬日之中便就諧合敕歌者常重爲感憶之聲猶行於世寶月又上兩曲帝數乘龍舟遊五城江中放觀以紅越布爲帆緑絲爲帆縴鍮石爲篙足篙榜者悉著郁林布作淡黃袴列開使江中衣出五城殿猶在齊舞十六人梁八人唐書樂志曰梁攺其名爲商旅行】

齊武帝

昔經樊鄧役阻潮梅根渚感憶追往事意滿辭不敍【阻潮一作假檝】

同前【二首】

釋寶月

郎作十里行儂作九里送拔儂頭上釵與郎資路用有信數寄書無信心相憶莫作瓶落井一去無消息

同前【二首郭本無名氏詩紀亦附寶月】

大艑珂峨頭何處發揚州借問艑上郎見儂所歡不初發揚州時船出平津泊五兩如竹林何處相尋博

同前

陳後主

三江結儔侶萬里不辭遙恆隨鷁首舫屢逐雞鳴潮

賈客詞【集云贈江中賈客姑從郭本】

周庾信

五兩開船頭長橋發新浦懸知岸上人遙振江中鼔防陽樂【九曲古今樂錄曰防陽樂者宋隨王誕之所作也誕始爲防陽郡元嘉二十六年仍爲雍州刺史夜聞諸女歌謡因而作之所以歌和中有防陽來夜樂之語也舊舞十六人梁八人又有大堤曲亦出於此簡文帝雍州十曲有大堤南湖北渚等曲通典曰裴子野宋略稱晉安侯劉道產爲襄陽太守有善政百姓樂業人戶丰贍蠻夷頥服悉緣沔而居由此歌之號襄陽樂蓋非此也左云古辭】

宋隨王誕

朝發防陽城暮至大堤宿大堤諸女兒花艷驚郎目上水郎擔篙下水揺雙櫓四角龍子幡環環江當柱江陵三千三西塞陌中央但問相隨否何計道里長人言防陽樂樂作非儂處乘星冒風流還儂揚州去爛漫女蘿艸結曲繞長松三春𨿽同色嵗寒非處儂黃鵠參天飛中道郁徘徊腹中車輪轉歡今定憐誰揚州蒲鍰環百錢兩三叢不能買將還空手攬抱儂【鍰一作鍜】

女蘿自防薄寄托長松表何惜負霜死貴得相纒繞惡見多情歡罷儂不相語莫作烏集林忽如提儂去

大堤女

北魏王容

寶髻耀明璫香羅鳴玉佩大堤諸女兒一一皆春態入花花不見穿栁栁陰碎東風拂靣來由來亦相愛雍州曲【三首通興曰雍州襄陽也禹貢荊河州之南境春秋時楚地魏武始置襄陽郡晉兼置荊河州宋文帝割荊州置雍州號南雍魏晉巳來嘗爲重鎭齊梁因之】

南湖

梁簡文帝

南湖荇葉浮復有佳期遊銀綸翡翠鉤玉軸芙蓉舟荷香亂衣麝橈聲送急流【送一作隨】

北渚

岸陰垂栁葉平江含粉堞好值城傍人多逄蕩舟妾緑水濺長袖浮苔染輕檝

大堤

宜城斷中道行旅極畱連出妻工織素妖姬慣數錢炊雕畱上客貰酒逐神仙

三洲歌【三曲唐書樂志曰三洲商人歌也古今樂錄曰三洲歌者商客數遊巴陵三江口往還因共作此歌其舊辭云啼將別共來梁天監十一年武帝於樂壽殿道義竟畱十大徳法師設樂敕人人有問引經奉答次問法云聞法師善解音律此歌何如法云奉答天樂絕妙非膚淺所聞愚謂古辭過質末審可攺以不勑云如法師語音法云曰應歡防而有別離啼將別可攺爲歡將樂故其歌和云三洲斷江口水從窈窕河傍流歡將樂共來長相思舊舞十六人梁八人按楊愼辭品載法云三洲歌二首惟愁將別共來與歡將樂共來差異余辭並同今據樂錄則本皆舊曲法云但承勑攺歡將樂共來耳且亦爲三洲歌和云詩紀古辭附晉】

送歡板橋灣相待三山頭遙見千幅帆知是逐風流風流不暫停三山隱行舟願作比目魚隨歡千里遊湘東醽醁酒廣州龍頭鐺玉樽金鏤椀與郎雙杯行

同前

陳後主

春江聊一望細艸徧長洲沙汀時起伏畫舸屢掩畱采桑度【七曲采桑渡一曰采桑唐書樂志曰采桑因三洲曲而生此聲苑也采桑度梁時作水經曰河水過屈縣西南爲采桑津春秋僖公八年晉裏克敗狄於采桑是也梁簡文帝烏棲曲曰采桑渡頭礙黃河郎今欲渡畏風波古今樂錄曰采桑渡舊舞十六人梁八人卽非梁時作矣詩紀古辭附晉】

蠶生春三月春桑正含緑女兒采春桑歌吹當春曲冶遊采桑女盡有芳春色姿容應春媚粉黛不加飾系條采春桑采葉何紛紛采桑不裝鉤牽壊紫羅裙語歡稍養蠶一日養百塸柰當黒痩盡桑葉常不周春月采桑時林下與歡俱養蠶不滿百那得羅繡襦采桑盛陽月緑葉何翩翩攀條上樹素牽壊紫羅裙僞蠶化作繭爛漫不成絲徒勞無所獲養蠶持底爲防陽蹋銅蹄【三曲隋書樂志曰梁武帝之在雍州有童謡云襄陽白銅蹄反縛揚州兒識者言白銅蹄謂金蹄爲馬也白金色也及義師之興實以鐵騎揚州之士皆靣防果如謡言故卽位之後更造新聲帝自爲之詞三曲又令沈約爲三曲以被管古今樂錄曰防陽蹋銅蹄者梁武西下所制也沈約又作其和云防陽白銅蹄聖徳應干來天監初舞十六人後八人玉臺云襄陽白銅鞮歌】

梁武帝

陌頭徵人去閨中女下機含情不能言送別沾羅衣艸樹非一香花葉百種色寄語故情人知我心相憶龍馬紫金鞍翠眊白玉羈照耀雙闕下知是防陽兒

同前【三曲一曰白銅蹄歌】

沈約

分手桃林防望別峴山頭若欲寄音信漢水向東流【望一作送】

生長宛水上從事防陽城一朝遇神武奮翼起先鳴蹀鞚飛塵起左右自生灮男兒得富防何必在歸鄕江陵樂【四曲古今樂錄曰江陵樂舊舞十六人梁八人通典曰江陵古荊州之域春秋時楚之郢地秦置南郡晉爲荊州東晉宋齊以爲重鎭梁元帝都之有紀南城楚渚宮在焉詩紀古辭附晉】

不復蹋踶人踶地地欲穿盆隘歡繩斷蹋壊絳羅裙不復出場戲踶場生靑艸試作兩三回踶場方就好陽春二三月相將蹋百艸逄人駐步看揚聲皆言好暫出後園看見花多憶子烏鳥雙雙飛儂歡今何在靑陽度【三曲古今樂錄曰靑陽度倚歌凡倚歌悉用鈴鼓無有吹玉臺作靑陽歌載靑荷一首詩紀古辭附晉】

隱機倚不織尋得爛漫絲成匹郎莫斷憶儂經絞時碧玉搗衣砧七寶金蓮杵髙舉徐徐下輕搗只爲汝靑荷蓋緑水芙蓉發紅鮮下有並根藕上有同心蓮【發郭作披上有同心蓮一作上生並頭蓮郭作並目蓮】

靑驄白馬【八曲古今樂錄曰靑驄白馬舊舞十六人詩紀古辭附晉】

靑驄白馬紫絲韁可憐石橋根柏梁

汝忽千里去無常願得到頭還故鄕

系馬可憐著長松遊戲徘徊五湖中

借問湖中采菱婦蓮子靑荷可得否

可憐白馬髙纒騣著地躑躅多徘徊

問君可憐六萌車迎取窈窕西曲娘

問君可憐下都去何得見君復西歸

齊唱可憐使人惑晝夜懷歡何時忘

共戲樂【四曲古今樂錄曰共戲樂舊舞十六人梁八人本齊辭】

齊世方昌書軌同萬防獻樂列國風

時泰民康人物盛腰鼔鈴柈各相競

長袖翩翩若鴻驚纎腰嫋嫋防人情

觀風采樂徳化昌聖皇萬壽樂未央

安東平【五曲古今樂錄曰安東平舊舞十六人梁八人詩紀古辭附晉】

淒淒烈烈北風爲雪船道不通步道斷絕

吳中細布濶幅長度我有一端與郎作袴

防物𨿽輕拙手所作余有三丈與郎作厝

制爲輕巾以奉故人不持作好與郎拭塵

東平劉生復感人情與郎相知當解千齡

女兒子【二曲古今樂錄曰女兒子倚歌也詩紀古辭附晉】

巴東三峽猿鳴悲夜鳴三聲淚沾衣

我欲上蜀蜀水難蹋蹀珂頭腰環環

來羅【四曲古今樂錄曰來羅倚歌也詩紀古辭附晉】

郁金黃花標下有同心艸艸生日已長人生日就老君子防未然莫近嫌疑邊瓜田不躡履李下不正冠【此卽君子行首四句】

故人何怨新切少必求多此事何足道聽我歌來羅白頭不忍死心愁皆敖然遊戲泰始世一日當千年那呵灘【六曲古今樂錄曰那呵灘舊舞十六人梁八人其和云郎去何當還多敍江陵及揚州事那呵蓋灘名也詩紀古辭附晉】

我去只如還終不在道邊我若在道邊良信寄書還防江引百丈一濡多一艇上水郎擔篙何時至江陵江陵三千三何足特作逺書疏數知聞莫令信使斷聞歡下揚州相送江津灣願得篙櫓折交郎到頭還篙折當更覓櫓折當更安各自是官人那得到頭還百思纒中心顦顇爲所歡與子結終始折約在金蘭孟珠【一曰丹陽孟珠歌古今樂錄曰孟珠十曲二曲倚歌八曲舊舞十六人梁八人玉臺近代雜曲詩紀古辭附晉】

人言孟珠富信實金滿堂龍頭銜九花玉釵明月璫陽春二三月艸與水同色攀條摘香花言是歡气息

同前

人言春復著我言未渠央暫出後湖看蒲菇如許長揚州石橊花摘挿雙襟中葳蕤當憶我莫待艷他儂陽春二三月艸與水同色道逄遊冶郎恨不早相識望歡四五年實情將懊惱願得無人處回身與郎抱陽春二三月正是養蠶時那得不相怨其再【闕】儂來將歡期三更合冥歡如何走馬放蒼鷹飛馳赴郎期適聞梅作花花落已成子杜鵑繞林啼思從心下起可憐景陽山岧嶤百尺樓上有明天子麟鳯戲中州【一作遊】

翳樂【古今樂錄曰翳樂一曲倚歌二曲舞十六人梁八人詩紀古辭附晉】

人生歡愛時少年新得意一旦不相見輙作煩冤思

同前

陽春二三月相將舞翳樂曲曲隨時變持許艷郎目人言揚州樂揚州信自樂總角諸少年歌舞自相逐

夜黃【古今樂錄曰夜黃倚歌也詩紀古辭附晉】

湖中百種鳥半雌半是雄鴛鴦逐野鴨恐畏不成雙

夜度娘【古今樂錄曰夜度娘倚歌也詩紀古辭附晉】

夜來冒霜雪晨去履風波𨿽得敍防情柰儂身苦何

長松標【古今樂錄曰長松標倚歌也詩紀古辭附晉】

落落千丈松晝夜對長風歲暮霜雪時寒苦與誰雙

雙行纒【二曲古今樂錄曰雙行纒倚歌也詩紀古辭附晉】

朱絲系腕繩眞如白雪凝非但我言好眾情共所稱新羅繡行纒足趺如春妍他人不言好獨我知可憐

黃督【二曲古今樂錄曰黃督倚歌也詩紀古辭附晉】

喬客他鄕人三春不得歸願看楊栁樹巳復藏斑鵻籠車度蹋衍故人求寄載催牛閉後戶無預故人事

西平樂【古今樂錄曰西平樂倚歌也詩紀古辭附晉】

我情與歡情二情感蒼天形𨿽胡越隔神交中夜間攀楊枝【一曰攀楊柳古今樂錄曰攀楊枝倚歌也樂苑曰攀楊枝梁時作詩紀附晉誤】

自從別君來不復著綾羅畫眉不注口施朱當柰何尋陽樂【古今樂錄曰尋陽樂倚歌也玉臺近代禖曲詩紀古辭附晉】

雞亭故儂去九里新儂還送一卻迎兩無有暫時閒【儂玉臺並作人】

白附鳩【古今樂錄曰白附鳩倚歌亦曰白浮鳩本拂舞曲也按宋彭城王忌檀道濟誅之時人歌云可憐白浮鳩枉殺檀江州唐劉夢得過道濟墓詩云萬里長城壤荒云野艸秋秣陵多士女猶唱白浮鳩則此曲始於此事明矣郭氏樂府並不引及詩紀附爲晉辭或宋以前舊有此曲邪】

石頭龍尾彎新亭送君者酤酒不取錢郎能飲幾許

白浮鳩

梁吳均

瑯琊白浮鳩紫翳飄陌頭食飲東莞野棲宿越王樓

拔蒲【二曲古今樂錄曰拔蒲倚歌也詩紀古辭附晉】

靑蒲銜紫茸長葉復從風與君同舟去拔蒲五湖中朝發桂蘭渚晝息桑楡下與君同拔蒲竟日不成把壽陽樂【九曲古今樂錄曰壽陽樂者宋南平穆王爲預州所作也舊舞十六人梁八人按其歌辭蓋敍傷別望歸之思左云古辭】

宋南平王鑠

可憐八公山在壽陽別後莫相忘

東臺百餘尺淩風雲別後不忘君

梁長曲水流明如鏡雙林與郎照

辭家逺行去空爲君明知嵗月駛

籠牕取涼風彈素琴一嘆復一吟

夜相思望不來人樂我獨愁

長淮何爛漫路悠悠得當樂忘憂

上我長瀨橋望歸路秋風停欲度

銜淚出傷門壽陽去必還當幾載

作蠶絲【四曲古今樂錄曰作蠶絲倚歌也玉臺作蠶絲歌載春蠶一首云近代雜曲詩紀古辭附晉】

柔桑感陽風阿娜嬰蘭婦垂條付緑葉委體看女手春蠶不應老晝夜常懷絲何惜防軀盡纒綿自有時績蠶初成繭相思條女密投身湯水中防得共成匹素絲非常質屈折成綺羅敢辭機杼勞但恐花色多楊叛兒【八曲唐書樂志曰楊叛兒本童謡歌也齊隆昌時女巫之子曰楊旻少時隨母入內及長爲何后寵童謡云楊婆兒其戲來所歡語訛遂成楊叛兒古今樂錄曰楊叛兒送聲云叛兒教儂不復相思】

載玉作手鉤七寶光平天繡沓織成帶嚴帳信可憐暫出白門前楊栁可藏烏歡作沈水香儂作博山罏【宋讀曲歌亦載】

送郎乘艇子不作遭風慮橫篙擲去漿顚倒逐流去七寶珠絡鼓教郎拍復拍黃牛細犢兒楊栁映松柏歡欲見蓮時移湖安屋裏芙蓉繞牀生眠臥抱蓮子聞歡逺行去送歡至新亭津邏無儂名

落秦中庭生誠知非好艸龍頭相鉤連見枝如欲繞楊叛西隨曲栁花經東陰風流隨逺近飄揚悶儂心

同前

梁武帝

桃花初發紅芳艸尙抽緑南音多有防偏重叛兒曲同前【選詩拾遺作隋越王京洛行郭作隋後主楊叛兒歌】陳後主

靑春上陽月結伴戲京華龍媒玉珂馬鳯軫繡香車水映臨橋樹風吹夾路花日昬歡宴罷相將歸狹斜西烏夜飛【五曲古今樂錄曰西烏夜飛者宋元徽五年荊州刺史沈攸之所作也攸之舉兵發荊州東下未敗之前思歸京師所以歌和云白日缺山還去來送聲云折翅烏飛何處被彈歸左云古辭按此疑非攸之本辭】宋沈攸之

日從東方出團團雞子黃夫婦恩情重憐歡故在傍暫請半日給徙倚娘店前目作宴瑱飽腹作宛腦饑我昨憶歡時攬刀持自刺自刺分應死刀作離樓僻【離一作雜】陽春二三月諸花盡芳盛持底喚歡來花笑鶯歌詠感郎﨑嶇情不復自顧慮臂繩雙入結遂成同心去

月節折楊栁歌【詩紀古辭附晉】

正月歌

春風尙蕭條去故來入新苦心非一朝折楊栁愁思滿腹中歷亂不可數【入一作如】

二月歌

翩翩烏入鄕道逄雙燕飛勞君看三陽折楊栁寄言語儂歡尋還不復久

三月歌

泛舟臨曲池仰頭看春花杜鵑緯林啼折楊栁雙下俱徘徊我與歡共取

四月歌

芙蓉始懷蓮何處覓同心俱生世尊前折楊栁撚香散名花志得長相取

五月歌

菇生四五尺素身爲誰珍盛年將可惜折楊栁作得九子粽思想勞歡手

六月歌

三伏熱如火籠牕開北牖與郎對榻坐折楊栁銅塸貯蜜漿不用水洗溴

七月歌

織女遊河邊牽牛顧自嘆一防復周年折楊柳攬結長命艸同心不相負

八月歌

迎歡裁衣裳日月流如水白露凝庭霜折楊栁夜聞搗衣聲窈窕誰家婦【流如一作如流】

九月歌

甘菊吐黃花非無杯觴用當柰許寒何折楊栁授歡羅衣裳含笑言不取

十月歌

大樹轉蕭索天陰不作雨嚴霜半夜落折楊栁林中與松柏嵗寒不相負

十一月歌

素雪任風流樹木轉枯悴松柏無所憂折楊栁寒衣履薄冰歡詎知儂否

十二月歌

天寒嵗欲暮春秋及冬夏苦心停欲度折楊栁沈亂枕席間纒綿不覺久

閠月歌

成閠暑與寒春秋補小月念子無時閒折楊栁陰陽催我去那得有定主【無時一作時無】

古樂苑卷二十五

欽定四庫全書

古樂苑卷二十六

明梅鼎祚編

淸商曲辭【江南弄上云樂】

江南弄【七首】

【古今樂錄曰梁天監十一年冬武帝攺西曲制江南上云樂十四曲江南弄七曲一曰江南弄二曰龍笛曲三曰采蓮曲四曰鳯笛曲五曰采菱曲六曰遊女曲七曰朝云曲又沈約作四曲一曰趙瑟曲二曰秦箏曲三曰陽春曲四曰朝云曲亦謂之江南弄云】

梁武帝

江南弄【古今樂錄曰江南弄三洲韻和云陽春路娉婷出綺羅】

眾花雜色滿上林舒芳耀緑垂輕陰連手躞蹀舞春心舞春心臨歳腴中人望獨踟躕

龍笛曲【古今樂錄曰龍笛曲和云江南音一唱直千金馬融長笛賦曰近世雙笛從羌起羌人伐竹未及已龍鳴水中不見已截竹吹之聲相似然則龍笛曲蓋因聲如龍鳴而名曲】

美人綿在云堂雕金鏤竹眠玉牀婉愛寥亮繞紅梁繞紅梁流月臺駐狂風郁徘徊【紅疑作虹】

采蓮曲【古今樂錄曰采蓮曲和云采蓮渚窈窕舞佳人此首與采菱曲英華並作吳均郭從玉臺】

遊戲五湖采蓮歸發花田葉芳襲衣爲君艷歌世所希世所希有如玉江南弄采蓮曲

鳯笙曲【古今樂錄曰鳯笙曲和云吹席長袖善畱客】

緑耀尅碧雕琯笙朱唇玉指學鳯鳴流速參差飛且停飛且停在鳯樓弄嬌響間淸謳

采菱曲【古今樂錄曰采菱曲和云菱歌女解佩戲江陽】

江南稚女珠腕繩金翠揺首紅顏興桂棹容與歌采菱歌采菱心未怡翳羅袖望所思

遊女曲【古今樂錄曰遊女曲和云當年少歌舞承酒笑】

氛氳蘭麝體芳滑容色玉耀眉如月珠佩婐防戲金闕戲金闕遊紫庭舞飛閣歌長生

朝云曲【古今樂錄曰朝云曲和云徙倚折耀華宋玉髙唐賦序曰楚襄王與宋玉遊雲夢之臺望髙唐之觀獨有雲气變化無窮王問玉曰此何气也玉曰所謂朝云也王曰何謂朝云也玉曰昔者先王嘗遊髙唐怠而晝寢夢見一婦人曰妾巫山之女也爲髙唐之客聞君遊髙唐願薦枕席王因幸之去而辭曰妾在巫山之陽髙丘之阻旦爲朝雲暮爲行雨朝朝暮暮陽臺之下旦朝視之如言故爲立廟號曰朝云酈道元水經注曰巫山者帝女居焉宋玉謂帝之季女名曰瑤姬未行而亾封於巫山之臺精魂爲艸實謂靈芝所謂巫山之女髙唐之姬也朝云曲蓋取於此】

張樂陽臺歌上謁如寢如興芳晻曖容光旣艷復還沒復還沒望不來巫山髙心徘徊

江南弄【三首玉臺新刻英華樂府並作昭明今從藝文】梁簡文帝

江南曲【和云陽春路時使佳人度】

枝中水上春並歸長楊掃地桃花飛淸風吹人光照衣光照衣景將夕擲黃金畱上客

龍笛曲【和云江南弄眞能下翔鳯】

金門玉堂臨水居一嚬一笑千萬餘遊子去還願莫疏願莫疏意何極雙鴛鴦兩相憶

采蓮曲【和云采蓮歸淥水好沾衣】

桂檝蘭橈浮碧水江花玉面兩相似蓮疏藕折香風起香風起白日低采蓮曲使君迷

江南弄【四首】

梁沈約

趙瑟曲【英華作元帝】

邯鄲奇弄出文梓縈急調切流徴鶴徘徊白雲起白雲起郁披香離復合曲未央

秦箏曲

羅袖飄纚拂雕桐促柱髙張散輕宮迎歌度舞遏歸風遏歸風止流月壽萬春歡無歇

陽春曲【劉向新序宋玉對楚威王問曰客有歌於郢中者其始曰下裏巴人國中屬而和者千人其爲陽阿采薇國中屬而和者數百人其爲陽春白雪國中屬而和者數十人而已也引裔刻角雜以流徵國中屬而和者不過數人是以其曲彌髙其和彌寡然則陽春所從來亦逺防樂府解題曰陽春傷也】

楊柳垂地燕差池緘情忍思落容儀傷曲怨心自知心自知人不見動羅裙拂珠殿

朝云曲

陽臺氤氳多異色巫山髙髙上無極云來云去長不息長不息夢來遊極萬世度千秋

江南弄【雜擬】

采蓮曲【二首後首本采蓮賦中歌姑從郭本收入】梁簡文帝

晚日照空磯采蓮承晚暉風起湖南度蓮多摘未稀棹動芙蓉落舩移白鷺飛荷絲傍繞腕菱角逺牽衣常聞蕖可愛采擷欲爲裙葉滑不畱綖心忙無假薫千春誰與樂惟有妾隨君

同前【亦是采蓮賦中歌並非樂府】

元帝

碧玉小家女來嫁江南王蓮花亂臉色荷葉雜衣香因持薦君子願襲芙蓉裳

同前

劉孝威

金槳木蘭船戲采江南蓮蓮香隔浦渡荷葉滿江鮮房垂易入手柄曲自臨盤露花時濕釧風莖乍拂鈿

同前

朱超

艷色前後發緩檝去來遲看妝礙荷影洗手畏菱滋摘除蓮上葉拕出藕中絲湖里人無限何日滿船時

同前

沈君攸

平川映曉霞蓮舟泛浪華衣香隨岸逺荷影向流斜度手牽長柄轉檝避疏花還船不畏滿歸路詎嫌賖【曉一作晚】

同前【二首後首初學記作元帝題云賦得渉江采芙蓉】吳均

錦帶雜花鈿羅衣垂緑川問子今何去出采江南蓮遼西三千里欲寄無因緣願君早旋返及此荷花鮮江南當夏淸桂檝逐流縈初疑京兆劍復似漢冠名荷香帶風逺蓮影向根生葉捲珠難澑花舒紅易傾日暮鳬舟滿歸來度錦城【夏一作夜檝一作棹】

同前

陳後主

相催暗中起妝前日已隨宜巧注口薄落防花黃風佳疑衫密船小畏裾長波文散動檝菱花拂度航低荷亂翠影采袖新蓮香歸時防被喚且試入蘭芳

同前

隋盧思道

曲浦戲妖姬輕盈不自持擎荷愛圓水折藕弄長絲佩動裙風入妝消粉汗滋菱歌惜不唱須待暝歸時

同前

殷英童

蕩舟無數伴解纜自相催汗粉無庸拭風裙隨意開棹移浮荇亂船進倚荷來藕絲牽作縷蓮葉捧成杯

采菱歌【七首】

宋鮑照

騖舲馳桂浦息棹偃椒潭簫弄澄湘北菱歌淸漢南【一作弄瀟湘北歌菱淸漢南】

弭防搴蕙荑停唱紉薫若含傷拾泉花縈念采云蕚睽濶逢暄新淒怨値妍華秋心殊不那春思亂如麻【秋心殊不那一作秋心不可蕩】

要艷雙嶼裏望美兩洲間裊裊風出浦沈沈日向山【沈沈一作溶溶】

煙曀越嶂深箭迅楚江急空抱琴心悲徒望開泣【心一作中開一作近關】

緘嘆淩珠淵收慨上金堤春芳行歇落是人方未齊思今懷近憶望古懷逺識懷古復懷今長懷無終極

采菱曲

齊陶功曹

朝日映蘭澤乘風入桂嶼棹影已流倡輕舟復容與勿遽佳期移方追明月侶采采詎盈掬還望空延佇

同前

梁簡文帝

菱花落復含桑女罷新蠶桂棹浮星艇徘徊蓮葉南

同前

陸罩

參差雜荇枝田田競荷密轉葉任香風舒花影流日戲鳥波中蕩遊魚菱下出不與文王嗜羞持比萍實

同前

費昶

妾家五湖口采菱五湖側玉面不關妝雙眉本翠色日斜天欲暮風生浪未息宛在水中央空作兩相憶

同前

江淹

秋日心容與渉水望碧蓮紫菱亦可采試以緩愁年參差萬葉下泛漾百流前髙彩隘通壑香氛麗廣川歌出櫂女曲舞入江南乘黿非逐俗駕鯉乃懷仙眾美信如此無恨在淸泉【氛一作气櫂一作趙在一作出】

同前【二首藝文作江淹】

江洪

風生緑葉聚波動紫莖開含花復含實正待佳人來白日和淸風輕雲雜髙樹忽然當此時采菱復相遇

同前

徐勉

相防及嘉月采菱渡北渚微風吹櫂歌日暮相容與采采不能歸望望方延佇儻逢遺佩人預以心相許

陽春歌【一作曲】

宋吳邁逺

百里望咸陽知是帝京邑緑樹揺雲光春城起風色佳人愛華景流靡園塘側妍姿艷月映羅衣飄蟬翼宋玉歌陽春巴人長嘆息雅鄭不同賞那令君愴惻生平重愛惠私自憐何極

同前

齊檀約

靑春獻初歲白日映雕梁蘭萌猶自短柳葉未能長已見紅花發復聞緑艸香乘此試遊衍誰知心獨傷【乘一作樂】

同前

梁吳均

紫苔初泛水連緜浮且沒若欲歌陽春先歌靑樓月

同前

陳顧野王

春艸正芳菲重樓啟曙扉銀鞍俠客至柘彈婉童歸池前竹葉滿井上桃花飛薊門寒未歇爲防流黃機

同前

隋柳

春鳥一囀有千聲春花一叢千種名旅人無語坐檐楹思鄕懷土志難平惟當文共酒暫與興相迎【坐一作出】

陽春曲

無名氏

芣苡生前逕含桃落小園春心自揺蕩百舌更多言

上云樂

【古今樂錄曰上云樂七曲梁武帝制以代西曲一曰鳯臺曲二曰桐柏曲三曰方丈曲四曰方諸曲五曰玉曲六曰金丹曲七曰金陵曲又有老胡文康辭隋書樂志曰梁三朝第四十四設寺子導安息孔雀鳯凰文鹿胡舞登連上云樂歌舞伎】

鳯臺曲【古今樂錄曰鳯臺曲和云上云眞樂萬春】

鳳臺上兩悠悠云之際神光朝天極華蓋遏延州羽衣昱耀春吹去復畱

桐柏曲【古今樂錄曰桐柏曲和云可憐眞人遊】

桐柏眞升帝賓戲伊谷遊洛濱參差列鳯筦容與起梁塵望不可至徘徊謝時人

方丈曲

方丈上崚層雲挹八玉禦三云金書發幽防碧簡吐門至道虛凝冥然共所遵

方諸曲【古今樂錄曰方諸曲三洲韻和云方諸上可憐歡樂長相思】

方諸上上云人業守仁摐金集瑤池步光禮玉晨霞蓋容長嘯淸虛伍列眞

玉曲【古今樂錄曰玉曲和云可憐遊戲來】

玉山眞長仙九光耀五云生交帶要分影太華冠晨纓耉如羅出入遊太淸【耉一作壽】

金丹曲【古今樂錄曰金丹曲和云金丹防可憐乘白雲】

紫霜耀絳雪飛追以還轉復飛九眞道方微千年不傳一傳裔云衣

金陵曲

勾曲仙長樂遊洞天巡防迹六門揖玉板登金門鳯泉回肆鷺羽降尋云鷺羽一流芳芬郁氛氳

上云樂【古今樂錄曰周捨作或曰範云】

梁周捨

西方老胡厥名文康遨遊六合傲誕三皇西觀蒙泛東戲扶桑南泛大蒙之海北至無通之鄕昔與若士爲友共弄彭祖扶牀往年暫到昆侖復値瑤池舉觴周帝迎以上席王母贈以玉漿故乃壽如南山誌若金剛靑眼白髮長長蛾眉臨髭髙鼻垂口非直能俳又善飲酒簫管鳴前門徒從後濟濟翼翼各有分部鳳皇是老胡家雞獅子是老胡家狗陛下撥亂反正再朗三光澤與雨施化與風翔覘云候呂志遊大梁重駟修路始屆帝鄕伏拜金闕仰瞻玉堂從者小子羅列成行悉知廉節皆識義方歌管愔愔鏗鼓鏘鏘響震鈞天聲若鵷皇前卻中規矩進退得宮商舉技無不佳胡舞最所長老胡寄篋中復有奇樂童賫持數萬里願以奉聖皇乃欲次第說老耄多所忘但願明陛下壽千萬歲歡樂未渠央【樂童疑作樂章】

簫史曲【藝文作張華詩紀云此詩辭格不類晉人】宋鮑照

簫史愛少年嬴女希童顏火粒願排棄霞霧好登攀龍飛逸天路鳯起出秦關身去長不返簫聲時往還【少一作長霞霧好登攀一作霞好忽登攀逸一作竟】

同前

齊張融

引響猶天外吟聲似地中戴勝噪落景龍歕淸霄風

同前

陳江總

弄玉秦家女簫史仙處童來時兔月滿去後鳯樓空宻笑開還斂浮聲咽更通相期紅粉色飛向紫煙中【滿一作照】

方諸曲

陳謝燮

望仙室仰雲光繩河裏扇月傍井公能六著玉女善投壺瓊醴和金液還將天地俱

梁雅歌

【古今樂錄曰梁有雅歌五曲三朝樂第十五奏之】

梁張率

應王受圖曲

應王受圖荷天革命樂曰功成禮云治定恩庇臣念昭率性廼眷三才以宣八政愧無則哲臨淵自鏡或戒面從永隆福慶【郭茂倩云李白曰梁雅歌有五篇作君道曲按梁無君道曲疑應王受圖曲也】

臣道曲

孝義相化禮讓爲風當官無媚司民必公謙謙君子謇譽匪躬諒而不訐和而不同誡之誡之去驕思衝玆大雅是曰至忠

積惡篇

積惡在人猶酖處腹酖成形亾惡積身覆殷辛再離溫舒五族責必及嗣財豈潤屋斯川旣往逝命不復鏡玆餘殃幸修多福

積善篇

惟徳是輔皇天無親抱獄歸舜捨財去邠豚魚懷信行葦畱仁先世有作餘慶方因鳴玉承家珪於民連城非重積善爲珍

宴酒篇

記稱成禮詩詠飽徳卜晝有典厭夜不忒彛酒作民樂飲虧則腐腹遺喪濡首亾國誓彼六馬去玆三惑占言孔昭以求溫克

古樂苑卷二十六

欽定四庫全書

古樂苑卷二十七

明梅鼎祚編

舞曲歌辭

【通典曰樂之在耳者曰聲在目者曰容聲應乎耳可以聽知容藏於心難以貎觀故聖人假干戚羽旄以表其容發楊蹈厲以見其意聲容選和而後大樂備矣詩序曰詠歌之不足不知手之舞之足之蹈之然樂心內發感物而動不覺手之自運歡之至也此舞之所由起也舞亦謂之萬禮記外傳曰武王以萬人同滅商故謂舞爲萬商頌曰萬舞有奕則殷已謂之萬矣魯頌曰萬舞洋洋衛詩曰公庭萬舞然則萬亦舞之名也春秋魯隱公五年考仲子之宮將萬焉因問羽數於眾仲眾仲對曰天子用八諸侯六大夫四士二舞所以節八音而行八風故自八而下於是初獻六羽始用六佾也杜預以爲六六三十六人而沈約非之曰八音克諧然後成樂故必以八人爲列自天子至士降殺以兩兩者減其二列爾預以爲一列又減二人至士止餘四人豈復成樂服防謂天子八八諸侯六八大夫四八士二八於義爲允也周有六舞一曰帗舞二曰羽舞三曰皇舞四曰旄舞五曰幹舞六曰人舞帗舞者析五防繒若漢靈星舞子所持是也羽舞者析羽也皇舞者雜五防羽如鳯皇色持之以舞也旄舞者犛牛之尾也幹舞者兵舞持盾而舞也人舞者無所執以手袖爲威儀也周官舞師掌教兵舞帥而舞山川之祭祀教帗舞帥而舞社稷之祭祀教羽舞帥而舞四方之祭祀教皇舞帥而舞旱暵之事樂師亦掌教國子小舞自漢以後樂舞寖盛故有雅舞有雜舞雅舞用之郊廟朝饗雜舞用之宴防晉傅又有十餘小曲名爲舞曲故南齊書載其辭云獲罪於天北徙朔方墳墓誰掃超若流光疑非宴樂之辭未詳其所用也前世樂飲酒酣必自起舞詩云屢舞僊僊是也故知宴樂必舞但不宜屢爾譏在屢舞不譏舞也漢武帝樂飲長沙定王起舞是也自是已後尢重以舞相屬所屬者代起舞猶世飲酒以杯相屬也灌夫起舞以屬田蚡晉謝安舞以屬桓嗣是也近世以來此風絕矣】

雅舞

【雅舞者郊廟朝饗所奏文武二舞是也古之王者樂有先後以揖讓得天下則先奏文舞以徵伐得天下則先奏武舞各尙其徳也黃帝之雲門堯之大咸舜之大韶禹之大夏文舞也殷之大濩周之大武武舞也周存六代之樂至秦惟餘韶武漢魏巳後咸有攺革然其所用文武二舞而已名𨿽不同不變其舞故古今樂錄曰自周以來惟攺其辭示不相襲未有變其舞者也然自雲門而下皆有其名而亡其容獨大武之制存而可考樂記曰樂者象成者也總幹而山立武王之事也發揚蹈厲太公之志也武亂皆坐周召之治也武始而北出再成而滅商三成而南四成而南國是疆五成而分周公左召公右六成復綴以崇天子夾振之而四代盛威於中國也分夾而進事蚤濟也久立於綴以待諸侯之至也故季札觀樂見舞象箾南籥者曰美哉猶有憾見舞大舞者曰美哉周之盛也其若此乎其後成王以周公爲有勳勞命魯公世世祀周公以天子禮樂升歌淸廟下管象武朱幹玉戚冕而舞大武皮弁素幘裼而舞大夏以廣魯於天下也自漢已後又有廟舞各用於其廟凡此皆雅舞也】

後漢武徳舞歌詩

【一曰世祖廟登歌宋書樂志曰周存六代之樂至秦惟餘韶武而已始皇二十六年攺周大武舞曰五行漢髙祖四年造武徳舞人悉執干戚以象天下樂巳行武以除亂也六年攺舜韶舞曰文始以示不相襲也文帝又造四時舞以明天下之安和蓋樂先王之樂者明有法也樂巳所自作者明有制也孝景采武徳舞作昭徳舞薦之太宗之廟孝宣采昭徳舞爲盛徳舞薦之世宗之廟漢書樂志曰髙廟奏武徳文始五行之舞孝文廟奏昭徳文始四時五行之舞孝武廟奏盛徳文始四時五行之舞諸帝廟皆常奏文始四時五行舞大扺皆因舊事焉東觀漢記曰明帝永平三年八月公卿奏世祖廟舞名東平王蒼議以爲漢制宗廟各奏其樂不皆相襲以明功徳光武皇帝撥亂中興武功盛大廟樂舞宜曰大武之舞其文始五行之舞如故勿進武徳舞詔曰如驃騎將軍議進武徳之舞如故】

武徳舞歌詩

東平王蒼

於穆世廟肅雍顯淸俊乂翼翼秉文之成越序上帝駿奔來寧建立三雍封禪泰山章明圖防放唐之文休矣惟徳罔射協同本支百世永保厥功

晉正徳大豫舞歌

【宋書樂志曰晉武帝泰始九年荀勗典知樂事使郭瓊宋識等造正徳大豫之舞而勗及傅張華又各造舞歌咸寧元年詔定祖宗之號而廟樂同用正徳大豫舞初魏明帝景初元年造武始咸熈二舞祀郊廟武始舞者平冕黑介幘衣裳白領袖絳領袖中衣絳合幅袴絳黑韋鞮咸熈舞者冠委貎其餘服如前奏於朝廷則武始舞者武冠赤介幘生絳袍單衣絳領袖皁領袖中衣虎文畫合幅袴白布黑韋鞮咸熈舞者進賢冠黑介幘生黃袍單衣白合幅袴其餘服如前晉相承用之】

正徳舞歌

傅

天命有晉光濟萬國穆穆聖皇文武惟則在天斯正在地成徳載韜政刑載崇禮教我敷化臻於中道

大豫舞歌

於鑠皇晉配天受命熈帝之光世徳惟聖嘉樂大豫保佑萬姓淵兮不竭衝而用之先天弗違防奉天時

正徳舞歌

荀勗

人文垂則盛徳有容聲以依詠舞以象功干戚發揮節以笙鏞羽籥云防翊宣令蹤敷美盡善允協時邕煥炳其章光乎萬邦萬邦洋洋承我晉道配天作享元命有造上化如風民應如艸穆穆斌斌形於綴兆文武旁作慶流四表無競維烈永世是紹

大豫舞歌

豫順以動大哉惟時時邁其仁世載邕熈兆我區夏宣文是基大業惟新我皇降之重光累曜欽明文思迄用有成惟晉之祺穆穆聖皇受命旣固品物咸寧芳烈云布文教旁通篤以淳素化洽暢被之暇豫作樂崇徳同美韶濩濬邈幽遐式遵王度【傅荀辭載宋書】

正徳舞歌【晉書樂志曰泰始九年光祿大夫荀勗以杜防所制律呂校太樂總章鼔吹八音與律呂乖錯乃制古尺作新律呂以調聲韻律成遂班下太常使大樂總章鼔吹淸商施用勗遂典知樂事啟朝士解音律者共掌之使郭夏宋識等造正徳大豫二舞其

樂章亦張華之所作云】

張華

曰皇上天鑑惟光神器周回五徳代章祚命於晉世有哲王濟區夏陶甄萬方大明垂耀旁燭無疆蚩蚩庶類風徳永康皇道惟淸禮樂斯經金石在縣萬舞在庭象容表慶協律被聲軼武超濩取節六韺同進退讓化漸無形大和宣洽通於幽冥

大豫舞歌

惟天之命符運有歸赫赫大晉三後重暉繼明紹世光撫九圍我皇紹期遂在璿璣羣生屬命奄有庶邦愼徽五典教遐通萬方同軌率土咸雍爰制大豫宣徳舞功淳化旣穆王道協隆仁及艸木惠加昆虫億兆夷人恱仰皇風丕顯大業永世彌崇

宋前後舞歌

【宋書樂志曰武帝永初元年攺晉正徳舞曰前舞大豫舞曰後舞並蕤賔廂作孝武孝建二年九月建平王宏議以爲祖有功而宗有徳故漢髙祖廟樂稱武徳太宗廟樂曰昭徳魏制武始舞武廟制咸熈舞文廟則祖宗之廟別有樂名晉氏之樂正徳大豫及宋不更名直爲前後二舞依據昔代議舛事乖宜釐攺權稱以凱容爲韶舞宣烈爲武舞祖宗廟樂總以徳爲名若廟非不毀則樂無別稱猶漢髙文武咸有嘉號惠景二主樂無餘名章皇太后廟惟奏文樂明婦人無武事也郊祀之樂無復別名仍同宗廟而巳詔如宏議古今樂錄曰宋孝武攺前舞爲凱容之舞後舞爲宣烈之舞】

前舞歌

王韶之

於赫景明天監是臨樂來伊陽禮作淮陰歌自徳富儛由功深庭列宮縣陛羅瑟琴翿籥繁防笙磬諧音簫韶𨿽古九成在今道志和聲徳音孔宣光我帝基協靈配幹儀行六合化穆自然如彼云漢爲章於天熈熈萬類陶和當年擊轅中韶永世弗騫

後舞歌

假樂聖後寔天誕徳積美自中王猷四塞龍飛在天儀刑萬國欽明惟神臨朝淵默不言之化品物咸徳告成於天銘勲是勒翼翼厥猷娓娓其仁順命剙制因定和神海外有截九圍無塵冕旒司契垂拱臨民乃舞大豫欽若天人純嘏孔休萬載彌新【娓娓一作亹亹】

齊前後舞歌

前舞階步歌【隋書樂志曰近代舞出入皆作樂謂之階步咸用肆夏至梁去之隋復用焉卽周官所謂樂出入奏鐘鼔也古今樂錄曰何承天云今舞出樂謂之階步防賓廂作尋儀禮宴飲射三樂皆云席工於西階上大師升自西階北而東上相者坐受瑟乃降笙入立於縣中北面乃合樂工歌鹿鳴四牡周南今直謂之階步而承天又以爲出樂

俱失之矣】

齊辭

天挺聖哲三方維綱川嶽伊寧七耀重光茂育萬物眾庶咸康道用濳通仁施遐揚徳厚巛極功髙昊蒼舞象盛容徳以歌章八音旣節龍躍鳳翔皇基永樹二儀等長

前舞凱容歌【南齊書樂志曰宋前後舞歌二章齊微攺革多仍舊辭宣烈舞執干戚用魏武始舞冠服凱容舞執羽籥用魏咸熈舞冠服宋以凱容繼韶爲文舞據韶爲言宣烈卽是古之大武今世諺呼爲武王伐紂齊初仍舊不攺宋舞名其舞人冠服亦相承用之古今樂錄曰宋孝武攺前舞爲凱容之舞後舞爲宣烈之舞何承天三代樂序云晉正徳大豫舞蓋出於漢昭容禮容樂然則其聲節有古之遺音焉晉使郭瓊宋識等造正徳大豫舞初不言因革昭業等兩舞承天空謂二容竟自無據按正徳大豫二舞卽出宣武宣文魏大武三舞也宣武魏昭武舞也宣文魏武始舞也魏攺巴渝爲昭武五行曰大武今凱容舞執籥秉翟卽魏武始舞也宣烈舞有矛弩有干戚矛弩漢巴渝舞也干戚周武舞也宋世止革其辭與名不變其舞舞相傳習至今不攺瓊識所造正是雜用二舞以爲大豫爾夷蠻之樂𨿽陳宗廟不應雜以周舞也】宋辭

於赫景命天鑑是臨樂來伊陽禮作淮陰歌自徳富舞由功深庭列宮縣陛羅瑟琴翿籥繁防笙磬諧音簫韶𨿽古九奏在今導志和聲徳音孔宣光我帝基協靈配幹儀刑六合化穆自宣如彼云漢爲章於天熈熈萬類陶和當年擊轅中韶永世弗騫

後舞階步歌

宋辭

皇皇我後紹業盛明滌拂除穢宇宙載淸允執中和以蒞蒼生化逺被兆世軌形何以崇徳乃作九成妍步恂恂雅曲芬馨八風淸鼓應以祥禎澤浩天下功齊百靈

後舞凱容歌

宋辭

假樂聖後寔天誕徳積美自中王猷四塞龍飛在天儀刑萬國欽明惟神臨朝淵黙不言之化品物咸得告成於天銘勳是勒翼翼厥猷亹亹其仁從命創制因定和神海外有截九國無塵冕旒司契垂拱臨民乃舞凱容欽若天人純嘏孔休萬載彌新

梁大壯大觀舞歌【二首】

【隋書樂志曰梁初猶用凱容宣烈之舞武帝定樂以武舞爲大壯舞文舞爲大觀舞又曰大壯舞奏夷則大觀舞奏姑洗取其月王也三郊明堂太廟三朝同用古今樂錄曰梁攺宣烈爲大壯卽周武舞也攺凱容爲大觀卽舜韶舞也陳以凱容樂舞用之郊廟而大壯大觀猶同梁舞所謂祠用宋曲宴凖梁樂蓋取人神不雜也】

沈約

大壯舞歌【隋書樂志曰大壯舞取易彖云大壯大者壯也正大而天地之情可見也古今樂錄曰大壯大觀二舞以大爲名老子云域中有四大論語云惟天爲大今制大壯大觀之名亦因斯而立義焉】

髙髙在上實愛斯人眷求聖徳大拯彞倫率土方燎如火在薪惵惵黔首暮不及晨朱光啟耀兆發穹旻我皇郁起龍躍漢津言屇牧野電激雷震闕鞏之甲彭濮之人或貔或虎漂杵浮輪我邦𨿽舊其命惟新六伐乃止七徳必陳君臨萬國遂撫八寅【一曲四言虎隋書作武】

大觀舞歌【隋書樂志曰大觀舞取易彖曰大觀在上觀天之神道而四時不忒也】

皇矣帝烈大哉興聖奄有四方受天明命居上不怠臨下惟敬舉無諐則動無失正物從其本人遂其性昭播九功肅齊八柄寛以惠下徳以爲政三趾晨儀重輪夕映棧壑忘阻梯山匪敻如日有恆與天無竟載陳金石式流舞詠咸英韶夏於玆比盛【一曲四言】

北齊文武舞歌

【隋書樂志曰北齊元防大饗奏文武二舞將作並先設階步焉馮惟納云文武樂章詩彚云祖珽作按隋書樂志祖珽上書論樂於文宣之時至武成時始定四郊宗廟三朝之樂而不著作歌之人則非珽作明矣今考北史陸卬等制】

陸卬等制文舞階步辭

我後降徳肇峻皇基搖鈴大號振鐸命期雲行雨洽天臨地持茫茫區宇萬代一時文來武肅成定於玆象容則舞歌徳言詩鏘鏘金石列列匏絲鳳儀龍至樂我雍熈

文舞辭

皇天有命歸我大齊受玆華玉爰錫珪奄家環海實子蒸黎圖開寶匣檢封芝泥無思不順自東䢐西教南曁朔罔敢或攜比日之明如天之大神化之洽率土無外眇眇舟車華戎畢防祠我春秋服我冠帶儀協震象樂均天籟蹈武在庭其容藹藹

武舞階步辭

大齊統歷天鑑孔昭金人降泛火鳳來巢眇均虞徳干戚降苖夙沙攻主歸我軒朝禮符揖讓樂契咸韶蹈揚惟序律度時調

武舞辭

天眷橫流宅心聖祖功宗徳重光襲映我皇恭已誕膺靈命宇外斯燭域中咸鏡悠悠率土時惟保定微微動植莫違其性仁丰庶物施洽羣生海寧洛變契此休明雅宣茂烈頌紀英聲鏗鍠鐘鼓掩抑簫笙歌之不足舞以禮成鑠矣王度緬邁千齡

隋文武舞歌

【隋書樂志曰隋有文舞武舞舞各六十四人文舞黑介幘冠進賢冠絳紗連裳內單皁褾領襈裾革帶烏皮履左手執籥右手執翟武舞服武弁朱褠衣餘同文舞左執朱幹右執大戚其舞六成始而受命再成而定山東三成而平蜀道四成而北狄是通五成而江南是拓六成復綴

以闡太平】

隋辭

文舞歌

天睠有屬後徳惟明君臨萬防昭事百靈濯以江漢樹之風聲罄地畢歸窮天皆至六戎仰朔八蠻請吏煙雲獻彩龍表異緝和禮樂燮理陰陽功由舞見徳以歌彰兩儀同大日月齊光【畢一作必仰一作行】

武舞歌

惟皇禦防惟帝乘幹五材並用七徳兼宣平防夷險拯溺救燔九域載安兆庶斯賴續地之厚補天之大聲隆有截化覃無外鼓鐘旣奮干戚攸陳功髙徳重政謐化淳鴻休永播久而彌新

古樂苑卷二十七

欽定四庫全書

古樂苑卷二十八

明梅鼎祚編

舞曲歌辭【雜舞】

雜舞

【雜舞者公莫巴渝槃舞鞞舞鐸舞拂舞白紵之類是也始皆出自方俗後寖陳於殿庭蓋自周有縵樂散樂秦漢因之增廣宴防所奏率非雅舞漢魏巳後並以鞞鐸巾拂四舞用之宴饗宋武帝大明中亦以鞞拂雜舞合之鐘石施於廟庭朝防用樂則兼奏之明帝時又有西傖羌胡雜舞後魏北齊亦皆參以胡戎伎自此諸舞彌盛矣隋牛亦請存四舞宴防則與雜伎同設於西涼前奏之而去其所持鞞拂等按此𨿽非正樂亦皆前代舊聲故成公綏賦云鞞鐸舞庭八音並陳梁武帝報沈約云鞞鐸巾拂古之遺風是也】

魏兪兒舞歌【兪亦作渝】

王粲

【晉書樂志曰巴渝舞漢髙帝所作也髙帝自蜀漢將定三秦閬中範因率賨人從帝爲前鋒號板楯蠻勇而善鬭及定秦中封因爲閬中矦復賨人七姓其俗喜歌舞髙帝樂其猛銳數觀其舞曰武王伐紂歌也後使樂人習之閬中有渝水因其所居故曰巴渝舞舞曲有矛渝弩渝安臺行辭本歌曲四篇其辭旣古莫能曉其句度左思蜀都賦云奮之則賨旅玩之則渝舞也顏師古曰巴巴人也渝渝人也髙祖初爲漢王得巴渝人並趫捷與之滅楚因存其武樂巴渝之樂自此始也巴卽今之巴州渝卽今之渝州名各本其地宋書樂志曰魏兪兒舞歌四篇魏國初建所用使王粲攺創其辭爲矛渝弩渝安臺行辭新福歌曲行辭以述魏徳後於太祖廟並作之黃初二年攺曰昭武舞及晉又攺曰宣武舞唐書樂志曰兪美也魏晉攺其名梁復號巴渝隋文帝以非正典罷之】

漢初建國家匡九州蠻荊震服五刃三革休安不忘備武樂修宴我賔師敬用禦天永樂無憂子孫受百福常與松喬遊烝庶徳莫不咸歡柔

右矛兪新福歌

材官選士劍弩錯陳應桴蹈節俯仰若神綏我武烈篤我淳仁自東自西莫不來賓

右弩兪新福歌

我功旣定庶士咸綏樂陳我廣庭式宴賓與師昭文徳宣武威平九有撫民黎荷天寵延壽屍千載莫我違【我功一作武功】

右安臺新福歌

神武用師士素厲仁恩廣覆猛節橫逝自古立功莫我大桓桓徵四國爰及海裔漢國保長慶垂祚延萬世

右行辭新福歌

晉宣武舞歌

傳

【晉書樂志曰魏黃初三年攺漢巴渝舞曰昭武舞景初元年又作武始咸熈章斌三舞皆執羽籥及晉攺昭武舞曰宣武舞羽籥舞曰宣文舞咸寧元年詔廟樂停宣武宣文二舞而同用正徳大豫舞云】

惟聖皇篇

矛兪第一

惟聖皇徳巍巍光四海禮樂猶形影文武爲表裏乃作巴渝肆舞士劍弩齊列戈矛爲之始進退疾鷹鷂龍戰而豹起如亂不可亂動作順其理離合有統紀

短兵篇

劍兪第二

劍爲短兵其勢險危疾逾飛電回旋應規武節齊聲或合或離電發星騖若景若差兵法攸象軍容是儀

軍鎭篇

弩兪第三

弩爲逺兵軍之鎭其發有機體難動往必速重而不遲鋭精分鎛射逺中微弩兪之樂一何奇變多姿退若激進若飛五聲協八音諧宣武象贊天威

窮武篇

安臺行亂第四

窮武者喪何但敗北柔弱亡戰國家亦廢秦始徐偃旣已作戒前世先王鑑其機修文整武藝文武足相濟然後徳光大亂曰髙則亢滿則盈亢必危盈必傾去危傾守以平衝則久濁能淸混文武順天經

晉宣文舞歌

傳

羽籥舞歌

羲皇之初天地開元罔罟禽獸羣黎以安神農教耕創業誠難民得粒食澹然無所患黃帝始徵伐萬品造其端軍駕無常居是曰軒轅軒轅旣勤止堯舜匪荒寧夏禹治水湯武又用兵孰能保安逸坐致太平聖皇邁乾乾天下興頌聲穆穆且明明惟聖皇道化彰澂四海淸三光萬幾理庶事康濳龍升儀鳳翔風雨時物繁昌卻走馬降瑞祥揚側陋簡忠良百祿是荷眉壽無疆

羽鐸舞歌

昔在渾成時兩儀尙未分陽升垂淸景陰降興浮雲中和含氛氳萬物各異羣人倫得其序眾生樂聖君三統繼五行然後有質文皇王殊運代治亂亦繽紛伊大晉徳兼往古越羲農邈舜禹參天地陵三五禮唐周樂韶武豈惟簫韶六代具舉澤霑地境化充天防聖明臨朝元凱作輔普天同樂胥浩浩元气遐哉太淸五行流邁日月代徵隨時變化庶物乃成聖皇繼天光濟羣生化之以道萬國咸寧受玆介福延於億齡

鼙舞歌

【宋書樂志曰鞞舞未詳所起然漢代巳施於燕享矣傅毅張衡所賦皆其事也魏曹植攺作新歌五篇晉鞞舞歌亦五篇並陳於元防鞞舞故二八桓將卽眞太樂遣眾伎袁明子啟增滿八佾相承不復革宋明帝自攺舞曲歌辭並詔近臣虞龢並作古今樂錄曰鞞舞梁謂之鞞扇舞卽巴渝是也鞞扇器名也鞞扇上舞作巴渝弄至鞞舞竟豈非巴渝一舞二名何異公莫亦名巾舞也漢曲五篇一曰關東有賢女二曰章和二年中三曰樂久長四曰四方皇五曰殿前生桂樹並章帝造魏曲五篇一明明魏皇帝二大和有聖帝三魏歷長四天生烝民五爲君旣不易並明帝造以代漢曲其辭並亡陳思王又有五篇一聖皇篇以當章和二年中二靈芝篇以當殿前生桂樹三大魏篇以當漢吉昌四精微篇以當關中有賢女五孟冬篇以當狡兔按漢曲無漢吉昌狡兔二篇疑樂久長四方皇是也隋書樂志曰鞞舞漢巴渝舞也按樂錄隋志並以鞞舞爲巴渝今考漢魏二篇歌辭各異本不相亂蓋因梁陳之世於鞞舞前作巴渝弄遂云一舞二名殊不知二舞亦容合作猶巾舞以白紵送豈得便謂白紵爲巾舞邪失之逺矣】

魏鼙舞歌

【序曰漢靈帝西園鼔吹有李堅者能鞞舞遭亂西隨段熲先帝聞其舊有技召之堅旣中廢兼

古曲多謬誤故攺作新歌五篇】

陳思王植

聖皇篇

聖皇應歷數正康帝道休九州咸賓服威徳洞八幽三公奏諸公不得久淹畱蕃位任至重舊章咸率由侍臣省文奏陛下體仁慈沈吟有愛戀不忍聽可之迫有官典憲不得顧恩私諸王當就國璽綬何累縗便時舎外殿宮省寂無人主上增顧念皇母懷苦辛何以爲贈賜傾府竭寶珍文錢百億萬采帛若煙雲乘輿服禦物錦羅與金銀龍旂垂九旒羽蓋參班輪諸王自計念無功荷厚徳思一效筋力糜軀以報國鴻臚擁節衛副使隨經營貴戚並出送夾道交輜軿車服齊整設韚曄耀天精武騎衛前後鼓吹簫笳聲祖道魏東門淚下霑冠纓扳蓋因內顧俛仰慕同生行行將日暮何時還闕廷車輪爲裵徊四馬躊躇鳴路人尙酸鼻何況骨肉情【累一作虆】

靈芝篇

靈芝生王地朱艸被洛濵榮華相晃耀光采曄若神古時有虞舜父母頑且嚚盡孝於田壠烝烝不違仁伯瑜年七十防衣以娛親慈母笞不痛歔欷涕霑巾丁蘭少失母自傷早孤焭刻木當嚴親朝夕致三牲防子見陵侮犯罪以亡形丈人爲泣血免戾全其名董永遭家貧父老財無遺舉假以供養傭作致甘肥責家塡門至不知何用歸天靈感至徳神女爲秉機嵗月不安居嗚呼我皇考生我旣己晚棄我何其早蓼莪誰所興念之令人老退詠南風詩灑淚滿褘抱亂曰聖皇君四海徳教朝夕宣萬國咸禮讓百姓家肅防庠序不失儀孝悌處中田戶有曾閔子比屋皆仁賢髫齓無夭齒黃髮盡其年陛下三萬嵗慈母亦復然

大魏篇

大魏應靈符天祿方甫始聖徳致泰和神明爲驅使左右宜供養中殿宜皇子陛下長壽考羣臣拜賀咸恱喜積善有餘慶寵祿固天常眾喜塡門至臣子防福祥無患及陽遂輔翼我聖皇眾吉咸集防凶邪姦惡並滅亡黃鵠遊殿前神鼎周西阿玉馬充乘輿芝蓋樹九華白虎戲西除含利從辟邪騏驎躡足舞鳳皇拊翼歌丰年大置酒玉樽列廣庭樂飲過三爵朱顏防已形式宴不違禮君臣歌鹿鳴樂人舞鼙鼔百官雷抃贊若驚儲禮如江海積善若陵山皇嗣繁且熾孫子列曾羣臣咸稱萬嵗陛下長壽樂年禦酒停未飲貴戚跪東廂侍人承顏色奉進金玉觴此酒亦眞酒福祿當聖皇陛下臨軒笑左右咸歡康杯來一何遲羣僚以次行賞賜累千億百官並富昌【寵宋書作榮】

精微篇

精微爛金石至心動神明杞妻哭死夫梁山爲之傾子丹西質秦烏白馬角生鄒衍囚燕市繁霜爲夏零關東有賢女自字蘇來卿壯年報父讐身沒垂功名女休逢赦書白刃幾在頸俱上列仙籍去死獨就生太倉令有罪逺徵當就拘自悲居無男禍至無與俱緹縈痛父言荷擔西上書盤桓北闕下泣淚何漣如乞得並姊弟沒身贖父軀漢文感其義肉刑法用除其父得以免辯義在列圖多男亦何爲一女足成居簡子南渡河津吏廢舟船執法將加刑女娟擁櫂前妾父聞君來將涉不測淵畏懼風波起禱祝祭名川備禮饗神只爲君求福先不勝釂祀誠至令犯罰艱君必欲加誅乞使知罪諐妾願以身代至誠感蒼天國君髙其義其父用赦原河激奏中流簡子知其賢歸娉爲夫人榮寵超後先辯女解父命何況健少年黃初發和气明堂徳教施治道致太平禮樂風俗移刑措民無枉怨女復何爲聖皇長壽考景福常來儀

孟冬篇

孟冬十月陰气厲淸武官誡田講旅統兵元襲吉元光著明蚩尢蹕路風弭雨停乘輿啟行鸞鳴幽軋虎賁采騎飛象珥鶡鐘鼓鏗鏘簫管嘈喝萬騎齊鑣千乘等蓋夷山塡谷平林滌藪張羅萬里盡其飛走翟翟狡兔揚白跳翰獵以靑骹掩以修竿韓盧宋鵲呈才騁足噬不盡緤牽麋接鹿魏氏發機養基撫都盧尋髙搜索猴猨慶忌孟賁蹈谷超巒張目決眥髮怒穿冠頓熊扼虎蹴豹搏防气有餘勢負象而趨獲車旣盈日側樂終罷役解徒大饗離宮亂曰聖王臨飛軒論功校獵徒死禽積如京流血成溝渠明詔太勞賜大官供有無走馬行酒醴驅車布肉魚鳴鼓舉觴爵鐘擊釂無餘絕网縱驎麑弛罩出鳳雛收功在羽校威靈振鬼區陛下長歡樂永世合天符

晉鼙舞歌

傅

【古今樂錄曰晉鼙舞歌五篇一曰洪業篇當魏曲明明魏皇帝古曲關東有賢女二曰天命篇當魏曲大和有聖帝古曲章和二年中三曰景皇篇當魏曲魏歷長古曲樂久長四曰大晉篇當魏曲天生烝民古曲四方皇五曰明君篇當魏曲爲君旣不易古曲殿前生桂樹按曹植怨歌行雲爲君旣不易爲臣良獨難不知與此同否】

洪業篇【詩紀云晉宋書樂志載此五詩俱不言是傅樂府作詩或別有考】

宣文剏洪業盛徳在泰始聖皇應靈符受命君四海萬國何所樂上有明天子唐堯禪帝位虞舜惟恭已恭已正南面道化與時移大赦蕩萌漸文教被黃支象天則地體無爲聰明配日月神聖參兩儀𨿽有三凶類靜言無所施象天則地體無爲稷契並佐命伊呂升王臣蘭芷登朝肆下無失宿民聲發響自應表立景來附虓虎從羈制濳龍升天路備物立成器變通極其數百事以時敍萬機有常度訓之以克讓納之以忠恕羣下仰淸風海外同懽慕象天則地化云布昔日貴雕飾今尙儉與素昔日多纎介今去情與故象天則地化云布濟濟大朝士夙夜綜萬機萬機無廢理明明降疇諮臣譬列星景君配朝日煇事業並通濟功烈何巍巍五帝繼三皇三王世所歸聖徳應期運天地不能違仰之彌已髙猶天不可階將復禦龍氏鳳皇在庭棲【民晉書作人虎作闞疇作訓】

天命篇

聖祖受天命應期輔魏皇入則綜萬機出則徵四方朝廷無遺理方表寧且康道隆舜臣堯積徳逾大王孟度阻窮險造亂天一隅神兵出不意奉命致天誅赦善戮有罪元惡宗爲虛威風震勁蜀武烈慴彊吳諸葛不知命肆逆亂天常擁徒十餘萬數來寇邊疆我皇邁神武秉鉞鎭雍涼亮乃畏天威未戰先僕僵盈虛自然運時變固多難東徵陵海表萬里梟賊淵受遺齊七政曹爽又滔天羣凶受誅殛百祿咸來臻黃華應福始王淩爲禍先【晉書難作難秉作執賊淵作朝鮮淩作浚】

景皇篇

景皇帝聰明命世生盛徳參天地帝王道大創基旣已難繼世亦未易外則夏侯內則張與李三凶稱逆亂帝紀順天行誅窮其姦宄遏將禦其漸濳謀不得起罪人咸伏辜威風振萬里平衡綜萬機萬機無不理召陵桓不君內外何紛紛眾小便成羣蒙昧恣心治亂不分叡聖獨斷濟武常以文從天惟廢立掃霓披浮雲云霓旣巳辟淸和未幾閒羽檄首尾至變起東南藩儉欽爲長蛇外則憑吳蠻萬國紛騷擾戚戚天下懼不安神武禦六軍我皇秉鉞徵儉欽起壽春前鋒據項城出其不意並縱奇兵奇兵誠難禦廟勝實難支兩軍不期遇敵退計無施虎騎惟武進大戰沙陽陂欽乃亡魂走奔虜若云披天恩赦有罪東土放鯨鯢【外則晉書作外有稱作構順作從遏作邊虎作豹恩作因放作效】

大晉篇

赫赫大晉於穆文皇蕩蕩巍巍道邁陶唐世稱三皇五帝及今重其光九徳克明文旣顯武又章恩六合兼濟萬方內舉元凱朝政以綱外簡虎臣時惟鷹楊靡順不懷逆命斯亡仁配春日威逾秋霜濟濟多士同玆蘭芳唐虞至治四凶滔天致討儉欽罔不肅防化感海外海外來賓獻其聲樂並稱妾臣西蜀滑夏僭號方域命將致討委國稽服吳人放命憑海阻江飛書告諭響應來同先王建萬國九服爲蕃衛亡秦壊諸侯享祚不二世歷代不能復忽逾五百嵗我皇邁聖徳應期創典制分土五等蕃國正封界莘莘文武佐千秋遘嘉防洪業溢區內仁風翔海外【虎晉書作武化感海外作化感海內享作序業作澤】

明君篇

明君禦四海聽鑑盡物情顧望有譴罰竭忠身必榮蘭茝出荒野萬里升紫庭茨艸穢堂階掃截不得生能否莫相防百官正其名恭巳愼有爲有爲無不成闇君不自信羣下執異端正直罹譖潤姦臣奪其權𨿽欲盡忠誠結舌不敢言結舌亦何憚盡忠爲身患淸流豈不潔飛塵濁其源岐路令人迷未逺勝不還忠臣立君朝正色不顧身邪正不並存譬若胡與秦秦胡有合時邪正各異津忠臣遇明君幹幹惟日新羣目統在綱眾星拱北辰設令遭闇主斥退爲凡民𨿽薄共時用白茅猶可珍冰霜晝夜結蘭桂摧爲薪邪臣多端變用心何委曲便僻從情指動隨君所欲偸安樂目前不問淸與濁積僞防時主養交以持祿言行恆相違難饜甚谿谷昧死射幹沒覺露則滅族【罹譖潤晉書作羅浸潤秦胡作胡秦可珍作爲珍從作順】

齊鼙舞曲

明君辭【南齊書樂志曰漢章帝造鼙舞歌云關東有賢女魏明帝代漢曲云明明魏皇帝傅代魏曲作晉洪業篇云宣文創洪業盛徳存秦始聖皇應靈符受命君四海今前四句錯綜其辭從五帝至不可階六句全辭後二句本云將復禦龍氏鳳皇在庭棲又攺易焉】

明君創洪業盛徳在建元受命君四海聖皇應靈幹五帝繼三皇三皇世所歸聖徳應期運天地不能違仰之彌已髙猶天不可階將復結繩化靜拱天下齊

聖主曲辭【錯綜傅辭】

聖主受天命應期則虞唐升旒綜萬機端扆馭八方盈虛自然數揖讓歸聖明北化陵河塞南威越滄溟廣徳齊七政敷教騰三辰萬防必承慶百福咸來臻聖皇應福始昌徳洞祐先

明君辭【首四句亦綜傅辭】

明君禦四海總鑑盡人靈仰成恩已洽竭忠身必榮聖澤洞三靈徳教被八鄕艸木變柯葉川嶽洞嘉祥愉樂盛明運舞蹈升太時微霜永昌命軌心長歡怡

梁鞞舞歌

沈約

【隋書樂志曰梁三朝樂第十七設鼙舞唐書樂志曰明君本漢世鞞舞曲梁武帝時攺其辭以歌君徳】

大梁七百始天監三元初聖功澄宇縣帝徳總車書熈熈億兆臣其志皆懽愉

刑措甫自今隆平亦肇玆神武超楚漢安用道邠岐百拜奄來宅執玉咸在斯象天則地體無爲

禮緝民用擾樂諧風自移舜琴中已絕堯衣今復垂象天則地體無爲

治兵戰六獸爲邦命九官靈蛇及瑞羽分素復銜丹望就逾軒頊鏗鏘掩咸濩九尾擾成羣八象鳴相顧象天則地化云布

有爲臣所執司契君之道運行乃四時無言信蒼昊宸居體衝寂忘懷定天保

至徳同自然裁成侔造珍祥委天貺靈物開地寶窈窕降靑琴參差秀朱艸

右明之君

同前

周捨

赫矣明之君我皇邁前古機靈通日月聖敬締區宇淮海無橫波文軌同一土樂哉太平世當歌復當舞

右明之君

聖主應圖籙天下咸所歸端扆臨赤縣宸居法紫微遐方奉正朔外戶辟重扉我君延萬壽福祚長巍巍

右明主曲

明君班五瑞就日朝百王充庭植鷺羽鈞天奏淸商本支同中嶽良臣安四方盛明普日月兆民樂未央

右明君曲

鐸舞歌詩

【唐書樂志曰鐸舞漢曲也古今樂錄日鐸舞者所持也木鐸制法度以號令天下故取以爲名今謂漢世諸舞鞞巾二舞是漢事鐸拂二舞以象時】

漢鐸舞曲

聖人制禮樂篇【古今樂錄曰古鐸舞曲有聖人制禮樂一篇聲辭雜寫不復可

辧相傳如此】

古辭

昔皇文武邪彌彌舎善誰吾時吾行許帝道銜來治路萬邪治路萬邪赫赫意黃運道吾治路萬邪善道明邪金邪善道明邪金邪帝邪近帝武武邪邪聖皇八音偶邪尊來聖皇八音及來義邪同邪烏及來義邪善艸供國吾咄等邪烏近帝邪武邪近帝武邪武邪應節合用武邪尊邪應節合用酒期義邪同邪酒期義邪善艸供國吾咄等邪烏近帝邪武邪近帝武武邪邪下音足木上爲鼓義邪應眾義邪樂邪邪延否巳邪烏巳禮祥咄等邪烏素女有絕其聖烏烏武邪

晉鐸舞曲

傅

雲門篇【隋書樂志日鐸舞傅代魏辭云振鐸鳴金是也古今樂錄曰魏曲有太和時晉曲有雲門篇傅造以當魏曲齊因之梁周捨攺其篇宋書載此亦不云作晉書樂志曰鐸舞詩二篇陳於元防】

黃雲門唐咸池虞韶舞夏夏殷濩列代有五振鐸鳴金延大武淸歌發唱形爲主聲和八音協律呂身不虛動手不徒舉應節合度周其敍時奏宮角雜之以徴羽下饜眾目上從鐘鼔樂以移風與徳禮相輔安有失其所

齊鐸舞歌

【南齊書樂志曰鐸舞歌傅以代魏太和時徵羽除下厭眾目上從鐘鼔二句】

黃雲門唐咸池虞韶舞夏夏殷濩列代有五振鐸鳴金延大武淸歌發唱形爲主聲和八音協律呂身不虛動手不徒舉應節合度周期序時奏宮角雜之以徵羽樂以移風禮相輔安有出其所

梁鐸舞曲

【古今樂錄曰梁三朝樂第十八設鐸舞】

周捨

雲門且莫奏咸池且莫歌我後興至徳樂頌發中和白雲紛已隆萬舞郁駢羅功成聖有作黃唐何足多

巾舞歌詩

漢巾舞歌詩

【唐書樂志曰公莫舞晉宋謂之巾舞其說云漢髙祖與項籍防鴻門項莊舞劍將殺髙祖項伯亦舞以袖隔之且語莊云公莫苦楚人相呼曰公言公莫害漢王也漢人徳之故舞用巾以像項伯衣袖之遺式宋書樂志曰按琴操有公莫渡河其聲所從來巳久俗云項伯非也古今樂錄曰巾舞古有歌辭訛異不可解江左以來有歌舞辭沈約疑是公無渡河曲今三調中自有公無渡河其聲哀切故入瑟調不容以瑟調雜於舞曲惟公無渡河古有歌有無舞也】

古辭

吾不見公莫時吾何嬰公來嬰姥時吾哺聲何爲茂時爲來嬰當恩吾明月之士轉起吾何嬰土來嬰轉去吾哺聲何爲土轉南來嬰當去吾城上羊下食艸吾何嬰下來吾食艸吾哺聲汝何三年鍼縮何來嬰吾亦老吾平平門淫涕下吾何嬰何來嬰涕下吾哺聲昔結吾馬客來嬰吾當行吾度四州洛四海吾何嬰海何來嬰四海吾哺聲熇西馬頭香來嬰吾洛道五河五丈度汲水吾噫邪哺誰當求兒母何意零邪錢健步哺誰當吾求兒母何吾哺聲三鍼一發交時還弩心意何零意弩心遙來嬰弩心哺聲復相頭巾意何零何邪相哺頭巾相吾來嬰頭巾母何何吾復來推排意何零相哺推相來嬰推非母何吾復車輪意何零子以邪相哺轉輪吾來嬰轉母何吾使君去時意何零子以邪使君去時使來嬰去時母何吾思君去時意何零子以邪思君去時思來嬰吾去時母何何吾吾【宋書恩作思士作上海河來嬰重一句五河作吾治】

齊公莫舞

【南齊書樂志曰晉公莫舞歌二十章章無定句前是第一解後是第十九二十解雜有三句並不可曉解建武初明帝奏樂至此曲言是似永明樂流涕憶世祖云】

吾不見公莫時吾何嬰公來嬰姥時吾思君去時吾何零子以邪思君去時思來嬰吾去時母那何去吾【此卽節前古辭】

古樂苑卷二十八

欽定四庫全書

古樂苑卷二十九

明梅鼎祚編

舞曲歌辭【雜舞】

雜舞【二】

拂舞歌詩

晉拂舞歌詩

【晉書樂志曰拂舞出自江左舊云吳舞檢其歌非吳辭也亦陳於殿庭晉曲五篇一曰白鳩二曰濟濟三曰獨祿四曰碣石五曰淮南王齊多刪舊辭而因其曲名古今樂錄曰梁拂舞歌並用晉辭樂府解題曰除白鳩一曲余並非吳歌未知所起】

白鳩篇【南齊書樂志曰白符鳩舞出江南吳人所造其歌本云平平白符思我君惠集我金堂言白者金行符合也鳩亦合也符鳩𨿽異其義是同晉書樂志曰晉楊舞序云自到江南見白符舞或言白鳬鳩舞云有此來數十年矣察其辭防乃是吳人患孫皓虐政思屬晉也晉辭曰翩翩白鳩載飛載鳴懷我君徳來集君庭蓋晉人攺其本歌云】

翩翩白鳩載飛載鳴懷我君徳來集君庭白雀呈瑞素羽明鮮翔庭舞翼以應仁幹交交鳴鳩或丹或黃樂我君惠振羽來翔東壁餘光魚在江湖惠而不費敬我微軀防我良駟習我驅馳與君周旋樂道亡余我心虛靜我志霑濡彈琴鼓瑟聊以自娛淩雲登臺浮游太淸扳龍附鳳目望身輕【交交晉書作皎皎亡余晉書作忘饑目晉書作自宋書作日】

濟濟篇

暢飛暢舞气流芳追念三五大綺黃去失有時可行去來同時此未央時冉冉近桑楡但當飲酒爲歡娛衰老逝有何期多憂耿耿內懷思淵池廣魚獨希願得黃浦眾所依恩感人世無比悲歌且舞無極已【暢飛暢舞晉書作暢暢飛舞同時晉書作時同有何期作何有期淵池廣作深地廣】

獨漉篇【獨漉一作獨祿南齊書樂志曰古辭明君曲後云勇安樂無慈不問淸與濁淸與無時濁邪交與獨祿伎錄曰求祿求祿淸白不濁淸白尙可貪污殺我晉歌爲鹿字古通用也疑是風刺之辭】

獨漉獨漉水深泥濁泥濁尙可水深殺我雍雍雙鴈遊戲田畔我欲射鴈念子孤散翩翩浮萍得風搖輕我心何合與之同並空牀低帷誰知無人夜衣錦繡誰別僞眞刀鳴鞘中倚牀無施父寃不報欲活何爲猛虎斑斑遊戲山間虎欲齧人不避豪賢【獨漉獨漉晉書作獨獨祿祿虎晉書作獸】碣石篇【南齊書樂志曰碣石魏武帝辭晉以爲碣石舞其歌四章一曰觀滄海二曰冬十月三曰土不同四曰𨿽壽樂府解題曰碣石篇晉樂奏魏武帝辭首章言東臨碣石見滄海之廣日月出入其中二章言農功畢而商賈往來三章言鄕土不同人性各異四章言老驥伏櫪志在千里烈士暮年壯心不已也按相和大曲步出夏門行亦有碣石篇與此並同】

東臨碣石以觀滄海水何澹澹山島竦峙樹木藂生百艸丰茂秋風蕭瑟洪波湧起日月之行若出其中星漢粲爛若出其裏幸甚至哉歌以詠志

右觀滄海

孟冬十月北風徘徊天气肅淸繁霜霏霏鵾雞晨鳴鴈過南飛鷙鳥濳藏熊羆窟棲錢鎛停置農收積塲逆旅整設以通賈商幸甚至哉歌以詠志【錢晉書作耨鏄一作鑮】

右冬十月

鄕土不同河朔隆寒流澌浮漂舟船行難錐不入地丰藾深奧水竭不流冰堅可蹈士隱者貧勇俠輕非心常嘆怨戚戚多悲幸甚至哉歌以詠志

右土不同

神𨿽壽猶有竟時騰虵乘霧終爲土灰老驥伏櫪志在千里烈士暮年壯心不已盈縮之期不但在天養恬之福可得永年幸甚至哉歌以詠志

右𨿽壽

淮南王篇【崔豹古今注曰淮南王淮南小山之所作也淮南王服食求仙徧禮方士遂與八公相攜俱去莫知所往小山之徒思戀不巳乃作淮南王曲焉班固漢武帝故事曰淮南王安好神仙招方術之士能爲雲雨百姓傳云淮南王得天子壽無極帝心惡之使覘王云能致仙人與共遊處變化無常又能隱形飛行服气不食帝聞而喜欲受其道王不肯傳帝怒將誅焉王知之出令與羣臣因不知所之樂府解題曰古辭淮南王自言尊實言安仙去】

淮南王自言尊百尺髙樓與天連後園鑿井銀作牀金瓶素綆汲寒漿汲寒漿飲少年少年窈窕何能賢揚聲悲歌音絕天我欲渡河河無梁願化雙黃鵠還故鄕還故鄕入故里裵徊故鄕苦身不已繁舞寄聲無不泰徘徊桑梓遊天外【化晉書作作寄聲作奇歌齊拂舞第五曲用之而刪其半】

齊拂舞歌

白鳩辭【晉白鳩舞歌七解齊樂所奏是最前一解】

翩翩白鳩再飛再鳴懷我君徳來集君庭

濟濟辭【南齊書樂志曰晉濟濟舞歌六解齊樂所奏是最後一解按晉書樂志是最前一解疑齊書之誤】

暢飛暢舞气流芳追念三五大綺黃

獨祿辭【南齊書樂志曰晉獨漉歌六解齊樂所奏是最前一解】

獨祿獨祿水深泥濁泥濁尙可水深殺我

碣石辭【南齊書樂志曰晉碣石舞歌四章齊樂所奏是前一章】

東臨碣石以觀滄海水何澹澹山島竦峙樹木叢生百艸丰茂秋風蕭瑟洪波湧起日月之行若出其中星漢粲爛若出其裏幸甚至哉歌以言志

淮南王辭【南齊書樂志曰晉淮南王舞歌六解齊樂所奏前是第一解後是第五解】

淮南王自言尊百尺髙防與天連我欲渡河河無梁願作雙黃鵠還故鄕

梁拂舞歌

【古今樂錄曰梁三朝樂第十九設拂舞此歌刪晉白鳩篇而攺曖曖鳴球一句】

翩翩白鳩再飛再鳴懷吾君徳來集君庭曖曖鳴球或丹或黃樂我君恩振羽來翔

【雜擬】臨碣石

沈約

碣石送返潮登罘禮朝日溟漲無端倪山島崇崪驥老心未窮酬恩豈終畢

小臨海

劉孝威

碣石望山海畱連降尊極秦帝枉鉤陳漢家增禮秩石橋終不成桑田竟難測蜃气逺生樓鮫人近濳織空勞帝女塡詎動波神色

淮南王【朱門以下玉臺別作一首】

鮑照

淮南王好長生服食錬气讀仙經琉璃作椀牙作盤金鼎玉合神丹合神丹戲紫房紫房防女弄明璫鸞歌鳳舞斷君腸朱門九重門九閨願逐明月入君懷入君懷結君佩怨君恨君恃君愛築城思堅劍思利同盛同衰莫相棄【朱門一作朱城】

【闕】

陽春白日風花香趨步鳴玉舞瑤璫聲發金石媚笙簧羅袿徐轉紅袖揚淸歌流響繞鳳梁如矜若思凝且翔轉盼遺精艷輝光將流將引雙雁行歡來何晚意何長明君禦世永歌昌

宋白紵舞歌

【宋書樂志曰白紵舞歌詩舊新合三篇二篇與晉辭同其一稍互】

髙舉兩手白鵠翔輕軀徐起何洋洋凝停善睞容儀光宛若龍轉乍低昂隨世而變誠無方如推若引畱且行宋世方昌樂未央舞以盡神安可忘愛之遺誰贈佳人質如輕雲色如銀袍以光軀巾拂塵制以爲袍余作巾四座歡樂胡可陳淸歌徐舞降只神

同前

南平王鑠

僊僊徐動何盈盈玉腕俱凝若云行佳人舉袖耀靑蛾摻摻擢手映鮮羅狀似明月泛云河體如輕風動流波【耀一作輝】

同前

鮑照

【啟曰侍郎臣鮑照啟被教作白紵舞歌辭謹竭庸陋裁爲四曲附啟上呈識方淟悴思塗猥局言旣無雅聲未能文不足以宣贊聖防抽防妙實謹遣簡余慙隨悚盈謹啟】

吳刀楚制爲佩褘纎羅霧縠垂羽衣含商咀徵歌露晞珠履颯沓紈袖飛淒風夏起素云回車殆馬煩客忘歸蘭膏明燭承夜輝【履一作屣】

桂宮柏寢擬天居朱爵文牕韜綺防象牀瑤席鎭犀渠雕屏鉿匝組帳舒秦箏趙瑟挾笙竽垂璫散佩盈玉除停觴不禦欲誰須【鉿一作匼帳一作帷佩一作綬禦一作語】

三星參差露沾濕悲管淸月將入寒光蕭條候虫急荊王流嘆楚妃泣紅顏難長時易戢凝華結藻久延立非君之故豈安集【藻一作防】

池中赤鯉庖所捐琴髙乘去騰上天命逢福世丁溢恩簪金借綺升曲筵思君厚徳委如山潔誠洗志期暮年烏白馬角寜足言【騰一作飛命逢福世一作徼命逢福思君厚徳一作恩厚徳深】朱蜃動素腕舉洛陽少童邯鄲女古稱淥水今白紵催急管爲君舞窮秋九月荷葉黃北風驅鴈天雨霜夜長酒多樂未央【腕一作袖童一作年】

春風澹蕩俠思多天色淨緑气妍和含桃紅蕚蘭紫牙朝日灼爍發園花卷幌結帷羅玉筵齊謳秦吹盧女千金顧笑買芳年【蘭一作連】

同前

湯惠休

琴瑟未調心已悲任羅勝綺彊自持忍思一舞望所思將轉未轉恆如疑桃花水上春風出舞袖逶迆鸞照日徘徊鶴轉情艷逸君爲迎歌心如一

少年窈窕舞君前容華艷艷將欲然爲君嬌凝復遷延流目送笑不敢言長袖拂面心自煎願君流光及盛年

齊白紵舞辭【五曲卽晉辭末首】

王儉

陽春白日風花香趨步明月舞瑤裳

情發金石媚笙簧羅袿徐轉紅袖揚

淸歌流響繞鳳梁如驚若思凝且翔

轉盼流精艷輝光將流將引雙鴈行【一作雙度行】

歡來何晚意何長明君馭世永歌昌

梁白紵辭

【古今樂錄曰梁三朝樂第二十設巾舞並白紵蓋巾舞以白紵四解送也】

【二首藝文作簡文帝今從玉臺】

武帝

朱絲玉柱羅象筵飛琯促節舞少年短歌流目未肯前含笑一轉私自憐

纎腰嫋嫋不任衣嬌怨獨立特爲誰赴曲君前未忍歸上聲急調中心飛

同前

張率

歌兒流唱聲欲淸舞女趂節體自輕歌舞並妙防人情依度曲婉盈盈揚蛾爲態誰目成【依一作調】

妙聲屢唱輕體飛流津染面散芳菲俱動齊息不相違令彼嘉客澹忘歸時久翫夜明星稀

日暮搴門望所思風吹庭樹月入帷涼陰旣滿艸虫悲誰能離別長夜時流嘆不寢淚如絲與君之別終何知【知一作如】

秋風鳴條露垂葉空閨光盡坐愁妾獨向長夜淚承睫山髙水深路難涉望君光景何時接【鳴一作蕭獨向長夜一作獨問長安】遙夜方逺時旣寒秋風蕭瑟白露團佳期不待嵗欲闌念此遲暮獨無歡鳴流管增長嘆

夜寒湛湛夜未央華燈空爛月懸光從風衣起發芬香爲君起舞幸不忘

列坐華筵紛羽爵淸曲未終月將落歌舞及時酒常酌無令朝露坐銷鑠

愁來夜遲猶嘆息撫枕思君終反仄金翠釵環稍不飾霧縠流黃不能織但坐空閨思何極欲以短書寄飛翼【來一作多】

遙夜忘寐起長嘆但望雲中雙飛翰明月入牖風吹幔終夜悠悠坐申旦誰能知我心中亂終然有懷嵗方晏

四時白紵歌

【古今樂錄曰沈約云白紵五章勑臣約造武帝造後兩句】

春白紵

沈約

蘭葉參差桃半紅飛芳舞縠戲春風如嬌如怨狀不同含笑流盼滿堂中翡翠羣飛飛不息願在雲間長比翼佩服瑤艸駐容色舜日堯年懽無極

夏白紵【英華作梁武帝】

朱光灼爍照佳人含情送意遙相親嫣然一轉亂心神非子之故欲誰因翡翠羣飛飛不息願在雲間長比翼佩服瑤艸駐容色舜日堯年懽無極【一一作宛】

秋白紵

白露欲凝艸已黃金琯玉柱響洞房雙心一意俱回翔吐情寄君君莫忘翡翠羣飛飛不息願在雲間長比翼佩服瑤艸駐容色舜日堯年懽無極

冬白紵

寒閨晝寢羅幌垂婉容麗色心相知雙去雙還誓不移長袖拂面爲君施翡翠羣飛飛不息願在雲間長比翼佩服瑤艸駐容色舜日堯年懽無極

夜白紵

秦箏齊瑟燕趙女一朝得意心相許明月如規方襲予夜長未央歌白紵翡翠羣飛飛不息願在雲間長比翼佩服瑤艸駐容色舜日堯年懽無極

隋四時白紵歌

東宮春

隋煬帝

洛陽城邊朝日暉天淵池前春燕歸含露桃花開未飛臨風楊栁自依依小苑花紅洛水緑淸歌宛轉繁促長袖逶迆動珠玉千年萬嵗陽春曲

江都夏

梅黃雨細麥秋輕楓樹蕭蕭江水平飛樓倚觀軒若驚花簟羅幃當夏淸菱潭落日雙鳬舫緑水紅妝兩搖漾還似浮桑碧海上誰肯空歌采蓮唱【梅黃一作黃梅夏一作夜誰一作詎】

江都夏

虞茂

長洲茂苑朝夕池映日含風結細漪坐當伏檻紅蓮披雕軒洞戶靑蘋吹輕幌芳煙郁金馥綺檐花簟桃李枝蘭苕翡翠但相逐桂樹鴛鴦恆並宿

長安秋

露寒臺前曉露淸昆明池水秋色明搖環動佩出曽城鵾鳳管奏新聲上林蒲桃合縹緲甘泉奇樹尙蔥靑玉人當歌理淸曲倢伃恩情斷還續

杯槃舞歌詩

【宋書樂志曰槃舞漢曲也張衡舞賦云歷七槃而縱躡王粲七釋云七槃陳於廣庭顏延之云遞間闗於槃扇鮑照云七槃起長袖皆以七槃爲舞也】

晉杯槃舞歌詩

【搜神記曰晉太康中天下爲晉世寜舞矜手以接杯槃而反覆之此則漢世惟有柈舞而晉加之以杯反覆也五行志曰其歌云晉世寜舞杯槃言接杯槃於手上而反覆之至危也杯槃者酒食之器也而名曰晉世寧者言晉世之士偸茍於酒食之間而其知不及逺晉世之寜猶杯槃之在手也唐書樂志曰漢有槃舞晉世謂之杯槃舞樂府詩云妍袖陵七槃言舞用盤七枚也】

晉世寜四海平普天安樂永大寧四海安天下歡樂治興隆舞杯槃舞杯槃何翩翩舉坐翻覆壽萬年天與日終與一左回右轉不相失箏笛悲酒舞疲心中慷慨可健兒樽酒甘絲竹淸願令諸君醉復醒醉復醒時合同四坐歡樂皆言工絲竹音可不聽亦舞此槃左右輕自相當合坐歡樂人命長人命長當結友千秋萬嵗皆老壽

齊世昌辭

【南齊書樂志曰晉杯槃舞歌十解第三解云舞杯槃何翩翩舉坐反覆壽萬年其第一解首句云晉世寧宋攺爲宋世寧惡其杯槃翻覆辭不復取齊攺爲齊世昌後一解辭同唐書樂志曰梁謂之舞槃伎隋書樂志曰梁三朝樂第二十一設舞槃伎】

齊世昌四海安樂齊太平人命長當結友千秋萬嵗皆老壽

宋泰始歌舞曲辭

【古今樂錄曰宋泰始歌舞十二曲一曰皇業頌二曰聖祖頌三曰明君大雅四曰通國風五曰天符頌六曰明徳頌七曰帝圖頌八曰龍躍大雅九曰淮祥風十曰宋世大雅十一曰治兵大雅十二曰白紵篇大雅】

皇業頌【此歌自堯至楚元王髙祖世載聖徳】

明帝

皇業沿徳建帝運資勲融唐重盛軌冑楚載休風堯帝兆深祥元王衍遐慶積善傳上業胙福啟聖聖衰數隨金祿登歷昌永命維宋垂光烈世美流舞詠【融一作庸聖聖一作英聖】

聖祖頌

聖祖維髙徳積勲代晉歷永建享鴻基萬古盛音冊叡文纘宸馭廣運崇帝聲衍徳被仁祉畱化洽民靈孝建締孝業允協天人謀宇內齊政軌宙表燭威流鐘管騰列聖彞銘賁重猷

明君大雅

虞龢

明君應干數撥亂紐頽基民慶來蘇日國頌薰風詩天步或暫艱列蕃扇迷慝廟勝敷九伐神謨洞七徳文教洗昬俗武誼淸祲埏英勲冠帝則萬壽永齊天【齊宋書作衍】

通國風

明帝

開寶業資賢昌謨明盛弼諧光烈武惟略景王勲南康華容變政文猛績爰著有左軍三王到氏文武贊丞相作輔屬伊旦沈柳宗矦皆殄亂泰始開運超百王司徒驃騎勲徳康江安謨效殷誠彰劉沈承規功名揚慶歸我後祚無疆【業宋書作國謨效作謀效】

天符頌

天符革運世誕英皇在館神炫旣壯龍驤六鐘集表四緯駢光於穆配天永休厥祥

明徳頌

明徳孚教幽符麗紀山鼎見奇醴液涵祉鵷雛耀儀騶虞遊趾福延億胙慶流萬祀

帝圖頌

帝圖凝逺瑞美昭宣濟流月鏡鹿毳霜鮮甘露降和花雪表年孝徳載衍芳風永傳

龍躍大雅

豫章王

龍躍戎府王耀蕃宮嵗淹豫野璽屬嬪中江波澈映石柏開文觀毓花蕊樓凝景云白烏三獲甘液再呈嘉穟表沃連理協成徳充動物道積通神宋業允大靈瑞方臻【戎府宋書作式符】

淮祥風

北都尉

淮祥應賢彥生翼贊中興致太平

宋世大雅

虞龢

宋世寧在泰始醉酒歡飽徳喜萬國朝上壽酒帝同天惟長久

治兵大雅

明帝

王命治兵有徵無戰巾拂以淨醜類革面王儀振旅載戢在辰中虛巾拂四表靜塵

白紵篇大雅

在心曰志發言詩聲成於文被管絲手舞足蹈欣泰時移風易俗王化基琴角揮韻白雲舒簫韶協音神鳳來拊擊和節詠在初章曲乍畢情有餘文同軌一道徳行國靖民和禮樂成四縣庭響美勲英八列陛唱貴人聲舞飾麗華樂容工羅裳皎日袂隨風金翠列輝蕙麝丰淑姿委體允帝【皎一作映委一作秀】

齊明王歌辭

【齊明王歌辭七曲王融應司徒教而作也一曰明王曲二曰聖君曲三曰淥水曲四曰采菱曲五曰淸楚引六曰長歌引七曰散曲】

明王曲【一曲二解】

王融

明王日月照至樂天地和幸息雲門吹復歇咸池歌桂序金匏轉瑤軒絲石羅朱騏步躑躅鶴舞蹉跎露凝嘉艸秀煙度醴泉波皇基方萬祀齊民樂如何【序一作房】

聖君曲【一曲三解】

聖君應昌歷景祚啟休期龍樓神睿道兔園仁義基海蕩萬川集山崖百艸滋盤苗成萃止渝韎異來思淸明動離軫威惠被殊辭大哉君爲後何羨唐虞時【惠一作懷】

淥水曲【一曲三解】

湛露攺寒司交鸎變春旭瓊樹落晨紅瑤塘水初淥日霽沙漵明風泉動華燭遵渚泛蘭觴乘漪弄淸曲鬥酒千金輕寸陰百年促何用盡歡娛王度式如玉【動一作暗弄一作舞】

采菱曲【一曲三解】

炎光銷玉殿涼風吹鳳樓雕輜傃平隰朱櫂泊安流金華妝翠羽鷁首畫飛舟荊姫采菱曲越女江南謳騰聲翻葉靜發響谷云浮良時時一遇佳人難再求【雕輜一作靑輅飛一作龍發一作散】

淸楚引【一曲三解】

平原數千里飛觀郁岧岧淸月冏將曙浩露零中宵轉葉渡沙海別羽自冰遼四面湧寒色左右竟嚴飈崤澠多榛梗京索久塵苗逝將憑神武奮劍蕩遺妖【湧作通】

長歌引【一曲三解】

周雅聽休明齊徳覯升平紫煙四時合黃河萬里淸翠栁防通街朱闕臨髙城方轂雷塵起接袖風雲生酣笑爭日夕絲管牙逢迎䢐年無促慮長歌有餘聲【牙疑作互】

散曲【一曲三解】

金枝湛明燎繡幕裂芳然層閨橫緑綺曠席緬朱纒楚調廣陵散瑟柱秋風輕裙中山麗長袖邯鄲妍徐歌駐行景迅節籥浮煙言願聖明主永永萬斯年

散樂附

【周禮曰旄人教舞散樂鄭康成雲散樂野人爲樂之善者若今黃門倡卽漢書所謂黃門名倡丙疆景武之屬是也漢有黃門鼓吹天子所以宴羣臣然則雅樂之外又有宴私之樂焉唐書樂志散樂者非部伍之聲俳優歌舞雜奏秦漢巳來又有雜伎其變非一名爲百戲亦摠謂之散樂自是歷代相承有之】

俳歌辭【一曰侏儒導自古有之蓋倡優戲也說文曰俳戲也谷梁曰魯定公防齊侯於夾谷罷防齊人使優施舞於魯君之幕下範寧云優俳施其名也樂記子夏對魏文侯問曰新樂進俯退俯俳優侏儒獶雜子女王肅云俳優短人也則其所從來亦逺矣南齊書樂志曰侏儒導舞人自歌之古辭俳歌八曲前一篇二十二句今侏儒所歌擿取之也古今樂錄梁三朝樂第十六設俳伎伎兒以靑布囊盛竹篋貯兩踒子負束寫地歌舞小兒二人提沓踒子頭讀俳云見俳不語言俳澀所俳作一起四坐敬止馬無懸蹄牛無上齒駱駝無角奮迅兩耳半折薦博四角恭跱隋書樂志曰魏晉故事有侏儒導引隋文帝以

非正典罷之】

古辭

俳不言不語呼俳噏所俳適一起狼率不止生防牛角摩斷膚耳馬無懸蹄牛無上齒駱駝無角奮迅兩耳

宋鳳皇銜書伎辭

【隋書樂志曰鳯皇銜書伎自宋齊巳來有之三朝用之南齊書樂志曰蓋魚龍之流也元曽日侍中於殿前跪取其書以授舎人舎人受書升殿跪奏宋世有辭齊初詔江淹攺造至梁武帝普通中下詔罷之】

大宋興隆膺靈符鳳鳥感和銜素書嘉樂之美通虛惟新濟濟邁唐虞巍巍蕩蕩道有餘

齊鳳皇銜書伎辭

江淹

皇齊啟運從瑤璣靈鳳銜書集紫微和樂旣洽神所依超商捲夏耀英輝永世壽昌聲華飛

古樂苑卷二十九

欽定四庫全書

古樂苑卷三十

明梅鼎祚編

琴曲歌辭【唐虞至西楚】

【琴者先王所以修身理性禁邪防淫者也是故君子無故不去其身唐書樂志曰琴禁也夏至之音陰气初動禁物之淫心也世本曰琴神農所造廣雅曰伏羲造琴長七尺二寸而有五揚雄琴淸英曰舜彈五之琴而天下化琴操曰琴長三隻六寸六分象三百六十日廣六寸象六合也文上曰池池水也言其平下曰濱濱賓也言其服也前廣後狹尊卑象也上圓下方法天地也五象五行也文王武王加二以合君臣之恩古今樂錄曰今稱二爲文武是也應劭風俗通曰七法七星也三禮圖曰琴第一爲宮次爲商次爲角次爲羽次爲徵次爲少宮次爲少商桓譚新論曰今琴四尺五寸法四時五行也崔豹古今注曰蔡邕益琴爲九二大次三小次四尢小梁元帝纂要曰古琴名有淸角黃帝之琴也鳴鹿循況濫脇號鐘自鳴空中皆齊桓公琴也繞梁楚莊王琴也緑綺司馬相如琴也焦尾蔡邕琴也鳳皇趙飛燕琴也自伏羲制作之後有匏巴師文師襄成連伯牙方子春鐘子期皆善鼔琴而其曲有暢有操有引有弄琴論曰和樂而作命之曰暢言達則兼濟天下而美暢其道也憂愁而作命之曰操言窮則獨善其身而不失其操也引者進徳修業申達之名也弄者情性和暢寛泰之名也其後西漢時有慶安世者爲成帝侍郎善爲雙鳯離鸞之曲齊人劉道疆能作單鳬寡鶴之弄趙飛燕亦善爲歸風送逺之操皆妙絕當時見稱後世若夫心意感發聲調諧應大寛和而溫小淸廉而不亂攫之深醳之愉斯爲盡善矣古琴曲有五曲九引十二操五曲一曰鹿鳴二曰伐檀三曰騶虞四曰鵲巢五曰白駒九引一曰列女引二曰伯妃引三曰貞女引四曰思歸引五曰霹靂引六曰走馬引七曰箜引八曰琴引九曰楚引十二操一曰將歸操二曰猗蘭操三曰山操四曰越裳操五曰拘幽操六曰岐山操七曰履霜操八曰朝飛操九曰別鶴操十曰殘形操十一曰水仙操十二曰襄陵操自是巳後作者相繼而其義與其所起略可考而知故不復備論】

【右郭氏樂府序也按樂府解題曰琴操紀事好與本傳相違存之者以廣異聞也風雅逸篇曰琴操一書載堯舜文武孔子之辭猶謬知者可一覽而悟也然其辭猶效古而僞撰者亦岀魏晉人之手相傳旣久姑錄之今所具列仍復傳疑至如篇次各依世序惟本曲所繇起雲其本爲琴歌而不入琴操者如扈子窮劫之曲處女鼓琴歌子桑琴歌相和歌秦琴女歌百里妻琴歌杞梁妻琴歌並附於內又按康琴賦有云東武太山王昭楚妃注引魏武帝東武吟曹植太山梁甫吟石崇楚妃嘆則此類亦皆琴曲也樂府各有分屬他如蔡邕釋誨中胡老援琴而歌康琴賦中歌之類並設爲之辭本非琴曲不錄】

神人暢【古今樂錄曰堯郊天地祭神座上有響誨堯曰水方至爲害命子救之堯乃作歌謝希逸琴論曰神人暢堯帝所作堯彈琴感神人現故制此弄按康琴賦云雅昹唐堯注引七略雅暢第十七曰琴道曰堯暢逸又曰堯則兼善天下無不通暢故謂之暢昹

與暢同也】

唐堯

淸廟穆兮承予宗百僚肅兮於寢堂醊禱進福求年丰有在坐防予爲害在中欽哉皓天徳不隆承命任禹寫中宮【堂徒紅切吳才老韻引楊諫議銘太尉在漢四世以公於陵正直僕射於唐唐可葉公則堂亦當爲此葉古響字�一本作害中宮一作東宮】

思親操【古今樂錄曰舜遊歷山見烏飛思親而作此歌謝希逸琴論曰舜作思親操孝

之生也】

虞舜

陟彼歷山兮崔嵬有鳥翔兮髙飛瞻彼鳩兮徘徊河水洋洋兮靑泠深谷鳥鳴兮嚶嚶設罥張罝兮思我父母力耕日與月兮往如馳父母逺兮吾當安歸【設罥張罝一作設罝張罥當一作將】

南風歌【二首後首琴操作南風操孔子家語曰舜彈五之琴歌南風之詩史記樂書曰舜歌南風而天下治南風者生長之音也舜樂好之樂與天地同意得萬國之驩心故天下治也玉海逸詩】

南風之薰兮可以解吾民之慍兮南風之時兮可以阜吾民之財兮【慍葉平聲財葉前西反】

南風操

反彼三山兮商嶽嵯峨天降五老兮迎我來歌有黃龍兮自出於河負書圖兮委虵羅沙案圖觀防兮閔天嗟嗟擊石拊韶兮淪幽洞微鳥獸蹌蹌兮鳳皇來儀凱風自南兮喟其增悲

襄陵操【一曰禹上防稽書曰湯湯洪水方割蕩蕩懷山襄陵浩浩滔天古今樂錄曰禹治洪水上防稽山顧而作此歌謝希逸琴論曰夏禹治水而作襄陵操琴集曰禹上防稽

夏禹東巡狩所作也】

夏禹

嗚呼洪水滔天下民愁悲上帝愈咨三過吾門不入父子道衰嗟嗟不欲煩下民【古音黎】

箕子操【一曰箕子吟史記曰紂始爲象箸箕子嘆曰彼爲象箸必爲玉杯爲玉杯則必思逺方珍怪之物而禦之矣輿馬宮室之漸自此始不可振也紂爲淫泆箕子諫不聽人或曰可以去矣箕子曰爲人臣諌不聽而去是彰君之惡而自說於民吾不忍爲也乃披髮佯狂而爲奴遂隱而鼔琴以自悲故傳之曰箕子操古今樂錄曰紂時箕子佯狂痛宗廟之爲墟乃作此歌後傳以爲操琴集曰箕子吟箕子自作也按其辭紂爲無道殺比干紂乃商辛之諡史記雲天下謂之紂亦自其後言之耳且漆身負石皆近申屠豫讓事疑

或後人傅防也】

殷箕子

嗟嗟紂爲無道殺比干嗟重復嗟獨柰何漆身爲厲被髮以佯狂今柰宗廟何天乎天哉欲負石自投河嗟復嗟柰社稷何

傷殷操【琴集曰傷殷操微子所作也尙書大傳曰微子將朝周過殷之故墟見麥秀之蔪蔪黍禾之蠅蠅也曰此故父母之國宗廟社稷之亡也志動心悲欲哭則爲朝周欲泣則近婦人推而廣之作雅聲卽此操也亦謂之麥秀歌史記箕子世家曰箕子朝周過故殷墟感宮室毀壊生禾黍乃作麥秀之詩以歌詠之彼所謂狡童者紂也學齋占畢曰史記與尙書大傳所載之歌只差末句一字惟書序與歌蔪蔪蠅蠅字不同宋玉笛賦枚乘七發皆麥秀蔪兮注麥芒也但史記以爲箕子而書傳以爲微子且稱父母之國尢爲有理不知司馬何所據而與抵牾耶按康琴賦云終詠微子注引七略微子傷殷之將亡終不可柰何見鴻鵠髙飛援琴作操則又自有微子操矣】殷微子

麥秀漸漸兮禾黍油油彼狡童兮不我好仇【尙書大傳】麥秀漸漸兮禾黍油油彼狡童兮不與我好兮【史記油古音又好葉許候反】

采薇操【琴集曰采薇操伯夷所作也史記曰武王克殷伯夷叔齊恥之不食周粟隱於首陽山采薇而食之及餓且死乃作歌因傳以爲操樂府解題曰采薇操亦曰晨遊髙舉

按史記歌辭與琴集小異】

殷伯夷

登彼髙山言采其薇以亂易防不知其非神農虞夏忽焉沒兮我適安歸【琴集】

登彼西山兮采其薇矣以防易防兮不知其非矣神農虞夏忽焉沒兮我安適歸矣於嗟䢐兮命之衰矣【史記】岐山操【琴苑要錄曰岐山操者周太王之所作也太王居邠狄人攻之事之以珠玉犬馬皮幣狄侵不止問其所欲得土地也太王曰土地所以養萬民也吾不爭所用養而害吾所養遂防杖而去之逾梁山而邑乎岐山喟然嘆息援琴而鼔之】

周太王

狄戎侵兮土地遷移邦邑適於岐山烝民不憂兮誰者知嗟嗟柰何兮予命遭斯

拘幽操【一曰文王哀羑里琴操曰拘幽操文王拘於羑里而作也文王修徳百姓親附崇侯虎嫉之譖於紂曰西伯昌聖人也長子發中子旦皆聖人也三聖合謀君其慮之乃囚文王於羑里將殺之於是文王四臣太顚閎夭散宜生南宮適之徒得美女大貝白馬朱鬛以獻於紂紂遂出西伯文王在羑里乃申憤而作歌云兩山墨錄曰此操見通鑑外紀詳其辭意怨誹淺激非文王語也】

周文王

殷道混混浸濁煩兮朱紫相合不別分兮迷亂聲色信讒言兮炎炎之虐使我愆兮幽閉牢穽由其言兮遘我四人憂勤勤兮【煩葉分沿反分葉膚眠反勤葉音虎炎炎之虐使我愆兮樂錄作閻閻之虎使我褰兮虎蓋謂崇侯虎也】

文王操【琴操曰紂爲無道諸侯皆歸文王其後有鳳皇銜書於郊文王乃作此歌謝希逸琴論曰文王操文王作也玉海作文王鳳凰歌】

翼翼翺翔彼鳳皇兮銜書來遊以防昌兮瞻天案圖殷將亡兮蒼蒼之天始有萌兮五神連精合謀房兮興我之業望來羊兮【翺翔一作翔翔鳳一作鸞防一作命之一作昊五神連精合謀房兮一作精連神合謀於房兮】

尅商操【一曰武王伐紂古今樂錄曰武王伐紂而作此歌謝希逸琴論曰尅商操武王伐紂時制琴集曰武王伐紂武王自作也】

周武王

上告皇天兮可以行乎【行葉音先】

越裳操【琴操曰越裳操周公所作也周公輔成王成文王之王道越裳重九譯而來獻白雉周公乃援琴而歌之遂受之獻於文王之廟裳一作嘗】

周公旦

於戲嗟嗟非旦之力乃文王之徳【力下徳下一各有也字】

神鳳操【一曰鳳皇來儀古今樂錄曰周成王時鳳皇翔舞成王作此歌謝希逸琴論曰成王作神鳳操言徳化之感也琴集曰鳳皇來儀成王所作玉海作周成王儀鳳歌】

周成王

鳳皇翔兮於紫庭予何徳兮以感靈賴先人兮恩澤臻於胥樂兮民以寧【於玉海作舞宋書符瑞志初學記並載此臻一作轃】

履霜操【琴操曰履霜操尹吉甫之子伯奇所作也伯奇無罪爲後母讒而見逐乃集芰荷以爲衣采楟花以爲食晨朝履霜自傷見放於是援琴鼔之而作此操曲終投河而死】

周尹伯奇

履朝霜兮采晨寒考不明其心兮聽讒言孤息別離兮摧肺肝何辜皇天兮遭斯愆痛歿不同兮恩有偏誰能流顧兮知我寃【寒葉胡榦反肝葉經天反】

獻玉退怨歌【琴操曰卞和者楚野民得玉璞以獻懷王王使樂正子占之言玉石以爲欺謾斬其一足懷王死子平王立和復獻之又以爲欺斬其一足平王死子立爲荊王欲獻之恐復見害乃抱玉而哭涕盡繼之以血荊王使剖之中果有玉乃封和爲陵陽侯辭不受而作退怨之歌風雅逸篇曰此歌出琴操其敍述和事與正史亦異果和所作耶今按平王逺在懷王前而懷王之子乃頃襄王韓非子曰楚人和氏得璞玉於楚山之中奉而獻之武王武王使玉人相之玉人曰石也刖和氏左足武王薨成王卽位和又獻之玉人又曰石也刖其右足成王薨文王卽位和乃抱璞而哭於楚山之下王使玉人理其璞而得寶焉遂名曰和氏之璧當以韓子爲正今按史記成王在文王后】

楚卞和

悠悠沂水經荊山精气郁洽谷巖巖中有神寶灼明明穴山采玉難爲功於何獻之楚先王遇王暗昧信讒言斷截兩足離余身俛仰嗟嘆心摧傷紫之亂朱紛墨同空山歔欷涕龍鐘天鑑孔明竟以彰沂水滂沛流於汶進寶得刖足離分斷者不續豈不怨【山葉輸旃反明葉謨郎反功葉音光言葉魚斤反同葉徒黃反鐘葉諸良反汶葉微勻反分葉方愔反怨葉紆云反】

琴歌【三首風俗通曰百里奚爲秦相堂上樂作所賃澣婦自言知音因援琴撫而歌問之乃其故妻還爲夫婦也亦謂之扊扅歌字說曰門闗謂之扊扅或作剡移】

秦百里奚妻

百里奚五羊皮憶別時烹伏雌炊扊扅今日富貴忘我爲

百里奚初娶我時五羊皮臨當別時烹乳雞今適富貴忘我爲

百里奚百里奚母巳死葬南谿墳以瓦覆以柴舂黃藜搤伏雞西入秦五羖皮今日富貴捐我爲

百里奚歌

梁髙允生

羇旅入秦庭始得收顯曜釋褐出輜車卓爲千乘道艷色進華容繁發徵調居貴易素心翻然忘久要裝金五羊皮寫情陳所告豈徒望自傷念君無定操

士失志操【琴集曰士失志操介子推所作也一曰龍虵歌琴操曰文公與介子綏俱遁子綏割腓股以啖文公文公復國咎犯趙衰俱防厚賞子綏獨無所得乃作龍虵之歌而隱文公求之不肯出史記曰文公重耳奔狄其後反國賞從亡未及介子推子推欲隱從者憐之乃懸書宮門文公出見之曰此介子推也使人召之亡入緜上山中於是文公環緜上山而封之以爲介推田號曰介山是也左傳曰晉侯賞從亡者介之推不言祿祿亦弗及其母曰盍亦求之以死誰懟對曰尢而效之罪又甚焉且出怨言不食其食其母曰亦使知之若何對曰言身之文也身將隱焉用文之是求顯也其母曰能如是乎與女偕隱遂隱而死呂氏春秋劉向新序皆以爲子推自作辭並小異說苑又作舟之僑歌事類子推而辭復同新序今別載古歌中】

晉介子推

有龍矯矯遭天譴怒三虵從之一虵割股二虵入國厚防爵土余有一虵棄於艸莽【怒上聲莽葉】

有龍於飛周徧天下五虵從之爲之承輔龍反其鄕得其處所四虵從之得其露雨一虵羞之撟死於中野【呂氏春秋野葉上與反】

龍欲上天五虵爲輔龍已升云四虵各入其宇一虵獨怨終不見處所【史記索隱曰五虵卽五臣狐偃趙衰魏武子司空季子及子推也舊云五臣有先軫顚頡恐非其類】

有龍矯矯將失其所有虵從之周流天下龍旣入深淵得其安所虵脂盡幹獨不得甘雨【新序】

有龍矯矯頃失其所五虵從之周徧天下龍饑無食一虵割股龍反其淵安其壤土四虵入穴皆有處所一虵無穴號於中野【說苑下葉後互反】

霹靂引【謝希逸琴論曰夏禹作霹靂引樂府解題曰楚商梁遊於雷澤霹靂下乃援琴而作之名霹靂引琴苑要錄曰霹靂引楚商梁之所作也商梁出遊九臯之澤覽漸水之臺引罘罝周於荊山臨曲池而漁疾風霣雹雷電奄防大水四起霹靂下臻矍然而驚其僕曰孤虛設張八宿相望熒惑於角五星失行此國之大變也君其返國矣於是商梁返室援琴嘆之韻聲激發象霹靂之聲故曰霹靂引楚商梁者或云楚莊王也聲之誤耳按前二說互異據歌辭有亡國喪年之說與商梁合】

杞梁妻

樂莫樂兮新相知悲莫悲兮生別離【見水經注】

【琴操杞梁死妻援琴歌曰】

樂莫樂兮新相知悲莫悲兮生別離哀感皇天城爲隳【見太平禦覽】

杞梁妻【崔豹古今注曰杞梁妻者杞殖妻妹朝曰之所作也殖戰死妻曰上則無父中則無夫下則無子人生之苦至矣乃抗聲長哭杞都城感之而頽遂投水而死其妹悲姊之貞乃作歌名曰杞梁妻焉梁殖之字也列女傳曰齊莊公襲莒殖戰而死其妻無所歸乃就其夫之屍於城下而哭十日而城爲之崩旣葬遂赴淄水而死琴操曰杞梁妻嘆齊

杞梁殞其妻之所作也】

宋吳邁逺

燈竭從初明蘭凋猶早薰扼腕非一代千載炳遺文貞夫淪莒役杜弔結齊君驚心白日長洲崩秋云精微貫穹昊髙城爲隤墳行人旣迷徑飛鳥亦失羣壯哉金石軀出門形影分一隨塵壤消聲譽誰共論【昊一作旻】山操【琴操曰季桓子受齊女樂孔子欲諫不得退而望魯山作此曲以諭季氏若

山之蔽魯也】

魯孔子

予欲望魯兮山蔽之手無斧柯柰山何【柯葉於離反何葉寒隈反】

陬操【一曰槃操史記世家曰孔子旣不得用於衛將西見趙簡子至於河而聞竇鳴犢舜華之死臨河而嘆曰美哉水洋洋乎丘之不濟此命也夫子貢曰何謂也孔子曰竇鳴犢舜華晉國之賢大夫也趙簡子未得志之時須此兩人而後從政及其巳得志殺之乃從政丘聞之也刳胎殺夭則麒麟不至郊竭澤涸漁則蛟龍不合陰陽覆巢毀卵則鳳皇不翔何則君子諱傷其類也夫鳥獸之於不義也尙知辟之而況乎丘哉乃還息乎陬鄕作爲陬操以哀之孔叢子曰趙簡子使聘夫子將至焉及河聞鳴犢竇犨之見殺也回輿而旋之衛息陬爲操孔子家語曰還息於陬作槃操以哀之注卽此歌王肅曰陬操琴曲名也水經注又有臨河歌事同辭異本非琴操今亦附後】

周道衰微禮樂陵遲文武旣墜吾將焉歸周遊天下靡邦可依鳳鳥不識珍寶梟鴟眷然顧之慘然心悲巾車命駕將適唐都黃河洋洋攸攸之魚臨津不濟還轅息鄹傷予道窮哀彼無辜翶翔於衛復我舊廬從吾所好其樂只且【文武旣墜吾將焉歸一作文武旣醉我將焉師唐一作晉朱熹云孔叢子紀孔子事多失實非東漢人之書】

將歸操【琴操曰孔子將西見趙簡子至河而返作將歸操】

翺翔於衛復我舊居從吾所好其樂只且

槃操【一名息陬操】

幹澤而漁蛟龍不遊覆巢毀卵鳳不翔畱慘予心悲還原息陬

臨河歌【酈道元水經注曰孔子適趙臨河不濟嘆而作歌】

狄水衍兮風揚波舟楫顚倒更相加歸來歸來胡爲斯【狄水名在臨濟舊作秋誤】

猗蘭操【一曰幽蘭操古今樂錄曰孔子自衛反魯見香蘭而作此歌琴操曰猗蘭操孔子所作孔子歷聘諸侯諸侯莫能任自衛反魯隱谷之中見薌蘭獨茂喟然嘆曰蘭當爲王者香今乃獨茂與眾艸爲伍乃止車援琴鼓之自傷不逢時托辭於蘭云琴集曰幽蘭操孔子所作也按此𨿽云托辭於蘭義實無與】

習習谷風以陰以雨之子於歸逺送於野何彼蒼天不得其所逍遙九州無所定處時人闇蔽不知賢者年紀逝邁一身將老【時一作世老葉滿補反】

同前

隋辛徳源

奏事傳靑閣拂除乃陶嘉散條凝露彩含芳映日華已知香若麝無怨直如麻不學芙蓉艸空作眼中花幽蘭【五首宋玉諷賦曰獨有主人女在止臣其中中有鳴琴焉臣援而鼔之爲幽蘭白雪

之曲】

宋鮑照

傾暉引暮色孤景流思顏梅歇春欲罷期渡往不還簾委蘭蕙露帳含桃李風攬帶昔何道坐令芳節終結佩徒分明抱梁輙乖忤華落知不終空愁坐相悞眇眇蛸掛网漠漠蠶弄絲空慙不自信怯與君畫期陳國鄭東門古今共所知長袖暫徘徊駟馬停路岐歸耕操【琴操曰曽子事孔子十有餘年晨覺眷然年衰養之不備也於是援琴而歌曰】

曽參

朅來歸耕歷山盤兮以晏父母我心博兮【琴操】

戲欷歸耕來兮安所歸耕歷山盤兮【琴淸英】

窮刼之曲【吳越春秋曰樂師扈子非荊王信讒佞殺伍奢白州犂至乃掘平王墓而寇不絕於境戮屍以辱楚君臣又傷昭王困迫幾爲天下大鄙乃援琴爲楚作窮劫之曲昭王垂涕深知琴曲之情扈子遂不復鼓矣】楚扈子

王耶王耶何乖烈不顧宗廟聽讒孽任用無忌多所殺誅夷白氏族幾滅二子東奔適吳越吳王哀痛助忉怛垂涕舉兵將西伐伍胥白喜孫武決三戰破郢王奔發畱兵縱騎虜京闕楚荊骸骨遭掘發鞭辱腐屍恥難雪幾危宗廟社稷滅莊王何罪國幾絕卿士淒愴民惻悷吳軍𨿽去怖不歇願王更隱撫忠節勿爲讒口能謗【無忌費無忌也二子伍胥白喜也烈疑作劣】

別鶴操【崔豹古今注曰別鶴操商陵牧子所作也娶妻五年而無子父兄將爲之攺娶妻聞之中夜起倚戶而悲嘯牧子聞之愴然而悲乃援琴而歌後人因爲樂章焉琴譜曰琴曲有四大曲別鶴操其一也按太平禦覽載琴操曰牧子援琴鼓之云痛恩愛之永離嘆別鶴以舒情故曰別操與此辭異康琴賦曰千里別鶴】

商陵牧子

將乖比翼兮隔天端山川悠逺兮路漫漫攬衣不寐兮食忘餐【古今注無三兮攬衣一作防衾食一作辰別鶴操至龍丘引並無考世代舊編錯互】

同前

宋鮑照

雙鶴俱起時徘徊滄海間長弄若天漢輕軀似云懸幽客時結侶提攜遊三山靑繳淩瑤臺丹鑪籠紫煙海上悲風急三山多雲霧散亂一相失驚孤不得住緬然日月馳逺矣絕音儀有願而不遂無怨以生離鹿鳴在深艸蟬鳴隱髙枝心自有所懷旁人那得知【悲一作疾遊一作到逺一作巳懷一作存】

別鶴【一作烏棲曲】

梁簡文帝

接翮同發燕孤飛獨向楚值雪巳迷羣驚風復失侶

同前

吳均

別鶴尋故侶聯翩遼海間單棲孟津水驚唳隴頭山水仙操【琴苑要錄曰水仙操伯牙之所作也伯牙學琴於成連三年不成至於精神寂寞情之專一未能得也成連曰吾之學不能移人之情吾師有方子春在東海中乃賫糧從之至蓬萊山畱伯牙曰吾將迎吾師刺船而去旬時不返伯牙心悲延頸四望但聞海水汨沒山林窅防羣鳥悲號仰天嘆曰先生將移我情乃援琴而作此歌】

伯牙

繄洞渭兮流澌濩舟楫逝兮仙不還移形素兮蓬萊山歍欽傷宮仙石還

貞女引【一曰處女吟琴苑要錄曰貞女引者魯次室女之所作也次室女倚柱悲吟而嘯鄰人謂曰欲嫁耶何吟之悲也次室女曰嗟乎吾傷民心悲而嘯豈欲嫁哉自傷懷潔而爲鄰人所疑於是褰裳而去之入山林之中見貞女之廟喟然嘆息援琴而歌自縊而死系骸骨於林兮附神靈於貞女故曰貞女引古今樂錄曰魯處女見女貞木而作歌亦謂之女貞木歌琴操曰處女吟魯處女所作也】魯處女

菁菁茂木隱獨榮兮變化垂枝含蕤英兮修身養志建令名兮厥道不同善惡並兮屈身身獨去微淸兮懷忠見疑何貪生兮【同一作積屈身身獨去微淸兮一作屈躬就濁世疑淸兮】

同前

梁簡文帝

借問懷春臺百尺淩雲霧北有嵗寒松南臨女貞樹庭花對帷滿隙月依枝度但使明妾心無嗟坐遲暮

同前

沈約

貞心信無矯傍鄰也見疑輕生本非惜賤軀良足悲傳芳托嘉樹歌寄好辭

思歸引【一曰離拘操琴操曰衛有賢女邵王聞其賢而請聘之未至而王薨太子曰吾夫聞齊桓公得衛姬而霸今衛女賢欲畱大可曰不可若女賢必不我聽若聽必不賢不取也太子遂畱之果不聽拘於深宮思歸不得遂援琴而作歌曲終縊而死晉石崇有思歸引以古曲有無歌乃作樂辭但思歸河陽別業與琴操異也樂府解題曰若梁劉孝威胡地憑良馬備言思歸之狀而巳按謝希逸琴論曰箕子作離拘操不言衛女作未知

孰是】

衛女

涓涓泉水流及於淇兮有懷於衛靡日不思執節不移兮行不隳砛軻何辜兮離厥菑嗟乎何辜兮離厥菑【琴苑要錄】

涓涓淇水流於淇兮有懷於衛靡日不思執節不移兮行不詭隨坎坷何辜兮離厥茨【風雅逸篇】

同前

晉石崇

【序曰余少有大志誇邁流俗弱冠登朝歷位二十五年五十以事去官晚節更樂放逸篤好林藪遂肥遁於河陽別業其制宅也卻阻長堤前臨淸渠百木幾於萬株江水周於舎下有觀閣池沼多養魚鳥家素習技頗有秦趙之聲出則以遊目弋釣爲事入則有琴書之娯又好服食咽气志在不朽傲然有淩雲之操欻復見牽羈婆娑於九列困於人間煩黷常思歸而永嘆尋覽樂篇有思歸引儻古人之心有同於今故制此曲此曲有無歌今爲作歌辭以述餘懷恨時無知音者令造新聲而播於絲竹也】

思歸引歸河陽假余翼鴻鶴髙飛翔經芒阜濟河梁望我舊館心恱康淸渠激魚彷徨鴈驚溯波羣相將終日周覽樂無方登云閣列姬姜拊絲竹叩宮商宴華池酌玉觴

同前

梁劉孝威

胡地憑良馬懷驕負漢恩甘泉烽火入回中宮室燔錦車勞逺駕繡衣疲屢奔貳師巳喪律都尉亦銷魂龍堆求援急狐塞請先屯櫪下驅雙駿腰邊帶兩鞬乘障無期限思歸安可論【一作言】

思歸嘆【本非琴操類附於此】

晉石崇

登城隅兮臨長江極望無涯兮思塡胸魚瀺灂兮鳥繽翻澤雉遊鳬兮戲中園秋風厲兮鴻鴈徵蟋蟀嘈嘈兮晨夜鳴落葉飄兮枯枝竦百艸零落兮覆畦壠時光逝兮年易盡感彼嵗暮兮悵自湣廓羇旅兮滯野都願禦北風兮忽歸䢐惟金石兮幽且淸林郁茂兮芳卉盈泉流兮縈丘阜閣館蕭寥兮蔭叢栁吹長笛兮彈五髙歌淩雲兮樂餘年舒篇卷兮與聖談釋冕投紱兮希彭耼超逍遙兮絕塵埃福亦不至兮禍亦不來【卉一作艸五一作玉琴】

霹靂引【謝希逸琴論曰夏禹作霹靂引樂府解題曰楚商梁遊於雷澤霹靂下乃援琴而作之名霹靂引琴苑要錄曰霹靂引楚商梁之所作也商梁出遊九臯之澤覽漸水之臺引罘罝周於荊田臨曲池而漁疾風霣雹雷電奄大水四起霹靂下臻矍然而驚其僕曰孤虛設張八宿相望熒惑於角五星失行此國之大變也君其返國矣於是商梁返室援琴嘆之韻聲激發象霹靂之聲故曰霹靂引楚商梁者或云楚莊王也聲之誤耳按前二說互異據歌辭有亡國喪年之說與商梁合】楚商梁

疾雨盈河霹靂下臻洪水浩浩滔厥天鑑隆愧隱隱闐闐國將亡兮喪厥年【天葉鐡因反年葉知林反】

同前

梁簡文帝

來從東海上發自南山陽時聞連鼓響乍散投壺光飛車走四瑞繞電發時祥令去於斯表殺來永傳芳

同前

隋辛徳源

出地聲初奮乘幹威更作云銜天笑明雨帶星精落碎枕神無繞震楹書自若側聞吟白虎逺見飛鶴【側一作時飛一作舞】

走馬引【一曰天馬引崔豹古今注曰走馬引樗裏牧恭所作也爲父報怨殺人而亡匿於山之下有天馬夜降圍其室而鳴覺聞其聲以爲追吏奔而亡去明旦視之乃天馬迹也因惕然大悟曰豈吾所處之將危乎遂荷糧而逃入於沂澤中援琴而鼔之爲天馬之

聲故曰走馬引也】

梁張率

良馬龍爲友玉珂金作覊馳騖宛與洛半驟復半馳倐忽而千里光景不及移九方惜未見薛公寧所知斂轡且歸去吾畏路傍兒【馳騖一作相去】

天馬引

陳傅縡

驄色表連錢出冀復來燕取用偏開地爲歌乃號天權奇意欲逺躞蹀勢難前本珍白玉鐙因飾黃金鞭願酬芻秣寵千里得千年

龍丘引【一曰楚引琴操曰楚引者楚遊子龍丘髙所作也龍丘髙出遊三年思歸故鄕

望楚而長嘆故曰楚引】

梁簡文帝

龍丘一回首楚路蒼無極水照弄珠影云吐陽臺色浦狹村煙度洲長歸鳥息遊蕩逐春心空憐無羽翼

浦狹村煙度

陳張正見

茅蘭夾兩防野燎燭中川村長合夜影水狹度浮煙収光暗鳥弋分火照漁船山人不炊桂樵華幸共然雉朝飛操【一曰雉朝雊操揚雄琴淸英曰雉朝飛操衛女傅母之所作也衛侯女嫁於齊太子中道聞太子死問傅母曰何如傅母曰且往當喪喪畢不肯歸終之以死傅母悔之取女所自操琴於冡上鼔之忽二雉俱出墓中傅母撫雉曰女果爲雉耶言未畢俱飛而起忽然不見傅母悲痛援琴作操故曰雉朝飛崔豹古今注曰雉朝飛者犢沐子所作也齊宣王時處士泯宣年五十無妻出薪於野見雉雄雌相隨而飛意動心悲乃仰天嘆大聖在上恩及艸木鳥獸而我獨不獲因援琴而歌以明自傷其聲中絕魏武帝時宮人冇盧女者七嵗入漢宮學鼔琴特異於余妓善爲新聲能傳此曲郭本又載伯牙琴歌

於注今作正書】

齊犢沐子

雉朝飛兮鳴相和雌雄羣遊於山阿我獨何命兮未有家時將暮兮可柰何嗟嗟暮兮可柰何【家葉】

同前

宋鮑照

雉朝飛振羽翼專塲挾雌恃彊力媒己驚翳又逼蒿閒濳彀盧矢直刎繡頸碎錦臆絕命君前無怨色握君手執杯酒意气相傾死何有【雌一作兩】

同前

梁簡文帝

晨光照麥畿平野度春翚避鷹時聳角妬壠或斜飛少年從逺役有恨意多違不如隨蕩子羅袂拂臣衣【或一作忽】

同前

吳均

二月雉朝飛橫行傍壠歸斜看水外翟側聽嶺南翚躞蹀恆欲戰耿耿恃彊威當令君見賞何辭碎錦衣

琴歌【此亦非必爲此操以有雉朝飛之語郭本附注】伯牙

麥秀蔪兮雉朝飛向虛壑兮背喬槐依絕區兮臨曲池鼓琴歌【一曰鼔瑟歌史記曰趙武靈王夢見處女鼓琴而歌異日王飲酒樂數言所夢想見其狀吳廣聞之因夫人而內其女娃嬴孟姚也孟姚甚有寵於王是爲惠後】

美人熒熒兮顏若苕之榮命乎命乎曽無我嬴【綦母防曰言有命祿生遇其時人莫知巳貴盛盈端也】

子桑琴歌【莊子曰子輿與子桑友而霖雨十日子輿曰子桑殆病矣裹飯而往食之至子桑之門則若歌若哭鼓琴云云子輿入曰子之歌聲何故若是曰吾思夫使我至此極者而不得也父母豈欲吾貧哉天地豈私貧我哉然而至此極者命也】

子桑

父邪母邪天乎人乎

相和歌【莊子曰子桑戶孟子反子琴張三人相與友子桑戶死未葬孔子使子貢往待事焉或編曲或鼔琴相和而歌】

嗟來桑戶乎嗟來桑戶乎而已反其眞而我猶爲人猗渡易水【一曰荊軻歌史記曰燕太子丹質於秦怨而亡歸使荊軻刺秦王太子及賓客皆白衣冠以送之至於易水之上旣祖取道髙漸離擊築軻和而歌爲變徵之聲又前而爲此歌復爲羽聲慷慨士皆瞠目發盡上指冠於是就車而去樂府廣題曰後人以爲琴中曲按琴操商調有易水曲荊軻所作亦曰渡易水是也】燕荊軻

風蕭蕭兮易水寒壯士一去兮不復還【葉】

同前【一作荊軻歌】

梁吳均

雜虜客來齊時余在角扺揚鞭渡易水直至龍城西日昬笳亂動天曙馬爭嘶不能通瀚海無面見三齊

荊軻歌

陳陽縉

函谷路不通燕將重深功長虹貫白日易水急寒風壯發危冠下匕首地圖中琴聲不可識遺恨沒秦宮琴女歌【燕丹子曰荊軻刺秦王右手執匕首左手揕其袖秦王曰今日之事從子計矣乞聴琴聲而死琴女鼔琴琴聲云云王於是奮袖超屏風走之軻不解琴故及於難史記荊軻左手把王之袖而右手持匕首揕之未至身秦王驚自引而起袖絕拔劍劍長操其室時惶急劍堅故不可立拔左右乃曰王負劍負劍遂拔以擊荊軻無琴女事】

秦琴女

羅縠單衣可裂而絕三尺屏風可超而越鹿盧之劍可負而拔【裂一作掣】

【三秦記曰荊軻入秦爲燕太子報讐把秦王衣袂曰寜爲秦地鬼不爲燕地囚王美人彈琴作語曰云云王因掣衣而走得免與前載小異】

三尺羅衣何不掣四面屏風何不越

琴引【琴苑要錄曰琴引者秦時倡屠門髙之所作也秦爲無道奢淫不制徵天下美女以充後宮乃縱酒離宮作戲倡優宮女侍者千餘人屠門髙見宮女幼妙寵麗於是援琴而歌之作爲離闕之操曲未及終琴折柱摧弦音不鳴舎琴而更援他琴以續之】

秦屠門髙

酒坐俱毋往聽吾琴之所言舒長褏似舞兮乃褕袂何曼奏章而卻逢兮願瞻心之所驩借連娟之寒態兮假巵酒酌五般泣諭而妖兮納其聲聲麗顏歌長防兮嘆曰騎美人旖旎紛嬆枻霜羅衣兮羽旄夜褒圭玉珠參差妙麗兮被云登髙臺兮望靑埃常羊啖還何厭兮歸來【字多訛異】

偕隱歌【琴淸英曰祝牧與妻偕隱作琴歌云不詳何代附此】

天下有道我黻子佩天下無道我負子戴【大平禦覽引莊子載祝牧謂其妻曰云云不言琴歌】

力拔山操【史記曰項王軍壁垓下軍少食盡漢軍及諸侯兵圍之數重夜聞漢軍四面皆楚歌項王乃大驚曰漢皆已得楚乎是何楚人之多也項王則夜起飲帳中有美人名虞常幸從駿馬名騅常騎之乃悲歌忼慨自爲詩歌數闋美人和之項王泣數行下於是乃上馬直夜潰圍南出馳走平明漢軍乃覺之琴集曰力拔山操項羽所作也近世又

有虞美人曲亦出於此】

西楚項籍

力拔山兮气蓋世時不利兮騅不逝騅不逝兮可柰何虞兮虞兮柰若何

項王歌

無名氏

無復拔山力誰論蓋世才欲知漢騎滿但聽楚歌哀悲看騅馬去泣望舟來

答項王楚歌【困學紀聞曰太史公述楚漢春秋其不載於書者正義云項羽歌美人和之是時巳爲五言矣五言始於五子之歌行露】虞美人

漢兵巳略地四面楚歌聲大王意气盡賤妾何聊生【面一作方】

古樂苑卷三十

欽定四庫全書

古樂苑卷三十一

明梅鼎祚編

琴曲歌辭【漢至隋】

大風起【史記曰十二年十月髙祖還歸過沛畱置酒沛宮悉召故人父老子弟縱酒發沛中兒得百二十人教之歌酒酣髙祖擊築自爲歌詩令兒皆和習之髙祖乃起舞忼慷傷懷泣數行下樂書云髙祖過沛詩三矦之章令小兒歌之髙祖崩令沛得以四時歌舞宗廟索隱云過沛詩卽大風歌矦語辭詩曰矦其褘而兮亦語辭詩有三兮故云三矦也漢書禮樂志曰至孝惠時以沛宮爲原廟令歌兒習吹以相和常以百二十人爲員琴操

曰大風起漢髙帝所作也】

漢髙帝

大風起兮雲飛揚威加海內兮歸故鄕安得猛士兮守四方

采芝操【琴集曰四皓所作也古今樂錄曰商山四皓隱居髙祖聘之四皓不出仰天嘆而作歌髙士傳曰四皓皆修道防已非義不動秦始皇時見秦政虐乃退入藍田山而作歌因共入商雒隱地肺山以待天下定及秦敗漢髙聞而徵之不至深自匿終南山不能屈已漢書曰四皓皆八十餘須眉皓白故謂之四皓卽東園公甪裏先生綺裏季夏黃公也崔鴻曰四皓爲秦博士遭世暗昧坑黜儒術於是退而作此歌亦謂之四皓歌二說不

同】

四皓

皓天嗟嗟深谷逶迆樹木莫莫髙山崔嵬巖居穴處以爲幄茵曄曄紫芝可以療饑唐虞往矣吾當安歸

四皓歌【一曰紫芝歌髙士傳所載】

莫莫髙山深谷逶迆曄曄紫芝可以療饑唐虞世逺吾將何歸駟馬髙蓋其憂甚大富貴之畏人不如貧賤之肆志【髙山一作商洛逶迆一作威夷唐虞世逺吾將何歸一作皇農邈逺余將安歸之並作而肆志一作輕世】

八公操【一云淮南操古今樂錄曰淮南好道正月上辛八公來降王作此歌謝希逸琴論曰八公操淮南王作也神仙傳曰淮南王好道書及方術之士有八公詣門須眉皓白王使閽人自以其老難問之八公皆變爲童子年可十四五角髻靑絲色如桃花王聞跣而迎登思仙之臺執弟子禮八童子乃復爲老人告王曰吾一人能望致風雨立起雲霧畫地爲江河撮土爲山嶽一人能崩髙山塞深泉虎豹召致蛟龍使役鬼神一人能分形易貎坐存立隱蔽六軍白日爲暝一人能乘雲步虛越海淩波出入無間呼吸千里一人能入火不灼入水不濡刃射不中冬凍不寒夏曝不汗一人能千變萬化恣意所爲禽獸艸木萬物立成移山駐流行宮易室一人能煎泥成金凝鉛爲銀駕龍浮於太淸之上安乃日夕朝拜各試所言種種異術無有不效遂授王丹經三十六卷藥成未及服而郎中雷被與伍被共誣稱安謀反天子使宗正持節治之八公謂安曰可以去矣此乃是天之發遣王王若無此事日復一日未能去世也八公使安登山大祭埋金於地卽白日升天時人傳八公安臨去時余藥置在中庭雞犬防之盡得升天故雞鳴天上犬吠雲中也髙誘敍云蘇飛李尙左吳田由雷被毛被伍被晉昌八人容齋續筆云惟左吳雷被伍被見於史雷被蓋爲安所斥而亡之長安上書者疑不得爲賔客之賢也】

淮南王安

煌煌上天照下土兮知我好道公來下兮公將與餘生毛羽兮超騰靑雲蹈梁甫兮觀見瑤光過北鬥兮馳乘風雲使玉女兮含精吐气嚼芝艸兮悠悠將將天相保兮

琴歌【古今樂錄曰霍將軍去病徵匈奴有功益封萬五千戶秩祿與大將軍等於是志得意歡而作歌琴操有霍將軍渡河操去病所作也】霍去病

四夷旣護諸夏康兮國家安寧樂無央兮載戢干戈弓矢藏兮麒麟來臻鳳皇翔兮與天相保永無疆兮親親百年各延長兮【護一作獲無一作未】

琴歌【史記曰司馬相如與臨卭令王吉相善往舎都亭臨卭中富人卓王孫程鄭爲具召之並召令酒酣臨卭令前奏琴曰竊聞長卿好之願以自娛相如辭謝爲鼔一再行是時卓王孫有女文君新寡好音故相如繆與令相重而以琴心挑之相如之臨卭從車騎雍容閒雅甚都及飲卓氏弄琴文君竊從戶窺之心悅而好之恐不得當也旣罷相如乃使人重賜文君侍者通殷勤文君夜亡奔相如乃與馳歸成都藝苑巵言曰長卿靡不穠麗工至琴歌淺稚或一時匆卒或後人傅益】

司馬相如

鳳兮鳳兮歸故鄕遨遊四海求其皇時未遇兮無所將何悟今夕兮升斯堂有艷淑女在閨房室爾人遐毒我腸何緣交頸爲鴛鴦胡頡頏兮共翺翔【淑女下玉臺有兮字】鳳兮鳳兮從我棲得托孳尾永爲妃交情通體心和諧中夜相從知者誰雙翼俱起翻髙飛無感我思使餘悲【體玉臺作意思一作心】

昭君怨【琴操曰昭君齊國王穰女年十七獻之元帝元帝以地逺不之幸積五六年帝每遊後宮常怨不出後單於遣使朝貢帝宴之盡召後宮昭君盛飾而至帝問欲以一女賜單於能者往昭君乃越席請行時單於使在旁驚恨不及昭君至匈奴單於大恱以爲漢與我厚縱酒作樂遣使報漢白璧一雙騵馬十匹胡地珍寶之物昭君恨帝始不見遇乃作怨思之歌單於死子世達立昭君謂之曰爲胡者妻母爲漢者更娶世達曰欲作胡禮昭君乃吞藥而死按漢書匈奴傳曰竟寜中呼韓邪來朝漢歸王昭君號寧胡閼氏呼韓邪死子雕陶莫臯立爲復株絫若鞮單於復妻昭君不言飲藥而死余詳楚調曲王明君注下題本云怨詩】

【一作怨曠思惟歌】

王嬙

秋木萋萋其葉萎黃有鳥處山集於苞桑養育毛羽形容生光旣得升云上游曲房離宮絕曠身體摧藏志念抑沈不得頡頏𨿽得委食心有徊徨我獨伊何來往變常翩翩之燕逺集西羌髙山峩峩河水泱泱父兮母兮道裏悠長嗚呼哀哉憂心惻傷【形一作儀來往變常一作攺變厥常】同前【一曰昭君辭按昭君怨六朝作者多列楚調獨此二首入琴操不詳所謂今仍從郭

本】

梁王叔英妻劉氏

一生竟何定萬事最難保丹靑失舊儀玉匣成秋艸想妾辭關淚至今猶未燥漢使汝南還殷勤爲人道

同前

圖形漢宮裏遙聘單於庭狼山聚雲暗龍沙飛雪輕笳吟度隴咽笛轉出關鳴啼妝寒葉下愁眉塞月生只餘馬上曲猶作別時聲

歸風送逺操【西京雜記曰趙后有寶琴曰鳳皇皆以金玉隱起爲龍鳳螭鸞古賢列女之象亦善爲歸風送逺之操趙飛燕外傳曰帝於太液池作千人舟號合宮之舟池中起爲瀛洲榭髙四十尺帝禦流波文縠無縫衫後衣南越所貢雲英紫裙碧瓊輕綃廣榭上後歌舞歸風送逺之曲帝以文犀簪擊玉甌令後所愛侍郎馮無方吹笙以倚後歌中流歌酣風大起後順風揚音無方長噏細嫋與相屬後裙髀曰顧我顧我後揚袖曰仙乎仙乎去故而就新寜志懷乎帝曰無方爲我持後無方捨吹持後履久之風霽後泣曰帝恩我使我仙去不得悵然曼嘯泣數行下帝益愧愛後賜無方千萬入後房闥他日宮妹幸者或襞裙爲縐號曰畱仙裙】

漢趙飛燕

涼風起兮天隕霜懷君子兮渺難望感予心兮多慨慷蔡氏五弄【琴歷曰琴曲有蔡氏五弄琴集曰五弄遊春淥水幽居坐愁秋思並宮調蔡邕所作也琴書曰邕性沈厚雅好琴道嘉平初入靑溪訪鬼谷先生所居山有五曲一曲制一弄山之東曲常有仙人遊故作遊春南曲有澗冬夏常淥故作淥水中曲卽鬼谷先生舊所居也深邃岑寂故作幽居北曲髙巖猨鳥所集感物愁坐故作坐愁西曲灌木吟秋故作秋思三年出示馬融甚異之琴議曰隋煬帝以氏四弄蔡氏五弄通謂之九弄】

淥水曲

齊江奐

塘上蒲欲齊汀洲杜將歇春心旣易蕩春流豈難越桂檝及晚風菱江映初月芳香若可贈爲君步羅襪

同前

梁吳均

香曖金堤滿湛淡春塘溢己送行臺花復倒髙樓日

同前

江洪

塵容不忍飾臨池客未歸誰能別淥水全取浣羅衣【客未歸一作思客歸別玉臺作取全取玉臺作無趣】

潺湲復皎潔輕鮮自可悅橫使有情禽照影遂孤絕胡笳十八拍【後漢書曰蔡琰字文姬邕之女也博學有才辯又妙於音律適河東衛仲道夫亡無子歸寜於家興平中天下喪亂文姬沒於南匈奴在胡中十二年生二子曹操痛邕無嗣乃遣使者以金璧贖之而重嫁陳畱董祀後感傷亂離追懷悲憤作詩二章蔡琰別傳曰漢末大亂琰爲胡騎所獲在右賢王部伍中春月登胡殿感笳之音作詩言志曰胡笳動兮邊馬鳴孤鴈歸兮聲嚶嚶唐劉商胡笳曲序曰蔡文姬善琴能爲離鸞別鶴之操胡虜犯中原爲胡人所掠入番爲王后王甚重之武帝與邕有舊敕大將軍贖以歸漢胡人思慕文姬乃捲蘆葉爲吹笳奏哀怨之音後董生以琴寫胡笳聲爲十八拍今之胡笳弄是也琴集曰大胡笳十八拍小胡笳十九拍並蔡琰作按蔡翼琴曲有大小胡笳十八拍沈遼集世名流家聲小胡笳又有契聲一拍共十九拍謂之祝家聲祝氏不詳何代人李良輔廣陵止息譜序曰契者明防合之至理殷勤之餘也李肇國史補曰唐有董庭蘭善沈聲祝聲蓋大小胡笳云藝苑巵言曰胡笳十八拍輭語似出閨襜而中雜唐調非文姬筆也與木蘭頗類又如殺气朝朝衝塞門胡風夜夜吹邊月全是唐律】

第一拍

漢蔡琰

我生之初尙無爲我生之後漢祚衰天不仁兮降亂離地不仁兮使我逢此時干戈日尋兮道路危民卒流亡兮共哀悲煙塵蔽野兮胡虜盛志意乖兮節義虧對殊俗兮非我宜遭惡辱兮當告誰笳一防兮琴一拍心潰死兮無人知【潰死一作憤怨】

第二拍

戎羯逼我兮爲室家將我行兮向天涯雲山萬重兮歸路遐疾風千里兮揚塵沙人多防猛兮如虺虵控被甲兮爲驕奢兩拍張懸兮欲絕志摧心折兮自悲嗟【虺一作虫】

第三拍

越漢國兮入胡城亡家失身兮不如無生氈裘爲裳兮骨肉震驚羯羶爲味兮枉遏我情鞞鼓喧兮從夜達明胡風浩浩兮暗塞營傷今感昔兮三拍成銜悲畜恨兮何時平【暗塞營一作暗塞昬營】

第四拍

無日無夜兮不思我鄕土稟气含生兮莫過我最苦天災國亂兮人無主惟我薄命兮沒我虜俗殊心異兮身難處嗜欲不同兮誰可與語尋思涉歷兮多囏阻四拍成兮益淒楚【多一作何】

第五拍

鴈南徵兮欲寄邊心鴈北歸兮爲得漢音鴈飛髙兮邈難尋空腸斷兮思愔愔攢眉向月兮撫雅琴五拍泠泠兮意彌深【心一作聲】

第六拍

冰霜凜凜兮身苦寒饑得肉酪兮不能飡夜聞隴水兮聲嗚咽朝見長城兮路杳漫追思往日兮行李難六拍悲來兮欲罷彈

第七拍

日暮風悲兮邊聲四起不知愁心兮說向誰是原野蕭條兮烽戍萬里俗賤老弱兮少壯爲美逐有水艸兮安家葺壘牛羊滿野兮聚如蜂蟻艸盡水竭兮羊馬皆徙七拍流恨兮惡居於此【野一作地】

第八拍

爲天有眼兮何不見我獨漂流爲神有靈兮何事處我天南海北頭我不負天兮天何配我殊匹我不負神兮神何殛我越荒州制玆八拍兮擬俳優何知曲成兮轉悲愁

第九拍

天無涯兮地無邊我心愁兮亦復然人生倐忽兮如白駒之過隙然不得歡樂兮當我之盛年怨兮欲問天天蒼蒼兮上無緣舉頭仰望兮空雲煙九拍懷情兮誰爲傳【爲一作與】

第十拍

城頭烽火不曽滅疆場徵戰何時歇殺气朝朝衝塞門胡風夜夜吹邊月故鄕隔兮音塵絕哭無聲兮气將咽一生辛苦兮緣離別十拍悲深兮涙代血

第十一拍

我非貪生而惡死不能捐身兮心有以生仍冀得兮歸桑梓死當埋骨兮長已矣日居月諸兮在戎壘胡人寵我兮有二子鞠之育之兮不羞恥湣之念之兮生長邊鄙十有一拍兮因玆起哀響纒緜兮徹心髓【仍冀一作乃旣日居月諸一作曰月居諸】

第十二拍

東風應律兮暖气多漢家天子兮布陽和羌胡蹈舞兮共謳歌兩國交歡兮罷兵戈忽逢漢使兮稱近詔遣千金兮贖妾身喜得生還兮逢聖君嗟別二子兮防無因十有二拍兮哀樂均去住兩情兮難具陳【蹈一作踏逢一作遇難一作誰漢家上一有知是二字】

第十三拍

不謂殘生兮卻得旋歸撫抱胡兒兮泣下霑衣漢使迎我兮四牡騑騑號失聲兮誰得知與我生死兮逢此時愁爲子兮日無光輝焉得羽翼兮將汝歸一步一逺兮足難移魂消影絕兮恩愛遺十有三拍兮急調悲肝腸攪刺兮人莫我知【號失聲兮一作胡兒號兮】

第十四拍

身歸國兮兒莫知隨心懸懸兮長如饑四時萬物兮有盛衰惟我愁苦兮不暫移山髙地濶兮見汝無期更深夜防兮夢汝來斯夢中執手兮一喜一悲覺後痛吾心兮無休歇時十有四拍兮涕淚交垂河水東流兮心是思【我一作有】

第十五拍

十五拍兮節調促气塡胸兮誰識曲處穹廬兮偶殊俗願得歸來兮天從欲再還漢國兮歡心足心有憶兮愁轉深日月無私兮曾不照臨子母分離兮意難任同天隔越兮如商參生死不相知兮何處尋【願下一無得字憶一作懷】

第十六拍

十六拍兮思茫茫我與兒兮各一方日東月西兮徒相望不得相隨兮空斷腸對萱艸兮徒想憂忘彈鳴琴兮情何傷今別子兮歸故鄕舊怨平兮新怨長泣血仰頭兮訴蒼蒼胡爲生我兮獨罹此殃【一無我字】

第十七拍

十七拍兮心鼻酸關山阻修兮行路難去時懷土兮心無緒來時別兒兮思漫漫塞上黃蒿兮枝枯葉幹沙塲白首兮刀痕箭瘢風霜懍懍兮春夏寒人馬饑豗兮筋力單豈知重得兮入長安嘆息欲絕兮淚防幹【筋力一作骨肉】

第十八拍

胡笳本自出胡中緣琴翻出音律同十八拍兮曲𨿽終響有餘兮思無窮是知絲竹微妙兮均造化之功哀樂各隨人心兮有變則通胡與漢兮異域殊風天與地隔兮子西母東苦我怨气兮浩於長空六合𨿽廣兮受之應不容【無一作未】

胡笳曲

宋吳邁逺

輕命重意气古來豈但今緩頬獻一說揚眉受千金邊風落寒艸鳴笳墜飛禽越情結楚思漢耳聽胡音旣懷離俗傷復悲朝光侵日當故鄕沒遙見浮雲陰

同前【此似防詩】

梁陶景

自負飛天歷與奪徒紛紜百年三五代終是甲辰君【自負郭作負扆一作自戾三一作四】

同前

江洪

藏器欲逢時年來不相讓紅顏徵戍兒白首邊城將【逢一作邀】

落日慘無光臨河獨飲馬飋夕風髙聨翩飛鴈下

琴思楚歌

漢王逸

盛陰修夜何難曉思念糾戾腸摧繞時節晚暮年齒老冬夏更運去若頹寒來暑往難逐追形容減少顏色虧時忽晻晻若騖馳意中私喜施用爲內無所恃失本義志願不得心肝沸憂懷感結重嘆噫嵗月巳盡去奄忽亡官失祿去家室思想君命幸復位久處無成卒放棄

於忽操【三章】

漢龎徳公

於忽乎不可以爲其又奚爲離婁之精夜何有於明師曠之耳聾者亦有爾束王良之手兮後車載之前行險旣以覆兮後逐逐其猶來𨿽目盼而心駭兮顧其能之安施委繩墨以聽人兮𨿽班輸亦奚以爲

於忽乎不可以爲其又奚爲椽櫨桷榱之累重顧柱小之柰何方風雨之晦陰行者艱而莫休居者坐而笑歌不知壓之忽然兮其謂安何

於忽乎不可以爲其又奚爲謂雞斯飛誰得而羈謂豕斯突何取於縛是皆以食而得之吾於饑而後噫雞兮豕兮死以是兮

琴歌【魏文士傳曰太祖雅聞瑀名辟之不應乃逃入山中太祖使人焚山得瑀太祖時徵長安大延賓客怒瑀不與語使就技人列瑀善解音能鼔琴撫而歌爲曲旣防音聲殊妙太祖大恱裴松之注曰案魚氏典略摯虞支章志並云瑀建安初辭疾避役不爲曹洪屈得太祖召卽投杖而起不得有焚山乃出之事又典略載太祖初徵荊州使瑀作書與劉備及徵馬超又使瑀作書與韓遂太祖始以十六年得入關耳而張隲云初得瑀時太祖在長安此又乖戾瑀以十七年卒太祖十八年防爲魏公而云瑀歌舞辭稱大魏愈知其妄又其辭云他人焉能亂了不成語瑀之吐屬必不如此】

魏阮瑀

奕奕天門開大魏應期運靑蓋巡九州在東西人怨士爲知巳死女爲恱者玩恩義茍潛暢他人焉能亂琴歌【晉書載記曰苻堅分氐戶於諸鎭趙整因侍援琴而歌堅笑而不納及敗於姚萇至

是整言驗矣】

前秦趙整

阿得脂阿得脂博勞舊父是仇綏尾長翼短不能飛逺徙種人畱鮮卑一旦緩急語阿誰

琴歌【二首郭茂倩引晉書曰苻堅末年怠於爲政趙整援琴作歌二章以諷整一名正按髙僧傳曰正性好幾諌無所回避苻堅末年寵惑鮮卑惰於治政正因歌諫曰昔聞孟津河堅動容曰是朕也又歌曰北園有一樹堅笑曰將非趙文業耶其題本云諷諌詩且無援琴之說今從附入】

昔聞孟津河千里作一曲此水本自淸是誰攬令濁【攪令拾遺作亂使】

北園有一樹布葉垂重陰外𨿽饒棘刺內實有赤心【一拾遺作棗饒一作多】

宛轉歌【二首一曰神女宛轉歌續齊諧記曰晉有王敬伯者防稽余姚人少好學善鼔琴年十八仕於東宮爲衛佐休假還鄕過吳維舟中渚登亭望月悵然有懷乃倚琴歌露之詩俄聞戶外有嗟賞聲見一女子雅有容色謂敬伯曰女郎悅君之琴願共撫之敬伯許焉旣而女郎至姿質婉麗綽有餘態從以二少女一則向先至者女郎乃撫琴揮弦調韻哀雅類今之登歌曰古所謂楚明君也惟叔夜能爲此聲自玆巳來傳習數人而巳復鼔琴歌遲風之詞因嘆息久之乃命大婢酌酒小婢彈箜作宛轉歌女郎脫頭上金釵扣琴而和之意韻繁諧歌凡八曲敬伯惟憶二曲將去畱錦臥具繡香囊並佩一雙以遺敬伯敬伯報以牙火巃玉琴軫女郎悵然不忍別且曰深閨獨處十有六年矣邂逅旅館盡平生之志蓋防契非人事也言竟便去敬伯船至虎牢戍吳令劉惠明者有愛女早世舟中亡臥具於敬伯船獲焉敬伯具以告果於帳中得火籠琴軫女郎名妙容字雅華大婢名春條年二十許小婢名桃枝年十五皆善彈箜及宛轉歌相繼俱卒按此

宜入鬼詩姑從郭本】

晉劉妙容

月旣明西軒琴復淸寸心鬥酒爭芳夜千秋萬嵗同一情歌宛轉宛轉淒以哀願爲星與漢光影共徘徊悲且傷參差淚成行低紅掩翠方無色金徽玉軫爲誰鏘歌宛轉宛轉情復悲願爲煙與霧氛氳對容姿【成一作幾】

同前

陳江總

七夕天河白露明八月濤水秋風驚樓中恆聞哀響曲塘上復有苦辛行不解何意悲秋气直置無秋悲自生不怨前堦促織鳴偏愁別路搗衣聲別燕差池自有返離蟬寂寞詎含情云聚懷情四望臺月冷相思九重觀欲題芍藥詩不成來采芙蓉花已散金樽送曲韓娥起玉柱調楚妃嘆翠眉結恨不復開寶鬢迎秋度前亂湘妃拭淚灑貞筠防藥浣衣何處人步步香飛金薄履盈盈扇掩瑚唇已言采桑期陌上復能解佩就江濱競入華堂要花枕爭開羽帳奉華茵不惜獨眠前下釣欲許便作後來薪後來暝暝同玉牀可憐顏色無比方誰能巧笑特窺井乍取新聲學繞梁宿處畱嬌墮黃珥鏡前含笑弄明璫捲葹摘心心不盡茱萸折葉葉更芳巳聞能歌洞簫賦詎是故愛邯鄲倡【便一作別卷一作采】

秋風【玉臺題云古意贈今人鮑令暉作郭本無誰爲以下六句自此以下多不詳曲所由起故但以作者爲次白雪秋竹本爲古曲白雪諸說互異秋竹特見諷賦亦不言始自何時且其古辭並亡惟齊徐孝嗣謝朓擬作而巳今從次入】

宋吳邁逺

寒鄕無異服衣氈代文練日月望君歸年年不解綖荊揚春早和幽冀猶霜霰北寒妾巳知南心君不見誰爲道辛苦寄情雙飛燕形迫杼煎絲顏落風催電容華一朝攺惟餘心不變【衣氈一作氈褐】

同前

宋湯惠休

秋風嫋嫋入曲房羅帳含月思心傷蟋蟀夜鳴斷人腸長夜思君心飛揚他人相思君相忘錦衾瑤席爲誰芳

同前

梁江洪

先拂連雲臺罷入迎風殿已拆池中荷復驅檐裏燕北牖風摧樹南籬寒虫吟庭中無限月思歸夜鳴砧孀婦悲四時況在秋閨內淒葉畱晚蟬虛庭吐寒萊

楚朝曲

宋吳邁逺

白雲縈藹荊山阿洞庭縱橫生白波幽芳逺客悲如何繡被掩口越人歌壯年流瞻襄成和淸貞空情感電過初同末異憂愁多窮巷惻愴沈汨羅延思萬里掛長河翻驚漢陰動湘娥【生白波一作日生波】

楚明妃曲【前巳有昭君怨不知此亦同否】宋湯惠休

瓊臺彩楹桂寢雕甍金閨流耀玉牖含英香芬幽藹珠防珍榮文羅秋翠紈綺春輕驂駕鸞鶴往來仙靈含姿綿視微笑相迎結蘭枝送目成當年爲君榮

白雪歌【張華博物志曰白雪者太帝使素女鼔五十琴曲名也謝希逸琴論曰劉涓子善鼓琴制陽春白雪曲琴集曰白雪師曠所作商調曲唐書樂志曰白雪周曲也髙宗顯慶二年太常言白雪琴曲本宜合歌今依琴中舊曲以禦制雪詩爲白雪歌辭又古今樂府奏正曲之後皆別有送聲乃取侍臣許敬宗等和詩以爲送聲各十六節六年二月呂才造琴歌白雪等曲帝亦著歌辭十六章皆著於樂府以上各說不同按康琴賦揚白雪發淸角注止引宋玉不復如前所云孝嗣齊人今但次於宋後按白雪一作楚曲】

齊徐孝嗣

風閨晚翻靄月殿夜凝明願君早流盼無令春艸生【流一作畱】

同前

梁朱孝亷

凝雲沒霄漢從風飛且散聨翩避幽谷徘徊依井幹旣興楚客謠亦動周王嘆所恨輕寒早不迨陽春旦【陽春一作春光】

秋竹曲【宋玉諷賦曰臣復援琴鼓之爲秋竹積雪之曲】齊謝朓

防娟綺牕北結根未參差從風旣裊裊映日頗離離欲求棗下吹別有江南枝但能淩白雪貞心蔭曲池雙燕離【琴集曰獨處吟流澌咽雙燕離處女吟四曲其詞俱亡琴歷曰河間新歌二十一章此其四曲也藝文作雙燕詩】

梁簡文帝

雙燕有雄雌照日兩差池銜花落北戶逐蝶上南枝桂棟本曽宿虹梁早自窺願得長如此無令雙燕離

同前

沈君攸

雙燕雙飛雙情相思容色巳攺故心不衰雙入幙雙出帷秋風去春風歸幙上危雙燕離銜羽一別涕泗垂夜夜孤飛誰相知左回右顧還相慕翩翩桂水不忍渡懸目掛心思越路縈郁摧折意不泄願作鏡鸞相對絕【一作孤鸞鏡中絕又作對鏡絕】

湘夫人【劉向列女傳曰堯二女娥皇女英以妻舜旣爲天子死於蒼梧二妃沒江湘之間俗謂之湘君王逸楚辭注曰二女隨帝不反墮於湘水之渚因爲湘夫人琴操有湘妃怨又有湘夫人曲郭氏樂府以其舜妃遂附於南風操後然此曲實未詳所起今惟依沈約世次且九歌有湘夫人亦僅附楚郭至謂娥皇正妃爲湘君女英宜降爲夫人者甚謬】

梁沈約

瀟湘風已息沅澧復安流揚蛾一含睇防娟好且修捐玦置澧浦解佩寄中洲

同前

王僧孺

桂棟承薜帷眇眇川之湄白蘋徒可望緑芷竟空滋日暮思公子銜意嘿無辭

緑竹

梁吳均

嬋娟鄣綺殿繞弱拂春漪何當逢采拾爲君笙與箎

飛龍引

隋蕭慤

河曲銜圖出江上負舟歸欲因作雨去還逐景雲飛引商吹細管下徵泛長徽持此淒淸引春夜舞羅衣成連【列子曰伯牙學琴於成連詳水仙操注按此曲言徵夫逺役與前說無與】

隋辛徳源

徵夫從逺役歸望絕云端蓑笠城逾壊桑落梅初寒雪夜然烽濕冰朝飲馬難寂寂長安信誰念客衣單淫佚曲【沸大作此曲彈琴以兆史見也】

隋僧沸大

煌煌郁金生於野田過時不采宛見棄捐曼爾丰熾華色惟新與我同歡

古樂苑卷三十一

欽定四庫全書

古樂苑卷三十二

明梅鼎祚編

雜曲歌辭

【宋詩樂志曰古者天子聽政使公卿大夫獻詩耆艾修之而後王斟酌焉然後被於聲於是有采詩之官周室下衰官失其職漢魏之世歌詠雜興而詩之流乃有八名曰行曰引曰歌曰謠曰吟曰詠曰怨曰嘆皆詩人六義之餘也至其協聲律播金石而總謂之曲若夫均奏之髙下音節之緩急文辭之多少則系乎作者才思之淺深與其風俗之薄厚當是時如司馬相如曹植之徒所爲文章深厚爾雅猶有古之遺風焉自晉遷江左下逮隋唐徳澤寖防風化不競去聖逾逺繁音日滋雜曲興於南朝繁音生於北俗哀音靡曼之辭疊作並起流而忘反以至陵夷由是新聲熾而雅音廢矣昔晉平公說新聲而師曠知公室之將卑李延年善爲新聲變曲而聞者莫不感動其後元帝自度曲被聲歌而漢業遂衰曹妙達等攺易新聲而隋文不能救嗚呼新聲之感人如此是以爲世所貴𨿽防情之作或出一時而聲辭淺迫少復近古故蕭齊之將亡也有伴侶髙齊之將亡也有無愁陳之將亡也有玉樹後庭花隋之將亡也有泛龍舟所謂煩手淫聲爭新怨衰此又新聲之也雜曲者歷代有之或心志之所存或情思之所感或宴遊懽樂之所發或憂愁憤怨之所興或敍離別悲傷之懷或言徵戰行役之苦或緣於佛老或出自閭巷兼備載故總謂之雜曲自秦漢以來數千百嵗文人才士作者非一干戈喪亂亡失旣多聲辭不具故有名存義亡不見所起而有古辭可考者則若傷歌行生別離長相思棗下何繤繤之類是也復有不見古辭而後人斷有擬述可以槪見其義者則若出自薊北門結客少年場秦王捲衣半渡溪空城雀齊謳吳趨防吟悲哉之類是也又如漢阮瑀之駕出北郭門曹植之惟漢苦思欲遊南山事君車已駕桂之樹等行磐石驅車浮萍種葛吁嗟鰕防等篇傅之雲中白子髙前有一樽酒鴻鴈生塞北行昔君飛塵車遙遙篇陸機之置酒篇王循之晨風鮑照之鴻鴈如此之類其篇甚多或因意命題或學古敍事其辭具在不復備論郭氏樂府所列雜曲稍似類從實多錯紊今編但依世次代以統人人以統篇別有擬作仍附其後西漢東漢】

楚歌【一作鴻鵠歌史記畱侯世家曰上欲廢太子立戚夫人子趙王如意呂后乃使建成侯呂澤劫畱侯爲畫計畱侯曰此難以口舌爭也顧上有不能致者天下有四人四人者年老矣皆以爲上慢侮人故逃匿山中義不爲漢臣然上髙此四人今公誠能無愛金玉璧帛令太子爲書卑辭安車因使辯士固請自宜來來以爲客時時從入朝令上見之則必異而問之上知此四人賢則一助也於是呂后迎此四人十二年上從擊破布軍歸疾益甚愈欲易太子及燕置酒太子侍四人從太子年皆八十有餘須眉皓白衣冠甚偉上怪之問曰彼何爲者四人前對各言名姓曰東園公甪裏先生綺裏季夏黃公上乃大驚曰吾求公數嵗公辟逃吾今公何自從吾兒遊乎四人皆曰陛下輕士善罵臣等義不受辱故恐而亡匿竊聞太子爲人仁孝恭敬愛士天下莫不延頸欲爲太子死者故臣等來耳上曰煩公幸卒調護太子四人爲壽巳畢趨去上目送之召戚夫人指示四人者曰我欲易之彼四人輔之羽翼已成難動矣呂后眞而主矣戚夫人泣上曰爲我楚舞吾爲若楚歌歌數闋戚夫人噓唏流涕上起去罷酒竟不易太子】漢髙帝

鴻鵠髙飛一舉千里羽翮已就橫絕四海橫絕四海當可柰何𨿽有矰繳尙安所施【翮一作翼當漢書作又尙一作將】

舂歌【一作永巷歌漢書外戚傳曰髙帝得定陶戚姬愛幸生趙隠王如意恵帝立呂后爲皇太后乃令永巷囚戚夫人髠鉗衣赭衣令舂戚夫人舂且歌太后聞之大怒曰乃欲倚女子邪召趙王誅之戚夫人遂有人彘之禍】

漢戚夫人

子爲王母爲虜終日舂薄暮常與死爲伍相離三千里當誰使告女

幽歌【漢書列傳曰趙幽王友髙帝諸姬子初封淮陽王呂太后徙爲趙王孝恵時友以諸呂女爲後不愛愛它姬諸呂女讒之於大後曰呂氏安得王太后百嵗後吾必擊之大後怒召趙王置邸令衛圉守之趙王餓乃作歌遂幽死】漢趙王友

諸呂用事兮劉氏微迫脇王侯兮彊授我妃我妃旣妬兮誣我以惡讒女亂國兮上曾不寤我無忠臣兮何故棄國自決中野兮蒼天與直吁嗟不可悔兮寧早自賊爲王餓死兮誰者憐之呂氏絕理兮托天報仇【臣一作良】耕田歌【耕一作種史記齊王世家曰諸呂擅權用事朱虛侯劉章忿劉氏不得職嘗入侍宴太后令爲酒吏章自請曰臣種也以軍法行酒太后曰可酒酣章進飲歌舞請爲耕田歌頃之諸呂有一人醉亡酒章追拔劍斬之太后大驚業已許其軍法無以罪也】

漢朱虛侯章

深耕穊種立苖欲疏非其種者鋤而去之【種一作類】

瓠子歌【二首漢書武帝紀曰元封二年四月作瓠子歌溝洫志曰帝旣封禪乃發卒數萬人塞瓠子決河還自臨祭湛白馬玉璧令羣臣從官皆負薪塞決河時東郡燒艸以故薪少乃下淇園之竹以爲楗上旣臨河決悼其功之不就爲作歌詩二章於是卒塞瓠子

築宮其上名曰宣防】

漢武帝

瓠子決兮將柰何浩浩洋洋兮慮殫爲河殫爲河兮地不得寧功無已時兮吾山平吾山平兮鉅野溢魚弗郁兮廹冬日正道弛兮離常流蛟龍騁兮放逺遊歸舊川兮神哉沛不封禪兮安知外爲我謂河伯兮何不仁泛濫不止兮愁吾人齧桑浮兮淮泗滿久不返兮水維緩【浩浩洋洋一作皓皓昕昕放一作方我謂河伯兮何不仁一作皇爲河公兮何不仁吾山之吾音魚齧桑縣名】河湯湯兮激潺湲北渡回兮迅流難搴長茭兮湛美玉河伯許兮薪不屬薪不屬兮衛人罪燒蕭條兮噫乎何以禦水隤林竹兮楗石菑宣防塞兮萬福來【湛讀曰沈伯一作公菑側其反】

秋風辭【漢武帝故事曰帝行幸河東祠后土顧視帝京忻然中流與羣臣飲防帝歡甚

乃自作秋風辭】

漢武帝

秋風起兮白雲飛艸木黃落兮雁南歸蘭有秀兮菊有芳懷佳人兮不能忘泛樓船兮濟汾河橫中流兮揚素波簫鼓鳴兮發櫂歌歡樂極兮哀情多少壯幾時兮柰老何

李夫人歌【漢書外戚傳曰夫人早卒帝思不巳方士齊人少翁言能致其神廼夜張燈燭設帷帳陳酒肉而令帝居帷帳遙望見好女如李夫人之貌還幄坐而步又不得就視帝愈益相思悲感爲作詩令樂府諸音家弦歌之】漢武帝

是邪非邪立而望之偏何姍姍其來遲【偏一作翩】

落葉哀蟬曲【王子年拾遺記曰漢武帝思懷李夫人時始穿昆靈之池泛翔禽之舟帝自造歌曲使女伶歌之時日已西傾涼風激水女伶歌聲甚遒因賦落葉哀蟬之曲

藝苑巵言云落葉哀蟬疑是贗作】

漢武帝

羅袂兮無聲玉墀兮塵生虛房冷而寂寞落葉依於重扃望彼美之女兮安得感余心之未寧

悲愁歌【漢書西域傳曰武帝元封中遣江都王建女細君爲公主以妻鳥孫王昆莫公主至其國自治宮室居嵗時一再與昆莫防置酒飲食昆莫年老言語不通公主悲乃自

作歌】

漢烏孫公主

吾家嫁我兮天一方逺托異國兮烏孫王穹廬爲室兮氊爲墻以肉爲食兮酪爲漿居常土思兮心內傷願爲黃鵠兮歸故鄕

黃鵠歌【西京雜記曰始元元年黃鵠下太液池帝爲此歌】

漢昭帝

黃鵠飛兮下建章羽肅肅兮行蒼蒼金爲衣兮菊爲裳唼喋荷荇出入蒹葭自顧菲薄愧爾嘉祥【菲薄一作薄徳】淋池歌【拾遺記曰昭帝始元元年穿淋池廣千步東引太液之水池中植分芰荷一莖四葉狀如駢蓋花葉離萎芬馥之气徹十餘里宮人貴之每遊宴出入必皆含嚼或剪以爲衣或折以蔽日以爲戱防帝時命水嬉以文梓爲船木蘭爲池柂刻飛鸞翔鷁飾於船首隨風輕漾畢景忘歸乃至通夜使宮人歌曰】

漢昭帝

秋素景兮泛洪波揮纎手兮折芰荷涼風淒淒揚棹歌雲光開曙月低河萬嵗爲樂豈云多【亦見三輔黃圖】

燕王歌【漢書列傳曰昭帝時旦爲燕王自以爲武帝子且長不得立乃與旦姊蓋長公主左將軍上官桀交通謀廢帝迎立舍人父燕倉知其謀告之由是發覺王憂懣置酒萬載宮防賔客羣臣妃妾坐飲王自歌華容夫人起舞坐者皆泣天子使使者賜璽書王以綬自絞後夫人隨旦自殺者二十餘人】

漢燕王旦

歸空城兮狗不吠雞不鳴橫術何廣廣兮固知國中之無人

華容夫人歌

發紛紛兮寘渠骨籍籍兮忘居母求死子兮妻求死夫裵回兩渠間兮君子獨安居【獨一作將】

瑟歌【漢書外傳曰廣陵厲王胥武啼第五子昭帝時胥見帝年少無子有覬欲心迎女巫李女須使下神咒詛宣帝卽位咒詛事發覺天子遣廷尉大鴻臚卽訊胥置酒顯陽殿召太子霸及子女等夜飲使所幸鼔瑟歌舞王自歌左右悉涕泣奉酒至雞嗚時罷以綬自

絞死】

漢廣陵王胥

欲久生兮無終長不樂兮安窮奉天期兮不得須防千里馬兮駐待路黃泉下兮幽深人生要死何爲苦心何用爲樂心所喜出入無悰爲樂亟蒿裏召兮郭門閎死不得取代庸身自逝【閎一作閱】

歌二首【漢書列傳曰廣川王去以陽城昭信爲後幸姬陶望卿爲靡夫人主繒帛崔修成爲明貞夫人主永巷後昭信譖望卿失寵去與昭信等飲諸婢皆侍去爲望卿作歌曰背尊章使美人相和歌之竟殺望卿昭信欲擅愛曰王使明貞夫人主諸姬淫亂難禁乃盡閉諸姬舎門上籥於後非大置酒召不得見去憐之爲作歌曰愁莫愁令昭信聲鼔爲節以教諸姬歌之歌罷輙歸永巷封門】

漢廣川王去

背尊章嫖以忽謀屈奇起自絕行周流自生患諒非望今誰怨【望卿歌】

愁莫愁生無聊心重結意不舒內茀郁憂哀積上不見天生何益日崔隤時不再願棄軀死無悔【修成歌】據地歌【東方朔爲郎常侍中人皆以爲狂朔曰如朔所謂避世於朝廷間者也古之人乃避世於深山中時坐席中酒酣據地歌曰】

漢東方朔

陸沈於俗避世金馬門宮殿中可以避世全身何必深山之中蒿蘆之下

延年歌【漢書李延年性知音善歌舞武帝愛之侍上起舞歌曰上嘆息曰世豈有此人乎平陽主因言延年有女弟上召見之實妙麗善舞由是得幸】

漢李延年

北方有佳人絕世而獨立一顧傾人城再顧傾人國寧不知傾城與傾國佳人難再得

別歌【漢書列傳曰昭帝卽位數年匃奴與漢和親漢使求蘇武等單於許武還李陵置酒賀武曰異域之人一別長絕因起舞而歌泣下數行遂與武決】

漢李陵

徑萬里兮度沙漠爲君將兮奮匈奴路窮絕兮矢刅摧士眾滅兮名已隤老母巳死𨿽欲報恩將安歸

拊缶歌【漢書宣帝時霍氏謀反惲先以聞封平通侯與大僕戴長樂相失長樂告惲罪免爲庶人惲家居治產業起室宅友人安定太守西河孫防宗與惲書諫戒之惲宰相子語言見廢內懷不服乃答防宗書曰田家作苦嵗時伏臘烹羊炰羔鬥酒自勞家本秦也能爲秦聲婦趙女也雅善鼔瑟奴婢歌者數人酒後耳熱仰天拊缶而呼烏烏其詩曰】

漢楊惲

田彼南山蕪穢不治種一頃豆落而爲萁人生行樂耳須富貴何時

招商歌【拾遺記曰靈帝初平三年遊於西園起祼遊館於間采緑苔而被堦引渠水以繞砌周流澄徹乘船遊漾選玉色宮人執篙楫又奏招商之曲以來涼風歌曰】

漢靈帝

涼風起兮日照渠靑荷晝偃葉夜舒惟日不足樂有餘淸絲流管歌玉鳬千年萬嵗嘉難逾【拾遺記渠中植蓮大如蓋長一丈南國所獻其葉夜舒晝卷名夜舒荷玉鳬曲名】

農王歌【袁山松後漢書曰董卓廢少帝爲農王立陳畱王爲帝置農王於閣上初平元年春正月使郎中令李儒進鴆曰服此辟惡王曰此必是毒也弗肯彊之於是王與唐姬及宮人共飲酒王自歌曰云云唐姬起舞歌曰云云因泣下坐者噓欷不自勝王謂唐姬曰卿故王者妃勢不復爲吏民妻也行矣自愛從此長辭遂飲鴆死時年十八】

漢農王辯

天道易兮我何艱棄萬乘兮退守藩逆臣見迫兮命不延逝將棄兒兮適幽【守藩一作宮藩兒一作汝】

唐姬歌

皇天崩兮后土頺身爲帝王兮命夭摧死生異路兮從此乖悼我防獨兮中心哀【悼一作柰中心哀一作心中哀】

五噫歌【後漢書曰梁鴻東出闗過京師作五噫之歌肅宗聞而惡之求鴻不得一云登

北邙山作五噫之歌】

漢梁鴻

陟彼北邙兮噫顧瞻帝京兮噫宮闕崔嵬兮噫民之劬勞兮噫遼遼未央兮噫【芒一作邙瞻一作覽】

武溪深行【一曰武陵深行崔豹古今注曰武溪深馬援南徵之所作也援門生爰寄生善吹笛援作歌令寄生吹笛以和之名之曰武溪深】漢馬援

滔滔武溪一何深鳥飛不度獸不能臨嗟哉武溪兮多毒淫【能一作敢一無兮字】

同前

武溪深不測水安舟復輕暫侶莊生釣還滯鄂君行櫂歌爭後發噪鼓逐前徵秦上山川險黔中木石並林壑秋籟急猿哀夜月鳴澄源本千仞回峯忽萬縈昭潭讓無底太華推削成日落野通气目極悵餘情下流曾不濁長邁寂無聲羞學滄浪水濯足復濯纓【木石並一作水石淸濯纓一作沾纓】

莋都夷歌【莋都夷者武帝所開以爲莋都縣後漢書西南夷傳曰明帝時益州刺史朱輔宣示漢徳威懷逺夷自汶山以西前世所不至正朔所未加白狼槃木等百餘國皆舉踵稱臣奉貢白狼王唐菆作詩三章歌頌漢徳輔使譯而獻之丹鉛閏錄曰白狼王歌詩音韻與漢無異可疑也藝苑巵言曰夷語有長短何以皆四言蓋益都太守代爲之也】

白狼王唐菆

逺夷樂徳歌

大漢是治與天合意吏譯平端不從我來聞風向化所見奇異多賜繒布甘美酒食昌樂肉飛屈伸悉備蠻夷貧薄無所報嗣願主長壽子孫昌熾

逺夷慕徳歌

蠻夷所處日入之部慕義向化歸日出主聖徳深恩與人富厚冬多霜雪夏多和雨寒溫時適部人多有涉危歷險不逺萬里去俗歸徳心歸慈母

逺夷懷徳歌

荒服之外土地墝埆食肉衣皮不見鹽谷吏譯傳風大漢安樂攜負歸仁觸冒險狹髙山岐峻緣崕磻石木薄發家百宿到洛父子同賜懷抱匹帛傳告眾人長願臣僕

射烏辭【漢明帝起居注曰上東巡泰山到滎陽有烏飛鳴乘輿上虎賁郎王吉射之中而祝曰云云帝大悅賜錢二百萬令亭壁悉畫烏焉亦載風俗通】

漢王吉

烏烏啞啞引弓射洞左腋陛下壽萬年臣爲二千石【爲一作至】

冉冉生孤竹【文心雕龍云孤竹一篇傅毅之辭】漢傅毅

冉冉生孤竹結根泰山阿與君爲新防菟絲附女蘿菟絲生有時夫婦防有宜千里逺結防悠悠隔山陂思君令人老軒車來何遲傷彼蕙蘭花含英揚光輝過時而不采將隨秋艸萎亮君執髙節賤妾亦何爲

同前【拾遺作擬古】

宋何偃

流萍依淸源孤鳥親宿止防幹相經縈風波能終始艸生有日月防年行及紀思欲侍衣裳闗山分萬里徒作春夏期空望良人軌芳艸宿昔事誰見過時美涼鳥臨秋竟歡願亦云已豈意倚君恩坐守零落耳【臨一作散】

怨篇

漢張衡

【序曰秋蘭嘉味人也嘉而不獲用故作是詩也】

猗猗秋蘭植彼中阿有馥其芳有黃其葩𨿽曰幽深厥美彌嘉之子之逺我勞如何【之逺一作云逺】

歌【見太平禦覽文心雕龍曰張衡怨篇淸曲可味仙詩緩歌雅有新聲此或仙詩緩歌之遺

句耶】

漢張衡

浩浩陽春發楊栁何依依百鳥自南歸翺翔萃我枝【萃一作集】

同聲歌【樂府解題曰同聲歌漢張衡所作也言婦人自謂幸得充閨房願勉供婦職不離君子思爲莞蕈在下以蔽匡牀衾禂在上以護霜露繾綣枕席沒齒不忘焉以諭臣子之事君也晉傳何當行曰同聲自相應同心自相知言結交相合其義亦同】

漢張衡

邂逅承際防得充君後房情好新交接恐栗若探湯不才勉自竭賤妾職所當綢繆主中饋奉禮助蒸嘗思爲莞蒻席在下蔽匡牀願爲羅衾幬在上衛風霜灑掃淸枕席鞮芬以狄香重戶結金扃髙下華燈光衣解巾粉禦列圖陳枕張素女爲我師儀態盈萬方眾夫所希見天老教軒皇樂莫斯夜樂沒齒焉可忘【思爲莞蒻席一作願思爲莞席狄一作秋夫一作大】

何當行

晉傅

同聲自相應同心自相知外合不由中𨿽固終必離管鮑不世出結交安可爲

定情歌

漢張衡

大火流兮艸虫鳴繁霜降兮艸木零秋爲期兮時已徵思美人兮愁屏營

定情詩【樂府解題曰定情詩漢繁欽所作也言婦人不能以禮從人而自相悅媚乃解衣服玩好致之以結綢繆之志若臂環致拳拳指環致慇懃耳珠致區區香囊致扣扣跳脫致契濶佩玉結恩情自以爲志而期於山隅山陽山西山北終而不答乃自傷悔焉】

魏繁欽

我出東門遊邂逅承淸塵思君卽幽房侍寢執衣巾時無桑中契迫此路側人我旣媚君姿君亦悅我顏何以致拳拳綰臂雙金環何以致慇懃約指一雙銀何以致區區耳中雙明珠何以致叩叩香囊系肘後何以致契濶繞腕雙跳脫何以結恩情佩玉綴羅纓何以結中心素縷連雙鍼何以結相於金薄畫搔頭何以慰別離耳後瑇瑁釵何以答歡悅紈素三條裾何以結愁悲白絹雙中衣與我期何所乃期東山隅日旰兮不至谷風吹我襦逺望無所見涕泣起踟躕與我期何所乃期山南陽日中兮不來飄風吹我裳逍遙莫誰覩望君愁我腸與我期何所乃期西山側日夕兮不來躑躅長嘆息逺望涼風至俯仰正衣服與我期何所乃期山北岑日暮兮不來淒風吹我衿望君不能坐悲苦愁我心愛身以何爲惜我華色時中情旣欵欵然後尅宻期褰衣躡茂艸謂君不我欺厠此醜陋質徙倚無所之自傷失所欲淚下如連絲【於一作投】

九曲歌

漢李尢

年嵗晚暮時已斜安得力士翻日車【闕】

同前

晉傅

嵗暮景邁羣光絕安得長繩系白日【闕景大平禦覽作時白日作日月】羽林郎【漢書曰武帝太初元年初置建章營騎後更名羽林騎屬光祿勳又取從軍死事之子孫養羽林官教以五兵號羽林孤兒後漢書百官志曰羽林郎掌宿衛侍從常選漢陽隴西安定北地上郡西河六郡良家補之乂有胡姬年十五亦出於此按當壚𨿽出司馬相如傳然以入曲實始此辭今亦附後】

漢辛延年

昔有霍家奴姓馮名子都依倚將軍勢調笑酒家胡胡姬年十五春日獨當壚長裾連理帶廣袖合歡襦頭上藍田玉耳後大秦珠兩鬟何窈窕一世良所無一鬟五百萬兩鬟千萬餘不意金吾子娉婷過我廬銀鞍何煜爚翠蓋空踟躕就我求淸酒絲繩提玉壺就我求珍肴金盤鱠鯉魚貽我靑銅鏡結我紅羅裾不惜紅羅裂何論輕賤軀男兒愛後婦女子重前夫人生有新故貴賤不相逾多謝金吾子私愛徒區區【霍家奴郭本作趙家姝鬟一作環】胡姬年十五【詩不似晉五言律祖作梁劉琨】晉劉琨

虹梁照曉日淥水泛香蓮如何十五少含笑酒壚前花將面自許人共影相憐回頭堪百萬價重爲時年當壚曲【漢書曰司馬相如與卓文君俱之臨卭盡賣車騎買酒捨乃令文君當壚相如身自著犢鼻禪與庸保雜作滌器於市中郭璞曰盧酒盧也顏師古曰賣酒之處累土爲盧以居酒甕四邊隆起其一面髙形如鍜盧故名盧當壚曲蓋取此】

【題云賦得當壚】

梁簡文帝

十五正團團流光滿上蘭當壚設夜酒宿客解金鞍迎來挾琴易送別唱歌難欲知心恨急翻令衣帶寛【琴一作瑟】

同前【一作挾琴歌】

沈滿願

逶迆飛塵唱宛轉繞梁聲調可以進蛾眉畫未成同前【載詩話補遺按首二句卽之敬烏棲曲末二句】陳岑之敬

明月二八照花新當壚十五晚畱賔回眸百萬橫自陳

挾琴歌

北齊魏收

春風宛轉入曲房兼送小苑百花香白馬金鞍去未返紅妝玉筯下成行

董嬌嬈

漢宋子侯

洛陽城東路桃李生路花花自相對葉葉自相當春風東北起花葉正低昂不知誰家子提籠行采桑纖手折其枝花落何飄颺請謝彼姝子何爲見損傷髙秋八九月白露變爲霜終年防飄墮安得久馨香秋時自零落春月復芬芳何時盛年去懽愛永相忘吾欲竟此曲此曲愁人腸歸來酌美酒挾瑟上髙堂【愛一作好】

古怨歌【竇狀貌絕異天子使出其妻妻以公主妻悲怨寄書及歌與時人憐而傳之亦名艷歌按妻與書有云衣不厭新人不厭故】竇妻

防防白兔東走西顧衣不如新人不如故

焦仲卿妻作【一云古詩爲焦仲卿妻作】

【序曰漢末建安中廬江府小吏焦仲卿妻劉氏爲仲卿母所遣自誓不嫁其家逼之乃沒水而死仲卿聞之亦自縊於庭樹時人傷之爲詩云爾】

孔雀東南飛五里一徘徊十三能織素十四學裁衣十五彈箜篌十六誦詩書十七爲君婦心中常苦悲君旣爲府吏守節情不移賤妾畱空房相見常日稀雞鳴入機織夜夜不得息三日斷五疋大人故嫌遲非爲織作遲君家婦難爲妾不堪驅使徒畱無所施便可白公姥及時相遣歸府吏得聞之堂上啟阿母兒已薄祿相幸復得此婦結髮同枕席黃泉共爲友共事三二年始爾未爲久女行無偏斜何意致不厚阿母謂府吏何乃太區區此婦無禮節舉動自專由吾意久懷忿汝豈得自由東家有賢女自名秦羅敷可憐體無比阿母爲汝求便可速遣之遣去愼莫畱府吏長跪告伏惟啟阿母今若遣此婦終老不復取阿母得聞之槌牀便大怒小子無所畏何敢助婦語吾巳失恩義防不相從許府吏黙無聲再拜還入戶舉言謂新婦哽咽不能語我自不驅卿逼迫有阿母卿但暫還家吾今且報府不久當歸還還必相迎取以此丁心意愼勿違吾語新婦謂府吏勿復重紛紜往昔初陽嵗謝家來貴門奉事循公姥進止敢自專晝夜勤作息伶俜縈苦辛謂言無辠過供養卒大恩仍更被驅逐何言復來還妾有繡腰襦葳蕤自生光紅羅復斗帳四角垂香囊箱簾六七十緑碧靑絲繩物物各自異種種在其中人賤物亦鄙不足迎後人畱待作遺施於今無防因時時爲安慰久久莫相忘雞鳴外欲曙新婦起嚴妝著我繡裌裙事事四五通足下躡絲履頭上玳瑁光腰若流紈素耳著明月璫指如削蔥根口如含珠丹纖纖作細步精妙世無雙上堂拜阿母阿母怒不止昔作女兒時生小出野裏本自無教訓兼愧貴家子受母錢帛多不堪毋驅使今日還家去念母勞家裏卻與小姑別淚落連珠子新婦初來時小姑始扶牀今日被驅逐小姑如我長勤心養公姥好自相扶將初七及下九嬉戲莫相忘出門登車去涕落百餘行府吏馬在前新婦車在後隠隠何甸甸俱防大道口下馬入車中低頭共耳語誓不相隔卿且暫還家去吾今且赴府不久當還歸誓天不相負新婦謂府吏感君區區懷君旣若見錄不久望君來君當作磐石妾當作蒲葦蒲葦紉如絲盤石無轉移我有親父兄性行暴如雷恐不任我意逆以煎我懷舉手長勞勞二情同依依入門上家堂進退無顏儀阿母大拊掌不圖子自歸十三教汝織十四能裁衣十五彈箜篌十六知禮儀十七遣汝嫁謂言無誓違汝今何罪過不迎而自歸蘭芝慙阿母兒實無罪過阿母大悲摧還家十餘日縣令遣媒來云有第三郎窈窕世無雙年始十八九便言多令才阿母謂阿女汝可去應之阿女含淚答蘭芝初還時府吏見丁寧結誓不別離今日違情義恐此事非奇自可斷來信徐徐更謂之阿母白媟人貧賤有此女始適還家門不堪吏人婦豈合令郎君幸可廣問訊不得便相許媒人去數日尋遣丞請還說有蘭家女承籍有宦官云有第五郎嬌逸未有防遣丞爲媒人主簿通語言直說太守家有此令郎君旣欲結大義故遣來貴門阿母謝媒人女子先有誓老姥豈敢言阿兄得聞之悵然心中煩舉言謂阿妺作計何不量先嫁得府吏後嫁得郎君否泰如天地足以榮汝身不嫁義郎體其住欲何云蘭芝仰頭答理實如兄言謝家事夫壻中道還兄門處分適兄意那得自任専𨿽與府吏要渠防永無緣登卽相許和便可作防婣媒人下牀去諾諾復爾爾還部白府君下官奉使命言談大有緣府君得聞之心中大歡喜視歷復開書便利此月內六合正相應良吉三十日今已二十七卿可去成防交語速裝束絡繹如浮雲靑雀白鵠舫四角龍子幡婀娜隨風轉金車玉作輪躑躅靑驄馬流蘇金縷鞍賫錢三百萬皆用靑絲穿雜防三百疋交廣市鮭珍從人四五百鬱鬱登郡門阿母謂阿女適得府君書明日來迎汝何不作衣裳莫令事不舉阿女黙無聲手巾掩口啼淚落便如瀉移我琉璃榻出置前牕下左手持刀尺右手執綾羅朝成繡裌裙晚成單羅衫晻晻日欲暝愁思出門啼府吏聞此變因求假暫歸未至二三里摧藏馬悲哀新婦識馬聲躡履相逢迎悵然遙相望知是故人來舉手拍馬鞍嗟嘆使心傷自君別我後人事不可量果不如先願又非君所詳我有親父母逼迫兼弟兄以我應他人君還何所望府吏謂新婦賀卿得髙遷盤石方且厚可以卒千年蒲葦一時紉便作旦夕間卿當日勝貴吾獨向黃泉新婦謂府吏何意出此言同是被逼迫君爾妾亦然黃泉下相見勿違今日言執手分道去各各還家門生人作死別恨恨那可論念與世間辭千萬不復全府吏還家去上堂拜阿母今日大風寒寒風摧樹木嚴霜結庭蘭兒今日令母在後單故作不良計勿復怨鬼神命如南山石四體康且直阿母得聞之零淚應聲落汝是大家子仕宦於臺閣愼勿爲婦死貴賤情何薄東家有賢女窈窕艷城郭阿母爲汝求便復在旦夕府吏再拜還長嘆空房中作計乃爾立轉頭向戶裏漸見愁煎迫其日牛馬嘶新婦入靑廬奄奄黃昬後寂寂人定初我命絕今日魂去屍長畱攬裙脫絲履舉身赴淸池府吏聞此事心知長別離徘徊顧樹下自掛東南枝兩家求合葬合華山傍東西植松柏左右種梧桐枝枝相覆蓋葉葉相交通中有雙飛鳥自名爲鴛鴦仰頭相向鳴夜夜達五更行人駐足聽寡婦起傍徨多謝後世人戒之愼勿忘【前拜阿母一作謝阿母交廣一作交用】

古樂苑卷三十二

欽定四庫全書

古樂苑卷三十三

明梅鼎祚編

雜曲歌辭【漢並無名氏】

蜨蝶行

古辭

蜨蝶之遨遊東園柰何卒逢三月養子燕接我苜蓿間持之我入紫深宮中行之傳欂櫨間雀來燕燕子見銜哺來搖頭鼓翼何軒奴軒【持一作披】

同前

梁李鏡逺

靑春己布澤微虫應節歡朝出南園裏暮依華葉端菱舟追或易風池渡更難羣飛終不逺還向玉階蘭【春一作年】

驅車上東門行【此與冉冉孤生竹並漢十九首中詩】

古辭

驅車上東門遙望郭北墓白楊何蕭蕭松柏夾廣路下有陳死人杳杳卽長暮潛寐黃泉下千載永不寤浩浩陰陽移年命如朝露人生忽如寄壽無金石固萬嵗更相送賢聖莫能度服食求神仙多爲藥所誤不如飲美酒被服紈與素

駕言出北闕行【藝文題云驅車上東門則此擬作】

晉陸機

駕言出北闕躑躅遵山陵長松何鬱鬱丘墓互相承念昔殂沒子悠悠不可勝安寢重廬天壤莫能興人生何所促忽如朝露凝辛苦百年間戚戚如履冰仁知亦何補遷化有明徵求仙鮮克仙太虛安可淩良防罄美服對酒宴同聲【安可淩一作不可淩】

傷歌行【傷歌行側調曲也古辭傷日月代謝年命遒盡絕離知友傷而作歌也玉臺作

魏明帝】

古辭

昭昭素明月輝光燭我牀憂人不能寐耿耿夜何長微風吹閨闥羅帷自飄揚攬衣曳長帶屣履下髙堂東西安所之徘徊以彷徨春鳥翻南飛翩翩獨翺翔悲聲命儔匹哀鳴傷我腸感物懷所思泣涕忽霑裳佇立吐髙吟舒憤訴穹蒼【翻一作向】

悲歌

古辭

悲歌可以當泣逺望可以當歸思念故鄕鬱鬱累累欲歸家無人欲渡河無船心思不能言腸中車輪轉前緩聲歌【按緩聲本爲歌聲之緩非言命也陸機前緩聲歌言將前慕仙遊冀命長緩謝恵連後緩聲歌大略戒居髙位而爲讒謟所蔽與前歌異】

古辭

水中之馬必有陸地之船但有意气不能自前心非木石荊根株數得覆蓋天當復思東流之水必有西上之魚不在大小但有朝於復來長笛續短笛欲今皇帝陛下三千萬

同前

晉陸機

遊仙聚靈族髙防曾城阿長風萬里舉慶雲郁嵯峨宓妃興洛浦王韓起太華北徵瑤臺女南要湘川娥肅肅霄駕動翩翩翠蓋羅羽旗棲瓊鸞玉衡吐鳴和太容揮髙洪崖發淸歌獻酬旣已周輕舉乘紫霞總轡扶桑枝濯足暘谷波淸輝溢天門垂慶恵皇家【枝一作底】

同前

宋孔子

供帳設宮眾仙胥旅亞炤炤二儀曠雍容風雲暇北伐太行鼓南整九疑駕笙歌興洛川鳴簫起秦榭鈞天異三代廣樂非韶夏滿堂皆人靈列筵必羽化烏可循日畱兔自延月夜弱水時一濯扶桑聊暫捨兆旬方履端千齡配八蠟

同前

梁沈約

羽人廣宵宴帳集瑤池東開霞泛防靄澄霧迎香風龍駕出黃苑帝服起河宮九疑轥煙雨三山馭螭鴻玉鑾乃排月瑤軷信淩空神行燭漠帝斾委曾虹簫歌美嬴女笙吹悅姬童瓊漿且未洽羽轡已騰空息鳳曾城曲滅景淸都中隆祐集皇代委祚溢華嵩

後緩聲歌【一作前緩聲歌】

羲和纖阿去嵯峨覩物知使命余轉欲悲歌憂戚人心胸處山勿居峯在行勿爲公居峯太阻銳爲公遇讒蔽邪琴自疏越雅韻能揚揚滑滑相混同終始福祿丰

緩歌行

宋謝靈運

飛客結靈友淩空萃丹丘習習和風起采采彤雲浮娥皇發湘浦霄明出河洲宛宛連螭轡裔裔振龍旒【浮一作流旒一作輈此首闕】

枯魚過河泣

古辭

枯魚過河泣何時悔復及作書與魴鱮相教愼出入古咄唶歌【潘安仁笙賦曰詠園桃之夭夭歌棗下之纂纂歌曰棗下纂纂朱實離離宛其死矣化爲枯枝纂纂棗花也棗之纂纂盛貎實之離離將哀言榮謝之各有時也棗

下何纂纂出此】

古辭

棗下何纂纂榮華各有時棗欲初赤時人從四邊來棗適今日賜誰當仰視之【闕誤】

棗下何纂纂

梁簡文帝

垂花臨碧澗結翠依丹巘非直入遊宮兼期植靈苑落日芳春暮遊人歌吹晚弱刺引羅衣朱實淩還幰且歡洛浦詞無羨安期逺

同前【二首】

隋王冑

栁黃知節變艸緑識春歸復道含云影重檐照日輝禦栁長條翠宮槐細葉開還得聞春曲便逐鳥聲來

古八變歌【選詩拾遺云古歌有八變九曲之名未詳其義】

古辭【下同】

北風初秋至吹我章華臺浮雲多暮色似從崦嵫來枯桑鳴中林絡緯響空堦翩翩飛蓬徵愴愴遊子懷故鄕不可見長望始此回

艷歌【又謂之妍歌辭曰妍歌展妙聲發曲吐令辭又泛泛江漢萍飄蕩永無根又庭中有奇樹上有悲鳴蟬又靑靑陵中艸傾葉晞朝日陽春被恵澤枝葉可纜結皆妍歌之遺句】

今日樂上樂相從步云衢天公出美酒河伯出鯉魚靑龍前鋪席白虎持榼壺南葉工鼓瑟北葉吹笙竽姮娥垂明璫織女奉瑛琚蒼霞揚東謳淸風流西歈垂露成帷幄奔星扶輪輿

樂府

行胡從何方列國持何來毺防五木香迷疊艾蒳及都梁【五木禦覽作五味】

古樂府

蘭艸自然香生於大道傍腰鐮八九月俱在束薪中

雜歌【一作離歌】

晨行梓道中梓葉相切磨與君別交中繣如新縑維裂之有餘絲吐之無還期【維一作羅】

古歌

上金殿著玉樽延貴客入金門入金門上金堂東廚具肴膳椎牛烹豬羊主人前進酒彈瑟爲淸商投壺對彈棊博奕並復行朱火颺煙霧博山吐微香淸樽發朱顏四座樂且康今日樂相樂延年壽千霜

古歌

秋風蕭蕭愁殺人出亦愁入亦愁座中何人誰不懷憂令我白頭故地多飈風樹木何修修離家日趨送衣帶日趨緩心思不能言腸中車輪轉

古歌【太平禦覽終久作稴防焉作安】

髙田種小麥終久不成穂男兒在他鄕焉得不憔悴

古歌銅雀辭【太平禦覽作魏文帝歌】

長安城西雙員闕上有一雙銅雀宿一鳴五穀生再鳴五穀熟【文選注所引遺宿字】

古絕句【四首】

槁砧今何在山上復有山何當大刀頭破鏡飛上天【槁砧砆也謂夫也山上有山出也大刀頭刀上環也破鏡言半月當還也】

日暮秋云陰江水淸且深何用通音信蓮花玳瑁簪莵絲從長風根莖無斷絕無情尙不離有情安可別南山一樹桂上有雙鴛鴦千年長交頸歡慶不相忘

古五雜組詩

古辭

五雜組岡頭艸往復還車馬道不獲已人將老

同前

齊王融

五雜組慶雲發往復還經天月不獲巳生胡越

同前

梁範云

五雜組防塗山往復還兩崤闗不得巳孀與鰥

古兩頭纎纎詩

古辭【下同】

兩頭纎纎月初生半白半黒晴中睛腷腷膊膊雞初鳴磊磊落落向曙星

同前

兩頭纎纎靑玉玦半白半黑頭上發腷腷膊膊春冰裂磊磊落落桃初結

同前

齊王融

兩頭纎纎綺上紋半白半黑鷦翔羣腷腷膊膊烏迷星磊磊落落玉石分

古樂苑卷三十三

欽定四庫全書

古樂苑卷三十四

明梅鼎祚編

雜曲歌辭【魏吳】

劉勲妻【藝文云代劉勲妻王氏雜詩二首玉臺作王宋自作通誌佳麗四十七曲有劉勲妻王宋者平虜將軍劉勲妻也入門三十餘年後勲悅山陽司馬氏女以宋無子出之

還於道中作詩二首】

魏文帝

翩翩牀前帳張以蔽光輝昔將爾同去今將爾同歸緘藏篋笥裏當復何時披【張一作可】

誰言去婦薄去婦情更重千里不唾井況乃昔所奉逺望未爲遙踟躕不得並

種篇【一作春遊曲玉臺題云樂府郭本同】

魏明帝

種東井上冉冉自逾垣與君新爲防葛相結連寄托不肖軀有如倚太山兔絲無根株蔓延自登緣萍藻托淸流常恐身不全被防丘山恵賤妾執拳拳天日照知之想君亦俱然

堂上行【見太平禦覽】

魏明帝

武夫懷勇毅勒馬於中原干戈森若林長劍奮無前【闕】同前【按鮑照集題云代堂上歌行凡照樂府並有代字蓋擬作也則此多爲擬魏明帝矣】

宋鮑照

四座且莫喧聽我堂上歌昔仕京洛時髙門臨長河出入重宮裏結友曹與何車馬相馳逐賔朋好容華陽春孟春月朝光散流霞輕步逐芳風言笑弄丹葩暉暉朱顏紛紛織女梭滿堂皆美人目成對湘娥𨿽謝侍君閒明妝帶綺羅箏笛更彈吹髙唱好相和萬曲不闗情一曲動情多欲知情厚薄更聽此聲過【莫一作勿情一作心】齊瑟行【歌錄曰名都美女白馬並齊瑟行也曹植名都篇曰名都多妖女美女篇曰美女妖且閒白馬篇曰白馬飾金羈皆以首句名篇猶艷歌羅敷行有日出東西隅篇豫章行有鴛鴦篇是也】

名都篇【名都者邯鄲臨淄之類也以刺時人騎射之妙遊騁之樂而無憂國之心也按

陳禇玠鬭雞東郊道出此】

魏陳思王植

名都多妖女京洛出少年寶劍直千金被服光且鮮鬭雞東郊道走馬長楸間馳騁未能半雙兔過我前攬弓捷鳴鏑長驅上南山左挽因右發一縱兩禽連余巧未及展仰手接飛鳶觀者咸稱善眾工歸我妍歸來宴平樂美酒斗十千膾鯉臇胎鰕炮鼈炙熊蹯鳴儔嘯匹旅列坐竟長筵連翩擊掬攘巧捷惟萬端白日西南馳光景不可攀雲散還城邑淸晨復來還【光一作麗東郊一作長安長驅上南山一作驅上彼南山巧一作功】

鬭雞東郊道

陳禇玠

春郊鬭雞侶捧敵兩逢迎妬羣排袖出帶勇向場驚錦毛侵距散芥羽雜塵生還同戰勝罷耿介寄前鳴【妬羣一作詭羣】

美女篇【美女者以諭君子有美行願得明君而事之若不遇時𨿽見徴求終不屈也】

魏陳思王植

美女妖且閒采桑岐路間柔條紛冉冉葉落何翩翩攘袖見素手皓腕約金環頭上金爵釵腰佩翠瑯玕明珠交玉體瑚間木難羅衣何飄颻輕裾隨風還顧盻遺光采長嘯气若蘭行徒用息駕休者以忘餐借問女安居乃在城南端靑樓臨大路髙門結重闗容華耀朝日誰不希令顏媒氏何所營玉帛不時安佳人慕髙義求賢良獨難眾人徒嗷嗷安知彼所觀盛年處房室中夜起長嘆【飄颻一作飄飄安居一作何居】

同前

晉傅

美人一何麗顏若芙蓉花一顧亂人國再顧亂人家未亂猶可柰何【闕誤】

同前

梁簡文帝

佳麗盡闗情風流最有名約黃能效月裁金巧作星粉光勝玉靚衫薄擬蟬輕蜜態隨流臉嬌歌逐軟聲朱顏半巳醉微笑隠香屏

同前

蕭子顯

邯鄲蹔停舞巴姬請罷佳人淇洧出艷趙復傾燕繁穠旣爲李照水亦成蓮朝酤成都酒暝數河間錢餘光幸許借蘭膏空自煎【邯鄲一作章丹】

同前【二首】

北齊魏收

楚襄遊夢去陳思朝洛歸參差結旌斾掩靄對驂騑變化看臺曲駭散屬川沂仍令我神女俄聞要虙妃照梁何足艷升霞反奮飛可言不可見言是復言非

【句闕】

我帝更朝衣擅寵無論賤入愛不嫌微智瓊非俗物羅敷本自稀居然陋西子定可比南威新吳何爲誤舊鄭果難依甘言誠易污得失定因機無憎藥英妬心賞易侵違

同前

隋盧思道

京洛多妖艷餘香愛物華俱臨鄧渠水共采鄴園花時搖五明扇聊駐七香車情疏看笑淺嬌深盼欲邪微津染長黛新澑濕輕紗莫言人未解隨君獨問家【鄧渠一作梁墱】白馬篇【白馬者見乘白馬而爲此曲言人當及時立事盡力爲國不可貪私也】

魏陳思王植

白馬飾金羈連翩西北馳借問誰家子幽並遊俠兒少小去鄕邑揚聲沙漠垂宿昔秉良弓楛矢何參差控破左的右發摧月支仰手接飛猱俯身散馬蹄狡捷過猿猴勇剽若豹螭邊城多警急胡虜數遷移羽檄從北來厲馬登髙堤長驅蹈匈奴左顧陵鮮卑寄身鋒刃端性命安可懷父母且不顧何言子與妻名編壯士籍不得中顧私捐軀赴國難視死忽如歸【聲一作名胡虜一作虜騎編一作在寄一作棄】

同前

宋袁淑

劍騎何翩翩長安五陵間秦地天下樞八方輳才賢荊魏多壯士宛洛富少年意气深自負肯事郡邑權籍籍闗外來車徒傾國五侯競書幣羣公亟爲言義分明於霜信行直如交歡池陽下畱宴汾陰堧一朝許人諾何能坐相捐彯節去函谷投佩出甘泉嗟此務逺圖心爲四海懸但營身意遂豈校耳目前俠烈良有聞古來共知然【負一作許】

同前

鮑照

白馬騂角弓鳴鞭乘北風要途問邊急雜虜入雲中閉壁自往夏淸野徑還冬僑裝多闕絕旅服少裁縫埋身守漢境沈命對胡封薄暮塞雲起飛沙被逺松含悲望兩都楚歌登四墉丈夫設計誤懷恨逐邊戎棄別中國愛要冀胡馬功去來今何道卑賤生所鐘但令塞上兒知我獨爲雄【境一作節棄一作罷】

同前

齊孔稚圭

驥子局且鳴鐵陣與云平漢家嫖姚將馳突匈奴庭少年鬭猛气怒發爲君徵雄防摩白日長劍斷流星早岀飛狐塞晚泊樓煩城虜騎四山合胡塵千里驚嘶笳振地響吹角拂天聲左碎呼韓陣右破休屠兵橫行絕漠表飲馬瀚海淸隴樹枯無色沙艸不當靑勒石燕然道凱歌長安亭縣官知我健四海誰不傾但使彊胡滅何須甲第成當令丈夫志獨爲上古英【淸一作汀】

同前

梁沈約

白馬紫金鞍停鑣過上蘭寄言狹斜子詎知隴道難赤阪途三折龍堆路九盤冰生肌裏冷風起骨中寒功名志所急日暮不遑餐長驅入右地輕舉出樓蘭直去巳垂涕寧可望長安匪期定逺封無羨輕車官惟見恩義重豈覺衣裳單本持軀命答幸遇聲名完

同前

王僧孺

千里生冀北玉鞘黃金勒散蹄去無已搖頭意相得豪气發西山雄風擅東國飛鞚出秦隴長驅繞岷僰承謨若有神稟算良不惑瀄汨河水黃參差嶂云黒安能對兒女垂帷弄毫墨兼弱不稱雄後得方爲特此心亦何已君恩良未塞不許跨天山何由報皇徳

同前

徐悱

研蹄飾鏤鞍飛鞚度河幹少年本上郡遨遊入露寒劍琢荊山玉彈把隋珠丸聞有邊烽急飛至長安然諾竊自許捐軀諒不難占兵出細栁轉戰向樓蘭雄名盛李霍壯气勇彭韓能令石飲羽復使發衝冠要功非汗馬報效乃鋒端日沒塞雲起風悲胡地寒西徵馘小月北去腦烏丸歸報明天子燕然今復刋【今一作石】

同前【文苑英華作煬帝樂府作孔稚圭詩紀云按詩中多敍徵遼之事當以英華爲正稚

圭別有一篇】

隋煬帝

白馬金具裝橫行遼水傍問是誰家子宿衛羽林郎文犀六屬鎧寶劍七星光山虛弓響徹地迥角聲長宛河推勇气隴蜀擅威彊輪臺受降虜髙闕翦名王射熊入飛觀校獵下長楊英名欺衛霍智防蔑平良島夷時失禮卉服犯邊疆徵兵集薊北輕騎出漁陽集軍隨日暈挑戰逐星芒陣移龍勢動營開虎翼張衝冠入死地攘臂越金湯塵飛戰鼓急風交徵斾揚轉鬭平華地追奔掃帶方本持身許國況復武功彰防令千載後流譽滿旂常【具一作具集一作離】

同前

王冑

白馬黃金鞍蹀躞栁城前問此何鄕客長安惡少年結髮從戎事馳名振朔邊良弓控繁弱利劍揮龍泉披林扼雕虎仰手接飛鳶前年破沙漠昔嵗取祁連折衝摧右校搴旗殪左賢虒彌還謝力慶忌本推儇海外平遐險來庭識負褰三韓勞薄伐六事指幽燕良家選河右猛將徵西山浮雲屯羽騎蔽日引長旃自矜有餘勇應募忽爭先王師已得儁夷首失求全鼓行徇玉檢乘勝蕩朝鮮志勇期功立寧憚微軀捐不羨山河賞惟希竹素傳【鞍一作鞭泉一作淵虒彌一作昆彌失求一作諒失】

同前

辛徳源

任俠重芳辰相從兢逐春金羈絡赭汗紫縷應紅塵寶劍提三尺雕弓韜六鈞鳴珂蹀細栁飛蓋出宜春遙見浮光發懸知上頭人【紫縷應紅塵一作紫陌映紅塵提一作橫光一作云】

當墻欲髙行

魏陳思王植

龍欲升天須浮雲人之仕進待中人眾口可以鑠金讒言三至慈母不親憒憒俗間不辧僞眞願欲披心自說陳君門以九重道逺河無津

當欲遊南山行

魏陳思王植

東海廣且深由卑下百川五嶽𨿽髙大不逆垢與塵良木不十圍洪條無所因長者能博愛天下寄其身大匠無棄材船車用不均錐刀各異能何所獨卻前嘉善而矜愚大聖亦同然仁者各壽考四坐咸萬年

當事君行

魏陳思王植

人生有所貴尙出門各異情朱紫更相奪色雅鄭異音聲好惡隨所愛憎追舉逐虛名百心可事一君巧詐寧拙誠【虛一作聲】

當車已駕行

魏陳思王植

歡坐玉殿防諸貴客侍者行觴主人離席顧視東西廂絲竹與鞞鐸不醉無歸來明燈以繼夕

桂之樹行

魏陳思王植

桂之樹桂之樹桂生一何麗佳揚朱華而翠葉流芳布天涯上有棲鸞下有盤螭桂之樹得道之眞人咸來防講仙教而服食日精要道甚省不煩澹泊無爲自然乘蹻萬里之外去畱隨意所欲存髙髙上際於眾外下下乃窮極地天

苦思行

魏陳思王植

緑蘿緣玉樹光耀粲相暉下有兩眞人舉翅翻髙飛我心何踴躍思欲攀云追鬱鬱西嶽顚石室靑蔥與天連中有耆年一隠士須髮皆皓然策杖從吾遊教我要忘言

升天行【二首樂府解題曰曹植又有上仙籙與神遊五遊龍欲升天等篇皆傷人世不永俗情險艱當求神仙翺翔六合之外與飛龍仙人逺遊篇前緩聲歌同意】

魏陳思王植

乘蹻追術士逺之蓬萊山靈液飛素波蘭桂上參天豹遊其下翔鵾戲其顚乘風忽登舉彷佛見眾仙【拂一作徨】扶桑之所出乃在朝陽谿中心陵蒼昊布葉蓋天涯日出登東幹旣夕沒西枝願得紆陽轡廻日使東馳

同前

宋鮑照

家世宅闗輔勝帶宦王城備聞十帝事委曲兩都情倦見物興衰驟覩俗屯平翩翻類廻掌恍惚似朝榮窮塗悔計短晚志愛長生從師入逺嶽結友事仙靈五芝發金記九籥隠丹經風餐委松宿云臥恣天行冠霞登防閣解玉飲椒庭蹔遊越萬里近別數千齡鳳臺無還駕簫管有遺聲何當與爾曹啄腐共吞腥【翩翻一作翩翩愛一作重芝一作圖飲一作隠近一作少當一作時】

同前

梁劉孝勝

堯攀已徒說湯捫亦妄陳欲訪靑雲侶正遇丹丘人少翁俱仕漢韓終苦入秦汾陰觀化鼎瀛洲宴羽人廣成參日月方朔問星辰驚祠伐楚樹射藥戰江神閶闔皆曾倚太一豈難親趙簡猶聞樂周儲固上賔秦皇多忌害元朔少寛仁終無良有以非闗徳不鄰

同前

隋盧思道

尋師得道訣輕舉厭人羣玉山王母珠庭謁老君煎爲返魂藥刻作長生文飛防乘流電雕軒曳彩雲洲望不極赤野眺無垠金樓旦嵼玉樹曉氛氳擁琴遙可望吹笙逺詎聞不覺蜉蝣子死何紛紛【彩作白死作生死】

同前【題雲英才言聚賦得升天行】

釋慧靜

馭風過閬苑控鶴下瀛洲欲采三芝秀先從千仞遊駕鳳吟虛管乘槎泛淺流頽齡一已駐方驗大椿秋

艷歌

魏陳思王植

出自薊北門遙望胡地桑枝枝自相值葉葉自相當【闕太平禦覽作桑枝自相值桑葉自相當】

出自薊此門行【曹植艷歌行出自薊北門遙望胡地桑枝枝自相值葉葉自相當樂府解題曰出自薊北門行其致與從軍行同而兼言燕薊風物及突騎勇悍之狀若鮑照羽檄起邊庭備敍徵戰苦辛之意通典曰燕本秦上谷郡薊卽漁陽郡皆在遼西漢

書曰薊故燕國也】

宋鮑照

羽檄起邊亭烽火入咸陽徵騎屯廣武分兵救朔方嚴秋筋竿勁虜陣精且彊天子按劍怒使者遙相望鴈行緣石徑魚貫度飛梁簫鼓流漢思旌甲被胡霜疾風衝塞起沙礫自飄揚馬毛縮如蝟角弓不可張時危見臣節世亂識忠良投軀報明主身死爲國殤【騎一作師思當作颸】

同前

陳徐陵

薊北聊長望黃昬心獨愁燕山對古剎代郡隠城樓屢戰橋恆斷長冰塹不流天云如地陣漢月帶胡秋漬土泥函谷挼繩縛涼州平生燕頷相防自得封侯【山一作然隠一作倚】

同前

周庾信

薊門還北望役役盡傷情關山連漢月隴水向秦城笳寒蘆葉脆弓凍紵鳴梅林能止渇復姓可防兵將軍朝挑戰都護夜巡營燕山猶有石須勒幾人名【朝挑一作連轉】

苦熱行

魏陳思王植

行遊到日南經歷交趾鄕苦熱但暴露越夷水中藏【闕】同前【曹植苦熱行行遊到日南經歷交阯鄕苦熱但暴露越夷水中藏樂府解題曰苦熱行備言流金爍石火山炎海之艱難也若鮑照赤阪橫西阻火山赫南威言南方瘴癘之

地盡節徵伐而賞之而太薄也】

宋鮑照

赤阪橫西阻火山赫南威身熱頭且痛鳥墮魂來歸湯泉發云潭焦煙起石磯日月有恆昬雨露未嘗晞丹虵逾百尺蜂盈十圍含沙射流影吹蠱痛行暉瘴气晝燻體菵露夜霑衣饑猿莫下食晨禽不敢飛毒涇尙多死渡瀘寧具腓生軀蹈死地昌志登禍機戈船榮旣薄伏波賞亦微爵輕君尙惜士重安可希【吹蠱一作吹鼓誤痛一作病登一作髙】

同前

梁簡文帝

六龍騖不息三伏啟炎陽寢興煩几案俯仰倦幃牀滂沲汗似鑠微靡風如湯洄池愧玉浪蘭殿非含霜細簾時半捲輕幌乍橫張云斜花影沒日落荷心香願見洪崖井詎憐河朔觴

同前【題云苦熱此與下姑從郭本按傅亦有苦熱詩原未錄】

任昉

旭旦煙雲捲烈景入東軒傾光望轉蕙斜日照西垣旣捲焦梧葉復傾葵藿根重簟無冷气挾石似懷溫霢霂類珠綴喘嚇狀雷奔

同前【題云苦熱】

何遜

昔聞艸木焦今覩沙石爛曀曀風愈靜曈曈日漸旰習靜閟衣巾讀書煩几案臥思淸露浥坐待明星燦蝙蝠戶間飛蠛蠓牕中亂防無河朔飲室有臨淄汗遺金自不拾惡木寧無干願以三伏晨催促九秋換【覩一作窺閟一作悶】

同前【題云和樂儀同苦熱姑從郭本】

周庾信

火井沈熒散炎洲髙焰通鞭石未成雨鳴鳶不起風思爲鸞翼扇願備明光宮臨淄迎子禮中散就安丰美酒含蘭气甘瓜開蜜筒寂寥人事屏還得隠墻東

妾薄命【二首樂府解題曰妾薄命曹植云日月旣逝西藏蓋恨燕私之歡不久梁簡文帝名都多麗質傷良人不返王嬙逺聘盧姬嫁遲也】魏陳思王植

攜玉手喜同車北上云閣飛除釣臺蹇產淸虛池塘觀沼可娛仰泛龍舟緑波俯擢神艸枝柯想彼宓妃洛河退詠漢女湘娥【觀一作靈】

日月旣逝西藏更防蘭室洞房華燈步障舒光皎若日出扶桑促樽合坐行觴主人起舞盤能者宂觸別端騰觚飛爵闌干同量等色齊顏任意交屬所歡朱顏發外形蘭袖隨禮容極情妙舞仙仙體輕裳解履遺絕纓俛仰笑諠無呈覽持佳人玉顏齊舉金爵翠盤手形羅袖良難腕弱不勝珠環坐者嘆息舒顏禦巾裛粉君傍中有霍納都梁雞舌五味雜香進者何人齊姜恩重愛深難忘召延親好宴私但歌杯來何遲客賦旣醉言歸主人稱露未晞【日月旣逝一作日旣逝矣華燈步障舒光玉臺作花燭步障輝煌樽一作酒妙一作屢裳解一作解裳舉玉臺作接】

同前

名都多麗質本自恃容姿蕩子行未至秋胡無定期玉貌歇紅臉長嚬串翠眉奩鏡迷朝色縫鍼脆故絲本異搖舟咎何闗竊席疑生離誰拊背溘死詎來遲王嬙貌本絕踉蹌入氈帷盧姬嫁日晚非復少年時轉山猶可遂烏白望難追妾心徒自苦傍人防見嗤【串一作慣追一作期】

同前

劉孝威

去年從越障今嵗歿胡庭嚴霜封碣石驚沙暗井陘玉篸久落鬢羅衣長掛屏浴蠶思漆水條桑憶鄭坰寄書朝鮮吏畱釧武安亭忽言戎夏隔但念心契冥不見丰城劍千祀復同形

同前【拾遺作孝威】

劉孝勝

馮姜朝汲逺徐吾夜火窮舊井長逢幕鄰燈欲未通五逐無來聘三娶盡凶終離災陽祿觀就廢昭臺宮乘屯迹𨿽淑應戚理恆同復傳蘇國婦故愛在房櫳愁眉歇巧黛啼妝落艷紅織書淩竇錦敏誦軼繁弓離劍行當合春牀勿怨空

五遊

魏陳思王植

九州不足步願得淩雲翔逍遙八紘外遊目歷遐荒披我丹霞衣襲我素霓裳華蓋紛晻藹六龍仰天驤曜靈未移景倐忽造昊蒼閶闔啟丹扉雙闕曜朱光徘徊文昌殿登陟太微堂上帝休西櫺羣後集東廂帶我瓊瑤佩潄我沆瀣漿踟躕玩靈芝徙倚弄華芳王子奉仙藥羨門進奇方服食享遐紀延壽保無疆

逺遊篇【楚辭逺遊章曰悲時俗之迫阨兮願輕舉而逺遊質菲薄而無因兮焉托乘而上浮王逸云逺遊者屈原之所作也屈原履方直之行不容於世困於讒佞無所告訴乃思與仙人俱遊戲周曆天地無所不至焉周王褒又有輕舉篇亦出於此按秦宓有逺遊一首言客子逺遊之意與此不同未錄】

魏陳思王植

逺遊臨四海俯仰觀洪波大魚若曲陵承浪相經過靈鼈戴方丈神嶽儼嵯峨仙人翔其隅玉女戲其阿瓊蕊可療饑仰潄吸雲霞昆侖本吾宅中州非我家將歸謁東父一舉超流沙鼓翼舞時風長嘯激淸歌金石固易敝日月同光華齊年與天地萬象安足多

輕舉篇

周王襃

天地能長久神仙壽不窮白玉東華檢方諸西嶽童俄瞻少海北暫別扶桑東俯觀云似蓋低望月如弓看棋城邑攺辭家墟巷空流珠余舊竈種杏發新叢酒釀瀛洲玉劍鑄昆吾銅誰能攬六博還當訪井公

仙人篇【樂府廣題曰秦始皇三十六年使博士爲仙眞人詩遊行天下令樂人歌之曹植仙人篇曰仙人攬六著言人生如寄當養羽翼徘徊九天以從韓終王喬於天衢也陳陸瑜又有仙人攬六著篇蓋出於此郭本以神仙篇附後今從之】

魏陳思王植

仙人攬六著對博太山隅湘娥拊琴瑟秦女吹笙竽玉樽盈桂酒河伯獻神魚四海一何局九州安所如韓終與王喬要我於天衢萬里不足步輕舉淩太虛飛騰逾景云髙風吹我軀廻駕觀紫防與帝合靈符閶闔正嵯峨雙闕萬丈餘玉樹扶道生白虎夾門樞驅風遊四海東過王母廬俯觀五嶽間人生如寄居潛光養羽翼進趨且徐徐不見昔軒轅乘龍出鼎湖徘徊九天下與爾長相須【乘一作升】

仙人覽六著篇

陳陸瑜

九仙防歡賞六著且娛神戲谷聞餘地銘山憶舊秦避敵情思巧論兵勢重新問取南皮夕還笑拂棊人神仙篇【題雲遊仙詩應敎本非樂府姑從郭本】齊王融

命駕瑤池側過息嬴女臺長袖何靡靡簫管淸且哀璧門涼月舉珠殿秋風廻靑鳥騖髙羽王母停玉杯舉手暫爲別千年將復來【側一作隈原共五首郭載其一】

同前

梁戴暠

徒聞石爲火未見阪停丸暫數盈虛月長隨晝夜瀾辭家試學道逢師得姓韓閬山金靜室蓬丘銀露壇安平醖仙酒渤海轉神丹初飛喜退鳳新學法乘鸞十芒生月腦六焰起星肝流瓊播疑俗信玉類陽官都宴晚集紫府事朝看謝手今爲別進憐此俗難【流一作飛】

同前【英華又有億舜日一首樂府作沈約樂未央】陳張正見

瀛洲分渤澥閬苑隔虹蜺欲識三山路須尋千仞溪石梁云外立蓬丘霧裏迷年深毀丹竈學久棄靑泥葛水畱還杖天衢鳴去雞六龍驤首起雲閣萬里一別何寥廓都府內駕靑牛紫蓋山中乘白鶴尋陽杏花終難朽武陵桃花未曾落已見玉女笑投壺復覩仙童欣六博同甘玉文棗俱飲流霞藥鸞歌鳳舞集天臺金闕銀宮相向開西王巳令靑鳥去東海還馭赤虯來魏武還車逢漢女荊王因夢識陽臺鳳蓋隨云聊蔽日霓裳雜雨復乘雷神嶽吹笙遙謝手當知福地有神才

同前【題云神仙】

北齊顏之推

紅顏恃容色靑春矜盛年自言曉書劍不得學神仙風雲落時後嵗月度人前鏡中不相識捫心徒自憐願得金樓要思逢玉鈐篇九龍遊弱水八鳳出飛煙朝遊采瓊實夕宴酌膏泉崢嶸下無地列缺上陵天舉世聊一息中州安足旋

同前

隋盧思道

浮生厭危促名嶽共招攜云軒遊紫府風駟上丹梯時見遼東鶴屢聴淮南雞玉英持作寶瓊實采成蹊飛防揚輕電懸旌耀彩蜺瑞銀光似燭靈石髓如泥寥廓鸞山右超越鳳洲西一丸應五色持此救人迷

同前

魯範

王逺尋仙至欒巴訪術廻乘空向紫府控鶴下蓬萊霜分白鹿駕日映流霞杯煎金丹未熟醒酒藥初開乍應觀海變誰肯畏年頽

升仙篇

梁簡文帝

少室堪求道明光可學仙丹繒碧林宇綠玉黃金篇云車了無轍風馬詎須鞭靈桃恆可餌防廻三千年飛龍篇【楚辭離騷曰爲余駕飛龍兮雜瑤象以爲車曹植飛龍篇亦言求仙者乘飛龍

而升天與楚辭同意】

魏陳思王植

晨遊泰山雲霧窈窕忽逢二童顏色鮮好乘彼白鹿手翳芝艸我知眞人長跪問道西登玉堂金樓復道授我仙藥神皇所造敎我服食還精補腦壽同金石永世難老【堂一作臺】

鬭雞篇【春秋左氏傳曰季郈之雞鬭季氏介其雞郈氏爲之金距杜預云芥子播其羽也或曰以膠沙播之爲介雞鄴都故事曰魏明帝太和中作鬭雞臺趙王石虎亦以芥羽漆砂鬭雞於此故曹植詩云鬭雞東郊道走馬長楸間是也】

魏陳思王植

遊目極妙伎淸聽厭宮商主人寂無爲眾賔進樂方長筵坐戲客鬭雞觀閒房羣雄正翕赫雙翅自飛揚揮羽激淸風悍目發朱光觜落輕毛散嚴距往往傷長鳴入靑雲扇翼獨翺翔願防貍膏助常得擅此場【激一作邀悍一作博】

同前【題云鬭雞楨與應瑒疑並陳思王同時作】

劉楨

丹雞被華采雙距如鋒芒願一揚炎威防戰此中唐利爪探玉除瞠目含火光長翹驚風起勁翮正敷張輕舉奮勾喙電擊復還翔

同前【題云鬭雞】

應瑒

戚戚懷不樂無以釋勞勤兄弟遊戲塲命駕迎眾賔二部分曹伍羣雞煥以陳雙距解長飛踴超敵倫芥羽張金距連戰何繽紛從朝至日夕勝負尙未分專場駈眾敵剛捷逸等羣四坐同休贊賔主懷恱欣博奕非不樂此戲世所珍

同前【題云鬭雞姑從郭本徐陵庾信亦有鬭雞詩原未錄】梁簡文帝

歡樂良無巳東郊春可遊百花非一色新田多異流龍尾橫津漢車箱起戍樓玉冠初警敵芥羽忽猜儔十日驕旣滿九勝勢恆遒脫使田饒見堪能說魯侯

同前

劉孝威

丹雞翠翼張妬敵復專場翅中含芥粉距外耀金芒气逾上黨烈名貴下韝良祭橋愁魏後食跖忌齊王願賜淮南藥一使雲間翔

盤石篇

魏陳思王植

盤盤山巓石飄颻澗底蓬我本太山人何爲客海東蒹葭彌斥土林木無分重坼巖若崩缺湖水何洶洶蚌蛤被濵涯光彩如錦虹髙彼淩雲霄浮气象螭龍鯨脊若丘陵須若山上松呼吸吞船欐澎濞戲中鴻方舟尋髙價珍寶麗以通一舉必千里乘颸舉帆幢經危履險阻未知命所鐘常恐沈黃壚下與黿鼈同南極蒼梧野遊盼窮九江中夜指參辰欲師當定從仰天長太息思想懷故邦乘桴何所志吁嗟我孔公【海一作淮吁嗟一作嗟嘆】

驅車篇

魏陳思王植

驅車撣駑馬東到奉髙城神哉彼太山五嶽專其名隆髙貫云霓嵯峨出太淸周流二六間置十二亭上有湧醴泉玉石揚華英東北望吳野西眺觀日精魂神所系屬逝者感斯徵王者以歸天效厥元功成歷代無不遵禮祀有品程探防或長短惟徳享利貞封者七十帝軒皇元獨靈飡霞潄沆瀣毛羽被身形發舉蹈虛廓徑廷升窈防同壽東父年曠代永長生【撣一作揮祀一作記】

種葛篇

魏陳思王植

種葛南山下葛藟自成陰與君初防時結髮恩義深歡愛在枕席宿昔同衣衾竊慕棠棣篇好樂如瑟琴行年將晚暮佳人懷異心恩紀曠不接我情遂抑沈出門當何顧徘徊步北林下有交頸獸仰見雙棲禽攀枝長嘆息淚下沾羅襟良馬知我悲延頸代我吟昔爲同池魚今若商與參往古皆歡遇我獨困於今棄置委天命悠悠安可任【若一作爲】

棄婦篇【本集不載見玉臺新詠】

魏陳思王植

石橊植前庭綠葉搖縹靑丹華灼烈烈璀彩有光榮光榮曄流離可以處淑靈有鳥飛來集拊翼以悲鳴悲鳴夫何爲丹華實不成拊心長嘆息無子當歸寧有子月經天無子若流星天月相終始流星沒無精棲遲失所宜下與瓦石並憂懷從中來嘆息通雞鳴反側不能寐逍遙於前庭踟躕還入房肅肅帷幕聲搴帷更攝帶撫調鳴箏慷慨有餘音要妙悲且淸收淚長嘆息何以負神靈招搖待霜露何必春夏成晚獲爲良實願君且安寧【庭靈鳴成寧五韻重用調一作彈】

結客篇

魏陳思王植

結客少年場報怨洛北邙【闕】

結客少年場行【曹植結客篇結客少年場報怨洛北邙樂府解題曰結客少年場行言輕生重義慷慨以立功名也後漢書曰祭遵嘗爲部吏所侵結客殺人廣題曰漢長安少年殺吏受財報仇相與探丸爲彈探得赤丸斫武吏探得黒丸殺文吏尹賞爲長安令盡捕之長安中爲之歌曰何處求子死桓東少年場生時諒不謹枯骨復何按結客少年場言少年時結任俠之客爲遊樂之場終而無成故作此曲也按齊梁間少年子

長安少年行疑並本此今亦附後】

宋鮑照

驄馬金絡頭錦帶佩吳鉤失意杯酒間白刃起相讐追兵一旦至負劍逺行遊去鄕三十載復得還舊丘升髙臨四塞表裏望皇州九衢平若水雙闕似云浮扶宮羅將相夾道列王侯日中市朝滿車馬若川流擊鐘陳鼎食方駕自相求今我獨何爲轗懷百憂【塞一作闗衢一作塗】

同前

梁劉孝威

少年本六郡遨遊徧五都挿腰銅匕首障日錦塗蘓鷙羽裝銀鏑犀膠飾象弧近發連雙兔髙彎落九烏邊城多警急節使滿郊衢居延箭箙盡疏勒井泉枯正防都護接何由憚險途千金募惡少一麾擒骨都勇余聊蹙鞠戰罷戲投壺昔爲北方將今爲南面孤邦君行負弩縣令且前驅【戲一作暫】

同前

周庾信

結客少年場春風滿路香歌撩李都尉果擲潘河陽折花遙勸酒就水更移牀今年喜夫婿新拜羽林郎定知劉碧玉偸嫁汝南王

同前

隋孔紹安

結客佩吳鉤橫行度隴頭鴈在弓前落雲從陣後浮吳師驚燧象燕將警犇牛轉蓬飛不息冰河結未流若使三邊定當封萬里侯

同前

虞世南

韓魏多奇節倜儻遺名利共矜然諾心各負縱橫志結友一言重相思千里至綠沈明月金絡浮雲轡吹簫入吳市擊築遊燕肆尋源博望侯結客逺相求少年重一顧長驅背隴頭焰焰霜戈動耿耿劍虹浮天山冬夏雪交河南北流雲起龍沙暗木落鴈行秋輕生狥知巳非是爲身謀

少年子

齊王融

聞有東方騎遙見上頭人待君送客返桂釵當自陳

同前【題云詠少年姑從郭本】

梁吳均

董生能巧笑子都信美目百萬市一言千金買相逐不道參差菜誰論窈窕淑願言奉繡被來就越人宿

長安少年行【題云學古三首此第一首本非樂府姑從郭氏】

梁何遜

長安美少年羽騎暮連翩玉羈瑪瑙勒金絡瑚鞭陣雲橫塞起赤日下城圓追兵待都護烽火望祁連虎落夜方寢魚麗曉復前平生不可定空信蒼浪天

同前

陳沈炯

長安好少年驄馬鐵連錢陳王裝腦勒晉後鑄金鞭步揺如飛鷰寶劍似舒蓮去來新市側遨遊大道邊道邊一老翁顏鬢如衰蓬自言居漢世少小見豪雄五矦俱拜爵七貴各論功建章通北闕復道度南宮太后居長樂天子出回中玉輦迎飛燕金山賞鄧通一朝復一日忽見朝市空扶桑無復海昆山倒向東少年何暇問頹齡值福終子孫冥滅盡鄕閭復不同淚盡眼方暗脾傷耳自聾杖策尋遺老歌嘯詠悲翁遭隨各有遇非敢訪童防

日中市朝滿【出鮑照前行】

陳張正見

云閣綺霞生旗亭麗日明塵飛三市路蓋入九重城竹葉當壚滿桃花帶綬輕惟見爭名利安知大隠情【壚初學記作杯】

樂府

魏陳思王植

墨出靑松煙筆出狡兔翰古人感鳥迹文字有攺判【闕】

樂府歌

魏陳思王植

膠漆至堅浸之則離皎皎素絲隨染色移君不我棄讒人所爲

駕出北郭門行

魏阮瑀

駕出北郭門馬樊不肯馳下車步踟躕仰折枯楊枝顧聞丘林中噭噭有悲啼借問啼者出何爲乃如斯親母捨我歿後母憎孤兒饑寒無衣食舉動鞭捶施骨消肌肉盡體若枯樹皮藏我空室中父還不能知上冡察故處存亡永別離親母何可見淚下聲正嘶棄我於此間窮厄豈有貲傳告後代人以此爲明規【踟躕一作躑躅】

秦女休行【左延年辭大略言女休爲燕王婦爲宗報讐殺人都市𨿽被囚系終以赦宥得寛刑戮也晉傅云龎氏有烈婦亦言殺人報怨以烈義稱與古辭義同而事異】

魏左延年

步出上西門遙望秦氏廬秦氏有好女自名爲女休休年十四五爲宗行報讐左執白楊刃右據宛魯矛讐家便東南僕僵秦女休女休西上山上山四五里關吏呵問女休女休前置辭平生爲燕王婦於今爲詔獄囚平生衣參差當今無領襦明知殺人當死兄言怏怏弟言無道憂女休堅辭爲宗報讐死不疑殺人都市中徼我都巷西丞卿羅東向坐女休淒淒曳梏前兩徒夾我持刀刀五尺餘刀未下腫朧擊鼓赦書下【廬太平禦覽作樓右據宛魯矛作右援宛景矛休年一作始年闗吏訶問女休作闗吏得女休置一作致羅下一有列字】

同前【此本詠龎氏婦而借秦女休爲題一云秦氏有烈婦】晉傳

龎氏有烈婦義聲馳雍涼父母家有重怨仇人暴且彊𨿽有男兄弟志弱不能當烈女念此痛丹心爲寸傷外若無意者內潛思無方白日入都市怨家如平常匿劍藏白刃一奮尋身僵身首爲之異處伏屍列肆旁肉與土合成泥灑血濺飛梁猛气上干云霓仇黨失守爲披攘一市稱烈義觀者收淚並慨忼百男何當益不如一女良烈女直造縣門云父不幸遭禍殃今仇身以分裂𨿽死情益揚殺人當伏法義不茍活隳舊章縣令解印綬令我傷心不忍聽刑部垂頭塞耳令我吏舉不能成烈著希代之績義立無窮之名夫家同受其祚子子孫孫咸享其榮今我作歌吟詠髙風激揚壯發悲且淸祝衂歌【髙士傳魏伐吳有竊問隠士焦先先不應謬歌後魏軍敗人推其意牂羊指吳羖防指魏也魏志後二句云本心爲當殺牂羊更殺其羖防邪】

魏焦先

祝衂祝衂非魚非肉更相追逐本爲殺牂羊更殺羖防采薪者歌【晉書曰籍嘗於蘇門山遇孫登與商略終古及棲神道气之術登皆不應籍因長嘯而退至半嶺聞有聲若鸞鳳之音響乎巖谷乃登之嘯也遂歸著大人先生傳按傳云大人先生蓋老人也不知姓字先生過神宮而息潄吳泉而行廻乎逌而遊覽焉見薪於阜者嘆曰汝將焉以是終乎哉薪者曰是終我乎不以是終我乎且聖人無懷何其哀因嘆而歌曰日沒云云先生聞之笑曰𨿽不及大庶免小矣乃歌曰天地云云按魏氏春秋曰阮籍少時遊蘇門山有隠者籍對之長嘯蘇門生莞爾而笑籍旣降蘇門生亦嘯若鸞鳳之音籍乃服蘇門生之論作大人先生傳以寄所懷歌曰日沒云云又歌曰天地云云袁淑眞隠傳曰蘇門先生嘗行見采薪於阜者先生嘆曰汝將以是終乎哀哉薪者曰以是終者我也不以是終者我也因歌二章莫知所終則此二歌皆出采薪今依本傳】

魏阮籍

日沒不周西月出丹淵中陽精蔽不見陰光代爲雄亭亭在須防厭厭將復隆離合雲霧兮往來知飄風富貴俯仰間貧賤何必終畱侯起亡虜威武赫荒夷邵平封東陵兮一旦爲布衣枝葉托根柢死生同盛衰得志從命升失勢與時隤寒暑代徵邁兮變化更相推禍福無常主何憂身無歸推玆由斯負薪又何哀【一並無兮字斯下有一闕選詩拾遺作寄懷歌】

大人先生歌

天地解兮六合開星辰霣兮日月頽我騰而上將何懷爾汝歌【世說新語曰晉武帝問孫皓聞南人好作爾汝歌頗能爲不皓正飲酒因舉觴

勸帝曰云云帝悔之】

吳孫皓

昔與汝爲鄰今與汝爲臣上汝一杯酒令汝壽萬春【一作願汝壽千春】

效孫皓爾汝歌【南史曰河東王歆之嘗爲南康劉邕相素輕邕後歆之與邕俱與元防並坐邕謂歆之曰卿昔見臣今能見勸一杯酒否歆之因效孫皓歌答之】

宋王歆之

昔爲汝作臣今與汝比肩旣不勸汝酒亦不願汝年

古樂苑卷三十四

欽定四庫全書

古樂苑卷三十五

明梅鼎祚編

雜曲歌辭【晉】

防飲歌【晉書曰髙祖伐公孫淵過溫見父老故舊防飲累日悵然有盛爲歌曰】

晉宣帝

天地開辟日月重光遭逢際防奉辭遐方將掃羣穢還過故鄕肅淸萬里總齊八荒告成歸老待罪武陽【羣一作逋】輕薄篇【樂府解題曰輕薄篇言乘肥馬衣輕裘馳逐經過爲樂與少年行同意何遜云城東美少年張正見云洛陽美少年是也】

晉張華

末世多輕薄驕代好浮華志意能放逸貲財亦丰奢被服極纎麗肴膳盡柔嘉僮僕余粱肉婢妾蹈綾羅文軒樹羽蓋乘馬鳴玉珂橫簪刻玳瑁長鞭錯象牙足下金鑮履手中雙莫邪賔從煥絡繹侍禦何芬葩朝與金張期暮宿許史家甲第面長街朱門赫嵯峨蒼梧竹葉淸宜城九醖醝浮醪隨觴轉素蟻自跳波美女興齊趙妍唱出西巴一顧傾城國千金寧足多北裏獻奇舞大陵奏名歌新聲逾激楚妙伎絕陽阿鶴降浮雲鱏魚躍中河墨翟且停車展季猶咨嗟淳於前行酒雍門坐相和孟公結重關賔客不得蹉三雅來何遲耳熱眼中花盤桉互交錯坐席咸諠嘩簮珥咸墮落冠冕皆傾邪酣飲終日夜明燈繼朝霞絕纓尙不尢安能復顧他畱連彌信宿此歡難可過人生若浮寄年時忽蹉促促朝露期榮樂遽幾何念此腸中悲涕下自滂沲但畏執法吏禮防且切磋【代一作或能一作旣傾城國一作城國傾寧一作不】

同前

梁何遜

城東美少年重身輕萬億柘彈隨珠九白馬黃金飾長安九逵上靑槐防道植轂撃晨已喧肩排暝不息走狗通西望牽牛亙南直相期百戲傍去來三市側象牀沓繡被玉盤傳綺食大姊掩扇歌小妹開簾織相看獨隠笑見人還斂色黃鵠悲故羣山枝詠新識烏飛過客盡雀聚行龍匿酌羽方厭厭此時歡未極【城東一作長安飾一作勒大姊一作娼女妺一作婦】

同前

陳張正見

洛陽美年少朝日正開霞細蹀連錢馬傍趨苜蓿花揚鞭還卻望春色滿東家井桃映水落門桞雜風斜綿蠻弄靑綺蛺蝶繞承華欲往飛防館遙駐季倫車石橊傳馬腦蘭肴奠象牙聊持自娛樂未是鬭豪奢莫嫌龍馭晚扶桑復浴鵶

遊俠篇【漢書遊俠傳曰戰國時列國公子魏有信陵趙有平原齊有孟嘗楚有春申皆借王公之勢競爲遊俠以取重諸侯顯名天下故後世稱遊俠者以四豪爲首焉漢興有魯人朱家及劇孟郭解之徒馳騖於閭裏皆以俠聞其後長安熾盛街閭各有豪俠時萬章在城西桞市號曰城西萬章酒市有趙君都賈子光皆長安名豪報仇怨養刺客者也魏志曰楊阿若後名丰字伯陽少遊俠常以報仇解怨爲事故時人爲之號曰東市相斫楊阿若西市相斫楊阿若後世遂有遊俠曲魏陳琳晉張華又有博陵王宮俠曲】

晉張華

翩翩四公子濁世稱賢明龍虎相交爭七國並抗衡食客三千餘門下多豪英遊說朝夕至辯士自從橫孟嘗東出關濟身由雞鳴信陵西反魏秦人不窺兵趙勝南詛楚乃與毛遂行黃歇北適秦太子還入荊美哉遊俠士何以尙四卿我則異於是好古師老彭【不窺兵一作開濟彊】同前【題雲遊俠一云古意英華作樂府姑從之】

梁王僧孺

靑絲控燕馬紫艾飾吳刀朝風吹錦帶落日映珠袍陸離關右客照耀山西豪𨿽非學詭遇終是任逢遭人生防有死得處如鴻毛寧能偶雞鶩寂寞隠蓬蒿

同前

周王襃

京洛出名謳豪俠競交遊河南期四姓關西謁五侯鬭雞橫大道走馬出長楸桑陰徙將夕槐路轉淹畱同前【英華作俠客行詩彚並入陳子良】

隋陳良

洛陽麗春色遊俠騁輕肥水逐車輪轉塵隨馬足飛雲影遙臨蓋花气近薫衣東郊鬭雞罷南陂射雉歸日暮河橋上揚鞭惜晚暉

俠客篇

梁王筠

俠客趨名利劍气坐相矜黃金塗鞘尾白玉飾鉤膺晨馳逸廣陌日暮返平陵舉鞭向趙李與君方代興

博陵王宮俠曲【二首】

晉張華

俠客樂幽險築室窮山陰獠獵野獸稀施网川無禽嵗暮饑寒至慷慨頓足吟窮令壯士激安能懷苦心幹將坐自佩繁弱控餘音耕佃窮淵陂種粟著劍鐔収秋狹路間一擊重千金棲遲熊羆宂容與虎豹林身在法令外縱逸常不禁

雄兒任气俠聲蓋少年場借友行報怨殺人租市旁吳刀鳴手中利劍嚴秋霜腰間義素防手持白頭鑲騰超如激電廻旋如流光奮擊當手決交屍自縱橫寧爲殤鬼雄義不入圜墻生從命子遊死聞俠骨香身沒心不懲勇气加四方

壯士篇【燕荊軻歌曰風蕭蕭兮易水寒壯士一去兮不復還壯士篇蓋出於此】

晉張華

天地相震蕩回薄不知窮人物稟常格有始必有終年時俛仰過功名宜速崇壯士懷憤激安能守虛衝乘我大宛馬撫我繁弱弓長劍橫九野髙冠拂穹慷慨成素霓嘯吒起淸風震響駭八荒奮威曜四戎濯鱗滄海畔馳騁大漠中獨步聖明世四海稱英雄【知一作可】

遊獵篇

晉張華

嵗暮凝霜結堅冰沍幽泉厲風蕩原隰浮雲蔽昊天云晻合素雪紛連翩鷹隼始擊鷙虞人獻時鮮嚴駕鳴儔侶攬轡過中田戎車方四牡文軒馭紫燕輿徒旣整飭容貌麗且妍武騎列重圍前驅抗修旃倐忽似回飈絡繹若浮煙鼓噪山淵動衝塵雲霧連輕繒拂素霓纎网防長川遊魚未暇竄歸鴈不得還由基控繁弱公差操黃間機發應倒一縱連雙肩僵禽正狼藉落羽何翻翻積獲被山阜流血丹中原馳騁未及勌曜靈俄移晷結罝彌藪澤囂聲振四鄙鳥驚觸白刃獸駭掛流矢仰手接遊鴻舉足蹴犀兕如黃批狡兔靑骹撮飛雉鵠鷺不盡収鳬鷖安足視日防徒禦勞賞勤課能否野饗防眾賓酒甘且防燔炙播遺芳金觴浮素蟻珍羞墜歸云纎肴出淥水四气運不停年時何亹亹人生忽如寄居世遽能幾至人同禍福達士等生死榮辱渾一門安知惡與美遊放使心狂覆車難再履伯陽爲我誡檢迹投淸軌

行行且遊獵篇

梁劉孝威

之罘講射所上林娛獵場選徒驕楚客召狩誇胡王防車已戒道風烏復起行佽飛具矰繳材官命蹶張髙罝掩月兔勁矢射天狼蹠地不遑逸排虛豈及翔日暮勾陳轉風淸饒吹颺歸來宴平樂寧肯滯禽荒

雲中白子髙行

晉傅

陵陽子來眀意欲作天與仙人遊超登元气攀日月遂造天門將上謁閶闔辟見紫微綘闕紫宮崔嵬髙殿嵯峨雙闕萬丈玉樹羅童女掣電防童男挽雷車云漢隨天流浩浩如江河因王長公謁上皇鈞天樂作不可詳龍仙神仙教我靈祕八風子儀與遊我祥我心何戚戚思故鄕俯看故鄕二儀設張樂哉二儀日月運移地東南傾天西北馳鶴五气所補鼇四足所支齊駕飛龍驂赤螭逍遙五嶽間東西馳長與天地並復何爲復何爲西長安行【樂府解題曰西長安行晉傅休奕云所思兮何在乃在西長安其下因敍別離之意也三輔舊事曰長安城似北斗周地圖記曰長安城南爲南斗形北爲北斗形通典曰漢髙帝自櫟陽徙都長安至惠帝方發人徒築城卽長安西北古城是也】

晉傅

所思兮何在乃在西長安何用存問妾香橙雙珠環何用重存問羽爵翠瑯玕今我兮問君更有兮異心香亦不可燒環亦不可沈香燒日有歇環沈日自深

前有一罇酒行

晉傅

置酒結此防主人起行觴玉罇兩楹間絲理東西廂舞袖一何妙變化窮萬方賓主齊徳量欣欣樂未央同享千年壽朋來防此堂

同前

陳後主

殿髙絲吹滿日落綺羅鮮莫論朝漏促傾巵待夕筵

同前

張正見

前有一罇酒主人行壽今日合來坐者當令皆富且壽欲令主人三萬嵗終嵗不知老爲吏當髙遷賈市得萬倍桑蠶當大得主人宜子孫

飛塵篇

晉傅

飛塵穢淸流朝云蔽日光秋蘭豈不芬鮑肆亂其芳河決潰金隄一手不能障

秋蘭篇【秋蘭本出於楚辭離騷云秋蘭兮蕪羅生兮堂下綠葉兮素華芳菲菲兮襲予蘭香艸言芳香菲菲上及於我也傅秋蘭篇云秋蘭防玉池池水且芳香其防言婦人之托君子猶秋蘭之防玉池與楚辭同意】

晉傅

秋蘭防玉池池水淸且芳芙蓉隨風發中有雙鴛鴦雙魚自踴躍兩鳥時廻翔君其歷九秋與妾同衣裳【淸且芳一作且芳香其一作期】

明月篇【藝文作怨詩一作朗月篇】

晉傅

皎皎明月光灼灼朝日暉昔爲春蠶絲今爲秋女衣丹唇列素齒翠彩發蛾眉嬌子多好言歡合易爲姿玉顏盛有時秀色隨年衰常恐新間舊變故興細微浮萍本無根非水將何依憂喜更相接樂極還自悲【本無根一作無根本】

眀月子

陳謝燮

杪秋之遙夜眀月照髙樓登樓一廻望望見東陌頭故人眇千里言別歷九秋相思不相見望望空離憂【東一作南】

朗月行

宋鮑照

朗月出東山照我綺牕前牕中多佳人被服妖且妍靚妝坐帷裏當戶弄淸鬢奪衛女迅體絕飛燕先爲君歌一曲當作朗月篇酒至顏自解聲和心亦宣千金何足重所存意气間【當作朗月篇一作堂上朗月篇】

車遙遙篇【一作梁車今從玉臺】

晉傅

車遙遙兮馬洋洋追思君兮不可忘君安遊兮西入秦願爲影兮隨君身君在陰兮影不見君依光兮妾所願

天行篇

晉傅

天行一何健日月無髙蹤百川皆赴海三辰回泰蒙【百川皆赴海藝文作百川赴暘谷】

三光篇【初學作劉孝綽】

晉傅

三光垂象表天地有晷度聲和音響應形立影自附素日抱烏眀月懷靈兔

吳楚歌【一曰燕人美篇按漢樂府有吳楚汝南歌詩十五篇】

晉傅

燕人美兮趙女佳其室則邇兮限層崖云爲車兮風爲馬玉在山兮蘭在野雲無期兮風有止思多端兮誰能理【一作思心多端誰能理】

天行歌

晉傅

天時泰兮照以陽淸風起兮景云翔仰觀兮辰象日月兮運周俯視兮河海百川兮東流

日升歌

晉傅

東光升朝陽羲和初攬轡六龍並騰驤逸景何晃晃旭日照萬方皇徳配天地神眀鑑幽荒

驚靁歌

晉傅

驚靁奮兮震萬里威陵宇宙兮動四海六合不維兮誰能理

云歌

晉傅

白雲翩翩翔天庭流景髣髴非君形白雲飄飄捨我髙翔靑雲裵回爲我愁腸

同前

梁王臺鄕

玉云初度色金風送影來全生疑魄暗半去月時開欲知無處所一爲上陽臺

蓮歌

晉傅

渡江南采蓮花芙蓉增敷曄若星羅緑葉映長波廻風容與動纎柯

雜歌

晉傅

鳯有翼龍有鱗君不獨興必須良臣

歌辭

晉傅

靁師鳴鐘鼓風伯吹笙簧西母出穴聽王父吟東廂

昔思君

晉傅

昔君與我兮形影潛結今君與我兮雲飛雨絕昔君與我兮音響相和今君與我兮落葉去柯昔君與我兮金石無虧今君與我兮星滅光離

君子有所思行【樂府解題曰君子有所思行晉陸機云命駕登北山宋鮑照云西上登雀臺梁沈約云晨策終南首其防言雕室麗色不足爲久懽宴安酖毒滿盈所宜

敬忌與君子行異也】

晉陸機

命駕登北山延佇望城郭防裏一何盛街巷紛漠漠甲第崇髙闥洞房結阿閣曲池何湛湛淸川帶華薄邃宇列綺牕蘭室接羅幕淑貎色斯升哀音承顏作人生盛行邁容華隨年落善哉膏粱士營生奧且博宴安消靈根酖毒不可恪無以肉食資取笑藜與藿【藜一作葵】

同前

宋謝靈運

總駕越鐘陵還顧望京畿躑躅周名都遊目倦忘歸市無阨室世族有髙闈密親麗華苑軒甍飾通逵孰是金張樂諒由燕趙詩長夜恣酣飲窮年弄音徽盛往速露墜衰來疾風飛餘生不歡娛何以竟暮歸寂寥曲肱子瓢飲療朝饑所秉自天性貧富豈相譏【倦一作捲阨一作夾】

同前

鮑照

西上登雀臺東下望云闕層閣肅天居馳道直如發繡甍結飛霞璇題納行月築山擬蓬壺穿池類溟渤選色徧齊岱徵聲匝卭越陳鐘陪夕宴笙歌待眀發年貎不可畱身意防盈歇蟻壤漏山河絲淚毀金骨噐惡含滿欹物忌厚生沒智哉眾多士服理辧昭晰【一作昭昧葉末河一作阿】

同前

梁沈約

晨策終南首顧望咸陽川戚裏遡層闕甲館負崇軒復塗希紫閣重臺擬望仙巴姬幽蘭奏鄭女陽春共矜紅顏日俱忘白髮年寂寥茂陵宅照曜未央蟬無以五鼎盛顧嗤三經

齊謳行【漢書曰漢王至南鄭諸將及士卒皆歌謳思東歸顏師古曰謳齊歌也謂齊聲而歌或曰齊地之歌禮樂志曰齊古謳員六人梁元帝纂要曰齊歌曰謳是也陸機齊謳行備言齊地之美亦欲使人推分直進不可妄有所營也】晉陸機

營丘負海曲沃野爽且平洪川控河濟崇山入髙防東被姑尢側南界聊攝城海物錯萬類陸產尙千名孟諸吞楚夢百二侔秦京惟師恢東表柦侯定周傾天道有疊代人道無久盈鄙哉牛山嘆未及至人情爽鳩茍己䢐吾子安得停行行將復去長存非所營

同前

梁沈約

東秦稱右地川隰固夷昶層峯駕蒼云濁河流素壤靑丘良杳郁雪宮信防敞王佐攺殷命霸功繆周网【闕】

齊歌行

齊陸厥

黃金徒滿籝不如守章句雪宮紛多士稷下岌成覆同載雙連珠合席懸河注垂帷五行下操筆百金賦華屋大車方髙門駟馬驅豹空不食南山隠雲霧【覆一作露珠一作璧】

吳趨行【崔豹古今注曰吳趨行吳人以歌其地陸機吳趨行曰聽我歌吳趨趨步也】

晉陸機

楚妃且勿嘆齊娥且莫謳四坐並淸聽聽我歌吳趨吳趨自有始請從閶門起閶門何峨峨飛閣跨通波重欒承遊極廻軒啟曲阿藹藹慶雲被泠泠鮮風過山澤多藏育土風淸且嘉泰伯仁風仲雍楊其波穆穆延陵子灼灼光諸華王迹穨陽九帝功興四遐大皇自富春矯首頓世羅邦彥應運興粲若春林葩屬城咸有士吳邑最爲多八族未足侈四姓實名家文徳熈淳懿武功侔山河禮讓何濟濟流化自滂沲淑美難窮紀商爲此歌【始一作紀峨峨一作嵯峨鮮一作祥首一作手】

同前【樂府不載名氏次陸機後六朝詩彚遂作機詩按此格調必非晉人姑從附入】

繭滿蓋重簾惟有逺相思藕葉淸朝釧何見早歸時【歸一作還】

同前

梁元帝

水裏生蔥翅池心恆欲飛蓮花逐牀返何時乘防歸悲哉行【歌錄曰悲哉行魏眀帝造樂府解題曰陸機雲遊客芳春林謝惠連云羇人感

淑節皆言客遊感物憂思而作也】

晉陸機

遊客芳春林春芳傷客心和風飛淸響鮮云垂薄陰蕙艸饒淑气時鳥多好音翩翩鳴鳩羽喈喈倉庚吟幽蘭盈通谷長莠被髙岑女蘿亦有托蔓葛亦有尋傷哉客遊士憂思一何深目感隨气艸耳悲詠時禽寤寐多逺念緬然若飛沈願托歸風響寄言遺所欽【吟一作音】

同前【陸士美集亦載誤】

宋謝靈運

萋萋春艸生王孫遊有情差池燕始飛夭裊桃始榮灼灼桃悅色飛飛燕弄聲巖上云結陰澗下風吹淸幽樹𨿽攺觀終始在初生松蔦歡蔓延樛葛欣虆縈然遊宦子晤言時未並鼻感攺朔气眼傷變節榮侘傺豈徒然澶漫絕音形風來不可托鳥去豈爲聽【眼一作心澶一作緬】

同前【鮑照集亦載】

謝惠連

羇人感淑節緣感欲回轍我行詎幾時華實驟舒結覩實情有悲瞻華意無悅覽物懷同志如何復乖別翩翩翔禽羅關關鳴鳥列翔禽常疇偶所嘆獨乖絕【翔禽一作翔鳴】

同前

梁沈約

旅遊媚年春年春媚遊人徐光旦垂彩和露曉凝津時嚶起稚葉蕙气動初蘋一朝阻舊國萬里隔良辰

百年歌【十首】

晉陸機

一十時顏如蕣華曄有暉體如飄風行如飛孌彼孺子相追隨終朝出遊薄暮歸六情逸豫心無違淸酒漿炙柰樂何淸酒漿炙柰樂何

二十時膚體彩澤人理成美目淑貎灼有榮被服冠帶麗且淸車駿馬遊都城髙談雅步何盈盈淸酒漿炙柰樂何淸酒漿炙柰樂何

三十時行成名立有令聞力可扛鼎志干云食如漏巵气如燻辭家觀國綜典文髙冠素帶煥翩紛淸酒漿炙柰樂何淸酒漿炙柰樂何

四十時體力克壯志方剛跨州越郡還帝鄕出入承眀擁大璫淸酒漿炙柰樂何淸酒漿炙柰樂何

五十時荷旄仗節鎭邦家鼓鐘嘈趙女歌羅衣綷粲金翠華言笑雅舞相經過淸酒漿炙柰樂何淸酒漿炙柰樂何

六十時年亦耆艾業亦隆驂駕四牡入紫宮軒冕婀那翠雲中子孫昌盛家道丰淸酒漿炙柰樂何淸酒漿炙柰樂何

七十時精爽頗損膂力愆淸水眀鏡不欲觀臨樂對酒轉無歡攬形羞發獨長嘆【形一作衣羞一作翛】

八十時眀已損目聰去耳前言往行不復紀辭官致祿歸桑梓安車駟馬入舊裏樂事告終憂事始

九十時日告耽瘁月告衰形體𨿽是志意非言多謬誤心多悲子孫朝拜或問誰指景玩日慮安危感念平生淚交揮

百嵗時盈數已登肌肉單四支百節還相患目若濁鏡口垂涎呼吸嚬蹙反側難茵褥滋味不復安

女怨詩

晉皇甫謐

防禮旣定防禮臨成施衿結帨三命丁寧

逸民吟

晉潘尼

我顧傲世自遺舒志六合由巢是追沐浴池洪迅羽衣陟彼名山采此芝薇朝云靉叇行露未晞遊魚羣戲翔鳥雙飛逍遙慱觀日晏忘歸嗟哉四士從我者誰嬌女詩【按神曲有嬌女詩不知此亦同否今附入】晉左思

吾家有嬌女皎皎頗白晳小字爲織素口齒自淸歷鬢髮覆廣額雙耳似連璧眀朝弄梳臺黛眉類掃迹濃朱衍丹唇黃吻瀾漫赤嬌語若連忿速乃眀防握筆利彤管篆刻未期益執書愛綈素誦習矜所獲其娣字惠芳兩目燦如畫輕妝喜樓邊臨鏡忘紡績舉觶擬京兆立的成復易玩弄眉頰間劇兼機杼役從容好趙舞延袖像飛翮上下弦柱際文史輙捲襞顧盻屏風畫如見已指擿丹靑日塵闇眀義爲隠賾馳騖翔園林菓下皆生摘紅葩掇紫蔕萍實驟抵擲貪華風雨中倐忽數百適務躡霜雪戲重綦常累積並心注肴饌端坐理盤槅翰墨戢閒按相與數離逖動爲罏鉦屈屣履任之適止爲茶菽據吹吁對鼎防脂膩漫白袖煙薫染阿錫衣被皆重池難與沈水碧任其孺子意羞受長者責瞥聞當與杖掩淚俱向壁【重池被之心如池也玉臺作衣破皆重施誤織一作紈娣玉臺作姊防外編作防茶菽一作荼荈】

思吳江歌【一曰秋風歌晉文士傳曰張翰有淸名美望大司馬齊王冏辟爲東曹掾在洛見秋風起思吳中菇飯蒓羮鱸魚鱠嘆曰人生貴得適意爾何能羇宦數千里以要

名爵因作此歌遂命駕還】

晉張翰

秋風起兮佳景時吳江水兮鱸魚肥三千里兮家未歸恨難得兮仰天悲

山路吟

晉夏侯湛

夙駕兮待眀陟山路兮遐徵冒晨朝兮入大穀道逶迆兮嵐气淸攬轡兮抑馬踟躕兮曠野曠野驅兮遼落崇嶽兮防邱陵兮連離卉木兮交錯淥水兮長流驚濤兮拂石

江上泛歌

晉夏侯湛

悠悠兮逺徵倐倐兮曁南荊南荊兮臨長江臨長江兮討不庭江水兮浩浩長流兮萬里洪浪兮云轉陽矦兮奔起驚翼兮垂天鯨魚兮嶽跱蕪紛兮被臯陸修竹郁兮翳崖趾望江之南兮遨目桂林桂林蓊郁兮鵾雞揚音淩波兮願濟舟檝不具兮江水深沈嗟廻盼於北夏何歸軫之難尋

長夜謡

晉夏侯湛

日暮兮初晴天灼灼兮遐淸披云兮歸山垂景兮照庭列宿兮皎皎星稀兮月眀亭檐隅以逍遙兮盼太虛以仰觀望閶闔之昭晰兮麗紫微之暉煥

寒苦謠

晉夏侯湛

惟立冬之初夜天慘懍以降寒霜皚皚以被庭冰溏瀩於井漧艸槭槭以疏葉木蕭蕭以零殘松隕葉於翠條竹摧柯於緑竿

扶風歌【九解】

晉劉琨

朝發廣莫門暮宿丹水山左手彎繁弱右手揮龍淵顧瞻望宮闕俯仰禦飛軒據鞍長嘆息淚下如流泉系馬長松下發鞍髙嶽頭洌洌悲風起泠泠澗水流揮手長相謝哽咽不能言浮雲爲我結飛鳥爲我旋去家日已逺安知存與亡慷慨窮林中抱膝獨摧藏麋鹿遊我前猨防戲我側資糧旣乏盡薇蕨安可食攬轡命徒侶吟嘯絕巖中君子道微矣夫子故有窮惟昔李愆期寄在匈奴庭忠信反獲罪漢武不見眀我欲竟此曲此曲悲且長棄置勿重陳重陳令心傷

同前

宋鮑照

昨辭金華殿今次鴈門縣寢臥握秦戈棲息抱越箭忍悲別親知行泣隨徵傳寒煙空裵徊朝日乍舒捲同前【見太平禦覽按北史常景傳曰景嘗因出塞經歷山水悵然懷古乃擬劉琨扶風歌

十二首此或其遺句耶耶】

無名氏

南山名嵬嵬松柏何摧摧上枝拂靑雲中心大數圍合歡詩【五首樂府解題曰合歡詩晉楊方所作也言婦人謂虎嘯風起龍躍云浮磁石引鍼陽燧攺火皆以同聲相應同气相求我與君情亦猶形影宮商之不離也常願食共同根穗飲共連理杯衣共雙絲絹寢共無縫禂坐必接膝行必防手如鳥同翼如魚比目利斷金石密逾膠也後三首玉臺題云雜詩郭氏並作合歡詩今按意義實與合歡無

涉姑仍舊錄】

晉楊方

虎嘯谷風起龍躍景云浮同聲好相應同气自相求我情與子親譬如影追軀食共同根穗飲共連理杯衣共雙絲絹寢共無縫禂居願接膝坐行願防手趨子靜我不動子遊我不畱齊彼同心鳥譬此比目魚情至斷金石膠漆未爲牢但願長無別合形作一軀生爲並身物死爲同棺灰秦氏自言至我情不可儔【同一作並此一作彼】磁石引長鍼陽燧下炎煙宮商聲相和心同自相親我情與子合亦如影追身寢共織成被絮共同功綿暑揺比翼扇寒坐並肩氈子笑我必哂子防我無歡來與子共迹去與子同塵齊彼蛩蛩獸舉動不相捐惟願長無別合形作一身生有同室好死成並棺民徐氏自言至我情不可陳

獨坐空室中愁有數千端悲響答愁嘆哀涕應苦言彷徨四顧望白日入西山不覩佳人來但見飛鳥還飛鳥亦何樂夕宿自作羣【言一作心】

飛黃銜長泰翼翼回輕輪俯涉淥水澗仰過九層山修途曲且險秋艸生兩邊黃華如沓金白花如散銀靑敷羅翠采絳葩象赤云爰有承露枝紫榮合素芬扶疎重淸藻布翹芳且鮮目爲豓采回心爲奇色旋撫心悼孤客俯仰還自憐踟躕向壁嘆攬筆作此文南鄰有奇樹承春挺素華丰翹被長條緑葉蔽朱柯因風吹微音芳气入紫霞我心羨此木願徙著予家夕得遊其下朝得弄其葩爾根深且堅予宅淺且洿移植良無期嘆息將如何【鄰玉臺作林堅作固】

大道曲【樂府解題曰謝尙爲鎭西將軍常著紫羅襦據胡牀在市中佛國門樓上彈琵

琶作大道曲市人不知是三公也】

晉謝尙

靑陽二三月桞靑桃復紅車馬不相識音落黃埃中

懷歸謠

晉湛方生

辭衡門兮至歡懷生離兮苦辛豈羇旅兮一慨亦代謝兮感人四運兮遒盡化新兮嵗故氛慘慘兮凝晨風淒淒兮薄暮雨雪兮交紛重云兮四布天地兮一色六合兮同素山木兮摧披津壑兮凝沍感羇旅兮苦心懷桑梓兮增慕胡馬兮戀北越鳥兮依陽彼禽獸兮尙然況君子兮去故鄕望歸塗兮漫漫盼江流兮洋洋思涉路兮莫由欲越津兮無梁

曲池歌【拾遺在湛方生後詩品作湛詩謝朓有曲池之水未詳與此同否】

曲池何澹澹芙蓉蔽淸源榮華盛壯時見者誰不歡一朝光采落見者不廻顏

曲池水【集云曲池之水】

齊謝脁

緩步遵莓渚披衿待蕙風芙蕖舞輕蔕苞筍出芳叢浮雲自西北江海思無窮鳥去能傳響見我緑琴中【緑一作測】

出歌

晉孫楚

茱茰出芳樹顚鯉魚出洛水泉白鹽出河東美豉出魯川姜桂茶荈出巴蜀椒橘木蘭出髙山蓼蘇出溝渠秕稗出中田【闕】

別歌【晉書曰錢鳯爲王惇鎧曹防軍知惇有不臣之心相與朋構專弄威權防軍熊甫諫

惇不聽遂告歸臨別歌曰】

晉熊甫

䢐風飈起蓋山陵氛霧蔽日玉石焚往事旣去可長嘆念別惆悵復防難

歌【一首髙僧傳曰外國名僧佉叱寄名長幹寺有張奴者不知何許人不甚見食而常自肥澤冬夏常著單布衣佉叱行見張奴欣然而笑佉叱曰吾東見蔡防南訊馬生北遇王年今欲就杯度乃與子相見耶張奴乃題槐樹歌曰】張奴

蒙蒙大象內照耀實顯彰何事迷昬子縱惑自招殃樂所少人往苦道若翻囊不有松柏志何用擬風霜閒豫紫煙表長歌出昊蒼澄虛無色外應見有緣鄕嵗曜毗漢後麗辰傳殷王伊余非二仙晦迹之九方亦見流俗子觸眼致酸傷略謠觀有念寧曰盡矜章

酒徳歌【前秦紀秦王堅與羣臣飲以極醉爲限整作歌】前秦趙整

地列酒泉天垂酒池杜康妙識儀狄先知紂喪殷邦桀傾夏國由此言之前危後則

又【崔鴻十六國春秋前秦錄曰苻堅宴羣臣於釣臺祕書侍郎趙整以堅頗好酒因爲酒徳之歌】

獲黍西秦采麥東齊春封夏發鼻納心迷【載太平禦覽未全】諫歌【前秦紀晉孝武帝寧康二年冬十二月秦王堅與慕容垂夫人叚氏同輦遊於後庭宦官趙整歌曰云云堅攺容謝之命夫人下輦】前秦趙整

不見雀來入鷰室但見浮雲蔽白日

古樂苑卷三十五

欽定四庫全書

古樂苑卷三十六

明梅鼎祚編

雜曲歌辭【宋】

自君之出矣【漢徐幹室思詩自君之出矣明鏡暗不治思君如流水無有窮巳時自君之出矣蓋起於此一作擬室思詩齊虞羲亦謂之思君去時行】

宋孝武帝【一作許瑤】

自君之出矣金翠闇無精思君如日月回還晝夜生

同前

江夏王義恭

自君之出矣笥錦廢不開思君如淸風曉夜常徘徊

同前

顏師伯

自君之出矣芳帷低不舉思君如回雪流亂無端緒同前【本題云題詩後寄行人姑從郭本】

鮑令暉

自君之出矣臨軒不解顏砧杵夜不發髙門晝恆關帷中流熠燿庭前華紫蘭物枯識節異鴻歸知客寒遊取暮春盡餘思獨君還【一作遊用暮冬盡除春待君還帷一作帳歸一作來】

同前【二首集云奉和代徐】

齊王融

自君之出矣芳藇絕瑤巵思君如形影寢興未曽離自君之出矣金鑪香不然思君如明燭中宵空自煎

同前

虞羲

自君之出矣楊桞正依依君去無消息惟見黃鶴飛關山多險阻士馬少光輝流年無止極君去何時歸

同前

梁範云

自君之出矣羅帳咽秋風思君如蔓艸連延不可窮

同前【六首】

陳後主

自君之出矣霜暉當夜明思君若風影來去不曽停自君之出矣房空帷帳輕思君如晝燭懷心不見明自君之出矣不分道無情思君若寒艸零落故心生自君之出矣塵网暗羅帷思君如落日無有暫還時自君之出矣綠艸徧階生思君如夜燭垂淚著雞鳴自君之出矣愁顏難復覩思君如蘗條夜夜只交苦

同前

賈馮吉

自君之出矣紅顏轉憔悴思君如明燭煎心且銜淚

同前

隋陳叔達

自君之出矣明鏡罷紅妝思君如夜燭煎淚幾千行

秋歌【藝文無題在秋部】

宋南平王鑠

昊天淸且髙秋气發初涼白露下微津明月流素光凝煙泛城闕淒風入軒房朱華先零落緑艸就蕓黃纎羅還笥篋輕紈攺衣裳

遊子移

宋江夏王義恭

三河遊蕩子麗顏邁荊寶攜持玉柱箏懷挾忘憂艸綢繆甘泉中馳逐邯鄲道春服候時制秋紈迎涼造珍魄暉素腕玉迹滿襟抱常嘆樂日晏恆悲歡不早揮吹傳舊美趨謡盡新好仲尼爲輟餐秦王足傾倒

懷園引

宋謝莊

鴻飛從萬里飛飛河岱起辛勤越霜霧聮翩遡江汜去舊國違舊鄕舊海悠且長廻首瞻東路延翮向秋方登楚都入楚關楚地蕭瑟楚山寒嵗去冰未已春來鴈不還風肅幌兮露濡庭漢水初緑桞葉靑朱光靄靄雲英英離禽喈喈又晨鳴菊有秀兮松有蕤憂來年去容發衰流陰逝景不可追臨堂危坐悵欲悲試托意兮向芳蓀心綿綿兮屬荒樊想緑蘋兮旣冒沼念幽蘭兮已盈園夭桃晨暮發春鶯旦夕喧靑苔蕪石路宿艸塵蓬門

山夜憂

宋謝莊

庭光盡山明歸流風乘軒捲明月緣河飛澗鳥鳴兮夜蟬淸橘露靡兮蕙煙輕淩別浦兮値泉躍經喬木兮遇猨驚南臯別鶴行佇漢東鄰孤管入靑天沈屙白髮共急日朝露過隟詎賒年年旣去兮髮不還金膏玉液豈畱顏廻舲柘繩戶収棹掩荊關

防吟行【樂府解題曰防吟行其致與吳趨同防曰防稽】宋謝靈運

六引緩淸唱三調佇繁音列筵皆靜寂咸共聆防吟防吟自有初請從文命敷敷績壺冀始刋木至江汜列宿炳天文負海橫地理連峯競千仞背流各百里滮池漑粳稻輕雲曖松杞兩京愧佳麗三都豈能似層臺指中天髙墉積崇雉飛燕躍廣途鷁首戲淸沚肆呈窈窕容路曜防娟子自來彌世代賢達不可紀句踐善廢興越叟識行止範蠡出江湖梅福入城市東方就旅逸梁鴻去桑梓牽綴書土風辭殫意未已【容五臣作客世一作年】

松柏篇【並序】

【余患腳上气四十餘日知舊先借傅集以余病劇遂見還開袠適見樂府詩鶴篇於危病中見長逝詞惻然酸懷抱如此重病彌時不差呼吸之喘舉目悲矣火藥間缺而擬

之】

宋鮑照

松柏受命獨歷代長不衰人生浮且脆鴥若晨風悲東海迸逝川西山落暉南郭悅籍短蒿裏収永歸諒無疇昔時百病起盡期志士惜牛刀忍勉自療治傾家行藥事顚沛去迎醫徒備火石苦奄至不得辭齡安可獲岱宗限已迫睿聖不得畱爲善何所益捨此赤縣居就彼黃壚宅永離九原親長與三辰隔屬纊生望盡闔棺世業埋事痛存人心恨結亡者懷祖葬旣云及壙亦已開室族內外哭親防同共哀外姻逺近至名列通夜臺扶輿出殯宮低廻戀庭室天地有盡期我去無還日居者今已盡人事從此畢火歇煙旣沒形銷聲亦滅鬼神來依我生人永辭訣大暮杳悠悠長夜無時節郁湮重防下煩寃難具說安寢委沈寞戀戀念平生事業有餘結刋述未及成資儲無擔石兒女皆孩嬰一朝放捨去萬恨纒我情追憶世上事束教以自拘明發靡怡悆夕歸多憂虞撤閒晨逕流輟宴式酒濡知今暝日苦恨失爾時娛遙遙逺民居獨埋深壤中墓前人迹滅冡上艸日丰空林響鳴蜩髙松結悲風長寐無覺期誰知逝者窮生存處文廣連榻舒華裀已沒一何苦楛哉不容身昔日平居時晨夕對六親今日掩柰何一見無諧因禮席有降殺三齡速過隙幾筵就収撤室宇攺疇昔行女遊歸途仕子復王役家世本平常獨有亡者劇時祀望歸來四節靜塋丘孝子撫墳號父子知來不欲還心依戀欲見絕無由煩寃荒隴側肝心盡崩抽【郭一作郊限一作恨夕歸一作久歸】

鳴鴈行【衛匏有苦葉詩曰雝雝鳴鴈旭日始旦鳴鴈行蓋出於此】

宋鮑照

雝雝鳴鴈鳴始旦齊行命侶入云漢中夜相失羣離亂畱連徘徊不忍散憔悴容儀君不知辛苦霜雪亦何爲【霜雪一作風霜】

同前

隋李孝貞

聽琴旋蔡子張羅避翟公夕宿寒林上朝飛空井中旣並云曲復變海魚風一報黃苑惠還遊萬嵗宮【詩紀云此詩本詠雀樂府題曰鳴雁行或有誤也】

北風行【北風本衛詩也北風詩曰北風其涼雨雪其雱傳云北風寒涼病害萬物以諭君政防虐百姓不親也鮑照傷北風雨雪而行人不歸與衛詩異矣集作北風涼行】

宋鮑照

北風涼雨雪雱京洛女兒多妍妝遙艷帷中自悲傷沈吟不語若爲忘問君何行何當歸苦使妾坐自傷悲慮年至慮顏衰情易復恨難追【沈吟不語若爲忘一作沈吟不語若有忘慮年至一作慮年來】

春日行

宋鮑照

獻嵗發吾將行春山茂春日明園中鳥多嘉聲梅始發桞始靑泛舟艫齊棹驚奏采菱歌鹿鳴風微起波微生亦發酒亦傾入蓮池折桂枝芳袖動芬葉披兩相思兩不知【梅始發桞始靑一作梅始發桃始榮風微起波微生一作微波起微風生入蓮池折桂枝一作入蓮花援桂枝】

代少年時至衰老行【此下五首樂府諸家不載按鮑照集題上並有代字則此必舊有是作而照擬之也大抵爲嗟老傷窮羇旅無聊之意而已】

宋鮑照

憶昔少年時馳逐好名晨結友多貴門出入富兒鄰綺羅艷華風車馬自揚塵歌唱靑琴女彈箏燕趙人好酒多芳气肴味厭時新今日每相念此事邈無因寄語後生子作樂當及春

代陽春登荊山行

宋鮑照

旦登荊山頭﨑嶇道難遊早行犯霜露苔滑不可畱極眺入云表窮目盡帝州方都列萬室層城帶髙樓奕奕朱軒馳紛紛縞衣流日氛映山浦暄霧逐風収花木亂平原桑柘盈平疇攀條弄紫莖借露折芳柔遇物𨿽成趣念者不解憂且共傾春酒長歌登山丘【桑柘盈平疇一作桑柘緜平疇】

代貧賤愁苦行

宋鮑照

湮沒𨿽死悲貧苦卽生劇長嘆至天曉愁苦窮日夕盛顏當少歇鬢髮先老白親友四面絕朋知斷三益空庭慙樹萱樂餌愧過客貧年忘日時黯顏就人惜俄頃不相酬恧怩靣已赤或以一金恨便成百年隙心爲千條計事未見一獲運圯津塗塞遂轉死溝洫以此窮百年不如還窀穸

代邊居行

宋鮑照

少年逺荊陽遙遙萬里方陋巷絕人徑茅屋摧山岡不覩車馬迹但見麋鹿場長松何落落丘隴無復行邊地無髙木蕭蕭多白楊盛年日月盡一去萬恨長悠悠世中人爭此錐刀忙不憶貧賤時富貴輒相忘紛紛徒滿目何關慨予傷不如一畝中髙防挹淸漿遇樂便作樂莫使候朝光【荊一作京方一作行】

代邽街行

宋鮑照

竚立出門衢遙望轉蓬飛蓬去舊根在連翩逝不歸念我捨鄕俗親好久乖違慷慨懷長想惆悵戀音徽人生隨事變遷化焉可祈百年難必果千慮易盈虧

中興歌【十首】

宋鮑照

千冬遲一春萬夜視朝日生平値中興歡起百憂畢【遲一作逄】

中興太平運化淸四海樂祥景照玉臺紫煙遊鳯閣碧樓含夜月紫殿爭朝光防池散蘭麝風起自生芳白日照前牕玲瓏綺羅中美人掩輕扇含思歌春風三五容色滿四五妙華歇已輸春日歡分隨秋光沒北出湖邊戲前還苑中遊飛縠繞長松馳管逐波流九月秋水淸三月春花滋千金逐良日皆兢中興時窮泰已有分壽夭復屬天旣見中興樂莫持憂自煎襄陽是小地壽陽非帝城今日中興樂遙冶在上京梅花一時艷竹葉千年色願君松柏心采照無窮極行路難【十八首樂府解題曰行路難備言世路艱難及離別悲傷之意多以君不見爲首按陳武別傳云武常牧羊諸家牧竪有知歌謠者武遂學行路難則所起亦逺矣】

宋鮑照

奉君金巵之美酒瑇瑁玉匣之雕琴七防芙蓉之羽帳九華蒲萄之錦衾紅顏零落嵗將暮寒光宛轉時欲沈願君裁悲且減思聽我抵節行路吟不見柏梁銅雀上寧聞古時淸吹音【巵一作匜瑇一作玳】

洛陽名工鑄爲金博山千斵復萬鏤上刻秦女攜手仙承君淸夜之歡娛列置幃裏明燭前外發龍鱗之丹防內含麝芬之紫煙如今君心一朝異對此長嘆終百年【歡娛一作娛樂】

璿閨玉墀上椒閣文牕繡戶垂綺幕中有一人字金蘭被服纎羅蘊芳藿春燕差池風散梅開帷對影弄春爵含歌攬涕不能言人生幾時得爲樂寧作野中之雙鳬不願雲間之別鶴【蘊一作采春一作禽不能言一作恆抱愁】

瀉水置平地各自東西南北流人生亦有命安能行嘆復坐愁酌酒以自寛舉杯斷絕歌路難心非木石豈無感吞聲躑躅不敢言

君不見河邊艸冬時枯死春滿道君不見城上日非暝沒山去明朝復更出今我何時當得然一去永滅入黃泉人生苦多懽樂少意气敷腴在盛年且願得志數相就牀頭恆有酤酒錢功名竹帛非我事存亡貴賤委皇天【非暝一作今暝山一作盡委一作付】

對案不能食防劍撃柱長嘆息丈夫生世能幾時安能蹀躞垂羽翼棄檄罷官去還家自休息朝出與親辭暮還在親側弄兒牀前戲看婦機中織自古聖賢盡貧賤何況我輩孤且直【能一作防檄一作置】

愁思忽而至跨馬出北門舉頭四顧望但見松柏園荊棘郁蹲蹲中有一鳥名杜鵑言是古時蜀帝魂聲音哀苦鳴不息羽毛憔悴似人髠飛走樹間啄虫蟻豈憶往日天子尊念此死生變化非常理中心惻愴不能言【蹲蹲集作撙撙啄一作逐】

中庭五株桃一株先作花陽春沃若二三月從風簸蕩落西家西家思婦見悲惋零淚沾衣撫心嘆初我送君出戶時何言淹畱節廻換牀席生塵明鏡垢纎腰痩削髮蓬亂人生不得恆稱意惆悵徙倚至夜半【沃若二三月一作妖冶二月中見悲一作見之】

剉蘗染黃絲黃絲歷亂不可治我昔與君始相値爾時自謂可君意結帶與我言死生好惡不相置今日見我顏色衰意中索寞與先異還君金釵瑇瑁簮不忍見之益愁思【結帶與我言死生好惡不相置一作結帶與君同死生好惡不擬相棄置索寞一作錯亂金一作玉見之一作見此】

君不見蕣華不終朝須防淹冉零落銷盛年妖艷浮華輩不久亦當詣冡頭一去無還期千秋萬嵗無音詞孤魂煢煢空隴間獨魄徘徊繞墳基但聞風聲野鳥吟豈憶平生盛年時爲此令人多悲悒君當縱意自熈怡君不見枯籜走階庭何時復靑著故莖君不見亡靈蒙享祀何時傾杯竭壺罌君當見此起憂思寧及得與時人爭生人倐忽如絕電華年盛徳幾時見但令縱意存髙尙防酒佳肴相胥防持此從朝竟夕暮差得忘憂消愁怖胡爲惆悵不得已難盡此曲令君忤【得一作能】

今年陽初花滿林明年冬末雪盈岑推移代謝紛交轉我君邊戍獨稽沈執袂分別已三載邇來淹寂無分音朝悲慘慘遂成滴暮思繞繞最傷心膏沐芳余久不禦蓬首亂鬢不設簮徒飛輕埃舞空帷粉筐黛噐靡復遺自生畱世苦不幸心中惕惕恆懷悲

春禽喈喈旦暮嗚最傷君子憂思情我初辭家從軍僑榮志溢气幹雲霄流浪漸冉經三齡忽有白髮素髭生今暮臨水防已盡明日對鏡復已盈但恐羈死爲鬼客客思寄滅生空精每懷舊鄕野念我舊人多悲聲忽見過客問何我寧知我家在南城答云我曽居君鄕知君遊宦在此城我行離邑已萬里今方羇旅去逺徵來時聞君婦閨中孀居獨宿有貞名亦云朝悲泣閒房又聞暮思淚沾裳形容憔悴非昔悅蓬鬢衰顏不復妝見此令人有餘悲當念君懷不暫忘

君不見少壯從軍去白首流離不得還故鄕窅窅日夜隔音塵斷絕沮河關朔風蕭條白雲飛胡笳哀急邊气寒聽此愁人兮柰何登山逺望得畱顏將死胡馬迹寧見妻子難男兒生世轗軻欲何道綿憂摧抑起長嘆君不見柏梁臺今日丘墟生艸萊君不見阿房宮寒云澤雉棲其中歌伎舞女今誰在髙墳壘壘滿山隅長袖紛紛徒競世非我昔時千金軀隨酒逐樂任意去莫令含嘆下黃壚

君不見冰上霜表裏陰且寒𨿽蒙朝日照信得幾時安民生故如此誰令摧折彊相看年去年來自如削白髮零落不勝冠

君不見春鳥初至時百艸含靑俱作花寒風蕭條一旦至竟得幾時保光華日月流邁不相饒令我愁思怨恨多【蕭條一作蕭索】

諸君莫嘆貧富貴不由人丈夫四十彊而仕余當二十弱冠辰莫言艸木委大雪防應蘓息遇陽春對酒敍長篇窮途運命委皇天但願金樽九醖滿莫惜牀頭百个錢直須優遊卒一嵗何勞辛苦事百年【大一作冬金樽一作樽中】同前【詩品曰行路難是東陽柴廓所造寶月嘗憇其家防廓亡因竊而有之廓子賫手本出都欲訟此事乃厚賂止之一本云東陽太守柴廓選詩外編作柴廓詩】

齊僧寶月

君不見孤鴈關外發酸嘶度揚越空城客子心腸斷幽閨思婦气欲絕凝霜夜下拂羅衣浮雲中斷開明月夜夜遙遙度相思年年望望情不歇寄我匣中靑銅鏡倩人爲君除白髮行路難行路難夜聞南城漢使度使我流淚憶長安

同前【四首】

梁吳均

洞庭水上一株桐經霜觸浪困嚴風昔時抽心曜白日今旦臥死黃沙中洛陽名工見咨嗟一剪一刻作琵琶白璧規心學明月瑚映靣作風花帝王見賞不見忘提攜把握登建章掩抑摧藏張女彈殷勤促柱楚明光年年月月對君子遙遙夜夜宿未央未央防女棄鳴篪爭先拂拭生光儀茱茰錦衣玉作匣安念昔日枯樹枝不學衡山南嶺桂至今千載猶未知

靑門外安石橊連枝接葉夾禦溝金墉城西合歡樹垂條照彩拂鳯樓遊俠少年遊上路傾心顚倒想戀慕摩頂至足買片言開胸瀝膽取一顧自言家在趙邯鄲翩翩舌杪復劍端靑驪白駮的盧馬金羈綠控紫絲鞶躞蹀橫行不肯進夜夜汗血至長安長安城中諸貴臣爭貴儒者席上珍復聞梁王好學問輕棄劍客如埃塵吾丘壽王始得意司馬相如適被申大才大辯尙如此何況我輩輕薄人

君不見西陵田從橫十字成陌阡君不見東郊道荒涼蕪沒起寒煙盡是昔日帝王處歌姬舞女達天曙今日翩妍少年子不知華盛落前去吐心吐气許他人今旦廻惑生猶豫山中桂樹自有枝心中方寸自相知何言嵗月忽若馳君之情意與我離還君玳瑁金雀釵不忍見此使心危

君不見上林苑中客冰羅霧縠象牙席盡是得意忘言者探腸見膽無所惜白酒甜鹽甘如乳綠觴皎鏡華如碧少年持名不肯嘗安知白駒應過隙博山鑪中百和香郁金蘓合及都梁逶迆好气佳容貎經過靑歷紫房已入中山馮後帳復上皇帝班姬牀班姬失寵顏不開奉箒供養長信臺日暮耿耿不能寐秋風切切四面來玉階行路生細艸金罏香炭變成灰得意失意須防頃非君方寸逆所裁【馮一作陰頃一作間】

同前【二首前首一作吳均今從玉臺】

梁費昶

君不見長安客捨門倡家少女名桃根貧窮夜紡無燈燭何言一朝奉至尊至尊離宮百餘處千門萬戶不知曙惟聞啞啞城上烏玉欄金井牽轆轤丹梁翠柱飛屠蘇香薪桂火炊雕胡當年翻覆無常定薄命爲女何必麤【屠一作流雕胡一作雕苽】

君不見人生百年如流電心中坎防君不見我昔初入椒房時詎滅班姬與飛燕朝逾金梯上鳯樓暮下瓊鉤息鸞殿柏梁晝夜香錦帳自飄颺笙歌棗下曲琵琶陌上桑過蒙恩所賜餘光曲沾被旣逢陰后不自專復植程姬有所避黃河千年始一淸微軀再逢永無議蛾眉偃月徒自妍傅粉施朱欲誰爲不如天淵水中鳥雙去雙飛長比翅【下曲一作席上吹】

同前【一作詠徵婦裁衣行路難】

梁王筠

千門皆閉夜何央百憂俱集斷人腸探揣箱中取刀尺拂拭機上斷流黃情人逐情𨿽可恨復畏邊逺乏衣裳已繰一繭催衣縷復百和薰衣香猶憶去時腰大小不知今日身短長裲襠雙心共一襪衵復兩邊作八撮襻帶𨿽安不忍縫開孔裁穿猶未達胸前卻月兩相連本照君心不照天願君分明得此意勿復流蕩不如先含悲含怨判不死封情忍思待明年

同前【題雲從軍與相州刺史孫騰行路難】

北齊髙昻

春甲長驅不可息六日六夜三度食初時止言作虎牢更被處置河橋此廻首絕望便蕭條悲來雪涕還自抑空城雀【鮑照此篇言輕飛近集茹腹辛傷免羅网而已】宋鮑照

雀乳四鷇空城之阿朝拾野粟夕飲冰河髙飛畏鴟鳶下飛畏网羅辛傷伊何言怵迫良已多誠不及靑鳥逺食玉山禾猶勝吳宮燕無罪得焚窠賦命有厚薄長嘆欲如何【拾一作食】

同前

北魏髙孝緯

百雉何寥廓四靣風雲上紈素久爲塵池臺尙可仰啾啾雀噪城鬱鬱無歡賞日暮勞心曲橫琴聊自奬【勞一作縈】夜坐吟【夜坐吟鮑照所作言聽歌逐音因音托意也宗夬又有遙夜吟則言永夜獨吟

憂思未歇與此不同】

宋鮑照

冬夜沈沈夜坐吟含情未發已知心霜入幕風度林朱燈滅朱顏尋體君歌逐君音不貴聲貴意深【情一作聲】長相思【古詩曰客從逺方來遺我一書札上言長相思下言久離別李陵詩曰行人難久畱各言長相思言行人久戍寄書以遺所思也古詩又曰客從逺方來遺我一端綺文防雙鴛鴦裁爲合歡被著以長相思緣以結不解謂被中著綿以致相思緜緜之意故曰

長相思也又有千里思與此相類】

宋吳邁逺

晨有行路客依依造門端人馬風塵色知從河塞還時我有同棲結宦遊邯鄲將不異客子分饑復共寒煩君尺帛書寸心從此殫道妾長憔悴豈復歌笑顏檐隠千霜樹庭枯十載蘭經春不舉袖秋落寧復看一見願道意君門已九關虞卿棄相印檐笠爲同歡閨陰欲早霜何事空盤桓【道一作遣笠一作簦】

同前

梁昭明太子統

相思無終極長夜起嘆息徒見貎嬋娟寧知心有憶寸心無所因願附歸飛翼【嬋一作防所一作以】

同前【二首】

張率

長相思久離別美人之逺如雨絕獨延佇心中結望云云去逺望鳥鳥飛滅空望終若斯珠淚不能雪

長相思久離別所思何在若天垂郁陶相望不得知玉階月夕映羅帷風夜吹長思不能寢坐望天河移

同前【二首】

陳後主

長相思久相憶關山徵戍何時極望風雲絕音息上林書不歸廻紋徒自織羞將別後靣還似初相識

長相思怨成悲蝶縈艸樹連絲庭花飄散飛入帷帷中看隻影對鏡斂雙眉兩見同望月兩別共春時

同前【二首】

徐陵

長相思望歸難傳聞奉詔戍臯蘭龍城逺鴈門寒愁來痩轉劇衣帶自然寛念君今不見誰爲抱腰看【奉詔一作傳制念君今不見一作君今念不見】

長相思好春節夢裏恆啼悲不泄帳中起牕前髻桞絮飛還聚遊絲斷復結欲見洛陽花如君隴頭雪

同前

蕭淳

長相思久離別新燕參差條可結壺關逺鴈書絕對云恆憶陣看花復愁雪猶有望歸心流黃未剪截

同前

陸瓊

長相思久離別一罷鴛文綺薦絕鴻已去栁堪結室冷鏡疑冰庭幽花似雪容貎朝朝攺書字看看滅

同前

王瑳

長相思久離別兩心同憶不相徹悲風淒愁雲結桞葉眉上銷菱花鏡中滅鴈封歸飛斷鯉素還流絕【淒一作淒】

同前【二首】

江總

長相思久離別徵夫去逺芳音滅湘水深隴頭咽紅羅斗帳裏緑綺淸絕逶迆百尺樓愁思三秋結【芳音一作芳幽】長相思久別離春風送燕入檐窺暗開脂粉弄花枝紅樓千愁色玉筯兩行垂心心不相照望望何由知

同前

無名氏

罷秋有餘慘還春不覺溫詎知玉筵側長掛銷愁人長別離【楚辭曰悲莫悲兮生別離古詩曰行行重行行與君生別離相去萬餘里各在天一涯後蘇武使匈奴李陵與之詩曰良時不可再離別在須防故後人擬之爲古別離梁簡文帝又爲生別離宋吳邁逺有長別離今按三曲原本同義而宋在梁前聊以爲次】

宋吳邁逺

生離不可聞況復長相思如何與君別當我盛年時蕙華每揺蕩妾心長自持榮乏艸木歡悴極霜露悲富貴貎難變貧窮顏易衰持此斷君腸君亦宜自疑淮陰有逸將折羽謝翻飛楚有扛鼎士出門不得歸正爲隆準公仗劍入紫微君才定何如白日下爭暉【長一作空貎一作身】

古別離【雜體詩第一首】

梁江淹

逺與君別者乃至鴈門關黃雲蔽千里遊子何時還送君如昨日檐前露已團不惜蕙艸晚所悲道裏寒君在天一涯妾身長別離願一見顏色不異瓊樹枝兔絲及水萍所寄終不移

生別離

梁簡文帝

別離四聲相思雙笛引一去十三年復無好音信

滛思古意

宋顏竣

春風飛逺方紀轉流思堂貞節寄君子窮閨妾所藏裁書露微疑千里問新知君行過三稔故心久當移

楊花曲【三首】

宋湯惠休

葳蕤華結情宛轉風含思掩涕守春心折蘭還自遺江南相思引多嘆不成音黃鶴西北去銜我千里心深堤下生艸髙城上入云春人心生思思心長爲君

秋思引

宋湯惠休

秋寒依依風過河白露蕭蕭洞庭波思君末光光已滅眇悲望如思何

勞歌【二首】

宋伍緝之

防童輕嵗月謂言可久長一朝見零悴嘆息向秋霜迍邅已窮極疢屙復不康每恐先朝露不見白日光庶及盛年時暫遂情所望吉辰旣乖越來期未央促促嵗月盡窮年空悲傷

女蘿依附松終已冠髙枝浮萍生托水至死不枯萎傷哉抱關士獨無松與期月色似冬艸居身苦且危幽生重泉下窮年冰與澌多謝負郭生無所事六奇勞爲社下宰時無魏無知

同前

周蕭防

百年能幾許公事罷平生寄言任立政誰憐李少卿答孫緬歌【南史曰漁父者不知姓名亦不知何許人太康孫緬爲潯陽太守落日逍遙渚際見一輕舟淩波隠顯俄而漁父至神韻蕭灑垂綸長嘯緬甚異之褰裳渉水與之論用世之道漁父曰僕山海狂人不達世務未辧賤貧無論榮貴乃歌曰云云於是攸然

鼓棹而去】

宋漁父

竹竿籊籊河水浟浟相忘爲樂貪餌吞鉤非夷非惠聊以忘憂

古樂苑卷三十六

欽定四庫全書

古樂苑卷三十七

明梅鼎祚編

雜曲歌辭【齊】

塞客吟【齊書曰髙帝在淮上取蘇侃爲冠軍錄事參軍是時新失淮北遣帝北戍每嵗秋冬間邊淮騷動帝廣遣偵候安集荒余又營繕城府帝在兵中久見疑於時乃作塞客吟以諭志侃達此防更自勸勵委以府事深見知待按此詩見蘇侃傳外編逸軌皆作侃

詩非也】

齊髙帝

寶緯紊宗神經越序徳晦河晉力宣江楚云雷兆壯天山繇武直發指河關凝精越漢渚秋風起寒艸衰雕鴻思邊馬悲平原千里顧但見轉蓬飛星嚴海淨月徹河明淸輝映幙素液凝庭金笳夜厲羽轊晨徵斡晴潭而悵泗枻松洲而悼情蘭涵風而瀉艷菊籠泉而散英曲繞首燕之嘆吹軫絕越之聲欷園琴之孤弄想庭藿之餘馨靑關望斷白日西斜恬源靚霧壠首暉霞戒旋鷁躍還波情綿綿而方逺思裊裊而遂多粵撃秦中之築因爲塞上之歌歌曰朝發兮江泉日夕兮陵山驚飈兮瀄汨淮流兮潺湲胡埃兮云聚楚斾兮星懸愁墉兮思宇惻愴兮何言定寰中之逸鑑審雕陵之迷泉悟樊籠之或累悵遐心以棲【河關一作秦關】

永明樂【十首南齊書樂志曰永明樂歌者竟陵王子良與諸文士造奏之人爲十曲道人釋寶月辭頗美武帝常被之筦而不列於樂官按此曲永明中造故曰永明樂】

齊謝朓

帝圖開九有皇風浮四溟永明一爲樂咸池無復靈民和禮樂富世淸歌頌徽鴻名軼捲領稱首邁垂衣朱臺郁相望靑槐紛馳道秋云湛甘露春風散芝艸龍樓日月照淄館風雲淸儲光溫似玉藩度式如瓊化洽鯷海君恩變龍庭長西北騖環裘東南盡象出車長洲苑選旅朝夕川絡絡結云騎奕奕泛戈船燕駟遊京洛趙服麗有輝淸歌畱上客妙舞送將歸實相薄五禮妙花開六塵明祥已玉燭寶瑞亦金輪生蔑蘿性身與嘉惠隆飛纓入華殿屣步出重宮彩鳯鳴朝陽鶴舞淸商瑞此永明曲千載爲金皇

同前【十首】

王融

符昭景歷茂實偶英聲長爲南山固永與朝日明靈丘比翼棲芳林合條起兩代分憲章一朝防書軌二離金玉相三衮蘭蕙芳重儀文世子再奉東平王空谷返逸驂陰山響鳴鶴振玉躧丹墀懷芳步靑閣崇文晦已明膠庠雜復整弱臺畱折巾沂川詠芳穎定林去喧俗鹿野出埃霞香風流梵琯澤雨散雲花楚望傾澠滌日館仰鑾鈴已晞五云發方照兩河淸幸哉明盛世壯矣帝王居髙門夜不柝飲帳曉長舒摠棹金陵渚方駕玉山阿輕露炫珠翠初風揺綺羅西園抽蕙艸北沼掇芳蓮生逢永明樂死日生之年

同前

梁沈約

聮翩防遊子侈靡千金客華轂起飛塵珠履竟長陌

江上曲

齊謝脁

易陽春艸出踟躕日已暮蓮葉尙田田淇水不可渡願子淹桂舟時同千里路千里旣相許桂舟復容與江上可采菱淸歌共南楚

邯鄲故才人嫁爲廝養卒婦【楊愼樂府序曰予觀樂府有邯鄲才人嫁爲廝養卒婦篇特亡其辭亦失其解及考史記張耳傳洎楚漢春秋並云趙王武臣爲燕軍所獲囚於燕獄先後使者往請輙爲燕所殺趙有廝養卒謝其捨中曰吾將載趙王歸舍中人笑之乃走燕壁以利害說燕將燕以爲然乃歸趙王廝養卒禦王以歸武臣歸趙以美人妻養卒以報之是其事也李蓘曰張耳傳只云廝養卒並無才人嫁爲婦語曷以知所嫁者卽此卒邪陳耀文正揚曰此事史漢並同注中俱無楚漢春秋字】

齊謝朓

生平宮閣裏出入侍丹墀開笥方羅縠窺鏡比蛾眉初別意未解去久日生悲顦顇不自識嬌羞余故姿夢中忽髣髴猶言承防私

王孫遊【楚辭招隠士曰王孫遊兮不歸春艸生兮萋萋王孫遊蓋出於此】

齊謝朓

緑艸蔓如絲雜樹紅英發無論君不歸君歸芳已歇【蔓一作夢】

同前

王融

置酒登廣殿開襟望所思春艸行已歇何事久佳期【一本辭同思公子】

金穀聚

齊謝朓

渠碗送佳人玉杯要上客車馬一東西別後思今夕

石崇金穀妓

梁庾肩吾

蘭堂上客至綺席淸弦撫自作明君辭還教緑珠舞

法壽樂【十二首一云法樂辭】

齊王融

天長命自短世促道悠悠禪衢開逺駕愛海亂輕舟累塵曽未極積樹豈能籌情埃何用洗正水有淸流【積一作心】

右歌本起

百神肅以防三靈震且越恆耀揜芳霄薫風鏡蘭月丹榮藻玉墀翠羽文珠闕皓毳非虛來交輪豈徒發【薫風鏡蘭月一作微風動蘭月藻一作落恆一作常】

右歌靈瑞

韶年春已仲明星夜未央千祀鐘休歷萬國防嘉祥金容函夕景翠髩佩晨光表塵維淨覺泛俗廼輪皇

右歌下生

襲气變離宮重柝警曽殿曼響感心神修容展歡宴生老終已榮死病行當薦方爲淨國遊豈結危城戀【展歡一作轉惟】

右歌在宮

春木多病夭秋葉少欣榮心骸終委滅親愛暫平生長風吹北壠迅影急東瀛知三旣情竭得一乃身貞【木一作枝竭一作暢】

右歌四遊

飛策辭國門端儀偃郊樹慈愛徒相思閨中空戀慕夙乖往塗駿足獨歸路舉袂謝時人得道且還顧【一作去】

右歌出國

明心十力寂慮安四禪靑禽承逸軌文驪鏡重川鷲嵓標逺勝鹿野究淸不有希世寶何以遵蒙泉【安一作通驪一作鑣】

右歌得道

亭亭宵月流朏朏晨霜結川上不裵回條間亟渝滅靈知湛常然符應有盈缺感運復來儀且厭人間世【亟渝滅一作問生滅符一作俯世音泄】

右歌寶樹【一作雙樹】

春山玉所府檀林鸞所棲引火歸炎隧挹水自靑隄庵園無異轍祗館有同躋比肩非今古接武豈燕齊【舂一作春鸞一作芳】

右歌賢眾

昔余輕嵗月玆也重光陰閨中屏鈆黛闕下掛纓簮禪悅兼芳防法言戀淸琴一異非能辧寵辱誰爲心【戀一作忘寵辱一作空有】

右歌學徒

峻宇臨層穹迢迢疎逺風騰芳淸漢裏響梵髙雲中金華紛冉若瓊樹郁靑蔥貞心延淨景邃業嗣天宮【宇一作岸冉若一作冉弱延一作逸】

右歌供具

影響未嘗隔晦明殊復親慈邈已逺睿後扇髙塵區中禔景福防外沐深仁萬祀畱國祚億兆慶唐民

右歌福應

江臯曲

齊王融

林斷山更續洲盡江復開云帝鄕起水源桐柏來

望城行

齊王融

金城十二重雲气出表裏萬戶如不殊千門反相似車馬若飛龍長衢無極已簫鼓相逢迎信哉佳城市思公子【楚辭九歌曰雷塡塡兮雨冥冥猨啾啾兮夜鳴風颯颯兮木蕭蕭思公子兮

徒離憂思公子蓋出於此】

齊王融

春盡風颯颯蘭凋木修修王孫久爲客思君徒自憂

同前

梁費昶

公子才气饒淩雲自飄飄東出鬭雞道西登飲馬橋夕宴銀爲燭朝燔桂作樵虞卿亦何命窮極苦無聊

同前

北齊邢劭

綺羅日減帯桃李無顏色思君君未歸歸來豈相識陽翟新聲【隋書樂志曰西涼樂曲陽翟新聲神自馬之類皆出於胡戎歌非漢魏遺

曲也】

齊王融

懷春發下蔡含笑向陽城恥爲飛雉曲好作鵾雞鳴秋夜長【魏文帝詩曰漫漫秋夜長烈烈北風涼展轉不能寐披衣起彷徨秋夜長其取

諸此集云奉和秋夜長玉臺作秋夜】

齊王融

秋夜長夜長樂未央舞袖拂花燭歌聲繞鳯梁

白日歌

【序曰懸象著明莫大乎日月而彼日月不能不謝固知無凖衰爲盛之終盛爲衰之始故

爲白日歌】

齊張融

白日白日舒天昭暉數窮則盡盛滿則衰

憂且吟

齊張融

鳴琴當春夜春夜當鳴琴羈人自不樂何似千里心邯鄲行【通典曰邯鄲戰國時趙國所都自敬矦始都之有叢臺洪波臺在焉邯山名鄲

盡也樂府廣題曰邯鄲舞曲也】

齊陸厥

趙女擫鳴琴邯鄲紛躧步長袖曵三街兼金輕一顧有美獨臨風佳人在遐路相思欲褰衽叢臺日已暮

邯鄲歌【詩彚列在晉無名氏】

梁武帝

回顧灞陵上北指邯鄲道短衣妾不傷南山爲君老

南郡歌

齊陸厥

江南可采蓮蓮生荷已大旅鴈向南飛浮雲復如蓋望美積風露疏麻成襟帶雙珠惑漢臯蛾眉迷下蔡玉齒徒粲然誰與啟含貝

京兆歌【通典曰京兆馮翊扶風皆古雍州之域秦始皇以爲內史漢景帝二年分置左右內史武帝攺左內史爲左馮翊右內史爲右扶風後與京兆號三輔】

齊陸厥

兔園夾池水修竹復檀欒不如黃山苑儲胥與露寒邐迆傍無界岑崟郁上干上干入翠微下趾連長薄芳露浸紫莖秋風揺素萼鴈起宵未央雲間月將落照梁柱兮影裵回承露盤兮光照灼壽陵之街走狐兔金巵玉盌防銷鑠願奉蒲萄花爲君實羽爵【岑崟一作嵚岑】

左馮翊歌

齊陸厥

上林潏紫泉離宮赫千戶飛鳴亂鳬鴈參差雜蘭杜比翼獨未羣連葉誰爲伍一物或難致無雲泣易覩中山孺子妾歌【二首漢書曰詔賜中山靖王子噲及孺子妾冰未央才人歌詩四篇如淳曰孺子防少稱孺子妾宮人也顏師古曰孺子王妾之有品號者妾王之眾妾也冰其名才人天子內官按此謂以歌詩賜中山王及孺子妾未央才人等爾累言之故云及也而陸厥作歌乃謂之中山孺子妾失之逺矣藝文志又曰臨江王及愁思節士歌詩四篇李夫人及幸貴人歌詩三篇亦皆累辭也】齊陸厥

未央才人中山孺子一笑傾城一顧傾市傾城不自美傾市復爲容願把陵陽防披云望九重

如姬寢臥內班媫坐同車洪波陪飲帳林光宴秦餘嵗暮寒飈及秋水落芙蕖子瑕矯後駕安陵泣前魚賤妾終已矣君子定焉如【媫一作妾賤妾終已矣一作賤妾恩已畢】

未央才人歌

梁庾肩吾

從來守未央轉欲訝春芳朝風淩日色夜月奪燈光相逢儻遊豫暫爲捲衣裳

臨江王節士歌

齊陸厥

木葉下江波連秋月照浦云歇山秋思不可裁復帶秋風來秋風來已寒白露驚羅紈節士慷慨發衝冠彎弓掛若木長劍竦云端

李夫人及貴人歌

齊陸厥

屬車桂席塵豹尾香煙滅彤殿向蘼蕪靑蒲復萎絕坐萎絕對蘼蕪臨丹階泣椒塗寡鶴羈雌飛且止雕梁翠壁网蜘蛛洞房明月夜對此淚如珠【丹一作玉】

古樂苑卷三十七

欽定四庫全書

古樂苑卷三十八

明梅鼎祚編

雜曲歌辭【梁】

東飛伯勞歌【一云紹古歌玉臺藝文樂府作古辭】梁武帝

東飛伯勞西飛鷰黃姑織女時相見誰家兒女對門居開顏發艷照裏閭南牕北牖桂月光羅帷綺帳脂粉香女兒年幾十五六窈窕無雙顏如玉三春巳暮花從風空畱可憐誰與同

同前【二首英華作紹古歌】

梁簡文帝

翻階蛺蝶戀花情容華飛燕相逢迎誰家總角岐路陰裁紅防翠愁人心天牕綺井曖徘徊珠簾玉篋明鏡臺可憐年幾十三四工歌巧舞入人意白日西落楊柳垂含情弄態兩相知

西飛迷雀東羈雉倡樓秦女乍相值誰家妖麗鄰中止輕妝薄粉光閭裏网戶珠綴曲瓊鉤芳茵翠被香气流少年年幾方三六含嬌聚態傾人目餘香落蕊坐相催可憐絕世誰爲媒【一作爲誰媒】

同前【題云擬古應教英華作簡文帝】

劉孝威

雙棲翡翠兩鴛鴦巫云洛月乍相望誰家妖冶折花枝衫長釧動任風吹金鋪玉鎖璢璃扉花鈿寶鏡織成衣美人年幾可十餘含羞騁笑斂風裾珠丸出彈不可追空畱可憐持與誰【衫長句一作蛾眉睇使情移金作靑玉作緑花鈿句作瓊筵玉笥金縷衣】

同前

陳後主

池側鴛鴦春日鶯緑珠絳樹相逢迎誰家佳麗過淇上翠釵綺袖波中漾雕軒繡戶花恆發珠簾玉砌移明月年時二七猶未笄轉顧流盻髩鬟低風飛蕊落將何故可惜可憐空擲度【將一作時】

同前

陸瑜

西王靑鳥秦女鸞姮娥婺女慣相看誰家玉顏窺上路粉色衣香雜風度九重樓檻芙蓉華四鄰照鏡菱茭花新妝年幾才三五隠幔藏羞臨网戶然香气歇不飛煙空畱可憐年一年

同前【一作紹古歌】

江總

南飛烏鵲北飛鴻弄玉蘭香時防同誰家可憐出牕牖春心百媚勝楊柳銀牀金屋掛流蘇寶鏡玉釵橫瑚年時二八新紅臉宜笑宜歌羞更斂風花一去杳不歸秪爲無雙惜舞衣

同前

隋辛徳源

合歡芳樹連理枝荊王神女乍相隨誰家妖艷蕩輕舟含嬌轉盻騁風流犀栧蘭橈翠羽蓋雲羅霧縠蓮花帶女兒年幾十六七玉面新妝映朝日落花從風俄度春空畱可憐何處新

河中之水歌【藝文作古辭】

梁武帝

河中之水向東流洛陽女兒名莫愁莫愁十三能織綺十四采桑南陌頭十五嫁爲盧家婦十六生兒字阿侯盧家蘭室桂爲梁中有郁金蘇合香頭上金釵十二行足下絲履五文章瑚掛鏡爛生光平頭奴子擎履箱人生富貴何所望恨不早嫁東家王【擎一作提】

閶闔篇【張衡西京賦曰表峣闕於閶闔閶闔天門也立髙闕以象之薛綜云紫微宮門

名曰閶闔也閶闔篇蓋出於此】

梁武帝

西漢本佳妍金馬望甘泉衛尉屯兵上期門曉漏傳猶重河東賦欲知追神仙羽騎淩雲轉閶闔帶空懸長旗掃月窟鳯迹輾星躔但使丹砂就能令億萬年

上林

梁昭明太子統

千金騕褭騎萬斤流水車爭遊上林裏髙蓋逗春華【裏一作苑】

大言【許彥周詩話曰樂府記大言小言詩錄昭明辭而不書始於宋玉何也豈誤耶有說耶按此則大言細言在宋時亦巳載樂府矣詩家直說曰宋玉大言賦並吞四夷飲枯河海跂越九州無所容止小言賦無內之中微物生焉比之無象言之無名視之則渺渺望之則防防離婁爲之嘆悶神明不能察其情二賦出於列子皆有托寓梁昭明太子大言詩細言詩𨿽祖宋玉而無謂君臣賡和以文爲戲】梁昭明太子統【下同】

觀修鵾其若轍鮒視滄海之如濫觴經二儀而局蹐跨六合以翺翔

細言

坐臥鄰空塵憑附蟭螟翼越咫尺而三秋度毫犛而九息

大言【並應令】

沈約【下同】

隘此大汛庭方知九垓局窮天豈彌指盡地不容足

細言

開館尺箠余築榭微塵裏蝸角列州縣毫端建朝市

大言

王錫【下同】

欲遊五嶽迫不得申杖千里之木鱠橫海之鱗

細言

防防藹藹離朱不辯其實步蝸角而三伏經鍼孔而千日

大言

王規【下同】

俯身望日入下視見星羅噓八風而爲气吹四海而揚波

細言

鍼鋒於焉止息髮杪可以翺翔蚊眉深而易阻蟻目曠而難航

大言

張纘【下同】

河流旣竭日月俱騰罝羅微物動落云鵬

細言

遨遊蟻目辧輕塵蚊睫成宇虱如輪

大言

殷鈞【下同】

噫气爲風揮汗成雨聊灼戴山欲持探邃古

細言

泛舟毛滴海爲政蝸牛國逍遙輕塵上指辰問南北春江行【唐郭元振曰春江巴女曲也】

梁簡文帝

客行秪念路相爭渡京口誰知堤上人拭淚空搖手

桃花曲【一作蕭子顯】

梁簡文帝

但使新花艷得間美人簪何須論後實怨結子瑕心

金樂歌【通誌作今樂歌】

梁簡文帝

槐香欲覆井楊栁正藏鵶山鑪當無比玉構火牕賒牀頭辟繩結鏡上領巾斜鐵鑊種梁子銅樞生棗花開門拋水柱城按特言家【當一作好柱一作信】

同前【集云歌曲名詩】

元帝

啼烏怨別偶曙鳥憶離家石闕題書字金燈飄落花東方曉星沒西山晚日斜縠衫回廣袖團扇掩輕紗暫借靑驄馬來送黃牛車【沒一作渡】

同前

房篆

前溪流碧水後渚映靑天登臺臨寶鏡開牕對綺錢玉顏光粉色羅袖拂金鈿春風散輕蝶明月映新蓮摘花競時侶催指及芳年

采菊篇

梁簡文帝

月精麗艸散秋株洛陽少婦絕妍姝相喚提筐采菊珠朝起露濕霑羅襦東方千騎從驪駒豈不下山逢故夫【喚一作呼豈一作更】

茱萸女

梁簡文帝

茱萸生狹斜結子復銜花遇逢纎手摘濫得映鉛華雜與鬟簪挿偶逐鬢鈿斜東西爭贈玉縱橫來問家不無夫婿馬空駐使君車

愛妾換馬【樂府解題曰愛妾換馬舊說淮南王所作疑淮南王卽劉安也古辭今不

傳題云和人以妾換馬】

梁簡文帝

功名幸多種何事苦生離誰言似白玉定是媿靑驪必取匣中釧回作飾金羈眞成恨不巳願得路傍兒

同前【題云和王竟陵】

劉孝威

驄馬出樓蘭一步九盤桓小史贖金絡良工送玉鞍龍驂來甚易烏孫去實難麟膠妾猶有請爲急彈

同前

庾肩吾

渥水出騰駒湘川實應圖來從西北道去逐東南隅琴聲悲玉匣山路泣蘼蕪似鹿將含笑千金防不俱

同前

隋僧法宣

朱鬛飾金鑣紅妝束素腰似云來躞蹀如雪去飄颻桃花含淺汗柳葉帶余嬌騁先將獨立雙絕不俱標

行幸甘泉宮【漢書武帝太始三年正月行幸甘泉宮】

梁簡文帝

雉歸海水寂裘來重譯通吉行五十里隨處宿離宮鼓聲恆入地塵飛上暗空尙書隨豹尾太史逐相風銅鳴周國鐩旗曳楚云虹幸臣射覆罷從妓新歌終董桃拜金紫賢妻侍禁中不羨神仙侶排煙逐駕鴻【尙一作赦妓一作騎】

同前【題末有歌字】

劉孝威

漢家迎夏畢避暑甘泉宮棧車鳴裏鼓駟馬駕相風校尉烏桓騎待制樓煩弓後旌猶五柞前笳度九嵕才人豹尾內禦酒屬車中輦回百子閣扇動七輪風鳴鐘休衛士披圖召後宮材官促校獵涼秋戲射熊【涼秋一作秋來】名士悅傾城【題云和湘東王藝文作昭明非】梁簡文帝

美人稱絕世麗色譬花叢𨿽居李城北住在宋家東教歌公主第學舞漢成宮多遊淇水上好在鳯樓中履髙疑上砌裾開特畏風衫輕見跳脫珠槪雜靑虫垂絲繞帷幔落日度房櫳妝牕隔柳色井水照桃紅非憐江浦佩羞使春閨空【住在一作往來江浦一作交甫】

同前【題云敬酬劉長史詠名士悅傾城】

劉緩

不信巫山女不信洛川神何關別有物還是傾城人經共陳王戲曽與宋家鄰未嫁先名玉來時本姓秦粉光猶似面朱色不勝唇遙見疑花發聞香知異春釵長逐鬟髲襪小稱腰身夜夜言嬌盡日日態還新工傾荀奉倩能迷石季倫上客徒畱目不見正橫陳【髲一作鬢】

獨處怨【司馬相如美人賦曰芳香郁烈黼帳髙張有女獨處婉然在牀乃歌曰獨處室兮廓無依思佳人兮情傷悲獨處怨蓋取諸此一作獨處愁】

梁簡文帝

獨處恆多怨開幕試臨風彈棊鏡奩上傅粉髙樓中自君徵馬去音信不曽通只恐金屏掩明年巳復空【君一作從】

樹中艸【一作蕭子顯】

梁簡文帝

幸有靑袍色聊因翠幄凋𨿽間瑚蔕非是合歡條

半路溪【樂府作元帝】

梁簡文帝

相逢半路溪隔溪猶不渡望望判知是翩翩識行步摘贈蘭澤芳欲表同心句先將動舊情恐君疑妾妬【將一作持】春情曲【詞品曰梁簡文春情曲似七言律而末句又用五言王無功亦有此體又唐律之祖而唐辭瑞鷓鴣格韻似之今按其集題云春情初不言曲且陳隋人亦多春情詩楊

氏或別有據聊附於此】

梁簡文帝

蝶黃花紫燕相追楊低柳合露塵飛巳見垂鉤掛緑樹誠知淇水霑羅衣兩童夾車問不巳五馬城南猶未歸鶯啼春欲駛無爲空掩扉

倡樓怨節【宋鄭樵樂府遺聲怨思二十五曲有倡樓怨簡文又有倡婦怨情十二韻

詩不錄】

梁簡文帝

朝日斜來照戶春鳥爭飛出林片光片影皆麗一聲一轉煎心上林紛紛花落淇水漠漠苔浮年馳節流易盡何爲忍憶含羞【此疑二首】

金閨思【按閨思閨怨或敍棄捐或陳徵戍大略皆懷逺傷離之意魏曹植有閨情詩至梁陳間始爲此題唐益多擬作矣郭左諸家俱不見載樂府遺聲有閨思閨怨秋閨怨今

從之其他各以類附】

梁簡文帝

遊子久不返妾身當何依日移孤影動羞覩燕雙飛自君之別矣不復染膏脂南風送歸雁聊以寄相思

閨思

梁範云

春艸醉春煙深閨人獨眠積恨顏將老相思心欲然幾回明月夜飛夢到郎邊

同前

隋羅愛愛

幾當孤月夜遙望七香車羅帶因腰緩金釵逐髩斜

春閨思

梁蕭子顯

金羈遊俠子綺機離思妾春度人不歸望花盡成葉

秋閨夜思

梁簡文帝

非關長信別詎是良人徵九重忽不見萬恨滿心生夕門掩魚鑰宵牀悲畫屏回月臨牕渡吟虫繞砌鳴初霜霣細葉秋風驅亂螢故妝猶累日新衣制未成欲知妾不寐城外搗砧聲【驅一作吹】

閨怨【玉臺作蕭綸題云代秋胡婦閨怨】

梁元帝

蕩子從遊宦思妾守房櫳塵鏡朝朝掩寒衾夜夜空若非新有悅何事久西東知人相憶否淚盡夢啼中

同前【二首】

吳均

胡笳屢淒斷徵蓬未肯還妾坐江之介君戍小長安相去三千里參商書信難四時無人見誰復重羅紈春艸可攬結妾心正斷絕緑髩愁中攺紅顏啼裏滅非獨淚成珠亦見珠成血願爲飛鵲鏡翩翩照離別【飛鵲一作雙鵠】

同前

劉孝儀

本無金屋寵長作玉階悲一乖西北麗寧復城南期永巷愁無歇應門閉有時空勞織素巧徒爲團扇辭匡牀終不共何由橫自私【歇玉臺作盡】

同前

陸罩

自憐斷帶日偏恨分釵時畱步惜余影含意結愁眉徒知今異昔空使怨成思欲以別離思獨向蘼蕪悲

同前【一云和陰梁州雜怨今從藝文】

鄧鏗

暫別猶添恨何忍別經時叢桂頻銷葉庭樹幾攀枝君言妾貌攺妾畏君心移終須一相見並得兩相知

同前【題云閨怨篇】

陳江總

寂寂靑樓大道邊紛紛白雪綺窻前池上鴛鴦不獨自帳中蘇合還空然屏風有意障明月燈火無情照獨眠遼西水凍春應少薊北鴻來路幾千願君關山及早度念妾桃李片時妍

同前【藝文作江總次閨怨篇下玉臺作梁簡文和蕭子顯眷別】

蜘蛛作絲滿帳中芳艸結葉當行路紅臉脈脈一生啼黃鳥飛飛有時度故人𨿽故昔經新新人𨿽新復應故

同前

陳吳思

金風響洞房佳人心自傷淚隨明月下愁逐漏聲長燈前羞獨鵠枕上怨孤凰自覺鴛帷冷誰憐珠被涼

同前

周庾信

明鏡圓花發空房故怨多幾年畱織女還應聽渡河

春閨怨

梁王僧孺

愁來不理鬢春至更攢眉悲看蛺蝶粉泣望蜘蛛絲月映寒蛩褥風吹翡翠帷飛鱗難托意駛翼不銜辭【銜一作綴】

同前

吳孜

玉關信使斷借問不相諳春光太無意窺牕來見參分與光音絕忽值日東南柳枝皆嬲燕桑葉復催蠶物色頓如此孀居自不堪

秋閨怨

梁王僧孺

斜光隠西壁暮雀上南枝風來秋扇屏月出夜燈吹深心起百際遙淚非一垂徒勞妾辛昔終言君不知

同前【二首一云閨怨今從玉臺】

何遜

竹葉響南牕月光照東壁誰知夜獨覺枕前雙淚滴閨閣行人斷房櫳月影斜誰能北牕下獨對後園花【集作誰知北牕下猶對後園花】

同前

陳陰鏗

獨眠𨿽巳慣秋來只自愁火籠恆暖腳行障鎭牀頭眉含黛俱斂啼將粉共流誰能無別恨惟守一空樓

離閨怨【題云和蕭諮謙岑】

梁何遜

曉河沒髙棟斜月半空庭牕中度落葉簾外隔飛螢含情下翠帳掩涕閉金屏昔期今未返春艸寒復靑思君無轉易何異北辰星【情一作悲涕一作泣】

空閨怨

陳江總

蕩妻怨獨守盧姬傷獨居瑟上調弦落機中織素余自羞淚無燥翻覺夢成虛復嗟長信閣寂寂往來疎

南徵閨怨

陳陰鏗

湘水舊言深徵客理難尋獨愁無處道長悲不自禁逢人憎解佩來鴻懶聽音惟當有夜鵲南飛似妾心【來鴻一作從來】

山家閨怨

陳張正見

王孫春好遊雲鬢不勝愁離鴻暫罷曲別路巳經秋山中桂花晚勿爲俗人畱

同前

李爽

山中多早梅荊扉達曙開竹巾君自拆荷衣誰爲裁行雲無處所人住在陽臺

晚棲烏【文苑英華作樂府姑從之隋虞世基有晚飛烏不錄】

梁元帝

日暮連翩翼俱向上林棲風多前鳥駛云暗後羣迷路逺聲難徹飛斜行未齊應從故鄕返幾過入蘭閨借問倡樓妾何如蕩子妻

攜手曲【攜手曲梁沈約所制也樂府解題曰攜手曲言攜手行樂恐芳時不畱君思將

歇也】

梁沈約

捨轡下雕輅更衣奉玉牀聨簪映秋水開鏡比春妝所畏紅顏促君恩不可長防冠且容裔豈吝桂枝亡【聨一作斜】

同前

吳均

艷裔陽之春攜手淸洛濵雞鳴上林苑薄暮小平津長裾藻白日廣袖帶芳塵故交一如此新知詎憶人夜夜曲【二首北斗一首一作簡文夜夜曲梁沈約所作也樂府解題曰夜夜曲傷獨處

也】

梁沈約

河漢縱且橫北斗橫復直星漢空如此寧知心有憶孤燈曖不明寒機曉猶織零淚向誰道雞鳴徒嘆息北斗闌干去夜夜心獨傷月輝橫射枕燈光半隠牀

同前【二首後首樂府無名氏玉臺作簡文題云擬沈隠侯故附約後】

簡文帝

靄靄夜中霜河開向曉光枕啼常帶粉身眠不著牀蘭膏盡更益薫罏滅復香但問愁多少便知夜短長愁人夜獨傷滅燭臥蘭房秪恐多情月旋來照妾牀

樂未央

梁沈約

億舜日萬堯年詠湛露歌采蓮願雜百和气宛轉金鑪前

六憶詩【四首】

梁沈約

憶來時灼灼上堦墀勤勤敍離別慊慊道相思相看常不足相見乃忘饑

憶坐時防防羅帳前或歌四五曲或弄兩三笑時應無比嗔時更可憐

憶食時臨盤動容色欲坐復羞坐欲食復羞食含哺如不饑擎甌似無力

憶眠時人眠彊未眠解羅不待勸就枕更須牽復恐傍人見嬌羞在燭前

雜憶詩【二首見隋遺錄題云效劉孝綽雜憶詩按劉集無此詩惟沈約有六憶詞品作

煬帝夜飲朝眠曲】

隋煬帝

憶睡時待來剛不來卸妝仍索伴解佩更相催博山思結夢沈水未成灰

憶起時投籖初報曉被惹香黛殘枕隠金釵裊笑動林中烏除卻司晨鳥【笑動林中烏一作笑動上林中】

徵怨

梁江淹

蕩子從徵久鳳樓簫管閒獨枕凋雲鬢孤燈損玉顏何日邊塵淨庭前徵馬還

同前

丘遲

淸歌自信妍雅舞空僊僊耳中解明月頭上落金鈿雀飛且近逺暮入綺牕前魚戲𨿽南北終還荷葉邊惟見君行久新年非故年

登城怨

梁範云

楚妃歌修竹漢女奏幽蘭獨以閨中笑豈知城上寒

登髙臺

梁王僧孺

試出金華殿聊登銅雀臺九路平如掌千門洞巳開軒車映日過簫管逐風來若非邯鄲美便是洛陽才【掌一作砥】

同前【題雲宮殿名登髙臺詩】

陳祖孫登

獨有相思意聊敞鳳皇臺蓮披香稍上月明光正來離鵠將雲散飛花似雪回遙思竹林友前牕夜夜開【鵠一作鶴古通用】

滄海雀

梁張率

大雀與黃口來自滄海區淸晨啄原粒日夕依野株𨿽憂鷙鳥擊長懷沸鼎虞況復隨時起翻飛不可拘寄言挾彈子莫賤隋侯珠

淸涼

梁張率

登臺待初景帳殿藹余晨羅帳夕風濟淸气尙波人長簟涼可仰平莞溫未親幸願同枕席爲君橫自陳

芳林篇

梁柳惲

芳林曄兮發朱榮時旣晚兮隨風零隨風零兮返無期安得陽華遺所思

起夜來【樂府解題曰起夜來其辭意猶念疇昔思君之來也】

梁柳惲

城南斷車騎閣道覆靑埃露華光翠网月影入蘭臺洞房且莫掩應門或復開颯颯秋桂響非君起夜來獨不見【樂府解題曰獨不見傷思而不得見也】梁柳惲

別島望雲臺天淵臨水殿芳艸生未積春花落如霰出從張公子還過趙飛燕奉箒長信宮誰知獨不見

同前

王訓

日晚宜春暮風軟上林朝對酒近初節開樓蕩夜嬌石橋通小澗竹路上靑霄持底誰見許長愁成細腰

同前

劉孝威

夫婿結纓簪偏蒙漢寵深中人引臥內副車遊上林綬染瑯琊艸蟬鑄武威金分家移甲第畱妾住河陰獨寢鴛鴦被自理鳳皇琴誰憐雙玉筯流面復流襟

送歸曲

梁吳均

送子獨南歸攬衣空閔黙關山晝欲暗河冰夜向塞燕至他人鄕鴈去還誰國寄子兩行書分明達濟北秦王捲衣【樂府解題曰秦王捲衣言咸陽春景及宮闕之美秦王捲衣以贈所歡也】

梁吳均

咸陽春艸芳秦帝捲衣裳玉檢茱萸匣金泥蘇合香初芳薫復帳餘輝耀玉牀當須晏朝罷持此贈龍陽【龍一作華】

妾安所居

梁吳均

賤妾先有寵蛾眉進不遲一從西北麗無復城南期何因暫艷逸豈爲乏妍姿徒有黃昏望寧遇靑樓時惟惜應門掩方余永巷悲匡牀終不共何由橫自私【因一作用】大垂手【樂府解題曰大垂於小垂手皆言舞而埀其手也隋江總婦病行曰夫婿府中趨誰能大垂手是也又獨揺手亦與此同此與小垂手二首藝文作簡文帝】

梁吳均

垂手忽迢迢飛燕掌中嬌羅衫恣風引輕帶任情揺詎似長沙地促舞不回腰

小埀手

梁吳均

舞女出西秦躡影舞陽春且復小埀手廣袖拂紅塵折腰應兩笛頓足轉雙巾蛾眉與曼臉見此空愁人

夾樹

梁吳均

桂樹夾長陂復值淸風吹氛氳揉芳葉連綿交密枝能迎春露防不逐秋風移願君長惠愛當使嵗寒知

城上麻

梁吳均

麻生滿城頭麻葉落城溝麻莖左右披溝水東西流少年感恩命奉劍事西周但令直心盡何用返封侯

邊城將【四首】

梁吳均

塞外何紛紛胡騎欲成羣爾時始應募來投霍冠軍刀含四尺影劍抱七星文袖間血灑地車中旌拂雲輕軀如未殯終當厚報君

僕本邊城將馳射靈關下箭銜鴈門石气振武安瓦勲輕賞廢丘名髙拜橫野畱書應鑿楹傳功須勒社徒傾七尺命酬恩終自寡

聞君報一飱逺送出平野玉標丹霞劍金絡艷光馬髙旗入漢飛長鞭歷地寫曙星海中出曉月山頭下嵗晏坐論功自有思臣者

臨淄重蹴踘曲城好撃刺不要身後名專騁眼前智君看班定逺立功不負義掣拽二丈旗躑躅雙鳬騎但問相知否死生無險易

春怨

梁吳均

四時如湍水飛奔兢回復夜鳥響嚶嚶朝花照煜煜厭見花成子多看筍成竹萬里斷音書十載異棲宿積愁落芳鬢長啼壞美目君去往楡關妾畱住函谷惟對昔耶房如愧蜘蛛屋獨喚響相酬還持影自逐象牀易氊簟羅衣變單復幾過度風霜猶能保防獨【成一作爲】

江潭怨【一作贈別新林】

梁吳均

僕本幽並兒抱劍事邊陲風亂靑絲絡霧染黃金羈天子旣無賞公卿竟不知去去歸去來還傾鸚鵡杯气爲故交絕心爲新知開但令寸心是何須銅雀臺

邊城思

梁何遜

柳黃未吐葉水緑半含苔春色邊城動客思故鄕來

南徵曲

梁蕭子顯

櫂歌來揚女操舟驚越人圖蛟怯水伯照鷁竦江神

同前【題雲南徵】

陳蘇子卿

一朝遊桂水萬里別長安故鄕夢中近邊愁酒上寛劍鋒但須利戎衣不畏單南中地气暖少婦莫愁寒春思【按李白集春思秋思並編入樂府蕭子云巳有此豈白亦擬梁人邪】

梁蕭子云

春風蕩羅帳餘花落鏡奩池荷正卷葉庭柳復埀檐竹柏君自攺團扇妾方嫌誰能憐故素終爲泣新縑【檐一作簾】秋思【顏氏家訓曰蘭陵蕭慤工於篇什嘗有秋思詩云芙蓉露下落楊柳月中疎時人未之賞也吾愛其蕭散宛然在目潁川荀仲舉瑯琊諸葛漢亦以爲爾而盧思道之徒雅所

不愜】

北齊蕭慤

淸波收潦日華林鳴籟初芙蓉露下落楊柳月中疎燕幃緗綺被趙帶流黃裾相思阻音息結夢感離居【息玉臺作信】

雜曲【二首】

梁王筠

烏還夜巳逼虫飛曉尙賒桂月徒畱影蘭燈空結花【烏一作鳥】

可憐洛城東芳樹揺春風丹霞映白日細雨帶輕虹

同前【江摠徐陵同賦】

陳傅縡

新人新寵住蘭堂翠帳金屏玳瑁牀叢星不似珠簾色度月還同粉壁光從來著名推趙子復有丹唇發皓齒一嬌一態本難逢如畫如花定相似樓臺宛轉曲皆通管逶迆徹下風此殿笑語長相共傍省歡娯不復同訝許人情太厚薄分恩賦念能斟酌多作繡被爲雙鴛長弄綺琴憎別鶴人今投寵要須堅防使嵗寒恆度前共取辰星作心抱無轉無移千萬年【牀一作梁同作如長相作恆長雙鴛一作鴛鴦】

同前

徐陵

傾城得意巳無儔洞房連閣未消愁宮中本造鴛鴦殿爲誰新起鳳皇樓緑黛紅顏兩相發千嬌百念情無歇舞衫回袖勝春風歌扇當牕似秋月碧玉宮妓自翩妍絳樹新聲最可憐張星舊在天河上從來張姓本連天二八年時不憂度傍邊得寵誰應妬立春歷日自當新正月春幡底須故流蘇錦帳掛香囊織成羅幌隠燈光祗應私將琥珀枕暝暝來上瑚牀【最一作自應一作相】

同前【三首】

江總

行行春逕蘼蕪緑織素郍復解琴心乍愜南階悲緑艸誰堪東陌怨黃金紅顏素月俱三五夫壻何在今追虜關山隴月春雪冰誰見人啼花照戶【冰一作深追一作徵】

殿內一處起金房並勝餘人白玉堂瑚掛鏡臨网戶芙蓉作帳照雕梁房櫳宛轉埀翠幕佳麗逶迆隠珠箔風前花管颺難畱舞處花鈿低不落陽臺通夢太非眞洛浦淩波復不新曲中惟聞張女調定有同姓可憐人但願私情賜斜領不願傍人相比並妾門逢春自可榮君面未秋何意冷【並玉臺作便張女調一作張女曲】

泰山言應可轉移新寵不信更參差合歡錦帶鴛鴦鳥同心綺袖連理枝皎皎新秋明月開早露飛螢暗裏來鯨燈落花殊未盡虯水銀箭莫相催非是神女期河漢別有仙姬入吹臺未眠解著同心結欲醉那堪連理杯後宮不愜茱萸芳夜夜爭開蘇合房寶釵翠鬢還相似朱唇玉面非一行新人未語言如澀新寵無前判不臧願奉更衣蘭麝气恐君馬到自驚香

遺所思【樂府遺聲怨思二十五曲有遺所思按楚辭九歌云折芳馨兮遺所思疑本出

此】

梁劉孝綽

遺簪雕玳瑁贈綺織鴛鴦未若華滋樹交枝蕩子房別前秋巳落別後春更芳所思不可寄惟憐盈袖香

舞就行

梁劉孝儀

依歌移弱步傍竹艶新妝徐來翻應節亂去反成行雀乳空井中【晉傅詩曰鵲巢丘城側雀乳空井中居不附龍鳳常畏虵與虫依賢義不恐近暴自當窮雀乳空井中亦非樂府】

梁劉孝威

逺去條支國心知漢徳優聊棲丞相府過令黃霸羞挾子須閒地空井共尋求轆轤絲綆絕桔橰冬蘚周將憐羽翼長惟辭各背遊【優一作休長一作張】

半渡溪【樂府解題曰半渡溪言戰而半涉溪水見迫所言皆嶺南地理與武溪深相類梁元帝又有半路溪則言相逢隔溪巳識行步辭防與此全殊】

梁劉孝威

本厠偏伍伴一戰殄凶渠制賜文犀節驛報紫泥書入營陳禦蓋還家乘紫車皇恩空以重丹心恨不紓渡瀘且不畏淩溪嗟有餘【空以重一作知巳重】

寒夜怨【樂府解題曰晉陸機獨寒吟云雪夜逺思君寒牕獨不寐但敍相思之意爾陶景有寒夜怨梁簡文帝有獨處愁亦皆類此詞品曰陶景寒夜怨後世塡辭梅花引

格韻似之後換頭微異】

梁陶景

夜云生夜鴻驚淒切嘹唳傷夜情空山霜滿髙煙平鉛華沈照帳孤明寒月微寒風緊愁心絕愁淚盡情人不勝怨思來誰能忍

告遊篇

梁陶景

性靈昔旣肇緣葉久相因卽化非滅在理淡悲欣冠劍空衣影鑣轡乃仙身去此昭軒侶結彼瀛臺賔儻能踵畱轍爲子道津

遙夜吟

梁宗夬

遙夜復遙夜遙夜憂未歇坐對風動帷臥見雲間月荊州樂【三首荊州樂蓋出於淸商曲江陵樂荊州卽江陵也有紀南城在江陵縣東梁簡文帝荊州歌云紀南城裏望朝云雉飛麥熟妾思君是也又有紀南歌亦出於此】

梁宗夬

迢遞樓雉懸參差臺觀雜城闕自相望雲霞紛颯沓章華遊獵去紀郢從禽歸溶溶紫煙合鬱鬱紅塵飛朝發江津路暮宿靈溪道平衢廣且直長楊郁裊裊迎客曲【詞品曰古者宴客有迎客送客曲亦猶祭祀有迎神送神也】

梁徐勉

絲管列舞席陳含聲未奏待嘉賔羅絲管舒舞席斂袖嘿唇迎上客

送客曲

梁徐勉

袖繽紛聲委咽余曲未終髙駕別爵無算景巳流空紆長袖客不畱

采荷調【樂府廣題曰梁太尉從事中郎江從簡年十七有才思爲采荷調以刺何敬容敬容覽之不覺嗟賞愛其巧麗敬容時爲宰相一作采蓮諷】

梁江從簡

欲持荷作柱荷弱不勝梁欲持荷作鏡荷暗本無光發白馬【通典曰白馬春秋時衛國曹邑有黎陽津一曰白馬津酈生云守白馬之津是

也發白馬言徵戍而發兵於此也】

梁費昶

家本樓煩俗召募羽林兒怖羌角觝戲習戰昆明池弓弢不復挽劍衣恆露鈹一辭豹尾內長別屬車埀白馬今𨿽發黃河未結凘寄言閨中婦逢春心勿移

濟黃河【題云應教】

梁謝微

積陰晦平陸淒風結暮序朝辭金穀戍夕逗黃河渚赤徒聨翩靑鳬詎容與淚甚聲難發悲多袖未舉虛薄謬君恩方嗟別宛許【戍一作樹】

同前【題云奉和濟黃河應教慤本梁人此疑與謝微同作】北齊蕭慤

大蕃連帝室驂駕奉皇猷未明驅羽騎淩晨方畫舟津城度維錦岸柳夾緹油鐘聲颺別島旗影照蒼流早光生劍服朝風起節樓滔滔細波動裔裔輕舷浮廻橈避近磧放舳下前洲全疑上天漢不異謁蓬丘望知雲气合聽識水聲秋從君何等樂喜從神仙遊【鐘一作鐃】

同前【六朝聲偶作柳顧言】

陳江總

蔥山淪外域鹽澤隠遐方兩源分際逺九道派流長未殫所聞見無待驗詞章畱連嗟太史惆悵踐黎陽導波縈地節疏气耿天潢憫周沈用寶嘉晉肇爲梁【節一作脈】陵雲臺【魏志曰文帝黃初元年十二月初營洛陽宮戊午幸洛陽三年築陵雲臺劉義慶世說曰陵雲臺樓觀精巧先秤眾木輕重然後構造無錙銖相負掲臺髙峻恆隨風動揺揚龍驤洛陽記曰陵雲臺髙二十三丈登之見孟津也】梁謝舉

綺甍懸桂棟隠曖傍喬柯勢髙淩玉井臨迥度金波易覺涼風至早飛秋鴈過髙臺相思曲望逺騷人歌幸屬此迢遞知承雲霧多【屬一作矚】

同前

周王褒

髙臺懸百尺中夕殊未窮北臨酸棗寺西眺明光宮城旁抵雙府林裏對相風書題鹿盧牓觀寫飛亷銅牕開神女電梁映美人虹虞捐濫天寵鄭瞀特懷忠莊生埀翠釣昭儀抵鬭熊馳輪有盈缺人道亦污隆還念西陵舞非復鄴城中【抵一作拒】

伍子胥

梁鮑機

忠孝誠無報感義本投身日暮江波急誰憐漁丈人楚墓悲猶在吳門恨未申【猶一作空恨一作怨】

建興苑【題雲遊建興苑】

梁紀少瑜

丹陵抱天邑紫淵更上林銀臺懸百仞玉樹起千尋水流冠蓋影風揚歌吹音踟躕憐拾翠顧步惜遺簪日落庭光轉方幔屢移陰願言樂未極不道愛黃金【幔一作幰願一作終】

短簫

梁張嵊

促柱始繁短簫吹初亮舞袖拂長席鐘音由簴颺巳落檐瓦間復繞梁塵上時屬淸夏陰恩暉亦非望

田飲引

梁朱異

卜田宇兮京之陽面淸洛兮背修邙屬風林之蕭瑟值寒野之蒼茫鵬紛紛而聚散鴻冥冥而逺翔酒沈兮俱發云沸兮波揚豈味薄於東魯鄙蜜甜於南湘於是客有不速朋自逺方臨淸池而滌器辟山牖而飛觴促膝兮道故久要兮不忘間談希夷之理或賦連翩之章【闕】

車馬行

梁戴暠

鞏洛風塵處冠蓋相塡咽多稱魏其冷競隨田蚡熱輪趣白虎第珂聚黃金穴獻酒悉葡萄詶言盡飛鐵東都虵巳鑄西山綬應結朝集類蒸煙晚至如吹雪子云爾何事門巷無車轍

薄暮動歌

梁沈君攸

柳谷向夕沈餘日蕙樓臨砌徙斜光金戶半入藂林影蘭徑時移落蘂香絲繩玉壺傳綺席秦箏趙瑟響髙堂舞裙拂履喧珠佩歌響出扇繞塵梁云邊雪飛柱促畱賔但須羅袖長日暮歌鐘恆不倦處處行樂爲時康羽觴飛上苑【楚辭曰瑤漿密勺實羽觴張衡西京賦曰促中堂之俠坐羽觴行而無算羽觴謂杯上綴羽以飲漢書音義曰羽觴作生爵形是也】

梁沈君攸

上路薄晚風塵合禁苑初春气色華石徑斷絲防蔓艸山流細沫擁浮花魚文熠爚含餘日鶴蓋低昻照落霞隔樹銀鞍喧寶馬分衢玉軸動香車車馬處處盡成陰班荊促席對芳林藤杯屢動情仍暢翠樽引滿趣彌深山陽倒載非難得宜城醇醖促須斟半醉驪歌應可奏上客莫慮擲黃金【浮花一作浮槎】

桂檝泛河中

梁沈君攸

黃河曲注通千里濁水分流引八川仙查逐源終未極蘇亭遺迹尙難遷眇眇云根侵逺樹蒼蒼水气雜遙天波影雜霞無定色湍文觸岸不成圓赤馬靑龍交出浦飛雲蓋海逺淩煙蓮舟渡沙轉不礙桂檝距浪弱難前風急金烏翅自轉汀長錦纜影微懸榜人欲歌先扣枻津吏猶醉彊持船河隄極望今如此行杯落葉詎虛傳【蘇亭一作漢帝雜一作合龍一作驪】

晨風行【晨風本秦詩也晨風詩曰鴥彼晨風郁彼北林傳曰鴥疾飛貌晨風鸇也言穆公招賢人賢人往之疾如晨風之入北林也王循霧開九曲瀆沈氏理檝令舟人但歌晨

朝之風爾】

梁王循

霧開九曲瀆風起千金堤岸回分野逕林際成牛蹊鳬隨落潮去日傍綺霞低望目輕舟隠瑟瑟逺寒淒還眺小平急宴語方難齊【目一作日】

同前

沈滿願

理檝令舟人停艫息旅泊河津念君劬勞冒風塵臨路揮袂淚沾巾飈流勁潤逝若飛山髙帆急絕音徽畱子句句獨言歸中心防防將依誰風彌葉落永離索神往形返情錯漠循帶易緩愁難卻心之憂矣頗銷鑠

一旦歌【樂府無名次玉臺卿詩後】

一旦被頭痛避頭還著牀自無親伴侶誰當給水漿匍匐入山院正逢虎與狼對虎低頭啼埀淚淚千行

映水曲

梁沈滿願

輕鬢學浮雲雙蛾擬初月水澄正落釵萍開理埀髮

登樓曲

梁沈滿願

憑髙川陸近望逺阡陌多相思隔重嶺相憶限長河【限一作恨】

越城曲【樂府作無名氏與登樓曲相次】

別怨淒歌響離啼濕舞衣願假烏棲曲翻從南向飛聽鐘鳴【梁書曰綜武帝第二子封豫章王綜母齊東昏美人武帝滅齊納之七月而生綜綜自以本東昏子及爲都督南兗州刺史聞齊建安王蕭寶寅在魏乃與數騎奔魏以爲侍中太尉綜旣不得志嘗作聽鐘鳴悲落葉辭以申其志大略曰云云當時見者莫不悲之南史事同而無其辭洛陽伽藍記曰洛陽城東建陽裏有臺髙三丈上作二精舍有鐘撞之聞五十里太后移在宮內凝閒室初豫章王蕭綜聞此鐘聲遂造聽鐘歌三首行於世按梁書二辭各三首似與記合但存其略耳藝文詩彚所載與書頗異今附於後】

梁蕭綜

聽鐘鳴當知在帝城參差定難數歷亂百愁生去聲懸窈窕來響急徘徊誰憐傳漏子辛苦建章臺

聽鐘鳴聽聽非一所懷瑾握瑜空擲去攀松折桂誰相許昔朋舊愛各東西譬如落葉不更齊漂漂孤雁何所棲依依別鶴夜半啼

聽鐘鳴聽此何窮極二十有餘年淹畱在京域窺明鏡罷容色云悲海思徒揜抑

悲落葉

梁蕭綜

悲落葉連翩下重疊落且飛從橫去不歸

悲落葉落葉悲人生譬如此零落不可持

悲落葉落葉何時還凡昔共根本無復一相關

聽鐘鳴【此或聽鐘鳴全篇之一】

歷歷聽鐘鳴當知在帝城西樹隠落月東牕見曉星霧露朏朏未分明烏啼啞啞巳流聲驚客思動客情客思郁縱橫翩翩孤鴈何所棲依依別鶴半夜啼今嵗行已暮雨雪向淒淒飛蓬旦夕起楊柳尙翻低气鬱結涕滂沱愁思無所托彊作聽鐘歌

悲落葉【此至髙下任飄颺或是悲落葉全篇之一後云悲落葉落葉何時還或別一篇】

悲落葉聨翩下重疊重疊落且飛從橫去不歸長枝交防昔何密黃鳥關關動相失夕葉雜凝露朝花翻亂日亂春日起春風春風春日此時同一霜兩霜猶可當五晨六旦巳颯黃乍逐驚風舉髙下任飄颺悲落葉落葉何時還夙昔共根本無復一相關各隨灰土去髙枝難重攀【綜終於魏詩紀編入北魏然其本傳在梁今附梁后】

古樂苑卷三十八

欽定四庫全書

古樂苑卷三十九

明梅鼎祚編

雜曲歌辭【陳

北魏北齊北周】

獨酌謡【四首序曰齊人淳於髠善爲十酒偶效之作獨酌謡】

陳後主

獨酌謡獨酌且獨謡一酌豈陶暑二酌斷風飈三酌意不暢四酌情無聊五酌盂易覆六酌歡欲調七酌累心去八酌髙志超九酌忘物我十酌忽淩霄淩霄異羽翼任致得飄飄寧學世人醉揚波去我遙爾非浮丘伯安見王子喬

獨酌謡獨酌起中宵中宵照春月初花發春朝春花春月正徘徊一罇一當夜開聊奏孫登曲仍斟畢卓杯羅綺徒紛亂金翠轉遲回中心本如水凝志更同灰逍遙自可樂奚語世情哉

獨酌謡獨酌酒難消獨酌三兩盌弄曲兩三調調忽未畢忽值出房朝更似遊春苑還如逢麗譙衣香逐嬌去眼語送杯嬌余罇盡復益自得是逍遙

獨酌謡獨酌一樽酒樽酒傾未酌明月正當牖是牖非圓甕吾樂非擊缶自任物外歡更齊椿菌久捲舒乃一卷忘情且十斗寧復語綺羅因情卽山藪

同前

陸瑜

獨酌謡芳气饒一傾蕩神慮再酌動神飈忽逢鳳樓下非待鸞招窻明影乘入人來香逆飄杯隨轉態盡釧逐畫杯揺桂宮非蜀郡當壚也至宵

同前

沈炯

獨酌謡獨酌謡獨酌獨長謡智者不我顧愚夫余不要不愚復不智誰當余見招所以成獨酌一酌傾一瓢生涯本漫漫神理暫超超再酌矜許史三酌傲松喬頻煩四五酌不覺淩丹霄倐爾厭正鼎俄然賤九韶彭殤無異葬夷跖可同朝龍蠖非不屈鵬鷃但逍遙寄語號呶侶無乃太塵囂【獨酌謡一無第二句不要一作未要】

舞媚娘【三首樂苑曰舞媚娘大舞媚娘並羽調曲也唐書曰髙宗永徽末天下歌舞媚娘未幾立武氏爲皇后按陳後主巳有此歌則永徽所歌蓋舊曲云】

陳後主

樓上多嬌艷當牕並三五爭弄遊春陌相邀開繡戶轉態結紅裙含嬌拾翠羽畱賔乍拂托意時移柱淇水變新臺春罏當夏開玉面含羞出金鞍排夜來【夜一作暗】

春日好風光尋觀向市傍轉身移佩響牽袖起衣香【好一作多向一作戲隋開皇中太子勇嘗以嵗首宴宮臣左庶子唐令則請自奏琵琶歌武媚娘之曲】

同前

周庾信

朝來戶前照鏡含笑盈盈自看眉心濃黛直防額角輕黃細安秪疑落花謾去復道春風不還少年惟有歡樂飲酒那得畱殘

古曲

陳後主

桂鉤影桂枝開紫綺袖逐風回日明珠色偏亮葉盡衫香更來

同前

周王褒

靑樓臨大道遊俠任淹畱陳王金被馬秦女桂爲鉤【也馬】輪洛陽巷鬭雞南陌頭薄暮風塵起聊爲淸夜遊【任一作盡】還臺樂【一作陸機題云飲酒樂樂苑曰飲酒樂商調曲也按此格調陸瓊爲是楊愼詞

品曰唐人之破陳樂何滿子皆祖之】

陳陸瓊

蒲萄四時芳醇璢璃千鐘舊賔夜飲舞遲銷燭朝醒促催人春風秋月恆好驩醉日月言新

飲酒樂

無名氏

飲酒須飲多人生能幾何百年須受樂莫厭管歌應龍篇【張正見應龍篇言龍未起時乃在淵底藏以諭君子隠居飬志以待時也】

陳張正見

應龍未起時乃在淵底藏非云足不蹈舉則衝天翔譬彼野蘭艸幽居常獨香淸風播四逺萬里望芬芳隠居可頤志自見焉得彰

羇謡

陳孔仲智

芳杜觴春酒髣髴傷山時徒歌不成樂空以羇自悲羇悲懷土心遽復還山路迨及春復時無使春光暮

內殿賦新詩

陳江總

影脈脈照金鋪虯水滴滴瀉玉壺綺翼雕甍邇淸漢虯梁紫柱麗黃圖風髙暗緑凋殘柳雨駛芳紅濕晚芙三五二八佳年少百萬千金買歌笑偏著故人織素詩願奉秦聲采蓮調織女今夕渡銀河當見淸秋停玉梭【紫一作桂蓮一作菱淸一作新】

燕燕於飛【衛莊姜送歸妾詩曰燕燕於飛差池其羽之子於歸逺送於野燕燕於飛蓋出於此若江悤辭詠雙燕而巳題云詠燕燕於飛應詔】陳江總

二月春暉暉雙燕理毛衣銜花弄蘼拂葉隠芳菲或在堂間戲多從幕上飛若作仙人履終向日南歸

姬人怨

陳江總

天寒海水慣相知空牀明月不相宜庭中芳桂憔悴葉井上疎桐零落枝寒燈作花羞夜短霜鴈多情恆結伴非爲隴水望秦川直置思君腸自斷

姬人怨服散篇【文苑英華注曰江總姬人怨二詩本集及藝文類聚並是一篇】

陳江總

薄命夫婿好神仙逆愁髙飛向紫煙金丹欲成猶百鏈玉酒新熟幾千年妾家邯鄲好輕薄特忿仙童一丸藥自悲行處緑苔生何悟啼多紅粉落莫輕小婦狎春風羅襪也得步河宮云車欲駕應相待羽衣未去幸須同不學蕭史還樓上防逐嫦娥戲月中

蓮調

陳祖孫登

長川落照日深浦漾淸風弱柳埀江翠新蓮夾岸紅船行疑汛迥月映似沈空願逐琴髙戲乘魚入浪中

悲平城

北魏王肅

悲平城驅馬入雲中陰山常晦雪荒松無罷風

悲彭城【北史曰尙書令王肅於省中詠悲平城詩彭城王勰甚嗟其美欲使更詠乃失語云公可更爲誦悲彭城也勰有慙色瑩在座卽云悲彭城王公自未見肅云可爲誦之

瑩應聲爲之肅甚嗟賞勰亦大悅】

北魏祖瑩

悲彭城楚歌四面起屍積石梁亭血流睢水裏

安定侯曲

北魏溫子升

封疆在上地鐘鼓自相和美人當牕舞妖姬掩扇歌燉煌樂【通典曰燉煌古流沙地黒水之所經焉秦及漢初爲月支匈奴之境武帝開其

地後分酒泉置燉煌郡】

北魏溫子升

客從逺方來相隨歌且笑自有燉煌樂不減安陵調

同前【二首一作燉煌子】

隋王冑

長途望無巳髙山斷還續意欲此念時气絕不成曲極目眺修塗平原忽超逺心期在何處望望崦嵫晚

涼州樂歌【二首】

北魏溫子升

逺遊武威郡遙望姑臧城車馬相交錯歌吹日縱橫路出玉門關城接龍城阪但事歌樂誰道山川逺結襪子【帝王世紀曰文王伐崇侯虎至五鳳墟襪系解顧左右無可使者乃俯而結之武王至商郊牧野誓眾左仗黃鉞右秉白旄王襪解莫肯與王結王乃釋旄俯而結之漢書曰王生者善爲黃老言處士嘗召居廷中公卿盡防立王生老人曰吾韤解顧謂張釋之爲我結韤釋之跪而結之旣巳人或讓王生獨柰何廷辱張廷尉如此王生曰吾老且賤自度終亡益於張廷尉廷尉方天下名臣吾故聊使結韤欲以重之諸公聞之賢王生

而重釋之】

北魏溫子升

誰能訪故劍防自逐前魚裁紈終委篋織素空有餘搗衣【宋謝惠連有搗衣詩後多擬作不入樂府子升此篇郭左亦不見載然相傳爲樂府

也唐劉希夷李白樂府並有搗衣篇】

北魏溫子升

長安城中秋夜長佳人錦石搗流黃香杵紋砧知近逺傳聲遞響何淒涼七夕長河爛中秋明月光蠮螉塞邊絕鴈鴛鴦樓上望天狼

千里思

北魏祖叔辧

細君辭漢宇王嬙卽虜衢寂寂人逕阻迢迢天路殊憂來似懸斾淚下若連珠無因上林鴈但見邊城蕪楊白花【梁書曰楊華武都仇池人也少有勇力容貌雄偉魏胡太后逼通之華懼及禍乃率其部曲來降胡太后追思之不能已爲作楊白華歌辭使宮人晝夜連臂蹋足歌之聲甚淒惋南史曰楊華本名白花奔梁后名華魏名將楊大眼之子】

北魂胡太后

陽春二三月楊柳齊作花春風一夜入閨闥楊花飄蕩落南家含情出戶腳無力拾得楊花淚沾臆秋去春還雙燕子願銜楊花入窠裏【野客叢書云今市井人言快樂則有唱楊白花之說】阿那瓌【北史曰阿那瓌蠕蠕國主也蠕蠕之爲國冬則徙渡漠南夏則還居漠北通典曰蠕蠕自拓跋初徙雲中卽有種落後魏太武神防中彊盛盡有匈奴故地阿那瓌孝明帝時蠕蠕國主辭云匈奴主也】

聞有匈奴主雜騎起塵埃列觀長平阪驅馬渭橋來永世樂【隋書樂志曰後魏太武平河西得西涼樂其歌曲有永世樂】

北齊魏收

綺牕斜影入上客酒須添翠羽方開美鉛華汗不霑關門今可下落珥不相嫌

淸歌發

北齊劉逖

扇中通曼臉曲裏奏陽春久應迷座客何啻起梁塵靧面辭【虞世南史略曰北齊盧士深妻崔林義之女有才學春日以桃花靧兒面咒曰】

北齊崔氏

取紅花取白雪與兒洗面作光悅取白雪取紅花與兒洗面作妍華取花紅取雪白與兒洗面作光澤取雪白取花紅與兒洗面作華容

勑勒歌【樂府廣題曰北齊神武攻周玉壁士卒死者十四五神武恚憤疾發周王下令曰髙歡鼠子親犯王壁劍弩一發元凶自斃神武聞之勉坐以安士眾悉引諸貴使斛律金唱勑勒神武自和之其歌本鮮卑語易爲齊言故其句長短不齊碧溪漫志云金不知書同於劉項能發自然之妙韓昌黎琴操𨿽古涉於摹擬未若金出性情爾按此則卽爲金作矣然其本文特謂神武便金唱自和之耳恐非金所作也】

勑勒川陰山下天似穹廬籠蓋四野天蒼蒼野茫茫風吹艸低見牛羊

孀婦吟

北周蕭防

寒夜靜房櫳孤妾思偏叢悲生聚紺黛淚下浸妝紅蓄恨縈心裏含啼歸帳中防須明月落那忍見牀空髙句麗【通典曰髙句麗東夷之國也其先曰朱本出於夫余朱防善射國人欲殺之遂棄夫余東南走渡普述水至紇升骨城居焉號曰句麗以髙爲氏按唐亦有髙麗曲李勣破髙麗所進後攺夷則引者是也詞品曰王褒髙句驪與陳陸瓊飲酒樂同調蓋疆場

限隔而聲調元通也】

北周王褒

蕭蕭易水生波燕趙佳人自多傾杯覆盌漼漼埀手奮袖娑娑不惜黃金散盡只畏白日蹉

步虛辭【十首樂府解題曰步虛辭道家曲也備言眾仙縹緲輕舉之美】

北周庾信

渾成空教立元始正塗開赤玉靈文下朱陵眞气來中天九龍館倒景八風臺云度歌響星移空殿回靑衣上少室童子向蓬萊逍遙聞四防倐忽度三災

無名萬物始有道百靈初寂絕乘丹气冥上玉虛三元隨建節八景逐回輿赤鳳來銜璽靑烏入獻書壞機仍成機枯魚還作魚棲心浴日館行樂止云墟

凝眞天地表絕想寂寥前有象猶虛豁忘形本自然開經壬子歳值道甲申年回云隨舞曲流水逐歌石髓香如飯芝房脆似蓮停鸞防瑤水歸路上鴻天【嵗一作世】道生乃太一守靜卽根中和練九气甲子謝三元居心受善水教學重香園鳬畱報關吏鶴去畫城門更以欣無迹還來寄絕言

洞靈尊上徳虞石防明眞要妙思牝虛無養谷神丹丘乘翠鳳圃馭班麟移棃付苑吏種杏乞山人自此逢何世從今復幾春海無三尺水山成數寸塵【紀一作統】東明九芝蓋北屬五云車飄颻入倒景出沒上煙霞春泉下玉澑靑鳥向金華漢帝看桃核齊侯問棗花上元應送酒來向蔡經家【陜西石刻云應逐上元酒同來訪蔡家屬一作燭澑一作霤】歸心遊太極回向入無名五香芬紫府千燈照赤城鳳林采珠實龍山種玉榮夏簧三舌響春鐘九乳鳴絳河應逺別黃鵠來相迎【夏簧三舌響一作夏笛三山響】

北闕臨水南宮生絳雲龍泥印玉策大火練眞文上元風雨散中天歌吹分靈駕千尋上空香萬里聞【闕一作閣生一作坐大一作天】

地鏡階基逺天牕影迹深碧玉成雙樹空靑爲一林鵠巢堪鏈石蜂房得煮金漢武多驕慢淮南不小心蓬萊入海底何處可追尋【一一作迥】

麟洲一海濶圃半天髙浮丘迎子晉若士避盧敖經飱林慮李舊食綏山桃成丹須竹節刻髓用蘆刀無妨隠士去卽是賢人逃

同前【一首】

隋煬帝

洞府凝液靈山體自然俯臨滄海島回出大羅天八行分寶樹十丈散芳蓮懸居燭日月天步役風煙躡記書金簡乘空誦玉篇冠法二儀立佩帶五星連瓊軒觶甘露瑜井挹膏泉南巢息云馬東海戲桑田回旗遊八極飛輪入九髙蹈虛無外天地乃齊年

摠轡行無極相推淩太虛翠霞承鳳輦碧霧翼龍輿輕舉金臺上髙防玉林墟朝遊度圓海夕宴下方諸

楊柳歌

北周庾信

河邊楊柳百丈枝別有長條踠地埀河水沖激根株危倐忽河中風浪吹可憐巢裏鳯皇兒無故當年生別離流槎一去上天池織女支機當見隨誰言從來防數國直用東南一小枝昔日公子出南皮何處相尋武陂駿馬翩翩西北馳左右彎弧仰月支連錢障泥渡水騎白玉手板落盤螭君言丈夫無意气試問燕山那得碑鳳皇新管蕭史吹朱鳥春窻玉女窺銜云酒杯赤瑪瑙照日食螺紫琉璃百年霜露奄離披一旦功名不可爲定是懷王作計誤無事翻復用張儀不如飲酒髙陽池日暮歸時倒接防武昌城下誰見移官渡營前那可知獨憶飛絮鵝毛下非復靑絲馬尾埀欲與梅花畱一曲共將長笛管中吹【當一作將可一作得】

古樂苑卷三十九

欽定四庫全書

古樂苑卷四十

明梅鼎祚編

雜曲歌辭【隋】

江都宮樂歌

隋煬帝

揚州舊處可淹畱臺榭髙明復好遊風亭芳樹迎早夏長臯麥隴送餘秋淥潭桂檝浮靑雀果下金鞍駕紫驑緑觴素蟻流霞飲長袖淸歌樂戲州【駕一作躍】

喜春遊歌【二首】

隋煬帝

禁苑百花新佳期遊上春輕身趙皇后歌曲李夫人步緩知無力臉慢動余嬌錦袖淮南舞寶襪楚宮腰

錦石搗流黃【二首】

隋煬帝

漢使出燕然愁閨夜不眠易制殘燈下鳴砧秋月前今夜長城下云昏月應暗誰見倡樓前心悲不成撡紀遼東【二首通典曰髙句麗自東晉以後居平壤城亦曰長安城隨山屈曲南臨浿水在遼東南復有遼東莬等數十城隋書曰大業八年煬帝復髙麗度遼水大戰於東岸

擊賊破之進圍遼東是也】

隋煬帝

遼東海北翦長鯨風雲萬里淸方當銷鋒散馬牛旋師宴鎬京前歌後舞振軍威飲至解戎衣判不徒行萬里去空道五原歸

秉旄仗節定遼東俘馘變夷風淸歌凱捷九都水歸宴雒陽宮策功行賞不淹畱全軍籍智謀詎似南宮復道上先封雍齒侯

同前【和帝作二首】

王冑

遼東浿水事龔行俯拾信神兵欲知振旅旋歸樂爲聽凱歌聲十乘元戎才渡遼扶濊巳冰消詎似百萬臨江水按轡空回鑣

天威電邁舉朝鮮信次卽言旋還笑魏家司馬懿迢迢用一年鳴鑾詔蹕發淆潼合爵及疇庸何必丰沛多相識比屋降堯封

持檝篇【隋遺錄曰帝幸江都至汴帝禦龍舟蕭妃乘鳳舸每舟擇妙麗女子千人執雕板鏤金檝號爲殿腳女中有吳絳仙者柔麗不與羣輩齒因有寵於帝帝每倚簾視絳仙

移時不去因吟持檝篇以賜之】

隋煬帝【下同】

舊曲歌桃葉新妝艷落梅將身倚輕檝知是渡江來鳳艒歌【廣五行志曰隋煬帝三月三日江上作鳳艒歌乃唐興之兆】

三月三日向江頭正見鯉魚波上遊意欲埀鉤往撩取恐是蛟龍還復休

迷樓歌【迷樓記曰大業九年帝將再幸江都有迷樓宮人夜歌云云帝聞其歌披衣起聽召宮女問之云孰使汝歌也汝自爲之邪宮女曰臣有弟在民間曰道途兒童多唱此帝黙然久之曰天啟之也因索酒自歌云云後帝幸江都唐帝起兵入京焚迷樓火經月

不滅前謡前詩皆見矣】

隋煬帝

宮木陰濃燕子飛興衰自古漫成悲它日迷樓更好景宮中吐艷變紅輝

迷樓宮人歌

杭靜

河南楊柳樹河北李花營楊柳飛綿何處去李花結果自然成【李花營一作李桃榮楊柳飛綿何處去一作楊花飛去去何處】

望江南【海山記曰煬帝辟地周二百里爲西苑內爲十六院聚巧石爲山鑿池爲五湖四海又鑿北海周回四十里中有三山效蓬萊方丈瀛洲上皆臺榭回廊水深數丈開溝通五湖北海盡通行龍鳳舸帝多泛東湖因制湖上曲望江南八闋云樂府雜錄曰望江南者朱崖李太尉鎭關西日爲亡妓謝秋娘所撰本名謝秋娘後攺此名亦曰夢江南西溪叢語曰李太尉鎭關西日爲亡姬謝秋娘作後進入教坊楊愼詞品曰傳奇有煬帝望

江南數曲不類六朝人語傳疑可也】

隋煬帝

湖上月徧照列仙家水浸寒光鋪枕簟浪攪晴影走金虵偏稱泛靈槎光景好輕彩望中斜淸露冷侵銀影西風吹落桂枝花開宴思無涯

湖上柳煙裏不勝埀宿霧洗開明媚眼東風揺弄好腰肢煙雨更相宜環曲岸陰覆畫橋低綫拂行人春晚後絮飛晴雪暖風時幽意更依依

湖上雪風急墮還多輕片有時敲竹戶素華無韻入澄波望外玉相磨湖水逺天地色同和仰面莫思梁苑賦朝來且聽玉人歌不醉擬如何

湖上艸碧翠浪通津修帶不爲歌舞緩濃鋪堪作醉人茵無意襯香衾晴霽後顏色一般新遊子不歸生滿地佳人逺意寄靑春畱詠卒難伸

湖上花天水浸靈芽淺蕊水邊勻玉粉濃苞天外剪明霞只在列仙家開爛漫挿髩若相遮水殿春寒幽冷艷玉軒晴照暖添華淸賞思何賒

湖上女精選正輕盈猶恨乍離金殿侶相將盡是采蓮人淸唱謾頻頻軒內好嬉戲下龍津玉管朱弦聞盡夜踏靑鬭艸事靑春玉輦從羣眞

湖上酒終日助淸歡檀板輕聲銀甲緩醅浮香米玉蛆寒醉眼暗相看春殿晚仙艷奉杯盤湖上風光眞可愛醉鄕天地就中寛帝主正淸安

湖上水流繞禁園中斜日影揺淸翠動落花香暖眾紋紅蘋末起淸風閒縱目魚躍小蓮東泛泛輕揺蘭棹穏沈沈寒影上仙宮逺意更重重

東徵歌【文中子世家曰隋仁壽三年文中子西遊長安見文帝奏太平十有二策帝下其議於公卿公卿不悅文中子知謀之不用賦東徵之歌而歸帝聞而再徵之不至】

隋王通

我思國家兮逺遊京畿忽逢帝王兮降禮布衣遂懷古人之心兮將興太平之基時異事變兮志乖願違吁嗟道之不行兮埀翅東歸皇之不斷兮勞身西飛

河曲遊【魏文帝與吳質書曰時駕而遊北遵河曲】隋盧思道

鄴下盛風流河曲有名遊應徐托後乘車馬踐芳洲丰茸雞樹宻遙裔鶴煙稠日上疑髙蓋雲起類重樓金羈自沃若蘭棹成夷猶懸匏動淸吹采菱轉艷謳還珂響金埒歸袂拂銅溝惟畏三春晚勿言千載憂

城南隅防【曹植與丁儀詩曰吾與二三子曲防此城隅則此本詩也疑非樂府姑從

郭本】

隋盧思道

城南气初新才王邀故人輕盈云映日流亂鳥啼春花飛北寺道散南漳濵舞動淮南袖歌揚齊後塵駢鑣歇夜馬接軫限歸輪公孫飲彌月平原防浹旬卽是消聲地何須逺避秦

聽鳴蟬篇【北史本傳曰周武帝平齊授思道儀同三司追赴長安與同輩陽休之等數人作聽鳴蟬篇思道所爲詞意淸切爲時人所重新野庾信徧覽諸同作者而嘆美之

此與顏之推並在周時作】

隋盧思道

聽鳴蟬此聽悲無極羣嘶玉樹裏回噪金門側長風送晚聲淸露供朝食晚風朝露實多宜秋日髙鳴獨見知輕身蔽數葉哀鳴抱一枝流亂罷還續酸傷合更離蹔聽別人心卽斷才聞客子淚先埀故鄕已超忽空庭正蕪沒一夕復一朝坐見涼秋月河流帶地從來崄峭路乾天不可越紅塵早蔽陸生衣明鏡空悲潘掾髮長安城裏帝王州鳴鐘列鼎自相求西望漸臺臨太液東瞻甲觀距龍樓說客恆持小冠出越使常懷寶劍遊學仙未成便尙主尋源不見巳封侯富貴功名本多豫繁華輕薄盡無憂詎念嫖姚嗟木梗誰憶田單倦土牛歸去來靑山下秋菊離離日堪把獨焚枯魚宴林野終成獨校子云書何如還驅少遊馬【門一作提田單一作蘭臯】

同前【題云和陽訥言聽鳴蟬篇同盧思道賦】

北齊顏之推

聽秋蟬秋蟬非一處細柳髙飛夕長楊明月曙歷亂起秋聲參差攪人慮單吟如轉簫羣噪學調笙逺飄流曼響多含斷絕聲埀陰自有樂飲露獨爲淸短緌何足貴薄羽不羞輕螗蜋翳下偏難見翡翠竿頭絕易驚容止由來桂林苑無事淹畱南斗城城中帝皇裏金張及許史權勢熱如湯意气誼城市劍影奔星落馬色浮雲起鼎俎陳龍鳳金石諧宮徵關中滿季心關西饒孔子詎用虞公立國臣誰愛韓王遊說士紅顏宿昔同春花素髩俄頃變秋艸中腸自有極那堪教作轉輪車【見初學記紅顏以下脫誤】

昔昔鹽【樂苑曰昔昔鹽羽調曲唐亦爲舞曲昔一作析小說舊聞曰隋煬帝善屬文不欲人出其右薛道衡由是得罪後因事誅之曰更能作空梁落燕泥否洪邁容齋續筆曰昔昔鹽凡十韻唐趙嘏廣之爲二十章怪錄載籧篨三娘工唱阿鵲鹽又有突厥鹽黃帝鹽白鴿鹽神雀鹽疎勒鹽滿座鹽歸國鹽唐詩媚賴吳娘唱是鹽更奏新聲刮骨鹽然則歌詩謂之鹽者如吟行曲引之類云今南嶽廟獻神樂曲有黃帝鹽而俗傳以爲黃帝炎韋縠編唐才調詩以趙詩爲劉長卿而題爲別宕子怨誤矣丹鉛余錄曰梁樂府夜夜曲或名昔昔鹽昔卽夜也列子昔昔夢爲君鹽亦曲之別名按此則薛詩當附沈約夜夜

曲矣然其說未見他出仍從舊錄】

隋薛道衡

垂柳覆金堤蘼蕪葉復齊水溢芙蓉沼花飛桃李蹊采桑秦氏女織錦竇家妻關山別蕩子風月守空閨恆斂千金笑長垂雙玉啼盤龍隨鏡隠彩鳳逐帷低飛魂同夜鵲倦寢憶晨雞暗牖懸蛛网空梁落燕泥前年過代北今嵗往遼西一去無消息那能惜馬蹄

同前

無名氏

名落風煙外瑤臺道路賒何如連禦苑別自有仙家此地回鸞駕緣溪滿翠華洞中明月夜牕下發煙霞

芙蓉花

隋辛徳源

洛神挺凝素文君拂艷紅麗質徒相比鮮彩兩難同光臨照波日香隨出岸風涉江良自逺托意在無窮浮游花【樂府無名氏左克明作辛徳源】

隋辛徳源

牕中斜日照池上落花浮若畏春風晚當思秉燭遊西園遊上才【沈約詠月詩曰月華臨靜夜夜靜滅氛埃方暉竟戶入圓影隙中來髙樓切思婦西園遊上才因以爲題也按此亦非樂府】隋王冑【樂府無名氏】

西園遊上才淸夜可徘徊月桂臨樽上山云影蓋來飛花隨燭度疎葉向帷開當軒顧應阮還覺賤鄒枚

登名山行【一作篇】

隋李巨仁

名山本鎭地迢遞上淩霄雲開金闕迥霧起石梁遙翠微橫鳥路珠樹拂星橋風急淸溪晚霞散赤城朝寓目幽棲地駕言尋綺季迹絕桃源士忘情漆園吏抽簪傲九辟脫屣輕千駟沈冥負俗心疎索淩雲意蒼蒼聳極天伏眺盡山川疊峯如積浪分崕若斷煙淺深聞度雨輕重聽飛泉采藥逢三島尋眞遇九仙藏書凡幾代看博已經年逝將追羽客千載一來旋【金闕回一作金澗近尋一作追】胥臺露【按蘇臺一名胥臺此詩意惜其頽圮耳樂府遺聲時景二十五曲有胥臺露未

知所據】

隋庾抱

胥臺旣落構荊棘稍侵扉棟拆連云影梁摧照日暉翔鶤遂不反巢燕反無歸惟有團階露承睫共霑衣

委靡辭【意義可疑】

隋僧沸大

宿心嘉爾故固良媒問名諧帥占相良時慘慘惕惕懼爾不來旣覩爾顏我心怡怡今不合歡豈徒費哉斯誓爲定淑女何疑

十索【四首樂苑曰十索羽調曲也】

隋丁六娘

裙裁孔雀羅紅緑相參對映以蛟龍錦分明奇可愛麤細君自知從郎索衣帶

爲性愛風光偏憎良夜促曼眼腕中嬌相看無厭足歡情不耐眠從郎索花燭

君言花勝人人今去花近寄語落花風莫吹花落盡欲作勝花妝從郎索紅粉

二八好容顏非意得相關逢桑欲采折尋枝倒嬾攀欲呈纎纎手從郎索指環

同前【二首郭本無名氏選詩拾遺並作丁六娘】

含嬌不自轉送眼勞相望無那關情伴共入同心帳欲防人眼多從郎索錦障

蘭房下翠帷蓮帳舒鴛錦歡情宜早暢密意須同寢欲共作纒綿從郎索花枕

古樂苑卷四十

欽定四庫全書

古樂苑卷四十一

明梅鼎祚編

雜歌謠辭【誦諺語郭氏舊序不錄】

【詩曰心之憂矣我歌且謠爾雅曰徒歌謂之謠廣雅曰聲比於琴瑟曰歌韓詩章句曰有章曲曰歌無章曲曰謠按漢書五行志曰傳曰言之不從是謂不艾厥咎僭厥罰恆陽厥極憂時則有詩妖君炕陽而暴虐臣畏刑而拑口則怨謗之气發於歌謠故有詩妖文心雕龍曰庻婦謳吟土風詩官采言樂盲被律志感絲篁气變金石冊府元曰古者命輶軒之使巡萬國采異言靡不畢載以爲奏籍王者所以觀風俗之得失以考政也國風雅頌由是生焉春秋以來乃有婉孌總角之謠傳於閭巷皆成章協律著禍福之先兆推尋參驗信而有徵此皆本傳詩奴之指以序述歌謠者也若劉勰之論頌曰頌者容也夫民各有心勿壅惟口晉輿之稱原田魯氏之刺裘鞞直言不詠短辭以諷丘明子髙並諜爲誦斯則野誦之變體浸被乎人事矣論諺曰諺者直語也喪言亦不及交故弔亦稱諺防路淺言有實無華鄒穆公云囊漏儲中皆其類也太誓古人有言牝雞無晨太雅云人亦冇言惟憂用老並上古遺諺詩書可引者也又曰夫心險如山口壅若川怨怒之情不一歡謔之言無方昔華元棄甲城者發睅目之謳臧紇喪師國人造侏儒之歌並嗤戲形貌內怨爲俳也又蠶解鄙諺貍首淫哇茍可箴戒載於禮典故知諧辭讔言亦無棄矣以上所稱殊名一義樂府舊載百一僅存近代詩紀亦頗闕逸今編古歌謠諺於首次以歷代間參鉤防仍從郭氏總歸歌謠】

古歌

擊壤歌【帝王世紀曰帝尭之世天下太和百姓無事有八九十老人擊壤而歌風土記壤以木爲之前廣後銳長三四寸形如屐臘節童少以爲戲分部如摘博藝經雲長尺四三寸將戲先側一壤於地遙於三四十步以手中壤之中者爲上古野老戲也】

日出而作日入而息鑿井而飲耕田而食帝何力於我哉【力字爲韻一作帝力於我何冇哉】

【髙士傳曰壤父者尭時人年八十餘而擊壤於道中觀者曰大哉帝之徳也壤父曰】

吾日出而作日入而息鑿井而飲耕田而食帝何徳於我哉

夏人歌【韓詩外傳曰桀爲酒池糟隄縱靡靡之樂一鼓而牛飲者三千人羣臣皆相持而歌尙書大傳曰夏人飲酒醉者持不醉者不醉者持醉者而歌曰盍歸乎薄薄亦大矣伊尹退而更曰覺兮較兮吾大命格兮去不善而從善何不樂兮薄湯之都也】

江水沛兮舟楫敗兮我王廢兮趣歸於薄薄亦大兮【沛敗並葉趣音促薄一作亳】

樂兮樂兮四牡蹻兮六轡沃兮去不善而從善何不樂兮【蹻沃並葉】

宋城者謳【卽華元歌左傳鄭公子受命於楚伐宋宋華元樂呂禦之戰於大棘宋師敗績囚華元獲樂呂宋人以兵車百乘文馬四駟以贖華元於鄭半入華元逃歸宋城華元爲植巡功城者謳以譏之華元亦作歌使驂乘者答之役人又復歌之宣公二年】

睅其目皤其腹棄甲而復幹思於思棄甲復來【思音腮或如字則來葉黎睅出目也皤大腹也於思多須貌思古腮字】

驂乘答歌

牛則有皮犀兕尙多棄甲則那【皮葉蒲波反那猶何也𨿽棄甲何害】

役人又歌

從其有皮丹漆若何【皮葉言𨿽有皮燕丹漆亦不能成甲也豈可棄之哉】

澤門之晢謳【一作築者歌左傳宋皇國父爲太宰爲平公築臺於門妨於農收子罕請俟農功之畢公弗許築者謳曰襄公十七年】

澤門之晢實興我役邑中之黔實慰我心【澤門宋東城南門也皇國父白晢而居近此子罕黑色而居邑中】

野人歌【左傳宋朝與衛夫人南子防於洮野人歌之】

旣定爾婁豬盍歸吾艾豭【豬古音遮婁豬求子豬以諭南子艾豭諭宋朝艾老也豭音加牡豖也】

南蒯歌【一作鄕人飲酒歌左傳曰魯昭公十二年季平子立而不禮於南蒯南蒯以費叛將適費飲鄕人酒鄕人或歌曰南蒯遺之子季氏費宰】

我有圃生之杞乎從我者子乎去我者鄙乎倍其鄰者恥乎已乎已乎非吾黨之士乎【圖以殖防菜枸杞非可食之物圃不宜生以諭蒯也從我謂爲魯不去也子男子之美稱鄰親也已乎決絕之辭也】

成人歌【禮記檀弓曰成人有其兄死而不爲衰者聞髙子臯爲成宰遂爲衰成人歌曰】

蠶則績而蠏有匡範則冠而蟬有緌兄則死而子臯爲之衰【成魯邑名匡蠏背殻似匡也範蜂也緌謂蟬喙長在腹下此蚩兄死者其衰之不爲兄也】齊民歌【齊桓公飲酒醉遺其冠恥之管仲曰公不雪之以政公曰善因發倉賜貧窮三日而民歌之曰】

公胡不復遺其冠乎

齊臺歌【晏子春秋曰景公起大臺之役歲寒不已國人望晏子晏子見公廼坐飲酒樂晏子曰若若賜臣臣請歌之歌曰庻民之言曰云云歌終喟然流涕公止之曰子殆爲大臺之役夫寡人將速罷之】

凍水洗我若之何太上糜散我若之何【散古轉入銑】

庶民之餒我若之何奉上糜敝我若之何【廣文選載此詩】穗歌【晏子春秋曰景公爲長庲將欲美之有風雨作公與晏子入坐飲酒致堂上之樂酒酣晏子作歌曰云云歌終顧而流涕張躬而舞公遂廢酒罷役不果成長庲】

穗乎不得獲秋風至兮殫零落風雨之弗殺也太上之靡獘也【殺葉所例反虞喜志林云禾有穗兮不得獲殫一作盡】

齊役者歌【晏子春秋曰景公築長庲之臺晏子侍坐觴三行晏子起舞曰云云舞三而涕下沾襟景公慙焉爲之罷長庲之役】

歲已暮矣而禾不獲忽忽矣若之何歲已寒矣而役不罷惙惙矣如之何【獲葉胡化反】

萊人歌【左傳哀公五年秋齊景公卒冬十月公子嘉公子駒公子黔奔衛公子鉏公子陽生來奔萊人歌之曰】

景公死乎不與埋三軍之士乎不與謀師乎師乎何黨之乎【埋葉陵之反謀葉謨杯反師眾也黨所也之往也此哀羣公子失所】

齊人歌【左傳魯哀公二十一年公與齊矦邾子盟於顧齊人責稽首因歌之責十七年齊矦爲魯公稽首不見答】

魯人之臯數年不覺使我髙蹈惟其儒書以爲二國憂【臯葉居號反覺去聲憂葉衣虛反臯緩也髙蹈猶逺行也言魯人臯緩數年不知答齊稽首使我髙蹈來爲此防二國齊邾也言魯據周禮不肯答稽首令齊邾逺至】

菜芑歌【史記田常成子與監止俱爲左右相相齊簡公田常心害監止監止幸於簡公權弗能去於是田常復修釐子之政以大斗出貸以小斗收齊人歌之曰】

嫗乎菜芑歸乎田成子【劉知幾史通曰田常見在而遽呼以謚此之不實昭然可見】楚人誦子文歌【說苑曰楚令尹子文之族有幹法者廷理聞其令尹之族也釋之子文召廷理而責之遂致其族人於廷理曰不是刑也吾將死廷理懼遂刑其族人國人聞之曰若令尹之公也吾黨何憂乎乃與作歌曰】

子文之族犯國法程廷理釋之子文不聽卹顧怨萌方正公平【聽平聲】

楚人歌【說苑曰楚莊王築層臺延石千里延壤百里大臣諫者七十二人皆死矣有諸禦已者違楚百里而耕謂其耦曰吾將入諫王委其耕而入見莊王遂解層臺而罷民楚人歌之曰】

薪乎菜乎無諸禦已訖無子乎菜乎薪乎無諸禦已訖無人乎【菜葉此禮反】

徐人歌【劉向新序曰延陵季子將聘晉帶寶劍以過徐君徐君觀劍不言而色欲之季子未獻也然其心已許之使反而徐若已死季子於是以劍帶徐君墓樹而去徐人爲之歌】

延陵季子兮不忘故脫千金之劍兮帶丘墓

延陵季子不忘舊故千金之劍以帶丘墓【一作如此】越謠歌【風土記曰越俗性率朴初與人交有禮封土壇祭以犬雞祝曰】

君乘車我帶笠他日相逢下車揖君檐簦我跨馬他日相逢爲君下

卿𨿽乘車我戴笠後日相逢下車揖我步行卿乘馬后日相逢君當下【一作如此】

松柏歌【戰國策秦使陳馳誘齊王建入秦遷之共處之松柏之間餓而死齊人怨建聽姦人賓客不蚤與諸矦合從以亾其國歌之曰】

松邪栢邪建共者客邪【一本作住建共者客邪共地名屬河內】

段幹木歌【呂氏春秋曰魏文矦過段幹木之閭而軾之其僕曰君胡爲軾曰此非段幹木之閭歟段幹木蓋賢者也吾安敢不軾其僕曰然則君何不相之於是君請相之段幹木不肯受則君乃致祿百萬而時往館之國人相與誦之曰】

吾君好正段幹木之敬吾君好忠段幹木之隆

鄴民歌【一作魏河內歌一作漳水歌史記曰魏襄王以史起爲鄴令引漳水漑鄴以富魏之河內而民作歌云風雅逸篇云史起魏文矦時人】

鄴有賢令兮爲史公決漳水兮灌鄴旁終古舄鹵兮生稻梁【公葉姑黃反】

秦始皇時民歌【見水經注楊泉物理論曰秦築長城死者相屬民歌曰】

生男愼勿舉生女哺用脯不見長城下尸骸相支拄【魏陳琳飲馬長城窟行內四語與此同】

甘泉歌【一首三秦記曰始皇作驪山陵周廻跨陰盤縣界水背陵鄣使東西流運大石於渭北渚民怨之作甘泉之歌曰】

運石甘泉口渭水不敢流千人唱萬人謳金陵餘石大如塸【見博物志】

運石甘泉口渭水爲不流千人一唱萬人相鉤金陵下餘石大如土屋【見關中記】

古樂苑卷四十一

欽定四庫全書

古樂苑卷四十二

明梅鼎祚編

雜歌謠辭【古謠誦附】

康衢謠【一作康衢歌列子曰堯治天下五十年不知天下治與不治與億兆願戴已與乃微服遊於康衢聞童兒謠云云堯喜問曰誰教爾爲此言童兒曰聞之大夫大夫曰古詩也】

立我烝民莫匪爾極不識不知順帝之則

殷末謠

帝惑妲己玉馬【葉養裏反】

黃澤謠【穆天子傳曰天子東遊於黃澤使宮樂謠云】

黃之池其馬歕沙皇人威儀黃之澤其馬歕玉皇人受谷【池一作陀歕防也善問切沙葉音莎儀葉音俄澤葉達各反玉葉音玨受補注作壽谷葉同玉谷生也】白雲謠【三章穆天子傳曰乙丑天子觴西王母於瑤池之上西王母爲天子謠曰白雲天子答之曰予歸天子遂驅升於弇山乃紀丌迹於弇山之石而樹之槐眉曰西王母之山還歸丌世民作憂以吟曰比䢐弇弇玆山日入所也】

白雲在天山防自出道裏悠逺山川間之將子無死尙能復來【防音陵出葉尺爲反間音諫將請也尙庶幾也來葉陵之反】

予歸東土和治諸夏萬民平均吾顧見女比及三年將復而野【治一作洽夏葉後五反顧還也復反此野而見汝也野葉上與反】

比䢐西土爰居其野虎豹爲羣於鵲與處嘉命不遵我惟帝天子大命而不可稱顧世民之恩流涕芔隕吹笙鼓簧中心翔翔世民之子惟天之望【䢐往也於讀曰烏嘉命不遵言守此一方帝天帝也中心翔翔憂無薄也惟天之望所瞻望也】

䢐彼西土爰居其所虎豹爲羣烏鵲與處嘉命不遷我惟帝女彼何世民又將去予吹笙鼓簧中心翺翔世民之子維天之望【西王母吟見海外經卽前辭小異】

周宣王時童謠【史記作童女謠史記曰夏后氏之衰也有二龍止於帝庭而言曰予褒之二君夏帝卜藏其漦歷夏殷莫敢發至厲王之末發而觀之漦化爲黿以入後宮童女遭之而孕生女懼而棄之宣王之時童女謠曰云云適有夫婦賣是器者宣王使執之逃於道見鄕者所棄妖子哀而收之犇於褒褒人有罪請入棄女於王是爲褒姒幽王嬖之竟爲戎滅】

檿弧箕服實亡周國【服葉山桑曰檿弧弓也箕本名服矢房也舊說以爲簸箕之箕非】鸜鵒謠【漢書五行志曰左氏傳魯文成之世童謠也至昭公時有鸜鵒來巢公攻季氏敗出奔齊居外野次幹侯八年死於外歸葬魯昭公名禂公子宋立是爲定公】

鸜之鵒之公出辱之鸜鵒之羽公在外野往饋之馬鸜鵒跦跦公在幹侯徵褰與襦鸜鵒之巢逺哉遙遙禂父喪勞宋父以驕鸜鵒鸜鵒往歌來哭【野葉馬葉牡跦跦音誅葉周跳行貎褰袴也襦在外短衣也禂父昭公死外故喪勞宋父定公代立故以驕往歌來哭謂昭公生出歌死還哭也】魯童謠【家語曰齊有一足之鳥飛集於公朝止於殿前舒翅而跳齊侯怪之使使聘魯問於孔子孔子曰此鳥名商羊水祥也昔童兒屈腳振肩而跳且謠云云今齊有之其應至矣急告民趨治溝渠修隄防將有大水爲災頃之大霖雨水溢泛諸國傷害民人惟齊有備不敗】

天將大雨商羊鼓儛

晉獻公時童謠【左氏傳曰晉獻公伐虢圍上陽問於卜偃曰吾其濟乎偃以童謠對曰克之十月丙子旦日在尾月在策鶉火中必是時也冬十二月內子朔晉滅虢虢公醜奔京師漢書五行志曰周十二月夏十月也言天者以夏正】

丙之晨龍尾伏辰均服振振取虢之旗鶉之賁賁天策焞焞火中成軍虢公其奔【龍尾尾星也日月之防曰辰日在尾故尾星伏不見均同也戎事上下同服振振盛貎鶉鶉火星也賁賁烏星之體也天防傳說星時近日星防焞焞無光耀也言丙子平旦鶉火中軍事有成功也】

晉惠公時童謠【漢書五行志曰晉惠公賴秦力得立立而背秦內殺二大夫國人不說及更葬其兄恭太子申生而不敬故詩妖作也後與秦戰爲秦所獲立十四年而死晉人絕之更立其兄重耳是爲文公遂伯諸侯】

恭太子更葬兮後十四年晉亦不昌昌乃在其兄【葬葉滋卽反兄葉虛王反】

趙童謠【史記趙幽繆王遷五年代地大動六年大饑民譌言曰云云七年秦人攻趙趙大將李牧將軍司馬尙將擊之李牧誅司馬尙免趙忽及齊將顏聚代之趙忽軍破顏聚亡去以王遷降風俗通曰趙遷信秦反問之言殺其良將李牧而任趙括遂爲所滅】

趙爲號秦爲笑以爲不信視地上生毛【笑平聲上一作之】楚昭王時童謠【家語曰楚昭王渡江江中有物大如斗圓而赤直觸王舟舟人取之王怪之使使聘於魯問於孔子孔子曰此萍實也可剖而食之吉祥也惟霸者爲能獲焉使者反王遂食之大美使來以告魯大夫大夫因子遊問曰夫子何以知其然曰吾昔之鄭過乎陳之野聞童謠云云此楚王之應也是以知之】

楚王渡江得萍實大如斗赤如日剖而食之甜如蜜楚人謠【史記曰楚懷王爲張儀所欺客死於秦到王負芻遂爲秦所滅百姓哀之爲之語曰】

楚𨿽三戶亡秦必楚【亡秦漢髙帝楚人也】

吳夫差時童謠【述異記吳王夫差立春宵宮爲長夜之飲造千石酒鐘又作天池池中造靑龍舟日與西施爲水嬉又有別館在句容楸梧成林樂府云云是也】

梧宮秋吳王愁

靈寶謠【靈寶要略曰昔太上以靈寶五篇眞文以授帝嚳帝嚳將仙封之於鐘山至夏禹巡狩度弱水登鐘山遂得是文後復封之包山洞庭之室吳王闔閭出遊包山見一人自言姓山名隠居闔閭扣之乃入洞庭取素書一卷呈闔閭其文不可識令人賫之問孔子孔子曰丘聞童謠云云闔閭乃尊事之】

吳王出遊觀震湖龍威文人山隠居北上包山入靈墟乃入洞庭竊禹書天地大文不可舒此文長傳百六初若彊取出喪國廬

包山謠【見楊方吳越春秋沈懷逺南越志曰牛女之分揚州之末土也爰有太山實曰秦望又有石簣峻起立內有金簡玉字】

禹得金簡玉字書藏洞庭包山湖

攻狄謠【戰國防曰田單攻狄三月而不克齊嬰兒謠曰】

大冠若箕修劍拄頥攻狄不能下壘枯丘【能葉年題反壘字下一有子字丘葉祛其反大冠武冠也壘枯丘謂空寸一丘爲壘說苑作梧丘地名也通鑑云攻狄不能下壘枯骨成丘】

秦人謠【見張衡西京賦注虞喜志林曰秦穆公夢之天帝所奏鈞天樂賜以金防祚世之業當時有謠曰】

天帝醉秦防金誤隕石墜【風雅逸篇注曰張平子曰昔者天帝說秦穆公而覲之饗以鈞天廣樂帝有醉焉乃爲金防賜用此土而翦諸鶉首卽此說也蓋憤亂疾世若詩所謂視天夢夢者】泗上謠【水經注周顯王四十二年九鼎淪沒泗淵秦始皇時見於泗水始皇大喜使數千人入水系而行未出龍齒嚙斷其系故泗上爲之謠曰】

稱樂太早絕鼎系

巴謠歌【芧君內傳曰秦始皇三十一年九月庚子茅盈髙祖蒙於華山之中乘雲駕鶴白日升天先是時有巴謠歌始皇聞謠歌而問其故父老具對曰此仙人之謠歌勸帝求長生之術於是始皇欣然乃有尋仙之志因攺臘曰嘉平】

神仙得者茅初成駕龍上升入太淸時下洲戲赤城繼世而往在我盈帝若學之臈嘉平

秦世謠【異苑曰秦世有謠云云始皇旣坑儒焚典乃發孔子墓欲取諸經傳壙旣啟於是悉如謠者之言又言謠文刋在冢壁政甚惡之及達沙丘而修別路見一羣小兒輦沙爲阜問雲沙丘從此得病】

秦始皇奄僵開吾戶據吾牀飲吾酒唾吾漿飡吾飲以爲糧張吾弓射東墻前至沙丘當滅亡

不知何一男子自稱秦始皇上我堂踞我牀顚倒衣裳至沙丘而亡【王充論衡孔子遺祕書云云不謂謠也】

河圖引蜀謠

汶阜之山江出其腹帝以防昌神以建福

列女傳引古謠

食石食金鹽可以支常久食石食玉防可以得長壽【誦】有焱氏頌【莊子天運篇北門成問於黃帝曰帝張咸池之樂於洞庭之野吾始聞之懼復聞之怠卒聞之而惑蕩蕩黙黙乃不自得帝曰天機不張而五官皆備此之謂天樂無言而心就故有焱氏爲之頌曰云云女欲聽之而無接焉而故惑也注此乃無樂之樂樂之至也】

聽之不聞其聲視之不見其形充滿天地苞裹六極輿人誦【國語曰晉惠公入而背內外之賂輿人誦之曰惠公獻公庶子夷吾也外秦內裏丕也輿眾也不歌曰誦】

佞之見佞果喪其田詐之見詐果喪其賂得國而狃終逢其咎喪田不懲禍亂其興【佞謂裏丕受惠公賂田而納之見佞謂惠公入而不予裏丕不得其賂田詐謂秦以詐立惠公見詐謂惠公入而背之秦不得其賂地狃忕也咎謂惠公敗於韓丕鄭不得田不懲艾復欲與秦共納重耳惠公殺之佞葉稱因反田音與陳同詐葉莊助反】

恭世子誦【國語晉惠公攺葬共世子臭達於外國人誦之曰共世子申生也獻公時申生葬不如禮故攺葬之惠公烝於獻公夫人賈君故申生臭達於外不欲爲無禮者所葬也】

貞之無報也孰是人斯而有是臭也貞爲不聽信爲不誠國斯無刑媮居幸生不更厥貞大命其傾威兮懷兮各聚爾有以待所歸兮猗兮違兮心之哀兮歲之二七其靡有微兮若翟公子吾是之依兮鎭撫國家爲王妃兮【貞正也以正葬之而不見聽也信心行之不見誠也刑法也言惠公偸竊居位徼幸而生威畏也懷思也言國人畏惠公思重耳也倚嘆也違去也二七十四歲也微亡也靡有徼者亦亡謂子圉也翟公子指重耳時出居於翟也言重耳當霸諸侯爲王妃耦報葉敷救反懷葉胡威反哀葉於希反】

輿人誦【一作歌左傳晉侯宋公齊國歸父崔夭秦小子憖次於城濮楚師背酅而捨晉侯患之聽輿人之誦曰酅屍圭反丘陵險阻名晉侯恐眾畏險故聽其歌誦】

原田每每捨其舊而新是謀【每平聲謀音媒髙平曰原諭晉軍美盛若原田之艸每毎然可以謀立新功不足念舊惠】

朱儒誦【一作歌左傳襄公四年邾人莒人伐鄫臧紇救鄫敗於狐駘國人誦之曰】

臧之狐裘敗我於狐駘我君小子朱儒是使朱儒朱儒使我敗於邾【狐裘大夫之服襄公防弱故曰小子臧紇短小故曰朱儒裘葉渠之反駘葉盈之反】

子產誦【二章一作歌左傳曰鄭子產從政一年輿人誦之曰】

取我衣冠而禇之取我田疇而伍之孰殺子產吾其與之【禇衣囊也衣冠非法者收之不敢服】

【及三年又誦之曰】

我有子弟子產誨之我有田疇子產殖之子產而死誰其嗣之【誨古葉志殖葉時吏反】

孔子誦【二章辭亦見家語孔叢子呂氏春秋曰孔子始用於魯魯人鷖誦之曰鷖人名也】

麛裘而鞞投之無戾鞞之麛裘投之無郵【麛鹿子也其皮以爲裘加裼衣以朝天子也鞞小貎投棄也戾郵皆罪也鞞葉毗臂反孔叢子作芾下同】

【及三月政成化旣行又作誦曰】

衮衣章甫實獲我所章甫衮衣惠我無私【衮衣公侯服也章甫儒冠也】

齊人誦【七略作齊語史記茍卿趙人年五十始來遊學於齊騶衍術迂大而閎辧奭也文具難施淳於髠久與處時有得善言故齊人誦曰】

天口駢談天衍雕龍奭炙轂過髠【史記無天口駢三字駢田駢也騶衍所言五徳終始天地廣大故曰談天騶奭修衍之文飭若雕鏤龍文故曰雕龍過字作輠輠者車之盛膏器也炙之𨿽盡猶有餘流言淳於髠智不盡如炙輠也】

古樂苑卷四十二

欽定四庫全書

古樂苑卷四十三

明梅鼎祚編

雜歌謠辭【古諺】

夏諺【越絕書曰禹巡狩大越見耆老納詩書審銓衡平斗斛夏諺云云見太平禦覽按今越絕無此諺】

吾王不遊吾何以休吾王不豫吾何以助一遊一豫爲諸矦度【劉熈曰春行曰遊秋行曰豫左傳季氏有嘉樹韓宣子譽之服防曰譽與豫同遊於樹下也唐宋之問詩春豫臨池近】

太公兵法

引黃帝語【賈子書引止日中必彗操刀必割二句其餘見太公兵法卽漢蓻文志黃帝巾機銘也】

日中不彗是謂失時操刀不割失利之期執斧不伐賊人將來涓涓不塞將爲江河熒熒不救炎炎柰何兩葉不去將用斧柯爲虺弗摧行將爲蛇【來葉陵之反蛇葉唐何反】

六韜

天下攘攘皆爲利往天下熈熈皆爲利來【葉】

左傳

周諺【魯隱公十一年滕矦薛矦來朝爭長公使羽父請於薛矦曰周諺有之云云周之宗盟異姓爲後乃長滕矦】

山有木工則度之賓有禮主則擇之【度音宅】

周諺【初虞矦有玉虞公求旃弗獻旣而悔之曰周諺有之云云吾焉用此乃獻之】

匹夫無罪懷璧其罪

晉士蒍引諺【晉獻公爲太子申生城曲沃士蒍曰太子不得立矣不如逃之無使罪至且諺曰云雲天若祚太子其無晉乎】

心苟無瑕何卹乎無家

虢宮之奇引諺【晉假道於虞以伐虢宮之奇諫曰虢虞之表也虢亾虞必從之諺所謂云云者其虞虢之謂也不聽晉防虞】

輔車相依唇亾齒寒【輔頰也車牙車又曰頷車上牙骨之名也輔爲外表車是內骨】鄭孔叔引諺【齊人伐鄭孔叔言於鄭伯曰諺有之云云旣不能彊又不能弱所以病也請下齊以救國鄭殺齊矦以說於齊】

心則不競何憚於病

宋樂豫引諺【宋昭公欲去羣公子樂豫曰公族公室之枝葉也葛藟猶能庇其本根況君子乎諺所謂云云者也】

庇焉而縱尋斧焉【八尺曰尋所以量木也借木之庇而縱放尋以量之斧以伐之】鄭子家引言【晉矦不見鄭伯以爲貳於楚也鄭子家使執訊而與之書以告趙宣子曰古之人有言曰云云又曰云云小國之事大國也徳則其人也不徳則其鹿也鋌而走險急何能擇將悉敝賦以待於儵晉鞏朔行成於鄭】

畏首畏尾身其餘幾

鹿死不擇音【音當作蔭茠蔭也】

申叔時引人言【楚人伐陳因縣陳陳矦在晉申叔時曰夏徵舒弒其君其罪大矣抑人亦有言曰云云諸矦之從也曰討有罪也今縣陳貪其富也無乃下可乎】

牽牛以蹊人之田而奪之牛牽牛以蹊者信有罪矣而奪之牛罸已重矣

晉伯宗引古言【楚子圜宋宋告急於晉晉矦欲救之伯宗曰不可古人有言曰云雲天方授楚未可與爭諺曰髙下云雲天之道也君其待之乃止】

𨿽鞭之長不及馬腹

髙下在心川澤納污山藪藏疾瑾瑜匿瑕國君含垢【漢書亦引此無髙下在心一句】

晉羊舌職引諺【晉命士防將中軍於是晉國之盜逃歸於秦羊舌職曰善人在上則國無幸民諺曰】

民之多幸國之不幸也

晉韓厥引古言【晉欒書中行偃執厲公召韓厥厥辭曰古之人有言曰云云而況君乎】

殺老牛莫之敢屍

劉子引諺【天王使劉定公勞趙孟於潁館於洛汭劉子曰子盍亦逺績禹功而大庇民乎對曰吾儕偸食朝不謀夕何其長也劉子歸以語王曰諺所謂老將知而耄及之者其趙孟之謂乎何以能久】

老將知而耄及之

衛矦引古言【衛矦入使讓太叔文子曰寡人淹卹在外二三子皆使寡人聞衛國之言吾子獨不在寡人古人有言曰云云寡人怨矣】

非所怨勿怨

齊晏子引諺【初景公欲更晏子之宅辭曰君之先臣容焉臣不足以嗣之及晏子如晉公更其宅反則成矣旣拜乃毀之而爲裏室皆如其舊則使宅人反之且諺曰云云二三子先卜鄰矣卒復其舊宅】

非宅是卜惟鄰是卜

魯謝息引言【晉人來治杞田季孫將以成與之謝息爲孟孫守不可曰人有言曰】

𨿽有挈缾之智守不假器

鄭子產引古言【子產爲鄭丰施歸州田於韓宣子曰日君以公孫叚爲能任其事而賜之州田其子弗敢有古之人有言曰云云敢以爲請宣子受之】

其父析薪其子弗克負荷

子服惠伯引諺【晉人執季孫意如子服惠伯私於中行穆子曰魯兄弟也土地猶大所命能具若爲夷棄之使事秦楚其何瘳於晉諺曰臣一主二吾豈無大國乃歸季孫】

臣一主二

子產引諺【子產適晉趙景子問曰伯有猶能爲鬼乎子產曰良霄我先君穆公之冑子良之孫子耳之子敝邑之卿從政三世矣抑諺曰云云能爲鬼不亦宜乎】

蕞爾國而三世執其政柄

子產引諺【鄭駟偃卒其父兄立偃叔父子瑕晉人使問故子產對曰其子防弱其一二父兄私族於謀而立長親寡君與其二三老曰抑天實剝亂是吾何知焉諺曰云云民有兵亂猶或過之而況敢知天之所亂】

無過亂門【宋對楚防越人有言曰惟亂門之無過】

子瑕引諺【楚靈王執吳王弟蹶由以歸令尹子瑕言於楚子曰彼何罪諺所謂云云者楚之謂矣捨前之忿可也乃歸蹶由】

室於怒市於色【戰國防怒於室者色於市】

範獻子引言【鄭伯如晉子大叔相見範獻子獻子曰若王室何對曰老夫其國家不能卹敢及王室抑人亦有言曰云云今王室實蠢蠢焉吾小國懼矣然大國之憂也吾子其圖之】

嫠不卹其緯而憂宗周之隕爲將及焉

魏子引諺【梗陽人有獄賂以女樂魏子將受之魏戊謂閻設女寛曰吾子必諫饋入召之比食三嘆旣食魏子曰吾聞諸伯叔諺曰云云吾子置食之間三嘆何也同辭而對曰饋之始至恐其不足是以嘆中置自咎曰豈將軍食之而有不足是以再嘆及饋之畢願以小人之腹爲君子之心屬厭而已獻子辭梗陽人】

惟食忘憂【國語作惟食可以忘憂】

戲陽速引諺【衛矦爲夫人南子召宋朝大子蒯瞶羞之謂戲陽速曰從我而朝少君我顧乃殺之速不進大子奔宋速告人曰大子無道使余殺其母許而弗爲以紓予死諺曰云云吾以信義】

民保於信

楚文子引諺【司馬子良生子越椒子文曰必殺之是子也熊虎之狀而豺狼之聲弗殺必滅若敖氏矣諺曰云云是乃狼也其可畜乎子良不可】

狼子野心

語

飛失在上走驛在下【兵交使在其間今語兩國兵交不罪來使】

國語

富辰引言【襄王十三年鄭人伐滑王使遊孫伯請滑鄭人執之王怒將以翟伐鄭富辰諫曰不可人有言曰云云周文公之詩曰兄弟閱於墻外禦其侮】

兄弟讒防侮人百里

單襄公引言【晉克楚使郤至告慶於周召桓公與之語至稱三伐召桓公以告單襄公襄公曰人有言曰兵在其頸其郤至之謂乎君子不自稱也非以讓也惡其蓋人也求蓋人其抑下滋甚故聖人貴讓且諺曰云云郤至歸明年死難】

兵在其頸

獸惡其网民惡其上

太子晉引言【周靈王二十二年谷洛闘將毀王宮王欲壅之太子晉諫曰不可今吾執政無乃實有所避而滑夫二川之神使至於爭明以妨王宮王而飾之無乃不可乎人有言曰云云又曰】

無過亂人之門

佐雝者嘗焉佐鬭者傷焉【今俗語助祭得食助鬭得傷】

禍不好不能爲禍【猶財色之禍生於好之】

伶州鳩引諺【景王作大錢鑄大鐘鐘成伶人告龢伶州鳩對曰臣不知其龢也且民所曹好鮮其不濟也其所曹惡鮮其不廢也故諺曰云云今三年之中而害金再興焉懼一之廢也王崩鐘不龢】

眾心成城眾口鑠金

衛彪傒引諺【周敬王十年劉文公與萇欲城成周將合諸矦衛彪傒適周見單穆公曰萇劉其不沒乎諺曰云云后稷勤周十有五世而興幽王亂之十有四世守府之謂多胡可興也】

從善如登從惡如崩

鄭叔詹引諺【晉公子重耳過鄭鄭文公不禮叔詹諫弗聽曰若不禮焉則請殺之諺曰云云】

黍稷無成不能爲榮黍不爲黍不能蕃膴稷不爲稷不能蕃殖所生不疑惟徳之基【爲黍爲稷之爲成也所生謂種黍得黍種稷得稷惟在所樹言禍福亦猶是也】

諸稽郢引諺【吳伐越越使諸稽郢行成於吳曰夫諺曰云云今天王旣封殖越國乂刈亾之𨿽四方之諸矦則何實以事吳吳許之】

狐埋之而狐搰之是以無成功

越王引諺【越將伐吳數問於範蠡範蠡曰未可也王姑待之王曰諺有之云云今歲晚矣子將柰何】

觥飯不及壺飱【盛饌未具不如壺飱之救饑疾也】

戰國策

蘇秦引語【秦攻趙蘇秦謂秦王曰今𨿽得邯鄲非國之長利也語曰】

戰勝而國危者物不斷也功大而權輕者地不入也又【蘇秦說齊閔王曰語曰云云何則後起之籍也今天下之相與也不並防有能案兵而後起寄怨而誅不直防用兵而寄於義則亡天下可局足而須也】

騏驥之衰也駑馬先之孟賁之倦也女子勝之

張儀引言【張儀說秦王曰夫戰者萬乘之存亾也且臣聞之曰云云言所以舉破天下之從舉趙王韓臣荊魏親齊燕以成霸王之名】

削株掘根無與禍鄰禍乃不存【按國防止云臣聞之不云諺語若臣聞之之類載籍頗多但此實似古語耳卽此篇前亦有臣聞之曰以亂攻治者亡以邪攻正者亡以逆攻順者亡】莊辛引鄙語【莊辛謂楚襄王曰君王左州矦右夏矦輦從鄢陵君與壽陵君楚國必亡矣去之趙五月秦果舉鄢郢王使人徴莊辛於趙曰今事至於此爲之柰何對曰臣聞鄙語曰】

見兔而顧犬未爲晚也亡羊而補牢未爲遲也【牢一作籬】楚人引諺【楚防或謂黃齊曰人皆以謂公不善於富摯諺曰云云今王善富摯而公不善也是不臣也】

見君之乘下之見杖起之【下音戶起音去上聲】

荀卿引語【孫子爲蘭陵令春申君使人謝孫子孫子去之趙春申君使人請孫子於趙孫子爲書謝曰癘人憐王此不恭之語也𨿽然不可不審察也此爲刼弒死亾之主言也注云癘𨿽惡猶愈於劫弒故反憐王】

癘人憐王

武靈王引諺【趙武靈王始出胡服之令羣臣皆諫止王王曰諺云云】

以書爲禦者不盡馬之情以古制今者不逹事之變【亦見史記】

孟嘗君引鄙語【孟嘗君擇舍人以爲武城吏而遺之曰鄙語豈不曰】

借車者馳之借衣者被之【言弗愛也被葉音披】

蘇秦引鄙語【蘇秦爲趙合從說韓曰臣聞鄙語云云今大王西面交臂而臣事秦何以異於牛後乎】

寧爲雞口無爲牛後【顏氏家訓曰按延篤戰國策音義曰屍雞中之主從牛子也然則口當爲屍後當爲從俗寫誤也】

蘇代引諺【秦圍宜陽蘇代爲公仲謂向壽曰禽困覆車秦楚合復攻韓韓必亾公仲躬率其私徒以闘於秦諺曰云云人皆言楚之多詐也而公必之是自爲貴也不如善韓以待之】

貴其所以貴者貴【以貴人所同貴按風雅逸篇亦以禽困覆車爲古語國策不云何語也】燕王喜引語【燕王喜與樂間謀伐趙不可王大怒起六十萬以攻趙燕人大敗樂間入趙王以書謝曰語曰云云諺曰云云】

仁不輕絕智不輕怨

厚者不毀人以自益也仁者不危人以要名也

史記【史記漢書事屬漢者仍後入漢】

趙肥義引諺【趙主父初以長子長爲太子後得吳娃生子何乃立何爲王章心不服其弟所立主父又使田不禮相李兌謂肥義曰二人相得必有謀子奚不稱疾母出肥義曰不可昔者主父以王屬義也諺曰云云吾言已在前矣後章與田不禮作亂令召王肥義先入殺之】

死者復生生者不愧

語【楚考烈王無子春申君內李園女弟有身進之王生子男立爲太子園陰養死士欲殺春申君以滅口朱英謂春申君曰君置臣郎中楚王卒李園必先入臣爲君殺李園不聽後王卒李園果先入伏死士刺春申君斬其頭太史公曰語曰云云春申君失李英之謂邪】

當斷不斷反受其亂

商君引語【商君曰子觀我治秦也孰與五羖大夫賢趙良曰千羊之皮不如一狐之腋幹人之諾諾不如一士之諤諤良請終日正言而無誅可乎商君曰語有之矣云云夫子果肯終日正言鞅之藥也】

貌言華也至言實也苦言藥也甘言疾也【按風雅逸篇但載千羊之皮四句爲古語而此語反不載然彼特有似古語耳不云語也今正之】

張儀引周語【張儀傳張儀說魏王曰從人多奮辭而少可信人主與其辧而牽其說豈得無哉臣聞之云云故願大王審定計議且賜骸骨歸魏】

積羽沈舟羣輕折軸眾口鑠金積毀銷骨【戰國防注周語也漢中山王傳臣聞眾口銷金積毀銷骨叢輕折軸羽翮飛肉云云】

諺【樗裏子傳樗裏秦惠王異母弟樗裏子滑稽多智秦人號曰智囊諺云】

力則任鄙智則樗裏

語【太史公曰語曰利令智昬平原君貪馮亭邪說使趙陷長平兵四十餘萬眾邯鄲幾亾】

利令智昬

鄙語【王翦傳贊引鄙語曰云云白起料敵合變然不能救患於應矦王翦爲秦將夷六國然不能輔秦建徳以致圽身】

尺有所短寸有所長

蔡澤引語【蔡澤入秦說應矦範睢曰語曰云雲天地之常數也君之功極矣如是而不退則商君白公吳起大夫種是也吾聞之鑑於水者見面之容鑑於人者知吉與凶應矦因謝病請歸相印】

日中則移月滿則虧物盛則衰【按風雅逸篇不載此語而載鑑於水者四句爲語史記止曰吾聞之不云語也且本武王鏡銘】

韓子【太史公曰韓子稱云云信哉是言也範雎蔡澤遊說諸矦至白首無所遇及二人羈旅入秦踵取卿相固彊弱之勢異也】

長袖善舞多財善賈

古語【鄒陽傳鄒陽者齊人也防於梁而介於羊勝公孫詭之間勝等嫉陽惡之孝王孝王怒下之吏將欲殺之陽乃從獄中上書引諺曰云云何則知與不知也】

白頭如新傾蓋如故【白上有冇字】

漢書

武帝賢良防問引古語【漢書或曰云云不云古語也】

良工不琢

東方朔引古語

以管窺天以蠡測海以莛撞鐘【史記扁鵲曰以管窺天以隙視文】

後漢書

古語

人所歌舞天必從之人所咀嚼神必凶之【王莾遣更始將軍亷丹討山東辟馮衍爲椽衍說丹曰將軍之先爲漢信臣新室之興英俊不附今漢內潰人懷漢徳人所歌舞天必從之按此本古語而衍引其半】

管子

諷桓公

不行其野不違其馬【言馬以行野𨿽不行野亦不可不調習也】

墻有耳伏宼在側

孔子家語

相馬以輿相士以居

曾子

人莫知其子之惡莫知其苖之碩

孟子

齊人有言

𨿽有智慧不如乘勢𨿽有鎡基不如待時【賈逵曰鎡基耨也呂氏春秋曰耨六寸所以間稼】

說苑

鄒穆公引周諺

囊漏貯中【文心雕龍作儲中】

列子

楊朱篇引古語

生相憐死相捐

古語

人不防宦情欲失半人不衣食君臣道息

周諺

田父可坐殺【晨出夜入自以性之恆啜菽茹藿自以味之極一朝處以軟毛綈薦以梁肉蘭味心痛體煩內熱生病矣】

莊子

野語

聞道百以爲莫已若【河伯】

古語

美成在久惡成不及攺

眾人重利亷士重名賢士尙志聖人貴精

荀子

子道篇引古言

衣與繆與不女聊【與音歟聊音畱葉力蚪反言𨿽衣服我綢繆我而不敬不順則不聊汝也】

大略篇引民語

欲富乎忍恥矣傾絕矣故舊矣與義分背矣【傾謂傾身絕命而求也分背如人分背而行也】

魯定公記

古語

寧得一把五加不用黃金滿車寧得一把地楡不用明月寶珠

臯魚引古語

枯魚銜索幾何不蠧【索音素古通】

商君書引語【公孫鞅謂秦孝公曰臣聞之疑行無名疑事無功君亟定變法之慮殆猶天下之議語曰】

愚者暗於未成智者見於未萌

鄒子【名衍齊人】

古語

截趾適履孰云其愚何與斯人追欲喪軀

愼子【名到先申韓申韓稱之】

不聰不明不能爲王不瞽不聾不能爲公

韓非子

古諺【隰子曰】

知淵中之魚者不祥【趙文子曰周諺有言察見淵魚者不祥智料隱逸者殃】爲政猶沐也𨿽有棄髮之費而有長髮之利也【按風雅逸篇載諺云奔車之上無仲尼覆舟之下無伯夷此見韓子安危篇非諺也】

鬼穀子

古言【權篇古人有言曰云云言者有諱忌也眾口爍金言冇曲故也】

口可以食不可以言

古語【今按鬼谷戒蘇秦張儀書云二足下功名赫赫但春華至秋不得久茂夫女愛不極席男歡不畢輪痛哉不云古語也戰國防嬖色不敝席寵臣不敝軒】

女愛不敝席男歡不盡輪

魯仲連子【漢藝文志冇魯仲連子】

古諺

百足之虫三斷不蹶【墨子云馮公之虫三斷不僵馮公虫名僵讀鞠躬之躬】

魯連子

心誠憐白髮情不怡艶色媸

呂覽

齊鄙人諺

居者無載行者無埋【言生不隱謀死不隱忠也載讀作防埋葉陵之反】

鶡冠子【楚人居深山以鶡鳥羽爲冠】

中流失船一壺千金【船音循釋名船循也循水而行也】

孔叢子

遺諺【平原君與子髙飲彊子髙酒曰昔有遺諺云云古之聖賢無不能飲也吾子何辭焉子髙曰聖賢以道徳兼人未聞以飲食也】

堯舜千鐘孔子百觚子路嗑嗑尙飲十榼

賈誼書

容經篇

君子重襲小人無由入正人十倍邪辟無由來【倍葉平聲】

劉向別錄

古語

唇亾而齒寒河水崩其壊在山【寒葉胡榦反山葉輪旃反】

【風雅逸篇又載劉向列女傳古語云力田不如遇丰年力桑不如見國卿刺繡文不如倚市門此本秋胡謂其妻云云不謂諺也傳止首二句】

桓譚引諺

人之相去如牛九尾【風雅逸篇又載云二人同術誰昭誰冥二虎同穴誰死誰生按此本汲冡周書非諺也】

桓子新論引諺

人聞長安樂則出門而西向笑知肉味美則對屠門而大嚼

習伏眾神巧者不過習者之門

牟子【東漢太尉牟融】

古諺

少所見多所怪見槖駝言馬腫背【怪葉古潰反】

劉子【劉晝字孔昭】

古諺

深不絕涓泉稚子浴其淵髙不絕丘陵跛羊遊其巓應劭漢官儀引語【崔豹古今注曰文武車耳古重較也文官靑耳武官赤耳毛萇詩防曰重較卿士之車耳】

仕宦不止車生耳

師春【晉書云汲冡竹書中師春一篇師春似是造書者姓名】

古語

斧小不勝柯

韓嬰詩傳

古詩

昨日何生今日何成必念歸厚必念治生日愼一日完如金城

詩防

洛諺

洛鯉伊魴貴於牛羊

齊諺

山上斫檀檖榏先殫【檖音遂榏音檀與檖榏三木相似】

斫檀不諦得檕迷檕迷尙可得駮馬【駮馬亦木名馬音如塗抹之抺檀與檕迷駮馬三木又相似】

齊語

疲馬不渡澠水【澠水之流迅疾】

上黨人調

問婦人欲買赭不謂竈下有黃土欲買釵不謂山中自有楛

詩正義引語

四足之美有麃兩足之美有鷮

易緯引古語

一夫兩心防刺不深

躓馬破車惡婦破家

春秋緯引古語

吐珠於澤誰能不合

月麗於畢雨滂沱月麗於箕風揚沙【葉桑何反】

汜勝之書引古語【汜勝之成帝時爲議郎師古曰劉向別錄云使教田三輔有好田者師之徙爲禦史】

土長冒撅陳根可防耕者急發【見月令注農書】

四民月令引農語【東漢崔寔撰】

三月昬參星夕杏花盛桑葉白

河射角堪夜作犂星沒水生骨

月令引裏語

蜻蛉鳴衣裘成蟋蟀鳴懶婦驚

闞駰十三州誌【闞駰燉煌人沮渠蒙遜同時】

峴山張蓋雨滂沛

齊民要術【後魏賈勰撰】

智如禹湯不如常耕【葉居郎反】

耕而不勞不如作防【勞去反】

子欲富黃金覆【謂秋鋤麥曳柴壅麥根也】

夏至後不沒狗但雨多濕槖駝五月及澤父子不相借【積籍二音夏至前種麻良候也】

羸牛劣馬寒食下【言其乏食瘦瘠春中必死】

水經注引諺【射的山名逺望狀若射矦土人以驗年之登否的明則米賤的闇則米貴】

射的白斛米百射的斛米千

蔣子萬機論【隋書志魏太尉蔣濟撰】

猛虎不處卑勢勁鷹不立垂枝

抱朴子

古人欲逹勤誦經今世圖官勉治生

方回山經引相冡書

山川而能語葬飾食無所肺腑而能語醫師色如土

文選注引古諺

越阡度陌互爲主客

史炤通鑑防引諺

足寒傷心民怨傷國

妍皮不裹癡骨

福至心靈禍來神昧

古諺古語【載籍通引】

終身讓車不枉一捨

莫三人而迷【又曰莫眾而迷】

惑者知反迷道不逺

不斑白語道失

白刃交前不顧流矢

堂前不糞除郊艸不瞻耘

一淵不兩蛟【又曰一棲不兩雄又曰兩雄不並棲】

井水無大魚新林無長木

林中不賣薪湖上不鬻魚

觸露不搯葵日中不煎韭

乳犬玃虎伏雞摶貍

白璧不可爲容容多後福

將飛者翼伏將奮者足局將噬者爪縮將文者且朴中規不宻用墜禍辟

鐸以聲自穴膏以明自鑠虎豹之文來射猿狖之防來擉

上求材臣殘木上求魚臣幹谷

遁關不可復亾犴不可再

無鄕之社易爲黍肉無國之稷易爲求福

古樂苑卷四十三

欽定四庫全書

古樂苑卷四十四

明梅鼎祚編

雜歌謠辭【漢歌】

平城歌【漢書曰髙祖自將兵三十二萬擊韓王信帝先至平城步兵未盡到冒頓縱精兵三十餘萬圍帝於白登七日漢兵中外不得救餉樊噲時爲上將軍不能解圍天下皆歌之後用陳平祕計得免白登在平城東南去平城十餘里】

平城之下亦誠苦七日不食不能彀弩【下一作圍】

畫一歌【一作百姓歌漢書曰惠帝時曹參代蕭何爲相國初髙帝與何定天下法令旣明具及參守職舉事無所變更一遵何之約束於是百姓歌之】

蕭何爲法講若畫一曹參代之守而勿失載其淸靖民以寧一【講史記作顜義一作覯又一作較靖史記作淨】

淮南民歌【漢書曰淮南厲玉長髙帝少子也長廢法不軌文帝不忍置於法乃載以輜車處蜀嚴道卭郵遣其子子母從居長不食而死後民有作歌歌淮南王帝聞之乃追尊淮南王爲厲王置園如諸侯儀】

一尺布尙可縫一斗粟尙可舂兄弟二人不相容一尺繒好童童一升粟飽蓬蓬兄弟二人不能相容【髙誘作鴻烈解敍及許叔重注其辭云】

衛皇后歌【漢書曰衛子夫爲皇后弟靑貴震天下天下歌之】

生男無喜生女無怒獨不見衛子夫霸天下

鄭白渠歌【史記曰韓聞秦之好興事欲罷無令東伐乃使水工鄭國間說秦令鑿涇水自中山西邸瓠口爲渠並北山東注洛漑舄鹵之地四萬餘頃因名曰鄭國渠漢書云大始二年趙中大夫白公復秦穿渠引涇水首谷口尾入櫟陽注渭中袤二百里漑田四千五百餘頃名曰白渠民得其饒歌之曰】

田於何所池陽谷口鄭國在前白渠起後舉鍤如雲決渠爲雨涇水一石其泥數斗且漑且糞長我禾黍衣食京師億萬之口【漢紀爲雨下有二句雲水流竈下魚跳入釡起作爲億萬之口作百萬餘口】潁川歌【漢書曰灌夫不好文學喜任俠已然諾諸所與交通無非豪傑大猾家累數千萬食客日數十百人陂池田園宗族賓客爲權利橫潁川潁川兒歌之】

潁水淸灌氏寧潁水濁灌氏族

匡衡歌【漢書曰衡字稚圭東海承人也世農夫至衡好學家貧傭作以供資用尢精力過絕人諸儒爲之語】

無說詩匡鼎來匡說詩解人頥

牢石歌【一作印綬歌漢書佞幸傳曰元帝時宦官石顯爲中書令與僕射牢梁少府五鹿克宗結爲黨友諸附倚者皆得寵位民歌之言其兼官據勢也】

牢邪石邪五鹿客邪印何累累綬若若邪

五侯歌【漢書曰成帝河平二年悉封舅大將軍王鳯庶弟譚爲平阿侯商爲成都侯立紅陽侯根曲陽侯逢時髙平侯五人同日封故世謂之五侯時五侯羣弟爭爲奢侈後庭姬妾各數十人羅鐘磬舞鄭女作優倡狗馬逐馳大治第室起土山漸臺洞門髙廊闇道連屬彌望百姓歌之言其奢僭如此按傳稱成都侯穿長安城引內灃水注第中大陂曲陽侯第園中土山漸臺類白虎殿則穿城引水非曲陽與歌辭不同髙都外杜皆長安裏名】

五侯初起曲陽最怒壤決髙都連竟外杜土山漸臺西白虎

樓護歌【漢書曰樓護字君卿爲京兆吏數年甚得名譽與谷永俱爲五侯上客母死送葬者致車二三千兩問裏歌之曰】

五侯治喪樓君卿

尹賞歌【漢書曰賞字子心鉅鹿楊氏人永始元延間上怠於政貴戚驕恣交通輕俠藏匿亡命長安中姦猾浸多羣輩殺吏受賕報讐賞以三輔髙第選守長安賞至修治長安獄穿地方深各數丈致令辟爲郭以大石覆其口名爲虎穴乃収捕輕薄少年惡子得數百人內穴中覆以大石百日後令死者家自發取親屬號哭道路歔欷長安歌之曰】

安所求子死桓東少年場生時諒不謹枯骨後何葬上郡歌【漢書曰成帝時馮野王爲上郡太守其後弟立亦自五原太守徙西河上郡立居職公亷治行略與野王相似而多知有恩貸好爲條教吏民嘉美野王立相代爲太守歌之曰】

大馮君小馮君兄弟繼踵相因循聰明賢知惠吏民政如魯衛徳化鈞周公康叔猶二君

張君歌【後漢書曰張堪光武時爲漁陽太守捕擊姦猾賞罰必信吏民皆樂爲用乃於狐奴開稻田八千餘頃勸民耕種以致殷富百姓歌之】

桑無附枝麥穗兩岐張君爲政樂不可支

朱暉歌【後漢書曰暉字文季建武中再遷臨淮太守好節槪有所拔用皆厲行士諸報怨以義犯率皆爲求其理多得生濟其不義之囚卽時僵僕吏人畏愛爲之歌曰】

彊直自遂南陽朱季吏畏其威民懷其惠

涼州歌【一作樊曄歌後漢書曰曄光武時爲天水太守政嚴猛好申韓法善惡立斷人有犯其禁者率不生出獄吏人及羌胡畏之道不拾遺涼州爲之歌】

遊子常苦貧力子天所富寧見乳虎穴不入冀府寺大笑期必死忿怒或見置嗟我樊府君安可再遭值董宣歌【後漢書曰董宣字少平光武時爲洛陽令搏擊豪彊莫不震栗京師號爲臥虎歌之云】

枹鼓不鳴董少平

郭喬卿歌【後漢書曰郭賀字喬卿建武中爲尙書令在職六年拜荊州刺史到官有殊政百姓歌之】

厥徳仁明郭喬卿中正朝廷上下平【上下一作天下】

費貽歌【常璩華陽國誌曰費貽字奉君南安人也公孫述時漆身爲厲佯狂避世述破爲合浦守蜀中歌之曰】

節義至仁費奉君不仕亂世不避惡君修身於蜀紀名亦足後世爲大族【三句疑非歌語】

鮑司歌【列異傳曰鮑宣宣子永永子昱三世皆爲司而乘一驄馬京師人歌之云】

鮑氏驄三人司再入公馬𨿽瘦行步工

通博南歌【一題作行者歌後漢書西南夷傳曰永平十二年哀牢王栁貎遣子率種人內屬顯宗以其地置哀牢博南二縣割益州郡西部都尉所領六縣合爲永昌郡始通博南山度蘭倉水行者苦之作歌】

漢徳廣開不賓度博南越蘭津度蘭倉爲它人【漢書注倉作滄】亷範歌【後漢書曰亷範字叔度建初中爲蜀郡太守成都民物阜盛邑宇偪側舊制禁民夜作以防火災而更相隠蔽燒者日屬範乃毀削前令但嚴使儲水而已百姓爲便乃歌之云】

亷叔度來何暮不禁火民安作平生無襦今五袴【民安作東觀記作人安堵平生無襦今五袴華陽國誌作來時我單衣去時重五袴又一作昔無襦今五袴】

諭猛歌【和帝時蒼梧太守以淸白爲治郡頌之曰】

於惟蒼梧交阯之域大漢惟宗逺以仁徳

陳紀山歌【華陽國誌曰巴郡陳紀山爲漢司校尉嚴明正直西虜獻工廷試之分公卿以爲嬉紀山獨不視京師稱之巴人歌曰紀山陳禪字】

築室載直梁國人以貞貞邪娯不揚目枉行不動身姦軌僻乎逺理義協乎民

黎陽令張公頌【見故迹遺文】

公與守相駕蜚魚往來倐忽逺熹娯慰此屯民寜厥居魏郡輿人歌【岑熈爲魏郡太守招聘隠逸與參政事無爲而化視事二年輿人歌之】

我有枳棘岑君伐之我有蟊賊岑君遏之狗吠不驚足下生犛含哺鼓腹焉知凶災我喜我生獨丁斯時美矣岑君於戲休玆

吳資歌【常璩華陽國誌曰太山吳資字元約孝順帝永建中爲巴郡太守屢獲丰年人歌之曰云云及資遷去人思資乂歌曰吳資】

習習晨風動澍雨潤禾苗我後卹時務我人以優饒望逺忽不見惆悵當徘徊恩澤實難忘悠悠心永懷範史云歌【後漢書曰範丹字史云桓帝時爲萊蕪長遭母防不到官後遁身於梁沛之問徒行敝服賣卜於市遭黨人禁錮遂推鹿車載妻子捃拾自資所止卑陋有時絕粒窮居自若言貎無攺閭裏歌之冉袁山松後漢書作丹】

甑中生塵範史云釡中生魚範萊蕪

陳臨歌【謝承後漢書曰陳臨字子然爲蒼梧太守人遺腹子報父怨捕得系獄傷其無子令其妻入獄遂產得男人歌曰】

蒼梧陳君恩廣大令死罪囚有後代徳參古賢天報施

又

蒼梧府君惠及死能令死人不絕嗣

劉君歌【後漢書曰劉陶字子奇潁川潁陰人濟北貞王勃之後桓帝時舉孝亷除順陽長縣多姦猾陶到官宣募吏民有气力勇猛能以死易生者得數百人皆嚴兵待命於是覆案姦軌所按發若神以病免吏民思而歌之】

邑然不樂思我劉君何時復來安此下民

賈父歌【後漢書曰中平元年交阯屯兵執刺史及合浦太守靈帝敕三府精選能吏有司舉賈琮爲交阯刺史琮到部訊其反狀咸言賦斂過重民不聊生故聚爲盜琮卽移書告示各使安其資業招撫荒散蠲復徭役誅斬渠帥爲大害者簡選良吏試守諸縣百姓以安巷路爲之歌】

賈父來晚使我先反今見淸平吏不敢飯

皇甫嵩歌【後漢書曰皇甫嵩字義眞安定朝那人靈帝時黃巾作亂以嵩爲左中郎將討賊數有功拜左車騎將軍領冀州牧封槐裏侯嵩請冀州一年田租以贍饑民百姓歌曰】

天下大亂兮市爲墟母不保子兮妻失夫賴得皇甫兮復安居

董逃歌【一作靈帝中平中京都歌後漢書五行志曰按董謂董卓也言𨿽拔扈縱其殘防終歸逃竄至於滅族也風俗通云卓以董逃之歌主爲已發大禁絕之楊孚董卓傳曰卓攺董逃爲董安】

永樂世董逃遊四郭董逃防天恩董逃帶金紫董逃行謝恩董逃整車騎董逃垂欲發董逃與中辭董逃出西門董逃瞻宮殿董逃望京城董逃日夜絕董逃心摧傷董逃

布歌【華嶠後漢書曰王允與呂布及士孫瑞謀董卓有人書回字於布上負而行於市歌曰云云有告卓者卓不悟獻帝春秋曰有書三尺布幡上作兩口相銜之字及布殺卓負布者不復見】

布乎布乎

洛陽令歌【長沙耆舊傳曰祝良字石卿爲洛陽令歳時亢旱天子祈雨不得良乃防身階庭告誠引罪自晨至申紫雲沓起甘雨登降人爲之歌】

天久不雨烝人失所天王自出祝令特苦精符感應滂沱下雨

崔瑗歌【崔氏家傳曰崔瑗爲汲令開溝造稻田蒲鹵之地更爲沃壤民賴其利長老歌之曰】

上天降神明錫我仁慈父臨民布徳澤恩惠施以序穿溝廣漑灌決渠作甘雨

爰珍歌【陳畱耆舊傳曰爰珍除六令吏人訟息教誨其子弟歌之曰】

我有田疇爰父殖置我有子弟爰父教誨

髙孝甫歌【陳畱耆舊傳曰髙愼字孝甫惇質少華嘿而好沈深之謀爲從事號曰臥虎故人謂之曰】

嶷然不語名髙孝甫

襄陽太守歌【襄陽耆舊傳曰襄陽太守胡烈有惠化百姓歌曰】

美哉明後雋哲惟嶷陶廣乾坤周孔是則文武播暢威振遐域

兩黃歌【襄陽耆舊記曰黃穆字伯開博學養門徒爲山陽太守有徳政致甘露白神雀白鳩之瑞弟奐字仲開爲武陵太守貪穢無行武陵人歌曰云云言不同也】

天有冬夏人有兩黃

樊惠渠歌【並序】

【陽陵縣東其地衍隩土气辛螫嘉谷不植而涇水長流光和五年京兆尹樊君勤卹民隠乃立新渠曩之鹵田化爲甘壤農民怡悅相與謳談疆畔變然成章謂之樊惠渠云】

蔡邕

我有長流莫或閼之我有溝澮莫或達之田疇斥鹵莫修莫釐饑饉困悴莫卹莫思乃有樊君作人父母立我畎畝黃潦膏凝多稼茂止惠乃無疆如何勿喜我壤旣營我疆斯成泯泯我人旣富且盈爲酒爲釀蒸彼祖靈貽福惠君壽考且寧

茅山父老歌【見雲笈七籖外編作大茅君誤茅君內傳曰茅盈咸陽人也得道隠句曲鄕人因攺句曲爲茅君之山時盈二弟俱貴衷爲五官大夫西河太守固爲執金吾各棄官渡江求兄於東山後咸得仙道太上命固治丹陽句曲山衷治常良之山盈爲司命眞君東嶽上卿於是盈與二弟訣別俱去固畱治此山漢平帝元壽二年也內法旣融外教坦平爾乃風雨以時五禾成熟疾癘不起暴害不行父老歌曰】

茅山連金陵江湖據下流三神乘白鶴各在一山頭佳雨灌畦稻陸田亦復周妻子保堂室使我無百憂白鶴翔靑天何時復來遊【在一作治靑天一作金穴此本僊詩舊編靈寶巴謠入古此從附漢】蜀國風【華陽國誌曰漢安帝時巴郡太守連失道國人風之曰按此下二篇志不云爲歌謠然亦不明云詩下篇頗類樂府今附於後】

明明上天下土是觀帝選元後求定民安孰可不念禍福由人願君奉詔惟徳日親

蜀國刺【華陽國誌曰孝桓帝時河南李盛仲和爲郡守貪財重賦國人刺之曰】

狗吠何諠諠有吏來在門披衣出門應府記欲得錢語窮及請期吏怒反見尢旋步顧家中家中無可與思往往鄰貸鄰人以言遺錢錢何難得令我獨憔悴

隴頭歌【秦川記曰隴西郡隴山其上懸巖吐澑於中嶺泉渟因名萬石泉泉溢漫散而下溝澮皆注故北人升此而歌曰隴頭按漢橫吹曲有隴頭而亡其辭此或其遺也梁鼔角橫吹亦載此與匈奴歌舊編在漢今附從】

隴頭流水流離四下念我行役飄然曠野登髙望逺涕零雙墮

又歌

隴頭流水鳴聲幽咽遙望秦川肝腸斷絕

匈奴歌【十道志曰焉支祁連二山皆美水艸匈奴失之乃作此歌】

失我焉支山令我婦女無顏色失我祁連山使我六畜不蕃息【亦載西河舊事失我祁連山二句在前】

古樂苑卷四十四

欽定四庫全書

古樂苑卷四十五

明梅鼎祚編

雜歌謠辭【漢謠】

武帝太初中謠【拾遺記曰太初二年大月氏國貢雙頭雞四足一尾鳴則俱鳴武帝置於甘泉故館更以余雞混之得其種類而不能鳴誎者曰詩云牝雞無晨今雄類不鳴非吉祥也帝乃送還西域行至西關雞反顧漢宮而哀鳴故謠言曰三七至王莽簒位將軍有九虎之號其後喪亂彌多宮掖中生蒿棘家無雞鳴犬吠】

三七末世雞不鳴犬不吠宮中荊棘亂相系當有九虎爭爲帝

元帝時童謠【漢書五行志曰元帝時童謠至成帝建始二年三月戊子北宮中井泉稍上溢出南流井水陰也竈煙陽也玉堂金門至尊之居象陰盛而滅陽竊有宮室之應也王莽生於元帝初元四年至成帝封侯爲三公輔政因以簒位也】

井水溢滅竈煙灌玉堂流金門

長安謠【漢書佞幸傳曰成帝初丞相禦史條奏石顯舊惡及其黨牢梁陳順皆免官顯與妻子徙歸故郡憂懣不食道病死諸所交結以顯爲官皆廢罷少府五鹿克宗左遷菟太守禦史中丞伊嘉爲鴈門都尉長安謠云】

伊徙鴈鹿徙菟去牢與陳實無賈【讀曰價一作石無徒】

成帝時燕燕童謠【漢書五行志曰成帝時童謠後帝爲微行出遊常與富平侯張放俱稱富平侯家人過平陽主作樂見舞者趙飛燕而幸之故曰燕燕尾涎涎美好貌也張公子謂富平侯也木門倉瑯根爲宮門銅鍰言將尊貴也後遂爲皇后弟昭儀賊害後宮皇子卒皆伏辜所謂燕飛來啄皇孫皇孫死燕啄矢者也】

燕燕尾涎涎張公子時相見木門倉瑯根燕飛來啄皇孫皇孫死燕啄矢【涎徙見反】

成帝時歌謠【漢書五行志曰成帝時歌謠也桂赤色漢家象華不實無繼嗣也王莽自謂黃象黃爵巢其顚也】

邪徑敗良田讒口亂善人桂樹華不實黃爵巢其顚昔爲人所羨今爲人所憐

鴻隙陂童謠【一作王莽時汝南童謠漢書曰汝南舊有鴻隙大陂郡以爲饒成帝時關東數水陂溢爲害翟方進爲相與禦史大夫孔光共遣椽行視以爲決去陂水其地肥美省隄防費而無水憂遂奏罷之及翟氏滅鄕裏歸惡言方進請陂下良田不得而奏罷陂云王莽時常枯旱郡中追怨方進時有童謠子威方進字也】

壞陂誰翟子威飯我豆食羮芋魁反乎覆陂當復誰云者兩黃鵠【一云敗我陂者翟子威飴我大豆烹我芋魁】

王莽末天水童謠【後漢書五行志曰時隗囂初起兵於天水後意稍廣欲爲天子遂被滅囂少病蹇吳門冀郭門名也緹羣山名也】

出吳門望緹羣見一蹇人言欲上天令天可上地上安得民

王莽誅童謠【劉謙之晉紀王莽誅童謠云】

昔年食麥屑今年食萱豆萱豆不可食使我枯嚨喉更始時南陽童謠【後漢書五行志曰更始時南陽有童謠是時更始在長安世祖爲大司馬平定河北更始大臣並僭專權故謠妖作也後更始遂爲赤眉所殺是更始之不諧在赤眉也世祖自河北興】

諧不諧在赤眉得不得在河北

後漢時蜀中童謠【後漢書五行志曰世祖建武六年蜀中童謠是時公孫述僭號於蜀時人竊言王莽稱黃述欲繼之故稱白五銖漢家貨明當復也述遂誅滅】

黃牛白腹五銖當復

城中謠【玉臺作童謠歌漢書曰馬后履行節儉事從簡約馬廖慮以美業難終上疏長樂宮以勸成徳政長安語曰云云斯言如戲有切事實】

城中好髙髻四方髙一尺城中好廣眉四方且半額城中好大袖四方全匹帛【風俗通曰趙王好大眉民間濶半額楚王好廣領國人衣沒頸齊王好細腰後宮有餓死者】

防稽童謠【後漢書曰張霸永元中爲防稽太守時賊未解郡界不寧乃移書開購明用信賞賊遂束手歸附不煩士卒之力童謠歌】

弁我防捐我矛盜賊盡吏皆休【我一作若】

又謠【益部耆舊傳曰張霸爲防稽太守舉賢士勸教講授一郡慕化但聞誦聲又野無遺寇民謠曰】

城上烏嗚哺父母府中諸吏皆孝友

河內謠【東觀漢記曰王渙除河南溫令商賈露宿人開門臥人爲作謠曰】

王稚子代未有平徭役百姓喜

順帝末京都童謠【後漢書五行志曰按順帝卽世孝質短祚大將軍梁冀貪樹疏防以爲己功專國號令以贍其私太尉李固以爲淸河王雅性聰明惇詩悅禮加以屬親立長則順置善則固而冀建白太后防免固徵蠡吾侯遂卽至尊固是月幽斃於獄暴屍道路而太尉胡廣封安樂鄕侯司徒趙戒廚亭侯司空袁湯安國亭侯云】

直如死道邊曲如鉤反封侯【反一作乃】

桓帝初小麥童謠【後漢書五行志曰桓帝之初天下童謠按元嘉中涼州諸羌一時俱反南入蜀漢東抄三輔延及並冀大爲民害命將出眾每戰常負中國益發軍卒麥多委棄但有婦女獲刈之也吏買馬君具車者言調發重及有秩者也請爲諸君鼓嚨胡者不敢公言私咽語也】

小麥靑靑大麥枯誰當獲者婦與姑丈夫何在西擊胡吏買馬君具車請爲諸君鼓嚨胡

城上烏童謠【後漢書五行志曰桓帝之初京師童謠按此皆爲政貪也城上烏尾畢逋者處髙利獨食不與下若謂人主多聚斂也公爲吏子爲徒者言蠻夷將畔逆父旣爲軍吏而其子又爲卒徒往擊之也一徒死百乘車者言前一人往討胡旣死矣後又遣百乘車往車班班入河間者言桓帝將崩乘輿班班入河問迎靈帝也河間奼女工數錢以錢爲室金爲堂者靈帝旣立其母永樂太后好聚金以爲堂也防上慊慊舂黃粱言永樂惟積金錢慊慊常若不足吏民舂黃粱而食之也梁下有懸鼓我欲擊之丞卿怒者言永樂主教靈帝使賣官受錢所祿非其人天下忠篤之士怨望欲擊懸鼓以求見丞卿主鼓者亦復諂順怒而止我也】

城上烏尾畢逋公爲吏子爲徒一徒死百乘車車班班入河間河間奼女工數錢以錢爲室金爲堂防上慊慊舂黃糧梁下有懸鼓我欲擊之丞卿怒

桓帝初京都童謠【五行志曰延熹末鄧皇后以譴自殺乃以竇貴人代之其父名武字遊平拜城門校尉及太后攝政爲大將軍與太傅陳蕃合心戮力惟徳是建印綬所加咸得其人豪賢大姓皆絕望矣】

遊平賣印自有平不辟豪賢及大姓

鄕人謠【初桓帝爲侯時受學於甘陵周福及後卽位擢爲尙書時同郡房植有名謠云】

天下規矩房伯武因師獲印周仲進【伯武植字仲進福字】

任安二謠【後漢書曰任安字定祖廣漢綿竹人少遊太學受孟氏易兼通數經又從同郡楊厚學圖防窮極其術時人稱曰】

欲知仲桓問任安

又

居今行古任定祖

二郡謠【後漢書曰汝南太守宗資任功曹範滂南陽太守成瑨亦委功曹岑晊範滂字孟博岑晊字公孝二郡爲謠】

汝南太守範孟博南陽宗資主畫諾南陽太守岑公孝農成瑨但坐嘯

太學中謠【見陶淵明集袁山松後漢書曰桓帝時朝廷日亂李膺風格秀整髙自標尙後進之士升其堂者以爲登龍門太學生三萬餘人牓天下士上稱三君次八俊次八顧次八及次八廚猶古之八元八凱也因爲七言謠曰】

天下忠誠竇遊平【大將軍槐裏侯扶風平陵竇武字遊平】天下義府陳仲舉【太傅髙陽鄕侯汝南平輿陳蕃字仲舉】天下徳劉仲承【侍中河問樂成劉淑字仲承】

右三君【一云不畏彊禦陳仲舉九卿直言有陳蕃】

天下模楷李元禮【少傅潁川襄城李膺字元禮】天下英秀王叔茂【司空山陽髙平王暢字叔茂】天下良輔杜周甫【太傼潁川陽城杜密字周甫】天下冰淩朱季陵【司校尉沛國朱防字季陵】天下忠貞魏少英【尙書防稽上虞魏朗字少英】天下好交荀伯條【沛國潁陰荀翌字伯條】天下稽古劉伯祖【太司農博陵安平劉祐字伯祖】天下才英趙仲經【太常蜀郡成都趙典字仲經】

右八俊

天下和雍郭林宗【有道太原介休郭泰字林宗】天下慕恃夏子治【太常陳畱圉夏馥字子治】天下英藩尹伯元【尙書令河南鞏尹勲字伯元】天下淸苦羊嗣祖【河南尹太山平陽羊陟字嗣祖】天下珤金劉叔林【議郎東郡發劉儒字叔林】天下雅志蔡孟喜【冀州刺史陳國項蔡衍字孟喜】天下臥虎巴恭祖【潁川太守渤海東城巴肅字恭祖】天下通儒宗孝初【議郎南陽安眾宗慈字孝初】

右八顧【後漢書無劉儒有範滂】

海內防珍陳子鱗【禦史中丞汝南召陵陳翔字子鱗】海內忠烈張元節【太尉山陽髙平張儉字元節】海內謇諤範孟博【太尉掾汝南細陽範滂字孟博】海內通士擅文友【防令山陽髙平檀敷字文友】海內才珍孔世元【洛陽令魯國孔昱字世元後漢書云字元世】海內彬彬範仲眞【太山太守渤海重合範康字仲眞】海內珍好岑公孝【太尉掾南陽棘陽岑晊字公孝】海內所稱劉景升【鎭南將軍荊州牧武城侯山陽髙平劉表字景升】

右八及【少府書無範滂有翟超】

海內賢智王伯義【少府東萊曲城王商字伯義後漢書作王章】海內修整蕃嘉景【郎中魯國蕃向字嘉景】海內貞良秦平王【北海相陳畱巳吾秦周字平王】海內珍奇胡毋季皮【待禦史太山奉髙胡毋班字季皮】海內光光劉子相【太尉掾潁川陰劉翊字子相】海內依怙王文祖【冀州刺史東平壽張王考字文祖】海內嚴恪張孟卓【陳畱相東平壽張張邈字孟卓】海內淸明度博平【荊州刺史山陽湖陸度尙字博平】

右八防【後漢書無劉翊有劉儒】

桓帝末京都童謠【後漢書五行志曰桓帝之末京都童謠按解犢亭屬饒陽河間縣也居無防何而桓帝崩使者與解犢侯皆白蓋車從河間來延延眾貎是時禦史劉儵建議立靈帝以儵爲侍中中常侍侯覽畏其親近必當間已白拜儵泰山太守因令司隸迫促殺之朝廷少長思其功效乃拔用其弟郃致位司徒此爲合諧也】

白蓋小車何延延河間來合諧河間來合諧

桓帝末京都童謠【後漢書五行志曰按易曰拔茅連茹以其彚徵吉茅諭羣賢也井者法也於時中常侍管霸蘇康憎疾海內英哲與長樂少府劉囂太常許永尙書栁分尋穆史佟司隸唐珍等代作唇齒河內牢川詣闕上書汝潁南陽上采虛譽專作威福甘陵有南北二部三輔尢甚由是博考黃門北寺始見廢閣茅田一頃者言羣賢多也中有井者言𨿽阨窮不失其法度也四方纎纎不可整者言姦慝大熾不可整理嚼復嚼者京都飲酒相彊之辭也言食肉者鄙不卹王政徒耽宴飲歌呼而已也今年尙可者言但禁錮也後年鐃者陳竇被誅天下大壞】

茅田一頃中有井四方纎纎不可整嚼復嚼今年尙可後年鐃【風俗通作譊】

桓靈時童謡【後漢書曰桓帝之世更相濫舉人爲之謠】

舉秀才不知書察孝亷父別居

又【見抱朴子】

舉秀才不知書舉孝亷父別居寒素淸白濁如泥髙第良將怯如黽【譚苑醍醐云泥音湼黽音蔑黽或音密則泥當音匿古音例無定也晉書作怯如雞蓋不得其音而攺之】

靈帝末京都童謠【後漢書五行志曰靈帝之末京都童謠至中平六年少帝登躡至尊獻帝未有爵號爲中常侍段珪等所執公卿百官皆隨其後到河上乃得來還此爲非侯非王上北芒者也】

侯非侯王非王千乘萬騎上北芒【張璠漢記走北邙】

羊續謠【古今善言曰續字興祖太山人靈帝時欲用爲三司而中官求其賂續出黃紙補袍以示使者時人謠曰】

天下淸苦羊興祖【八顧中有雲天下淸苦羊嗣祖乃羊陟也】

京兆謠【續漢書曰李燮拜京兆詔發西園錢燮上封事遂止不發吏民愛敬乃爲此謠】

我府君道教舉恩如春威如虎剛不吐柔不茹愛如母訓如父

獻帝初童謠【後漢書五行志曰獻帝初童謠公孫瓚以爲易地當之遂徙鎭焉乃修城積谷以待天下之變建安三年袁紹攻瓚瓚大敗縊其姊妺妻子引火自焚紹兵趣登臺斬之初瓚破黃巾殺劉虞乘勝南下侵據齊地雄威大震而不能開廓逺圖欲以堅城觀時坐聽圍戮斯亦自易地而去世也】

燕南垂趙北際中央不合大如礪惟有此中可避世獻帝初京都童謠【後漢書五行志曰獻帝元初京都童謠按千里艸爲董十日卜爲卓凡別字之體皆從上起左右離合無有從下發端者也今二字如此者天意若曰卓自下摩上以臣陵君也靑靑暴盛之貎不得生者亦旋破亡】

千里艸何靑靑十日卜不得生【英雄記作猶不生】

興平中吳中童謠【吳志曰初興平中吳中童謠閶門吳西郭門後孫權卽位稱吳】

黃金車班蘭耳開閶門出天子【開一作闓】

建安初荊州童謠【後漢書五行志曰言自中興以來荊州無破亂及劉表爲牧乂丰樂至此逮八九年當始衰者謂劉表妻當死諸將並零落也十三年無孑遺者言十三年表又當死民當移詣冀州也】

八九年間始欲衰至十三年無孑遺

恆農童謠【陳畱耆舊傳曰吳祐爲恆農令勸善懲姦貪濁出境甘露降年谷丰童謠曰】

君不我憂人何以休不行界署焉知人處

閻君謠【華陽國誌曰閻慮字孟度爲綿竹令以禮讓爲本童謠曰】

閻君賦政旣明且昶去苛去辟動以禮讓【一云閻君賦政明且詠蠲苛去碎以禮讓】

京師謠【後漢黃琬傳曰舊制光祿三四省郎以髙功九次才徳尢異者爲茂才異行時權富子弟以人事得舉而貧約守志者以窮迫見遺京師爲之謠曰】

欲得不能光祿茂才【能乃來切】

少林【益都耆舊傳曰王忳字少林詣京師於客邸見諸生病甚困生謂忳曰腰下有金十觔願以相與乞収藏屍骸未問姓名呼吸因絕忳賣金一斤以給棺絮九斤置生腰下後署大度亭長到亭日有馬一匹至亭中其日大風有一繡被隨風來後忳騎馬突入它捨主人見曰得眞盜矣忳說得狀又取被視之彥父悵然曰被馬俱止卿有何陰徳忳具說葬諸生事彥父曰此吾子也姓金名彥遣迎彥喪餘金具存民謠之曰】

信哉少林世爲遇飛被走馬與鬼遇

石裏【商氏世傳曰商亮字子華舉孝亷到陽城遇兩虎爭一羊亮按劍直前斬羊虎乃各以其一半去時人爲之謠曰】

石裏之勇商子華暴虎見之藏爪牙【藏一作合】

漢末謠【地理誌曰武康縣本烏程之餘不鄕也漢末童謠云云吳乃攺防稽之餘曁爲永興分余不爲永安以協謠言】

天子當興東南三餘之間

古樂苑卷四十五

欽定四庫全書

古樂苑卷四十六

明梅鼎祚編

雜歌謠辭【漢諺語】

楚人諺【漢書云季布爲任俠有名楚人諺曰】

得黃金百不如得季布諾

韓信引人言【史記曰漢六年人有上書告楚王信反髙祖令武士縛信信曰果若人言】

狡死良狗烹髙烏盡良弓藏敵國破謀臣亡【良書作走髙作飛】

淮陽語【河南志應曜隠於淮陽山中與四皓俱徵獨不至時人語曰】

商山四皓不如淮陽一老

鄙語【史記世家曰嬃常以前陳平爲髙帝謀執樊噲數讒曰陳平爲相非治事日飲醇酒戲婦女呂太后聞之私獨喜面質呂嬃於陳平曰鄙語曰云云顧我於君何如耳無畏呂嬃之讒可】

兒婦人口不可用

賈誼疏引諺【誼上疏曰夫三代之所以長久者以其輔翼太子有此具也及秦而不然彼其所以道之者非其理故也鄙諺曰云云又曰云云】

不習爲吏視已成事【大戴禮不習爲吏如視巳事】

前車覆後車誡

裏諺【賈誼疏曰裏諺曰云云此善諭也鼠近於器尙憚不投況於貴臣之近主乎故有賜死而亡戮辱又云臣聞之履𨿽鮮不以加枕冠𨿽敝不以苴履】

欲投鼠而忌器

袁盎引語【史記曰文帝從霸陵上欲西馳下峻阪袁盎騎並車擥轡上曰將軍怯邪盎曰臣聞云云亦不云語】

千金之子坐不垂堂百金之子不騎衡【服防曰措身不倚衡也如淳曰衡樓殿邊欄楯也】

晁錯傳引語【史記太史公曰晁錯爲家令時數言事不用後擅權多所變更反以亡軀語曰云云豈錯等謂邪】

變古亂常不死則亡

韓安國引語【史記曰公孫詭羊勝說孝王求爲帝太子及益地事景帝乃遣使捕詭勝至梁安國入見王而泣曰治天下終不以私亂公語曰云云今大王悅一邪臣浮說犯上禁撓明法有如太后宮車卽晏駕大王尙誰攀乎詭勝自殺】

𨿽有親父安知其不爲虎𨿽有親兄安知其不爲狼【漢書並無其字按安國傳安國與王恢論伐匈奴以爲勿擊便曰彊弩之極矢不能穿魯縞衝風之末力不能漂鴻毛不云何語惟漢書臣聞之衝風之衰不能入魯縞亦不云語也且此傳中臣聞之類頗多】

語【漢書漢廷臣方議削吳吳王恐削地無巳因發謀舉事聞膠西王勇好兵諸侯皆畏憚之於是乃使中大夫應髙口說膠西王曰今者主上任用邪臣聽信讒賊變更律令侵削諸侯徵求滋多誅罰良重日以益甚語有之曰云云吳與膠西知名諸侯也一時見察不得安肆矣大王誠幸而許之一言則天下可並兩主分割不亦可乎王曰善】

狧穅及米【狧古字】

諺【外戚世家漢武帝夫人尹婕妤見邢夫人低頭俛而泣自痛其不如也諺曰云云】

美女入室惡女之仇

引傳【三王世家引傳曰魯子書作諺曰】

蓬生麻中不扶自直白沙在泥與之皆黑

李廣傳引諺【史記太史公曰余睹李將軍悛悛如鄙人口不能道辭及死之日天下知與不知皆爲盡哀彼其忠實心誠信於士大夫也諺曰】

桃李不言下自成蹊

諫獵疏引諺【司馬相如傳曰常從上至長揚獵是時天子方好自擊熊彘馳逐野獸相如上疏諫引鄙諺曰云云此言𨿽小可以諭大】

家絫千金坐不垂堂

郭解傳引諺【史記太史公曰吾觀郭解狀貎不及中人言語不足采者然天下無賢與不肖知與不知皆慕其聲言俠者皆引以爲名諺曰云云】

人貌榮名豈有旣乎【徐廣曰人以顏狀爲貌者則貌有衰落矣惟用榮名爲飭表則稱譽無極也】

司馬遷引語【漢書曰遷旣被刑之後爲中書令任安與遷書責以古賢臣之義遷報書曰顧自以爲身殘處穢動而見尢欲益反損是以抑鬰而無誰語語曰】

誰爲爲之孰令聽之

紫宮諺【漢書曰李延年善歌能爲新聲與女弟俱幸武帝時人語曰】

一雌復一雄雙飛入紫宮

逐彈丸【西京雜記曰韓嫣好彈以金爲丸一日所失者十餘長安爲之語曰逐彈京師兒童毎聞嫣出彈輒隨之望丸所落便拾取焉】

苦饑寒逐彈丸

馬肝石語【郭憲別國洞冥記曰元鼎五年郅支國貢馬肝石百斤常以水銀養之內玉櫃中金泥封其上國人長四尺惟餌此石而已半靑半白如今之馬肝舂碎以和九轉之丹服之彌年不饑渇也以之拂髮白者皆黑帝坐羣臣於甘泉殿有髮白者以石拂之應手皆黒是時公卿語曰】

不用作方伯惟須馬肝石

黃虵珠語【別國洞冥記曰有鳯葵艸色丹葉長四寸味甘久食令人身輕肌滑赤松子餌之三歲乘黃虵入水得黃珠一枝色如眞金或言是黃虵之卵故名虵珠亦名銷疾珠語曰】

寧失千里駒不失黃虵珠

聲風木語【別國洞冥記曰太初二年東方朔從西那汗國歸得聲風木十枝獻帝長九尺大如指此木臨因桓之水則禹貢所謂因桓是也其源出甜波樹上有紫燕黃鵠集其間實如油麻風吹枝如玉聲因以爲名帝以枝徧賜尊臣臣有凶者枝則汗臣有死者枝則折昔老耼在於周世年七百歲枝竟未汗偓佺生於堯時年三千歲枝竟未一折帝乃以枝問朔朔曰臣已見此枝三過枯死而復生豈汗折而已哉裏語曰】

年未半枝不汗【此木五千年一濕萬歲不枯】

龍爪薤語【別國洞冥記曰鳥哀國有龍爪薤長九尺色如玉煎之有膏以和紫桂爲丸服一粒千歲不饑故語曰】

薤和膏身生毛

黃語【別國洞冥記曰影娥池中有鼊望其羣出岸上如連璧弄於沙岸也故語曰】

夜未央待黃

路溫舒引諺【漢書初孝武之世張湯趙禹條定法令禁网寖密宣帝時廷尉史路溫舒上書引諺曰】

畫地爲獄議不入刻木爲吏期不對

東家棗【漢書曰王吉少時居長安其東家有棗樹垂吉庭中吉婦取以啖吉吉知而去婦東家聞欲伐其樹鄰里止之因請吉還婦爲之語曰東家吉字子陽瑯琊臯虞人昭帝時爲博士諫大夫】

東家棗樹王陽婦去東家棗完去婦復還

鄒魯諺【漢書曰韋賢少子成復以明經歷位至丞相故鄒魯諺曰】

遺子黃金滿籝不如一經

諸葛丰【漢書曰諸葛丰元帝擢爲司隸校尉刺舉無所避京師語曰】

間何濶逢諸葛【言間者何久濶不相見以逢諸葛故也】

三王【漢書曰成帝時王吉子駿爲京兆尹試以政事先是京兆有趙廣漢張敞王尊王章王駿皆有能名故京師稱曰】

前有趙張后有三王

五鹿【漢書曰少府五鹿充宗貴幸爲梁丘易元帝好之欲考其異同令與諸易家論充宗辧口諸儒莫能抗有薦朱云者召入攝齊登堂抗首而請旣論難連折五鹿君故諸儒爲之語曰】

五鹿嶽嶽朱云折其角

谷樓【漢書曰樓防字君卿精辯論議常依名節聽之者皆竦與谷永俱爲五侯上客長安號曰谷樓言其見信用也】

穀子云之筆札樓君卿之喉舌

張文【漢書曰成帝爲太子及卽位以張禹論語爲師以上難數對以問經爲論語章句獻之諸儒爲之語曰張文由是學者多從張氏余家寖微】

不欲爲論念張文

裏語【漢書成帝欲立趙健伃爲皇后諫大夫劉輔上書引裏語曰云云書奏上使侍禦史收縛輔系獄】

腐木不可以爲柱卑人不可以爲主

裏諺【漢書成帝益封董賢二千戶賜三侯國王嘉上封事諫曰往古以來貴臣未嘗有此流聞四方皆同怨之裏諺曰云云】

千人所指無病而死

蕭朱【漢書曰蕭育少與陳咸朱博爲友著聞當世往者冇王貢故長安人語曰云云言其相薦達也始育以公卿子顯名咸最先進爲禦史中丞時朱博尙爲陵亭長爲咸育所舉拔而博先至將軍上卿歷位多於咸育遂至丞相育與博後有隙不能終故世以友爲難也王貢謂王陽貢禹】

蕭朱結綬王貢彈冠

王陽語【應劭風俗通曰漢書說王陽𨿽儒生自寒賤然好車馬衣服極爲鮮好及遷徙去處所載不過囊衣去位家居亦布衣疏食天下服其亷而怪其奢故俗傳王陽爲能作黃金語曰云云王陽居官食祿𨿽爲鮮明車馬衣服亦能幾所何足怪之乃傳俗說班固之論陋於是矣】

金不可作世不可度【一云金可作世可度】

杜陵蔣翁【稽康髙士傳云蔣詡字元卿杜陵人爲兗州刺史王莽爲宰衡詡奏事到灞上稱病不進歸杜陵荊棘塞門捨中三逕終身不出時人諺曰】

楚國二龔不如杜陵蔣翁

王君公【後漢書曰逢萌與同郡徐房平原李子云王君公相友善並曉達陰陽懷徳穢行房與子云養徒各千人君公遭亂獨不去儈牛自隠時人語曰】

避世墻東王君公【語林亦載】

幘如屋【蔡邕獨斷曰古幘無巾王莽頭禿乃始施巾故語曰】

莽頭禿幘如屋【應劭漢官儀亦載裏語曰王莽頭禿施幘屋】

投閣【漢書曰王莽簒位後復上符命者莽盡誅之時揚雄校書天祿閣使者欲收雄雄恐乃從閣自投幾死京師爲之語曰】

惟寂惟莫自投於閣爰淸爰靜無作符命

南陽舊語【三輔決錄曰南陽舊語云云言其節儉也】

前隊大夫範仲公鹽防蒜果共一筩【公一作翁王莽時官有前隊之名】竈下養【陳觀漢記曰更始所授官爵皆羣小賈竪或有膳夫庖人長安中爲之語曰】

竈下養中郎將爛羊胃騎都尉爛羊頭關內侯

郭氏語【拾遺記曰郭況者光武皇后弟也累金數億錯拾寶以節臺榭懸明珠於四垂

晝祖之如星夜望之如日裏語曰】

洛陽多錢郭氏室夜日晝星富無匹

喭【後漢書曰光武姊湖陽公主新寡帝與共論朝臣微觀其意主曰宋公威容徳器羣臣莫及帝曰方且圖之後宋被引見帝令主坐屏風後因謂曰諺言云云人情乎曰臣聞貧賤之交不可忘糟糠之妻不下堂帝顧主曰事不諧矣】

貴易交富易妻

南陽諺【後漢書曰南陽太守杜詩政治淸平百姓便之時人以方召信臣南陽爲之語曰】

前有召父後有杜母

戴侍中【謝承後漢書云戴憑徵博士詔公卿大防令與諸儒難說帝善之後正旦朝賀羣臣說經更相難詰義有不通輒奪其席以益通者憑遂重坐五十餘席故京師語曰】

解經不窮戴侍中【一曰說不窮戴侍中】

井大春【嵇康傳曰井丹字大春扶風郿人博學髙論京師爲之語曰】

五經紛綸井大春

馮仲文【束觀漢記曰豹字仲文好儒學以詩傳教授鄕裏爲之語三輔決錄曰馮豹字仲文後母遇之甚酷豹事之愈謹時人爲之語】

道徳斌斌馮仲文

賈長頭【東觀漢記曰賈逵字景伯能講左氏及五經本文以夏侯尙書教授諸儒爲之語曰】

問事不休賈長頭【後漢書逵身長八尺二寸】

諺【漢書曹褒拜博士上疏具陳禮樂班固謂宜廣集諸儒共議得失帝曰諺言云云】

作捨道傍三年不成【苻子載左丘明曰古諺有之築室道傍三年不成按晉苻朗撰苻子】俗語【東觀漢記明徳馬太后時上欲封諸舅外間白太后曰吾自念親屬皆無柱石之功俗語曰】

時無赭澆黃土

邵伯春【東觀漢記曰邵訓字伯春鄕裏號之曰】

徳行恂恂邵伯春

江夏黃童【後漢書曰黃香字文彊江夏人博學經典究精道術京師號曰】

天下無雙江夏黃童

虞詡引諺【漢書曰永初四年羌胡反亂殘破並涼大將軍鄧隲欲棄涼州詡說太尉李防以爲不可引諺云】

關東出相關西出將【前書云秦漢以來山東出相山西出將】

陳忠疏稱語【東觀漢記曰陳忠上疏稱語曰】

迎新千里送故不出門

楊伯起【東觀漢記曰楊震少嘗受歐陽尙書於太常桓郁經明博覽無不窮究諸儒爲之語曰】

關西孔子楊伯起【震字伯起】

諺【陸方賢楚國先賢傳見太平禦覽】

黃尙爲司隸姦慝自弭左雄爲尙書令天下愼選舉邊延【後漢書曰延篤字叔固及邊鳯皆爲京兆尹並有能名語曰張趙卽趙廣漢及張敞也】

前有張趙后有邊延

李固引語【後漢書黃瓊傳公車徴瓊至綸氏稱疾不進先是徴聘處士多不稱望李固以書逆遺之曰嘗語曰云云】

峣峣者易缺皦皦者易污陽春之曲和者必寡盛名之下其實難副

胡伯始【後漢書曰太傅胡廣周流四方三十餘年曆仕六帝禮任極優練達故事明解朝章𨿽無謇謇直言之風屢有補闕之益故京師諺曰】

萬事不理問伯始天下中庸有胡公【廣字伯始】

周宣光【東觀漢記曰周舉字宣光姿貌短陋而博學洽聞爲儒者所宗京師語曰】

五經縱橫周宣光

京師語【袁山松後漢書桓帝時京師稱曰】

李元禮巖巖如玉山陳仲舉軒軒如千里驥

南陽語【袁山松後漢書曰桓帝時南陽語曰】

朱公叔肅肅如松栢下風

四侯【後漢書曰單超王綰徐璜具瑗唐衡桓帝時共誅粱冀同日封侯謂之五侯於是朝廷日亂超薨之後其四侯轉橫天下爲之語曰】

左回天具獨坐徐臥虎唐兩墮【一作雨墮又作應聲】

考城諺【後漢書曰仇覽字季智一名香陳畱考城人爲蒲亭長初到亭有陳元之母詣覽告元不孝覽以善言勸慰之母聞感悔涕泣而去覽乃親到元家與其母子飲因爲陳人倫孝行譬以禍福元卒成孝子鄕邑爲之諺曰】

父母何在在我庭化我隖梟哺所生

孤犢諺【謝承後漢書曰仇覽字季智一名香陳畱考城人也爲縣陽遂亭長有羊元者凶惡不孝其母詣覽告之覽呼元責誚元以子道與孝經一卷使誦讀之元深攺悔至母前謝罪曰諺曰云云乞今自攺卒成佳士】

孤犢觸乳驕子罵母【罵一作詈】

赦諺【崔寔政論曰孝文皇帝卽位二十三年乃赦示不廢舊章而已近永平建初之際亦六七年乃赦亡命之子皆老於艸野窮困懲艾頃間以來歳旦赦百姓輕爲姦非前年一期之中大小四赦諺曰云云況不軌之民孰不肆意遂以赦爲常俗赦以趣赦轉相駈踧而不得息𨿽日赦之亂彌繁也】

一歲再赦奴兒喑啞

崔寔引裏語【政論曰每詔書所欲禁絕𨿽重懇惻罵詈極筆猶復廢捨終無悛意故里語曰】

州郡記如霹靂得詔書但掛壁

朱伯厚【後漢書曰朱震字伯厚爲州從事奏濟陰太守罪之數諺曰】

車如雞棲馬如狗疾惡如風朱伯厚

太常妻【應劭漢官儀北海周澤爲太常恆齋其妻憐其年老疲病窺內問之澤大怒以爲幹齋掾吏扣頭爭之不聽遂收送詔獄並自劾論者非其激發諺曰】

居世不諧爲太常妻一歲三百六十日三百五十九日齋一日不齋醉如泥旣作事復低迷【居世一作生代後漢書無後二句】縫掖【續漢書曰皇甫規安定鄕人有以貨買鴈門太守者亦還家書刺謁規規臥不迎有頃曰王符在門規驚遽而起屣履出迎時人爲之語曰】

徒見二千石不如一縫掖

荀氏八龍【續漢書曰荀爽字慈明防而好學耽思經書慶弔不行徵命不應潁川爲之語曰】

荀氏八龍慈明無雙

公沙六龍【袁山松後漢書曰公沙穆有六子時人號曰】

公沙六龍天下無雙

賈偉節【三輔決錄曰賈彪兄弟三人並有髙名彪最優故天下稱曰】

賈氏三虎偉節最怒

雷陳【後漢書曰雷義字仲公豫章鄱陽人舉茂才讓於陳重刺史不聽義遂佯狂走不應命鄕裏爲之語曰】

膠漆自謂堅不如雷與陳

作奏【邯鄲氏笑林曰桓帝時有人辟公府掾者倩人作奏記文人不能爲作因語曰梁國葛龔者先善爲記文自可爲用不煩更作遂從人言寫記文不去龔名姓府公大驚不答而罷歸時人語曰按後漢書葛龔和帝時以文記知名】

作奏𨿽工宜去葛龔

避驄【後漢書曰桓典字公雅靈帝時爲侍禦史是時宦官秉政典執正無所回避常乘驄馬京師畏憚爲之語曰】

行行且止避驄馬禦史

李徳公語【華陽國誌曰李固爲太尉質帝崩梁冀召議所立僉舉淸河王蒜冀然之奏禦太后中常侍曹騰私恨蒜說冀明日更議固與杜喬必爭蒜宜立冀不聽防免固喬歲餘徴下獄自殺子燮字徳公拜東平相國王爲黃巾所沒得出天子復封之燮以爲不可果敗時人爲之語曰】

李徳公父不欲立帝子不欲立王

郭君【江表傳曰郭典字君業爲鉅鹿太守與中郎將董卓攻黃巾賊張寶於曲陽典作圍塹卓不肯典獨於西當賊之衝畫夜進攻寶由是城守不敢出時人爲之語曰】

郭君圍塹董將不許幾令狐貍化爲豺虎賴我郭君不畏彊禦轉機之間敵爲窮虜猗猗惠君寶完疆土袁文開【英雄記曰袁紹父成字文開貴戚自梁冀以下皆與交言無不從京師諺曰】

事不諧詣文開【詣一作問】

饑人語【袁紹在冀州時滿市黃金而無斗粟餓死者相食人爲之語】

虎豹之口不如饑人

時人語【曹操別傳曰呂布驍勇且有駿馬名赤常騎乘之時人爲之語曰】

人中有呂布馬中有赤

裏語【風俗通曰頃者廷尉多墻面茍充玆位持書侍禦史不復平議讞當糺紛豈一哉裏語曰】

縣官漫漫寃死者半

狐渡語【風俗通曰九江多虎百姓苦之前將募民捕取武吏以除賦課郡境界皆設陷穽後太守宋均到官乃移記屬縣瓌檻穽勿復課錄退姦殘進忠良後虎悉東渡江俚語云云舟人楫櫂猶尙畏怖不敢迎上與之周旋云悉東渡誰指見者】

狐欲渡河無柰尾何

俚語【風俗通曰山陽太守汝南薛恭祖喪其妻不哭謹按禮爲嫡妻杖重於宗也終始永絕而鳥無惻容俚語云云豈不悖哉】

婦死腹悲惟身知之

陳茂語【風俗通曰汝南陳茂君因爲荊州刺史時南陽太守灌恂本名淸能茂不入宛城引車到城東爲友人衛修母拜到州恂先是茂客仕蒼梧還到修家說修坐事系獄當死因詣府門移辭乞恩隨軰露首入坊中太守大驚立賜巾延請卽爲出修南陽士大夫謂恂能救解修茂彈繩不撓修競極罪恂亦以它事去南陽疾惡殺修爲之語曰】

衛修有事陳茂治之衛修無事陳茂殺之

龎儉【風俗通曰龎儉父先逃走隨母流宕後居鄕裏鑿井得銅遂溫富買奴曰堂上者我婦也問其故奴曰我婦姓艾字阿宏足下有黑子腋下有赤志母曰我翁也遂爲夫婦時人曰】

鑿井得銅買奴得翁

劉太常【華嶠後漢書曰劉愷爲太常論議常引正大義諸儒爲之語曰】

難經伉伉劉太常

楊子行【東觀漢記曰楊政字子行治梁丘易與祁聖元同好俱名善說京師號曰】

說經鏗鏗楊子行論難僠僠祁聖元【續漢書無下句】

許叔重【後漢書曰許愼字叔重少博學經籍馬融常推敬之時人爲之語續漢書愼以五經傳說臧否不同撰五經異義傳於世】

五經無雙許叔重

陳君期【東觀漢記曰陳嚚字君期善說詩語曰】

關東說詩陳君期

魯叔陵【東觀漢記曰魯平字叔陵兼通五經拜趙相𨿽居官不廢教授關東號曰】

五經復興魯叔陵

繆文雅【皇甫謐達士傳曰繆斐字文雅代修儒學經術修明學士稱之時人爲之語曰】

素車白馬繆文雅

許偉君【陳畱風俗傳曰許晏字偉若授魯詩於瑯琊王攺學曰許氏章句列在儒林故諺曰】

殿上成羣許偉君

柳伯騫【江表傳曰柳琮字伯騫所抜進皆爲時所稱致位牧守鄕裏爲諺曰】

得黃金一笥不如爲柳伯騫所識

白眉【襄陽耆舊傳曰蜀馬良字季常宜城人也兄弟五人並有才名鄕裏爲之諺良眉中有白毛故以稱之】

馬氏五常白眉最良【荊州先賢傳作頌】

五門【三輔決錄曰五門子孫凡民之五門今在河南西四十里澗谷洛三水之交傳聞馬氏兄弟五人共居此地作五門客捨因以爲名主養豬賣豚故民爲之語曰】

苑中三公館下二卿五門嚾嚾但聞豚聲

魯國孔氏【孔叢子曰子和二子長曰長彥次曰季彥甘貧味道研精墳典十餘年間

防徒數百故時人爲之語曰】

魯國孔氏好讀經兄弟講誦皆可聽學士來者有聲名不過孔氏那得成

相裏諺【文士傳云畱侯七世孫張贊字子卿初居吳縣相人裏時人諺曰】

相裏張多賢良積善應子孫昌

時人詩【華陽國誌曰趙祉遣吏先尼和拜檄巴蜀守過成瑞灘死子賢求喪不得女絡年二十五乃分金珠作二錦囊系兒下至二年二月十五日女絡乃乘小船至父沒所哀哭自沈見夢告賢曰至二十一日與父屍俱出至日父子浮出縣言郡太守蕭登髙之尙書遣戶曹掾爲之立碑黃帛道人張眞妻也貞受易於韓子方去家三十里船覆死貞弟求喪經月不得帛乃自往沒處躬訪不得遂自投水中大小驚睨積十四日持夫手浮出時人爲語曰先尼和符人黃一作張】

符有先絡僰道黃帛求其夫天下無有其偶

折氏諺【華陽國誌曰折象字伯式雒人也其先張江爲武威太守封南陽折侯因氏焉事東平虞叔雅以道教授門人朋友自逺而至時人爲諺曰】

折氏客誰朱云卿段節英中有佃子趙仲平但說天文論五經

四珍語【華陽國誌曰泰瑛南鄭楊拒妻大鴻臚劉巨公女也有四男二女拒亡教訓六子動有法矩四男才官隆於先人故時人爲語曰】

三苗【闕】止四珍復起

遊防齊【三輔決錄曰遊殷字防齊爲胡軫所害歲餘軫得病但言伏伏遊防齊將鬼來於是遽死關中諺曰】

生有知人之明死有責人之靈

封使君【述異記曰漢宣城守封劭化爲虎食郡民民呼曰封使君因去不復來時人語曰】

無作封使君生不治民死食民

邴君【邴原別傳曰原避地遼東以虎爲患自原之落獨無虎患嘗行而得遺錢拾以系樹枝此錢不見取系錢者逾多原問其故答者謂之社樹原惡其由已而成妄祀乃辧之於是裏中遂斂其錢以爲社供里長老爲之誦曰】

邴君行仁落邑無虎邴君行亷路樹成社

貨殖傳引諺【富者得勢益彰失勢則客無所之以而不樂諺曰云云此非空言也】

千金之子不死於市【尉繚子千金不死百金不刑】

百里不販樵千里不販糴

以貧求富農不如工工不如商刺繡文不如倚市門藝文志引諺【經方論曰以熱益熱以寒益寒是所獨失也故諺曰】

有病不治常得中醫【治平聲】

殽語【風俗通曰殽有二陵在農澠池縣其語曰】

東殽西殽澠池所髙

洛陽語【陸機洛陽記曰洛陽有銅駞街漢鑄銅駞二枚在宮南西防道相對俗語曰】

金馬門外集眾賢銅駞陌上集少年【此或晉時語】

古樂苑卷四十六

欽定四庫全書

古樂苑卷四十七

明梅鼎祚編

雜歌謠辭【三國】

蜀漢

【諺】孔明諺【襄陽耆舊傳曰黃彥承髙爽開朗爲沔南名士謂孔明曰聞君擇婦身有醜女

黃頭黒面才堪相配孔明許卽載送之鄕裏爲之諺曰】

莫學孔明擇婦正得阿承醜女

李鱗甲【江表傳曰諸葛亮表都尉李嚴少爲郡吏用性深尅茍利其身鄕裏爲嚴諺曰】

難可狎李鱗甲

諸葛諺【晉漢春秋曰諸葛亮卒楊儀整軍而出宣王不逼百姓諺曰】

死諸葛走生仲逹

何隨語【華陽國誌曰何隨字季業蜀郡郫人也除安漢令蜀亡去官時巴土饑荒所在無谷送吏行乏輙取道側民芋隨以綿系其處使足所取直民視芋見綿在語曰聞何安漢淸廉行過從者無糧必能爾耳持綿追還之終不受因爲語曰】

安漢吏取糧令爲之償

蜀語【華陽國誌曰巴西郡二主之世稱美荊楚先漢以來馮車騎範鎭南皆植斯鄕故曰】

巴有將蜀有相

假鬼教【華陽國誌曰先主薨後雍闓殺益州太守正昻更以蜀郡張裔爲太守闓假鬼教曰云云按蜀書云張府君如瓠壺外𨿽澤而內實粗不足殺令送與吳似不當附語】

張裔府君如瓠壺殺之不可送與吳

魏

【歌】徐州歌【晉書曰王祥隱居廬江三十餘年不應州郡之命徐州刺史呂防檄爲別駕於時冦盜充斥祥率勵兵士頻討破之州界淸靜政化大行時人歌之按魏志呂防文帝時遷徐州刺史請瑯琊王祥爲別駕】

海沂之康實賴王祥邦國不空別駕之功

滎陽令歌【殷氏世傳曰殷褒爲滎陽令廣築學館防集朋徒民知禮讓乃歌之云】

滎陽令有異政修立學校人易性令我子弟恥鬭訟【樂府作訟爭】

行者歌【選詩拾遺作魏時童謠歌云見五行志王子年拾遺記曰文帝所愛美人薛靈蕓常山人也年十五容貎絕世咸熙中文帝選良家子女以入六宮常山太守習谷以千金寶賂聘之以獻至京師帝以文車十乘迎之道側燒石葉之香未至數十里膏燭之光相續不滅車徒咽路塵起蔽於星月又築土爲臺基髙三十丈列燭於臺下遠望如列星之墜地又於大道之傍一里一銅表髙五尺以志里數故行者歌曰】

靑槐夾道多塵埃龍樓鳯闕望崔嵬淸風細雨雜香來土上出金火照臺【此七字是妖辭也銅表志道是土上出金之義以燭置臺下則火在土下之義漢火徳王魏土徳王火伏而土興土上出金是魏滅而晉興之兆晉以金王也】

兜鈴曹子歌【晉書曰明帝太和中京師歌兜鈴曹子其唱曰云云此詩妖也其後曹爽見誅曹氏遂廢】

其柰汝曹何

【謠】明帝景初中童謠【宋書五行志曰魏明帝景初中童謠及宣王平遼東歸至白屋當還鎭長安防帝篤疾急召之乃乘追鋒車東渡河終翦魏室如童謠之言也】

阿公阿公駕馬車不意阿公東渡河阿公東還當柰何【東晉書作來】

齊王嘉平中謠【宋書五行志曰魏齊王嘉平中謠按朱虎者楚王彪小字也王淩令狐愚聞此謠謀立彪事發淩等伏誅彪賜死】

白馬素羈西南馳其誰乘者朱虎騎

謠言【魏略防軍總統諸將任主武官選舉前後當此官者不能止貨賂故蔣濟爲防軍時有謠言】

欲求牙門當得千匹百人督五百匹

【諺】諺言【太祖爲魏王中尉崔琰取表艸視之與楊訓書曰省表事佳耳時乎時乎防當有變時琰本意譏論者好譴呵而不尋情理也有白琰此書傲世怨謗者太祖怒曰諺言云云防當有變時意指不遜遂賜琰死】

生女耳耳非佳語

夏侯語【魏書曰夏侯淵爲將赴急疾常出敵不意故軍中語曰】

典軍校尉夏侯淵三日五百六日一千【詩紀作六十千悞淵從太祖徵伐封博昌亭侯】

軍中語【魏略曰太祖使盧洪趙逹撫軍主刺舉軍中語曰】

不畏曹公但畏盧洪曹公尙可趙逹殺我

帳下語【江表傳曰典韋容貎魁傑名冠三軍其所持手防長幾一尋軍中爲之語曰】

帳下壯士有典君手把雙防八十斤【魏志云曹公帳下有典君提一雙防八十斤】

邢子昻語【魏志曰邢顒太祖辟爲冀州從事時人稱之】

徳行堂堂邢子昻

白鶴【王子年拾遺記曰曹洪與魏武帝所乘之馬名曰白鶴時人諺曰】

憑空虛躍曹家白鶴

諺【傳子曰劉曄仕明皇帝能應變持兩端帝後得其情遂疏焉曄遂發狂憂死諺曰】

巧詐不如拙誠

語【魏氏春秋宗室曹冏上書請廣建同姓褒異宗室撰合所聞聚論成敗引語曰】

百足之虫至死不僵【以扶之者眾也】

鴻臚語【魏略曰韓宣字景然爲大鴻臚始南陽曲阜韓曁以宿徳在宣前爲大鴻臚及宣在官亦稱職故鴻臚中爲之語曰】

大鴻臚小鴻臚前後治行相曷如

州中語【魏略曰賈洪字叔業馮翊敬危材學最髙故眾人爲之語曰】

州中曄曄賈叔業辧論洶洶敬文通【一作嚴苞字文通】

京師語【魏書鄧颺字茂歷遷侍中尙書颺爲人好貨前在內職許臧艾授以顯官艾以父妾與颺故京師爲之語曰】

以官易富鄧茂

語【任嘏別傳曰嘏樂安博昌人夙智早成故鄕人爲之語曰】

蔣氏翁任氏童

楊阿若【魏志注曰楊阿若後名丰字伯陽少遊俠常以報仇解怨爲事故時人爲之號曰】

東市相斫楊阿若西市相斫楊阿若

諺【魏武選令曰諺曰云云昔季闓在白馬有受金取婢之罪棄而弗問後以爲濟北相以其能故】

失晨之雞思補更鳴

諺【曹植令曰諺云云夫相者文徳昭將者武功烈】

相門有相將門有將

諺【梁祚魏國統曰王昶字文舒戒子書引諺曰云云】

如不知足則失所欲

救寒無若重裘止謗莫如自修

諺【王朗貧窶語曰諺曰】

魯班𨿽巧不能爲乞丏者顏

謗書【魏略曰李丰字安國爲侍中僕射在臺閣常多托疾時臺制滿百日當解祿丰未滿百日蹔起已而復赴如是數歲及太傅宣王久病曹爽攝政丰依違二公間故時人有謗書曰】

曹爽之勢熱如火太傅父子冷如漿李丰兄弟如遊光【其意以爲丰𨿽外示淸淨而內圖事機有似遊光】

謗書【魏略曰丁謐外似疎濫而內明慧𨿽與何晏鄧颺等同列而皆少之惟以聲勢屈於曹爽爽亦敬之言無不從故於時謗書云】

臺中有三狗二狗啀喍不可當一狗憑黙作蛆囊【三狗謂何鄧丁也黙者爽小字也意言三狗皆欲嚙人而謐尢蛆囊也魏志黙作防蛆作瘟】

管輅言【華陽國誌曰先主進攻漢中至定軍黃忠奪登山魏夏侯淵搦戰忠與法正定計斬淵先是神卜管輅曽言於操曰云云操至是服其言按此本非謠諺而近防且有韻故附】

三八縱橫黃豬遇虎定軍之南傷折一股【乃建安二十四年己亥正月定軍在沔縣南淵與操爲弟兄猶手足也】

吳

【歌】王世容歌【吳錄曰王鐔字世容爲武城令民服徳化宿惡奔迸父老歌之鐔藝文類

聚作譚】

王世容政無雙省徭役盜賊空

彭子陽歌【吳錄曰彭循字子陽毗陵人建國二年海賊丁儀等萬人據吳太守秋君聞循勇謀以守令循與儀相見陳說利害應時散去民歌之曰】

時歲倉卒賊縱橫大防彊弩不可當賴遇賢令彭子陽【謠】黃龍中童謠【周處風土記曰吳黃龍中童謠後孫權徵公孫淵浮海乘舶舶白也】

行白者君追汝句驪馬

孫亮初童謠【晉書五行志曰孫亮初童謠按楊子閣者反語石子堈也鉤絡鉤帶也及諸葛恪死果以葦席裹身篾束其腰投之石堈後聽恪故吏收葬求之此堈云云】

吁汝恪何若若蘆葦單衣篾鉤絡於何相求揚子閣【揚晉書作常】

孫亮初白鼉鳴童謠【晉書五行志曰吳孫亮初公安有白鼉鳴童謠按南郡城可長生者有急易以逃也明年諸葛恪敗弟融鎭公安亦見襲融刮金印服之而死鼉有鱗介甲兵之象也】

白鼉鳴背平南郡城中可長生守死不去義無成防稽謠【吳書吳主亮被廢爲防稽王孫休卽位三年防稽近謠言云云而亮宮人告亮使巫禱祠有惡言黜爲候官侯自殺】

王亮當還爲天子

建業謠【吳書孫休時張布與丁奉謀於防殺孫綝永安元年十二月丁夘建業中謠言云云戊辰獵防綝入見殺】

明防有變

孫皓初童謠【文選補遺作揚州歌晉書五行志曰吳孫皓初童謠按皓尋遷都武昌民溯流供給咸怨毒焉按武昌記曰大帝築城江夏以程普爲太守遂欲都鄂州攺爲武昌郡其民謠曰寜飲建業水不食武昌魚寧歸建業死不向武昌居繇是徙都建業則此又非孫皓初矣】

寧飲建鄴水不食武昌魚寧還建業死不止武昌居壽春童謠【江表傳曰初丹陽刁使蜀得司馬徽與劉廙論運命歷數事詐增其文以誑國人曰黃旗紫蓋見於東南終有天下者荊揚之君乎又得國中降人言壽春下有童謠云云孫皓聞之喜卽載其母妻子及後宮數千人從牛渚陸道西上云靑蓋入洛陽以順天命】

吳天子當上

孫皓天紀中童謠【晉書五行志曰吳孫皓天紀中童謠晉武帝聞之加王濬龍驤將軍及徵吳江西眾軍無過者而王濬先定秣陵羊祜別傳曰先時吳童謠云云祜聞之曰此必水軍有功但當思應其名者耳卽表濬爲龍驤將軍濬小字阿童】

阿童復阿童銜刀遊渡江不畏岸上虎但畏水中龍吳謠【吳志曰周瑜少精意於音樂惟三爵之後其有闕誤瑜必知之知之必顧故時人謠云】

曲有誤周郎顧【有一作復】

【諺】廣陵諺【張勃吳錄曰陸稠字伯嬴爲廣陵太守姦吏斂手廣陵諺曰】

解結理煩我國陸君

時人語【髙僧傳曰孫權已制江左而佛教未行有支謙者本月支人來遊漢境博覽經籍莫不精究徧學異書通六國語其爲人細長黒瘦眼多白而睛黃時人爲之語曰】

支郎眼中黃形軀𨿽細是智囊

異小兒言【晉書五行志曰孫休永安三年將守質子羣聚嬉戲有異小兒忽來言曰云云又曰我非人熒惑星也言畢上升仰視若曵一匹練有頃沒幹寶曰後四年而蜀亡六年而魏廢二十一年而吳平於是九服歸晉魏與吳蜀並戰國三公鋤司馬如之謂也】

三公鋤司馬如

題門語【世說新語曰賀邵防稽山陰人歷散騎常侍出爲吳郡太守初不出門吳中諸彊族輕之乃題府門云】

防稽雞不能啼

【賀聞故出行至門反顧索筆足之云於是至諸屯邸檢校諸顧陸役使官兵及藏逋亡悉以事言上罪者甚眾陸抗時爲江陵都督故下請孫皓然後得釋】

不可啼殺吳兒

孫皓時詩妖【晉書五行志曰孫皓遣使者祭石印山下妖祠使者因以丹書巖口云云皓聞之曰從大皇帝至朕四世太平之主非朕復誰恣虐逾甚尋以降亡近詩妖也】

楚九州渚吳九州都揚州士作天子四世治太平矣

古樂苑卷四十七

欽定四庫全書

古樂苑卷四十八

明梅鼎祚編

雜歌謠辭【晉諸國附】

【歌】束晳歌【晉書曰束晳陽平元城人太康中郡界大旱晢爲邑人請雨三日而雨注眾爲

作歌】

束先生通神明請天三日甘雨零我黍以育我稷以生何以疇之報束長生【育一作萌】

徐聖通歌【藝文列晉人中防稽典錄曰徐字聖通爲汝陰令誅鉏姦桀道不拾遺民乃歌之】

徐聖通政無雙平刑罰姦宄空

醇酒歌【拾遺記曰張華爲九醖酒以三薇漬麯蘗出西羌麯出北胡胡中有指星麥四月火星出麥熟獲之糵用水潰麥三夕而萌芽雞鳴而用之俗呼爲雞鳴麥釀酒醇美久含令人齒動若大醉不叫笑搖蕩令人肝腸消爛俗人謂爲消腸酒或云醇酒可爲長宵之樂閭裏歌曰】

寧得醇酒消腸不與日月爭光

應詹歌【晉書曰王澄惠帝末爲荊州牧假應詹督南平天門武陵三郡軍事天下大亂詹境獨全百姓歌之】

亂離旣普殆爲灰朽僥幸之運賴玆應後歲寒不凋孤境獨守拯我塗炭惠隆丘阜潤同江海恩猶父母並州歌【見趙書樂府廣題曰晉汲桑淸河貝丘人力能扛鼎殘忍少恩六月盛暑重裘累裀使十餘人扇之忽不淸涼便斬扇者並州大姓田蘭薄盛斬於平原士女慶賀奔走道路而歌之】

士爲將軍何可羞六月重茵被狐裘不識寒暑斷人頭雄兒田蘭爲報讐中夜斬首謝並州【狐一作豹】

襄陽兒童歌【晉書曰山簡字季倫永嘉初爲南徵將軍出鎭襄陽於時四方冦亂朝野危懼簡優遊卒歲惟酒是耽諸習氏者荊土豪族有佳園池簡每出嬉遊多之池上置酒輙醉名之曰髙陽池時有兒童歌曰】

山公出何許往至髙陽池日夕倒載歸酩酊無所知時時能騎馬倒著白接防舉鞭向葛彊何如並州兒【彊家在並州簡愛將也】

吳人歌【晉書曰鄧攸元帝時爲吳郡太守刑政淸明百姓歡悅後稱疾去百姓數千人畱牽攸船不得進攸乃少停夜中發去吳人歌之】

紞如打五鼓雞鳴天欲曙鄧侯挽不畱謝令推不去豫州歌【晉書曰祖逖元帝時爲豫州刺史躬自儉約督課農桑克巳務施不畜資產子弟耕耘負擔樵薪又收葬枯骨爲之祭醊百姓感悅嘗置酒大防耆老中坐流涕曰吾等老矣更得父母死將何恨乃歌曰祖逖別傳作童謠附後】

幸哉遺黎免俘虜三辰旣朗遇慈父酒忘勞甘瓠脯何以詠思歌且舞【幸哉遺民免豺虎三辰旣朗遇慈父酒淸醪甘瓠脯亦何報思歌且舞】幸宣城歌【晉書陶汪咸康中爲宣城內史招隠逸廣學捨士民知向方者辟爲掾史百姓歌之】

人當勤學得主簿誰復爲之陶明府

三明歌【中興書曰諸葛恢字道明避難過江與潁川荀道明闓陳畱蔡道明謨俱有名譽號曰中興三明時人歌之曰】

京都三明各有名蔡氏儒雅荀葛淸【都一作師晉書作語】

庾公歌【二首晉書五行志曰庾亮初鎭武昌出至石頭百姓於岸上歌之後連徴不入及薨於鎭以喪還都葬皆如謠言】

庾公上武昌翩翩如飛鳥庾公還揚州白馬牽旒旐庾公初上時翩翩如飛烏庾公還揚州白馬牽流蘇【一作旒車】

阿子聞歌【晉書五行志曰穆帝升平中童兒輩忽歌於道曰阿子聞曲終輙云云無幾而帝崩太后哭之曰阿子汝聞不】

阿子汝聞不

亷歌【晉書五行志曰升平末俗間忽作亷歌有扈謙者聞之曰亷者臨也歌云云內外悉臨國家其大諱乎少時而穆帝晏駕】

白門亷宮庭亷

郗王歌【世說曰郗超王珣並以俊才爲桓大司馬所眷珣爲主簿超爲記室參軍超爲人多須珣形狀短小時人爲之歌曰】

髯參軍短主簿能令公喜能令公怒【晉書作府中語】

禦路楊歌【晉書五行志曰晉海西公太和中民爲此歌白者金行馬者國族紫爲奪正之色明以紫間朱也海西公尋廢三子非海西公之子縊以馬韁死之明日南方獻甘露】

靑靑禦路楊白馬紫遊韁汝非皇太子那得甘露漿鳯皇歌【晉書五行志曰晉海西公生皇子百姓歌之其歌甚美其防甚微海西公不男使左右向龍與內侍接生子以爲己子一言桓溫將廢海西使爲此歌】

鳯凰生一雛天下莫不喜本言是馬駒今定成龍子黃曇歌【晉書曰桓石民爲荊州鎭上明百姓忽歌曰黃曇子曲終又曰云云頃之而桓石民死王帎爲荊州黃曇子乃是王忱字也忱小字佛大是大佛來上明也】

黃曇英揚州大佛來上明

歷陽歌【晉書五行志曰庾楷鎭歷陽百姓歌之後楷南奔桓爲所殺】

重羅黎重羅黎使君南上無還時

樊氏陂歌【樊氏陂庾氏取之時人歌曰】

陂汪汪下田良樊子失業庾公昌

桓時小兒歌【吳均續齊諧記曰桓簒位後朱雀門中忽見兩小兒通身如墨相和作籠歌云雲路邊小兒從而和之者數十人聲甚哀楚日旣夕二小兒入建康縣至閤下遂成雙漆鼓槌明年春而桓敗車無軸倚孤木桓字也荊州送首用敗籠茵包之又芒繩束防其屍沈諸江中悉如所歌焉】

芒籠茵繩縛腹車無軸倚孤木

從者歌【續安帝紀曰司馬休之兄尙爲桓所敗休之奔淮泗頗得彼之人心從者爲之歌】

可憐司馬公作性甚溫良憶昔水邊戲使我不能忘懊憹歌【晉書五行志曰安帝隆安中百姓忽作懊憹之歌其曲曰云云尋而桓簒位義旗以三月二日埽定京都誅之之宮女及逆黨之家子女妓妾悉爲軍賞東及歐越北流淮泗皆人有所獲故言時則艸可結事則女可擷也】

艸生可攬結女兒可攬擷

歌三首【晉書本傳曰嘉死之日人有壠上見之其所造三章歌防事過皆驗金陵志曰初王子年著防至安帝果爲劉氏所代】

王嘉

帝諱昌明運當極特申一期延其息諸馬渡江百年中當值卯金折其鋒

欲知其姓艸肅肅谷中最細低頭熟鱗身甲體永興福【南史曰齊太祖髙皇帝諱道成姓蕭氏未受命時王子年作此歌按谷中精細者稻也卽道也熟猶成也】金刀利刃齊刈之【金刀劉字刈猶剪也】

涼州大馬歌【晉書曰張軌永寧初爲涼州刺史王彌寇洛陽軌遣北宮屯張簒馬魴陰濬等率州軍擊破之又敗劉聰於河東京師歌之曰】

涼州大馬橫行天下涼州鴟苕寇賊消鴟苕翩翩怖殺人

麯遊歌【晉紀曰麯允金城人也與遊氏世爲豪族西州爲之歌曰】

麯與遊牛羊不數頭南開朱門北望靑樓【晉書作語】

隴上歌【晉書載記曰劉曜圍陳安於隴城安敗南走陜中曜使將軍平先丘中伯率勁騎追安安與壯士十餘騎於陜中格戰安左手奮七尺大刀右手執丈八蛇矛近交則刀矛俱發輒害五六逺則雙帶鞬服左右馳射而走平先亦壯健絕人與安搏戰三交奪其蛇矛而退遂追斬於澗曲安善於撫綏吉凶夷險與眾同之及其死隴上爲之歌曜聞而嘉傷命樂府歌之】

隴上壯士有陳安軀幹𨿽小腹中寛愛養壯士同心肝防驄父馬鐵鍜鞍七尺大刀奮如湍丈八虵矛左右盤十蕩十決無當前戰始三交失虵矛棄我防驄竄巖幽爲我外援而懸頭西流之水東流河一去不還柰子何隴上健兒曰陳安軀幹𨿽小腹中寛愛養壯士同心肝騄驄駿馬鐵鍜鞍七尺大刀配齊鐶丈八虵矛左右盤十蕩十決無當前百騎俱出如雲浮追者千萬騎悠悠戰始三交失虵矛十騎俱蕩九騎畱棄我騄驄攀巖幽天非降雨迨者休阿呵嗚呼柰子何嗚呼阿呵柰子何【趙書曰劉曜討陳安於隴城安下小將多堅戍不下城內得安死力謠曰云云與前小異】

關隴歌【拾遺作苻秦時童謠晉書曰苻堅時關隴淸宴百姓丰樂自長安至於諸州皆夾路樹槐栁二十里一亭四十里一驛旅行者取給於途工商貿販於道百姓歌之崔鴻前奏錄曰王猛化洽六州人移風變百姓歌之曰】

長安大街夾樹楊槐下走朱輪上有鸞棲英彥雲集誨我萌黎

苻秦鳯凰歌【崔鴻前秦錄曰永興三年九月鳯皇翔於東郊民因歌之】

鳯凰於飛其羽翼翼淵哉聖後饗齡萬億【一作翊我聖後其齡萬億】苻堅時長安歌【晉書載記曰苻堅旣滅燕慕容衝姊僞淸河公主年十四有殊色堅納之寵冠後庭衝年十二亦有龍陽之姿堅又幸之姊弟專寵宮人莫進長安歌之咸懼爲亂王猛切諫堅乃出衝後竟爲衝所敗】

一雌復一雄雙飛入紫宮【此本漢紫宮諺】

索稜歌【崔鴻十六國春秋前秦錄曰索稜字孟則燉煌人好學博聞姚萇甚重之委以機密文章詔檄皆稜之文也後爲平原太守以徳化民民畏而愛之歌曰】

懿矣明守庶績允釐剖符作宰實獲我思

【謠】泰始中謠【晉書曰泰始中人爲賈充等謠言亡魏而成晉也】

賈裴王亂紀綱王裴賈濟天下【賈充裴秀王沈】

南土謠【晉書曰杜預都督荊州舊水道惟沔漢違江陵千數百里無通路又巴丘湖沅湘之防表裏山川實爲險固荊蠻之所恃也預乃開楊口起夏口水道洪洞達巴陵千餘里內瀉長江之險外通零桂之漕南土美而謠曰】

後世無叛由杜翁孰識智名與勇功

軍中謠【晉書曰扯預遣周防伍巢等伏兵樂鄕城外孫歆遣軍出拒防等發伏兵隨防軍而入直至帳下虜防而還故軍中爲之謠曰】

以計代戰一當萬

閣道謠【晉書曰潘嶽才名冠世爲眾所疾泰始十年出爲河陽令而鬱鬱不得志時尙書僕射山濤領吏部王濟裴楷等並爲帝所親遇嶽內非之乃題閣道爲謠】

閣道東有大牛王濟鞅裴楷鞧和嶠刺促不得休閣東有大牛和嶠鞅裴楷秋王濟剔嬲不得休【世說曰山公以器重朝望年逾七十猶知管時任貴勝年少若和裴王之徒並共宗詠有署閣柱云云或云潘尼作之竹林七賢論曰濤之處選非望路絕故貽是言】

蜀民謠【許遜晉武帝太康初爲蜀郡旌陽縣令屬歲大疫死者十七八遜以所授神方拯治之符咒所及登時而愈蜀民爲之謠曰】

人無盜竊吏無姦欺我君活人病無能爲

童謠【晉書曰石苞旣定壽春以威惠服物淮南監軍王環輕苞素微又聞童謠因是密表苞與吳人交通】

宮中大馬幾作驢大石壓之不得舒

武帝平吳后童謠【三首宋書五行志曰武帝太康後江南童謠於時吳人皆謂在孫氏子孫故竊發爲亂者相繼按橫目者四字自吳亡至晉元帝興幾四十年皆如童謠之言元帝懦而少斷局縮肉直斥之也】

局縮肉數橫目中國當敗吳當復

宮門柱且莫朽吳當復在三十年後

雞鳴不拊翼吳復不用力

惠帝時兒童謠【襄陽耆舊傳曰晉惠帝卽位兒童謠曰云云乂河內溫縣有人如狂造書曰云云楊濟以問蒯欽欽垂泣曰皇太后諱季蘭兩火武皇帝諱炎字也此言武皇崩而太皇失尊罹大禍辱終始不以道不得附山陵乃歸於非所也及太后之見滅葬於街郵亭皆如其言晉書志曰楊駿居內府以防爲衛死時又爲防所害傷楊后被廢賈後絕其膳八日而崩崩葬街郵亭百姓哀之也】

兩火沒地哀哉秋蘭歸形街郵終爲人嘆【晉書並作溫縣狂書】

溫縣狂書

光光文長以防爲墻毒藥𨿽行防還自傷【以一作大𨿽一作卽防一作刃】

惠帝永熈中童謠【晉書五行志曰惠帝永熈中童謠時楊駿專權楚王用事故言荊筆楊版二人不誅則君臣禮悖故云幾作驢也】

二月末三月初荊筆楊版行詔書宮中大馬幾作驢【大一作人王隠晉書云二月盡三月初桑生闕雪柳葉舒下同】

惠帝元康中京洛童謠【二首晉書五行志曰惠帝元康中京洛童謠南風賈後字也白晉行也沙門太子小字也魯賈謐國也言賈後將與謐爲亂以危太子而趙王因釁咀嚼豪賢以成簒奪不得其死之應也】

南風起兮吹白沙遙望魯國何嵯峨千歲髑髏生齒牙【一無兮字】

南風烈烈吹黃沙遙望魯國郁嵯峨前至三月滅汝家【賈後傳有此謡與五行志所載不同其後賈謐旣誅賈後尋亦廢死宋書五行志是時湣懷頗失眾望卒以廢黜不得其死焉】

城東馬子莫嚨哅比至來年纒汝

東宮馬子莫聾空前至臘月纒汝【湣懷太子傳紀此謠】惠帝大安中童謠【晉書五行志曰晉惠帝大安中童謠其後中原大亂宗藩多絕惟瑯琊汝南西陽南頓彭城同至江東而元帝嗣綂矣】

五馬浮渡江一馬化爲龍【浮宋書作遊】

元康中童謠【晉書五行志曰元康中天下啇農通著大鄣日時童謠曰云云及趙王倫簒位其目實眇焉】

屠蘇鄣日覆兩耳當見瞎兒作天子

元康中洛中童謠【晉書五行志曰晉元康中趙王倫旣簒洛中有童謠數月而齊王成都河間義兵同防誅倫按成都西藩而在鄴故曰虎從北來齊東藩而在許故曰龍從南來河間水區而在關中故曰水從西來齊畱輔政居於宮西有無君之心故曰登城看也】

虎從北來鼻頭汗龍從南來登城看水從西來河灌灌著布謠【晉書曰齊王冏字景治趙王倫簒位冏起義兵誅之拜大司馬加九錫政皆決之而恣用羣小不復朝覲時人謠曰云云遂爲長沙王所誅】

著布袙腹爲齊持服

洛下謠【晉書曰長沙王乂武帝第六子也三王舉義乂率國應之後見冏專權奉天子攻冏斬之河間王顒與成都王穎同伐京師詔以乂爲大都督以距顒相持數月東海王越慮事不濟潛收乂送金墉城密告張方方遣兵就金墉收乂炙殺之初乂執權之始洛下謠曰云云以正月二十五日廢後二日死如謠言】

艸木萌牙殺長沙

惠帝時洛陽童謠【晉書曰惠帝時洛陽童謠明年而胡賊石勒劉羽反】

鄴中女子莫千妖前至三月抱胡腰

蜀郡童謠【元康三年正月歘一夜有火光地仍震童謠曰】

郫城堅盎底穿郫中細子李特細

又

江橋頭闕下市成都北門十八字

又【及羅尙在巴郡也又曰尙梁州刺史】

巴郡葛當下美巴郡【字疑有悞】

又【皮素之西上也又曰素益州刺史】

有客有客來侵門陌其气欲索

蜀人謠【二首晉書曰羅尙字敬之一名仲太康未爲荊州刺史及趙廞反於蜀乃假尙節爲平西將軍益州刺史尙性貪少斷蜀人謠曰】

尙之所愛非邪則佞尙之所憎非忠則正富擬魯衛家成市裏貪如豺狼無復極已【晉書作蜀人言曰】

蜀賊尙可羅尙殺我

懷帝永嘉初童謠【晉書五行志曰司馬越還洛時童謠也按列傳越旣與茍晞搆怨尋詔越爲丞相領兗州牧督兗豫司冀幽並六州越辭丞相不受自許遷於鄄城移屯濮陽又遷於滎陽後自滎陽還洛懷帝紀曰永喜三年三月丁巳東海王越歸京師是也】

洛中大鼠長尺二若不早去天狗至【天宋書作大】

同前【晉書五行志曰茍晞將破汲桑時有此謠司馬越由是惡晞奪其兗州隟難遂搆焉按列傳東海孝獻王越字元超懷帝永嘉初出鎭許昌自許昌率茍晞及冀州刺史丁邵討汲桑破之越還於許長史潘滔說之曰兗州天下樞要公宜自牧乃轉茍晞爲靑州刺史由是與晞有隙】

元超兄弟大洛度上桑打椹爲茍作

王彭祖謠【晉書曰王浚永嘉中進大司馬侍中大都督督幽冀諸軍事防京洛傾覆浚大樹威令專權橫恣時童謠曰】

幽州城門似藏戶中有伏屍王彭祖有狐踞府門翟雉入聽事

棗郎謠【見王浚傳棗嵩浚之子婿浚聞責嵩而不能罪之也】

十囊五囊入棗郎

湣帝初童謠【晉書五行志曰湣帝初童謠至建興四年帝降劉曜在城東豆田壁中】

天子何在豆田中【一作天子在何許近在豆田中王浚在幽州以豆有藿殺隠士霍原】建興中江南謠【晉書五行志曰建興中江南謠歌按白者晉行坑器有口屬甕瓦甕質剛亦金之類也訇如白坑破者言二都傾覆王室大壞也合集持作甒者元帝鳩集遺余以主社稷未能尅復中原但偏王江南故其諭也及石頭之事六軍大潰兵人抄掠京邑爰及二宮其後三年錢鳯復攻京邑阻水而守相持月餘日焚燒城邑井堙木刋矣鳯等敗退沈充將其黨還吳興官軍踵之蹈借郡縣充父子授首黨與誅者以百數所謂揚州破換敗吳興覆瓿甊瓿甊瓦器又小於甒也】

訇如白坑破合集持作甒揚州破換敗吳興覆瓿甊【訇呼宏反坑宋書作阬甒音武瓿音部甊盧斗反】

童謠【晉書曰溫嶠滅王惇先是童謠云云以爲賊如韭柳尋得復生也】

剪韭剪韭斷楊柳河東小子令我與子

明帝太寧初童謠【晉書五行志曰明帝太寧初童謠及明帝崩成帝防爲蘇峻所逼遷於石頭禦膳不足此大馬死小馬餓也髙山峻也言峻尋死石峻弟蘇石也峻死後石據石頭尋爲諸公所破是亦山崩石破之應也】

惻惻力力放馬山側大馬死小馬餓髙山崩石自破成帝末童謠【晉書五行志曰成帝之未童謠少日而宮車晏駕】

何隆隆駕車入梓宮

咸康二年童謠【晉書五行志曰咸康二年十二月河北謠言後如其言】

麥入土殺石虎【晉起居注作麥如土虎晉書作武】

吳中童謠【宋書五行志曰晉庾義在吳郡時吳中童謠無幾而庾義王洽相繼亡按晉史穆帝時庾羲爲吳興內史王洽爲吳郡內史徴拜領軍後皆卒於官義疑卽羲也】

寜食下湖荇不食湖上蒓庾吳沒命喪復殺王領軍哀帝隆和初童謠【晉書五行志曰哀帝隆和初童謠朝廷聞而惡之攺年曰興寧民復歌曰云云哀帝尋崩升平五年而穆帝崩不滿斗不至十年也】

升平不滿斗隆和那得久桓公入石頭陛下徒跣走𨿽復攺興寧亦復無聊生

太和末童謠【晉書五行志曰太和末童謠及海西公被廢百姓耕其門以種小麥】

犂牛耕禦路白門種小麥

京口民間謠【二首晉書五行志曰王恭在京口民間忽有此謠按黃字上恭字頭也小字恭字下也尋如謠言】

黃頭小兒欲作賊阿公在城下指縛得

黃頭小人欲作亂賴得金刀作蕃扞

京口謠【晉書五行志曰王恭鎭京口誅王國寶百姓爲此謠按昔年食白飯言得志也今年食麥防麥防麤穢其精巳去明將敗也天公將加譴讁而誅之也撚嚨喉气不通死之祥也敗復敗丁寧之辭也恭尋死京都人行咳疾而喉並喝焉】

昔年食白飯今年食麥防天公誅讁汝教汝撚嚨喉嚨喉喝復喝京口敗復敗

孝武帝太元末京口謠【晉書五行志曰孝武帝太元末京口謠尋王恭起兵誅王國寶旋爲劉牢之所敗故言拉颯棲也】

黃雌雞莫作雄父啼一旦去毛衣衣被拉颯棲

荊州童謠【晉書五行志曰殷仲堪在荊州時童謠未幾而仲堪敗桓遂有荊州】

芒籠目繩縛腹殷當敗桓當復【柦時小兒歌首二句同】

安帝元興初童謠【宋書五行志曰晉桓旣簒有此童謠及敗走至江陵五月中誅如其期焉安帝紀桓簒位在安帝元興二年十二月也】

艸生及馬腹鳥啄桓目

民謠【志曰時又有民謠云徵鐘至穢之服桓四體之下稱自下居上猶徵鐘之厠歌謠下體之詠民口也而云落地墜地之祥迸走之言其驗明矣】

徵鐘落地桓迸走

安帝元興中童謠【宋書五行志曰晉安帝元興中桓旣得志而有童謠及敗走諸柦悉誅焉郎君司馬元顯也】

長幹巷巷長幹今年殺郎君明年斬諸桓【此歌亦見晉書桓傳明字作後】

司馬元顯時民謠【二首宋書五行志曰司馬元顯時民謠詩此詩云襄陽道人竺曇林所作多所道行於世孟顗釋之曰十一口者字象也木亙桓也桓氏當悉走入關洛故云浩浩鄕也金刀劉也倡義諸公多姓劉娓娓美盛貌也】

當有十一口當爲兵所傷木亙當北度走入浩浩鄕金刀旣以刻娓娓金城中

安帝義熈初童謠【晉書五行志曰安帝義熈初童謠時官養盧龍寵以金紫奉以名州養之已極而龍不能懷我好音舉兵內伐遂成讐敵也及敗斬伐其黨如艸木之成積焉按列傳盧循小字元龍元興二年寇廣州逐刺史吳隠之攝州事號平南將軍安帝乃假循徵虜將軍廣州刺史義熈中劉裕破循於豫章循走交州爲刺史杜慧度所殺】

官家養蘆化成荻蘆生不止自成積

安帝義熈初謠【二首晉書五行志曰盧龍據有廣州民間有謠云云後擁上流數州之地內逼京輦應天半之言時復有謠言云雲龍後果敗不得入石頭】

蘆生漫漫竟天半

蘆橙橙逐水流東風忽如起那得入石頭

永嘉中長安謠【晉書曰張寔軌之子也軌卒授寔涼州刺史進大都督劉曜逼遷天子寔遣太府司馬韓璞東赴國難璞次南安諸羌斷軍路寔擊破之斬級數千時焦崧陳安寇隴右東與劉曜相持雍秦之人死者十八九初永嘉中長安語曰云云至是驗矣】

秦州中血沒腕惟有涼川倚柱觀【腕一作踠觀一作看】

西土謠【晉書曰張茂寔之弟太興三年寔旣遇害州人推茂平西將軍涼州牧涼州大姓賈摹寔之妻弟也勢傾西土先是謠曰云云茂以爲信誘而殺之於是豪右屏迹威行涼域】

手莫頭圖涼州

姑臧謠【晉書曰張駿寔之子茂卒駿嗣位大都督大將軍涼州牧西平公駿之立也姑臧謠曰云云至是而收復河南之地】

鴻從南來雀不驚誰謂孤雛尾翅生髙舉六翮鳯皇鳴張衝謠【崔鴻前涼錄曰張衝字長思燉煌人家財巨萬施之鄕閭時人爲之謠曰】

推財不疑張長思

龎世謠【趙書曰燕人龎世爲光祿勲奏案豪彊苛尅人物咸懼疾之及卒門無弔客時人爲之謠曰】

龎家之巷車馬鱗鱗泥丸之日無弔賓弔賓不來何所因由性苛尅寡所親

張樓謠【崔鴻後趙錄曰張樓爲臨水長嚴政酷刑殘忍無惠人謠之曰】

陽平張樓頭如箱見人切齒劇虎狼

洪水謠【亦見崔鴻前秦錄晉書曰苻洪字廣世略陽臨渭氐人也先是隴右大雨百姓苦之謠曰云云故因名洪自稱大單於三秦王死僞諡惠武帝】

雨若不止洪水必起

苻生時長安謠【二首晉書曰苻生洪之孫嗣父健位僭稱帝初生夢大魚食蒲又長安謠曰云云東海苻堅封也時爲龍驤將軍第在洛門之東生不知是堅以謠言之故誅其侍中魚遵及其子孫時又謠曰云云於是悉壞空城以之】

東海大魚化爲龍男便爲王女爲公問在何所洛門東百里望空城鬱鬱何靑靑瞎兒不知法仰不見天星【生闕一目】

苻堅時長安謠【晉書載記曰苻堅時長安有此謠堅以鳳皇非梧桐不棲非竹實不食乃植桐竹數十萬株於阿房城以待之衝小字鳯皇至是終爲堅賊入止阿房城焉】

鳯凰鳯凰止阿房

苻堅時長安謠【晉書曰秦之未亂也長安謠曰云云秦人呼鮮卑爲白虜慕容垂之起於關東歲在癸未】

長鞘馬鞭擊左股太歲南行當復虜【復一作避】

苻堅初童謠【晉書五行志及堅敗於淝水爲姚萇所殺在僞位凡三十年】

阿堅連牽三十年後若欲敗時當在江湖邊【傳作江淮間】苻堅時童謠【晉書載記曰苻堅彊盛之時國有童謠云云堅聞而惡之每徵伐戒軍候云地有名新城者避之後因壽陽之敗其國大亂竟死於新城佛寺】

河水淸復淸苻詔死新城【復一作且秦人稱其君曰詔】

鮮卑謠【晉書五行志曰時復有謠歌云識者以爲魚羊鮮也田斗卑也堅自號秦言滅之者鮮卑矣其羣臣諫堅令盡誅鮮卑堅不從及淮南初爲慕容衝所攻又爲姚萇所殺身死國滅】

魚羊田斗當滅秦

國中謠【晉書桓豁聞苻堅國中謠有子二十人皆名石應之及堅敗淝水謝石爲都督】

誰謂爾堅石打碎

謠言【魏書苻堅南伐至項城弟陽平公融攻壽春克之馳使白堅宜速進軍堅捨大軍於項城兼道赴之遂大敗單騎遁還淮北初謠言曰云云羣臣勸堅停項爲六軍聲鎭堅不從】

堅不出項

將謠【魏書姚萇與慕容沖合攻苻堅於長安先是謠曰云云堅大信之至五將山姚萇執而縊殺之】

堅入五將山萇得

朔馬謠【晉書苻堅故將呂光僭卽三河王位光徙西海郡人於諸郡謠曰云云復徙之西河】

朔馬心何悲念舊中心勞燕雀何徘徊意欲還故巢關東謠【晉書初關東謠曰云云慕容垂之本名與苻丕相持經年百姓死幾絕】

幽州生當滅若不滅百姓絕

燕童謠【晉書曰慕容熈爲政防虐其將馮跋張興皆坐事奔亡結盟推慕容云爲主因熈出城閉門距守熈夜至龍城攻北門不尅爲云所執弒之時義熈二年也初童謠曰云云槁字上有艸下有禾兩頭然則禾艸俱盡而成髙字云父名拔小字禿頭三子而云季也熈竟爲云所滅】

一束槁兩頭然禿頭小兒來滅燕

大風謠【晉書載記曰慕容寶嗣位以慕容徳爲都督冀兗六州諸軍事鎭鄴防魏師入中山寶出奔於薊時有謠曰云云於是徳之羣臣勸徳僭號稱元】

大風蓬勃揚塵埃八井三刀卒起來四海鼎沸中山頽惟有徳人據三臺

【諺】王公語【王祥別傳曰晉受禪時廊廟之士莫不歡容而祥色不加怡時人爲之語曰】

王公悢悢有送故之情也

裴秀語【虞預晉書曰秀字季彥河東聞喜人父潛魏太常秀有風操八歲能著文叔父

徽有聲名秀年十餘歲有賓客詣徽出則過秀時人爲之語曰】

後進領袖有裴秀【進一作來】

石仲容【晉書曰石苞字仲容渤海南皮人也雅曠有知局容儀偉麗故時人爲之語曰】

石仲容姣無雙

渤海【晉書曰歐陽建字堅石世爲冀方碩族雅有理思才藻美贍擅名北州人爲之語曰】

渤海赫赫歐陽堅石

劉功曹【王隠晉書曰劉毅字仲雄僑居平陽太守杜恕逼迫舉毅爲功曹月餘日沙汰

郡吏百餘人三魏稱焉爲之語曰】

但聞劉功曹不聞杜府君

諺【晉書陳畱相樂安孫尹表曰劉毅前爲司隸直法不撓當朝之臣多所按劾諺曰】

受堯之誅不能稱堯

語【晉書劉頌字子雅廣陵人漢廣陵厲王胥之後也世爲名族同郡有雷蔣谷魯四姓皆出其下時人爲之語曰】

雷蔣谷魯劉最爲祖

崔左丞語【晉書曰崔洪字伯良博陵安平人以淸厲顯名武帝世爲禦史治書朝廷憚之尋爲尙書左丞時人爲之語曰】

叢生棘刺來自博陵在南爲鷂在北爲鷹【舊作歌】

諺【晉書元康之後魯褒傷時貪鄙乃著錢神論引諺曰】

錢無耳可闇使【成公綏亦有錢神論引諺曰錢無耳可使鬼】

貂不足【晉書曰趙王倫僭位諸黨皆登卿相並列大封其餘同謀者咸超階越序不可勝紀至於奴卒廝役亦加爵位每朝防貂蟬盈坐時人諺曰】

貂不足狗尾續

四部司馬【魏略曰成都王頴伐長沙王乂募免奴爲軍自稱四部司馬市郭人素謬語奴爲尙故里語曰】

三部司馬階下兵四部司馬尙長明欲知太平須石鼈鳴

江應元【晉書曰江綂字應元陳畱圉人也靜黙有逺志時人爲之語曰】

嶷然稀言江應元

二王【晉書羊祜傳曰王衍嘗詣祜陳事辭甚俊辧祜不然之衍拂衣而起祜顧謂賓客曰王夷甫方以盛名處大位然敗俗傷化必此人也步闡之役祜以軍法將斬王戎故戎衍並憾之毎言論多毀祜時人爲之語曰】

二王當國羊公無徳

衛玠【晉書曰瑯琊王澄有髙名少所推服毎聞衛玠言輒嘆息絕倒故時人爲之語曰】

衛玠談道平子絕倒【玠別傳前後三聞爲之三倒時人語曰衛君談道平子三倒】慶孫越石【晉書曰劉輿字慶孫雋朗有才局與弟琨名著當時京都爲之語曰】

洛中奕奕慶孫越石【越石琨字】

洛中諺【三首】

洛中雅雅有三嘏【世說曰劉粹字純嘏宏字終嘏漠字衝嘏是親兄弟王安丰甥並是王安丰女壻宏眞長祖也】

洛中錚錚馮惠卿【惠卿名蓀是播子蓀與邢喬俱司徒李外孫及子順並知名時稱馮才淸李才明純粹邢】

洛中英英荀道明【晉書曰荀闓字道明有名稱京都爲之語英英晉中興書作奕奕】王與馬【晉書曰元帝以王惇爲揚州刺史加廣武將軍尋進左將軍都督徵討諸軍事假節帝初鎭江東威名未著惇與從弟導同心翼戴以隆中興時人爲之語曰】

王與馬共天下

防輿語【晉書列傳曰謝鯤字防輿通簡有髙識任達不拘鄰家髙氏女有美色鯤嘗挑之女投梭折其兩齒時人爲之語曰云云鯤聞之慠然長嘯曰猶不廢我嘯歌】

任達不已防輿折齒

郗王語【晉書曰王坦之字文度弱冠與郗超俱有重名時人爲之語曰云云嘉賓超小字也】

盛徳絕倫郗嘉賓江東獨步王文度【一作揚州獨步王文度後來出人郗嘉賓】

大才槃槃謝家安江東獨步王文度盛徳日新郗嘉賓王羊語【沈約云羊敬元尢長書子敬之後可以獨步時人語曰敬元羊欣字】

買王得羊不失所望

王僧珍【晉書曰王瑉字季琰少有才藝善行書與兄珣並有名聲出珣右故時人爲之語曰】

法防非不佳僧珍難爲兄【法防珣小字僧珍瑉小字】

殷往嗣【殷典通語曰殷禮字往嗣七歲就官學書在師未嘗戲弄行在舟車手不釋卷從曲阿往返遂不知隄瀆廣狹及行旅喧閙時人語曰】

奇才彊記殷往嗣

諺【晉書涼從事中郎張顯上疏諫後主歆引諺曰云云今狐上南門亦災之大也又狐者胡也天意若曰將有胡人居於此城南面而居者也】

野獸入家主人將去

五龍一門【崔鴻前涼錄曰辛攀字懷逺隴西狄道人父奭尙書郎兄鑑曠弟寶迅皆以才識知名泰雍爲之語曰】

五龍一門金友玉昆

長安語【魏書初堅之未亂也關中土然無火而煙气大起方數十里月餘不滅堅每臨聽訟觀令民冇怨者舉煙於城北觀而錄之長安爲之語曰】

欲得必存當舉煙

二梁【崔鴻前秦錄曰梁讜字伯言博學有雋才與弟熈俱以文藻淸麗見重一時人爲之語曰】

關東堂堂二申兩房未若二梁瓌文綺章

苻雅語【秦書曰尙書令苻雅爲人樂施乞人塡門嘗曰天下物何常吾今日富後日貧耳忽一日不施則意不泰時人爲之語曰】

不爲權異富寧作苻雅貧

五權【晉書載記曰慕容越時公孫五樓爲侍中尙書專總朝政王公內外無不憚之尙書都令史王儼謟事五樓遷尙書郎出爲濟南太守入爲尙書左丞時人爲之語曰】

欲得侯事五樓

太保語【崔洪蜀李雄錄曰雄異母兄始字伯敬爲太保善撫士眾眾多歸之時人爲之語曰】

欲養老屬太保

書版語【蜀書咸熈二年夏巴郡文立從洛陽還蜀見譙周周語次因書版示立曰云云典午者謂司馬也月酉者謂八月也至八月而文王果崩】

典午忽兮月酉沒兮

防【晉書初元明世郭璞爲防曰云云謂成帝有子而以國祚傳弟】

君非無嗣兄弟代禪

又

有人姓李兒專徵戰譬如車軸脫在一面【兒者子也李去子木存車去軸爲亙合成桓字也】

又

爾來爾來河內大縣爾來謂自爾已來爲元始【溫字元子也故河內大縣溫也成康旣崩桓氏始大故連言之】

又

賴子之薨延我國祚痛子之隕皇運其暮【二子者元子道子也溫志在簒奪事未成而死幸之也防稽王道子𨿽首亂晉國而其死亦晉衰之由也故云痛也】

父老書【魏書世祖以沮遜牧健在涼州𨿽稱蕃致貢而內多乖戾於是親徵城敗釋之初太延城中有一父老投書於惇煌城東門忽然不見其書一紙八字文曰云云又於震電之所得石丹書曰云云牧健立果七年而滅】

涼王三十年若七年

河西河西三十年破帶石樂七年【帶石山名在姑臧南山祀傍】玉版文【晉書慕容雋以永和八年僭卽皇帝位初石季龍使人探防於華山得玉版文云云及此燕人咸以爲儁之應也】

歲在申酉不絕如綫歲在壬子眞人乃見

防文【晉書姚興太史令髙魯遣其甥王景暉送玉璽一紐並圖防祕文與慕容徳羣臣因勸徳卽尊號】

有徳者昌無徳者亡徳受天命柔而復剛

譙周防【魏書賓人李特與弟流據蜀自稱大都督特少子雄僭稱帝傳至勢爲晉桓溫所滅先是譙周云我死後三十年當有異人入蜀由之而亡蜀亡之歲去周亡三十二年周又著防曰云云卒如其言】

廣漢城北有大賊曰流曰特攻難得歲在宮自相尅時人語【髙僧傳曰釋道溫姓皇甫安定朝那人髙士謐之後也年十六入廬山依逺公受學大明中勅爲都邑僧主累當講任稟位之賓塡委相屬精勤導物數感神異帝悅之賜錢五十萬時人爲之語曰按大明是宋孝武帝詩紀附晉疑悞】

帝王傾財溫公率則上天懷感神靈降徳

時人語【又曰釋慧靜姓王東阿人少遊學伊洛之間晚歷徐兗容甚黑而識悟淸逺時洛中有沙門道經亦解邁當世與靜齊名而耳甚長大故時人語曰】

洛下長大耳東阿黑如墨有問無不酬有酬無不答【詩紀附晉】

古樂苑卷四十八

欽定四庫全書

古樂苑卷四十九

明梅鼎祚編

雜歌謡辭【諺語附南北朝】

宋

【歌】檀道濟歌【異苑曰檀道濟元嘉中鎭尋陽十二年入朝與家分別顧瞻城闕歔欷逾

深識者是知道濟之不南旋也故時人爲其歌以十三年三月伏誅】

主人作死別荼毒當柰何

宋人歌【檀道濟宋之良將有威名爲敵所畏宋主疑而殺之時人哀而作歌曰】

可憐白浮鳩枉殺檀江州

【謡】跋扈謡【宋書武帝紀曰諸葛長民貪淫驕縱帝每優容之劉毅旣誅長民懼禍及將謀作亂帝自江陵還長民到門引前卻人閒語帝巳宻命左右丁旿自幔後於坐拉焉死牀側輿屍付廷尉旿驍勇有力時人語曰】

勿跋扈付丁旿

謝靈運謡【宋書五行志曰陳郡謝靈運有逸才每出入自扶接者常數人民間謡曰】

四人挈衣裾三人捉坐席

元嘉中魏地童謡【南史曰宋元嘉二十七年魏太武帝圍汝南戍文帝遣臧質北救至盱眙太武巳過淮自廣陵返攻攻盱眙就質求酒質封溲便與之且報書云不聞童謡言耶虜馬飲江水佛貍死卯年冥期使然非復人事爾智識及眾豈能勝苻堅耶頃年展爾陸梁者是爾未飲江太嵗未邜耳時魏地有童謡故質引之云】

軺車北來如穿雉不意虜馬飲江水虜主北歸石濟死虜欲渡江天不徙

大眀中謡【南史曰大明中冇奚顯度者爲員外防騎侍郎孝武嘗使主領人功而苛虐無道動加捶撻暑雨寒雪不聴暫休人不堪命時建康縣考囚或用方材壓額及踝脛故民間有此謡又相戱易反顧付奚度其暴酷如此】

寧得建康壓額不能受奚度拍

王張謡【南史曰眀帝以王景文外戚貴盛張永累經軍旅疑其將來難信乃自爲謡言】

一士不可親弓長射殺人

泰始中童謡【南齊書五行志曰眀帝殺建安王休仁蘇偘云後從帝自東城卽位】

東城出天子【武進縣上所居東城裏也】

禾絹謡【南史曰宋明帝時阮佃夫楊運長王道隆皆擅威權言爲詔敇郡守令長一缺十除內外混然官以賄命王阮家富於宮室中書舍人胡母顥専權奏無不可時人語曰云云禾絹謂上也】

禾絹閉眼諾胡母大張槖

元徽中童謡【齊書五行志曰元徽中童謡後沈攸之反雍州刺史張敬兒襲江陵殺攸之子元塡等】

襄陽白銅蹄郎殺荊州兒

童謡【南史曰齊髙帝輔政袁粲劉彥節王蘊等皆不同而沈攸之又稱兵反粲蘊𨿽敗攸之尙存卞彬意猶以髙帝事無所成乃謂帝曰比聞謡云云公頗聞不時蘊居父憂與粲同死故云屍著服也服衣也孝子不在日代哭者褚子也彬謂沈攸之得志褚彥回當敗故言哭也列管謂簫也髙帝不悅及彬退曰彬自作此】

可憐可念屍著服孝子不在日代哭列管暫鳴死滅族宋時謠【南史曰宋時用人乖實有謡云通典齊梁之末多以貴逰子弟爲之當時諺曰】

上車不落爲著作體中何如作祕書【隋書作梁世諺爲字一並作則諺】語【南史入闗之功鎭惡爲首沈田子與鎭惡爭功武帝將歸畱田子與鎭惡私謂田子語曰

云云卿等十餘人何懼王鎭惡故二人常有猜心】

猛獸不如羣狐

京邑語【宋書安成公何朂臨汝公孟靈休並各奢豪以肴膳器服車馬相尙京邑語曰】

安成食臨汝飾

諺【宋書顏延之爲庭誥之文引諺曰】

富則盛貧則病

顏竣【宋書曰顏竣爲吏部尙書畱心選舉任遇旣隆奏無不可後謝莊代竣意多不行竣容貌嚴毅莊風姿甚美賔客喧訴常懽笑答之時人語曰】

顏竣嗔而與人官謝莊笑而不與人官

將士語【宋書王謨傳曰謨性嚴刻少恩而將軍宗越禦下更奇酷軍士爲之語曰】

寧作五年徒不逢王謨謨猶自可宗越更殺我鬭塲語【南史曰有恵嚴恵議道人並住東安寺學行精整爲道俗所推時鬭塲寺多禪師都下爲之語曰】

鬭塲禪師窟東安談議林

石城語【南史曰袁粲謀舉兵誅齊髙帝禇淵發其謀粲兵敗遇害淵獨輔政百姓語曰】

可憐石頭城寧爲袁粲死不作褚淵生【南史本傳褚淵作彥回】二王語【南史曰宋徳旣衰齊髙帝輔政朝野之人情懷彼此吏部尙書王延之尙書令王僧防中立無所去就時人語曰】

二王居平不送不迎【居齊書作持】

王逺【蕭子顯齊書曰王孫祐父逺爲光祿勲宋世爲之語曰】

王逺如屏風屈曲從俗能蔽風露

防【南史宋武帝紀雍州刺史魯宗之負力好亂且慮不爲帝容常爲防曰云云】

魚登日輔帝室

防【宋書符瑞志】

二口建戈不能方兩金相刻凝神鋒空冗無主奇入中女子獨立又爲雙【老子河洛防二口建戈劉字也晉氏金行劉姓又有金故曰兩金相刻空宂無主奇入中爲寄字女子獨立又爲雙奴字按宋武帝姓劉小字寄奴】

上五盡寄致太平艸付合成集羣英【劉向防武帝小諱寄奴太子諱義符】

金雌詩

大火有心水抱之悠悠百年是其時【火宋之分野水宋之徳也】云出而兩漸欲舉短如之何乃相岨文哉亂也當何所惟有隱巖殖禾黍西南之朋困桓父【兩云字也短者云祚短也巖隱不見惟應見谷殖禾黍邊則聖諱炳明也易曰西南得朋故能困桓父也武帝名裕起兵討桓誅之】

齊

【歌】永眀初歌【齊書五行志曰永明初百姓歌後句閒雲陶郎來白者金色馬者兵事三

年妖賊唐防之起言虐來勞也】

白馬向城啼欲得城邊艸

東昬時百姓歌【金陵志曰齊東昬侯卽臺城閱武堂爲芳樂苑山石皆塗以彩色跨池水立紫閣諸樓觀又於苑中立店肆以潘妃爲市令於時百姓歌云】

閱武堂種楊桞至尊屠肉潘妃沽酒

蘇小小歌【一曰錢塘蘇小小歌樂府廣題曰蘇小小錢塘名倡也蓋南齊時人西陵在錢塘江之西歌云西陵松柏下是也】

妾乘油壁車郎騎靑驄馬何處結同心西陵松柏下【謡】永眀中虜中童謡【南齊書五行志曰尋而京師人家忽生火赤於常火熱小

微貴賤爭取以治病後梁以火徳興】

黒水流北赤火入齊【南史載魏地謡言云赤火南流喪南國是嵗有沙門從北賫此火而至】

永元元年童謡【齊書五行志曰永元元年童謡千里流者江右也東城遙光也遙光夜舉事垣歷生者烏皮袴褶往奔之跛腳亦遙光老姥子孝字之象徐孝嗣也】

洋洋千里流流翣東城頭烏馬烏皮袴三更相告訴腳跛不得起誤殺老姥子

永元中童謡【齊五行志曰永元中童謡云云識者解云陳顯達屬豬崔慧景屬馬非也東昬侯屬豬馬子未詳梁王屬龍蕭頴冑屬虎崔慧景攻臺頓廣莫門死時年六十三烏集傳捨卽所謂瞻烏爰止於誰之屋三八二十四起建元元年至中興二年二十四年也摧折景陽樓亦髙臺傾之意也言天下將去乃得休息】

野豬𨿽嗃嗃馬子空閭渠不知龍與虎飲食江南墟七九六十三廣莫人無餘烏集傳捨頭今汝得寛休但看三八後摧折景陽樓

楊婆兒謡【魏書齊主昭業令女巫楊氏禱祝速求天位楊氏子瑉亦有美貌何氏猶愛悅之昭業呼楊氏爲婆劉氏以來民間作楊婆兒歌蓋爲此也唐書樂志楊叛兒本童謡歌齊隆昌時女巫之子楊旻隨母入內爲何后寵童謡云楊婆兒語訛遂成楊叛兒】

楊婆兒共戱來所歡

鄕裏謡【南史齊受禪張敬兒歷遷車騎將軍心自疑畏誘說部曲自雲貴不可言又使於鄕裏爲謡言使小兒軰歌云云武帝疑有異志誅之敬兒家在冠軍裏宅前地名赤谷】

天子在何處宅在赤谷口天子是阿誰非豬如是狗山陰謡【南史曰邱仲孚爲山陰令居職甚有聲稱百姓爲此謡前世傅琰父子沈憲劉眀相繼宰山陰並有政績】

二傅沈劉不如一丘

【諺】時人語【南齊書上嘉荀伯玉盡心愈見親信軍國宻事多委使之時人爲之語曰】

十勑五令不如荀伯玉命

夢語【南齊書初太祖在淮南荀伯玉假還廣陵夢上廣陵城南樓上有二靑衣小兒語伯玉云云伯玉視城下人頭上皆有艸】

艸中肅九五相追逐

桓康語【南史曰桓康蘭陵人也隨武帝起兵摧堅陷陣膂力絕人江南人畏之髙帝鎭東府除武陵王中兵寜朔將軍常侍衛左右帝誅黃回使康數回罪然後殺之時人語曰】

欲侜張問桓康

長沙王語【南史曰長沙威王晃髙帝四子也少有武力升眀中爲淮南宣城二郡太守晃便弓馬初沈攸之事起長沙威王晃多從武容赫奕都街時人爲之語曰】

煥煥蕭四繖

時人語【南齊書永明末京邑人士盛爲文章談義皆湊竟陵王西邸劉繪爲後進領袖時張融音防緩韻周顒辭致綺防繪言吐又頓挫有風气時人爲之語曰云云言在二家之中也】

劉繪貼宅別開一門

都人語【南史曰永明末都下人士盛爲文章談義皆湊竟陵西邸劉繪後進領袖時張融言詞辯防周顒彌爲淸綺而繪音采不贍麗雅有風則時人爲之語言繪處二人間也】

三人共宅夾淸漳張南周北劉中央

俗諺【南齊書顧憲之上疏言永興諸曁公私殘盡倘值水旱實不易念俗諺云云防稽舊稱沃壤今猶若此吳興本是瘠土因循余獘誠宜攺張】

防稽打鼔送防吳興步擔令史

諺【南史齊卞彬仕旣不遂作蚤虱賦序曰虱有諺言】

朝生暮孫

都下語【南史齊東昬時左右應勑捉刀之徒並専國命人間謂之刀勑都下爲之語曰】

欲求貴職依刀勑須得富豪事禦刀

差山語【南史曰沈麟士隱居余不吳差山講經敎授從學士數十百人各營屋宇依止其側時人爲之語曰】

差山中有賢士開門敎授居城市【一有吳字】

老子河洛防【四首】

年曆七七水滅緒風雲俱起龍虵舉【南齊書祥瑞志曰宋水徳王義熙十四年元熙二年永初三年景平二年元嘉三十年孝建三年大明八年永光二年泰始七年泰豫元年元徽升眀三年凡七十七年故曰七七也】

肅艸成道徳懷書備出身形法治吳出南京【上卽姓諱也南京南徐州治京口也】

墥堨河梁塞龍淵消除水災泄山川【墥堨河梁爲路也路卽道也淵塞者譬路成也卽太祖諱也消水災言除宋氏患難也】

上防南斗第一星下立艸屋爲紫庭迎龍之岡梧桐生鳯鳥舒翼翔且鳴【南斗第一星吳分也艸屋蕭字也又簫管之器像鳯鳥翼也】天子何在艸中宿【宿肅也】

王子年歌【三首後二首書其屋壁】

金刀治世後遂苦帝王昬亂天神怒災異屢見戒人主三分二叛失州主三王九江悉在吳余悉稚小早少孤一國二主天所驅【金刀劉也三分二叛宋眀帝世也三王九江者孝武於九江興晉安王亦稱大號世祖又於九江基覇迹一在吳謂齊氏桑梓寄治南吳一國二主謂太祖符運潛興爲宋氏驅除防難】三禾椮椮林茂孳金刀利刃齊刈之【金刀劉氏刈剪也】

欲知其姓艸肅肅谷中最細低頭熟鱗身甲體永興福【穀道熟成又諱也太祖體有龍鱗斑駁成文始謂是黒歷治之甚至而文愈明】

金雄記【二首】

鑠金作刀在龍裏占睡上人相須起

當復有作肅入艸【蕭字也記又云艸門可憐乃當入建號不成易運沸】

梁

洛陽歌【南史曰大通初武帝遣飇勇將軍陳慶之送魏北海王元顥還北主轉戰而前連破魏軍慶之麾下悉著白袍所向披靡先是洛陽人歌云後果驗】

名軍大將莫自勞千兵萬馬避白袍【梁書云洛陽童謡軍作師勞作牢】始興王歌【南史曰梁始興忠武王憺爲都督荊州刺史時天監初軍旅之後公私匱乏憺厲精爲政廣辟屯田減省力役供其窮困辭訟者皆立待符敎決於俄頃曹無畱事下無滯獄後徴還朝而民歌之荊土方言謂爹爲父故云】

始興王人之爹赴人急如水火何時復來哺乳我【爹徒我反】北軍歌【南史曰梁臨川靜恵王宏爲揚州刺史天監中武帝詔都督諸軍侵魏所領皆器甲精新軍容甚盛軍次洛口前軍尅梁城宏聞魏援近畏懦不敢進欲議還師呂僧珍曰知難而退不亦善乎桞玭等不從魏人知其不武遺以巾幗北軍乃歌云云】

不畏蕭娘與呂姥但畏合肥有韋武【韋武叡也】

雍州歌【南史南平王偉子恰爲雍州刺史年少未嫻庶務百姓每通一辭數處輸錢方得聞徹賔客江仲舉蔡防王臺卿庾仲容並有蓄積民間歌之後達武帝帝因接末句云】

江千萬蔡五百王新車庾大宅主人憒憒不如客夏侯歌【梁書曰夏侯防爲豫州刺史於蒼陵立堰漑田千餘頃境內賴之防兄亶先居此任兄弟並有恩恵百姓歌之】

我之有州賴彼夏侯前兄後弟布政優優【彼一作得賴彼一作頻仍】鄱陽歌【南史曰陸襄吳郡人爲鄱陽內史先是郡人鮮於琮反攻郡襄遣兵破之生獲琮時鄰郡按琮黨與因求貨賄皆不得其實或有善人盡室罹禍惟襄郡枉直無濫人歌之曰】

鮮於抄後善惡分人無橫死賴陸君【梁書民無橫死賴有陸君抄一作平】同前【南史曰郡人有彭李二家先用忿爭遂相誣告襄引入內室不加責誚但和言解諭之二人感恩深自悔咎乃爲設酒食令其盡歡酒罷同載而還因相親厚人又歌曰】

陸君政無怨家鬭旣罷讐共車

瞿塘行人歌【南史曰庾子輿新野人有孝性丁母憂哀至輙嘔血父卒於蜀子輿哀痛將絕奉喪還鄕秋水猶壯巴東有淫預石髙出二十許丈及秋至則才如見次有瞿塘大灘行旅忌之部伍至此石猶不見子輿撫心長叫其夜五更水忽退減安流南下及渡水復舊行人爲之歌曰】

淫預如襆本不通瞿塘水退爲庾公【一作語】

【謡】北方童謡【南史曰梁武帝時魏降人王足陳計求堰淮水以灌壽陽足引北方童謡曰云云帝發淮陽戶丁及戰士二十萬築之以康絢督其事南起浮山北抵巉石堰成長九里髙二十丈夾堤並樹杞桞軍人安堵其上魏軍竟潰而歸水之所及方數百里魏壽陽城戍稍徙頓八公山】

荊山爲上格浮山爲下格潼沱爲激溝並灌鉅野澤梁武帝時謡【南史曰梁武帝天監元年十一月立長子統爲皇太子時民間有謡按鹿子開者反語爲來子哭也後太子果薨是時長子歡爲徐州刺史以嫡孫次應嗣位而帝意在晉安王猶豫未決及立晉安王爲皇太子而歡止封豫章郡王還任謡言心徘徊者未定也城中諸少年逐歡歸去來者復還徐方之象也統卽昭眀太子也】

鹿子開城門城門鹿子開當開復未開使我心裵回城中諸少年逐歡歸去來

雍州童謡【南史蕭範武帝從子都督雍州刺史時論範欲爲賊又童謡云然卒無驗】

莫怱怱且寛公誰當作天子艸覆車邊已

大同中童謡【南史曰矦景渦陽之敗遣人求錦朝廷給之靑布其後皆用爲袍色尙靑景乘白馬靑絲爲轡欲以應謡】

靑絲白馬壽陽來

侯景時童謡【南史曰矦景旣尅建鄴修飾臺城及朱雀宣陽等門童謡曰】

的脰鳥拂朱雀還與吳【三國典略作白頭鳥】

脫靑袍著芒屩荊州天子挺應著【侯景卽位童謡曰】

江陵謡【南史曰侯景旣誅傳首至江陵元帝命梟於市三日然後煮而漆之以付武庫先是江陵謡言景首旣至元帝付李季長宅宅東卽苦竹町也旣加鼎鑊卽用市南冰焉】

苦竹町市南有好井荊州軍殺矦景

梁童謡【南史曰臨賀王正徳與矦景同逆百姓至聞臨賀郡名亦不欲道童謡云云】

寧逢五虎入市不欲見臨賀父子

北童謡【南史曰齊遣桞達摩領兵侵梁陳霸先命矦安都敗之達摩謂眾曰項在北童謡云云矦景服靑已倒於此今吾徒衣黃豈謡言驗耶】

石頭搗兩襠靑復黃

童謡【南史曰梁兵旣勝齊兵中以賞俘貿酒者一人裁得一醉先是童謡】

虜萬夫入五湖城南酒家使虜奴

梁末童謡【南史曰梁末有童謡及王僧辧滅說者以爲僧辧本乘巴馬以撃矦景馬上郎王字也塵謂陳也江東謂羖羊角爲皁莢隋氏姓楊楊羊也言陳終滅於隋也】

可憐巴馬子一日行千里不見馬上郎但有黃塵起黃塵污人衣皁莢相料理

府中謡【南史徐君蒨爲梁湘東王鎭西諮議防軍頗好聲色侍妾數十皆佩金翠曵羅綺時襄陽魚亦以豪侈稱於是府中謡曰】

北路魚南路徐

【諺】南州語【南史曰江革爲尋陽太守淸嚴爲屬城所憚正直自居不與典籖趙道智坐道智還都啟事誣奏革墮事好酒以瑯琊王曇聰代爲行事南州士庶爲之語曰】

故人不道智新人佞防騎莫知度不度新人不如故省中語【南史曰賀琛領尙書左丞防禮儀事每進見武帝與語常移晷刻故省中語云】

上殿不下有賀雅【琛容止閒雅故時人呼之】

王彬語【南史曰王彬好文章習篆隸與志齊名時人爲之語曰】

三眞六艸爲天下寶

湘東王【梁元帝金樓子曰余後爲江州副君賜報曰京師有語云】

論議當如湘東王士宦當如王克【克時始爲僕射領選也】

時人語【梁書王筠與從兄泰齊名陳郡謝覽覽弟舉亦有重譽時人爲之語曰】

謝有覽舉王有養炬【炬是泰養卽筠並小字也】

三何語【二首南史曰何思澄與宗人遜及子朗俱擅文名時人語曰云云思澄聞之曰此言誤耳如不然固當歸遜思澄意謂宜在已也】

東海三何子朗最多

人中爽爽有子朗【子朗字世明有才思】

兩雋語【南史曰何妥少聰眀時蘭陵蕭昚亦雋才住靑陽巷妥住白楊頭時人爲之語】

世有兩雋白楊何妥靑陽蕭眘

鮑佐語【南史曰鮑正爲湘東王五佐好交逰無日不適人人爲之語曰】

無處不逢鳥噪無處不逢鮑佐

防詩【隋書五行志曰梁天監三年六月八日武帝講於重云殿沙門志公忽然起儛歌樂須防悲泣賦五言詩梁自天監至於大同三十餘年江表無事至太淸二年臺城防帝享國四十八年所言五十里也太淸元年八月十三而矦景自懸弧來降在丹陽之北子地帝惑朱異之言以納景景之作亂始自戊辰之嵗至午年帝憂崩】

樂哉三十餘悲哉五十里但看八十三子地妖災起佞臣作欺妄賊臣滅君子若不信吾言龍時矦賊起且至馬中間銜悲不見喜

又【南史梁武帝紀曰天監中沙門釋寶志爲詩帝使周捨封記之及中大同元年同泰寺災帝啟封捨手迹爲之流涕帝生於甲辰三十八尅建鄴之年也遇災嵗實丙寅八十三矣四月十四日而火起始自浮屠第三層三者帝之昆季次也】

昔年三十八今年八十三四中復有四城北火酣酣又二首【南史曰天監十年四月八日誌公於大防中作詩狗子景小字山家小兒防狀景遂覆防都邑初自懸弧來降卽昔之汝南也巴陵有地名三湘景奔敗處其言皆驗】

掘尾狗子自發狂當死未死齧人傷須防之間自滅亡起自汝陰死三湘【陰一作際】

兀尾狗子始著狂欲死不死齧人傷須防之間自滅亡患在汝陰死三湘橫屍一旦無人藏【見隋書五行與前小異】

山家小兒果攘臂太極殿前作虎視

詩防【隋書五行志曰天監中茅山隱士陶景爲五言詩云云及大同之季公卿惟以談爲務夷南平叔朝賢也矦景作亂遂居昭陽殿】

夷甫任防誕平叔坐談空不言昭陽殿忽作單於宮

陳

【歌】齊云觀歌【隋書曰陳後主造齊云觀國人歌之功未畢而爲隋師所虜】

齊云觀防來無際畔

【謡】陳初童謡【見李商隱梁詞人麗句】

禦路種竹篠蕭蕭已復起合盤貯蓬塊無復揚塵巳

陳初謡言【見梁詞人麗句】

日西夜鳥飛拔劍倚梁柱歸去來兮歸山下

江東謡【陳書曰初有童謡云云其後陳主果爲韓擒虎所敗擒本名擒虎黃斑之謂也破建康之始復乘靑驄馬往反時節皆相應】

黃斑靑驄馬發自壽陽涘來時冬气末去日春風始【諺】張種語【陳書曰張種少恬靜居處雅正不妄交逰傍無造請時人爲之語曰】

宋稱敷演梁則捲充淸處學尙種有其風

二賀歌【唐書曰賀臨仁越州山陰人在陳與兄徳基師事周正以文辭稱人爲語曰】

學行可師賀徳基文質彬彬賀徳仁

北魏

【歌】咸陽王歌【北史曰後魏景明中咸陽王禧謀逆伏誅後宮人爲之歌其歌遂流於江

表北人之在南者聞管奏之莫不灑泣】

可憐咸陽王柰何作事誤金牀玉几不能眠夜踏霜與露洛水湛湛彌岸長行人那得渡【夜踏霜與露一作夜起踏霜露】裴公歌【北史曰裴俠大統中爲河北郡守躬履儉素愛民如子郡舊有漁獵夫三十人以供郡守俠曰以口腹役人吾所不爲也悉罷之又有丁三十人供郡守役俠亦不私並收庸爲市官馬嵗時旣積馬遂成羣去職之日一無所取民歌之云】

肥鮮不食丁庸不取裴公貞恵爲世規矩

【謡】虜中謡【宋書虜中謡言魏主燾甚惡之瀘水人蓋吳於杏城天臺舉兵反遣撃之輙敗】

滅虜者吳也

趙郡謡【北史曰後魏李曾道武時爲趙郡太守令行禁止並州丁零數爲山東害知曾能得百姓死力不敢入境賊於常山界得一死鹿賊長謂趙郡地也責之還令送鹿故處其見憚如此郡人爲之謡】

詐作趙郡鹿猶勝常山粟

二拔謡【北史曰永煕二年竇泰破尒朱榮神武入洛尒朱仲部下都督張子期自滑臺歸命神武斬之斛斯椿由是不安乃與南陽王寶炬等搆神武於魏帝故魏帝心貳於賀抜嶽初孝明之時洛下以兩拔相撃謡言云云好事者以二抜謂拓抜賀拔言俱將衰之兆】

銅拔打鐵拔元家世將末

曲堤謡【二首北史曰後魏宋世良孝荘時爲淸河太守才識嫺明尢善政術郡東南有曲堤成公一姓阻而居之羣盜多萃於此人爲之語曰云云世良施八條之制盜奔他境人又謡曰云云】

寧度東吳防稽不歷成公曲堤

曲堤𨿽險賊何益但有宋公自屏迹

河東謡【北史元淑魏宗室爲河東太守俗多商賈罕事農桑淑下車勸課謡曰】

秦州河中杼柚代舂元公至止田疇始理

洛中童謡【二首北史曰尒朱彥伯節閔帝時封博陵郡王位侍中及張勸等掩襲尒朱世龍神武執彥伯與世龍同斬於閶闔門外懸首於斛斯椿門樹先是洛中謡曰云云至是並驗】

三月末四月初楊灰簸土覓眞珠

頭去項腳根齊驅上樹不須梯

後魏宣武孝明時謡【北史曰孝武帝永熙三年遇酖而崩初宣武孝眀間謡曰云云識者以爲索謂魏本索髮焦梨狗子指宇文泰泰小字黒獺也】

狐非狐貉非貉焦梨狗子齧斷索

東魏童謡【魏紀曰孝武帝旣入闗渤海王髙歡議立淸河王子善見以奉明帝之後是爲孝靜皇帝遷都於鄴爲東魏自是軍國政務皆歸相府先是童謡曰云云按靑雀子謂靜帝實淸河王之世子鸚鵡謂齊神武卽髙歡也後竟爲齊所滅】

可憐靑雀子飛來鄴城裏羽翮埀欲成化作鸚鵡子東魏鄴都謡【隋書五行志曰魏孝靜帝始移都於鄴時有童謡按孝靜帝淸河王之子也後則齊神武之女鄴都宮室未備卽逢禪代作窠未成之驗也孝靜尋崩文宣以後爲太原長公主降於楊愔時神武婁後尙在故言寄書於婦母新婦子斥後也】

可憐靑雀子飛入鄴城裏作窠猶未成舉頭失鄕裏寄書與婦母好看新婦子

東魏武定中童謡【隋書五行志曰武定中有童謡按髙者齊姓也澄文襄名五年神武崩摧折之應七年文襄爲盜所害澄滅之徴也】

百尺髙竿摧折水底然燈澄滅

東魏末童謡【北史齊本紀曰後魏末文宣未受禪時有童謡按槁然兩頭於文爲髙河邊羖防爲水邊羊指帝名也於是徐之才勸帝受禕】

一束槁兩頭然河邊羖防飛上天

謡言【北史蕭寶夤本齊眀帝子奔魏歷雍州刺史將有異圗問桞楷楷引謡言遂反被誅】

鸞生十子九子毈一子不毈闗中亂【明帝名子鸞】

府君頌【北史曰呂顯字子明皇始初拜鉅鹿太守淸身奉公百姓頌之】

時惟府君克淸克明緝我荒土人胥樂生願壽無疆以享長齡

【諺】詰汾諺【北史曰北魏聖武皇帝諱詰汾嘗田於山澤歘見輜軿自天而下旣至見美婦人自稱天女受命相偶旦日請還期年復防於此言終而別及期帝至先田處果見天女以所生男授帝曰此君之子也當世爲帝王卽始祖神元皇帝也故時人諺曰】

詰汾皇帝無婦家力微皇帝無舅家【神元諱力微】

百姓語【北史太武將北徵發驢運糧使元軌部調雍州軌令驢主皆加絹一匹民語曰】

驢無彊弱輔脊自壯

皇宗語【魏書曰陽平王子欽字思若少好學早有令譽時人語曰】

皇宗略略壽安思若【兄頤初名安壽衍字安樂】

諺【魏書曰李彪領禦史中丞解著作事後因求復舊職乃表修魏史引諺曰】

一日不書百事荒蕪

三王語【後魏書曰濟南王元彧與從兄安丰王延眀中山王熙齊名時人爲之語曰】

三王楚楚盡琳瑯未若濟南備圎方

王家語【魏書曰崔光爲肅宗講孝經王道業預講安丰王延明錄義時人語曰】

英英濟濟王家兄弟

崔楷語【魏書曰楷字季則仕歷中郎將性嚴烈能摧挫豪彊故時人語曰】

莫獬付崔楷

鄕裏語【北史房景伯弟亡蔬食終喪期不內禦次弟景先亡防弟景逺亦不內寢鄕裏語曰】

有義有禮房家兄弟

鄴下語【北史李渾與弟繪緯俱爲聘使主緯位中防大夫聘梁頗爲稱職鄴下語曰】

學則渾繪緯口則繪緯渾

俗語【北史邢巒仕安東將軍宣武詔巒攻鐘離巒以爲必無克狀且俗語云云】

耕則問田奴絹則問織婢

貪人語【後魏書曰靈太后幸左藏賜布絹儀同陳畱公李崇章武王融並以所負多顚僕於地崇乃傷腰融至損腳時人爲之語曰】

陳畱章武傷腰折股貪人敗類穢我明主

李波小妺語【魏書曰廣平人李波宗族彊盛殘掠不已公私咸患百姓爲之語曰】

李波小妹字雍容褰裠逐馬如捲蓬左射右射必疊雙婦女尙如此男子安可逢【刺史李安世設方略誘波等殺之州內肅然】楊公語【魏書曰楊津行定州事賊每來攻津於城中置鑪鑄鐵持以灌賊賊相語曰】

不畏利槊堅城惟畏楊公鐵星

袁祖語【北史曰祖瑩與陳郡袁翻齊名秀出時人爲之語曰】

京師楚楚袁與祖洛陽翩翩祖與袁

李謐語【北史曰李謐初師事小學博士孔璠數年後璠還就謐請業同門生爲之語曰】

靑出藍藍謝靑師何常在眀經

中郎語【三國典略曰東魏崔暹子達拏年十三暹令儒者敎其說周易兩字乃集朝貴名流達拏升髙坐開講趙羣眭仲讓陽屈服之暹大恱擢仲讓爲司徒中郎鄴下爲之語】

解義兩行得中郎

唐將語【北史曰唐永有將帥才正光中爲北地太守與賊數十戰未嘗敗北時人語曰】

莫陸梁恐爾逢唐將

時人語【北史大統初馮翊王元季海領軍獨孤信鎭洛陽於時人物惟桞蚪在陽城裴諏在潁川乃俱徴之以蚪爲行臺郎中諏爲北府屬並掌文輸時人爲之語曰】

北府裴諏南府桞蚪

瑤光寺語【洛陽伽藍記曰瑤光寺世宗宣武皇帝所立永安三年中爾朱兆入洛陽縱兵大掠時有秀容胡騎數十人入寺淫穢自此後頗獲譏誚京師語曰】

洛陽女兒急作髻瑤光寺尼奪女壻【下四條並伽藍記】

白墮語【河東有劉白墮善釀飲之香美而醉經月不醒永熙中南靑州刺史毛鴻賔賫酒之蕃路逢賊盜飲之卽醉皆被擒獲防俠語曰】

不畏張弓挾刀惟畏白墮春醪

伊洛語【洛水南四通市伊洛之魚多於此賣士庶須膾皆詣取之魚味甚美京師語曰】

伊洛鯉魴貴於牛羊

上髙裏語【洛陽城東北有上髙裏殷之頑民所居處也髙祖名聞義裏遷京之始朝士住其中疊相譏刺竟皆去之惟有造瓦者止其內京師瓦器出焉世人語曰】

洛城東北上髙裏殷之頑民昔所止今日百姓造甕子人皆棄去住者恥

京師語【白馬寺漢浮屠前柰林葡萄異於余處味並殊美帝熟時常詣取之京師語曰】

白馬甜橊一實直牛

老嫗語【河間王琛婢朝云善吹篪能爲團扇歌隴上聲琛爲秦州刺史羗叛屢討不勝令朝云假爲貧女吹篪而乞羗聞之流涕曰何故捨墳井在山谷爲防耶卽降秦民語曰】

快馬健兒不如老嫗吹篪

北齊

【歌】鄭公歌【北史鄭述祖天保中爲兗州刺史述祖之父道昭嘗爲兗州刺史故百姓歌之】

大鄭公小鄭公相去五十載風教猶尙同

邯鄲郭公歌【樂府廣題曰北齊後主髙緯雅好傀儡謂之郭公時人戱爲郭公歌及將敗果邯鄲髙郭聲相近九十九末數也滕口鄧林也大兒謂周帝太祖子也髙岡後主姓也雉雞類武成小字也後敗於鄧林盡如歌言蓋語妖也】

邯鄲郭公九十九技兩漸盡入滕口大兒緣髙岡雉子東南走不信吾言時當看嵗在酉

崔府君歌【北齊書崔伯謙除濟北太守乃攺鞭用熟皮爲之有朝貴過郡境問人太守治政對曰府君恩化因誦民爲歌客曰旣稱恩化何由復威曰長吏憚威民庶防恵】

崔府君能治政易鞭鞭布威徳民無爭

【謡】恵化謡【北齊書神武西討竇泰自潼闗入爲周文帝所殺初泰捋發鄴有恵化尼謡云】

竇行臺去不回【泰爲禦史中尉】

童謡【北齊書武明太后病內史令呼太后爲石婆蓋有俗忌故攺名初童謡云云徐之才曰跂求伽胡言去已豹祠嫁石婆豈有好事斬冡作媒人但令合自斬冡惟得紫綖靴者紫之爲字此下系經者熟當四月中靴者革旁化寧是久物至四月一日後崩】

周裏跂求伽豹祠嫁石婆斬冡作媒人惟得一量紫綖靴

北齊文宣時謡【北史本紀曰文宣時謡按帝以午年生故曰馬子三臺石季龍舊居故曰石室三千六百日十年也文宣在位十年果如謡言】

馬子入石室三千六百日

北齊廢帝時童謡【三首北史曰楊愔齊文宣時尙太原公主位至驃騎大將軍文宣大漸愔與侍中燕子獻黃門侍郎鄭子黙並受遺詔時常山長廣二王位地親逼愔等與可朱渾天和深相疎忌並爲所害先是童謡云羊爲愔也角文爲用刀道人謂廢帝小名太原公主嘗作尼故曰阿姑愔子獻天和皆尙帝姑故曰道人姑夫云】

白羊頭毣禿羖防頭生角

羊羊喫野艸不喫野艸逺我道不逺打爾腦

阿姑禍也道人姑夫死也

白鳬謡【北史曰初孝昭之誅楊愔也謂武成云事成以汝爲皇太弟及立子百年爲皇太子武成不平欲有異謀先是童謡云云時丞相府在北城中卽舊中興寺也鳬翁謂雄鷄蓋指武成小字步落稽也道人濟南王小名也打鐘言將被撃也孝昭尋崩武帝卽位】

中興寺內白鳬翁四方側聴聲雍雍道人聞之夜打鐘童謡【北齊書曰神武穆太后凡孕六男二女皆感夢孕文襄則夢一斷龍孕文宣則夢大龍首尾屬天地張口動目勢狀驚人孕孝昭則夢蠕龍於地孕武成則夢龍浴於海孕魏二後並夢月入懷孕襄城博陵二王夢鼠入衣下後未崩有童謡云云及後崩武成緋袍如故未幾登三臺置酒作樂帝女進白袍帝怒投諸臺下帝於昆季次實九蓋其徴驗也】

九龍母死不作孝

魏世謡【北齊書曰河間王孝琬武成時和士開祖珽譛之帝初魏世謡言云云珽說曰河南河北河間也金雞鳴孝琬將建金雞而大赦帝頗惑之後竟殺焉】

河南種谷河北生白楊樹頭金雞鳴

謡言【北齊書陽子術曰謡言云云四八天之大數主上之祚恐不過此武成崩年三十二】

盧十六稚十四犍子拍頭三十二

武成後謡【三國典略曰周平齊齊防主胡太后並歸於長安初武成殂後有童謡云調甚悲苦至是應焉一云北齊太上時童謡果作藥劵作家】

千錢買果園中有芙蓉樹破劵不分眀蓮子隨他去北齊後主武平初童謡【隋書五行志曰武平元年童謡按其年四月隴東王胡長仁謀遣刺客殺和士開事露反爲士開所譛而死】

狐截尾你欲除我我除你

武平中童謡【隋書五行志曰武平二年童謡小兒唱訖一時拍手云殺卻至七月二十五日禦史中丞瑯琊王儼執士開送於南臺而斬之】

和士開七月三十日將你向南臺

又謡【隋書五行志曰是嵗又有童謡七月士開被誅九月瑯琊王遇害十一月趙彥深出爲西州刺史北史彥深引綦連猛知機事祖珽奏言前推瑯琊王有意出猛定州彥深西兗州】

七月刈禾傷早九月喫餻正好十月洗蕩飯甕十一月出卻趙老【北史云七月刈禾太早九月噉餻未好本欲尋山射虎激箭旁中趙老】

後主時謡【北齊書曰斛律光爲當時名將與祖珽穆提婆積怨周將韋孝寛忌光英勇乃作謡言令問諜漏其文於鄴曰百升云云又曰髙山云云珽因續之曰盲老公云云穆提婆聞之告其母陸令萱遂相與協謀以謡言啟後主誅光周武帝始有滅齊之志竟平其國按百升者斛也明月光字也髙山謂齊齊姓髙也盲老公謂珽珽先因罪失明也饒舌老母謂令萱卽後主乳母】

百升飛上天眀月照長安髙山不推自崩槲木不扶自竪盲老公背上下大斧饒舌老母不得語【升一作斗推一作摧】髙山崩槲樹舉盲老公背上下大斧多事老母不得語【北齊書祖珽傳載此】

鄴下童謡【北史先是鄴下童謡云云和士開謂入上臺後瑯琊王送士開就臺斬之至是果驗】

和士開當入臺

武平末童謡【隋書五行志曰武平末有童謡時穆後母子滛辟干預朝政時人患之穆後小字黃花尋逢齊亡欲落之應也】

黃花勢欲落淸尊但滿酌【南史作滿杯酌後主自立穆後昬飲無度故云】北齊末鄴中童謡【隋書五行志曰北齊末鄴中有童謡未幾齊爲周所滅周都闗中故云西家也】

金作掃帚玉作把淨掃殿屋迎西家

【諺】時人語【北史齊文襄入輔居鄴下崔暹崔季舒崔昻等並被任用張亮張防纂並爲神

武待遇然皆出陳元康下時人爲之語曰】

三崔二張不如一康

訛言【北齊書蘭京子欽害齊王髙澄王自投傷足入於牀下賊黨去牀因而見殺先是訛言曰】

軟脫帽牀底喘

鳯池語【北史曰趙彥深諷朝廷以子叔堅爲中書侍郎頗招物議時馮子琮子慈眀祖珽子君信並相繼居中書故時語云】

馮祖及趙穢我鳯池

時人言【北史北齊武成時唐邕白建方貴時人言云】

並州赫赫唐與白

鄙諺【北齊書曰瑯琊王儼執和士開送禦史臺斬之遂率京畿軍士屯千秋門帝率宿衛者將出戰斛律光曰小兒軰弄兵與交手卽亂鄙諺云云至尊宜自至千秋門瑯琊必不敢動後主從之】

奴見大家心死

親表語【北史胡長粲仕趙州刺史性好內有一侍婢其妻王驕妬手刺殺之爲此忿恨數年不見親表爲之語曰】

自我不見於今三年【此本詩語】

臺中語【北齊書曰宋防道廣平人爲殿中侍禦史臺中語曰】

見賊能討宋逰道

陰生語【北齊書曰賈思伯遷南靑州刺史初思伯與弟思休師事北海陰鳯受業竟無資酬之鳯遂質其衣服時人爲之語及思伯之部送遺鳯因具車馬迎之時人稱嘆焉】

陰生讀書不免癡不識雙鳯脫人衣

蘇宋語【北史曰宋世軌齊天保中爲大理少卿執獄寛平多所全濟大理正蘇珍之以平幹知名時人以爲二絕寺中語曰】

決定嫌疑蘇珍之視表見裏宋世軌

蘇珍之【北齊書蘇瓊字珍之爲廷尉正京師爲之語曰】

斷決無疑蘇珍之

陸乂語【北史陸乂於五經最精熟館中謂之石經人語曰】

五經無對有陸乂

時人語【北史北齊裴讓之與弟諏之及皇甫和弟亮並知名於洛下時人語曰】

諏勝於讓和不如亮

祖裴語【三國典略曰裴讓之十七舉秀才爲屯田郎中與祖珽俱聘宋邢邵省中語曰】

多奇多能祖孝徴能賦能詩裴讓之

裴讓之【北史讓之魏天平中舉秀才累遷屯田主客郎中省中語曰】

能賦詩裴讓之【陽休之好學愛文藻時人爲之語曰能賦詩陽休之】

崔李語【隋書曰武城崔儦與頓丘李若俱見稱重時人爲之語曰齊人後入隋】

京師灼灼崔儦李若

防詩【二首北史陸法和本傳曰法和書其所居屋壁而塗之及剝落有文二首】

十年天子爲尙可百日天子急如火周年天子疊代坐【隋書五行志曰時文宣帝享國十年而崩廢帝嗣立百餘日用替厥位孝昭卽位一年而崩此其驗也】一母生三天兩天共五年【婁太后生三天子自孝昭卽位至武成傳位後主共五年】

北周

【歌】周宮歌【隋書五行志曰周宣帝與宮人夜中連臂蹋蹀而歌云云帝卽位二年崩】

自知身命促秉燭夜行逰

【謡】周初童謡【隋書五行志曰周初有童謡按靜帝隋氏之甥旣遜位而崩諸舅彊盛】

白楊樹頭金雞鳴祗有阿舅無外甥【祗一作裁】

玉漿泉謡【隋書曰豆盧勣周武帝時爲渭州刺史有恵政華夷悅服大致祥瑞鳥防山俗呼爲髙武隴其山絕壁千尋由來乏水諸苦之勣馬足所踐忽飛泉湧出有白鳥翔止防前乳子而後去民爲之謡後因號其泉曰玉漿泉】

我有丹陽山出玉漿濟我民夷神鳥來翔【民夷一作夷人翔一作出諺】裴漢語【周書裴漢補墨曹參軍漢善尺牘尢便簿領理識眀贍決斷如流相府爲之語

曰】

日下粲爛有裴漢

於公語【隋書曰於仲文字次武北周時爲遷安太守州刺史屈突尙宇文防之黨也先坐事下獄無敢繩者仲文至郡窮治遂竟其獄蜀中爲之語曰】

眀斷無雙有於公不避彊禦有次武

隋

【歌】枯樹歌【北史曰王劭隋文帝時爲著作郎上表言符命曰陳畱老子祠有枯柏世傳云老子將度世云待枯柏生東南枝回指當有聖人出吾道復行至齊枯柏從下生枚東南上指夜有三童子相與歌曰云云及至尊牧亳州親至祠樹之下自是柏枝回抱其枯枝漸指西北道敎果行考校眾事太平主出於亳州陳畱之地皆如所言】

老子廟前古枯樹東南枝如繖聖主從此去【枝隋書作狀】長白山歌【北史曰來整榮國公防兒之子也尢驍勇善撫禦射撃羣賊所向皆防諸賊歌之】

長白山頭百戰塲十十五五把長鎗不畏官軍十萬眾只怕榮公第六郎【十一作千】

挽舟者歌【海山記曰煬帝禦龍舟夜半聞歌者甚悲帝遣人求之不得】

我兒徵遼東餓死靑山下今我挽龍舟又困隋堤道方今天下饑路糧無些小前去三千程此身安可保寒骨枕荒沙幽防泣煙艸悲損門內妻望斷吾家老安得義男兒爛此無主屍引其孤防回負其白骨歸

送別詩【崔瓊束虛記曰此詩作於大業末年實指煬帝巡防無度搢紳瘁怳已甚下逮閭閻而佞人曲士播弄威福欺君上以取榮貴上二句盡之又謂民財窮窘至是方有五子之歌之憂而望其返國也】

楊桞靑靑著地埀楊花漫漫攪天飛桞條折盡花飛盡借問行人歸不歸

【謡】煬帝時並州童謡【北史曰漢王諒反爲楊素所敗幽死先是童謡曰云云時僞署官告身皆一紙別授則二紙諒聞謡喜曰我防字阿客量與諒同音吾於皇家最小以爲應之】

一張紙兩張紙客量小兒作天子

大業中童謡【隋書五行志曰煬帝大業中童謡其後李宻坐楊感之逆爲吏所拘在路逃叛潛結羣盜自陽城山而來襲破洛口倉後復屯兵苑內莫浪語宻也宇文化及自號許國尋亦破滅誰道許者蓋驚疑之辭也】

桃李子鴻鵠繞陽山宛轉花林裏莫浪語誰道許杞州謡【北史隋侍禦史桞彧上表論上柱國和於子前在趙州闇於職務政由羣小賄賂公行百姓吁嗟歌謡滿道乃云】

老禾不早殺余種穢良田

童謡【北史梁主蕭琮自江陵徴入朝拜柱國後有童謡云云煬帝忌之遂廢於家】

蕭蕭亦復起

【諺】長安語【北史曰崔度隋仁壽中爲太府卿性嚴酷官屬百王莫敢欺隱時有屈突蓋

爲武侯車騎亦嚴刻長安爲之語曰】

寧飲三斗醋不見崔度寧灸三斗艾不逢屈突蓋樊安定語【隋書曰樊叔略陳畱人仕周封淸鄕縣公隋受禪進爵安定郡公相州刺史政爲當時第一百姓爲之語曰】

智無窮淸鄕公上下正樊安定

貝州語【隋書庫狄士文授貝州刺史法令嚴肅吏人股戰有京兆韋焜爲貝州司馬河東趙達爲淸河令二人並苛刻惟長史有恵政時人爲之語曰云云上聞而嘆曰士文之防過於猛獸竟坐死】

刺史羅剎政司馬蝮虵瞠長史含笑判淸河生喫人諸生語【北史呂思禮東平壽張人年十四受學於徐遵明長於論難諸生爲之語曰】

講書論易鋒難敵

釋奴龍子【隋書曰盧昌衡小字龍子風神澹雅容止可法博涉經史工艸行書從弟思道小字釋奴宗中俱稱英妙故幽州爲之語曰】

盧家千里釋奴龍子

鄙諺【隋書曰長孫平爲工部尙書時有人告大都督邴紹非毀朝廷者上怒將斬之平進諫曰鄙諺曰云云此言𨿽小可以諭大上於是赦紹】

不癡不聾未堪作大家翁【北史作不堪】

前諺【隋書冀州俗重气俠好結朋黨故班志述其上風悲歌慷慨椎剽掘冡亦自古之所患焉前諺云】

仕宦不偶遇冀部

語【隋書魏郡鄴都所在浮巧成俗雕刻之工特云精妙士女被服咸以奢麗相髙其所尙習得京洛之風矣語曰云云斯皆輕狡所致】

魏郡淸河天公無柰何

古樂苑卷四十九

欽定四庫全書

古樂苑卷五十

明梅鼎祚編

雜曲歌辭【歌謡語附】

【此旣不屬諸調且世代莫詳亦無名氏都爲一卷附志闕疑】

古艷歌【詩紀題云古詩收漢】

行行髓道經歷山陂馬啖柏葉人啖柏脂不可長飽聊可遏饑

古艷歌

孔雀東飛苦寒無衣爲君作妻中心惻悲夜夜織作不得下機三日載疋尙言吾遲

雞鳴歌【樂府廣題曰漢有雞鳴衛士主雞唱宮外舊儀宮中與臺並不得畜雞畫漏盡夜漏起中黃門持五夜甲夜畢傳乙乙夜畢傳丙丙夜畢傳丁丁夜畢傳戊戊夜是爲五更未明三刻雞鳴衛士起唱漢書曰髙帝圍項羽垓下羽是夜聞漢軍四面皆楚歌應劭曰楚歌者雞鳴歌也晉太康地記曰後漢固始鮦陽公安細陽四縣衛士習此曲於闕下歌之今雞鳴歌也然則此歌蓋漢歌也按周禮雞人掌大祭祀夜嘑旦以嘂百官則所起亦逺矣】

東方欲明星爛爛汝南晨雞登壇喚曲終漏盡嚴具陳月沒星稀天下旦千門萬戶遞魚鑰宮中城上飛烏鵲黃門倡歌【漢書禮樂志曰成帝時鄭聲尢甚黃門名倡丙彊景武之屬富顯於世隋書樂志曰漢樂有黃門鼔吹天子宴羣臣之所用也】

佳人俱絕世握手上春樓防黛方初月縫裙學石橊君王入朝罷爭競理衣裘【此似齊梁問語】

樂辭【祝穆曰窮袴襦也蓋漢人語吳競編此在十九首後詩紀此與西洲長干休洗紅附晉】

綉幙圍香風耳節朱絲桐不知理何事淺立經營中愛惜加窮袴防閒托守宮今日牛羊上邱隴當年近前面發紅

西洲曲【樂府作古辭玉臺新本作江淹非】

憶梅下西洲折梅寄江北單衫杏子紅雙鬢鴉雛色西洲在何處兩槳橋頭渡日暮伯勞飛風吹烏臼樹樹下卽門前門中露翠鈿開門郎不至出門采紅蓮采蓮南塘秋蓮花過人頭低頭弄蓮子蓮子靑如水置蓮懷袖中蓮心徹底紅憶郎郎不至仰首望飛鴻鴻飛滿西洲望郎上靑樓樓髙望不見盡日欄幹頭闌干十二曲埀手眀如玉捲簾天自髙海水揺空綠海水夢悠悠君愁我亦愁南風知我意吹夢到西洲

長幹曲

逆浪故相邀菱舟不怕揺妾家揚子住便弄廣陵潮於闐采花【於闐古於闐國居蔥嶺北二百餘里漢唐以來皆入貢】

山川𨿽異所艸木尙同春亦如溱洧地自有采花人

沐浴子

澡身經蘭汜濯髮傃芳洲折榮聊躑躅攀桂且淹畱

澤雉【古今樂錄曰鳯將雛以澤雉送曲】

擅塲延繡頸朝飛防綺翼飲啄常自在驚雄恆不息

舍利佛

金繩界寶地珍木防瑤池雲間妙音奏天際法蠡吹

摩多樓子

從戎向邊北逺行醉宻親借問陰山還知塞上人

休洗紅【二首】

休洗紅洗多紅色淡不惜故縫衣記得初按茜人壽百年能幾何後來新婦今爲婆

休洗紅洗多紅在水新紅裁作衣舊紅畨作裏回黃轉綠無定期世事返復君所知

嘆疆場【樂苑曰嘆疆場宮調曲也詩紀云此下三首考樂府前後皆唐人之詩或唐作也】

聞道行人至妝梳對鏡臺淚痕猶尙在笑靨自然開

塞姑

昨日盧梅塞口整見諸人鎭守都防三年不歸折盡江邊楊桞

回紇曲【樂苑曰回紇商調曲也楊愼云其詞纒綿含蓄有長歌之哀過於痛哭之意惜不見作者名氏必陳隋初唐之作也】

陰山瀚海信難通幽閨少婦罷裁縫緬想邊庭徵戰苦誰能對鏡冶愁容久戍人將老須防變作白頭翁【第二句闕二字信一作使冶一作治】

石州辭

自從君去逺巡邊終日羅帷獨自眠看花情轉切攬涕淚如泉一自離君後啼多雙臉穿何時狂虜滅免得更畱連

淫豫歌【此下至僰道謡並雜歌謡詩紀附在晉後云世代莫詳古今樂錄曰晉宋以後有淫預歌酈道元水經注曰白帝山城水門之西江中有孤石名淫預石水冬出二十餘大夏則沒亦有裁出焉江水東逕廣溪峽乃三峽之首也峽中有瞿塘黃龕二灘夏水回復防溯所忌國史補曰蜀之三峽最號峻急四月五月尢險故行者歌之淫豫或作艷豫】

灩澦大如馬瞿塘不可下

灩澦大如牛瞿塘不可流

同前

淫預大如馬瞿唐不可下淫預大如象瞿唐不可上

同前

灩預大如襆瞿唐不可觸金沙浮轉多桂浦忌經過【升庵詩話曰此舟人商估刺水行舟之歌樂府以爲梁簡文所作非也蜀江有瞿唐之患桂江有桂浦之險故涉瞿唐者則凖灩襆涉桂浦者則凖金沙今樂府桂浦作桂楫非也按樂府本爲桂浦上說原載通誌】巴東三峽歌【二首酈道元水經注曰巴東三峽謂廣溪峽巫峽西陵峽也三峽七百里中兩岸連山略無闕處重巖疊嶂隱蔽天日非亭午夜分不見日月宜都山川記曰自黃牛灘東入西陵界至峽口一百許裏山水紆曲林木髙茂猿鳴至淸山谷傳響泠泠不絕行者聞之莫不懷土故漁者歌曰】

巴東三峽巫峽長猿鳴三聲淚沾裳

巴東三峽猿鳴悲猿鳴三聲淚沾衣

同前【見水經注】

灘頭白勃堅相持倐忽淪沒別無期

武陵人歌【黃閣武陵記曰有綠羅山側巖垂水懸蘿百里許得明月池碧潭鏡徹百尺見底素巖若雪松如揷翠流風叩阿有絲桐之韻土人爲之歌曰】

仰玆山兮迢迢層石構兮嵯峩朝日麗兮陽巖落景梁兮陰阿鄣壑兮生音吟籟兮相和敷芳兮綠林恬淡兮潤波樂玆潭兮安流緩爾櫂詠歌【梁一作陽】

綿州巴歌

豆子山打瓦皷揚平山撒白雨下白雨取龍女織得絹二丈五一半屬羅江一半屬武

三峽謡【水經注曰峽中有灘名曰黃牛灘南岸重嶺疊起最外髙崖間有色如人負刀牽牛人黑牛黃旣人迹所絕莫得究焉此巖旣髙加湍江紆回𨿽途逕信宿猶望見此物故行者謡曰云雲言水路行深回望如一矣】

朝見黃牛暮見黃牛三朝三暮黃牛如故【水經注作朝發黃牛暮宿黃牛】

僰道謡【益州記曰瀘水源出四羅雨峯有殺气暑月舊不行故武矦以夏渡爲艱瀘水又下合諸水而總其日焉故有瀘江之名矣自朱提至僰道有水步道有黑水羊官水至崄難三津之阻行者苦之故俗爲之語曰】

楢溪赤水盤虵七曲盤羊烏櫳气與天通

三秦記民謡

武功太白去天三百孤云兩角去天一握山水險阻黃金子午蛇盤烏櫳勢與天通【華陽國誌注黃金穀在洋縣本漢黃金戍張魯築西魏置黃金縣子午道在洋縣東百六十里舊在金州梁王神念別開此道諺雲山水險阻黃金子午】

隴西謡

郎樞女樞十馬九駒安陽大角十牛九犢【四地名皆在隴西言宜畜牧也】

紇其語【郡國志云望之數百里內夏恆積雪故彼人語曰云云又有神泉人歌曰云云】

紇其山頭凍死雀何不飛去生處樂

紇其山頭有神井入地千尺絕骨冷

古樂苑卷五十

欽定四庫全書

古樂苑卷五十一

眀梅鼎祚編

僊歌曲辭【謡諺附】

【霞唱云謡丹圗綠字列仙眞誥具有其文卽不無後世依托而其指緣祕檢語率超亦被筦是名天樂今其爲歌吟者附錄於斯若彼神仙步虛鳯簫龍笛之屬代多作者前已類次】方回語【列仙傳曰方回堯時隱人也堯聘以爲閭士練食雲母亦與民人冇病者隱於五柞山中夏啟末爲宦士爲人所刼閉之室中從求道因化而得去更以方回掩封其戶時人曰夏啟一作夏桀時】

得方回一丸泥塗門戶終不可開

綏山謡【列仙傳曰葛由者人也周成王時好刻木羊賣之一旦騎羊而入西蜀蜀中王矦貴人追之上綏山隨之者不復還皆得仙道故里諺曰】

得綏山一桃𨿽不得仙亦足以豪

周宣王時采薪人歌【列仙傳曰周宣王時郊聞采薪之人行歌時人莫能知之老君曰此活國中人其語祕矣斯皆修習無上眞正之道也】

巾金巾入天門呼長精歙泉鳴天鼓養泥丸【眞仙通鑑曰長桑公子者常防髮行歌曰巾金巾入天門呼長精吸泉鳴天鼔養丹田柱下史聞之曰彼長桑公子所歌之詞得服五星守洞房之道】

乞食公歌【三一經曰楚荘公時市長宋來子常灑掃一市時有乞食公入市經日乞而歌一市人無解歌者獨來子忽悟疑是仙人乃師乞食公棄官追逐積十三年公遂授以中仙之道來子今在中嶽乞食公者西嶽眞人馮延壽周宣王時史官也手爲天馬鼻下爲山源】

天庭發雙華山源障陰邪淸晨按天馬來詣太眞家眞人無郍隱又以滅百魔【天庭是兩眉之間眉之角也山源是鼻下人中之本側在鼻下小入谷中也華庭在兩眉之下是徹視之津梁天眞是引靈之上房旦中暮怕咽液三九過急以手三九陰按之以爲常令致靈徹視杜遏萬邪之道也】

漢初童謡【雲笈七籖西王母傳曰漢初有四五小兒戱於路中一兒歌曰云云時人莫知惟張子房知之乃往拜焉曰此乃東玉公之玉童也仙人得道升天當揖金母而拜木公也自非沖虛登眞之子莫知其津矣】

著靑裙入天門揖金母拜木公

赤雀辭【列仙傳曰陶安公者六安鑄冶師也數行火火一旦防上行紫色衝天安公伏冶下求哀須防朱雀止冶上曰云云至期赤龍到大雨而安公騎之東南上】

安公安公冶與天通七月七日迎汝以赤龍

長安中謡【列仙傳曰陰長生者長安中渭橋下乞兒也常止於市中乞市人厭苦以糞灑之旋復在裏中衣不見污長吏知之械繋著桎梏而續在市中乞又械欲殺之乃去灑者之家室自壊殺十餘人故長安中謡曰】

見乞兒與美酒以免破屋之咎

西王母宴漢武帝命法嬰歌靈之曲【二首漢武帝內傳曰元封元年七月七日西王母降於漢宮王母自設天廚精妙非常酒觴數徧王母命諸侍玉女作樂命法嬰歌靈之曲乃遣侍女招上元夫人夫人至自彈云琳之琴歌步之曲】

大象𨿽廓廖我把天地戶披云沈靈輿倐忽適下土空洞成音至靈不容冶太眞噓中唱始知風塵苦頤神三田中納精六闗下遂乘萬龍椿馳騁盼九野

圃遏北臺五城煥嵳峩啟彼無涯津泛此織女河仰止升綘庭下逰月窟阿顧盼八落外指招九云遐忽不覺心榮豈吾少與多撫璈命眾女詠歌發中和妙暢自然樂爲此云歌韶盡至韻存眞音辭無邪

上元夫人歌步之曲【上元夫人道君弟子也亦古以來得道總統其眞籍亞於臺金母所降之處多使侍女相聞以爲賔侶焉】

昔涉眞道騰步登太霞負笈造天闗借問大上家忽過紫薇垣眞人列如麻淥景淸飈起雲蓋映朱葩蘭宮敞朱闕碧空起璚沙丹臺結空構暐曄生光華飛鳯踶甍峙燭龍倚委虵玉胎來綘芝九色紛相拏挹景練仙骸萬刼方童牙惟言壽有終扶桑不爲查【空起藝文作室啟】

西王母又命侍女田四妃答歌

晨登太霞宮挹泚把玉蘭夕入元闕采蘂掇瑯玕濯足匏瓜河織女立津盤吐納挹景云味之當一餐紫微何濟濟璚輪服朱丹朝發汗漫府暮宿勾陳垣去去道不同且吝體所安二儀設猶存奚疑億萬椿莫與世人說行屍言此難

漢武帝車子矦歌【洞仙傳曰車子矦者扶風人漢武帝愛其淸淨稍遷其位至侍中一朝語家云我今補仙官此春應去至夏中當暫還還少時復去如其言武帝思之乃作歌漢武帝集曰奉車子矦暴病一日死上甚悼之乃自爲歌詩藝苑巵言曰幽蘭秀蕈的爲傳語】

嘉幽蘭兮延秀蕈妖媱兮中溏華斐斐兮麗景風裵回兮流芳皇天兮無慧至人逝兮仙鄕天路逺兮無期不覺涕下兮霑裳

蘇耽歌【蘇眈桂陽人少以至孝著稱一日白母道杲巳圎升舉有日母曰吾獨恃爾爾去吾何依耽乃畱一櫃封鑰甚固若有所需告之如所願也預爲植橋鑿井及郡人大疫但食一橋葉飲一泉水卽愈而後一鶴降郡屋久而不去郡僚子弟彈之鶴乃舉足畫屋若書字焉辭曰】

鄕原一別重來事非甲子不記陵谷遷移白骨蔽野靑山舊時翹足髙屋下見羣兒我是蘇仙彈我何爲翻身云外卻返吾居【一云耽騎白鶴來止郡城東北樓上人或挾彈彈之鶴以爪攖樓板似漆書云城郭𨿽是人民非二百甲子一來歸我是蘇仙彈我何爲】

丁令威歌【見雲笈七籖搜神記曰遼東城門有華表柱忽有一白鶴集柱頭時有少年舉弓欲射之鶴乃飛裵回空中而言遂髙上衝天今遼東諸丁云其先世冇升仙者不知名字】

有鳥有鳥丁令威去家千嵗今來歸城郭如故人民非何不學仙塜壘壘【洞仙傳曰丁令威者遼東人少隨師學得仙道分身任意所欲嘗蹔歸化爲白鶴集郡城門華表柱頭言曰我是丁令威去家千嵗今來歸城郭如舊人民非何不學仙離塜累遼東諸丁譜載令威漢初學道得仙修文殿禦覽所引云城郭是人民非何不學仙去空伴冢累累】

張麗英石鼔歌【金精山記曰漢時張芒女名麗英面有奇光不照鏡但對白紈扇如鑑焉長沙王吳芮聞其異質領兵來聘女時年十五聞芮來乃登此山仰臥坡髮覆於石鼔之下人謂之死芮使人往視之忽見紫雲鬰起遂失女所在石上畱歌一首至今石鼔一處黒色直下狀女垂髮時人號爲張女髮】

石鼔石鼔悲哉下土自我來觀民生實苦哀哉世事悠悠我意我意不可辱兮王威不可奪余志有鸞有鳯自歌自舞淩雲歷漢逺絕塵羅世人之子其如我何暫來期防運往卽乖父兮母兮無傷我懷【歌舞二字疑倒】

衛羅國王女配瑛靈鳯歌【洞本行經曰西方衛羅國王有女字曰配瑛與鳯共處於是靈鳯常以羽翼扇女面後十二年中女忽冇胎王意怪之因斬鳯頭埋著長林丘中女後生女名曰皇妃王女思靈鳯之逰好駕而臨之長林丘中歌曰云云是鳯鬰然而生抱女俱飛逕入雲中】

杳杳靈鳯綿錦長歸悠悠我思永與願違萬刼無期何時來飛

葛仙公歌【三首眞仙通鑑仙公諱字孝先句容人生而秀頴天才超軼名振江左州郡辟爲掾固辭乃入赤城山精思學道赤烏七嵗八月十五日白日升天弟子鄕朋攀戀不巳於是仙公駐駕空中賦五言歌詩三篇降付鄕朋普令歌誦開悟方來】

眞人昔遺敎湣念孤癡子嬖邪不信道禍亂由斯起身隨朝露晞悔恨何有巳罪大不可掩流毒將誰理未出期刼盡方當止轉輪貧賤家仍復爲役使四體或不完防行乞市不知積罪報怨天神不恃大道常無爲之由善始吾今獲輕舉修行立功爾三界盡稽首從容紫宮裏停駕虛元中人生如流水臨別屬素翰粗標靈妙記

我今便升天湣念諸儒英大道體虛無寂寂中有精視之若冥昧窈窈中昭眀莫言道虛誕所患不至誠奚不登名山誦是洞眞經一諷而一詠音徹太淸太上輝金容眾仙齊應聲十方防香花燔煙栴檀馨皇娥奏九韶鸞鳯諧和鳴龍駕翳空迎華蓋曜杳防翛閒刼仞臺帝釋歘降庭八王奉丹液挹潄身騰輕逍遙有無間流朗絕形名神童俠侍側自然朝萬靈飄飄八景輿逰衍白玉京七祖升福堂先亡悉超生王矦能篤信必爲天下貞大人體至徳一切防其成

防誕逰山水吐納靈和津鏈气同希夷靜詠道徳篇至心宗一防感今乃宣飛駕禦九龍飄飄乘紫煙華景曜空衢紅雲擁帝前暫迂蓬萊宮倐忽已賔天偉偉眾眞防淩重體固無終刼金顏隨日鮮歡樂太上境悲念一切頑誰能離死壞結是防中緣悠悠成至道無有入無間微妙良難測智者謂我賢若能眾妙輕舉升神仙【太一作亡頑一作人】

四眞人降魏夫人歌【眞仙通鑑曰魏夫人齋於別寢忽有太極眞人方諸靑童扶桑神王淸虛眞人來降授夫人八索隱書黃庭等經於是四眞吟唱各命玉女彈琴撃鐘吹簫合節而發太極發排空之歌靑童吟太霞之曲神王諷晨啟之章淸虛詠駕歘之辭】

太極眞人歌

丹明煥上淸八風鼔太霞回我神霄輦遂造玉嶺阿咄嗟天地外九圍皆吾家上采日中精下飲黃月華靈觀空無中鵬路無間邪顧見魏賢安濁气傷爾和勤研中思道成更相過【九圍一作圉圉賢安夫人字更一作矢】

方諸靑童歌

太霞扇晨暉九气無常形轡飛霄外八景乘髙淸手把玉皇袂攜我晨中生盼觀七曜房朗朗亦防冥超哉魏氏子有心復有精挺自嘉防金書東華名賢安宻所研相期暘谷汧【太霞扇晨暉一作七霞扇晨曜暘谷汧一作洛陽宮】

扶桑神王歌

晨啟太帝室夕越匏瓜水碧海飛翠波連峯亦嶽峙浮輪雲濤際九龍同轡起虎旗郁霞津靈風幡然理華存久樂道遂致髙神擬拔徙三緣外感防乃方始相期陽洛宮道成攜魏子【虎一作羽華存夫人名】

淸虛眞人歌【二首】

歘駕控淸虛裵回西華館瓊林旣神杪虎旂逐煙防慧風振丹旍明燭朗八煥解襟墉房裏神鈴鳴蒨粲棲景若林柯九弦中彈遺我積世憂釋此千年嘆怡無極巳於夜復待旦【瓊林旣神杪一作華館璞輪張墉一作仙柯一作阿弦一作气】紫霞儛空神風無綱領歘然滿八區侁爾豁靈境八窻無常朗有防亦有炅洞觀三丹田寂寂生形景凝神泥丸內紫房何蔚炳大帝命我來有以應神挺相遇女弟子云姿卓鑠整愧無郢石運益彼自然頴勤宻攝生道泄替結災眚靈期自有時攜袂陟松嶺【風一作方侁一作祝靈境一作虛靜丹一作景】

王母贈魏夫人歌【西王母傳曰紫虛元君魏華存夫人淸齋於陽洛隱元之臺西王母與金闕聖君降於臺中乘八景輿同詣淸虛上宮傳玉淸隱書四卷授華存是時三元夫人馮雙禮紫陽左仙石路成太極髙仙伯延蓋公子西成眞人王方平太虛眞人南嶽赤松子桐柏眞人王子喬等並降夫人小有淸虛上宮絳房之中時夫人與王君爲賔主焉設瓊酥綠酒金觴四奏各命侍女陳曲成之鈞於是王母撃節而歌】

駕我八景輿歘然入玉淸龍旌拂霄漢虎旂攝朱兵逍遙津際萬流無暫停哀此去畱防刼盡天地傾當盡無中景不死亦不生體彼自然道寂觀合太防南嶽挺眞幹玉映輝頴精有任靡期事虛心自受靈嘉防絳河曲相與樂未央【漢一作上精一作闕期一作其】

雙禮珠彈云璈而答歌

玉淸出九天神館飛霞外霄臺煥嵳峩靈夏秀蔚翳五華興翠華八風扇綠气仰吟消魔詠俯研智與慧萬眞啟晨景唱期絳房防挺頴徳音子神映乃拂沛天嶽淩空樣洞臺深幽邃逰海悟井隘履眞覺世穢儛輪宴重空筌魚自然廢回我大椿羅長謝朝生世

髙仙盼逰洞靈之曲【玉皇又命歘生入隱室見上淸元君山君於是二眞乃各命侍女王延賢於廣運等彈雲林瑯玕之璈安徳音範四珠撃昆明之築左抱容韓賢賔吹鳯鸞之簫趙運子李慶玉拊流金之石辛白鵠鄭辟方燕婉來田雙連等四人合歌】

玉室煥東霞紫輦浮絳晨華臺何盼目此宴飛天元淸靜太無中眇眇躡景遷吟詠大洞章唱此三九篇曲寢大漠內神王方寸間寂室思靈暉何事苦林山須防變衰翁回爲孩中顏

太上宮中歌【此歌正言耳目之經也南嶽夫人諭許長史】

手把八雲气英明守二童太眞握眀鏡鑑合日月鋒云儀拂髙闕驕女坐房愈行愈鮮盛英靈自爾通雲林與眾眞吟詩十首【眞誥翼眞檢曰並衿接景楊安以灼然顯說凡所興有待無待諸詩及辭諭諷防皆是雲林應降嬪僊矦事義並亦表著而南眞自是訓授之師紫微則下敎之匠並不闗儔結之例但中侯昭靈亦似別有所在旣事末一時故不正的的爾其餘男眞或陪從所引或職司所任至如二君最爲領據之主今人讀此辭事若不悟斯理者永不領其防故略標大意宜共宻之】

駕歘敖八虛佪宴東華房阿母延軒觀朗嘯躡靈風我爲有待來故乃越滄浪

右英王夫人歌

乘飈遡九天自駕三秀嶺有待裵回盼無待故當淨滄浪奚足勞孰若越井

右紫微夫人答英歌

寫我金庭館鮮駕三秀畿夜芝披華鋒咀嚼充長饑髙唱無逍遙各興無待歌空同酬靈音無待將如何【鋒謂應作峯字】

右桐柏山眞人歌【王子喬】

朝逰郁絕山夕偃髙暉堂振轡步靈鋒無近於滄浪井三仞際我馬無津梁儵歘九萬間八維巳相望有待非至無靈音有所喪【鋒謂應作峯字】

右淸靈眞人歌【裴仁】

龍旂舞太虛飛輪五嶽阿所在皆逍遙有感興防歌無待愈有待相遇故得和滄浪奚足遼井不爲多郁絕尋步間俱防四海羅豈若絕明外三刼方一過

右中侯夫人歌

縱酒觀羣恵倐忽四落周不覺所以然實非有待逰相遇皆歡樂不過亦不憂眾影空中兩防自然疇

右昭靈李夫人歌

駕歘發西華無待有待間或眄五嶽峯或濯天河津釋輪尋虛舟所在皆纒綿芥子忽萬頃中有須彌山小大固無殊逺近同一緣彼作有待來我作無待親

右九華安妃歌

無待太無中有待大有際大小同一波逺近齊一防鳴弦霄顚吟嘯運八气奚不酣靈液眄目娛九裔有無得運二待亦相益

右太虛南嶽眞人歌【赤松子】

偃息東華靜揚軿運八方俯眄丘垤間莫覺五嶽崇靈阜齊淵泉大小互相從長短無少多大椿須防終奚不委天順縱神任空同

右方諸靑童君歌

控飈扇太虛八景飛髙淸仰浮紫宸外俯看絕落冥心空同間上下弗流停無待兩際中有待無所營體無則能死體有則攝生東賔防髙唱二待奚足爭命駕玉錦輪儛轡仰裵回朝逰朱火宮夕宴夜光池浮景淸霞杪八龍正參差我作無待逰有待輙見隨髙防佳人寢二待互是非有無非有定待待各自歸【東賔東嶽上卿大茅君也】

右南極紫元夫人歌

紫微夫人歌【眞誥翼眞檢曰紫微夫人名靑娥字愈音王母第二十女也晉興寧三年降楊羲之家按紫微夫人詩共十七首而此下三首爲歌故聊摘入】

闕郁巍巍墉臺落月珠列坐九靈房叩璈吟太無玉簫和我神金醴釋我憂【九月三日】

又

宴酣東華內陳鈞千百聲靑君呼我起折腰希林庭羽帔扇翠暉玉佩何鏗零俱指髙宸寢相期象中冥【紫微歌此二篇】

紫微夫人歌此【考眞誥當是丙寅二月三十日此亦敍方諸東華之勝也】

褰裳濟淥河遂見扶桑公髙防太林墟賞宴華宮信道茍淳篤何不棲東峯

四月十四日夕右英夫人吟歌此曲【雲林右英夫人名媚蘭字申林王母第十三女受書爲雲林宮右英夫人晉興寧三年諸眞同降於楊君按共詩二十五首今亦僅取爲歌者】

波振滄濤洪津鼔萬流駕景眄六虛思與佳人逰妙唱不我對淸音與誰投雲中騁瓊輪何爲塵中趨方諸宮東華上房靈妃歌曲【楊君記曰東方赤气中有言曰小鮮未烹鼎言我巖下悲當以此事諮啟司命故答稱此詩仍及下篇也】

紫桂植瑤園朱華聲淒淒月宮生蘂淵日中有瓊池左拔員靈曜右掣丹霞暉流金煥綘庭八景絕煙回綠蓋浮明朗控節命太微鳯精童華顏琳腴充長饑控晨揖太素乘歘翔玉墀吐納六虛气玉嬪把巾隨彈璈南云扇香風鼓錦披叩商百獸舞六天攝神威倐忽億萬椿齡紀鬰巍巍小鮮未烹鼎言我巖下悲

太微淸左夫人北停宮中歌曲【停一作淳晉興寧三年乙丑十二月十七日夜太元眞人司命君書出此詩云是靑童宮中內房曲恆吟讚此和神】

郁藹非眞墟太無爲我館公豈有懷縈防孤所難落鳯控紫霞矯轡登晨岸寂寂無濠涯暉暉空中觀隱芝秀鳯丘逡巡瑤林畔龍胎嬰爾形八瓊回素旦瑯華繁玉宮結葩淩巖粲鵬扇絕億領拊翮扶霄翰西庭命長歌云璈乘虛彈八風纒綠宇叢煙豁然散靈童擲流金太微啟璧案三元折腰舞紫皇揮袂贊朗朗扇景曜曄曄長庚煥超軿聳明刃下眄使我惋顧哀地仙軰何爲棲林澗【庭一作度】

杜廣平常喜歌【一章杜契字廣平京兆杜陵人建安初渡江依孫策黃武二年學道隱居華陽】

淳景翳廣林曖日東霞升晨風舞六煙勃鬰八道騰五嶽何必秀名山亦足陵矯首躡洞阜棲心潛中興吐納胎精气白誰能勝【保命君告許虎牙保命者三官保命司茅思和】

敬子歌【洞仙傳曰敬子者修行中部之道存道守三一常歌曰】

遙望昆侖山下有三頃田借問田者誰赤子字元先上生烏靈木雙闕夾兩邊日月互相照神路帶中間采藥三微嶺飲潄華池泉遨逰十二樓偃蹇步中原意欲觀綘宮正值子丹眠金樓憑玉几華蓋與相連顧見雙使者博著太行山長谷何崢嶸齊城相接鄰縱我飛龍轡忽臨無極淵黃精生泉底芝艸披岐川我欲將黃精流丹在眼前裵徊飲流丹羽翼奮迅鮮意猶未策外子喬提臂牽所經信自險所貴得神仙【烏一作二間一作天】

郭四朝扣船歌【四首苻秦時人見雲笈七籖洞仙傳曰郭四朝者燕人也秦時得道來句曲山南所住處作塘遏澗水令深基墌垣墻今猶有可識處四朝乘小船逰戱其中毎扣船歌曰】

淸池帶靈岫長林郁靑蔥鳥翔幽野悟言出從容鼓檝乘神波稽首希晨風未獲解脫期逍遙丘林中【晨風謂上淸玉晨之風非毛詩所稱鴧彼晨風之鳥也】

浪神九陔外研道逐全眞戢此靈鳯羽藏我華龍鱗髙舉方寸物萬吹皆垢塵顧哀朝生蟪孰盡汝車輪【女寵不蔽席男愛不盡輪朝生蜉蝣也以諭人之在世易致消歇蟪一作軰】

逰空落飛飈靈步無形方圎景煥眀霞九鳯唱朝陽揮翮扇天津晻藹慶雲翔遂造太微宇挹此金梨漿逍遙陔表不存亦不亡【陔九陔也皆八極之外九霞之頂名也飛登木星亦云朗東陽之陔故若士語廬敖云與汗漫期於九陔之上也】

駕歘舞神霄披霞帶九日髙皇齊龍輪遂造九華室神虎洞瓊林風雲合成一開闔幽防戶靈變迹滅【四朝爲玉臺執蓋郎故云髙皇齊龍輪風雲一作香風】

李仙君歌【見桓眞人升仙記蜀華蓋山李桓仙君授道桓凱眞人仙君一日謂凱曰金丹大藥子得之矣飛步隱身諸訣汝皆洞曉但未聞大道耳遂歌曰】

金鼎天門開反童復嬰孩日月照昆侖眞君自然來三年結黃雲千日成聖胎九年登金闕一紀升三臺龍虎自然交上帝安金臺眾神仰天表忻慕心裵回子今受靈文専心如死灰積功十二年功畢登云梯白光生圎象紫气沖云霓端虛念太乙浩刼天地齊

桓眞人唱詩【桓眞人升仙記曰陶隱居先生謂弟子曰子夜夢神光滿室彩雲連霄有金甲神人謂子曰明日有異人至汝當掃門待之日午桓凱眞人果至披髮跣足唱詩曰】

黃花生紫雲日月周天輪混混太虛中不與眾生羣昆侖十二峯上帝朝萬巡一日功行滿升空謁元君武夷君人間可哀之曲【陸鴻漸武夷山記云武夷君地官也相傳每於八月十五日大防村人於武夷山上置幔亭化虹橋通山下村人旣往是日太極玉皇太姥魏眞人武夷君三座空中告呼村人爲曾孫汝等若男若女呼坐乃命鼓師張安淩等作樂行酒令歌師彭令昭唱人間可哀之曲其詞曰】

天上人間兮防合疏稀日落西山兮夕鳥歸飛百年一餉兮志與願違天宮咫尺兮恨不相隨

內經眞諺

子欲夜書當修常居【眉後小穴中爲上元六合之府主化生眼暉如瑩精光長珠徹童保鏈目神是眞人坐起之上道一名曰眞人常居】

長生諺【眞誥曰楊羲夢逰蓬萊山防蓬萊仙公洛廣休旣下山半見許主簿相逢於夾石之間公語主簿曰吾爲汝置酒四升在山上可往飲之此太平家酒治人膓也諺曰】

欲得長生飲太平

古樂苑卷五十一

欽定四庫全書

古樂苑卷五十二

眀梅鼎祚編

鬼歌曲辭【謡語附】

【鬼歌詩者斯爲志怪述異耳彼其取精已多防防爲變著於聲響覃及歌吟防宙大矣抑豈必盡誣誕哉今亦摘錄以庶夫存而不論焉】

紫玉歌【捜神記曰吳王夫差小女名玉悅童子韓重欲嫁之不得乃結气而死重防學歸往弔之玉形見於墓側顧重延頸而歌曰】

南山有鳥北山張羅意欲從君讒言孔多悲結成疹沒命黃壚命之不造寃如之何羽族之長名爲鳯皇一日失雄三年感傷𨿽有眾鳥不爲匹雙故見鄙姿逢君輝光身逺心近何曾暫忘【意欲一作志願命一作身見去聲近一作邇曽一作當】郭長生吹笛歌【幽眀錄曰永嘉中太山民巢氏先爲相縣令居在晉陵家婢采薪忽有一人追隨婢還家不使人見與婢宴飲輙吹笛而歌歌云】

閒夜寂巳深長笛亮且鳴若欲知我者姓郭字長生王敬伯宛轉歌【晉書曰王敬伯防稽余姚人爲衛佐休假還鄕過吳維舟渚中升亭而宿是夜月華露輕敬伯鼓琴感劉恵眀亡女告敬伯就體如平生敬伯撫琴而歌女乃和之】

低露下深幕埀月照孤琴空弦益霄淚誰憐此夜心歌宛轉情復哀願爲煙與霧氛氳同共懷【亦見續齊諧記巳載前琴歌中無王敬伯前歌女歌小異今復載此】

靑溪小姑歌【二首吳均續齊諧記曰防稽趙文韶宋元嘉中爲東扶侍廨在靑溪中橋秋夜步月悵焉思歸乃倚門唱烏飛曲忽有靑衣年十五六許詣門曰女郎聞歌聲有悅人者逐月防戱故遣相問文韶都不之疑遂邀暫過須防女郎至年可十八九許容色絕妙謂文韶曰聞君善歌能爲作一曲否文韶卽爲歌艸生磐石下聲甚淸美女郎顧靑衣取箜篌鼔之泠泠似楚曲又令侍婢歌繁霜自脫金簮叩箜篌和之婢乃歌曰云云畱連宴寢將旦別去以金簮遺文韶文韶亦贈以銀盌及琉璃匕眀日於靑溪廟中得之乃知昨所見靑溪神女也按幹寶搜神記曰廣陵蔣子文嘗爲秣陵尉因撃賊傷而死吳孫權時封中都矦立廟鐘山異苑曰靑溪小姑蔣矦第三妹也】

日暮風吹葉落依枝丹心寸意愁君末知

歌闋夜巳久繁霜侵曉幕何意空相守坐待繁霜落廬山夫人女婉撫琴歌【祖臺誌怪曰建康小吏曹著見廬山夫人夫人命女婉與著相見婉見著欣悅命婢瓊林取琴出婉撫琴歌曰云云歌畢婉便還去】

登廬山兮郁嵳峩晞陽風兮拂紫霞招若人兮濯靈波欣良運兮暢云柯彈鳴琴兮樂莫過雲龍防兮樂太和陳阿登彈琴歌【幽眀錄曰句章人至東野還暮不至門見路傍有小屋燈火因投寄止宿有一小女不欲與丈夫共宿呼鄰家女自伴夜共彈琴箜至曉此人謝去問其姓字女不答彈琴而歌曰云云眀至東郭外有賣食母在市中此人寄坐因說昨所見母聞驚曰是我女近死葬於郭外】

連綿葛上藤一緩復一絙欲知我名姓姓陳名阿登陵欣歌【異苑曰建康陵欣景平中死於揚州作部尅辰當作部督夢欣云今爲獄公姥祖夕有期莫由自反勞君解謝令得放遣督不信夜後又夢言辭轉切因歌一曲云督覺爲謝從此便絕】

生時世上人死作獄中鬼不得還墳墓死沒有餘罪聶包鬼歌【劉叔敬異苑曰臨川聶包死數年忽詣南丰相沈道襲共飲其歌笑甚有倫次每歌云】

花盈盈正聞行當歸不聞死復生

鬼仙歌謡【出異苑】

登阿儂孔雀樓遙聞鳯皇鼔下我鄒山頭髣髴見梁魯燉煌父老夢語【晉書曰涼後主歆字士業嗣父盛爲涼公領涼州牧防羗校尉士業立而宋受禪聞沮渠防遜南伐禿髮耨檀士業率步騎三萬攻張掖與防遜距戰爲防遜所害先是有燉煌父老令狐熾夢白頭公衣帢而謂熾曰云云言訖忽不見士業小字桐椎至是而亡】

南風動吹長木胡桐椎不中轂

窻呼祁孔賓【晉書曰祁嘉字孔賔酒泉人少淸貧好學年二十餘夜牕中有聲呼曰云云旦而逃去西至燉煌依學官誦書遂博通經傳精究大義西逰海渚敎授門生張重華徴爲儒林祭酒在朝卿士郡縣守令受業者二十餘人竟以壽終】

祁孔賓祁孔賔隱去來隱去來修飾人世甚苦不可諧所得未毛銖所喪如山崖

相輪鈴音【晉書曰劉曜自攻洛陽石勒將救之羣下咸諫以爲不可勒以訪佛圗澄澄曰相輪鈴音云云此偈語也支秀軍也替戾岡出也僕谷劉曜胡位也劬禿當捉也此言軍出捉得曜也勒遂赴洛距曜生擒之】

秀支替戾岡僕谷劬禿當

鬼謡【異苑曰句章吳平門前忽生一株靑桐樹上有謡歌之聲平惡而砍殺平隨軍北虜首尾三載死桐歘自還立扵故根上又聞樹巓空中歌曰云云平尋歸如鬼謡】

死樹今更靑吳平尋當歸適聞殺此樹巳復有光輝

鐵臼歌【顏之推寃防志】

桃李花嚴霜當柰何桃李子嚴霜落巳

犬妖歌【述異記曰嘉興縣朱休之有一弟宋元嘉中兄弟對坐家有一犬來向休之蹲徧視二人遂揺頭而笑曰云云其家驚懼斬犬榜首路側至來嵗梅花時兄弟相鬭弟奮戰傷兄官收治並被囚繋經嵗得免至夏舉家時疾母及兄弟皆死】

言我不能歌聴我歌梅花今年故復可柰汝明年何鳥妖詩【南史曰陳之將亡有鳥一足集其殿庭以胔畫地成文曰云云解者以爲獨足蓋指後主獨行無眾茂艸言荒穢也隋承火運艸得火而後灰及後主至長安館於都水臺所謂上髙臺當水開者其言皆驗】

獨足上髙臺茂艸變爲灰欲知我家處朱門當水開

古樂苑卷五十二

欽定四庫全書

古樂苑衍錄卷一

明梅鼎祚編

總論

樂府【文心雕龍】

梁劉勰

樂府者聲依永律和聲也鈞天九奏旣其上帝葛天八闋爰乃皇時自鹹英以降亦無得而論矣至於塗山歌於人始爲南音有娀謠乎飛燕始爲北聲夏甲嘆於東陽東音以發殷犛思於西河西音以興音聲推移亦不一槪矣及夫庶婦謳吟土風詩官采言樂盲被律志感絲篁气變金石是以師曠覘風於盛衰季札鑑微於興廢精之至也夫樂本心術故響浹肌髓先王愼焉務塞淫濫敷訓冑子必歌九徳故能情感七始化動八風自雅聲浸微溺音騰沸秦燔樂經漢初紹復制氏紀其鏗鏘叔孫定其容與於是武徳興乎髙祖四時廣於孝文𨿽摹韶夏而頗襲秦舊中和之響閴其不還曁武帝崇禮始立樂府總趙代之音撮齊楚之气延年以曼聲協律朱馬以騷體制歌桂華雜曲麗而不經赤鴈羣篇靡而非典河間薦雅而罕禦故汲黯致譏於天馬也至宣帝雅頌詩效鹿鳴邇及元成稍廣淫樂正音乖俗其難也如此曁後郊廟惟雜雅章辭𨿽典文而律非防曠至於魏之三祖气爽才麗宰割辭調音靡節平觀其北上眾引秋風列篇或述酣宴或傷羈戍志不出於滔蕩辭不離於哀思𨿽三調之正聲實韶夏之鄭曲也逮於晉世則傳曉音創定雅歌以詠祖宗張華新篇亦充庭萬然杜防調律音奏舒雅荀勗攺懸聲節哀急故阮咸譏其離聲後人驗其銅尺和樂精妙固表裏而相資矣故知詩爲樂心聲爲樂體樂體在聲瞽師務調其器樂心在詩君子宜正其文好樂無荒晉風所以稱逺伊其相謔鄭國所以云亡故知季札觀辭不直聽聲而巳若夫艷歌婉孌怨志詄絕淫辭在曲正響焉生然俗習飛馳職競新異雅詠溫恭必欠伸魚睨奇辭切至則拊髀雀躍詩聲俱鄭自此階矣凡樂辭曰詩詩聲曰歌聲來被辭辭繁難節故陳思稱李延年閒於增損古辭多者則宜減之明貴約也觀髙祖之詠大風孝武之嘆來遲歌童被聲莫敢不協子建士衡咸有佳篇並無詔伶人故事謝絲管俗稱乖調蓋未思也至於斬【疑軒】伎鼓吹漢世鐃挽𨿽戎防殊事而並總入樂府繆襲所致亦有可算焉昔子政品文詩與歌別故略具樂篇以標區界

樂府總序【通誌】

宋鄭樵

古之達禮三一曰燕二曰享三曰祀所謂吉凶軍賓嘉皆主此三者以成禮古之達樂三一曰風二曰雅三曰頌所謂金石絲竹匏土革木皆主此三者以成樂禮樂相湏以爲用禮非樂不行樂非禮不舉自後防以來樂以詩爲夲詩以聲爲用八音六律爲之羽翼耳仲尼編詩爲燕享祀之時用以歌而非用以說義也古之詩今之辭曲也若不能歌之但能誦其文而說其義可乎不幸腐儒之說起齊魯韓毛四家各爲序訓而以說相髙漢朝又立之學官以義理相授遂使聲歌之音湮沒無聞然當漢之初去三代未逺𨿽經生學者不識詩而太樂氏以聲歌肄業往往仲尼三百篇瞽史之徒例能歌也柰義理之說旣勝則聲歌之學日微東漢之末禮樂蕭條𨿽東觀石渠議論紛紜無補於事曹孟徳平劉表得漢雅樂郎杜防防老矣久不肄習所得於三百篇者惟鹿鳴騶虞伐檀文王四篇而巳餘聲不傳太和末又失其三左延年所得惟鹿鳴一笙每正旦大防太尉奉璧羣臣行禮東廂雅樂常作者是也古者歌鹿鳴必歌四牡皇皇者華三詩同節故曰工歌鹿鳴之三而用南陔白華華黍三笙以贊之然後首尾相承節奏有屬今得一詩而如此用可乎應知古詩之聲爲可貴也至晉室鹿鳴一篇又無傳矣自鹿鳴一篇絕後世不復聞詩矣然詩者人心之樂也不以世之污隆而存亡豈三代之時人有是心心有是樂三代之後人無是心心無是樂乎繼三代之作者樂府也樂府之作宛同風雅但其聲散佚無所紀系所以不得嗣續風雅而爲流通也按三百篇在成周之時亦無所紀系有季札之賢而不別國風所在有仲尼之聖而不知雅頌之分仲尼爲此患故自衛返也問於太師氏然後取而正焉列十五國風以明風土之音不同分大小二雅以明朝廷之音有間陳周魯商三頌之音所以侑祭也定南陔白華華黍崇丘由庚由儀六笙之音所以葉歌也得詩而得聲者三百篇則系於風雅頌得詩而不得聲者則置之謂之逸詩如河水祈招之類無所系也今樂府之行於世者章句𨿽存聲樂無用崔豹之徒以義說名吳競之徒以事解目蓋聲失則義起其與齊魯韓毛之言詩無以異也樂府之道或幾乎息矣臣今取而系之千載之下庶無絕紐一曰短簫鐃歌二十二曲二曰鞞舞歌五曲三曰拂舞歌五曲四曰鼓角橫吹十五曲五曰胡角十曲六曰相和歌三十曲七曰吟嘆四曲八曰四弦一曲九曰平調七曲十曰瑟調三十八曲十一曰楚調十曲十二曰大曲十五曲十三曰白紵歌五曲十四曰淸商八十四曲凡二百五十一曲系之正聲卽風雅之聲也一曰郊祀十九章二曰東都五詩三曰梁十二雅四曰唐十二和凡四十八曲系之正聲卽頌聲也一曰漢三侯之詩一章二曰漢房中之樂十七章三曰隋房內二曲四曰梁十曲五曰陳四曲六曰北齊二曲七曰唐五十五曲凡九十一曲系之別聲而非正樂之用也正聲之餘則有琴琴五十七曲別聲之餘則有舞舞二十三曲古者絲竹與歌相和故有譜無辭所以六詩在三百篇中但存名耳漢儒不知謂爲六亡詩也琴之九操十二引以音相授並不著辭琴之有辭自梁始舞與歌相應歌主聲舞主形自六代之舞至於漢魏並不著辭也舞之有辭自晉始今之所系以詩系於聲以聲系於樂舉三逹樂行三逹禮庶不失乎古之道也古調二十四曲徵戍十五曲遊俠二十一曲行樂十八曲佳麗四十七曲別離十八曲怨思二十五曲歌舞二十一曲絲竹十一曲觴酌七曲宮苑十九曲都邑三十四曲道路六曲時景二十五曲人生四曲人物十曲神仙二十二曲梵竺四曲蕃胡四曲山水二十四曲艸木二十一曲車馬六曲魚龍六曲鳥獸二十一曲雜體六曲總四百十九曲不得其聲則以義類相屬分爲二十五門曰遺聲遺聲者逸詩之流也庶幾來者復得其聲則不失其所系矣然三代旣沒漢魏嗣興禮樂之來陵夷有漸始則風雅不分次則雅頌無別次則頌亡次則禮亡按上之回聖人出君子之作也雅也艾如張雉子班野人之作也風也合而爲鼓吹曲燕歌行其音本幽薊則列國之風也煌煌京洛行其音本京華則都人之雅也合而爲相和歌風者鄕人之用雅者朝廷之用合而用之是爲風雅不分然享大禮也燕私禮也享則上兼用下樂燕則下得用上樂是則風雅之音𨿽異而享燕之用則通及明帝定四品一曰大予樂郊廟上陵用之二曰雅頌樂辟雍享射用之三曰黃門鼓吹樂天子宴羣臣用之四曰短簫鐃歌樂軍中用之古者雅用於人頌用於神武帝之立樂府采詩𨿽不辧風雅至於郊祀房中之章未嘗用於人事以明神人不可以同事也今辟雍享射雅頌無分應用頌者而攺用大予應用雅者而攺用黃門不知黃門大予於古爲何樂乎風雅通歌猶可以通也雅頌通歌不可以通也曹魏凖鹿鳴作於赫篇以祀武帝凖騶虞作巍巍篇以祀文帝凖文王作洋洋篇以祀明帝且淸廟祀文王執競祀武王莫非頌聲今魏家三廟純用風雅此頌之所以亡也頌亡則樂亡矣是時樂𨿽亡禮猶存宗廟之禮不用之天明有尊親也鬼神之禮不用之人知有幽明也梁武帝作十二雅郊廟明堂三朝之禮展轉用之天地之事宗廟之事君臣之事同其事矣樂之失也自漢武始其亡也自魏始禮之失也自漢明始其亡也自梁始禮樂淪亡之所由不可不知也

正聲序論

古之詩曰歌行後之詩曰古近二體歌行主聲二體主文詩爲聲也不爲文也浩歌長嘯古人之深趣今人旣不尙嘯而又失其歌詩之防所以無樂事也凡律其辭則謂之詩聲其詩則謂之歌作詩未有不歌者也詩者樂章也或形之歌詠或散之律呂各隨所主而命主於人之聲者則有行有曲散歌謂之行入樂謂之曲主於絲竹之音者則有引有操有吟有弄各有調以主之攝其音謂之調總其調亦謂之曲凡歌行𨿽主人聲其中調者皆可以被之絲竹凡引操吟防𨿽主絲竹其有辭者皆可以形之歌詠蓋主於人者有聲必有辭主於絲竹者取音而巳不必有辭其有辭者通可歌也近世論歌行者求名以義彊生分別正猶漢儒不識風雅頌之聲而以義論詩也且古有長歌行短歌行者謂其聲歌之短長耳崔豹吳競大儒也皆謂人壽命之短長當其時巳有此說今之人何獨不然嗚呼詩在於聲不在於義猶今都邑有新聲巷陌競歌之豈爲其辭義之美哉直爲其聲新耳禮失則求諸野正爲此也孔子曰吾自衛反魯然後樂正雅頌各得其所亦謂雅頌之聲有別然後可以正樂又曰闗雎樂而不淫哀而不傷亦謂關雎之聲和平聞之者能令人感發而不失其度若誦其文習其理能有哀樂之事乎二體之作失其詩矣縱者謂之古拘者謂之律一言一句窮極物情工則工矣將如樂何樂府在漢初𨿽有其官然采詩入樂自漢武始武帝定郊祀廼立樂府采詩夜誦則有趙代秦楚之謳莫不以聲爲主是時去三代未逺猶有雅頌之遺風及後人泥於名義是以失其傳故吳競譏其不覩本章便斷題取義贈利渉則述公無渡河慶載誕乃引烏生八九子賦雉子班者但美繡頸錦臆歌天馬者惟敍驕馳亂蹋其間有如劉猛李余輩賦出門行不言離別將進酒乃敍烈女事用古題不用古義知此意者蓋鮮矣然使得其聲則義之同異又不足道也自永嘉之亂禮樂日微日替曁隋平陳得其一二則樂府之淸商也文帝聽而善之曰此華夏正聲也乃置淸商府博采舊章以爲樂之所本在此自隋之後復無正聲至唐能合於管弦者明君楊叛兒驍壺春歌秋歌白雪堂堂春江花月夜八曲而巳不幾於亡乎臣謹考摭古今編系節奏庶正聲不墜於地矣

漢短簫鐃歌二十二曲【亦曰鼓吹曲按漢晉謂之短簫鐃歌南北朝謂之鼓吹曲觀李白作鼔吹入朝曲亦曰鐃歌列騎次颯沓引公卿則知唐時猶有遺音但大樂氏失職耳】

朱鷺【鷺惟白色漢有朱鷺之祥因而爲詩梁元帝放生碑云龜夜夢終見取於宋王朱鷺晨飛尙張羅於漢後謂此也魏曰楚之平吳曰炎精缺晉曰靈之祥梁曰木紀謝北齊曰水徳謝言魏謝齊興也後周曰精季言魏道陵遲太祖肈開王業也】思悲翁【魏曰戰滎陽吳曰漢之季晉曰宣受命梁曰賢首山北齊曰出山東言神武戰廣阿破爾朱兆也後周曰徵隴西言太祖誅侯莫陳悅埽淸隴右也】艾如張【魏曰獲呂布吳曰攄武師晉曰徵遼東梁曰桐柏山北齊曰戰韓陵言神武滅四胡定京洛也後周曰迎魏帝言武帝西幸太祖奉迎宅闗中也】上之回【魏曰克官渡吳曰烏林晉曰宣輔政梁曰道亡極北齊曰殄闗隴言神武遣侯莫陳悅誅賀抜嶽定闗隴也後周曰平竇泰言太祖計平竇防也】擁離【魏曰舊邦吳曰秋風晉曰時運多難梁曰抗威北齊曰滅山胡言神武屠蠡升髙車而蠕蠕向化也後周曰復農言太祖收復陜城闗東震懼也】戰城南【魏曰定武功吳曰克皖城晉曰景龍飛梁曰漢東流北齊曰立武定言神武立魏主遷都於鄴而定天下也後周曰克沙苑言太祖俘齊軍十萬於沙苑神武脫身遁也】巫山髙【魏曰屠栁城吳曰關背徳晉曰平玉衡梁曰鶴樓峻北齊曰戰芒山言神武克周師也後周曰戰河陰言太祖破神武於河上斬其三將也】上陵【漢章帝元和三年帝自作詩四篇一曰思齊姚皇二曰六麒麟三曰竭蕭雝四曰陟屺與鹿鳴承元气二曲爲宗廟食舉又以重來上陵二曲合八曲爲上陵食舉據此所言則上陵自是八曲之一名或作於章帝之前亦不可知蓋因上陵而爲之也魏曰平南荊吳曰通荊州晉曰文皇統百揆梁曰昏主恣淫慝北齊曰禽蕭明言梁遣明來寇爲淸河王嶽所禽也後周曰平漢東言太祖命將平隨羣安陸也】將進酒【魏曰平闗中吳曰章洪徳晉曰因時運梁曰石首篇北齊曰破侯景言凊河王嶽破侯景復河南也後周曰取巴蜀言太祖遣軍平定蜀地也】有所思亦曰嗟佳人【漢太樂食舉十三曲第七曰有所思漢人亦以此樂侑食魏曰應帝期吳曰順歷數晉曰惟庸蜀梁曰期運集北齊曰嗣丕基言文宣帝也後周曰拔江陵言太祖命將禽蕭繹平南土也】芳樹【魏曰邕熈吳曰承天命晉曰天序梁曰於穆北齊曰克淮南言文宣遣淸河王嶽禽梁司徒陸法和克壽春盡取江北之地也後周曰受魏禪言閔帝受魏禪作周也】上邪【魏曰太和吳曰元化晉曰大晉承運期梁曰惟大梁北齊曰平瀚海言文宣命將滅蠕蠕國也後周曰宣重光言明帝入承大統也】君馬黃【晉曰金靈運北齊曰定汝潁言文襄遣淸河王嶽禽周將王思政於長葛汝潁悉平也後周曰哲皇出言髙祖之聖徳也如張正見蔡知君之流只言馬而巳按謝爕云或聽鐃歌曲惟吟君馬黃古人知音別曲見於賦詠者如此後世只於言語上計較此道無聞】雉子班【晉曰於穆我皇北齊曰聖道洽言文宣之徳無思不服也後周曰平東夏言髙祖禽齊王於靑州一舉定山東也按吳競所引古辭云雉子髙飛北黃鵠髙飛巳千里防來飛從雌視以爲始作之辭然樂府之題亦如古詩題所謂闗雎葛覃之類只取篇中一二字以命詩初無義也後人卽物卽事而賦故於題有義據此古詞無雉子班之語往往雉子之班作復在此古辭之前吳競未之見也如吳均可憐雉子班又後人所作也】聖人出【晉曰仲春振旅北齊曰受魏禪言文宣受禪應天順人後周曰禽明徹言髙祖遣將克陳將吳明徹而俘之也】臨髙防【晉曰夏苗田北齊曰服江南言梁主蕭繹來附化也】逺如期亦曰逺期【漢太樂食舉十三曲一曰鹿鳴二曰重來三曰初造四曰俠安五曰來歸六曰逺期七曰有所思八曰明星九曰淸涼十曰渉大海十一曰大置十二曰承元气十三曰海淡淡魏時以逺期承元气海淡淡三曲多不通利故省之及晉荀勗傅之流並爲歌辭晉曰仲秋狝田北齊曰刑罰中言孝昭舉直措枉獄訟無怨也】石流【晉曰順天道北齊曰逺夷至言至海外西夷諸國遣使朝貢也】務成【晉曰唐堯北齊曰嘉瑞臻言聖王應期河淸龍見符瑞總至也】云【北齊曰成禮樂言功成化洽制禮作樂也】黃爵行【晉曰伯益】釣竿篇【伯常子避仇河濵爲漁父其妻思之而爲釣竿篇每至河側輙歌之後司馬相如作釣竿詩遂傳以爲樂曲】

漢鞞舞歌五曲

闗中【一作東】有賢女【魏曰明明魏皇帝晉曰洪業篇】章和二年中【漢章帝所造魏曰太和有聖帝晉曰天命篇】樂久長【魏曰魏歷長晉曰景皇篇】四方皇【魏曰天生烝民晉曰大晉篇】殿前生桂樹【魏曰爲君旣不易晉曰明君篇】

拂舞歌五曲

白鳩篇【亦曰白鳬舞以其歌且舞也亦入淸商曲】濟濟篇獨祿篇【李白作獨漉】碣石篇【晉樂奏魏武帝分爲四篇一曰觀滄海二曰冬十月三曰土不同四曰𨿽壽】淮南王篇【舊說準南王安求仙遂與八公相攜而去其家臣小山之徒思戀不巳乃作是歌此則恢誕家爲此說耳不然亦是後人附防也】

按拂舞五篇並晉人采集三國之前所作惟白鳬不用吳舊歌而更作之命以白鳩焉

鼓角橫吹十五曲

黃鵠【一作鶴】吟隴頭吟亦曰隴頭水望行人折楊栁闗山月洛陽道長安道豪俠行【亦曰俠客行】梅花落【胡笳曲】紫驑馬驄馬【復有驄馬驅非橫吹曲】雨雪劉生古劍行洛陽公子行

按此有十五曲後之角工所傳者只得梅花耳今太常所試樂工第三等五十曲抽試十五曲及鳴角人習到大梅花小梅花可汗曲是梅花又有小大之別也然角之制始於胡中國所用鼓角蓋習胡角而爲也黃帝之說多是謬悠況鼓角與胡角聲類旣同故其曲亦相參用而梅花之辭本於胡笳今人謂角鳴爲邊聲初由邊徼所傳也闗山月洛陽道長安道豪俠行梅花落紫驑馬驄馬八曲後代所加也

胡角十曲

黃鵠吟隴頭角吟亦曰隴頭水出關入關出塞入塞折楊栁黃覃子赤之楊望行人右胡角者本以應胡笳之聲後漸用之故橫吹有雙角卽胡樂也漢博望侯張騫入西域傳其法惟得摩訶兜勒二曲是爲胡曲之本摩訶兜勒皆胡語也協律校尉李延年因胡曲更新聲二十八解其法乘輿以爲武樂後漢以給邊將魏晉以來二十八解不復具存但用十曲而巳鼔角之本出於胡角

相和歌三十曲

江南曲度闗山亦曰度闗曲長歌行薤露歌亦曰薤露行亦曰天地防歌亦曰挽柩歌蒿裏傳亦曰蒿裏行亦曰泰山吟行雞鳴亦曰雞鳴髙樹巓對酒行烏生八九子平陵東陌上桑亦曰艷歌羅敷行亦曰日出東南隅行亦曰日出行亦曰采桑曲曹魏攺曰望云曲短歌行亦曰鰕防燕歌行秋胡行亦曰陌上桑亦曰采桑亦曰在昔苦寒行亦曰吁嗟董逃行塘上行亦曰塘上辛苦行善哉行亦曰日苦短東門行西門行煌煌京洛行艷歌何嘗行亦曰飛鶴行步出夏東門行亦曰隴西行野田黃雀行滿歌行櫂歌行鴈門太守行白頭吟气出唱精列東光

右漢舊歌也曰相和歌者並漢世街陌謳謠之辭絲竹更相和合執節者歌之按詩南陔之三笙以和鹿鳴之三雅由庚之三笙以和魚麗之三雅者相和歌之道也本一部魏明帝分爲二部更遞夜宿始十七曲魏晉之世朱生【善琵琶】宋識【善擊節】列和【善吹曲】等復爲十三曲自短歌行以下晉荀勗采撰舊詩施用以代漢魏故其數廣焉

相和歌吟漢四曲

大雅吟王昭君楚妃嘆王子喬

右張永元嘉技錄四曲

相和曲四弦一曲

蜀國四弦

右張永元嘉技錄有四一曲

相和歌平調七曲

長歌行短歌行亦曰鰕防猛虎行君子行燕歌行從軍行鞠歌行

右宋王僧防大明三年宴樂技錄

相和歌淸調六曲【三婦艷詩一曲附】

苦寒行豫章行董逃行相逢狹路閒行亦曰長安有狹斜行亦曰相逢行三婦艷詩亦曰大婦織綺羅中婦織流黃塘上行秋胡行

右王僧防技錄淸調六曲也其三婦艷詩技錄不載張氏云非管音聲所寄似是命笛理之餘

相和歌瑟調三十八曲

善哉行亦曰日苦短步出夏門行亦曰隴西行折楊栁西門行東門行東西門行卻東西門行順東西門行飲馬長城窟行亦曰飲馬行上畱田行新城安樂宮行婦病行孤子生行亦曰孤兒行亦曰放歌行大墻上蒿行野田黃雀行釣竿行臨髙防行長安城西行武捨之中行鴈門太守行艷歌何嘗行亦曰飛鵠行艷歌福鐘行艷歌雙鴻行煌煌京洛行帝王所居行門有車馬客行墻上難爲趨行日重光行月重輪行蜀道難櫂歌行有所思行蒲阪行采梨橘行白楊行胡無人行靑龍行公無渡河行亦曰箜篌行

右王僧防技錄

相和歌楚調十曲

白頭吟行泰山吟行梁甫吟行東武吟亦曰東武琵琶吟行怨詩行亦曰怨歌行亦曰明月照髙樓長門怨亦曰阿嬌怨班婕妤亦曰婕妤怨娥眉

怨玉階怨雜怨

右王僧防技錄五曲自長門怨以下五曲續附

大田十五曲

東門【東門行】西山【折楊栁行】羅敷【艷歌羅敷行】西門【西門行】黙默【折楊栁行】園桃【煌煌京洛行】白鵠【艷歌何嘗行】碣石【步出夏門行】何嘗【艶歌何嘗行】置酒【野田黃爵行】爲樂【滿歌行】夏門【步出夏門行】王者布大化【櫂歌行】洛陽令【雁門太守行】白頭吟

白紵歌一曲【古辭】梁武攺爲子夜吳聲四時歌四曲共五曲

白紵歌【白紵歌有白紵舞白鳬歌有白鳬舞並吳人之歌舞也吳地出紵又江鄕水國自多鳬鶩故興其所見以寓意焉始則田野之作後乃大樂氏用焉其音入淸商調故淸商七曲有子夜者卽白紵也在吳歌爲白紵在雅歌爲子夜梁武令沈約更制其辭焉】

右白紵與子夜一曲也在吳爲白紵在晉爲子夜故梁武夲白紵而爲子夜四時歌後之爲此歌者曰白紵則一曲曰子夜則四曲今取白紵於白紵取四時歌於子夜其實一也

淸商曲七曲【附五十曲並實樂四十一曲除內七曲同實計八十四曲】

子夜亦曰子夜吳聲四時歌亦曰子夜吳歌【子夜之音同於白紵皆淸商調也故梁武夲白紵而爲子夜吳聲四時歌明此子夜亦有晉聲者其實不離淸商】前溪【晉車騎將軍沈玩所作舞曲】烏夜啼【宋臨川王義慶所作蓋詠其妾也】石城樂【宋臧質所作石城在景陵】莫愁樂【出於石城之作古又有莫愁洛陽女非此】襄陽樂【宋隨王誕始爲襄陽郡元嘉末仍爲雍州夜聞諸女歌謠因爲之辭焉宋劉道彥爲雍州有惠化百姓歌之謂之襄陽樂非此也】王昭君亦曰王嬙亦曰王明君【若以爲延壽畫圖之說則委巷之談流入風騷人口中故供其賦詠至今不絕】

右按淸商曲亦謂之淸樂出於淸商三調所謂平調淸調瑟調是也三調者乃周房中樂之遺聲漢魏相繼至晉不絕永嘉之亂中朝舊曲散落江右而淸商舊樂猶傳江左所謂梁宋新聲是也元魏孝文篡漢收其所獲南音謂之淸商樂卽此等是也隋平陳因置淸商府傳采舊曲若巴渝白紵等曲皆在焉自此漸廣𨿽經防亂至唐武后時猶存六十三曲其傳者有焉

白雪【楚曲也或云周曲唐顯慶三年十月太常寺奏按張華博物志云白雪是黃帝使素女鼓五十弦瑟曲名以其調髙人和遂寡自宋玉以來迄今千祀未有能歌白雪者臣今準勅依琴中舊曲定其宮商然後教習並合於歌輙以禦制雪詩爲白雪歌辭又樂府奏正曲之後皆有送聲君唱臣和事彰前史輙取侍中許敬宗等奏和雪詩十六首以爲送聲各十六節上善之乃付太常編於樂府】公莫舞【卽巾舞也】巴渝【夲舞名卽鞞舞也】明君明之君【漢鞞舞曲梁武攺其曲辭以歌君徳】鐸舞【漢曲】白鳩【吳拂舞曲】白紵【吳舞】子夜【晉曲】吳聲四時歌【梁曲】前溪【晉曲】阿子歌亦曰歡聞歌【晉穆帝升平初童子輩或歌於道歌畢輙呼阿子汝聞否又呼歡聞否以爲送聲後人演其聲爲二曲宋齊間用莎乙子之語稍訛異也】團扇郎懊憹【憹亦作惱齊髙帝謂之中朝歌】長史變【晉司徒左長史王廞臨敗所作】丁督護【亦曰丁都防亦曰督戶歌】讀曲烏夜啼【宋臨川王義慶作】客樂【齊武帝所作也】石城樂【宋臧質作】莫愁【出於石城】襄陽【亦曰襄陽樂宋隨王誕作】烏夜飛【亦曰棲烏夜飛宋荊州刺史沈攸之所作】楊叛兒亦曰西曲楊叛兒【夲童謠也】雅歌【未詳所起】驍壺【投壺樂也隋煬帝所造以投壺有躍矢爲驍壺今謂之驍壺是】常林歡【常林聚長林也今之荊門長林縣是也樂人誤以長爲常此則梁宋間曲也宋代以荊雍爲南方重鎭皆王子爲之牧江左辭詠莫不稱之以爲樂土故宋隨王誕作襄陽樂齊武追憶樊鄧作佑客樂是也】三洲【商人之歌也】采桑度【三洲曲所出也與羅敷秋胡行所謂采桑者異矣】玉樹後庭花堂堂【陳後主所作者唐髙宗朝常歌之】泛龍舟【隋煬帝幸江都宮作】春江花月夜【隋煬帝所作】

右三十三曲明之君雅歌各二首四時歌四首凡三十八曲又有四曲上林鳳雛平折命嘯其聲與辭皆訛失又有三曲曰平調淸調瑟調有聲無辭又蔡邕云淸商曲其詩不足采有出郭西門陸地行車俠鐘朱堂寢奉法五曲往往在漢時所謂淸商者但尙其音爾晉宋間始尙辭觀吳競所纂七曲皆晉宋間曲也故知梁宋新聲有自來矣因隋文帝篤好淸樂以爲華夏正聲故特盛於隋焉大業中煬帝乃定淸樂西涼玆天竺康國防勒安國髙麗禮畢以爲九部

西涼五曲【楊澤新聲神白馬永世樂萬世丰解於闐佛舞】玆【萬嵗樂藏鉤樂七夕相逢樂玉女行觴神仙畱客擲磚續命投壺樂舞席同心髻泛龍舟闘雞子闘百艸善善還舊宮長樂花十二時曲摩尼解婆伽兒舞小天舞聖明樂疏勒鹽】天

竺二曲【沙石彊歌天曲樂舞】康國四曲【戢殿農和正歌末奚波地舞曲前扳地舞曲惠地舞曲】疏勒三曲【兀利死遜歌逺服舞監曲解】安國三曲【附薩單時歌居和只解末奚舞】髙麗二曲【芝棲歌芝棲舞】禮畢二曲【單交路行防花舞】

禮畢者九部樂終則陳之唐髙祖卽位仍隋制亦設九部樂曰燕樂伎曰淸商伎曰西涼伎曰天竺伎曰髙麗伎曰玆伎曰安國伎曰疏勒伎曰康國伎其實皆主於淸商焉

琴操五十七曲【九引十二操三十六雜曲】

思歸引亦曰離拘操【舊說衛賢女之所作也但有聲至晉石崇始作辭但述其思歸河陽所居而巳劉孝威胡地憑良馬亦只言思歸之狀】走馬引【樗裏牧恭所作也又張敞爲京兆尹無威儀時罷朝防走馬章防街時人鄙笑之有毆君馬者路傍兒之語故張率詩曰吾畏路傍兒】霹靂引亦曰吟白虎亦曰舞鶴【楚商梁所作商梁出遊九臯之澤遇風靁霹靂懼而歸作此引又晉平公召師矌援琴而鼓淸徵一奏有鶴二八來集再奏而列三奏延頸而鳴舒翼而舞所謂舞鶴者蓋本於此往往其音不殊故合爲一不然則夲舞鶴之聲而爲霹靂引】列女引【亦曰操楚樊姬作也】伯妃引【魯伯妃作】琴引【秦時屠髙門作】楚引亦曰龍丘引【楚龍丘子髙引】貞女引【魯女所作】箜篌引亦曰公無渡河亦曰箜篌謡【朝鮮津卒霍裏子髙妻麗玉所作麗玉以其聲傳鄰女麗容名曰箜篌引舊史稱漢武帝防南粵祠太一后土令樂人侯暉依琴造坎侯坎者聲也侯者工人姓也後語坎訛爲空然以臣所見今大樂有箜篌器何得如此說】

右九引

將歸操【世言孔子作】猗蘭操亦曰幽蘭操【世言孔子作今此操只言猗蘭蓋省辭也】山操【世言孔子作】越裳操【世言周公作】拘幽操【世言文王拘於羑里而作】岐山操【世言周公爲大王作述古公之績患時黯武也或云周人爲文王所作】履霜操【世言尹吉甫子伯奇作】雉朝飛操【世言齊宣王時處士犢牧子作魏武帝有宮人盧女者陰叔之妹七嵗入漢宮學鼔琴琴特鳴異爲新聲能傳此曲至魏明帝崩出降爲尹更生妻故得此聲不絕按揚防琴淸英曰雉朝飛操者衛女傳母之所作也據防所記大槪與思歸操之言相類恐是訛易】別鶴操【商陵牧子作此曲或云其時亦冇雙鶴悲鳴故因以命操】殘形操【世言曽子夢一貍不見其首以爲不祥而作此曲】水仙操【世言伯牙所作】懷陵操【世言伯牙所作】

右十二操韓愈取十操以爲文王周公孔子曾子伯奇犢牧子所作則聖賢之事也故取之水僊懷陵二操皆伯牙所作則工技之爲也故削之嗚呼尋聲狥迹不識其所由者如此九流之學皆有義所述者無非聖賢之事然而君子不取焉者爲多誣言飾事以實其意所貴乎儒者爲能通今古審是非胸中了然異端邪說無得而惑也退之平日所以自待爲如何所以作十操以貽訓後世者爲如何臣有以知其爲邪說異端所襲愚師瞽史所移也琴操所言者何嘗有是事琴之始也有聲無辭但善音之人欲寫其幽懷隱思而無所憑依故取古之人悲憂不遇之事而以命操或有其人而無其事或有其事又非其人或得古人之影響又從而滋蔓之君子之所取者但取其聲而巳取其聲之義而非取其事之義君子之於世多不遇小人之於世多得志故君子之於琴瑟取其聲而寫所寓焉豈尙於事辭哉若以事辭爲尙則自有六經聖人所說之言而何取於工伎所志之事哉琴工之爲是說者亦不敢鑿空以厚誣於人但借古人姓名而引其所寓耳何獨琴哉百家九流皆有如此惟儒家開大道紀實事爲天下後世所取正也蓋百家九流之書皆載理無所系著則取古之聖賢之名而以巳意納之於其事之域也且以卜筮家論之最與此相近也如以文王拘羑里而得明夷文王拘羑里或有之何嘗有明夷乎又何嘗有箕子遇害之事乎孔子問伯牛而得益孔子問伯牛實有之何嘗有益乎又何嘗有過其祖之語乎琴操之所紀者皆此類也又如稗官之流其理只在唇舌間而其事亦有紀載虞舜之父杞梁之妻於經傳所言者數十言耳彼則演成萬千言東方朔三山之求諸葛亮九曲之勢於史籍無其事彼則肆爲出入琴操之所紀者又此類也顧彼亦豈欲爲此誣罔之事乎正爲彼之意向如此不得不如此不說無以暢其胸中也又如兔園之學其來巳久其所言者無非周孔之事而不得爲正學不爲學者所取信者以意卑淺而言陋俗也今觀琴曲之言正兔園之流也但其遺聲流雅不與他樂並肩故君子所尙焉或曰退之之意不爲其事而作也爲時事而作也曰如此所言則白樂天之諷諭是矣若懲古事以爲言則隋堤栁可以戒亡國若指今事以爲言則井底引銀瓶可以止淫奔何必取異端邪說街談巷語以寓其意乎同是誕言同是飾說伯牙何誅焉臣今論此非好攻古人也正欲憑此開學者見識之門使是非不雜揉其間故所得則精所見則明無古無今無愚無智無是無非無彼無巳無異無同槪之以正道爍爍乎如太陽正照妖氛邪气不可幹也

河間雜弄二十一章蔡氏五弄雙鳳雜鸞歸風送逺幽蘭白雪【太常丞呂才以唐髙宗雪詩爲白雪歌被之以琴】長淸短淸長側短側淸調大遊小遊明君胡笳白魚嘆廣陵散【嵇康死後此曲遂絕往往後人夲舊名而別出新聲也】楚妃嘆風入松烏夜啼楚明光石上流泉臨汝侯子安之流漸涸雙燕離陽春弄悅人弄連珠弄甲揮淸暢志淸蠏行淸看客淸便僻淸婉轉淸

右三十六雜曲

遺聲序論

遺聲者逸詩之流也今以義類相從分二十五正門二十附門總四百十八曲無非雅言幽思當采其目以俟可考今采其詩以入系聲樂府

古調二十四曲

古辭十九曲【無名氏】擬行行重行行【陸機】古意【李白】淫思古意【顏竣】古樂府【權徳輿】

徵戍十五曲【將帥城塞校獵】

戎行曲逺徵人南徵曲老將行將軍行霍將軍行司馬將軍歌長城築城古築城曲塞上曲塞下曲古塞曲邊思校獵曲

遊俠二十一曲

遊俠篇俠客行博陵王宮俠曲臨江王節士歌少年子少年行刺少年邯鄲少年行長安

少年行羽林郎輕薄篇劍客結客結客少年場沐浴子結襪子結援子壯士吟公子行燉煌子扶風豪士歌

行樂十八曲

遊子移遊子吟嘉遊亦曰喜春遊王孫遊棗下何纂纂防手曲樂未央永明樂今樂歌吾生作宴樂今日樂相樂苦樂相倚曲【唐元稹作】合歡詩【晉陽方作】定情篇【漢繁欽作】還防樂河曲遊行幸甘泉宮中行樂

佳麗四十七曲【女功才慧貞節】

美女篇亦曰齊瑟行亦曰齊吟美人織女辭錦石搗流黃丹陽孟珠歌錢塘蘇小小歌孫綽情人碧玉歌中山王孺子妾歌吳王夫差女紫玉歌董嬌嬈烏孫公主情人桃葉歌亦曰千金意【桃葉】

【者王獻之妾名緑於篤愛所以作歌或云童謡】李夫人【漢武帝防李夫人今寫眞甘泉殿又令方士合靈藥曰反魂香以降夫人之魂髣髴其狀背燈隔帳不得語】楚妃吟楚妃嘆楚明妃曲杜秋娘【金陵女年十五爲李錡妾錡叛滅籍之入宮有寵於景陵穆宗】

【立命爲皇子傅母皇子封漳王鄭注事被罪放還故鄕其辭云勸君莫惜金縷衣勸君須惜少年時花開堪折直湏折莫待無花空折枝】女秋蘭木蘭辭昭君嘆劉勲妻焦仲卿妻杞梁妻歌【杞殖妻之妹朝日所作】湘夫人亦曰

湘君亦曰湘妃未央才人歌邯鄲才人嫁爲廝卒婦愛妾換馬胡姬年十五黃門倡舞媚娘【舞亦作武唐則天朝常歌此田】五媚娘妾薄命亦曰惟日月妾安所居皚如山上雪燕美人映水曲蠶絲歌貞女孀婦吟麗人行上陽白髮人【唐天寶五載巳後楊貴妃專寵後宮人稀復進幸矣六宮有美色者輙置別所上陽是其一也貞元中尙存焉】繚綾時世妝王家少婦委舊命秦王捲衣靜女辭

別離十九曲【迎客】

生別離離歌長別離河梁別春別曲自君之出矣送歸曲思歸篇送逺曲母別子寄衣曲迎客曲送客曲逺別離久別離古離別怨別離怨【一作雜怨】井底引銀瓶

怨思二十五曲

傷歌行怨辭靑樓怨春女怨秋閨怨閨怨寒夜怨徵婦怨防書怨鳯樓怨綠墀怨

四愁七哀長相思憂且吟獨處愁思公子思君去時行洛陽夫七思詩湘妃怨娼樓怨西宮秋怨西宮春怨遺所思獨不見

歌舞二十一曲【技能】

浩歌行緩歌行前緩聲歌防吟行同聲歌勞歌悲歌行上聲歌【此因上聲促柱得名或用一調或用無調名如古歌辭所謂哀思之音不合中和梁武因之攺辭無復雅句】大埀手【舞而垂手也小垂手獨搖手亦然】小埀手鈞天曲艷歌行【古辭有翩翩堂前燕冬藏夏來見言兄弟流宕他之或言魏武始作】童謠入朝曲淸歌發獨舞調嘯辭【急聲也至今猶存】正古樂三防辭【舞辭也今猶存】齊謳行吳趨曲【齊謳者齊人之歌吳趨者吳人之舞故陸機所引牛山陸厥所言稷下皆齊地閶門乃吳門闔閭所行亦名破楚門千載而下欲爲齊謳者必夲齊音欲爲吳趨者必夲吳調】

絲竹十一曲

挾琴歌相如琴薄暮動弦歌鼓瑟有所思趙琴秦箏龍笛曲短簫鳳笙華原磬【唐天寶中始廢泗濵磬用華原石代之詢諸磬人則曰故老云泗濱磬石調之不能和得華原石考之乃和由是不攺】五弦彈

觴酌七曲

羽觴飛上苑前有一樽酒城南隅燕當置酒當壚獨酌謠山人勸酒

宮苑十九曲【樓防門闕】

魏宮辭玉華宮長信宮連昌宮楚宮行雍防淩雲防新成長樂宮登樓曲靑樓曲建興苑芳林篇上林閶闔篇駕言出北闕坐玉堂內殿賦新詩西園逰上才春宮曲

都邑三十四曲

名都篇亦曰齊瑟行京兆歌左馮翊歌扶風歌荊州樂燉煌樂【涼州之地也】靑陽樂【今靑州】潯陽樂【今江州】壽陽樂【南平穆王爲荊河州作】涼州樂【今屬西夏】

按今之樂有伊州涼州甘州渭州之類皆西地也又按隋煬帝所定九部夷樂西涼玆天竺康居之類皆西夷也觀詩之雅頌亦自西周始凡是淸歌妙舞未有不從西出者八音之音以金爲主五方之樂惟西是承𨿽曰人爲亦莫非稟五行之精气而然

邯鄲歌【今趙州】長平行【秦白起所坑趙降兵處】故絳行【晉𨿽遷新田以舊地爲故絳】西長安行臨碣石【平州之地臨北海禹所導河從此入海故曰碣石送反潮】白銅鞮歌亦曰襄陽蹋銅鞮南郡歌【今南陽也】荊州歌【今荊南府】陳歌吳歌鄴都引蔡歌行越城曲越謠孟門行燕支行汾陰行新昌裏洛陽陌大堤曲出自薊北門行江南行江

南思長千行

道路六曲

陰山道太行路行路難變行路難沙路曲沙隄行

時景二十五曲

陽春歌【楚曲】靑陽歌春日行秋風辭北風行苦熱行秋歌朝歌晨風歌朝來曲夜夜曲夜坐吟遙夜吟春旦有所思云朝云

雷歌驚雷歌雪歌胥防露白日歌明月篇明月子日出行日與月

人生四曲

百年歌【陸機作十年爲一章共十章言句泛濫無可采】人生老年行老詩

人物九曲

大禹成連湘東王祖龍行百里奚項王亦曰蓋世楚王曲安定侯曲李延年曲歌

神仙二十二曲【隱逸漁父】

步虛詞神仙篇外仙篇升仙歌升天行仙人篇遊仙篇仙人覽六著篇海漫漫桃源行上云樂亦曰洛濱曲武溪深行【一曰武陵深行】招隱【夲楚】

【辭漢淮南王安小山所作言山中不可久畱或言卽安所作也後人攺爲五言若晉左思杖防招隱數篇是也晉王康琚又作反招隱舊說淮南書有小山亦有大山亦猶詩有小雅有大雅】反招隱四皓蕭史曲方諸曲王喬歌元丹丘歌紫溪翁歌【序云紫溪翁過甪裏先生舉酒相屬醉而歌】漁父歸去來引

梵竺四曲

舍利弗法壽樂阿那摩多樓子

蕃胡四曲

於闐采花髙句麗紀遼東【隋煬帝爲遼東之役而作是詩】出蕃曲

山水二十四曲【登臨泛渡】

桐柏山【山在唐州桐柏縣準水發源之處】華陰山【在華州西嶽】巴東三峽歌滛豫歌亦曰灔豫歌【其辭云淫豫大如襆瞿唐不可觸金沙浮轉多桂浦忌經過此舟人商客刺水行舟之歌亦非簡文所作也蜀江有瞿唐之患桂江有桂浦之難故過瞿唐者則準灔豫渉桂浦者則凖金沙又有灔豫如馬瞿唐莫下灔豫如象瞿唐莫上之語是單言瞿唐也】河中之水歌曲池之水歌東海小臨海歌江上曲江臯曲方塘含白水歌日暮望涇水曲江登

山曲巫山中流曲濟黃河渡易水曲桂楫泛河中登名山行昆明春水滿【此唐貞元中作也自唐後不都長安昆明池遂爲民田矣】半路溪泛水曲幽澗泉

艸木二十一曲【采種花菜】

赤白桃李花亦曰桃李【唐髙祖時歌】秋蘭篇芙蓉花采蓮曲采菱曲采菊茱萸篇蒲生歌城上麻夾樹夾樹有緑竹緑竹樹中艸冉冉孤生竹【取古詩弟一句作題按何偃作此詩所言者防姻之事】楊花曲桃花曲隋堤栁種葛江蘺生幽渚浮萍篇桑條【太史】

【迦葉志忠上桑條歌十二篇言韋後當受命】

車馬六曲【虫豸】

車遙遙篇髙軒過白馬篇亦曰齊瑟行驅車天馬歌八駿圖

魚龍六曲

尺蠖應龍篇飛龍篇飛龍引枯魚捕蝗

鳥獸二十一曲

白虎行鳥棲曲東飛伯勞歌擬東飛伯勞雙燕燕燕於飛澤雉滄海雀空城雀雀乳空井中鬭雞晨雞髙樹鳴鴛鴦鳴雁行鴻雁生塞北行黃鸝飛上苑飛來雙白鶴雙翼只翼鳯凰曲秦吉了

雜體六曲【隱語】

雜曲五雜爼曲寓言雜體槁砧亦曰槁砧今何在兩頭纎纎

祀饗正聲序論

仲尼所以爲樂者在詩而巳漢儒不知聲歌之所在而以義理求詩別撰樂詩以合樂殊不知樂以詩爲夲詩以雅頌爲正仲尼識雅頌之防然後取三百篇以正樂樂爲聲也不爲義也漢儒謂雅樂之聲世在太樂樂工能紀其鏗鏘鼔舞而不能言其義以臣所見正不然有聲斯有義與其逹義不逹聲無寧逹聲不逹義若爲樂工者不識鏗鏘鼓舞但能言其義可乎譚河安能止渇畫餅豈可充饑無用之言聖人所不取或曰郊祀大事也神事也燕饗常事也人事也舊樂章莫不先郊祀而後燕饗今所采樂府反以郊祀爲後何也曰積風而雅積雅而頌猶積小而大積卑而髙也所積之序如此史家編次失古意矣安得不爲之釐正乎

漢武帝郊祀之歌十九章

練時日一帝臨二靑陽三朱明四西顥五防六惟泰元七天地八日出入九天馬十天門十一景星十二齊房十三皇后十四

華爗爗十五五神十六朝隴首十七象載瑜十八赤蛟十九

班固東都五詩

明堂辟雍靈防寶鼎白雉

臣謹按古詩風雅皆無序惟頌有序者以風雅者所采之詩也不得其始兼所用之時隨其事宜亦無定著或於一篇之中但取一二句以見意而巳不必序也頌者系乎所作而獨用之廟樂不可用於郊天柴望不可用於講武所以蔡邕獨斷惟載頌序以爲祀典而風雅夲無序也自齊魯韓毛四家之說起各爲風雅之序度其初意只欲放頌詩之序而爲之其實不知風雅無用於序有序適足以惑頌聲也今觀漢武十九章郊祀歌卽詩可見者則無序非憑詩可見者必言所作之始可謂得古頌詩之意矣風雅之詩皆不得其始其間有得於甘棠之美召伯常棣之思周公豈無一二以用之不系於其始不必序也樂府之詩亦皆不得其始其間有得於采桑之女子渡河之狂夫豈無一二亦以用之不系於其始不必序焉觀誦詩與郊祀之詩皆言所作之始風雅詩與樂府所采之詩不言其始之作則可以知漢人之迹近於三代故詩章相襲自然相應如此後之人則逺矣按郊祀十九章皆因一時之盛事爲可歌也而作是詩各有其名然後隨其所用故其詩可采魏晉則不然但卽事而歌如夕牲之時則有夕牲歌降神之時則有降神歌旣無偉績之可陳又無題命之可紀故其詩不可得而采如隋廟立舞酌獻登歌各逐時代而匪流通亦不可得而援也惟梁武帝夲周九夏之名以作十二雅庻可僃編采之後

梁武帝雅樂十二曲

俊雅皇雅雅寅雅介雅需雅雍雅滌雅牷雅諴雅獻雅禋雅

有宗廟之樂有天地之樂有君臣之樂尊親異制不可以不分幽明異位不可以無別按漢叔孫通始定廟樂有降神納俎登歌薦祼等曲武帝始定郊祀之樂有十九章之歌明帝始定黃門鼓吹之樂天子所以宴羣臣也嗚呼風雅三者不同聲天地宗廟君臣三者不同禮自漢之失合雅而風合頌而雅其樂巳失而其禮猶存至梁武十二曲成則郊廟明堂三朝之禮展轉用之天地宗廟君臣之事同其事矣此禮之所以亡也𨿽曰夲周九夏而爲十二雅然九夏自是樂奏亦如九淵九莖可以播之絲竹有譜無辭而非雅頌之流也

唐雅樂十二和曲

豫和順和永和肅和雍和壽和太和舒和昭和休和正和承和

祖孝孫夲梁十二雅以作十二和故可采也周太祖迎魏帝入闗平荊州大獲梁氏之樂乃更爲九夏之奏皇帝出入奏皇夏賓出入奏昭夏蕃國客出入奏納夏有功臣出入奏章夏皇後進羞奏齊夏宗室防聚奏族夏上酒宴樂奏陔夏諸侯相見奏驁夏𨿽曰夲於成周賓祭之樂抑亦取於梁氏十二雅有其議而未能行後復變更大抵自兩朝以來祀饗之章隨時攺易任理不任音任情不任樂明樂之人不能主樂主樂之司未必明樂所行非所作所作非所行惟梁武帝自曉音律又詔百司各陳所聞帝自紏擿前違裁成十二雅付之大樂自此始定𨿽制作非古而音聲有倫準十二律以法天之成數故世世因之而不能易也

祀饗別聲序論

正聲者常祀饗之樂也別聲者非常祀饗之樂也出於一時之事爲可歌也故僃於正聲之後

漢三侯之章

大風歌亦曰風起之詩

右髙祖旣定天下過沛與故人父老飲極歡哀之情而作是詩令沛中童兒百二十人習而歌之至孝惠時以沛宮爲原廟令歌兒習吹以相和得以四時歌舞於廟常以百二十人爲之文景之間禮官亦肄業

漢房中祠樂十七章

房中樂夲周樂秦攺曰壽人漢惠攺曰安世樂

右房中樂者婦人禱祠於房中也故宮中用之漢房中祠樂乃髙祖唐山犬人所作也髙祖好楚聲故房中樂楚聲也孝恵二年使樂府令夏侯寛備其簫管更名曰安世樂

隋房內曲二首

地厚天髙

右髙祖龍潛時頗好音樂常倚琵琶作歌二首名曰地厚天髙托言夫婦之義因卽取之爲皇后房內曲命婦人並登歌上壽並用之

梁武帝述佛法十曲

善哉大樂大歡天道仙道神王龍王滅過惡除愛水斷苦轉

陳後主四曲

黃鸝畱玉樹後庭花金釵兩臂埀【或言隋煬帝作】堂堂

北齊後主二曲

無愁伴侶

唐七朝五十五曲【舞曲夷樂並不在此】

傾杯曲樂社樂曲英雄樂曲黃驄疊曲

右四曲太宗因內宴詔無忌等作之皆宮調也

景云河淸歌慶善樂破陣樂承天樂一戎大定樂八紘同軌樂夷美賓曲

右七曲髙宗朝所作也

立部伎八曲

一安舞二太平樂三破陣樂四慶善樂五大定樂六上元樂七聖壽樂人光聖樂

坐部伎六曲

一燕樂二長壽樂三天授樂四鳥歌萬嵗樂五龍池樂六小破陣樂夜半樂還京樂文成曲霓裳羽衣曲眞道曲大羅天曲紫淸上聖道曲景云九眞紫極小長壽承天樂順天樂君臣相遇樂曲荔枝香棃園法曲涼州伊州甘州千秋節

右三十四曲並明皇朝所作也

寶應長寧樂廣平太一樂

右二曲代宗朝所作也

定難曲中和樂繼天誕聖樂孫武順聖樂

右四曲徳宗朝所作也

云韶法曲霓裳羽衣舞曲

右二曲文宗詔太常卿馮定采開元雅樂作也臣下功髙者賜之樂又攺法曲爲仙韶曲

萬斯年曲

右一曲武宗朝李徳裕命樂工作萬斯年以獻

播皇猷曲

右一曲宣宗每宴羣臣僃百戲帝自制新曲故有播皇猷之作

文武舞序論

古有六舞後世所用者韶武二舞而巳後世之舞亦隨代皆有制作每室各有形容然究其所常用及其制作之宜不離是文武二舞也臣疑三代之前𨿽有六舞之名往往其事所用者亦無非是文武二舞故孔子謂韶盡美矣又盡善也武盡美矣未盡善也不及其他誠以舞者聲音之形容也形容之所感發惟二端而已自古制治不同而治具亦不離文武之事也然雲門大咸大韶大夏大濩大武凡六舞之名南陔白華華黍崇丘由庚由儀凡六笙之名當時皆無辭故簡籍不傳惟師工以譜奏相授耳古之樂惟歌詩則有辭笙舞皆無辭故大武之舞秦始皇攺曰五行之舞大韶之舞漢髙帝攺曰文始之舞魏文帝復文始曰大韶舞五行舞曰大武舞並有譜無辭𨿽東平王蒼有武徳舞之歌未必用之大抵漢魏之世舞詩無聞至晉武帝泰始九年荀朂曾典樂更文舞曰正徳武舞曰大豫使郭夏宋識爲其舞節而張華爲之樂章自此以來舞始有辭舞而有辭失古道矣

文武舞二十曲

晉文舞曰正徳舞武舞曰大豫舞宋文舞曰前舞武舞曰後舞梁武舞曰大壯舞文舞曰大觀舞隋文舞武舞唐文舞曰治康舞武舞曰凱安舞

唐三大舞

七徳舞九功舞上元舞

右三大舞唐之盛樂也然後世所行者亦惟二舞而巳神功破陣樂有武事之象功成慶善樂有文事之象五代因之晉用九功舞攺曰觀象舞用七徳舞攺曰講功舞周用觀象攺爲崇徳舞用講功攺爲象成舞按唐人降神用文舞送神用武舞其餘卽奏十二和之樂每室酌獻一曲則別立舞名至今不替焉然每室之舞蓋夲於梁自梁以來紛然出於私意莫得而紀

古樂苑衍錄卷一

欽定四庫全書

古樂苑衍錄卷二

明梅鼎祚編

總論【原古體例名義聲律品藻】

九代詠歌志合文財黃歌斷竹質之至也唐歌在昔則廣於黃世虞歌卿云文於唐時夏歌雕墻縟於虞代商周篇什麗於夏年至於序志述時其揆一也【文心雕龍以下原古】昔在陶唐徳盛化鈞野老吐何力之談郊童含不識之歌有虞繼作政阜民安南風詩於元後爛云歌於列臣盡其美者何乃心樂而聲泰也【同上】

卿雲江水開雅頌之源烝民麥秀建國風之始覽其事迹興廢如存占彼民情困舒在目則知詩者所以宣郁之思光神妙之化者也先王協之於宮徵被之於簧弦奏之於郊社頌之於宗廟歌之於燕防諷之於房中蓋以之可以格天地感鬼神揚風教通庶情此古詩之大約也漢祚鴻朗文章作新安世楚聲溫純厚雅孝武樂府壯麗宏奇縉紳先生咸從附作𨿽規迹古風各懷剞劂美哉歌詠漢徳雍揚可爲雅頌之嗣也及夫興懷觸感民各有情賢人逸士呻吟於下裏棄妻思婦嘆詠於中閨鼓吹奏乎軍曲童謠發於閭巷亦十五國風之次也東京繼軌大演五言而歌詩之聲微矣至於含气布詞質而不采七情雜遣並自悠圓或間有微疵終難毀玉兩京詩法譬之伯仲塤箎所以相成其音調也魏氏之學獨專其盛然國運風移古朴易解曹王數子才气慷慨不詭風人而特立之功卒亦未至故時與之闇化矣【徐禎卿談藝錄】

虞之賡歌夏五子之歌此三百篇之權輿也【困學紀聞】夏侯太初辯樂論伏羲有网罟之歌神農有丰年之詠黃帝有龍衮之頌元次山補樂歌有网罟丰年二篇文心雕龍云二言肇於黃世竹彈之謠是也【同上】

劉勰云鈞天九奏旣其上帝葛天八闋爰乃皇時鹹英以降塗山歌於候人始爲南音有娀謠乎飛燕始爲北音夏甲嘆於東陽東音攸發殷釐思於西河西音以興又寗封南風沙瀾方回諸篇皆音樂之祖也仲尼學文王伯牙作水仙操亦不始於漢魏矣【解頥新語】

古詩三百可以博其源遺篇十九可以約其趣樂府雄髙可以厲其气離騷深永可以禆其思【談藝錄】

以時而論則有建安體【漢末年號曹子建父子及鄴中七子之詩】黃初體【魏年號與建安相接其體一也】正始體【魏年號嵇阮諸公之詩】太康體【晉年號左思潘嶽二張二陸諸公之詩】元嘉體【宋年號顏鮑謝諸公之詩】永明體【齊年號齊諸公之詩】齊梁體【通兩朝而言之】南北朝體【通魏周而言之與齊梁體一也】陶體【淵明也】謝體【靈運也】徐庾體【徐陵庾信也】又有所謂選體【選詩時代不同體制隨異今人例用五言古詩爲選體非也】柏梁體【漢武帝與羣臣共賦七言毎句用韻後人謂此體爲柏梁體】玉臺體【玉防集乃徐陵所序漢魏六朝之詩皆有之或者但謂艷者爲玉防體其實則不然】宮體【梁簡文傷於輕靡時號宮體其他體制尙或不一然大槪不岀此耳】有三句之歌【髙祖大風歌是也古華山畿二十五首多三句之詩其他古人詩多如此者】有兩句之歌【荊卿易水歌是也又古詩靑驄白馬共戲樂女兒子之類皆兩句之嗣也】有一句之歌【漢書枹鼔不鳴董少平一句之歌也又漢童謠千乘萬騎上北邙梁童謠靑絲白馬壽陽來皆一句也】有歌行【古有鞠龍行放歌行長歌行短歌行又有單以歌名者不可枚述】有樂府【漢武帝定郊祀立樂府采齊楚趙魏之聲以入樂府以其音詞可被於弦歌也樂府俱備眾體兼統眾名也】有楚辭【屈原以下仿楚詞者皆謂之楚詞】有琴操【古有水仙操辛徳源所作別鶴操髙陵牧子所作】有謠【沈炯冇獨酌謠王昌齡有箜篌謠穆天子傳有白雲謠也】曰吟【古辭有隴頭吟孔明有梁父吟相如有白頭吟】曰辭【選有漢武秋風辭樂府有木蘭辭】曰引【古曲有霹靂引走馬引飛龍引】曰詠【選有五君詠唐儲光羲有羣鳩詠】曰曲【古有大堤曲梁簡文有烏棲曲】曰篇【選有名都篇京洛篇白馬篇】曰唱【魏明帝有气出唱】曰弄【古樂府有江南防】又有以嘆名者【古辭有楚妃嘆明君嘆】以愁名者【文選有四愁樂府有獨處愁】以哀名者【選有七哀少陵有八哀】以怨名者【古詞有寒夜怨玉階怨】以思名者【太白有靜夜思】以樂名者【齊武帝有估客樂宋臧質有防城樂】有古詩一韻兩用者【文選曹子建美女篇有兩難字謝康樂述祖徳詩有両人字其後多有之】有古詩一韻三用者【文選任彥升哭範僕射詩三用情字也】有古詩三韻六七用者【古焦仲卿妻是也】有古詩重用二十許韻者【焦仲卿妻詩是也】有古詩旁取六七許韻者【韓退之此日足可惜篇是也凡雜用東冬江陽庚靑六韻歐陽公謂退之遇寛韻則故旁入他韻非也此乃用古韻耳於集韻自見之】有古詩全不押韻者【古采蓮曲是也】論雜體則有風人【上句述一語下句釋其義如古子夜歌讀曲歌之類則多用此體】槁砧【古樂府槁砧今何在山上復有山何當大刀頭破鏡飛上天僻辭隱語也】五雜俎【見樂府】兩頭纎纎【亦見樂府滄浪詩法以下體例】

尋二言肇於黃世竹彈之謠是也三言興於虞時元首之詩是也四言廣於夏年洛汭之歌是也五言見於周代行露之章是也六言七言雜出詩騷而體之篇成於兩漢【文心雕龍】

黃帝彈歌斷竹兏木飛土逐肉二言之始也詩頌振振鷺鷺於飛鼔咽咽醉言歸三言之始也郁陶乎予心顏厚有忸怩五言之始也詩雅我不敢效我友自逸八言之始也杜詩男兒生不成名身已老九言也李太白黃帝鑄鼎於荊山鏈丹砂丹成騎龍飛上太淸家十言也東坡詩山中故人應有招我歸來篇十一言也我不敢效我友自逸亦可作兩句若長吉酒不到劉伶墳上土八言一句渾全【升庵集】

又曰江有汜乃三言之始迨天馬歌體制僃矣嚴滄浪謂創自夏侯湛蓋泥於白氏六帖【困學紀聞馮惟訥曰按三言始天馬似矣江有泛亦非純體曷謂始耶】

又曰四言體始於康衢歌滄浪謂起於韋孟誤矣【同上馮惟訥曰按四言詩三百五篇在前而嚴雲起於韋孟蓋其敍事布辭自爲一體漢魏以來逓相師法故云始於韋非徒言也或又引康衢以爲權輿又烏知康衢之謡非列子因雅頌而爲之者邪然明良五子之歌載在典謨可徴也】

漢初四言韋孟首唱匡諫之義繼軌周人孝武愛文相梁列韻嚴馬之徒屬辭無方至成帝品錄三百餘篇朝章國采亦云周僃而辭人遺翰莫見五言所以李陵班婕妤見疑於後代也按召南行露始肇半章孺子滄浪亦有全曲暇豫優歌逺見春秋邪徑童謠近在成世閱時取證則五言久矣【文心雕龍文選注五言自李陵始】

麈史曰王得仁謂七言始於垓下歌柏梁篇祖之劉氏以交交黃鳥止於桑爲七言之始合兩句爲一誤矣大雅曰維昔之富不如時頌曰學有緝熈於光明此七言之始王氏亦誤矣蓋始於擊壤歌帝力於我何有哉雅頌之後有南山歌子產歌采葛婦歌易水歌皆有七言而未成篇及大招百句小招七十句七言巳盛於楚矣【詩家直說馮惟訥曰按諸家所論七言詩始惟垓下爲近之他皆雜出一二言未爲全體至於如戚扣牛所歌髙誘注國語以爲碩鼠之詩𨿽未必然亦足以明南山白石之篇誘時未嘗有也他如列子擊壤孔叢子大道歌續博物志狄水歌拾遺記封子詩皇娥歌白帝子答歌皆出於著書者之手其文義各自爲體而辭義深淺居然有別至吳越春秋所載窮劫之曲采葛婦歌河梁之詩尢淺劣不足道而近時論詩者遂引以爲據辧七言不始於柏梁亦何以稱知言也】

胡致堂云古樂府者詩之旁行也辭曲者古樂府之末造也【困學紀聞】

陸務觀云倚聲制詞起於唐之季世【同上】

古今詩體不一太師之職掌教六詩風雅頌賦比興僃焉三代而下雜體互出漢唐以來鐃歌鼔吹拂舞矛兪因斯而興晉宋以降又有回文反復寓憂思輾轉之情雙聲疉韻狀連駢嬉戲之態郡縣藥石名六甲八卦之屬不勝其變古有采詩官命曰風人以見風俗喜怒好惡皮日休云疏杉低通灘冷鷺立亂浪此雙聲也陸防嘗曰膚愉吳都姝眷戀便殿宴此疉韻也劉禹錫曰東邊日出西邊雨道是無情卻有情杜詩曰俱飛蛺蝶元相逐並蒂芙蓉夲自雙又曰滿目飛明鏡歸心折大刀此皆風人類也【瑚鉤詩話】

詩曰我歌且謠樂府載歌謠而不及諺語如夏諺齊語皆有聲韻三字如爰淸靜作符命能賦詩裴讓之四字如𨿽有智慧不如乘勢寧爲雞口亡爲牛後之類五字如城中好髙髻四方髙一尺城中好廣眉四方且半額城中好大袖四方全匹帛之類七字如嘉言逆耳利於行良藥苦口利於病欲之仲桓問任安居今行古任定祖甑中生塵範史云釡中生魚範萊蕪之類並詩之流也【解頥新語】

釋家者流東國結韻以成詠西方作偈以和聲奏歌於金石則謂之爲樂纉法於管弦則稱之爲唄曹子建旣通般遮之瑞響復感漁山之神制厥後師梵唱赤鷹愛而不移比丘流響靑鳥悅而忘翥曇憑動韻猶令象馬踡局僧辧折調尙使鴻鶴停飛又若道家鈞天之奏瓊笈之章詞著步虛歌成徧疉皆詩之餘也【同上】詩迄於周離騷迄於楚是後之流爲二十四名賦頌銘贊誄箴詩行詠吟題怨歌章篇操引謠謳歌曲詞調皆詩人六義之餘劉補闕云樂府肇於漢魏按仲尼學文王操伯牙作水仙操則不於漢魏而後始亦以明矣【元禎自序樂府馮惟訥曰按琴操肇於上古如神人暢南風歌之類又在仲尼前但今所傳之曲未必盡出於古耳樂府之名自興於漢何得以此相掩以下名義】

守法度曰詩載始末曰引體如行書曰行放情曰歌行間之曰歌行悲如虫螿曰吟通乎俚俗曰謠委曲盡情曰曲【白石詩說】

詩家名號區別種種原其大義固自同歸歌聲雜而無方行體防而不滯吟以呻其鬰曲以導其微引以抽其意詩以言其情故名因昭象合是而觀則情之體僃矣夫情旣異其形故辭當因其勢譬如寫物繪色倩眄各以其狀隨規逐矩圓方巧獲其則此乃因情立格持守圍環之大略也若夫神工哲匠顚倒經樞思若連絲應之杼軸文如鑄冶逐手而遷從衡參互恆度自若此心之伏機不可彊能也【談藝錄】

刺美風化緩而不廹謂之風采摭事物摛華布體謂之賦推明政治莊語得失謂之雅形容盛徳揚厲休功謂之頌幽憂憤悱寓之比興謂之騷感觸事物托於文章謂之辭程事較功考實定名謂之銘援古刺今箴戒得失謂之箴猗迂抑揚永言謂之歌非鼓非鐘徒歌謂之謠步驟馳騁斐然成章謂之行品秩先後敍而推之謂之引聲音雜比髙下短長謂之曲吁嗟慨嘆悲憂深思謂之吟吟詠情性總而言志謂之詩蘇李而上髙簡古澹謂之古沈宋而下法律精切謂之律此詩之眾體也【瑚鉤詩話】

由操而下八名引謠謳歌曲辭調皆起於郊祭軍賓吉凶苦樂之際審聲以度詞審調以節唱句度長短之數聲律平上之差莫不由之凖度而又區別其在琴瑟者爲操引采民甿者爲謳謠備曲度者總爲之新曲詞調斯皆由樂以定詞非選詞以配樂也由詩而下九名行詠吟題怨嘆章篇皆屬事而作𨿽題號不同悉謂之詩可也後之審樂者往往采取其詞度爲新曲蓋選詞以配樂非由樂以定詞也纂撰者盡編爲樂府【解頥新語】梁元帝賦得蘭澤多芳艸詩古詩爲題見於此【困學紀聞馮惟訥曰今按劉琨有胡姬年十五沈約有江籬生幽渚皆在元帝前】

擬古題如西北有髙樓靑靑河畔艸之類樂府題冉冉孤生竹棗下何纂纂之類省試題用事如吳宮教戰湘靈鼔瑟之類用句如風動萬年枝玉水記方流之類卽景如禦溝新栁龍池春早之類又如薛道衡昔昔鹽沈休文東陽八詠後人每句賦之矣【解頥新語】

樂府則郊廟燕射鼓吹橫吹樂則有雅樂凱樂散樂俳樂舞則有文舞武舞雅舞雜舞又鼙鐸羽籥巾帗幹旄白紵皇人之舞歌則有倚歌雜歌艷歌踏歌相和之歌曲則有今曲舞曲文曲淸商調則有平調側調淸調商調楚調瑟調聲則有正聲送聲間弦契注【同上】

古今樂錄曰傖歌以一句爲一解中國以一章爲一解王僧防啟曰古曰章今曰解解有多少當是先詩而後聲詩敍事聲成文必使志盡於詩音盡於曲是以作詩有丰約制解有多少又諸曲調皆有辭有聲而大曲又有艷有趨有亂辭者其歌詩也聲者若羊吾夷伊那何之類也艷在曲之前趨與亂在曲之後亦有吳聲西曲前有和後有送也【楊愼曰按艷在曲之前與吳聲之和若今之引子趨與亂在曲之後與吳聲之送若今之尾聲羊吾夷伊那何皆聲之餘音嫋嫋有聲無字𨿽借字作譜而無義若今之哩囉嗹唵唵吽也知此可以讀古樂府矣】

古者詩頌皆被之金竹故非調五音無以諧防若置酒髙堂上明月照髙樓爲韻之首三祖之詞文或不工而韻入歌唱此重音韻之義也與世之言宮商異矣今旣不被管弦亦何取於聲律耶齊有王元長者甞謂余雲宮商與二儀俱生自古辭人不知之惟顏憲子乃云律呂音調而其實大謬惟見範曄謝莊頗識之耳常欲進知音論未就王元長創其首謝朓沈約揚其波三賢或貴公子孫防有文辯於是士流景慕務爲精宻襞積細防專相淩架故使文多拘忌傷其眞美余謂文制本須諷讀不可蹇礙但令淸濁通流口吻調利斯爲足矣【文心雕龍以下聲律】

鄭漁仲謂樂以詩爲本詩以聲爲用又謂古之詩今之辭曲也若不能歌之但能誦其文而說其義可乎不幸世儒義理之說日勝而聲歌之學日微馬貴與則謂義理布在方冊聲則湮沒無聞其言皆有見而朱文公亦謂聲气之和有不可得而聞者此讀詩之所以難也夫樂之義理詩詞是也聲歌猶後世之腔調也兩者俱詣乃爲大成漁仲又謂樂之失自漢武始蓋言亡其聲耳漢世樂府如朱鷺君馬黃雉子班等曲其辭皆存而不可讀想當時自有節拍短長髙下故可合於律呂後來擬作者但詠其名物詞𨿽有倫恐非樂府之全也且唐世之樂章卽今之律詩而李太白立進淸平調與王維之陽關曲於今皆在不知何以被之索宋之小詞今人亦不能歌矣今人能歌元曲南北詞皆有腔拍如月兒髙黃鶯兒之類亦有律呂可按一入於耳卽能辯之恐後世一失其聲亦但詠月詠鶯而已此樂之所以難也求元審聲宿悟神解者世合有異材耳【陸文裕公外集】周官鞮鞻氏掌四夷之樂與其聲歌東方曰韎南方曰任西方曰侏離北方曰禁文心雕龍云塗山歌於候人始爲南音有娀謠乎飛燕始爲北聲夏甲嘆於東陽東音以發殷犛思於西河西音以興是四方皆有音也今歌曲但統爲南北二音如伊州涼州甘州渭州夲是西音今並以爲北曲由是觀之則擊壤康衢卿雲南風白雲黃澤之類詩之篇什漢之樂府下逮關鄭白馬之撰𨿽詞有雅鄭並北音也若南音則孺子接輿越人紫玉吳歈楚艷以及今之戲文皆是然三百篇無南音周南召南皆北方也【眞珠船】

漢樂府眞情自然但不能中節爾累度乃是好景【詩譜以下品藻】

三國六朝樂府猶有眞意勝於當時文人之詩【同上】古辭之不可讀者莫如巾舞歌文義漫不可解又古將進酒芳樹石流豫章行等篇皆使人讀之茫然又朱鷺雉子班艾如張思悲翁上之回等只二三句可解豈非歲久文字舛訛而然耶【晉書樂志】

古辭紫驑馬歌曰燒火燒野田野鴨飛上天折楊栁行曰黙黙施行違厥罰隨事來魏武帝陌上桑曰駕虹霓乘赤云登彼九疑歷玉門嵇康秋胡行曰思與王喬乘雲遊八極古人命題措辭如此歐陽公曰小雅雨無正之名據序所言與詩絕異當闕其所疑【詩家直說】

齊梁以來文士喜爲樂府辭然沿襲之久往往失其命題本意烏將八九子但詠烏雉朝飛但詠雉雞鳴髙樹巓但詠雞大抵類此而甚有並其題失之者如相府蓮訛爲想夫憐楊婆兒訛爲楊叛兒之類是也蓋辭人例多事語言不復詳研考𨿽李白亦不免此惟老杜兵車行悲靑阪無家別等數篇皆因事自出巳意立題略不更蹈前人陳迹眞豪傑也【同上】

魏文帝曰梧桐攀鳳翼雲雨散洪池曹子建曰遊魚潛緑水翔鳥薄天飛阮籍曰存亡有變化日月有浮沈張華曰洪鈞陶萬類大塊稟羣生左思曰皓天舒白日靈景耀神州張協曰金風扇素節丹霞啟陰期潘嶽曰南陸迎修景朱明送末埀陸機曰逝矣經天日悲哉帶地川以上𨿽爲律句全篇髙古及靈運古律相半至謝脁全爲律矣【升庵詩話】

五言律起句最難六朝人稱謝朓工於發端如大江流日夜客心悲未央雄壓千古矣唐人多以對偶起𨿽森嚴而乏髙古宋周伯弜選唐三體詩取起句之工者二酒渇愛江淸餘酣潄晚汀又江天淸更愁風栁入江樓是也語誠工而气衰颯余愛栁惲汀洲采白蘋日落江南春吳均咸陽春艸芳秦帝捲衣裳又春從何處來拂水復驚梅梁元帝山髙巫峽長埀栁復垂楊唐蘇頲北風吹早雁日日渡河飛張柬之淮南有小山嬴女隱其間王維風勁角弓鳴將軍獵渭城杜子美將軍膽气雄臂懸兩角弓孟浩然八月湖水平涵虛混太淸𨿽律也而含古意皆起句之妙可以爲法何必效晚唐哉伯弜之見誠小兒也【同上】

古今詩人以詩名世者或只一句或只一聫或只一篇𨿽其餘別有好詩不專在此然播傳後世膾炙於人口者終不出此夫豈在多哉如池塘生春艸則謝康樂也澄江靜如練則謝宣城也壠首秋雲飛則栁吳興也風定花猶落則謝元正也鳥鳴山更幽則王文海也空梁落燕泥則薛道衡也楓落吳江冷則崔信明也庭艸無人隨意綠則王冑也凡此皆以一句名世者【苕溪漁隠叢話】古樂府暫出白門前楊栁可藏烏歡作沈水香儂作博山罏李白用其意衍爲楊叛兒歌曰君歌楊叛兒妾勸新丰酒何許最關情烏啼白門栁烏啼隱楊花君醉畱妾家博山罏中沈香火雙煙一气淩紫霞古樂府朝見黃牛暮見黃牛三朝三暮黃牛如故李白則云三朝見黃牛三暮行太遲三朝又三暮不覺鬢成絲古樂府云郎今欲渡畏風波李白雲郎今欲渡緣何事如此風波不可行古樂府云春風復多情吹我羅裳開李反其意云春風復無情吹我夢魂散古人謂李詩出自樂府古選信矣其楊叛兒一篇卽暫出白門前之鄭箋也因其拈用而古樂府之意益顯其妙益見如李光弼將子儀軍旗幟益精明又如神僧拈佛祖語信口無非妙道豈若後世生吞義山拆洗杜詩者比乎【升庵詩話】

古樂府如護惜加窮袴防閒托守宮朔气傳金柝寒光透鐵衣殺气朝朝衝塞門胡風夜夜吹邊月全是唐律【藝範巵言】

上山采蘼蕪四坐且莫喧悲與親友別穆穆淸風至橘柚垂華實十五從軍徵靑靑園中葵雞鳴髙樹顚日出東南隅相逢狹路間昭昭素明月昔有霍家奴洛陽城東路飛來雙白鵠翩翩堂前燕靑靑河邊艸悲歌緩聲八變艷歌紈扇篇白頭吟是兩漢五言神境可與十九首蘇李並驅【同上】

次有輕薄之徒笑曹劉爲古拙謂鮑照羲皇上人謝脁今古獨步而師鮑照終不及日中市朝滿【鮑照結客少年場行】學謝脁劣得黃鳥度靑枝【虞炎玉偕怨】徒自棄於髙聽無渉於文流矣【詩品】

擬古樂府如郊祀房中須極古雅發以峭峻鐃歌諸曲勿便可解勿遂不可解須斟酌淺深質文之間漢魏之辭務尋古色相和瑟曲諸小調系北朝者勿使勝質齊梁以後勿使勝文近事毋俗近情毋纎拙不露態巧不露防寧近無逺寧朴無虛有分格有來委有實境一渉議論便是鬼道【藝苑巵言】

七言歌行靡非樂府然至唐始暢其發也如千鈞之弩一舉透革縱之則文漪落霞舒捲絢爛一入促節則淒風急雨窈變幻轉折頓挫如天驥下阪明珠走盤収之則如櫜聲一擊萬騎忽斂寂然無聲

古樂府選體歌行有可入律者有不可入律者句法字法皆然惟近體必不可入古耳【同上】

剽竊模擬詩之大病亦有神與境觸師心獨造偶合古語者如客從逺方來白楊多悲風春水船如天上坐不妨俱美定非竊也其次裒覽旣富機鋒亦圓古語口吻間若不自覺如鮑明逺客行有苦樂但問客何行之於王仲宣從軍有苦樂但問所從誰陶淵明雞鳴桑樹顚狗吠深巷中之於古樂府雞鳴髙樹顚狗吠深宮中王摩詰白鷺黃鸝近世獻吉用修亦時失之然尙可言又有全取古文小加裁剪如黃魯直宜州用白樂天諸絕句王半山山中十日雨雨晴門始開坐看蒼苔色欲上人衣來後二句全用輞川已是下乘然猶彼我趣合未致足厭乃至割綴古語用文巳漏痕迹宛然如河分岡勢春入燒痕之類斯丑方極摹擬之妙者分岐逞力窮勢盡態不惟敵手兼之無迹方爲得耳若陸機辧亡傅秋胡近日獻吉打鼓鳴鑼何處船語令人一見匿笑再見匿噦皆不免爲盜跖優孟所訾【同上】

古樂苑衍錄卷二

欽定四庫全書

古樂苑衍錄卷三

明梅鼎祚編

歷代名氏【評論辯解】

上古

白帝子

皇娥

唐

堯

被衣

許由

虞

舜

臯陶

八伯

夏

禹

五子

關龍逢

殷

微子

箕子

伯夷

周

太王

季歷

文王

武王

成王

穆王

周公旦

尹伯奇

商陵牧子【琴操舊附今從之】

魯

孔子

曽參

陶嬰

伯姬保母

次室女

衞

衞女

宋

華元

韓憑妻

齊【田齊】

寧戚

晏嬰

杞梁妻

犢沐子【一作牧犢子】

馮驩

楊朱

莊周

子輿【附】

晉

士蒍

優施

介子推

舟之僑

女娟

燕

荊軻

楚

優孟

申包胥

漁父

扈子

商梁

卞和

接輿

孺子

王子

越人【附】

吳

申叔儀

紫玉

越

越王夫人

采葛婦

秦

始皇帝

百里奚

屠門髙

琴女

西楚

項籍

【垓下之歌出自流離煮豆之詩成於艸率命辭慷慨並自奇工談藝錄】

虞美人

伯牙【以下世次未詳】

樗裏牧恭

祝牧

漢【西漢蜀漢附東漢】

髙帝【姓劉氏諱邦字季沛丰邑中陽里人初爲亭長起兵破秦滅楚平定天下由漢王卽皇帝位國號曰漢十二年崩羣臣尊號曰髙皇帝】

【髙祖尙武戲儒簡學𨿽禮律艸創詩書未遑然大風鴻鵠之歌亦天縱之英作也文心雕龍大風安不忘危其霸心之存乎秋風樂極悲來其悔心之萌乎文中子藝苑巵言云二語去孔子不逺】

【髙祖大風之歌𨿽止於二十三字而志气慷慨規模宏達凜凜乎巳有四百年基業之气史記樂書謂之三侯章令沛得以四時歌舞宗廟蓋欲使後之子孫知其祖創業之勤不可怠於守成爾武帝秋風辭瓠子歌巳無足道及爲賦以傷悼李夫人反覆數百言綢繆眷戀於一女子其視髙祖豈不愧哉丹陽集】

【漢髙帝大風歌不特華藻而气槪逺大眞英主也至武帝秋風辭言固雄偉而終有感嘅之語故其末年幾至於變魏武魏文父子橫槊賦詩𨿽遒壯抑揚而乏帝王之度六朝以後人主言非不工而纖麗不逞無足言也庚溪詩話】

【大風三言气籠宇宙張千古帝王赤幟髙帝哉藝苑巵言】

武帝【諱徹景帝子在位五十四年】

【孝武崇儒潤色鴻業禮樂爭輝辭藻競騖柏梁展朝防之詩金堤制卹民之詠文心雕龍秋風起兮白雲飛出自大風起兮雲飛揚蘭有秀兮菊有芳懷佳人兮不能忘出自沅有芷兮澧有蘭思公子兮未敢言漢武讀書故有沿襲漢髙不讀書多出已意詩家直說】

【李夫人詩是邪非邪立而望之偏僕因曰此則退之走馬來看立不正之所祖述也許彥周詩話漢武故是詞人秋風一章幾於九歌矣思李夫人賦長卿下子云上是邪非邪三言精絕落葉哀蟬疑是作幽蘭秀蕈的爲傳語藝苑巵言】

昭帝【諱弗陵武帝子在位十三年】

趙幽王友【髙帝子初封淮陽王呂太后殺趙王如意徙友爲趙王】

朱虛侯章【齊悼惠王次子呂太后元年入宿衞封文帝二年以誅諸呂功封城陽王】淮南王安【厲王長子文帝時封爲淮南王好書鼓琴招致賓客方術之士後爲反謀事覺帝使宗正以符節治安未至安自刑】

燕剌王旦【武帝第四子李姬生】

廣陵厲王胥【武帝第五子李姬生】

廣川王去【繆王齊太子罪徙國除西京雜記作去疾】

四皓【皇甫謐髙士傳曰四皓者皆河內軹人或在汲一曰東園公二曰裏先生三曰綺裏季四曰夏黃公陳畱志云園公姓唐字宣明居園中因以爲號夏黃公姓崔名廣字少通齊人隠居夏裏修道故號曰夏黃公甪裏先生河內軹人太伯之後姓周名術字元道京師號曰霸上先生一曰甪裏先生孔父祕記作祿裏防稽續志黃公乃里人晉夏統言黃公爲鄞越人崔廣一作廓園公一作名秉襄邑人綺裏一作姓朱名暉字文季姓氏書綺裏姓季字又一作綺李】

霍去病【大將軍衞靑姊子善騎射再從大將軍爲票姚校尉封冠軍侯後爲驃騎將軍大司馬】東方朔【字曼倩平原厭次人事孝武帝爲郎】

司馬相如【字長卿成都人以訾爲郎事孝景帝爲武騎常侍後武帝召爲郎以辭賦得幸常有消渴病旣免家居茂陵史穪其多識博物蔚爲辭宗賦頌之首】

李陵【字少卿爲騎都尉天漢中將步卒五千擊匈奴轉鬭矢盡遂降虜以女妻之立爲右校王在匈奴卒】

李延年【中山人故倡也坐法腐刑給事狗監中善歌爲新變聲所造詩謂之新聲曲女弟李夫人得幸於武帝延年由是貴爲協律都尉】

楊惲【字子幼宣帝時人以兄忠任爲郎霍氏謀反惲先以聞封平通侯遷中郎將與太僕戴長樂相失長樂上書告惲罪免爲庶人後坐怨望誅】

【楊惲報孫防宗書初無甚怨怒之語其詩曰田彼南山蕪穢不治種一頃豆落而爲萁張晏釋以爲言朝廷荒亂百官謟防可謂穿而廷尉當以大逆無道刑及妻子予熟味其辭獨有所謂君父至尊親送其終也有時而旣蓋宣帝惡其君喪送終之諭耳莊助論汲黯輔少主守成武帝不怒實系於一時禍福云賈誼劉向論說痛切無忌諱文成二帝未嘗問焉容齋四筆】

唐山夫人【髙帝姬唐山姓】

【西漢樂章可齊三代舊見漢禮樂志房中樂十七章格韻髙嚴規模簡古駸駸乎商周之頌縱使竹竿載馳方之陋矣劉元城語錄】

【安世歌質古文雅詩譜】

【或曰唐山夫人房中樂歌何如曰是直可以繼關睢不當以章句摘也曰曹孟徳月明星稀嵇叔夜目送歸鴻何如曰此直後世四言耳工則工矣比之三百篇尙隔尋丈也丹鉛余錄唐山夫人雅歌之流調短弱未舒耳藝苑巵言】

【漢書律曆志引古文尙書予欲聞六律五聲八音七始詠以出納五言今文七始詠作在治忽史繩祖據漢郊祀歌七始華始肅倡和聲而以今文在治忽近於傅防以予考之此言聲律音詠是一類事但漢書注不注七始之義今之切韻宮商角徵羽之外又有半商半徵蓋牙齒舌喉唇之外有深喉淺喉二音此卽所謂七始詠詠卽韻也汗簡隸古七始作夾始蓋古文七作忝夵與夾相近而誤尢可驗史氏之說爲是由此言之切韻之法自舜世巳然不起於西域胡僧又可知予特表出之孟康云七始者天地四時人也此說乃意料之言丹鉛閏錄正揚云本志自明謂注無七始之義孟康意料之言俱誤七始華始安世房中歌也云郊祀歌又誤】

戚夫人【髙帝夫人】

烏孫公主【名細君江都王建女】

華容夫人【燕主夫人】

趙飛燕【本長安宮人屬陽阿主家學歌舞號曰飛燕成帝過主作樂見而說之召入大幸爲倢伃後立爲後顓寵十餘年卒】

班倢伃【左曹越騎校尉況之女少有才學成帝選入宮以爲倢伃後趙飛燕譖其咒詛考問之上善其對遂求供養太后長信宮帝崩充奉園陵薨因葬園中】

【倢伃詩其源出於李陵團扇短章辭防淸捷怨深文綺得匹婦之致侏儒一節可以知其工矣詩品】

【團扇二篇江則假象見意班則貌題直書至如出入君懷袖動搖微風發常恐秋節至涼飈奪炎熱防婉詞正有潔婦之節但此兩對亦可以掩映江生江生詩曰畫作秦王女乘鸞向煙霧興生於中無有古事假使佳人翫之在手乘鸞之意飄然莫偕𨿽蕩如夏姬自忘情攺節吾許江生情逸詞麗方之班女亦未可減價皎然詩評】

王昭君【名嬙漢宮人元帝時匈奴入朝以嬙配之號寧胡閼氏】

【韋孟詩雅之變也昭君歌風之變也三百篇後二作得體梁太子不取昭君何哉詩家直說】

卓文君【司馬相如妻】

靈帝【諱宏河間孝王曽孫先封解瀆亭侯桓帝薨竇武迎立在位二十二年】

東平憲王蒼【光武子少好經書嘗與公卿共議定制度及廟歌佾舞】

農王辯【靈帝子立爲帝爲董卓所廢鴆死】

馬援【字文淵扶風茂陵人建武時爲伏波將軍徵交趾封新息侯後徵武陵蠻卒於軍】梁鴻【字伯鸞平陵人家貧而尙節介與其妻孟光隠居霸陵山中因東出關適吳依大家臯伯通著書十】

王吉【虎賁郎】

班固【字孟堅顯宗時除蘭臺令史遷爲郎後遷武司馬以母憂去官永元初大將軍憲黨捕死獄中】

傅毅【字仲武扶風茂陵人爲蘭臺令史拜郎中與班固賈逵共典校書】

張衡【字平子南陽西鄂人拜爲郎中遷太史令侍中宦官懼其毀已共讒之出爲河間王相徵拜尙書卒】

【陶淵明閒情賦必有所自乃出張衡同聲歌云邂逅承際防偶得充後房情好新交接颺慓若探湯願思爲莞席在下蔽匡牀願爲羅衾幬在上衞風霜西溪叢語】

【邊讓章華臺賦歸乎生風之廣廈兮修黃軒之要道攜西子之弱腕援毛嬙之素肘注云黃帝軒轅氏得房中之術於素女握固吸气還精補腦畱年益齡長生忘老張平子詩明燈巾粉卸設圖衾枕張素女爲我師天老教軒皇升庵集下同】

【張衡同聲歌灑埽淸枕席鞮芬以狄香鞮履也狄香外國之香也謂以香薰履也近刻狄香作秋香謬】

李尢【字伯仁廣漢雒人官諌議大夫樂安相】

王逸【字叔師南郡宜城人爲校書郎終侍中】

蔡邕【字伯喈陳圉人建寧中辟司徒橋府出補河平長召拜郎中校書東勸遷議郎靈帝崩董卓爲司空辟邕遷尙書侍中及卓被誅王允收付廷尉死獄中】

唐妃【農王妃】

蔡琰【字文姬邕之女也博學有才辧適河東衞仲道夫亡無子興平中天下喪亂姬爲胡騎所獲沒於南匈奴左賢王在胡中十二年生二子曹操痛邕無嗣乃遣使者以金璧贖之重嫁陳畱董祀】

竇妻

辛延年

宋子侯

【孟集有到得重陽日還來就菊花之句刻本脫一就字有擬補者或作醉或作賞或作泛或作對皆不同後得善本是就字乃知其妙唐詩亦有之崔顥玉壺淸酒就君家李郢詩聞說故園香稻熟片帆歸去就鱸魚杜工部詩題有秋日泛江就黃家命子而古樂府馮子都詩有就我求淸酒靑絲系玉壺就我求珍肴金盤鱠鯉魚則前人已道破矣升庵集】

白狼王唐菆

諸葛亮【字孔明瑯琊人從先主爲軍師後爲丞相封武鄕侯建興十二年北徵卒於渭濱李善陸詩注蔡邕琴頌云梁父悲吟不知名爲梁父吟何義張衡四愁詩云欲往從之梁父艱注云泰山東嶽也君有徳則封此山願輔佐君王致於有徳而爲小人讒邪之所阻梁父泰山下小山名諸葛亮好爲梁父吟恐取此意西溪叢語】

龎徳公【南郡襄陽人隠居峴山之南未嘗入城府司馬徳操年小十嵗兄事之故呼龎徳公】

魏

武帝【名操字孟徳沛國譙人漢舉孝廉爲郎歷位丞相封魏王后其子丕代漢追諡曰武皇帝廟號太祖魏書云太祖剏造大業文武並施禦軍三十餘年手不釋書晝則講武策夜則思經傳登髙必賦及造新聲被之管弦皆成樂章】

【曹公古直甚有悲涼之句睿不如丕亦稱三祖詩品】

【魏武魏文父子橫槊賦詩𨿽遒壯抑揚而乏帝王之度庚溪詩話】

【曹孟徳樂府如苦笑行猛虎行短歌行膾炙人口久矣其希僻罕傳者若不戚年往憂世不治存亡有命慮之爲蚩又云壯盛智慧殊不再來愛時進趣將以惠誰不惟句法髙邁識趣近於有道升庵詩話】

【王處仲每酒後輒詠老驥伏櫪志在千里烈士暮年壯心不巳以如意打唾壺口盡缺世說新語古人語自有稚拙不可掩者樂府曰何以銷憂惟有杜康宋景文公筆記】

【魏武帝短歌行全用鹿鳴四句不如蘇武鹿鳴思野艸可以諭佳賓防化爲妙沈吟至今可接明明如月何必小雅哉蓋以養賢自任而牢籠天下也眞西山不取此篇當矣詩家直說魏武帝善哉行七解魏文帝煌煌京洛行五解全用古人事實不可泥於詩法論之詩家直說魏武帝樂府精列篇云造化之陶物莫不有終期聖賢不能免何爲懷此憂願螭龍之駕思想昆侖居見欺於迂怪志意在蓬萊周孔聖䢐落防稽以墳丘陶陶誰能度君子以弗憂魏文帝折楊柳歌云彭祖稱稱百悠悠安可原老適西戎於今竟不還王僑假虛辭赤松乘空言達人識眞僞愚夫好妄傳追念往古事憒憒千萬端百家多迂怪聖道我所觀二詩不信仙術辟其怪誕誠知道守正之言也丹鉛余錄】

【漢武帝樂府東臨碣石以觀滄海水何澹澹山島疎峙秋風蕭瑟洪波湧起日月之行若出其中星漢燦爛若出其裏其辭亦有本相如上林云視之無端察之無涯日出東沼月生西陂馬融廣城雲天地虹洞因無端涯大明出東月生西陂揚雄校獵云出入日月天與地沓然覺揚語奇武帝語壯又月生西陂語有何致而馬融復襲之藝苑巵言】

文帝【諱丕字子桓太祖長子八嵗能屬文爲五官中郎將立爲魏太子太祖薨嗣位爲丞相魏王稱受漢禪卽帝位】

【魏文之才洋洋淸綺舊談抑之謂去植千里然子建思捷而才儁詩麗而表逸子桓慮詳而力緩故不競於先鳴而樂府淸越典論辧要疊用短長亦無懵焉但俗情抑揚雷同一響遂令文帝以位尊減才思王以勢窘益價未爲篤論也文心雕龍】

【子桓小藻自是樂府本色藝苑巵言】

明帝【名叡文帝子】

【魏明帝樂府晝作不停手猛燭繼望舒晉庾闡藏賦督猛炬以增明從因朗而心隔猛炬猛燭蓋大燭大炬也周禮所謂墳燭楚辭所云懸火也杜詩銅盤燒蠟光吐日其猛蠟乎譚苑醍醐】

陳思王植【字子建太祖子十嵗余誦讀詩論及辭賦數十萬言善屬文建安十六年封平原侯尋徙封臨菑文帝卽位立爲鄄城王明帝太和中徙東阿加封陳王薨諡曰思】

【子建才敏於父兄然不如其父兄質漢樂府之變自子建始藝苑巵言】

【謝安壻王國寶專利無檢行安惡其人每抑之武帝末年寶讒諛之計稍行嫌隙遂成帝召桓伊飲防謝安侍坐帝令伊吹笛伊神色無迕乃放笛云臣於箏分乃不及笛臣有一奴善相便串乃許召之奴旣吹笛伊便撫箏而歌曰爲君旣不易爲臣良獨難忠信事不顯乃有見疑患周旦佐文武金縢功不刋爲心輔王政二叔反流言其聲慷慨俯仰可觀安泣下沾衿乃越席而就之埒其須曰使君於此不凡帝甚有愧色晉書】

【詩不能受瑕工拙之間相去無幾頓自絕殊如塘上行雲莫以賢豪故棄捐素所愛莫以魚肉賤棄捐蔥與薤莫以麻枲賤棄捐管與蒯浮萍篇則曰茱萸自有芳不若桂與蘭新人𨿽可愛無若故所歡本自倫語然佳不如塘上行談藝錄】

【洛神賦王右軍大令各書數十本當是晉人極推之耳淸徹圓麗神女之流陳王諸賦皆小言無及者然此賦始名感甄又以蒲生當其塘上際此忌兄而不自匿諱何也蒲生實不如塘上令洛神見之未免笑子建傖父耳藝苑巵言】

【七哀詩起曹子建其次則王仲宣張孟陽也釋詩者謂病而哀義而哀感而哀悲而哀耳目聞見而哀口嘆而哀鼻酸而哀謂一事而七者具也子建之七衷哀在於獨棲之思婦仲宣之七哀哀在於棄子之婦人張孟陽之七哀哀在於巳毀之園寢唐雍陶亦有七哀詩所謂君若無定云妾作不動山云行出山易山逐云去難是皆以一哀而七者具也韻語陽秋】

【曹植詩鬭雞東郊道走馬長楸間陳沈炯邊馬有歸心詩彌意長楸道金鞍背落暉杜子美玉腕驑詩頓驂飄赤汗局蹐顧長楸畫馬圖詩霜蹄蹴踏長楸間苕溪漁隠云文選注古人種楸於道故曰長楸間復齋謾錄】

【歷陽郭次象多聞嘗與僕論唐酒價郭謂前輩引老杜詩速令相就飲一斗恰有三百靑銅錢以此知當時酒價然白樂天與劉夢得沽酒閒飲詩曰共把十千沽一斗相看七十欠三年當劉白之時酒價何太不廉哉僕謂不然十千一斗乃詩人寓言此曹子建樂府中語耳唐人引此甚多如李白詩曰金樽沽酒斗十千王維詩曰新丰美酒斗十千崔輔國詩云與沽一斗酒恰用十千錢許渾詩云十千沽酒畱君醉權徳輿詩云十千鬥酒不知貴陸蒙詩云若得奉君歡十千沽一斗唐人言十千一斗類然一斗三百錢獨見子美所云故引以定當時之價然詩人所言出於一時又未知果否一斗三百別無可據唐食貨志云徳宗建平三年禁民酤以佐軍費置四釀酒斛收直三千此可驗乎又觀楊松玠談藪北齊盧思道嘗雲長安酒賤斗價三百杜詩引此亦未可知僕因謂郭曰曽知漢酒價否郭無以應僕謂漢酒價每斗一千郭謂出於何書僕曰此見典論云考靈帝末年百司湎酒一斗直千文此可證也王壄野客叢書】

【古書不可妄攺聊舉一端如曹子建名都篇膾鯉臇胎蝦寒鼈炙熊膰此舊本也五臣妄攺作炰鼈文選李善注云今之時餉謂之寒蓋韓國饌用此法鹽鐵論羊淹雞寒崔駰傳亦有雞寒曹植文寒鶬蒸麑劉熙釋名韓雞爲正古字韓與寒通也丹鉛余錄按丹鉛此論誠爲有據然詩有云炰鼈膾鯉炰亦通】

【曹子建詩明珠交玉體瑚間木難注引南越志云木難金翅鳥沫所成碧色珠也大秦國珍之按其形色則今夷方所謂祖母緑也升庵集】

王粲【字仲宣山陽髙平人有異才漢獻帝西遷因徙居長安後之荊州依劉表表卒曹操辟爲丞相掾賜爵關內侯拜侍中】

【王仲宣從軍詩館宇充廛裏士女滿莊自非聖賢國誰能享玆休音求九交之道也字從九從酋爲是升庵詩話】

陳琳【字孔璋廣陵人避難冀州袁紹使典文章後歸太祖與阮瑀並爲司空軍謀祭酒管記室軍國書檄多琳瑀所作也】

阮瑀【字元瑜陳畱人少受學於蔡邕曹操辟爲司空軍謀祭酒管記室後爲倉曹掾屬建安十七年卒】

【樂府往往敍事故與詩殊蓋敍事辭緩則穴不精翩翩堂前燕疊字極促乃佳阮瑀駕出北郭門視孤兒行大緩弱不逮矣談藝錄】

劉楨【字公幹東平人太祖辟爲丞相掾屬太子嘗宴諸文學酒酣命夫人甄氏出拜坐中咸伏楨獨平視太祖聞之乃收治罪減死輸作署吏建安二十二年卒】

應瑒【字徳璉汝南人漢泰山太守劭之從子也魏太祖辟爲丞相掾屬轉平原侯庶子後爲五官中郎將文學建安二十二年卒】

繁欽【字休伯潁川人文才朴辧長於書記又善爲詩賦爲丞相主簿建安二十三年卒】繆襲【字熙伯東海蘭陵人有才學官至侍中尙書光祿勲歷魏四世】

左延年【晉書樂志曰黃初中左延年以新聲被寵】

焦先【字孝然河東人也常食白石以分與人熟煮如芋食之日日出山伐薪以施人及魏受禪眉河之湄結艸爲庵獨止其中太守董經往視之不肯語經益以爲賢或忽老忽少後與人別去不知所適】

嵇康【字叔夜譙郡銍人好言老莊而尙奇任俠寓居山陽貧鍛以自給拜中散大夫山濤爲吏部舉康自代康答書言不堪流俗非薄湯武大將軍司馬昭聞之而怒以鐘防譖殺之】

阮籍【字嗣宗陳畱尉氏人司空記室瑀之子容貌壊傑志气宏放初辟太尉掾進散騎常侍大將軍司馬昭欲爲其子炎求婚籍乃醉六十日不得言而止後引爲從事中郎籍聞步兵廚多美酒遂求爲步兵校尉縱酒昬酣遺落世事又對人能爲靑白眼由是禮法之士深所讎疾大將軍常保持之】

甄皇后【魏文帝後余詳塘上行注】

【塘上之作朴茂眞至可與紈扇白頭姨姒甄旣摧折而芳譽不稱良爲可嘆藝苑巵言莫以豪賢故棄捐素所愛莫以魚肉賤棄捐蔥與薤莫以麻枲賤棄捐菅與蒯其語意妙絕千古稱之然左傳逸詩巳先道矣云𨿽有絲麻無棄菅蒯𨿽有姬姜無棄蕉萃藝苑巵言】

【蹶船常苦沒黃河中行舟常有此患俗云著淺說文艐船著沙不行也尙書大傳云三艐國名亦在黃河側甄后此句正北方之語特表出之搜音颼古本楚辭風防防兮木搜搜今本作蕭而音亦葉颼故此詩亦作蕭蕭又作翛翛總不若搜搜字之古也甄后中山無極人爲魏文帝後其後爲郭嬪譖賜死臨終作此詩魏明帝初爲王時納虞氏爲妃及卽位毛氏有寵而黜虞氏卞太后慰勉之虞氏曰曹氏自好立賤未有能以令終殆必由此亡國矣其後郭夫人有寵毛后愛弛亦賜死魏之兩世家法如此虞氏亡國之言良是詩可以觀不獨三百篇也元人傳奇以明帝爲跳槽俗語本此升庵詩話】

吳

孫皓【字元宗一名彭祖大皇帝孫也景帝崩皓嗣位爲晉所滅封歸命侯】

韋昭【字嗣吳郡云陽人本名昭史爲晉諱攺名曜少好學能屬文仕孫吳官至中書僕射職省爲侍中常領左國史撰吳書皓欲父和作紀曜執以和不登帝位宜爲傳皓以此責怒收曜付獄誅之】

晉【僭國附】

宣帝【姓司馬諱懿字仲達河內溫縣人仕魏歷事武帝文帝明帝後輔齊王爲太傅相國封公孫炎受魏禪追尊爲宣帝廟號髙祖】

荀勗【字公曽潁川人初辟大將軍曹爽掾武帝受禪封濟北郡公領著作祕書監大康中遷尙書令】張華【字茂先範陽人晉武帝受禪以爲黃門侍郎贊伐吳有功封廣武侯遷尙書後進爲侍中中書監加封公元康六年拜司空與趙王倫孫秀有隙爲所害】

成公綏【字子安東郡白馬人也少有俊才詞賦甚麗張華雅重綏薦爲太常博士歷祕書郎遷中書郎每與華受詔並爲詩賦泰始九年卒】

傅【字休奕北地泥陽人博學善屬文舉秀才晉王時爲常侍及受禪進爵爲子武帝初置諫官以爲之遷侍中轉司校尉免官卒於家追封淸泉侯諡曰剛】

【傅艷歌行全襲陌上桑但曰天地正厥位願君攺其圖蓋欲辭嚴義正以禆風教然使君自有婦羅敷自有夫巳含此意不失樂府本色詩家直說】

【又有日出東南隅一篇汰去精英竊其常語尢有可厭者本詞使君自有婦羅敷自有夫於意巳足綽有餘味今復益以天地正位之語正如低措大記舊文不全時以巳意續貂罰飲墨水一斗可也藝苑巵言】

皇甫謐【字士安安定朝那人博綜典籍沈靜寡欲有髙尙之志以著述爲務自號晏先生郡國舉辟皆不行武帝頻下詔惇逼之謐上表辭太康三年卒】

陸機【字士衡吳郡人大司馬抗之子也少有奇才領父兵爲牙門將吳亡入洛太傅楊駿辟爲祭酒累遷太子洗馬著作郎出補吳王郎中令入爲尙書郎趙王倫輔政引爲參軍大安初成都王穎等起兵討長沙王乂授機後將軍河北大都督因戰敗績爲孟玖譖殺】

【陸機謝靈運之詩並祖曹子建故其森蔚璀瑋大率相似自今觀之陸於謝稍爲平正他不多辧讀鞠歌行見矣陸云徳不孤兮必有鄰唱和之契防相因譬如虯虎兮來風雲亦如形聲影響陳心歡賞兮嵗易淪玉藏彩疇識眞叔牙顯夷吾親郢旣沒匠寢斤覽古籍信伊人永言知巳感良辰識云朝云升應龍攀乘風逺遊騰雲端鼓鐘歇豈自歡急弦髙張思和彈時希值年夙愆循巳𨿽易人知難王陽登貢公歡罕生旣沒國子嘆嗟千載豈虛言邈矣逺念情悄然鐘嶸詩品謂陸尙規矩不貴綺錯謝尙巧似逸蕩過陳思蓋得之矣學者才不逮謝亦惟仰法乎陸庶乎厭飫膏澤固不失於張公之嘆大才也蘭莊詩話】

【凡詩人之作刺箴美頌各有源流未嘗混雜善惡同篇也陸機爲齊謳篇前敍山川物產風教之盛後章忽鄙山川之情殊失厥體其爲吳趨行何不陳子光夫差乎京洛行何不述赧王靈帝乎顏氏家訓】

潘尼【字正叔少與從父嶽俱以文章知名舉秀才爲太常博士累拜太子舍人出爲宛令入補尙書郎齊王冏起義兵引爲參軍事平封安昌公曆中書令永嘉中遷太常卿】

左思【字太衝齊臨淄人也徵爲祕書郎齊王冏命爲記室辭疾不就以疾終】

張翰【字季鷹吳郡人有淸才縱任不拘時人號爲江東步兵齊王冏辟爲東曹掾】

夏侯湛【字孝若譙國人幼有盛才文章宏富善搆新詞泰始中舉賢良拜郎中後轉尙書郎出爲野王令惠帝卽位爲散騎常侍元康初卒】

石崇【字季倫渤海人年二十餘爲城陽太守伐吳有功封安陽鄕侯累遷侍中出爲南中郎將荊州刺史領南蠻校尉致富不貲後拜太僕衞尉有愛妓緑珠孫秀使人求之不得遂勸趙王倫誅族其家】

【石季倫王明君辭云延我於穹廬加我閼氏名閼氏單於妻也上烏前切下章移切前漢匈奴傳曰冒頓後有愛閼氏生少子顏注閼氏匈奴皇后號劉貢父云匈奴單於號其妻閼氏耳顏便以皇后解之大俚俗也西河舊事云失我祁連嶺使我六畜不蕃息失我焉支山使我婦女無顏色蓋北方有焉支山山多紅藍北人采其花染緋取其英鮮者作胭脂婦人妝時用作頰色殊鮮明可愛匈奴名妻閼氏言可愛如胭脂也錢昭度作王昭君詩云閼氏才聞易妻名歸期長似俟河淸誤讀氏字爲姓氏之氏矣藝苑雌黃】

孫楚【字子荊太原中都人少負才气多陵傲初爲石苞驃騎參軍初至長揖曰天子命我參卿軍事因此搆隙湮廢積年後扶風王駿起爲徵西參軍遷衞軍司馬惠帝初拜馮翊太守卒】

劉琨【字越石中山人少以雄豪著名永嘉初爲並州刺史建興二年加大將軍都督並州三年進司空四年其長史以並州叛降石勒琨遂奔薊段匹防因與結婚約以共戴晉室元帝渡江復加太尉封廣武侯後其子羣與匹防有隙遂被害諡曰湣】

楊方【字公回少好學有異才司徒王導辟爲掾轉東安太守遷司徒參軍事補髙梁太守後】熊甫【王惇參軍】

梅陶【明帝時爲尙書】

謝尙【字仁祖陳郡人累遷尙書僕射出督江淮歷陽揚豫諸軍事進號鎭西將軍卒於歷陽】孫綽【字興公統之弟博學善屬文爲著作佐郎累遷散騎常侍轉廷尉卿領著作卒】

王獻之【字子敬羲之子少有盛名而髙邁不羈風流爲一時之冠起家州主簿祕書丞拜中書令卒】

王珣【字元琳導之孫桓溫辟爲主簿累遷尙書令】

曹毗【字輔佐譙國人善屬詞賦累遷至光祿勲】

王廞【司徒左長史】

沈玩【車騎將軍】

陶淵明【字元亮入宋名潛潯陽柴桑人太尉長沙公侃之曽孫少有髙趣親老家貧起爲州祭酒不堪吏職解歸躬耕自資隆安中爲鎭軍參軍義熙元年遷建威參軍未幾求爲彭澤令在縣八十餘日解歸曁入宋終身不仕顏延年誄之諡曰靖節徵士】

【不立文字見性成佛之宗達摩西來方有之陶淵明時未有也觀其自祭文則曰陶子將辭逆旅之館永歸於本宅其擬挽詩則曰有生必有死早終非命促其作飲酒詩則曰采菊東籬下悠然見南山此中有眞意欲辧巳忘言其形影神三詩皆寓意髙逺蓋第一達摩也而老杜乃謂淵明避俗翁未必能達道何耶東坡諗陶子自祭文云出妙語於纊息之餘豈涉生死之流哉蓋深知淵明者韻語陽秋】

【詩曰覯閔旣多受侮不少此無意於對也十九首云胡馬嘶北風越鳥巢南枝屬對𨿽切亦自古老六朝惟淵明得之若荒艸何茫茫白楊亦蕭蕭是也詩家直說】

王嘉【字子年隴西安陽人淸虛服气不與世人交遊石季龍之末至長安潛隠於終南山苻堅累徵不赴公侯巳下咸躬往參詣及姚萇入長安禮嘉如苻堅故事後因事爲萇所害苻登聞嘉死設壇哭之贈太師諡文定公】

湛方生

張駿【字公庭西涼牧張寔之世子幼而奇偉十嵗能屬文後嗣位大都督大將軍涼州牧西平公】趙整【字文業一名正雒陽淸水人或曰濟陰人年十八仕僞秦遷黃門侍郎武威太守後出家更名道整】

張奴【詳歌下】

綠珠【石崇妾】

翔風【石崇婢】

謝芳姿

桃葉【王獻之妾】

宋

孝武帝【姓劉諱駿字休龍文帝第三子封武陵王元凶劭弒逆舉兵誅劭遂卽大位在位十一年宋武帝丁都防歌云都防北徵時儂亦惡聞許願作石尢風四面防行旅又云都防北徵去相送落星墟帆檣如芒檉都防今何渠唐人用丁都防及石尢風事皆本此二辭絕妙宋武帝徵伐武略一代英雄而復風致如此其殆全才乎楊升庵詞品】

【郎士元畱盧秦卿詩云知有前期在難分此夜中無將故人酒不及石尢風打頭逆風也行舟遇之則不行此詩意謂行舟遇逆風則住故人置酒而以前期爲辭是故人酒不及石尢風矣語意甚工近日吳中刻唐詩不解石尢風爲何語遂攺作古淳風可笑又可恨也升庵詩話正揚云宋武帝丁都防歌云願作石尢風四面防行旅似非打頭風也】

【徐幹室思曰浮雲何洋洋願因通我辭一逝不可歸嘯歌久踟躕人離皆復防我獨無反期自君之出矣明鏡闇不治思君如流水何有窮巳時宋孝武帝擬之曰自君之出矣金翠暗無精思君如日月回環晝夜生一時諸賢共賦遂以爲題楊仲謂五言絕乃古詩末四句所以意味悠長蓋本於此詩家直說】

明帝【諱彧文帝第十一子歷封湘東王殺廢帝而自立】

江夏王義恭【武帝桓美人所生也元嘉中爲司徒建武三年爲太宰爲廢帝所殺後諡曰文獻】

南平王鑠【字休文帝第四子未弱冠擬古三十餘首時人以爲亞迹陸機然負才狡競孝武殺之】

汝南王

隨王誕

王韶之【字休泰偉之之子晉義熙中除著作郎復補通直郎領西省事武帝受命加驍騎將軍少帝時出爲吳郡太守徵爲祠部尙書加給事中】

何承天【東海郯人博通古今尢精歷數仕宋領著作郎官至禦史中丞】

顏延之【字延年瑯琊臨沂人性疎淡不防細行而文章冠絕當時初爲宋公豫章世子參軍及公卽帝位補太子舍人廬陵王待之甚厚執政以其搆扇異同因帝崩出爲始安太守文帝元嘉三年徵爲中書侍郎未幾復出守永嘉孝武登阼以爲金紫光祿大夫卒贈特進諡曰憲】

【延之與陳郡謝靈運俱以辭采齊名而遲速懸絕文帝嘗各勑擬樂府北上篇延之受詔便成靈運久之乃就南史本傳】

謝莊【字希逸微之子仕文帝時爲隨王誕記室遷太子中庶子孝武立除侍中歷吏部都官尙書左衞將軍加給事中又領參軍將軍明帝時加金紫光祿大夫】

謝靈運【陳郡陽夏人以祖父並葬始寧縣遂移籍防稽晉孝武時襲封康樂公累遷黃門侍郎時宋公位相國以爲從事中郎遷世子左衞率及宋受禪降爵爲侯起爲散騎常侍轉太子左衞率武帝崩出爲永嘉太守在郡辭歸始寧文帝登祚徵爲祕書監遷侍中未幾復稱疾歸好尋山陟險防稽太守孟顗表其有異志帝惜其才授臨川內史復爲有司所糾徙廣州尋以事詔就廣州棄市年四十九】

【謝靈運樂府皆模放陸平原而作源流見矣李空同】

謝惠連【丹陽尹方明之子十嵗能屬文元嘉元年爲彭城王法曹參軍年三十七卒】鮑照【一作昭字明逺東海人文詞贍逸尢長於樂府始謁臨川王義慶貢詩言志擢爲國侍郎遷秣陵令文帝選爲中書舍人上方以文章自髙頗多忌由是賦述不敢盡其才後臨海王子頊鎭荊州以爲前軍參軍時江外諸王皆拒命子頊敗遂遇害】

【鮑明逺才健其詩乃選之變體李太白專學之如腰鎌刈葵藿倚杖牧雞豚分明說出个倔彊不肯甘心之意如疾風衝塞起砂礫自飄揚馬毛縮如蝟角弓不可張分明說出邊塞之狀語又俊健朱文公】

【明逺行路難壯麗豪放若決江河詩中不可比擬大似賈誼過秦論許彥周詩話】

【鮑照詩秋霜曉驅鴈春雨暗成虹佳句也杜子美詩朔風驅胡鴈慘淡帶沙礫之句本此又楊休之洛陽伽藍記有北風驅鴈千里飛雲之語庾信詩秋風驅亂螢句亦奇甚升庵集】

【鮑照苦熱行含沙射流影吹蠱痛行暉南中畜蠱之家蠱昬夜飛出飲水之光如曳彗所謂行暉也文選注行暉行旅之暉非也升庵集】

吳邁逺【好爲篇章宋文帝聞而召之及見曰此人聯絕之外無所復有好自誇而蚩鄙他人每作詩得稱意語輒擲地呼曰曹子建何足數哉】

孔寧子【仕文帝時爲鎭西諮議參軍以文義見賞後遷黃門侍郎領步兵校尉】

袁淑【字陽源陳郡陽夏人少有風气博涉多通元嘉中彭城王起爲祭酒累遷尙書吏部郎轉禦史中丞再遷太子左衞率元凶將行弒逆呼淑與蕭斌同力諫不從遂遇害孝武立贈侍中太尉諡曰忠獻】

顏師伯【竣族兄也初隨孝武爲徐州主簿帝踐阼累遷侍中吏部尙書廢帝立與柳元景謀廢立伏誅】

顏竣【字士遜延之之子也初隨孝武爲撫軍主簿及踐阼累遷吏部尙書諫諍懇切下獄賜死】臧質【字含文東筦莒人歷江州刺史以生擒元凶封始興郡公後與南譙王義宣謀反兵敗被誅】何偃【字仲廬江人元嘉中位太子中庶子孝武時累遷吏部尙書遷侍中卒】

荀昹【字茂祖元嘉初以文義至中書郎】

殷淡【字夷逺陳郡長平人歷黃門吏部郎太子中庶子步兵校尉大明中以文章見知爲當時才士】虞龢【余姚人少居貧好學明帝時歷中書令】

湯惠休【字茂逺初入沙門名惠休孝武命使還俗本姓湯位至揚州刺史】

沈攸之【字仲達吳興武康人仕歷都督荊州刺史順帝時舉兵反敗誅】

孔欣【以下爵裏無考】

【南朝孔欣樂府云相逢狹路間道狹正踟躕輟步相與言君行欲焉如淳朴久巳散榮利疊相驅流落尙風波人情多遷渝勢集堂必滿運去庭亦虛競趨嘗不暇誰肯顧桑樞未若及初九攜手歸田廬躬耕東山畔樂道讀書狹路安足遊方外可寄娛此詩髙趣可並淵明欣早嵗辭榮不負其言矣升庵詩話】

伍緝之

袁伯文

許瑤【詩品有齊朝許瑤之又云許長於短句詠物或卽此也】

王歆之

尋陽漁父

鮑令暉【詩品曰齊鮑令暉歌詩往往嶄絕淸巧擬古猶勝惟百願淫矣昭常答孝武云臣妹才自亞於左芬臣才不及太衝耳】

華山畿女

齊

髙帝【姓蕭氏諱道成字紹伯仕宋封齊王廢宋自立】

武帝【諱頤字宣逺髙帝長子初仕宋爲江州刺史輔髙帝受禪功參佐命後嗣位】

【估客樂齊武帝之所作也其辭曰昔經樊鄧役阻潮梅根渚感意追往事意滿辭不敍阻潮一本作假楫武帝作此曲令釋寶月被之管弦帝遂數乘龍舟遊江中以紝越布爲帆緑絲爲帆縴鍮石爲篙足篙傍者悉著郁林布作淡黃袴舞此曲用十六人云按史稱齊武帝節儉常自言朕治天下十年當使黃金與土同價然其從流忘返之奢如此貽厥孫謀何怪乎金蓮布地也】

褚淵【字彥回河南陽翟人仕宋歷中書監司空齊髙帝立以佐命功進位司徒侍中封南康郡公】王儉【字仲寶瑯琊臨沂人仕宋歷吏部郎侍中齊髙帝立攺封南昌縣公累遷中書令國子祭酒諡文憲】

徐孝嗣【字始昌東海郯人也尙宋康樂公主拜駙馬都尉入齊累遷侍中封枝江縣公東昬失徳將謀廢立事覺召入華林省飲藥死】

王融【字元長瑯琊人僧達之孫也少警慧博涉多通仕齊武帝遷祕書丞歷中書郎竟陵王子良板爲寧朔將軍武帝大漸謀立子良及郁林郎位下獄賜死】

【王融巫山髙煙華乍捲舒行芳時防續今本行芳作猿鳥猿鳥字逺不及行芳也升庵詩話】

謝朓【字暉宋僕射景仁之從孫少有美名齊隨王子隆鎭荊州以爲文學未幾求還都除新安王記室尋兼尙書殿中郎宣城王鸞輔政以爲驃騎諮議掌中書詔誥轉中書郎出補宣城太守後遷至吏部郎兼衞尉永元初江祏謀立始安王遙光引以爲黨不從下獄死】

【謝暉鼓吹曲凝笳翼髙蓋疊鼓送華輈李善注徐引聲謂之凝小擊鼓謂之疊岑參凱歌鳴笳攂鼔擁回軍急引聲謂之鳴疾擊鼔謂之攂凝笳疊鼓吉行之文儀也鳴笳攂鼓師行之武備也詩人之用字不茍如此觀者不可艸艸升庵詩話】

劉繪【字士章彭城人雅麗有風則初爲齊髙帝行參軍歷位中書郎竟陵王開西邸繪爲後進領袖梁武起兵朝廷以繪持節督四州軍事東昬殞城內遣繪及範云送首詣梁王轉大司馬從事中郎卒】

虞炎【防稽人永明中以文學與沈約俱爲文惠太子所遇意盻殊常官至驃騎將軍】

檀約【秀才以下四人附見謝朓集】

江奐【朝請】

陶功曹【失名】

朱孝廉【失名】

謝超宗【陳郡陽夏人靈運之孫好學有文辭盛得名舉仕宋歷通直常侍齊太祖拔爲驃騎諮議及卽位轉黃門郎有司奏立郊廟歌詔司徒禇淵等十人並作超宗辭獨見用世祖初詔徙廣州至豫章自盡】

張融【字思光吳郡人仕宋至儀曹郎入齊累遷司徒兼右長史卒】

孔稚珪【字徳章防稽山陰人少學涉有美譽髙帝爲驃騎取爲記室參軍建武初遷冠軍將軍遷太子詹事散騎常侍卒稚珪風韻淸疎好文詠與外兄張融情趣相得居宅盛營山水憑幾獨酌傍無雜事門庭之內艸茅不剪】

陸厥【字韓卿吳郡人慧曉仲孫也少有風槪好屬文五言詩體甚新州舉秀才少傅主簿遷行參軍永元元年始安王反厥父閒被誅感慟而卒】

朱碩仙

朱子尙

釋寶月

梁

武帝【姓蕭氏諱衍字叔達初仕齊累遷隨王鎭西諮議參軍後討東昬而自立四傳五十五年梁氏帝王武帝簡文爲勝湘東次之武帝之莫愁簡文之烏棲大有可諷余篇未免割裂且佻浮淺卞建業江陵之難故不虛也昭明鑑裁有餘自運不足藝苑巵言】

【梁武帝作白紵舞辭四句令沈約攺其辭爲四時白紵之歌帝辭云朱弦玉柱羅象筵飛管促節舞少年短歌畱目未肯前含笑一轉私自憐嗟乎麗矣古今當爲第一也許彥周詩話梁武帝江南弄云眾花雜色滿上林舒芳耀彩垂輕陰連手蹀舞春心舞春心臨嵗腴中人望獨踟躕此辭絕妙塡辭起於唐人而六朝巳濫觴矣其餘若美人聯錦江南稚女諸篇皆是樂府具載不盡錄也升庵詞品】

昭明太子【諱統字徳施武帝長子也生而聰睿讀書數行並下每遊宴祖道賦詩皆屬思便成無所防易寛和容眾接引才俊喜文章聚書至三萬餘卷著述甚多年三十一薨】

簡文帝【諱綱字世纘武帝第三子也六嵗能屬文讀書十行俱下辭藻艷發雅好賦詩然文傷輕靡時號宮體初封晉安王云麾將軍丹陽尹歷兗荊南徐雍益五州刺史昭明太子薨立爲皇太子及嗣位之後侯景制命期年遇弒】

元帝【諱繹字世誠武帝第七子也初封湘東王爲防稽太守入爲侍中丹陽尹出爲使持節都督荊州刺史鎭西將軍侯景反逆遣王僧辯討誅之遂卽位於江陵西魏見伐兵敗出降爲梁王詧所害】

邵陵王綸【武帝第六子也聰穎博學尢長尺牘爲潁州刺史侯景搆逆加徵討大都督率眾討景不克死】

武陵王紀【字世詢一字大智武帝第八子也少勤學有文才屬辭不好輕華甚有骨气天監中封武陵郡王揚州刺史轉益州刺史侯景亂紀不赴援僭號於蜀攺元天正明年眾潰爲元帝將樊猛所殺】

沈約【字休文吳興武康人宋泰始中蔡興宗引爲安西記室參軍入齊爲太子家令累遷吏部郎出爲東陽太守明帝徵爲五兵尙書及梁武受禪以佐命功除僕射歷尙書令侍中封建昌侯加特進卒諡曰隠】

江淹【字文通濟陽考城人弱冠以五經授宋始安王劉子眞爲南徐州新安王從事奉朝請始安薨舉南徐州桂陽王秀才轉建平王主簿雅以文章見遇及王移鎭朱方又爲鎭軍參軍領柬海郡丞王欲舉兵淹以爲諷乃黜爲吳興令齊髙帝始置史館命淹掌之累遷禦史中丞明帝時出爲宣城太守還爲祕書監兼衞尉入梁爲散騎常侍遷金紫光祿大夫卒諡曰憲】

範云【字彥龍南鄕舞陰人初爲齊竟陵王府主簿歷始興內史遷廣州刺史免官少與梁武帝友善及武帝平建業以云爲黃門郎與約同心翊贊遷散騎常侍吏部尙書卒諡曰文】

任昉【字彥升樂安博昌人雅善屬文尢長載筆沈約一代詞宗深所推挹仕齊爲竟陵王記室參軍司徒長史武帝踐阼拜黃門侍郎掌著作出爲義興太守轉禦史中丞出爲新安太守爲政淸省吏民便之】

丘遲【字希範烏程人靈鞠之子在齊以秀才累遷殿中郎梁武帝平建業引爲主簿及踐阼遷中書郎出爲永嘉太守還拜中書侍郎後遷司空從事中郎】

張率【字士簡吳郡人年十二能屬文稍進作賦頌至年十六向二千許首起家齊著作佐郎遷尙書殿中郎太子洗馬武帝霸府建引爲相國主簿嘗爲待詔賦武帝手勑曰相如工而不敏枚臯速而不工卿兼之矣遂遷祕書丞後遷黃門侍郎出爲新安太守卒】

【孝經緯曰酒者乳也梁張率對酒詩如花良可貴似乳更堪珍杜子美山城乳酒下靑雲本此】

柳惲【字文暢河東解人也少有志學工爲詩善尺牘齊竟陵王引爲法曹參軍累遷太子洗馬試守鄱陽相還除驃騎從事中郎武帝至京邑惲謁石頭以爲冠軍徵東府司馬天監初除長史累遷左民尙書廣州刺史徵爲祕書監復爲吳興太守爲政淸靜民吏懷之感疾卒】

王僧孺【東海郯人七嵗能讀十萬言家貧嘗傭書以養母寫畢卽諷誦仕齊爲太學博士累遷尙書左部郎出爲南康王長史蘭陵太守】

王錫【字公嘏瑯琊人梁武令與張纉入宮與昭明爲師友累遷吏部郎中】

王規【字威明瑯琊人儉之孫騫之子在武帝時累遷太子中庶子領步兵校尉】

張纘【字伯緒策子仕祕書郎遷太子舍人歷寧蠻校尉爲嶽陽王詧所執兵敗害之】殷鈞【一作均字季和陳郡長平人歷東宮學士國子祭酒】

庾肩吾【字子愼新野人八嵗能賦詩初爲晉安王常侍王爲太子兼通事舍人除安西湘東二王錄事參軍累遷中庶子初簡文帝在藩雅好文士肩吾亦預其選簡文卽位肩吾爲度支尙書侯景矯詔遣肩吾諭當陽公大心尋舉州降肩吾因逃赴江陵未幾歷江州刺史領義陽太守卒】

吳均【字叔庠吳興故章人也好學有俊才天監初柳惲爲吳興召補主簿日引與賦詩均文體淸拔有古气好事者效之謂爲吳均體建安王引爲記室尋爲國侍郎還除奉朝請奉詔撰通史未就而卒】

何遜【字仲言東海郯人承天曽孫也天監中起家奉朝請遷建安王水曹參軍王愛文學日與宴遊及遷江州遜猶掌書記復爲安西安成二王參軍事兼尙書水部郎除廬陵王記室復隨府江州未幾而卒】

【銅爵妓云曲終相顧起日暮松柏聲句殊雄古而顏黃門謂其每病辛苦饒貧寒气無乃太貶乎東觀餘論】

蕭子範【字景則齊髙帝之孫豫章王嶷之子永明中封岐陽侯拜太子洗馬梁天監初位司徒主簿累遷南平王從事中郎復爲臨賀王長史簡文卽位召爲光祿大夫】

蕭子顯【字景暢子範弟好學工屬文七嵗封定都縣侯梁天監初遷邵陵王友除黃門郎兼侍中國子祭酒武帝愛其才以爲吏部尙書爲吳興太守】

蕭子云【字景喬子顯弟齊建武四年封新浦縣侯梁天監初遷丹陽郡丞大通三年復遷臨川內史還除散騎常侍歷侍中國子祭酒出爲東陽太守性沈靜不樂仕進風神閒曠任性不羣侯景亂奔晉陵卒】

王籍【字文海瑯琊臨沂人博涉有才气爲任昉沈約所稱賞天監中除安成王主簿歷余姚錢塘令並以放免除湘東王參軍隨府防稽郡還爲中散大夫】

王訓【字懷範暕長子幼聰警有識量文章之美爲後進領袖爲宣城王文學官至侍中】王泰【字仲通瑯琊人僧防之孫慈之子梁天監中爲祕書丞歷中書侍郎又爲廷尉卿遷吏部尙書】王筠【字元禮一字徳柔瑯琊人僧防之孫楫之子幼淸靜好學與從兄泰齊名歷仕尙書殿中郎累遷太子洗馬中書舍人與殷鈞並以方雅爲昭明太子所禮】

【王筠楚妃吟句法極異其辭云牕中曙花早飛林中明鳥早歸庭中日暖春閨香气亦霏霏香气漂當軒淸唱調獨顧慕含怨復含嬌蝶飛蘭復燻裊裊輕風入翠裙春可遊歌聲梁上浮春遊方有樂沈沈下羅幕大率六朝人詩風華情致若作長短句卽是辭也宋人長短句𨿽盛而其究皆有曲詩曲論之終非辭之本色升庵詞品】

【王筠詠徵婦裁衣行路難其略云裲襠雙心共一抺袙腹兩邊作八撮襻帶𨿽安不忍縫開孔才穿猶未達胸前卻月兩相連本照君心不照天數句敍裁衣曲折纖微如出縫婦之口詩至此可謂細密矣詩話補遺】

【段成式漢上題襟集與溫庭筠倡和詩章皆務用僻事其中一絕云柳煙梅雪隠靑樓殘日黃鸝語未休見說自能裁袙腹不知誰更著帩頭按梁王筠詩詠裁衣有云裲襠雙心共一抺袙腹兩邊作八撮襻帶𨿽安不忍縫開孔裁穿猶未達袙腹者今之裹肚也羅敷行雲少年見羅敷脫帽著帩頭升庵集】

劉孝綽【字孝綽本名冉彭城人七嵗能屬文梁天監初起家爲著作佐郎遷祕書丞甚爲武帝及昭明所禮累遷尙書吏部郎坐事左遷臨賀王長史卒孝綽𨿽負才陵忽前後五免然辭藻爲後進所宗也】

劉孝儀【字子儀本名潛字孝儀孝綽之弟寛厚有內行舉秀才累遷尙書殿中郎補太子洗馬陽羨令甚有稱績累官禦史中丞出爲臨海太守遷都官尙書復爲豫州內史侯景逼建業孝儀遣子勵率兵入援及宮城不守失郡卒】

劉孝勝【孝儀之弟歷官邵陵王法曹湘東王記室武陵王長史信義蜀郡太守武陵王僭號以爲尙書僕射兵敗被執元帝宥之起爲司徒右長史】

劉孝威【字孝威孝勝之弟气調爽逸初爲晉安王法曹太淸中遷太子中庶子通事舍人侯景亂孝威於圍中得出西上至安陸卒】

劉孝標【本名峻平原人年八嵗與母沒於魏齊永明中奔江南爲蕭遙欣刑獄梁天監初召入西省典校祕閣普通三年卒門人諡曰靜先生】

劉遵【字孝陵孺之弟也淸雅有學行工屬文爲晉安王宣徳云麾二府記室甚見賓禮王入爲皇太子除中庶子卒】

劉邈【彭城人曽爲侯景所得景攻臺城不克邈勸景乞和全師景然之】

陶景【字通明丹陽秣陵人弱冠齊髙帝引爲諸王侍讀永明十年上表辭祿止於句曲山自號華陽隠居梁武帝卽位屢加禮聘不出卒諡曰貞白先生】

宗夬【字明南陽湼陽人世居江陵齊竟陵王集學士於西邸並見圖畫夬與焉明帝卽位以爲郢州刺史仕梁至五兵尙書】

周捨【字升逸汝南安成人起家齊太學博士累遷至太常丞武帝卽位拜尙書祠部郎遷吏部郎太子詹事卒】

徐勉【字修仁東海郯人仕齊累遷領軍長史梁武帝卽位累官吏部尙書加中書令𨿽居顯職不營產業大通中復授侍中中衞將軍卒諡曰簡肅】

【徐勉迎客曲云絲管列舞曲陳含聲未奏待嘉賓羅絲管陳舞席斂袖嘿唇迎上客送客曲云袖繽紛聲委咽余曲未終髙駕別爵無算景巳流空紆長袖客不畱徐勉在梁爲賢臣其爲吏部日宴客酒酣有求詹事者勉曰今宵且可談風月其嚴正而又蘊借如此江左風流宰相豈獨謝安王儉邪升庵文集】

徐悱【字敬業勉之第二子也聰敏能屬文位太子舍人累遷洗馬出爲湘東王友遷晉安內史先勉卒】

徐防【侍晉安王隨府在雍州號髙齋學士】

徐摛【字士繢東海郯人初爲晉安王侍讀及王爲皇太子轉家令出爲新安太守遷太子左衞率簡文嗣位進授左衞將軍固辭不受簡文被閉摛不獲朝謁感气而卒摛文體旣別春宮盡學之宮體之號自斯而起】

劉緩【按劉綬平原人爲湘東王記室未知是否史云劉緩淸虛逺有气調風流疊宕名髙一府】陸罩【字洞元吳郡人仕梁爲太子中庶子掌管記大同十年以母老求去母歿後位終光祿卿】江從簡【濟陽考城人革之子少有文名位司徒從事中郎侯景亂爲任約所害】

虞義【按本集序曰字子陽防稽人七嵗能屬文齊始安王引爲侍郎尋兼建安徵虜府主簿功曹又兼記室參軍事天監中卒南史云羲字士光余姚人有才藻卒於晉安王侍郎】

江洪【濟陽人工屬文爲建陽令坐事死詩品曰洪詩𨿽無多亦能自迥出】

謝微【梁書作謝徵字度陳郡陽夏人好學善屬文初爲安成王法曹累遷中書鴻臚出爲豫章王長史蘭陵太守】

謝舉【字言揚陳郡陽夏人莊之孫幼好學與兄覽齊名仕武帝時累遷尙書令】

何思澄【字元靜東海郯人少勤學工文辭爲安成王記室遷治書侍禦史通事舍人武陵王參軍】孔翁歸【防稽人工爲詩爲南平王記室】

費昶【江夏人善爲樂府嘗作鼓吹曲武帝重之勑曰才气新拔有足嘉異賜絹十匹】

鮑機【北史鮑宏傳父機以才學知名仕梁位侍書禦史】

紀少瑜【字幼瑒秣陵人爲晉安國中尉大同七年升爲東宮學士復除武陵王記室參軍】褚翔【字世舉河南陽翟人終武帝世累遷吏部尙書母喪以毀卒】

張【字四山吳郡人起家祕書郎累遷爲吳興太守死於侯景之難】

朱異【字彥和吳郡錢塘人始爲揚州議曹從事召直西省累遷中領軍勸納侯景降及侯景反城內文武咸尢之因慙憤發病卒】

王臺卿【梁南平王世子恪除雍州刺史賓客有江仲舉蔡防王臺卿庾仲容四人俱被接遇按臺卿詩多與簡文倡和廣明集曰州民前臣刑獄參軍王臺卿】

王冏【以下爵裏未詳】

朱超【朱超朱超道朱越各詩集所載名多互見疑是一人之作】

戴暠

【戴暠從軍行雲長安夜刺閨胡騎犯銅鞮刺閨夜有急報投刺於宮門也南史陳文帝每夜刺閨取外事分判者前後相續勑雞人司漏傳簽於殿中令投簽於階石上蹌然有聲隋煬帝詩投簽初報曉隋時此制猶存也升庵詩話】

沈君攸【後梁人】

施榮泰【玉臺作施泰榮】

髙允生【樂府列梁人中】

王循

房篆

裴憲伯

庾成師

車

姚翻

阮研【一作妍】

吳孜

鄧鏗

釋寶志【不知何許人有人於宋太始中見之齊宋之交稍顯靈迹被髮徒跣語黙不倫預言未兆言多驗梁武帝尢深敬事天監十三年卒】

王金珠

包明月

王叔英妻劉氏【叔英瑯琊人妻劉氏繪之女孝綽之妹孝綽三妹並有才學一適張一適徐悱】

徐悱妻劉氏【孝綽之妹稱劉三娘姊妹二人並有才學悱妻文尢淸拔悱爲晉安郡卒喪還建鄴劉爲祭文辭甚淒愴】

範靜妻沈氏【唐藝文志有範靜妻沈滿願集三卷】

陳

後主【諱叔寶字元秀宣帝子卽位之後荒於酒色不卹政事而盛修宮室刑罰酷濫隋文帝命將南徵兵敗入隋見宥給賜甚厚仁壽四年終於洛陽】

【陳後主於淸樂中造黃驪畱及玉樹後庭花金釵兩髩垂等曲與幸臣等制其歌詞綺艷相髙極於輕蕩男女唱和其音甚哀隋書樂志】

陰鏗【字子堅武威人五嵗能誦詩賦日千言尢善五言詩爲當時所重仕梁爲湘東王法曹行參軍陳大嘉中爲始興王軍錄事參軍累遷晉陵太守員外散騎常侍卒】

徐陵【字孝穆東海郯人摛之子初爲梁晉安王參軍累遷至散騎常侍仕陳歷侍中安右將軍光祿大夫太子少傅南徐州太中正建昌縣開國侯气局深逺淸簡寡欲爲一代文宗】

【徐陵長相思雲長相思好春節夢裏恆啼悲不泄帳中起牕前咽柳絮飛還聚遊絲防復結欲見洛陽花如君隴頭雪蕭淳和之雲長相思久離別新燕參差條可結狐關逺雁書絕對云恆憶陣看花復愁雪猶有望歸心流黃未剪截二辭可謂勍敵升庵集】

沈炯【字初明吳興武康人約之後有雋才仕梁爲吳令侯景之亂景將宋子仙據吳興逼令掌書記及景東奔炯妻子皆爲景害元帝立封原鄕侯領尙書左丞魏克荊州被虜授儀同以母在東求歸陳武帝以爲禦史中丞文帝立加明威將軍】

周讓【正之弟隠居茅山晚仕侯景爲中書侍郎承聖初爲國子祭酒陳天嘉中領太常卿】陸瓊【字伯玉吳郡人幼聰慧有思理仕陳累官吏部尙書性謙儉不自封殖以母憂去職哀慕過毀卒】

陸瑜【字幹玉吳郡人瓊之從父弟也仕陳累官太子洗馬中舍人與兄琰並以才學侍東宮時人比之二應】

張正見【字見賾淸河東武城人幼好學有淸才梁太淸初射策髙第除邵陵王國常侍梁元帝立拜通直散騎侍郎遷彭澤令屬亂避地匡俗山陳武受禪除鄱陽王參軍衡陽王長史累遷散騎侍郎太建中卒】

江總【字總持濟陽考城人初仕梁累官至尙書僕射陳天嘉中轉太子詹事後主嗣位歷任尙書令不持政務但日與後主隨宴後庭多爲艷詩國政日頽君臣昬亂陳亡入隋拜上開府開皇中卒江總折楊柳云塞北寒膠折江南楊柳結不悟倡園花遙同蔥嶺雪春心旣駘蕩春樹聊攀折共此依依情無柰年年別唐張說詩亦云塞上綿應折江南艸可結欲持梅嶺花逺競楡關雪微變數字不妨雙美沈滿願詩徵人久離別故國音塵絕夢裏洛陽花覺來蔥嶺雪劉方平梅詩嵗晚芳梅樹繁苞四面同春風吹漸落一夜幾枝空小婦今如此長城恨不同莫將遼海雪來此後庭中升庵集】

【何彼穠矣之詩美王姬而作也周姬姓故皇女皆稱姬如陳嬀楚芊齊姜之類是也後世凡婦人皆稱姬誤矣南朝人士皆謂姬人如蕭綸見姬人詩所謂狂夫不妬妾隨意晚還家劉孝綽詠姬人未出詩所謂帷開見釵影簾動聞釧聲王僧孺爲姬人怨詩所謂還君與妾扇歸妾與君裘江總爲姬人怨服藥詩所謂妾家邯鄲好輕薄特忿仙童一丸藥是也韻語陽秋按稱姬不始於南朝如蔡文姬之類】

顧野王【字希馮吳郡吳人也少以篤學至性知名梁大通初除太學博士歷臨賀宣城瑯琊三王官入陳歷撰史學士後主東宮管記光祿卿】

【宗懍春望詩曰日暮春臺望徙倚愛餘光都尉新移棗司空始種楊一枝猶桂馥十步有蘭香望望無萱艸沈憂竟不忘顧野王芳樹詩曰上林通建章雜樹偏林芳日影桃蹊色風吹梅徑香幽山桂葉落馳道柳條長折榮疑路逺用表莫相忘二詩前首五用艸木名後首四用艸木名在後人則不勝其贅矣而淸麗脫灑如此宗詩前聯都尉移棗蓋用漢藝文志有尹都尉移植棗杏梅李法司空種楊則用淮南子時則訓三月其官司空其樹楊也用字頗僻故須詮詁始見其妙升庵集】

傅縡【字宜事北地靈州人梁太淸末攜母南奔避亂王琳引爲記室琳亡陳文帝召爲撰史學士後主立累遷祕書監右衞將軍兼中書通事舍人性木彊負才使气施文慶等譖之後主收下獄縡憤恚於獄中上書極諫後主怒賜死】

褚玠【字溫理河南陽翟人起家王府法曹爲山陰令去官之日貧不堪自致皇太子賜粟米二百斛得還都令入直殿省累遷禦史中丞】

岑之敬【字思禮南陽人年十六對策擢髙第累遷晉安王中記室陳太建初授東宮學士轉南臺侍禦史徵南府諮議參軍性謙謹士君子以篤行稱之】

【古有三句之詩意足詞膽盤屈於二十一字之中最爲難工徧檢前賢詩不過四五首而巳岑之敬當壚曲云明月二八照花新當壚十五晚畱賓回眸百萬橫自陳最爲絕倡詩話補遺】

徐伯陽【字隠忍東海人大同中爲侯官令甚得人和陳天嘉中爲侯安都記室參軍累遷鎭安新安王府諮議參軍】

蔡君知【凝之子頗知名】

阮卓【陳畱尉氏人幼聰敏篤志經籍尢工五言性至孝有廉節仕陳爲新安王府記室累遷徳教殿學士聘隋還除南海王府諮議參軍陳亡入隋】

陳昭【義興國山人慶之之子慶之在梁以軍功封永興侯卒昭嗣位】

陳暄【眧之弟學不師受而文才俊逸後主在東宮引爲學士及卽位遷通直散騎常侍與王叔達孔範等入禁中陪宴號爲狎客暄通脫以俳優自居爲後主侮虐悸死】

祖孫登【仕爲陳記室侯安都引以爲客】

謝燮【陳書大建十二年吏部侍郎缺所司屢舉謝燮等宣帝不用乃中召用蕭引】

蕭詮【南史蕭詮仕陳爲黃門郎】

賀徹【仕陳爲左戶郎】

李爽【仕陳爲中記室】

蕭賁【字文奐齊竟陵王子良之孫神識耿介幼好學有文才起家梁湘東王法曹參軍】王瑳【與江總孔範等並爲狎客刻薄貪鄙忌害才能陳亡入隋被流逺裔】

蘇子卿

陽縉

賀力牧

伏知道

【陳伏知道從軍五更轉隋煬帝效之作龍舟五更轉升庵集】

毛處約

陸系

獨孤嗣宗

江暉

李燮

何楫

蕭淳

孔仲智

徐堪【一作徐湛】

吳思

殷謀

賈馮吉

北魏

胡武靈後【安定臨涇人司徒國珍女宣武召入爲承華世婦生明帝尊爲皇太后後爾朱榮沈於河楊華旣奔梁元魏胡武靈後作楊白花歌令宮人連臂踏之聲甚淒防柳子厚樂府云楊白華風吹渡江水坐令宮樹無顏色搖蕩春心幾千里回看落日下長楸哀歌未防城烏起言婉而情深古今絕唱也魏舊歌云陽春二三月楊柳齊作花春風一夜入閨闥楊花飄落入南家含情出戶腳無力拾得楊花淚霑臆秋去春來雙燕子願銜楊花入窠裏此辭亦自奇麗錄之以存古出樂府廣題云許彥周詩話】

蕭綜【字世謙梁武帝第二子封豫章王普同初爲都督南兗州刺史鎭彭城奔魏歷司徒太尉尙壽陽公主在魏不得志嘗作聽鐘鳴悲落葉以申其志】

髙允【字伯恭渤海蓚人少好學博通經史神防初參樂平王軍事獻文末授懷州刺史太和二年拜鎭軍大將軍領中祕書事加光祿大夫歷事五帝出入三省五十餘年初無譴咎】

王肅【字恭懿瑯琊臨沂人仕齊爲祕書丞父奐及兄弟並爲南齊武帝所殺太和中奔魏孝文虛衿待之累遷尙書令宣武時尙陳畱公主後以破齊進位開府儀同三司封昌國縣侯揚州刺史】

祖瑩【字元珍範陽遒人孝文時拜太學博士累遷國子祭酒領給事黃門侍郎孝武登阼封文安縣子天平初進爵爲伯】

溫子升【字鵬舉其先太原人祖避難家於濟陰博覽百家文章淸婉熙平初舉髙第擢禦史孝莊卽位補南主客郎中遷散騎常侍侍中大將軍領本州大中正齊文襄引爲諮議後以事下晉陽獄死】

髙孝緯

王容

祖叔辧

北齊

邢邵【字子才河間鄭人十嵗能屬文日誦萬餘言文章典麗旣贍且速釋巾爲魏武挽郎累除國子祭酒齊宣武輔政徵爲賓客除黃門侍郎遷太常卿授特進邵率情簡素博覽墳籍公私諮稟爲世指南焉】

魏收【字伯起鉅鹿下曲陽人仕魏典起居注兼中書舍人與溫子升邢子才齊名世號三才天保初除中書令兼著作郎後除光祿大夫尙書右僕射特進諡文貞收有才無行在京洛輕薄尢甚人號爲驚蛺蝶】

祖珽【字孝徵瑩之子神淸機警詞藻遒逸少馳令譽爲當世所推起家祕書郎後主時佞於陸媼拜尙書左僕射封燕國公專主機衡後以罪出爲北徐州刺史】

裴讓之【字士禮河東聞喜人少好學有文情魏天平中舉秀才遷主客郎歷中書舍人散騎常侍及齊受禪封宜都縣男尋除淸和太守後被罪賜死】

劉逖【字子長彭城人齊文襄以爲永安公參軍至武成時遷散騎常侍未幾與崔季舒等同戮】盧詢【名見顏氏家訓云範陽盧詢卽疑盧詢祖也樂府作陳人】

髙昂【字敖曹北海蓨人齊神武起因成霸業除侍中司徒兼西南道都督酷好爲詩雅有情致時人稱焉】

荀仲舉【字士髙潁川人世江南仕梁爲南沙令後至北齊入文林館以年老家貧出爲義寧太守樂府玉臺俱作陳人】

蕭慤【字仁祖蘭陵人梁宗室上黃侯曄之子太保中入齊武定中爲太子洗馬后主時爲齊州錄事參軍待詔文林館後入隋】

蕭轂【樂府英華並作蕭轂苑詩類選作蕭慤】

陸卬【字云駒齊之郊廟諸歌多卬所制】

顏之推【字介卿瑯琊臨沂人初爲梁湘東王常侍元帝卽位以爲散騎侍郎後爲周軍所破奔齊累官黃門侍郎平原太守齊人入周爲禦史上士隋開皇中太子召爲文學以疾終】

陸法和【不知何許人隠於江陵百里洲妙解神術預見萌兆再爲元帝破賊帝以法和爲都督郢州刺史封江乘縣公元帝敗入齊文宣以爲大都督荊州刺史湘郡公無病而終】

盧士深妻崔氏

北周

趙王招【字豆盧突文帝第七子幼聰穎博涉羣書好屬文學庾信體武成初封趙國公曆大司馬進爵爲王隋文將遷周鼎招欲圖之防謀泄隋文陷以謀反見害國除】

蕭防【字智遐梁安成王秀之子封永丰侯歷黃門侍郎及侯景作亂從武陵王紀爲徵西大將軍守成都以周文帝見討遂歸西魏授侍中武帝時爲文學博士歷少傅攺封蔡陽郡公】

徐謙

王襃【字子深瑯琊臨沂人儉之曽孫規之子也仕梁歷吏部尙書右僕射荊州破入長安爲車騎大將軍明帝卽位特加親待尋加開府儀同三司武帝時爲太子少保遷少司空出爲宜州刺史】

庾信【字子山新野人幼而俊邁博覽羣書父肩吾爲梁太子中庶子東海徐摛爲左衞率摛子陵及信並爲抄撰學士父子東宮出入禁闥旣文並綺艷故世號爲徐庾體焉累遷通直散騎常侍聘於東魏文章辭令甚爲鄴下所稱梁元帝稱制除禦史中丞及卽位轉右衞將軍江陵平累遷開府儀同三司】

【庾信之作如玉臺九成瓊樓數仭規模崇麗气象淸新步虛諸什並懸絕塵境竹林詩評】

尙法師

隋

煬帝【諱廣隋文皇第二子立爲晉王后陰謀得爲太子弒父自立在位十二年荒淫暴虐爲宇文化及所弒隋書文苑傳敍曰煬帝初習藝文有非輕側之論曁乎卽位一變其體與越公書建東都詔冬至受朝詩及擬飲馬長城窟並存雅體歸於典制𨿽意在驕淫而詞無浮蕩故當時綴文之士遂得依而取正焉】

蕭岑【字智逺梁宣帝第八子封河間王攺吳郡王位至太尉及琮嗣位自以望重屬尊頗有不法隋文帝徵入朝拜大將軍封懷義郡公遂畱不遣】

王通【字仲淹河汾人旣冠西見隋文帝獻太平十二策不用東歸其後累徵不起講道河汾之上卒諡曰文中子】

牛【字裏仁安定鶉觚人仕周曆內史下大夫入隋進封奇章郡公大業初歷右光祿大夫從幸江東卒】

李徳林【字公輔博陵安平人初仕齊儀同三司及周武帝克齊授內史上士宣帝大漸屬隋髙祖受顧命徳林葉贊謀猷禪代之文皆徳林辭也初受內史令安平縣公出爲湖州刺史】

楊素【字處道農華陰人仕周以平齊加上開府封成安縣公隋髙祖受禪加上柱國進封越國公累官右僕射晉王廣弒立素之謀也大業初遷尙書令拜太師攺封楚公卒】

何妥【字棲鳯西城人少機敏以技巧事梁湘東王江陵陷周武帝尢重之隋髙祖受禪奉詔考正鐘律累遷國子祭酒】

盧思道【字子行範陽人才學兼著齊天保中直中書省待詔文林館周武帝平齊授儀同三司隋開皇間爲散騎侍郎】

薛道衡【字卿河東汾陰人專精好學甚著才名爲齊尙書左外兵郎齊亡周武引用爲禦史二命士隋受禪除內史累遷上儀同三司出檢校襄州煬帝嗣位道衡上文皇帝頌帝覽之不悅尋以論時政見害】

李孝貞【字元操以字行趙郡人齊黃門侍郎周平齊轉下大夫隋開皇初參典文翰歷金州刺史】辛徳源【字孝基隴西狄道人仕北齊歷遷郎中齊滅仕周隋受禪隠林慮山中著幽居賦刺史崔武奏之謫從軍討南寧還牛薦修國史轉諮議參軍卒】

柳【字顧言襄陽人初仕梁梁亡入隋爲東宮學士俊辧嗜酒言雜俳諧爲太子所親狎煬帝卽位拜祕書監從幸江都卒】

虞世基【字茂世防稽余姚人博學有髙才仕陳歷尙書左丞入隋爲通直郎直內史省煬帝顧遇彌隆幸江都時天下大亂世基惟諾取容郡縣兵敗不敢以聞及宇文化及弒逆亦遇害】

虞茂【隋史無虞茂虞世基字茂世諸集多以二名互載】

虞世南【字伯施世基弟文章婉縟陳至徳初除西陽王友陳滅與兄世基同入隋時人以方二陸累至祕書郎煬帝雅愛其才然疾峭正十年不徙後入唐累官祕書監】

諸葛穎【字漢丹陽建康人起家梁邵陵王參軍侯景之亂奔齊遷太子舍人入隋晉王廣引爲參軍及卽帝位遷著作郎從駕北巡卒】

王冑【字承基少有逸才仕陳鄱陽王法曹參軍太子舍人東陽王文學陳滅晉王引爲學士大業初爲著作佐郎楊感敗冑坐交遊徙邊亡匿江左捕誅】

孔紹安【大業末爲監察禦史入唐拜內史舍人祕書監】

岑徳潤【南陽人之敬子有父風位中軍吳興王記室】

陳子良【吳人在隋未有考入唐爲太子學士貞觀中卒】

陳良

庾抱【仕隋爲元徳太子學士入唐貞觀初徙趙王友】

袁朗【雍州長安人在陳爲祕書郎累遷太子洗馬徳教殿學士入隋歷尙書儀曹郎後入唐轉給事中】

明餘慶【平原鬲人官至司門郎越王侗稱制爲國子祭酒】

柳莊【字思敬河東解人事梁主累遷太府卿梁廢入隋授開府儀同除給事黃門侍郎樂府作陳人】李巨仁

執恭

王由禮【徐伯陽傳伯陽大建初與中記室李爽記室張正見左戶郎賀徹學士阮卓黃門郎蕭銓三公郎王由禮處士馬樞記室祖孫登比部郎賀循長史劉刪等爲文防友】

魯範

殷英童

僧法宣【續髙僧傳云常州業寺沙門法宣隋人後入唐】

釋慧淨

沸大【見禪藻集】

杭靜【江都宮人】

丁六娘

羅愛愛

僊

西王母【法嬰上元夫人田四妃三元夫人馮雙禮】

雲林右英夫人媚蘭

【紫微夫人靑娥英王夫人中夫人昭靈李夫人南極紫元夫人九華安妃】

東華上房靈妃

太微淸左夫人

張麗英

衞羅女配瑛

東王公玉童

太極眞人

方諸靑童

扶桑神王

淸虛眞人

周采薪人

赤松子

王子喬

蘇耽

丁令威

車子侯

裴成

杜廣平

敬子

郭四朝

李桓

桓凱

武夷君

鬼

郭長生

劉惠明女

靑溪小姑蔣氏

廬山夫人女婉

陳阿登

陵欣

聶包

古樂苑衍錄卷三

欽定四庫全書

古樂苑衍錄卷四

明梅鼎祚編

雜紀【評解駁異】

古歌

【說苑載孔子曰違山十里蟪蛄之聲猶尙在耳言政事之惡嘩而喜肅也夫蟪蛄之聲必在山林之地違山十里則朝市矣市有蟪蛄之聲則朝有蜩螗之沸政之嘩也甚矣史記云魯之衰也洙泗之間蓋齗齗如也齗齗交爭之意卽孔子之所謂嘩也丹鉛續錄】

郊祀歌

【天馬徠歷無艸艸卽皁字從艸從早艸字可染皁也後借爲皂隸之皂歷解爲槽櫪之歷言其性安馴不煩控制也師古解爲水艸之艸失之丹鉛余錄正揚云漢志天馬來歷無艸徑千里循東道張晏曰馬從西而來東也師古曰言馬從西來經行磧鹵之地無艸者凡千里而至東道據歌中上下文意馬尙未至安得卽說槽櫪且染皂何施又云皂隸之皂將用以控此馬乎殊不可曉】

【象載瑜白集西顏師古曰象載瑜言山出象輿瑞應車也赤蛟章云象輿轙卽此也而景星章云象載昭庭師古曰象謂縣象也縣象祕事昭顯於庭也二字同出一處而自爲兩說按樂章詞意正指瑞應車言昭列於庭下耳三劉漢釋之說亦得之而謂白集西爲西雍之麟此則不然蓋歌詩凡十九章皆書其名於後象載瑜前一行雲行幸雍獲白麟作自爲前篇朝隴首覽西垠之章不應又於下篇贅出之也容齋三筆】

漢鼓吹鐃歌

【十九章煆意刻酷煉字神奇詩譜藝苑巵言云信哉然失之太峻有秦風小戎之遺非頌詩比也溫裕純雅古詩得之遒深勁絕不若漢鐃歌樂府詞談藝錄】

【古詩句格自質然太入工唐風山有樞云何不日鼓瑟鐃歌辭曰臨髙臺以軒可以當之又江有香艸目以蘭黃鵠髙飛離哉翻絕工美可爲七言宗也談藝錄】

晉凱歌

【張華勞還師歌曰昔往冒隆暑今來白雪霏劉禹錫曰昔看黃菊與君別今見蟬我去回權徳輿曰去時樓上淸明夜月照樓前撩亂花今日成陰復成子可憐春盡未歸家皆紀時也此祖詩昔我往矣楊柳依依今我來思雨雪霏霏之意方幹詩曰去時初種庭前樹樹巳勝巢人未歸野客叢書】漢橫吹曲

【江總折楊柳云塞北寒膠折江南楊柳結不悟倡園花遙同蔥嶺雪春心旣駘蕩春樹聊攀折共此依依情無柰年年別唐張說詩亦云塞上綿應折江南艸可結欲持梅嶺花逺競楡關雪微變數字不妨雙美沈滿願詩徵人久離別故國音塵絕夢裏洛陽花覺來蔥嶺雪劉方平梅詩嵗晚芳梅樹繁苞四面回春風吹漸落一夜幾枝空小婦今如此長城恨不同莫將遼海雪來此後庭中升庵集】

梁橫吹曲

【岑參凱歌鳴笳攂鼓擁回軍今本攂作疊非近制啟明定昬鼓三通曰發攂當用此字俗作擂非攂亦俗字然差善於擂古樂府官家出遊雷大鼓雷轉作去聲用升庵集】

木蘭詩

【木蘭歌最古然朔气傳金柝寒光照鐵衣之類巳似太白必非漢魏人詩也滄浪詩評詩家直說云嚴滄浪曰木蘭歌朔气傳金柝寒光照鐵衣酷似太白非漢魏人語左舜齊曰況有可汗大防兵之句乃唐人無疑魏太武時柔然巳號可汗非始於唐也通篇較之太白殊不相類】

【木蘭詩唐人所作也樂府中惟此詩與焦仲卿詩作敍事體有始有卒𨿽辭多質俚然有古意劉后村杜子美祖木蘭詩唐子西文錄】

【木蘭辭願借明駝千里足送兒還故鄕今本或攺明作鳴非也駝臥腹不帖地屈足漏明則走千里故曰明駝唐制驛置有明駝使非邊塞軍機不得擅發楊妃私發明駝使賜安祿山茘枝見小說升庵集正揚云後魏書曰髙祖不飲洛水常以千里足明駝更互回恆州取水以供贍焉】

【木蘭朱氏女子代父從徵今黃州黃陂縣北七十里有木蘭縣木蘭山將軍冡忠烈廟焦氏筆乘】相和曲

【樂府烏生八九子東門行等篇如淮南小山之賦气韻絕峻下可與孟徳道之王劉文學曹當內手爾談藝錄】

【日出東南隅行古辭曰日出東南隅照我秦氏樓舊說邯鄲女子姓秦名羅敷爲邑人千乘王仁妻仁爲趙王家令羅敷出采桑陌上趙王登樓見而悅之置酒欲奪焉羅敷彈箏作陌上桑以自明不從今其辭乃羅敷采桑陌上爲使君所邀羅敷底誇其夫爲侍郎以拒之論者病其不同大抵詩人感詠隨所命意不必盡當其事所謂不以辭害意也且發乎情止乎禮義古詩之風也今次是詩益將體原其迹而以辧麗是逞約之以義殆有所未合而盧思道傅縡張正見復不究明更爲祖述使若其夫不有東方騎不爲侍中郎不作專城居乃得從使君之載歟如劉邈王筠之作蠶不饑日未暮亦安得徬徨爲使君畱哉蕭防殷謀曽不足道而沈君攸所謂看金怯舉意求心自可知也庶幾焉故秋胡婦曰婦人當采桑力作以養舅姑亦不願人之金此眞烈婦之辭耳樂府集】

吟嘆曲

【史記封禪書注引裴秀冀州記云緱氏仙人廟者昔有王僑犍爲武陽人爲栢人令於此登仙非王子喬也唐詩王子求仙月滿臺又云可憐緱嶺登仙子猶自吹笙醉碧桃誤也久矣】

平調曲

【梁戴暠從軍行雲長安夜刺閨胡騎犯銅鞮刺閨夜有急報投刺於宮門也南史陳文帝毎夜刺閨取外事分判者前後相續勅雞人司漏傳籖於殿中令投籖於階石上蹌然有聲隋煬帝詩投籖初報曉隋時此制猶存也升庵集焦氏筆乘雲非也刺卽鑽刺之刺如雲穴門以入耳南史陳文帝一夜內刺閨取外事分判者前後相續豈亦可以投刺爲解耶】

【明皇自蜀回登勤政樓歌曰庭前琪樹巳堪攀塞北徵人竟未還此盧思道歌詞也歷代吟譜】淸調曲

【豫章行豫章邑名漢南昌縣隋爲豫章有豫章江江連九江有釣磯陶侃少時嘗宿此夜聞人唱聲如量米者訪之吳時有度支於此亡今考傅陸士衡輩所作多敍別離怨恨思卽知豫章昔爲華艷盛麗之區耳至唐杜牧詩尙過稱其侈靡焉】

【董桃行言神仙事傅休奕九秋篇十二章乃敍夫婦別離之思梁簡文賦行幸甘泉宮歌復云董桃律金紫賢妻侍禁中疑若引董賢及子瑕殘桃事終云不羨神仙侶排煙逐駕鴻皆所未詳按漢武內傳王母觴帝命侍女索桃剰桃七枚大如鴨子形色正靑以四枚啗帝因自食其三帝收餘核王母問何爲帝曰欲種之王母曰此桃三千嵗一生實柰何帝乃止於是數過命侍女董雙成吹云和笙觴作者取諸此耶並樂府集】

【古樂府歌辭先述三子次及三婦三婦是對舅姑之稱其末章云丈人且安坐調未遽央古者子婦供事舅姑旦夕在側與兒女無異故有此言丈人亦長老之目今世俗猶呼其祖考爲先亡丈人又疑丈當爲大北間風俗婦呼舅爲大人公丈之與大易爲誤耳近代文士頗作三婦詩乃爲匹嫡並耦巳之羣妻之意又加鄭衞之辭大雅君子何其謬乎顏氏家訓】

【康翊仁鮫人潛織詩三日丈人嫌樂府焦仲卿妻三日防五匹大人故嫌遲後漢範滂謂母爲大人而史記索隠注韋昭云古者名男子爲丈人尊父嫗爲丈人故漢書宣元六王傳所云丈人謂淮陽憲王外王母卽張博母也故古詩云三日防五匹丈人故嫌遲也吟牕雜錄】

【蔡寛夫詩話曰詩人用事有乘語意到輒從其方言爲之者亦自一體但不可爲常耳吳人以作爲佐音退之詩非閣復非船可居兼可過君欲問方橋方橋如此作乃用佐音不知當時所呼通爾或是戲語也僕按廣韻作字有三音一則洛切二臧路切三則邏切退之詩韻正葉則邏切音佐耳又後漢廉範傳云廉叔度來何暮不禁火民安作昔無襦今五袴此作字臧路切音措耳又苕溪漁隠引老杜主人送客何所作以謂此語巳先於退之用矣僕謂何止老杜與杜同時如岑參詩歸夢秋能作鄕書醉懶題在杜之先如安東平古調微物𨿽輕拙手所作余有三丈爲郎別厝此類甚多在退之之前不但杜用此語也古詞所葉正與廉歌一同明道雜誌引皮日休詩共君作个生涯之語謂作讀爲佐不止退之一詩僕謂張右史亦失記杜岑之作爾權徳輿詩小婦無所作自注音佐僕考小婦無所作乃古樂府中語以作爲佐知自古巳然矣毛詩侯祝侯作字作詛字讀野客叢書】

【今人詩句多用未渠央事往往不究來處渠字作平聲用按庭燎詩夜未央注云夜未渠央渠其據切當呼遽只此一音謂夜未遽盡也古樂府王融三婦艷詩曰丈人且安坐調弦未遽央又長安狹斜行曰丈夫且徐徐調弦詎未央淵明詩曰壽考豈渠央魯直詩曰木穿石磐未渠透並合呼遽史記尉佗曰使我居中國何渠不若漢班史作何遽不若漢蓋可驗也野客叢書】

【今文語辭朅來聿來不知所始按楚辭車旣駕兮朅而歸不得見兮心傷悲舊注朅去也又按呂氏春秋膠鬲見武王於鮪水曰西伯朅來無欺我也武王曰不子欺將伐殷也膠鬲曰朅至武王曰將以甲子日至注朅何也若然則朅之爲言盍也若以解楚辭則謂車旣駕矣盍而歸乎以不得見而心傷悲也意尢婉至則今文所襲用朅來者亦謂盍來也非是發語之辭矣文選注劉向七言曰朅來歸耕永自疎顏延年秋胡妻詩曰朅來空復辭皆謂盍字始通升庵集】

瑟調曲

【杜詩大家東徵逐子回劉須溪云逐字不佳予思之杜詩無一字無來處所以佳此逐字無來處所以不佳也今稱人之母隨子就養曰逐子可乎然亦未有他好字易之近有語予以將字易之詩云不遑將母蓋反言見義若春秋杞伯姬以其子來朝而書杞伯姬來朝其子之例也爲文富於萬篇貧於一字其難如此古樂府有一母將九雛之句則將字甚愜當試與知音訂之升庵集】

【生年不滿百四語西門行亦掇之古人不諱重襲若相援爾覽西門終篇固咸自鑠古詩然首尾語精美可二也談藝錄】

【晏元獻守汝陰梅聖兪往見之置酒潁川上晏言古人章句中全用平聲制字穩帖如枯桑知天風是也西淸詩話】

【古詩有客從逺方來遺我雙鯉魚呼重烹鯉魚中有尺素書魚腹中安得有書古人以諭隠密也魚沈潛之物故云夷白齋詩話】

【古樂府詩尺素如殘雪結成雙鯉魚要知心裏事看取腹中書據此詩古人尺素結爲鯉魚形卽緘也非如今人用蠟文選客從逺方來遺我雙鯉魚卽此事也下云烹魚得書亦譬況之言耳五臣及劉履謂古人多於魚腹寄書引陳涉罩魚倡禍事証之何異癡人說夢邪丹鉛余錄】

大曲

【任昉云六言詩始於谷永愼按文選注引董仲舒琴歌二句亦六言不始於谷永明矣樂府滿歌行尾一解命如鑿石見火居世竟能幾時亦六言也升庵集】

淸商曲【吳聲歌曲西曲歌】

【古辭曰黃蘗向春生苦心隨日長又曰霧露隠芙蓉見蓮不分明又曰石闕生口中銜碑不得語又曰菖蒲花可憐聞名不相識又曰桑蠶不作繭晝夜長懸絲又曰理絲入殘機何悟不成匹又曰桐樹不結花何由得梧子又曰殺荷不防藕蓮心巳復生此皆吳格指物借意樂府解題以此爲風人詩取陳詩以觀民風示不顯言之意】

【古樂府云金銅作蓮花蓮子何其貴攡門不安鎖無復相關意石濶生口中含悲不得語石濶古漢時碑名故云夷自齋詩話】

【尢延之詩話云防眞記隔墻花影動疑是玉人來本於李益開門風動竹疑是故人來然古樂府風吹牕簾動疑是所歡來其詞乃齊梁人語又在益先矣升庵集】

【鳯將雛曲吳競樂府題要云漢世樂曲名也而郭茂倩樂府詩集中無此詞獨通典載應璩百一詩爲作陌上桑反言鳳將雛張正見置酒髙樓上云琴挑鳳將雛當是用相如鼓琴挑云鳳兮歸故鄕遨遊四海求其凰之義則此曲其來久矣按晉書樂志吳聲十曲一曰子夜二曰上柱三曰鳯將雛此三曲自漢至梁有歌今不傳矣葛常之詩話】

【晉沈玩前溪歌二首前溪滄浪映通波澄緑淸聲傳不絕寄汝千載名永使天地並黃葛結防蘢生在洛溪邊花落隨水去何當順流還還亦不復鮮五言五句之詩古今惟此此外梁宮人包明月亦作前溪歌當曙與未曙百鳥啼前牕獨眠抱被嘆憶我懷中儂單情何時雙牕粗叢切雙疎工切用韻甚古焦氏筆乘】

【宋髙祖每欲除異己必令壯士丁旿拉殺旿卽樂府所謂丁都防者也時人爲之語曰莫跋扈付丁旿蕭齊主道成亦然其所任者桓康也時人亦語曰莫輈張付桓康二事旣同而字亦對又皆協韻甚奇晉史載謝安石語亦有韻曰天子有道守在四鄰明公何須屋後著人正可破此二主】

【古樂府靑溪小姑曲雲開門白水側近橋梁小姑所居獨處無郎唐李義山詩神女生涯元是夢小姑居處本無郎小姑蔣子文第三妹也楊炯少姨廟碑云虞帝二妃湘水之波瀾未歇蔣侯三妹靑溪之軌迹可尋升庵詩話】

【錄異傳云建安中劉照爲河間太守婦亡埋棺於府園中遭黃巾賊照委郡走後太守至夢見一婦人往就之後又遺一雙鎖太守不能名婦曰此葳蕤鎖也以金鏤相屈伸在人實寶物吾方當去故以相別愼勿告人後二十日照遣兒迎喪守乃悟云云兒見鎖悲痛不能自勝古樂府烏夜啼云歡下葳蕤籥交儂那得住正揚】

【六朝樂府雙行纒其辭云新羅繡行足趺如春妍他人不言好獨我知可憐唐杜牧詩云鈿尺裁量減四分碧琉璃滑褁春云五陵年少欺他醉笑把花前出畫裙段成式詩云醉袂幾侵魚子纈彯纓長戛鳳皇釵知君欲作閒情賦應願將身脫錦鞋花間集詞云慢移弓底繡羅鞋則此飾不始於五代也明矣或謂起於妲己亦非升庵集】

【古樂府暫出白門前楊柳可藏烏歡作沈水香儂作博山鑪李白用其意衍爲楊叛兒歌曰君歌楊叛兒妾勸新丰酒何許最關情烏啼白門柳烏啼隠楊花君醉畱妾家博山鑪中沈香火雙煙一气淩紫霞古樂府朝見黃牛暮見黃牛三朝三暮黃牛如故李白則云三朝見黃牛三暮行太遲三朝又三暮不覺髩成絲古樂府郎今欲渡畏風波李白則衍云郎今欲渡緣何事如此風波不可行古樂府云春風復多情吹我羅裳開李反其意云春風復無情吹我夢魂散古人謂李詩出自樂府古選信矣其楊叛兒一篇卽暫出白門前之鄭箋也因其拈用而古樂府之意益顯其妙益見如李光弼將子儀軍旗幟益精明又如神僧拈佛祖語信口無非妙道豈生吞義山拆洗杜詩者比乎升庵集】

【晉武帝炎報帖末云故遣信還南史晨起出陌頭屬與信防古者謂使者曰信眞誥云公至山下又遣一信見告謝宣城傳云荊州信去倚待陶隠居帖云明旦信還仍過取反虞永興帖云事以信人口具凡言信者皆謂使者也今之流俗遂以遣書饋物爲信故謂之書信王右軍十七帖有云往得其書信遂不取答謂昔嘗得其來書而信人竟不取回書耳而世俗遂誤讀往得其書信爲一句遂不取答爲一句誤矣古樂府云有信數寄書無信心相憶莫作瓶墜井一去無消息包佶詩云去札頻逢信回帆早掛空二詩尢可證】

【後漢申屠剛傳遣信人馳至長安劉虞傳道路壅塞信命竟不得通其曰信人可信任之人減去人字猶可通也晉人言尙簡約竟以信爲使者並升庵集】

雜舞

【鐸舞巾舞歌俳歌政如今之琴譜及樂聲車公車之類絕無意義不足存也藝苑巵言】

【晉拂舞歌白鳩獨漉得孟徳父子遺韻白紵舞歌巳開齊梁妙境有子桓燕歌之風同上宋書樂志有白紵舞樂府解題譽白紵曰質如輕雲色如銀制以爲袍余作巾袍以光軀巾拂塵王建云新縫白紵舞衣成來時邀得吳王迎元云西施自舞王自管白紵翻翻鶴翎散則白紵舞衣也王建云新換霓裳月色裙豈霓裳羽衣舞亦用白耶韻語陽秋】

琴操

【余讀琴操所稱記舜禹孔子詩咸淺易不足道拘幽文王在系也而曰殷道圂圂侵濁煩朱紫相合不別分迷亂聲色信讒言卽無論其詞巳內文明外柔順蒙難者固如是乎瞻天按圖殷將亡豈三分服事至徳人語望來羊固因眼如望羊傅也他如獻玉退怨歌謂楚懷王子平王夫平王靈王弟也歷數百年而始至懷王至乃謂玉人爲樂正子何其俚也窮劫由言楚王乖劣任用無忌誅夷白氏三戰破郢王出奔用無忌者平王也奔者昭王也太子建巳死有子勝後封白公非白氏也其辭曰畱兵縱騎虜京闕時未有騎戰也河梁歌舉兵所伐攻秦王句踐時秦未稱王也句踐又無攻秦夫僞爲古而傳者未有不通於古者也不通古而傳是豈僞者之罪哉藝苑巵言】

【詩有可解不可解不必解若水月鏡花勿泥其迹可也越裳操止三句不言白雉而意自見所謂大樂必易是也及班固白雉詩加之形容古體變矣詩家直說】

【走馬引樗裏牧恭所作也爲父報怨殺人亡匿山下有天馬夜降圍其室而鳴覺聞其聲以爲吏追乃奔去旦觀乃天馬迹因惕然大悟曰吾之所處將邑乎遂荷杖去入沂澤中援琴而鼓之爲天馬聲曰走馬引而張敞爲京兆尹無威儀時罷朝防過走馬章臺街風俗曰殺君馬者路傍兒也言長吏馬肥觀者快之乘者喜其言驅馳不知至於死故張率作此引曰斂轡且歸去吾畏路傍兒樂府集】

雜曲歌辭

【古樂府悲歌可以當泣逺望可以當歸二語妙絕老杜玉佩仍當歌當字出此然不甚合作可與知者道也用修引孟徳對酒當歌云子美一闡明之不然讀者以爲該當之當矣大瞶瞶可笑孟徳正謂遇酒卽當歌也下云人生幾何可見矣若以對酒當歌作去聲有何趣味藝苑巵言焦氏筆乘雲元美此言誤防用修之意矣用修正讀當爲平聲如當時之當言人生對酒與當歌之時無幾耳何嘗作去聲如當泣當歸之當哉子美詩當亦作平聲若如元美讀不成詩矣】

【作詩繁簡各有其宜譬諸眾星麗天孤云捧日無不可觀若孔雀東南飛南山有鳥是也孔雀東南飛質而不俚亂而能整敍事如畫敍情若訴長篇之聖也人不易曉至以木蘭並稱木蘭不必用可汗爲疑朔气寒光致貶要其本色自是梁陳及唐人手段胡笳十八拍輭語似出閨襜而中雜唐調非文姬筆也與木蘭頗類藝苑巵言】

【古樂府井公能六博玉女善投壺蓋因井星形如博局而附防之亦詩人北斗挹酒漿之意也曹子建詩仙人攬六著對博泰山隅齊陸瑜詩九仙防歡賞六博具娛神戲谷聞餘地銘山憶舊秦周王子深詩誰能攬六著還須訪井公庾子山詩藏書凡幾代看博已千年陳張正見詩已見玉女笑投壺復覩仙童欣六博升庵集按井公能六著玉女善投壺陳謝燮方諸曲同】

【古詩云博山鑪中百和香郁金蘇合及都梁又云氍毹五木香迷疊及都梁按廣志都梁香出交廣形如藿香迷疊出西域魏文帝有迷疊賦信乎不行一萬里不讀萬卷書不可看老杜詩也王直方詩話迷疊賦當時如曹植王粲應瑒陳琳之徒皆有作不但魏文帝一人而巳故梁元帝志蕭琛曰迷疊成章江總表曰迷疊之文云云野客叢書】

【古辭云藳砧今何在山上復有山何當大刀頭破鏡飛上天藳砧砆也謂夫也山上有山出也大刀頭刀上鐶也破鏡言半月當還也此詩格非當時有釋之者後人豈能曉哉古辭又云圍棊燒敗襖著子故依然陸防皮日休固嘗擬之陸云旦日思雙履明時願早諧皮云莫言春繭薄猶有萬重思是皆以下句釋上句與藳砧異矣樂府解顆以此格爲風人詩取陳詩以觀民風示不顯言之意至東坡無題詩云蓮子擘開須見薏秋枰著盡更無棊破衫卻有重縫處一飯何曽忘卻匙是文與釋並見於一句中與風人詩又小異矣葛常之詩話】

【古樂府山上復有山何當大刀頭此虎謎之祖子美歸心折大刀明用此意過庭詩話】

【古樂府蘭艸自然香生於大道傍腰鎌八九月俱在束薪中孟郊詩昧者理芳艸蒿蘭同一鋤實本古樂府意升庵詩話】

【襪女人脇衣也隋煬帝詩錦袖淮南舞寶襪楚宮腰盧照鄰詩倡家寶襪蛟龍被是也或謂起自楊妃出於小說僞書不可信也崔豹古今注謂之腰防注引左傳衵服謂日日近身衣也是春秋之世巳有之豈始於唐乎沈約詩領上蒲桃繡腹中合歡綺謝偃詩細風吹寶襪輕露濕紅紗升庵詩話劉禹錫再遊元都觀詩序云惟兔葵燕麥動搖春風耳今人多引用之予讀北史邢劭傳載劭一書云國子𨿽有學官之名而無教授之實何異兔葵燕麥南箕北斗哉然則此語由來久矣爾雅曰莃兔葵籥雀麥郭璞注曰頗似葵而葉小狀如黎雀麥卽燕麥有毛廣志曰兔葵爚之可食古歌曰田中兔絲何嘗可絡道邊燕麥何嘗可獲皆見於太平禦覽上林賦箴析苞茘張楫注曰析似燕麥音斯葉庭珪海錄碎事云兔葵苗如龍芮花白莖紫燕麥艸似麥亦曰雀麥但未詳出於何書容齋三筆】

【古樂府云道傍兔絲何嘗可絡田中燕麥何嘗可獲言虛名無用也蓋兔絲非絲而有絲之名劉禹錫文作兔葵燕麥非也今按兔絲虛名是也燕麥滇南霑蓋一路有之土人以爲朝夕常食非虛名也或者古昔雲南未通中國但有燕麥之名未見其實乎升庵集】

【古采蓮曲隴頭流水歌皆不協聲韻而有淸廟遺意詩家直說】

【張良對髙祖言長安形勝曰南有巴蜀之饒北有胡苑之利史記漢書皆不解胡苑之義後人或以苑作戎非也按漢官儀引郎中侯應之言曰陰中東西千餘里單於之苑囿也又胡人歌曰失我燕支山令我

婦女無顏色失我祁連山令我六畜不蕃息所謂胡苑之利當是此義闕

正揚云史記注索隠云苑馬牧外接胡地馬生於胡故云胡苑之利正義曰博物志云北有胡苑之塞按上郡北地之北與胡接可以牧養禽獸又多致胡馬故謂胡苑之利也今云無解誤其歌引西河故事之誤姑勿及也古樂府曰繡幕圍春風耳節朱絲桐不知理何事淺立經營中防惜加窮袴隄防托守宮今日牛羊上丘壠當時近前面發紅前輩多全用其語老杜曰意匠慘淡經營中李長吉曰羅屏繡幕圍春風黃魯直曰今日牛羊上丘壠當時近前左右瞠窮袴漢時語也今襠袴也冷齋夜話齊梁間樂府詩防惜加窮袴防閒托守宮今日牛羊上空壠當時近前面發紅老杜作麗人行賜名大國虢與秦其卒曰輒勿近前丞相嗔虢國秦國何預國忠事而近前卽嗔耶東坡言老杜似司馬遷蓋深知之許彥周詩話余於蜀棧古壁見無名氏號硯沼者書古樂府一首云休洗紅洗多紅在水新紅裁作衣舊紅畨作裏回黃轉緑無定期世事反覆君所知此詩古雅元郭茂倩樂府亦不載李賀詩云休洗紅洗多顏色淡卿卿騁少年昨夜殷橋見封侯早歸來莫作上箭視前詩何啻千里乎升庵集下同】

【樂府有穆防砂隋朝曲也與水調河傳同時皆隋開汴河時辭人所制勞歌也其聲犯角其後至今訛砂爲煞云予嘗有詩云桃根桃葉最夭斜水調河傳穆防砂無限江南新樂府陳朝獨賞後庭花】雜歌謡辭

【宋世寒食有拋堶之戲兒童飛瓦石之戲若今之打瓦也梅都官禁煙詩窈窕踏歌相把袂輕浮賭勝各飛堶堶七禾切或雲起於堯民之擊壤丹鉛總錄】

【漢武內傳上元夫人彈雲林之瑟歌步之曲曰緑景淸颷起雲蓋映朱葩蘭房辟琳闕碧石起瓊砂此歌華麗無味必六朝贗作西王母白雲謡曰白雲在天丘陵自出道路悠逺山川間之將子無死尙能復來辭簡意盡髙古莫及詩家直說】

【余疑穆天子傳西王母歌辭出後人粉飾山海經載王母虎首鳥爪形旣殊異亦音不同何其悉似國風乎丹鉛閏錄】

【詩衞風淇澳篇曰猗重較兮毛萇曰重較卿士之車孔穎達曰倚此重較之車實穪其徳也周禮輿人云較兩輢上出軾者今之平隔也詩詁云車廣六尺四寸深四尺軾去輿髙三尺三寸較去式又髙二尺二寸較式通髙五尺五寸蓋古人乘車立乘非如今人之坐也論語曰升車必正立列女傳曰立輜無軿是其明證故乘車平常則憑較若應爲敬則落手憑下式而頭得俯較在式上若兩較然故曰重較輢是兩邊植木較橫輢上輢兩而較一說文車輢上曲銅也蓋較在軾上恐其墜故以曲銅關之古謂較爲車耳古諺云仕宦不止車生耳三國誌吳童謡云黃金車班蘭耳闓閶門見天子符曲銅之說矣升庵集灩澦大如襆瞿塘不可觸太白詩五月不可觸猿鳴天上哀又詩瞿塘五月誰敢過灩澦大如馬瞿塘不可下杜子美詩沈牛答雲雨如馬戒舟航灩澦大如象瞿塘不可上灩澦大如鼈瞿塘行舟絕灩澦大如瞿塘不可窺南史灩澦如襆本不通瞿塘水退爲庾公升庵集】

【灩澦歌云灩澦大如襆瞿塘不可觸金沙浮轉多桂浦忌經過此舟人商估刺水行舟之歌樂府以爲梁簡文所作非也蜀江有瞿塘之患桂江有桂浦之險故涉瞿塘者則準灩襆涉桂浦者則準金沙今樂府桂浦作桂楫非也升庵詩話正楊云此引通誌而誤者水經注云白帝山城水門之西江中有孤石名淫豫石江水東逕廣峽嵠乃三峽之首也峽中有瞿塘黃龕二灘夏水回復沿溯所忌國史補曰蜀之三峽最號峻急四月五月尢險故行者歌之此樂府所載未嘗以爲簡文作桂浦亦非作桂楫也俱誤水經注所載事多他書傳未有者其敍山水奇勝文藻辧麗予嘗欲抄出爲一帖以洗宋人臥遊錄之陋未暇也又其中載古歌謡如三峽歌云巴東三峽巫峽長猿啼三聲淚沾裳又云朝見黃牛暮見黃牛三朝三暮黃牛如故又云灘頭白勃堅相持儵忽淪沒別無期記僰道謡云楢溪赤木盤蛇七曲盤羊烏櫳勢與天通皆可以入詩材丹鉛余錄】

【峽州記行者歌曰巴東三峽猿鳴悲猿啼三聲淚沾衣故古樂府有巴東三峽巫峽長猿鳴三聲淚沾裳陳蕭詮夜猿啼詩別有三聲淚沾裳竟不窮杜子美聽猿實下三聲淚復齋漫錄苕溪漁隠曰古樂府梁簡文巴東三峽歌云巴東三峽巫峽長猿鳴三聲淚沾裳魯直竹枝詞注引此兩句爲證復齋所記峽州行者歌乃異韻而同詞必誤也馮惟訥云按前歌樂府古辭非梁簡文作也復齋所記是矣苕溪何所據而駁之也】

【古人詩句不知其用意用字妄攺一字便不成文牛嶠楊柳枝詞吳王宮裏色偏深一簇煙條萬縷金不分錢塘蘇小小引郎松下結同心按古樂府小小歌有云妾乘油壁車郎乘靑驄馬何處結同心西陵松柏下牛詩此意詠柳而貶松唐人所謂尊題格也後人攺松下作枝下語意索然矣】

【三國典略曰侯景簒位令飾朱雀門其日有白頭烏萬許集於門樓童謡曰白頭烏拂朱雀還與吳杜工部詩長安城頭頭白烏夜上延秋門上呼蓋用其事以侯景比祿山也而千家注不知引此北齊時童謡云千金買藥園中有芙蓉樹破家不分明蓮子隨他去予嘗有詩云偃月堂空罷舞塵靖安坊冷怨佳人芙蓉蓮子隨他去不及當年石季倫蓋用此事】

【史記五宗世家程姬有所避不願進注引釋名雲天子諸侯羣妾以次進禦有月事者更不口說故以丹注面的爲識令女史見之又馬之當額亦曰的易說卦爲的顙三國誌有的盧又烏脰亦曰的南史侯景陷臺城童謡云的脰烏拂朱雀還與吳並升庵集正揚云易爲的顙解曰的白也三國誌注先主馬名的盧爾雅的顙白顚今之戴星馬也額有白毛謂之的相馬經曰馬白額入口至齒者名曰楡鴈一名的盧奴乘客死主乘棄市三國典略曰侯景令飾朱雀門其日有白頭烏萬許集門樓童謡曰白頭烏拂朱雀還與吳南史作的脰今以馬額烏脰爲的誤若如其說則幽明錄雲華隆犬號的尾是的又可爲犬尾矣】

【斠若畫一通鑑攺斠作較不知斠勘斗斛也較車耳也其義殊逺丹鉛閏錄正揚云史記蕭何爲法顜若畫一徐廣曰顜古頃反一音較索隠曰漢書顜作講講一作顜小顏曰顜和也未見顜字莊子人貌而天史記郭解贊人貌榮名唐楊妃傳命工貌妃於別殿皆作入聲讀杜詩畫工如山貌不同又曽貌先帝照夜白又屢貌尋常行路人梅聖兪詩妙娥貌玉輕邯鄲自注音墨丹鉛總錄正揚云田子方篇注云𨿽貌與人同而獨任自然史遊俠傳云諺云人貌榮名豈有旣乎徐廣云人以顏狀爲貌者則貌有衰落矣惟用榮名爲飾表則稱譽無極也二書俱無入音】

鬼歌

【詩行道遲遲中心有違思致微婉紫玉歌所謂身逺心邇洛神賦所謂足往神畱皆祖其意升庵詩話】

古樂苑衍錄卷四

