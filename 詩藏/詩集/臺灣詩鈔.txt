臺灣詩鈔

臺灣詩鈔卷一臺灣詩鈔卷二臺灣詩鈔卷三臺灣詩鈔卷四臺灣詩鈔卷五臺灣詩鈔卷六臺灣詩鈔卷七臺灣詩鈔卷八臺灣詩鈔卷九臺灣詩鈔卷十臺灣詩鈔卷十一臺灣詩鈔卷十二臺灣詩鈔卷十三臺灣詩鈔卷十四臺灣詩鈔卷十五臺灣詩鈔卷十六臺灣詩鈔卷十七臺灣詩鈔卷十八臺灣詩鈔卷十九臺灣詩鈔卷二十臺灣詩鈔卷二十一臺灣詩鈔卷二十二臺灣詩鈔卷二十三臺灣詩鈔卷二十四臺灣詩鈔卷二十五附錄一附錄二

臺灣詩鈔

臺灣詩鈔卷一

沈光文

徐孚遠

廬若騰

沈光文

光文﹐字文開﹐號斯庵﹔明浙江鄞縣人。南明魯王監國﹐嘗與畫江之役。永曆初﹐歷官至太僕卿。後至閩海﹐漂泊入臺以居。晚與寓臺人士結詩社﹐名曰「東吟」。著有「花木雜記」﹑「臺灣賦」﹑「流寓考」等多種﹐已散佚。今所存詩﹐除已見「範志」與「諸志」﹝「文叢」第一○五種及第一四一種。余志所載﹐均不出兩志範圍﹞者外﹐全祖望輯「甬上耆舊集」收有三十一首﹐內十九首爲上述兩志所未錄。

葛衣吟

永樂時﹐有河南傭者常衣葛衣﹐余紹興出奔亦只衣葛﹐今已兩載。

歲月復相從﹐中原起戰烽﹔難違昔日誌﹐未定一時蹤。故國山河遠﹐他鄕憂恨重﹔葛衣寧敢棄﹐還遜魯家傭﹗

挽定西侯

方喜廉頗老未曾﹐駭聞騎箕竟歸升﹗只因心血回天竭﹐會看精英作厲能。滃水潮頭憑怒立﹐秣陵城外識云凝。畱將背字同埋土﹐黯黯重泉恨較增﹝背上刺有「赤心報國」字﹞﹗

貸米於人無應者

同是窮途同作客﹐飽得煙霞煮得石﹔但使淸虛腹裏存﹐詩瘦偏多新意格。也知詩瘦恰如秋﹐髙飛秋色入浯州﹔蒼狗浮雲倏變幻﹐老我狂愚我自羞。西山尙有中子在﹐周旋應盡性天愛﹔乃竟二餓千載垂﹐旅處寡親益增愾。我來避世如避秦﹐上下無交饋贈屯﹔倘能屈曲爲小貶﹐何妨白日竟驕人﹗驕人者流世所敬﹐不辧笑邪反笑正﹔大家勢利正營營﹐誰向此中審究竟﹗昨天夢中誰贈云﹐醒時拾得似紛紛﹔人間世事尙難料﹐如何天上獲相分﹗感此髙誼思所報﹐木瓜何以矢永好﹗今日幼安固如何﹖卻亦未曾除皁帽。

隩艸﹝戊戌仲冬和韻﹞

寧不懷鄕國﹖並州說暫居。無枝空繞樹﹐彈鋏又歌魚。煉骨危疑集﹐盈頭珍惜梳。感追無限際﹐悔絕昔年裾﹗

隨時郤不悶﹐而悶實難排﹔浪撼江空雨﹐風翻天半霾。熱腸知未冷﹐晚節愼無乖。榮辱漁家少﹐乘潮又泛簰。

義旗嗟越絕﹐剩得此頑民﹔矯矯心如石﹐絲絲鬢欲銀。中山幾度醒﹐故國十三春。尙愼虛瞻陟﹐天寒夜泣旻﹗

得興靈武業﹐誰作李長源﹖天寶人憑說﹐漁陽鼓尙喧。居遼當日管﹐臥雪此時袁。僕更癡於我﹐安然懶出門。

一自椎秦後﹐同人在海山﹔冠裳不可毀﹐節義敢輕刪﹗受凍頻堅骨﹐攖霜茂長顏。南陽髙臥穩﹐罔識世途艱。

非僅謀衣食﹐人間心卻忙﹔聲聯隨地義﹐力任一身綱。無憾敢言敝﹐加餐尙乏糧。將何消旅夜﹐薄酒勝茶湯。

勛名虛幻耳﹐身世一輕舟﹔遠寄西山恥﹐重將南渡尢。漁樵聯幾歲﹐禾黍泣同秋。曝背勞心處﹐於時更覺悠。

門外蒼茫勢﹐神龍且寄髯﹔困方嗟褐短﹐人豈藉泉廉﹔善受知珍鼎﹐需調用作鹽。呈身原不慣﹐應合與時潛。

不當矜著述﹐已閉白雲函﹔是衲全畱髮﹐云庵半在巖。寡親時屬旅﹐感物義爲咸。半世棲棲意﹐逢人說大凡。

秋吟

爽气橫飛野況佳﹐溯回對水漫興懷。芙蓉露濕紅妝冷﹐江海風生白浪排。敵愾深同袍澤誼﹐招舟廣訂弟兄儕。卽今天缺尢須補﹐孰上秋旻繼女媧﹗

寄迹效人吟

憶自丙戌乘桴﹐南來閩海﹔或經年泛宅﹑或偶寄枝棲﹐憂從中來﹐興亦時有。每假題詠﹐聊混居諸。戊子入粵﹐所吟亦多。辛卯復來借居海島﹐登山問水﹐靡不有詩﹐尢喜步和人韻。𨿽邱壑情深﹐覺感激時露。今秋簡閱笥中﹐頓生悔愧﹔不論閒題間偶記﹐悉付祖龍。仲冬小窗冷坐﹐欲再發抒飄泊情事﹐機神數窒﹔偶得鄭哲三「海泊吟」﹐不禁勃勃步韻。然哲三﹐余未識面也。

不道十餘載﹐猶然若故時。因人作事緩﹐連我信天疑。燕雁春秋易﹐滄桑日月遲。爲興靡騁感﹐且滯水之湄。

分得靑天在﹐盤桓且振裾﹔行春依雨歇﹐問月借春舒。艸咎張椎誤﹐兼之荊劍疏﹗將傳島上史﹐末路漫躊躇﹗

望水途知隔﹐遙江風景殊。艱難依鷺渚﹐憤發奮虯須。仙近饑畱朔﹐山移子繼愚。閒鷗不厭我﹐日共與爲徒。

於我應當餓﹐家人苦未能。憑胸攜舊積﹐就史接多朋﹗致牘童傒厭﹐分糧雁騖憎。謀身尙不足﹐王業幾時興﹗

煙霞島上滿﹐落日鬼豪侵﹔支命全虧骨﹐包愁總在心。徑荒陶興淺﹐袍吝範寒深。起舞徒虛事﹐頻年聽翰音。

吳正甫忽欲爲僧﹐以柬寄賦答

當說爲僧好﹐君今欲了緣﹔果然撇得下﹐只便悟當前。但使身無累﹐毋令世有權﹗釋名余早定﹐不是愛虛圓﹝余釋名超光﹞。

徐孚遠

孚遠﹐字闇公﹐晚號復齋﹔明松江華亭人﹐幾社六子之一。南明浙﹑閩相繼潰﹐移居廈門﹐頗受鄭成功禮遇。尋入覲永曆帝﹐失道入安南﹐不得達而還。後乃輾轉止於粵之饒平﹐完發以終。遣著中有「釣璜堂存稿」二十卷﹐收古今體詩二千七百多首﹔末附「交行摘稿」一卷。連橫選有「徐闇公詩鈔」一卷﹐編入「東寧三子詩錄」﹝未刊﹞。「交行摘稿」﹐已附見「徐闇公先生年譜」﹝「文叢」第一二三種﹞之後。

東夷

東夷仍小醜﹐南仲已專徵。部落衰劉﹑石﹐崩奔怯楚荊﹔況聞蒙面眾﹐皆有反戈情。一舉淸江﹑漢﹐何難靖九京﹗

諸子

軒帝巡遊今未返﹐夷洲猶系漢家名﹔一丘息壤無興廢﹐數載髙牙有旆旌。兵法孫﹑吳眞不易﹐天心滄海最多情。幾人此地稱餘子﹐蓉幕沈沈瞋喜平﹗

黃臣以就別感贈

年老多悲恨﹐途艱賴友生﹔如何蘭茞侶﹐各作雁鴻鳴﹔眞感萬方難﹐莫言一別輕﹔幾時重執手﹐願爾保身名﹗

挽張定西

忽報營星落﹐還憐劍匣存﹔飛揚眞有意﹐功過敢深論﹗骨肉同黃土﹐偏裨異戟門﹔遊魂隨夕月﹐猶自向中原。

牙角縱橫日﹐驅除志未申﹔蒼黃仍去越﹐感激遂投閩。將帥眞何事﹐風雲在一身﹔誰能勛閣上﹐獨自畫麒麟﹗

送張宮保北伐

上宰揮金鉞﹐還兵樹赤旗﹔畱閩紆勝略﹐入越會雄師。制陣龍蛇繞﹐應天雷雨垂﹔一戎扶日月﹐羣帥奉盤匜。冒頓殘方甚﹐淳維種欲衰﹔周時今大至﹐漢祚不中夷。賜劍深鳴躍﹐星精候指麾﹔兩都須奠鼎﹐十亂待非羆。煙閣圖形偉﹐殷廷作楫遲﹔獨傷畱滯客﹐花魄未能隨﹗

贈紀石靑

薊門宮闕艸萋萋﹐猶有英人气吐霓﹔周鼎未還心不死﹐魯戈應奮日將西。故鄕何處探龍窟﹐避地時聞過虎溪。數點茅齋深岫裏﹐雲峯無徑夜烏啼。

知君深隱在無終﹐蓬戶蕭蕭春艸叢﹔子義襟期眞自許﹐望之風骨與誰同﹗空囊屢采山中蕨﹐遠志難吹幕裏風。愧我攜孥滄海上﹐年年飄泊似徵鴻﹗

沈復齋過訪﹐不飯而去

中丞車騎過蓬門﹐叢菊無花三徑存﹔知得陶家釀未熟﹐別攜玉塵向平原。

海思

惡浪驅風小怪殊﹐扁舟羈客膽應粗﹔不知蘇監歸朝後﹐猶憶當年瀚海無﹖

甘將軍夙有戰功﹑又能持讜議﹐以公義歌之

數載橫矛汗馬材﹐初平北海又南回﹔孫家自有甘興羈﹐那得曹公問渡來﹗

得張玄箸書﹐知兵至金山寺﹐賦之

南方舟揖有聲名﹐輕舸徑過鐵甕城﹔昔日蘄王酣戰處﹐金山江上又揚兵。

誰道長風不可乘﹖艅艎激浪已先登。鐘山雲樹江頭見﹐玉帶橋邊拜孝陵。

望江南

元戎連戰下揚州﹐寢殿依然漢畤秋﹔只有羈人頻北望﹐十年空在海南頭﹗

贈北客

時來不覺有殊能﹐奮翮髙飛倚大鵬﹔昔日雲臺多意气﹐也應拊掌笑嚴陵。

燕集軍府

數載羈棲客﹐一尊風雨前﹔燈明齊樹杪﹐歌吹落山泉。雜坐驚雄辯﹐銜杯愧長年﹗微聞江楚捷﹐醉眼望飛鶱。

聞有

聞有穹廬使﹐方當來問津﹔衣冠他日異﹐名號一時新。伍員𨿽仇楚﹐王琳還入陳﹔不知髙嶺上﹐錫冢爲何人﹖

北議與客約南行

奉申仍建策﹐歲歲議和親﹔猶有衣冠舊﹐終憐玉帛新。飛揚壇上客﹐憔悴谷中人。願假南鴻羽﹐泥塗不負身﹗

南望

寂寂棲荒島﹐依依望斗杓﹔羣公猶百粵﹐法乘已三苗。虛佇金臺彥﹐何時玉燭調﹖殷憂開聖主﹐會見奏云韶。

北馬

北馬千羣至﹐玆丘仍寂然﹔晉師今不出﹐漢過古無先。聞有交綏約﹐何時多壘平﹖紅旗空自播﹐未許劇龍泉﹗

卽事

李牧眞飛將﹐猶聞守趙邊﹔此時尙笑拙﹐破敵乃稱賢。何假當三至﹐應思入九淵。奇勛成脫兔﹐羈客且髙眠。

頻聞

頻聞遷玉帳﹐不識更誰投﹗府主何容易﹐居民逼去畱。秦人眞弱魏﹐亶父亦興周﹔羈客無依者﹐從玆賦遠遊。

寄舟

棲泊𨿽多日﹐安危判一舟﹔那能隨落葉﹐獨自逐輕鷗﹗赤鯉呼難至﹐呂梁未可遊﹔古來傳逸事﹐徐福有遺丘。

悲閩南

人間毛羽盡﹐此地淚痕新﹔疆宇𨿽還夏﹐衣冠不到秦。去來無適主﹐仇後總非民﹗遺孑誠如此﹐誰言造化仁﹗

訪王愧兩先生

問我將何適﹐同人久與違。沙深須曳革﹐風勁且披衣。入座無凡語﹐望煙當自歸。相看春徑好﹐一路艸菲菲。

贈曾則通

一自中臺折﹐僑居又幾春﹗病須枚叔發﹐家似史云貧。故國風塵暗﹐遺編气澤新。授廛𨿽各島﹐同是作逋臣﹗

送雪嵩安置臺灣

長日炎蒸碧波渺﹐云逐輕帆靑幛杳﹔滄溟以來更向東﹐結束乘槎何艸艸﹗一鶴孤鳴徹九臯﹐狺狺眾吠徒爲勞﹔面折無辭長孺戇﹐遠遊時詠屈平騷。相聞徐福有遺丘﹐不問澶州與郁洲﹔土人佃漁安卉服﹐客子衣冠對海鷗。與君同裏老相憐﹐詗察如羅不敢前﹔莫怪今來閉其口﹐郊居八載作寒蟬﹗

贈陳復甫

君有長才爲世瑞﹐大鏞匉訇明堂器﹐不蜚不鳴靜得意。有時徵用辧所宜﹐幾席之間見位置﹔凡羽紛綸無足言﹐涼秋霄漢展其翅。旅人久作河渚鄰﹐風神𨿽黯情自親。誰言年少難輸心﹐車笠相期交已深﹔流水澹蕩髙山岑﹐卻令重鼓伯牙琴。

懷張玄箸

島中名士原無幾﹐莫訝今來更闃如﹗我已投林栽薜荔﹐君方入海賦鶢鶋。秋深大壑千層浪﹐臘盡西風一紙書。泛泛扁舟何日定﹐詩筒來往可能疏﹖

壽在公先生

袖手頻年百不爲﹐圖南無計翅仍垂﹔未須脫屣求丹訣﹐且復觀濤任白髭。往日夔龍歸信史﹐淩霜松柏失爭時。陳疇豈是熊羆事﹐耿﹑鄧何妨笑我癡﹗

止王先生沙上小齋﹐謀遠適也

將攜袱被趁漁船﹐先到山房理舊氈﹔深燭盤餐情未已﹐兩頭婦子語依然。便辭朱邸三遷捨﹐更攬蒼波萬里船﹔卽比武陵尢絕遠﹐相聞雞犬又何年﹗

集李正靑齋

使君命客步沙畦﹐小閣畱連日欲西。好友攜琴尋古洞﹐山僮荷鍤鑿丹梯﹔臨風憩石尊仍倒﹐得月披襟屐不迷。聯袂往來餘興在﹐坐中猶報進蒸藜。

海居

何須入海覓三山﹐養性常如水一灣﹔飛止鵷鸞朝暮見﹐金銀宮闕有無間。久居徐福畱遺在﹐暫語盧敖振羽還。不識旅人今日意﹐眠云臥石鬢將斑﹗

東行阻風

擬將衰鬢寄東蒙﹐頻月東風不得東﹔身世何堪常作客﹐飄搖難禁屢書空。攜兒兼載黃牛嫗﹐農作應追皁帽翁。稍待波平陽月後﹐一舠須放碧流中。

書懷

昔日衣冠今渺茫﹐島居一紀又褰裳﹔移家不惜鄕千里﹐種秫何嫌水一方﹗地理未經神禹畫﹐醫書應簡華佗囊。餘年從此遊天外﹐知是劉郎﹑是阮郎﹖

將耕東方﹐感念維斗﹑臥子﹐愴然有作

荷鋤東海復何言﹐回首親交總淚痕﹔曩歲英華聯研席﹐兩君名姓各飛翻。何人爲乞王琳首﹖自古難招屈子魂﹗獨立蒼茫無限恨﹐岫雲歸盡掩柴門。

陪寧靖集王愧兩齋中

軒車夕過喜王孫﹐呼取黃衫共酒尊﹔入釣新魚堪一飽﹐小齋明燭好深論。龍無雲雨神何恃﹖劍落淵潭气自存。飲罷不須愁倒極﹐還期珍重在中原﹗

懷常雪嵩

海外之海遷人希﹐家人散盡獨居夷﹔估客疊來懷抱惡﹐小樓坐去歲華馳。夙昔嗟君心膽壯﹐鷹驅鷙擊不相讓﹔太分淸濁保身疏﹐惠恕譴死仲翔放。

釣魚歌﹐壽王先生

王夫子﹐買舟釣魚滄波裏﹔水底珊瑚漸長成﹐山頭白雪常如齒。一年垂釣又一年﹐隔絕塵埃心則喜﹔偶然釣得磻溪璜﹐再釣乃是陵陽鯉。放魚歸去養頭角﹐待我濟河呼蒼兕﹔功成他日來相迎﹐指點三山千萬里。

鋤菜

久居此島何爲乎﹖惡溪之惡愚公愚﹐半畝稻田不可治。畦中種菜三百株﹐晨夕桔橰那得濡﹖沾塊之雨昨宵下﹐葉裏抽莖生意殊。烹菜沽酒聊自慰﹐西鄰我友亦可呼。只今十載在泥塗﹐南云杳杳天路通﹐我欲往從乏騊駼﹗

東寧詠

自從飄泊臻玆島﹐歷數飛蓬十八年﹔函谷誰占藏史气﹐漢家空嘆子卿賢﹗土民衣服眞如古﹐荒嶼星河又一天。荷鋤帶笠安愚分﹐艸木餘生任所便。

陪飲賦懷

問余東向亦何爲﹐屢與王侯泛酒卮﹖夙昔襟期空自許﹐於今行迹有誰知﹗年衰難入驅羊夢﹐衣敝常多捫虱時。明歲土膏應早發﹐好隨陶亮共扶犁。

桃花

海山春色等閒來﹐朵朵還如人面開﹔千載避秦眞此地﹐問君何必武陵回﹗

春柳

閒吟澤畔弄春暉﹐不見牽絲作絮飛﹔可是閩南眞絕地﹐應無攀折送人歸﹗

海居

三山渺渺水濺濺﹐日月衣冠又一天。不是六鰲相拄得﹐便流西極已多年。

春望

春光一去不重來﹐日日登山望九垓﹔岸虎水龍俱寂寞﹐髙皇弓劍幾時回﹗

懷章東生

愁雲淡淡水瀜瀜﹐擬掛徵帆到海東﹔鄕夢迷離春樹杳﹐天涯一別幾時逢﹖

重九壽陳復甫參軍

世事方屯艱﹐經營賴上材﹔小心參帷幄﹐大力運昭回。入座香風滿﹐懷人梁月催﹔笑言通夢寐﹐杯斝屢追陪。徐孺沈憂久﹐元龍爽气開﹔旅途𨿽偃蹇﹐髙義感風雷﹗頻有西園賞﹐無虞江夏災。欣逢瑤海使﹐新自日邊來。正值龍山會﹐兼陳戲馬臺﹔可令南極老﹐黃髮倚鄒枚﹗

挽張宮傅

髙秋風雨落荒城﹐伏枕遙傳天柱傾﹗報漢未能邀匹雁﹐系胡空自有長纓﹗七年大節淩霄上﹐千載英靈俟海平。聞道闔門皆殉難﹐恰如歸去赴蓬瀛﹗

一棹蒼煙北海灘﹐年來何意更彈冠﹖名從黃閣眞無事﹐心在靑雲豈自安﹗帝子再開新霸府﹐諸侯皆擅舊登壇。不須更向君平卜﹐欲去應嗟道路難﹗

昔日投竿避地來﹐緣公數啟到金臺。郊居成賦先相示﹐賭墅行遊屢許陪。每挹新型知雅量﹐常徵古事見淸裁。一從門館飄零後﹐欲放招辭愧不材﹗

廬若騰

若騰﹐字閒之﹐號牧洲﹔明福建同安金門人。南明隆武立﹐嘗受命巡撫浙江溫﹑處﹑寧﹑臺。後回閩海﹐與王忠孝﹑沈宸荃﹑曾櫻﹑許吉燝﹑辜朝薦﹑徐孚遠﹑郭貞一﹑紀許國等諸耆舊居金門﹐自號「畱庵」。永曆十八年﹐東渡至澎湖病革﹐遂歿﹔遣命題其墓曰「有明自許先生之墓」。著有「方輿考」﹑「浯洲節烈傳」﹑「畱庵文集」﹑「詩集」﹑「與畊堂值筆」﹑「島居隨錄」﹑「島噫詩」等多種﹐大多散佚。其「島噫詩」﹐已見另刊﹝「文叢」第二四五種﹞。

乙酉仲夏舟次錢塘﹐邂逅田孺雋年丈﹐周旋數日﹔聞南都之變﹐悲而有賦﹐

奉呈爲別

邂逅胥江足勝遊﹐那堪忽報怒濤秋﹗連年國破羞靑史﹐此日傷心易白頭。半壁撐持驚再誤﹐兩京剝復望同仇。定須江左夷吾出﹐髙展中興第一籌﹗

次韻和興安王傷亂詩﹝四首﹞

自泣新亭後﹐經營負所期﹔風聲驚漸攺﹐歲月去如馳。呼我馬牛皁﹐望人熊虎旗。偸生成底事﹖懊悔轉增悲。

忍云袖手是﹐坎壈百難禁。藏石宋人眼﹐敝軒秦士心﹔風波生近浦﹐霧雨集孤岑。何以支晨夕﹐占晴又卜陰﹖

浮家𨿽淨土﹐措足總荒榛﹔癩啞妻難識﹐迂疏友不親。乞師迷去路﹐蕃馬悔前身﹔嘗恐雲臺上﹐芳蹤獨古人。

萋萋春艸長﹐蹇蹇王孫遊﹔四顧無同澤﹐何方隱一邱﹗天應終不醉﹐俗豈暫堪儔﹗我亦多愁者﹐相逢畏說愁。

神霧

辛卯三月朔﹐胡騎躪禾山﹔𨿽飽未揚去﹐迥指滄浯灣。滄浯不可到﹐模糊煙靄間﹔援兵次第集﹐神霧始飛還。當時水師盡入粵﹐倉卒一矢無人發﹔若非螣蛇挾霧遊﹐全島生靈化白骨。歲歲給軍民力空﹐臨危偏藉神霧功﹔安得學成張楷﹑裴優之奇術﹐晏然髙臥海島中﹗

贈達宗上人

建安伯春宇萬公之弟﹐原住長林寺。春宇萬公卽萬禮﹐原姓張﹑名安﹐平和小溪人。崇禎間﹐鄕紳肆虐﹐百姓苦之﹔眾謀結同心﹐以「萬」爲姓﹐推安爲首﹐率眾踞二都。至永曆三年﹐歸鄭國姓﹔永曆封建安伯。

君家兩俊傑﹐異道卻相謀﹔以爾津梁法﹐爲人幃幄籌。心惟存選佛﹐骨不羨封侯。軍旅喧闐處﹐長林未攺幽。

丙申三月初六日大風覆虜

𨿽有千萬卒﹐不如一刻風。卒多而毒民﹐歲月無終窮﹔風勁而殪敵﹐一刻成奇功。彼狡潛搗虛﹐乘潮騁艨艟﹐夜發筍江曲﹐朝至潿頭東。虜笑指三島﹐云在吾目中。陡逢巽二怒﹐進退俱冥瞢。隊隊舳艫接﹐打斷似飛蓬﹔齊擐犀兕甲﹐往謁蛟龍宮。亦或免渰溺﹐飄來沙上艐﹔猛獸傷入檻﹐鷙鳥困投籠。始知漧淨土﹐不容腥穢訌。效靈者風伯﹐仁愛屬蒼穹﹔謂宜答天意﹐開誠兼布公。苟不救水火﹐發憤難爲雄。

太武山﹐次丁少鶴「刻石」韻

溟渤之奇萃此山﹐欲嘯望眼一躋攀﹔幽巖舊是神仙窟﹐絕島今爲虎豹關。隔海鼓鼙猶日競﹐勤王羽檄幾時閒﹗山靈未厭懷柔徳﹐應護周家故物還。

悲秋思動彊登山﹐峭壁懸崖次第攀﹔拂桂看詩憐苦韻﹐逢人闊論破愁關。見猜猿鶴偏因亂﹐徧識石泉總未閒。最喜客傳朝報至﹐捷書新自秦中還﹗

挽鄭定國﹝公薨之日﹐所乘馬先悲鳴跳躍而死﹞

公昔讀書破萬卷﹐多得英分神斷剸﹔兩榜科名稱得人﹐文足經邦武定變。邊陲揚歷露一班﹐老宿見之經百煉﹔便擬冰成葉河舟﹐等閒霧淨天山箭。北都傾後南都傾﹐大江鏖戰虜憚名﹔倉皇途次識眞主﹐手扶赤日奠福京。四方翕然奉正朔﹐倚公一門作長城﹔厄運纏綿忠計詘﹐東南半壁一擲輕。天崩地坼心無攺﹐叔侄義旌蔽閩海﹔一時忠義靉云屯﹐南連粵中皆營壘。繄余有臂僅如螳﹐亦附同舟相欸乃﹔江右﹑代北遠聞風﹐飛檄橫戈耀鍪鎧。天子特嘉首義勛﹐雲臺位次懸相待。天未悔禍事參差﹐往往幾成忽復隳。亦有三表五餌策﹐狡奴之狡未可縻。一紀尙賒陵京夢﹐公每念及憤且悲。痛飲求醉憂難寫﹐長歌當哭血欲灑﹔陰陽遂乘七情傷﹐赤星芒冉鄖城下﹗三呼「過河」不及家﹐指揮步伍更索馬。馬受豢養戀主恩﹐知主欲行先候門﹔載公直抵黃龍府﹐礫盡蠢逆腥臊魂。生事未了死方了﹐正气浩然萬劫薦。國家義士三百載﹐云胡目擊此乾坤﹗誰能愧公復愧馬﹐有恩不報節不惇。嗚呼﹗有恩宜報節宜惇﹐我哭公兮白晝昏﹗

嗔羊山

羊山之羊不可捕﹐捕之往往逢神怒。我聞古昔有神羊﹐抵觸能令姦邪怖﹔此山此羊旣稱神﹐云胡降罰有差誤﹗八月水天一色靑﹐我師北伐山下渡﹔乘風揚帆疾於箭﹐帆影咫尺三沙樹。黑雲一片起東北﹐倏忽昏霾轉狂■﹝風壬﹞﹔浪湧濤翻島嶼沒﹐蛟螭跳躍天吳鶩。大艘小艇碎似萍﹐爭歸魚腹作丘墓。傷哉虜亂十五年﹐仗義之師幾處聚﹗東南惟我一軍張﹐舳艫連咽士如雨。戈矛劍戟耀日光﹐條條悉出歐冶鑄﹔神機巨炮相績發﹐霹靂萬聲四塞霧。健兒渾身鐵包裹﹐不數犀兕六﹑七屬﹕似此制敵罔不摧﹐人盡快心神曷妒﹗長年三老股栗言﹕此變百年希一遇﹔多因饞卒輕食羊﹐牲幣𨿽虔神其吐。吁嗟此說是耶非﹖一沈萬命豈細故﹗君不見王閎斫水罵子胥﹐錢塘之潮平如布﹔又不見陳茂拔劍叱水府﹐交海龍海騖失措﹔自古精神格鬼神﹐不信羊山獨不悟﹗我舟𨿽壞可再造﹐我卒𨿽溺可再募﹔沿海物力任搜羅﹐桑楡之收在旦暮。誓竭忠誠洗鮏羴﹐鼓行而前無退步﹔來歲春盡南風駛﹐樓船重回羊山路。羊山之神不效靈﹐蠢爾妖邪何足懼﹗直須屠盡山中羊﹐一軍人人恣飽哺﹗

金陵城

金陵城﹐秦﹑漢以來幾戰爭﹔戰勝攻取有難易﹐未聞不假十萬兵。閩南義旅今最勁﹐連年破虜無堅營。貔貅三萬絕鯨海﹐直沂大江不畱行﹕瓜步﹑丹徒鏖戰下﹐江南列郡並震驚﹔龍盤虎踞古都會﹐佇看開門夾道迎。一朝胡騎如雲合﹐百戰雄師塗地傾﹗金陵城﹐城下未歇酣歌聲﹐蘆葦叢中亂屍橫﹔咫尺孝陵無人拜﹐人意參差天意更﹗單咎不能知彼己﹐猶是常談老書生。

庚子元夕

年來蕭條景﹐無如今元夜﹕簫鼓啞無聲﹐火樹光華謝﹔祠門乏膏粥﹐宴客缺酒炙。旱荒久爲虐﹐鄰不富禾稼﹔加之助軍興﹐箕斂無等差。丁壯及梢手﹐應募索髙價﹔家家剜肉供﹐此例可時罷﹗悍卒猛於虎﹐縱橫任叱吒﹔晝而攫通衢﹐夜則掠廬舍﹕十室九啼饑﹐碗燈問誰借﹗復傳滿洲虜﹐數萬紛南下﹔猙獰喜啖腥﹐各各精騎射。舟楫非彼長﹐水戰我所服﹔云胡謀去此﹐海來羣稅駕﹗哀我島上人﹐如獸在罟擭﹔翻羨艸無知﹐豈憚虫沙化﹗上帝匪不仁﹐鑑觀寧無訝﹖呵護有神機﹐孰得觀其罅﹗

庚子五月初十日破虜

狡虜非不狡﹐彼己知不眞﹔捨陸趨大海﹐輕信我叛人。叛人懷觀望﹐欲前且逡巡﹔誤彼曳落河﹐血肉飽巨鱗。其被俘獲者﹐斧斤雜前陳﹔斷手或臏足﹐又或剜鼻唇。縱之匍匐歸﹐彼酋漸且嗔。而我賀戰勝﹐亦當究厥因。其時水上軍﹐矴舟膠不振。敵來何飄忽﹐矢集若飛塵﹔戰鬥無所施﹐空說不顧身。時哉東南風﹐蓬蓬起靑萍﹔驅潮上海門﹐奮擊似有神﹕遂使兔麋駭﹐一鼓入蹄罠。自是天意巧﹐非關人力振。我有一得愚﹐願與智者論﹕「時時如敵至」﹐此令當五申。

虜遷沿海居民

天寒日又西﹐男婦相扶攜﹔去去將安適﹖掩面道傍啼。胡騎嚴驅遣﹐克日不容稽﹔務使瀕海上﹐鞠爲茂艸萋。富者忽焉貧﹐貧者誰提撕﹗欲畊漁無深淵﹐欲無廣畦。內地憂人滿﹐婦姑應勃溪﹔聚眾易生亂﹐矧爲饑所擠。聞將鑿長塹﹐置戍列鼓鼙﹔防海如防邊﹐勞苦及耄倪。旣喪樂生心﹐潰決誰能堤﹗虜運當衰歇﹐運籌自眩迷﹔豪傑好從事﹐時哉此階梯﹗

吳貞甫忽然有悟﹐祝發爲僧﹔歌以贈之

島上相從多歲月﹐辛苦爲爭數莖發﹔盡道有發便有心﹐誰知發長心轉滑﹗人人靡艾收灌鄩﹐个个夷﹑齊采薇蕨。美鬈隊裏誇二天﹐髙髻城中透三窟﹔心不如發但如面﹐俄見同舟分胡﹑越。羊因挾策讀書亡﹐冢以大儒詩禮發。發乎﹑發乎﹗旌爾之功罪不掩﹐數爾之罪功不沒﹔爲功爲罪發何知﹖戴發之人自鶻突。吾愛吳生气岸髙硉磯﹐轗軻亂世遭齮齕﹔忽悟此身似幻泡﹐削落須鬢尋休歇。猛力脫離生龜筒﹐慧眸照破幹屎橛﹔恩怨功罪了無關﹐那有怪事旁咄咄﹗從今呼作「自明僧」﹝魯王賜號「自明」﹞﹐自明無明莫恍惚﹗繩縳盡解得眞如﹐定應頭痛撫頂骨。

東都行﹝有序﹞

澎湖之東有島﹐前代未通中國﹐今謂之東番。其地之耍害處名臺灣﹐紅夷築城貿易垂四十年。近當事率師據其全島﹐議開墾立國﹐先號爲「東都明京」云。

海東有巨島﹐華人舊不爭﹔南對惠﹑潮境﹐北盡溫麻程。紅夷浮大舶﹐來築數雉城﹔稍有中國人﹐互市集經營。虜亂十餘載﹐中原事變更﹔豪傑規速效﹐擁眾涉滄瀛﹕於此辟天荒﹐標立「東都」名。或自東都來﹐備說東都情﹕官司嚴督趣﹐令人墾且耕。土壤非不腴﹐區畫非不平﹔灌木蔽人視﹐蔓艸■﹝肙﹞人行。木杪懸蛇虺﹐艸根穴貍鼪﹔毒虫同寢處﹐瘴泉供飪烹﹕病者十四﹑五﹐聒耳呻吟聲。況皆苦枵腹﹐鍬鍤孰能擎﹗自夏而䢐秋﹐尺土墾未成。紅夷怯戰鬥﹐獨恃火器精﹔城中一炮發﹐城下百屍橫。林箐深密處﹐土夷更猙獰﹔射人每命中﹐竹箭鐵鏢並。相期適樂土﹐受廛弓爲氓﹔而今戰血濺﹐空山燐火盈。浯島老杞人﹐聽此憂惸惸﹔到處逢殺運﹐何時見息兵﹗天意𨿽然測﹐人謀自匪輕﹔苟能圖匡復﹐豈必務遠徵﹗

送人之臺灣

臺灣萬里外﹐此際事紛紜。物力耕漁裕﹐兵威戰伐勤。水低多見日﹐涯遠欲無雲。指顧華夷合﹐歸來動聽聞。

寄門人戴某﹝時在臺灣﹞

憐子經年別﹐遠遊良苦辛﹔定交多俠客﹐流恨托波臣﹗厭亂人情劇﹐亡胡天意新。從戎舊有約﹐莫待魚書頻﹗

次韻酬張玄著﹝名煌言﹞

會見中興績業新﹐爲君屈指數奇人﹔不教胡虜天同載﹐差效楚囚淚滿巾。名世精神侔海嶽﹐元勛地位配星辰。畱侯應悔少年事﹐力士相從便擊秦。

恭瞻魯王「漢影云根」石刻

峭壁新題气象尊﹐蛟龍活現跳天門﹔銀河潢漾多分影﹐玉葉葳蕤自有根。夾輔勛同山骨老﹐登臨興與墨香存。懸知底定東歸後﹐南國甘棠一樣論。

避氛南澳﹐城中有虎

不信市有虎﹐終難卻三人﹔而今城有虎﹐家家詟且顰。昨日過南園﹐虎迹印如新﹔夜來眾拒虎﹐喧豗震東鄰。玆島四斷絕﹐孤峙天池濱﹔虎從何處渡﹖況乃越城闉﹗理旣窮思議﹐爭疑天不仁。叛人勾夷虜﹐蛇豕祻洊臻﹔猛獸復狂逞﹐助虐應有神。余獨謂不然﹐物怪匪無因。滿目同舟者﹐肥瘠隔越﹑秦﹔遂使熊罷旅﹐敗衄在逡巡。乖气合致異﹐冀爾懼而悛﹔不戒將胥溺﹐苦口復何陳﹝癸卯十月﹐虜犯嘉﹑浯二島﹔余以十八日浮家抵南澳﹐借寓城中。二十二日﹐作此詩。已而漸聞人言﹕守將杜輝謀叛﹔然未有迹。十一月十五日﹐忽遇虜差官於市﹐悟其事已成﹐亟挈家登舟﹔杜遣兵遮阻﹐不許出城。余執大義﹐力與之爭﹔更深始得習﹐夜半解維。次日﹐諸避難在城﹑在舟者﹐盡被俘獻虜矣﹞﹗

臺灣詩鈔卷二

查愼行

汪繼燝

夏之芳

吳廷華

錢琦

錢大昕

姚鼐

查愼行

愼行﹐字悔余﹐號初白﹔淸浙江海寧人。康熙時﹐官編修。有「敬業堂詩集」。

聞制府滿鳧山同年恢復臺灣郡縣﹐馳詩遙賀五十韻

甌粵梯航路﹐宗臣帶礪盟﹔十年開大府﹐萬里寄長城。地重綏猷遠﹐天髙伏莾淸﹔鯨鯢安有截﹐蛟鱷靜無驚。近置臺灣郡﹐仍沿海上名。荷蘭初窟穴﹐日本繼兼並﹔古來通中國﹐今方列外瀛。漳﹑泉資捍禦﹐羅﹑鳳拓屯耕﹔畝稅登諸社﹐郵簽紀十更。官從遷轉便﹐商視去來輕﹔守土非憑險﹐浮家慣逐贏。盛朝當遠馭﹐小腆忽潛萌﹔側聽妖氛起﹐懸知羽檄橫。厥初傳警急﹐其勢劇猙獰﹕劫庫俄焚署﹐搴旗遂斫營。羣呼烏易合﹐嵎負虎難攖﹔推赤虞懷毒﹐藏姦慮沸羹。黠𨿽同鼠竊﹐貪或甚狼爭﹔卽事歸經略﹐何顏敢抗衡﹗大都逋藪澤﹐不異聚山棚﹔幸可鞭箠及﹐寧容癬介生﹗撤烽宵拜疏﹐傳箭曉提兵。詎待師中命﹐方專閫外徵﹔廈門傳玉帳﹐浪島接金鉦。風雨來馳驟﹐云雷動滿盈。謀猷元老壯﹐紀律丈人頁﹔撫剿宜兼用﹐恩威在並行。虫應周後甲﹐巽必戒先庚﹔銷鑠熇蒸气﹐宣揚赫濯聲。熊羆供臂指﹐金石貫精誠。遣將符分竹﹐潛軍木渡罌﹔登崖持赤幟﹐映水載靑旌。餘勇收番舶﹐前茅破啄評﹔竟褫關白魄﹐那免夙沙烹﹗束縛駢頭至﹐枝梧一足■﹝輕上足下﹞﹔乞降殊慘淡﹐積困失■﹝走周﹞趟。立見屍塡壑﹐毋須觀築京﹔搗巢腥滌蕩﹐奏凱日晴明。鋒鏑兒童避﹐壺漿父老迎﹔別甄功罪吏﹐招復版圖氓。六月戎軍飭﹐三秋賊壘平﹔逾旬除猰■﹝犭兪﹞﹐克日掃才鎗﹕師貴神而速﹐功惟斷乃成。東漸敷聖澤﹐南顧慰皇情﹔優詔便藩錫﹐殊恩委任榮。墨縗煩視事﹐華衮重畱卿﹔坐握中臺節﹐歸彯上相纓﹕雲臺星象列﹐麟閣畫圖呈。公自修文徳﹐人皆賀武英﹔誰操燕許筆﹐好勒鼎鐘銘﹗

汪繼燝

繼燝﹐字倬云﹐號恬村﹔淸浙江秀水人。雍正四年﹐任巡臺禦史。

抵臺陽

奉命梯航賦遠徵﹐無多傔從旅囊輕﹔乘風有願追宗愨﹐擊楫無勞羨祖生。萬里恬波通貢道﹐九天使節重專城。水程亦有郵簽報﹐歷徧重瀛十一更。

夏之芳

之芳﹐字筠莊﹐號荔園﹔淸江南髙郵人。雍正六年﹐任巡臺禦史。作有「臺灣雜詠百韻」﹐但未見其全。「劉志」﹝「文叢」第七四種﹞載其「臺灣巡行詩」三十八首﹝余志所錄較少﹐均不出「劉志」範圍﹞﹐似爲其中之一部分。阮云輯「淮海英靈集」收二十二首﹐內有四首與「範志」「臺灣巡行詩」同﹔阮輯均有注﹐尢爲可貴。

臺灣雜詠百韻﹝錄二十二首﹞

紅毛百雉半頹垣﹐雙榜迷離海气昏﹔共指賀蘭遺舊迹﹐戍樓空有夜啼猿﹝郡治紅毛樓與安平鎭紅毛城對峙海上﹐乃賀蘭所築﹞﹗

深冬犯曉只春衣﹐芋蔗村村露未晞﹔到處靑林間綠野﹐海東風景覺全非。

弔古攀今孰請纓﹐功成「襄壯」令嚴明﹔笑他僞鎭稱「仁武」﹐竊向潢池學弄兵﹝施公瑯以開臺有功﹐謚「襄壯侯」。僞鎭劉國軒屯兵於城北﹐名曰「仁武鎭」﹞﹗

仄徑紆通斗六門﹐山牛遙觸壓荒村﹔畫開地險須重障﹐竹腳寮邊戍卒屯﹝斗六門去竹腳寮二十餘里﹐爲生番隘口﹔其地有牛相觸山﹞。

騶前赤紼揭雙竿﹐遠迓輶車夾道看﹔跳舞番童怪妝飾﹐銅鈴響處羽爲冠﹝小番於髻上插雉毛﹑銅鈴以飾觀﹐每過一村﹐必用竹竿結彩﹐鳴金以迎﹞。

牢拴竹篾怕身肥﹐帶孔頻頻減舊圍﹔愛汝細腰諧鳳卜﹐楚王宮裏夢雙飛﹝番男至十四﹑五歲﹐卽以竹箍其腰﹐束令極細﹐以便捷走﹐方能得婦﹔旣「牽手」﹐乃除去﹞。

臂插文書任所之﹐飛行「麻達」好男兒﹔雙懸「薩豉」聲聲應﹐贏得蠻娘競說奇﹝番未娶者「麻達」﹐專遞公文。腕上多累銅釧﹔復制二鐵捲如小荷葉狀﹐名曰「薩豉宜」﹔疾走時反系腕背﹐與銅釧擊撞聲遠﹐番女聞而悅之﹞。

小番鬥捷走如風﹐拓得圍場萬竹中﹔響急銅鈴疑陣馬﹐當先爭奪錦標紅﹝小番以善走爲雄﹔因系紅布於竿上﹐令數十人於七﹑八里外競走奪之﹐名曰「奪標」﹞。

狡童「教冊」獨空羣﹐鵝管橫描蝸篆文﹔艷說紅毛舊時字﹐好將番籍紀紛紜﹝番童有習紅毛字者﹐以鵝管蘸墨橫書——自左而右﹐謂之「教冊」﹔凡一社出入簿籍﹐皆經其手﹞。

老番拜舞復回旋﹐細叩生平劇可憐﹗嘆息窮荒生事苦﹐丁徭﹑田賦說當年﹝老番年可七﹑八十﹐能言「僞鄭」時事﹐每嘆息鄭政之苛﹞。

金梭輕擲夜深聞﹐獨木虛中杼柚分﹔織就天衣無殺縫﹐扊毛五色「達戈紋」﹝番婦織布﹐以獨木廣五﹑六尺者虛其中爲機﹔織毛爲五色﹐曰「達戈紋」﹞。

秋盡官催認餉忙﹐一絲一粟盡輸將﹔最憐番俗須重譯﹐溪壑終疑飽社商﹝社皆有餉﹐每秋未則縣尹召令認餉﹐示以時應完納也。番音苦不可曉﹐必賴通事代辦﹔故社商𨿽革﹐而通事情僞實難盡除﹞。

餐風宿露爲當官﹐宿食經旬一飯丸﹔多少豪民安飽甚﹐動云「番性耐饑寒」﹝番出應差﹐止以雙手團熟飯一塊系於腰間﹐鎭日療饑止此。其實番亦嘆饑苦﹐有可憫者﹔非盡其性然也﹞﹗

北番風俗半傳聞﹐竹塹遙通八里坌﹔幹豆門邊湖水闊﹐沃饒千里隔煙雲﹝竹塹﹑八里坌﹐皆社名也。幹豆門﹐乃入雞籠﹑淡水之總路﹐並近內山生番地界﹔傳其內有大湖﹐多膏腴之地﹞。

內社諸番气未馴﹐如魔如鬼獨稱神﹔楂雞距工飛走﹐跳躍猿猱是比鄰﹝北番種類各別﹐有雞距番﹐兩足多一指向後如雞距然﹔走穿樹木如飛﹐履平地則遠不及人﹞。

荒壠攢來耦十千﹐紛紛竄籍占閒田﹔可知地利不須盡﹐生聚應思及百年﹝半綫以上﹐土番荒埔甚多。時議欲招人墾種﹔細察情形﹐宜聽土著之民漸次開辟﹐不宜一時召墾致地利盡而流民集也﹞﹗

金湯永固藉雄兵﹐極北分屯淡水營﹔磺气漸消田漸辟﹐料應添築海邊城﹝淡水南北﹐地極曠遠﹔尙可增置郡邑﹞。

閩人輕惰粵人勤﹐墾置田園內外分﹔占籍莫嫌多「客仔」﹐曾殲朱祖作前軍﹝臺皆閩﹑粵人錯處﹐凡粵人莊田﹐指曰「客仔莊」﹐又曰「內莊」﹔與閩人气味各別。辛丑之變﹐兩不相容。朱一貴原名朱祖﹐其前軍爲粵人所覆﹞。

二林迆■﹝辶裏﹞接三林﹐淡水瀠洄碱水深﹔極目滄波浮海市﹐一拳眞欲笑蹄涔﹝自北而南﹐沿諸港而行﹔海天空闊﹐視一溪一壑﹐眞滄溟中之點塵也﹞。

觀音山徑幾灣環﹐羅漢門邊虎豹關﹔笑指當年空守戍﹐但知深谷有烏蠻﹝羅漢門爲臺﹑鳳﹑諸三邑總路﹐與生番地址相近﹔昔年朱賊嘯聚於此而邑人不誠也﹞。

手刃番黍血尙腥﹐忙鐫肌骨作人形﹔徧身競賭人多少﹐方信當場孰慣經﹝番每殺人﹐必於己身刺一人形﹔殺番則刺腰以下及兩足﹐殺漢人則刺腰以上及兩手。以人形多者爲雄﹐同社人俱不敢與抗﹞。

爲憐淳悶尙艱鮮﹐食貨交通列市廛﹔最是居奇無賴子﹐動將寬政作姦緣﹝生番社無鹽﹑布﹐每與熟番﹑漢民互市。相沿旣久﹐有土豪巧取重利以剝番﹐名曰「番割」﹔因之勾引作姦﹐生番屢爲民害﹞。

吳廷華

廷華﹐字中林﹐號東璧﹔淸浙江錢塘人。雍正三年間﹐任福建海防同知。其後嘗奉檄查臺灣倉庫﹐並協同諸羅縣敉平民變。有「渡臺灣」及「社寮雜詩」之作﹐後題已有二十首見於「淡水廳志」﹝「文叢」第一七二種﹞。

渡臺灣

君問臺灣路﹐滄溟地欲浮﹔十更約千里﹝海舟以更計裏﹐更約七十餘里﹞﹐八宇只孤舟。旁瞷金門島﹐橫衝黑水溝。相傳舊疆域﹐隋號「小琉球」。

「出海」知前路﹐指南還向東﹔眞乘萬里浪﹐怕趁十分風。鳥雀渺無影﹐魚龍自有宮。年來頌淸宴﹐飛渡見神功。

社寮雜詩﹝二十首外五首﹞

十萬官糧三百囷﹐愼防侵耗及紅陳﹔島民倘隸司徒職﹐合署「倉人」及「廩人」﹝鳳邑倉糧多存入社﹐番以死守之﹞。

臨流架竹作浮田﹐犁雨鋤雲事事便﹔萬頃滄溟倘移試﹐蜃樓藏盡�農年﹝水沙浮嶼﹐有架竹水上﹑布土下種者﹐謂之「浮田」﹔耕獲不異常畝﹞。

秦贅何從問肯堂﹐閨中瓜瓞蔓偏長﹔諸姑伯姊家人聚﹐不見男行見女行﹝男必出贅﹐惟女守室中﹔故男散而女聚﹞。

一拳浮嶼湧靑蒼﹐砥柱中流廿里長﹔添个瓊樓並玉宇﹐蓬萊端在水中央﹝水沙浮嶼﹐在水裏湖之中。一峯孤擁﹐四面溪流﹐番人結社其麓﹔殆疑異境﹞。

軍聲到處疾如雷﹐石峽重重一旦開﹔鐵騎橫通三港路﹐將軍眞个自天來﹝石峽兩山壁立﹐中橫小道﹐通南﹑北港。山頂林樹交密﹐阿密於樹頂置巨石﹐小道密插竹箭﹐渭濱思馬恩結北社社首胡斯賴爲之通道﹐乃達南港﹞。

錢琦

琦﹐字玙沙﹐一字相人﹔淸浙江仁和人。乾隆十六年﹐任巡臺禦史。著有「澄碧齋詩鈔」。臺灣方誌聽收﹐實有所遺者。

後渡海歌

島嶼灣灣三十六﹐孤篷夜向灣頭宿﹔殘缸未滅鼓冬冬﹐又趁寒潮出海角。海角有路惟靑天﹐海角有水如蒼煙﹔帆幅斜欹髙浪腹﹐船梢倒立遠峯巓。中有老魚跳波出﹐大者十丈小七尺﹔腥風怪雨吹幽荒﹐甲角牙須森劍戟。須臾鯨鱷爭潛逃﹐珊瑚倒影翻銀濤﹔遠岸入云靑羃羃﹐蕩纓插足緣蕭蕭。三三兩兩漁舟聚﹐習水如飛導前路﹔漢使秋乘斗畔槎﹐漁人春入桃源渡。萬家煙火畫圖中﹐沙礁鐵綫鎖重重﹔魚龍窟抱鯤身曲﹐虎豹關開鹿耳雄。此時正值春光好﹐綠陰夾岸風搦搦﹔載得恩波較海寬﹐回頭一望滄溟小。

秋日登赤嵌城

一自兵銷日月光﹐牛皮尺地幻滄桑﹔空餘芳艸埋荒堞﹐無數殘鋒臥夕陽。歌扇舞衫春寂寂﹐海潮山月夜茫茫。重來不盡登臨興﹐何處秋風是故鄕﹖

龍湖島

涼風從西來﹐幽意散淸曉﹔朝過灣裏溪﹐午上龍湖島。島勢曲如盤﹐湖光澄似沼。水气忽蕩搖﹐山云互繚繞﹔遂有湖中龍﹐遊戲現鱗爪。其上浣云亭﹐八角撐天表﹔俯瞰島與湖﹐一幅米家稿。坐久不知瘦﹐夕陽催歸鳥。因憶故園山﹐環湖靑未了﹔廿年牛馬走﹐湖山笑人老。乃於瀛海外﹐好景恣搜討﹔所得償所失﹐自計頗不少。凡事有夙緣﹐益悟造化巧﹔前望綠迢迢﹐天涯指芳艸。

錢大昕

大昕﹐字曉徵﹐號辛楣﹑又號竹汀﹔淸浙江嘉定人。官至少詹事。有「潛揅堂詩文集」等著作。

題李西華給諫「賞番圖」﹝六首﹞

奇絕平生此度遊長風駕浪送扁舟﹔從來不信談天衍﹐眞到婆沙第一洲。

靑螺澳外鳳山偏﹐頒賞諸番例久沿﹔麻達暹郎𦇤負出﹐一時羅拜繡衣前。

轅門初啟曙霞分﹐意气軒軒屬使君﹔帳下健兒紛夾侍﹐試將蠻語問參軍。

禾間髙下足官租﹐織就戈紋新樣殊﹔風俗依然是唐魏﹐不知身已度澎湖。

輶軒別國足淸探﹐蠻俗方言略已諳﹔狀出南中閒艸木﹐咫聞端合傲嵇含。

天南盡識相如節﹐海外爭傳玉局詩﹔重遣吳裝圖粉本﹐烏嵌城外賞番時。

姚鼐

鼐﹐字姬傳﹔淸安徽桐城人。以古文名重天下﹐因有桐城派之目。有「惜抱軒集」﹐爲其著作之一。

賞番圖﹐爲李西華侍郎題

禹昔導川疏溝渠﹐四載不及東南墟﹔漫天漲海遊龍魚﹐西界閩越東尾閭。百島散處黑子如﹐自漢不屬王無諸。聖朝持載配地輿﹐鄭氏世竊蠻島居﹔島不稽首朝殿除﹐仁皇在阼二紀余。天戈南指皆媷鋤﹐設立郡縣軌同車。禦史監郡法秦初﹐歲在困惇月在余﹔臨川黃門受詔書﹐南徵軺傳前建旟﹔舉航度海風帷祛﹐宣恩諭徳徧裏廬。是時萬象蒙煦噓﹐啟之辟之其檉椐﹔遶屋種竹及芭苴﹐枸榔餘甘椰栟櫚。四時靑靑百榖蔬﹐流脂稻米有餘糈﹐轉市海內連籧篨。吏治淸靜絕詐狙﹐因俗示禮兩相於﹔海風不復遷鶢鶋﹐番人秉性豈異余﹗與民雜處鼵與鵌﹐春秋射獵山作阹﹔篾帶束腰瞻耳鐻﹐身衣鹿皮弓箖箊。沙魚登岸脫塡淤﹐距躍三百如蟾蜍。頭纏迹速登山岨﹐含矢麗龜及豪豬﹔相聚牽臂飲以醵﹐好人怒獸或齟齬。撫之有道難自紓﹐艸薙禽獼豈義與﹗使者治定靡紛拏﹐乃命頒賞布燕譽。天淸海宴風揚裾﹐使者之幄面廣虛﹔諸番部長從長胥﹐相排壓背蹶駏驉。佩刀守將跪舉袪﹐受命分賜金帛繻﹔牽羊肩酒持巾帑。旣賜拜舞歡情攄﹐蠻歌振股疑蚣蝑。使者閱歲菑未畬﹐歸逾江﹑淮超靑﹑徐。淸廟重器升璠玙﹐司空度地九澤瀦﹔藐彼外郡鄰沮洳﹐有番海上思欷歔。道上延閣冊廣儲﹐公與羣儒聯佩琚﹔春風思遠夢蘧蘧﹐陳圖示客言旣且。遼哉古放龍蛇沮﹐天子代來恩澤湑﹔上褚﹑中褚賜衣袽﹐黃屋之國少躊躇﹗於今絕域覆腋胠﹐魯雞代鵠如蜀雓。此圖稽典宜寶■﹝宀居﹞﹐乃知柔遠術不疏。

臺灣詩鈔卷三

弘歷

趙翼

陳壽祺

弘歷

弘歷﹐姓愛新覺羅氏﹐卽淸乾隆帝﹔在位六十年﹐廟號髙宗。在位時﹐徵伐無寧晷﹐有初定金川﹑初定準噶爾﹑再定準噶爾﹑平定回部﹑再定兩金川﹑平定臺灣﹑平定緬甸﹑平定安南﹑初定廓爾喀及再定廓爾喀等十役﹐稱爲「十全大功」。所作有關「十役」之詩文﹐經其廷臣彭元瑞集輯有「禦制詩文十全集」一書。其中「平定臺灣」之詩﹐十九已另見於「欽定平定臺灣紀略」﹝「文叢」第一○二種﹞卷首。

承光殿卽景有感

春祈蕆禮右方壇﹐路便承光盤以桓﹔黻冕入齋因易服﹐棲遲據案遂傳餐。南瞻正切卽聞捷﹝上年冬底﹐福建臺灣彰化縣大裏杙等莊逆民林爽文等結黨倡邪會﹐謀爲不軌。總督常靑駐札廈門﹐調遣官兵剿捕﹔水師提臣黃仕簡﹑陸路提臣任承恩各帶官兵﹐已於正月初四日先後抵臺灣。節次據常靑奏報﹕黃仕簡等連日用炮擊殺賊眾數千人﹐餘黨遁入內山﹔已傳旨令常靑渡臺灣督率文武員弁﹐務期搜捕淨盡﹐不畱餘孽。然黃仕簡等抵臺灣月餘﹐自已痛加殲滅﹔而尙未報剿賊捷音﹐日夜切盼﹞﹐北駕非關欲問安﹔回憶十年無此事﹐不禁撫景暗淒酸﹗

戊申春帖子﹝十二月二十八日﹞

去歲嘉平廿八雪﹐優沾方慶海氛聞﹝去歲臘月二十八日﹐常靑等奏到﹕臺灣逆匪林爽文滋事。今以二十八日立春之前﹐先得捷音﹔計海上旋師﹐春聲奏凱﹐亦正當其時矣﹞﹔今年春入祫前日﹝是日爲祫祭太祖前一日﹞﹐奏凱行將返大軍。

入陟山北門云岫軒小憩

躍龍邸第禮祇園﹐回蹕西墉入北門﹔閒步假山云護岫﹐欣看眞樹雪鋪根。俶春交泰時惟奉﹐視昔由今意與存。郤是未紓一念者﹐獲渠捷信待之煩﹝福康安奏﹕前已攻克大裏杙賊巢。至今又越數日﹐而擒獲逆首之報尙未馳到﹐爲之懸切耳﹞﹗

揚芬港得詩﹝四首錄一﹞

擒魁海外靖妖氛﹐貳負縳來亦逮聞﹝近接江蘇撫臣閔鶚元奏報﹕逆匪林爽文已押解入江南境。卽其貳之莊太田﹐亦不日卽聞福康安擒獲之信。故邇日盼此捷音﹐又略焦急﹞﹔郤命生祠立赤嵌﹝臺灣風俗刁悍﹐此番大加懲創之後﹐若不明示武威﹐恐該處民人事過卽忘﹐無所畏懼﹔因命於事竣後﹐將福康安﹑海蘭察及鄂輝﹑普爾普﹑舒亮等勇略最著者於臺灣郡城及嘉義縣兩處各建生祠﹐令眾怵目儆心。是予所嘉者實迹﹐而非槪厭人之立生祠也﹞﹐此揚芬乃實揚芬。

巡幸天津﹐回蹕至禦園作

陸則輕輿水則船﹐津門發蹕禦園旋﹔觀民頗豫丰年值﹝去歲畿輔﹐統計八﹑九分收成﹞﹐靖逆兼從遠海傳﹝初駐津門日﹐卽得生擒莊大田佳音。將回鑾﹐並植械系林爽文俘至﹔因卽加廷訊﹐然後押赴西市正法以彰國憲而快人心﹞。三月佳春正明媚﹐一心望雨獨勤虔。那更暢意看花籞﹐惟是殷憂慮麥田﹗

李侍堯奏報閩省雨雪﹑二麥情形﹐詩以志慰

去歲兵興際﹐多方籌繼糧﹝臺灣以上年逆匪滋事﹐未免有誤耕種﹔軍糈民食﹐必得預爲籌備。因節次命江南﹑江西﹑浙江﹑四川﹑湖廣等撥米一百餘萬石並臺州九幫以守凍不及受兌之米﹐陸續運往接濟。昨據李侍堯奏﹕軍務已竣﹐民間俱已歸莊耕種。所有運到之米﹐散用有餘﹔其未經運往之四十餘萬﹐可以停止﹞。玆猶用不盡﹐更值若雨暘﹔二麥可卜收﹐早稻播種忙﹝李侍堯奏﹕閩省上冬雨水調勻﹐正月內各屬頻得澍雨。玆省城於二月初五﹑六日又復雨雪交加﹐極爲沾足﹔二麥得此﹐倍加暢茂。該省气候和暖﹐農事較早。各處播種早稻﹐田水盈滿﹔園蔬雜糧﹐亦俱茂盛﹕大兵之後﹐可冀丰收。覽奏﹐僞之欣慰﹞。海外賊旣靖﹐各屬民胥康﹔兵後無凶年﹐額手慶南望﹗然而復元气﹐匪易爾尙蘉。

致遠齋﹐疊去歲韻

斯齋曰「致遠」﹐致遠寧一處﹔詎惟暢捲阿﹐益愼廑政務。昨歲駐此時﹐臺灣報變故﹔以爲兩提臣﹐同往豈致誤﹗誰知互觀望﹐剿凶乏猷慮﹝上年臺灣逆匪林爽文等滋事﹐黃仕簡﹑任承思兩提督帶兵往剿﹐以爲卽可殲滅。乃伊二人懦怯無能﹐南北互相觀望﹐不能蕆事。因將伊二人革職治罪﹐而令常靑過臺灣督辦﹞﹗易將謂奮略﹐固守如一律﹔𨿽未滋後患﹐始終懼前顧﹝常靑旣爲將軍﹐初到臺灣時﹐尙能調度整頓﹔繼復株守郡城﹐不能埋根首進﹐以致賊匪滋蔓。𨿽郡城藉以保守無失﹐而始終瞻前顧後﹐坐守稽延之咎﹐實不可逭﹞。以此遣重臣﹐擒賊成功遽﹝幸予燭於幾先﹐命福康安﹑海蘭察等率巴圖魯﹑侍衛﹑章京等百餘人馳往﹐並調集四川屯練﹑黔楚兩廣兵丁進剿。福康安飛渡臺灣後﹐數日之內解圍破賊﹐歷險窮追﹐設法生擒二凶﹔漸次掃蕩餘黨﹐全臺平定。於是撫輯良民﹐得以復安耕作。回思昨歲駐此籌辦軍書﹐瞬已經年矣﹞﹔遂乃撫黔黎﹐閭閻安寢寤。回思咋歲況﹐迅哉朝與暮。

護理福建巡撫印務伊轍布奏報雨水收成分數﹐詩以志慰

寅亮誠憐舊督賢﹝李侍堯歷任總督﹐素稱能事。上年因剿捕臺灣逆匪﹐調任閩浙﹐駐札廈門辦理軍儲﹐一切俱能迅速周妥﹔隨卽加恩賞還伯爵﹐以示寵眷。詎意秋間以肩背生瘡﹐遂爾溘逝﹔深爲憐惜﹞﹐撫臣海外未言旋﹝福建巡撫徐嗣曾﹐上年渡臺灣經理糧餉事務。旣大功告蕆﹐所有善後事宜﹐𨿽經福康安於回京以前俱已立定章程﹐然臺灣甫經平定﹐不可無大員在彼安輯撫綏。據奏年前當可旋省﹔而此時則尙未內渡也﹞﹔卽眞新簡方登道﹝前因李侍堯病勢未能卽痊﹐已命福康安馳往暫行署任。嗣得李侍堯之信﹐因念海疆甫定﹐非簡用重臣不可﹔而福康安威名已著﹐卽令補授閩浙總督﹐實爲地官有裨。但登途未及一月﹐計程尙未至彼耳﹞﹐護理因之得奏箋﹝藩司伊轍布現在護理撫篆﹐地方事務例得陳奏﹞。禾稻秋收八分上﹐原因雨澤七閩全﹝伊轍布奏﹕福建省城自九月十二﹑三以後﹐連次得雨﹐各屬亦俱獲沾渥﹔並奏報收成分數﹕九分有餘者永安等四縣﹑九分者順昌等十二州縣﹑八分有餘者屏南等十三縣﹑八分者閩縣等三十一州縣﹑七分者福淸等四縣﹐核計通省實在八分有餘。糧價平減﹐民情甚爲恬適﹞。總戎安渡鹿仔港﹐乃系苞桑釋遠牽﹝七月間﹐命奎林往代普吉保爲臺灣鎭總兵﹔已經數月﹐總未得抵任之信﹐爲之繾念不置。玆據伊轍布奏﹕奎林初次放洋後﹐將抵鹿仔港﹐被風吹回﹐在永定澳登岸﹐由陸路赴崇武澳守風。嗣於十月初九日放洋﹐十一日已抵鹿仔港登岸等語。渡海守風﹐亦事之常﹔但奎林不卽據實奏聞以慰廑懷﹐殊屬不曉事體。今得確信﹐且慰且飭之﹞。

嘉平二十一日於西苑覲年班各部並臺灣生番﹐示以冰嬉卽事得句

賀正近遠畢來同﹐撫諭憑輿言語通﹝今早往西苑用膳辦事﹐所有年班藩部﹑暹羅貢使向於西華門外迎謁﹐今歲並有臺灣生番頭目俯伏道傍瞻覲。憑輿撫諭﹐據各通事譯奏﹐具見誠悃。至蒙古﹑回部﹐則予素習其語﹐不待舌人之傳也﹞﹔西北新番稱舊僕﹝四衛拉綽羅斯部﹑和碩特部﹑都爾伯特部﹑土爾扈特部皆屬新附﹐然今都似舊臣矣﹞﹐東南捕鹿學賓鴻﹝上年福康安徵剿臺灣逆匪﹐生擒逆首林爽文﹑莊大田。其時內山各社生番遵檄協力效命﹐頗爲踴躍﹐當卽厚加賞賫。旋據福康安奏﹕各番目情願來京謝恩﹔嘉其誠懇﹐因允所請。玆屋鰲總社番頭目菙篤哇哨及所轄六社番目﹑阿里山總社番頭目阿巴裏及所轄八社番目﹑大武壠總社番頭目樂吧紅及所轄五社番目﹑傀儡山總社番頭目加六賽及所轄七社番目並通事﹑社丁共四十二人班迎西華門外﹐隨入西苑賜食﹐並令與觀冰嬉。該生番等平日以捕鹿爲業﹐山野之性居然拜跪如禮﹐而形色亦俱極恭敬歡服﹔已命於「職貢圖」增繪補編﹐以志國家撫禦廣遠﹐益勵欽承帝佑﹞。冰嬉仍寓詰戎訓﹐苑覲都懷奉朔衷﹔眾喜康彊頌四得﹐獨深虔鞏昊恩蒙。

紫光閣賜宴外藩作﹝己酉﹞

紫光曉日射觚稜﹐嘉宴屏藩例事仍﹔縱目宜農積冬雪﹐殷心保泰凜春冰。漠陲新部胥儀熟﹝土爾扈特﹑都爾伯特各部𨿽皆新附﹐然已屢值年班﹐拜跪俱能如儀﹞﹐臺嶠生番許惠承﹝臺灣屋鰲﹑阿里山﹑大武壠﹑傀儡山四社生番頭目三十餘人﹐上年隨福康安協力剿賊﹐甚爲出力﹔玆願赴京瞻覲。是日並予入宴﹐以嘉其向化之誠﹞。徳薄慚蒙天貺屢﹐兩番戰勝又圖增﹝上年一歲之中﹐臺灣﹑安南兩蕆大功﹐俱令於閣中補繪戰圖﹐用昭昊貺﹞。

「臺灣戰圖」補詠四首

丙戌年曾爲「西師戰圖」補詠六首﹐序而行之。蓋其事歷五歲﹑地逾萬里﹑部爲兩類﹐故久稽博訪而後圖成。玆臺灣之役﹐𨿽越重洋至內山撫生番﹐然成功未至三月﹐全師凱旋。前席親詢﹐歷歷明明﹔故前已詠而後玆補﹐隔歲而蕆以全。𨿽然﹐余更有深懼於斯者焉。二逆偝理倡亂﹐天鑑昭然﹔其取滅亡﹐固不待數計而龜卜也。然而林爽文旣入內山欲南赴﹑莊大田忽自疑而北返﹐是一奇也﹝林爽文當大裏杙旣破之後﹐向南逃至集集埔﹑小半天等處﹐當欲直赴南路與莊大田合並。因福康安於南路阿里山等處派兵預防竄逸並屢次拏獲林爽文﹑莊大田通信之人﹐賊人彼此旣不知去向﹐而林爽文似又不甘投奔莊大田處﹐且其始本欲以內山爲遁迹之所﹐以爲官兵必不能窮追至此﹔於是遲疑向北﹐復至生番獅頭﹑屋鰲等社。不知福康安先已厚賞﹐諄諭各社協力同緝﹔追奔數百里﹐剿殺萬餘人﹐遂於老衢崎地方將林爽文擒獲﹞﹔莊大田實近海而弗逃海以入內山﹐又一奇也﹝莊大田聞福康安帶領巴圖魯及各省勁兵過海﹐亦知畏懼﹔惟不能得北路林爽文信息﹐是以尙復窺伺府城。但當大兵南下之時﹐莊大田在鳳山一帶距海甚近﹐意其必卽赴海逃遁﹐以圖幸免。乃又被官兵追殺至極南瑯嶠山內﹐而各社生番俱受福康安預飭﹐非惟不敢容畱﹐並且一同堵截﹔於是官兵分隊四面合圍﹐將莊大田及其大頭目四十餘人一並生獲。卽此﹐足驗上蒼佑助也﹞。幸而福康安預諭內山生番﹐厚與賞項﹔故內山之番皆爲我用﹐二逆皆爲番所遮以就我兵之擒﹕是豈人力哉﹗天也。上天佑予﹐並佑予所用之臣﹑所發之兵﹔不有圖形紀績以旌其勞﹐亦非所以答明貺以示後昆也。且福康安者﹐故大學士傅恆之子﹐而孝賢皇后之侄也。使不能成此功﹐朕必重罪之。今幸成此大功﹐愜予之望﹔不重賞以表忠﹐則予爲矯情﹐其何以勵眾臣哉﹗故予之愜願在滋﹐懼懷亦在玆。觀斯文者﹐其庶幾有以諒予乎﹖亦庶幾有以知予乎﹖

大埔林之戰

諸羅圍解﹐卽進攻斗六門﹔賊匪萬餘分據大埔林各莊﹐阻截道路。福康安令普吉保等進攻大埔林﹑鄂輝等進攻大埔尾﹐海蘭察等率兵馳射﹐克其中林﹔於是大埔林﹑大埔尾同時並漬﹐追奔二十餘里﹐殺賊六﹑七百名﹐槍斃賊目十餘人﹐賊气遂奪。

諸羅圍解迆南通﹝福康安等於上年十一月初八日旣解諸羅圍後﹐自山麓以至瀕海村莊爲賊所占據者﹐卽日奮勇剿殺﹐全行收復﹐而普爾普亦卽將迆南至府城道路打通﹔於是大兵得以專力直攻斗六門﹐奪賊要隘﹞﹐斗六門當所必攻﹔不與暇因操勝計﹐破其堅乃易成功。路經三埔皆酣戰﹐賊擁千羣尙肆訌﹔大膊大鞣消頃刻﹐雄風何異捲飛蓬﹗

集集埔之戰

賊巢旣破﹐林爽文同賊夥往來水沙連之水里社等處﹐預爲退守地步。而集集埔爲入山要路﹐地形斜夾﹔南北兩山中橫大溪名濁水溪﹐沿溪數萬畝田藉此灌漑。賊匪壅遏溪水﹐旣爲迫脇良民之計﹔並壘石陡墈上﹐阻溪自固。及官兵至溪﹐賊約萬餘人蔽墻發火器﹔官兵排槍前進﹐兼用大炮﹐斃賊甚眾。海蘭察等乘馬浮過﹐福康安等督催官兵齊進﹐人人泅水徑渡﹐直摧賊壘。自入內山﹐戰功此爲第一。

攻開大裏逆潛逃﹐領眾追蹤怖置牢﹔齊率健兵涉溪險﹐別差精騎據峯髙﹝賊匪固守集集埔﹐並於北山艸嶺設卡自防﹐福康安派令普爾普﹑許世亨等由山路進攻﹔及官兵過溪﹐普爾普等亦攻克艸嶺前來會合﹐痛加剿洗﹞。有奔無路賊投水﹝官兵旣克集集埔﹐𨿽將溪水當時開放﹐而一時不能盡瀉﹔其老幼婦女不及奔避﹐投水死者不可勝計﹞﹐恩並威行士飲醪。此是內山第一戰﹐首凶將逮釜其膏。

大武壠之戰

小半天山戰勝之後﹐林爽文旋卽就擒﹔福康安遂移師而南﹐圖剿莊大田。維時南路賊匪屯聚大武壠山內﹐於是有大武壠之戰。

首逆已從內山獲﹐次惟南路大田﹝莊﹞存﹝北路林爽文𨿽已就擒﹐而莊大田在鳳山一帶尙復窺伺府城﹔設令事急遁海逃逸﹐勢難捕獲。逮後福康安令烏什哈達帶水師戰艦絕其去路﹐並卽生擒大田﹔眞所謂「自作孽﹐不可逭」也﹞﹔當車尙作螳臂計﹐武壠空傳蟻陣屯﹝福康安詢知南路賊屯聚大武壠山內﹐令鄂輝﹑許世亨﹑烏什哈達﹑六十七等於正月十九日帶兵前進﹐賊匪放槍炮抵禦﹔官兵撲上山梁壓下﹐趕過大武壠河﹐殺賊三百餘名﹐生擒一百餘名。適普爾普亦由內山大埔等處搜剿至大武壠隘口﹐帶領格繃額等分路迎賊﹐斬首四百餘級﹐生擒一百二十餘名﹐餘黨旋卽潰竄﹞。攫戾破堅千隊奮﹐駾驚喙竄一時奔。舟師更遣預防海﹐余狽﹝林爽文爲狼﹐莊大田則狽也﹞眞成釜底魂。

枋寮之戰

餘匪自大武壠南下﹐復在枋寮聚集。福康安至埤頭﹐卽令海蘭察﹑鄂輝等進剿﹔福康安沿途搜捕﹐隨後接應﹐殺獲無算﹐莊大田勢已成擒矣。

枋寮﹑武壠比鄰接﹐敗後賊人聚守岑﹔頗解沿山截後路﹐那防剿隊出深林﹝正月二十六日﹐賊匪二千餘人沿山抄截官兵後路﹔海蘭察與賊遇﹐卽分穆克登阿﹑梁朝桂等備賊南來﹐分許世亨﹑六十七﹑烏什哈達等回兵迎擊﹐而自由蔗園內出其不意﹐橫衝賊陣﹐射死賊目十餘人﹐殺賊三百餘名。乘勝追至海岸﹐復殺賊一千餘名﹔其餘自行投海及擠入海淹斃者不計其數﹐奪獲馬匹﹑槍炮﹑器械甚夥﹞。蜂屯蟻雜都喪膽﹐倡亂逞姦爾悔心。投海沙虫不計數﹐大田山竄待生擒﹝莊大田若使預逃入海﹐當亦無計窮追。惟其奔竄內山﹐於是福康安令巴圖魯等分隊合圍﹐不啻待擒伏法。可知覆載不容﹐斷難漏网﹐有若陰奪其魄者然﹞。

臺灣提督奎林﹑布政使萬鍾傑奏報生番虔請赴京祝壽﹐詩以志事﹝庚戌﹞

生番巢內山﹐化外教無頒﹔靖逆嘉力助﹐朝正厚賜還﹝前福康安等帶兵剿捕臺灣逆匪林爽文﹑莊大田時﹐內山生番均知向化﹐協同搜截﹐俾凶渠不致漏网。臺灣平定後﹐屋鰲等社生番於五十三年臘月入覲朝正﹐因優加宴賫遣還﹞。路三胥羨社﹐呼萬願隨班﹝玆奎林等奏﹕北路之獅仔等四社﹑中路之八洞關等四社﹑南路之望仔立等四社共生番頭目十二名懇請赴京叩祝萬壽﹐於三月內風浪恬靜時內渡等語﹞﹔𨿽曰弗關政﹐國威鬯海寰。

臺灣提督奎林等報收早稻八分﹐詩以志慰

五月收早稻﹐地方致鮮同﹝各省早禾﹐每以六﹑七月爲收獲之期。惟臺灣郡地气較暖﹐玆據報﹕五月中旬早稻俱已成熟登場﹔此內地所不及也﹞﹔已欣接民食﹐況復獲中丰。閩郡仍資濟﹝據奎林等奏﹕該府雨暘時若﹐早禾芃茂﹔除臺灣一縣不種早禾外﹐餘一廳三縣均勻計算﹐早稻收成共有八分等語。仲夏爲靑黃不接之時﹐得此可稱中稔﹔在臺郡旣有益民食﹐而閩省漳﹑泉各郡並資接濟。覽奏﹐實爲欣慰﹞﹐海疆早偃功﹔相於謹武備﹝臺灣歷任總兵﹐率多營私牟利﹐以致武備廢弛。自逆犯林爽文等就撫之後﹐命奎林以提督銜任總兵﹐嚴加整頓﹔姦民盜匪﹐胥就捕獲﹐海疆自此可長享綏靖之福矣﹞﹐永靖愜深衷﹗

臺灣總兵奎林﹑按察使萬鍾傑奏報早稻收成八分﹐詩以志慰﹝辛亥﹞

海疆雜處民風囂﹐彈壓亂後資大僚﹝臺灣當逆匪林爽文等就擒之後﹐餘匪竄匿﹐尙須剿捕﹔因命奎林爲臺灣總兵﹐前往彈壓並搜獲餘黨﹐以絕根株。邇年囂風漸息﹐各安耕獲﹔兼之連歲有收﹐閭閻元气可復﹞﹔邇來俗略減偸佻﹐正宜休養農務調。其地候暖收更饒﹐玆稱早稻中稔邀﹝玆據奎林等奏﹕臺灣北路淡水一廳﹑彰化一縣雨澤調勻﹐早稻頗爲芃茂。卽中路之嘉義﹑南路之鳳山﹐𨿽雨水少缺﹐尙有內山水源可資灌漑﹐復於四月二十一日南北兩路均報得雨﹔早稻正當結實之時﹐更資飽綻。現在陸續登場﹐據各屬分晰稟報﹕除臺灣一縣土性浮松﹑向不種稻外﹐其餘全部一廳三縣勻算收成﹐確有八分﹔米價平減﹐地方極爲寧謐﹞﹔暘雨時若協气昭﹐閭閻安堵盜賊消。幸哉南顧慰遠翹﹐此方望雨仍心焦。

臺灣提督哈當阿﹑道員楊廷理奏報早稻收成八分有餘﹐詩以志慰﹝癸丑﹞

一廳三縣屬郤廣﹐早稻八成報有餘﹝臺灣南北兩路今春自栽插早禾以後﹐暘雨應時﹐禾苗暢發。玆據哈當阿等奏﹕本年節候較早﹐各處早稻俱已成熟﹐陸續刈獲登場﹔除臺灣縣土性浮松﹑向不種早稻外﹐其淡水一廳及鳳山﹑嘉義﹑彰化三縣通計收成﹐共八﹑九分有餘。現在米價平減﹐市野恬熙等語﹞﹔魚米鄕仍資內地﹝臺灣一地﹐內稱魚米之鄕﹐歲獲丰收﹔內地漳﹑泉一帶﹐每年資其撥運接濟﹞﹐閭閻風久靖安居﹝該處自逆匪林爽文等就擒之後﹐數年以來﹐閭閻安居樂業﹔元气久復﹐綏靖如常﹞。撫玆海宴年丰彼﹐益切戒盈畏滿予。北塞南瀛幸時若﹝今歲各直省麥收多在八﹑九分以上﹐邇日巡幸避暑山莊﹐歷覽塞外農田﹐亦極芃茂。自北及南﹐雨暘幸俱時若﹐寸衷益增感惕﹞﹐惕然方寸敢舒如﹗

趙翼

翼﹐字耘松﹐號甌北﹔淸江蘇陽和人。乾隆間﹐官至貴西兵備道。臺灣林爽文事變﹐嘗佐閩浙總督李侍堯幕。著「皇朝武功紀盛」一書﹐內有「平定臺灣述略」篇﹝見「文叢」第二一三種「海濱大事記」所收﹞﹐記林變事。另有「甌北詩集」﹐亦有頗系臺事之作﹔連橫「臺灣詩乘」已錄有若干首。

李欽齋制府以兵事入閩﹐邀餘同行﹐賦呈

忽隨使節別江村﹐爲掃閩南瘴務昏﹔朝倚重臣威海國﹐我慚退士入軍門﹗筆無艸檄新才思﹐刀有徵蠻舊血痕。莫笑掛冠翻入幕﹐報師恩卽報君恩。

十載

十載江湖穩釣舟﹐忽參戎幕佐軍籌﹔人疑白首何輕出﹖我爲靑山未徧遊。野店客魂雞腷膊﹐殊方蠻語鳥軥輈。憑添一卷「閩南艸」﹐翠壁題名處處畱。

海上望臺灣

極目滄溟浪接天﹐中藏掌大一山川﹔當年曾比田橫島﹝舊爲「海逆」鄭成功所據﹞﹐今日重煩楊僕船。颶力吼來風有母﹐妖氛掃去水無仙﹝用孫恩事﹞。臨流遠想熊津督﹐曾破周畱定海■﹝王延﹞。

聞官兵屢捷志喜

絕徼兵戈望凱旋﹐將壇別築選親賢﹔龍驤飛渡無停晷﹐驃騎承恩正少年。過海地非頭痛國﹐翹關人有肉飛仙﹔先聲早落麼■﹝麻外骨內﹞膽﹐神策軍來一抵千。

西南北已武功皆﹐豈意東溟起瘴霾﹗戎索疆才恢玉壘﹐職方地肯棄珠崖﹖兵收裨海蓬瀛島﹐星貫穹霄畢昂街。從此萬方淸宴奏﹐豈徒韓筆記平淮﹗

弔湯緯堂殉難鳳山

一官海外正班春﹐伏葬無端起劫塵﹗絕徼巖疆城守責﹐名場詞客陣亡身﹗民皆相率登陴哭﹐賊亦羣驚按劍瞋﹝挺劍殺賊而死﹞。定有他年樂社祭﹐傳芭曲裏送迎神﹗

訟堂閒處富吟箋﹐不以才傳以節傳﹔宦遠似飄羅剎國﹐魂婦好附賈胡船。生前詩有題襟集﹝君集近人句﹐作詩話數卷﹞﹐身後家無負郭田。漫讀「孝經」堪退賊﹐可憐兒死父屍邊﹝長君荀業從死﹞﹗

海上

極目蒼茫水接空﹐兵氛遙指海天東﹔人油作炬燃宵黑﹐魚眼如星射浪紅。炎徼無材非瘴癘﹐戰場有鬼是英雄。紛紛伏莽何時定﹖翹望徵南矍鑠翁。

軍中擒逆首林爽文檻送過泉紀事

木籠裝囚語啾喞﹐兵衛簇成片雲黑﹔不須露布曳長縑﹐夾道爭看海東賊。海東賊本一細民﹐豈讀兵書習部勒﹔半夜無端嘯廷戈﹐殺吏攻城血流赤。是時鼎沸𨿽披猖﹐猝起猶堪滅朝食。後先航海諸宿將﹐持重養威示不測。隔海調兵動幾旬﹐兵添一萬賊添億。孤城遂困重圍中﹐糠籺俱空煮履革﹔倘非廟算決大舉﹐絕島妖氛幾時熄﹗卽今就縛入檻車﹐不過圈牢一豚腯﹔若論經歲軍貲費﹐十兩黃金一兩骨。

臺灣俘囚絡繹械送內地﹐再作凱歌

海風恬﹐海波闊﹔帆檣絡繹執俘歸﹐口目睢呿賊猶活。初疑海外人﹐琵琶之腿碌碡身﹔齒可嚼鐵碎﹐手能舒鉤伸。誰知入搜狝﹐狺狺一羣犬﹗吳歪頭﹑陳弔眼﹐爾勇伊何面徒靦﹗當時若早勤搜爬﹐咀爾不搖牙﹐踢爾不用靴。胡爲養成洛嫗肚﹐大於宋公鼓﹔羽檄經年始就擒﹐已費廟謨遣龍武﹗嗚呼﹗一雞何用牛刀割﹐不是牛刀割不得﹔朝端應有黑頭公﹐世上乃無白頭賊。

軍事將蕆﹐余歸有日矣﹔詩以志喜

久作華陽陶隱居﹐豈期老出治軍書﹗廉頗已自三遺矢﹐馮婦何堪再下車﹗鄕夢迢迢千里外﹐塵蹤碌碌一年餘。稍欣奏凱期將近﹐計日歸尋舊艸廬。

無端伏莽報興戎﹐一片虫沙小劫中。作賊豈聞頭到白﹐驅民已徧血流紅。時平吏醉笙歌月﹐事起兵寒艸木風。至此始知龔渤海﹐賣刀買犢是奇功。

也是塵勞債未償﹐爲酬知己一番忙﹔卿曾經事韓文約﹐我決不爲陳自彊﹗幕下使材論履屐﹐燈前握算調芻糧。尙憑文館恩私地﹐兼報當年食太倉。

本爲遊山附羽翰﹐久畱軍府最無端﹔肯從殷鐵還幹祿﹐翻似劉綿尙戀官。萬斛樓船兵渡海﹐兩甄浮鼓將登壇﹔天教倦客歸朝速﹐一戰先聞定百蠻。

七十自述

烽火爭傳海上洲﹐故人邀我作閩遊﹔也因國事來焦額﹐豈必邊功自出頭﹗人命死生三寸筆﹐軍儲盈縮五更籌。誰知大戟長槍裏﹐薄有書生一得謀﹝臺灣用兵﹐佐李欽齋幕府一年﹞﹗

陳壽祺

壽祺﹐字恭甫﹐號左海﹔淸福建閩縣人。歷官翰林院編修﹐晚號隱屏山人。著「左海文集」﹑「絳跗艸堂詩集」等書﹐有「海外紀事詩」八首及「平定臺灣恭紀」六首已見連橫撰「臺灣詩乘」﹝「文叢」第六四種﹞。

平定臺灣爲郭參軍庭筠上嘉勇公福大將軍一百韻

盛代瑤階舞﹐膚功奏帝嬀﹔聖謨宜日域﹐使節捲星旗。紫極神威播﹐彤庭庶績熙。南車憑廟略﹐左鉞拱天儀。鳳詒分矢﹐鸞聲動約軧。珪璋方召命﹐冠佩鄂褒姿。智聚文淵米﹐心同謝傅棋。鋪惇驤萬馬﹐譚笑卻千羆。絕徼通澎澳﹐安瀾達海陲﹔誰令斗蠻觸﹐輒擬舞馮夷﹖鹿耳霓旌去﹐鯤身霧柁隨﹔深宮推轂日﹐髙屋建瓴時。幹楯丁男集﹐刀鋌戊校持﹔城猶嚴夜■﹝鼓上金下﹞﹐農未聚春菑。神武申綱紀﹐屏藩盡翼爲﹔崆峒元帥下﹐肝膽至尊知。大野驅鵰鶚﹐髙臺宿虎貔﹔蜀﹑黔﹑荊﹑越旅﹐柱石爪牙資。銅馬勛名遠﹐瑯嶠道裏遲﹔筆揮諸葛驛﹐籌運子房帷。橫海飛樓櫓﹐連宵解紼纚﹔靑冥捩雁隼﹐白日踏蛟螭。按舳相搖簸﹐窮溟自渺彌﹔波濤仗忠信﹐呵護拜靈祗﹝參軍紀錄云﹕『崇武登舟凡百餘舳﹐二晝夜同抵鹿港』﹞。策受鸞書諭﹐軍申鹿港期﹝上命由鹿港進師﹞﹔大邦威赫赫﹐建卒駕騤騤。早破封狼膽﹐應揚義鶻眉﹔赤囊徵遠近﹐丹障望■﹝阝夷﹞。五騎從天降﹐雙驂逐日馳﹔士讙三箭定﹐學識一槍麾﹝公令副將軍海公先偵賊於彰化之八卦山﹐僅挾五騎行﹔射殪賊三人﹐擒二人以歸。明日復往﹐殺數人﹔賊退二十餘里﹞。大甲先攻取﹐元長入險巇﹝公令領隊舒某入大甲﹐期會攻大裏杙﹐而自由鹿港發元長以援諸羅﹞。橫云張壁壘﹐卻月鎭藩籬﹔鳥陣何須步﹐龍韜總得宜。蔗園森刃矟﹐竹柵擁軿輜﹝先是﹐臺灣賊多伏於蔗園﹑竹圍之內﹐分遣巴圖魯率鳥槍手分禦之﹞﹔背水成方伏﹐依崖布翼箕。鉦鞞陳鶴列﹐步伐整魚麗﹔萬竈嗚鞘靜﹐千山畫角吹。威弧天外指﹐步帳月中移。捲席覘髙阜﹐焚巢失舊逵﹝屯兵埤林﹐焚賊莊數十所﹞﹔牛欄空攝鼠﹐虎竹又分追﹝先至牛欄溪﹐有賊二萬餘人﹞。二角騰朱勒﹐中堅控紫絲﹔將軍弦百步﹐都護戟雙枝。電影穿晴昊﹐星鋩耀赫曦﹔■﹝肙欠﹞山擐魏甲﹐欱野掃吳■﹝金方隹﹞。戰气鼓餘勇﹐軍聲將萬雌﹔前鋒秦菫父﹐後拒狄虒彌。部曲山難撼﹐竹營眾不疲﹔諸生從奮擊﹐下吏效偏裨﹝元長有諸生以義兵三千至﹐公令庭筠率之行﹞。大埔奮殘豎﹐諸羅拯老羸﹝賊奔大埔﹐師遂進援諸羅——諸羅﹐今奉詔攺嘉義﹞﹔三朝晉館榖﹐萬戶蔡城炊﹝諸羅圍解﹐公遣義民取榖於賊莊﹐二日間得萬餘石而民始得食﹞。蟻穴通諸道﹐狐蹤辧兩歧﹔登臺過杙轂﹐大裏列金鈹﹝兵至亭臺莊﹐攺爲登臺莊﹐遂攻大裏杙﹞。截水銀鉤伏﹐周玉弩披﹔牙璋遵誓戒﹐鐵脛走崎嶇﹝公令諸路兵伏隘口﹐賊追至盡起﹐賊棄械遁﹞。鼓舞操全勝﹐持循受撫綏﹔影從元凱旅﹐雲集仲華師。刀佩思龔遂﹐壺餐擢趙衰﹔雕題尊闕鞏﹐聶耳率靈鉟﹝公知賊魁必入生番﹐乃召諸社丁﹑通事獎勵之。淡水徐同知領北社生番諸營﹐公賞之徧﹐且宣明朝廷徳意﹔由是﹐生番至者數十地﹞。集集方移陣﹐言言尙守陴﹔重碉守毒虺﹐列砦吼靈夔﹝師至集集埔﹐賊壘石頭城於濁水溪﹔海公率師渡溪﹐飛炮擊之﹐石頭城陷﹞。戢翼多翹足﹐枯鱗詎振鬐﹔旋看搗■﹝鵕﹐兔代鳥﹞窟﹐不假易牛皮。艸檄初歡捧﹐長纓競請羈﹔從叨頒白撰﹐爭效報丹墀﹝庭筠偵知林賊家屬匿水社生番通事杜孚家﹐請於公﹐召其業戶偕義民往曉之﹐遂以林賊家屬獻於軍。是役也﹐立功者咸被賞賫﹞。更逐投林狖﹐窮搜帶箭麋﹔天梯飛鳥渡﹐雪磴入云危。劍拂靑霜動﹐弓捎赤月垂﹔五丁開巇嵲﹐六甲挾魅魑﹝公遣諸將攻水社﹑埔社﹐而林賊已逸於朴子犁﹔海公率師緣絕壁上﹐行五晝夜追及之。是役﹐戰死且病者萬餘人﹞。頃刻拖狂兕﹐聯翩射惡鴟﹔虫沙皆自化﹐螳斧亦何搘﹝戊申正月四日﹐擒林賊等七人。二十八日﹐擒蔡賊等數十頭目。二十九日﹐擒莊賊等數十人。餘黨皆先後就縛﹞﹗瘴雨消丹巇﹐蠻雲散綠湄﹔軍需罷屝屨﹐民用固斨錡。鷺島沈煙出﹐雞籠隔霧窺﹔三貂恢海甸﹐五虎拓坤維﹝北路三貂者爲吳沙所據殆數十年﹐淡水徐同知諭降其眾。臺山之脈﹐自福州五虎門蜿蜓渡海而東﹞。見說蓬萊水﹐仍通太液池﹔神州釐白阜﹐荒域引黃支。翕辟風霆肅﹐榮枯兩露滋。常瞻五辰撫﹐深軫一人思﹔上賞班車服﹐殊勛勒鼎彜。主恩同策命﹐臣度盡謙撝﹔並受藏沼貺﹐兼敷祝网慈。窮檐表忠義﹐旰食問瘡痍。大澤龍蛇遠﹐空山雀鼠饑﹔蠲除安井屋﹐蕩滌撫煢嫠。麥隴霜前築﹐瓜廬兩後治﹔四郊花滿縣﹐幾處雪翻匙﹝公請以善後事宜歸徐巡撫辦理﹔詔免五十二年至五十四年錢糧雜稅﹐賜粵民「褒忠」額﹑流民「旌義」額。又請給莊民苦蓋銀﹐借以耔種﹐發食平糶﹔恩無不至﹞。戰鷁乘春轉﹐靈虯躡景騎﹔錦衣聞繂■﹝糸蔡﹞﹐羽衛互褵褷。朱鷺暄金鼓﹐靑鳶曳翠蕤﹔還同用杕勞﹐歸正采蘩祁。已奉韓安節﹐仍惇卻榖詩﹔幹城眞可倚﹐葑菲必無遺。自赴從戎役﹐虛陪記室司﹔愧無班﹑傳筆﹐學艸阮﹑陳詞。況顧銀魚袋﹐安知白馬祠﹗寧圖油幕坐﹐先荷軾緹施。鈴閣難參畫﹐珠鈐獨握奇﹔官畱周服不﹐頌比魯爰斯。下瀨三秋舸﹐摩崖百丈碑﹔卽今圖衛﹑霍﹐長此輔軒﹑羲。

代題王明府履吉「海運圖」

男兒須破萬里浪﹐許國亡軀心始壯。憶昔夢蟻暄臺陽﹐君來捧檄資饋餉﹔白羽談兵碧海東﹐朱旗飄粟靑天上。五虎門前決漭開﹐中流擊楫飛髙唱。鯨呿鰲作不復知﹐箕伯陽侯兩相抗﹔帆傾船側更斫桅﹐𨿽有篙師安可搒﹗唇焦舌敝經七朝﹐偶得霪霖滿盆盎﹔得非海外挽天河﹐一洗龍腥秋水漲﹗入險誰知出險難﹐暗礁劍戟森相向﹔譬如壞木遭斤斨﹐性命鴻毛才一晌。蒼茫不曉天地心﹐忠信終與幽明諒﹔驀然滄波臂劍來﹐一葉風檣吹五兩。漁舟轉運護軍儲﹐卻達鄰疆爲陳狀。獨蒙寬詔憫賢勞﹐幸免軍書幹奏當。是時完海皆安瀾﹐絕島秋濤息纖曠﹔始從震疊識皇威﹐乃信懷柔有神相。漳南昨日同牽絲﹐百里雷封需保障﹔已看薦剡列賢良﹐豈有微文速官謗﹗卽今奔走覲天顏﹐定邀恩遇拜仙仗。瀕行示我經海圖﹐回首風波默惆悵﹗王郎脫劍休徘徊﹐意气感激猶跌宕。韝鷹自是離風塵﹐塞馬何須論得喪﹗畱取艱危舊日心﹐閶闔排云縱此廷。

題吳西林贊府「赤嵌從軍圖」

豪遊一擲班生筆﹐東指榑桑看日出﹔樓船夜渡婆娑洋﹐絕島蛟鼉詟驅叱。幕府親臨撫悍漂﹐斗蝸戰蟻空焚燋﹔紅毛城闊旌旗肅﹐白玉山亭彗孛消。王粲從戎經歲月﹐枚臯馳檄常時發﹔譚笑曾吟蠻府魚﹐衣裳莫怪參軍鶻。卽今海外靜風濤﹐回首營門廁掾曹﹔忼慨誰磨荀洛盾﹐勛名應贈呂虔刀。

「海上受降圖」朱芝圃太守屬題

重臣綏撫總戎機﹐海上風雲在指揮。直向潢池收赤子﹐讙傳樓檻捲紅旗。呼來魚鱉橋能駕﹐射盡鯨鯢水不飛。莽莽虎門天際碧﹐榑桑初日照崔巍。

十年戰鼓怒潮聞﹐竟報降城築海濆﹔帝念蛟龍知攺惡﹐誰言鳥鼠不同羣﹖櫜弓定後煩幃幄﹐賣劍歸來樂耕耘。獨有同袍老兵卒﹐至今垂泣李將軍﹝謂壯烈伯李忠烈公﹞。

虎竹春行捲赤帷﹐■﹝艸佳﹞苻釋警狗生麾﹔太平共此二千石﹐一紙賢於十萬師。臧厥下車眞解散﹐寇恂遮道願追隨。多公「安不忘危」戒﹐敢恃淮陽可臥治﹗

臺灣詩鈔卷四

阮元

孫爾準

查元鼎

王衢

陳維英

楊浚

阮元

元﹐字伯元﹐號藝臺﹔淸江蘇儀徵人。嘉慶中﹐嘗兩任浙江巡撫﹐督飭李長庚等攻剿浙﹑閩﹑粵「海盜」蔡牽等各幫甚力。著有「揅經室集」﹐有詩。

戊辰五月辦賊至寧波﹐爲前提督壯烈伯李忠毅公建昭忠祠﹐哭祭之

粵海﹑閩天接燧烽﹐大星如斗墜殘冬﹔一生精气乘箕尾﹐百戰功名稱鼎鐘。死後人知眞盡節﹐生前帝許得崇封。至尊震悼廷臣哭﹐早有孤忠動九重。

誰遣孫恩剩一船﹐非公追不到南天﹝公擊牽於粵海﹐喉間被炮﹐薨﹔後蔡牽惟剩單舸﹐逃入安南海中﹞。遠探蛟穴五千里﹐苦歷鯨波二十年﹔隔歲過門皆不入﹝公連年在海不歸﹔卽歸﹐亦但在鎭海修船備糧﹐未嘗一返家署﹞﹐乘潮澈夜每無眠。雅之若與牢之合﹐早見澎﹑臺縛水仙。

六載相依作弟兄﹐節樓風雨共籌兵﹝元乙丑以憂去浙後﹐總督每掣公肘﹐致有粵洋之變﹞﹔手中曾擊千舟盜﹝公與元所共擊滅﹑攻散——如水澳﹑鳳尾﹑補网﹑賣油﹑七都等幫﹐前後不下千艘﹞﹐海上如連萬里城。絕吭原知關气數﹐寄牙早已斷歸情﹝公在洋﹐封所落齒寄夫人﹔以身許國﹐恐無歸櫬也﹞。誰憐伯道終無子﹐好與殷勤待館甥﹝公無親子﹐襲侯者﹐族也。其女婿同知陳大琮從公久﹐知盜情﹔余奏畱浙江﹐補寧波同知﹞﹗

甬上重來特建祠﹐舊時部曲竟依誰﹗鈴轅風冷將軍樹﹝余來甬上﹐寓提督虛署中﹞﹐泮水苔深叔子碑﹝公捐修府學﹐曾自撰碑文﹞。如此致身眞不恨﹐爲何賫志也休疑﹗麥城久合關家讖﹐彷佛英風滿廟旗﹝公出師時﹐禱於寧波關帝廟﹔得簽詩﹐有「到頭不利吾家事﹐畱得聲名萬古傳」句﹞。

八月十五日﹐浙江提督邱公良功會福建提督王得祿於寧波普陀洋﹔十七日﹐先追及蔡牽於臺州魚山洋﹐擊之。十八日﹐復會擊之於溫州黑水洋﹐沈其船﹐牽及妻子皆死於海﹔詩以志慰

八月溫﹑臺急水師﹐孫恩海上族全夷﹔定知故帥神靈在﹝謂溫州總兵胡公振聲﹑提督壯烈伯李忠毅公﹞﹐看爾長鯨就戮時﹝蔡逆滅於溫州﹐敬見「禦制春勝聯句」詩注﹞﹗

孫爾準

爾準﹐字平叔﹔淸江蘇金匱人。道光三年﹐任福建巡撫﹔五年﹐擢閩浙總督。當四年初﹐嘗渡臺巡閱﹔至六年中﹐又曾率兵入臺敉平地方事變。著有「泰云堂詩集」。

臺陽雜詠

關門非雁塞﹝關渡門﹐在淡水東﹞﹐沙磧似龍堆﹔甲壤田疇辟﹐鍼盤市舶來。云容晴後滿﹐山■﹝腃﹐黑代卩﹞雨中開﹝晴霽﹐則諸山煙靄蒼茫﹔若山光透露﹐卽爲雨之徵﹞。夢蜨﹝明季李茂春園名﹞無尋處﹐名園付劫灰。

蟒甲船刳木﹝刳木爲船﹐名蟒甲﹞﹐龍香劑割涎﹔焚輪風有火﹐沸井水無煙。硐戶徵蠔饟﹐山居訟蠣田。沿流頻喚渡﹐九十九溪邊。

風節欣無節﹝風艸春生無節﹐則是歲無臺風﹞﹐霜筠怯走鞭﹝竹皆叢生﹐筍不出叢外﹞﹔玉香花媚晚﹐金綴菊迎年。湖采螺紋石﹐番通馬劍錢。忽看方物集﹐新返荷蘭船。

拱鼠曾名曲﹐蹲鷗藉作糧﹔潮魚驚海熟﹝魚隨潮大上﹐名曰「海熟」﹞﹐火鹿憫番荒﹝鹿爲獵火驚散﹐名曰「番荒」﹞。檨搗蓬萊醬﹝「樣」字始見於鄭樵「通誌」﹐俗名番蒜﹔用糖■﹝穴上奄下﹞之﹐曰「蓬萊醬」﹞﹐椰傾沆瀣漿﹝椰子大如瓜﹐剖之﹐有淸液可碗許﹐名曰「椰酒」﹞。病來煩米卦﹝俗尙巫﹔病﹐輒延客子師攜撮米占之﹐曰「米卦」﹞﹐三保有遺姜﹝相傳明三保太監至臺所植姜﹐可療百病﹞。

佛髻波羅蜜﹐仙膚優缽曇。苓抽芳薏苦﹐蕉剝露牙甘。南鳳三杯粟﹝三杯粟﹐產鳳山縣﹞﹐西螺五寸柑﹝西螺產柑極佳﹞。問誰能編織﹖名狀漏嵇含。

方法唐僧授﹝唐大歷中﹐鄒和尙始制蔗糖﹞﹐凝冰濾蔗漿﹔輸租連蔀屋﹐擅利走帆檣。味壓嵰山雪﹐光欺宋井霜。緣知雩都縣﹐何減木奴鄕。

漸習殊方俗﹐何辭過海門﹗吉凶占雀語﹝蓽雀番名在﹐每出獵﹐聽雀語以占吉凶﹞﹐更鼓聽鳩鳴﹝白鳩能知气候﹐名「知更鳥」﹞﹔鐵樹珊瑚細﹐金莖蛺蝶輕﹝鐵樹花如珊瑚﹐金莖花俗名金絲蝴蝶﹔二花番女多簪之﹞。郵亭欣遠眺﹐云腳畫新晴﹝云腳﹐畫家繪水石﹐其下橫染一絲如界者是也。𨿽濃云靉叇﹐有腳可見必不雨﹞。

到來時令異﹐何處問神功﹖稻熟三春早﹐蟬鳴二月中﹔夏占帆鱟雨﹐秋試紙鳶風。嘆息吾行遠﹐眞看地軸窮﹗

查元鼎

元鼎子小白﹔淸浙江海寧人。咸豐初﹐遊幕臺灣﹐遂居竹塹。有「艸艸艸堂吟艸」﹝已殘﹞﹐新竹陳朝龍作「小引」﹝見本書「附錄」﹞。

雜詠﹝二十首錄二﹞

桂林無雜樹﹐蘭叢多棘荊﹔秋菊寄籬下﹐獨全髙隱名。

白傅謫江州﹐琵琶泣同調﹔我亦有鄕親﹐錢塘蘇小小。

澎湖竹枝詞

聞道珊瑚海底生﹐從玆石亦得「文」名﹔寶光好遣蛟龍護﹐錯采渾疑鬼斧成。

司更籠贈白班鳩﹐服軏驅將烏悖牛﹔島峙海中三十六﹐不生艸木盡平頭。

寒窗搖曳一燈靑﹐捲地風聲澈夜聽﹔百尺濤頭飛作雨﹐撲簾猶是帶龍腥。

日日風號日日晴﹐打頭破屋讀書聲﹔蔡家進士官江右﹐李孝廉崇太白名。

玲瓏石築矮回墻﹐檐下窗開尺許長﹔能避狂風能避暑﹐家家魚蟹作餱糧。

烏雲亂挽影婆娑﹐生小漁家慣踏波﹔濃粉輕脂渾不識﹐鬢邊撲得浪花多。

釣罷歸來月未斜﹐淩波微步笑漁娃﹔蓮花出水紅猶濕﹐忙把鮮鱗換地瓜。

一笑低頭倚釣篷﹐阿儂家住嶼西東﹔往來何必乘風便﹐潮信朝朝暮暮通。

和郭云裳茂才﹝襄錦﹞見贈元韻

浮家瀛海外﹐作計太無聊﹔西浙縈歸夢﹐東風阻客橈﹗鴻飛畱雪印﹐仙侶倩詩招。隗始金臺築﹐琴音惜尾焦﹗

嬉春三十首﹝並序﹞﹝錄四﹞

淩空結撰﹐別具體裁﹔客邸消愁﹐雨窗遣興。仿飛卿之麗句﹐記莊子之寓言。是空是色﹐疑眞疑假﹔閱者自能領會﹐作者懶更推敲。

閒情題硯北﹐韻事記瀛東﹕茶品雙槍碧﹐詞傳一葉紅﹔雪鴻畱爪印﹐云雁寄心同。艷體評羣艷﹐遊仙入夢中。

多病應憐我﹐緘愁更憶渠﹕入春寒若此﹐作客意何如﹗湖海頻羇迹﹐功名誤讀書。蹉跎人易老﹐又值落花初﹗

鯤魚掣溟海﹐駑馬戀殘芻﹔島佛原非佛﹐侏儒更誤儒﹗贈行盤谷序﹐招隱輞川圖。家本西湖住﹐煙波舊釣徒。

客窗寒料峭﹐春燕話呢喃﹔艷句傷心詠﹐相思刻骨欃。野花徧紅紫﹐海雨雜腥咸﹔莫負湖山景﹐乘風好掛帆﹗

癸丑元日試筆

蘇軾﹑牛僧儒﹐命皆摩蠍戹﹔右軍序蘭亭﹐選樓軼其迹。光陰過客過﹐我今年半百﹔非知伯玉非﹐枉尋而直尺。海外作豪遊﹐舉家同泛宅﹔長守太常齋﹐骨相管城瘠。癸尊一例傾﹐醜陰自古積﹔吉利書王正﹐院宇春風窄。老母倚閭望﹐負米非良策﹔合唱「大刀環」﹐歡承菽水適。

王小泉﹝衢﹞權頭圍貳尹﹐寄詩代柬﹐依韻答之。

琴瑟不專一﹐哀樂音自殊﹔車笠本忘形﹐聚散意何如﹖生平性忤俗﹐惟君鑑區區﹔譬彼拱璧珍﹐瑕豈能掩瑜﹗淸風拂籙竹﹐綠水映紅蕖﹔南北千萬里﹐萍水得相於。磨盾艸飛檄﹐昔曾溫陵俱。鯨牙掣瀛海﹐驥足展天衢﹔目下無餘子﹐心中不薄予。何期文字戹﹐快捷方式爭奔趨﹗魑魅諛鐘馗﹐梅鶴招林逋﹔隱偶分朝市﹐名何損及廚﹗香艸寄美人﹐杖藜怒唱喁﹔小靑憐照影﹐洛神賦子虛。三載淸漳遊﹐一任牛馬呼﹔場頻逐傀儡﹐姿還嘆柳蒲﹗重訪子云閣﹐窮回墨翟車﹔懷偕吟興減﹐年隨豪气䢐。迹久羈南國﹐夢飛繞西湖﹔風雨來故人﹐要路謫傖夫。藻華攄虀白﹐鹽酸別梅諸﹔芝蘭道義交﹐交親迹肯疏﹖綈袍貽範叔﹐顧我同悲愉﹗意气傾肺腑﹐鬢毛驚頭顱。蜀錦浣冰雪﹐漢書祕葫蘆﹔膻慕旋磨蟻﹐光馳過隙駒。臂復攘搏虎﹐哺莫報慈烏﹗帆開退飛鷁﹐棧戀禿尾驢。舉家同泛宅﹐海外事饑驅﹔道路日以遠﹐猗歟其那歟﹗枯槎乘張騫﹐一毛拔楊朱﹔載懷短主簿﹐各滯天一隅。偶然弄柔翰﹐艷體禁豪麤﹔嫫母不忘飾﹐犀心不醫愚。傲骨支嶙峋﹐空教鬼揶揄﹔管城無肉相﹐此論非虛誣。平子四愁詠﹐劉毅儋石無﹔與君復同調﹐淸貧樂有餘。竹溪我適至﹐瓜代君方圖﹔我才駐行腳﹐君又理軍需。哀鴻嗸澎島﹐芻粟挽徵途﹔使君心似佛﹐報國竭愚駑。掛席拾海月﹐調瑟得名姝。甫奏瀛東績﹐髙翔蘭北鳧﹔蕓仍捨田蕓﹐腴比硯北腴。相逢下車揖﹐相思藉以舒﹔須眉猶疇昔﹐寒溫敍喔嚅。飲君以村釀﹐飫君以園蔬﹗心賞慵拙詠﹐韻斗大﹑小蘇。自君渡蘭岡﹐剩此昂藏軀。霽云五色開﹐得君尺一書﹕上言長相思﹐下慰離羣居﹔煙雲滿卷帙﹐一一探驪珠。淸已頌棠封﹐庭更有懸魚﹔鹽鐵見經濟﹐論不同迂拘。但憂齊氓溺﹐不愁陶徑蕪﹔期月而已可﹐富教加庶乎。馬援誡子侄﹐赤黑在所濡﹔收其放心放﹐免爲污下污。煩君滌舊染﹐煩君雕朽株﹔答君瓊瑤贈﹐書到麥秋初。郵筒頻往來﹐愼勿吝琪琚﹗喜君晉頭銜﹐不爲不虞譽﹔正音遺雅樂﹐東郭逃濫竽。賦罷再嘆意﹐明月滿階除﹔努力加餐飯﹐麟兮吁嗟吁﹗

作書寄九弟有淦

池塘春夢海天寬﹐無限離情下筆難。半壁東南猶戰鬥﹐一家兒女幸團樂。不因酒債衣常典﹐聊寄梅花句亦酸。知是客愁牽兩地﹐加餐努力報平安﹗

五十初度﹝四首錄三﹞

富春江上客星孤﹐故國田園久已蕪﹔欲報劬勞因負米﹐誰憐辛苦引羣雛﹗鰲牽瀛海心原壯﹐書上秦庭計太迂﹗縱是晚非知伯玉﹐發添斑白嘆頭顱﹗

身世渾如不系舟﹐絕裾溫嶠悔遨遊﹗功名誤盡文章賤﹐富貴交貽妻妾羞。蝶夢方酣爭得鹿﹐鵲巢初築讓鳴鳩。窮途賴有英豪气﹐髙臥元龍百尺樓。

菊英介壽晉芳樽﹐籬下秋光一樣繁﹔出岫云情離客意﹐始衰鏡影畫詩魂。其何能淑身將隱﹐無易由言舌莫捫﹗敢道艾年當服政﹐尋常顯晦不須論。

挽臺灣令髙南卿司馬﹝鴻飛﹞﹝四首錄一﹞

颯颯逞英姿﹐蕭蕭鬢雪絲。賊剛擒巨醜﹐律恨失偏師﹗碧血鏖兵處﹐丹心貫日時﹗魂歸瀛海外﹐擬賦「大招」辭﹗

挽鳳山令王仲甫司馬﹝廷幹﹞﹝四首錄二﹞

海國衡才院﹐班荊話舊交﹔諸生東魯重﹐豪气北冥包。鴻治懸心鏡﹐龍文讀手鈔﹔新詩題小艸﹐月下費推敲。

秩增新治譜﹐國本古諸羅。畫品傳摩詰﹐書名負永和。翠披阿閣鳳﹐綠繞訟庭莎。比及三年別﹐悲聽「薤露」歌﹗

題馬云伯貳尹﹝克惇﹞「課詩匯編」

詩筒傳驛使﹐情勝隴頭梅。金慣披沙揀﹐珠曾入選來。掄元慳桂籍﹐作吏往蓬萊。同是饑驅客﹐相憐磊落才﹗

楊輔山司馬﹝承澤﹞招赴蘭山﹐阻雨雞籠

靈鼉擊鼓夜支更﹐淅淅淋淋一片聲﹔南國雄開東海勝﹐奇峯峭挾怒濤迸。可憐浩劫成焦土﹝自竹塹迆北至雞籠各處﹐大小村廬皆漳﹑泉分類﹐焚燒殆盡﹔新莊尢甚。吳逆戕官﹐賊營紮住三貂。余膺聘爽鳩﹐將穿賊窟而往平之﹞﹐已轉熙春兆太平。應是名山乞奇策﹐故教風雨阻行程。

小雨初晴﹐泛舟之蘭岡

本來人是地行仙﹐露宿風餐不計年。旭日初升收宿雨﹐吟鞭已發又乘船﹔客遊海外山環海﹐槎泛天邊水接天。指點蘭城煙樹際﹐名崇楊后與王前。

龜山

此山擘自巨靈神﹐謫向瀛東大海濱﹗愧我泥塗猶跋涉﹐羨他瀟灑出風塵。疇曾衍範偕龍馬﹐道嘆乘桴乞鳳麟。但得十朋占或錫﹐波濤險處穩藏身。

佛手

兜羅香結印﹐合掌向人天﹔不作完花散﹐應參一指禪。幻形休扼腕﹐摩頂或伸拳。栽植菩提樹﹐芬芳證大千。

除夕

今夕是何夕﹖歲月堂堂去﹔五十一年中﹐名利曾何據﹖作客瀛海東﹐誰毀復誰譽﹗春風拂疏窗﹐玉律回羲馭﹔云捲玉山明﹐衝霄萬丈曙。努力歲華新﹐吉祥聽讖語。

異聞吟﹝有引﹞﹝錄二首﹞

商船來臺﹐傳言賊由廣徳竄入浙江安吉縣﹐分擾余杭﹐猝陷武林﹗倉卒之間﹐延及海昌﹐羅中丞﹑劉方伯﹑葉觀察死之。賊攻旗營﹐將軍固守﹔焚劫之災﹐尢爲慘目。僕家住浙杭﹐客遊瀛嶠﹔故鄕多難﹐根觸於懷﹐以詩當哭。日日聞東粵南京之變﹑江右析津之危﹐連類及之。樂天云「但自髙聲歌﹐庶幾天聽卑」﹔今與古有同情也。作「異聞吟」。

半壁東南陷賊鋒﹐妖由釁作十年中﹔同文大抵皆和嶠﹐殉妾居然有石崇。南郭濫竽偏受賞﹐東山髙臥亦論功﹗自來怪事休稱怪﹐殷浩常書咄咄空。

湖山渺渺海茫茫﹐遙倚瀛堂望故鄕。下榻豈無徐孺子﹐幹城賴有段文昌。天涯涕淚悲南國﹐烽火精魂弔北邙。弱弟投簪緣奉母﹐應憐康樂夢池塘﹗

答楊又溪貳尹﹝可大﹞

君富爲世用﹐我本不求知﹔作客來瀛嶼﹐相逢讀好詩。時艱心益壯﹐語偉格多奇﹔嘯傲淩滄海﹐休嫌出處遲﹗

時見妖氛熾﹐逢人殺似麻﹔將軍觀壁上﹐老母各天涯。榻喜陳蕃下﹐途窮阮籍嗟﹗吳山弔明月﹐曾照舊繁華﹖

題李鏡湖少尹﹝應春﹞吟稿﹝錄一首﹞

捧檄徵兵到海外﹐扁舟一葉禦長風﹔風濤天與開胸臆﹐從此揮毫句益工。

將軍行

將軍銀印大如斗﹐統制東南江左右﹔日費軍糈數萬金﹐連營千里長相守。相守於今已十年﹐不教訓練不屯田﹔百萬貔貅江上列﹐旌旗日色相新鮮。巨寇從來稱狡猾﹐將軍好武不好殺﹔一旦鼓鼙動地來﹐兵刃未拔營先拔。張皇六師競奔走﹐借問「吾頭猶在否」﹖將軍退守姑蘇臺﹐罵賊睢陽功不朽。長蛇封豕咨吞吳﹐飛來海外徵兵符﹔三千師旅倉皇募﹐六月重洋泛舳艫。爺娘妻子走相送﹐喃喃番語聲哀慟﹗威尊命賤備戎行﹐耀武無非烏合眾。聞道將軍忌異才﹐營前驅策皆駑駘﹔賊來破陣如破竹﹐天下雄兵安在哉﹖半壁東南數千里﹐剿何艱雞失何易﹗況令賊勢更猖狂﹐軍前誰許同生死﹗子胥江作怒潮聲﹐細柳營成垓下營﹔父老江東咸屬望﹐諸君何以答升平﹖

王衢

衢﹐字小泉﹔曾任宜蘭頭圍縣丞。

寄查小白

幽蘭無濃馥﹐古梅香自殊﹔譬彼君子交﹐忘形本淡如。此意君能諒﹐以此明區區。與君相見時﹐雙江識瑾瑜。我方抱綠綺﹐君正賦紅蕖﹔苔岑欣契合﹐詩酒日相於。看山必與偕﹐判花必與俱﹔彼此正年壯﹐相期到云衢。分襟三載後﹐榕市劇愁予。忽報元度來﹐眞長已先趨﹔掀髯各大笑﹐有如償夙逋。竟夕暢談論﹐雉酒出郇廚﹔遂唱淸才曲﹐漏盡尙喁喁。從此續良覿﹐追尋日無虛﹔我過君狂喜﹐君至我歡呼。萍聚無幾時﹐秋風吹菇蒲﹗我泛使者槎﹐君登幕府車﹔一別五﹑六載﹐堂堂歲月䢐。前年得喜信﹐聞君客澎湖﹔相思不相見﹐隔水問樵夫。新詩貽我讀﹐遲答曠居諸﹔情思抑何切﹐形迹抑何疏﹗往歲過竹塹﹐握手心始愉﹔訝君成藩鬢﹐老我愧頭顱。君猶壓金綫﹐我猶畫葫蘆﹔三千六百日﹐如何似隙駒﹗君有白髮親﹐心驚反哺烏﹔我似黃楊戹﹐心怵旋磨驢。重累各一身﹐都因八口驅﹔落魄復相同﹐豈亦共命歟﹗近墨故長黑﹐惡紫安得朱﹗試看古來人﹐爲君舉一隅﹕王粲不得志﹐志大才豈粗﹖杜欽不遷官﹐官卑知亦愚。悠悠流俗口﹐何事不揶揄﹗曾參不殺人﹐無母誰辧誣﹗古人貴知己﹐得一可不孤。我自渡海來﹐豪興日以無。家園萬里外﹐年紀五十餘﹕將爲身家計﹐雞肋何所圖﹖將爲功名計﹐蝸角何所需﹖非不早見機﹐滯我是長途。營巢愁客燕﹐伏櫪嘆疲駑﹔身似升平將﹐心如薄命姝。往歲饑不擇﹐乃飛海上鳧﹔但爲升斗謀﹐本不計丰腴。地僻心能靜﹐身閒气少舒﹔有足免趑趄﹐有口免囁嚅。敲詩估村酒﹐開園擷晚蔬﹔𨿽無超然臺﹐尋樂學髯蘇。與世百無補﹐閒煞七尺軀﹔正苦無儕伴﹐得君一紙書。並遣惠連來﹐似憐我索居﹔君言門下客﹐我視掌中珠。所媿冷衙齋﹐無車亦無魚﹔艸艸具一榻﹐情眞貌不拘。勸令勤學業﹐日久免荒蕪﹗余謂爾有暇﹐何不學詩乎﹖顧我非丹靑﹐教其自染濡﹔聊以慰幽寂﹐抑亦免邪污。二月花亂飛﹐山中人守株﹔思君何所寄﹐新詩脫稿初。我亦將碔砆﹐換君之瓊琚﹔乞君加鍼砭﹐幸勿加浮譽﹗明知下裏歌﹐箏琶雜笙竽﹔其如秒虫呤﹐結習不能除﹗臨風兼頌禱﹐禱罷一長吁﹗

和查小白「佛手」韻

何因成佛果﹐花雨散諸天﹖指點菩提樹﹐心參解脫禪。慈云現孤掌﹐明月印空拳﹔一握摩挲相﹐眞香護大千。

陳維英

維英﹐字碩之﹐號迂谷﹔淸淡水人。咸豐中﹐曾任閩縣教諭。回籍後﹐掌教仰山﹑學海兩書院。晚築太古巢﹐與詩友嘯臥其間。著有「偸閒錄」五卷。

監國夫人詩

按夫人﹐陳永華女也﹔嫁鄭經長子克■﹝臧上土下﹞。經在廈門﹐令■﹝臧上土下﹞在臺監國﹐才能剛斷。馮錫範諸姦忌之﹔經卒﹐與經弟聰﹑明﹑智﹑柔等謀易位﹐譖■﹝臧上土下﹞乃螟蛉子﹐不堪嗣位。謀於董國太﹐賺入殺之﹐立經次子克塽——錫範婿也。夫人聞變﹐急詣國太曰﹕『若果螟蛉子﹐不堪承繼﹐何不早遣歸家﹖不然﹐尙可爲兵民﹐何故殺之﹗叩首長號﹐請收斂。奉飯三日﹐從容投繯而死。予嘉其節﹐故志之。

三朝茶飯了生因﹐烈女傳中第一人﹔尺組捐軀原死義﹐殉夫無恨恨姦臣﹗

一品夫人詩

按「臺灣外記」﹕傅爲霖謀叛鄭事泄﹐扳陷懷安侯沈瑞﹔瑞妻﹐鄭斌女也。將滅沈族﹐斌乞赦女﹔克塽許之﹐卽輿歸。夫人問何事﹖告之故﹔夫人毅然曰﹕『兒𨿽父母所生﹐但今日之身乃沈門之身﹐非父母所得愛惜也。生爲沈家婦﹐死爲沈家鬼足矣﹔莫愛兒以貽笑』﹗卽轉身出。父母泣畱﹐不從﹔遂輿回。及家﹐瑞與弟珽俱已賜勒死﹐祖母金氏亦自縊﹔夫人號泣曰﹕『太太先行﹐媳婦卽來矣』﹗繼而抄其家﹐發配家屬。瑞之妹﹑大姊﹑三姑娘於氏﹑崔氏俱自縊﹐夫人市板悉斂之﹔遂絕粒﹐奉飯三日﹐從容自縊。後姚啟聖重題請封一品夫人﹐都統張夢吉差防禦張國柱搬諸柩入京﹐擇地安葬焉。

父母𨿽生嫁卽休﹐沈恩須向沈家酬﹔能知盡節便爲孝﹐何事臨行苦死畱﹗

三朝奉飯畢殘生﹐苟活何如死更榮﹗陳氏曾殉監國難﹐同時奇節冠東瀛。

姦謀■﹝言翁﹞訿今何在﹖一品頭銜萬古名﹔畢竟殉身緣底事﹖沈家冤案不須明﹗

鸞章一旦下東都﹐油壁香車離海隅﹔未審長安明月夜﹐貞魂猶戀故鄕無﹖

癸丑八月八日﹐會匪激成分類﹐蔓延百里﹔誠可哀也

遏抑多方惱煞予﹐柰天降禍莫驅除﹗泉漳﹑閩粵分偏合﹝舊泉﹑漳分類﹔玆則同安屬泉而附漳﹐晉﹑南﹑惠安屬閩而附粵﹞﹐翁婿﹑舅甥親亦疏﹝論籍故也﹞。

構兵秦﹑楚十三年﹝辛酉晉﹑同分類﹐距今十三年矣﹞﹐今日干戈更蔓延﹔塗炭生靈灰屋宇﹐萬民雙淚一聲「天」﹗

癸丑之變﹐兄弟俱死於難

裹革沙場未幾時﹐來收爾骨不勝悲﹗封成馬鬣兄兼弟﹐地唱蚌珠怪且奇。飲恨難消龍目井﹐洗冤空對虎形陂﹗寒齋獨坐孤燈下﹐和淚揮毫暗寫詩。

九月十九日﹐朱丹園太守造廬商辦止鬥事﹐並囑代撰文以祭厲燮理陰陽﹐地方漸靖

忽傳北海五驄驅﹐太守由來是姓朱﹔促膝蝸廬甘下問﹐關心鴻野苦哀呼。厲壇故鬼連新鬼﹐文苑小巫見大巫。費盡精神流盡淚﹐旱苗漸向雨中蘇。

擒戇虎行

小醜威名浪假借﹐嘯聚綠林據彰化﹔誰添之翼凶咥人﹖罟擭森羅罪不赦。去年咆哮半綫城﹐負隅走險無敢攖﹔雞翁寢皮而遇害﹐圍獵久勞吳子兵。鼠輩狐羣恃其猛﹐眈眈逐逐逞又逞﹔無知妄想稱山君﹐馴擾百般死不省。一桂難爲鴨母王﹐爽文逐鹿終敗亡﹔陳辦鴟張復繼起﹐豺狼當道難屈指。此尢卓卓戇中雄﹐藐爾跳梁等豚豕。名超虎觀來孝公﹐堂堂豸史籌帷中﹔羽翼三千奮鵝鸛﹐爪牙十萬飛羆熊。逢逢喧天振鼉鼓﹐直探虎穴擒戇虎。卞莊打虎說當年﹐袒裼暴虎叔於田﹔晉人馮婦善搏虎﹐紛紛俱以伏虎傳。而今搖尾甘授首﹐深山難作逋逃藪﹔笑爾蚩蚩枉脇從﹐畫虎不成反類狗﹗

謁馬仰山書院紀事

拓土開疆廿載營﹐版圖初入我初生﹔楊公始建鱣堂迥﹐朱子重修鹿洞成。學海共源懷梓裏﹐仰山對崎表蘭城﹔席前地接文昌府﹐門下天生武庫英。枉坐虎皮談易竭﹐自慚馬骨相難精﹔額增月課辛勤校﹐指摘雷同子細評。養士貴無寒士气﹐衡人故不得人情﹔苞苴屏卻靑氈冷﹐苜蓿烹來白水淸。教重身心輕翰墨﹐儒先經術後科名﹔恐荒豚犬三餘業﹐忍唱驪歌一曲聲。東道攀輿行且止﹐北郊張樂送如迎﹔蒼蒼雲樹百回首﹐槐市風光夢寢縈。

題太古巢

山中甲子不知年﹐夢入華胥一枕邊﹔壤土原無盤古墓﹐枯枝獨辟有巢天。兩儀石上搜遺迹﹐八卦潭前隱散仙﹔自笑艸廬開混沌﹐結繩坐對屋三椽﹗

楊浚

浚﹐字雪滄﹔寄籍福建侯官。淸同治八年﹐淡水同知陳培桂延修「淡水廳志」。著有「冠悔堂詩文集」。連橫「臺灣詩乘」﹝「文叢」第六四種﹞已輯其詩若干首。

和林小銘舍人「贈行」原韻﹐兼示子逸茂才並寄子恂庶常滬上﹝二首錄一﹞

七度看雲海﹐勞勞又遠行﹔徧舟吾見慣﹐尊酒汝多情﹗有約靑山在﹐新漸白髮生。西風作人語﹐底似不平聲﹗

九月十四日遊臺陽﹐十六日抵安平﹐家楚榮鎭軍在元招駐署中﹐夜淡有感

雙作盧敖汗漫遊﹐雄風相送海山頭﹔衣冠衮衮成囂市﹐椰竹蕭蕭近暮秋。且尋窮荒尋禮樂﹐敢將長揖傲公侯﹗年來我已然犀倦﹐爲語支祈不用愁﹗

十月二日﹐家敬堂總戎鉀南邀同安平觀水戰

我聞在昔昆明池﹐魚龍起舞揚旌旗﹔天子教士習水戰﹐驅使河伯如嬰兒。又聞三千水犀甲﹐錢塘酣鬥何爽颯﹗金牛出沒疊雪幢﹐至今江上談兵法。吾家威武稱樓船﹐將軍橫海多象賢﹔邀我安平同拭目﹐此事道隔三十年。一朝訓練百廢舉﹐火光轟烈波心炬﹔馮夷懾伏支祈愁﹐桓桓羆虎艨艟旅。夾岸觀者如堵墻﹐都盧妙技登牙檣﹔盤旋百戲不一足﹐疾風西下如鳥翔。更入水中列鵝鸜﹐重開一幅麥鱗幔。髙臺鼙鼓正三撾﹐喊聲直欲幹霄漢。歸來慰問忘衣寒﹐持杯勞酒三軍歡﹔書生長揖參末座﹐紀述大筆回紫瀾。軍容從此畱圖畫﹐赤嵌城頭明月掛﹔障川一柱立東溟﹐知有七鯤中流拜。

嚴懷谷司馬同年成儀招飲賦贈

長沙光祿稱吾師﹐貢登玉室羅瑰奇﹔十年讀「禮」慚局伏﹐更得左右相攜持。叩門訪友道衷曲﹐邀我杖書陪天祿﹔延陵季子及周侯﹐日夕下上雲龍逐。一朝銜命馳秦關﹐羽書飛捷歌「刀環」﹔人生壯遊須萬里﹐來看海外三神山。鳳凰山下逢嚴助﹐懷人歷歷洞庭樹﹔多君樽酒特地開﹐縱談如讀元虛賦。千秋文字歸鼎鐘﹐公也大筆扶蒼穹﹔吉金樂石拱搜討﹐掎摭星宿昌黎功。嗟余風塵把臂晚﹐忽忽又載扁舟返﹔側聞途民鼓腹歌﹐萬家都飽芋田飯﹗

澎湖弔古歌

河山半壁足千古﹐海上孱玉畱片土﹔三十六嶼邸苑開﹐蠣灘咫尺生風雨。憶昔千艘金﹑廈來﹐七年監國胡爲哉﹖將軍騎鯨去不返﹐空令賦手歌「大哀」﹗扁舟塊肉今已矣﹐大難孤注稱天子﹔自古蛟龍失水愁﹐豈知燕雀處堂喜﹗一封降表落中原﹐蕭蕭椰竹誰招魂﹗丁字門前掛明月﹐忽聞嶴樹吼饑猨。同時更有五妃泣﹐桂子山荒斷碑立﹔玉魚寂寞尙人間﹐西流一角看日入。吁嗟乎﹗田橫穿冢五百人﹐至令絕島爭嶙峋﹔桑田三淺無復道﹐付與漁郎來問津。

遊寶藏巖寺

平疇萬頃繞修篁﹐一水冷泠下夕陽﹔不問名山有絲竹﹐盡收大塊作文章。息機羨汝聞淸梵﹐厚福何人占上方﹗自笑袖中東海小﹐且攜拳石入詩囊﹗

題邱子春「景山采芝圖」

祖州一角跨東海﹐三十童女紫芝采﹔人間異種苦搜求﹐豈知徐福偏舟在﹗耕煙■﹝周刂﹞月飛九天﹐二十四莖生瓊田﹔茅君一笑授顏色﹐眉宇爽气盈大千。昆侖山下重回首﹐東方頑仙是吾友﹔襟裾如水上鴻堤﹐與子大酌浮邱酒。珊瑚在手葳蕤紅﹐「長生」一曲歌玲瓏﹔君樂荷鋤汧谷宅﹐我懷承蓋甘泉宮。牧龍舊夢復無道﹐四十年來風日好﹔相期葆此金石姿﹐三田聚寶多瑤艸﹗

歐陽文忠公生日﹐繪像祀於鄭稼田觀察如梁之竹西亭

醉翁亭上文章伯﹐七百年來無此客﹗泉香酒洌溪魚肥﹐山川一一都生色。我從海外遙稱觴﹐圖公容貌如生覿﹔竹西位置非偶然﹐主人乃公之遠戚。當年遺表借海神﹐爪痕宛在瀧岡石﹔瀛壖解事讀奇文﹐婦孺猶能師畫荻。公也相逢笑口開﹐天生書劍吾儕役﹔故人範﹑韓不得意﹐西謠一曲嗟何益﹗蓬山舊侶有小宋﹐袖中七論驅戎狄﹔橡灼雙行且著書﹐與公風月談今夕。

鄭稼田觀察獲紫芝於竹坑山﹐作長歌贈之

牧龍忽忽四十載﹐一夢乃在昆侖山﹔珊瑚夜光出空谷﹐別有明月非人間。主人示我以紅玉﹐祖洲仿佛相登攀﹔豈眞卯星方墜地﹐變幻能作茅君顏﹗當世文章不易露﹐天生異穎寧等閒﹗此卽方壺佳麗地﹐其中龍虎仙所寰。芝田稅駕歌一曲﹐吾令帝閽開九關﹔集英殿上華蓋轉﹐通徳門前書帶環。慚愧寓公仍艸艸﹐辟蠹日檢書中簡﹔三十六莖倘在手﹐不愁雙鬢成霜菅﹗

自庚寅洎庚午四十一年﹐惟今歲閏十月﹔兩度生辰﹐適寓北郭園

名園兩度笑銜杯﹐四十年來第一回

﹔天下卽今半耆舊﹐他鄕重見好樓臺。豬肝累主多慚色﹐馬齒加人不艸才﹔贏得裨仙文字福﹐欲從脈望問胚胎。

秦云薊樹鳳凰山﹝丁卯之年在秦﹑戊辰之年在都﹐己巳而在鳳山﹞﹐北轍南帆指顧間。浮海著書容我拙﹐韜弓掛壁笑人閒﹗千門夜气看星斗﹐百戰名場付觸蠻﹔敢分中年絲竹樂﹐東山情性尙癡頑。

潛園觀菊

天涯海角久離家﹐四度秋風鬢欲華﹔一事不曾愁客邸﹐借人亭館看黃花。

除夕祀長恩

同治庚午客遊艋川﹐纂修「淡水廳志」甫成﹐聞十一月二十五夜祝融扇虐﹐吾家僅隔一垣﹐回風者三﹐卷帙喜獨無恙﹔遂忽忽買舟﹐於醉司命前一日抵裏。除夕陳酒以答神眷﹐並志一律。

未賀參元失火書﹐多君呵護喜何如﹗頻年琴劍慚奔走﹐此夕杯盤慰起居﹗入抱不曾辜萬軸﹐感時長與惜三餘﹔海天一笑吾何幸﹐徐福歸舟正歲除﹗

延平王祠再生梅

同治己巳遊臺陽﹐謁王祠﹐甚隘。洎甲戌沈幼丹制軍蒞辦海防﹐奏請追祀報可﹐予謚「忠節」﹔因拓土重修。近聞掘地得枯梅﹐俄而發花﹔洵足異也。

赤嵌城頭月﹐何知地下根﹖大難成碩果﹐未敢出降旌﹗奇局天重創﹐原心帝有言。蟄龍能飲露﹐應感再生恩。

寄林巽甫觀察維讓

除夕枋橋夜﹐相邀共守歲﹔連云看築場﹐貓迎兼虎祭。別後感書來﹐累多傷時勢﹔結轖仗義衷﹐忽慟卜式逝﹗

寄林時甫通副維源

訂交四十載﹐兩世比紀﹑羣﹔滄海隔千甲﹐坌嶺恩暮云。合室飽白粲﹐更感汝殷勤﹗狂瀾回旣倒﹐銀臺看策勛。

懷舊﹝選五首﹞

鄭稼田觀察如梁

旅食北郭園﹐款眞弟兄﹔茅龍更三椽﹐西山爽气迎。東瀛論門地﹐樂善協公評﹔多功能寡過﹐可以慰平生。

施云舫舍人士洽潔

海東擁一硯﹐臯比亦足豪﹗時哉易白頭﹐逝水看滔滔。春明彊別後﹐九梁日思題糕。少年當努力﹐爲底名山逃﹗

王香洲茂才衡之

王香洲一家父子兄排行皆「之」字﹐右軍家法。咸豐癸丑赴興化陷賊﹐中刀劈額﹐僕而蘇﹔洎冬﹐忽以疾卒。同時爲林小潭方伯所羅致者﹕詔安謝管樵穎蘇以畫名﹐甲子發亂死於萬松關﹔晉江粘樹之熙光﹐善琴。

羲﹑獻家風一字排﹐購書入市日爲懷﹔畫義我更思摩詰﹐琴錄今難遇伯喈﹗

李汝洲三尹觀濤

予己巳﹑庚午應臺陽修志總纂之聘﹐閱一十五月﹔君時在淡水﹐尙能述予往事。

滄海橫流一棹還﹐狂歌曾識舊時顏﹔鬢絲禪榻茶煙後﹐腰鼓重煩說對山。

陳鏡河舍人澄淸

同治壬戌舉人﹐戊辰與予同到閣裏﹐居廈門。君本淡水籍。

藥階舊侶漸凋零﹐待漏曾同數曉星﹔早脫朝衣成小隱﹐田園生計付東溟。

送陳省三舍人望增歸臺灣

同是鳳凰池上客﹐客中相送又重陽﹔疏星澹月觚橈夢﹐執手他鄕話舊章。

滄海橫流百事非﹐腥風吹水上人衣﹔魚龍變幻天何極﹐獨棹扁舟看落暉。

近事因君喚柰何﹐犬聲吠影一何多﹗飽時饑飯須先辧﹐時宰無炊殺老坡﹗

三輔皇圖夢似煙﹐短衣匹馬感當年﹔海東耆舊如相訊﹐末路英雄一領氈。

贈吳霽軒軍門光亮

百丈樓船夢枕戈﹐將軍下瀨七鯤過﹔醇醪共飲思公瑾﹐薏苡何傷謗伏波﹗緩帶羨能文字樂﹐連牀喜得弟兄多。京華冠蓋如相訊﹐爲語南中有牧﹑頗。

寄吳霽軒軍臺陽

畏途早唱愼風波﹐其柰中流蕩漾何﹗竟累平原彈鋏好﹐最傷樂毅謗書多﹗雨雲世態眞如土﹐石火人情一剎那﹔終有天王明聖在﹐扁舟何必辦漁蓑﹗

百戰功成汗馬勞﹐牙幢西折等鴻毛﹔棟梁共惜淸時棄﹐薏米原難俗議逃。大海瀠洄存一柱﹐秋風顦顇感同袍﹗新從幕府讀詩句﹐尙爲丹靑數鄂褒。

贈陳悅樵處士﹝二首錄一﹞

將門之子書能讀﹐博物賢於張茂先﹔助我添修「耆舊傳」﹐蓬萊三淺話當年。臺灣詩鈔卷五

林豪

林豪

豪﹐字卓人﹐號次逋﹐淸福建同安金門人。同﹑光之際﹐數遊臺灣﹐嘗主於竹塹潛園﹐並兩度掌教澎湖文石書院﹔著「東瀛紀事」﹝「文叢」第八種﹞並修「澎湖廳志」﹝「文叢」第一六四種﹞。所遺「誦淸堂詩鈔」﹐內有「臺陽艸」二卷與「澎海艸」一卷。

謁魯王墓

王諱以海﹐字巨川﹐洪武十世孫也。福藩旣敗﹐王起兵浙東﹐稱監國。兵敗﹐航海﹔竄金門。薨﹐葬於嘯臥亭下。「明史」以爲鄭成功沈王於海﹐誤也。墓前有古坑湖﹐去墓數十武﹔有石鐫「漢影云根」四字﹐王手筆也。墓久湮沒﹔道光間﹐里人林樹梅訪於荒榛亂石中﹐旁引諸書以証之﹔請於周蕓臯觀察立石鐫記﹐自捐市廛生息爲淸明祭費焉。

圖王爭統迹全蕪﹐公子多情訪海隅﹔故國殘山餘落日﹐墓門終古俯平湖。沈江史筆畱疑案﹐酹酒春風屬後儒﹔「漢影云根」摩舊刻﹐蒼茫煙樹只啼烏。

金門耆舊詩﹝十二首錄三﹞

盧牧洲中丞

中丞諱若騰﹐字閒之。崇禎庚辰進士﹐觀政兵部﹔出爲寧臺紹道﹐有惠政﹐民稱「盧菩薩」。唐王時﹐巡撫浙東﹐加兵部尙書僉都禦史銜。鼎革後﹐屏居裏門﹔晚適澎湖﹐卒。臨終遺命﹐題其墓曰「有明自許先生」﹐殆以見志云。著有「與畊堂值筆」﹑「畱庵詩文集」﹑「方輿互考」若干捲﹔里人林樹梅搜其遺詩「島噫集」六十餘首﹑「島居隨錄」二卷刊之。

中丞生不辰﹐孑然一遺老﹔竄身艸澤中﹐顏色日枯槁。正气作河山﹐噫聲畱海島﹔自許采薇翁﹐黃﹑農入懷抱。

爵帥邱剛勇公

公諱良功﹐賜謚「剛勇」。嘉慶間﹐官浙江提督。追海寇蔡牽至黑水深洋﹐以鉤搭牽坐船﹔大戰移時﹐兩船■﹝舟皮﹞舨皆損壞﹐而閩幫王提軍始到。牽因鉛藥已盡﹐遂投海死。論功﹐王封二等子而公僅得三等男。浙撫阮文達公以書勸公自陳﹐將爲代奏﹔公覆書遜謝力辭焉﹐阮公益賢之﹝事詳阮公弟梅叔太史亨「瀛舟筆談」﹞。

公帥水犀軍﹐鏖戰黑海浪﹔誰與殲水仙﹐後來反居上。屏居大樹下﹐疆臣服其讓﹔遺澤及後賢﹐勛勞猶歌誦﹝謹按﹕公子聯恩﹐官河南總兵﹔與撚匪轉戰河﹑洛間﹐賊畏之﹐號「邱老虎」。豫撫因禮薄﹐彈之。公憤甚﹐乃奮不顧身﹐日日血戰﹔至殺虎橋﹐逆首張落刑設伏圍公數重﹐力戰死之。事聞﹐賜專祠﹐謚「武烈」。賊平﹐上命大臣以少牢二﹐分頭祭告僧王及邱公之祠﹔時論榮之﹞。

林瘦云公子

公子諱樹梅﹔父官水師副總兵﹐幼隨父巡洋﹐所至港■﹝氵義﹞夷險﹐輒隨手記錄。長﹐從周蕓臯觀察﹑髙雨農孝廉學爲詩﹑古文辭。平生好遊山水。嘗再渡臺灣﹐佐鳳山令曹瑾治埤頭水利﹐民屍祝焉。防海之役﹐劉制軍薦其才於朝﹐不就。著述甚富﹐多畱心經濟之言﹔「嘯雲山人詩文抄」二十餘卷﹐已刊行。臨終﹐吟云﹕『歸來化作孤山鶴﹐猶守梅花影數枝』﹔擲筆而逝。

卓犖將門子﹐掉頭謝朝班﹔孤鶴去不歸﹐白雲在空山。素心托流水﹐詩卷畱人間﹔梅花幾度開﹐夫君何日還﹝謹按﹕林文忠公晚年嘗延瘦云至省垣﹐密詢防海之策﹔瘦云卽席爲詩云﹕『到處有遺愛﹐歸來無剩金』。文忠公笑曰﹕『若無剩金﹐則此酒何從取給乎』﹗乃攺之云﹕『到處饒遺愛﹐歸來寡剩金』﹔人以爲兩字師云﹞﹖

富春江懷周蕓臯先生

先生諱凱﹐富陽人。道光間﹐由編修出守襄陽﹔歷官興泉永道。所至﹐有惠政。能詩﹑工書畫﹐晚治古文﹔著有「內自訟齋詩文集」。嘗延先人入署﹐撰「金廈二島志」﹐刊行於世。先君子遂執贄門下﹐傳受詩﹑古文學﹔小子所聞﹐其餘緒也。先生駐廈六年﹐遷臺澎提學道。自繪「富春江撈蝦翁圖」以見志﹔圖今藏金門呂姓處。豪生也晚﹐未獲追隨杖履﹔而淵源所自﹐極不能忘。今過富春﹐憶圖中之風景﹑想先生之舊遊﹐率爾成吟﹐以志景仰云。富春江冷蒹葭暮﹐打槳欲行屢回顧。腹痛爲憶撈蝦翁﹐因風欲寄平生慕。翁昔珥筆從承明﹐一麾出守襄陽城﹔墮淚碑前舊遊處﹐感恩父老淚猶傾。種桑時說養蠶式﹐男則勸耕女勸織﹔插徧髙陽樹萬條﹐何殊召伯甘棠植﹗備兵移節鷺門來﹐島嶼風淸瘴霧開﹔金﹑廈雲煙圖自寫﹐玉屏桃李手親栽。先人橐筆蒙羅致﹐爲搜文獻修新志﹔卻值論文把酒時﹐曾言當日著書意。兩島巖疆控海邦﹐防海安能未雨置﹔畱與後來賢有司﹐展捲了然資爲治。六載春風拂海邊﹐一朝視學海東天。回首故山風味好﹐釣臺隔斷雨和煙﹕何時江上搖輕槳﹖何處魚蝦堪舉网。南國鶯花薄宦愁﹐西風鱸菜歸思長﹔且繪江聲紙上聞﹐聊當宗生臥遊想。歸田有願幾時閒﹐王事馳驅未得還﹔化鶴人歸圖尙在﹐堂堂古月落人間。我昔披圖生慨慕﹐指點童時釣遊處﹔循吏風流迹尙新﹐文字論交神恍遇。此邦風景故依然﹐此日停舟雨滿天﹔圖上之人如可作﹐願從蓑笠釣江邊﹗

將之東瀛雜別

十年夢作玉山遊﹐今日來看徼外秋﹔破浪未消宗子志﹐渡江誰是祖生流﹖關心烽火添鄕思﹐入眼鶯花攪客愁﹔欲跅扶桑作椽筆﹐掛帆應指海東頭。

舟入八里坌口

輕舟不系便隨萍﹐八里坌前望杳冥﹔雪壓■﹝山屯﹞山千仞白﹐潮分官渡一條靑。野煙似榖藏孤寺﹐瘴雨如珠落小舲。廖泬海邦風景暮﹐幾行雁陣下漁汀。

雞籠頭渡口晚眺﹐是先長兄殺賊殉難處

散步立江臯﹐頹波銜落日﹔望望雁行稀﹐中腸慘以郁。緬昔癸丑年﹐孫﹑盧漏网逸﹔連■﹝舟宗﹞入雞籠﹐勢若風雨疾。伯也戍海邦﹐獨執琱戈出﹔系楫奮中流﹐風雲生呵叱。跅賊搴其旗﹐賊血滿船溢。賈勇萬賊中﹐不令一賊失﹔賊气爲之奪﹐賊魂爲之栗。岸上觀者誰﹐賀蘭乃相嫉﹔坐令醜徒千﹐蟻附兄舟一。矢盡鼓亦衰﹐頭斷膝難屈。毅魄作胥濤﹐怒气千秋屹﹔對此悲無端﹐涕下如絲密。

招魂曲﹝有引﹞

淡北自丁巳﹑戊午間連年分類械鬥﹐死亡者以萬計。事平﹐里人爲道場於艋舺龍山寺﹐超薦亡魂。時陰雨連日﹐天色愁慘﹔余感之﹐爲此詩也。

君不見龍山寺口白旛浮﹐香壇煙繞風颼颼﹖是日陰霾匝地气淒慘﹐新鬼故鬼聲啁啾。不知妻哭夫兮﹑父哭子﹐但聞哭聲震天天爲愁。去年蠻觸苦相怒﹐忽地烽煙不知故﹔朝驅子弟尋仇家﹐暮挺干戈逢狹路。生靈刈盡村爲墟﹐碧血消沈萬骨枯﹔化作虫沙歸未得﹐魂招何處徒嗟吁﹗嗟吁魂兮歸來些﹐莫向沙場猶醉臥﹗懺悔應悲殺業償﹐皈依且禮空王座。空王座下眾生愁﹐汝曹任俠夫誰尢﹗何不荷戈去殺賊﹐死爲忠義猶千秋﹗

挽家龍江鎭軍

公諱向榮﹐同安人﹔任臺澎掛印總兵官。同治元年三月戴逆滋事﹐公統兵進剿﹐解嘉義之圍﹔轉戰進駐斗六門﹐糧盡爲賊所困﹐與胞弟生員向臯曁副將王國忠等俱殉難。

斗大孤城捲暮埃﹐將星慘淡墜江隈﹔出師豈作生還想﹐入陣先尋死所來﹗枵腹登陴天爲淚﹐裹瘡殺賊气如雷。二難他日標靑史﹐合取王羆一例陪。

遣悶二十二韻

海邦汗漫遊﹐南北遊將徧﹔親故音書稀﹐家山望眼倦。匆匆兩度春﹐忽忽一閃電﹔面目足風塵﹐登臨挾筆硯。靑燐閃戰場﹐敗瓦堆空縣﹐烽火矗中宵﹐鶯花滿芳甸。鯤身沙欲沈﹐鹿耳浪如練﹔遊覽感滄桑﹐去來語海燕。城抽竹萬竿﹐郡瞰波三面﹔旅夢逐鷗回﹐鄕音聽鶯囀。身臥瘴煙閒﹐心隨蠻俗便﹔摸金校尉多﹐注瓦文字賤。世路珠九曲﹐人情鋼百煉﹔邯鄲卒爭雄﹐鄒魯風誰羨﹗得句聲亦雌﹐吹簫調易變﹔遠拋犵鳥鄕﹐空把歸鴻戀。赤日午燻燻﹐黑雲生片片﹔雨中煽炎風﹐空際飛火箭。枯坐烘鑪間﹐渴想淸霜咽﹔安得綠蟻浮﹐特把朱明餞。詩魔苦相纏﹐墨汁聊復濺﹔一服淸涼散﹐中心空眷眷。

赤嵌城懷古二首

騎鯨大將捲牙旗﹐十丈戈船破浪時﹔黑海有靈浮窟宅﹐紅毛無地長蛟螭。天涯杜宇歸何處﹖島上田橫奉者誰﹖太息「采薇」歌罷後﹐五妃墓下艸離離。

五花戰陣下樓船﹐八罩潮回湧碧泉﹔海國鶯花開世界﹐荒陬島嶼靖烽煙。祭文慷慨稱「窮士」﹐降表淒涼識戴天﹔不是將軍饒俠槪﹐入都能免子胥鞭﹖

五妃墓

海外無遺土﹐閨中有五人﹔一壞埋艷骨﹐九死殉孤臣。環佩芳魂杳﹐蘼蕪故徑春﹔妾心同古井﹐浩浩白於銀﹝近墓有井﹐味甚淸洌﹞。

初十日次嘉義縣二首

蒼然巖邑背斜陽﹐遙指茅椽且卸裝﹔月影窺人當戶小﹐雨聲催客出城忙。濠邊白骨新堆冢﹐門外靑燐舊戰場﹔太息三年兵燹後﹐頹垣敗瓦極蒼涼﹗

去歲紅巾似蝟張﹐登埤飲血气逾揚﹔一軍願作睢陽雀﹐九死羞牽鄭伯羊。自誓王羆城是冢﹐更憐許遠馬爲糧﹝副將王國忠守城數月﹐後從林鎭﹔斗六門之潰﹐罵賊被害。邑人許山﹐竭家財濟軍﹔垂盡﹐其媳出私貲繼之﹞。我瞻雉堞欽遲久﹐此地千年艸亦香。

同年陳迂谷中翰齋頭觀袁筍陔師遺墨感賦

朔風凜烈吹孤燈﹐燈前展捲邀髙朋﹔墨痕無恙人已矣﹐我來摩撫情難勝。幾行斷句堪追憶﹐大節崚崚表疇昔。昔年珥筆侍先皇﹐孤立獨將心表赤。干戈海內幾時休﹐身膺厚祿孰分憂﹔老臣夜半觀天象﹐太白星髙近女牛。願淸左右收時望﹐指佞觸邪意气壯﹔活民每辟諛臣謀﹐修省頻將封事上。鯨波滚滚海中來﹐滿目蠻煙捲暮埃﹔竭力鬢毛淸似雪﹐憤時心血湧如雷。可憐恩遇何由補﹐賫志九原依聖主﹗平時能濟弟子貧﹐身後誰知廉吏苦﹖迂谷舍人人中英﹐曾從立雪歸春明﹔手持遺墨示吾黨﹐紙上拂拂生气生。詩中爲過諸葛裏﹐山東道側碑記淸﹔吾師楚產祖兩浙﹐賢者所處兩地爭。凜凜歧途戒誤走﹐想見壁立將天擎﹔終以鞠躬積勞瘁﹐武侯可作誰弟兄﹗鯫生愧荷春風植﹐一拜未能況報徳﹔剩有殘膏世上稀﹐珍重吾徒宜寶惜﹗欲賦「招魂」曲未髙﹐悲秋宋玉偶濡毫﹔吟成和淚擲江水﹐千年應捲海門濤。

聞雪村都轉連戰皆捷﹐遂復彰化﹔喜作四首

洗盡儒生陋﹐鏖兵當壯遊。雅軍三面出﹐虎負一朝收﹔馬上揮毫壯﹐囊中得句遒。平淮如勒石﹐「靖海」媲前侯。

去歲傳兵日﹐烺煙大甲昏﹔誰能揮袂起﹐誓與此城存﹖賊已投鞭想﹐人疑臥榻吞﹔非君籌戰守﹐舉國已狼奔。

「戇虎」凶頑極﹐潢池不恃不﹖盜兵空自大﹐膏斧卻誰仇﹗昔漫憑城固﹐今應入穴愁﹔飛蓬焱炎火﹐灰燼詎曾畱﹗

兵豈從天降﹐刀光帶雪揮﹔敵驚重險失﹐民慮我公歸。露布欣遙遞﹐霜戈矯若飛﹗國人望慈父﹐額手慶恩威。

和雪村都轉「書嘆」之作﹐卽步元韻四首

登陴慷慨一儒生﹐曾作磺溪萬里城﹔大義淋漓聯眾志﹐小心籌劃著威聲。時危不有空拳奮﹐事至誰將一矢迎﹗蟊賊甫衰蜚語集﹐那禁壯士憤難平﹗

立馬軍前正黑頭﹐鯨鯢戮盡念方休﹗蔓滋靑犢方縈慮﹐棘集蒼蠅更隱憂﹗已是尸居難共濟﹐況堪肉食競陳謀﹗妒功人眾成功少﹐今古眞同貉一邱﹗

搔首問天天不知﹐悲歌跅地誌難移﹔中流直欲層濤挽﹐大廈猶思一木支。避世豈眞心已稿﹐感時未免淚如絲﹗中原義士頗聞否﹐有客傷今正鎖眉﹖

酌君醇酒爲君歌﹐千載僉壬柰命何﹗願托詩人投有昊﹐終將砥拄定頹波。抽身倘作無懷氏﹐舉目誰當曳落河﹖願遣牢愁恢素抱﹐蒼生懸望未蹉跎﹗

初到潛園﹐呈主人雪村都轉

我聞海上蓬瀛稱仙山﹐山中奇峯碧水何回環。帝嫌島上風景太寥落﹐特遣名手爲山開孱顏。玉京仙人舊是玉皇吏﹐手跅扶桑作管光斒斕﹔是造五鳳髙樓之巨手﹐何況一泉一石指顧間。果然雲窗霧閣起平地﹐五步﹑十步迷離難躋攀。有如蟻穿盤中珠九曲﹐步步豁人心目彎復彎﹔又如史公文字﹑公孫劍﹐處處將收故縱往復還。倒捲銀河之水從天舄﹐灌注名花奇艸流潺潺﹕或蕩沙棠隨流去蕩漾﹐柳堤竹岸梅塢知幾灣﹔或弄玉簫銀管發淸響﹐驚起山精木客鳴靑鸞。偶然唱到人間可哀曲﹐先生憮然拊髀淚一潸。當今狐妖鼠輩塞天地﹐桃源之人何獨看花閒﹗鯫地而起遂殪負嵎虎﹐天帝含笑遙將王簡頒﹔其乘軺車一出視人世﹐芟盡天荊地棘醫時艱。鯫生島上一介垂釣客﹐幸爲前馬執鞭將驥扳。園中花勿傷離艸勿恨﹐人生聚散原如水上鷴﹔行當澄淸宇內遂初服﹐然後歸飲花下將園關。

讀雪村都轉「軍中八詠」奉題

策馬沙場壯此行﹐寶刀光裏湧詩情﹔筆鋒直掃■﹝艸佳﹞苻膽﹐墨汁長揮艸木兵。慷慨勒崖酬壯志﹐淋漓磨盾仰才名﹔披觀檄艸兼詩艸﹐如聽軍中伐鼓聲。

寄懷雪村方伯

不見逋仙近半年﹐嘯臺矯首眼將穿。名園花事繁逾昔﹐謝女詩才妙勝前。籬畔定縈遊客夢﹐囊中應滿看山篇。秋英萬木含霜久﹐待賞芳尊句共聯。

過大甲溪二首

溪中十餘里多石﹔山水驟至﹐觸石濆浪尢險。山後皆生番社﹐惟溪口可通往來。溪門寥闊﹐不能造橋梁﹐又難於渡筏﹔故行人苦之。

沙鳥斜陽外﹐蒼茫何處津﹗眾流爭赴海﹐亂石遠隨人。十里堆晴雪﹐千層疊細鱗﹔當年秦帝怒﹐鞭到尙嶙峋。

不辧溪南北﹐身圍萬石中﹔沙飛千澗雪﹐潮湧一江風。古樹低於屋﹐歧途轉似蓬﹔筍輿何處駐﹖指點向丹楓。

途次哭義首羅冠英三十四韻

冠英小名阿察﹐淡南內山粵人﹔與廖登鳳﹑廖細元﹐俱爲番社所信服。戴逆滋事﹐冠英首先起兵﹐從秋司馬辦賊﹔至中途而秋君僨事﹐冠英孤軍陷賊中﹐用奇計得脫。適竹塹林雪村觀察奉檄總辦團練軍務﹐使張司馬駐兵翁仔社以防賊﹐爲大甲聲援﹔冠英與二廖實始終左右之。中間再解大甲之圍﹐平四張犁賊巢﹐克葫蘆墩﹑東大墩﹐收復東巡司地方及彰化縣城﹔前後數十戰﹐皆身先士卒。論者謂逆賊倡亂以來﹐血戰之功﹐冠英爲最。今戴﹑林二逆已平﹐惟陳逆啞狗弄尙拒小埔心未下。冠英奉曾鎭軍檄﹐率兵急攻﹐入其阻隘﹐爲飛炮所中﹐殞於陣﹔然賊亦挫衄。越十日余﹐而陳逆伏誅。嗚呼﹗戴逆之亂﹐其甘心爲桀犬者無論矣﹔卽持兩端觀望﹑惟利是從者﹐隨在比比也。余未識冠英之爲人﹐殆古所謂「慷慨烈丈夫」者耶﹗何其明順逆之分﹐奮不顧身如此也﹗旣哭之以詩﹐並爲敍其梗槪﹔使荷戈之士聞之﹐或有感而興起者乎﹗時同治甲子四月﹐識於赤嵌郡城旅次。半夜頹云落﹐雙行客淚俱﹗艸茅能報國﹐章組愧全軀﹗瀛海啼妖鳥﹐漢池射短狐﹔紅巾紛若蟻﹐墨綬散如烏。柱孰中流砥﹐聲聞攘臂呼﹔揚徽初誓眾﹐跅地獨前驅。慷慨揮蛇劍﹐從容捋虎須﹔跳梁鋒在熾﹐轉戰勢尢孤。出險還磨盾﹐同仇更執殳﹔腰橫金鈚矢﹐敵避黑雲都。大甲烽頻警﹐重申令未孚﹔輔車原互應﹐犄角每相需。塹北開官局﹐張巡奉火符﹔兵咸疑艸木﹐志矢衛枌楡。馳檄才籌劃﹐投鞭屢覬覦﹔趯靴全力搏﹐臥榻有心圖。君也空拳奮﹐羣看倍道趨﹔山頭飛霹靂﹐馬上落於菟。乘勝方搜穴﹐狂奔敢負嵎﹔四犁淸孽種﹐一鼓掃萑苻。飲血軍心銳﹐登埤眾志扶﹔論功先屈指﹐捫體少完膚。去歲城池復﹐羣凶次第俘﹔井蛙猶自大﹐桀犬尙稽誅。鹿挺籬間觸﹐魚遊釜內枯﹔相持久糜餉﹐賈勇獨援枹。後勁方髙壘﹐先登已入郛﹔那知奔瘈狗﹐竟爾殞良駒﹗熱血膏靑艸﹐忠魂守碧蕪﹔納刀光弼侶﹐裹革伏波徒。慘淡元歸葬﹐沙場哭載途﹔死當爲厲鬼﹐气早奪羣奴。未食天家俸﹐疇安身後孥﹗悲歌懷壯士﹐筆底涕痕濡﹗

淡水迎神曲

淡水同知曹公士桂﹐雲南舉人﹔積勞卒於任﹐相傳爲竹塹城隍。

竹城一夜吹靈風﹐風馬云車來長空﹔淸晨士女迎祠下﹐迎者爲誰乃曹公。曹公自昔來守此﹐以身殉官一載耳﹔城中是夕哭公時﹐夢裏老僧傳公止。喧言公作一方神﹐萬民破涕成一喜﹔飲食必祭如事生﹐黃童白叟趨若水。想見公徳在民心﹐民心時時有公畱至今﹔不忍死公那忍去﹐在左在右彷佛聞公音。繡像千絲錦﹐寫狀千黃金﹔不惜繡公寫公抒誠忱。誠忱感天天亦許﹐使公仍作一城主﹔借寇還從地下來﹐脫靴轉向祠中聚。由來天心合民心﹐何幸世世子孫永得奉慈父。而況公心愛民天早知﹐平生惜未竟設施﹗斯民饑飽在公抱﹐斯地老幼皆公兒。生則驅蝗捍賊往往救其死﹐何況爲神尢易爲欲爲﹗有如朱邑嘗作桐鄕長﹐一壞遺命無他移﹔公神棲此夫何疑﹗我聞赤嵌當年陳無已﹐廟食一方傳別史﹝相傳鄭氏時﹐長史陳永華沒爲郡城城隍﹞。由來聰明正直每爲神﹐如公至今何嘗死﹗神之來兮靈旗飄﹐神之往兮靈車遙﹔迎神送神兮神昭昭﹐善爲福兮災爲消﹗

逐疫行﹝同治丙寅在淡水作﹞

炎風煽地如鑪烘﹐妖云十丈垂天紅﹔祝融熾炭旱魃舞﹐陽亢陰死蒸蘊隆。十里﹑五里成焦土﹐五月﹑六月悲三農﹔疫鬼跳梁舞而出﹐白晝攫人入其窟。十旬大索天亦驚﹐一城哭聲气愁郁﹔有司曰噫無他策﹐諭令爾民且逐疫。獰獰闖出丈六軀﹐眈眈四目射妖蜮﹔連宵鼓角喧通衝﹐欲蕩麼魔禳此疾。疫鬼愀然語有司﹕『公今誤矣逐何爲﹗溯公下車淸和節﹐可有甘雨車前隨﹖公心爲鑪湯沸鼎﹐煆煉成獄張炎威。摸金校尉虎而冠﹐張牙舞爪如鷹饑﹕或摧鳳翅曬赤日﹐或肆狼餐剜膏脂﹔或入甕中醉其骨﹐或納一网敲其皮。或頭爲焦或額爛﹐大者剝膚小噬肌。累累犴獄如束濕﹐無辜吁天天豈知﹗未免閭左蓄怨毒﹐上干天怒災乃施。吾曹戾气所醞釀﹐乘時爲厲應奔馳。隨公一气爲消長﹐气焰所趨不可醫。君不見南交吏酷珠盡徙﹐東海婦冤天不雨﹖蝗蝻入境市有虎﹐毋乃感召由天鼠﹗古來靑祥黑眚爲咎徵﹐雞禍犬禍隨所取﹔山妖水怪有由﹐吾曹與公問誰使﹖公無杜陵忠愛之胸襟﹐縱誦子章髑髏能止災不侵﹖誤讀「周官」效安石﹐欲遣方相禳氛祲﹔執盾揚戈直戲耳﹐抱薪救火災愈深。而況吾曹縱斂手﹐未必公能捨此現婆心﹗區區小民何足惜﹐飽公之囊果吾腹﹔天若愛民不遣公﹐吾曹爲禍公豈福﹗不然公如兩袖淸風淸﹐吾曹逝矣何庸逐』﹗有司曰噫無他策﹐此曹鴟張何能斥﹗欲解蒼生命倒懸﹐安得靑天一聲鳴霹靂﹗

聞警﹝時粵寇李世賢竊踞漳州﹐金﹑廈等處戒嚴﹞

羽檄驚傳出浙河﹐故鄕烽燧近如何﹖圍城盡作王羆冢﹐入陣誰揮狐父戈﹗狗已喪家猶吠影﹐鯨因漏网尙翻波﹔不堪聞雁滄江上﹐獨對秋風灑淚多﹗

書嘆

兵荒而後米珠騰﹐屠伯何堪殺气橫﹗越地徵輸歌「白紵」﹐漢廷羅織貴蒼鷹。千家破碎魂成市﹐四顧蕭條血滿城。安得道州勤撫字﹐「舂陵」一曲慰羣情﹗

奉題吳修軒先生「東溟艸」

兩渡東溟著作新﹐掃除凡匠出淸神﹔懷才何限遺平世﹐開卷悠然見古人。弟妹天涯余別淚﹐干戈海嶠滯吟身﹔淒涼怕聽鄕關曲﹐我亦瀛壖浪迹頻﹗

丙寅除夕﹐嘉義陳七﹝榕士﹞﹑山左劉四﹝魯生﹞﹑汀州戴三﹝筱林﹞同飲園中寓齋﹐率成二首

蠟燭聞歌也淚流﹐誰家今夕會朋儔﹗屠蘇酒熱還拈柬﹐爆竹聲多怕倚樓。夢裏靑山同歲杳﹐尊中綠鬢問誰畱﹗如何歲歲求如願﹐獨坐蕭齋詠四愁﹗

座中談笑盡英流﹐獨讓元龍據上頭﹔安道琴弦彈古調﹐伯倫酒榼洗今愁。鮮堆冬筍香堪嚼﹐紅擘年柑露未收一任歲移渾不覺﹐盡情取醉臥西樓。

志局書懷示諸同事二首

丁卯春﹐淡水嚴紫卿司馬創修廳乘﹐招余入局總輯﹔並申請觀察吳公﹐命劉蒼石廣文監辦局事。時分任者爲家雪村方伯﹑時賓廣文﹐分校者爲黃南�廣文﹑陳迂谷同年兩山長﹑蘇子褒孝廉﹝衮榮﹞﹑浙東張揆卿茂才﹑餘子和少尉﹝寬﹞﹑劉魯生鹺尹諸君也。

淡水徵文獻﹐於今二百年﹔風霜濡大筆﹐兵燹感遣編。掃榻髙朋集﹐扶輪地主賢﹔幹旌勤下問﹐禮意極殷拳。

一代名山業﹐千秋俎豆開﹔煙雲資潤色﹐壇坫屬淸才。往事悲淘浪﹐髙文壓選臺﹔相如消渴甚﹐附驥好追陪。

送張揆卿歸赴浙闈秋試

論詩樽酒喜相邀﹐握手河梁意轉饒﹔歸思已隨滄海月﹐雄文直壓浙江潮。囊中赤嵌新吟艸﹐夢裏靑山舊畫橈﹔此去射鵰推妙技﹐春明相待莫辭遙﹗

淡水志局雜吟五首

同治丁卯春﹐家雪村方伯占梅與嚴紫卿司馬倡修廳志﹐屬余總輯﹔暇時與雪村僂舉閨秀之可傳者﹐各系短歌﹐用俟采風者覽焉。

圍城雨

美貞孝林氏之善禱也。氏爲淡水余某幼媳﹐年十二﹐失所天﹔守貞養姑﹐至老不懈。所居大甲土城﹐城內無井﹐居民汲溪水以炊。同治壬戌﹐彰化戴潮春作亂﹐屢圍大甲﹐絕我汲道。民心皇皇﹐共請林氏禱於城隍廟﹐天乃雨﹔反風﹐賊之迫附濠邊放火者皆反燒﹐賊軍遂大潰﹐圍乃解。計兩載以來﹐屢禱屢應﹐人以爲神。

城外萬賊如潮發﹐城中萬竈炊煙歇﹔賊飽民饑汲道絕﹐未死刀兵先死渴﹗異哉閨中林貞姑﹐行年八十顏猶朱﹔雙行淚向神前灑﹐一陣雷將雨腳驅。滿天大雨聲如注﹐風力倒吹城頭去﹕孤軍乘勢一當千﹐賊火反燒走且僕。從此孤城得瓦全﹐貞姑之力能回天﹔異哉貞姑挾何術﹐頃刻能操造化權﹗由來淸徳原如水﹐懷抱澄於萬斛泉﹔君不見少婦呼天天震怒﹐一方三載成焦土﹐何況區區數點雨﹗

負翁行

勸孝也。道光六年﹐淡水閩﹑粵民分類械鬥﹐中港閩莊爲粵人焚毀﹐莊民紛紛逃難。閩人蔡開基妻黃氏﹐將負其幼兒及四百金以行﹔回見老翁在室﹐乃棄兒與金而負翁在逃。時中港溪水暴漲﹐多溺死﹔氏徑渡無恙。行至竹塹城下﹐忽見幼兒立於側﹔問誰摧之來﹐茫然不知。未幾﹐其夫亦至。蓋夫與弟自陣前戰敗奔回﹐見室人已逃﹐惟榻上金尙存﹔乃攜以行。至此﹐適相值也。

滚滚烽煙刮地起﹐四野塵昏哭不止﹔幼兒在抱翁在堂﹐丈夫出門妾守此。眼看室廬守不支﹐黃金盈篋去何之﹖黃金易得兒難得﹐回顧老翁方在側﹔棄兒他日或有兒﹐棄翁來日空追憶﹔割得塊肉心豈甘﹐忍把呱呱付之賊﹗賊氛已迫趾難停﹐老翁揮手促之行﹔謂『翁老矣不足惜﹐無爲翁故不俱生』﹗少婦匆勿但搖首﹐負翁在背踉蹌走﹔驚看雪浪阻當前﹐可柰靑烽傳背後。搴裳徑渡若平途﹐回望隨波十有九。竹垣城下且息肩﹐倉卒幸未遭賊手﹐故鄕閭捨已無存﹐腸斷幼兒堪覓否﹗忽見幼兒戲於前﹐問誰攜汝心茫然。遙望負金行且止﹐夫偕弟至無後先﹔痛定各將離緒訴﹐一家團聚不知故。

盆中金

予全節也。節婦林氏紀姑﹐竹塹林景甫女。適貧士黃俊超﹐超屢試不售﹐賫志以歿﹔氏守節撫孤﹐浣衣渡日。而天成秀質﹐不假妝飾﹐容光照人﹔有惡少屢挑不從﹐繼以赤金手鐲擲其浣衣盆中﹐氏棄金不顧。是夕﹐少年復至家迫之﹔氏乃大呼「有賊」﹐攜子哭訴於族人林紹賢。紹賢爲斥逐惡少﹐並假閒室與居﹐月給薪米。氏自依紹賢家﹐外人罕見其面﹐壽至七十餘歲。

黃家有婦悲新寡﹐蕭條四壁誰憐者﹗浣衣爲活撫孤兒﹐亂頭粗服自閒雅。玉井攜來寡婦絲﹐錯疑水畔出西施﹔誰擲盆中金數笏﹐狂生一見太情癡。妾心冷冷盆中水﹐妾志堅貞金莫比﹔何不持歸遺細君﹐詈人從人隨所使﹗井畔驚聞擲地聲﹐太息癡兒心未死﹔暮夜無知欲何爲﹐狂生枉自污行止。黃金𨿽多不能買妾心﹐盆中漫棄千黃金﹗其柰遊蜂與狂蝶﹐求凰時托琴中音。卓哉吾宗長者世罕有﹐一枝許托意良厚﹔饒他白璧守終身﹐免使靑蠅擾素守。

剪舌哀

哀賤妾之殉主也。中港黃氏鶴娘﹐歸竹塹增貢生鄭琨爲妾。道光二十四年﹐琨卒。氏矢死以殉﹐其母防之謹﹔乃從容治喪﹐待卜葬畢﹐遂入內自剪其舌。夫侄奔救﹐見氏血痕滿面﹔問『舌何在』﹖氏口不能言﹐惟以手指心而已﹔蓋已斷而自吞之矣。

結髮事君日君側﹐一朝斷絕淚沾臆﹔心如錐刺腸九回﹐泉路茫茫行不得。一枝金剪袖中藏﹐玉手攜來淚兩行﹔不裁連理帶﹑不裁合歡裳﹐但剪寸舌猶尋常。舌根不斷情難斷﹐一段離愁話正長。

牽衣哭

嘉貞媛羅氏之殉義也。戴逆兄萬蘭早死﹐未婚妻羅氏望門守節﹐戴逆尢敬憚之。逆黨旣破彰化﹐以孔道大轎迎戴逆﹔羅氏長跪痛哭﹐牽裾力阻其行。迎者促行甚急﹐羅氏乃叩頭求『勿殺人』﹐戴逆許諾而行。羅氏實時入內﹐投繯死﹝逆旣入城﹐凡官吏逃入齋堂者得免。後來官兵爲戴逆所得者﹐恆善視之﹔或得乘間脫歸﹕皆羅氏一言之力云﹞。

君不見污泥獄中出蓮鍔﹐糞壤堆裏生靈芝﹖異哉羅家有賢媛﹐綺年能詠柏舟詩﹗長齋繡佛保白璧﹐親族敬畏如嚴師。一朝家茁反風艸﹐痛哭牽裾思力阻。柰彼篝火盡鳴狐﹐憑城勢已同騎虎﹔虎背難下筍輿迎﹐迎者洶洶促之行。賢媛慘然但泥首﹐哀求『止殺免獲丑﹔好生有願遂畢生﹐殺气爲厲君知否』﹖語畢回身自投繯﹐決然捨生白璧完﹔勿謂賊中乏奇節﹐成仁取義眞賢媛。

重修徳政祠歌

敬業堂前棠樹老﹐祠祀卽今猶艸艸。卻因新政惠蒼生﹐轉溯前賢如赤保。保赤心誠數六公﹐立政不同心則同。薛公﹑袁公爲最早﹐興利除害傳瀛東﹔信齋經營建雉堞﹐秋槎義渡施鴻功。後來二曹更表表﹐歸去兩袖餘淸風﹔就中馥堂尢可敬﹐廉明勤愼施異政﹕苞苴夜絕面凝冰﹐案牘朝披心映鏡。共驚果決凜猶神﹐可惜薪勞徇以命﹗六公往矣民懷徳﹐共議建祠報血食﹔朱邑﹑桐鄕魄可依﹐令威華表心猶憶﹝相傳曹馥堂先生爲竹塹城隍﹞。崇祀千秋示後賢﹐建祠何惜鳩金錢﹔如何俎豆名空在﹐但附鱣堂耳捨邊。巡臺使者人中傑﹐下車一旦求賢哲﹔錚錚嚴公出吳門﹐求救水深與火熱。惡木條條籜掃風﹐稗政一一湯沃雪﹔有誰憔悴詠鴻嗷﹐頓使雕枯蘇鮒轍﹗鮒轍鴻嗷不復吟﹐我民屍祝盡銘心﹔買絲好繼平原繡﹐寫狀應添少伯金。六公祠宇謀重建﹐酬徳報功兼示勸。鯤海沙淘激濁流﹐雞籠霧散開生面﹔■﹝山屯﹞山髙髙俯碧流﹐潮回官渡波如油。六公淸名山嶪嶪﹐六公徳澤水悠悠﹔山髙水長深仰止﹐後之視今同一軌。願將像鑄續馨香﹐更刻口碑置祠裏﹗

詠臺陽古迹十二首

橘洞行﹝詳「臺南府誌」﹞

行行橘花洞﹐一路開橘花﹔花開自成村﹐四望無人家。流水落英去杳杳﹐石門香冷古煙霞﹔一聲仙犬穿雲出﹐古洞深鎖驚棲鴉。樵客看花夕陽暮﹐便欲攜家尋來路﹔回首仙山入暝煙﹐橘花開落春幾度﹗

暗礁行﹝見「府誌」﹞

海中異境無不有﹐春旦秋昏一年久﹔花明柳暗好鳥啼﹐月黑楓靑山魈走。仙人境﹑鬼門關﹐仙鬼變幻一島間﹔靈山未許紅塵扳﹐莫訝浮槎去復還﹗

五妃墓﹝明寧靖王朱術桂侍姬也。事詳「府誌」﹞

君犒師﹐妾操臼﹔君灌園﹐妾剪韭。君何往乎辭廟行﹐妾何往乎隨君走﹗爲君掃螻蟻﹐爲操箕與帚﹔待君地下妾不朽﹐海角年年長相守。雙梓墓﹐七姬墩﹔五出花開又古墳。大星欲墜小星共﹐何幸教化行閨門﹗畱得一泓淸似雪﹐墓門千載表貞魂﹝墓在臺南郡治﹔傍有井﹐甚淸洌﹞。

夢蝶園﹝明舉人李茂春隱處﹐在臺南郡治﹞

世界華胥耳﹐人生夢中身﹔夢中復占夢﹐疑夢復疑眞。何當借得邯鄲枕﹐好夢千春不肯醒﹗醒時栩栩﹐夢時蘧蘧﹔周耶﹖蝶耶﹖故我今吾。吾與我相忘﹐非周亦非蝶﹔春色忽相遭﹐看花復采葉。花花葉葉夢未還﹐惟我與吾相周旋。周旋只在華胥表﹐是周﹑是蝶都了了。夢亦非夢醒非醒﹐雞虫鹿馬憑擾擾。此中卻有眞吾存﹐故我今吾不須論。畱得髙風足千古﹐當前卽是桃花源﹔君不見﹐夢蝶園﹖

尙書亭﹝亭爲陳淸端公建﹐在臺南郡治﹞

大海浩浩波濤東﹐尙書一亭峙其中﹔尙書跨鶴不可見﹐幹春亭上長春風。春風吹到梅花吐﹐猶記尙書此覓句﹔梅花品格尙書風﹐此是南國甘棠樹。

種金山﹝在臺南府治。以上皆見「府誌」﹞

荒山滿目悲荊棘﹐可堪海外春無色﹗紅粉飄零絕島來﹐春風春雨憑誰憶﹗風雨一江斜﹐傷春可憶家﹔且將腕底金條脫化爲山中女兒花。身是南國紅豆樹﹐島上懷人朝復暮﹔花落愁聞喚子規﹐花開猶自隱香霧。芳心未忍隨輕塵﹐祇今隱約有花身﹔花身開落春無主﹐好爲花誄弔殘春。

曹公圳﹝曹公諱瑾﹐河南解元﹔任鳳山知縣﹐興埤頭水利﹐民屍祀焉。見「林嘯云文抄」﹞。

渺渺圳上田﹐漪漪圳中水﹔樂此埤頭民﹐猶說曹公美。曹公來﹐圳未作﹔圳未作兮曹公謀﹐圳旣成兮曹公樂。爲霖雨﹑爲脂膏﹐千春此圳長姓曹。曹公之心圳中水﹐曹公之名比圳髙。

水火洞﹝在嘉義縣﹔「邑志」所謂「水火同源」也﹞

閻浮世界潮趨東﹐磅礡二气合辟中﹔大造爲冶陰陽銅﹐煉雲生水壚中烘。媧皇熾炭開神功﹐六丁伐鼓驅長虹﹔長虹捲水浮長空﹐陽開陰闔生鴻蒙。鞭雷閃電走赫衝﹐火星萬點流天紅﹔激射列宿淩蒼穹﹐相摩相蕩隨罡風。一星飛墜化爲石﹐偃蹇荒山歸不得﹔陽精陰火猶潸然﹐日夜涓涓流不息。

珠山謠

海邦現出西子湖﹐四圍列嶂如畫圖。珠山直可孤山擬﹐亭亭圓秀髙出水。人言水底通海潮﹐不然海魚胡至此﹗惜少君復來盤桓﹐特爲勝地開孱顏。放鶴好從梅樹下﹐探幽卽是桃花源。我欲刺船珠嶼去﹐小築巢居林密處﹝按此地在嘉﹑彰兩邑交界處。東行入內山爲蒲水社﹐又東爲日月潭﹔珠仔山在焉。潭外四山環抱﹐風景絕似西湖。道光間﹐馥堂先生曹司馬士桂從劉制軍韻珂巡歷至此﹔曹公自爲筆記﹐詳載顚末云﹞。

劍潭曲﹝在淡水八芝蘭林保﹔「劍潭夜光」﹐爲郡邑八景之一﹞

打漿泛淸波﹐孤寺煙際出﹔榜人爲餘言﹐有劍水中沒。潭因劍得名﹐地誌尙堪述﹔異哉何人鑄靑萍﹐長臥潭底無畱名﹗天生神物不忍棄﹐中夜時見光芒生。卽今四海無荊棘﹐髙臥遐陬意亦得﹔薛燭已逝茂先遙﹐眞賞何人爲拂拭﹗會待雷雨作龍鳴﹐跅盡鯨鯢增气色﹔奇寶隱現自有時﹐劍兮鋒鋩還自惜﹗

萬軍井﹝在澎湖媽宮澳﹞

君不見井底鳴蛙公孫述﹐源塞泉枯天所疾﹔一朝時雨興王師﹐如川方至滚滚出﹖澎島海濱甘泉生﹐一時萬竈皆歡聲﹔乃知地道不愛寶﹐由來天意將洗兵。神魚得水气自倍﹐枯鮒涸轍勢已傾﹔不然颶風變幻誰能爭﹗

軍門墓﹝明金門廬中丞若騰﹐號牧洲﹔避地至澎。卒﹐葬太武山上。著述甚富。詳「廳志」﹞

千山木石移難去﹐精衛心長誰汝助﹗淒風苦雨吹扁舟﹐流到東南天盡處。要荒絕島望中華﹐美人揜袂悲無家。吁嗟魂兮歸來些﹐故山薇蕨夕暉斜。春來秋去鵑啼咽﹐畱得一壞埋熱血﹔千載噫聲激怒濤﹐瀟瀟鐵立飛霜雪﹝先生有「島噫詩集」﹞。

喜晤裏中族人﹐卽送其旋粵

但聽鄕音似到鄕﹐海天一笑共傾觴﹔相看客捨秋光好﹐重話家山況味長。搖櫓夕遊元亮宅﹐餐英朝采左徒囊﹔深談坐到三更後﹐露气侵衣夜色涼。

說到萍蹤一嘆嗟﹐舊遊如夢願猶賒﹔馬頭塵起歸途渺﹐夢裹波翻戰鼓撾。珠市十年君負橐﹐瑤臺萬里我回槎﹔何時泛棹隨東去﹐共訪花田絕代花﹖

喜晤周書蓮

五載音書每苦遲﹐海邦握手喜難支﹗相看華發成何事﹐怕說蕓窗負夙期。故國知交余涕淚﹐浮雲世局任推移。今年歸計吾能決﹐應共銜杯坐小籬。

送吳四﹝小帆﹞內渡

名園聚首兩年同﹐此別何堪歲又終﹔老我客中雙鬢雪﹐催人海上一帆風。七鯤山色飛濤白﹐五虎潮頭落照紅﹔屈指來春重鼓棹﹐定持墨綬到瀛東。

重到嵌城﹐寓同裏蔡茂才家﹐感而賦此

迢迢雲海此傾觴﹐十載相看鬢欲霜﹔同向天涯話今昔﹐喜逢地主是家鄕。鴻泥印在成陳迹﹐雁陣聲殘各斷腸﹝余於甲子初夏到臺郡﹐爲茂才哲弟永勉題小照﹔閱今五載﹐而永勉已於去歲作古人矣。悲夫﹞﹗回首故山風味好﹐歲寒有約願無忘﹗

戊辰元旦卽席作

爆竹聲闌萬戶春﹐年年如願祝良辰﹔但求酒價隨寒減﹐更望詩情與歲新。昨夜懷鄕猶有淚﹐今朝索負始無人﹔彊顏席上同談笑﹐怕見杯中鬢似銀。

畱別潛園二首

小住名園幾度春﹐依然面目混風塵﹔江幹鷗侶應懷我﹐市上豬肝久累人。問字靑娥畱後約﹐題詩白石證前因﹔相思樹下相思淚﹐獨對東風一愴神。

問我何緣海外羈﹐世情此日太難奇﹗著書炎徼毫將禿﹐射策春明計已遲。客路慣衝千尺浪﹐行裝嬴得幾篇詩﹔馬頭一步一回顧﹐惆悵梅開客去時﹗

旅次書懷示家詩賓廣文

杜鵑聲裏雨如絲﹐髙臥天涯感歲時﹔賣賦長卿遊興倦﹐尋芳杜牧夢醒遲。知交零落餘歌哭﹐生事浮沈易合離﹔幸有故人同話舊﹐小窗坐對爲情移。

重到彰化與雪村方伯話別﹐時漏將四下矣

此別知何日﹐相看各失聲﹔愁添千萬緒﹐海隔十三更﹗文字知交淚﹐風波故國程﹔殘燈何黯黯﹐怕照此時情﹗

幾載名園住﹐談詩喜欲狂﹔千篇同檢討﹐隻字替商量。願飲泉明酒﹐休搜李賀囊﹗來春重鼓棹﹐有約那能忘﹝時雪村病體已劇﹐握手無言﹐泣數行下﹔余亦不知淚之何從也﹞﹗

歸舟口號

曲罷匆匆盡數觴﹐酒徒遠送更神傷﹝施上捨甘澍殷殷相送﹐及涯始返﹞﹗帆開轉覺懷鄕急﹐浪湧偏教索句忙﹔萬里秋光搖健筆﹐滿船詩艸壓歸裝。爪痕處處畱題徧﹐一任傍人笑我狂﹗

自澎湖買舟渡臺灣

客心如亂葉﹐又逐碧流東﹔彈指三春老﹐知交十載空。風塵尋舊夢﹐身世轉孤蓬﹔浪迹重重認﹐依稀雪爪中。

行止吾難定﹐中流任所之﹔潮聲來莽莽﹐帆勢去遲遲。蹤迹尊前月﹐山川畫裏詩﹔滄桑無限思﹐嬴得鬢邊絲。

記取籌邊議﹐推行自去年﹔犬牙增列戍﹐馬腹握長鞭。地險分疆索﹐箐深辟瘴煙。老謀無急效﹐合讓左思賢。

寄懷餘子和少尉

故人幸無恙﹐十載葛裘更﹔芳訊幾時得﹐離懷一水盈。世途愁按劍﹐吾道合躬耕﹔安得扶桑管﹐遺君作管城﹗

別後眞無似﹐勞勞似泛鳧﹔朔風吹鬢短﹐海月照愁孤。偶對新吟榻﹐言懷舊酒徒。西瀛羈客地﹐爲我掛帆無﹝聞君將有澎海之行﹞﹖

臺灣尙書亭梅花

一樹梅花幾度開﹐尙書亭下此徘徊﹔種花人去春光老﹐無數寒潮捲地來﹗

花落花開閱歲時﹐古香寂寂葉離披﹔何當一夜東風至﹐重見寒梅長舊枝﹖

杜牧生遲獨愴然﹐殘碑冷落弔荒煙﹔我來搔首梅花下﹐不見陳遵二百年﹝亭爲陳淸端公所建﹞﹗

重到臺陽感贈

又向仙源訪舊遊﹐春風吹夢入扁舟﹔桃花艷質猶無恙﹐爭柰劉郎易白頭﹗

杜牧年來鬢已絲﹐少年隊裏百非宜﹔可人惟有梁間燕﹐故故低飛繞舊枝。

回首東風一惘然﹐似曾相識意纏綿﹔多情明月天邊在﹐兩地相看十二年。

玉漏沈沈夜色淸﹐一燈如豆話前盟﹔無端訴出江州恨﹐淚滴靑衫夢不成﹗

如伊色藝混風塵﹐我亦萍蓬感夙因﹔從此天涯有同調﹐可能俱是不如人。

惆悵尋芳舊願違﹐綺羅散盡燕鶯飛﹔恰如丁令重來日﹐城郭人民半是非﹗

話到淒涼我欲愁﹐華年如水不西流﹔人生離合杯中月﹐月解重圓柰感秋﹗

武陵幾度訪前津﹐寂寂煙封洞口新﹔今日桃花重覿面﹐一枝也算客中春。

將之澎湖書別

未滌歸時淚﹐旋深別後情﹔塵顏何日洗﹐雪印幾番更﹗妻子殊悲喜﹐親賓倏送迎﹔一帆風正好﹐乘興便登程。

聞說西瀛地﹐窮荒劇可憐﹕山童薪似桂﹐土薄海爲田﹔蛋女波中出﹐鮫人水底眠。蕭條卅六島﹐何處訪成連﹖

一去三年久﹐歸才半載賒﹔在家原是客﹐作客便爲家。鱸膾盤中美﹐珊枝海底誇﹔浪遊成底事﹖覽鏡惜年華﹗

重陽前二日﹐同澎湖諸生遊太武山謁盧牧洲遺墓﹝諱若騰﹐金門人﹞

西風烈烈吹海來﹐海波十丈喧晴雷﹔有客驅車過海涘﹐寂寞遺墟餘一壞。一壞曾此埋忠骨﹐聞說首邱正舊穴﹔土人猶說廬軍門﹐自是人心愛忠節。日暮狐貍不敢眠﹐想見荒墳血猶熱﹔鬼神呵護百靈朝﹐萬古罡風吹不消。魂歸大海奔胥浪﹐气作山河壯勝朝。勝朝末造朝綱倒﹐先生立朝何矯矯﹗觸邪意气見彈章﹝先生在兵部﹐有劾輔臣楊嗣昌﹑內臣田國興等疏﹞﹐活國奇謀畱諫艸。浙東半壁勢難支﹐慟哭孤臣出視師。壞云慘慘迷殘壘﹐落日蕭蕭捲義旗﹔七上援章糧不發﹐盤山關下戰兵饑﹝隆武時﹐先生巡撫浙東﹐駐守溫州﹔使其弟若驥扼守盤山關。糧盡﹐師遂潰﹞。錢塘潮落軍飛渡﹐宿將勁兵散如騖﹔千金曾結賀君堯﹐一局殘棋同力據。靖海營空水气腥﹐霞關兵撤閩事去﹔精衛心長可若何﹐剩水殘山莽飛絮﹗年年航海欲何歸﹐回頭望斷西陵樹﹔海風瑟瑟吹扁舟﹐吹到東南天盡頭。可憐淸淨無遺土﹐寂寂蓬蒿剩廢邱﹗祇有丹心堪自許﹝先生遺命題其墓曰「有明自許先生之墓」﹞﹐杜鵑聲盡恨長畱。畱連海上雲山好﹐潮去潮來何艸艸﹗年年蓬顆泣秋蛩﹐歲歲荒煙啼犵鳥﹔如助忠魂太息聲﹐萬古噫聲托孤島﹝先生有「島噫詩集」﹞。我昔太武山前拜幽墳﹐女蘿山鬼愁斜曛﹝公子饒研移柩歸葬故鄕﹐距北太武山十餘里﹞﹔我今太武山中訪遺碣﹐白日黃沙埋馬鬣。兩地精靈颯往還﹐海若﹑山魈气皆懾﹝公子旣扶柩回籍﹐仍將舊壙築成虛堆。後人利其吉兆﹐盜葬之﹐多不利﹞。此日滄桑感易生﹐此邦海气夜來腥﹔不如歸去家鄕好﹐桂旗蘭楫紛相迎。吁嗟乎﹗昔悲公志把詩讀﹐今抱遺書訪孤躅﹔一掬寒泉未敢澆﹐再拜招魂歌此曲。此曲淒涼不忍聽﹐隱隱靈濤起深谷﹔料得吟魂感不勝﹐秋墳夜夜哀音續。唱到傷心鳥亦啼﹐江花江艸半淒迷﹔詩中滿把千秋淚﹐擲付東流定向西。

和梁再卿參軍贈韻

去年地主悵難親﹐此日天涯話夙因﹔何幸枌鄕棲鳳羽﹐更從蓬島識騷人﹝再卿嘗從郭總戎金門鎭軍幕﹐時余客淡水﹐未及一晤﹔故云﹞﹗囊中風月吟情健﹐筆底波瀾畫意眞。自笑鈍根聊續尾﹐樗材合付竈間薪。

碧珊瑚軒夜坐書懷

漫擁臯比坐﹐迢迢夜色涼﹔故交悲異物﹐弟子話同鄕﹝澎人﹐多原籍金門﹞。鷗侶來堪狎﹐鴉塗過亦忘﹔此邦珊网富﹐玉尺敢輕量﹗

枯坐同禪榻﹐周圍少比鄰﹔旦評更甲乙﹐歲守類庚申。靜裏觀心妙﹐閒中得趣眞﹔莫言荒學久﹐索句每翻新。

客至髙談久﹐盤餐不許奢﹔潮回魚可買﹐市遠酒難賒。架上催詩缽﹐門前問字車﹔相將俱不厭﹐藉此度年華。

一枕回淸夢﹐蕭然萬慮澄。蒼蠅朝集硯﹐黠鼠夜窺燈﹔機息先忘我﹐心枯欲學僧。翻云將覆雨﹐自嘆一無能﹗

晨夕誰同數﹐閒吟首自搔。三間開講幄﹐四壁撼狂濤﹔地僻山泉冷﹝澎島泉味多鹹﹐惟院中井水頗淸冽﹞﹐天空海月髙。問奇誰載酒﹐道遠駕車勞﹝澎地無肩輿﹐以耕牛駕車來往﹞﹖

搜奇窮島嶼﹐放眼海天寬﹔白石淸堪漱﹝西嶼海濱出文石﹐作五采紋﹔圓潤可玩﹐但易碎耳﹞﹐朱霞薄可餐﹝「西嶼落霞」﹐爲臺郡八景之一﹞。琴揮三疊易﹐珊网一枝難﹝相傳西嶼海底﹐有珊瑚樹﹞﹔寂寂髙山意﹐孤弦莫浪彈﹗

老去豪情減﹐悠然托思深﹔靑雲浮世夢﹐白首故人心。宿艸空杯酒﹐遺編剩斷簪﹔何時重點校﹐海內證同音﹝臺灣亡友吳修軒﹑林雪村詩稿零落﹐未付梓﹞﹗

此境眞難境﹐塵緣一掃除﹔地偏堪避熱﹐家遠懶裁書。鷗鷺邀淸夢﹐風濤繞客居﹔碧雲何處是﹐西望一唏噓﹗

與諸生蔡汝璧﹑黃卿云論文十首

提筆先將俗見除﹐時時心與古人居﹔目中早結千秋想﹐腕底還空萬卷書。揚氏虫雕憐琑屑﹐義山獺祭快芟鋤。何嘗有意爲文字﹐紙上汪洋自有餘。

體制由來判古今﹐四詩﹑六義豈相侵﹔春華秋實原殊派﹐流水髙山各賞音。但遇秦王堪擊缶﹐未逢鍾子莫彈琴﹗色絲五采須分辧﹐好把鴛鴦度繡鍼。

驪珠頷下覓來勞﹐千里相懸在一毫﹔但使觀書心似鏡﹐何難導窾筆如刀﹗畫龍墨妙睛須點﹐審鵠神空目豈逃﹗安得麻姑借長爪﹐免教癢處隔靴搔﹗

美女開奩逞艷姿﹐自將花樣見心思﹔淺深黛色開生面﹐濃淡妝痕問入時。鬥巧連朝更鳳髻﹐翻新幾度織鴛絲﹔文人自擅工倕手﹐勿效東村彊鎖眉﹗

崆峒劍气倚天橫﹐直跅扶桑作管城﹔萬丈遙空自揮灑﹐千行著紙盡飛鳴。鵰盤大野風塵暗﹐馬下長坡艸木驚﹔嘆息虫吟和蚓竅﹐筆頭纏死費平生。

良將談兵每自知﹐肯教負鼎冒阽危﹖大言漫恃橫磨劍﹐小飲休誇倒接■﹝罒上離下﹞﹗背水功成終是幸﹐拔山力薄莫輕施﹗三枰兩勝緣何故﹖孫子能軍在用奇。

斗筲漫詡物能容﹐墻面終憐耳目封﹗蜂釀百花香始重﹐雞收千跖味才濃。杜詩﹑韓筆非無本﹐馬勃牛溲總有庸。願聚精金與頑鐵﹐千秋同付一壚鎔﹗

九轉丹還豈易期﹐十寒一暴恐非宜﹗王郎腹裏常存稿﹐杜老胸中每有詩。蒂落須從瓜熟後﹐渠成應待水流時﹔崎嶇閱盡康莊見﹐此境方知樂不疲。

擊缽吟成信有不﹖終嫌急就語多浮。枚臯速藻何曾妙﹐充國行軍豈故畱﹗良玉三燒磨不玷﹐精鋼百煉化爲柔。京都十載談何易﹐終古鴻文壓選樓。

耳目拘墟意气盈﹐白頭牖下嘆無成﹗蒲因節折長才速﹐竹爲心虛響始淸。井底蛙窺天亦小﹐籠中鶴舞地難平。可知半世鉆研苦﹐不及名流一夕評。

客中感懷

倦鳥方知返舊林﹐饑驅窮島亦傷心﹗伯鸞夢阻齊眉案﹐司馬囊虛賣賦金﹔無事看書聊遣日﹐有時得句懶成吟。敬通卻掃平生願﹐便學扶犁老圃尋。

心緒中年與世忘﹐尙餘結習在靑箱﹔嫁衣自謝新花樣﹐壓綫還搜舊錦囊。馮婦下車憑客笑﹐灌夫罵座讓人狂﹔杜門著述原初志﹐其柰星星鬢已霜﹗

己卯閏三月書別

春色依依老﹐春心故故遲﹔東風猶惜別﹐南浦況將離﹗又泛紅溝棹﹐來探碧海枝﹔故人誰待我﹐惆悵度芳時﹗

澎海大風行

大風匝月不肯止﹐白浪如山險莫比﹔賈航郤顧未敢前﹐連朝米價隨潮起。向也買米那得錢﹐今也有錢苦無米﹔泛舟之役今所稀﹐何況箕伯來張威。千畦掃盡無餘技﹐千帆阻絕行難期﹔長官有惠何所施﹐嗚呼﹗長官之惠遠莫致﹗大風且霾陰曀曀﹐婦孺躑躅啼路隅﹔仰視沈沈天欲醉﹐少焉空中鹽撤矣。

■﹝鹵戌﹞雨嘆

噫嘻乎悲哉﹗狂風刮浪吹爲臺﹐麒麟之颶挾火來﹔靑靑艸樹變焦赤﹐四野得雨翻成災。想是雨師經此土﹐下視閭閻淚如雨﹔縣知今歲縱有秋﹐也把脂膏付苛虎。不如一夜掃而空﹐使爾狼吞气爲阻﹔吁嗟乎﹗狼吞之气當愧沮﹐柰此哀鴻集何所﹗

送澎湖蔡瑞堂別駕移任恆春八首

朔風吹無端﹐吹成離別意﹔駭浪迢迢流﹐此別忽已至。山色帶愁煙﹐江艸含別淚﹔安得呼石尢﹐且把徵帆系﹗

西瀛斥鹵地﹐生計靡所資﹔公部銅符至﹐慨然思遠圖。欲富以鹽筴﹐欲教以詩書﹔惜乎用未竟﹐結念何由舒﹗

吏治旣不競﹐胥徒恣姦利﹔公燭其根株﹐斧柯不輕畀。謂官當自做﹐百慮求一是﹔彰癉因之明﹐休風此暫被。

世變同頹波﹐士气日以下﹔豪右虎而冠﹐作橫稱健者。凜凜三尺法﹐稜稜無所假﹔爲政有本源﹐但去其害馬﹗

文獻百餘載﹐舊稿蕪不淸﹔公曰此治譜﹐搜采而有徵。如何創其始﹐不使任其成﹔掩卷三太息﹐頹波何時平﹖

此地瘠苦區﹐公獨怡然就﹔但愁艸野饑﹐那計官吏瘦﹗來時冰一條﹐去日風雨袖﹔安得五色絲﹐願學平原繡﹗

鯫生一書癡﹐咫聞何足侈﹔多公大雅心﹐說項自娓娓﹗情移海上琴﹐涸蘇轍中水﹔小艸𨿽無言﹐寸心何能已﹗

公來何其遲﹐公去何其速﹗區區父老心﹐驪歌因之托。願公加餐飯﹐還爲蒼生福﹔不見島中氓﹐「靑天」日禱祝﹖

喜雨﹐賀洪別駕其誥

久凜條冰冷似秋﹐懷來萬斛灑寒流﹔傳家兩袖淸風在﹐解慍千重溽暑收。衣濕未妨歸步緩﹐屣沾快踏滑泥柔﹔望公如歲公心慰﹐爲有滂沱徧綠疇。

想見神前請命時﹐片言乍發淚交垂﹕臣今無狀天宜鑑﹐民也何辜旱可悲﹗念本臨淵常惴惴﹐澍應下尺莫遲遲﹗通天臺畔臨風疏﹐早動蒼穹召雨師。

澎海奇石歌

西瀛碧海奇所鍾﹐琪花鐵樹森珠宮﹔紅溝﹑黑溝郁光怪﹐稜稜石骨波濤舂。天生神物不久祕﹐物色誰向風塵中﹗大蘇好奇世無兩﹐超超物外結眞賞﹔一朝滄海來搜尋﹐遺珠紫貝價皆長。嶄然片石生瀛壖﹐攜出市上爭揶揄﹔君顧之笑摩挲久﹐袖中東海言非誣。澎人最喜稱「文石」﹐目前玩好競珍惜﹔惜哉年久骨不堅﹐徒有其華無其實﹗可憐此石差足尙﹐曾在晶宮永寶用﹔一從眞識拂塵埃﹐玲攏骨格畱圓相。朝朝碧水浸窗前﹐歲歲名葩開幾上﹔閱盡世態更滄桑﹐肯與泥沙付淘浪﹗君今橫海麾戈船﹐風波萬里消風煙﹔已看海上安盤石﹐聲價還將介節傳。我飲君酒識君意﹐再拜石兄爲題識﹔他時仗鉞羅羣材﹐相士當如此石矣。但取其瑜匿其瑕﹐未必一拳非國器﹔嵚崎盤郁不求知﹐勿使路側長廢棄﹗若歌攻玉向他山﹐定有瑰材不脛至﹔磨礱沙礫發光華﹐有時鐘鼎堪位置。石乎爾今得所與﹐寵以席珍堪賀汝﹗必逢佳士亦心傾﹐惟有石交共千古。古來名物幾廢興﹐千金萬鎰須品評﹔安得郁林船上客﹐更增「金石錄」中名﹗

新增澎湖四景﹐和鮑吉初別駕

篝火宵漁

絕島潮回夜色淸﹐滿船風月釣竿輕﹔細鱗巨口誰分得﹐爲有波心一點明。

負箕晨牧

一輩田頭自負箕﹐爭從牛後誘童兒﹔蠢然不解枯桐韻﹐也管人家竈下炊。

短鑱劚艸

澤畔離離露未乾﹐短鑱細細劚應難﹔天涯未必無香艸﹐收拾筠籠仔細看。

撾鼓驅魚

伐鼓聲喧遏怒流﹐迢迢韻落海天秋﹔老漁雅有仁人意﹐故遣窮鱗識避鉤。

送周仲翁參軍還臺灣﹝時周君以勘災查賑至澎湖﹞

十載榕疆有治聲﹐災區歷盡爲蒼生﹔救荒豈必無奇策﹝風災下■﹝鹵戌﹞雨後﹐當事不敢稟聞﹞﹐履險由來仗寸誠。但使窮檐沾澤徧﹐不妨歸棹載風淸。使君只飲湖中水﹐莫怪僮奴怨「不情」﹗

不矜傲骨不求知﹐雅量虛懷亦我師。舟載郁林裝轉重﹐書搜赤雅發應遲。文章妙在關當世﹐閱歷深來易感時。安得刺船隨棹往﹐水仙一曲把情移﹗

壬辰季冬將之澎湖﹐畱別裏中親友

尊酒論文日﹐談心有夙盟﹔那堪冬日暮﹐又逐片帆行。瓦注文章賤﹐饑驅離合輕﹔衝寒憐薄翼﹐霜雪滿天橫。

未了平生債﹐還多文字緣﹔肱餘三折在﹐名豈一書傳﹗海外搜珊网﹐炎荒辟瘴煙﹔卬須良友意﹐望眼正殷拳。

棲遲今五載﹐守拙掩柴扉﹔殘蠹驅還集﹐饑鴻倦更飛。老妻忙壓綫﹐稚子屢牽衣﹔屈指臨歧際﹐行程幾日歸﹗

舉舉羣材集﹐談詩白社新﹔雙丁方並駕﹐千里看超塵﹝謂家琴北﹑劍西昆仲﹞。刻楮嗤今我﹐含毫感舊因﹔疏麻如可贈﹐好寄一枝春﹗

澎湖志局書感

又逐孤鴻印雪來﹝時大雪連下三天﹐寒甚﹞﹐故人握手喜追陪﹔百年文獻滄桑換﹐絕徼山川瘴霧開。亂後知交悲宿艸﹐去時童冠盡英才。劇憐殘蠢干戈裏﹐護得遺編出劫灰﹗

重到澎湖有感

倉卒靑烽矗﹐家家去住窮﹔呼天聲息竭﹐落地炮珠空。雞犬干戈裏﹐蟫魚離亂中﹔瘠區誰可恃﹖呵護仗神功﹗

方面誰專閫﹐先圖閫內安﹔長驅憑豕突﹐要道枉虯蟠。地狹罹鋒易﹐兵多鋌險難﹔昨宵爭飽掠﹐廛市火光殘。

拔劍從西顧﹐巖關峙水隈﹔險如重塹設﹐敵敢隻輪回﹖堂奧千軍擁﹐門庭四扇開﹔那堪虛牝擲﹐熟視炮船來﹗

矯矯陳驚座﹐前驅气似云﹔空拳摧巨寇﹐大義激孤軍。炮石身紛集﹐蚍蜉援不聞﹔如何觀戰者﹐壁上類烏羣﹗

送文石書院諸生赴省秋試﹐並呈潘司馬

文獻多年迹欲陳﹐喜逢儒吏一番新﹔煙銷島嶼鍾靈秀﹐海長珊瑚蔚席珍。大雅風規欣接軫﹐中流月色映扶輪。蒸蒸士气經培植﹐合有英才起後塵。

追隨講席數頻年﹐此會重看玉筍聯﹔馬縱識途嗟老矣﹐驑將開道气昂然。虎門潮湧濡椽筆﹐鯤海秋髙送客船。自昔棘闈辛苦地﹐及時努力望羣賢﹗

澎湖弔古歌

鷺門老將昔傳兵﹐十道戈船拜表行﹔橫海百年開樂土﹐乘風一戰下東瀛。瀛壖鐵綫環堅壘﹐更倚澎湖爲唇齒。「大耳艸雞」能自彊﹐「幹頭銜鼠」蹶然起﹔五傳霸業奮要荒﹐百戰血流成海水。海水羣飛浪拍天﹐黑溝鯨首幾吞船﹔已同建業誇天塹﹐不數盧循號水仙。建牙「賜姓」威名赫﹐壯歲星沈咸悼惜﹗宮闈喋血良臣亡﹐嗟哉天心眞莫測﹗燕雀安知廈欲傾﹐惟有劉郎習戰爭﹔跨海遠防蛇嶼口﹐習流嚴列水犀兵﹔自謂金湯千里固﹐誰能飛渡越長城﹗罡風一夕捲海立﹐金錢豹子揮戈入﹝施瑯得罪鄭氏﹐匿廈門港亂石中﹔有老人云﹕『此金錢豹子逃難也』﹗見周凱「廈門誌」﹞﹔鵝鸛聲喧貝闕搖﹐飛天鼠落洪濤泣﹝澎軍之善登桅者﹐躍入先鋒船﹐爲藍理所斬﹞﹗軍主磯頭酒气驕﹐坐待大敵覆狂颷﹔那知成敗關天意﹐殷殷雷鳴颶頓淸﹗五花一陣勢無敵﹐列焰滿天飛霹靂﹔破肚將軍破浪來﹐大呼突圍如雨疾﹝藍理腹中炮腸出﹐割旗尾裹之﹔聞瑯被圍﹐潰圍救出。後入覲﹐上曰﹕『此破肚將軍也』﹞。八罩泉甘士气騰﹐吼門潮漲巖疆失﹝國軒由吼門遁回臺﹐遂主降﹞。從此東瀛不復支﹐鯤身一片出降旗﹔宿將健兒多解甲﹐誰能阻險且相持﹗「采薇」歌罷事畢矣﹐畱得幾莖頭髮耳﹔眼看軍前盡乞生﹐五妃而外誰男子﹖王气將開海外洲﹐鼾聲臥側那能畱﹗聖朝寬大眞無外﹐歸命還叨關內侯。君不見朝漢口成人向北﹐尉佗恭順功不沒﹖又不見巴蜀子陽吠井中﹐何如竇融累代恩不絕﹖宙合由來統一尊﹐忍使潢池敢逾越﹗而況華實蔽野擅膏腴﹐屏翰沿海鍾文物﹗百年外物費經營﹐幾度折笞勞撻伐﹔乃知山川向背自有時﹐巨鎭依然峙溟渤。此地滄桑感廢興﹐夕陽故壘弔田橫﹔惟有忠魂消未得﹐年年嗚咽怒潮聲。

楊雪滄山長挽詩

講幄論文意气投﹐那知一別竟千秋﹗十年交誼推先覺﹐萬里歸來哭舊遊。家有遺書堪壽世﹐手培寒畯盡英流﹔如君不愧臯皮擁﹐合把名山俎豆酬。

綺歲文章噪帝京﹐迎門倒屣有公卿﹔鳳凰池上陳書壯﹐鳷鵲樓前待漏淸。一第蹉跎違素抱﹐萬言慷慨爲蒼生﹔茂陵如欲求遺稿﹐半部還堪策治平。

艸檄從軍向九邊﹐短衣匹馬歷戎旃﹔矛頭曉淅天山雪﹐盾鼻宵磨瀚海煙。紫塞西來隨李廣﹐黑溝東渡訪成連﹔平生五嶽遊將徧﹐剩紀行蹤艸一編。

老成凋謝悵如何﹐呤罷憑誰共琢磨﹗四海祇今知己少﹐九原還聚故人多。名師馨祀從今始﹐後進英才比昔過﹔更喜奇兒聯玉筍﹐一經教澤未蹉跎。

丁未仲秋將之南雜別四首﹝錄一﹞

平生數遊蹤﹐雙鳧困長路﹔七上赴春官﹐燕北無所遇。西行弔淮陰﹐海東又幾度﹔眞賞逢吾宗﹐地誌成兩部﹝家雪村方伯薦余於嚴紫卿司馬﹐聘修「淡水志」。後又主講文石書院﹐蔡瑞堂別駕囑輯「澎湖廳志」。二書已刊行﹞。嗟余足迹多﹐天南未舉步﹔此行擴見聞﹐努力及遲暮﹗

臺灣詩鈔卷六

張景祈

陳衍

李振唐

陳寶琛

張景祈

景祈﹐字蘩甫﹔淸浙江錢塘人。光緒間﹐嘗宰淡水。有「揅雅堂集」。

臺灣紀事詩

臺灣撫番開山之議﹐創於沈文肅公﹔嗣後諸大吏相繼成之﹐生番次第就撫﹐臺北設立郡縣﹐繁盛侔於內地﹔朝命督﹑撫歲一巡視﹐屹然爲瀛壖奧府﹕非但如鄭氏建國﹐囿於一隅也。偶閱近人臺灣雜詩﹐病其摭拾瑣屑﹐未見其大﹔因另賦八章以紀之。

塞天箐木絕人寰﹐帝力經營列百蠻﹔自昔嵎夷曾建宅﹐尙餘盤古未開山。朝廷鄭重珠崖議﹐瀛海周遭赤縣環。獨怪嚴霜飛暑路﹐八同關外振師還﹝光緒元年六月﹐吳霽軒鎭軍開路至八同關﹐嚴霜積嶺﹐士皆衣皮﹞﹗

洪濤山立鹿門開﹐澳市風腥蜑戶來﹔樓閣幻成蛟唇气﹐兵戈橫掃髑髏臺﹝生番嗜殺﹐取髑髏爲飾玩﹐多者爲勝﹞。慣從番舶徵環寶﹐誰向昆池驗劫灰﹗莫訝趙佗輕敵漢﹐擎天孤柱亦雄才。

衡波樓櫓下澎湖﹐銜璧降王出國都﹔絕域漫誇天設險﹐靈山忽見海呈圖。修羅好戰今何有﹖窮徼開荒古亦無。從此冠裳被殊俗﹐不緣吾道嘆乘桴﹗

天教鰲足奠滄溟﹐海若東來盡效靈﹔气泄金銀窮地脈﹐志搜神怪補圖經。雞番也解輸賨布﹐雉堞爭看建屋瓴。持節那堪回首望﹐中原一發萬山靑﹗

怪雨盲風海外多﹐拊循百洞待天戈﹔屯田有策師充國﹐辟瘴無方療伏波。但使投戈馴巨鱷﹐底須蒙鼓斫靈鼉﹗詔書惻怛來窮島﹐喜聽蘆笙四面歌﹗

奧府由來擅海王﹐不因地方盡農桑﹔接天瘴雨桄榔暗﹐繞郭鱗塍薯芋香。漫說丰穰占鹿社﹐休矜貨貝出龍堂﹗願教佩帶移牛犢﹐棨戟何勞歲渡洋﹝漳﹑泉與粵籍互分气類﹐動至械鬥﹞﹗

瑯嶠蒼茫接大瀛﹐全疆鎖鑰上游爭﹔穵廬散結千村寨﹐戰艦分馳十道兵。地結諸夷成互市﹐天生一島作長城。防邊早建憂時策﹐莫倚旃裘帳下盟﹝元年日本窺伺臺城﹐和議成﹐始去﹞﹗

憶從閩海逐浮鷗﹐仰愧元珠濁水求﹗蠻語未參宣武幕﹐月明空弔庾公樓﹝余初來閩﹐丁中丞自臺檄調﹐命佐戎幕﹔因事不果。今中丞已歸道山﹐不勝淒感﹞﹗談瀛有客搜奇句﹐破浪何年補壯遊﹖應笑張騫多鑿空﹐欲將鄒衍問神州﹗

臺疆雜感

基隆形勢遜安平﹐使節偏屯北府兵﹔籌海十年成鑄錯﹐東溟從此失金城﹝安平險隘﹐基隆夷曠﹔建省臺北﹐誠爲失計﹞﹗

井邑初開盡廢田﹐獅球通道集人煙﹔而今還作靑蕪國﹐屈指滄桑幾變遷﹝臺北初建時﹐圈民田爲城﹔自獅球嶺開鐵路﹐遷居始眾﹐僅十年耳﹞﹗

皇仁偃武卹瘡痍﹐豈把珠崖棄若遺﹗窮發一隅懷漢徳﹐魚龍隊裏樹旌旗。

虎符龍章鎭全洋﹐帳下兒曹似將狼﹔未見寇鋒臨戰壘﹐忽驚刃血濺公堂﹝唐中丞犒賞卒伍﹐中軍周某干沒過半﹔亂弁李文彪殺之﹐遂統其軍﹞﹗

島國新更自建旄﹐登壇拜印勵同袍﹔煌煌露布書猶濕﹐一夕扁舟駕海濤﹝自割臺後﹐臺民請爲民主國﹐以巡撫爲大總統﹔不十日而事潰矣﹞﹗

劫奪殘陽事可哀﹐軍儲百萬委蒿萊﹔摸金校尉知多少﹐不斬樓蘭一級來﹗

大旗日落將星孤﹐半壁支持仗寄奴﹔猶道越南雄略在﹐鴉軍齊作黑雲都﹝劉淵亭軍門駐守臺南﹐寸籌莫展。前在安南抵禦法夷﹐號「黑旗軍」﹔今仍其名﹞。

絕島塵生動鼓鼙﹐閉關難得一丸泥﹔雞番亦懼刀兵劫﹐越險爭防大甲溪﹝倭人旣破新竹﹐進攻臺南各縣﹔傳聞生番助劉軍扼守大甲溪﹞。

昔年作尹海東頭﹐宮闕金銀髮隱憂﹔眼見蛟龍營窟宅﹐從今域外問誰收﹝余宰淡水時﹐曾賦「水調歌頭」云﹕『本是蛟龍窟宅﹐認是金銀宮闕﹔好戰幾時休』﹗竟成讖語﹞﹖

投荒厭亂濕靑衫﹐時事阽危口欲緘﹔差喜故人無恙在﹐身經破冢得歸帆﹝署臺灣道陳仲英﹑鳳山縣兪東生兩同年內渡﹞﹗

陳衍

衍字叔伊﹐號石遺﹔淸福建侯官人。光緒十二年秋九月﹐應臺灣巡撫劉銘傳之招﹐東渡參戎幕﹔畱臺年餘卽去。在臺所作詩﹐連橫「臺灣詩乘」已錄數首。

晚渡獅球嶺﹐放舟至水返腳﹐乘月肩輿抵稻江

棲棲辭親愛﹐念念乍淒惻﹔已乘浮海桴﹐入此瘴霧國。戒徒遂逾嶺﹐陡矗艱登陟﹔狡夷淪陷地﹐僅此限其閾。海壖瘴癘重﹐天意會殺賊﹗放澑買輕舟﹐石瀨下轉側﹔地濁水气腥﹐山惡月色黑。停舟水返腳﹐沮洳不堪息﹔帶月遂宵徵﹐去去將何卽﹗命儔罕吾侶﹐投止乏素識﹔重增惘惘懷﹐知有怏怏色。平生出門遊﹐逸興脫羈勒﹔一爲稻梁計﹐蹭蹬無縱翼。玆邦夙云陋﹐云胡就偪仄﹗三復遠遊言﹐一葦杭猶得。

寄蘭生大湖營次

辭君東海遊﹐離思鬒發變﹔君復投筆來﹐隔歲此相見。官齋一握手﹐程期去如箭﹔赤嵌山萬里﹐瘴霧濃於澱。昨來有報書﹐感嘆意眷眷﹔不嗟從軍苦﹐所嗟隔異縣﹗君抱仲宣弱﹐我懷馬卿倦﹔如何稻梁謀﹐無復蓬蒿戀﹖

少小不努力﹐長大復貧賤﹔各有白髮親﹐來日去如箭。白雲視蒼茫﹐歲晏謂相見﹔相見復如何﹖車馬行饑驅。君看「梁父吟」﹐南陽有田廬。

寄故山兄弟

赤嵌山上無杜鵑﹐雁行不到東溟天﹔修椽來寄似社燕﹐漂搖渡海空復年﹗罡風慘淡自北極﹐翻鎩健翮淩雲偏。嚶鳴出谷意良厚﹐圖南六月且毋然﹗離巢反哺四千里﹐躅躑歧路難爲延。棲棲嗷嗷三繞樹﹐擇木擇地誰能全﹖刺天萬峯一鳥道﹐亦跋險阻瞻櫜鞬。歸來自笑成何事﹖妝點一卷遊山編。仰天醉歌「猛虎行」﹐白雲飛鳥相回旋。將雛喚婦復何取﹖移民移粟惟所便。山中荊樹亦良悴﹐能餐竹實皆神仙。秋風會當蕭蕭起﹐故鄕倘有鱸魚鮮。

九日寄丹曾甥二首

他鄕無賴彊登髙﹐故國園林憶聽濤﹔偕弟讀書眞一樂﹐攜家負米笑徒勞。難除積習空投筆﹐未必封侯想大刀。爲報京華書札到﹐近來老阮不能豪。

風雨朝來尙滿城﹐海天愁思不分明。明年此會知何處﹖老子胡牀劇有情﹝近移居一樓﹐面南﹐入望甚曠﹞。惡竹萬竿剛得地﹐好山一邏未知名。柳州遊記﹑東坡論﹝愛蒼來書云﹞﹐孤負經年海外行。

哭劉紹庭二首

海外聞君死﹐塡膺倍覺悲﹗罪言今已矣﹐天問欲何辭﹗不信修文樂﹐因知負米危﹝君掌教福寧書院﹞﹔囪囪才小別﹐人世斷交期﹗

悼嘆聞吾黨﹐東陽語最眞。少孤能力學﹐薄宦益淸貧。遺稿知誰付﹖連墻我獨親。蓬蒿歸去日﹐三徑更何人﹗

送何研孫同年省親揚州

官梅詩興動揚州﹐巢父東遊悔掉頭﹗怪汝登仙人競妒﹐秋來何日不扁舟﹗

孔璋行矣首重搔﹐信宿漁人已太勞﹔昨日滿城風雨急﹐劉公賓客枉詩豪。

日暮河梁揮手難﹐江湖秋水正漫漫﹔乘潮容易傳書去﹐怕被江南子布看﹗

得愛蒼京師書郤寄

長安行樂地﹐矯首見浮雲﹔慨然念舊遊﹐沈吟復爲君。十日十一詣﹐眞長於許詢﹔粲粲諸門子﹐酒酣气益振。大風軒然來﹐波瀾起嶙峋。逡巡出帝都﹐江海無縱鱗。去去日以遠﹐蠻府效參軍﹔黽勉就羈棲﹐忽忽冬復春。曾從萬山來﹐毒霧所蒸燻﹔蔽虧惡木陰﹐紛駭鳥獸羣。周王馬不到﹐謝公屐不聞。長揖謝吾子﹐才薄休云云﹗

題「劉壯肅奏議」後﹝己酉﹞

蠟炬談兵幕府秋﹐劉虞殘客老田疇﹔可憐誰賣盧龍塞﹐桑海茫茫萬事休﹗

威名北府似牢之﹐淝水能驅百萬師﹔別有騎驢湖上意﹐秦淮桃葉渡江時。

萬里封疆久寂寥﹐籌邊誰復李文饒﹗休言將帥思鼙鼓﹐臺閣於今亦續貂。

李振唐

振唐﹐淸江西南城人。光緒十二年﹐宦遊臺灣。著有「宜秋館詩詞」二卷。

言遊臺北﹐畱別同人

萬里長風事壯遊﹐天涯何處覓封侯﹗地經吳﹑越羣山盡﹐人到滄溟百感休。共道巨公今禦李﹐敢云王粲暫依劉﹗雪泥那復東西計﹐不獨辭家易感秋。

丁亥除夕﹝時客宜蘭縣署﹞

縛褲長徵歲序移﹐三貂嶺外客心馳﹔元龍豪气三千丈﹐張翰思鄕十二時。椒酒黃雞供異地﹐蠻雲瘴雨阻歸期﹔四千里外重回首﹐惆悵香山歲盡時﹗

上劉省三爵帥

婦孺皆能識姓名﹐生平威徳冠寰瀛﹔及身自足傳千古﹐革面交傳震八紘。黑白力爲持大局﹐東南從此有長城。蘭風竹雨含濡徧﹐鑿齒雕題盡向誠。

盜弄潢池可若何﹐羲輪曾返魯陽戈﹔修名日懋丹心老﹐故壘春深白骨多。四海蒼生皆衽席﹐一車赤幟斬蛟鼉。至今薄海安耕鑿﹐柱石勛名已徧歌。

滄海無波聖運昌﹐跳梁何事逞鴟張﹗雄心持節籌閩嶠﹐壯志紆謨奠海邦。無柰形情同鬼蜮﹐況當兵甲是倉皇。民心國體深維系﹐談笑從容靖佛郎。

泛海曾從赤嵌來﹐得瞻鼎力擴全臺﹔火車路遠風輪疾﹐銀電光分夜市開。駿業豈惟酬素志﹐雞林久已播詩才﹔鯫生得仰龍門度﹐獻策深慚屬菲材﹗

臺灣竹枝詞

冬殘艸尙綠成圍﹐廣漠風中試袷衣﹔笑客莫驚春太早﹐秧鍼田內正初肥。

四時景物總芳菲﹐夾岸人家隱翠微﹔赭色風帆靑布襪﹐檳榔雨裏掉船歸。

斑鳩聲裏叫春晴﹐綠水如環抱畫城﹔閒步夕陽林上路﹐家家疊鼓賽延平。

瓜皮艇子水如油﹐蜑婦山花插滿頭﹔日日江邊嬉水罷﹐一生不識別離愁。

陳寶琛

寶琛﹐字伯潛﹐號弢庵﹐又號橘隱﹔淸福建閩侯人。光緒十年﹐嘗會辦南洋防務。有「滄趣樓詩集」。

楊勇愨公家居所臨閣帖﹐芝仙觀察以一紙見貽﹐感舊賦謝

瘴云六月山煁烘﹐我初謁公滄海東﹔茅檐竹椽拄刀戟﹐臺颶夜捲如飛蓬﹝公之援臺﹐法舶扼海道﹐易服乘漁舟夜渡。明年事定﹐猶屯軍八都山中﹞。其秋把晤榕葉底﹐坐嘆鑄錯哀藏弓﹝時爭臺獄不得直﹞﹗湘江一臥遂契闊﹐聞鼙又見邊烽紅。峭帆微服炮滿耳﹐年時手障鯤身雄﹔山川百戰付豎子﹐天胡此醉神其恫﹗陔余弄筆累千紙﹐斂抑奇崛何沖融﹗左書﹑彭畫足正气﹐鼎足晤對江樓中。賦詩報君愧衰憊﹐努力忠孝承門風。

冬日﹐同易實甫兵備﹝順鼎﹞﹑沈小沂舍人﹝兆祉﹞遊鄰霄臺

病夫一樓臥﹐佳客千里至﹔頓令山澤間﹐坐挹湖海气。登髙望遠水﹐摩石審題字﹔觥觥朱﹑趙賢﹐陵谷風不墜。黨禁一影泡﹐湖山載遺惠。閒雲戀聽水﹐誤捉上方置﹔拱把惜才難﹐菜魔﹐鈿灑學僞。易子昔乘桴﹐不忍珠崖棄﹝實甫割臺後猶潛渡﹐冀餉劉軍﹞﹔沈侯近覘國﹐親頓扶桑轡。君看七聚落﹐斗絕積雕瘵﹔綢繆貴及時﹐帷幄且小試。倘回雞壑姿﹐因君訊賢帥﹝二君方客督幕﹞。

臺灣詩鈔卷七

鄭如蘭

林維朝

楊克彰

鄭如蘭

如蘭﹐字香谷﹑號芝田﹔淸淡水竹塹人。有「偏遠堂吟艸」二卷﹝序跋見「附錄」——施士潔序前見「後蘇龕合集」﹞。

送別

將星光映客星明﹐海上樓船策太平。萬里封侯班定遠﹐一行作吏謝宣城。搖鞭春試章臺馬﹐出谷聲遷上苑鶯。量取東瀛千尺水﹐汪倫送別有餘情。

自吟拙作﹐因有所感懷﹐用香山原韻

人生貴適意﹐安用妄營爲﹗汲泉品佳茗﹐興到便吟詩﹔詩成不雕琢﹐一任人嘲嗤。或題招隱句﹐或裁遊仙詞﹔時時自吟詠﹐悠悠寄所思。所思在古人﹐古今不同時﹔韋﹑柳與元﹑白﹐夙昔夢見之。虫鳥鳴天籟﹐春秋各有司﹔問我何爲者﹖我亦不自知。

題家毓臣廣文﹝鵬云﹞吟稿

蹤迹半天下﹐煙雲一卷中﹔馬羣空冀北﹐鴻爪徧江東。山賊呼靈運﹐詩人畫放翁。乘槎來海上﹐光射斗牛宮。

贈葉瑞西廣文﹝萍香﹞﹐用維丞韻﹝二首錄一﹞

挾策無從伏闕陳﹐扶風絳帳且相親﹔得逢桑梓聯知己﹐何幸宮墻近聖人﹝署鄰學宮﹞﹗醉飽山珍香齒頰﹝曾承招飲﹞﹐搜羅海籙健精神。羨君家學淵源在﹐知有驊驑步後塵﹗

送黃淦亭廣文﹝如許﹞之任彰化﹐用前韻﹝二首錄一﹞

錯落珠璣一一陳﹐開函雒誦恍身親﹔門前雪立追前哲﹐坐上風來憶故人。叔度何時重覿面﹐文通此日更傷神﹗官卑猶足尊吾道﹐況有幽齋避俗塵。

夜談﹐和水田韻﹝二首錄一﹞

從來學校仗儒官﹐詩骨休嫌瘦與寒﹗此去靑氈須愛惜﹐何時絳帳再盤桓﹖棟梁志大材無負﹐苜蓿香淸祿豈干﹗記取吾家三絕技﹐廣文珍重古衣冠﹝水田時將司鐸臺灣﹞﹗

維丞過讀拙作﹐以詩見贈﹐依韻奉答﹝二首錄一﹞

前人托迹海之東﹐畱得勛名在此中。我正班荊逢伍子﹐君眞舉案似梁鴻﹝君篤伉儷﹞。燻蕕器異原難合﹐涇﹑渭流分自不同。古調獨彈誰一顧﹖何期靑眼有吟翁﹗

酬施澐舫中翰﹝士潔﹞遊北郭園和維丞見贈韻﹝二首錄一﹞

三絕家風愧鄭虔﹐翩翩羨爾獨靑年﹔東瀛島上無餘子﹐北郭園中別有天。山館不妨娛歲月﹐海疆何幸靖烽煙﹗淸談竟日渾閒事﹐好敍今生未了緣。

魯惠泉內史以巧月十七日招飲敝園﹐時值懸弧﹐贈詩和韻

敢云此地絕囂塵﹐灑落如君信可人﹔嘯傲園林過盛夏﹐唱酬歌曲擬陽春。山齋徑辟三三曲﹐海屋籌添一一頻。千里神交原夙契﹐豈惟杯酒日相親﹗

稼田兄於北郭園東添建一堂﹐額爲「述榖」﹔蓋不忘先伯父通奉公遺訓也。

時上元甲子落成﹐和吟社諸公韻

三弓構就別翻新﹐敢詡廬山面目眞﹗榖述重銘先世訓﹐堂成恰值上元春。地欣負郭田連陌﹐園喜畱賓境絕塵。彩筆一題光萬丈﹐和歌應自笑巴人。

贈方樾庭司馬﹝祖蔭﹞﹝二首錄一﹞

自傳家訓作官箴﹐海外隨身鶴與琴﹔花縣訟庭余艸色﹐竹城市裏徧棠陰。下車雅澹孚黔首﹐揮塵淸談愜素心。邑有五公堪繼美﹐一時政績動謳吟。

遣興﹐步子丹侄倩韻

一樹繁花對古墳﹐匆匆瞥眼過秋分。海疆自昔娛淸晏﹐時事如今懶見聞。夢裏身名隨逝水﹐塵中富貴等浮雲。老來卻反「離騷」意﹐不特人云我亦云。

題無何有齋

不貪利祿不趨時﹐何有何無任所之﹔此卽南華眞宰地﹐漆園夢蝶究誰知﹗

林維朝

維朝﹐字徳卿﹐號翰堂﹐別署怡園主人﹔嘉義人。著有「怡園吟艸」二卷﹐未刊。

弔延平郡王

星殞東南傑士亡﹐殘棋一局著扶桑﹔空餘十萬橫磨劍﹐遺恨還同宋嶽王﹗

未成浴日補天功﹐瀛島猶畱霸气雄﹔一縷英雄長不泯﹐安平海上起悲風﹗

臺灣雜詠

開辟洪荒海外天﹐延平勛業尙巍然﹔低徊無限滄桑感﹐霸气消沈二百年﹗

斗山妃子祠長在﹐竹滬王孫冢尙存﹔不攺千秋亡國恨﹐聲聲杜宇總銷魂。

玉山

突兀湧靈山﹐可望不可卽﹔屹立萬山中﹐三峯巨靈擘。淩空日月摩﹐拔地塵寰隔﹔終歲雪融融﹐絕頂云羃羃。霧鬢與煙鬟﹐微茫難認得﹔晴冬有時現﹐剎那仍隱匿。或雲巖岫上﹐茫茫皆玉白﹔野番不識寶﹐棄之良可惜﹗因此玉山名﹐嘖嘖稱自昔﹔至竟是也非﹖令人費猜臆。洎乎近年間﹐方來探險客﹔廬山面目覘﹐用袪世人惑。山勢髙若何﹖依然渺難測﹔但覺立峯頭﹐星辰手可摘。扶桑第一峯﹐富士難匹敵﹔上達九重天﹐旋得嘉名錫。一自經品題﹐山靈愈生色﹔五嶽劇崔巍﹐聲稱同藉藉。何時鳥道開﹐一印雪鴻迹﹖振衣萬仞岡﹐瞰盡神州嶧。

楊克彰

克彰﹐字信夫﹔淸淡水佳臘莊人。光緒中﹐任臺南府學訓導﹐嗣升苗栗縣學教諭﹔越數年﹐調臺灣縣學。

感慕別母

十載羈宦身﹐經年別慈母﹔問安藉雙魚﹐奉侍賴子婦。母氏多聖善﹐愛我情獨厚﹔念我微露沾﹐勗哉愼操守﹗柰何歲乙未﹐漢家珠崖負﹗人心皆恐懼﹐紛紛皆避紂。母子難俱逃﹐東望徒回首﹗感嘆每涕零﹐莫贖百年咎﹗方悔不如農﹐猶得耕隴畝﹔但知寂水歡﹐不作牛馬走。母容常彷佛﹐元音如出口﹔中視蒙母來﹐顧盼呼「某某」。誓將奉母歸﹐晨夕隨左右﹔兒讀母必怡﹐母然兒放否﹖緬懷倚閭時﹐寸心復何有﹗

林鶴年

林鶴年

鶴年﹐字氅云﹐號鐵林﹔淸福建安溪人﹐寄籍淡水。光緒中﹐嘗榷辦臺灣茶釐。乙未變起西渡廈門以居。著有「福雅堂詩鈔」﹐內「東海集」爲專詠在臺之作﹔其它各集﹐亦間有及於臺灣人物與史事。連橫「臺灣詩乘」已就「東海集」﹐輯錄若干首。

臺北晤蔡醒甫

東瀛遊客鬢飄蕭﹐詩酒風流話六朝。鷺島帆檣通水寨﹐龍臺裙屐半雲霄。榕陰海燕營新壘﹐柳曲春鶯鎖舊橋。一樣九年前夜月﹐隔江燈火岸初潮。

左侯相檄方伯沈吉田師冒險援臺﹐舟次廈門﹔余倡集漁團﹐約吳春波軍門護吾師所部湘軍飛渡澎湖溝﹝師名應奎﹐後署臺灣巡撫﹞

魚龍夜嘯答潮音﹐垂老蒼茫海上琴﹔憂樂早存天下想﹐艱危何負秀才心﹝余幼時赴郡試﹐受師知。師以秀才辟帥幕﹐膺保薦﹔不一年﹐權署郡守。時發逆初平﹞﹗

客中書感﹐寄劉少彭丈﹑郭賓石同年並示六弟﹑十一弟﹐兼申臺北之約

添飯加衣海上書﹐天涯風雨慰何如﹗虀鹽情舊懷蕭寺﹐蒓膾秋深憶故廬﹔宦本無心奚論薄﹐交原古誼不妨疏。故山猿鶴如相問﹐舒捲閒雲任太虛。

秋花亭館目蕭森﹐竹籜松鱗解作林﹔家室麤完兒女願﹐田園娛老弟兄心。千金朽骨空憐駿﹐半爨焦桐始辧琴。呼馬呼牛吾亦應﹐早從弦外覓知音。

不折花枝折柳枝﹐黃河秋老白雲詞﹔風懷如舊情難遣﹐皮骨空存恨可知﹗破浪乘風非少日﹐賣漿屠狗仗明時。朝來萬里濤頭望﹐目極澄江寄所思。

賣卜橋邊識馬周﹐鳶肩五十記平頭﹔扶余倘祚虯髯漢﹐款段差從馬少遊。萬卷藏書千日酒﹐五湖歸計一扁舟。寒潭劍气沖牛斗﹐臥看星文百尺樓﹝臺北劍潭﹞。

東渡遇洪蔭之﹝熙﹞有贈

郭﹑秦同舟日﹐髯蘇出獄年﹔天涯仍是客﹐勝侶尙如仙。風定濤還響﹐煙銷月再圓。憑闌觀海意﹐誰爲障東川﹖

荊州才識面﹐此願慰生平﹔海上盟鷗鷺﹐筵邊語燕鶯。嫉蛾羣諑息﹐磨蠍命宮成。卿月中宵迥﹐何愁貫索明﹝邵筱帥力爲營救﹞﹗

一覽九州島盡﹐知交海外難﹔流亡圖鄭俠﹐雞犬戀劉安﹝前從鄭子衡﹑劉履臣處通訊﹞。盤錯奇才出﹐汪涵雅量寬。珊瑚撐底紋﹐猶自貢心丹。

同渡澎湖漈﹐乘風破浪遊。十年人健在﹐一硯祖貽謀﹝稚存太史曾孫﹞。指顧風雲盛﹐回環島嶼浮﹔圖經如可借﹐重與泛歐州。

開春連句﹐陪唐方伯官園燕集有呈

瀾回髙障百川東﹐天使旬宣物望隆﹔猶有閒情到詩酒﹐萬家康樂歲時丰。

牡丹詩社試新茶﹝是日余饋新開牡丹﹐公謂可名「牡丹詩社」﹞﹐燕寢凝香靜不嘩﹔絲竹後堂陪末座﹐彭宣原屬舊通家。

詩牌鬥罷響詩鐘﹝詩鐘爲詩牌變格﹞﹐刻燭傳香興未慵﹔賓客梁園盡騷雅﹐歡顏千萬庇詞宗。

東坡笠屐杖頭錢﹐傳徧江南燕子箋﹔酒社相逢半詩吏﹐惜陰權借養花天。

醞釀能開富貴春﹝院中牡丹待開﹞﹐金鈴香護展芳辰﹔百花魁首滋培遠﹐鄕國榕門有替人﹝令婿劉伯崇新得殿選﹞。

徵南人說舊籌邊﹝公出使越南﹐著「請纓日記」﹞﹐詩律申嚴壁壘堅﹔屠罷鯨鯢閒袖手﹐登壇猶記馬文淵。

華省翩翩五鳳翔﹐滿園桃李宴芬芳﹔文昌雜錄登科記﹐佳話新傳徧玉堂。

共祝慈云覆海東﹐板輿天眷日初紅﹔歐陽門下酬恩地﹐畫荻親傳語「教忠」。

吏部文章信有光﹐翺翔李﹑杜冠三唐﹔他邦他日徵文獻﹝公近修「臺灣省誌」﹞﹐江漢朝宗接混茫。

風靜重瀛海不波﹐渡江梅柳正笙歌﹔宵來不禁金吾鑰﹐有約霓裳詠大羅﹝連夕約同方雨亭﹑周松蓀兩太史聯詩﹞。

唐方伯邀同劉履臣﹑羅星伯﹑王進之﹑方雨亭﹑周松蓀﹑翁安宇﹑郭賓石﹑王貢南﹑鄭星帆﹑家仲良諸同人聯詩鐘

紫薇花裏曉聞鐘﹐夜半傳箋興尙濃﹔摩壘潛師攻背水﹐登壇飛將禮中峯。相看揚臂圍詩虎﹐但豁雙拳困酒龍。好拂籠紗舊塵壁﹐木蘭齋飲悔前蹤。

徵南舊部壯長城﹐詩律嚴於百煉兵。髙會直方金穀盛﹐羣仙重聚玉堂淸。一聲震撼千軍肅﹐五字推敲七步成。響答鈞天鰲背月﹐是誰滄海掣長鯨﹖

臺北再贈洪蔭之

命宮磨蠍道心堅﹐薏苡﹑明珠謗偶然﹔縱酒未離名士气﹐栽花聊當美人緣。休論世上無餘子﹐始信人間有漏仙。福養心源書養性﹐澄懷能契靜中天。

茶榷感事

積雨翻成曀曀陰﹐海紅拂檻影蕭森。英雄漫作欺人語﹐勤儉終成棄婦吟。老大浮梁原錯計﹐悲歌燕市有遺音。誰令肝腑戈矛起﹐慚愧平生取友心﹗

不信安劉是滅劉﹐白雲蒼狗總浮漚﹔先機邵子多神數﹝邵中丞﹞﹐痛哭唐衢有淚流﹝唐方伯﹞。浪說太阿曾倒柄﹐可聞仙侶悔同舟﹖旁人嘖嘖詩淸甚﹐持較梅花恐未修。

與家時甫太僕話舊

倦鳥知還認故林﹐戟門長揖遂初心。根深葛藟思尋斧﹐爨尾桐焦枉辧琴。一木支持撐廣廈﹐異苔生長契同岑。崖州獨下酬恩淚﹐八月孤寒合鑄金。

贈陳仲英廉訪﹝文騄﹞

湖山風月海山云﹐管領淸時舊有聞﹝由揚州量移臺北﹞﹔意气元龍髙百尺﹐文章司馬抗千軍。蒼生自昔懷霖雨﹐赤嵌如今靖海氛。時事艱難重回首﹐隴書何負北山文﹗

曾締元方識季方﹐未容詩酒次公狂。能傳祖硯光家乘﹐獨守儒氈恥宦囊。明月一麾仙島蒞﹐淸風兩袖禦屏揚。蕭蕭椰竹千村雨﹐行部歌春正早秧。

香稻柴門掃落紅﹐歸來門捲款靑驄﹔仰瞻嵩嶽尊名在﹐跌宕江山愧寓公﹗海國圖經星拱北﹝修「臺灣誌」﹞﹐瀛寰車轍水朝東﹝擴火車路﹞。將軍尺地容長揖﹐低首龍門不負桐。

琴爨焦余附賞音﹐放翁團扇獨沈吟﹝公贈詩扇﹞﹔得逢伯樂終昂驥﹐詎羨王良解獲禽﹗一曲「滄浪」童子詠﹐萬年梁棟匠人心。玉堂老鳳畱衣缽﹐福被東瀛惠士林。

臺北七夕書感﹐調許豫生﹝貞幹﹞

西風一雨陣風涼﹐甲洗天河夜有霜﹝豫生提調全臺團防﹞﹔但祝繡軿連夕降﹐眼中兒女識汾陽﹝兼調郭賓石﹞﹗

早歲才名薄柳州﹐乞將余巧到樓頭﹝豫生前科新得第﹞﹔年來坊錦翻花樣﹐攬盡蛛絲萬斛愁。

鴛鴦曾許度金鍼﹐枉費文人一夕心﹔香案祇今懷舊吏﹐不司符錄但淸吟。

星輝云錦掞天章﹐萬丈光芒气吐長﹔八代起衰韓吏部﹐喜聞驅鱷勝驅羊。

味靑齋以「烏衣鏡影」見貽並系四律﹐戲酬十絕句

香稻柴門水隔津﹐畫圖省識喚「眞眞」﹔憑君一指天龍樹﹐難向拈花索解人﹗

江城月落正霜鐘﹐燈影南樓午夢慵﹔油壁香車松柏路﹐一帆天遠話吳淞。

蝶移花影過東墻﹐懺盡塵心戒盡香﹔我亦沾泥同落絮﹐斷無消息到王昌。

西風瘦煞捲簾人﹐分到寒香愜趣眞﹗寄語柴桑肯來就﹐問花誰主更誰賓﹖

翠袖偎寒鶴守梅﹐鏡中花影自徘徊﹔此身合把黃金鑄﹐一紙人情薄秀才。

袖角裙邊半著詩﹐風流還似蔣盤漪﹔國初諸老承平會﹐江漢春遊感盛時。

鼙鼓漁陽閱歲華﹐天涯遊子正辭家﹔傷心白傅離亭句﹐還向浮梁訊落花。

妙明心鏡意珠圓﹐解語花開忿獨蠲﹝寶珠事﹞﹔低首杜蘭香一拜﹐最難消受是塵緣。

翻教一綫隔情天﹐丈室維摩合咒蓮﹔枉說皈依受黃教﹝黃蓮初比部﹞﹐色心長縛野狐禪。

鐵汁同參戒行臺﹐鬢絲禪榻未香灰﹔虀鹽老去冰心在﹐不著天花悟本來。

與豫生夜話

無多邱壑傲華榮﹐庾﹑謝當年費較評﹝謝鯤答庾亮語﹕『一邱一壑﹐自謂過之』﹞﹔江月山風誰管領﹐一池吹縐不幹卿﹗

螳臂爭余蝸角名﹐蜉蝣撼樹尙丁丁﹔南柯一覺成蕉鹿﹐有酒何妨作步兵。

乞得天孫貴壽無﹖蒙聾裝就學胡塗﹔不教下馬逢回紇﹐誰識汾陽是武夫﹝郭賓石﹞﹗

倦看北固感蕭梁﹐時事何堪劫後傷﹗寫就「郁離經」一卷﹐大名諸葛並南陽﹝臺人呼劉小彭丈爲「小諸葛」﹞。

蒼兕頻呼竟渡河﹐回車一雨洗琱戈﹔鳳麟獨下天驕拜﹐不數登壇馬伏波﹝劉淵帥連日過訪﹐暢談戎機﹞。

天詔恩畱奉使槎﹐鯤身鹿耳浪淘沙﹔貔貅萬竈歡騰夜﹐卜式輸財願毀家﹝家時帥﹞。

雨夜江樓獨坐﹐柬陳仲英廉訪兼眛豫生

椰竹風瀟瀟﹐秋江愁怒潮﹔連旬盼晴霽﹐枯坐長無聊。掉頭望山海﹐使我忘昏朝﹔云忙鴉騖亂﹐雨戰蛟龍驕。江村瞑煙樹﹐遠戍沈寒譙﹔帆檣泊■﹝氵義﹞港﹐燈火出河橋。漠漠鷺田寂﹐茫茫雉堞遙﹕淺深米家畫﹐潑墨明詩寮。檢書消永晝﹐看劍話深宵。安得素心人﹐笠屐相過招﹔茶半香初圓﹐靜坐忘淸寥﹗

靜云弟以余賤辰不家聚者二十載﹐今歲觴余於臺北﹔爲詩作答﹐並呈劉小彭丈﹑許豫生﹑郭賓石﹑黃聲甫諸老

阿兄今日笑開眉﹐海外歡逢晉一卮。廿載家園添歲序﹐七旬老母慶期頤。陸機入洛依人日﹐季子多金慰嫂時。秋圃黃花論晚節﹐與君長此醉東籬。

重話艱難締造年﹐杯分讓水更廉泉﹔服疇忍忘先人力﹐肯構還欣後起賢。但願家肥身自瘠﹐敢誇性定節彌堅﹗張華勵志今猶昔﹐聊補蹉跎自樂天。

徳聚星光照海州﹐渡江名士盛觥籌。長途逆旅羈羊叔﹐中歲功名負馬周﹗攬鏡氋■﹝戎毛﹞慚舞鶴﹐忘機活潑狎翔鷗。彭城風雨聯牀舊﹐黃杖還應壽子由。

干戈滿地策籌邊﹐予季商量尙愼旃﹔老驥昂頭羞伏櫪﹐遊龍掉尾看騰淵。布衣昆弟多行樂﹐海國賓朋亦雅緣。萊采歡聯依晝錦﹝弟晉銜﹐錫一品封﹞﹐春暉長祝報恩年。

與豫生同影行樂圖﹐各題四首

原無我相無人相﹐知是前身是後身﹔狀出靈臺心一片﹐廬山面目本來眞。

腦滿腸肥現宰官﹐打包行腳舊單寒﹔瓣香妙證參同契﹐色色空空自在觀。

時局艱難語尙雄﹐出塵鷹隼健摩空﹔詩勛共策麒麟閣﹐颯爽英姿愧鄂公﹗

肝膽如今合向誰﹐笑譚渾憶舊須眉﹖信陵寂寂平原盛﹐多謝金閨補繡絲﹗

豫生將歸﹐連夕過寓齋言別

締緣滄海悵萍浮﹐話別忘機狎野鷗﹔半榻茶煙淸愛夜﹐一簾花雨澹宜秋。異鄕加飯相諄勸﹐中歲編詩仗去畱。同是天涯嘆勞燕﹐那堪天際問歸舟﹗

豫生航海南歸﹐戲爲長句送之

海風揚塵振林谷﹐蟒甲番童解刳木﹔臨崖招手涉大川﹐目送飛鴻漸於陸。東山瓜苦雨旣零﹐赤舄公歸毋乃速﹗火輪飆轉扶桑東﹐鬼伯崛起驅鴻蒙﹔地雷轟天撼山嶽﹐海軍跳嘯鳴沙虫。五百田橫誓荒島﹐手斫蛟鼉宵起舞﹔毀家紓難卜式賢﹐萬牛椎盡千軍犒﹝家時甫督辦全臺團練﹐兵事多賴君贊畫﹞。帥幕軍諮眞人許﹐伏虎降龍等蛇鼠﹔指揮羽扇定三軍﹐十萬降番編義旅﹝生番歸順﹐願效前驅﹞。七鯤環列紅毛城﹐充國訓農如訓兵﹔屯田我亦供下走﹝余捐貲開大甲水圳﹐灌田數頃﹞﹐甲溪萬頃浮東瀛。他年共食太平福﹐鳳山之鳳鹿門鹿﹔歸昌鳴盛挺險馴﹐萬家春雨編椰竹。重開洛社身還健﹐海上桃花照淸淺﹔綠楊移蔭舊田頭﹐雙飛試認誰家燕﹗

劉淵亭副帥﹝永福﹞奉詔防臺﹐林時甫星使連旬招陪板橋園燕集﹐酒酣述舊並示戎機﹐索余長句奉紀

越國奇男子﹐中邦此偉人﹔鼓鼙思將帥﹐騶蓋擁軍民。勁艸因風起﹐傾葵向日頻。鴨江宵告捷﹐雞嶼曉揚塵﹔電掣方傳綫﹐雲開合蕩輪。兩河收散卒﹐三楚哭庭臣﹝髙麗﹞﹔羽箭天山外﹐樓船瘴海濱。扶桑妖日閃﹐重譯鬼方馴﹝各國尙存公議﹞。地軸旋鯤鹿﹐天驕識鳳麟﹔汾陽瞻福澤﹐潞國見精神。本色英雄語﹐匡時柱石身﹔亞洲傳盛會﹐毘捨證前因。故國思劉表﹐名園訪季倫﹔通虔心款款﹐投分語津津﹕異姓聯昆友﹐亡形到主賓。不淫能富貴﹝生平無二色﹞﹐大勇本慈仁。時事憂虞﹑虢﹐雄風起越﹑秦﹔三宣崇令甲﹝越南封三宣提督﹞﹐六國耀冠紳。北海羅羣彥﹐南交盛百珍﹔推襟情憬憬﹐贈縞禮彬彬。俠異甘興霸﹐髙同賀季眞﹔錦帆張海寨﹐芳鑑乞湖春。舊夢從頭說﹐餘懷握手申﹔江湖容落拓﹐雷雨識艱辛。子弟雄邊散﹐賓僚故主親﹔受降刑白馬﹐有道禮黃巾。黑海旌旗蔽﹐紅河部曲屯﹔風雲揚大樹﹐波浪激潛鱗。義旅儲英傑﹐豪交廣賤貧﹔艱危方借寇﹐保障尙思巡。未分珠崖棄﹐能教玉壘新。鳳山揚鼓角﹐貂嶺辟荊榛﹔艋舺軍容盛﹐獞猺禮數循。板橋賓館接﹐竹塹土風詢﹔卜式憂時日﹐劉安訪道辰。圖經搜地主﹐袍澤勵同寅﹔前席功籌箸﹐監河義指囷。紅毛城矗磊﹐赤嵌地峨岷﹔鵝鸛千軍合﹐貔貅萬竈均。「佛郎機」巧捷﹐「克虜卜」精純。練膽逾肩臂﹝公生平服膺戚少保「練膽勝於練臂」一語﹞﹐攻心輔齒唇﹔片言崇九鼎﹐一綫挽千鈞。宿恨曾銜石﹐忘讎致厝薪﹔誠能通鐵石﹐气不識金銀。功狗勞鞭策﹝公出入必以獵犬護隨﹞﹐潛龍自屈伸﹔老饒姜桂性﹝分饋神桂﹞﹐晚結竹梅鄰﹝羅浮卜鄰﹞。下馬爭羅拜﹐椎牲奉祀禋。「義良」垂豹略﹝越南封義良男﹞﹐忠厚誕麟振﹝三公子﹞。畫像開黃閣﹐褒章荷紫宸﹔田橫仗孤島﹐福海祚吾閩﹗

乙未臺北立春日得句

太平帖子寫「宜春」﹐島國晴虹萬象新﹔我亦焚香上蒼祝﹕海天如鏡不揚塵﹝元旦﹑立春均晴明﹐恆占樂歲﹞。

海門百鹿韶光轉﹐瀛島三貂淑气先﹔一樣牡丹春富貴﹐修來香國便迎年。

瑞室團圞景物華﹐渡江梅柳自淸嘉﹔嬉春吉語來蓬巷﹐走馬迎看小苑花。

江村爆竹水雲喧﹐淮蔡宵平宴上元﹔爲祝甘泉報書捷﹐滿天燈火奪昆侖﹝遼東嚴備﹞。

送賴云芝觀察轉糧淞滬

我爲蒼生祝﹐匡時出大儒﹔有恩皆雨露﹐無夢不江湖。白傅霓裳感﹐蘇卿漢節圖。雄邊愼籌策﹐注擲未全孤。

挽粟飛芻檄﹐書云布露勛﹔大江茶馬市﹐故國酒詩羣﹝粵﹑滬通津﹞。擊楫迎桃渡﹝攜眷偕行﹞﹐聞鈴隔棧云﹝訛傳天馬西狩﹞。請纓雄弱冠﹐如見舊終軍。

誓志田橫島﹐兵銷海蜃紅﹔佃漁資勁旅﹝家時甫太僕集佃戶自成義旅兼招漁團﹞﹐子弟教和衷﹝家蔭堂方伯﹑靜云六弟訓練鄕兵﹞。去國懷張翰﹐屯邊屬潞公﹔同舟如可濟﹐瀾挽障瀛東。

開府重瀛壯﹐歐陽學海宗﹝唐灌陽中丞﹞﹔羣公慰霖望﹝劉淵亭諸公﹞﹐諸將亦雲從。我愧氋■﹝戎毛﹞鶴﹐君爲上下龍﹔渡江梅柳盛﹐風勁歲寒松。

晚渡

忍賦「公無渡」﹐滄江慰寂寥﹔櫓聲人語隔﹐燈影水光搖。塔湧波侵岸﹐帆低雨漲橋。醉餘閒補网﹐風露正初潮。

家太僕維源撫墾全臺兼拜團防大臣之命﹐奏派松年弟以浙江道員提調全臺義師兼前敵營務處﹔臺事亟﹐灌陽中丞復有後路糧臺之命。爲詩勗之﹐兼寄蔭堂統領

予侮方思雨未陰﹐兩河忠義抗遼﹑金﹔弦髙事去悲秦賈﹝時余主榷商﹞﹐神武朝來集羽林﹝詔催內渡﹞。忠孝兩完慚子職﹝六弟預囑﹞﹐安危孤注諒臣心。陸沈忍令珠崖棄﹐賣塞奇章種禍深﹗

寄挽臺北劉履塵通守﹝鼎﹞

滿地干戈動鼓鼙﹐滄桑時局不勝悲﹗山河涕淚田橫島﹐家國流離杜甫詩。俯仰人間生趣絕﹐飄零海上旋魂羈﹝君槁葬臺北東門外﹐茶釐局丁林生﹑張處知其處﹞﹗夜光劍气沖牛斗﹐波影寒潭月墜時。

平生心契課潛虛﹐香海羅浮共結廬﹔出世情懷半仙佛﹐浪遊蹤迹混樵漁。詼諧狐兔聰明誤﹐脫略公卿禮數疏。惆悵中原詩絕筆﹐淒涼勝讀萬言書﹝君病篤﹐遷居予園養痾﹐猶作「乙未海疆感事全韻詩」數十律﹐臺北一時傳誦。姬人謂其每夕哦詩﹐淚漬重衾﹐咯血升許﹐以是不起。海防事初起﹐君於灌陽中丞前慷慨言事﹔及知事不濟﹐日惟狂歌痛哭。卒前一月﹐猶以髙麗箋寫此詩呈中丞並贈予。予贐以五百金﹐勸其避亂上海﹔君搥牀搖首曰﹕『時局至此﹐生復何爲』﹗竟以閏五月初六日卒﹔予歸其孥於嶺海﹞﹗

寄劉淵亭副帥兼呈灌陽中丞

牖戶綢繆未雨陰﹐東山瓜苦獨行吟﹔頭顱拚以傳關塞﹐肝膽終當照古今。黑海旌旗星斗上﹐紅河壁壘霧云深。金牌反報黃龍捷﹐杯酒重開萬古心。

詠「宋史」﹐寄時帥

時帥痛孤島無援﹐遵旨內渡﹐不以孤憤貽國憂﹐言之輒太息﹐因托詠史以見慰。嗤之者或疑爲解嘲揚雄﹐憐之者定許爲罪言杜牧﹔傷心千古﹐夫復何言﹗

金牌誰道效愚忠﹐詔泣黃龍痛兩宮﹔生入玉門原是死﹐天教南北限英雄﹝傳聞鄧公世昌﹑左公寶貴殉難甚烈﹞﹗

立馬吳山悵夕曛﹐一聲桴鼓憤釵裙﹝僅畱一姬隨侍﹞﹔千秋灑淚黃天蕩﹐忍說湖山屬使君﹗

丁酉四月初七日﹐廈口東望臺﹑澎﹐泣而有賦﹝乙未四月初八日訂和約﹐準兩年後攺隸日本﹞

海上燕云涕淚多﹐擎天無力柰天河﹗倉皇赤壁誰諸葛﹖還我珠崖望伏波﹗祖逖臨江空擊楫﹐魯陽揮日竟沈戈﹗鯤身﹑鹿耳屠龍會﹐匹馬中原志未磨﹗

臺北避亂﹐初寄孥於廈門﹐再遷鰲江——爲鄭延平王故里地﹔患時疫。余內渡﹐次江口﹐謁延平王廟﹔攜眷仍住廈門﹝八首錄六﹞

海山蒼莽水泱泱﹐二百年來舊戰場﹔賜姓延平有遺廟﹐艸堂諸葛尙南陽。

望斷燕云十六州﹐書生涕淚海天愁﹔重瀛締造披榛昧﹐同抱東南半壁憂。

瓣香遙祝大江東﹐十萬樓船尙借風﹔起舞有慚劉越石﹐曾從杯酒識英雄﹝劉淵亭副帥﹞。

遙從海上望中原﹐一發扶桑正曉暾﹔誰信黃金能化鯉﹐十洲云現記東藩﹝王開臺時﹐金礦亦盛﹐內山生番率頭目進金鯉魚﹞。

甚矣吾衰感夢周﹐白雲黃鶴去悠悠﹔墓門一慟延陵劍﹐同是天涯悔壯遊﹝東石舊友周蕓軒靜甫﹑琴軒省吾同時狙謝﹞﹗

隻輪飛轉「海東云」﹐難把圖經借使君﹝鄕人避疫﹐多遷徙﹞﹔笑與漁郎話秦劫﹐桑麻雞犬要平分。

廈門鼓浪嶼卜居﹝四首錄二﹞

海曙樓臺正曉鶯﹐千章喬木與云平﹔煙霞澹宕林亭美﹐島嶼縈回水石明。好約寓公同賃廡﹝臺灣宦紳多內渡﹞﹐不妨海客共談瀛。袖東萬里川瀾感﹐閒倚天河頌鏡淸。

小住江湖不系舟﹐無風波處便勾畱﹔每談廣廈慚多士﹝時茶榷初散﹐倚餘食指尙百餘家﹞﹐重訪靑門傍故侯﹝家時帥假歸﹐同寓島上﹞。姜被夙聯花萼蔭﹝六弟同寓廬﹞﹐楹書差勝稻梁謀﹔添茆未雨牽蘿補﹐閒向詩情悟道修。

訪家時甫太僕白石艸堂

滄桑卅六沈荒島﹐海上燕云淚未幹﹔世亂多財知聚散﹐天涯回首話悲歡。髙曾遺榘仍惇朴﹐子弟能文勝敍官。今日艤槎傍南斗﹐綠楊移蔭兩家看。

偕時甫太僕登萬松關弔家剛湣宮保﹝名文察﹐官福建水師提督﹞﹑謝管樵軍諮﹐兼寄家蔭堂方伯

零落人間老畫師﹝謝君善畫﹞﹐十年帥幕燕巢危。書生一旅臨關夜﹐半榻松風讀舊碑﹝謝君殉節前夕﹐猶手搨林文穆萬松關碑寄先觀察﹞。

敬亭老去昆生逝﹐歌板秦淮舊酒場﹔扇底桃花侯雪苑﹐飄零海上策勤王﹝謝君久客太僕板橋園﹞。

椎牲酹酒萬松關﹐云馬風車尙往還﹔問訊枌楡舊行輩﹐那堪時事話家山﹗

營門盤柳綠毿毿﹐一綫天畱古蔚嵐﹔十丈燕然表忠記﹐千秋名附左寧南﹝關門巨石刻左文襄「平漳紀功碑」﹞﹗

登樓王粲尙冬烘﹐琴劍飄蕭渡海東﹔曾記兒時摩頂語。出羣騏驥陣云空﹝余弱歲由粵返閩﹐初謁宮保條陳時事﹔謬許知兵﹐檄招募親勇﹞。

謀國如家老冏卿﹐雄邊子弟志澄淸﹔大難一語忠魂慰﹐小範如今富甲兵﹝哲嗣蔭堂方伯久統義營﹞。

題盧畱庵中丞遺集

我從海上訪畱庵﹐一卷殘詩祕石函﹔踏徧麻鞵家萬里﹐白頭垂淚賦江南。

夕陽芳艸渡金門﹐同忝旌忠末代孫﹝余先世心景公殉明難﹐黃忠端序遺詩﹞﹔鹿耳鯤身勞悵望﹐珠崖重棄不堪論﹝奉旨內渡後訪金門﹐盧鎭軍成金已作古﹞﹗

石齋響寂復齋沈﹐耆舊猶存正始音﹔島國飄零余海印﹐爨桐焦盡惜孤琴。

杜鵑西拜魯王墳﹐「漢影云根」﹝魯王摩崖﹞月二分﹔殘壁摩挲舊酬唱﹐海天行腳最憐君﹗

贈楊雪滄山長﹝浚﹞﹐卽以奉別

賤子象勺年﹐遊粵辭故鄕﹔口沬■﹝艸縻﹞蕪吟﹐心儀冠悔堂。吾家老香溪﹐誦說音瑯瑯。道公有奇行﹐發爲古文章﹔金石壽英詞﹝精漢隸﹞﹐李﹑杜誰頡頏﹗我生扶桑東﹐昕夕遠相望。長乃還溫陵﹐值公走伊涼﹔杖策出關外﹐書劍事戎行﹔气得江山助﹐文律彌淸蒼。論戰如論文﹐擁篲諸侯王﹔有時借箸籌﹐直乃張子房。堂堂淮西碑﹐語陋段文昌﹔一言拂袖去﹐白髮嗟爲郎﹗手焚後諫艸﹝甲戌疏陳時事﹐歸辟後諫艸堂﹞﹐熱血空塡腔。臺﹑澎警倭夷﹐鯨鱷愁鄕邦﹔出佐李開府﹐籌海先江防。建策衛枌楡﹐抗論發髯張﹔只今鄕父老﹐流涕望帆檣﹗我時竹馬迎﹐焚香拜道旁﹔炯然嵩洛姿﹐大漠驚鸞凰。何期六﹑七載﹐教鐸來遐方﹗野乘掃稗篇﹝擬修「鷺江志」不果﹞﹐樹撼羣兒狂。引膽鹿洞規﹐自慚學殖荒﹔一脈衍道南﹐臨風懷紫陽﹝主紫陽講席﹞。桃李發新陰﹐舊學重討商。辱貽秦﹑漢碑﹐文字生吉祥﹝蒙隸書焦廷壽「利得十倍」四字見貽﹞﹔利市謝襕衫﹐十倍雞爲償。閉門注茶經﹐茗戰誇旗槍。秋江楓荻情﹐殘客倦浮梁﹝時寓茗戰亭﹔予山居﹐累世業茶﹞。聞公剝啄來﹐江流倒淸觴﹔橫海賦樓船﹐浩嘆興望洋﹝同作「鐵甲船議」﹞。同此抱憂時﹐生長惟海疆﹔誰與從乘桴﹐我或他人彊。相見在性情﹐猥以形迹忘﹔聚散原有時﹐感深故意長。江艸綠未歇﹐下裏催琴裝。南溟有鯤鵬﹐仰視天翺翔﹔白鷺守空江﹐泫然心自傷﹗岸邊楊柳風﹐憔悴多秋霜﹔霜枝不堪折﹐欲語摧愁腸。拾取東籬花﹐期公晚節香﹗

重赴臺北﹐和周心畬﹝希祖﹞「贈別」原韻﹐兼寄六弟

不斬婁闌誓不歸﹐樓船十萬願多違﹔賣書買劍平生事﹐垂老翻爲退鷁飛。

一揮且壯魯陽戈﹐天半朱霞晚景多﹔未分驪龍終睡飽﹐十年曾向禹門過。

舊棲梅鶴屋三間﹐云縱無心出岫難﹔敢說蒼生聊慰望﹐不能霖雨且還山﹝臺北亦置有田宅﹞。

淮南雞犬亦登仙﹐得失由來怕問天﹔爲計消閒何處好﹐大江風月不論錢﹗

英雄淘盡水朝東﹐風雨關河感慨同﹔到底倒騎驢背穩﹐縱然失路此山中。

綺羅春裏謝鉛華﹐壓綫年年恨轉賒﹔盡有雙蛾斗眉月﹐洛陽門對女如花﹝心畬近居對門﹞。

三貂雪霽水邊城﹐只隔潮雞一水程﹔好放雙輪碾東海﹐天教沙綫界滄溟。

杯酒能消萬古愁﹐蒼茫云影一沙鷗﹔憑欄髙唱「江東去」﹐此是平生最壯遊。

和同年方雨亭太史見贈原韻

笑踏金鰲頂上來﹝朝考第一﹞﹐龍門詄蕩倚天開﹔霓裳舊隊先鴻唱﹐雲路初梯展驥才。師友淵源參學案﹝校寶師遺集﹞﹐文章光焰貫星臺。同舟郭泰猶仙侶﹝郭賓石同年同寓臺北﹞﹐淸淺蓬萊笑舉杯。

贈易實甫觀察

部州五大奇男子﹐一代詩才變雅多﹔晉室褒忠劉越石﹝君東瀛激揚劉淵帥﹞﹐崖門弔古易秋河。辧姦著論存淸議﹐正气扶輪獨浩歌。目極燕云空涕淚﹐手攀遺柏誦蒿莪﹝君欲殉母﹐自號哭盦﹞﹗

題邱仙根水部﹝逢甲﹞「文信國潮陽和平裏蠔墩遺碣詩」後

海東卅六沈荒島﹐持較燕云涕淚多﹔他日褒忠蓍舊傳﹐兩朝詩字壯山河。

气畱星嶽炳乾坤﹐扛鼎龍文筆力存﹔剩有蠔珠照滄海﹐可無疑義謝公墩﹖

十年鄕夢賣魚灣﹝灣在龍巖信國公待渡處﹞﹐一旅勤王待渡還﹔天爲陸﹑張畱後死﹐不隨風雨駐崖山。

「成仁取義」語和平﹐一樣丹心照汗靑﹔補拓「指南」前後錄﹝信國公在獄著﹞﹐千秋衣帶共畱銘。

海上飄零使節槎﹐田橫弧島盡虫沙﹝君乙未在臺統義師﹐余亦佐家太僕督辦義團﹞﹔兩河忠義難忘宋﹐垂淚中原問嶽家。

激揚忠讜屬師儒﹐道濟韓潮信士夫﹝近掌教潮陽﹞﹔我亦從君分一席﹐天涯重寫訪碑圖。

平原子弟語旌忠﹐殘石摩挲气吐虹﹔橫劍蕭蕭閭裏俠﹐又添佳話到文公。

諺傳驅鱷更驅蠔﹝俗傳蠔不敢蝕碑字﹞﹐唐﹑宋文章繼楚騷﹔配食韓祠秋薦菊﹐後堂絲竹狀元豪﹝臺人稱邱君有狀元才﹞。

臺灣詩鈔卷九

梁成枬

黃遵憲

梁成枬

成枬﹐字子嘉﹐號鈍庵﹔淸廣東三水人。光緒割臺前後﹐嘗兩度遊臺。連橫輯有「梁鈍庵詩稿」﹝未刊﹞﹐「序」及「書後」見「雅堂文集」﹝「文叢」第二○八種﹞。其中有「隘丁行」﹑「耕山行」二詩﹐已見連氏「臺灣詩乘」﹝「文叢」第六四種﹞。

釣龍臺歌

閩越王﹐安在哉﹖我來訪古釣龍臺。王臺夫人寢殿開﹐寂寥常對古時梅。南臺萬屋瓦鱗鱗﹐當時海水未揚塵。王欲釣龍垂巨綸﹐誰緡之繩王夫人。釣龍囚在釣臺井﹐井水千年碧逾冷﹔鐵索鎖龍波瀾靜﹐虎骨投龍雷雨猛。南越趙佗自椎髻﹐漢賢﹑我賢爭較計﹔翻然髙築朝漢臺﹐臺成左纛猶稱帝。此臺無事且百年﹐歌舞歡娛漢六世。嗚呼﹗楚﹑漢鬥智鬥力時﹐王爲功狗出偏師﹔髙天鳥盡免走死﹐王有材力將何施﹗釣龍一事蓋兒戲﹐馴獅伏象王能爲。方今瀛海長蛟螭﹐奪我南溟作飲池﹗奮鬣欲入王階墀﹐王能磔死其皮。如王眞是奇男兒﹐王與夫人知不知﹖

大湖感事

甕盎堆人鮓﹐刀槍市鹿茸﹔賊難三箭定﹐山以一丸封。搏象應全力﹐從禽欲發蹤﹔和番何艸艸﹐牛酒賞羣凶﹖

舊種禾麻地﹐黃茅颯颯秋﹔狝猴攀樹嘯﹐蛟鯉見人羞。當徑蛇生足﹐呼冤鬼戴頭。數弓來拓土﹐落日不勝愁﹗

水長流吏

羅拜紛紛大小酋﹐建牙今在水長流﹔書名應署諸蠻長﹐劃地公爲小國侯。官職新加唐印綬﹐版圖當入漢春秋。但令邊徼無烽火﹐萬疊靑山足臥遊。

丙申三月初九夜有感

嘗膽君臣計若何﹖匆勿又是一年過。暮春三月今逾朔﹐去歲玆辰正議和。莫倚神靈趨鐵馬﹐會看荊棘沒銅駝﹗腐儒一飽𨿽無策﹐僂目傷心自縱歌﹗

阿罩霧理主人殘書

儒術今當厄﹐人言可廢書﹔市中云有虎﹐門下嘆無魚﹗幸得殘編在﹐應同敝褲儲。蠹魚輕拂拭﹐嗜好頗同余。

重午日入山由苗栗至大湖

溪行有深湍﹐山行無寸土﹔當暑踐炎石﹐似魚遊熱釜。對嶺見深林﹐林深防猛虎﹔殺人飲其血﹐手把髑髏舞。

由大湖至罩蘭﹐經八分林﹑校栗林各處﹐畏途也。

肩輿入深菁﹐蓬蒿四圍合﹔盡日不逢人﹐山風驚颯颯。崔危猿跳嘯﹐林密鳥呼答。佃屋半傾欹﹐逃亡兩﹑三臘。

七月七日再入大湖作

客行慘淡無顏色﹐十年枉用開山力。巨蛇不拔山不摧﹐山瘴如煙山樹黑﹔五﹑六月間蒸暑濕﹐大湖痞鬼家家入。饑鼠淸宵繞案行﹐怪梟白晝當門立。瘴癘猶可﹐生番殺我﹗民爲彼獸﹐山爲彼囿﹔旣擇其肥﹐亦食其瘦。肥男瘦男爲彼噬﹐鬼必搏膺訴天帝﹐壞門陷廁爲大厲﹔不然或在彼膏肓﹐彼無醫和那得制﹗豈知帶血挾人頭﹐況使骨肉成寇仇﹗鬼不仇番﹑仇骨肉﹐骨肉吞聲惟暗哭。鬼家不敢招魂祭﹐或恐魂引凶番至﹔生爲肉兮死爲倀﹐聞所未聞眞駭異﹗民視番﹐猛於官﹔官奉番﹐驕於子。番屠民﹐如屠豕﹔官聞知﹐惟充耳。山水毒淫乃如彼﹐豺虎縱橫復如此﹔居民皇皇走折趾﹕「先先入山可已矣」﹗

臺中縣房裏﹑大甲兩溪

鳥嘴尖山﹝山名從俗稱﹞何崿崿﹑白龍兩縷排空落﹔捲盡泥沙入海波﹐彌迆盈眸石珞珞。千年水石恣擊搏﹐水飛石立相爲虐﹕有時水彊挾石走﹐風雨聲中猛虎作﹔有時石彊水波怒﹐龍蛇拗觸勢尢惡。有時敵石潛師退﹐分道並侵爭奪掠﹔飛沫怒流震萬霆﹐巧乎有道難容腳。昔年乙酉初臨淵﹑九﹑十月交水始涸﹕舟人捩柁舟如駛﹐急睨岸人拋纜索﹔岸人齊力身手好﹐一聲邪許無前卻。水推之行人力挽﹐不爾船同魚縱壑。勞生何啻百經過﹐今日孤云竟何托﹗藤縣中丞眞好事﹐駐軍大甲爲籌度﹔謬謂投鞭足斷流﹐豈知鑄鐵空成錯﹗人謀不遂鬼謀空﹐徒峙神祠稱鎖鑰。今年丁酉我重遊﹐日本工師事繩削﹔積木髙齊火焰山﹐一溪一溪成略鑰。眞從枕席過鮮水﹐差擬復道縈劍閣。萬事始知難見巧﹐餘生所見今非昨。寄書南北兩飛鴻﹕行路𨿽艱難亦樂。

佃客

佃客結茅庵﹐鄰家屋兩三。快牛過子弟﹐健婦抵丁男。雞犬■﹝思﹞簩竹﹐魚蝦鈷鈿潭。逃亡今略盡﹐寥落我何堪﹗

南湖至大湖﹐風雨阻歸者四日

風雨挾山浮﹐千溪水亂流﹔勢危防敗屋﹐身寄欲沈舟。裏捨同交盡﹐薪蒭獨客愁。等閒爲旅寓﹐何必厭勾畱﹗

南湖西行經九份﹑鹿湖各山﹐紀之以詩

鬼嘯與狨啼﹐靑天蜀道危﹔云扶張臂石﹐雨益惡聲溪。野屋家家樹﹐山田步步梯。勞薪勞不息﹐悔不事幽棲﹗

南湖五六里人家

山中別有天﹐天上落飛泉﹔屋後千章木﹐門前幾畝田。不貪何禍福﹐無患卽神仙。試與停驂問﹐寧知魏﹑晉年﹗

九份爲南湖山背﹐鳥道叢菁﹐過之懍栗

枉用飛泉注﹐無田可種苗。火沈樟腦鰲﹐風入薴麻寮。木石依山鬼﹐煙塵出洞獠。忽聞林密處﹐斧響有人樵。

鹿湖山外人煙漸密

逃空喜足音﹐飛鳥欲投林。午樹垂云幕﹐秋秧出水鍼。我思謀野獲﹐今悔入山深﹔口腹玆生累﹐徒爲越鳥吟﹗

新開莊

剪棘誅茅舊築堂﹐堂前瀲灩水平塘﹔李衡奴婢三千橘﹐諸葛生涯八百桑。繭足連年歌兕虎﹐磨牙盡日走豺狼。傷心今作無家別﹐我比新莊是故鄕。

贈田廬生

先生學書兼學劍﹐左手鉤鐔右鉛槧﹔先生學劍且學詩﹐哦詩驚起帳下兒。學書學劍皆無用﹐惟有詩篇常諷誦。誦詩滿腹不療貧﹐肘後靑囊足活人。葫蘆墩市气落落﹐口自吟詩身賣藥﹔詩味淸新藥味惡﹐置炭似冰燃不著。近市田中有故廬﹐賣藥歸來又讀書﹔心氛世垢靜掃除﹐白日晶晶照太虛。昔者韓康賣藥爲沈冥﹐徒有女子知姓名﹔今君賣藥價不二﹐女子學詩求執贄。嵚崎歷落不逢時﹐華發蕭蕭紅粉師﹔男不封侯女不嫁﹐英雄末路足悲吒﹗

艸髯書來﹐黑江松島遊歷全島﹐將枉道過存﹔賦詩以待

南州八月暑云蒸﹐問俗三臺策短藤。使魯無鳩思集雁﹐毆叢有雀畏飛鷹。昆岡枉令焚炎火﹐渤海何人理亂繩﹗願采家烝秋實意﹐登髙作賦未爲能。

虎口營生自笑愚﹐求田問舍入南湖﹔膏肓泉石成眞隱﹐倨彊蠻夷號老夫。遼左管寧容作客﹐秦中隨會未歸孥。翠裾金轡何時過﹐勿誚空山鬥酒無﹗

同人議鈍翁主辦廣泰成墾事

亦知覆水苦難水﹐借箸聊爲畫一籌。有主靑山如爾願﹐無情白髮上人頭。莫疑枳棘棲鸞鳳﹐好爲兒孫作馬牛﹗今日蠶叢猶待辟﹐不妨臥共少文遊。

太平林鈍翁葺茅髙臥處﹐今爲虎穴矣

爲戀田廬寄此身﹐田廬何意久沈淪﹗苦思骨肉愁無夢﹐自失山林老更貧。倦馬嘶聲空識路﹐饑鷹側翅緊隨人。祇疑誤入桃源裏﹐未許漁舟再問津。

田家春日

正月播嘉種﹐初苗鋪冪歷﹔分秧二月間﹐水深泥滑汩。三月蓐田艸﹐妻兒共筋力。野人豈知書﹐莫辧陰陽曆﹔計日不無閒﹐荷鋤欣有適。新茶又出市﹐入郭探時值﹔寄聲謝鄰老﹐社酒不遑喫﹗

牛衣曝前檐﹐雞柵樹後圃﹔菜花如雪白﹐漚田成沃土。田功少寬暇﹐人事又勞苦﹔輸租入富家﹐輸稅入官府。聞有孟家女﹐力足支門戶﹔夭桃葉正繁﹐媒妁憑鄰姥。燕燕亦歸來﹐雙飛入衡宇。

東鄰常閉門﹐遠作殊方客﹔西鄰爲盜取﹐束縛求金帛。春陽有偏照﹐不得事阡陌﹔禾黍十畝田﹐桑楡一區宅。刺桐吐花紅﹐新竹苞粉白。嬌女馬頭蠶﹐小兒牛背笛。客來具雞黍﹐濁酒娛今夕。

過此春風節﹐徙家及雞狗﹔我田非筐篋﹐胡可挈而走﹗播獲自髙﹑曾﹐小人敢不守﹗淸明告諸墓﹐易世能知否﹖身是晉陶潛﹐宅邊仍五柳。今春較陰寒﹐丰歉卜鄰叟。盤飣落花生﹐壽以番薯酒。

答幼春問訊之作

三叉河上望模糊﹐隱隱云端見大湖﹔艸木不隨人鮓腐﹐林菁時聽鬼車呼。有如白水辭微祿﹐直爲靑山誤老人。愁愧雙魚勞問訊﹐長貧今較一錐無。

秋霜入鬢已堪憐﹐舊事思量更黯然﹕父子紀﹑羣交再世﹐主賓瑜﹑策話同年。毛錐無用垂疏禿﹐羽扇非時合棄捐﹐誰料不談阿堵客﹐老來偏欲乞囊錢。

乞食茫然任所之﹐言詞旣拙計工詩﹔屈原澤畔吟多苦﹐庾信江南賦甚悲。歸路渴思雙馬角﹐鬻身賤值五羊皮。不知七十虞奚老﹐尙有他時富貴爲﹖

年過方知畏後生﹐波瀾才思令人驚﹔常聞溫嶠呼英物﹐未怪文淵愛客卿。新法祖龍方蔑士﹐諸儒孔鮒尙談經。琴書不惜相持贈﹐望汝文章更老成﹗

賦答洪棄生

風塵已足傷﹐況滯非吾土﹔儒衣干酒肉﹐去入誰家宇﹖越人貴文字﹐始悔用章甫﹔曰歸歸不得﹐不歸殆猶愈。潢池跳蛙黽﹐堂戶守豺虎﹔薄命值時危﹐我生何泰苦﹗溺人且將笑﹐與子試論古。起喜迄倚那﹐世已千秋數﹔爾時操觚家﹐當有著韻譜。不然周女士﹐歌詞振宮羽﹔廟朝十五風﹐曾無一逾矩﹗或云是天籟﹐天籟固爲主。軍容有步伐﹐持戟不失伍﹔舞行有綴兆﹐秉翟不失武。大義炳毛﹑鄭﹐遺文見齊﹑魯。自從四聲作﹐束縛音低窳﹔我欲識元音﹐倀如無相瞽。「說文」論形義﹐箋傳詳訓詁﹔精心事考索﹐十中或得五。有時口去箝﹐倔彊得媚嫵﹔格格或在喉﹐不茹先且吐。以詩娛日夜﹐遂忘貧且寠﹔赤手入太倉﹐覬能分斗庾。時命安足計﹐狂者自進取。聊布區區懷﹐以報洪興祖。

紅頭嶼木盤﹑木船﹑泥盌歌

木盤三尺誰所斲﹖其制不雕復不琢。老髯好事作盤銘﹐銘字中央周四角。刳木爲舟長尺咫﹐黑白二文皆兩已﹔土簋土型分始見﹐混沌胚胎拙無比。老髯摩挲向予語﹕南溟之南番所處﹔火燒嶼與紅頭嶼﹐有如東西列兩序。火燒嶼有漢人至﹐舶來或載漳﹑泉器﹔紅嶼諸夷但閉關﹐漢人不入昆明地。葡萄酒﹐淡芭菇﹔大瀛人﹐以爲娛﹕口腹同嗜彼獨無﹐干戈揖讓何多事﹖結繩制字胡爲乎﹐寄譯象鞮皆不用﹐指天捫腹聲嗚嗚。我聞有虞制器始用漆﹐日本漆師稱第一。舟楫之用濟不通﹐火輪奇妙逾神工。汝﹑定﹑哥窯紛制作﹐洋甕縷采黃金錯。金車玉輅本椎輪﹐茹毛得飽思猩唇﹔玉杯象箸莫太息﹐郤怪先爲火化人﹗髯乎莫笑紅嶼器朴拙﹐太朴不完生詭譎﹔弧弓收威震炮車﹐九州島四海皆流血。何如民物尙得古人意﹐規矩髙曾良不啻。反本復始當有時﹐願君寶此勿輕棄﹗

春柳

不折章臺柳﹐絲絲望轉迷﹔曉煙芳艸路﹐流水落花溪。靑眼公看喜﹐蠻腰女舞低﹔枝輕難受露﹐絮薄未沾泥。夫婿無侯相﹐公孫有字題﹔服章占李相﹐眉嫵斗張妻。白馬雙驂別﹐黃兩个啼﹔春云人渭北﹐朝雨客關西。麗映桃千樹﹐寒依菜一畦﹔祇應憐弱植﹐誰種向金閨﹖

春雨書懷﹐寄艸場君

誰似先生興不休﹐雨中獨往劍潭遊。荷蘭人啟爭棋局﹐艋舺番疑采寶舟。有志能延明日月﹐無功誰著「晉陽秋」﹗思今弔古情何極﹐點滴聲聲更益愁﹗

蘇魯躬耕念昔年﹐細煙疏雨叱烏犍。參軍幕職開蠻府﹐使者官銜署「稻田」。春樹低迷無故舊﹐滄桑閱歷卽神仙。兼旬霢霂興農事﹐願就邦君再受廛。

滑滑泥深屐齒拖﹐偶從巡撫舊庭過﹔燕歸陌上無相識﹐鶴語遼東可柰何﹗故國傷心生黍麥﹐新亭舉目異山河。閉門獨聽瀟瀟雨﹐門外淒淸雀可羅。

屐響車聲近市喧﹐最宜雨住板橋園﹔樓臺罨畫渾疑夢﹐桃李陰沈更不言。馬齒又增人愈老﹐豬肝爲累道非尊。誰憐七十侯贏窘﹐晚入豪家貴相門﹗

蝗旱相仍創造艱﹐彌聞幕府苦愁顏。雨聲恰及春歸日﹐寒气遙看雪積山。鄭盜取人當少止﹐秦人避世正思還。請君譯與名王語﹕廣廈須開十萬間﹗

二月十八日

頻年落拓在天涯﹐吾道艱難莫怨嗟﹗骨肉無多妻作弟﹐關山遠別客爲家﹔欲如橘老終藏橘﹐試問茶神學種茶。屈計生涯贏幾許﹐霜毛一半近來加。

霜曉漫題

日出霜華碧瓦煙﹐敝袍畏立曉風前。富非吾分獨奢望﹐老喜人稱「尙少年」。久客渾忘長去國﹐不官自算始歸田。苦無公子千金贈﹐辜負平生魯仲連﹗

居蠻甚貧﹐聞家又爲賊掠﹐憫然有作

荒谷犬嗥聲﹐深疑鬼夜行﹔巖云籠樹濕﹐山燒入窗明。故物靑氈盡﹐新愁白髮生。便歸無所益﹐羣盜正縱橫。

春風一首自嘆卽送歸人

春風晝夜吹﹐曾不入枯枝﹖亭長逼妻日﹐將軍遇尉時。異香還左僻﹐蹇命及親知。卽事堪淒斷﹐傷心更別離﹗

贈洪棄生

二百年文獻﹐伊誰擬杜﹑韓﹖淵源師友絕﹐著作古今難。可嘆洪興祖﹐徒爲管幼安﹗蔚然章甫服﹐未許裸人看。

裸壤原無論﹐衣冠識者誰﹖髙歌驚下裏﹐長焰謗羣兒。懷抱民生痛﹐文章樂府奇。長官虛問俗﹐死罪敢言之﹗

如生爲棄朕﹐朕亦棄生爲﹔無路陳三策﹐思京賦「五噫」。愁懷形比塊﹐慟哭血成詩﹔苦語聲酸鼻﹐長吟「猛虎詞」。

雨過新竹﹐聞鄭君毓臣將赴廈門

江戶山川彩筆收﹐掛帆又作廈門遊。弄風燕馬何思越﹐識巷溫人尙入周﹔詩義毛箋多歲月﹐家風餬口自春秋。雨情蛩蟨原難別﹐天意重教苦雨畱。

答王友竹兼呈香谷主政﹑毓臣上捨

詩﹑騷出自秦火余﹐毋乃古文奇字書。漢造﹑魏制五言盛﹐八分﹑小篆當無殊。七言歌行勢奔放﹐何異艸書誇雄壯﹗六朝﹑初唐束聲律﹐幹祿字書下愈況。能者不隨俗點畫﹐寧費黃金買斷石﹖要令體勢入古妙﹐斯﹑邕𨿽死神不隔。詩家操翰尙摹擬﹐康樂﹑文通頗屈指﹔譬如歐﹑褚寫「蘭亭」﹐縱未奪眞亦得似。興酣落筆聲摩空﹐我與古人何必同﹔天馬飛馳脫羈靮﹐豈外初時行步工﹗工倕旋指棄規矩﹐蛇珠荊玉羣相詡﹔祇知紫色眩兒童﹐試問宗門誰父祖﹖筆縱字大我猶笑﹐臨池水黑人稱妙﹔愧餘白首志不衰﹐況汝黑頭年尙少。王郎詩思卓不羣﹐弄筆頗知書八分﹔投我「四香樓近集」﹐欲令迂拙張我軍。我不知詩僅識字﹐筆勢詞源法不二﹔頌不忘規學贈言﹐古來良醫三折臂。

徐莘田見示■﹝女宅﹞紅女史遺詩並縱論東洋大局﹐賦寄

東海神駒性不羈﹐美人黃土愴悲余﹔在天在地相思願﹐疑雨疑雲絕妙詞。周鼎重輕何用問﹐楚弓得失豈能知﹗憑君且隱雞籠市﹐乞食吹簫和竹枝。

淡水眺望﹐呈陳淑程道兄

分疆鼎峙各西東﹐一水依然兩地通。大海潮回煙焰黑﹐內山雨過浪花紅。曾無艋舺招人渡﹐尙有輶軒問土風。惟見買茶他國客﹐來如春燕去如鴻。

破畫﹝鹿苑吟社課題﹞

不見完時見缺時﹐斷縑殘素欲何爲﹖河山破碎誰司責﹐人物雕零事可知﹗雲散風流王粲恨﹐天傾地陷屈平悲。補空當月丹靑手﹐欲贈如椽筆一枝。

殘稿

古錦囊空喜見君﹐偏師亦足壯吾軍﹔尙畱聲價三分重﹐未等詩書一炬焚。死後長卿封禪艸﹐生前瑕叔戰場文。早知灰劫應藏腹﹐勿任詞人醉墨燻﹗

約人遊日本久不來﹐賦日本一首

未到吾能夢見之﹐神山縹渺海迷離。求童男女開仙國﹐得好江山助我詩。蕭颯鬢毛爲客久﹐屯邅骨相上官遲。宣尼有說應三復﹐君子何心陋九夷﹗

因欲遊日本﹐遣妾回粵﹐待同遊者仍不來﹐次前韻

蠻腰素口笑辭之﹐勿向人前哭別離﹔童女三千吾有妾﹐達夫五十老娛詩。歸猶緩緩卿何戀﹐來怪姍姍爾猶遲﹗袱被恐因私顧婢﹐乘桴或自畏居夷。

束裝有感

塊磊仍非酒可澆﹐吒聞喝落廈門潮。聖人西海還東海﹐大局南朝與北朝﹔衣服一均從趙攺﹐詩書何罪繼秦燒﹗毛錐我亦嫌無用﹐入市先求八尺刀。

黃遵憲

遵憲﹐字公度﹔淸廣東嘉應州人。著「人境廬詩艸」。有「臺灣行」一首詠乙未割臺事﹐已見連橫「臺灣詩乘」﹝「文叢」第六四種﹞。

歲暮懷人詩﹝錄一首﹞

赤嵌城髙海色黃﹐乍銷兵气變文光﹔他年番社編文苑﹐初祖開山天破荒﹝邱仙根工部﹞。

乙未二月二十七日公祭沈文肅公祠

管弦合沓鐘鼓喧﹐左鑪右鼎騰香煙﹔翩然被髮乘雲下﹐知公未遂神龍蟠。憑闌東望大江去﹐旁通閩海百由延﹔增城赤嵌矗孤島﹐下有膏沃千良田﹔柘漿茶荈作銀气﹐紅塵四合城郭闐。生番殺人食人肉﹐側有餓虎貪垂涎。當時倭奴軼我界﹐公統王師居中權﹔大官媕娿主和議﹐公唾謂不值一錢。側聞近者議輸幣﹐乃竭水衡傾銅山﹔南門管鑰東流柱﹐搖搖竟如風旌懸。流求兩屬忽攺縣﹐舉族北轅王東遷。公言尺寸不許讓﹐興滅繼絕兼保藩﹔氈裘大長議分島﹐公尙搖手謂不然﹗豈期舐糠遂及米﹐神州亦竟污鮏羴﹗巍峨巨艦古未有﹐鑿破混沌成方圓﹔「考工」作記智述物﹐云房石棧相鉤連。後來漢幟成一隊﹐椎輪篳路推公先﹔病中呢喃造鐵甲﹐欲聚眾鐵城三邊。東溝一戰炮雷震﹐轟轟洞擊七札穿﹔人船兵甲各糜化﹐虫沙萬數魚鱉千。威海劉島據堅要﹐漆城孰上池難塡﹔蝝息蜷伏不敢出﹐如引鐵鎖封喉咽。天驕橫肆地險失﹐坐令蚍蟻咸無援。曹蜍李志奄奄气﹐仰求敵國垂哀憐﹗言爲眾生乞生命﹐手書降表黃龍箋。恐公聞此气山湧﹐妄語詭公船猶全﹔就中鄧﹑林二死士﹐躬蹈烈火沈重淵。願公遣使攜葆羽﹐垂手接引援上天﹔金戈鐵馬英靈在﹐倘藉兵力旋坤乾﹗吁嗟公去十六載﹐今日何月﹑時何年﹖捧觴再拜席未散﹐又聞奔命囊書傳﹝是日聞澎湖之警﹞﹗

臺灣詩鈔卷十

吳湯興

錢振鍠

吳湯興

湯興﹐字紹文﹔淸苗栗銅鑼灣人﹐廩生。光緒乙未抗日之役﹐以統領名義籌餉募勇﹐奮力抵禦。後退至彰化﹐戰歿。

聞道﹝七首錄一﹞

聞道神龍片甲殘﹐海天北望淚潸潸﹔書生殺敵渾無事﹐再與倭兒戰一番。

錢振鍠

振鍠﹐字名山﹔裏居不詳。

弔簡大獅

痛絕英雄灑血時﹐海潮山湧泣蛟螭﹔他年國史傳忠義﹐莫忘臺灣簡大獅﹗

臺灣詩鈔卷十一

吳徳功

鄭鵬云

吳徳功

徳功﹐字汝龍﹐號立軒﹔淸季彰化人。著「戴案紀略」﹑「施案紀略」﹝「文叢」第四七種合編二書爲「戴施兩案紀略」﹞及「瑞桃齋詩稿」﹑「瑞桃齋文稿」等。

程太守命定軍寨沿址植竹以作外郭

卦峯勢崔巍﹐定寨壯基址。昔遭戴逆亂﹐垣墻盡傾圯。嗣逢傅大令﹐率眾修壁壘﹔糜費功未成﹐磚石旋折毀。此地關要害﹐與城相唇齒﹔下望雉堞明﹐俯瞰宮室美。太守謀畫深﹐命我重經理。栽竹環外郭﹐形勝周邐迆﹔山麓築炮臺﹐連環互觕犄。山頂建兵柵﹐金鎖懸鼎峙﹔保障鎭巖疆﹐捍衛守桑梓。居髙以禦下﹐籌防函谷比。吩咐拾遺骸﹐分別細遷徙。斬棘更披荊﹐植篁固吾圉﹔環繞萬千竿﹐彌縫實足恃。勝日好栽培﹐爲邦愼終始。後來密蔭生﹐蔽芾甘棠擬﹔咸稱太守賢﹐庶民歌樂只。

遊白沙莊﹐遇故人話時事有感

一帶白沙莊﹐檳榔樹成宅﹔結屋傍山隈﹐種蕉補籬隙。入望半晴陰﹐溪壑漾寒碧。夾道列平疇﹐鳴泉咽危石。萬个竹搖聲﹐四時花耀色﹕天然畫圖開﹐好鳥頻喚客。勝景引人入﹐个中眞意得。回憶童稚時﹐遭亂避斯域﹔今日履重經﹐村農半相識。入門敍寒暄﹐設筵備酒食。自言戴逆亂﹐官軍來建柵﹔險要負山隅﹐形勢恃路仄。累次遭兵鋒﹐營壘堅如壁﹔眾志共成城﹐百戰難攻克。客歲姦民變﹐圍城遽潛迹﹔大帥赫然怒﹐追戡小醜馘。居民鳥獸散﹐驚心而動魄﹔贖罪議輸金﹐抽釐等逋索。滄桑疊變遷﹐形勢異今昔。向在武陵源﹐避亂逃鋒鏑﹔今爲逋逃藪﹐滿目生荊棘。地脈何荒涼﹐民气何狼籍﹗時事談始終﹐仰天長嘆息﹔西嶺夕陽斜﹐歸途天漸黑。

庚寅六月大雨﹐二八圳崩壞﹔程太守發帑開浚﹐民賴以安

庚寅六月天﹐狂雨猛破塊﹔電閃兼雷轟﹐濁浪湧淜湃﹔繡壤石相錯﹐平疇帆可掛﹔地裂與山崩﹐萬流同一派。大溪斷魚梁﹐深山流鹿砦﹔洪水泛濫來﹐一望靡涯際。沿海積屍橫﹐居民多被害﹔桑田變滄海﹐圳道盡塴壞﹔廬舍遭漂泊﹐村農甚矣憊。彰邑三圳道﹐悉隸臺灣界﹔截流斷水源﹐負嵎肆狡獪﹔禾苗盡枯槁﹐呼號控官廨﹔饑民鮮糧食﹐胥役迫稅�﹔田園盡荒蕪﹐賣田無處賣。太守發帑金﹐嚴催辟溝澮﹔善政入人深﹐引領望風拜。

過大甲溪

大甲溪險巇﹐狂波時沸騰。遇雨濤矗起﹐遭風漲還生﹔日夜聲奔吼﹐地裂山亦崩。溪腹隱怪石﹐崎嶇亂縱橫﹔前事頻覆轍﹐望洋恆震驚。盛漲勢彌漫﹐途人苦莫名。憶昔岑宮保﹐環視心怦怦﹔傳集一萬夫﹐督率費經營。溪水分二道﹐勢似兩魚形﹔限期周一月﹐橋梁慶落成。詎知水浩渺﹐依然道難行﹗我乘肩輿至﹐巨浪激石鳴。就深呼舟子﹐渡我彼岸登﹔就淺呼野老﹐扶輿翼而行。甚矣溪危惡﹐耳目未所經。何時重疏淪﹐奠定俾坦平﹗

新竹坐火輪車往臺北

崔巍龜侖嶺﹐上有觀音寺。石徑甚崎嶇﹐行者難縱轡﹔兼以十八溪﹐徑仄曲且邃。築造輪車路﹐沿山削破碎﹔疫癥時流行﹐兵弁多病斃。開辟三年中﹐死者難計數。移山等愚公﹐凝神而壹志﹔峯巒俱削平﹐馳驅無阻礙。新竹抵省垣﹐辰發午卽至﹔儼似費長房﹐妙術能縮地。旋轉能自如﹐水气通火气﹔水火交相用﹐系易占旣濟。逐電迅追風﹐敏捷勝奔驥﹔舉重若提輕﹐便捷兼爽利。但恐山谷崩﹐失足防蹶躓﹔冀望賢長官﹐籌劃策周備﹗

遊福州東門外耿王莊有感

精忠舊王府﹐基址半蕪荒﹔故園余薜荔﹐舊宅剩柘桑。回思榮耀時﹐開府鎭閩疆﹔帶兵十餘佐﹝國初﹐每佐兵二千﹞﹐自大比夜郎。督府如疣贅﹐參謁列堂皇﹝「勝武記」﹕『總督福建範承謨﹐每日參謁』﹞。當其小腆變﹐海濱起欃槍﹔三藩約同叛﹐方命肆跳梁。天子赫然怒﹐削爵抄田莊。昔日館娃地﹐今爲鞠艸場﹔後作桑綿局﹐前爲丞相堂。吁嗟﹗丞相之威權﹐赫濯不如王。丞相祠堂兮﹐卽王之故宮﹔人生爭晚節﹐何須論興亡﹑得失與窮通﹗

埔社漢人村

埔社有鄕村﹐漢人數十戶。自言開臺時﹐隨軍辟疆土﹔數姓結比鄰﹐養育廣生聚。出作而入息﹐學稼兼學圃﹔登山較田獵﹐麀鹿欣麌麌﹕鳥獸肉盈廚﹐稻梁積倉庾。茅屋結數椽﹐可以蔽風雨。緩急本相通﹐人無患貧窶。花開自識春﹐日中能知午。婚姻兩姓聯﹐循規亦蹈矩。讀書弗仕進﹐居家不商賈。春社飲宴會﹐收獲迓田祖﹔釀酒樂酣醉﹐足蹈且手舞。𨿽有野番狂﹐幸無催科苦﹔子弟自防閒﹐約束免官府。結習旣成風﹐免受外人侮。較密桃花源﹐問津鮮漁父﹔渾渾與噩噩﹐此風如太古。

陳仲英太守番挖賑濟

霜風吹海立﹐漫天陰曀曀﹔四野無靑艸﹐數里皆赤地。村民乏糧食﹐顚倒甚矣憊﹔匪惟鮮膏梁﹐並亦靡粗糲。適口河所資﹖三餐惟大菜。老者轉溝壑﹐少者遠別離﹔田園盡荒蕪﹐催科乏王稅。太守憫其窮﹐撥帑爲調劑﹔賑粥易發米﹐議賑兼議貸。給予籽種本﹐庶免饑來歲。官紳合辦理﹐管吁核實計。村民屆賑期﹐遐邇紛紛至﹔婦稚攜筐來﹐班白路負戴。臚歡徧海濱﹐窮民受其賜。

癸巳鄕試﹐遇風泊舟不行

試罷歸家急﹐攜朋共買舟﹔鄕關千里遠﹐風雨一天秋。笥篋堆船積﹐波濤阻客畱﹔髙堂殷盼望﹐何日卜刀頭﹗

波羅蜜

佳種波羅蜜﹐花香子更香﹔累累含瑞露﹐顆顆結繁霜。品較菩提潤﹐紋同佛髻靑﹔西來傳異果﹐妙號載梵經。

石花

一種澎湖石﹐非春亦作花﹔脫苞形磊落﹐吐萼勢槎枒。光怪添新樣﹐嶙峋發怒葩。滄波銀筍浴﹐西嶼映流霞。

鐵珊瑚

鐵樹生蒼古﹐槎枒數尺髙﹔枝柯盤柱砥﹐骨榦類珊瑚。屈曲又文筆﹐崚嶒擊唾壺。陶鎔逢世用﹐滄海网遺珠。

竹蔗

蔗圃千畦植﹐村農利溥長。節多如竹秀﹐葉密似葭蒼﹔揭揭風吹響﹐湛湛露釀漿。待當秋九月﹐處處獻新糖。

海上觀潮歌

浩渺滄溟接霄漢﹐瀲灩光浮無崖岸﹔迆延八裔亙五洲﹐朝潮夕汐勢彌漫。淜湃汪洋聲吒叱﹐鯨波鰲浪千重溢﹔電掣雷轟動地來﹐掀動蜃樓翻鮫室。勢馳萬馬肆奔放﹐聲撼羣龍酣擊抗﹔滄瀛無數雪花堆﹐陸離光怪難名狀。忽然颶風雄呼翕﹐白練翻空勢轉急﹔前波怒激後波起﹐銀山髙擁黑海立。洋洋灑灑觀者樂﹐俯視江河如溝壑﹔波瀾壯闊大文章﹐韓潮﹑蘇海胸開拓。

九十九峯歌

火焰山髙衝牛斗﹐中列奇峯九十九。丹崖赤嶂錯落排﹐疑是巨靈細分剖。玲瓏眾笏碧參天﹐天梯石棧淩雲煙。東升朝日穿山出﹐槎枒木梳空際懸。一峯未盡一峯起﹐山光爍爍難迫視。巉巖羅列錦屏開﹐屴崱髙撐玉筍峙。髙低樹木郁參差﹐峯容點綴景爭奇。松柏樟楠皆挺秀﹐繼長增髙勢彌危。嶙峋怪石懸崖立﹐傴僂罄折向人揖。夕陽返照光回射﹐俯壓培塿何岌岌﹗噫嘻宇內多名山﹐我臺得此眞奇觀。何當聲數化蠻貊﹐攜笻直上云之間。

村婦嘆

鄕村之婦一何苦﹗纖纖弱手兼數技。漚薴﹑漚麻靡明晦﹐雞鳴報曉整衣起。踉蹌三五行成羣﹐不施脂粉不簪珥﹔腰束犢鼻頭罩巾﹐手帶餱糧雞種籽。蓬鬢垢容無顏色﹐奇形怪狀似大傀。行不數武過沙溪﹐脫卻弓鞋涉溪水﹔纏足忽然又跣足﹐方便不如赤腳婢。度阡越陌勤經營﹐種瓜殺艸弗停止。天際夕陽墜西嶺﹐沿途采薪歸鄕裏﹔入門洗手作羹湯﹐老姑一聲喚餵豕。村婦聞言浩然嘆﹐世間多少兒女子﹕富貴婦女嬌藏屋﹐寸步金蓮生珠履﹔且聞生女作門楣﹐——不作門楣斯亦已。胡爲我生獨不辰﹐操磨一世直到死﹗

哭醒甫老夫子﹝四首錄一﹞

灑落髙才久著名﹐倡持風雅渡東瀛﹝客歲先生開荔譜吟社﹐幕友張君贈「四六」一篇﹐有「倡持風雅」句﹞﹔蕓編獨秉千秋筆﹝公著「東瀛集」十卷﹐皆有論﹔去年遭風﹐沈沒海中﹞﹐荔社空餘月旦評﹝公鬮詩會﹐名曰「荔譜吟社」﹞。八卷新詩經手訂﹝公著「龍江詩話」八卷﹞﹐一團和气共心傾。蒼天曷不延眉壽﹐衣缽畱傳與後生﹗

敬步朱邑侯樹翁原韻

馳驅皇路檄頻催﹐息訟平爭寶鑑開﹔自昔綏猷成駿烈﹐至今畱澤泯鴻哀。渡橫北斗人同濟﹐院建「明新」俗化呆。姓氏昭彰傳婦孺﹐何時再借寇君來﹗

宦途世態盡炎涼﹐介節如公懍雪霜﹔制錦操刀■﹝彊﹐口代弓﹞罕虎﹐持籌催酤陋宏羊。詩文獲賞深銘佩﹐利獘論伸感肺腸﹝公下車﹐考觀風﹐蒙取超等。卷中有「利獘論」﹐今皆施行﹞。難怪當時諸父老﹐攀轅遮道走倉忙。

翔翺鸞鳳上靑雲﹐燕雀爭喧未許聞﹔獻策闕廷方賈誼﹐請纓長路比終軍。精金經煉常呈粹﹐美玉何辜亦被焚﹔案牘如山誰剖斷﹐賴公排解難兼紛。

胸中飽徳厭膏梁﹐富貴浮雲付渺茫。除暑人懷彭邑柳﹐思君世植廣陵棠。政垂北路軍民喜﹐詩詠東郊艸木香﹝公東郊迎春﹐與江老師聯吟唱和﹔因到學署﹐老師出其稿相示﹐私和一首﹐末云﹕『如今更普菁莪化﹐姓氏祠前次第榮』。公去年入祿位﹐更成詩讖矣﹞。祿位長生今已進﹐三公堂作四公堂。

馬尾停泊﹝福州﹞

棘圍試罷束行裝﹐馬港停舟感慨長﹕髙塔勢窮千里目﹐大江曲似九回腸﹔幼丹創畫餘船廠﹐孤拔猖狂作戰場。往返廿年今昔異﹐睠懷舊理輒心傷﹗

明延平王

雄心誓與國存亡﹐蹇蹇精忠气激昂﹔諸葛一生終輔漢﹐沙陀三世永稱唐。招徠頻卻天朝詔﹐拓辟來開盤古荒。堪嘆騎鯨人去後﹐朱家苗裔孰扶匡﹗

樓船航海渡東寧﹐戰退紅毛辟赤城﹔擊揖渡江同祖逖﹐屏居絕島效田橫。偏安計屯期存祀﹐弱冠興師獨請纓。太息孤忠難遂志﹐一生心事付滄瀛﹗

挽程挺生觀察老夫子﹝二首錄一﹞

臺中布化已三年﹐善政風流譜管弦﹕發帑疏開三圳道﹝庚寅大雨﹐彰邑三圳皆壞﹐二八圳猶甚﹔公發帑三千築之﹞﹐輕徭斟酌「一條鞭」﹝劉爵帥以「一條鞭」淸賦不公﹐公按田之肥瘠減則﹞﹔丰裁峻厲官箴肅﹐疑獄平反善類全﹝施九緞圍城一案﹐牽連教官周長庚等﹞。回憶臨行告新尹﹐愛民心事尙拳拳。

臺灣竹枝詞

荷蘭恃險據東瀛﹐鹿耳鯤身漲忽生﹔戰退紅毛開赤嵌﹐至今屍祝鄭延平。

乾坤東港水東流﹐世界婆娑萬派收﹔見說臺山風景異﹐溪潮西去不回頭。

數椽茅屋自成家﹐徧地叢生不識花﹔守夜無煩刁鬥警﹐村村都樹竹籬笆。

縛藤編竹系溪邊﹐敷徧塗泥作陌阡﹔何必千年才換劫﹐霎時滄海變桑田。

蓮開冬月菊迎年﹐風物云何此變遷﹖可是東瀛天气暖﹐唐花不及此娟娟。

家中婦女坐蘭房﹐不識機絲報七襄﹔少小嬌娘閒寂寞﹐戲將羅襪繡鴛鴦。

春茶初熟采綿延﹐儂在山坡郎在巓﹔香葉盈筐歸去晚﹐笑將玉臂倚郎肩。

檳榔佳種產臺灣﹐荖葉蠣灰和食殷﹔十五女郎欣咀嚼﹐紅潮上頰醉酡顏。

衣裳紅紫妙新裁﹐贅婿多年笑口開﹔聞道夫回頻蹙額﹐怕郎歸去不歸來。

小西門外女當家﹐大西門外女賣花﹔賣花笑煞當家苦﹐香味消時月影斜。

喜鵲紛紛繞樹棲﹐臺陽慣聽此禽啼﹔而今地气由南轉﹐逐隊飛鳴過虎溪。

番社竹枝詞

番社男女織耕勻﹐風俗無分富與貧﹔今尙結繩追上古﹐無懷氏民﹑葛天民。

番女懷春笑口開﹐漢郎晤對喜天來﹔相邀攜手同歸去﹐不用冰人只自媒。

社番鄰近慣相仇﹐畫界分疆自結儔﹔偕老百年鸞鳳侶﹐不愁夫婿覓封侯。

土番嗜鬥性難回﹐秋夏相交殺气開﹔可巧社裔趨避熟﹐春來夏去不逢災。

貨物偕來有易無﹐金錢珠玉本難輸﹔社丁狡黠多謀利﹐壠斷居奇賤丈夫。

和戎五利計籌深﹐其柰頑番類獸禽﹔反復難平鋒鏑事﹐要他不叛在「攻心」。

開元寺

臺陽城北鄭家園﹐樹木陰森鳥雀喧﹔策士謀臣同憩息﹐祇今建寺號「開元」。

割臺有感

軍書旁午割全臺﹐數日奇聞徧九垓﹔約議馬關權相定﹐敕交燕埠使臣來。西淸諫士圖恢復﹐東土遺民欲挽回﹔太息淡江花錦地﹐屍橫徧野哭聲哀﹗

臺亂有感

兵戈巨變起瀛東﹐擁立藩王志豈同﹗保險守分南北郡﹐調兵勢隔馬牛風。中朝將相惟和解﹐寰海編氓敢怨恫﹗錦繡江山成決裂﹐何堪回首問蒼穹﹗

乙未八月有感

陸沈猶未睹神州﹐海外干戈動不休﹔正朔於今更鳳歷﹐蓬瀛從此判鴻溝。心傷禾黍頻增感﹐變起滄桑孰解憂﹗太息中朝和議定﹐難將覆水挽回收﹗

乙未之冬﹐合家寄寓甘井外甥林水生家﹔因入城一行﹐爰賦五古十韻

出城已半載﹐束裝回故里﹔十室九無人﹐存者惟婦女。兵燹兼疫癘﹐輾轉溝壑死﹔婦兮哭其夫﹐母兮哭其子。霜風添悲酸﹐艸木爲萎蘼﹔門巷甚蕭條﹐垣墉都傾圮。衣冠非舊制﹐第宅易新主﹔滿目睹淒涼﹐瘡痍何時起﹗生者不得歸﹐死來長已矣﹔四野多哀鴻﹐嗷嗷嘆靡止﹗

番社

鑿齒文身地﹐彬彬俗化良﹔狉獉皆禮樂﹐鱗介亦冠裳。俗尙都新制﹐形容變舊裝﹔可憐愚蠢甚﹐十室九空囊﹗

綫西

聞道欃槍起﹐驚惶避綫西﹔曾經三匝繞﹐始借一枝棲。久客悲戎馬﹐深更夢鼓鼙。東方容易白﹐滿樹鳥聲啼。

送楊吉臣兄赴東京五古二十韻

三策陳「治安」﹐漢廷傳賈誼﹔千古稱奇人﹐企慕形夢寐。君負磊落才﹐卓犖晚成器。聞說謁東京﹐呈材等天驥﹔鯨魚揚長鬐﹐鵬鳥舒大翅。直言效長沙﹐慷慨談時事。睹此蚩蚩民﹐辛苦已嘗備﹔兵燹連疫癘﹐饑饉兩洊至。大旱望云霓﹐恩膏期徧播﹔冀君請民命﹐生靈庶有裨﹗自顧老病身﹐俯仰抱慚愧﹔蒿目悲時艱﹐遭逢老壯志。又聞東海島﹐花錦名勝地﹔山川與古迹﹐奇景呈佳致。海上湧神山﹐徐福揚舫去﹔三百童男女﹐養育廣生聚。經載史冊中﹐曾否眞也未﹖君今履其境﹐閱歷勿忘記﹗畫圖袖歸來﹐足補齊諧志﹔贈我作臥遊﹐玩賞豁胸次﹗

小春有感﹝四首錄二﹞

丁酉之春﹐臺灣縣知事村上義雄疊遣通譯三谷到家延訪﹐委以囑托之任﹔爰作七律四首以辭之。

紆尊降貴盛容儀﹐賞識風塵欲縶維﹔延聘頻煩通譯使﹐挽推疊費役場司。官資囑托優崇極﹐士賫紳章寵錫施。下問蒭蕘能不恥﹐艸茅葑菲采無遺。

馳驅應召志𨿽伸﹐其柰庭闈有老親﹗願奉壽椿終百歲﹐聊當寸艸報三春。幸逢龔遂爲賢守﹐且許遊巖作散人。駑拙病軀何補救﹐奚煩延攬費殷勤﹗

登定軍寨有感

定軍山上寨﹐圓頂屹雄峙﹔巍峨建雉堞﹐護衛保桑梓。世變輒遭亂﹐垣抒盡傾圮。回憶乙未秋﹐黑旗樹營壘﹔徐﹑吳聞雞舞﹐慷慨勵將士﹝徐驤﹑吳湯興二士把守﹞。大軍天上來﹝日軍從後山包抄﹞﹐銃聲響聒耳﹔彈丸如雨粒﹐傅城集如蟻。兵勇鳥獸散﹐蝥弧旗樹起。登髙試一望﹐窺見室家美。逃軍無鬥志﹐阻險奚足恃﹗春秋逢佳日﹐拾級足重履﹔滿目盡艸萊﹐殘基藤廢址。靑山依舊靑﹐丁壯溝洫死﹗

庚戌楊煥彩君菊花會

人各有所嗜﹐君獨有花癖﹔庭前徧黃英﹐秋深呈佳色。當其盛開時﹐淸芬撲鼻息﹔折柬招官紳﹐肆筵而設席。賓朋恆滿座﹐杯盤多浪籍。楊君眞嫻雅﹐好花兼好客﹔觥籌旣交錯﹐時事談竟夕。中原今戰徵﹐神州罹鋒鏑﹔創立新政府﹐舊邦思鼎革。回憶八旗軍﹐百戰能攻克。往年何威武﹐天下稱無敵﹔此日何淩夷﹐徧地生荊棘﹗運會實使然﹐蓍龜亦莫測﹗把盞深咨嘆﹐共浮一大白。

愛玉凍歌

臺灣罾門溪邊﹐有薜蔾繞藤樹上﹐結實累累﹐垂浸該彎。適有樵夫汲水飲之﹐涼沁心脾。采歸搾漿陳市上﹐令女愛玉賣之﹔人因呼曰「愛玉凍」云。

惟臺﹑嘉之炎烈兮﹐近熱帶之中央﹔恨無方以辟暑兮﹐能消夏而生涼﹗聊薄言以采采兮﹐恆滿貯夫筐筐﹔似罌粟之橢員兮﹐子密綴而中藏。勞纖手以揉擦兮﹐流玉液與瓊漿。明亮恍惚水晶兮﹐寒冷不讓冰霜﹔色欲同夫琥珀兮﹐料須配以鵝黃。飲渴人於暑路兮﹐散無異夫淸涼﹔藉愛女以命名兮﹐畱齒頰而芬芳。洵瀛東之特產兮﹐爰作歌以播揚。

鄭鵬云

鵬云﹐字毓臣﹔新竹人﹐淸臺北府廩生。嘗與同邑陳朝龍纂修「新竹縣誌」﹐並輯有「師友風義錄」﹝序見本書「附錄」﹞。

丁酉孟秋感懷七律

踏徧槐黃迹已陳﹐江湖落拓一閒身﹔功名有分三生定﹐時事如棋一局新。五度秋風曾老我﹐二分明月正懷人﹝謂吳澄秋﹑陳子潛諸廣文均歸籍應試﹞。瀛東多少觀光客﹐桂籍畱題亦宿因﹝謂嘉義黃采侯孝廉鴻藻﹞。

太平巖在鷺門之東﹐相傳爲先世延平郡王讀書處﹐外鐫有「石笑」二字﹔書此

志感

石不能言笑口開﹐讀書深處有莓苔﹔艸雞莫問當年事﹐鯤海騎鯨去不回﹗

和周亦香廣文贈句原韻

詩成珠玉句驚奇﹐別館淸樽唱和時﹔衣帶鯤洋惟一水﹐春潮有信負歸期。

畱園雅集席上卽事﹝二首錄一﹞

東望瀛壖百感哀﹐騷壇韻事話文開﹔名園宴會羣英集﹐料有新詩繼「福臺」﹝謹按張鷺洲﹝湄﹞「瀛壖百詠」末章云﹕『福臺新詠萃羣英﹐絕調音稀孰繼聲』﹗自注﹕『「東寧詩」一名「福臺新詠」﹐四明沈光文﹑宛陵韓又琦﹑關中趙行可﹑會稽陳元圖﹑無錫鄭廷桂﹑榕城林亦丹﹑吳蕖﹑輪山楊宗城﹑螺陽王際慧前後唱和之作』。文開﹐光文字﹞﹗

舟過平戶﹐弔前明延平郡王

已從金﹑廈據雙門﹐還要騎鯨到七鯤﹔能使紅毛歸故物﹐敢將赤手抗中原。英風颯爽飛鸞島﹝飛鸞島﹐在平戶延平郡王所生地﹞﹐舊雨淒涼夢蝶園。三百年來明養士﹐如君才算報君恩﹗

臺灣詩鈔卷十二

洪繻

洪繻

繻﹐本名攀桂﹐學名一枝﹐字月樵﹔淸光緒乙未臺灣淪日後﹐攺名繻﹐字棄生﹔彰化人。著有「寄鶴齋詩集」﹑「古文集」﹑「駢文集」﹑「詩話」﹑「八洲遊記」﹑「詩艸」﹑「中東戰紀」及「瀛海偕亡記」等書﹐都百餘卷。民國十年﹐嘗作大陸之遊﹐乃選詩文集中無礙當軸之篇什輯成「寄鶴齋詩矕」及「文矕」各若干捲鐫贈故國同好。「瀛海偕亡記」已刊列「文叢」第五九種﹐書末並就「詩矕」選詩二百三十三首作爲「附錄」。

蒿目行

歲在戊子月在酉﹐地上欃槍天篲帚﹔社鼠野孤哀嗷嗷﹐一隊健兒負梃走。蠻煙細民無異志﹐只因新令掊克苟。新令之條行者誰﹖劉公銘傳來撫守﹔自請住臺過十年﹐剪除荊榛使財阜。去歲剿番剿不成﹐遂向民間增稅畝。一方當園十數弓﹐丈量比前長八﹑九。累錙積銖算不遺﹐官乃與民爭利藪﹔不爲朝廷培本根﹐斲喪元气焉能久﹗區區彈丸何足言﹐坐視皇朝傷髙厚﹔農夫商賈不聊生﹐紛紛痛心又疾首﹗浙東計畝爲公田﹐南或呼箕北呼斗。傳說昨日已打城﹐無乃跳梁成芻狗﹗揭竿作旗搶地呼﹐背負耰鋤擊土缶。肉食無心爲蒼生﹐脧削依然故見狃﹔古人不畜聚斂臣﹐此言眞堪銘鼎卣。赤城千里如金甌﹐無故尋端欲碎剖﹔不知禍水何時平﹖老範甲兵胸豈有﹗九重髙遠未曾知﹐萬民淚落秋風柳﹗

催科役

門前咆哮鳴﹐屋後鋃鐺聲﹔父老不敢出門視﹐催科到處雞犬驚。催科猙獰如虎狼﹐催科震怒如雷霆﹔不爲爾曹賄賂至﹐菽粟豈能生公廳﹗前者催科歸業戶﹐業戶自知辛苦情﹔今者催科歸我曹﹐我曹惟有醉飽行。某月某日下新令﹐新供﹑舊供火速淸﹔老農聞此語﹐方知前日是太平。

門丁謠

我公在何處﹖我公在縣廳。我公不解事﹐解事有門丁﹝一解﹞。能令我公嘉﹐能令我公怒﹔指揮不待公﹐我公殊不惡﹝二解﹞﹗我公下村鄕﹐門丁能攘羊﹔鸞刀取其血﹐血是民汁漿﹝三解﹞。我公到城市﹐門丁能作豸﹔有角不觸邪﹐觸取巨象齒﹝四解﹞。公若欲催科﹐門丁張网羅﹔役夫且慢發﹐役夫貨幾何﹝五解﹞﹗公若欲讞獄﹐門丁幾番促﹔促公復遲公﹐門包幾車粟﹝六解﹞。門丁能作福﹐門丁能作威﹔小民一身肉﹐俱爲門丁肥﹝七解﹞。我公能作官﹐門丁與有分﹔我公欲和事﹐請向門丁問﹝八解﹞﹗人生多得錢﹐不過作好官﹔我公錢如水﹐門丁錢如山﹝九解﹞。門丁利如錐﹐我公明如鏡﹔門丁與我公﹐與錢同一命﹝十解﹞。門丁存善念﹐有時欲攺惡﹔待公官休日﹐門丁惡不作﹝十一解﹞。我言告門丁﹐門丁仔細聽﹗人間無刑書﹐天上有雷霆﹝十二解﹞﹗

汛地兵

斄牛不執鼠﹐𨿽大亦何爲﹗駑馬在廏中﹐𨿽多亦徒糜。養兵千百頭﹐緩急供驅馳﹔在野爲守望﹐在城爲守陴。愛身不愛國﹐戴弁等行屍﹔居恆猶惴惴﹐何論危急時﹗深夜聞盜賊﹐剽掠在城池﹔女墻羣酣睡﹐起立如醉癡。聲東而擊西﹐子行姑遲遲﹔自維爲狐兔﹐何敢鬥熊貔﹗秦人與胡越﹐肥瘠兩不知。明朝在市井﹐哮闞威風施。

海關吏

陸行畏虎水畏波﹐惡知波向平地多﹗平地風波險而髙﹐關吏時時張网羅﹔不論千艘與萬艘﹐揚帆鼓棹逋逃。風晴浪靜不得去﹐關吏悉索如老饕﹔溪壑塡盈開一面﹐行人舟子喚柰何﹗昨日無風今鳴濤﹐千丈性命系於毛﹔地棘天荊無所往﹐嗟哉﹗漫山蔽海以爲牢。

鹿港卡

津頭整布帆﹐好風正東南﹔舟人不敢過﹐驗船者二﹑三。偏隅一黑子﹐津吏亦眈眈。鹿港非隩區﹐徵商有餘饞﹔由斯觀天下﹐徧榷何以堪﹗我到鹿津頭﹐偶問鹿津吏﹕關津不憚繁﹐爾身有何利﹖自言利涉途﹐官一吏三﹑四﹔溫飽在於斯﹐余乃爲公事。乃知民之艱﹐半多吏所置﹔朝廷徵其一﹐吏胥徵其二。嘆息古人賢﹐利藪在乎吏﹔一歌何易於﹐朝廷廣恩意。

賣兒翁

男者奴﹑女者婢﹐田園稼穡生荊杞﹔昨日催科到閭裏﹐求此不生死不死。老妻典盡禦寒衣﹐老農賣盡耕春耜﹔今日家中已無餘﹐所未盡者惟有子。欲別泣漣洏﹐欲往何處依﹔皤皤雙白髮﹐何日再生兒﹔出門得溫飽﹐勝在家中饑﹔養子已無期﹐生兒復幾時﹗旁人聞之心骨悲﹐老翁吞聲前致辭﹕吾臺前日經樂土﹐不知何人造崄巇﹗量盡田園增盡賦﹐地無膏腴民無脂。人事天災一齊下﹐哀鴻嗷嗷何所之﹖重以役胥如貙虎﹐削脧不得須臾遲。我願君心光明燭﹐燭盡逃亡田家屋﹔蜂蠆不得生其毒﹐民𨿽頳尾無魚肉。嗚呼﹗此語天地爲之哭。

紀災行

庚寅歲六月﹐上天雨澤竭﹔一夜風霆聲﹐萬山艸木拔。老龍奮橫威﹐牙爪紛衝抉﹔磅礡气所至﹐屋瓦狂飛發。不知從何來﹐水潦萬丈決﹔田廬所居人﹐一夕爲魚鱉。地上山忽奔﹐井田隨破裂。哀哀天弗聞﹐蒼生受顚越﹗�����﹐不自今伊始﹔去年新令行﹐誅求苦無已。魴魚頳尾逃﹐平地皆禍水﹔災害一時生﹐天其顯者耳。我欲告蒼天﹐請論數與理﹔理數不可知﹐天怒有時止。

綠林豪

北風蕭蕭暮色黃﹐綠林豪客結成行﹔腰橫寶劍手長槍﹐明火殺人膽气彊。來往跳梁何所忌﹐入室胠篋又探囊。縣令聞之無所問﹐此輩出入已尋常。此輦亦是遊俠客﹐激而爲之無所惜﹔饑餓驅人到於斯﹐何以削脧猶未息﹗雨露雲霓不得施﹐田畔長苗卽蟊賊。今日作賦勝作官﹐坐收物力不知艱﹔不稼不穡無所事﹐財帛貨賄髙於山。

溪邊田

流沙澌澌云漠漠﹐朝爲靑田暮爲壑﹔海外滄桑倏變遷﹐溪居莫道田家樂﹗昨朝來時看綠禾﹐今日來時看素波﹔老農負犁何處去﹖田在溪中萬頃多。溪邊家家學耕作﹐春刈秋收歲歲過﹔農夫最愛千年業﹐安得天上枯黃河﹗溪頭未歸村犬吠﹐家中早已到催科。老農聞之長嘆息﹐欲罷不能行不得﹔晚漲三篙流潺潺﹐仰視蒼天無日色。

海邊耕

大造茫茫誰眞宰﹖東爲靑田西爲海。海畔沙漠不見人﹐老農耕之筋力殆﹔撥沙拔茅鋤作園﹐耕時十旬九旬餧。夏畦冒雨種地瓜﹐秋天霜冷枯根芽﹔荷鋤負鍤視地脈﹐不見瓜成但見沙。隴頭蒔植生活計﹐有時種豆落生花﹔花開花落不結子﹐野人滿地空梳爬。海濱鹵壤爲經紀﹐漁在山頭樵在水﹔我嗟海濱人﹐如在荊棘裏﹗

臺灣官府紀事

前車載囊橐﹐後車載妻孥﹔壯丁夾道旁﹐布地黃金鋪。江山方鼎沸﹐官府爭首途﹔國事彼何知﹐鼠竄保頭顱。何來庾吳郡﹐載去飛舳艫﹗始知朝廟上﹐多此誤國徒。可憐海外民﹐日日望來蘇﹗去者已如鯽﹐在者亦猶駑﹔行旌出郊野﹐阻截逢狗屠。千夫擁鍬鍤﹐一夫起嘯呼﹔官長將焉往﹖進退局轅駒。轎有七寶笥﹐篋有一簞珠﹔匍匐獻營壘﹐四出調兵符。護衛過城甸﹐勝似供軍需﹔官守棄陷阱﹐生死脫崎嶇。海嶠三千里﹐誰能爲負嵎﹗

澎湖失守紀事

殺气陰風北斗髙﹐轟轟雷電殷海濤﹝澎湖炮聲震及臺灣﹞﹔仰首但見天周遭﹐哄耳羣驚海煎熬。千里逝水聞滔滔﹐出地霹靂讙蛟鰲﹔電音驛至報勝仗﹐明朝潰卒隨波逃﹝澎湖失守之越日﹐撫軍電信有「我軍極勇﹐倭人已遁」語。又越日﹐而澎敗卒至﹞。依稀敗耗人未信﹐潰卒登岸如蝟毛﹔市中咆哮虎怒號﹐戰陣驅來羊一牢。嗚呼義軍同日死﹐陳濤之罪千秋指﹔今日戰士望風奔﹐保全首領走而已。爭詫西洋炮火神﹐中國炮火日日新﹔軍不訓練棄與敵﹐城壘有炮柰無人﹗歲未﹑月卯﹑日庚午﹐蓬萊海岱生煙塵﹔春風吹浪作號泣﹐鯨鯢小醜抉龍鱗。漢廷元老籌妙策﹐議和遣使出天津。

停戰遣使紀事

漢武射蛟臨海岱﹐海水沸起蛟龍背﹔昆明習戰戰士多﹐樓船百萬皆鸛鵝。海戰𨿽失陸戰興﹐大冶堇山可鑄兵﹔又況燕云森壯士﹐一朝眾志自成城。君不見範陽鼙鼓動地來﹐李﹑郭壁壘風雲開﹔金人馬足中原播﹐宗﹑嶽﹑韓﹑劉一戰破﹖國家練軍禍亂秋﹐志士義旗有同仇﹔升平安坐談韜略﹐臨時或付流水流。田單卽墨猶保燕﹐長城萬里夫何憂﹗堪恨停戰沮士气﹐楚人之鬼越人禨﹔百萬鋒鋩忽藏韜﹐戰士坐甲空歔欷﹗聞道使者出東洋﹐無從得見東倭王﹔喪邦辱國此爲甚﹐叢神土偶盈廟堂。更聞上相欲親使﹐包羞忍恥成何事﹗帷幄畫虎付虛空﹐肉袒牽羊甘跋躓。積重如今竟難回﹐幾時疆土可重恢﹖滄海日到榑桑暗﹐陽河晞發心爲灰﹗

割地議和紀事

萬里金甌渾不缺﹐誰道千鈞系一發﹗艱危一旅可重興﹐何爲遽把皇圖割﹗今日以和保都城﹐恃和狎敵鼎且傾。勝敗兵家有常事﹐數敗一勝勢可爭﹔今日未嘗爲血戰﹐激使好戰誰敢輕﹗犬戎在昔陷西京﹐宣王親整六師徵。我朝三輔奠盤石﹐山海關外兵連營﹔大帥養重不勵士﹐坐使越甲吾君鳴。下國尙恥城下盟﹐大國上相親行成﹗重重海陸失巖阻﹐戰守無計和無名﹔公孫用刺眞下策﹐裴相不死非尊榮。遼陽自曩鍾元气﹐臺嶼於今成蓬瀛﹔一朝蹙國數千里﹐奧蔽盡撤將焉撐﹗嗟予頭埋足又蹶﹐叩閽無從效曹翽﹔眼見島夷竟得天﹐心痛中華長失歲﹗沈淪身世付傖荒﹐分裂乾坤銷猛銳﹔倉海君無博浪錐﹐銜石今後同精衛﹗

臺灣淪陷紀哀

天傾西北度﹐地缺東南方﹔蛟龍激海水﹐淪沒蓬萊鄕。熬波沸巨浪﹐白日黯無光﹔山俏牽木魅﹐土怪鞭石梁。顚簸王母闕﹐震坼禹皇疆﹔洪水湮部洲﹐燹火及昆岡。嗟哉武陵客﹐坱■﹝土莽﹞失康莊﹔避秦無源路﹐仰首望蒼蒼﹗天心方有醉﹐西眷彌不遑。玄枵淫歲紀﹐惇首賜扶桑﹔戈船起海岱﹐毒弩橫汪洋。寄托不得人﹐措置紛乖張﹔射人空射馬﹐擒賊不擒王﹕不能搗巢穴﹐坐守任跳踉。平日糜巨億﹐海軍等木僵﹔柄政三十年﹐陸守復彷徨﹗紛紛交涉事﹐議和絕不剛。何爲多設施﹐鐵路亙遐荒﹗大敵不敢戰﹐乃受小敵創﹗如許彈丸地﹐中國屈輸將﹔峨峨衝車輪﹐當路避螳螂。嘆我生此邦﹐眼淚作飯漿﹔感時輒嗚唈﹐事事結中腸。復遭此世變﹐臺海如沸湯。輸幣兼割地﹐皇上費周章﹔聽爲民主國﹐大總統曰「唐」。玉人鐫印綬﹐戎僕制旗常﹔歡迎動郊野﹐宣耀照城閶﹕覆舟得援溺﹐黔首喜欲狂﹗逃遁先有人﹐萬民阻行囊﹔推戴大撫帥﹐中流恃寶航﹕磨戈思一戰﹐同澤賦三良。黑旗兼棟軍﹐曩歲經戰場﹔人心乃叵測﹐林氏首徜徉﹗國恩不奮報﹐梓裏不籌防﹔敵氛來海上﹐引兵竟歸藏﹗無才哥舒翰﹐中夜起皇皇﹕敵騎猶在邊﹐喚渡覓洋商﹔托辭將督戰﹐脫身滄海旁。馬廏衝煙火﹐無主亂兵攘﹔居民不得安﹐招敵入城廂﹔遲之逾三日﹐始見東兵行。彈槍前隊仗﹐炮子後筐箱﹔馬蹄行郭索﹐劍佩帶鋃鐺。頭有髡發冠﹐腰無下體裳﹔皁袍長至地﹐猶存古時裝。糾紛穿闤闠﹐住宿占民房。殺戮幸不甚﹐老稚得踉蹌﹔成羣爭趨海﹐流離事堪傷﹗嘆息唐撫軍﹐始末未交鋒﹔敵得長驅進﹐拉朽施利鋩﹗誰料大廈傾﹐乃逢一木當﹔香山﹑苗栗間﹐義民起如蝗。鏖戰不得前﹐敵馬徒披猖﹔自言海上來﹐未遭此頡頏﹗倡之者爲誰﹖義士吳﹑徐﹑姜。用矛赴齊師﹐爭推爲徐驤﹔紹祖亦悍斗﹐視死如陽陽﹔吳君﹝湯興﹞能統率﹐亦未易低昂﹔村婦佐磨刀﹐耕農自裹糧。力抗已兼旬﹐太守來共襄﹔可恨縣令李﹐掣肘不爲倡﹗無米巧婦炊﹐有沙道濟量﹔揭竿禦堅炮﹐無成亦足彊。五月迨流火﹐雷電破斧戕﹔彼族添新兵﹐犀利何可嘗﹗劉帥﹝永福﹞援軍至﹐遲緩徒奔忙。囊土塡決河﹐無益於河湟﹔嘆息臺中郡﹐一旦同淜滂。城下多死人﹐村間多痍瘡﹔烏鴉早暮飛﹐啄肉啼悲吭﹗月黑鬼燐出﹐天暗颶臺揚﹔維時正上弦﹐暴雨繼恆暘﹕我在滄桑內﹐變化托癡佯。七月月幾望﹐敵兵忽不揚。遊騎將南進﹐伏甲起深篁﹔使之鎩羽回﹐頓覺不翺翔。可惜空弮搏﹐難當百煉鋼﹔逾月聚兵往﹐民眾見驅狼﹗所嘆劉光世﹐晚節不昭彰﹔戰守兩茫然﹐坐鎭見民望﹗爲時固云久﹐赴敵未慨慷。傳聞於道路﹐今已去敖倉﹔巍巍赤嵌城﹐一帶失保障。可憐海外民﹐戴漢心未忘﹔凶耗𨿽耳熟﹐疑信不求詳。昨日海關處﹐新令懸惶惶﹕賦稅將重徵﹐不及卹流亡。今春多災異﹐天上分玄黃﹔不出旬日間﹐澎湖受兵殃﹝己未二月二十日﹐臺地咸見天分玄黃二色﹔二十七而澎失﹞。爲時甫半年﹐黑劫換紅羊﹔蹂躪二千里﹐猶未收欃槍。嗟我中華產﹐長鬣對艅艎﹗儒冠皆掃地﹑表海空泱泱﹗千秋倫物國﹐一旦化狼■﹝月荒﹞﹔譬如五彩鳳﹐俯首九頭鶬。末世多如斯﹑晉﹑宋已蜩螗﹗愁思無由寫﹐日日登北邙﹔舉目見蓬蒿﹐涕泗如逝湟。哀哉亂世內﹐默默謀爲臧﹗

洋兵行

鯨鯢出尾閭﹐黿鼉鳴海嶠。雨淫山鬼啼﹐風淒木精嘯﹔殺气幹雲霄﹐白日昏不照。三三五五羣﹐佩銃橫劍鞘﹔軍帽小筩圓﹐復帛雙股繞﹔靴袖束緊身﹐時或長衣掉。其黧而賤蠢﹐裸形露兩竅﹔嗚嗚滿街衢﹐酣醺一狂囂﹕是爲東洋人﹐但覺兵威耀。當其整隊行﹐兵气肅無聲﹔惟聞馬蹄鐵﹐郭郭來重輕。背負一餱囊﹐腰纏一革縢﹔木箱駞炮子﹐稻艸覆釜甑。炮車轉輪至﹐殷地時轟轟﹔進退無金鼓﹐指點非旗旌。籠鵝又牽牛﹐路上掠犧牲﹔入京索民居﹐居房折戶閎。偶闖入人家﹐攜取兩手盈﹔大者胠囊篋﹐小者及罍■﹝缶拜﹞。俘殺非王意﹐將令失章程。臺民不堪擾﹐或思屬英夷﹔英夷豈吾類﹐轉劣倭文情﹗倭人處處是﹕黃色白膚理﹔島居有婆娘﹐貌近中華美。照影在圖中﹐纖纖裹素指﹔兵人攜在身﹐戲欲配漢子。前朝有往來﹐最敬中邦士﹔今丁國勢弱﹐侮吾此爲始。禍胎誰養成﹖依稀傅相李﹗

追述去冬時事

時十一月歲乙未﹐臺山北海如波沸。遺民義气薄雲霄﹐欲轉漢天回漢地﹔驟似雄風吹雨來﹐復似怒潮挾沙至﹕重重夜突臺北城﹐驚殺倭兵失夢寐。城頭半夜起狼煙﹐城外連天列象燧﹔倭酋持槍盡欲狂﹐倭卒尋刀起如醉。越日彼族元�夫﹐不成拜賀不就次﹔電達全臺皆戒嚴﹐火急三軍齊結駟。延城驅出領袖人﹐束以羈紲防生事﹔是乃逢迎趨利徒﹐豈有才情能樹幟﹗狐疑鼠竄空怔營﹐惟時外間尙無意。彼族殺气猶未降﹐壓陣衝鋒出大帥﹔天使遺民成國殤﹐二﹑三首雄中炮躓。雄徒四散登於山﹐可哀良善遭斬劓﹔冬風慘慘吹哭聲﹐陰雨淒淒飄肉■﹝骨比﹞。平民廬舍數千家﹐灰燼之中無位置﹔逃亡耕夫詐誘歸﹐復以一坑除芒刺。是時我正喪所生﹐倚門夜注臯魚淚﹔聞之意慘心復摧﹐不能哀吟亦酸鼻。年來銜石不能塡﹐嘆息海天出魍魅﹗嗚呼七哀兮﹐哀不盡風雲气﹗

聞斗六一帶被毀有感

皇天降災殃﹐發自倭人手﹔非彼能橫行﹐天假爲篲帚。雨膏二百年﹐時數丁陽九。或逢貪酷官﹐或遭跳梁醜﹔潢池有沸湯﹐小民受其咎﹕循環逾十秋﹐中輒生厄紐。曩歲劉公﹝銘傳﹞來﹐臺海經擊掊﹔紛糅及山川﹐削脧窮林藪。一波未能平﹐一聲狂鯨吼﹔汪洋日出方﹐突如來禍首。疆臣無瑰材﹐海天遭碎剖﹔烽火徧全臺﹐間時燎薪槱。去冬臺北城﹐忽有羣雄糾﹔聚沙不成團﹐焚如付烏有。首從咸遠揚﹐傷哉村童叟﹗玆夏斗六門﹐亦復空抖擻﹔彼族好擾人﹐亂絲益生綹。聞說據在山﹐巉巖鬼神守﹔彼族佩槍登﹐傷僕如墜缶。失利無如何﹐余怒及耕耦﹔旁近幾十村﹐村村焚成黝。吾民居此間﹐如指在械杻﹔所望天好生﹐意外能運肘﹕俯提出婦孩﹐倒懸解耆耇﹗吾民饑渴深﹐時時瞻箕斗。驟雨不崇朝﹐暴雨不恆久﹔上天多變遷﹔雲頭滅蒼狗。豈有愛憎心﹐此薄而彼厚﹗不過昏眚侵﹐太陽暫蒙垢。眞人驅天驕﹐名王系組綬﹔獻俘闕廟前﹐函頭在左右。未知我今生﹐得此遭逢否﹖

老婦哀

出門逢老婦﹐白髮蓬壓眉。倭兵蹴之行﹐哀哀泣路歧﹔乞食不得飽﹐眼淚垂作糜﹗問婦何所苦﹖嗚咽不成辭﹕有室無可歸﹐殘年喪子兒﹔一家八﹑九人﹐遭殺不勝悲。大者能扶耜﹐小者僅知饑。愛女倚房居﹐刺繡手牽絲﹔大婦在炊下﹐淅米肉如脂。一夕聞兵來﹐悚息淚交頤﹔聚泣共吞聲﹐忽有兵人窺。闖入掠衣飾﹐索錢勒藏貲。刀槍交股下﹐大者死階犀﹔回頭視幼子﹐身首已分肌。女婦駭啼走﹐並命於一時。縷陳不及終﹐哭聲已漣洏﹔更端問老婦﹐搖首不聞知。旁人紛紛說﹐甲乙亦如斯。甲家益酷死﹐饋倭爲倭欺。遺下數頃田﹐蕪穢艸參差﹔復存數間屋﹐入夜棲鳶鴟。東家絕炊火﹐西捨遊鹿麋﹔亦自倭人宿﹐連甍臥豺羆﹔破壁系鞍馬﹐折門煮犧牲。行人不敢過﹐迂路且鞭笞。世衰人物賤﹐不死皆便宜﹔翹首望蒼天﹐言之有餘噫﹗嘆息百年上﹐深贐朝四夷﹔民物皆丰貴﹐雞犬亦雍熙。艸野無知覺﹐聽我吟哀詩。

兵火之後﹐舊時街衢但存瓦礫﹔感賦

驚天驀地起兵戎﹐閭左繁華瞬息空﹔喧路鸛鵝同上蔡﹐失家雞犬異新丰﹗蔓煙無復炊煙綠﹐烽火猶疑燹火紅。舊日樓臺何處認﹐亂堆殘瓦夕陽中﹗

過兵燹地

五胡人馬六朝書﹐赤壁靑山半火余﹔一發中原無望處﹐年來天似小穹廬﹗

見無家人

黝盡樓臺赭盡山﹐靑靑長有一天環﹔紅顏白髮齊流淚﹐臥在官郊野水灣。

聞人話北部警事感作

昔日大坪聚建兒﹐沿山沿海驅島夷﹔風聲鶴唳八公兵﹐篝火狐鳴五丈旗。義旗一揚一再起﹐三載東洋驚禍水﹔島民𨿽被作牛羊﹐敵兵有時成螻蟻。自從孤旅不可撐﹐梅子坑裏爲秦坑﹔敵人眼中無鐵屑﹐酷毒暴政盡施行。粒粟寸絲難苟活﹐千家萬家遭剝奪﹔十羊眞有九人牧﹐一雞長遭百刀割。環山蔽海無所逃﹐釜中燥蟹箝巨螯﹔殘喘偸生不容喙﹐醫瘡剜肉竟焚膏﹗滄海橫流時一泄﹐涓涓忽灑萇弘血。去冬北部鬼雄呼﹐四十人把倭人殺。一時視死如同歸﹐五人之豪顏佩韋﹔況有同心數十輩﹐千秋義冢髙巍巍。昔人願近要離墓﹐如君之徒堪比數﹔恨予讀書身手弱﹐聞風空式怒蛙怒﹗

綠林豪

東洋兵气森如霜﹐破敵無聲如虎狼﹔一拳海上黑丸地﹐地窄不足供回翔。數輩彈壓有餘勢﹐猙獰惡貌驚洪荒﹔誰知綠林多豪客﹐小醜不量出跳梁﹗晝在山場夜城郭﹐淩空蔽日如飛蝗﹔一指障目無泰山﹐劫奪民居穿營房。洋兵瑟縮不敢出﹐有如猛虎畏羣羊﹔四圍鳴炮聲洶洶﹐兩傍列炬光煌煌。小寇由來過大敵﹐正正旗鼓陣堂堂﹔入室橫行無所懼﹐往復倒橐又翻囊。委蛇欲退不遽退﹐輒向營頭鳴數槍﹔行人復說太坪山﹐白日出劫洋兵行。初謂一吼噤萬竅﹐誰知滿身生爛瘡﹔南北煙塵復四起﹐兵且難在況善良﹗嗚呼綠林客﹐恨不爲國出宣力﹗

聞日軍搜山感賦

乾坤長肅殺﹐海上戰爭多﹔番隊日鳴炮﹐山民夜枕戈。炎昆糅玉石﹐覆卵掃巢窠。世界今如此﹐蒼生且柰何﹗

聞難民逃居山內感賦

瘴霧杳層層﹐逃荒有客登。箐開今日路﹐崖斷古時藤﹔穴樹同林狖﹐穿巖比石鯪。天荊與地棘﹐何處汝飛騰﹖

囚人哀

慘慘新竹城﹐淒淒苗栗路﹔陰風四面來﹐頹云千里布。警吏夜縛人﹐如狼驅走兔﹔三五同一牢﹐百十同一捕。駢首就死期﹐悲情誰得訴﹗亦有爲鬼雄﹐一瞑絕不顧。可嘆「瓜蔓抄」﹐荊棘在跬步﹔斃木作標枝﹐生涯付艸露﹗貸死有輕條﹐犴門長禁錮﹔仰首海東天﹐覆盆日爲暮。長此黑漆鄕﹐黶然不求寤﹔微塵一張眥﹐時時堪恐怖。逝者長可哀﹐存者一何慕﹗海山有鯨蜺﹐京觀封無數﹔悲風散毅魂﹐何處五人墓﹖

見臺灣保甲連坐法感題

商鞅死後無罪魁﹐今見東邦煬死灰﹔秦法每甘駢戮盡﹐苗刑又見罰鍰來。朱儒處處埋坑坎﹐烏鬼家家養禍胎﹝人語朱儒﹐陸詩句也。烏鬼﹐杜詩注﹕一作姜神﹐一作豕也。蓋放牛羊豕於路者﹐亦立有罰鍰法﹞。竟島拚將人物敝﹐雞棲連柵不須哀﹗

援道殍志感

煢煢有老婦﹐委作道旁餧。無名登尺冊﹝此地最忌無籍名之人﹞﹐收容同有罪﹔保甲連坐條﹐斯言非汝紿。聞汝丈夫子﹐身材亦磊磈﹔避亂逢倭兵﹐竟作刀邊醢﹗老婦無所依﹐流離成冗猥﹔身體罹殘疾﹐病容日腲腇。視之懷爲傷﹐贈之以貨賄。茫茫天地間﹐轉輪爲苦海﹔沈溺彼何人﹐悲聲有餘欸﹗濟物須樂施﹐厚費宜無悔﹔常持此寸心﹐聊以補眞宰。

大掃除

壬寅夏四月﹐「土匪」大掃除﹔號令一朝下﹐萬室爲邱墟。當其設甘餌﹐信誓說降初﹔始作周﹑鄭質﹐繼藏盟府書﹕長待以不死﹐山澤任樵漁。服從一以久﹐殺機起籧篨﹔南北及中央﹐同日入周阹。一時惇杯酒﹐萬口爲臡葅。一﹑二勇決夫﹐槍火伏衣裾﹔作勢與之敵﹐反噬不躊躇﹕木斃人亦摽﹐𨿽死異羊豬。余悉駢首戮﹐載出薄笨車。婦孺從流移﹐人棄室亦瀦。南投﹑斗六間﹑殺气慘不舒﹔陰風撲人面﹐燐火徧裏閭。哀哉歸順徒﹐不得求爲魚﹗

劇新百一詩

新政言難罄﹐聊爲舉一隅﹔豈能魚漏网﹐長覺雉離孕。天地空亭毒﹐江山等棄繻﹔閭閻虛蓋藏﹐郊邑伏■﹝艸佳﹞苻。律例繁兼猛﹐生謀有若無﹔千方圖需索﹐百末責均輸。抑勒將刑迫﹐吹求藉勢驅﹔削脧吞弱肉﹐徵榷盡錙銖。鑄鼎欺編戶﹐懷琛罪匹夫﹔明徵同寇奪﹐暗取似穿窬。豢吏專苛斂﹐供軍厲急需﹕虞衡山作貢﹐鹽府海爲枯﹔酒務重重酤﹐糖園處處租。一朝開市裏﹐萬井變官途。金幣難三品﹐權量錮五都。風雲驚發號﹐雷火駭嚴符﹔暮令朝旋攺﹐前科後頓殊。衣冠皆獶雜﹐邏視總貔貙﹔偵伺窮幽隱﹐公私肆覬覦。死亡因細薄﹐陷溺在須臾﹔日日遭鞭撻﹐家家苦役徒。深文眞刻酷﹐善政益模糊。檢疫寒侵骨﹐焚屍痛切膚﹔牛羊登冊籍﹐雞犬禁逃逋。災害伊誰卹﹖煩冤底處呼﹖秉威官長暴﹐立憲下民愚。黑界盆中戴﹐黎先機上屠﹔鋤夷𨿽苟免﹐波累慘追捕。連坐商鞅重﹐坑降白起麤﹔殺機深北鄙﹐種類落東胡。耆舊淪輿皁﹐農工比隸奴﹔低徊思曩昔﹐彷佛隔黃﹑虞﹗

叩閽辭

海外之民同戴天﹐覆盆在頂天懸懸﹔天所覆載無頗偏﹐何爲此地民顚連﹗乙﹑丙之際烽燧然﹐丁﹑戊之交民孔瘨。天魔對人舞跰躚﹐魚羊食人血湔湔﹔殺人如篦如艸菅﹐民居此間如拘孿﹕足如繭縛手如捲﹐如肉如醢在刀邊。如獐如麋虎狼前﹐虎則咆哮狼流涎﹔耳雷鼻火涎如泉﹐磨牙抉爪爲戈鋋。羅剎鬼國黑風旋﹐人肉爲糧膏爲餐﹔一餐未飽萬骨攢﹐肩髀髙於火焰山。渾沌無竅亦鑱鐫﹐況爲血气何能全﹗不角不爪堪一嘆﹐天驕肆虐羣生孱﹔人類盡爲異類殘﹐何有飛走及彋彋﹗殺機所逞毒■﹝雨上漫下﹞■﹝雨上漫下﹞﹐蒸爲疫癘及黃癉﹔紛紛跕跕墮鳥鳶﹐死或僵僕病迍邅﹐病者死者郊遂遷。不然須遭鞭與撻﹐重則系縲年復年。或鴆而死卽方便﹐諱死諱病淚漣漣﹗人間萬戶如禁煙﹐疫所不及亦苦旃﹔防病駢將無病牽﹐瓜蔓之抄果蔓延。我且翹首一問天﹕天縱彼暴何爲焉﹖豈爲气數天無權﹗古有大劫經三千﹐劫灰未滿無可塡﹐須將人類劫中煎。但是爲劫何矯虔﹐祇將一島付炎燀﹖東西之海何平平﹐中央一土獨倒顚。文物之邦辱鮏羴﹐倫類之祖一綫綿﹔未知冥冥夫何言﹐髙髙下下皆陶甄。生人機械亦戔戔﹐天豈無力爲轉圜﹖何爲坐視巨喙專﹗山有羆貙野有豻﹐猙獰頭角行瞞跚。避地欲到天門難﹐仰空呼吁天閶關﹗

入市書所見

荔支上市新桃紅﹐綠竹雨過筍坼叢﹔村家爭趁挑菜節﹐街店初度賣魚風。杖頭掛錢擬沽酒﹐酒樓近在市門東。入市■﹝敝﹞■﹝薛﹞才數步﹐撈蝦賣漿如走兔﹔碎裂粥鼓折餳簫﹐蠔筐滿地錢滿路。蓬頭亂髮捉向官﹐皤叟啼哭黃童怖﹔靑春白晝此何爲﹐官役執鞭處處怒﹖旁人嘶聲向我云﹕沿途販賣例罰布﹔鞭撲尙覺施小懲﹐重則科條須禁錮。市上有門門有亭﹐小販須從此中停﹔牟利之夫蠅頭聚﹐公徒斂錢一一經。此錢爲汝謀衛生﹝日本法﹕市上所斂稅﹐謂爲衛生費﹞﹐民愚不知自犯刑。日斜市遠無人過﹐肉味螻漏魚郁腥。我聞此故三嘆息﹐營求錙銖比盜賊。年來鬥米貴如珠﹐一寸之絲當尺璧﹔斥牛出犢充賦租﹐質子典衣供悉索。朝賣芋拳夕賣瓜﹐穿巷入街行蹜踖。天陰雀凍烏畢逋﹐空倉日日走饑鼯﹔門前門後鋃鐺呼﹐臨江誰有千頭奴﹖節食縮衣猶不足﹐可復酒家喚當鑪﹖

洋關行

海風瑯瑯海天髙﹐西油東布千百舠﹔載以寶筏三五篙﹐未到鹿門皆逋逃。關吏獰獰如鬼號﹐背上火槍腰鐵刀﹔下水挽筏牽上岸﹐充作公貨饒爾曹。商人瞠視兩眼如巨鰲﹐泣訴不可得﹐關吏瞋爾言囉嘈﹕吮爾皮血監爾膏﹐東頭有虎千百牢﹗

田野卽事﹝三首錄一﹞

官吏日扣門﹐敲撲驅種蔗。糖稅歸國家﹐糖利歸會社﹔農戶絕饔飧﹐啼饑窮日夜。農夫劇苦辛﹐爲農難爲稼﹔蔗田𨿽有收﹐賤估不論價。昨來大雨風﹐蔗苗況如赭﹔徙倚到東臯﹐嗷嗷盈四野。去年雨爛苗﹐今年風殘稻﹔陂塘處處幹﹐水租徵更早。野田璺如龜﹐無禾亦無艸﹔農夫畏出門﹐坐餓成枯槁。婦孺啼於牀﹐牛羊號於臯﹔粒米貴如珠﹐況乃乏芻槁﹗荷鉏何處施﹖悠悠望有昊﹗

田畝嘆

勺水不得濡﹐復欲徵水租﹔水租猶尙可﹐地租急追呼。水租爲公用﹐地租爲國帑﹔厲行籍沒法﹐不比償宿逋。竊嘆商鞅家﹐無此聚斂徒﹗丁戶計口收﹐房屋亦徵輸﹔入市復算緡﹐錐末及錙銖﹕削脧將到骨﹐未止占剝膚。茫茫滄海桑﹐何日變膏腴﹗損失泣萬家﹐我畝良區區﹝去年造鐵路﹐所捐臺灣田畝以億萬計﹞。

斗米嘆

斗米易錢錢一囊﹐臺灣未聞此奇荒﹔聞之自古疑荒唐﹐不意年來屢屢嘗。今年米價尢殊昂﹐一斗二升銀煌煌﹔市中之米作珠量﹐食米之人膏粱腸。貧民得米爲米漿﹐升杓在手千金裝﹔又有無米無可望﹐朝朝采藿登首陽。旱潦之後艸色黃﹐茹艸不得爲寇攘﹔明火殺人取所藏﹐比於倭人尢堂皇。劫奪孰與稅斂彊﹐時或放火燒民房﹔亦習洋氛效薄涼﹐暴政焚殺皆尋常。盜爲饑驅情可傷﹐況有道殣無劻勷﹔算及錙銖添稅章﹐民不得食淚汪汪。房捐市稅何得償﹖說增一倍告四方﹔人人爭欲望蒼蒼﹐望天或雨錢與糧﹗無肉可敷眼前瘡﹐無水可蘇頳尾魴﹔嗚呼﹗無米孰爲指太倉﹖

哀鴻篇

聞說雲林地﹐今年遭屠殺﹔垂翅落機中﹐破腦不得脫。家室旣摧殘﹐脂膏亦剝割﹔造化豈不仁﹐生物付夭閼﹗哀哀羣羽毛﹐振振難爲活﹔淩空思奮發﹐樊籠終有括。中或失其羣﹐饑鳴徒嘎嘎﹔被縶啼向人﹐相視猶胡越﹗

更有澎湖路﹐滄桑海忽枯﹔三十六峯嶼﹐一旦焦爲盧。水■﹝鹵戌﹞不得雨﹐卽雨艸不蘇﹔鴻雁來何爲﹖澤中徒叫呼﹗豈有食可謀﹐更無田可蕪﹔注年海爲耕﹐無食且飽魚。嗟哉魚不得﹐啼血催胸臆﹔造物不孳生﹐吾爲汝惻惻﹗

惻惻復惻惻﹐鳩形兼菜色。城狐雜社鼠﹐日攢太倉食。太倉日以盈﹐狐鼠日以生﹔哀鴻自嗷嗷﹐豈有利爪爭﹗西風滿地來﹐四野聞悲聲。昔日隨陽鳥﹐今日刀俎鯖﹔羅网多殺機﹐天地爲陰坑﹗我聞造化心﹐孵育靡不寧﹔五雀與六燕﹐安有滋重輕﹗聞我哀鴻詩﹐應爲心怦怦。

估客行

曾聞海上蓬萊山﹐珊瑚之樹翡翠環﹔貿易往往得奇貨﹐千艘萬舶任去還。今日來時非疇昔﹐蝄蜽攫人驚遠客﹔牽船上岸不敢行﹐千金萬寶皆一擲。坵墟慘淡何市闤﹐輕行輒罰千百鍰。去家復苦遠﹐居此復苦艱﹔誤入蓬萊山上山﹐無乃南嶠鬼門關﹗

剿番行

臺灣前淸歸順之番﹐已過三分之二﹔所未歸順余番﹐佐久間總督請以五年平之——今其季也。議院因其未成功﹐不許再展年限﹔故今年銳欲攻擊中路諸番。臺灣以中路入埔里社之山爲最廣﹐而庫魯句番者——日本所謂太魯閣番﹐又處深山之深﹐故其施工較難﹔而軍民之困如此。

山獠窮居深山中﹐亙古不與秦人通﹔重重疊嶂雲煙阻﹐渺渺危巒霜雪封。生聚𨿽如三僰眾﹐殺鋒未似五溪凶﹔如何下策用火攻﹐西海直侵東海東﹗不比牂河下莊蹻﹐豈同巴蜀通唐蒙﹗憶昔漢家天子詔﹐劃將甌脫爲邊徼﹔侏儒有語安耕獵﹐烽燧無熇封嶺嶠。南北輴蠻𨿽稜威﹐中央靡莫未原燎﹔長與深林養鹿茸﹐何事將軍誇■﹝票鳥﹞鷂﹗乃今窮兵踏■﹝喬亢﹞■﹝虛亢﹞﹐炮火所飛狐貍叫。重崖陰陰無日曜﹐滚滚溪流石陡峭﹔暑寒不時風■﹝穴上叫下﹞窱﹐冰塊紛紛隨潦漂。役夫聞道身虺隤﹐兵士重氈鏡遠眺﹔酒保技師收厚利﹐臺人號哭倭人笑﹗臺人久作釜中魚﹐生番﹑孰番奚安居﹗耕地一蹂無稭粒﹐山廬一火無籧篨﹔番人逃竄成猿狙﹐山中來往隨豪豬。可憐千炮深箐澑﹐頓使三危眾骨葅﹗回視番巢萬蟻垤﹐一朝如蟻遭掃穴﹔白石苔封苦役骸﹐靑山瀑瀉藤猺血。花蓮港與合歡山﹐兩軍遙舉互包截﹔東西戰隊未雙連﹐南北挽輸勞九折。寄言番婦莫冤啼﹐嗟我周黎亦靡孑﹗

大討伐

丙午方隆冬﹐生番大討伐﹔疊嶂摩靑天﹐連營一齊發。白日照深箐﹐朔風響林樾﹔烈火焚髙邱﹐炮聲夜未歇。鑿齒與雕題﹐相逢卽馳突。其俗本狉榛﹐其人如鷹鶻﹔撫之曾幾時﹐屠之起倉猝。始爲墾荒來﹐辟土不容忽﹔遂使甌脫間﹐亦走東洋卒。平野多艸萊﹐何用入窮窟﹗師勞久無功﹐萬山擲枯骨。獰樹蛇蟄蟠﹐怪石鬼面凸﹔谷暗叢木呼﹐徑險古苔滑。生番何處棲﹖腥風動溟渤﹔呦呦麋鹿哀﹐莽莽狐兔沒。長坑無所施﹐羣峯立峍崒。

地震行

今年二月二十三日﹐天甫黎明﹐地忽大震。罹其災者﹐嘉義地方最慘﹐斗六地方次之。嘉義﹑斗六之間﹐山中裂六﹑七里﹐深亦如之﹔溪水爲沸。嘉義城及所屬梅仔莊﹑打貓莊﹑新港莊﹐屋無一存﹐地爲邱墟。

維歲丙午月剛卯﹐天柱傾頹地軸撓﹔星辰易位山川崩﹐五行二气同紛攪。日月未懸天未開﹐大造莽莽飛黃埃﹔巨靈怒劈太華來﹐坤輿斮破聲如雷。六鰲斷足化萬能﹐媧皇一見心爲哀。哀哉﹐城郭闤闠爲蒿萊﹐血肉膚軀爲廢骸﹗髙岸深谷何所有﹖不見人煙惟陰霾。初如大塊摶抔土﹐神工鬼伯擂地鼓﹝凡地震之初﹐地必如春雷之鳴。地鼓﹐出「廣輿記」﹞﹔人寰簸蕩無立錐﹐海水翻騰有飛弩﹔驚心下界多遊魂﹐轉瞬九淵欲沈羽。陷落諸羅十萬家﹐人物邱陵盡泥沙。四海龍戰玄黃血﹐千山龜坼縱橫叉﹔不信乾坤又灰燼﹐可憐髑髏皆齒牙﹗哭夫﹑哭子﹑哭父母﹐慘淡往來魯國髽﹔豈知蓬萊昔翻覆﹐神山久已沈大陸﹗地上龍蛇多殺機﹐民間雞犬爭觳觫。𨿽有孑遺半死生﹐阿鼻牛首怒猙獰﹔暫偸食息魚遊釜﹐終見漂流蟻滿城。天心如此已可嘆﹐何爲此遭益糜爛﹖當今有幾蟣虱臣﹐浩劫無窮倮虫患﹔欲排閶闔向天公﹐天關沈沈漫復漫﹗俯視羅山斗六門﹐山飛山走坤維斷。

後地震行

此追述甲辰十月之震﹐區域皆在嘉義斗六地方。前年死四百餘人﹐今年死千三百餘人﹐傷者甚眾。

憶昨甲辰冬十月﹐千里江山系一發﹔髙岸爲谷深爲陵﹐蓬萊沈沒金銀闕。城郭人民半已非﹐淘淘江山空四圍。無頭無目刑天舞﹐一手一足商羊飛﹔堆積殘骸成京觀﹐哀我遺黎何所歸﹗瘡痍滿地今未已﹐乾柱坤維復傾圮﹔共工巨顱撼不周﹐豎亥大步移方裏。諸羅鬥六百里間﹐天崩地塌雷霆起﹔至今日月尙搖搖﹝大震至今已二十四日﹐尙時時作震﹞﹐石破天驚震不止。洪荒欲沌復欲分﹐寥廓不流亦不峙﹔顚簸晦明動星辰﹐城市如懸虛空裏。震後赤日行曈曈﹐雷師爲暴驅霻霳﹔幕天席地十萬家﹐哀哀哭泣洪流中﹝大震越日﹐復大雨﹞﹗重黎祝融復交病﹐翻覆陰陽紛七政﹔赤烏衝維熱焰張﹐燭龍炎井火珠迸﹝震後又有火災﹐斗六焚最甚﹞。聞道天上殺機流﹐一空十日燒九州島﹔地上殺機在洪水﹐■﹝穴上夬下﹞■﹝穴上矞下﹞方壺沈丹邱。天弢天械無可逃﹐胡傾大地添狴牢﹗豈其萬物成芻狗﹐無復四維聯巨鰲﹖嗚呼﹗東瀛今已淪大壑﹐細者沙虫大猿鶴﹔世界大千輸一粟﹐竊嘆陸沈天地酷﹗

役夫行

役夫之徵徧全臺﹐南北盡處由海輸送於花蓮港﹐以挽輜重入山﹔近中各處由陸輸送於埔里社而挽輜重入合歡山﹐或兼鑿路。自今年﹝甲寅﹞四月始﹐不數日而疊輸人夫。每番﹐一甲數人行﹔其不能行者﹐斂金以貲行者。每一夫行﹐百貨取具﹔各甲必費數十金。多有死者——蓋剿番之累如此。

瘴气蒸成萬峯赤﹐懸崖灑徧猩紅色﹔深箐萬古無人行﹐只今道路開荊棘。路在千山萬山中﹐壑深無底涵虛中﹔藤蘿尙帶洪荒气﹐炮火橫施開鑿工。開鑿未已驅人上﹐徵夫前泣後夫望﹔手足作車尻作輪﹐獰雨盲風催轉餉。熱气爍人成乳飴﹐冷气中人成僵屍﹐毒濕漬人爲腐脾﹔天驚地塌雷霆起﹐復有破石墮空糜軀肌。昔日中華全盛時﹐討番役人人不知﹔黃金布地士爭赴﹐豈與今日驅人依熊羆﹗兵卒三千夫十萬﹐中央南北搜羅徧﹔弱者輸貲壯輸身﹐疊番踐更急於電。聞道溪中產水晶﹐復企山中生金英﹔可憐膏血換空地﹐一寸茸茸原野萬骨撐﹗長林一過無日暖﹐危峯再去有冰塊﹔五月穿裘困雪山﹐萬夫痛涕至天晦。問渠於此何不逃﹖渠言無處匿蓬蒿﹔商鞅保甲誅連坐﹐惠卿手實吹毫毛。嗚呼﹗閭閻何事求安堵﹖此間法比連環弩﹔吉网羅鉗匪所思﹐虎苛蛇欺不堪睹﹗相逢盡覺無人形﹐山頭日作靑燐靑﹔莫怨災星散平地﹐試看炮雨穿林冥﹗

役夫嘆

生作路旁塵﹐死作巖下土﹔白日慘不溫﹐照見役夫苦。役夫來自東﹐見山兩眼紅﹐繭足萬山中。役夫來自西﹐有足自行地﹐未嘗越山溪。役夫來自北﹐嗚嗚復喞喞﹔城人入深山﹐如魚落罟罭。役夫來自南﹐南熱寒不堪﹔入山逢陰雨﹐僵絕六有三。山途況險惡﹐溪深石崿崿﹔肩頭負重擔﹐未行足已弱。長官圖勛階﹐民番塡溝壑﹔只有役夫苦﹐誰識從軍樂﹗西人驅向東﹐東人驅向西﹔饑暍受鞭撲﹐不異犬與雞。毒癘中人身﹐僕地爛如泥﹔一死無消息﹐望絕母與妻。來時斂金錢﹐比閭供行李﹔死者不求生﹐生者且困死。骨積空山坑﹐淚滿濁溪水﹔柰何辟番疆﹐使我至於此﹖他日靑山碑﹐忍以赤血紀﹗

詠蔗糖

炎洲孳大利﹐豫樟及蔗漿﹔豫樟煎作腦﹐蔗漿煎作糖。樟腦燦玉華﹐糖屑瑩玄霜﹔餘潤及五洲﹐饒裕在千箱。一入虜官手﹐搜剔無粒藏。樟腦供官費﹐私販嚴律章﹔蔗糖加酷例﹐一擔九輸將。賓筵失旨甘﹐畫餅充饑腸。粔敉蜜餌間﹐渴慕饊餦餭﹔棗杏瓜棣生﹐無處向飴餳。美洲傳異種﹐空聞一丈長﹔熬蒸出膏液﹐未敷稅吏嘗。鬼機代人力﹐漏卮永無當﹝近以機械煉糖﹐民仍不支﹞。子虛賦云夢﹝「子虛賦」諸蔗﹐卽甘蔗﹞﹐嘉味滿瀟湘﹔客至闕甘飲﹐誰嗜鹽茶姜。甜流﹝古水名﹞不湧地﹐玄圃空溫湯﹔赤沙沍麗冰﹐梅冶滋不祥﹝赤沙及冰霜﹐皆糖名﹞。

次韻梁任甫與林家詩

海民舊狎庚桑子﹐滄桑今作祝宗豕﹔中有風塵骯髒人﹐埋頭插腳顏常泚。鰲沈已斷地六維﹐鶉滛竟周星一紀﹔仰叩蒼蒼闐不聞﹐獨行踽踽歌靡恃﹗勃蘇復楚有未能﹐狐庸事吳不屑以﹔將與軒皇備應龍﹐豈爲蚩尢作工倕﹝作上聲﹞﹗況他雨澤不霈施﹐使人炎火長秉畀。虞侯何此守薪蒸﹐崦嵫且徧徵礪砥﹔哀嗷鴻雁無澤逃﹐取子鴟鴞有室毀﹖箝余蟹足汝戲嬉﹐攘我牛田彼疆理。警吏穿房長肆威﹐催科闖戶且攘臂。籍沒田園不可堪﹝供賦﹐民本不敢後。自督府有沒田之令﹐民尙未知﹔偶有稍後期到者﹐吏卽不收﹐將該田發官賣﹞﹐擾傷市獄更已矣﹝余前有「入市書所見」詩可考。市如此﹐獄可知﹞。保甲橫施何足言﹐毆撻亂加尢莫比﹗法律神明中外同﹐獨至臺灣法妄抵。此間言論不自由﹐口尙須緘況敢指﹗阜財無處挹南燻﹐噍殺時來驚北鄙﹔曩年屠戮焚山林﹐至今徧地生荊杞﹗偶陳一二足心酸﹐欲說萬千難口使﹔有時種樹實搖根﹐恰似從禽輒破觜。我與蜣蘇判燻蕕﹐彼於燕虱殊悲喜﹗方正海宇正紛爭﹐衣裳混在干戈裏﹔蘆中有士徒激昂﹐朝右無人空諾惟﹗方望十載或轉移﹐不圖兩紀猶如此﹗孰塡冤石拔愚山﹖孰灑神灰止禍水﹖東海裨海旣已枯﹐西北漏天豈無圯﹗不能軒舞愧龐然﹐每有跳梁輸蕞爾﹝原「耳」字復﹐古亦有之﹔此用東坡次正輔韻攺「■﹝石亞﹞」作「椏」字之例﹞﹔朝鮮已入不羹封﹐越裳殆絕庭堅祀﹗矧玆海島土一拳﹐流沙墨水同司彘﹗漢家旣任珠崖淪﹐扶余豈易虯髯起﹗中土著鞭讓人先﹐伊川被髮哀吾始﹗我生十載早埋塵﹐再墜劫中心早死﹔旣睹時艱足蒿目﹐每聞時事輒塞耳。有懷中夜卽撫膺﹐如跛尋履眇尋視﹔能將東學心求眞﹐豈覺西方法獨美﹗漢﹑唐再世威萬方﹐湯﹑武一朝興百里﹔莫嗤鄒衍幻天談﹐不見種﹑蠡湔國恥﹖聞君有志欲興華﹐君倘能行世能俟﹗要知外學有金沙﹐須待吾人抉渣滓﹗翹首東望海泱泱﹐富士山頭峯齒齒﹔一﹑二畸人時往來﹐扶桑气到南溟紫。我在柴桑采菊英﹐時哦「楚騷」搴澤芷﹔門內無聲地無塵﹐壁上有圖牀有史。安得復遇素心人﹐閒把「南華」談畏壘﹗

雅棠發刊「詩薈」﹐賦此以賀

漢上題襟後﹐憑君繼唱酬﹔文章新月旦﹐詞藻古風流。淮海虹橋會﹐乾坤汐社秋。詩壇春筍似﹐珊网賴宏收﹗

喜施梅樵見過

春風滿庭除﹐故人深夜至。明日落空階﹐霜痕白在地﹔剪燭話騷詩﹐殷勤不能寐。君今居近村﹐遠與紅塵避﹔松風與鳥聲﹐日以悅心志。因之翰墨間﹐飄飄具髙致﹔五色紛滿前﹐古音粲然備。平生三數子﹐惟君得髙寄。褰涉鹿溪水﹐去來溪水淸﹔蓬門隔墟市﹐回車望髙城。靑山二﹑三里﹐流泉四﹑五聲﹔相約載酒行﹐晚鴆聽春晴。

送悅秋先生歸唐二首

看破榮華似舜華﹐壯心時亦一悲嗟﹔有懷杜坦爲傖楚﹐無望張騫擁漢槎。劫後逢君仙島客﹐樓頭懷舊故侯家。何從再作河梁會﹖遙指中原起暮霞。

蓬島逢君又送君﹐差堪臭味不蕕燻﹔愧無居士雞林賦﹐漫有鄒生裨海文。猶得故交心似水﹐再瞻前輩气如雲﹔倘能禦李同車去﹐故國江山卽梓枌。

感事

憶昔中原漢道恢﹐宸遊直過瑯琊臺﹔海西白狄占星至﹐關上靑牛望气來﹔益地圖從王母送﹐受降城向武皇開。祗今九葉恩前事﹐無復經綸艸昧才﹗

世界方今號共和﹐英雄才豈老瞞過﹗華夷獶雜衣冠盡﹐人物蕭條制作多。玉牒空移秦歷數﹐金甌誰補漢山河﹗可憐海外珠崖郡﹐付與東荒作逝波﹗

臺灣詩鈔卷十三

徐莘田

章炳麟

江祖著

徐莘田

莘田﹐號東海﹐又號擷紅館主﹐澳門人。光緒二十四年秋來臺﹐寓基隆。

番子溝泛舟

鯉魚風細拂輕艘﹐竹里人家吠小尨﹔「八」字蘭橈「之」字水﹐靑山如畫入篷窗。

基隆竹枝詞

日烘獅嶺﹐射璀璨之文光﹔春藹鱟江﹐繪升平之景色。水晶簾外﹐醉墜珊鞭﹔雲母屏前﹐狂飛玉盞。念浮生之若夢﹐對酒當歌﹔喜勝友之如雲﹐揮毫落紙。撫二月煙花之景﹐「寫美人香艸」之詩﹕此「基隆竹枝詞」所由作也。

僕十年作客﹐逐微末於錐刀﹔千里依人﹐嘆飄零於書劍﹗旅篋別無長物﹐奚囊剩有新詩。每當剪燭西窗﹐亦復尋香北裏。念彼魂迷鴉片﹐說來濕透靑衫﹔爭似痕染燕支﹐歸來醉扶紅袖。因乘吟興﹐歷溯遊蹤。挹賈女之麝蘭﹐溫香撲鼻﹔感故人之雞黍﹐雅意殷拳。自從問柳於章臺﹐無異司花於閬苑﹔是以人呼「浪子」﹐眾笑風魔。戀彼美之柔情﹐樂不思蜀﹔搜此邦之實事﹐語豈荒唐﹗爰重葑菲﹐欲災梨棗。嘔此數升心血﹐敢希聲價於雞林﹔憐餘七尺須眉﹐未畫功名於麟閣﹗身如萍梗﹐浪迹堪悲﹔詞唱「竹枝」﹐風流自賞。總以經營阿堵﹐硯田幾致荒蕪﹔更教墜落情天﹐香國遂傳名字。能使左環﹑右燕﹐短箋求彩筆之揮﹔更教西子﹑南威﹐髙燭喜紅妝之照。安得金鈴十萬﹐徧護系香﹔愧無錦繡千重﹐難償奢願﹗恨歡娛之艸艸﹐當局多迷﹔嘆世界之花花﹐散場甚易﹗憶桃花於人面﹐崔護重來﹔悟柳絮於前身﹐秋娘老去﹗管弦銷歇﹐已非昔日繁榮﹔脂粉飄零﹐無復舊時丰韻﹗然而秦淮商女﹐猶唱「後庭」﹔天寶宮人﹐亦談前事。當勞燕東西之日﹐正戎馬倥傯之時。黯黯白雲﹐洞絕劉晨之迹﹔蕭蕭紅葉﹐溝無顧況之詩。想風景於當年﹐亦復誰能遣此﹔惜韶光於此日﹐不禁感慨系之﹗

今者﹐玉山之吟社重開﹐環海之名流沓至。吐漫天之珠唾﹐光炫陸離﹔聽擲地之金聲﹐才超七步。以騷壇之宿彥﹐寫本地之風光﹔必能巨細無遺﹑雅俗共賞者矣。僕適因公暇﹐憶前時裙屐之遊﹔����﹐備他日輶軒之采。竊疑「春秋」之筆﹐寓褒貶於廿八字中﹔妄將月旦之評﹐括風俗於卅二首裏。敬求斧削﹐諸君勿惜墨如金﹔倘荷琢磨﹐小子再拋磚引玉﹗伏祈哂政﹐勿誚小巫﹔謹撰駢詞﹐以呈大雅。除夕張筵獸炭煨﹐金錢準備繞鑪來﹔顧郎得似雙方箸﹐暮暮朝朝湊一堆﹗

臺俗﹕妓院於除夕作圍鑪之會﹐熾炭筵上﹐徧招所歡。來者必以金錢繞鑪﹐始許入席﹔爭多較勝﹐以博朱顏一笑。其意﹐蓋明示「有錢則親熱」也。

兩扇朱門八字開﹐濃妝深坐復徘徊﹔忽驚廳署三聲炮﹐爭看迎春太守來。

元宵徹夜月華澄﹐聞說金獅此地經﹔喚起鄰家諸姊妹﹐倚門排坐看龍燈。

鄰家人散寂無嘩﹐福徳街前月已斜﹔夜靜怕逢羅漢腳﹐與郎攜手緩歸家。

臺人呼無賴之徒曰「羅漢腳」。

鴉片迷魂倍可憐﹐繩牀竹枕日長眠﹔年來痼癖深如許﹐費盡紅閨買笑錢。

情郎病骨日懨懨﹐藥石無靈勢倍添﹔急倩師公解符法﹐典釵深夜檢妝奩。

昔臺地邪法盛行﹐生死之權操於師公。凡與人有怨者﹐以重利嗾師公﹔則所怨者病死﹐其後身上必現符。符作蝌蚪形﹐或紅﹑或黑﹔其符﹐有鎖喉﹑穿心﹑截腦﹑閉口等名。惟以厚利求師公解之﹐多獲再生。師公多僧道之流﹐臺人亦有習其術者。昔年基隆分府方太尊祖蔭曾示禁查辦﹐其風稍息矣。

跳童袒臥鐵釘牀﹐斫腦穿腮血滿腔﹔金鼓喧闐人逐隊﹐神輿顚倒戲街坊。

臺俗﹕遊神賽會﹐必有跳童相隨﹔刀斫錐刺﹐略無痛苦。神座以四人升舁﹐或二人舁之﹔右推左扶﹐東倒西歪﹕云是神力所爲﹐𨿽壯夫莫禦。閩人信神﹐一何可笑﹗

城隍娶婦事眞奇﹐彼妄言之此聽之﹔安得西門豹重出﹐嚴懲巫覡破羣疑﹗

海濱新泊聖王船﹐約伴燒金一念虔﹔未識喃喃訴何事﹐桃花泛出粉腮邊。

聖王船甚小﹐自來自去﹐能越重洋﹔閩人奉之彌謹。臺人拜神曰「燒金」。

點點啼紅染絳綃﹐中元普度把魂招﹔後哥那解咱心事﹐濁酒三杯帶淚澆。

中元一屆﹐熱鬧異常﹐殺牲不可以數計。習俗相沿﹐牢不可破。婦因夫死再贅﹐則呼夫爲「後哥」﹔咱﹐卽「我們」二字。

貪眠慵起理妝殘﹐一任春湯冷玉盤﹔幾度推衾呼不醒﹐故裝濃睡待郎看。

入門便把槁碪輕﹐不戀親夫戀契兄﹔莫怪紅顏多薄幸﹐楊花水性本生成。

臺妓呼所歡曰「契兄」。

但求生女莫生兒﹐生女可爲錢樹枝﹔歌舞教成能接客﹐全家活計靠蛾眉。

情郎夜出打茶圍﹐腳曳拖鞋膊搭衣﹔無柰睡魔迷倦眼﹐雙門虛掩待他歸。

夫婿偏將野鶩憐﹐閨中少婦等匏懸﹔靑春那肯甘岑寂﹐又抱琵琶過別船。

聖王廟口敞壇場﹐鐃鈸聲喧夜度亡。香火恩情如紙薄﹐空燒楮鏹付冥鄕。

仙洞幽深別有天﹐崎嶇一徑入螺旋﹔遊人多少畱題詠﹐百尺蒼崖姓字鐫。

洞在基隆海口﹐深數百步﹔中多蝙蝠。

巍然拳石矗江隈﹐曾否仙人踐足來﹖試上層臺窺海迹﹐一泓碧水僅浮杯。

石上有仙人足迹足跟﹔有水尺許﹐作碧色﹐隆冬不涸。

義重橋下放蘭橈﹐相約燒香到社寮﹔分付船家休緩槳﹐癡郎呆望已終朝。

社寮﹐村名﹔在基隆海口。有聖廟。

臨流日日浣郎衣﹐貪看鴛鴦不忍歸﹔安得君心如此鳥﹐百年交頸莫分飛﹗

媽祖宮前夕照黃﹐閒從渡口數帆墻﹔欲知放港船多少﹐遠看桅燈幾點光。

芙蓉臉暈睡容新﹐自把牙梳掠綠云﹔可愛情郎能解意﹐隔簾喚駐賣花人。

雲鬟亂繞插紅花﹐侵曉提筐去采茶﹔郎欲問咱何處在﹐金包裏內是兒家。

繞膝無兒莫怨嗟﹐買來苗媳貌如花﹔他年嫁得陽城賈﹐三斛明珠換一娃。

土俗﹕撫養女嬰﹐呼爲「苗媳」。未及笄﹐迫作皮肉生涯。迨欲壑盈時﹐秋娘老去﹐始令招贅富婿。衣缽相傳﹐此生財之大道也﹔其如風俗何﹗

雙槳停橈漾碧流﹐蓼花紅處网初收﹔儂家也去投香餌﹐盡有魚兒上釣鉤。

統領揚兵夜渡河﹐大嵙崁內逞干戈﹔教郎莫去收樟腦﹐聞說生番出艸多。

生番殺人﹐呼爲「出艸」。

獅球嶺上气蒨蔥﹐欲庇郎身孝地公﹔石磴縈回初遇雨﹐春泥濕透繡鞋紅。

臺人呼拜土地神爲「孝地公」。嶺腰一穴深三百八十餘步﹐火車出入﹐鐵路在焉。上有土地祠﹐頗著靈感。

傍山臨水敞洋樓﹐漠漠平沙水國秋﹔爲愛夕陽天气好﹐數聲漁唱哨船頭。

哨船頭﹐地名﹕卽小基隆。

「出海」腰纏格外丰﹐船來一度一情融﹔生疏試較初相識﹐兩樣溫存各不同。

臺人呼船上總理爲「出海」。

上元佳節鬧奇觀﹐趙帥回鑾闔境觀﹔爆竹堆中同踴躍﹐人叢幻出石玄壇。

正月十五日﹐各無賴奉趙元帥神像巡遊街市。所在商店﹐皆備爆竹數箱。紛擲神座﹔聲如雷動﹐煙焰迷天。各無賴跳舞於火光中﹐徧身如漆﹔否則﹐眾揶揄之。蓋以是卜此店之盛衰興替云。

錫口初來新婦娃﹐芳心解愛少人家﹔背人暗說藏春處﹕「門對靑山多種茶」。

枕邊終日語軥輈﹐說盡離情百種愁﹔明日探親臺北去﹐願郎送到火車頭。

章炳麟

炳麟﹐字太炎﹔浙江余姚人。嘗於淸光緒二十四年來臺﹐主「臺灣日日新報」。與日人不洽﹐翌年離去。「臺灣詩薈」錄其詩十二首﹐惟僅有三首爲寓臺之作﹐連橫並有跋語。

寄梁啟超

秦風號長楊﹐白日忽西匿﹔南山不可居﹐啾啾鳴大特。狂走上城隅﹐城隅無棲翼﹔中原竟赤地﹐幽人求未得。昔我行東越﹐道至安知窮。灑淚思共和﹐共和在海東﹔誰令誦「詩」﹑「禮」﹐發冢成奇功﹖今我行江漢﹐候騎盈山邱﹔借問杖節誰﹖云是劉荊州。絕甘屬朝賢﹐木瓜爲爾酬﹔至竟盂盤書﹐文采獲田侯。去去不復顧﹐迷陽當我路﹔河圖日以遠﹐鴟梟日以怒。安得起槁骨﹐摻祛共馳步﹗馳步不可東﹐馳步不可西﹔馳步不可南﹐馳步不可北。鑑皇穹黎庶﹐均平無九服﹔顧我齊州產﹐寧能忘禹域﹗擊石一微秩﹐志屈逃海濱﹔商容馮馬徒﹐志在誅紂﹑辛。懷哉殷﹑周人﹐大澤豈無人﹗

餞歲﹝玉山吟社課題席上分韻﹞

不作彭殤念﹐吾猶戀楕球﹔短長看日夜﹐身世等蜉蝣。殘鬢睢陽恨﹐餘生逝水浮﹔靑陽東國早﹐春又滿蛉洲。

玉山吟社席上卽事

唾壺擊破轉心驚﹐彈指蒼茫景物更﹔滿地江湖吾尙在﹐棋枰聲裏俟河淸﹗

﹝附﹞連雅堂跋語

太炎先生當代大儒﹔少讀其文﹐心懷私淑。而詩絕少﹐爲錄十有二首﹝按前錄三首﹐爲太炎寓臺之作。余從略﹞﹐以餉讀者﹔皆元音也。曩遊燕京﹐曾謁先生於旅邸。時袁氏專國﹐惎間正人﹔幽諸龍樹寺中﹐後移錢糧胡同。不佞每往請益﹐先生據案髙談﹐如瓶瀉水﹐滔滔不絕。其後將歸﹐乃以幅素求書﹔先生則書其詩曰﹕『蓑墻葺屋小於巢﹐胡地平居漸二毛﹔松柏豈容生部婁﹐年年重九不登髙』﹗嗚呼﹗中原俶擾﹐大道晦冥。願先生善保玉體﹐俾壽而康﹐以發揚文運﹔此則不佞之所禱也。海云千里﹐無任依依﹗﹝雅堂識﹞

江祖著

祖著﹐字宣甫﹔裏居未詳。

舟抵基隆﹐喜晤張純甫

扁舟拂曉抵東瀛﹐喜遇知交笑語傾﹔海上盤桓懷舊侶﹐天涯邂逅數離情。不堪回首風塵老﹐無限驚心歲月更﹔一別適才經四載﹐人間似已隔三生﹗臺灣詩鈔卷十四

梁啟超

梁令嫻

梁啟超

啟超﹐初字卓如﹐後攺任公﹐別署飲冰室主人﹔廣東新會人。淸宣統三年春﹐嘗遊臺灣。在臺成詩八十九首﹑詞十二首﹐原擬輯之曰「海桑吟」。惜無定本流傳﹐僅於「飲冰室合集」﹝中華書局印行﹞所收「詩」與「詞」及「遊臺灣書牘」中見其七十餘首。其中有經榮縣趙熙﹝字香宋﹐號堯生﹞所點竄﹐在臺並有不完全之抄本存畱。連橫編「臺灣詩薈」嘗有「海桑吟」之輯﹐但與「飲冰室合集」本稍有出入﹐顯已有所刪略矣。

贈臺灣逸民林獻堂兼簡其從子幼春

林侯嵚奇將門子﹐今作老農友鹿豕﹔窮秋訪我雙濤園﹐自陳所歷淚如泚。自從漢家棄珠崖﹐煢煢視息旣逾紀﹔天地無情失覆載﹐父母義絕疇怙恃﹗逝將去汝靡所逃﹐謂他人昆莫我以。前年府令築鐵路﹐料地考工集輸倕﹔連畦千里沒入官﹐區區券直不余畀。去年大尹修市政﹐滌蕩穢瑕道如砥﹔井堙木刊徧窮邑﹐老屋十家九家毀。此邦炎燠土宜蔗﹐家家樹藝得生理﹔一從制糖會社興﹐攘取吾羭紾諸臂。虎威狐假尙有然﹐澤竭魚勞可知矣﹗近師王﹑呂作保甲﹐百室爲閭閭十比﹔一人犯科十人坐﹐知而不訐法同抵。偪仄過於束濕薪﹐螮蝀橫空孰敢指﹗頗聞彼都盛學術﹐橫捨如林塞縣鄙﹔今宅新邑亦何有﹐博士倚席堂生杞﹗偶募學僮肄「假名」﹐取備象鞮服驅使﹔聞政﹑講武皆有禁﹐所畏羣雛生爪觜。居恆凜烈作鸇逐﹐或亦噢咻市狙喜。吁嗟僇民不可說﹐盡日踽行荊棘裏﹔爲鬼爲蜮避無所﹐呼牛呼馬應俱惟。羲苗﹑軒裔彼何人﹖海枯石爛今如此﹗我聞憯愴不能終﹐相對瀉淚如鉛水﹔林侯林侯且莫悲﹐君看天柱行崩圮﹗孑遺久視誰能期﹐萬方同患君先耳﹔殷頑箕子已爲奴﹐夏胤淳維復不祀。只今中原一塊肉﹐手足剝落成人彘﹔豺狼在邑人命微﹐蛇龍走陸地機起﹔彼昏日醉更何知﹐我在靡樂今方始。篋中亦有龜手藥﹐能活邦國出九死﹗予音嘵嘵哀且號﹐聽我藐藐如充耳。有時孤憤結中腸﹐逝將一瞑不復視。閬風■﹝糸枼﹞馬忽反顧﹐膴膴吾土吁信美﹗誰能太上竟忘情﹐況行正半九十里。丈夫未死未可料﹐萬一還能振物恥﹗假如不就陳力列﹐立言亦當百世俟﹗安能坐令千聖心﹐遽及餘生墮泥滓﹗以玆勗君還自繩﹐君當收涕啟粲齒。河梁十月水淸淺﹐霧峯﹝君所居曰霧峯莊﹞遠接蓬萊紫﹔行將買棹從君遊﹐更接淸譚挹蘭芷。頗聞阿咸最秀拔﹐磊磊羅胸皆文史﹔爲言置酒無算爵﹐待我相與澆塊壘﹗

辛亥二月二十四日﹐偕荷庵及女兒令嫻乘「笠戶丸」遊臺灣﹐二十八日﹐抵溪籠山舟中雜興我生去住本悠悠﹐偏是逢春愛遠遊﹔歷劫有心還惜別﹐櫻花深處是並州﹝首途時﹐雙濤園繁櫻正作花﹔嫻兒以辜負一年花事爲憾﹞。

明知此是傷心地﹐亦到維舟首重回﹔十七年中多少事﹐春帆樓下晚濤哀﹝二十五日﹐舟泊馬關﹞﹗

天風浩浩引飛舲﹐睡起檣鐘報幾程﹔天末虹隨殘雨霽﹐波間鷗帶夕陽明。

萬丈霞標散霧珠。海中湧出日如盂﹔驕兒拍手勤相問﹕「得似羅浮日觀無」﹝與嫻兒觀日出﹞﹝按﹕「臺灣詩薈」末兩句作「嬌兒問似羅浮否﹖一片鄕心動鷓鵠」﹞﹖

天澹雲閒淸晝同﹐彈碁蹴跑各能雄﹔閒心欲取春燈謎。領略蘇家舶趠風﹝舟客爲種種娛戲﹞。

滄波一去情何極﹗白鳥頻來意似闌﹝按﹕「詩薈」「闌」作「閒」﹞。卻指海云紅盡處﹐招人應是浙東山﹝二十七日﹐舟掠溫﹑臺界而南﹞。

漢家故是負珠崖﹐覆水東流豈復西﹗我遇龜年無可訴﹐聽談天寶祗傷淒﹝舟中有臺灣遺民﹐談亡臺時事頗詳﹞﹗

迢遞西南有好風﹐故人相望意何窮﹗不勞靑鳥傳消息﹐早有靈犀一點通﹝未至臺灣前一日﹐林獻堂以無綫電報祝海行安善﹞﹝按﹕「詩薈」末二句作「勞生不被天公妒﹐默默靈犀一點通」﹞。

東海波光入酒卮﹐檣烏吉語報朝曦﹔而翁載得愁千斛﹐化作玆遊一段奇﹝二十八日﹐爲嫻兒生日﹞。

番番魚鳥似相親﹐滿眼雲山綠向人﹔前路欲尋瀧吏問﹐惜非吾土忽傷神﹝望雞籠﹞﹗

臺北故城毀矣﹐畱其四門

淸角吹寒日又昏﹐井幹烽櫓也﹝按﹕「詩薈」作「了」﹞無痕﹔客心冷似秦時月﹐遙夜還臨麗正門﹝按﹕「詩薈」「麗正門」作「景福門」﹞。

臺北節署﹐劉壯肅所營﹐今爲日本總督府矣

幾處榱題敝﹝按﹕「詩薈」誤「敞」﹞舊椽﹐斷碑陊剝艸成煙﹔傷心最有韓南澗﹐凝碧池頭聽管弦。

拆屋行

麻衣病嫠血濡足﹐負攜八雛路旁哭﹔窮臘慘栗天雨霜﹐身無完裙居無屋。自言近市有數椽﹐太翁所構垂百年﹔中停雙槥未滿七﹐府帖疾下如奔弦。節度愛民修市政﹐要使比戶成殷闐﹔袖出圖樣指且畫﹐克期攺作無遷延﹗懸絲十命但恃粥﹐力單弗任惟哀憐﹗吏言稱貸豈無路﹐敢以巧語幹大權﹗不然官家爲汝辦﹐率比傍捨還租錢。出門十步九回顧﹐月黑風淒何處路﹖祇愁又作「流民」看﹐明朝捉收官裏去﹝彼中凡無業遊民﹐皆拘作苦工﹞。市中華屋連如雲﹐哀絲豪竹何紛紛﹗遊人爭說市政好﹐不見街頭屋主人。

三月三日﹐遺老百餘輩設歡迎會於臺北故城之薈芳樓﹐敬賦長句奉謝

側身天地遠無歸﹐王粲生涯似落暉﹝按﹕「遊臺灣書牘」此兩句作「遠遊王粲漫懷歸﹐卻踏天涯訪落暉」﹞﹔花鳥向人成脈脈﹐海云終古自飛飛。尊前相見難啼笑﹐華表歸來有是非﹗萬死一詢諸父老﹐豈緣漢節始沾衣﹝按﹕「書牘」末兩句作「料得隔江諸父老﹐不緣漢節始沾衣」﹞﹗

憶附公交車昔上書﹐罪言猶及徙薪初﹔珠崖一擲誰當惜﹐精衛千年願總虛﹗曹社鬼謀成永嘆﹐楚人天授欲何如﹖最憐有限哀時淚﹐更灑昆明劫火余﹗

閒气神奇表大瀛﹐伏波橫海舊知名﹔南來蛇鳥延平壘﹐北向雲山壯肅城。萬里好風回舶趠﹐百年麗日照春耕。誰言鶯老花飛後﹐贏得胥濤日夜聲﹗

劫灰經眼塵塵攺﹐華發侵顚日日新﹔破碎山河誰料得﹐艱難兄弟自相親﹗餘生飲淚嘗﹝按﹕「詩薈」作「當」﹞杯酒﹐對面長歌哭古人。畱取他年搜野史﹐髙樓風雨紀殘春。

櫟社諸賢見招

大道風吹海气腥﹐道旁薺麥長靑靑﹔水雲意外空明處﹐一角人間野史亭。

中散養生惟中酒﹐東坡畏事好吟詩﹔將心寫入江潭淚﹐消得天荒地老時﹗

天涯所至饒斤斧﹐可有名山養棄材﹖政恐風低云斷處﹐十圍遠籟作聲哀﹗

淸時我亦成樗散﹐分作神州袖手人﹔憑語沙邊舊鷗鷺﹐倘容占席暫相親﹗

遊臺灣﹐追懷劉壯肅公

憶昨甲申之秋方用兵﹐南斗騷屑桴鼓鳴﹔海隔倒懸待霖雨﹐詔起將軍巡邊庭。將軍功成狎文忠﹝按﹕「詩薈」「忠」作「史」﹞﹐髙躅久謝塵軒櫻﹔國家多難敢自逸﹐笑揖猿鶴颷南徵。半天波赤馳長鯨﹐魑魅甘人﹝按﹕「詩薈」作「魈魑甘入」﹞白晝行﹔百年驕虜翫處女﹐將軍飛下萬靈驚﹝按﹕「詩薈」「靈」作「人」﹞。雞籠一戰气先王﹐滬尾設險疇能嬰﹗其時馬江已失利﹐黑雲漠漠愁孤城﹔忍饑犯瘴五千士﹐盡與將軍同死生。手提百城還天子﹐異事驚倒漢公卿﹗朅來海气千里平﹝按﹕「詩薈」「气」作「云」﹞﹐杲杲紅日照屯耕﹔桑麻滿地長兒女﹐舉子往往劉其名。將軍謀深憂曲突﹐謂是脆單前可懲﹔酒泉﹑樂浪宜置郡﹐用絕天驕揚漢旌。鑿山冶鐵作馳道﹐俯海列炮屯堅營﹔宅中議設都護府﹐坐控南北如建瓴。料民度地正疆﹝按﹕「詩薈」誤「疆」﹞界﹐以利庸調防兼並。鄭渠鄴漳隨地有﹐下邑亦滿弦歌聲。平蠻直窮鳶墮﹝按﹕「詩薈」作「盡」﹞處﹐要使鹿豕馴王靈。吁謨事事準官禮﹐邊功區區卑李程。中朝大官玩厝火﹐枋鷃豈諭鵬徙溟﹗司農出納吝銖寸﹐齊威卹鄰空典型﹗輪臺已聞罷邊議﹐況乃盈耳來靑蠅。將軍受事亦六稔﹐謂糜頂踵酬闕廷﹔軒車一去畱不得﹐藤蔓啼鶯空復情。大潛山下白雲橫﹝公有「大潛山房文集」。按﹕「詩薈」「文」作「詩」﹞﹐下有寒湫蛟可罾﹔手種菜甲日已長﹐有時南望微撫膺。任尙豈省班超策﹐辛湯﹝按﹕「詩薈」作「張湯」﹞或妒充國能﹔長城已壞他豈惜﹐雨拋鎖甲苔臥槍。夜﹝按﹕「詩薈」作「夢」﹞來風惡鼉涎腥﹐上相出蒞城下盟﹔燕云投贈自古有﹐珠崖棄捐誰輸贏﹗可憐將軍臥大牀﹝按﹕「詩薈」作「榻」﹞﹐眼中憧憧百鬼獰﹐噩夢驚起月墮﹝按﹕「詩薈」作「墜」﹞海﹐鹿耳﹑鯤身山自靑。滔滔沈恨閟九京﹐鴟夷不返余濤形﹔涇原更安得一範﹐西涼空復說三朋﹗祇今劫火又灰冷﹐東方千騎來輕盈﹔黠虜竊踵將軍武﹐竟有豎子名能成﹗山河錦繡亦增舊﹐獨惜花鳥長凋零﹗吁嗟乎﹗漢家何代無奇英﹐陳湯無命逢匡衡﹗賈生得放旣云幸﹐晁錯效忠行當烹﹗及其摧折已略盡﹐九牧所至如罄瓶﹔一朝有事與人遇﹐乃若持筳。﹝按﹕「詩薈」作「莛」撼大楹。君不見將軍嘔心六載功不就﹐翻以資敵成永寧﹖天地生才亦匪易﹐悵望古今徒竛竮﹗

斗六吏

警吏陣斗六﹐數百如合圍﹔借問此何者﹖買地勞有司。赫赫糖會社﹐云是富國基﹔種蔗當得由﹐官價有程期。小人數畝田﹐死父之所遺﹔世守亦百稔﹐饘粥恆於斯﹔願弘一面仁﹐貸此八口饑﹗欲語吏先嗔﹐安取閒言辭﹗府令卽天語﹐豈天乃可違﹗眾雛各有命﹐何不食肉糜﹗出券督畫諾﹐肘後吏執持﹔拇印失爛熳﹐甘結某何誰﹗昔買百緡彊﹐今賣不半之﹔便願不取直﹐方命還見笞。一日買十甲﹐一月千甲奇。入冬北風起﹐餓殍閬路歧﹔會社大煙突﹐驕作竹筒吹。

墾田令

府帖昨夜下﹐言將理原隰﹔自今限名田﹐人毋過十甲。聞官方討番﹐境土日安集﹔墾作宜待人﹐官寧視畚鍤﹗官云汝母國﹐齒稠苦地陿﹔每每此原田﹐將以世其業。舊田不汝追﹐帝賫已稠疊﹔安得非分求﹐無厭若馮鋏﹗貴人於於來﹐生事須長鬣﹔汝能勤四體﹐自足丐余汁。吁嗟討番軍﹐巨萬費楮帖﹔借問安所出﹐甿隸與蠶妾。舊田賣已空﹐新田取難襲﹔鬻身與官家﹐救死倘猶及﹗悠悠彼何人﹐哀哀此束濕﹗

公學校

道周逢羣童﹐人言是學生﹔借問何學級﹖所學何課程﹖此問有良校﹐貴人育其英﹔島民賤不齒﹐安得抗顏行﹗別有號「公學」﹐不以中﹑小名﹔學年六或四﹐入者吾隸萌。所授何讀本﹖新編「三字經」﹔他科皆視此﹐自鄶寧足評﹗莫云斯學陋﹐履之如登瀛﹔學塗盡於斯﹐更進安所營﹗貴人拳我輩﹐本以服使令﹔豈聞擾牛馬﹐乃待書在楹﹗漢氏厲學官﹐自取壞長城﹔秦皇百世雄﹐談笑事焚坑。

辛亥淸明後一日﹐同荷庵及林癡仙﹑獻堂﹑幼春﹑陳槐庭夜宴於霧峯之萊園﹐女兒令嫻侍焉﹔以「主稱會面難﹐一舉累十觴」爲韻﹐分得「難」字﹑「累」字

此日足可惜﹐來日更大難﹔但對素心人﹐何必懷百端﹗廣庭春月白﹐芳艸淸露漙﹔江山不攺舊﹐天宇自髙寒。玆遊𨿽﹝按﹕「詩薈」作「信」﹞多感﹐美襟良亦殫﹔思逐花前發﹐愁借酒杯寬。主人知余意﹐談燕到更闌﹔人生幾淸明﹐明旦成古歡﹗

平居﹝按﹕「詩薈」作「生」﹞飛動意﹐閱世成止水﹔有如掛壁弨﹐屢張復旋﹝按﹕「詩薈」作「屢」﹞弛。居夷久矣陋﹐遠交得數子﹔逃虛聞足音﹐安得不歡喜﹔但念所托邦﹐臲■﹝臬兀﹞若棋累﹔昔痛雛不育﹐今憂室將毀﹗不見漢珠崖﹐吾土亦信美﹕艱難豈足道﹐一棄若敝屣﹗悠悠我之思﹐行邁正靡靡﹔俛仰對新亭﹐勞歌吾其已﹗

次韻酬林癡仙見贈

十年魂夢斷中州﹐一往沈冥得此遊﹔歷劫此身成落瓠﹐浮天無岸有虛舟。過江人物仍王﹑謝﹐望眼山川接越甌。且莫秋風怨遲暮﹐夕陽正在海西頭﹝按﹕「詩薈」末二句作「相對莫生遲暮感﹐夕陽猶在海西頭」﹞。

贈林幼春

南阮﹑北阮多畸士﹐我識仲容殊絕倫﹔才气猶堪絕大漠﹐生涯誰遣臥漳濱﹝君方病肺﹞﹗嘔心詞賦歌當哭﹐沈恨江山久更新。我本哀時最蕭瑟﹐亦逢庾信一沾巾﹗

獻堂繼尊甫兵部公之志﹐築萊園以奉重闈太夫人﹔余遊臺﹐余余於園之五桂樓﹐敬賦

周餘重見老萊衣﹐稍喜先疇願不違﹔滿眼雲山隨宴坐﹐百年花鳥答春暉。滄桑牢落供詩健﹐叢桂招邀有夢歸。我亦敝廬三畝在﹐可憐遊子老徵騑﹗

萊園雜詠

人物自是徐孺子﹐萊林不數何將軍﹔稍喜玆遊得奇絕﹐萊園占盡月三分。

娟娟華月霧峯頭﹐泛泛風光五桂樓﹔傳語王孫應好住﹐海隅景物勝中州﹝五桂樓﹞。

久分生涯托澗薖﹐虀鹽送老意如何﹖奇情未合銷磨盡﹐風雨中宵一嘯歌﹝考盤軒﹞。

一灣流水接紅墻﹐自憩圓陰納午涼﹔遺老若知天寶恨﹐新詞休唱荔支香﹝荔支島。上有歌臺﹞。

小亭隱幾到黃昏﹐瘦竹髙花淨不喧﹔最是夕陽無限好﹐殘紅蒼莽接中原﹝夕佳亭﹞。

溪紗浣罷月華明﹐荇帶蒲衣各有情﹔我識藍田千澗水﹝按﹕「詩薈」作「我識蓬萊淸淺水」﹐任公親題原迹亦同﹞﹐出山原似在山淸﹝搗衣澗﹞。

一池春水漧誰事﹐丈人對此能息機﹔髙柳吹﹝按「詩薈」誤「出」﹞綿鴨穩睡﹐荔支作花魚正肥﹝小習池﹞。

春煙漠漠雨翛翛﹝按﹕「詩薈」作「瀟瀟」﹐任公親題原迹作「蕭蕭」﹞﹐劫後逢春愛寂寥﹔誰遣蜀魂啼不了﹐淚痕紅上木棉橋﹝木棉橋﹞。

澹霧籠溪月上陂﹐曉來春已滿南枝﹔君家故事吾能記﹐可似孤山鶴返時﹝萬梅崦﹞﹖

綿綿列岫煙如織﹐暖曖﹝按﹕「詩薈」作「暖暖」﹞平疇翠欲流﹔好是扶笻千步磴﹐依稀風景似揚州﹝千步磴﹞。

望月峯頭白露滋﹐南飛烏鵲怨無枝﹔不知消瘦姮﹝按「詩薈」誤「嫦」﹞娥影﹐入夜還能似舊時﹝望月峯﹞按﹕「詩薈」作「還得娟娟似舊時」﹐任公親題原迹亦同﹞﹖

鸞吪鳳靡送年華﹝按﹕「詩薈」作「蓬萊一水送年華」﹞﹐頗識吾生信有涯﹔惆悵無因成小隱﹝按﹕「詩薈」作「待得桑田可畱命」﹞﹐賣書猶欲問東家。

桂園曲

明故寧靖王朱術桂﹐以永曆十八年奉詔入臺監鄭軍﹔延平王待以宗藩禮﹐三世不衰。克塽降﹐王義不辱﹐集諸妃王氏﹑袁氏﹑荷姑﹑梅姑﹑秀姐﹐詔之曰﹕『孤不徳﹐將全發膚以見先帝﹑先王於地下﹔若輩可自爲計』﹗僉泣對曰﹕『王死國﹑妾死王﹐義一也』。遂笄服駢縊於堂。遺民哀焉﹐合葬諸臺南郡治南門外之桂子山﹐號五妃墓﹔卽墓立廟﹐享祀弗替。越二百二十八年﹐新會梁啟起遊臺灣﹐以道遠未能謁也﹐述其事以作歌。時淸明後五日也﹝按﹕「詩薈」無「郡治南門外」及「卽墓之廟」九字﹞。

鶯老花飛桂子山﹐天髙月冷聞佩﹝按﹕「詩薈」作「佩」﹞環﹔人尋法曲淒涼後﹐地接蓬萊縹緲間。憶侍王孫竄荊棘﹐珊瑚寶玦還顏色﹔萬里依劉落日黃﹐五湖從範煙波碧。九州島南盡有桃源﹐華表歸﹝按﹕「詩薈」作「飛」﹞來一鶴尊。髙帝神靈仍日月﹐五溪云物自山川。陌上條桑衣鬢綠﹐賣珠呼婢修蘿屋﹝王自墾田百餘甲於萬年縣之竹滬﹐督諸妃躬課耕桑﹐歲入輒以犒軍士﹞﹔歸來分耦疊添香﹐好伴君王夜深讀。詔言萬事共悠悠﹐劫後相依一散愁﹔天荒地老存三恪﹐裙布釵荊占一丘。黑風一夜吹滄海﹐朱顏未換雕闌攺﹔虎臣執梃傳車忙﹐龍種攀髯弓劍在。金環翟茀拜堂皇﹐王死官家妾死王﹔翠瀾永閟千年井﹐素練紛飛六月霜。昨夜香銷燈自炧﹐蜀魂紅徧蒼梧野﹔吹徹參差不見人﹐云旗裊裊靈來下﹝按﹕「詩薈」「昨夜」以下四句作「滿目衣冠籠腐鼠﹐如此江山在兒女﹔合門盡節九京香﹐萬古大明一壞土」﹞。百年南雪蝕冬靑﹐靈物深深護碧城﹔遺老久忘劉氏臘﹐秋燐猶作鮑家聲﹗我來再換紅羊劫﹐景陽冷盡龍鸞血﹔雨濕淸明有夢歸﹐海枯碣石憑誰說﹗天涯盡處晚濤哀﹐刮骨酸風起夜臺﹔莫唱靈均遺褋曲﹐九疑帝子不歸來﹗

臺灣雜詩

千古傷心地﹐畏人成薄遊﹔山河老舊影﹐花鳥入深愁。入境今何世﹐吾生淹此畱﹗無家更安往﹐隨意弄扁舟。

九點齊煙外﹐蒼茫別有天﹔下田猶再熟﹐甘果不論錢。處處泉通脈﹐村村花欲然。歲時不攺舊﹐信是漢山川。

故老猶能說﹐神功締造深﹔廢興三國誌﹐戰伐百年心。幾鑿張騫孔﹐仍來陸賈金。早知成覆水﹐休誦「白頭吟」﹗

臺灣先後爲荷蘭﹑西班牙﹑法蘭西三國所陷﹐我族卒光復之。日本人足迹﹐前固未一履臺土也。使鄭氏能保其世﹐臺灣或不知有今日乎﹝按﹕「詩無」列「日本人足迹﹐前固未一覆臺地也」句﹞﹗

桓桓劉壯肅﹐六載駐戎軒﹔千里通馳道﹐三關鞏舊屯。卽今非我有﹐持此欲誰論﹗多事當時月﹐還臨景福門。

劉壯肅治臺六年﹐規模宏遠﹐經畫周備。後此日本治績﹐率襲其舊而光大之耳。雞籠至新竹間鐵路二百二十餘里﹐卽壯肅舊物。其它新辟容輈之道﹐尙數百里。雞籠﹑滬尾﹑澎湖諸炮臺﹐皆壯肅手建。臺北省城﹐亦壯肅所營﹔今毀矣﹐猶畱四門以爲飾。景福門﹐卽其一也﹔余頻過其下。

幽尋殊未已﹐言訪北投泉﹔大壑陰陰轉﹐淸流曲曲傳﹝按﹕「詩薈」此兩句作「曲路陰回壑﹐淸流碧噴煙」﹞。玉﹝按﹕「詩薈」誤「上」﹞膏溫弱荇﹐溪色澹霏煙。苦憶華淸夢﹐無憀閉合眠﹝按﹕「詩薈」此兩句作「苦憶湯山淥﹐明陵在眼前」﹞。

北投山﹐距臺北府治二十里﹔有溫泉﹐景殊幽邃。沿溪數里﹐噴煙若霏霧。溫流中﹐水藻﹑遊魚生焉﹝按﹕「詩薈」無「溫流中﹐水藻﹑遊魚生焉」句﹞。

蕩蕩臺中府﹐當年第一州﹔桑麻隨地有﹐城郭入天浮。江晚魚龍寂﹐霜飛艸木秋。斜陽殘堞在﹐莫上大墩頭﹗

劉壯肅本擬建臺中爲省治﹐築城工未蕆而去任。今城亦毀﹐移城門一角於大墩頭公園。

曉破千峯霧﹐迢迢爆竹聲﹔重爲萬里客﹐又過一淸明。捨館傳新火﹐兒童報晚晴﹝按﹕「詩薈」作「家山界晚晴」﹞。故山路幾許﹝按﹕此句「詩薈」作「墳墓路幾許」﹞﹐南望涕縱橫﹗

淸明日﹐客務峯莊之萊園。

臺南南郭路﹐勝迹鄭王祠﹔肅肅海天晚﹐沈沈故國悲﹔檐花馴鳥雀﹐壁影護龍螭。落日懷名世﹐回風欲滿旗﹗

鄭延平王祠﹐在臺南府南門外﹝按﹕「詩薈」「外」作「內」﹞﹔日人攺稱「開山神社」。

三百年前事﹐重重入眼明﹔天開一柱觀﹐月照受降城。胡虜到今日﹐兒童識大名。孰非軒﹑頊裔﹐哀此乞廛氓﹗

赤嵌城﹐俗稱王城﹐在安平之海隅﹔荷蘭人所築也。據舊志﹕方﹑廣二百七十六丈﹐髙三丈有奇。鄭延平克荷蘭﹐受降於此﹔今圮矣。受降時儀式﹐日本人猶傳以圖畫﹔吾曾見之按「詩薈」無據舊志方﹑廣﹑髙語﹞﹗

五妃從死地﹐竹淚滿南州﹔銅輦成千古﹐冬靑共一丘﹝按﹕此句「詩薈」作「天香聚一丘」﹞。佩環靑冢月﹐蘭芷渚宮秋。愁絕思公子﹐靈旗肯少畱﹝按﹕後四句「詩薈」作「遺民占廟食﹐秀骨補天愁。遠望煤山樹﹐棠花不盡秋」﹞﹗

明隆武時﹐以寧靖王朱術桂督鄭成功軍。永曆十八年﹐王遂入居臺﹐鄭氏事以王禮。克塽降﹐王佩印綬殉國﹐五妃王氏﹑袁氏﹑荷姑﹑梅姑﹑秀姊從死。臺人旣葬王於竹滬之元妃舊園﹐復在臺南府南門外之桂子山合葬五妃﹐卽地建廟焉﹝按﹕「詩薈」後段稍有出入﹞。

鹿耳山形壯﹐鯤身海气麤﹔重關常北向﹐眾水總南趨。事去勞精衛﹐年深失湛盧﹝按﹕「詩薈」誤「廬」﹞。東風最無賴﹐綠到海桑無﹖

七鯤身及鹿耳門﹐皆臺灣八景之一﹐觀濤稱奇極。鄭延平進取時﹐荷蘭人沈舟塞鹿耳﹔一夜水驟漲﹐鄭軍飛渡﹐荷人詫爲從天而下也。

曾聞民主國﹐奄忽落人間﹔卽事眞如戲﹐呼天亦苦艱。薜蘿哀楚鬼﹐禾黍泣殷頑﹗暗記畱蠶紙﹐愁來一洗顏。

故老有以臺灣爲民主國之鈔幣及郵政局券相贈者。

西北濤頭起﹐故人曾獨來﹔徙薪謀議苦﹐橫海壯心摧。碧血隨﹝按﹕「詩薈」作「垂」﹞靑史﹐名山托古哀。欲尋舊綦迹﹐溽雨長莓苔﹝按﹕「詩薈」此兩句作「履綦尋後死﹐溽雨泣莓苔」﹞。

死友譚壯飛於甲午前後曾兩渡臺﹐欲有所建樹﹔不得志而歸。其所著「仁學」﹐初題曰「臺灣人所著書」﹝按﹕「詩薈」「書」作「者」﹞。

聞道平蠻使﹐追逋竟未休﹔网張隘勇綫﹐器漆社番頭。弱肉宜彊食﹐誰憐祇自尢﹝按﹕「詩薈」作「由」﹞﹗物情如可翫﹐不獨惜蒙鳩。

日人頃方銳意犁掃生番﹐廣張所謂「隘勇綫」者﹐蹙之於叢菁中﹔戰略與名稱﹐皆襲劉壯肅之舊也。今殆廓淸無孑遺矣。吾遊博物館﹐見藥漬生番頭累累然。

暫掩新亭淚﹐相傾北海尊﹔春歸萬梅嶺﹐地辟一萊園。魚鳥忘賓主﹐杉松長子孫﹔不逢催課吏﹐或恐是桃源﹗

萊園在霧峯之麓萬梅崦下﹐逸民林獻堂所築﹐以頤養重闈者﹔極山水林木之勝。余玆行﹐獻堂實先後之﹔連輿接席﹐備極摯渥﹐館余於萊園者旬日﹐爲徧題池館而去。獻堂爲剛湣公從子﹐與諸昆並好學能文﹐使人生「故家喬木」之感也。

零落中州集﹐蒼茫野史亭﹔看花成壙埌﹝按﹕「詩薈」誤「泄」﹞﹐耽酒得沈冥。一夢風吹海﹐無言月過庭。只愁弦絕處﹐俛仰失湘靈﹗

滄桑後﹐遺老侘傺無所適﹐相率以詩自晦。所至有詩社﹐萊園吟社之外﹐汐社﹑櫟社﹑竹社﹑南社等﹐其最著也﹝按﹕「詩薈」無「汐社」﹐又「竹社」作「瀛社」﹞。

慘綠相思樹﹐殷紅躑躅花﹔能消幾風雨﹐取次送年華。北首天將壓﹐南來日又斜﹔金仙行處斷﹝按﹕「詩薈」「金仙」作「銅仙」﹞﹐鉛淚滿天涯﹗

猩猩木

處處猩猩花欲然﹐爛﹝按﹕「詩薈」作「煙」﹞霞烘出艷陽天﹔人間能得幾紅淚﹐畱取家山染杜鵑﹖

相思樹

終日思君君不知﹐長門買賦更無期﹝按﹕「詩薈」作「一邊心事豈相思」﹞﹔山山綠徧相思樹﹐正是江南艸長時﹝按﹕「詩薈」作「長願君心化樹枝」﹞。

臺灣竹枝詞

晚涼步墟落﹐輒聞男女相從而歌﹔譯其辭意﹐惻惻然若不勝「谷風」﹑「小弁」之怨者。乃掇拾成什﹐爲遺黎寫哀云爾。

郎家住﹝按﹕「詩薈」誤「在」﹐下句亦同﹞在三重浦﹝按﹕「詩薈」作「埔」﹞﹐妾家住在白石湖﹔路頭相望無幾步﹐郎試回頭見妾無﹝首二句﹐直用原文﹞﹖

韭菜花開心一枝﹐花正黃時葉正肥﹔願郎摘花連葉摘﹐到死心頭不肯離﹝首句﹐直用原文﹞﹗

相思樹底說相思﹐思郎恨郎郎不知﹝按﹕「詩薈」此句作「情葉情根深似伊」﹞﹔樹頭結﹝按﹕「詩薈」「結」作「能」﹞得相思子﹐可是郎行思妾時﹝全島所至植相思樹。按﹕末句「詩薈」作「問子相思知不知」﹞﹖

手握﹝按﹕「詩薈」「握」作「跨」﹞柴刀入柴山﹐柴心未斷做柴攀﹔郎自薄情出手易﹐柴枝離樹何時還﹝首二句﹐直用原文﹞﹗

郎搥大鼓妾打鑼﹐稽首天西媽祖婆﹔今生夠受相思苦﹐乞取他生無折磨﹝臺人最迷信所謂「天上聖母」者﹐亦稱爲媽祖婆﹐謂其神來自福建﹔每歲三月﹐迎賽若狂。按﹕「詩薈」末句詩作「還乞相思來世多」﹞﹗

綠陰陰處打檳榔﹐蘸得蒟醬待﹝按﹕「詩薈」作「持」﹞勸郎﹔願郎到口莫嫌澀﹐个中甘苦郎細嘗﹗

芋﹝按﹕「詩薈」誤「芊」﹞芒花開直勝筆﹐梧桐揃尾西照日﹔郎如霧裏向陽花﹐妾似風前出頭葉﹝首二句﹐直用原文﹞。

教郎早來郎恰晚﹐教郎大步郎寬寬﹔滿擬待郎十年好﹐五年未滿愁心肝﹝全首皆用原文﹐點竄數字﹞﹗

蕉葉長大難遮陽﹐蔗花𨿽好不禁霜﹔蕉肥蔗老有人食﹐欲寄郎行愁路長﹝首句﹐用原文﹞﹗

郎行贈妾猩猩木﹐妾贈郎行蝴蝶蘭﹔猩紅血淚有時盡﹐蝶翅低垂那得幹﹗

﹝附﹞詞十二首

八聲甘州﹝鄭延平王祠堂﹐用夢窗遊靈巖韻﹞

甚九州島盡處起悲風﹐漢軍落前星﹔剩百年花鳥﹐種愁荒砌﹐嗁血空城﹗夜半靈來靈去﹐海气挾蛟腥﹔似訴興亡恨﹐鈴語聲聲。今日紅羊又換﹐算學仙遼鶴﹐有夢都醒﹔對斜陽無語﹐彈淚滿冬靑﹗漸東流夜潮去急﹐蕩舊時明月下寒汀。憑誰問﹕閟重重恨﹐樹靡東平﹖

暗香﹝延平王祠古梅﹐相傳王時物也﹞

東風正惡﹐算幾回﹐吹老南枝殘萼。水淺月黃﹐長是先春自開落﹗二百年前舊夢﹐早冷卻棲香羅幙﹔但剩得片片倩魂﹐和雪渡溪彴。依約﹐共瘦削﹐便撩亂鄕愁﹐驛使難托。鸞箋罷寫﹐閒殺何郎舊池閣。休摘苔枝碎玉﹐怕中有歸來遼鶴﹐萬一向寒夜裏﹐伴人寂寞﹗

髙陽臺﹝題臺灣逸民某畫蘭﹞

紫甲顰煙﹐素心泫露﹐等閒消得黃昏。幽谷年年﹐孤芳誰共溫存﹖多情應解思公子﹐渺予懷﹐可柰無言﹗最淒涼﹐月冷空庭﹐香返騷魂﹗秋人別有秋懷抱﹐將靈均遺佩﹐寫人冰紈。雨葉風枝﹐古今無恨荒寒﹗憑君莫問移根地﹐怕著來總是愁痕﹗更銷凝﹐象管拋余﹐淚滿湘沅。

西河﹝基隆懷古﹐用美成韻﹞

沈恨地﹐百年戰伐能記﹔層層劫燼閟重淵﹐潛虯不起﹖但看東海長紅桑﹐蓬萊極目無際。耿長劍﹐誰更倚﹗虞泉墜日難系。鼓聲斷處月沈沈﹐浪淘故壘﹔返魂槎客若重來﹐酬君淸淚鉛水。夕陽一霎見蜃市﹐又罡風﹐吹墮千里。欲問人間何世﹖看寒流湧出﹐漢家明月﹐消瘦姮娥山河裏。

念奴嬌﹝基隆畱別﹐用玉田韻﹞

司勛傷別﹐況天涯春盡﹐番番風雨﹗行也安歸畱不得﹐渡斷似聞鈴語。西北云深﹐東南地坼﹐萬恨憑誰補﹖扁舟去後﹐殘蟾應戀江樹。爲問枝上啼紅﹐千山鵑老﹐顏色能如故。艸艸東流村壁字﹐平地幾回今古﹗碧漲量愁﹐玉璫緘淚﹐影事君看取。落潮今夜﹐酒醒夢墜何處﹖

蝶戀花﹝感春﹐遊臺灣作﹞

倚徧黃昏人瘦削﹐愁對陰陰﹐舊日閒池閣。記得燕來﹝按「書牘」作「燕子不來」﹞風動幕﹐是誰偸覷秋千索﹖一雨做成新夢惡﹐夢裏羅衾﹐恰似郎情薄。早識護鈴成漫約﹐餘英悔不春前落﹗

別路屏山天樣遠﹐苦怨斑驩﹐不放人畱戀。波底題紅流﹝按﹕「書牘」作「余」﹞片片﹐憑君量取愁深淺﹗恨雨顰煙朝暮捲﹐便到春回﹐憔悴羞重見﹗何況夢中時鳥變﹐東風已共遊絲倦。

江上琵琶聲最苦﹐不分娉婷﹐錯嫁浮梁賈。昨夜夢云迷遠浦﹐推篷又是愁風雨﹗休問飛紅誰是主﹖才墮天涯﹐半晌成今古。一角池萍風約住﹐前身誰信枝頭絮﹗

歲月堂堂人艸艸﹐數盡花風﹐冰盡﹝按﹕「書牘」作「冷透」﹞春懷抱。鎭日西園鶯不到﹐斷紅零粉誰知道﹗多事庭蕪靑未了﹐和月和煙﹐牽惹閒煩惱﹗誰遣南云音信杳﹐一年又見吳蠶老。

依約年時攜手處﹐謝卻梨花﹐添卻廉纖雨。雨底蜀魂啼不住﹐無聊祇勸人歸去﹗劃地漫天花作絮﹐饒得歸來﹐狼藉春誰主﹗誓待﹝按﹕「書牘」作「解惜」﹞相思能幾度﹖輕身願化相思樹。

莫怨江潭搖落久﹐似說年時﹝按﹕「書牘」作「來」﹞﹐此恨人人有。欲駐朱顏宜倩酒﹐鏡中爭與花俱瘦。雨橫風狂今夕又﹐前夜啼痕﹐還耐思量否﹖愁絕流紅潮斷後﹐情懷無計同禁受﹗

浣溪沙﹝臺灣歸舟晚望﹞

老地荒天閟古哀﹐海門落日浪崔嵬﹐憑舷切莫首重回﹗費淚山河和夢遠﹐雕年風雨挾愁來﹐不成拋卻又徘徊﹗

梁令嫻

令嫻﹐啟超女。淸宣統三年﹐隨父遊臺灣。

侍大人遊臺灣﹐集霧峯莊林氏萊園﹐分韻得「舉」字

生小寄他邦﹐故國勞延佇。遠遊得尊親﹐肯辭山河阻﹗矧乃賢主人﹐延客啟別墅﹔中廚辦丰膳﹐鬥酒呼童煮。自愧非徐孺﹐乃逢陳仲舉﹗暮春花正繁﹐濃陰釀初暑﹔鵝鴨不相喧﹐鶯燕自爲侶。有時作勞歌﹐主客益激楚﹔信美吾山川﹐柰何傷離黍﹗回首望故鄕﹐相去復幾許﹗

臺灣詩鈔卷十五

釋太虛

釋志圓

釋太虛

太虛和尙﹐嘗住武昌佛法院﹐曾遊臺灣。

發日本至臺灣﹐寓靈泉寺﹝丙辰﹞

上極天蒼蒼﹐下窮水茫茫﹔中間何所有﹖一鳥東南翔。厚積六月息﹐軒然翼怒張﹔白兔伴之行﹐赤烏浴以光。左盼失鄧林﹐右眄辭扶桑﹔去去瀛臺洲﹐縹緲蓬萊鄕。仙鄕忽已達﹐羣動朝皇皇。五尺一奇士﹐身短心獨長。昂首招鸞鶴﹐鸞鶴休髙揚﹔低頭呼魚龍﹐魚龍休潛藏﹗於法得自在﹐云我爲法王﹔造化司橐鑰﹐宇宙歸括囊。搖揚而恣睢﹐孟浪復猖狂﹔與爲無町畦﹐且令蹈大方。前不見羲﹑農﹐後不見漢﹑唐﹔孔﹑墨脫桎梏﹐堯﹑禹落粳糠。何謂歐羅巴﹖一粟飄太倉﹔何謂美利堅﹖眾虱攢敗襠。何謂拿破侖﹖小醜偶跳梁﹔何謂華盛頓﹖稚兒喜得糖。耶穌﹑摩哈末﹐瑣瑣韻天堂﹔魯索﹑達爾文﹐倀倀墜鬼坑。利亞能食壤﹐丸丸轉蛣蜣﹔威廉能磨刀﹐霍霍向豬羊﹕古今一邱貉﹐罡風輕塵揚。旣與外天下﹐亦使生死亡。醍醐灌大頂﹐甘露潤直腸。彼彼無熱腦﹐人人獲淸涼﹔事事普成毀﹐物物咸迎將。洗腳登道岸﹐霧深夜未央﹔漫漫不可辧﹐轉陷荊棘場。水仙幸知警﹐懷內披短章﹔援之榛莽鑪﹐導之瓊瑤房。相見如相識﹐歡生禪客裝﹔相失還相待﹐升降尋趨蹌。飛艎奔雲气﹐俄停古渡旁﹔拍拍又浮去﹐疑欲藏諸隍。魚貫入官舍﹐遲遲幾彷徨﹔簿書堆滿屋﹐憐伊無事忙﹗三聖重接引﹐舉步成康莊﹔分明媽祖宮﹐不是徳壽堂。鳴祀化城耳﹐行行趣寶坊。沿途多煙墩﹐回首杳帆檣﹔髙躋不二門﹐盤紆過崇岡。疏林度梵鐘﹐幽卉含妙香﹔庭殿閶闔開﹐金碧何輝煌﹗湛湛靈鷲泉﹐勝地最吉祥﹔彎彎峨眉月﹐佛子示覆障。佼佼善大師﹐股肱多賢良﹕食我以玉粒﹐飲我以銀漿﹔遊我芳菲苑﹐衣我云錦裳﹔坐我芙蓉席﹐浴我荳蔻湯﹔居我散花室﹐臥我離垢牀。晨興縱遊眺﹐指點爲參詳﹕此山伏金精﹐佛面金色黃﹔此山含寶气﹐峯髻寶塔妝。出山一猛獅﹐舞若靑鳳凰﹔入山一香象﹐宛如綠鴛鴦。塔心啟玲瓏﹐寺形合圭璋﹔制作關天人﹐才巧雙難量。自我入山寺﹐淫淫雨不暘﹕隱隱三仙宅﹐攀探徒悵望﹔悠悠五佛臺﹐夢魂空徜徉。題糕記何處﹖忽忽今重陽。當時淩波濤﹐不異處巖廊﹔連日沈風霾﹐還疑遺滄浪。安得禦大气﹐浮雲掃八荒﹔仰摩山巍巍﹐俯瞰海蒼蒼﹗

釋志圓

志圓﹐嘗住寧波接待寺﹐曾遊臺灣。

江山樓席上呈連雅堂居士

艸鞋踏破萬重林﹐識浪微微帶醉沈﹔大好江山無限意﹐寂然塵世入空心。昔年曾作敲魚曲﹐今日聊當擊缽吟。流落人間誰似我﹖雪窗梅月是知音。

次韻酬友石居士

翛然破缽下東瀛﹐爛熳風光到處迎﹔靈石山頭畱一笑﹐梅花影裏證三生。爲傳佛道辭禪窟﹐且結塵緣入化城﹔渺渺餘懷應信美﹐蒲團長記贈詩情﹗

弔陳迂谷

衝波蠣石戰飛瀧﹐艇子秋來興未降﹔薺菜新肥村釀熟﹐閒評雙絕對空江﹗

淩雲寺

宿雨初收意尙濃﹐山根古寺半云封﹔細研香墨禪堂坐﹐戲寫梅花對晚鐘。

將歸南海﹐爲雅堂居士畫梅花長卷

爲寫梅花卷﹐酬君送我行﹔春風三萬里﹐滿紙是離情。

臺灣詩鈔卷十六

林景仁

林景仁

景仁﹐字健人﹐號小眉﹐別署蟫窟﹔臺北板橋人。生於淸季﹐久客廈門。嘗南遊印度諸邦﹐北歷大江南北﹔惜中年客死東北﹐後節堪哀。少壯時﹐著有「摩達山漫艸」﹑「天池艸」﹑「東寧艸」等詩集——「東寧艸」爲歸裏小住時所作﹐有「自序」及弟履信﹝希莊﹞序見「臺灣詩薈雜文鈔」﹝「文叢」第二二四種﹞。此外﹐間有散見於「臺灣詩薈」者。其「詠史詩」三十首附有連橫跋語﹐本諸「詩薈」。

七月望日渡臺舟中作

朝辭射蛟浦﹐夕發釣龍臺﹔金荃誠憊矣﹐玉局賦歸哉﹗短袂翩飄舉﹐輕槎渤潏開﹔孤懷憑控引﹐驚浸接天回。

朗朗叩舷誦﹐時時掩卷吁﹔水仙致思慕﹐島客弔頭顱。江漢東流迅﹐英靈正气䢐﹔■﹝忄間﹞然念千載﹐何處問禺■﹝豸盧﹞﹖

例觸陽侯怒﹐頻聞大塊噫﹔身心成酩酊﹐魂夢入艱危。望火鯤鬐近﹐傍崖鷁首遲。廿年渾見慣﹐忠信是吾師。

過板橋故宅示五弟履信

故宮才作銅駝詠﹐遺宅旋悲竹馬居﹗仲蔚蓬蒿眞若此﹐元超盤石感何如﹗洛中興廢關園囿﹐江左煙塵換裏閭。惆悵烏衣諸子弟﹐一編述徳願猶虛﹗

寄饒苾僧

一卷陰符帝者師﹐風雲帳下拜奇兒。霸才得主惟傳檄﹐傑句何人敢盜詩﹗結我屠沽遊俠窟﹐識君名字黨魁碑。綿州辛苦揮神筆﹐拭眼遙看上將旗。

瀛社諸吟侶邀集稻江酒樓卽事﹝有序﹞

水國螯肥﹐秫田釀熟。秋風命駕﹐初返季鷹﹔佳日相呼﹐忽招元亮。髙設幔亭之坐﹐雅效車轄之投。玄音淸思﹐比蓮社諸遺賢﹔嚼徵引商﹐嗣蘭陵於今日。裁張郎之花骨﹐軫羅隱之蓬心。嗟嗟﹗十年行役﹐我勞何如﹗雙鬢蕭騷﹐人生奚事﹖對此行樂﹐始欲言愁﹔率成四絕﹐系慨一時。

拋卻蘇秦二頃田﹐南窮炎嶠北幽﹑燕﹔憑君檢點風塵迹﹐險阻艱難十九年。

斜日相逢喚柰何﹗酒人屠市已無多。年來劍气銷沈盡﹐莫唱王郎斫地歌﹗

秦川公子怯登樓﹐風月當年盡俊遊﹔金雁鈿蟬萬行淚﹐更將舊曲譜伊州。

海外風騷此總持﹐抽黃對白憶兒時﹔旗亭小飲猶如昨﹐坐聽髙王畫壁詩。

答瀛社諸子

幾聲水調變貞元﹐鐵笛橫吹白日昏﹔一鬥牛蛇才鬼血﹐九關虎豹郢累魂。馬程物外生難了﹐風火輪中劫細論。弔夢歌離正淒絕﹐那堪聽曲又雍門﹗

柴桑三徑故依然﹐棖觸鳩車保乳年﹔滅火母曾憐李泌﹐望彈兒每逐韓嫣。羽毛愛惜矜雛鳳﹐心事商量到杜鵑。今日憑欄獨追憶﹐斜陽疏柳倍纏綿﹗

瘴海孤帆十載彊﹐數編雜錄紀投荒﹔時觀奇貨居秦賈﹐日事醇醪狎渴羌。永樂天威前姓鄭﹐扶餘人傑舊推張﹝謂先舅張耀軒博士﹞。南歸剩此剸蛟劍﹐持照寒空夜有鋩。

去年走馬入荒寒﹐貰酒悲歌行路難﹔霸气六朝哀建業﹐狂名一日滿長安。羣無龍首爭窺器﹐侯有羊頭競拜官﹔半壁殘棋誰收拾﹖可憐兒戲等閒看﹗

藕絲作路好藏身﹐萬古千春黯黯塵﹔祇見廣宮求短鬣﹐從知毒水半獰鱗。號弓始信仙無分﹐摶土翻疑帝不仁。滿眼吹蓬兼落葉﹐苦將哀怨訴秋人﹗

苗圃﹝卽植物園﹞

薄暮循幽竹﹐孤蹤破嫩苔﹔林坰仍舊勝﹐鷗鷺識重來。日落愁初孕﹐風髙鬢欲摧。前溪嗚咽水﹐應是怨康回﹗

大屯山歌﹐寄沈琛笙

東寧地脈發閩疆﹐磅礡渡海勢巃蔣﹝「赤嵌筆談」云﹕『宋朱子登福州鼓山﹐占地脈曰「龍渡滄海﹐五百年後﹐當有百萬人之郡」。今按宋至淸初﹐年數適符』。又云﹕『福州五虎山入海﹐首皆東向﹔是气脈渡海之驗』﹞﹔朔首雞籠隈﹐南盡馬磯磄。逶迆起伏﹑轟軒特拔﹐不知橫亙其幾千萬里﹔嗟余搘頤掛笏﹐獨偉大屯之巍邛。古雪皚皚日荒荒﹐瘴母﹑颶母盤飛揚﹔嵱嵷嶻嶭挺腹脊﹐控扼形勝排汪洋。上有噴薄風雨池﹝其巓有向天池﹞﹐呼吸元气通混茫﹔中有無數夭矯松﹐昏霾虧蔽天無光﹕狡酋大盜弗敢據﹐鬿堆飛骸紛潛藏。觀音西南此東北﹝觀音山在西南﹑大屯山在東北﹞﹐陰陽噓翕相頡頏﹔髙拱海國萬萬古﹐龍拏虎鬥幾興亡﹗南嶽傲樵古山賊﹐快哉平生幾兩屐﹔別來突兀胸次起﹐時對奇峯憶奇士。吾欲與君詠荷蘭之陳迹﹑睢盱之遺風﹐吾欲與君弔朱明之塊肉﹑延平之鬼雄﹗安得誅茅此山中﹐拊髀雀躍遊鴻蒙﹕雲龍上下相追從﹐於時旭日出曈嚨﹔天雞一唱天下紅﹐浮雲紓散掃晴空。攬衣絕頂气如虹﹐鑿崖題石摩層穹﹔杜﹑韓大筆光熊熊﹐金石狂歌聲隆隆。手招黃帝來崆峒﹐采芝持贈棄瓢翁﹔跨虎共訪扶桑公﹐千秋萬歲樂未終。吾望大屯思無窮﹐沈生﹑沈生何時馬首東﹖吾欲與君開辟神禹弗刊﹑伯翳罔治之蠶叢﹗

重陽待菊﹐寄菽莊社侶

東離萬里報平安﹐醉把茱萸獨倚欄﹔逆旅佳辰都艸艸﹐捲簾消息尙姍姍。莫愁傲骨知君晚﹐畱取孤芳與世看﹗風雨滿城秋正劇﹐卻憐我亦出山難﹗

送石崖北上﹐次「畱別」韻

此去遺宮訪九成﹐吳颿燕馬待長徵。掉頭東海初傷別﹐入眼靑山舊結盟﹔應有文章丁翼贈﹐定知肝膽季心傾。因君翻憶金門侶﹐迢遞離憂一夕生﹗

艸山

登臨猶是向時狂﹐寸感無端忤酒腸﹔山上驕陽山下雨﹐人間何處不炎涼﹗

詠史三十首﹝以韻爲序﹞

沈光文

字文開﹐號斯庵﹔浙江鄞人。明末﹐以太僕少卿監廣東軍。永曆三年﹐自潮州航海至金門﹔閩督李率泰聞其名﹐陰使以書幣招之﹐不赴。後將入泉州﹐舟過圍頭洋遇颶風﹐飄至臺灣﹔鄭成功以客禮見﹐不署其官。及經嗣﹐光文以賦寓諷﹐幾罹不測﹔乃變服爲僧﹐入山。及淸師平臺﹐姚啟聖欲遣人送歸鄞﹔會啟聖卒﹐不果。乃與宛陵韓又琦﹑關中趙行可諸遺老結社﹐日事吟詠。尋卒於諸羅。著有「臺灣輿圖考」﹑「艸木雜記」﹑「流寓考」﹑「臺灣賦」﹑「文開詩文集」﹐志臺灣者多取資焉。

麒麟妖颶湧江中﹐書劍飄零任轉蓬﹔閉戶不知新莽臘﹐抱關能屈信陵雄。文章艸昧開初祖﹐天地崎嶇老寓公。何處汴京望鄕國﹐靑山一抹瘴云紅﹗

林鳳

福建龍溪人﹐鄭成功驍將。永曆十五年﹐率所部屯於曾文溪﹐卽今所謂「林鳳營」也。十九年﹐荷蘭據雞籠﹐鄭經以鳳爲先鋒﹐率師逐之﹔荷人敗去。

天山三劍气如龍﹐白狄窺邊屢挫鋒﹔戰壘尙標銅柱界﹐屯田遙辟玉門封。大呼想見千人廢﹐單騎能排百尺衝。嘆我鼓鼙思將士﹐薌江極目滿狼烽﹗

劉國軒

福建汀州人﹐爲漳城把總。永曆八年﹐從鄭成功﹔伐閩安﹑伐南京﹑平臺灣﹑敗尙之信。三十二年﹐晉總督﹐賜尙方劍﹐專徵伐。時成功已沒﹐子經嗣﹐軍事盡委國軒。國軒愛士卒﹐信賞罰﹔而出奇制勝﹐眾莫能測。故戰每得捷﹐敗亦能完﹔諸將皆莫及焉。尋封武平侯﹐駐澎湖以抗淸軍。三十七年﹐施瑯由銅山進窺澎湖﹐國軒知八罩嶼惡﹐望間當有颶至﹔自督精兵彊逾二萬﹐分遣諸將環守各要嶼及內外塹以待之。將戰﹐有風從西北來﹐渰浥蓬勃﹐淸軍皆股栗。鄭艦居上風﹐國軒麾之﹐直衝瑯舟﹔瑯大驚﹐禱天﹐須臾雷發﹐立轉南颷﹐軍乃復起。國軒掀案而呼曰﹕『天也』﹗遂決戰。發火矢﹑噴筒﹐燔焰怒張﹐水爲之赤﹔鄭將曾瑞﹑王順數十人皆力戰而亡﹐損兵一萬二千有奇﹐沈失大小師船一百九十四艘。國軒見師敗勢蹙﹐始乘舸從吼門入東寧﹐奉克塽以降。

漢鼎思憑一手扛﹐淮陰才調自無雙﹔須知末運終難復﹐那有將軍肯乞降﹗讀史原心論功罪﹐登壇回首慕旌幢。澎湖水戰空千古﹐嗚咽寒潮打怒江﹗

顏思齊

字振泉﹐福建海澄人。遭宦家之辱﹐憤殺其僕﹐逃日本爲縫工。是時日本徳川幕府秉政﹐思齊謀起事﹐鄭芝龍等二十六人附之。事泄﹐偕亡入臺灣﹐據北港﹐鎭撫土番﹐分汛所部耕獵﹐漳﹑泉民聞風至者數千人。思齊慷慨負大志﹐精技擊﹔奇男子也。居臺年餘﹐入諸羅山打獵﹐大醉病歸﹐數日死﹐葬於諸羅東南三界埔山﹐其墓今尙存。

霸气銷沈弔健兒﹐盲風怪雨古今悲﹗一千餘里海中辟﹐二十六人天下奇。聞道要離猶有冢﹐可憐力士久無椎﹗諸羅狐兔秋肥日﹐太息當年縱獵時﹗

林圮

福建同安人﹐爲延平部將﹔歷戰有功至參軍﹐從入臺灣。及經之時布屯田制﹐圮率所部赴斗六門開墾。其它爲土番遊獵之首部﹐土沃泉甘﹐形勢險要﹔圮至﹐築柵以居。日與番戰﹐拓地至水沙連。久之﹐番眾傾社來襲﹐眾寡不敵﹐遂被圍。食漸盡﹐羣議出﹔圮不可﹐誓曰﹕『此吾與公等披榛斬棘而得之土地﹐寧死不棄』﹗眾從之。又數日﹐食盡﹐所部皆戰死﹐竟被殺。番去﹐居民合葬之﹐以時祭祀﹔名其地爲「林圮埔」。

專城髙擁鄭家旗﹐大俠人間起布衣﹔此日河渠拜公賜﹐向來艸木識卿威。猘兒英气淩中夏﹐胡虜軍謠畏合肥。辜負飛棚聯柵計﹐絕憐難解白登圍﹗

曾明訓

鳳山人﹔字泗濱﹐號曰惟。天分髙朗﹐得異傳﹐精占驗﹐多奇中。寧靖王雅器重之。

九卷精傳郭璞書﹐洛陽靑蓋兆如何﹖坐看霸業收沈鎖﹐憶向王門感曳裾。吾道名窮惟學「易」﹐名流自古善談虛。鳳山頗有承衣缽﹐甚欲相從問卜居。

朱術桂

卽寧靖王﹐明太祖九世孫也﹔始授輔國將軍。甲申﹐莊烈帝殉社稷﹐福王嗣立於建業﹐晉鎭國將軍。魯王監國時﹐封長陽王﹔至隆武﹐始攺封寧靖王﹐督方國安軍。永曆十八年﹐偕鄭氏渡臺﹐築宮西定坊﹐供歲祿。術桂狀貌魁偉﹐美須眉。善文學﹐書尢瘦勁﹔承天廟宇匾額﹐多所題。三十二年﹐聞施瑯請伐臺﹐鄭氏諸將無設備﹐輒暗自痛哭﹔常言﹕『臺灣有變﹐我再無他往﹐當以身殉』﹗已而淸師克澎湖﹐克塽議降。術桂告其剩妾曰﹕『我死期已至﹐汝輩可自便』﹗僉對曰﹕『王能全節﹐妾不失身﹔王生俱生﹐王死俱死。願賜尺帛』﹗遂各冠笄﹐同縊於中堂。術桂大書絕命詞於壁﹔次日﹐冠裳束帶﹐佩其印綬﹐拜辭天地﹑祖宗﹐招耆舊從容飲別﹐以家財分贈之。又書五絕一首﹐結帛於梁﹐自經而絕。眾扶之下﹐顏色如生。越十日﹐葬竹滬﹐與元妃合焉﹐不封不樹。妾五人別葬﹐去術桂墳三十里。術桂無子﹐以宗室子儼鉁爲後。

延秋門外慘啼烏﹐寶玦金鞭走避胡﹔並世須眉同北地﹐一時頑懦激東都。祇憐隆準龍無種﹐更念傷心鳳在笯。思制神弦慰靈爽﹐迢遙竹滬斷墳孤﹗

懷安侯夫人

懷安侯沈瑞妻鄭氏﹐禮官斌女也。三藩之役﹐鄭經伐潮州﹐瑞降﹔疏封懷安侯﹐移之東寧﹐以斌女妻之。經薨﹐克塽幼﹐行人傅爲霖謀叛﹔侍衛馮錫範睨瑞富﹐誣與謀﹐欲籍其家﹐逮瑞及弟珽於理。斌請赦其女﹐逆於家﹐告以故﹔女曰﹕『父母愛兒﹐深思罔極﹗然兒已爲沈氏婦﹐非父母所得而專愛也。況當此存亡之際﹐夫﹑叔被罪﹐姑﹑妯在堂﹔豈可安居外家﹐爲人所笑乎』﹗瑞死﹐鄭氏歸﹐收屍治喪﹔謝別眷屬﹐從容自縊。臺人聞之﹐莫不感嘆。閩浙總督姚啟聖上其事﹐誥封一品夫人﹔歸柩於北京﹐以禮葬之。

海枯石爛夜郎西﹐生死從容出弱閨﹔從此湘江有斑竹﹐肯令趙國擅摩笄﹖一丸燕月貞魂返﹐十里蠻煙蜀魄啼。慚愧鐵崖來嵊縣﹐詩腸枯澀未能題﹗

辜朝薦

字在公﹐廣東揭陽人﹔崇禎元年進士。始任江南安慶推官﹐歷掌諫垣﹐晉京卿。北京破﹐南歸﹔居金門﹐延平王尊爲上客。後入臺灣﹐卒。

羊城﹑燕市掩陰霾﹐行李棲皇去就乖﹔失意乾坤成逼仄﹐無聊歲月費安排。觚稜不斷詞臣夢﹐皁櫪難爲志士懷﹗忍讀劍南「家祭」句﹐長畱遺憾到吾儕﹗

李茂春

福建龍溪人﹐字正靑。隆武二年﹐舉孝廉。性恬淡﹐風神整秀﹐善屬文。時往來廈門﹐與諸名士遊。永曆十八年﹐從鄭經東渡﹐卜居永康裏﹔築艸廬曰「夢蝶園」﹐咨議參軍陳永華爲文記之。手植梅竹﹐日誦佛經自娛﹔人稱「李菩薩」。卒﹐葬新昌裏。

渡江人物首王裴﹐末路逃禪百念灰﹖不信卿眞圖作佛﹐卻憐天竟枉生才﹗秋風「夢蝶」遺廬渺﹐斜日新昌墜碣哀。絕妙參軍黃絹句﹐深宵下酒一低徊﹗

鄭成功

延平祠內有古梅一株﹐相傳爲成功手植者。

單軍東抗虎狼秦﹐髙俎傷心棄老親﹗世許閩州多義士﹐天畱窮島著完人。中原日月存孤淚﹐荒外衣冠創局身。千載延平祠下過﹐古梅猶吐漢家春。

林英

福建福淸人。崇禎中﹐以歲貢知昆明縣事﹐有惠政﹔縣人稱之。永曆立滇中﹐官兵部司務。及帝北狩﹐英祝發爲僧﹐問道至廈門﹔嗣入臺灣。

昆明何幸識慈君﹐憶否攀轅犵狫裙﹖才羨訟庭滿芳艸﹐那堪宗社已斜曛﹗流離肯作偸安計﹐慷慨還司扈從軍。不盡淮南雞犬痛﹐暮年魚鼓瘴江濆﹗

沈佺期

字云又﹐福建南安人。崇禎十六年登進士﹐授吏部郎中。隆武立福京﹐擢右副都禦史。及帝陷汀州﹐佺期南下隨延平王起兵於泉州桃花山﹐爲幕府上客。後入臺灣﹐以醫藥濟人。永曆三十六年﹐卒。

蕭瑟江關賦小園﹐金門春夢不堪論﹕■﹝罒上令下﹞人靛戶愁邊侶﹐蕉瘴榔煙劫後魂﹔獨寫禁方三十首﹐時探微旨五千言。南唐解置延賓館﹐骨相憐君未是屯﹗

釋澄聲

海會寺住持﹐號石峯﹐戒行素著。善書畫﹐好吟詠﹐尢善手談。臺灣有司聞其名﹐多就訪之。時或苦旱﹐延以祈雨﹐屢驗。

東港華嚴世界寬﹐閻浮提樹影團欒。由來大乘瞿摩帝﹐合著彌天釋道安。定力尙畱雕鷲窟﹐佛心曾築咒龍壇。人間何肉周妻累﹐老我因循解脫難﹗

徐元

寧南坊人﹐字凱生。明亡後﹐隱於書畫﹔精繪花鳥﹐作八分﹑大小篆尢妙﹐不苟下筆。而性善飲﹐或置酒邀之﹐數斗不醉﹔騁意揮毫﹐日數十幅。年八十﹐終。

廢墟麥秀老殷頑﹐心事消磨筆硯間﹔六代版碑三代鼎﹐徐熙花鳥郭熙山。零縑遺世誰知惜﹐孤盞澆愁气已孱。卻怪瀛州誌人物﹐一篇「方技」附黎靬﹗

盧若騰

字閒之﹐號牧洲﹔福建金門人。崇禎進士﹔召對稱旨﹐授兵部主事。疏劾督師楊嗣昌﹐下旨切責﹔天下壯之。遷本部郎中﹐兼總京衛武學。三上疏﹐彈定西侯蔣維祿﹔有惡其太直者﹐外遷寧紹兵備道。瀕行﹐又劾內臣田國興﹔帝納之﹐逮國興抵法。至浙﹐興利除獘﹐兩郡士民有「盧菩薩」之謠。福王立南京﹐擢鳳陽巡撫﹔若騰以馬﹑阮當國﹐网紀大壞﹐辭不赴。及唐王立福京﹐下旨徵辟﹐單騎赴召﹔授浙東巡撫﹐駐溫州﹐督師北伐。已而紹興師潰﹐淸兵逼溫州﹐若騰力守﹔糧絕不繼﹐七上疏乞援﹐不報。城民議降﹐拒之﹐願以身殉。城破﹐率親兵巷戰﹔背中三矢﹐爲靖海營水師所救。乃由海回閩﹐上疏自劾﹔而關兵已撤﹐芝龍降矣。歸裏後﹐與同志傅某舉兵圖恢復﹐所謂望山之師也。旣以糧盡而罷﹐依鄭成功爲幕府上客﹔軍國大事﹐時諮問焉。將渡臺﹐至澎湖疾作﹐遂寓太武山下。臨終﹐命題其墓曰「有明自許先生盧公之墓」﹔年六十有六。生平著述有「畱庵文集」﹑「方輿互考」及雜著數種。

霜臺禦史玉堂仙﹐大筆如椽疏百篇﹔聘卻金陵知馬﹑阮﹐名傾燕闕懾楊﹑田。殉城早已拚孤注﹐捧土猶思塞逝川。太武山前寒食節﹐殘碑誰訪「有明」年﹗

蕭明燦

泉州安海人。生逾歲而孤。永曆九年鄭軍破泉城﹐明燦方五歲﹐與母相失﹐號泣於途﹔叔祖某攜之來臺﹐居赤嵌城。稍長﹐始知失母之故﹔行求漳﹑泉各屬﹐不能得。乃與家人訣別曰﹕『此行不見母﹐不復返也』﹗渡海而往﹐徧歷閩南。後遇延平族人﹐諗其母依倚以居﹐大喜﹔趣迎歸﹐備極孝養。裏黨稱之﹐比之朱壽昌云。

低首先賢孝子蕭﹐髙蹤千載未爲遙﹔大倫久墜求諸野﹐獨行誰編殿勝朝﹖經義初開七鯤島﹐艱辛永憶八閩潮。膳馨羞潔寧難事﹐蠻俗從今已不佻。

郁永河

字滄浪﹐浙江仁和諸生。好遠遊﹐意興甚豪﹐徧歷閩幕。丁丑﹐以采磺入臺。著「稗海紀遊」一書﹐多摭拾臺中逸事﹔所賦詩﹐亦有可傳者。

東行萬里曉鳴鞘﹐獨立蓬萊看射蛟﹔山水有靈驚好事﹐滄桑多故訪殘鈔。樊南箋奏唐書」記﹐蜀郡辭章漢客嘲。我亦平生抱遊癖﹐勝情未肯讓劉歊。

吳鳳

諸羅打貓東堡番仔潭莊人﹐字符輝。少讀書﹐以任俠聞裏中。淸初諸番內附﹐守土官募識「番語」者爲通事。鳳素知「番情」﹑又勇敢﹐委爲阿里山通事﹔諸番畏之。阿里山者﹐諸羅之大山也﹔大小四十八社。社各有酋﹐所部或數百人﹑數十人﹔性凶猛﹐嗜殺人﹐漢人無敢至者。前時﹐通事與番約﹕勿侵掠﹐而歲以漢人男女二人與番﹐俾秋收時殺以祭。然猶不守約﹐時以殺人。鳳至﹐聞其事﹐嘆曰﹕『吾誓必革此惡俗』﹗或沮之﹔鳳怒﹐叱曰﹕『而何卑耶﹗夫無罪而殺人﹐不仁也﹔殺同胞以求利﹐不義也﹔彼欲殺我而我則與之﹐不智也﹔且我輩皆漢族之健者﹐不能威而制之已非男子﹐而又奴顏婢膝以媚彼番人﹐不武也。有一於是﹐乃公不爲也』﹗其年番至﹐請如約﹔鳳告曰﹕『今歲大熟﹐人難購﹔吾且與若牛﹐明年償之』。番諾而去。明年至﹐又紿之﹕如是五年。番知鳳之終紿已也﹐羣聚謀曰﹕『今歲不與人﹐則殺鳳以祭』﹗聞者告鳳﹐勸之逃﹔鳳謝曰﹕『吾去﹐公等將柰何﹗且彼番果敢殺我﹐吾死爲厲鬼﹐必殲之無遺』。於是編其眾爲四隊﹐伏隘侍﹔戒曰﹕『番逃時﹐則力擊之』﹗又作紙人肖己狀﹐怒目散發﹐提長刀﹑騎怒馬﹐面山立﹔約家人曰﹕『番至﹐吾必決鬥。若聞吾大呼﹐則亦呼以佐威』﹗越數日酋至﹐從數十人﹐奔鳳家索人﹐鳳叱之。番怒刃鳳﹐鳳亦格之﹔終被殊﹐大呼曰﹕『吳鳳殺番去矣』﹗聞者亦呼曰﹕『吳鳳殺番去矣』﹗鳴金伐鼓﹐聲震山谷﹐番驚竄﹔鳳所部起逐之﹐死傷略盡。一﹑二走入山者又見鳳現形﹐多悸死﹔婦女懼﹐匿室中無所得食﹐亦槁餓死。已而疫作﹐四十八社番見紙人﹐皆疑鳳爲祟﹔各社舉一長老匍匐至鳳家跪禱﹐且埋石立誓﹕永不殺漢人。自是﹐入山者皆無害。

是亦關東戴子髙﹐腰間日夜嘯雄刀﹔誓除民賊甘爲厲﹐力斗天驕死尙豪﹗吾族卽今誰健者﹖斯人無那笑卿曹﹗百年香火欒公社﹐不負荒山血濺袍。

施瑯

字■﹝王冢﹞公﹐福建晉江人。鄭氏部將﹔嘗得罪成功﹐殺其父﹐逮其家族﹐瑯夜亡降淸。後率師平臺﹐封靖海侯。瑯初破東寧﹐祭成功文有云﹕『瑯於賜姓﹐勢爲讎敵﹐情猶臣主﹔蘆中窮士﹐義所不爲。公義私恩﹐如是則已』﹗臺人義之﹐以爲賢於伍員云。

橫海樓船意气多﹐水中龍唱益州歌。私恩公義君如是﹐日暮途窮爾柰何﹗忍見銅駝臥荊棘﹐換來鐵券誓山河﹗扶桑淸淺須臾事﹐搔首興亡付逝波﹗

王忠孝

福建惠安人﹔字長孺﹐號愧兩。崇禎元年進士﹐以戶部主事榷關﹔劾太監忤旨﹐廷杖戍邊。福王立﹐授紹興知府﹐擢副都禦史。隆武時﹐陳光復策﹔授兵部侍郎﹐總督軍務。福京破﹐家居﹐杜門不出﹔鄭成功延置幕府﹐偕入臺﹐厚待之。日與諸遺老肆意詩酒。居數年﹐卒。

麻鞵到處便爲家﹐身世悲涼遇永嘉﹔晚節棲遲管遼海﹐少年痛哭賈長沙﹗故山樂府冬靑樹﹐絕域新詞吉貝花。白髮滿頭憔悴意﹐只憑濁酒送生涯﹗

張煌言

字符箸﹐浙之鄞人也﹔從魯監國北伐兵敗﹐率殘軍數百駐海上﹐以圖再舉。鄭氏招之﹐同定臺灣。當是時﹐東都初建﹐祇修軍備﹐未暇討賊﹔煌言見成功無西意﹐爲詩刺之曰﹕『中原方逐鹿﹐何暇問虹梁』﹗又曰﹕『祇恐幼安肥遁老﹐藜牀皁帽亦徒然』﹗成功見之﹐一笑而已。無何﹐成功沒﹐子經嗣。煌言知不足與謀﹐益鬱鬱﹔乃散其部曲﹐拂衣竟去。浮海歸浙﹐隱西湖山中﹐瞻望藩籬﹐猶有所冀﹔爲杭守吏所偵﹐與健僕楊貫玉﹑愛將羅自牧同被執﹐二人皆勇冠一時者。煌言烏衣葛巾﹐不言不食﹐啜水而已。臨刑﹐二卒以竹輿舁至江口﹐煌言出見靑山夾岸﹐江水如練﹐始一言曰﹕『絕好江山』﹗索紙筆﹐賦詩三首﹐端坐受刃。楊﹑羅二人略振臂﹐綁索俱斷﹐立而自剄死﹐不僕﹔刑者惟跪拜而已。

裘帶風流善將兵﹐東來悔聽艸雞鳴﹔早知豎子無西意﹐翻使孤臣竟北行。忍死有心攜劍客﹐佯狂何罪殺書生﹗可憐四字畱遺語﹐「絕好江山」萬縷情﹗

許吉燝

福建晉江人。崇禎進士﹐以知縣擢刑部主事。國變後﹐依鄭氏﹐隱於東寧。

刺桐花謝月如霜﹐千里鯤溟一葦航﹔祇此發膚還父母﹐更垂姓氏照蠻荒。芰荷潔想騷人服﹐薇蕨春生處士糧。坐長子孫三百載﹐閩音已徧鄭公鄕。

郭貞一

字符侯﹐福建同安人。崇禎禦史﹐巡撫浙東。福王立﹐擢右都禦史。有內監不遵朝班﹐疏糾之﹔宦寺屏息。疏薦夏允彜數人﹐皆一時英雋。又言憲長王夢錫以賄遷官﹑選郎劉應家黷貨﹐乞正罪﹔風采凜然﹐名聞北廷。南都破﹐成功開府廈門﹐延致幕中﹔後隨入臺﹐老焉。

碙州播越浪花腥﹐秉笏端然動百靈﹔王墮不慚眞國士﹐胡銓無負小朝廷。大荒披髮家何在﹖四海驚心晝正冥﹗淒殺風萍兼水絮﹐一篇辛苦渡零丁﹗

徐孚遠

字暗公﹐江蘇華亭人。崇禎十五年﹐舉於鄕。與邑人夏允彜﹑陳子龍結幾社﹐以道義文章名於時。授福州推官﹔監國時﹐遷左僉都禦史。及舟山破﹐監國入關﹐航海從之。是時鄭成功駐思明﹐禮待朝士﹐搢紳耆徳之避地者皆歸之﹔孚遠領袖其間﹐稱祭酒焉。永曆十二年﹐帝在滇中﹐遷孚遠左副都禦史。孚遠入覲﹐失道越南。越王要以臣禮﹐不從﹔曰『我爲中朝大臣﹐何可辱』﹗越王壯之﹐乃送歸閩。克臺之歲﹐從入東都﹔生一子。久之﹐卒﹔扶櫬至松江未葬﹐子亦死。

思明幕府气崚嶒﹐盾鼻淋漓墨數升﹔南越君臣知陸賈﹐北朝詔檄重徐陵。坐看敗局及殘劫﹐空向遺黎話中興﹗寂寞松江歸櫬日﹐頭銜誰識漢蒼鷹﹗

魯王公主

明魯王女朱氏﹐聰慧知書﹐工刺繡。適南安儒士鄭哲飛﹐生一男三女。哲飛沒﹐隨姑挈子入臺﹐依寧靖王以居。及淸軍克澎湖﹐寧靖王將死﹐朱氏欲自裁﹔王曰﹕『姑存子幼﹐胡可死﹗興滅繼絕﹐事固有重於死者矣』。朱氏涕泣從命﹐奉姑別居。衣食不給﹐勤操女紅﹐深夜始息。含辛茹苦垂十餘年﹐女嫁姑亡﹑子已抱孫﹐遂持齋獨處。卒﹐年八十餘。邑人欽之﹐奉爲女師。

黃鵠歌殘土一邱﹐瀛壖三月黯然秋﹔無邊翠咽紅啼意﹐並作珠襦玉盒愁。湯邑久拋益昌宅﹐宮妝不識景陽樓。帝王家世空花裏﹐遙望煤山恨未休﹗

諸葛倬

字士年﹐福建晉江人。隆武時﹐授禦史﹐監鄭鴻逵軍。已而福京破﹐從延平王於廈門。永曆末﹐擢光祿寺卿。同學某降淸﹐以書來招﹐謂「倬肯來﹐監司可立致」﹔且怵以危語。倬復書曰﹕『聖主隆唐﹑虞之徳﹐小臣守箕山之操﹐代有其人。新朝政尙寬大﹐須彌大千﹐何問微塵﹗必欲相彊﹐便當刳胸著地﹐勿問是肝是肉也』﹗某得書惘然。後東渡﹐卒於臺灣。

餘生虎口遁荒心﹐作劇何來俗物侵﹗未許貽書污杜本﹐居然割席拒華歆。「刳胸著地」言何壯﹗搶首呼天陸與沈。從此西山多木石﹐羈魂祇合托冤禽﹗

陳永華

福建同安人﹐字復甫。幼卽棄儒生業﹐究心天下事。鄭成功初見時﹐與談時局﹐終日不倦﹔大喜曰﹕『復甫﹐今之臥龍也』﹗授參軍﹐侍以賓禮。永曆十二年﹐成功議北徵﹐諸將不可﹔永華獨排之。成功悅﹐命畱思明輔世子﹔嘗語經曰﹕『陳先生當世名士﹐吾遺以佐汝﹔汝其師事之』﹗十五年克臺灣﹐授咨議參軍﹔事無大小﹐皆主之。二十八年﹐遷東寧總制使﹔內而屯田﹑興學諸大政以次施行﹐外而轉粟饋餉﹐軍無缺乏。明祚延至數十年者﹐皆永華之力也。尋見鄭經頗事偸息而馮錫範諸將又相猜忌﹐遂請解兵歸老﹐經不聽﹔旣而許之。三十四年﹐以所部屬劉國軒。一日﹐齋沐﹔入室拜禱﹐願以身代民命。越晨﹐端坐而逝﹔臺人皆痛哭﹐馳弔於家數萬人。後歸葬同安。子夢緯﹑夢球﹐居臺﹔蕃衍至今﹐爲邑望族。

水色云容一蔚藍﹐鳥蛇遺陣我曾探﹔坐帷雅量眞張渙﹐決策謀臣古耿弇。可惜使君無肖子﹐不教天下識奇男﹗蒼茫殘照生悲角﹐愁殺當年捫虱談﹗

葉後詔

福建廈門人。崇禎末﹐以明經貢太學。猝遭國變﹐卽南歸﹔與徐孚遠﹑鄭郊輩爲方外七友﹐縱情詩酒。後卒於臺灣。後詔通漢儒之學﹐工詩文﹔美須髯﹐魁梧可觀。著「鶼艸」﹑「五經講義」行世。

騷才﹑經學一身兼﹐七友南中首此髯﹔涿水只應跨赤鯉﹐隅山無柰托孤鶼﹗匆匆甲子編彭澤﹐莽莽乾坤送景炎。共抱天涯搖落恨﹐千秋悵望淚頻沾﹗

黃事忠

字臣以﹐佚其裏居﹖官兵部職方司。隆武時﹐奔走閩﹑越﹐疊起兵謀光復。事敗﹐母﹑妻俱被難﹔事忠走廈門﹐依鄭氏。永曆十二年冬﹐偕徐孚遠奉使入滇﹔塗經越南﹐與國王爭禮﹐全命而歸。後入臺灣﹐卒年不詳。

漢京能吏薦蕭咸﹐滇﹑粵持旌掛鱟帆﹔爭禮曾憑三寸舌﹐勤王未著兩當衫。生哀兵火全家燼﹐死剩馳驅餓骨巉﹗弔汝婆娑洋上客﹐朔風吹淚入潮醎﹗

﹝附﹞連雅堂跋﹝見「臺灣詩薈」第十號﹞

林君小眉久寓鷺門﹐豪遊南北。昨秋歸裏﹐時相唱酬﹔因取拙著「臺灣通史」讀之﹐作詠史詩三十首﹐亦少陵「諸將」之意也。又有「東寧雜詠」百首﹐俟後續刊。林君身世華膴﹐英年駿發。介第六人皆畢業東﹑西洋大學﹐各擅專科﹔而林君獨湛深國故﹐兼善英文﹐顧不爲時潮所靡。嘗謂『文學一途﹐中國最美﹐且治之不厭』﹔此誠有得之言。今之學子﹐口未讀「六藝」之書﹑目未接百家之論﹑耳未聆「離騷」樂府之音﹐而囂囂然曰﹕『漢文可廢﹗漢文可廢』﹗甚而提倡新文學﹑鼓吹新體詩﹐秕糠故籍﹐自命時髦。吾不知其所謂新者何在﹖其所謂新者﹐特西人小說﹑戲劇之餘﹔丐其一滴﹐沾沾自喜﹐是誠之■﹝土﹝勹上皿下﹞穽蛙﹐不足以語汪洋之海也。噫﹗﹝雅堂跋﹞

偶檢敝簏中﹐得亡友許蘊白遺詩書感

丁此純陰日﹐微詞托許衡﹔王盤空一世﹐低首是先生。

汪杏泉丈挽詞

風痕泡影若爲情﹐嘆逝今朝賦又成。海外再無前進士﹐社中羣惜古先生﹗靑蠅弔客死何恨﹐雛鳳佳兒聲已淸。曾記從容承誓約﹐他年雞酒肯寒盟﹖

顏君招飲陋園賦贈

名士過江如鯽來﹐弔古慷慨歌「七哀」﹔靑山莽莽秋寂寂﹐捉月無地飛狂才。主人雍容法南陽﹐池亭獨辟蝦蟆場﹔佳晨延客斗豪句﹐葡萄百斛傾伊﹑涼。鯤身作健嗟斯舉﹐齒冷塵間嚇腐鼠﹔浮生半日俛仰寬﹐男兒意气消何許﹗老我輪蹄遲款關﹐故鄕幾失好湖山﹔仰天大笑冠纓絕﹐爲報髡心今最歡。

■﹝魚桀﹞﹝俗稱「國姓魚」﹐亦曰香魚。大科崁所產者﹐風味佳絕。性潔﹐不生水濁處﹞

鮮錯此邦擅﹐銀鱗秋月香﹔容身羞「婢妾」﹝梧州大荒山有婢妾魚——見「山堂肆考」﹞﹐托姓亦英雄。擬佐南陔絜﹐偏愁東海長﹝家大人嗜此魚﹐每遇海舶赴閩﹐卽思捕寄﹔然臺﹑廈兩日水程﹐時虞味餒﹐卒未果也﹞。種魚經試讀﹐斯願或能償。

大甲席

捫覺冰紋賦﹐展浮桂气輕。支離眞不巧﹐壬癸比嘉名。八尺詩脾沁﹐三更酒夢淸。吳中諸雅侶﹐久已薄桃笙。

帝雉﹝毛羽灰色﹐大異常見者。禽學家近始辧別其種屬﹐指爲寰宇所僅有。圓山動物園養有一﹑二頭﹞

西旅虛獒貢﹐南郊老鳥師﹔靑陽難再紀﹐彤日竟終衰。脫卻文明蛻﹐化成汧渭雌。樊中無十步﹐飲啄自危疑。

人面竹﹝嘉義所產﹐髙四﹑五尺。節密而凸﹐似人面﹐故名。或曰佛眼竹﹞

面目呈眞相﹐瀟疏見此翁﹔低眉厭篩弄﹐辧貌識圓通。何代剡山外﹐移居滄澥東﹝「羣芳譜」﹕『剡山出人面竹』﹞﹖龍鐘𨿽態老﹐勁節豈天窮﹗

烏龍茶﹝南洋爪哇一帶多飲此茶﹐味頗不惡﹞

暑渴滌條支﹐行商競就時。俗能除茉莉﹝臺灣茶﹐多以茉莉花燻炙之﹐大失眞味。惟此茶不爾﹞﹐芳獨帶柔荑﹔卻怪鄕親者﹐癖還嗜武夷。感君一團意﹐易種匪吾思﹝余飲慣閩茗﹐臺友或以此茶相饋﹐悉謝卻之﹞﹗

九孔﹝介屬。其殼九孔﹐作橢圓狀﹐可燒煉爲灰瓦。肉美味雋﹐較鰒魚尢勝。三﹑四月間﹐雞籠出產最多﹞

遑問蛤蜊事﹐且觀綺貝光﹔萬間身後庇﹐九略腹邊藏。堅守牢危石﹐飄流寄巨洋﹔延平應似汝﹐合拜介中王。

紅金瓜﹝卽甘藷之一種。皮赤肉絳﹐甘軟罕匹﹔僅桃園有之﹐殆空洞靈瓜﹑扶桑丹椹也﹞

十畝桃園藷﹐甘芬實寡儔﹔棗梨擬瑤殿﹐香色冠瀛洲。物觸羊曇淚﹐盤投任昉愁。長根又牽蔓﹐屈指已千秋﹝七﹑八年前﹐余居鷺嶼﹔逢臘日﹐輒由臺北寄數十簍﹐附詩徧饋陳迂叟﹑施耐公諸老。酬唱光景﹐閉目思之﹐宛如昨夕。今歲又雲暮﹐地瓜再熟﹐而諸人墓木拱矣﹔伊可哀也﹞﹗

文旦柚﹝產於麻豆莊﹐皮薄液多而肉白﹐溫芳甘脆﹔小於常柚。惟移植他處﹐則味大遜﹞

內挾冰霜色﹐質原渺小軀﹔蜜甘欺楚澤﹝云夢之柚﹐「呂氏春秋」盛稱其美。往歲餘遊三楚嘗之﹐蓋遠不逮所言﹞﹐斗大笑成都。白藕自稱儷﹐黃柑永作奴﹔憐他成枳者﹐气味卒然殊。

季叔歸臺﹐喜呈四首

安石東歸日﹐文初下第時﹔前塵追賭墅﹐稚子解牽衣。世事已天醉﹐長年宜叔癡。荒紅堪作達﹐應令阿咸隨。

客月遊黃浦﹐連朝侍燕居﹔自歸遼海鶴﹐苦憶武陵魚。昨接鄕中訊﹐望穿長者車﹔布颿賦安穩﹐顚倒喜何如﹗

鷺門曾暫泊﹐鷗興足勾畱﹔爲問疏籬菊﹐髙開幾朵秋﹖親朋想情話﹐巾舄定淸酬﹔念此引鄕思﹐憂忡不可休﹗

聞挾汗漫志﹐欲捫軼蕩天﹔相逢如夢裏﹐惜別又尊前。舊巷方歸燕﹐蠻溪有站鳶﹔搴洲歌擁楫﹐願挽鄂君船﹝叔將挈眷漫遊歐西﹞﹗

次韻贈從弟文訪

廨中喜汝住西頭﹐餉筍分醪減片愁。每對惠連得佳語﹐且從支父治幽憂﹔村居同聽無腔笛﹐旅夢休嗟不系舟。齒冷雞虫眞細事﹐閉門索句足相酬。

送出塞友人

久傳休璟善談兵﹐艸檄橫矛壯此行。詩入幽燕生劍气﹐馬敲風雪作銅聲。美人塞下防飛虫﹐大俠關中訪姓黥。早晚教知眞國士﹐拜壇想見一軍驚。

東寧雜詠一百首

同攜鉛槧搜奇語﹐追憶滄桑寫舊聞﹔消盡胸中千磊塊﹐一杯爲我謝蘇君。

春日苦霖﹐約菱槎日課十絕句以自遣。越旬﹐各得百首﹐題曰「東寧雜詠」﹔亦厲太鴻七子弔南宋之遺意也。

有元末葉隸同安﹐祇向澎湖置牧官﹔終是羈縻荒服意﹐誤人翻在版圖寬。

元末﹐於澎湖設巡檢司﹔中國之建置於是始。

中原門戶扼甌﹑閩﹐棋怖星羅百里津﹔輕棄東南天塹險﹐無謀豎子爾何人﹗

明洪武五年﹐信國公湯和略海上﹐盡徙澎湖民置漳﹑泉間﹐廢巡檢司而墟其地。

澎湖舊言三十六島﹐今名可紀者不止此數。

國威永樂振炎天﹐賜藥曾經萬口傳。向晚徘徊東港眺﹐風雲猶想漢樓船。

永樂時﹐鄭和舟下西洋﹐因風泊臺灣﹔投藥水中﹐令土番染病者於水中洗澡﹐立愈。

哥舒直下龍駒島﹐河朔全收豹子軍﹔如何旣逐跳梁醜﹐不復思銘搗穴勛。

明嘉靖四十二年﹐流寇林道幹掠近海地﹐都督兪大猷徵之﹐追至澎湖﹔道幹走臺灣。大猷以水道險遠﹐怯不輕進﹐於是畱偏師駐澎湖以哨鹿耳。道幹困﹐走占城﹔乃罷澎湖偏師而復設巡檢﹐尋亦廢。

七鯤髙築百重城﹐甌脫東胡遠見爭﹔不料竟垂開創局﹐至今兩字尙標名﹗

明萬曆末年﹐荷蘭據臺灣﹐築城於一鯤身之上﹐曰臺灣城﹔臺灣之名自此始。天啟二年﹐復據澎湖﹐又城焉。

鼯技終窮漫自豪﹐牛皮作僞太心勞﹗漢家大計籌邊策﹐信義何能諭爾曹﹗

舊傳荷人入臺之始﹐蓋因泛海值颶﹐飄流至安平鎭﹔乃紿土番﹐謂『願得一牛皮地﹐多金不惜』﹗土番許之。遂剪牛皮如縷﹐周圍圈匝數十丈﹐因據其地焉。

珠旗白羽下三韓﹐十萬貔貅鐵甲寒﹔捷報旋聞馳闕下﹐元戎昨夜斬樓闌。

天啟四年﹐福建巡撫南居益遣總兵兪咨臯討荷蘭﹐擒其將髙文律﹐斬之以狗。八月﹐荷人請和﹐乃去澎湖而入臺灣。

翁伯平生血三斗﹐海風被面吹不涼﹔仰天一笑擲匕首﹐怨气千秋橫白虹。

庚寅﹐俠士郭懷一謀逐荷人﹔事覺﹐被戮。

下游顏氏人中傑﹐赤手雄拏瘴嶠云﹔椎髻虯髯久銷寂﹐一千年後始逢君。

天啟五年﹐海澄人顏思齊始入臺灣﹐南安鄭芝龍附之﹐與荷人共有臺灣之地。

家居大好付纖兒﹐末造庸才一例悲﹔難洗石頭城下恥﹐西風獵獵拂降旗﹗

顏思齊死﹐眾立芝龍爲長。順治三年﹐芝龍降淸﹐荷人遂盡得臺灣。

曾憑一矢退單於﹐艸創崖山陸秀夫﹔二十二年臣力瘁﹐空畱禾黍滿東都﹗

順治十八年﹐芝龍子成功以江南敗歸﹐襲澎湖。夏五月﹐入臺灣﹐逐荷蘭。冬十月﹐荷蘭歸國﹔成功攺臺灣城爲安平鎭﹐以臺灣縣爲承天府﹐總臺地曰「東都」。

按臺灣奉永曆正朔﹐起訖共二十二年。

成功與荷蘭守將書曰﹕『執事率數百之眾困守城中﹐何足以抗我軍﹔而余尢怪執事之不智也。夫天下之人﹐固不樂死於非命。餘數告執事﹐蓋爲貴國人民之性命﹐不忍陷之瘡痍爾﹗今再命使者前往致意﹐執事熟思之﹗執事若知不敵﹐獻城降﹐則余當以誠意相待﹔否則﹐我軍攻城而執事始揭白旗﹐則余亦止戰以待後命。我軍入城之時﹐余嚴飭將士秋毫無犯﹐一聽貴國人民之去﹔若有願畱者﹐余亦保護之﹐與華人同。夫戰敗而和﹐古有明訓﹔臨事不斷﹐智者所譏。貴國人民遠渡重洋經營臺島﹐至勢不得已而謀自衛之道﹐固余之所壯也。然臺灣者中國之土地﹐久爲貴國所據﹔今余旣來索﹐則地當歸我﹐珍瑤不急之物悉聽而歸。若執事不聽﹐可樹紅旗請戰﹐余亦立馬以觀﹔毋遊移而不決也﹗生死之權﹐在余掌中﹔見機而作﹐而不俟終日。惟執事圖之』﹗若翁俎上痛何如﹐萬古傷心竟絕裾﹗字裏行間皆血淚﹐一篇報父勸降書。

滿人命芝龍修書勸降﹐成功不從﹔報父書曰﹕『嗟嗟﹗曾不思往見貝勒之時﹐許多好言竟爾不聽﹐自投虎口﹐毋怪乎其有今日也﹗吾父禍福存亡﹐兒料之熟矣。見其待投誠之人有始無終﹐天下共曉。先以禮貌﹐後遂魚肉﹐總是「挾」之一字﹔兒豈可挾之人哉﹗固已言之於先而決於早矣。今又以不入耳之談再相勸勉﹐前言已盡﹐回之何益﹗但謝表日夜跪哭﹐謂無可以回復爲憂﹔不得不因前言而詳明之。蓋自古治天下﹐惟徳可以服人。三代無論矣。漢光武恢復大度﹐推誠竇融﹔唐太宗於尉遲敬徳﹐朝爲仇敵﹐一見而待以腹心﹔宋太祖時越王俶全家來朝﹐二月遣還﹐羣臣乞畱章疏﹐封固賜之﹕皆有豁達規模﹐故英雄感徳﹐榮爲之用。若專用詐力﹐縱可服人﹐而人未必心服﹔況詐力之必不能行乎﹗自入閩以來﹐喪許多人馬﹑費許多錢糧﹐百姓塗炭﹐赤地千里﹔已驗於往時。玆世子頃國來已三載﹐殊無奇謀異能﹐只是補茸破城﹑建造煙墩而已。一弄兵於白沙﹐而船隻覆沒﹔再弄兵於銅山﹐而全軍殲滅﹔揚帆所到﹐而閩安便得﹔羅源殿後﹐而格商授首。此果有損耶﹑益耶﹖此不析而明矣。今欲別順逆﹐而不知順逆在於心﹑不在於形。試觀姜壤﹑金聲桓﹑海時行﹐豈非薙發之人哉﹖大丈夫磊磊落落﹐光明正大﹐皎如日月﹔肯效詐僞之所爲﹐苟就機局﹐取笑當時﹖試思今日之域中﹐竟是誰家之天下﹗損無數之兵馬﹑費無稽之錢糧﹑死億萬之生靈﹐區區爭頭上數根之發﹐大爲失策﹔且亦量之不廣也﹗誠能略其小而計其大﹐益地足食﹐插我弁將﹐何難罷兵息民﹔彼無詐﹐我無疑。如此﹐則奉滿州正朔﹐無非爲民生計﹑爲吾父屈也﹔文官聽部選﹑錢糧照前約﹐又無非爲民生計﹑爲吾父屈也。將兵安插得宜﹐則滿人無內顧之憂﹔海外別一天地﹐兒效巢﹑由﹑嚴光優遊山林﹐髙尙其志耳。兒志已堅而言尢實﹐毋煩再役﹔乞赦不孝之罪』﹗

煤山弓劍慟前朝﹐陽戹陰凝正气消﹔獨辧孤忠昭日月﹐董狐直筆在余姚。

鄭氏經營臺灣時﹐張司馬作詩誚之曰﹕『中原方逐鹿﹐何暇問虹梁』﹗又曰﹕『只恐幼安肥遁老﹐杖藜皂帽亦徒然』﹗世之尊成功者﹐亦不過比之田橫﹑徐市之間﹐獨余姚黃宗羲推許備至﹐且著「賜姓始末」一卷以紀其事﹝文見「黃梨洲全集」﹞。

永曆乾坤一綫延﹐中州王迹忽東遷﹔鄭家縣制誰能說﹐憶否「天興」並「萬年」﹖

成功攺建東都後﹐設縣二﹕曰天興﹑曰萬年。

金湯枉令資公嗣﹐豚犬何能諱景升﹗辜負神州諸父老﹐白頭忍死夢中興﹗

成功沒﹐子經嗣﹔攺東都爲東寧。經沒﹐子克塽嗣。

安平秋打浪花麤﹐「討賊」因循失壯圖﹔航海進剿三上疏﹐北人眼底遂無吳。

施瑯「陳海上情形﹑剿撫機宜疏」曰﹕『鄭成功倡亂二十餘年﹐恃海島爲險﹐蔓延鴟張﹐荼毒生靈﹔故當時不得不從權析地﹐絕其進取之路。嗣而皇上廣開徳意﹐招徠撫綏﹐漸散其黨﹔成功疑懼﹐乃遁踞臺灣以爲兔窟。康熙元年間﹐兵部郎中黨古裏至閩﹐臣備將逆島可取之勢﹐面乞代奏﹔復上疏密陳﹐荷蒙兪旨。仰藉天威﹐數島果一豉而平﹔逆孽鄭經逃竄﹐負嵎恃固。去歲朝廷遣官前往招撫﹐未見實意歸誠。從來順撫逆剿﹐大關國體﹐豈容頑抗而止。伏思天下一統﹐胡爲一鄭經殘孽盤踞絕島﹐而折五省邊海地方畫爲界外﹐以避其患﹗況東南膏腴田園及所產魚鹽最爲財賦之藪﹐可資中國之潤﹐不可以西北長城塞外風土爲比。倘不討平臺灣﹐匪特賦稅缺減﹑民困日蹙﹐卽防邊若永爲定制﹐錢糧動費加倍。輸外省有限之餉年年協濟﹐何所底止﹗又使邊防持久﹐萬一有懼罪弁兵及冒死窮民以爲逋逃之窟﹐遺害叵測﹔似非長久之計。且鄭成功之子有十﹐遲之數年﹐並皆長成﹔假有一﹑二機覺才能收拾黨類﹑結連外島﹑聯絡土番﹐羽翼復張﹐終爲後患。我邊海各省水師𨿽布設周密﹐以臣觀之﹐亦僅能自守﹔若使之出海徵剿﹐擇其精銳習熟將卒﹐實亦無幾。況後此精銳者老﹑習熟者疏﹐何可長恃﹗臣蒙皇上逾格擢用﹐荷恩深重﹔分應滅賊﹐以盡厥職。每細詢各投誠之人及陣獲一﹑二賊夥﹐備悉賊中情形﹐審度可破之勢﹔故敢具疏密將臺灣剿撫機宜﹐爲我皇上陳之。查自故明時原住澎湖百姓有五六千人﹑原住臺灣者有二三萬﹐俱系耕漁爲生。至順治十八年﹐鄭成功挈去水陵僞官兵並眷口共計三萬有奇﹐爲伍操戈者不滿二萬﹔又康熙三年間﹐鄭經復挈去僞官兵並眷口約有六七千﹐爲伍操戈者不過四千。此數年﹐彼處不服水土病故及傷亡者五六千﹐歷年渡海窺伺﹑被我水師擒殺亦有數千﹐相繼投誠者計有數百。今𨿽稱三十餘鎭﹐並系新拔﹐俱非夙練之才﹔或轄五六百﹐或轄二三百兵不等。計賊兵不滿二萬之眾﹑船隻大小不及二百號﹐散在南北二路墾耕而食﹐上下相去千有餘裏。鄭經承父餘業﹐智勇不足﹐戰爭匪長﹔其各僞鎭赤皆碌碌之流﹐又且不相聯屬。賊眾耕鑿自給﹐失於操練﹐終屬參差不齊﹔而中無家口者十有五﹑六﹐豈甘作一世鰥孤﹐寧無故土之思﹗但賊多後閩地之人﹐其間縱使有心投誠者﹐旣無陸路可通﹑又乏舟楫可渡﹐故不得不相依爲命。鄭經得馭數萬之眾﹐非有威徳制服﹐實賴汪洋大海爲之禁錮﹔如專一意差官往招﹐則操縱之權在乎鄭經一人﹐恐無率眾歸誠之日﹗若用大師壓境﹐則去就之機在乎賊眾﹐鄭經安能自主﹕是爲因剿寓撫之法。大師進剿﹐先取澎湖以扼其吭﹐則形勢可見﹑聲息可通﹐其利在我﹔仍先遣幹員往宣朝廷徳意﹐若鄭經勢窮向化﹐可收全績。倘頑梗不悔﹐俟風信調順﹐卽率舟師聯■﹝舟宗﹞直抵臺灣﹐拋泊港口以牽制之﹔發輕快船隻﹐一往南路打鼓港口﹐一往北路蚊港海翁窟港口﹐或用招誘﹑或圖襲取﹐使其首尾不得相顧﹐自相疑惑。疑則其中有變﹐賊若分則力薄﹑合則勢蹙﹔於以用正用奇﹐相機調度登岸﹐次第攻擊。臣知己知彼﹐料敵頗審﹔率節制之師﹐賈勇用命﹐可取萬全之勝。倘賊踞城固守﹐則先剿其村落黨羽﹐撫輯其各社土番﹔狹隘孤城僅容二千餘眾﹐用得勝之兵而攻無援之城﹐使不卽破﹐將有垓下之變﹐賊可計日而平矣。夫興師所慮﹐募兵措餉﹔今沿邊防守經制及駐札投誠閒曠官兵皆爲臺灣而設﹐聽臣會同督﹑提諸臣挑選習熟精銳﹐用充徵旅﹐無事徵募動費之煩。此等兵餉﹐徵亦用﹑守亦用﹑與其束手坐食於本汛﹐孰若簡練東徵於行間﹗至修整船隻﹐就於應給大修銀兩領收﹐可無額外動支。船未足用﹐則浙﹑粵二省水師亦爲防海設立﹐均可選用﹔仍行該省督﹑提選配官兵﹐各舉總兵一員領駕協剿。每船用慣熟澎湖﹑臺灣港路柁梢數人﹐卽於福建投誠官兵內挑選分配﹔不足﹐卽將投誠兵汰其老弱﹐別募熟於海道之人補額。因此﹐見在額給糧餉不須分外加增﹐無煩夫役挽輸。安配定妥﹐以候風期﹔毋論時日﹐風信可渡﹐立卽長驅。利便之舉﹐誠莫過於此者。但水路行兵﹐出海水深﹐利用大船﹔進港水淺﹐利用小哨。今當新造小快哨一百隻﹐以爲載兵進港及差撥哨探之用﹔又當新造小八槳二百隻﹐每大船各配一隻﹐到臺灣臨敵登岸之時可以盤載官兵蜂擁而上。其小快哨每只新造只用價銀四十兩﹐小八槳每只新造只用價銀一十五兩﹔二項共該用銀七千兩﹐爲費不多。若臺灣一平﹐則邊疆寧靖﹐防兵可減﹔百姓得享升平﹐國家獲增餉稅﹐沿邊文武將吏得安心供職﹐可無意外罪累﹕一時之勞﹐萬事之逸也』。

又「密陳航海進剿機宜疏」及「決計進剿疏」見「靖海紀」﹐玆不具錄。

伯顏靖海盡天驕﹐趙宋﹑朱明已不祧﹔兩季遺黎同一慟﹐澎湖澳與浙江潮﹗

澎湖泊船之澳﹐有南風﹑北風之別。時當南風誤泊北風澳﹑或時當北風誤泊南風澳﹐則舟必壞。癸亥淸﹑鄭交鋒之際﹐正當盛夏南風大作﹐都督劉國軒將戰艦盡泊南風澳﹔時淸師誤泊北風澳﹐國軒方幸之﹐謂可弗戰而勝。忽北風大作﹐淸師舟楫無損﹐而鄭軍連■﹝舟宗﹞覆沒﹐澎湖遂亡。旌旗蔽海慘無光﹐夜半妖星冷吐芒﹔萬里長江飛渡疾﹐將軍一舉竟龍驤。

夏六月癸亥﹐施瑯入澎湖。

吼門事去劇堪哀﹐拉朽摧枯感一堆﹔何用鑿山更通道﹐長驅鄧艾裹氈來。

八月壬子﹐淸師至臺灣。

乘驢敗將容何蹙﹗執梃降王气不豪。休望孝陵天子气﹐婆娑洋外水滔滔。

鄭將劉國軒兵敗﹐從吼門入東寧﹐奉克塽以降。淸封克塽漢軍公﹐國軒授天津總兵﹔時康熙二十二年秋七月丙申事也。

傷心題壁畱遺句﹐不負髙皇發數莖﹔萬樹冬靑一抔土﹐天荒地老赤嵌城﹗

寧靖王聞克塽議降﹐大書於壁曰﹕『自壬午寇陷荊州﹐攜家南下﹔甲申﹐避亂閩海﹕總爲幾莖頭髮﹐保全遺體。遠潛外國﹐今已四十餘年﹐六十有六歲。時逢大難﹐全發冠裳而死﹔不負髙皇﹐不負父母﹗生事畢矣﹐無愧無怍』﹗又書絕命詞曰﹕『艱辛避海外﹐總爲數莖發﹔於今事畢矣﹐祖宗應容納』﹗遂自縊死。墓在竹滬。

盟鸞誓鳳讀殘碑﹐破碎河山發酒悲﹗野老難言柰何帝﹐少年我是有情癡。

寧靖王元妃﹐與王合葬於竹滬。

墓門三月弔啼鴉﹐碧血春開帝子花﹔畱與蠻荒賦宮怨﹐斷腸一樣玉鉤斜﹗

寧靖王殉難姬妾袁氏﹑王氏﹑荷姑﹑梅姑﹑秀姐﹐別葬於承天郊外桂子山﹝卽今之五妃墓﹞。

猖獗頻年擾郅支﹐防秋無策鎭西陲﹔五城畱作藩籬蔽﹐李佑邊才信可兒﹗

淸廷以臺灣險遠﹐欲墟其地。施瑯不可﹐疏請畱臺灣爲外蔽﹔詔可。疏曰﹕『臺灣北連吳會﹑南接越嶠﹐延袤數千里﹔山川峻峭﹐港道紆回﹕乃江﹑浙﹑閩﹑粵四省之左護。隔澎湖一大洋﹐水道四更。明季設水師標於金門所﹐出汛至澎湖而止﹐水道亦有七更。臺灣一地原屬化外﹐土番雜處﹐未入版圖也﹔然其時中國之民潛至﹐生聚於其間者已不下萬人。鄭芝龍爲海寇時﹐以爲巢穴。及崇禎元年鄭芝龍就撫﹐將此地稅與紅毛爲互市之所﹔紅毛遂聯絡土番﹑招納內地人民﹐成一海外之國﹐漸作邊患。至順治十八年﹐爲海逆鄭成功所攻破﹐盤踞其地﹔糾集亡命﹐挾誘土番﹐荼毒海疆﹐窺伺南北﹐侵犯江﹑浙。傳及其孫克塽六十餘年間﹐無時不仰廑宸衷。臣奉旨徵討﹐親歷其地。備見野沃土膏﹐物產利溥﹕耕桑並耦﹐漁鹽滋生﹔滿山皆屬茂樹﹐徧處俱植修竹﹔硫磺﹑水藤﹑糖蔗﹑鹿皮以及一切日用之需﹐無所不有。向之所少者﹐布帛耳﹔玆則木棉盛出﹐經織不乏。且舟帆四達﹐絲縷踵至﹔飭禁𨿽嚴﹐終難杜絕﹕實肥饒之區﹑險阻之域。逆孼乃一旦懍天威﹑懷聖徳﹐納土歸命﹔此誠天以未辟之方輿﹑資皇上東南之保障﹐永絕邊海之禍患﹐豈人民所能致﹗夫地方旣入版圖﹐土番﹑人民均屬赤子﹔善後之計﹐尢宜周詳。此地若棄爲荒陬﹑復置度外﹐則今臺灣人民稠密﹑戶口繁息﹑農工商賈各遂其生﹐一行徙置﹐安土重遷﹑失業流離﹐殊費經營﹔實非長策﹗況以有限之船﹑渡無限之民﹐非閱數年﹐難以報竣。使渡載不盡﹐苟且塞責﹐則該地之深山窮谷竄伏潛匿者實繁有徒﹐和土番從而嘯聚﹐假以內地之逃軍流民﹐急則走險﹐糾黨爲祟﹔造舟制器﹐剽掠濱海。此所謂「藉寇兵而齋盜糧」﹐固昭然較著者。甚至此地原爲紅毛住處﹐無時不在涎貪﹐亦必乘隙以圖﹔一爲紅毛所有﹐則彼性狡黠﹐所到之處﹐善爲蠱惑人心。重以夾板船隻制作精堅﹐從來無敵於海外﹔未有土地可以托足﹐尙無伎倆﹔若旣得數千里之膏腴有以依泊﹐必倡合黨夥﹐竊窺邊疆﹐逼近門庭。此乃種禍後來﹐沿邊諸省斷難晏然無虞﹔至時復勤師遠徵﹐兩涉大洋﹐波濤不測﹐恐未易再建成效。如僅守澎湖而棄臺灣﹐則澎湖孤懸汪洋之中﹐土地單薄﹐界於臺灣﹐遠隔金﹑廈﹐豈不受制於彼﹗是守臺灣﹐卽所以固澎湖。臺灣﹑澎湖連爲臂指﹐沿邊水師汛防嚴密﹐各相犄角﹔聲气關通﹐應援易及﹐可以寧息。況昔日僞鄭所以得負抗逋誅者﹐以臺灣爲老巢﹑以澎湖爲門戶﹐四通八達﹐遊移肆虐任其所之﹔我之舟師﹐往來有阻。今地方旣爲我得﹐在在官兵星羅棋布﹐風期順利﹐片帆可至﹔𨿽有姦萌﹐不敢復發。臣業與部臣﹑撫臣會議﹐部臣﹑撫臣未履其地﹐去畱未敢懸決﹔臣閱歷周詳﹐不敢遽議輕棄者也﹗伏思我皇上建極以來﹐仁風遐暢﹑威聲遠播﹐四海賓貢﹐萬國咸寧﹔日月所照﹑霜露所墜﹐凡有血气者﹐莫不臣服。以斯方拓之土﹐奚難設守以爲東南數省之藩籬。且海氛旣靖﹐內地溢設之官兵盡可陸續汰減﹐以之分防臺﹑澎兩處。臺灣設總兵一員﹑水師副將一員﹑陸師參將二員﹑兵八千名﹐澎湖設水師副將一員﹑兵二千名﹐通計兵一萬兵﹐足以固守﹐又無添兵增餉之費。其防守總兵﹑副﹑參﹑遊等官﹐定以三年或二年轉升內地﹐無致久任﹔永爲成例。在我皇上優爾重祿﹑推心置腹﹐大小將弁﹐誰不勉勵竭忠﹗然當此地方初辟﹐該地正賦﹑雜餉﹐殊宜蠲豁。現在一萬之兵食﹐權行全給﹔三年後開徵﹐可以佐需。抑且寓兵於農﹐亦能濟用﹔可以減省﹐無庸盡資內地之轉輸也。蓋籌天下之形勢﹐必求萬全。臺灣一地𨿽屬外島﹐實關四省之要害﹔無論彼中耕種﹐猶能少資兵食﹐固當議畱﹔卽爲不毛荒壤﹑必藉內地挽運﹐亦斷斷乎其不可棄﹗惟去畱之際﹐利害攸系。我朝兵力比於前代﹐何等彊盛﹗當時封疆大吏狃於目前苟計之計﹐畫遷五省邊地以避寇患﹐致賊勢愈熾而民生顚沛。往事不臧﹐禍延及今﹐致遺朝廷宵旰之憂。臣仰荷洪恩﹐天髙地厚﹔行年六十有餘﹐衰老浮生﹐頻虞報稱末由。熟審該地形勢﹐而不敢不言。蓋臣今日知而不言﹐至於後來萬或滋蔓難圖﹐竊恐皇上責臣以緘默之罪﹐又焉所自逭。故當此地方削平﹐定計去畱﹐莫敢擔承﹔臣思棄之必釀成大禍﹐畱之誠永固邊圉。會議之際﹐臣𨿽諄諄極道﹐難盡其詞﹔在部臣﹑撫臣等耳目未經﹐又未能盡悉其槪。是以臣會議具疏之外﹐不避冒瀆﹐以其利害﹐自行詳細披陳﹔伏祈睿鑑』﹗

人代茫茫似奕棋﹐回頭淵實換邱夷﹔君看毛﹑李「平臺序」﹐大筆淋漓彼一時。

安溪李光地「靖海紀序」曰﹕『韓淮陰指畫東徵形勢及料楚﹑漢成敗﹐如指諸掌﹔諸葛公校計孫﹑曹彊弱﹐圖荊﹑益之利﹐定鼎足之規﹐皆先握算於前而操券於後。司馬仲達不足道也﹐然其平公孫淵量敵計期﹐不差時日。嶽忠武對魏公定擒楊麼﹐八日而捷書果至。蓋古之重臣宿將﹐其於天下大勢﹐一問要害﹐未嘗不熟籌深曉﹐制其短長之策﹐故一旦應機近刃而解。此固非冒利趨險﹐迄無成謀﹐苟焉以國家民命爲試者也。東南之苦海患六十餘年﹐聖朝受命﹐恃其險遠﹐踞島嶼﹑乘風潮出沒爲梗。自戊子以來﹐攻圍破陷郡邑者三﹐跨有粵﹑閩邊地曠日而後平者一。己亥之役﹐浮長江﹑犯金陵﹐則中原腹心爲之震動﹔議者割棄沿海田廬延袤數千里而又歲資鄰省軍糈動百萬計﹐蓋毒生靈﹑縻國藏﹐不可勝數。此豈鱗介之倫﹐不以衣裳易者比哉﹗靖海侯施公﹐自其先任樓船﹐則以疏言賊可滅狀﹔乘傳陛陳﹐言之彌切。天未厭亂﹐畱公宿衛十有餘年而後出﹐竟其志﹔時異勢殊﹐而公前二疏所陳者﹐無一不酬於後。自奉命專徵至於受降獻俘﹐籌劃措置﹑連篇累幅﹐又無一不符於前。吾以是知公計之熟﹑料之明﹐知己知彼﹐算定而後戰﹐故能役不逾時而成不世之功﹔所謂「上兵伐謀」者﹐於公見之矣。國家之難在用兵﹐用兵之事莫難乎滄波巨中與遠夷爭舟楫之利。珠崖﹑南交﹐漢﹑明所以屢徵而不復﹔遼左﹑日東﹑唐﹐元所以傾師而不再﹕彼數君者﹐皆以遠異窮兵﹐績用弗底。今鄭氏境內逸寇托足孤島﹐爲濱海無窮之憂。皇上憫惻殘黎﹐赫然誅討﹔天佑皇仁﹐風波助順。而公以國賊家難﹑忠孝交逼於中﹐憤不顧身﹐義形顏色﹔仰仗皇上委托之專﹐無復疑貳掣肘﹐遂克受事﹐報宣威絕徼航海之勛﹐稽古莫及焉。然則公之智勇﹐蓋公之誠爲之。而皇上救民伐罪﹐內斷於心﹐任公勿二﹔如議者舉棋不定之口﹐其不潰成者幾希耳。閩之人﹐取公前後章疏匯萃編刻而請序於余。余惟公之功﹐天子褒之﹑史氏紀之﹐其所以爲百世戎臣師者﹐吾無綴乎爾。故復稱道古今﹐以見遠圖之不可事﹑耀兵之非得已以及主之仁明﹑臣之忠孝﹐著厥成功之自。覽是編者考閩事之終始﹐尙將有以論其世也』。

蕭山毛奇齡「平臺灣紀序」曰﹕『從來不世之功﹐必藉大文以傳之﹔虎之詩﹑長舅之銘﹑韓吏部之碑﹐皆是也。獨是循蜚以還﹐不臣海邦幅員𨿽長﹐漸被有限﹔而本朝於四徵之餘﹐凡衣麛■﹝冫食﹞兕﹑雕膺畫顙之族﹐無不臣伏。祗此海中孤島從古未經奉耕犁者﹐而戈船所屆﹐卽驅除而版籍之。然且逋逃四世﹐由明季迄今僭妄自大﹐舉前朝孫﹑盧﹑陳﹑彭朝興暮蔑者﹐且偸安因循至七﹑八十年之間﹐乃一旦破澎湖﹑搗臺灣﹐由銅山﹑花嶼抵將軍大■﹝山奧﹞乘潮而入﹐斬將奪柵﹑燔其井而瀦其穴﹐海外一方重申弔伐﹐自辰至戌﹐揮數世積逋之寇而平於七日之內﹐何其捷也﹗然則廟算之神與師武臣之力﹐其所宜鋪張而誦揚者﹐豈顧問哉﹗惟是壬戌春奏凱京師﹐天子親禦端門受俘獻醎﹐其時侍班諸臣徒橐筆立左右﹐不能歌詠其事以嬗於將來﹔但記諸「起居」﹐爲聖朝「實錄」采擇。而倪君殿侯親歷行間﹐目睹旌竿之所及﹐辟易潮汐﹐且身當炮石﹐復能摩盾吮矢以志其始末。今讀其文﹐不啻陳琳之艸檄而韋臯之紀功也。則廟謨𨿽大﹐有載事而徳益彰﹔版宇𨿽寬﹐得頌言而績彌顯。斯文果傳﹐其有俾於聖世者豈淺鮮也﹗殿侯旣以其文上之將軍﹐將勒石海濱而復錄其兼本以示世﹐因次其篇幅而屬予爲序﹔謹序』。

劫冷昆明世已非﹐古磚遺讖記依稀﹔東歸鯨種無消息﹐把酒江天問落暉﹗

明崇禎庚辰﹐閩僧貫一居鷺門﹔夜坐﹐見籬外陂陀有光連三夕﹐怪之。因掘地﹐得古磚﹐背印兩圓花突起﹐面刻古隸四行。其文曰﹕『艸雞夜鳴﹐長耳大尾﹔幹頭銜鼠﹐拍水而起﹔殺人如麻﹐血成海水。起年滅年﹐大甲更始﹔庚小熙皞﹐大和千紀』。凡四十字。鄭氏敗後﹐識者曰﹕雞﹐酉字也﹔加「艸」頭﹑「大」尾﹑長「耳」﹑「鄭」字也。幹頭﹐甲字也﹔鼠﹐子也﹕謂鄭氏以天啟甲子起海中也﹔滅年甲子﹐距前甲子六十年矣。庚小熙皞﹐寓年號也。此說詳見「槎上老舌」一書並「池北偶談」。

鄭成功起兵時﹐有問善知識者﹔答曰﹕『乃東海大鯨也』。問何時而滅﹖曰﹕『歸東卽逝』。辛丑攻臺灣﹐荷人先望見一人冠帶騎鯨﹐從鹿耳門而入﹔隨後﹐成功舟由是港進。癸卯﹐成功未疾時﹐轄下夢見前導稱成功至﹔視之﹐乃鯨首者冠帶乘馬由鯤身東入於外海。未幾﹐成功病卒﹔恰符「東歸卽逝」之語。「臺灣誌略」謂其子若孫皆鯨種﹐蓋卽指此。

玉帶浮江迹又陳﹐空教麥秀愴頑民﹔惜君大志輸鴻鵠﹐終是岡山養鴨人﹗

朱一貴﹐原名朱祖﹔在岡山養鴨。詭稱海中浮玉帶﹐爲明代再造之符﹐遂起事﹔自稱「義王」﹐號「永和」。旋爲淸師所滅。

過江今日牧豬奴﹐白刃橫行意气麤﹔曾是藤牌好身手﹐虎倀蛇祟一何愚﹗

鄭氏亡後﹐寓閩者多橫行市井間﹐魚肉小民。聞至同﹑光時﹐始斂迹。

三紀周星一剎那﹐國墟朝艸竟如何﹗十重鐵甲楊光遠﹐天壤偏生此輩多。

明統旣絕﹐傖荒輩覥顏媚敵矣。

女牛﹑鶉尾分星野﹐耳食紛紜類扣盤﹔卻笑迂儒偏好事﹐彊將蠡管測天官﹗

「舊志」謂臺灣隸閩﹐宜從閩﹐以附於揚州﹔其星野屬牽牛﹑婺女之分。而「諸羅志」則謂臺灣原屬島彜﹐其次爲鶉尾。二說皆依附離合之見﹐無實驗云。

山連東野千餘里﹐水接思明十一更﹔可憐閱慣興亡事﹐齾齾粼粼不世情﹗

宋朱文公登福州鼓山占地脈﹐曰﹕『龍渡滄海﹐五百年後海外當有百萬人之郡』。

福州五虎山﹐入海首皆東向﹔是气脈渡海之驗。自廈門至澎湖﹐水程七更﹔自澎湖至臺灣﹐水程四更﹝一更﹐凡六十里云﹞。

關潼﹑白畎兩崔巍﹐萬壑千巒此結胎﹔絕似吾閩浮海客﹐重洋遙長子孫來。

臺山﹐自福建五虎門蜿蜓渡海﹐東至大洋中﹐二山曰關潼﹑曰白畎﹐是臺灣諸山之龍起處﹔隱伏海中﹐穿波逐浪﹐至臺之雞籠山始結一腦﹐磅礡繚繞千餘里。諸山屹峙﹐不可紀極。五色雲中一柱蒼﹐屹然少祖鎭東方﹔誰攜謝眺驚人句﹐麗旭明霞寫木岡﹖

木岡山﹐爲臺山之少祖﹔長一百三十餘里﹐巍峨特聳。其巓﹐每有雲霧﹔天气淸﹐則見山。祖龍一炬了詩書﹐魁斗形家讖總虛﹔南渡蕭條人物盡﹐厭厭泉下見曹蜍。

魁斗山三峯陟起﹐狀若三臺﹔形家謂爲文明之兆。

試看大遁抱觀音﹐終老溫柔共此心﹔莫便晏安笑公子﹐江山酖毒我爭禁﹗

觀音山﹐在西南﹔大遁山﹐在東北。兩相環抱﹐昔人每引此以嘲流寓不返者。蓋閩﹑粵客籍﹐每贅於臺人養童媳之家﹐歸國十無一﹑二焉。

何年媧石墜塵寰﹐蛾翠螺靑銷百蠻﹔一自彩鸞飛去後﹐夕陽閒殺女牀山。

艸山﹐在臺北。

春風一抹黛痕長﹐爲雨﹑爲云夢楚王﹔畱得合歡眞面目﹐滿山飛徧野鴛鴦。

淡水廳東南六十里﹐有合歡山。

埋金指點話羣猺﹐珠樹琪花付暮樵﹔多少寶山空手出﹐人間頑福果難消﹗

埋金山﹐卽打鼓山。相傳明都督兪大猷討海賊林道幹﹐道幹遁入臺﹐艤舟打鼓山港。其妹埋金於山上﹐時生奇花異艸﹐入山樵采者常見焉﹔若懷歸﹐則迷路不得出﹐疑有山靈呵護云。哆囉滿社產金區﹐想殺殉財賤丈夫﹔解識千秋不祥物﹐可憐惟有紫髯胡﹗

哆囉滿社﹐產金﹔從港底沙中淘之而出﹐與雲南瓜子金相似。陳小崖「外紀」﹕『康熙壬戌間﹐鄭氏遣陳廷輝往其地采金。老番云「采金必有大故」。詰之﹔曰「初﹐日本居臺來采金﹐紅毛奪之﹔紅毛來取金﹐鄭氏奪之。今又來取﹐豈遂晏然無事」﹖明年癸亥﹐淸師果克臺灣。

嶐嶺﹑沙喃﹑噶馬蘭﹐雄奇水石足躋攀﹔帶裘不見孫經略﹐叱馭何人過北關﹖

烏竹芳「蘭陽八景」詩序曰﹕『噶瑪蘭﹐一新辟之區也﹔榛莽荒穢﹑艸木蒙茸﹐每爲人迹所罕到。前之人來守斯土者﹐斬其荒而除其穢﹑落其實而取其材﹐由是奇者以露﹑美者以顯﹐而山海之靈異﹑景物之秀發﹐未嘗不甲乎中州。特以僻在荒陬﹐海天遙隔﹐文人騷土每裹足而不前﹐實貽林澗之愧﹗𨿽然﹐莫爲之前﹐𨿽美弗彰﹔莫爲之後﹐𨿽盛弗傳。予以乙酉夏承乏斯土﹐見夫民番熙攘﹑山川挺秀。北顧嶐嶺﹐雲煙縹緲﹔南顧沙喃﹐水石雄奇﹔其東則海波萬里﹐龜山挺峙﹔其西則峯巒蒼翠﹐儼如畫屏﹕竊疑天地之鍾靈﹑山川之毓秀﹐槪必不在於是也。故特標其名﹐而志其勝﹔列爲八景﹐附以七絕﹕庶名山佳水﹐不致蕪沒而不彰。後之人流連景物﹑延訪山川﹐亦可一覽而得其槪云』。

閩浙總督孫爾準「過噶馬蘭北關」詩云﹕『山頭亂石金華羊﹐下飲大澥波茫茫﹔蹴蹋洪濤濺飛沫﹐紫瀾迅激浮驚霜。北關拔起通一綫﹐訇然石扇森開張﹔天開地辟絕人迹﹐胡煩設險勞堤防﹗我皇徳遠曁日出﹐坐變斥鹵爲耕桑。乃知天意早有在﹐陽施陰設成巖疆﹔我來叱馭行過此﹐戍卒環列排櫐槍。關中沃野七千甲﹐南東其畝棻鋪穰﹔茆茨土捨雞犬靜﹐疑從上古窺洪荒。鴃舌侏禽費重譯﹐見人狂顧如驚獐﹔地無可欲視聽寂﹐安得習染生癡狂﹗無懷﹑葛天在人世﹐桃源之說非荒唐。鯷壑東瞻寒礁石﹐雞籠西顧連崇岡﹔瞿唐﹑劍閣身未到﹐鄳阨視此誰低昂﹗援毫思欲勒銘去﹐媿無筆力追孟陽』﹗

素綆金瓶迹未蕪﹐猶聞飲鑿自匈奴﹔他時倘過武威郡﹐試否曾畱酒气無﹖

烏鬼井﹐在臺灣鎭北坊﹔荷人所鑿。聞水源甚盛﹐大旱不竭﹔南北商船悉於此取水﹐以供日用。

殘霞赤瓦映江隈﹐磊落吾思石勒才﹔尙有一噓畱蜃气﹐西京甲第久成灰。

赤嵌樓﹐亦荷蘭所築。

北廷昔日重開邊﹐白首南徵感站鳶﹔何處木樵畱廢址﹖斜陽獨弔趙屯田。

臺灣鎭城土堡﹐乾隆五年總鎭何勉所築。

沃焦亙古沒人居﹐百派洪濤赴尾閭﹔珍重旭初「臺海賦」﹐中原抗手木玄虛。

臺人陳輝﹐字旭初﹔爲「臺海賦」曰﹕『乾坤辟而坎位定﹐二气合而水徳成。睠玆臺海﹐涵濁漱淸﹔浺瀜沆瀁﹐湠漫渟泓。洪濤噴薄﹐浸鯤身而浮澎島﹔回漩曲折﹐入鹿耳而■﹝氵匪﹞安平﹕灌百川而弗溢﹐注萬壑而不盈爾。其激浪湧波﹐爲潮﹑爲汐﹔藏蛟螭於深溝﹐穩黿鼉於巨宅。其遙也﹐望之而愈杳﹔其廣也﹐量之而莫盡。旣地勢之偏傾﹐嘆神州之遼隔﹗蓋禹功所未及敍﹐章亥所弗能核。迨夫交趾之石一鑿﹐甘棠之港遂融﹔昔在版圖以外﹐今歸邦域之中。東寧啟宇﹐鄒﹑魯成風﹔憑一葦之所屆﹐乃無遠而弗通。南連廣粵﹐北接齊﹑吳﹔歷錦﹑蓋﹐涉遼都﹕藉片帆以利濟﹐取水道爲便途。於是賈人﹑遊客﹐飛艇揚航﹔發鷺島﹑渡重洋﹕或候風期而停棹於西嶼之滸﹐或隨潮信而齊泊乎赤嵌之旁。萃諸州之珍貨﹐遷本土之稻餹﹔旣車書之一統﹐何彼界與此疆﹗則有瀛濡蛋戶﹐世外自別﹔依船爲家﹐販海作歠。任風波兮去來。布漁火兮明滅﹔施罟网於鷺汀﹐投絲緡於鰲穴。生斯長斯兮﹐自幼至耋。爾乃探龍宮﹐數水族﹔卵育胎生﹐細肌丰肉﹕鹽堪作鯗﹐鮮可佐榖。小者若蟻封﹐大者若陵谷﹔奮鬣兮鬥風﹐噴沫兮飛瀑﹕乘怒潮以上下﹐倒狂瀾而伸縮。乃其怪形奇類﹐種種堪嗔﹕角燕拖舟﹐僧魚似人﹔虎蛟擺浪﹐龍鯉吞■﹝舟侖﹞。常衝突乎黑水﹐時漂泳於澎津。別有洿■﹝氵義﹞斷港﹐葭葦蒼深。輕鷗忘機而翔集﹐振鷺修儀而來臨﹔遊戲乎廣淵之浦﹐棲宿於浮嶼之岑﹕物色兮生意﹐徙倚兮行吟。若夫玉宇方澄﹐冰輪乍陡﹔石尢斂聲﹐馮夷屏息。飛白銀兮﹐波光萬里﹔濯素練兮﹐水天一色。泛輕舠於鏡中﹐發淸歌於舷側﹔覺宇宙之甚寬﹐恣遨遊於八極。如或海若奮威﹑天吳作祟﹐驅�象﹑舞贔屓。雪濤四起兮﹐莽縱橫以紛飛﹔濁浪千層兮﹐排長空而恣肆。聲裂百丈之冰崖﹐勢奔萬匹之鐵騎﹔豗島嶼兮若崩﹐掀樓船兮將墜﹕冒巨險以往來﹐仗忠信而無僞。值鯨波之不作兮﹐識放勛之廣被﹔慶安瀾之若玆兮﹐念端居之可恥。告飛廉以先驅兮﹐吾將展宗愨之素志﹔果舟楫之具備兮﹐若濟巨川﹐自今以始』。

朝暾乍上唱篙工﹐欸乃遙聞曙色中﹔鹿耳門前春水暖﹐去帆婀娜不勝風。

昔日凡往福建之舟﹐皆由黎明時出鹿耳門放洋。淸明後南風始發﹐最宜海行。

沙磨潮激活礁危﹐港路紆回認不差﹔已過蕩纓南﹑北汕﹐自斟濁酒勞舟師。

鹿耳門港﹐在南﹑北二汕之間﹔水底皆沙﹐縱橫布列﹐舟不可犯。出入者插竹標以識﹐南白﹑北黑﹔名曰「蕩纓」。

鱟尾懸空一片浮﹐伽藍暴信近中秋﹔胡姬爭唱「公無渡」﹐銀浪如山黑水溝。

舟人呼八月十四日颶災爲「伽藍暴」﹔風將發﹐天際先見斷霓飲海﹐狀如鱟魚尾。

黑水溝﹐爲澎﹑廈兮界處﹔險冠諸海。

捲地黃沙撲鼻膻﹐細將風信測蠻天﹔秋臺﹑春颶長回憶﹐辛苦先民渡海年。

臺灣風信﹐與他地迥異﹕風大而烈者爲颶﹐又甚者爲臺。颶倏發倏止﹐臺常連日夜不息。正﹑二﹑三﹑四月發者爲颶﹐五﹑六﹑七﹑八月發者爲臺。九月﹐則北風初烈﹐或至連月﹔爲九降風。過洋以四月﹑十月爲穩﹐蓋四月少臺﹑十月小春天气多晴暖故也。

偶臨危岸瞰滄溟﹐萬吹調刁嘯百靈﹔試學張生歌「海吼」﹐蒼涼吟與大魚聽。

張方髙「海吼行」云﹕『海亹矗石如鼉梁﹐延袤七十里以長。神工鬼斧劃滄桑﹐龜﹑蛇雙峙護水鄕。气象雄傑不可當﹐回潮撐浪力堤防。妖風怪雨起微茫﹐倏忽鼓蕩渾元黃﹔萬丈波濤猛奔趪﹐無端片石豎其傍。當車怒臂笑螳螂﹐詎知根柢厚雄量﹗蟠結水府亙堅剛﹐六鰲八柱相頡頏﹐能使天地乍低昂。海若不平交斗彊﹐橫衝直撞聲湯湯。遙如萬馬過前岡﹐輪蹄分蹴競騰驤﹔近如雷霆奮春陽﹐一發迸裂爭碎硠。喧如簴業鏗宮商﹐鳴鏦伐鼓駭龍堂﹔幽如風松韻遠揚﹐隆隆隱隱轉悲涼。十年島上鬢秋霜﹐飽聞此籟意荒荒﹔物情靜者享平康﹐相逢相讓莫相傷﹗溟渤萬里任徜徉﹐容與和平釀吉祥﹔胡爲激怒自擾攘﹐日夕洶洶吼若狂﹗巉嚴巨石鎭如常﹐何曾爲爾縮頭藏﹐海乎﹑海乎空奔忙』﹗

赭北﹑龕南水怒爭﹐艤舟遙睇旅魂驚﹔記曾往歲橫洋過﹐朝夕金烏望點睛﹖

臺濟潮流﹐止分南北。臺﹑廈來橫洋而渡﹐號曰「橫洋」。

「稗海紀遊」云﹕『云色一片相連﹐其中但有一﹑二點空竇得見紅色﹐是謂「金烏點睛」﹔來日主霽』。

月臨朔望分圓缺﹐潮近東南易長消﹔妾如鹿耳娟娟月﹐郎比鯤身漭漭潮。

月臨卯﹑酉﹐潮漲東﹑西﹔月臨子﹑午﹐潮平南﹑北。潮漲多在春﹑夏之中﹐潮大每在朔﹑望之後﹕海濱皆然﹐臺亦無異。惟臺地屬東南﹐月常早上﹕十七﹑八之後﹐月值初昏﹐卽臨卯﹑酉﹔故潮長退﹐視他處亦較早也。

遠山如黛水如環﹐無恙徵帆日往還﹔東鰈西鶼棲宿穩﹐春風分付月眉灣。

月眉灣﹐在鹿耳門前﹔避風者﹐多泊舟於是處焉。

淸水溪頭弔劫塵﹐濁水溪邊傷遠春﹔悠悠淸濁兩無據﹐愁殺空山翠袖人﹗

淸水溪﹑濁水溪﹐並在彰化縣東南六十里。

萍痕絮影總伶仃﹐墜緒如煙鬢欲星﹔淒斷湔裙舊江水﹐春來分外照人靑。

稻江風景﹐仿佛秦淮桃葉渡﹔誦阮亭絕句﹐但覺忍俊不禁。

彩虹沈沈臥十里﹐明河無聲秋如洗﹔欲問當時投劍人﹐水底喚龍龍不起。

劍潭﹐在臺北圓山﹔聞荷人曾投劍焉。

世情倏忽判云泥﹐冷暖枯榮久不齊﹔莫漫秋紈歌再熱﹐涼風只在大安溪。

臺地以大安溪爲界﹐過南則暖﹑入北則寒﹐截然有秋﹑夏之殊。

人月雙圓放夜時﹐無端艷障費儂癡﹔邯鄲舉目皆廝養﹐偸得花枝欲嫁誰﹖

臺俗﹕上元節﹐未字之女偸折人家花枝﹐爲人詬詈﹐則異日可得佳婿。

踏靑時節病愁淹﹐紙閣三層悄下簾﹔底處春魂招蛺蝶﹖晚風料峭雨廉纖。

春雨成霖﹐謂之「四十九日烏」。

堆盤庾韭又周菘﹐尾壓猶存伏臘風﹔容易沿門歌洗佛﹐春光九十已匆匆。

臘月旣望﹐各市廛競饜酒肉﹐名曰「尾壓」。四月八日﹐僧童舁佛﹐奏鼓作歌﹐沿門索施﹔謂之「洗佛」。

■﹝囋﹐日代貝﹞膚■﹝目舌﹞舌入宵多﹐佳節端陽一瞬過﹔今日積成負山勢﹐空然稻梗柰君何﹗

五月五日淸晨﹐然稻梗一束﹐向室內四隅燻之﹐用楮錢送路旁﹐名曰「送蚊」。

萬死投荒去國心﹐冷衙四望瘴煙深﹔劇憐鶴俸輕如許﹐抵否纏頭一擲金﹖

淸初﹐臺灣府道俸銀僅六十二兩零四分四釐﹑知縣俸銀二十七兩四錢九分。

八股文章兩石弓﹐破荒劉蛻羨羣空﹔遂令大澤深山裏﹐一世龍蛇入殼中。

臺灣自康熙二十五年始設學﹔明年春﹐陸路提督張云翼疏稱『二十六年丁卯大比﹐在臺灣爲開科之始。請照甘肅﹑寧夏之例﹐於閩省鄕闈另編字號﹐額取一﹑二名﹔俟肄業者眾﹐乃撤去另號﹐勿限額數』。臺灣之鄕﹑科﹐自此始。三十二年﹐邑學生王璋以第六人登解榜。

武榜始自康熙二十九年﹐阮洪義中甲戌榜武進士。

甲帖丁錢古制無﹐三章碩鼠感今吾﹔昨宵食貨稽班史﹐恩詔前皇疊賜租。

臺地田園﹐十分曰一甲。每甲東﹑西﹑南﹑北四至各二十五戈﹐每戈長一丈二尺五寸。其坵段之方圓﹑曲直﹑寬狹不等﹐則計尺寸折算。

康熙三十七年﹐豁免水災圮陷田園。雍正五年及八年﹐豁免水沖﹑沙壓田園。乾隆二年及九年﹐豁免圮陷田園及水沖﹑沙壓田園。

贌社規同贌港風﹐海山榷算計臣工﹔不知屠釣畸人裏﹐可有鄭﹑顏艸澤雄﹖

「赤嵌筆談」云﹕『贌社者﹐招捕鹿之人﹔贌港者﹐招捕魚之人。俱沿山海﹐蓋艸爲寮﹔時去時來﹐時多時少。𨿽爲賦稅所後出﹐實亦姦宄所由滋。

漫誇門第博陵崔﹐世系摩挲有剩哀﹔太息北朝遺澤竭﹐衣冠此日半輿臺﹗

「臺灣縣誌」曰﹕『臺人𨿽貧﹐男不爲奴﹑女不爲婢﹔臧獲之輩﹐俱從內地來此﹕亦風之不多覯者』。

弓弦霹靂耳生風﹐馬上干坤屬乃公﹔竟屈景宗諧競病﹐可憐新婦閉車中﹗

近日臺人無事可爲﹐多喜學詩﹔結社者﹐六﹑七十處。

金銀官闕未荒唐﹐曉日春潮各擅場﹔愛汝達夫詩律細﹐解將八景繪蠻鄕。

髙幹拱「詠臺灣八景」詩「安平晚渡」云﹕『日腳紅彜壘﹐煙中喚渡聲﹔一鉤新月淺﹐幾幅淡帆輕。岸闊天遲暝﹐風微浪不生。漁樵爭去路﹐總是畫圖情』。「沙鯤漁火」云﹕『海岸沙如雪﹐漁燈夜若星﹔依稀明月浦﹐隱躍白莎汀。鮫室寒猶織﹐龍宮照欲醒。烹魚沈醉後﹐何處曉峯靑』﹖「鹿耳春潮」云﹕『海門雄鹿耳﹐春色共潮來﹔二月靑郊外﹐千盤白雪堆。綫看沙欲斷﹐射擬弩齊開。獨喜西歸舶﹐爭隨落處回』。「雞籠積雪」云﹕『北去二千里﹐寒峯天外橫﹔長年紺雪在﹐半夜碧雞鳴。翠共蛾眉積﹐炎消瘴海淸。丹鑪和石煉﹐漫擬玉梯行』﹗「東溟曉日」云﹕『海上看朝日﹐山閒聽曉鐘﹔天開無際色﹐人在最髙峯。紫閣催妝鏡﹐咸池馳浴龍。風流靈運句﹐燭燭照芙蓉』。「西嶼落霞」云﹕『孤嶼澎湖近﹐晴霞返照時﹔秋髙移絳樹﹐海晏捲朱旗。孫楚城頭賦﹐劉郎江上詩﹔淋漓五彩筆﹐直欲補天虧』。「澄臺觀海」臺灣﹕『有懷同海闊﹐無事得臺髙﹔瓜憶安期棗﹐山驅太白鰲。鴻蒙歸紫貝﹐腥穢滌紅毛。濟涉平生意﹐何辭舟楫勞』﹗「斐亭聽濤」臺灣『島居多異籟﹐大半是濤鳴﹔試向竹亭聽﹐全非松閣聲。人傳滄海嘯﹐客訝不周傾。消夏淸談倦﹐如驅百萬兵』。

一官迢遞布颿輕﹐鑿險縋幽少宦情﹔「秋曰雜詩」傳海外﹐弓衣多少織難成。

孫元衡有「秋日雜詩」十二首。其一臺灣﹕『八月渾如夏﹐冰紋枕簟斜﹔渴虹淹溽暑﹐毒霧莽風沙。破夢無名鳥﹐傷心未見花﹗自憐情漫浪﹐更擬著浮槎』。其二臺灣﹕『西偏惟日落﹐東向一煙巒﹔不爽鍼盤路﹐無形鐵板關。魚舠紛似葉﹐戰舸靜如山﹔深穩成安宅﹐毋憂海國頑』﹗其三臺灣﹕『亦有奇情在﹐都疑夢裏逢﹔潮生驚戰鼓﹐日盡駭邊烽。挾火麒麟颶﹐摧臺灣傀儡鋒。秋容何處好﹐千里木芙蓉』。其四臺灣﹕『諸番多窟宅﹐深就瘴臺灣安﹔竹塢疑熊館﹐茅居結馬鞍。山荒朝獵豹﹐田熟夜防獾。此是羲皇上﹐文身似羽翰』。其五臺灣﹕『信此飄零眼﹐浮觀別異同﹔四時無正候﹐百物有奇功。版藉翻稽婦﹐蠻村渾賤翁。糟醨聊可啜﹐應笑學鄲筒』。其六臺灣﹕『海國多新意﹐生涯自不貧﹔淸流環靛戶﹐白水散■﹝罒上令下﹞人。臺灣露龍噓漐﹐油臺灣蜃積鱗。所嗟鉛槧客﹐風俗未相親』。其七臺灣﹕『殊方今樂國﹐𦇤負目成鄰。錫饟酬田祖﹐蠻謳賽水神。蕷苗田鹿喜﹐蔗葉野牛馴。經術能師古﹐「豳風」屬此人』。其八臺灣﹕『秋雨滋篔籜﹐淒風養秀葽﹔醍醐閒伴少﹐榔櫪野情遙。軗擊煎餳竈﹐檣維煆蠣窯。喧囂那可息﹐猿鶴漫相招』﹗其九臺灣﹕『物情殊熳爛﹐問俗竟如何﹗樂事喧鼉鼓﹐哀音轉犢車。番荒逃火鹿﹐海熟上潮魚。生理渾難計﹐安恬可息居』。其十臺灣﹕『欲補虫魚注﹐徒多玩物情﹕文禽懸羽息﹐沙蟹寄螺生﹔守拙蠨蛸隱﹐爭雄蜥蜴鳴。大都觀變化﹐蠢蠢只空名』。其十一臺灣﹕『秋宵常獨坐﹐宜楙漫相招。積水光搖動﹐連岷气郁陶。幅飛迎月露﹐雞唱逐風潮。引領還空捨﹐餘生本寂寥』﹗其十二臺灣﹕『回首平生事﹐心將迹並奇﹕溯江曾學懶﹐入海爲求詩。臺灣水交相適﹐魚龍兩不疑。還舟無處覓﹐大火又西馳』。

一卷「瀛壖百詠」詩﹐風流端合界烏絲﹔百年花月春無主﹐燭冷香銷柰此時﹗

張柳漁著「瀛壖百詠」詩一卷。

楚些何從賦「大招」﹐蘇門冷瘴鷺門潮﹔卻畱江筆花如錦﹐憨柳驕桃不敢妖。

臺灣進士施耐公﹑許蘊白二君內渡後﹐皆依家君幕中。前年蘊白偕余赴南洋﹐卒於蘇門搭刺﹔去秋﹐耐公亦在鷺嶼病故。蘊白所著「窺園詩艸」及耐公所著「後蘇龕詩文集」﹐家君將爲選刻﹐附入「菽莊叢書」。

木落空山萬古心﹐一聲淒厲觸難禁﹔無窮剩水殘山意﹐迸作哀猿怨鶴吟。

臺地采茶詞﹐謂之「褒歌」﹔饒有「竹枝」風趣。

服箱從古屬牛星﹐薄笨車聲曉未停﹔驚破秋衾銅輦夢﹐孤懷轤轆不禁聽。

「海東札記」謂﹕『侵曉夢回時﹐牛車行市間﹐輪聲脆薄﹐如哀如訴﹐極不耐聽』。

廢瓦頹垣悵暮郊﹐幾時吹破杜陵茅﹔飄搖風雨鴞聲惡﹐瘏口嘵音何處巢﹖

余家內渡後﹐板橋舊宅日就傾圮﹐鐘彜﹑花木掠毀殆盡﹔可痛也﹗

碧桃花散雨如絲﹐斷夢闌珊十月癡﹔持謝嬉春鄰女伴﹐相邀觀賽蔣公祠。

臺人好事鬼﹐迎神賽佛幾無虛月﹔廢時縻費之俗﹐迄今未之能革也。

蔣毓英祠﹐在舊臺灣府鎭北坊。

畫眉艷值月初三﹐秦贅簫聲滿朔南﹔寄語呼龍種瑤艸﹕「兒家原不重宜男」﹗

臺人多養童媳﹐贅婿承祧﹔此風至今尙然。

碧玉年華小玉癡﹐畫樓一角銷葳蕤﹔瀛洲別有銷魂種﹐薄幸司勛未許知。

臺妓多端厚﹐無吳下輕佻習气。余嘗以此誇人﹔或誚曰﹕『子爲漢臣﹐安得不臺灣爾乎』﹗

愛看麋鹿走成羣﹐白頭生風古未聞﹔翻怪山前多哭者﹐不應別有猛於君。

臺山無虎﹐故麋鹿特孳盛。

葭飛忙殺弄潮兒﹐爭給官中采捕旗﹔雪虐風饕瑯嶠渡﹐蜑船剛值「討烏」時。

隆冬捕烏魚﹐名曰「討烏」。其捕魚器具﹐有罟﹑罾﹑縺﹑藏﹑■﹝罒上令下﹞﹑箔之目。官中給烏魚旗數十枝﹐旗用白布一幅﹐刊刷「烏魚旗」字樣﹐塡寫漁戶姓名﹐縣印鈐蓋﹐插於船頭。

烏魚於冬至前後盡出﹐由諸邑鹿子港先出﹐次及安平鎭大港﹐後至瑯嶠海腳﹐於石罅處放子﹐仍回北路。冬至前所捕之魚﹐名曰「正頭烏」﹐則肥﹔冬至後所捕之魚﹐名曰「倒頭烏」﹐則瘦。

荒郊毒虺苦難除﹐吞象巴蛇事不虛﹔丁此百無聊賴日﹐莫嘲箋注到虫魚。

臺產蛇有三種﹐嚙人立死。一名龜殼花﹐背有文如龜紋﹔一名飯匙倩﹐見人頭昂二﹑三尺﹐惟尾貼地﹐噴鼻有聲﹔一名靑竹絲﹐長一﹑二尺﹐色靑如竹。

「赤嵌集」﹕『北路有巨蛇﹐可以吞鹿﹐名曰鉤蛇﹔能以尾取物。孫元衡有「巨蛇吞鹿歌」臺灣﹕『一島三千糜鹿場﹐甡甡出谷如牛羊﹔臺山不生白額虎﹐族類無憂牙爪傷。野有修蛇大如斗﹐颼颼艸木腥風走﹔气騰火焰噴黃臺灣﹐八尺斑龍入巨口﹔九岐璚角橫其喉﹐昂霄下咽膏涎流。獰蕃駭獸不相賊﹐犇竄林莽爭逃鉤。我聞巴蛇吞象不煩齩﹐三歲化骨何陰狡﹗爾鹿﹑爾鹿甚微細﹐此蛇得之應未飽』。

臺灣疇苕穎鬱蔥芒﹐俛仰乾坤一飯囊﹔消受淸饞風半陣﹐沿莊初熟「過山香」。

米名「過山香」者﹐粒大倍於諸米﹐極白。用少許雜他米中作飯﹐極香美。

滿城綠醉更紅憨﹐飛絮風情昔未諳﹔何苦移栽六株柳﹐觸人春恨似江南﹗

臺北舊無楊柳﹐近始見六株於植物園中。

貼地花開六代蓮﹐相逢無那困人天﹔香風吹徧相思樹﹐醉倒狂奴骨欲仙。

臺地多相思樹。

越王余算﹑禹餘糧﹐覆地連畦筍蕨鄕﹔獨使詩人忘不得﹐九秋風味鳳山姜。

「香祖筆記」﹕『鳳山縣有姜名三保姜﹐相傳三保太監所植﹐可療百病』。

波羅蜜媵菩提果﹐雞橘龍牙讓汝尊﹔欲識西方供養用﹐祇宜侍者覓眈原。

波羅蜜﹐實生樹榦﹐大如斗﹐皮似如來頂﹔剖而食之﹐味甘如蜜。

菩提果﹐實靑黃﹐味甘而香。

倒垂檐下避驕陽﹐風露能滋屈畹香﹔休訝此生不沾土﹐郢中久異屬懷王。

「臺灣采風圖」臺灣﹕『倒垂蘭﹐出北路內山。枝屈曲如梅﹐葉似萱﹔短而厚﹐不著土。取一枝掛檐陰雨露所及處﹐自能生根抽芽﹑出葉開花。花如蘭﹐色黃碧﹐微香』。

偶然一現不知還﹐東海揚塵悴玉顏﹔汝是華鬘市中侶﹐未應色相示人間﹗

「赤嵌集」﹕『曇花一枝數十蕊﹐一蕊長七﹑八寸﹔花六出﹐外紫內白﹐頗似蓮花。亦有白色者。摘置案間﹐經時略不損壞﹐花蕊仍然開放﹔是一異種』。

示兆爭傳寸節奇﹐穴生小艸竟知時﹔轉蓬浮梗嗟如我﹐一握迷途有導師。

「臺灣誌略」﹕『風艸﹐產內山。春生無節﹐則經年無臺風﹔生一節﹐卽臺一次﹔二節二次﹐多節則多次﹕甚爲奇驗』。

編槿爲廬緝藿扉﹐一家老死共忘機﹔爭城爭地紛蠻觸﹐輸爾巢居少是非。

番社名室曰囤。先以竹木結成椽桶﹐編竹爲墻﹐蓋以茅艸爲兩大扇﹐中豎大梁﹔備酒﹑豕﹐邀請番眾舉上。兩扇合爲屋狀﹐如覆舟﹔寬二丈餘﹑長數丈﹐前後門戶疏通。夫妻﹑子女﹐同聚一室。門兩旁上下﹐丹雘采色﹐燦然可觀。捨內﹐地淨無塵。前廊﹐竹木鋪設如橋﹐俯欄頗亦有致。鑿木板爲階梯﹐木極堅韌﹐或以相思木爲之—又一種木﹐文理樛結如檀梨狀﹐從內山采出﹐番亦不名何木﹐髙可五﹑六尺。入室者﹐拾級而入。

今朝有客采風還﹐踏徧祁連萬仞山﹔告我至今眉里社﹕「太羹醴酒尙人間」。

眉里社番人飲食﹐飯凡二種﹕一占米煮食﹔一篾筩貯糯米置釜上﹐蒸熟。手團食﹐日三飧﹔出則裏腰間。灑凡二種﹕一舂秫米使碎﹐嚼米爲面﹐置地上﹔隔夜發气﹐拌和藏甕中﹐數日發變﹐其味甘酸。遇婚娶﹑築捨﹑捕鹿時﹐出此酒﹐沃以水﹔羣坐地上﹐用木瓢或椰碗汲飲之。酒酣歌舞﹐夜深乃散。一將糯米蒸熟﹐拌麵入篾籃﹐置甕口﹐津液下滴﹔藏久﹐色味香美。遇貴客﹐始出以待﹔敬客﹐必先嘗而後進。

陌路相逢許見姎﹐班蘭五色映衣裳﹔斯人不遇鄺湛若﹐絕色寧無雲嚲娘﹗

番社亦有麗者﹐惟鮏气難近。

鹿皮一裹了塵緣﹐笑殺喪儀費簡編﹔大得漆園生死旨﹐不私螻蟻與烏鳶。

番人死﹐或以鹿皮蓋體﹐舉而委諸山谷間。熟番則效漢人持服﹐生番則否。

儷皮成禮古風畱﹐爲理何須仗蹇修﹔絕倒聘錢還不得﹐神仙無賴是牽牛。

婚姻﹐名曰「牽手」。訂盟時﹐男家父母遺以布。麻達成婚﹐父母送至女家﹐不需媒妁。至日﹐執豕﹑酌酒﹐請通事﹑士官﹑親威聚飲。賀新婚﹐名曰「貓罩佳哩」。夫婦反目﹐卽離異。男離婦﹐罰酒一甕﹑番銀三餅﹔女離男或私通被獲﹐均如前例。

已能鉶簋仿陶唐﹐鹵斫鎡基用更長﹔多事偏來儵忽帝﹐彊將七竅鑿中央。

番社器用﹐耕種如牛車﹑犁耙和漢人同。厝內器皿各殊﹕汲水用匏﹐飯貝用椰碗﹑螺殼。捕鹿用鏢箭。炊飯用鐵鐺﹐亦用木扣﹑陶土爲之。圓底縮口﹐微有唇起以承甑。以石三塊爲竈﹐置木扣於上以炊。近亦築竈。間置桌椅及五彩瓷器﹐非以資用﹐爲觀美耳。螺錢﹐皆漢人磨礱而成﹔圓約三寸﹐中一孔﹐以潔白者爲上。每圓值銀四﹑五分﹐如古貝式。各社皆然。

阿儂試學「麻巴歷」﹐一路來看「薩魯屯」﹔莫哂■﹝女阝取﹞隅作蠻語﹐郝隆原是舊參軍。

番語﹕番社謂之「薩魯屯」﹐騎牛謂之「麻巴歷」。

入室他人喟若何﹗猶將獨眼弔沙陀。一章頌祖神弦曲﹐仿佛嗣音「五子歌」。

「番俗六考」載﹕『下淡水社頌祖歌臺灣﹕「巴幹拉呀拉呀畱﹝言請爾等坐聽也﹞﹐礁眉■﹝丏加﹞■﹝丏加﹞漢連多羅我洛﹝言論我祖先如同大魚也﹞﹐礁眉呵幹洛呵連﹝言凡行走必在前也﹞﹐呵吱媽描歪呵連刀﹝言何等英雄也﹞﹗唹嗎礁卓舉呀連呵吱嗎﹝言如今我輩子孫不肖也﹞﹐無羅嗄連﹝言如鳳隨舞也﹞。巴幹拉呀拉呀畱﹝言請爾等坐聽也﹞」』﹗

躡機亦有女工勤﹐茜艸沾成血色殷﹔欲答西方美人意﹐報儂一匹「達戈紋」。

番婦自織布﹐以狗毛﹑薴麻爲綫﹐染以茜艸﹐錯雜成文﹐朱殷奪目﹔名「達戈紋」。歐美婦人頗珍視之。

忍將家世話臺灣﹐一劍風塵歲月艱﹔不及逋仙舊梅鶴﹐千秋安穩占孤山。

側身天地一詩囚﹐撫事追時涕泗流﹔只惜唐衢空善哭﹐解人難覓白江州﹗

年年海上飛精衛﹐處處枝頭怨杜鵑﹔好爲麻姑告王遠﹐祇須畱命待桑田。

春杪內渡﹐別島上吟侶

不作臨歧態可憐﹐相須斗酒一畱連﹔贈言乞爾驚人句﹐行色羞余使鬼錢。客路飛花春並別﹐故山叢桂夢頻牽。明朝掛席雞籠港﹐鶴散鷗閒已半年。

贈洪逸雅

幽棲寂寞水臺灣鄕﹐祇有收茶曬藥忙﹔一世畫教才盡掩﹐十年詩與鬢俱蒼。好音慰藉休嫌懶﹐後約叮嚀豈遽忘﹗準擬淸秋三五夜﹐徧舟來訪石淙莊。

攝津秋夕﹐寄懷臺灣吟侶

鯤溟七十社﹐社社島之英﹔六義發天喙﹐健筆鏗其精。邀我漸離築﹐酒市時一鳴﹔慷慨數行淚﹐調苦難爲平。自經江海別﹐彌憶沈酣情﹔偶翻篋中稿﹐其怨可以貞。

臺灣詩鈔卷十七

蘇鏡潭

莊棣蔭

吳鍾善

施景琛

林崧祁

沈翊淸

王貽瑄

蘇鏡潭

鏡潭﹐字菱槎﹔福建晉江人。民國間﹐曾數度東來﹐寓居臺北。與林健人﹝少眉﹞各有「東寧雜詠」百首﹐多屬臺灣史事地誌之作。

答林小眉表弟

金人十二祖龍死﹐豎儒無用坑殺耳﹔孱唐﹑腐宋紛蚯螬﹐君亦何心至於此﹗迷魂蒼蒼那得招﹐被髮大荒下九霄。男兒三十不稱意﹐鞭撻玉虯恣遊戲。君看劉毅信可兒﹐手擲萬千等閒事。南窮巫島狼須胡﹐北上金臺馬骨枯﹔悲歌感嘆混屠沽﹐興酣擊缶更嗚嗚。一朝掉頭不肯顧﹐棄冠投筆忽臺灣䢐。歸來驢背風雪寒﹐聳身依舊入詩壇﹔三年已滅才人刺﹐尺劍空羞壯士顏。相逢快賭鯤溟酒﹐髙李吹臺共攜手﹔且趿朱履掣長鯨﹐莫管白衣幻蒼狗。無端弔古發牢騷﹐笑傲瀛壖詩百首﹔遂令朽拙窮枯腔﹐褰裳跨衛從君後。天生我輩浪得名﹐古來才大忍相輕﹗長身壽骨博名句﹐徳孺爲弟坡爲兄﹔漢東之國水如澠﹐時聞人語說蘇﹑程。

送林四季丞之英倫

大風漭漭海西頭﹐大鯨一去海門秋﹔鮫兒捧淚貝女愁﹐詩人搖筆淩滄洲。洪濤連天天壁立﹐明朝掛席此登樓。讀書萬卷行萬里﹐丈夫四方誌弧矢﹔爲君慷慨歌西涼﹐西涼葡萄傾夜光。翩翩濁世平原君﹐啞啞娵隅蠻參軍﹔六年客捨忘晨夕﹐千秋選樓待平分。吾聞海西愛蘭島﹐江山岸兀擁左纛﹔又聞海峽千艨艟﹐當年一炬定東風。恨不手持玉杖﹐相從徧踏仙人掌﹗徒學少文耽臥遊﹐胸羅邱壑紛摩蕩。期君快著豫州鞭﹐別君直上鴟夷船﹔靑鞋布襪吾已矣﹐拔劍斫地心茫然。此行倘遇雞林賈﹐定乞詩篇購洛社﹔擔簦跨馬幸未涼﹐他日從容爲君下。歸來若問蘆中人﹐依然寒殺孟東野﹗

送同社陳髯僧﹑吳頑陀歸裏

送君東海上﹐淚溢東海水﹔此際最銷魂﹐黯然別而已。古人重風義﹐投桃而報李﹔落落兩晨星﹐況爲同客裏﹗虯髯湖海士﹐小少耽經史﹔六體探其微﹐運筆奔雷使﹔琴操至翩翩﹐淨皈參寥子。江關足蕭瑟﹐君胡至於此﹗觥觥吳元禮﹐門第紆金紫﹔特科辟公交車﹐嶺嶠初筮仕。足迹歷九州島﹐髙文肆雄詭。一朝朝市攺﹐結束歸鄕裏。同泛海上槎﹐同醉海上■﹝駞﹐酉代馬﹞﹔同轡安平遊﹐同掉木蘭艤。弔古登金城﹐奪詩摩堅壘。吟社托寄鴻﹐下慚雕虫技﹔有時雜詼謔﹐雄辯挺而起﹔賭酒唱旗亭﹐徵歌畫聲伎。窮冬朔風嚴﹐年光疾如駛﹔輕舟天際來﹐風濤震人耳。烽火徧閩中﹐君去復何倚﹖長夜役夢魂﹐思君從此始﹗

中秋夜獨酌﹐憶雅棠

敗荻空江斂暮臺灣﹐江頭沽酒最思君﹔十分無過中秋月﹐總被詩人占九分。

滄洲爲客六逢秋﹐取次逢秋壓客愁﹔一酒一花兼一我﹐此時頗似謫仙不﹖

登廢城弔沈文肅公

漢朝楊僕事專徵﹐銅柱巍巍舊勒銘﹔上將樓船下滄海﹐中興郡縣墮金城。賂秦幾輩簽降約﹐貢楚於今罷請盟﹔地下橐弓應有恨﹐怒潮嗚咽打荒營﹗

次韻答兵爪詞長

鞭絲鬢影去來潮﹐東國鶯啼客路遙﹔一事最堪惆悵處﹐櫻花憔悴月無聊﹗

畱別陳蟄公先生

數從羈館接淸揚﹐招飲時過綠野堂﹔廡下相莊梁婦案﹐橐中深愧陸生裝﹗家貧計豈傭書拙﹐時亂身偏作客彊。淒絕當年王﹑謝燕﹐春歸猶自戀雕梁﹗

寄雅棠

別後玉山似舊不﹖待君商訂選詩樓。猖狂有意譏黃祖﹐落拓何人識馬周﹗拚作英雄甘一死﹐已教貧士占千秋。暮臺灣最是無情物﹐勾起羈腸片片愁。

立春日觀大屯山積雪

己未一月三日時在辰﹐處處村旗社鼓賽迎春﹔天公故意施狡獪﹐大屯山上一夜雪花鋪如銀。大屯之山髙接天﹐上有姑射之神仙﹔珠宮貝闕﹐縹緲不知幾萬千﹗飛鳥不敢過﹐窮鴟挾愁坐﹔流臺灣行復止﹐萬木暗不峙。蒼崖分寸不可梯﹐長天寥廓海爲低﹔勢將跨鶴淩空去﹐下視九州島萬國片片劃玻瓈。嗟餘一身如萍寄﹐隨風飄蕩任東西﹗此時此景杯在手﹐得不快飲酣如泥﹖嗚呼﹗得不快飲酣如泥﹗

酬蕉麓贈別之作

羅隱生晚唐﹐江東惜獨步﹔才名冠乙科﹐馳騁長楊賦。牀頭金盡時﹐顏色已非故﹔垂老耽苦吟﹐遲我臺城路。

訪鼓浪嶼鄭延平水操臺故址

大鯨攬海海神泣﹐艸雞幹頭海水白﹔洞天遺址水操臺﹐臺下怒濤捲寒石。一朝碧眼坐江東﹐天下全師皆辟易﹔骨肉情多國仇深﹐杯酒從容兵權釋。

臺南謁延平王祠

英雄立馬擁專徵﹐故壘蕭蕭赤嵌城。招討已頒唐印綬﹐旌旗猶是魯諸生。浯州一旅擎銅柱﹐東海何年走大鯨﹗回首扶桑孤島在﹐茫茫無地哭田橫﹗

贈魏潤庵

靑山無恙水泠泠﹐文酒風流海上萍。終古才人原嫵媚﹐若論我輩太娉姈。六年舊雨盟蓮社﹝余識君在己未年﹞﹐三度秋霜醉洞庭﹝三次渡臺皆值秋際﹞。除是身窮詩便好﹐只憐幹死案頭螢﹗

東寧百詠

朝天埋沒土花斑﹐龍種東都去不還﹔寂寞秋深銅輦路﹐茂陵金盌出人間。

淸咸豐間﹐桶盤淺莊人鋤地﹐得一古玉﹐黝然無色﹔長尺有八寸﹑寬二寸二分﹑厚四分半﹐重三公斤許。法華寺僧以數金購歸﹐值祝融誕日﹐陳座上以供眾覽﹔有識者辧之曰﹕『此寧靖王玉笏也』﹗今尙存寺中。

颯爽英姿在眼前﹐昭陵繭紙幾何年﹖流傳墨寶人間少﹐恐有風雷護筆巓﹗

寧靖王遺墨﹐流傳頗多。今所存者﹐惟臺南關廟橫額「亙古一人」四字﹑番薯崎后土祠「小南天」三字而已。相傳王自題「行看子」一軸﹐今尙存臺南某家﹔惜未之見﹗

舟師北伐下瓜洲﹐黃葉西風片片愁﹔一例長城詩律壯﹐峴山名句足千秋。

己亥五月﹐成功誓師北伐﹐少司馬張煌言以所部義兵從﹔未至儀徵五十里﹐吏民迎降。六月二十八日﹐煌言抵觀音門。成功已下鎭江﹐大會文武登峴山﹐援筆賦詩云﹕『黃葉古祠裏﹐西風寒殿開﹔沈沈松柏老﹐暝暝鳥飛回。碑碣空埋地﹐庭階盡雜苔﹔此地到人少﹐塵世轉堪哀』﹗

花開花落送前朝﹐玉笛江城咽暮潮﹔二百五年鴻指地﹐將軍大樹尙飄蕭﹗

延平郡王手植梅一株﹐舊在鴻指園中﹔光緒元年沈文肅奏建王祠﹐移植於此。古幹已半朽﹐旁茁孫枝橫斜直上﹔徑丈許。余戊午遊拜王祠下﹐曾作長歌紀之。

東寧二世嗣王賢﹐墜地金甌竟不全﹗絕徼苦無唐印綬﹐五銖先復漢家錢。

永曆十八年﹐嗣王經旣退保東都﹐乃從洪旭議﹐派往販日本﹐購造軍器。八月﹐攺東都爲東寧﹐始鑄「永曆錢」。

扁舟南望阻家鄕﹐薇蕨西山戀首陽﹔天意尙憐兩遺老﹐髙年畱作魯靈光。

張灝﹐字爲三﹐福建同安人﹐巡撫廷琪子也﹔萬曆中進士。明亡﹐隱大嶝﹔後入臺﹐居承天府之郊。靖海將軍施瑯克臺﹐聞其賢﹐具舟送歸故里﹔至澎湖而卒﹐年九十有五。弟瀛﹐字洽五﹐崇禎舉人﹔卒於臺﹐年八十有四。

昆明回首劫灰紅﹐飄泊天南哭寓公﹗終是幼安甘蹈海﹐一樓皁帽老遼東。

李茂春﹐字正靑﹐福建龍溪人﹔隆武二年舉孝廉。性恬淡﹐風神秀整﹔時往來廈門﹐與諸名士遊。永曆十八年春﹐嗣王經將入臺﹐邀請避亂搢紳東渡﹐茂春從之﹔卜居永康裏。築園「夢蝶」﹐日誦佛經以自娛﹔人稱爲「李菩薩」。

魚水君臣重托孤﹐三分龍臥起雄圖﹔艱難手創偏安局﹐直把東都作帝都。

陳永華﹐字復甫﹐福建同安人。弱冠﹐補弟子員。聞父殉國難﹐卽棄儒生業﹐究心天下事。時成功開府思明﹐延攬天下士﹔兵部侍郎王忠孝薦之。與語竟日﹐大喜曰﹕『後甫﹐今之臥龍也』﹗授參軍﹐待以賓禮。永曆十二年成功北徵﹐命輔世子畱思明﹔語經曰﹕『陳先生當世名士﹐吾以佐汝﹐汝其師事之』﹗克臺﹐授咨議參軍。經立﹐軍國大事悉以委焉。永華爲政儒雅﹐巨細必躬。成功立法嚴﹐永華濟之以寬﹔由是東都大治。及卒﹐臺人莫不痛哭﹐馳弔於家。謚「文正」﹐贈資政大夫﹑正治上卿。

大將南徵壁壘新﹐目中今日已無秦﹔會須痛飲黃龍酒﹐詎料妖星照渭濱﹗

永曆二年﹐成功起兵南澳﹐中提督甘輝以兵從。六年﹐攻海澄﹐遂取長泰。與淸將王進遇於北溪﹐敗之﹔總督陳錦來援﹐復敗之。十年﹐黃梧以海澄降淸﹐輝聞亂進攻﹐不勝。旋奉成功破閩安﹐逼福州﹔轉略溫﹑臺等郡﹐浙東大震。十一年春﹐帝在滇南﹐封輝崇明伯。成功大舉伐南京﹐從破江陰﹑瓜洲﹑蕪湖﹐遂亂揚子﹑趣鎭江。於是輝進曰﹕『瓜﹑鎭爲南北咽喉﹐但坐鎭此﹐斷瓜洲﹐則山東之師不下﹔據北固﹐則兩浙之路不通﹕南都可不勞而定矣』。不聽﹔率師登舟﹐徑取南京。南京守將梁化鳳約期請降﹐納之﹔輝諫曰﹕『以臣觀之﹐則尙未也。夫兵貴先聲﹐彼眾我寡﹐及其熸且未定﹐則勢可拔﹔若彼集禦固﹐緩難圖也。君必悔之』﹗又不從。已而鄭師敗績﹐倉皇爭舟而渡。輝殿﹐且走且戰﹔卻至江﹐騎能屬者三十餘人。馬躓被獲﹐死焉。十月﹐成功歸思明﹐建忠臣廟﹐以輝爲首﹔親爲哭祭而哀之。

死生蠻徼忍伶俜﹐書幣猶徵大府庭﹔一代洪荒文字祖﹐叢叢收拾「鮚埼亭」。

沈光文﹐號斯庵﹐字文開﹔浙之鄞縣人也。少以明經貢太學。永曆三年﹐由潮陽航海至金門﹔閩督李率泰方禮致故國遺賢﹐遺使以書幣聘。光文焚書反幣﹐駕一舟﹐思學張志和浮家泛宅。忽遭颶風﹐飄至臺灣﹔時臺地爲荷人所據﹐受一廛以居﹐備極羈旅之苦。及成功克臺﹐聞光文尙在﹔大喜﹐以客禮見。而是時遺老亦漸入臺﹐乃與宛陵韓又琦等結詩社﹐所謂「福臺新詠」者也。著有「臺灣輿圖考」一卷﹑「艸木雜記」﹑「流寓考」一卷﹑「文開詩文集」三卷﹐邑人全祖望爲訪而刊之。

才名幾社定無虛﹐海上未忘屬國車﹔忍說夜郎眞盛事﹐不堪身世比相如﹗

徐孚遠﹐字闇公﹐華亭人﹔崇禎十五年舉於鄕。與同邑夏允彜﹑陳子龍結幾社﹐以道義﹑文章名於時。後隨魯監國入閩﹐時成功開府思明﹐禮侍朝士﹐搢紳耆徳之避地者皆歸之﹔而孚遠領袖其間﹐軍國大事﹐時咨詢焉。永曆十五年﹐帝在滇中﹐隨周金湯入覲﹐失道越南﹔越王要以臣禮﹐不從﹐乃歸。及成功克臺﹐從入東都﹐禮待尢厚。常自嘆曰﹕『相如入夜郎教盛覽﹐此平世事也。以吾亡國大夫當之﹐傷如之何』﹗未幾﹐卒。

殘旗海角嘆棲棲﹐絕好江山忍再提﹗太息中原方逐鹿﹐全師無意更徵西﹗

張煌言﹐字符著﹐鄞人﹔崇禎朝﹐登賢書。從魯監國入閩﹐率殘兵數百依成功於海上。金陵之役﹐鄭師敗績﹐煌言走銅陵﹐猝與楚師遇﹐兵潰﹔變姓名﹐從建徳祁門山中﹐由天臺入海﹐仍與成功同定臺灣。當時東都初定﹐軍備未修﹐煌言見成功無西意﹐爲詩以刺之曰﹕『中原方逐鹿﹐何暇問虹梁』﹗又曰﹕『只恐幼安肥遁老﹐蔾牀皁帽亦徒然』﹗成功薨﹐乃散部曲﹐浮海涉江﹐至杭州西湖﹐爲守吏所執。臨刑﹐二卒以竹輿舁至江口﹔見靑山夾岸﹑江水如澄﹐始發一言曰﹕『絕好江山』﹗索筆賦絕命辭三首付刑者﹐端坐受刃。

大廈眞難一木支﹐望山事去感流離﹗孤臣力竭身先死﹐灑淚親題十字碑。

盧若騰﹐字閒之﹐福建同安人。崇禎八年舉於鄕﹐十二年成進士。福王立﹐授浙東巡撫﹔駐溫州﹐督師北伐。溫州破﹐率親兵巷戰﹐背中三矢﹐爲水師營所救﹔乃由海回閩﹐謀舉兵恢復﹔所謂「望山之師」也。旣以糧盡而罷。成功開府思明﹐禮爲上客。永曆十八年﹐與沈佺期同舟入臺﹔至澎湖﹐疾作﹐遂寓太武山下﹐自題墓石曰「有明自許盧公之墓」。嗣王經﹐禮葬之。潼鄕斜日艸離離﹐巴老臣寮訪島夷﹔螭首不刊金石略﹐「唐碑」兩字尙傳疑﹗

釋華佑遺書稱﹕『巴老臣番社性極循良﹐多識字﹐能讀「孝經」﹑「語」﹑「孟」。社前有碑矗立﹐大徑丈﹐文爲風日所蝕﹐不可辧﹔惟上刻「唐碑」兩字僅存。

大海魚龍戰血腥﹐樓船戈甲阻重溟﹔千尋鐵鎖空遺恨﹐奇策何人塞井陘﹗

荷人旣辟臺灣﹐環城築炮臺﹐增戍兵﹐以軍艦十七艘布守沿海口岸。是時福建沈鈇上書巡撫南居益﹐盛陳六策﹐言頗詳切﹔不聽。時論惜之。

泥馬江荒事可哀﹐臨安遺址舊樓臺﹔而今香火琳宮盛﹐無復當年翠蓋來﹗

寧靖王故宅在臺南府治西定坊前﹐今之天后宮是也。王薨﹐宅舍爲寺﹔康熙二十三年﹐靖海侯施瑯建﹐內有侯紀功碑﹐已殘。五十九年﹐奏列祀典﹐歲以春秋仲月致祭。

披髮大荒去帝閽﹐三山祠宇配師門﹔吾家碑記分明在﹐重過潮州拭淚痕﹗

嘉義韓文公祠﹐國初潮州人建﹔後祀三山王﹐或曰王爲文公弟子﹐林爽文之亂﹐王甚顯﹔事平﹐土人祀之甚虔。

牛皮度地拓鯤身﹐故壘荷蘭碧艸新﹔赤甕淪沈三百載﹐女墻萬瓦更粼粼﹗

天啟二年﹐荷人乞互市﹐不許﹔遂侵略沿海。至澎湖﹐東入臺灣﹔借於土番﹐紿之曰﹕『願得地如牛皮﹐多金不惜』﹗乃翦皮爲縷﹐周圍里許﹔築熱蘭遮城﹐環以巨壘﹐兵二千八百人分守之。城今已毀﹐而赤瓦猶存。近土人於城下鋤地﹐忽得古甕無數﹔或辧之曰﹕『此前荷人所遺﹐以貯軍火者』。

甲帳樓臺迥日非﹐降旗西去失重圍﹔秋風一夕槺榔死﹐赤嵌城頭蝙蝠飛﹗

十年﹐荷人復築城赤嵌﹐與熱蘭遮相犄角。及成功師次鹿耳門﹐凡攻圍七閱月﹐復以書諭之﹐乃降﹔率殘兵千人而去。城面海背山﹐徧植槺榔﹔夕時﹐蝙蝠極多。

海外扶余正朔存﹐延秋城下泣王孫﹔秋來禾黍臨官道﹐不見先朝桔柣門﹗

獅子山之役﹐鄭師旣敗﹐倉皇議還島﹔適荷蘭甲螺何斌負債走廈門﹐手臺灣全圖以獻﹐盛陳可取狀。當是時﹐諸將皆以險遠爲慮﹔成功意銳﹐慨然曰﹕『此亦海外之扶余也』。捩舵束甲﹐率兵二萬五千﹔三月泊澎湖﹐克之。以熱蘭遮城爲安平鎭﹐攺名王城﹔建桔柣門﹔以春秋鄭有此門﹐志故土也。

羣壑千山東北走﹐諸羅突兀玉山髙﹔扶搖一萬三千尺﹐天遣禺疆負巨鰲。

玉山﹐在諸羅縣東北大武巒山大後﹔髙一萬三千六百餘尺﹐爲東洋羣山之最巨者。臺固無雪﹐惟玉山終歲雪積如紗籠香篆。冬日淸明﹐乃得見﹔有頃﹐則臺灣霧合矣。

孤嶼沙浮落日昏﹐萬流東去似云奔﹔不知何代將軍廟﹐廢瓦寒鴉啄寢門﹖

將軍嶼﹐在澎湖廳治南﹐水程五十里﹔孤嶼矗立﹐舊名尾薯田。上有將軍廟﹐或傳爲隋虎賁陳稜﹔今已圮。

空蒙島嶼擁煙鬟﹐北望孤城尙苦寒﹔千古隆冬長積雪﹐直同太華作奇觀。

大雞籠嶼﹐在澎湖東北二百五十里﹐有福州街舊址﹔成功初得臺﹐與日貿易處。上建石城﹐所稱「雞籠積雪」﹐澎湖八景之一也。臺地無雪﹐惟玉山終歲積雪﹔大雞籠地連極北﹐隆冬苦寒﹐間亦積雪。欲至其地﹐先舉火爲號﹐社番掉艋舺以渡。

舊題剝蝕幾星霜﹐黃蘗肅條野芷香﹔垂老屠黎諳故事﹐爲餘流涕說滄桑。

黃蘗寺﹐在大北門外﹔地曠境幽﹐擅林泉之勝﹐題詠甚多。今已圮。

盧前﹑王后久齊名﹐四載樽前涕淚傾﹔淪落江南老詞客﹐白頭愁殺庾蘭成﹗

王忠孝﹐字長孺﹐福建惠安人。崇禎元年登進士第﹐以戶部主事榷關﹔劾太監忤旨﹐廷杖下獄﹐已而戍邊。福王立﹐擢副都禦史。隆武元年召見﹐晉兵部左侍郎﹔賜尙方劍﹐便宜行事。及福京破﹐家居杜門不出。時成功開府思明﹐設儲賢館﹐禮待避亂搢紳﹔忠孝往見﹐欲官之﹔辭﹐乃待以賓禮。永曆十八年﹐偕盧若騰入臺﹐日與諸寓公縱情詩酒。居四年﹐卒。

鐵馬金戈動地來﹐家山殘破付寒灰﹔桃花零落無顏色﹐寒食山頭戰鬼哀﹗

沈佺期﹐字云又﹐福建南安人。崇禎十六年進士﹐授吏部郎中。隆武立﹐擢右副都禦史。及帝陷汀州﹐佺期南下﹐隨成功起兵於桃花山﹐爲幕府上客。後卒於臺灣。

大澤茫茫混釣魚﹐一身淪落故人疏﹔剖肝刳腹尋常事﹐千古猶畱卻聘書。

諸葛倬﹐字士年﹐福建晉江貢生。隆武時﹐以薦授翰林院待詔﹔加禦史﹐監鄭鴻逵軍。已而福京破﹐從成功於思明。同學某降淸﹐以書來招﹐且怵以危語﹔倬復書曰﹕『聖主隆唐﹑虞之徳﹐小臣守箕山之操﹐代有其人。新朝政尙寬大﹐須彌大千﹐何問微塵﹗必欲相彊﹐便當刳胸著地﹐勿問是肝﹑是肉也』﹗某得書惘然。後入臺﹐卒。

崎嶇薄宦渡層冰﹐遺愛滇南說故丞﹔老去不禁亡國恨﹐宰官無柰去爲僧﹗

林英﹐字云又﹐福建福淸人。崇禎中﹐以歲貢知昆明縣事﹐有惠政﹔士民便之。永曆立滇中﹐官兵部司務。及帝北狩﹐英亦間道回廈門﹔後入臺﹐剃髮爲僧。

誓掃狼烽願已乖﹐冷灰碧血槁殘骸﹔一門理學兼忠藎﹐婦孺家家祀石齋。

黃驤陛﹐字陟甫﹔大學士道周公之從子也。天啟四年﹐舉於鄕﹔教授裏中﹐及門多成材。北都陷﹐與里人林蘭友合糾義旅﹐矢志圖恢復。及福建破﹐浮海入臺﹔久之﹐卒。

慷慨臨戎一紙書﹐仲堅無意霸扶余﹔天教兩島淪金﹑廈﹐忍見兒曹走傳車﹗

永曆二十三年春二月﹐淸廷下旨展界。七月﹐刑部尙書明珠﹑兵部侍郎蔡毓榮至福州﹐與靖南王耿繼茂﹑總督祖澤沛集泉州議和﹐命興化知府慕天顏賫詔書入臺。經不奉詔﹐乃後繼茂書曰﹕『捧讀華翰﹐有「誠來誠往﹐延攬英雄」之語﹔𨿽不能從﹐然心異之。執事中國英豪﹐天人合徵﹔金戈鐵馬之雄﹐固自有在。而諄諄所言﹐尙襲遊說之後談﹐寧猶是不相知者之論乎﹖東寧偏隅﹐遠在海外﹐與版輿渺不相涉。𨿽居落部曲﹐日與爲鄰﹔正如張仲堅遠絕扶余﹐以中土讓太原公子。執事亦知其意乎﹖所雲貴朝寬仁無比﹐遠者不論﹐以耳目所聞見言之﹕如方國安﹑孫可望﹐豈非盡忠貴朝者﹔今皆何在﹖往事可鑑﹐足爲寒心﹗執事倘能以「延攬英雄﹐休兵息民」爲念﹐卽靜飭部曲﹐慰安邊陲﹔羊﹑陸故事﹐敢不勉承﹗若夫疆場之事﹐一彼一此﹔勝負之數﹐自有天在﹔得失難易﹐執事自知﹔亦毋庸贅也』。明珠知不可說﹐遂偕毓榮北歸而和議止。三十五年﹐經薨﹐子克塽嗣﹔越二年﹐靖海將軍施瑯克澎湖﹐克塽奉印綬降﹐而明朔乃亡。凡三世﹐三十有八年。

舊事開皇或創聞﹐蓬萊弱水此中分﹔東流門戶澎湖險﹐弔古無人說「虎賁」﹗

「海防考」曰﹕『隋開皇中﹐遣虎賁陳稜略澎湖地。其嶼屹立巨浸中﹐環島三十有六﹔稜至撫之﹐未久而去』。「隋書」「陳稜傳」稱﹕『大業三年﹐拜虎賁中郎將。稜三載與朝靖大夫張鎭州發東陽兵萬餘人﹐自義安泛海擊流求國﹔月餘而歸』。按「文獻通考」﹕『流求國﹐在泉州之東﹐有島曰澎湖』﹔是澎湖卽流求之一島。二書所載略同﹐惟年號稍異﹐當以「隋書」爲正。猿臂將軍右北平﹐遁荒海外了餘生﹔可憐三尺孤墳上﹐古蘚殘碑沒姓名﹗

閒散石虎﹐不詳何代人﹔墓在法華寺北數武﹐石碣存焉。志旣失傳﹐墓銘亦無可考。近歲寺地丈量﹐將毀之。郡人連雅棠爲請於官而移立於寺中﹐更集友人具牲牢﹐爲文以祭之。

宏農得寶事荒唐﹐讖緯流傳太不祥﹔片碣鳳山鐫八字﹐山明水秀啟遐荒。

相傳鳳山縣佃民鋤地﹐得一石碣﹐鐫曰「山明水秀﹐閩人居之」﹝見「福建通誌」﹞。

匣中霜雪映銀絳﹐劫後模糊戰血臊﹔道是元胡遺寸鐵﹐吐番爭拜赫連刀。

大吐番社一古刀﹐爲元代故物﹔傳世已數百年﹐祕不示人。惟家祭時﹐始陳座上。

山川艸昧記巢居﹐化鹿浮牛半子虛﹔亙古洪荒山海志﹐傳聞華佑有遺書。

普陀山僧華佑﹐當鄭芝龍時﹐常偕其友蕭克至臺灣。年餘﹐自蛤仔難入山﹐經歷南北番社﹐詳考其山川風俗﹐輯爲一書﹔內稱﹕『某日﹐至濁水溪﹐水大不可涉﹔乃騎野牛而渡。又至蘇澳﹐見鹿入水化爲魚﹐角猶存﹔事屬創見』。今其書已失傳。

西定坊前水一涯﹐遊人爭拜水仙祠﹔古今祀典歧訛甚﹐冷笑人間杜十姨﹗

水仙宮﹐在西定坊﹐康熙五十四年建。廟祀五神﹐莫詳姓名。或以爲大禹﹑伍員﹑屈平——其外之神項籍﹑魯班﹐或以爲王勃﹑李白。據志所載如此﹐當更考之。

十里靑疇鳩喚耕﹐李花無主梨花生﹔春雨艸侵烏鬼井﹐晚潮沙接紅毛城。

烏鬼井﹐在鎭北坊﹐荷人所鑿﹔水源甚盛﹐大旱不竭。南北商船胥於此取水﹐以供日用。赤嵌城﹐亦名紅毛城。

咬狗溪前野雀飛﹐卓猴溪畔夜烏歸﹔停鞭一路看魚塭﹐小艇無人系落暉。

魚塭﹐舊屬臺江﹐爲安平鎭之內海﹔舊志稱「臺江汪洋﹐可泊千艘」。道光二年夏秋積雨﹐曾文﹑灣裏各溪之水澎漲﹐而出泥塗歸墟﹐積成平陸﹐居人始築爲塭以養魚。卓猴溪﹐在安平東三十里﹔發卓猴山﹐距咬狗溪五里。

大岡﹑小岡山■﹝石孟﹞硉﹐東螺﹑西螺水汨沒﹔一邱一壑費平章﹐歸來驢背鞭殘月。

大岡山﹐在鳳山縣治北﹐與小岡山相距五里﹔大岡在其北﹑小岡在其南﹐亭亭對峙。小岡山頭有巨石﹐圓秀如冠﹐曰紗帽石﹔舟行過澎湖卽見﹐與臺灣猴洞諸山﹑諸羅南馬仙山相接處也。東螺溪﹐則在彰化縣南四十里﹔分自虎尾溪折而西﹐過馬辰﹑樹仔腳﹑貓兒幹匯於海丰港﹐以入於海﹐距西螺溪十里。

淸溪九重﹑十八重﹐回環九十有九峯﹔朝來爽气撲眉宇﹐人立煙巒倚古松。

九重溪﹑十八重溪﹐均在諸羅縣治西南﹔西溪相距十里。九十九峯﹐在彰化縣東七十里﹔玉筍瑤簪排空無際﹐眞偉觀也。

倉皇萬馬正臨江﹐慷慨甘爲子姓降﹔勝敗莫論興與廢﹐古來國士本無雙﹗

劉國軒﹐福建汀州人﹔狀貌魁偉。初爲漳州城門把總﹔永曆八年﹐成功伐漳州﹐國軒開門降。參軍馮澄世奇之﹐爲語成功﹐擢護衛后鎭。十五年﹐從克臺灣。二十八年﹐敗耿精忠之將王進於塗嶺﹐追至興化而還。越年﹐入潮州。平南王尙可喜率兵十餘萬眾盡銳來攻﹐與戰於鱟母山下﹐斬首二萬﹑捕鹵七千﹔由是﹐威名大著。三十一年﹐淸軍攻興化﹐右虎衛何佑敗績﹐漳﹑泉俱陷﹔國軒亦棄惠州而歸。三十二年﹐晉正總督﹐表賜尙方劍﹐專徵伐﹔諸將咸受命焉。二月﹐伐漳州﹑下玉洲﹑三叉河﹑福河﹑下滸等堡﹔分兵取石碼﹐數戰皆捷。閏三月﹐與黃芳世﹑穆黑林戰於灣腰樹﹐敗之﹔胡兔率援兵至﹐戰於鎭北﹐又敗之﹔姚公子﹑李阿哥﹑段應舉來戰﹐又敗之。八月﹐淸軍大舉援泉﹐樓船中鎭蕭堔與遇﹐未戰而潰﹔國軒亦全師歸東寧。三十五年正月﹐經薨﹐子克塽嗣﹔晉武平侯。十月﹐淸以萬正色爲陸路提督﹑施瑯爲水師提督﹐伐臺。師次澎湖﹐方戰﹐有風從西北來﹐瑯舟爲急流衝散﹐士皆股栗。瑯大驚﹐禱天﹔須臾﹐雷發﹐立轉南颷﹐軍乃復振。國軒方據案調遣﹐痛哭而起曰﹕『天也』﹗乘單舸從吼門入東寧﹐遂奉克塽以降。後授天津總兵。

靖海舟師破百蠻﹐功成陳幣淚潸潸﹔入吳本爲封侯計﹐一劍恩仇亦等閒。

施瑯﹐福建晉江人。少從戎﹐爲鄭芝龍部將﹔及成功起兵安平﹐與弟顯從之。年少號知兵﹐恃才而傲。有標兵某得罪﹐逃於成功﹐瑯擒治之﹔成功怒﹐逮其家﹐殺其父及顯。瑯夜走﹐匿荒谷中三日﹔佃兵某知才﹐飯之。及逃之所部蘇茂家﹐捕者至﹔茂假一舟﹑一劍﹑一豎子﹐夜渡五通﹐入安平。久之﹐降淸﹐授同安副將﹔遷總兵。康熙元年﹐擢水師提督。四年﹐掛靖海將軍印﹐疏請伐臺。二十二年春﹐大治舟師。六月十四日﹐發銅山﹔會於八罩嶼﹐遂克澎湖。乃刑牲奉幣告於成功之廟曰﹕『自同安侯入臺﹐臺地始有居民﹔逮賜姓啟土﹐世爲巖疆﹐莫可誰何﹗今瑯賴天子之靈﹑將帥之力﹐克有玆土﹔不辭滅國之罪﹐所以忠朝廷而報父兄之職也。但瑯起卒伍﹐於賜姓有魚水之歡﹔中間微嫌﹐釀成大戾。瑯於賜姓翦爲仇敵﹐情猶臣主﹔蘆中窮士﹐義所不爲。公義私恩﹐如是則已』﹗言畢淚下﹐臺人爲之嗟嘆不置。

使君來暮起謳思﹐舊種甘棠發幾枝﹔朱邑桐鄕稱報最﹐弦歌今已徧生祠。

陳璸﹐字文煥﹐廣東海康人。以進士﹐授古田縣﹔康熙四十一年﹐調臺灣。淸操刻苦﹐勤政愛民﹔歲祲發倉以賑﹐窮黎感其徳。明年﹐入爲刑部主事﹔遷郎中。四十九年﹐由四川提學任臺廈道﹔士民聞其再至﹐爭趨海澨迎之。至則作育人材﹐汲汲以興化易俗爲務﹔始建文廟﹐設十六齋以教諸生。五十三年﹐擢湖南巡撫。入覲﹐上目之曰﹕『此苦行老僧也』﹗調福建巡撫。臺人爲塑像於文昌閣﹐誕日張燈鼓樂以祝。及卒﹐哭之哀﹔入祀名宦祠。

崗山樹色膩似油﹐淸水春光濃於酒﹔平揖嶽陽拓萬千﹐橫攬云夢吞八九。

崗山﹐在鳳山縣嘉祥外裏﹔舊志稱「崗山樹色」﹐爲八景之冠。淸水巖﹐則在大武郡山之麓﹔所謂「淸水春光」﹐亦八景之一也。

煙霞突兀聳中峯﹐羅列諸山似附庸﹔依舊反經畱片石﹐西雲巖畔水淙淙。

西雲巖﹐在臺北八里坌堡觀音山之麓﹐一名大觀寺。山髙二千餘尺﹐中峯屹立﹐遠望如觀音趺坐。寺外有巨石二﹐其形如馬鞍。置盤其上﹐則子午鍼反而卯酉﹔故名曰反經石。

古寺杉松萬影藍﹐驅車路過縣門南﹔登臨不覺西天小﹐直上香林叩佛龕。

竹溪寺﹐在臺灣縣南二里許。經曲林幽﹐淸溪環抱﹐頗饒勝槪﹔山門額曰「小西天」。劍潭潭水冷千秋﹐劍气光芒射鬥牛﹔只恐化龍滄海去﹐閒雲潭影日悠悠。

劍潭﹐在芝蘭一堡﹐淡水八景之一。潭有樹號茄苳﹐大可數抱﹔相傳荷人曾插劍於此﹐故名。

安禪初地辟孤峯﹐持缽東來咒毒龍﹔遙指浮圖楓樹杪﹐碧雲深處一聲鐘。

碧雲寺﹐在嘉義縣之火山。康熙初﹐僧參徹東來﹐住錫龍湖巖﹔偶至此地﹐愛其山林之秀﹐遂辟茅結廬﹐奉龍湖巖之佛祀之。參徹沒﹐眾葬之寺前﹐爲建浮圖﹔今尙存。

勝地林泉拓一弓﹐巍巍曾是梵王宮﹔南園試較參軍記﹐白璧終當累放翁﹗

法華寺﹐卽李茂春夢蝶園故址﹐咨議參軍陳永華爲之記﹔園由是著名。後攺爲寺。

千里流沙一綫通﹐丹楓漁火滿江紅﹔夜深帆動春潮入﹐估客移船泊海翁。

海翁綫﹐在臺灣縣西北一十二里﹔海中浮沙一綫﹐自南港至淡水海外﹐不知幾千里。南有港﹐港口大澳甚深﹐號海翁窟﹔舟行﹐多泊此候潮。

春水粼粼瘦影支﹐閒花落地燕來遲﹔空潭半夜鴛鴦夢﹐雙宿雙飛傍月眉。

月眉池﹐在臺灣縣文賢裏﹔形如半月﹐故名。與鴛鴦潭毗連﹐縣誌列入「水利」。

溫泉水滑亂雲焦﹐故迹荒蕪考古潦﹔到此例應三洗髓﹐胸中壘塊已全消。

臺屬溫泉凡數處﹐舊志稱﹕『一在玉山之下。有土番至其地﹐得於山凹深處﹐泉上湧﹐气蒸如沸。一在大雞籠隔港山朝山內』。今惟北投﹑艸山二處擅稱﹐春秋佳日爲遊人休沐之所。

靑山削斷太嶒崚﹐急澑奔雷喚欲譍﹔一道長虹亙天半﹐龍蛇深夜忽飛騰。

大甲溪﹐在大安口﹐距淡水城一百二里﹔發源於內山﹐南盡彰化縣界。兩山壁立﹐其下濁水奔急﹐勢甚洶湧。中跨橫橋﹐長一千二百四十五英尺﹐爲火車軌道﹔誠奇觀也。

回廊曲榭翠微間﹐觴詠流風若可攀﹔無柰八公風鶴急﹐不容安石戀東山。

林氏園﹐在板橋。亭臺花木甲於全臺﹔而文酒風流﹐尢極一時之盛﹔前後若呂西村﹝世宜﹞﹑謝穎蘇﹝管樵﹞﹑許豫生﹝貞幹﹞﹐其最著者也。割臺議起﹐侍郎林公維源挈家寄寓於鼓浪嶼﹔嗣是絕意東渡﹐而斯園遂永錮矣。嗚乎﹗蘭亭已矣﹔撫今追昔﹐能不愴然﹗

百口流離瘴海波﹐文章一第重元和﹔瀛壖異日編詩史﹐合似遼城祀老坡。

施肩吾﹐汾水人﹔唐元和中舉進士﹐不仕。後率其族遷居澎湖﹐著有詩集行世。其「題澎湖嶼」一絕云﹕『腥臊海邊多鬼市﹐島夷居處無鄕裏﹔黑皮年少學采珠﹐手把生犀照咸水』。

莊棣蔭

棣蔭﹐字怡華﹐號癭民﹔福建惠安人。日據時﹐羈臺數十年﹐沒於臺北。著有「耕余吟集」。

次韻和少眉

朗吟髙會酒家樓﹐屠狗椎埋覓舊遊﹔莫漫縱談桑海事﹐當年冠冕此南州。

次韻和季丞表弟見贈

去燕來鴻各惘然﹐塵蹤小住話吟緣﹔乘桴早辧居夷策﹐遊篋頻添哭友篇﹝去歲哭施耐公﹐近又得汪杏泉之訃﹔吟侶雕零﹐爲之泫然﹞。夢入故園遲遠信﹐天畱病骨餞流年。先生瘦盡便便腹﹐差免人嘲作懶邊。

稻江卽事

弔古田橫島﹐搴芳杜若洲﹔卻疑天常醉﹐長此霸才休﹗海水三千浪﹐人煙十二州﹔登樓催落日﹐愁思滿江流。

寄菱槎鷺門﹐卽次其「懷雅棠」韻

豪气髙陽似昔不﹖天涯人憶仲宣樓。蹇窮世路詩爲祟﹐冷落詞壇歲又周﹝去歲稻江排日詩宴﹐今年朋儕雲散﹐頗有離索之感﹞﹗時局醉沈槐穴夢﹐吟懷淡入菊花秋﹔無情惱卻東流水﹐只管殷勤送別愁﹗

題「臺灣通史」後﹐卽贈雅棠

臺山何嶷嶷﹐臺水何泱泱﹗山水气郁勃﹐怪偉出鷹揚。其俗習獷悍﹐尙武乃其常﹔權力互吞噬﹐往往開戰場。睢盱渾噩地﹐何物爲文章﹗版圖𨿽內附﹐王化限梯航。哀哉膏腴壤﹐拱手制於彊﹗文獻久蕩缺﹐狉榛入混茫。安得訴眞宰﹐一夜叩帝閶。元關竊管鑰﹐只手破天荒﹔觥觥者誰子﹖連橫字雅棠。橫曰『玆任重﹐余責何敢忘』﹗覃思廢寢饋﹐稽古羅縹緗﹔遠搜佉盧祕﹐旁采夷獠鄕。寂寥千載事﹐一朝抉其藏﹔盤胸吐壘塊﹐落筆淩風霜。百靈效奔走﹐上帝監在旁﹔天雞唱一聲﹐曙色開東方。儒生肩創局﹐班﹑馬謝未遑﹔災梨十萬言﹐紙價爲之昂。鬼神紛飲泣﹐魑魅欻驚惶﹔時夢古衣冠﹐泥首拜君堂﹔郁湮閉泉壤﹐枯骨還生香。星回紫府曜﹐燈放漆室光﹔迪前啟其後﹐斯意洵未央。東寧百萬輩﹐樓閣相輝煌﹔奔榮而執熱﹐半爲聲利忙。兔狡自營窟﹐虎猛或依倀﹔委蛇用君才﹐要路任回翔。胡爲閉斗室﹐菜根甘獨嘗﹔徒令脂韋者﹐側目一「古狂」﹖君曰『是有命﹐吾自臥羲皇』。書卷日晤對﹐賢聖見羹墻﹔疇能守局促﹐襱襶熱中腸。餘事工競病﹐覓句盈錦囊﹔亦有山水癖﹐兼資濟勝長﹔旁通及「內典」﹐「華嚴」誦瑯瑯。著作詫牛汗﹐才華費斗量﹔豈徒元﹑白壓﹐頓教籍﹑湜僵。佳人出空谷﹐寧爲時世妝﹗獨鶴自矯翮﹐肯爭雞騖糧﹖富貴艸頭露﹐文章信光茫﹔石崇空梓澤﹐浩然有襄陽。君看千百歲﹐何者獨流芳﹗我來東海上﹐弔古意彷徨﹔浩歌感朱鳥﹐歷劫嘆紅羊﹗英雄騎鯨去﹐大義久彌彰﹔時聞嗚咽水﹐流恨訴興亡。讀史三嘆息﹐悲風生屋梁﹔憑君借杯酒﹐爲我酹滄桑。

遊淩雲寺﹐賦呈雅棠並質本圓上人

言訪淩雲寺﹐入山知幾重。云根時斷續﹐山勢互橫縱﹔勝槪靜中引﹐髙僧物外逢。霧光噓眾壑﹐夕照帶諸峯﹔磴道層梯上﹐經壇萬竹封。江流幻金碧﹐巖樹鬱蔥蘢﹔石澑盤崖出﹐蔬畦過雨濃。塔鈴風自語﹐野碓水能舂。飯熟分齋缽﹐夢回動曉鐘。空花參妙諦﹐幽象豁塵容。題句宣城在﹐淸譚惠遠從﹔東來奇絕處﹐珍重紀遊蹤。

乙丑客遊臺北﹐賦似陳君廷朴

風塵一鍤隱劉伶﹐四十年來自醉醒﹔俯首浮萍徒擾擾﹐二豪侍側笑螟蛉。

領取乾坤袖裏藏﹐壺中日月任徜徉﹔年來傲骨崚嶒甚﹐乞與刀圭試一方﹗

衣冠南國舊家聲﹐歷劫滄桑百感並﹔盡有煙霞供嘯傲﹐未妨韋布老諸生。

一曲山松行路難﹐客星顧影倍生寒﹔竹林嵇懶誰同調﹖靑眼逢君一笑歡。

東寧雜詠﹝選錄十四首﹞

戰鼓驚濤壯﹐邊烽落日殘﹝臺灣東面皆山﹐夕陽返射如烽燧遞見﹐洵奇觀也﹞﹔江山扶霸气﹐城郭入悲觀。嘉果鳳凰蛋﹝似桂花栗﹐出臺南﹔俗名「冰弸」﹞﹐奇花蝴蝶蘭﹝花亦臺灣僅見﹞。客遊殊未惡﹐詩境海天寬。

化外畱民族﹐巉巖費劃平﹝生番僻居山谷絕險﹐歷荷蘭﹑鄭氏﹑淸﹑日數代﹐無力使之歸化﹞。穴居風自古﹐隘綫路難行﹝隘路闊丈餘﹐日夜駐勇以防番。今日人网以電綫﹐近輒被吸﹞。結屋編茅住﹐浮田架竹耕﹝番社架大竹﹐藉土浮湖以耕﹐名曰「浮田」﹞。荒村明月夜﹐可有嘴琴聲﹝番人以葉爲琴吹之﹐女聞而合意者﹐結爲夫婦。又聞閨女不貞﹐吹之音立變﹐爲其家父兄所知﹞。

敻哉劉壯肅﹐大樹鎭東南﹔將略參中外﹐兵機出笑談。雄關驅虎豹﹐馳道控驂驔﹔戰壘依稀在﹐江山已不堪﹝劉銘傳撫臺六年﹐開鐵道﹐築炮壘﹐撫墾番社﹐卓著奇績﹔甲申戰勝法兵。日本新政﹐多仍其舊而擴張之﹞﹗

荒涼滄海集﹝邱逢甲先生號滄海君﹐著「嶺雲海日樓集」﹞﹐寥落斐亭音﹝唐景崧爲臺道時﹐與邱逢甲﹑施士潔及諸名士唱和於斐亭﹞﹔大雅風猶在﹐斯文感至今。朋簪聯北郭﹐鉤黨誤東林。莫作傷時語﹐文章賈禍深﹗

板橋開別墅﹐海外此平泉﹝舅氏林時甫光祿﹐諱維源。花園在淡水枋橋﹞﹔故國思喬木﹐淸門啟後賢﹝後嗣蕃衍﹐率皆通達﹑能文章﹞。輸財傳卜式﹐鑿空憶張騫﹝淸爲撫墾協辦大臣﹐屢次輸助巨餉﹞。人物今何世﹖園林自昔年。

長夏厭煩溽﹐北投尋活泉﹔斜流半巖瀑﹐薄靄一溪煙。林密月遲出﹐山深花欲然。何當結茅屋﹐洗耳聽潺湲﹝北投距臺北十餘里﹐山水淸美﹐日人辟公園於此地﹔有磺泉﹐溪流噴煙﹐綿十里餘﹕避暑勝地也﹞﹗

圓山城北路﹐十里蔭靑林﹔帆逐春流曲﹐屋藏秋樹深。夜光沖劍气﹐云影度溪陰。策杖耽幽賞﹐悠然望碧岑﹝淡水有八景﹐「劍潭夜光」其一也。圓山景物明蒨﹐有明治橋構造極佳﹔附設動植物公園於此﹞。

危橋綿百丈﹐締造訝神功﹗星火懸淸夜﹐車輪碾碧空﹔樓臺髙下影﹐舟楫去來風。苦費千夫力﹐闇天落彩虹﹝臺北橋長約百餘丈﹐髙七﹑八丈﹔以鐵及紅毛灰爲之﹐費百四﹑五十萬﹞。

雲峯髙岌嶪﹐瘴務曉微蒙﹔叢竹瑤寒碧﹐幽花作慘紅。騎秋農苦潦﹝秋霖﹐臺人謂之「騎秋雨」﹞﹐航海客占風。景物今猶昔﹐飄蓬感寓公﹝古亭莊山水幽靜﹐平疇萬頃﹔十年前曾到﹞﹗

扶桑迎紫气﹐疊嶂鎖重關。南北輪蹄湊﹐往來行旅艱。樓船雄跨海﹐炮壘靜依山。幾見棄繻者﹐請纓從此還﹝基隆爲臺北出入巨港﹐往來輪舶多聚於此﹞。

分野占牛女﹐星河咫尺通。曉驚江霧白﹐晴見海云紅。歲莫逢叢菊﹝气候和暖﹐冬日不寒﹔昔人有「荷花迎臘菊迎年」句﹞﹐年丰卜刺桐﹝先花後葉﹐其歲大熟﹞。四時存伏臘﹐無攺漢遺風﹝歸日三十年﹐民間獨用漢伏臘﹞。

風流南北阮﹐詩酒一時豪﹔鯤島占星聚﹐雞林逐價髙。圍棋閒賭墅﹐刻燭夜揮毫。別久情懷惡﹐星霜換鬢毛﹝近年林季丞表弟及其侄小眉﹑文訪在臺招吟侶倡和﹐極一時之盛。自季丞﹑小眉遊歐西﹐吟風遂歇﹞。

歲月去堂堂﹐論交廿載彊﹔元龍自豪气﹐和靖信孤芳。苦口須眉古﹐還懷詩酒狂。飄零念鴻雪﹐影事未全荒﹝十年前﹐與林兵爪表弟及髯僧等詩酒唱酬無虛日。自兵爪移申江﹐不相見者近十年矣﹞。

中原方戰鬥﹐海外此淹畱﹔未厭風濤惡﹐但添家室愁。硯田仍苦稅﹝寄畱六个月﹐例收所得稅﹞﹐病骨不宜秋﹔著意羅吟料﹐題詩紀遠遊。

初冬客感

撞竿傀儡一絲牽﹐客路崎嶇暗自憐﹔八口家馳千里遠﹐一年月剩兩回圓﹗依人心事投羅鳥﹐臨老才華逆水船。滿目煙塵望鄕國﹐飄零怕讀「浣花篇」﹗

新曆元旦

婆娑洋外海東頭﹐猶是朝宗水倒流。建丑重逢殷甲子﹐尊王費讀魯「春秋」。歸心笑指梁間燕﹐勞債差憐閣道牛﹗彊說忘年忘不得﹐客中蓂莢又重周。

髙義閣秋夜小集﹐分韻得「文」字

風月場中一策勛﹐東都文物舊知聞﹔六朝詩酒新亭淚﹐百戰江山故國云。漫托苔岑通末契﹐欲摩壁壘張吾軍。小樓坐盡寒燈影﹐門掩淸秋夜雨紛。

吳鍾善

鍾善﹐字頑陀﹔福建晉江人。曾遊臺灣。

次韻菱槎同年送別之作

吾生一葉萍﹐著水復去水﹔道長閱半生﹐於役猶未已。東來千里程﹐新陰鬱桃李。性情竹林中﹐光陰桑海裏﹔有口只談玄﹐有詩不入史。無福與花仇﹐無錢能魚使﹔敢希人上人﹐聊號「子吳子」。邂逅玉局仙﹐一笑今如此。客途眼常靑﹐故山芝不紫。君已逾立年﹐我亦屆彊仕﹔心迹孤月明﹐世事浮雲詭。朝夕素心人﹐徵逐半同裏﹔沁脾烹濃茶﹐朱顏燻薄■﹝駞﹐酉代馬﹞。談鋒浩無涯﹐如舟不可蟻﹔攻堅來偏師﹐直欲破我壘。縱送夔一足﹐窮搜鼠五技。樂事不可極﹐流光不駐駛﹔辦嚴歲雲暮﹐聽鏡婦有耳。我本孤臥人﹐歸共虛幌倚﹔勞君東海頭﹐待我春風始﹗

臺南謁鄭延平祠

造物蘊寶幾千年﹐付必其人非漫然。昆捨耶國海東偏﹐一躍世界名山川﹔轟轟烈烈誰與傳﹐卓哉延平爲之前﹗大鯨東渡波掀天﹐紅夷西去雀避鸇﹔新國歲月舊國延﹐君已遺失臣節堅。尉佗倔彊南海堧﹐气折陸生言諓諓﹔河西竇融圖自全﹐納土終歸新主賢。王生國運遭迍邅﹐孤軍起義張空拳。大江南北來旬宣﹐瓜步旌旗百里聯﹔直搗金陵下樓船﹐鐵人藤甲森戈鋌。以一當十百當千﹐兵勢嗟如夔與蚿﹔咫尺長江不可沿﹐天命已去人無權。彩雲南望萬里滇﹐零丁故主終不旋﹗回師海外驅鮏羴﹐罪臣忍自圖安便﹔周家開國卜澗瀍﹐漢京重賦東都篇。共滕遺民戶籍編﹐往烈不數吳越錢。寧終海外一局蜷﹐英雄無命星離躔﹗卽今祠宇淩雲煙﹐赤心終古霄漢懸。遺臣逋播來駢闐﹐巍巍名節相後先﹔寧靖王祠連屋椽﹐王能殉國王非孱﹗歲時伏臘薦管弦﹑東廡﹑西廡各豆籩﹔神之來兮白雲軿﹐知不化鶴化杜鵑。赤嵌危樓夕陽邊﹐七鯤身浪鳴濺濺﹔廟貌不攺國幾顚﹐千秋長鎭蛟龍淵。

施景琛

景琛﹐字涵宇﹔福建侯官人。曾於民國元年奉命渡臺調查實業﹐作有「鯤瀛日記」﹝收於「文叢」第八九種「臺灣遊記」中﹔旅途並有附詩二十九首﹐已附「遊記」之後。﹞

小眉出示「臺灣詩薈」﹐率成四絕﹐並柬雅堂如棣

一別鯤溟已十年﹐回思往事總如煙﹔吟壇旗鼓今爲盛﹐憔悴京華負眾仙﹗

林逋滄海正歸來﹐消息詩人訊驛梅﹔白社衣冠多健在﹐何年重與共銜杯﹗

一航咫尺竟天涯﹐燕子依然戀故家﹔盥讀延平王傳略﹐傷心亡國「後庭花」﹗

詩酒佯狂托海濱﹐偶於文字見天眞﹔故人技癢通雙鯉﹐莫笑東施枉效顰﹗

林崧祁

崧祁﹐字述庵﹔福建侯官人。光緒乙酉舉人。有遺詩一卷。

挽林少溪﹝少溪﹐琴南弟﹔航海死臺灣﹞

牽裾惘惘去遲遲﹐便是人間死別時。篋裏剩將慈母綫﹐扇頭畱得阿兄詩。龍蛇嫁厄天難問﹐烽火橫江病不知﹗搔首爲君添一慟﹐可憐生是好男兒﹗

送許蓮蓀之臺灣省親

別意無多盡一觴﹐虎門形勢郁蒼蒼﹔天憐孝子帆無恙﹐海畏才人浪不狂。鴻雁江湖夢禾黍﹐鷓鴣煙雨繞桄榔。東南孤島誰籌問﹖萬里中原付夕陽。

鼙鼓年來算息兵﹐海天一發望臺﹑澎。傳經有子知名父﹐投刺無門見世情。一事不才容我倦﹐萬山如箭送君行。南風肅肅歸舟穩﹐可有音書寄子卿﹖

沈翊淸

翊淸﹐字丹曾﹔福建侯官人。光緒己丑舉人﹐官陸軍部侯補丞參。

奉贈西鄕元帥從道並送楢原陳政北行﹐時將之櫔木閱操

九州島若戶庭﹐四海皆兄弟﹔矧我同洲人﹐風气先秦啟。久聞東鄰國﹐才俊羣濟濟﹔觥觥西鄕公﹐起家承戟綮。責言起生番﹐出師重撫髀﹔吾祖適巡防﹐握手臺陽邸。兵衛方森嚴﹐轅門樹幢棨﹔公命撤健兒﹐娓談淸見底。瑯■﹝王喬﹞瘴癘地﹐水惡士多癠﹔軍旅易歌壺﹐戈船代急遞﹝西鄕君欲得本國消息﹐先祖派船代送﹞。萁豆本同根﹐唇齒詎異體﹗上書告先皇﹐臣甘任羣詆﹔在魏不在吳﹐觀釁休目瞇﹝先祖疏言『此次罷兵﹐臣甘受謗﹔日本唇齒之邦﹐宜互相保護﹐不宜自興戰事』﹞﹗移節旋三江﹐納言兪九陛﹔老臣謀國心﹐病榻時揮涕。典學羾遺箴﹐噬臍防角抵﹗乞念輔車依﹐庶幾甲兵洗﹝先祖薨於光緒五年﹐遺疏言「日本不可輕視」﹞﹗廿年反掌間﹐書生狃管蠡﹔囈語忘溫公﹐秉鉞憑元禮。無謂國無人﹐遺言洞根柢﹗我來觀軍容﹐離宮設饗醴﹔識面願荊州﹐儀型樂愷悌﹗感君念故人﹐魚麗歌鰋鱧﹔上野拜阿兄﹐瞻仰奠淸醍﹝上野公園拜公兄西鄕隆盛先生像﹞。龍婿楢原君﹐舊學情■﹝艸泥﹞■﹝艸泥﹞﹝曾同在何子莪宮詹幕下﹞﹔相見復別離﹐去索長安米﹝時將從西徳三郎公使至北京﹞。勗我富國謨﹐藥石甘如薺﹝訂觀印刷局印票﹐謂中國必開銀行﹞。孫﹑周本同年﹐拜母及姒娣﹔況玆三世交﹐登堂宜首■﹝旨首﹞。攜手上河梁﹐彷佛餞於禰﹔北風方戒寒﹐河流時彌彌。對挽羨鹿車﹐行幰襯香緹﹝楢原夫人亦同至華﹞﹔蘭芷有同心﹐騷情逗沅澧。顧君十月畱﹐直托輶軒徯。我行櫔木場﹐秋艸莎■﹝艸隋﹞媞﹔遠眺宇睹宮﹐隴阪平如坻﹔馳馬疾追風﹝馬隊﹞﹐斷橋濟以欐﹝工隊有造舟爲梁法﹞。拓玆眼界寬﹐滌我肥腸■﹝啟﹐月代口﹞。憶在閩海時﹐漆膠無觸抵﹔把臂更何時﹐尊酒下春魮﹗

王貽瑄

貽瑄﹐字怡軒﹔福建閩侯人。曾寓臺北。

新春二日﹐文訪邀遊板橋故邸

板橋圖捲昔曾窺﹐風景依然一望知﹔卜築足徵開創業﹐園林如見太平時。枌楡里社猶從化﹐花木孫曾已不私。春日招遊淸興遠﹐達人述徳可無詩﹖

臺灣詩鈔卷十八

胡殿鵬

胡殿鵬

殿鵬﹐字子程﹐號南溟﹐臺南安平人。淸光緒乙未之役﹐內渡寓廈門﹔越數年歸裏﹐時與連橫相過從。嘗自作「南溟先生贊」云﹕『南溟先生磨鐵硯﹑揮鐵管﹐自贊其像曰﹕子以天地爲鑪。天地﹐一大冶也﹔冶盡古今詩﹐煉成如意鐵。其人其面﹑其首﹑其膽﹑其心﹑其膝﹑其口﹐直是江山萬古一片血﹐往來天地不磨滅﹐令人一讀一擊節。鐵禦史﹑鐵順昌﹑鐵尙書﹐錚錚鐵中之三傑。誰其硎者﹖繄維南溟先生獨有鑪錘天地之謨列』。著有「南溟詩艸」及「大冶一鑪詩話」。其在手稿中﹐於「大蟹行」下注曰「思霸之作」﹝包括「七鯤觀潮行」﹞﹑「登大昆侖頂」下注曰「思王之作」﹝包括「登華山」﹑「登恆山絕頂」﹑「泰山觀日」諸詩﹞﹐卽此以見其自負之一斑﹝思霸﹑思王之作﹐除選存「大蟹行」﹑「七鯤觀潮行」二首外﹐余從略﹞。古體詩中以「長江曲」﹑「黃河曲」爲最長﹐均將近三千言﹐冠有「引」與「跋」。

七鯤觀潮行

君不見婆娑洋水鎖重重﹐昆捨耶山天柱雄﹔黑潮一瀉幾千里﹐屹立東南大海之中央﹖絕頂罡風捲地走﹐吹落天外云茫茫﹔淜湃淵衝不見底﹐飛輪剪渡艨艟衝。七鯤洲外古天塹﹐安平﹑鹿耳幾戰場。靑艸湖邊南吼夕﹐白沙侖畔鐵火紅。漁團陣筏星散下﹐海天莽莽摶風沙﹔黑旗無人壯士死﹝黑旗指福康安﹐壯士指楊昭武。因福公軍中戰沒﹐楊昭武用黑旗百戰百勝——出「聖武記」。且古臺灣平匪之功﹐以福公爲大﹔乾隆帝親制禦詩並圖像﹐泐碑在臺南寧南門內﹐負以屓■﹝廠外贔內﹞。九碑尙存今之農圃﹞﹐荒城落日弔古槎。老漁向我話疇昔﹐一聲嗚咽聞悲笳。寒潮浩浩海門來﹐潮頭萬里東溟開﹔天馬行空不可遏﹐奔云掣電萬壑雷。將軍如神從天降﹐一噓蜃气飛樓臺。暮潮黑黑早潮靑﹐秋潮激激春潮鳴﹔古來關海推巨鎭﹐國險有時不能爭。長鯨拍水東海立﹐舳艫千里壓江平。此時之潮三丈髙﹐巨浪撼山山爲凹。孝陵王風望江南﹐力挽回瀾柰狂何﹗桓桓靖海壯請纓﹐王師十萬逼東寧。此時之潮髙五丈﹐天下陸沈西臺傾。我臺將種挺人傑﹐鵝鸛軍聲蜚閩﹑浙﹔樓船伏波能用奇﹐百萬鯨鯢相繼滅。覆舟建兒藏水底﹐夜行晝伏七百里﹔■﹝廠外贔內﹞屓負碑出寧南﹐大漢天聲固尙矣。三百年來丁國變﹐鷺﹑鯤衣帶爭傳箭﹔二代廢興逝水流﹐日射扶桑失組練。至今葫蘆墩畔月﹐髏骷夜泣猶搏戰﹔八卦星旗動地哀﹐苦我儒冠不識面。東南大地古山河﹐慷慨數行發浩歌﹔一片赤嵌忠義血﹐化作秋風震怒濤。

大蟹行

大澤出文章﹐橫行東海陽﹔長戈利矛作牙爪﹐郭索乎艸泥之鄕。解甲萬千出蒲葦﹐十二部落皆軒昂。地崩山摧雷電作﹐公子凜凜嚴秋霜。負此天地磅礡气﹐盤結爾心胸﹐郁滿腔血潮爲紅。狄銅面﹐王鐵槍﹐橫視萬里云茫茫。

大屯山八詠

寒空秀出玉亭亭﹐坐鎭危峯向北溟﹔拔海三千髙直上﹐奔濤百萬卷蒼冥。飛花沃雪分先後﹐映日烘云判尹邢。大小晴巖推第一﹐白頭相對笑山靈。﹝晴雪峯﹞

山上有池池上天﹐天風吹下雨綿綿。一泓秋水如臨畫﹐半畝新荷未散錢﹔月窟淸寒源不固﹐星河朗徹景無邊。登髙也作南溟想﹐詩思汪洋萬斛泉。﹝仰天地﹞

桃林別處石爭奇﹐破壁飛泉月半規﹔百尺崢嶸橫斷岸﹐一坳蕩漾滚深池。未能濯魄聊淸慮﹐挹彼流珠可潤滋﹔畱與髙人來枕漱﹐不妨掬水且哦詩。﹝冷水谾﹞

雙鬟齊秀雪峯陰﹐萬壑泉聲似鼓琴﹔古樹斷煙紅百澗﹐飛湍走壁白千尋。淸脾寒气砭人骨﹐漱齒涼風出石林。一操履霜天地凍﹐果然流水遇知音。﹝飲冰壑﹞

墩東何處韻淸幽﹐捲出龍飛百丈湫﹔山籟直教泉作響﹐天風時共石爭尢。噌吰相應聲如樂﹐蟠屈中流勢似虯。一曲「霓裳」翻水調﹐更疑身人廣寒遊。﹝鳴湫墩﹞

擎天巖石挾飛鳴﹐海外風濤郁不平﹔目極波瀾殊壯闊﹐山如龍虎勢縱橫。環參羅漢駢肩立﹐靜對觀音一笑傾。萬水千峯皆作態﹐朝東拱北不知名。﹝觀濤巖﹞

牧艸繁蕪深復深﹐池東亦有小桃林﹔村莊兒女三間屋﹐吪寢牛羊滿地陰。今日歸田爲老圃﹐昔年洗甲挽天心。此間何處無人世﹐獨立髙原扣角吟。﹝小桃林﹞

獨立耘茶坡上游﹐大觀髙閣坐山頭﹔濤聲萬里長江至﹐嶺霧千重八里收。六街風月開都市﹐百杵梵鐘出寺樓。五指摩天靑不斷﹐電光明滅入雙眸。﹝大觀閣﹞

送黃茂笙昆仲遊滿﹑韓

秋風相送七鯤洲﹐萬里遼東策壯遊。磊落光明千古月﹐魁奇倔起一峯頭﹔得天神气屠牛刃﹐負地文章造鳳樓。愛爾弟兄能接踵﹐相思無限水西流。

書懷

天地之間幾俊才﹐江山搖落總蒿萊。詩神絕世猶稱甫﹐仙尉逃名不姓梅。巢﹑許衣冠鸚鵡谷﹐文章聲價鳳凰臺。古今多少興亡感﹐直待南溟大筆來﹗

臺灣懷古

九州島大好有男兒﹐鼓浪焚袍出海湄﹔士气獨多雄兩島﹐義聲直可抗全師。髙山白石塡精衛﹐萬樹花紅染子規。慟哭父書難卒讀﹐將軍「招討」尙能奇。

義師不願作橫田﹐石井孤忠憤未平﹔冠帶神州悲失鹿﹐樓船碧海跨長鯨。七鯤日月明猶在﹐五馬風濤咽有聲。具此梅花眞气骨﹐貞魂萬�動危旌。

臺灣畢竟豈埋冤﹐萬里婆娑弔故藩。已去荷蘭成■﹝門外吉內﹞■﹝門外失內﹞﹐獨能忠孝辟乾坤。三軍腸斷江南望﹐卅載魂歸國朔存﹔花鳥北園時覽古﹐夕陽芳艸怨王孫。

玉帶歌殘王气終﹐艸雞已讖霸圖空﹔孝陵風雨天應泣﹐幕府文章士作忠。半壁河山皆血淚﹐孤臣將略獨沈雄。撫膺三百年前事﹐白馬悲鳴大海東﹗

開山大詔喜褒忠﹐難得施侯拜舞同﹔海國春秋畱正誼﹐遺臣俎豆到荒洪﹐潮添鹿耳旗翻白﹐日麗鯤身艸盡紅。天地獨鍾爲閒气﹐仰見神武古儒風﹗

魁星光射七鯤洲﹐從死王妃海盡頭﹔大陸已沈亡國日﹐五梅髙抱四山秋。漫空皎潔飛霜雪﹐落日蒼茫下石邱。墓道詩銘千古在﹐煉媧爲汝補天愁。

逋播閩方四十齡﹐海山淒絕壽皇亭﹔將軍已去鵑啼罷﹐宗室無人雉就經。生拄介圭勞北顧﹐悲歌玉帶問東寧﹔可憐風雨金陵淚﹐灑到天南竹盡靑﹗

海會寺﹝北門有鄭氏北園別館﹔入淸版圖攺爲海會寺﹐又攺今開元寺﹔面木岡背海﹞

羣峯髙拱挹平原﹐遺廟紅墻弔故藩﹔忠孝「罪臣」書有淚﹐興亡古佛笑無言。花銜帝女塡東海﹐艸種王孫涕北園。二百年前金粉地﹐缽聲猶護舊吟魂。

寧靖王故宮春夜雅集

明室興亡歲月賒﹐詞臣憑弔故宮花﹔介圭人去畱荒島﹐玉帶歌殘起暮笳。終古樓臺金粉地﹐已無冠冕帝王家﹔獨憐天后遺香火﹐爛熳春光昆捨耶﹝明寧靖王曾爲天后宮護法教主﹐故云﹞﹗

竹溪寺修禊

竹溪修禊亦蘭亭﹐艸地蕉天一望靑﹔身世浮沈成海國﹐缽衣今古鎭山靈。風篁茁綠搖千个﹐雲水拖藍列四屏。晉代大文誰繼起﹖羲之去後有南溟﹗

弔陳進士省三公

人立鰲峯第一層﹐南宮三捷啖紅綾﹔賜書「福壽」皇恩大﹐列傳才名「循吏」稱。跌宕風流眞孝友﹐安危﹑經濟仗賢能。遺臣道誼千秋重﹐文獻應徵最上乘。

追悼會魁許蘊白

一麾猶見百花魁﹐出世詞臣曠世才﹔經緯武文光遠代﹐雄奇詩畫照三臺。「魯連蹈海」言何壯﹐蒼葛呼天事可哀﹗零落南宮傷老大﹐更無人問故園梅。

拜贈領袖趙雲石山人

沈博詞臣絕麗文﹐名場運筆掃千軍﹕雕龍最擅文心謎﹐繡虎無如老匠斤﹔正大光明吟霽月﹐風流蘊藉撫淩雲。獨憐只手鑪天地﹐鍛煉工夫到十分﹗

送癡綠遊東京

金中之銑石中■﹝石先﹞﹐詩而能癡癡亦仙。鯤海雞山畱別夜﹐板橋茅舍柰何天﹔幹霄酒气胸猶滿﹐擊劍壺光客未眠。富士風雲看際會﹐咄嗟大有好吟綠。

贈吳子瑜

馳騁長江十五年﹐吳門有子可光前﹔文章事業三臺麗﹐挺秀怡園花正妍。

羅胸經濟起圖書﹐前代勛勞光有餘﹔俎豆延陵千古在﹐東山一墅足充閭。

施瑯別墅

靖海侯不見﹐別業已無存﹔應共延平壘﹐千秋弔國魂﹗

送別楊艸山仙翁

七鯤畱別綺筵開﹐大筆蟠天際地來﹔九十老翁翁不老﹐百花潭上占春魁。

喜贈固園二雅

東寧海國毓神靈﹐萬里長風破浪平﹔天地英气鍾其弟﹐天地雄气鍾其兄。二龍出沒天地間﹐文章巨刃能開山﹔萬卷廚笥便便腹﹐蔚爲神武渥丹顏。南北二洋重出使﹐俄疆﹑滿﹑韓試險艱﹔口若銅鐘目耀電﹐出入天下第一關。臨長城﹐弔神京﹔飛車三千里﹐下窺荊蠻﹑浙越﹐一覽西湖歸滄瀛。浮來三大白﹐落筆走雷霆﹔獨醒齋頭醉﹐忘卻弟與兄。力揭固園地﹐邱山只手擎﹔萬中回首重﹐盤石互縱橫。大冶下鑪錘﹐郁勃蛟龍騰﹔五鳳樓崛起﹐字字挾飛鳴。興來倒酒忽大叫﹐且作東海安期生。

題固園

覽古神州遊禹迹﹐二雅獨步長安陌﹔萬壽山頭夕照紅﹐慘淡風雲月沈魄。江河鼎沸盡東流﹐函復歸來鬢欲白﹔經營菟裘十五年﹐辟地開山揮神策。迎春門內萬樹花﹐孤峯挺秀立天涯﹔一笠亭前看渡月﹐半池魚水滿庭樾﹔三面坐石四堂梅﹐鐵骨冰心香勃發。百尺黃樓髙復髙﹐中有奇人讀「楚騷」﹔奇气屈蟠龍蛇臥﹐睥睨李﹑杜﹑韓與翺。獨醉坐懷三千紀﹐勘破萬朝紙竹史﹔大酉﹑小酉古藏書﹐吸盡三江五湖水。松杉聳翠欲摩靑﹐席地盤石皆礪砥﹔名曰「固園」揮擘窠﹐幽居七鯤東門裏。

長江曲

岷山之山何昂藏﹐岷江之江可濫觴﹖金沙﹑合江通涪﹑漢﹐連崗疊嶂天茫茫。萬里橋頭人立馬﹐看徧成都百二坊。華萼一樓通無極﹐屹立內江之中央﹔臥龍蹲猊踞其下﹐慶雲星宿燦其旁。丹巖神鳳窺靑石﹐水心懸鏡躍魚舫。閬﹑渝三曲成「巴」字﹐大江東去何泱泱﹗明月峽橫四百尺﹐置身如在廣寒宮﹔仙槎浮空從天降﹐飛行萬仞參翺翔。大劍門山拔地髙﹐雄關突兀磨太阿﹔幹旻峭立兩崖劈﹐臨江斫斷生蛟鼉。北連褒﹑斜南邛笮﹐遠矚荊﹑衡石峨峨﹔七盤淩空峯九曲﹐蟠雲飛上東西河。中天玉臺連天碧﹐羣仙千佛嬲嫦娥﹔風送海棠逗桔柏﹐鄰水鴛鴦出綠波。一上萬川城晚眺﹐飲傾藤酒醉顏酡﹔屏風倚天來望月﹐金盤醮水湧旋螺。百丈陽臺朝又暮﹐西風吹夢綺雲過。竹枝歌唱蛾眉磧﹐藏春滿塢生女蘿﹔瑤姬時下朝云觀﹐空賦髙唐喚柰何﹗飄然一夜夔州落﹐赤甲白鹽雙寂寞。壘石滿地陣圖開﹐出沒煙波石不覆﹔水戰艨艟下鎖江﹐衛公用兵何神速﹗中有羊腸虎臂灘﹐道是使君古魚腹。百八盤髙轉轆轤﹐一盤一盤相盤迂。東望巫山山潑黛﹐上有目梳髽髻巫﹔松巒翠屏集仙侶﹐望霞上升頏太虛。黑雲如海入沈峽﹐欲行不行立踟躕﹔下有絕壁斷崖破鬼斧﹐一入瞿塘心膽麤。七百里隔離天日﹐但聞子規泣血猿哀呼。水低灩澦數千仞﹐舵師用戈如用殳﹔怒潮一進斷江口﹐又如像馬回環走。爭流飛瀑挾雷鳴﹐盤石風松作龍吼。長夜漫漫入夏﹑秋﹐三點﹑五點見星斗。舟行二百八十灘﹐下灘險易上灘難﹔飛鳥欲渡不得過﹐令予扣舷坐長嘆﹗空舲何處是歸州﹐髙岸斷雲相向愁﹔古木無枝皮益脫﹐怪石如坐百歲猴。鷓鴣嗚咽黃陵廟﹐崢嶸頭角見黃牛﹔回頭白帝已無地﹐翩然被髮探九幽。蹴破楚天出三峽﹐十日西陵一日遊。東湖結構一茅屋﹐三澑照人何淸瀏﹗誰上絳雪樓縱目﹐遙指浣紗渡口郵﹔手書遠寄劉郎洑﹐羅公九包載沈浮。烏灘雷硠亦已過﹐走馬蹀躞爭飛輶﹔橫江白鶴翩躚舞﹐飛入九峯鳴颼飅。臨湘道人磯頭笑﹐蹋磵白足須眉修﹔風帆所向極空闊﹐直下巴陵不逗畱。君山日出潮聲上﹐十二碧峯雨乍收﹔吞吐洞庭到云夢﹐豪吟推倒嶽陽樓。一縷鐘聲來屐底﹐三湘搖落九嶷秋。北望舂陵舊鄕國﹐鬱蔥佳气出長楸﹔獨上嘉魚弔赤壁﹐英風震撼大濤頭。古人不死貞魂在﹐香艸葳蕤鸚鵡洲﹔武漢樓臺千樹柳﹐簫聲吹破采菱舟。鐵壁銀山題去後﹐小別﹑大別兩悠悠。北門鎖鑰南京路﹐萬雉三川城一周﹔麒麟龜鶴遊郊藪﹐攬轡黃岡策紫驑。遠望長江天作塹﹐人才淘盡古今流。江北險巇天下吁﹐江南泉石天下愉。宮亭一浚南昌北﹐潯陽琵琶聲滿艫。匡廬五老布簾下﹐九川湧地化龍雛。巨魚跋浪羣魚從﹐飛徑上樹樹盡魚。鳳輪如箭月輪車﹐江中瞥見大﹑小姑﹔新婦側立女兒伴﹐彭郎作婿無時無。香鑪煙篆篆不息﹐朝朝嶺上人望夫。飛梁三掛云九疊﹐谷水彌天萬貫珠﹔臥虎一聲橋下過﹐一陶﹑一陸﹑一浮屠。蒼崖四壁搖林壑﹐黃石翻濤龍負湖﹔偃蹇樟松百千歲﹐微臣上壽帝曰兪。廬陵大孝忠魂泣﹐雷雨鄱陽水皆立﹔軍聲一動天王旒﹐吳會奔騰連郡邑。浩然正气塞滄溟﹐墨瀋淋漓障猶濕。飽山閣上看浮梁﹐萬古靑峯此圓笠。我來湖口作髯蘇﹐噌吰鐺鞳聲喁喁﹔浪聲﹑石聲如鐘鼓﹐非笙﹑非篁又非竽。兩峯擊拊自仙籟﹐大扣﹑小扣詢不如。回船東上訪彭澤﹐五柳門前一醉石﹔先生不知何許人﹐其問硎有巨人跖。罡風吹過馬當來﹐認予亦是洪都客﹔披到西江詩派圖﹐廿五人中曾相識。九江一葦望江杭﹐橫行大筆如長杠﹔花﹑玉二山相對出﹐冰聲竹影滿魚矼。東流十頃明如鏡﹐九華捧日麗無雙。江右風流琴與詩﹐江左風流屐與棋﹔人間仙气獨來往﹐一樓一白題一詞。畱別秋浦桃花塢﹐灑落唾珠動貴池。萬家城郭下臨江﹐眾壑開顏笑大雄﹔瀑布懸山山湧出﹐卅六危巖七二峯。一葉揚州吹不去﹐五霞斷處起孤篷﹔橫絕蕪湖半江水﹐回瀾直障百川東。萬柳堤邊人系馬﹐千秋澗外石磨銅﹔三匝黃墩髙其壘﹐瀕楚西梁當其衝。焚舟列艦古奇士﹐大名獨立七磯功﹔但有靑山一壞土﹐流水靑山懷謝公。鳳陽漫說天子貴﹐一代風雲際會隆。望气渡江誠意伯﹐開國乃是漢子房。白鷺洲邊分二水﹐木蘭搖搖飛沙棠﹔左右石鍾龍虎踞﹐謫仙一片落星岡。燕子磯頭吟燕子﹐十三陵弔古帝鄕。學士名僧集西邸﹐舊時幕府已無蹤。揮扇渡口來問渡﹐金陵今又變滄桑。雞籠牛首開圖畫﹐桃葉蓮花蘼蕪香﹔獻巖疊玉胭脂艷﹐臺城林苑暮煙蒼。莫愁長蕩臨春閣﹐南朝詞客唱齊﹑梁﹔夜夜上元城不夜﹐鬢影鞭絲照綠楊。酒樓大笑呼孫楚﹐毋多酌我我酒狂﹔醉上新亭齊覽古﹐涕下神州一旦亡﹗報道秦淮人已去﹐落梅吹下一天霜。烏衣子弟來相送﹐朱鵲橋邊艸半黃﹔東山雲散西州雨﹐只見髙臺詠鳳凰。白下秣陵懷故國﹐冶城髙世太淒涼﹗讀書招隱漢處士﹐餞上珠泉過客忙﹔味到中泠方外味﹐金山山下有佛光。一出潤州入京口﹐嬌小淩波倚畫航﹔萬貫腰纏騎鶴客﹐竹西歌吹助吟觴。流鶯啼上隋堤柳﹐別離攀折斷人腸﹔�������﹐��多半爲秋娘。三十六陂春雨細﹐二十四橋春夜長。爭說昔人羅綺地﹐至今績學艷江陽﹔星樓云閣驚人句﹐壯絕平山六一堂。斗出昆崗何崱屴﹐瓜步西臨遠江隔﹔七星墜地石帆張﹐沨沨直欲生羽翼。鳳山回翔駝峯隆﹐廣陵濤向州城拍。行人維舟下网來﹐大珠光怪天髙甕﹔眼箕四射望迷樓﹐螢苑放空紅一夕。茱萸薔薇間芙蓉﹐到處看花訪名迹﹔官閣可作萬梅窩﹐詩麗揚州人似璧。春風十里汴水濱﹐芍藥江都冠花籍。蕃釐瓊花無二株﹐自唐而宋歲五百﹔元人不及唐人髙﹐八仙花亦饒明婳。梧桐著老校書門﹐林惠但集詩之腋。賦詩臺對文選臺﹐大巫今已無雄伯﹔隱隱鈴聲鐵道雷﹐行空如電過江來。鎭江遠眺最髙處﹐送江望海次第開﹔傳觴飛盞西園勝﹐喜雨畱雲亦快哉﹗第一江山秀獨鍾﹐環流襟帶出南洋﹔北顧連城相隨向﹐勢如天際走風檣。寶山夕照海門湧﹐十萬鯨濤撼大荒﹔擊楫祖鞭生亦老﹐載將書劍到吳淞。淞江蒓鱠吳江曲﹐儂家詩佛號名場﹔惆悵玉人懷二陸﹐麗華亦束古雄裝。圓智寺前望牛斗﹐萬丈龍光作豪芒。種樹臨風迎爽气﹐梧溪白石半山莊﹔醉眠不覺天地大﹐黃浦春嬉水一方。雲間一棹抵閶門﹐對客書成白練裙﹔斫地但餘三尺劍﹐虎邱髙嘯莽王孫。專諸古墓要離冢﹐零落姑蘇今尙存﹔肅殺秋霜天亦老﹐壺酒難酬烈士魂。停橈更上蘇臺望﹐香水浣花響屧廊﹔一舸西施無覓處﹐館娃宮外弔吳王。吳門一縣梅花白﹐橘柚黏天滿山碧。五塢深靑萬笏林﹐甪裏成村文正宅。東墅南園幾醉鄕﹐石上題箋松下奕﹔亭花四點繐帷淸﹐梅兩蘭風散薌澤。萬點星光爛九衢﹐十丈珠塵車翻軸。有客南來品陸泉﹐太公舄接子羽屐﹔八百花洲看洛如﹐坐金閶亭獨岸幘﹔琴州笠澤晝無聲﹐練瀆錦帆流有色。此間冰吏作者誰﹖碧梧齋名虛一席。造門觀賦嘆奇童﹐八友四傑耽古癖﹔石田工畫石湖詩﹐顚艸大醉皆辟易。座中亦有老鐵崖﹐傾倒玉山數聲笛﹔一鞭紅雪立橫橋﹐市上鱸魚歌昔昔。西入陽湖旭日升﹐喜个艇子好風乘﹔曉望孟城山四面﹐海天無際浪無驚。白瑯五朵淩空碧﹐遠岫連云掠岸行﹔屈曲虹腰排雁齒﹐目斷湖山送客亭。回首江潮潮盡落﹐鵬遊直上九天橫﹔牧馬二沙吳大帝﹐斬蛟孝侯壯宜興。大魁首出樞星動﹐寶气神光劍井騰﹔伯牙琴瀆逢鍾子﹐萬籟惟聞風水聲。浣沼飛觴誰媲美﹐繡嶺名花合號滕﹔好語捫囊珠一一﹐采到蘭陵又晉陵。張公巖獨開一谷﹐半爲有唐作詩窖﹔此亦福地小嫏嬛﹐故遣其人道陵伏。陽羨之間水榭居﹐大蘇﹑小杜名落落﹔尋香梅塢濯蓮溪﹐天爲幽人造淸淑。江陰道上亦山陰﹐經此胸懷始開拓﹔破地雷山流半窪﹐東南盤結兩鬟丫。太湖三萬六千頃﹐乾坤吳﹑越一吟槎﹔吳姬越艷遊人多﹐半篙春水碧於羅。嘯海孤鳴下白塔﹐環城煙雨畫嘉禾﹔麟蠡鸕鶿波下上﹐鴛湖更有未擎荷。詩在梅莊風雪裏﹐萬花枝上露微渦。樵靑自轉苕溪去﹐一船紅葉曳魚叉﹔西塞極天東林茂﹐采茶藝香幾人家。風渚月汀風月上﹐水流鐘磬透蘋花。濯足碧泉觀罨畫﹐斜陽一角數歸鴉。八俊十才五隱士﹐荒城古渡舊聞笳。吳羌堯市何年代﹖避地髙眠鶴一窠。前川霅霅溪光好﹐鳳裙月帽日行歌﹔松雪齋頭且休憩﹐煙霞塢裏自婆娑。窪樽聯句下篛灑﹐吟到魯公字不磨﹔詩坫亦曾張大纛﹐獨木江遊笑幾過。角巾一墊顧炎武﹐百神呵護鐵爲撾。胡子泰山﹑陸子海﹐賈子長沙﹑蘇子坡﹔諸子淮﹑漢而伊﹑洛﹐獨此楊子長江速。長江江流七千里﹐遠水髙峯藏尺咫﹔縱橫變化又無方﹐窮得荊關成絕技。行乎不得不行﹐止乎不得不止﹐渾灝流轉﹐沆瀣一气﹔大塊文章﹐固在是耳。

黃河曲

何來噶達素齊老﹐一笑千年莫可考﹗下有火惇腦兒生﹐黃龍負之如𦇤褓。萬疊山泉動地鳴﹐化爲無數小列星﹔列星岔湧成海水﹐海水撼山山欲崩。車馬連崗卓馳驟﹐波光摩蕩走春霆﹔羣巖積石擎天立﹐勢如奔濤萬里經長鯨。胡笳四面和碩特﹐回風盤礡颭流旌。雞峯刺天磨巨刃﹐削成石峽當中橫﹔我來橫槊安西幕﹐灑胸郁勃扶幽﹑並。丹徼紫塞何寥廓﹐瀚海戈壁兩大漠﹗巍巍直上嘉峪關﹐獨當西北爲鎖鑰。朝東萬水向春生﹐石閣題詩頌砥平﹔漓﹑潢﹑洮﹑隴分四派﹐三曲而會蘭州城。蘭州層巖自雄長﹐力挽狂瀾與天爭﹔北上靖遠入中衛﹐水气噴薄如飛升。西崖駿馬馳畫石﹐老虎拔地倍崢嶸﹔紅花赤木元宮麗﹐黑水金波鐵柱傾。陣云出入賀蘭下﹐千古關河舊戰枰﹔滿地干戈方蒿目﹐不堪回首出西寧。西風一劍崆峒倚﹐吹到涼州鐵笛聲。丈夫不入酒泉郡﹐玉門嘶馬驕不行﹔月支頭血淋漓在﹐洪水何年可待淸﹗靈威丈人探禹穴﹐絕域昆侖遺圖經﹔太息河源失故道﹐犁庭臣自請長纓。一日生擒十八王﹐鏖兵靑海戰云黃。於闐鼙鼓天又暮﹐上將擁旄西出疆﹔天山﹑雪山亙蔥嶺﹐胡兒牧馬何悲涼﹗遼東卅萬秦軍死﹐丰碑嶽嶽載邊墻。長城屈蟠騰甘肅﹐直與黃河相頡頏。黃河奇气吞八九﹐寧夏當關開關守﹔出關直上挾雷轟﹐霹靂翻空大圜走。白塔驚沙雪滿廬﹐千幕遠山鳴刁鬥﹔蜿蜒南下顎爾多﹐百丈雄關人赳赳。雁門太守漢郅都﹐五千古柏垂不朽﹔十萬橫行衛將軍﹐髙闕隆隆今未有。登臨獨上綏遠城﹐水門兩扇成關紐﹔村郭對壘類奕碁﹐下子鴻溝誰國手﹖蒼水朱川映翠峯﹐山上老楓皆紅友﹔天閒騫澗飲龍池﹐一池夕照穠視酒。獅子昂頭負地靈﹐石鼓不鳴箭桿■﹝廠外酋內﹞﹔紅市碧潯跨塹臺﹐花塢蓮纏富桃柳。一波一波曲谷來﹐石壁嵯岈分左右。懸天髙注如建瓴﹐水勢沈鬱翻蛟虯﹔訇匉震動龍門山﹐龍門山嘯神龍吼。八十步步禹鑿痕﹐斷崖巘巘韓城口﹐古廟陰森十丈碑﹐長髯老松橫千畝。上下關隴廿四州﹐角聲吹破徵人愁﹔三受降城齊弔古﹐鐵衣光射楡林秋。無定河多嗚咽水﹐胡塵覆車沒人頭。大山如魚隨潮落﹐大水如山山倒流﹔狂颷一掃孟門士﹐回看府縣皆沙洲。天子素車沈河壁﹐鞭石移山從何策﹖三晉﹑三秦幾爲墟﹐直待巨靈奮一擘﹔西華峯頭指掌痕﹐雷首峯下畱足迹。長流浩浩出潼關﹐地自周﹑召二南■﹝土﹝厥﹐去欠﹞。太白髙入碧雲天﹑洛﹑汾﹑渭水盡交連﹔梁山奕奕環禹甸﹐下瞰河渠吸百川。百二重關四塞國﹐金城麗譙鼓聲淵﹔三戶亡秦一夫耳﹐棧道連云相盤旋。太嶽寺鐘聲瑯瑯﹐出盆玉女飛天香。浣花野老曾駐杖﹐昌黎投書空斷腸﹔白也欲攜驚人句﹐是何意態淸且狂。我亦飛行倒入華陰縣﹐臨河憑弔問興亡。關右巨人關西漢﹐或乘麒麟跨鳳凰﹔髙歌置酒南山上﹐天風浪浪海云蒼。西京偌大玄宗地﹐羲﹑農而下在黃﹐唐﹔有虞五老扶圖出﹐史臣執筆鳴笙簧。繄古伊家皆如此﹐馬﹑班以後無餘子﹔姬公六官太公韜﹐致我成周太平爾。咸陽大詔肆焚坑﹐誰敢詩書百家語﹗黃衣老人太乙精﹐天祿藜靑分照汝。爲我遊春亭圍碁﹐爲我齊雲樓賦詩﹔滔滔河水去不返﹐西安獨拜古賢祠。文﹑武﹐成﹑康陵墓在﹐宰木輪囷蝌蚪奇﹔燻風解阜尙蒲阪﹐長使英皇淚滿頤。棗地杏岡食棗杏﹐那知天下事何爲﹗中條山谷可徜徉﹐气蓋關左何昂藏﹗一上髙樓望南斗﹐兩京文獻古冠裳。風陵之石如風翔﹐云蓋之峯如雲張﹔涑水之流流脈脈﹐長河之流流湯湯。鼎湖一去荊山老﹐石姥誇父相追蹤﹔二陵崤上風雨泣﹐函谷松濤起臥龍。三門天險互詰屈﹐黃卷長阪如磨銅。岸南靈寶垣曲北﹐蒲州西折綬鄕東﹔波瀾壯闊潮聲震﹐長驅入洛水瀜瀜。秦壁趙壘燕塞隔﹐鳳臺龍峽丹流通。桃林至此五百里﹐盤鵰勁艸朔風雄。連鑣更訪古來都﹐禹迹蒼範到何處﹖俠少一笛落三川﹐月滿天津橋上路﹔金裙玉佩七香車﹐饐爪亭幸多奇遇。好花賣盡洛陽春﹐宮詞唱到連昌賦。集賢坊懷裴晉公﹐平泉莊訪李徳裕﹔十三耆英文與光﹐九老圖懸題白傅。東觀國史鴻都經﹐廿八將星雲臺署﹔唐﹐宋名臣漢諸陵﹐荒冢多於北邙樹。洛﹑沁卽是舊殷﹑周﹐古道斜陽誰問渡﹖山風吹下維笙希﹐惟有白雲自來去。第一洞天玉屋山﹐流匯澠池盡東注﹔潑潑孟津得其平﹐花石亦饒山水趣。十二回峯十八坡﹐或作鸞翔與鳳翥﹔盤谷可樂稽山居﹐日精可含月華茹。黃流蕩蕩濟汪汪﹐穿池畜魚魚可數。有時亦有郭解遊﹐有時亦作聶政怒﹔有時天乎陽樊呼﹐有時土兮博浪募。罡風飄忽淬劍池﹐大書石刻筆如鑄。輪蹄八面會大梁﹐龍驤虎步气成虹﹔東西河川開一畫﹐風流魏﹑晉何雍雍﹗七子建安惟有植﹐七賢竹林更有戎﹔韓陵片石平陵碣﹐至今雲气郁靑蔥。狂歌痛飲古祠下﹐照見殘山落日紅。汴州艮嶽杭州淚﹐論史猶能雪靖康。喚渡沈冤宋宗﹑嶽﹐烈風憤起古戰場﹔盡傾禹鼎九州島血﹐鑄成忠孝大文章。望嶽樓背河南北﹐臣心沁水神則嵩﹔鐵橋飛輪鎖紐壯﹐太行佳气何蓬蓬﹗鈴聲笛聲從天降﹐人文輻輳滿開封﹔惟大鴻臺推巨鎭﹐河關鞏固壯垣墉﹔峭立危崖蓼子峪﹐天開巨塹一重重。渙睢富麗宏京國﹐兩岸金堤百尺蝀﹔五鳳萬龍齊黼黻﹐神井靈泉湧不窮。翠屏月小猿窺洞﹐板渚瀾翻竹揚風﹔圃田滎澤卓云鶴﹐沙海蓬池印雪鴻。秀拔大伾森列障﹐龜鹿牛駝五峯崇。杏園紅杏湛園菉﹐幾點春光萬綠叢﹔水簾跳珠蒼峪谷﹐花渠薺陂碧溶溶。蘇門泉聲開百道﹐澆來畫舫一醉翁﹔嘯臺長嘯亦奇絕﹐令予軒渠倒吟筒。雁亭風緊鳥巢縐﹐湧地流金成化工﹔安樂之窩樂無極﹐數到開辟天混蒙。漆園魚鳥梁苑兔﹐池上晏殊獨呼鷺﹔楊窪李泉別有天﹐汴蔡孟瀦莽回互。水流花放隱山春﹐一睡道人鼾未寤。比箕亡國亦耐冬﹐睢陽烈士聲摩空。遊人廟墓得筆迹﹐艸變張芝﹑隸蔡邕﹔漢碣﹑唐碑存萬古﹐某山某水某也忠。於戲大塊何鍾毓﹗二水同流分淸濁﹔中有碩橘一浮洲﹐潮汐回環相交錯。誰將大錯鑄長垣﹐竟使神州失巨鹿﹖東方日出下虞城﹐奔驟馬山肆行陸﹔雞鳴九頂歌白駒﹐獨有此樂黃樓矗。百步洪上萃墨亭﹐坡仙豪放詩酒逐。升平猶記雍正年﹐五省河淸到淮瀆。徐﹑淮王气壯東南﹐碭芒雲气眞人伏﹔布衣長劍大丰西﹐際會畱城一夔足。圯上授書履下邳﹐胸中圖籍何盡熟﹗淮陰一韓驚一軍﹐入關先頒父老約。歸來沛宮歌「大風」﹐戚夫人亦工擊築﹔山陽門外漂母祠﹐試劍銅山如刳竹。乘風破浪會有時﹐橫海樓船飛紅旭。吞吐大荒萬馭收﹐山嵐低亞洪澤舟﹔洪澤湖開淸浦口﹐一湖春水半湖湫。東楚﹑西楚如分鏡﹐江左﹑江右同溪徑﹔荷澤﹑雷澤已匯通﹐河道﹑鐵道齊奔競。當前讓畔有歷山﹐治下琴堂流歌詠。虎池雨霽龍潭云﹐風月南華畱名勝﹔飛軺馬陵谷外過﹐七步詩臺動吟興。气笛一聲入歷城﹐萬家臨水半煙井﹔匡山續書大峪田﹐錦繡珍珠羅鼎鼎。碏亭亭下碏湖開﹐湖光來醮詩人影﹔北渚歌聲歷下吟﹐聞韶看花不知省。芙蓉芍藥秀綠廳。巡檐鸚鵡方延頸﹔洗缽濯纓水閣涼﹐風自動搖人自靜。鐵蹄踏月夜無聲﹐關東壯士何英挺﹗盤盤三千里岱宗﹐一躍河流淩絕頂﹔下視齊州九點煙﹐南望吳門馬徑等。紅雲明滅扶桑邊﹐日觀三更尢耿耿。大河如帶泰山礪﹐軼蕩天門一睥睨﹔秦松﹑漢柏百十圍﹐屈指星霜幾千歲。重嚴仙室邃而幽﹐井釜幾牀皆石制﹔白光紫气自東來﹐此中不是人間世。憧憧更有無字碑﹐獨倚摩崖望唐帝﹔七十二家封禪文﹐千八百歲銘篆隸。萬歲臺髙可摘星﹐山色水光何壯麗﹗泉流洙穿護孔林﹐參天古檜獨蕭森﹔準字池中穿石鯉﹐吞漚撥刺注成霖。杏壇洗硯魯橋下﹐墨瀋翻云色尙黔﹔一操猗蘭人不見﹐沂水如聞太古音。百廟坊表尊親重﹐春滿宮墻秋又深。六經一出照天地﹐禹貢九河不陸沈﹔八方泊流源汨汨﹐五龍塘樹覆陰陰。馬谷郁盤古碣石﹐歸墟渤海到如今。小淸河會大淸河﹐萬年齊唱定風波﹔龍伯大人奮長足﹐更上蓬瀛駕天鼉。

思霸﹑思王之後﹐繼之以長江﹑黃河二十四曲﹔是蓋以史遷﹑老杜之沈鬱悲壯憑弔古人者﹐憑弔今人。上下三千年風月﹑縱橫九千里山河﹐不圖天壤間尙有此大手筆事﹐畱以位置我南溟也﹗天之啟人﹐固如是哉﹗﹝南溟跋﹞

﹝附﹞江河二曲引

南溟曰「六經」有一三禮」﹐華麗之公府也﹔「四詩」有「六義」﹐文章之歸宿也。當毛﹑韓﹑齊﹑魯四家一出﹐而長江﹑大河南北上下三千年風雅有可以羽翼葩詩而垂爲中原文獻者﹐恃有「國風」在焉。夫長江﹑大河爲文章洞天福地﹐古今尙已﹔自西周而東周﹑而秦漢﹑而魏晉﹑而六韓﹑而隋唐﹑而五代﹑而宋遼﹑而金元﹑而明淸﹐𨿽經兵燹殘闕之餘而性情仍不失其正者﹐謂古國之風至今存可也。今之天下﹐風會又分南北﹔南人之中尙有能作北人聲情者﹐挾幽﹑並之奇气﹐發燕﹑趙之悲歌﹔獨往獨來﹐驚動千古。嗚呼﹗文章一道﹐倫軌大同﹐又烏可自囿於江左一隅哉﹗此南溟所以奮袂而起﹑匡坐而歌﹐作長江﹑大河二曲動天地而泣鬼神﹐信乎「國風」之遺音也﹗其間治亂興亡﹐天下士气所在﹐猶時時日見於詩歌。風雨如晦﹐雞鳴未已﹔皇皇大義﹐天日爲昭。此吾輩讀書所未可以南人自南﹑北人自北小之哉﹗天下之亂也﹐自北而南﹔及其治也﹐則自南而北﹕盛衰倚伏之中﹐一往一復﹐君子於此觀運會焉。

臺灣詩鈔卷十九

賴紹堯

林資修

莊嵩

蔡惠如

林耀亭

傅燻南

莊龍

呂惇禮

陳貫

蔡世賢

陳懷澄

陳錫金

賴紹堯

紹堯﹐字悔之﹔彰化人。有「逍遙詩艸」﹝見「文叢」第一七○種「櫟社沿革誌略」附錄「櫟社第一集」﹞。連橫編「賴林二子詩詞」﹝「雅堂叢刊」之九﹐未刊﹞收有「悔之詩鈔」﹐大多與「逍遙詩艸」同。

送陳瘦云之禹域

橐筆初爲萬里遊﹐春風一棹入神州。海天袖手看龍劍﹐宗社傷心有鬼謀﹗盡有新詩題到處﹐𨿽非吾土且淹畱。此行若過漢陽渡﹐弔古先翻鸚鵡洲﹗

遊八堡圳水源感作

朝溯濁水頭﹐暮沿濁水流。濁水洶湧無今古﹐導源乃自觸口之山湫。就中引水築堤閘﹐下漑萬頃良田疇。百年樂利生玩愒﹐農病乃始爲官憂。磺溪有司古遺愛﹐關心民瘼西門儔﹔昨日發書徵父老﹐欲以輿論參民謀。愧予南畝一襏襫﹐時從父老講鋤耰﹔曾聞晚禾重節候﹐耕種不得逾淸秋。願藉堤防出眾力﹐速興水利祛民愁﹔穰穰禾黍慰私祝﹐髙歌同詠滿車篝﹗

送獻堂﹑旭東﹑如楨三君之中國

低首樊籠貉一邱﹐飄然忽作禦風遊﹔鯤鵬變化渺千里﹐鸞鳳翺翔隘十洲。大海珊瑚憑网取﹐小山叢桂漫淹畱。年來我亦傷幽廢﹐欲附滄溟泛釣舟。

次韻答梅樵見贈

君不見﹖嵇康性懶好奇癖﹐頭面不洗動經夕。忽然煆竈學養生﹐思向瀛洲煮白石﹔神仙怪誕亦何爲﹐弔古山陽余故宅。憐君兩度值滄桑﹐十載海天滯魂魄﹗當塗典午事須臾﹐天教險巘增閱歷。近者誅茅卜仙郊﹐一卷農書手不釋﹔興酣直欲無古人﹐美酒一鬥詩盈百。絕交擬致山公書﹐甘貧未肯呼將伯。明朝約我相過從﹐艸堂爲君生顏色。

哭蔡啟運社長

詩星一夜墜光芒﹐湖海同聲哭蔡襄。文彩風流今未已﹐飛揚跋扈我猶狂。敢憑後死雄壇坫﹐欲起先生質瓣香。繐帳不親墳艸宿﹐招魂誰爲覓巫陽﹗

林資修

資修﹐字幼春﹐號南彊﹔臺中霧峯人。日據時﹐攖當局之忌﹐嘗遭拘禁不稍屈。著「南彊詩艸」﹐已有若干首另見連橫「臺灣詩乘」﹝「文叢」第六四種﹞及傅錫祺「櫟社沿革誌略」﹝「文叢」第一七○種﹞附錄「櫟社第一集」。

九十九峯歌﹐送鈍庵先生歸嶺南

羣峯撲地如覆盂﹐一峯倚天如劍戟﹔一峯撫此如兒孫﹐羣峯推彼爲巨擘﹕聲气忽欲通帝座﹐羅列環伺仰鼻息。一年風月孰主宰﹖惟有仙人專此席﹔腰間玉佩雲霞裾﹐仙人似是李太白。海中打碎碧玻璃﹐山前漫種靑桐柏﹔玻璃並此靑桐心﹐千秋萬古誰人識﹗片雲無意隨風來﹐白髮天南老詞伯。羞聞越騎嘶吳臺﹐暗面金門泣銅狄。短鋏頻彈敕勒歌﹐錦囊故掛波斯舶﹔神光離合無人問﹐山川低昂鬼辟易。吾聞此山舊是蓬萊根﹐稜稜九十有九脈﹔陰陽變易多數奇﹐仙人﹐一掌令其百。絕頂投綸五百尋﹐眼前似失蛟龍宅﹔蛟龍之宅遙相望﹐珠江之水綠玉色。波濤來去天地靑﹐江實與海共潮汐﹔化工何地非文章﹐天南詞伯乃獨得。仙人﹐詞客竟如何﹖山色蒼蒼水色黑。木瓜酒﹑琳瑯冊﹐山中有人永朝夕。蒼茫白日雲飛來﹐倚杯憮然忽不懌﹕故鄕亦有好江山﹐柰何海外長作客﹗平原盜賊亂於麻﹐世事闌殘似雞肋﹐歸來愼勿戀異國﹗靈蛇靈不產珍珠﹐老松老不產琥珀﹔何以贈君琳瑯墨﹖墨汁長開異國花﹐寫我心腸在君側﹔丸泥封往函谷西﹐羽箭橫飛瀚海北。雪恥長驅十萬劍﹐飲血酣歌愬永隔。今日之日不足惜﹐他日之日不如昔﹔君不見﹖一勺之水一拳石。

夢得季父信﹐愀然而作

吳城一別後﹐奔走無寧息﹔天地紛兵戈﹐云胡不相憶﹗夜夢寄書來﹐依稀入胸臆﹕陸沈神州間﹐拂劍薊門側﹔逝將逐鴟夷﹐還教避繒弋。餘情及農桑﹐珍重在顏色﹗再拜受斯言﹐夢境方歷歷。空檐悄無聲﹐關山夜吹笛﹔柰何一寸心﹐窮溟浩無際﹗

打鹿謠

朝打鹿﹐山風獵獵吹山谷。健兒猱升上樹木﹐滿身霜露寒瑟縮﹔曷不歸家叱爾犢﹖答云耕田不果腹。暮打鹿﹐生番殺人鬼夜哭﹔蓬頭雕面艸中伏﹐手中有刀袖有鏃。家中妻女當戶祝﹐柰何人命不及畜﹗

寄梁鈍庵

大王已失蘇季子﹐朽嫗獨哀韓王孫﹔衣食於人誠細故﹐英雄視此爲殊恩。靑衫和淚客萬里﹐白髮到頭悲百根。老大怕談年少事﹐江湖不見孟嘗門。

髙山蛟龍迫人居﹐紫海東來壓尾閭﹔一代衣裳歸左衽﹐百年日月在穹廬。未同積雨消三伏﹐空有窮愁著五車。垂老伯鸞行萬里﹐北邙歸思定何如﹗

次韻敬呈梁任公

十年去國梁夫子﹐窮海牧羝兼牧豕﹔釣竿何日拂滄洲﹐倘許從遊弄淸泚﹖胸中書卷撐百城﹐腕底風雲驅廿紀﹔饑溺由來天所憫﹐斯人不作吾何恃﹗我生識字卽識公﹐結未了緣良有以﹔山中朽木嗟不材﹐雕琢詎足煩工倕﹗但邀大匠肯一顧﹐絕勝豺虎彊投畀﹔有如利堪一割用﹐當抱鉛刀勤礪砥﹕庶幾驥尾附靑雲﹐不待鴟梟歌室毀。恭聞天子今成王﹐攝政周公勤宣理﹔吐哺已納白屋士﹐豈獨髙賢失交臂﹗凶禽悍獸滿天地﹐危機一發事迫矣﹔神農﹑黃帝之子孫﹐太息人將埃及比﹗漢陽諸姬楚實盡﹐肉食無謀掌空抵﹔萬金良藥不治病﹐坐使庸醫事枝指。傷心黑龍﹑長白間﹐胡馬頻年窺北鄙﹗漢家陵樹誰敢伐﹖已盜千章﹑萬章杞。戎車是利寇實深﹐賫獻盡東誰所使﹖更聞鞭箠役疲民﹐萬指登登椓鴉觜。彼彊欲壑吁未盈﹐我弱小休聊自喜﹔求艾不成空束手﹐坐視客邪攻表裏。比來西北亦蠢動﹐敝笱不制魚唯唯﹔國家藩衛削欲盡﹐豈有廟謨不憂此﹗大力人將挾山走﹐勢雞捧土恆河水﹔威弧不弦三十年﹐正恐不周觸墮圯﹗可憐吾土何足道﹐僅乃黑子著面耳﹔冤禽塡海縱有心﹐銜石無須歷千祀。回憶朱崖棄地初﹐議和宰相誠狗彘﹗吾君義重未忍絕﹐僵僕相隨義旗起﹔誅夷斬伐彼豈惜﹐作俑惟當罪其始﹗丈夫凜凜七尺軀﹐早年未向沙場死﹔千金求得利匕首﹐要當血濺乖龍耳。如何荏苒計不決﹐漸欲恩仇作平視﹗淸議方將巾幗貽﹐羞顏尙戴須眉美﹗當時意气在古人﹐失之毫釐已千里。駕言小人尙有母﹐倍增食粟曹交恥﹔艸間求活望時平﹐只恐河淸我難俟﹗乃知讀書不治心﹐不特形穢亦心滓。及今聞道嗟已晚﹐奴虜況非人所齒﹗先生早抱活國計﹐鯨魚掣海瀾翻紫﹔憔悴今來澤畔吟﹐猶是湘累泣沅芷。忽投刀圭肉白骨﹐徐甲會堂隨柱史﹔朝聞夕死不敢辭﹐願執一經侍中壘﹗

奉和原韻呈任公先生

憂患餘生識此人﹐夷吾江左更無論﹔十年魂夢居門下﹐二老風流照海濱。一笑戲言三戶在﹐相看淸淚兩行新﹗楚囚忍死非無意﹐終擬南冠對角巾。

猛犬行﹝爲太嶽作﹞

當關猛犬負隅虎﹐鉤爪踞牙誰敢侮﹗松陵先生黧且瘦﹐夜行遭之幾折股。彼非豺與狼﹐胡敢嗜人脯﹗又非金吾卒﹐犯夜法宜取。有時指嗾由健兒﹐乃獨欺我腐儒腐。我生磨蠍守命宮﹐四方餬口悲途窮﹔闌干苜蓿生盤中﹐割肉異端非所攻。五陵年少從禽荒﹐鼻頭出火遭景宗﹔餘事亦有上蔡風﹐南山獐兔朝鋪充。豪家飼犬犬喫人﹐門前裹足無來賓﹔他時罷獵會烹汝﹐饋我杯羹及春醇﹗

秋晚寫哀

偶向郊原看夕暉﹐雲煙滿眼欲安歸﹖艸凋艸長天多事﹐人哭人歌境日非﹗水淺小魚爭下瀨﹐風髙饞隼遽成圍﹔前途未定吾生晚﹐對此眞無淚可揮﹗

題劍花「大陸詩艸」

萬里歸來連劍花﹐朔風吹發動鬖髿﹔久懸佳傳窺倉米﹐滿寫新詩入壁紗。是處釣遊名士轍﹐中宵歌哭酒人家。出門我亦方西笑﹐看汝先驅建徳車。

監中寄蔡伯毅﹝一月二十四夜﹞

畫地義不入﹐刻木期不對﹔君抑何可人﹐辱訪乃無畏﹖殷勤詢疾苦﹐瑣細及眠睡﹔衣褌詎無缺﹐飲食倘不匱。終乃問讀書﹐云足解憂瘁。此誠獲我心﹐濠梁恝莊惠﹔恍如搔背癢﹐居然合脾胃﹕兼旬絕談笑﹐此樂足矜貴。識君逾十年﹐交淺今滋愧﹗呴沫情已深﹐飲醇心益醉。我乃非太初﹐君亦異士季﹔訪我於此間﹐無乃愛其類。我昔實多歧﹐亡羊或爲累﹔今玆幸失馬﹐晚節差可慰﹗觀過而知仁﹐因瑕庶成粹﹔諸公知楚囚﹐何傷系廷尉﹗

雅棠以信索詩監中﹐逾期不成﹔報以長句﹐兼呈小眉詞長泥中豈復談詩地﹐蓮社偏多好事人。三上作文吾自喜﹐千金享帚若爲珍。𨿽緣北雁曾愆約﹐合讓東施更效顰。墨水五升公試辧﹐孫山終奮奪標身。

面會

此會非常會﹐端如隔鬼門﹔一絲難割絕﹐半面又銷魂。志業誰能悔﹗寒心彊自溫﹔移山愚計在﹐傳語望兒孫﹗

通信

一紙經年得﹐知卿忍死看﹗陰符今讀破﹐地獄轉居安。本自生憂患﹐誰能掩肺肝﹖艱危家與國﹐珍重各加餐﹗

懷人

肯與人同死﹐斯人走可師﹔左儒原義士﹐南八是男兒。顧我思齊念﹐猶嫌見事遲﹔晚窗風雨急﹐更賦七哀詩。

獄中感春﹐賦落花詩以自遣

系久懸知景物非﹐彊揩病眼弔斜暉。九旬化碧將爲厲﹐舉國招魂未忍飛﹗歷劫尙當甘墜落﹐幾生修得到芳菲。因風寄謝枝頭鳥﹐極口催歸何處歸﹖

再聞畫眉

特地頻來唱「自由」﹐珠喉玉舌屋東頭﹔不吹鳳管迎蕭史﹐卻奏南音媚楚囚。詩興隔朝先醞釀﹐鳥聲三月最溫柔﹔何當更與師公冶﹐得共春禽愬積愁﹗

題蔡鐵生「蟄龍吟」捲面

愁雲漠漠雨沈沈﹐戰勝羣魔賴此心﹔終挾風雷飛破壁﹐爲君題作「蟄龍吟」。

冰車鐵馬兩琮琤﹐中有蕭蕭易水聲﹔九死讀君「金縷曲」﹐破家終擬事荊卿。

九日與灌叔﹑汝南﹑芳園至安平登荷蘭廢堡

鄭王祠在城之中﹐我來瞻仰欽英風﹔秋髙气爽車出郭﹐並海更探蛟螭宮。荷蘭舊壘兀尙在﹐榮博絡石蟠野榕﹔怪禽喧噪如逐客﹐卻尋細徑披蒙茸。當時赤嵌互犄角﹐聞有一隧嘗潛通﹔燃犀欲下心膽怯﹐此舉未竟姑藏鋒。翻然拾級歷其壘﹐更攀壞堞搜遺蹤﹔鷹瞵鶚瞬忽已逝﹐但有野鼠來穿墉。茫茫平視十里外﹐萬竹插蠣如旌幢﹔曬鹽采貝集童稚﹐此水已淺宜徙矼。登髙望遠𨿽一快﹐未免萬感塡吾胸﹔故知人事易變滅﹐豈料陵谷先匆匆﹗平生故人羨門子﹐何日當遇騎鯨翁﹗臨風爲我三致意﹐我將掉臂隨鴻蒙。

吾將行﹝二月末日病院中作﹞

灌夫獨死嬰獨生﹐此心豈免常怦怦﹗決然敝屣妻與子﹐使爾口角含雷霆。憶聞急電正月杪﹐百啄勸我鋒難攖﹗走投醫氏欲逃死﹐有類觳觫求庖丁。朝來南北又傳警﹐二臂已折誰能爭﹗鐵生訣我院門外﹐怒發盡豎如荊卿。京師飛雪大如掌﹐況我一考方東徵﹔藤牀白日擁火鑪﹐胡顏厚矣吾將行﹗吁嗟乎﹗胡顏厚矣吾將行﹐貪夫殉利士殉名。此時撫枕坐嘆息﹐死縱可緩愁翻增﹗起拔吾劍撞吾觥﹐搖搖欲墜東方星﹐臥聽四野荒雞聲。

不信

不信老將至﹐安知景日非﹔西風一夜起﹐落葉滿階飛。弱感花先病﹐羈愁燕未歸﹔問他江上雁﹐何處稻梁肥﹖

莊嵩

嵩﹐字太嶽﹐號伊若﹔臺中人。有「太嶽詩艸」﹝見「文叢」第一七○種「櫟社沿革誌略」附錄「櫟社第一集」﹞。

過土城

古木昏雅過土城﹐紅衣鐵炮臥叢箐﹔漢家昔日屯田地﹐父老依然喚舊名。

黃竹坑

新鬼含冤故鬼愁﹐筠籃結隊入山陬﹔至今黃竹坑中筍﹐猶聽村翁說斷頭﹝坑筍﹐一名斷頭筍﹔前時取者﹐多被野番……﹞﹗

過滬尾舊炮臺

龍旗雲散炮臺存﹐往事淒涼莫可論﹗惟有淡江嗚咽水﹐年年流恨送黃昏。

鐵砧山弔古

山勢巖峣控百蟄﹐延平曾此駐徵鞍﹔荒祠寂寞人蹤少﹐古井蒼茫劍气寒。尺土莫畱明版籍﹐寸心長仰古衣冠。英雄世上原無主﹐回首四明一浩嘆﹗

靑城哀

兩朝王气久消沈﹐廢壘仍畱閱古今﹔半壁江山猶有宋﹐一朝烽火更亡金﹗東遷車駕終何往﹖北狩旌旗杳莫尋﹗太息興亡同一轍﹐悠悠何處問天心﹗

懷沈斯庵先生

黃旗紫蓋久世行﹐弱水三千一羽輕﹔詞客南朝工作賦﹐參軍蠻府又談兵。齊州從古無歸路﹐蜀魄於今有哭聲。我亦觀棋柯已爛﹐陽河晞發若爲情﹗

懷劉壯肅

兀坐屯山俯斷城﹐當年壯肅此經營﹔黍離觸我興亡感﹐棠蔭思公悱惻情。六載綏邊欽政策﹐一番卻敵負功名。可憐陌上黃須老﹐猶說當時竹馬迎﹗

癸丑正月十六夜酒後書感

巢覆從知卵不全﹐得魚何事便忘筌。漫漫精衛難塡海﹐黯黯媧皇未補天﹗幾見回甘同蔗境﹐也應畱命看桑田。愚公謾作移山計﹐鐵硯於今尙未穿。

秋懷﹐次今吾韻﹝三首錄一﹞

晞發陽河任楚咻﹐十年無夢到東周﹔亂山是處猿啼苦﹐大海何當蜃气收﹗三徑黃花元亮老﹐一莊落葉管寧樓﹔葡萄且醉蘭陵酒﹐滿地胡笳動素秋﹗

乙卯重午與癡仙同作

采艾依然故事存﹐暫捐萬恨對蒲樽﹔彩絲續命人將老﹐深樹鳴蜩日又昏。廿載華胥空作夢﹐一時枉渚與招魂﹔誰憐鴝鵒能言鳥﹐笯里長銜剪舌冤﹗

感事

絕叫狂呼劇沸騰﹐廢存於我兩難能﹔千家失色如亡鹿﹝詔廢支廳﹐不置郡﹞﹐一片哮聲促捕蠅﹝虎疫流行﹐有捕蠅令﹞。目怵燈蛾形慘淡﹐心驚市虎語憑陵。龍華再啟無遮會﹐爭柰天閽叩不膺﹗

曝鹽

法古修鹺政﹐財源啟海垠﹔官營資撈戶﹐私販禁姦民。蜀井傳煎鹵﹐越池怪拔薪﹔連阡收石子﹐專利汝何人﹖

次韻敬和蔡樞南世叔「畱別」

股斷蓬萊廿七年﹐海云無際隔遼天﹔茫茫一派衝西水﹐化鶴人歸亦惘然﹗

焦尾彈余少賞音﹐孤舟難系故園心﹔知公自掩新亭淚﹐滿目河山定不禁﹗

春裘夏葛異寒溫﹐多謝大人此過存﹗西望並州勞夢寐﹐不勝枳橘感同根﹗

卅載睽離劇可傷﹐墮歡難覓恨方長﹗樽前莫謾談天寶﹐去住茫然各斷腸﹗

題蔣君渭水遺集

心血拋余爲愛羣﹐紛紛熱淚灑成文﹔那知是血還爲淚﹖一片模糊辧不分﹗

有懷﹐寄靜遠樓主人施君江西

矢口朱門恥說貧﹐曳裾卅載可憐人﹔虛名文字吾何與﹗薄俗交遊汝有眞。一室自完漧淨土﹐三生未了去來因﹔遙知靜遠髙樓上﹐飽眼江村气象新。

秋熱

銷金礫石熾余炎﹐惡木陰多祇足嫌﹔卽此難禁湯火熱﹐他時還恐雪霜嚴。入秋暑气偏堪畏﹐望雨心情總不歡﹗徧地驕陽無避處﹐還愁來日勢頻添﹗

中秋夜懷四弟垂勝獄中

客裏過中秋﹐羈懷無限愁﹗月猶前歲皎﹐人抱百年憂。有弟都分散﹐何心戀去畱﹗天涯雁序斷﹐盼切夜云收﹗

九日懷灌園東京﹑小魯北平

世路本崎嶇﹐人生苦行役﹔遑遑事遠遊﹐詎盡饑驅迫﹖或則宅安居﹐或乃慣爲客。念彼林與吳﹐吾心尢滋惑﹗林子逃其名﹐寂寂滯東京﹔吳君更熱中﹐迢迢向北平﹕所事無乃異﹐所懷或同情。獨余守故土﹐未能賦長徵﹔抑鬱年復年﹐一事了無成﹗西風吹枯艸﹐秋色行將老﹔節序頻催人﹐吾生長潦倒。一氈猶難守﹐功名復何道﹗世事尙如棋﹐行行欲何之﹖懷人人不見﹐余心良獨悲﹗

戊午除夕雜感﹝十二首錄一﹞

殘宵吟骨自支撐﹐枕上偏饒不世情﹔三十九年彈指耳﹐東窗臥看曙光生﹗

秋懷﹐用鶴亭「閒居」韻

秋來心事最蕭疏﹐誰念蓬蒿仲蔚居﹗遺老「月泉」猶有社﹐騷人「天問」幾成書﹖笑啼交作微吟際﹐憂患叢生識字初﹔身外滄桑那管得﹐長安今日奕棋如﹗

蔡惠如

惠如﹐字鐵生﹔臺中人。富民族思想﹐曾罹日人獄。有「鐵生詩艸」﹝見「文叢」第一七○種「櫟社沿革誌略」附錄「櫟社第一集」﹞。

獄中有感

異卉奇花裊細絲﹐恍然縲紲亦如斯。閉門習靜跏趺坐﹐把卷潛心密致思。七子同盟先自覺﹐百年大計有誰知﹗苦中樂處光陰易﹐蕩蕩春風過一時。

翹首枌楡日未斜﹐如何咫尺卽天涯﹗湖山依舊春將去﹐面首翻新我敢誇。淸水魚蝦多活潑﹐霧峯桃李盡穠華。幾年辛苦南飛鵲﹐繞樹依依戀故家。

十載飄零付等閒﹐只慚無計救時艱﹗松筠慣歷風霜苦﹐猿鶴能醫木石頑。滄海曾經知世變﹐虛名浪得滿人間。中原大地春如舊﹐綠水靑山待我還﹗

春雨兼旬未放晴﹐何時云破太虛淸﹖勞人閱盡滄桑感﹐壯歲歸來故舊情。太息東林興大獄﹐傷心北陸失長城﹗而今誰是侯方域﹐不惜千金脫定生﹖

匆匆烏免去難畱﹐身世何時得自由﹖飲水曲肱吾亦樂﹐臥薪嘗膽志無休。幾年提倡「新民會」﹐今日翻爲國事囚﹗老我光陰將半伯﹐勞勞空抱杞人憂﹗

淒涼生活影形單﹐萬熊從容物外觀﹔閒極每思佳節過﹐春深尙怯赭衣寒。但憑熱淚秦庭灑﹐何必憂心蜀道難﹗差喜此身還健在﹐明年策馬入長安﹗

林耀亭

耀亭﹐臺中人。著有「耀亭詩艸」﹝見「文叢」第17O種「櫟社沿革誌略」附錄「櫟社第一集」﹞。

櫟社同人以銀瓶贈呈鶴亭社長﹐並媵以詩

文物衣冠異昔時﹐忍將吾道任陵夷﹔中流擊楫心猶壯﹐大雅扶輪力不疲。曾記當年同采藻﹐寧知今日獨登陴﹗騷壇牛耳操持久﹐合贈銀瓶祝介眉﹗

傅燻南

燻南﹐字錫祺﹐號鶴亭﹔臺中潭仔墘人。著有「櫟社沿革誌略」﹝「文叢」第一七○種﹞及「鶴亭詩艸」﹝見前書附錄「櫟社第一集」﹞。

哭厚庵﹝四首錄一﹞

反眞桑戶太先期﹐卅八年華鬢未絲﹔後顧知遺多少憾﹐鄧攸膝下尙無兒﹗

社友以櫟社創立廿年﹐公惠銀瓶並賜佳什﹐賦此志謝

少微寂寞幾經年﹐臯羽無聊倡月泉﹝謂林癡仙君﹞﹔江左虎龍都入彀﹐淮南雞犬亦成仙﹝中興九人﹐僕亦附驥﹞。金蘭气誼髙千古﹐珠玉琳瑯落九天。「守口」詔余牢記取﹐家珍長付子孫傳。

莊龍

龍﹐字雲從﹔臺中大甲人。有「雲從詩艸」存「櫟社第一集」﹝見「文叢」第一七○種「櫟社沿革誌略」附錄﹞﹔另有「南村詩稿」﹐未刊。

挽邱月坡秀才﹝二首錄一﹞

淪落臺疆二十秋﹐可憐一病竟難瘳﹗豈眞駑鶴歸蓬島﹖應是修文赴玉樓。白髮別家還別世﹐黃泉埋骨不埋憂﹗如今弔汝無他物﹐半束生蒭獻墓頭。

瑞軒小集﹐次雅棠詞宗韻

園亭淸雅足閒遊﹐借作騷壇信宿畱。花气燻衣添醉熊﹐歌聲入耳失羈愁﹔詩催微雨紗窗夜﹐人語疏燈水閣秋。太息歡場容易散﹐明朝相望各登樓。

櫟社十周年大會席上卽事﹝三首錄一﹞

山映重簾柳映門﹐務峯小駐快吟魂﹔回環曲水通茶竈﹐低亞花枝入酒樽。千里文星同在社﹐十年鴻爪幾畱痕。挑燈且談人間事﹐莫管瀟瀟雨滿村﹗

哭林聘三君﹝並序﹞

君爲人忠誠﹐有長者之風。丙午﹝光緒三十二年﹞﹐與予相識於無悶艸堂。是夜﹐詩友來會者八﹑九人﹔傾杯拈韻﹑吹笙彈琴﹐各盡歡樂。別後五年﹐風流雲散﹐每以不得再續前遊爲憾。頃睹新聞﹐知已下世﹔棖觸前鹿﹐倍深悲感﹐爰作一律以哭之。

猶記孤山蓋共傾﹐連宵雅集慰深情﹔東坡詩句劉伶酒﹐賀老琵琶子晉笙。日落招魂空酒淚﹐燈殘入夢尙如生。傳來噩耗尋春懶﹐辜負幽花艷晚晴﹗

和杜香國見贈原韻

匣劍囊書悔遠遊﹐水窗臥聽雨聲秋﹔馬卿賣賦貧如洗﹐宋玉傷讒淚欲流。三經黃花髙士宅﹐五湖明月美人舟﹔何當享此神仙福﹐一世逍遙到白頭﹖

殘臘喜豁軒過訪﹐並送其歸鄕

踏破荒庭雨後泥﹐南來訪我甲城西。相逢艸艸歸何早﹐數語匆匆意轉迷。料峭寒侵小除夕﹐縱橫石亂大安溪﹔前程尙有崎嶇路﹐履薄臨深愼馬蹄﹗

汝南歸自東京相晤霧峯﹐賦此以贈

囊書匣劍別經年﹐忽慢相逢在綺筵﹔聞道蓬萊秋更好﹐白雲紅葉滿江天。

宿筱雲山莊憶厚庵

竹裏敲門犬吠忙﹐抱琴來宿筱雲莊。穿簾月影窺書案﹐咽砌泉聲冷畫廊。掛劍今慚吳季札﹐騎驢昔愛孟囊陽。那堪剪燭吟「遺艸」﹐鶴唳楓林夜欲霜。

宿伯仲樓賦呈主人

髙樓握手慰飄零﹐爲訪元龍此地經。隔檻水環花市綠﹐捲簾山落酒杯靑。心香一瓣南丰座﹐著作千秋野史亭。好似鱉峯今夜雨﹐對牀剪燭又同聽。

呂惇禮

惇禮﹐字鯉庭﹐號厚庵﹔臺中人。有「厚庵遺艸」﹝林俊堂序見本書「附錄」﹑連橫序見「雅堂文集」﹞。櫟社並選有「厚庵詩艸」﹝見「文叢」第一七○種「櫟社沿革誌略」附錄「櫟社第一集」﹞。

次韻和幼春內弟「歲暮感懷」六首﹝錄一﹞

自作蕭蕭天籟鳴﹐傷時有語使人驚。俱焚玉石昆崗火﹐盡化沙虫穆滿兵。馬渡河流冰未合﹐烏啼城角月分明。遺民舊主恩情在﹐北望幽﹑燕百感生﹗

有感二首﹝錄一﹞

鷸蚌紛紛事鬥爭﹐漁人中有利堪營﹔訟興鼠雀冤難解﹐�較雞虫橐盡傾。手善指揮持上下﹐心存幹沒擅刑名。暴秦朝野風澆薄﹐魯國奇男望再生﹗

話甲申事有作

飛來敵艦勢洶洶﹐一戰孫﹑曹滬港封﹔潮打雞籠誰射弩﹖火明獅嶺盡成烽。西歐將士夷歌樂﹐北戒輿圖浩劫逢。話到廿年前淡水﹐劉琨坐鎭失雍容﹗

陳孟公過左阿君受劫

俠骨稜稜負重名﹐一官歸去不勝情﹔英雄醉倒猜嫌起﹐閨閣思深爵祿輕。被譴祇緣車入巷﹐憐才終遜女傾軍﹗卽今閒散長安市﹐賓客依然四座驚。

觀臺北女優二首﹝錄一﹞

釵裙成隊盡名姝﹐扮作登場女丈夫。戰習陣中孫子法﹐舞輕掌上漢宮圖﹔娟娟眉態雙彎月﹐嚦嚦歌聲一串珠。著意看來渾入妙﹐雌雄兩兔辧模糊。

檳榔

籜解霜風實結成﹐一枚入口異香生﹔脆如小範虀才斷﹐嚼出宮商角徵聲。

西螺柑

經冬萬樹實盈枝﹐品比溫﹑臺遠勝之﹔藏待來年春二月﹐攜同鬥酒聽黃鸝。

鄭所南畫蘭

宋室遺民畫稿傳﹐紫莖綠葉帶秋煙﹔瀟湘香艸錢塘恨﹐無限悲愁到筆顚﹗

陳貫

貫﹐字聯玉﹐號豁軒﹔新竹人。著有「豁軒詩艸」﹝見「文叢」第17O種「櫟社沿革誌略」附錄「櫟社第一集」﹞。

感事寄雅棠﹐時有遊鐵砧山之約

當筵莫漫賦無衣﹐風雨名山且息機﹗抱璞前途猶莽莽﹐釣鰲舊夢尙依依。感時花鳥酬淸淚﹐劫後乾坤剩落暉﹔試向鐵砧山上望﹐蒼茫海水正羣飛。

蔡世賢

世賢﹐字子昭﹔臺中人。著有「蕉窗吟艸」﹝見「文叢」第一七○種「櫟社沿革誌略」附錄「櫟社第一集」﹞。

鶴亭社長三顧寓廬﹐皆以俗冗﹐弗獲晤談﹔賦此奉寄

塵勞日日爲誰忙﹖幾枉髙軒過艸堂１客至未能三徑掃﹐春歸猶染一庭香。久疏絳帳矜詩膽﹐漸少嘉賓涸酒腸﹔郤喜風流徐孺子﹐肯違薄俗訪傖荒﹗

大甲道中

軋軋車聲夢不安﹐倚窗漸覺海風寒﹔樹頭曙色迎初日﹐眼底溪流瀉急湍。自笑勞生殊未已﹐欲償避世本來難﹗荒城烽櫓今何在﹖花鳥春來總厭看。

陳懷澄

懷澄﹐字沁園﹔臺中人。著有「沁園詩艸」﹝見「文叢」第一七○種「櫟社沿革誌略」附錄「櫟社第一集」﹞。

贈蔡北侖

惇厚堪親蔡北侖﹐在家所寶爨桐存﹔樹人準擬安新局﹐愛物商量理故園。齊贅憂深猶發笑﹐越吟夢短未歸魂。便便腹笥寬如海﹐遑卹東鄰有責言﹗

滬上二首

戰敗吳淞撤海防﹐西來巨賈集桅檣﹔綠林豪作逋逃藪﹐碧眼胡開蹴踘場。短窄衣裳多異制﹐朱離言語自殊方。可憐醉夢江南客﹐鳩鵲同巢事已忘﹗

入國寧無喪地羞﹐華夷界儼劃鴻溝﹖縱橫無過十方裏﹐人物畢羅五大洲。雜沓飛車爭孔道﹐喧嘈歌管沸層樓。笑佗歧路虯髯吏﹐熱日紅巾尙裏頭﹗

陳錫金

錫金﹐字基六﹔臺中人。著有「鰲峯詩艸」﹝見「文叢」第一七○種「櫟社沿革誌略」附錄「櫟社第一集」﹞。

萊園喜晤魏潤庵兄

三年前訪稻江春﹐鴻爪依稀話舊因﹔惠我曾爲東道主﹐思君每問北來人。詞壇一代風騷古﹐鐵筆千秋月旦新。今日樽前須痛飲﹐不妨沈醉吐車茵﹗

漫題﹝二首錄一﹞

偃蹇空山裏﹐新亭淚眼開﹔黃雞催日去﹐蒼狗幻云來。身世鸞在棘﹐功名蟻夢槐。閒愁無處遣﹐黑劫正飛灰。

臺灣詩鈔卷二十

洪以南

葉煉金

王少濤

王夢癡

李碩卿

李天民

趙益山

洪以南

以南﹐字逸雅﹔臺北艋舺人。日據時﹐嘗倡設詩社﹐曰「瀛社」。

遊大窟湖﹝有引﹞

湖在觀音山麓西龍寺側﹐叢竹萬竿﹐境絕幽邃。湖畔有洞﹐口大可四尺﹐傴僂而入﹐內漸髙﹐寬丈餘。石形如幾榻﹐可坐臥。旁一穴﹐蛇行而上﹐曲折若羊腸﹐莫知所止﹔入者輒半途反﹐畏其險也。然洞夏涼而冬溫。又臨大海﹐自滬尾刺舟可至﹐從未遊之者。率賦四絕﹐以酬山靈。剪江一葉快尋幽﹐曳杖山腰半日遊﹔嵐气浮靑叢竹翠﹐了無仙迹洞空畱。

洞前落落幾人家﹐樹老云深石作花﹔閒與山翁談逸事﹐有人小隱學飡霞﹝方外道士輝開不知何許人﹐六十年前避榖此洞二十餘載始羽化﹐亦奇矣﹞。

據石吟哦未忍歸﹐風光世外想非非﹔蕩胸無際婆娑海﹐萬里波濤咽夕暉。

皓皓平沙挖尾灣﹐秋風吹去復吹還﹔蓬窗回首西龍寺﹐半在深林暮靄間。

葉煉金

煉金﹐字友石﹔臺北人。

北投卽事

流湍激石水潺潺﹐浴罷身閒心更閒﹔最是晚來煙景好﹐牧童牛背唱歸山。

梅雨霏霏憩小亭﹐松濤謖謖隔簾聽﹔塵中幾處堪髙臥﹐醉裏山光眼倍靑。

王少濤

少濤﹐字云滄﹔臺北人。

題筱雲山莊

煙柳凝新綠﹐池花映澹紅﹔貪幽人早起﹐靜坐水聲中。

文字堪娛老﹐林泉足養神﹔不關人迹少﹐花鳥日相親。

聽水依頑石﹐看山上小樓﹔此間堪遁世﹐萬卷自優遊。

偕秋溪宿赤嵌園題壁

昨宿屏東館﹐今來赤嵌園﹔斜陽憐碧艸﹐秋色黯黃昏。霸气余孤島﹐神遊感七鯤。憑欄同北望﹐時局說中原﹝時正蘇﹑浙交兵﹞。

林響西風急﹐蕭蕭落葉時﹔遠遊三十日﹐收拾一囊詩。隨意成閒適﹐無心辟巧奇。微吟燈影裏﹐孤館夜眠遲。

屈尺雜詠

我自海山郡﹐來尋廖學愚﹔艸堂一夜雨﹐無事話唐﹑虞。

林邊風颯颯﹐澗底水潺潺﹔回顧來時路﹐羣山已沓環。

亂石激奔湍﹐紛飛噴白雪﹔日日不平鳴﹐怒聲向誰說﹖

尋幽芳艸路﹐悄立斜陽渡﹔低首視淸溪﹐遊魚多可數。

臨水掬香魚﹐纖纖兩寸餘﹔小鑪烹活火﹐下酒樂何如﹗

彼此共淸貧﹐交遊已廿春﹔不辭登涉苦﹐來就一杯親。

燃取三竿竹﹐烹調兩寸魚﹔更鋤雨後筍﹐甘脆勝園蔬。

雨過千山翠﹐茶飄一路香﹔新蟬聲起處﹐余澑滴斜陽。

茶價今年好﹐山家焙制忙﹔白煙穿屋起﹐縷縷上髙岡。

螢火光零亂﹐隨風點客衣﹔身經無掛礙﹐何事不髙飛﹖

云掩靑山腳﹐雷鳴綠樹巓﹔須臾風雨至﹐天地雨茫然。

乘興訪君來﹐興盡醉君去﹔淸談月落時﹐揮手云深處。

王夢癡

夢癡﹐字香禪﹐號畱仙﹔臺北人。適新竹謝介石。曾寓天津。

秋夜有懷雅堂先生

白雲秋水雁來聲﹐可記今宵月正明﹕黃浦灘頭逢故友﹐松花江畔話離情﹖淸尊評句推林叟﹐霜葉題詩寄曼卿﹔十載此懷消未得﹐幾回翹首望蓬瀛。

讀「楚辭」書後

女蘿山鬼美人魂﹐湘水漻漻見淚痕﹔一樹猿聲啼斷處﹐滿江秋雨又黃昏。

李碩卿

碩卿﹐字石鯨﹔臺北人。

擬新髙山觀日行

靈鯤曝鰭洋之中﹐幻作危峯矗上空﹔崢嶸一萬三千尺﹐抉云勢欲撐蒼穹。鯤背不知幾千里﹐鯤身雄峙大瀛東﹔破浪乘風橫巨浸﹐圖南不與凡魚同。我欲乘之觀日出﹐登髙憑弔古英雄﹔雲開衡嶽山靈喜﹐精誠竊比韓文公。蠻瘴消歸無何有﹐千巖萬壑生淸風﹔東方欲曙扶桑白﹐朝暾未上天朦朧。一聲長嘯動羲禦﹐天邊推起半輪紅﹔芙蓉艷發婆娑海﹐魚龍浴出水晶宮。我亦振衣淩絕頂﹐如上泰山日觀峯﹔斯時鯤身皆昧爽﹐南望打鼓﹑北雞籠。我聞日處咸池下﹐南溟之水或可通﹔願策靈鯤跨絕海﹐揚鰭載我近曈曈﹗鯤兮鯤兮休庸庸﹐跨背有人气如虹﹔東來掉尾萬里蹤﹐騎鯨追步鄭成功﹐手擲金輪奉九重。

李天民

天民﹐字學樵﹔臺北人。

夜宿棲雲寺

一劍何年待他龍﹖靑山隱隱水淙淙﹔棲雲寺畔松花落﹐疑是霜林度晚鐘。

圓山弔陳迂谷

一代騷人陳石芝﹝迂谷字石芝﹞﹐江天魚鳥不勝悲﹔吟聲寂寞秋蕭瑟﹐來弔靑山尙有詩。

遊月眉山靈泉寺

蒼崖翠嶺擁禪關﹐到此人間萬慮刪﹔世上炎涼都不管﹐一秋無事且看山。

管領湖山自有詩﹐林中煙水雨中奇﹔天然一幅王維畫﹐惹我勾思潑墨時。

方壺勝境認仙源﹐紅樹靑山繞法門﹔何處別尋淸淨地﹖閒雲野鶴兩無言。

趙益山

益山﹐字文徽﹐號一山﹔淡水人。精歧黃術﹔乙未割臺後﹐懸壺稻江﹐設帳授徒。著有「劍樓詩稿」。

遊梁潭寺

一摩雲水叩禪關﹐古寺修篁泊艇間。鷗夢定知滄海變﹐桃源能避幾家閒﹗入門忍讀前時句﹐對面重看舊識山﹔爲問龍泉緣底事﹐潭心不攺碧潺潺﹖

讀梁成枬「釣龍臺」古風﹐卽用原韻賦七桂律呈政

傑士胸襟郁勃哉﹐狂歌嘯起釣龍臺﹔君王已逐騎鯨去﹐神鬼羣驚破壁來。舊事興亡麋鹿感﹐長篇歌泣鳳凰才。登臨無限云雷願﹐橫恣翁山華陣開。

和許蘊白先生畱別原韻﹝四首錄一﹞

白日昭昭與子期﹐梅花鐵石雪晴時。文章道合天涯近﹐父母邦親月下離﹔悱側纏綿何乃爾﹐低徊往復匪夷思﹗東寧自是英雄地﹐萬古雲霄義比誰﹖

臺灣詩鈔卷二十一

王松

張漢

彭鏡泉

陳燻南

曾逢時

黃運和

鄭永南

李逸樵

王松

松﹐字友竹﹐號寄生﹔新竹人。淸光緒乙未割臺﹐攜眷內渡避難﹔及局勢略定﹐返臺。著有「臺陽詩話」﹑「滄海遺民剩稿」及「友竹行窩遺稿」等書﹐前兩書已列刊「文叢」三四種及第五○種﹐「友竹行窩遺稿」序文見本書「附錄」。

晚泊海壇

傍晚孤舟泊﹐近鄕喜欲狂﹗海門晴亦雨﹐沙嶼夜疑霜。桑柘遭兵廢﹐錢刀替賊藏﹔得歸蘇屬國﹐暫厄復何妨﹝海面遇盜﹞﹗

客中感作

滄海桑田幾變遷﹐謀生何暇更憂天﹗狂瀾滚滚憑誰挽﹖妙手空空只自憐﹗重聚轉嫌妻子累﹐窮途難得主人賢﹝謂楊興隆遊戎﹑黃紫標都戎等﹞﹗受恩未有涓埃答﹐痛哭唐衢亦枉然﹗

髙樓晚眺

登樓吟望久﹐欄朽嘆無依﹗天地來秋色﹐河山弔夕暉。樵歌空谷答﹐牧笛小村歸。不盡悲秋意﹐令人仰采薇。

送蔡伯毅之禹域

扶桑濯足已多年﹐忽夢乘槎到日邊﹔慰母昔聞毛義檄﹐贈君今授繞朝鞭。河山感慨新亭淚﹐風雨淒涼寶劍篇。翹首嵩雲天萬里﹐歸吳梅福舉家仙﹝君將挈眷行﹞。

有感

閱歷塵寰又幾秋﹐無端歌哭若羈囚﹗逍遙輸與籠中鳥﹐眠食如何得自由﹗

題潘蘭史「徵士乘舟圖」

芰荷香裏開明鏡﹐楊柳陰中傍畫橈﹔更貌風鬟相對座﹐新詞寫就付吹簫。

適興

人閒境靜道心生﹐日掩柴門廢送迎﹔竹影上墻如墨畫﹐泉聲到枕當琴鳴。誰知泛愛爲身累﹐始信無求得夢淸。觸目不須輕感慨﹐耕桑也是答升平。

九日燕遊南郊和韻

結伴歡遊野趣長﹐詩才深恐負重陽﹗難除今日登髙俗﹐預想明年此會狂。吟興劇防租吏敗﹐兵災願借菊花禳﹗中原莫得平安信﹐憂國還須罷舉觴。

漁溪客店題壁

客懷難借酒銷磨﹐枕上淒涼聽雁過﹔梓裏烽煙家在否﹖竹窗風雨夜如何﹖杜陵拾橡歸何托﹐王粲登樓感更多﹗癡想妻兒同辟榖﹐忍饑髙唱「采薇歌」。

山村訪友

論文思素友﹐緩步到芳洲。鶯囀煙中柳﹐人登竹裏樓。春山如畫靄﹐夜雨似琴幽﹔不獨忘歸去﹐兼忘杞國憂。

口占答客問

獨有春風不世情﹐何須黑白太分明﹗願君且了今生事﹐休管來生與去生﹗

寄贈劉翰怡京卿﹝承幹﹞

未曾識面已相憐﹐祇爲流傳句數聯。貧病依劉空有願﹐亂離訪戴更無緣﹗感恩何日酬知己﹐報徳衰年嘆逝川﹗春樹暮云頻引領﹐最關情是李靑蓮。

又題菽園師「星洲選詩圖」

不獨開荒得第先﹐更將著述冠羣賢﹔文章有幸皆登選﹐風雅多師盡附傳。聞見四朝成史筆﹐起衰八代亦詩仙。願公復握媧皇石﹐徧補中華缺陷天﹗

感書

倀倀澤畔日吟哦﹐六十年光一剎那﹔我愧梁鴻猶賃廡﹐人傳邵子有行窩。安貧差喜恩仇少﹐養拙還欣閱歷多。身後尙畱遺憾事﹐君親未報總蹉跎﹗

書興

披衣靜坐數雞鳴﹐知有新詩枕上成﹔往事追思如昨日﹐故人入夢若平生。九秋落葉功名薄﹐萬里浮雲富貴輕。滿腹牢騷何處寫﹖斯民水火總關情﹗

贈李少庵君

詞章今世成何用﹖風雅如君始可談。气藹芝蘭人入座﹐心淸水月佛同龕。百年史迹歸塵莽﹐廿載詩工辧苦甘。健手扶輪推後起﹐光芒永夕望東南﹗

極望

極望空明淨四圍﹐閒來選石坐苔磯﹔遠雲連水疑無動﹐髙鳥乘空似不飛。一發中原窮海沒﹐千程銜尾晚帆歸。我行未已知何世﹐濯足長流悵落暉﹗

菽師函督「檀社詩選」題辭﹐兼呈釋瑞於﹑陳延謙﹑胡訓魁諸同調

誰從荒外振唐音﹖一卷移情海上琴﹔禪榻茶煙銷熱瘴﹐靑楓黑塞寄遐心。偶然韻事畱檀榭﹐自有玄談繼竹林。浮洗蠻風椰橡气﹐天涯苔綠結同岑。

張漢

漢﹐字純甫﹐號築客﹔新竹人。遺有「守墨樓詩稿」四冊﹐未梓。

哭林湘沅丈

平日持風骨﹐寧爲肉食謀﹗作詩懶自拾﹐遺稿屬誰收﹖交以忘年篤﹐人多作客愁。芳蘭葬騷骨﹐何處是狐邱﹖

圓山砥石歌

劍花考古譚砥石﹐往往未語先嘆息。蓽路先民藍縷功﹐咫尺圓山有遺澤﹔客中十載百回經﹐曾不一度履其迹。日者陳駱邀同遊﹐歸途待車寺畔驛﹔信足乍舒覽古眼﹐卒然山骨露深碧。洪荒六萬七千秋﹐莽莽何時此開辟﹖上世無懷及葛天﹐結繩之政無赫赫。尋常不識鐵與金﹐安得人間有劍戟﹗自古石器兆胚胎﹐大石﹑小石乃相迫﹔或斧或鑿磨厲須﹐千日工夫成一夕。斯時宰割只畜禽﹐無過庖廚當粟麥﹔何以於今制作家﹐殺人利器偏充斥﹗吁嗟砥石𨿽無情﹐奚忍助虐爲所役﹗放置陬隅固其分﹐一塊黝然占一席。劍潭風雨才開晴﹐花鳥欣欣弄春陌﹔麗人環佩臨水邊﹐寶馬香車聲絡繹。神社壯嚴矗鳥居﹐佛殿深幽隱松佑。世多秦人鞭石心﹐士少元章拜石癖﹔可憐窮海蚩蚩氓﹐視此幾人知賞惜﹗我聞九洲九點煙﹐蓬瀛況在東南僻﹔任是中流障川材﹐其何能與風潮逆﹗嗚呼﹗守貞抱璞人笑頑﹐盡日無言閉一室。

平溪雜詠

地爲平溪拓﹐天從峭壁摩。車飛循鳥道﹐水急湧鯨波﹔怒石迎頭撲﹐亂峯掠面過。康莊猶覺險﹐能不念蹉跎﹗

久與山靈約﹐玆行幸不乖。碧泉穿石罅﹐玉瀑下山階﹝玉階﹐瀧名﹞﹔煤井成村落﹐人煙隔市街。祇疑嵐影裏﹐仍復是天涯﹗

難得風塵際﹐深居木石間﹔奔流爭赴壑﹐小澗自成灣。白濆巖頭雪﹐靑分鋸齒山。雷霆隨處是﹐直欲撥云還。

村酒何曾薄﹐山花更覺芬。微波初剪水﹐不雨亦生云。茶葉靑堪摘﹐姜芽白未分。平生貪野趣﹐荊布作釵裙。

作健寧無足﹐臨深別有心。土新非腹地﹐石古是蹄岑﹔水爲苔生滑﹐山因樹亦沈。濯纓猶細事﹐還欲棄繻尋。

未至身親歷﹐安知境足驚﹔一峯平地裂﹐半壁小橋橫。石底﹝地名﹞崖無底﹐溪平水不平﹔休疑陵谷變﹐珍重以詩鳴。

秋入遙天樹﹐寒蟬尙咽風。鄕嬛虛石室﹐僧壁渺紗籠。敢說揮毫善﹐羞爲奪幟雄。勞生餘事足﹐一笑酒尊空﹗

牧野牛羊暮﹐漁山鱸繪秋﹔主人能不吝﹐羈客漫生愁﹗日落花將睡﹐宵行月也羞。未應遊秉燭﹐興盡曷歸休﹗

臺灣蔗枝詞﹝錄四首﹞

煙突如林日吐吞﹐機關軋軋不停聞﹔蔗苗何必從頭種﹐截尾抽根自拂云。

五分軌道五分車﹐幾處田疇幾處虛﹔巨廠但曾機械動﹐主人安坐計盈餘。

一片稻田撫蔗園﹐代耕惠不及農村﹔年來米榖昂如許﹐糖值無多日踵門。

負郭誰無二頃陳﹐因貪小利主更新﹔若教漸搾腹膏盡﹐率土胥歸日出人﹗

秋日題江山樓旗亭

海外江山一芥如﹐眼月廈屋卻渠渠。登臺人物羊頭爵﹐失路英雄牛背書﹔只合婦人與醇酒﹐可堪蒓菜又鱸魚﹖紛紛日夜樓頭望﹐幾見相逢賦笠車﹗

彭鏡泉

鏡泉﹐新竹人。

過杞林讀書處有感

「梯云」﹝舊讀書堂名﹞依舊榜茅廬﹐卅載前曾此讀書﹔昔日少年今白首﹐浮生若夢信非虛﹗

文字滄桑劇可哀﹐升堂誰復執經來﹗詩書自昔遭秦火﹐愁向前朝話劫灰。

風雨瀟瀟翰墨林﹐故山猿鶴渺難尋﹔重來莫問存亡事﹐寥落晨星感不禁﹗

陳燻南

燻南﹐字覺齋﹔新竹人。

秋夜宿烏來

漠漠秋風艸已零﹐亂山深處一燈靑﹔番人夜半吹蘆管﹐夢裏驚聞戰血腥。

曾逢時

逢時﹐字吉甫﹔新竹人。

剖蠔篇﹝有引﹞

新竹海澨﹐種蠔爲業。女子多往剖蠔﹐以助家計﹔見而賦之。

生不識珠璣艷﹑綺羅香﹐紅妝窈窕誇姬姜﹔又不願郁金裙﹑纏頭錦﹐送客畱髡長夜飲。但愛蠔肥孕珠胎﹐隨月圓膩著手開﹔瓊漿玉屑軟於苔﹐盈筐盈筥肩歸來。吁嗟乎﹗蠔石觸儂鞋﹐蠔房刺儂手﹔海水濕衣裳﹐海飛吹■﹝罒上令下﹞罶﹕磨蠍入身宮﹐於心亦何咎﹗君不見掛帆拾海月﹐才士風流今未絕﹖又不見田川采文蠃﹐丈夫封爵名巍峨﹖剖蠔﹑剖蠔且自喜﹐食貧之家固如此﹐浣紗亦有西施子。

黃運和

運和﹐字文暢﹔新竹人。

挽黃仲明先生

風雨樓頭夜漏三﹐光芒星斗墜天南﹔祇今世路多荊棘﹐贏得黃粱一夢酣﹗

鄭永南

永南﹐字墨癡﹔新竹人。

江山樓雅集﹐次嶽陽先生韻

欲說人情按劍秋﹐勞勞不及水邊鷗﹔一杯當作銷愁地﹐日對江山醉上樓。

李逸樵

逸樵﹐新竹人。

送蔡伯毅之中華

君本瑚璉器﹐應供在廟堂﹔幽蘭伍小艸﹐掩抑失芬芳。當此雄飛日﹐佇盼耀國光﹗一言遙相贈﹕「在遠勿遺忘」﹗

臺灣詩鈔卷二十二

陳枕山

施天鶴

陳明貴

楊樹徳

許夢靑

陳枕山

枕山﹐臺中人。連橫存有「陳枕山詩抄」﹐未刊。

追懷劉壯肅公

憶昔甲申歲﹐法夷寇南瀛。公自平「發逆」﹐久嘆髀肉生﹔英雄乘時勢﹐系越更請纓。四郊刁鬥急﹐虎帳夜不驚。勝敗乃常事﹐深謀功竟成﹔遂令彼金人﹐畏懼嶽家兵。莫云修武備﹐海島便升平。百年開艸昧﹐政教未風行﹔凶番賴以撫﹐田賦賴以淸。汽車行陸舟﹐電火不夜城。頑民忽梗化﹐揭竿輟蕓耕﹔卽爲堯﹑舜民﹐寧免租稅徵﹗處士亦橫議﹐時作不平鳴。用夷以變夏﹐毋乃妄譏評﹗斯人已不見﹐治績猶分明﹔創始畀後人﹐文獻有餘榮。斜日登大墩﹐古城址已傾﹔巋然北門樓﹐寄我古今情。

鐵砧山弔古

憑弔空山感百端﹐延平創業最艱難﹔孤軍地拓田橫島﹐上將身登韓信壇。井水一泓冰雪冷﹐劍光萬丈鬥牛寒。鐵砧勝迹堪千古﹐想見英雄立馬看。

懷沈斯庵先生

西臺晞發痛遺民﹐避地南瀛第一人﹔浩劫餘生存碩果﹐空門垂老棄儒巾。文章早被端由汝﹐天子𨿽尊不得臣。孤島田橫無限恨﹐白頭猶見海揚塵﹗

書生無力挽銀河﹐回首原中灑淚多﹗甘作萍蓬標气節﹐獨開艸昧起弦歌﹔蠻花犵鳥供吟詠﹐勢宦權門脫网羅。至竟餘生修淨果﹐百年家國兩蹉跎﹗

哭社兄癡仙﹝四首錄一﹞

小築江村數載經﹐烏衣巷口感凋零﹗生逢喪亂�天寶﹐語雜詼諧類歲星。泥我狂歌聊當哭﹐知君長醉不教醒。南瀛碩果今無幾﹐冷落人間野史亭﹗

施天鶴

天鶴﹐字梅樵﹔臺中鹿港人。乙未﹐避亂晉江﹔後以片帆東歸﹐以設帳授徒終其生。著有「捲濤閣詩艸」﹑「鹿港詩集」二輯。

秋懷﹐次邱仙根韻﹝八首錄二﹞

掀天揭地誌難酬﹐人海身藏四十秋﹔落魄懶彈馮子鋏﹐遣懷思上庾公樓。舞衫臺榭成春夢﹐煙雨湖山入釣舟﹔袖手棋枰看結局﹐蓬壺水淺約同遊。

俯仰蒼茫一卷開﹐嘯歌會築鳳凰臺﹔窮途頓覺衣冠賤﹐劫火誰憐文字灰﹗列國富彊誇霸術﹐聖朝俊彥屬仙才﹔江東王气畱今日﹐知有奇人起艸來﹗

六十放歌述懷

我欲乘舟西向入黃河﹐河流九曲生層波﹔有時蛟龍或起立﹐聽我橫槊髙嘯而狂歌。我欲一入商山采紫芝﹐四皓物化已多時﹔琴書幾席空陳述﹐室邇人遠徒奔馳﹗我欲依傍浣花一結屋﹐艸堂之外千章木﹔及今家世幾遷移﹐何處覓得遺書讀﹖我欲杖頭掛錢沽美酒﹐新丰市上尋屠狗﹔委巷壯士气激昂﹐欲談時事爲掩口。我欲月下橫琴歌樂府﹐一時眠鶴齊起舞﹔盛世元音久不聞﹐一彈再鼓淚如雨﹗我生記在同治庚午年﹐今年又逢昭和之己巳﹔酸辛世味已備嘗﹐滄海種桑經熟視。未成功業已白頭﹐徒博虛名雕虫技﹔甲子干支歷已周﹐不富不貴俗兒鄙。生成傲骨自嶙峋﹐未敢徇人以枉己。螟蛉蜾蠃半人間﹐傾家沽名驕鄕裏﹔旁人爭笑沐猴冠﹐覥然面目不知恥﹗妒忌還多婦女心﹐只好大言欺孺子。我與若輩久割席﹐防卻穢气污杖履。老夫嫉惡本如仇﹐詎以乞憐日搖尾﹔懲一儆百其本懷﹐斧鉞還須資野史。

陳明貴

明貴﹐字梧村﹔臺中人。

哭林伯廉兄﹝四首錄一﹞

黃土淒淒帶夕燻﹐啼鵑和淚不堪聞﹔年來舊侶多零落﹐冷雨寒梅又哭君﹗

楊樹徳

樹徳﹐字笑儂﹔臺中人。

訪虛谷詞兄

架上牙簽萬卷余﹐楝花時節閉門居﹔頭顱無復分新舊﹐口語焉能任毀譽﹗滿榻茶煙畱客後﹐半窗月影照人初。年來自覺精神減﹐一事輸君不讀書。

夏日枕霞庵雅集﹐喜逢虛谷﹑蘅秋歸自東都﹐喜贈

蕉衫坐受晚風微﹐曲奏「霓裳」興欲飛﹔玉宇月明騷客聚﹐蓬萊水淺故人歸。熱心只合投時好﹐傲骨自甘與世違﹔且喜元龍豪气在﹐談詩﹑話舊兩依依。

過牛埔莊訪嘯霞先生﹐用其「夜宿西云寺」韻

五雲樓閣望依稀﹐曉務未幹露濕衣﹔境似仙源誰作記﹐人如倦鳥自知歸。哀時感事欷歔久﹐說偈談禪引證微。他日移家來此住﹐一村煙雨共忘機。

過小逸堂追弔黃倬其先生

有錢堪買醉﹐莫放酒杯閒﹔一世生如寄﹐千年恨不刪。琴樽沈北郭﹐絲竹冷東山﹔「小逸堂」猶在﹐斯人去不還﹗

黃天民歸自東都﹐喜而有贈

海客遙從天外歸﹐翩翩裘馬自輕肥﹔雪泥鴻爪悲淪落﹐文物龍頭嘆式微﹗舊雨情深嫌漏短﹐新詩律細貴知希﹔騷壇消息君休問﹐一昔風流漸漸非。

次蘅秋過馬關見寄韻

津頭漠漠晚潮平﹐秋水長天一色淸。遠望神州王气盡﹐回看孤島夕陽明﹔杜陵盡有傷時淚﹐庾信寧無故國情﹗待得櫻花紅爛熳﹐與君剪燭話東瀛。

枕霞庵小集﹐示華如﹑懶云﹑石華諸子

大好頭顱鏡面浮﹐閒吟人倚夕陽樓﹔未能拜將登壇去﹐叱吒風雲徧九州島﹗

錦繡河山一笑過﹐不知何處月明多﹖故人無恙春無賴﹐擊築燕京且放歌。

寄懷林攀龍甥東京

自修尺柬寄逋仙﹐曲檻低徊夜未眠﹔燈暗六街寒有雨﹐鑪紅斗室淨無煙。求師蓬島人爭羨﹐擊築燕京我自憐﹗倘假天緣能作合﹐放船擬卽到君邊。

客臺南感作

繽紛花雨送殘春﹐眼底湖山認劫塵﹔惆悵難醫狂國病﹐延平祠畔泣遺民﹗

次韻和懶云「歲暮書感」﹝四首錄一﹞

歲星聚處未分明﹐東望方瞻斗柄橫。緘口罔談時局好﹐抽身休與世人爭﹗白鷗狎久知心性﹐鸚武言多諱姓名。薄酒一尊詩一首﹐梅花相對足怡情。

寄芳園監中

搔首躊躇對短檠﹐監中消息未分明。天公沈醉心奚忍﹖獄吏尊嚴事匪輕。寂寂春風難作主﹐夢夢太上豈忘情﹗撫膺莫漫生悲感﹐薄海人多識姓名﹗

將之南部﹐畱別磺溪諸吟侶

倚裝離思正紛紛﹐杯酒澆愁日易曛﹔往事重提情繾綣﹐詩筒遠寄致殷勤﹗饑驅天外誰憐我﹐閒臥鄕中獨羨君﹗十載騷壇猶此日﹐白沙翠竹悵離羣﹗

甲子秋日偶成

餐菊西風裏﹐山河舉目秋﹔中原方逐鹿﹐沙渚且盟鷗。問世書須讀﹐傷時淚對流﹔王郎頻斫地﹐閃閃劍光浮。

許夢靑

夢靑﹐字荊石﹐號劍漁﹐又號髙陽酒徒﹔祖籍安溪﹐世居彰化鹿港。其詩悲歌激越﹐多作不平語。乙未之役﹐避亂泉州。後歸﹐莫以自遣﹐詩酒以終。著有「鳴劍齋遺艸」﹐未梓。

重賦

厥賦分上下﹐生民非病民。民以食爲天﹐終歲勞其身﹔吹豳祈大有﹐奉君兼奉親。四海爲一家﹐中國爲一人﹔擊壤歌帝力﹐率土皆王臣。執冰釋甲嬉﹐皆以遊情論﹔紅粟儲倉廩﹐補助時拊循。力穡望有秋﹐省耕當及春﹔輸將恐或後﹐豈敢較斤斤﹗秉穗寡婦利﹐疆裏田畯巡﹔胡爲貪酷吏﹐追呼徧鄕村﹖吁天哀出執﹐子婦逃紛紛﹔民病苛政苛﹐何由得飽溫﹖須知正供粟﹐粒粒皆苦辛﹔須卹安分農﹐最畏入公門。取之逾常則﹐數倍屯田屯﹔損下以益上﹐可憐獄吏尊﹗奪我盤中飧﹐博爾分外榮﹔未及書「上考」﹐華屋生劫塵。

立碑

吁嗟衰世衰﹐功名先陵夷﹔有司無賢否﹐皆立徳政碑。服忽膺獬豸﹐殊更摩牟尼﹔所輕在民命﹐所重在金貲。頒作下車日﹐論定蓋棺時﹔但得上官喜﹐那計同僚嗤﹗故爲怪異行﹐將信更將疑﹔塗攺生民句﹐安排諛墓詞。峨峨峙■﹝廠外贔內﹞贔﹐申申詈孤婺﹔訓違淸愼勤﹐險占需頌師。爲君謝逋客﹐車誰攀路歧﹗牛角礪碑石﹐龜趺沈江湄。古來循良吏﹐勛業靑史垂﹔賢否在輿論﹐片石那得知﹗

積榖待價歌

臺陽向爲產未區﹐一年耕種三年餘﹔設陴蓄水水瀠紓﹐足禦旱澇勤耰鋤。東南其畝皆丰腴﹐上供正粟資軍需﹔余米運省濟民居﹐兼及西浙與東吳。邇來海上聚■﹝艸佳﹞苻﹐運米出洋多疏虞﹔待價居奇姦商儲﹐斗米千錢庚癸呼。皇天震怒禁雨濡﹐早魃爲虐良苗枯﹔齊民同聲嘆何辜﹐麻衣如雪禱街衢﹗蒿目時艱吁嗟吁﹐荒年積榖胡爲乎﹖貧者仰屋釜遊魚﹐饑腸轆轆驅雷車﹔鳩形鵠面塡溝渠。長官不問嚴催租﹐酷刑敲撲震堂隅﹔鴻雁嗷鳴哀逃逋。嗟予硯田久荒蕪﹐並日而食食且無﹔敝衣日典百靑蚨﹐粗糲熬粥勝醍醐。好月一輪上窗疏﹐好風一榻夢蘧蘧﹕閉門快讀神仙書﹐飲冰辟榖遊方壺﹔徧灑玉禾如明珠﹐宜爾室家樂妻孥﹗

放言﹝仿白香山體﹞

我無半頃田﹐亦無一椽屋﹔海外十年遊﹐中書頭已禿。食指倍上農﹐廩無儋石蓄﹔慣持太常齋﹐三月不知肉。鄰家午煙炊﹐兒女啼枵腹﹔偶爾吟興豪﹐兀坐如枯木。小妻理竹箱﹐布裾無完幅﹔拔去頭上釵﹐煮成釜中粥。一米一淚珠﹐防饑勸積榖﹗我豈老悖哉﹐戢翼甘雌伏﹗君子愼出處﹐小人競爭逐﹔所遇非其人﹐雲雨手翻覆。不灑阮籍淚﹐不問詹尹卜。圖書堆滿牀﹐燈盡就月讀﹔一枕遊羲皇﹐嗤彼夢蕉鹿。是時患久旱﹐禱雨服艸服﹔苗槁望甘霖﹐人槁沽韞玉。孰謂天無情﹐一雨盈溝瀆﹗孰謂天忌才﹐一雨代人哭﹗詩成雨亦收﹐一詩質沕穆。

感懷

不堪回首舊山河﹐瀛海滔滔付逝波﹗萬戶有煙皆劫火﹐三臺無地不﹝一作可﹞干戈﹗故交飲恨埋芳艸﹐新鬼含冤衣﹝一作嘯﹞女蘿﹔莫道英雄心便死﹐滿腔熱血此時多﹗

苦疫行

不幸生斯世﹐苦疫甚苦賊﹗苦賊猶可避﹐苦疫無處匿﹔非怕匿之遭禍胎﹐只怕警察巡查來。巡查日四出﹐欲匿患不密。一旦查有病疫者﹐合家閉之至七日﹔七日之中或再病﹐牢守嚴防必二七﹔嚴防牢守無窮期﹐不使家人偶亡逸。意恐亡逸傳染多﹐偸生無路柰民何﹗民生到此計已蹙﹐愛護無論當殺戮﹔病疫之家不敢聲﹐死疫之家不敢哭。不經喪亂苦﹐不識升平福﹔不遇舊恩寬﹐不知新法酷。吁嗟乎﹗不見偸生見偸死﹐從古所無今獨始。

哭施仁思孝廉﹝四首錄一﹞

與誰擊楫誓中流﹐獨負蒼生百萬憂﹗有志將軍難系越﹐無聊王粲悔依劉﹗雄文猶發經天焰﹐傲骨難爲濁世畱﹔見說騎鯨東海去﹐一時艸木盡生愁﹗

卽事﹝三首錄一﹞

年來豪气獨縱橫﹐醉裏髙談四座驚﹔自惜此身還自壯﹐敢將白眼傲公卿﹗

臺灣詩鈔卷二十三

黃欣

黃溪泉

羅秀惠

陳望增

謝國文

謝汝銓

王漢秋

黃欣

欣﹐字茂笙﹐號南鳴﹐又號西圃﹐別號固園主人﹔臺南人。少壯時﹐嘗遊學日本。民國十一﹑二年間﹐並有南洋與故國東北之旅。與弟溪泉均喜吟詠﹐人稱「固園二雅」。

遊學裏京﹐畱別諸友

江山搖落欲何之﹖萬里魂銷此一時﹔去國卻無王粲賦﹐遣懷偏愛杜陵詩。飛鵬自覺衝霄易﹐駑馬其如引步遲﹗不覓封侯行萬里﹐可憐兩鬢暫成絲﹗

「詩薈」發刊﹐題贈雅堂先生

大雅扶輪幾輩存﹐獨標赤幟張吾軍﹔等身著述題黃絹﹐遺老胸懷臥白雲。一代雄才誰步武﹖十年髙誼重斯文。憑君又握生花管﹐南國騷壇好樹勛。

訪魏潤庵述舊

閒來猿鶴偶尋盟﹐隱士幽居一再經。硯可爲田憑手辟﹐文多傳世久心傾。東山裙屐髙吟會﹐南國風騷有正聲。當日相逢兩年少﹐關門回首不勝情﹗

送陳筱竹之鷺門

匆匆行色白頭新﹐湖海元龍劫後身﹔三月春風親杖履﹐十年客路飽煙塵。靈均有淚終非達﹐老杜無家不是貧。今日送君倍惆悵﹐天涯我亦乍歸人﹗

送戴汝修之扶桑﹑滬﹑杭

五月南燻好﹐扁舟出海門﹔亂雲迷故國﹐落日望中原。鬱鬱吾居此﹐滔滔世競存﹔男兒四方誌﹐願化北溟鯤﹗

芳園獄中來詩﹐賦此答之

周文羑里﹑韓非秦﹐賢哲休嫌縲紲身﹗一服赭衣安足辱﹐三燒白玉可成仁。也知羊祜非行鴆﹐豈有曾參果殺人﹗勸汝漫揮孤憤淚﹐「埋冤」何處有冤民﹗

將之南洋有作

寂寞南天久索居﹐每從灰燼覓秦餘﹔銜蘆萬里看飛雁﹐伏櫪多年又策驢。歲月無情人漸老﹐風雲有意我何如﹗前途莫作尋常看﹐列島星羅總異書。

偕溪荃弟發基隆

南飛喜見雁成雙﹐獨倚舵樓唱「大江」﹔萬里荒濤千里月﹐雄心郁勃那能降﹗

過鷺門﹐弔表弟張壽彭

廿載情懷一寸心﹐我來更自感人琴﹔壺中日月傷劉老﹐世外山川憶向禽。舊夢偶尋寒雨暗﹐孤墳何處夕陽沈﹖茫茫塵海多零落﹐倚棹低徊淚撲襟﹗

香港別溪荃

沿堤寒柳尙依依﹐細雨雲蒙濕客衣﹔惆悵香江江上路﹐一聲孤雁向南飛。

別後寄弟溪荃

云蒙蒙﹐煙渺渺。釜底魚﹐籠中鳥﹔何如直上搏扶搖﹐奮翮揚鬐天地小﹗海水蒼﹐海日黃﹔波濤萬里帆與檣。南溟寶庫無盡藏﹐男兒意气在四方。嗚呼﹗男兒意气在四方﹐昂頭一笑云低昂。

雲南道上

西望昆明匹馬行﹐中原今日尙鏖兵。也知禹域消王气﹐爲訪滇池入故城﹕山石猙獰能獨立﹐野花爛熳不知名。臥龍勛業今何在﹖一局安危未可輕。

入交趾

萬里煙波一葉身﹐徵衫半染九州島塵﹔越裳舊迹分明在﹐不見當年貢雉人﹗

出盤谷

風雨蕭蕭出邏京﹐故人相送倍關情。湄河水綠春花艷﹐盤谷山靑細艸平﹔古塔摩天藏佛骨﹐輕車動地走雷聲。南來欲弔興亡事﹐赤手誰能掣巨鯨﹗

同溪荃弟遊大陸﹑滿﹑韓有作

讀不讀破萬卷書﹐行不行盡萬里路﹔人生眞樂君不知﹐直到百年有何趣﹗去歲一葦出婆娑﹐西入滇池﹑南星坡﹔赤道橫斷幾千里﹐西半球中發浩嘆。風塵回首空努力﹐未窮禹域長太息﹗震旦乾坤四百州﹐鴨江水綠﹑龍江黑。華夏固金湯﹐河山引領望﹔人間荊滿樹﹐天外雁成行。神州形勝原繡錯﹐好供我輩來遊矚﹔飄然一笑向遙空﹐龍虎風雲喧大陸。巍巍遠上長白山﹐莽莽中原久失鹿﹔且看鐵道互縱橫﹐搔首問天來山谷。

劍花歸來再主南報﹐賦此以贈

一代才華信有餘﹐梁園無地借相如﹗關河到處難爲客﹐風雨中霄且著書。太史自稱「牛馬走」﹐伊人宛在鷺鷗居。江湖我亦扁舟侶﹐擬買靑山共結廬。

哭胡南溟先生

人間莫道接輿狂﹐健筆鋒芒射八方﹗大冶一鑪鑄經史﹐江河獨曲唱宮商。無家半世依貧弟﹐有子成年類老娘﹔今日溘然長逝去﹐可憐身後尙茫茫﹗

黃溪泉

溪泉﹑字溪荃﹔臺南人﹐欣弟。

九日會獻堂﹑幼春﹑汝南諸先生於固園

重陽秋气到茅廬﹐訪舊欣迎長者車。紅友一樽名士酒﹐黃花三徑野人居。故山莽莽登何處﹐短髮毿毿健有餘。宴罷詩成君莫笑﹐平生積習已難除。

偕伯氏登宋王臺

蠻旗蕩蕩角聲哀﹐絕海波濤海底來﹔朱鳥歌殘天水渺﹐夕陽猶照宋王臺。

羅秀惠

秀惠﹐字蔚村﹐號蕉麓﹔臺南人。爲人風流不羈﹐工書法。

次韻送林小眉之鷺門

乾坤放眼更誰憐﹖雲水情移海上連。埋首債臺千壘塊﹐等身價值五銖錢。驪歌三疊春遲餞﹐畫鷁分飛纜莫牽﹗安借天風聽雅奏﹐浪浪鎭日抵長年﹝予滯南而君行﹞﹗

送林四季丞之英倫﹐用菱槎韻卻寄

驪珠摘頷龍跨頭﹐驪歌疊唱天爲秋﹐詩人一去鷗盟愁﹔習聞海客談瀛洲﹐安得掛席拾海月﹐相浮大白酣舵樓﹗有客同舟航故里﹐耿耿蓬窗催漏矢﹔跋燭白戰星月涼﹐中有仙眷鴻與光。幔亭廣樂武彜君﹐贏得新婦諧參軍﹔鯤身舊漁乘龍客﹐龍門身價荊州分﹝君爲魯村翁快婿﹔鯤身﹐翁號也﹞。自從泛棹遊鯤島﹐奪得錦標樹蝥纛﹔流行自在輕艨艟﹐蘇門更嘯竹林風﹝謂小眉﹞。睡獅怒潮拋拄杖﹐別從海外圖焠掌﹔興動東坡橫气機﹐譎詭波雲層胸蕩。斷流壯絕快投鞭﹐移情大水刺琴船﹔乘風萬里破駭浪﹐功成投筆摹燕然。歸來策上長沙賈﹐奮揚國光輝白社﹔相逢馬上揖雄風﹐車笠故人憑君下。吁嗟陽關一曲哂巴渝﹐吹竽語濫齊東野﹗

蘇君菱槎將歸裏﹐席上艸呈

東寧新詠斐成章﹝近作「東寧百詠」﹞﹐百疊裁云熨織襄﹔長吉嘔肝囊盡錦﹐文通夢筆彩生芒。讖雞絕海偉人古﹐歌鳳接輿遁世狂。今日酌君杯酒樂﹐魯戈無計駐斜陽﹗

陳望增

望增﹐字省三﹐號魯村﹔臺南人。淸光緒間﹐久任官內地﹔乙未割臺後﹐嘗返裏省親﹐旋仍內渡。

和施士潔原韻

太平山下閉門居﹐海上詞人遞鯉書。避地遺民思故國﹐懷鄕有客鑑前車。公麟書法千秋在﹐伯虎詩篇萬卷舒。輪奐君家完苟美﹐稻香卜築結吟廬。

舊曆元旦書懷﹝二首錄一﹞

鄕社歸來負夙期﹐客中又見歲星移﹔隔江隋柳空春色﹐舊國堯冥失夏時。猶守陳咸漢家歷﹐還編陶會義熙詩。占年自有衡門雪﹐宗帽新添鬢上絲。

謝國文

國文﹐字星樓﹐號醒廬﹔臺南人。有「省廬遺稿」行世。

劉銘傳

東瀛秉節奉淸宮﹐半壁江山締造功﹔星火車輪飛竹塹﹐海天鼙鼓戰雞籠。身經國步艱難後﹐夢覺妖氛島嶼中。一例英雄感遲暮﹐可堪消息問秋鴻﹝割臺約成﹐李合肥作書慰之﹞﹗

名將淮西俠士風﹐暮年疆寄授元戎﹔一軍絕島籌防策﹐萬里中原轉戰功。詩卷驚傳黃絹婦﹐政聲畱頌白頭翁。劇憐古道殘橋影﹐夕照婆娑水向東﹗

鹿耳門懷古

■﹝門外吉內﹞■﹝門外失內﹞門開悔失遲﹐艨艟百戰力終疲﹔鯤潮莫作興亡恨﹐今日山河又屬誰﹗

謝汝銓

汝銓﹐字雪漁﹔臺南人。

次韻送小眉之鷺門

自欣彊健得天憐﹐髙節相矜作魯連﹔斫地哀歌餘匣劍﹐過門慨贈缺囊錢。玉關春柳鄕愁惹﹐湘浦秋蘭國恨牽。任與世人成敗論﹐空山還有著書年。

王漢秋

漢秋﹐字詠裳﹐臺南人。

聞警

鹿耳門前吼怒濤﹐奇愁郁勃索香醪﹔記曾風雨蒼涼夜﹐燈影搖紅讀豹韜﹖

臺灣詩鈔卷二十四

李黃海

陳梅峯

陳月樵

楊爾村

李黃海

黃海﹐字漢如﹐一字耐儂﹔澎湖人。曾寓天津。

送倪少昶歸臺灣

元夜疏星剌剌風﹐故人相送意何窮﹗歸心動似春前筍﹐離恨遙如寨北鴻。

金臺寄南彊﹑鐵生﹑呈祿﹑培火獄中﹝三首﹞

瀛臺寒柏吐靑森﹐黃耳連朝報好音﹝余在瀛臺觀善後會議﹐偶閱京報載南彊諸兄下獄﹐頗喜故人均成政治犯。又接善後會議祕書廳通知﹐謂段執政聘余爲專門委員﹞﹔濫吹初憐遁南郭﹐淸名奚幸掛東林﹗人來玄海春帆遠﹐夢隔蓬山尺素沈﹔料得圜墻孤睡夜﹐背燈應誦「白頭吟」﹗

漫隨伊水向東流﹐待汲成渠放釣舟﹔海國魚龍空曼衍﹐春城鶯燕自啁啾。每看紅樹悲秦贅﹐獨隔靑天系楚囚﹔誰省新亭南渡後﹐久無舊淚哭神州﹗

元气力回陽九後﹐胡僧重話劫灰前。也應拔劍同砍地﹐那有戴盆更望天﹗列子沈機風可禦﹐秦王鞭石海難塡。誰言鬼火陰房闃﹐各放光芒照大千﹗

弔林湘沅

醉臥天津市﹐頹然懷舊友﹔顏色濯淸輝﹐靑光抽森秀。東土重塵揚﹐西南續蟀斗﹔四海嬲魚龍﹐三辰黯宇宙。道塞無由通﹐時人責衰偶。門雪碾泥痕﹐檐冰箸成澑﹔人來凍割腮﹐欲語顫在口。悠悠林湘沅﹐丹鉛窮勘究﹔苦磨鐵硯穿﹐抑塞靑陽皺。生存多憂患﹐長寢歸邱岫﹔縞衣女門生﹐含笑焚芻狗。執紼學驢鳴﹐薤歌脫窠臼﹔詩篇耐可畱﹐身歿名不朽﹗況復十年來﹐新鬼半故舊。海沫歸於先﹐吟龍迹其後﹔癡仙意自癡﹐瘦云句未瘦﹕泉路逢佳日﹐擊缽生銅吼。杯當毓臣唇﹐筆握樊圃手﹔左宗賴詔堯﹐右宗啟運叟。石秋擬舊題﹐夏蓮並秋柳﹕經營俱慘淡﹐君作推魁首。且換稻江春﹐婉孌陪左右﹔阿螺調南音﹐玉鳳舞秋袖﹕齊唱鮑家詩﹐玄宵當白晝。死生歡樂同﹐人鬼分何有﹗花艸媚泉臺﹐良會詎一覯﹗幾時誇華顏﹐今日成老丑﹔寄語五陵豪﹐靑春來不復﹗人非王子喬﹐安得金石壽﹗惟是寄歸間﹐別情不可受。淒涼想蕙帷﹐南望依北斗﹔輕橈一東歸﹐酬汝花雕酒。

陳梅峯

梅峯﹐澎湖人。

秋日遊劍潭

劍潭十丈瀉寒流﹐衰柳蕭疏宿雨收﹔雁陳嘹天聲斷絕﹐漁燈逐浪影沈浮。江山自古盤龍古﹐幹櫓當年犯鬥牛﹔霸气未銷豪聲減﹐哦詩空對水悠悠﹗

壽王友竹先生六秩

此老非凡老﹐浮沈六十年﹔阨窮能不憫﹐遺逸豈徒然﹗托酒逃塵累﹐哦詩養性天﹔世間多富貴﹐未及等身賢。

陳月樵

月樵﹐澎湖人。

登旗山舊炮臺

忍把滄桑問劫灰﹐江山破碎剩荒臺﹔七鯤風月今非舊﹐豈獨傷心此地來﹗

楊爾村

爾村﹐字近樗﹔澎湖人。

寄懷蔡子昭賢昆仲

別來容易歲將殫﹐遙憶機﹑云促膝難。風雪知君吟思妙﹐江湖老我客心酸。依人未肯居雞口﹐處世寧甘作鼠肝﹗天地爲廬供嘯傲﹐憂時怎柰發如潘﹗

臺灣詩鈔卷二十五

施菼

王冠羣

王榮達

王寶藏

劉得生

朱炳珍

廖錫恩

黃鶴

鄭家珍

鄭雪汀

許鐵峯

許自立

江庸

許天奎

楊云鵬

施寄庵

蔡說劍

蔡梓材

李遂初

施菼

菼﹐字悅秋﹔裏居不詳。

贈棄生

風流雲散各天涯﹐咫尺翻嫌覯面遲﹔漸近故人先入夢﹐每吟佳句解相思。渡頭巢父詩千卷﹐海外蘇公筆一枝。天爲才人開福慧﹐古書異國許搜奇。

十里遲畱客子車﹐見君仍是暮春初﹔化成孤鶴憑來去﹐出作閒雲任捲舒。萬劫灰塵尋舊侶﹐當年風雨失吾廬﹗相期各有千秋在﹐一例滄桑付子虛。

相逢一嘯海天秋﹐樽酒難消百斛愁﹔虎口餘生容我返﹐鯤身鮏气至今畱。風琴雨管成春夢﹐犵鳥蠻花豁醉眸。昔日衣冠知己在﹐此行端不算空遊。

大名海外競推君﹐班﹑馬香濃到處燻﹔眼有千秋排俗論﹐身經萬劫出奇文。詩情送我春江水﹐客路懷人日暮云﹔吟篋肯同孤棹返﹐故園風景重楡枌﹗

一葉輕舟快往還﹐多勞親舊苦畱攀﹔曾傳避地居東海﹐其柰移文畏北山﹗犬馬有心依故主﹐風塵何處覓仙寰﹗多慚擊楫中流去﹐何日中原共叩關﹖

王冠羣

冠羣﹐字志超﹔都居不詳。

題「滄海遺民剩稿」

綿綿長恨了無期﹐如此江山如此詩﹗我亦心傷難卒讀﹐公原天假以鳴悲。任從東海生桑日﹐似聽西臺擊竹時。碧可千年雙淚血﹐斯民豈但到今遺﹗

讀「鄭成功傳」

窮海孤臣百練堅﹐新朝富貴藐如煙﹔靑衣焚哭萬千恨﹐朱朔添延卅八年。平戶居奇畱誕石﹐扶余拓土破荒天。至今鹿耳英風在﹐帝業金甌已變遷﹗

一雪諸臣忘國羞﹐儒生肝膽照神州﹔風濤奔命支傾廈﹐炮火縈身飲敵樓。傳檄三軍興六月﹐哭陵雙淚動千秋﹔余新降後甘輝死﹐日暮空江咽恨流﹗

藤牌鐵纜震乾坤﹐孤嶼衣冠士气存。萬火光輝騰母國﹐兩朝領袖愧師門。傳碑東海寧馨產﹐載筆南天血淚痕。輕敵捕魚無諜卒﹐石頭城上監降幡﹗

命世當年黌序中﹐儒冠哀我只雕虫﹗烏龍波湧旌旗色﹐白鷺江開壁壘風。荊棘餘生花豹脫﹐詩書吐气艸雞雄。千年人識延平隴﹐靖海黃粱一夢空﹗

遺迹於今艸不生﹐丰州故老說殘明。枕戈違父孤忠苦﹐跨竈驚天奇孝成。感激瘁躬追葛亮﹐英雄賫恨作田橫﹗世家誰秉馬遷筆﹐髙義泱泱東海鳴﹗

王榮達

榮達﹐裏居不詳。

過竹滬有感﹐次小封韻

楓淚飄零浪作堆﹐愁雲寂寞撥難開﹔遺民有恨長歌哭﹐野鳥無知自去來。三尺孤墳迷碧艸﹐百年古碣掩蒼苔﹔江山已攺英靈在﹐玉帶歌殘劇可憐﹗

王寶藏

寶藏﹐裏居不詳。

遊桃子園道上口占

白雲重疊鎖巖隈﹐隱隱桃花夾岸開﹔萬丈紅塵飛不到﹐此間淸絕勝蓬萊。

劉得生

得生﹐裏居不詳。

題雅棠「大陸詩艸」

歷盡東南又北行﹐客途覽勝宕詩情﹔關山寄迹頻題詠﹐時事傷懷自品評。腹笥便從書裏蓄﹐心花怒向筆頭生。何堪滿紙歌當哭﹐淒愴中原寫不平﹗

朱炳珍

炳珍﹐裏居不詳。

稻江冶春詞

姊妹相邀連袂行﹐風和日暖海云生﹔滔滔明治橋邊水﹐流盡年光是此聲。

巖光蒼翠錦屏環﹐細雨香塵濕鬢鬟﹔郎自踏靑儂試浴﹐北投風物似驪山。

錫恩﹐裏居不詳。

題江山樓

城郭知非昨﹐江山剩此樓﹔紛紛詩酒客﹐誰識个中愁﹗

黃鶴

鶴﹐字師竹﹔福建晉江人。

雅堂先生惠贈「詩薈」﹐綴此志謝

中原旗鼓戢騷壇﹐海外詩人刷羽翰﹔釣逸鉤沈山積玉﹐燻香摘艷网收珊。藝林奉作徵文藪﹐吟社權爲典試官。從此三臺成偉著﹐休嗤故習抱儒酸﹗

只手能扶大雅輪﹐蘭苕翡翠競鮮新﹔每從佳句逢吟侶﹝集中所采佳篇爲莊怡華﹑林小眉﹑蘇菱槎諸公﹐皆舊時吟侶﹞﹐夙仰芳聲似故人﹝前年在廈﹐夙仰盛名﹐未識荊耳﹞。攀附末由追驥尾﹐溯洄空自望鯤身﹗天生可久維詩運﹐畱作瀛東間世珍。

鄭家珍

家珍﹐字伯玙﹔裏居不詳。

臺北聖廟卜地告成﹐呈籌備處諸君子

星辰垂象應山川﹐龍見居然筮在田﹔閒气攸鍾猶有地﹐斯文未喪總由天。弦歌拭目揚鄒魯﹐圖卜關心問澗瀍。克日宮墻成萬仞﹐大猷秩秩仗仔肩。

鄭雪汀

雪汀﹐裏居不詳。

鐵砧山弔延平王

風雲彷佛護靈旗﹐忠節曾聞此駐師﹔漫說歸東鯨應讖﹐空傳弔古鳳來悲﹗耿恭昔下甘泉拜﹐宋啟終歌彼黍離。盌井猶存波不起﹐苔痕斑駁認殘碑。

許鐵峯

鐵峯﹐裏居不詳。

鐵砧山弔延平王﹐次雪汀先生韻

徘徊不見漢旌旗﹐故老曾傳此駐師。鹿耳南來王气盡﹐金門西望海濤悲﹔英雄枉費芟荊棘﹐宗社終當付黍離﹗井水未幹洞未沒﹐西風弔古讀殘碑。

許自立

自立﹐字豫庭﹔裏居不詳。

雅堂先生發刊「詩薈」周晬﹐賦此寄祝

一編「詩薈」落人間﹐爲播先民締造艱﹔恃此苦心開後學﹐文明終不墜臺灣。

可以興﹑觀可以羣﹐中原今已廢斯文﹔千秋大雅扶輪手﹐海上騷壇賴有君。

百花生後第三朝﹐吐艷揚芬一歲饒﹔長願春風吹不息﹐萬千紅紫湧思潮。

江庸

庸﹐字翊云﹔裏居不詳。

題「臺灣詩薈」

海嶠書來喜不禁﹐新詩一卷抵南金。飄零瘦信江關感﹐憔悴靈均澤畔吟。啼到鵑聲都是血﹐賜將鶉首獨何心﹗黍離只恐增同調﹐故國山河易陸沈﹗

許天奎

天奎﹐裏居不詳。

鐵砧山懷古

霸气鯤南久寂寥﹐鐵砧山上柳蕭蕭﹔殘碑一角荒祠外﹐付與斜陽咽暮潮﹗

哭莊雲從先生

蹉跎何補志何成﹐噩耗傳來暗自驚﹗枉讀詩書過萬卷﹐一生贏得是狂名。

平生鐵硯共研磨﹐卅載相從患難過﹔幸有「南村遺稿」在﹐感人文字哭當歌﹗

年來一掬同情淚﹐灑向莊生化蝶來﹔淒絕秋髙人影瘦﹐黃花相對酒邊開﹗

玉樹凋殘恨莫論﹐九原何處爲招魂﹖傷心大甲溪邊路﹐宿艸斜陽冷墓門﹗

楊云鵬

云鵬﹐裏居不詳。

送灌園姊丈東渡

飲罷離杯便卽行﹐煙波萬里送遊旌。側身塵世知何日﹐髙唱民權尙有聲﹔策上「治安」追賈誼﹐才堪匡濟似陳平。他時一簣功成後﹐會見春風滿大瀛﹗

施寄庵

寄庵﹐裏居不詳。

全臺詩社大會卽事

白社風颿逸事畱﹐道南一脈祝千秋﹗海桑栽徧春猶淺﹐壇杏陰濃露已稠。回首不勝身世感﹐放歌聊遣古今愁。瀛壖人物斯爲盛﹐滿座雍容互唱酬。

艸山紀遊

度嶺穿林逸興酣﹐婆娑閒向靜中探﹔噴煙似有秦灰在﹐辟地誰爲禹穴探﹖古樹春陰雲气鎖﹐夭桃日冷露華含。攜笻自愛山間好﹐何日誅茅此結庵﹗

蔡說劍

說劍﹐裏居不詳。

弔鄭延平

五馬奔江應讖來﹐鯤身﹑鹿耳霸圖開﹔江山已攺英雄逝﹐落日孤祠弔古梅﹗

弔五妃墓

殉夫﹑殉國兩堪傷﹐寒食東風總斷腸﹔海上祇今芳冢在﹐誰將絮酒酹殘香﹗

蔡梓材

梓材﹐裏居不詳。

安平雜詩

十里蘆汀認舊遊﹐片帆天外有漁舟﹔平波不見人來往﹐惟向沙邊狎野鷗。

海云漠漠水迢迢﹐霸气千秋恨未銷﹔眼底銀山髙十丈﹐奔騰猶作伍胥潮。

折戟沈沙意未平﹐蜃樓銷盡海風腥﹔當年枉自稱天塹﹐贏得荒臺蔓艸靑﹗

蕭條何處伏波營﹖鐵鎖沈江淚欲傾﹔我自傷春更懷古﹐不同鮑照賦蕪城。

李遂初

遂初﹐裏居未詳。

過後裏莊

匆匆後裏驛前通﹐忽見寒梅數百叢﹔忘卻春來花正放﹐似疑日暖雪融融。

嘉義旅次

羅山旅館且停驂﹐待曉憑欄試一探﹔極目東南天外路﹐玉峯萬仞白雲銜。附錄一

婆娑洋集序

重刻北郭園全集序

艸艸艸堂吟艸小引

大潛山房詩鈔敍

師友風義錄序

師友風義錄自序

偏遠堂吟艸序

偏遠堂吟艸序

偏遠堂吟艸序

偏遠堂吟艸跋

偏運堂吟艸跋

科山生壙詩集序

小東山詩存序

小東山詩存跋

友竹行窩遺稿序

書臺灣王隱君友竹詩稿

友竹行窩遺稿序

友竹行窩遺稿序

友竹行窩遺稿序

厚庵遺艸序

婆娑洋集序﹝見「左海文集」卷七﹞陳壽祺

自古大臣賦政於外蕃﹐宣四國﹑受明命而建功庸﹐往往播諸詠歌﹐每懷靡及。南仲之城方﹑召伯之城謝﹑仲山甫之䢐齊﹑召虎之疆理江漢﹑皇父之省治徐土﹐其事並見於二雅之詩。後代建旄秉鉞之臣﹐或不古若﹕劉宏﹑陶侃有勛伐而無文章﹐嚴武﹑薛能有詞翰而無功烈。惟裴晉公討淮西﹐遇女幾山題詩刻石﹔範文正公行忻﹑代間﹐話江山有作。自是以降﹐蓋文采可傳於後世者希矣﹐何論功業﹗且其足迹所經﹐未始有窮荒遐涉﹑萬里風濤之危﹔則其事猶耳目所習﹑其詩亦不奇﹐不足以稱其環瑋志气。閩之臺灣﹐孤懸海外。土曠民悍﹐蟊■﹝虫貣﹞易滋﹔文恬武熙﹐久益懈弛。乾隆五十三年逆賊始平﹐髙廟乃令督﹑撫及將軍﹑提督分年東渡﹐稽察其地。嘉慶十一年﹐仁廟率由舊章﹐責文武重臣以次往察營汛﹐肅操防﹔十五年﹐復令每隔二年一巡閱﹐資彈壓﹕所以整飭武備﹑綏靖海隅至深重。道光四年﹐今巡撫金匱公適奉是命﹐由三山馳驛﹐至廈門﹐揚颿飛駛﹐抵澎湖﹔浮鹿耳﹐入安平。視鳳山新築城﹐窺沙連﹑浦裏諸番社﹔逾淡水﹐循三貂﹐達噶瑪蘭。回棹容與﹐徑指五虎門而歸。歷水程百餘更﹑海島二千餘里﹐詰戎兵﹑討軍實﹐采風問俗﹐周諏番黎﹔戮悍卒之犯法者三人﹐劾鎭將以下降斥有差﹐募商由海道運米赴天津十四萬石以應詔旨﹕威立惠覃﹐吏畏民悅﹔天子嘉之。公天才髙邁﹐凡島嶼之形勢﹑犵獠之情狀﹑閭閻之習尙﹑組練之鋪惇﹑貨殖之珍怪﹑風波之險夷﹐恢詭絕特﹐震蕩心魄﹐一於詩乎發之﹔使覽者考其政俗﹐開卷若燭照符合焉。褱之得若干首﹐命曰「婆娑洋集」。此其視召伯﹑仲山甫以下諸賢流風餘韻﹐勛勞不殊﹔而壯遊奇觀﹐則豈古人耳目所嘗及者哉﹗

公負不世之資﹐膺非常之遇。兩朝知其政事﹑文學冠倫魁﹐能自汀守不數年擢屏藩﹐遷皖撫以去。不二年﹐復節此邦﹔文武爲憲﹐勤施四方﹕庸獨以翰墨爲功績而已。然公之詩﹐卽公之政之所徵也。後之巡海徼者讀公是集﹐得其意而敬守之﹐則所裨於國家豈微淺哉﹗

壽祺不敏﹐辱承命爲序﹔謹推闡分之所以治桑梓者以明之。若夫文詞之工﹐春麗鯨鏗﹐吐韓茹蘇﹐知詩者能道之矣﹔故弗贅。

重刻北郭園全集序施士潔

太年伯祉亭先生﹐吾臺之鄕賢也。前淸道光朝﹐先生與吾先子同官京秩﹐哲嗣蔭坡年伯復與先生同貢榜﹔紀﹑羣世執﹐忽忽八十有餘稔矣。潔生也晚﹐旣不獲見吾鄕先生又不幸十有四歲而孤。其明年﹐潔之中表楊雪滄閣讀爲稼田年世丈編訂先生遺稿付剞﹔距今五十有餘稔﹐始獲與伯端年世講重梓先生全集而序之﹐不可謂非不幸中之幸也﹗

竊維先生淡於祿利﹐乞養歸田﹐洵乎與先子同其出處。平昔嘉言懿行﹐其犖犖大者﹐可舟﹑勿村﹑虞臣﹑禮堂四先生序之矣﹔潔又何敢贅耶﹗第念四先生與鄕賢公亦同有榜誼﹐又爲吾閩講幄師﹔數十年前﹐潔嘗一一而問業焉。今讀四先生之序斯集﹐怳然起諸先正於九京﹐爲一堂之晤對。所惜年家子亦垂垂老矣﹐東望舊邦﹐丁令威化鶴歸來﹐未知何日﹖滄桑陵谷﹐獨先生靈光一集﹐百年巋存﹔則吾伯端誦先保世之勛﹐又可少乎哉﹗回念癸丑﹑己未間﹐兩承諄屬﹐旣序偏遠老人之遺集﹐復序水田逸叟之壽言﹔潔與伯端聯三世文字交﹐卽爲伯端成一門中興史﹐斯尢幸中之至幸也。

海天咫尺﹐魂夢可通。述榖之堂構如新﹐北郭之園林無恙﹖先賢靈爽﹐實式憑之﹗

庚申除夕前三日﹐年再侄施士潔拜序於鼓浪洞天寄廬。時年六十有六。

艸艸艸堂吟艸小引陳朝龍

光緒己卯﹑庚辰間﹐朝龍承郡守耀堂陳公命﹐掌東城義塾。鄰有查奉璋者﹐海寧小白先生孫也﹔自其祖若父﹐僑寓於玆有年矣。居無何﹐奉璋父母相繼逝﹐家惟幼妹﹐零丁孤苦﹐貧不自存﹔因請入塾習業。暇日﹐出少白先生所著「艸艸艸堂吟艸」四卷見示﹔卷首序文���十則﹐皆當代名公巨制﹐許以必傳。正擬謀付手民﹐而������心。越丙戌歲﹐朝龍效勞淸丈﹐同事桐�馬君請借一觀﹐佚其首卷﹐爲嘆惜者久之。

先生以浙名明經﹐道﹑咸間挾申﹑韓術渡臺﹐嘗��延致之恐後。顧先生性介﹐居停稍拂其意輒去﹐不可畱﹔視名利淡如也。晚年家益貧﹐守益堅﹐無齷齪寒酸气﹔蓋其得於實學者深矣。先生故修髯﹐風骨峭厲。憶朝龍幼時﹐先生僑寓南鄰﹐年且八十﹐彼此不通聞問。今讀其詩﹐如見其人﹔仰止情深﹐神與俱往矣。

先生才敏而學邃﹐下筆輒數千言。所著詩文集甚富﹔而往來兵間﹐十佚八九。是編乃其晚年檢拾剩稿﹐手自抄錄﹐存於家者也。今先生往矣﹐一生心血﹐僅此畱貽﹔乃又以假借傳觀﹐散失不全﹗豈一字之傳﹐亦有幸﹑有不幸者乎﹖先生有子八人﹐襲父業者半﹐今皆作古﹔惟餘一孫﹐飄零海外。讀先生之詩﹐又以傷先生之遇也。

玆幸通誌局開﹐搜羅故籍﹔朝龍忝分新邑采訪之任﹐猶懼無力代爲之傳﹐謹重爲裝潢以獻。倘蒙采錄一二﹐附以流傳﹐先生亦足不朽矣。若夫詩格之髙﹑詩境之化﹑詩意之新﹑詩句之工﹐自有巨眼賞鑑﹐無俟朝龍贅也。

因識其緣起如右。光緒癸巳天中節前四日﹐世愚侄陳朝龍謹識。

大潛山房詩鈔敍陳衍

余年十有幾﹐卽聞中興諸將邁迹行伍者﹐惟合肥劉公省三能詩文詞。讀湘鄕曾文正公集﹐有劉公詩稿敍寥寥百十字﹐所以褒而勉之者良厚。越十餘年﹐公巡撫吾福建臺灣﹐余入幕府。一日﹐使代題某烈婦詩﹐因言『吾﹐武人也﹔詩宜古體﹐乃足騁其動宕雄駿之气。律詩枸於聲病對偶﹐勿爾爲也﹗且我輩結髮從軍﹐死綏無隕﹔婦人之「從一」亦是已。願子本此意爲之』﹗言笑如昨﹐而公捐館捨已三十年許矣。厥後余官京師﹐識公孫荃莊﹔流寓申浦﹐又識荃莊弟蘅莊﹕皆爾雅溫文。蘅莊喜爲詩﹐題其師唐元素遺集一首﹐尢見雅健。余旣選公及蘅莊詩入「近代詩鈔」﹐而蘅莊書來﹐言方重刻公集﹐故交凋謝﹐微先生無宜爲敍者﹔曾文正公外﹐不更丐他人作也。

爰述生平文字因緣如右。若公詩所詣﹐余作公「別傳」與「詩話」﹐蓋已略言之矣。

壬戌八月﹐侯官陳衍敍。

師友風義錄序施士潔

不佞曩與桂林詩人倪耘劬大令同入灌陽唐公維卿中丞幕中﹐朋樽雅遊﹐衋然念人生修促﹑顯晦﹑離合之故﹐嘗擬輯「師友風義錄」﹐网羅海內詩人﹐藉吉光片羽之珍﹐存知己一言之契。塵事泄沓﹐卒之未果。會唐公入覲﹐不佞橐筆與偕﹔重晤耘劬津門佛照樓﹐爲言「風義錄」近已脫稿。於是不佞快其有志竟成﹐唐公亦歡喜贊嘆﹐願助剞劂之役。亡何﹐耘劬溘逝﹐此稿罔知所之。不佞■﹝忄心﹞■﹝忄心﹞至今﹐若膺重責。

客歲旅食鷺門﹐吾友鄭毓臣上捨手兩詩冊見示﹐大抵東亞諸名士之作﹐題曰「師友風義錄」﹔囑不佞重爲選校﹐將以壽之棗梨。嗟夫﹗海水羣飛﹐黑風吹夢﹔此種零膏剩馥﹐往往流落人間。上捨乃能相印以心﹐不謀而合﹔爲白香山廣大教化主﹐亦復何慚﹗異時新羅國聘蕭潁士爲師﹑吐谷渾購溫子升之集﹐不佞尢將拭目俟之﹗

猥授末簡﹐棖觸前塵﹔率肊序此﹐願以質之同志者。

癸卯七月望日﹐鯤海逸民施士潔序﹔時僑鯉郡瀞謻。

師友風義錄自序鄭毓臣

烏虖﹗士生今日﹐亦何所取而言詩也耶﹖然士生今日﹐亦何所取而必不言詩也耶﹗鵬云少宅瀛海﹐習領鄕先正緒論。比壯﹐而饑驅四方﹐車笠賡酬﹐亡慮千百。彊歲以後﹐遠涉榑桑之國﹐所聞所見諸詩人耳目間﹐灼然繁夥。鵬云鷺江市隱﹐𨿽不能詩﹐然一誦佳篇﹐輒心促其人﹔隨手錄庋﹐葆於拱璧。追念生平師友風義﹐寤寐歷歷﹔深恐一旦溘先朝露﹐良負故知。今幸同志者有陳槐庭﹑蔡惠如﹑家檠甫諸君子助予將伯﹐得以梓成斯集﹔非敢謂建安定霸﹑永明讓功﹐第此數十年之苦衷﹐或藉是而一慰耳。盱衡時局﹐有志之士但爲有用之學﹐固知虫吟碌碌﹐我輩貽譏﹔然鵬云以藐爾之躬﹐從諸君子後﹐廁名風雅之列﹐何幸如之﹗

昔王蘭泉司寇有「湖海詩傳」﹐張南山太守有「詩人徵略」﹔鵬云不敏﹐亦竊附於王﹑張二公之義云爾。

偏遠堂吟艸序吳曾祺

余曩時讀陶靖節詩而愛之﹐以爲𨿽後人百方模擬而莫之能及。蓋詩之爲道博矣。要其大旨可得而言﹐大抵用意欲巧﹑敷詞欲雋﹑結響欲髙﹑運筆欲妙﹐以至於風骨之騫﹑气味之永。嗚呼﹗盡之矣。是數者﹐苟有髙才碩學之士﹐皆可以學而至﹔至於性情之用莫知其所以然者﹐則萬不可彊。靖節先生﹐其沖淡之致﹑夷曠之韻﹐素能遺棄萬有而超然於埃■﹝土盍﹞之外﹔其爲詩亦遂俯視一世﹐若其人之志尙。先已不類而欲襲取於萬一﹐不其傎歟﹗

新竹香谷鄭公﹐平生恬於榮利﹐於世俗所誇耀而嘆詫之者漠然不以置懷。乙未之後﹐時事旣變﹐因絕棄世務而專其力於詩。所居有北郭園具亭臺竹木之勝﹐與諸名士吟詠其中﹔夙慕靖節爲人﹐因取靖節詩語以顏其齋﹐卽以名集。蓋公之意量遠矣﹗其所爲詩多五﹑七言近體﹐不專用漢﹑魏風格。然其沖融凝遠﹐能使矜者和﹑躁者靜﹔與靖節之詩類而不類﹑不類而類﹐善讀者自能辧之。

公之族子毓臣與余善﹐嘗爲余述公之志行甚悉﹔今又得讀公之詩。蓋公沒已三年﹐公有賢孫伯端奉其尊甫之命﹐裒而輯之﹔其可讀者尙可得若干篇﹐遺失者多矣。其任仇校之役者﹐公之同裏詩人王君友竹﹐亦公生平所喜士也。伯端以序來屬余﹐余因備論公作詩之旨其深契於古人者﹐以俟後之君子論定焉。

侯官吳曾祺謹序。

偏遠堂吟艸序江春霖

昔孔子刪「詩」而不作序﹔詩之有序﹐昉自子夏。「風雅」變爲「離騷」﹑「離騷」變爲「古今體」﹐著錄名家更僕難數﹐因序以傳者殆鮮。蓋詩之可傳﹐視作詩之人品﹑學問﹔而所謂「一經品題﹐聲價十倍」﹐亦必其人自有不可磨滅之處﹐乃相得而益彰﹔顧不專恃標榜也。

新竹鄭君毓臣受其族侄伯端之托﹐以乃祖香谷先生所著「偏遠堂吟艸」索序。余聞先生事親孝﹐家貲巨萬﹐儉約類平人﹔而急公好義﹐揮金如土﹐地方倚以集事﹐不以私謁幹有司﹕其惇品也如此。乙未割臺而後﹐先生乃委家政於哲嗣擎甫﹐與二三知己於所居北郭園爲眞率之會﹐日夕遊詠其中﹕其好學也又如此。堂曰「偏遠」者﹐隱然以靖節自況﹔不以「詩」而曰「吟」者﹐比於行吟澤畔之逐臣﹔謂之「艸」者﹐謙若屬艸未定﹐不欲以能詩自命也。先生之詩﹐豈藉序以傳者耶﹗余不能詩似曾子固﹐而又不能如子固之能文﹔重以吳君翊庭有序在前﹐爲閣筆者累日。旣思世界維新﹐後生之士不難舉聖經賢傳而弁髦之﹐遑卹及祖父之詩稿﹔而余伏處家園﹐視當世之有權力者﹐曾不若燕雀之於鴻鵠。而伯端之求序﹐顧不於彼而於此。毓臣京師一別﹐不見七年﹔乃以一篇文字﹐不憚千里之遙相尋於寂寞之鄕﹕是皆所謂「相與於無相與」者也﹐不可以不識也。於是乎書。

歲在癸丑冬十月﹐梅陽山人江春霖謹序。

偏遠堂吟艸序邱煒萲

詩能「窮人」之說﹐不知其所自防﹔廬陵歐九已辭而辟之矣。顧偏援宛陵梅氏爲證﹐則辟之是也﹐而所以辟之者則非。今夫聖兪不猶是詩人之窮者耶﹖柰之何其以「不能窮人」之說進也﹗以余觀於香谷鄭君則不然。鄭君之生﹐富壽康彊﹐衣冠奕葉﹐備世五福﹔其見於陳﹑黃所爲志傳者已詳。中更滄桑劫灰﹐三徑未荒﹐松菊猶存。性本好文﹐積久日富﹔焚如﹑棄如之下﹐子若孫殷勤掇拾﹐尙得若干篇章﹐題之曰「偏遠堂吟艸」﹐視與家傳﹑彜鼎﹑瑤琴﹑玉佩同珍﹐可謂知「繼志承意」者矣。嗟乎﹗鄭君使生世在千百年以前﹐得與北宋諸巨公同時逐隊婆娑﹑相觀而善﹐不且傲宛陵而愉廬陵哉﹖又何詩人「少達多窮」之足云。

今距君已三年﹐文孫伯端謀以遣稿付梓﹐藉永其傳﹔復不遠七千里外徵序於余。余固窮者也﹐遇愈窮而詩愈不工﹔世無廬陵﹐方將無從請益﹐又安敢以論定他人之詩﹗顧伯端推委之誠﹐不可不答﹔遂率書其略如右﹐仍以俟諸世有知言之君子可也。

星洲寓公邱煒萲菽園莆詵。

偏遠堂吟艸跋陳衍

昔元遺山論詩﹐謂柳子厚晉之謝靈運﹑陶淵明唐之白樂天﹔而世人爲詩學子厚﹑靈運者少﹐學淵明﹑樂天者多﹐殆以陶﹑白爲易學也。實則爲陶﹑白易粗易俚﹐視謝﹑柳之未學則已﹐學焉轉無流獘者﹐更難也。然惟性情之作﹐陶﹑白易見﹐謝﹑柳難明﹔偏遠堂詩專主「性情」﹐其學陶﹑白也固宜。其族侄毓臣屬跋其後﹐率書數語還之。

癸丑十月﹐侯官陳衍。

偏運堂吟艸跋王松

水田鄭氏一門三賢﹐久爲吾竹望族﹔風流文采﹐至今猶存。四方賢士大夫遊其門者﹐咸嘖嘖稱焉。歲丙戌﹐松方弱冠﹐得從諸先達後﹐入北郭園吟社﹔香谷先生一見﹐恨相知晚。自此晨夕過從﹐廿餘年如一日。哲嗣擎甫觀察又相與談心促膝﹑縱論今古﹐情誼日摯如一家然。暇時輒向先生索詩文﹐代爲抄存若干捲﹔惜於乙未春避亂遺失﹗滄桑以後﹐先生委家務於觀察﹐而日與二三知己優遊林下﹐藉詩酒以自娛﹔松又爲抄存古今體詩若干首慫恿付梓﹐而先生固不欲以是傳也。辛亥秋﹐先生歸道山。今年﹐松亦抱疾就醫臺北﹐日與藥鑪爲緣﹐筆墨荒廢﹔近忽接先生文孫伯端司馬來函﹐囑爲編梓先生遺集。松喜﹐力疾歸竹﹐不敢以不文辭。

回憶先生在日﹐見司馬賦性慷爽﹐每喜而顧松曰﹕『吾家數世膴厚﹐好施樂善﹔能積能散﹐方爲賢子孫。吾孫能如此﹐君其善導之』﹗松以此言達之司馬。嗚呼﹗司馬能體王父心﹐爲善益力﹔良足尙已。松不敏﹐得見先生遺集付梓﹐欣幸何極﹗松於先生學行﹐原不敢贊一詞﹔惟冀後此知人論世之士﹐自有月旦。玆特敍次生平感恩知己﹐以志不忘云耳。

癸丑巧節﹐鄕後學王松拜撰於如此江山樓上。

科山生壙詩集序丘逢甲

有山張兩翼而中尖﹐上出云表﹐曰鷂峯﹔冬常積雪﹐海上詩人所詠爲「鷂峯晴雪」者也。其山脈西出﹐大甲﹑大安兩溪之水夾之﹔有巍然起於東勢角之西北者﹐釣神也。由是﹐連峯而西﹐而盡於海。連峯間﹐有逆回而卓峙﹑面大甲溪而東立者﹐是爲鍋都科山﹔以其山間之地如鍋而有督——督者﹐中也。登其山﹐凡大甲溪以東及其兩岸所有之煙巒云嶂﹐气象萬千﹐怡心曠神﹔則謝君頌丞之生壙在焉。

昔唐之季世﹐司空圖隱中條山之王官谷﹐預爲生壙﹐時與親友飲其間﹔所謂鸞臺者﹐亦攜之同遊。自古畸人傑士身丁世變﹐無可如何﹐往往斂其悲歌感憤之思爲放達過情之舉﹔今復爲君遇之矣。君自營生壙﹐無時月不往﹔春秋佳日﹐屢爲髙會。東山攜妓﹐饒有先風﹔而哀樂過人﹐固非忘身世之感也已。自爲歌詩張之﹐而遺民之能歌詩﹑凡與會與不與會者亦同而張之﹐裒然成集﹔此則表聖所無。以今況古﹐實爲過之。乃遙從海上書來﹐索序於予。予與君乃世中表﹐以兄事君。自少及長﹐文義之賞析﹑道徳之切■﹝石靡﹞﹑疾病之扶持﹑患難之奔走﹐交相許也﹑亦交相重也。滄桑已變﹐萬事都非﹔回首舊遊﹐有如夢寐。而所謂君之生壙者﹐其地之山也﹑水也﹑木也﹑石也﹐予皆能歷憶而得之﹔而欲以鬥酒只雞﹑生前預爲踐約﹐已不可得也﹗

夫當臺之初辟也﹐鄭氏以區區島國支先明殘局﹐迹其志事﹐寧非英雄﹗乃已竭人謀﹐難支天壤﹔後有繼者﹐曠不如前。不三百年而一變﹑再變﹐衣服﹑正朔蕩然無存。其存者﹐壯而衰﹑衰而老﹑老而死﹔後生小子習其所見﹑安其所聞﹐猶是山川﹑猶是日月﹐誰復知九原之下尙有忠義之骨哉﹗惟君達人﹐知有不變者存﹐變也以常視之﹔有不死者存﹐死也以生視之﹕業已無可如何矣﹐以其不可知者待後之人﹐吾姑自隱焉。靑山白雲中﹐不號而笑﹑不哭而歌﹐爲有托而逃耶﹖抑無聊之極思耶﹖

叢叢者山﹐荒荒者海﹔生芻未致﹐圓石預題。酒肉墦間﹐倡予和汝﹔吾且遙爲之廣「大招」曰「魂兮歸來」﹗

戊申四月﹐南武山人邱逢甲序於五羊城之越華書院。

小東山詩存序王樹常

余友謝澤生﹐世籍廣東﹐望族也。遜淸咸﹑同間﹐其先大父經商臺灣致富﹐遂居焉。其先君謝頌臣先生﹐幼讀經史﹐爲諸生冠。甲午之役﹐激爲義憤﹐投筆從戎。無何﹐國師敗績﹐朝議割臺。先生上書當軸﹐謂臺灣民眾均欲效死﹐請繼續抗戰﹔終不見納。自是遂遁居林下﹐佯狂詩酒以娛晚年﹔並不時約良朋﹑攜美妓﹐臨生壙爲詩酒之會﹐以解鬱悶之气。當時因積威之下﹐詩稿多不敢存畱。及澤生兄弟將遊遼瀋﹐乃於倉卒之餘﹐書就所作詩百一十首以付遠遊之子。客歲八月十五﹐彊敵受降﹐還我臺﹑澎。澤生兄思及先君愛國之忱﹐不覺潸然淚下。爰議將所作詩付梓﹐以廣流傳﹐題名曰「小東山詩存」﹔並將同時友好邱﹑林諸先生唱酬詩附梓其中。先生愛國忠憤之气﹐當與詩稿常存焉﹔而澤生兄之孝思﹐亦可謂倍至矣。

付梓前﹐囑爲跋詞。擬就後﹐並賦七律二首﹔尙望髙明者有以教我也﹗

牧羊北海猶思漢﹐寄迹東山不帝秦﹔爲慕首陽崇逸老﹐欲尋桃渡作漁人。故園茅屋容髙臥﹐醇酒裙釵伴隱淪。志士於今有詩稿﹐蓬壺國社已荊榛﹗

四十年前痛淪陷﹐八一五後復光明﹔興亡莫謂無因果﹐正義由來勝甲兵。手澤尙存有佳嗣﹐哲人𨿽死亦猶生。科山松柏年年綠﹐等是孤忠報國情。

丙戌初夏﹐王樹常拜題。

小東山詩存跋謝秋濤

民國元年冬﹐秋濤將負笈遠遊。行之前夕﹐先考頌臣府君手書夙所爲詩百一十首以付秋濤。秋濤受而什襲藏之﹐未嘗敢以示人。越二稔﹐先考見背。中經喪亂﹐未嘗稍失。迄今已三十三年矣﹐秋濤始克出以付梓﹔非敢緩也﹐蓋有待也。

秋濤世籍廣東﹐遜淸同﹑光間﹐先大父輩始客臺灣﹐以商致富。迨我先考﹐爲名諸生。甲午之役﹐以義憤從戎﹐誓守國土。未幾﹐我師撓敗﹐朝議割臺﹔刺血三上書﹐謂「臺民均願效死﹐請勿割」﹗均報罷﹔臺灣遂爲敵有。旋走閩﹑粵﹐密圖恢復﹔亦均失志。不得已﹐遁歸林下﹐佯狂詩酒﹐以岐﹑黃自諱﹔當時有「醫王」之譽。去宅東十里而遙﹐林壑幽美﹔作艸堂﹐顏曰「小東山」。觴詠其間﹐殆無虛日。又或飲燕髙會﹐酒酣耳熱﹐爭爲唱酬。當時都不敢存稿﹐乃於一夕之間錄舊作百餘首﹐長歌當哭﹐形諸詠嘆﹔故國之思﹐久久弗忘﹐而又不欲泯沒於世。故於倉卒之間﹐舉以付遠遊之子也。憶先考歸田後﹐一日太息謂秋濤曰﹕『吾沒後﹐倘河山還我﹐必家祭以告』﹗謹泣志之。秋濤不幸生長海外﹑寄迹關東﹐兩受淪亡之慘﹗今者兩地同時光復﹐其爲歡喜﹐寧可言諭﹗謹遵遺命﹐焚香爲文以告。玆再檢點遺稿﹐恭校付梓。嗚呼﹗我先考在天之靈﹐至此可以無憾﹔其所爲詩﹐可以與世相見矣。河山如舊﹐手澤猶新﹔痛定以思﹐淚落如瀋矣﹗

廣東邱仙根﹑臺灣林癡仙兩先生志切光復﹐與先考時有唱酬﹔玆就其集各選若干首﹐附備覽證。又﹐先考嘗營科山生壙﹔其自爲詩及友朋題詠﹐已刊「科山生壙詩集」行於世。謹再刊印﹐並以附焉。

題曰「小東山詩存」者﹐蓋紀實也。

民國三十四年﹝乙酉﹞九月十五日﹐男秋濤謹跋。

友竹行窩遺稿序邱煒萲

老友王友竹處士旣卒﹐令子奎光收拾其錦囊中嘔心瀝血之佳句﹐郵余編定。余以老憊﹐任職日報﹐卒卒鮮暇﹔忽已三年﹐猶未報命。

近承王君了庵﹑李君少庵以表彰遺逸之盛心﹐懼其久而就湮﹔毅然以速謀出版爲己任﹐函余催促。余旣重奎光之孝思﹐無由負諾﹔加以二君之風義﹐益復不能已已﹐於玆竊無感焉。何感乎爾﹖余讀「魏志」「荀攸傳」﹐攸與鍾繇善﹐生平奇策﹐惟繇知之﹔撰集未就﹐會卒﹐故世不得盡聞也。裴松之注﹕『攸亡後十六年﹐鍾繇乃卒﹔撰攸奇策﹐亦有何難﹗而年造八十﹐猶云未就﹔遂使攸策不傳於世﹐惜哉』﹗菽園曰﹕兩人者﹐殆皆有不得已也。荀處非常之世﹑鍾當忌諱之時﹐故荀不自存艸﹐而鍾亦無能代爲之存也。友竹詩﹐隨在可誦﹔柰憤時嫉俗﹑憂世念亂﹐苦心哀思﹐塡咽篇什﹐非今日多事之時所宜出。苟彊爲出之﹐朝發行而暮被收﹐將並其名氏亦且爲後輩靑年人所口噤﹗余慮無鍾元常之壽﹐河淸難俟﹔其或以荀公達之隱憾﹐遺吾友竹矣﹗不重滋奎光孝子之感﹐而且辜了庵﹑少庵良朋之雅哉﹗爰次其遺艸中之擇言尢謹者得若干首﹐珍重捲還﹐以便付梓。後之覽者﹐當作管中窺豹﹐時見一斑﹔毋遽以此﹐盡吾友竹焉可﹗

癸酉食瓜之月﹐星洲寓公邱菽園撰。

書臺灣王隱君友竹詩稿鄧鈍鐵

臺灣孤懸海角﹐雄視千秋﹔鄭王建邦﹐動業彪炳。甲午一役﹐乃至拱手讓人﹔百萬黔黎﹐同���。朝野泄沓﹐萎縮噤齘﹐以受新主燾育﹐𨿽����﹐��朝暮而無敢違言﹔孤忠之士﹐暮夜嗟嘆﹐亦惟淚眼相對﹐����。��﹗�����﹐而吾人之殷鑑矣。

王隱君友竹﹐吾所謂孤忠之士也。懷抱利器﹐莫所得用﹔事無可爲﹐遂甘肥遁﹔難寠壁立﹐而獨守黔敖之節。當路者𨿽徵聘數至﹐輒避不就﹔日縱情詩酒﹐燾奡頡迕﹐不中繩式。酒闌言縱﹐揮涕低回﹐蓋未嘗一日�����也。余初不識隱君﹐向讀隱君所爲「臺陽詩話」﹐儀其髙節。以爲世多獨弦哀歌之士﹐降志辱身﹐蓬虆要譽﹔隱君獨能鳴髙人海﹐不飾鞶帨﹐信歟其不可及也﹗昨歲秋﹐吾友志圓上人旅臺宣「法華經」可三閱月﹐乃遘隱君﹐顧盼偉然﹐言譚竟夕﹔出詩一卷付圓師﹐屬爲闡之故國。詩多慊辭﹐����﹐����﹔錄副數年﹐未敢行世。至是諄諄爲請﹐且及賤末。圓師旣歸﹐手此冊畀余﹔命爲之辭﹐並謀付之剞劂。讀其詩在宋﹑元之間﹐哀感沈造而多變聲﹔劫余孤憤﹐弦外有餘音也。記曩歲識臺中詩人洪棄生﹝月樵﹞於圓師禪關﹐其詩如洪鐘大呂﹐不墜凡響﹔今又以圓師得讀隱君詩。二君皆海外詩伯﹐余乃兩值之﹐幸哉﹗

爰書數語於簡﹐以志拳拳。

時中華民國乙丑荷花生日﹐鄧鈍鐵拜題於上海客次。

友竹行窩遺稿序謝汝銓

王奎光君暮夜過訪﹐袖出令先尊遺著「友竹行窩畱刪艸」一卷﹐相示請序﹔謂是先人遺命。余受而讀之﹐𨿽篇什無多﹐然藻不妄抒﹐皆有獨得妙趣﹔鄧鈍鐵﹑邱菽園二子之序已盡其蘊——弁諸卷首﹐足使後人知先生之爲人與其所爲詩﹔更何需余之蛇足﹗然先生竟有遺命欲余爲之序﹐其治命耶﹖抑亂命耶﹖

余初不識先生﹐因大著「臺陽詩話」采拙作入其中﹐始爲神交。後於新竹北郭園﹐得接芝眉﹔自是時﹐有詩筒往還。先生數奇﹐而气骨稜稜﹐不屑與世周旋﹐終爲陸沈。獨以詩結交鄭香谷先生稱爲莫逆﹐主北郭園以終其身。先生滿腹牢騷抑鬱之气﹐悉藉詩以宣之。所謂「士不窮愁﹐少著作者」﹐非惟此卷與「臺陽詩話」皆先生心血所注者﹗古人云「天下惟能文章者不死」﹔此卷與「詩話」合編以存先生之名﹐是先生不死矣。不朽之業﹐其在斯乎﹗

奎光君棄儒學商﹐操陶朱術﹔能體先生遺志﹐傾其囊蓄﹐珍重付梓﹕是能養志者﹐可謂孝矣﹗是可爲末世之爲人子者鑑也。

特書數語﹐藉述所懷云爾。

民國癸酉中秋月﹐臺陽謝汝銓雪漁甫敬序。

友竹行窩遺稿序王石鵬

嗚呼﹗此吾宗兄友竹之遺稿也。

友竹生而媕雅﹐自少攻詩﹐不習舉子業﹔幾欲以一吟一詠﹐賓賓然作詩人終其身矣。攺隸後﹐手刊「臺陽詩話」爲海內外所共賞。晚年詩益工而境益困﹐著有「如此江山樓詩集」﹔滬上劉公承幹見而愛之﹐爲捐貲行世。友竹之詩﹐固已不脛而走矣。今尙有此戔戔者﹐乃其垂老時之所存也。余與友竹生同鄕﹑居同裏﹐花晨月夕﹐嘗與其族弟瑤京互相過從﹔談詩訪友﹐出入必偕﹔新竹人幾無不知有「三王」者。三王之中﹐余最少﹔友竹謬以「遠大」相期許﹐每有所作﹐輒出以相證定。其後丙辰年﹐余應中報之聘﹐移家臺中﹔而瑤京亦以是年捐館。一時離此兩人﹐友竹難於排遣﹐郵筒絡繹﹐幾於無日不見其詩矣。乙丑秋﹐余遊燕京半載﹐則致書促歸曰﹕『吾年愈衰而相違愈遠﹐倘事出無常﹐吾稿其將誰屬乎』﹖其付托之殷﹐殆倓然以余能任之。庚午春﹐竟一病不起﹔殗■﹝歹枼﹞之際﹐猶以是稿詔其子曰﹕『此吾嘔心擢胃之作﹐須持交臺中爾箴盤叔﹐乞其理而存之可也』﹗嗚呼﹗友竹眞欲以詩人終其身矣。昔元微之病﹐命家人將詩集交白樂天﹔友竹此舉﹐其亦有古人身後拳拳之意歟﹗余遵其遺命﹐編而成之﹔並囑哲嗣奎光郵致星洲菽園先生鑑定。玆得其捲還﹐而附以諸大雅之挽詩﹐合爲一卷。奎光今將印行於世﹐余喜其能承先人之志也﹐又因而有感。蓋四十年來鄕人士之以富貴相誇耀者﹐視友竹殆卑卑不足道﹔乃未幾而聲澌影滅﹐沒世無稱﹗較之友竹訃書一傳﹐又足動人士之哀挽﹐其相去何可以道裏計哉﹗古人云「書有一卷傳﹐亦抵公卿貴」。然則友竹生平之工於爲詩﹐視富貴如浮雲﹐其意固自有在﹔而其子果梓而行之﹐則九原之下可以慰矣﹗

癸酉中秋後﹐王石鵬﹝箴盤﹞志於中州新富町之了庵。

友竹行窩遺稿序李友泉

古之君子往往抱才不遇而賦閒林泉者﹐以詩酒縱其襟懷﹐以風月樂其心志﹔間而造成等身著作﹑名山絕業﹐足與處廟堂﹑樹勛業者媲美於千秋﹐蓋亦不幸中之幸者矣。

臺島自滄桑以還﹐隱士輩出。如新竹王友竹先生者﹐具經世之才﹑作遁世之身﹐其所居曰「如此江山樓」﹐日以詩酒自娛﹐淡然無求﹔故海內名士多與之神交。中與星州邱菽園先生神交最深﹔凡有所作﹐互相郵示﹐數十年如一日。先生自少則倜儻不羣﹐襟懷豪爽﹔故其爲詩淸新綿麗﹑雄渾沈鬱﹐諸體俱備﹐卓然大家。昔因李逸濤先生介紹而獲神交﹔未幾﹐逸濤先生與先生相繼歸道山﹐余深爲斯文一嘆﹗其哲嗣奎光君﹐自少卽慨然投筆﹐逐鹿商場﹐而家道以康﹔至容雍態度﹑吐屬風雅﹐卽又商場中之一君子也。嘗語余曰﹕『先父有「願畱余巧還天地﹐學積陰功遺子孫」之訓﹐永志不忘』﹔余深羨其教子有方。春間﹐余欲索其尊人遺稿﹐選其尢者編入拙著「雪影閣詩話」﹔奎光君乃乘機囑余與邱菽園先生編輯其尊人「友竹行窩遺稿」﹐付之剞劂﹐致意者再。余深嘉其孝思﹐遂諾之。旣而自顧才同襪綫﹐莫荷重責。顧菽園先生知交在前﹐爰爲函促其編定﹔余卽加以校正﹐卽日付梓。是不僅慰奎光君之孝思﹐而友竹先生當亦含笑於九京也。

歲癸酉仲秋中浣﹐少庵李友泉序於雲山曉翠樓。

厚庵遺艸序林俊堂

厚庵旣歿之明年﹐其尊人汝玉表兄請梓其遺詩﹔就其家搜聚艸稿一束﹐又囑傅兄錫祺檢抄中部報紙所刊者﹐合之得詩七十三首。厚庵與櫟社詩人唱和最早﹐顧善韜晦﹐雅不欲以才華自炫。每作輒佇興而就﹐未嘗刻意求工﹔卽工﹐亦不自祕藏﹐隨手散失﹕故所存只有此數也。夫厚庵之爲人忠厚孝友﹐鄕黨交推﹐自足不朽﹔固不藉文字以傳。卽以文字論﹐未知比古作者何如﹔若在今時壇坫﹐則鳳毛麟角也。遺篇具在﹐吾豈阿好﹗向使不遭世變以灰其功名之念﹐益肆力以學古﹐則造詣當不止此。然而竟止於此者﹐豈非命乎﹖是區區者存與不存﹐於逝者何所損益﹗而平生親舊﹐非藉此則無由重挹其言論丰采﹐是不可以覆瓿置也。

抑吾聞之﹐詩人多窮﹔昌谷夭﹑元白無子﹑玉溪生官不掛朝籍。今厚庵年未四十﹐以一衿終膝下﹐尙無丈夫子﹔一身而兼數詩人之窮﹐亦可悲矣﹗豈其忠厚孝友之行爲爲人所重而反爲天所棄歟﹖噫﹗

己酉嘉平﹐林俊堂癡仙序。

附錄二

「臺灣文獻叢刊」已刊臺灣詩作索引

「臺灣文獻叢刊」已刊臺灣詩作索引

作者姓氏次序﹝以首字筆畫多寡爲準﹞二畫丁四畫六﹑方﹑王五畫丘﹑仝﹑包﹑史﹑失﹑弘﹑瓦﹑白﹑石﹑立﹑古六畫伊﹑全﹑朱﹑江七畫何﹑余﹑吳﹑呂﹑宋﹑岑﹑巫﹑李﹑杜﹑汪﹑沈﹑辛﹑阮八畫佩﹑卓﹑周﹑季﹑嶽﹑易﹑林﹑果﹑金九畫侯﹑兪﹑南﹑姚﹑姜﹑施﹑查﹑柯﹑柳﹑洪﹑秋﹑胡﹑範﹑郁十畫唐﹑夏﹑孫﹑徐﹑書﹑烏﹑祝﹑秦﹑袁﹑郝﹑馬﹑髙十一畫區﹑商﹑婁﹑康﹑張﹑曹﹑梁﹑章﹑符﹑莊﹑許﹑連﹑郭﹑陳﹑陶﹑陸十二畫傅﹑勞﹑屠﹑彭﹑景﹑曾﹑遊﹑湯﹑程﹑舒﹑費﹑黃十三畫楊﹑萬﹑葉﹑董﹑虞﹑詹﹑鄒十四畫僧﹑熊﹑管﹑翟﹑趙﹑齊十五畫劉﹑徳﹑慶﹑樊﹑歐﹑潘﹑蔡﹑蔣﹑褚﹑鄭﹑黎十六畫盧﹑衛﹑諸﹑賴﹑錢十七畫蕭﹑薛﹑謝﹑鐘﹑韓十八畫戴﹑藍﹑顏﹑魏十九畫羅﹑譚二十畫蘇﹑覺二十一畫櫻二十二畫龔

所見文獻簡稱﹝以「文叢」種數代替﹞沈有容輯「閩海贈言」﹕﹝五六﹞鄭成功﹑鄭經撰「延平二王遺集」﹕﹝六七﹞張煌言撰「張蒼水詩文集」﹕﹝一四二﹞盧若騰撰「島噫詩」﹕﹝二四五﹞徐孚遠撰「交行摘稿」﹕﹝一二三﹞施瑯撰「靖海紀事」﹕﹝一三﹞髙拱幹纂「臺灣府誌」﹕﹝六五﹞郁永河撰「裨海紀遊」﹕﹝四四﹞孫元衡撰「赤嵌集」﹕﹝一○﹞劉獻廷撰「廣陽雜記選」﹕﹝二一九﹞陳夢林纂「諸羅縣誌」﹕﹝一四一﹞周元文纂「重修臺灣府誌」﹕﹝六六﹞陳文達纂「鳳山縣誌」﹕﹝一二四﹞陳文達纂「臺灣縣誌」﹕﹝一○三﹞黃叔璥撰「臺海使槎錄」﹕﹝四﹞周於仁﹑胡格撰「澎湖誌略」﹕﹝一○四﹞劉良璧纂「重修福建臺灣府誌」﹕﹝七四﹞範咸纂「重修臺灣府誌」﹕﹝一○五﹞六十七輯「使署閒情」﹕﹝一二二﹞王必昌纂「重修臺灣縣誌」﹕﹝一一三﹞王瑛曾纂「重修鳳山縣誌」﹕﹝一四六﹞朱仕玠撰「小琉球漫志」﹕﹝三﹞余文儀纂「續修臺灣府誌」﹕﹝一二一﹞胡建偉纂「澎湖紀略」﹕﹝一○九﹞淸髙宗敕撰「欽定平定臺灣紀略」﹕﹝一○二﹞翟灝撰「臺陽筆記」﹕﹝二○﹞謝金鑾﹑鄭兼才纂「重修臺灣縣誌」﹕﹝一四○﹞章甫撰「半崧集簡編」﹕﹝二○一﹞周璽纂「彰化縣誌」﹕﹝一五六﹞蔣鏞纂「澎湖續編」﹕﹝一一五﹞陳淑均纂「噶瑪蘭廳志」﹕﹝一六○﹞柯培元撰「噶瑪蘭誌略」﹕﹝九二﹞蔡廷蘭撰「海南雜著」﹕﹝四二﹞姚瑩撰「中復堂選集」﹕﹝八三﹞鄭用錫撰「北郭園詩鈔」﹕﹝四一﹞林占梅撰「潛園琴余艸簡編」﹕﹝二○二﹞陳肇興撰「陶村詩稿」﹕﹝一四四﹞陳培桂纂「淡水廳志」﹕﹝一七二﹞劉家謀撰「海音詩」﹕﹝二八﹞王凱泰﹑馬淸樞﹑何澄撰「臺灣雜詠合刻」﹕﹝二八﹞黃逢昶撰「臺灣生熟番紀事」﹕﹝五一﹞林豪纂「澎湖廳志」﹕﹝一六四﹞「述報法兵侵臺紀事殘輯」﹕﹝二五三﹞屠繼善纂「恆春縣誌」﹕﹝七五﹞沈茂蔭纂「苗栗縣誌」﹕﹝一五九﹞倪贊元纂「雲林縣采訪冊」﹕﹝三七﹞盧爾徳嘉纂「鳳山縣采訪冊」﹕﹝七三﹞胡傳撰「臺灣日記與稟啟」﹕﹝七一﹞易順鼎撰「魂南集」﹕﹝二一二﹞不著撰人撰「哀臺灣箋釋」﹕﹝一○○﹞王炳耀輯「中日戰輯選錄」﹕﹝二六五﹞蔡振丰纂「苑裏志」﹕﹝四八﹞鄭鵬云﹑曾逢辰纂「新竹縣誌初稿」﹕﹝六一﹞林百川﹑林學源纂「樹杞林志」﹕﹝六三﹞施士潔撰「後蘇龕合集」﹕﹝二一五﹞施景琛撰「鯤溟日記」﹕﹝八九﹞王松撰「臺陽詩話」﹕﹝三四﹞丘逢甲撰「嶺雲海日樓詩鈔」﹕﹝七○﹞林朝崧撰「無悶艸堂詩存」﹕﹝七二﹞許南英撰「窺園畱艸」﹕﹝一四七﹞洪棄生撰「寄鶴齋詩選」﹕﹝五九﹞連橫撰「臺灣詩乘」﹕﹝六四﹞王松撰「滄海遺民剩稿」﹕﹝五○﹞傅錫祺等撰「櫟社第一集」﹕﹝一七○﹞連橫撰「劍花室詩集」﹕﹝九四﹞

二畫丁居信﹝一四六﹞三九四﹑﹝七三﹞四四三丁曰健﹝一七﹞五九一～九二﹑﹝六四﹞一八六丁日昌﹝七五﹞二三七丁必捷﹝六四﹞一二三丁寶濂﹝一七○﹞一七○～七四

四畫六十七﹝一○五﹞七七八～八二﹑﹝一二二﹞五六～六六﹑﹝一一三﹞五○八﹑五三八﹑五四二﹑﹝一二一﹞九一○～一三﹑九四七～四八﹑﹝一四﹞五七五﹑﹝六四﹞五○～五二方達聖﹝一二二﹞七三﹑﹝一一三﹞四九三﹑﹝一四○﹞六○三方達義﹝一一三﹞四九二﹑﹝一四○﹞六○二方文雄﹝一四六﹞四二○﹑四四六﹑﹝七三﹞四五四﹑四七九﹑四八一方祖蔭﹝六四﹞一一五王廷稷﹝五六﹞八八﹑一○三～○四王龍起﹝五六﹞一五王忠孝﹝六五﹞二七六﹑﹝六六﹞三八七王兆升﹝六五﹞二八一～八三﹑﹝六六﹞三九二～九四﹑﹝一○三﹞二六四﹑﹝七四﹞五七七～七九﹑﹝一○五﹞七三三﹑﹝一二二﹞一二﹑﹝一一三﹞四九九﹑﹝一二一﹞八七○﹑﹝一四○﹞五五○﹑﹝六四﹞一一七王善宗﹝六五﹞二八九～九○﹑﹝六六﹞四○○～○二王璋﹝六五﹞二九○～九二﹑﹝六六﹞四○二～○四﹑﹝一○三﹞二六六﹑﹝七四﹞五八二～八四﹑﹝一○五﹞七九九﹑﹝一二二﹞三二﹑﹝一一三﹞五一九﹑﹝一二一﹞九二九﹑﹝一四○﹞六○○﹑﹝一七一﹞四二六王禮﹝一○三﹞二六七～六八﹝一四○﹞五九九～六○﹑﹝六四﹞一一八王名標﹝一○三﹞二七二﹑﹝一四○﹞六○三王之科﹝一○三﹞二七二﹑﹝一一三﹞五四二﹑﹝一四○﹞六○四王鳳池﹝一○三﹞二七三王之敬﹝一○五﹞七六九﹑﹝一二二﹞二八﹑﹝一四六﹞四六六﹑﹝一二一﹞九○二王洪﹝一○五﹞七七二﹑﹝一二二﹞二九﹑﹝一二一﹞九○五王聯登﹝一○五﹞七七二﹑﹝一二二﹞三○﹑﹝一二一﹞九○五王徳元﹝一一三﹞四九四﹑﹝一四○﹞六○三王宗達﹝一一三﹞五一九王賓﹝一四六﹞四五二～五三﹑﹝七三﹞四八七～八八王驥﹝二○﹞﹡一六王佺﹝一四○﹞五七二～七三王紹蘭﹝一一五﹞一○七﹑﹝一六四﹞四七七﹑﹝六四﹞二○○王云鵬﹝一一五﹞一一七﹑﹝一六四﹞四八一王凱泰﹝二八﹞四一～五一﹑﹝六四﹞一九六王鏡秋﹝七三﹞五一○王闓云﹝一○○﹞七二～七三王竹修﹝七二﹞﹡八王石鵬﹝七二﹞﹡九王瑯﹝六四﹞九八王槐﹝六四﹞一一六王秋漢﹝六四﹞二五八～五九王松﹝5O﹞一五～四○﹑四三～五○﹑﹝六四﹞二五九～六○王學潛﹝一七○﹞一二○～二一

﹡表示各書卷首頁次。以下同。

五畫丘逢甲﹝七○﹞一～一六﹑一七～三七﹑三九～四四﹑四五～八○﹑八一～一○八﹑一○九～二八﹑一二九～六四﹑一六五～八二﹑一八三～八六﹑一八七～二○七﹑二○九～三八﹑二三九～五四﹑二五五～八六﹑二八九～三六六﹑﹝六四﹞二一五～二一﹑﹝五○﹞六五仝卜年﹝一六○﹞四○七﹑﹝六四﹞一二二包禮﹝2O﹞﹡一三史廷賁﹝一四六﹞四四五﹑﹝七三﹞四七九﹑﹝六四﹞一○八史齡﹝六四﹞二○七～○八﹝失名﹞甲﹝六四﹞二○三﹝失名﹞乙﹝六三﹞一二一～二四﹑一二八～二九﹑一二九～三○﹑一三一﹑一三一～三二﹑一三三～三四﹑一三四～三五﹑一三五～三六弘歷﹝一○二﹞一～七四﹑﹝六四﹞一○九～一○瓦蘭芬﹝一○○﹞七六白良驥﹝六四﹞一八九石福祚﹝六四﹞一四八～五○立柱﹝一一三﹞四八九﹑﹝一二一﹞九五四﹑﹝一四○﹞五八三古春暉﹝六三﹞一一八～一九

六畫伊福納﹝一○五﹞七七八﹑﹝一二二﹞三八﹑﹝一二一﹞九一○全祖望﹝六四﹞二二～二三朱弘演﹝五六﹞一○九朱術桂﹝一四六﹞四八○﹑﹝六四﹞一七朱仕玠﹝三﹞一～一四﹑一五～三五﹑三六～五○﹑﹝一四六﹞四○七﹑四三四﹑四四九～五○﹑四七一﹑﹝一二一﹞九七四～七五﹑﹝一四○﹞六○五～○七﹑﹝一七二﹞四二七﹑﹝一六四﹞四六○﹑﹝七三﹞四五七～五八﹑四八三～八五﹑﹝六四﹞七五～七八朱澐﹝一四六﹞三九五﹑﹝七三﹞四四朱珪﹝一二一﹞九七七﹑﹝一六四﹞四六五﹑﹝六四﹞八一朱錦華﹝二○﹞﹡一六～一七朱景英﹝一四○﹞六○五﹑﹝六四﹞七四朱琦﹝六四﹞二一江冰鑑﹝一四六﹞三九五﹑﹝七三﹞四五七江忠源﹝一○○﹞七○

七畫何喬遠﹝五六﹞六一﹑六二﹑六四﹑七九﹑九九﹑一一○何借宜﹝一二四﹞一五四﹑﹝一○五﹞八○六﹑﹝一二二﹞三三﹑﹝一一三﹞五二一﹑五四三﹑﹝一四六﹞三九八﹑﹝一二一﹞九三七﹑﹝一○三﹞二七○﹑﹝一四○﹞六○二﹑﹝六四﹞八八何勉﹝七四﹞五三○﹑五九七﹑﹝一一三﹞五○六何昌藩﹝一四六﹞四一八﹑﹝七三﹞四五三何澄﹝二八﹞六三～七五﹑﹝六四﹞一九八～九九何如謹﹝七五﹞二三八～四○﹑﹝六四﹞一九五何敬修﹝一五九﹞二四七餘國楡﹝一四六﹞四八六餘文儀﹝一二一﹞九六二～六六﹑﹝一一五﹞九九﹑﹝一七二﹞四二七﹑﹝一六四﹞四六○﹑﹝六四﹞一二○余延良﹝一二一﹞九七二～七四﹑﹝一一五﹞九九﹑﹝一七二﹞四二七吳國光﹝五六﹞一○一～○二吳廷華﹝一七二﹞四二九﹑﹝四八﹞一○八～○九﹑﹝六四﹞八六八七吳王坦﹝一○五﹞七六一～六二﹑﹝一四六﹞四八一﹑﹝一二一﹞八九五吳觀棫﹝一一三﹞五○一吳應造﹝一一三﹞五一○吳周楨﹝一四六﹞四○四﹑﹝七三﹞四四九吳性誠﹝一五六﹞四七四～七六﹑四八四～八七﹑﹝一一五﹞一○七～一一﹑﹝一七二﹞四四二﹑﹝一六四﹞四七七～八○﹑﹝六四﹞一三三～三四吳鎔﹝九二﹞一八八吳子光﹝二九五﹞二三五～四○﹑﹝六四﹞一九三吳士俊﹝七三﹞五一一吳子瑜﹝七二﹞﹡九吳玉麟﹝六四﹞七八～八一吳甫三﹝六四﹞一四四吳彭年﹝六四﹞二二九～三○吳徳功﹝六四﹞二四九～五○吳士功﹝六四﹞二五一吳堅﹝九四﹞﹡七呂謙恆﹝四﹞一七五呂成家﹝一一五﹞一一一～一四﹑﹝一六四﹞四八○呂宗健﹝六四﹞一四四～四六呂世宜﹝六四﹞一七九呂惇禮﹝一七○﹞七四～七八呂蘊白﹝一七○﹞一五四～五六宋永淸﹝一四一﹞二六五﹑﹝六六﹞四一三～二○﹑﹝一二四﹞一五○﹑﹝一○三﹞二六五～六六﹑﹝七四﹞五八五﹑﹝一○五﹞七五三﹑﹝一二二﹞二三﹑﹝一一三﹞五三○﹑五三三﹑﹝一四六﹞三八六﹑三九六﹑四○四﹑四二八﹑四三三﹑﹝一二一﹞八八六﹑九四四﹑﹝一四○﹞五九一﹑﹝一五六﹞四八三﹑﹝一七二﹞四二八﹑﹝七三﹞四四四﹑四四九﹑四六七﹑四七○﹑﹝六四﹞一一七～一八宋育仁﹝二○○﹞六六﹑﹝二六五﹞一一二﹑﹝六四﹞二三五～三六岑毓英﹝六四﹞二○○巫宜福﹝六四﹞一四四李時成﹝五六﹞七六李範廉﹝五六﹞一○○李文纘﹝五六﹞一○一李光縉﹝五六﹞一○一李廷森﹝五六﹞一○二李大生﹝五六﹞一○五李丕煜﹝一二四﹞一五一﹑﹝一一三﹞五三三﹑﹝一四六﹞三九六﹑四二九～三○﹑﹝七三﹞四六八李欽文﹝一二四﹞一五三﹑﹝一○三﹞二六九﹑﹝七四﹞五八五﹑﹝一一三﹞五三四﹑五四○﹑﹝一四六﹞三九七﹑四六九﹑﹝一四○﹞六○一﹑﹝七三﹞四四四﹑五○三﹑﹝六四﹞四七﹑一○五李泌﹝一二四﹞一五五﹑﹝一○三﹞二七三李淸運﹝一○三﹞二七四李雰﹝一○五﹞七七五﹑﹝一二二﹞三二﹑﹝一一三﹞五二○﹑﹝一四六﹞四三一﹑﹝一四○﹞六○一﹑﹝七三﹞四八○李閶權﹝一二二﹞五五李中素﹝一一三﹞五○一李鍾問﹝一四六﹞四○五～○六李宜靑﹝一二一﹞九六八﹑﹝六四﹞六五李友棠﹝一四○﹞五九○﹑﹝六四﹞六二李若琳﹝一六○﹞四一○～一三李祺﹝祈﹞生﹝一六○﹞四一八～一九﹑﹝九二﹞一八七李光漢﹝二五三﹞四六五～六六李鶴田﹝一○○﹞一～六一李如員﹝六四﹞八七李華﹝六四﹞一三六～三七李淸芬﹝六四﹞一四三李逢時﹝六四﹞一八八李望洋﹝六四﹞一九○～九一李之鼎﹝六四﹞二○三～○五李書﹝九四﹞﹡七杜徳興﹝一○○﹞六七～六九﹑﹝二六五﹞一一一﹑﹝六四﹞二四七汪弘器﹝五六﹞八七沈懋叔﹝五六﹞一一九沈有則﹝五六﹞一一九～二三沈光文﹝一四一﹞二六五﹑﹝一○五﹞七一三～二九﹑﹝一二二﹞七～九﹑﹝一一三﹞五一四﹑五三九﹑﹝一四六﹞三七七～八一﹑四二一～二五﹑四八○﹑﹝一二一﹞八五六～六六﹑﹝一四○﹞五四五～四六﹑﹝七三﹞四六五﹑五一二﹑五一四﹑﹝六四﹞三～八沈長棻﹝一一五﹞一五二﹑一五五沈鑅﹝一六四﹞五一四沈葆楨﹝七五﹞二三七沈時敏﹝七三﹞四六一～六四沈瑜慶﹝六四﹞二四八～四九辛齊光﹝一一五﹞一一五﹑﹝一六四﹞四八一阮蔡文﹝一四一﹞二六五～六八﹑﹝一○五﹞七五八﹑﹝一二一﹞八九二﹑﹝一五六﹞四七七﹑﹝一七二﹞四三三～三四﹑﹝一五九﹞二三三﹑﹝六四﹞三七～四○阮元﹝一六四﹞四八二﹑﹝六四﹞一二六

八畫佩珊女史﹝一○○﹞七六～七七卓夢采﹝一四六﹞四○八～○九﹑四三四～三六﹑四五四﹑四五五﹑四五八﹑﹝七三﹞四四九～五○﹑四七一～七二﹑四九五﹑四九七﹑﹝六四﹞一○○～○一卓夢華﹝一四六﹞四○九﹑四三六﹑﹝七三﹞四五一卓肇昌﹝一四六﹞四一○～一三﹑四三六～四一﹑四五○～五二﹑四七一～七四﹑四七七～七八﹑四八五﹑﹝七三﹞四五一～五二﹑四七二～七六﹑四八五～八六﹑五○四～○五﹑五○七～○九﹑五一七﹑﹝六四﹞一○二～○四卓國伯﹝一四六﹞四一五卓云鴻﹝漢﹞﹝一四六﹞四一八﹑四四四﹑﹝七三﹞四五三﹑四七八周之夔﹝五六﹞八○﹑一一一周炳謨﹝五六﹞一○七周鍾瑄﹝一四一﹞二七一～七三﹑﹝七四﹞五八六﹑﹝一○五﹞七五三～五四﹑﹝一二二﹞二三﹑﹝一一三﹞五○二﹑﹝一四六﹞四八一﹑﹝一二一﹞八八六～八八﹑﹝一四○﹞五六一﹑﹝一一五﹞九四﹑﹝九二﹞一八二﹑﹝一七二﹞四二四～二五﹑﹝一五九﹞二三二～三三﹑﹝四八﹞一○七～○八﹑一○九﹑﹝六四﹞三五～三七周於仁﹝一○四﹞四八～四九﹑﹝七四﹞五九九﹑﹝一一三﹞五○二﹑﹝一二一﹞九四四﹑﹝一一五﹞九四﹑﹝一六四﹞四六七﹑﹝六四﹞一一八周日燦﹝一○五﹞七七四﹑﹝一二二﹞三一﹑﹝一一三﹞五二一﹑﹝一二一﹞九○七﹑﹝六四﹞一○○周斗芬﹝一一三﹞四九二﹑四九四﹑﹝一二一﹞九五四～五六﹑﹝一四○﹞五九九﹑﹝六四﹞六六～六七周發藻﹝五一﹞﹡三周凱﹝一一五﹞一二二～四六﹑﹝一六四﹞四八四～五○七﹑﹝六四﹞一六四～六七周靑蓮﹝三七﹞二○九周漪﹝六四﹞一六○周長庚﹝六四﹞二一一～一五季麒光﹝六五﹞二八三﹑﹝六六﹞三九四﹑﹝一○三﹞二六四﹑﹝七四﹞五七九﹑﹝一四○﹞五八九嶽和聲﹝五六﹞七一易順鼎﹝二一二﹞三一～四五﹑﹝六四﹞二二八～二九﹑二四六～四七林雲程﹝五六﹞六三﹑六五﹑八八﹑九○﹑九九林古度﹝五六﹞七八﹑一一四林有標﹝五六﹞八六林堯相﹝五六﹞八七林裕陽﹝五六﹞一一○～一一林守奎﹝五六﹞一一一～一二林慶旺﹝六五﹞二九二～九五﹑﹝六六﹞四○四～○七﹑﹝七四﹞五八四林鳳飛﹝一二四﹞一五二﹑﹝一一三﹞五三三林中桂﹝一○三﹞二六九林元俊﹝一○五﹞七七一﹑﹝一二二﹞二九﹑﹝一二一﹞九○四林菼﹝一○五﹞七九七﹑﹝一一三﹞五三七﹑﹝一二一﹞九二八﹑﹝六四﹞一一九林麒昭﹝一○五﹞八○八﹑﹝一二二﹞七三﹑﹝一一三﹞五二五﹑﹝一二一﹞九三九﹑﹝一四○﹞六○四林靑蓮﹝一○五﹞八一○﹑﹝一二二﹞七六﹑﹝一四六﹞四一八～一九﹑﹝七三﹞四五三﹑四五四﹑四七九林興泗﹝一二二﹞二六～二七﹑﹝一一三﹞五○三林翼池﹝一二二﹞六七～六八﹑﹝一一三﹞五一九﹑﹝一四六﹞四三三林材﹝一一三﹞四九七﹑五二四林紹裕﹝一四六﹞四○八﹑﹝七三﹞四四九﹑﹝六四﹞一二四林應運﹝一四六﹞四一九林振芳﹝一四六﹞四一九﹑﹝七三﹞四五九林鵬奮﹝一四六﹞四二○林大鵬﹝一四六﹞四四一﹑﹝七三﹞四七六林夢麟﹝一四六﹞四五四﹑四五六﹑四五七﹑四五八﹑四五九﹑四六○﹑四六一﹑四九一﹑四九六﹑四九七～九八林奎章﹝一四○﹞六二六林樹梅﹝一一五﹞一五九﹑﹝一六四﹞五一三～一四﹑﹝六四﹞一七二林占梅﹝二○二﹞一～一七○﹑﹝一七二﹞四四七﹑﹝四八﹞一○九﹑﹝六四﹞一七二林逢源﹝一七二﹞四四五～四六林奉璋﹝三七﹞二○六林亦圖﹝六一﹞二五二﹑﹝六四﹞二五一林朝崧﹝俊堂﹞﹝七二﹞一～三六﹑三七～七八﹑七九～一一九﹑一二一～五一﹑一五三～六四﹑一六七～八二﹑﹝一七○﹞四七～五五林耀亭﹝七二﹞﹡八﹑﹝一七○﹞一七五～七七林幼春﹝資修﹞﹝七二﹞﹡九～一○﹑﹝六四﹞二五三～五四﹑﹝一七○﹞六七～七一﹑﹝九四﹞﹡七林仲衡﹝七二﹞﹡一○﹑﹝一七○﹞九五～一○○林君秀﹝六四﹞四七林松﹝六四﹞一四六～四七林先生﹝六四﹞一四八林則徐﹝六四﹞一六一林汝梅﹝六四﹞一七三林豪﹝六四﹞一八○～八一林鶴年﹝六四﹞二四三～四五林紓﹝五○﹞六五林載釗﹝望洋﹞﹝一七○﹞一二七～二九林獻堂﹝一七○﹞一五○～五四林疋﹝一七○﹞一五七～六○林竹山﹝一七○﹞一七四～七五果爾敏杏岑﹝一○○﹞七八金鳴鳳﹝一一三﹞四九三﹑﹝一四○﹞六○二﹑﹝一一五﹞一○二金文焯﹝一二一﹞九八五～八七﹑﹝一四○﹞五九七﹑﹝一一五﹞九九﹑﹝一七二﹞四二七

九畫侯世臣﹝五六﹞七七﹑一○九侯時見﹝一四六﹞四一四兪明震﹝六四﹞二二七～二八南居益﹝一六四﹞四五七﹑﹝六四﹞二姚長煦﹝二○﹞﹡一七姚瑩﹝八三﹞一九一～九九﹑二○一﹑二○三～○四﹑二○五～○六﹑二○七～一○﹑二一一﹑二一三～一四﹑﹝六四﹞一三五姜宸熙﹝一二一﹞九七八施肩吾﹝六五﹞二七五﹑﹝六六﹞三八七﹑﹝一○三﹞二六三﹑﹝一○四﹞四八﹑﹝一○五﹞七一二﹑﹝一四六﹞四七九﹑﹝一二一﹞八五六﹑﹝一○九﹞二八五﹑﹝一四○﹞五四五﹑﹝一六四﹞四五七﹑﹝六四﹞二施世榜﹝一二四﹞一五四﹑﹝一○三﹞二七○﹑﹝一四六﹞三九八﹑四二八﹑﹝七三﹞四四四﹑四六七～六八﹑﹝六四﹞一○四～○五施陳慶﹝一二四﹞一五四﹑﹝一○三﹞二七○﹑﹝一四六﹞四七○﹑﹝七三﹞五○三施士燝﹝一四六﹞四二八﹑四七○﹑﹝七三﹞四八○施士膺﹝一四六﹞四四一～四二﹑﹝七三﹞四七六施士安﹝一四六﹞四四三施國義﹝一四六﹞四八五施模﹝一一五﹞一五二﹑一五五施士潔﹝二一五﹞一～二九﹑三一～六○﹑六一～八六﹑八七～一一五﹑一一九～四六﹑一四七～七三﹑一七五～二○四﹑二○五～三二﹑二三三～六一﹑二六三～九一﹑二九三～三一五﹑三一七～三二﹑三三三～五二﹑﹝六四﹞二一五～二一﹑二五九﹑二六一施世綸﹝六四﹞二一施世驃﹝六四﹞二一施士升﹝六四﹞一四一施鈺﹝六四﹞一五四～五六施家本﹝一七○﹞一六四～七○施景琛﹝八九﹞查元鼎﹝六四﹞一七九～八○﹑一八九柯廷第﹝一四六﹞四一四～一五﹑四五四柯錫珍﹝一四六﹞四四二﹑四五五﹑﹝七三﹞四九五柯汝賢﹝一四六﹞四四四﹑﹝七三﹞四七八柯輅﹝一四○﹞六二九﹑﹝六四﹞一二四～二五柯培元﹝一六○﹞四○八～○九﹑﹝九二﹞一八九～九三﹑﹝一七二﹞四三七﹑﹝六四﹞一六八～七○柯椽﹝九二﹞一九四﹑﹝六四﹞一七○柯箖﹝九二﹞一九四柳存信﹝一二四﹞一五六柳學鵬﹝一四六﹞四五六﹑四五八﹑四五九﹑﹝七三﹞四八九～九○柳學輝﹝一四六﹞四五六﹑﹝七三﹞四八九洪成度﹝一二四﹞一五五洪斌﹝一○三﹞二六六洪滄洲﹝一二二﹞七五﹑﹝一一三﹞五二七洪禧﹝一四○﹞六二四洪坤﹝一四○﹞六二七洪棄生﹝一枝﹞﹝三四﹞﹡七﹑﹝五九﹞四七～一○二﹑﹝六四﹞二五四～五六洪士暉﹝六四﹞一四八秋日覲﹝六四﹞一七四～七五胡建偉﹝一○九﹞二七三～八三﹑﹝一一五﹞一○○～○一﹑﹝一六四﹞四六八～七二﹑﹝六四﹞七○～七四胡泉﹝二○﹞﹡一五胡森﹝二○﹞﹡一五～一六胡士勛﹝二○﹞﹡一六胡應奎﹝一五六﹞四八八胡徵﹝七五﹞二四九～五○胡傳﹝七一﹞五～六﹑七○～七二﹑一二四～二五﹑二四三胡培元﹝一○○﹞六五範昌治﹝一○五﹞五九八﹑﹝一一三﹞五○六﹑﹝一二一﹞九四七﹑﹝一四○﹞五七一﹑﹝六四﹞一二○範咸﹝一○五﹞七八三～九四﹑﹝一二二﹞三九～五○﹑﹝一一三﹞五○九﹑五四三﹑﹝一四六﹞三九一～九四﹑四○一～○三﹑四六七～六八﹑四八四﹑﹝一二一﹞九一四～二二﹑九四八﹑﹝一○九﹞二七一～七二﹑﹝一四○﹞五七六～八○﹑﹝一七二﹞四三五～三六﹑﹝一六四﹞四六四～六五﹑﹝七三﹞四四一～四二﹑四四六～四八﹑四五五～五六﹑五○一﹑五一六﹑﹝六四﹞五○～五六範學洙﹝一二二﹞六六﹑﹝一一五﹞九七範君倓﹝一○九﹞二八三﹑﹝一六四﹞四七三範挹韓﹝六四﹞一四四郁永河﹝四四﹞一四～一五﹑四二～四五﹑﹝四﹞一七三～七五﹑﹝七四﹞五八六～八九﹑﹝一○五﹞七五六～五八﹑﹝一二二﹞二四﹑﹝一一三﹞五一五﹑﹝一四六﹞三八六﹑四七五～七六﹑﹝一二一﹞八八九～九一﹑﹝一四○﹞五六二～六三﹑﹝七三﹞四三九﹑五○六～○七﹑﹝六四﹞二四～二五

十畫唐培士﹝二○﹞﹡一三唐景崧﹝六四﹞二○九唐贊衮﹝六四﹞二一○～一一﹑二二六夏之芳﹝七四﹞五八九﹑﹝一○五﹞七六二﹑﹝一二二﹞二六﹑﹝一一三﹞五○三﹑﹝一四六﹞四八一～八二﹑﹝一二一﹞八九六﹑﹝一四○﹞五六六﹑﹝一七二﹞四二三﹑﹝七三﹞五一四﹑﹝六四﹞六二～六三夏瑚﹝一二一﹞九六七夏﹝錫﹞疇﹝一○○﹞六六﹑﹝六四﹞二三四孫元衡﹝一○﹞一～二三﹑二二～四一﹑四二～六一﹑六二～八二﹑﹝四﹞一七一～七三﹑﹝一○五﹞七三五～五一﹑﹝一二二﹞一二～二一﹑﹝一一三﹞四九九～五○○﹑五三○﹑五三二﹑五四一﹑﹝一四六﹞三八二～八五﹑四二五～二七﹑四六一～六五﹑四八○﹑四八五﹑﹝一二一﹞八七一～八四﹑﹝一○九﹞二六七～七○﹑﹝一四○﹞五五一﹑﹝一七二﹞四三六﹑﹝一六四﹞四六一～六三﹑﹝七三﹞四三八﹑四六五～六七﹑五一六﹑﹝六四﹞二六～三四孫灝﹝一○五﹞七八三﹑﹝一二二﹞三九﹑﹝一四六﹞三九一﹑﹝一二一﹞九一三﹑﹝一四○﹞五八一﹑﹝六四﹞六四～六五孫霖﹝一二一﹞九七八﹑九八○～八二﹑﹝一四○﹞五九二～九四﹑﹝一六四﹞四六五﹑﹝六四﹞八二～八三孫爾準﹝一六○﹞四○六﹑﹝六四﹞一三二孫家鼎﹝六四﹞二三六～四一徐孚遠﹝一二三﹞八九～一○一﹑﹝六四﹞一○～一三徐元﹝一二二﹞二七﹑﹝一一三﹞五二八徐必觀﹝一一五﹞一五三～五四﹑﹝一六四﹞五○七～○八﹑五一二徐宗幹﹝一七﹞五八九～九○﹑﹝六四﹞一八五徐葵﹝六四﹞四一徐宗勉﹝六四﹞一四一～四二徐仲山﹝六四﹞一九三徐開祿﹝六三﹞一二○書山﹝七四﹞五九六～五七﹑﹝一○五﹞七六八～六九﹑﹝一二二﹞三四～三五﹑﹝一一三﹞五○七﹑﹝一四六﹞三八七﹑四三○﹑﹝一二一﹞九○二﹑九四八﹑﹝一四○﹞五七一﹑﹝七三﹞四四○﹑﹝六四﹞六五～六六書成﹝一一三﹞五一二烏竹芳﹝一一五﹞一一七～一八﹑﹝一六○﹞四○三～○六﹑﹝九二﹞一八六﹑﹝一六四﹞四八一﹑﹝六四﹞一二一～二二祝道椿﹝一四○﹞六二七秦士望﹝七四﹞五九九～六○一秦定國﹝一一三﹞五四四﹑﹝一二一﹞七四袁潔﹝二○﹞﹡一四袁枚﹝一五六﹞四七二﹑﹝六四﹞四九袁炳修﹝一七○﹞一三○～三一郝霪﹝七四﹞五九九﹑﹝一一三﹞五○五﹑﹝一四○﹞五六八﹑﹝六四﹞一一九馬淸樞﹝二八﹞五三～六一﹑﹝六四﹞一九七～九八髙維嶽﹝五六﹞一○五髙拱幹﹝六五﹞二七八～八一﹑﹝一四一﹞二六三﹑﹝六六﹞三八七～九二﹑﹝一二四﹞一四九～五○﹑﹝一○三﹞二六三～六四﹑﹝七四﹞五七三～七七﹑﹝一○五﹞七三○～三三﹑﹝一一三﹞四九八﹑﹝一四六﹞三八一～八二﹑﹝一二一﹞八六七～七○﹑九四三～四四﹑﹝一○九﹞二八五﹑﹝一四○﹞五四七～五○﹑﹝一七二﹞四二五﹑﹝一六四﹞四六○﹑﹝七三﹞四三七～三八﹑﹝六四﹞二三～二四髙山﹝一○五﹞七七七﹑﹝一二二﹞三七﹑﹝一一三﹞五○七﹑﹝一四六﹞三八八﹑﹝一二一﹞九○九﹑﹝一四○﹞五六七髙祖彭﹝一一三﹞四九一

十一畫區天民﹝六四﹞一八九商家梅﹝五六﹞七七婁廣﹝六六﹞四○七～○九﹑﹝七四﹞五八四﹑﹝一○五﹞七五一﹑﹝一二二﹞二一﹑﹝一一三﹞五四○﹑﹝一二一﹞八八五﹑﹝一四○﹞五六○康作銘﹝七五﹞二四五～四八張燮﹝五六﹞八六﹑九七﹑一○七張瑞圖﹝五六﹞一○九～一○張泰運﹝五六﹞一一六張煌言﹝一四二﹞六五～一六六﹑一六七～八九﹑﹝六四﹞八～一○張僊客﹝六五﹞二九五﹑﹝六六﹞四○七張宏﹝六六﹞四○九～一一張琮﹝六六﹞四一一～一三張士箱﹝一二四﹞一五五﹑﹝一○三﹞二七一﹑﹝一四六﹞四五七﹑﹝一二一﹞九八九﹑﹝一四○﹞六○○張應渭﹝一二四﹞四五六﹑﹝一四六﹞三九五張駥﹝一○三﹞二七二﹑﹝一四○﹞五九九張方髙﹝一○三﹞二七三﹑﹝一二一﹞九八七﹑﹝一四○﹞五九八﹑﹝六四﹞八三張大璋﹝一○三﹞二七五﹑﹝一二一﹞九八九張湄﹝七四﹞五二八﹑五九四～九六﹑﹝一○五﹞七六四～六八﹑﹝一二二﹞三五﹑﹝一一三﹞五○五～○六﹑五三○﹑五三六﹑五三七﹑五三八﹑五四一﹑五四二﹑五四三﹑﹝一四六﹞三八六﹑四六六～六七﹑四八一～八三﹑﹝一二一﹞八九八～九○二﹑九四六～四七﹑﹝一○九﹞二七三﹑﹝一四○﹞五六九～七○﹝一一五﹞九五﹑﹝一七二﹞四二七～二八﹑﹝七三﹞四三九～四○﹑五一五﹑﹝四八﹞一○七﹑一○八﹑﹝六四﹞四七～四九張若雯﹝一○五﹞七九六﹑﹝一二二﹞五三～五四﹑﹝一一三﹞五一一～一二﹑五三九﹝一四六﹞三九六﹑四三一﹑﹝一二一﹞九二六～二七﹑﹝一四○﹞五八二﹑﹝七三﹞四五七﹑四八○﹑﹝六四﹞一一九張英﹝一○五﹞八○九﹑﹝一二二﹞七五﹑﹝一一三﹞五二四﹑﹝一二一﹞九四○﹑﹝一四○﹞五八九﹑﹝六四﹞九九張若雯﹝一二二﹞七九張從政﹝一一三﹞五二○張五典﹝一○九﹞二八四﹑﹝一六四﹞四六七﹑﹝六四﹞七五張以仁﹝一四○﹞六二九張璽﹝一一五﹞一○一﹑﹝一六四﹞四七三張景祈﹝二五三﹞四六六～六七張世淸﹝三七﹞二○九張羅澄﹝一○○﹞六三﹑六四﹑七一﹑七四﹑七七﹑七八～八○﹑﹝二六五﹞一一三﹑﹝六四﹞二三三張秉銓﹝一○○﹞六三﹑七五﹑﹝二六五﹞一一四﹑﹝六四﹞二三四～三五張同﹝一○○﹞七八﹑﹝二六五﹞一一五張麗俊﹝升三﹞﹝七二﹞﹡八﹑﹝一七○﹞一二九～三○張玉書﹝七二﹞﹡八﹑﹝一七○﹞一七七～七九張書紳﹝六四﹞一九○張云錦﹝六四﹞二○一張棟梁﹝一七○﹞一一一～一三張聰楫﹝一七○﹞一一九～二○曹學佺﹝五六﹞一○六﹑一一○曹敬﹝六四﹞一五二梁章巨﹝六四﹞一五九梁成巨﹝六四﹞二五二～五三梁元﹝六三﹞一二九﹑三○﹑三一﹑三二﹑三三﹑三四﹑三五﹑三六章谷﹝一四六﹞三九四﹑﹝七三﹞四四三章甫﹝二○一﹞一～五四﹑﹝一四○﹞六二四﹑﹝七三﹞四五九～六○﹑﹝六四﹞一五○～五一符天佑﹝一○○﹞七六﹑﹝二六五﹞一一五符兆綸﹝六四﹞一八四～八五莊應曙﹝五六﹞八八莊時講﹝五六﹞九四莊年﹝一二二﹞五一﹑七六～七七﹑﹝一一三﹞五○一﹑五三七﹑五三八﹑﹝一四六﹞三九五﹑﹝一二一﹞九二二～二五﹑﹝一○九﹞二七二﹑﹝一四○﹞五七二﹑﹝一七二﹞四二五﹑﹝一六四﹞四六○﹑﹝六四﹞七○莊一煝﹝一四六﹞四○六莊天焊﹝一四六﹞四一六莊天錫﹝一四六﹞四一七﹑﹝七三﹞四五九廷元義﹝一四六﹞四四三～四四﹑﹝七三﹞四七七莊嵩﹝太嶽﹑伊若﹞﹝七二﹞﹡九﹑﹝一七○﹞一○一～○七莊龍﹝一七○﹞一○七～一○許光祚﹝五六﹞六九﹑一○四﹑一○五許宏﹝一一五﹞一一四～一五﹑﹝一六四﹞四八○許徳樹﹝四二﹞﹡八許南英﹝一四七﹞一～二○一﹑二○三～一八﹑﹝六四﹞二三○～三一許廷侖﹝六四﹞一三六﹑一三八許蔭亭﹝六四﹞二五六連橫﹝一七○﹞一四○～五○﹑﹝九四﹞一～二七﹑二九～八三﹑八五～一四四﹑一四五～五○﹑一五一～五二郭惟賢﹝五六﹞九一郭必捷﹝一二四﹞一五三﹑﹝一○三﹞二七三﹑﹝一四六﹞三九七﹑﹝一四○﹞六○○﹑﹝七三﹞四四四郭紹芳﹝一四○﹞六二七郭鏡澄﹝六一﹞二五四郭襄錦﹝六四﹞一三五陳有光﹝五六﹞六二陳建勛﹝五六﹞六七﹑八五﹑九一﹑九六～九七陳逢慶﹝五六﹞六八陳志道﹝五六﹞八一﹑一○七～○八陳第﹝五六﹞八五﹑九六陳俊才﹝五六﹞九○陳經邦﹝五六﹞九八陳學伊﹝五六﹞九九陳應中﹝五六﹞一○三陳兆蕃﹝六五﹞二八九﹑﹝六六﹞四○○﹑﹝一○三﹞二六五﹑﹝七四﹞五八一～八二﹑﹝一○五﹞七五二﹑﹝一一三﹞五一五﹑﹝一二一﹞八八五﹑﹝一四○﹞五六○﹑﹝七三﹞四三九陳夢林﹝一四一﹞二六九～七○﹑﹝七四﹞五八五﹝一○五﹞七五四～五五﹑﹝一二二﹞二三﹑﹝一一三﹞五一八﹑﹝一二一﹞八八八﹑﹝一四○﹞六○七﹑﹝六四﹞四五～四七陳聖彪﹝六六﹞四二○﹑﹝一○三﹞二六七﹑﹝一二二﹞二二﹑﹝一一三﹞五一五﹑﹝一四六﹞三八五﹑﹝一二一﹞八八五～八六﹝一四○﹞五六一﹑﹝七三﹞四三九陳文達﹝一二四﹞一五三﹑﹝一○三﹞二六八﹑﹝一四六﹞四三三～三四﹑﹝一四○﹞六○○﹑﹝七三﹞四七○﹑﹝六四﹞九八陳慧﹝一二四﹞一五二﹑﹝一一三﹞五三四陳璸﹝一○三﹞二六六～六七﹑﹝七四﹞五八四～八五﹑﹝一○五﹞七五一～五二﹑﹝一二二﹞二一～二二﹑﹝一一三﹞五○一﹑﹝一二一﹞八八五﹑﹝一四○﹞五五九﹑﹝六四﹞三五陳宗達﹝一○三﹞二七○～七一﹑﹝一一三﹞五四二陳元圖﹝七四﹞五八四﹑﹝一○五﹞七九九﹑﹝一二二﹞三二﹑﹝一四六﹞三九六﹑﹝一二一﹞九三○﹑﹝七三﹞四四三﹑﹝六四﹞一八陳昂﹝一○五﹞七七○～七一﹑﹝一二二﹞二八～二九﹑﹝一四六﹞三八七﹑﹝一二一﹞九○三～○四﹑﹝一四○﹞五七四～七五﹑﹝一一五﹞九七﹑﹝一七二﹞四五九﹑﹝六四﹞二○陳斗南﹝一○五﹞七七三～七四﹑﹝一二二﹞三○～三一﹑﹝一四六﹞三八七～八八﹑四三○﹑﹝一二一﹞九○五～○七﹑﹝一四○﹞五七三～七四﹑﹝九二﹞一八二﹑﹝七三﹞四四○﹑﹝六四﹞九五～九六陳繩﹝一○五﹞七九八﹑﹝一二二﹞五六﹑﹝一四六﹞三九六～四八五﹑﹝一二一﹞九二九﹑﹝一七二﹞四二八﹑﹝七三﹞四四三﹑﹝六四﹞一二三陳輝﹝一○五﹞七九九～八○六﹑﹝一二二﹞六八～七二﹑﹝一一三﹞四九一﹑四九三﹑五二二～二三﹑五三四﹑五四○﹑五四三﹑﹝一四六﹞三九八～四○一﹑四三一～三三﹑﹝一二一﹞九三○～三六﹑九八八﹑﹝一○九﹞二七三﹑﹝一四○﹞五八六～八九﹑﹝九二﹞一八三﹑﹝一六四﹞四六六﹑﹝七三﹞四四五～四六﹑四五七﹑四六九～七○﹑﹝六四﹞八八～九四陳廷藩﹝一○五﹞八一○﹑﹝一二二﹞二二﹑﹝一一三﹞五二四﹑﹝一四六﹞三八五﹑﹝一二一﹞九四○﹑﹝一四○﹞六○四﹑﹝六四﹞九九陳廷和﹝一二二﹞九～一一﹑﹝一一三﹞五一四陳汝纘﹝一一三﹞四九五陳錫珪﹝一一三﹞五二一～二二陳璇﹝一四六﹞四一○﹑四四一﹑﹝七三﹞四五一陳正春﹝一四六﹞四一○﹑﹝七三﹞四五一陳元榮﹝一四六﹞四一四﹑四四一﹑四五七﹑﹝七三﹞四五二﹑四七七﹑四八九﹑﹝六四﹞一○七陳元炳﹝一四六﹞四四二﹑四六○﹝七三﹞四八一﹑四九一陳文炳﹝一四六﹞四一七﹑四四三﹑﹝七三﹞四五三﹑四七七﹑﹝六四﹞二○七陳洪澤﹝一四六﹞四四三﹑四六○﹑﹝七三﹞四七七﹑四九○陳洪圭﹝一四六﹞四四四～四五﹑﹝七三﹞四七八﹑四八一陳思敬﹝一四六﹞四五五﹑四八六﹑﹝七三﹞四九五﹑五一六陳志魁﹝一二一﹞九八九陳廷珪﹝一四○﹞六二○陳廷瑜﹝一四○﹞六二六陳登科﹝一四○﹞六二六陳書﹝一五六﹞四八七﹑四九○﹑四九五～九六陳學聖﹝一五六﹞四九一～九二陳玉衡﹝一五六﹞四九九陳廷憲﹝一一五﹞一○二～○五﹑﹝一六四﹞四七四～七七﹑﹝六四﹞一五七～五九陳士榮﹝一一五﹞一○六～○七﹑﹝一六四﹞四七七陳淑均﹝一六○﹞四一四～一六﹑﹝九二﹞一八六～一八七﹑﹝六四﹞一四七陳懋烈﹝一四四﹞﹡七陳肇興﹝一四四﹞一～一一﹑一三～二九﹑三一～四六﹑四七～六四﹑六五～七五﹑七七～八七﹑八九～一一九﹑一二一～三九﹑﹝三七﹞二○六﹑﹝六四﹞一七五～七八陳維英﹝一七二﹞四四七﹑﹝六四﹞一八八～八九﹑一九○陳季同﹝一○○﹞七三﹑﹝二六五﹞一一二～一三﹑﹝六四﹞二二七陳新﹝三七﹞二○七～○八陳廷芳﹝三七﹞二一○陳惕庵﹝二六五﹞一一二陳朝龍﹝六一﹞二四七～四八﹑二四九～五○﹑二五三﹑二五四～五六﹑﹝六四﹞二五一陳壽祺﹝六四﹞一一○～一二陳裴之﹝六四﹞一一二～一三陳尙恂﹝六四﹞一三九～四○陳鼎元﹝六四﹞一四三陳棨仁﹝六四﹞一八六～八七﹑二四一～四二﹑二六一～六二陳霞林﹝六四﹞一九○陳衍﹝六四﹞二○二～○三陳文騄﹝六四﹞二二五～二六陳鳳昌﹝六四﹞二三一～三二陳其采﹝六四﹞﹡五陳瑚﹝一七○﹞八四～九○陳懷澄﹝一七○﹞九○～九五陳貫﹝一七○﹞一一三～一九陳錫金﹝一七○﹞一三一～三九陶紹景﹝一二一﹞九六七陸榮秬﹝四﹞一七五陸廣霖﹝一○五﹞七九七～九八﹑﹝一二二﹞五五﹑﹝一一三﹞五一一﹑五七三﹑五三九﹑﹝一二一﹞九二八～二九﹑﹝一四○﹞五九八～九九﹑﹝六四﹞一二○陸翰芬﹝六四﹞一八四

十二畫傅鑰﹝五六﹞六二﹑八九～九○傅履階﹝五六﹞六六傅啟祚﹝五六﹞七三﹑一○六～○七傅汝霖﹝一○五﹞八○八﹑﹝一二二﹞七三﹑﹝一一三﹞五二五﹑﹝一四六﹞四○一﹑﹝一二一﹞九三九﹑﹝一四０﹞六○四﹑﹝七三﹞四四六﹑﹝六四﹞一○八傅於天﹝六四﹞一九四傅錫祺﹝一七○﹞七九～八四勞之辧﹝一○五﹞七二九﹑﹝一二二﹞一一﹑﹝一二一﹞八六六～六七﹑﹝一四○﹞四五六～五九屠隆﹝五六﹞六四﹑九五屠玉衡﹝五六﹞八七屠文然﹝照﹞﹝一六○﹞四一六～一七﹑﹝九二﹞一八七屠繼善﹝七五﹞二四八～四九彭夏楚﹝二一九﹞一六﹑﹝六四﹞一九～二○彭玉麟﹝一○○﹞七一彭廷選﹝六四﹞一四○～四一彭士堂﹝六三﹞一三○﹑三六景考祥﹝七四﹞五八九﹑﹝一二二﹞二六﹑﹝一四六﹞四二九﹑﹝一二一﹞八九六﹑﹝一○九﹞二七一﹑﹝一四○﹞五六六﹑﹝一六四﹞四六四﹑﹝六四﹞六五曾源昌﹝一二四﹞一五二﹑﹝一○三﹞二七一﹑﹝一一三﹞五三三﹑﹝一四○﹞六○二曾曰瑛﹝一○五﹞七九七﹑﹝一二二﹞五五﹑﹝一二一﹞九二七﹑﹝六四﹞一一九曾中立﹝一四○﹞六○九﹑﹝六四﹞一二六曾秀﹝一五六﹞四九七曾作霖﹝一五六﹞四九七～九八曾肇楨﹝一五九﹞二四四～四五曾東生﹝一五九﹞二四五遊廷元﹝一四○﹞六二○～二一遊化﹝一四○﹞六二八湯尙鵬﹝一二二﹞七八湯世昌﹝一二一﹞九五六程師愷﹝一二一﹞九九○舒輅﹝七四﹞五二八﹑五九四﹑﹝一二二﹞三三﹑﹝一一三﹞五○四﹑﹝一二一﹞九四六﹑﹝一四○﹞五六八費應豫﹝一二一﹞九五四﹑﹝一四○﹞五九八﹑﹝六四﹞一二○黃承玄﹝五六﹞七○黃琮﹝五六﹞七二黃拱奎﹝五六﹞九四黃鳳翔﹝五六﹞九八﹑一一四黃岡﹝五六﹞一○○～○一黃士英﹝五六﹞一○二黃起龍﹝五六﹞一○四黃學明﹝六五﹞二八三～八四﹑﹝六六﹞三九四～九五﹑﹝一二四﹞一五一﹑﹝七四﹞五七九～八○﹑﹝一○五﹞七五一﹑﹝一二二﹞二一﹑﹝一一三﹞五一五﹑﹝一四六﹞三八五﹑﹝七三﹞四三九黃名臣﹝一二四﹞一五二﹑﹝一○三﹞二七一﹑﹝一四六﹞三九七﹑﹝一二一﹞九八九﹑﹝一四○﹞六○三黃元弼﹝一二四﹞一五六﹑﹝一○三﹞二七四﹑﹝一一三﹞五四二黃廷光﹝一○三﹞二七四黃叔璥﹝四﹞一七五～七七﹑﹝一○五﹞七五九﹑﹝一四六﹞四八一﹑﹝一二一﹞八九二﹑﹝六四﹞四二黃繼業﹝一一三﹞五二四黃仁﹝一四六﹞四一八黃家鼎﹝一四六﹞四二○～二一﹑﹝七三﹞四六○～六一黃夢蘭﹝一四六﹞四五五﹑四五九﹑﹝七三﹞四八八﹑四九○黃瑞超﹝一二一﹞九八九黃對揚﹝一四○﹞六一九～二○黃廷璧﹝一四○﹞六二○黃汝濟﹝一四○﹞六二八黃纘﹝一四○﹞六二八黃化鯉﹝一四○﹞六二九黃淸泰﹝一五六﹞四七八～七九﹑四八二～八三﹑四九○﹑﹝一七二﹞四三四﹑﹝一五九﹞二三四﹑﹝六四﹞一五三黃驤云﹝一五六﹞四九三～九五﹑﹝六四﹞一四三﹑一五四黃瑞玉﹝一一五﹞一一六﹑﹝一六四﹞四六六黃金﹝一一五﹞一五三﹑﹝一六四﹞五一二﹑﹝六四﹞九四～九五黃學海﹝一六○﹞四一八黃逢昶﹝五一﹞一三～三一﹑﹝七五﹞一三八﹑二四四﹑﹝六四﹞二○五～○六黃文儀﹝七三﹞四三四～三七﹑四九一～九四﹑四九八～五○一﹑五一二﹑五一七～二二黃遵憲﹝二六五﹞一一○﹑﹝六四﹞二四五～四六黃通理﹝六四﹞一三八黃本淵﹝六四﹞一四二黃淸﹝六四﹞一四三黃炳發﹝六四﹞一四四黃敬﹝六四﹞一五二黃炎盛﹝旭東﹞﹝一七○﹞一二一～二三黃欣﹝九四﹞﹡八

十三畫楊宗玉﹝五六﹞一○八楊宗城﹝一○三﹞二六七楊二酉﹝七四﹞五二八﹑五六二﹑五九二～九三﹑﹝一○五﹞七六三～六四﹑﹝一二二﹞三三～三四﹑﹝一一三﹞五○三～○四﹑五三三﹑五三六﹑﹝一四六﹞三九四﹑四二九﹑四六六﹑﹝一二一﹞八九七～九八﹑九四五～四六﹑﹝一四○﹞五六七～六八﹑﹝七三﹞四四二﹑四六八﹑﹝六四﹞六三～六四楊世淸﹝一一三﹞四九○﹑四九五楊廷理﹝一四○﹞六○八﹑﹝一一五﹞一○二﹑﹝一六○﹞三九八～四○一﹑﹝九二﹞一八三～八五﹑﹝一七二﹞四三一～三二﹑﹝一六四﹞四七三～七四﹑﹝六四﹞一二九～三二楊賓﹝一四○﹞六二六楊桂森﹝一五六﹞四七八﹑四七九～八二﹑四八九楊文藻﹝一○○﹞六九﹑﹝二六五﹞一一三﹑﹝六四﹞二四七楊文萃﹝一○○﹞七四～七五﹑﹝二六五﹞一一四～一五楊浚﹝六四﹞一八一～八三萬萼﹝五六﹞八六葉向髙﹝五六﹞七○﹑八五﹑一○五葉泮英﹝一○五﹞七七四～七五﹑﹝一二二﹞三一﹑﹝一一三﹞五二六﹑﹝一二一﹞九○七～○八﹑﹝九二﹞一八二﹑﹝六四﹞九九葉芬﹝二○﹞﹡一七董應舉﹝五六﹞八二﹑一一○董正官﹝一六○﹞四一九～二二﹑﹝一七二﹞四三二～三三﹑﹝六四﹞一二二虞伯龍﹝五六﹞八九﹑一一三詹仰庇﹝五六﹞六八﹑九七﹑九八詹捷發﹝六三﹞一二○﹑三四鄒貽詩﹝一四○﹞六○九～一○﹑﹝一七二﹞四四一﹑﹝一五九﹞二三四﹑﹝六四﹞一一三～一四鄒增祜﹝一○○﹞六七

十四畫僧喝能﹝一一三﹞四九四﹑四九六﹑﹝一二一﹞九九○﹑﹝一四○﹞六○七～○八僧蓮芳﹝一四○﹞六二七熊明遇﹝五六﹞七七﹑一○九熊學鵬﹝一○五﹞七七七﹑﹝一二二﹞三五﹑﹝一一三﹞五○七﹑﹝一四六﹞三八八～九一﹑﹝一二一﹞九○九﹑﹝一四○﹞五七二﹑﹝七三﹞四四一﹑四五四～五五﹑﹝六四﹞六五熊佐虞﹝六四﹞二一○管繩萊﹝二○﹞﹡一四翟灝﹝二○﹞一一～一二翟儔﹝一一五﹞一○五趙翼﹝六四﹞一一四～一六趙浚﹝一○○﹞七七趙鐘麒﹝九四﹞﹡七齊體物﹝六五﹞二八四～八八﹑﹝一四一﹞二六四﹑﹝六六﹞三九五～四○○﹑﹝一二四﹞一五○﹑﹝一○三﹞二六四～六五﹑﹝七四﹞五八○～八一﹑﹝一○五﹞七二九～三○﹑﹝一二二﹞一一﹑﹝一一三﹞四九七﹑五三二﹑五四○﹑﹝一四六﹞四八○﹑四八三～八四﹑﹝一二一﹞九四三﹑﹝一○九﹞二八五﹑﹝一四○﹞五四六～四七﹑﹝一五六﹞四九一﹑﹝一六四﹞四六一﹑﹝七三﹞五一四﹑五一五﹑﹝六四﹞一八～一九

十五畫劉弘寶﹝五六﹞七七劉良璧﹝七四﹞五三○﹑五九七～九八劉輝﹝二○﹞﹡一三劉伯琛﹝一一五﹞一一八～二二﹑﹝一六四﹞四八二～八四﹑﹝六四﹞一四七～四八劉家謀﹝二八﹞五～三三﹑﹝六四﹞一七○～七一劉少拔﹝一五九﹞二四二～四四劉憬南﹝一五九﹞二四六劉功傑﹝六四﹞一四四劉藜光﹝六四﹞一五二劉明燈﹝六四﹞一九一劉銘傳﹝六四﹞二○○徳齡﹝一○五﹞七八二﹑﹝一二二﹞三八﹑﹝一二一﹞九一三慶保﹝一四○﹞六○九﹑﹝六四﹞一二八樊增祥﹝六四﹞二三三～三四歐應昌﹝五六﹞一一四藩鼎珪﹝一○三﹞二七五潘振甲﹝一四○﹞六二一蔡陽春﹝五六﹞六七蔡澎﹝五六﹞一一六～一七蔡世遠﹝一○五﹞七五五﹑﹝一二二﹞二四﹑﹝一二一﹞八八九﹑﹝一四○﹞五六一蔡開春﹝一一三﹞四九一﹑﹝一四○﹞六一○蔡莊鷹﹝一四六﹞四○九﹑﹝七三﹞四五○﹑﹝六四﹞一○六蔡江琳﹝一四六﹞四六一﹑﹝七三﹞四九一蔡守愚﹝一一五﹞九三蔡徵蕙﹝一一五﹞一五七蔡廷蘭﹝一一五﹞一四六～五○﹑﹝四二﹞四九～五七﹑﹝一六四﹞五一五～一九﹑﹝六四﹞一六二～六三﹑一六七～一八蔡振丰﹝四八﹞一一○～一一﹑一一三～一四﹑﹝一七○﹞七一～七二蔡相﹝四八﹞一一一～一三蔡子昭﹝七二﹞﹡八﹑﹝一七○﹞一六一～六四蔡徳輝﹝六四﹞一九二～九三蔡國琳﹝六四﹞二二一～二四蔡惠如﹝鐵生﹞﹝一七○﹞一二六～二七蔣士登﹝一○三﹞二七四﹑﹝六四﹞九九蔣鏞﹝一一五﹞一一六﹑一五○﹑﹝四二﹞﹡七﹑﹝一六四﹞五○八～一○蔣士銓﹝六四﹞五九～六一褚祿﹝一○五﹞七九四﹑﹝一二二﹞五一～五二﹑﹝一一三﹞五一○～一一﹑﹝一二一﹞九二五～二六﹑﹝一四○﹞五八一﹑﹝一七二﹞四二六﹑﹝六四﹞一二一鄭成功﹝六七﹞一二七～二九﹑﹝六四﹞一鄭經﹝六七﹞一二九～三二鄭開極﹝一三﹞﹡一六～一七鄭應球﹝一○五﹞八○九﹑﹝一二二﹞七三～七四﹑﹝一四六﹞四○四﹑﹝一二一﹞九三九～四○﹑﹝九二﹞一八三﹑﹝七三﹞四四八﹑﹝六四﹞一○五鄭際魁﹝一四六﹞四八六﹑﹝七三﹞五一七鄭霄﹝一二一﹞九○三鄭大樞﹝一二一﹞九八二～八四﹑﹝一四○﹞五九四～九七﹑﹝一七二﹞四三九～四一﹑﹝六四﹞八四～八六鄭兼才﹝一四○﹞六一七～一九鄭用錫﹝四一﹞一～一八﹑一九～三一﹑三三～五○﹑五一～六八﹑六九～八一﹑﹝六四﹞一四三﹑一五一鄭如松﹝一七二﹞四四八﹑﹝四八﹞一一○鄭如恭﹝一七二﹞四四八鄭鵬云﹝六一﹞二四八﹑二五一﹑二五六鄭如蘭﹝六一﹞二五一鄭以庠﹝六一﹞二五一鄭用鑑﹝六四﹞一四三﹑一五一～五二鄭籛﹝六四﹞二一○鄭玉田﹝汝南﹞﹝一七○﹞一二三～二六鄭蘭汀﹝六三﹞一二九黎瑩﹝一五九﹞二四六

十六畫盧若騰﹝二四五﹞一～一三﹑一五～二九﹑三一～三四﹑三五～四一﹑﹝一六四﹞四五八～五九﹑﹝六四﹞一三盧九圍﹝一○五﹞八○六～○八﹑﹝一二二﹞七二﹑﹝一一三﹞四九○﹑四九五﹑五二五﹑﹝一四六﹞四七九﹑四八七﹑﹝一二一﹞九三七～三九﹑﹝一四○﹞五八九﹑﹝七三﹞五一一﹑五一七﹑﹝六四﹞九六～九七盧芳型﹝一一三﹞五一九～二○盧觀源﹝一二一﹞九七六﹑﹝六四﹞一二四盧爾徳嘉﹝七三﹞四六四～六五﹑五一一衛克堉﹝一二一﹞九六八諸葛璐﹝六四﹞一四賴紹堯﹝一七○﹞五五～六六錢元起﹝一二二﹞七四～七五﹑﹝六四﹞五六～五九錢琦﹝一一三﹞四八九﹑四九○﹑四九二﹑四九三﹑四九四﹑四九六﹑五一二～一三﹑五三○﹑五三三﹑﹝一二一﹞九四八～五四﹑﹝一○九﹞二六六﹑﹝一四○﹞五八二～八六﹑﹝一一五﹞九五～九七錢時洙﹝一四六﹞四一四﹑四四二﹑﹝七三﹞﹑四五二﹑四七七﹑﹝六四﹞一○七錢鏄﹝一四六﹞四一五﹑﹝六四﹞一○七錢登選﹝一四六﹞四一五～一六﹑﹝七三﹞四五八～五九錢元煌﹝一四六﹞四一七﹑四四五﹑﹝七三﹞四五二﹑四七八～七九錢元揚﹝一四六﹞四一七﹑四四五﹑四五五﹑四七九﹑﹝七三﹞四五三﹑四七九﹑四九五﹑﹝六四﹞一○六錢之鼎﹝二○﹞﹡一四錢謙益﹝六四﹞一四～一七

十七畫蕭竹友﹝一六○﹞四一三～一四﹑﹝六四﹞一三一蕭綸﹝六四﹞一二六～二八薛約﹝一四○﹞六三○～三二謝夢彩﹝五六﹞九四謝正華﹝一二四﹞一五五﹑﹝一四六﹞四五六﹑﹝七三﹞四八九謝家樹﹝一一三﹞四八九﹑四九○﹑四九一﹑四九二﹑四九三﹑四九五﹑四九六﹑四九七﹑五一三﹑五三○﹑﹝一二一﹞九七一～七二﹑﹝一四○﹞五九○﹑﹝一一五﹞一○一﹑﹝六四﹞一二四謝其仁﹝一四六﹞四五七﹑四六○﹑四六一﹑﹝七三﹞四九六﹑四九八謝本量﹝一二一﹞九八七謝金鑾﹝一四○﹞六一一～一七﹑﹝一六○﹞四○一～○二﹑﹝九二﹞一八五～八六﹑一八八﹑﹝一七二﹞四三八﹑﹝六四﹞一二八～二九謝錫光﹝一五九﹞二四○～四一謝錫朋﹝一五九﹞二四一～四二謝維嶽﹝一五九﹞二四二謝蘋香﹝七三﹞五○九～一○謝聲鶴﹝六四﹞一七一謝穎蘇﹝六四﹞一七八～七九謝道隆﹝六四﹞二五四鍾天佑﹝五七﹞二四○～四四韓必昌﹝一四○﹞～六二五

十八畫戴遜﹝一二二﹞二七﹑﹝一一三﹞五二六藍鼎元﹝一二二﹞二五～二六﹑﹝四﹞一七五﹑﹝一○五﹞七五九﹑﹝一一三﹞五一六﹑﹝一二一﹞八九一～九四﹑九四五﹑﹝一四○﹞五六三﹑﹝一七二﹞四二三﹑﹝六四﹞四二～四五藍山﹝七三﹞四六一顏紹隆﹝一一三﹞四九二魏應時﹝五六﹞一一三魏國雄﹝一一三﹞四九五魏紹英﹝六四﹞二五九

十九畫羅桂芳﹝一五六﹞四八八～八九羅大佑﹝六四﹞二○六～○七譚昌言﹝五六﹞八三譚垣﹝一二一﹞九六八～七一﹑﹝一七二﹞四四二﹑﹝六四﹞六八～七○譚嗣同﹝六四﹞二○八

二十畫蘇茂相﹝五六﹞九八蘇潮﹝一四六﹞四五九﹑﹝七三﹞四九○蘇蓀浦﹝七二﹞﹡七覺羅雅爾哈善﹝一○五﹞七七七～七八﹑﹝一二二﹞三七﹑﹝一二一﹞九○九～一○覺明四明﹝一四六﹞四四七～四八﹑﹝一二一﹞九五八～六一﹑﹝一四○﹞五九一﹑﹝一一五﹞九九﹑﹝一七二﹞四二六﹑﹝一六四﹞四六八﹑﹝七三﹞四八一～八三﹑﹝六四﹞七四

二十一畫櫻井勉﹝六一﹞二五一﹑﹝六三﹞一二○～二一

二十二畫龔帝臣﹝一一三﹞四九五﹑﹝一四○﹞六三○

