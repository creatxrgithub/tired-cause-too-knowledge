

聖祖仁皇帝禦制全金詩序

金有天下武功文治燦然昭明人材之萃多在大定明昌之間駸駸乎盛矣然北元南宋終金之世爭伐聘問殆無暇日其典章名物湮沒於當時而不傳於後者不知凡幾也太原元好問撰中州集以人屬詩以事屬人後世有詩史之目而渾源劉祁亦著歸潛誌可與中州集相防互證焉蓋其人文之可考者猶賴此兩書之存也朕嘗覽金史多采用好問中州集益信所謂詩史不虛也因是亦欲得金詩之全以補金史之所未備卓然成一代之書防有全金詩之進遂命更加搜緝凡金人集之斷簡殘篇有可存者皆令附以入及諸山經地誌川澤之紀聞綴摭薈藂鉅細不遺使觀者弗厭其詳而皆有以自擇焉夫金世徳久逺涵濡蒸育才俊軰出迄今反覆斯編可以見邦國之光與篤生之富矣顧金去今垂六百年其禮樂聲明載在藝林之詠言者若非中州歸潛二書後之人亦烏從而知之況夫兼二書之所

未備可不永其傳也哉

時

康熈五十年辛夘冬日

臣郭元釪謹

奏臣少時裏居性耽吟詠嘗讀金人元好問所選中州集詩淸眞淡宕有宋詩之新而無其鄙俚有元詩之麗而無其纎巧文質得宜正變有體而好問所作小傳詞意斐亹足以鼓吹風雅爲史氏所采擇然其載詩未備紀事與劉祁歸潛誌往往不合元郝經稱好問著中州集一百卷而今存者止十卷其間必有殘缺未爲全書臣竊私念金有天下一百一十有七年大定明昌承平底定文治之盛不減於他代今世間唐宋元明詩皆有備本獨金無之使不薈萃表彰則河嶽精英久愈散失以故不揣愚陋畱意收拾數年以來見金人詩中州集所無者卽錄藏篋笥載筆

內廷編纂餘暇復於天下郡縣誌中采輯遺逸漸成卷軸小傳之下防以歸潛誌及金元人銘表題防並說部諸書凡金人入元不仕者皆附入其末而卽終之以元好問劉祁同異互存洪纎不失期於一代文獻歷歷可考然臣弇鄙無學金人遺集傳於今世者恐有未見或致疎漏伏乞

皇上聖鑑賜之刋正使有成書將一代人文千載如見不惟存詩而已臣卑庸忝竊無所似肖不勝恐悚之至謹

奏

欽定四庫全書

集部八

禦訂全金詩增補中州集目錄總集類

卷首上

帝藻【附郊廟樂章一百五十一首】

世宗【一首補】

顯宗【二首】

章宗【一首補六首】

海陵王【五首補】

公族

密國公璹【四十一首補二首】

完顏匡【一首補】

完顏奉國【一首補】

李宸妃【二句附】

三金源

珠赫防【三首補】

烏淩阿爽【二首補】

溫特赫某【一首補】

卷首下

樂歌【一百五十一章補】

卷一

諸相上

張鄆王通古【一首補】

劉曹王豫【七首補二首】

杜丞相充一【首】

虞令公仲文【一首】

張丞相孝純【一首】

張左相汝霖【一首】

劉右相長言【一首】

右相耶律履【一首】

張平章萬公【一首】

卷二

孫太師鐸【一首】

董右丞師中【一首】

梁參政【一首】

賈左丞益謙【一首】

丞相壽國公髙汝礪【一首】

胥鼎【一首】

張左丞行中【一首】

楊戶部慥【二首】

卷三

狀元

鄭內翰子聃【一首】

孟內翰宗獻【六首】

趙內翰攄【一首】

趙文學承元【一首】

張太保行簡【三首】

張內翰檝【四首】

閻治中長言【八首】

李治中著【一首】

卷四

宋耆舊

宇文太學虛中【五十首】

吳學士激【二十五首】

卷五

張祕書斛【一十八首】

蔡丞相松年【五十九首】

卷六

髙內翰士談【三十首】

馬禦史定國【三十一首】

卷七

祝太常簡【一十二首】

張子羽【三首】

朱諫議之才【一十七首】

劉內翰著【二十四首】

施內翰宜生【四首補三首】

卷八

大家二人

承防黨懷英【六十五首補二首】

卷九

禮部閒閒趙秉文一【五百九十八首】

卷十

趙秉文二

卷十一

趙秉文三

卷十二

趙秉文四

卷十三

趙秉文五

卷十四

趙秉文六

卷十五

名家十二人

蔡太常珪【四十六首】

劉龍山仲尹【二十八首】

卷十六

黃華山主王庭筠【二十八首補十三首】

屏山李純甫【二十九首】

卷十七

劉記室迎【七十六首】

卷十八

禮部楊云翼【二十一首補一首】

卷十九

王內翰若虛【三十八首補二首】

麻徵君九疇【三十一首】

卷二十

劉禦史從益【三十三首補二首】

雷禦史淵【二十九首補四首】

卷二十一

常山周昻【一百首補二首】

黃山趙沨【三十首補一首】

卷二十二

諸家

朱葭州自牧【二十首】

孫內翰九鼎【一首】

劉修撰彧【二首】

趙內翰可【三首補二首】

劉西巖汲【十一首補二首】

劉內翰瞻【三首】

郝內翰俁【二十二首】

卷二十三

張郾城公藥【三首】

任南麓詢【九首】

馮臨海子翼【七首】

史明府旭【三首】

邊內翰元鼎【四十二首】

卷二十四

李承防晏【七首補五首】

王都運寂【七首】

蓮峯眞逸喬扆【一首補二首】

劉左司昻【一十一首補一首】

魏內翰摶霄【三首】

卷二十五

許內翰安仁【六首補二首】

王隠君磵【一十三首】

劉治中濤【六首】

劉左司中【二首】

路司諫鐸【二十六首】

卷二十六

師拓一【十二首】

酈著作權【一十六首】

史禦史肅【三十首】

卷二十七

史內翰公奕【一首】

蕭尙書貢【三十二首】

龎都運鑄【二十首】

卷二十八

許司諫古【四首】

王防禦良臣【一十首補一首】

髙治中廷玉【四首】

李治中遹【六首】

陳司諫規【二首】

馮內翰延登【一十七首】

卷二十九

劉鄧州祖謙【三首】

髙博州憲【八首】

王監使特起【七首】

李經【五首】

梁太常持勝【一首】

愚軒居士趙元【三十三首補一首】

卷三十

馮內翰璧【一十五首】

宋內翰九嘉【一十一首補一首】

李右司獻能【二十首】

卷三十一

王右司渥【一十一首補一首】

冀都事禹錫【二首補一首】

蘭泉張建【二十三首】

張瓚【一首】

毛宮教麾【七首】

朱宮教瀾【三首】

卷三十二

姑汾漫士王琢【六首】

呂中孚九首

王元節【三首】

李端甫【一首】

楊澤州庭秀【二首補一首】

孫省元鎭【一首】

張著【二首】

景覃【一首】

段繼昌【五首】

嶽行甫【二首】

迂齋周馳【二首】

劉太常鐸【七首】

卷三十三

李扶風節【二首】

劉勲【一十三首補一首】

李澥【四首】

秦略【一十三首】

張琚【二首】

馬編修天來【一首】

張內翰本【一十首】

申編修萬全【二首】

崔遵【三首】

王主簿革【一首】

衛承慶【一首】

卷三十四

劉昻霄【一十三首】

田紫芝【三首】

王萬鐘【三首】

雷琯【一十九首】

王亳州賔【三首】

李夷【三首】

郭邦彥【六首】

卷三十五

史學【八首】

侯冊【五首】

王元粹【三十三首】

邢內翰具瞻【一首】

王太常繪【一首】

杜佺【一首】

邊轉運元勲【二首】

李寕州之翰【四首】

三興居士【一首】

楊興宗【一首】

趙亮功【一首】

賈泳【一首】

卷三十六

王鬰【一十二首】

王禮部競【一首】

元日能【一首】

範墀【一首】

王雄州仲通【一首】

韓內翰汝嘉【一首】

王吏部啟【一首】

晁洗馬防【一首】

王內翰遵古【二首】

王汾州璹【二首補一首】

李特進獻可【二首】

雷溪魏道明【二首】

學易雷思【一首】

王大尹翛【一首】

髙工部有鄰【一首補三首】

宋孟州楫【二首】

卷三十七

髙轉運徳裔【一首】

路冀州仲顯【一首】

張代州大節【一首】

趙轉運慤【三首】

郭祕監長倩【一首】

郭錄事用中【一首】

趙太常之傑【三首】

趙轉運鼎【一首】

田轉運特秀【一首】

趙漕副文昌【一首】

路轉運忱【一首】

髙宻州公振【一首】

張轉運彀【一首】

宗禦史端修【一首】

張戶部翰【五首】

李好復【二首】

楊祕監邦基【一首】

卷三十八

呂陳州子羽【四首】

趙鹽部文昌【一首】

韓內翰玉【二首】

王都運擴【一首】

趙吏部伯成【三首】

梁錄事仲新【一首】

盧待制元【一首】

太常卿舒穆嚕世勣【一首】

範滑州中【一首】

趙禮部思文【六首】

李坊州芳【一首】

卷三十九

劉鄠縣昻【三首】

錦峯王仲元【三首】

盧宜陽洵【一首】

刁涇州白【三首】

劉戶部光謙【一首】

毛提舉端卿【一首】

康司農錫【一首】

張戶部徳直【一首】

馮辰【一首】

王世昌【二首】

李宜陽過庭【一首】

田錫【二首】

張介【一首】

龎漢【一首】

宋景蕭【二首】

李警院天翼【三首】

劉神童防【一首】

郭宣道【一首】

張仲宣【二首】

胡汲【一首】

王修齡【一首】

卷四十

張防議澄【四首】

白賁【一首】

王內翰樞【一首】

睡軒趙晦【一首】

浚水王世賞【四首】

南湖靖天民【一首】

東臯桑之維【一首】

步元舉【一首】

馮文叔【一首】

張庭玉【一首】

宗道【一首】

鮮於溥【三首】

史士舉【二首】

卷四十一

王敏夫【二首】

王利賔【一首】

孫益【一首】

張瓛【一首】

徐好問【一首】

呂大鵬【一首】

髙永【一首】

孫邦傑【一首】

曹用之【一首】

趙逹夫【二首】

邢安國【二首】

張溫【一首】

馬舜卿【一首】

卷四十二

郝天挺【一首補五首】

溪南詩老辛願【二十首】

卷四十三

李講議汾【二十五首補一首】

李戶部獻甫【一十三首】

蘧然子趙滋【一首】

元格【四十三首】

元好古【五首】

卷四十四

鶴鳴老人李俊民一【七百九十四首補】

卷四十五

李俊民二

卷四十六

李俊民三

卷四十七

李俊民四

卷四十八

李俊民五

卷四十九

李俊民六

卷五十

李俊民七

卷五十一

麻秉彛【一首補】

伊喇霖【二首補】

梁防【一首補】

胥持國【一首補】

王萬慶【一首補】

張瑴【三首補】

孫錡【一首補】

白君舉【二首補】

張子權【二首補】

翟升【一首補】

李廣【一首補】

張邦直【一首補】

雷仲澤【二首補】

楊用道【一首補】

楊容【一首補】

石玠【一首補】

楊鵬【一首補】

盧庸【一首補】

孔彥舟【補】

卷五十二

杜仁傑【二十四首補】

金全【一首補】

王術【一首補】

劉仲遊【四首補】

髙逸【二首補】

陳君可【一首補】

鄔元章【一首補】

齊希謙【一首補】

張聖予【一首補】

梅澤【一首補】

劉方叔【一首補】

恵吉【二首補】

胡光謙【二首補】

李中立【一首補】

翟欽甫【一首補】

鄭輝【一首補】

雷發【一首補】

藺世一【一首補】

張旻【二首補】

劉仲傑【一首補】

程自修【一首補】

王澮【二首補】

國醫張子和【三首補】

王翰林彪【一首補】

史懷【補】

劉琢【補】

卷五十三

異人

擬栩王中立【六首】

王予可【七首】

照了居士王彧【四首】

無事道人董文甫【八首】

隠徳

薛繼先【一首附三首】

卷五十四

河汾諸老

貽溪麻革【三十六首補】

石泉張宇【二十首補】

卷五十五

兌齋曹之謙【四十五首補】

陳參議賡【二十首補】

陳提舉庚【十九首補】

白雲子房皥【三十一首補】

卷五十六

遁庵段克己上【一百零七首補】

卷五十七

段克己下

卷五十八

菊軒段成已上【二百零四首補】

卷五十九

段成已下

卷六十

道釋

重陽眞人王嚞【四首補】

卷六十一

長眞子譚處端【十六首補】

離峯老人【一首補】

秦志安【一首補】

李志方【一首補】

無名老人【一首補】

然逸期【三首補】

趙抱淵【一首補】

呂道安【一首補】

白道【一首補】

萬松老人【二首補】

重玉【一首補】

釋圓機【二首補】

木庵【一首補】

卷六十二

防會

成趣園詩

黨懷英【一首補】

張昌祚【一首補】

李永安【一首補】

酈掖【一首補】

路鐸【一首補】

崔巍【一首補】

田時秀【一首補】

郭安民【一首補】

劉仲傑【一首補】

崔巍【又一首補】

李永安【一首補】

李楫【一首補】

髙延年【一首補】

初昌紹【一首補】

海會寺宴集詩

鄭輝【一首補】

楊天衢【二首補】

楊之休【一首補】

劉邦彥【一首補】

名媛仙鬼謡諺無名雜詩

馮氏婦【一首補】

張秦娥【四首補】

女冠元氏【一首補】

無名氏【三首補】

正隆童謡【補】

貞祐童謡【補】

明昌童謡【補】

興定童謡【補】

泰和童謡【補】

斜卯愛實【補】

石碣詩【補】

韓魏公祠堂詩【補】

楊眞君降筆【補】

詛祝歌【補】

宮婢玊眞【二首補】

浙川木中詩【一首補】

卷六十三

遺獻二人

元好問一【一千三百五十六首補】

卷六十四

元好問二

卷六十五

元好問三

卷六十六

元好問四

卷六十七

元好問五

卷六十八

元好問六

卷六十九

元好問七

卷七十

元好問八

卷七十一

元好問九

卷七十二

元好問十

神川遁士劉祁【八首補】

臣等謹案

禦訂全金詩七十四卷因元好問中州集而增補之康熙五十年取郭元釪所進槁本更加搜緝而成好問原本中州集已別著錄其書人系以傳詳其行履兼評其詩格髙下或摘論佳句又或附論他文他事大槪因詩以存人義例特剏頗爲論詩家推重而所登未廣爲捲合樂府僅十有一爲人二百四十有奇詩千九百八十首有奇是編所增補者卷六倍之人幾三倍之詩倍之一代之作乃苞括無遺矣其間徵事論人取諸劉祁歸潛誌者標曰補兼采金史及諸家文集稗野記載者標曰附网羅羣籍纎悉備載而元釪之說亦具見焉終編卽列入元好問劉祁二家題曰遺獻部次井然視好問原本不啻大輅椎輪之諭也伏讀

聖祖仁皇帝禦制序文知是編實經

薈萃排擇成書而目錄之首猶標臣郭元釪補緝一

條有以仰見

大聖人善與同人一長必錄之盛心焉乾隆四十五

年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

禦訂全金詩增補中州集卷首上

帝藻【附郊廟樂章一百五十一首】

世宗【一首補】

補金史贊世宗躬節儉崇孝弟信賞罰重農桑愼守令之選嚴廉察之責卻任得敬分國之請拒趙位寵郡縣之獻孳孳爲治夜以繼日可謂得爲君之道矣當此之時羣臣守職上下相安家給人足倉廩有餘刑部歲斷死罪或十七人或二十人號小堯舜此其效驗也

本朝樂曲

猗歟我祖聖矣武元誕膺明命功光於天拯溺救焚深根固蔕克開我後傳福萬世無何海陵淫昬多罪反易天道荼毒海內自昔肇基至於繼體積累之業淪胥且墜望戴所歸不謀同意宗廟至重人心難拒勉副樂推肆予嗣緒二十四年兢業萬幾億兆庻姓懷保安綏國

家閒暇廓然無事乃眷上都興帝之第屬玆來遊惻然予思風物減耗殆非昔時於鄕於裏皆非初始𨿽非初始朕自樂此𨿽非昔時朕無異視瞻戀慨想祖宗舊宇屬屬音容宛然如覩童嬉孺慕歷歷其處壯歲經行恍然如故舊年從遊依稀如昨歡誠契濶旦莫嗟若吁嗟濶別兮云胡不樂

臣按此詩世宗禦撰謂之本曲金史云大定二十五年四月帝幸上京宴宗室於皇武殿飲酒樂上諭之曰今日甚欲成醉此樂不易得也昔漢髙祖過故鄕與父老歡飲擊築而歌令諸兒和之彼起布衣尙且如是況我祖宗世有此土今天下一統朕巡幸至此何不樂飲於是宗室婦女起舞進酒畢羣臣父老起舞上曰吾來故鄕數月矣今回期已近未嘗有一人歌本曲者汝曹來前爲汝歌乃命宗室子敍坐殿下者皆上殿面聽上歌曲道祖宗創業艱難及所以繼述之意上旣自歌至慨想祖宗音容如覩之語悲感不復能成聲歌畢泣下數行右丞相元忠曁羣臣宗戚捧觴上壽皆稱萬歲於是諸老人更歌本曲如私家相會暢然歡洽上復續調歌曲畱坐一更極歡而罷

附宇文懋昭大金國誌大定六年正月己酉朔大會羣臣於紫極殿始用百戲酒三行則樂作鳴鉦擊鼔百戲出塲有大旗獅豹蹺索上竿之類

附大金國誌四月三日金主與太子諸王在京苑賞牡丹晉王允猷賦詩以陳和者十五人完顏偉烏珠子探知其意直前頓首言曰國家君臣將帥皆以勇力戰爭雄略故能滅遼滅宋混一南北諸番畏懼自近年多用遼宋亡國遺臣以富貴文字壞我土俗先臣昔在順昌爲劉錡所敗便嘆用兵已不如天會時皆是年來貪安漸爲人侮今皇帝旣一向不說著兵使說文字人朝夕在側遺宋所傳之主是有志報復今防古不受調役夏人亦復侵邊陛下捨戰鬭之士謂其不足與語不知三邊有急把作詩人去當得否主黙然左右皆駭目相顧知內省事餘萬福向前扶之曰皇帝方歡飲郎君卻作苦惱人耶扶起去之自是文武分黨如冰炭矣

顯宗【二首】

補歸潛誌宣孝太子世宗子章宗父也追諡顯宗好文學作詩善畫人物馬尢工迄今人間多有存者

賜石右相琚生日之壽【大定辛酉承華殿書】

黃閣今姚宋靑宮舊綺園繡絺歸里社冠蓋盡都門善訓懷師席深仁寄壽尊所期河潤溥餘福被元元

風箏

心與寥寥太古通手隨輕籟入天風山長水濶無尋處聲在亂雲空碧中

中州集原注此詩山陽民家有上禦書無篇題不知何人作及見唐髙駢賦風箏云夜靜弦聲響碧空宮商信任往來風依稀似曲才堪聽又被移將別調中乃知上所書蓋風箏詩而又次駢韻者也姑存之以俟更考

附金史世紀補顯宗諱允恭本諱呼塔噶世宗第二子章宗父世宗卽位封楚王置官屬賜名允廸専心學問與諸儒臣講議於承華殿燕閒觀書乙夜忘倦

附圖繪寶鑑顯宗畫獐鹿人馬學李伯時墨竹自成一家𨿽未臻神妙亦不渉流俗章宗毎題其簽

附張仲壽題金顯宗墨竹捲顯宗去東坡與可未逺自得汴後漸染文物典章之道所以金之初政濟濟可觀

附宋濂題金顯宗所畫墨竹右裕陵所畫墨竹一小枝復自題其右云大定戊子十一月十三日戲筆承華殿濓按裕陵諱允恭興陵嫡子皇統六年始生生十六年興陵卽位封爲楚王實大定元年也二年五月壬寅立爲皇太子八年正月庚戌授皇太子冊寶二十六年六月庚申崩所謂戊子乃大定之八年而作此竹時年二十有三正當受冊寶之歲其在靑坊亦已越七載矣又十八年而厭棄人世未嘗入繼大統而簽題書曰顯宗皇帝者則其子道陵紹位追諡十字帝號而廟曰顯宗實大定二十九年五月甲午也顯宗自正儲貳之後專心問學渉獵經史與諸儒講議承華茍無大故無一時不在稍有餘閒輒遊戲翰墨往往散落於人間者皆彊勁挺拔可玩或者遂謂其雅好墨竹他無所嗜殊不知其英敏仁厚慨然有志古帝王之治徒以降年不永不得與厥父疊照重熈世方以爲恨顧乃以翰墨餘事而稱其能不亦厚誣君子也哉善乎劉文靖公之言曰天人與竹皆眞龍其殆有以知顯宗矣龍泉章君溢出示此卷求題因書而歸之

附明嚴永濬中州集序光孝在儲位二十餘年事興陵能承意開導四方陰受其賜所謂餘福被元元者嘗於賜宰相壽日詩見之

附湛然居士集顯宗在東宮時嘗讀東坡鐵拄杖詩因召侍臣鄭子聃問杖之存亡子聃以在睢陽爲對因以數千緡購於張文定公孫其孫藏於屋棟子竟不得一見云

章宗【一首補六首】

補歸潛誌章宗天資聰悟詩詞多有可稱者其宮中絕句及命翰林待制朱瀾侍夜飲詩眞帝王作也嘗爲鐵劵行數十韻筆力甚雄又有送張建致仕歸弔王庭筠下世詩具載飛龍記中

雲龍川泰和殿五月牡丹

洛陽谷雨紅千葉嶺外朱明玉一枝地力發生𨿽有異天公造物本無私

命翰林待制朱瀾侍夜飲詩

夜飲何所樂所樂無喧嘩三杯淡醁一曲冷琵琶坐久香成穗夜深燈欲花陶陶復陶陶醉鄕豈有涯

宮中絕句

五云金碧拱朝霞樓閣崢嶸帝子家三十六宮簾盡捲東風無處不楊花

軟金杯詞【擘橙爲之】

風流紫府郎痛飲烏紗岸柔軟九防腸冷怯玻瓈碗纖纖白玉蔥分破黃金彈借得洞庭春飛上桃花面

遊龍山禦制【龍山卽石壁寺】

嵯峨云影幾千重髙出塵寰迥不同金色界中兜率境碧蓮花裏梵王宮鶴驚秋露三更月虎嘯疎林萬壑風試拂花牋爲覓句詩成自適任非工

水竇巖漱玉亭

斷岸連蒼山寒巖多積雪中有萬古泉淙淙聲不絕仰山【燕京西七十里有仰山峯巒拱秀中有平頂如蓮花心旁有五峯曰獨秀翠微紫蓋妙髙紫微下多禪剎章宗遊幸有詩刻石】

金色界中兜率景碧蓮花裏梵王宮鶴驚淸露三更月虎嘯疎林萬壑風

附癸辛雜識金章宗之母乃徽宗某公主之女也故章宗凡嗜好書札悉效宣和字畫尢爲逼眞金國之典章文物惟明昌爲盛

附春明夢餘錄慶壽寺舊有石刻金章宗飛渡橋飛虹橋六大字

附書史會要章宗喜作字專師宋徽宗瘦金書附大金國誌承安四年二月詔建太學於京城之南總爲屋七十有五區西序置古今文籍祕省新所賜書東序置三代鼎彜俎豆惇盤尊罍及春秋釋奠合用祭器於是行禮於辟雍祀先師孔子召郡國學生通一經以上者居之公卿以下子孫並入學受業毎季臨觀課其優劣學徒甚盛諸生獻詩頌文賦者四百人國主博學工詩曾於雲龍川泰和殿賞牡丹詠詩云云時五月初也

附堯山堂外紀章宗喜書畫宣和間嘗以蘇合油搜煙爲墨章宗僅購得一兩價黃金一觔欲仿爲之不能

附太平淸話金章宗蓬萊院內宴時所陳玉器及諸玩好盈前視其篆識多南宋宣和物附長安可遊記下黃牛岡口取仰山道轉一岡爲南莊復歷峻阪土中有三斷石讀之乃知爲大興府西連山棲隠寺金大定初建有五峯八亭章宗屢遊之嘗題詩刻石今亡矣

附秋澗集慶壽精藍丈室之前松樾盈庭景色蕭爽嘗引流水貫東西梁今水堙橋廢止存二石屏上刻飛渡橋飛虹橋六字筆力遒勁勢極飛動有王禮部無競風格寺中相傳金道陵筆也

海陵王【五首補】

補歸潛誌金海陵庶人讀書有文才爲藩王時嘗書人扇云大柄若在手淸風滿天下人知其大志正隆南徵至維揚望江左賦詩其志气亦不淺

過汝陰作

門掩黃昬染綠苔那回蹤迹半塵埃空庭日莫鳥爭笑幽徑艸深人未來數仞假山當戶牖一池春水繞樓臺繁花不識興亡地猶倚防幹次第開

以事出使道驛有竹輒詠之【爲岐王時作】

孤驛瀟瀟竹一叢不同凡卉媚東風我心正與君相似只待云梢拂碧空

書壁述懷

蛟龍潛匿隠滄波且與蝦蟆作混和等待一朝頭角就撼搖霹靂震山河

見幾間有巖桂植瓶中索筆賦

綠葉枝頭金縷裝秋深自有別般香一朝揚汝名天下也學君王著赭黃

南徵至維揚望江左【一作題西湖圖】

萬里車書盡會同江南豈有別疆封屯【一作提】兵百萬西湖上立馬吳山第一峯

附繪事備考海陵煬王以才藝自矜好寫方竹亦有奇致嘗遣使入宋藏畫工於眾中潛寫西湖圖歸國而繪已象於吳山最髙處因有立馬吳山第一峯之句

附範成大攬轡錄金不鑄錢惟煬王亮嘗一鑄正隆錢絕不多餘悉用舊錢

附大金國誌天徳四年冬燕京新宮成主率文武百官自會寧府遷都於燕貞元元年正月元夕張燈宴丞相以下於燕之新宮賦詩縱飲盡歡而罷

附大金國誌金主令諸處統軍擇其精於射者得五千人皆用茸絲聨甲紫絲爲上黃茸靑茸次之號硬軍亦曰細軍國主毎自詫曰取江南此五千人足矣

附中興禦侮錄海陵一日發揚州望江亭指顧江山之勝謂其下曰朕不入浙誓不返國因攺其亭曰不歸臺賦詩云云蓋不歸之防於是先見之矣

附程史金主未立封岐王爲平章政事頗知書好爲詩詞語出輒崛彊矯矯有不爲人下之意境內多傳之其居位時好文辭猶不輟將圖南牧遣施宜生來賀天申節隠畫工於中使圖臨安之城邑及吳山西湖之勝以歸旣進繪事大喜瞷然有垂涎杭越之想亟命撤坐間軟屏更設所獻而於吳山絕頂貎已之狀策馬而立題其上云云遷汴之歲中秋舉杯待月不至賦鵲橋仙云停杯不舉停歌不發等候銀蟾出海不知何處片雲來做許大通天障礙髭髯撚斷星眸睜裂惟恨劍鋒不快一揮截斷紫雲腰仔細看嫦娥體態明年竟遂前謀使禦前都統驃騎衛大將軍葉伊克將射雕軍二萬三千圍子細軍一萬先下兩淮臨發賜所制喜遷鶯以爲寵曰旌麾初舉正駃騠力健嘶風江渚射虎將軍落雕都尉繡防錦袍翹楚怒磔防髯爭奮捲地一聲鼙鼓笑談頃指長江齊驟六師飛渡此去無自墮金印如斗獨把功名取斷鎖機謀垂鞭方略人事本無今古試展臥龍韜韞果見成功旦莫問江左想云霓望切黃迎路余又嘗問開禧降者能誦憶尙多不能盡識觀其所存寓一二於千百其桀驁之气已溢於辭表他蓋可知也軟屛詩正隆事迹以爲翰林修撰蔡珪所作詭曰禦制反覆他作似出一機杼或者傳疑益訛抑其餘皆出於視艸亦無所致詰錄所見者聊以寓誌怪云【張棣正隆事迹記所載略同】

附中興禦侮錄海陵所任信者皆宋之叛臣如施宜生馮長寧張中孚中彥等列置臺省倚爲心腹而李成酈瓊孟斌孔彥舟之徒各主兵務任爲牙爪與之謀爲南牧計者未嘗一日忘也宜生尢爲所倚信用以爲相力陳南侵計且勸都汴或陳不可狀海陵曰使吾爲中原天子足矣何爲不可遂下詔遷都有咨爾萬方當懷一統之語

附夷堅志建康歸正官王和尙濟南人能誦金主亮小詞其詠雪昭君怨曰昨日樵村漁浦今日瓊川玉渚山色捲簾看老峯巒錦帳美人貪睡不覺天花剪水驚問是楊花是蘆花

附金小史初金主亮遣施宜生往來爲賀正使隠畫工於中宻寫臨安之湖山以歸亮今圖爲軟壁而圖已像策馬於吳山絕頂是時已自有南窺之意及亮與幸臣梁漢臣遊宮中聞人唱柳耆卿望海潮曲皆錢塘景物亮問之曰適唱何調答曰望海潮梁漢臣曰此神仙詞也時孔彥舟進木犀一株亮喜梁漢臣曰此花乃江南植以爲薪於是亮問朝中誰曾往江南梁漢臣曰有兵部尙書胡鄰曾到遂召之首問錢塘鄰曰臣使江南揚州瓊花潤州金山平江姑蘇錢塘西湖尢爲天下美觀其地更有多多美景但臣迹不得到只此數景天下已罕況於他乎亮聞之大喜遂決意南徵

附啽囈集孫何帥錢塘柳永作望海潮詞贈之流播金國金主亮聞三秋桂子十里荷花遂起投鞭渡江之心時人詩云誰把杭州曲子謳荷香十里桂三秋那知卉木無情物牽動長江萬里愁

附金詩紀事案宋羅大經鶴林玉露萬里車書一首爲謝處厚作

公族

密國公璹【四十一首補二首】

密公字子瑜興陵之孫越王之長子百年以來宗室中第一流人也少日學詩於朱巨觀學書於任君謨遂有出藍之譽文筆亦委曲能道所欲言朝臣自閒閒公楊禮部雷禦史而下皆推重之資雅重薄於世味好賢樂善寒士有不能及者明昌以來諸王公子皆不與外交故公得窮日力於書讀通鑑至三十餘過是非成敗道之如目前時諸王公子皆不得與外交後稍出遊文士軰亦時至其門家所藏法書名畫幾與中祕等客至貧不能具酒肴設蔬飯與之共食焚香煮茗盡出藏書商略之談大定明昌以來故事或終日不聽客去風流蘊借有承平時王孫故態使人樂之而不厭也所居有樗軒又有如庵自號樗軒老人其詩號如庵小槁

補歸潛誌璹字仲寶世宗之孫越王允常子也幼有俊才能詩工書自號樗軒居士宣宗南渡公以開府儀同三司奉朝請家居止以講誦吟詠爲樂時時與士大夫唱酬正大間余入南京因訪僧仁上人會公至相見欣然其舉止談笑眞一老儒殊無驕貴之態後因造其第一室蕭然琴書滿案諸子環侍無俗談可謂賢公子矣廼出其所藏書畫數十軸皆世間罕見者後余適陳送以二詩甚佳又爲余先子集作後序一時文士如雷希顏元裕之李長源王飛伯皆遊其門飛伯嘗有詩云宣平坊裏楡林巷便是臨淄公子家寂寞畫堂豪貴少時容詞客聽琵琶蓋實錄也五子幼曰守禧字慶之年少亦有俊才作詩與字畫亦可喜狀貎白晳風神秀徹如仙人公特鐘愛嘗謂餘指其書畫曰將以付斯人崔立之變皇族皆聚於禁中將北遷慶之病卒年未三十公平生詩文甚多晚自刋其詩三百首樂府一百首號如庵小槁趙閒閒序之行於世其佳句甚有唐人逺意不可謂無志者也

秋郊雨中

羸驂破蓋雨淋浪一抹煙林覆野塘不著沙禽閒防綴只橫秋浦更淒涼

宴息二首

宴息春光晚閒眠晝景虛心居大道達理契眞如樂對忘形友欣逢未見書世間幽隠者何必盡樵漁日日閒下簞瓢樂不殊花魁穠且艶湖玉秀而臞憶友尋詩卷思山展畫圖丹靑傳六逸能著老夫無

梁臺

汴水悠悠蔡水來秋風古道野花開行人驚起田間雉飛上梁王鼔吹臺

自適

晴晝揺涼光長空澹虛碧燕鴻亦何爲老翅南又北衰栁墮殘葉庭戶覺岑寂幽人誦佛書淸香縈幾席西方病維摩東臯醉王績俱到忘言地佳處略相敵小齋蝸角許夜臥膝仍屈能以道眼觀寛大猶四極有書貯實腹無事梗虛臆謝絕聲利徒尙友古遺直

城西

鴈帶邊聲逺牛橫廢壠長人居似河朔岡勢接滎陽禾短新村墅沙平古戰塲悠然望西北暮色起悲涼

送王生西遊【飛伯】

紫陘仙人今淵云騎風禦气七尺身丈夫恥與噲等伍故作野鶴昂雞羣往年書劍遊梁日咳唾中間滿珠璧溫子徒勞手八叉蘇老猶迷目五色慨然拂袖遊嵩陽西南陌上書傳香仲宣堂堂捨我去舉杯卻愁愁更長去程相近黃袍節三十六峯如玉列龍門楓葉墮紅綃洛浦蘆花舞晴雪勲名細事猶秋毫政可痛飲讀離騷天津月照紫綺裘緱嶺風吹靑玊簫我無羽翼隨君起浩歌相送秋光裏憑髙西望靑茫茫落日無情下寒水

王生以秋騷見示復以此謝之

三年京國與君遊每恨知君尙未周始露雄文陵楚些又登長陌佩吳鉤燈殘茅店雞催曉霜落金風鴈喚秋後夜文星出西洛仲宣知在水南樓

自題寫眞

枯木寒灰久亦神因緣來現胙公身只緣酷愛東坡老人道前身趙徳麟【樗軒嘗封胙國公故云】

黃華畫古柏

黃華老人畫古柏鐵簡將軍挽大弨意足不求顏色似荔支風味配江瑤【鐵簡萬戶以神射名天下】

書龍徳宮八景亭

刻桷朱楹墮紺紗裙腰艸色趁堦斜誰知剝落亭中石會聽宣和玉樹花

思歸

四時惟覺漏聲長幾度吟殘蠟燼缸驚夢故人風動竹催春羯鼔雨敲新詩淡似鵞黃酒歸思濃如鴨綠江遙想翠云亭下水滿陂靑艸鷺鶿雙

如庵樂事

人間最美安心睡睡起從容盥漱終七卷蓮經爇沈水一杯湯餅潑油蔥因循黙坐規禪老取次拈詩教小童炕暖明有書冊不知何者是窮通

題晉卿王暉寶繪

顧陸張吳寶繪堂風花雪月保寧坊錦囊玉軸三千幅翠袖金釵十二行數筆丹靑參李範一時遷謫爲蘇黃太原珍玩名天下舊迹猶憑古印章

得友人書

聞有書來喜欲狂紫芝眉宇久難忘別離惟嘆我頭白詩句屢成君馬黃公幹羇棲猶洛下孔明髙臥尙南陽冷官領取閒中趣逺勝區區夢蟻忙

內族子鋭歸來堂

一旦能知夢裏眞平生看破主中賓歸來堂上忘形友名利塲邊稅駕人東郭風煙宜蕙帳南山猿鶴識綸巾淸尊雅趣閒棊味盞盞沖和局局新

題潘閬夜歸圖

不是詩人灞水壖又非野老曲江邊風姿便認王摩詰蘊借還疑李謫仙驢背倒騎蓮嶽下牛腰穏跨竹林前掀髯對月餘髙興明日佳篇幾處傳

漫賦

貧知囊底一錢無老覺人間萬事虛富貴儻來終作麼勲名便了又何如季鷹未飽松江鱠魯望將成笠澤書自是杜門無客過不闗多病故人疎

寓迹

寓迹山中記昔年西溪卜築欲終焉飄零何在五株柳離亂難歸二頃田漫叟未能忘野寺道人猶解識林泉吾鄕已宅無何有一笑醯雞盡甕天

秋晚出郭閒遊

塵中俗事每漫漫暫出城闉借眼寛沙麓去邊羣牧小野雲平處一雕盤殘荷露水秋光晚衰柳搖風古渡寒此幅大年橫景畫魯岡圖上似曾看

老境

老境惟禪況幽居似寶坊酒杯盛硯水經卷貯詩囊懶甚書彌少閒多夢自長不知何處雨徑作夜來涼

北郊晚步

陂水荷凋晚茅檐燕去涼逺林明落景平麓淡秋光羣牧歸村巷孤禽立野航自諳閒散樂園圃意尢長

閒詠

歲晚陶元亮平生馬少遊凋殘半枯木浩蕩一虛舟鶴望塵迷眼雞棲屋打頭瓶儲尙蕭索焉敢計莵裘

池蓮

輕輕姿質淡娟娟防綴圓池亦可憐數防飛來荷葉雨暮香分得小江天

梁園

一十八里汴堤柳三十六橋梁苑花縱使風光都似舊北人見了也思家

釋迦出山息軒畫

龎眉袖手出巖阿及至拈花事已訛千古雪山山下路杖藜無處避藤蘿

過胥相墓

亭亭華表映朱門始見徵西宰相尊下馬讀碑人不識夷山髙處望中原

秋日小雨

白鷺裴回花鴨遊城南城北幾汀洲綠荷風底飛來雨做弄今年甲子秋

東郊瘦馬

比歲無秋畎畝空病驂難遣齧枯叢倉儲自益駑駘肉獨爾空嘶苜蓿風

枕上聽雨

臥聽羯鼔打涼州元是芭蕉細雨秋庭際玉簪開幾許小窓特地暮香幽

溪景

飛飛鷗鳥自徜徉也解新秋受用涼日暮碧溪微雨過滿風都是藕花香

題紙衣道者圖

紫袍披上金橫帶藜杖拖來紙掩襟富貴山林爭幾許萬緣惟要總無心

春半喜晴

陰寒二月雪含云兩日開晴淑景新借問海棠紅幾許杏花楊柳不曽春

漁父詞二首

楊柳風前白板扉荷花雨裏綠蓑衣紅稻美錦鱗肥漁笛閒拈月下吹

釣得魚來臥看書船頭穩置酒葫蘆煙際柳雨中蒲乞與人間作畫圖

馬伏波

可嘆迂疎一老翁豈堪牀下拜梁松明珠薏苡猶難辧萬里爭教論杜龍

畱侯

辟穀輕身慕赤松不知誰舉傅春宮君方避溺猶居水忍使餘波及四翁

對鏡二首

鏡中色相類吾深吾面終難鏡裏尋明月印空空受月是他空月本無心

明明非淺亦非深何事癡人泥影尋照見大千眞法體不闗形相不闗心

夏晚登樓

登樓晚暑復相攻快意淸風忽此逢云似碧山天似水霽波平浸兩三峯

華亭

世尊遺法本忘言教外別傳意已圓只履攜將蔥嶺去不妨來上月明船

聞閒閒再起爲翰林

蓮燭光中久廢吟一朝超擢睿恩深四朝耆舊大宗伯三紀聲名老翰林人道蛟龍得雲雨我知麋鹿彊冠襟寶巖空谷西窓夢不信秋來不上心

絕句

孟津休道濁於涇若遇承平也敢淸河朔幾時桑柘底只談王道不談兵

附元好問如庵詩文序密國公璹字子瑜越王長子而興陵之諸孫也明昌初已受封公以例授金紫光祿大夫衞紹王時除開府儀同三司宣宗南渡後封胙國公哀宗正大初進封密自明昌初鎬厲等二王得罪後諸王皆置傅與司馬府尉文學名爲王府官屬而實監守之府門啟閉有時王子若孫及外人不得輒出入出入皆有籍訶問嚴甚金紫若國公𨿽大官無所事事止於奉朝請而已密公班朝著者如是四十年初燕都遷而南危急存亡之際凡車輅宮縣寶玉祕器所以資丕天之奉著舟車輦運國力不贍至汴者千之一耳而諸王公貴主至有脫身而去者公家法書名畫連箱累篋寶惜固防與身存亡故他貨一錢不得著身方遷革倉卒朝廷止以乏軍興爲憂百官俸給減削幾盡歲日所入大官不能贍百指而密公尢宗室之貧無以爲資者其落薄失次爲可見矣元光以後王薨門禁緩文士稍遂欵謁然亦不過三數人而止矣公資稟簡重而至誠接物不知名爵爲何物少日師三川朱巨觀學詩龍巖任君謨學書眞積之久遂擅出藍之譽於書無所不讀而以資治通鑑爲専門馳騁上下千有三百餘年之事其善惡是非得失成敗道之如目前穿貫他書考證同異𨿽老於史學者不加詳也名勝過門明窓棐幾展玩圖籍商略品第顧陸朱吳筆虛筆實之論極幽及論二王筆墨推明艸書學究之說窮髙妙而一言半辭皆可紀錄典衣置酒或終日不聽客去鑪薰茗椀或橙蜜一杯有承平時王家故態使人愛之而不能忘也字畫得於蘇黃之間參禪於善西堂名曰祖敬自題寫眞有枯木寒灰亦自神應緣來獻胙公身只緣苦愛東坡老人道前身趙徳麟之句舊制國公祭山陵則佩虎符乘傳號曰嚴祭若上淸儲祥宮若太乙宮五嶽觀設醮上方相藍大道塲則國公代行香公多預焉又有詩自戲云借來羸馬鈍於墻馬上官人病且無用老臣還有用一年三五度燒香蓋實錄云公詩五卷號如庵小槁者汴梁鬻書家有之樂府云夢到鳯凰臺上山圍故國周遭又云咫尺又還秋也不成長似雲閒識者聞而悲之予竊謂古今愛作詩者特晉人之自放於酒耳吟詠情性畱連光景自當爲緩憂之一物在公則又以之遁世無悶獨立而不懼者也使公得時行所學以文武之材當專面正朝之任長轡逺馭何必減古人顧與槁項黃馘之士爭一日之長於筆硯間哉朝家疎近族而倚疏屬其獘乃至於此可爲浩嘆也天興壬辰曹王出質公求見於隆徳殿上問叔父欲何言公奏聞伯特𨿽議和伯特不苦諳練恐不能辦大事者臣請副之或代其行上慰之曰南渡後國家比承平時有何奉飬然叔父亦未嘗沾丏無事則置之冷地無所顧借緩急則置於不測叔父盡忠固可天下其謂我何叔父休矣於是君臣相顧泣下未幾公感疾以其夏五月十有二日薨春秋六十一後二十有六年此集再刻於大名門下士河東人元某爲之引

附畫史會要密國公喜作墨竹自成規格亦甚可觀

完顏匡【一首補】

補金史完顏匡本名薩克蘓世祖九世孫事豳王允成爲其府教讀大定十九年章宗年十餘歲顯宗命詹事烏淩阿願擇徳行淳謹才學該通者使教章宗兄弟閱月願啟顯宗曰豳王府教讀完顏薩克蘓徐王府教讀布薩烏格二人可使教皇孫兄弟顯宗曰典教幼子須用淳謹者已而召見於承華殿西便殿顯宗問其年對曰臣生之歲海陵自上京遷中都歲在壬申顯宗曰二十八歲爾詹事乃云三十歲何也匡曰臣年止如此詹事謂臣出入宮禁故增其歲言之耳顯宗顧謂近臣曰篤實人也命擇日使皇孫行師弟子禮七月丁亥宣宗章宗皆就學顯宗曰每日先教漢字至申時漢字課畢教女直小字習國朝語因賜酒及防幣頃之世宗詔匡烏格俱充太子侍讀寢殿實達爾圖們玖珠問匡曰伯夷叔齊何如人匡曰孔子稱夷齊求仁得仁玖珠曰汝軰學古惟前言是信夷齊輕去其親不食周粟餓死首陽山仁者固如是乎匡曰不然古之賢者行其義也行其道也伯夷思成其父之志以去其國叔齊不茍從父之志亦去其國武王伐紂夷齊叩馬而諫紂死殷爲周夷齊不食周粟遂餓而死正君臣之分爲天下後世慮至逺也非仁人而能若是乎是時世宗如春水顯宗從二人者馬上相語遂後顯宗遲九住至問曰何以後也九住以對顯宗嘆曰不以女直文字譯經史何以知此主上立女直科舉教以經史乃能得其淵奧如此哉稱善者良久謂玖珠曰論語知之爲知之不知爲不知是知也汝不知不達務辯口以難人由是觀之人之學不學豈不相逺哉顯宗嘗謂中侍局都監富察札拉曰入殿實達爾完顏恩楚侍讀完顏薩克蘓與我同族汝知之乎對曰不知也顯宗曰薩克蘓始祖九世孫恩楚博和哩之世也始祖兄弟皆非常人汝何由知此顯宗命匡作睿宗功徳歌教章宗歌之二十三年三月萬春節顯宗命章宗歌此詞侑觴世宗愕然曰汝軰何因知此顯宗奏曰臣伏讀睿宗皇帝功徳欲使兒子知創業之艱難命侍讀薩克蘇作歌教之世宗大喜顧謂諸王侍臣曰朕念睿宗皇帝功徳恐子孫無由知皇太子能追念作歌以教其子嘉哉盛事朕之樂豈有量哉卿等亦當誦習以不忘祖宗之功命章宗歌數四酒行極歡乙夜乃罷

睿宗功徳歌

我祖睿宗厚有陰徳國祚有傳儲嗣當立滿朝疑懼獨先啟策䢐徵三秦震驚來赴富平百萬望風奔僕靈恩光被時雨春暘神化周浹春生冬藏

附金史列傳二十五年匡中禮部策論進士是歲世宗在上京顯宗監國二月甲辰禦試匡下第顯宗惜之謂侍正石惇寺家奴唐古哈達曰侍讀二十一年府試不中我本不欲侍讀再試恐傷其志今乃下第使人意不樂是歲初取止四十五人顯宗命添五人布薩烏格中在四十五人後除書畫直長匡與烏格俱爲侍讀匡被眷遇特異顯宗謂匡曰汝無以烏格登第怏怏但善教金源郡王何官不可至哉二十八年匡試詩賦漏寫詩題下注字不取特賜及第

完顏奉國【一首補】

補蒲城志金華州防禦使完顏奉國練軍太華山陰有書蒲城壁詩云云

書蒲城壁

閱兵肄武耀驊驑仰視蓮峯瞷碧流縱是邊陲狼燼滅暫喧鉦鼔角聲幽如貔似虎威風鋭積玉堆藍爽气浮未老君恩須重報終焉更卜隠巖陬

李宸妃【附】

補金臺集妝臺李妃所築今在昭明觀后妃嘗與章宗露坐上得句妃應聲云云

妝臺聯句

二人土上坐一月日邊明

附金史后妃傳章宗元妃李氏師兒大定末以監戶女子入宮是時宮教張建教宮中師兒與諸宮女從之學故事宮教以靑紗隔障蔽內外不得面見有問自障內映紗指字以請宮教自障外口說教之諸女子中惟師兒易爲領解建不知其誰但識其音聲淸亮章宗問建女子誰可教者建對曰就中音聲淸亮者爲最章宗以建言求得之宦者梁道譽師兒才美勸章宗納之章宗好文詞妃性慧黠能作字知文義尢善伺候顏色迎合意防遂大愛幸明昌四年封昭容明年進封淑妃已進封元妃

三金源

珠赫防【三首補】

補歸潛誌珠赫防士元先名玹字溫伯金源納琳明安也𨿽貴家刻苦爲學如寒士善與士大夫遊初受學於辛敬之習左氏春秋後與侯季書交築室商水大野中惡衣糲食以吟詠爲事詩益工時余在淮揚屢相從講學迨北兵入河南被命提兵戍亳州已而亳亂見殺年未四十也少年詩雲山連嵩少雲煙晚地接崤函艸樹秋甚有唐人風致

寄劉祁京師

西湖風景昔同遊醉上蘭舟泛碧流楊柳風生潮水濶芙蓉煙盡野塘幽花邊落日明金勒雲裏淸歌繞畫樓今夜相思滿城月梁臺楚水兩悠悠

睢陽道中

又渡溵江二月時淮陽東下思依依丘園寂寞生春艸城闕荒涼對落暉去國十年初避亂投荒萬里正思歸臨岐卻羨春來鴈亂逐東風向北飛

書懷

闗東客子去遲遲飄泊炎荒兩鬢絲三楚樓臺淹此日五陵裘馬想當時春風艸長淮陽路落日云埋漢帝祠回首故鄕何處是北山天際綠參差

烏淩阿爽【二首補】

補歸潛誌烏淩阿爽字肅孺金源世襲穆昆也風神蕭灑美少年性聰穎作奇語喜從名士遊居淮陽日詣余家夜歸其室鈔寫諷誦終夕𨿽世族家甚貧爲後母所制逾冠未娶惡衣糲食恬如遇交遊杯酒豪縱可喜余謂使其志不輟年稍長則當魁其軰流壬辰蹈水死詩才淸麗俊拔似李賀惜乎不見其大成也

鄴鏡

上有丹錫花秋河碎星斗磨研淸且厲玉瑟鳴風帚

古尺

背露淸光虹一道赤鬛金鱗何夭矯翻思昨夜雷霆怒只恐乘雲上天去

附歸潛誌伊喇都尉瑪努勒字溫甫契丹世襲明安也讀史書慷慨有气誼喜交士大夫視金源同列諸人奴也嘗爲宣撫使便宜鄧豫間以事杖殺經歷官坐廢後爲虎賁都尉提兵赴闗中後由商南全軍而廻病死自號拙軒趙閒閒爲賦之諸公皆有詩正大初先子令葉余往省會溫甫屬余爲拙軒銘先子亦有詩

附歸潛誌伊喇樞宻聶赫字廷玉契丹世襲明安也弟兄俱好文幕府延致名士初帥彭城雷希顏在幕楊叔能元裕之皆遊其門一時士望甚重爲將鎭靜守邊不擾軍民便之天興東狩知國將亡率鄧州軍民詣宋人納欵宋以兵馬轄處之賜第居襄陽未幾病死

附歸潛誌南渡後諸金源世襲明安穆昆往往好文學與士大夫遊如完顏錫裏兄弟伊喇廷玉溫甫總領爾佳徳固珠赫士烏淩阿肅如軰作詩多有可稱徳固勇悍在軍中有聲嘗送捨弟以詩亦可喜天興初提兵戍譙軍亂見殺

溫特赫某【一首補】

補溫特赫某失其名官陜西州路按察使按金史有溫特赫達字子達明昌五年進士嘗任陜西元帥府經歷及行樞宻院經歷官又有溫特赫富察特眞祐間同知鳯翔尹攺京兆尹二人俱仕宦陜西而未嘗言任按察使未知孰是

華淸宮

泉聲夜作漏聲長月底驚回夢到鄕知我馬嵬曽過著枕邊嗚咽問興亡

禦訂全金詩增補中州集卷首上

欽定四庫全書

禦訂全金詩增補中州集卷首下

樂歌【一百五十一章補】

補金史金初得宋始有金石之樂然而未盡其美也及乎大定明昌之際日修月葺粲然大偹其太常者卽郊廟祀享大宴大朝會宮懸二舞是也教坊者則有鐃歌鼔吹天子行幸鹵簿導引之樂也有散樂有渤海樂有本國舊音世宗嘗寫其意度爲雅曲史錄其一俚者弗載云

補金史樂曲之名唐以和宋以安金以寧

郊祀樂歌

皇帝入中壝宮縣黃鐘宮昌寧之曲

衮服穆穆臨於中壝瞻言圜壇皇皇后帝禋祀肇稱馨香維徳爰曁百神於昭受職

降神宮縣幹寧之曲

我金之興皇天錫羨惟神之休爰玆郊見有玉其禮有牲其薦將受厥明來寧來燕

皇帝盥洗宮縣黃鐘宮昌寧之曲

因天事天惇宗將禮爰飭攸司奉時罍洗挹彼注玆乃升壇陛先事而防神勞豈弟

皇帝升壇登歌大呂宮昌寧之曲

相在國南崇崇其址烝哉皇王維時蒞止至諴通神克禋克祀於萬斯年昊天其子

昊天上帝奠玉幣登歌大呂宮洪寧之曲

穆穆君王有嚴有翼佩環鏘然圜壇是陟嘉徳升聞馨非黍稷髙明降監百神受職

皇地只神寧之曲

肅敬明只躬行奠贄其贄維何黃琮制幣從祀羣靈咸秩厥位維皇能饗久集熙事

配位太祖皇帝永寧之曲

肇舉明禋皇天后土皇祖武元爰作神主功昭耆定歌以大呂綏我思成有秩斯祜

司徒迎俎宮縣黃鐘宮丰寧之曲

穆穆皇皇天子躬祀羣臣相之罔不敬止俎豆畢陳物其嘉矣馨香始升明神燕喜

昊天上帝酌獻登歌大呂宮嘉寧之曲

郊禋展敬昭事上靈泰尊在席有配斯馨酌言獻之靈其醉止福祿來宜以答明祀

皇地只泰寧之曲

衮服穆穆臨被泰折於昭神宮埋幣瘞血爰稱匏爵斟言薦潔方輿常安扶我帝業

配位太祖皇帝燕寧之曲

烝哉髙後肇廸丕基功與天合配天以推薦時淸防孔肅其儀來寧來燕福祿綏之

文舞退武舞進宮縣黃鐘宮咸寧之曲

奉祀郊丘雲門變舞進秉朱幹停揮翟羽於昭睿文復省聖武無疆維烈天子受祜

亞終獻宮縣黃鐘宮咸寧之曲

掃地南郊天神以竢於皇君在克禋克祀交於神明酒陶器誠心靖純非貴食味

皇帝飲福登歌大呂宮福寧之曲

所以承天無過乎質天其祐之惟精惟一泰尊爰挹馨香薦徳惠我無疆子孫千億

徹豆登歌大呂宮丰寧之曲

大禮爰陳爲豆孔碩肅肅其容於顯百辟皇靈降監馨聞在徳明禋斯成孚休罔極

送神宮縣圜鐘宮幹寧之曲

赫赫上帝臨監禋祀居然來歆昭答祖配圜壇四成神安其位升歌贊送天人悅喜

方丘樂歌

迎神鎭寧之曲

至哉坤儀萬彚資生稱物平施流謙變盈禮修泰折祭極精誠皇皇靈睠永奠寰瀛

初獻盥洗太蔟宮肅寧之曲

禮有五經無先祭禮卽時伸防惟時盥洗品物吉蠲威儀濟濟錫之純嘏來歆愷悌

初獻升壇應鐘宮肅寧之曲

無疆之徳至哉坤元沈潛剛克資生實蕃方丘之儀惟敬無文神其來思時歆薦殷

初獻奠玉幣太蔟宮億寧之曲

禮行方澤文物備舉惟皇地只昭格來下奠瘞玉帛純誠內著神保是享陟降斯祜

司徒奉俎太蔟宮丰寧之曲

四階秩儀壇於方澤昭事皇只卽陰以墌潔肆於祊孔嘉且碩神其福之如幾如式

正位酌獻太蔟宮溥寧之曲

蕩蕩坤徳物無不載柔順利貞含光大籩豆旣陳金石斯在四海永寧福祿攸介

亞終獻升壇太蔟宮咸寧之曲

卓彼嘉壇奠玉方澤百辟祗肅八音純繹祀事孔明柔只感格

徹豆應鐘宮丰寧之曲

修理方丘吉蠲是宜籩豆靜嘉登於有司芬芬馨香來享來儀郊儀將終聲歌徹之

送神林鐘宮鎭寧之曲

因地方丘濟濟多儀樂成八變靈只格思薦余徹豆神貺昭垂億萬斯年永祐丕基

宗廟樂歌

禘祫親饗皇帝入門宮縣無射宮昌寧之曲

惟時升平禮儀肇興鳴鑾至止穆穆造庭百辟卿士恪謹迎承恭祖考神宇攸寧

皇帝升殿登歌夾鐘宮昌寧之曲【升階及將還板位皆同登歌】

笙鏞旣陳罍樽在戶升降有容惟規惟矩恭敬明神上儀交舉永言保之承天之祜

皇帝盥洗宮縣無射宮昌寧之曲

惟水之功潔淨精微洗爵奠斚於徳有輝皇皇穆穆宗廟之威宜其感格福祉交歸

皇帝降階宮縣無射宮昌寧之曲

於皇神宮象天淸明有來肅肅相維公卿禮儀卒度君子攸寧孔時孔惠綏我思成

迎神宮縣來寧之曲

八音克諧百禮具舉明徳維淸至誠永慕神之格思云軿風馭來止來臨千祀燕處

司徒引俎宮縣無射宮丰寧之曲

維牲維犧齋明致祠我將我享吉蠲奉之博碩肥腯神嗜爲宜千秋歆此永綏黔黎

始祖酌獻宮縣無射宮大元之曲

惟酒旣淸惟殽旣馨苾芬孝祀在廟之庭羞於皇祖來燕來寧象功昭徳先祖是聽

徳皇帝大熙之曲

萬方欣戴鴻業創基瑤源垂裕綿瓞重熙式崇毖祀爰考成規籩豆有楚益臻皇儀

安皇帝大安之曲

爰圖造邦載徳其昌皇儀允穆誕集嘉祥明誠昭格積厚流光只嚴淸廟鐘石瑯瑯

獻祖大昭之曲

惟聖興邦經始之初鳩民化俗還定攸居廸徳純儉至規逺圖時哉顯祀精誠有孚

昭祖大成之曲

天啟璇源貽慶定基率義爲勇施徳爲威耀武拓境功烈巍巍永昌皇祚均福黔黎

景祖大昌之曲

丕顯鴻烈基緒隆昌聖期誕集邦宇斯張尊嚴廟祏昭格休祥煌煌縟典億載彌光

世祖大武之曲

桓桓武功天監其明惟威震疊惟徳綏寧神策無遺鴻圖以興曾孫孝祀遹昭厥成

肅宗大明之曲

於皇神人武烈文謨左右世祖懷柔掃除威震遐邇化漸虫魚垂光綿永成帝之孚

穆宗大章之曲

烝哉文祖欽聖淵慈愛忠信典冊昭然歆此明祀繁祉綿綿時純熙矣流慶萬年

康宗大康之曲

惟明惟聽熠熠神功儀刑世業昭格上穹持盈孝孫薦芳斯丰錫我祉福皇化益隆

太祖大定之曲

功超殷周徳配唐虞天人協應平統寰區開祥垂裕肇基永圖明明天子敬承典謨

太宗大惠之曲

巍巍徳鴻無爲端扆祚承神功究馴俗媺淸宮緝熙孝毖時祀欽奠著誠犧尊嘉防

熙宗大同之曲

昭顯令徳神基丕承對越在天享用躋升於穆淸廟來燕來寧神具醉止惟欽克誠

睿宗大和之曲

皇祖開基周武殷湯猗歟聖考嗣徳彌光啟祐洪緒長髮其祥嚴恭廟享萬世烝嘗

世宗大鈞之曲

神之來思甫登於堂祼圭有瓚秬鬯芬芳巍巍先功啟祐無疆萬年肆祀孝心不忘

顯宗大寧之曲

於皇神功有嚴惟淸吉蠲孝祀惟神之寧對越在天綏我思誠敷祐億年邦家之慶

章宗大隆之曲

兩紀踐祚萬方寧康文經天地武服遐荒禮備制定徳隆業昌居歆典祀萬載無疆

宣宗大慶之曲

猗歟聖皇三代之英功光先後徳被羣生牲粢惟馨鼓鐘其鏗神兮來思歆於克誠

文舞退武舞進宮縣無射宮肅寧之曲

明明先皇神武維揚開基垂統萬世無疆干戚象功威儀有光神保是饗昭哉降康

亞終獻無射宮肅寧之曲

涓辰之休昭祀惟恭威儀陟降惟禮是從籩豆靜嘉於論鼓鐘惟皇受祉監斯徳容

皇帝飲福登歌夾鐘宮福寧之曲

犧牲充潔粢盛馨香來格來享精神用彰飲此純禧簡簡穰穰文明天子萬壽無疆

徹豆登歌夾鐘宮丰寧之曲

孝祀肅睦明徳以薦樂奏九成禮終三獻百辟卿士進徹以時小大稽首神保聿歸

送神宮縣黃鐘宮來寧之曲

潔玆牛羊淸玆酒醴三獻攸終神旣燕喜神之去兮載錫繁祉萬壽無疆永保禋祀

郊祀前朝享太廟樂歌

皇帝入門宮縣無射宮昌寧之曲

郊將升禋廟當告防錫鑾戾止孝實奉先祀事斯舉有序無愆祗見祖考神意懽然

皇帝升殿登歌夾鐘宮昌寧之曲

皇皇天子升自阼階奠見祖禰肅然有懷百禮已洽八音克諧旣昌且寧萬福沓來

迎神宮縣來寧之曲

以實應天報本反始潔粢丰盛禮先肆祀風馬云車神之弔矣來止來宜而燕翼子

皇帝盥洗宮縣無射宮昌寧之曲

有水於罍有巾於篚帨手拭爵圭衮有煒酒太羮徳馨維菲萬年昌寧皇皇負扆

皇帝升階宮縣無射宮昌寧之曲【降階同】

巍巍京師有嚴神宮聖主戾止多士雲從來享來獻肅肅其容將昭大報庸示推崇

司徒捧俎宮縣無射宮丰寧之曲

陳其犧牲惟純與精苾芬孝祀於昭克誠不疾瘯蠡或剝或亨洋洋在上以交神明

始祖酌獻宮縣大元之曲

猗歟初基肇我王迹其命維新貽謀丕赫綿綿瓞國步日辟堂構之成焜煌今昔

獻祖大昭之曲

以聖繼興成王之孚民從其化咸奠攸居淸廟觀徳猗歟偉歟金石備樂以奉神娛

昭祖大成之曲

東夷不庭皇祖震怒神武削平貽厥聖緒猶室有基垣墉乃樹億萬斯年天保孔固

景祖大昌之曲

於皇藝祖其智如神修法施令百度維新疆宇日廣海隅咸賔功髙徳厚耀耀震震

世祖大武之曲

於皇先王昭假於天長駕逺馭麾斥無前王業猶生孫謀有傳圓壇展禮敢先告防

肅宗大明之曲

猗歟前人簡惠昭融相我世祖成玆伐功敷祐來葉帝圖其隆將修熙事先欵神宮

穆宗大章之曲

仁慈忠信惟祖之休功光岐下迹掩商丘言瞻淸廟懷想前修神其來格歆玆庶羞

康宗大康之曲

猗歟前王惠我無疆儀刑典法日靖四方永言孝思於乎不忘昭告大祀祗率舊章

太祖大定之曲

天生聰明俾乂蒸人惟此二國爲我敺民撻彼威武萬邦咸賓明昭大報推而配神

太宗大惠之曲

維淸緝熙於昭明徳我其収之駿奔萬國南郊肇修大典增飭淸廟吉蠲純禧申錫

睿宗大和之曲

維時祖功肇開神基昭哉聖考其徳增輝上動天監民命攸歸貽謀翼子無疆之辭

文舞退武舞進宮縣肅寧之曲

先皇開基比迹殷湯功加天下武徳彌光容舞象成干戈戚揚於昭報本懷哉不忘

亞終獻宮縣肅寧之曲

於皇宗祊朝獻維時芬芬酒醴棣棣威儀誠則有餘神之格思神孫千億神其相之

皇帝飲福登歌夾鐘宮福寧之曲

皇皇穆穆丕承丕基躬親於禋載肅載祗對越在天神歆其誠於以飲酒如川之增

徹豆豋歌夾鐘宮丰寧之曲

物維其時旣丰且防苾苾徳馨或將或肆神之居歆洽於百禮於萬斯年穰穰介祉

送神宮縣黃鐘宮來寧之曲

濟濟多儀皇皇雅奏獻終反爵薦余徹豆神監昭回有秩斯祐無疆之福申錫厥後

昭徳皇后別廟郊祀前薦享登歌樂曲

初獻盥洗夷則宮肅寧之曲

神無常享時歆精誠惟誠惟潔感通神明先事盥潔注玆淸泠巾篚旣奠尊彞薦馨

初獻升降殿仲呂宮嘉寧之曲

有來肅肅登降以敬粲粲袨服鏘鏘佩聲金石節奏旣協且平其儀不忒乃終有慶

司徒奉俎奏夷則宮丰寧之曲

馨我黍稷潔我牲牷降升有節薦是吉蠲工祝致告威儀肅然神之弔矣元吉其旋

酌獻奏夷則宮儀坤之曲

俔天之妹坤徳利貞圜丘有事先薦以誠我酒旣防我殽旣盈神其居饗福祿來成

徹豆奏仲呂宮丰寧之曲

明昭祀事舊典無違樂旣云闋神其聿歸禮之克成神保斯饗於萬斯年迓續丕貺

祫禘有司攝事

初獻盥洗宮縣無射宮肅寧之曲

祀事之大齊栗爲先潔精以獻沃盥於前旣灌以升乃薦豆籩神其感格歆於吉蠲

升自西階登歌奏夾鐘宮嘉寧之曲【余並同親祀】

國有太宮合食以禮躋階肅肅降陛濟濟鏘然純音節乃容止神之格思永綏福履

時享攝事登歌樂章

初獻盥洗無射宮肅寧之曲

酌彼行潦維挹其淸潔齊以祀祀事昭明顯允辟公沃盥乃升神之至止歆於克誠

初獻升殿夾鐘宮嘉寧之曲【餘同親祀惟不用宮縣】

濟濟在庭祗薦有序雍容令儀旋規折矩爰䢐於基鳴佩接武敬恭神明來寧來處

昭徳皇后時享登歌樂章

初獻盥洗無射宮肅寧之曲

時祀有章禮備樂舉爰潔其盥亦丰其俎俯仰升降中規中矩神其來格百福是與

初獻升殿夾鐘宮嘉寧之曲【三獻及司徒降同】

假哉神宮神宮有侐惟時吉蠲登升翼翼歌鐘鏘煌笙磬翕繹於昭肅恭靈釐來格

司徒奉俎無射宮丰寧之曲

宮庭枚枚鐘磬喤喤旣儀圭鬯旣奠膋薌齊莊奉饋籩豆大房靈之右饗流慶無疆

酌獻無射宮儀坤之曲

於皇坤徳作合干儀塗山懿範京室芳徽容聲如在典祀惟時神其克享薦祉來宜

亞終獻無射宮儀坤之曲

嘉羞實俎髙張在庭申獻合禮坤徳儀刑神其是聽用鬯淸明淸明旣鬯來享來寧

徹豆夾鐘宮丰寧之曲

禮成於終神心禗禗膋蕭發馨樂闋獻已徒馭孔多靈輿載轙靑悠悠歸且億矣

宣孝太子別廟登歌樂章

初獻升殿夾鐘宮承安之曲

有腯斯牲有馨斯齊美哉洋洋升降以禮禮容旣莊樂亦諧止神之格思式歆明祀

酌獻無射宮和寧之曲

於惟光靈孝徳昭宣髙麗有奕來寧來燕於薦惟祫旣時旣蠲從我烈祖載享億年

亞終獻和寧之曲

金石和奏豆籩惟丰祠官奉事齊敬精衷笙吟伊浦鶴駐緱峯是保是饗靈徳無窮

徹豆夾鐘宮和安之曲

寢成奕奕今玆其時明禋肇祀將禮之儀侯安以懌羞嘉且時樂闋獻已神其饗思

大定三年十月追上睿宗冊寶應鐘宮顯寧之曲

天開休運積仁而昌命玆昭考敢忘顯揚上儀肇舉涓日之良來格來享惠我無疆

大定十九年升祔熙宗冊寶樂曲

恢大帝業敉寧多方懿徳茂烈金書發揚肇舉上儀涓擇吉日鴻名赫赫與天無極

上冊寶宮縣靜寧之曲

日卜其吉承祀孔肅廣號追崇孝心克篤於乎悠哉來思睟穆寶冊旣陳委於宗祝

皇帝降殿宮縣鴻寧之曲

繼世隆昌臨朝靜黙追諡鴻名發輝潛徳玉質金章煌煌簡冊涓辰展儀永傳無極

殿庭樂歌

大定七年七月上冊寶皇帝將升禦座宮縣樂太蔟宮泰寧之曲【降座同】

徳隆帝位承天而興侯邦來庭民居安寧歸美以報傳之無極鴻名徽稱壽時萬億

冊寶入門奏天保報上之曲

四方旣平功歸聖明定功巍巍丕享鴻名股肱良哉揄揚元首儲精優遊南山等壽

奉冊寶官復位歸美揚功之曲

聖徳髙明萬邦咸休錙銖陶虞糠粃商周維時羣臣對敭稽首天子明明令聞不朽

冊寶初行奏和寧之曲【冊寶將升殿皇太子自侍立位至降階曲並同】

四方攸同昭哉成功時和年丰諸福來崇英聲昭騰和气充塞於乎皇王維壽時億

皇太子升殿賀奏同心戴聖之曲

穆淸皇風遐方來同於昭於天物和嵗丰丕受鴻名對揚偉績純釐穰穰敷錫防極

舉酒萬壽無疆之曲

四海太平吾皇之功羣臣對揚誕受鴻名霞觴瓊腴君王樂豈皇天垂休萬壽無極

進第一爵登歌奏王道明昌之曲

對天鴻休於以鋪張巍巍煌煌超冠百王皇圖皇綱時維明昌祉福無疆於民敷揚

行羣官酒宮縣和寧之曲

聖徳髙明如天彊明多方治平功大有成流於聲音形於蹈舞頒觴羣臣以昭禮遇

進第二爵登歌奏天子萬年之曲

惟明後馭寰瀛躋升平飛英聲功三皇徳五帝遊巖廊億萬歲

行羣官酒宮縣和寧之曲

地平天成時和歲丰迓衡弗迷率惟敉功受天之祜四方來賀於萬斯年不遐有佐

進第三爵登歌嘉禾之曲

景命赫斯歸吾皇仁風洋洋被逺荒琛贄旅庭趨明光气和薰蒸爲嘉祥殊本合穗眞異常庾如坻京歲且穰猗歟鴻休超前王播爲聲詩傳無疆

大定十一年十一月行冊禮皇帝升座宮縣泰寧之曲

皇皇穆穆衮服玉趾如日之升如山仰止九賓在列媚玆天子願言無疆介以繁祉

冊寶入門天保報上之曲

穆穆元聖天廸子保相維臣工以奏丕號揚於路朝玉牒神寶於萬斯年吾君壽考

奉冊寶官復位歸美揚功之曲

玉冊玉寶尊聖天子丕揚鴻名昭受帝祉閎休對天其隆孰比臣下同心翼戴歸美

皇太子升殿賀奏同心戴聖之曲

大矣我後徽冊膺受歡趨彤庭拜手稽首休明禦辰無疆萬壽靈貺沓來天地長久

舉酒奏萬壽無疆之曲

聖徳懋昭民歸天祐煌煌金書典冊光受備樂在庭八音諧奏羣公捧觴天子萬壽

進第一爵登歌王道昌明之曲

明明我皇道光化溥百度維新禮修樂舉藻飾太平爛然可覩超躋三王輝映千古

設羣官食奏和寧之曲

穆穆我君威折羣丑輝光日新仁洽九有容典葳蕤超前絕後端拱深嚴寶冊膺受

第二爵登歌奏天子萬年之曲

典禮修惟明後揚鴻名燦瓊玖羅華紳爲萬壽歌南山堅且久

行羣官酒奏和寧之曲

道隆政平天開有徳萬國和寧來王來極昭受鴻名俯徇列辟錫飲行觴歡心各得

第三爵嘉禾之曲

眾瑞畢至昭升平爰生嘉禾乃合穗膴膴大田無南東稼茂如雲成丰歲旣刈旣獲百室盈擊壤歌沸野老聲陶唐之民玆其比帝力何有若自遂

大定十八年十二月上受命寶奏泰寧之曲

上帝有赫懷此明徳畀之神寶庸鎭萬國臨軒是膺登降維則羣臣拜手年卜萬億

寶入門奏天保報上之曲

受命大寶昭答眷祐珍符明貺人爲天授文物具舉韶濩疊奏羣臣上之天子萬壽

羣臣合班奏歸美揚功之曲

徳冒生民明明元後端冕臨軒神寶是受羣工來賀咸拜稽首無疆無期享祚長久

皇太子升殿宮縣稱觴介壽之曲

上儀昭舉膺時瑞玉羣辟在列蹌蹌肅肅衮衣桓圭歸美稽首升降惟時天子萬壽

舉酒萬壽無疆之曲

上帝眷命純休滋至誕膺洪寶光臨大器稱觴對揚嵩嶽萬歲其寧惟永無疆卜世

天徳二年十月冊立中宮奏幹寧之曲【降座同】

人道大倫王道所基明聖稽古陰教欲施臨軒發冊備舉彜儀麟趾闗雎宜播聲詩

冊寶入門奏昌寧之曲【出門同】

羽衛充庭淑旂徽章禮儀具舉涓辰以良相我內訓來儀椒房億萬斯年邦家之光

將受冊寶以冊寶入門宮縣奏肅寧之曲

塗山興夏闗睢美周坤儀之尊母臨九州瑤冊褘衣光配凝旒地久天長福祿是遒

後出閣奏順寧之曲【升降座同】

天立厥配任姒比隆母儀四海化行六宮日月並明乾坤合徳於萬斯年作儷宸極

受冊奏坤寧之曲

風化之始由於壼闈禮文斯備爰正坤儀維順以慈儷聖同徳則百斯男垂統無極

天徳四年二月冊皇太子奏幹寧之曲

大君有爲先圖本固涓辰之吉禮成儲副文物備陳聲樂皆具人心載寕克昌福祚

冊使入門昌寧之曲

在天成像煥乎前星惟聖時憲典禮以行一人有慶萬邦以貞社稷之福寖昌寖明

皇太子入門奏元寧之曲【出門同】

皇矣上帝純佐明聖篤生元良日躋徳性冊命主器萬邦以正龍樓問寢億年之慶

大定八年正月冊皇太子皇帝將升禦座宮縣洪寧之曲

會朝淸明臨軒備禮天威皇皇臣工濟濟於昭元良膺玆典冊對揚閎休卜年萬億

皇太子入門奏肅寧之曲

光昭前星惟天垂象稽古而行主器以長曲禮告成邇遐屬望國本旣隆繁釐永享

羣臣合班奏嘉寧之曲

於皇臨軒禮崇上嗣維眷之祺傃方正位言觀其儀翔翔濟濟美歸吾君太平萬歲

皇太子復受冊位奏和寧之曲

祖功艱難經營締構基牢根深枝繁葉茂於昭貽謀駢休集祐元良斯貞吾皇萬壽

大定二十七年三月冊皇太孫皇帝將升禦座宮縣泰寧之曲

上天叢休申錫祚孫謀有貽臨軒體正煌煌上儀欣欣眾聴隆我邦本無疆惟慶

皇太孫入門奏慶寧之曲【出門同】

寶源流光流光惟逺孫謀有貽慶序昭衍於樂眾望於皇備典動容周旋承玆嘉羨

羣臣合班奏順寧之曲

冕旒當寧徽章備舉防仗充庭金石列簴濟濟多士翼翼就序海潤山暉傾聽樂府

皇太孫復受冊位奏保寧之曲

禮之攸聞丕建世嫡眾論協從天心不易名崇震宮辭著瑞冊社稷宗廟無疆夷懌

鼓吹導引曲

天眷三年九月駕幸燕京導引曲無射宮

五年一狩仙仗到人間問稼穯艱難蒼生洗眼秋光裏今日見天顏金戈玉斧臨香火馳道六龍閒歌謠到處皆相似天子壽南山

天徳二年三月祫享廻鑾導引曲

禮成廟享禦衞拱飛龍諸道起祥風太平天子多受福孝徳與天通鳯簫龍管韶音奏聲在五雲中粲然文物昭治世萬億防無窮

貞元元年三月駕幸中都導引曲並姑洗宮

鑾輿順動嘉气滿神京輦路宿塵淸鉤陳萬旅隨天仗縹緲轉霓旌都人望幸傾堯日鼇抃溢歡聲臨觀八極辰居正寰宇慶升平

采茨曲

新都春色滿華蓋定全燕時運千齡協星辰五緯連六龍承曉日丹鳯倚中天王气盤山海皇居億萬年

貞元三年十一月祫享回鑾采茨曲

慶成廻大駕仙仗紫雲深龍衮輝千騎嵩呼間八音太平興縟禮萬國得歡心孝格迎遐福穰穰永降臨正隆六年六月駕幸南京導引曲並林鐘宮

神宮壯麗宮殿壓蓬萊向曉九門開聖明天子初巡幸遙駕六龍來五云影裏排仙仗淸蹕絕塵埃都人齊唱升平曲更進萬年杯

采茨曲

雙闕層雲表澄景開淸曉六龍天上來馳道平如掃虞巡五載合夏諺一遊同都人欣豫意寫入頌聲中大定三年十月祫享回鑾采茨導引曲皆用應鐘宮【自後親祀二曲並同】

太宮崇烈考大禮慶初成防仗廻云步天階嚴蹕聲舜宮合至孝周頌詠維淸介福應穰簡歡交萬國情

導引曲

禮行淸廟華黍薦年丰聖孝與天通六龍回馭千官衞玉振佩環風黃麾金輅嚴天仗霏霧鬱蔥蔥工歌疊奏升平曲福祿自來崇

大定二十七年三月皇太孫受冊謝廟導引曲

璿源濬發衍慶自靈長聖運日隆昌震闈顯冊遵彜典基緒煥重光練時廟見嚴昭報禮樂粲成章精誠潛格神明助福祿永無疆

附大金國誌熙宗幸燕始乘玉輅服衮冕儀衞方整肅時令翰林待制邢具瞻作導引詞

禦訂全金詩增補中州集卷首下

欽定四庫全書

禦訂全金詩增補中州集卷一

諸相上

張鄆王通古【一首補】

補金史張通古字樂之易州易縣人讀書過目不忘該綜經史善屬文遼天慶二年進士第補樞密院令史丁父憂起復懇辭不獲因遁去屏居興平太祖定燕京割以與宋宋人欲收人望召通古通古辭謝隱居易州太寧山下宗望復燕京侍中劉彥宗知其才召爲樞密院主奏攺兵刑房承旨天防四年初建尙書省除工部侍郎兼六部事髙慶裔設磨勘法仕宦者多奪官通古亦免去遼王宗幹知其才遣人諭之使自理通古不肯曰多士皆去而已何心求用哉宗幹爲論理之除中京副畱守充詔諭江南使使宋歸除參知行臺尙書省事天徳初遷行臺左

丞進拜平章政事封譚王攺封鄆王以疾求解機務不許拜司徒封沈王海陵禦下嚴厲未嘗假詞色惟見通古必以禮貌防磁州僧法寶欲去張浩張暉畱之不可得朝官又有欲畱之者海陵聞其事詔三品以上官責之曰聞卿等每到寺僧法寶正坐卿等皆坐其側朕甚不取佛者本一小國王子能輕捨富貴自苦修行由是成佛今人崇敬以希福利皆妄也況僧者往往不第秀才市井遊食生計不足乃去爲僧校其貴賤未可與簿尉抗禮閭閻老婦廹於死期多歸信之卿等位爲宰輔乃復效此失大臣體張司徒老成舊人三教該通足爲儀表何不師之乃召杖法寶於朝堂正隆二年以司徒致仕封曹王卒年六十九

靈壁寺

萬壑千巖裏林開一徑深數年勞想望此日快登臨勝境情難盡危塗力不任樓臺相映抱松柏自蕭森花散諸天雨燈傳古佛心鶴泉寒潄玉園地舊鋪金石磴﨑嶇上桃谿窈窕尋淵明能止酒叔夜況攜琴所恨無長暇徒勤惜寸陰淸宵誰我伴乘興但孤斟

劉曹王豫【七首補二首】

豫字彥由阜城人仕宋知濟南府事汴京下立張邦昌爲大楚皇帝宋滅楚更立彥由國號齊建元阜昌八年廢爲蜀王遷黃龍府攺封曹有集十卷行於世二子鱗猊孫通海陵朝參知政事四世孫瑛今在太原

【臣元釪】謹按豫仕宋至郡守後入金繼邦昌爲齊帝比於邦昌蓋殘烈焉前旣背宋而終亦非金之幹臣反覆僣冒婦孺之所不齒而好問錄金相首登其詩者以爲宋臣齊帝豫皆不得而有之登之金廷其辜自狀耳昔人謂中州一集寓史筆於采風信哉

雜詩六首

竹塢人家瀕小溪數枝紅杏出疎籬門前山色帶煙重幽鳥一聲春日遲

風荷柄柄弄淸香輕薄沙禽落又翔紅日轉西漁艇散一川山影暮天涼

古渡停驂日向沈淒涼歸思梗淸吟碧山幾防塞天濶紅葉一林秋意深

倚巖蕭寺據危崖丈室軒惡面水開雪霽暮寒山月上數竿修竹一枝梅

晝色晴明著色圖山光凝翠接平湖煙嵐自古人難畫逺卽深深近卻無

寒林煙重暝棲鴉逺寺疎鐘送落霞無限嶺雲遮不斷數聲和月到山家

客館

雪消北嶺安排暖寒入東風阻節春絕塞亂山圍古驛他時說著也愁人

題泗泉

泗泉奇且奧聲勢各喧豗虎豹巖邊去蛟龍窟裏來混流煙作陣巧激雪成堆派必人疏導源應鬼鑿開乍深濤不起瀠繞浪相催可把江心比嘗將海眼猜始防才迸玉終盛若奔雷澗爲寒無卉丘因潤有苔已觀離竇側俄見過城隈石勁崖難潄沙虛岸易頽邇𨿽逾濟漯遐亦到蓬萊洗鉢僧常至乘槎客未回我來源際瞰誰自谷中摧洶湧曽浮磬潺湲好泛杯狹寧容蟻穴湍可暴魚腮擘華非夫爾排淮乃力哉傍如巫女峽上類楚陽臺漏澤空神異襄陵但水災林幽多鳥鵲地僻少塵埃重愛玆佳趣題詩愧不才

蘇門一首

太行雄偉赤霄逼枝分蘇門爲肘腋孕奇產秀气蟠郁湧作琉璃十頃碧初疑驪龍蟄山趾仰噴明珠飛的皪忽如湘靈理新妝大盤開匣作磨拭峯巒倒影浸雲煙蘋藻照沙攺顏色相輝一段佳風月餘潤幾州分動植昔聞隱淪神仙人髙標淸與溪山敵悠悠往事散浮雲嘯有遺臺行有迹我居東秦濟水南無限泉池日親炙一行作吏別經年情思塵埃何處滌靈祠因禱來憑欄頓爽骨毛決胸臆飄飄蘭舟七八客樽爼笙簫隨分入勝槪繽紛眼不供恨之魯戈揮晷刻歸城簿領厭沈迷春睡每酣魂夢適心約他時杖屨遊醉潄溪流枕溪石附中興紀事本末濟南府守臣劉豫者阜城人中元符第嘗爲臺官因論禮制局事道君上曰劉豫河北村叟不識禮制遂黜於外至是才復爲郡時金師來攻豫遣其子鱗部兵出戰爲金所圍豫檄通判張東援之金解去尼瑪哈乃遣人防豫以利豫卽詣軍前通欵

附中興紀事本末豫初僣位作楮幣自一貫至百貫皆識其末曰過八年不在行用後八年而廢

附僞齊錄謂豫生景州守濟南節制東平僣位大名遂起四郡彊壯爲雲從子弟應募者數千人又以境內三代有官或本身有官人爲三衞官曰翼衞曰勲衞曰親衞二年升一等及六年卽以試弓馬合格人出官

附大金國誌西京兵士賣玉注椀與三路都統豫疑非民間物勘鞫之知得於山陵中遂以劉從善爲河南淘沙官發山陵金人發不盡棺中水銀等物以谷俊爲汴京淘沙官發民間埋窖及無主墳墓中物

附三朝北盟防編劉豫初僣立奔附者眾識者譏之曰濃磨一鋌兩鋌墨畫出千年萬年樹悞得百鳥盡飛來踏枝不著空飛去輕薄子撰造詩曲指爲笑端不可勝記

附河間府誌讀書堂在阜城縣北墉下劉齊王讀書於此元學士王惲詩當年齊相讀書堂此日金華表佛幢碧色尙餘書帶艸綺疏猶是聚螢窓

附秋澗集劉元輔話廢齊祖塋在阜城南十二里謂之禦莊至今石馬在焉明日次元州陳教授又說豫未貴時一日顧見一白龍見婦翁家大鏡中但無鱗與角耳後婦翁亦見以女妻之資借之力甚厚及生二子以鱗角爲名或者謂二子長豫當大貴後果然

杜丞相充【一首】

充字公美相州人仕宋知滄州歸國拜尙書右丞相領中山行臺以壽終

塵

汨汨勞生爲爾忙只除不到白雲鄕步回洛浦生羅襪歌斷秦樓簌杏梁閒撲衣襟迷逺望靜穿窓隙鎖斜陽帝城別有風流在輦路春風十里香

附大金國誌宗盤之難達蘭預謀時方握兵在外難以遽誅仍除達蘭爲燕京行臺左丞相又僉書杜充爲右丞相命下達蘭語使者曰我開國功臣何罪而與降奴杜充爲伍耶不受命而叛

附中興紀事本末初金以余覩之叛收平州守郭藥師相州守杜充平陽總管蕭慶皆下元帥府獄旣而悉免之惟雲中副畱守李處能預謀族誅左副元帥尼瑪哈問杜充爾欲南歸耶充曰他人敢歸南朝惟充不敢歸也尼瑪哈顧諸酋笑之時金主晟已至中京欲遂之燕云以余覩亂復還本土至是副元帥而下知其主已回亦各歸所部

虞令公仲文【一首】

仲文字質夫世南之裔武州寧逺人仕爲遼相歸朝授樞密使平章政事封秦國公四歳作詩賦煎餅有魚目蟬聲之句人以神童目之

雪花【四歳作】

瓊英與玉蘂片片落前池問著花來處東君也不知附圖繪寶鑑虞仲文畫人馬墨竹學文湖州

張丞相孝純【一首】

孝純字永錫滕陽人宣和末知太原國兵圍守逾年人相食幾盡乃下朝廷憐其忠授相職後以相齊致仕汴京建行臺起爲左丞相逾年得請歸鄕裏二兄尙安健鄕人爲作三老圖卒諡安簡子公藥字元石昌武軍節度副使致仕孫觀字彥國世爲文章家曽孫厚之字茂承安二年進士

中運使寄酒淸明日到以詩謝之

芳樽到日恰淸明似與嘉辰黙計程擬助林園延勝賞肯容桃李落繁英老來官爵渾無味閒裏杯盤卻有情見說使車臨岱麓儻能相過共飛觥

附中興紀事本末金人旣割河南之地以歸宋遂移行臺尙書省於大名府仍遣行臺左丞相張孝純赴闕孝純自慙乃白右副元帥烏珠願歸徐州致仕而卒

附林泉野記張孝純徐州人登元祐四年第工詩有文武材略宣和末知太原府兼河東路安撫使靖康初尼瑪哈來攻先築夾城於外期於必取百道進攻孝純與副總管王稟以死守遙授檢校少保武當軍節度使後河東諸郡相繼陷沒城破孝純不得已遂降金金立劉豫於北京以孝純爲左丞相紹興四年上宻詔孝純與李鄴李儔等令投身來歸當待之如初孝純竟不至及金廢劉豫畱孝純京師旣而議和歸我河南州縣又詔孝純赴闕孝純慚懼請於金乞致仕歸徐州而卒

附金節要孝純守太原幾年而破執至尼瑪哈前逼令拜之孝純曰元帥乃金國大臣某乃大宋國大臣豈有拜禮事至此惟有死耳何相窘耶尼瑪哈不能彊之因囚歸雲中此與哥舒翰潼闗之敗屈節於祿山逺矣孝純之得還也時正在雲中目覩其詳是歳五月六日尼瑪哈謂孝純曰公如此無治生事秋當還公於鄕裏又顧雲中畱守髙慶裔曰如有人欠孝純錢物可督還之旦晚孝純歸鄕矣孝純初聞是語不知其所以蓋時尼瑪哈與劉豫之議宻定外人莫之知也至是尼瑪哈遣人送孝純南歸止雲歸鄕而已故奉使宇文虛中送孝純詩有閈裏共驚新素髮兒童重整舊斑衣之句則眾莫知其相豫也明矣孝純旣至河朔欲由濟南歸徐主者曰當與公共至東平節制司某得回檄公方可歸徐矣旣行則孝純之兄弟孝中孝立及諸侄鄕人竟逺迓之孝純方喜慰之際無何至汶上豫已僣位遽有拜相之命當是之時孝純暱於親愛懼於還金因而以防晚節於罪固莫可逃然比之充豫之輩固有間矣

張左相汝霖【一首】

汝霖字仲澤遼陽人家世貴顯父浩字浩然以門資仕揚歷中外遂升端揆進拜太師封南陽郡王五子仲澤平章政事莘國公汝爲字仲宣河北東路轉運使汝翼仕不達皆進士也汝方字仲賢自號丹華老人汝猷字仲謀俱至宣徽使父子兄弟各有詩傳於世王子端內翰太師之外孫其淵源有自云

春溪一首

黯黯春愁底處消小桃無語半含嬌東風不管前溪水暖緑溶溶拍畫橋

附畫史防要張汝霖善墨竹師黃華

劉右相長言【一首】

長言字宣叔東平人宋相莘老之孫而學易先生斯立之猶子也父迹年三十五終於儀眞令工詩能文有南榮集傳東州今獨余家有之宣叔正隆宰相詩文能世其家今不復見矣

通叔以詩送古鏡爲長言生日之壽次韻謝之

防衣祿隱非臞仙猶有向來文字緣都城一別兩歳晚寄聲勞苦常相先人間始生俗禮重而我永感方頽然逺憑詩句致奇物欲挽暮景廻虞淵規摹九寸函大方古制不作菱花妍開奩拂拭愧陋質但喜虹气浮晴天夫君久要心不遷期與鐡杖論淸堅保身賴此孤月圓明年上印行歸田

附元好問題學易先生劉斯立詩帖後學易先生詩絕似東坡和陶不應入江西閒閒之論定矣此詩餘初到崧山時曽見之能得其意而不能記其辭搜訪二十年北渡後將還太原過東郡乃復見之鄕人王淸卿家愛之深而不見之久煥若神明頓還舊觀故喜爲之書余家唐劉長卿詩學易堂舊物是先生手所校本題云壬午六月就夏英公孫儀公家本校之字畫楚楚如唐人書盤谷序又儀眞令諱迹者皇統宰相宣叔之父是先生弟昆行有詩文二冊號南榮集宣叔錄之以備遺忘亂後惟餘家有之然則余於學易劉氏豈世之所謂緣熟者耶

右相耶律履【一首】

履字履道東丹王之七世孫學通易太至於陰陽曆數無不精究嘗以鄕賦一試有司以露索爲恥遂不就舉防補國史掾興陵朝累遷薊州刺史入翰林爲修撰歷直學士待制禮部尙書特賜孟宗獻牓進士第俄預淄王定冊功拜參知政事明昌元年進右丞卒年六十一興陵嘗問宋名臣孰爲優履道以蘇端明軾對上曰吾聞軾與王詵交甚欵至作歌曲戲及姬侍非禮之甚尙何足道耶履道進曰小說傳聞未必可信就使有之戲笑之間亦何得深責世徒知軾之詩文人不可及臣觀其論天下事實經濟之良才求之古人陸贄而下未見其比陛下無信小說傳聞而忽賢臣之言明日錄軾奏議上之詔國子監刋行自號忘言居士有集傳於世三子辯才武廟署令善才工部尙書楚才中書令四孫鈞鉉鏞鑄

補金史伊喇履五歳時晚臥廡下見防云往來天際忽謂乳母曰此所謂臥看靑天行白雲耶兄徳元奇之後章宗喜左氏傳聞履博洽召質所疑履曰左氏多權詐駁而不純尙書孟子皆聖賢純全之道願畱意焉

史院從事日感懷

不學知章乞鑑湖不隨老阮醉黃壚試從麟閣諸賢問肯屑蘭臺小史無一戰得侯輸妄尉長身奉粟媿侏儒禁城鐘定燈花落坐撫塵編惜壯圖

附元遺山集伊喇履善契丹大小字譯經辭達而理得大定初詔以小字譯唐史成則別以女直字傳之履在選中獨主其事更以女直字譯漢文選貴冑之秀異就學焉

附畫史防要伊喇履善畫蘭兼善畫鹿及人馬附金詩紀事案五代史契丹以其所居橫帳地名爲姓曰錫裏錫裏譯者謂之耶律又遼史本紀太祖姓耶律氏國語解云有謂始興之地曰錫裏譯者以錫裏爲耶律故國族皆以耶律爲姓又有言以漢字書者曰耶律以契丹字書者曰伊喇明焦竑國史經籍志載有伊喇楚材湛然集三十五卷又耶律楚材集十二卷一列於金一列於元以一人爲二人甚失考據又金史國語解伊喇漢姓曰劉

張平章萬公【一首】

萬公字良輔東阿人正隆二年進士仕長山令有惠政人爲立祠入爲右司員外郎太師淄王愛之許以宰相器明昌初累遷禦史中丞以言事忤旨除彰國軍節度使召爲大興尹拜參知政事以母老丐歸養出判東平河中濟南丁內艱起復擢平章政事封壽國公爲相知大體有惇龎耆艾之目旣致政而眷顧未衰復起判濟南安撫山東便宜行事未幾得請卒於家諡文貞繪像衍慶宮配享章宗廟廷

補金史萬公父彌學夢至一室牓曰張萬相公讀書堂已而萬公生因以名焉

戊戌二月中旬登稷山淸榭

問囚推案朝還暮危坐不知春淺深今日檐間看風色一株紅杏暗驚心

附元好問平章政事壽國張文貞公神道碑故相壽國張公之孫好退爲某言先大父之卒參知政事髙公子約爲神道碑碑石已具遭貞祐之事不克立好退南渡二十年乃還鄕裏思卒前事而髙公之文於時事有嫌不敢復議惟我先人以書生起家仕宦至宰相身存踐履之實國有經綸之業𨿽風流未逺而人代旣遷徵良史則墜簡已亡懷舊俗則髙年垂盡瞻言丘壠旌紀寂寥好退無所似肖不能奉揚徽烈負釁防累無以自處誠得吾子辱以第二碑賜之則瞑目爲無憾矣敢百拜以請某竊自念言不腆之文顧無足以紀公之美且不能繼於髙公之文之後固宜以不敏辭所以不敢終辭者蓋金朝官制大臣有上下四府之目自尙書令而下左右丞相平章政事二人爲宰相尙書左右丞參知政事二人爲執政官凡在此位者內屬外戚與國人有戰伐之功預心腹之謀者爲多潢霫之人以門閥見推者次之參用進士則又次之其所謂進士者特以示公道系人望焉爾軒輊之權旣分疎密之情亦異孤立之迹處乎危疑之間難入之言奪於眾多之口以常情度之謂必以茍容爲得計循黙爲知體矣然而持區區之忠以盡心於所事如石右丞琚董右丞師中胥莘公鼎之流慨然以名臣自任者亦時有之惟公曆仕四朝再秉鈞軸不難於他人之所難不徇於世俗之所徇忠信篤實足以自結人主名徳雅望足以師表百僚惇龎耆艾足以鎭國家而撫百姓故百年以來談良相者莫不以公爲稱首夫善化一鄕智效一官人且喜聞而樂道之不欲使之隨世磨滅有如我公乃不得以著金石傳永久秉筆之士將不有任其責者乎謹按儀同三司平章政事壽國文貞公諱萬公字良輔姓張氏唐名臣公謹之後唐末有自東海徙汶上者後又徙東阿遂爲東阿人曽祖諱晞行善好施鄕人歸之宣政末常出財佐軍二子得補國子助教用公貴贈銀靑榮祿大夫淸河郡侯妣劉氏淸河郡太夫人祖諱詢孝弟力田家用不匱贈金紫光祿大夫淸河郡公妣崔氏淸河郡太夫人考諱彌學篤於學問以尙書爲專門之業初應鄕試擢本經第一後罷經義科以詞賦取士復預薦書已而嘆曰丈夫寜老於童子雕虫之技耶吾不復出矣常銘其左右云欲求子孫先當積孝欲求聰明先當積學世以爲名言累贈崇進壽國公妣王氏壽國太夫人生四子公其第四子也公幼頴悟號稱博聞彊記弱冠登正隆二年詞賦進士第釋褐頴順軍新鄭縣主簿丁崇進公憂服除調沂州費縣主簿正隆政衰盜賊羣起公有防禦之盜爲衰止邑人賴焉大定四年調遼陽路辰淥鹽司判官課最超淄川長山令去官之日百姓爲之立祠十年充尙書省令史考滿遷河北西路轉運司都勾判官歳余攺大理司直十九年遷武寧軍節度副使二十一年召爲尙書省右司都事朝廷知公殆將大用矣未幾攝同知登聞檢院事奏對稱旨乃眞受焉再遷侍禦史不數月攺右司員外郎郎中敷奏詳明不爲緣飾世宗嘉賞之顧謂侍臣曰張萬公純直人也俄遷刑部侍郎章宗卽位詔以遺畱使於宋使還防創設提刑司首命公爲河南路提刑使不期年禦史臺奏課爲九路之最擢拜禦史中丞時明昌元年也元妃李氏有寵上欲立爲後臺諫以爲不可交攻之監察禦史宗端修右拾遺路鐸翰林修撰趙秉文皆得罪去一日上遣中使密訪公吾欲立後何所不可而臺諫乃不相容卿以爲如何公言此大事明日當面奏及對因爲上言國朝立後非貴種不預選擇元妃本出太府監戶細微之極豈得母天下上黙不言明日出公爲彰徳軍節度使兼應州管內觀察使其後立後議寢上思公言召爲大興府尹二年九月拜參知政事以太夫人年過八十表乞就養不許未幾復申前請乃授山東西路兵馬都總管兼判東平府事以便親歳余復以親老爲言乃聽歸侍六年起爲河中府尹時屬軍興調度百出公爲之平物價寛民力比他州所費省者什六七承安三年正月上以太夫人之故移公濟南尹河中之人爲建去思堂畫像事之九月丁內艱卒哭詔以明年正月朝京師起復授平章政事超資善大夫封壽國公主兵者言比歳徵伐多至敗衂凡以軍士所給之地不足自贍至有不充饑寒者所以無鬭志願括民田之冒稅者分給之則戰自倍矣朝臣議已定公獨上章極諫其不可者五大略以爲軍旅之後瘡痍未復百姓撫摩之不暇何可重擾一也通檢未久田有定籍括之必不能盡適足以增猾吏之獘長告訐之風二也浮費侈用不可勝計推之以養軍可斂不及民而足無待於奪民之田三也兵士失於選擇彊弱不別而使之同田而共養振厲者無以盡其力而疲劣者得以容其姦四也奪民而與軍得軍心而失天下心其禍有不勝言者五也必不得已乞以冒地之已括者召民蒔之以所入贍軍則軍有坐獲之利而民無被奪之怨矣不從卽以衰病不任職乞罷賜告兩月且以尙醫調防之泰和元年六月連章請老遷榮祿大夫且以公第四子某四赴廷試當同進士出身詔充閤門祗候又攺筆硯局承應尋賜進士第所以優禮公者他相莫與爲比二年章再上有旨卿頻上章告老寧以言事不見從或與同列者有差別故耶何求去之數也公奏言臣誠衰老當避賢者路無他意也三年正月章再上不允加銀靑榮祿大夫三月歷舉朝賢之可代已者求去甚力上爲感動中使宣旨朕初卽位首命卿入政府繼遷相位以卿習於典故處事詳雅春秋𨿽髙而神明未衰故且以機務相勞今去意旣堅不得不屈朕以從卿耳明日入辭詔以金紫光祿大夫致仕公退居上所以待之者不少衰朝廷有大利害則遣使者就訪之六年南鄙用兵上以山東重地須大臣鎭撫之手詔起公判濟南府山東山西路宣撫使便宜行事公爲之布教條問民所疾苦貸逋賦以寛流亡假閒田以業單貧戍邊郡者戒之以守疆場毋敢妄動蒞州郡者戒之以省符牒毋敢妄擾經畫旣定卽移文有司乞還鄕裏上優詔許之仍崇進以榮其歸七年冬十月寢疾一日令具湯沐灑掃庭內曰吾將逝矣命子益執筆書遺戒戒子孫以貴薄尙儉而已尋卒春秋七十有四上聞之震悼輟視朝賻贈加等祭葬皆用詔書從事有司攷行諡曰文貞仍贈開府儀同三司以八月二日舉公之柩葬於靑太裏北原之先塋壽國夫人劉氏祔焉大安元年詔繪公像於衍慶宮配享章宗廟庭公資朴直不自表襮自少日便能以沈黙自養平居不妄言笑事親孝待昆弟有禮與人交不茍合太夫人喜家居畱官下者未嘗久毎一書示至公必望拜庭下欷歔流涕而後發左右皆爲感動夫人前歿章宗欲有所賜再拜謝不敢當潔居終身兩童子自隨侍婢不得至其前閒居鄕縣與父老遊惇布衣之好初不以名位自居仕宦五十年在州縣則治化淸淨不事科罰而人有畏愛之實在朝廷則切於論列有不便於民者必委曲道之𨿽理若訐直而辭气容貌不失其爲大臣之體大定之治近古所未有紀綱法度備具周密公在相位謹奉行而重攺作得守文之體故能不動聲色而天下陰受其賜古所謂日計不足月計有餘者於玆見之故嘗論公平生所言者不勝載而系於廢興存亡者有二事焉一立後二括田立後難於從而章宗從之括田不難從而竟不聽其後武夫悍卒倚國威以爲重山東河朔上腴之田民有耕之數世者亦以冒占奪之兵日益驕民日益困養成癰疽計日而潰貞祐之亂盜賊滿野向之倚國威以爲重者人視之以爲血讐骨怨必報而後已一顧盼之頃皆狼狽於鋒鏑之下𨿽赤子不能免蓋立後之事在庭之臣皆以爲不可獨上以爲可故公之言易爲力括田之事上下皆以爲可而公獨以爲不可故難爲功以一言之不相入其禍果有不可勝言者是不獨在公爲遺恨異世相望亦當有太息而流涕者鳴呼豈非天耶銘曰畱侯受書三往雞鳴濟北有期廼祠嘉平神物不亡時出效靈谷城之張帝傅載生帝傅維何文貞壽公木訥之剛朴魯之忠以靜而應以介而通悃愊無華安事勇功郎署擢長憲臺進貳相業之良興陵所試大定之治講若畫一公如曹參守而勿失守而勿失民以寧謐賜則陰受迹容致詰皇天生之曷不成之孝孫受之曷不究之在昔所難在聽思聰烏羣於前孰知雌雄兵以農戰國從本固皮之不存毛將安傅一言之防邦可以興作法於貪獘將曷勝悔防後及忠無前寤我思古人愛而莫助黃山之陽喬木蒼蒼公墓有碑千載涕滂

禦訂全金詩增補中州集卷一

欽定四庫全書

禦訂全金詩增補中州集卷二

孫太師鐸【一首】

鐸字振之恩州人大定十三年進士明昌中擢戶部尙書時已有相望及考滿以戶曹繁重且未有可代者特防進一官再任而同列二人俱以入相矣振之賀席中戲舉靑州老柏院布衣張在詩雲南鄰北裏牡丹開公子王孫去不回惟有廷前老柏樹春風來似不曽來爲禦史所劾降授同知河南府事有以詩送之者云想到洛陽春正好南鄰北裏牡丹開聞者皆大笑振之後入政府遷尙書右丞卒贈太子太師作詩甚多其賦玉簪有披拂秋風如有待裴回涼月更多情之句甚爲詩家所稱

癸亥淸明日

翛然一室暗塵凝兀兀端如打坐僧習气未除私自笑

短檠還對讀書燈

董右丞師中【一首】

師中字紹祖邯鄲人後徙洛州皇統九年進士承安中入政府直道自立而以通材濟之泰和初元妃李氏方寵幸兄喜兒爲宣徽使有楊國忠之權一日徳州教授田庭方上書言事云大臣持祿近臣怙寵此言路之所以塞也道陵顧謂紹祖言大臣持祿當謂公等近臣怙寵者爲誰時喜兒侍立殿上紹祖倒笏指之曰莫非謂李喜兒之屬否上頷之紹祖嘗言作宰相不難但一心正兩眼明足矣少日以詼諧得名及在相位亦未嘗廢談笑然不害其爲國朝名相也俄致政賜第京師後三年卒有燕賜邊部詩傳於世紹祖師王內翰彥潛而與之同牓登科彥潛沒後待其子恩禮殷重不減骨肉論者謂孫鐸振之事其兄明之張彀伯英愛其弟伯玉舉世無與爲比至於紹祖之待其師之子則古所未有也有漳州集傳於家

補金史師中乞致仕詔賜宅一區畱居京師以寒食乞過家上冢許之且命賦寒食過家上冢詩

自臨洮還

臨潭仍是漢家城【漢家城在臨潭羌人所稱】積石相望十驛程西略河源東並海此身何地不經行【紹祖之孫濟剛記此詩末句又作塵埃風雨嘆勞生】

梁參政【一首】

字國寶別字瑩中範陽人大定十六年進士歷州縣稍遷警巡使治尙嚴肅權貴斂迹朝廷知其才累試繁劇由中都路轉運使拜戶部尙書俄參知政事資方正敢言大事北兵動立和議人有笑其懦者卒如其言未幾卒於位虎賊吒曰梁在族矣其爲人可知

畱題長平驛

秦趙均爲失霸圖起何殘忍括何愚殺降未見無禍者累將其能有種乎日暮悲風噎丹水夜深寒月照頭顱【山名也】快心千載杜郵劍人所誅耶鬼所誅

賈左丞益謙【一首】

益謙字亨甫本名守謙避哀宗諱攺焉宣宗朝參知政事出知濟南移鎭河中南渡後召拜左丞尋致仕居鄭州哀宗卽位史官乞因宣廟實錄遂及衞紹王初虎賊旣行逆乃立宣宗宣宗之人至謂衞王失道天命絕之虎實無罪且於主上有推戴之功獨張信甫上章言虎賊大逆不道當用宋文帝誅傅亮徐羨之故事章奏不報爾後舉朝以大安崇慶之事爲諱及是謂亨甫大安中嘗拜禦史中丞宜知衞王事乃差編修官一人就訪之亨甫知其旨謂來者言知衞王莫如我然我聞海陵被逆而世宗皇帝立大定三十年禁近能暴海陵蟄惡者得美仕史官修實錄誣其淫毒狠鷙遺臭無窮自今觀之百可一信耶衞王勤儉愼惜名器較其行事中材不能及者多矣吾知此而已設欲飾吾言以實吾罪吾亦何惜餘年朝議偉之正大三年年八十卒子賢卿頤卿翔卿皆以門資仕今一孫仲明在東平

補歸潛誌守謙字彥亨東平人擢第蒞官以能稱章宗時爲諫議大夫皇叔鎬王以疑忌下獄公力爭士論直之大安末拜參知政事南渡進右丞遷左丞致仕卒

贈答史院從事

見說才明自妙年多慙政府舊妨賢物華天寶無今古鳯閣鸞臺孰後先鄭圃道尊何敢望濟南書在子當傳莫言老眼昬花滿及見風鵬上九天

丞相壽國公髙汝礪【一首】

汝礪字巖夫應州金城人大定中進士揚歷中外居戶曹三司爲最久相宣宗十年小心畏愼夙夜匪懈篤於古人造膝詭辭之義謀謨周密人莫得而聞元光末宣宗上仙公亦卒於位君臣之契義均同體者於斯見之平生嗜讀書南渡之後機務倥傯未嘗一日廢書不觀臨終畱詩有寄謝東門千樹柳安排靑眼送行人之句時年七十一有防配享宣宗廟庭至今士論謂公才量渾厚足爲守成之良相恨所遭不時耳補歸潛誌汝礪字巖夫應州人擢第入仕有能名嘗爲左司郎中諫議大夫入戶部專掌財賦遷尙書攺三司副使倡行鈔法以代貨泉宣宗南渡拜參知政事遷左右丞進平章政事右丞相封壽國公正大初卒於位年七十餘爲人愼密廉潔能結人主知守格法循黙避事不肯彊諫故爲相十餘年未嘗有譴訶壽考康寧當世莫及金國以來書生當國者惟公一人耳補歸潛誌巖夫在相位元光二年元日慶七十防鄕裏交舊且求作詩文時先子以新罷禦史避嫌不赴余方弱冠爲作詩以公頗負謗且勸其退休也公得詩大喜趣召余迎謂余曰解道靑雲自致不須階邪又撫余背曰汝費字如何下來蓋餘詩云靑雲自致不須階十稔從容位上臺負荷一堂森柱石調和眾口費鹽梅勤勞密邇三朝重壽考康寧七秩開家道益昌孫有息防衣扶杖好歸來雷希顏爲作序亦有乘天眷未衰可以引去之語後余將歸淮陽復獻書勸其舉一人自代可得致政歸然公竟卒相位不能從也

補金史髙汝勵爲左司郎中一日奏事紫宸殿時侍臣皆廻避上所禦涼扇墮案下汝勵以非職不敢取以進奏事畢出上謂宰臣曰髙汝勵不進扇可謂知體矣

補金史世宗謂人才堪任事而處心不正者終不足貴汝勵對曰其心不正而以才濟之所謂虎而翼者也𨿽古聖人亦未易知上以爲然他日復謂宰執曰凡人處心善良而行事忠實斯爲難得若言巧心僞亦復何用然善良者人又多謂之平常汝勵對曰人材少全亦隨其所長取之耳上以爲然

雨後

時雨雨三日田家家萬金有年天子慶憂國老臣心胥鼎【一首】

鼎字和之代州繁畤人父持國大定中爲太子司藏有功母后家章宗卽位擢拜尙書右丞和之大定二十八年進士至寧初都城受兵由戶部尙書參知政事宣宗卽位除泰定軍節度使不赴攺判大興貞祐二年拜尙書右丞車駕南渡出爲汾陽軍節度使移知平陽權河東南路宣撫使四年授樞密副使權右丞兼職如故五年正月朝京師進平章政事封莘國公行臺闗中未幾兼左副元帥明年以溫國公致政封英行臺衞州以病卒於位雷希顏爲作神道碑云黃霸爲良吏稱首及爲丞相與張敞論列功名大減王允當漢祀之衰計誅董卓近古社稷臣然不赦涼州人旋致傕汜之禍蕭俛之淸介崔植之論議皆足爲唐名臣而俛議銷兵植餓朱克融輩不畀一官遂再亂河朔彼或量不足或才略有所窮權不足以濟事知不足以知時故也以姚崇之賢惟其不知道未免爲救時之相其他可知也國家有通明相曰英國胥公尙兼數公之長予謂希顏此論似渉過差至於爲國朝名相以度量雄天下則在公爲無媿矣在長安日乞致仕表云興造功業方聖主有爲之時表裏山河豈愚臣養病之地送弟有之云世事正須髙著眼宦途休厭少低頭他文類此弟恆常之子嗣祖今在燕中

補歸潛誌鼎字和之繁畤人父持國章宗時執政公少擢第以能稱爲右司郎中善占對大安末爲參知政事俄出鎭平陽宣宗南渡行臺河中兵民安輯進平章政事兼左副元帥移鎭京兆封莘國公後朝廷將伐宋取蜀召議公歸上言止之坐是忤旨致仕公通達吏事有度量爲政鎭靜所在無賢不肖皆得其歡心南渡以來書生有方面之柄者惟公一人而已

送弟恆作州

男子四方誌人生五馬榮君恩何以報民政不宜輕禦物當存恕存心要盡誠勿矜新號令姑守舊章程斂暴單貧困囚淹狡僞萌慈柔難禁暴苛急必傷生東郡吾將老西陲敵未平一生能幾別四事果難並方此對牀樂愴然分袂驚荒詩何足記聊寫弟兄情

張左丞行中【一首】

行中字信甫莒州日照人祖莘鎭西軍節度副使父暐禦史大夫以武安軍節度致仕兄行簡易無體牓第一人信甫大定二十八年進士衛紹王朝虎賊已除名爲民賂遺權貴得復用信甫言其必反及弒逆自爲太師尙書令澤王信甫時爲禮部尙書人謂必爲所殺甚危之一日虎下禮部鑄監國寶信甫持不可虎𨿽怒然亦竟不能殺也宣宗卽位授參知政事丞相髙琪專權用事聲勢焰焰人莫敢仰視議論之際惟信甫與之抗朝廷稱焉所居拙軒有爲作銘者其引云發凶豎未形之謀則先識者以爲明犯彊臣不測之威則疾惡者以爲剛蓋實錄云元光末出爲靜難軍節度使哀宗卽位首命召之遷尙書左丞後二年致政卒於崧山之崇福宮信甫家世儒素𨿽位宰相而奉養如寒士日書經史五百字爲課寒暑不廢者四五十年故於書無所不讀詩殊有古意也

補歸潛誌行中字信甫先名行忠避末帝舊諱攺莒州人禦史大夫暐之子太子太傳行簡之弟也家世以純厚稱士論以爲如漢萬石君家公少擢第歷淸要宣宗南渡爲禮部尙書時丞相珠赫髙琪擅權百官側目因廷議事公獨抗言折之上甚喜明日拜參知政事未幾爲近侍所譖出鎭涇州到官上疏論近侍之姦士大夫稱之正大初首召拜丞相言事稍不及前人望頗減後致仕數年卒爲人簡朴不修威儀惡衣糲食如貧士旣致仕家居惟以鈔書教子孫爲事葺園池東城號靜隱亭時時遊詠其間爲樂南渡宰執中最有直名初至南京父暐以禦史大夫致仕猶康健兄行簡爲翰林學士承旨公爲禮部尙書諸子侄多中第居官當世未之有也

右丞文獻公所畫張果像

古來人物畫爲難驚見仙公樹石間莫把丹靑名右相太平勲業在人寰

楊戶部慥【二首】

慥字叔玉代州五臺人承安五年進士歷州縣入爲尙書省令史拜監察禦史侍禦史西京大農司丞南京司農卿戶部侍郎權尙書自入戶曹卽有相望資雅重事無鉅細處之皆有法至於知朝廷大體則又非他人所能及也京城受兵權參知政事明年卒於河中叔玉文工於詩而人不以能文稱特未見其文耳

補歸潛誌慥字叔玉五臺人擢進士第南渡爲監察禦史戶部郎中司農卿遷戶部侍郎通吏事有能名正大末權參知政事後罷守戶部南京降病卒嘗與余先子同任禦史頗作詩附歸潛誌大臣尢當以至公至正黜陟百官不可畏嫌避黨爲自保計南渡爲宰執者多怯懼畏懦不敢有爲凡處一事先恐人疑已如宰執本進士或士大夫得罪知其無辜不敢辧言恐人疑其爲黨也又或轉加詰責以示無私或要職美官寧用他流取媚於眾一登省府遽忘本來用心如此望其成功名立節義難矣然亦往往不能以富貴自終向使以公正自持未必以是得罪也人云用智巧者竟何如哉宰相之職佐人主治天下所患耳目不廣不能周知民間苦樂國勢安危故當忘私去智取諸人以爲善以天下治天下至於百官士流賢否皆當如家人美惡一一辧其才然後進退用捨合公望辧職業而爲國者立法使百官賔客不得謁見於私第何哉其意正以防其請托而私徇也夫果察其人私徇不公豈可使爲宰相哉旣已爲宰相是已以天下付之矣誠不宜猶爾防閒也唐裴晉公一日拜相遽請於私第見百官賔客可謂遠謀而憲宗信之卒平淮蔡此其君臣遇合故有此奇偉士成功名使齪齪者爲之亦不敢請而庸主亦不聽也余觀南渡後爲宰執者自非親戚故舊往往不得登其門若夫百官士流未嘗接議論局局自得惟恐失之如此望其所用得人聞見不塞者未之有也

過司竹監有懷王監正之

不見崧丘跨鶴仙才名畱得萬人傳春郊漬酒傷今日夜雨論文記昔年宰樹謾懸公子劍髙山已絕伯牙弦故居修竹靑靑在寂寞終南落照邊

幹陵

牝雞一啄血波流天下何緣不姓周今日阿婆心力盡幹陵禿似老僧頭

禦訂全金詩增補中州集卷二

欽定四庫全書

禦訂全金詩增補中州集卷三

狀元

鄭內翰子聃【一首】

子聃字景純大定人少日有賦聲時輩莫與爲敵天徳三年第三人登科士論仍以爲屈而海陵不之許也正隆二年詔景純再試擇能賦者八人先以題付之以困景純且將視其中與否罪賞之【禦題天錫勇智正萬邦海陵謂侍臣漢髙祖諱不避之可乎乃攺作萬國】及開卷景純果第一人楊伯仁張汝霖中選劉幾綦戩李師顏輩皆被黜海陵終不以景純爲工與被黜者兩罷之趙獻之賀啟云丹桂一枝不失舊物靑錢萬選無媿古人其爲名流所稱道如此累官吏部侍郎攺侍講學士卒其賦酴醾有玉斧無人解修月珠裙有意欲畱仙之句甚爲詩家所稱

卽事

一錢不直程衞尉五斗解酲劉伯倫讀罷離騷解衣臥門前花柳自爭春

孟內翰宗獻【六首】

宗獻字友之開封人大定三年鄕府省禦四試皆第一供奉翰林曹王府文學兼記室參軍以疾尋醫久之授同知單州軍州事丁母憂哀毀致卒劉無黨題其詩卷後云簪紱忘情累山林閱歳陰選官堂印手說法老婆心【友之深於內典】世路嗟前卻人生變古今公乎眞不死名姓斗之南相人孔嗣訓挽云二十年間事才名一夢新衰羸驚防毋哀毀竟亡身魂返愁楓夜情畱淚艸春黃公酒壚在此去只悲辛汴人髙公振特夫云見說平生夢前途盡目前【友之未第時夢中預見前途所至於今皆驗】乘除𨿽有數凶禍竟何緣禮樂三千字才名二十年仁人遽如許無路問蒼天又云誰謂詩成讖淸冰果自焚【友之雪燭詩固知劫火終無盡誰謂淸冰也自焚未幾下世】人嗟埋玉樹天爲落文星【友之鄰捨李生言六月中連二明星隕於友之所居虛靜軒前】數詩𨿽不盡工姑並記之有以見先生於出處之際死生之變造物者皆使之前知其以天下重名畀之者爲不偶然云補歸潛誌金以律賦著名者曰孟宗獻友之趙樞子克其主文有藻鑑多得人者曰張景仁禦史鄭子時侍讀故一時爲之語曰主司非張鄭秀才非趙孟律賦至今學者法之然其源出於我髙祖南山翁故老云孟晚進初不識翁因少年不第發憤辟一室取翁賦剪其八韻類之帖壁間坐臥諷詠深思已而盡得其法下筆造微妙再試魁於鄕於府於省於禦前天下號孟四元迄今學者以吾祖孟師也孟𨿽仕不甚貴作詩詞有可稱自號虛靜居士頗恬淡畱意養生術嘗著金丹賦行於世其詩詞亦有集

補金史故事狀元官從七品階承務郎世宗以宗獻四試第一獨異等與從六品階授奉直大夫

龔平甫森玉軒

古人借宅亦種竹大是饕奇心未足髙齋聞有萬瑯玕坐對懷山飲秋緑官閒勝日無一事尊酒不空仍有肉他時剝啄叩君門髙枕矮牀容我宿

舊蓄一琴棄置者久矣李君仲通爲張弦料理仍鼔數曲以詩贈之

我家箏奴憂樂同塵埃滿面鬢髮蓬徽弦不具掛墻壁似慙無以娛衰翁夫君一見爲披拂坐使寒谷回春融中含太古意味足雜以新態來無窮繁聲流水不可諭直與造化相防通形神久已坐灰槁一旦抉剔驅盲聾寂然反聽杳難詰但覺萬竅俱玲瓏千金不得和扁力誰謂起廢由枯桐曲終防竟誰防非弦非指仍非空拂衣欲往君且止爲我乘興彈悲風

張仲山枝巢

達人孤髙與世疎百年直寄猶須臾歸來掩闗聊自如人之不足等有餘樂哉下視濠梁魚逍遙自契蒙莊書異時馭气遊太虛我知枝巢亦蘧廬

柳塘

揺揺風影漾寒塘靜裏亭臺日月長不似隋家堤岸上亂鴉殘照管興亡

蘇門花塢

繞捨雲山慰眼新看花差後洛陽塵從君小築繁香塢不負長腰玉粒春

閏月九日

南崖烘暖貯秋光勝處相沿釂一觴俚諺難逢兩寒食閏餘今值小重陽頭風比似常年愈菊面渾如去歳黃老矣歡遊定能幾佳時此樂最難忘

趙內翰攄【一首】

攄字子充宛平人自號醉全老人

早赴北宮

蒼龍雙闕郁層雲湖水鱗鱗柳色新絕似江行看淸曉不知身是趁朝人

趙文學承元【一首】

承元字善長先世汴人兵火間寓旅河間遂占籍焉大定十三年詞賦第一人除應奉翰林學士兼曹王府文學以疎放少檢得罪王府貶廢久之遇赦量敍卒於臨洮

探春

水底流泉匹練飛麯塵著柳不禁吹杖藜恰到春生處已有人家插酒旗

張太保行簡【三首】

行簡字敬甫大定十九年詞賦第一人家世儒臣備於禮文之學典貢舉三十年門生徧天下南渡後遷禮部尙書太子太保翰林學士承防卒諡文正楊內翰之美銘其墓稱敬甫天性孝友太夫人疾不解衣者數月居防哀毀過禮事其父禦史大夫自幼至終未嘗少違顏色與諸弟居三十餘年家門肅睦人無間言率勵子弟不至爲驕侈𨿽處富貴與素士無異平生無泛交無私謁愼勤周密動循禮法居無怠容口無俚言身無徑行𨿽古君子無以加故天下言家法者惟張氏爲第一言禮樂言文章言徳行之純備者亦惟張氏之歸有集三十卷傳於家敬甫賦燕云王氏烏衣巷盧家白玉堂寒食云餳粥雞毬畱故事風花鸎柳閙春城中秋云露凝灝气霑瑤席云近淸光防桂宮此類甚多也補金史司天臺劉道用攺進新曆詔學士院更定歷名行簡奏乞覆校測驗俟將來月食無差然後賜名詔翰林侍講學士黨懷英等覆校懷英等校定道用歷明昌三年不置閏卽以閏月爲三月二年十二月十四日金木星俱在危十三度道用歷在十三日差一日二年四月十六日夜月食刻不同道用不曽考驗古今所記比證事迹輙以上進不可用當徒長行彭徽等四人各罷去久之攺官禮部侍郎提防司天臺直學士羣臣請上尊號上不許詔行簡作批答因問行簡範祖禹作唐鑑論尊號事行簡對曰司馬光亦嘗諫尊號不若祖禹之詞深至以爲臣子生諡君父頗似慘切上曰卿用祖禹意答之仍曰太祖𨿽有尊號太宗未嘗受也行簡乞不拘對偶引祖禹以微見其意其文深雅得代言之體所著文集十五卷禮例纂一百二十卷防同朝獻禘祫防葬皆有記錄及淸臺皇華戒嚴爲善自公等記藏於家

六月二十九日北宮朝回

疎柳衰荷又一時淸波飛葉夢靈芝年年踏盡溪邊路不覺吳霜防鬢絲

酬郭光秀才

疇昔君來事已睽豈知今我又羈棲波臣儻不辭升斗鵠卵終當遇魯雞

題子端雪谿小隱圖

出處皆天豈自由仙標終合冠鼇頭不妨貌取黃華景時向鈴齋作臥遊

附趙秉文張文正公碑貞祐三年冬十二月十六日翰林學士承旨張公以疾終於正寢訃聞上爲輟朝命勅祭勅葬贈金紫光祿大夫諡曰文正前代諡文正者不過三數人本朝惟唐括丞相與公二人而已嗚呼亦可謂榮矣初明昌泰和間明天子勵精政事修飾治具典章文物髙出近古公之父淸獻公任奉常春官朝廷典憲皆其討定修國朝儀禮完然爲一代法其後公繼之前後垂三十年凡朝廷有大制度大典冊大號令至於紀世宗顯宗章宗三朝之宏休偉烈未嘗不經公之手初宋人寇邊南鄙用兵書詔旁午公獨任其責沛然有餘朝廷以平章政事布薩揆軍回右副元帥完顏匡等圍襄陽又賊帥丘崈遣人告和或議乞以恩防許將士回俘掠公言君人者與爲將帥不同君道以仁義爲主弔民伐罪而已將在閫外權其事宜可也借如軍士應須俘掠與出之自上不若出於帥臣之爲愈也其論襄陽可攻圍與否及欲分淮南之半爲界公言向者大舉本朝平蕩江漢今平章軍回竊意在彼事勢或有未得如吾意者但隨所得郡縣撫而有之彼必以我圖久駐之計方事進取震懾畏亡求成不暇矣不必以淮南逺近爲斷其後張宕書來以朝廷所須五事但欲量增歳幣歸泗州俘略朝議以面奉聖防必以割地稱臣使得贖罪爲辭公又言有司之事容可擬議至於聖訓理難中止大定初蓋度宋必能遵稟故令帥府開示聖訓報諭今旣聖度包荒竊恐宋人以要約重難急於求請不若使其易從然後示之聖訓重以生靈之故曲依來請庻幾兵革早息其後以叔易伯重增歳幣函賊臣之首獻犒軍之賞公在翰苑籌畫爲多南邊底定固賴明天子與大臣協謀蓋亦有內相之助焉初淸獻公由禮部郎中出守林棣代爲郎中及以尙書遷亞相公復爲侍郎及淸獻公致政之後公又有禦史之拜衣冠傳爲榮事故其誥命有鄭之桓武代爲周司徒韋之賢成繼作漢丞相之語公之沒朝廷以公家傳禮學復命其弟行信爲禮部尙書自非學問該博議論篤正而濟之以深醇之行勤敏之操何以有此公諱行簡字敬甫莒州日照人祖萃卿以醇儒碩學顯名當世仕至鎭西軍節度副使父暐經明行修嘗任禦史大夫公大定十九年擢詞賦進士第一時年二十四公性純厚端懿謹愼周密口無擇言而爲善不近名修道不求容惟以公勤忠直自結人主之知是以歷仕累朝俱防寵遇平生少交遊寡言笑嘗以謙敬自持待人以誠而與物無忤故卒之日朝士大夫哭之哀焉曰世不復有斯人也其家風醇謹似萬石君通達典故似虞祕書經學論議似陸宣公詔誥典冊似李贊皇人得其一已獨厭余不幾於全乎銘曰天地元醇降爲仁人含和醖眞不淄不燐行爲世表文演帝綸家傳禮學載筆終身敢有二事墜其淸芬歷仕四朝寵數益新何以致之惟敬與勤緇衣美鄭徳星聚陳顧後絕配瞻前無鄰惟淸獻公如萬石君歳時問勞寢膳以聞慶建白首朝服事親明星忽逝孤月獨晨忠厚之气歿爲明神公卒汒陽而葬南原過者必式惟文正之墳

張內翰檝【四首】

檝字巨濟先世泰州長春人有官於山陰者遂占籍焉曽祖頤宗銀靑榮祿大夫祖惠懷逺大將軍父天白虢縣簿巨濟明昌五年詞賦第一人仕至鎭戎州刺史爲人有蘊借善談論文賦詩筆截然有律度時人甚愛重之陜州詩云駭浪奔生馬荒山臥病駞永寧劉氏園亭云菊老芙蓉衰梨柿葉爭絳叩門人不譍一犬吠深巷此類甚多

秋興

飄零千里道牢落半生愁殘月如新月今秋似去秋露濃花气重風細竹聲幽何日淸溪上煙蓑一釣舟

客中

絳唇花不語靑眼柳初眠塵去尋芳馬香來載酒船歸期仍雁後野興已鷗邊惆悵無家客春風又一年

蓮實

水妃擎出紺珠囊玉筍雕盤喜乍嘗膚白已攙新藕嫩心靑猶帶小荷香鬭餘翠鳥零珍羽飛盡黃蜂露密房口腹累人良可笑此身便欲老江鄕

初夏

小園緑筍間朱櫻防綴年華似有情露浥葛巾晨气潤風隨竹簟晚涼生閒窺黠鼠潛身處靜厭飛蚊繞鬢聲安得冷泉幽石畔解衣盤礡樹陰淸

閻治中長言【八首】

長言字子秀濟南長淸人客居兗州之嵫陽祖俊行臺南牓父時升任忠傑牓髙曽以來登科者六世矣子秀少日慕張忠定之爲人故名詠避衞紹王諱攺焉幼孤養於從祖能自振厲好學工詞賦間有前人句法性本豪俊使酒任气及遊京師乃更折節遂以謹厚見稱酒酣耳熱故態稍出嘗以第一流自負屏山獨深知之不以爲過也平生多奇夢果魁天下士論厭服在翰苑十年出爲河南府治中被召以道梗不得前卒於亳州子魯瞻魯安今一孫在洺州

北齊行

天保大人襲世貴未待齊成已無魏讖裏方傳近水羊夢中先兆攻城蝟六君三世都能幾二十八年翻手裏細思孝靜靈運詩天道好還非妄矣

應制中秋

璧月當秋夜未防漢宮髙防浹宸歡塊蘇塵世三千界珠翠瑤光十二欄桂實飄香浮壽斚露華零潤溢仙盤都人側聽云韶奏共指天家是廣寒

博索道中書事

此地先經戰人生苦未聊泉源疏地脈田壠上山腰敗石平危徑枯柴補短橋曉煙明逺爨暮雪暗歸樵履滑心頻悸梯危骨欲消解鞍空倒臥無夢訖通宵

送麗酒麗橙與秀實禦史

驄馬朝回畫閣深遙知春意領梅心麗橙嬌軟麗尊小聊助風流對淺斟

閻立本職貢圖

諤諤昌周此一書形容獒貢寫成圖寧知右相無深意莫指丹靑便厚誣

盤山招隱圖

畫出中盤望隱歸鳴珂朝馬尙遲遲賦詩未敢輕相誚卻恐吾山也勒移

三門集津圖

津門未爲天下險勿作駭相觀玆圖偃月堂中李林甫有人能寫此心無

丁氏思祖亭

鶴野三千里鳬函五百年人間仍舊徳龜筮得新阡族屬東州望衣冠鼻祖傳異時誰式墓應識子孫賢李治中著【一首】

著字彥明眞定人髙才博學詩文得前人體工於字畫頗尙言承安二年經義第一人在翰林七年出副定州召爲戶部員外郎坐大中黨事謫臨洮府判官量移西京路按察司判官遷彰徳府治中城再陷避於塔上兵入招降大罵不從掘塔倒而死

觀音院書閣

明巷蓬蒿一尺深小軒岑寂似山林鳥聲落枕有髙下山色閱人無古今客裏三年侵老境牀頭一易浣塵襟晚涼癡坐忘言裏滿地西風白玉簪

附歸潛誌金朝取士止以詞賦經文學士大夫往往局於此不能多讀書其格法最陋者詞賦狀元卽授應奉翰林文字不問其人才何如故多有不任其事者或顧問不稱上意多出補外官章宗時王狀元澤民在翰林防宋使進枇杷子上索其詩澤民奏小臣不識枇杷子惟王庭筠詩成上喜之呂狀元造父子魁多士及在翰林上索重陽詩造素不學詩遑遽獻詩云佳節近重陽微臣喜欲狂上大笑旋令外補故當時有云澤民不識枇杷子呂造能吟喜欲狂附金詩紀事案元好問續夷堅志呂內翰造字子成其大父延嗣父忠嗣俱第狀元子成未第時夢金龍蜿蜒自天而下攫而食之是歳經義魁南省詞賦繼擢殿元閣門請詩有狀頭家世傳三葉天下科名占兩元之句而歸潛誌復載其不能詩如此恐一時過爲嘲笑或失其實也

禦訂全金詩增補中州集卷三

欽定四庫全書

禦訂全金詩增補中州集卷四

宋耆舊

宇文太學虛中【五十首】

虛中字叔通成都人宋黃門侍郎以奉使見畱仕爲翰林學士承防皇統初上京諸虜俘謀奉叔通爲帥奪兵仗南奔事覺系詔獄諸貴先彼叔通嘲笑積不平必欲殺之乃鍜鏈所藏圖書爲反具叔通嘆曰死自吾分至於圖籍南來士大夫家例有之諭如髙待制士談圖書尢多於我家豈亦反邪有司承風防幷寘士談極刑人至今寃之

補歸潛誌先翰林嘗談國初宇文太學叔通主文盟時吳深州彥髙視宇文爲後進宇文止呼爲小吳因防飲酒間有一婦人宋宗室子流落諸公感嘆皆作樂章一闋宇文作念奴嬌有宗

室家姬陳王幼女曽嫁欽慈族干戈浩蕩事隨天地翻覆之語次及彥髙作人月圓雲南朝千古傷心事猶唱後庭花舊時王謝堂前燕子飛向誰家偶然相見仙肌勝雪雲鬢堆鴉江州司馬靑衫淚濕同是天涯宇文覽之大驚自是人乞詞輙曰當詣彥髙也彥髙詞集篇數𨿽不多皆精微盡善𨿽多用前人詩句其剪裁綴輯皆若天成眞奇作也先人嘗云詩不宜用前人語若夫樂章則剪裁古人語亦無害但要能使用爾如彥髙人月圓半是古人句其思致含蓄甚逺不露圭角不猶勝於宇文自作哉

鄭下趙光道與余有十五年家世之舊守官代郡之崞縣聞余以使事覊畱平城與諸公相從皆一時英彥遂以應舉自免去駕短轅下澤車驅一僮二驢扶病以來相聚凡旬日而歸昔白樂天與元微之偶相遇於夷陵峽口旣而作詩敍別𨿽憔悴哀傷感念存沒至嘆泣不能自已而終篇之意蓋亦自開慰況吾輩今日可無片言以識一時之事邪因各題數句而余爲之敍夜將半各有酒所語不復鍜鏈要之皆肺腑中流出也【光道名晦時爲代州士曹善篆詩筆髙雅有集傳河東今不復見矣】

窮愁詩滿篋孤憤气塡胸脫身枳棘下顧我雪窖中竟日朋盍簪論文一樽同翻然南飛燕郤背北歸鴻人生悲與樂倚伏如張弓莫言竟憒憒作書怨天公

古劍行【爲劉善長作】

公家祖皇提三尺素靈中斷開王迹自從武庫衝屋飛化作文星照東壁夫君安得此龍泉秋水湛湛浮靑天防魖奔喘禺彊防中夜躍出光蜿蜒拄頤櫑具男兒飾彈鋏長歌气塡臆嶙峋折檻霽天威將軍拜伏姦臣泣龍泉爾莫矜雄鋩不見鳥盡良弓藏防當鑄汝爲農器一劍不如書數行

白菊

西風蕭颯百艸黃南齋白菊占秋芳主人好事不專饗擷送客館分幽香幽香淸艷兩難得冰雪肌膚龍麝裛悄然坐我蘂珠宮玉斧瑤姬皆舊識仙家蓻菊名日精我今號爾爲月英月中風露秋夕好感此仙種來曽城憑君傳與金天令月與霜姿駐淸景重陽好伴白衣來五柳先生憶三逕

還捨作

燕山歸來頭已白自笑客中仍作客此生悲歡不可料況復吾年過半百故人驚我酒尙狂爲洗缾罍貯春色酒防人散月盈庭靜聽淸渠流防防

庭下養三鴛鴦忽去不反戲爲作詩

先生久忘機爲爾虞繒繳一朝長羽翮萬里翔寥廓誰信惡溝鴟忽作華表鶴豈無三玉環遺音嗣黃雀予寫金剛經與王正道正道與朱少章復以詩來輒次二公韻【次正道韻】

平生幸識系珠衣窮走他鄕未得歸有客爲傳祗樹法此心便息漢陰機百千三昧一門入四十九年諸事非寄與香山老居士要憑二義發餘輝

又【次少章韻】

前世曽爲粥飯僧此生隨處且騰騰經中因認人我相教外都忘大小乘寫去欲憑居士頌信來如續祖師燈他年辱贈茅庵句誰謂因緣昔未曽

郊居

芒屨松冠野外裝茶鐺藥竈靜中忙含風荇逐波紋展著雨花連土气香停策仰檐朝覓句披襟穿樹晚追涼蓬蒿似欲荒三逕疎嬾誰知意更長

歳寒堂

洞戶延淸吹庭除貯緑陰不隨風月媚肯受雪霜侵潤入珠泉爽聲傳玉帳深主人畱勝賞同此歳寒心重陽旅中偶記二十年前二詩因而有作

舊日重陽厭旅裝而今身世更悲涼愁添白髮先春雪淚著黃花助晚霜客館病餘紅日短家山信斷碧雲長故人不恨村醪薄乘興能來共一觴

春日

北洹春事休嗟晚三月尙寒花信風遙憶東吳此時節滿江鴨緑弄殘紅

己丑重陽在劍門梁山鋪

兩年重九皆羇旅萬水千山厭逺遊白酒黃花聊度日靑萍緑綺共忘憂卻憐風雨梁山路不似蒓鱸楚澤秋何必東臯是三逕此身天地一虛舟

生日和甫同諸公載酒袖詩爲禮感佩之餘以詩爲謝

詞人詩句壓離騷按膝長吟意自豪袖裏虹蜺衝霽色筆端風雨駕雲濤將衰難稱千年祝增重虛防隻字褒太史已應飛急奏文星偏傍使星髙

和題稽古軒

堆架縑緗粲蔀居眼前長物埽無餘避囂肻要鄰人卜論友先尋上世書汲古不須憂綆短隨波聊復任舟虛勿欺丈室才容膝六合神遊有日車

已酉歳書懷

去國悤悤遂隔年公私無益兩茫然當時議論不能固今日窮愁何足憐生死已從前世定是非畱與後人傳孤臣不爲沈湘恨悵望三韓別有天

涇王許以酒餉龍溪老人防月不至以詩促之【龍溪叔通別號也】

先生寂寞艸文正要侯芭作富鄰客至但須樽有酒日髙不怕甑生塵急催嶺外傳梅使來餉籬邊采菊人已埽明窓供防筆爲君擬賦洞庭春

從人借琴

嶧陽慣聽鳯雛鳴瀉出泠然萬籟聲已厭笙簧非雅曲幸從炊防脫餘生昭文不鼔緣何意靖節無弦且寄情乞與南冠囚縶客爲君一奏變春榮

過居庸闗

奔峭從天折懸流赴壑淸路回穿石細崖裂與藤爭花已從南發人今又北行節旄都落盡奔走愧平生

晚宿耀武闗

山與煙雲暝溪兼冰雪流寒枝啼稭鞠煬室聚咿嚘此日徵行困何時防亂休尙矜爭席好無復舊鳴騶

安定道中

落日塵埃壯陰風天地昬牛羊爭隘道鳥雀聚空村跛曵傷行役光華誤主恩未甘遲暮景伏櫪意猶存

上烏林大使三首

平生隨牒浪推移只爲生民不爲私萬里翠輿猶逺播一身幽圄敢終辭魯人除館西河外漢使驅羊北海湄不是故人髙誼切肻來軍府問鐘儀

拭玉轅門吐寸誠敢將緩頰沮天兵雷霆儻肻矜雕獘艸芥何須計死生定鼎未應周命攺登壇合許趙人平知君妙有經邦防存取威懷萬世名

當時初結兩朝歡曽見軍前捧血盤本爲萬年依防厚那知一日遽盟寒羊牽已作俘囚獻魚漏終期网罟寛幸有故人知底蘊下臣獲考敢謀安

姑蘇滕惇禮榜所居閣曰齋心成都宇文某作詩以廣其意

不是憑虛避世喧此中於物本無緣靜看畏影徒勞爾題作齋心亦且然意識已隨言語斷生涯聊任歳時遷老夫未涉天遊趣三復南華第四篇

和髙子文秋興二首

沙碧平猶漲霜紅粉已多駒年驚過隙鳬影倦隨波散步雙扶老棲身一養和羞看使者節甘荷牧人蓑【好問按養和幾名事見江湖散人集抉老見歸去來辭】

揺落山城莫棲遲客館幽葵衰前日雨菊老異鄕秋自信浮沈數仍懷顧望愁蜀江歸棹在浩蕩逐春鷗

又和九日

老畏年光短愁隨秋色來一持旌節出五見菊花開彊忍淚聊浮緑蟻杯不堪南向望故國又叢臺

中秋覓酒

今夜家家月臨筵照綺樓那知孤館客獨抱故鄕愁感激時難遇謳吟意未休應分千斛酒來洗百年憂

四序回文十二首

春

短艸鋪茸緑殘梅照雪稀暖輕還錦褥寒峭怯羅衣翠漣冰綻日香徑晚多花細筍抽蒲密長條舞柳斜折花幽檻小傾酒緑杯深蝶舞輕風曉鶯啼老樹陰

夏

翠密團窓竹靑圓貼水荷睡多嫌晝永醒少得風和艸徑迷深緑蓮池浴膩紅早蟬鳴樹曲鮮鯉躍潭東暴雨隨雲驟驚雷隱地平好風揺箑透輕汗挹冰淸

秋

晚日欣簾捲涼風覺袂揺逺吟髙興遣長醉宿愁銷短葦低殘雨虛舟帶晚潮斷鴻歸暗浦疎葉墮寒梢慼慼蛬吟苦茫茫水驛孤日銜山色暮霜帶菊叢枯

冬

鶻健呼風急烏啼促景殘窟深宜兔蟄蒲折防魚寒裂瓦寒霜重鋪窓月影淸滅燈驚好夢孤枕念深情秀栢畱陰緑芳梅蘸影斜澑檐冰結玉裝樹雪飛花

燈碑五首

淸陰靄靄匝城闉萬井熙熙桃杏春紫陌傳呼旌斾出重臣新佩玉騏驎

鈿軸天章拜異恩驂驔花騎暎朝暾手持禁鑰千門肅官壓東宮二品尊

壘原淸照白登山彌隴連天麥浪寒劍防漸銷農器出人家只識勸農官

九夏南風入舜琴恩風澤雨浹飛沈陪京最是儀刑地先識君王解慍心

枹鼔無聲獄訟空懽謠擊壤萬家同時人共解班春意兵寢刑淸第一功

館中書事

雨來蒸鬱似江鄕雨過西風特地涼尙有庭花供客恨可無罇酒慰幽芳

時習齋

未厭平生習气濃更將餘事訓兒童魯論二萬三千字悟入從初一句中

醉經齋

傍人但笑腹便便枕藉詩書正晝眠不識先生眞悟處未離文字已逃禪

醉墨齋

旋汲淸泉起縠紋定知婁永是前身个中自可逃眞性不用淋漓污葛巾

烏夜啼

汝琴莫作歸鳯鳴汝曲莫裁白鶴怨明珠破璧掛髙城上有烏啼人不見堂中蠟炬紅生花門前紺幰七香車博山夜長香燼冷悠悠蕩子畱倡家妾機尙餘數梭錦織恨傳情還未忍城烏爲我盡情啼知道單棲淚盈枕附大金國誌宋遣使宇文虛中來祈請二帝堅不許之虛中時安置韶州應詔願使絕域遂詔赴行在復資政殿大學士爲祈請使楊可嗣副之尋又遣劉誨王貺爲通問使副明年春金人並遣歸虛中曰奉命北來祈請二帝二帝未還虛中不可歸於是獨畱

附三朝北盟防編紹興元年十二月十四日詔存卹宇文虛中子孫虛中建炎二年爲祈請使使於金國不得如所請遂不肯還朝獨令其副楊可嗣歸上思虛中忠節乃詔存卹其子孫虛中在北聞劉豫任用張孝純常寄詞與孝純其絕句曰有人若問南冠客爲道西山賦蕨薇附宋名臣言行續錄公初使北爲所畱後爲所用公知東北之士憤不爲北用宻以信義感發之從者如響乃與其翰林學士髙士談同謀欲因金主郊天就劫之先期以蠟書來告南朝欲爲之外應秦檜拒不納防事亦覺公與其子師瑗皆坐誅闔門無譙類畱正曰公之忠亦可考矣方建炎之初以資政殿大學士奉命使金畱系金庭抗節不屈故相秦檜用事盡歸其孥於金則紹興十二年也公在金久其諸名王大族皆尊信之不疑因與其子師瑗曁翰林學士髙士談謀舉事欲因九月金主祭天而劫之諸王宗親約爲內應不幸而功不成者天也

附金詩紀事叔通云館之集旣見輕於朱少章史又謂洪皓至上京見而甚鄙之皆以其受金官故也然觀仕金之後宋所以待舊臣者其禮有加繼因其受誅於金爲之贈官追諡賜廟置後優防備至如北盟防編及名臣言行錄諸書皆稱其忠節如此蠟書之告郊天之約言之鑿鑿則似乎蓄意復讐如李少卿所云虛死不如立節滅名不如報徳者事誠有之不盡出於羅織鍜鏈而髙子文之被殺亦非獨蠟書之爲禍胎也

吳學士激【二十五首】

激字彥髙宋宰臣拭之子王履道外孫而米芾元章壻也工詩能文字畫得其婦翁筆意將命帥府以知名畱之仕爲翰林待制出知深州到官三日而卒有東山集十卷並樂府行於世東山其自號也出散闗詩云春風蜀棧靑山盡曉日秦川緑樹平愈甫索水墨以詩寄之雲煙拂云梢畱淡白雲蒸山腹出深靑三衢夜泊雲山侵平野髙低樹水接晴空上下星太淸宮云玉座煙霞春寂寂石壇星斗夜蒼蒼呈正甫云手版西山聊復爾角巾東第定何時遊南溪潭云竹院鳴鐘疑物外畫橋流水似江南飛瀑巖云數樹殘花喜春在一聲啼鳥覺山深詠鄭邸故伎云玉雪自知塵不涴丹靑難寫酒微醺送樂之侍郎云四海蒼生謝安石一言宣室賈長沙送韓鳯閣使髙麗雲海東絕域皇華使天上仙官碧落卿偶題云江湖欹枕夢風雪打窓時此類甚多樂府夜寒茅店不成眠南朝千古傷心事誰挽銀河等篇自當爲國朝第一手而世俗獨取春從天上來謂不用他韻風流子取對屬之工豈眞識之論哉

山中見桃花李花

錦裏春風徧海棠別時無計柰紅芳山中桃李渾疑晚猶有殘花斷客腸

長安懷古

佳气猶能想鬱蔥雲間雙闕峙蒼龍春風十里灞陵樹曉月一聲長樂鐘小苑花開紅漠漠曲江波漲碧溶溶眼前疊嶂靑如畫借問南山共幾峯

宿湖城簿防

日遲風暖燕飛飛古柳髙槐面翠微卷上疎簾無一事滿池春水照薔薇

窮巷

窮巷無來轍貧家有舊醅窓明憐雪在睡美覺春回菜甲方齊拆梅花亦半開茅檐鳴好鳥節物莫相催

偶成二首

一番瘦筍羽林槍松架陰陰盡日涼繞屋雲煙無定態連山艸木有眞香

蟹湯兔盞鬭旗槍風雨山中枕簟涼學道窮年何所得只工埽地與焚香

病後寄開甫

暗蛩咽幽響隙月漏微光溪上風雨過翛然有餘涼病瘦鶴骨立低垂不能翔懷我中山兄開經焚道香猿嘯耿淸夜鐘鳴悠夕陽商秋早晚至夢寐松楸蒼

過南湖偶成

杏山松檜紫坡陁湖面無風亦自波緑鬢朱顏嗟老矣落花啼鳥柰春何詩人未必皆憔悴世事從來有折磨列坐流觴能幾日誰知對酒愛新鵞

夜泛渦河龍潭

輕舟弄素月靜夜橫淸渦天風毛髮亂疎星燦明河圖經記父老冥寞年歳多淵沈三千丈湛碧寒無波微流帶文藻絕岸無柔莎炯如帝鴻鏡可鑑不可磨中蟠至神物役使羣蛟鼉蜿蜿頭角古勁鬛誰敢劘深宮照珠貝頗費蚌與螺何時葛陂竹化作陶公梭

秋興

後園雜樹入云髙萬里長風夜怒號憶向錢塘江上寺松窓竹閣瞰秋濤

晚春言懷寄燕中知舊

閒雲泄泄日暉暉林斧谿舂響翠微天气乍晴花滿樹人家久住燕雙飛鄰村社後容賖酒客捨新來未綻衣遙憶東郊亭畔柳歸時相見亦依依

歳暮江南四憶

瘦梅如玉人一笑江南春照水影如許怕寒妝未勻花中有仙骨物外見天眞驛使無消息憶君淸淚頻天南家萬里江上橘千頭夢繞閶門迥霜飛震澤秋葉深宜映屋香逺解隨舟懷袖何時獻庭闈底處愁吳淞潮水平月上小舟橫旋斫四腮鱠未輸千里羮搗虀香不厭照箸雪無聲幾見秋風起空悲白髮生平生把螯手遮日負垂竿浩渺渚田熟靑熒漁火寒憶看霜菊艶不放酒杯幹此老垂涎處糟臍个个團

述懷

旅食空彈鋏歸休合掛冠煙塵楡塞逺風雨麥秋寒巢燕長如客鳴蛙不屬官柴門江漲到落日下漁竿

喜晴和張魯瞻

原野恍新沐丰隆寧世情鳥歸林靄暝樓射澗虹明春艸牛羊逺人家機杼鳴慘舒常有命誰復問陰晴

國公女生日席上命賦

雪射瑤堦月春回玉女扉雲中三秀艸石上六銖衣酒熟鵝兒色身輕燕子飛客槎還泛斗誰解卜搘機

秋夜

豈有涓埃補聖明彊扶衰病厠豪英夜窓燈火靑相對曉鏡髭須白幾莖年去年來還似夢江南江北若爲情石田茅舍君家近借與林泉送此生

招趙資深拾遺

別久貌逾壯道同心更親移居近韋杜相對邈參辰雪少似饒客鳥喧知得春歸期淹幾日莫厭馬蹄頻

同兒曹賦蘆花

天接蒼蒼渚江涵裊裊花秋聲風似雨夜色月如沙澤國幾千里漁村三兩家翻思杏園路鞭裊防檐斜

張戡北騎

張生鞍馬客幽都卻笑靈光筆法麤秪今白首風沙裏憶向江南見畫圖

早春

寂寂重寂寂出門春艸齊晚芳猶著樹江漲欲平溪山暝有時雨村深何處雞逺山緣底恨故作傍人低

雞林書事

箕子朝鮮僻蓬丘弱水寛儒風通百粵舊史記三韓邑聚居巢慣邊裝被髮安猶存古籩豆兼用漢衣冠兔穎家工縛鮭腥俗嗜餐騎兵腰玉具府衞挾金丸長袖鳶窺肉都塲狖掛竿琴中蔡氏弄指下祝家彈主禮分庭抗賔筵百拜難漬橙秔釀旨滋桂鹿修幹潑墨松如櫛隤墻石似丹地偏先日出天迫眾山攢鵬翼雲帆逺羊腸石磴盤由來異文軌休訝變暄寒事可資談柄誰能記筆端聊將詩貌取歸作畫圖看

題宗之家初序瀟湘圖

江南春水碧於酒客子往來船是家忽見畫圖疑是夢而今鞍馬老風沙

禦訂全金詩增補中州集卷四

欽定四庫全書

禦訂全金詩增補中州集卷五

張祕書斛【一十八首】

斛字徳容漁陽人仕宋爲武陵守國初理索北歸官祕書省著作郎有南遊北歸等詩行於世漁陽有峒陽故詩中多及之如賦小孤山雲天圍秋漲濶山背夕陽孤岸樹晴猶濕汀煙近卻無巫山對月云雲開千里月風動一天星河池出郭云細艸沙邊樹疏煙嶺外村中江縣樓云緑漲他山雨靑浮近市煙中秋雲月色四時好人心此夜偏松門峽云春木有秀色野雲無俗姿賦禮部侍郎張浩然遼海亭云晴光揺碧海遠色帶滄洲又賦臨漪亭雲雨聲喧暮島水色借秋空秋興樓云碣石晚風催鴈急昭祁寒漲與云平人多誦之予嘗見其文筆字畫皆有前輩風調宇文太學甚激賞之

沙邊

晚雨漲平堤沙邊獨杖藜長風催鴈北眾水避潮西楚客相逢少吳天入望低故園無路到春艸自萋萋

東川春日

巴蜀三年客江湖萬里情滄波何處盡歸棹幾時行世態浮雲變春愁細艸生羣山遮望眼片月上髙城

巫山對月懷湖外親友

眾壑斂新雨孤舟增暮寒巫山今夜月湘水幾人看不得臨湖醉惟愁下峽難雙魚憑寄遠尺素勸加餐

武陵春雪

天風吹雪滿千山不見桃花泛碧瀾洞裏仙人貪種玉豈知人世有春寒

盧臺峭帆亭

髙秋客未還何處望鄕闗喬木蒼煙外孤亭落照間雨晴山覺近潮滿水如閒目斷峒陽路歸云不可攀

髙寺

髙寺鳴鐘後孤舟落鴈邊已知歸徑晚故就上方眠石峻澑聲急月髙松影圓明朝下煙靄廻首阻淸川

寓中江縣樓

武江斜轉石文岫獨參天【江曰武山曰文達】緑漲他山雨靑浮近市煙松薪炊白粲水蔓系紅鮮自喜飄蓬迹安居過兩年

廻文二首

野曠悲行客湍驚礙去船夜江淸泛月秋艸碧連天緑逕斜縈艸紅梢半落花曲池風碎月欹岸雨摧沙

仙門驛聽泉

一亭圍古木雙磵瀉淸流行到雲山暮臥聞風雨秋客塵何日浣病渴此時瘳歸去南溪上輕舟細浪浮

夜雨南山

雨夜宿山齋夜深雨聲息石室含餘淸風枝墮殘滴

平安闗道中二首

髙林俯靑防柯葉森若織陽光已轉午陰嶺仍半黑崢嶸亂石間行子有苦色臨深地勢入渉險天宇塞四顧無所投迹蠒去未息悵然增百憂防防羨歸翼

窮冬十日陰積雪千山路晴雲開半嶺落日猶在樹悠悠客心速慘慘天色暮寒鳥各有依解鞍尙無處遊魚誤銜鉤豹終隠霧行行謝冠冕復我林壑趣

將渡江

無數飛花委路塵不堪重醉楚城春明朝回首江南岸煙雨昬昬不見人

還家

雲林無俗姿相對可終老如何塵中人不見靑山好

訪香林老

風雨無時浪蹴天南浮舟楫信多艱半生夢破寒江月萬里春回故國山歸客自傷靑鬢攺髙僧長共白雲閒誅茅借我溪西地未厭相從水石間

海邊亭爲浩然賦

夙有滄洲趣云扃夢幾回臨深疑地盡望遠覺天開月湧冰輪出濤翻雪陣來無機同海客鷗鳥莫相猜

南京遇馬丈朝美

浮雲久與故山違茅棟如存尙可依行路相逢初似夢舊遊重到復疑非滄江萬里悲南渡白髮幾人能北歸二十年前河上月尊前還共惜淸輝

蔡丞相松年【五十九首】

松年字伯堅父靖宋季守燕山仕國朝爲翰林學士伯堅行臺尙書省令史出身官至尙書右丞相鎭陽別業有蕭閒堂自號蕭閒老人薨諡文簡百年以來樂府推伯堅與吳彥髙號吳蔡體有集行於世其一自序云王夷甫神情髙秀宅心物外爲天下稱首言少無宦情使其雅詠虛不經世務超然遂終其身則亦何必減嵇阮輩而當衰世頽俗力不可爲之時不能遠引髙蹈顚危之禍卒與晉俱爲千古名士之恨又嘗讀山陰詩引考其論古今感慨事物之變旣言修短隨化期於共盡而世殊事異興懷一致則死生終始物理之常正當乘化歸盡何足深嘆乃區區列敍一時述作刋紀嵗月豈逸少之淸眞簡裁亦未盡忘情於此耶故因作歌並及之好問按此歌以離騷痛飲爲首句公樂府中最得意者讀之則其平生自處爲可見矣二子珪字正甫璋字特甫俱第進士號稱文章家正甫遂爲國朝文宗特甫非其比也自學士至正甫皆有書名其筆法如出一手前輩之貴家學蓋如此

晚夏驛騎再之涼陘觀獵山間往來十有五日因書成詩

兜羅蔥鬱浮空靑曉日馬頭雙眼明名山不作世俗態千里傾蓋來相迎老松閱世幾千尺玉骨冷風戰天碧應笑年年空往來塵土勞生總陳迹山回晚宿一川花翦金裁碧明煙沙寒鄕絕艷自開落欲慰寂寞無流霞明日行營獵山麓古樹寒泉更深緑彊臨冰玉照鬢毛只恐山靈怪吾俗陂潮不盡水如天淸波白鷗自在眠平時朝市手遮日思把一竿呼釣船驛騎回時山更好過雨秋容淨如埽山英知我宦遊心爲出淸光慰枯槁可憐嵗月易侵尋慙愧山川知我心一行作吏豈得已歸意久在西山岑他年俗累麄能畢雲水一區供老佚舉杯西北酹山川爲道此言吾不食

漫成

人生各有適一受不可更違已欲徇世憂患常相嬰三軍防漢將九鼎調蒼生功名豈不美彊之輙無成朝昬忘寢食俯仰勞心形何如從所好足以安餘齡予也一丘壑野性眞難名力懦謝提劍才拙慙窮經疏放已成僻紛華誰與爭驚鹿便艸丰白鷗願江淸不堪行作吏萬累方營營夜慮多俗夢曉枕無餘醒拄頰西山語適意千里羮塵土走嵗月秋光浮宦情欲語个中趣知音耿晨星世途古今險方寸風濤驚封侯有骨相使鬼須銅腥誓收此身去田園事春畊

淮南道中五首

南楚二月雨淮天如漏巵畏途泥三尺車馬眞雞棲卻思閒居樂雨具無所施髙枕聽檐聲鑪煙暈如絲吾年過五十所過知前非顏鬢日蒼蒼老境行相追防橰聽俯仰隨人欲何爲歸計忽悠悠出處吾自知南渡國不競晉民益瘡痍陶翁遂超然不忍啜其醨北牕談淸風慨望羲皇時道防可柰何抱琴酒一巵三年鎭陽逰春歸緑扶疏櫻筍媚園林日長閒枕書行復當此時涼塵暗歸塗防洗酴醾雪月波浮玉壺鎭陽亙西南山河在圖畫花雨艸煙間人家或僧捨經行每悵然眞賞知未暇待予籃輿歸香火復蓮社丁巳九月夢與範季霑同登北潭之臨芳亭覺而作詩記其事以示範

髙陵五六松潭水涵淸陰白鳥如避世巢居得幽深雜花靑紅苦節方森森何人作虛亭想象雲棲心我夢渉陳迹君亦同登臨相與定嘉名洗去花艸滛看云撫修碧夕景低遙岑風林淡秋月霜枝鳴玉琴兩意誰識之好處煩幽尋閒居志則同嵗月能駸駸時無陶彭澤此曲難知音亭前有奇石遷流失山林顧亦如我曹鬢髮風沙侵小兒重外物列屋享千金區區心甚長因循困華簪忽焉事大謬危機恐難任平生下澤車斯言吾所欽志士願不辱俗情便孔壬自喜迹猶淺鳬鴈容浮沈泥行自蕭散世路皆﨑嵚此邦眞可老城郭環淸潯結廬與君俱開寫平生襟里巷日還往杖屨行謳吟還尋夢逰處無忘神所箴

庚申閏月從師還自潁上對新月獨酌十三首

伊昔三年前滛雨催行輈靑燈忽今夕華屋暎髙秋華屋亦何爲百年竟山丘適意在歸與肉食非我謀大塊本何事遑遑勞一生所過總陳迹嵗月如流星貪夫甘死禍幅紙馳虛名晉室有先覺柴桑老淵明我家恆山陽山光碧無賴月窟防風篁十里瀉澎湃玆焉有樂地不去欲誰待自要塵网中低眉受機械人言歸甚易但苦食不足必使極其求萬鐘不盈腹處世務所安無禍卽無福卻視髙蓋車身寵神已辱我本山澤人孤煙一輕蓑功名無骨相雕琢傷天和未能遽免俗尙爾同其波梧桐喚歸夢無柰秋聲何孟夏幽州道上陘車轣轆旌旗卻南行飛電隨馬足行窮淸潁水不辦洗蒸溽吾生豈匏一笑爲捧腹燈花何太喜似報天雨霽客情念還家如瞽不忘視到家問松菊早作解官計靑鏡髮蕭蕭及此霜雪未鳴蛙屬官私庸兒固可笑江山本誰爭但苦歸不早物情閒始見宛轉爲君好區區乞鑑湖多事憐賀老天下任之重人物古難得誰爲經濟才有亦未易識吾曹與雞鶩官倉等伏食行將問徵途滿眼西山碧懦微莫如我往往從險艱譬之驅山麋八鑾困天閒豈惟物違性成功亦良難風煙念何地野水長松間出處士大節倚伏殊茫茫絕交茍不作自足存嵇康哲人乃知機曲士迷其方顧我類社櫟匠石端相忘問捨前年秋已買潭西地髙明鬼所瞰聊取風雨蔽瀕溪樹嘉木成陰十年計仍當作茅舍名之以今是斯言已譊譊要未離憂患何時但飲酒臧否了不闗不飲逝者多秋艸麒麟間懷哉竹林人吾方仰髙山

七月還祁

洪河注天南兵气橫髙穹我從兵前來歸心疾驚鴻官柳未揺落蓮荇香蒙蒙吏捨在前村舊年養疏慵爰自三軍去靑苔瘞人蹤夕陽叩柴門歡迎來僕僮濁酒古罍洗停觴問新松卻對一牀書睡鴨孤煙中土花暈湖玉冰弦冷霜桐燈火未可親露坐茅堂東西山月中淡夜茶煮松風到牀便安寢不復知晨鐘平生幽棲心斯言略形容人道動有患百態交相攻而我觸類眞冶容鄙靑紅非才見臨事叩之輙空空知難不知回飄流劇飛蓬暫去聲利塲樂佚猶無窮況於得行意瀟灑畢此躬勿爲才者縛從渠作防龍

庚戌九日還自上都飲酒於西巖以野水竹間淸秋巖酒中緑爲韻十首

雞羣媚稻粱老鶴日疏野人言隨其流故有不同者骨相乃封侯銅腥能使鬼文章亦可憐不直一杯水在昔安九鼎功名照帛竹貞觀用齡一士天下足憂國在肉食斂玉峩淸班吾曹漫浪人合眼松雲間閒居度重九昔賢愛嘉名霜菊有正色糟牀逢聖淸平生一丘壑晚墮法家流一防無俗物今年眞好秋謝公旣經世永懷東西巖翠袖亂淸光輕雲防風鬟我得秋風暇鱸魚一杯酒佳人發浩歌此樂眞不朽去年哦新詩小山黃菊中年年說秋思遠目驚髙鴻韙哉生處樂陵谷異風俗南枝吾永安笑撫西巖緑

小飲邢巖夫家因次其韻

東風初度野梅黃醉我東山雲霧牕只今相逢暮春月夜牀風雨翻寒江人生離合幾春事霜雪行侵靑鬢雙大梁一官且歸去酒腸云夢吞千缸

初卜潭西新居

喬木千章畫不如白鷗煙雨到江湖誰爲求仲營三徑竊比揚雄有一區故國興亡樹如此他年聲利蔓難圖屋西便與秋山約莫遣歸來見白須

寄王仲侯

冰簟風簾水閣重月華淸浸雪芙蓉誰教晾馬三千里好在行雲第幾峯酒市烏紗懷李白仙人鶴氅看王恭拍浮花裏知恩否寄與新詩洗醉悰【有本事可發一笑】

讀疏詠之安陽對竹二詩懷家山次韻見意

短髮新霜及未侵幾年和月買泉林偶然行李對寒碧憶得故園驚嵗陰枕上秋嵐吹醉夢門前沙鳥立淸深个中須著翛翛玉落日微風伴我吟

和子文寒食北潭

夢裏潭光翠欲流何時春水一虛舟吾廬想見扶疏樹宦意渾如浩蕩鷗聞道西山明酒面應無外物到眉頭別來誰唱驚人句十里珠簾有莫愁

雪晴呈玉堂諸公

雪晴松頂玉斕斑曉眼淸於化鶴山欲立凍雲搜傑句卻思仙客退淸班毺帳底沈香火薝卜花中碧霧鬟喚取廣寒修月手月波千丈捲春還

和子文晚望

醉眼郊原感慨生夕陽長向古今明髙人法士互憎愛美酒空名誰重輕二頃只謀他日老五弦猶喜晚風淸因君欲賦思歸樂安得穿雲一笛橫

兵府得告將還鎭陽府推官王仲侯以書促予命駕先寄此詩

老驥心疲十二閒天教洗眼小江山名園無處不宜酒勝日有朋方解顏老木溪光畱月駐禪房竹徑約花關先憑樂府求風骨或有佳人字玉環

渡混同江

十年八喚淸江渡江水江花笑我勞老境歸心質孤月倦逰陳迹付驚濤兩都絡繹波神肅六合淸明斗極髙湖海小臣屍厚祿夢尋煙雨一漁舠

初至遵化

出山風物便淸和森木如雲秀靄多白水臨流照疏鬢靑門折柳記柔柯重逰化國驚嵗月有象丰年占麥禾亦有黃公酒壚在微官自要阻山河

黃海棠

淸陰不嘆晚尋芳縹緲緗雲翠袖長萼緑江花輸帶葉醉紅蜀艷恨無香南州气味連三月東晉風流共一觴老眼寒來易愁絕溫柔乞與醉中鄕

夜坐

吾生有幾事無涯淸夜漫漫嘆物華但願聞鉦似疲馬可能粘壁作枯蝸只今雪屋重衾濕去嵗梅溪醉防斜終得蕭閒對牀語靑燈挑盡短檠花

槽聲同彥髙賦

糟牀過竹春泉句【聚簾秋雨喧疏澑過竹春泉咽暗冰門巷蕭條三尺雪琴書寥落一龕燈彥髙詩也】他日人云吾亦云自愛淳音含太古誰傳淸澑入南薰秋風幾共橙香注曉月曾和鶴唳聞我欲婆娑竹林國洗空塵耳正須君

韓侯晁仲許送名酒渴心生塵以詩促之

好在銀缾秋露光借君云夢到枯腸解澆萬里客愁破暫吐十年黃卷香江水苦揺梁苑夢海棠新學漢宮妝天東四月春如許坐待白衣投醉鄕

步尋野卉

風煙艸木照人明神藥奇花問識名聞道東州有仙窟欲尋根撥學長生

癸丑嵗秋郊

漫漫黃雲水淸淺碧花無數亂鳴蛬此生愈覺田園樂夢裏曉山三四峯

入闗宿昌平

黃塵卻送入闗山自斷何如二頃田記得鳴蛬碧花句蹉跎秋思又三年

秋日

風螢開闔度松陰松下飄然倦客心幾防淸光照涼夜何時遠寺得幽尋

髙麗館中二首

蛤蜊風味解朝酲松頂雲癡雨不晴悄悄重檐斷人語碧壺春筍更同傾

晚風髙樹一襟淸人與縹甆相照明謝女微吟有深致海山星月總闗情

西京道中

來時緑水稻如鍼歸日靑梢沒鶴深莫忘共山買田約藕花相間柳陰陰

銀州道中

小渡霜螯賤於土重巖野菊大如錢此時最憶涪翁語無酒令人意缺然

髙昌館道中

雨餘巖石古苔靑松裏珠璣萬葉明渺渺緑畦看鷺立深深淸樾有蟬鳴

黃海棠

輕如紅豆排冰雪一拂新鵞色更奇不覺濃陰破明玉有情誰解賞離披

梅花

的爍橫枝愛老崔一尊長對畫圖開此生端有梅花分閒遠春風入手來

閒居漫興

歸田不早計嵗月易云䢐但要追蓮社何須賜鏡湖簿書欺俗吏繩墨守愚儒安得如嵇阮相從興不孤

師還求歸鎭陽

春風捲甲有歡聲漸識天公欲諱兵節物無情新嵗換男兒易老壯心驚落身世网癡仍絕掛眼山光計未成聞道恆陽似江國一官漫學阮東平

禦訂全金詩增補中州集卷五

欽定四庫全書

禦訂全金詩增補中州集卷六

髙內翰士談【三十首】

士談字子文一字季黙宋韓武昭王瓊之後宣和末任忻州戶曹仕國朝爲翰林直學士皇統初預宇文太學之禍有防城集行於世如雲寒花貪晚日瘦竹彊秋霜又題禹廟云可憐風雨胼胝苦後世山河屬外人時人悲之子公振字特夫亦有詩名

棃花

中原節物正棃花配寒食黃昬一雨過滿地嗟狼籍塞垣春巳深花事猶寂寂朝來三月半初見一枝白爛熳雪有香瓏松玉仍刻芳心防深紫嫩葉裁輕碧懶慢不出門雙缾貯春色殷勤遮老眼邂逅慰愁夕一樽對花飲況有風流客酒闌思故鄕相顧空嘆息

將赴平陽諸公祖席分韻作

灞橋波似箭南浦艸如裙此夜燈前淚他年日暮云醉和醒一半悲與笑相分莫作陽闗疊愁多不忍聞予所居之南下臨短壑因鑿壁開牕規爲書室坐獲山林之趣榜曰野齋且作詩約諸友同賦

我本麋鹿姿彊服冠與簪束縛二十年夢寐逰山林朅來古晉國官舍南城陰鑿壁取軒豁開牕舒滯滛山光射幾席野色供登臨怡顏盼庭柯明目增遙岑艸木遞榮落雲煙自浮沈玩彼物色變感此嵗月侵兀坐獨無人窺檐囀幽禽誰知城市中闃若郊居深巷陋顏子樂地偏陶令心一室亦何有狼籍書與琴晴暉朝徙倚皎月夜相尋欲賦畔牢愁先爲梁父吟詩成輙自和酒熟時孤斟結茅防有期種竹當及今日來官更忙塵埃滿衣襟暮歸惟憊臥筋力殊不任常思返丘壑豈願紆朱金遙知北山處猿鶴餘淸音

春愁曲

壓花曉露萬珠冷金井吚啞轉纎綆寶堦寂寂苔紋深東風揺碎湘簾影芙蓉帳暖春眠重牕外啼鶯喚新夢推枕起來嬌翠顰一綫沈煙困金鳳防絲飛絮俱悠颺慵倚繡牀春書長郎馬不嘶芳艸暗半篩急雨飛橫塘

次韻東坡定州立春日詩

柳色看猶未梅花折已堪流年空客恨舊事與誰談落日窺愁絕東風半醉酣云深歸曉鴈水暖浴春蠶從事終無愧空餐色有慙家山方杳杳官府謾覃覃隠幾心猶靜焚香鼻觀參語新憐鵲喜聲鄙惡防貪旅迹何時定歸心不厭南佳辰近燒燭盛事憶傳柑學業虛千卷生涯寄一庵誰能弔雙影無月不成三

集東坡詩贈程大本

十圍便腹貯天眞謀道從來不計身公業有田常乏食陶潛無酒亦從人異同更莫疑三語饑飽終同寓一塵待我南逰載君去扁舟歸釣五湖春

曉起戲集東坡句二首

簟紋如水帳如煙一榻淸風直萬錢困臥北牕呼不起老夫風味也堪憐

淸風終日自開簾吏散空庭雀噪檐午醉醒來無一事地偏心遠似陶潛

秋興

鼓角邊城暮闗河古塞秋淵明方止酒王粲亦登樓揺蕩傷殘嵗棲遲憶故丘乾坤尙傾仄吾敢嘆淹畱

村行

墟落依林莽茅廬出短墻兒童避車馬父老饋壺漿半濕田新雨猶靑棗未霜逢人問丰歉一一嘆聲長

不眠

不眠披裋褐曵杖出門行月近中秋白風從半夜淸亂離驚昨夢漂泊念平生淚眼依南斗難忘去國情

秋晚書懷

肅肅霜秋晚荒荒塞日斜老松經嵗葉寒菊過時花天濶愁孤鳥江流憫斷槎有巢相喚急獨立羨歸鴉

早起

曉起先烏鵲愁多竟不眠風霜嚴塞艸星月淡秋天落葉親攜帚垂瓶自汲泉禁門朝萬馬魂斷憶當年

春日

遲日回輕暖東風掃積陰客愁眉上見春意柳邊尋健犢躬耕計歸鴻去國心醉鄕如可隠防放酒杯深

庚戌元日

舊日屠蘓飲最先而今追想尙依然故人對酒且千里春色驚心又一年習俗天涯同爆竹風光塞外只寒煙殘年無復功名望志在蘇君二頃田

次伯堅韻

公道向來惟白髮浮生何處用黃金東風吹散三年恨春色驚回萬里心急景只教人貌攺滄溟不放酒杯深異時儻及公榮酌準擬歸來臥柳陰

次韻飲巖夫家醉中作

月中招得飲中仙艸露吹風灑靜便地有溪山眞可樂人如冰雪自無眠淸新李白詩能勝勃窣張憑理最功業本非吾輩事此身聊復鬭尊前

晚登遼海亭

登臨酒面灑淸風竟日憑欄興未窮殘雪樓臺山向背夕陽城郭水西東客情到處身如寄別恨他時夢可通自嘆不如華表鶴故鄕常在白雲中

風雨宿江上

風雨蕭蕭作暮寒半晴煙靄有無間殘紅一抹沈天日濕翠千重隔岸山短髮不羞黃葉亂寸心常羨白鷗閒濤聲午夜喧孤枕夢入瀟湘落木灣

棣棠

閒庭隨分占年芳裊裊靑枝淡淡香流落孤臣那忍看十分深似禦袍黃

雪

蓛蓛天花落未休寒梅疏竹共風流江山一色三千里酒力消時正倚樓

苦竹

密葉修莖雨後新肯因憔悴損天眞淸如南國紉蘭客瘦似西山采蕨人

睡起

平生心性樂疏慵多病追歡興亦空睡起不知春已老一簾紅雨杏花風

楊花

來時官柳萬絲黃去日飛毬滿路傍我比楊花更飄蕩楊花只是一春忙【此詩亦嘗載橘林集中然子文集是其子特夫手錄恐無悞收者故從之】

道中

鳴鳩逐婦婦欲去燕子引雛雛不來樹底樹頭千防雨山南山北一聲雷

丙寅刑部中二首

世事邯鄲枕歸心渭上舟釁來無朕兆意外得俘囚忠信天堪仗淸明澤自流藜羮猶火食差勝絕糧愁幽囚四十日坐穏穴藜牀縲紲元非罪艱難已備嘗全家音頓阻孤枕夢難忘會有相逢日牽衣話更長

二月十一日見桃花

鳴鳩天色半陰晴竹屋松牕老寸心閉戶不知春早晚桃花紅淺柳靑深

志隠軒

家居瀟灑似江村花艸侵堦水映門元亮結廬山掛眼孔融好客酒盈樽肯教軒冕移心志未厭林泉入夢魂我亦平生倦防客一防無處問東屯

偶題

羨他田父老於農遠是莊西與捨東不似宦防情味惡半生常在別離中

附書史防要士談善艸書

馬禦史定國【三十一首】

定國字子卿茌平人唐中令周裔孫少日志趣不凡宣政末題詩酒家壁有蘇黃不作文章伯童蔡翻爲社稷臣之句用是得罪亦用是得名阜昌初逰歷下亭以詩撼齊王豫豫召與語大悅授監察禦史仕至翰林學士石鼓自唐以來無定論子卿以字畫考之云是宇文周時所造作辧餘萬言出入傳記引據甚明學者以比蔡正甫燕王墓辧初學詩未有入處夢其父與方寸白筆從是文章大進自號薺堂先生有集傳於世

宿田舍

狂風作帚埽春陰投宿田廬話古今樽爼只如平日事干戈方識故人心淒涼一樹梅花發迆邐千門柳色深天子防塵今不返酒酣相對泣沾襟

淸平道中

棘林苦苣野花黃一馬駸駸渡漯陽別墅酒旗依古柳防溪花片落新香伏波事業空歸漢都防田園不記唐今日淸明過寒食又將書劍客他鄕

登歷下亭有感

男子當爲四海逰又攜書劍客東州煙橫北渚芰荷晚木落南山鴻鴈秋富國桑麻連魯甸用兵形勢接營丘傷哉不見桓公業千古繞城空水流

長相思

歷歷春陽被羣木白沙淺水明如鵠結廬聊可障雨風學道未能充耳目故人家居紫翠傍枳籬日落靑山長嵗云晏矣不可見望盡楚天飛鳥行

客懷

結髮防荊楚勞心惜寸陰艸長春逕窄花落曉煙深谷旱惟祈雨年饑不問金三齊𨿽淡薄畱此亦何心

招康元質

此生住著定如何不傍耕疇卽釣蓑北阜平蕪隨鳥遠東湖新漲與天多詩成重墨題飛葉睡起輕芒踏軟莎猶有客愁銷不盡風軒茶竈待君過

雨晴離開化寺

澗谷流秋水樓臺入暮寒連城遭雨積一日得泥幹利劍靑鯊室名駒白鐵鞍回頭棲隠地風樹響珊

秋日書事

南山悠悠去天尺雀寒未晚爭投棘野人籬落不勝荒溪欲絕流堆亂石小園蔬藥知有無未免杖藜煩兩屐霧防甘菊細莖紫風動牽牛晚花碧鄰捨翁歸竹幾空秋天日落松牕寂小杯翻酒足自娯閭巷浮沈眞可惜

讀莊子

吾讀漆園書秋水一篇足安用十萬言磊落載其腹北風熟樝棃冷日照鴻鵠人生固多事端坐至秉燭

雪霽

髙巖旭日吐深頳雪霽樓臺白玉京獨往南塘探春色枇杷花下竹雞鳴

寒食

燕泥半落烏衣巷柳色全添緑綺牕且伴丁香過寒食弄晴蝴蝶一雙雙

楊休烈村居

籬落牽牛放晚花西風吹葉滿人家閉門久雨靑苔滑時見鴛鴦下白沙

防何氏園

八尺龍蛇薜荔墻瘦松疏竹更蒼涼梅花映水無人見隔岸飛來片片香

四月十日遇周永昌二首

竹裏涓涓雨未晴日髙牕牖受虛明數家燕雀靑雛出是處園林緑顆成貧覺酒杯眞有味病思丘壑豈無情東山舊隠許相過他日秋原看耦耕

防時種木已巢鳶猶向花前作酒顚郭外靑山招曉出圃中明月照春眠世無蘇黃六七子天斷文章三十年今日逢君如舊識醉持杯酌望靑天

過李湘

數樹髙槐散乳鴉時於缺處見黃花涼風不斷如流水相對胡牀坐日斜

雪

紅樓翠瓦不禁寒欲剪梅花去路難淨埽竹亭聊飲酒恰如明月照金盤

懷髙圖南

劉叉一狂士尙得韓愈知君才百劉叉知者果其誰三隨計吏貢躡履防京師文章善變化不以一律持碧海涵萬類靑天行四時去年髙唐別河柳揺風枝今年淸明飲髙花見辛夷玆來又幾日軍檄忽四馳尺書無處寄相見果何期白日鬭龍蛇黃塵笳鼓悲春風獨無憂吹花發江湄一杯送歸雁萬里寄相思

送王松年之汶上

去去東平道飛轅不可攀地鄰邾子國天近穆陵闗問俗徴前事移家卜好山溪堂醉花月春興幾時還

香嚴病中

九州四海盡行路萬戶千門非我家金彈不徒驚燕雀春雷終待起龍蛇

題崇子中庵

羨君髙節似陶潛五畝園林老不添遁世人情𨿽淡薄開門秋色自淸嚴案頭黃卷香終日砌下蒼苔雨一檐後夜中秋更應好隔牕云木看飛蟾

郢州城西

秋江白水浪花麄墟落人歸鳥自呼新月髙城三百雉角聲吹徹小單於

送圖南

壺觴送客柳亭東回首三齊落照中老去厭陪新客醉興來多與古人同戍樓藤角垂新緑山店檉花落細紅他日詩名滿江海薺堂相見兩衰翁

秋日書事

井邊薏苡吐秋珠舍下區雜芋區世道未夷聊小隠不須辛苦著潛夫

村居五首

溪頭梅是去年花閒日初長逕竹斜向晚孤煙三十里不知樵唱落誰家

蠶蛹成蛾桑柘稀海棠花發照牕扉離騷讀罷無人防獨立溪南看夕暉

五月南風化蟪蛄野塘晚筍未成蒲檉花落盡紅英細沙渚鴛鴦半引雛

柿葉經霜菊在溪天寒落日見雞棲西家有客篘新酒紅葉蕭蕭蓋芋畦

嵗暮行人竟不來空吟溪樹覓寒梅何時消盡闗山雪收拾春風入酒杯

宣政末所作二首

蘇黃不作文章伯童蔡翻爲社稷臣三十年來無定論到頭姦黨是何人

山杏山桃取次開紅紅白白上樓臺移將海底瑚樹乞與人家也不栽

禦訂全金詩增補中州集卷六

欽定四庫全書

禦訂全金詩增補中州集卷七

祝太常簡【一十二首】

簡字廉夫單父人宋末登科國初倅某州仕至朝奉郎太常丞兼直史館有鳴鳴集行於世其詩說有云予政和丁酉任洺州教官是時括蒼鮑愼由欽止岀所注杜詩說天王守太白守讀如狩於河陽之狩髙秋登寒山南望馬邑州馬邑州在城州界予檢唐書志寶應元年徙馬邑州於鹽井城欽止爲有據矣舊注馬邑屬鴈門與杜子美作詩處全無闗渉後人遂謂王源叔謬於牽引不知源叔初不注杜詩予識其孫彥朝彥朝不說杜詩非其大父注蓋彥朝不學見流俗皆讀舊注因而認有可嘆可嘆好問常以此問趙禮部趙雲廉夫前輩必不妄試更考之今日見吳彥髙東山集有贈李東美詩引云元

祐間祕閣校對黃本鄧忠臣字愼思余柳氏姨之夫今世所注杜工部詩乃愼思平生究竭心力而爲之者鏤板家標題遂以托名王源叔翰林兩王公前後記初無一語及此注而後記又言如源叔之能文止作記於後則源叔不注杜詩爲可見矣舉世雷同無爲辧之者宣和近貴李東美有才藻善行書且喜作小楷所冩杜集精宻遒麗有足嘉賞爲作古詩一篇紙尾因記鄧公事後人聞此其誰不疑然予少時目撃不可不識姑以告李侯非求信後人也彥髙此說正與防夫合近嵗得浙本杜詩是源叔之孫祖寧所傳前有序引備言其大父源叔未嘗注杜詩廉夫彥髙益可信故並記於此廉夫詩甚工如賦雪云雪屋無寒夢油燈有細香書懷云白髮渾無賴朱顏更不回遮眼細書聊引睡扶頭濁酒最闗情此類甚多

舟次丹陽

船頭東下趂晨鐘船外淸霜气暗通斷鴈聲歸煙靄裏孤帆影落月明中隋河波浪千年急梁苑池臺一半空試問碧堤無限柳敗條衰葉幾秋風

下第魚臺東寺

病眼逢花亦倦開流鶯飛去悞相猜多情卻愛僧堂燕才得春風卻再來

靑奴

名實於人不可誣馬牛我亦受人呼世間物化多難曉誰爲此君爲此奴

雜詩二首

雨後淸寒滿袖風鴈聲南去暮云濃秋來杞菊能多少欲助盤飡自不供

橊花嬌欲鬭羅裙石竹開成碎纈文更有戎葵亦堪愛日烘紅臉酒初醺

虛極齋獨坐

虛齋長鋏短燈檠明月當牕夜气淸卻掩塵編時閉目胡牀獨坐聽秋聲

相國寺鐘

寒雞縮頸未鳴晨已聽春容入夢頻未必佛徒知警悟祗能喚起利名人

春日

鸎語相喧浩蕩春落花細防禁街塵遊絲飛絮狂隨馬遲日和風欲醉人

夏雨

電掣雷轟雨覆盆晚來枕簟頗宜人小溝一夜水三尺便有蛙聲喧四鄰

和常祖命二首

著書不得自名家捲裏蠅頭散眼花未用一杯張翰酒正須七椀玉川茶

操筆文章學古風平生羞與腐儒同相如𨿽有淩雲賦不及東方射守宮

檢旱

艸樹連云緑間黃年饑村落自荒涼晚蟬抱樹聲聲急野菊迎人細細香

附僞齊錄太常博士兼直史館祝簡進遷都賦其略云炎祚燖生辟王用閹娿錮忠良又進國馬賦其吠堯之言大略云蠢爾蠻荊弗賔弗降固將突騎長驅不資一葦之航撒烈飛渡如歷九軌而履康莊豈惟觀兵長淮飲馬大江而止哉蓋將窮丹穴越嶺徼車書混祝融之區聲教變卉服之島東南一尉罔不率俾四海聞盛徳而皆徠臣萬物被潤澤而大丰美歸馬牧牛戢戈櫜矢天子垂衣裳庶民安田裏豫批云文賦正非治天下者所宜尙然自前朝之季上恬下嬉意國家創業力爲殘獘生靈除禍亂圖康泰以馬爲急務而猶恐官吏軍民多忸於舊俗未知收心於牧圉芻牧之道此賦極陳馬之爲用使讀之者皆知此爲至重而不可忽實有補於馬政祝簡可減二年磨勘聊示無言不酬

張子羽【三首】

子羽字叔翔東阿人馬定國薺堂集載其師友六人其一香嚴可道上人題比陽道邊僧捨雲山頭翠色僧房靜山下紅塵客路長五月行人汗如雨豈知髙處有淸涼其一鮮於可字東父蜀嘉州人從祖侁父之武皆有名於時東父詩有小雨潤履綦花气襲芳襟十里靑山堪布屐半篙春水已勝舟之句其一髙鵾化字圖南平原人少有能詩聲如盤中酒影金蛇活與流虹聚石矼之句皆奇怪不凡其一王景徽字彥美祁國文獻公溥之後贈定國詩云澗下松杉已蔽牛溪中蘋藻可供羞故鄕未有終焉計欲指吳山歸去休其一吳縯字子長東平人文肅公奎之孫年三十以食貧暫仕卽歸隠於魚山狼溪之側寄定國云情遲夏日流目斷晚云碧新詩從何來遠自金馬客雄深作者意奔軼古人迹名髙四海望發未一莖白應嗤窮途士抽簪老泉石采蕨在南山驅牛向東陌勞生豈不苦衣食廹晨夕膏粱無宿懷茅茨得眞適卒嵗將何求一飽惟力穡訪國城石氏云昔我訪君處樹涼炎暑收今君訪我來城空殘雪畱經時少乘興兩至皆空投茅茨隔溪上車馬度城頭不聞機杼聲但聽溪水流向來方圓翁曾伴此中逰近聞大梁至京塵滿衣裘相思懶歸步落日風颼颼山居云西首魚山崦北連黃石祠崇岡在東南我家山北陲地僻少人事終朝掩柴扉樽酒不常得書卷聊自怡春風數日來處處生蕨薇寸心復何累一飽良可期當年終南人防徑以貽譏知我無心者豈顧悠悠辭擬淵明貧居云淒其嵗雲暮北風無時休晨興倦薪水夜寐乏衾裯缺月正裴回宿鳥頻啁啾欲無憔悴嘆柰此霜霰秋松楸脫兵火環堵且淹畱閉門念袁安守賤弔黔婁坐讀貧士詩吾乃淵明儔溪上招王仲先云幽居復何爲冬來性成懶柴門俯淸溪寸步出亦罕今晨偶攜杖愛此晴日暖寓目隨所之行到南溪畔背陰雪猶積向暖冰全泮搘頤臥石上仰面蒼崖斷泉聲從何來乍喜兩耳換平分意甚遲斗落勢方悍坐來百慮忘還惜日景短塵寰多憂虞中林足閒散故人戀明時歸休苦遲緩幅巾來何時臨流話幽欵叔翔亦其一也定國謂叔翔於文章無所不能嘗仕國朝官洛陽云

遊龍門訪潛溪僧捨

入谷訪精舍鐘聲先遠聞陽光時翳竹泉脈俄當門山僧禁足久瞑目誦微言要知鹿臺守但指山頭云策杖禦栝西幽蘭秀荊榛風煙浩難及薄暮花紛紛

宿寶應

重巖煙靄合寶閣春風暮山深月影遲坐久識歸路伊昔府中彥徵驂同夜駐䢐年能幾時變滅等輕霧禪房伴茗飲豈待酒中趣臥來淸不寐瘦鶴警宿露黎明覓舊題松間宛如故【又作已復等驚霧】

壽張和滑益之

理髮秋庭趂夕陽靜中誰可共傳觴雲橫故國三年別水繞孤村六月涼病眼只貪書味永渴心頻夢橘奴香魚山早有終焉計少日應容解印章

朱諫議之才【一十七首】

之才字師美洛西三鄕人宋崇寧間登科入齊爲諫官坐直言黜爲泗水令尋乞閒退寓居嵫陽因而家焉昆弟數人皆有文名師美自號慶霖居士有霖堂集傳於世如雲魯甸分鴻影齊山入馬蹄門靜堪羅雀書成不換鵞雨過好花紅帶潤日長嘉樹緑移陰此類甚多子瀾字巨觀

南越行

南越太后邯鄲女皓齒明眸照蠻土瑚爲帳象作牀錦繖髙張撃銅鼓太液池內紅芙蓉自憐謫墮蠻煙中灞陵故人杳無耗深宮獨看南飛鴻隨兒作帝心不願惟願西朝柏梁殿茂陵劉郎亦可人遣郎海角來相見金猊夜燎龍涎香明珠火齊爭煌煌番禺秦甸隔萬里今夕得遂雙鴛鴦白首相君佩銀印干戈欲起蕭墻釁莫言女子無雄心置酒宮中潛結陣漢家使者懦且柔纖手自欲操霜矛孤鸞竟落老梟手可憐空奮韓千秋樓船戈鋋師四起或出桂陽下漓水越郎追斬呂嘉頭九郡同歸漢天子尉佗墳艸幾番靑霸業猶與炎洲橫玉璽初從眞定得黃屋卻爲邯鄲傾五羊江連湘浦竹嬌魂應伴湘娥哭

後薄薄酒二首

薄酒可以謀醉不必霞滋玉味麄布可以禦冬不必狐貉防茸醜婦可以肥家不必楚女吳娃獨夫長夜商祚訖羲和湎淫紊天歷李白跌宕三百杯阮籍沈醟六十日眠甕吏部寡廉恥解貂常侍隳法律儻使飲薄酒未見有此失秦昭狐腋幾防首鄭臧鷸冠貽厥咎厖裘金玦豈不哀繡衣朱襮固無取皆緣麄衣惡不禦賈禍招譏亦何有夏姬滅兩國驪姬禍五世捧心顰眉亡夫差墮髻啼妝敗梁冀醜婦似可惡終不至顚沛勸君飲薄衣麄娶醜婦此樂人間最長久

薄酒麄衣吾何悲醜婦自醜吾不知道眼混圓宜不二媺惡妍陋無殊歸瓦罍石臼斟吾酒脫粟藜羮皆可口醉境陶然無後憂玉盌浮蛆彼何有漢文天子猶衣綈士服麄布乃所宜要繩屐葛同一暖霧縠冰紈徒爾爲無鹽如漆後齊宣孟光舉臼配伯鸞古來傾城由哲婦有徳乃令家國安我能遣婦縫麄對婦飲薄傍人大笑吾不惡

寓言二首

獸有善觸邪艸有能指佞獸艸非有心不移本天性前王著臣冠俾爾效端鯁如何不稱服觸指反忠正吾欲取二物豢置列臺省一令邪佞徒奔逃亟深屏

風雨晦時夜雞鳴有常聲霜雪枯萬幹松柏有常靑內守初已定外變終難更若人束世利浮沈無定情俯仰效防橰低昻甚權衡反出木鳥下徒爲萬物靈

謝孫寺丞惠梅花

我來泗水上居與墟墓鄰彌望多棗栗礙眼皆荊榛忽忽度嵗月不知時已春朝來佳公子遺我梅花新秀色照牕幾妙香襲衣巾莽如瓦礫塲驚睹瓊瑤珍念昔客江南千樹臨江津吳儂不知貴但與桃李倫自從墮東土夢繞江之濵嘆彼和鼎實亦復生不辰窮愁坐空山豺虎雜鳳麟此贈意不淺難爲俗子陳

次韻東坡跋周昉所畫欠伸美人

巫峽昭君有奇色毛生欲畫無由得但作東風背面身看來已可傾人國朝來睡起鬢髮垂手如春筍領蝤蠐繡帷幽夢斷難續想象翠黛顰修眉春光三月濃於酒燕燕雙飛鸎喚友不教膩臉露桃花且喜腰枝似楊柳君不見漢宮多病李夫人轉面不顧君王嗔古來畫工畫意亦自足煙霧玉質何由眞

暴雨

掣電奔雷晻靄間崩騰白雨襲人寒頺山黑霧傾濃墨倒海衝風瀉急湍勢似陽侯誇海若聲如項籍破章邯炎歊一濯須臾耳已看天圍碧玉寛

宿閒廐

澹煙衰艸慵回首晚日殘霞欲斷魂脫防卸鞍投逆旅蕭蕭黃葉水邊村

十月十五日夜作連枝詩四首

披衣開戶幾宵興永夜無眠魂九升坐覺飛霜明瓦屋天如寒鑑月如冰

天如寒鑑月如冰僵臥家僮喚不譍卻憶少年遊太學蕭然獨對短檠燈

蕭然獨對短檠燈引睡翻書睡幾曾自笑年來憂患熟跏趺眞作坐禪僧

跏趺眞作坐禪僧不學牕間故紙蠅湛若琉璃含寶月此中無減亦無增

臥病有感二十韻

臯蘇粲園英澤芝紛水葉赤弁舞纖肌黃袍緩老頰鳴飛各有適吾獨嘆衰薾齒髮久已疎又復失調燮粱肉謝鼎爼參苓富巾篋葵扇風未來桃笙汗初浹呻吟和哀蟬夢寐追化蝶撫枕念平生世故飽更渉弱齡負奇志胸蜺盤煒曅夜徯傅巖訪朝待渭濵獵荀爽嵗九遷康侯日三接功業著鐘鼎聲名垂史牒那知事大謬舉趾得躓跲多難集暮年百願無一愜寒灰消寸心淸淚腐雙睫坐令孤鵬鶱化作瘴鳶跕憂來復自慰人生幾蓂莢呼吸過百嵗俯仰失千劫乘流須縱櫂遇坎卽停楫些語不成騷商歌鼓長鋏

復用九日詩韻呈黃壽鵬

忽忽天星二十九當年曾醉瓊林酒【癸未嵗登科第適二十九年】春風射策紫垣深猶記靈和殿前柳與君𨿽異千佛名出入南宮同戶牖春蠶食葉七千人看君運筆如揮帚妙齡忠气軼衡嵩餘子紛紛眞培塿那知晚節岱陽城白髮蒼顏兩閒叟君材有如萬斛舟顧我碌碌才筲鬥時窮壯士或飯牛遇合封侯起屠狗東臯有田供王賦天寒且輟扶犂手寂寥圭竇對書冊火冷燈靑夜方久先生乘興肯相過亦有靑錢沽玉友

七夕長短言

牛不可以服箱女不可以成章其名則然實豈爾政如箕斗難挹揚河漢特水象安有波浪爲津航惟鵲乃巢居詎能上天構橋梁星經有躔次東西永相望今夕復何夕乃謂合並如鸞凰一人唱誕惑萬世浪令兒女爭猖狂瓠牛載盤何等秩金梭擲地殊荒唐吾命有貴賤吾性本直方探官與乞巧是豈吾所臧何如舉酒邀明月更遣淸風屏炎熱星光落盞黃金空露華糝袂眞珠滑我方幕天席地醉兀兀癡牛騃女知何物

水月有興

明月落湖水天淵體俱一浩蕩碧琉璃奩此寒玉璧微風觸湖波合散作六七浮光逐水紋金蛇勢盤結人心湛寂初與月同淸質外累一汨之萬態紛殊迹因知養心者無爲風浪失

劉內翰著【二十四首】

著字鵬南舒州皖城人宣政末登進士第歸朝預銓調碌碌州縣年六十餘始入翰林充修撰出守武遂終於忻州刺史皖城有玉照鄕旣老號玉照老人示不忘本云

次韻彥髙卽事

福威看幾落筆削在麟經中道亡三鑑危時憶九齡网羅無處避鼙鼓不堪聽身遠遼陽渡心懷峴首亭脫巾頭半白傾蓋眼誰靑斷鴈西風急潸然涕泗零

順安辭呈趙使君二首

太平時世屢丰年勝事空聞父老傳郭外桑麻知幾頃船頭魚蟹不論錢

六朝興廢渡河年舊國歸來更黯然八月邊城山未雪蘆花借借已漫天

次韻王子愼玉田道中一首兼呈韓公美閣老

東晉風流屬子猷開元峭直讓韓休絲綸對掌驚三雋尊酒更酬失四愁古道陰陰槐樹老歸鴻杳杳荻花秋浩然酒思天涯遠月滿江南小謝樓

出楡闗

羽檄中原滿萍流四海間少時過桂嶺壯嵗出楡闗奇禍心如折羇愁鬢已斑楚累千萬億知有幾人還

渡遼

身隔遼東渡心懷冀北羣防歸蘇屬國卻憶範將軍風陣橫秋鴈雷聲吼夜蚊方言莫相笑唐梵本殊分

至日

亂離南國忽經年一綫愁添未死前心折靈臺候云物眼看東海變桑田燕巢幕上終非計雉畜樊中政可憐安得絕云行九萬卻騎鯨背上靑天

次韻彥髙暮春書事【戊申嵗】

平生漫浪老淸暉卻掃丘園屬少微世亂傷心靑眼舊天涯流淚白雲飛羇愁只憶中山酒貧病長懸子夏衣澤畔行吟誰念我祗應形影自相依

寄題張浩然松雪樓

入座山光秀玉柯岸巾絕景意如何瘦來豈爲寒松句和寡還驚白雪歌地近雲煙來鶴駕檐髙星斗瀉銀河懸知老子登臨處渺渺滄波月色多

次韻彥髙占雪

天秋鼔南風雲海飄暮雪三春猶沍寒九夏那苦熱土圭測中气嘗聞先儒說窮發多異宜泥古誠亦拙吳侯擅六藝名宦端不屑晚嵗登泰山蚤已探禹穴千嵗可坐致不待數旬月重陰畏坎陷五陽欣夬決君子方履霜渠肯蹈覆轍雞豬與魚蒜幸可充朝餟

枕上言懷

九土將分裂中原政擾攘孰爲眞漢相卻憶假齊王晉室遷神鼎梁園作戰塲可憐羇客夢夜夜在家鄕

再和彥髙

否泰由來在嵗星誰聽叩角作商聲一朝漢魏成今古百口燕秦隔死生雉堞僅能逃病婦鴈書猶記托難兄雪云埋盡遼西路有酒如淮柰此情

聞鴈

千里寒云捲朔風當軒月午鴈書空煩君爲報江南客顦顇遼東更向東

閨情二絕【己酉嵗】

天邊北斗又回春愁絕龍沙任酒醺萬里巫山歸夢斷不知何處覓行雲

蕙帳金鑪冷篆煙故山春艸幾芊芊只今惟有瀟湘月萬里相隨照不眠

過白溝趂順安

萬折狂瀾肯倒流歸心夢寐在東周平生快意君知否今日驅車過白溝

題禦城寺壁

一徑埋云艸樹荒石麟蒼蘚臥田桑漢家陵闕今何在洛水嵩山滿夕陽

月夜泛舟

浮世渾如出岫雲南朝詞客北朝臣傳郵擾擾無虛日吏俗區區老卻人入眼靑山看不厭傍船白鷺自相親舉杯更欲邀明月暫向堯封作逸民

病中寄楚卿

月滿江樓午夜鐘多情多病一衰翁行雲不道無行雨只恐相逢是夢中

送客亭

十年羇旅鬢成絲千里淮山信息稀送盡長亭短亭客且看莊舄幾時歸

病中言懷呈韓給事

潦倒淮山客金臺五見秋退飛嗟宋鷁畏暑甚吳牛問疾憐摩詰分曹類子猷自慙無補報只合隠林丘伯堅惠新茶緑橘香味郁然便如一到江湖之上戲作小詩二首

建溪玉餅號無雙雙井爲奴日鑄降忽聽松風翻蟹眼卻疑春雪落寒江

黃苞猶帶洞庭霜翠袖傳看緑葉香何待封題三百顆只今詩思滿江鄕

文季侍郎得緑萼香梅子文待制有詩輙亦同賦

一枝緑蕚冠羣芳瀟灑猶疑楚岸傍香骨瘦來冰蕊細夢魂淸處月波涼賡酬便合成千首醒醉寧須計百觴橫玉叫云吹不盡只教今古洗離腸

施內翰宜生【四首補三首】

宜生字明望浦城人宣和末爲潁州教官仕齊仕國朝官至翰林學士自號三住老人有集行於世賦柳云朱門處處臨官道流水年年繞禁宮艸書云臨池翕忽雲霧集舞劍浩蕩波濤翻山谷艸書云行所當行止當止錯落中間有條理意溢毫揺手不知心自書空不書紙社日云濁澗廻湍激靑煙弄晚暉緣隨春酒熟分與故山違社鼔喧林莽孤城隠翠微山花羞未發燕子喜先歸又云割少詼諧語分均宰制功靈只依古樹醉叟泥村童萬里開耕稼三時順雨風行春從此樂著意酒杯中初在潁州日從趙徳麟遊頗得蘇門沾丐云

補金史宜生爲宋潁州教授以罪北走海陵召爲翰林直學士遷翰林侍講學士爲宋正旦使宜生自以得罪北走恥見宋人力辭不許宋命張燾館之都亭因間以首丘諷之宜生顧其價不在旁爲廋語曰今日北風甚勁又取幾間筆扣之曰筆來筆來於是宋始儆其副使耶律必埒哩使還以聞坐是烹死先是宜生困於塲屋遇僧善風鑑謂之曰子面有權骨可公可卿而視子身之毛皆逆上且覆腕必有以合乎此而後可貴也宜生聞其言大喜竟從範汝爲於建劍已而汝爲敗變服爲傭傭防之吳翁家三年翁異之一日屏人詰其姓名宜生曰我服傭事惟謹主人乃亦致疑耶翁固詰之則請其故翁曰日者燕客執事咸餕而汝獨遜諸儕且撤器有嘆聲是以識汝非眞傭也宜生遂告之故翁贐之金夜濟淮以歸試一日獲三十六熊賦擢第一其後竟如僧言

柳

魏王堤暗雨垂垂還似春殘欲別時傳語西風且停待黛殘黃淺不禁吹

無題

唱得新翻穏貼腔阿誰能得肯雙雙天寧寺裏尊前月分擘淸寒入小牕

盆池

盆池防灔防芭蕉防水圓荷未出條分得江湖好風景斷雲飛去晚蕭蕭

平陽書事

春寒窣窣透春衣沿路看花緩轡歸穿過水雲深宻處馬前蝴蝶作團飛

題平沙落鴈

塞鴻橫天三兩行欲下未下先悠揚平田到處菇蒲美托身何必來瀟湘

題都亭驛

江梅的皪未全開老倦無心上將臺人在江南望江北斷鴻聲裏送潮來

含笑花

百步淸香透玉肌滿堂皓齒轉明眉褰帷跛客相迎處射雉春風得意時

附貴耳集施宜生攺名方人也入大金曾爲奉使來館伴因語三十六熊賦云云屯八百萬騎以八百萬騎對三十六熊何其鮮哉宜生語塞大抵南北二使皆不深書司射所載熊卽侯也非獸也

附金詩紀事案遼史興宗重熙五年九月癸巳獵黃華山獲熊三十六冬十月士子禦元和殿以日射三十六熊賦試進士於廷則此賦乃遼時舊題海陵朝適有此相同之事故卽用以試士耳

附晦庵詩話龍泉尉施慶之常舉宜生十數詩內入使時題都亭驛云云

附癸辛雜識汴梁普賢洞記石碑甚雅金皇統四年四月一日奉議大夫行臺吏部郎中飛騎尉施宜生撰並書所謂方人也者後爲金相字

步驟東坡

禦訂全金詩增補中州集卷七

欽定四庫全書

禦訂全金詩增補中州集卷八

大家二人

承防黨懷英【六十五首補二首】

公諱懷英字世傑宋太尉進之十一代孫父純睦自馮翊來以從仕郎爲泰安軍錄事參軍卒官妻子不能歸遂爲奉符人公之在孕也太夫人夢道士吳筠來托宿及公生儀觀秀整如神仙然少頴悟日授幹餘言師亳社劉巖老濟南辛防安其同捨生也嘗試東府取解魁是後困於名塲遂不以世務嬰懷放浪山水間詩酒自娯簞瓢屢空晏如也夫人石氏䢐徠先生之後亦能安貧守分旣久鄕豪傑有知公者稍料理之大定十年擢進士甲科調成陽軍事判官汝陰令入爲史館編修應奉翰林學士出爲大定軍節度使爲政寛簡不言而人化召爲翰林學

士承防致仕大安三年九月年七十八終於家是夕有大星隕於所居之堂眾驚視之而公已逝矣諡曰文獻禮部閒閒公墓志云公之文似歐公不爲尖新奇險之語詩似陶謝奄有魏晉篆籀入神李陽冰之後一人而已嘗謂唐人韓蔡不通字學八分自篆籀中來故公書上軋鐘蔡其下不論也小楷如虞褚亦當爲中朝第一書法以魯公爲正柳誠懸以下不論也古人名一藝而公獨兼之可謂全矣【皇叔永蹈伏誅公作詔雲天下一家詎可窺於神器公族三宥卒莫逭於常刑非忘本根骨肉之情蓋爲宗社安危之計亦由涼徳有失睦親乃於閒嵗之中連致逆謀之起恩以義掩至於重典之亟行天髙聽卑殆非此心之得已興言及此慨嘆奚窮論者謂公之制誥百年以來亦當爲第一閒閒公作碑偶不及此故表出之】

補歸潛誌黨承防懷英與辛尙書棄疾俱山東人少同捨屬金國初遭亂俱在兵間辛一旦率數千騎南渡顯於宋黨在北方擢第入翰林有名爲一時文字宗主二公𨿽所取不同皆有功業寵榮視前朝陶谷韓熙載亦相況也後辛退閒有詞鷓鵠天云壯嵗旌旗擁萬夫錦韉突騎渡江初燕兵夜捉銀胡錄漢箭朝飛金僕姑思往事嘆今吾春風不染白髭須都將萬字平戎防換得東郊種樹書蓋紀其少時事也

補金史懷英與郝俁充遼史刋修官應奉翰林文字伊喇益趙沨等七人爲編修官凡民間遼時碑銘墓志及諸家文集或記憶遼時舊事悉送官是時章宗初卽位好尙文辭旁求文學之士以備侍從謂宰臣曰翰林缺人如之何張汝霖對曰郝俁能屬文宦業亦佳上曰近日制詔惟黨懷英最善伊喇履進曰進士擢第後更不讀書近日始知爲學矣上曰近日進士甚滅裂唐書中事亦多不知朕殆不喜上謂宰臣曰郝俁賦詩頗佳舊時劉迎能之李晏不及也明昌元年懷英再遷國子祭酒六年有事於南郊懷英攝中書侍郎讀祝冊上曰讀冊至朕名聲微下𨿽曰尊君然在郊廟禮非所宜當平讀之泰和元年增修遼史官三員詔分紀志列傳刋修官有攺除者以書自隨久之懷英致仕章宗詔直學士陳大任繼成遼史云

附趙秉文題竹溪黃山書竹溪先生篆第一八分次之正書又次之皆當爲本朝第一黃山先生擘窠大字體兼顏蘇畫畫雄秀當在石曼卿之上艸書如行雲流水當在蘇才翁黃魯直伯仲間非但不愧之而已

穆陵道中二首

沂山一何髙羣峯郁孱顏我行問遺老云此小泰山望秩有常祀其神號東安艸荒穆妃墳雨剝漢武壇神仙果何在可想不可攀千年等一昔俯仰悲人寰東望蓬萊宮咫尺滄波間

重山復峻嶺溪路宛盤盤流水滑無聲暗瀉溪石間岸艸淒以碧鮮葩耀紅丹髙云映朝日流景靑林端我行屬朱夏欲愒不得閒山中有佳人風生松桂寒

瓊花木后土像

皇媧化萬象賦受無奇偏胡爲墮愛境亦爲尢物牽煌煌靈祠花玉蘂冠春妍婉如傾國姝獨立江湖邊顧昔誰所移含秀梁宮煙靑黃竟自宼始信擁腫全珍材歸好事肌理致且堅瑑刻方寸餘遺像規汾壖願言稅靈馭要復安所憐神遊妙難詰豈以大小懸槐根開夢國橘實遊棊仙靜想寶龕中坐納東南天況有大者存指顧超八埏

君錫生子四月八日【左君錫薊北名士】

堂前種蘐憂可忘不如生兒喜殊常嘔啞啼笑彩衣側滿堂和气生嘉祥燕寢香凝佳夢兆與佛同生佛親抱我來初見出錦繃肌肉照人眉宇好世間兒子空紛紛如君此兒眞慰人薊山東盤出英秀政與徳門宜子孫天馬駒海鶴子气骨初成便超異籋云衝霄從此始

立春

水結東溪凍未漪風淩枯木怒猶威不知春力來多少便有靑蠅負暖飛

端午日照道中

幾年客捨逢端午今日東行復海隅三嵗已無平老艾一杯聊作辟愁符

夏日道出天封寺

疊澗重岡掩復開鳥啼人寂路縈回微涼暫逐行雲過細雨俄從遠樹來世事自嗟吾老矣山僧那識興悠哉婆娑十畝溪橋櫟借汝淸陰感不材

龍池春興

三十餘年惜別心重來獨興此登臨佳人何在暮云合逰子不歸春艸深曲檻憑欄花羃羃扁舟系岸柳陰陰避人白鳥忽驚去雙影飛翻明翠岑

宿宣灣

淸潁去無極悠悠楚甸深人家半臨水付徑曲穿林積雨猶行潦荒煙易夕陰夜涼淮浦月寂寞照邊心

黃彌守畫吳江新霽圖

江云捲宿雨江風散晨煙山光煙雨潤欲滴影墮江水空明間修蛾新妝翠連娟下拂塵鏡窺明蠲漁舟來何許觸破靑茫然中流水肥魚逆上受网應有松鱸鮮借問張季鷹西風幾時還魚郎理网喚不應但見水碧江涵天如何塵埃中眼界有許寛道人胸次陂萬頃爲冩此境淸而妍蒼崖無塵樹影寒直欲坐我苔磯邊我家竹溪陰小艇橫淸漣異時赤腳踏兩舷不應尙作披圖看

雪中四首

詩人固多貧深居隠茅蓬一夕忽富貴獨臥瓊瑤宮夢破牕明虛開門雪迷空蕭然視四壁還與向也同閉門撚須坐愈覺生理窮天公巧相幻要我齊窮通衝寒起沽酒一洗芥蔕胸

翻翻雪中鴉飛鳴覓遺粟雪深不可求繞屋啄寒玉顧我如防鳶多儲有餘肉我亦生理拙凍臥僵雪屋日午甑無煙饑吟攪空腹豈不知屠沽肥甘隨取足幸待春雪消吾猶多杞菊

嵗晏苦風雪曠野寒崢嶸滋薪燒枯棘距刺相拏撐濃煙久伊郁微焰方晶熒津津膏乳漲中有蚯蚓鳴蓬蒿掇快炬倐作飛灰輕餘暖未及愜睫淚先已盈幸有鄰家酒時澆肌粟平

嵗晏雪盈尺農夫倍欣然不作祁寒怨應知有丰年笑我寄一室歸耕無寸田無田吾不憂飲啄當問天我看多田翁租賦常逋懸低頭負呵責顏色慘可憐不如拾滯穗行歌兩無牽

雪

寶花天雨曉紛紛佛界莊嚴盡白銀待臘風雲初接勢犯寒糟麯若爲神園中芳艸誰能賦江上梅花獨自春半臂騎驢得佳句九原誰喚灞陵人

蟬

槁壤陰潛罷轉丸飄飄便作飲風仙幽叢何處拳枯蛻別樹還來續斷弦小院日長淸夢覺空庭人靜緑陰圓無情物化誰能料獨撥羇懷一慨然

漁村詩話圖

江村淸境皆畫本畫裏更傳詩語工漁父自醒還自醉不知身在畫圖中

曉云次子端韻

灤溪經雨浪生花曉碧翻光漾曉霞川上風煙無定態盡供新意與詩家

送髙智叔歸濟南

已作西溪約還爲汶上行漂流知分際防合見平生旅枕勞歸夢家山入去程空齋桃李月寂寞照淸明

日照道中

路轉淸溪樹蔚然解鞍坐愒午陰圓避人鷗鳥驚飛盡時有遊魚弄栁綿

夜發蔡口

落霞墮秋水浮光照船明孤程發晚泊倦楫揺天星藹藹野煙合翛翛水風生遠浦浩渺漭微波澹彭觥畸鳥有時起幽虫亦宵徵懷役嘆獨邁感物傷旅情夜久月窺席忼慨心未平

西湖晚菊

重湖滙城曲佳菊被水涯髙寒逼素秋無人自芳菲鮮飈散幽馥晴露墮余滋蹊荒緑苔合采采嘆後時古瓶貯淸泚芳樽湔塵霏遠懷淵明賢獨往誰與期裴徊東籬月嵗晏有餘悲

西湖芙蓉

林飈振危柯野露委荒蔓孤芳爲誰妍一笑聊自獻明妝炫朝麗醉態羞晚困脈脈懷春情悄悄驚愁怨豈無桃李媒不嫁惜嬋媛悠哉淸霜暮共抱蘭菊恨

浪溪別吳安雅【浪音郎】

浪水淸且白頻年照行役褰裳渉微波微波去無極悠悠溪上山送我往復還與君臨水別幽恨寄山間

奉使行髙郵道中二首

野雪來無際風檣岸轉迷潮吐淮澤小云抱楚天低鏜鞳船鳴浪聨翩路牽泥林烏亦驚起夜半傍人啼細雪吹仍急凝雲凍未開牽閒時掠水帆飽不依桅岸引枯蒲去天將遠樹來行舟避龍節處處隠漁隈

孤鴈集句

萬里銜蘆至寒空半有無蹤分沙岸靜聲入塞垣孤影早衝闗月飛髙望海隅不知天外侶何處下平蕪

黃菊集句

九月欲將盡鮮鮮金作堆繞籬殘艶宻擁鼻細香來五色中偏貴羣花落始開可憐陶靖節共此一傾杯

金山

我從渡淮渉髙郵雪風連日吹行舟維揚地西闖夜色星月隠見邊城樓晴光破曉射步照耀玉宇開瓊洲馮夷收威浪妥帖容我一到金山頭金山勝防冠吳楚萬礎蟠峙江中流平生夢寐不到處乃以王事從私逰鐘山雨花落眼底海門鶴崖波際浮川開林闔望不極但見遠色明輕鷗風煙渺漭異吾土行役有程難久畱一杯未舉帆影轉已看浙樹捎旗旒

趙飛燕寫眞

昭陽宮裏千蛾眉中有一人輕欲飛娣妹夤緣特新寵六宮鉛粉無光輝春回太液花如繡花底輕風扶翠袖君恩不許作飛仙襞積宮裙畱淺皺君王貪宴溫柔鄕木門不省揺倉瑯避風臺成略今古空使遺妬驚霓裳當年傾城復傾國誰寫餘妍入丹碧背燈擁髻一潸然不應尙有樊通徳

村齋遣事

人生天地眞蘧廬物外擾擾吾何須與其羈齊轅駒豈若飲齕隨駘駑不知掉尾忘江湖呴呴濡沫胡爲乎誰念挾捲矜村墟磨丹防黝圍樵蘇申鞭示箠嚴範模矍如狙翁調眾狙爾雅細碎編虫魚辭嚴義宻字見疏烘齋睥睨音語麤諷誦誰敢忘須臾萬中有一差錙銖咿啞坐使爲呻呼咄哉倡言口囁嚅等爲兒戲夫何殊霜風入戶寒割膚生薪槎牙供燎鑪漫漫滋煙迷四隅白鶴日見黔如烏此間縱樂能何如其誰相與歌歸歟投籠嗟我自縶拘垂翅更待窮年䢐

和張徳遠伐松之什

社櫟賦散材乃遭匠石嗤髙梧中宮徴不能保孫枝全傷隨用否理固不可移堂堂十八公端勁出天姿蟠根借餘潤茂郁淸溪湄雨師夜失律偶此遺神螭煙鱗漬寒雨霧鬛明朝曦騰拏困愈壯偃蹇僵不疲未能走沆漭聊與艸木嬉長風動頭角吟嘯舒郁伊塵埃詎能久雷電防有時昨宵臥溪月老影閒橫欹天明竟不舉俯仰益怪奇拏拳攀半崖渴喙吞淸漪希珍價不售復病樵柯危材髙輙爾耳咄彼造化兒樛枝飽霜雪遽與蓬蒿衰孤標挽萬牛未爲廊廟知窈窕桃李春柰爾千嵗期枯桑豈自賈取敗以老龜玆非防下材梁棟終見施長短歸自然勿爲鳬鶴悲

題獐猿圖

雲山空岡阜重槲葉半濕新霜紅溪猿得意適其適閒攀靜掛晴光中孤麕何從來寂歷野竹風舉頭相視不相測昂藏卻立如癡童鯤鵬負雲天斥鷃處蒿蓬萬生所樂自不同恝然胡爲之二虫

和濟倅劉公傷秋

川流爲瀦鉅野濶水色天容兩開豁山隨水遠勢奔騖駿馬西來銜轡脫山前云木散不收坐看木末來歸舟秋容澄明納萬象畫本寂黙橫雙眸謫仙曾來釣煙磧想見夕陽寒影只騎鯨去作汗漫逰只有荒臺壓澄碧臺邊昨夜西風來倦逰羈宦心悠哉豈無瓊艘百柂載春色是中可以忘形骸官居得秋況不惡髙吟何遽悲揺落君不見中郎詩翰憶湖山秋色正滿連云閣

題春云出谷圖

春云乍出山有無春云已去春山孤山光空蒙不可寫正要雲气相縈紆山吞云吐變明晦半與巖谷生朝晡輕林蕭蕭暗溪樹余影漠漠開樵居舟人艤棹並沙尾坐看縹緲揺空虛巧分天趣出畫外韻遠不與丹靑俱今人重古不知畫但愛屋漏煙煤污惜哉東坡不及見此本詩中獨有疊嶂煙江圖【輕林蕭蕭一作輕陰霏霏】

新泰縣環翠亭

官居坐官府不見靑山靑閒來亭上看靑山繞重城左見靑山縱右見靑山橫具敖浮虛碧崢嶸羣峯連娟相繚縈縣庭無事苔蘚生獨攜珍琴寫溪聲琴聲鏘鏘激虛亭罷琴舉酒招山英山英莫相嘲我𨿽朝市如林坰客有山中來聞說令尹淸山英異時合有情周遮不放公馬行

喜雨

山云駛如驅山雨沛如傾幽人夢初醒臥聽檐澑聲雷霆怒相搏似與陰陽爭蛟龍久何蟠始此幽蟄驚餘花曉猶落竟日方破晴明朝東臯望照眼生意明焦枯被沾濡相與廻春榮忻然野桃李新緑棲殘英漸漸麥壠翠澑澑溪流淸蛙鳥亦解喜飛沈互喧鳴萬物皆得時棲遲感吾生直應掛儒冠便逐春農耕

睡覺門外月色如晝霜風過翏然成聲作一絕

老木經霜眾竅空月明深夜響秋風始知天籟非人籟吹萬由來果不同

題張維中華山圖

苡珠散遺冑我姓出馮翊空聞華山名未始見顏色三峯擢觚稜經眼但石刻那知玉井蓮香落淸渭北巓崖劃變轉勢走闗輔窄豈無愛山人不解傅粉墨多才曲江裔公暇日招揖歸裝貯新圖尙帶煙霞濕明牕一傳玩怳若到鄕國我生隨宦逰久作東南客有田泰山下繞屋皆泉石懷恩戀官廩老大歸未得況復琴川遙便恐此生隔崚嶒蒼煙面只許畫中識詩成持送君想象三嘆息

題馬賁畫鸂圖

雙眠雙浴水平溪共看秋光臥兩堤誰信瀟湘有孤鴈冷沙寒葦不成棲

書因叔北軒壁

生涯自分老林泉欲止還行信有緣未許綸竿歸醉手且教煙水入吟鞭雲山聊欲追聱叟風腋何妨借玉川獨臥北軒元不寐竹間寒雨夜瑯然

和元卿郊行

馬駛車馳起路塵傍山陰翳作春溫東風欲放萌芽動已有疲牛嚙燒痕

世華將有登州之行作是詩以送之

少陵兄弟蓋三人坡老相知只卯君五畝有期將共隠一樽何易便輕分秋鴻渺看孤往夜雨瀟瀟忍獨聞他日書來問無恙我應深釣竹溪云

濰宻道中懷古

十二全齊勢興亡俯仰中地傾濰水北山斷穆陵東破冢餘殘甓荒蹊足轉蓬燕齊舊懸隔不接馬牛風

過棠棃溝

地僻人煙少山深澗谷重坡陀下長阪迆邐失諸峯問俗知懷土聽歌識相舂幾家茅屋外田畝自衡從昫山驛亭阻雨【東海地名蒼梧舊說云此島自蒼梧浮來又州有景疏樓】

脫葉蕭蕭山木稠連檣飄泛海蓬秋浪回昫島馮夷舞云暗蒼梧帝子愁欲往未行淹僕馬乍來還去羨鶬鶖景疏樓下無邊水暫濯塵纓可自由

弔石曼卿【曼卿嘗通守昫山遣人以泥封桃李核彈之巖石間其後花開滿山又嘗攜妓飲山之石室間鳴琴爲冰車鐵馬聲】

城頭山色翠玲瓏尙憶淸狂四飲翁鐵馬冰車斷遺響桃花石室自春風平生詩價千鈞重身後仙遊一夢空想見蓬萊水淸淺芙蓉城闕五雲中

昫山道中三首

二年三到水雲鄕瘦馬淩兢怯路長野雪未幹春未雨落鳶飛起暗塵黃

吳歌楚語海山間織葦苫菇便自安已作稻塍猶未種小溝流澀水車幹

海路東南萬壑傾靑山孤起壓重城驛亭春半餘寒雪墻角無人艸自生

應制粉紅雙頭牡丹二首

卿云分韻兩嫣然鏡裏妝成谷雨天曉日倚闌閒妬艷春風拾翠兩駢肩水南水北何曾見桃葉桃根本自仙夢想沈香亭北檻略修花譜記芳妍

春意應嫌芍藥遲一枝分秀伴雙蕤並肩翠袖初酣酒對鏡紅妝欲鬭奇上苑風煙工獻巧中天雨露本無私更看散作人間瑞萬里黃雲麥兩岐

次文孺韻

病眼花生紙羇懷棘繞墻挑燈檐澑急到枕漏聲長響徹雞塒曙寒迎鴈背霜淒涼三徑菊無夢到壺觴【好問按此詩是貢院中唱和故有花生紙棘繞墻之句】

白莊道中

暖風遲日弄春晴渾似龍眠畫裏行沙路半隨堤尾曲幾家桃李鵓鴣鳴

花品

翠裙襞積破黃薇新樣丁香結玉蕤最愛東風木芍藥淡紅深紫兩相宜

書扇後

便麵團圞字防鴉天風吹墮委塵沙燕泥庭艸爭工拙何似當年陌上花

送崔深道東歸

君從鬱蔥幾時來鬱蔥山色空崔嵬白雲已自動歸意蠨蛸蛜蝛況可懷薰風濁酒非莓苔那知空齋響蚊雷酒酣臨風解相憶喚取玉笛傳淸哀

和道彥至

山光凝黛水浮空地僻偏宜叔夜慵尙喜年登更冬暖敢論人厄與天窮君方有志三重浪我已無心萬里風擬葺小園師老圃緑畦春澑引連筒

楚淸之畫樂天小娃撐小艇偸采白蓮回不解藏蹤迹浮萍一道開詩因題其後

樂天歸臥湖山邊閒賈池塘娯暮年小蠻已老樊素去心地玲瓏如白蓮室中誰遣散花天故防禪衣香破禪鴛鴦爲報竊花處題詩要戲小嬋娟紅妝秋水照明蠲淸之粉本淸且妍道人無心被花惱對畫作詩眞適然君不見元亮投名蓮社裏不妨更賦閒情篇

寄賈因叔

鶉居鷇食兩迷陽四十猶貪桂子香汶水卽今拋嵗月顯陵回首見冰霜虫魚細碎成書癖荊棘崢嶸失醉鄕舉白北軒眞一夢竹間猶記雨浪浪

題大理評事王元老雙橘堂

朱橘復朱橘傳分包貢實煌煌中堂榜奇畫照公堂前蘐艸碧公今致養丰祿食更取蠻珍奉顏色舉觴一笑三千秋坐看諸孫索棃栗

宿舊縣四更而歸道中摭所見作行路難

三星排空山月明思歸客子夜半行單衣短褐風淒淸響踏黃葉棲禽驚怱怱曉轉沙岸側枯蓼寒蘆鳴索率山月欲墮山煙黑前途無人腳無力行路難堪嘆息

途中【壬辰正月】

平明發郊墟獨步蹌躞蹀引領望前程日出煙未滅林迥鳥始喧麥短牛已嚙春陽气未壯道左尙殘雪長風拂歸袂凜欲變冬冽指凍僵不拳膠凝仍欲折而我竟何事犯此寒正切修途去未幾行意先已薾安得兩翼生髙飛度林樾

徐茂宗蝸捨

萬生擾擾安其安鷽鳩不羨鵬飛摶端知扶揺上九萬無異跳躍蓬蒿間是身江湖一漂粟身外紛紛皆外物一防儻可容所寓何用渠渠作髙屋知君從道由心成昔焉忘俗今忘形物來弭角不知競觸蠻血戰良虛名我夢敲門訪君捨捨小不容相對話覺來驚見壁間蝸俯仰人間眞物化

壬辰二月六日夜夢作一絕句其詞曰矯冗連天花春風動光華人眠不知眠我佩絳紅霞夢中自以爲奇絕覺而思之不能自曉故作是詩以紀之

夢中作詩眞何詩夢中自謂淸且奇覺來反覆深諷味字偏句異誠難知豈非夢語本眞語無乃造物爲予嬉君不見莊周古達士栩栩尙作蝴蝶飛我生開眼尙如此況在合眼夫何疑

謁孔林一首

魯國遺蹤墮茫獨余林廟壓城荒梅梁分曙霞棲影松牖回春月駐光老檜曾霑周雨露斷碑猶是漢文章不須更問傳家遠泰岱參天汶泗長

題王廣道環翠堂

誅茅結搆略三楹顧揖靑山共落成一逕宛如通輞口廿岑何用詫南城淸風枕簟人間世黃卷聖賢天下名只恐山靈畱不得暮年合起爲蒼生

附趙秉文竹溪篆跋李監之篆蔡中郎之八分虞永興之小楷陶謝之詩六一公之文妙絕一世公兼而有之抑可謂全矣後數百年不幸文字散落獨此篆存亦足以知予言之不妄附元胡祗遹題黨懷英八分書文章與時髙下唐不如漢漢不如三代黨竹溪在金朝爲第一流方之梁鵠蔡邕鐘繇一何遼哉僅能得韓擇木之髣髴耳

附趙秉文翰林學士承防文獻黨公碑先秦古文篆籀淳古簡嚴後世邈乎不可及已漢之文章溫淳深厚如折枯繇以爲明堂之楹駕驟驥以遵五達之衢不憂傾覆使人曉然知治道之歸韓文公之文汪洋大肆如長江大河渾浩運轉不見涯涘使人愕然不敢睨視歐陽公之文如春風和气鼓舞動蕩了無痕迹使人讀之亹亹不厭凡此皆文章正宗也至於書亦然秦相李監之篆漢魏之八分虞褚魯公之楷見者莫不斂衽而敬其下作者如零珠片玉非無可喜要非書法之正也本朝百餘年間以文章先稱者皇統間宇文公大定間無可蔡公明昌間則黨公於時趙黃山王黃華俱以詩翰名世至論得古人之正脈者尢以公爲稱首公諱懷英字世傑泰安州奉符人少頴悟日誦千餘言及壯以文名天下書法上軋鐘蔡小楷如虞褚當爲中朝第一古人名一藝公獨兼之可謂全矣銘曰文章非能爲之爲工乃不能不爲之爲工也非要之必奇要之不得不然之爲奇也譬如山水之狀煙雲之姿風鼓石激然後千變萬化不可端倪此先生之文與先生之詩也至於篆籀之妙後數百嵗復有一陽冰則不可知後數百嵗無復一陽冰則書止於斯噫

附元王惲跋竹溪所題東坡墨戲後竹溪書所見多矣未有若此帖之眞楷蕭散者大似虞中捨諫獵奏狀間以側筆學坡之媚耳乃知公當大定明昌間不只以篆籀獨步於玉堂金馬矣輔之韞櫝愛玩亦醉翁之意也可謂眞知賞音者哉

附太平淸話黨懷英善屬文尢工篆籀當時稱爲第一今可見者闕裏杏壇二大字岱祠碑額魯兩先生碑東昌府學三絕碑

附續夷堅志承防黨公初在孕其母夢唐道士吳筠來托宿爲人儀觀秀整望之如神仙在西掖三十年以承防致仕大安三年九月十八終於家是夕有大星隕於居東坡謂韓退之生也有自來而逝也有所爲以公生死之際觀之亦可以無愧斯語矣

附堯山堂外紀黨懷英字世傑號竹谿與濟南辛防安同師蔡伯堅筮仕決以蓍辛得離決意南歸黨得坎遂畱事金

附香祖筆記金翰林趙秉文嘗述黨懷英論詩云律詩最難工五十六字皆如聖賢中有一字不經鑪錘便如一屠沽兒厠其間也按此五代人劉昭禹語黨述之耳

禦訂全金詩增補中州集卷八

欽定四庫全書

禦訂全金詩增補中州集卷九

禮部閒閒趙秉文一【原六十三首】

秉文字周臣防陽人閒閒其自號也防頴悟讀書若夙習大定二十五年進士應奉翰林文字上書論宰相胥持國當罷宗室守貞可大用又言獄訟徵伐國之大政自古未有君以爲可大臣以爲不可而可行者坐譏訕免官未幾起爲同知岢嵐軍州事轉北京路轉運司度支判官承安五年冬十月陰晦連日宰相萬公入對上顧謂萬公曰卿昨言天日晦防亦猶人君用人邪正不分者極有理趙秉文曩以言事降授聞其人有才藻工書翰又且敢言朕非棄不用以北邊軍興姑試之耳泰和二年攺戶部主事翰林修撰出爲寜邊州刺史二年攺平定州治化淸淨所去人思之貞祐初中國仍歲被兵公建

言時事可行者三一遷都二導河三封建朝廷略施行之四年除翰林侍講學士明年轉侍讀興定中拜禮部尙書兼侍讀同修國史知集賢院開興正月京師戒嚴時公已老日以時事爲憂𨿽食息頃不能忘每聞一事可便民一士可擢用大則拜章小則爲當路者言殷勤鄭重不能自己竟用是得疾薨年七十四自防至老未嘗一日廢書不觀著易叢說十卷中庸說一卷揚子發微一卷太箋贊六卷文中子類說一卷南華略釋一卷列子補注一卷刪集論語孟子解各一十卷資暇錄一十五卷所著文章號防水集者前後三十卷大槪公之文出於義理之學故長於辧折極所欲言而止不以繩墨自拘七言長詩筆勢縱放不拘一律律詩壯麗小詩精絕多以近體爲之至五言大詩則沈鬱頓挫學阮嗣宗眞淳簡澹學陶淵明以他人較之或不近也字畫則有魏晉以來風調而艸書尢警絕殆天機所到非學能至宣徽舜卿使河湟夏人多問公及王子端內翰起居狀朝廷因以公報聘其爲四方所重如此論者謂公至誠樂易與人交不立崖岸主盟吾道將三十年未嘗以大名自居仕五朝官六卿自奉養如寒士不知富貴爲何物蓋學道所得云

補歸潛誌趙秉文字周臣磁州防陽人少擢第作詩及字畫有名王庭筠子端薦入翰林因言事忤防外補後再入館爲修撰待制轉禮部郎中出典岢嵐平定寜邊三郡南渡爲直學士遷侍讀拜禮部尙書致仕再召爲禮部攺翰林學士天興攺元夏四月卒年七十四公幼年詩與書皆法子端後更學太白東坡字兼古今諸家學及晚年書大進詩專法唐人魁然一時文士領袖壽考康寜爵位士大夫罕及焉性疎曠無枘鑿治民鎭靜不生事在朝循循無異言家居未嘗有聲色之娯夫人卒不再娶斷暈肉麤衣糲食不卹也酷好學至老不衰後兩目頗昬猶孜孜執捲抄錄上至六經解外及浮屠莊老醫藥丹訣無不究心其所著有太解老子解南華指要防水集

補歸潛誌金取士以詞賦爲重故士人往往不暇習爲他文嘗聞先進故老見子弟輩讀蘇黃詩輙怒斥故學者止工於律賦問之他文則懵然不知聞有登第後始讀書爲文者諸名士是也南渡以來士人多爲古學以著文作詩相髙然舊日專爲科舉之學者疾之爲仇讐若分爲兩途互相詆譏其作詩文者目舉子爲科舉之學爲科舉之學者指文士爲任子弟笑其不工科舉殊不知國家勅設科舉用四篇文字本取全才蓋賦以擇制誥之才詩以取風騷之防筞以究經濟之業論以考識鑑之方四者俱工其人才爲何如也而學者不知狃於習俗止力爲律賦至於詩策論俱不畱心其獘基於爲有司者止考賦而不究詩防論也我嘗記故老云泰和間有司考詩賦已定去取及讀防論則止用筆防廟諱禦名但數字數與塗注之寡多有司如此欲舉子軰專精難矣南渡後趙楊諸公爲有司文風始振然而謗議紛起矣

補歸潛誌趙閒閒嘗言律詩最難工須要工巧周圓吾聞竹溪黨公論以爲五十六字皆如聖賢中有一字不經鑪錘便若一屠沽子厠其間也又云八句皆要警防極難一篇中須要一聨四句爲主後但以意收拾之足爲好詩矣又嘗與余書曰選詩曰南登灞陵岸回首望長安朔風動秋艸邊馬有歸心明月照髙樓流光正徘徊此其含蓄意防何又曰小詩貴風騷今人止作硬語非也

補歸潛誌閒閒平日字畫工夫最深詩其次又其次散文也嘗語余曰今日後進中作文者頗有三二人至今作詩者絕少字畫亦無也以是知公所長然議論經學許王從之散文許李之純雷希顏詩頗許麻知防元裕之字畫頗許麻知防馮叔獻也又嘗教余學書先法張旭石柱記毎曰汝軰幸有天資正不許學古人一防一畫寫也

補歸潛誌閒閒論文曰文字無太硬之純文字最硬何傷王翰林從之則曰文字無軟硬惟其是耳余嘗以質諸先人以趙論爲是

補歸潛誌閒閒以文字名一世於吏事非所長興定初珠赫髙琪爲相惡士大夫有罪輙以軍儲論加箠杖在位者往往被其苦俄命趙公攝南京轉運司未防果坐誤糧艸事當杖旣奏宣宗曰學士豈當箠耶髙琪曰不然無以戒後遂杖四十公大憤焉其後髙琪誅詔適當公筆首曰君臣分嚴無將之罪莫大夫婦義重不睦之刑何逃曽是一身兼此二惡人謂趙公之仇雪矣

補歸潛誌正大初閒閒長翰苑同陳正叔潘仲明雷希顏元裕之諸人作詩防嘗賦野菊趙有云岡斷秋光隔河明月影交荒叢號蟋蟀病葉掛蠨蛸欲訪陶彭澤柴門何處敲諸公稱其破的也又分韻古瓶臘梅趙雲土花暈碧龍紋澀燭淚痕疎鴈字橫後云嬌黃喚起昭陽夢漢苑淒涼艸棘生句甚工潘有云命薄從教官獨冷眼明猶喜迹雙淸語亦老也後分憶橙射虎題甚多最後詠道學雷云靑天白日理分明亦爲題所窘也閒閒同館閣諸公九日登極目亭俱有詩題云魏國河山殘照在梁王樓殿野花開鷗從白水明邊沒鴈向靑天盡處回未必龍山如此防座中三館盡英才雷希顏云千古雄豪防人在百年懷抱此時開李欽止云連朝倥傯簿書堆辜負黃花酒一杯

補金史秉文上言宰相胥持國當罷宗室守貞可用章宗召問言頗差異於是命知大興府事內族膏等鞫之秉文初不肯言詰其僕歷數交遊者秉文乃曰初欲上言嘗與修撰王庭筠禦史周昂省令史潘豹鄭贊道髙坦等私議庭筠等皆下獄決罰有差有司論秉文上書狂妄法當追解上不欲以言罪人遂特免焉當時爲之語曰古有朱云今有秉文朱云攀檻秉文攀人士大夫莫不恥之

附元好問閒閒公墓銘唐文三變至五季衰陋極矣由五季而爲遼宋由遼宋而爲國朝文之廢興可考也宋有古文有詞賦有明經栁穆歐蘇諸人斬伐俗學力百而功倍起天聖迄元祐而後唐文振然似是而非空虛而無用者又見於宣政之季矣遼則以科舉爲儒學之極致假貸剽竊牽合補綴視五季又下衰唐文奄奄如敗北之气沒世不復亦無以議爲也國初因遼宋之舊以詞賦經義取士預此選者選曹以爲貴科榮路所在人爭走之傳注則金陵之餘波聲律則劉鄭之末光固已占髙爵而釣厚祿至於經爲通儒文爲名家良未暇也及翰林蔡公正甫出於太學大丞相之世業接見字文濟陽吳深州之風流唐宋文乃得正傳然後諸儒得而和之蓋自宋以後百年遼以來三百年若黨承防世傑王內翰子端周三司徳卿楊禮部之美王延州從之李右司之純雷禦史希顏不可不謂之豪傑之士若夫不溺於時俗不汨於利祿慨然以道徳仁義性命禍福之學自任沈潛乎六經從容乎百家防而壯壯而老怡然渙然之死而後已者惟我閒閒公一人公諱秉文字周臣姓趙氏閒閒其自號也世爲磁州防陽人祖諱某用公貴贈正議大夫上輕車都尉天水郡伯考諱某贈中奉大夫上防軍天水郡侯李右司志其墓述先世以來詳矣公防頴悟讀書若夙習弱冠登大定二十五年進士第調安塞簿以課最遷邯鄲令再遷唐山丁郡侯憂用薦者及提刑亷舉起復充南京路轉運司都勾判官丁太夫人某氏憂又用薦者起復應奉翰林文字同知制誥上書論事坐譏訕免官未防起爲同知岢嵐軍州事轉北京轉運司度支判官泰和二年攺戶部主事遷翰林修撰考滿畱再任衛紹王大安初北兵入邊召公與待制趙資道論邊備公言今大軍聚宣徳宣徳城小列營其外夏暑雨器械弛敗人且病迨秋敵至我不利矣可遣臨潢一軍其虛則山西之圍可解兵法所謂出其不意攻其所必救者也王不能用其秋宣徳以敗聞十月出爲寜邊州刺史二年攺平定州前政苛於用刑盜賊無大小皆棓殺之聞赦將至先棓賊死乃拜赦而盜愈繁公爲政每從寛厚不旬月盜賊屏迹終任無犯者歲饑出俸粟爲豪民倡以賑貧乏賴以全活者甚多及受代老防攀挽戀戀不忍訣已出郭復遮畱之再三乃得去入爲兵部郎中兼翰林修撰俄提防司天臺崇慶二年春太白經天公上奏歲八月當有人更王之變當國者以爲妖言置章不通及期王出居衛邸如公言俄轉翰林直學士貞祐初公言時事三一遷都二導河三封建大略謂中國無古北之險則燕爲近邊車駕幸山東爲便山東天下富彊處也且有海道可通遼東接上京宋有國時河水常由曹濮開滑大名東平滄景防獨流入於海今攺而南由徐邳水行處下視堤北二三丈有建瓴之便可使行視故堤稍修築之河復故道則山東河南合敵兵𨿽入可阻以爲固矣三代封建外裔不能得中國之利秦罷諸侯而郡縣之無敵禍而有不及相救之禍其獘如銷鋒鏑令民間不得藏弓矢是也墮名城令腹內州軍不置樓櫓是也在承平日若無患及其獘則天下有土崩之勢秦之勝廣漢之張魯唐之安史皆是也房琯因祿山之亂請出諸王分置諸道祿山聞之曰天下不可得矣今就不能復三代之故亦宜分王子弟置諸道節度則是山東有大河之險有維城之固而無燕近塞之憂一舉而三者得矣明年上書請爲朝廷守殘破一州上以公宿儒當在左右不宜補外不許四年除翰林侍講學士明年轉侍讀學士興定中拜禮部尙書兼前職同修國史知集賢院事又明年知貢舉坐爲所累奪一官致仕有防以卿常告老今遂之也公家居上所以禮遇公者不少衰時遣中使問卿精神何如往年不數日復起爲禮部尙書兼官如故入謝上曰卿春秋𨿽髙以文章故須復用卿公亦以身受厚恩無以自效願爲天子開忠言廣聖慮每進見從容爲上言人主當儉勤愼兵刑所以祈天永命者上嘉納焉今天子卽位公再以年乞身攺翰林學士修國史公以上嗣徳在初當日親經史以自禆益進無逸直解貞觀政要申鑑各一通開興攺元北兵由漢中道襲荊襄京師戒嚴上命公爲赦文以布宣悔悟哀痛之意公指事陳義辭情俱盡城下之役國家所以感人心作士气者公有力焉時公已老日以時事爲憂𨿽食息頃不能忘每聞一事可便民一士可擢用大則奏章小則爲當路者言殷勤鄭重不能自己竟用是得疾以夏五月十有二日春秋七十有四終於私第之正寢時軍國多故賻祭不及大夫士相弔閭閻細民亦知有邦國殄瘁之嘆越二日權殯開陽門外二百步有待也積官至資善大夫勲上防軍爵天水郡侯食邑一千戶實封一百戶先娶劉氏再娶郭氏並封天水郡侯夫人前公卒子男一人名似待闕禦史臺掾女三人長劉出也嫁汝州推官髙可約次嫁衛州行部郎中石玠季嫁省知管差除令史張履三婿皆名進士也所著書傳於世【已詳中州集原傳】公之塟也孤子似以好問公門下士來速銘因考公平生而竊有所嘆焉道之傳可一人而足所以之則非一人之功也唐昌黎公宋歐陽公身爲大儒系道之廢興亦有皇甫張曽蘇諸人輔翼之而後挾小辯者無異談公至誠樂易與人交不立崖岸主盟吾道將四十年未嘗以大名自居仕五朝官六卿自奉如寒士而不知富貴爲何物生河朔鞍馬間不本於教育不階於講習紹聖學之絕業行世俗所背馳之域乃無一人推尊之此文章字畫在公爲餘事自以徒費日力者人知貴之而不知貴其道歟桓譚有言凡人賤近貴逺親見揚子云故輕其書若使更閱賢善爲所稱道其傳世無疑譚之言今信矣然則若公者其亦有所待乎銘曰道統中絕力任權禦一判藩籬倒置冠屨公起河朔天以經付挺身頽波爲世砥柱優柔而求饜飫而趣春風舞雩如望趨步心與理葉黙以言寓發道大全初莫我助大夜而旦大夢而寤乾端坤倪軒豁呈露致知力行開物成務在徳爲柄在治爲具吾道非耶而以文遇足已無待恃義不懼憂國愛君華首彌固藏書名山京師其副後禮樂興當表公墓

雜擬三首

朱明變气候大火向西流六龍整徵轡倐忽夏已秋閶闔來悲風霜稜被九州豈不念時節歲律聿其周精衛塡溟海木石安所投獨攜羨門子髙步登昆丘千秋長不老永謝區中囚

猗猗南山竹並生凡卉叢歲晏多霜雪見別蕭艾中我欲食鵷雛千歲不一逢畱之和律呂截作嶰谷筒一變爲淸商日莫來悲風淸泉漑石根上有白雲封虛心抱靜節知音爲誰容不如歸去來一竿釣淸灃

白日淪西汜滄海無回波四時更代謝柰此遲暮何我欲制頽光惜無魯陽戈憑髙望八荒惝怳迷山河驚風振江海山林無靜柯獸狂走四顧曠野迷絓羅西登廣武山北顧望三河蓬蒿蔽極目人少虎狼多喟然發長嘆撫劍徒悲歌

花下墓

山前樹今人看花昔人墓昔人栽花待邀賓花開墓上人何處今年花盡復明年今人復爲後人憐酒澆墓上喫不得畱與饑鵶作寒食

效王右丞獨坐幽篁裏

獨坐幽林下談復觀易西日隱半峯返照林間石石上多古苔山花間紅碧花落人不知山空水流出

和陶淵明擬古五首

小智多自私大方乃無隅一毫納萬象萬象非捲舒日月爲我牖天地爲我廬曲士窘拘囚一身無容居我夢登日觀靑天入平蕪俯視但一气二豪彼何如

昔日穆天子侈心窮八荒昆侖入馬蹄蘧廬視明堂王母爲之謡白雲何茫茫憑髙俯九州塊如螻蟻場歸來越河關萬冢壓崧邙遂令學仙者聞風爲激昂漢武千秋露淮南八公方至今瑤池宴空爲後代傷

吾道無緇燐萬古常如玆柰何中智下謂彼不知時與世頗殊好譬彼澠與淄我欲質所從登髙望九疑路逢古漁父長歌滄海辭出門異所見退坐還自思當世固殊古古人不我欺翩翩出林鳥日暮將何之倚檐送歸盡聊欲吾詩

西北有佳人樓上撫云和一鼓別鶴操再弄求凰歌弦聲防欲絕哀響何其多昔爲掌中珍今爲路傍花壯年不再得華落將如何

張衡詠思屈平賦逺遊髙情薄雲天意气隘九州朝攀扶桑枝夕飲弱水流翻然不忍去無女哀髙丘嚴霜下百艸歳律聿其周蕭蘭共憔悴已矣吾何求

中秋

天風吹河漢明月懸淸光淸光不可掇流影入杯觴吸此風露魄洗我冰炭腸向來功名心一笑雪沃湯人生防中秋彈指三萬場胡爲置熱惱不使心淸涼此心如秋月虛明洞八方此身萬化中太山一毫芒尙無物與我何者爲彭殤推琴黃葉落矯首白雲翔解衣一盤礡淸境墮渺茫

送雷希顏赴涇州錄事李君美治中公廨南樓坐中作

嚴霜枯百艸揺蕩鴻鵠心翩翩萬里翼隨云落西南涇州東流不到燕送君落日孤云邊聲名一日天下白還作髙樓坐中客西州自古多豪英作者凜凜气猶生太尉淸風邁萬古不勞折箠笞貔虎男兒生不功名死無益莫言簿領卑凡職君不見當時髯張一尉耳至今雙廟令人起

魯直烏絲襴黃庭

太淸虛皇玉景經瑯函瓊笈祕始淸嚢以云錦金鈿扃四神守衛訶百靈中夜一气存黃庭霜瓊膏灌子形方瞳緑髮魂魄寜上壽千秋下百齡天書夜降敕六丁控駕三素乘風泠鳯笙龍管超防防揚旌抗斾防飛星八威吐毒驅雷霆擲火萬里流金鈴仙人拂石呿不聽笑視人世風中螢世間醉夢紛膻腥三尸調汝丹田螟有如尾閭泄滄溟一朝神離鳥飛缾涪翁書法出蘭亭名書此經實自銘開卷恍然如酒醒養生新發庖丁硎

同粹中師賦梅

寒梅雪中春髙節自一奇人間無此花風月恐未宜不爲愛冷艶不爲惜幽姿愛此骨中香花餘嗅空枝影斜淸淺處香度黃昬時可使饑無食不可無吾詩

遊華山寄元裕之

我從秦川來徧歷終南遊暮行華陰道淸使明雙眸東風一夜橫作惡塵埃咫尺迷巖幽山神戲人亦薄相一杯未盡陰霾收但見兩崖巨壁揷劍防流泉夾道鳴琳璆希夷石室緑蘿合金仙鶴駕空悠悠石門劃斷一峯出婆娑石上爲遲畱上方可望不可到崖傾路絕令人愁十盤九折羊角上靑柯平上得少休三峯壁立五千仞其下無址傍無儔巨靈仙掌在霄漢銀河飛下靑雲頭或云奇勝在髙頂腳力未易供宴搜蒼龍嶺瘦苔蘚滑嵌空石磴誰雕鎪每憐風自四山而下不見底惟聞松聲萬壑寒颼颼捫參歷井到絕頂下視塵世區中囚酒酣蒼茫瞰無際塊視五嶽芥九州南望漢中山碧玉簮亂抽況復秦宮與漢闕飄然聚散風中漚上有明星玉女之洞天二十八宿環且周又有千歲之玉蓮花開十丈藕如舟五鬛不朽之長松流膏入地盤蛟虯采根食實可羽化方瞳緑髮三千秋時聞笙簫明月夜芝軿羽蓋來瀛洲乾坤不老靑山色日月萬古無停輈君且爲我挽回六龍轡我亦爲君倒卻黃河流終朝汗漫遊八極乘風更覓元丹丘

和淵明飲酒九首

翩翩萬里鶴日莫將何之昬鴉擇所安笑汝不知時孔席不暇暖此理吾不疑尙愧淵明翁濁酒時一持貧賤豈不苦仰慕防鴻飛富貴豈不樂乃有黃犬悲苦樂各異趣嗜好從所依我欲作九原獨與淵明歸掛冠不待年況此齒髮衰遙酹一杯酒毋令寸心違

秋菊有至性霜松無俗姿采采黃金花笑撫蒼煙枝偶有杯中物成此一段奇白雲南山來出岫復何爲醉臥東籬下聊脫人間羈

今日好天色淸晨雪雲開東風如故人適我平生懷坐見南來燕孤雌與雄來暮歸主人堂梁間有雙棲巢傾覆其子又補新巢泥翩翩隨陽鴈幽貞苦難諧江湖偶相失咫尺雲路迷哀哀霜雪際獨向北天回

鷙鳥閉籠中舉翮觸四隅騏驥駕鹽車局防困中途𨿽然遭識防未免爲人驅傍觀信美矣自愧良有餘不如兩無累還我田園居

千載淵明翁誰謂不知道漫賦責子詩調戲以娯老杜陵蓋自況亦豈恨枯槁壺觴淸濁共適意無醜好歸來五栁宅守我不貪寶長嘯天地間獨立萬物表

幽居淡無事雅志了經眼花憎文字悠悠竟無成中夜起不寐披衣守寒更梅竹散淸影素月流廣庭孤鶴閟逸響切切寒虫鳴撫捲長嘆息慷慨惻中情

漢儒傳注學未爲世所得秦火少完書豈免烏焉惑後儒補罅漏聖道少開塞俗士喜持戈又一秦相國且共歡一觴多言不如黙

淵明非嗜酒愛此酒中眞謂言忘憂物中有太古淳回首市朝中萬事牛毛新去年持使節悠悠過西秦宮閣隨飛煙衣冠化埃塵當年憑軾士慷慨嘆徒勤所以山林客樂與魚鳥親西登太華頂曠望長河津寄謝三山云聊欲濫吾巾誓將從此去笑謝當塗人

和韋蘇州秋齋獨宿

冷暈侵殘燭雨聲在深竹驚鳥時一鳴寒枝不成宿

擬兵衛森畫防

冠帶事朝謁淸坐彈鳴琴以彼塵外趣逺我遺世心岸幘送歸鳥隱幾見遙岑聊同靜者樂豈必居山林

寄王學士子端

寄語雪溪王處士年來多病復何如浮雲世態紛紛變秋艸人情日日疎李白一杯人影月鄭防三絕畫詩書情知不得文章力乞與黃華作隱居

上淸宮二首

霜葉蕭蕭覆井欄朝元閣上玉簮寒千年遼鶴歸華表萬里宮車泣露盤日上霧塵迷碧瓦夜深月露洗荒壇斷碑膾炙人何在吏部而今不姓韓

暇日登臨近吹臺夷門城下訪寒梅鼇頭他日防人在尊酒而今一笑開秋潦滲余村徑出夕舂歇處野禽來醉歸扶路人爭看知是詩仙閬苑回

寄陳正叔

渺西風去翼輕長林楓葉動秋聲嵩邙競秀容多病河洛交流忌獨淸廣武山川迷故壘成臯艸木閟空城憑髙一掬英雄淚寄與窮途阮步兵

寄裕之

久雨新晴散痺頑一軒涼思坐中間樹頭風瀉無窮水天末云移不定山宦味漸思生處樂人生難得老來閒紫芝眉宇何時見誰與嵩山共往還

古缾臘梅

石冷銅腥苦未淸瓦壺溫水照輕明土花暈碧龍紋澀燭淚痕疎鴈字橫未許功名歸鼎鼐且收風月入瓶罌嬌黃喚醒昭陽夢漢苑荒涼艸棘生

暮春得寒字

九日聊偸一日閒三分春事二分防鄕關夢里人空老風雨夜來花又殘乍拆泥封羔酒熟未開火禁粥餳寒卻思投劾歸田去楊栁陰中把釣竿

靈感寺

徒河岸北白蓮東法鼓驚飛碣石鴻墖上風煙髙鳥路山頭雲雨化人宮松林礙日蜂房冷石砌頽沙蟻穴空欲盡休公揮麈樂鬢絲羞對落花風

五月牡丹應制

好事天工養露芽陽和趂及六龍車天香防日迎朱輦國色畱春待翠華谷雨曽霑靑帝澤薰風又捲赤城霞金盤薦瑞休嗟晚猶是人間第一花

代州

金波曽醉鴈門州端有人間六月秋萬古河山雄朔部四時風月入南樓漢家戰伐云千里唐季英雄土一丘系馬朱闌重回首煙波誰在釣魚舟

開元寺

歲久開元寺黃花落石龍繡苔添碧甃蝸壁篆金容窓影年年塔禽棲夜夜鐘平生睡秋雨竹閣味偏濃

謁北嶽

四大神儀一羣山太極尊奠方荒冀宅視禮配天孫西送虞淵暮東瞻碣石暾寶符臨代郡鐡甕扼幷門控趙襟形壯包燕气象渾九河探禹迹萬里叫虞魂在昔登封始前驅羽衛繁千家駢部曲萬騎隘山樊卜地恆陽曲移祠泰始元【晉移曲陽】祠荒碑刓歲月飛石乾坤帝秩加黃屋宮居象紫垣云楣朽芝瑞雨砌裂槐根天業恢大山靈翊衛屯巫閭歸帝制長白髮金源九廟龍盤接三邦地勢吞雲煙浮近甸日月繞中原欵謁天香重封題禦署存銀鏐諸產富電雨萬靈奔神聽羞回徳天聰納正言負時身九死去國淚雙痕日近趨天闕生還托聖恩許身徒稷契無術補羲軒帝籙長桑洞仙巖張果村卜居如可近重整北山轅

陪李舜咨登憫忠寺閣

日月躔雙栱風煙納寸眸雲山浮近甸宇宙有髙樓鳥外餘殘照天邊更去舟登臨有如此況接李膺遊

廬州城下

月暈曉圍城風髙夜斫營角聲寒水動弓勢斷鴻驚利鏃穿吳甲長戈斷楚纓回看經戰處慘淡暮寒生

白鴈

波淨影逾白霜淸鳴更哀乾坤雙鬢老風雪一聲來林迥隱猶見天長去復回物情嫌太潔莫使羽毛催

桃花島寄王伯直

冰破村橋擁春寒旅鴈低逺山封霧小髙浪與云齊島寺明松雪湖船濺藕泥詩情吟不盡寄與畫中題

郎山馬耳峯

房駟落人間入石露雙碧月明聞夜嘶驚落山頭石

春遊三首

無數飛花送小舟蜻蜓欵立釣絲頭一溪春水關何事皺作風前萬疊秋

樹藏修竹竹藏門門外淸流防股分行過小橋人不見背陰花气隔墻聞

煙外絲絲風栁斜春光已自到天涯太平有象邨邨酒寒食無家處處花

暮歸

貪看孤鳥入重云不覺靑林雨气昬行過斷橋沙路黑忽從電影得前村

淸居寺五杉亭觀子野畱題

五杉今日只三株曽是詩人嘆息余君去我來杉尙在斷腸君歿見君書

雞鳴山

煙蒸山腹晴猶濕河帶冰澌暖漸流獨上雞鳴看日出五云多處是皇州

盧溝

河分橋柱如蔓路入都門似犬牙落日盧溝溝上栁送人防度出京華

雨晴二首

東風時送瓦溝聲欹枕幽窓夢自驚睡起不知云已散夕陽偏向栁梢明

一抹平林媚夕暉山煙漠漠燕飛飛倚闌遙認天邊電何處行人帶雨歸

寓望

蒲根閣閣亂蛙鳴防水楊花半白靑隔岸風來聞鼓吹栁陰深處有園亭

戴花

病來杯酒懶重持彊爲花殘折一枝人老易悲花易落東風休近鬢邊吹

玉堂

玉堂陰合冷窓紗雨過銀泥引篆蝸萱艸茙葵俱不見蜂聲滿院采槐花

夏至

玉堂睡起苦思茶別院銅輪碾露芽紅日轉堦簾影薄一雙蝴蝶上葵花

華山

石頭犖確水縱橫過雨山間艸屨輕未到上方先滿意倚天靑壁看云生

雨晴

一春不雨漫塵黃碧瓦朝來泛霽光畱得紫薇花上露防招渴燕下雕梁

卽事

樓頭不見暮山重遙認靑林雨意濃一陣風來忽吹散斷雲還補兩三峯

同樂園二首

春歸空苑不成妍栁影水底天過卻淸明遊客少晚風吹動釣魚船

石作垣墻竹暎門水回山復防桃源毛飄水面知鵞柵角出墻頭認鹿園

系舟山圖【裕之先大夫嘗居此山之東巖】

山頭佛屋五三間山勢相連石嶺關名字不經從我攺便稱元子讀書山

虎牢

兩崖峽束枕洪濤自古英雄爭虎牢蒼天胡爲設此險長使戰骨如山髙

禦訂全金詩增補中州集卷九

欽定四庫全書

禦訂全金詩增補中州集卷十

趙秉文二【共五百三十五首從滏水集補入】

雜擬

朔風厲嚴气云結層陰霜雪被原野行李寒駸駸躑躅獸彊顧驚鳥辭故林路滑局峻阪緣云上嵚崟挽藤斷人迹反畏跫然音藜藿不充腸況乃饑鼯侵開門望晴霽白日肯照臨不憂凍餒逼所懷四海心聊興漆室嘆不待雍門琴

猗猗竹與桐並生江之潯朝日照孫枝夕風振瑤林鳯凰天外來飛下玉山岑棲枝食其實气類無幽深防倫不世出斤斧倘見尋一截嶰谷管一制薰風琴偶防識者賞無窮出淸音

空齋日無事起坐橫鳴琴明月入我牖照見萬古心古風不復還中有太古音置琴掛壁上吾道無古今戚戚去故里辛苦從軍行黃沙翳白骨麟閣誰功名西

北秋風至日暮愁雲生火燒白艸岡水斷黃河聲天寒馬屯縮仰天爲悲鳴男兒貴死難義重鴻毛輕南登雕陰阪北望驃騎營注馬千丈坡射雕萬里程

西北有髙城來往交河道古來徵戰地白骨埋秋艸人壽非金石生男不待老不敢上譙樓惟恐愁絕倒秦時築上郡漢家事西鄙邊兵塵雨雪血漲黃河水千秋百歲後魂魄來遊此一誦古戰場悲風來萬里豪斟巨炙排九楹玉盤醁一再行秦王髙歌趙王瑟屬車天逺邯鄲城侍臣衝冠髮直指秦庭虎賁劍鋒倚咸陽山色如死灰邯鄲霸气淸於水引車還避將軍路蕞爾那能持兩虎君不見世間男兒健如虎一旦焉知不如防

秋日郊行

瘦馬兀西風節物遽如許雀噪晚禾場蝶飛秋菜圃桑枯竅呼風槐老皮澑雨聞聲不見人隔林撾社鼓

初望少室

好山如佳士洗盡名利塵對之斂衽敬可愛不可親一水刻我骨一石融我神何況三十六峯峯與天鄰仰看靑磝磝俯矚白燐燐因之攜畫本試冩蒼然眞三日宿其下防筆不敢皴歸來閉閣臥枕上山橫陳題詩追所見何必如古人

盧巖

龍潭繞石壁鳥道盤靑蒼飛泉從中來聲落讀書堂左右灑石壁石上含宮商尙疑盧徴君醉騎白鸞翔至今明月夜飛下靑山長去之五百載丘壑道愈光舉瓢取此水淸風益難忘

龍門

洛陽三日雨不見龍門面流水入野田歸云抱幽巘因尋商山眠遂就石樓飯山川宛如昔白傅不可見

過陸渾

言從陸渾去不遇紫芝還鳥飛不盡處夕陽千萬山雲起動兼靜水流忙更閒坐待石上月防沒煙嵐間【此詩滏水集古律詩幷收】

至日感事

人言至日一綫長我覺至日一綫短縫新綻舊不如昔身上衣猶慈母綫昨日日短猶可長今日衣敝不可綻年年至日壽北堂親不在堂衣在眼

遊玉泉山

夙戒遊名山出郊气已豪薄雲不解事似妬秋山髙西風爲不平約略出林梢林盡湖更寛一鏡涵秋毫披云冠山頂屹如戴山鼇連旬一休沐未覺陟降勞髙談到晉魏健筆淩風騷玉泉如玉人用捨隨所遭何以侑嘉徳酌我玉色醪

陪趙文孺路宣叔分韻賦雪

堂堂翰林公淸臒如令威雪花對尊酒浩气先春歸一還天地素平盡山川巇松竹防淸聲窓戶明幽輝呼童設茶具巡檐收落霏淸寒入詩腸思繞昬鴉飛力除鹽絮俗攺事文章機後生那辦此顰眉正宜揮請看西溪老傳作東坡衣

岢嵐賦雪分韻得素字

閉門三日雪荒城甚無趣土屋多半頽雞犬迷牖戶云端髙靑熒天色易晚暮寒迷日車轍淸絕坤維柱泉藏凍虺蟄松摧老蛟怒餓鳶嚇癡雛饑鴈迹寒兔野人市樵蘇不辧入市路蹇驢局峻阪愁見冰河渡陽衰理必復天地豈終沍佇看黃雲晴飛屑落髙樹

望北山云

浮雲起太行六合須臾間淸風相汲引吹我渡楡關歲旱不成雨悠然歸故山向來無心出亦復無心還

井陘韓信廟

朝涉滹沱流驅馬望太行莫投井陘宿僕痡馬黃地瘠靳春色山髙易夕陽暮天飛鳥盡佇立向蒼茫

漸臺行

齊國有四殆漸臺空五層臺城膏血盡鬼力猶不勝浮雲一蔽臨淄君君王左右多靑蠅嫠婦不防緯杞國憂天崩任從笑掩侍人口仰天大撫列女膺一言反掌易春風愛淄澠吳楚各千里飛鳥不敢淩越以西子亡齊以無鹽興醜興而美亡未易定愛憎請君寶此圖觀國如延陵

秋懷次髙參軍韻

秋風蕭條秋气傷歲雲暮矣思故鄕客行來歸正落木雁飛不下空斜陽白艸岡頭風似箭黃沙戌下月如霜聞君近有從軍作愁思與之誰短長

三五七格

秋風淸秋月明白露夜深重白雲秋曉輕夢回酒渴呼童起枕上轆轤三五聲

仿嚴武臨邊

少年騎馬耳生風老去羞無汗馬功落日秋風心尙壯令人回首望雲中

遊箭山

天風吹雪下平田紛紛逐馬銀杯翻何處淸風搖玉鐸興來不覺過靑山山山可望不可攀長河鏡裏開煙鬟浮雲不見山頂相想是落日孤雲間箭山峯頭望碣石東南海水不可極六龍賔日半海紅長鯨駕浪掀天白萬峯回合處九折十三盤一溪初入山百轉萬壑度盡松聲寒老苔萬古帶石色枯松倒植蒼苔裂石門劃斷一峯開猶向云端眺靑壁不見長安許道寜披麻誰繪倚天靑天上謫仙金鑾客削詠此晴嵐碧眼前安得此突兀想象造化初開辟詩人以來防人到只說終南與嵩少他年騎鶴歸蓬萊仰天卻笑箭山小

仿太白登覽

扁舟過海島風便一日耳咫尺不可期波濤四千里朅來雞山下共浴桃花湯洗盡塵土骨心期雲水鄕夜夢掛席南斗傍金山寺影水中央海云噓蜃化樓閣撞鐘擊鼓聞海陽施食狎鷗沾法味啣花馴鹿散天香夕陽萬頃鶻沒處水銜天影靑茫茫臨風朗詠太白句鳥飛不盡吳天長海山道人種白玉碧眼方瞳照巖谷遺我天書三十六糢糊塵眼不可讀醉乘天上紫玉麟銀河倒浸扶桑新麻姑兩鬢垂秋霜人間陸海變耕桑歸來笑撫靈松下春風防度桃花香

閭山懸巖寺觀宇文公吳東山題名

幽州之鎭醫巫閭襟帶遼碣吞莬誰閉靑壁一萬丈坐我陸海之方壺有泉聲而飛有松實而腴雲煙出沒隨朝餔三百六十古精廬望海寺前列幢蓋鎭山亭下羅笙竽廣寜太守來肩輿今日之遊差樂乎問而不答心語口髙士例與山相娯壁間題詩亦髣髴記是詩人髙蔡吳山僧睨壁笑問吾他山還有此客無黃華老人醉騎驢向天亦貌懸巖圖

海月

東方雲海何所無千奇萬怪雄牙須風腥雨鹵懶下筯盡與海月爲僕奴滄波萬古照明月化爲團團此尢物混然別有一太虛七竅不施斤斧力不辭支解充君須照君胸中五車書淸光半食入肝肺雄文徑欲誅蟾蜍一經上下波心白防誤謫仙淪醉魄爲君掛席拾滄溟海嶽樓頭斫冰雪

松糕

嗟嗟千歲姿不比明堂蒿膚裁三韓扇液制中山醪皮毛剝落盡流轉到松糕髯龍脫赤鱗三日浴波濤玉兔持玉杵搗此霜膏文章百雜碎肪澤滋煎熬殷勤小方餅裁以鞍畔刀味甘剖萍實色殷煎櫻桃遼陽富冬葅盤饌窮溪毛巧謀一飽地虀粉不我逃腹中十八公笑汝眞老饕未忘口腹累尙似賢蒸羔眞休若硬老家風太孤髙聊將酥蜜供調戲引兒曹多生根塵習焉求勝珍庖一舌有多智無乃綿蕞勞人間無正味嗜好隨所遭安能知許事爲君續離騷

霜葉

天工設色繪云屛山光擘破煙嵐靑夕陽閃閃見鴉起晚風蕭蕭吹客醒林間老僧倚瘦藤一枝秋水冷金瓶日暮千巖秋影裏紛紛吹落讀殘經

遊紫霞山

共聨塵外鑣薄遊西山寺夕照返河山秋容滿天地霜風失故緑顏色少姿媚黃花似吾衰紅葉如人醉病來不舉酒得意同此味累然似空尊酒盡同棄置

題大令冠軍帖

君不見長安城中永寜裏玉軸牙簽散城市流傳人間知防姓墨蠧老蛟蟠不死怪君何處得此本上有大令冠軍字嗚呼眞贗久不辧咄咄逼人皆李衛至今淳化二王帖多是唐人所臨硬黃紙想當盤礡下筆時睥睨九原呼欲起以燈取影見面觀心知不言識形似長沙無人賢郡亡後來作者不到此何必更問當年誰吾言久已經平子【黃山云懷素所臨】

人日遊西山寺觀謝章壁畫山水

蕭寺荒堂三五間謝章滿壁畫江山天涯霜雪少春意一日攜酒開心顏饑禽穿窓啄官粟歲久刓墻樵指禿山僧送客不關門寒云夜夜飛來宿

擬李長吉擊毬行

錦韀珠絡四百蹄繡胸嵌花雙狻猊分曹入場鼓聲作月趂流星馬前落側身下臂疾鳥回霹靂一聲龍門開玉鞭笑擊金鐙響緑鞲齊出黃金枝臨堦下馬坐廣亭玉盤行酒跪輸朋蒼頭上馬抱黃帕一防飛塵夕陽下

歲暮言懷

歲晏多北風塞向臥南壁龜紋羃紙帳規以安我室宇宙豈不寛盤薄入容膝窓明讀易朝月冷談道夕風箏偶成韻一笑付終日嚴城傳夜柝曽是非戍役驚飇動河漢原野曠蕭瑟積陰蕩寒气歷歷星斗白龍鐘感歲換畱滯眇天北懷昔獨悲辛乾坤同寥閴

冬至

小時逢冬至夜半叩鄰里及今老無事卻呼童稚起坐深朋友敬甚矣吾衰矣笄女將及人吾衰固其理行年四十二始有此兒子未知賢與愚懷抱差可喜嚴冬霽霜雪風日稍淸美一醉忘其家頽然枕琴幾

重九登防禪寺冷翠軒

北風吹倒磨雲峯凜然雙角蟠白龍邊城雪花大如席黃花紅葉誰爲容防禪西軒作重九登髙望逺開心胸煙嵐捲盡莫山碧冷云萬里迷鴻山北花豬大如馬割鮮飲食如長虹酒酣起舞望兩寺鳥驚踏雪摧長松天低日落望不盡一徑何處來樵蹤君不見七金山下打圍處貂裘風防寒防茸跑風駿馬下平野迎霜老兔咻榛叢歸來得雋詫朋友臨風一飲輕千鐘歡餘勝地兩蕭瑟百年聚散如飛蓬明朝卻望登眺處城中惟見白雲封

題東坡眉子石硯詩眞迹

東坡袖裏平原手忠義胸藏筆發之世俗臥筆取妍媚書意乃似東鄰施何曽夢見麒麟兒天骨不似駑駘肥傾囊倒軸精妙乃如此世間惟有眉子石硯吾家詩

風琴堂

我家琴冩風入松君家風琴惟隠幾月明天籟自宮商何處安排君十指風動龍吟自不知無弦底處覓成虧世間眞樂類如此但恐此聲非此耳

聽雪軒

冰花吐瑯玕窓外畱半月蕭然煮茶興似倩此君說玉龍臥無力時送窓紙濕夜久沈無聲風枝墮殘屑

遊崆峒山

圓方相涵浩無窮巨細長短相形中至人遺形立於獨直與天地相始終不離汾水見姑射心知何處非崆峒惜哉小智聞道晚彊以耳目尋遺蹤去城三十里而逺其下問道軒轅宮緑云一逕羊角上忽得平壌羅諸峯悄然坐我白茅室目所未擊神已通靑山爲身澗水舌賔主相對森談鋒是中無問亦無答一墮觀聽眞盲聾何人意得乃忘象豈必日月推屯防參云亭西山更好下視落日低金容歸來秀色艷眉頰夢駕萬里西飛鴻

題楊祕監畫馬

楊侯詩人寓於畫後身韓幹前身馬驊驑萬匹落人間一紙千金不當價曽貌先帝麝香驄紙上飛出天池龍至今畫史比良樂一洗萬古凡馬空時手畫皮嘆奇迹三百年來無此筆艱難常恨少神駒掩圖獨抱龍媒泣

靈巖寺

泰山天下山方山屹相對何時巨鼇趾中斷神斧快遂令齊與魯劃若中作界陽坡靑磝磝陰崖白磪磪眾峯如環城盤盤一都防一逕入靈巖十里行竽籟飛泉何處來石梁納髙金碧閟精藍未到气先邁鐘魚集萬指陳迹向千載何人僧伽黎入壁了無礙夫君豈知道證此身不壞異類服猛逸艸木動光怪信知像教力超越範圍外年來筆墨廢政坐耳目隘不行萬里腳恐負三生債濟南山水窟巖寺風煙最乞我一把茅飛身入圗畫

江岸艤舟圖

逺村樹如薺近岸舟如月孤舟泊沙尾危檣見木末前山景气佳日落涼風發時有渡頭人蕭蕭吹素髮

香山飛泉亭

霜風吹林林葉幹泉聲落日毛骨寒道人淸曉倚欄幹自汲淸泉掃紅葉一庵冬住白雲端

東坡赤壁圗

連山盤武昌古木參云稠誅茅東坡下門前江水流永懷百世士老气蓋九州平生忠義心雲濤一扁舟笛聲何處來喚月下船頭掬此月中水簸弄人間秋蕩揺波中山光中失林丘古今一俯仰共盡隨蚍蜉孫曹何足弔我自造物遊尙憐風月好解與耳目謀歸來玉堂夢淸影寒悠悠一顧能防何鶻巢淹不畱遺像不忍掛尙恐兒軰羞儼然袖雙手妙賦疑可求何時謫仙人騎鶴下瀛洲相期遊八表一洗區中愁

伯時畫九歌

楚鄕桂子落紛紛江頭日暮天無雲煙濃艸逺望不盡翩翩吹下雲中君九歌九曲送迎神還將歌曲事靈均一聲吹入汨羅去千古秋風愁殺人

仿張志和西塞

一葉黃飛一葉舟半竿落日半江秋靑艸渡白蘋洲歸路月明山上頭

白頭波上白頭人黃葉波西黃葉村山防朶酒盈樽落日西風送到門

楊祕監秋江捕魚圖

山蒼蒼江茫茫鳥飛不盡吳天長潮平漲落洲渚出秋風防捨鱸魚鄕漁郎聚魚鳴兩槳輕罾觸破靑山浪修鱗出水玉參差晚日揺光金蕩漾長林無聲楓葉丹淸波不動江水寒誰令此圗落塵土乃是楊侯造化之筆端我披此圗四十載老去而今重見畫空畱名字落人間當日題詩防人在漁人走利士走名得失與魚相重輕笑把綸竿渺滄海浩气直欲膾長鯨

支遁相馬圖

支郎天機深世故一馬中向來蔬筍气寓物一洗空眼前無騏驥逺目送歸鴻僧中有良樂萬里籋云風

逢李按察

豫章蔽牛馬郢匠斧以斯太阿斷犀象補鞋不如錐君子識其大不爲流俗移靑雲自玆始功業當及時全齊十萬戶繡衣付儒臣往時佩犢者今日扶犁人潛魚遊靑波脫兔思荒榛賢哉渤海守盜賊皆吾民漢儒事章句去道利乃倍桓譚謂子云此事今獨乃岱嶽小天下齊魯復何在防當登日觀一目了滄海好酒無深巷急足無善迹一僞防百誠中和爲士則澤中一方鏡解引萬里色往時王廣道山東化遺徳堂堂竹溪翁如天有五星篆籀深魏漢文章仿六經後生翫華藻骫骳嫓白靑善哉劉與李斯文見典刑西方有佳人貽我白玉琯吹之和八風元气生虛窽翩翩兩靑鳥云是王母遣天長道路濶音信何由展皎皎霜雪練寒女機中出織成天吳鳯被之臧獲質如何窮鄕士九月猶絺綌不見王逸賔抱窮守空室君侯下車日百城風凜如公餘一炷香谿山奉宴居治要無多言所貴一字虛所以曹相國不讀城旦書本心如水鏡功名時翳之少年塵累盡萬象復在玆水冷知天寒弦髙覺柱危世無齋心友誰知此襟期二豪角談鋒气湧胸中山達士兀無言雙手縮袖間理勝是非遣道在禽魚閒回也眞不愚髙風藐難攀

春水行

光春宮外春水生鴐鵝飛下寒猶輕緑衣探使一鞭信春風寫入鳴鞘聲龍旂曉日迎天仗小隊長圍圎月樣忽聞疊鼓一聲飛輕紋觸破桃花浪內家最愛海東靑錦鞲掣臂翻靑冥晴空一擊雪花墮連延十里風毛腥初得頭鵝誇得雋一騎星馳薦陵寢歡聲沸入萬年觴瓊毛散上千官鬢不才無力答陽春羞作長楊侍從臣閒與老農歌帝力歡呼一曲太平人

涿郡先主廟

炎燼終四百海飛羣雄奔蛟龍離舊隱豺虎瞰中原仗義公天下豈料中山孫艱難拒赤壁顚沛乞荊門劉郎非嬌客肯市一女恩譬如韝上鷹旣飽則飛翻山陽公安在灑淚西南坤區區一隅地鼎立事雄尊滅魏壯圖屈窺吳遺恨存嗚呼永安宮慷慨臨終言老瞞安足雄死面靦姦魂仁與不仁耳成敗何必論天乎未厭漢河洛不足吞盜子復爲盜丕乎猶子元等爲一國亡善惡終不諼

當時五丈桑墻頭揺羽葆艸木尙有情人心不如艸緬懷車蓋翁三顧隆中老乾坤一艸廬鼎足事已了艱危奉命際流涕出師表一時防風雲千古事蘋藻野農復何知尙說官家好筳卜傳神語瓦釡薦行潦瀘水耕余村範陽行處道天畱西日遲地狹東風早風霜慘燕鴈歲月愁蜀鳥亦復梁父吟塵埃驚潦倒

扈從行

馬翻翻車轆轆塵土難分眞面目年年扈從春水行裁染春衫波漾緑緑韉珠勒大羽箭少年將軍面如玉車中小婦聽鳴鞭遙認飛塵郎馬足朝隨鼓聲起暮逐旗尾宿樂事從今相繼躅聖皇歲歲萬幾暇春水圍鵝秋射鹿

從帥府謁太淸宮

層宮枕蒼陂地迥風日冷旌旗隱復見原陸互馳騁悠悠塵外趣窅窅壺中境山川蒸淑气艸木閟淸景周疆有楚宋漢肆列鐘鼎尙矣千歲檜荒哉九龍井懷奇目以擊契冥心獨省悲歡萬古促賞晤一日永淸波魚尾落日頳牛領天寒鷹隼擊水落鴻鴈影白日照徵夫靑天入漁艇洗兵江漢淸玆焉事幽屏

遊醉翁亭

一逕入幽谷磴迂景更延陽光時翳竹石色寫冷泉不見瑯琊寺心知白雲邊殘僧戀幽景斷臂初非禪歲暮少風雪回祿無寸椽海內有此亭奪去寜非天中有不壞者斷碑猶宛然逋民半吳越過客多幽燕樹根落斷崖聊掛從軍鞭鳥啼空落日野色愁寒煙月上人歸盡山空水濺濺

陽冰篆

防書如防兒救燎如救饑可笑亦可憐似髙還似癡爲此陽冰篆法傳丞相斯長楸蹙騏驥快劍斬蛟螭瑚璉祖廟器衮冕巖廊姿夜光含圭角春水變華滋觀物獨寫妙苦心人得知入石疑無筆妙處君獨窺廬陵千載人愛此尢崛奇一旦隨灰燼世疑山澤肥成壞固有數惜哉徒爾爲永成吾不預旣壞那可追當其將壞間萬一神防持一物尙不忍其餘可類推乃知放麑翁仁心不吾欺

送墨李道士元老

嵩山到嵩陽相望二百里數驛走商嶺兩崖夾伊水飛煙空翠間前路轉多山雲橫碧嶂斷雁沒靑天還鳥鳴靑山上人行修竹裏犬吠得柴荊花落鳥驚起艸荒摩詰墅火斷魯山碑昔疑王家畫今信謝公詩其中一道士生計蒼煙碧松下讀道經窗間寫周易相看斗南北不見十年餘重尋化鶴夢要寫換鵝書雲間侍玉皇日下瞻天表歸去秋海邊乾坤一壺小君歸我正病病起霜滿須尙能持酒否還憶寄書無遙知鳴臯下尙有蒼苔迹讀我往年詩因之拂塵壁

送李天英下第

天雞拂滄溟萬里起古色南風揺冷雨歸興生羽翼二年客京華一第爲親屈文字天地仇風雲囚霹靂鸞凰望霄漢騏驥絆荊棘蹭蹬升天行白雲系胸臆遙憐弟妹長摩頂今過膝人生在家樂絕勝長爲客老夫懷抱惡數日臥向壁胸中略云夢眼底無敵國雲歸北海後鳥沒靑山夕目斷東北塵茫茫如有失

禦訂全金詩增補中州集卷十

欽定四庫全書

禦訂全金詩增補中州集卷十一

趙秉文三

與龎才卿雨中同遊太寜山

羣山西來髙崔嵬太寜萬疊屏風開半天截斷參井分夕陽不到吟詩臺【寺有吟詩臺馮瀛王寓筆研於此】近都形勝甲天下況此萬斛藏瓊瑰靑蛟百道走玉骨下赴僧界如奔雷泉聲夜作雨飛來冷云滴破煙嵐堆柏梯可望不可到石鱗冷骨粘莓苔塔上一鈴時獨語愼勿促裝遽如許徑須攜被上方眠明日顚崖看懸乳寺後一峯髙更寒歸來駐馬更重看蕭蕭易水寒流廣蒼茫不見雲中山西風栗葉髙陽道淡淡長空沒孤鳥荊卿廟前濕暮螢昭王臺畔霑秋艸擬豁千秋萬古愁更須一上郡城樓西山應在欄幹外拄笏閒看浩蕩秋

和淵明擬古

亭亭澗底松婉婉窗前栁穠華能幾時不耐風霜久感

君傾意气遂托金石友膝上橫秋霜中筵列杯酒酒明相知深劍明終不負時運有代謝交情隨薄厚寄言歲寒姿枯榮復何有

停杯且勿飲劍歌已三終男兒重意气結髮早從戎生當爲世豪死當爲鬼雄驚沙射人面日莫來悲風空弮冒彊敵力向陰山窮仍聞霍嫖姚萬騎出雲中

客從逺方來气貌充以完鞍馬光照地怪我儒衣冠問君何苦心所慕惟孔顏古豈無賢豪十六子八關獨攜無鹽子流盼靑雲間芝蘭吐幽芳山水發淸彈願爲九臯禽接翼萬里鸞揮手欲謝客所懼非饑寒

淸淸一本蘭俟時吾將采不采庸何傷香色終不攺太陽頽西泛明月生東海日月如飛梭榮華不相待寄言紉佩子無貽後時悔

重午遊冠山寺

南風揺百艸吹我遊山樊靑山暎華髮似我頭上冠長松五月窓戶閟終古不散蒼云寒步出喬木杪俯視林下鞍飛亭枕爽塏更覺天宇寛憑髙送逺開心顏白雲靑嶂非人間深林冥冥白日暮飛鳥裔裔長空閒夕陽萬里開野色晉趙形勢空河山時淸老守容癡頑臨風把酒遺巾綸明朝卻望題詩處城樓惟見煙中竿

七夕與諸生遊鵲山

七月七日人間秋興來飄然鵲山遊靈仙役鵲渡河去白雲嶺上空悠悠手持云腴酒與云更獻酬云旣不解

飲且可與子消百憂【闕】

無聲非無聞聲向根極生隱幾以眼聽嗒然遺其形少焉性空水靈臺湛虛明從渠童子見擲瓦戲淸泠

南麓畫華淸宮圗

天寶遺事今幾年華淸樓殿非人間五家羅綺隘山谷驅入尺紙天工閒碁分繡嶺綫涇渭人物微茫才位置想當睥睨下筆時兩眼猶能書細字乃知棘端可以造沐猴巧奪造化非人謀胸中度世乃吾事坐令千里當雙眸明皇初心小堯禹肯比金陵一孱主一盼聊爲妖姬畱柰何坐此覆神州太白西去有鳥道蜀山秦樹令人老浮雲一蔽漁陽城祿山馬飽宮前艸恩流四海一玉環敵人不合窺潼關至今脂澤下蟾口時有飲鹿疑神姦豈知水洗凝脂滑一掬傷心馬嵬血多年鬼火化爲碧還繞離宮送行客龍巖防度過華淸筆端山髙水泠泠嗚呼興廢今已矣祗有丹靑畱典刑

鶵鷹

臯落秋風暮深崖得爾鶵他時萬里翼天末片雲孤何處三窟兔古城千歲狐佇翻壯士臂飛血灑平蕪

遊晉祠

官閒屛騎從意行無澗岡靑山盡處山口轉淸溪宛與靑山長古城尙隔叔虞廟水气先入軍衣涼溪行不十里喬木森千章靈泉萬古流不竭蕩云沃日揺精光素月落圓甃靑天入方塘櫂歌中流簫鼓發擊汰驚起雙鴛鴦腳踏船舷腋兩生明月照我欹巾裳兩生爲我歌與子釂一觴興來灑墨三四行使汝名似前軰香歌罷忽惆悵欲歸且徜徉淸風明月本自無盡藏靑山緑水何處非吾鄕世間風波老可畏物外日月初不忙安得此溪化作百斛酒狂吟大醉三萬六千塲一朝忽騎赤鱗去歸來晉溪流水依舊空茫茫

遂初園

人生衣食爾所適飽與溫逮其得志間歸心負初言少壯慕富貴老大憂子孫此心本無累利欲令志昬嗟我復何爲未能返丘園物外恐難必開圖對一樽

歸愚莊

平生功名心世路多﨑嶇年來忝聞道何者非夷塗莊後桑百本莊前芋數區艸屋三四間楡栁八九株僮僕足使令雞犬應指呼商鈕向我言官豈不足歟如何天壤間不容七尺軀忘身百事懶忘心一物無忘已又忘物兀然同太虛不皦亦不昧無毀亦無譽不向醉鄕醉卽歸愚谷愚

閒閒堂

天運如轉轂日月如循環人生天地內頃刻安得閒所貴心無事心安身自安低頭拾紅葉仰面看靑山朝聽新泉響暮送飛鳥還淸晨了人事過午掩柴關髙非出天外低不墮塵寰花落鳥聲寂我處動靜間

翠貢亭

修竹百十个老柏四五行日出煙霧散露葉翻晴光時攜一壺酒來此據胡牀鳥啼白日靜花落春風香君看蒼翠間法身露堂堂卽物元非眞離物又非忘掩卷忽而笑風枝奏笙簧

佇香亭

今辰復何辰幽花滿中園愛此風露香聊佇履齒痕花殘蜂蝶逝花開蜂蝶喧物理有代謝花枝獨無言無言還有情似訴誰空樽今我不爲樂知有來歲存呼兒具癭杓喚妾傾瓦盆且盡一日歡萬事不復論

琴築軒

琴築𨿽有韻不鼓則不鳴流水無徽弦使我神慮淸風月爲節奏是中無虧成聊將不俗【以下闕】

防武元直漁樵閒話圖

兩翁久忘世木石以爲徒偶然相值遇風月應指呼廢興非吾事胡爲凡區區但覺腹中事似落紙上圖一以我爲漁神遊渺江湖一以我爲樵夢爲山澤臞形骸隨所寓何者爲眞吾尙忘彼與此況復朝市娯西風下落日渡口炊煙孤無問亦無答長笑歸來乎

就劉云卿第與同院諸公喜雨分韻得發字

君家南山有衣鉢叢桂分香老蟾窟從來靑紫半門生今日子孫牀滿笏爾來先生復秀出論事觀書眼如月豈惟傳家秉賜彪亦復生兒勔勮勃往時嘗乘禦史驄未害霜蹄聊一蹶雙鳬古邑試牛刀百里治聲傳馬卒今年視艸直金鑾云章妙手著揮發老夫當放一頭地自慚老驥迫霜鶻座中三館盡豪英健筆縱橫建安骨已知佳防得四幷更許深杯辭百罰我𨿽不飲願助勇政要風燈照華髮但令風雨破天慳未怕歸途洗靴韈

九日登繁臺寺

九日獨何日寒花發幽芬波澄無餘滓天淸廓防氛雕盤翼迅風鴻響厲層雲我與二三友意適同酣醺南登歌吹臺一弔信陵君捐軀赴趙壁談笑卻秦軍夷門今安在艸沒侯嬴墳我亦感激士白首羞論文禁中有頗牧慷慨志奇勲登臨送將歸無爲愴離羣蒼茫視八極煙靄何紛紛懷古托長劍悵然日西曛

伯勝九日詩蕭然有陶風趣次韻

九日獨何日髙懷無與娯仰視天宇淸倐見飛鴻孤哀鳴呼其羣相望邈江湖豈不念親友林間置樽壺不醉愼毋歸且莫歌驪駒今日不爲樂柰此歲將䢐風霜艶黃菊興與南山俱此時如不采但恐隨樵蘇日莫登吹臺蒼茫望八區翻然念鄕國北望一長吁

仿玉川子沙麓云隖硯屏爲呂唐卿賦

吾聞春秋紀年二百四十二不書祥瑞書災異不知何年沙麓崩六鷁退飛失其四恆星不見夜有光星隕如雨石在地孔子諱魯不諱宋但記日有食之旣豈知淪影入石中蟾蜍桂影俱防籠初疑日中有兩烏雙飛跳入姮娥宮鶉火賁賁尾伏辰狀如赤鳥云非云女媧煉就五色石沙砍作愚下人史蘇發占又端策坎爲白月艮山右兌升而云離奮翼重兌爲呂歸有徳呂侯寶石到子孫更遣趙子窮其源齊趙馬牛不相及如何窮此造化根世間萬事何不有耳目之外難具論海中時時發火焰世界一一持風輪一微塵內細須彌有頂天上猶昆侖並卻咽喉與唇吻別有一句超乾坤木人撫掌非耳聽石女懷胎【闕】

扇子築著帝釋鼻鯉魚驚翻東海盆吾言非誇子誇矣要與摩詰無言【闕】

仿樂天新宅

吉凶翻復兩何如新貴移來舊貴居昨日弓刀圍舊宅今朝車馬慶新除兔驚尙顧罝中兔魚逸還尋罩下魚富貴貧窮皆有命大都覆轍戒前車

仿郎士元寶刀塞上兒

長安美少年白馬黃金鞭後騎捧長劍官儀如殿前煙塵生絕塞烽火照甘泉如聞辭第將遺貌上淩煙

從軍行送田琢器之

嚴風吹霜百艸枯塞外馬肥思南驅長戈飛鳥不敢度扼吳嶺下行人無鉤鈐一夕妖星過賊臣自掣居庸鏁藏金郿塢未厭深長安三日燃臍火北兵數道下山東旌旗絳天海水紅北人歸來血飲馬中原無樹揺春風槖駞氊車載金帛城上官軍宜嘆息累累婦女過關頭回望都門心斷絕漢家公主嫁烏孫聖主重戰議和親北望【地名】一捨如天逺黃沙茫茫愁殺人田侯落落奇男子主辱臣生不如死殿前畫地作山川請以義軍相表裏恨我不得學李英愛君不減侯莘卿子明又請當一面禁中頗牧皆書生橫遮俘屍三十萬潼關大笑哥舒翰上書慷慨請長纓臨風鎩翮空三嘆

題楊祝監風雪曉裝圖

林空月已沈雪落風未掃束裝事晨徵之子涉逺道心知馬上人萬象入腹槁髯奴亦可人行李伴幽討塵中無此客風雲滿懷抱逢辰則伊呂不然商山皓如何苦憔悴薇蕨不得飽前身孟浩然後身窮賈島三生紙上形千古笑枯槁向來富貴骨露濕原上艸百年等一夢翻覆無醜好那知風雪臒不是蓬山老所以邢和璞一笑幾絕倒

試院中愁坐叔獻學博忽送紅梅小桃數枝坐念春物駘蕩西園開鑰不得一觀作詩破悶兼簡張文學仲山

數日天气殊未佳文書如山眼生花忽遣官梅入吾室政爾東君解畱客蠟梅無韻空有香紅梅亦復淸而莊此花韻勝開較晚天許風流嫁海棠海棠春驕睡未足環兒酒暈紅潮玉不應更有林下風翠袖天寒倚修竹銀瓶亦有小桃枝茜裠遊女窺荊籬靑枝緑葉不須問自有月影溪光知冰花不肯相媚嫵來伴詩人作詩苦橫斜影落水心中融入詩中作奇語古來詩人例多窮把酒對花酒已空亦知寒食只數日醉夢不到西園中天上公子被花惱一笑回波嘲栲栳不須區區索酒錢但可煎茶對花前

慧林賦海棠

君不見三郎花下吹觱栗寜王搦管幡綽拍一聲驚破夢華淸海棠頓覺無顏色又不見百花潭北西郊路醉裏花仙覓奇句覺來酒盡花已空詩人不是無心賦梨園富貴春蕭瑟空對畫圖三嘆息杜陵誰有補亡詩坡仙詩中畫更奇君不見西園往日稱繁雄羅衣不復能春風雄樓傑閣春色裏溫馨淑气月明中纎條嫋嫋春無力猶繞空墻絆遊客不應折贈寄僧房來與幽人慰岑寂石門老衲僧中臒鼻端苦覓香有無何似東庵人散後月斜疎影照跏趺

冷巖行【堯山堂外紀司馬永貞金宗室時稱賢宰相自號冷巖周昂亦有詩】

禪房閣雨鎖春陰幽人切切鳴幽琴一聲兩聲風蕭森三弄五弄天沈沈紛綸十指終不亂雙鸞對舞揚哀音初爲湘靈怨再鼓別鶴吟弦聲按抑止復作忽然變態窮﨑曲終從容奏恬淡落花啼鳥靑春深苗夫子吾獨知爾心胡爲翻作冷山操此意似欲爲師箴昔年憶侍明光宮曽以絲桐沃舜聰薫風一曲巖廊靜萬國無爲至化中明昌有道眞重瞳重瞳左右多防龍朝廷詔起冷巖公鼎湖龍去弓劍空不聞天寶相國忠漁陽馬嘶旌旗紅聖主中興日月功首誅羿浞鉏羣凶張公上書見大計臣以琴諫非琴工先生年來到骨窮但願四海無兵戎夜闌更請彈三樂臣獨饑寒亦不惡

和淵明歸田園居送潘淸客六首

身行半天下何處無名山蘇門天下勝築室不待年曩時孫公和今代潘子淵無家安四壁治生惟守田去國行萬里往寄茅三間山川半豺虎一水不得前寄謝李龍眠爲我寫風煙曲肱畫圗裏臥遊西山巓尙恨畫中隱不得招閒閒有願何必遂古人豈盡然

人生本無累世路自羈鞅悠悠塵中境翳翳霞外想蘇門有佳處悵望不得往遙知西山下煙雨薇蕨長有願神莫違誰謂河水廣夢逐西飛鳥一夕馳渺莽

萬國角聲裏日暮行旅稀幽人如野鶴思逐南雲飛防防花經眼冽冽風吹衣平生香火願母使寸心違堂堂鳩林師法喜以爲娯談道有原委百川防歸墟城市俛莫畱野性山林居年荒拾橡栗濕柴燒橛株尙憐陶與陸問訊今何如當時蓮社人寥落今幾余修靜復西去而獨逃空虛籃輿防相訪容我醉時無

昨日遊東城今日復南陌偶逢素心人把手便歡適一談復一笑不覺日西夕騎馬穿市橋矯首望林隙歸來掩關臥尙恨爲物役四論喜僧肇文箋陸績防當投絕學繕性終何益

駕牛函谷關跨鹿渦水曲相期無翼飛豈不賢尊足他年東坡翁一衲歸玉局相哀老不死分我一明燭千年暗室中一旦得朝旭

題巨然泉巖老柏圖

雪巖森危有老柏幾度寒泉潄秋月气淩層空白日寒根貫斷崖蒼石裂奔騰逝水送流光剝落古苔封老節明堂未作棟梁材潦倒風霜半無葉何人胸次富泉石巨然袖中董源筆崖傾岸絕無人見夜半移舟眞有力賢侯筆力分曹植气象參天二千尺爲回筆力挽萬牛頓覺煙嵐少顏色

夢登華山

夢登蓮華峯擧手摩靑天道人寛我心相與掬飛泉風吹靑霞佩飄若雲中仙下視塵世人擾擾名利牽直欲叫蒼穹生靈日熬煎安得側仙掌狂瀾回百川一洗六界塵萬騎還全燕功成不受賞棄之若浮煙金膏換華髮玉液煉丹田金丹如可冀脫屣區中緣閒尋碧玉調朗詠靑苔篇還騎雙白鶴飛下靑山巓

尙書右丞侯公雲溪圖

朝遊雲溪上暮遊雲溪下不知雲溪云去作人間雨流水赴大壑白雲思故山何時溪上人心與歸雲閒黃公山下雲溪路十里溪光照雲樹溪流防防讀書聲想見先生舊遊處溪上老僧今白頭天書招我歸來休圯上方傳黃石略山中未暇赤松遊我公昔年提孤軍旌旗絳幄張魚鱗鯨鯢沸天海水渾罵賊嚼齒欲見齦旄倪十萬寄一身咸陽白骨廻靑春九重嘆息天爲顰殿前論事气益振滄海未全歸禹貢山東且願變齊民匣內寶書金屈戍腰間瑞節玉麒麟衛國錦衣歸故里代公黒髮更慈親他年鐘鼎出元勲二十四考中書君整頓乾坤濟時了飄然卻返雲溪云

過廣武山

塵霾晦金鏡鹿走羣雄馳龍騰海水沸虎怒風林披成臯天下險楚漢昔相持乃翁一杯羮且欲共分之兩雄不並立鴻溝徒爾爲裹瘡撫戰士智勇亦已疲滎陽非吾厄帝圗乃天姿陰陵夜失道慷慨兒女悲長陵一抔土笑煞牧羊兒勝負兩蝸角興亡一枰棋而況彼區區二蟻爭雄雌西登廣武山曠望九河湄野曠知天迥崖傾覺岸危靑山明劍防霜林列旌旗云槎秋浩渺煙樹晴參差淒涼阮生嘆曠浩謫仙詞懷古念離散興極淚還垂

河中八詠

舜井

一水獨泠然浮雲幾變遷心知思舜處時見井中天

夷齊墓

讓伐理難全求仁豈怨天干坤吾道獨宇宙此山傳不肯飡周粟猶應飲舜泉冥鴻饑欲死落日唳昬煙

鸛鵲樓

樓成鸛鵲幾時還人去樓臺竟日閒地接連城秋水渡河分兩岸夕陽山墟煙冉冉分秦樹隴鴈依依度晉關千古廢興還造物暫攜風月出塵寰

逍遙樓

黃河城上逍遙樓何人能作逍遙遊斷霞落日今猶古明月淸風春復秋千里兵塵常漠漠五年心事漫悠悠中條大華不忍見云自髙飛水自流

汾陽王像

天寶突騎興漁陽首提孤軍起朔方掃除欃槍廓氛翳再使日月光吾唐丹靑淩煙誰第一功業汾陽異姓王當時太尉亦雄偉天不憗遺壯士傷河中重鎭甲天下渾公與公屹相望時危英雄常恨少撫壁再拜涕泗滂諸酋下馬識公否公𨿽云亡像在堂

吳生畫

吳生大士十六像歲久塵昬蛛网絲眞物從來有眞賞息軒爲作證明師

楊惠之維摩像

一防傳心已失機更求形似轉成癡至今遺像兀不語猶似當初問法時

先公碑

過客紛紛總不知先公事迹竹溪碑旁人未省摩挲意也覓西廂待月詩

汾陰祠后土

閒閒吏隱官蓬萊玉堂給札非仙才封香汾陰祠后土騎士引赴軒轅臺龍門峽東天下險狀如萬頃納一杯方丘中峙巨鼇趾黃河一箭從天來長風吹云碧海去曠蕩萬里晴天開靑山終古不攺色下送落日浮金罍滄波幾回照新鴈往日繁雄安在哉君不見漢家六葉誇雄才力通象郡臣龍堆泰山日觀封禪罷屬車九九聲如雷橫汾中流簫鼓發酒酣樂極情生哀秋風一曲在人間茂陵桂樹空莓苔又不見開元四海不動塵千麾萬騎祠神脽侍臣文章咸第一丰碑自勒鑱崔嵬憑髙慨詠才子句山川滿目空塵埃鈴聲琳瑯蜀道雨想見萬里愁雲廻蒲關北走滎河道巖深地古令人老北師夜渡黃河冰生人憔悴如霜艸吾皇神聖如軒轅北伐萬里淸中原徧秩羣神禮喬嶽還因告土祀坤元靈只紛紛福來下倒捲天河洗兵馬重新日月照乾坤再整山河歸廟社三河形勢滿河中獨紀葵丘第一功唐漢遺民尋故事還思法駕幸河東

防靈觀卽事【戊寅五月十六日試宏詞二首】

靈宮初雨餘散防步幽徑深樾不見人微風度疎磬心閒偶無事虛極自生聽時復靜中喧歸禽暮爭瞑欹枕北窓風書葉久未定午夢破華胥起看松陰正閒居觀物化靜處見天性鳴鳩亦何爲谷谷自相應

題東坡石鐘山記墨迹【書爲水漬防半】

東坡謫齊安人怒神所許倒騎臥水龍醉踞石頭虎赤壁萬里江一葉吾敢侮歸來抵湖口此樂乃幷與扁舟絕壁下鸛鶴如人語風雷相轟豗水石互吞吐山遺洞庭樂帝下鈞天舞石鐘不吾欺一證萬萬古遺墨落人間訛缺十四五糢糊魯壁簡剝落岐陽鼓蜿蜒半鱗甲尙恐脫風雨畫移瓦棺壁劍化延平渚祝君什襲藏隄防六丁取

武元直畫喬君章蓮峯小隱圖

武君非畫師勝槪飽胸臆太華五千仭驅寫入盈尺飛泉峯頂來落我松下石淸風忽吹散琴上濺余滴呼兒急寫之指下淋浪濕未知責子翁頗復有此適何如圗中人眞作林下客靑山不違人但恐富貴逼勇退良獨難此願誰能必向來燕趙間逆旅拜眞逸兒時弄琴者天涯老相識俛仰四十年父子埋雙璧卷中題詩人十九已仙籍年光飛鳥過紙上但陳迹對此還自傷何事爲物役還丹日月遲白首陽光疾文章眞小技身外皆長物拂衣歸去來蓮峯入心碧

中元夜祭太一罷對月

今夕知何夕白露涵秋空褰衣踏明月如在瓊瑤宮細數秋兔毫桂樹何瓏當年誰所種翳此天公瞳淸光知人意飛影入杯中流霞酌不盡淸光浩無窮我欲遡白雲一訪東坡公扁舟下赤壁此樂將無同疇昔縞衣仙化作羽衣僮酒酣邀我去鶴背泠松風

靈官夜醮餘香霧飛不起更衣步石壇風露浩如洗月波走金蛇入我淸樽裏引杯不復疑弓影正如此夜深聞雁過歘見【闕】幾松間龍一吟風庭應落子空中步虛聲隠隠猶未己

東軒老人河山形勝圗

太虛匠流峙造化誰胚胎洪荒萬萬古至今余劫灰黃河發昆侖匣怒不敢乖初經龍門天下險勢如萬頃納一杯桃花浪激不得上凡魚幾曝鱗與腮下趨神脽如地底終古不到軒轅臺蒲津沈沈臥虹影鐵牛駕浪輸黃能千里一曲復一曲傾山倒嶽不復廻巨靈運東肘華嶽爲崩摧茅津濟師想勝槪掻首北望令心哀萬赴集津鼓聲如防垓神斧忽中斷鑱鑿何年開崖傾路斷飛鳥絕輕舟一箭浮天來篙師絕叫未及瞬回望已失雲濤堆但見兩崖蒼蒼半天外三門斗落如驚雷擘窠大字誰所銘髙山百丈磨蒼崖廟前劉公一片石龜龍剝落生莓苔東軒先生生長三晉地回視韓魏空浮埃想象舊遊處落筆如山頽胸中元自有山河寫出勝槪何壯哉餘波到諸郎直气淩斗魁況復文章妙天下睥睨晁張顰蘇梅竹帛如山不經國安用江鮑稱詩才劉夫子我有一杯酒澆汝胸崔嵬嗚呼聖道久榛塞孟氏辟路誅蒿萊諸儒辛苦補罅漏未見巨手如排淮後生索塗方擿埴𨿽有耳目如嬰孩祝君頽波作砥柱驅入聖海無津涯劉夫子深藏什襲作鑑先生此圗吁可懷

春雪

幽窓不知春但覺寒轉加開門散飛雪帶雨不成花盤空飛瓊舞作態正橫斜著樹暫瓏少焉委泥沙急埽枝上玉爲我試新茶不須待明月湯好客便佳

題趙琳畫東坡石上以杖橫膝肩頭二首

廟堂竟何人此老乃石上盤礡萬古胸入此一藤杖擊去荊舒蠻扶來司馬相君看熊虎顏百獸不敢傍東坡謫嶺南一笑六根靜食骨不棄余又使羣狗競手中果何物乃是照邪鏡爾曹何足容以杖叩其脛

擬陶和許至忠二首

西日頽殘照北風凜寒威侏儒飽欲死幽人獨無衣不上北闕書甘采西山薇曽子已再化寗蘧早知非豈不樂仕宦恐與心事違柴桑舊三徑吾行其庶幾尙憐淵明翁頗負責子譏隱居茅檐下聊欲曝斜暉

歸田有何樂佳處正在玆閒與老農語夜雨深一犁行年近六十悠悠復何之有田足我食有布成我衣富於黔婁生樂於榮啟期妻子慍見言一防不上眉吾師有遺訓貧賤不能移

題牧牛扇頭

一牛顧其犢一牛軒凥脽旁有牧犢子窺巢攀樹枝嗟爾有餉具不念鴉鶵饑烏鴉各天性飛來防其兒汝親亦念汝而人獨不知不如兩相忘人禽相娯嬉

東籬采菊圗

淵明初亦仕迹畱心已逺雅志懷林淵髙情邈云漢妖狐同晝昬獨鶴驚夜半平生忠義心回作松菊伴東籬把一枝意豈在酒醆不見白衣來目送南山鴈淡然忘言說聊付一笑粲

贈眼醫

和扁不並世世豈無良醫今代王彥若恨無東坡詩大弨臥壯士積熱下腦脂神鍼運斤風此妙人得知君言吾有道神視了不疑擘山導河流破壁取蛟螭聖道如日月浮雲時翳之誰爲補天手刮膜施金箆韓孟不可作此藝眞吾師

釣篷

船篷無可載意釣不在魚此身眞襏襫萬事一籧篨無載不能沈死魚安足餌洛水是非波臨軒聊洗耳

聽雨軒

無田妻啼饑有田稻蟠泥等爲饑所驅貧富亦兩齊雨中窓下眠窓外芭蕉語置書且安眠催租吏如雨

擬東坡謫居三適

旦起咽日

老人畏朝寒常恨爲物役爬掻未云已簡書催我出爾來先朝參晨起喜見日王事有期程安能待其畢披衣向東方聊復效吸漸漸支體柔谷谷眞气入少焉肝腸暖陽和通百脈吾年六袠余前路那可必未來不吾預已逝安容息及此未病間聊冀一漑益

午窓曝背

淸晨了公事及午身得閒南榮有晴日曝背於其間稍稍陽光舒融融和气還時攜一冊書眼花紛斕斑倦卽枕書臥散盡腰腳頑淸於三杯余甜勝一枕跧人間有此適不憂天公慳世人慕暖熱肉屛醉雲鬟𨿽得一餉樂憂喜常相關癡兒亦笑我市中有樵山

夜臥炕暖

京師苦寒歲桂玉不易求防粟換束薪掉臂不肯酬日糴五升米未有旦夕憂近山富墨防百金不難謀地炕規瓏火穴通深幽長舒兩腳睡暖律初回鄒門前三尺雪鼻息方齁齁田家燒榾柮濕煙怯淚流渾家身上衣炙背曉未休誰能獻此術助汝當衾裯

仿梅聖兪月出斷崖口二首

末伏暑尙在雨防落未落夢覺起視夜缺月掛屋角殘星橫斜河晨雞號天風幽人窓中眠紗廚明秋空

長白山行

長白山雄天北極白衣仙人常出沒玉龍垂爪落蒼崖四江飛下天紳白匹馬渡江龍飛天雲起侯王化千百至今甲第多屬籍時淸毬馬爭馳突錦韉貂防獵春風五陵豪气何飄忽前年北騎瞰中原凖擬長城如削鐵君家兄弟眞連璧胸中十萬森戈防向曽論事天子前漢庭諸人動顏色心知不易一囚命顧肯貪功事無益西南方面應時須帝曰來前無汝易從來十益不補損三輔蕭條半荊棘瘦妻曵耙女扶犁惟恐官軍缺糧給嗚呼瘡痍尙未復且願休兵養民力老夫謬忝春官伯白首書生不經國佇公功成歸廟堂再獻中興二三防【大金國誌長白山白衣觀音所居其山禽獸皆白黒水發源於此舊名粟末河後攺名混同江】

渡水僧二首

日落前溪渡鐘聲隔岸聞秋水深可涉挽衣踏行雲行雲忽破碎波動生魚鱗化爲百千我何者爲我身此身尙非我況復影中人畫師畫具眼了此起滅因三生祠下夢一笑語前塵

一僧杭中流杖笠行相隨波紋生足指照影光彌彌一僧到彼岸前引如導師腰間兩不借身外一伽黎一僧方欲涉結帶如有思前山鳥飛夕後山雲起時君看眉頰間中有摩詰詩

時雨【有序】

時雨美胥莘公也公以行臺移鎭平陽鄰畏其威民懷其徳焉天降時雨山川出雲天相休運是生世臣維我世臣乃國於莘天子命之牧爾邦民北風喈喈雨雪霏霏嗟我晉人而瘡而痍吹之呴之摩之撫之於燠其寒於飽其饑旣瘳旣夷不嚬以嘻孰爲豹虎載柵載壘孰爲蟊賊載芟載理無擾我鄕我鄕我裏無伐我桑我桑我梓逺人駾矣我民祉矣公在在堂如春斯溫激矢在壺折衝於樽民安於防兵安於屯公在在堂錦衣繡裳敝予攺爲斯民不忘公在在堂繡裳錦衣我民之思無以公歸

皇武【有序】

皇武命平章公移鎭陜右也皇奮厥武如雷如霆獷彼逺人載震載驚帝命相臣蘇此疲氓維時莘公展也大成公自平陽移鎭於秦世皆謂公在處陽春公在在秦有年無兵世皆謂公斯民徳星惟此二方不寧不令帥臣議徵發言盈庭公奏累上如山不傾世皆謂公漢之營平旣完三輔復保五城以迄於今夏人請盟維將盡能維公竭誠公拜稽首天子之明我公歸矣我民思矣詔公復起周邦咸喜願公百年以佐天子罔俾樊侯於周専美

鄭子產廟

晉楚更霸爭雄尊勢如兩虎挾一豚玉帛事楚方南轅晉師已及國北門鄭有人焉國無小晉楚𨿽大談笑了臨風三嘆酹酒罇注目蒼陂望髙鳥

過湖城

暮行潼關道百里蒼山昬峯斷忽平野大河東南奔我行屬冬季風雪浩以繁云結層陰狐貉不得溫豈不念白首出使萬里藩惜彼守凍者據鞍復何言

過閿鄕

秦關百二天下壯百萬防師未能傍函關未了又潼關潼關之敗何等閒九齡斥逐姚宋死邊將邀功從此始今年西屠石堡城明年又起漁陽兵朝廷欲借邊將重不覺豬龍心暗動祿山前死未可知𨿽有漁陽突騎將奚爲自古明王重用武莫笑書生陳腐語

捨元殿

秦山從北來宮殿何巍巍含元遺址在下建十丈旂當昔休明日軒陛拱垂衣一旦人事攺阿犖坐彤墀譬如元气衰百疾攻四肢陵臣更五代興亡如奕棋塵埋棃園骨火燒花萼碑寢殿通樵徑宮墻揮酒旗至今明月夜石馬空聞嘶蒼天不可問渭水空自馳誰爲後來者應與此心期

過幹陵

幹陵故梁山也舊有柏萬株亡矣有石藩王像來朝者六十四至今猶存下有章懷太子墓

曉日上干陵幹陵何巍巍前瞻對雙闕上有十丈碑左右藩夷像想見朝貢時一抔土未幹衮服昜禕衣好還𨿽天道剪伐盡本枝淒涼廬陵謫慷慨黃臺辭賴有狄相國取日洗咸池母后盜國鼎呂氏非薄姬中睿乃其子天幸亦其宜驪山三日火見笑牧羊兒如何陵上栢獨有神防持千秋百嵗後魂魄復來玆故山艸木赭應悔復辟遲天回西日照嵗暮北風吹南登樂遊原黙誦昭陵詩

禦訂全金詩增補中州集卷十一

欽定四庫全書

禦訂全金詩增補中州集卷十二

趙秉文四

發棗社

夜發棗社驛褰帷見明月月照斷崖冰風吹陰磴雪山重復峻嶺十步九盤折兩崖夾深濶綫路僅容轍縋車下百尺轣轆聲未絕坡陁到平地稍喜見雉堞隔城聞鐘鼓星斗何歷歷故人相勞苦杯酒慰行役夜闌秉明燭相對恍如失

過寧州

季冬落日黃霜雪原野白驅車上峻阪十步百夫力我行未半嶺回視但木未白雲在髙頂可望不可及北風摧去翼孤煙帶逺客居人候徵騎倦僕望前驛蒼皇下坡陀張燈已昬黑

仿淵明自廣

天地有常度日月有常數有生則有死如朝必有暮來

者不可卻去者那容駐但喜故歲新新年行復故故交零落盡世豈能久住年衰性自忘所以語多悞但復眼半昬文字宜少覷前路那可知正宜委運去幸近古稀年無復更多慮

和淵明飲酒

少長慕富貴老人思丘山一爲妻子累不肯踐斯言誤落塵网中黽俛四十年吾衰有兒子門戶幸可傳漆園去我久舉世少眞情晉宋多名流惜哉亦虛名浮虛忘軒冕逾檢稱達生淵明初亦仕不爲寵辱驚笑彼誇毗子空談竟何成

琳宮雜鼃黽頗厭鼓吹喧旣久少人事卻愛幽居偏南榮有奇趣雲峯可當山一雨溪水漲稍稍魚鳥還我亦樂其樂可爲靜者言

好醜無定在當時者爲是彌子當寵時安知後來毀世道每如斯吾生幸不爾舉世尙五弦安事矜緑綺少年喜艸書臨池學伯英縱橫挾造化如見萬物情墨濡四溟窄筆落三山傾年來頗自笑惜哉以技鳴白首竟無得俯仰愧此生

憶昔告歸老方屬耆指時眼昬頭半白誓將從此辭幾年不得謝因循到今玆耳聵左目盲決去吾何疑君恩𨿽云重竊祿良自欺乘流且復逝遇坎將安之

昔我謝事時曾造老衲境謂言方閒去如醉不得醒至要無多言退步心自領一朝桶底脫露出囊中穎有如暗室中照耀賴燭炳

嚴風大澤枯霰雪寒威至此時陶彭澤相與父老醉醉不必相扶顚倒無倫次處世貴無名不知斯我貴斯人今已亡三笑有遺味

憶我滏水陽經營五畆宅修竹幾千竿今爲狐兔迹相逢問鄕舊里巷不盈百艱難驚獨在鬢髮颯已白一醉齊彭殤無爲空太息

幽居淡無事雅志了經眼花憎文字悠悠竟無成中夜起無寐披衣守寒更梅竹散淸影素月流廣庭孤鶴閟逸響切切寒虫鳴撫捲長嘆息慷慨惻中情

淵明𨿽不仕愛此北窓風曲肱枕書臥樂亦在其中時持一杯酒賴此齊窮通大笑杯中蛇晚矣悟雕弓昔我平生友峩冠今皆仕居官不避事力學固爲已非無濟時策壠斷亦云恥行年未六十賫志沒蒿裏蹇子隨朝班星霜幾四紀譬如逺行客日暮尋所止飬志歸田廬晚節猶可恃

擬和韋蘇州

和西澗

雨荒竹逕艸叢生樹隔前溪一犢鳴步尋幽澗疑無路忽有人家略彴橫

和煙際鐘

近壑斂暝色逺山猶夕暉聲從煙際起復向煙中微隨風散林野渡頭人未歸

和西塞山【龍門】

雙闕聳岹峣神斧忽中斷一水從中來千龕道傍滿

和山耕叟

步逐麋鹿迹詎知朝市情負薪南澗曲荊棘雨中行呼兒問牛飽又向山田耕

和上方僧

石潤云生衲崖傾月照禪曬衣橫竹錫洗鉢落巖泉但見山花發幽居不記年

擬詠夜

明從暗中去暗從明中來流光不待曉闇盡玊鑪灰

擬詠聲

萬籟靜中起猶是生滅因隠幾以眼聽非根亦非塵

和寄全椒道士【潘淸容自鄠移樓觀與中條喬象之同居】

新移白閣峯逺訪中條客結茅授經臺共坐雲間石松龕讀易朝月窓談道夕從此到終身區中了無迹

和遊溪

淸溪霧气散水涵天影空白雲翻著底移舟明鏡中鳥近前灘白花移別岸紅遙知夜來雨山色翠如蔥

和聽嘉陵江水聲代深師答

驚湍瀉石崖百步無人迹愛此喧中靜聊布安禪席水無激石意云何轉雷聲仁者自生聽達士了不驚心空境自寂淡然兩無情

和演師西齋

不見竹間僧但聞花外磬敲檻出魚遊巢檐知鳥性云蒸坐禪石露濕行道逕夜寂一燈殘山月來破暝

和遊開元精舍

松軒風掃靜終日閉門居犬臥靑苔地烏銜紅葉初瓶殘夜禪起經潤雨翻余自是少人迹非闗來往疎

和答中山道士

行轉靑溪又別峯馬蹄終日認樵蹤翠微深處無人住寺在深山何處鐘

和瑯琊【萬壽寺】

玆寺廢已久經構昔未遑一朝煥金碧煌煌耀東岡文母開大施天廚來眾香縈回轉佛閣窈窕閟禪房平地俯歸鳥髙齋在上方宿云不歸山野水自成塘道人如水鏡見者心淸涼理勝是非遣慮淡形迹忘歸鞍惜淸景佇立暮天蒼

擬漠漠來帆重溟溟去鳥遲

薄莫瀟瀟雨何人獨倚欄蒙蒙山气重淡淡水紋寒艸際光猶濕松梢滴未幹燈前未歸客無夢到長安

擬何時風雨夜復此對牀眠

幽居少人事有客來不速鑪內火正紅罇中酒新緑髙齋始聞鴈隔時動竹何當風雪夜抱被還同宿

擬緑陰生晝寂孤花表春餘

了無車馬迹終日掩禪闗不下溪頭路坐看檐際山好鳥破午寂幽花淡春閒簪組方爲累來遊不知還

送麻知幾徴君

丹山五色鳳一舉天隅文采瑞聖世不爲竹與梧渥窪汗血種逸气淩九區可見不可縶白璧誰敢沽夫君號神童七歲能艸書二十上詞賦下筆淩紫虛三十富經學兩魁天下儒蛾眉眾女嫉反畏知名譽一朝相捨去願以道自娯閒觀養性書洞究先天圖姓字問天朝相公借吹噓從容拜防命移疾還裏閭諸公惜其去乞畱侍玉除掉頭不肯住一飯吾豈無君看澤中雉飲啄良自如一旦畜樊中意气慘不舒又如田間牛騰擲適有餘被之以文繡顧影反踟躕君防豈不重力疾須人扶旁觀信美矣違已非病歟可以激頽俗可以勵貪夫異時髙士傳名與西山俱

飲馬長城窟行

飲馬長城窟泉腥馬不食長城城下多亂泉多年冷浸徵人骨單於吹落闗山月茫茫原上沙如雪十去徵夫九不回一望沙塲心斷絕北人以殺戮爲耕作黃河不盡生人血木波部落半蕭條羌婦翻爲邊地妾聖皇震怒下天兵天狐夜射旄頭滅九州復禹疏萬里還耕桑但願猛士守四方更築長城萬里長

猛虎行

孤虎在深山一怒風林披朝食千牛羊莫食千熊羆虎暴尙可制人還寢其皮旄頭飛精光落地爲積屍焚山赭艸木血積成污池萬靈泣上訴生民將何爲帝怒勅六丁雷電下取之埋魂九地底壓以泰山坻然後天下人頗得伸其眉寄言顚越者母得育種遺

仿杜老無家

弟妹他鄕隔無家問死生兵戈塵共暗江漢月偏淸落日黃牛峽秋風白帝城中原消息斷何處是秦京

仿劉長卿出塞

上山搖白旗下馬駐旌麾邊騎數重合漢人三日圍天寒短兵接日暮戰聲防萬里天山北招魂葬不歸初從召募軍麾下防行頻衣上兩行淚燈前萬里身鼓聲靑海振戰骨黑山塵落日邊風起蕭蕭愁殺人

楊妃墓

灼灼陌上花靑靑路傍艸人心任榮悴過眼無醜好馬嵬三尺墳西出劍門道如何傾國顏傷心不同老

李夫人

夫人臨訣時掩面羞人主空餘返魂香黙黙不得語千秋百歲後粉黛化爲土一笑不成研春風花自舞延安滋戒師余初主安塞堡簿時相識也今戊子歲春被命作醮平涼偶得相會以四十三年之舊故集句以贈之

五城何迢迢【杜】闗河茫茫隔波浪【許表民】與君別來今幾時【盧仝】翰林白髮三千丈【王琪】形容變盡語音存【東坡】閒思往事是前身【樂天】四十三年如電抺【東坡】欲談前事恐無人【子由】龎眉皓首無住著【杜】臂上念珠如皎日【唐僧】架上楞嚴已不看【東坡】更看腳根參一節【山谷】人生何處不相逢【丁冠】猶恐相逢是夢中【晏叔原】同是行人更分手【山谷】明朝車馬各西東【歐陽公】

塞上

窮邊四十里野戶兩三家山腹過云影波光戰日華汲泉尋澗曲樵路入云斜隨分坡田罷還簪野艸花因尋射雕壘偶到殺狐川西地牛羊瘦邊沙艸木羶廢池余井臼古戍斷烽煙自說無徵戰經今六十年薄宦邊城裏經年無客過一川平地少四面亂山多野色連秋塞邊聲入暮河舊貂寒更薄飄寄欲如何樹靄連山郭林煙接塞垣斷崖懸屋勢漲水沒沙痕烽火雲間戍牛羊嶺外村太平閒檄手文字付淸罇

寒夜

歲晏寒無那夜深淸欲饑竹風驚夢斷雪意聽窓知稍稍鵲翻樹蕭蕭人語籬虛明滿吾室何計月來時

三山渡

春水三山渡斜陽八字隄河淤樹身短沙截艸痕齊地納黃流大天銜曠野低故人不見我愁思使人迷

西陵

藹藹西陵樹蕭條歌吹聲客愁連斷鴈地古更荒城山色嬌新雨河流怒不平浮雲臺上起不盡古今情

柏人光武廟

眞人開有漢帝業肇蔞蕪灑落君臣契艱危廟社圖山川扶鄗邑日月拱東都社稷千秋裏風雲四逹衢北風吹雨雪西日照桑楡舊物余翁仲荒祠老祝巫功臣遺像在時有防銜須

正覺院

西日轉廊腰疎鐘送泬寥壊墻緣苦竹破屋上淩霄白髮知僧臘靑燈更客宵葉聲風外盡窓雨續蕭蕭

散防

解鞍成小憩散防遂幽欣偶拂水邊石坐看巖上云桑麻深畏景水竹淡斜曛興寄方自得淸涼誰與分

陸渾

言從陸渾去不過紫芝還鳥飛不盡處夕陽千萬山雲起動兼靜水流忙更閒坐待石上月滅沒煙嵐間

梁園中秋

今夜梁園月相逢照一罇他時千里共此會幾人存老我追隨盡憐渠笑語溫不眠瞻玉兔終夕露荷翻

梅和尙節使挽詞

鏖戰羣奔外申威一呼間功名歸死事義勇鄙生還矢向邊塵盡弓猶漢月彎君王思戰苦起塜像天山走卒知名將兒童說義州甘心輕白羽苦戰脫兜鍪援絕揮戈地創余振臂秋英魂知不冺結艸抗邦仇

和西溪思歸

好在西溪隠人今白玊堂興來看畫本夢去拂西墻舊竹多年合新松幾許長從渠黃石老獨占白雲鄕

獄中

處順初無累安時故不憂敢遑身後慮甘向死前休有姊如工部無兒似鄧攸悠悠天地意還許望松楸

徙倚

徙倚秋原上長吟動所思艸荒天馬瘦日落野鷹饑多病親朋攺中年齒髮衰功名付公等才力況明時

寒食遙奠西山寺

楡中艸色蕪春水稍漸車野祭一盂飯鄕愁千里餘年年寒食客日日故園疎莫訝交親絕嵇康嬾寄書年來百事廢漸與世情疎案上一杯酒牀頭幾冊書春風疑混沌水月似空虛頃刻翻晴晦吾心淡久如

赴寜化宿王道

山屋如雞柵才容卸馬鞍風吹四山雪月照一川寒不敢侵星起惟愁上嶺難中宵問前路客枕若爲安

觀音院

棟宇懸崖上山光淡復深夕嵐無逺近返照有晴陰泉落莓苔石風光松櫟林悠然成獨酌啼鳥是知音

蘆芽山

荷葉平初盡蘆芽勢漸分朝來知宿雨谷底見歸云日上松猶滴風來艸自薰臨溪歸路險萬筏下河汾

荷葉坪

平生慣山水見之如等閒朅來驚老眼何處無名山崒千峯外蒼茫一雨間山神應解事爲我洗孱顏

管州道中

龜手酸風裏寒多酒不勝馬蹄荒店雪人迹斷橋冰瘦骨成山字霜髯作防稜綠窓三丈日政爾夢騰騰

代郡張氏瑞栢堂

鬱鬱何年植盤盤兀老蒼文章深篆籀忠義飽風霜子捨占烏鵲孫枝托鳯凰主人廊廟具防見拂雲長

過黃崖

患難驚身在龍鐘感歲新山川愁倦鳥歲月老行人落日黃崖古東風白霫春傷心潢水北無乃久風塵落日逢人恐深秋動旅懷乳鷹家碧嶂饑虎嘯黃崖此道將何適吾生尙未諧傷心墟落裏犬防有殘骸

咸平道中

道壞緣岡逺村流自作塘夕陽開野色秋水納山光雨住林逾黑鳥歸天更蒼防搜無好句淡墨寫微茫

慶雲道中

對岸靑山隔孤城碧浪開緑蕪天際合白鳥日邊回渡口呼舟急沙頭立馬催夕煙生極浦欲上客衣來

中秋金河感懷

金河今夜月遼水一罇同鴈影不復北馬蹄猶向東山川新戰血宇宙舊飄蓬優鉢餘生事愁來醉眼中

登巢雲樓

烽火三年戍沙陀幾戰場自予甘薄宦與子各殊方寒木同春色髙樓傾夕陽如聞洗兵馬更喜問臨潢

和楊子元

紅葉如人老黃花與世疎物華行晼晚天宇迥澄虛山作屏風畫鴈成人字書相逢一杯酒秋興各何如小雨班班落庭槐摵摵疎秋涵山谷冷天入水痕虛多病難忘酒窮愁彊著書深慚靈感老時復問何如

松下獨酌

行人隠微逕古寺帶平岡山勢倚城斷河流入野長樹欹支壊道艸臥壓頽墻獨酌無人共松風薦一觴

松山道中

松漠三百里飄然一日中山長云不斷地迥雪無窮逺嶺貪殘照深竹貯晚風煙村一回首獨鶴下晴空

疊翠巖

枯枿似黔突斷崖如削林深自風雨地古更煙霞腳力行將盡雲山殊未涯試窮千里目直北際龍沙飛身淸曠外著眼有無間崖斷疑無地雲開更有山鳥隨天影沒人自日邊還歸夢挾淸境詩情不得閒帳殿臨淸嶂蒼崖襞翠煙孤根盤厚地秀色入蒼天井有四時雪巖垂萬古泉皇情非暇豫問俗到山川

宿崔家莊

野次寒山外人家霽雨中饑鷹蹲落照危葉顫西風墻缺靑山補橋欹白水通丰年聞好語倚杖問衰翁

過罅水

夕陽山豁處平照大河流漠漠雲間樹悠悠天際舟黃塵隨匹馬白水自雙鷗會得閒中趣浮生半白頭

通許道中【南徵】

暁逐三軍發淸寒苦不禁徵驂過野店寒路出疎林宿火畱行客霜枝滑凍禽據鞍閒覓句愁些不成吟

暮春

自嗟中歲在不與暮春宜非復歡娯地其如老大時百年歸攬鏡萬事入支頤此意無人會陶情一賦詩

汝甆酒罇

祕色創罇形中貯醁縮肩潛蝘蜓皤腹漲靑寜巧琢晴嵐古圓瑳碧玊熒銀杯猶羽化風雨愼緘扃

湧雲樓雨

滿地江湖夢連陰晦朔秋雨中山似醉風外浪如愁眼病憎黃卷心安任白頭明年一官滿誰復話登樓附趙秉文湧雲樓記大安二年夏四月餘來蒞平定登城樓而樂之樓枕古楡闗下建十丈旂袤以五筵廣三之二窓闥軒豁俯瞰閭閻旁引重山復嶺之阻左挹土門右控大鹵太行犄之羣山迆之道京師而來歷汾晉接秦隴走云代商旅絡繹使驛旁午車摧馬殆日不半捨使人目寒而足栗淒然有去國之悲臯落之山晉陽之泊廣陽之故道井陘之故闗地古天荒巖深樹老使人心折而骨悲黯然有懷古之思若乃煙容雨態倐忽明晦欄檻半晴野無完塊雌蜺半空雄風千里絺綌以淸郊汗泚秋空月明飛光皎楹爾屋穿漏我居蓬瀛雪漲千山北風其寒我纊而溫爾縷其單觴於斯詠於斯會賔友於斯其亦有思乎古之君子內淵靜而外昭曠淵靜則悔吝不生昭曠則不蔽於物其於居室也亦然窔奧之處淵如也髙明之居曠如也淵靜所以存神昭曠所以知政靜以養恬動以應物萬變之來了然吾胸中而不惑玆曠也秖其所以爲達也歟

窮愁

乍喜三庚伏還驚一葉涼窮愁天色少睡思雨聲長掩卷悲興替懷人問在亡平生庾開府詩興未能忘何處新秋好飄蕭意欲仙作涼新雨後欲曙未明前莎徑蛩吟地松梢鶴唳天物情無好醜適意各天然

和潘師韻

睽離三十載重此叩微日月雙蓬鬢乾坤一布衣月明渦水宿秋老華峯歸不得陪仙馭浮生有是非

和政老九日韻

數日閒齋臥體中殊不佳那知是重九但喜見黃花矯首懷天末攜壺傍水涯琳宮題壁處醉墨字欹斜

贈茅先生

二室神仙宅三茅道士家野人遺竹箒【劉仙編竹箒以給公朝夕】弟子掃松花有道能擒虎無心任踏蛇天平有陳迹吾欲老煙霞

大雪

大雪無朝暮衰年見未曾園林春浩蕩川嶽气憑陵云慘天應漏陽微井欲冰欲尋安道捨何處一龕燈大雪欲平檐黃昏气轉嚴天邊迷艸樹云外失烏蟾天意平髙下人情有愛嫌抱衾酬桂玊樓上醉厭厭

雪霽

黃雲霽雪威寒日淡暉暉雨砌晴猶滴風檐落更飛侵淩池面痩臃腫樹身肥長憶廬陵老憂時詠鐵衣

十月菊得深字

地偏開較晚風勁可能禁雨漬金英淺寒添紫暈深抱叢無晚蝶窺蘂有貞禽畱待飄零後梅花約重尋

雪

朔云連鄭圃飛雪滿梁園猛勢池心滅淸聲竹外繁饑鴉寒啄樹穿屨踵臨門何以娯佳客開軒對一罇

野菊

離離巖下菊無主混蓬茅路斷秋光隔山明水影交荒叢鳴蟋蟀寒葉掛蠨蛸擬訪陶廬飲柴扉何處敲

嶽觀

步屧方壇上行吟避艸芽檐聲風拂燕池影柳蹲鴉天入蒙蒙雨春歸淡淡花遊春心未老墻外度香車

秋雨

天邊認遙電雲際尙殘陽雨腳夜深白濤頭曉霽黃沙邊明鴈影林下見山光擬盡登髙興秋懷只自傷

手掐樺皮彈琴圖

何人聊幻巧袖裏出毫端道眼無二見心齊廢六官煩君無耳聽寓我非指彈攦卻伯牙手秋風萬籟寒

早出新安驛

夜宿新安驛平明雪塞磎馬頭迷舊路虎迹印新泥冰凍寒流狹天銜逺路低人稀山店逺茅屋只聞雞

明惠皇后挽歌詞

皇明齊月象厚徳配坤元惻怛憂民意勤勞毓聖防國風悲捲耳星緯暗軒轅喪妣人心痛哀號望寢園威儀文物備祖載出菆塗薄葬追三代嚴禋致九虞仁恩遺鳯詔功徳載龜趺左右重興業詩書贊永圖太極齊元始三光並照臨勤勞憂國念惻怛愛民心鳥歌殷母思齊詠太任兩朝難儷美萬古播徽音階蓂凋葉盡宮漏滴聲殘玊幾俄遺訓龍樓罷問安云容愁慘戚風色動悲酸萬古余功徳煌煌玊冊寒疇昔占虫夢今來嘆鳯飛漢宮遺內則文母謝芳徽永臥重泉夜空餘大練衣魏郊寜久駐防看徳陵歸阿母瑤池去應歸海上峯寶奩空有象練幄靜無蹤孝享嚴三廟輿儀備九龍獻陵今密邇揮淚灑楸松聖徳髙千古慈闈卜萬春地維傷絕紀月彩忽韜輪應物歸先識憂民感至仁神儀𨿽已閟遺範不埃塵膺符稱太母衍慶廣金源衣練蠲重彩躬蠶屈至尊賜冰防病暍卹獄恐民寃孝義遵遺訓詞臣嘆永言葛覃歌節用捲耳頌求賢遽厭人間世還爲物外仙共悲星失婺無復夢捫天玊座虛長樂依然夜月懸謙抑傳家法寛仁沃帝聰禮崇光教塔時奉孝嚴宮皂防皆及嬪妃愛悉同繞階花泣露應是怨西風

河上

築堰分泉脈開溝斷荻芽風期占月暈水信防桃花早愛沿河麥晴憐喚雨鳩春隨挑菜侶月趁捕魚舟

雪中登眞定閣

風月下如意寺樓髙處吟城中十萬戶一雪太平心

連雪潮退

夕陽明島寺海气入邊城潮落靑魚出泥深白鳥行

天城山

造化摶淸气秀出天城山靑松伴僧老白雲如我閒

仙人峯

世界幾微塵古今一昏曉笑謝區中緣獨立萬物表

摩雲峯

靑山本無情白雲自來往身在浮雲中仰看浮雲上

獨冠峯

大蝸難爲兄小蝸難爲弟百里見主峯眾山皆迆邐

五芝峯

白雲如幽人出山本無期朝來抱幽石五峯成六芝

郁秀峯

道人西澗來衣上南山雨心知石堂煙晴峯正堪數

雲泉

藹藹春云滋巖澑滴泉乳獨畱一碧去作人間雨

上龍門

南北兩石門上下一靈鷲仰看蓮峯立忽見天門透

下龍門

亂峯排鳥道一水會龍門禹力不到處猶知滄海尊

奉命奏告山陵

祗命欵園陵俶裝事行役黃葉宿幾程靑山館三日西山積翠气空外拄靑天飛笻不到處獨鳥衝寒煙山前紅樹合山頂白雲封山中有蘭若日暮聞疎鐘山月出未髙林深鳥猶夢霜落人未知寒添覺聲重

遊崆峒三絕

靑龍洞

靑龍不可見云自洞中出爲雨濟人間歸時杳無迹

仙人橋

絕澗初無路通仙忽有橋偶攜靑竹杖平步到雲霄

翠屏山

山作屏風樣其如空翠何不遮秋塞盡空障夕陽多

禦訂全金詩增補中州集卷十二

欽定四庫全書

禦訂全金詩增補中州集卷十三

趙秉文五

春山詩意圖

何年身入畫圖傳似是三生孟浩然詩句工夫驢背上醉鄕田地酒旗邊一川芳艸綠堪染夾路杏花紅欲然想見歸來泥樣醉卻如蘸水柳三眠

春日卽事

支頤偶到野人家總把深心付物華鳥毳餘情閒日月花心深蠧半塵沙遊絲送上風中柳亂沫分屯水際查且共年光暫觀化直須美酒送生涯

酷暑

林鴉開味忘飛騰天地爲鑪萬象蒸冰井湯鏖幾千丈塔鈴風閟十三層夢魂正繞雲帆客畫本閒臨雪麓僧一枕雨窓惟靜勝不須赤腳踏層冰

石枕繩牀夏簟藤慢膚終日厭歊蒸夢飛楚澤三千里

人在秦樓十二層松頂露涼時警鶴山房泉冷獨輸僧人間膏火鏖城市世外淸涼勝飲冰

防扇

犀甲龍鱗倚半空抱歸掌握自淸風山精附木須髯古回祿扇炎尾鬛紅何處靑蠅千里外向來白羽一揮中水邊石上應須此乞與文園病肺翁

三臺懷古

人道姦雄看似鬼姦雄我道鬼輸君身猶北面魏基建骨入西陵漢鼎分貪與卯金成舜禹不知典午笑桓文淸漳不洗前朝惡日繞三臺送夕曛

登友云亭

友雲飛觀郁崔嵬落木蕭蕭聽者哀九日朱弦和鴈斷開年黃菊費詩催淮天雨露檣千里梁地風煙酒一杯此日此生人共醉明年重健與誰來

除夜

梅花無信報平安又聽譙門晝漏殘荒郡人煙窮臘外上方樓閣晚云端沈沈鳥沒天無盡漠漠煙昬山更寒日暮數峯猶帶雪城頭霽色入欄幹

龍鐘三十九年春諱說新年似諱貧醉白名堂甘後進小坡著號似前身自憐耐辱稱居士人笑無機似道人斷送生涯一枝足不須長物擾天眞

娯暉軒

石晉地形今日眼幾人亭榭幾人詩數州山水有窮處萬古風煙無盡時天逐南防秋鴈逺峯遮西望夕陽遲客來欲問忘歸意掛起僧軒君自知

馬頭山淸居院

每逢佳處輒安跧及到淸居半日慳曉壁撼鐘云離石夜泉洗鉢月搖山人生能作幾時客林下都無一个閒不信試看題壁字明朝多是馬頭還

松聲

飛廉作意怒髯龍萬壑千巖气象雄獨鶴夢中搖夜月七弦徽外寄秋風石壇醮罷支笻裏天竺齊余隠幾中想見紛紛吹子落山堂一洗耳偏聰

科爾展酒

乍坼香泥甕釀成一鞭先到日邊城玻瓈色映薔薇露沆瀣光浮金菊英偶脫中州先酒譜賴傳後世以詩名相如病渇焉能賦久矣吾衰畏後生

連云島望海

壯觀天東第一遊曉披絕島寄搜煙中熊嶽隨潮沒天際遼江入海流地絕四維那辧樹風來萬里忽通舟我從析木西南境回望中原四百州

庚申元日

一從禁苑別花塼四度山城自作年愁裏椒盤防淚落坐中歲酒幾人先此心不動吾何取老去知非理固然白髮無兒何足道且収見在鬭尊前

送張仲山

千山飛雪白皚皚袖裹吟鞭送客來須出冰霜年貎攺眼藏狐貉語音猜風吹陰磑魚鱗捲日曝陽坡龜兆開北去人煙山店逺且煨新火暖離杯

和林卿錦波亭韻

使君興寄本翛然愛此澄波淸且漣楊桞陰中黃鳥地芙蕖香底白鷗天涼通簾幌風生座露泛琴樽月滿船想見仙裾乘一葉恍疑太乙下云邊

白霫雜興

黑山潢水解弓刀茅屋朝來聽伯勞萬里馬辭邊雪苦一聲鴈拂朔云髙闗山落日家何在詩酒春風气尙豪試上荒城望鄕國重來淸鏡鑷霜毛

南園

塹水垣城斷往還靑林路轉儗幽闗百年樹腹通人過四月花枝對酒閒逸馬風牛春雨艸荒天老地夕陽山金丸逐勝非吾事心在歸鴻滅沒間

翠微軒

千里風煙棟宇間地形西去接松闗尊前奚霫來朝地云外幽燕不斷山故壘蕪城人物換斷雲落日古今閒百年興廢人空老水自東西鳥自還

鎭國寺

靈鷲飛來處處尊綠云細路絡城根百年樓殿倚天末萬井風煙當寺門五月微涼淸佛界六時豪吹動祗園四山放入無多力乞與西南構一軒

七金山寺

刳檐篆額蠧蝸涎像教塵埃閱百年殿棟猶題遼日月圖經不載禹山川荒碑盤屈蜿蜒古壊壁參覃防象拳想見當時崇奉日無邊花雨散諸天

野香亭

半空欄檻倚云根暇日登臨付一罇山上靑蓮惟見塔水邊綠樹定知村花枝低拂尋春騎杜宇頻傷久客魂過盡芳時遊客少一軒風雨送黃昬

蘭若院

傳經蘭若歲時同繡轂珠簾處處逢花院鳥歸深殿磬雨樓人散隔城鐘長空淡淡吞平野落日微微見逺峯年去年來人自老空餘壊衲掛長松

金河寺

何處人間六月秋金河寺外水西頭坐分遊客靑天幕醉倒詩仙白玊舟萬里南風雙老鬢百年心事一沙鷗王侯螻蟻俱塵土一笑從來萬事休

趙園

佳木千章曲岸南此園閱世似飛禽地幽花晚春兼夏山近嵐昏晴似陰溪雨斷橋愁渡水樵風吹防怯穿林馬頭納納沙邊路霜葉濃時憶重尋

扈蹕萬寜宮

一聲淸蹕九天開白日雷霆引仗來花萼夾城通禁籞曲江兩岸盡樓臺柳陰罅日迎雕輦荷气分香入酒杯遙想薰風臨水殿五弦聲裏阜民財

扈蹕琵琶嶺

曉拂朱欄滿袖風支頤冷望翠微中薄雲漏日巖開碧淺露離花澗滴紅馬散平坡臨水聚人來盤路到山窮子云老大無才思懶賦長楊五柞宮

拂云坪

萬疊雲山最上頭千官影裏侍宸遊翠巖秀色來天地黃嶺嵐光上冕旒帳殿影臨眠鹿地簫韶聲入射熊秋翠華指日東巡狩回望中原第一州

金蓮

一望金蓮五色中離宮風月滿雲龍向來菡萏香銷盡何許薔薇露染濃秋水明邊羅襪步夕陽低處紫金容長楊獵罷回天仗萬燭煌煌下翠峯

和王正之寄逺

人生會合少知音一榻髙懸肯重尋後日相逢應老大何時一笑共登臨三年京國塵埃夢千里故人離別心想見詩來愁擘紙倚欄淸快比風襟

甲子元日大安早朝

闕角蒼龍建斗杓衣冠萬國大安朝使臣未入分班立殿陛將升按笏招彩殿中間瞻北極丹墀側畔聽簫韶太初甲子天元朔萬歲常瞻玊燭調

紅棃花應制

染根日日費天工眼防梅花夢不同春色似憐啼夜雨天防特許醉春風袖障翡翠余輕碧雪防煙脂暈小紅漢主蕊宮三十六溶溶和气月明中

轅門不寐

蕭蕭傳柝月三更欹枕轅門聽鼓聲戰馬不肥淮甸艸徵人愁望歷陽城兵戈荏苒音書絕行李蕭條蟣虱生早晚樓船下揚子滿天風雨洗蠻荊

寄懷

不問山林與市朝大都鵬鷃各逍遙歸心老去投林鳥壯志春來掛壁弨聖處工夫惟易可閒中日月以琴消十年鏡裏功名事白髮年來漸不饒

賦雪和張子野巡字韻

翰林風骨玊爲神天遣檐花送酒巡侍從驊驑應白鳯神仙官府不紅塵懸知潁尾風流舊不及鼇頭句法新天上玊堂誰得見風光衮衮筆頭春

楊祕監畫髙士過闗圖

三生自是竹林遊寫出荒寒意外愁世事盡如翻著襪人生剛笑倒騎牛闗山風月詩千首富貴豪華土一丘獨有文章磨不得至今圖畫想風流

重陽後雪寄馬柔克

朝來飛雪白糢糊城郭山川入畫圖一色乾坤還太素萬家樓閣化淸都狐裘貂防將軍騎金帳羊羔太尉姝何似吾家正淸絕曉窓吟撚凍髭須

靜陽道中

路轉山腰步步迷髙林淺水下回溪蕎花釀蜜蜂貪腹栢葉儲香麝養臍不覺困來尋短步偶逢佳處入新題何時更到園林寺看徧峯巒處處低

題郝運使榮歸堂

翰墨聲名四十年歸來還作地行仙柴桑問路陶元亮洛社休官白樂天拄杖扶兒還客拜畫圖繪老聽人傳窮秋雨霽陂田出想見騎驢興渺然

遊郤家濼

山崦人家半夕陽倚墻爭看出紅妝野泉自入他州界古碣猶存舊姓鄕蛇出廟壖神古柳牛尋沙樂憩柔桑蟬聲扺死催歸騎辜負亭陰一枕涼

水際林間杖履香綸巾野服道家妝婦姑防纊欣同社翁仲扶笻不出鄕拜跪使君嗟老大逢迎地主問耕桑今秋一飽天難必且快新苖雨後涼

題近侍局使聚扇

早朝攜入紫微宮日用都歸掌握中運動樞機眞有道捲藏懷袖不言功宸庭永日更番暇水殿微涼侍宴終願以微軀奉淸晏仁聲宣播舜弦風

張淸獻公慶八十壽

富貴康寧壽八旬明時乞得自由身宦途班列聯三事家法中朝第一人疏傅未歸東海郡白公獨享洛城春籯金換得傳經業畱與成贊化鈞

上方

山近西臺易夕煙東臺占得夕陽偏貪看歸鳥過林隙不覺奇峯墮眼前土竈夜燒松葉火石盆曉潄菊花泉丹梯橫絕靑山路勸子先參鳥道禪

題右丞畫荷蓧圖

杏花菖葉雨聲春甘作明時荷蓧身只道烏鴉猶父子豈知螻蟻亦君臣杖頭明月挑周器松下衣冠自舜民好在丹靑王右轄解廻枯槁入陶鈞

送月上人赴少林

只臂伽黎不作難將心到處遣人安瓶離汴水秋風冷錫入嵩峯夜月寒篋裏贈詩更雨曬囊中施鉢對風餐心知擬就東林宿已向林梢薦剎竿

登定安閣

翚飛髙閣迥淩虛中有盤盤一塔孤千里河山隨指顧諸天日月繞彌盧神超防象遺身世眼入蒼茫一有無便欲乘風遊汗漫幡然回首念南都

許州襄城縣進嘉禾合防應制

襄城城下壤歌傳驛奏嘉禾到日邊穎合周王新雨露畝分黃帝舊山川太平气象聨珠琲明徳馨香列豆籩萬國和同歸帝治古書願獻補遺編

陳州進黃鸚鵡應制

隴鳥明時亦效祥天教合侍赭袍黃九重城裏駢鶯舌百子池邊借鵠裳夜臂翠簾條脫市春籠珠殿荔枝香紫宸朝退鳴弰逺偸學山稱萬歲觴

贈磨鏡李先生

自笑年來白髮公丹砂不肯借顏紅分無海上三山藥來訪人間百歲翁黃瀆何曾涴明月靑天元不礙鴻何時相約丹元子便欲因之乘曉風

記夢

六年京國鬢塵黃一望家山一斷腸病後始知謀退晚夢中猶記和詩忙風來竹裏娟娟好水過花間冉冉香【夢句】學道無成還自笑人生習气果難忘

登天壽閤

人間赤日無處避天上云居卽寶坊鳥飛無礙長空濶人意自生髙閣涼風來爲作不請友午夢徑到無何鄕黃昏索馬出門去猶望東華塵土黃

和劉云卿

屏山歿後使人悲此外交親我與雷千里老懷何日寫一生笑口幾回開心知契濶畱陳土將復登臨上吹臺目極天低鴈回處西風忽送好詩來

和種竹

君家種竹五七个我亦近栽三數竿兩地平分風月破大家畱待雪霜看土膏生色葉猶捲客枕夢回聲已寒見此又思君子面何時相對倚欄幹

送宋飛卿

雄豪兩妙秀而文不獨吾云人亦云賀監早知仙李白薛宣那得吏朱云秋風汴水傷今別明日邠岐與子分瘐李【之純】髯雷【希顏】隔存歿只愁詩壘不能軍

未能免俗聊從宦遙望孤云憶舊廬不樂徑歸眞吏隠得閒隨分寄僧居關山牢落三年夢行李蕭條一束書想見蓮花峯下過路人遙指倒騎驢

至日次劉云卿韻

此生天地一陳人百歲三分過二分老去光陰空惜日愁來世事獨看云靜中剝復觀消長身外榮枯仕糾紛猶有憂時心未已臥聽兒誦戰塲文

百五日獨遊西園

西園啟鑰起芳塵滿眼風光不屬春樓閣人非空似舊溪山歲久卻成眞斷橋沒板橫斜艇古木欹垣礙去輪老去搜詩厭雕斵晚風吹水白鱗鱗

題王摩詰畫明皇劍閣圖

劍閣森危隔錦官雲間棧路細盤盤天廻日馭長安逺雨滴鈴聲蜀道難當日六軍同駐馬他時萬里獨回鑾傷心凝碧池頭句有底工夫作畫看

和欽止河中卽事

鸛鵲樓前一望時長河寂寞送斜暉人歌人哭幾興廢年去年來今是非寒雨渡頭人迹斷秋風汾水鴈來稀千村萬落生煙靄更聽砧聲暮搗衣

弔袁用之

卜築中條四十秋安排佳處近休休隠居境爲王官勝仙伯名因少室畱架上殘書灰燼冷囊中妙藥鬼神偸傷心天柱峯頭月曾照先生杖履遊

雪意

門巷蕭條日易曛豆稭灰欲落江云眼花淡淡初疑見耳重蕭蕭竟不聞便可一杯平體粟不須六出防衣紋慇勤急遣蓬萊使探到梅花破幾分

栗

漁陽上谷晚風寒秋入霜林栗玊幹未折椶櫚封萬殻乍分混沌出雙丸賓朋晏罷煨秋熟兒女燈前爆夜防千樹侯封等塵土且隨園芋勸加餐

憶橙

悵望天涯驛騎塵政須玊甲破芳新可憐虛度梅梢月無計相陪竹葉春三日手香頻入夢一年秋好不闗身快須凖備新詩句儻有金苞贈故人

射虎

眼花百步透林寒抵死嗔人守九闗只道艸中藏白額豈知世上有黃閒才聞父老愁三害倐見熊羆寐一班寄謝咸陽笑黃犬何如霧豹隠南山

冬至

天時人事不難量消盡羣陰又一陽千里家山憑夢到數莖白髮爲愁長老來度日惟經卷病後闗心祗藥方六十之年今過五不須苦死問行藏

菊

水冷云疎木葉黃繞籬目送鴈南翔酒傾桑落林廬靜秋入騷人齒頰香人惜後期霑雨露天教晚節傲風霜憑誰寄語陶元亮不爲南山興自長

西風吹葉靜千林獨有幽香伴苦吟細葉宮槐舒碧皺小花佛頂暈黃深誰憐細雨情何限可愛淸霜瘦不禁寄語兒曹莫輕折重陽畱待伴孤斟

九月十一日夜對月

無花無酒過重陽轉覺閒居興味長明月豈隨人薄厚黃花不逐世炎涼閏年莭晚初過夜老境衾寒知有霜淸景喚廻蝴蝶夢起尋竹影據胡牀

答趙慶之節使

故人別後定何如春鴈來時忽寄書壯歲從軍幾人在老來分守五年餘掛冠無計追景襆被何時從魏舒遙想西川賢父老疇閒伴故侯鉏

題劉萊州像

當年二老趙張儔【王翛然知府焦明鏡運使】獨許先生第一流異政曾聞山鬼伏直聲須問古人求從來走卒知司馬到處兒童說細侯惆悵當年舊遊處羊曇不肯過西州

九日會極目亭

孤亭髙壓冷云堆九日登臨貰酒杯魏國河山殘照在梁王臺殿野花開鷗從白水明邊沒鴈向靑天盡處回未必龍山如此會座中三館盡英才

再和

秋興髙於灩澦堆秋光並入阮公杯霜凋蒲劍三稜折雨裂荷衣十字開北鴈逺浮梁水動南云低抱楚天回前年此日登髙會防檢惟無短李才【謂屏山】

過楊太尉墳

道傍古塜入荒榛下馬摩挲漢八分誰謂皇天無老眼卻令大鳥泣孤墳獨攜一盞霜風酒來酹三峯日暮云李杜就誅鉤黨起可能天下獨傷君

過邠州

地靈物秀古稱雄前有汾陽後範公千古山川形勝地兩朝人物畫圖中一家忠厚余風化七月蠶桑詠女功誰識聖賢遺意在黍離篇末繼豳風

遙看涇水繞城流下盡坡陀始見州歲暮簡書催出塞天寒風雪送行舟坡田井井龜圖畫山路盤盤篆印繆更欲慇勤訪陳迹夜深燈火伴牢愁

過慶陽

地形占得古金湯感嘆當時古戰塲父子一家三範帥功名異代兩汾陽四山帯郭環天險二水分流會女墻想見公堂無一事臨川閣上日飛觴

秋雨

十月秋霖不出門門前流水似江村墻頭新竹大於母砌下老桐今有孫澤鴈背飛驚吹急濠魚逆上避河渾秋風未得乘槎便擬控扶搖北海鵾

白塔

松林橫截東南野蘭若斜連子午莊平楚風煙開鄠杜斷碑歲月自隋唐樓頭山入詩人座砌下泉分衲子房更欲秦川窮勝槪卻從髙塔望云陽

過石氏園【樂天故居】

石氏園亭竹一圍眼前勝事只心知幽禽有語能畱客流水無情自入池客裏歲華將盡日梅邊春信獨來時醉吟吟後無吟者又得閒閒一首詩

上已遊西園分韻得蘭字與楊禮部攜同院諸公賦

相逢艸艸卽杯盤誰識吾曹个裏歡燕蹴檐花墮茵席魚搖波日動欄幹無窮照影溪溪柳不住吹香畹畹蘭已屬淸明連上已更容飛蓋接鵷鸞

跨鳯騎麟玊筍班驢不作杜陵酸已煩蠒紙書陳迹更許仙舟泛碧瀾酒令致師嚴細柳詩朋鏖戰劇臯蘭遨頭卻返瀛洲去夢覺揚州鶴背防

挽劉云卿

人物於今嘆渺然知君才徳幾人全忠言唐介初還闕道學東萊不假年黃壤苦埋經世志靑氊未了讀書緣西園酬唱空陳迹淚灑南風襞素牋

楊尙書宮直雪作擬應制作詩某時在假聞而和之

霰雪霏霏防玊英玊堂鈴索悄寒生也應天上多珂葉無賴人間有化城兔苑因之賢者樂羊羔加以聖之淸吾曹安預籌邊事且及新年賀太平

黃昬陡覺悄寒生漏澀銅壺第幾更未放六花齊苑樹先畱半月抺宮城一陶風俗還純素盡領乾坤入太淸應似上方觀下界放教雙眼一時明

二月見梅花

不應開處避嚴冬無賴春寒雪尙封縱使風霜欺爾瘦可能桃李爲君容龎眉都尉嗟何晚飛騎將軍嘆不逢畢竟榮枯無定在此花勸汝倒金鐘

春寒花較遲

吟懷長恨負芳時及至春來雪尙滋楡莢半含椒粒色柳條未變麯塵絲墻陰更覺花開晚水冷應知鴈到遲慚愧蓬萊老仙伯已廻和气入新詩

殘梅

寒梅不作白頭新相對依依似故人要伴賓鴻並社燕未隨流水與紅塵空枝擬折猶堪嗅殘蕊重看不厭頻自是東皇催鼎食無情風雨不闗春

杏花

香傳微雨隔簾櫳十載船不負公愁見餘春紛雪白且看初日霞紅兩株副使鶯吟裏一色新郎馬足中投老安能知許事一鞭農事趂春風

【此近體字樣詩非詩也悚愧】

慶學士叔獻七十壽

乞得閒身七十餘知幾初不爲鱸魚胸中幸有平邊策林下聊觀養性書収拾雲山歸蠟屐捲藏事業入藍輿君臣撫髀思頗牧未許先生作隠居

小築龍潭徳不孤盧鴻新有艸堂圖四朝人物今誰在二老風流與我俱把酒笑談猶解醉上山筯力不須扶文章不逐年齡攺能爲開興作頌無

訪天寧周老

敝防羸童負束書淸晨渺渺獨騎驢乍辭天上尙書履來訪雲間火士居覽鏡年年非復我照溪處處得逢渠從今莫訝經過數乞得閒身頗自如

春遊

艸荒一徑抱村斜日暮初歸拜掃車猶有饑鴉來攫肉覘人飛下杜棃花

題扇頭

文書勾引黑甜鄕倦枕拋書午夢長夢裏棋聲驚雨雹覺來窓隙有斜陽

平湖戲鴨圖

平湖飛下蹙雙紋翻動江南水底云盡日自來還自去塵埃滿眼不如君

正覺院

齋時一鉢僧上堂履聲如水度秋窓秋陽滿地槐陰薄幽鳥飛來施食幢

登嵩頂

危躡嵩山頂上來五髯龍對八仙臺不知眼界濶多少直盡黃河一曲廻

少林

只麼西來坐面墻更無一法付神光少林自有吹毛物三十六峯如劍鋩

石樓

月約風期屢往還水聲山色石樓間大家也入香山去那个心如白傅閒

禦訂全金詩增補中州集卷十三

欽定四庫全書

禦訂全金詩增補中州集卷十四

趙秉文六

嵩山道中

爲愛靑山懶著鞭吟詩時作鶴頭偏驀然得句驚飛鳥朴簌巖花墮馬前

屋頭山色靜無埃竹裏柴門水際開驚怪籬中犬迎吠有人知自碧嵩來

題南城樓

樓上遙看郊外村不須騎馬坐平分人家應在靑山外時有歸牛下白雲

香巖寺壁

一夕秋風變素商蕭蕭云物換新涼片雲不作前溪雨

飛過髙城有底忙

題扇頭

魏三句里數聲艣秦七詞中萬防鴉好在團團明月底

一彎流水幾人家

三學院對月

何年覲佛朝天子各以寶花樓閣俱爲問上方銀世界不知有此夜寒無

祕魔巖

鐵鎖闗藏五百龍文殊遊戲作神通山僧要辦金剛眼莫謂魚鰕在此中

回春谷

冰崖雪柱道人家谷榜回春事已誇卻恐陽和在泉底未春先發忍冬花

登萬聖閣

中州之山臺山髙徧尋五頂無乃勞老去看山無腳力直憑一閣了秋毫

馬頭

天外亂山圍曠野水邊孤塔背層城馬頭才抹桑幹路愁見行人問去程

趙橋望

天垂曠野初疑合地轉深巖忽似窮偶向髙崖聞笑語寒春一帶夕陽中

漁陽道中

盤山曾借上方眠落日蒼蒼響石泉夜半峯頭聽鳴鹿半崖松子落堦前

逹北京

小車日日碾徵塵臥卽看書坐欠伸露宿風餐二千里靑山無處不隨人

龍山怪松

自笑書生骨相窮倒騎驢看兩三峯天東稍喜無碑讀踏雪還來看怪松

東京見梅

二月天東凍未蘇梅花市骨也淸臞一枝萼緑來千里爲問東君管得無

遼東

幾家籬落枕江邊樹外秋明水底天日暮沙禽忽驚起一痕衝破浪花圓

北都雪望

千山雪盡出樵車一逕云移去似蛇小屋平頭虛落裏炊煙起處是人家

北都小雪

邊城小雪試年華煙冷貔貅十萬家探使不來人半醉將軍氊帳卓平沙

襲香亭

小橋虹影截波光面面荷花鏡裏妝風月要知無盡藏一亭分作兩亭香

黃堂公退吏人稀露下西溪鶴未知一榻淸香無著處曉風殘月獨來時

錦波亭

柳影移隄步晚涼淸溪放閘水泱泱胸中經緯天機錦閒卻小亭風露香

靈感寺

斜廊深院斷人行雪聚松中立鳥淸僧臘數殘門乍啟驚飛誶語獨含情

靑靑隠隠入煙微一日看山坐水涯何事晚來風截斷偶看白鳥過林時

雞鳴山下橋

兩山相對翠屏開一水中流礙石回橋北橋南路分處紅塵一騎日邊來

和舜元雜詩

瘦馬龍鐘兩鬢華敲門避雨野人家門前籬落猶懸路十里晚風吹斷霞

三五殘星闕角東淡黃楊柳月明中貪看稚子收殘葉駐馬天街滿袖風

聖安小集

松軒卻扇風仍好苔逕無花雨亦香門外市聲鏖午枕老僧元不下禪牀

和子約立春

唐虞禮樂歲元新齊魯中書有大臣泰定三年調玊燭衣冠萬國拜王春

二靑圖

大靑天驥之云仍小靑八尺猶龍騰三十年來無汗馬不將遺像鑄興陵

古北口

幾家墟落兵戈外數畝荒田谷澗中日暮圍塲來野鹿令人長憶筆頭公

撫州

蕭寺金風動剎竿西城北斗掛欄幹一虫不響夜更靜片月未髙山已寒

燕賜城邊春艸生野狐嶺外斷人行沙平艸逺望不盡日暮惟有牛羊聲

北苑寓直

柳外宮墻粉一圍飛塵障靣倦斜暉瀟瀟幾防蓮塘雨曾上詩人下直衣

玊堂

玊堂看到午陰移日薄春閒下直遲悞喜交畨旗腳轉隔墻送過小桃枝

西溪

山垠西北塵沙少水際東南風月寛盡日朱門人不到鳬鷖引子傍欄幹

過邯鄲

十五年來黍一炊叢臺重覓舊題詩而今馬上行人老不似當初過趙時

臨洺

聰山洺水送還迎世事浮雲幾變更白髮重來相識盡逢人欲問小時名

眞際栢

趙州東院庭前栢二百年來屈鐵柯莫怪兩株纒欲死後來禪客葛藤多

滹沱

滹沱一箭截天來六月砅雷打土崖一夜北風吹岸柳直從中渡撁船廻

淶陽道中

石頭犖確水縱橫人在靑山影裏行忽悟過溪驚笑語斷崖茅屋暮舂聲

昌平狄梁公廟

力扶滄海將頽日目送西山不盡云一邑豈能占惠愛至今天下不名君

靈峯院

天門劃斷兩崖靑拄杖靈峯頂上行一片白雲巖下起不教眼力盡東溟

燕

宦遊憐我食官倉贏得靑靑兩鬢蒼不會無情雙燕子南來北去爲誰忙

湧雲樓雨

片雲頭上一聲雷欲到冠山風引回窓外忽傳林葉響坐看飛雨入樓來

簾雨風斜不上鉤欄幹吹濕怕人愁雷聲驅雨東山去畱下斜陽恰半樓

題閻立本職貢圖臨本

周王職貢朝萬邦右相丹靑古無雙好本不應天下獨解如明月印千江

金犀面覘天庭王會圖中見典刑已了宣威沙漠事更煩右相寫丹靑

墨梅

墨師不作胭脂面卻恐傍人嫌我眞相逢莫道不相識夏馥從來琢玊人

香山

山秀薰人欲破齋臨行別語更徘徊筆頭滴下煙嵐句知是香山境裏來

夏日

樹木交陰鳥自呼蘧蘧殘夢破華胥虛檐一道風如水展盡牀頭幾葉書

太寧吟詩臺【雨中】

易州山水甲天下一日太寧如死灰山意似羞人識面雨昬丞相賦詩臺

樓上

樓頭四面好風生下與遙山一樣平睡起紗防欹枕處恰如水底看云行

山城過雨怯衣單淸暁樓頭六月寒卻喚奚奴添半臂要乘涼气倚欄幹

登晉陽閣

坡陀勢盡晉川開一綫汾河掌上來斜日西風倚髙閣白鳥飛過天門回

中山會故人

三十二年役夢魂故人老盡一身存燈前細雨當時話別後相思誰與論

下直

綠槐影裏鳥呼風退食涼生襟袖中滿地綠苔承步障楸花無蒂落深宮

潭上

倒影花枝照水明三三五五岸邊行今年潭上遊人少不是東風也世情

日斜飛盡往來塵爲怕春愁戀酒樽醉裏不知歸去晚【闕】聲畱著【關】華門

宿王佐宅

鞍山柘水事茫茫猶記同遊宿上方老大重防窓下宿殘經掛壁故人亡

燕子圖

一別天涯十見春重來白髮一畨新心知話盡春愁處相對依依如故人

祝爾區區萬里身錦書回寄莫辭頻而今塞北看雙翼多少中原失意人

交親消息兩何如滿眼兵戈不得書爲問南來新燕子銜泥曾復到吾廬

送人之河中

功名蟻穴夢南柯投老空門不較多試看鐵牛無用處橫身終古負黃河

題李平夫畫黃山蹇驢詩圖

浮光林杪水參差意想先生得句時千古黃山山下路蹇驢不是少人騎

三十年前濟水東詩中曾識蹇驢翁而今畫出推敲勢卻恐相逢是夢中

中秋日郊外遇雨

斜風吹雨水生寒荷蓋傾珠下芡盤驚起鷺鷥眠不得衝煙飛過蓼花灘

登定安閣

春風吹袖著欄幹薄霧初収雪未殘擬折梅花遮逺日愁看直北是長安

滎陽古槐

滎陽縣東千古槐人言曾見漢朝來不知幾覺南柯夢直至如今喚不回

新安道中

艸根啾喞候虫鳴月黑山腰信馬行夾路水聲長在耳【以下闕】

遊華山

我與靑山有舊盟澹雲微雨忽渝平朝來自獻三峯絕眞令山神不世情

仙人仙去有仙掌袖中擲下靑芙蓉遺與楊羲書一紙暫畱笙鶴駐中峯

玊龜山下古仙眞許我天臺一化身擬把嶽蓮騎白鶴下看浮世幾揚塵

河上公廟

河上丈人忘姓名一編道徳了一生時來河上觀物化投醪欲變黃河淸

稠桑谷遇雨

窮秋雨渡稠桑谷馬滑還經險路過騎上小山三十里天教衝雨看黃河

濟源四絕

歌管年年樂太平而今鉦鼓替歡聲裴公祠下無窮水好乞餘波爲洗兵

祠前繚繞無窮水樹杪參差不盡山極目水窮山盡處天臺猶在白雲間

樹映樓臺水映空溪容林意兩溶溶夏山如醉無人畫逺處微茫近處濃

雲水曉相參寺枕龍蟠十頃潭一徑通幽竹深處居人指是侍中庵

山行四絕

終日看云不忍還馬蹄犖確兩山間雨聲欲到詩人耳雲气先蒙一半山

漠漠靑田鷺啄苔背人飛去又飛回靑山影裏銜靑稻知自濟源枋口來

樹根系栰水淪漪雨裏看山也大奇不見文公陳迹在摩挲苔壁認題詩

玊柱峯前紫翠堆道人架竹引泉來穿雲絡石無人見下赴龍門作怒雷

一雨

遙望叢林一塔孤蹇驢日轉古城隅夜來一雨添新漲瀲灩灘頭漸欲無

和楊尙書之美韻

河南夫子兩程子要與洙泗繼後塵濂溪先生爲張本舞雩風裏浴沂春

東萊兩本不朽計讀書原委有本因傷哉絕筆大事記讀經未了已亡身

諸公辧論助怪驚削去訓傳非人情文公至正本無我吾道初如日月明

漢儒俗學欺盲聾獨有一士超樊籠君家子云晚治易聖人門戶見重重

題劉徳溫畫湖山丰夏橫幅

聞道神仙郭恕先曾將淸夏畫湖山而今筆墨歸天上時許劉郎見一班

湖山淸夏不應丰一逕林陰水石中六月涼生靑篛底釣魚船上一絲風

風來山腳水淪漣林影參差舞鏡天袖里長安遮日手綠陰多處弄潺湲

逺處微茫近處濃岸容林意兩溶溶夏山如醉無人畫更倩劉郎作幾峯【與濟源詩少同】

題東坡畫古栢石圖三首

荒山老栢枿臃腫相伴醜石反成妍有人披圖笑領似不材如我終天年

人生散材如散木槁死深山病亦奇放出參天二千尺安用荒藤纒繞爲

東坡戲墨作樹石筆勢海上驅風濤畫師所難公所易縱有此圖無此髙

雪望

吹面風來受雪寒寶花樓閣五云端船移忽破瓊瑤影丹鳯橋邊駐馬看

蟬

薄薄秋云兩翼輕淤泥脫迹便恢聲可能枵腹涼陰底受盡人間風露淸

三蘇帖

他年鴻鴈各分飛風雨蕭蕭有所思猶記讀書懷逺驛夜深燈火對牀時

君家一日會三蘇翰墨人間今古無時向明窓展橫幅不須更寫徳星圖

宿朱家寺

撤幕風來逺更淸窓閒野曠見云生夜深古殿無燈燭畫壁時因掣電明

金水河

金水河邊駐馬時燕春閣外夕陽微舊時同樂園前水曾照寒鴉幾度歸

晚登太史臺

云鏤殘陽一綫金西風吹雨破層陰歸鴉得紅翻背返照依依在逺林

市橋

市橋落日與坡平返照前灣別舸明不覺城頭來暝色回看天際暮煙生

管幼安濯足圖

道防何人識重輕白頭不作魏公卿滄浪濯足知君意濁水那能凂我淸

龎才卿畫長江圖

靑山隠隠水悠悠何處長江是盡頭欵乃一聲人不見忽從天際下歸舟

淨安寺紫蠟梅

倩誰傳語玊林神莫以時宜鬭斬新只是舊時黃面老而今現作紫金身

題伊喇右丞畫雙鹿

忘言老人畫雙鹿筆力不減東丹王右相丹靑乃餘事向來勲業扶明昌

當年扈從直長楊想見秋山槲葉黃沙外小灘圓似月眼明雙鹿噍斜陽

坡陽歸隠圖

年過六袠尙蹉跎柰此坡陽歸隠何不是不歸歸未得家山𨿽好虎狼多

九日繁臺寺

九日登臨一散懷繁臺寺裏插花迥空明衣上波光動知是扁舟泛月來

道傍古槐

虯枝盤屈尙百尺不肯爲人光棟梁六月行人汗如洗尙能於世作淸涼

昭君出塞圖

無情漢月解隨人羞向天涯照妾身聞道將軍侯萬戶已將功業上麒麟

子卿歸漢圖

節毛落盡始歸來白髮龍鐘老可哀猶勝生降不歸漢將軍空有望鄕臺

龎才卿畫春山歸隠圖

了無車馬到山家門外東風掃落花春入山間人不見無時無處不煙霞

遊上淸宮

陰陰垂柳淨朝暉城郭山林果是非步繞仙壇香露濕紫玫瑰刺罥人衣

醮罷琳宮日更長坐看旛影午悠揚幽人喚起靑童睡苔逕掃花筠箒香

細細薰風淡淡陰過雲拋雨上花心黃鶯渴咮沾防潤飛上髙枝作好音

細雨薰風未熟梅仙禽啄實下莓苔夏芳將盡無多景紅白葵花相背開

中牟陽冰篆

龍蛇起陸虫蝕木商盤周鼓秦刻余中牟三異今則四斷碑殘缺陽冰書

過楊太尉墳

直道從來自不容斷碑千載尙塵封潼闗闗下墳三尺淸節髙於太華峯

過長安

漢苑秦宮半夕陽年年春色管興亡灞橋折盡靑靑柳不爲行人也斷腸

茂陵玊盌苔痕土魏帝金盤月【缺】津獨有幹陵陵上栢年來風雨不能神

艸堂

幾家籬落掩柴闗盡在浮嵐湧翠間稻壠明邊通白水竹梢缺處補靑山

過咸陽

獨立橋邊望白雲摩挲古塜石麒麟千秋萬古功名骨盡作咸陽原上塵

上林池籞鎖芳塵直抵南山不屬人世上千年陵谷變千村桑柘鵓鴣春

題東坡與佛印帖

魯公食粥已數月蘇子探囊無一錢身後胡椒八百斛爾曹堪笑亦堪憐

呼羣鳴鹿

麑斑剝落錯古錦麚角輪囷生肉芝呦呦誰見羣呼態憶在秋山扈從時

露林楓葉動秋山誰道呦呦物性閒同類呼羣更媒禍世間何處不黃間

五嶽觀

瀏瀏淸風下曲阿亭亭午影轉庭柯簾虛不捲通明處時有流鶯趂蝶過

夜

愔愔小雨一燈熒猶記靈宮夜叩扃繞樹驚烏棲不定踏翻栢子落堦庭

曉

一聲鵯鵊喚年芳底事驚回蝶夢長獨倚欄幹梳白髮滿襟淸快曉風涼

暮

移牀坐到晚涼時手弄淸泉似小兒古觀無人蒼栢暗偶看宿鳥暮投枝

荔支圖

雨滴鈴聲蜀道長都緣一曲荔支香宣和無限丹靑手好畫當年花石綱

栽梅

滿車飽載梅花供車聲咿咿不成弄月落參橫畫角哀橫眠正作梅花夢

鴻溝

山川依舊霸圖空楚漢分溝一玦中金翅鳥王分海立卻應莞爾笑英雄

遊崆峒四絕

西鄰鳥防北朝那涇水東流入大河一上參云亭上望山川滿目夕陽多

金湯形勝滿秦中戰鼓驚飛北塞鴻爲向崆峒山試道可能髙枕聽松風

斷碑零落任苔封想象當時問道宮煙鎖洞天三十六時人空禮白雲中

萬松聲裏暮濤寒盡在參云一望間只欠懸流二千尺天風吹下翠屏山

題東巖道人讀書堂

裕之先大夫讀書於此東巖其自號也

山頭佛屋五三間山勢相連石嶺闗名字不妨從我攺更稱元子讀書山

哀李平父

平父能詩善畫與予爲密友

妙畫淸詩絕防塵丹靑才了已無身釣臺卽是西州路長使羊曇淚滿巾

洮石硯

何年洮石鴨頭綠磨研來伴中書公乞與玊堂揮翰手便應艸檄系西戎

跋黃華墨竹

老可能爲竹寫眞東坡解與竹傳神墨君有語君知否須信黃華是可人

淡墨閒臨謝女眞蕭然林下自風神世間亦有丹靑手只解尋常寫市人

閏八月十八日會同館諸公同賦絕句五首

一年十二度圓月反覺中秋此夜偏天意自憐風露爽更教明月十三圓

閏年都未有新霜探借秋花十日香徑約同僚同一醉有花有酒卽重陽

太平勝事古難幷且盡淸歡伴醉醒座中少年三館秀也知傍有老人星

老去追歡彊不能少時思酒似癡蠅佩刀左右更相笑我已年來絕愛憎

賓主相忘間濁淸坐中談笑雜歌聲道人嘿坐無分別總是秋風萬籟鳴

馬上見桃花

可憐馬上逢春色不得明窓貯石瓶只恐東風易零落兔葵燕麥又靑靑

列子廟

天祿讐書已斷編枉將放蕩雜眞筌如何得似東臯子刪卻楊朱力命篇

東土西天一幻緣先生古佛豈其仙眞機指出無生死勘破髑髏未兆前

翠微寺

南山常愛退之詩未脫雲煙潤色之要見山光如潑黛更須畱待雨晴時

南山深鎖翠微宮寺在山南十里東秪朝來衫袖濕不知身在翠微中

宿索水

楚漢相隨京索間路人指防舊河闗英雄成敗一丘土云自髙飛水自閒

平泉店逢夏使

穹廬毳服異華風馬上相逢一笑同贈我何勞繞朝策賀防千里已胸中

暮春用寒字韻

柳陰彩艦系朱欄樓外秋千搭畫桿袚禊人歸池館靜吹花風急皺波寒

一年芳物已防年少春愁爲牡丹村落人家雨前後蓬窓罩紙防蠶寒

初聞鴈

囑爾南來新鴈羣封書好寄未歸人天涯憔悴多風雪回首中原又一春

宿遂初園

病身三日園亭主自慶還須把一杯猶勝西鄰王學士金門到老不曾來

別春

年年春去歸何處今日須爲別一畨把酒問花花不語夜來風雨淚

附圖繪寶鑑趙秉文畫梅花竹石筆力雄健命意髙古

附庶齋老學叢談金朝學士趙秉文使西夏中途聞夏主殂而回楊尙書之美以詩戲之雲中朝人物謫仙才金節煌煌使夏臺得句逢人唾珠玊揮毫落紙散瓊瑰一封書貸揚州牧半夜雷轟薦福碑窮達書生略相似滿頭風雪卻回來

附元好問趙閒閒眞贊云周旋於王廣道宗平叔之間而獨能紹聖學之絕業斂遁於蔡無可黨竹溪之後而竟推爲斯文之主盟不立崖岸之謂和不置町畦之謂誠不變燥濕之謂定不污泥滓之謂淸藹然溫粹見於丹靑𨿽無老成人尙有典型鳯衰無周龍移啟魏殄瘁攸屬古爲悲欷人知爲五朝之老臣不知其爲中國百年之元气

禦訂全金詩增補中州集卷十四

欽定四庫全書

禦訂全金詩增補中州集卷十五

名家十二人

蔡太常珪【四十六首】

珪字正甫大丞相松年之子七歳賦菊詩語意驚人日授數千言天徳三年進士擢第後不赴選調求未見書讀之其辧博爲天下第一歷澄州軍事判官三河簿正隆三年銅禁行官得三代以來鼎鐘彜器無慮千數禮部官以正甫博物且識古文奇字辟爲編類官丁父憂起復翰林修撰同知制誥攺戶部員外郎太常丞朝廷稽古禮文之事取其議論爲多大定十四年由禮部郎中出守濰州道卒有續歐陽文忠公集古錄金石遺文六十卷古器類編三十卷補南北史誌書六十卷水經補亡四十篇晉陽志十二卷金石遺文防尾一十卷燕王墓辧一卷傳

於世國初文士如宇文太學蔡丞相吳深州之等不可不謂之豪傑之士然皆宋儒難以國朝文論之故斷自正甫爲正傳之宗黨竹谿次之禮部閒閒公又次之自蕭戶部眞卿倡此論天下迄今無異議云

補金史兩燕王墓舊在中都東城外海陵廣京城圍墓在東城內前嘗有盜發其墓大定九年詔攺葬於城外俗傳六國時燕王及太子丹之葬及啟壙其東墓之柩題其端曰燕靈王舊舊古柩字通用乃西漢髙祖子劉建葬也其西墓蓋燕康王劉嘉之葬也珪作兩燕王墓辧據葬名物欵刻甚詳

野鷹來

南山有奇鷹寘穴千仭山网羅𨿽欲施藤石不可攀鷹朝飛聳肩下視平蕪低健狐躍兔藏何遲鷹暮來腹內一飽精神開招呼不上劉表臺錦衣少年莫畱意饑飽不能隨爾輩

撞冰行

船頭傅鐵橫長錐十十五五張黃旗百夫袖手略無用舟過理棹徐徐歸吳儂笑向吾曹說昔歳江行苦風雪揚槌啟路夜撞冰手皮半逐冰皮裂今年窮臘波溶溶安流東下閒篙工江東賈客借餘潤貞元使者如春風

讀史

夏氏不無釁作孽生妖龍蒼姬丁衰期黿遊後宮天心未悔禍墜此文武功檿弧漏天网哲婦鴟梟同狂童一何愚巧言惟爾從殷鑑不云逺覆車還蹈蹤坐令周南詩悲入黍離風君看後庭曲曾笑驪山烽

醫巫閭

幽州北鎭髙且雄倚天萬仞蟠天東祖龍力驅不肯去至今鞭血餘殷紅崩崖暗谷森雲樹蕭寺門橫入山路誰道營丘筆有神只得峯巒兩三處我方萬里來天涯坡陁繚繞昬風沙直教眼界增明秀好在嵐光日夕佳家山蔥蘢生處樂此山之間亦不惡他年南北兩生涯不妨世有揚州鶴

讀戍昱詩有作二首

我家北潭邊溪流臥衡門俗客自不來好客時開尊路人或不知云是渭南村底事半年別此懷誰與論來時緬郊林木末秋未老借箸數歸日廼復見冬杪心馳倚門望望我綿綿道慚愧戎子詩在家貧亦好

感寓

九官名世人制作歸一防達樂不達禮漢儒言足嗤古人寓意耳結髦持鍜錘俗子未易識絕藝聊相推坐令編簡間亦以專門奇堂堂張長史楷妙世莫知謂予言不信願視郎官碑【奇疑作期】

風竹如水聲

好竹風淅淅流水聲泠泠吾廬兼有此要是佳友生北窓午夢斷冷簟無飛蠅端疑故人至喚作寒泉鳴攬衣起裵徊自笑還自驚無須問形似自可名雙淸

荷香如沈水

新荷翠參差十畝藏漪瀾臨風倚云蓋過雨驚珠盤夕陽香四來坐我西防幹三徑未論菊九畹空羞蘭聊分海南珍炷之古博山誰能品優劣待以季孟間

鄰屋如江村

斜川一壺玉川東三四家籬落半流水茁茁靑蒲芽我爲水邊遊月魄舒晴華隔籬見燈火兒語時紛拏想象澤南州寄興棲雲霞從渠非知音我意亦自嘉

保徳軍中秋

定羌城下河南流定羌城上三層樓使君置酒勞行役今夕何夕當中秋孤煙落日明天末洶湧碧雲俄暮合惺惺騎馬雨中歸造物戲人無乃虐紞如戍鼔方三更夢回一室還虛明出門驚笑遽如許浮雲四卷秋天淸誰家髙防搴珠薄笑語聲從云外落倦客明朝又短亭行人何似居人樂

雪擬坡公韻

門外黃昬噪晚鴉瑤塵細逐五云車丰年待作三登兆暮景重開六出花濁酒無人同此興扁舟有客訪誰家明朝試望東林樹百尺寒梢倚玉義

登陶唐山寺

嶺外髙槐驛路長嶺頭蕭寺俯朝陽定知絕頂有佳處聊與瘦藤尋上方千里好風隨野色一軒空翠聚山光道人底事憐行役不惜禪牀坐午涼

到廣黃河

淸漳節物似淸江不復蒓鱸夢故鄕歷下果能畱太白鏡湖端是屬知章身隨客路常岑寂心與沙鷗共渺茫尙困馬蹄三百里小舟聊與過滄浪

簡王溫父昆仲

荷鈿小小半溪香槐幄陰陰一畝涼飛絮亂將春色晚行雲閒屬暮山長求田已喜成三徑適意眞堪寄一觴君是山陰換鵞手可無傑句傲風光

秋日和張溫仲韻二首

琴裏忘憂盡日彈百憂俱息夜初闌靑燈把卷逢眞味緑酒傾尊破薄寒月色半畱梧影上露華應到菊花團在家須信貧猶好夢想人間行路難

照水疎林萬木蒼迎軒爽气一襟涼有時獨聽溪舂坐無事方驚晝景長云薄西山聊隱見煙橫白鳥去防茫可憐騎省多秋思拘士安能識大方

和彥及牡丹時方北趨薊門情見乎辭

舊年京國賞春濃千朶曾開共一叢好事祗今歸北圃知音誰與醉東風臨觴笑我官程逺賦物輸君句法工卻笑燕城花更晚直應趂得馬家紅

戲楊新城

長短亭中竟日忙解鞍初喜水雲鄕風前列席花鈿秀雨後行防杏粥香春色紛紛驚過眼歌聲故故促傳觴蓬萊殿下同年客定笑狂夫老更狂

和曹景蕭暮春卽事【戶部尙書望之】

甕頭春色開重酎門外春風攺裌衣灼灼向來花又笑翩翩幾處燕於飛山陰未辦羲之集沂上聊從防也歸節物驚心遽如許卻因觀化識天機

並門無竹舊矣李文饒嘗一植之至令寺僧日爲平安報其難可知已官舍東堂之北種碧蘆以寄意因作長句

靑君那肯顧寒鄕試著葭蘆擬汶篁有若何堪比夫子虎賁猶想見中郎色添新雨簾櫳好聲入微風枕簟涼他日東堂慚政拙只將此物當甘棠

春陰

城上春陰暗晚空城頭山色有無中似聞啼鳥來幽樹已有遊絲曵好風流水小橋歸未得落霞孤鶩興無窮林花不解東君意邀勒遊人未破紅

初至洛中

水北酴醿半欲芳長條十丈更餘長春風得得憐羇客借與窓櫳六日香

霫川道中

扇底無殘暑西風日夕佳雲山藏客路煙樹記人家小渡一聲防斷霞千防鴉詩成鞍馬上不覺在天涯

飲陳氏第代主人畱客

風定息林葉雨晴開夕陽停歌方待月插羽且傳觴文舉客常滿次公醒亦狂更闌君莫去促席就新涼

寄通川王倅

長夏少人事官閒簾戶深枕涼秋入夢林密翠交陰適欲非吾事謀閒遂此心絕交吾豈敢覓句識知音

出居庸

亂石妨車轂深沙困馬蹄天分斗南北人間日東西側腳柴荊短平頭土捨低山花兩三樹笑殺武陵溪

葵花

北墉開處葉森森政以花多負賞音小智區區能衞足孤忠耿耿秪傾心

讀史

伯陽名迹世人知太史成書未免譏不是道家齊物我豈容同傳著韓非

閭山

西風絕境撫孤松千里川原四望通但怪林梢看鳥背不知身到碧雲中

十三山下村落

閭山盡處十三山溪曲人家畫幅間何日秋風半篙水小舟容我一蓑閒

暮春

陌上歌聲枕上聽秋千梧影兩亭亭春風三月正花好曉日一竿初酒醒

卽事

竟日開編樂有餘古人妙處不欺予胸中更著五千卷未到漢家城旦書

燕山道中三首

欵段乘涼未五更徐河十里霧中行前村煙樹望不見欲到忽聞雞犬聲

獨輪車重汗如漿蒲稭芒鞋亦販商我自行人更憐汝卻應達者笑予狂

燕南趙北困風埃投宿云居眼暫開明日都門選官路達人羞道見山來

太白捉月圖

寒江覓得釣魚船月映江心月在天世上不能容此老畫圖常看水中仙

雪谷早行圖

冰風刮面雪埋屋客子晨徵有底忙我欲題詩還自笑東華待漏滿靴霜

華亭圖

頭無片瓦足無土不犯淸波過一生釣得金鱗便歸去依然明月大江橫

畫眉曲七首

樓外春山幾防螺樓頭望處染雙蛾不知深淺隨宜否卻倩菱花問眼波

小閣新裁寄逺書書成欲遣更踟躕黛痕試與雙雙印封入雲箋認得無

纖葉斜橫蜀柳條拂成風致自妖嬈元和才子才猶拙只對春風詠舞腰

畫手新翻十樣圖西巡故事出成都憑君列置華堂上與問丹靑解語無

龍尾云根玉作紋紋間有月半痕新若爲喚取文姬輩分付云窓筆下春

未識春愁識曉酲嬌啼恰恰似雛鶯日髙阿母嗔妝晚促畫鴉兒轉不成

時世華妝巧鬭春張卿態度獨淸新五陵年少多才思數防章臺走馬人

附元好問陸氏通鑑詳節序中州文明百年有經學有史漢之學通典之學而通鑑則不能如江左之盛惟蔡君內翰正甫珪蕭戶部眞卿貢宗室密國公子瑜璹之等十數公號稱專門而已近歳此學通行河朔武臣宿將講說記誦有爲日課者故時人稍稍效之卷帙旣多艱於傳寫通都大邑好事家所藏不過三五本而止其餘願見而不可得者多矣溫公修此書十五餘年𨿽相業未究而能成百代不刋之典以與左丘明氏並傳立功立言皆聖哲之能事在公爲無憾特其傳與否系學者幸不幸耳歷亭州將張侯晉亨知好此書取陸氏詳節且以外記及諸儒精義附益之公所載大政事大善惡備見於此蓋有不可勝學者矣以爲得之易則學者眾因鋟本以傳從是而往一邑之令一州之守千人君之長若見而有所得愛而知所慕舉而措之施爲之間免於面墻之蔽張侯與有力焉侯官偏將軍佩金符食大縣萬家千頭木奴足供指使何至就楮墨工營什一耶予惜其私淑之意不白故爲道其所以然乙卯秋九月望日太原元某裕之書

附圖繪寶鑑蔡珪畫墨竹學文湖州

劉龍山仲尹【二十八首】

仲尹字致君蓋州人後遷沃州正隆二年進士以潞州節度副使召爲都水監丞卒致君家世豪侈而能折節讀書詩樂府俱有蘊借有龍山集嘗於其外孫欽叔處見之參涪翁而得法者也

補歸潛誌仲尹號龍山遼陽人李欽叔外祖也少擢第終管義軍節度副使能詩學江西諸公有梅影詩云五換嚴更三唱雞小樓天澹月平西風簾不著防幹角瞥見傷春背面啼【此詩亦見雷希顏集】

墨梅一十首

瘦損昭陽鏡裏春漢家公主奉烏孫淚痕滴盡穹廬月誰道神香解返魂

絕纓人醉燭花殘主意方濃未厭歡十五瓊兒梳洗薄琵琶才許近簾彈

生憎施粉與施朱換骨都亦自殊疎影冷香題不到夢驚煙雨暗西湖

趙郎愛香人不知羅浮山下有佳期春寒徹骨角聲起才記參橫月墮時

君王鳯駕九龍池後輦傳呼召雪兒狼籍玉臺銀燭暗丁香小麝印宮眉

鐘鼔沈沈度苑墻玉繩初直殿東廂荀妃早發雞鳴埭殘月防分燭下妝

衡州何處問花光抺月批風只欠香安得江南斷腸句爲題風雨浣啼妝

髙髻長蛾滿漢宮君王圖出按春風龍沙萬里王家女不著黃金買畫工

古絹誰藏謝女眞天寒翠袖一招魂江山嫁盡風流夢雪滿冰溪月掛村

妙畫工意不工俗老子見畫只尋香未應塗抹相欺得政自不爲時世妝

附王若虛滹南詩話楊軒牡丹詩云楊妃歌舞態西子巧讒魂利劍斫不斷余妖鐘此根東坡詠酴醿以吳宮紅粉命意而終之曰餘妍入此花山谷詠桃花以九疑萼緑華命意而終之曰猶記餘情開此花水仙花以淩波詠仙子命意而終之曰種作寒花寄愁絕是皆以美人比花而不失其爲花近世士大夫有以墨梅詩傳於時者其一云髙髻長蛾滿漢宮君王圖出按春風龍沙萬里王家女不著黃金買畫工其一云五換鄰鐘三唱雞云昬月淡正低迷風簾不著欄幹角瞥見傷春背面啼予嘗誦之於人而問其詠何物莫有得其髣髴者告以其題猶惑也尙不知爲花況知其爲梅又知其爲畫哉自賦詩不必此詩之論興作者誤認而過求之其獘遂至於此豈獨二詩而已東坡眉石硯醉道士石等篇可謂橫放而曠逺然亦爲未嘗去題也而論者猶戒其專力於是則秉筆者亦少貶乎

自理

日日南軒學蠧魚隱中獨愛隱於書兒嗤婦笑謀生拙不道從來與世疎

西溪牡丹

爲雲爲雨定成虛醉臉籠嬌試粉初舉國春風避姚魏換胎天質到黃徐百年金穀憑欄袖三月揚州載酒車我欲禪居淨余習湖灘枕石看遊魚

秋盡

利祿蝸涎壁年華蟻夢槐秋隨庭樹老寒逐鴈聲來養性論三適分愁詠七哀閉門人客少書籍繞牀堆

晚陰

歳澇饒秋雨雲寒結暝陰晚芳畱凍蝶疎木立饑禽閒覺交遊減衰從老病尋安眠恐徼幸底用說初心

冬日

刁騷短髮鑷還生鏡裏形骸只自驚睡枕食盤翻歳月頭風股痺識陰晴鳩棲任笑謀生拙簡難忘照眼淸不用暖鑪公庫酒試容擁被聽雞聲

寒夜

漏聲穿竹夜霜淸盡著工夫伴短檠睡足梅花半梢月虛徐老鼻覺香生

秋日東齋

一區寂寞子雲家便腹那能貯五車筋力只今如老鶴筆頭新愛綰秋蛇樹間風定葉漫徑籬外雨寒梅著花勝日一尊能共客更須官鼔候晨撾

窓外梅蕾二首

玉兒秀稺云幄藏鼻觀已覺缾水香過眼空花均一寓十分春色屬秋堂

細蕾初看柳麥肥春風得得繞窓扉道人方作玊溪夢石塢竹橋風雪飛

初秋夜涼

小虫機杼月西廂風雨才分半枕涼白髮自疎河漢夢一瓶秋水玉簪香

謝孔遵席後堂畫山水圖【後堂號秀隱居】

家在龍沙弱水東朅來塵世笑春風都將天外蓬壺景漏作人間書手工玉腕雪廻犀管細寶煤香散鳯綃空只應大地山河影常記飛鸞下月中

別墅二首

墻根雨大土花碧秋筍寒添一兩莖愛買僻書人笑古痛憎俗事自知淸黃花催織鈿鈿出白髮欺人故故生饘粥年來我稍具厭隨鞍馬逐浮名

風雨驅寒入敝裘閒齋气味冷颼颼年華過眼驚飛鳥利祿催人窘督郵竈下旋添溫炕火牀頭剩買讀書油可人誰似黃夫子著意裁詩寄四休

龍徳宮

碧栱朱甍面面開翠云稠疊鎖崔嵬連昌庭檻渾栽竹罨畫溪山半是梅藻井香銷塵化网銅欄秋澀雨畱苔只應千古華淸月狼籍春風媿露臺

酴醿

相看絕似好交友著眼江梅季孟中海窟笙簫來鶴背月林冰雪繞春風滿前玉蘂名猶重特地棃花夢不同安得涪翁香一瓣種成聊供小南丰

夏日

牀頭書冊聚麻沙病起經旬不煮茶更爲炎蒸設方略細烹山蜜破松花

不出

好詩讀罷倚團蒲喞喞銅缾沸地鑪天气稍寒吾不出毺分坐與貍奴

一室

老來湖海媿陳登只有頭須未是僧坐對黃昬鐘鼔定竹根吹火上吟燈【欽叔所傳少時豪气愛陳登老去眞成有髮僧】

補元遺山續夷堅志仲尹爲贊皇尉一日晨至山寺見壁上題詩墨尙未漧詩雲長梢疊葉正颼颼枕底寒聲爲客畱野鶴不歸山月墮獨眠滋味五更秋問僧言一客年可六十許風神奇峭昨夜寄宿題此亟蹤迹之客方坐大樹下劉前揖問姓名不答但指酒索飲飲稍洽以經傳疑事質之悉所未聞日將夕劉與吏卒皆大醉及醒失客所在

禦訂全金詩增補中州集卷十五

欽定四庫全書

禦訂全金詩增補中州集卷十六

黃華山主王庭筠【二十八首補十三首】

庭筠字子端熊嶽人父遵古字仲元正隆五年進士仕爲翰林直學士才行兼備道陵所謂昔人君子者也子端早有重名大定十六年甲科文采風流照映一時歷州縣用薦者供奉翰林承安中爲言事者所累謫鄭州幕官未幾復應奉稍遷修撰卒官年四十七子端詩文有師法髙出時輩之右字畫學米元章其得意處頗能似之墨竹殆天機所到文湖州已下不論也平生愛天平黃華山水居相下十年自號黃華山主有集傳於世其歿也道陵有詩悼之其引云王遵古朕之故人也乃子庭筠復以才選直禁林者首尾十年今玆云亡玉堂東觀中無復斯人矣其家以遺文來上尋繹之久良用愴然詩

不錄屏山故人外傳云子端大家子風流醖借冠冕一時爲人眉目如畫美談笑俯仰可觀外視若簡貴人初不敢與接一見之後和气津津溢於眉宇間又其折節下士如恐不及茍有可取極口稱道之故人人恨相見之晚也子萬慶字僖伯詩筆字畫俱有父風仕爲行部尙書省左右司郎中猶子明伯幼歳學書書家卽稱賞之倜儻無機膂力絕人曾有詩云釣鼇公子鐵心胸興在三山碧海東千尺雲帆已髙揭不知何日得秋風卒於鄧州年未四十也

補金史庭筠初仕恩州軍事判官再調館陶主簿召試館職中選禦史臺奏庭筠在館陶嘗犯贓罪不當以館閣處之遂罷乃卜居彰徳買田隆慮讀書黃華山寺因以自號是年十二月上因語及學士嘆其才乏參政守貞曰王庭筠其人也三年召爲應奉翰林文字命與祕書郎張汝方品第法書名畫遂分入品者爲五百五十卷五年八月上顧謂宰執曰應奉王庭筠朕欲以誥詔委之其人才豈易得近黨懷英作長白山冊文殊不工聞文士多妬庭筠者不論其文顧以行止爲訾大抵讀書人多口頰或相黨昔東漢之士與內官分朋固無足怪如唐牛僧孺李徳裕宋司馬光王安石均爲儒者而互相詆毀何耶遂遷庭筠爲翰林修撰扈從秋山應制賦詩三十餘首上甚嘉之明年卒所著有叢辯十卷文集四十卷暮年詩律深嚴七言長篇尢工書學米元章尢善山水墨竹雲

楊祕監下槽馬圖

龍眠悔畫馬政恐墮馬趣我今破是說試下第一句道人三昧手遊戲萬象具萬象初莫逃畢竟無所住譬如大圓鏡照物隨其遇少焉物四散影果在何處楊侯具此眼透脫向上路萬馬落人間蓋證龍眠誤

書西齋壁

世事云千變浮生夢一場偶然攜拄杖來此據胡牀有雨夜更靜無風花自香出門多道路何處覓亡羊

八月十五日過泥河見鴈

家在孤云落照間行人已上鴈門闗憑君爲報平安信才是雲中第一山

示趙彥和

四柳危亭坐晚陰殷勤雞黍故人心兒孫滿眼田園樂花木成陰歳月深十畝蒼煙秋放鶴一簾涼月夜橫琴家山活計良如此歸興秋風已不禁

大安寺試院中寒食

東風日日漲黃沙供佛牀頭始見花寒食淸明好時節年年憔悴獨離家

獄中賦萱

沙麓百戰塲舄鹵不敏樹況復幽圄中萬古結愁霧寸根不擇地於此生意具婆娑緑雲杪金鳯掣未去晚雨沾濡之向我如訴忘憂定漫說相對淸淚雨【柳州戲題堦前芍藥東坡長春如稚女及賦王伯颺所藏趙昌畫梅花黃葵芙蓉山茶四詩黨承旨世傑西湖芙蓉晚菊王內翰子端獄中賦萱凡九首予請閒閒公共作一軸寫自題其後云柳州怨之愈深其辭愈緩得古詩之正其淸新宛麗六朝辭人少有及者東坡愛而學之極形似之工其怨則不能自揜也黨承旨出於二家辭不足而意有餘王內翰無由追配古人而偶與之合遂爲集中第一大都柳出於雅坡以下皆有騷人之餘韻所謂生不並世俱名家者也】

獄中見燕

笑我迂疎觸禍機嗟君底事入圜扉落花吹濕東風雨何處茅檐不可飛

偕樂亭

日暮西風吹竹枝天寒杖履獨來時門前流水淸如鏡照我星星兩鬢絲

野堂二首

緑李黃梅繞屋疎秋眠不著鳥相呼雨聲偏向竹間好山色漸從煙際無

云自知歸鳥自還一堂足了一生閒門前剝啄定佳客檐外孱顏皆好山

韓陵道中

石頭犖確兩坡閒不記秋來幾往還日暮蹇驢鞭不動天教仔細數前山

絕句

竹影和詩瘦梅花入夢香可憐今夜月不肯下西廂

孫氏午溝橋亭

閒來橋北行偶過橋南去寂寞獨歸時沙鷗晚無數

送士選山東外臺判官

秋天寥廓使星明光動山東七十城玉署文章厭閒冷繡衣風采試澄淸人隨白鴈霜前到詩繞靑山馬上成才力如君君未老只愁無地避功名

張禮部溪山眞樂圖

悠悠春天云想見平時閒朝遊溪橋畔暮宿山堂間澹然不知愁亦復忘所懽出山初無心旣出還思山人間待霖雨欲歸良獨難山堂悵何許蕭蕭松桂寒

內鄕浙江張浮休窪尊爲二兄賦

巖花覆我酒酒面照幽妍風如惜花影不肯生防漣空山悄無人花枝自畱連懷人成獨醉日暮山蒼然

超化寺

隔竹防聞鐘磬音墻頭修緑冷陰陰山迎初日花枝靚寺裹淸潭塔影深吾道蕭條三已仕此行衰病獨登臨簡書催得匆匆去暗記風煙擬夢尋

舍利塔

蒼山亭亭如覆盎佛塔東西屹相向林頭朝日射重檐黃金丹砂照滉瀁中華此塔第十五圖記所傳知不妄智慧薫成舍利羅夜半奇芒時一放想見當時阿育王麾叱神工鞭鬼匠云車瘴海挽炎沙沙底黃揚三萬丈石排方面追琢成鐵錮瘦中腰鼔樣功夫精密業長久位置尊嚴气髙張地皮浮水膚寸許旱溢與之俱下上崧山歸山夏秋雨雨潦從衡歳相蕩天龍圍防夜叉守終劫不敢生波浪塔前樹秀老不死樹下水流多益壯再拜初嘗一勺甘洗我三生煩惱障

夏日

西窓近事杳如夢北客窮愁日抵年花影未斜貓睡外槐枝猶顫鵲飛邊

中秋

虛空流玉洗世界納冰壺明月幾時有淸光何處無人心但秋物天下近庭梧好在黃華寺山空夜鶴孤

被責南歸至中山【丙申春】

短轅長路兀呻吟行李遲遲日益南親老家貧官職重恩多責薄淚痕深向人柳色渾相識著雨花枝半不禁回首觚稜雲气隔六年侍從小臣心

送子貞歸遼陽

靑峭江邊玉數峯煙梳雨沐爲誰容到時爲向山靈道歸意如君一倍濃

采蓮曲

南北湖亭競采蓮吳娃嬌小得人憐臨行折得新荷葉卻障斜陽入畫船

秋郊

瘦馬踏晴沙微風度隴斜西風八九月疎樹兩三家寒艸畱歸犢夕陽送去鴉鄰村有新酒籬畔看黃花

憶漍川

極目江湖雨連陰甲子秋靑燈十年夢白髮一扁舟

夏日

檀欒倒景硯波淸注了黃庭譜鶴銘且喜過門無褦襶卻憐涴壁有寧馨【劉賔客詩寧字平聲呼】

河陰道中二首

棃葉成陰杏子靑橊花相映可憐生林深不見人家住道上惟聞打麥聲

防行入麥去斜斜才過深林又幾家一色生紅三十里際山多少石橊花

鄴南城注雨瓦溝

鄴城之南靑雀來五樓突兀肩三臺胡桃萬瓦淨如水春陰不敢生莓苔檐雨防千三百尺多年雨嚙空階石繁華已逐水東流斷甓時從耕者得可憐此君落君手愛之不博連城璧錫花如雪錯菱花小字興和猶可識晴窓拂拭支桐君上下一般蛇蚹紋哀蟬遽止不成弄千古雨聲愁殺人

附彰徳志鄴中記曰北齊起鄴南城屋瓦皆以胡桃油油之光明不蘚筒瓦用在覆故油其背版瓦用在仰故油其面筒瓦長二尺濶一尺版瓦之長如之而其濶倍今得其眞者當油處必有細紋俗曰琴紋有白花曰錫花傳言當時以黃丹鉛錫和泥積歳久而錫花乃見古磚大者方四尺上有盤花鳥獸紋千秋萬歳字其紀年非天保則興和蓋東魏北齊也又有磚筒者花紋年號如磚內圓外方用承檐澑亦可爲硯鄴人有言曰銅雀瓦硯體質細潤而堅如石不費筆而發墨此古所重者而今絕無蓋魏去今千有餘年若此物者毀碎無存矣齊磚至今未及千年村夫剖土求之聚眾逾年不得鄴民乃僞造以紿逺方王荊公詩曰吹盡西陵歌舞塵當時屋瓦始稱珍甄陶往往成今手尙托虛名動世人宋刺史李琮嘗言元丰初於丹陽邵不疑家得唐丙申歳元次山家藏鄴城古磚硯背有花紋及萬歳字與鄴中記合又曰大魏興和二年造則唐賢所珍已出於南城矣金袁輔之【袁一作郭】得鄴南城注雨瓦筒以之支琴王庭筠爲之賦詩云云

登林慮南樓二首

殿閣偏宜落照間倚天無數玉潺湲黃華墨竈知名寺荊浩闗仝得意山遊子也如紅樹老殘僧偶與白鷗還人生見說功名好不博南樓半日閒

戶牖憑髙可散愁石田碁布靑林稠西山萬古礙新月南風六月生涼秋見說官閒百無事不妨客至一登樓揚州騎鶴亦何有誠哉不負三年畱

黃華亭五首

帝遣名山防此邦千山瑟瑟嵌西窓山僧乞與山前地招客先開四十雙

附元陶宗儀輟畊錄嘗讀金黃華老人詩有招客先開四十雙之句殊不可曉近讀雲南雜誌曰夷有田皆種稻其佃作三人使二牛前牽中壓而後驅之犂一日爲一雙以二乏爲巳二巳爲角四角爲雙約有中原四畝地則老人之詩意見矣

手拄一條靑竹杖眞成日掛百錢遊夕陽欲下山更好空林無人不可畱

王母祠東古佛堂人傳棟宇自隋唐年深寺廢無人住滿谷西風栗葉黃

掛鏡臺西掛玉龍半山飛雪舞天風寒云直上三千尺人道髙歡避暑宮

附謝榛詩說金王庭筠黃華山絕句云掛鏡臺西掛玉龍半山飛雪舞天風寒云直上三千尺人道髙歡避暑宮邊華泉謂詩及行艸皆入化矣

道人邂逅一開顏爲借笻枝防我孱幽鳥畱人還小住晚風吹破水中山

棲霞觀

偶尋溪水到仙宮身世渾疑是夢中風動霓旌髙縹緲煙籠瑤樹郁靑蔥防聞白鶴歸華表試爲丹砂問葛洪明日維舟重相訪桃花滿路失西東

曲水園

山陰禊事記蘭亭珠玊琳瑯照眼明曲水至今無好客一觴還自契幽情

法華臺

坱圠有同色雪深云未開終南晴夜月彷佛似登臺

道村

樓閣明丹堊杉松振老髯僧迎方擁帚茶細旋添鹽

題馬光塵畫

珠璧佳城下丹靑敗藳間殘年兩行淚絕筆數重山附王庭筠五松亭記林慮西山橫絕百里隱然猶臥龍谼峪爲首天平爲脊黃華爲脇魯門爲尾迆邐而北去退而望之半天壁峙疑若無路蓋窮探其肺腑益深而益奇黃華之佛祠天平之道宮今爲墟矣惟谼峪寶巖寺爲獨完寺創於髙齊天保初至本朝泰定中寶公革爲禪居鐘鼓淸新林泉攺色始爲天下聞寺李輔之丞此邑也初入寺愛之不歸久之嘆曰寺固美矣然樹林防密屋宇蔽虧而遊目騁懷者有所未盡必也當得其全遂絕溪而南陟南山而東下臨斷壑有平地數尋若壇址然喬松五章挺立其側山僧曰此地名五松亭舊矣而實未嘗有亭焉豈前人欲有爲而未遑者歟其或者有所待歟輔之笑曰此畱以遺我也於是經之營之未幾斷手檐桷翼然出於蒼髯之閒亭則維新名則仍舊戊申之春庭筠嘗一到亭上其東則山門呀如川阜逶迆乍明又晦滅沒無際其北則巍堂修廡隆樓傑閣並列層見澗竹巖花上下爲容正如闗仝範寛輩圖畫得意處其西北諸山繚然窈然斬然崒然旁立向背俯仰吞吐連綿絡繹呈巧獻怪大略皆退之南山詩中所謂或如雲云者而詩尙未盡也乃知輔之之善發其祕此亭得全而有功於此山也吾歷山多矣求其奇秀與此比者才一二數卽山中求之其華妙隱巧與人意會者亦無如此亭焉加我數年防嫁事畢歸爲亭之主人看夕月之龍蛇聽夜風之琴築便當不減陶隱居溪水在此吾不食言輔之乞吾爲記吾於是山已結是緣𨿽不吾乞而爲之

附元好問王黃華墓碑泰和壬戌冬內翰王公卒於京師道陵雅知公家無餘財將無以爲葬也詔有司賻錢八十萬以給襄事求生平詩文藏之祕閣未幾以禦制詩賜其家蓋公門閥人品器識文藝一時名卿材大夫少有出其右者上意亦恨其得之晚而用之者百未一試也故殷重嗟惜之如此公諱庭筠字子端姓王氏家牒載其三十二代祖烈太原祁人避漢末之亂徙居遼東曹公特徵不應隱居終身其後遼東亦亂子孫散處東夷十七代孫文林仕髙麗爲西部將歿於王事又八世曰樂徳居渤海以孝聞遼太祖平渤海封其子爲東丹王都遼陽樂徳之曾孫繼逺仕爲翰林學士因遷家遼陽繼逺孫中作使咸飭避大林延之難遷漁陽咸飭孫六宅使恩州刺史叔寧遷白霫六宅生永壽居韓州遼天慶中遷蓋州之熊嶽縣遂占籍焉永壽之長子政事金朝官至金吾衞上將軍建州保靜軍節度使保靜之中子遵古字元仲正隆五年進士仕爲中大夫翰林學士文行兼備潛心伊洛之學言論皆可紀述明昌應詔有昔人君子之目子孫以昔人名所居之山而君子名其泉所爲志也中大夫四子庭玉庭堅次卽公太師南陽郡王張公浩之外孫生未期視書識十七字六歳聞父兄誦書能通大義七歳學詩十一歳卽工賦讀書五行俱下日記五千餘言涿郡王公翛然風岸孤峻少所許可一見公以國士許之弱冠擢大定十六年甲科釋褐承事郎恩州軍事判官臨政卽有能官之譽郡民鄒四者謀爲不軌事覺逮捕千餘人而鄒四者竄匿不能得朝廷遣大理司直王仲翰與公治其獄公以計獲鄒四分別詿誤坐預謀者十二人而已再調館陶主簿公蚤有重名天下士夫想聞風采謂當一日九遷乃令碌碌常選限於賢愚同滯之域簿書期防隨俗俯仰殊不自聊秩甫滿單車徑去卜居隆慮周覽山川以爲西山橫截千里隱然如臥龍起谼峪天平黃華至魯般門龍之首脊肋尾皆具而黃華蔚然涵濃秀之气山有慈明覺仁二寺上下相去不半里所西抵鏡臺直雞翅洪之懸流幽林穹谷萬景坌集一水一石皆昆閬間物顧視塵世殆不可一日居也乃置家相下買田隆慮借二寺爲棲息之地時往嘯詠若將終身焉晉人庾衮隱居義陽僅見於傳記黃華𨿽勝絕而近代無所知名至於髙賢題詠亦罕及之自公來居以黃華山主自號玆山因之傑出太行之上人境俱勝於公見之山居前後十年得悉力經史務爲無所不闚旁及釋家尢所精詣學益博志節益髙而名益重明昌初用薦者以書畫局都監召俄授應奉翰林文字同知制誥遷翰林修撰坐爲言事者所累出爲鄭州防禦判官承安初繼丁內外艱哀毀骨立幾至不起四年起復應奉翰林文字太和元年復翰林修撰扈從秋山應制賦詩至三十餘首寵眷優異蓋將大用期年罹此不幸春秋五十有二實二年十月之十日也官至承務郎緋衣銀魚夫人張氏亦太師女孫子男三人萬安萬孫萬吉皆早卒女三人長曰從淨防爲女冠公沒後以能詩召見特加敬異次曰琳秀入侍掖庭季女防在室公旣無子以弟庭淡之次子萬慶爲之後以防補官至行尙書省左右司郎中文章字畫能世其家孫某曾孫某尙防公儀觀秀偉善談笑俯仰可觀外視若簡貴人初不敢與之接一見之後和气津津溢於顏間殷勤慰藉如恐不及少有可取極口稱道他日𨿽百負之亦不恨也從之遊者如韓溫甫路元亨張晉卿李公度所引見如閒閒趙公內翰馮公屏山李公皆文章鉅公下者猶不失爲名士世以知人許之爲文能道所欲言如文殊院斵琴飛來積雪賦及漢昭烈廟碑文等辭理兼備居然有臺閣體裁暮年詩律深嚴七言長篇尢以險韻爲工方之少作如出兩手可爲知者道也有藂辯十卷文集四十卷傳於世世之書法皆師二王魯直元章號爲得法元章得其气而魯直得其韻气之勝者失之奮迅韻之勝者流爲柔媚而公則得於气韻之間百年以來公與黃山閒閒兩趙公人俱以名家許之畫鑑旣髙又嘗被旨與舅氏宣徽公汝霖品第祕府書畫因集所見及士大夫家藏前賢墨迹古法帖所無者摹刻之號雪溪堂帖一十卷至於筆墨遊戲則山水有入品之妙墨竹殆天機所到文湖州以下不論也毎作一幅必以千文爲號不肯輕以予人閒閒有上公詩云李白一杯人影月鄭防三絕畫詩書馮內翰挽章云詩名摩詰畫絕世人品右軍書入神人以爲實錄云癸丑夏六月某客燕中萬慶爲言先公之歿四十餘年矣南北防亂初無歸故鄕之望衰年乃得灑掃墳墓丘木已老而旌紀寂寥某死不得瞑目矣今屬筆於子幸有以惠顧之某不敏自初學語先夫人教誦公五言志學以來知慕公名徳蓋嘗夢寐見之𨿽不迨指授至於不腆之文亦從公沾丐得之已嘗不自揆度爲先正壽國文貞張公閒閒趙公內相文獻楊公碑矣有如我公乃不得著金石傳永久顧安所逃乎乃勉爲論次之而系以銘銘曰山立兮揚休元精兮當中冠名士兮中朝隱隱兮隆隆明昌天開文治昭融婉孌龍姿孰云之從望公修門劍佩從容行人防盟常伯秩宗閒燕論思衮職彌縫顧曷任弗勝而鉛槧是供生材實難間气所鐘有物妬之隨以禍攻白駒忽其過隙乃欲立九闗而上通詩至防州而僊文以潮陽而雄假公千歳寧阨以窮研摩於韓杜之後宜愈困而愈工養吾棟而先伐果奚貴乎楠松謂公不遇耶獨簡在乎淵衷謂公爲遇耶方積累之爲功畀鎡基而奪之而無庸計夫乖逢馬鬛兮蒿蓬摧熊嶽兮天之東望倒影兮不及抱明月兮長終澤畔行吟俯水伯之幽宮裵徊故都而不忍訣寫孤墳於廻風謫傅長沙蟊賊內訌邈前席之不再俄占書之告凶惟大患苦身兮羌今昔之攸同我作銘詩並以慰公使不幸而爲屈賈其何以釋壤之遺恫

附續夷堅志王子端內翰泰和中賦殘菊云幽花寂寞無多子辦與黃蜂實蜜牌蓋絕筆也王勉道作挽詩故有幽花絕筆更傷神之句附滹南詩話詩人之語詭譎寄意固無不可然至於太過亦其病也山谷題惠崇畫圖云欲放扁舟歸去主人云是丹靑使主人不告當遂不知王子端叢臺絕句猛拍防幹問興廢野花啼鳥不譍人若譍人可是怪事竹莊詩話載法具一聨云半生客裏無窮恨告訴梅花說到明不知何消得如此昨日酒間偶談及之客皆絕倒也

附靜齋至正遺編王黃華翰墨名於金源時人比之東坡得之者頗珍重其價至至元戊寅夏在溧上時予見一伶人來自中原得一詞云釣魚船上謝三郎雙鬢已蒼蒼蓑衣未必淸貴不肯換金章汀艸外浦花旁靜鳴榔自來好个漁父家風一片瀟湘字體瘦勁不過北方遺气初無書法至正己亥秋又見浙東帥府令史李某者北方人家有黃華紙上所書大字字體頗類小米之飄逸但與向之所觀山谷牋所寫不同未知孰是

附宋濂題王黃華詩藳予在江乘偶見黃華山主王庭筠子端詩藳三首一首絕句次彥髙問疾韻二首七言律次許子靖題光華堂韻彥髙當是翰林待制吳激子靖名安仁二公皆當時知名之士子靖登第蓋先子端九年而彥髙與子端之父遵古遊尢號前輩今觀其勞問酬答所以惇忘年之契甚至此在二公固爲盛徳而子端文采蘊借爲一時之所景尙者於斯亦可槪見矣子端熊嶽人官至翰林修撰字法初仿元章謫鄭州後气象橫放自成一家予甚愛之故識其後或曰彥髙與子端相去頗逺恐或別是一人余亦未能深知之也

附宋濂題王庭筠秋山應制詩藳云金源之制每歳以正月幸春水九月幸秋山五日之間羣臣一進起居表其嚴愼如此之至者志非在於畋遊將修兵政而紓民賦也道陵如薊門至秋山河東王庭筠以翰林修撰扈從左右應制賦詩三十餘篇甚被奨眷蓋自大定以來累洽重熙文物聲名可擬漢唐故其一時君臣遇合天施地受雨露無際緣物引興浹於太和此乃金極盛之時自當時言之孰不效上林羽獵以侈大榮觀而庭筠乃能以秋山不合圍爲風則庭筠者亦良士也哉此卷庭筠所具之藳惟十四首而逸其大半詩序中所謂九日正泰和元年九日丙辰然道陵以是月七日甲寅發京師二十九日丙子至自秋山道塗所歷凡二十有三日其幸香林平頂山溫泉等什皆可以次而推至若牡丹酴醾松影三詩則不知作於何時按庭筠以明昌三年供奉翰林八月遷修撰未幾謫鄭州防禦判官承安四年復起爲應奉翰林文字泰和攺元又轉修撰明年遂亡壽甫四十七爾詩題旣曰奉旨而作𨿽不能必於何年其決在禁林之日矣按春水秋山初無定處洪皓續松漠紀聞謂去國數百里逐水艸而居處也附金史輿服志從春水之服則多鶻捕鵞雜花卉之飾從秋山之服則以熊鹿山林爲文附名山記黃華山在彰徳府林縣西二十里隆慮山內山有三峯名仙人樓玉女臺魯般門其頂突出云表名摩雲峯連峙若屏名連屏峯羣峯磊落如仙人聚集名聚仙峯下有黃華峪北巖出瀑布又有抱犢岡馬鞍山棲霞谷景頗幽勝金王庭筠有詩云云石刻俱存蓋庭筠嘗隱於此也

附解縉書史會要庭筠南宮之甥其書法傳子澹遊及張天錫

附六研齋三筆庭筠書法沈頓雄快與南宋諸老各行南北元初巙子山諸人不及也

附畫史防要黃華老人善山水古木竹石上逼古人論者謂胸次不在米元章下

附元王惲跋黃華墨迹予觀公書多矣曰黃華山主者蓋公中年筆也其格調步趨要本二王气韻蕭散得元章之勝勁厲初不逮之然如王謝子弟以生長見聞猶足以超人羣也殷溪云又題黃華與李彥明太守一十三帖後【彥明系公同年友】此數帖蓋公官翰林時書也至有饑寒之厄近在旦夕又云收拾扈從秋山貧家至甚不易令人披讀可勝嘆惋當明昌向文之世公以文采風流照映一世其窘迫乃爾豈官散祿薄未爲道陵所知不然貧乃士之常事造物者庸玉汝於成邪至於文翰之妙如荊金和璞自有定價不待稱而重也

屏山李純甫【二十九首】

純甫字之純州人承安【缺】年進士仕至尙書右司都事爲舉子日亦自不碌碌於書無所不闚而於莊周列禦寇左氏戰國防尢長文亦略能似之三十歳後徧觀佛書能悉其精防旣而取道學書讀之著一書合三家爲一就伊川橫渠晦庵諸人所得者而商略之毫髮不相貸且恨不同時與相詰難也性嗜酒未嘗一日不飲亦未嘗一飲不醉眼花耳熱後人有發其談端者隨間隨答初不置慮漫者知所以統窒者知所以通傾河瀉江無有窮竭好賢樂善𨿽新進少年遊其門亦與之爲爾汝交其不自貴重又如此迄今論天下士至之純與雷禦史希顏則以中州豪傑數之子仝字稚川今居鎭陽補歸潛誌李翰林純甫字之純州襄陰人祖安上嘗魁西京進士父采仲文卒於益都府治中公幼穎悟異常兒初爲詞賦學後讀左氏春秋大愛之遂更爲經義學逾冠擢髙第名聲郁然爲文法莊周左氏故其辭雄奇簡古後皆宗之文風由此一變又喜談兵慨然有經世心泰和南侵兩上疏防其勝負章宗咨異給送軍中後多如所料宰執奇其文薦入翰林北方兵起又上疏論事不報宣宗南渡再入翰林時丞相珠赫髙琪擅權擢左司都事公審其必敗以毋老辭去俄而髙琪誅死識者智之再入翰林連知貢舉正大末由取人逾新格出倅坊州未赴攺京兆府判官卒於南京年四十七公爲人聰敏於學無所不通少自負其材謂功名可俯拾作矮栢賦以諸葛孔明王景略自期由小官上萬言書援宋爲證甚切當路者以迂濶見抑士論惜之中年度其道不行益縱酒自放無仕進意得官未嘗成考旋卽歸隱居閒與禪僧士子遊惟以文酒爲事嘯歌袒裼出禮法外或飲數月不醒人有酒見招不擇貴賤必往往輙醉𨿽沈醉亦未嘗廢著書至於談笑怒罵燦然皆成文理天資喜士後進有一善極口稱推一時名士皆由公顯於世又與之拍肩爾汝忘年齒相懽教育撫摩恩若親戚故士大夫歸附號爲當世龍門嘗自作屏山居士傳末曰雅喜推借後進如周嗣明張防李涇王權雷淵余先子姓名宋九嘉皆以兄呼而居士使酒玩世人忤其意輙嫚罵之皆其志趣也其自贊曰軀幹短小而芥視九州形容寢陋而蟻虱公侯語言蹇喫而連環可解筆札迂滯而挽回萬牛寧爲時所棄不爲名所囚是何人也邪吾所學者淨名莊周晚自類其文凡論性理及闗佛老二家者號內藳其餘應物文字如碑志詩賦號外藳蓋擬莊子內外篇又解楞嚴金剛經老子莊子又有中庸集解鳴道集解號中國心學西方文教數十萬言嘗曰自莊周後惟王績元結鄭厚與吾此其所學也毎酒酣歷歷論天下事或談儒釋異同𨿽環而攻之莫能屈世豈復有此俊傑人哉補歸潛誌李屏山雅喜奨薦後進毎得一人詩文有可稱必延譽於人然頗輕許可故趙閒閒嘗云被之純壞卻後進然屏山在世一時才士皆趨向之至於趙所成立者甚少惟主貢舉時得李欽叔獻能嘗以文章薦麻知幾九疇入仕至今士論歸屏山也

補歸潛誌明昌承安間作詩者尙尖新故張翥仲楊由布衣有名召用其詩大抵好浮艶語如矮戶小窓寒不到一鑪香火四圍書又西風了卻黃花事不管安仁兩鬢秋又號張了卻劉少宣嘗題其詩集後云楓落吳江眞好句不須多示鄭參軍蓋譏之也南渡後文風一變文多學奇古詩多學風雅由趙閒閒李屏山倡之屏山幼無師傳爲文下筆便喜左氏莊周故能一掃遼宋余習而雷希顏宋飛卿諸人作古文故復往往相法效不作淺弱語趙閒閒晚年詩多法唐人李杜諸公然未嘗語於人巳而麻知幾李長源元裕之輩鼎出故後進作詩者爭以唐人爲法也

補歸潛誌李屏山教後學爲文欲自成一家每曰當別轉一路勿隨人腳跟故多喜奇怪然其文亦不出莊左柳蘇詩不出盧仝李賀晚甚愛楊萬里詩曰活潑刺底人難及也趙閒閒教後進爲詩文則曰文章不可執一體有時奇古有時平淡何拘李嘗與餘論趙文曰才甚髙气象甚雄然不免有失支墮節處蓋學東坡不成者趙亦語余曰之純文字止一體詩句一向去也又趙詩多犯古人語一篇或有數句此亦文章病屏山嘗序閒閒集云公詩往往有李太白樂天語某輒能識之又云公謂男子不食人唾後當與之純天英作眞文字亦陰譏云

雪後

玉環暈月蟠長虹飛沙捲土號陰風黃雲羃羃翳晴空屋頭喞喞鳴寒虫天符夜下扶桑宮防震怒鞭魚龍魚龍飛出滄海底咄嗟如律愁神工急防北斗捲云漢淩澌捲入天瓢中椎璋碎璧紛破碎六花剪出寒瓏璁翩翾作穗大如手千奇萬巧難形容恍如墮我銀沙界淸光縞夜寒朣朧肝腸作祟耿無寐試把往事閒追窮男兒生須銜枚捲甲臂雕弓徑投虎穴防奇功不然羊羔酒漲玻璃鐘侍兒醉臉潮春紅誰能蹇驢駞著灞陵東骨相酸寒愁煞儂屏山正吐黃虀气笑倒座間亡是公

赤壁風月笛圖

鉦鼓掀天旗腳紅老狐膽落武昌東書生那得麾白羽誰識潭潭蓋世雄裕陵果用軾爲將黃河倒捲湔西戎卻教載酒月明中船尾嗚嗚一笛風九原喚起周公瑾笑煞儋州禿鬢翁

送李經

髯張元是人中雄喜如俊鶻盤秋空怒如怪獸拔古松老我不敢嬰其鋒更著短周時緩頰智囊無底眼如月斫頭不屈面如鐵一說未窮復一說勁敵相扼已錚錚二豪同軍又連衡屏山直欲把降旌不意人間有阿經阿經瓌奇天下士筆頭風雨三千字醉倒謫仙元不死時借奇兵攻二子縦飲髙歌燕市中相視一笑生春風人憎鬼妒愁天公徑奪吾弟還遼東短周醉別黙無語髯張亦作衝冠怒阿經老淚如秋雨只有屏山防劍舞防劍舞擊劍歌人非麋鹿將如何秋天萬里一明月西風吹夢飛闗河此心耿耿軒轅鏡底用兒女肩相摩有智無智三十里眉睫之間見吾弟【張謂伯玉周謂晦之】

爲蟬解嘲歌【張伯玉不平蟬解】

老蜣破衲染塵緇轉丸如轉造物兒道在矢溺傳有之定中幻出嬋娟姿金仙未解羽人屍呼風飲露巢一枝倚杖而吟如惠施字字皆以心爲師千偈瀾翻無了時闗楗不落詩人詩屏山參透此一機髯弟皤兄何見疑此理入人得知髯弟恐我飡卻西山秀【張有登樓詩昨日上髙樓西山翡翠堆今日上髙樓西山如死灰想見屏山老療饑西山隈食卻西山色髙樓空崔嵬】皤兄勸我吸卻壺盧溪【髙有壺溪詩云我觀壺溪水未可以蠡測大苦溪上翁有口吸不得壺中別是一洞天溪上翁卽壺中仙畢竟人間無著處杖頭挑取屏山去】因蟬倩我問渠伊快掉葛藤復是誰髯弟絕倒皤兄嘻

灞陵風雪

君不見浣花老人醉歸圖熊兒捉轡驥子扶又不見玉川先生一絕句健倒莓苔三四五蹇驢駝著盡詩仙短防長鞭似有緣政在灞陵風雪裏管是襄陽孟浩然大家放歌殊不惡蹇驢大勝揚州鶴莫愛東華門外軟紅塵席防烏鞾老卻人

贈髙仲常

借問髙書記南徵又北徵從軍元自樂遊子若爲情筆下三千牘胸中百萬兵傷弓良小怯彈鋏竟何成慘淡風塵際悲涼鼔角聲別家四十日並塞兩三程斗絕牛皮嶺荒寒燕賜城吟邊白鳥沒醉裏暮雲橫感慨悲王粲顚狂笑禰衡虎賁多將種底用兩書生

眞味堂

問渠眞味若爲言不著鹽梅也自全黿鼎大夫徒染指麯車公子漫流涎胸中巳有五千卷徽外更聽三兩弦此老淸饞何所嗜宦名嚼蠟巳多年

畫

三窟言何鄙中林計未疎貧而長衣褐老矣不中書搗藥元無死忘蹄始見渠子皮今尙在遺像豈陶朱

飲酒

枯腸痛飲如犀首奇骨當封似虎頭嘗笑廟謀空食肉何如天隱且糟丘書生幸免翻盆惱老婢仍無觸鼎憂只向北門長臥防也應消得醉鄕侯

天遊齋

丈人未始出吾宗艸靡波流盡太衝七竅鑿開無混沌六根消落盡圓通法身角聲聞外塵事牛毛夢幻中誰防天遊更端的瘦梅疎竹一窓風

孫卿子

諸儒談性盡歸情誰信黃河徹底淸未到昆侖源上見且休容易小荀卿

謝安石

阿堅休道不英雄兒輩俄成蓋世功屐齒折時渠自著至今人解笑桓沖

魏徵

健兒搖足據山東李氏家居大半空貞觀力排封建議魏徵元只是田公

老蘇

宋季人憂大瓠穿敢畱金幣不輸邊權書更信蘇家防剩費靑苗幾倍錢

偶得

包裹靑衫巳十年聰明更覺不如前簿書叢裏先抽手鼓角場中少息眉瓶底剩儲元亮粟義頭髙掛老坡錢防須著我屏山下了卻平生不問天

雜詩六首

顚倒三年夢飛沈萬劫心乾坤頭至踵混沌古猶今黒白無眞色宮商豈至音維摩懶開口枝上一蟬吟乾坤大聚落今古小朝昬諸子蠅鉆紙羣雄虱處褌一心還入道萬物自歸根卻笑幽憂客空招楚些魂丹鳯翔金鼎蒼龍戲玉池心源澄似水鼻息細於絲枕上山川好壺中日月遲神仙學道者那許小兒知空譯流沙語難參少室禪泥牛畊海底玉犬吠云邊仰嶠圓茶夢曹山放酒顚書生眼如月休被衲僧穿狡畱三窟獼猴戲六窓情田鋤宿艸心月印澄江酒戒何曾破詩魔先巳降雄蜂雌蛺蝶正自不成雙道義富無敵詩書貴不貲浮生幾兩屐狂樂一絇絲豪俠非吾友臞儒卽我師誰知茅屋底元自有男兒

趙宜之愚軒

羿窮射殺金畢逋老盧磔殺玉蟾蜍朝夕相避昆侖墟忽見天公一目枯塵昬土瞇萬萬古雲眵雨淚寒糢糊嗟哉區中人麼麼如蚍蜉書生不惜兩瞳子長使看書如老奴水部一奇士西河君子儒二公正坐詩作祟得句令人不敢書先生有膽乃許大落筆突兀無黃初軒昻學古澹家法出闗雎暗中摸索出奇語字字不減瓊瑤琚神憎鬼妬天公狙戲將片雲翳珠九竅鑿開混沌死罔象未必輸離朱靜埽空花萬病除一片古心含太虛屏山有眼不如無安得恰似愚軒愚安得恰似愚軒愚

子端山水同裕之賦

遼鶴歸來萬事空人間無地著詩翁只畱海嶽樓中景長在經營慘淡中

馬圖同裕之賦【韓筆定襄霍益之家物】

天馬飛來不苦難云屯萬騎開元間太平有象韓生筆曾見眞龍如此閒

瓢庵

書生只合飽黃虀大嚼屠門計似癡壁上七弦元自雅囊中五字更須奇橫陳巳覺如嚼蠟皆醉何妨獨啜醨此味欲談舌本彊如人飲水只渠知

劉宋

六十衰翁血打圍深山赤手搏熊羆子孫只解相魚肉辛苦知他爲阿誰

哭黃華

士價五羊皮人生黍一炊蓋棺那可忍掛劍不勝悲向上誰曾到而今渠得知侍臣傷立本老姥怒羲之作病無如酒窮愁正坐詩中郎猶有女少傅竟無兒散落眞行帖飄零騷雅辭儒林頓憔悴未敢哭吾私

怪松謠

阿誰栽汝來幾時輪囷臃腫蒼虯姿鱗皴百怪雄牙髭拏空夭矯蟠枯枝疑是祕魔巖中老慵物旱火燒天鞭不出睡中失卻照海珠羞入黃泉蛻其骨石鉗沙錮汗且僵埋頭臥角政摧藏試與摩挲定何似怒我棖觸須髯張壯士囚縛不得住神物世間無著處隄防夜半雷破山尾血淋漓飛卻去

虞舜卿送橙酒

屏山持律不作詩硯塵筆禿縈蛛絲枯腸燥吻思戛戛法當以酒疏瀹之何物督郵風味惡棖觸閒愁無處著苦思新釀壓橙香世間那有揚州鶴乞詩送酒並柴門瀛洲仙裔令公孫肺腸憤癢芒角出傾瀉長句如翻盆怪汝胸中云夢大老我眼皮危塞破徑呼短李與黔王快取錦囊收玉唾【收叔士衡】

附耶律楚材屏山居士金剛經別解序佛法之西來也二千餘祀寶藏瑯函幾盈萬軸可謂廣大悉備矣獨金剛一經或明眼禪客若脫白沙彌上至學士大夫下及野夫田婦里巷兒女子曹無不誦者以頻見如閒姑置而不問者有之以至理叵測望涯而退者有之噫信其小而不信其大信其近而不信其逺信其所聞而不信其所未聞信其所見而不信其所未見自是而非他執一而廢百者比比然又何訝焉偉哉屏山居士取儒道兩家之書防鳩奘二師之論牽引雜說錯綜諸經著爲別解一編莫不融理事之門合性相之義析六如之生滅剖四相之鍵闗謂眞空不空透無得之得序圓頓而有據識宗說之相須辧因緣自然諭以明珠論諸佛眾生譬之圓鏡若出聖人之口防契吾佛之心可謂天下之奇才矣嘻此書之行於世也何止化書生之學佛者偏見衲僧無因外道皆可發藥矣昔予與屏山同爲省掾時同僚譏此書以爲餅餌酸餡之具予尙未染指於佛書亦少惑焉今熟繹之自非精於三聖人之學者敢措一辭於此書乎吁小人之言誠可畏哉乙未元日湛然居士漆水耶律楚材晉卿序於大磧黃石山

禦訂全金詩增補中州集卷十六

欽定四庫全書

禦訂全金詩增補中州集卷十七

劉記室迎【七十六首】

迎字無黨東萊人初以廕試部掾大定十三年用薦書對防爲當時第一明年登進士第除豳王府記室攺太子司經顯宗特親重之二十年從駕涼陘以疾卒章宗卽位錄舊學之勞賜其子國樞進士第無黨自號無諍居士有詩文樂府號山林長語詔國學刋行

淮安行

淮安城壁空樓櫓風雨半摧雞糞土傳聞兵火數年前西觀竹間藏乳虎迄今井邑猶荒涼居民生資惟榷場馬軍步軍自來往南客北客相經商邇來戶口𨿽增出主戶中間十無一里閭風俗樂過從學得南人煮茶喫靑衫從事今白頭一官乃得西南陬宦遊未免簡書畏歸去更懷門戶憂世緣老矣百不好落筆尙能哦楚調

從今買酒樂升平爛醉歌呼客神廟

修城行

淮安城郭眞虛設父老年前向予說築時但用雞糞土風雨卽摧幹更裂秪今髙低如堵墻舉頭四野靑茫茫不知地勢實衝要東連鄂渚西襄陽誰能一勞謀永逸四壁依前防塼石免令三歳二歳間費盡千人萬人力【唐州後竟用此防也】

河防行

南州一雨六十日所至川源皆泛溢黃河適及秋水時夜來決破陳河堤河神憑陵雨師借晚未及晴昬復下傳聞一百五十村蕩盡田園及廬舍我聞禹時播河爲九河一河旣滿還之他川平地迥勢隨弱安流是以無驚波秪今茫茫余故迹未易區區議疏辟三山橋壞勢益南所過泥沙若山積大梁今世爲陪京財賦百萬資甲兵髙談泥古不須爾且要築堤三百里鄭爲頭汴爲尾準備他時漲河水

普照旃檀像舊物也方丈老人比以見還作詩謝之

我昔遊京師稽首禮瑞像堂堂紫金身示現大法藏莊嚴七寶幾重疊九霞帳光如百千日晃耀不容望想初法王子運力攝諸匠瓌材發神祕妙斵出智創風流蜀居士翰墨老彌壯雷霆大地底音樂諸天上猶疑三十二不具梵音相不知一黙眞正勝千語浪嗚呼五因緣語綺反成謗我今獨何幸相見問無恙文殊本無二何處覓眞妄庶修香火供獲脫煩惱障天龍想驚喜訶衛日歸向巳覺海潮音人天防方丈

梁忠信平逺山水

憶昔西遊大梁苑玉堂門閉花陰晚壁間曽見郭熙畫江南秋山小平逺別來南北今十年塵埃極目不見山烏靴席防動千里只慣馬蹄車轍間明窓短幅來何處亂防依稀涴寒具煥然神明頓還我似向白玉堂中住蒙蒙煙靄樹老蒼上方樓閣山夕陽一千頃碧照秋色三十六峯凝暁光懸崖髙居誰氏宅縹緲危欄防靑樾定知枕石髙臥人常笑騎驢逺遊客當時畫史安定梁想見泉石成膏肓獨將妙意寄毫楮我愧甫立隨諸郎此行眞成幾州錯區區世路風波惡還家特作發願文伴我山中老鶴

連日雪惡用聚星堂雪詩韻

朔風朝來放云葉紛紛吹落龍沙雪山河大地同一如變化須臾亦奇絕參天松頂老猶彊搶地竹頭低欲折亂飄書帙愛窓明狂入地鑪驚火滅重衾方擁膚尙粟凍筆將書肘先掣未容衰白防鬢華只許醉紅生面纈何人淸唱墮梁塵有客髙吟霏鋸屑昔賢句法今尙在斷臂阿誰心地瞥後生曠世安敢望故事歷劫徒能說是中聖處公會無一粒靈丹工防鐵

徐夢弼以詩求蘆菔輒次來韻

昔聞趙州老老大猶泛愛說法利人天機緣不勝載當年鎭府話蓋以小諭大具眼領略之於玆豈無待嗚呼後來者見趣逺不逮又聞東坡公謫居飽鮭菜暮年海南住幾席溪山對自饌一杯羮老狂猶故態最喜霜露秋味出雞豚外乃知作詩本口腹不無賴風流二大士妙處無向背在家與出家相投若鍼芥先生今復然秀句筆端快誰云修法供遊戲出狼狽一飽待明年桑麻歌佩佩

再次前韻

神農嘗艸木濟世以仁愛根源列郡出品目成書載中云萊菔根試驗頗爲大昌谷嘔時須文園渴嘗待食異地黃並效與蕪菁逮豈惟齒眾藥政自冠諸菜五州風土宜罫布畦壠對墾鋤盡眾力封培窮百態翠角春雨中黃花晚煙外日送盤箸資歳給缾罌賴片玉出頭顱層冰起膚背脆美掩蒓葵甘辛敵姜芥物生貴有用對此一何快儲貯醒沈湎棄遺免狼狽但足齊人餐何慚楚臣佩

鰒魚

君不見二牢山下獅子峯海波萬里家魚龍金雞一唱火輪出曉色下瞰扶桑宮槲林葉老霜風急雪浪如山半空立貝闕軒騰水伯居瓊瑰噴薄鮫人泣長鑱白柄光芒寒一葦去橫煙霧間峯巒百疊破螺甲宮室四面開蠔山碎身粉骨成何事口腹之珍乃吾祟郡曹受賞𨿽一言國史收痂豈非罪筠籃一一千里來百金一笑收羮材色新欲透瑪瑙盌味勝可浥葡萄醅飲客醉頰浮春紅金盤旋覺放箸空齒牙寒光潄明月胸臆秀气噴長虹平生浪說江瑤柱大嚼從今不論數我老安能汗漫遊買船欲訪漁郎去

樓前曲

樓前山色秋橫碧樓下水光秋漫白眼看對此千里愁樓下長歌古離別蕭蕭郎馬何時歸鴈奴去作斜行飛灞橋過客夕陽逺渭城行人朝雨微玉淒花冷令人瘦日暮倚樓雙翠袖蕙炷猶殘鸂香麯塵半著鴛鴦繡五雲飛過芙蓉城洞天冷落雲間笙妾身有願化春艸伴君長亭仍短亭

題十眉圖

寶箱拂塵金屈戌周昉丹靑見眞筆春風曽憶賦妖嬈人共畫圖成十一燭奴香底花光凝錚錚鐵響聞三更車聲雷動不通語眼態波橫空送情蠻云盤鶴遼天濶犀玉依依對書札人生何處不相逢還醉武陵溪上月

雲中君圖

衣若新沐蘭湯薫靈巫拜舞方迎神恍然想見帝者服九歌昔詠雲中君畫史亦可人妙入造化域羽衣玉麈美且閒此意不知何處得空明倐忽紛溟蒙胡爲眷眷臨壽宮飄然來下復逺舉想象決去隨飛龍祠空人散秋蕭瑟落日猿聲喚秋色湘天極目靑茫茫憑髙一望無南北

楚山淸曉圖

山娟娟江茫茫緣山林木老巳蒼穿林細路縈羊腸汀洲人家蘭杜香兩山秀出江中央宛如雙劍森鋒鋩層巒架空化寶坊塔波突兀一气傍雞聲喔喔林鳥翔顧瞻曙色開東方淸風宿霧方蒼涼兜羅綿网淡平野紫磨金餅暾浮桑櫓聲才動欲離岸鐘韻已殘猶殷牀當年有米維楚狂生子亦復肖阿章想從乃翁住朝陽收拾山緑餐湖光膝前翰墨觀琳瑯此圖戲出遂擅場彼眾史者何敢當不然安得牙籖犀軸古錦囊賞覽一朝防古皇

題劉徳文戲防堂

郵傳文書日旁午過眼不容畱頃許先生遣決談笑間退食歸來奉慈母吾不愛錦衣榮歸誇梓裏吾不愛繡衮徒步登槐府傳家所愛作寧馨入室不愁無阿堵堂中怡愉奉顏色堂下嬉戲同兒女十分壽斚泛醇酹五色防衣紛雜組映堦萱艸弄春色循陔蘭葉榮朝雨先生蘊借古人似早歳聲名天尺五拘縻豈合坐冗曹獻納眞宜趨禁所史書屈指今幾日竚看褒詔傳天語龍光歆艶動庭闈湯沐疏封分郡土芝封鈿軸爛云錦羽衣寶帔輝金縷形容何止入畫圖歌詠亦須流樂譜區區賤子獨何幸晚喜宗盟同鼻祖他年一笑約升堂萬石罇前拜嚴姥

送劉徳正

驥騄蟻垤空鏌幹犀革斷人材必超軼物理乃融泮先生廊廟具冰雪自湔盥十年處防劇風力濟詳練堂堂八面敵了了一笑粲雲中國西邑食貨資挽轉中臺輟之去正倚咄嗟辦從容九年蓄坐想出鞭算向來鹽鐵使緒業著家傳春朝觀上計廣廈奉閒燕行矣需詔除鵷行聳榮觀

盤山招隱圖

溪山不難買所費千金儲不如數峯云朝昬對吾廬交遊豈無人轉盼傷離居不如吾兄弟相應如笙竽左侯薊名族溫溫器璠璵身𨿽市朝寄心與功名疎伯也亦可人文華炳於菟風神聳魁偉襟韻含沖虛平生一片心塵緣不闗渠相期有幽事歳晚山林俱防服照黃冠歡呼奉親輿大婦侍巾帨中婦供庖廚諸孫戲膝前翩然鳯將雛朝采南澗芹暮漉西溪魚煙霞入杖屨風月來窓疏觀竹上巢云禮佛登香鑪紅龍雪浪湧白塔蒼煙孤冰弦寫天茶甌泛云腴快哉天下樂俯仰余何須正恐左太衝招隱昔所無

寄題禹城孫氏茂徳亭

濟南孫夫子養素抱絕識家有五畝園種樹如種徳枝葉深覆防根本飽封殖要令方寸地不著荊與棘流芳被鄰里餘防連阡陌居然物隨化艸木盡佳色河陽藝桃李壽張蒔梓漆至今靑史上相望如黒白乃知百年用賴此一日積君今尙隱約白首勤墾辟人心亦天理否泰有終極防待東風來吹春滿花國

郭熙秋山平逺用東坡韻

槐花忙過舉子閒舊遊憶在夷門山玉堂曾見郭熙畫拂拭練素塵埃間楚天極目江天逺楓林渡頭秋思晚煙中一葉認扁舟雨外數峯橫翠巘淮安客宦逾三霜云夢澤連襄漢陽平生獨不見寫本慣飲山緑餐湖光老來思歸眞日日夢想林泉對華發丹靑安得此一流畫我橫笻水中石

南口

危峯張屏幃峻壁開戶牖崩騰來陣馬翔舞下靈鷲秀色紛後前晴嵐迷左右重陰忽障翳虛籟競呼吼深迂愛風日髙亢捫星斗帝居望北闕村落當南口軍都漢時縣遺迹今存否中郎讀書處遺構想摧朽誰云用武地經訓乃淵藪我家膠東湄朴學嘆白首居鄰通徳裏況此見師友慙無書帶艸采采爲盈手何以醉先生淸溪緑如酒

晚到八達嶺下達旦乃上

車馬兩山間上下數百里縈紆來不斷奕奕似流水鯨形曲腰膂虵勢長首尾我車從其間搖兀如病齒推前挽復後進寸退還咫息心固安分尙气或被指徐趨自循轍躁進應覆軌行行非我令柅亦豈吾使倦僕困號呼疲牛苦鞭箠紞如五更鼓相慶得戾止歸來幸無恙喘汗正如洗何以慰此勞村醅正浮蟻

出八達嶺

山險略巳出彌望盡荒坡風土日巳殊气象微沙陁我老倦行役驅車此經過時節春巳夏土寒地無禾行路不肯畱柰此居人何作詩無佳語以代勞者歌

隰川

隰川來西州數郡被其利刺陵放而南奔駃不可制玆焉幸不幸長防未容議且復觀其瀾雄豪快人意

上谷

磨笄聳然來隰水洶而去山川俯城郭藩翰重畿輔桑麻數百里煙火幾萬戶長橋龍偃蹇飛閣鳯騰翥傳聞山西地出入此其路源源百貨積井井三壤賦葡萄秋倒架芍藥春滿樹盤辟多布韋嬋娟半娥素永懷小靖節厚徳皆忠恕至今受一廛如昔歌五袴傷心隔生死知巳今有數歸日當驅車生芻奠其墓

蔡有鄰碑

我爲山西行叱馭過近縣傳聞蔡有鄰石刻古今冠風流書以來妙絕之變銀鉤鸞鳯舞鐵畫蛟龍纒憑誰致墨本故舊詫珍獻正恐賦分薄一夕碎雷電平生六一老集古藏千卷惜此方殊鄰公乎未之見

車轣轆

馬虺隤牛觳觫山行縈紆車轣轆路傍指防是官人老矣一翁雙鬢禿汝牛幸可耕汝馬幸可騎有此可載琴書歸胡爲奔走東西道白髮刁騷被人笑

沙漫漫

沙漫漫艸班班南山北山相對看我行乃在山之間行人仰不見飛鳥樹木足知邊塞少沙漫漫艸班班我行欲趂西風還僕夫汝莫愁衣單我但著衣思汝寒

摧車行

渾河洶湧從西來黃流正觸山之崖山崖路窄僅容過小誤往往車輪摧料理動半日後人欲過何艱澀深山日暮人巳稀食物有錢無處覓何時眞宰遣六丁鏟此疊嶂如掌平憧憧車馬山西路萬古行人易來去

敗車行

前車行後車逐車聲夜隨山詰曲前車失手落髙崖車輪直下聲如雷同行急救救不得人牛翻壓鳴聲哀我時潛聞後車說前車使牛何太拙只知拍手笑前人不道後來當攺轍前途猶有坡陀在後車當以前車戒

數日冗甚懷抱作惡作詩自遣

生涯吾亦愛吾廬踏地從來出賦租胸次有懷空磈磊人間無處不﨑嶇扶搖安得三千里應見眞成百億軀直欲棄家參學去一龕香火供齋盂

寄題安巖起官舍北溟

一軒髙占鳯麟洲要作人間汗漫遊海國風煙自朝暮洞天日月幾春秋夢魂欲拂三花樹活計聊隨一葉舟待我丹成訪君去閬風佳處卜菟裘

莫州道中

楓林葉葉墮霜紅天末晴容一鏡空野曠微聞鳥烏樂艸寒時見馬牛風人生險阻艱難裏世事悲歌感慨中白髮孀親倚門處夢魂千里付歸鴻

上施內翰

十年不見建安公艸木依然臭味同賴有酒尊煩北海可無香瓣禮南丰天墀禮樂三千字海國鵾鵬九萬風正以髙軒肯相過免教書客感秋蓬

題吳彥髙詩集後

片雲蹤迹任飄然南北東西共一天萬里山川悲故國十年風雪老窮邊名髙冀北無全馬詩到西江別是禪頗憶米家詩畫否夢魂應逐過江船

代主簿上梁孟容副公

妙年椽筆賦長楊一日聲名滿四方天上風流靑瑣客人間嘉慶緑衣郎錦囊看讀金花誥畫防閒凝燕寢香預恐政成趨急詔海沂無計駐王祥

自笑微官馬骨髙十年霜鬢雪刁騷長林丰艸未適性尖帽短鞾安得豪名宦眞同一雞肋簿書空束兩牛腰故園淸興湖山裏歸去經營一把茅

淸明前十日作

雨餘天气動朝寒寒食都來數日間羯鼓催開小桃李畫屏圍出好溪山塵埃老我眞堪笑風物撩人欲破慳梅雪巳殘春過半一罇無處與公閒

聞丘丈晚集慶壽作詩戲之

桃李欲開風雨多花時猶得屢經過緩聽一曲玉連瑣滿泛十分金捲荷紅燭映紗聞喚馬翠羅承韈見淩波杜陵老矣孤春事柰此詩愁惱亂何

明日復防客普照繼呈此詩去及不數日矣

室中呼起散花天來伴維摩到處禪百刻篆香消晝永一畨風雨破春妍雲山眞欲追聱叟風腋何妨借玉川他日相思共明月舊遊應說禁煙前

觀古作者梅詩戲成一章

翠袖佳人修竹傍風姿綽約破湖光靜中慣識形神影妙處誰知色味香觀想有靈通水月孤音無侶伴冰霜故人愁絕今何許煙雨霏霏子半黃

秋郊馬上二首

故壠松楸暗空城艸棘荒數峯橫鳥道一徑繞羊腸桑葉露仍沃稻花風巳香兒時十年夢懷舊一悲涼海色樓臺市山容水墨圖風疎水楊柳煙瘦石菖蒲歳熟多同社村閒絕詬租平生亦何事塵土眷吾廬

贈人

何必羅浮訪穉川相逢一笑共談蓬萊咫尺三千里銅狄因循五百年夢幻莫論身外事嘯歌聊得醉中天幾時丹竈同收拾去入雲山了舊緣

別後有懷元濟

聞說風流靖長官宦遊寥落廢淸閒酒狂吞盡喙三尺詩瘦聳成肩兩山世事君方厭蝸角生涯我欲賦魚蠻脫身何日扁舟去相對一蓑煙雨間

贈董丞秉國

廹窄十年冠蓋場誰憐王謝有諸郎俗緣不脫三生債豪气都無萬丈長遣興久憑詩作社避愁專欲酒爲鄕黃塵投老逢靑眼賴有知音未可忘

聞彥美服藥以詩問訊

耳邊塵事且無喧聽我歸耕郭外村賤子自藏蝸殻捨故人誰並雀羅門書窓共作三年計罇酒相逢一笑溫不信家山不堪隱仇池今在古銅盆

和人七夕韻

今古良宵此防同望窮云物有無中人間鈿合三山隔天上靈槎一水通鳷鵲樓空紈扇月鴛鴦機冷薴蘿風不須更乞蛛絲巧久矣人生百巧窮

海上

潮蹙三山島煙橫萬里沙蜃樓春作市鼉鼓暮催衙一曲水仙操片防漁父家安期定何處試問棗如

次曹次仲韻因以自感

自笑區區學道難未容香火訪名山因循憂患餘生裏收斂光芒窘步間白社祝公今日始丹丘容我幾時還相從願結翻經會共過壺中日月閒

寒食阻雨招元功會話

滿城風雨殿餘春燕坐翛然亦可人楊柳杏花相對晚石泉槐火一時新愁邊興味渾如酒句裏機緣欲脫塵早晚阿咸來過我坐中軟語慰情親

次韻諸園不暇遊覽

故人家有小池臺桃李成蹊手自栽罇酒幾時邀客去園林無日不花開丹靑一一歸圖畫紅紫紛紛費剪裁勝槪須公與題品杖藜何惜醉中來

自解

投紱歸來歳月過淸閒殊勝吏分窠人思狡藏三窟我願白鷗同一波棋局何妨爛樵斧印章終欲博漁蓑人間萬事俱塵土醉倒罇前柰我何

陪諸友登三山亭二首

半濠淸淺芰荷雕落日登臨未寂寥山色逼秋渾作市海聲迎暮欲吞潮沙頭白鳥疑相熟木末靑旗若見招不是當時對官府可無閒話及漁樵

霜林餘葉未全雕極目西風對泬寥萬里沙荒秋後艸三神山動晚來潮移罇正及兵廚近結客何須驛騎招老素撫牀端可必未甘隨分隱耕樵

秋郊

秋水四五尺暮山三兩峯浮雲白毫相落日紫金容蓑笠前村笛樓臺古寺鐘殷勤小平逺圖畫記渠儂

次劉元直韻二首

秋來何事憶歸頻正以家無妬婦津未許桂枝招隱士不妨桃葉贈行人夢魂歷歷千山逺客宦悠悠五斗貧犀箸鸞刀許何日歸來舉案得紛綸

半年歸夢別離間只有音書鴈足還羅幕翠橫秋掩冉玉壺紅濕淚斕斑天明不作霧非霧月破可憐山復山凖擬春風對眉嫵一罇相對洗愁顏

次韻夜雨

海山何處是蓬瀛節物催人意自驚客裏厭逢今舊雨夢餘愁聽短長更故園頗覺歸期緩老境難堪此段淸想得詩成正蕭瑟竹窓燈火夜微明

代人憶舊

緩步素絲障微吟紫綺裘醉便風側防歌愛月明樓犀軸題春恨銅壺滴夜愁風流十年夢燈火漫揚州

梅

誰道江梅驛信遲碧瑯玕裏見橫枝爲尋疎影暗香處獨立嫩寒淸曉時嚼蕊不妨浮白飲認桃休賦比紅詩平生東閣風流在何遜而今鬢欲絲

題雪浦人歸圖

亂目寶花雨過眉斑竹笻拏音迎畫鷁喜態動烏龍水鏡千江月風琴萬壑松遙知永今夕情話得從容

歸來圖戲作

云髻春風一尺髙笑攜兒女候歸橈情知一首閒情賦合爲微官懶折腰

城南庵

故鄕歸思白雲邊缾鉢東來想浩然桑下久無三宿戀室中今許一燈傳夢驚城郭風塵窟興寄湖山雪月船老矣重遊恐難得平生四海與彌天

書何維楨見贈詩後

塵埃握手眾人中艸木從來臭味同春夏我𨿽迷出處交遊君不異初終赤黃晚歳徵奇夢淸白平生繼古風嘆息蜀州人日作傷心不覺涕無從

寄題薊丘僧房

道人休去白雲邊老矣分明懶瓚然參學誰能知許事退休聊得息諸緣忘形馬迹車塵外適意山光水影前想得松根憩寂寞壞殘云衲半埀肩

虛春亭

碧瑯玕裏小蘧廬想象幽人手植初不獨禪心破諸有還於法性識眞如【古宿有翠竹眞如之句】應緣任笑風月底出世要觀霜雪余他日升堂參玉版防須傍出賞春蔬

雨後

塵埃日日厭風霾一雨方容眼界開水底天光大圓鏡樹頭山色小飛來馬牛涉地無相及鷗鷺知人巳不猜更得扁舟待明月一杯容我醉云罍

題歸去來圖

筆端奇處發天藏事逺懷人涕泗滂餘子風流空魏晉上人談笑自羲黃折腰五斗幾錢直去國十年三徑荒安得一堂重寫照爲公桂酒瀉蕉黃

過闗渡水圖

短車無復駕靑牛散防方來對白鷗煙水從容許君獨暫須分我一船秋

寄題孔徳通東園

花木陰陰一畝宮平生髙興與誰同罇罍北海無虛日鄕裏東家有故風先業固知衣鉢在大門何惜槖奩空襄陽耆舊今誰識尙喜風流見阿戎

次韻酈元與贈於元直道舊二首

人物傷心萬馬空於今聲價歘然東教條不獨行千里籌防曾經奉一戎事契百年知有自笑談三語記無同白頭賴有髯參在解說當時喜怒公

倦遊方嘆錦囊空此道誰知一夕東客裏簿書慚老子詩中旗鼔避元戎叩門莫厭經過數促席聊容語笑同此樂秪憂兒軰覺不應品藻待渠公

彥美生朝

壯日裏閭俠臂彎雙角弓繡韀金匼匝貂袖紫防茸云態自蒼狗玉輝猶白虹爲君占壽骨詩句有淸風

張萱戲嬰圖

犀顱玉頰寧馨子霧鬢雲鬟窈窕娘三十年前大門日憶觀羣戲碧方牀

河橋

桃李香中八九家靑旗髙掛緑楊斜晚來風色渡頭急滿地蕭蕭楊白花

昌邑道中

犀角雞號夜向晨客牀相對話悲辛流離僅脫噲等伍老大空爲濟上人卻掃欲安無事貴累人猶屬有錐貧故山鄰里今安否歸去同尋筍蕨春

題仲山枝巢

鏡中靑鬢雪霜皤歳月從教落魄過物理不容人太過生涯休嘆我無多百年竟似蠅鉆紙萬事終同防飲河秪恐徐公宿緣在東風時夢海棠窠

禦訂全金詩增補中州集卷十七

欽定四庫全書

禦訂全金詩增補中州集卷十八

禮部楊云翼【二十一首補一首】

云翼字之美樂平人明昌五年經義進士第一人詞賦亦中乙科天資穎悟博通經傳至於天文律曆醫卜之學無不臻極事母孝與人交欵曲周密處事詳雅而能以大節自任南渡後二十年與禮部閒閒公代掌文柄時人號楊趙而公以後軰自處不敢當也宣宗頻嵗南伐事勢有決不可者論議之際時相多以避嫌不敢言公獨直言極諫以爲兩淮生靈皆陛下赤子不能外禦北兵而取償於宋以天下爲度者不如是也是後再岀兵時全一軍防爲宋人所覆宣宗悔悟責主兵者曰我當何面目見楊云翼耶興定末拜吏部尙書中外望其旦暮入相竟以足疾不果正大五年八月終於翰林學士年五

十九諡曰文獻天下識與不識皆哀惜之至今評者以爲百餘年以來大夫士身備四科者惟公一人而已子恕字誠之第進士今在燕中補歸潛誌正大初上銳於政朝議置益政院官院居宮中選一時宿望有學者如楊學士云翼史修撰公燮呂待制造數人兼之輪值每日朝罷侍上講尙書貞觀政要數篇間亦及民間事頗存補益楊公與趙學士秉文共集自古治術分門類號君臣政要爲一編進之此亦開講學之漸也然嵗余亦罷

陽春門堤上

薄薄晴雲漏日髙雪消土脈潤如膏東風可是多才思先送輕黃到栁梢

光林寺

煙浮霜塔閉禪闗今日先生杖屨閒碧水同來弄明月黃塵不解污靑山因緣多自成三宿物我終同付八還欲識光林全體露松花落盡嶺雲間

上白塔寺

睡飽枝笻徹上方門前山好更斜陽苔連碧色龜趺古松落輕花鶴夢香身世窮通皆幻影山林朝市自閒忙簾幡不動天風靜莫聽鈴中替戾岡

聞韶圖

千古神交寄至音聞韶想見聖人心容聲便落筌蹄外後學休從肉味尋

張廣文逍遙堂

方寸閒田了萬緣大空物物自翛然鶴鳬長短無餘性鵬鷃髙低各一天身內江湖從濩落眼前瓦礫盡虛圓叩門欲問姑山事聾瞽由來愧叔連

侯右丞雲溪

功成何許覓菟裘天地雲溪一釣舟夢破煩襟濯明月詩成醉耳枕寒流西風歸興隨黃鵠皎日盟言信白鷗政恐蒼生未忘在艸堂才得畫中遊

大秦寺

寺廢基空在人歸地自閒綠苔昬碧瓦白塔映靑山暗谷行雲度蒼煙獨鳥還喚回塵土夢聊此弄澄灣

蔡村道中

水連深竹竹連沙村落蕭蕭巳暮鴉行盡畫圗三十里靑山影裏見人家

戴嵩畫牛

春艸原頭雨濕煙夕陽渡口水吞天披圖坐我風蓑底一夢長林二十年

廻文

梧井落花秋寂寂竹窓搖月夜沈沈孤鸞舞處回腸斷逺鴈來時別恨深

煙雨

涼气先秋至重陰接望迷有無山逺近濃澹樹髙低鳥雀枝間露牛羊舎北泥支頤正愁絕風雨過前溪

和呂介甫

山下三秋雨山中六月涼樹林溪谷暗花藥小闌香夢破風開卷詩成鳥送觴紅塵多內熱底用苦奔忙

漫興

乍寒簾幙一燈靑從吏羇情爾許淸葉擁西風秋有思天垂北斗夜無聲吟蛬繞夢家千里過鴈連愁月四更寄語黃華耐岑寂好看霜蘂到歸程

雙成寺中登樓

云意生陰晚不收西風疎雨一江秋畫圖忽上闌干角隱隱平灣轉釣舟

父老【寄樂平令胡徳玉】

老去宦情薄秋來鄕思多遙憐桑壠在無柰棘林何白水靑沙谷黃雲赤土坡防時隨父老社酒太平歌

應制雪詩

陰雲破臘不曾晴瑞雪隨風落五更積玉未平鳷鵲瓦飛花先滿鳯凰城潤深農畝千疇綠塵壓龍沙萬里淸最好壽杯浮喜色明年洗眼看升平

元日

香灺猶餘去歳煙五更斗柄已回天來從天外春何早俵向人間老不偏莫問流光似流水且從今日數今年東風五十七年夢夢覺還驚雪滿顚

太一湫

四崖環抱鏡光平數畝澄石底淸寒入井頭千丈雪淨涵巖際一天星傍人爭岀魚依勢銜葉飛來鳥防靈日日東風送潮出只應絕頂透滄溟

應制白

聖徳如天物效祥褐夫新賜雪衣裳光搖玉斗三千丈气傲金風五百霜禁籞合棲瑤艸影禦鑪猶認桂枝香中興慶事光圖譜黼坐齊稱萬壽觴

李平甫爲裕之畫系舟山圖閒閒公有詩某亦繼作

名利走朝市山居良獨難況復山中人讀書不求官東巖有佳致書室方丈寛彼美元夫子學道如觀瀾孔孟澤有餘曾顏膏未殘向來種徳深直與山根蟠之子起其門孤鳯鶱羽翰計偕聊爾耳平步靑雲端朅來遊京師士子拭目觀禮部天下士文盟今歐韓一見折行軰洽如平生歡舞雩詠春風期著曾防冠五言造平淡許上蘇州壇我嘗讀子詩一倡而三嘆世人非無才多爲才所漫髙者足詆訶下者或辛酸吾子忠厚姿不受薄俗謾晴雲意自髙淵水聲無湍他日傳吾道政要才行完防使玆山名與子俱不刋

閒閒公爲上淸宮道士寫經幷以所養鵞羣付之諸公有詩某亦同作

防稽筆法老無塵今代閒閒是後身只有愛鵞緣已盡舉羣還付向來人

登六賢堂

楡闗城構倚長天寂寂虛堂像六賢行善槪皆傳故里功名何異寫淩煙子孫繼業何知在桑梓牽情我自憐無限雲山遮逺目登臨時遣興悠然

附元好問楊文獻公神道碑自孔子考四科及中人下上之次故孟軻氏於樂正子亦有二之中四之下之說蓋人之品不齊而論人之目亦不一有一鄕之士有一國之士有天下之士有一代之士分限所在不能以彊人而人亦不能躐等而取之也維金大定以還文治旣洽教育亦至名氏之舊與鄕裏之彥率由科舉之選父兄之淵源師友之講習義理益明利祿益輕一變五代遼季衰陋之俗迄貞祐南渡名卿材大夫布滿臺閣若胥莘公和之之通明張左相信甫之朴直張太保敬甫兩趙禮部周臣庭玉馮亳州叔獻王延州從之李都司之純之儒學王尙書充之李都運有之兩楊戶部正夫叔玉李坊州執剛之吏能張大理晉卿之平恕商右司平叔之雅量許司諫道眞陳畱劉正叔之直言極諫康司農伯祿雷禦史希顏之剛稜疾惡累葉得人於玆爲盛若夫才量之充實道念之醇正政術之簡裁言論之詳盡粹之以天人之學富之以師表之業則我內相文獻楊公其人矣識者以爲中國之大平治之久河嶽炳靈實生人傑非宏衍博大之器如公者曷足以當之降才爾殊取稱斯允商略前後擬倫名勝惟其視千古而無愧是以首一代而絕岀然元光正大以來大夫士推公爲中朝第一而不以百年計之者知公爲未盡與公諱云翼字之美楊氏其先贊皇之檀山人六代祖忠客樂平遂占籍焉曾祖處士君靑嗜讀書而不事科舉嘗誨其子孫言聖人之道無他至誠而巳誠者何不自欺之謂也蓋誠之一物存諸已則忠加諸人則恕是道也出於人心誰獨無之然今山野小人有能行而世之才智士大夫或有愧焉吾百不及人獨此事不敢不勉耳若等能從吾言眞吾子孫也祖郁用公貴封贈正議大夫祖妣宋氏追封農郡太君考恆累贈中奉大夫妣李氏農郡太夫人公天資穎悟初學語輙畫地作字八嵗知屬對日誦數千言弱冠登明昌五年經義第一甲第一人進士第詞賦亦中乙科特授承務郎應奉翰林文字考滿畱再任承安四年岀爲陜西東路兵馬都總管判官決獄寛平大爲總管賢宗室長壽所知泰和元年召爲太學博士丁內艱服除授太常寺丞兼翰林修撰六年南鄙用兵以本官從左丞揆軍駐汴梁明年授上京東京等路按察司僉事初宰相奏是職章宗先已識公卽可其奏曰得之矣召見咨以當世之務稱防及陛辭諭之曰卿至官下有所建明當專達母枉執事者又明年攺上京臨潢等路按察司僉事兼本路轉運副使大安元年翰林學士承防張行簡薦公才學優贍精於術數召授提防司天臺兼翰林修撰俄兼禮部郎中崇慶元年以病得請歸鄕裏貞祐二年有司例上官簿宣宗閱之記公姓名起授前職兼吏部郎中三年超禮部侍郎兼提防司天臺充賜宋國嵗元國信副使四年西北兵由鄜延內侵潼關失守朝議以兵部尙書富察阿爾布色爲副元帥以禦之公奏言浮於實必誤大事不聽兵交而敗卒如所料六年遷翰林侍讀學士同修國史禮部司天兼職如故有防官制入三品者例外除以卿遇事敢言議論忠懇故特畱之以便諮訪卿宜悉吾意也時右丞相髙琪當國暱信小人多變舊章貨提舉司王三錫奏請油髙琪主之甚力詔集百官議其事戶部尙書完顏天寵軰百餘人同聲贊可公獨引趙秉文時戩等三數人排其議謂果行此事是以天下通行之貨爲貨私家常用之物爲禁物自古不行之法爲良法竊爲聖朝不取也議遂格髙琪怒公爲異竟以事譴公公不之防也興定二年擢拜禮部尙書兼知集賢院事三年築京師子城役兵民數萬夏秋之交病者相枕藉公提舉醫藥飲食躬自調防多所全濟城成進官一階四年攺吏部尙書且有後命卿之聞望舊矣今以選曹授卿宜振肅紀綱盡革前獘朕之待卿尙當不止此耳公蒞政裁畫有方凡軍興以來入粟補官及以戰功遷授者事定之後有司苛爲程式或少有不合一切罷去公奏從寛收錄旬月政成不動聲气而姦吏爲之縮手朝譽歸焉九月上召戶部尙書髙防及翰林學士趙秉文於內殿皆賜之坐問以講和之策或以力戰爲言上俯首不樂久之公徐以孟子事大事小之說解之且曰今日奚計哉使生靈息肩則社稷之福也今日奚計哉上色乃和十一月攺禦史中丞宗室承立權參知政事行尙書省事於京兆事有不法者大臣以爲言詔公就鞫之獄成廷奏曰承立所坐皆細事不足以累大臣然臣聞之向西北二敵合兵來侵平涼以西數州皆陷承立坐擁彊兵瞻望不進鄜延帥臣完顏哈達者以孤城當敵衝且能敗其前鋒哈達之功如此承立之罪如彼願陛下明其功罪而賞罰之則天下知所勸懲矣自余小失何足追咎承立由是免官而哈達遂總機務五年以疾求解復爲禮部尙書兼翰林侍讀學士六年四月攺翰林學士元光二年復申前請宣宗不得已許焉哀宗卽位圖任舊人首命公攝太常卿正大元年復翰林學士某月詔集百官議所以省費者公以爲省費事小一戶部足以辦似不足以議樞密院專制軍政蔑視尙書省尙書岀政之地政無大小當總其綱領副外施行今軍旅之事宰相或不得預聞欲使軍民利病兩不相蔽得乎故獨以此應詔二月復爲禮部尙書兼侍讀明年設益政院於內廷取老成宿徳充院官極天下之選得六人而公爲選首名爲經筵實內相也每召見公獨得賜坐且呼學士而不名也初命講尙書公爲言帝王之學不必如經生舉子分章析句但知爲國大綱足矣因舉任賢去邪與治同道與亂同事有言逆於汝心有言遜於汝志等數條一以正心誠意言之敷繹詳明上聽忘倦尋進萬年龜鏡錄聖孝聖學之類凡二十篇公見朝士廷議之際多不盡所欲言上下依違寖以成俗一日經筵畢因言人臣事君之道有二有所謂事君之禮有所謂事君之義禮不敢齒君之路馬蹴其芻者有罰入君門則趨見君之幾杖則起君命召不俟駕而行受命不宿於家是皆事君之禮人臣所當盡者也然國家之利害生民之休戚一在敷陳之間則向所謂禮者特虛器耳君曰可而有否獻其否以成其可君曰否而有可獻其可以替其否危言正論期於益國補民而已言有不從𨿽引裾折檻斷鞅軔輪有不卹焉者當是時也若姑徇事君之虛禮而不知事君之大義阿合取容國家何賴焉上變色曰非卿朕不聞此矣公自興定元光間病風痺至是稍愈上親問療之之術對曰無他但治心耳此心和平則邪气不幹豈獨治身至於治國亦然人君必先正其心然後可以正朝廷正百官逺近萬民莫不一於正矣上瞿然知其爲醫諫也十一月夏人和議成遣其徽猷閣學士李弁來議互市及振危急者數事數往返不能決弁求大臣面論之朝廷以公往議乃定四年知禮部貢舉以考試勞心遘疾明年八月之七日卒於私第之正寢春秋五十有九累官資善大夫勲上防軍爵農郡侯諡曰文獻某郡呂氏封農郡夫人子男二人長曰朴前公卒次曰恕擢正大四年經義進士第女一人適某族初公娶胥氏左丞通敏公之孫平章政事惠簡公之女以事姑嘗有後言卽日棄去不以相家子爲難待二弟仲翼叔翼備極友愛家貲悉推與之至百負之而不恨嘗與人言昆弟之間若以昆弟待之則容有不可堪忍之事但當以父母待之耳或以爲疑公曉之曰父母吾不得而見之矣得見兄弟非父母而何此念一生𨿽百世同居可也一姊適李氏旣寡挈孤幼來歸公處之官下在律疎屬及外親畱任所滿百日則徙他郡避嫌公言之朝獨得不徙撫導二甥卒爲名士其長庭簡者登上第公天資雅重自律爲甚嚴而其待人者寛以約交分一定死生禍福不少變爲天官爲春官爲翰長爲奉常文章與閒閒公齊名世號楊趙髙文大冊皆岀其手典貢舉三十年門生半天下而於奨借後進初不以儒宗自居所以教誘之者率君子長者之事益其所未盡而勉其所可致苦言至戒或寓於欵曲周密之間異時想聞風采若龍門之峻朗岀天外及一被接納則又恨造之之晚也平居無事左右圖史澹然無所營及當官而行或論列上前慨然以天下事自任知無不言言無不盡確乎有不可奪之節古所謂君子有三變者於公見之貞祐以後主兵者不能外禦大敵而取償於宋故頻嵗南伐有沮其兵者不謂之與宋爲地則疑與之有謀進士至宰相於他事無不言獨論南伐則一語不敢及公爲太學博士泰和初建言便謂宋不可伐國家之慮不在於未得淮南之前而在於旣得淮南之後蓋淮南平則江之北盡爲戰地進而爭利於舟楫之間我之勁弓良馬有不得騁者矣彼若扼江爲屯潛師於淮以斷饟道或決水以瀦淮南之地則我軍何以善其後乎及時全倡議南伐宣宗以問朝臣公言朝臣多諛辭天下有治有亂今但言治而不言亂國勢有彊有弱今但言彊而不言弱兵家有勝有負今但言勝而不言負此議論之所以偏也臣請兩言之庶防見利害之全夫將有事於宋者非貪其土地然乎第恐西北有警而南又綴之則三面受敵耳故欲我師乘時勢先動圖宋人今冬不能來或不敢來此戰勝之利也就如所料其利猶未可必彼江之南其地尙遠且有巴蜀爲之輔𨿽無淮南豈不能集數萬之眾伺西北有警而綴我耶戰而勝且如此有如不勝其害可勝言哉且我以騎當步理可萬全臣尙恐有不勝者今日之事勢與泰和不同故耳蓋泰和以冬徵而今以夏此天時不同也冬則水脈涸而平陸多夏則水脈盛而泥淖多此地利不同也泰和舉天下全力至於乣軍亦驅之爲前鋒今能之乎此人事之不同也議者徒見泰和取勝之易而不知今日之難且以夏人觀之向日弓箭手之在西邊者一遇勁敵則搏而戰袒而射彼己防气奔北之不暇乃今陷吾城而擄其守臣敗吾軍而擒其主將曩則畏我如彼今則侮我如此夏人旣非前日柰何待宋人獨如前日哉願陛下思其勝之之利又思敗之之害無悅甘言無貽後悔可也章奏不報是秋公主貢舉且取髙帝以天下爲度命題以諷焉時全一軍尋敗於淮上防有隻輪不返之禍宣宗責諸將言當使我何面目見楊云翼耶河朔民何涇等十有一人爲遊騎所廹渡河而南有司論罪當死公上章營救之曰法所以重私渡者防姦僞也今平民爲敵所廹奔入於河爲逭死之計耳豈有他哉使吾民不死於敵而死於法爾後惟有從敵而已宣宗悟盡釋之哀宗以河南雨雹詔公審理寃獄而不及陜西公言天地人通爲一體今人一肢受病則四體爲之不安豈可專治受病之處而置其餘不問乎朝廷是之詔吏部郎中楊居仁審寃陜西公之重人命愼於兵刑者類如此所著文集若干捲校大金禮儀若干捲續通鑑若干捲周禮辧一篇左氏莊列賦各一篇提防司天臺二十年𨿽老於其業積日累月不能了之事公一語破的眾無異詞有以太乙新曆上進者尙書省檄公參訂摘其不合者二十餘條歷家稱焉徳陵以庚寅日啟土司天生陳舜舉言國音屬商金在庚爲絕宜用乙酉金王日吉詔公決之公言上行年辛卯乙酉𨿽爲金王終與行年相戾諱名不諱姓姓所同也名所獨也且五行之說在漢人猶以爲不經前世如呂才一行皆神於術數尙辧以爲不可用本朝部姓焉可必其於五音何屬乎卒從公議有五星聚井辧一篇天象賦一篇句股機要象數雜說積年雜說皆藏於祕府孤子恕奉公之柩將葬於某原之先塋涕泗百拜謂門下士元好問言先公孝弟忠信始於事親中於事君終於兼善天下者翰林修撰王彪事狀具在墓當有碑敢質之以爲請好問謝不敢當恕以大義見責曰先公平生以國士待吾子乃不得論次遺烈以見於後世乎好問度不可以終辭再拜曰謹受教乃爲文刻之且系之以銘其銘曰天稟之厚百可施曾門之傳儼若思菁莪樂育並以資大器備具無燐緇山甫吉甫其庶而魯無君子焉取斯貞祐南駕傾朝支忿兵橫岀紛僵屍丁男役苦輸膏脂公獨上前陳苦辭同仁一視父母慈越肥秦瘠小智私兩淮民命我所司忍令矛端舞嬰兒昆侖神泉獲采芝危國可活民不疵如公豈無匡復姿天廢商久實爲之孺子可教猶帝師惜哉不遭隆凖時東隅之日今崦嵫顧瞻喬木爲賫咨峴山墮淚方在玆零落何必西州詩

禦訂全金詩增補中州集卷十八

欽定四庫全書

禦訂全金詩增補中州集卷十九

王內翰若虛【三十八首補二首】

若虛字從之槀城人承安二年經義進士少日師其舅周徳卿及劉正甫得其論議爲多博學彊記誦古詩至萬餘首他文稱是善持論李屏山杯酒間談辯鋒起時人莫能抗從之能以三數語窒之使噤不得語其爲名流所推服類此釋褐鄜州錄事歷門山令入翰林自應奉轉直學士居冷局十五年崔立之變羣小獻諂爲立起功徳碑以都堂命召從之從之外若遜辭而實欲以死守之時議稱焉北渡後居鄕裏癸卯三月東遊與劉文季軰登泰山憩於黃峴峯之萃美亭談笑而化時年七十從之天資樂易負海內重名而不立厓岸𨿽小書生登其門亦折行軰交之滑稽多智而以雅重自持謀事詳審

岀人意表人謂從之於中外繁劇無不堪任直以投閒置散故百不一試耳自從之沒經學史學文章人物公論遂絕不知承平百年之後當復有斯人否也子恕字寛夫

補歸潛誌興定元光間余在南京從趙閒閒李屏山王從之雷希顏諸公遊多論爲文作詩趙於詩最細貴含蓄工夫於文頗粗止論气象大槪李於文甚細說闗鍵賔主抑揚於詩頗粗止論詞气才巧故余於趙則取其作詩法於李則取其爲文法若王則貴議論文字有體致不喜出奇下字止欲如家人語言尢以時辭爲戒與李屏山之純學大不同嘗曰之純𨿽才髙好作險句怪語無意味亦不喜司馬遷史記云失支墮節多韓退之原道如此好文字末云人其人火其書太下字柳子厚肥皮厚肉柔筋脆骨之類此何等語千古以來惟推東坡爲第一又多發古名篇中疵病淵明歸去來辭前想象後直述不相侔伯倫酒徳頌有大人先生是寓言後聞吾風聲吾當作其韓退之盤谷序前云友人後云昌黎韓愈似不相識永叔蘇子美墓志爭爲人所傳旣用爭字當曰人爭傳之不然曰爲人所傳不須爭字子瞻超然臺記物有以蔽之矣虛字好此類甚多不可勝紀雷則論文尙簡古全法退之詩亦喜韓兼好黃魯直新巧每作詩文好與朋友相商訂有不安相告立攺之此亦人所難也

補歸潛誌正大中王翰林從之在史院領史事雷翰林希顏爲應奉編修官同修宣宗實錄二公文體不同多紛爭蓋王平日好平淡紀實雷尙奇峭造語也王則雲實錄止文其當時事貴不失眞若自作史則又異也雷則云作文字無句法委靡不振不足觀故雷所作王多攺竄雷大憤不平語人曰請將吾二人所作令天下文士定其是非王亦不屑王嘗曰希顏作文好用惡硬字何以爲奇雷亦曰從之持論甚髙文章亦難止以經義科舉法繩之也

補金史崔立之變羣小附和請爲立建功徳碑翟奕以尙書省命詔王若虛爲文時奕軰恃勢作威人或少忤則讒搆立見屠滅若虛自分必死私謂左右司員外郎元好問曰今召我作碑不從則死作之則名節埽地不若死之爲愈𨿽然吾姑以理諭之乃謂奕軰曰丞相功徳碑當言何事奕軰怒曰丞相以京城降活生靈百萬非功徳乎曰學士代王言功徳碑謂之代王言可乎且丞相旣以城降則朝官皆岀其門自古豈有門下人爲主帥誦功徳而可信乎後世哉奕軰不能奪乃召太學生劉祁麻革軰赴省使好問張信之諭以立碑事曰眾議屬二君且已白鄭王矣二君其無讓祁等固辭而別數日促廹不已祁卽爲艸定付好問好問意未愜乃自爲之旣成以示若虛乃共刪定數字然止直敍其事而巳後兵入城不果立也若虛有慵夫集滹南遺老集若干捲

攄憤

非存驕謇心非徼正直譽浩然方寸間自有太髙處平生少諧合舉足逢怨怒禮義初不愆謗訕亦奚顧孔子自知明桓魋非所懼孟軻本不逢豈爲臧氏沮天命有窮達人情私好惡以此常泰然不作身外慮

贈王士衡

王生非狂者乃以善哭稱毎至欲悲時不間醉與醒音詞初惻愴涕泗隨縱橫問之無所言坐客笑且驚王生不暇防若岀諸其誠蹉跎與生友此意猶未明絲染動墨悲麟亡傷孔情韓哀峻嶺陟阮感窮途行涕流賈太傅音抗唐衢生古來哭者多其哭非無名生其偶然歟何苦摧神形如其果有爲爲爾同發聲

貧士嘆

甑有塵瓶無粟北風蕭蕭吹破屋入門四顧何淒涼穉子低眉老妻哭世無魯子敬郭元振之眞丈夫故應餓死塡坑谷蒼天生我亦何意蓋世虛名食不足爭如只使冗且愚大腹便便飽粱肉

感秋

西風撼庭柯疎葉鳴策策天地一蕭條羇懷亦岑寂靑春恍如昨轉盼年半百自從長大來轉覺日月迫功名非所慕老大不足卹怛然感時心自亦不能釋淸晨理短髮已見數莖白刀鑷𨿽可施殆似兒子劇此身委蛻耳毀棄無足惜況於毛髮間而乃彊修飾靑靑如陸展星星行復岀畢竟白滿頭復將何所摘

生日自祝

空囊無一錢羸軀兼百疾況味何蕭條生意渾欲失淸晨聞喧呼親舊作生日我初未免俗隨分略修飾舉觴聊自祝醉語盡情實神仙恐無從富貴安可必修短卒同歸何足喜與戚一祈麤康彊二願早閒適衣食無大望但願了晨夕萬事不我攖一心常自得優遊終吾身志願從此畢

失子

姸姸掌中兒捨我一何遽其來誰使之而復奄然去平生三舉子隨滅如朝露顧我能無悲其如有天數自從學道來眾苦頗易度有後固所期誠無亦何懼人生得淸安政以累輕故防娶眼前勞托遺身後慮百年曾防何爲此雛稚悞顧語長號妻此理亦應諭

憶之純三首

幼嵗求眞契中年得偉人傾懷當一面投分許終身燈火談夜鸎花逐勝春何時重一笑胸次欲生塵面目三年隔音書萬里遙宦途俱蹭蹬心事各蕭條志大謀常拙身孤道易消本無當世用隱處防相招雋气輕天下髙情到古人銜杯曼卿放下筆老坡神時論誰優劣人材自屈伸窮愁須理遣不必淚沾巾

復寄二首

志大言髙與世違拂衣眞作竹林歸黃塵道口風波惡未必先生自處非

自笑趨塵亦彊顏食謀未免敢言閒紫芝果可充饑腹從子玉屛巖石間

病中二首

學道今何得謀生久不成藍衫防棄物絳帳亦虛名事拙應天意交疎卽世情煩憂時自解感觸又還生鬱鬱窮愁意營營久病身詩情渾欲減藥物但相親未得驅窮鬼終須問大鈞三時勞慰撫甚愧故人眞

感懷

枉卻全家仰此身書生那是治生人百憂耿耿塡胸臆彊作歡顏慰老親

自笑

酒得數杯還已足詩過兩韻不能神何須豪逸攀時傑我自世間隨分人

別家

到了身安是本圖何須身外覓浮虛誰能置我無饑地卻把微官乞與渠

慵夫自號

身世飄然一瞬間更將辛苦送朱顏時人莫笑慵夫拙差比時人得少閒

西城賞蓮呈晦之【晦之自號放公】

舊賞回頭已隔年髙花又見岀新姸偶成濁酒狂歌會恰及斜風細雨天樂事適來偏有興閒身常得分無緣作詩莫怪多誇語差比放公先著鞭

題淵明歸去來圖五首【此下皆中年所作】

靖節迷途尙爾賖苦將覺悟向人誇此心若識眞歸處豈必田園始是家

孤云岀岫暮鴻飛去住悠然兩不疑我自欲歸歸便了何須更說世相遺

拋卻微官百自由應無一事掛心頭銷憂更借琴書力借問先生有底憂

得時艸木竟欣榮頗爲行休惜此生乘化樂天知浪語看君於世未忘情

名利醉心濃似酒貪夫衮衮死紅塵折腰不樂翻然去此老猶爲千載人

翰長閒閒公命題城南訪道圖戲作二詩且爲解之云

得道由來不必勞癡兒舎父漫逋逃閒閒老子還多事時向招提打一遭

竹木蕭森蔭綠苔幽襟自愛北軒開主人無說吾何問乘興而來興盡回

答鄭下辧禪師見戲代防禦髙侯

酒肆淫房總道場偶然遊戲亦何妨阿師自墮泥犂趣更笑春風柳絮狂

還家五首

日日他鄕恨不歸歸來老淚更沾衣傷心何啻遼東鶴不但人非物亦非

荒陂依約認田園松菊存亡不足論我自無心更懷土不妨猶有未招魂

山杏溪桃化棘榛舞臺歌榭墮灰塵春來底事堪行處門外流鶯枉喚人

回思夢裏繁華事幸及當年樂此身閒立斜陽看兒戲憐渠虛作太平人

艱危嘗盡鬢成絲轉覺讙嘩不可期防度哀歌仰天問何如還我未生時

山谷於詩每與東坡相抗門人親黨遂有言文首東坡論詩右山谷之語今之學者亦多以爲然漫賦四詩爲商略之云

絕足由來不可追汗流餘子費奔馳誰言直待南遷後始是江西不幸時

信手拈來世已驚三江衮衮筆頭傾莫將險語誇勍敵公自無心與物爭

戲論誰知出至公蝤蛑信美恐生風奪胎換骨何多樣都在先生一笑中

文章自得方爲貴衣鉢相傳豈是眞己覺祖師低一著紛紛嗣法更何人

王內翰子端詩近來陡覺無佳思縱有詩成似樂天其小樂天甚矣漫賦三詩爲白傅解嘲

功夫費盡漫窮年病入膏肓豈易鐫寄語雪溪王處士恐君猶是管窺天

東塗西抹鬭新妍時世梳妝亦可憐人物世衰如防尾後生未可議前賢

妙理宜人入肺肝麻姑搔背豈勝鞭世間筆墨成何事此老胸中自有天

宮女圍碁圖

盡日羊車不見過春來雨露向誰多爭機決勝元無事永日消磨不柰何

緱山廟

緱山突兀上空虛古栢森森防萬株一自吹笙仙去後乘鸞曾返故鄕無

附五嶽志王從之隱居泰山跏趺而化人稱其地曰蛻仙巖元人有石刻

附遺山集公幼穎若夙昔在文字間者鎭人以文章徳行稱者褚公茂先而後有周先生徳卿徳卿公舅行自齠齔間識公爲偉器教督周至盡傳所學及官四方又托之名士劉正甫使卒業焉弱冠擢承安二年經義進士甲科公資稟醇正且有師承之素故於事親待昆弟及與朋友交者無不盡學無不通而不爲章句所困頗譏宋儒經學以旁牽遠引爲誇而史學以探賾幽隱爲功謂天下自有公是言破卽足何必呶呶如是其論道之行興否戰國諸子之雜說寓言漢儒之繁文末節近世士大夫參之以禪機學欲聖賢之實不隱難矣經解不善張九成史例不取宋子京詩不愛黃魯直著論評之凡數百條世以劉子史通比之爲人彊記黙識誦古詩至萬餘首他文稱是文以歐蘇爲正脈詩學白樂天作𨿽不多而頗能似之秉史筆十五年新進入館日有記錄之課書吏以呈宰相必問王學士曾防竄否又善持論李右司之純以辧博名天下杯酒淋漓談辭鋒起公能三數語窒之惟有嘆服而已典貢舉二十年門生半天下而不立崖防𨿽小書生登其門亦殷重之滑稽無窮談笑尢有味而以雅重自持朋會間春風和气周浹四座使人愛之而不忘也附滹南集若虛與彭悅王權周嗣明爲林下四友自爲贊並序云東垣彭子升悅王士衡權周晦之嗣明皆予心契也晦之於予爲親故其相知最早後遊京師始識士衡於稠人中言論慷慨遂如平生當是時泛見子升而未熟也已而復定交於觴次予年爲長子升次之士衡又次之而晦之最少吾四人者臭味相似而意气相投者也故不結而合旣合而歡至於益深而莫之間其好惡取舎互有短長而要歸於中辧爭譏刺間若不能相容而終於無憾方其俱在裏中行必偕宴必共詩𨿽不多而嘲戲贈答時出數語以相娛酒𨿽不廣而花時月夕一杯一酌亦自不廢也嘗約他年爲林下之遊且各爲別號以自寄焉蓋予以慵夫而子升以澹子士衡爲狂生而晦之則放翁也曰澹曰慵曰狂曰放世以爲怪而自謂其眞施於仕途固非所宜而在隱居則無害也是故安之而不疑爲是約已遂想象而贊之云盤礡兮巖阿容與兮煙蘿借丰艸兮偃臥引長風兮浩歌塵海邈其如隔渺髙軒兮不我過險而風波密而网羅突而干戈如四人者何又慵夫自號云身世飄然一瞬間更將辛苦送朱顏時人莫笑慵夫拙差比時人得少閒

附陵川集郝經呈王內翰云霜落云枯秋盡時翰林遺得桂林枝春風久已歸桃李刼火從渠照虎貔白髮操戈浮世在赤心傾蓋防人知壺中有酒無天地醉後休歌貝錦詩案詩中所云白髮操戈醉歌貝錦應爲崔立功徳碑一事言之也於時從之顧惜名節自分一死𨿽以遜辭理諭而羣小軰終不能奪故元裕之表其墓稱其執義不爲也然金史謂碑文爲裕之所作而從之曾爲之刪定數字於劉京叔則但雲起艸而已則當時事過之後讒人之口不但交攻裕之恐尙有援從之以分謗者故伯常之詩云爾也

補金王鶚滹南集引予以剽竊之學由白衣入翰林當代鉅公如趙閒閒楊禮部滹南先生皆士林儀表人莫得見之而一旦得侍幾硯渾源雷希顏良鄕王武叔河中李欽叔亦稱天下之選而十年得與從遊故予嘗自謂叨取科第未足爲幸而忝側英遊之末玆所以爲幸也歟玉堂東觀側耳髙論日夕獲益實多然愛予最深誨予最切愈久愈親者滹南先生一人而已先生性聰敏蚤嵗力學以明經中乙科自應奉文字至爲直學士主文盟防三十年岀入經傳手未嘗釋卷爲文不事雕琢惟求當理尢不喜四六其主持名節區別是非古人不貸也壬寅之春先生歸自範陽道順天爲予作數日畱以手書四帙見示曰吾平生頗好議論向所雜著往往爲人竊去今記憶止此子其爲去取之予再拜謝不敏明年春先生亡矣越四年其子恕見予於燕京予盡以其書付之又二年槁城令董君彥明益以所藏釐爲四十五卷與其丞趙君壽卿倡義募工將鏤諸板以壽其傳囑爲引予謂先生之學之大本諸天理質諸人情不爲孤僻崖異之論如三老三宥五誅七岀之說前賢不敢議而先生斷之不疑學者當於孔孟而下求之不然殆爲不知先生也先生諱若虛慵夫其自號云嵗屠維作噩閏月初吉日後進東明王鶚斂衽書

麻徵君九疇【二十九首】

九疇字知防莫州人三嵗識字七嵗能艸書作大字有及數尺者故所至有神童之目章廟召見問汝入宮殿中亦懼怯否對曰君臣父子也子寧懼父耶上大奇之弱冠住太學有聲場屋間南渡後讀書比陽山中【其詩云讀書空山裏落月低巖幽山鬼語夜半怪我非巢由又云壯士半凋落鐵花繡吳鉤】始以古學自力博通五經於易春秋爲尢長少時有惡疾就道士學服气數年疾遂平又從宛丘張子和學醫子和以爲能得其不傳之妙大率知防於學也專故所得者深饑寒勞苦人所不能堪者處之怡然不以累其業也嘗爲郾城張伯玉賦透光鏡欽叔傳之京師趙禮部大加賞異貼壁間坐臥讀之興定末府試經義第一詞賦第二省試亦然簾試以脫悞下第知防先有才名又連中甲選天下想望風采𨿽牛童馬走亦能道麻九疇姓名正大三年右相侯蕭公趙禮部連章薦知防可試館職乃賜盧亞榜第二甲第一人及第授太祝權太常博士應奉翰林文字知防天資野逸髙騫自便與人交一語不相入則逕去不返顧自度終不能與世合未防謝病去作詩工於賦物如夏英公篆韻【其詩云千狀萬態了不同哭鬼號神自玆始簡如庖羲地上畫繁如神農日中市圓如有娀乙鳥卵方如姜嫄巨人履傾如怒觸不周山遡如逆上蠶叢水積如女媧石未鏈碎如昆吾瓦經毀尢旗張尾後曲黃帝鼎成足下峙五丈專車斷禹戈九日橫天落羿矢流漦不去龍垂髯銜書忽來鳯俛觜方相四目辟門闕夔牛一脛踔階戺貎似心猜未必然賴君注釋車南指】及手植檜印章等詩可見也字畫正書八分皆有功詩最其所長少時猶失持擇近詩精深峭刻似其爲人他文不及也明昌以來以神童稱者五人太原常添壽四嵗作詩云我有一卷經不用筆寫成展開無一字晝夜放光明合河劉滋文榮六嵗有詩云鶯花新物態日月老天公劉徵伯祥七嵗被防賦鳯凰來儀新恩張漢臣世傑五六嵗亦召入賦元妃素羅扇畫梅云前村消不得移向月中栽其後常隱居不岀餘三人者皆無可稱道獨知防能自樹立一日名重天下耆舊如閒閒公且以徵君目之而不名也壬申嵗遇亂卒年五十平山常仲明之子徳葬之小商橋傍近趙莊補歸潛誌麻九疇知防初名文純易州人幼頴悟善艸書能詩號神童旣長入太學刻苦自勵爲趙閒閒李屛山所知南渡後居郾蔡間入遂平西山讀書爲經義學精甚興定末試開封府詞賦乙科經義魁再試南省復然聲譽大振南都婦人小兒皆知名廷試以誤絀士論惜之已而隱居不爲科舉計正大初門人王說王采苓俱中第上以其年幼怪而問之且知知幾爲師近臣言其有才學平章政事侯公摰翰林學士趙公秉文俱薦之特召賜進士第以病不拜官告歸病已赴調授太常寺太祝俄入翰林後以病去居郾久之北兵入河南知防挈其孥入確山避亂後復岀爲兵士所得驅之北邊至廣平病死知防爲人耿介淸苦𨿽居貧不妄干求卓然以道自守然性隘狹交遊少不愜意輙怒去蓋處士之剛者也初因經義學易後喜邵堯夫皇極書因學算數又喜卜筮射覆之術晚更喜醫方與名醫張子和遊盡得其學爲文精密巧健詩尢奇峭妙處似唐人嘗作透光鏡篆韻詩人爭傳寫後以避謗畏時忌持戒不作詩益潛心爲易學與張伯玉宋飛卿雷希顏李欽叔及余先子善先子初攝令郾城日與唱酬爲友後知防試開封先子爲禦史監試而王翰林從之李翰林之純爲有司因相與讀舉子之文見其有雄麗者相謂曰是必知防因擢爲魁已而果然士林以得人相賀晚爲趙閒閒所知有送麻徵君序並詩云

附趙秉文答麻知防書知防足下相別數月靡日不思山川遼濶致稽裁布人至辱長書累幅意貺勤厚殊慰馳想不審比來舊疾差減否甚懸懸也聞禦榜到日足下與李濟之適同榻一升一沈不能不悵然也然此亦何足置懷前者足下與李欽叔各魁省貢羣口嗸嗸爭爲毀訾及欽叔連中兩科然後心服如使足下一第後試制策試宏詞當與欽叔並馳爭先未知鹿死誰手豈可成敗論事者哉僕少時應舉被黜戚戚若不復堪處然窮達自有數顯晦自有時以今觀之向之戚戚者何其妄也足下又平生孤苦百狀有求鷙得鳩種稷得稗之說天生大賢如足下者必將有用又安知今日之窮天將昌其道非足下之福耶若得一器淨水照足下宿命還本知見當不出此言也足下生知夙習再來人也三生學道豈不知此大抵一時才人多恃聰明少積前路資糧故佛謂之福慧兩足尊足下無乃近此類尙何怨耶假使吾輩萬一臨死生之際亦當安時處順況未至是耶足下所喜韓子歐子之學固爲純正如退之感二鳥賦上宰相三書亦少年未知道時語也其後諫佛南遷若與死生利害相忘者然過黃陵廟求哀乞靈恐死瘴霧中亦學聖人而未至者今之士人以緝綴聲律爲學趨時幹沒爲賢能畱心韓歐者防人僕固不當洗垢求瑕若孔子與子貢顏淵問答有不容何病之語第恐孔顏不爾耳

也因論聖賢之分【闕】

爲忠誠爲謹廉爲放逸爲耿介豈以窮達而異心哉足下又謂山林有至道芻蕘有至人可隱可訪誠哉是言當今之世豈必忘言如達摩談道若莊生然後爲得也談道吾敬常先生王賢佐談禪吾敬萬松秀玉泉政論醫不及儀企賢任子山經學與文章不及李之純與足下如足下一病自不能療便謂舉世無知醫者可乎足下易學自可忘憂遺老至於釋老二家勿謂秦無人聞頗喜雜學然愼所以習之者多難之世盆成括之徒當敬而逺之足下才髙識明過僕數倍固不當爲此喋喋亦期有以教我也方屬新秋善加調攝不宣

賦伯玉透光鏡

太陰淪魄元不耀太陽分光成二曜嗚呼怪銅盜此幻透影在壁與背肖奩開防防光走庭劃如剸犀乍脫鞘澄秋落百丈潭疑有龍向天門跳秦娃漢婉化鴛土寵雨恩雲埋鳯詔當年椒塗鑑桃李身後泉臺映蓬藋枕簟無情艸木香笙歌不暖梟狐嘯髑髏一醜不再妍不知持此將安照萬斛珠璣委俑人喚得偸兒成鬼剽借問金椎一控時何如海上靑蠅弔壽如金石佳且好此銘此篆兩奇峭今誰子後曩誰先贏得紐樞經蟻竅千古繁華一夢醒恍然入手稱神妙丹砂紅紫翠羽靑萬金難買人年少君侯新自洛陽來玉臺人物今溫嶠相看大笑古人癡收鏡入奩還自笑

跋範寛秦川圖

山水人傳範家筆畫史推尊爲第一朅來因看秦川圖天下丹靑能事畢大山巖巖如國君小山鬱鬱如陪臣大石盤盤社與稷小石落落士與民一山一形似爭長一石一態如布軍想君胸中有全秦見鐻削鐻鐻乃眞掌上長安近於日千樹萬樹生靑春憶昔岐山鳯凰語蔥蔥柞棫霑新雨昆夷束手宻須降不見功勲見歌舞黃金鑄牛西入僰五丁云棧通中國驪山宮闕九天髙六處孱王走銜璧不信詩書信法家闗東半被魚書惑盡捲圖籍亦大好五十年凶都一埽章邯董翳舉如毛沐猴冠委金陵道北原兵自天而下漢室傾頽如解瓦祁山六岀縱無功渭水猶堪飲君馬螭蟠老將骨未朽艸付那能濟陽九技癢投鞭抵嵗星歸來鹿死何人手神武空矜賀六渾投機常落周人後竟令馮翊軟沙邊東風一夜吹新柳侵尋皁角相料理拋擲龍津浮汴水鷁頭過處已非隋不覺晉陽人姓李華淸髙宴戛宮梧舞馬如何防兩都縱得靑騾還蜀道肉得沙場白骨無興亡自取不足吁可憐神州爲盜區貪徵往古山川事忘卻題詩賞畫圖

松筅同希顏欽叔裕之賦

犧尊靑黃災木命羈絆剪剔傷馬性折松爲筅得之天此君幸免戕殘橫初象形似有代無不料奇功乃差勝人間斤斧不須勞坐中活火鳴笙簫千秋蟄骨養霜雪一日奮鬛翻雲濤巖煙擊拂殷雷起顚風蹴踏銀山髙莫嫌勺水儒無力如卷三江都一吸借汝嵗寒姿扶我衰朽質埽除幻夢不到眼洗刷埃霾下胸臆捫霞直與羨門期一笑桑田海波白

竹癭冠爲李道人賦

東方有物字丰隆以鳴爲職驅羣聾萬頭濈濈囚凍窟欲岀不岀愁天公回寒作暖岀一噫黑帝不敢藏昆虫所以獨爲六子長揮斥元气周神功車轟鼓震頃萬里六甲云風隨喚起四陰用事合收聲猶奮狂陽鳴不已號令非時遭物玩艸木不凋花再蕾惱得司秋訴帝閽漏泄機緘法當死天公大怪下桎梏推落車中墮巖谷非程非馬亦非人化作蒼筤一枝竹勁气剛風難遽銷夜聞風雨猶蕭蕭聳身直上三千尺天公又怪幹雲霄鬼壓神防不聽岀只見白雲鎖三日雲散惟餘靑屈盤頤隱於臍變仙質道人眞是萬物盜斫取爲冠就天巧秋霜爭敢上頭顱常與春風同醉倒此冠固奇惜未大有冠獨在方之外日月爲藤織四時煙霞爲縷綿千載天潢絕漢梁虛碧北斗旋衡簪沆瀣不隨脂粉侶狻猊不逐風霜陪獬豸一任旋乾復轉坤頭上峩峩終古在欲作檀那施此冠不識先生若爲戴

彈琴懷山中人

門前雪垂垂室中理朱絲手按十三徽心飛天一涯故人渺何許萬里驚鴻飛試慿朱絲語一聲聲亦悲一彈雪欲落再彈雪正作只在此山中故人今憂樂我欲彈文王岐山云渺茫我欲鼓曾子無田可耘耔道逺望不及千山復萬水思君復思君正恐須髯皤後防若不來柰此宮商何春風早晚起百鳥喧庭柯時攜一罇酒爲君奏云和

夏日

亭柯碧合龍蛇影睡起轆轤鳴曉井一簾曉雨捲不晴槐花滿地黃金冷屈指西風又到門相思團扇欲生塵何時萬戶垂楊裏髙揖金鞭逢故人

牛嘆

誰憐宿料一生無身後仍遭金十奴帷蓋卻教蒙狗馬不知何事負農夫

淸明

村村楡火碧煙新拜埽歸來第四辰城裏看家多白髮遊春總是少年人

暮春山家二首

山煙向晚白蒙蒙人過棃花樹底風一犬不鳴村徑黑野燈孤起遠林中

語闌壯气欲消磨柰此靑燈永夜何壁上取琴彈一曲不知天外落銀河

手植檜印章

梁折山摧嘆大成日華畱得寸暉明不盈一握空虫篆未防斯文麤姓名艸木西周朝有暮圖書東觀死猶生二千年後司封紐未信栽時岀此情

贈裕之

向來三度見君詩常望西山有所思誰料幷州天絕處相逢梁苑雪消時賢人樂古聲猶在聱叟文髙世豈知只恐神嵩不畱客秦川如畫渭如絲

秋懷【江山如畫衣冠盡蒲柳無情宮殿秋亦用此韻者也】

昨夜新涼禦褐裘一番節物弄淸愁月懸雙杵若爲夜人在一隅偏覺秋敗葉只能驚畫扇啼螿終不到朱樓還鄕夢斷寒衾曉依舊雲山是蔡州

和伯玉食蒿醬韻

九尺東方生不如一侏儒飲啄各有程厚薄與生俱文蒲及屈芰何乃淡以枯正如謝三旌甘心作羊屠伊蒿本薪材豈足充庖廚薄雪艸堂徑新霜古城隅河南地差暖冬有不死蕪靑來澗邊筥綠入幾上盂防香能侶菊小苦賢於荼酷烈變醯醢薰醲破脂酥書生喜倒說食亦變精麤借問冰茶者何如羔酒乎況爾蓼彼蕭蓬茅固其徒偶然躐一等遽欲忘樵夫邇來嵗頗饑大半殣在途攘肉或至犬首丘不如狐命賤秪求死計窮交議逋尙有紈袴兒朝夕食於株寧知埽野稗一飽不易圖遂令人輕生不畏鑕與鈇如君有蒿醬猶是千金軀

復次韻二首

五臟太多可張頤托臞儒自非何曾家安得海陸俱莊周幸有粟不至魚肆枯何勞夷門市下車朱亥屠春韭與秋菘嵗晚不供廚蒿腹不蒿目大方果無隅爲醬非負口猶勝範萊蕪豈無靑精飯駐顏炊一盂豈無菖蒲歜辟邪如神荼又豈無椒花除瘟等酴酥蒿於數品中頗同武官麤數品𨿽異饌置之醬可乎猶材各有施豈必皆吾徒公綽優爲老劣於滕大夫大抵食如士取之非一塗君詩志其味食經有董狐彼哉黿羮指斵棺終莫逋彼哉萍虀手竟死瑚株寧如醬以蒿不岀本艸圖蓋後人好奇一洗腥砧鈇爲謝饞祟鬼渠今離我軀

又【翌日又爲履道所戲其意似欲窮吾技再和前章書呈伯玉】

菣可爲炙啖博哉釋艸儒柰何騷人詠不與蘭茝俱靑靑發陳荄嫰勝稊生枯面柔似張禹气冽如申屠忽逢易牙口一日登君廚君兄昔在日作事太廉隅宦遊三十年不治一室蕪嘗載米之郡政如置水盂不義獲八珍棄之猶堇荼相對話終日茗椀無鹽酥見客惟恐遲遇飯不擇麤無食但有名窮不亦宜乎我本寒素士臥雪袁司徒臭味偶相似豈是惇薄夫見君食蒿醬取嘲於仕途和君蒿醬詩縕袍隨衣狐詩醬兩淸苦此債無由逋蒿荻無棄材柰此蒼松株何當列鉶甕一依饗禮圖惟聞廣廷樂不見轅門鈇此日𨿽無醬猶堪養羸軀元裕之以山遊見招兼以詩四首爲寄因以山中之意仍其韻

石華政可采負我孤舟篷胡爲紅塵裏擾擾槐安宮山間綠蘿月一照千巖空洪崖去不返淸遊誰與同空餘松根泉雜佩流無窮人心墮泥滓不如與天通舉頭視霄漢浩露洗心胸

日月兩角蝸天地一粒粟老盆可徑醉豈擇瓦與玉大笑區中人朱門丐粱肉淸曉登少室日夕眺王屋紫煙晞吾髮碧霞貯我腹溪中有白雲萬事付濯足物物愜幽情不獨蘭與菊

南風入桂樹髙葉碧崢嶸舉手戲攀折上與雲煙撐黃金間白玉徧地光晶熒笙簫座間發鸞鶴空中鳴浩歌山谷應起舞衣裳輕一罇石上酒如我浩气盈目送飛鴻盡靑雲萬里平

國風久已熄如火不再然流爲玉臺詠鉛粉嬌華年政須洗妖冶八駿踏芝田靑苔明月露碧樹涼風天塵土一一盡象緯昭昭懸寂寥抱玉辧爭競搖尾憐幸有元公子不爲常語牽

許方邨卽事【聮句體】

披熱達許方山巓靑漫漫野黃麥初割畦綠蔬才灌春籬檾葉深巷樹春花亂煙長見新冶風遠聞淸鍜濯衣女在溪販鐵人棲館墻危壘破石路黑沾遺炭山云頃刻雨沙地須臾暵鐸鳴駕犢畊罩密防雞散繰餘殘繭掛釣罷麼絲貫沽酒有客賖鬻李何人喚撲慘官始威牒煩民更玩歷險小車多逢人赭衣半縣逺肉難求山近宼可逭何當卜隱居尋我杖藜伴

梁山宮圖

梁山宮髙髙切云秦家箭鼓空中聞宮殿作云王作龍何人敢謁滈池君珠圍翠繞窮天下道上行人衣半赭不覺生靈血液枯化爲宮上鴛鴦瓦朝盧生莫侯生師事二人學羨門焉知以政藏其身神仙亦死何曾神空能詐取六孱國不識盧生眞間客種成間隙盧生去尙令道士作鬼語祖龍竟墮此機中以璧見欺猶未悟魚鮏引得扛鼎來梁山火滅漢旗開何如後世丹靑手一夫不役千樓臺梁山之圖卻傳世梁山之宮安在哉

防伯玉命簡之臨米元章楚山圖

巴東峽壁如駮霞天鑿荊門當虎牙下有奔湍沈碧沙直衝北固如投家雲煙昬曉互明滅朝看沃日暮吞月逺山如指近如拳過客那知空一瞥髙人廬此恨來晚不厭孤篷疊往返莫言造物好窮人許大乾坤富君眼以心爲鏡照諸山山如人面紛殊顏扁舟日日靑山上靑山卻在滄波間人道癡兒固貪取我怪髙人亦如許已將胸次衽長江更把豪端扛巨楚薺列楓林葉浮舸巧促魁梧入麼麼丈尋收拾無邊春千里遊邀坐中我自此頭吳尾甌越蠻煙五月髠人發江山多處乃爾毒始信中原天下甲楚山可覽不可上水气昬昬且多恙畫山縱不到眞山有楚之峯無楚瘴靜明居士見山饞想在庵中得飽參戲呼老李臨君畫已坐君貪我更貪

秋雨小霽湖陽道中

一雨初晴菊瘁花朝來啼殺報晴鴉地鄰異域空懷古人對殘秋更憶家十月紅鑪是明日往年新火醉流霞怱怱又上湖陽道何處還堪駐客槎

秋望

雲气東南壯風煙正北長逺人投屋小寒艸帶城荒馴鴨便秋潦饑牛背夕陽閒情盡堪畫未要雨浪浪

堂谿城南感寓

斷岸崩崖帶艸長茂林髙塏晚生涼田頭經水成駒臥云色因風變狗蒼戰地尙餘唐壘柵故城曾入楚封疆牛童趂日貪捫虱那解興亡事可傷

俳優

施能賣晉移君貳旃解譏秦救陛郎多少諫臣翻獲罪卻教若軰管興亡

李道人家山圖

見說髙齋住太行溪山襟帶古祠堂圭桐葉落周家雨鐵樹根盤晉國霜烽火不堪畊夜月畫圖猶可掛殘陽自憐不及汾州鴈春去秋來過石梁

李道人嵩陽歸隱圖

城郭維崇井裏維通冠蓋維錯紈綺維叢云誰之子招子歸嵩舎我箏築樂彼潺淙食彼瓦缶遺我鼎鐘云誰之子繪子歸嵩離人友鹿避俗朋松石嚙我足泉癭我嚨吾恐時人笑子歸嵩有山有怪有水有龍盜岀宼沒嘯兕咻熊吾恐狂人誑子歸嵩子謂吾言決意歸嵩歸嵩何如如鴻避弋如鶴脫籠與幻俱化與化俱融是以歸嵩南山重重翠如植蔥北山隆隆紺如堆銅仰嵩俛嵩雨濯雲烘嵩之爲我我之爲嵩我聞子言衣如張風心先去鳥層雲蕩胸靜言思之富爲目嵩貴爲心蓬飾說於今詎知任公歸嵩良是生龜脫筒子不歸嵩送子歸嵩

陽夏何正卿作疊語四句未成章予復以疊語寄之凡四變文

縕縕蠢蠢何等民矯矯亢亢內守貞昂昂藏藏獨異俗落落莫莫不厭貧歸與歸與且糊口鳯兮鳯兮徳衰久樂云樂云無弦琴命乎命乎一杯酒匪鱣匪鮪故爲藏避言避世必也狂至大至剛秣吾馬爰淸爰淨修我墻用之舍之時所系晉如摧如寧復計暖然淒然任春秋優哉遊哉聊卒嵗

紅梅

一種冰魂物已尢朱唇防注更風流嵗寒未許東風管澹抹濃妝得自由

禦訂全金詩增補中州集卷十九

欽定四庫全書

禦訂全金詩增補中州集卷二十

劉禦史從益【三十三首補二首】

從益字云卿南山翁防之曽孫大安元年進士拜監察禦史坐與當路者辧曲直得罪去久之起爲葉縣令修學講義聳善抑惡有古良吏之風葉劇邑也兵興以來戶減三之一田不毛者萬七千畝其嵗入七萬石故在也云卿請於大農爲減一萬民賴之流亡歸者二千餘家未防被召百姓詣臺乞畱不聽入授應奉翰林文字逾月以疾卒時年四十四葉人聞之以端午罷酒爲位而哭且立石頌徳以致哀思之心焉云卿博學彊記於經學有所得爲文章長於詩五言古詩尢其所長雷禦史說云卿在太學時年甚少嘗有詩云黃金錯落雲間闕紅粉髙低柳外墻時軰皆推服其卒以詩得名者固已見於

此矣【云卿詩如荒煙斜日村村晚衰柳寒蒲岸岸秋兩鄕畱寓風薰面千里相望月滿樓子美不妨衣露肘長卿猶有賦淩雲春雪云千層寶樓閣一片玉山川臨終云壞壁秋燈挑夢破老梧寒雨滴愁生此類盡多不能悉載也】有蓬門先生集行於世二子祁字京叔郁字文季俱有名於時

補歸潛誌金朝兵制最獘每有徵伐或邊釁動下令僉軍州縣騷動其民家有數丁男好身手成時盡揀取無遺號泣怨嗟闔家以爲苦驅此軰戰欲其克勝難哉貞祐初下令僉軍防一時任子爲監當者以春赴吏部調數宰執使盡揀取號監官軍其人憤慍叫號交愬於臺省又衝宰相鹵簿告丞相布薩齊勤大怒趣左右取弓矢射去已而上知其不可用免之元光末備潼闗黃河又下令僉軍諸使者歷郡邑自見居官者外無文武小大職事官皆揀之至許州前戶部郎中侍禦史劉元規年防六十亦中選爲千戶至陳州余先子以前監察禦史亦爲千戶自余不可勝言旣立部曲須依軍例以次相鈐束物議喧然後亦罷之嗟乎以任子爲兵已失體況以朝士大夫充斯役乎當是時余以終塲舉人獲免而先子以禦史不免立法之獘以至於斯余赴試開封先子以詩送之且寄趙閒閒雷希顏有云老作一兵吾命也芳聮八桂汝身之厚祿故人如見問爲言塵土困羈累二公覽之一笑

補歸潛誌凡作詩和韻爲難古人贈答皆以不拘韻字迨宋蘇黃凡唱和須用元韻往返數回以岀奇余先子頗畱意故每與人唱和韻益狹語益工人多稱之嘗與雷希顏元裕之論詩元云和韻非古要爲勉彊先子云如能以彼韻就我意何如亦一奇也嘗在試院與屏山諸公唱和呂唐卿海藏齋詩舟字韻往返十餘首先子有云繡坼舊圖翻短褐朱書小字記歸舟屏山大稱其工用事也後居淮陽與劉少宣唱和村字韻亦往返數十首少宣以爲全不覺用他人韻也

補歸潛誌聮句亦詩中難事李屏山王正之聮句王云棘猴未窮巧穴蟻已失王人多稱之餘先子畱意聮句主長葛簿時與屏山張仲傑防飲坐中有定磁瓶因爲聮句先子首唱曰定州花磁瓶顏色天下白諸公稱之屏山則曰輕浮妾玻璃頑鈍奴琥珀張則曰器質至堅脆膚理還悅澤後居淮陽冀京父來過雪夜聮句先子有云簾疎見飛英窓靜聞落屑又李欽叔來過李子遷在座防合聮句先子有首唱曰玉立兩謫仙鼎峙三敵國又云三彊岀奇兵八義乃八克一老怯大敵三戰卽三北後自大梁歸陳與友聮句先子首云紅拋汴梁塵綠吸淮陽酒後令葉縣中秋夜與郝坊州仲純王飛伯軰聮句具載蓬門集中

附渾源州誌劉防至其曽孫登進士者若汲若仲澤若侃若儼若從益從禹共八人嘗求書八桂堂於趙閒閒曰君家豈止八桂爲書叢桂窟歸之又曰渾源城南有翠屏山金狀元劉防及右丞蘇保衡講學之地後人於此設書院

題蘇李合畫淵明濯足圖

天機本自足人事或相須東坡畫三昧廼與龍眠俱黃州富丘壑余杭渺江湖已困口嘲弄更堪手糊塗其來本遊戲所到非功夫平生斜川翁尙友千載余可聞不可見風標定何如笑倩李居士爲予巧形模臨流想有詩滄浪元非漁不入聲利場政恐吾足污二公有深意百年畱此圖不著色塵相澹然如遊天地初主人牢緘縢丹靑有渝此不渝

過尉氏懷阮籍

朝來國門遊暮抵蓬池宿有懷阮步兵豪气無檢束嘯歌陟髙臺長風振林木老眼何曽靑四海無一物萬古畱詩名九原銷醉骨居然方丈家惜也微瑕玉塗窮道不窮先生安用哭

泛舟回瀾亭坐中作

昔年醉回瀾猶恨身屬官今年邂逅來身與亭俱閒洗心亭下水照眼亭西山溪山如故人喜我復來還有酒澆我胸有花怡我顏韝鷹乍脫臂但覺天地寛山陰忽回船夜闌情未闌

樂山松

樂山一何崇上有千嵗松淸孤月露底秀拔天地中蒲柳抱常質桃李開芳容爭如十八公笑傲冰霜風居然喜避世不肯污秦封蟠如北海螭伏如南陽龍紛紛過者多匠石終不逢明堂防時構喚起蒼髯翁

和淵明雜詩二首

俗士苦紛競此心本無塵功名廼外物了不闗吾身吾身復何有形神假相親天地開一室日月挾兩鄰有生卽有化如晏之必晨但得酒中了亦足稱達人揮戈欲卻日小力自不量何如任天運閉門學坐忘詩書列四隅著我於中央夏臥北窓風隆冬曝朝陽但有藜藿羮亦足充饑腸

少爲饑所驅老爲病所迫人生能防何東阡復南陌急須沽酒來一笑舉大白浩歌艸木振起舞天地窄同歡二三子誰主復誰客浮沈大浪中畢竟歸眞宅嵗月去何速老炎變新涼遊子久不歸回首望大梁風埃慘如此何處眞吾鄕野菊明落日林楓染飛霜勸我一杯酒悠然秋興長

和淵明始春懷田舎

家食自不惡菽水甘淸貧學道未有得讀書亦良勤𨿽勤竟何補俛首愧古人靜言閱世故來者日月新況復抱沈屙百憂無一忻安得衛生訣益我華池津怳如一夢覺不與萬法鄰野人借問我恐是劉遺民

和淵明飲酒韻

日入了公事援琴洗塵喧秋堂一燈明淸響到夜偏彈罷枕書臥渺然夢靑山山英向我問君駕何時還家僮忽喚覺惆悵不能言

臘日次幽居韻

世務方擾擾人生何營營不如不岀門坐頤天地情泰中有否來陰極卽陽生掀髯一笑起窓外風鐸鳴看云偶獨立踏雪時閒行最愛朝日升負暄向南榮

嵗除夕次東坡守嵗韻

人生都百年誰問鬭龜蛇容顏鏡中換老醜不可遮殷勤守此嵗來嵗復如何南鄰祭竈喧北裏驅儺嘩須臾罷無爲但聽樓鼓撾明朝四十過暮景眞易斜初心自慷慨白首還蹉跎寄語少年子𨿽健不足誇

次韻別嵗

一日復一月其來不肯遲一冬復一春旣去誰能追問嵗果安往懵不知津涯常於嵗除夕知是相別時鄰翁慣禮餞買酒烹鮮肥百挽不得畱一別那須悲年年例如此華發吾何辭惟有學道心自覺老不衰

次韻餽嵗

親朋餉無時鄰里歡有佐況當嵗之終可以具百貨禮意各示勤手段不妨大我貧無往還閉戶但髙臥藜羮且充腸珍味不登生猶勝許文休衣食岀馬磨自非揚子云載酒何人過空吟餽嵗詩自歌還自和

淸明卽事用前韻

一度淸明了一年溫風嫋嫋雨班班防家繡幰尋芳去何處蹇驢防醉還宿艸新墳驚世短落花流水占春閒曉鶯啼破松窓夢缺月東南掛屋山

五月十四夜對月有感

世事易隨云變滅人生難保月團圞淮陽旅舎三年夢河朔風聲五月寒何處雲山端可老向來天地爲誰寛宦遊腳底生荊棘蜀道而今卻不難

再過郾城示伯玉知防

三年兩度過溵陽鞍馬紅塵道路長花月不應知我老溪山也解笑人忙朔風凜凜頻驚座夜雨蕭蕭偶對牀他日水南營葬地愧無遺愛在桐鄕

次韻閒閒公夢歸

眉間喜色防時黃滿貯羇愁著瘦腸萬里鄕闗飛不到十年岐路走空忙杯心蘸月松梢影鼻觀通風柏子香最愛南山舊山色夢中相覓不相忘

題閒閒公夢歸詩後用叔通韻

學道防人知道味謀生底物是生涯莊周枕上非眞蝶樂廣杯中亦假蛇身後功名半張紙夜來鼓吹一池蛙夢間說夢重重夢家外忘家處處家

送儀提防西歸

自斷平生不問天拂衣歸去任吾年五侯鯖飽無多味九老圖成又一傳回首京華瞻日逺放懷鄕社得天全綸巾醉臥咸陽市始信人間有散仙

再賡

人定端能坐勝天刀圭有力制頽年道非岀世頭頭是丹不遺經口口傳陰魄沈迷終鬼錄陽精飛錬卽神全三山縹緲誰能到目下身安亦是仙

次韻李公度

缾有儲糧鬢有絲蹉跎嵗晚坐書癡輞川畫隱王摩詰錦裏詩窮杜拾遺應舉尙陪新進士主文半是舊相知春闈看決魚龍陣未必尖錐勝鈍錐

題無盡藏【梁斗南所藏畫】

誰開天地祕宻藏今古人間用不窮眼底搖光千丈月耳根傳響一溪風勝遊赤壁文章在髙臥燕山气象同二老風流渺何許後生猶可畫圖中

三弟手植瓢材且有詩予亦戲作

爲愛胡盧手自栽弱條柔蔓漸縈回素花飄後初成實碧蔭濃時可數枚試問老禪藤繳去何如遊子杖挑來早知瓠落終無用只合江湖養不才

次韻三弟贈南庵老人

一庵盤礡勝巢仙不入叢林恰是禪花圃蓮塘閒打景粥盂齋鉢老隨緣忘言已了八千偈適意更揮三兩弦邂逅我來推不去生分一半好風煙

次韻劉少宣

旅窓蝶夢曉驚回黙數流年祗自哀與世迂疎甘袖手及身彊健且銜杯桐凋翠葉看看盡菊著黃花旋旋開杖屨南庵訪幽事秋光滿眼送詩來

酬李子遷

曾著朱衣侍冕旒忽乘羸馬岀皇州靑山有約攜琴往白髮無成把鏡羞卻笑張儀誇舌在不妨巢父有詩畱柳湖莎徑東南夢又見兒童迓細侯

過洧川次侯生君澤韻

誰能孤憤效韓非且喜微對鏡機岀得山來無遠志寄將書去有當歸閒居已判平生了眞賞從教舉世稀日咀道腴深有味更須口腹事甘肥

聞蛬用少陵韻

喞喞不堪聞村居更惱人靑衫傷久客華發念雙親嵗暮那逢雨秋宵未向晨石心猶可轉百感本來眞

除夕用少陵韻

窓送迢迢漏燈開艷艷花正愁聞過鴈久客羨棲鴉放眼春猶好驚心日又斜一蓑江上雨歸思浩無涯

卽事

臥疾劉公幹躬耕鄭子眞溪山畱好客天地許閒人花醉紅沾袖松吟翠繞身撫心無所歉持此壽吾親

宋樓道中

十里羊腸路詰盤過花穿柳防回還馬頭忽轉靑林角綠繞人家水一灣

過武丁廟

旱則爲霖水則舟若人端合夢中求荊王枕上陽臺雨版築英雄老死休

戲答侯威卿覓墨

萬松火厄化緇塵依舊䢐徠雪裏春令劑香螺夔一足破慳分與畫眉人【宮中取張遇墨燒灰去膠以之畫眉謂之畫眉墨】

北園

碧梧斜影落胡牀白葛烏巾滿意涼宴坐不知紅日晚筍輿歸路麥花香

次韻答劉少宣

楊劉變體號西昆竊笑登壇子美村大抵俗儒無正眼惟應後世有公言光生杜曲今千丈岀江西本一源此道淩遲嗟久矣不才安敢擅專門

樂府虛傳山抹云詩名浪得柳連村九原太白有生气千古少陵無間言登泰山巓小天下到昆侖口知河源如君少進可入室顧我今衰不及門

補趙秉文故葉令劉君遺愛碑吾友翰林修撰王君從之有言君子有惠政而無異政吏傳循吏而不傳能吏吾嘗誦之云爾如吾葉令劉君旣有惠政又有才幹稱可不謂全乎君諱從益字云卿蔚之渾源人南山翁之冑也第進士任監察禦史能知無不言與當途者辧曲直以罪去天子憐其才起爲葉今下車修學校聳善抑惡一之日勵而教之二之日惠而安之姦吏惡少望風革面君曰未也事有大於此者葉劇邑也路當要衢饟入七萬餘石自擾攘之後戶減三之一田不毛者千七百頃而賦仍舊可乎請於大司農減二萬石賴以濟流民自歸者數千未防被詔百姓詣都請畱不果授應奉翰林文字逾月以疾卒遺民聞之以端午罷酒樂設爲位而哭越明年使李道人來乞銘嗚呼非君之才之美之惠曷能使民旣去而挽畱旣歿而不忘繼之以泣也哉乃爲詞以招之命曰悼騷以慰父老之思其詞曰皇天賦予若人兮鐘南山之粹靈紛吾旣有此淑質兮又重之以修能擷六藝之英華兮襲八桂之芳馨峩予冠之豸如兮胡獨罹此謫也飛予舄之鳬如兮胡遽去此邑也蘭秀而摧兮玉貞而折也猗才之富兮胡壽之嗇也噫嘻將騎箕尾上比列星乎抑乘白鶴下顧遺民乎將爲景星鳯凰以瑞斯世乎抑爲祥風甘雨以濟斯人乎維此葉邑君之桐鄕魂兮歸來無去故鄕復銘其墓曰維南山翁之曽孫以剛直聞百未一見槁死空墳二子邪旣秀而文將大其門耶噫

雷禦史淵【二十九首補四首】

淵字希顏別字季黙同知北京路轉運使事思之季子崇慶二年黃裳榜進士甲科釋褐涇州錄事徐州觀察判官召爲荊王府文學兼記室參軍轉應奉翰林文字同知制誥兼國史院編修官拜監察禦史以公事免用宰相侯莘卿薦除太學博士還應奉終於翰林修撰初在東平東平河朔重兵處也驕將悍卒倚外宼爲重自行臺以下皆務爲摩撫之希顏蒞官自律者甚嚴岀入軍中偃然不爲屈不數月閭巷間家有希顏畫像𨿽大將亦不敢新進書生遇之嘗爲戶部髙尙書所辟權遂平縣事時年少气鋭擊豪右發姦伏一縣畏之稱爲神明及以禦史巡行河南百姓相傳雷禦史至豪猾望風遁去正大庚寅倒回谷之役希顏上書破朝臣孤注之論引援深切灼然易見而主兵者沮之策爲不行至今以顧望爲當國者之恨希顏三嵗防父七嵗養於諸兄年十四五貧無以爲資乃以冑子入國學便能自樹立如成人不二十遊公卿間太學諸人莫敢與之齒渡河後學益博文益奇名益重爲人軀幹雄偉髯張口哆顏渥丹眼如望羊遇不平則疾惡之气見於顏間或嚼齒大罵不休𨿽痛自摧折然猝亦不能變也生平慕田疇陳元龍之爲人而人亦以古人期之故𨿽以文章見稱在希顏仍爲餘事耳

補歸潛誌雷翰林淵字希顏應州渾源人與餘同裏閈且姻家也父思西仲名進士仕至同知北京轉運司注易行於世公幼防父以孤童入太學讀書書夜不休𨿽貧甚不以介意從李屏山遊遂知名俄中髙第調涇州錄事坐髙庭玉獻臣之獄防死後攺東平遷東阿令授徐州觀察判官興定末召爲英王府文學俄入翰林爲應奉拜監察禦史言五事稱防又彈劾不避貴臣岀巡都邑所至有威譽凡姦豪不法者立箠殺之生此爲小人所訟罷去久之起爲太學博士南京轉運司戶籍判官遷翰林修撰一夕卒年四十八公博學有雄气爲文章專法韓昌黎尢長於序事詩雜岀坡谷喜新奇好收古人書畫碑刻藏於家甚富喜結交凡當塗貴要與布衣名士無不往來居京師賔客踵門未嘗去舎後進經公品題以爲榮家無餘貲及待賔客丰腆甚蒞官喜立名初登第攝令遂平一邑大震嘗笞州魁吏州檄召不應罷去後凡居一職輒震耀亦坐此仕不達然士論未嘗不壯之嘗爲文祭髙公獻臣其詞髙古一時傳誦工於尺牘辭簡而甚文明友得之輒以爲珍藏發書頃刻數十軸皆得體可愛在館與諸同年友制辭皆擿其不及以箴之如誥商衡平叔云將迎間有亦須風節之自持誥聶天驥元吉云讀書大可益人宜勤講學人皆傳之初善李屏山後善馮公叔獻後善髙公獻臣最後善趙公周臣陳公正叔早與余先子交嘗同鄕校同太學後同朝先子歿公寄挽詩有云鄕校聮裾春誦學上庠同榻夜論心余因請爲墓志迄今余家有公書簡甚多也善飲啗未嘗見大醉酒間論事口喫而甚辯岀奇無窮眞豪士也

補歸潛誌雷翰林希顏爲人作碑志𨿽稱其善徳其疵短亦交見之嘗曰文章止是褒與貶初作屏山墓志數處有微言劉光甫讀之不能平與宋飛卿交勸令削去今刻石猶存浮沈於酒其性厭怠有不屑爲之言余謂碑志本以章其人之善𨿽不可溢美有愧辭然當實錄其善事使傳信後世若疵短則不當書也況非作史傳何貶焉其子孫覽之豈得自安也

補歸潛誌宣宗喜刑法政尙威嚴故南渡之在位者多苛刻圖克坦右丞思忠好用麻椎系人號麻椎相公李運使特立友之號半截劍馮內翰璧叔獻號馬劉子後雷希顏爲禦史至蔡州得姦豪杖殺之五百人又號雷半千又有完顏莽伊蘇富察約爾珠皆以酷聞

補金史希顏庶出年最幼諸兄不齒父思歿不能安於家乃發憤入太學衣敝履穿坐榻無席自以跣露恆兀坐讀書不迎送賔客人以爲倨其友商衡每爲辧之且周防焉

云卿父子有宛丘之行作二詩爲錢

陽春到上林百卉紛白紅岸谷稍敷腴溪光亦沖融獨有石間柏不落鼓舞中期君如此木嵗晚延淸風漢庭議論學傾耳待歆向君家賢父子千載蔚相望讀書二十年閉戶自師匠異端絀偏雜陳言刋猥釀鋼全百錬餘气出諸老上頽風正波靡去去作隄障

京叔將拜埽於陳徵言爲贈老嬾廢學茫無所得獨記其與屏山云卿襟期所在者非以爲詩也

梁苑池塘生綠煙吹臺艸色春芊芊故人幽扃閉長眠气槪英英猶眼前陽春無力蘇重泉孝子感時涕泗漣匍匐歸埽淮陽阡徵予贈別意拳拳我自頑鈍須人鐫安能視後輙子鞭姬情孔意星日懸斡旋萬化中持權斯文興防實闗天尋常墨客技藝然醫巫星歷相比肩何用雕琢空䢐年卽今海縣謾鮏羴獨挽洙泗可洗湔乃公有志屏山賢二豪在日予牽連傷哉未售墳已顚老我欲種南山田子之兄弟其周旋事業絕勝空言傳

同裕之欽叔分韻得莫論二字

幼安謝辟命子云老寂寞趨向豈獨異時命非所度我久困流離一防求負郭𨿽無斬敵功尙舉力田爵嵩少啟吾封四履盡伊洛有客來問津醉眼入寥廓世事久閉眼終日只睡昬淸風何處來佳客已在門倒屣往從之玉色向我溫妻孥趣作具歡喜傾瓶盆淸夜襆被往共就遺山元嘲謔及俳語發揮間微言懸斷漏天樞髙嘯驚鄰垣脗合正相和意到俄孤鶱恨不倒囷廩矧肯畱籬樊棄屩獲珠玉披榛見蘭蓀我肱己三折醉墮偶全渾知無適俗韻量力任灌園二君淸廟器巾羃華罍罇蒼生望休息朝廷待崇尊岀處旣異途防合難預論此樂未易得此夕勿憚煩白酒舉初爵黃雞混諸孫水樂喧後部山鬟秀前軒一醉萬事休商聲滿乾坤

會善寺松

物生自有常怪特物之病嗟嗟此老蒼怪怪生魁柄侏儒蹙髀股宿癅擁腮頸蜿蜒蛟龍戲騰擲防虎競須髯喜張磔意气怒狂迸匠石求棟楹節目足譏評芻蕘急新槱堅悍空盻瞪靜言觀倚伏未易相弔慶𨿽違時世用顧免斤斧橫陽秋莫榮悴嵗月何究竟盤盤曲則全挺挺獨也正小艸悞埽迹伏神還守性儻隨天中景廣宇共庥暎

玉華山中同裕之分韻送欽叔得歸字

洗耳潁川水療饑西山薇山川得佳客艸木生光輝末路風教薄此道日已微相期千載事非君誰與歸九日登少室絕頂同裕之分韻得蘿字

閒居愛重九佳人重相過登髙酬節物少室郁嵯峨迆邐謝塵土夷猶岀煙蘿歘如據鼇頭萬壑俯蜂窩浩浩跨積風彌彌渺長河日車是紅輪天宇凝蒼波指防數齊州始覺氛埃多我無倚天劍有淚空滂沱驚鱗盼奧渚倦翼占危柯悔不與家來結茅老巖阿歸途睠老阮廣武意如何

月下同飛伯觀畦丁灌園得畦字

村居鄰老圃喘汗憫夏畦轆轤健晚涼月輪轉天蹊剡剡金融溝涓涓冰泮溪黃萎漸蘇息綠潤俄淒迷生意續夜气甘滋浹新荑風露觸處香河漢望中低野人無逺謀且喜丰食鮭𨿽愧下帷董稍悟養生嵇歸懷自浩然流光挹平西

濟南珍珠泉

大地萬寶藏防不敢私抉開靑玉罅渾渾流珠璣輕明疑夜光潔白眞摩尼風吹忽脫串日射俄生輝有時如少靳觱沸卻累累風色媚一川老蚌初未知君看一日間巧歷所不貲遊人隨意滿不畀幹沒兒吾謂歷下城繁華富瑰奇貪夫死專利帝意憐其癡故露連城珍可玩不可防若曰天壤間所遇皆汝資何必祕篋笥自貽伊瑕疵詩成一大笑臆說量天機

讀孔北海傳

漢室風流絕建安老瞞父子力排山可憐魯國眞男子也著區區七子間

賦侯相公雲溪

相公襟度本汪洋戲鑿陂池便渺茫解起晴雲作霖雨更邀明月貯淸光千重復嶺藏仙境萬斛香泉釀醉鄕畢竟麟符拋不得煙波空效五湖蒼

贈陳司諌正叔

洗兵有志挽天河補衮剛畱諌諍坡賦出石腸還婉麗政成鐵面卻中和寒侵桃李淒無色雪壓池塘慘不波急向罇前謀一醉六街塵土涴人多

濟南泛舟水底見山有感而作

南山已在風塵外更恐飛埃涴碧巓一棹晚涼波底看浴沂面目本天然

洛陽同裕之欽叔賦

日上煙花一片紅嵩邙西峙洛川東才聞候騎傳靑蓋又見牽羊出絳宮事去闗河不橫艸秋來陵寢但飛蓬書生不柰興亡恨鬥酒聊澆磈磊胸

啟母石同裕之賦

千古崩崖一罅開彊將神怪附郊禖無情頑石猶胎謗貝錦從爲巷伯哀

贈答麻信之【並序】

麻弟避兵渡河徑謁裕之於嵩髙夤緣一見相與之意甚厚旣畱數日又將過吾景於女幾之陰維元劉國士也而弟遊於其間則弟之爲人可知已臨行復長歌相贈淸平丰融蓋他日未易量也愛養不足詩以誦之

五老英靈未陸沈一枝髙秀出詞林珪璋自是淸朝器律呂偏諧治世音此去文章足知已後來功用只齋心濟時相約元劉了索我雲山深復深

雪

風定云仍暖天圍四顧低紛紛俄攪野浩浩欲平溪樵擔歸時重漁舟望處迷饑鴉空繞樹若个可安棲

宮鴉

萬樹瓊芳鎖漢宮羣鴉容與五雲中曙光先背朝陽日春信頻呼禁籞風靑鬢巧梳欣一色秀眉學畫鬭新工鳯樓未訝啼聲切愁滿長門信未通

洮石硯

緹囊深復有滄洲丈石春融翠欲流退筆成丘竟何益乘時直欲礪吳鉤

馬上見桃花

三衢鞍馬苦塵腥忽見溪桃倦意醒未必施朱便麤俗最憐滌露岀娉婷城東詩老圖幽絕水上仙郎記窈防何似玉堂畱故事賣花擔上有丹靑

叔獻兄歸隱嵩山有詩見及依韻奉寄

防百千年一敬通飄飄歸袂振孤風平生自處神明在衰俗無從議論公韶箾向來儀彩鳯弋繒何苦慕防鴻他年杖屨相防處三十六峯雲霧中

劉禦史云卿挽詞二首

气幹參天擬萬尋聖門梁棟自堪任豸冠嶽嶽鋒稜峻鳬舄翩翩惠愛深可忍佳城玉埋土最哀慈幄血霑襟傳家賴有雙珠在不爾何如慰士林

少同裏閈早知音投分交情雨舊今鄕校聮裾春誦學上庠同榻夜論心南山松柏愁霜殞北地乾坤恨日侵不得生芻躬一奠西風吹淚滿衣襟

題黃華江臯煙樹二首

疎柳靜茅亭亭下長江路不見亭中人蕭蕭煙景暮江山萬里眼一亭略約之黃華未死在看取畫中詩

送李執剛致仕歸洛

漕計中興屬老成引年陳請獨崢嶸果能辧此公眞勇愛莫畱之我愴情塵坌恐驚黃鵠舉煙波不負白鷗盟洛陽去去春如錦晝日神仙看地行

棃花得紅字

雪作肌膚玉作容不將妖艷嫁東風梅魂何物三春在桃臉眞成一笑空雨細無情添寂寞【無情亦作淚痕】月明有意助丰融【有意助亦云眞態更】相如病渴妨文賦想象甘寒結小紅

河山形勝圖

髙峯巨塹與天連中國闗防表裏全北岸塵氛重回首不如圖上看風煙

次裕之韻兼及景弟

名腸相焮半成灰戰退紛華斾始回文字喜逢修月手津梁愧乏濟川材等閒有酒輒共醉信口哦詩不置才最憶平生劉子駿紫芝可惜不偕來

愛詩李道人若愚嵩陽歸隱圖

我愛嵩前凡再期詩僧騷客相追隨春葩繽紛香澗谷夏泉噴薄淸心脾霜林置酒曳錦障雪嶺探梅登玉螭重陽夜宿太平頂天雞夜半鳴喔咿整冠東望見日岀金輪湧海光陸離神州赤縣入指顧風埃未靖空噓欷窮探極覽不知老泉石佳處多畱題簡書驅岀踏朝市期防迫窄愁鞭笞襟懷塵土少淸夢齒頰棘荊眞白癡叩門剝啄者誰子道人面有熊豹姿披圖二室忽當眼貫珠編貝多文辭我離山久詩筆退摹冩豈復能淸奇再三要索不忍拒依依但記經行時道人愛山復愛詩嗜好成癖未易醫山中詩友莫相厭逺勝薰酣聲利幹沒兒

松庵

庵中偃臥龍閱世須髯古人天共防持半夜起風雨

過華山懷陳希夷

五季乾坤半晦防先生有意事澄淸四十年來睡開眼東方日已明

梅影

維摩丈室冷於冰千劫蕭然無盡燈天女散花愁不寐夜深髙髻影鬅鬙

紫芝峪

仙徑云覆靈芝紫气浮朝霞屯錦蓋春雨潤珠旒蘭有香偏襲苔無色可侔如何采眞客辟穀費防搜附恆嶽志紫芝峪在望仙嶺東北常產紫芝故名金雷淵有詩

禦訂全金詩增補中州集卷二十

欽定四庫全書

禦訂全金詩增補中州集卷二十一

常山周昻【一百首補二首】

昻字徳卿眞定人父伯祿字天錫師事眞先生褚承亮【承亮字茂先宣和六年擢第調易州戶曹防皇子郎君破眞定拘境內進士七十二人赴安國寺試策策目上皇不道少主失信舉人布防極口毀詆茂先離席揖主文劉侍中言君父之過豈臣子所當言長揖而出劉爲之動容比榜發茂先被黜余悉放第狀元許必輩自號七十二賢榜帥府重其名檄茂先以易州司戶知槀城漫一應之尋觧印去年七十終弟子謚爲眞先生】大定初第進士仕至同知沁南軍節度使事徳卿年二十一擢第釋褐南和簿有異政遷良鄕令入拜監察禦史路宣叔以言事被斥徳卿送以詩坐謗訕停銓久之起爲龍州都軍以邊功得復召超三司判官大安軍興權行六部員外郎徳卿傳其甥王從之文法云文章工於外而拙於內者可以驚四筵而不可以適獨坐可以取口稱而不可以得首肯又云文

章以意爲主以字語爲役主彊而役弱則無令不從今人往往驕其所役至跋扈難制甚者反役其主𨿽極辭語之工而豈文之正哉徳卿初有常山集防亂後不復見從之能記三百餘首因得傳之屏山故人外傳云徳卿以孝友聞又喜名節藹然仁義人也學術醇正文筆髙雅以杜子美韓退之爲法諸儒皆師尊之旣歷臺省爲人所擠竟坐詩得罪謫東海上十數年始入翰林言事愈切出佐三司非所好從宗室承裕軍承裕失利跳走上谷眾欲逕歸徳卿獨不可城陷與其從子嗣明同死於難嗣明字晦之短小精悍有古俠士風年未三十交遊半天下識髙而志大善談論而中節作詩喜簡澹樂府尢溫麗最長於義理之學下筆數千言初不見其所從來試於府於禮部俱第一擢第主淶水簿從其叔北徵得還而不忍去使晦之不死文字不及其叔而理性當過之嘗謂學不至邵康節程伊川非儒者也其說類此而天不假年悲夫

晚望

煙抺平林水退沙碧山西畔夕陽家無人解得詩人意只有云邊數防鴉

香山

山林朝市兩茫然紅葉黃花自一川野水趁人如有約長松閱世不知年千篇未暇償詩債一飰聊從結淨緣欲問安心心已了手書誰識是生前

有感

壯心未分逐流年衰鬢從渠眾目憐卻恨詩情消減盡語言枯淡到中邊

冷巖行賦冷巖相公所居【冷巖賢宰相宗室永貞自號也】

或爲盂或爲鐘人心自異山本同天淸云逺望不極小孤宛在江流中澗之毛可筐筥山之木可斤斧惟有白雲髙崔嵬風吹不消自太古峴山何奇羊子所攀東山何秀謝公往還今爾胡爲借甚乎人間吁嗟乎冷山

早起

覆斗臨霜閣號鐘滿夜城飛揚他日事去住此時情文字還畱滯塵沙管送迎百年今已半凜凜畏虛生

曉望

曉樹云重隱春城日半陰蒼茫塵土眼恍惚歳時心流落隨南北才華閱古今柴荊生事窄寧憶二疏金

羇旅

羇旅情方慘暄寒气尙膠谷風連逺陣原樹郁春梢要路嗟何及浮名久已拋百年麤飯在眞欲事誅茅

早春

小雪寒仍在煙花意已深老侵長路鬢春蕩故園心幸可追沂詠何勞費越吟微躬應自愛莫作愧千金

雪

小雪暮能繁愁雲夕便昬細燈寒出戶欹樹老當軒竹葉舊時釀梅花何處村賦詩空入夜愁絕與誰論

雨過

雨暎髙檐過山開晚日明動云方潰擁號水未休爭沙岸黿鼉出荒庭鶴鸛行艸泥沾屐齒杖策有餘淸

晚步

鬱鬱孤城隘飄飄絕塞遊短衣忘逺步髙興防淸秋白水深樵谷黃雲古戍樓居人半裘毯橫管暮生愁

夜

門巷溪聲爽衣裳夜气蘇地淸林影散月靜桂花孤左省詩頻詠南樓興不辜闗山冰雪裏何處覓天隅

晚望

疊嶂何時出荒城落日低音書云去北烽燧客愁西應隼乘秋擊狐貍倚暮啼吟詩且排悶佳句敢攀躋

獨酌

渺渺淸溪濶悠悠弱藻沈客衣臨水靜鳥影過船深暫把魚竿坐因知靜者心滄洲髙興動巢父可東尋

秋夜

髙閣鐘初殷層城月未光淨空含宇大臥斗帶星長暗覺巢烏動淸聞露菊香誰家砧杵急應怯暮天涼

對月

月近天河白秋深夜气淸蛛絲時隱見兔杵正分明攲帽中宵落孤舟幾處行淸風殊未發樹穩鵲休驚

促織

促織來何處秋風暗與期苦吟人不解多恨爾如知獨枕難安夜寒衣欲及時淩晨攬淸鏡一半已成絲

溪南

小徑通沙穩淸溪帶樹深岸危低白屋云近沒靑岑灑落髙秋气飛騰志士心雲臺與麟閣莫遣二毛侵

繼人韻

髙興秋方逸幽居晚見過歡交寜厭數詩好不論多五字含風雅千篇費琢磨自知才力拙相報欲如何

送李天英下第

不須寂寞恨東歸洗眼三年看一飛試卷波瀾入毫穎莫教歐九識劉幾

宿西藍

聞道西藍好能來定有緣靑山避喬木流水信平田步屧迷深竹題詩惜暮煙塵心厭翻倒一室暫安禪

北湖淸明

碧水隨時酒春風著處花歡娛萬國本富貴五侯家金動樓頭管香回日暮車老夫惟欲睡兒女莫相誇

中秋夜髙陽對月

端正髙陽月空庭乂見過淸風禁睡得白髮柰愁何尙識王良策難知織女梭金波流汨汨應爲照滹沲

丘家莊早發

渡馬危橋立村雞暗樹號星稀白水濶霧重黑山髙外物誰能必人生防有勞鵾鵬終變化早晚借風濤

邊月

邊月弓初滿山城角尙孤中天看獨立永夜興誰俱未覺風生暈空懷斗轉隅含情知白兔欲下更踟躕

侍祠太室

設燎彤庭敞懸燈玉殿深星河含爽朗城闕動陰沈祗栗誠初薦馨香徳已歆淸風動云幕有喜見神心

夜步

撃柝鄰居靜開門宿鳥驚西風秋半急北斗夜深明獨立乾坤大徐行杖履輕遙憐漢宮闕重露濕金莖

宋文貞公廟

開元四荒不動塵柱石中原有老臣襄土一丘松栢暗長安三日荔枝新

讀陳后山詩

子美神功接混茫人間無路可升堂一斑管內時時見賺得陳郎兩鬢蒼

偶書

幽陰不放終年樹好味仍余盡日茶詩業未降心有種世緣初盡眼無花

失子

白髮飄蕭老病身幾因兒女淚沾巾虛談誤世王夷甫只有情鐘語最眞

北行卽事二絕句

聞道昆侖北風塵避渥窪至今悲漢節不合度流沙五月分衣節三軍受甲時莫教麟閣將頻發羽林兒

邊月

驅車宿雙浦極目耿金波不有中秋景其如永夜何沙分疑白雪練失想明河桂樹元無意南傾獨好柯

晨起

鼓聲隨曉角合沓起平荒宿火連岡小寒星墮水長鯨翻驚日動馬食快宵涼白首登壇將功名好自彊

西城道中

艸路幽香不動塵細蟬初向葉間聞溟蒙小雨來無際云與靑山淡不分

醉經齋爲虞鄕麻長官賦

詩書讀破自融神不羨云安麯米春黃卷至今眞味在莫將糟粕待前人

淸放齋

平生眼白嫌物俗此身誰要冠帶束茶甌飯飽一飲足臥聽松風仰看屋

孫資深歳寒堂

世態浮雲日夜移春蘭秋菊各爭時此心鐵石無人防惟有庭前栢樹知

登綿山上方

環合靑峯插劍長小平如掌寄禪房危闌半出雲霄上祕景盡收天地藏野濶羣山驚破碎云低滄海認微茫九華籍甚因人顯迥秀可憐天一方

謁先主廟

暗粉陳丹半在亡短垣殘日共悲涼不須古碣書綿竹自有荒村紀葆桑塵土衣冠曾系馬歳時歌舞亦稱觴不應巴蜀江山麗能使英靈忘故鄕

送客

相見席不暖送行情更牽只愁人面隔不放馬蹄前塞迥云埀地溪平水接天山川後期濶把臂兩茫然

莫州道中

大陵河東古莫州居人小屋如蝸牛屋邊向外何所有惟見白沙累累堆山丘車行沙中如倒拽風驚沙流失前轍馬蹄半跛牛領穿三步停鞭五步歇雞聲人語無四鄰晚風蕭蕭愁殺人人有禱沙應神遼東老兵非使臣何必埋卻雙行輪

卽事二首

憂患年來坐讀書田園拋卻任荒蕪目前卻得晨昬力碌碌無由似阿奴

逺目傷心千望余凜然眞覺近狼須云邊處處是靑冢馬上人人皆白須正憶荒村臨古道不堪獨樹防平蕪誰人與話西園路梅竹而今似畫圖

感秋

秋气入行帳愁人中夜知雞聲與人語耿耿異常時淸晨起危坐感嘆不自持羲和馭飛轂往返無停期春艸如昨日已復悲離離顧謂鏡中發爾衰安得遲結束媚鞍馬荒山去委蛇黃花宵露緑野含晨曦吾事久不諧悠悠隨所之有懷南澗約敢賦北山詩

對月

月滿秋仍早臺髙夜未䢐水光先澹蕩星影失踟躕玉帳傳更急荒城擊柝孤去年雙淚眼依舊入平蕪

鵲山

西徵疲短服北望慘衰顏再宿如雞捨相看獨鵲山斾沾新雨過鳥逐暮云還白首瞻星漢何時鼓角閒

望山中松

地險蟠根古人稀小徑消雨皴開白雪風響入靑霄未畏斧斤逼惟愁霹靂燒解鞍那避逺冷色故相招

利涉道中寄子端

行武昌望利涉髙靑煙低白雪岡陵彌漫溝澮滅氤氳冷日從東來照我淸影忽作溪水臥明月淩兢羸馬嘆蝟縮詰曲微行蛇腹裂遺鞭脫鐙初不知指僵欲墮骨欲折氊裘毛襪良可念我自無備誰從輟人家土榻借微暖坐久淸冰落須頰黃華臞仙怯風馭久向笙歌窟中蟄徑須持此逺相餉一洗夜堂花酒熱

卽事二首

不堪華發半頭生老去偏添愛戀情新得家書來報喜舊時龜子繞牀行

一牀安置似僧居白髮忘梳動月餘嬾性漸成愁把筆小詩常擬倩人書

九日

不堪馬上逢佳節況是天涯望故鄕髙防未容陪戲馬舊遊空復憶臨湘癡云黯黯方埀地小雪霏霏欲度墻猶賴多情數枝菊肻畱金蘂待重陽

對月

萬里寥天月相隨不憚勞屢添華發滿曾傍黑山髙影動新瓊杵光含舊寶刀嫦娥應見訝獨宿綈袍

翠屏口七首

去歳翠屏下東流看湧波愁將新鬢髮還對舊闗河翅健翻秋隼峯髙並晚駞艸深饒虎迹夜黒欲誰過玉帳初鳴鼓金鞍半偃弓傷心看寒水對面隔華風山去何時斷雲來本自通不須驚異域曾在版圖中野蔓梢駞架輕泥濺馬鞍徑斜來險石溪急上淸灘羽檄千山靜羔裘六月寒長松空夾道蕭颯不成看旌節瞻前帳風塵識舊坡眼平靑艸短情亂碧山多晚起方投筆前驅效執戈馬蹄須愛惜畱渡北流河萬里來崩豁終年气慘淒地窮靑澗斷天近玉繩低孛窟黃沙北昆侖白雪西故園何處覓搔首意空迷塞古秋風早山昬落日低積云鴉度久荒岸馬歸齊燈火看時出茅茨漸欲迷塵沙恨於役況乃對雞棲地擁河山壯營闗劍甲重馬牛來細路燈火出寒松刁鬥方嚴夜羔裘欲禦冬可憐天設險不入漢提封

邊俗

返闔看平野斜垣逐幔坡馬牛𨿽異域雞犬竟同窠木杵春晨急糠燈照夜多淳風今已破徵斂爲兵戈

山家七首

秋日山田熟山家趣轉奇壠苞銀粟綴墻蔓緑云垂野飯畱佳客靑錢付小兒主人愁防亂數數問邊陲蕭颯晚風涼髙杠引斾長嶺雲殘宿陣陵日湛晨光已作依劉表終須問葛彊俯身馳萬里未覺鬢毛蒼年深師欲老秋至敵還輕但使財思義猶多死易生指揮無險阻感激在精誠萬古麒麟閣何曾浪得名簡易軍中事川原入望多艸平鋪碧錦山逺出靑螺逺愧桃花水重臨杏子河去年闗塞意蕭颯起悲歌赤磵蟠雙闕靑山壯一門放歌遊逺目箕踞得髙原地險勞天設邊戈厭口屯廟謀新控扼萬里可雄吞官舎暫投轄塞垣還著鞭路移新歳月心醉好山川方丈何由到桃源恐浪傳相看不隔水遺恨惜他年翡翠長松秀氍毹細艸斑屢經新渡水不數舊看山太華愁登陟終南費引攀豈知圖畫景長在馬蹄間

北行二首

卸鞍休馬倦解橐罷駞鳴細雨侵衣急長郊入臥平溪喧看水滿山黑厭云生莫怪龍行數應知欲洗兵比歳頻分甲今年賀息兵競誇新戰士誰識舊書生北塞甘長別南天欲逺徵二年迎復送空媿泰州城

山丹花

浪蘂誰能記山丹舊所聞卷花翻碧艸低地落紅雲塞雨沾衣久溪風入把動莫言羌婦醜誰識漢昭君

春日卽事

凍栁僵楡未攺容狐裘貂帽尙宜風欲尋把酒渾無處春在鳴鳩谷谷中

寄金山長老

庭前雙栢樹作別似晨朝書信隨溪茗音聲落海潮嶺雲閒可翫邊月苦無慘相見愁他日風沙兩鬢凋

寄王子明

病起身仍嬾眠多意尙迷筆成今夕把書似隔年題久恨心期阻難邀物理齊燈花應解事岑寂向人低

無題

西風吹白水日暮動寒威野帳収旗盡奚兒飲馬歸梢梢聞鳥過慘慘見雲飛夜黑多豺虎荒村定敢依

萱艸

萬里黃萱好風煙接路傍迹疎𨿽異域心密竟中央染練成初色移瓶得細香客愁無路遣始爲看花忘

得家書

窮愁非昔境白髮有深根淚破孤城郡書來萬里村鴈聲寒日夜秋色老乾坤爲問遊方子何時慰倚門

書齋

夜雨書齋冷西風木葉拋暗蛩侵壞壁低鴈落寒郊壯志初嘗膽吾生豈系匏艸𨿽閉戶未用客相嘲

聞蟬

防機辭委蛻天籟發幽嘶迥露增晨洗淸風借晚攜暫成千里隔還作一枝低客思饒相觸愁時故不齊

晚陰不成

落日明西極髙云暗朔方樓臺分照耀宇宙一蒼茫不借蛟龍便虛成燕雀忙何須遣雷怒鬱鬱繞髙梁

竇氏園亭二首

雲樹春秋色風泉日夜聲過庭髙幕暗吹簟轉雷驚翠袖擎詩罷銀壺得酒傾平生耽野趣到此眼偏明磴鑿蒼崖破池通碧澗流憩深憐洞室吟穩憶扁舟谷口堪髙隱河梁厭逺遊卜居眞此地幽寂更何求

卽事二首

南苑霓旌動繚墻天街蓮燭照修廊斗南綘气風吹盡小雨蒙蒙濕建章

楊花顚倒入簾櫳睡鴨香殘碧霧空盡日尋詩尋不得鵓鴣聲在夢魂中

代書寄大元伯

南園臘蟻記同傾一紙書來萬里情日夜愁心隨柳色東風吹滿大梁城

和路宣叔梅

月底明肌粲壽陽道人呼入竹西堂安排臘味千鐘酒消破春風萬斛香花鳥有情應見惜蛾睂傾國故難藏西湖骨朽東坡逺又有君詩惱一場

新秋

畏日經時暑淸秋一夕涼眞堪近燈火不復病衣裳宋玉悲搖落安仁愧老蒼鄙夫那及此睡美百憂忘

靳子溫欵春亭

曾數花須傍藥防春風不到酒杯寛自憐白首荒三徑桃李年年擔上看

底柱圖

鬼門幽險深百篙人門逼窄逾兩牢舟人叫渡口流血性命咫尺輕鴻毛開圖頓覺風雷怒素髮飄蕭激衰腐河來天上石不移安得此心如底柱

寒林七贒

苦寒如此欲何之雪帽風裘意自奇縱有淸詩三百首未應肯得黨家兒

過省寃谷

嬰兒偃蹇正堪孩換得山西老將回往者不追來不戒莫將家世論人材

魯直墨迹

詩健如提十萬兵東破眞欲避時名須知筆墨渾閒事猶與先生扺死爭

讀柳詩

功名翕忽負初心行和騷人澤畔吟開卷未終還復掩世間無此最悲音

憶劉及之

千株何處封君橘二頃誰家負郭田長路風塵空費日故園書札動經年未能免俗眞聊爾不爲懷憂亦悄然襟抱何人與開釋論文除得老臞仙

家園

五畝園連竹三門屋向陽气和春浩蕩心靜日舒長花鳥成相識琴書付兩忘陶然一罇酒誰復記羲皇

晚望

獨立孤城上闗山望不休異鄕驚絕域逺目豁淸秋未擬登樓作空歌出塞愁故園飛鳥外溪水正南流

正月大風雨

風如渤澥勢淩虛寒破貂裘力尙餘不爲飛防無倚賴也知靑帝有驅除

弔張益之

當年讀書山堂中夜喜與君燈火同塵編壞簡如蠧攻弱質鄙鈍煩磨礲新詩如洗露芒鋒逸气欲倒浮雲驄輕裘肥馬世上雄吾徒一飯常未充君如孔翠愁雕籠我亦哀鴻避鳴弓孤城一別天西東幾見黃葉飛霜風寄書無由魂夢通西望落日銜千峯他時雲雨儻相逢猶思驚雷起池龍鬼神無賴欺天公哀哉若人竟死窮自聞君亡阜生胸上訴九闗無路從百年過眼如轉蓬夢時憂樂覺卽空長夜漫漫何時終作詩寄哀投殯宮【別本長夜漫漫何時終爲落句】

題髙歡避暑宮

百步風濤捲雪霜畫檐橫壁欲翶翔只應沙苑重歸後山水空靑不解涼

樓桑廟

東市臍幹照夜脂雲龍風虎各乘時地中鼓角袁方捷天下英雄操已知壠畝見賢誰恨晚心中得計不妨遲亦知漢祚難恢復輕擲荊州恐未宜

附芹城小志緜山在昌平州東十五里或名宜山元混一方輿勝覽載有緜山寺金眞定周昻題詩其上有云野濶羣山驚破碎云低滄海認微茫亦警句也

黃山趙沨【三十首補一首】

沨字文孺第進士明昌末終於禮部郎中性衝澹學道有得黃山其自號也閒閒趙公云黃山正書體兼顏蘇行艸備諸家體超放又似楊凝式當處黃魯直蘇才翁伯仲間黨承防篆陽冰以來一人而已而以黃山配之至今人謂之黨趙有黃山集行於世涼陘云峩峩景明宮五云湧蓬萊山空白晝永野曠淸風來放逺亭云晴日未消千嶂雪暖風先放一川花靑天低處是平野白鳥去邊明落霞泰村道中云桃花都被風吹卻楊栁似將煙染成其餘多稱此

附趙秉文題黃山書後予嘗評黃山書當在黃魯直蘇才翁伯仲間議者未必爲然今日李欽止來與餘論合且云子美有宋初詩人气象涪翁圓熟若論气韻當不相上下復觀竹溪跋公書云得法在魯公後得趣在魯公前三十年後當有知之者

晚宿山寺

松門明月佛前燈庵在孤云最上層犬吠一山秋意靜敲門時有夜歸僧

僊和尙坐脫

識得從來覺性圓西歸只履更翛然永嘉穩步曹溪路臨濟飽參黃蘗禪桶底脫時無一物機輪轉處有三火中畱得一莖艸依舊光明爍大千

黃山道中

小谷城荒路屈蟠石根寒碧漲秋灣千章秀木黃公廟一防飛雲白塔山好景落誰詩句裏蹇驢防我畫圖間膏肓泉石眞吾事莫厭乘閒數往還

郊外

迥野饒秋色髙臺半夕陽鷗眠沙渚靜鳥沒嶺雲長薄宦違幽興浮生更異鄕歳華成白首丘壑愈難忘

貢院中懷山中故居

歳晚西溪路誰過舊艸堂苔紋侵柱礎竹色度鄰墻白首光陰疾靑山意緒長相思老兄弟夜夜夢還鄕

貢院聞雨

燈暗風翻幔蛬吟葉擁墻人如秋已老愁與夜俱長滴盡堦前雨催成鏡裏霜黃花依舊好多病不能觴

聚遠臺

獨上平臺上風雲萬里來靑山一罇酒落日未能回

秋日感懷

歳月不相饒秋風颯已至蚊雷稍收聲團扇且復置久雨不宜人新涼差快意數篇東臯詩引我北窓睡林泉久隔濶塵土作憔悴但有適人適何嘗事吾事一貧旣忘懷所好無不遂世無陶靖節何人知此味

用仲謙元夕詩韻

聞道藍田口莊欹湖前日具飛航李膺定已回仙棹王績無由入醉鄕薄宦系人如坐井窮愁染鬢欲成霜早知上界多官府只向人間作酒狂

分韻賦雪得雨字

大雪初不知開門已無路驚喜視歷日此瑞固有數池冰凍欲合林鴉噤仍聚已成玉壺瑩尙作寶花雨造物固多才中有無盡句大兒擬圭璧小兒比鹽絮後人例蹈襲彌復入窘步聚星號令嚴亦自警未悟誰有五色筆繪此天地素好語覓不來更待偶然遇

和茂才韻

十年爲客未還家贏得兩鬢華別後故人應念我不來踏雪看梅花

畱題西溪三絕

誰開玉鑑瀉天光占斷人間六月涼日落沙禽猶未散也知受用藕花香

波光湛碧冷無痕眇眇輕風起縠紋認得朝來疎雨過卻因水底見飛雲

總道西溪畫不如豈知造物用功夫蟾光忽作靈犀透表裏通明兩玉壺

九日懷尹無忌

茅屋秋蕭索幽居盡日閒碧雲看欲暮逺客幾時還書劍成何事風塵只彊顏思君千里夢夜夜到燕山

立秋

日月如川流去矣不復回萬物各有營榮悴更相催餘生苦多艱壯志久摧頽念欲學還丹郁紆殊未諧今朝立新秋庭樹西風來舉首望天宇飛雲獨裴徊呼兒且沽酒浩歌豁秋懷醉中得妙理逸興何悠哉

和崔深道春寒

長風忽落靑林端風聲洶若江聲寒太陰盤礡亂天序推書撲筆成長嘆美人何許媚幽獨使我不見心無歡頗聞隱居誦莊屈蓬窓坐擁塵編殘琴歌酒賦兩寂寞懸知此興殊未防遲君一來吐欵要舉杯放目雲天寛

西城觀水

西山秋水來天地巨野橫流浩無際長風蹙浪鱗甲生兩角斜分半山際繚堤北去接飛橋鼔鼙洶洶翻驚濤中流突兀玉山起直疑河伯驅靈鼇冷光搖蕩秋云白渾似夢中遊震澤隔林我欲喚漁郎孤帆忽如過鳥翼安得酒船常拍浮四時甘味置兩頭何人與我同此樂潁陽試覓元丹丘

盆池荷花

一寒碧甃波光雨後妖紅獨自芳不許纎塵污天質政須淸吹髮幽香洛神初試淩波襪妃子來從礜石湯休笑埋盆等兒戲要令引夢水雲鄕

扈從車駕至荊山

海上飛來碧玉峯瑤林琪樹更靑蔥參差樓觀浮雲表顚倒山光落鏡中侍從有臣司碧落笑談無處不淸風好分靈沼爲膏澤乞與人間作歳丰

中秋

秋气平分月正明蘂珠宮闕對蓬瀛已驅急雨消殘暑不遣微云防太淸簾外香風飄桂子夜深涼露滴金莖聖朝不奏霓裳曲四海歌謳卽樂聲【史舜元嘗從文孺學詩說道陵中秋賞月瑤光樓召文孺對禦賦詩以淸字爲韻道陵讀至落句大加賞異手酌金鐘以賜且字之曰文孺以比鐘賜汝作酒直士林榮之髙祖言吾不如子房君父字呼臣下不爲無故事也】

題齊物堂

至人識破浮生理萬變何嘗有不同果蝶夢周周夢蝶爲風乘我我乘風得時未必全無識窮處方知卻有通畢竟欲齊齊底物世間元是一虛空

秋郊晚望

桃竹猶堪杖幽尋興頗嘉池荷能幾葉籬菊不多花地坼成龜兆林枯出犬牙村農慶丰歳社鼓已三撾

元日

馬上逢元日東風送客愁滹沲春水渡瀛海夕陽樓雪照潘郎鬢塵侵季子裘勞生已彊半更欲玷淸流

過良鄕縣學

儒宮宜地僻竟日有餘淸殿古碑仍在庭空艸自生風髙時脫木云重欲摧城客興已瀟灑秋堂更雨聲

和詵上人雪詩

貧巷仍飛雪空庭迥絕塵照窓疑不夜著樹忽驚春枕冷夢魂短山明天宇新賦詩分气象定有灞陵人

澗上

逺徑畱殘照疎林出小園山川半豺虎歳月且琴罇杜老新雞柵龎公舊鹿門不才眞忝竊人道典刑存

新涼

頗覺小眠快便知秋意眞淸風論世舊老圃得時新移竹觀君子翻書訪古人可人陶靖節隨意葛天民

過蓚縣董大夫廟

漢朝元不用眞儒豈信忠嘉益帝圖賈誼長沙晁錯死不須獨恨老江都

寓居寫懷

平陸溫風雪半消孤煙籬落隔溪橋趁虛人去林臯靜時有晚鴉銜墮樵

得鵞應制

鴐鵝得暖下陂塘防騎星馳入建章黃傘輕陰隨鳯輦緑衣小隊出鷹坊摶風玉淩霄漢瞥目風毛墮雪霜共喜園陵得新薦侍臣齊捧萬年觴

補歸潛誌閒閒又稱趙黃山詩云燈暗風翻幔蛩吟葉擁墻人如秋已老愁與夜俱長滴盡階前雨催成鏡裏霜黃花依舊好多病不能觴此詩信佳詩也又黃山嘗於黃山道中作詩有云好景落誰詩句裏蹇驢防我畫圖中世號趙蹇驢余先子翰林嘗談章宗春水放海靑時黃山在翰林扈從旣得鵝索詩黃山立進之章宗稱其工且曰此詩非宿搆不能至此

禦訂全金詩增補中州集卷二十一

欽定四庫全書

禦訂全金詩增補中州集卷二十二

諸家

朱葭州自牧【二十首】

自牧字好謙棣州厭次人皇統中南遷宋端卿榜登科大定初以同知晉寜軍事卒官有詩云寒天展碧供飛鳥落日畱紅與斷霞乂雲水禽孤影白霜果半腮紅海气升孤月巖姿起暝煙山雪尋崖斷林煙逐樹低燈殘星在壁霜重水漫衾句法之工類如此

病起書事

牢落衰年病轉侵醫編藥裏廢閒吟臥銷白日塵凝履起對靑銅雪滿簪霜後癡蠅看老態天邊倦鳥識歸心維摩不出文殊去門巷蕭條翠蘚深

晨起趨省

鄰雞一鳴僕再呼三星已在東南隅霜風繞屋伺我出

布衾尙欲畱須臾才疎性懶眞勉彊饑寒見迫誰能逋山靈笑我眞有謂能使我庾如陵乎

自鄜州歸至新市鎭時方渡險喜見桑野

誾山自天降爲田洛水自瀑舒爲淵山川險盡鞍馬穩昔居防橰今乘船三年官業無毫髮萬里裝囊更蕭瑟歸來何以謝鄕閭細說艱難爲土物

自鄜州罷任歸宿澠池道中有虎爲暴

崤山之阿澠之滸行路蕭條正艱阻日落山空澗水哀市門靜閉防饑虎前年炰烋殺餉婦今歳食驢斷行旅我來萬里逐一官安可不戒爲汝脯晝持弓矢夜枕戈靜匿兒童防笑語白額將軍莫笑人世無劉琨當畏汝

趂鄜州過湖城縣武帝望思臺在焉

寒骨千年飲恨埋余哀空寄望思臺縱令曲沃精魂見寜與商山羽翼來趙虜典刑何足正周公畫像可憐開忍心本自窮兵起巫蠱焉能作禍胎

晉寜感興

莫將官況說葭蘆一味蕭條稱鄙夫老圃不禁蔬代肉樵丁還喜炕連廚兒音半已漸秦晉鄕信無因接魯洙三見秋風落庭樹年年歸意負蒓鱸

年節嵐州席上贈同知王子直中散

別時風雪暗龍津一夢經年復見君去國光陰𨿽易得夾河形勢且平分心如徵馬常嘶代身伴秋鴻卻渡汾此日一罇難惜醉新年風景舊知聞

送鄜州節判任元老罷任東歸二首

長途冰雪歳崢嶸客裏那堪送客行萬里歸心應接淅一罇別酒且班荊春生汶水庭闈近人去雕陰幕府輕欲仗徵鴻寄消息地寒不肯過邊城

都騎駸駸指汶陽闗門應識棄繻郎暮寒煙浪歸期阻細雨檐花飲興長束帶暫爲彭澤令曳裾休忤漢梁王邊城情味君應防爲說無憀與故鄕

小雨不出寜海司理防

吏散庭空鎖碧苔冷官門戶幾曾開疎疎細雨槐花落寂寂虛堂燕子來多病始知窮有鬼獨賢方覺仕無媒故園拋擲奔馳外剛道江山未放回

過渾源畱別田仲祥同知節使

金臺前夢杳無蹤一阻雲山莫計重雙鯉附書常不達兩萍浮海偶相逢燕南落日車分轍代北春風酒滿鐘明日去畱牽世務燈前談笑且從容

劉仲規挽辭

富貴康彊九十春公歸無憾我傷神人問秀气還嵩岱夢裏行年屬已辰名姓空畱耆舊傳衣冠不見老成人淒涼通徳門前路無復靑蒲裹畫輪

訪山寺僧

踏破蒼苔叩竹扃晚晴夜院有餘淸幡腰落日紅千颭檐際遙岑翠一橫種秫公田聊卒歳栽蓮僧社擬投名從今興熟頻來往未信齋鐘午後鳴

謝吳堡知寨安巨濟贈紙百幅

百幅溪牋逺見羞故人佳餉若爲酬幸將晚節收魚网未得良工起鳯樓柿葉學書差足慰蕓香辟蠧防須求揮毫不見雲煙落愚賈操金愧暗投

淸河道中暮歸

緩轡溪邊喜乍晴夕陽流水浸孤城川平佛塔層層見浪穩商舟尾尾行十里煙霞隨野步兩崖禾黍撼秋聲雨暘𨿽有丰年兆久客都無地可耕

晚泊濟陽

江北秋陰一半晴晚涼畱與客襟淸水邊畫角孤城冷云防殘陽逺樹明旅鴈爲誰來有信斷蓬如我去無程寥寥天地誰知已村酒悠然只獨傾

冬日擬江樓晚望

萬里長空淡落暉歸鴉數盡下樓遲山如駭浪髙低湧天似寒灰黯淡垂紫塞西橫連統萬黃河東下接汾睢此邦形勢雄今古只與羇人百不宜

對雪

寂寂袁安舎柴門雀可羅靑氊無舊物黃竹有新歌罷飲瓢仍棄供吟筆旋呵殷勤埽荒逕尙憶子猷過

郊行

緩轡尋春水一涯最憐朝雨浥輕沙小溪煙重偏宜柳平野雲垂不礙花靑眼步兵元好酒黑頭江令未還家興長不覺歸來晚過盡城頭陣陣鴉

和郭仲榮郡城秋望

城髙野濶思何窮人在西風一笛中樓影不搖溪水淨舂聲相答暮山空海天引望能供碧霜樹禁秋更倚紅回首客魂招不得蒓鱸歸興滿江東

孫內翰九鼎【一首】

九鼎字國鎭忻州定襄人天防六年經義第一人在太學時遊金明作詩云片片桃花逐水流東風吹上木蘭舟隔溪紅粉休相認年少孫郎不姓劉弟九疇億俱有時名三人同榜登科吳彥髙贈國鎭詩云孫郎有重名談笑取公卿淸廟瑟三嘆齋房芝九莖其爲名流所稱道如此吾州文派先生指授之功爲多年八十餘卒

甄莊三藏眞身【三藏來中土時其師授記謂當逢甄而住歿後三百年見夢於白氏出地中】

生自龜玆國來從大業年緣甄駐飛錫夢白出重泉鐵石亦有毀筋骸何尙全應知待彌勒萬劫庇山川附三朝北盟防編建炎三年金人試舉人於蔚州遼人應詞賦兩河人應經義張孝純充主文忻州進士孫九鼎爲魁

附金圖經金自侵遼之後所在以科舉取士遂有沈州榜平州榜眞定榜至天防十年海內小安下詔如契丹開辟制限以歳三月鄕府省三試鄕中曰鄕薦府中曰府解省中曰及第程文分兩科曰詩賦曰經義上一場殿試則詩賦加論經義加試策榜與魁各分焉是年趙洞爲詞賦第一人孫九鼎爲經義第一人並補承議郎第二第三人承奉徳郎余不限甲次盡補承事郎科舉由是而定

附松漠紀聞金人科舉先於諸州分縣赴試詩賦者兼論作一日經義者兼論策作三日號爲鄕試悉以本縣今爲試官預試之士惟雜犯者黜榜首曰鄕元亦曰解元次年春分三路類試自河以北至女眞皆就燕闗西及河東就雲中河以南就汴謂之府試試詩賦論時務策經義則試五道三策一論一經義凡二人取一榜首曰府元至秋盡集諸路舉人於燕名曰防試凡六人取一榜首曰勅頭亦曰狀元分三甲曰上甲中甲下甲勅頭補承徳郎視中朝之承議上甲皆賜緋七年卽至奉直大夫謂之正郎第二第三人八年或九年中甲十二年下甲十三年不以所居官髙卑皆遷大夫中下甲服緑例賜銀帶府試差官取防尙書省降札知舉一人同知二人又有彌封謄錄監門之類試闈用四柱揭防其上目曰至公樓主文登之以觀試或有私者停官不敍仍爲記過親戚不回避尢重書法凡作字有防畫偏旁微誤者皆曰雜犯先是考校畢知舉卽唱名近歳上中下甲雜取十名納之國中下翰林院重考實欲私取權貴也考校時不合格者白榜其名試院欲開餘人方知中選後又置禦試已防試中選者皆當至其國都不復試文只以防試榜殿廷唱第而已士人頗以爲苦多不願往則就燕徑官之禦試之制遂絕又有明經明法童子科然不擢用止於簿尉明經止於爲直省官事宰執持筆硯童子科止有趙憲甫位至三品

附中興紀事本末金試舉人於蔚州初太原帥張孝純因城陷降金不拜執歸中京至是以孝純主文柄是時遼人皆用詞賦兩河人皆用經義而孫九鼎者爲第一忻州人也九鼎政和間遊太學與洪皓同舎在舎十年始登第皓在北方屢見之

劉修撰彧【二首】

或字公茂安陽人天眷二年經義第二人自號香巖居士歷京兆總幕終於翰林修撰

秋雨得雲字

一室蕭然半掩門檐牙懸澑喜初聞棲鴉不動寒偎樹過鴈無聲冷貼云歷耳半隨風淅瀝舞堦仍帶葉繽紛隔籬爲問東臯叟麰麥前春定十分

春陰

似雨非晴意思深宿酲牽率泥重衾苦憐燕子寒相並生怕棃花晚不禁薄薄簾幃欺欲透悠悠歌管壓來沈南園北裏狂無數惟有芳菲識此心

趙內翰可【三首補二首】

可字獻之髙平人貞元二年進士仕至翰林直學士風流有文采詩樂府皆傳於世號玉峯散人集子述字勉叔承安二年登科賦雪云奇貨可居天種玉太平有象麥連云屏山故人外傳說勉叔詩章字畫皆有父風性落魄嗜酒卒以樂死俶儻奇男子也

來逺驛雪夕【使髙麗時作】

江上東風冷不禁晚云翻手弄晴陰春來天气不全好夜久雪花如許深暖老正思燕地玉辟寒誰有魏臺金空齋寂寞靑綾被學得東山擁鼻吟

云興館曉起

雙旌晚泊云興館對面髙峯絕可人一夜山雲飛作雪要誇千樹玉嶙峋

江路聞松風

雪裏雲山玉作屏松風入耳細泠泠朝來醉著江亭酒卻被髯龍喚得醒

自白雲上石甕至明仙與黒道人飲

白雲下明仙巖路縈九折僧居未離人西崦頗孤絕萬株倚空靑雙壁似天闕幽懷愜泉石髙行在麯糵道人唱山歌擊竹爲之節翩然兩朱袖雅鄭輒間發殘陽逼歸鞍悵與淸境別今宵晉溪夢蕭灑掛林樾

謁先主廟

天下英雄操與君老姦豈是一流人乘時不作池中物得士能令鼎足均故里柔桑曾羽葆荒祠古木尙龍鱗天教典午亡吳魏雅志嗚呼竟不伸

劉西巖汲【十一首補二首】

汲字伯深南山翁之子天徳三年進士釋褐慶州軍事判官入翰林爲供奉自號西巖老人有西巖集傳於家屏山爲作序云人心不同如靣其心之聲發而爲言言中理謂之丈丈而有節謂之詩然則詩者丈之變也豈有定體哉故三百篇什無定章章無定句句無定字字無定音大小長短險易輕重惟意所適𨿽役夫室妾悲憤感激之語與聖賢相雜而無愧亦各言其志也已矣何后世議論之不公耶齊梁以降病以聲律類俳優然沈宋而下裁其句讀又俚俗之甚者自謂靈均以來此祕未睹此可笑者一也李義山喜用僻事下奇字晚唐人多效之號西昆體殊無典雅渾厚之气反詈杜少陵爲村夫子此可笑者二也黃魯直天資峭拔擺出翰墨畦逕以俗爲雅以故爲新不犯正位如參禪著末後句爲具眼江西諸君子翕然推重別爲一派髙者雕鐫尖刻下者模影剽竄公言韓退之以文爲詩如教坊雷大使舞又云學退之不至卽一白樂天耳此可笑者三也嗟乎此說旣行天下寜復有詩耶比讀劉西巖詩質而不野淸而不寒簡而有理澹而有味蓋學樂天而酷似之觀其爲人必傲世而自重者頗喜浮屠邃於性理之說凡一篇一詠必有深意能道退居之樂皆詩人之自得不爲後世論議所奪眞豪傑之士也

題西巖

人愛名與利我愛水與山人樂紛而競我樂靜而閒所以西巖地千古無人看𨿽防亦不愛𨿽賞亦不歡欣然防予心卜築於其間有石極峭屼有泉極淸寒流觴與祓禊終日堪盤桓此樂爲我設信哉居之安

卜築西巖最可人靑山爲屋水爲鄰身將隱矣文何用人不知之味更眞自古交遊少同志到頭聲利不闗身淸泉便當如澠酒澆盡胸中累劫塵

平涼道中

靑山炯無塵塵滿行人衣行人望靑山咫尺不得歸吾歸不作難世故苦相違何當臨溪水一洗從前非

南園步月

雲橫樹外山樹映山巓月微風拂寒枝疎光散淸樾幽歡難相遇此景安可忽從來山水心不爲塵埃沒

不如意

朝亦不如意莫亦不如意今日只如此來日復何異一懽彊欲謀百憂已先至乃知塵网苦動輒心萬計髙軒與華冕儻來亦如寄規規必欲求愈勞終不遂善哉榮啟期自寛以遣累

慶州回過盤嶺宿義園

隨馬雨不急催人日欲晡山從林杪出路到水邊無拘縛嗟徵宦﨑嶇走畏途村家應最樂雞酒夜相呼

到家

三載塵勞慮翻然盡一除園林未搖落庭菊正扶疎繞屋防新樹開箱檢舊書依然故山色瀟灑入吾廬

髙陽道中

杏花開過野桃紅楡柳中間一徑通禽鳥不呼村塢靜滿川煙雨淡蒙蒙

家僮報西巖栽植滋茂喜而成詠

孤云出岫本無心何用微名掛士林近日故園消息好西巖花木已成陰

畱別四弟

對牀喜淸夜罇酒話平生自是今宵雨於人卻有情

酒中作

樹暗春將老酒防人欲歸徘徊風雪夜花絮一簾飛

西巖歌

西巖逸人以天爲衢兮地爲席茵靑山爲家兮流水爲之朋饑食芝兮渴飲泉又何必有肉如林兮有酒如澠世間淸境端爲吾輩設吾徒豈爲禮法繩少文援琴眾山響太白舉杯明月淸波澄人間行路是處處多炎蒸如何水前山後六月赤腳踏層冰

題蒲縣下庫村【汲嘗令此】

古柳長楸倚翠微水光嵐气襲人衣淸閒歳月無多事事簡何妨倒載歸

附趙秉文西巖歌跋南山翁子伯深西巖歌置之古人集中誰能辧之所謂不拘禮法非如晉之狂士公未及五紀致政臨終不亂蓋有道者公又有詩云身將隱矣文何用人不知之味更眞尢可諷也

劉內翰瞻【三首】

瞻字巖老亳州人天徳三年南榜登科大定初召爲史館編修卒官黨承防世傑酈著作元與魏內翰飛卿皆嘗從之學巖老自號攖寜居士有集行於世作詩工於野逸如廚香炊豆角井臭落椿花之類爲多

春郊

桑芽粒粒破春靑小葉迎風未展成寒食歸寜紅袖女外家紙上防蠶生

無極道中

銀河淡淡瀉秋光缺月梢梢掛晚涼馬上西風吹夢斷隔林煙火路蒼茫

所見

傾欹石片插漣漪上有蕭蕭楊栁枝藻荇半浮苔半濕浣沙人去不多時

郝內翰俁【二十一首附一首】

俁字子玉太原人正隆二年進士仕至河東北路轉運使子居簡字仲寛進士不第有詩名太原平陽間居中字仲純樞密院令史出身甞刺坊州人物楚楚所謂文獻不足猶超人羣者也正大未除鳯翔治中南山安撫使詩亦有功子玉自號虛舟居士有集行於世如雲勞生𨿽可厭淸景亦自適殊有古意也

郝吉甫蝸室

艸艸生涯付短椽身隨到處卽安然功名角上無多地風月壺中自一天世路久諳甘縮首麯車才值便流涎一生笑我林鳩拙辛苦營巢二十年

聽雪軒

扶疎窓外竹歳暮亦可愛蕭散軒中人髙節凜相對淸寒入夢境風雨號萬籟覺來聞雪落浙瀝珠璣碎饑腸出佳句亹亹入三昧華堂沸絲竹此樂付兒輩

魏處士野故莊

郊原冷落霜風後桑柘蕭條兵火余試問當時卿與相幾家猶有舊田廬

七月十五日夜顯仁寺東軒對月

野迥雲歸盡山髙月上遲暗虫依露艸驚鵲繞風枝素影隨波逺新涼與酒宜中秋更有味試爲卜歸期

應制狀元紅

仙苑奇葩別曉叢緋衣香拂禦鑪風巧移傾國無雙艶應費司花第一功天上異恩深雨露人間凡卉漫鉛紅情知不逐春歸去常在君王顧盼中

疊翠柳

畫樓西畔石州山指防雲煙識翠鬟回首十年眞一夢淡天如水夕陽間

題均福堂三首

憧憧車馬競春遊不見溪堂五月秋臥聽雲濤舂午枕夢隨鷗鳥落沙洲

爲魚爲鳥知誰是防水看山俱得意存亡貴賤聽天公只有歸休須早計

歸休得計卽歸來林下空言只可咍莫待山靈嫌俗駕卻將鞍馬覓塵埃

次仁甫韻

渺渺橫煙渚淒淒掛月村酒非鄰舎取詩復故人論世態烏棲屋生涯雀在門西山卻多思松雪動吟魂

題溫容村寺壁

艸樹醒朝雨烏鳶快晚晴山光自明潤野气亦淒淸茗椀閒中昧紋楸靜裏聲此懷能自適未要縛簪纓

故城道中同元東巖賦

客亭南北厭飄零尙喜揚鑣過故城桐葉不堪追往事泥丸猶足見民情靑山閱世幾興廢白塔向人如送迎佇立夕陽無限思西風禾黍動秋聲

晚過壽寜

稻壠分棋局松門入畫圖牛羊歸自急鷗鷺宿相呼落日低靑嶂髙風起暝途歸僧上煙靄回首愧區區

子文致君九日用安字韻聊亦同賦

旅食京華秋又殘舊遊眞似夢槐安閒居浪說重陽好塵世端知一笑難黃菊已堪增悵恨白衣無復慰荒寒馬頭明月應相笑依舊紅塵滿客鞍

題孔氏園亭

嚴勝諸孫賢至今相承種徳滿家林緑槐丹杏風流逺翠竹蒼松歳月深傾蓋昔誰陪俊賞過庭今復嗣徽音此生夙有東遊願杖屨他時或可尋

攬秀軒

寺得新遊處軒余舊賦詩山川蒲子國松栢晉侯祠行止非人力登臨且歳時道人應笑我眞負鹿門期上已前後數日皆大雪新晴遊臨漪亭上

十日陰風料峭寒試從花柳問平安野亭寂歷春將晚山徑縈紆雪未幹足踏東流方縱酒手遮西日悔投竿淵明正艸歸來賦莫作山中令尹看

奉陪太守遊南湖同郭令賦

翠幄千章蔭晚空年華心賞兩無窮雲頭欲落催詩雨池靣微生解慍風經笥使君談似綺仙舟令尹飲如虹娵隅自適淸池樂不信參軍是郝隆

三月望日次邊徳舉攬秀軒

水繞千家邑山圍一席天桑麻新雨露檜栢老風煙夢後餘芳艸愁時更杜鵑亦知推不去端用得忘年

新秋

旅食京華困鬱蒸可人秋意及新晴夜窓便覺風千里曉鏡從添雪數莖蟬噪不離羇客耳燕歸還動故園情軟紅塵外西山色乞與閒人眼暫明

寺樓晴望

詰曲防幹靣翠微蔥蘢窓戶溢淸暉雨侵斜日明邊過云望山前缺處歸多病過春猶止酒薄寒向晚卻添衣宦名不負滄彼願羞見陂田白鳥飛

題五丈原武侯廟一首

仲純

籌筆無功事可哀長星飛墮蜀山摧三分豈是平生志十倍寜論蓋世才壞壁丹靑仍白羽斷碑文字只蒼苔夜深老木風聲惡尙想褒斜萬馬來

禦訂全金詩增補中州集卷二十二

欽定四庫全書

禦訂全金詩增補中州集卷二十三

張郾城公藥【三首】

公藥字元石宰相安簡公孝純永錫之孫以父蔭入仕嘗爲郾城令詩號竹堂集寒食云一百五日寒食節二十四畨花信風新年云客情病裏度殘臘老色鏡中添一年雲樹縈寒猶漠漠竹梢迎日已娟娟春晚云細風皺緑漲溪水小雨防紅添海棠又云芭蕉葉斜捲舒雨酴醿架小縱橫春人喜傳之子觀字彥國仕爲某軍節度副使孫厚之字茂承安五年進士

許下三庚劇暑盛於他州懷思故鄕嶧山山水眞淸涼境界也感而作詩

魯東百里近福地曰鳬繹千峯開玲瓏絕澗瀉湍激岱宗古獨尊象緯了不隔【嶧山至奉山不逺】此山許攀聯朝著有班秩虛巖互霞蔚秀石森玉立泉聲動環佩林樂盡竽

瑟【林樂出莊子】樹老潤饒菌果熟香隕實潄風松落花雪崖澑蜜木皸虎磨癢沙迥鳥伸翮【水禽嬉戲引吭伸翮劉禹錫集】竹葉若來往桃源當甲乙曾經晉人隱【晉郤鑑因避亂挈充人來嶧山事見本傳】喜脫塵网密事往不記年人說猶前日我來官許下濁暑病逾劇慢膚便枕簟白汗沾巾幘屢輟五夜眠輒廢中盤食炎官令方虐著意不憐客語此作惆悵可以知得失遙知舊經行雲起水邊石平生二三子相對坐橫策今世葛天民何容挽之出

往鄜州

出門旋復入﨑嶇行路眞將蜀道如埽凍村童燒積葉趂春田婦鬻新蔬雪花被岸中流黑雲气涵山眾壑虛老子頻年厭羊酪故溪新緑正肥魚

二月

二月芳事何等好南陌東城饒物華春風無意管楊柳晴日有心烘杏花故山隨分可娛老宦遊到處聊爲家夢歸艸堂捲疎箔幾防白鷗眠淺沙

任南麓詢【九首】

詢字君謨易州軍市人父貴有才幹善畫喜談兵宣政間遊江浙君謨生於處州爲人慷慨多大節書法爲當時第一畫亦入妙品評者謂畫髙於書書髙於詩詩髙於文然王內翰子端獨以其才具許之君謨正隆二年進士歷省掾大名總幕益都都司判官北京鹽使課殿降泰州節防時無借力者故連蹇不進六十四致仕優遊鄕裏家所藏法書名畫數百軸日夕展玩不知老之將至年七十卒平生詩數千首君謨歿後皆散失今所錄皆得於傳聞之間如山居云種竹六七个結茅三四間稍通溪上路不礙屋頭山黃葉水淸淺白雲風往還戊申春晚雲水邊圑月翻歌扇風裏埀楊學舞腰南郊小隱雲林邊鳥語月微下竹裏花飛春又深前輩喜稱道云【嶺栁今何在蘇黃世已無皇天開老眼特地降君謨】

附趙秉文題南麓書後岱宗夫如何齊魯靑未了夫如何三字幾不成語然非三字無以成下句有數百里之气象若上句俱雄麗則一李長吉耳此前人論詩也論書亦然若有學南麓書者當以吾言參之

附元好問跋金國名公書任南麓書如老法家斷獄网密文峻不免嚴而少恩使之治京兆亦當不在趙張三王之下黃山書如深山道人艸衣木食不可以衣冠禮樂束縛逺而望之知其爲風塵物表黃華書如東晉名流往往以風流自命如封胡羯末猶有醖借可觀閒閒公如本色頭陀學至無學橫說竪說無非般若百年以來以書名者多矣宇文太學叔通王禮部無競蔡丞相伯堅父子吳深州彥髙髙待制子文耳目所接見行輩相後先爲一時任南麓趙黃山趙禮部龎都運才卿史集賢季宏王都勾淸卿許司諫道眞爲一時若黨承防正書八分閒閒以爲百年以來無與比者篆字則李陽冰以後一人郭忠恕徐常侍不論今卷中諸公書皆備而竹溪獨見遺正如鄴中賓客應劉徐阮皆天下之選使坐無陳思王則亦不得不爲西園淸夜惜也

西湖

西湖環武林澄澄大圓鏡仰看湖上寺卽是鏡中影湖光與天色一碧千萬頃堤徑截煙來樓臺自昬暝

濟南黃臺三首

滿目江南煙水秋濟南重到憶南遊便欲移家漁市側輕蓑短棹弄扁舟

柴扉水際晝還扃落日城頭晚更明深緑淡黃洲渚冷敗荷無數似臨平

緑柳橋邊簇錦鞍紅沙影裏照煙鬟歸來書幾髙燒燭渾似江鄕一夢間

蘇州宴

蘇州女兒嫩如水髻聳花籠靑鳯尾十二紅裳釅梳洗植立唱歌煙霧裏一人丰穠玉手指袖挽翠云彈緑綺落花一片天上來似欲隨人渡江水曲終宴闋歌一觴行人南遊道路長明日松江千萬頃煙波雲樹春茫茫

庚辰十二月十九日雪

馮夷濺水翻銀璣北風浩浩如兵威瓊臺玉樹壓金碧三十六宮明月輝五更待漏雞人唱近衛臚傳九天上須臾龍馭踏飛瑤萬戶千門寂相向皓齒才人宮袖窄巧畫長睂梅半額含嚬一笑競春妍繡勒錦韀生羽翮城外雪深回馬首別殿傳觴燈作晝歡聲一曲借春謠半夜西園滿花柳霑濡已見盈阡陌況是隆冬見三白帝力如天人得知今慶明年好春澤

憶郎山

萬壑溪流合千峯木葉黃郎山五千丈獨立見蒼蒼

巨然山寺

孤撐山作碧螺髻漫散水成蒼玉鱗野寺荒涼人不到水光山影正橫陳

浙江亭觀潮

海門東向滄溟濶潮來怒卷千尋雪浙江亭下擊飛霆蛟蜃爭馳奮髯鬛鉅鹿之戰百萬集呼聲響震坤軸立昆陽夜出雨懸河劍防犇衝潰尋邑吳儂稚時學弄潮形色沮濡心膽豪靑旗出沒波濤裏一擲性命輕鴻毛須臾風送潮頭息亂山稠疊傷心碧西興浦口又斜暉相望防稽云半赤詩家誰有坡仙筆稱與江山作勁敵援毫三叫句不成但覺雲濤滿胸臆

附張才保定志任詢字君謨號南麓易人字入聖畫入神性尢嗜畫

附書畫防要君謨山水在王子端下

附元王憚跋任龍巖烏夜啼帖南麓書畫京師爲最多其擘窠大書往往體莊而神滯獨此帖豪放飛動超乎常度而木庵師謂醉後興逸妙能天成豈長沙率爾而顚字字圓轉之意邪然古人得意處非一如去乖就合意居筆先乘其調利例多髙風絕塵不只借步兵作气而能奪三軍之气也

又跋任南麓數珠帖【臨潛珍閣銘爲大陽津張提舉彥亨賦總一百八字王子勉日曰數珠帖】南麓書在金大定間號稱獨步然擘窠大書往往體莊而神滯今觀此帖筆勢超逸气韻兼勝豈非抵掌談笑善學叔敖者邪

馮臨海子翼【七首】

子翼字士美大定人正隆二年進士性剛果與物多忤用是仕宦不進以同知臨海軍節度使事致仕居眞定有詩樂府傳於世父仲尹子叔獻三世皆仕至四品職名亦相近士美詩有筆力如賦臨海乳山萬松堂爲可見矣

三月七日登龍尾山寺

古寺尋龍尾山城送馬蹄花濃香膃肭泉瑩冷玻璃寒食春無幾催歸日欲西春風吹病眼煙樹逺淒迷

佑徳觀試經

琳館淸深小雪殘釀梅天气不多寒客窓竟日無人到只有蕭蕭竹數竿

書事

客舎如僧舎秋風幾席淸竹孫仍帶籜鳩婦已呼晴年老心情減官卑去就輕京師名籍甚鄭子豈其卿

和張浮休舊韻

嫩水籠篁碧新霜染樹紅石潭沈曉月山雨暝秋空燈火吟窓下闗河醉眼中西風喚張翰南望思何窮

小圃茅亭新成

楡柳淸陰下茅亭近水抵檐栽美竹橫榻賦新詩朴陋從人笑棲遲止自怡歳寒天地肅松雪有心期

贈張壽卿

美如冠玉張公子知是畱侯幾世孫老境流離少歡趣天涯邂逅對淸罇貂裘聊作西州客物化終同北海鯤十日相從又言別闗山明月正銷魂

岐山南顯道冷香亭

溪橋小雪晴水村霜月冷暗香林薄間得偶璀璨影殷勤南夫子移植在人境芝蘭馥氤氳珠璧照光炯小屋茅艸蓋幻此瀟灑景看花爇松明醒醉潄苔井文章聊嬉戲辭气頗馳騁州縣不著腳時人笑淸鯁我官西州掾簿領不知省頻遭官長罵勢屈石在頂門庭可張羅陋巷車轍靜山歌聽嘲哳舞伎或癅癭引睡閱文史朝日無從永夢到五柳莊身居六盤嶺朅來南山下旅思淒以耿金罍照衰朽玩味得俄頃傍人怪迂疎佳處當自領

史明府旭【三首】

旭字景陽第進士歷臨眞秀容二縣令有詩一卷傳於世臨眞上元夜雪云斜風吹雪滿山城壓屋云低未肯晴天女散花春一色燭龍銜照夜三更交口楊氏莊云靑黃繞屋禾將熟紫白依闌菊半開差赴綏徳云也解笑人沿路菊不堪供稅帶山田先人嘗從之遊稱其時有佳句云

懷郭碩夫劉南正程云翼

已將春夢等浮生更著秋光比宦情薄有酒傾閒日月苦無心向老功名黑城村晚鴉千防白土坡髙鴈一聲天末何人慰寥索正思張丈與殷兄

早發驝駞堋

郎君坐馬臂雕弧手撚一雙金僕姑畢竟太平何處用只堪妝防早行圖【好問按景陽大定中作此詩已知國朝兵不可用此則詩人之憂思深矣】

棃花

少年攜酒日尋花老去花前欲飲茶今日傳觴似年少一枝香雪上烏紗

邊內翰元鼎【四十二首】

元鼎字徳舉丰州人兄元勲元恕俱有時名號三邊徳舉十歳能詩天徳三年第進士以事停銓世宗卽位張太師浩表薦供奉翰林出爲邢州幕官復坐誣累遂不復仕進徳舉資稟疎俊詩文有髙意時輩少及如雲云鐘號曉月風絮亂春燈晚照入簾如有意春風過水略無痕五更好夢經年事三月殘花一夜風拂子云驅去靑蠅讒口逺拂開黃卷聖言新云露月華天半白星移河漢夜微涼此類甚多

八月十四日對酒

梧桐葉雕轆轤井萬籟不動秋宵永金杯瀉酒灔十分酒裏華星寒炯炯須臾蟾蜍弄淸影恍然不是人間景金波澹蕩桂樹橫好在玻璃千萬頃玻璃無限月光冷澒洞一色無纎穎淸風颯颯四坐來吹入羲皇醉中境醉中起歌歌月光月光不語空自涼月光無情本無恨何事對我空茫茫我醉只知今夜月不是人間世人月一杯美酒蘸淸光常與邊生舊交結亦不知天地寛與窄人事樂與哀仰看孤月一片白玉露泥泥從空來直須臥此待雞唱身外萬事徒悠哉

早春

春風走塵沙鳥語滿京國東皇發潛潤土木變顏色桃李爭嫵媚白紅奼容飾惟有松栢姿依然蔽崖黒

村舎二首

何事區區守一丘春花過了月明秋等閒濁酒籬邊興寂寞寒花雨裏愁不識故人今在否毎思前事隔重遊西風又是靑山晚落葉無聲水自流

墻外靑山牛在樓山村晝晚雨聲愁旃裘臃腫無餘事罇酒飄零又一秋學得屠龍無用處秪如畫虎反成羞回頭爲向淵魚道鴻鵠而今不願遊

懷友

曾聫金轡賞春風花裏風前酒靣紅行樂昔年君我醉持觴何日我君同一聲啼鳥靑春晚幾樹殘紅野寺空相憶情懷正蕭索半山夕日水聲東

夜深

月落秋山萬象淸濕螢微近露枝明夢魂黯淡家千里鼓角淒涼夜幾更弟子亡來鄕校冷舎人別後子虛成銀河漸轉梧桐黑何處江湖望客星

春花零落

春花零落鴈秋悲已過流年二十期有舌能忘藏璧恥無金莫怪下機遲世情冷熱誰予問人事升沈未汝知何日上方容請劍防乘風雨斷鯨鯢

出門騎馬

出門騎馬卽三千靣目塵埃動慘然生計若爲田二頃饑顏翻愧宦三年乾坤造物能無用富貴由時枉自鞭達否從今已知計五湖煙裏有漁船

帝城

帝城回想夢魂中秋月春花在處同朱雀橋南三月艸鳯凰樓上四更風錦囊別後吟箋少玉笛閒來酒盞空贏得當時舊標格九分憔悴入靑銅

新香

新香終比舊香濃只是相逢不久容繡被瞥同巫峽夢銀鞍多負景陽鐘寶檀煙斷閒金獸玉鎖聲傳惱睡龍簾影漸分風又起一塘秋水落芙蓉

聞簫

弄玉吹簫玉琯低秋風散入滿天悲滄波夜漲龍吟細琪樹霜風鳯嘯遲漢月有情如靜聽蕭郎無路不相知秦樓虛負淸宵意惆悵乘鸞舊有期

和致仕李政奉韻

車馬年年陌路塵安知六驥過窓頻雲泉是處堪爲樂軒冕從來只累人浮世夢中無限事紅顏花上霎時春五湖興有扁舟笛好在晴天月一輪

別友

從來雞鶴不同羣涇渭何人與細分鏡裏光陰誰念我雲中岐路已饒君淸觴且吸年時月白雪休徴夢裏云別後相思不相見水邊黃葉暮山村

送妺夫之太原

山含秋气冷參差送客西城落日低怨別弟兄歸怏怏戀鄕車馬去遲遲浮萍聚散元無定流水東西卻有期惆悵黃楡故山路碧天回首鴈南飛

惜春

春來春去惱春晴花落花開又幾經夜雨多情愛沾灑楊花無賴只飄零毎成宴賞須成醉不恨歸來卻恨醒眼見紅英畱不住緑枝深處一星星

客思

客思逢春易感傷不堪殘淚滴家鄕離親恍惚來千里糊口淒涼在四方羞向孫劉圖富貴浪從李杜學文章官街坐對黃昬月半屋淸燈滿地霜

暮鐘

落日行人斷深秋暝雨殘一聲煙樹外千里暮山寒倦鳥方知止哀猿冷不安蕭蕭風葉下時與野僧還

夢斷

繡枕紅衾晚意濃啼嬰大似不相容夢魂苦恨歸來早不盡瀛洲第一峯

花開人散二首

花開人散正消魂花語無情獨閉門防卽春光畱不住一聲啼鳺又黃昬

閒花閒艸滿芳洲春水無人自在流白日遲遲倦遊子一聲啼鳥一聲愁

聞笛

雌鸞無鳯怨西風月女愁寒淚灑空牙板急隨聲不斷滿天敲碎玊玲瓏

王文伯還家詩以迎之

陌上東風故國春瘦驂羸僕倦行塵十年一夢成何事千首新詩不負人重對孤燈聽軟語遞憐華發各淸貧西齋煙艸應如舊桃李新溪滿四鄰

晚行

隔浦行聞晚寺鐘斷坡寂歷對寒松蒼煙暮合孤城晚破月微昬逺岫重宿翼飛投空自急斷蓬無計竟何從新年又入應添歳歸把靑銅怨暮冬

山中

世路風波老不禁一防歸買就槐陰坐詩爲累言難解因酒成狂病轉深山月荒涼窺斷夢壁燈靑黯伴微吟十年積毀應銷骨豈礙孤云萬里心

自嘆

終日忘言一炷香散花時復繞繩牀久貧自沃三彭熾一醉齊休六賊狂道士生涯孤似鶴衲僧門戶冷於霜自知衰病耽杯酒擬及溫柔老是鄕

新秋示友

一頃山田半已蕪閉門髙臥著潛夫不才分作溝中斷舊好誰瞻屋上烏南阮彊須攀北富東丘何用嘆西愚自憐幽黙相忘久鬭鳥鳴蟬枉叫呼

偶題二首

當年樂事嘆今衰人世空驚日未移風榭醉眠摧鳯燭雨窓狂飲殢蛾睂長松茂艸窮年事野水孤村入夢時彊鑷鬢絲臨晚鏡瞥然塵念不勝悲

短髮臨風懶不冠窪罇塵坌寂無歡離騷夕賦醒尢獨孤憤空書說轉難晚節慣成林壑僻幽居深入水雲寒蒼崖瘦栢無窮思鵠立溪頭盡日看

新居

鏡裏巖花落澗泉對窓靑壁便參天幾當雪月開春酒時有松風入夜弦逺劚山田多種黍稀經城市少言錢平生漫忽王公貴俯仰村鄰更可憐

閒題

十年一夢到灰心歸鬢吳霜漸欲侵物外少逢稀有鳥冶中仍作不祥金閒雲閣雨中何事枯木因風亦自吟卻嘆淵明非達道無弦猶是未忘琴

答文伯二首

老情無賴畏虛勞已絕朱弦又一操閒事毎來知酒聖浮生欲去愧僧髙息心鐘鼎休看鏡安枕茅茨不夢刀遙羨郭西王處士道傍羸馬詠風騷

曉窓淸鏡捲浮埃恨入新秋不可裁露浥野花三徑合風傳云壑七松哀忘機魚鳥眞相識落手功名亦儻來萬古消沈一杯酒只須白骨防蒼苔

閱見一十首

君居淄右妾河陽平白相逢惹斷腸蠟燭已殘歌欲闋並教離恨繞飛梁

蕭史吹笙鳯女臺月髙霜冷鳯笙哀不堪好酒沈沈夜又遣靑鸞獨自來

鳯紙銜封玉鏡臺繡鸞傳記已相猜傾城笑臉千金樣莫對閒人一例開

歌裏衝衝笑裏嗔深情防處幾何人憑君爲向五陵道冶葉倡條不是春

笑裏低睂引醉波閬風秋月一聲歌明知畫燭無情物何事罇前淚更多

笑不成歡歌斂睂景陽鐘動酒闌時此情卻羨牽牛防一歳相過可是遲

牛女佳期歳一過都緣迢遞隔金河可憐馬上香車畔只隔珠簾更不多

輕蓮素質澹蕭蕭葉密溪深未可招雨暗蘭舟人去後卻容白鷺逞風標

雙鸞夾鏡鳯橫釵捧額黃梅小鴈排爲報阿環休調戲雙成西母總相猜

膩發堆云鏡舞鸞五云仙洞接淸歡歸來失卻吹簫伴腸斷昆山昨夜寒

禦訂全金詩增補中州集卷二十三

欽定四庫全書

禦訂全金詩增補中州集卷二十四

李承防晏【七首補五首】

晏字致美髙平人唐順宗第十六子福王綰之苗裔父森字彥實工於詩有云少年日日醉花邊短白長紅一一憐自笑老來心尙在惡風常廢五更眠又賦梅云冰骨有香魂乍返玉顏無暈酒全消人多傳誦之致美皇統二年經義進士釋褐臨汾丞時張太師浩判河陽一見愛其才爲之延譽稍遷遼陽幕官與興陵有藩邸之舊入翰林爲學士髙文大冊號稱獨步拜禦史中丞初遼入掠中原人及得奚渤海諸國生口分賜貴近或有功者大至一二州少亦數百皆爲奴婢輸租爲官且納課給其主謂之二稅戶大定初一切免爲民閭山寺僧賜戶三百與僧共居供役而不輸租故不在免例訴者積年臺

寺不爲理又訴於致美致美上章大略謂天子作民父母當同仁一視分別輕重乃胥吏舞文法之獘陛下大明溥照豈可使天下有一民不被其澤者且沙門旣謂之出家而乃聽其與男女雜居乎書奏宰相持不可世宗召致美與相詰難致美伏禦座前曰前日車駕幸遼東閭山寺曾供從官一宿之具寺僧物陛下物也陛下無以此直寺僧而使三百家受屈世宗大笑曰李晏刼制我耶卽日免之明昌初爲禮部尙書分諸道府試復經義設經童科皆自致美發之出爲沁南軍節度使告老不從攺昭毅軍節度使且授子仲略澤州刺史以榮之時澤潞旱甚致美擅發倉粟三萬石救餓者因上章請罪章奏而本道提刑彈章亦至章宗謂宰相言提刑職當然李晏義當然不之罪也仲略字簡之大定二十二年進士仕至山東路按察使道陵愛其俊快比爲脫帽鶻云致美自號防仙野人簡之丹源釣徒有集傳於世簡之之子肯播字克紹肯獲字克守肯徳字克修

白雲亭

白雲亭上白雲秋桂棹蘭橈記昔遊往事已隨流水去靑山空對夕陽愁興亡翻手成舒捲今古無心自去畱獨倚西風一惆悵數聲柔櫓下汀洲

贈燕

王謝堂前燕秋風又送歸向人如惜別入戶更低飛海濶迷煙島樓髙近落暉不知從此去幾日到烏衣

通州道中

冉冉年華老飄飄客路難塵埃山色斷雲霧日光寒念逺心先折孤吟鼻亦酸平生江海意潦倒愧儒冠

髙麗平州中和館後艸亭

藤花滿地香仍在松影拂云寒不收山鳥似嫌防客到一聲啼破小亭幽

題武元直赤壁圖

鼎足分來漢祚移阿瞞曾困火船歸一時豪傑成何事千里江山半落暉云破小蟾分樹暗夜深孤鶴掠舟飛夢尋仙老經行處只有當年舊釣磯

逰龍門回投超化寺

精藍三日飽溪毛俗累紛紛覺可逃探水尋源通月冷披榛得路接云髙山圍故壘懷千古河轉孤巖激怒濤回首煙霞應笑我人間官職倍徒勞

還邀二三子共到鑿龍遊冷壑泉初動春巖气欲浮竹藏深崦寺人渡晚行舟始覺山風急歸鞍不自畱

潞州形勝

東迎壺口疊羣山吞吐嵐光紫翠間削玉逺排珪首銳暈痕輕拂黛睂彎五龍飛去松杉老萬井喧囂日月閒逰客乍醒塵土眼仙扃誰指扣闗

白巖山【二首】

只有山光無水聲我疑神物固巖扃如何鑿得飛泉出當爲山僧叱六丁

山寺尋春春已歸紫梅猶有折殘枝老僧兀坐如枯木花謝花開總不知【白巖寺羣山環抱村落相望亦奇觀也惜乎無水因作絕句書石應有水出】

嗅梅圖

朧朧霽色冷黃昬鈌月疎籬水外村人在天涯花在手一枝香雪寄銷魂

蓮塘陪諸公賦

潦倒何堪接俊逰神仙空羨李膺舟官曹只在空湖畔簿領如山屋打頭【省幕在城外極卑陋故云】

王都運寂【七首】

寂字元老薊州玉田人系出三槐父礎字鎭之國初名士仕至歸徳府判官元老天徳三年進士興陵朝以文章政事顯終於中都路轉運使壽六十七諡丈肅有拙軒集北遷錄傳於世三子欽哉直哉鄰哉俱爲能吏元老専於詩有云生涯貧到骨家具少於車元夕感懷云殘夢闗河鼇禁月舊逰燈火馬行春畱別郭熙民云五年風雪黃州閏萬里闗河渭水秋與涿郡先主廟詩當年竹馬戲兒曹兒指樓桑五丈髙故國神防得毋恨壞垣風雨夜蕭騷人共傳之行記載其先人雞山一詩云記得垂髫此地逰雞山孤立水平流而今重過山前路山色靑靑人白頭予謂詩固佳恨其依仿蘇才翁太甚耳

易足齋

吾愛吾廬事事幽此生隨分得優防窮冬夜話蒲團暖長夏朝眠竹簟秋一榻蠧書閒處看兩盂薄粥飽時休紅旗黃紙非吾事未羨元龍百尺樓

送張仲謀使三韓

照海旌幢出樂浪過家上冢路生光鴨江桃葉朝迎渡馬嶺松花夜煮湯恩詔肅將芝檢重醉鞭低裊玉鞘長遺民笑指天車道酷似南陽異姓王【髙麗稱中原使節皆曰天車某官事見閻子秀鴨江行記】

自東營來廣寜道出牽馬嶺經梁利器墓下

毀譽譊譊息蓋棺百年春夢大槐安功名倒挽九牛尾富貴眞成一防肝故國鶯花人事攺空山風雨夜臺寒平生老我心如鐵醉眼西州淚不幹

黃桃花

應嗔國色朝酣酒賜與羽衣如太眞道士厭看千樹老令君別換一城新緗梅拂額更不俗栗玊削肌殊可人想得乞漿尋舊約東風不似去年春

沁水山寺

兩峽山髙月半輪五更人起馬嘶頻無端又上長安道輸與僧牕飽睡人

奉題少保張公曲阿別墅二首

休沐時時散馬蹄緑陰如染轉長堤帝城和气融春圃相國餘波到兩溪無數龜魚欣作主不言桃李自成蹊聖時正要傳遺事賀監從渠老防稽

鐘湖亭下水淙淙緑野平泉未易雙十里藕花紅步障一軒松影碧油幢洛中獨樂有司馬天下不名知曲江紙尾欲煩賢宅相雨蓑添我坐篷窓

附長安客話涿州境東南有漢盧植墓土人呼爲南臺金王寂詩南臺故址今頽然漢盧植墓疑相傳

蓮峯眞逸喬扆【一首補二首】

扆字君章初名逢辰洪洞人天徳三年進士詩樂府俱有名子宇字徳容八歲能鼓琴召入東宮顯宗稱其不凡大定十六年登科貞祐初爲益都按察轉運使與田涿器之俱歿兵間附元好問琴辧引彥實苗君平陽人童丱中爲鄕先生喬孟州扆君章所器命其子河東按察轉運使宇徳容與同研席君章文學深博兼通音律教彥實與徳容琴事初授指法累錢手背以輕肆爲禁至一聲不敢妄增損彥實後以雅重見稱有自來矣弱冠應明經舉選三赴廷試至論知琴亦與徳容相先後當熙宗守成之際惟弄琴爲樂而已琴工衛宗儒者一日鼓琴不成聲問之故曰山後苦寒手拮據耳卽賜之貂防帳熾炭其前使鼓之世宗好此藝殊有父風寢殿外設琴工幕次鼓至夜分乃罷嘗言吾非好琴人主心無所住則營建徵伐田獵寵嬖何所不有吾以琴系著吾心耳一侍從鼓琴東宮衣著華麗上以輕浮勅不得入宮至顯宗又妙於琴事者也三四十年之間此道大行而彥實出於其時近臣有薦於章廟者因得待詔翰林居京師未久而聲譽籍甚至廢舉業不就南渡後日從楊趙防閒閒嘗有詩推敬故詩人止以髙士目之公藝旣專又漸於惇朴之化習與性成其分別古今操弄孰雅孰鄭猶數一二而辧黑白也常選古人所傳操弄百餘篇有古意者纂集之將傳於世危急存亡之秋良未暇也長子名某字君瑞嘗仕爲省郎閒居燕中悼雅道之將廢而先意之不究將鋟木以傳請予題端且以卜當傳與否也予爲君瑞言子第傳之山谷有云枯木嵌空微暗淡古器𨿽在無古弦袖中正有南風手誰爲聴之誰爲傳東坡有云琴裏若能知賀若詩中定合愛陶潛予竊謂南風手不可得而今世愛陶潛者防人果如坡谷所言惟當破此琴爲烹鶴之具耳夫八音與政通爲難審音以知政居今而行古又爲難合是二難始有此書乃啟藏之名山以待其人乎司空表聖最爲通論云四海之廣豈無賞音固應不待五百年耳請以此爲之引歲丁已秋八月初吉遺山詩老引

淩虛堂

木暗蒼煙合池荒碧艸深髙臺平竹杪幽徑入花陰奔走成何事登臨慰此心晚涼山更好風處一披襟

興慶夜月絕句

花萼樓傾有故基行人空讀火余碑可憐興慶池邊月曾伴寜王玉笛吹

翠貞庵訪晦之不遇

飛錫南逰久未歸北藍淸勝與誰期明牕但見橫經處靜坐還思酌茗時獨誦隔林機杼句漫題渴井轆轤詩翠貞庵外千竿竹嘯月吟風待阿師

劉左司昻【一十一首補一首】

昻字之昻興州人大定十九年進士曾髙而下以科名相踵者七世矣昻天資警悟律賦自成一家輕便巧麗爲場屋捷法作詩得晚唐體尢工絕句往往膾炙人口張秦娥者頗能小詩其賦逺山雲秋水一抹碧殘霞防縷紅水窮霞盡處隠隠兩三峯其後流落之昻贈詩云逺山句好畫難成柳眼多才總是情今日哀顏人不識倚鑪空聽煮茶聲又云二頃山田半欲蕪子孫零落一身孤寒牕昨夜蕭蕭雨紅日花梢入夢無娥爲之泣下屏山故人外傳記之昻早得仕年三十三省掾考滿授平涼路轉運副使人謂卿相可坐致矣術士有言之昻官止五品者之昻自望者甚厚不信也俄丁母憂爲當塗者所忌連蹇十年卜居洛陽有終焉之志有薦其才於道陵者泰和初自國子司業擢左司郎中將大用矣防遼陽人大中欲揺執政賈鉉爲言者所劾辭連之昻道陵震怒一時聞人如史肅李著王宇宗室從郁皆譴逐之鉉尋亦罷政之昻降上京畱守判官道卒竟如術者之言

醉後

禪僧勸讀傳燈錄道士教行進火功今日興來俱破戒黃花籬落醉西風

山中雨

嵩髙山下逢秋雨破繖遮頭過野橋此景此時誰防得淸如窓下聽芭蕉

都門觀別

買酒消閒愁剪刀剪流水閒愁不可消流水無窮已悠悠牕下斷腸波總是行人墮淚多門外馬嘶思逺道小嚬猶唱渭城歌歌聲未斷徵鞍發望斷垂楊人影滅斜陽照影卻歸來兩地相望今夜月閱人多矣主人翁離別都歸一笑中陌上行人終不悟年年楊栁怨春風

客亭

折盡官橋楊柳枝春風依舊緑絲絲啼鶯爲向行人道離別何時是盡時

山堂

山雨溪邊過山堂夜獨吟悠悠松上月照見壁間琴

弔張維翰維中兄弟

蓮幕淸曹粉署仙福兮禍倚豈其天座隅異物鵩來止地底佳城馬不前萬里靑雲今已矣兩枝丹桂竟徒然阿奴莫愛聲名好碌碌持家亦自賢【維翰名甫第一人擢第維中名庸此榜乙科阿奴謂冉冉字維賢後以省元登科兄弟科名如此近世所未有也】

卽事二首

雨洗明河畫扇收胡牀露冷藥闌秋墻陰未得中庭月一防螢光艸際流

山花山雨相兼落溪水溪云一樣閒野店無人問春事酒旗風外鳥闗闗

歌風臺

劉項興亡轉燭過亂蟬吟破漢山河長陵臥老咸陽月沛上猶傳撃築歌

弔李仲坦【仲坦物故後省試魁始有特恩之命】

文章巧與世相違身從新恩事已非不及萋萋原上艸一畨春雨緑如衣

王官谷

潛溪時照塵埃客微雨不遮天柱峯斜日落花人去盡淡煙樓閣數聲鐘

一峯凝碧倚晴空一水縈紆一徑通中有幽人曽說古誰知髙興與今同

附堯山堂外紀劉之昻山中雨詩曰嵩髙山下逢秋雨破傘遮頭水沒腰【中州集作過野橋】此時比景誰會得淸如牕下聽芭蕉祝枝山誦此詩嘗哂其上下淋漓淸在何處

魏內翰摶霄【三首】

摶霄字飛卿初用防補以薦書從事史館明昌中宏詞中選授應奉翰林文字未防卒飛卿詩以富艷稱如張公子席間賦嵩山筆力豪逸黨承防許其在劉無黨之上云

送河南府尹張壽甫赴闕

夜半恩綸出漢宮朝家虛席待燕公春風已徧湖山外元气還歸鼎鼐中侍從定誰陪白鳳低回空自惜防鴻洛川萬頃蒲桃碧長與淸愁日夜東

田若虛逰龍門寶應用天隨子體賦詩因次其韻二首

少室右臂禹所斷開排淸伊來髙寒土肉養石自古秀山腰流泉無時幹佛髻滴滴染濕翠松風颼颼鳴驚湍白傅已矣不可見予誰從之投歸鞍

闕塞若廐馬奔騰多奇龎慤爾不可沮西來何悾悾駿足忽勒破英才如拘尨有客善體物新詩畱僧牕晏軰豈足道微瀾生盆缸徑續杞菊意來浮玻璃江吏部昔竄謫猶能題臨瀧況此六大寺磓堂時鳴樁紫翠出萬瓦天風旋珠幢興寄百斛鼎無才誰其扛防聽項籍約吾將從之降

禦訂全金詩增補中州集卷二十四

欽定四庫全書

禦訂全金詩增補中州集卷二十五

許內翰安仁【六首補二首】

安仁字子靖河間樂壽人大定七年進士歷禮部員外郎出守澤州遷同知河南府事以汾陽軍節度使致仕子古字道眞父子俱名流也補金史安仁爲澤州刺史作無隠論上之凡十篇曰本朝曰情欲曰養心曰田獵曰公道曰養源曰冗官曰育材曰限田曰理財

望少室

名山都不見眞形萬仞盤盤入杳防安得雲間騎白鶴下看三十六峯靑

送二道者歸汾州

介休山下兩閒人來訪汾陽舊使君明日卻歸塵外去一雙白鶴上靑雲

艸木虫魚詠二首

蠅鉆故紙竟不悟蛾撲明燈甘防生大似盲人騎瞎馬不知平地有深坑

蓬在麻中應自直蔦生松下亦能髙不闗若軰工攀附物理由來系所遭

少室道中

少室峯頭曉月沈千家城郭淡陰陰五更雞唱殘星滅馬上看山過少林

逰泰安竹林

蕭寺天教勝處安峯巒騰擲水雲閒客來總說逰山好不道山僧卻厭山

逰法輪院

太行岡嶺橫漫漫撐空一帶雲霞間巨鰲背負九州出重重山上復有山髙都城頭見松嶺突兀雙峯螺髻並招邀析城揖王屋指顧硤石瞰天井蕭蕭楓葉滿山秋巖巒掩抱雲林幽攀崖轉壑路欹側𨿽有佛剎誰曾逰年丰郡邑閒無事琴酒招呼二三子題詩古壁贈山僧略記衰翁曾到此

少林寺

巖壑深嚴入翠微少林金碧露煙霏五峯屏簇禪庵小萬刧天開佛日輝聞說九年深面壁得逢二祖便傳衣千秋少室山靈在曾見神僧雙履歸

附嵩嶽志少林寺西北里許五乳峯下有達摩庵又深入里許爲達摩面壁庵面壁石在庵前上有達摩洞又寺西南爲二祖庵寺南爲少室山金許安仁有詩云云

附遺山集眼醫許太丞彥淸示其從祖汾陽君山水圖詩語意髙妙而其字畫與明昌龍巖黃華黃山諸公各自名家世尢寶惜之其子右司諫道眞亦以能書稱今以汾陽筆法較之父子如出一手生平亦嘗見蔡太學安世大丞相伯堅濰州使君伯正甫三世傳字學𨿽明眼人亦不能辧前軰守家法類如此汾陽守澤州日戒子云婁相任唾面周廟貴緘口寸陰大禹惜三命考父走吾河東人至今傳頌之司諫在貞祐興定間直言極諫與陳公正叔齊名時號陳許父子名流在中朝百餘年少有似者而彥淸承其後何其幸耶此詩渠家靑氊其寶惜之當令後人知世徳之所自云

王隠君磵【一十三首】

磵字逸賔先世家臨洺至逸賔遂爲汴梁人博學能文不就科舉孝友天至非其食不食家無甔石之儲晏如也明昌中故相馬吉甫【惠迪】判開封舉逸賔王彥功防宗之徳行才能逸賔得鹿邑主簿就乞致仕彥功以親老調鞏州教官宗之讓不受三人者𨿽出處不齊而時人皆以髙士目之閒閒公嘗集黨承防趙黃山路司諫劉之昻尹無忌周徳卿與逸賔七人詩刻木以傳目爲明昌辭人雅制云

附趙秉文遺安先生言行碣先生姓王氏諱磵字逸賔其先臨洺人先生實生於汴梁嘗以洺川自稱不忘本也自幼頴悟絕羣外防如也初學詩於伯父震落筆驚人震自以爲不及未防詩名大震加之孝於親友於弟誠於人篤於已逺近論大行必曰王逸賔矣初孟公宗獻友之馮公璧叔獻趙公沨丈孺皆師尊之先生天性謙至待之反若居已上及數公相繼魁天下俱直玉堂然後先生之道益尊名益重朝賢兩薦明徳先生以書抵故人之位淸要者苦以親老爲辭議遂寢明昌末聖天子詔舉徳行才能之士鄕人耆徳諸生五百餘人薦先生孝義忠信文章爲世師表朝廷以素知名特賜仝進士授亳州鹿邑主簿先生年防七十矣以目苦昏暗卽日移文有司以老疾乞致仕朝廷猶以半俸優之首葺先塋次以分惠親舊計月而盡泰和三年八月二十有七日以疾終於家臨終神色不變戒其子棺周於身足矣語畢而逝葬於祥符縣魏陵鄕蕭氏之園先生教人先行後文與人交終始不易居防齋疏衰服不去身三年與二弟同居終身無間言平居循循醇謹視若無能爲至不義矯如也其詩沖淡簡潔似韋蘓州嘲戲風月一言不及也所與遊皆世知名士若文商伯起張公藥元石及其子觀彥國王琢景文師拓無忌酈權元輿髙公振特夫王世賞彥功王伯溫和父左容無擇遊道人宗之路鐸宣叔右丞唐古文正公鎭南都以禮致之不能屈及與貧士談饑坐終日不知誰爲主誰爲客也嘗冬日詣一親知家防坐客滿主人貧寠爲代給所須坐客疑其寒色物色所得乃典錦衣以贈也防其母鄕鄰或賻以布帛拜而受之異日復歸其人曰吾親安吾貧義不可受也其亷介類此其眞純之徳卓絕之才淵深之學亷正之操黃叔度陶淵明元紫芝司空表聖之徒歟秉文明昌間參河南轉運幕過相謁坡軒居士酈元輿居士曰君知王逸賔乎斯人當今顏子也君不可不埽門求見之旣見曰酈公知人矣自是之後虛往實歸及其重來墓木已拱鳴呼使子云見之不當絕嘆於李仲元蘓元明見之不當見稱於元子不意千古之下復有斯人乃伐石樹碣用旌不朽於是爲之銘銘曰居今而行古身晦而名章不獨以詩昌猗

暮春郭南

大梁城外孤臺傍煙昏水碧春林芳憑髙極目見歸鴈風物令人思故鄕紫金山下斜陽暮萬里川光照雲樹山間細雨花落時何人來往東風路

記南塘所見簡孟友之

大橋南郭野橋東十里垂楊十里風渺煙波連禦道離離云稼入郊宮雨滋蔓艸曉逾緑日暎荷花晚更紅登覽只宜開笑口尊前六客四衰翁

次文逺韻

野性惟便閴寂居蒼苔鳥迹滿庭書林花過雨紅猶重籬竹和煙翠亦疎已與農人成保社更令兒軰學耕鋤賞音只有東郊客日袖新詩到敝廬

謝竹堂先生見過

學稼古寺側結廬髙柳陰音書故交絕歲月杜門深新雪添衰鬢寒灰死壯心西州賢別駕連日肯相尋

次友之秋日雨後韻

洺川秋雨後幽勝可供閒白首畱他縣歸心繞故山野泉來竹底危磴入雲間尙記登髙會重巖細菊斑

寓居南村

朝來出門無所適野徑雨晴沙不泥鼓笛誰家賽春社杖藜隨過柘岡西

雜詠七首

陰陰緑樹暗庭除散盡鳴禽靜有餘獨對鑪薫坐終日防心惟有漆園書

瓦鑪柏子細煙消閒讀禪經破寂寥風細月髙人已靜隔牕疎竹夜蕭蕭

晴日南溪物色饒艸茅新緑凍全消金絲柳底洲沙沒數尺流波拍夜橋

南畝東臯春務時田家候雨罷耕犂卻汲井泉澆藥圃更疏陂水灌麻畦

竹繞沙村水漫流防防鸂對沈浮一竿便擬從漁父捲置琴書買釣舟

屋頭叢木撼蒼煙風捲飛花到枕邊南寺有僧來問字打門驚覺午牕眠

漢梁王苑古臺西秋思紛紛獨杖藜云壓髙城鴈飛盡一聲寒角夕陽低

劉治中濤【六首】

濤字及之夏津人明昌二年同進士用戶部尙書孫鐸薦入翰苑歷太原運副汾州倅入爲太子贊善以彰徳治中致仕尋卒沁南節度康瑭良輔葬之林慮之寶巖

小雪

黃防被暖起還慵小雪經檐落旋空舊館簿書寛半餉冷官庭戶滿西風馬遭萁窘三山瘦人坐詩工五鬼窮安得東風囑桃李也教春色到衰翁

和徳卿雪

南華香火是眞依不學呼鷹雪打圍梁苑舊逰荒徑攺潁濵新唱防箋飛春生東閣酣朝飲寒入西鄰泣夜機夢寐扁舟釣江水重嗟白髮此心違

井陘

寒厭歲崢嶸山陰日少晴敗眠雞小梗勸坐火多情轣轆嗟長路艱難愧老兵誰教戀升斗盡室此途行

宿平遙集福寺

院僻和僧靜門閒與晝長燕泥朝雨淖蝶蘂晚風香野興煎詩思幹愁繞客腸靑奴如解事供我暮牕涼

送王純叔守曹州

柏路人看禦史驄年來眼落簿書叢單車乍別金鑾月五馬頻嘶玉勒風故國山河連小鄶舊家雞犬識新丰遙知別後詩成處醉袖淋浪蠟炬紅

戲用前人語別天平別墅

表聖當年絹五千休休亭下買林泉黃華面目君還見天柱峯髙不值錢

劉左司中【二首】

中字正夫漁陽人屏山故人外傳云正夫爲人短小精悍滑稽玩世中明昌五年詞賦經義第詩淸便可喜賦甚得楚辭句法尢長於古文典雅雄放有韓栁气象教授弟子王若虛髙法颺張履張云卿皆擢髙第學古文者翕然宗之曰劉先生以省掾從軍南下攺授應奉翰林文字爲主帥所重常預祕謀書檄露布皆出其手軍還授左司都事將大用矣防卒有文集藏於家周徳卿嘗謂正夫可敬從之可愛之純可畏皆人豪也

冷巖公柳溪

斗印輕拋繋肘金故園風物動歸心柳含煙翠絲千尺水寫天容玉一尋山色只於閒裏好風波不似向來深人間桃李栽培滿換得溪南十里陰

龍門石佛

鑿破蒼崖已失眞又添行客眼中塵請君看取他山石不費工夫總法身

路司諫鐸【二十六首】

鐸字宣叔伯達之子與弟鈞和叔父子俱有重名而宣叔文最奇尢長於詩精致溫潤自成一家任臺諫有古直臣之風貞祐初出爲孟州防禦使城陷投沁水死有虛舟居士集得之鄕人劉庭幹家

補金史路鐸爲景州刺史述十二訓以教民上詔曰路鐸十二訓皆勸人爲善徧諭州郡使知之

書州驛壁

雉堞俯已見羊腸行尙難炊煙界沮水老木識喬山畤廢無人弔臺髙有鳥還客懷秋館雨未老鬢先斑

王子端挽辭

才名如此不償窮再入承明一病翁白髮光陰丈字裏黃華林麓畫圖中謪仙猶想屋梁月名士空懷松下風聊應世緣緣故在防看歸鶴語遼東

慶壽寺晚歸

九陌黃塵沒馬頭眼明佛界接仙洲淸溪照眼紅蕖晚禪榻生涼碧樹秋少室宗風聞棒喝裕陵遺墨爛銀鉤對談不覺山銜月只爲松風更少畱

賦丈室碧玉壺善甫賦詩鐸亦奉和二首

心知雲路等楡枋戲作方壺當玉堂虛靜自應詳止止逍遙均是一蒼蒼心含寶月無中外身著靑霞可頡頏政爾天逰到無始覺來誰送竹風香

隨人作計魚千里知命無憂鳥一天碧落云深堪避世【碧落洞名】九華煙暖可忘年平章萬有歸覽收拾方心入大圓上界眞人自官府不妨聊作橘中仙

次韻答季通

華顚何意軟紅塵霄漢聊收退鷁身方喜長松倚東野又從淨社得遺民髙山流水知音少霽月光風發興新賴有好詩相慰藉不然開口欲誰親

雨中

月翳有時吐風薫俄自淸云回暑天影雨進夜牕聲眠聽參天籟神逰得化城覺來還故處饑防撼燈檠

輞川

畫圖風景是亭榭歲年非秋色半黃落人煙深翠微暗溪魚得計杳靄鳥忘機觸物增惆悵吾廬早晚歸

髙唐劉氏駐春園

風光去人無咫尺人自塵勞不相及此心旣定境從之雪樹霜林亦春色劉翁有道久陸沈十年種樹今成陰醉鄕天地白日永鶗鴂栗畱皆好音良辰行樂今已矣依舊東流泛蘭芷誰道靑春挽不畱鯉庭看取新桃李膏車秣馬吾將巋澹與淸景相追隨安用苦求三徑資明月常滿千家墀

赫仲華求賦鄴臺張氏野堂

白沙翠竹小江村路轉西郊隔市塵入坐好山如有素忘情鷗鳥澹相親芋魁飯豆平生足澗艸巖花各自春得酒誰能更羈束不妨倒著白綸巾

題鄒公所藏淵明歸去來圖

牛刀小試義熙前一日懷歸豈偶然有意候君門外柳無機還我酒中天貞姿佳菊秋霜裏眞意南山夕鳥邊善學展禽惟此老萬人海裏小斜川

衛州贈子深節度

淇上風光萃一樓尊前北海百無憂平分玉鑑漁村晚西望黃雲寡婦秋【望一作捲】斜照鉤簾納煙翠微飇髙枕看安流梅天消息和羮近老穉寜容挽鄧侯

潼闗

樓迥臨飛鳥車行汗十牛地靈開翠壁天逺送黃流趣戰知姧計當闗豈壯猷天梯且失守況說土山頭

七夕與信叔仲荀防飲晚歸有作

秋香瀉月笑談香飲散歸來夜未央闕角星河揺淡影栁行燈火試新涼雄飛勲業歸時軰信美江山著漫郎萬事浮雲心鐵石休將梁國嚇蒙莊

襄城道中【有言長官暴橫者】

禾黍低風汝水長遲遲驛騎困秋陽病軀官事交相礙夢雨行雲肯借涼盡說秋虫不傷稼卻愁苛政苦於蝗詩成應被西山笑已炙眉頭尙否臧

感寓

沄沄一水抱山流路轉岡陵到渡頭張翰秋風動歸興惠崇煙雨著孤舟祿輕道重從三黜日暮人遙發四愁世事悠悠莫回首聊憑酒聖作天遊

冠氏雨中

气肅闗河萬緑摧逺逰節物動悲哀人牛不見曉煙重艸樹有聲山雨來老矣何堪米鹽事中之安得聖賢杯遙憐鶴髮孤云底日望林梢一葉回

細香軒三首

花气鑪煙總不同噀靑噴翠小牕風中邊故嗅渾無有心迹相防忽暗通

閣雨含雲戶牖涼聞機才發興何長無心孤竹那能爾自是詩人知見香

霜雪靑靑玉一叢肯從桃李借薫醲不知香界何從立憑仗淸風問籜龍

芳梅如佳人贈襄城衛昌叔

芳梅如佳人不見令人思豈無桃李顏夏虫篤於時霜風靜天宇蘭悴菊亦衰淩寒一笑粲功烈如彼卑防年豳西路赭岡望逶迆思之不得見空吟水曹詩夜月將夢去雲深水之湄邂逅疎竹邊峩峩認風儀今日眞見止昨夢猶蓍龜塵中儓儗子謂我酷好奇逃空聞足音此心胡不夷

遂初園詩【閒閒堂】

行邁已自勞坐忘猶有爲動靜二塵耳一眞非卽離舉頭見靑山曲肱囀黃鸝心安萬境寂境轉何妨隨

思堂

塵世一何隘永懷耿中情端蓍得吉卜有鶴戾天鳴慨然趣予裝云旗渺遐徵鴻蒙偶相值笑我勞經營駕言還故鄕方寸以道寜先疇理耘耔初服紉芳馨諦觀九州事曽不出戶庭漁父有黙識餔糟愈於醒

汴梁公廨西樓二首

官舎誰言隘西樓興不窮閒雲欹枕裏飛鳥捲簾中風定天還水煙虛月度松回觀猶有愧破屋著盧仝【盧仝以方處士王逸賔】

云態看來變檐陰坐次移一蟬吟未了雙鳥去何之薄宦槐安夢浮名劍首炊安心元有法遣興可無詩

次韻酈著作病起

晏耽書昔坐癡如今手板對山持病知居士安心處貧是詩人換骨時單見敢參東觀論徐行休嘆後山遲山林朝市元無異怨鶴驚猿自不知

附曹縣誌披雲樓在左山舊州城宋知州郭防建金路鐸有詩又淸風閣在縣北舊州城上鐸詩云坐深忘畏日飲久失餘霞

附續夷堅志孟州路宣叔未二十而娶未防妻亡追感不已鬱鬱不自聊夜夢妻如平生說身後爲護蘭童子住翡翠庵作詩記之云翡翠庵前花艸香護蘭童子澹雲妝夙緣還卻三生債不道未歸人斷腸未歸人用死者爲歸人生者爲行人之義

禦訂全金詩增補中州集卷二十五

欽定四庫全書

禦訂全金詩增補中州集卷二十六

師拓【一十二首】

拓字無忌平涼人舉進士不第明昌中有司薦其才以嗜酒不果作詩有气象而工於錬句如賦雁雲天低仍在眼山沒更傷心溪上云夕陽明菡萏秋色靜蒹葭白曵衝煙鷺紅翻漾水霞春日池水雲水風涼綺席沙日麗金壺燕市酒樓雲气淸天曠蕩露白野蒼涼又荷蒼秋近葉蓮膩雨餘花大爲時人所稱

秋夜吟

阪路太行險波濤滄海深素縕未偶時白髮捋盈簪壯士暮年意防子中夜心撫劍一太息月暗天橫參

浩歌行送濟夫之秦行視田園

霜斂野艸白气肅天宇淸開尊酌逺客餞此秦闗行秦闗杳杳愁西顧千里蒼茫但煙樹子今行轡按秋風想

見秦闗雄勝處河流洶洶昆侖來蓮峯秀拔靑雲開終南南走絡巴蜀五陵北望令人哀我本渭城客浪迹來東徵窮齊歷宋嗟何營尙气慕俠防梁城信陵白骨委黃土夷門誰復知侯生撫劍一長嘯作歌誰爲聴靑天白日空防防不能乘桴入滄海拂衣且欲歸汧涇落魄髙陽歸未得送子西歸空愴情

冬夜二首

云破月穿牖夜嚴風號隙客子寢不安寒燈照空壁黙然不平事起坐長太息書但記姓名劍本匹夫敵追奔慕前哲恢張濟時防何意造物兒重此稻粱役興酣气益振孤憤逺飄激非無南山云髙臥養虛寂茹芝酌懸流嘯吟展胸臆聖達豈不念且有不暖席此抱誰與知乾坤夜寥寂

破屋星斗入疎牖霜風生沈沈夜何久杳杳天不明燈暗饑防出月朗棲烏驚幽意苦盤礡歷落窮八紘貧賤豈足戚所思天下英盤木無先容竟與枯朽並旃毳脛才掩藜藿腹不盈鬱鬱命世才何階伸一鳴僵臥蓬蒿底要路誰爲名恥作埽門謁寜爲醴酒行直將叫閶闔皎皎開寸誠白日下畱照廓廓賢路亨此志恐未必揺蕩熱中情

防同樂園

晴日明華構繁陰蕩緑波蓬丘滄海逺春色上林多流水時𨿽逝遷鶯暖自歌可憐歡樂極鉦鼓散云和

陪人逰北苑【甲子歲】

系馬溪邊酌啼鶯柳外聞望長魂欲斷愁豁酒微醺艸色明殘照江聲入暮云故園春色到歸思日繽紛

曲江秋望

山逺嶂重出野平天四圍涼風芡實坼久雨藕花肥水濶漁舟小天長去鳥微紫蒲行處有采采暮盈衣

和王逸賔繁臺詩

憑望憐臺迥長吟苦思荒行雲春郭暗髙鳥暮天蒼艸色傷心極松風灑面涼故園兵革外殊覺路途長

贈雲中劉巨濟

云廓乾坤迥霜摧艸樹殘風聲秋晚急月色夜深寒緑綺音誰會靑霄气自幹那知燕市裏把酒得交歡

郡城南郭早望

曉立回塘上何人逸興同柳濃天霽雨萍坼岸含風鳥影明蒼靄湖光倒碧空秦川何日到解髮濯淸灃

中元後二日

暑謝涼生際庭虛雨過時天長云斷續風急樹離披世態貧逾薄秋光老易悲燕城寒事早還與舊貂期

和張叔獻題首善閣

岧嶤飛閣與云齊來憑修欄日轉西秦客此時愁欲醉隴山何處望渾迷九天花鳥催春事千里風煙入暮題久怕殊方看節物不知今日在丹梯

附金詩紀事案同樂園有二金時汴京燕京皆有之明一統志云同樂園在開封府城東北宋徽宗置舊河南志亦云在開封府堌子門內此園之在汴京者也兩志皆載有無忌詩又大金國誌云西至玉華門曰同樂園若瑤池蓬瀛柳莊邨盡在於是此園之在燕京者也而日下舊聞亦以此詩並趙閒閒同樂園絕句之一系於其後未詳孰是

酈著作權【一十六首】

權字元輿安陽人作詩有筆力圃田道中云斷橋經壞屋古道入摧山石磵云蒼崖秀苔花壞道補石棧徐行下井底斗上出天半綺岫宮云離宮巋相望百年防逰歷獨知窮已樂眾懟不汝卹繁花忽灰燼歲月空瓦礫赤水道中雲水近噓寒气星殘曵白芒燒痕云炎威隨變滅餘燼委丘壤田疇更斷續原隰依下上班班澗溪毛往往漏尋丈晴空墮雪影夕照壓秋嶂昆明翻劫灰黑水走濁浪煙中一綫來細路入空曠防石甕云雲間兩石角相鬭如闕門上連石甕口谽谺愁猱猿枵如空洞腹瑩滑無纖痕何年補天手月斧云爲斤琢成蒼玉甗覆此玻璃盆龍潭雲臺髙野望逺地僻春意閒郊行雲彊引村醪終少味漫畱詩句嬾題名村行雲瘦藤籬角蔓雜艸樹根花夾道懸新棗荒畦臥晚又云歲丰人樂社秋近客思家書事云佳樹漲新緑危叢棲老紅與顯叔云茶竈翻春白糟牀滴曉紅雜詩雲樹影僧攜錫鈴聲客到門片月冷千嶂敗橋通兩村此類甚多元輿父瓊國初有功仕至武寜軍節度使元輿以門資敍宦不達朝廷髙其才明昌初以著作郎召之未幾卒有坡軒集行於世

聞砧

玉闗消息到長安處處砧聲搗夜防想得月殘哀響斷一燈淸淚剪刀寒

夷門遣懷

梁園花木艷精神盡屬東風防綴人雪壓老梅香不起問君消息防多春

西防雜詩

茅店雞聲外柴車犬吠間疎星涵積水殘月墮昏山好夢人何在秋風我獨還梨園有名酒聊此慰間闗

慈恩寺塔

慈恩石刻半公卿時遇聞人爲指名龍虎榜中休著眼一篇俚賦悟平生

木犀

菊小未堪摘荒池悴芙蕖窮秋不慰眼幽獨將焉如殷勤蕊宮子種桂庭之除乘閒弄餘花散落荒山隅從玆雲月裔漂泊生江湖娟娟耐凍枝便與羣芳殊琉璃剪芳葆蛾黃拂仙裾唾袖花防碧潄金粟生膚好風一枝拂九里香縈紆蘭蕙不敢友荃蓀正僮奴妄意此尢物化工異吹噓不然九天香安得獨付渠托物寄深蘊古今一三閭收攬名艸木自比君子徒惟玆不掛口無乃聖不居抑夫古簡編斷缺秦火余君看齊魯臣史筆逸其書惜哉不可曉臨風爲嗟吁猶憐元祐前不及附歐蘇末路益可惜例進宣和初仙根豈易致百死不一蘇昔逰汴離宮識此傾城姝摩娑三品石尙想狎客娛卻後十五年微霜半粘須一枝再經眼相對憐羇孤不知苦何事玉骨乃爾臒故人憐我老尺書逺招呼要趂秋香濃共此碧玉壺遙知嬋娟客與我一笑俱

竹林寺矮松

蒼煙靄山曲回溪抱修筠中藏古佛宮荒僻無四鄰靈松插殿腳偃蹇今防春何年霹靂雨抉石搜潛鱗謫重飛舉難墮此蜿蜒身聨拳縮爪股气屈不得伸臥枝老無力支撐借樵薪無風自悲吟失水固不神安知才不才禍福了已分南山聳千嶂直幹排風雲正以中繩墨中道遭斧斤豈知無用資千歲保其眞何必求先容養此老囷輪我亦愛奇節歲晏守賤貧他時來汝伴露頂掛葛巾

自鶴壁防善應洹山

淸晨發鶴山瘦馬淩峻嶺春風吹雪谷朝霧濕云影羊腸抱傾崖絕壑如下井硤闗山卻立老眼入絕境人家跨淸溪桑柘郁數頃西行復防裏巖谷淒短景窮溪水源淸澑澑如細綆下流泉滿山勢合久方騁灘光落鏡明嵐气排雨冷何年鑿靑壁兩佛入禪定殘僧久零落遺塔寄煙防荒涼布金地雜還樵牧徑同逰成六逸轟飲助髙興流連更坐臥談笑發嘲詠感物復嘆嗟醉語忽逕庭靑山不愛寶歲歲出礬礦分場沸千夫利井供百鼎誰開爭奪源敗此丘壑勝頗思呼有力擲入萬里迥天神定笑我癡絕漫生癭長懷古畸人飛夢繞箕潁

八渡崖

奔湍百折似蟠虯響入山根滙復流咫尺蒼涯溪八渡等閒藜杖我頻逰層崖障日樵聲晚寒谷呼風樹影秋安得剰栽溪上竹一庵領盡兩山幽

畱仲澤

朝初猶濕紫宸霞暫輟旌旗擁使華馳馬彎弓眞將種載書囊筆自名家江湖萬里春回雁燕趙千林月滿花明日升沈便霄壤更畱玉樹倚蒹葭

寄唐州幕官劉無黨

白髮靑山宦苦卑邊荒誰識鳳麟姿河西落魄髙書記劍外淸貧杜拾遺紫玉山髙傳楚夢蠙珠淵靜照黃陂禁中頗牧他年事先遣江南艸木知

除夜

殊方節物老堪驚病怯諸鄰爆竹聲梨栗異時鄕國夢琴書此夕故人情眼看歷日悲存歿淚濺屠蘇憶弟兄白發明朝四十七又隨春艸一畨生

七夕

縹緲鍼樓外天教彩羽過步云楡送影拂月桂交柯繡縷縈芳袂蓮得巧梭姮娥如解妬還與試斜河濟源廟海子內有二黿人以將軍目之投餅餌則至

我欲燃犀起蟄雷漫誇海蘸紙錢灰將軍不是池中物也爲區區餅餌來

裴公亭

十里蓮塘際碧山入潭無數竹根泉詩狂欲灑亭間壁卻媿文公與樂天

郊行二首

十里修篁翠拂天靑靑漠漠水濺濺髙林忽斷驚回首不覺奇峯墮眼前

溪橋納納馬蹄輕竹里人家犬吠聲行盡灘光溪路黑隔林燈火夜深明

史禦史肅【三十首】

肅字舜元京兆人僑居北京之和眾幼孤養於外家天資挺特髙才博學作詩精致有理尢善用事古賦亦奇峭工於字畫業科舉爲名進士立朝爲才大夫優於政事嚴而不苛所至有聲吏畏而安之累以廉陞歷赤縣及幕官入爲監察禦史遷治書出刺通州大中黨獄起爲所詿誤謫靜難軍節度副使大安初召爲中都路轉運副使超戶部正郎復坐鐫降同知汾州事卒官舜元素尙理性之學屏山學佛自舜元發之晚年頗喜養生謂人可以不死嘗欲棄官學道而竟止於此可哀也已詩號澹軒遺槁今在燕都鄭庭幹家其平生則見之屏山故人外傳云

偶讀賈達之邀飯帖有感作詩哭之

微官已嘆鸞棲屈異事俄傳鵩告凶彩筆書來墨痕濕玉樓人去酒尊空當時快意牛心炙今日傷懷馬鬛封一幅銘旌送哀挽白楊蕭索九原風

河上

堤外三竿日河邊八尺泥夜風喧馬櫪秋露冷雞棲歲月吾生老闗山客夢迷故園桃李樹揺蕩不成蹊

別張信夫

破壘殘星沒寒城曉角孤天低云錯莫野曠雪糢糊小市千錢米徵人丈八殳邊愁故未已不敢恨長途

別懷玉

官曹不著市門仙緑發怱怱換少年慣作簿書塵裏夢愧無山水窟中緣蜂腰鶴膝曽搜句兔角龜毛不論禪此別相思渺何許一川山色鴈連天

山陰縣

湧雲驅雨不成霖山徑危行未要深午夢初回烏鳥樂小亭斜日柳陰陰

方丈坐中

紙本功名直防錢何如付與北牕眠詩書作我閒中地風月知人醉裏天水底防魚眞見性樹頭語鳥小參禪平生習气蓮華社一炷香前結後緣

早出遵化

朝來對酒不能觴看盡西風去鳥行山好未忘三日雅詩窮贏得一秋忙彊顏紅葉自由舞野性黃花無賴香多謝殷勤暮云影更畱淡墨寫溪光

宿睦村

闌干河漢已西傾獨坐披衣過五更檐馬丁東風外響田車歷轆月中行忘形沙鳥知人意窣地山云不世情露艸霜筠有幽意詩題分付候虫聲

次韻安之飲酒

日上南牕已數竿醉頭扶起不巾冠欲開社甕多招客先乞兵廚暫補官玩世惟知酒功聖藏身無似醉鄕寛麒麟閣上功名字不博生前一笑歡

過九里山

斷蛇扛鼎兩爭雄陳迹荒涼萬事空今日山前無過客數株衰柳管秋風

道傍柳

秋霜一何嚴凋此道傍柳殘枝防葉在其勢不得久憶昨三春時濯洗煙雨後弄姿舞婆娑勸我一杯酒別後遽能防忽忽成老丑人生非金石長短百年壽功名與富貴於身亦何有古人隨物化今已栁生肘我獨何爲哉窮年事奔走長堤隠落月駐馬一回首春風栁梢黃定得西歸否

登憫忠寺閣

淨宇懷超想層梯企俊防喧卑三界盡制作六丁愁聚土閒童子移山老比丘能除分外見寸木卽岑樓

讀傳燈錄

閉戶懶不出眞成住夏僧肝腸𨿽自苦面目得人憎處世若大夢學禪猶小乘早知文字悞更用讀傳燈

夏夜

一雨昭蘇外羣山宴寂中移牀就佳月引袂納涼風蝸舎憐渠小蚊雷訝許同幽懷閟淸境舒嘯夜將終

物化

物化能忘我天防不用心羶香羣蟻聚樹靜一蟬吟敗井勞深汲荒庭闕近尋枕書聊假寐夕日半墻陰

立秋日

舊谷催新谷今秋似去秋年衰猶健飯官達也窮愁樹鳥依依宿檐螢細細流个中詩句在倚杖得防搜

感興

避俗嫌髙絕幹榮恥盜誇居貧偶從仕學道不防家樹果蕃秋實園葵粲晚花一軒吾事了無意競紛華

偶書

東風數防梅花雪吹我傷春萬里心知有髙亭堪眺逺惜無佳客共登臨晴雲入戶團傾蓋飛鳥隨人作好音寒食淸明少天色孤居未要酒杯深

放言二首

蓮社從來說陶逺竹林今不數山王家雞野鶩何須較秋菊春蘭各自芳

淸風明月無人管茶鼎薰鑪與客同壯歲羞爲褦襶子而今卻羨囁嚅翁

曉出東盧

谷口子眞隠水濵韋氏莊鷗鷴賔客對鴻鴈弟兄行小圃藂生竹平林半是桑朝陽生野渡濕盡馬蹄霜

次張信夫韻

絳帳先生寄一州不教文字到橫流艸只擬闗門坐好事應從載酒防虎穴已曽探虎子龍溝未信出龍頭錦囊詩句年來滿供盡閒花野艸愁

髮脫

年年道路少淸歡處處葵蔬餽薄飡月色過牕同夜夢霜華著壁獨朝寒求醫未有詩千首破老惟消竹數竿衰髮從今不須脫少畱衰白戴黃冠

立秋日

畏景流庭過涼颸卽坐來物隨時共換人覺老相催憩蝶依藂穏嘶蟬抱樹哀玉簪香好在墻角防枝開

復齋

居士年來一復齋馴庭鳥雀絕驚猜雨添牕下硯池滿風揭牀頭書卷開身似臥輪無伎倆心如明鏡不塵埃紛紛寵辱人間世付與浮雲任去來

北潭

竹陰松影玊蔥蘢十里平堤一徑通碧水乍開新鏡面靑山都是好屏風寒蟬髙鳥淸愁外折葦枯荷小景中酒力未多秋興逸夕陽聊貸半林紅

晚興

秋虫已息又還吟晚雨初晴又作陰水面微風掠蒼玉雲頭落日緣黃金年丰酒價應須賤睡起茶甌未要深人道雙淸到心迹年來無迹亦無心

雜詩二首

春江日暖舞淸漣客舎蕭蕭一縷煙幽鳥隔林招我醉小桃當戶爲誰妍禪心已作沾泥絮詩思渾如上水船卻是官閒得無事一簾紅雨枕書眠

南皮城下荒秋艸說是當日燕支臺世事翻騰只如此吾生棄置已焉哉迎風紫莧因循老背日黃花次第開獨夜不眠思阿謝白羊如駕小車來

春雪

丰年不救兩河饑臘盡才看小雪飛謾說春來膏澤好其如壠上麥苗稀空花只解驚愁眼濕絮寜堪補敗衣頗笑西臺瘖禦史日斜騎馬踏泥歸

禦訂全金詩增補中州集卷二十六

欽定四庫全書

禦訂全金詩增補中州集卷二十七

史內翰公奕【一首】

公奕字季宏大名人系出石晉鄭王肇父良臣宣和中擢第終於潞州觀察副使季宏大定二十八年進士再中博學宏詞科程文極典雅遂無繼之者累遷著作郎翰林修撰同知集賢院正大中置益政院楊吏部之美與季宏皆其選也以直學士致仕年七十三卒季宏文章盡翰皆有前軰風調下至碁槊之技亦絕人逺甚閒閒稱其溫厚謙退與人交愈久而愈不厭其學問愈扣而愈無窮其見重如此詩文號洹水集兵後失之子應祖字企先孫彥忠今在燕中補歸潛誌史翰林公奕字季宏大名人工書有能名自號歲寒堂主人正大初爲翰林修撰又充益政院官後致仕居亳卒重厚人也

李鴈門

天下三分二屬梁區區獨木欲支唐錦囊三矢傳遺恨不救朱三著赭黃

附明宋濓題史內翰書右歸去來辭一卷大名史公奕興定五年所書以贈李澥者也公奕字季宏大定二十八年進士再中博學宏詞科累遷著作郎翰林修撰同知集賢院後以直學士致仕文章書翰皆有故老遺風所著洹水集尙傳於世澥字公渡湘人也少學詩於王內翰子端亦工行書不失前軰典刑累舉不第而卒自黨文獻世傑趙郎中文孺任判官君謨趙尙書周臣諸公先後疊起風聲气習濡染爲深故金之士大夫多以善書名家觀季宏公渡則其餘盡可見矣季宏性𨿽溫厚毎靳與人書今特爲公渡贈者豈非同聲相應者乎宣宗自攺元興定之後國政愈非而疆土日蹙古人之文何限季宏不之書而獨拳拳於是書者意其先見亡兆而殆將隠歟距作此紙時僅十年而金社遂屋矣吾黨閱此卷者又當於此求之

蕭尙書貢【三十二首】

貢字眞卿咸陽人唐太傅寘十七代孫博學能文不減前軰蔡正甫大定二十二年進士自涇州觀察判官召補省掾不四五月拜監察禦史累遷右司郎中預修泰和律令所上條畫皆委曲當上心興陵嘉嘆曰漢有蕭相國吾有蕭貢刑獄吾不憂矣又奏死囚獄𨿽已具仍責家人伏辧以申寃抑詔從之遷刑部侍郎入謝曰臣願因是官廣陛下好生之徳上大悅凡眞卿所平反多從之歷大興同知徳州防禦使同知大名府事陜西西路轉運使河東北路按察轉運使靜難軍節度使南京都轉運使禦史中丞以戶部尙書致仕年六十六終於家諡曰文簡有注史記百卷公論三十卷五聲姓譜五卷文集十卷傳於世

渭南縣齋秋雨

穴牀撐柱小牕前一防靑燈照不眠檐澑琮琤風淅瀝嫩涼如水夜如年

假梅

緑牕嬌小似梅人素手東風巧思新鸞尾剪裁千顆雪蜂脾防綴一家春長教客枕生幽思不逐林花委路塵莫道去非詩破的毫那解寫花眞

臨泉道中

半世事行役玆防初未經峽門迷白晝嶺脊上靑防澗曲莓苔滑松盤霧雨防登危人局蹐涉險馬竛竮落日畱行客投鞭得驛亭短墻明積雪破屋漏疎星羌笛誰三弄羈懷彊一聴葭蘆知不逺河外數峯靑

自感

形骸付與甄陶外禍福難防倚伏前孔雀若知牛有角應須忍渴過寒泉

荒田擬白樂天

荒田幾歲闕人耕欲種穈蕎趁晚晴急手剪除荊與棘一科才了十科生

樂府崔生【徽蘭二崔名】

徽門晝暖柳啼鴉蘭閣春深月照紗腰素輕盈珠衱穏鬢雲松亂玉釵斜春風一去空陳迹暮雨三生只當家自倚廣平心似石不妨綺語賦梅花

米元章大字捲

楊顏死去誰補處米狂筆力未可涯追摹古人得髙趣別出新意成一家老蛟云肉倔彊枯樹漬雪冰楂牙九原裴說如可作應有新詩三嘆嗟【裴說懷素艸書歌欲歸家嘆嗟嗟眼前三个字枯樹楂烏梢蛇黑老鴉】

楊侯畫晉公臨江賞梅樂天與鳥窠禪師泛舟談不顧而去戲爲一絕以代晉公招樂天同飲云

明妝冷蕊兩淸新面纈浮光數爵頻抆拭風前寒鼻液快來同醉雪中春

漢歌

華陰雙璧傳山鬼報道明年祖龍死艸間豪傑伺天時攘袖撫衿爭欲起藂祠篝火妖狐語夥涉爲王張大楚南公舊有三戶謡東井新看五星聚中原茫茫走秦鹿天遣沛公興白屋大蛇斬斷素靈號蚩尢祭罷朱旗矗朅來扶義入闗中恩結人心帝道隆秦法煩苛猶一洗項王慓悍何勞攻三傑相須立人紀四老仍來安太子已令陸賈說詩書更詔孫通制儀禮阿翁著手規摹逺獨恨兒孫讀城旦王純霸雜寜不知不是不知知己晚

楚歌

沙丘車過亡明鏡人頭畜鳴自賢聖阿房殿裏醉宮娃趙髙手中持國柄羣雄云擾蕩山東邯鄲卻墮秦圍中項王一戰動天地諸侯膝行趨下風割裂河山建侯國天下畏威心不服只貪衣繡榮楚猴豈識金刀得秦鹿楚歌一夜四面發泣別虞姬歌數闋殘兵牢落似晨星獨騎淩兢踏寒月烏江渡口方喚船五侯追奔已江邊苦道天亡非戰罪劍化壯气成飛煙君王雄武古無比獨無仁義誰相濟向能忠計資範增未必漢家能卜世谷城東頭土一丘悠悠遺恨何年休

悲長平

秦兵伏甲武安西趙將非材戰士攜千里陣云沈曉日萬家屋瓦震秋鼙哀纒朽骨天應泣怨入空山鳥不棲百戰區區竟何得阿房煙艸亦淒迷

雒陽

西來洛水繞崧髙野店荒村換市朝董卓搜牢連數月郭威夯市又三朝劫灰深掘終難盡鬼火爭然忽自消千古興亡幾春夢只將閒話付漁樵

中秋對月

去年中秋客神京露坐舉杯邀月明今年還對去年月北風黃艸遼西城年年月色長淸好只有悲秋人易老兒童不解憶長安歌舞團圞繞翁媼人生宦防眞可憐不知何處度明年預愁老罷廢詩酒負此冰王秋嬋娟我生萬事隨緣耳居自無憂行亦喜君不見杜子閨中只獨看鄜州寂寞千山裏

寄答張維中

北轅千里赴陪都日覺還家計愈疎人事浮雲千變化宦途平地防﨑嶇靑山有約長回首白髮無情忽滿梳賴有同年老兄弟相思時寄數行書

保徳州天橋

鬱鬱風雲入壯懷天潢飛下碧崔嵬兩崖偪側無十【音忱】步萬頃逡巡納一杯濺沫紛紛跳亂雹怒濤殷殷轉晴雷曾聞電火魚燒尾防趁桃花漲水來

靈石縣

古道行人少荒城亂石侵天橫機素直河入土囊深澗近雲長潤山髙日易沈田翁樂丰歲歌笑下﨑

眞容院

魔宮佛界等空虛此理何曾屬有無直向臺山始相見定中還有二文殊

讀火山瑩禪師詩卷【禪師隩州白氏岐山令君舉樞判文舉之弟自幼日有詩名河東嘗有詩云十日柴門九不開松庭雨後滿蒼苔艸鞵掛起跏趺坐消得文殊更一來歸寂後客有示其集者因題其上】

長短都歸一夢中身前身後兩無窮三生信士今如在定向江湖訪澤公

君馬白

我馬瘦君馬肥我馬虺隤君馬飛雕鞍寶鉸錦障泥向風振迅長鳴嘶一朝計落路傍兒銅鬲爲槨薪爲衣瘦馬𨿽瘦骨骼奇古人相馬遺毛皮千金一顧防有期

陳宮詞

三閣花深白晝迷酒催狎客賦宮詞管弦散落春風外一曲金釵兩鬢垂

岢嵐

岢嵐地勢橫三汊河朔城墉掛一箕紫塞髙連寒日短黃楡落盡長年悲

按部道中二首

窟野河津水沒腰管岑官路雪封條一年樂事能多少彊半光陰馬上消

寒城睥睨插山隅秋半霜風塞艸枯月轉譙樓天未曉角聲吹徹小單於

日觀峯

半夜東風攪鄧林三山銀闕杳沈沈洪波萬里兼天湧一防金烏出海心

族兄才卿一第後赴宜祿酒官以詩寄之

久期老距擅文場命壓人頭可得忙兩腳塵泥官業晚十年燈火夜牕涼霜添老葉山棃紫雨浥寒花野菊香【寒花一作寒叢】南北相望無百里防時尊酒浣離腸

棃花

丰姿閒淡洗妝慵眉緑輕顰秀韻重香惹夢魂云漠漠光揺溪館月溶溶陳家樂府歌瓊樹妃子春愁慘玉容安得能詩韓吏部郭西同去醉千鐘

後趙

擬倫人物指髙光可笑梟雛不自量正使成名皆防子英雄也不到君行

古采蓮曲

洋洋長江水渺渺漲平湖田田靑茄荷艷艷紅芙蕖酣酣斜日外苒苒涼風余蒨蒨誰家子裊裊二八初兩兩並輕舟笑笑相招呼悠悠波上鴛潑潑蒲中魚采采不盈手依依欲何如

擬回文四首

春波緑處歸鴻過夜月明時飛鵲愁人去附書將恨寄暮山云斷倚髙樓

樓上卻來樓下待晚春盡斷回腸愁人有說嫌人問淚灑新詩埽墨香

風幌半縈香篆細碧牕斜影月籠紗紅燈夜對愁防夢老盡春庭滿樹花

萋萋碧艸連天逺杳杳行人防日回淒雨晚涼空坐久淚妝殘暈濕紅腮

龎都運鑄【二十首】

鑄字才卿大興人家世貴顯明昌五年進士風流文采爲時軰所推字畫亦有蘊借仕至京兆運使自號黙翁

補歸潛誌龎戶部鑄字才卿遼東人少擢第仕有能名南渡爲翰林待制遷戶部侍郎坐防貴戚家出倅東平擢京兆路轉運使卒博學能文工詩書藹然爲一時名士

雪谷曉裝圖

溪流咽咽山昏昏前山後山同一雲天公談笑玉雪噴防爲花蕊白紛紛詩翁瘦馬之何許忍凍吟詩太淸古老奴寒縮私自語作奴莫比詩奴苦木僵石老鳥不飛山路益深詩益奇老奴忍笑憐翁癡不知嗜好乃爾爲楊矦胸中富丘壑醉裏筆端驅雪落因何不把此詩翁畫向艸堂深處著

驛中夜雨

畫角邊城暮孤舂野水秋一川霜樹老萬葉雨聲愁自古誰靑眼勞生只白頭何時問漁父容我一扁舟

洛陽懷古

艸樹蕭條古苑荒山川慘淡客防傷玊光照夜新開塜劍气沈沙古戰場金穀更誰誇富麗銅駝無處問興亡一尊且對春風飲萬事從來谷與臧

田器之燕子圖器之自敍云明昌丙辰予從軍塞外哈喇婁山野舎荒涼難以狀言春末有雙燕亦巢此屋土人不之識屢欲捕之予曲爲全護此燕晝出夜歸予必開戶待之忽一日飛止坐隅都無驚畏巧語移時不去予始悟明日秋社此鳥當歸殆畱別語也因作一詩贈之云防年塞外歷﨑危誰謂烏衣亦此飛朝向蘆陂知有爲暮投茅舎重相依君憐我處頻迎語我憶君時不掩扉明日西風悲鼓角君應先去我何歸此詩以細字寫之爲蠟丸系之燕足上明年四月予受代歸又八年泰和甲子任潞州觀察判官四月十二日偶坐廨舎之含翠堂忽雙燕至一飛檐戶間一上硯屏予諦視之系足蠟丸故在乃知此鳥蓋往年贈詩者也因請同年龎君才卿畫爲圖求諸公賦詩【器之姓田名琢云朔人明昌五年進士仕至山東路宣撫使慷慨有志節閒閒公所謂田侯落落奇男子者也】

田君才略燕云客少年累有安邊防悔從筆硯取功名直要橫馳沙漠北塞垣春雪白皚皚東風未放陰開烏衣之國定何許一雙燕子能飛來三年驛舎安西道眼底鶯花無夢到忽見低飛入短檐此身似向邯鄲覺君居海東我中原相逢乃在穹廬前天涯流落俱爲客感時念逺空澘然長安何限髙髙閣晝夜風閒開翠幕底事猜嫌不往依甘從此地風沙惡土人嗜肉無仁心一生弋獵誇從禽有巢幸穏勿浪出汝身未必輕千金朝來暮去益狎暱物我相忘情意一但怪重裘積漸添元是西風催社日須知音巧惟鷾鴯忽來坐隅如告辭我方畱寓未歸得爲君忍賦傷心詩詩成自述聊爲戲繋足封之亦無意燕已歸飛我未歸刁鬥聲中忽驚歲旄頭夜落妖气收嫖姚獻凱歸神州玊闗早喜班超入北海不聞蘇武畱君才經世寜終枉幕府須賢來上黨別後歸期兩及人間秋燕十來往沈沈官舎紅芳稀葛衣燕居澹忘機忽聞巧語入檐戶大似相識來相依一飛檐外窺庭樹一上屏山驚不去解足分明得帛書眞是當年畱別句天生萬物禽最微固耶偶耶吾不知古道益逺交益醨朝思暮怨云遷移當時握手悲別離一旦富貴棄如遺聞予燕歌應自疑愼無示之嗔我譏【楊之美尙書詩云危巢客舎久相依常記西風社日歸海國傳心千驛隔塞垣回首十年非新詩尙在人空老舊夢無憑鳥自飛寄語齊諧休誌怪沙鷗相欵解防機張巨濟雲沙塞相逢命已輕翠堂重見眼增明小詩系足初無意巧語迎人獨有情陰徳自招黃雀報機心能致白鷗盟社前秋後風光好須賀他年大廈成李之純云一別天涯十見春重來白髮一畨新心知話盡春愁處相對依依如故人王大用云相別相尋積歲年人心不及鳥心堅莫償恩義三生債分付平安七字篇王謝烏兜疑誕說紹蘭紅綫定虛傳何如此段人親見舊話從今不直錢李欽叔云塞上風光已十霜仁心覆護獨難防當時相送詩仍在此日重來話更長客捨花開新信息云兜香冷舊昬黃主人得報君知否千古珠璣在錦囊閒閒趙公三詩田思敬敬之刁白晉卿趙永元王副樞子明詳節張云卿師緒各一詩此不具錄】

晚秋登城樓二首

山勢碧環合溪光縞帶明牛羊成晚景砧杵助秋聲酒薄人情廢官閒吏事生天東歸興滿不爲憶蒓羮落日危樓上詩成只自哦淸商行老矣紅葉柰秋何墮甑前非悟跳丸去日多功名猶誑我未許著漁蓑

冬夜直宿省中

吏散庭空宿鳥過凍吟聊復戰詩魔陶面冷眞堪唾毛頴頭尖漫費呵畏事政宜賔客少不才偏覺簿書多西牕燈暗尊無酒柰此迢迢夜漏何

山行絕句

四面雲山玉作圍一川霜樹錦爲衣翩翩數騎南岡下傅粉王孫射鹿歸

漉酒圖

我愛陶淵明愛酒不愛官彈琴但寓意把酒聊開顏自得酒中趣豈問頭上冠誰作漉酒圖淸風起毫端露電出形似神情想髙閒大似揮弦時目送飛鴻難防中有東籬開卷見南山嗟子困塵土靑鬢時一斑折腰尙未免敢謂善閉闗望望孤云翔羨羨飛鳥還歸田未有日掩卷空長嘆

夏日

富國才疎合自羞淸時無補但優防只知錢向紙中裹不信能教地下流

花下

香滿西園曉雨微萬紅千翠自髙低若爲常作莊周夢飛向幽芳閙處棲

棃花

孤潔本無匹誰令先眾芳花能紅處白月共冷時香縞袂淸無染冰姿淡不妝夜來淸露底萬顆玉毫光

未開牡丹

國香半吐醉顏酡炫耀春光已自多愛惜不教催羯鼔更澆卯酒看如何

卻暑

九夏樓居不厭髙更須直至冷雲巢風來蘋末聊自快暑滿人間無處逃蔗蜜漿寒冰皎皎畫簾鉤冷月梢梢閒思殿角生涼句誰爲誠懸作解嘲

懷友

鏡裏衰顏失舊紅當年豪逸夢防中山城對月中秋夜隴鴈寄書西北風遣興與誰同酒盞相思無處附詩筒憑髙想到消防處落日無言鳥自東

喜夏

小暑不足畏深居如退藏靑奴初薦枕黃你亦升堂鳥語竹陰宻雨聲荷葉香晚涼無一事步屧到西廂

墨竹三首

隔溪煙雨

一溪流水玉涓涓溪上修篁接暮煙誰倩能詩文與可筆端移得小江天

秋風驟雨

彌川急雨暗秋空無限瑯玕澹墨中劍甲摐摐軍十萬欲將貔虎戰斜風

春雷起蟄

千梢萬葉玉玲瓏枯槁叢邊緑轉濃待得春來驚蟄起此中應有葛陂龍

山谷透絹帖

君不見李廣射虎如射兔霹靂一聲石飲羽又不見巨靈擘山如擘云蓮華萬仞畱掌痕精神入物物乃爾筆端有神亦如此熙丰以來推善書日下無雙黃太史胸中八法蟠虹霓峩眉仙人容並馳平生敗筆冢累累妙處不減磨崖碑呂侯好古兼好異與字分身作防戲淸潭錯落印星璧大澤縱橫散龍蛻又如漢宮粉黛爭嬋娟倚風顧影影更研豈無硬黃官紙與臨仿畫師寫照非天然呂侯之子今詩仙傳家以此爲靑氊須防神物有時合卻逐六丁飛上天

附畫史防要龎鑄善山水禽魚

禦訂全金詩增補中州集卷二十七

欽定四庫全書

禦訂全金詩增補中州集卷二十八

許司諫古【四首】

古字道眞承安中進士在宣宗朝以直言極諫稱哀宗卽位首命驛致之洛致仕授右司諫未幾乞身還伊陽【閒閒公制詞云安車蒲輪天子所以厚優賢之禮黃冠野服人臣所以遂歸老之心其恩榮足以兩全而前後不可多得有臣如此如卿幾人具官道直以方气剛而大議論非世儒所到名節以古人自期擢自先朝置之諫列斥安昌竊位已聞折檻之忠及梁冀伏辜方見埋輪之志朕卽大位稔聞直聲起之於田裏退閒之間起之於侍從論思之地完備始終之節從容進退之間嘆陽城之敢言惜其將去念孔戣之旣老挽之莫畱特進一階榮躋四秩華山拂袖最足爲世上之閒神武掛冠猶不負山中之相勉終晚節益介壽祺】郡守爲起伊川亭道眞性嗜酒老而未衰每乘舟出村落間畱飲或十數日不歸及溯流而上老稚奔走爭爲之挽舟數十里不絕其爲時人愛慕如此正大七年年七十四卒前三日有書見及字已欹傾矣

補歸潛誌許司諫古字道眞河閒人父安仁子靜名士汾陽軍節度使公少擢第南渡爲侍禦史時丞相髙琪擅權變亂祖宗法度公上章劾之上知其忠常庇翼之凡有奏下尙書省輒去其姓名然竟爲髙琪所中貶鳯翔幕正大初召爲補闕遷左司諫言事稍不及昔時後致仕居嵩山下病卒平生好爲詩及書然不爲士大夫所重公論但稱其直云初貶鳯翔朝士畏髙琪故皆不敢與言余先子時爲提舉南京權貸事獨以詩送之有云有晉必無楚兩雄難並驅向來旣發藥其可止半途又曰君年廹桑楡隻身憂患余雙親白楊拱同气紫荊枯貧無孟光舂醉無驥子扶惟有忠義名可與天壤俱蓋欲堅其初志也聞者竦然多傳之後爲鳯翔錄事先人又寄以詩云寄語多言唐諫議生還記取李師中亦此意也

靑柯坪二道人

深谷緣危磴長林繞碧山山中四時好方外兩翁閒身世靑雲上塵埃大夢間髙情應笑我才到卻空還

被召過少室

老病無堪合退休伊川久已得莬裘如今又上長安道好被靑山笑白頭

扇圖

云壓溪塘小雪春融融和气浥輕塵山禽共作梅花夢物性由來嬾是眞

訪箕和尙峴山

箕出衣冠家在三屯山中有元夕懷京都詩云一燈明處萬燈明天上人間不夜城前日惠休洪覺範雪窗孤坐聽猨聲甚爲時人所稱

山中風定夜沈沈月滿禪林靜客心蒼檜四排嚴法界孤松中立殷潮音鼓鐘有節人如玉臺殿無塵地布金二月來遊春尙淺紅梅無數照山陰

附許古諫南伐疏昔大定初宋人犯宿州已而屢敗世宗料其不敢遽乞和乃勅元帥府遣人議之自是太平幾三十年泰和中韓侂冑妄開邊釁章宗遣駙馬布薩揆討之揆慮兵興費重不能久支陰遣侂冑族人賫乃祖琦書像及家牒僞爲歸附以見丘崈因之繼好振旅而還夫以世宗章宗之隆府庫充實天下富庶猶先俯屈以卽成功告之祖廟書之史冊爲萬世美談今其可不務乎今大兵少息若復南邊無事則太平不逺矣或謂耑用威武可使宋人屈服此殆虛言不究實用借令時勢小捷亦不足多賀彼見吾勢大必堅守不出我軍倉卒無得須還以就糧彼復乘而襲之使我欲戰不得欲退不能則休兵之期乃未見也願陛下略近功慮後患不勝幸甚

附歸潛誌貞祐閒珠格髙琪爲相欲樹黨固其權先擢用文人將以爲羽翼已而臺諌官許古劉元規之徒見其恣橫相繼言之髙琪大怒斥罷二人因此大惡進士更用胥吏彼喜其奬抜往往爲盡心於是吏權大盛勝進士矣乂髙琪定制省部寺監官共注進士吏員又使由郡轉部由部轉臺省不三五年皆得要職士大夫反畏避其鋒而宣宗亦喜此曹刻深故時全由小吏侍東宮至爲僉樞密院事南渡後吏權大盛其遷與進士等甚者反疾焉故一時之人爭以此進故士大夫家有子弟讀書往往不終輒輟令攺試臺部令史其子弟輩旣習此業便與進士爲讐其趨進舉止全學吏曹至有舞文納賄甚於吏輩者惟僥幸一時進用不顧平日源流此可爲長太息者也

附歸潛誌省吏前朝止用胥吏號堂後官金朝

大定初張太師浩【闕】

宰執子試補外雜用進士凡登第歷三任至縣令以次召補充一考三十月輒得六品州倅兩考六十月得五品節度副使畱守判官或就遷爲知除知案由之以漸得都事左右司員外郎郎中故仕進者以此途爲防徑如不爲省令史卽循資級得五品甚遲故有節察令推何日了鹽度戶勾幾時休之語浩初定制時語人曰省庭天下儀表如用胥吏定行貨賂混淆用進士淸源也其進士受賕如良家子女犯姦也胥吏亷如娼女守節也議者皆以爲當屏山嘗爲餘言之然省令史儀體冠帯抱書進趨與掾吏不殊有過輙決杖惜乎以胥吏待天下士也故士大夫有气槪者往往不就如雷翰林希顏魏翰林邦彥宋翰林飛卿及余先子或召補不願或暫爲遽告出皆不能終其任也李文欽止爲餘言宋制省曹有檢正皆士大夫其堂吏主行移文字也且問余以宋制與金制孰優余以爲宋制善欽止曰此議與我合也

附歸潛誌金朝用人大槪由省令史選左右司郎中員外郎首領官取其簿書精幹也由左右首領官選宰相執政取其奏對詳敏也其經濟大略安在哉此所以在位者多長於吏事也

王防禦良臣【一十首補一首】

良臣字大用潞人承安五年進士作詩以敏防稱又於內典有所得入翰林與李欽叔善從軍南徵欽叔與行道中酬唱甚多有詩云蕎花冉冉蜜脾香禾穗累累鶻眼黃一縷晚煙吹不去爲誰著意防秋霜欽叔愛之興定初自請北行沒於軍中贈孟州防禦使

補歸潛誌王翰林良臣字大用潞州人長於律詩尖新工對屬南渡在館後從李天英北徵遇害其上伊喇總管云筆底有神扶气力人間無處著聲名人多傳之

送任李二生赴舉

塵澀鼇鉤公子恨風吹馬耳謫仙愁皇天老眼成人晚今日男兒得志秋官樣文章堆筆底世情風色候江頭主司不是冬烘物五色迷人莫浪憂

汴堤懷古

迷仙樓觀郁連空一日都歸艸棘中奢則兆亡天聽邇去而不返水聲東鎖煙弱栁愁蛾綠閣雨幽花淚臉紅總爲錦帆歸不得至今啼鳥怨東風

旬休飲

嫋嫋東風雪外還又催春色動谿山百年莫作千年計十日須謀一日閒千丈歸心詩卷裏一襟豪气酒杯間醉鞭約住黃昬月馬首低懸玉半環

息軒

幹沒皇皇西復東不知假息禍機中黃金一旦隨胠篋腐骨千年付攓蓬世味甜於刀上蜜人心苦是蓼中虫一庵松雪雙明底笑殺西山槁項翁

九月七日飲

紫霞零落帶孤禽平楚蒼蒼秋意深月過初三半梳玉菊迎重九滿籬金天憐病骨商量暖云促歸程計防陰風鴈飛來更瀟灑一枝蘆雪印波心

牧牛圖

三摩不受一塵侵本分工夫日念深杖履得廻遊子腳葛藤灰盡老婆心顚狂不作風頭絮出入誰傷井底金廻首人牛在何許一江明月夜沈沈

貍奴畫軸

三生白老與烏員又現吳生小筆前乞與王家禳鼠禍莫教虛費買魚錢

雜詩三首

道人知我愛禪房淨埽階前紫石牀軟飽三杯風味好脫巾和月臥昬黃

老子平生酷愛閒天教行處得禪闗粥魚敲落檐頭月猶在梅花醉夢間

殘陽收拾弟兄行檢得機心不到鄕安置小奴今夜夢蘆花風細月如霜

絕句

流轉年光橋下水翻騰時態嶺頭雲溪翁道號奇聾子除卻松風百不聞

髙治中廷玉【四首】

廷玉字獻臣恩州人大定末進士章宗衞王朝甚有時名爲人豪爽尙气節一時名士多歸之貞祐初自左右司郎官出爲河南府治中與知府復興屢以公事相可否時都城受圍使驛阻絕復興爲安撫副使懼獻臣謀己乃以造逆訊之獻臣就逮龎才卿雷希顏王士衡辛敬之皆被羅織幾有一网之禍比赦至獻臣瘐死矣獻臣多作詩賦海中牛頭云鑿開混沌竅闖出神農首人多稱道之猶子廣之今在河平

補歸潛誌髙左司庭玉字獻臣遼東人少擢第入官有能聲吏事明敏人莫能及尢俶儻重气節爲左司郎中名譽甚重一時人士推仰焉貞祐初出爲河南府治中主帥溫特赫福興姦僞人也臨事少不遜讓遂交惡是時北兵圍燕都事已廹四方無勤王師公獨慨然有赴援意屢以言激福興福興憚之因誣以有異志輒收赴獄名士如龎才卿雷希顏辛敬之皆連系考掠無實然公竟爲福興所困死獄中余防赦得釋公旣卒朝命下除公河南路安撫副使代福興士夫痛憤後朝廷知其寃謫福興逺郡昭雪之屏山於人材少許可至論公獨以爲眞濟世材又言其學術端正司以爲吾道砥柱時之不幸爲姦人所害屏山以詩哭之甚哀雷希顏又爲文以祭述其事爲時所稱屏山又將文其碑未著死後其子屬之雷公雷以其讐人猶在也亦未著迄今事狀不詳惜哉公詩亦髙余家有數十篇遭亂失去嘗記其中秋詩有云跳上玉龍背抱得銀蟾光亦奇語也

天津橋同李之純待月

驂鸞追散仙乘槎抵銀潢跳上玉龍背抱得銀蟾光素娥愁不歸再拜捧瑤觴問以天上事玉色儼以莊爾能爲我歌白雪我亦爲爾搗霜不然借我廣寒殿與我長作無何鄕傍有謫仙人拍手笑我狂天風忽吹散人月兩茫茫

栁絮

斷送春歸去紛飛不暫停和風三徑雪微雨一池萍蝶惹依芳艸蜂沾過小庭靜宜投隙地狂欲攪靑防得得穿朱戶時時撲翠屏黃鶯枝上語似與訴飄零

道出平州寒食憶家

栁色方濃別玉京程程又值石龜城山重水復人千里月苦風酸鴈一聲上國春風桃葉渡東陽寒食杏花餳楚魂蜀魄偏相妬兩地悠悠寄此情

拘幽怨

漢家自有飛將軍軍中駭嘆箭有神一朝乃與獄吏對惜無千金書牘背手把屬鏤口銜須號天者三我何辜伊吾壯志長已矣不得提攜玉龍死可憐休唱白浮鳩至今秦人悲杜郵

李治中遹【六首】

遹字平甫欒城人明昌二年進士髙才博學無所不通爲人滑稽多智而不欲表表自見工畫山水得前輩不傳之妙龍虎亦入妙品然皆其餘事也泰和中大興幕官時呼遜知府事賣權恃勢奴視同列平甫毎以公事相可否不少假借又摘其陰事數十條欲發呼遜謀簒者也聲勢焰焰人莫敢仰視乃爲一書生所抗積不平先以非罪誣染之幾至不測𨿽有以自解竟坐是仕宦不進以東平治中致仕閒居陽翟十餘

年自號寄庵先生平生詩文甚多如雲舊恨新愁妝鏡在昨非今是酒杯幹贈筆工云工不能書何以筆士須知筆乃能書感事云半錢利路人乃虎一鉤名餌吾其魚魯山道中云老夫自喜林野僻路人頗笑衣裳寛散失之餘不復全見矣臨終戒家人吾明日歸爾輩愼勿遽哭果如期而逝家人哭不禁良久開目云戒汝勿哭令我心識散亂言畢目復瞑其明了又如此子冶字仁卿正大七年進士第屏山贈詩所謂仁卿不是人間物太白精神義山骨者也

贈中山楊果正卿

士道雕喪愁天公陰霾慘慘塵蒙蒙三冬不雪春未雨野桃無恙城西紅春光爲誰作駘蕩造物若我哀龍鐘數行墨浪合眼死一包閒气終身窮中山公子文章雄雅隨童稚爲雕虫禰衡不遇孔文舉坡老懶事陳元龍惟之與阿將無同乾坤萬里雙飛蓬飄飄南北東西風

江村

陸地無根客江村有發僧兩盂殘喘粥一寸苦吟燈

集句題廣寧勝覽亭

檐前無數好峯巒醉眼詩腸冰雪寒不識廬山眞面目請君來此憑闌干

獅子峯

解脫眼光三界靜端公伎倆一時休雲開正使金毛現子細看來是石頭

送窮

昔年曾作送窮詩結栁賫糧擬退之送去還來還復語君家猶有讀書兒

使髙麗

去國五千里馬頭猶向東宦情蕉葉鹿世味蓼心虫倦枕三更夢徵衫八月風山川秋滿眼歸思寄孤鴻陳司諫規【二首】

規字正叔稷山人明昌五年進士博學能文詩亦有律度爲人惇厚動有禮節南渡以後諫官稱許古陳規而正叔不以訐直自名尢見重云仕至右司諫卒官子良臣今在燕中

補歸潛誌陳司諫規字正叔絳州人弱冠擢第南渡爲監察禦史上便宜十事直言當時得失忤防出爲徐州帥府經歷官正大初收用舊人召爲右司諫數上書論事攺刑部郎中以事罷再爲補闕復拜司諫言事不少衰朝望甚重凡宮中舉事上曰恐陳規有言近臣竊議惟畏陳正叔挺然一時直士也後出爲中京副畱守未赴卒於圍城士論惜之公爲人剛毅質實有古人風篤學問至老不廢晚喜爲詩與趙閒閒諸公唱酬其弔人詩有云驄馬餘威行尙避仙鳬善政去猶思人以爲頗的初先人見其所上十事嘆曰宰相材也惜乎朝廷不能用後同朝相見甚歡未幾先人下世余復從之遊毎論及時事輒憤惋蓋傷其言之不行也死之日家無一金知交爲葬之

送雷禦史希顏罷官南歸

五事前陳志拂劘屹如砥柱閱頽波一麾共惜延年去三黜何傷栁季和連蹇仕途如我老激昻衰俗在君多扁舟南去知難戀萬頃煙波一釣蓑

過驪山

丰鎬無由問故基三章止見黍離詩而今多少華淸石都與行人刻艷辭

馮內翰延登【一十七首】

延登字子駿吉州人承安二年進士令寧邊日適閒閒公守此州與之考論文義相得甚歡故子駿詩文皆有律度正大末奉命北使見畱使招鳯翔不從欲殺者久之割其須髯羇管丰州二年乃得還天興初元授禮部侍郎京城陷自投井中子駿資稟淳雅與人交殊欵曲讀書長於易左氏傳好賢樂善有前輩風調嘗欲輯國朝百家詩而不及也有集號橫溪翁予過大名見於其子源如賦徳順道院隴泉云玉壘制方維瓊漿閟仙宅何人劚云根一旦泄地脈金匱鎖龍漦月窟逗蟾液銅壺漏水淸玉斗天醴碧光搖日千道影落天一席窈然仇池穴自與天壤隔又登封途中遇雨畱僧舎云濕云若煙低飛雨如矢集近山衣已涼薄寒復相襲霽景函艸木秋意滿原隰林紅寒更殷山翠晴更濕不知髙幾許但見蒼壁立羣峯誰暇數庭筍紛戢戢騰擲來眼中左右疲顧揖皆其得意句也補歸潛誌馮吏部延登字子駿吉州人少擢第南渡爲太常博士累遷吏部郎中翰林待制奉使北朝逾年歸遷吏部侍郎遭亂不知所終公爲人謹願吏事亦精篤學問長年猶不輟在公署日鈔書爲文苦思尙奇澀詩亦新巧可稱與余先子交最善先子入翰林公與趙閒閒所薦也平生著述甚多嘗以示余亂後失散可惜

郾城道中

北風慘澹揚沙塵郾西三日無行人十村九村雞犬靜髙田下田狐兔馴昨朝屛息過溪口知有白額藏深榛赤子弄兵更可惻路旁僵屍衣血新野叟傴僂行拾薪欲語辟易如驚麕瘦梅疎竹未慰眼只有淸淚沾衣巾

元日隆安道中

山岡重復三竿日溪路縈廻一席天老境飄零情更惡又從馬上得新年

宿三家寺

老柏蒼蒼纒老藤招提牢落有殘僧暝禽自入藏經閣饑鼠時窺照佛燈未得安心如北秀卻思覓法趁南能蒙蒙雨暗門前路更得云房一曲肱

代郡楊黻之與餘同辰月日時亦然渠有詩因爲次韻

陰陽亹亹定何如自信祥金先有模曾見唐生談躍馬豈知阮籍哭窮途倦遊笑我衰髯白弄筆憐君醉袖烏便欲移書與歐九略分餘論爲噓枯

寄笏靑柯坪

飛雪驚沙捲屋茅淸寒潑水透綈袍松風度壑江聲逺蘿月當軒扇影髙敢對名山談世事不妨空腹貯離騷且將手版牢藏起政恐山人識馬曹

射虎得山字

田翁太息論三害獵騎俄驚見一斑涎口風生雷吼怒角弓寒勁月痕彎栁營共許千人敵魚服仍餘一矢還我欲殘年賞神駿短衣匹馬夢南山

雪

破屋寒無那庭空雪已深山川非舊觀松柏見貞心凍雀爭遺粒棲鴉防暮林攜琴訪溪友淸興憶山陰

華淸故宮

寵貴羊羔退曲江華淸霧閣對云窓層巒未了霓裳舞遷客俄驚羯鼓腔檐際疎星疑曉鏡天邊晴樹認髙幢遊人尙喜風流在白石涵波皂莢雙

西園得西字

芳逕層巒百鳥啼芝防蘭畹自成蹊仙舟倒影涵魚藻畫棟銷香落燕泥淑景晴燻紅樹暖蕙風輕泛碧叢低岡頭醉夢俄驚覺歌吹誰家在竹西

八月十四日宿官塔下院二首

野僧引客看修竹拄杖入林驚暝禽一道細泉鳴蘚磴恍如閒聽穎師琴

喬松修竹翠交陰涼月玲瓏地布金老嬾無詩酬節物夜涼閒聽候虫吟

探春得波字

好雨新晴景气和東陂冰盡水增波茅茨影裏燕雙語桃李梢頭春幾何霽靄未收芳陌潤斜陽偏傍小樓多雕鞍畫轂方爭道更得畱連借緑莎

春雨二首

山市人歸暮雨飛倚笻久立看檐霏乍來勢若懸麻密暫止聲如鼓瑟希砌下蟻歸低赤幘簾間燕入濕烏衣今宵客夢知安穩厭浥新涼到枕幃

小雨蒙蒙潤土膏谷風習習不驚條晨煙半濕低平野春水初生沒斷橋已見鵞黃勻栁麥更看檀紫上楡椒從今樂事知相繼櫛比云平看隴苗

藤花得春字

白白紅紅委暗塵蒼藤次第看花新龍蛇奮起三冬蟄纓絡紛埀百尺身見說紫雲偏得意不知翠幄巧藏春齋廚晚甑淸香滿未信侯門有八珍

蘭子野晚節軒

華顚益信寸心丹直道寧論末路難不嘆士元淹驥足但憂仲叔累豬肝籬根佳菊分秋色檐外長松耐歲寒幾有琴書罇有酒卻愁兒輩覺淸歡

洮石硯

鸚鵡洲前抱石歸琢來猶自帶淸輝蕓窓盡日無人到坐看云吐翠微

附元好問跋松庵馮文書士大夫負天下重名然其詩筆字畫大有不能稱副者閒閒公有言以人品取字畫其失自歐公始如吾松庵丈詩筆字畫皆不減古人以人品取之歐公之言亦不爲過必有能辧之者

禦訂全金詩增補中州集卷二十八

欽定四庫全書

禦訂全金詩增補中州集卷二十九

劉鄧州祖謙【三首】

祖謙字光甫安邑人承安五年進士歷州縣有政迹拜監察禦史以鯁直稱其不能俯仰世好蓋天性然也正大初爲右司都事除武勝軍節度副使召爲翰林修撰家多藏書金石遺文略備父東軒工畫山水故光甫以鑑裁自名至於信筆作簡牘尢有可觀一時名士如雷禦史淵李內翰獻能王右司渥皆遊其門得人一詩可傳必殷勤稱道惟恐不聞人以此稱之子敏仲今在平陽

補歸潛誌劉翰林祖謙字光甫解州人少擢第爲吏有聲由寧陵令丁父憂數年不調南渡召爲大理司直拜監察禦史出爲河南府判官再召爲翰林修撰遭亂北遷爲兵士所殺公博學

通佛老百家書從趙閒閒李屏山諸公遊甚爲所重談論亹亹不窮援筆爲文奇士也嘗請屏山誌其父墓屏山以事廢命余代焉銘辭屏山筆也迨屏山歿公以文祭有曰鳯不足以言瑞龜不足以效靈吾視之其猶龍也諸公稱之與余父子交嘗屬余作葡萄酒賦題其父所畫河山形勢詩亦一知已也

雅集圖

翠雀翩翩野鶴孤玉京人物防仙圖後來且莫輕題品席上揮毫有大蘇

崆峒山圖爲橫溪翁二首

好奇仍有客相攜絕頂披云快一躋三十六峯靑似染五年拄笏羨橫溪

獨占名山毎羨渠京塵今日污吟須西州十載經行處惆悵雲煙是畫圖

髙博州憲【八首】

憲字仲常遼東人祖衎字穆仲國初進士仕至吏部尙書伯父守義大定十六年進士父守信以防補官叔守禮宣徽使仲常黃華之甥幼學於外家故詩筆字畫俱有舅氏之風天資穎悟博學彊記在太學中諸人莫敢與抗泰和三年乙科登第自言於世味澹無所好惟生死文字間而已使世有東坡𨿽相去萬里亦當往拜之屏山故人外傳說仲常年未三十作詩已數千首矣釋褐博州防禦判官遼陽破沒於兵間

元夕無燈

九陌無燈夜悄然小紅時見防春煙多情惟有梅梢月拍酒樓頭照管弦

寄李天英

稻稭蒼蒼陂已枯西風剪剪弄楸梧蒹葭水落魚梁迥蟋蟀聲髙山驛孤社甕新成元亮酒並刀細落季膺鱸作詩逺寄霜前鴈人在海東天一隅

題新山寺壁

列壑攢峯發興新落花飛絮舞餘春虛堂坐視三千界冠者相從五六人澗艸軟宜承屐齒溪泉淸可濯纓塵靜聽山鳥松風裏始悟人間樂未眞

焚香六言四首

茉莉花心曉露薔薇萼底溫風洗念六根塵外忘情一炷煙中

滿地落花春曉一簾防雨輕陰正要金蕉引睡不妨玉軫知音

紙帳收煙密下松灰捲火常虛午寂春閒小睡人間自有華胥

沈水濃燻甲煎宮梅細防波津奕奕非煙非霧依依如幻如眞

長城

秦人一鎩連雞翼六國蕭條九州一祖龍跋扈侈心開牛豖生民付碪礩詩書簡冊一炬空欲與三五爭相雄阿房未了蜀山上石梁擬駕滄溟東生人膏血俱枯竭更築長城限裘褐臥龍隱隱半天下首出天山尾遼碣豈知亡秦非邊隅宮中指鹿皆庸奴驪原宿艸猶未變咸陽三月爲丘墟黃沙白艸彌秋塞惟有坡陁故基在短衣匹馬獨歸時千古興亡成一慨

附堯山堂外紀遼陽張仲澤汝霖春溪詩云黯黯春愁底處消小桃無語半含嬌東風不管前溪水暖緑溶溶拍畫橋髙仲常憲元夕無燈詩云九陌無燈夜悄然小紅時見防春煙多情惟有梅梢月拍酒樓頭照管弦仲常黃華之甥黃華又仲澤之甥其淵源有自云

王監使特起【七首】

特起字正之代州崞縣人智識精深好學善論議音樂技藝無所不能長於辭賦出入經史摘其英華以爲句讀如天造神出至得意不減郭黼在張代州門下與屏山爲忘年友泰和三年進士甲科調眞定府錄事參軍有惠政民立碑頌其遺愛攺令沁源又遷司竹監使朝議欲以館職召試防卒遊龍徳宮聮句云棘猴未窮巧槐蟻或失王賦雙峯競秀雲龍頭矗雙角駞背堆寒峯華山云三峯盤地軸一水落天紳造化無遺巧丹靑總失眞間閒公屢哦此詩以爲妙補歸潛誌王特起正之代州崞縣人少工詞賦有聲年四十餘方擢第作詩極髙嘗有龍徳聮句爲時所稱晚年娶一側室畱別一樂章喜遷鶯至今人傳之餘詩惜不多見嘗爲沁源令政頗嚴後爲司竹監官疾卒

沁源山中

野夫不識武城宰問之無言色微攺但說今年秋雨多黃茋滿谷無人采踏徧西城錦石盤暮投佛屋解徵鞍隔林依約見燈火山谷人家初夜寒

挽張代州詞【大節】

砥柱堂堂閱潰川諫書一紙力回天兩朝眷倚傳龜玉五郡歡謠被管弦茇舎棠陰余舊緑夜臺松月耿孤圓行人漫灑碑前淚誰識顏公是地仙

漫作

有時幽鳥話心事無限秋虫誇口才北闕上書吾老矣東籬把菊思悠哉竹林畱得巨源在蓮社招入淵明來不然餘子敗人意懷抱耿耿胡爲開

偶作

人情爭勝似爭碁死怕輸人一著遲黑白不分傍袖手年來吾亦愛吾癡

絕句二首

山勢奔騰如逸馬水流委曲似驚蛇溪靈不欲露天巧眼力未到云先遮

鳥語畱春春已廻落花隨意臥蒼苔淸明寒食因循過萱艸薔薇次第開

下第

人間萬事等摴蒱敢謂何人不得盧勝負到頭俱偶爾狂夫安用繞牀呼

李經【五首】

經字天英大定人作詩極刻苦如欲絕去翰墨蹊逕間者李趙諸人頗稱道之嘗有詩云鴈奴失寒更拍拍叫秋水天長夢已盡秋思紛難理最爲得意其餘或有不可曉者累舉不第卒補歸潛誌李經天英錦州人少有異才入太學肄業屏山見其詩曰眞今世太白也盛稱諸公間由是名大震字畫亦絕人再舉不第拂衣歸南渡後其鄕帥有表至朝廷士大夫識之曰此天英筆也朝議以武功就命倅其州後不知所終天英爲詩刻苦喜出奇語不蹈襲前人妙處人莫能及號無塵道人題太眞圖云君前欲拜還未拜花枝無力東風羞又夜雨雲燈火萬家夜蕭蕭簾下聲晚望云夕陽萬里眼人立秋黃昬夜起雲夜起不得月河漢空星辰又步云謡云一片昆侖心夕陽小煙樹又四言云老峯防云壁立挽秀林陰灑雨蒼蒼玉鬭虛明滿鏡夜气成晝此其詩體也

雜詩五首

長河老秋凍馬怯冰未牢河山吟鞭底日暮風更號晨井凍不防誰療壯士饑天廐玉山禾不救我馬尵塵埃汨沒伺候工離騷不振矜魚虫風雲誰復話蓍蔡縱有絕技哀屠龍挾牋搦管坐書空咿嚘堂上酣歌鐘乃知造物戲兒童不妨遠目送歸鴻莫怪魏匏無所容此去未許江船東五經不掃途轍窮門庭日月生皇風太阿繡澀礪以石坐看雙匣鳴雌雄

巖椒郁云日夕生陰雨雪縞夜秋黃老林人煙墨突樵徑云深

造物開巖地巖帳揜劍壁苔花張古錦霜苦老秋碧日夕云竇陰風鼔泉湧石馬蹄忌磽確樵道生枳棘盤盤出井底廻首悵如失長老不耐事底事掛塵迹披云出山椒白鳥表林隙

附書史防要李經少有異才字畫亦絕人附趙秉文答李天英書天英足下自足下失意東歸無日不思恍如三歳向得來音甚悉動靜爲慰所望所寄雜詩疾讀數過擊節屢嘆足下天才英逸不假防削豈復老夫所可擬議然似受之天而不受之人屢欲貢悃誠山川間之坐成浮沈況勤厚如此過望防化僕非其人筆拙思荒自濡其涸況望餘波耶豈以犬馬齒在前欲俯就先後進禮耶聊布一二所聞於師傅間者幸恕不揆嘗謂古人之詩各得其一偏又多其性似者若陶淵明謝靈運韋蘇州王維栁子厚白樂天得其沖淡江淹鮑明遠李白李賀得其峭峻孟東野賈閬仙又得其幽憂不平之气若老杜可謂兼之矣然杜陵知詩之爲詩未知不詩之爲詩而韓愈又以古文之渾浩溢而爲詩然後古今之變盡矣太白詞勝於理樂天理勝於詞東坡又以太白之豪樂天之理合而爲一是以髙視古人然亦不能廢古人足下以唐宋詩人得處𨿽能免俗殊乏風雅過矣所謂近風雅豈規規然如晉宋詞人蹈襲用一律耶若曰子厚近古退之變古此屏山守株之論非僕所敢知也詩至於李杜以爲未足是畫至於無形聽至於無聲其爲怪且迂也甚矣其於書也亦然足下立言措意不蹈襲前人一語此最詩人妙處然亦從古人中入譬如彈琴不師譜稱物不師衡上匠不師防墨獨自師心𨿽終身無成可也故爲文當師六經左丘明莊周太史公賈誼劉伺揚雄韓愈爲詩當師三百篇離騷文選古詩十九首下及李杜學書當師三代金石鐘王歐虞顏栁盡得諸人所長然後卓然自成一家非有意於專師古人也亦非有意於專擯古人也自書契以來未有離古人而獨立者若揚子云不師古人然亦有擬相如四賦韓退之惟陳言之務去若進學解則客難之變也南山詩則子厚之餘也豈遽汗漫自師胸臆至不成語然後爲快哉然此詩人造語之工古人謂之一藝可也至於詩文之意當以明王道輔教化爲主六經吾師也可以一藝名之哉賈誼董仲舒司馬遷揚子云韓愈歐陽修司馬溫公大儒之文也僕未之能學焉梁肅裴休晁迥張無盡名理之文也吾師之太白杜陵東坡詞人之文也吾師其辭不師其意淵明樂天髙士之詩也吾師其意不師其詞然吾老矣眼昬力綿𨿽欲學古人力不足也足下來書自言近日欲作大字然滯於藏鋒不能飛動詩欲古體然僻於幽隱不能豪放足下自知之僕尙何言然藏鋒書之一端所貴徧學古人昔人謂之法書豈是率意而爲之也又須眞積力久自楷法中來前人所謂未有未能立而能走者飛動乃吾輩胸中之妙非可學也若市人能積學而不能飛動吾輩能飛動而不能積學皆一偏之獘耳東坡論五十八艸書似鶯哥嬌數日相見曰此書何如曰乃秦吉了耳足下之書無乃近似之乎精神所注間出奇逸稍怠之際如病痱腫得免秦吉了足矣想當捧腹大笑也寄來詩如雜詩五首老昬殊不可曉然此迄於大成不過長吉盧仝合而爲一未能以故爲新以俗爲雅非所望於吾友也昔人有吹簫學鳯鳴者鳯鳴不可得聞時有梟音耳君詩毋乃間有梟音乎向者屏山嘗語足下云自李賀死二百年無此作矣理誠有之僕亦云然李公愛才然愛足下之湥者宜莫如老夫願足下以古人之心爲心不願足下受之天而不受之人如世輕薄子也與足下心知故道此意幸少安無躁

梁太常持勝【一首】

持勝字經甫絳州人本名洵義避宣宗諱攺父襄字公贊大定初進士質直尙義有古人之風仕至保大軍節度使有諫興陵田獵表傳於世其賀章宗卽大位表云曾天子祖天子世嫡相承舜何人予何人自彊不息又自河南府倅移華州防禦使謝上表云昔司雒邑已陪嵩嶽之呼今領華防願效封人之祝世亦稱之經甫泰和六年進士制策優等宏辭亦中選爲人儀觀雄偉以文武志膽見稱貞祐初由太學博士爲咸平治中宗室承裕辟爲僚佐承裕死太平謀不軌以兵脇經甫使作文移經甫大罵不從卽日遇害時年三十六贈韓州刺史初赴官有詩雲山雲欲雨花先慘客路無人鳥亦悲人以爲防云

海棠

野杏山桃委路塵芳華都屬錦城春只緣造物偏畱意任使無香亦可人粉白漫誇妝樣巧胭脂難染睡痕新沈香亭子勾欄畔消得君王比太眞

愚軒居士趙元【三十三首補一首】

元字宜之定襄人經童出身舉進士不中以年及調鞏西簿未幾失明自少日博通書傳作詩有規矩泰和以後有詩名河東李屏山爲賦愚軒有落筆突兀無黃初之句愚軒宜之自號也用是名益重南渡以後往來洛西山中閒閒公雷禦史王子文許至忠崔懷祖皆愛之所至必虛左以待爲人有材漧處事詳雅旣病廢無所營爲萬慮一歸於詩故詩益工若其五言平淡處他人未易造也宜之之父名淑字淸臣由門資敍與先隴城爲莫逆交故好問交遊間得宜之之詩爲多子顒有隱節今居鄕裏

補歸潛誌趙宜祿宜之忻州人幼舉童子第及壯病目失明自號愚軒居士髙才能詩其所讀書皆自少時不忘居西山下以吟詠爲樂名士無不與遊趙李諸公甚重之屏山常賦愚軒云我𨿽有眼不如無安得恰似愚軒愚後病歿有愚軒集送辛敬之云李白久矣騎長鯨後五百歲之純生

鄰婦哭

鄰婦哭哭聲苦一家十口今存五我親問之亡者誰兒郎被殺夫遭虜鄰婦哭哭聲哀兒郎未埋夫未回燒殘破屋不暇葺田疇失鋤多艸萊鄰婦哭哭不停應當門戶無餘丁追胥夜至星火急並州運米雲中行

渡洛口

一脈寒流兩岸冰斷橋無力彊支撐忘機羨殺沙鷗鳥不省人間有戰爭

書懷繼元弟裕之韻三首

蓍龜不須問我命只自知多生墮宿業世网纒綿之驊驑受羈銜大笑跛鼈遲跛鼈亦復笑縮首甘自卑何必參漆園物理本自齊檳榔可消穀志士常苦饑穆之萬人雄猶不免此譏我懦更多病區區欲何爲鐘鼎不可幸藜藿分所宜安能如黃蜂爲人塡蜜脾淸白儻少污【平聲】後人何所貽初學悔大謬篆刻工文辭年來厭酸鹹淡愛陶潛詩愛詩固自佳其如未忘機回頭四十年言動俱成非誰能逐世利日久常規規惟當種溪田與子常相期窓扉有生意山間春到時長安冠蓋塵遊哉不如玆西疇將有事老農眞吾師不見元魯山夢寐役所思遺山乃其後僻處正坐詩時復一相過照眼瑚枝奇書多攜來爲子臥聽之

少從白衫遊气與山崢嶸一念墮文字腸腹期拄撐多機天所災室暗燈不熒拈書枕頭睡鼻息春雷鳴泰山與鴻毛何者爲重輕蹄與渤澥誰能較虧盈如能平其心一切當自平

嵩箕有奇姿出云何悠然雲山足佳處畱客今幾年有子罷讀書求種山間田栗裏愧淵明香山慙樂天二老巳古人相望云泥懸得酒邀月來對影空自憐攝衣欲起舞稚子不須牽

喜霽

片段溪云破縱橫野水淙人閒泥塞路蠅動日烘窓映壁苔痕滿侵堦樹影雙還思釀新黍甕面挹秋江

詩送辛敬之東歸二首

風埃憔悴舊霜袍老去新詩價轉髙橡栗漫山猶可煮不須低首向兒曹

文章無力命有在一防浩然天地間風雪滿頭人不識又攜詩稿出西山

修城去【甲戌歲忻城陷官復完治途中聞哀嘆聲感而有作】

修城去勞復勞途中哀嘆聲嗷嗷幾年備外敵築城恐不髙城髙慮未固城外重三壕一鍬復一杵瀝盡民脂膏脂膏盡猶不辭本期有難牢防之一朝敵至任椎擊外無彊援中不支傾城十萬戶屠滅無移時敵兵出境已逾月風吹未幹城下血百死之餘能幾人鞭背馳行補城缺修城去相對泣一身赴役家無食城根運土到城頭補城殘缺終何益君不見得一李勣賢長城莫道世間無李勣

田間秋日三首

好雨知時便放晴天和醞釀作西成秋收但得官軍飽未怕輸租遠十程

禾穗累累豆角稠崧前村落太平秋熙熙多少丰年意都在農家社甕頭

皤翁傴僂負薪行稚子跳梁剝棗聲不似二姑忙更苦晚春椎髻脫釵荊

客況

廬山踏徧卻歸崧世事悠悠付老慵樂近僧居非佞佛苦無田種彊爲農菊花雨似人情冷棃葉霜如酒力濃一十五秋河表客合教節物笑龍鐘

學稼

不堪炊煮一箱書十口東西若可糊食祿已慙中隱吏墾山聊作下農夫槁遺場圃無多積籽入官倉困逺輸近日愚軒睡眠少打門時復有追胥

立秋日

況味年來老比丘禪房三伏得遲畱連宵雨作埀埀曉十口家貧盼盼秋熟未先須伺禾黍有無何暇問衣裘半生枉卻親燈火一事不成空白頭

村居夏日

官府不著名散迹村落深白雲自朝暮靑山無古今愛此夏日永門巷多繁陰呼兒具繩牀不履亦不簪殷勤好風來爲我消煩襟一飽萬事了何用腰黃金羈勒困名馬网羅多珍禽何如山鹿癡呦呦戀長林

次韻答裕之

薄暮敲門喜客佳水萍風絮共天涯行藏一話傾心肺古律三詩淬齒牙朱研不妨閒度日靑山終得共飡霞扶持老病須君輩滿地豺狼萬里家

書懷

嬾退無心廩與庖願攜諸子劚山磽閒消白日醒吟醉猛省浮生夢幻泡窈窕雲山三兔窟漂搖風樹一鳩巢聮名便入村家社莫認公卿是故交

寄裕之二首

汨沒兵塵滿鬢霜買鄰心樂古淸涼閒陪老秀春行腳悶欠臞元夜對牀正欲脫身求兔窟誰能隨世轉羊腸南陽未比嵩陽好滿眼交遊卽故鄕

老嬾愚軒百不能飽諳人意冷於冰淸狂舊日耽詩客灰朽而今有髮僧服裹紙衾三丈日話延雪屋一龕燈新開小逕通蘭若斬盡淸涼舊葛藤

丙子夏臥病汗後有作

枯腸得水若通靈渙汗周身一雨零行客筋骸困方歇醉人心骨喚初醒病蟬移夢入新殻老鶴息神梳舊翎乞得殘骸對兒女不愁無粟貯陶瓶

宿少林寺

雙輪走雞棲下嶺分間道行行得精舎翠崦作廻抱諸峯知客來故故顏色好徵衫滿塵土慙愧方丈老殷勤一瓣香爲我除熱惱世緣如落花籬裀迹俱埽个中有佳處行腳恨不早一庵祖師傍異日親結艸

晚出

坐久臥還起畏此夏日長出門發蓬松西日明半墻鳩鳴舎東栁雌和墻南桑十日暑煩苦一雨方論量偶然釋憂抱露坐移繩牀羣兒莫相催老子便晚涼

次韻裕之見寄二首

魚入深淵鶴在陰飛潛何幸逺庖砧乾坤萬里云無迹冰雪三冬栢有心故國勾畱淸夜夢歲華分付白頭吟莘川擬作桃源隱共與靑山閱古今

古屋颼颼四壁塵不堪幽獨足吟呻瓶儲看客常年慣家具爲農近日新世味飽嘗惟可睡詩情漫苦不醫貧相從分我西山半欲乞臞元伴老身

題裕之家山圖

系舟盤盤連石嶺牧馬澄澄倒山影山光水气相混涵中有元家舊廬井鴈門一開豺虎場駕言投迹嵩之陽靑山偃蹇不可將十年竟墮兵塵黃東巖風物知猶在說與寄庵神已防一揮淡墨能似之淸輝逺寄形骸外元家故山吾與鄰夢見不如畫圖眞舊曾行腳聊經眼未得歸時亦可人

早發寶應龍門道中有感

山僧送客客行東廻首云寮夢寐中人語咿呦村店火防檐欹側石門風伊川逺暎春冰綠少頂先攙曉日紅爲問年來幾還往只應烏鵲識衰翁

欽若遽有商於之行作長語爲別兼簡仲澤弟一笑

廬山窈然深可居洛水澄然淸可漁嘉哉山水有如此不能畱客如蘧廬楚茅不入幹王誅大帥分閫臨商於謀參帷幄渴英俊搜羅逺到山間臒隴西四欽出將種人愛若也溫而愉朅來誰飛薦鶚書枕前墮檄催馳驅行參幕賓亦大可把酒當爲帥君賀王家仲澤如仲宣共看吐奇飛玉唾一軍號令雅歌中聲落荊蠻膽先破愚軒退居如甑墮閒暇多君時見過明朝笑語隔闗山一月須面墻臥

丁亥三月二十五日雪

夬變幹將至陰凝陽不流雨飛猶帶雪風急似號秋艸木無春意闗河慘客愁天心寧易測三嘆索冬裘

大暑

旱雲飛火燎長空白日渾如墮甑中不到廣寒冰雪窟扇頭能有幾多風

讀樂天無可柰何歌

鳬脛苦太短蚿足何其多物理斬不齊利劍空自磨老跖富且壽元惡天不訶伯夷豈不仁餓死西山阿天意寓防邈人心徒揣摩不如且飲酒流年付蹉跎酒酣登髙原浩歌無柰何

哀古道

山深道壞水縱橫怪得春來少客行不信天教人迹斷水漧更遣蒺藜生

薛鼎臣罷登封

弄人鼓笛不相疑便著登場傀儡衣終日抱饑惟飲水也和醉客一時歸【鼎臣才大夫宰登封有惠政今以例罷故有上句】

題嵩陽歸隱圖

風煙萬頃一椽茅丘壑端能傲市朝窈窕雲山三兔穴飄颻風樹一鳩巢本來無取亦無與只合自漁還自樵三十六峯俱可隱願從君後不須招

禦訂全金詩增補中州集卷二十九

欽定四庫全書

禦訂全金詩增補中州集卷三十

馮內翰璧【一十五首】

璧字叔獻別字天粹承安二年進士歷州縣召入翰林再爲曹郎宣宗朝屢以使指鞫大獄權貴如歸徳知府宿州總帥聲勢焰焰朝廷知其跋扈而不能摧伏者叔獻以法臨之毛髮不貸也幼有重名就所長論之館閣臺諫與賔客言乃其選也徒以小心奉法不畏彊禦故屢以城旦書屈之識者有用違其長之嘆興定末以同知集慶軍節度使事致仕居崧山龍潭者十餘年諸生從之遊與四方問遺者不絕賦詩飲酒放浪山水間人望以爲神仙焉山中多蘭毎中春作華山僧野客人持數本詣公以香韻淸絕爲勝少劣則有罰謂之鬭蘭所釀松醪東坡所謂嘆幽姿之獨髙者惟叔獻能盡之客有以京

國名酒來與之校者味殊不能近正如深山艸衣木食人語覺傭兒販夫塵土气爲不可向也是後松醪鬭蘭遂爲山中故事叔獻少日在太學賦聲籍甚其學長於春秋詩筆淸峻似其爲人字畫楚楚有魏晉間風气雅爲閒閒公所激賞制誥典麗當代少見其比尺牘又其專門之學風流蘊借不減前世宋景文左丞董公紹祖奉使江左得其詩餞行喜見顏間詩四韻每誦一句輒爲一舉觴李右司之純談笑此世爲不足玩見叔獻則必爲之然王延州從之公於鑑裁爲海內稱首敬其名徳至不敢以同年生數之北渡還鄕裏年七十九終於家【墓碑云所貴於君子者三曰气曰量曰品有所充之謂气有所受之謂量气興量備而才行不與存焉本乎才行气量而絕出乎才行气量之上之謂品品之所在不崖岸而峻不表暴而著不名位而重不耆艾而尊是故爲天地之美器造物者固靳之不輕以予人閱百千萬人之眾歷數十百年之久乃一二見之同乎其時非無孤雋偉傑之士從容於禮文之域角逐乎功名之地惟其俗不可以爲雅劣不可以爲勝故自視缺然陳太丘事業無聞而名重天下房次律坐鎭雅俗而舉世以王佐許之施之當時未必適用然千載而下有爲之斂衽者非品何以得之元光正大以來天下大夫士論公平生者蓋如此】子渭字淸甫以門資敍仕爲密院機察淸愼而文天下有馮孝子之目今居鎭陽

同裕之再過防善有懷希顏

寺元魏離宮十日來凡兩前與髯卿偕齋奠少林往其時已薄暮諸勝不暇訪今同魏諸孫再到風煙上寺僧導升殿雄深肅瞻仰柱礎門限砧追琢成大壯不見磨琢痕瑩滑明滉朗摩挲三嘆息後世無此匠晚登西南亭碧玉對千丈如王官天柱如太華仙掌畱宿贊公房秀色夢餘想夜靜耿不眠泉澑琴築響惜髯今不來聮詩共淸賞

和希顏

虎守天門未易通庾塵無扇障西風主人何負盜憎主公論不明私害公老伏固非千里驥防飛似是五噫鴻紛紛往事渠知防都付崧巓一笑中

送國醫儀師顏企賢得請歸闗中次朝賢韻

心平窮富恐欺天面有陰功蓋有年歸去靑山仁者樂祕來丹訣老而傳尙醫冗食渠百輩公論共推君十全技道精微仍逺引就非輕舉亦防仙

河山形勝圖

書劍丁年記昔遊中條之麓過蒲州地形西控三秦逺河勢南吞二華秋晉魏兵爭一春夢漢唐壇祀防荒丘披圖弔古令人慨不必重登鸛雀樓

雒帥覓蘭作詩以寄

云揷髙牙畫防新春移寶檻燕堂深水南紅藥初退舎嵩麓紫蘭今嗣音繭足赬肩坐香累髙梁華棟豈渠心使君有問花應語玉樹誠佳非故林

明皇擊梧桐圖

三郎耳譜趂花奴風調才情信有餘天寶錯來非一拍霓裳中節亦區區

送人岀使

陽春有腳蘇疲瘵水鏡無心照潔污九道澄淸天意切人才一一似君無

習池醉歸圖

襄漢方屯十萬兵習池日往不曾醒紛紛悞晉皆渠輩何獨王家一寧馨

東坡海南烹茶圖

講筵分賜密雲龍春夢分明覺亦空地惡九鉆黎洞火天遊兩液玉川風

陰晦中忽見華山

吏部能開衡嶽雲坡仙曽借海宮春蓮峯淸曉忽自獻二公何人予何人

艸堂春暮橫披

遷客倚樓家萬里五陵飛鞚酒千金艸堂澹與春山對幽鳥一聲春已深

元光間予在上龍潭毎春秋二仲月往往與元雷遊歷嵩少諸藍禪師汴公方事參訪毎相遇輒揮毫賦詩以道閒適之樂今猶夢寐見之兒子渭近以公故抵任城禪師附寄詩以敍疇昔未防駐錫東庵因造謁間岀示裕之數詩醉筆縱橫亦略道嵩遊舊事感嘆之餘漫賦長句二首

性理諸方已徧參歸來一錫駐東庵山中蓮社舊招隱旅舎阿戎新對談詩筆如君僧有防文章媿我老無堪綾書大字拈香疏須趂微之酒半酣

少林修竹欲天參竹外幽閒艸結庵顧我𨿽存惟白髮與君曽此共談干戈橫絕境猶夢艸樹荒殘人豈堪臘甕春醪髯莫預商歌悲壯不能酣

雨後看並玉所控諸峯

並玉如髙人壁立九千仞一日不見之令人生鄙吝春深木葉敷秀色益濡潤結茅寄僧藍晴碧時得趂老宿詫孫峯隅侍到齠齔連延靑一色枚數須諦認溟蒙空翠間我亦疑未信朝來雲气昬埋沒瑜匿瑾如蒼梧正愁湘妃郁思舜重陰俄解駮霮防夕暉襯娟娟忽層岀歷歷分遠近雲峯互吞吐千狀才一瞬岀奇如孫吳相降如廉藺如眾星拱辰如侯伯入覲接武如朋簪承迎如價儐負固如吳楚爭長如齊晉怪詭如夷蠻駢羅貢琛贐窘蹙如擒獲系累將就釁如應龍神靈蟄臥時奮迅如天駟超軼坰牧稅羈靷如雄對攺容失箸駭疾震如猛士無嘩攢槊俟嚴陣獨兩峯巍然魁傑儼崇峻光輔嶽柱天郁爲中興鎭降生申與甫周室僨復振詩傳配崧髙百世磨不燐

同希顏怪松

崧髙地气靈花木競妍秀玉峯西南趾有松獨怪陋偃蹇如蟠螭奮迅如攫獸葉勁須髯張皮古鱗甲皺菌蠢藤癭怒支離笻節瘦月上虯影揺風動雨聲驟子落慰枯禪枝樛礙飛鼬盤根萬乘器平蓋千嵗壽樵斤幸免尋廈匠矧肯構龍化防有時天旱期汝救

宋內翰九嘉【一十一首補一首】

九嘉字飛卿夏津人黃裳榜進士乙科歷藍田髙陵扶風三水四縣令皆有能聲入爲右警巡使應奉翰林文字正大中病失音廢居歿於癸已之禍嘗有詩云浩歌風露下醉袖拂南山又題壽安煙霞亭云妝成土壁紅千防界畫銀沙綠一鉤其才藻可略見矣

補歸潛誌宋翰林九嘉字飛卿夏津人少遊太學有詞賦聲從屏山遊讀書爲文有奇气與雷希顏李天英相埒也至寧初擢髙第歷闗中四邑以能稱召補省掾爲當軸者所忌求去已而爲延安帥府所辟充經歷召爲南京右巡院使風采甚著以不能事權要罷官俄入翰林爲應奉得風疾引去遭亂北還道病歿年未五十士大夫惜之飛卿爲人剛直豪邁不羣能政能文甚爲時望所屬不幸中以病廢哀哉初召至南京時屛山亦在余毎從之遊亂後余居八仙館與飛卿相邇日相見屬和其詩猶在余槖中文辭簡古法宋祁新唐書惜乎爲吏事所奪不多著性不喜佛𨿽從屏山遊常與辯爭在闗中時因楊煥然赴舉書與屏山薦之曰煥然佳士往見吾兄愼無以佛老嫚之也屏山持之示交遊以爲笑其後西行余以序送之備論其守道不回今玆云亡豈復見此挺特之士乎

途中書事三首

幼穉扶輪婦挽轅連顚翁媼抱諸孫饑民羸卒如流水掘盡原頭野薺根

老穉扶攜訪熟鄕驛塵滿路殣相望終朝拾穗不盈把只有流民如麥芒

攘絲奪麥人爭略烘日吹風天有年湯餅元非小人腹繭絲都作大夫賢

館中納涼書事

涼灑塵纓聵耳醒虛堂窈渺好風淸雀知愛子來回哺防不畏人旁午行毎用熟眠酬閴寂端知固有享髙明宦遊非不佳官府奔走塵勞漫一生

東州有感

東城衰艸沒黃沙故壘周遭小範衙牧豎那知眞老子龜趺系馬臥吹笳

搗金明砦作建除體

建牙誓諸將梟鳴軍盡驚除道非戰事銜枚幻奇兵滿鎧霜日輝行陣寂無聲平旦飛岀谷桑棗蔽金明定知此陳迹中原遮防城執鞭吾不及範公凜如生破碑字仍在贔屭臥深荊危襟按其壘信哉天下英成敗翻覆手狐兔今橫行收復防有時夷吾當請纓開圖睨督亢按劍逐長鯨閉塞亦已久一揮氛曀淸

被檄從事

不巾不襪栁陰行朝醉南村暮北莊一旦捉將官裏去直驅盲馬陣中央【卽所乘盲馬而言】

畱別孫俊民姚公茂

艸根殘日射離觴主席風生熱肺腸此去兜零紅照夜輸君吹笛傍糟牀

酴醿菊

酴醿風味醺人醉著莫東籬愛酒翁一夜金英全換骨冷香晴雪滿秋風

蓮社圖

野鶩家雞俗好乖虎溪泉石滿塵埃壯哉砥柱頽波裏惟有淵明挽不來【飛卿不喜佛法自言平生有三恨一恨佛老之說不出於孔氏前二恨辭學之士多好譯經潤文三恨大才而攻異端淵明挽不來之句蓋自況也】

夘酒

臘蟻初浮社甕篘宿酲正渴夘時投醉鄕兀兀陶陶裏底事形骸底事愁

題李白泛月圖

江心月影盡一掬船頭月影盡一吸夜涼風露防宮袍天地之間一李白

李右司獻能【二十首】

獻能字欽叔河中人年二十一以省元賜第廷試第一人宏詞優等授應奉翰林文字在翰苑凡十年出爲鄜州觀察判官用薦者復應奉俄遷修撰以鎭南軍節度副使充河中經歷正大八年河中陷獨得一船走陜州被召以道梗不能赴就權陜府行省左右司郎中軍變遇禍欽叔資稟明敏博聞彊記輩流中少見其比爲人誠實樂易洞見肺腑世間狡獪變詐纎悉無不知然羞之爲不道也與人交不立崖岸杯酒相然諾赴難解紛不自顧惜𨿽小書生以愛兄之道來亦殷勤接納傾筐倒庋無復餘地時輩以此歸之家故饒財盡於貞祐之亂京師冷官食貧口眾無以自資太夫人素豪侈厚於自奉小不如意則有金魚墮地之譴人視之殆不堪其憂而欽叔處之自若也欽叔文章行業過人處甚多而天下獨以其純孝爲不可及云

補歸潛誌李獻能欽叔河中人先世以武功顯仕至金吾衛上將軍時號李金吾家欽叔昆弟皆以文學有名從兄欽止獻卿先擢第繼以欽叔又繼以從兄欽若獻誠從弟欽用獻甫故李氏有四桂堂欽叔苦學博覽無不通尢長於四六南渡擢南省魁後中宏詞遂入翰林爲應奉考滿再畱岀爲鄜州觀察判官再入遷修撰正大末授河中帥府經歷官北兵來攻軍敗奔陜又爲陜府經歷官天興攺元陜亂見殺年四十三欽叔爲人眇小而黑色頗有髯善談論毎敷說今古聲鏗亮可聽作詩有志於風雅又刻意樂章在翰院應機敏防號得體趙閒閒李屏山嘗曰李欽叔天生今世翰院材故諸公薦之不令岀館嘗謂人云吾幼夢官至五品壽不至五十後竟如其言異哉

贈王飛伯雜言一首

東風吹客衣敗絮逐風飛曉雪沒寒薺無物充朝饑空簞嘖嘖號饑防饕虱蠕蠕緣破袴人生豈是犬與雞終嵗區區守門戶遊說萬乘苦不早儀秦殆是穿窬盜六國印千金車滿眼榮華鏡中老孔子聘列國孟軻遊齊梁能令千載後名與日月光男兒生世不虛生死恨身後無聲名不然鳴玉遊紫京不然著書談六經九日可射天可補鞭笞百蠻作降虜離騷一篇亦不惡雄筆盤盤暎千古君不見彩鳯翔丹霄一鳴應九韶寸雲起泰山霖雨滿人間丈夫窮達果在天安用兒女得志相歆羨失志相悲憐仰天大笑岀門去四海今誰魯仲連

夜宿虛皇閣下

倚天靑壁截雲霞一水髙懸界削不惜竛竮攀石磴要看絢爛坼雲華玉峯影裏虛皇閣鐵笛聲中祕監家明日川塗入塵土卻應平地防襃斜

玉華谷同希顏裕之分韻得秋字

玉龍落峽噴飛流空翠霏霏晚不收軟腳山堂一壺酒暮涼閒對兩峯秋

四皓圖

弋繒安足致防鴻自是兼懷翊贊功漫說壺闗有遺老望思臺上己秋風

二老雪行圖二首

自笑膠膠擾擾身十年匹馬走紅塵何時雪滿平生屐太華峯前約故人

抱琴衝雪又衝風二老風流阿堵中未似村翁眵抹眼火鑪頭上話年丰

別馮駕之

東風弄微寒吹雪作輕陰春歸未得歸愁攪客子心與君俱異縣那復重分襟感時復恨別老懷苦難任憶昨滎陽會燈火語夜深縱談間俳語浩歌雜狂吟相期梁宋遊感君肯相尋西園偶差池市樓成孤斟相逢洧水湄暫爾成盍簪燕鴻還別去又復如商參我行落日邊匹馬獨登臨君方無定在倦翼思茂林人堪防回別老境各駸駸洧水不西流雙魚定沈沈幸有西飛鴻無吝金玉音

昆陽元夜南寺小集

春臯短短生蘭芽東風嫋嫋吹芳華暗黃著栁小梅素月姊新年恰十五東皇太一來翩翩竹宮神光祀甘泉茂陵弓劍沒秋艸鳯燈煌煌空自然當年曼衍魚龍舞回頭昭陽化飛土昆陽客舎冷於冰破殿蕭條佛燈古雪消梁苑想春紅車如流水馬遊龍銀缾載酒隨春風酒酣一釂百杯空韶華過眼上箭人生得酒從歡醼北斗防幹夜參半耿耿疎星淡河漢

追憶潁亭泛舟寄陽翟諸友

十月冬气寒淸霜殞羣木輕舟泛潁水微風吹野服信流不知還石艇橫老玉苔花錦斕斑懸澑珠陸續頗離防市雜倒瀉軒裳俗嵗月今防何春艸萋以綠懷歸劇饑渴仰羨雙飛鵠矯首九山云迢迢傷逺目

郟城秋夜懷李仁卿

日入羣動息暝色陰蒙蒙故人隔潁水嫋嫋生秋風輕風捲纖雲碧漢磨靑銅坐久襟袖涼皎月升天東伊人如此月霽色羅心胸可望不可親倐已駕飛鴻念此太虛間心交神自通而況千里月相望寧不同孤光透薄帷儼如接音容翻翻繞枝鵲喞喞侵堦蛩上牀轉不寐髙樓待晨鐘相思夜何永月落秋牀空

題飛伯詩嚢飛伯以布爲囊采當世名卿詩投其中

穎露毛錐秪自賢智如樗腹但求全迂疎差似淵才富羞澀猶無杜老錢收拾珠璣三萬斛貯儲風月一千篇嘔心大勝奚奴錦要與風人被管弦

送王飛伯歸陽翟

故舊相望似曉星平生懷抱向君傾朱絲不入秦箏耳彩鳯終儀韶濩聲三楚迢迢動離思九山落落助髙情一防擬就隆中臥要子同躬壠上耕

西園春日

的皪冰梢出短墻澄暖綠靜橫塘娟娟髙竹迎人翠嫋嫋長紅隔水香病起心情疎酒醆朝來風色妬年芳只應歸去云窓晚夢到湘妃錦瑟傍

滎陽古城登覽寄裕之

突兀髙臺上古城登臨人境兩崢嶸闗河落日嵗雲暮艸木臨風气未平虎擲龍拏王伯事天荒地老古今情一杯欲洗興亾恨爲喚窮途阮步兵

從獵口號四首

蓮燭金紗簇簇齊宮槐籠曉尙淒迷景陽鐘罷聽殘漏萬馬銜霜不敢嘶

閶闔傳符啟九闗一聲淸蹕駐南山虎賁先導三千士天馬初離十二閒

爛爛龍旂捧日輝從臣遙認赭黃衣天王淸曉親弧矢初合今冬第一圍

的皪金鎞墮曉星晴天霹靂應聲風毛雨血燕云在未要艸間狐兔驚

上淸宮梅同座主閒閒公賦

厭住盧家白玉堂琳宮瀟灑占年芳光生琪樹風霜古影占銀潢月露涼物外根株本仙種世間紅紫避嚴妝鼇頭詞伯今何遜一笑詩成字字香

丹陽觀竹宮中移賜

素士如林侍紫淸紫淸新許住蓬瀛娟娟粉節霜勻岀矗矗煙梢玉削成福地根莖防化育中天雨露借恩榮綠章封事朝來奏又聽風前彩鳯鳴

禦訂全金詩增補中州集卷三十

欽定四庫全書

禦訂全金詩增補中州集卷三十一

王右司渥【一十一首補一首】

渥字仲澤以字行興定二年進士調管州司候不赴壽州防禦使邦獻商州防禦使國器武勝節度庭玉愛其才連辟三府經歷官在軍中凡十年舉寧陵令未赴丁太夫人憂廬墓三年服除復授寧陵正大七年朝廷與宋人議和擇可爲行人者仲澤以才選凡再至揚州制司宋人愛其才有中州豪士之目使還以寧陵課最遷一官入爲尙書省掾三月卽授太學助教充樞密院經歷官八年院廢權右司郎中中牟失利不知所終仲澤博通經史有文采善談論工書法妙於琴事詩其專門之學人物楚楚若素宦於朝吏事則與冀京父相上下其辧博又屏山所許天下談士三人之一也嘗與予行內鄕山

中馬上賦詩云霜風十月餘千山錦崢嶸又九日在潁上見寄云茫茫襄城野嵗晏多風埃野田半已荒艸虫鳴更哀西風吹白雲大隗安在哉七聖之所迷而我胡爲來我本林野人初無經世材失身鞍馬間坐令雙鬢催安得元紫芝共舉重陽杯詩成西北望九山郁崔嵬此詩脫遺處不復能記憶讀之尙可以見斯人胸懷之髣髴【仲澤潁上詩不才被棄翻爲福拙計無營卻似髙是處靑山可埋骨誰家白酒不消憂夕陽轉屋掛林影急雨壞橋喧水聲人喜傳之】

補歸潛誌王渥仲澤後名仲澤太原人家世貴顯少遊太學有詞賦聲屢中髙選南渡後擢第爲時帥鄂屯邦獻完顏錫裏所知故多在兵間後辟令寧陵有治迹召爲省掾因使宋至揚州應對華敏宋人重之回爲太學助教充樞密院經歷官俄遷右司都事稍見信用天興攺元從持嘉喀齊喀提兵岀援武仙鄭州西遇北兵大戰歿於陣性明俊不羈博學無所不通長於談論使人聽之忘倦工尺牘字畫遒美有晉人風作詩多有佳句其贈李道人云簿領沈迷嫌我俗雲山放浪覺君賢又潁州西湖云破徐北客三年恨慚愧西湖二月春又過龍門云詩成一大笑浩浩洪波東

潁亭

三載西湖阻勝遊潁亭聊喜散羇愁九山西絡煙霞去一水南吞澗壑流賔主唱酬空翠琰干戈橫絕自滄洲怱怱匹馬從軍去慚愧煙波萬里鷗

有寄

十年鐵馬暗京華客子飄零處處家徵鴈久疎河朔信小梅重見汝南花棲棲活計依檐雀冉冉年光赴壑蛇舊雨故人應念我不來聮句夜煎茶

寄京父

憶昔相從在寢丘城南城北縱歡遊杏花聮句香隨馬野水添杯浪拍舟邂逅又成三月別飄零合負一春愁汝陽淮甸經行徧應有新詩爲我畱

餐秀軒

秋風防日搖霜樾秋色南山兩奇絕野人窓戶終日開要看千秋秦嶺雪層崖深谷相吐吞落日白鹿東南奔野花雙墖古蘭若樓觀縹緲煙霞昬玉山生玉人不識艸木四時空好色輞川舊與藍橋通細水至今流石室一川黃葉長安秋望望不見令人愁書生不是濟時具收得閒身成此遊主人開筵畱客醉山雨多情濕徵袂明朝騎馬上七盤回首山家但空翠

遊藍田

甲申之秋月建戍我行商嶺正落木山英似與行子期撥霧披云到山腹古潭千丈照錦峯下有蟄龍上棲鵠髙風吹雪已多時熊耳雙尖寒欲縮新乘一水岀龍渦驚見千峯遮槲南山秀拔北山雄劍防森然對羣玉﨑嶇直過藍田西始見商山眞面目悟眞峽口忽中斷天末修眉畫濃綠此峽何年得此名曽有金仙構華屋西巖石室懸細水萬斛瓊珠輸輞谷行人尙說有七盤瘦馬已愁疲百曲風門放眼望秦川擾擾更嗟塵界局去年遊騎渡葭蘆萬里橫行如鬼速灞陵原下馬飲血太華峯頭虎擇肉今年九月未防秋始見登場有新谷一鞭暮指古招提疎雨有情畱客宿主人聞客喜相接罇酒笑談如昔夙蹇予懶散本眞性臨水登山此生足一行作吏志益違十載從軍雙鬢禿官家後日鑄五兵便擬買牛耕白鹿

送裕之還嵩山

髙懷不受簿書侵淸潁鷗盟欲重尋老去宦情如我薄閒來道念見君深對牀夜雨他年夢滿馬西風此日心嵩頂勝遊誰得共如聞仙馭待知音【末句用古仙人詩語】

古仙人辭今附於此

夢入雲山宮闕幽鸑鷟同侶鴛鳳流桂月竟夜光不收世俗擾擾成囂湫醉飛星馭鞭金虯八仙浪迹追眞遊玉筌蹄二十秋摩霄注壑須人求覓劍如或笑刻舟陽燧非無甪綺儔元鼎以來虛昆丘東井徒勞冠帶修松飡竹飲度蜃樓崧頂坐嘯垂直鉤秪應慚愧劉幽州【知音者無惜畱迹】

興定庚辰夏六月望予與元好問趙郡李獻能同遊玉華谷又將歷崧前諸剎因憩於少姨廟元周行廊廡得古仙人詞於壁間然其首章直屋漏雨爲所漫剝殆不可辧乃磴木石而上拂拭泛滌迫視者久之始可完讀觀其體則柏梁事則終始二漢字畫在鐘王之間東井又元鼎所都幽州必賢宗子虞也夫眷眷不忘幽州者非吾田疇尙誰歟田復所事之讐卻曹瞞之賞衰俗波蕩中挺挺有烈丈夫風气其死而不忘蓋無疑其能道此語亦無疑觀者不應以文體古今之變而疑仙語也噫仙山靈嶽宜有閎衍博大之眞人往來乎其間而世人莫之識也予三人者乃今見之夫豈偶然哉再拜畱迹以附知音者末渾源雷淵題此詩爲仙語無疑然直謂田疇則似亦未安屏山李純甫題

遊丹霞下院同裕之鼎玉分得畱字

霜落丰山白水收嵗華全在竹園頭賦詩鞍馬慚眞賞載酒林泉阻勝遊野色自隨人意逺夕陽應爲鳥聲畱仙源回首旌旗隔一笛西風喚客愁【丹霞下寺土人以竹園頭名之】

驛口橋看白蓮

陰陰喬木障晴暉的的冰渠照碧漪秋暑困人仍禦扇晚風生竹卻添衣百年蓬鬢闗心切千里蒓羮與願違杖屨頻來約他日不妨先築釣魚磯

防城縣齋

谷雨連朝沒麥場官糧未入長官忙堦庭有雨靑蛙鬧牢戶無人白日長

三門津

層崖摩蒼穹四月號陰風大河三門險神禹萬世功他山亦崔嵬砥柱獨尊雄雷霆日鬭擊悍暴愁天公劉侯智有餘始令舟楫通仍餘石上穴飛棧曾連空遙瞻白玉枝挺直丹竈中仙公去不返此事眞防防沿崖訪古迹怪幻尢難窮獨喜兵火余巋然岀新宮當時疏鑿意四海要防同誰知千嵗後築壘防嘯凶詩成一大笑浩浩洪波東

被檄再至揚州制司驛亭有題詩譏予和事不成者云來往二年無一事靑山也解笑行人因爲解嘲

二年奔走道途間知被靑山笑往還只向江南南岸老行人應更笑靑山

開福寺

翠林深處欵招提冉冉春風入鼓鼙云獻好山靑入座雨添新漲綠平堤樹頭樹底見花發山後山前聞鳥啼踏月歸來聞好語兒童爭唱白銅鞮

冀都事禹錫【二首補一首】

禹錫字京父龍山人崇慶二年進士調洮丘簿與縣令者不相能及令以贓敗疑京父發之乃賂遺權貴誣京父以賔客依托之事坐廢十年朝臣薦其才者積十數人終爲銓曹所礙居襄邑部使者起之攝旁近諸縣所至有父母之愛農司治許昌又爲主事區處餽餉上下千餘里不露聲迹而條畫次第皆具𨿽淩雜米鹽若不足經意者問之卽應如指諸掌一時吏如康伯祿李欽止諸人多自以爲不及也正大中當路諸公極力辧其被誣乃得以常調守扶風丞召補省掾不就歸徳奏充知事及城被攻京父爲經歷官守禦之策一府倚重之車駕至授左右司都事兼應奉翰林文字古納之變家人勸京父羸服免禍不從人有自外至者京父問賊入禁中否曰禁中賊滿矣乃自投水中在京師時希顏仲澤欽叔京父相得甚歡升堂拜親有昆弟之義而不肖徒以文字之故得厠諸公間希長予六嵗澤長四嵗欽與京少予二嵗希沒於正大辛夘之八月年四十八澤沒於明年之七月年四十七欽沒於其年十一月年四十一嵗京沒於又明年之三月年四十二蓋不二三年而五人者惟不肖在耳今日錄諸君子詩感念平昔不覺流涕之被面也

補歸潛誌冀禹錫京父惠州龍山人幼聰敏絕倫年十九擢大興魁入太學有聲弱冠登髙第時雷希顏宋飛卿皆同榜號爲得人京父入仕以能稱遇事風生老吏莫及初主洮丘簿以年少喜交遊飲酒遂爲其令所乘坐廢再調考柘二城皆主簿又以治聞由前過終不得京官朝士屢薦之爲當途者所沮居閒日與諸公宴遊蒙昭雪得扶風丞因客睢陽爲行樞宻院辟爲都事末帝東遷擢爲應奉翰林文字充尙書省都事富察古納之變與宰相李蹊同見殺年四十三京父少年作詩鍛錬甚工寫畫亦勁健可喜其贈先子詩有云忠策萬言憂國獻好詩千首課兒抄又哭先子云大才自古無髙位吾道何人主後盟又醉鄕廣大寛畱地仕路﨑嶇小作程散文亦精致嘗作余先子哀詞雷丈希顏善之

僧房

上方樓觀裌衣寒霜後川原眼界寛我是禪房未歸客阿師休作長官看

贈雷禦史兼及松庵馮丈

平生疾惡如風手力振臺綱事所難人道千鈞羞射防我憐眾喣解漂山明時士論知無負晚嵗交盟豈易寒見說嵩前茹芝老白雲倚杖待君還

聞誅髙琪詔下寄聶元吉

開函喜讀故人書四海窮愁一豁無見說帝廷能殛鯀逆知天意欲亡吳兩宮日月開明詔萬國衣冠入坦途莫向新亭更垂淚中興豈止一夷吾

蘭泉張建【二十三首】

建字吉甫蒲城人明昌初舉才行授綘州教官召爲宮教應奉翰林文字以老乞身道陵愛其淳素不欲令去左右眷眷久之超同知華州防禦使事仍賜詩有從今晝錦蓮峯下三樂休誇榮啟期之句士林榮之吉甫自號蘭泉老人有集行於世其論詩云作詩不論長篇短韻須要詞理具足不欠不餘如荷上灑水散爲露珠大者如豆小者如粟細者如塵一一看之無不圓成始爲盡善吉甫詩𨿽不能盡如所言然亦未爲無所得也

擬古十首

飛雲何冉冉髙與日月齊中有兩仙人盛服持玉圭我欲從之遊天險不可躋邈焉望不及短日西山西客從嶽頂來貽我松粉黃爲言服之久身輕欲飛翔我嘗淡無味我嗅寂無香還君三太息世好方膏粱枯桑依頽垣摧折生理微剝我枝間葉備君身上衣葉盡誰復顧棲鳥亦來稀君看牡丹叢日日笙歌圍靑靑河濵栁柯葉柔且妍一從智巧萌戕賊爲桮棬器成豈不佳天質失自然爭如河堤上濯濯披春煙石泉何淸泠中有九節蒲蒲性本孤潔不受滓穢污一移入城市生意寄泥淤翠葉日焦捲不霜而自枯寄言守靜者勿涉奔競途

庭前蘭蕙窠三年種不成門外旱蒺藜一旦還自生苐恐傷我足鋤去根與萌如何一雨後走蔓復縱橫有客曵長裾袖刺謁髙閎低頭拜閽者始得通姓名主人果厚眷開宴海陸幷顧必承彼顏語必順彼情不如茅檐下飽我藜藿羮

菶菶嶧山桐一樹十二枝枝分十二律所指各不移胡爲師襄子獨謂東南奇一律不可闕一枝不可遺誰能以此意說似典樂夔

美人何熒熒顏若苕之英絕世而獨立一顧傾人城三星正當戶俟我亦在庭之子無良媒不敢犯露行丘中有一士顏貎淸且臒緼袍僅蔽體蔬飯不滿盂時出蓬蓽門鼓腹歌黃虞不知何所得矯首望八區

山中

林櫻墮紅珠打著琴上弦山人時一笑愛此聲瑯然

韓信廟

一檄風馳萬壘降當時意趣已難量旣能歸漢識眞主何必下齊求假王將幄深嚴巖樹碧門旌搖曵嶺雲黃我詩責備春秋法勝把君侯美處揚

送張子玉

渭水玻璃碧秦山劍防明秋光如我瘦行色興君淸蟬嘒西風栁鴉翻落日城歸舟幸無物且莫苦貪程

棃花

蠧樹枝髙茁朶稠嫩苞開破雪搓毬碎粘粉紫須齊吐潤捲丹黃葉半抽月影曉窓畱好夢雨聲深院鎖淸愁瓊胞已實香猶在散入長安賣酒樓【長安酒家有棃花樓】

答華陰宋先覺

雲臺淸境憶當年詩筆逢君厭老拳後防邈如千里逺壯懷不似十年前風簾搖曵橋南酒煙樹溟蒙渭北天咫尺靈山飛不到夢魂長繞玉峯蓮

送賀彥淳還南邠

玉峯明滅暮云邊黙計歸程約半千𦇤負尙憐靈照幼家貧賴有孟光賢臨岐淚眼三年別夾路風槐六月天佇立望君西去逺夕陽村落起孤煙

山村風雨圖

雨昬山店望未見風傘檐張不開莫訝披圖便成句爲曾行到此中來【吉甫又嘗有詩云風捲旱塵攙馬過云移涼影趂人行其寫目前之景甚與山村風雨詩相似今附於此】

賦胡直之溪橋蓮塘二首【仿漁父詞體】

溪橋腳下水平分橋柱萍粘浪打痕天向晚日攙昬兩簇靑煙斷岸村

拂拂輕風漾翠瀾珠璣新撲小荷盤塘水漲岸痕漫艸閣臨流五月寒

雜詩二首

瓦缾擔山泉石鼎煮巖菊燎以松桂枝淸芬滿茅屋踏雪尋梅花雪梅同一色不是暗香來梅花尋不得

俊師定庵

渟石上泉照我良是我輕風一蕩激眞態互掀簸乃知求慧性非戒定未可道人此名庵千劫付一坐海月自澄明天花任飛妥吾生劇萍梗萬里信漂墮湛然摩尼珠坐受昬塵裹何時陪逺公同社事香火

送王主簿還鄕

笑君習气只書生薄有歸裝亦自淸瘦僕擔詩雙籠重羸牛引軛一車輕長亭已過那知逺別酒猶多未忍傾記取明年斷腸處玉棃花底月三更

張瓚【一首】

瓚字器之河中人才气超邁時輩少見其比年未二十以鄕試魁陜西河東不幸早逝張吉甫弔之云惜哉器之眞丈夫少年讀徧天下書一事不成死於途苗而不秀有矣夫秀而不實有矣夫其爲名流所嗟惜如此

遊棲巖寺

林表招人白塔明竹間蘭芷石泉淸惠崇水墨西軒景煙帶平蕪水帶城

毛宮教麾【七首】

麾字牧達平陽人大定十六年舉學行特賜進士出身授校書郎入教宮掖歷太常博士終於同知沁州軍州事有平水集行於世

無題

小顰對起石州山楊栁分靑入髻鬟乍識春風眼如鶻爲誰無語獨憑闌

遊河西孫氏園

亭榭依山水亂鳴已如罨畫障中行照溪芳樹紅雲合迎客幽禽翠羽輕豪气未饒金穀友醉魂如到錦官城猶慚歸騎怱怱去不得持杯待月明

魏城馬南瑞以異香見貽且索詩爲賦二首

梅心蘭甲類元同气壓荀家百和功借潤更煩纎手玉出云初試博山銅崇朝日下亭亭蓋三月花間細細風我有因緣在香火鼻端消息爲君通

二卉眞香豈復加便宜編譜入雄誇畱殘一防薔薇水幻岀諸天薝卜花佩帶正垂金鈿小薰鑪孤起翠云斜金籠甲帳豪華事慚愧桑樞甕牖家

新春雪與韓府推

春到千門气自嘉更教飛雪助年華六街官栁枝枝絮一夜江梅樹樹花況是縱吟多伴侶直須爛醉作生涯埽庭迎客東風裏幕府風流有故家

和思達兄杏花

碎剪明霞役化工曉園香散暖煙中羞逢栁眼三眠白分得桃腮一笑紅上苑繁華迷故國曲江顦顇老春風欲傳此恨花無語彊對芳時作醉翁

春賞

潤入梅天雨乍晴喚回春意有新鶯雲霞照眼靑山近羅綺吹香白晝明翠勺銀罌沽酒市暖風遲日賣花聲人人共喜華胥世何用遨頭羨錦城

朱宮教瀾【三首】

瀾字巨觀霖堂先生之子學問該洽能世其家大定二十八年進士時年已六十意气不少衰歷諸王文學應奉翰林文字終於待制黨趙推挽之力爲多以嘗入教宮掖故集中多宮詞

寒食不岀

地偏無客過吾廬寒食淸明入燕居驥子捧甌仍臘茗孟光舉案只春蔬蠅沾香篆渾傷字蜂蹙瓶花半墮書習气未除還自笑卻將佳節付三餘

黃筌雀蝶

饑雀喧爭蛺蝶孤錦官城闕見丘墟老筌妙意誰知解丹粉圖中有諫書

宮詞

太液芙蓉上下天秋波澹澹白生煙采蓮宮女分花了笑把蘭篙學刺船

禦訂全金詩增補中州集卷三十一

欽定四庫全書

禦訂全金詩增補中州集卷三十二

姑汾漫士王琢【六首】

琢字器之平陽人與毛牧達同時相友善天性孝友爲鄕裏所稱酷嗜讀書往往手自鈔寫家素貧乏而能以剛介自持未嘗有所丐貸時命不偶年四十五以病卒士論惜之有姑汾漫士集行於世所著中聖人賦今世少有能到者詩好押彊韻務以馳騁爲工七月十五夜看月云歷樹有驚鵲悄鄰無吠尨對雨雲春雨薄如夢曉雲閒似愁秋霖云窓寒知气重人靜覺泥深驟雨雲雹防散冰彈電光飛火繩春陰雲庭澹棃花月樓寒燕子風久雨雲練掛遮檐直麻懸到地齊此類甚多

附元好問十七史蒙求序安平李瀚撰防求二千餘言李華作序李良薦於朝蓋在當時已甚

重之迄今數百年之間孩幼入學人挾此冊少長則遂講授之宋王逢原復有十七史防求與李瀚並傳及詩家以次韻相誇尙以防求韻語也故姑汾王琢又有次韻防求出焉評者謂次韻是近世人之獘以志之所之而求合他人律度遷就傅防何所不有惟施之賦物詠史舉古人徵事之例遷就傅防或當聽其然是則韻語次韻爲有據矣

元夜雪

寶燈樓閣澹連云轉盼俄驚糝玉塵遊伎行歌俱失意蔬畦麥壠自知春良宵不肯平平過造物應誇著著新獨有中天端正月一樽梅影屬閒人

和張仲宗雪詩不用體物諸字

天心應卜嵗岀此當佳占舞巧穿幽隙堆寒壓短檐閒門誰擁篲醉館自開簾比興非無物詩人正避嫌

同漕使趙中憲對雪

投隙穿窗苦見侵向無湘酎若爲禁花多不入貧家眼嵗好方知造化心躍馬共思追兔迹抱戈誰與置羊斟新詩與雪爭奇峭擁褐空齋得細吟【又一詩南華夢好初飛蝶閬苑春閒又落花似勝前詩恨終篇不能完好耳】

癸酉嵗大熱

似動不動云蒸空欲雨未雨天無風時時日腳蹴云破一射萬土紅鑪中纎絺掛體劇重鎧大屋僅可爲樊籠積冰爲丘坐自潰輕箑況得微涼通山林亦聞有暍死城市偪側宜無容吾生於熱亦屢度此熱盡可幷前鎔𨿽然一气播常令頓作駭異疑非公曾聞天南有祝融出入毒霧騎雙龍自從鼎去昧神怪無乃煽處行心胸手搖斗柄酌炎海力逐熛怒乘離宮喜爲鬱蒸怒爲火流爍金石幹河洪熾昌自欲弄朱夏驕蹇未肯官炎農霞煙灼灼燥昬曉鳥獸喘喘茫西東此而不制滿三伏遂恐百物隨枯蓬太白之兵攢萬峯銀河之浪滔無窮可洗虐焰夷姦凶我欲呼愬煩神功眈眈九虎天闗重

辛未九月二十一日雪

防日西郊霧連宵北牖風菊花猶泛酒雪片忽塡空艸樹秋容失河闗曉气蒙聽初疑落葉仰不辧髙鴻爛漫三冬意憑陵百圃功披裘赴雞黍埽徑惜籬叢豈料英巧來爭白帝雄剪裁渾艸艸飛舞太怱怱秪作幹時令非闗兆嵗丰冬雷怪相似春雹冷應同安得蛟龍蟄何由翳靄通日華夝赤壁天色湛靑銅尙有登臨興寧無賦詠工煙霞狂坐嘯一發醉顏紅

雨夕感寓

漠漠初燈後森森細防飄繁聲入遙夜冷簟恍秋宵起欲吟相和吁無客可招何曾洗兵馬但覺漏薪蕘雷電初無預炎蒸遂不驕瀉檐鏘未歇欹枕兀無聊澗已山輸潦堤應水沒橋長林倦今夕孤鳥撼驚條似我纒憂戚因貧墮寂寥避人猶虺蜴擇宿等鷦鷯共世難曹禰無才匹管蕭苦心還自笑末俗本多囂未老愁摧鬢長饑帶賸腰牀寒少陵被飲陋子淵瓢射策初遊漢潛山敢傲堯鹽車竟垂耳風鷁忌幹霄一室元空埽千鐘豈易要芳蘭逼憔悴斥鷃失逍遙字對諸生識詩煩眾手雕搜求勞腎胃戛撃謝咸韶舊弄新弦掩窮途拙目搖爭爲壯夫篆只使古風澆血指甘時巧包羞愴道消優遊能卒嵗三四盡論朝故幔幽霖透長檠暗燼挑不辭墻岀菌儻見谷抽苖饜飫貪夫腹翻騰樂嵗謡晴樓交燕雀涼樹沸蟬蜩坐快虹蜺岀憂無萍梗漂浩歌彌激烈興在海門潮

呂中孚【九首】

中孚字信臣冀州南宮人孝友純至迄今爲鄕人所稱累舉不第以詩文自娛有淸漳集行於世其賦紅葉云張園多古木蕭寺半斜陽先君子甚愛之

小景

靑蕪平野四圍山山郭依依紫翠間村逺路長人去少一竿斜日酒旗閒

春月

栁塘漠漠暗啼鴉一鏡晴飛玉有華好是夜防人不寐半庭寒影在棃花

水聲

長陂千頃碧淙淙浪捲秋風過石矼記得夜來愁聽處一燈明滅照寒窓

雪

隨風拂拂玉花飄入夜寒窓更寂寥鑪火已殘燈未燼一簾疎竹白蕭蕭

送李嘉甫信都令耘甫之弟

溪水碧於艸溪邊送客行寫詩傳別意把酒聽歌聲去路靑天逺歸心白羽輕樽前折楊栁一一是離情

寫懷

秦川西去逺不意過漳川歸夢三千里羇愁二十年謀生空白髮行路若靑天餘事休相問淹畱只醉眠

棃花

等待淸明得得芳團枝晴雪暖生香洗妝自有風流態卻笑紅深睡海棠

集句

騷人吟罷起鄕愁百感中來不自由一種人間太平日滿衣塵土避公侯

栁

風外絲絲裊綠煙輕花初破不成綿卻嫌官路逢寒食惱亂離愁似去年

王元節【三首】

元節字子元州人祖山甫遼戶部侍郎父詡海陵朝左司員外郎子元壻於南山翁傳其賦學第進士雅尙气節不能從俗俯仰故仕不達旣罷密州觀察判官卽閒居鄕裏以詩酒自娛號遁齋老人年五十餘卒弟元徳亦第進士有能名於時終於南京路提刑使

靑冢

環佩魂歸靑冢月琵琶聲斷黑山秋漢家多少徵西將泉下相逢也合羞

與黨世傑軍判丁亭防飲

望斷西州萬里家又將新火試新茶靑油幕下成何事兩見常山山杏花

古鎭道中

秀拔諸峯鎭海墩海天水气兩昬昬鷗飛翠竹白沙地人宿黃魚紫蟹村向背雲山行處路淺深潮浦漲來痕同遊幸有能詩客不倦躋攀到石門

李端甫【一首】

端甫字濟夫同州人第進士【中王內恕及人榜】仕爲平定州軍事判官工於詩有虎迹未幹溪水近樵聲相答嶺雲深之句子實字師白死於壬辰之亂

太白扇頭

巖冰澗雪謫仙才碧海騎鯨望不回今日霜紈見遺像飄然疑自月中來

楊澤州庭秀【二首補一首】

庭秀字徳懋華州人大定中進士學詩於蘭泉張吉甫有渴心曉夢江湖濶醉眼春風艸木低之句泰和三年刺澤州致仕後閒居鄕裏坐爲楊珪詿誤被法士論寃惜之

成臯道中

瘦馬成臯道阻長崢嶸冰雪老年光九闗欲上虎豹怒三逕未歸松菊荒嵩少雲煙聊駐馬漢唐宮殿兩亡羊鄭南嶺下梅花發千里相思空斷腸

李簡之蓮池集句

一月衰顏防笑開生前相遇且銜杯蓮塘十里花如錦有底忙時不肯來

松嶺謁衛公祠

深居太行巓繞郭山如帶西南古松嶺傑岀羣峯外巉巉聳熊耳隱隱負鼇背小樓不垂簾倚欄日相對春風遇休沐俗累謝機械寸心渴登臨老气鼓衰憊陰崖冰磴滑淩澗鳥道隘瘦藤盤絕頂淸境豁眼界衛公廟貌存英气凜如在法輪靈迹古殿閣啟防繪祖燈相繼續劫火不可壞盤亭接天壇胸次何芥蔕蒼流防淸沚緣絡分枝翠巒臥浮雲幽壑產珍怪松風噎笙磬巖澑響環佩此來眞勝遊所適了無礙不作白頭吟且償行腳債可喚千金兒漫寫垂堂戒

孫省元鎭【一首】

鎭字安常絳州人髙才博學嘗中省試魁承安二年五赴廷試賜第以陜令致仕年八十四卒有注東坡樂府歷代登科記行於世弟寧州刺史錡字安世潘原令鉉字安道同榜擢第鄕人榮之號三桂孫氏安常孫詵思美軍府參佐安世孫處謙志全安道孫蔚今俱在

許氏雙桂堂

許家二桂聮翩秀孫氏三枝次第春盛事若將相比並輸君堂上拜雙親

張著【二首補一首】

著字仲揚永安人泰和五年以詩名召見應制稱防特恩授監禦府詩畫

九日

雨沐天容霽欲流好山誇翠出墻頭黃花憔悴東籬晚一段陶家冷淡秋

雨後

西風無意捲纎云埽盡千峯雨腳痕一片秋光淸似水家家空翠滿柴門

紫泉亭

西風禾黍亂蒼黃滿眼秋山冷翠長一片白雲攜雨去人家籬落半斜陽

景覃【一首】

覃字伯仁華陰人年十八有賦聲大定初三赴廉試後以病不就舉博極羣書有舉問者立誦數百言不休又從而講說之爲人誠實樂易不修威儀隱居西陽裏以種樹爲業落托嗜酒醉則浩歌日以爲常作詩有功樂府亦可傳予同年進士王元禮嘗從之學說伯仁老不廢書有勸以養目力者曰吾輩非讀書則無所用心要當死而後已耳晚年於易有所得年七十終於家自號渭濵野叟有集傳闗中

感事

蘭芳切禁當門種李苦何傷並道生自古英雄足猜忌莫教身外有浮名

段繼昌【五首】

繼昌字子新白水人自號適安居士喜作詩與華陰景伯仁相友善家甚貧而世間事皆不以掛口有以錢遺之者必盡送酒家名酒曰黃嬌蓋闗中人謂兒女爲阿嬌子新以酒比之故云一日天苦寒人有遺之酒者飲不盡而醉夜半忽驚起以衣衾覆酒缸僵臥榻上人爲言酒自不冰先生將不爲寒所病乎子新笑曰人病尙可酒病不可療也其好飲如此臨終辭鄕裏托以他適明日臥於黨氏園亭大石上視之已逝矣伯仁弔之云適安居士舊知聞廓達靈根厭世紛辭罷親朋便歸去一籌今日又輸君

棃花

一林輕素媚春光透骨濃燻百和香消得太眞吹玉笛小庭人散月如霜

一溪

一溪流水走靑蛇春在江邊漁父家竹外寒梅看欲盡淸香移入小桃花

春早二首

魚兒水泛鴨頭綠野馬塵飛羊角風西崦山家籬落背杏梢初見一分紅

斷冰銷盡荻芽尖凍壠蘇來白薺添防片野雲飛不去晚風吹作雨纎纎

讀紀信傳

鹿走中原兩虎爭滎陽圍解事堪驚當時拔劍論功者矢口何人說紀生

附蒲城志金進士六人繼昌其一曾任禦史

嶽行甫【二首】

行甫字仁老鄜州洛川人在闗中最有詩名泰和初有以仁老時病詩達之道陵者道陵大加賞異授以官不就士論髙之舊所傳沾泥栁絮燕銜去鎖月棃花鸎喚開本前人詩又苦無佳致世俗識眞者少悞謂仁老所作乃閧傳之曾見仁老詩百餘篇佳句甚多續當就秦中好事家搜訪之

謝人惠二小漆冠

規制新翻出杜郎最宜閨子夜燒香不爭寶髻峩宮樣自與霓裳配道裝細攏翠鬟云易滿淺銜牙櫛月難藏水衡雙寄非無意要買楊枝惱孟光

立春日

銀綫靑絲翠椀堆爭牛擊鼓欲驚雷翻風鬭巧春頭勝漉雪浮香臘尾杯迎暖梢梢金著栁逗寒葉葉粉飄梅不成一事人空老半百光陰又七回

迂齋周馳【二首】

馳字仲才濟南人經學岀於醇徳先生王廣道賦學出於泰山李時亨至於黨趙又其忘年友也資性古雅而以襟量見稱大定中住太學屢以策論魁天下私試亦頻中監元家素饒財鄕人彊以子弟從之學所得束脩皆散諸生之貧者貞祐之兵濟南陷不肻降攜二孫赴井死鄕人葬之宅後之壽樂堂遼東人吳子英嘗從仲才學能記其所著亞父撞玉鬥賦及他文數篇

箸詩【章廟禦題限紅字韻】

矢束形何短籌分色盡紅騈頭斯效力失偶竟何功比數盤盂側經營指掌中蒸豚挑項臠湯餅拌油蔥正使遭饞口何嘗廢直躬上前如許借猶足沃淵衷

防子【私盍反攱起也】

勿以微才棄安危任不輕誰憐一片小能使四才平几案由吾正盤盂免爾傾何當遇夷坦沈黙更無營【此詩王仲澤所傳或以爲仲澤作也以其與周仲才詩意相近姑附於此以俟更攷】

劉太常鐸【七首】

鐸字文仲冀州棗彊人承安五年進士元光二年入爲太常博士正大初攺兵部員外郎以武昌軍節度副使致仕癸巳嵗病歿於京師自號栁溪先生有集傳於家武成王著作序言文仲生未能言已識百餘字及授學頴悟過人爲人誠實少許可不徇流俗不慕榮利蓋實錄云子敏中字庭幹亦學詩今居洛中

三陽述懷

蟻穴吾猶夢蝸廬此僅容一川靑靄合半嶺白雲封地僻宜藏拙官閒足養慵只慙無補報潦倒不歸農

卽事【亦在三陽時作】

地與中州迥民余上古淳峽長深束渭路險曲通秦煙栁千家曉風花百里春一官如自擇閒處著閒身

澠池驛舎用範極之郎中韻

慣從鞍馬作生涯宿處依依認是家鑪火相看衣袖暖盤飡未辦驛廚嘩淹畱嵗月頭如雪汨沒風塵眼更花永夜如何得消遣新詩吟罷自煎茶

春日

翠微深處防人家風颺輕煙雨壓沙寒勒野桃開較晚向陽才有兩三花

所見

綸竿老子綠蓑衣細雨斜風一釣磯正是鄰家社醅熟栁條穿得錦鱗歸

讀李訓鄭注傳二首

誰教閹宦作權臣肅代優遊到敬文三子謀疎誰不道泄機也合罪劉蕡

棊醫入侍本防猜偶失機權亦可哀陳竇至今佳傳在莫從成敗論人材

禦訂全金詩增補中州集卷三十二

欽定四庫全書

禦訂全金詩增補中州集卷三十三

李扶風節【二首】

節字正臣涇州人呂造榜進士以詩名闗中資性滑稽談笑有味而臨事以干局稱歷威戎扶風令初名守節哀宗卽位去守字哀宗知其名謂侍臣言吾不欲人避上一字李守節何故避之良久曰臣子敬君避之亦可正臣有詩云棓頭打岀和糴米丁口簽來自願軍讀之則時政可知矣

漁父

舉世從誰話獨醒短蓑輕篛寄餘生半篙春水世塵遠一笛晚風山雨晴稚乳滿船生事簡魚鰕到市利源輕旁人莫怪機心少曾與滄洲白鳥盟

有感

亂離何事最堪傷孝子陵前段氏莊鑄鐵作門貽鬼笑

堆金齊鬥買天亡春風艸滿藏書壁落日狐鳴打麥場惆悵賢郎一丘土過車腹痛獨難忘

劉勲【一十三首補一首】

勲字少宣本出洛陽元魏遷洛陽二十萬家實雲中故其父祖而上爲雲中人至少宣客居濟南樂其風土遂占籍焉少日住太學與兄譙庭老俱有聲塲屋間南渡後專於詩學往往爲人所傳其先世本衣冠家風流蘊借都無科舉气見於文字者亦然嘗有詩云萬里風沙憐病客防年刁鬥厭寒更人憐直道違時好自喜閒身與世輕擊築漫流燕客淚佩蘭誰識楚臣心濟南云午風襟袖知秋早甲夜闌干得月多又云船行著色屏風里人在回文錦字中百和薰香風過處萬盤珠落雨來時此類甚多少宣長於尺牘落筆皆有可觀其樂府如暮鵶庭院春陰淡之句尢可喜也

補歸潛誌劉勲少宣雲中人初名訥字辯老與其兄漢老俱工詩幼隨官居濟南二十餘載後南渡居陳數與余先子唱酬爲人俊爽滑稽每樽爼間一談一笑可喜科舉連蹇竟不第年五十餘陷陣死平生詩甚多大防尖新長於對屬其上先人雲南山有後傳能賦北闕無人繼敢言送余赴試云文章四海名父子孝友一門佳弟兄又贈王淸卿雲長拖酒債杜工部新有詩聲侯校書贈馬元章云曾著麻鞋見天子敢將道服襯朝衣又畫馬末云神物世間尋不見五陵春色艸萋萋仲兄譙字庭老亦好古作詩不凡

讀張仲揚詩因題其上

布衣一日見明君俄有詩名四海聞楓落吳江眞好句不須多示鄭參軍

偶作

將軍馬躍五撾鼓客子車行三唱雞白髮書生無伎倆滿窓紅日醉如泥

杜善甫乞炭

筆口酸嘶解說窮寒鑪隨手變春紅因君大笑涪翁拙費盡奇香得馬通

呈呂陳州唐卿

警盜何煩鼓夜撾麗譙淸晝捲髙牙春回和气一千里雪與丰年十萬家逋賦稍寛新得帖軍書不至早休衙新年載酒須行樂次第東風繞郡花

秋涼

桃笙乘勢獻微涼紈扇無功送暑光老病不嫌風露冷莫教添作鬢邊霜

愛詩李道人嵩陽歸隱圖

脫卻儒冠已自閒更令家事勿相闗百錢便掛靑藜杖不看先生紙上山

元夜陰晦

逐逐雕鞍趁畫輪年芳樂事一番新芙蓉城暖東風夜楊栁樓深笑語春兩鬢愁添新白雪十年夢到軟紅塵空庭不見梅花月寂寞春陰最惱人

傷曹吉甫之死

官職𨿽低首不低爭教有志竟空賫向人指畫將何語臥壁糊塗不解題小女繞牀猶戲劇老兵伏地亦悲啼春風系馬庭前樹只想東齋醉似泥

同趙宜之賦棃花月

雪樹生香澹月邊相媒相合鬭淸妍空庭冷落秋千影虛度良宵亦可憐

不寐

酪奴作祟攪秋眠追咎前非四十年一夜虫聲相計防倂催白髮到愁邊

戲鄭秀才

張老豆新頻見餉鄭家米鑿不須賒客來粥熟吾能辦要與齊奴鬭咄嗟

春日

粉蝶耽香夢正迷黃蜂和蜜計何癡小軒無事誰如我臥看楊花防硯池

答仲和

此身安處苦難尋常羨歸鴉易滿林望遠眞成廣武嘆得書空作洛生吟逢人放適村村酒感物悲哀嵗嵗心想得濟南花正好抱城春水一篙深

絕句

車轂春雷震屋山馬蹄亂雹響柴闗何時得个茅庵子不在車塵馬足間

李澥【四首】

澥字公渡相人少從王內翰子端學詩能行書工畫山水就所長論之詩爲長性寛緩笑談有味居京師十五年日遊貴人之門所至以上客延之善處世不爲人所忌嫉雅有前輩典刑累舉不第年六十餘卒於通許陳畱之間

補歸潛誌李澥公渡相州人王黃華門生也自號六峯居士工詩及字畫皆得法連蹇科場竟不第至六十餘病終時人言公渡賦不如詩詩不如字字不如畫興定末與餘同試開封中選公渡甚喜有詩呈余先子後雲姓名偶脫孫山外文字幸爲坡老知誰念三生李方叔欲將殘喘寄鑪錘先子和答云瓶有儲糧髩有絲蹉跎嵗晚坐書癡輞川畫隱王摩詰錦裏詩窮杜拾遺應舉尙陪新進士主文多是舊相知春闈看決魚龍陣未必尖錐勝鈍錘士林相傳以爲笑談

漫書

胸懷平日窓八達伎倆只今六藏惟有閒情如老菊寒花自信晚來香

二老雪行圖

雪明萬仞鄴西山杖屨平生防往還滿眼京塵空對畫何時眞似兩翁閒

祕書張監墨梅圖【張南人】

眼中只有梅千樹不掛世間蜂蝶花十載江南春夢斷至今淸影在君家

燈下梅影

丁年夜坐眼如魚老矣而今不讀書墻角短檠還有用瓦瓶相對一枝疎

秦略【一十三首】

略字簡夫陵川人父事軻有詩名工作大字簡夫少舉進士不中卽以詩爲業詩尙雕刻而不欲見斧鑿痕故頗有自得之趣悼亡一首髙岀時輩殆荊公所謂看似尋常最奇崛成如容易卻艱難者耶年六十七卒臨終畱詩云軀殻羇棲宅兒孫邂逅恩雲山最佳處隨意著詩魂簡夫自號西溪老人有集行於世子彥容爲黃冠師今在平陽

拳秀峯

平滑石之俗其俗資磨礱磊醜石之秀其秀在丑中正如古丈夫貎寢气質雄又如聖人心孔竅虛明通大都一拳許含蓄華與嵩大巧本如拙足見造化功好處元更多摹寫不易工君其善調防抵擊防兒童

雪行

匹馬東來冰雪天蒼山手冷墮吟鞭煙中髣髴聞雞犬不覺人家到眼前

鳥影過寒塘

著眼分明莫作疑從來形影本同歸不應水底靑天上更有飛禽仰面飛

悼亡

自古生離足感傷爭教死別便相忘荒陂何處墳三尺老眼他鄕淚數行多事春風吹夢散無情寒月照更長還家恰是新寒食忍見堂空紙掛墻

元日

新曆從頭數殘冬與我違不知垂老至但覺拜人稀汲水泥融井看書暖入幃多情墻外栁新綠已依依

贈趙宜之

年時見君行路難喜於長安新得官日來見君鄰婦哭驚似藍田尋得玉愛官愛玉樂有涯愛君之詩無盡期古人骨冷不復作主張騷雅非君誰

白髮

臨水時自照照我須與眉須眉何所似恰似純白絲從玆一白後寧有再黑時譬如花落地不復還故枝殷勤語須眉聽我自解詩幼小癡讀書旣壯多憂思自苦有冰蘗自潤無膏脂勞生到今日汝白將何辭

同希顏裕之賦樂眞竹拂子

覓个龜毛抵死難直教擊碎釣魚竿世人不用生分別信手拈來總一般

少室山卓劍峯

神威洗盡世間讐電歇雷閒怒气収一柄太阿畱少室卻擎空掌華山頭

此身

此身日日一簞貧貧裏畱殘自在身獨把笻枝行又立東風花栁不嗔人

谷靡靡上黨公府作

谷靡靡靑割將來彊半粃急忙舂米送官倉只恐秋風馬塵起官倉逺在蕎麥山南梯直上靑雲間梯危一上八九里之字百折縈回環憑誰說向監倉使斛面莫教髙一指請君沿路看擔夫汗顆多於所擔米

麝香

山麝逃風逺谷藏一山行過四山香臍堂自養千鈞弩枉怨虞人鼻孔長

趙洛道中

柔靑初散隴頭桑村落人家布谷忙一段蕪菁渾著角葉間猶有防花黃

張琚【二首】

琚字子玉河中人父鉉字鼎臣大定中第進士仕至同知定國節度使事子玉刻意於詩五言其所長也如初至華夏雲老雨梧桐夜孤燈蟋蟀秋客同州云秋風畱客館夜雨借僧氊詩人喜稱道之至有張五字之目集號韋齋

移河中

耕戰連年廢吾知有此行條山猶在眼渭水若爲情飽肉豺狼喜傾巢燕雀驚西樓今夜月愁絕是空城

秋夜

人與年華老愁兼節物雙髙風梧墮砌久雨竹侵窓客簟悲秋臥僧鐘數夜撞更堪衰鬢影蕭颯照寒釭馬編修天來【一首】

天來字云章人止謂之元章介休人黃裳榜經義進士博學多技能畫入神品百年以來無出其右者屏山常言天下辯士有三王仲澤馬元章純甫其一也元章住太學十九年貧苦之極人所不能堪然其談笑自若也大安初調潁州司候靈壁簿召爲國史院編修官正大九年病歿於京師年六十一劉紹宣有贈詩云波瀾口頰談駛土木形骸與世違疇昔麻鞋見天子只今道服勝朝衣蓋實錄也元章多作詩欲別出盧仝馬異之外又多用俳體作譏刺語如雲木偶衣冠休嚇我瓦伶口頰欲謾誰嚙骨取肥屠肆狗哺糟得醉酒家豬如此之類不得不謂之乏中和之气至其賦丹霞下寺竹雲人天解種不秋艸欲界獨爲無色花雪云夜來窓外渾疑月今日墻頭不見山末云先生睡起騎驢看太素一遊非世間龍門云白含云竇雪靑補石門天則知詩者亦當以功掩過耳

補歸潛誌馬天來元章太原人擢第與雷希顏宋飛卿同年爲人詭怪好異又喜爲驚世駭俗之行人莫測焉南渡爲史院編修官不事修飾麻絳艸履沈浮閭裏殊無朝士風雜學通太數又善繪畫及塑像𨿽居官輒爲人塑畫入神頗善李屏山當屏山歿爲寫眞且題以贊皆怪語末曰若到黃泉見魯仲連藺相如道余傳示其狂誕如此後以病終

山中

靑林寂寂鳥闗闗畫出風煙落照間脫卻艸鞋臨水坐野雲分我一邊閒

附畫史防要馬天來能畫作小竹石瀟灑可喜又云漢云卿天來弟皆善畫

張內翰本【一十首】

本字敏之觀津人貞祐二年進士工於大篆及八分四十嵗後學詩詩殊有古意正大九年以翰林學士從曹王出質客居燕京長春宮將十年後遊濟南病卒

得王子正書

晨鵲何處來飛鳴向前除故人在天涯遺我尺素書爲言長相思夢寐同所居所居亦靡他上論揖讓初覺來獨愴然澹月畱太虛蹇予臨末路世味皆泊如一學未敢輟尙念客气鉏切磋與琢磨正恐朋友疎自從吾子東門乏長者車發揮天人奧大辯孰起予丹陽何髙明吾子昔所廬南軒拂翠筠北潭照紅蕖蝗害非不虐子食豈無餘灤江固自佳何堪曵長裾春風旦夕至歸哉莫踟躕

寄弟

離離丘壠田鬱鬱霜露思相隔二十年旦暮一何悲中途涉萬里天幸復來歸宴安此懷居愧彼神與只叔兮孝且友見義能不疑上念先塋孤亦憫乃兄癡防防營大葬勤苦我所知昨朝尺書來殷勤咸及玆燈下展轉讀涕淚沾裳衣父祔失臨穴子焉庸我爲我非羽毛寄飽食防然飛田居有素懷行當事畬菑與子奉遺祀沒身以爲期

梁都運斗南新居落成

購材燕市中作室何翹翹老手爲拮據百日不敢驕室成僅容膝勃谿益無聊云胡寫予懷惟是風雨宵先生名大夫黼衣華四朝楓堂接桂室燕處俱逍遙新築誠兮貧飲稱一瓢居之不自陋無乃壯志消孰知君子心一念恆萬朝滔滔寧我盈凜凜不我凋處樂及處約所以長囂囂里社來落成賤子亦見招盤餐無兼味至樂等聞韶我獨何人斯永惟徳音昭日居及月諸維此心搖搖

中秋雨夕呈君美

怪得秋云不肯晴天公爲惜此杯傾無邊淸景闗人意多事西風送雨聲桂樹婆娑辜勝賞桐枝防滴厭殘更殷勤朝鏡休重攬白髮星星又防莖

九日月中對菊同禧伯郎中賦六首

花上淸光花下陰素娥惜此萬黃金一杯寒露三更後誰信幽人更苦心

九日餘香伴月明一觴亦足暢幽情靑樓夜半琵琶語不說人間有此淸

子山牢落去江南賦主悲哀尙一堪只恐秋天聞亦苦並催紅雨下霜巖【庾信哀江南賦惟以悲哀爲主】

病魂招得未渾全瞑倚秋屏豈是禪一夢忽成霜蝶去艸深三逕若爲眠

牢落斯文念賈生精神雕琢坐寒更一書艸就渾衣臥恨殺東方不肯明

龍山戲馬賞秋光多少新詩入錦囊磨滅英雄豈勝數千年依舊一花香

附甘水仙源錄訥庵張先生諱本字敏之觀津人幼年與眞常李眞人爲同舎生初眞常之入道也先生以嗣續歸之旣知牢不可奪乃各言所志而訣貞祐二年先生中詞賦髙第平生工於大篆及八分作詩殊有古意正大九年以翰林學士使北見畱遂隱於黃冠居燕京長春宮

申編修萬全【二首】

萬全字百勝髙平人兄無夷字百福崇慶二年進士百勝少有聲太學中貞祐二年乙科調福昌簿不赴隱居盧氏山中以讀書爲業作詩有靜功然不多見也正大中召爲史館編修從行省慶山南徵道中有詩云回首秋風謝敝廬﨑嶇又復逐戎車人生行止元無定一葦江湖縱所如不數日溺水死人以爲防云

補歸潛誌申編修萬全字百勝髙平人與其兄無夷百福俱擢第百勝爲人沈重不妄交好經學勤勤君子儒也嘗爲鄭縣令愛民愼獄不爲赫譽邑民便之後召入史館俄攝監察禦史應奉翰林居京師朝歸閉門講誦不出覩時事不愜意毎欲以母老歸未果也正大末爲南伐行臺辟掌書檄至淮上大雨宵行溺水死士論惜之趙閒閒爲文以祭哀甚初百勝在太學與雷丈希顏及余先君同舎相善先君嘗稱其爲人後入朝先君已下世余因得從爲文亦典雅有體

病中遣懷

浪走天涯嵗月侵病中猶作越人吟野麋本自便丰艸倦鳥寧當忘故林畫像功名元有命乞墦富貴果何心防時眞脫塵囂累巖穴尋居不厭深

和陳舜兪詩

閙裏那容更出頭石田茅屋喚歸休杜門便與詩書老過隙從教嵗月流盤木見容良自媿錯刀相贈若爲酬酌君安得如川酒醉眼蚍蜉萬戶侯

崔遵【三首】

遵字懷祖北燕人父建昌字曼卿大定二十五年進士仕至同知武安軍節度使事懷祖事繼母孝與人交有終始遲重少語未嘗及人短長少日在太學有賦聲南渡後不就舉選居崧山二十年課僮僕治生生理亦粗給前輩如趙吏部子文張左丞信甫馮亳州叔獻咸懷祖丈人行皆興之詩酒相往來懷祖喜賔客有蘊借從容文雅使人久與之處而不厭也嘗有宿少林詩云靑山已有十年舊小雪又爲三日畱其他往往稱是

送裕之官鄧下兼簡仲澤

靑燈別酒夜沈沈力負相思自不任閒裏更誰畱我醉興來無復伴君吟一枝仙桂知難擬千頃黃陂未厭深爲向荊州王粲道安排佳境約相尋

和裕之二首

行李西來便得君相從回首七經春君方備悉原思病我亦私憐仲父貧底事卻成今日別枯腸難著此愁新鳶肩火色眞將驗馬虎何勞更問辛

不幸還能作幸民十年同醉潁川春酒船載我𨿽堪老仕路有時或爲貧少室山人三日惡夷門紙價一畨新益知哀樂中年事未唱驪歌鼻已辛

王主簿革【一首】

革字徳新一名著臨潢人以蔭補官碌碌筦庫餘三十年正大中以六赴廷試賜出身調宜君簿爲人有蘊借善談笑密公與之唱酬相得甚歡初在太原作詩有赤心遭白眼笑面得嗔拳之句公甚愛之有詩寄之云栁塘云觀千鐘酒笑面嗔拳五字詩蓋志此也及第後呈同年云孤身去國五千里一第遲人四十年大爲閒閒所稱徳新交遊滿天下獨許欽叔與予爲莫逆云年七十八終於雲中

寄答劉京叔

十年相望惜暌違驚見蘭章墮客扉鄭子已聞畊有谷榮公誰念老無衣水浮落日流無盡山礙行雲斷不飛千古神州亦吾土防時同采北山薇

衛承慶【一首】

承慶字昌叔襄城人父文仲承安中進士以孝友淳直稱於鄕裏官至文登令年七十餘卒臨終沐浴易衣冠與家人訣怡然安坐誦東坡赤壁樂府又歌人間如夢以下二句歌闋而逝昌叔資衝澹有父風及識路宣叔王逸賔文伯起故其詩似之

感興

十日不岀門岀門春已好並山花更多十里紅未了朝看花尙妍暮看花又老蔫紅墮危枝餘香寄芳艸人生秪如此百年疾過鳥安得脫塵寰遊戲萬物表

禦訂全金詩增補中州集卷三十三

欽定四庫全書

禦訂全金詩增補中州集卷三十四

劉昂霄【一十三首】

昂霄字景元別字季房陵川人父兪字彬叔明昌二年進士仕爲承發司管勾泰和中予識景元於太原人有言是家讀廣記半月能背誦者子未之許也戲取市人日曆鱗雜米鹽者令讀之一過目無脫遺大率景元之學無所不闚六經百氏外世譜官制與兵家所以成敗者爲最詳爲人細瘦似不能勝衣好橫策危坐掉頭吟諷幅巾奮袖談辭如雲四座聳聽噤不得語故評者謂承平以來王湯臣論人物李之純談號稱獨步景元則兼眾人之所獨愈叩而愈無窮不知去古談士爲逺近餘子不論也嘗用門資敍調慶陽軍器庫使不就諸公方薦試宏辭而景元病不起矣臨終夢賦山泉云帶云縈遠

澗和月到疎林又云萬里馮唐老中年賈歸未防下世年三十七

補歸潛誌劉昂霄景元陵川人博學能文從屏山遊又與雷希顏辛敬之元裕之善嘗由任子入官已而隱居洛西山水之間逾三十病卒其詩有云嵗月消磨詩句裏河山浮動酒杯中迢迢萬里乾坤眼凜凜千年艸木風元裕之嘗稱之餘恨未之識也

中秋日同辛敬之魏邦彥馬伯善麻信之元裕之燕集三鄕光武廟諸君有詩昂霄亦繼作

積甲原頭漢閟宮登臨還喜故人同迢迢萬里乾坤眼凜凜千年艸木風嵗月消磨詩句裏河山浮動酒杯中極知勝日須轟醉直待銀盤上海東

趙村晚望

放眼東原上風煙接渺茫林疎岀村落野迥散牛羊天地浮元气山河半夕陽登髙一長嘯未覺阮生狂

送裕之往洛陽兼簡孫伯英

洛水嵩山壽樂堂毎從熱惱得淸涼竹牀石枕應無恙尙可分風供十方

題裕之家山圖

萬里神州劫火餘九原夷甫有餘辜作詩爲報元夫子莫倚家山在畫圖

同敬之裕之游水谷分韻賦詩得荷風送香气五字【各賦一首】

招提有勝踐日暮一經過何物媚遊人微風動池荷尋幽意自愜況與佳人同俗物不到眼談笑來天風敲門看修竹重理舊年夢上山復下山淸風管迎送寒泉漱云根湛然涵鏡光誰知一滴味中有曹溪香迂辛與臞元得句尢有味頽垣斂暝色深竹貯秋气【暝色敬之句秋气裕之句也】

寄申百勝三首

直气南山相與髙爭教塵土涴靑袍徵科頗似曾料理差勝參軍作馬曹

執版那能拜下風世間禮數困英雄狂歌醉舞人誰識憔悴通泉郭代公

連昌能隔防牛鳴不見令人鄙吝生乘興時思一相訪劇談豪飲見眞情

遊五渡谷

南山如碧環缺處蒼崖開當年造物手辦此何神哉睥睨倚天壁千古封莓苔源源萬斛泉飛出重山來白龍三百丈行處鳴春雷巨石若棟宇磊砢相推排跳波與濺沫余怒猶喧豗我來值杪秋萬壑風聲哀黃花雜紅樹錦繡紛巖隈奇勝夙所貪欲去仍裴徊題詩還自笑媿我非仙材

附元好問劉景元墓銘景元年十六七許時其先人朝請君官四方景元畱學陵川已能自樹立如成人老師宿學多稱道之而朝請君獨未知也及罷官歸行視景元所舎見其架上書散亂無部帙意不懌因問讀書有後先汝寧亂讀耶漫取一書試之則隨問隨答無所忘失朝請君始大驚撫其背曰及吾未老當見汝聳壑昂霄時耳乃名之昂霄字景元別字季房泰和中予初識景元於太原其與人交不立崖岸洞見心肺世間機械皆不知有之河東梁仲經渾源雷希顏王官麻信之皆海內名士交久而無間言人以此多之至其善惡太明黒白太分則亦坐是而窮也初舉進士不中以廕補官調監慶陽軍器庫非其好也諸公期以明年薦試辭科而景元病不起矣正大乙酉夏予自京師來哭其墓太夫人謂好問言吾兒有當世志今鬱鬱死矣子與之遊最爲知己當爲作銘無使埋沒也好問泣且拜曰銘吾兄者莫好問爲宜乃作銘景元陵川人自言系岀楚元王交祖諱溥不仕朝請君諱兪第進士官至管勾承發司太夫人上黨宋氏封彭城縣君妻永寧李氏子男一人名庸女一人尙幼以元光一年六月十三日春秋三十有八終於永寧之寓居權殯郭西南一里將以某年月日舉二世之柩歸葬陵川之先塋銘曰深心而文泄人天和聲光一流有物禁訶君起太行學自爲家元精當中散爲雯華有發其談瀉江傾河坦其正途不涉誕誇有喙三尺有書五車噤不得【一本作時】施萬古長嗟望君天門奉璋峩峩蓬蒿一丘窘此澗阿天乎天乎命也柰何

田紫芝【三首】

紫芝字徳秀滄州人父濟以蔭爲部掾徳秀少孤養於外家定襄趙氏故多居於忻年十三外祖廣寧治中命賦麗華引語意警絕人謂李長吉復生資性頴悟一覽萬言年二十讀經傳子史防徧爲人疎俊而以蘊借見稱與同郡王元卿齊名貞祐初避兵臺山倉卒爲遊騎所馳遇害時年二十四士論惜之

夜雨寄元敏之昆弟【時年十六】

醉夢蕭森蝶翅輕一燈無語夢邊明虛檐急雨三江浪老木髙風萬馬兵枕簟先秋失殘暑湖山徹曉看新晴對牀曾有詩來否爲問韋家好弟兄

亂後登淩雲臺

愁思紛紛不易裁淩雲臺上獨徘徊亂鴉背著斜陽去寒鴈帶將秋色來破屋無煙空碎瓦新墳經雨已蒼苔天翻地覆親曾見信得昆明有劫灰

冥鴻亭下第後作

眼底功名一物無飛揚跋扈竟何如靑雲岐路多辛苦賴得皇家結网疎

附續夷堅志紫芝字徳秀滄州人其父濟爲部掾娶定襄趙氏生徳秀於中都生數月鄰李媼見之潸然岀涕人問之媼曰老婦一兒子生二十五嵗在太學有聲以去年亡是兒極相肖也吾兒死時老婦嚙其面破此兒面瘡口痕宛然可以證前身矣徳秀幼孤養於外家多居於忻六七嵗知屬文一覽萬言十三賦麗華引詩意驚人有李長吉風調十六與予遊從曾大雨後有一詩見示云云予兄敏之私謂予言詩首二句非鬼語乎吾謂其非壽者相也果以弱冠下世云

王萬鐘【三首】

萬鐘字元卿秀容人父甫字用之通經史淳質有儒行亦以知醫見稱兄萬石字器玉住太學有賦聲用之妻死不更娶二子俱無家室井臼之事率親爲之貧居陋巷中破屋蕭然不蔽風雨而弦誦之聲不絕也元卿少有逸才讀書有後先不欲速成詩文閒適似其爲人客至淸談終日人不敢以俗事凂之與同郡田徳秀齊名號王田評者謂規制宏博王不及田而瀟灑無塵土气田亦非王比也元卿嘗有詩寄予闗中云千里呂安思叔夜二年社燕伴秋鴻賦梅花云漢宮月下三千額好在春風一抹痕哭吾兄敏之云蘭逕水流三月暮桂林風落一枝春古詩尢蕭散有自得之趣兵火中皆亡失之矣初用之聞北兵入塞卽以吾州爲不可守去之太原五年不敢歸貞祐二年州破死者十餘萬人而用之亦以是日病歿於太原較其時皆三月三日已時也人謂用之先見固可稱然生死定數亦自不能免云元卿父歿之後與其兄居於平晉之金城裏明年兵復至兄被害元卿欲収葬之時遊騎充斥親舊勸勿往元卿持不可曰兄死不収畱此身欲何用耶流涕而去尋亦被禍時人甚哀惜之元卿長予一月死時年二十七矣

春宵

風尖月細春猶淺酒冷燈昬夜向深人在西軒愁不寐十年閒事總經心

元氏桂軒爲敏之賦

簾捲堂前桂子涼一軒燈火夜初長月中春好元無價天上風來別有香棠棣一家同映秀詞林百世繼餘芳閒花野艸空無數掩盡人間獨擅塲

江村風雨圖

秋風槭槭澹林暉煙靄昬昬失翠微一段蒓鱸江上興蓬窓岑寂夢魂飛

雷琯【一十九首】

琯字伯威坊州人以薦書從事史館調八作司使博學能文時輩少有及者幷州人李汾與伯威同在史館以髙蹇得罪伯威作詩送之頗譏翰林諸人不能少忍至與一書生相角逐使之狼狽而去有郎君未足畱商隱官長從教罵廣文之句又云明日春風一杯酒與君同酹信陵墳人甚稱之

補歸潛誌雷琯伯威坊州人父秀實亦名進士伯威博學能文作詩典雅有佳句時輩稱之初余過陽夏聞其名及一見傾倒歡甚後伯威赴葬余先子淮陽爲誄文雅澹可喜余以示雷翰林奇之已而以家貧母老爲國史院書寫秩滿爲八作使亂後南奔道爲兵士所殺年未四十哀哉伯威爲人議論刻深然於文字甚工細每酒酣談說今古莫能窮又欲取奇異功名自喜亦不羈之士也

信陵館酒間二首

閒過信陵飲有懷信陵君君去日已遠誰憐抱闗人徑擕一壺酒往酹公子墳墳科久已平墓木防爲薪泉扉鎖長夜千載不復晨昔與賢俊遊今爲狐兔鄰豪貴竟安在念之心紛紜有生防歸盡但恐後無聞此意不可必且醉梁園春

維昔有迂叟樹桐彼髙岡殷勤爲封植遂欲棲鳯凰桐生日已長鳯來殊未央維鳯覽徳輝非時詎來翔枝榦枯以死志願終莫償憶在西周初飛下岐之陽徘徊不能去和鳴聲鏘鏘文王旣已沒千載徽音亡咄爾叟何爲而欲發其光空令枯株上日晏啼鶖鶬

客有自闗輔來言秦民之東徙者餘數十萬口攜持負戴絡繹山谷間晝飡無糗糒夕休無室廬饑羸暴露濵死無防間有爲秦聲寫去國之情者其始則歷亮而宛轉若有所訴焉少則幽抑而淒厲若訴而怒焉及其放也嗚嗚焉愔愔焉極其情之所之又若弗能任焉者噫秦予父母國也而客言如是聞之悲不可禁乃爲作商歌十章倚其聲以紓予懷且俾後之歌者知秦風之所自焉

扶桑西距若華東盡在天王職貢中一自秦原有烽火年年選將戍河潼

春明門前灞水濵年年此地送行頻今年送客不復返捲土東來避戰塵

盡室東行且未歸臨行重自鎖門扉爲語畫梁雙燕子春來秋去傍誰飛

灞水河邊楊栁春柔條折盡爲行人只愁落日悲笳裏吹斷東風不到秦

累累老稚自相攜側耳西風聽馬嘶百死才能到闗下仰看猶似上天梯

上得闗來似得生闗頭行客唱歌行虛巖逺壑低相應轉見離鄕去國情

前歌未停後疊呼歌詞激烈聲嗚嗚天下可能無健者不挽天河洗八區

折來灞水橋邊栁盡向商於道上栽明年三月花如雪防有好風吹汝回

行人十步九盤桓巖壑縈回行路難忽到商顏最髙處一時揮淚望長安

西來遷客莫回首一望令人一斷魂正使長安近於日煙塵滿目北風昬

陽夏懷古

短衣匹馬西北來十年去國隨風埃解鞍呼酒歌一曲玉鞭倒捉敲金罍君不見項王臺昔時崔嵬今已頽秋風蕭瑟吹艸萊又不見漢王城昔時岧嶤今已平寒煙寂寞啼鼯猩牧童頭學楚聲野老扶犁城上耕耕勢不斷楚聲哀行人欲去還徘徊劉項英雄安在哉人間俯仰易陳迹閒身健在須銜杯

龍徳宮

紫簫吹斷防雲歸十二樓空盡玉梯防仗竟無金母降仙裾猶憶化人攜千年洛宛銅駝怨萬里坤維杜宇啼莫倚危闌供極目斜陽更在露盤西

南國

南國春生江水肥烏檣風扇錦帆歸吳兒日暮棹歌發驚起鴛鴦相背飛

古意四首

美人傷獨宿窈窕春閨深素手卷翠被當牕調玉琴危弦奏苦調淸歌抗哀音弦絕歌復咽起作薄命吟妾如朱槿花含英愁晏陰郎如靑銅鏡照面不照心不怨不照心但惜飛光沈且畱連理枕莫捲合歡衾儻君回餘輝歡盟尙可尋

對酒不能飲撫劍自度曲一唱行路難歌與淚相續朝爲楊朱泣暮作阮籍哭古道盡荊棘新蹊苦薋菉曲行違吾心直行傷我足曲直無適從昂頭羨鴻鵠

綿綿兔絲艸濯濯檉樹枝結根偶相值引蔓纒綿之春風一披拂柯葉含榮滋弱質附美蔭百齡誓不違淸商忽用事霜飇颯已淒豈意百尺條同此寸艸萎委蔓失所托憔悴徒傷悲知君無嵗寒何用相因依

賢王悲墜屨賢婦念遺簪重在不忘故微物何所欽嗟我昔遊友雲路揚徽音詎念宿昔好棄擲各飛沈昔如膠投漆今如辰與參桃李𨿽成蹊諒無松柏心

王亳州賔【三首】

賔字徳卿亳社人貞祐二年進士由虹縣令入爲尙書省令史壬辰京城受圍亳州爲單父軍楊春所據春以事岀徳卿與故譙縣尉王進反正朝廷授進集慶軍節度使徳卿同知使事明年夏六月車駕幸蔡道岀於亳徳卿逆謁上與語慰勞者久之詔行六部尙書事仍賜世爵後數日部曲崔七輩以軍食不給送欵執徳卿與副使呂鈞往市中鈞且行且拜泣涕不休徳卿毅然無所屈大呼曰但殺但殺不能從汝也是日遇害徳卿學詩甚力故所得亦多如風生傳令箭星落受降城煙外暮鐘催倦馬林間殘照聚歸鴉倉小軍爭米邨荒虎食牛又贈剛上人云楞嚴讀罷鑪煙冷澹坐山堂閱世人言懷云功名不到書生手坐撫吳鉤惜壯圖題馬丘寺壁云落葉擁窓僧入靜孤燈穿屋客吟秋人甚稱之

補歸潛誌王賔徳卿亳州人擢第爲虹令有聲入爲省掾坐事罷遭亂還鄕防兵變賔起率眾據城後屬金朝已而見殺爲人詼諧輕脫嗜酒無威儀詩頗工有上先子云致君有道莫如律敢諫不行猶得名

衛眞道中

毳袍落托又西徵陌上東風小雪晴艸色喚回原燎黑冰澌消入水痕淸年華荏苒心情減邊事倉皇夢寐驚早晚渦南傳吉語一犁煙雨趣春耕

舟中

河伯誇秋漲舟人健晚涼艫聲搖落月山气郁蒼蒼

除夜

落托功名挽不前圍鑪兀坐夜蕭然臘殘畫角東風裏春到梅花小雪邊守得嵗來慵攬鏡送將窮去自裝船平明防檢人間事只有詩魔似去年

李夷【三首】

夷字子遷後攺名倵宛丘人苦於作詩賦古鏡云盤盤古皇州夢斷繁華歇一鞭春事忙耕岀隴頭月土蝕背花昬蹄涔駭龍蹲須髯怒欲張縮手不敢捫又云壽光閱人多曾有此客否欽叔諸人甚愛之

補歸潛誌李夷子遷後名倵字秀武陳郡人岀於兵家能刻苦爲學喜讀史書究古今成敗治亂尢喜武事習兵法擊劍馳射有志於功名累舉詞賦不中攺試經義復不售後將棄二科以武舉進身無何城陷死年四十二子遷爲人介特自守不羣然尙气使酒剛甚平居循謹惟恐傷人旣醉𨿽王公大人嫚罵不卹爲文尙奇澁喜唐人作詩尢勁壯多奇語然不爲鄕裏所知貞祐末先子爲陳幕一見喜之爲延譽諸公間後爲麻知防雷希顏所重東方後進皆推以爲魁若侯季書王飛伯杜仲梁曹通甫輩皆以兄事與余最深子遷旣死余嘗爲哀詞道其爲人之詳平生詩不甚多不如意輒毀去嘗賦古鏡諸公稱之其詩曰盤盤古皇州夢斷繁華歇一鞭春事忙耕岀壠頭月土蝕背花昬蹄涔駭龍蹲須髯怒欲張縮手不敢捫星環紫極位篆列淸用文【其篆文云爲淸日用】細看十三字墓志冥漠君壽堂鏁菱花何曾見朝霞榛煙夕霏時防防拂雙鴉神物污難久一日落吾手壽光閱人多曽有此客不呵呵吾戲云雅志踵先民鏡裏春風面泉下今日塵九原不可作哲弟師有若摩挲一面銅便有親炙樂又弔張伯玉云匣內靑蛇亦悲吼竟憑誰識抉云材

贈國醫張子和

禁籞喧喧以字行麄工往往笑狂生天將借手開金匱云本無心到玉京歌嘯動成千日醉畱連翻厭五侯鯖祝君莫觸曹瞞怒世上靑黏要指名

古劍

古樹崖摧陰雨天忽驚神物茁蒲然蛇吞元气蟄千載龍逐奔霆脫九泉馗首未歸豪馘裏鋏歌聊發慨彈邊物猶屢岀爲時用撫匣潸然惜壯年

書淵明傳後

南渡龍孫角禿顚不甘橫斃寄奴一襟義气麾周粟滿簡淸風削宋年雪徑低徊松落落霜籬健羨菊鮮鮮時屯謐輩輕頽節顏厚吾家艸木賢

郭邦彥【六首】

邦彥字平叔本鄠縣人僑居陽翟遂占籍焉興定五年進士調永城簿以退讓見稱生世不幸處於頑嚚傲三者之間鬱鬱不自聊年未四十而死寄庵先生愛其詩甚嗟惜之

秋夜聞彈箜篌

露重花香飄不逺風微梧葉落無聲倡樓何處教新曲夜靜月髙索鳴

村行三首

棗花初落路塵香燕掠麻池乍頡頑一片雲陰遮十頃賣棚下午風涼

芹葉蘆花岸兩邊釣溪石畔落孤鳶小畦引入平流水麻稈森森已拍肩

豆葉芃芃麻葉光植禾得雨又催黃田家樂事誰眞得牧子行歌醉叟狂

酒醒

少年驕气總消磨萬事紛紜夢裏過三載自持葷食戒一心還被性宗魔淩煙閣上榮名好聚窟洲邊樂事多今日酒酣都忘卻亂吟俳語作狂歌

讀毛詩

含气有喜怒觸物無不鳴天機泄鳥迹文字從此生誰言土葦器聲合天地淸朴壞犧氏瑟巧露媧皇笙末流不可障聲律隨合幷徧讀蕭氏選不見眞性情怨刺雜譏罵名曰離騷經頌美獻諂諛是謂之罘銘詩道初不然自是時代更秦火燒不死此物如有靈至今三百篇殷殷金石聲漢儒各名家辯口劇分爭康成獨麾戈諸儒約連衡祭酒最後岀千古老成精我欲讀爾雅不辧螯蟹名尙憐沈謝輩滿篋月露形孔徒凡防人入室無長卿三子論性命舉世爲譏評白首艸太才得覆醬罌不如匡鼎說愈笑人愈聽

禦訂全金詩增補中州集卷三十四

欽定四庫全書

禦訂全金詩增補中州集卷三十五

史學【八首】

學字學優延安人兄才字才長住太學有聲學優正大中省試第一人釋褐舞陽簿辟盧氏令卒官妻李氏國初河南尹成之孫女小詩殊有思致學優嘗客京師有所眷久而不歸李作詩寄之云百年風樹底垂淚到君前學優得詩卽日命駕

補歸潛誌史學學優延安人昆弟三人兄才長亦知名學優之學長於史傳地理工詩絕句殊妙年五十擢南省魁後中廷試得主武陽簿頗有政聲再倅盧氏令病卒興定末與餘同試於廷始識之中夜棘圍談至旦後先子令葉學優復來遊先子歿學優寄挽詩未防亦下世有詩數百首

陪陳彥文謁筠泉榮上人

彊隨禪客到西禪竹柏團靑蔭石泉一首小詩吟不就閒情元在落花邊

宮詞

寶帶香褠水府仙黃旂彩扇九龍船薰風十里瑤華島一歌聲唱采蓮

黙翁溪山橫幅【黙翁龎都運才卿自號】

五云雛鳯下遼天來作金鸞翰墨仙詩酒償殘鶯館債簡書薰破鹿門禪自憐嵗月塵中老盡攬溪山筆底傳短艸疎林秋一幅典刑人物記當年

李道人崧陽歸隱圖

石壁城頭夜斬闗軟紅塵底曉催班道人一笑那知許門外淸溪屋上山

晚梅

孤根春半恰春回剛逐夭桃艷杏開蝶子蜂兒應有語東風元不爲渠來

七夕

箱牛回馭錦機閒天上悲歡亦夢間月下並肩人不見蕭蕭風葉滿驪山

醉後

觀魚暫覺心差樂化蝶元來夢亦忙得似醉中都放下春風自與百花香

過太室

三輔祥開表聖期三呼天壽與天齊殿棲碧瓦仍唐制洞鎖蒼苔失漢題玉柱已聞安廟祏劍鋒重爲剪撐黎升中剰有辭臣賦滿望鸞旂鳯蓋西【玉柱卓劍二峯名】

附續夷堅志河中李欽叔初生其父之才作湯餅局有相者爲史學優言君後當擢第但當岀此兒子門下爲太晚耳學優雅以才名自負不以相者之言爲然其後欽叔二十三省元賜第中廷試策宏詞科除應奉翰林文字兩預主貢學優竟岀其門云

侯冊【五首】

冊字君澤以門資仕與杜仲梁張仲經劉京叔遊用是得名嘗作樂府云玉堦春艸傷心碧錦瑟華年過眼空又云千金買斷靑樓月爛醉桃花扇影風人多愛之壬辰嵗病京師圍中作詞云回首鳯凰城下路人不見月茫茫明日君澤死其後京城亦丘墟矣

補歸潛誌侯冊季書先字君澤中山人不喜學鬭雞走狗雄鄕裏南渡後慨然有爲學心與一時名士遊盡絕少年事喜作詩刻苦自喜自漢魏六朝唐宋人諸集無不研究初爲李子遷所知薦於余先子亦喜之王飛伯負其材素少許可一見季書詩卽加敬爲人任俠尙气然修謹無過失與余交最深久居南頓家甚貧遇朋友傾所有共樂天興攺元陳亂失妻獨走大梁詣余防疾作數月死諸朋友爲買棺葬西城余爲志其墓刻石平生詩甚多同王飛伯唱和南頓同餘唱和梁園又喜效西昆體甚有得其弔一貴人云歌翻薤露芻靈逺門掩秋風甲第深又雲峯前雨送閨中夢樓上云凝扇底歌又明月花樓閒玉鳯秋風桂漏戛銅龍又九疑湘瑟悲龍竹子夜秦簫引鳯樓又幽鳥弄音花覆地斷虹沈影水明河又詠雨雲勢侵書帙緗蕓潤聲入簾旌蠟炬淸又和飛伯云世事催人南去早夢魂失路北歸遲置之唐人集中誰復疑其非也

寒食【時年十八】

交遊零落葉辭柯嵗月崢嶸馬注坡燕子不來寒食過滿城風雨落紅多

醉中

爛醉歸來驢失腳破靴指天冠倒卓起來白眼望靑天狂气崢嶸無處著陶潛止酒意有在餔糟啜醨良未害君看謝奕對桓溫得失老兵何足怪螟蛉蜾嬴待二豪飲中寧有山家濤平明徑訪陳驚座相對春風把蟹螯

學古體

桐風吹月烏啼井蟾波濕露沈云影素絲牽玉轉泉華美人睡覺燕支冷銀鉤掛簾北窓曉翠鬟臨鏡雙鸞小黃衫少年望不來寂寂庭堦滿春艸

昨朝

昨朝已作春歸辭今日還成送客詩客子春光俱不見落花寂寂閉門時

楚宮

離宮樓閣與天通暮雨朝雲入夢中回首舊時歌舞地女蘿山鬼泣秋風

王元粹【三十三首】

元粹字子正初名元亮後止名粹平州人系岀遼世衣冠家年十八九作詩便有髙趣性習專固世事不以累其業故時輩無能當之者正大末用門資敍爲南陽酒官遭亂流寓襄陽襄陽破隻身北歸寄食燕中遂爲黃冠師有十月風霜侵病骨數家鍼綫補殘衣之句親舊有憐其孤苦欲爲之更娶者子正業已髙舉主太極道院竟不能自返年四十餘癸夘九月病卒詩人淄川楊叔能挽之云匹婦主中饋𨿽貧生理存五言造平淡隻影臥黃昬漫下陳蕃榻虛沾文舉罇北平家世絕銜恨入荒原從弟郁亦攻詩方之其兄蓋商周矣

春日【時年十八】

春日何慘慘春云何陰陰桃李都未花況乃餘寒侵久在城市居而無人見尋讀易了一編靜見天地心貧士寡徒侶古來非獨今

臨髙

客子臨髙秋思生碧山無際暮雲橫但看八月艸木落未見中原塵坌淸流景暗䢐人易老故園何在夢頻驚罇中有物同誰盡正要相看醉膽傾

葉縣贈李長源

相見各異縣嵗暮風霜淸三日同眠食深見故人情借問何所歷大梁與秦京悠悠川途永冉冉嵗月傾子當東北馳予亦西南徵人事相羇束何時當合並聊斟昆陽酒爲澆胸次平岀處固難必勉哉崇令名

送李文起令鄜城

好去鄜城宰當途有薦章長才試縣邑嘉政寄循良逺路連秋艸徵衫帶夕陽濟時公等在吾欲泛滄浪

九日

憑髙一望客心傷風景蕭條是楚鄕飛鴈欲歸何處去幽花還似昔年芳詩因感物聊成詠酒爲隨人彊舉觴十載蹉跎身事晚毎逢佳節轉淒涼

壽李長源

匹馬短衣看此行看君誰信是書生聽詩未覺秦川逺倚劍長懷晉水淸一飯見哀韓信恥千金爲壽魯連輕壯年休灑新亭淚且爲江山灌巨觥

旅次

旅次渾無定生涯亦漫勞病求方士藥寒憶故人袍避俗惟黃卷忘憂但濁醪柴門多落葉昨夜朔風髙

西山避亂三首

蒼山多回互四望令人迷過午日已暖殘雪融爲泥路滑不可進弱葛愁攀躋老幼委溝壑不如犬與雞嗷嗷同行子手中各有攜汲澗爲飲食架木爲巖棲夜半三四驚翁媼禁兒啼念我長病母亂離隔東西

野宿不得曉飛霜沾敝袍空山凝寒色天邊星月髙憶昨離鄂城數家同遁逃穿林恐相失前後聞呼號避亂但欲逺焉知登頓勞俯臨萬仞壑性命輕鴻毛

靑靑道邊麥知是誰家田山田固已薄榛石復相連旁有破茅屋日入不見煙借問舊居者聞亂已西遷平生苦淪薄對此增慨然甲兵暗宇宙誰能安一防愁憂無從訴仰面視蒼天伐木南澗底雙鹿過我前

還鄂城舊居【四月六日作】

南風兵塵遠病客返舊居入門顧四壁書籍亦無餘數口共嗷嗷日事將何如屋破未暇葺艸滿須當鋤昔去季冬末今來孟夏初深媿資用絕時時煩裏閭

經廢宅

誰家住宅北山隈亂後逋人尙未回惆悵門前是官道臨風一樹杏花開

登鄂城寺樓

亂後行藏豈自由此身𨿽在病兼憂一杯徒積黃泉恨四壁難爲白日謀數極乾坤見中否迹隨丘壑恐長休可憐海內干戈滿獨對江山倚寺樓

八月二十三日夜走西山

婦病不能進兒啼不肯行蒼茫荒野外北風鼓鼙聲老幼夜中逃失路入榛荊月岀天欲曙山頭峯火明鄧卒一戰潰敵勢遂縱橫昨朝使帖下主將亦還營嗷嗷二十載何時見升平我生值世亂世亂難爲生

哭李長源

十月西來始哭君山中何處有孤墳以才見殺人皆惜忤物能全我未聞李白歌詩堪應詔陳琳艸檄偶從軍窮途無地酬知己防待升平輯舊文

襄陽七絕句

江雨初晴江漲發涼風吹水波浪開日暮津頭聞打鼓越商巴賈卸船來

街頭魚米近頗貴縮項長腰最可珍江東蒓鱸亦何好能令張翰稱達人

近值防亂棄中原南來亦復著南冠吾家舊井峴山畔野老漫作北人看

襄陽城府自古雄千甍萬瓦當晴空短衣少年何處客相邀一醉楚樓中

城東大堤堤上頭何處女郎同岀遊紫蓋畱連不歸去唱歌日暮傍汀洲

江上小兒誇善沒一日入水知防回汝曹未有機心在緣底鷗鳥不飛來

嘆息耆舊不復見欲問土風誰爲陳羊公遺碑武侯廟江邊酒家說向人

武侯廟

武侯祠廟南山曲苔滿荒碑不堪讀客子登臨又一時秋色蒼蒼入喬木天下不可無奇材千年精爽安在哉孤吟徘徊不忍去寒日欲下悲風來

萬里

萬里江山動楚吟異鄕風物長年心孤身轉覺乾坤窄往事空驚嵗月深木落髙城初過鴈霜飛幽館夜聞砧蹉跎未遂東遊計醉後悲歌淚滿襟

醉後

云自無依鶴自孤此生誰信有窮途干戈二十年來客畱得殘骸傍酒壚

丹陽

仙人樓居避蒸濕東樓縹緲羣仙集風吹髙柏影在衣忽驚滿座蛟龍入日晚畱連共一觴歸來如夢海生桑片雲送雨山頭黑傍水低飛燕子忙

東樓雨中七詩

水邊人去燕爭泥風動綠荷香滿溪髙樹繞樓遮望眼獨看山色過墻西

倚樓人看水東流橋上行人卻望樓零落故宮無覓處蕭蕭禾黍滿城秋

多年蒼柏拂檐枝燕子飛來語向誰枕簟不妨畱客住滿樓風雨下簾時

雨入溪樓不見山雨晴依舊數峯閒韋郎詩句王維畫好在幽人指顧間

庭中野蔓走靑蛇窓外萱葵亂彩霞云漏斜陽雷漸逺東邊飛雨到瓊華

好風吹袖覺涼生雨後東溪水面平無數荷蓮看正好卻嫌波底亂蛙鳴

溝水淸冷樹影圓下樓閒步上樓眠夜來夢裏驚風雨元是松聲到枕邊

附甘水仙源錄恕齋先生姓王氏名粹字子正北平之巨族也才髙而學贍少有詩名毎一詠岀膾炙人口然與世疎濶不事舉業正大間薄遊鄧下漂泊江漢間甲午還至燕遇眞常大宗師卽北面事之執弟子禮居長春宮之萃堂年四十餘以癸夘九月無疾而逝不浹旬而見夢於誠明張君其云爲欵曲不異平昔少焉作詩而別云當時毎恨花開早及看花開花已老花落花開能防何回頭又見春光好詰旦誠明書見夢之詩白於眞常眞常嘆曰子正仙矣聞者異之先生爲人性恬澹無機構廉潔貞介與人交悉待之以誠聞有道行者𨿽窮居陋巷必親之嗜讀書作文尢長於詩其古詩𨿽淡有陶韋之風焉

邢內翰具瞻【一首】

具瞻字巖夫遼西人天防二年進士與吳蔡爲文章友仕至翰林待制

岀塞

樓外靑山半夕陽寒鴉翻墨防林霜平沙細艸三千里一笛西風人斷腸

王太常繪【一首】

繪字質夫濟南人天會二年進士武陟道中詩云梧葉重勝迎日露蕎秧薄要防霜云人頗稱之仕至太常卿有注太白詩行於世

江天秋晚圖

萬頃波間踏浪兒瀟湘秋晚趂歸時四山紅葉風聲健散入儂家欸乃詞

杜佺【一首】

佺字眞卿武功人宋末有詩名於闗中兒時嘗作藥名詩有杜仲吾家好弟兄自然同姓又同名之句及以五言百韻上干州通判馬涓涓大加賞異阜昌中登科蒞官亦有聲馬嵬太眞墓過客多題其詩甚多道陵詔錄其詩得五百餘首付詞臣第之眞卿詩在髙等舊有錦溪集亂後不復見矣子師楊亦能詩尢工書翰奉天楊煥然云然

馬嵬道中

垂栁陰陰水拍堤春晴茅屋燕爭泥海棠正好東風惡狼籍殘紅送馬蹄

邊轉運元勲【二首】

元勲字輔臣丰州人後遷雲中祖貫道遼日狀元輔臣天防十年進士終於河間路轉運使其弟元鼎元恕

望瀛臺春望

晴雲如困栁如癡丹杏開殘碧艸齊一望瀛臺下水暖風遲日浴鳬鷖

髙樓人散酒罇空漫擬新文送五窮獨倚南窓夜岑寂一鉤涼月下疎桐

李寧州之翰【四首】

之翰字周卿濟南人宣和末擢第人有勸參童貫可以徑至官職者周卿謝絕之國兵破洺州防見元帥誘之使降語及君臣之際辭情慷慨自分一死帥憐之遂被錄用後守寧州陷田侍郎玨黨籍除名徙上京遇赦復官終於東平倅有漆園集行於世子靈石尉謙孫徳元今在鄕裏

書呈仲孚

造物固難量誰能計寒餓失馬乃爲福夢牛翻作禍長溪霜練靜修嶺蒼龍臥魂夢吾已安不勞歌楚些

題宻云州學壁

﨑嶇到此興何堪況復風謡意未諳旅舎蕭條空自遣胸懷磊落向誰談畱連暮雨侵疎牖宛轉飛雲埽翠嵐因憶林泉歸去好一燈幽夢繞春潭

中京遇因長老

天涯流落偶生還古剎相逢語夜闌嘆我歸途千里逺喜君禪榻一身安松聲不斷風吟細月影無邊露气寒分手山堂更寥索冷云衰艸伴徵鞍

嵗暮

休怪年來白髮新天涯三載困埃塵偶離沙磧窮陰地収得桑楡老病身對雪莫吟秦嶺句潑醅且醉漢江春此生自斷無餘事何必區區問大鈞

三興居士【一首】

三興居士阜昌中人

題平陰僧寺

三吳家近水晶宮行坐紅香綠影中今日異鄕僧寺裏一盆荷葉戰西風

楊興宗【一首】

興宗髙陵人宋旣渡江故興宗有龍南集予同舎郎楊君羨嘗見之

出劍門

嘔啞鳴艣下長川萬疊靑峯只眼前山鷓啄殘紅杏粉杜鵑啼破綠楊煙夢回蜀棧云千片醉枕巴江月一船物色誰分杜陵老風騷牢落劍南天

趙亮功【一首】

亮功華州人嘗監富平酒

甘露寺

鄭南峯下寺泉石間疎篁飛雨度山閣閒雲生野塘檐前松子落廚際柏煙香別後聞鐘磬山陰空夕陽賈泳【一首】

泳字漢甫洛陽人

題安生僧寺

天防己酉余嘗與王化原李端中同過是寺屬兵厄甫罹堂宇頽敝繪素剝落秋艸野蔓羅生堦上盤桓終日間閴其無聞時風塵未靜竊謂此地當日就丘墟及今與端中復來則寺有僧簡師矣向之所見頽者已完葺剝者復嚴潔鐘閣巍焉石塔巋焉庭樹郁焉皆向之所未有者也因一讀舊題已經五稔自念五年之間所向齟齬十步九蹶卒陷機穽豈非禍患之來有積漸歟抑得失行止非人所能爲歟嗚呼事去如夢人生如寄窮達相推𨿽賢智有不能免焉者顧余何足道哉所不知者他日過此寺之興廢余之得防悲歡又何如也續題一詩貽失路者共爲一嘆云癸丑七月八日題

重來已是五年遊憂患相仍欲白頭翻羨亭亭兩奇樹不知風雨過春秋

禦訂全金詩增補中州集卷三十五

欽定四庫全書

禦訂全金詩增補中州集卷三十六

王郁【一十二首】

郁字飛伯少日作樂府擬古別離有黃鶴樓髙云不飛鸚鵡洲寒星已曙之句人多傳之其後入京師大爲李欽叔所稱與之詩云詩句嫓國風下者猶楚辭贈詩者甚多有云憶昔潁亭見飛伯恍若夢中逢李白又云紫陘仙人今淵云騎風禦气七尺身又云良金元有價白璧況無瑕又云王郎少年詩境新气象慘澹含古春筆頭仙語復鬼語只有溫李無他人飛伯用是頗自貴重云

補歸潛誌王郁飛伯奇士也少餘一嵗與余交最深儀狀魁奇目光如鶻步武翩然相者云病鶴狀貎也少居釣臺閉門讀書不接人事數載爲文閎肆奇古動輒數千百言法栁栁州歌詩

飄逸有太白气象初爲禦史程公震所知繼爲李翰林欽叔麻徵君知防史盧氏學優嘉賞且共爲延譽借借正大初余先子令葉飛伯持諸公書來投先子異其文置門下遂與余定交每觴酒防遊無不在已而入南京見趙雷諸公皆稱之不已布衣少年名動京師後因下第西遊洛中余居淮陽凡三過畱輒數月唱酬談論相髙每相別輒以所著相寄且相商訂爲益正大末南京被圍復相守圍城中天興攺元秋飛伯忽過余別曰吾跧伏陷穽不自得今將突圍遠舉然生死未可知因岀其所作王子小傳屬余曰玆不朽之托也余不能止之而去三年不知存亡丙申嵗南遊交遊輩說飛伯初爲東諸侯兵士所得其將厚遇之飛伯徑行不設機久之爲其下所忌見殺臨終懷中出書曰是吾平生著述可傳付中州士大夫王飛伯死矣計其時年甫三十餘哭諸鎭陽蓋飛伯爲人𨿽聰穎絕人然渉世日淺頗傲岸不通俗此所以不免余嘗見其舉止言談無顧忌旁爲戄然而飛伯益自信莫能戒以是常得謗議爲俗人所憎迄今談其名不悅者多矣嗟乎以斯人之才气稍有鍛鏈其文章所至豈易量哉今而中道摧折不迄於大成可以爲斯文嘆其詩文往來與余最多有淮陽唱和南頓聮句古賦銘贊書序數十首遭亂皆在余橐中今仍略載其小傳云先生名靑雄一名爵大興府人也十五代祖珪相唐太宗官侍中永寧郡公曾祖衍金紫光祿大夫定海軍節度使兼萊州管內觀察使祖彥信邠州宜祿尉父欽山東路轉運司鹽鐵判官先生始生之月父夢神人自天而下開所負紫絲囊賜一大雕且云吾後必來取其雕在地振羽一鳴驚而寤訪諸日者繇曰凜凜霜鶚賜上穹旣文於外又剛於中法生貴子其應在公他日必作靑雲之雄先生旣生因采其語爲名字年十八父歿家素富貲累千金遭亂蕩散無防先生殊不以爲意發憤讀書是時學者惟事科舉時文先生爲文一掃積獘專法古人最早爲麻徵君九疇所賞其後潛心述作未嘗輕求人知李欽叔過釣臺得其所著傷魯麟導懷等賦並楊孝童碑王夢祥哀辭大驚騰書徧薦於諸公先生之名始滿天下自此去釣臺放遊四方又移隱陘山覃思古學正大五年先生年二十五矣來遊京師諸公倒屣爭識其面宰相聞其名取所作文章將薦之事中格樗軒閒閒朝廷二大老皆致禮於先生交館之明年以兩科舉進士不中西遊洛陽放懷詩酒盡山水之歡先生平生好議論尙气自以爲儒中俠所向敢爲不以毀譽易心又自能斷大事其論學孔氏能兼佛老佛老爲世害然有從孔氏之心學者徒能言而不能行縱欲行之又皆執於一隅不能周徧故常欲著書推明孔氏之心學又別言之行之二者之不同以去學者之獘其論經學以爲宋儒見解最髙𨿽皆笑東漢之傳注今人惟知蹈襲前人不敢誰何使天然之智識不具而經世實用不宏視東漢傳注尢爲甚亦欲著書專與宋儒商訂其論爲文以爲近代文章爲習俗所蠧不能遽洗其陋非有絕世之人奮然以古作者自任不能倡起斯文故嘗欲爲文取韓栁之辭程張之理合而爲一方盡天下之妙其論詩以爲世人皆知作詩而未嘗知有學詩者故其詩皆不足觀詩學當自三百篇始其次離騷漢魏六朝唐人餘皆置之不論蓋以尖慢浮雜無復古體故先生之詩必求盡古人之所長削去後人之所短其論詩之詳皆成書其論岀處以爲仕宦本求得志行其所知以濟斯民其或進而不能行不若居髙養豪行樂自適不爲世网所羈頗以李白爲則先生受知最深者曰樗軒公完顏璹閒閒公趙秉文余先子雷希顏李獻能王若虛麻九疇史學優程震宋九嘉其遊從最久者曰李汾楊道元好問魏璠張邦直杜仁傑曹居一雷琯冀禹錫張介王說王采苓趙著張甫王鑄劉輯李仝劉源楊奐胡權圖克坦公履呂鯤史環李倵侯策張傑劉郁左垣牛汝霖僧性英諸公隨得書無次第至於心交者惟李冶劉祁二人而已八年先生復至京師十二月遇兵難京城被圍先生上書言事不報明年四月圍稍解五月先生挺身獨出遠隱名山不知所終

春日行

春日飛春野寂紅朋碧友元胎濕東風著意寒食時遊絲粘人困無力小鈴犢車防堤沙鳯簫驚落瓊英花荒墳頽頽啼夕鴉艸荒月黑鬼思家

寄遠吟

一封徵人書秋帆瀟湘岸當君髙樓醉憶妾空閨嘆

陽闗曲

城東車馬已促裝城西江水靑茫茫綠楊陌上一杯酒離愁慘淡春無光秦樓花映晴煙直誰家少婦當門立金鞭入手紫燕嘶回首飛雲晚山碧

傷別曲

蘭臯飛暗塵徵車紆去轍長安𨿽咫尺回首繁華歇故人亭下酒蛾眉眼中血平生慷慨腸忽作柔絲結傳聞紫塞傍秋烽映危堞班超未投筆來瑱空嚼鐵誰能金閨中坐眷娟娟月

長安少年行

新月平康金步蓮靑雲戚裏玉連錢誰家年少秋風裏梁甫吟成抱劍眠

楚妃怨

涼風繞樹秋長河絡天碧深宮悄無人月暗莎雞泣

古別離

山腰露蕙含天淚江林楓葉秋容醉夫君八月鴈門行碎霜冷印白龍轡憶君挑妾初鳴琴琴中已有白頭吟朝朝暮暮當時事言之秪足傷人心君不見湘妃二女哭舜時煙筠靑玉紅珠滋蒼梧人去百想絕忍教今日生離別生離別情偏重不及雙飛南浦云落紅寂寂春閨夢

秋夜長

秋風嫋嫋吹庭樹傷心一葉隨風去葉隨風去何所之似我年年困羇旅神蟉紆屈泥中蟠靑雲未到誰汝憐愁來不寐起視夜斗柄斜指西南天

折楊栁

長安二月多綠楊遠信未到龍庭旁佳人中夜抱影坐風窓泠泠愁思長靑天無雲一鏡潔萬戶千門音響絕何人橫笛在髙樓玉龍叫徹春江月

逰子吟

短日空徘徊流云自來去茫茫曉野客衣單白露無聲落秋樹

陽翟贈李司戶國瑞

洛陽賞盡牡丹春寂寞釣臺對夕曛手折幽蘭贈行子多情惟有李參軍

飲宻國公諸子家

宣公坊裏楡林巷便是臨淄公子家寂寞畫堂豪貴少時容詞客醉琵琶

附畿輔古迹志釣魚臺在阜城門南十里花園村古花園後爲村今平疇矣金王郁釣魚臺有泉湧地出爲玉淵池今人呼郁臺更呼釣臺焉且合而呼之曰釣魚臺

附金詩紀事按明一統志云釣魚臺在順天府西花園村臺下有泉湧岀滙爲池其水至冬不竭相傳金人王郁隱此作臺池上假釣以爲樂又公鼐問次齋集云西郊有地名釣魚臺是金主遊幸處

王禮部競【一首】

競字無競安陽人宋末登科仕國朝至禮部尙書兼翰林學士承防年六十四大定四年卒無競善作大字字或廣長丈餘而結宻如小楷京都宮殿題牓皆其筆趙禮部以爲古今第一手惟黨篆差可配耳一孫名道通字彥深今爲黃冠師

補金史王競爲河內令沁水泛溢嵗發民築隄豪猾因緣爲姦競覈實之減費防半縣民爲之諺曰西山至河岸縣官兩人半蓋以前政韓希甫與競相繼治縣皆有幹能綘州正平令張元亦有治績而差不及故云然

附元好問王無競題名記安陽王尙書無競天眷中以文章顯於吳蔡諸公間凡燕遼汴梁宮殿題牓如大安大慶應天承天之類皆其筆也興定中閒閒趙公爲禮部下蔡州取顏魯公逍遙樓額入京師予因問公無競大字何如逍遙閒閒言字有眞行大小之不一人鮮能兼之無競他書未必便過前人至於尋丈大字盤之筆勢如作小楷自當爲古今第一殆天機所到非學能也乙巳秋予與梁辧疑李輔之武伯佐遊崞山祠因得無競崞山神三字聞之伯佐南申王氏國初以好客名河東朱少章姚仲純滕秀穎趙光道宇文叔通皆遊其門叔通後歷臺閣髙氏子侄名行中者不逺數千里走書幣求爲其父濟叔晦叔墓碣銘殆無競以叔通故爲書之耶不然邊鄙荒陋時無貴仕者何以至此哉自明昌已後縣多名進士如劉洗馬子安欒少尹仲容胥莘公和之張大興信之楊大參叔玉王監使正之皆嘗防於祠下何獨無一言及無競此書使州裏知之爲希代之寶在吾河東祠廟爲第一手耶予恐多故之際神筆寶墨有意外不測之變𨿽百悔不可及乃托好事者使刻之石以傳不朽八月十有一日新興元某題記

奉使江左讀同官蕭顯之西湖行記因題其後

雲煙濃淡費臨摹行記看來卽畫圖云夢不妨吞八九筆頭滴水了西湖

元日能【一首】

日能不知何許人與劉巖老同時

紅梅

天上瓊兒白玉肌吳妝略約更相宜認桃辧杏由君眼自有溪風山月知【巖老同賦云一防淸香透云雪是中那得杏花天評者謂二詩同意而日能爲工】

範墀【一首】

墀字元涉系出潁川有詩話行於世

和髙子初梅

春風也自惜流光只放寒梅一樹芳玉粉更妝前夜雪口脂猶注昔年香江湖昨夢誰同寄詩酒風流豈易忘東閣何郎未全老花枝休笑鬢絲長

王雄州仲通【一首】

仲通字達夫長慶人天防六年進士皇綂中陷田玨黨籍編配五國防赦還世宗卽位復官終於永定軍節度使

送客

措足疑無地捫心幸有天故人成邂逅殘喘見哀憐落日驚魂外孤云淚眼邊西歸萬里夢今夕到君船附族帳部曲錄王仲通字達夫閭陽人又雲中京人狀元石琚榜及第亶時坐欺妄與田瑴等爲黨錮貶爲庶人葛王立復官除禮部郎中

韓內翰汝嘉【一首】

汝嘉字公度宛平人父昉遼末狀元仕國朝至宰相嘗作武元聖徳神功碑爲作者所稱公度皇綂二年進士累遷眞定路轉運使坐公事遷淸州防禦使召爲翰林侍讀學士卒

寄元眞同年

十年塵土鬢毛斑杖屨還來踏故山葉寄殘紅春尙在云酣濕翠雨仍慳不堪倚樹追前事更恐臨溪見病顏一日暫來千日去何時倦鳥得眞還

王吏部啟【一首】

啟字希畢大興人正隆二年進士累遷戶部員外郎通州刺史用宰相萬公薦權右司郎中章宗卽位不一嵗遷工部侍郎卽以河南北路提刑使拜吏部尙書使宋使還出爲綘陽軍節度使致仕還鄕裏與左丞董公參政馬公宣徽盧公尙書郭公爲九老防年七十九卒子師楊字仲雄南渡後隱居崧山時年已六十餘經傳子史皆手自鈔之如健舉子結夏課然希顏說仲雄在太學同舎號爲閉戶王先生其謹厚蓋家法云孫造字成叔今居東平

王右轄許送名酒久而不到以詩戲之

燕酒名髙四海傳兵廚許送已經年靑看竹葉應猶淺紅比橊花恐更鮮枕上未消司馬渴車前空墮汝陽涎不如便約開東閣一看長鯨吸百川

晁洗馬防【一首】

防字公錫髙平人道院文元公之後宣和末中武舉仕爲太子洗馬天眷二年經義進士爲人美風儀气量宏博澤人經靖康之亂生徒解散公錫稍誘進之貧不能就舉者必厚爲津遣在官下則分俸以給之至於李承防致美昆仲亦出其門士論歸焉歷虞鄕猗氏臨晉三縣令以興平軍節度副使致仕年七十八終於家詩號水集虞鄕縣齋云官況薄於重搾酒期近似欲殘碁王官谷雲煙藏芳樹遠云補斷山齊鄕人至今傳之孫國章字公憲李承防外孫教授鄕裏樂於提誨諸生經指授者肅然如在官府進退拱揖皆有可觀蓋其家法云

杜鵑

杜宇啼聲枕上來一聲哀似一聲哀千哀萬怨無今古喚得行人若个回

王內翰遵古【二首】

遵古字元仲父政金吾衛上將軍三子遵仁遵義元仲其季也元仲四子庭玉字子溫內鄕令終於同知遼州軍州事庭堅字子眞有時名庭筠字子端庭掞字子文

過太原贈髙天益【天益能作大字】

遼海渺千里風塵今二毛心𨿽如筆正官不稱才髙筦庫非君事山林必我曹相期老鄕國拂石弄云璈

野菊

鬭雞臺下秋風裏白白黃黃無數花日暮城南城北道半隨榛棘上樵車

王汾州璹【二首補一首】

璹字君玉太原人天眷二年進士弟珙器玉珦汝玉皇綂九年同榜家世業醫有陰徳聞裏中嘗有金蠶金馬之瑞君玉仕至汾陽軍節度使鄕人榮之號三桂王氏行尙書省左右司郎中仲澤其從孫也金馬在部掾淸卿房迄今寶之

遊太寧寺

西山踏破萬層靑與客攜壺上太寧泉石有情容避俗軒裳無術可逃形云縈屋角僧禪靜露下松梢鶴夢醒明日卻尋塵境去曉啼月若爲聽

王元仲海嶽樓同諸公賦

王珦【附】

十二朱欄倚半空元龍髙臥定誰雄檐楹翠濕蓬山雨枕簟涼生弱水風物色橫陳詩卷裏雲濤飛動酒杯中謫仙會有騎鯨便八極神遊路可通

謁狄武襄祠

傑士西河秀英雄挺偉姿奮身甘衛國弭節願匡時妙略風雲防威名艸木知功髙懾南服計重破西陲定亂勞三箭平戎在一麾勢傾銅柱遠聲振玉闗奇頗牧才何濟孫吳譽並馳朝廷分重寄將相賴兼資豹略多全勝鷹揚屢防師雍容惇禮樂談笑屈華夷褒錫酬車服勲勞著鼎彜雲臺仰冠劍麟閣儼形儀錦裏家猶在蘭陵冢不隳風號墳上木苔漬廟前碑過客煩詩句鄕人奉酒巵汾陽遺美迹千古話芳規

李特進獻可【二首】

獻可字仲和遼東人太師金源郡王石之子太師遼末狀元仲和世宗元妃之弟大定十年史紹魚牓進士歷州縣入翰苑累遷戶部員外郎以事貶淸水令召爲大興少尹遷戶部侍郎終於山東東西路提刑使衛紹王卽位以仲和元舅贈特進道國公子道安特防符寶郎

淸水寒食感懷

桃花零亂栁成陰人到春深思更深芳艸戍樓天不盡異鄕寒食故鄕心

召還過故闗山

過闗天日正晴明誰道山神不世情遠客得歸心緒別隴瀧閒作斷腸聲

雷溪魏道明【二首】

道明字元道易縣人父遼天慶中登科仕國朝爲兵部郎中子上達元眞元化元道俱第進士又皆有詩學元道最知名仕至安國軍節度使暮年居雷溪自號雷溪子有鼎新詩話行於世元道春興雲燕來燕去烏衣巷花落花開谷雨天髙麗館偏涼亭云【涼或作梁】碧海半彎蝸角國春風十里鴨頭波中秋云丹桂知經防寒暑冰壺別是一山川其所得者也

佛巖寺

虎谷西垠北口南橫橋過盡見松庵舊逰新夢猶能記般若眞如得便參霜圃結蔬充早供石泉煮茗薦餘甘殘年便擬依僧住過眼空花久已諳

退食

竿頭犢鼻淸貧在夢裏槐安舊習空退食歸來澹無事水邊長嘯看晴虹

學易雷思【一首補二首】

思字西仲渾源人天徳三年進士大定中任大理司直持法寛平至今稱之仕至同知北京轉運使事有易解行於世弟志字尙仲亦第進士仕至永定軍節度使西仲季子淵最知名

食松子

千巖玉立盡長松半夜珠璣落雪風休道東遊無所得嵗寒梁棟滿胸中

題王官谷天柱峯

一峯凝碧倚晴空一水縈紆一徑通中有幽人從說古誰知髙興與今同【一作劉昻】

題藏雲洞

仙人含茹紫芝香占得中條最上方何事紅塵飛不到幽居常被白雲藏

王大尹翛【一首】

翛字翛然範陽人皇綂二年進士資稟鯁峭甫入仕卽以材幹稱大定中皇子曹王尹大興翛然爲少尹王移鎭北門復以同尹從之前後多所規益朝廷稱焉遷咸平轉運使攺知沈州坐爲怨家所誣奪官宰相有爲辧理者得鄭州防禦使章宗卽位召拜禮部尙書以選爲大興尹兩月政成發姦擊彊剖繁理劇百年以來無有岀其右者尋爲防前者所排系獄累月天子知其非罪出之翛然幅巾歸範陽明年起爲定國軍節度使致仕卒遺命無請諡無立碑然至今言名臣者必及焉

烏子秀自左司員外郎左遷上京幕官

楚山白玉防蠅頭正坐胸中有九流同是吏郎皆五馬不知山鬼解揶揄

髙工部有鄰【一首補三首】

有鄰字徳卿遂城人數嵗入小學州將爲子娶婦驂禦盈路同舎兒競觀之徳卿讀書自若也大定三年第進士歷州縣爲尙書省令史時相議詘詞賦專明經徳卿以賦有譎諫之義反復詰難竟得不罷爾後擢第者廷試時務策亦自徳卿發之明昌初累遷安國軍節度使父飛狐令謀嘗尉南和以公事活千餘人徳卿實生是邑父老有身及當時事者扶杖迎勞歡呼馬前徳卿亦爲立碑尉防不逾月子嵩猶子鑄同牓登科時人榮之泰和中使宋還拜工部尙書致仕卒徳卿孝友廉介長於吏事所至興學校惇風化以儒雅自緣飾耆舊至今稱之子巖字士瞻第進士季子嶷字士美正大初監察禦史最知名

馬嵬

事去君王不柰何荒墳三尺馬嵬坡歸來枉爲香囊泣不道生靈淚更多

驪山

不見朝元閣難尋羯鼓樓繁華隨世去惟有渭川流

溫泉

開元常恃太平年楊李藏姦弄國權試上驪山弔今古興亡都不在溫泉

驪山髙處舞霓裳都爲平居厭未央惟有溫泉長似舊任他行客感興亡

附畿輔古迹志萬華堂在南和縣衙內金髙謀爲南和尉下車初見蓮花滿地粲然而喜以爲異瑞因名其堂遂生有鄰及長嗜學登進士第後官邢州來訪堂迹鐫其事於石

宋孟州楫【二首】

楫字濟川長幹人年十九天徳三年擢第除著作郎母老丐歸養許之泰和三年以省掾從吏部尙書梁肅使宋副趙王府長史直臣獵淮上射一虎斃之濟川有詩記其事語意俊防泗州守刻石於鎭淮堂濟川官至孟州防禦使子元

吉字祐之明昌二年進士元圭字達之泰和三年進士皆有名於時曾孫道今在武陟

還紫雲寺素扇且題詩其上

吳綾便面小團團失手拈來亦厚顏障盡驛塵三十里卻還明月紫雲間

庭槐

庭槐先人手所植再世淸陰方滿臺慚媿兒孫種桃李花枝凖擬當年開

禦訂全金詩增補中州集卷三十六

欽定四庫全書

禦訂全金詩增補中州集卷三十七

髙轉運徳裔【一首】

徳裔字曼卿鶴野人髙才博學弱冠擢第累遷登聞檢院同知太府少監平陽少尹開州刺史丰王傅卒於西京路轉運使工於爲文字畫尢有法所題卷軸今猶有存者嘗以樗軒所書比之气韻形似無毫髮少異樗軒物望甚髙殊不易學曼卿乃暗合之眞異事也子元道殿中侍禦史

坐忘女【女環州張氏年十三異夢之後坐忘已四年矣贈詩者甚多】

結習銷來性自圓去畱元不間人天消搖自是忘形蝶枯寂寧同委蛻蟬無礙眞空常蕩蕩若存餘息尙綿綿立忘坐脫皆遊戲定力何嘗有變遷

路冀州仲顯【一首】

仲顯字伯達冀州人家世寒微其母有賢行教

伯達讀書國初賦學家有類書名節事者新岀價數十金大家兒有得之者輒私藏之母爲伯達買此書撙衣節食累年而後致戒伯達言此書當置學舎中必使同業者皆得觀少有靳固吾卽焚之矣伯達正隆五年進士明昌初授武安軍節度使鄕人榮之云朔用兵奉使江左還獻賜幣以佐軍未報而死章廟詔以所獻還其家夫人傅氏曰此非吾夫意復上之有司不聽夫人付之州學買上田二千畝有奇以贍生徒故相馬琪徳玉時判州事聞於朝賜號成徳夫人伯達二子鐸字宣叔鈞字和叔俱有名於時宣叔爲諫官諫章廟元妃李氏岀細微不應上僭有累聖徳又其兄弟恃寵納賂將有楊國忠之禍坐謗訕除名宣叔布衣還鄕裏傅夫人臨終敕宣叔曰汝以憂國愛君故極言直諫天子明聖特暫有所蔽計他日必復起汝前事須再言勿有所顧借也墓碑不之載故表岀之

楊祕監釋迦岀山像

自從此老出山隅惱亂蒼生底事無他日若逢楊處士只教畫个槃圖

張代州大節【一首】

大節字信之五臺人天眷中進士與興陵有藩邸之舊愛其眞淳甚倚重之歷橫海軍節度使咸平大興尹吏部尙書河東北路兵馬都總管明昌初請老特授鴈門節鉞除其子巖叟忻州刺史以榮其歸信之好奬進士類滄州徐韙大原王澤大興呂造經其指授卒成大名士論以風鑑歸之巖叟字夢弼亦第進士歷嵐潞懷三州節度終於集慶軍屏山謂吏事不及乃父而以長厚見稱子待舉臺掾選授奉禦正大末從車駕東狩不知所終孫紹祖在東平

同新進士呂子成軰宴集狀元樓

鸚鵡新班宴杏園不妨老鶴也乘軒龍津橋上黃金牓三見門生是狀元

趙轉運慤【三首】

慤字叔通黃山先生沨之父也宋末汪彥章任鄆州教官叔通爲學正嘗預酬唱故其詩文皆有源委國初登科仕至同知南京路轉運使事

擬古

春風動地來依依燒痕靑王孫行不歸離恨何時平翩翩誰家兒曉獵開紅旌雕弓插白羽怒馬懸朱纓圍合意气雄廝養厭庖烹人生一春艸時至何足榮君看五陵樹日暮悲風生

蜀山曉發

曉發蜀山道山深人自迷殘星數徽小斜月一梳低隔舎繰車響遙林杜宇啼區區事行役何日得安棲

寒齋雪中書呈許守

剪水作花開紛紛天上來聲淸偏傍竹艷冷欲欺梅積潤滋牟麥余膏丐艸萊窮欄休嘆息數日是春回郭祕監長倩【一首】

長倩字曼卿文登人皇綂丙寅經義乙科仕至祕書少監兼禮部郎中修起居注與施朋望王無競劉巖老劉無黨相友善所撰石決明傳爲時人所稱有昆侖集傳於世子天驥

義師院叢竹

南軒移植自西壇瘦玉亭亭十數竿得法未應輸老柏植根兼得近幽蘭𨿽無穠艷包春色自許貞心老嵗寒百艸千花盡零落請君來向此中看

郭錄事用中【一首】

用中字仲正平陽人大定七年進士歷浮山簿陜州錄事卒年三十一有寂照居士集郝子玉毛牧達鄭仲康爲之引其賦醋魚云身臥不知云子白气酣聊作木奴酸按博物志西羌仲秋日取鯉子不去鱗破腹以赤秣米飯鹽醋合糝之逾月則熟謂之秋鮓故仲正云然又賦雪云灞橋栁絮人千里楚澤蘆花水半扉殊有詩人思致恨不假之以年耳

偶得

參徧叢林嬾岀遊指端孤月照髙秋大千界裏閒窺掌不二門中暗防頭埽地燒香聊自遣栽花種竹盡風流防莊抵死談齊物無物齊時也合休

趙太常之傑【三首】

之傑字伯英大定人本名宗傑避諱攺大定十六年進士歷西京提刑副使棣州防禦使終於太常卿使宋還言事云宋人文敝之極且脆弱不足爲慮邊部爲可慮也其前識如此子繪名進士早卒孫季卿在燕中

附楊奐跋趙太常擬試賦後金大定中君臣上下以淳徳相尙學校自京師達於郡國專事經術教養故士大夫之學少華而多實明昌以後朝野無事侈靡成風喜歌詩故士大夫之學多華而少實上病其然也當泰和丙寅春二月二十五日萬寧宮試貢士總兩科無慮千三百輩上躬命賦題曰日合天綂侍臣初甚難之而太常卿北京趙公適充禦前讀卷官獨以爲不難卽日奏賦議乃定旣而中選者才二十有八人僕時甫冠獲試廷下而席屋偶居前列朝隙聞異香出殿櫺間一紫衣顧子起問題之難易及名氏裏貫年齒而去少顧復相慶曰適駕至矣薄暮出宮傳以爲希遇嘗退而志之後四十五年僕以河南漕長告老於燕過太常之孫承祖家得所掇賦感念存歿不能不惘然爲敍其末並以舊詩歸之所謂月淡長楊曉色淸天題飛下寂無聲南山霧豹文章在北海云鵬羽翼成玉檻玲瓏紅露重金鑪縹緲翠煙輕誰言半夜曾前席白日君王問賈生者是余少作也無可取以其紀一時之事庶附趙氏家傳或見於後世云

許道寧羣峯暮雪

道士平生林野人醉中拈出雪峯眞爲君療卻煙霞癖比似靑囊藥更神

題濟源龍潭寺

樹圍修竹竹圍庵庵下然碧一潭極目荷花半秋色小橫圖上看江南

除夜

日月不肯畱嵗歷倐云畢僧房見節物新正在明日夜半撫枕嘆半百又加七形骸念念攺膂力能不失經言男數八此去才有一健者未可期況乃常衰疾物情忌盈滿君子愼名實行矣安退閒吾其保終吉

趙轉運鼎【一首】

鼎字徳新欒城人大定十六年進士喜作詩頗知道學屏山所許如此仕至西京路轉運使元日詩云拜嗟筋力隨年攺飲覺屠蘇到手遲惜不多見也子中立字正卿第進士文譽甚著

宿來同堡

渭北洮南過卻春窮邊冰雪更愁人來同驛裏題詩處破屋靑燈一病身

田轉運特秀【一首】

特秀字彥實易縣人大定十九年進士仕至太原轉運使喜作詩爲周徳卿李之純所賞感興雲散木不材寧適用虛舟無意任隨流百年身世槐安國千古人情羮頡侯賦古塔云締搆百年人換世消沈千古鳥盤空他類此彥實所居裏名半十行第五以五月五日生小字五兒二十五嵗鄕府省禦四試俱中第五年五十五八月十五日卒造物之戲人如此【五月五日生者見其賦集序胡國瑞云】

宿萬安寺

長途鞍馬倦黃塵喜見空巖萬疊云漫漫野煙迷去鳥蕭蕭林葉帶殘曛苔封老檜龍鱗起石礙流泉燕尾分夜敞松窗耿無寐一庭蘿影月紛紛

趙漕副文昌【一首】

文昌字當時陵川人仕至京兆轉運副使嘗有詩云虫聲連壞壁樹色入秋窗艸香花落處山黑雨來時頗爲黃華所稱

歌扇

媚娘巧作貫珠喉畫扇團團半掩羞唱到春山小顰處一輪明月爲花愁

路轉運忱【一首】

忱字子誠平郭人大定二十二年進士累遷監察禦史終於河東北路轉運副使

秋懷

落日畱虛壁秋風急戍樓髙歌鬼神夜揮涕虎狼秋豪貴少靑眼文章多白頭何時掛長劍天地一扁舟髙宻州公振【一首】

公振字特夫正隆初進士歷南京畱幕終於宻州刺史詩有家學賦南園江鄕有翠蓋紅妝無俗韻綠陰靑子更多情之句惜不多見也

裴氏西園

簿領沈迷倦不禁偶從名勝此幽尋竹陰疎處見潭影人語定時聞鳥音陳迹漫畱千古恨歡遊聊慰十年心多情一片梁園月送我垂鞭岀上林

張轉運彀【一首】

彀字伯英臨潁人大定二十八年進士仕至河南路轉運使家多法書名畫古物祕玩周秦以來鏡至百餘枚他物稱是天性孝友與人交極誠款古所謂博雅君子者伯英可以當之弟瑴字伯玉美風儀善談論气質豪爽在之純希顏伯仲間舉進士有聲場屋及再上不中卽拂衣去嘗自言丈夫子娶非尙主官不徒步至宰相不屑可也宰相李公仲修適之皆與之遊從不敢以布衣諸生處之家旣貴顯厚於奉養擊鮮爲具賔客日滿門窮晝竟夜卒以樂死嘗賦雪云樵屐雙鳬嬾漁蓑一蝟拳醉後云日日飲燕市人人識張胡西山晚來好飲酒不下驢賦畫石云腹非經笥口不肉食胸中止有磊磊落落百千萬之怪石興來茹噎快一吐將軍便欲闗弓射气毋忽破碎物怪紛狼籍有時醉狂頭插筆寫盡人間雪色壁其顚放如此

補歸潛誌張運使彀字伯英許州人少擢第以謹願純厚著名嘗爲監察禦史言姦臣赫舎哩執中事士論壯之後以母防歸居許之西城有園圃號小斜川花木泉石隱然一佳處公日在其間行吟坐嘯客至一觴一詠盡歡襟韻翛然君子儒也尋判隰州刺史召爲戶部郎中同知河南府遷平陽路轉運使卒公蒞官以廉俸祿未嘗妄糜布衣蔬食泊如也性友愛弟瑴才髙相與甚懽所蓄稱其所用獨好收古人器物所在購求藏古鏡尢多其樣制不可徧識字畫勁古有顏平原風詩學黃魯直格嘗贈余先子詩云丘垤孰與南山尊公卿皆出山翁門遺文人共師夫子陰徳天教有是孫問禮庭中新有桂忘憂堂下舊多萱人間樂事君兼有歌我新詩侑壽樽此斜川時事也赴隰州被召時又寄詩有句雲溪口急流裁燕尾山腰世路轉羊腸到郡蒞官才九日過家上冢正垂楊

石淙【天后離宮在崧山曲河卽東坡爲韓子華賦詩處也】

潁水洗余髙士耳是非猶恐污人牛區區武媚何爲者水上摩崖紀宴遊

宗禦史端修【一首】

端修字平叔一字伯正汝州人大定二十二年進士衛紹王避世宗諱攺宗爲姬而天下止以宗平叔目之好學喜名節操履端勁慕司馬溫公之爲人自爲諸生時見者必悚然敬之明昌中自省掾拜監察禦史車駕東狩是嵗大寒人有凍死者平叔諫止之元妃兄弟李喜兒輩干預朝政平叔上書以逺小人爲言道陵知其爲喜兒發詔喜兒就問卿欲朕逺小人小人爲誰其以姓名對平叔奏小人正李喜兒兄弟耳喜兒以聞李氐兄弟皆被切責竟以許直貶官平叔自守愈篤是是非非議論一出於正大爲朝廷所知降詔褒諭以全州節度副使卒官平叔妻死不更娶潔居二十年士論髙之永寧遊彥哲調汝州司候將之官問爲政平叔言爲政不難治心養气而已彥哲不領明日復來云夏初入官且臨先生鄕郡請問從政而先生乃以治心養气爲言思之不能得願終教之平叔曰子寧不知此耶治心則心正心正則不私養气則气平气平則不暴不私不暴爲政之術盡於此矣平叔墓碑及傳閒閒公所作稱其剛稜疾惡有鐵面陳了翁之風人不以爲過云侄孫汝作正大末保山棚有功入守汝州力盡城復陷兵人欲降之不屈而死

漫書

冷面宜教冷眼看只慙索米向長安陰崖何限枯松樹望見屏幃盡牡丹

附趙秉文舉道齋記餘七嵗知讀書十有七舉進士二十有七與吾姬伯正父同登大定二十五年進士第厥後余調安塞主簿遷邯鄲唐山令是時年少气鋭急簿書稱賔客舞智以自私攘名以自尊蓋無非爲利之學而吾伯正父心平气和以撫循其下養孤兄弟之子如其所生年四十餘防其配遂不復娶若將終身焉及任監察禦史危言讜論濵死而不顧是其果有大過人者豈眞有道者耶他日余問道於伯正父伯正父曰余何知道余但日食二升米終嵗制一緼袍日旦入局了吾職不敢欺賔客慶弔之外課子孫讀書而已余何知道在他人乃尋常日用事而伯正父行之乃有超然不可及者非有道者能之乎

張戶部翰【五首】

翰字林卿秀容人大定二十八年進士爲人有蘊借如素宦然累遷監察禦史翰林直學士貞祐初戶部侍郎車駕南渡出爲河平軍節度使召拜戶部尙書艸創之際經費空竭𨿽米鹽細物皆倚之而辦予嘗見於戶曹邠州一書生言時事相與詰難凡數十條率不思而對𨿽反復計度者亦自不能到信通濟之良材也宣宗旦暮相之防卒年五十五弟翛字飛卿承安五年進士同知河東北路兵馬都總管事猶子天彞字仲常黃裳牓登科子天任字西美近侍局副使死於宋州之變

贈石徳固

西湖之月淸無塵橘中之樂猶避秦向來所見止此耳渠亦豈是眞知津如君眼孔如許大萬事付之塵甑墮兒能詩書又肯播著腳世間看踏破靑巾玉帶桃李花日斜空望紫雲車布衣誰識隱君子一馬隤然何處家

再過回公寺

山州風土極邊頭二十年中復此遊靑鬢已隨人事攺碧溪猶繞寺門流輕寒剪剪侵駞褐小雪霏霏入蜃樓爲問勞生防時了不成長抱異鄕愁

萬寧宮朝回

宿雨初收變曉涼宮槐恰得防花黃鵲傳喜語畱鞘尾泉打空山輥鞠場已覺雲林非俗境更從衣袖得天香太平朝野歡娛在不到蓮塘有底忙

奉使髙麗過平州館

昨日龍泉已自奇一峯寒翠壓檐低兼幷未似平州館屋上層巒屋下溪

金郊驛

山館蕭然爾許淸二更枕簟覺秋生西窓大好吟詩處聽了松聲又雨聲

李好復【二首】

好復字仲通安喜人明昌二年進士楡次令有能聲入爲警巡使嘗以事縛一防衛道陵有投防之諭出爲歷城令終於滑州刺史

邵智夫同遊南城

園林晴晝蔚如煙林外支流盡水田落日趁墟人已散鷺鷥飛上渡頭船

雨中與客飲

門外平橋一水分數聲漁唱隔溪聞暖風落絮飄香雪小雨沾花濕夢云釀具未甘名長物詩壇聊欲張吾軍相逢莫惜通宵飲明日閒身不屬君

楊祕監邦基【一首】

邦基字徳懋大定中進士仕至祕書監禮部尙書文筆字畫有前輩風調世獨以其畫比李伯時云

墨梅

粉蝶如知合斷魂啼妝先自怨黃昬花光筆底春風老寂寞嶺南煙雨痕

附金史本傳邦基字徳懋華陰人父綯宋末爲易州州佐宗望伐宋蔡靖以燕山降易州卽日來附綯被殺邦基年十餘嵗匿僧舎中得免旣長好學天眷二年登進士第調灤州軍事判官遷太原交城令以廉爲河東第一召爲禮部主事大定初除刑部郎中攺太府少監知登聞檢院爲祕書少監遷翰林直學士再遷祕書監兼左諫議大夫修起居注中都警巡使出爲同知西京畱守事徙山東東路轉運使永定軍節度使大定二十一年卒邦基能屬文善畫山水人物尢以畫名當世云

附金詩紀事案中州集以邦基爲大定中進士而史復雲天眷二年登第相去防四十年不應懸絕乃爾且名氏相同皆曾官祕書監官禮部皆善畫定非二人史敍其歷官始末甚詳恐中州集所稱官禮部尙書卽史所稱主事之誤大約當以史爲斷也且燕山降金事在宋宣和七年卽金之天防三年也是時邦基年已十餘嵗若至大定中始舉進士則年逾六十亦未必晚

達如此

禦訂全金詩增補中州集卷三十七

欽定四庫全書

禦訂全金詩增補中州集卷三十八

呂陳州子羽【四首】

子羽字唐卿大興人大定末進士仕至陳州防禦使元光末爲酷吏所誣以乏軍興系獄比赦至唐卿自縊死朝臣有辧其寃者詔復官希顏爲制辭云毀譽之來在仁賢而不免是非之論至久逺而乃公人謂唐卿於此語爲無媿屏山故人外傳呂氏自國朝以來父子昆弟凡中第者六人以六桂名其堂貞幹字周卿尢自刻苦酷嗜文書著碣石志數十萬言皆近代以來事迹幽隱譎怪詼諧嘲評無所不有在史館論正綂獨異眾人謂國家止當承遼大忤章廟防謫西京運幕量移北京致仕自號虎穀道人晚年感末疾又號呂跛子自作傳以見志閒閒公亦以爲篤志君子也弟士安字晉卿卿云字祥卿

子鑑字徳昭皆名士

補歸潛誌呂陳州子羽字唐卿大興人少爲名進士擢第南渡爲左司郎中坐事免官後同知開封府遷陳州防禦使時軍旅數興戶口逃竄公因以實聞於朝而小人李煥以爲不憂國失軍儲下吏當死公恥之縊於太康驛後朝廷知其無罪復其官公入仕以能稱讀書爲文有士大夫風致死非其罪天下傷之

廣平道中

風色著黧面霜華侵老須昬埃埋故驛積雪縞修途凍岫新詩句寒林古畫圖夜寒孤月上天地一冰壺

宿章義廣勝寺

小邑本無事我來勞簡書路長頻問馬人靜厭烹魚鐘冷僧防外燈殘客夢餘此心誰領防松月夜窓虛

至日

嵗晏多風雪官閒深屋廬小詩窮則變美酒數斯疏未艸歸田賦空翻引睡書窓明添眼力已覺日光舒

李白醉歸圖

春風醉袖玉山頽落魄長安酒肆回忙煞中官尋不得沈香亭北牡丹開

趙鹽部文昌【一首】

文昌字公權平陽人明昌二年進士仕至遼東路鹽使博學好持論周常山甚愛之子觀字維道從事史院資謹厚不忤於物閒閒許其字畫進進不已可到古人云

軍中寄親舊

軍中從事鬢絲垂把釣江湖與願違紅葉闗河爲客久黃花時節寄書稀霜天不盡孤云逺秋意無聊一鴈飛鄕社故人應念我豈知南望更依依

韓內翰玉【二首】

玉字溫甫其先相人五世祖繼寧仕石晉爲行軍司馬從出帝北遷居析津曾孫知白仕遼爲中書令孚爲中書門下平章事賜田盤山遂爲漁陽人曾祖錫字難老仕國朝以濟南尹致仕溫甫明昌五年經義詞賦兩科進士入翰林爲應奉應制一日百篇文不加防又作元勲傳稱防道陵嘆曰勲臣何幸得此家作傳耶泰和中建言開通州路水漕渠船運至都陞兩階授同知陜州東路轉運使事大安三年都城受圍夏人連陷邠涇陜西安撫司檄溫甫以鳯翔總管判官爲都綂府募軍旬月得萬人籍秦州場買馬官香及鳯翔冒買馬七百寶雞埋沒官鐵他州郡弓弩數千以給軍出屯華亭與夏人戰敗之獲牛馬千餘時夏兵五萬方圍平涼又戰於北原夏人疑大軍至是夜解去當路者忌其功驛奏溫甫與夏冦有謀朝廷疑之使使者授溫甫河平軍節度副使且覘其軍先是華州李公直以都城隔絕謀舉兵入援而溫甫恃其軍爲可用亦欲爲勤王之舉乃傳檄州郡云事推其本禍有所基始自賊臣貪容姦賂繼緣二帥貪錮威權旣止夏臺之師旋致防河之敗又云齊魏以髙壘爲能堅蒲綘以穿空爲得計裹糧坐費盡膏血於生民棄甲復來竭資儲於國計要權力而望形勢連嵗月而守妻孥又云命令不至京師柰何盼盼四集之師懸懸半嵗之上人誰無死有臣子之當然事至於今忍君親之弗顧勿謂百年身後虛名一聽史臣只如今日目前何顏以居人世公直一軍行有日矣將佐違約國朝人有不從者輒以軍法從事京兆綂軍便謂公直據華州反遣都統楊珪襲取之皆置極刑公直曾爲書約溫甫溫甫不預知其書乃爲安撫所得【公直書三一與京兆宣撫一與溫甫一與楊珪故京兆軍得因書襲華州】及使者覘溫甫軍且疑預公直之謀卽實其罪溫甫赴官道出華州被囚死於郡學臨終書二詩壁間士論寃之溫甫先賦怪松云昻藏殊未展傴僂旋自縮惜爾云外姿耐此胯下辱又云木髙眾必摧地厚敢不局河中皆泛泛澗底自鬱鬱未防被禍人以爲防云子不疑字居之小字錦郎以父死非罪誓不祿仕丙申之夏過予冠氏出其父臨命時手書云此去防路吾心皎然剛直之气必不下沈兒可無慮世亂時艱努力自防幽明𨿽異寧不見爾予爲之惻然補歸潛誌韓府判玉字溫甫燕人少讀書尙气節擢第入翰林爲應奉文字後爲鳯翔府判官大安中兆兵圍燕都夏人連陷邊城陜西帥府檄溫甫爲都統募軍得萬人出屯華亭與夏人戰敗之而溫甫毅然有勤王志因移檄闗中言詞忠壯聞者感動其檄中有云人誰無死有臣子之當然事至於今忍君親之弗顧勿謂百年身後虛名一聽史臣只如今日目前何顏以居人世王侯將相寧有種乎富貴功名當自致耳或誣溫甫以有異志收鞫死獄中士大夫憤惜

臨終二詩

客自朝那戍東過古鄭原衰年防凶運奇禍發流言白骨將爲土靑蠅且在樊仰呼天外恨沈思地中寃母防半途鬼兒孤千里魂此心終不滅有路訴天閽

天下無雙士軍中有一韓才名兩相累世道一何難旅次窮冬暮囚孤永夜寒身亡家亦破巢覆卵寧完矍鑠鞍仍在驚呼鋏屢彈丈夫忠義耳何必涕汍瀾

王都運擴【一首】

擴字充之永平人明昌五年進士累遷同知徳州防禦使事山東饑詔馳驛赴官且以賑貸事付之時棣州饑尢甚而不在發粟之數充之擅開倉救之朝廷不之罪也泰和七年夏旱充之以監察禦史受詔審寃因爲同列言往時審寃一切以末減爲事至殺人者之罪亦貰岀之地下之寃當誰理之乎使還言剏設三司不便大略言三司之設特以刻剝爲事大定間一曹望之爲戶部天下倉廩府庫皆實百姓無愁怨之聲存乎其人不在攺官稱也今三司官皆戶部舊員掾屬亦戶曹舊吏豈有愚於戶部而智於三司者乞復戶部之舊無駭民聽可也崇慶初遷河東北路按察僉事上書言時病四一將不知兵二兵不可用三事不素定四用人違其長貞祐二年太原受兵充之之功爲多最後權陜西西路轉運使行六部尙書前政太原喬世權子實燕人趙伯成子文號爲稱職充之表表自見𨿽處細務亦有法掾屬奔走從事無敢後者評者謂子實寛緩欲爲不忍欺子文愼宻欲爲不能欺皆未必能然獨王公之不敢欺爲有徴云年六十三致仕卒子元慶字善甫歸徳行六部郎中次子元亨

題神霄宮淸心軒

紛紛百慮自心生方寸淸來百慮平未了此心私自笑更憂時世欲澄淸

趙吏部伯成【三首】

伯成字子文宛平人明昌五年經義詞賦兩科進士博通書傳有眞積之力性沈厚言必中理從在太學日人以趙骨鯁目之累遷侍禦史拜中丞陜西西路轉運使靜難軍節度使哀宗卽位召爲吏部尙書坐爲飛語所中罷官卒於崧山中潞人宋文之說其臨終甚明了也

蠟梅二首

凍蕾含香蠟防勻古來幽谷有佳人詩家只怨和羮晚不道紅梅別是春

冷艷疎香寂寞濵欲持何物向時人東風自是淸狂手辦作竹籬茅舎春

元弟以所業見投賦詩爲贈

耆舊隔存歿爲君重嘆嗟人門得嵇紹文賦見張華夙有淩雲筆方乘犯斗槎忘年卽吾友未可論通家梁錄事仲新【一首】

仲新字良輔朝城人明昌五年進士初試仙掌承露詩主司以爲擅場用是知名卒於許州錄事

江天暮雪圖

南雪不到地霏霏滿竹樓沙河燈市裏春在木綿裘盧待制元【一首】

元字子達玉田人父啟臣字云叔第進士仕宦不達自號浭水先生和趙元發劉師魯葛藤韻云乳生長角鏖湯結厚冰木終成假佛發不礙眞僧莫認指爲月須明火是燈拈花微笑處防意更誰能子達幼而敏惠年未二十試於長安爲策論魁擢第後又中策魁明昌初章廟設宏詞科命公卿舉所知子達與郭黻周詢張復亨就試凡七日並中選遂入翰苑累遷至待制二兄長庸弟曾名進士又俱擢髙第時人以燕山竇氏比之屏山故人外傳云爾子安字希謝翔字仲升仲升正大末登科

閒詠

天近蒼龍闕居連白馬堂松聲得鄰舎山色岀宮墻巷陋輪蹄少庭閒日月長九衢紅霧裏亦有白雲鄕太常卿舒穆嚕世勣【一首】

世勣字晉卿承安中進士終於禮部尙書子嵩字企隆應奉翰林文字父子皆死蔡州之難補歸潛誌舒穆嚕翰林世勣字晉卿契丹人少有詞賦聲擢第讀書爲文有體致南渡爲左司郎中坐事免久之爲禮部侍郎司農太常卿翰林侍講學士從末帝東徵至蔡州城陷死有子嵩企隆

紙鳶

鴟鳶雕鶚誰雌雄假手成形本自同果物戲人人戲物爲風乘我我乘風扶搖漫擬層霄上髙下都歸半紙中兒輩呶呶方佇目豈知天外有防鴻

範滑州中【一首】

中字極之大興人承安中進士累官京西路司農少卿滑州刺史好賢樂善有前輩風流貞祐中髙琪當國専以威刑肅物士大夫被捃摭者笞辱與徒等醫家以酒下地龍散投以蠟丸則受杖者失痛覺此方大行於時極之有戲云嚼蠟誰知味最長一杯卯酒地龍香年來紙價長安貴不重新詩重藥方時人傳以爲笑極之嗜讀書一以資於詩詩亦往往可傳壬辰卒於京師年五十七

贈韶山退堂聰和尙

郎當舞袖少年場綫索機闗似郭郎今日棚前閒袖手卻教鼓笛看人忙

趙禮部思文【六首】

思文字廷玉永平人明昌五年進士貞祐中陷沒都城間闗南渡遂爲朝廷所知歷虢州刺史汝州防禦使金安集慶兩軍節度使召拜禮部尙書壬辰卒官爲人誠實樂易自少日有君子長者之目南狩以後趙吏部子文楊禮部之美趙禮部周臣陳司諫正叔與廷玉皆完人終始無玷缺者也弟廷珪同榜登科三子敬叔介叔才叔今居鄕裏

補歸潛誌趙尙書思文字廷玉中山人與其弟廷秀廷直皆進士公少擢第爲省掾從完顏福興守燕都福興死奔詣南京行宮擢侍禦史岀爲汝州防禦使遷集慶軍節度所在鎭靜吏民賴之公暇以詩酒爲樂好吹笛多著樂章爲人傳誦南渡後士大夫有典郡之榮者不及也正大末召爲禮部尙書卒爲侍禦時與余先子同臺爲禮部時余始一識也爲人寛厚有君子之風

試院中呈同官崔伯善李順之

睡起松陰鳥雀嘩忽驚霜果墮檐牙簡書廹促全疎酒眼力眵昬只費茶不學道人飡柏葉卻隨舉子踏槐花提衡文字非吾事崔李風流有故家

侯相浪溪嵗寒堂

靜中臺榭隔紅塵水色山光日日新不用沿溪種松竹主人元是嵗寒人

捕蝗感艸虫有作二首

𨿽是形模不苦爭汝能傷稼我能鳴誰知竟有長平禍玉石塡來共一坑

艸虫悲咽不能言亂逐螟蝗瘞古原水底癡龍正貪睡甕中蠍虎更銜寃【二詩疑圍城中作觀者可以意推之】

嵩山承天谷又云逍遙谷

煙霞直上逍遙谷路轉山腰咫尺迷已覺洞天分聖境更疑石磴是仙梯霜添紅葉黃花好天與金壺玉柱齊【兩峯名】醉倚西風正南望暮雲煙艸一時低

弔同年楊禮部之美

海內文章選人中道徳師爭教衰病足不到鳯皇池李坊州芳【一首】

芳字執剛大興人承安二年進士歷幹坊兩州刺史同知都轉運使事爲人敬賢下士欵曲周至聞人一善極口稱道士論以此歸之又精於吏事累以廉能進秩正大末致仕歿於洛陽之難

畱別

祿食媿逾量智困念歸愚符竹恆爲累幸及引年初驅馬國西門初服返田廬金閨富才彥絕足駚髙衢眷我謝朝迹冠蓋寵歸途歸途豈不榮顧瞻亦踟躕煌煌丹山鳯覽徳萃淸都行人得棲止老鶴靑天孤石樓俯淸伊旁有幽人居儻逢經過便山水足相娛

禦訂全金詩增補中州集卷三十八

欽定四庫全書

禦訂全金詩增補中州集卷三十九

劉鄠縣昂【三首】

昂字次霄濟南人承安五年進士調鄠縣令劉光甫曾爲同官稱次霄髙材博學詩時有佳句云

補歸潛誌劉昂次霄濟南人有才譽以先曽有劉之昂故號小劉之昻泰和南徵作樂章一闋上平西爲時所傳其詞云蠆鋩舉螗臂展敢盟寒視洞庭彭蠡狂瀾天兵小試萬蹄一飲楚江幹捷書飛上九重天春滿長安舜明文唐日月周禮樂漢衣冠洗五川煙瘴江山全蜀下也劍闗何用一泥丸有人傳信日邊來都防先還終鄒平令

零口早行

馬上兀殘夢沈沈天向晨行雲如妬月古道不逢人野

曠耕聲逺山髙露气新哦詩無好語聊爾一吟呻

讀三國誌二首

虎視鯨吞卒未休一時人物盡風流婦翁正得黃承彥兒子當如孫仲謀乳臭嗣君眞寄坐齒寒鄰國莫分憂阿瞞狐媚無多罪誰作桓文得到頭

泣漢遺黎血未幹繁昌新築受終壇天球寶鼎私臧獲坎井防堂局鳯鸞地易主賔窮赤壁勢成螳雀事烏丸陳言衮衮令人厭枉就輸棋覆舊盤

錦峯王仲元【三首】

仲元字淸卿平陰人承安中進士以能書名天下歷京兆轉運司幕官子公茂今在雲中補歸潛誌王府判仲元字淸卿東平人廣道先生之侄也工書法趙黃山自號錦峯老人卒於京兆幕

附楊奐錦峯王先生墓表先生姓王氏諱仲元字淸卿家平陰廣道先生之猶子明道先生之子世以儒道著一時名公鉅人若黨懷英趙沨皆師尊之先生舉進士有聲承安五年四舉推恩資髙雅淸苦寡言笑無雜賔嘗知阿幹縣憲司以簡靜聞退食擁琴書不出正襟危坐似與世相忘也遇防心者𨿽對談竟日未聞渉貴遊可喜事人信其爲古君子也而書名尢重小楷介歐虞間用薦者召應奉翰林文字同進士入玉堂自先生始攺陜西東路轉運司鹽鐵判官適書藍田山碑飲玉漿偶得疾卒於官舎貞祐四年也卒之日家無餘貲槁葬城南鴈塔之陰鄰永平王尙書擴墓經兵寺宇廢蕩荊棘埋沒迷所在後三十八年尙書子元卿至審其墓西十五步初元卿許並負而東旣而恐親族零落無可歸甲寅五月九日奉天楊奐感念平素防長安邳邦用楊天徳來獻臣同徳張琚髙唐趙安世柝津張儆燕南毛居仁耿都陳殳雲中孟攀鱗太華郭時中鄠郊範文炳平陸貟擇加以衣衾藏之故穴蓋有待也

雪中同周臣內翰賦

天上瑞花散不收溫溫葉气浹皇州橫溪月澹梅宜臘平野風閒麥有秋淸興雅髙東武會孤吟誰似灞陵遊西山玉立三千丈好句都輸趙倚樓

雪

初稀時拂拂稍密自紛紛老樹曉迷月瘦峯寒帖云色從空際得聲向靜中聞客枕淸無夢哦詩徹夜分

贈靑柯坪隱者

太華神明觀靑柯小有天大哉霄壤內無此弟昆賢齊物三千行棲雲二百年初平初起後又得兩臞仙盧宜陽洵【一首】

洵字仁甫髙平人李承防致美見所作上梁文勉使就舉六十一嵗呂造牓登科歷河南府教授河陽丞宜陽令致仕後居伊陽年八十三卒仁甫有詩學以鞏原及赤壁圖詩著名招飲雲南園仙杏猩紅破北渚官醪玉液醇已約尊前成二老全勝月下作三人

白溝

白沙淸淺不容舟遼宋封疆限此溝到了山河無定主碧波依舊只東流

刁涇州白【三首】

白字晉卿信都人呂造牓乙科歷涇州幕官入補省掾卒作詩極致力樂府尢有風調今散失不復見矣

渭水

渭水秋天白驪山晚照紅行人迷古道老馬識新丰霜雪滿歸鬢乾坤猶轉蓬愁來成獨酌醉袖障西風

物質

物質方圓定營營止自疲鶴鳬傷斷續鵬鷃失髙卑巧宦多成拙徐行未必遲可憐箏上鴈來往聽人移

送花

縱橫詩酒少年曾老矣追懽謝不能種出好花無用處東鄰乞與坐禪僧

劉戶部光謙【一首】

光謙字達卿沈州人父澤字潤之爲部掾斷獄有陰徳劉之昂與之酬唱其詩有云侯門舊說炎如火陋巷今猶冷似冰半夜杯盤長袖舞白頭書冊短檠燈用是人不敢以府史待之達卿泰和三年進士資幹局處事詳雅爲朝廷所知累官司農少卿病瘡許州宣宗勅國醫診視之卒年五十六好問爲舉子時識於登封相得甚歡罇酒談笑有味使人不能忘也

寄陳正叔雷希顏

東南形勝古徐州人物休評第防流落落陳雷天下士故應連榻臥黃樓

毛提舉端卿【一首】

端卿字飛卿彭城人父矩桓州軍事判官歿王事飛卿二十嵗始知讀書遊學齊魯間備極囏苦饑凍疾病不以廢業凡十年以經義魁東平泰和三年擢第累遷提舉貨司戶部員外郎性剛明疾惡過甚坐與監察禦史相可否爲所中傷降鄭州司候攺孟津丞將復用矣防卒子思適今居東平

題崞縣郝子玉此君軒

桂林名姓一枝新萬竹靑靑徳有鄰渭上風煙分別泒山陽詩酒屬閒人心期已到冰霜窟眼界不知花栁塵萱背從今看輝映嫩香新粉四時春

康司農錫【一首】

錫字伯祿寧晉人其祖嘗與兄弟分財他田宅無所問止取南中生口十餘人縱爲民而已以故家獨貧父奕爲裏胥性純篤縣令嘗倚之以納賄及令爲禦史所劾奕自念言直則令被罪終世不齒渠官長而我以事証之何以立於世乃自縊而死令竟以無迹可尋獲免伯祿旣養於外祖田氏田氏見伯祿骨骼異他兒謂當有望使之應童子舉飲食臥起躬自調防備極勞苦得解赴都一日日暮行茭葦中懼爲同行所遺至背負伯祿而行及長師柏鄕王翰周輔束脩不能備周輔與諸公共賙給之黃裳榜擢第歷櫟陽簿警巡判官辟彭原令補省掾考滿遷開封府判官拜監察禦史言宰相侯摰師安石非相材提防近侍局宗室安之聲勢焰焰請托公行不可使久在禁近朝議偉之選授右司都事京南路司農丞破上蔡諸縣羣不逞把持之嘗以河中治中充行六部郎中從軍城陷投水死伯祿孝於母友於其弟有恩義於朋友從政則死心以奉公爲民古所謂公家之利知無不爲者惟伯祿爲然同年生如雷希顏冀京父宋飛卿之等名士數十人世以比唐日龍虎榜至論气質尙以伯祿爲稱首云

補歸潛誌康司農錫字伯祿趙州人與雷希顏冀京父同年進士正大初由省掾拜監察禦史上章言防檢完顏薩哈勒與赫舎哩約赫徳大恣橫不法時二人權勢赫然伯祿皆不屑士論稱焉後爲河南路司農少卿再授河中帥府經歷官北兵陷河中率帥兵南奔濟河船敗死爲人重厚有爲頗讀書嘗賦打毬詩云髙飛遠走偶然爾坎止流行恣所之餘先子云亦有理也

按部南陽有贈

魯山佳政霑鄰邑白水歡謠見路人縣務淸談君自了農郊夙駕我何勤星河直上冰輪轉桃李前頭玉樹春海宇疲民望他日艸堂那得遽移文

張戶部徳直【一首】

徳直字伯直平陽人叔祖邦彥字彥才張楫榜登科以當川令致仕有松堂集行於世嘗有詩云靑山淡淡水溶溶盡出蒼只防化工無限燒痕渾綠染可憐髙木待春風父廸祿字仲英明昌初進士歷岐山上黨二縣令卒於省掾伯直貞祐三年進士釋褐新平簿辟藍田令秩滿父老詣行臺畱再任去之日爲立生祠移沔池通許召補省掾選授右警巡使終於同知武勝軍節度使事子城今居永寧

叔能見過

度嶺千峯濶沿溪一徑微山寒花發晚村迥客來稀彊飲酬佳節悲歌送夕暉平生愛歡聚衰病與心違馮辰【一首】

辰字駕之臨潼人貞祐三年進士辟涇陽令九嵗知作詩

雨後【時年十三】

東風花外錦鳩啼喚起西山雨一犁綠滿蔬畦人不到桔橰閒立夕陽低

王世昌【二首】

世昌字慶長寧州人貞祐三年同進士出身以信都丞致仕

過華州

拔地三峯冷翠微落崖飛瀑噴珠璣吟鞭落托騎驢過戰刃韜藏牧馬歸十丈玉蓮秋不謝半楞掌月晝還飛地靈人傑無遺逸未分蟠螭老布衣

方城東寺海棠

苦苣如鍼艸有芒桃花輕薄絮顚狂少陵例有詩沾丐只枉無言到海棠

李宜陽過庭【一首】

過庭字庭訓武亭人貞祐二年進士歷宜陽永寧滎陽三縣令所去見思入爲右曹掾斷獄寛平當妖賊李亨首坐所詿誤數百人皆從輕法正大中擢右三部司正終於昌武軍節度副使少日從太原王正之學故詩文皆有可觀人初與交者皆不能合久之知其爲淳質長厚人也壬寅四月暴卒於東平子萼字華甫

讀公孫傳

古來好客數平津我道眞龍未必眞一个仲舒容不得不知開閤爲何人

田錫【二首】

錫字永錫宛平人興定五年進士調新蔡主簿閒居南陽驥立山下資豪爽自少日有聲場屋間作詩甚多弔蘇墳一篇有英靈還卻眉山秀依舊東風艸木天之句世哄傳之

補歸潛誌田永錫義州人叔思敬耀卿名進士永錫少有詩聲其過東坡墓云冨貴一場春夜夢文章萬斛冷雲泉英靈還卻眉山秀依舊春風艸木天爲人傳誦興定末同余試南京擢第遭亂南奔在江淮間病卒

牧牛圖

干戈擾擾徧中州挽粟車行似水流何日承平如畫裏短蓑長笛一川秋

故縣別業

九折驅車夢易驚一防老計喜初成園蔬不借將軍地宅劵何勞宰相名山入平檐供逺翠水環釣石得深淸漫郎聱叟琦玗子誰悟他生與此生

張介【一首】

介字介夫彭城人正大元年經義第一人歷鞏谷熟二縣令幼有賦聲爲人有蘊借嘗贈詩人楊叔能末章云我貧自救如沃焦君來過我亦何聊爲君欲寫貧士嘆才思殊減荒村謠楊初以荒村謡得名故云

讀天寶遺事

不但昨非今亦非上皇騎馬淚沾衣曲江死後無忠諫卻憶詞人秋鴈飛

龎漢【一首】

漢字茂平晉人正大末年進士沈毅有志節待次內鄕北山兵亂遇害

終南谿

冷云低壓萬長楊十防秋陰鎖北堂門外兵塵漲秦楚水邊煙景似湖湘荷翻山雨僧窓晚竹泛溪風客枕涼早晚初平遂眞隱繞陂閒牧石頭羊

宋景蕭【二首】

景蕭字望之濟川族孫正大六年進士辟令泰安未赴遭亂望之於劉景爲外兄故其詩頗獲沾丐嘗有荒山銷盡古今魂之句詩家稱焉

河陽望河朔感遇一首

南來邊報日駸駸思禹亭髙淚滿襟野燒爲誰畱白艸荒城空自隔疎林鴈聲不斷天連水山色無情古又今離合興亡只如此往年爭識少陵心

春雪用上官明之韻

啑啑春虫閙撲窓地鑪茶鼎蚓聲長詩中有味淸於酒只欠冰梢數防香

李警院天翼【三首】

天翼字輔之固安人貞祐二年進士歷滎陽長社開封三縣令所在有治聲遷右警巡使汴梁旣下僑寓聊城落薄失次無以爲資辟濟南漕司從事方鑿圓枘了不與世合眾口媒孽竟罹非命輔之材具甚美且有志於學與人交欵曲周密久而愈厚死之日天下識與不識皆爲流涕予謂天道悠逺良不可知而天理之在人心者亦自不冺也

還家三首

幽花雜艸滿城頭華屋惟殘土一丘鄕社舊人何處在語音彊半是陳州

牡丹樹下影堂前防醉春風谷雨天二十六年渾一夢堂空樹老我華顚

殊音異服不相親獨倚荒城淚滿襟秪有靑山淡相對似憐我是此鄕人

劉神童防【一首】

微字伯祥益都人七嵗能文道陵召入宮賦鳯凰來儀二首稱防賜經童出身系籍太學後登貞祐二年第

春栁應制得城字

翠細圓勻綠綫輕著行排立弄新晴更看三月春風裏散作飛花滿鳯城

附金史選舉志明昌元年益都府神童子劉住兒年十一嵗能詩賦誦大小六經所書行艸頗有法孝行夙成乞依宋童子李淑賜出身且加以恩詔上召至內殿試鳯凰來儀魚在藻詩又令賦旱詩上嘉之賜本科岀身給錢粟官舎令肄業太學

附莊靖集王翼字輔之性頴悟勤於學七嵗常從師行有誦杜牧之華淸宮詩後師舉似歷歷能道之師頗奇焉八嵗能屬文旣長日記千言應進士舉因感疾遂畱意於醫尢精於易占無不應於秀老徳老二人處悟禪理太原公處精術數誦古今才人詩得句法自著有古律詩三百餘篇長短句二百首

附金蓮正宗記張神童馬丹陽詩雲海上文章第一儒重陽曾向醉中扶古今多少修眞者應比先生一个無

郭宣道【一首】

宣道字徳明邢州人系出衣冠家人物楚楚而有老成之風貞祐中客南陽名士定興張履坦之罷鄧州觀察閒居此縣之石橋見徳明愛之招致門下飲食教督委曲周備遂有聲場屋間正大末沒兵中

送同舎張耀卿補掾中臺

摩雲頭角看昂藏意外升沈豈易量取士皆知有科舉進身初不在文章闗心鴈塔功名晚試手烏臺嵗月忙此去一官先有路獨憐燈火夜窓涼

張仲宣【二首】

仲宣字利夫相州人舉進士有聲子柔字子友今在林慮

下第

主司頭腦舊冬烘更著書郎骨相窮曉賦得官何足道直須遮馬困吳融

戱題石鹿蜂猴畫卷

橫槊將軍馬足塵判花學士筆頭春功名果屬丹靑手造物如何戲得人

胡汲【一首】

汲字直卿衛州人少有賦聲與新鄭傅伯祥呂鵬舉相友善貌寢陋而滑稽無窮時命不偶竟窮悴而死

失題

休笑參軍靴不襪莫嗟門客食無魚燕鴻來去端誰使鵬鷃逍遙本自如潦倒淵明三徑菊荒唐惠子五車書古人淡裏求眞味身外紛華不羨渠

王修齡【一首】

修齡字紹先同州人詩有得意好花開早落喚愁芳艸燒還生閒閒愛而戲之目爲癡仙人

黃葉行送祖唐臣歸柘縣

送君黃葉山黃葉紛不埽上有蕭蕭之風樹下有漫漫之衰艸山中黃葉行復靑髀肉一消人自老酒盡意不盡執手臨古道古道連延走錦襄錦襄日暮浮雲翔一燈孤館相思處寒鴈一聲秋夜長

禦訂全金詩增補中州集卷三十九

欽定四庫全書

禦訂全金詩增補中州集卷四十

張參議澄【四首】

澄字之純別字仲經本出遼東烏舎族國初遷之隆安祖黃縣府君移官洛水因家焉之純早孤能自樹立避地洛西率資無旬日計而泰然以閉戶讀書爲業嘗從辛敬之趙宜之講學故詩文皆有律度兵後居東平詩名籍甚如雲齊客計窮思蹈海杞人癡絕漫憂天壞壁粘蝸艱國步荒池漂蟻失軍容此類甚多

附元好問張仲經詩集序仲經出龍山貴族少日隨宦濟南從名士劉少宣問學客居永寜永寜有趙宜之辛敬之劉景其人皆天下之選而仲經師友之故蚤以詩文見稱及子官西南仲經偕杜仲梁麻信之髙信卿康仲寜挈家就子內鄕時劉內翰光甫方解鄧州倅日得相從

文字間仲經之所成就又非洛西時比矣北渡後薄遊東平謁見行臺嚴公一見卽被賞識待以師賓之禮授館於長淸之別墅積十餘年得致力文史以詩爲專門之學此其出處之大略也今觀其詩在永寧賦幽居云寒盡陰崖艸有芽竹梢殘雪墮冰花號空老木風才定倒影荒山日又斜天地悠悠常作客干戈擾擾漫思家煙村寂寞無人語獨倚寒藤數暮鴉其落筆不凡類如此及來內鄕嘗阻雨板橋張主簿艸堂同賦浙江觀漲詩仲經雲一雨天地來濤聲破淸曉光甫大加賞嘆以爲有前人風調是年出居縣西南白鹿原名所居爲行齋取素貧賤行乎貧賤之義行齋之南有菊水湍流噴薄景气古澹陽崖回抱緑莎盈尺臘月紅梅盛開諸公借艸而坐嘉肴防酒嘯詠彌日仲經有詩云寒客逺峯猶帶雪暖私幽圃已多花仲梁𨿽有暖散春泉百汊流之句亦自以爲不及也其餘如次韻見及雲長松偃蹇千年物病鶴摧頽萬里心春思云一春常作客連日苦多風野樹淒迷緑檐花暗澹紅愁隨詩卷積囊與酒樽空巢燕如相識頻來艸舍中書事云故國三年夢新愁兩鬢蓬淚從南望盡塗自北來窮破牖蠅烘日枯梢鵲愛風悵然掻白首逺目過歸鴻贈貟善卿云詩材𨿽滿腹家具少於車珍珠泉感舊云紅槿有情依壞砌緑莎隨意上寒防秋興雲壞壁粘蝸艱國步荒池漂蟻失軍容秋日云寒花矜晚色病葉怯秋聲憶永寜舊遊寄魏內翰云上閣寺髙迎晚翠遊家樓小簇春紅獨腳云洛岸瀟瀟雨送春老愛靑山悟靜緣問路前村犬吠人病枕偏宜夜雨聲林深鹿近人年衰與杖宜云出祗園雨亦香又如風琴一首回軍謡四首淸明日陪諸公防集東園一首病中一首移居學東坡八首再到方山絕句書陶詩後集句往往傳在人口內相文獻楊公有言文章天地中和之气太過爲荒唐不及爲滅裂仲經所得雍容和緩道所欲言者而止其亦得中和之气者歟爲人資稟樂易恬於進取進退容止皆有蘊借可觀與人交重然諾惇分義終始可以保任使之束帶立朝當言責之重豈得輕負所學忘禮諫之義乎憂世旣切惠養是其所長趙張三王鉤距之吏奮髯抵幾砉砉俊快保其羞而不爲至於徳讓君子之風良有望焉自丙午以後參幕府軍事當賢侯擁篲之敬得寸行寸謂當見之一日未一試而病不起矣其孤夢符持橘軒詩集求子編次感念平昔不覺出涕因題其後嗚呼有言可述學者之能事有子可傳人道之大本吾仲經言可述矣子可傳矣顧𨿽賫志下泉其亦可以少慰矣夫甲寅冬至日詩友河東元某裕之題

積雨

積雨生頑痺新晴意自怡幽花依小徑野蔓媚疎籬髮少從梳懶年衰與杖宜腐儒慙用拙糲食復何辭

和林秋日感懷寄張文禦史二首

塞艸枯黃秋未殘北風裘褐日生寒田園正憶遂初賦冰雪莫吟行路難囊穎露錐徒自苦蒯緱有劍秪空彈南窓明暖無塵到慙愧髙人老鶡冠

別家六見月牙新萬里風霜老病身塊坐氊廬心悄悄逺懷茅屋夢頻頻田無取終成謗市虎相傳久是眞鄕國歸程應歲暮火鑪煨栗話情親

輥馬圗

飛塹乘城力亦優不應伏櫪便垂頭而今世上無良樂兀兀黃塵輥得休

白賁【一首】

賁汴人自號決壽老自上世以來至其孫淵俱以經學顯

客有求觀予孝經傳者感而賦詩

古人文瑩理後人但工文文工理愈暗紙札何紛紛君看六藝學天葩吐奇芬詩書分體制禮樂造乾坤千岐更萬轍要以一理存如何臻至理當從踐履論跋涉經險阻鉆研閱寒溫孝弟作先鋒道徳嚴中軍仰觀及俯察萬象入見聞不勞施斧鑿筆下生煙雲髙以君唐虞下以覺斯民君如不我鄙時來對鑪燻

王內翰樞【一首】

樞字子愼良鄕人遼日登科仕國朝直史館

三河道中

十載歸來對故山山光依舊白雲閒不須更讀元通偈始信人間是夢間

睡軒趙晦【一首】

晦字光道管城人宋末代州法曹秀容主簿汴京破後不復仕自號睡軒居士子洵子都大定二十年進士眞定路總管判官孫綱三赴廷試以防補官終於永壽令曽孫居禮之讓今在燕中

暮春

壓枝梅子半靑黃葉底殘紅雨褪香翠鈿舞風楡落莢緑鍼浮水稻抽秧酒濃猶覺春酲困睡美方便午夢長苦被啼鶯訴花老揮毫聊作送春忙

浚水王世賞【四首】

世賞字彥功汴人與尹無忌王逸賓趙文孺相周旋明昌中保舉才能徳行賜出身釋褐鞏州教授終於鹿邑簿有浚水老人集傳於世

立春後十日登樓

今日登樓眼風煙倍覺新溪梅初破萼屋雪半融銀鴈外天逾碧鷗邊水自春兒曹應見笑吟望獨傷神

春雪

只謂春天暖寜知雪霰飛龍蛇且深蟄花栁不勝威淰淰淩風細紛紛帶雨稀誰當問穹昊生殺果何機

探梅

候得南枝破玉腮心顏今日爲君開細看苔逕無行迹先賞應輸我獨來

稱善齋

宦途馳逐只堪羞何意須封萬戶侯平日少遊眞可念絕勝辛苦駐壺頭

南湖靖天民【一首】

天民字達卿防陽人其父國初官原武因而家焉少日嘗兩魁鄕試自望者不碌碌所與交如龎才卿楊茂才劉之昂王逸賓皆一時名士晚年買田南湖葺亭圃植竹樹以詩酒爲事自號南湖老人年七十九卒子文煒徳昭從孫顒子昻

西子放棹圗

髻鬟蕭颯薴蘿秋千古香溪水自流吳越兵爭竟何得風流輸與五湖舟

附遺山集南湖先生原武人年二十許時曽以鄕試兩冠鄭州然其資倜儻所以自望者甚髙終不樂爲舉子計卽棄去學擊刺當正隆徵南頗欲馳逐戎行間旣而大定詔書下兵各罷歸先生抱利器而無所試乃浮湛里社以詩酒自娛買田南湖之上築亭種樹徜洋乎其間盡置家事日與賔客酣飲歌館棊槊窮日夕不少休家故饒財又好施與其赴人之急猶疾痛之在已故人尢以此歸之所與遊如臨洺王逸賓遊宗之大定劉之昂其人皆天下名士至論人物必曰靖達卿今日之奇男子也先生生於天防初歷大定明昌泰和優遊於太平和樂之世者五十年大安兵興乃下世平生喜作詩樂府尢有蘊借觀西子放棹詩可見也嘗雪中騎靑騾行京水道中作長詩卒章有安得西都畫史吮筆出新意寫作南湖老子雪景乘騾圖之句其子文煒北渡後來東平始以先生之意追畫此圗求僕賦詩文煒質直好義讀書作文有聲時軰中觀其子可以想見先生之爲人故爲道其事幷以致懷賢之思云

東臯桑之維【一首】

之維字之才恩州人蔡丞相伯堅之子壻也以樂府著稱有東臯集傳於世

白髮

白髮近年見十中三兩莖半因愁儹出多爲病添成梳裏有時落鑷余還又生老知無可避何處是功名步元舉【一首】

元舉關中人

下第過楡次

棲遲零落未歸人已坐無成更坐貧意气敢論題柱客晨昬多負倚門親囊空漸覺錢余貫衣敝翻饒虱滿身遙望秦關獨惆悵一天風雨落花春

馮文叔【一首】

文叔遼東人

客捨

禿襟短褐破書囊十五年來客異鄕生事穽中揺虎尾窮途天上轉羊腸三朝不遇馮唐老半夜悲歌寧戚狂獨倚牛車望遼海西風塵土鬢蒼蒼

張庭玉【一首】

庭玉字子榮易縣人能日賦百篇有集行於世

卽事

烏鳶繞樹山棃熟蝴蝶穿花木槿開赤腳城中借書去蒼頭原上負薪來

宗道【一首】

道字雲叟山陰人以足疾不仕有詩雲家藏千卷富身得一生閒茅屋經年補柴門盡日關其自處可見

寶巖僧捨

寂寂鐘魚柏滿軒午風輕颺煮茶煙西堂竟日無人到只許山人借榻眠

鮮於溥【三首】

溥字彥仁宋文臣子駿之後髙祖淳淳之子孝標標之子壽吉壽吉之子坦皆擢進士第而仕亦達彥仁坦之子以門資仕終於櫟陽令濟源盤谷天壤佳處坦父子居其間飲酒賦詩翛然塵垢之外至今人以髙士目之弟彥魯子忠厚今居鄕裏

魯村道中

小橋沙路已堪圗更著衰翁跨蹇驢暮靄似催寒日短秋容仍帶逺林疎雕盤平野黃楡落兔走橫岡白艸枯漸喜閒身逺朝市一年彊半在村墟

春日仿舊詩體

年老逢春莫等閒逢春能得幾回看插花盡要花枝滿把酒休辭酒琖幹好向酒邊畱舞袖不妨花外駐吟鞍閒身健在須行樂燕語鶯啼春又殘

早發

燈前夢斷家千里馬上詩成月一痕晨粥未烹官路逺隔林煙火是漁村

史士舉【二首】

士舉字仲升滎澤人漢功臣肇之後髙祖所賜鐵券故在其大父官濟源樂其山水因家焉父神山令激石琚榜進士仲升以蔭補官歷銅鞮三川兩縣令初任京兆錄事以歲旱擅開倉賑貧身往太一湫禱雨尋獲嘉澍用是得名爲人雅重知義理裦衣緩帶逍遙山水間宛然一老書生也貞祐之亂避於太行保聚失守老幼皆出降仲升義不受辱投絕澗而死年七十九孫庭玉字徳秀今居山陽

超化

石根寒澑迸珠璣尋丈驚看雪浪飛我是玉川煙水客暫來盤礡亦忘歸

晉祠

小橋流水竹蕭森竹里人家一徑深只欠東風小籬落梅花疎澹月籠陰

禦訂全金詩增補中州集卷四十

欽定四庫全書

禦訂全金詩增補中州集卷四十一

王敏夫【二首】

敏夫五臺人作詩工於賦物甚爲趙宜之所稱鴈門前軰中有許蛻子遷以武皇廟詩著名又酒渴後四句云眼底恨無雲夢澤胸中疑有沃焦山南窓花影三竿日指防銀瓶照病顏有集傳河東往往稱此倪民望字具瞻屛山所謂倪侯頭如筆其鋒不可當者有種松詩云種松莫種栁種栁莫種松堅脆非所計雅俗寜與同可是種松無隙地卻教憔悴栁陰中張韶九成寄朔州茍輔臣云陳雷膠漆輕餘子楚漢風雲屬少年李忠直卿賦雪云不將栁絮春風比好作棃花夜月看至於蘇吉莘老李鵬翼衝霄與具瞻之子仲儀詩文多可傳防亂之後惜不能記憶之矣

同東巖元先生論詩

林逋仙去幾多年驚見梅花第二篇

千歲冰霜松骨瘦九秋風露鶴聲圎騰輝定出連城上得趣知從太古前邂逅茅齋話終夕只疑人世攺桑田

李氏友雲樓

霧羃煙迷十二欄壺觴招我一躋攀黃簾捲起湘川竹分得西州數防山

王利賔【一首】

利賔字茂實襄城人朴直純素作詩有古意似其爲人然亦未嘗以示人也家與衛昌叔鄰居而不相往來計平生所友惟不肖而已子一日過襄城知茂實病就臥內候之乃見壁間所黏五言古詩十數首竄攺重疊往往可傳然後知茂實所以交予者特以詩故耳渠旣不言予亦無從知之惜登時不謄寫今忘之矣

題扇頭

輕紗畫竹雀柄短不盈握暑气正憑陵淸風一何邈孫益【一首】

益字徳裕秀容人嘗從先大夫學詩

送張安中還雲中【名保極云朔名士】

相送還相送臨分手重分驊驑欣得路鴻鴈惜離羣木落黃華路城低紫塞雲中秋月正好千里漫思君張瓛【一首】

瓛字君玉大名朝城人嗜作詩年已老而刻苦殊未減爲人謹願有禮見稱諸公間卒年六十八子鏞鎭今居鄕裏

送侯道士

十年走南北黃塵污人衣翩翩夜啼鳥一枝無可依問君何所如鳬舄東南飛恨我不得往失腳穽與機從君知不能一笑人間非何水無蒲魚何山無蕨薇終當拂衣去往叩雲山扉

徐好問【一首】

好問字裕之永寜人

龍門

疏鑿而來道路通行人萬古翠微中南山山寺題詩滿一字何嘗到禹功

呂大鵬【一首】

大鵬字鵬舉宻縣人自言宋名相申公之裔宣宗頻歲南伐鵬舉作詩欲以撼主兵者云逢掖無由掛鐵衣劍花生澀馬空肥燈前艸就平南策一夜江神涕泣歸其以气岸自許皆此類也

夏日【北渡後作】

旋移石枕拂藤牀細灑槐陰趂晚涼大地嗷嗷困鑪鼎老天不肯下殘陽

髙永【一首】

永字信卿出於盤陽大族父元字善長教信卿作舉子讀書略通卽棄之去爲人不顧細謹有幽幷豪俠之風賔客入門則盡家所有者爲具不爲明日計人以此愛之貞祐初避兵太原與李長源居於廣平寺有盜穴墻而入長源性恇怯聞騷窣聲噤不敢語盜盡挈信卿所有而去長源徐曰緑林之子至矣於是信卿生理大狼狽南渡居嵩州出入屛山之門其學遂進初名防字舜卿又名揆屛山攺焉眞定王之奇士衡攻雜學屛山目爲怪魁王從之內翰爲賦善哭詩奉聖馬餌升公敢爲大言著書十萬言號北新子大略以談兵爲主且曰古人兵法非不盡但未有北新子五十里火雨耳信卿皆與之遊故其詩豪宕譎怪不爲法度所窘有冰柱雪車風調觀咀龍篇及大雨後見寄可槪見矣正大壬辰病歿於京師年四十六

補歸潛誌髙永信卿漁陽人倜戃尙气輕財好交遊頗讀書喜談兵文辭豪放長於論事嘗從屛山遊與李長源元裕之杜仲梁李稚川相善屢舉不第家甚貧正大末余居淮陽信卿持諸公書來謁因爲定交畱月餘西去未幾同在南京被圍嘗上書言事不報以病死自號應庵

防賈天升所藏段志寜山水

蒼壁雲气湧長松風雨寒湍流劈山出玉虹飲溪灣胸中無雲夢筆底無江山想見破墨初布袖蛟龍蟠壯觀駭心魄萬象本自閒寒齋靜相對逺意空追攀

孫邦傑【一首】

邦傑字伯英雄州容城人曽祖堅國初有功官至隴州刺史伯英少日住太學有時名所與遊皆名士興定初知世將亂棄家爲黃冠師附元好問孫伯英墓銘伯英在太學時所與遊皆一時名士故相程公日新判河南伯英居門下甚愛重之貞祐初中原受兵朝廷隔絕府治中髙廷玉獻臣接納奇士號爲衣冠龍門大尹復興惎之防有爲飛語者云治中結客將據河以反遂爲尹所構凡所與往來者如雷淵希顏王之奇士衡辛願敬之俱陷大獄危有一綱之禍伯英出入府寺人爲出死力者多故得先事遁去防赦乃歸貞祐丙子子自太原南渡故人劉昂霄景愛伯英介予與之交因得過其家登壽樂堂飲酒賦詩樽俎間談笑有味使人久而不厭伯英時年四十許困名塲已久重爲世故之所摧折稍取莊周列禦冦之書讀之視世味蓋漠然矣子意其本出將家气甚髙已折節爲書生束以詩禮優柔饜飫偶以蘊借見名其鬱鬱不能平者時一發見如縛虎之急一怒故在世已亂天下事無可爲思得毀裂冠冕投竄山海以髙蹇自便日暮途逺倒行而逆施之古人或爲抱關或仕執翿或亡從博徒賣漿者遊其畫皆出於無聊賴之至耳非本志也又明年客有來崧山者云伯英眞爲黃冠師矣正大庚寅十月十九日歿於亳之太淸宮春秋五十有一因卽其地之始祖堅國初以軍功贈龍虎衛上將軍隴州刺史祖楫武略將軍魯山令父鈞武義將軍昌州鹽使司判官室劉氏前歿子璋壻同郡王好禮伯英初名邦傑後攺天和孫氏雄州容城人居雒陽四世矣銘曰馬逸覂駕犢健破車霸略所貪世議之拘我足天衢彼責守閭我材明堂彼求侏儒蚩蚩之與曹而昧昧之與居俱腐艸木孰別以區千百載而下或有攓蓬而問者又焉知其輕世肆志自放於方之外以耗壯心而老歲月歟

燒筍

煨柮舊聞山谷語勸畊還憶大蘇詩傳將火候無多訣畱得天眞又一奇未放錦防開束縛已看玉版證茶毘白麻初拜驚燒尾見此應慙富貴癡

曹用之【一首】

用之歸徳人幼有賦聲屢中甲乙詩亦有功嘗戲作鬼仙語云瀏瀏竹間雨熒熒窓下燈相逢不相顧含淚過巴陵詩有本事中山楊正卿能道所以然眞人作鬼語也

憶舊

花鳥巡檐喚曉晴喚來和气滿春城春風二十年前客煮酒靑梅也後生

趙達夫【二首】

達夫太原人性嗜讀書而不事科舉南渡後居緱氏山中安貧守分故終世窮悴壬辰之兵遇害

紅梅

西湖句好已成塵蠟防都能幾許春乞與瓊兒薄梳洗才情畱待月中人

柳

楊栁攙春不耐秋十分憔悴盡風流水邊沙際風煙冷收拾殘陽付暮愁

邢安國【二首】

安國字仲祥沁州武鄕人少日有賦聲四十歲後卽不應科舉以詩酒自娛避亂客泌陽十餘年後北歸備極艱苦其見於詩者如此往時李長源傳仲祥栁花一詩渠甚愛之今以丹崖集校之與傳者不同當是長源曽與商略之耶

楊花

細防輕團轉復飄隋家堤岸壩陵橋非綿非絮寒無用如雪如霜暖不消狂惹客衣知有恨巧尋禪榻故相撩陂塘回首浮萍滿依舊春風擺翠條

過唐州西李口

白沙翠竹溪上村漁家賣魚喚行人西風吹皺一溪水水光日影金鱗鱗

張溫【一首】

溫字元佐上黨人祖仲容字才翁宋末登科仕至屯田員外郎以好士名天下致仕後有詩云病身衰退謝明朝北洞閒眠晝寂寥十畝晚禾煙冉冉一林修竹雨瀟瀟黒花遮眼秋不落白雪撲頭春未消世事悠悠吾老矣一壺濁酒且逍遙至今爲鄕裏所傳元佐泰和六年李演牓乙科登第詩樂府俱有名於時

感懷一首

彌月不出門出門沙漲東風昬老樹擺撼轟雷奔鬼物叫嘯山前村僑居客子驚心魂歸來繞屋尋蘭蓀蘭蓀落索靈苗髠主人醉倒老瓦盆衣袖半帶淋漓痕蕓蕓蕭艾同歸根天生天殺何怨恩糟牀與翁共淸渾絕勝被髮叫帝閽

馬舜卿【一首】

舜卿名肩龍以字行宛平人先世遼大族有知興中府者故又號興中馬氏祖大中國初登科節度全錦兩州父成誼字宜之張楫牓登科京兆路統軍司判官舜卿在太學有賦聲宣宗初人有告宗室從坦殺人從坦字履道一時賢將帥處猜嫌之地人以爲必死而不敢言其寃舜卿以太學生上書大略謂從坦有將帥材方今人物無有出其右者臣一介書生無用於世願代從坦死畱爲天子將兵書奏詔問汝與從坦交分厚耶舜卿對臣知有從坦從坦未嘗識臣從坦寃人不敢言臣以死保之宣宗感悟赦從坦授舜卿東平錄事委行臺試驗宰相侯莘公與之語不契畱數月罷歸將渡河與排岸官紛競筐中搜得軍馬糧料名數及利害事目疑其姦人之偵伺者系歸徳獄根勘適從坦至立命出之正大四年冬薄遊鳯翔徳順州將愛申以書招舜卿舜卿欲往鳯翔總管以敵兵勢甚張吾城可恃徳順不可守勸勿往舜卿曰愛申平生未嘗識我一見爲知己我知徳順不可守我往必死然以知己故不得不死也乃舉行槖付族父明之爲死別冒險而去旣至不數日受圍城中義兵七八千而已州將假舜卿鳯翔總管判官守禦一以委之凡受攻百日食盡乃陷軍中募生致之不知所終時年五十三詔贈某官配食褒中廟舜卿年少時過襄垣題詩酒家壁辭气縱橫時軰少有及者如雲玉鞭再過長安道人面依前似花好殷勤勸我棃花春要看罇前玉山倒他語類此

防州道中

山腰薄雪朝暾未放陽和入燒痕一片長安世情月棃花院落幾黃昬

禦訂全金詩增補中州集卷四十一

欽定四庫全書

禦訂全金詩增補中州集卷四十二

郝天挺【一首補五首】

天挺字晉卿陵川人家世儒素伯父子颺有詩名號東軒老人先生少日有賦聲早衰多疾厭於名塲遂不復就舉貞祐之兵避於河南往來淇衛間爲人有崖岸耿耿自信寜落薄而死終不一傍富兒之門年五十七卒於舞陽臨終浩歌自得不以死生爲意其平日自處爲可見矣好問十四五先人令陵川時從先生學舉業先生教之曰今人賦學以速售爲功六經百氏分磔綴緝外或篇題句讀之不知幸而得之不免爲庸人況一敗塗地者乎又曰讀書不爲藝文選官不爲利養惟通人能之又曰今世仕宦多用貪墨敗官皆苦於饑凍不能自堅者耳男子生世不耐饑寒則𨿽小事不能成子試以吾言

求之先生工於詩時命好問屬和或言令之子欲就科舉詩非所急將無徒費日力耶先生曰君自不知所以教之作詩正欲渠不爲舉子耳子思溫字和之孫經字伯常今居順天

附元好問郝先生墓銘泰和初先人調官中都某甫成童學舉業先人思所以引而致之者謀諸親舊間皆曰濩澤風土完厚人質直而尙義在宋有國時俊造軰出見於黃魯直季父亷行縣之詩風俗旣成益久益盛迄今帶經而鉏者四野相望𨿽閭巷細民亦能道古今曉文理爲子求師莫此州爲宜於是先人乃就陵川令之選時鄕先生郝君方聚子弟秀民教授縣庠先生習於禮義之俗出於賢父兄教養之舊且嘗以太學生遊公卿間閱人旣多慮事亦審故其容止可觀而話言皆可傳州裏老成宿徳多自以爲不及也某旣從之學先生嘗教之曰學者貴其有受學之器器者何慈與孝也今汝有志矣器如之何又曰今人學詞賦以速售爲功六經百氏分裂補綴外或篇題句讀之不知幸而得之且不免爲庸人況一敗塗地者乎先人旣罷官某畱事先生又二年然後歸先生歿於成臯其子思溫歸葬鄕裏以書抵某言吾子往年赴弔成臯曽以墓銘爲請今卒事矣願有以慰不肖孤之心某謝不敢當六七年之間思溫之請益堅辛丑之秋又屬其外兄牛元偉來致辭曰先子生無一命之爵歿無十金之產賫志下泉有識興嘆授業得如吾子者且不能一言半辭以見於後世其命也矣某再拜曰僕有罪乃敍而銘之先生諱天挺字晉卿先世有自太原遷上黨者宋末又遷陵川遂爲陵川人曽祖諱元祖諱璋考諱升以選擇爲縣功曹至先生之伯父東軒先生始宦學蔚爲聞人先生少日舉進士預春官氏薦書便能出諸公之右多疾早衰厭於名塲遂不就選以某年月日遘疾春秋五十有七終於寓捨前娶同縣張氏繼室髙平司氏子男一人卽思溫也女一人嫁進士侯公佐男孫三人曰經曰恆曰彞經最知名女孫一人弟天禔從弟天祐猶子思忠皆有聲塲屋間銘曰篤於其資誠於其思行可以士矩政可以吏師奉璋峩峩其誰曰我私畀鎡基而奪之時操利器而莫施窮巷抱書涅而不緇曵履商謳長與世辭寜以一寒暑往來之蹔槪細人而怨咨良璞含光平價不貲棄擲泥塗識者涕洏孰物之屍孰命之司吾欲問之有如先生者而至於斯有如先生者而止於斯

送門生赴省闈

靑出於藍靑愈靑小年塲屋便馳聲未饒徐淑早求舉卻笑陸機遲得名嗟我再衰空喜君初筮已崢嶸此行占取鼇頭穩平地煙霄屬後生

題麻姑壇

路入云關仙境佳瓊田瑤艸帶煙霞貯經洞古無遺檢養藥鑪存失舊砂靑鳥不傳金母信紫鸞應返玉皇家巖扉不掩春長在開盡碧桃千樹花

蓮花菊

十丈花開玉井遙翻成叢菊老秋標寒枝白日塵無防凍蘂經霜瓣不凋依徑香生妃子步繞籬嫩比六郎嬌雙歌一曲淵明醉辜負扁舟冷畫橋

遊石壁有呈二首

廊廟雍容四十秋旱爲霖雨濟爲舟五朝寵遇已黃髮六詔歸來方黑頭後部風雷詩鼔吹前途山水酒觥籌試看絕壁秋云句知是承平宰相遊

絕壁秋容勝荒壇冷气淸野僧畱客飲山烏背人鳴已極登臨興無窮今古情浩歌一樽酒四海共升平

題宣聖廟

金碧煌煌梵剎雄元樓觀五雲中如何萬代綱常祖釋奠今無數畝宮

附靑鞋踏雪志汾州學宮門右有石嵌壁中乃金郝天挺募建文廟疏其文伏以下書絕句一首卽接謹疏字

附陵川文集郝天祐字賢卿陵川人貞祐初隱居魯山作古文歌詩尢玩意書法嘗以爲正書當以篆意爲本而鐘王書之經也顏坡書之傳也其餘則諸子百家耳故其筆勢莊重秀勁能作丈餘楷艸嘗言大字𨿽大而小小字𨿽小而大正書須有艸意艸書須有正筆其論書如此

附李詡戒庵老人漫筆唐詩鼓吹舊云郝天挺注金又有一郝天挺兩山墨談亦考之不審

溪南詩老辛願【二十首】

願字敬之福昌人其大父自鳯翔來居縣西南女幾山下以力田爲業敬之自號女幾野人年二十五始知讀書取白氏諷諫集自試一日便能背誦乃聚書環堵中讀之書至伊訓詩至河廣頗若有所省欲罷不能因更致力焉音義有不通者搜訪百至必通而後已有一事闕十年者由是博極羣書於三傳爲尢精至於內典亦稱該洽杜詩韓筆未嘗一日去其手作文有綱目不亂詩律深嚴而有自得之趣性野逸不修威儀貴人延客敬之麻衣艸履足脛赤露坦然於其閒劇談豪飲旁若無人髙獻臣爲河南治中聞其名引爲上客及獻臣爲府尹所誣敬之亦被訊掠幾被一网之禍自是人以敬之之名爲諱絕不與友不二三年生事大狼狽田五六十畝歲入不足一牛屢爲追胥所奪竟賣之以爲食眾雛嗷嗷張口待哺雅負髙气不能從俗俯仰迫以饑凍又不得不與世接其枯槁憔悴流離頓踣往往見之於詩元光初予與李欽叔在孟津敬之自女幾來爲之畱數日其行也欽叔爲設饌備極丰腆敬之放箸而嘆曰平生飽食有數每見吾二弟必得美食明日道路中又當與老饑相抗去矣防有一日辛老子僵臥栁泉韓城之間以天地爲棺槨日月爲含襚狐貍亦可螻蟻亦可耳予二人爲之惻然敬之佳句極多如自憐心似魯連子人道面如裴晉公萬事直須稱好好百年端欲付休休院靜寛畱月窓虛細度云浪翻魚出浦花動鳥移枝之類恨不能悉記耳【木棲雲吟窓醉幾秋風晚只許幽人个裏知三鄕光武廟云方山靑繞一川斜到其處知爲工也】予嘗論敬之士之有所立必借國家教養父兄淵源師友講習三者備而後可諭如世之美婦多出於膏腴甲族薰醲含浸之下閭閻間非無名色一旦作公夫人則舉步羞澀曽大家婢不如其理然也故作新人材言教育也獨學無友言講習也生長見聞言父兄也至於傳記所載西子乃薴蘿山采薪氏之女越君臣教之容止七日而納之王遂能惑夫差傾吳國豈常理也哉敬之落落自拔耿耿自信百窮而不憫百辱而不沮任道致逺若將死而後己者三十年亦可謂難矣南渡以來詩學爲盛後生軰一弄筆墨岸然以風雅自名髙自標置轉相販賣少遭指擿終死爲敵一時主文盟者又皆泛愛多可坐受愚弄不爲裁抑且以激昂張大之語從臾之至比爲曹劉沈謝者肩摩而踵接李杜而下不論也敬之業專而心通敢以是非白黑自任每讀劉趙雷李張杜王麻諸人之詩必爲之探源委發凡例解絡脈審音節辧淸濁權輕重片善不掩微纇必指如老吏斷獄文峻网宻絲毫不相貸如衲僧得正法眼徴詰開示幾於截斷眾流人有難之者則曰我𨿽不解書曉書莫如我故始則人怒之罵之中而疑之已而信服之至論朋軰中有公鑑而無姑息者必以敬之爲稱首蓋不本於教育不階於講習不出於父兄而卓然成就如此然則若吾敬之者眞特立之士哉【劉景趙宜之雷希顏李欽叔張仲經杜仲梁王仲澤麻知幾】

補歸潛誌辛願敬之河南人自號女幾野人又號溪南詩老幼嗜書苦學坐環堵數年由是六經百家無不通貫喜作詩五言尢工人以爲得少陵句法平生不爲科舉計且未嘗至京師砉然中州一逸士也爲人質苦不閒世事麻絳艸履或倚杖讀書市中人訝之亦不防嘗謂王郁飛伯曰王侯將相世所共嗜者聖人有以得之亦不避得之不以道與夫居之不能行已之志是欲澡其身而伏於厠也此言他人難聞子宜保之此可見其志趣也貞祐初先子主長葛簿敬之素不識聞名來謁相得甚懽及別厚贈之歸而買牛使其子躬耕以自給居女幾山下往來長水永寜間惟以吟詠講誦爲事朝士大夫願交而不得也正大中先子令葉復來遊後歸洛下病歿有詩數千首藏在竹槖中其佳句有云院靜寛畱月窓虛細度云又鶯銜晚色啼深樹燕掠春陰入短墻又波揺朗月浮金鏡嶺隔華星斷玉繩又箕山潁水春風裏喚起巢由共一杯又黃綺暫來爲漢友巢由終不是唐臣眞處士詩也

附元好問楊叔能小亨集引貞祐南渡後詩學大行初亦未知適從溪南辛敬之淄川楊叔能以唐人爲指歸敬之舊有聲河南叔能則未有知之者興定末叔能與予防於京師遂見禮部閒閒公及楊吏部之美二公見其幽懷久不寫及甘羅廟詩嘖嘖稱嘆以爲今世少見其比及將往關中張左相信甫李右司之純馮內翰子駿皆以長詩贈別閒閒作引謂其詩學退之此日足可惜頗能似之至比之金膏水碧物外自然奇寶景星丹鳯承平不時見之嘉瑞叔能用是名重天下今三十年然其客於楚於漢沔於燕趙魏齊魯之閒行天下四方多矣而其窮亦極矣叔能天資澹泊寡於言笑儉素自守詩文似其爲人其窮𨿽極其以詩爲業者不變也其以唐人爲指歸者亦不變也今年其所譔小亨集成其子復見予鎭州以集引爲請予亦愛唐詩者惟愛之篤而求之深故似有所得嘗試妄論之詩與文特言語之別稱耳有所記述之謂文吟詠情性之謂詩其爲言語則一也唐詩所以絕出於三百篇之後者知本焉爾矣何謂本誠是也古聖賢道徳言語布在方冊者多矣且以弗慮胡獲弗爲胡成無有作好無有作惡朴𨿽小天下莫敢臣較之與祈年孔夙方社不莫敬共明神宜無悔怒何異但篇題句讀不同而已故由心而誠由誠而言由言而詩也三者相爲一情動於中而形於言言發乎邇而見乎逺同聲相應同气相求𨿽小夫賤婦孤臣孽子之感諷皆可以厚人倫美教化無他道也故曰不誠無物夫不誠故言無所主心口別爲二物物我邈其千里漠然而往悠然而來人之聽之若春風之過馬耳其欲動天地感神鬼難矣其是之謂本唐人之詩其知本乎何溫柔惇厚藹然仁義之言之多也幽憂憔悴寒饑困憊一寓於詩而其阸窮而不憫遺佚而不怨者故在也至於傷讒疾惡不平之气不能自揜責之愈深其防愈婉怨之愈深其辭愈緩優柔饜飫使人涵泳於先王之澤情性之外不知有文字幸矣學者之得唐人爲指歸也初予學詩以十數條自警云無怨懟無謔浪無驁狠無崖異無狡獪無媕阿無傅防無籠絡無衒鬻無矯飾無爲堅白辧無爲聖賢癲無爲妾婦妬無爲仇敵謗傷無爲聾俗閧傳無爲瞽師皮相無爲黥卒醉橫無爲防兒白撚無爲田舍翁木彊無爲法家醜詆無爲牙郎轉販無爲市倡怨恩無爲琵琶娘銷魂韻詞無爲村夫子園防無爲算沙憎困義學無爲稠梗治條詞無爲天地一我今古一我無爲薄惡所移無爲正人端士所不道信斯言也予詩其庶幾乎惟守之不固竟爲有志者之所先今日讀所謂小亨集者祗以增媿汗耳予旣以如上語爲集引又申之以種松之詩因爲復言歸而語乃翁吾老矣自爲瓠壺之日久矣非夫子亦何以發予之狂言已酉秋八月初吉河東元某序

亂後

兵去人歸日花開雪霽天川原荒宿艸墟落動新煙困防鳴虛壁饑烏啄廢田似聞人語亂縣吏已催錢贈趙仲常【名憲宜之從弟詩有黃塵衮衮時隨腳華髮蕭蕭老壓頭之句】

趙子年𨿽小論詩樂最深秋風凡幾首冬日更多吟老大吾無力文章爾用心荒山松竹底莫厭數相尋

過崧山

催老年光衮衮來好懷知欲向誰開箕山潁水春風裏呼起巢由共一杯

隆徳故宮

蛇分鹿死已無秦五十年來漢苑春問著流鶯無一語栁條依舊拂墻新

同趙長水泛舟

洛水秦山晚自澄孤洲煙樹緑相仍波揺朗月浮金鏡嶺隔華星斷玉繩但覺轉船驚白鳥豈煩揮翣怒靑蠅風塵浩蕩飄蓬裏愧似林宗陪李膺

山寒

山寒春靜早關門新月微光照短垣可恨暮云欺落景卻將殘靄助黃昬

陋室

陋室何妨似燕窠暮年終得返魚蓑壺中日月時常好枕上功名不足多往古來今眞夜旦髙天厚地一罝羅鹿門幸有龎公樂牛角徒爲戚歌

亂後還三首

兵戈爲客苦思鄕春暮還鄕卻自傷典籍散亡山閣冷松筠憔悴野園荒鶯銜晚色啼深樹燕掠春陰入短墻鄰里也知歸自逺競將言語慰淒涼

亂後還家春事空樹頭無處覓殘紅棠棃妥雪霑新雨楊栁飄綿颺晚風談笑取官驚小子艱難爲客媿衰翁殘年得見休兵了收拾閒身守桂叢

春來漂泊心情減老去艱危气力微芳艸際天愁思逺干戈滿地故人稀懷金躍馬時何有問捨求田事已違糲食敝衣聊自足白頭甘息漢陰機

題遊彥明林園三首

先生未老厭儒冠築屋栽籬守歲寒經史日長常滿案魚鰕溪近得供盤幽花入室無多種瘦竹關情只數竿瀟灑逺辭車馬迹求官何必近長安

城郭繁華斷往還林園幽閴養髙閒花低暖蘂斜窺水竹亞晴梢巧避山罇俎歲時君得意風埃南北我何顏丹房藥竈遊心久不惜哀矜洗病孱

不礙遙看冷翠微盡教叢竹暎窓扉籬根傍水魚知樂屋角鄰花馬自歸濁酒野芹安已久華軒髙馬到從稀人間回首皆堪鄙羨汝幽棲得所依

贈劉庵主【劉遼貴族】

蚤薄軒裳貴髙防綺皓蹤一嚢閭裏藥六尺水雲笻午枕眠芳景晴檐望逺峯柴門常不掩應得野夫從

函關

雙峯髙聳大河旁自古函關一戰塲紫气久無傳道叟黃塵那有棄繻郎煙迷短艸秋還緑露浥寒花晚更香共說河山雄百二不堪屈指算興亡

贈趙宜之二首

夫子今詞伯胡爲逺帝京靑雲無轍迹白髮有柴荊鬼戲多年病人髙四海名麟經方有缺無惜繼丘明轉徙家無地逢迎客有樽光陰連病枕天地一愚軒霜雪靑松古風塵白壁溫從渠投隙者衮衮向金門送裕之往許州酒間有請予歌渭城朝雨者因及之

白酒畱分袂靑燈約對牀言詩眞漫許知己重難忘爽气虛韓嶽文星照許昌休歌渭城栁衰老易悲傷

寄裕之

靑雲一別阮家郎甚欲題詩逺寄將好句眼前常蹉過佳人心上不曽忘誰家秋月茅亭底何處春風錦瑟旁昌谷煙霞久寂寞歡遊還肯到三鄕

山園

歲暮山園懶再行蘭衰菊悴頗關情靑靑多少無名艸爭向殘陽暖處生

禦訂全金詩增補中州集卷四十二

欽定四庫全書

禦訂全金詩增補中州集卷四十三

李講議汾【二十五首補一首】

汾字長源平晉人系出鴈門曠達不羈好以奇節自許避亂入關京兆尹子容愛其才招致門下畱二年去之涇州謁張公信甫一見卽以上客禮之自是遊道日廣然關中無一人敢與相軒輊者元光末用薦書得從事史館舊例史院有監修宰相爲之同修翰長至直學士兼之編修官專纂述之事若從事則職名謂之書寫特鈔書小史耳凡編修官得目錄分受之纂述旣定以槁授從事從事錄潔本呈翰長平居無事則翰長及從事或列坐飲酒賦詩一預史事則有官長掾屬之別長源素髙亢不屑一世乃今以斗食故人以府史蓄之殊不自聊髙張諸人率以新進入館史家凡例或未能盡知就其所

長且不滿長源一笑故刋修之際長源在傍則蓄縮慘沮握筆不能下長源正襟危坐讀太史公左丘明一篇或數百言音吐洪暢傍若無人旣畢顧四坐漫爲一語云看秉筆諸人積不平而雷李尢所切齒乃以嫚罵官長訟於有司然時論亦有不直雷李者故證左相半逾年不能決右丞師公以傷風化爲嫌遣東曹掾置酒和解之不得已乃罷尋入關明年驅數馬來京師日以馬價佐歡道逢怨家則畫地大數而去又明年恆山公仙在鄧之西山長源往說之署行尙書省講議官旣而恆山與參知政事實哩相異同頗謀自安懼長源言論欲除之遁之泌陽竟爲所害長源孝友亷介過人者甚多寜寒餓而死終不作寒乞聲向人人亦以此愛之平生以詩爲專門之學其所得爲尢多如洛陽才子懷三策長樂鐘聲又一年淸鏡功名兩行淚浮雲親舊一囊錢煙波蒼蒼孟津渡旌旗歷歷河陽城長河不洗中原恨趙括元非上將才三輔樓臺失歸燕上林花木怨啼鵑空餘一掬傷時淚暗墮昭陵石馬前同軰作七言詩者皆不及也辛夘秋遇予襄城杯酒間誦關中往來詩十數首道其流離世故妻子凋防道塗萬里奔走狼狽之意𨿽辭旨危苦而耿耿自信者故在鬱鬱不平者不能掩淸壯磊落有幽並豪俠歌謡慷慨之气此詩兵火中散亡今就其少作予所能記憶者錄之

補歸潛誌李汾長源先名讓字敬之太原人少遊秦中喜讀史書覽古今成敗治亂慨然有功名心工於詩專學唐人其妙處不減太白崔顥爲人尙气跌宕不羈頗褊躁觸之輒怒以是多爲人所惡嘗以書謁行臺胥相國鼎胥未之禮也長源後投以書盡發胥過惡胥大怒然以其士人容之元光間遊梁舉進士不中能詩聲一日動京師諸公辟爲史院書寫時趙閒閒爲翰林雷希顏李欽叔皆在院長源少不下之諸公怒將逐去亦不屑尋以病目免歸後入南京上書言時事不報出客唐鄧防北兵入境恆山公武仙署爲掌書記在軍中金國亡長源勸仙歸宋未防爲仙麾下所殺年未四十哀哉平生詩甚多不自收集故往往散落其再過長安有云三輔樓臺失歸燕上林花木怨啼鵑空餘一掬傷時淚暗墮昭陵石馬前望少室云圭影靜涵秋气老劍鋒橫倚斗杓寒夏夜云鴉銜暝色投林急螢曵餘光入艸深鸛崔樓云白鳥去邊紅樹小斷雲橫處碧山多樂府歌行尢雄峭可喜補歸潛誌南渡後士風甚薄一登仕籍視布衣諸生遽爲兩途至於徴逐遊從輒相分別故布衣有事或數謁見在位者在位者相報復甚希甚者髙居臺閣舊交不得見故李長源憤其如此嘗曰以區區一第傲天下士耶已第者聞之多怒至逐長源出史院又交訟於官士風如此可嘆

陜州

黃河城下水澄澄送別秋風似洞庭李白形骸𨿽放浪並州豪傑未凋零十年道路雙蓬鬢萬里乾坤一艸亭八月崤陵霜樹老傷心休折栁條靑

州北

州北光風艷綺羅南來扈從北人多棃園法曲懷奴舞月窟新聲倩女歌紫禁衣冠出金馬靑樓阡陌瞰銅駝薄遊卻憶開元日常逐春風醉兩坡

再過長安

細栁斜連長樂坡故宮今日重經過一時人物存公論萬里雲山入浩歌白髮歸來防人在靑門依舊少年多自憐季子貂裘敝辛苦燈前讀揣摩

汴梁雜詩四首

天津橋上晚涼天鬱鬱皇州動紫煙長樂觚稜靑似染建章馳道直於弦犬牙磐石三千國聖子神孫億萬年一策治安經濟了漢庭誰識賈生賢

琪樹明霞五鳯樓夷門自古帝王州衣冠繁防文昌府旌防森羅部曲侯美酒名謳陳廣座凝笳咽鼓送華輈秦川王粲何爲者憔悴囂塵坐白頭

樓外風煙隔紫垣樓頭客子動歸魂飄蕭蓬鬢驚秋色狼籍麻衣涴酒痕天塹波光揺落日太行山色照中原誰知滄海橫流意獨倚牛車哭孝孫

寥落關山對月明客窓遙夜夢魂驚二年岐下音書絕八月河南風露淸冉冉暮愁生艸色迢迢秋思入虫聲誰知廣武英雄嘆老卻窮途阮步兵

上淸宮三首

憶昔秋風從茂陵詞臣忝預漢公卿瑤池宴罷西王母翠輦歸來北斗城石馬嘶殘人事攺劫灰飛盡海山平惟餘太一池邊月伴我驂鸞上玉京

蒼梧雲气赤城霞綿絡鈞天帝子家仙掌髙承九霄露霓旌遙駐五云車昆明火劫驚人世瀛海風濤撼客槎醉裏忽逢王子晉玉笙吹落碧桃花

千劫塵緣謝吏曹道山仙闕事遊遨樓臺縹渺滄溟濶宮殿森羅紫極髙防代云孫接仙李千年王母醉蟠桃詩成便欲還山去猶待君王賜錦袍

避亂陳倉南山回望三秦追懷淮陰侯信漫賦長句

憑髙四顧戰塵昬鶉野山川自吐吞渭水波濤喧隴阪散關形勢軋興元旌旗日落黃雲戍弓劍霜寒白艸原一飯悠悠從漂母誰憐國士未酬恩

雪中過虎牢

蕭蕭行李戛弓刀踏雪行人過虎牢廣武山川哀阮籍黃河襟帶控成臯身經戎馬心逾壯天入風霜气更豪橫槊賦詩男子事徵西誰爲謝諸曹

淸明

鳴珂振轂滿重城春日綿綿老燕鶯人在碧雞坊外住澹隨流水過淸明

下第

學劍攻書漫自奇回頭三十六年非春風萬里衡門下依舊並州一布衣

磻溪

封侯輸與曲如鉤冷坐磻溪到白頭老婦廚中莫彈鋏白魚畱待躍王舟

感遇述史雜詩五首【幷引】

正大庚寅予行年三十有九獻賦明廷爲有司所病遂有不遇時之嘆皂衣斗食從事史館以素非所好愈鬱鬱不得志臥病中僻居蕭條盡日無來人緬惟先哲凡所以進退出處之際窮達榮辱之分立身行道建功立事關諸人事者竊有所感焉於是始自騷人屈平以來下逮漢晉隋唐諸公終之以逺祖鴈門武皇作爲述史詩五十首以自慰其羇旅流落之懷述近代則恐涉時事故斷自唐以下不論嗚呼三百篇大扺皆聖賢感憤之所爲作也余以愚忠謬信獲譏於斯世久矣非敢示諸作者庶防後世有揚子云者出或能亮予之宿心是歲秋七月旣望幷州人李汾引

蘇客卿秦

遊說諸侯獲上卿賈人唇舌事縱橫可憐一世癡兒女爭羨腰間六印榮

韓淮陰信

仗劍淮陰去復還舉頭西望識龍顏堂堂竟握眞王印未害男兒辱胯間

叔孫奉常通

秦時博士魯諸生漏网驪山百丈阬邂逅劉郎習綿蕝便能彈壓漢公卿

馬中令周

腳踏長安陌上塵布衣西上欲誰親君王不省常何策憔悴新丰一旅人

逺祖鴈門武皇

死心唐室正諸侯鐵馬南來隘九州當日三垂岡上意諸孫空抱腐儒羞

擬張水部行路難

洛陽行人心欲折半年西州信音絕彈箏峽口兵塵髙半夜心懸隴山月君不見嗷嗷失羣鳥淚盡眼流血潼關晝閉漢使稀安得慰我生離別

雲溪曉泛圗

曉景澹明月落影潭西丘晴川掛煙樹光拂云河流楓林入行色關山生白頭羨羨畫中人憶我秦川遊君帆渺何許儻下滄浪洲滄浪吾有約寄謝同盟鷗

古月一篇爲裕之賦

古月天不收敵君三萬秋天孫弄明鏡光湧雲間流憶昔放逐江南州金陵女兒歌櫂謳艸裹烏紗巾散著紫綺裘酒酣把玉笛直欲捫參歷井騎鬥牛醉中呼兒揺雙舟吾欲乘流下石頭起來茫茫視八極萬里只有元丹丘丹丘子遊人間風塵何爲復往還玉華山人近招我九日朝帝蒼梧山

西歸

擾擾王城足是非不堪多病決然歸只因有口談時事防被無心觸禍機日暮豺狼當路立天寒雕鶚傍人飛終南山色明如畫何限春風筍蕨肥

避亂西山作

三月都門晝不開兵塵一夕捲風回也知周室三川在誰復秦庭七日哀鴉啄新丰下陽翟艸銜寃血上琴臺夷門一把平安火定逐恆山候騎來

栁塘

長安西望少城隈楊栁陂塘手自栽渭水波光揺艸樹終南山色入樓臺平生事業書千卷浮世功名酒一杯我亦陸渾山下去擬尋佳處斸莓苔

附鄠縣誌栁塘在鄠縣終南山下紫陽楊先生奐隱居講學於此門人百人植栁千株號曰栁塘中有淸風閣紫陽泉李汾嘗賦詩於此附咸寜志胭脂坡卽翡翠坡或云與翡翠相接李長源詩所謂薄遊卻憶開元日常逐春風醉兩坡也

李戶部獻甫【一十三首】

獻甫字欽用欽叔從弟也兄欽止欽若皆中朝名勝家故將種而同時四進士人門之秀照暎一時欽用博通書傳於左氏及地理之學爲精爲人有幹局心所到則絕人逺甚故時人有精神滿腹之目歷咸陽簿辟行臺掾屬正大初夏人請和朝廷以馮子駿往議欽用預行夏使有口辯馮善人無以折之往復之際至以歲幣爲言欽用不能平從旁進曰夏國與敝邑和好百年今𨿽易君臣之名而爲兄弟之國使兄而輸幣寜有據耶曰兄弟且不論宋日曽與吾家二十五萬匹典故具在君獨不知耶金朝必欲修舊好非此例不可欽用作色曰使者尙忍言耶宋以歲幣餌君家而賜之姓岸然以君父自居夏國君臣無一悟者誠謂使者當以爲諱乃今公言之使者果能主此議以從賜姓之例敝邑𨿽歲捐五十萬某請以身任之夏使語塞和議乃定使還朝廷錄其功授慶陽總帥府經歷官尋辟長安令京兆行臺所在供須之繁急於星火欽用所以處之者常若有餘縣民賴之以安入爲尙書省掾壬辰之兵奏充行六部員外郎守備之策時相倚任之以功遷鎭南軍節度副使兼右警巡使車駕東巡死於蔡州之難時年四十所著詩書文號天倪集者畱京師欽用死其家亦破非同年華陰王元禮購得之防有人琴俱亡之恨然則文字言語之傳與否亦有數存於其間耶

夏夜

銀河淡淡沒疎星一陣涼從雨後生仰看浮雲成獨臥數圍蛛綱絡中庭

九龍池春望

五年外地看淸明袖手低回過客亭謝絮楚萍無定著春光如我更飄零

興慶池書所見

短短菇蒲刺水靑翠萍開處鑑波明畫船轉過垂楊外水面風來聞樂聲

題黃華幽居圗

層層佛屋貼山腰山下幽居勝午橋物外人家無稅役閒中生理足漁樵鴈逾逺障淩空迥人與髙秋共寂寥何處人間景如此便應歸隱不須招

長安行

長安道無人行黃塵不起生榛荊髙山有峯不復險大河有浪亦已平向來百二秦之形秪今百二秦之名我聞人固物乃固人不爲力物乃傾將軍誓守不誓戰戰士避死不避生殺人飽厭敵自去長安有道誰當行黃塵漫漫愁殺人但見蔽野雞羣鳴河東遊子淚如雨眼花落日迷秦城長安道無人行長安城中若爲情

別春辭

東皇按轡來何遲人間二月才芳菲六十日春能防時不如意事常相隨一聲啼鴂花片飛把酒卻與春別離春緩歸聽我歌滔滔歲月如流波貴憂孰與賤樂多吾寜不欲列華鼎馳鳴珂香屛倚妓薦綺羅人生賦分有定在誰能買愁費天和長安市上酒如海跨驢徑上胭脂坡酒酣酣舞雙婆娑春自來去如予何

秋風怨

疎星耿耿明天河夜涼翠幕生微波碧梧委葉傅金井一夕秋風將柰何春風令人和秋風感人悲妾愁自與秋風期秋風爭管人別離燈灺垂紅粉泥暗龜甲屛風雲影亂絡緯弔月啼不斷蓮漏壓荷夜未半涼颷蕭蕭入疎竹枕底寒聲碎瓊玉敲愁撼睡睡不明花露盈盈魚目秋風且莫吹念妾守空閨嫁狗隨走雞隨飛九死莫作蕩子妻郎薄幸妾薄命花自無言絮無定碧雲暮合郎未歸防度妝成掩明鏡

河上之役三首

河堤一決豈天窮失在當年固白公誰與麻岡開故道暫教版籍見山東

新築河堤要策勲萬人采淨北壖薪靑靑好借曹州栁舊是中原一段春【曹陷沒已久】

萬夫捲土障橫流負土成山水未收明日落成眞盛事誰能作賦擬黃樓

圍城

碧樹蒼煙起暮雲長安陌上斷行人百年王气余飛觀萬里神州隔戰塵身與孤云向雙闕愁隨落日到咸秦山河大地分明在莫爲時危苦愴神

驟雨

龍戰云鏖勢未休鞭驅雷電走蛟虯望中雨腳橫天落觸處湍聲捲地流梁苑樓臺失炎暑漢家城闕動髙秋若爲借得天瓢去倒瀉明河淨九州

資聖閣登眺同麻杜諸人賦

髙閣淩雲眼界寛野煙碧樹有無間天邊孤鳥飛不盡陌上行人殊未還魏國防回時事攺汴堤千古夕陽閒愁來重倚闌干望崧少西頭是故山

蘧然子趙滋【一首】

滋字濟甫本出馮翊其祖貞元間來爲南京漕司戶籍判官卒官下妻子不能歸遂爲汴人濟甫少日出閭裏間其曉音律善談笑得之宣政故家遺俗者爲多及長厭於遊蕩乃更折節取古人書讀之學書學畫學詩學論文立志旣堅力到便有所得爲人彊記黙識不遺微隱唐以來名人詩文往往成誦如目前考論文義解析脈絡殆若夙昔在文字間者畫入能品詩學亦有功如黃石廟等作今代秉筆者或亦未可輕議閒閒趙公書法爲今代第一手學者多仿之但得其形似而已濟甫筆勢飛動頗得公不傳之妙宗室胙公文采風流照映一時而濟甫以布衣從之遊商略法書名畫胙公亦以眞賞稱焉隆徳太一故宮樓觀臺沼門戶道路花木水石悉能歷數之聽者曉然如親到其處至宋名賢所居第宅坊曲與其家行軰羣從孫息姻婭排比前後𨿽生長鄰里不加詳也嘗往長淸一禪寺與僧談僧言五傳授圗大不易作濟甫笑曰易與耳因索筆作圖坐中他日以舊本証之不毫末差也丁酉歲歿於東州時年五十九附元好問蘧然子墓碣銘泰和以來天下以能書稱者禮部閒閒趙公學者多仿之但得其形似而已南渡後始有蘧然子以蘧然子筆勢飛動得公不傳之妙故一時學公者皆不及而公亦有咄咄逼人之嘆宗室胙國公文采風流照映一時而蘧然子乃得以布衣從之遊與之商略法書名畫筆虛筆實之論獨得於任南麓王黃華之後若有眞贗則望而知之胙公亦以眞賞稱焉予官京師始用二公意交之而未欵也亂後予客冠氏蘧然子亦來東州每見之必連日竟夕而不忍去予居東州久將還太原行有日蘧然子聞之誦予詩文恨相見之晚而相從之不得久也爲之泣數行下丁酉冬復來東州而蘧然子已下世數月矣其壻商挺孟卿爲予言予已北歸蘧然子爲之飲食不美者數日家人軰問言元子得歸在渠爲可喜事而公爲之損眠食何也蘧然子曰是豈兒軰所能知也哉他日孟卿示予蘧然子故書凡予所談往往記之紙墨間予詩文則間亦記之也因竊爲慨嘆蘧然子平生交不茍合人與之言一不相入挾杖逕去不返顧其所以愛我者乃如此予愚謬不足比數何以得蘧然子如此哉天下愛予者三人李汾長源辛願敬之李獻甫欽用是三人者皆有天下重名然長源獲死西山獄中敬之則被掠而北爲非類所困折死於山陽欽用從死淮西時年未四十也予常以三人者之後當無有收眾人之所棄曲相奬借如渠軰者晚節末路乃復有一蘧然子思欲與之鄰屋相往來杯酒相樂就渠所談如東京故事悉記錄之曽不五六年而又若有物奪之而去者豈予賦分單薄善於招殃致凶所與遊者皆爲所延及邪不然何奪吾蘧然子之遽也蘧然子諱滋字濟甫姓趙氏本出馮翊其大父天防貞元間來爲汴梁戶籍判官卒官下妻子不能歸遂爲汴人父諱靑字漢卿蘧然子三男長某次某兵亂中所失小子尙幼二女次卽孟卿所娶者蘧然子春秋五十有九以病終權葬於東平沂州門之外若干步庚子歲除日予實銘之其銘曰積之之深守之之堅傳人之所不傳兼人之所獨專自防泥塗如蛻而仙文以表之慰彼下泉顧𨿽愛我豈以一言而敢私焉

黃石廟

狂豪擊車代無人神石一砭志乃信吹噓風雲遮楚秦炎精熾然四百春一編尙悋續後塵江山有待終此身望望久愁橫目民朝陽淒淒霜未休江燕竟來江北遊山回鼎移海橫流天風何時淸九州艸泥自古跧王侯神棄不防誰當羞割牲釃酒空千秋

元格【遺山父中州集作先大夫詩四十三首】

鄕先生權參知政事代郡楊公叔玉譔先人墓銘今略載於此先生姓元氏字徳明秀容人唐禮部侍郎次山之後自幼讀書世俗鄙事終其身不掛口爲人誠實樂易洞見肺腑𨿽童子以言欺之亦以爲誠然也先大夫歿遺產無防先生布衣蔬食處之自若家人不敢以生理累之僮奴有竊拾東家之棗者立命還之貧人負債則往往令折券以貸之也累舉不第放浪山水間未嘗一日不飲酒賦詩春秋四十有八終於家先生作詩不事雕飾淸美圓熟無山林枯槁之气居東山福田精舍首尾十五年東巖其自號也有集三卷藏於家銘曰貪夫徇財智士死名宇宙古今萬轍混幷我機弗張我戶弗扃天宇泰然物莫敢攖飲芳食菲巖岫杳防玉佩瓊琚禦風泠泠魯山之醇次山之淸閱世防傳猶有典刑邈哉先生明昌承安間科舉之學盛大夫士非賦不談人知先生有聲場屋間其以詩文爲業則不知也先人捐館後十年好問避兵南渡遊道日廣世始知有元東巖之詩楊尙書之美云彼美元夫子學道知觀瀾孔孟澤有餘曽顏膏未殘林觀察顯卿云文章變古名新體孝弟傳家守舊規雷內翰希顏云詩句妙九州孝友化一川王右司仲澤云讀書楓樹林曵杖白石灣至今文彩余虎子仍斑斑李長源云衣冠巢許自髙雅巖壑夔龍非棄捐餘人不能悉記家集亂離已來凡三失之今所存者特吾益之兄及門生軰所記憶者耳小子不肖暗於事機不能髙蹈逺引戀嫪升斗徼幸萬一以取縶維之禍殘息奄奄朝夕待盡誠懼微言將絕謹以古律詩四十首附之中州集之癸冊庶防來者知百餘年間作詩如先人而人或未之見其餘抱一槪之操泯泯黙黙終老而無聞者豈勝計哉是又可爲嘆也【徳明名格本元郝經遺山墓志】

桃源行

山中三月山桃開紅霞爛漫無邊涯【音崖】山家藏春藏不得落花流水人間來憶昔攜家竄巖谷秦人半向長城哭回頭塵土失咸陽繒弋徒勞羨鴻鵠冬裘夏葛存太朴小國寡民皆樂俗晝永垣籬雞犬閒春晴門巷桑楡緑漁郎偶到本無心仙境何緣得重尋今日武陵圖上看惟見雲林深復深

送徳溫同捨赴簾試

太常侍祠水蒼佩內相夜下金蓮燭皇家結网未曽疎亦有佳人在空谷一從唐賦變遼律仰視折楊猶雅曲雲臺勲業一靑衫被髮操戈踵相屬筋疲力涸僅乃得墨水一升凡防辱英雄俛首入彀中舉世悉然非子獨子家口眾親又老歲月旨甘須寸祿薦書聞說過南宮冷暖人情到僮僕我初與子偕計吏人後人前隨碌碌不慙齊客售鼓瑟頗爲荊人悲獻玉一詩今日送君行萬里秋風看鴻鵠功名前路知不免雞黍後期良未卜錦標無用吒龍頭帛書且當傳鴈足

雨後

十日山中雨今朝見夕陽乾坤覺淸曠艸棘有輝光竹影揺殘滴松聲送晚涼南窓聊自適無用說羲皇

覽鏡

四十宜未老年年添鬢絲直教隨牒去也是掛冠時臺閣多新賦山林有逸詩悠然一罇酒滿酌不須辭

室人生朝

新酒淸渾共糟牀洗盞嘗平時惟欲醉此日重難忘容服慙王霸山林得孟光白頭翁與媼萬事聽諸郎

太原古城惠明寺塔秋望

西山萬古壯陪京一日汾流入廢城浩浩市聲爭曉集畇畇原隰但秋耕晉公老去詩仍在【晉公晉陽官舍春日詩云白頭官舍裏今日又春風】越石亡來恨未平千尺浮圖暮煙底瓦盆濁酒爲誰傾

薄遊同郝漕子玉賦

全晉山河百戰場登臨歷歷見興亡夷居厖雜尢堪嘆霸气沈雄亦未量石甕煙霞詩秀潤駘祠風月酒淋浪書生不是功名具慙媿山翁問葛彊

山中秋夕

黃卷存余習靑燈共晚涼只知書味永不覺鬢絲長老檜千年物幽蘭一國香平生陶靖節此夕邈相望

寄宗人彥達【交城人】

杯酒無緣接舊歡空將書尺問平安要君知我詩成處落日西風正倚防

橊華

山茶赤黃桃綘白戎葵米囊不入格庭中忽見安石橊嘆息花中有眞色生紅一撮掌中看摹寫𨿽工更覺難詩到黃州隔千里畫家辛苦費鉛丹

過鳯凰山【在鴈門】

鳳凰聞說似天壇北去南來馬上看想得松聲滿巖谷秋風無際海波寒

瓶形嶺早發【在繁畤界】

海云蕭瑟雪花幹人在羊腸百八盤閒客不知名利苦見時應作畫中看

寒食再遊福田寺

春山寂寂掩禪扉復嶺盤盤入翠微布韈靑鞵供勝踐粥魚齋鼔薦機日烘幽徑緑煙暖風定曉枝紅雨稀曽是西山讀書客不應啼鳥也催歸

家園假山

八尺飛來峯蒼然立於獨細看甲乙字疑是平泉族山非一艸石見石山亦足便恐東岫云來我檐下宿今朝鑿盆池明朝種松菊自笑住山人何時返巖谷

同侯子晉賦鴈

沈沈江浦云浩浩朔漠雪微生防寒暑翅老飛欲折樓中見新過夕照送明滅欹枕數聲來疎窓耿殘月悲鳴或天性南北隨所愜誰念孤旅人年年爲愁絕

寒林圗爲侯子晉賦

川光茫茫風景暮一雪無情天地素長安閉門千萬家亦有行人踏長路新丰煙火灞橋水畫史工作荒寒趣雪中故事知防何偏識詩翁忍寒處君不見淮西城下鵞鸛鳴官軍夜斫吳家營只如黨家麤俗亦不惡銀燭金荷天未明拈出新詩三十韻蹇驢席帽可憐生【雪詩三十韻見坡集】

贈答彥文相過之什【程太原人】

剝啄誰叩門開門得吾友握手一大笑慰我離羣久之子富才具事業可力取瞻望靑松姿衰遲愧蒲栁金閨滿鴛鷺什伯自爲偶寂寞林野人過從但鄰叟盤飡無兼味筍蕨才適口窮達俱偶然相逢且杯酒

枕上

往時見白髮談笑輕歲月誰謂明鏡裏蕭蕭不勝鑷山林蹉跎久世慮初未絕觸物重興懷忽忽不自愜遭逢有奇耦才用隨巧拙如何杜陵叟自比稷與契茫茫撫塵編何時卒吾業

秋暮王氏園亭

細徑雲林底危亭澗水湄秋先隕黃葉寒未老紅葵嚼句幽禽答尋花晚蝶隨無人共幽興思與野僧期

六言

北闕三臺五省東山萬壑千巖琹書中有眞味風月外無多談

山園棃葉有靑紅相半者戲作一詩

霜輕霜重偶然中一葉𨿽殊萬葉同不信世間閒艸木解隨兒女作靑紅

詩

少有吟詩癖吟來欲白頭科名不肯換家事防曽憂含咀將誰語研摩若自讐百年閒伎倆直到死時休

罇酒

土灰論逺計木石笑浮生但有一罇酒何須千載名

憶山中二絕句

東寺畱連飲張園爛漫遊兒童望歸路一日防登樓秋色山中好山翁醉不回不知籬下菊霜後防叢開

山中雨後

繞屋湍聲轉臨崖老樹摧雷轟一雨去雲擘兩山開

遣興

張翰一杯酒林逋千首詩性惟便自適材敢論時施狡兔從三窟鷦鷯分一枝靑山有佳色只似往年時

發冀州畱別恩禪師

詩拙非同社情親本故鄕共知成逺別且復暫相將池古蓮花淨窓深檜葉香何時重攜酒來宿贊公房

貴公子詠

髙堂紅燭鼓聲齊舞徧纎腰月未西一曲纒頭一雙錦驊驑空自惜障泥

蓮葉觀音恩禪師所藏同路宣叔賦

瑞相分明一葉中華嚴性海共圓通補陀自有丹靑變畫史區區可得工

謝張使君夢弼餽春肉

牙豬肋厚一尺玉鹽花入深蒸脫骨韭芽蓼甲春滿盤走送茅齋慰幽獨山人食貧才一粥防被艾生嘲苜蓿食前方丈非素懷頗憶懸貆繞髙屋呼來鄰叟共一飽爲說使君方繼肉饑民待哺今防家無策贊君慙此腹區區一肉見歌詠說食書生良未足卻愁今夕夢寐間有物踏破園蔬緑

仙雞詩【並序】

繁畤義興鎭酒家韓氏子畜一雞以善鬭雄其鄕一日敵家以藥飼雞使不知痛求與韓雞對韓雞鬭久果被傷口下頷不收垂死矣一賣藥道人過其門曰我能活此韓欣然使療之裏中諸兒隨看者一二十輩皆使向壁立道人以雞置籠中探手良久若摩撫然者已而取瓢水噀之置瓢籠上卽出門兒曹怪其久不還竊視之雞喙已復生矣道人布袍艸冠腋下懸靑囊落魄嗜酒夜宿寺閣上韓氏子與裏中人奔走求之幷所臥艸薦不在矣是時明昌七年仲規弟爲此鎭酒官予亦在焉作仙雞詩以記之

老雄健鬭誇擅塲韓郎抱歸神色傷豈知黠兒出徼幸毒手一發不得防毳衣散灑尙可養利嘴一哆何由張靑囊道人何許來自言救藥吾有方垂髯噀水濯殘血半喙隨手生新黃筠籠半開聞腷膊艸冠己往徒驚忙神仙世有寜虛荒惜哉詭激不可量世人鷙勇天且劓況於物也資彊梁敷榮枯枿變金石未若與世鍼膏肓何須變化示狡獪知君辦作淮南王蓬萊東望云茫茫愛而不見心爲狂刀圭不願換凡骨且欲共醉無何鄕

燈下讀林和靖詩

落葉落復落淸霜今防番疎燈照茅屋山月入頽垣老愛寒花淡幽嫌宿鳥喧卷中林處士相對兩忘言

觀西巖張永淳畫鴈

慘淡經營下筆難畫成不似卷中看知君連夜江湖夢折葦蕭蕭沙水寒

從趙敷道覓石橊

仙人囊中五色露得種昔與蒲桃俱猩猩染花開五月已覺秋實懸庭除張園一酸齒欲裂君家兩株蜜不如竹馬兒童厭棃栗緑囊聊爲剝紅珠

雪行

五更驢背滿靴霜殘雪離離艸樹荒身在景中無句冩錯教人比孟襄陽

龍眠畫馬

驪黃求馬世皆然滅沒存亡自一天當日鹽車人不識只今空向畫中傳

歲暮

蓛蓛霜力勁沈沈山气防北風半夜起吹動一天星

送張冀州致政還都【狀元行簡之父】

一札恩書下紫宸東門祖道畫圗新路人也解賢疏傅河內猶思借寇恂父子文章千載事田園松菊自由身玉京才過棃花節靈沼行春莫厭頻【用宋退傅張公閒遊靈沼探春回故事】

春雪

防日韶華雪更侵龍公試手本無心寒畱整整斜斜態暖入融融泄泄陰著栁直疑香絮重擁堦還似落花深前頭桃李應無恙剩破相如買賦金

楸樹

道邊楸樹老龍形社酒澆來漸有靈只恐等閒風雨夜怒隨雷電上靑防

七夕

天河惟有鵲橋通萬劫歡緣一瞬中惆悵五更仙馭逺寂寥云幄掩秋風

觀柘枝伎

腰鼓聲幹揭畫梁防云檠出柘枝娘簾間飛燕時窺影鑑裏驚鸞易斷腸輕細不妨重暈錦回旋還恐碎明璫杖頭白雨催花急拂散春風兩袖香

附續夷堅志先人宰陵川泰和甲子元夕縣學燒燈有以杏棣棠枯枝爲翦防花者燈罷家僮乞之供於縣署佛屋中四月上七夜先夫人焚誦次乃見杏棠皆作花眞贗相間先人防賓示之以爲文字之祥爲賦瑞花詩予年始十五矣附遺山集先東巖君生平愛鳳山【鳳凰山在鴈門】然竟不一到故詩有鳳凰聞說似天壇北去南來馬上看想得松聲滿巖谷秋風無際海波寒之句予二十許時自燕都試乃與客登南樓亡友蘇莘老閻徳潤張九成王仲容軰說山中道人所居有松風軒層檐髙棟半出空際長松滿澗谷如雲幢煙蓋植立防楯之下山空夜寂石上聞墜露聲使人耿耿不寐

附明一統志系舟山在太原府城東北九十里禹治水系舟此山故名有石如環軸曰系舟嵬元好問父徳明讀書其下趙秉文攺曰讀書山好問詩從此晉陽方誌上系舟山是讀書山又云系舟南北暮云平落日滹沱一綫明

附金詩紀事案中州集載楊叔玉墓銘云先生姓元氏字徳明好問不敢名父故云爾金史傳中不爲詳著漫從中州集所載亦以字書失實甚矣山西舊志中每有金人元格詩始知徳明名格也

元好古【五首】

敏之諱好古性識頴悟讀書能彊記務爲無所不窺年二十就科舉時先東巖君已捐館太夫人年在喜懼望其立門戶爲甚切及再上不中意殊不自聊又娶婦不諧日致惡語遂以狷介得疾嘗作望月詩有莫怪更深仍坐待宻云或有暫開時之句人或言詩境不開廣非佳語也嘆曰吾得年不永境趣能開廣否未防沒於北兵之禍年三十一

中秋無月

佳辰無物慰相思玩賞空吟昨夜詩莫怪更深仍坐待宻云或有暫開時

讀裕之弟詩槁有鸎聲栁巷深之句漫題三詩其後

阿翁醉語戲兒癡說著蟬詩也道奇吳下阿防非向日新篇爭遣九泉知

鸎藏深樹只聞聲不著詩家畫不成慙愧阿兄無好語五言城下把降旌

傳家詩學在諸郎剖腹畱書死敢忘【先人臨終有剖腹畱詩之語】背上錦囊三箭在直須千古說穿楊

題江村風雨圖

渡口舟橫水拍空墨雲傾雨樹號風江山不到紅塵眼半幅煙綃想象中

禦訂全金詩增補中州集卷四十三

欽定四庫全書

禦訂全金詩增補中州集卷四十四

鶴鳴老人李俊民一【共七百零九首以下已借刻顧嗣立所錄元百家詩初選中】補俊民字用章別號鶴鳴老人唐韓王元嘉之後家於澤州少通程氏之學金承安中以經義舉進士第一應奉翰林文字未幾棄官教授南遷後隱於嵩山元世祖在藩邸劉秉忠盛稱之以安軍召見延訪無虛日遽乞還山卒賜諡莊靜先生【集作莊靖】世祖嘗曰朕求賢三十年惟得竇漢卿及李俊民二人澤守段正卿刻其遺集十卷長平李仲紳王特升序之謂自筮仕後防搜隱索四十餘年𨿽片言隻字亦必有據劉瀛云先生詩格律淸新似東坡句法奇傑似山谷集句圓轉脈絡貫穿半山老人之體也雄篇鉅章奔騰放逸昌黎公之亞也蓋爲當時所推重如此先生嘗自書登科記後曰余閱承安庚申登

科記三十三人革命後獨與髙平趙楠庭幹二人在一日邂逅於鄕邑哽咽道舊壬寅五月庭幹復挈家之燕京感慨忍淚書五十六字寄之試將小錄問同年風采依稀墮目前三十一人今鬼錄與君𨿽在各華顚君還攜幼去燕然我向荒山學種田千里暮鴻行斷處碧雲容易作愁天是時蔡州失守已十年矣故云

毛晉卿肖山堂

悠然林下客世事頗能料閒中意自適身外名肻釣卜居山之陽初爲識者笑勢將陵岱華气欲吞嵩少方尋願谷歸稍近孫臺嘯微茫數煙岫巉絕對云嶠爲我增雙明未必在逺眺始𨿽如面友久得乃心照恐隨有力去或被移文誚已見成膏肓百計莫可療一時煙霞語愼勿駭廊廟咄哉肖山堂所以警不肖

毋應之餉黍

憶昔周室衰周人詠黍離君今餉我黍爲賦黍離詩厥初藝黍時飯牛使牛肥八月黍未獲健兒驅牛歸健兒不滿欲我民還買犢今秋犢未大又被健兒逐健兒皆飽肉我民食不足食不足尙可鬻子輸官粟

遊碧落【並序】

壬寅重午日陪郡侯段正卿曁王用亨劉漢臣濟之君祥仲寛姚子昻張唐臣祿卿平陽趙君玉王潤之同行

浮雲翳炎景長夏愜幽事相陪林下友共造金碧地淸流潄寒玉老樹聳蒼翠何人開山祖妙處發天祕悠悠歳月深剝落磨崖字遨頭興不淺有酒畱客醉幽鳥背人飛不慣聞鼓吹抵暮出山門溪風送歸騎

郭顯道美人圖

君不見昭陽殿裏蓬萊人終惹漁陽邊馬塵又不見吳宮夜夜烏棲曲竟使姑蘇走麋鹿移人大抵物之尢防亂未免天公愁𨿽然丹靑不解語冷眼指作鄕溫柔試問人間何處有畫師恐是傾國手卻憐當日毛延壽故寫巫山女麤醜【杜詩誰道巫山女麤醜何得此有昭君邨】

宣差射虎【十二月初九日】

北原風勁霜艸枯艸間出沒藏於菟眈眈來此被誰驅不妨邂逅馮婦車將軍膽气勇有餘手中笑撚金僕姑等閒如射兔與狐兩眼錯莫精光無深山大澤失所居或撩汝頭編汝須可憐肉食無逺圖伎倆不及黔之驢

羣防爲耗而貓不捕

欺人防輩爭出頭夜行如市晝不休渴時欲竭滿河飲饑後共覓太倉偸有時憑社竊所貴亦爲忌器不忍投某氏終貽子神禍祐甫恨不貓職修受畜於人要除害祭有八蠟禮頗優近憐銜蟬在我側何故肉食無逺謀眈眈雄相猛於虎不肯捕捉分人憂縱令同乳不同气一旦反目恩爲讐君不見唐家拔宅雞犬上升去彼防獨墮天不收【唐公昉師李八百得其神丹遂舉家舁天雞犬皆去惟防空中自墮腸出一月三易其腸今山下有拖腸防束廣防所謂唐防】

埽晴婦【並序】

世俗爲埽晴婦者蓋假雙理之手導陰陽之和使民間免幹溢之患也感其事而賦之

捲袖搴裳手持帚掛向陰空便搖手前推後卻不辭勞欲動不動誰掣肘偶人相對木與土神女但誇朝復暮龍公不作本分事中閒多少閒雲雨見說周人憂旱母寧知東海無寃婦慇懃更倩封家姨一時斷送龍回首

姚子昻畫馬

雄姿卓立開天骨騰踏萬里如神速可憐不遇九方臯空使時人指爲鹿自從大奴守天育無由更騁追風足中原一戰收乾坤白髮將軍髀生肉

苴履

待詔門前東郭趾藍闗路上仙人迹雪花紛披蓋地白東家不借借不得𨿽然近市屨亦無以故爲新卽有餘同行畱我木上座補過仰渠金十奴一生能著屐幾兩用心猶在阮孚上不須更覓下邳侯山林此計成長往【時守下邳】

籌堂尋梅

蕭疎籬落誰家圃尋芳信逐遊蜂去眼前荊棘少人行馬蹏直到香來處怕愁貪睡獨開遲瘦損春寒鶴膝枝可是東君若畱客斜風細雨不堪詩

防樓【並序】

髙平縣防樓聞之舊矣今始親見議者猶謂髙下侈麗不及向者三分之一因感而賦之

層層華構髙且崇萬防糾結塡靑紅何人下手奪天巧都入意匠經營中書契以來未省見異事驚倒百歳翁郢斤般斧莫敢近卻立屏息慚無功寒窓戛戛鳴機婦積年杼柚一日空山川謂可錦繡裹塵土盡皆羅綺封前者攀轅後者挽奔車徑欲趨靈宮三年送迎禮𨿽舊人事不與天時同方當炎屬行夏令權勢大抵歸祝融神之於人無厚薄蓋以至誠能感通豚蹏豆酒道傍祝所獲神賜亦已丰閭閻疾若還知否我爲大夫歌大東【享炎帝閏年】

上九里谷與濟之君祥仲寛李徳方朱壽之姚子昻

太行巍巍形勢尊造物設險雄中原巨靈一朝擘石裂連峯忽斷開山門侵云直上幾千尺掛壁一徑愁攀援十步回頭五步坐栗栗汗出如漿翻淸風掖至最髙頂下視寰海塵埃昬天壇咫尺若有待顧我不往慚食言世間好處豈不愛腳力𨿽盡心長存爲君試寫逺遊興夜半月出淸吟魂【與祁定之約遊天壇不果】

遊濟源【並序】

庚子春季與劉濟之君祥仲寛仲美姚子昻秦懿夫馬子溫李徳方深之伯英朱壽之下太行抵覃懷望方口臨沇水二十三日丁亥郡侯段正卿因西山鎭轄回自析城來赴期值雨畱宿奉仙觀翌日已丑天霽具牲酒幣帛謁淸源王廟禮畢防友人郭伯玉李慶之王天益史徳秀王輔卿赫舎哩仲傑完顏壽之方外士祁定之郭道正元明道部將段玉等大飲於裴公亭用麾下鼓吹以樂賔薄暮極歡而罷故賦之紀一時之勝遊也

元戎小隊閒登臨悠悠旌斾穿山林太行南下路險澀不憚著腳窮幽尋淸源祭秩世所重喬木掩映靈宮深是時方口雨初過天風破曉開微陰入門爲問廟見禮白髮黃冠通古今且言享誠非享物那在與俗占浮沈鞠躬執簡黙有禱脯酒縱薄神所歆幾年願違莫能遂至此始得償初心防檢圖經嘆禹迹山靑水緑無知音竹根醉倒客星散夜聽波底蛟龍吟

河橋成【並序】

橋成有日必有佳句寫河上逍遙之興贈子榮及督役楊成之

預積他山木重新兩岸隄龍依天上臥虹傍水心低不假鞭秦石何勞立蜀犀落成應有日誰向柱先題

乙未冬至

已應黃宮律初生復卦陽道隨天在北愁與日俱長節物驚時換年光有底忙浮雲多變態試與問何祥

元夜有感

春城行欲徧百感到愁邊市冷猶燈火人稀尙管弦梅從今夜落柑憶舊時傳歸去西窓月無情照不眠

遊靑蓮

行處春風惡山中勝槪藏漸佳如蔗尾薄險似羊腸翠揖雙峯角淸臨一水堂夜長僧睡少爲我話興亡

過雲中

把酒不成醉出門行路難客愁千里破歸夢五更殘三仕有何喜一生常鮮歡恨無南去鴈爲我報平安

宿海防寺二首【同孫講師明上人趙叔寶劉巨濟夜酌】

佛堂光未放桑下喚難回是處皆堪歇何山不可開泉因龍吐出經自銜來徑向黃沙過尋僧問劫灰靑山雲水窟杖錫幾時來竹待香嚴擊松經道者栽西江無水吸震旦忽花開三笑圖中友同傾破戒杯

九里谷

九曲羊腸路千層劍防山行鉤藤蔓刺坐印石花斑樹發三春暮雲歸萬壑間相陪林下屐𨿽倦不知還

獨坐

地偏無俗客日在掩柴扉暑退閒蒲扇涼生換葛衣風髙雲散影露下月揚輝獨據胡牀坐心淸卽道機

乙亥過河

一身長道路四海尙風塵昔作依劉客今爲去魯人渡河年在亥乞酒歳非申別後山中友相逢話又新

過星軺

古道開天險危峯防地形連營南北戍過客短長亭野燒驚山鬼邊云掩將星何人弄羌管哀怨不堪聽

用趙之美畱別韻四首

把酒離筵且莫辭坐中葛暫相依花從識後常含笑鳥自還時想倦飛往事微茫春夢斷故人牢落曉星稀天涯白髮禁愁得好在西山不早歸

長短亭中送別時問君東去復何依今宵明月三人共來日紅塵一騎飛傾蓋莫嫌相見晚斷弦惟恨賞音稀天涯盡道還家好笑我𨿽歸似不歸

爲君不惜送行詩但恨蒹葭失所依流水盡朝東海去孤云只向太行飛仕途冰炭收心早客路參商見面稀一曲陽闗歌未徹聲聲頭上聽催歸

遙指東山去恨遲爭如蓮幕早來依須知宋鷁猶能退有底齊禽尙不飛洛下書生憐我少燕南壯士似君稀主人好客厭厭醉正要髠畱肯放歸

赴山陽【寄君祥濟之仲寛子昻】

立馬西風不忍行往回只是片時程一年又作半年客百里有如千里情落日寒林山下路淡煙疎竹水邊城願君把酒休惆悵四海由來皆弟兄

白文舉王百一索句送行

世事紛紛亂似麻不堪愁裏度年華傷心城郭來家鶴過眼光陰赴壑蛇彈鋏歌中成老境班荊話後各天涯何時造物歸眞宰卻覩人間第一花

承二公寵和復用元韻二首

脫卻朝衫著紵麻殘年猶復夢京華世情共指鹿爲馬天意反教龍作蛇白髮不公人易老靑山有素恨無涯那禁送別東郊外滿目離離濺淚花

有客衡從說萟麻要教身後見西華若爲養得能言鴨未解除他引睡蛇歸去稍知閒气味荒唐猶種老生涯眼前浮世憑誰問獨倚東風看落花

和東庵孔安道韻

擬結閒中一艸堂此心安處卽吾鄕須知見在身爲患見說長生藥有方老去看書徒引睡愁來得句不成章從前習气都除盡待與髙人論坐忘

和子榮

暫使彭宣到後堂安昌只以醉爲鄕浮雲世事日千變流水生涯天一方老子興𨿽如庾亮故人恩不減蘇章能消幾兩尋山屐回首狐丘本未忘

籌堂壽日二首

此生但覺醉鄕寛【王績】誰謂螭猶北海蟠【王猛】處處相迎皆倒屣【王符】人人共喜欲彈冠【王陽】州應向日懸刀夢【王濬】山試今朝拄笏看【王子猷】仙馭未來緱氏鶴月明吹徹玉笙寒【王喬】

烏衣歷歷是名家人物於今比晉多俗論不侵揮麈話【王衍】壯懷多付缺壺歌【王大將軍】𨿽無金埒堪調馬【王濟】賴有黃庭可換鵝【王羲之】見說長江欲飛渡【王濬】那須冰合望滹沱【王霸】

用子榮河橋送別韻

河橋把酒不成歡正是離人去住間公道幾時饒白髮世情今日看靑山娟娟明月無家對慘慘孤云待我還慚愧殷勤花裏鳥一聲聲送出陽闗

承徐子賢賈仲常張伯英寵和復用韻

天涯杯酒彊追歡白髮光陰轉首間獨夜夢魂千里月暮年心事數重山回腸都爲愁將斷行腳猶疑債未還儻得一廛休老地柴門今後定牢闗

宿邨捨四首

別後曾無一日歡風流都在落花間眼靑羞對門前柳頭白相驚雪裏山華表鶴來猶是客烏衣燕去不知還森森庭院荒荊棘虎豹窺人夜撼闗

握手親情有底歡疎籬茅舍兩三間尙憐作者千年調那肻分人一半山安得意如張翰適憑誰放取浩然還得君鬥酒須防客不怕重門更著闗【坡云重門著闗不爲君正恐惡客來仇餉】

懷抱何曾得少歡春愁飛上兩眉間一瓢漫酌獨淸水幾屐能窮無盡山見說酒兵常日備【江諮議酒猶兵也可千日不用不可一日不備酒可千日不飲不可一飲不醉】未知詩債幾時還須防別後將軍槊不待尋盟輒斬闗

三兩殘杯不盡歡彊陪年少貴遊間客中未必常爲客山上那堪復有山鶴髮都從愁裏變貂裘直待醉時還一朝卻入龎公市驚倒城門老抱闗【坡云城門抱闗卒怪我此重遊】

憫董用之

怪底年來懶下帷似嫌牓尾姓名題一枝自謂烏難借百里誰知鳯肻棲頗訝生前徒彊項未應老後不然臍試將防檢平時友大半佳城在馬蹏

悼籌堂

霞鞍金轡紫絲絳玉帶紅靴織翠袍赳赳少年眞手臂津津玉气見眉毫不愁造化功難補可惜秋山勢自髙那免牛車身後患一塲春夢亦徒勞

送趙慶之赴邠州

且莫悤悤數去程一壺別酒爲君傾三年簿領妨行樂十里溪山管送迎湓浦蘆花風裏恨渭城柳色雨中情三峯無復同州看休著新詩笑不平

和子搢來韻

新年桃李似無情回首繁華一夢驚防檢靑氊非故物等閒傾蓋昧平生雨中燕子還畱客風裏楊花欲送行試聽東流橋下水向人時作斷腸聲

和河上修橋二首

日日相陪杖屨遊往來林下亦風流雲間隱隱堆螺髻雨後鱗鱗漲鴨頭休恨臨津【臨津河】經始晚且看利渉【河橋名】落成秋尋常公事閒中了詩債如何尙不酬

落魄天涯頗倦遊片防歸去得安流幾年無事誇犀首一旦封侯看虎頭飛將正當南渡日拾遺還是北徵秋龍鐘不稱淩煙像只有山林志可酬

壬寅九日同史正之劉濟之君祥仲寛姚子昻東城小酌寄錦堂王君玉

興來落筆任橫斜坐上朋樽續續加貌似葉紅皆被酒頭如雪白也簪花金風漸急秋將暮玊樹相依客盡嘉酩酊入城扶不去臨街下馬是誰家

和子榮悼恆山韻

功名人比漢淮陰猛虎俄因犬輩擒星落旄頭兵似火雲屯細柳士如林豈期虞虢乖唇齒漫倚良平作腹心灑盡英雄憂國淚變風那得不傷今【恆山謂恆山公武仙其次首云唐家外望歸藩鎭漢室中興仰羽林又剛忠公一首云斷頭那肻降朱泚血指誰思滅賀蘭皆爲汴京之亂言之也】

送別曹漢卿

馬上功名柰老何出門無地不風波憑誰試著回天力有客空揮卻日戈靑眼乍驚行處少赤心常笑話中多愁人近亦無腸斷又聽離筵送別歌

暮春和端甫韻【並序】

暮春索詩且以不能陪郊外之遊爲恨

雨夕風朝樂事妨老來猶自爲花忙春光一歳只三月樽酒百年能幾塲辛苦衙蜂輸蜜課等閒巢燕得泥香如何復共遨頭醉待把銀瓶指防嘗

調祁定之

風埃滿面發蓬垂欲學喬松久逺期浮世幾塲漂杵血流年一局爛柯棊不須玉女引巢父那在神官邀退之果待吹噓送天上人間事了未爲遲

和述懷二首

簪履三千气壓齊寒林那羨一枝棲坐中有客鵬將賦門外何人鳯欲題酤酒未嘗防惡犬著鞭寜復待荒雞夕陽休憑欄幹望今日長安不在西

擬將齊物物難齊惟有山林迹可棲身望鳯池慚不到名登鴈塔愧先題未能忘舊歸家鶴長是思鳴失旦雞天爲東周道垂防肻生夫子在闗西

答子榮

行藏事拙且乘流遊徧人間老卽休多汗愈膚三伏暑漸衰潘鬢一時秋風髙勢欲欺茅屋雨急聲疑在竹樓今世宦情何處好但憂無蟹有監州

卽事

鐵馬長驅汗血流眼前戈甲幾時休誰能宰似陳平社那免悲如宋玊秋漠漠微涼風裏殿蕭蕭殘夜水邊樓千邨萬落荒荊棘何止山東二百州

寛張文玘

怪來久不造龍門依舊相逢一笑溫任把錦囊嘲李賀休將布鼓詫王尊事隨勢過心猶駭言與時違舌可吞誰爲書生肻推轂綈袍且念故人恩

讀五代史

破卻千金築一臺折衝閫外望人才中原山嶽河分斷塞上牛羊艸引來西海正驚天狗墮北人忽擁帝羓回猶憐仙掌英靈在誰把潼闗閉不開

索和長平諸詩友送行韻信筆奉呈君玊閏之資客中一笑

漢廈非無論道氊自慚老去鬢皤然閒愁似海藏皮裏往事如風過耳邊幾度班荊誰與話一朝傾蓋總相憐柴門近日多來客火速移牀待孝先

昨晚防降臨無以爲待早赴院謝聞已長往何行之速也因去人寄達少慰客中未伸之志耳

書生掉舌豈其時手底靑編亦倦披鐵鎖尙沈江漠漠銅駞又沒艸離離陰山路上明妃曲天寶年中杜甫詩古往今來幾興廢白頭恨見太平遲

送郡侯段正卿北行二首

徵途萬里朔風寒過盡陰山復有山嵗旣在於辰巳後星多客向鬥牛間漫漫積雪無冬夏劫劫飛鴻自往還若到龍庭試回首太行一片白雲閒

獵獵霜風墮指寒一鞭行色抵天山馬嘶衰艸孤煙外鴈沒長空落照間入塞盡穿氊帳過去鄕須待錦衣還功名大抵黃粱夢薄有田園便好閒

杜門

近來人事頗相乖獨坐何曾得好懷犬吠爲連酤酒市雞鳴長傍讀書齋門終待學張家塞闥恐難當噲等排惡客就中多气岸時時下馬系堂階

巾秋

露下天街一气涼月明不復被云妨正當金帝行秋令疑是銀河洗夜光鮫室影寒珠有淚蟾宮風散桂飄香席間醉客忙歸去獨共三人盡此觴

代樂仲和張溫甫處督米

未必書生气盡寒食常不足爲居閒淸於孺子滄浪水瘦似詩人飯顆山欲向田文彈鋏去恐因丘嫂頡羮還聞君自有江湖量肻爲枯魚少破慳

和王季文襄陽變後二首

逐鹿中原未識眞指蹤元自有謀臣虞全不念唇亡國楚恐難當舌在人拔劍挽回牛鬥气舉鞭蹙起漢江塵相逢空灑英雄淚誰是荊州一角麟

天命須分僞與眞衙蜂戰蟻盡君臣蛟龍不是池中物燕雀休嗤壠上人衣不能勝嵇紹血扇無可柰庾公塵自從絕筆春秋後誰復傷時爲泣麟

一字題示商君祥【並序】

余年三十有九遭甲戍之變乙亥秋七月南邁時侄謙甫主河南福昌簿迎至西山僑居防事之東齋小學師商君祥投詩索和頃刻間往回數十紙謙甫曰一鼔作气未可敵姑堅壘以待侄壻郭鴻漸曰可以單師挫其鋭乃出百字題請賦以酬之遂信筆而書殊無意義付其徒孫男樂山示之三日不報謙甫笑曰五言長城不復敢攻也君祥於是攜酒來乞盟大防所友極歡而罷

云

旱魃將爲虐從龍便出山人間三尺雨命駕早知還

雨

晚有來蘇意憂深望歳人一犂𨿽美滿猶恨不當春

塵

不憂懸榻室可柰污人風踏破靑鞵底猶疑是輭紅

春

來莫愁春遲去莫怨春忙春不隨人老誰教汝斷腸

梅

未報江南信先開雪裏邨要看花上月立馬待黃昬

松

鬱鬱愁無地靑靑獨有心疑從大夫後傾蓋到如今

竹

瀟灑能醫俗檀欒看上番我寧負此腹忍使籜龍寃

蜂

弄晴沾落絮帶雨防園花有課常輸蜜無春不到衙

僧

貌與松俱瘦心將絮共沾一庵空寂地香火讀楞嚴

漁

一聲歌欸乃萬頃國煙波螯蟹中間醉蓑衣拜浪婆

樵

云外山將徧人間日易斜不知棊換世柯爛未還家

硯

端溪溫潤石價重百車渠一滴潭水蠅頭萬卷書

香

小炷博山鼎半殘心字灰遊蜂何處客應爲百花來

隱

孔負二宜去嵇知七不堪靑山休老地佳處是終南

壽

灰如戀闕心雪似窮經首問年今幾何看飲屠酥酒

行

水笑杯猶渡山驚錫尙飛垂垂瓶鉢老何處未來歸

住

俗尙家靈運誰堪社逺公空山云不出愁殺渡溪風

飲

竹葉杯中醁金釵坐上春淺斟低唱境猶道是麤人

嘯

成瑨風生坐孫登月滿臺東臯今寂寞元亮早歸來

愁

解使回腸斷能催兩鬢秋天涯未歸客容易上眉頭

十六日夜戲書

貪作【臧祚切】梅花夢都忘柳絮禪可憐人與月不似夜來圓

老杜醉歸圖二首

尋常行處酒債每日江頭醉歸薄暮斜風細雨長安一片花飛

百錢街頭酒價蹇驢醉裏風光莫傍嚴公門去恐猶恨在登牀

卜居

東鄰西捨兩三家簌簌墻頭落棗花慚愧畫梁雙燕子笑人今日又天涯

和籌堂途中卽事

晚風吹雨過山堂燈火秋涼好對牀卻被荒雞笑人懶一聲催起著鞭忙

過雲臺

夜半風吹霽色開曉乘殘月過雲臺連山斷處瞰平野一綫黃流掌上來

濟源龍潭

塵世悠悠不識眞一潭春碧養潛鱗可憐無故驚雷起誤卻山前失筯人

雨後

春空靄靄暮云低飛過山前雨一犂明日卻尋歸去路馬蹏猶踏落花泥

阻風

東風作惡幾時休況値春光欲盡頭誰謂閒人無个事一年長是爲花愁

明皇擊梧圖

不使棃園弟子知太平音在鳯凰枝一朝野鹿銜花去長恨秋風落葉時

陽闗圖

一杯送別古陽闗闗外千重萬疊山試問靑靑渭城柳不知眼見幾人還

千里江山圖

筆下江山取意成一峯未盡一峯生憑誰試向行人問水郭煙邨第幾程

雪後送寶泉之碧落

酒面輕風不作寒天花散落滿人間殷勤行腳休辭逺出得城門是雪山

和王成之梅韻

朝來一雪羃晴沙行到前村始見花驛使便將春色去暗香今夜落誰家

下太行

山中日日伴雲閒不見閒雲只見山君去試從山下望靑山卻在白雲間

東山道中

采徧山城艸木芽百年老樹盡枯查眼前多少閒田地雨後春耕有幾家

太平泉

試從澗底覓根源剔蘚剜苔得舊泉人事盡隨流水去幾時復見太平年

十七日送行

悤悤又別故園春花落猶隨馬后塵相對離筵莫惆悵送行人是欲行人

寄別

馬蹏踏破亂山靑送客風回酒半醒歸客莫將云外指大都一十五長亭

孟浩然圖

卻因明主放還山破防騎驢骨相寒詩句眼前吟不盡北風吹雪滿長安

夜夢月下與數仙子酌酒仍各賦詩

天風一埽暮雲開收拾羣仙共酒杯但指今宵是新月不知曾照古人來

和平太行路韻

鑿開險阻若天成暫使時閒眼界平卻羨長安西去路靑山不管送人行

和君瑞月下聞砧

夜涼枕上夢頻驚有底秋天不肻明老眼近來閒淚少那禁月下搗衣聲

香梅二首【鄧妓之小字匠手有詩邊仲寧索和因用其韻】

被誰說破夢中梅應有羅浮倒掛來秪爲怕愁貪睡後返魂才向北枝開

一枝瀟灑隴頭香分付新愁竹葉觴紙帳不須尋短夢天涯倦客已無腸

魏徵

立朝讜議盡良規誰使君王死後疑一旦鑾輿渡遼水卽時扶起墓前碑

王庭秀悠然軒

小軒開後快雙明峭拔南山立翠屏好是晚來新雨過白雲堆裏露尖靑

畱別

主人把酒再三畱送客風髙勢未休更聽愁眉歌一曲樽前腸斷小溫柔

寒食戲書

驀見花間弄藥回同心髻綰緑云堆多情更有墻東月送得秋千影過來

周昉內人圖

倦繡

心情猶在未收時卻顧花間影漸移不道春來添幾綫日長只與睡相宜

搗衣

一夕秋風鴈過聲鐵衣辛苦向邊城將軍不用和戎計雙杵休辭月下鳴

按樂

倚風無力見溫柔初下喧天羯鼓樓猶向花陰理新曲君王不惜錦纒頭

覽鏡

不教朱粉污天眞長對菱花顧影頻但把蛾眉埽來淡尙嫌不似虢夫人

襄陽詠史

漢髙廟【在襄陽縣西南鐘山】

垓下未聞歌散楚澤中已見哭亡秦乾坤到底歸眞主愁殺鴻門碎斗人

光武廟【在襄陽東四十五里光武南陽棗陽人今棗陽縣是也舂陵在棗陽東望气者蘇伯阿至南陽遙見舂陵曰气佳哉鬱鬱蔥蔥光武始起兵還春陵望捨南火光燭天今棗陽在襄陽東界六十里】

海內英雄待一呼雲龍際防入東都羯奴不識眞人事徼幸中原欲並驅

宋玉宅【在宜城縣】

離騷經裏見文章水緑山靑是楚鄕往事一場巫峽夢秋風搖落在東墻

闗將軍廟【在襄陽南九里鳯林闗】

鼎足相吞勢未分誰能傾蓋得將軍曹吳不是中原手天下英雄有使君

劉表祠【祠前有墓在府城東門內】

天運端能臥可收江山形勢數荊州當時若聽韓嵩策那得曹瞞享士牛【曹操與袁紹相持於官渡韓嵩說表起乘其敝表不從操徵表表之子琮竟以荊州降】

鳯林【孟浩然故居在襄陽縣南十里】

天寶詩人去卻回果曾北闕上書來若爲耆舊無新語明主何嘗棄不才【張參議有云朝家彊欲相牽率豈識先生玩世心】

杜甫故里【杜易簡預之逺裔有從弟曰審言生子閒閒生甫世居襄陽甫徙家鞏縣】

不知故隱幾時離天寶年間處處詩過客不須尋世譜萬山山下看沈碑【杜詩吾家碑不昧王氏井依然注杜預沈碑峴山之下】

集古

寒食席次

秋千打困解羅裙【韓偓】把酒相看日又曛【韋莊】處士不知巫峽夢【蓮花奴】春來猶見伴行雲【韋氏子】

惜花

繡軛香韀夜不歸【雀塗】看花只怨看來遲【韓偓】今朝幾許風吹落【楊巨源】多在靑苔少在枝【崔櫓】

春怨

已恨東風不展眉【段成式】落花惆悵滿塵衣【趙渭南】與君試向江邊覓【東坡】贏得淒涼索漠歸【吳融】

贈別二首

洞庭風輭荻花秋【鄭徳璘】客散江亭雨未休【岑參】南去北來人自老【杜牧】此中離恨兩難收【魏野】

誰家紅袖倚江樓【杜牧】白袷行人又逺遊【甫裏】今夜不知何處泊【權徳輿】靑山萬里一孤舟【劉長卿】

送客之荊南

千山紅樹萬山云【韋莊】山鳥江楓得雨新【雍陶】我自飄零是羇旅【東坡】不堪仍送故鄕人【顧非熊】

聞角

鐵馬狐裘出漢營【常建】瘴云深處守孤城【劉禹錫】無端遇著傷心事【吳融】嗚軋江樓角一聲【杜牧】

春夜

春風二月落花時【武元衡】憶得前年君寄詩【崔道】共道人家惆悵事【牛僧孺】向燈彎盡一雙眉【韓偓】

送客之南宮

蕭蕭風竹夜窓寒【武元衡】書劍催人不暫閒【杜巖】對酒已成千里客【盧綸】斷腸聲裏唱陽闗【李商隱】

夜集

金鳯羅衣濕麝薫【韋莊】裝成掩泣欲行雲【戎昱】傍人未必知心事【劉皁】一曲狂歌酒百分【髙駢】

戲書

春風何處有佳期【武元衡】花滿西園月滿池【髙駢】料得也應憐宋玉【李商隱】東鄰墻短不曾窺【段成式】

柳

還到春時別恨生【張泌】渭城朝雨裛輕塵【王維】自家飛絮猶無定【羅隱】不解迎人只送人【皇甫冉】

醉眠

糝逕楊花鋪白氊【杜子羙】日西鋪在古苔邊【王建】滿山明月東風夜【韓偓】畱與遊人一醉眠【鄭谷】

禦訂全金詩增補中州集卷四十四

欽定四庫全書

禦訂全金詩增補中州集卷四十五

李俊民二【以下從鶴鳴老人全集補入】

蕭權府三害圖

長橋之蛟南山之虎在彼州曲父老所苦豈獨苦此亦有周處周乃慨然恥聞斯語薄險投深踴躍健武爾蛟旣除爾虎旣去周乃自勵履規蹈矩爰以將種效忠典午按劍西平貞節克舉瑕以瑜掩過以功補身𨿽云亡名播千古

止姚亞之刲羊

養生之鞭隴種之苗欲魯去朔在齊聞韶咄嗟老饕腹如瓠枵踏破菜園合喫藤條

焦天祿野叟聽音圖

棃園弟子天寶之後誰其知音百歳遺叟曲終悵然淚迸林藪時淸眼明萬事緘口

唐叔玉韋生臥虎圖

梁鴦之養或失其時曹公之肉不救其饑羊質而皮狐假而威誰能於此辧是與非

學中史正之防客

有懷伊人在泮飲酒我客戾止嘗其防否未見君子我心孔疚惠然肯來小大稽首

煙江絕島圖

江風不波峭壁森立冥冥飛鴻翔而後集

雙松古渡圖

傾蓋相逢堂堂兩公寂寥渡口以濟不通

古柏寒泉圖

冬夏長靑晝夜不捨拔本塞源豈知量者

紙扇

竹疏而骨楮剝而膚權以行巽風乎坐隅

防扇

直節貫中怒發衝上朝蠅暮蚊畏風長往

成之夜談省庭新事

偉哉靑雲器底蘊莫能見開口論利害坐客服雄辯汪汪江海量气不許黃憲從來布衣願一擲輕百萬投必報瓊豈望在焚劵𨿽承雨露恩慷慨輒自獻與其便於已孰若於國便蓋嘗推此心天下欲兼善儒家惟有孟日夜講不倦儻以利爲利請看貨殖傳

復和

驅馳戎馬間太平不復見往往談雋永寧許齊士辯有田宜早歸奪恐遭竇憲再三欲買鄰愧我無千萬難倩沽酒奴侍立便了券籌堂天下士風度邁羲獻別後曳裾人造門恨無便握手再相逢虛左待益善平生身口累老大折腰倦莫訝陶先生自作五柳傳

鎭山堂

崢嶸屋下城突兀城上屋初看頗驚眼再見堪捧腹能無鬼神笑可柰瘡痍哭不哀梁閒叟欲竭南山木

稽康淬劍池

尋常論養生未得養生說擬從林下游一書交盡絕旣無當世志安用三尺鐡頻頻石上磨神光浸秋月可憐麤疎甚自謀何太拙危弦發哀彈幽憤終莫泄死畱身後名有愧侍中血

樊噲戲石

丈夫气慷慨隱迹在東市或逢逐鹿人乃棄屠狗事壯哉鼔刀勇傍若舞劍地遂推拔山力自嘆時不利至今空山石傳是將軍戲能興卯金運頗與黃石類不期兩都後復有三國誌過客對春風徒灑山陽淚

寄籌堂

老爲人所憐貧恨友獨寡等閒門外車盡入宰肉社欲隨射虎將爭柰無匹馬安得化爲云四方逐東野大庇天下士擬作萬間廈顧我蓋頭茅寧肯助一把非無問捨心或恐臥牀下縱有願畱人有館不能假還因索居久往往罪商也須待捨館定然後見長者

廟學落成

斯文天未防吾道有時厄方嗟鳯兮衰遽嘆麟也獲繼遭秦焚書又被魯壞宅邇來天下事多自馬上得不修下車禮不獻在泮馘不授羽林經不講博士席龎若沒字碑肯見一縫掖偶因長樂老盡挾園冊及見中選人始知爲學益學者如牛毛自古數濩澤連年取靑紫易於地芥拾爭將逸駕攀遂向塞路辟揮之無倚門從者皆入室肅肅爼豆風洋洋弦歌邑幾時復論秀四海望偃伯眞心向者誰世無秋風客

徳老栽花成竹【芍藥花】

物性隨所移歳晚气自變失卻本來身還於身外見得參玉版禪如對菩薩面叢林一花祖泒入香嚴傅

劉漢臣堂甫北歸

哀哉同隊魚盡在古池裏縱免鼎中烹將見渴欲死造物何不仁豈獨困二子我𨿽江湖心恨無斗升水

史遂良索詩

立身有道邦誰似直哉史流傳百世後各各異行止許史有何厚在漢勢如彼安史有何薄在唐亂如此人之賢與愚皆爲類所使近從儕輩中偶得一狂士未能通一經謂可拾靑紫時時出俚句技癢不自已只恐落調歌難入知音耳縱橫言世事不顧刺舌恥焉知阮嗣宗口不掛臧否年髙鬢如雪鄕曲所不齒試與阿戎談咄哉犂之子【男牛子】

畱別李巽之【癸卯三月十七日癸已】

嗟嗟平生交所恨不耐久幾年戌馬間太半正丘首憶初識君面同門皆小友倐忽五十春相見成老叟淹淹泉下人樹拱骨已朽﨑嶇見在身何幸得此壽感慨歳云晚哀淚迸林藪古今均一夢萬事付杯酒

司諫許道眞徵復圖

君不見退休緑野平淮相靈臺不許丹靑狀又不見五湖歸去鴟夷槳越人爭鑄黃金像功成身退天之道道直天憐去官早鹽梅須借築巖人羽翼重來采芝老袖中諫艸力回天害除利興車載懸何憂不識荊州面圖畫如今處處傳

雨雹

庚子年四月二十八日壬戍大雨雹五月七日八日又雹按左傳昭公四年魯大夫申丰曰聖人在上無雹𨿽有不爲災以古者藏冰爲禦雹之道祭寒而藏之獻羔而啟之今棄而不用雹之爲災誰能禦之由是言之禦災其在人乎感而賦詩傷今之不如古也按月令仲夏行冬令則雹凍傷谷注子之气乘之

也陽爲雨陰起脇之以爲雹

雲龍失守元气乖隱隱愁聽狂車雷須臾飄驟不成雨一天風雹從何來交橫散落星石隕紛霍迸擊冰山摧坳平忽訝坑谷滿垤起俄作丘陵堆驚忙飛走殘殀夭斷防枝葉枯根荄穿窓入戶彈相射塡街溢巷杷莫推恢恢難補天网漏凜凜欲壓坤軸頽一方生理遭殄瘁造物不卹空自哀是時仲夏行冬令誰把四序顚倒催𨿽有舜弦慍不解孰謂鄒律春能回陽𨿽位降乾道在一陰才進力可排履霜之漸此其始司寒挾黨結禍胎春秋大小百餘國獨向魯地三爲災【左傳僖公二十九年昭三年昭四年大雨雹】世間萬事豈不見那用區區書觀臺我思天變豈徒爾以象告人當自裁

鼎齋

司馬景仁因病瘧而得腹疾鼎齋療之而愈因索詩爲賦

茂陵千載文園客流傳耳孫猶病渴引飲自嫌江海窄家無麯防柰腹疾水帝之魂成水厄女丁婦壬不相得始圖一漑滋湯旱卒見九河歸禹畫嘗聞秋夫曾療鬼大勝扁鵲能起死君不見上醫可醫國異哉鼎齋堪鼎食

兒輩剡木作匙

一震之威乃如此坐間或失將軍匕不能更染公子指有意欲割昆奴耳小兒造物窮物理斗柄之揭如其尾𨿽然劍頭有炊米又愁遇著捩手鬼

聞蔡州破【甲午年正月十日己酉】

不周力摧天柱折陰山怨徹靑冢骨方將一擲賭乾坤誰謂四面無日月石馬汗滴昭陵血銅人淚泣秋風客君不見周家美化八百年遺恨黍離詩一篇

和秦彥容韻

彥容寄詩有先生髙見眞吾師速營菟裘猶恨遲窓明炕暖十笏地松風蕭蕭和陶詩山野已尋云外路直入天臺最深處踏開李願舊遊蹤請君自艸盤谷序之句故依韻和

養賢列鼎手自烹燮調元化和如羮馬蹄一蹙燕地裂氊裘尙拂陰山雪將軍表請願出師壯士戈揮惟恐遲武成才試二三防黍離已見閔周詩縱橫門外豺狼路我老此身無著處君不見平淮十萬兵猶向襄陽守失序【見徵淮漢】

君不見子防自勞羔日烹何如命駕季鷹吳中煮蒓羮又不見姜侯設鱠鑿冰裂何如徒步拾遺長鑱黃獨雪幸遇南來董鏈師說似壺天日月遲謫仙之遊乃非謫長安道上鬥酒百篇詩蒲輪休指商山路得到白雲采芝處諸生待揖隆凖翁馬上未遑事庠序

獵犬已爲兔死烹猶向漢爼分杯羮腳靴手板凍欲裂尙立唐堦沒膝雪三寸舌爲帝者師終比赤松見事遲相看一笑在目擊何用左思招隱詩出門便是天壇路雲間指防巢仙處不辭杖履從子遊王者之後養老在西序【時寄王子榮西齋】

谷因辟後厭鼎烹那在丘嫂轑釡羮冠未掛前已先裂一簪郤上山頭雪我𨿽無師心我師速修何恨下手遲論中自得養生理筆底盡是遊仙詩休向回車問前路終須有个安排處晴窓防檢白雲篇不知誰爲作者序不嫌瓠葉日猶烹不羨公子染指爭黿羮不把荷衣等閒裂不羨曹人共服麻如雪愛身肯似賤場師凡骨只愁輕舉遲北山未出移休勒東老𨿽貧樂有詩望中雲海蓬萊路誰道樂天無歸處一千年鶴再來時行雁難將兄弟序

暴雨

秋夜暴雨上漏下濕終夕不寐因得鄙句奉呈

疾雷破山云暗天雨腳不斷如麻懸淋浪一室無干處何異露坐乘漏船防牙便是潰隄蟻墻有百道飛來泉狂客豈因狂藥使眼花如落井底眠采石江頭弄明月一夕去作騎鯨仙我𨿽忘我亦可憐但恐不免蛟龍涎苦無根源笑潢潦可能朝宗東注覓海道君不見耒陽禹力所不到至今難尋杜陵老

剝蓮蓬

相將去采秋江蓮靑房戢戢實且圓倒靫收菂亦可喜春筍未剝空流涎玉井有花開十丈至今依舊藕如船試索緑莖不尋藕與誰共此從巢仙

遼漆水郡王降虎【陳從和之逺祖】

秋風漸髙秋艸衰空山校獵千騎圍突然有物勢鷙猛萬里侯相食肉肥橫行妥尾不畏逐挾乙似有百步威當時扈從懦於防𨿽欲下車人共非將軍一奮躍身出气雄志勇防若飛攘臂搏虎虎負去須臾帶皮擒虎歸北方鋭兒皆好武無愧匹馬及短衣聲名赫赫振前古欲笑馮婦膽力微胙田命氏恩澤異至今漆水生光輝君不見射石李廣一箭亦可喜死不封侯知者希

遺善堂

雪巖老人欲其子孫之善何如是諄諄也哉有子仲賢以其遺命書之於堂訂曰遺善遵而行之朝夕於是其命之使行者不敢不行其所行者皆善事也命之使不行者不敢行其所不行者皆不善事也非惟不失士石子之行其孝子之心何時而已耶噫處世兵革之閒不忘於善亦所未聞故喜而爲之詩

君不見遺子韋侯只一經相門出相那在金滿籯又不見燕山教子以義方靈椿老去五枝丹桂芳破散錢堆一百屋紫微不願有子如窟郎陷爲天下輕薄子伏波不願有子學季良身前身後事茫茫我卹我躬猶未遑長把賢愚掛懷抱請看積善之家遺善堂

贈出家張翔卿

翔卿河內人也籌堂毀其簪冠使復儒業昔唐李素拜河南少尹呂氏子杲棄其妻著道士衣冠謝母曰當學仙王屋山去數日復出間詣公公立之府門外使吏卒脫道士冠給冠帶送付其母事類翔卿故書

大袖斜襟麤布袍髻丫撐似彌明髙滑稽自謂世可玩淸淨不守形徒勞百年光景已彊半容易便把靑春拋欲向蓬壺尋福地柰何龍伯釣後負山無海鼇欲駕天風朝帝闕柰何巫陽去後九虎守闗牢養生未獲一漑力那忍遽絕平生交但令造物哀正直豈肯屈曲從仙巢畱侯學道欲輕舉尙且彊食扶金刀安期當年本防士意气直謁扛鼎豪平地作仙亦不惡或恐上界官府名難逃君不見醉吟居士不歸海上山又不見昌黎先生屈曲自世間況非出塵風骨羽化難夜叉白日守天闗黃庭正恐坐誤讀鐵鎖縱埀那可攀我笑學仙王屋著道冠只待河南李侯脫去然後還

籌堂燕

籌堂梁上巢燕將雛幾墮防計飛鳴哀訴者久之主人得其情而防焉卒無所害夫防犢之愛物物皆爾感而爲之賦且以戲克紹

陰陰池館落花泥出入通家獨見知曾遭江上淘河嚇又被巢邊野雀欺且欺且嚇亦不惡柰有防輩窺其兒兒方在卵卵何危哀鳴若訴奚勝悲主人能得腹中事百計防持彼毒無所施羽毛養就刀剪齊雄雌相隨引雛飛尋常百姓家汝巢非汝宜春兮來秋兮歸莫忘烏衣巷裏時

趙倅司馬山謝雨

乙未歳旱自春䢐夏五月丙申澤倅趙公唐齋沐潔誠就司馬山祈禱八日庚子大雨年谷遂登民物安逸累獲嘉應次年丁酉孟夏己丑公與本郡僚屬父老人等具牲幣酒醪簫鼔之禮仰答神休仍求嗣歳祭畢聊識歳月云耳

去歳不雨民憂深愆陽亢甚多伏陰冥冥造物豈難料感以志誠神所歆我公黙禱若響應出岫誰謂云無心天瓢疑是池中水三日以往皆爲霖淋漓元气滿人望解慍何止薫風琴家家豚酒樂丰歳空山鼎沸簫鼔音春祈秋報有常典仰荷靈貺如桑林

四舍人生日

驥之子鳯之雛精彩丰容美且都年至十二三頭角已異同隊魚積善之家慶有餘掌中幸得雙明珠定知他日必充閭不妨更讀古人書絳帳先生當今之範模步亦步趨亦趨執經北面預先講唐虞明主何嘗不用儒相門出相文可無豈獨手撚金僕姑能騎生馬駒然後稱爲大丈夫

贈儒醫卜養正

孰親如身在所愼一病能惱安樂性囊中探丸起九死以其病病人不病豈獨和扁號神聖能於鬼手奪人命嘗聞上醫可醫國何不使權造物柄

樊氏昆仲懶窠

君不見讀書邊孝先謂師可嘲何典記又不見梁州陰子春足不肯洗恐敗事何須向人說道理養得疎慵性如此擺手便行誰家子嵩洛之間兩居士未嘗防檢形骸外掛角羚羊心已死問之非漁亦非樵人言似癡還似髙叔夜自知不堪七以書遂絕平生交一官從此束髙閣賴是天教閒處著時人爭賦懶窠詩我羨懶窠詩不作

壬申歳旱官爲設食以濟饑民

千里地赤澤未霑驕陽爲沴烈火炎就中秦頭晉尾旱魃所棲托十室九室突不黔撐腸一飽豈易得咀嚼艸木如薺甜山川課云職不舉無柰風伯號令嚴民是天民天自卹何時霹靂起龍潛

男楊洗兒【十九歳】

自慙無徳爲兒父今朝把酒爲兒壽爲兒今賦洗兒詩願兒他日於兒厚我猶不卹況我後委蛻自天汝非有速宜修徳大吾門無復童心年十九

兒歸來【禽名】

兒歸來兒歸來百年郎罷恨何日寧馨回東去但除嚴母墓望思空築茂陵臺兒歸來兒歸來一聲未盡一聲哀

贈郭顯道醫

惡石聚散元气朴本艸搜剔造化窟俱收並蓄籠中物山精水怪藏不得休言魄爲天所奪入其手者命可活須防姮娥去奔月大勝扁鵲能起虢君不見錢子飛藥不敢施爲鬼脇

和答董用之

將軍死戰血染衣空山白骨鬼夜啼洗兵正要及時雨天禍未悔無雲霓臥龍不起主張漢獵犬待烹僥幸齊就中儒冠身多誤如坐矮屋頭常低敢將龍鐘哀造物但幸老大能扶犂咄哉董生三寸舌善謔不思爲虐兮人間回首憂患始去之不速將噬臍

再和秦彥容韻

扊扅歌後伏雌烹箸猶未下愁覆羮布衾多年踏裏裂夜半寒窓灑風雪待與重尋痛飲師東山杲杲日出遲撐腸拄腹文字五千卷一字不入髙人詩幾年不踏紅塵路直入白雲最深處君不見洛陽城下來歸鬼一夢思鄕嘆溫序

答祁定之韻

黃菊催秋暮靑山勸客歸事隨時漸攺人與物皆非爽气收殘暑閒雲送落暉平生防心侶別後往來稀

遊太平泉

稍有林泉興相陪杖履遊百年人易老千種事堪愁是處花無主誰家酒可篘芳時好行樂春去不能畱

宿夾谷彥實庵

掛名仙籍上晦迹茂林間門外丹河水墻頭明月山境隨心自逺人與話俱閒應笑紅塵客區區漫往還

河橋成

橋成有日必有佳句寫河上逍遙之興贈子榮及督役楊成之

河廣思同濟天寒怕渉冬冰𨿽將自合船尙不宜從柱引來歸鶴淵藏未躍龍一編圯上叟千載願相逢勢截長河浪橫陳百步梁經營方斷手過涉不搴裳漫惜千金瓠休誇一葦航西風簫鼔咽奠酒水仙堂

癸已冬至

昔愁天紀亂依舊日南時气本自然應防今誰可推每懷添綫女還憶覆杯兒偃蹇無歸計天涯兩鬢絲歳以四時成气自一陽始𨿽然廢羲職那可亂軒紀人生幾寒暑天道頻甲子徒嗟潦倒身汲汲百年裏

任仲山弄璋

奕世多陰徳傳家得寧馨人間熊有夢天上昴無星喜洽犀錢座光生玉樹庭鐘情笑盧老白髮望添丁

五哥生日

落落靑雲器天然骨骼奇自從懷橘後毎恨學書遲仝樂憐荊樹相煎笑豆萁气豪常自許躍馬是男兒

代四哥贈

相戒南陔養長看花萼輝義深姜季被恩重老萊衣隊似魚同戲行如鴈共飛讀書當自勉繼取錦衣歸

四哥生日

秀出三株樹芳聨五桂枝杜家憐驥子徐氏種麟兒已有髙門望方當志學時一杯添壽酒滿酌不須辭

寒食

爲戀風光好那堪節物催事隨浮世往花似去年開莫灑無家淚須傾有限杯詩人多少興都向醉中來

九日下山

宰肉陳平社折腰元亮鄕車無門外轍菊與徑皆荒所恨國難守若爲家不亡天威寒气逼急急下山陽

王生壽日

幾度縣弧節當年琢玉郎徐行知禮讓幼學愛文章莫厭魚同隊休隨燕入堂眉間色多喜禁臠近東牀

遊靑蓮

閒攜方外友同謁梵王宮山吐三更月松揺萬壑風流年飛鳥過浮世落花空不有歸來興何能見逺公

遊碧落

己亥仲夏十有九日平水曹漢卿楊子平本郡李鑑臣劉濟之君祥姚子昻史遂良仝謁治平院與上人和霽月煮茗道話抵暮而歸

寂歷松間寺臨流勝槪藏斷雲開石壁橫吹爽溪堂漫語詩情在畱連道話長行人貪弔古歸路半斜陽

禦訂全金詩增補中州集卷四十五

欽定四庫全書

禦訂全金詩增補中州集卷四十六

李俊民三

食芡

池底休鋪錦雞頭自有栽柔中皆水性剛外乃天才精彩惟魚目珠圓出蚌胎坐間咄嗟致不似荔枝來

潁陽元道人虛白庵

有山心可算有水耳堪洗飄飄元逸人寓意在山水勘破人間世不聽心與耳一室虛生白自得吉祥祉

八日登山同謁吳王祠【四月】

老樹凋殘盡靈祠寂歷中古今時易攺幽顯意能通歳享屢登樂俗追三讓風送迎人散後日落亂山空

陽城懷舊【呈陽敬之燕子和李文卿】

路梗傷時事春歸感物華風波千萬丈煙火兩三家樹杪失巢燕墻根無主花當年人不見何處是生涯道途行處惡故舊別來稀澗口分流水林梢掛落暉好

山畱客住幽鳥背人飛門外秋光老徵鞍尙不歸

上長平寄楊成之

衰遲長在外矍鑠愧徵鞍世路驚心惡天風刮面寒迢迢人漸逺冉冉歳將殘今夜梅梢月同誰共倚欄

河陽呈苖簡叔

妖氛長斗北殺气尙河東人物不如古地圖秪自雄三城環野水二麥臥天風多少逃亡屋荒涼晚照中

卽事

炎涼愁裏過陵谷暗中遷素拙生生計尋耕下下田爲嫌頻告糴卻恨不逢年門外催租吏長妨對聖賢

中秋對月

雲山懷素隱秋興暫來歸月與人同醉星隨客漸稀入河蟾不沒繞樹鵲何依浩气凝光界瑤臺夢欲飛

山中寄張漢臣李廣之

枳棘非所棲系匏焉不食未黔墨子突又奪伯氏邑一年三褫服半歳兩塗敕歸去來山中無喪亦無得

經童

盈門修鄭簡同隊執韋經蘇子應千里徐兒尙九齡鴈行成次序鸎語太丁寧堪笑西城老朝朝酷教刑

自遣

居閒聊自適造物果何如生理年年拙交情日日疎吠猶聞跖犬技可笑黔驢誰識徘徊意西山有舊廬

小旱云而不雨

阿香誰使送雷聲敢望天瓢一滴分恨魃長爲周地虐憫尫幾被魯人焚風吹海立垂垂雨澤與山通處處云何事臥龍猶不起得微往見葛陂君

注山谷得微往從董父餐寧當罪系葛陂淵

復用韻

區區布谷不停聲安得銀河水半分湯稼未應枯後漑周川豈獨旱如焚是誰阻當知時雨有底商量出岫云造物不爲天下計只將花事了東君

十六日雨

平地俄驚霹靂聲老龍功過此應分不知東海因誰祭卻笑西華欲自焚四面蔽虧無日月百神奔走防風雲時人那識天公事一漑惟知有巨君

王子榮過家上冡

暫領元戎小隊行盡驅春色入山城蔥蔥佳气隨軒蓋嫋嫋髙風捲斾旌題柱橋邊男子志散金閭裏故人情貴遊前後知多少不使堂虛晝錦名【州有晝錦堂】

用趙之美畱別韻

平生藏器待何時除卻荊州不可依預報行人應鵲噪相將送客有花飛鴈從去後弟兄少鸎未來時朋友稀不盡赤心今日話東山無以我公歸

重午偶題

龍鐘嘆我百年身幾見山城節物新水荇長如牽翠帶石橊半似蹙紅巾可憐今日依劉客便是當時弔屈人誰道南來風解慍試從比屋問吾民

春日

白頭不柰隙駒催慣飲屠酥最後杯百歳無多偏晝短一年將盡又春來東君得地權終在北斗隨天柄已回造物卻還眞宰手眾人今後試登臺

和參謀李舜舉

平步靑雲感遇初試看傾蓋气何如樗材應笑陳人牓雋永爭談辧士書夢鹿果能誰得鹿知魚未必子非魚靑山馬上多詩句北斗以南名不虛

一怒王師弔伐初堂堂人物古誰如劍頭何患無炊米楯鼻多應有檄書盡道公孫能躍馬應憐學士獨焚魚旌旗未度長河水千騎元戎已搗虛

和東庵孔安道韻

淡泊生涯共一堂杖蔾踏徧水雲鄕不妨廬結在人境應念客來從逺方三笑可無陶靖節八仙宜得賀知章袖中時出煙霞語習气師兄亦未忘

五舍人生朝

積徳髙門慶有餘隔年記得掌中珠淸新月窟兩桂枝俊逸渥窪千里駒戲自老成看蠟鳯志從小異見摴蒱一朝騰踏靑雲上快覩徐卿第二雛

和子搢中秋

最後賔來舉白浮要須同賞桂花秋蛾兒應恨燈無焰孌女能教月再修分外髙寒天上闕就中明徹水邊樓姮娥不我爲生客休把光芒取次收

和子搢九日漫興

此身到處賈胡畱細雨斜風冷淡秋佳節又從愁裏過故鄕不似舊時遊試拈紅葉題詩句彊摘黃花泛酒甌落防龍山幾人在云沈鳥沒恨悠悠

節物催人分外愁干戈眼底未能休丹楓落處吳江冷黃菊開時灞岸秋可是涼風添寂寞更堪缺月照綢繆悠悠今古何須問淚灑牛山亦過憂

沁園懷古

風波平地難開眼劍防羣山欲割腸冠蓋隨時成物故園林何日破天荒摩挲碑石空懷古防檢圖經爲補亾誰是熙熙堂上客近來老子也和光

和卽事

擬將唾手取封侯世事那禁種種愁未可搏他馮婦虎終須享此景升牛但知勿翦甘棠在莫爲難圖蔓艸憂自古貴人天所予定教名字到金甌

和新秋

簾捲西山雨乍停自知時節候虫聲新涼邂逅如佳客殘暑畱連似宿酲可見韓檠燈下志且憐班扇篋中情若爲解得吾民慍更鼔南風一再行

寄史正之

往來門下亦風流分得籌堂幾許憂剛甚養他橫槊馬何如了取濟川舟人還忌器休投防誰爲蹊田欲奪牛聞早抽身閒處著不妨仍帶醉鄕侯

聞防音招王徳華吳天章等出山

紅塵一騎報平安知是元戎小隊還且喜好音來汴水仍將舊事問潼闗橫云自防車箱澗落日空銜箭筈山只恐膏肓歸不得早隨春色到人間

用之次韻復答

小齋飄雨注風帷門外靑山困品題足躡盡知齊是假膽嘗爭柰越猶棲任教別後書盈篋贏得年來气暖臍聊與老農歌帝力一缸村酒薦豚蹄

夜雨三首

五月十八日夜雨濟之君祥正之顯之漢卿子昻燈下酌酒相賀喜而爲之書

元气淋漓徹九垓那消掩耳一聲雷雨𨿽不解知時至云豈無心出岫來所恨龍潛猶未起大都天意卒難回等閒莫話爲霖事且對檐花盡此杯

夜半天公號令催卽時驚起阿香雷須知稼穡艱難甚誰把陰陽燮理來不使魃爲周地虐定應龍自葛陂回鄰家酒熟畱連客聊與愁人共一杯

化工寧許著詩催平地俄驚失筯雷行雨夢從巫峽斷爲霖人自傅巖來老農學稼無多力太史書年有幾回愛酒陶家才種秫何如共此卽時杯

用之請還公府用韻拒之

殄冦將軍力自宣幕中議論可回天气吞驕虜鞭先著威定並門檄罷傳正恐一隅防飲酒【張漢臣馬武有同醉堂】休從百尺笑求田揚雄祿位誰能動始爲侯芭艸太

弔劉伯祥

記曾林下見臞仙惆悵紅塵未斷緣不憚廣文寒處坐屢逢元亮醉時眠難逃辰已賢人歳有負虀鹽太學年落落天才無地用卻還英气與山川

伊闕鸂防堂

同王徳華子正善卿澤之焦彥昭唐俊卿張伯宜史正之李文長姚子昻男李楊杜浩然書壁

千年古道入荒闉破屋頺垣一聚塵天地如何收險阻山川猶覺露精神餘波禹貢朝宗水習俗周南旣醉人把酒西風無限興黃花時節對佳賔

一日灘流淺自分灘頭鸂防似通神大都鸞棘無多地畢竟烏臺得幾人浮世堂堂春易去隨時局局事皆新當年靈翼今何在滿目西風動白蘋

亂後寄兄

長劍何人倚太行氊裘入市似驅羊怒降白起不仁趙死守裴侯無負唐可柰昆炎焚玉石更堪蜀險化豺狼紫荊猶是堦前樹風雨何時復對牀

萬井中原艸棘荒縱橫大劍與長槍晝烽夜火豈虛日左觸右蠻皆戰塲丁鶴歸來遼已冡杜鵑猶在蜀堪王此生不識連昌樂目送孤鴻空斷腸

別郃陽申伯福昆仲

百里相望邂逅遲如今始得話心期情深堂上畱髠夜興盡山陰訪戴時客捨教人那用送異鄕遊子不勝悲煙村水驛秦川路來往郵筒好寄詩

郭仲山生日

乘興遊山也自賢千金奚羨築臺燕誰爲洛下同舟友人道江頭弄月仙欲向潼源歸舊隱便從莞谷種閒田槖駞樹得長生理不解如君養性天

和李唐傑韻

翰墨塲中第一人而今委翅在雞羣縱橫詩律淩徐庾浩汗詞源嫓典墳兵气橫流存此老天心未欲喪斯文年來艸就歸田賦嘯傲南山臥白雲

郵筒寄後憶詩人落落英才迥出羣試問槐花忙幾舉可憐桂子落誰墳浮沈且與陪中立喜慍何嘗見子文傾破葵心望天表龍庭不日防風雲

隨州長官張鵬舉曁壻陳正文見過

寂寥秋思梗吟懷幾度柴門鵲噪開一話勝看江表傳百書不及隴頭梅馬催行色日邊去鴈送歸程天際來萬里龍庭莫辭逺中原事業望人才

剛忠公

未除妖气鬥牛間一夜長星落將壇天意欲將全節畀人心無柰此時寒斷頭那肻降朱泚血指誰思滅賀蘭立盡太行山上石我公忠烈不容刋

同濟之遊百家巖懷郭延年有感【三月】

雨晴閒向百巖遊今古都成一段愁老衲解回山下虎【稠禪師】眞人跨入洞中牛【陸眞子】水流花落三春暮鳥沒云沈萬事休有道碑前空墮淚往來誰復共仙舟

辛丑中秋夜與用亨漢臣濟之君祥子昻仲寛及諸同志聚飲於學宮陰不見月

節物相催近覺頻勝遊攜酒意何勤幾人白髮對明月萬里靑天愁片雲嫋嫋風髙秋已半厭厭客醉夜將分督郵气味從來惡今日罇前也獻芹【戲遂良酒】

莫嫌勝日燕遊頻且慰寒窓力學勤白也停杯將問月退之利劍欲開云淸光難比秋三夜痛飲何辭酒百分況在泮宮思樂地與君共采水中芹

九日濟之君祥仲寛子昻攜酒於漢臣書齋小酌已而乘興與眾老人防於城西馬氏東籬談笑盡醉抵暮而歸爲賦此以紀一時之勝事

相扶醉袖出西城翠展秋山一望晴坐上孟嘉嘲未解籬邊陶令話多情酒猶彊飲狂時藥菊莫尋餐落後英興盡歸來天色暮老人星散月還生

承和復用韻

艸艸杯盤興不妨一年一度送春忙我無酒量難投社君有詩情合擅塲衣錦堂前冠蓋貴落花徑裏綺羅香暫時忘卻愁滋味驀上心來似膽嘗

答趙之美見和

不堪春事等閒妨汲汲光陰過隙忙靑眼久懸髙士榻白頭羞入少年塲風從定後花猶落月自修來桂復香休向兵防問消息且教下馬客先嘗【之美有深鎭兵防未許嘗之句】

李子搢約同上山督之

踏靑時節醉何妨一掬歸心想見杖履不須從防徑觥籌且莫戀歡塲明山秀水家家景野艸閒花處處香休訝登臨無腳力世間險阻備曾嘗

答史正之

正之至連日淸話恨不能文字飲也時三月晦日

艸堂深處百無妨卻爲髙岑對屬忙【髙適岑參杜遙知對屬】啼鳥送春歸閬苑妖星亂世局文塲閒花空怨緑衣使煮酒不隨靑杏香見說麯生風味少尙堪畱與老饕嘗

陽城題北臺觀壁

幾年空負北山移今日方知見事遲猶憶王鳬初去後忽驚丁鶴暫來時𨿽無壁上題名記頗愧棠陰聽訟詩指是荒城舊遊處西風揺落菊花期

客中寒食

斷蓬蹤迹寄天涯劍防林中閱歳華又値禁煙焦舉節【焦亦作周】柰無對月少陵家驚心咄咄催歸鳥觸目防防濺淚花老後愁懷誰遣得未應端的酒勝茶

和徐子賢西行畱別

便從傾蓋話詩情風雨端能落筆驚金馬漫誇三學士碧油曾見一書生竹溪花圃畱連醉水郭煙村取次行自恨年來懷抱惡與君相別但吞聲

侄謹甫鞏縣寄魚

掣三牽兩得沈腥顧我庖防逺未能幾度敲鍼無處釣一朝醒酒不須冰居官止合如羊續命駕何須學季鷹當念家風本寒素莫從今後爇饞燈

毋師聖醉中落水用郭進之韻

無人橋上醉婆娑腳力危時可柰何賀監未應眞落水屈平到底也隨波浮雲世事黃粱夢斜日秋風薤露歌防檢交情能有幾柴門今後雀堪羅

下鼇背

浮雲蹤迹去畱難谷謗巖嘲勒我還畢竟一身無著處大都百計不如閒無多伎倆三休外是亦風流二老間昨日主人今日客回頭山色若爲顏

許司諫歸來圖

社稷憂深志未舒陸渾山下賦閒居幾年不復朝雞夢一旦翻隨隴鶴書直比朱云徒折檻寵逾疎傳早懸車商巖了卻和羮事方信旁求信不虛

寄伊陽令周文之括戶

幾年客裏厭馳驅故向伊川好處居剛受一廛同許子誰知四壁過相如厥田不稱中中賦此事眞堪咄咄書疲俗脂膏今已盡看看鞭算及舟車

和子搢秋晚出郭

陶寫詩人得句舊遊能復憶嵩陽山頭雲霽雨聲歇水面風來花信香今日事𨿽非向日故鄕景自勝他鄕杖藜忘卻尋歸路獨立河橋詠晚涼

戲嘲

江西社裏幾詩流詠月嘲風未肻休得句不能當競病措辭那敢向春秋笑翻王氏三株樹驚倒張家五鳯樓帶系雪詩三十韻勝如騎鶴上揚州

送史邦直入洛

肉山南去汗如流了取公家事便休徵棹不霑蔓水歸裝莫待菊花秋忙中暫過平嵩閣別後頻登望省樓若問鶴鳴近消息翅翰飛不到揚州

和竇君瑞

勒石燕山後世名子孫蟬蛻起風塵誰憐喜鵲飛來意自嘆靈椿老大身愁見灌夫杯酒過夢驚蘇蕙錦書新幾年客裏無情話一笑相逢未厭頻

竇子溫宅爲有力者所奪

漫勞買宅著千萬此又卜居何所從得把茅來頭可蓋但教窓下膝能容尙憐相賀巢邊燕知爲誰甜花底蜂速向元龍問田舍暫將一榻過今冬

子榮途中見憶有先生在世人中龍三十年前到月宮之句依韻謝答

髙樓日日望元龍禾黍離離憫故宮兩地漫看千里月五湖能借半防風囊錐穎脫何難出名紙毛生未肻通好在沁陽山色裏一廛寧許寄揚雄

弔曹慶之

杯酒中間气防拖從教千丈起風波絲棼世事無一可花落人生得幾何休向棘林長夜哭試聽蒿裏送行歌豈容身後畱榮辱山嶽鴻毛較孰多

弔王徳華

衰鬢愁添鏡裏絲流年恰及夢中蓍可憐白日佳城地正値黃楊厄閏時【丁亥閏十一月】撫柩恨深元伯母負薪情慘叔敖兒觸髏不識生前樂枉卻招魂費楚辭

贈醫郭顯道

小隱嵩陽種徳時智能博物物皆歸籠中無愧狄仁傑山下常逢臺孝威子細論來生可養斬新卦得遁之肥麤疎誰似嵇中散幽憤詩成憶采薇

焦彥昭失中子

相逢地下果何如自謂情鐘亦太愚未必珠能空老蚌豈期不與童烏且憐商也無三罪尙喜徐卿有二雛萬事盡歸天予奪速宜收淚謝夫

春溫軒

三尺枯桐膝上橫一彈洗盡綺羅塵芙蓉城裏誰爲主姑射山前別有人雲雨不侵行處夢丹靑難寫醉時眞早尋林下乘鸞侶莫遣春溫過卻春

索和長平諸詩友送行韻信筆奉呈君玉潤之資客中一笑

靑春人物正當時咫尺雲天快樂披相見便如膠漆宻此行還似筈離方傳細柳將軍令或賦甘棠召伯詩待得一朝公事了聨鑣西去未爲遲

此身莫輙犯鍼氊只合浮沈委自然久墮風波人海裏暫依云漢使星邊斗升乞活眞堪笑靑紫歸耕亦可憐早晚皇家重名器著鞭當在祖生先

老覺麤疎過往時赤心今始爲君彼交情大抵無新舊人事從來有合離見說片辭能折獄未嘗一話不言詩河東自古文明地可惜儒冠感遇遲

又和前韻

昨晚防降臨無以爲待早赴院謝聞已長往何行之速也因去人寄達少慰客中未伸之志耳

縱橫入市盡裘氊一旦衣冠气索然豈信魯連歸海上頗哀屈子老江邊汗流石馬誰堪恨艸沒銅駞世所憐莫憚區區困刀筆論功終讓指蹤先

任仲山談西府事

徳音到處下情通喜動山城百歳翁和气挽回中國化威聲振起外臺風少酬漢使澄淸志不愧周官燮理功南北封疆歸一統太平立法自河東

唐臣滿月洗兒索詩故賦【兩滿月】

白頭休恨夢熊遲卻是人間久逺期有客已爲摩頂記爲君復艸弄璋詩一從老蚌生珠後再値姮娥月滿時咫尺昻霄看英物不須女子作門楣【有二女】

畱題靳載之園亭

幽徑疎籬竹外村淡煙斜日水邊城地形占斗辧南北風俗以人分重輕坐上有山圍似畫樽中得酒論如兵靑春將種多才調拂袖林泉恐不情【載之靳千戶之子】

送參謀劉君祥

寂曆書齋獨坐寒白頭羞見雪中山虛名得失蝸爭外浮世榮枯蟻夢間半夜朔風催客起幾時新月望君還鶴鳴林下無人共何處煙霞不可閒

馬首風花拂面寒十年兩度過陰山浮雲暮暮朝朝裏行鴈兄兄弟弟間大抵故鄕生處樂莫教明主放時還如今造物尢難料枉使深心不得閒

中秋

共對靑天好舉觴從前三五是尋常一年佳節秋將半萬里淸輝夜未央才向缺時舒窈窕欲從盈後斂光芒姮娥曾得長生藥我欲停杯問此方

郭子云酒熟同李茂卿史正之豪取不許

愛錢措大眼孔小病酒先生舌本幹債是尋常誰不有囊嫌羞澁且畱看三人未必一人損豪气難忘習气酸毷氉相逢欲空去從來如此四並難

再赴陽城用前韻別茂卿子云正之

誰使腰間印欲懸不知面上唾才幹先生敢以督郵去坐客莫將官長看祖席又成攜手別離杯何苦上眉酸且休凋落髙陽社來往雙鳬也不難

淸明席上同史正之姚君寶子昻

浮雲雨後自縱橫不待風收放曉晴百計花期成漫興一年春色過淸明誰家鑽燧罷藏火何處吹簫猶賣回首故園魂欲斷鳥飛只是片時程

悼亡

須信人生足別離別離不待白頭時因憐曩日在縲絏豈憚今朝炊扊扅中道柰何奔月去此情惟有落花知眼前活計無聊甚空對當年紙局棊

段侯行春顯聖觀喜雨

癸卯季春小旱淸明後七日段侯正卿行縣回防名流勝士五十餘人於仙翁山下之顯聖觀須臾雨作自未至亥而止大滿人望酌酒相賀莫不盡酣適之興張種徳有詩因和韻以紀其勝元帥申甫段玉使姚升書於壁

行春冠蓋暫躊躇誰信東山面目疎興盡奚勞風送客气和不覺雨隨車移民𨿽恨梁加少腐粟尢誇漢有餘獨嘆吾儒有何貴自今牛角莫橫書【傷儒人種田事】

寄答趙公定

他人共折依依柳居士但飲薄薄酒豈其必取齊之姜又恐不爲白也母𨿽然客或許惇龎慙愧我無白璧雙更向稠桑老人卜凖備買紅纒酒缸

姚子昻壽日【二月初三】

門外風光二月初衣冠把酒慶懸弧一生接物無腸蟹萬事隨緣短脛鳬坐上書空窺艸聖醉中疥壁笑詩奴年來世事俱嘗徧只合千金養客軀

又用濟之韻贈子昻

綿綿宗自何時借問吳興第幾支書愛換鵞功不到獄因劾防法先知爲秦徙木思無地在漢髙門福有基此去鄕閭結仁愛請君聽取忍齋詩

爲劉益之營中上王懷州

自分毛錐不入時如今尢恨掃門遲徒勞魏氏貪雞肋卻笑虞人望羖皮未有赤心相待處柰何白髮是歸期儻令扶病還桑梓橫艸難忘報所知

氊帳連云逐日移胡笳月底不勝悲中原爲患有驕子造物戲人如小兒馮鋏縱彈無便去晏驂未解有誰知天涯回首消魂處故國霜前鴈過時

錦堂碧落壽席【年五十一】

年光過隙一何忙知命年來百念忘公事了時陰徳大塵緣斷後道心涼未償勇退求閒志先得長生不老方共勸十分添壽酒莫辭酩酊醉山堂

答張文玘見戲

邂逅騷人興愈多不知賜也許仝科君老去詩魔在我柰新來技癢何但恨近無阿買寫憑誰付與雪兒歌一從探得驪珠後驚倒中洲蚌與螺

贈奴【劉氏甥十一月二十一日生籌堂子】

白髮因緣短犢車可憐風采外家無蚌生珠後何嫌老鳯有毛時亦自殊防看伯仁興絡秀不妨節信論潛夫劉生誰謂難成事將相從來有種乎

喜事相尋種種來豈期天意一朝回璋從弄後熊無夢月到圓時蚌有胎便可字教阿買識那消錢爲窟郎堆賢愚懷抱俱休掛且盡罇前露頂杯

和楊之美韻

光華異域仗全才銜命悤悤出吹臺物外英標傾水鏡坐中妙語落瓊瑰節回北闕旋如斗名振西陲聽若雷若踏賀蘭山下石國風未合入詩來

和河上修橋

故里風光衣錦遊賦詩誰與共臨流相逢依舊山靑眼也有何愁浪白頭官渡方當橫槊日合肥正是著鞭秋坐間有客誇雄辯不念題橋志未酬

禦訂全金詩增補中州集卷四十六

欽定四庫全書

禦訂全金詩增補中州集卷四十七

李俊民四

和秦克容來韻

白頭羞入利名塲得得歸來自逺方何日詩豪離上黨去年道話憶山陽可憐杜宇訴亡國還笑沐猴思故鄕不意閒中春色早黃鸝啼破謝家莊

癸酉榜後寄侄謹甫第【一科】

萬軸牙籖未是多十年辛苦短檠歌敢忘奕世箕裘業忽玷淸朝甲乙科我已夢君三舉後君如輸我一籌何二疏此去人方識名字先應報大羅

和安齋見寄調祁定之

麻衣補破紙爲絳不羨仙人宮錦袍天地老於雙轉轂山河似一秋毫煉深寶鼎丹砂就瑩徹靈臺夜月髙上界而今官府足暫防塵世莫辭勞

一字百題示商君祥

風

汝未聞天籟簸揚箕有神能淸常侍暑不動庾公塵

月

過圓旁死魄過缺哉生明尙賴玉斧手再修然後成

雪

細看花是雨將見麥宜秋度臘無三白梁園誰與遊

山

功名雙鬢雪心事數重山山下人家好終朝爽气間

泉

滚滚勢長往泠泠味自淸擬將修水記何況有詩情

暑

人間三伏暑海內一薰風獨詠微涼句公權似不公

寒

廣廈十萬間吾廬敝獨寒猶將折弦琴欲和薰風彈

晝

冬之日何速夏之日何遲山中無歷日遲速兩不知

夜

令乎日之夕政乎日之朝一罇待君子風雨防良宵

晴

展盡舒長景銷殘片段云區區負暄子炙背不忘君

陰

朝見白雲縱暮見白雲橫不作及時雨何爲防太淸

花

惜花不論命看花須努力能得幾時好狂風妬春色

蓮

碧因圓更展紅向老猶妝鏡裏風流在人言似六郎

菊

色笑秋光淡香嫌酒力慳東籬在何處客裏見南山

艸

日沒露易濕日出露易晞人生大都幾王孫胡不歸

燕

社後來何莫梁間話頗多巢泥愁未穩無面見淘河

鴈

俄見天邊字徒銷客裏魂一書言不盡爲我敍寒溫

鷗

江靜煙籠雪天晴水浴衣漁歌驚不起物外兩忘機

鶴

去家丁令威化身徐佐卿不戀乘軒寵九臯堪一鳴

蝶

元從生處樂肻向死前休花底人間世如何不夢周



汝殻將自遮汝腸還自刳可憐一底板𨿽知不如愚

魚

華亭載月船長安遮日手一网腥城市吾於爾何有

蟹

食必視本艸貴在精物理蔡侯何鹵莽幾爲勸學死

儒

秦坑秦卽孤魯戱魯尋削伊誰蹈前軌謂可束髙閣

道

自知身是患常謂道無名欲作閒中友隨緣論養生

仙

千載遼東鶴雙飛葉縣鳬應憐塵世裏無地著臞儒

蟬

見桃渾不悟對柏未嘗參虎嘯龍吟子風雷振一龕

醫

愈風陳有檄止瘧杜能詩𨿽然醫者意何意亦何醫

卜

棄置復棄置其然豈其然百錢聊爲我更看小行年

客

渺渺忘羊路悠悠化鶴身人間同逆旅誰主復誰賔

農

賣劍田園計溫家種樹書新年無罪歲事事有乘除

牧

蓑底因緣曲腰間觳觫鞭月明歸去晚想見葛洪川

射

手撚金僕姑身出矍相圃不穿百步楊志在【闕】

獵

終日無獲禽古人獵在徳非徳爲禽荒獵食吾不食

詩

裁作牛腰束愁於飯顆山近覺故步窘十債九不還

書

入室五千卷插架三萬軸何似曬書人坦此便便腹

筆

不見中書君不聞老成人爲君作佳傳繼者皆尖新

墨

松間老潘谷何處得圭速置薔薇露詩仙醉欲題

紙

慇懃翰林主揮掃驚風雨滴滴是珠防破先生楮

畫

有意皆堪譜無言總是詩潭潭居相府此譽不妨馳

琴

陰壑鳴松籟空巖向石泉此聲並此意誰得寄徽弦

棋

縱橫連井地明暗列星圖兩角觸蠻戰一家葛無

劍

帶牛移漢俗匣刄出丰城安得治復古器農不器兵

茶

人多愁水厄若个有詩情靈艸還知我平生事不平

師

絳帳風流逺靑衿禮貌驕定須防射羿何必問嘲韶

學

邑化弦歌地鄰慚俎豆風二三言志子六七詠歸童

仕

𨿽有乘桴意能忘出晝情一官百僚底是亦道之行

富

狼籍胡椒斛破散堆錢屋不見貪者愚求榮是求辱

貴

鴟得腐防嚇犬笑狡死唾手功名塲不知憂患始

貧

書生祿有籍造物費亦省顏回一簞食不得盡晚景

智

樂在知幾早憂因見道遲遙憐鮑莊子人笑不如葵

愚

膏以明自煎薰以香自薪善哉栁侯意一字辱溪神

老

尊年鄕飲禮擊壤太平歌甲子君休問光陰得最多

名

求爲天下士所望不亦厚得少失有餘何況在身後

友

偶因勢貴賤乃見朋得防歲寒山陰雪獨有戴可訪

身

黃卷平生志靑山現在緣百年今已半只合鬭樽前

影

相對鏡中眞相隨月下人我今來忘我身外還見身

坐

一軒容膝安半世行腳債龎家老居士舉似無生話

臥

一室散天花一榻颺茶煙家風嗣阿誰殘月曉風禪

笑

和气須懽伯開顏只孔方世情如苦海件件可閧堂

吟

防搜腸亦苦隻字得之難作者有六義惜哉坐一寒

醉

愛此眞珠滴能於大道通與君同舉白憐我獨潮紅

醒

暫出陶陶境那禁種種愁舉觴邀明月卻帶醉鄕侯

舞

野鶴聞琴態孤鸞覽鏡妍爲君小垂手無地可回旋

睡

客隨陶令遣齋甚太常嚴儻或非黃奶那知此黑甜

夢

物外日月忙人間憂患長休談夢中夢萬古一黃粱

歌

大音聲自希賞音人亦寡寧可逆汝耳不可廢作者

傲

王公輕以道富貴驕以志我見髙尙人蓋有髙尙事

閒

太傅懸車裏仙家避世壺老妻爲紙局坐隱是功夫

懶

交有書堪絕師何記可嘲不僧亦不俗似癡還似髙

話

萬事就庾談一心對芝宇不知玉屑霏但見風生麈

浴

子春恐事敗佟之坐水淫二者過不及何如我洗心

歸

世路𨿽多梗吾生豈系匏西風倦飛翼樂在一枝巢

別

更盡一杯酒出門行路難送君過南浦忍淚憑欄幹

忍

气畱臍可暖唾使面自幹無怨亦無惡此腹如此防

蠶

蠶月始條桑悤悤婦姑忙天寒授衣節婦姑無完裳

織

泛槎驚誤客折齒笑狂鄰莫作回文字開緘愁殺人

舂

斷木才脫栗濕薪空爆竹朝餐動及午柰此雷鳴腹

炊

旅食寄天涯愁如桂玉何莫忘生處樂聴取扊扅歌

砧

對影無情石關心寄逺衣天涯鎭長客鴈後不懷歸

琴【此以下四首和籌堂】

山水有淸音瑯然出枯木若教俗耳聽絲竹不如肉

碁

森森戈防心盡在皮裏著傍有爛柯人防破都是錯

書

一坑科斗灰難破祖龍惑三兩挾策人今誰席肯側

畫

手與心相應妙處在咫尺筆尖多少鋒揮掃天地窄

東郊行

四海尙干戈幾人知稼穡靑靑原上麥忍放徵馬食

書壁

世事紛紛變人生種種愁行年三十九得歲又平頭

避亂

雪巖依日暖霜樹弄風悲山似王維畫人如杜甫詩

資聖寺壁

是誰將壁疥盡可著紗籠今代無詩史何時入國風

別陳之綱李得之南子榮【時自宋】

已兆池魚禍尙多風鷁過寄與逺遊人莫待贐行貨

戲髙廣之

一飲遇伶婦一飯值丘嫂徒教乞米僧時時送盧老

雨後

新秋積雨霽涼風吹我衣歲月不知老乾坤何處歸

九日答朱壽之

與客登髙處節物傷遲暮不見白衣來三復秋風句

竹林

初見錦繃脫气已傲霜雪天寒十萬夫未聞一死節

柏徑

歲晚節自抱足見有心哉遊人從何處帶得春風來

槐亭

蟻穴功名重或作封侯夢主人心已閒不爲黃花動

稻塍

一水自縱橫厥田無上下居民不佩犢歲事在秧馬

儒

世治其術重世亂其術輕太平然後用用然後太平

蝶

轉首一塲夢驚心三月春揚揚枝上蝶不見惜花人

熊白

所居無禹廟有官升典籖掌亦我所欲二者不可兼

雪庵題錢過庭梅花圖

已把神傳畫譜又看格在詩評月落難尋淸夢云空乃見髙情

示侄軰

諸阮以富相誇二疏恐財爲病濟叔不羨金埓勣兄曾有撾命

淵明歸去來圖

先生從來寄傲肻向小兒鞠躬笑指田園歸去門前五栁春風

中秋

三百六旬歲周一十二度月圓試問姮娥甲子和閏到今幾年

郎文炳心逺齋

竊笑濫巾北嶽那能補衲中條自有胸中丘壑不妨隱向市朝

伯徳仲植張長史帖

莫就嚴陵買菜無勞逸少換鵝但得雲煙一紙那在鄴侯書多

戲沂公巨川

八仙詩裏蘇晉三笑圖中逺公說甚逃禪破戒我師自有家風

戲武夫韓公

論功終是獵犬見事不如擒虎我願一識荊州人道莫逢玉汝

結栁未送窮車敝衣先入歌院𨿽得蕭何指蹤難與老子同傳

史遂良酒債四首

都因焚券家貧親與當壚人賣問得街頭酒價索取江頭酒債

酒誥一篇旣出離騷亦可不作愧我家無阿堵笑他人飲狂藥

滌器不辭親酌過門無柰客惡未嘗解下金必能畫得黃鶴

從來歡伯气和何故督郵味惡陶令無錢但賖潘子著水不錯

竇子溫江山圖

醉裏扁舟煙浪望中幾屐雲山長天秋水一色明月淸風兩閒

貓犬圖

狡空有三穴首防漫持兩端我軰天生健武從渠股栗心寒

北髙臥圖

問字不得兀兀借書不得陶陶誰遣人來送酒枕邊正讀離騷

雪谷早行圖

積素茫茫縞衣流光耿耿揚輝行人扺死貪路何處家山未歸

史正之防子買得

陸郎初見懷橘阿買頗解識字或恐西河防明忙爲東野收淚

靈照女

畱下一重公案有女誰似龎家不試提藍手段若爲防破丹霞

錦堂四景圖

春水滿泗澤

渺渺舒如羅帶鱗鱗皺似縠紋誰道臥龍不起須防變化風雲

夏云多奇峯

幸得從龍變態尙何出岫無心正苦人間畏日不思天上爲霖

秋月揚明輝

淸光一片如洗西去姮娥耐秋可惜廣寒人老誰將玉斧再修

冬嶺秀孤松

山前傾蓋獨倚雪裏盤根嵗深千年老鶴相伴誰似蒼髯有心

禦訂全金詩增補中州集卷四十七

欽定四庫全書

禦訂全金詩增補中州集卷四十八

李俊民五

謁秦吳二主廟

三月十八日與馬子溫郭謙甫楊茂之叔侄劉濟之君祥仲防姚子昻邢文炳同行

頽垣陊殿夕陽中血食須同事不同揖譲干戈兩陳迹酹觴拋與落花風

杖藜行處記曾過艸艸杯盤野興多舉目山川總如舊一塲夢抵幾南柯

中秋夜夢

中秋前一日夢入僧寺來往人物有送別意須防有一麗人於槖中出一春衫再四整疊欲相贈間而雨作趨避漏屋中其人行歌而至雨立聴之歌未終而覺故爲記之

徵衣不用贈春羅試聽樽前一曲歌爲問從來雲雨事

如何偏向夢中多

讀項羽傳

鴻溝時暫割山河楚國山河一半多欲去故鄕誇富貴不知沛有大風歌

糟筍

甕中有地可藏眞子子孫孫麯糵醺誰是聖之淸者後此君應負此君君【伯夷孤竹君之子】

新樣團茶

春風傾倒在靈芽才到江南百艸花未試人間小團月異香先入玉川家

重午偶題

只爲離騷話獨淸至今猶恨楚君臣魂招不得歸何處閒气都畱與艾人

子猷訪戴圖

雪後山陰本乘興似非特爲故人來縱能一見戴安道船未回時心已回

和籌堂途中卽事

悠悠旌斾出山城世事驚心幾變更水郭煙邨誰是伴老夫矍鑠尙堪行

鬥酒中間詩百篇錦嚢新句落誰邊無窮山水吟難盡說似畫師僧巨然【指楊舅彥明】

船子和尙圖

千尺絲綸在手中月明歸去滿船空寒江豈是魚難釣釣得還將不釣同

和河樓閒望【孟州】

去去來來不系舟至今師渡幾時休洗兵豈是天無雨盡逐黃河入海流

一夜長空落將星不知誰抱越人冰中原可惜衣冠地自古以來多廢興

用籌堂韻

淸樽莫惜再三開別後何曾得好懷爲向緑衣花使道杖藜不是等閒來

答滿法師

此身分付水雲間不見髙人得句難待學江西立公案便宜築个小詩壇

和秦禪

淡泊生涯分自甘十年霜葉碎靑衫忽從問道山前過牧馬之兒是指南

橙數珠

水月禪師有橙數珠竹如意恨不見作者之句鑿空道其髣髴

典刑釀出洞庭霜只取靑圓不待黃凡俗盡從千佛轉忘言老宿但拈香

從頭細轉梵王經一串秋香得洞庭爲報重蘇當自惜菩提有樹共靑靑

竹如意

曾爲彈琴指甲傷有時曝背竹書光不湏爬癢倩仙爪忍待一朝春筍長

卽時參得指頭禪說似家風玉版傳一日佛堂光自放我師歇在古靈前

雪庵二梅圖

老樹風光百不堪畫圖髣髴見江南爲君試艸花間賦未必心腸似雪庵

贈碧落和講主

蕭蕭古寺掩松間雨後無人艸木閒掃地家風誰舉似我師特特爲開山

跋竇子溫江山圖

渺渺澄江欲拍天參差煙樹老江邊舉頭不見長安日一棹秋風載酒船

畱別艸堂諸友

靑山莫厭往來頻野鶴孤云自在身客路傍春風色好明朝便是逺行人

裴公亭

靑山如畫水如藍自笑平生性僻耽樽酒流連妨逸興不能一到侍中庵

與奉仙觀道士元明道

野鶴飄飄性自髙徘徊塵世豈難拋棲眞舊隱無多地何處仙山不可巢

富公艸堂

靑山重疊水縈回山水中間幾往來風物不殊人世攺中州何處是昆臺

謝楊成之

與客西從濟上回明朝扶杖到雲臺一樽相送休頻勸畱作山行軟腳杯

答籌堂見招

須信人生足別離相看能得幾多時浮雲一片無根蒂去去來來自不知

日日相陪鶴髮翁烏紗白葛道家風火雲堆向山南去暑气蒸人似甑中

俯仰隨人亦自欺精神無復似當時年來世事俱嘗徧只有閒中味不知

冠世聲名蓋世功尋常杯酒坐生風區區問捨求田客盡在元龍一笑中

日日言歸未得歸白頭才是入山時依前卻趂逍遙出慙愧山靈我不知

誰謂長河不可通只消送客一帆風故人別後情偏重猶恐相逢是夢中

史遂良壽日

任他白髮不相饒兩頰春紅醉裏潮今夜鳯凰臺上月未知誰可共吹簫

和王季文襄陽變後

將軍橫槊面潮紅一舉淮南掃地空堪笑楚人無伎倆至今猶說馬牛風

張羽卿出家

絳帕防頭讀道書孫郎見後肻容無休將僥幸乖名教天上臞仙卽是儒

鼇背元夜

山市家家秉燭遊風檐齊掛月燈毬不須更用閒妝防人在鼇峯最上頭

許司諫醉吟圖

席地風光引興來不辭白髮被春催眼前有句貪拈掇閒卻棃花樹下杯

秋江斷鴈圖

不堪愁裏見秋光江北江南木葉黃誰信朔風猶跋扈天涯吹斷弟兄行

遊石堂山

與史正之王廷秀姚子昻郭顯道李廣之同行

雨後靑山畫不如算心人去有誰居紫雲空鎖神淸洞不見丹崖四字書【邢和璞算心處歐陽文忠公神淸之洞】

句龍廟

溪行十里气如蒸危檻慿虛不厭登咫尺仙山在塵世杖藜來往幾人曾

煙山疊嶂圖

揮毫落紙生雲煙江北江南水墨天愛畫主人胸次別臥遊不用買山錢

千里江山圖

曾把雲山爛漫酬杖藜隨處賈胡畱如今腳力那千里水墨中間只臥遊

答祁定之

歸袖迎風拂面埃靑山望處白雲埋如何千載離家鶴學得仙時不便來

戲贈

布袍襤褸化風埃是處靑山骨可埋三笑家風幾時了我師容易去還來

雪中寄

秋空一洗絕纖埃著腳街頭雪半埋試問希眞門下客衣蓑曾有葛三來

不寐

露下中庭鶴睡驚娟娟缺月照窓明夜深讀罷牀頭易紙帳梅花夢不成

西山問羊

淡泊不禁頻皛飯尋常無以致氊根西山濈濈多於石肯與書生踏菜園

暮秋有感

亂鴉無數噪寒林林下風吹落葉深惟有黃花枝上露向人猶似泣殘金

卽事

將軍下馬气如虹書生折腰曲如弓好山無限歸未得白雲慚愧渡溪風

卽席

秋色南山气勢髙坐間牛酒話麤豪自憐萍梗天涯客俯仰隨人似桔橰

陸渾佛髻山

十步都無一步平往來人似畫圖行可憐一溫泉水不與荒山洗惡名

湯下寺壁

滚滚龍泉自吐吞誰能个裏混光塵再三繞壁尋題句饒舌山禽不避人

防背面彌勒

萬里千山特特來漫勞皮袋走塵埃橫擔拄杖明州去世上誰能喚得回

題斷碑

節物催殘臥夕陽豈無神物防文章一從薦福雷轟後片石猶爭日月光

遊靑蓮寺值巨川彥廣二上人出

寂寂荒庭落葉堆與誰重上逺公臺靑山不解畱人住立盡秋風人未來

戲曺漢臣

一見髙僧話亦髙醉中往往愛禪逃爾曹自謂曹溪後不怕曹溪笑爾曹

碧落院松

霜幹亭亭聳碧空幾年春雨養髯龍也能說得菩提法何處人間有萬松

陶學士烹茶圖

斗室天寒對酪奴竹間雪鼎與風鑪書生事業眞堪笑卻謂粗人此景無

修武騫林觀

道經天上有玉京山騫林觀

淸晨帶雨暫登臨往事看碑或可尋不是靑牛洞中見人間何處有騫林

射虎

逐鹿中原鹿已無功名那在一於菟分明射中南山虎李廣原來不丈夫

答籌堂

寄詩有靑燈佳話正當時之句見其戀戀之至也用來韻答

休嫌堂上聚星池【懷宮有聚星堂】邂逅人生似有時雞黍恐忘今後約預先報與巨卿知

參謀王君玉魏文侯冒雨出獵圖

旌旗冒雨入山林畢竟馳驅獲幾禽自是魏侯言不負當時只合獻虞箴

抱樹石

火余介子身猶在槁立鮑焦心愈堅欲向前邨問遺叟石荒樹老不知年

和王成之梅韻

踏雪尋芳路帶沙南枝初放兩三花髙樓寄語休吹笛畱取春風與大家

狂風

春光著物酒加濃白白紅紅眼界中又是一塲蝴蝶夢能禁幾度落花風

遊錦堂後園

與濟之君祥仲防子昻共

妝防園林次第新野花無數不知名卽時喚起閒中興慚愧陶家趣未成

袁景先東歸防馬

汗血奔馳死節休東郊骨骼有誰收舉鞭遙指前山路野艸閒花滿地愁

長秋短轡慣騎驢今日徒行爲的顱得失從來等閒事未知愁得塞翁無

玉李花

盤根春後幾枝分似比樹頭花更新落月試將顏色照便如傳得謫仙神

半丈紅

艷冷香淸是就中等閒不肻媚春風東君也恨無顏色染出枝頭防防紅

溪竹

﨑嶇一徑逐溪斜泛泛溪流帶落花爲問風前雙燕子銜泥飛去入誰家

吳神

山頭多少往來人香火爭將瓦鼎焚簫鼓下山人漸逺晚風吹起一溪云

過古塞

系馬垂楊日半斜荒村籬落兩三家可憐華屋生存處瓦礫堆中幾樹花

山陽與諸友話舊

尋芳來入杏花村見客人人有典刑不用看碑問前事坐間一話卽圖經

郜氏院看花

婀娜花枝不耐寒就中姚魏欲開難賞心未愜空歸去更待明朝爛漫看

長平懷古

趙括𨿽能讀父書長平一舉見規模縱橫戰國俱陳迹只有靑山似畫圖

古松

爲嫌紅紫污家風故向春來學種松秪恐等閒兒女軰輙將斤斧損髯龍

勸行

衣錦山前往復來莫教酒興盡時回前村見說無深巷畱向谿堂把一杯

畱別

耳畔頻頻杜宇聲馬頭山色翠相迎一杯不盡畱連意送客風來便好行

送母受益之洛陽

有心待種洛陽田早趂西風送客船借問梅花堂上月不知別後幾回圓

寄大師孫仲逺講道經

鶴骨仙人別後臞無由得近嘯臺居我師不了孫家事絳帕防頭說道書

徳老瑞竹二首

主人本望鳳來棲遂把孤根特地移不念平安猶未報誰教節外又生枝

籜龍日日斧斤間可惜孤根托處難待得上番成竹後一枝還作兩枝看

山前偶得

白頭來往話誰親琴酒重尋別路云縱使山英不相棄柰無面目見移文

爲圖克坦云甫作

萬里相將鶴髮親倉惶未拂防衣塵眼中滴盡孤寒淚誰是同門請粟人

男兒糊口在四方聚蚊成雷不可當孝哉穎叔豈無恥恐君之羮猶未嘗

過碧落寺

流水溪邊一徑通參差殿閣倚晴空東林少个開山祖何處人間有逺公

古寺荒涼不記年庭松相對欲參天入門不見溪堂主祗恐蒼髯是老禪

趙

欲慿從約抗彊秦完璧那能系重輕兩虎共圖全國計豈無一術救長平

紛紛列國事縱橫誰似邯鄲得地形防罷澠池方气勝不思嫁禍有馮亭

觀射栁

羽箭星飛霹靂聲追風馬上一枝橫平生百中將軍手不意今朝見栁營

戒酒

誰肻收心醉六經只言酒是在天星若能讀得離騷後學取先生半日醒

遊靑蓮分韻得春字【幷序】

已亥暮春十有八日劉巨川濟之邢漢臣王特升用亨郭甫仲山姚升子昻史顯忠遂良同遊福嚴禪院與巨川彥廣二山主道舊兵革之餘不勝感嘆仍以春山多勝事爲韻賦詩以紀其哀

四面山圍故故靑茶煙榻畔坐忘身與師貪論安心法門外飛花送卻春

慈氏閣

金碧相輝跨杳防慿髙佇目記吾曾勸君試倚欄幹望愧我今無腳力登

出山

興盡東山命駕忙斷雲微雨兩商量出門捲地狂風起送客何須爾許狂

水簾

倒傾蛟室瀉瓊瑰落空巖雪浪堆捲地封姨收不起素娥垂下玉鉤來

栁二首

一年春色到溪頭展盡眉間幾防愁才得東君暫時意笑他張緒不風流

千絲萬縷弄風柔爲愛春陰盡日畱杖履重來有佳處道人鑿石沼淸流

臨淸臺

與諸友憩於臺上須臾四面云合垂垂欲雨

忽驚平地一聲雷爍爍驕陽气欲回安得滂沱片時雨臨淸臺是望雲臺

登山興盡早宜歸況是東風送客時只有臨淸臺下水怪人來此不畱詩

懷舊

杖藜重到古招提硤石云深一徑迷不見同來舊時伴怕看雙翠壁間題

新安

芳艸原頭一望空村南村北落花風可憐當日堆錢屋寂寂無人晚照中

過二聖王氏故居感戰死者

數仭墻圍石作基幾年風雨長苔衣英雄地廹難爲計血污遊魂不得歸

擲筆臺

空山老卻湼槃師擲筆臺前旦過稀雉子豈知身後事至今猶傍法堂飛

子榮過家上冡

班超萬里歸無期張翰𨿽歸如不歸君看晝錦堂中相十五年前一布衣

名遂功成不肻閒故鄕曾見幾人還百年扶杖華顚老爭看錢家錦繡山

勉和籌堂來韻

往古來今秋復春嬴顚劉蹶總成塵蝸牛角上爭閒气笑倒南華夢蝶人

气似陽和處處春但隨流俗混光塵須知舌在爲身累非是是非何等人

四海男兒得志時歸來一段話新奇野人不管興亡事飲恨閒看老杜詩

漢祖龍興自有時未應六出計皆奇采芝人向山中老不見功名一首詩

送潁陽史正之之鄧州

風俗相鄰鴃舌蠻杖藜南去早宜還今年已近彊而仕捷徑休離少室山

贈陳仲和【幷序】

吾友仲和故遼尙和太師之後以廕補官累階三品防亂之際相防於山陽年六十有二神閒而意適手持數珠日誦佛書不輟眞髮僧也因誦飽諳世事慵開口會盡人情只防頭之句以此意索詩因書以示之

百年浮世落花風漆水榮華一夢空拈起數珠都忘卻大千世界入圓融

和秦彥榮韻

花信風傳閬苑香騰空鶴駕望仙郎當年誰爲看鑪鼎曾得丹砂入藥囊

碧落途中遇雪

出郭山行十里餘據鞍擁鼻一臞儒飛花落在吟肩上便是藍關遇雪圖

山陽值雨

掃地陰雲撥不開北風吹落豆稭灰相逢父老應相笑直待山頭白後來

呈濟之

朝醉暮醉幾時休雞黍人家見客畱聞道麯生行處有西風明日趁扶頭

畱別

故人不寄一枝梅親到前村雪裏來興未盡時還又去爲君更覓暖寒杯

禦訂全金詩增補中州集卷四十八

欽定四庫全書

禦訂全金詩增補中州集卷四十九

李俊民六

和籌堂送別韻

山城望斷首重回猶勸春風馬上杯有似衛軒當日鶴羽毛養就卻歸來

白髮相逢得防回離亭苦勸送行杯元龍不識求田意徒使靑山笑往來

和河上送行韻

沁南幕客盡詩豪斧月斤云得句髙吏部文章笑東野若爲自比倚松蒿【有芝蘭元肻伴蓬蒿之句】

蟻戰圖

聲勢何勞鬭似牛看看一雨到山頭大家不肻勤王去只待槐宮壊卽休

膠膠擾擾戰爭多歲月循環得幾何樹下老人觀物化夢魂應不到南柯

畫鶴

兩翅如輪骨已仙昻昻只合在林泉且休相逐乘軒去自有人謀二頃田

海棠露

輕風嫋嫋泛崇光長恨司花不與香春睡一聲鶯喚起卻教老眼見啼妝

張氏肻堂【張文定公後】

百年蘭玉水邊村萬軸牙簽席上珍同隊魚中見頭角一朝富貴異於人

上陶固嶺

匆匆出郭曉風寒一片雲收爽气山上盡坡陀試回首人家住在翠微間

野菊

風露叢中取次芳愁邊過卻幾重陽秋光到處多無主不是閒花不肻香

席次

不到西山二十春風光別後一番新再三防檢樽前客白髮相看有幾人

驢爲人盜去

磨嫌居士謀生拙碑恨詩人下道看好在隔花臨水處爲誰信轡逐金鞍

長街愁殺鄭昌圖便是徒行魯大夫縱復東家借還許不知泥滑敢騎無

淵明歸來圖

一旦倉惶馬后牛衣冠從此折腰羞先生不是歸來早束帶人前幾督郵

席上戲李巽之

薰風原上麥連云簫鼔家家樂社神半醉樽前喧語笑老夫愁獨淚沾巾

和史邦直橋上韻

規模杜預見成功橫截長流跨彩虹亭長莫邀來往客須防中有奪牛公【韓伯休奪牛公】

過龍門

流水潺潺潄石根又還懷古過龍門行人但禮龕中像誰識當年禹鑿防

七夕

云漢雙星聚散頻一年一度事還新民間送巧渾閒事不見長生殿里人

侄謙甫任長安回

歸去連昌憶舊遊長安回望使人愁只誇楊氏錦繡谷曾上李家花萼樓

枝連葉附本同气骨親肉疎今幾家但畱濟叔易一卷與送蔣兄麻兩車

母師聖醉歸夜溺伊河抱橋柱而死

日日貪杯醉不醒待將風味學劉伶可憐王子龕前水夜半寒光落酒星

和張文玘

來詩有匠手今逢老作家之句因用韻和

景物秋來件件佳江山都助與詩家我憐五鬼俱難送先爲文章結栁車

白髮詩人喜誕誇詞源傾倒少陵家問君讀後書多少得滿當年惠子車

書生幢下布衣多盡是嘲風詠月家若使烏臺不彈後看看欲載十牛車【山谷文章六經來汗漫十牛車】數間茅舍老生涯籬落相依四五家不見近來門外轍故人應駕角輪車

和籌堂送迎偶得

懷抱歸來彊自防相逢賴有舊靑山郊原雨後堪圖畫勾引詩人興不閒

出門天地望中防馬首濃迎著色山詩句滿前無可道恨今不復見閒閒

畫手從來說範防何如著眼看眞山天公不欲山無主分付籌堂好處閒

詩愁誰道酒能防得句多於飯顆山莫使移文誚長往工夫那取片時閒

和籌堂述懷

長恨周人詠黍離不期親到閔周時一朝小雅廢將盡何處如今更有詩

白頭相見話存亡可惜漫漫夜轉長煩惱盡無安腳處出門十步九羊腸

訪徳老

月下與君瑞邦直從籌堂攜酒訪徳老旣而有詩見示因用韻和

夜投破戒逺公家醉墨成章防不加堪笑穎師無手段聽琴人似聽琵琶

一朝不飲柰愁何月下敲門載酒過佳句曉風楊栁防醉時吟了醒時哦

老杜醉歸圖

花下騎驢不踏泥花間醉後復何之殷勤驥子扶歸去明日重來別有詩

保漢公廟

倉惶劉氏未能安跋扈將軍力拔山若使楚人如郤子肻教義士不生還

戲呈節使王子告

喚取佳人舞繡筵醉中往往愛逃禪我無紅袖堪娯夜翠被薰香獨自眠

戲北臺孫講師仲逺

何處閒田不可耕山頭烽火水邊營道人髙臥云千頃畱取南臺與鶴鳴

悼蜀

劍閣誰知累卵危厭厭賔主醉無時蜀人不識忠臣淚剛道嘉王是酒悲

元夜與泰禪洛陽觀燈

行歌聲裏落梅風爍爍華燈萬盞紅何似吾師方寸地一輪明月小參中

歷陽侯【範亞夫】

韓生去世冠軍廢獨望楚彊心亦勞漫向鴻門撞玉斗豈知鹿死在金刀

酈食其

多少中原逐鹿人獨慿片舌下齊城淮陰不喜書生事能免他年獵犬烹

四皓奕棋圖

坐看咸陽王气收豈無人傑自安劉都緣鴻鵠心長在一局閒棋不到頭

王季文南邁怏怏不得意書此以緩之

大家都待倚欄幹摘索幽花艸棘間方便春風無不到忍教雪裏一枝寒

代別呼延路鈐

森森戈防亂如麻剛把毛錐傍史家彈鋏去年門下客白頭今日又天涯【襄陽守史嵩】

梅花堂小酌同河南馬師

往來不絕鄭崇門淸濁那分北海樽今夜梅花堂上月與人作个好黃昬

過濟源

幾年不到竹梅間天際歸來兩鬢斑一片白雲風掃盡雙明喜見舊靑山

壬寅九日和君玉來韻

山城與客醉陶然日日相陪費萬錢馬上行人幾時去一杯我欲助離筵

書生紙裹亦枵然欲去街頭拾百錢寄語西風莫相笑一杯便是菊花筵

和段正卿韻【出入格】

悠然相對酒杯閒忽有新詩落坐間喚起東籬無限興黃花須待與君看

百計尋閒不得閒功名那取片時間誰知九日龍山客卻被秋光冷眼看

秋日有感

節气先凋一葉桐人間何處不秋風梁園勝事隨流水滿目愁雲鎖故宮

賈佐之以進士充軍被撻

便從寧越立威名可信王尼長作兵著甚不談軍旅事碧油幢下盡書生

孤村

捨南捨北地多荒三兩【闕】

士盡歸箕斂手未應醫得眼前瘡

解嘲

樽前共醉潑醅香下馬誰家白面郎見說千金能買笑老夫那得一錢囊

王徳華黙軒

春秋豈敢措一字賔主不須談兩都萬事盡皆皮裏著爲君終日鼓嚨胡

對棋

到頭不可托安危那用搜尋局上機縱出吳宮陣圖外陰山未免嫁明妃

送苗世顯歸上黨

故人千里寄書來長恨天涯喚不回行路難行澁如棘歸裝莫待北風催【時河北防秋】

跋魯直帖

雞毛不擇三錢筆蠆尾揮成一幅書莫使觀江神防得因風奪去錦囊虛

許道眞醉吟圖

斷蓬蹤迹寄天涯老去情鐘戀物華回首錦江春寂寞一杯愁裏賦棃花【道眞號錦江漁隱】

探官

版圖塡寫百官志楮券類排千字文堪笑吾儒多伎倆一時鬻爵僭吾君

跋馮應之許司諫換羊帖

還思寫論付官奴想見臨池興有餘莫把家雞等閒厭恐教人笑換羊書

同申元帥遊司馬山

千年古廟映崇岡寂寂空庭艸樹荒見說旱時求得雨一池猶有老龍藏

戲楊成之

客路風霜頗倦遊出門又是一番愁行人立馬無情甚扶上徵鞍不自由

李晉王墳

雄名凜凜振沙陀爲國功深柰老何多少三垂岡上恨伶人都進百年歌

遊沁園

多少庭臺墮劫灰勝遊蹤迹幾殘碑風流人物今誰在水緑山靑似舊時

申元帥四隱圖

嚴子陵

羊裘隱迹喚難回曾犯當年帝座來京洛江湖各天性釣魚臺不羨雲臺

陶淵明

迎門兒女笑牽衣回首人間萬事非自是田園有眞樂督郵那解遣君歸

孟浩然

平生只有住山緣北闕歸來也自賢破防蹇驢風雪裏新詩句句總堪傳

李太白

謫在人間凡幾年詩中豪傑酒中仙不因采石江頭月那得騎鯨去上天

大顚圖

星斗文章世所傳狂瀾回在禹功前先生不踏潮陽路震旦花開幾大顚

一夕投荒萬里行增光日月更誰能相逢盡說空門話多少人間有發僧

三害圖

慷慨平西气不衰勇於三害欲除時流芳已入忠臣傳何處人間更有詩

挾矢操弓短後衣揚揚意气是男兒欲慿一怒除民害可惜爲人自不知

平水八詠

陶唐春色

府西南三里有陶唐廟每至春月傾城出遊祭享

松柏森森防帝宮至今和气在河東詩人不盡當時事八景圖中見國風

廣勝晴嵐

府北七十里有寺曰廣勝霍山之陽寺下有海曰大郎

等閒過了萬千峯偃蹇相看意不濃洗出靑山眞面目祗疑海底有天龍

平湖飛絮

府西五里有泊曰平湖姑山之東汾水之西四面皆楊栁如幄三月上已居民祓禊於此

三月湖邊祓禊亭依依楊栁雨中靑晚來風起花如雪春色都歸水上萍

錦灘落花

府西門外有汾水退灘南北二十餘里皆樹桃焉

春風桃葉復桃根相妬封姨似少恩無限亂紅隨水去人間何處覓仙源

汾水孤帆

府西二三里有渡口

古渡無人鳥迹多眼前歷歷舊山河片帆不是秋風客誰向中流發棹歌

姑山晚照

府西五十里有姑射山神人居焉

物外神仙自一家等閒不許占煙霞只今冰雪人何處惆悵山前日易斜

晉橋梅月

府西南二十五里有縣曰襄陵北門外有橋如虹左右皆梅圃

嫩寒籬落似江村雪裏精神月下魂橋北橋南路分處行人立馬待黃昬

西藍夜雨

府北五十五里洪洞縣之西有寺曰西藍近汾水一二里繞寺多花竹有水杯池

暮云深鎖梵王家樓閣崢嶸閱歲華香火半殘僧入定臥聽窓外落檐花

錦堂四詠

春水滿泗澤

一番雨過緑生肥正是桃花欲浪時掠地風來吹不皺細看面面盡玻璃

夏云多奇峯

初見雲從山裏出須臾云結勢如山一聲霹靂催時雨雲不能閒山自閒

秋月揚明輝

誰爲天公洗眸子試將把酒問姮娥淸光一片已如許斫卻桂時應更多

冬嶺秀孤松

凜凜蒼髯晚節孤雪中傾蓋若旁無一經元亮盤桓後气壓秦時五大夫

沁園十二詠

熙熙堂

眼前艸木彊爭春往日繁華一聚塵山水中間賞心在不知誰是肻堂人

翠蘭亭

蓬艾叢深特地藏遊蜂何處覓幽芳楚人大段無分別不識離騷傳裏香

暗香亭

三兩橫斜鶴膝枝一朝須有返魂時試看今夜黃昬月得似西湖七字詩

七賢臺

放迹山陽志尙同至今林下仰髙風欲將人物圖中看恐遇生前李衛公【李衛公焚七賢圖】

潄玉池

古人觀水必觀瀾一滴涓流一滴寒放取黃陂千萬頃莫教龍口吐吞難

江源亭【有流杯】

羽觴到處不容停爭防中流落酒星彼此一時修褉事未應人物愧蘭亭

屏俗庵【子猷別墅】

世上無人可立談眼前只有此君堪當年借得誰家宅疑是今來屏俗庵

淸暉亭

髙山森似劍鋩立流水平如羅帶舒人在水光山色裏笑渠潘閬倒騎驢

富覽亭

天於萬物豈私我領略風光天不嗔自古山陽景佳處盡都分付與閒人

桃園

一時得意笑春風不見春風滿樹空老去惜花心尙在爲君畱眼看蒸紅

意在亭

緑水古今洗不盡好山前後勢相連適來荷蕢者誰子應笑有心哉此賢

湧珠泉

淵底睡龍徒有頷沙中老蚌恐無胎疾雷驚裂蒼苔地迸出鮫人淚顆來

碧落四景

橫峯臥云

蟄龍起後願相從便有人間潤物功一片靑山是歸處無心更逐渡溪風

陰壑積雪

漠漠山陰雪擁門何時天道變寒暄𨿽然不是回光地銷得陽和幾許恩

寒泉潄玉

瀝瀝山泉枕畔鳴六根先得一根淸從來只向琴中聽不識徽弦意外聲

枯松掛月

門前老樹數難推獨有栽松道者知夜半風催山月上政當鶴睡覺來時

周昉內人圖

吹笙

舊曲聞來似斂睂料應祗恨賞音遲棃園傳得新翻譜著意參差竹裏吹

汲泉

非關古井不波瀾祗恨銀瓶一掬慳欲助長流禦溝水再教紅葉到人間

剪爪

袖裏纖纖只合存如何春筍不嫌髠金釵墜後無因見藏得開元一撚防

彈琴

休言三尺是枯桐大抵聲音與政通曽得君王意中事便從弦上和薰風

學書

數幅雲箋自捲舒試教落筆看何如休將彤管題閒句正要班姬續漢書

禦訂全金詩增補中州集卷四十九

欽定四庫全書

禦訂全金詩增補中州集卷五十

李俊民七

襄陽詠史

襄陽闕

南峴山闕

中峴山闕

萬山

闕

江漢

闕

古隄

【闕】

年平地溢四丈五尺魏太守胡烈補缺隄以利民至唐盧鈞爲山南節度因烈之舊而增培之俗謂附城北者爲金鎖隄南曰白銅隄

一決江源水自東長隄隱隱臥如虹不因傳得防陽操人世何由見禹功

白沙湖

張參議詩未雨還須徹桑土白沙湖上水湯湯元祐二年邢恕守襄詔以漢有決溢之患其畫經制久逺之策公來訪被水之地得之東南隅當漢水之衝土雜白沙水至輙陷民號曰沙湖隄之內其勢平一決則兩城相望三十里瀦爲污澤近郊之民趨西山甚至登木杪

聞道沙隄水陷時茫茫無處覓完隄當時禹迹依然在以壑爲鄰笑白圭

戍邏墾田

羊公鎭襄陽吳人罷守石城戍邏減半分以墾田八百餘頃公之始至無百日之糧及季年有十年之積

屯徹南陽井井田劍牛刀犢兩功全石城驚落吳兒膽野宿貔貅萬竈煙

樊城

在襄陽北漢江之湄張參議詩昔年山甫興周地想見曹仁霸魏功昔仲山甫封於樊關羽攻之不能破

暫來朱序秦還守初入曹仁漢復功顚倒江山今幾主樊侯依舊襲周封

楚昭王廟

在宜城東北唐韓愈作宜城記言之甚詳愈又有昭王廟詩丘墳滿目衣冠盡城闕連云艸樹荒猶有國人懷舊徳一間茅屋祀昭王

一間茅屋暗塵埃香火淒涼幾奠杯故國到今如傳捨後人復使後人哀

保漢公廟

在襄陽子城南世傳紀信忠義祠今爲州之城隍廟

將將提兵气自揚一朝翻爲沐猴忙得從虎口抽身去不必雷霆怒假王

鄼城

蕭何初封在谷城縣西漢功臣表髙祖六年十二月甲申封曹參以正月甲午封張良最後封蕭何

誰是興劉第一功我侯只合最先封當時獵犬猶爭甚得鹿權都在指蹤

三顧門

世傳襄陽水西門爲三顧門先主自此三往見武侯張參議詩水西門外公來處

將軍命駕出門西想見門從向日題山下臥龍誰說破賞音元直在檀溪

隆中

諸葛亮宅

一朝師出震關東料敵曹吳防日功未必將軍天下計乾坤容易老英雄

鹿門山

有龎徳公宅在襄陽東南三十二里杜贈別鄭鏈赴襄陽詩爲於耆舊內試覓姓龎人

百年巢穴子孫安十日長聞九日閒說破姓名人不識鹿門山是徳公山

龎士元宅

在襄陽

鷹自養來饑肻去龍從臥後顧須頻到頭驥足非難展祗在當時駕馭人

徐庶宅

在檀溪之陽習鑿齒與謝安書雲遊目檀溪念崔徐之交

誰知方寸去畱初盡把功名付葛廬舉目檀溪人不見空傳谷隱念交書

谷隱山

桓溫覬覦非望習鑿齒著漢晉春秋以裁正之後以腳疾廢於里巷襄陽陷堅素聞其名與釋道安俱輿而致焉與諸鎭書昔晉平吳得二陸今獲士才一人有半耳

衮斧畱心漢晉間豈期谷隱避名難一人有半隨秦去不得相離釋道安

龎公祠

唐龎蘊也祠在鹿門山本自衡山得馬大師法來隱張參議詩家池龍種去無蹤珍重龎公似徳公龎徳公宅在鹿門山

踏破衡山急急回鳯林盡是陸離材大家了得無生著傾出團圞話裏來

斬蛟渚

晉鄧遐爲太守襄陽城北沔水中有蛟嘗爲人害遐拔劍入水斬之而去

久憤江幹投水俗近憂泉室泣珠人到頭不是池中物血濺驚波劍有神

夫人城

今在襄陽西北一里符丕之攻朱序也其母韓深識兵勢自登城履行謂西北角當先受獘遂令百餘婢並城中女丁於其角斜築城二十餘丈冦力攻西北果挫衂而退襄陽號曰夫人城

見說韓門素識兵故知西北勢先傾未應有子如豚犬何在夫人自築城

誡虎碑

宋傅僎字子成爲襄陽令有善政縣多虎僎常追虎入城誡勵虎去不復爲害邑人爲立碑

未除不必煩周處欲刺何須待卞莊入市如羊聽命去至今無害到襄陽

尹氏一門四闕

在襄陽縣東南三里唐尹怦有父曰嗣宗居防逾禮貞觀中旌表怦年十三竭力就養父卒負土成墳紫芝產墓側天子下詔稱揚龍朔中刺史攺其閭曰南陔裏子慕先孫仁恕皆著孝行萬歲通天中繼被寵褒一門四闕張柬之張九齡爲之記贊歐陽文忠公集古錄言之甚詳

萱堂猶是忘憂地烏屋相傳反哺恩一段家風自誰出千年鼻祖守關門

武安君廟

祠白起在南漳縣

歸去咸陽是白頭如何此地肻重遊分明祀典無交渉只合英靈在杜郵

修禊亭

在峴山半王子年拾遺記云江漢之人思周昭王至春上已祓禊集王祠不如屈原故事

相喚相呼上已遊國人無日不思周近來烽火連三月那得閒杯逐水流

漢陰臺

在宜城西三十步莊子子貢過漢陰見一丈人方將爲圃鑿隧而入井抱甕而出灌用力甚多而見功寡子貢曰有械於此夫子不欲乎鑿木爲機後重前輕挈水若抽其名爲橰爲圃者笑曰有機械者必有機事有機事者必有機心機心存於胸中則純白不備神生不定非吾不知羞而不爲也

怪來賜也多言甚笑倒忘機老漢陰巧拙大都歸一漑寧教勞力莫勞心

善謔驛

在宜城縣驛前有淳於髠墓

皆因盂酒與豚蹄致使他鄕笑滑稽無限驛亭來往客獨言齊贅不歸齊

滄浪歌

屈原旣放遊於江潭漁父見之鼓枻而歌曰滄浪之水淸兮可以濯我纓

江上揚揚一棹波眾中淸濁笑懷沙不知歌後滄浪曲卻入騷人屈宋衙

競渡

屈原以五月五日赴汨羅土人追至洞庭湖欠舟水莫得濟者乃歌曰何由得渡湖自此習以相傳爲之戲

憔悴沈湘楚大夫魂招魚腹肻來無至今江上漁歌在尙問何由得渡湖

抱玉巖

在南漳縣卞和得玉於此以進楚王王以爲詐刖其足乃抱玉泣於荊山

特特來從抵鵲山一心都在獻芹間非關楚國眞難辧舉世人皆厭等閒

習家池

卽嵩陽池也在峴山南百步水經雲沔水東入襄陽習郁池內郁依範蠡養魚法作大陂列植竹木遊防之名處也

日日山公載酒過醒時常少醉時多兒童拍手闐街笑驚破滄浪一曲歌

的顱溪

本名檀溪在襄陽西四里劉表因防取劉備備潛遁所乘馬名的顱可努力的顱一躍三丈渡中流而追者至

得雨蛟龍未易圖枉勞木偶用機謨死生畢竟誰堪托今日才方見的顱

作樂山

酈道元注云昔諸葛亮好爲梁父吟每所登遊俗以作樂山名之今在襄陽西北二十里

悠悠曾不倦登臨眼底何人爲賞音白雪一歌猶掩耳安知梁父是龍吟

冠蓋裏

漢靈帝時宜城太山廟有四郡守七都尉二卿五侍中一黃門侍郎三尙書六刺史朱軒髙蓋仝日防於山下荊州刺史劉表行部見之甚歡嘆其豪盛乃題道口亭爲冠蓋裏刻石銘之

道口亭前多貴遊一時來往亦風流若能共畫安劉計豈獨英雄記裏收

呼鷹臺

在襄陽縣東七里髙三丈表性好鷹常登此臺歌野鷹來曲臺之側有司馬徽龎統二宅

英豪並起望人才底事將軍漫築臺倘使曹公肉能飽如何喚得野鷹來

仲宣樓

在萬山王仲宣故宅郭帥杲移井欄於戎司其後破碎埋沒李帥奕收拾補甃置之便座側稽考古今歲月爲之記

試看汲古幾何深猶有餘波慰渇心誰把石欄移便座並鄰又得一繁欽

玆樓

王粲樓按襄陽雜詠題曰玆樓蓋取粲登樓賦所謂登玆樓以四望兮襄陽志亦因之而樓不存

見說襄陽有古風可憐耆舊老無功當年漢主龍興地盡在登樓四望中

沈碑

在萬山下杜元凱刻石爲二碑記其勲績一沈萬山之下一立峴山之上

中原人物老書生塞破乾坤萬古名俗子不知碑尙在一朝南渡愧荒傖

晉柏

在南峴山上卽晉人所植下有小石題刻柯幹如鐵

亭亭霜幹上參天色黛皮蒼老更堅當日不知誰手植到今人與樹千年

文選樓

在子城南門按祥符圖經云梁昭明太子於此樓選文選聚才人賢士劉孝威等一十餘人資給丰厚日設珍饌諸才子號曰髙齋學士又云世傳文選成樓下所棄書與樓齊

朝朝暮暮蠧書魚選盡人間得意書常恐不能精此理秪緣老杜近樓居

解佩渚

在襄陽西十里北臨沔水有曲隄按郡國志鄭交甫至漢臯臺下遇二女佩二大珠交甫求之二女解佩行數里二女及珠俱失

相遇江臯事頗奇一雙佩解去還遺未能南國無遊女詠取周人漢廣詩

弄珠泉

楚俗以嬉遊爲事襄沔記歲以正月二十一日二十二日謂之天地穿日移市於城北津弄珠灘按南都賦雲遊女弄珠於漢臯之曲

江沙一日蚌胎虛遊女爭誇掌上珠美化不將風俗禁他年恐作媚川都

金沙泉

在宜城縣東一里造酒絕美世謂宜城者又云竹葉杯

何處山泉味最佳從來獨說有金沙楚人徧地宜城酒莫著淄澠誑易牙

湧月亭

在南峴山

徘徊亭上晚相宜月與髙人本有期不比尋常三五夜十分圓後是來時

集古

南遊

一片歸心白羽輕【髙蟾】一塲春夢不分明【張泌】東風二月淮陰郡【劉商】總是關山離別情【王昌齡】

自遣

南路蹉跎客未回【樊晃】山桃野杏兩三栽【雍陶】逢春漸覺飄蓬苦【才調集】更向花前酒一杯【嚴憚】

雨後出郊

栁塘煙起日西斜【鮑溶】馬踏春泥半是花【竇鞏】何處最傷遊客思【武元衡】綠陰相隔兩三家【司空圖】

寒食

閒身行止屬年華【薛能】故國春歸未有涯【司空圖】一樹棃花一溪月【才調集】不知墻外是誰家【郎士元】

郭外

寒食悲看郭外春【王表】數聲鴉噪日將曛【潘閬】山中舊宅無人住【戴叔倫】一樹繁花傍古墳【盧綸】

小桃

桃花依舊笑春風【崔防】悵望無人此醉同【趙嘏】應是夢中飛作蝶【呂溫】樹頭樹底覓殘紅【王建】

看花

兩岸山花似雪開【劉禹錫】開時莫放艶陽回【李商隱】明朝攜酒猶堪賞【李涉】雨漲春流隔往來【劉商】

感春

無人不道看花回【劉禹錫】猶憶紅螺一兩杯【陸】曽是管弦同醉日【趙嘏】來時歡笑去時哀【韋冰】

暮春

一年春色負歸期【韓偓】緑葉成陰子滿枝【杜牧】公子王孫莫求好【韓琮】如今不似洛陽時【崔櫓】

送春

可憐寥落送春心【髙駢】負郭依山一徑深【李渉】燕子不歸花著雨【韓偓】小溪猶憶去年尋【山谷】

二月已破三月來【杜子美】常嗟物候暗相催【樊晃】幾時心緒渾無事【李商隱】終日傳杯不放杯【山谷】

遣興

讀徹閒書弄水回【趙嘏】緑楊移傍小庭裁【文幹】閉門盡日無人到【韋莊】便有春光四面來【邵謁】

下樓

繡簾朱戶未曽開【東坡】卻向東風領恨回【李山甫】行到中庭數花朶【劉禹錫】遙聞語笑自空來【李端】

招飲

當時朝士已無多【劉禹錫】故里心期柰別何【羊士諤】不用憑欄苦回首【杜牧】且來花裏聽笙歌【東坡】

春感

歲歲無如老去何【劉長卿】東城南陌彊經過【謝皎然】不知誰唱春歸曲【曹唐】斷得人腸不在多【王建】

約同歸

故國煙花想已殘【盧弼】浮生各自系悲歡【司空圖】靑山一道同雲雨【王昌齡】步步相攜不覺難【劉禹錫】

江村

夜添山雨作江聲【羊士諤】綠暗紅藏江上村【韋莊】何處人間似仙境【劉禹錫】寥寥一犬吠桃源【劉長卿】

送客之江陵

獨上江樓思渺然【趙渭南】故人去後絕朱弦【山谷】西南一望和雲水【竇鞏】入郭登橋出郭船【羅隱】

贈別

蕭蕭落葉送殘秋【權徳輿】樓上黃昬欲望休【李商隱】滿目暮云風捲盡【陸】亭亭孤月照行舟【蓋嘉運】

秋懷

八月霜飛栁徧黃【盧弼】鳥啼山館客思鄕【薛逢】十年馬足知多少【雍陶】地角天涯不是長【張建封妾】

洛中

洛陽猶自有殘春【劉禹錫】水北源南艸色新【張籍】山酒一巵歌一曲【許渾】不能廻避看花塵【趙渭南】

洛中感舊

千里江山一夢回【盧中】悔緣名利入塵埃【雍陶】年光到處皆堪賞【令狐楚】誰與愁眉唱一杯【山谷】

席上

春風寂寞斾旌回【武元衡】兩度天涯地角來【雍陶】重到笙歌分散地【杜牧】與人頭上拂塵埃【李山甫】

憶昔

憶昔爭遊曲水濵【王駕】當軒下馬入錦茵【杜子美】如今不似時平日【王建】風起楊花愁殺人【李益】

南徵

兩行旌斾接揚州【李涉】烽火城西百尺樓【王昌齡】九姓如今盡臣妾【趙嘏】靑天猶列舊旄頭【汪遵】

老將

蓬根吹斷鴈南翔【盧弼】曉鼓聲中兩鬂霜【趙嘏】獨倚關亭還把酒【杜牧】不堪秋气入金瘡【盧綸】

憐君一見一悲歌【劉長卿】破虜曽輕馬伏波【趙嘏】今日寶刀無殺气【朱沖和】太平功業在山河【吳融】

門前不攺舊山河【趙渭南】淚落燈前一曲歌【李羣玉】更把玉鞭云外指【韋莊】只緣君處受恩多【朱沖和】

感徵夫家

臂上雕弓百戰勲【王維】居延城外又移軍【令狐楚】不知萬里沙場苦【髙駢】猶自笙歌徹曉聞【玉建】

從軍

萬里還鄕未到鄕【盧綸】受降城外月如霜【李益】誰家營裏吹羌笛【蓋嘉運】不是愁人亦斷腸【戴叔倫】

聞笛

山頭烽火水邊營【來鵠】祗有牛羊與馬羣【蓋嘉運】羌笛何須怨楊栁【王之渙】忍教嗚咽夜長聞【趙嘏】

漢女

天邊物色更無春【蓋嘉運】碧玉芳年事冠軍【楊巨源】人世死前惟有別【李商隱】陽臺去作不歸云【趙渭南】

有別

長對春風裛淚防【才調集】殷紅馬上石橊裙【張謂】無端更唱關山曲【王表】哀怨教人不忍聞【蓋嘉運】

悼徵婦

萬里行人尙未還【儲嗣宗】百年多在別離間【盧綸】當時驚覺南柯夢【李涉】爲雨爲雲過別山【李羣玉】

代送別

隴上流泉隴下分【崔涯】目隨徵鴈過寒云【李涉】人生失意無南北【王介甫】莫向陽臺夢使君【戎昱】

睡起

萬轉千回懶下牀【崔氏】不辭鶗鴂妬年芳【李商隱】酷憐一覺平明睡【羅隱】枕破施朱隔宿妝【薛能】

無睡

江南江北望煙波【劉禹錫】顰黛低紅別怨多【李羣玉】盡日傷心人不見【許渾】臥來無睡欲如何【李商隱】

漫書

已共紅塵迹漸疎【李九齡】畫簾愁見燕歸初【徐凝】無端有寄閒消息【杜牧之】腸斷蕭娘一紙書【崔氏】

寄情

年光空感疾如流【吳商浩】同向春風各自愁【李商隱】有境牽懷人不防【齊已】落花深處指靑樓【權徳輿】

曾畱宋玉舊衣裳【李羣玉】雲雨巫山枉斷腸【李太白】不爲傍人羞不起【西廂崔】夜來新惹桂枝香【裴思廉】

寂寥滿地落花紅【京兆女子】獨倚欄桿花露中【趙嘏】徵客未來音信斷【張汯】年年回首泣春風【王傑】

秋夜

擲卻風光憶少年【顧況】多生信有短因緣【鮑生妾】欲知此恨無窮處【羅虯】星落銀河月半天【趙象】

有感

風輕簾幙燕爭飛【才調集】到處煙花恨別離【韋莊】倚柱尋思倍惆悵【張泌】映人勻卻淚胭脂【韓偓】

戲答

公子王孫逐後塵【崔郊】近來方解惜靑春【鄭谷】春心不愜空歸去【滕傅嗣】長伴吹簫別有人【劉禹錫】

戲遣

雨散雲收一餉間【眞氏】不知何處入空山【盧綸】慇懃好取襄王意【戎昱】下蔡城危莫破顏【李商隱】

枉破陽城十萬家【李商隱】門前初下七香車【王維】自緣今日人心別【鄭都官】隔座剛拋荳防花【軍倅】

偶見

莫愁還自有愁時【李商隱】眉斂春山知爲誰【東坡】含淚向人羞不語【崔涯】芙蓉頭上綰靑絲【李渉】

滿身花影倩人扶【陸蒙】淸澗潘郎玉不如【楊巨源】畢竟多情何處好【韋莊】庾樓明月墮云初【趙渭南】

云髻朝來不欲梳【徐凝】娉娉嫋嫋十三餘【杜牧之】分明記得曽行處【方幹】看徧花枝盡不如【趙蝦】

聽歌

淸歌空得隔花聞【楊巨源】寂寞堂前日又曛【趙嘏】共待夜深聽一曲【戴叔倫】女兒弦管弄參軍【薛能】

寄懷

愁雲漠漠艸離離【竇庠】去國還家一望時【韓琮】幾度相思不相見【武元衡】雪中梅下與誰期【李商隱】

秋怨

且將團扇暫徘徊【王昌齡】淚滴閒堦長緑苔【鄭谷】春色似憐歌舞地【姚合】不論時節遣花開【東坡】

悲故宮人

云慘煙愁苑路斜【孟遲】宮鸎銜出上陽花【雍陶】朱鉛滴盡無心語【張祜】生死深恩不到家【竇鞏】

懷古

暮雲宮闕古今情【韓琮】芳艸長含玉輦塵【韓偓】春意自知無主惜【崔櫓】落花猶似墮樓人【杜牧】

舊遊

山南山北雨蒙蒙【韋莊】十載長安似夢中【李涉】今日獨來張樂地【劉禹錫】故人墳樹五秋風【杜牧】

關中

嶽北秋空渭北川【司空圖】一村桑柘一村煙【韓偓】行人莫訝頻回首【貫休】記得春深欲種田【薛能】

過梅溪舊居

逺到音書轉寂寥【徐凝】靑山隱隱水迢迢【杜牧之】村園門巷多相似【雍陶】花落梅溪雪未消【靈澈】

登山陽郡樓

將軍一去泣空營【乾符童謡】槐栁蕭疎繞郡城【羊士諤】試上髙樓望春色【李涉】落花流水嘆浮生【溫庭筠】

王公樓上防飲

詩酒能消一半春【趙嘏】紫微才調復知兵【崔道融】黃河九曲今歸漢【薛逢】獨上髙樓故國情【羊士諤】

答籌堂

一夕秋風白髮生【才調集】相思迢遞隔重城【李商隱】前歡往恨分明在【韓偓】贏得靑樓薄幸名【杜牧】

重九

事去人亡迹自畱【劉長卿】白雲猶似漢時秋【岑參】如今暫寄樽前笑【劉禹錫】明日黃花蝶也愁【東坡】

十日遣興

露葉如啼欲恨誰【劉禹錫】曉庭空繞折殘枝【鄭谷】芳樽有酒無人共【趙嘏】臥看南山攺舊詩【韋莊】

古城

東風漸急夕陽斜【朱鵠】馬上懷中盡落花【薛能】腸斷入城芳艸路【韋莊】孤煙起處是人家【東坡】

送行

天涯方嘆異鄕身【韋莊】云別靑山馬踏塵【趙渭南】欲問孤鴻向何處【李商隱】依依還似北歸人【東坡】

宮栁

寒食東風禦栁斜【韓翃】輕盈嫋娜占年華【劉禹錫】試看三月春殘後【李山甫】不見人煙空見花【韓偓】

對花

盡是劉郎去後栽【劉禹錫】爲誰零落爲誰開【嚴憚】風流才子多春意【戴叔倫】半醉閒吟獨自來【髙駢】

宿橫望

逺上寒山石徑斜【杜牧之】月臨荒戍起啼鴉【髙蟾】故鄕今夜思千里【髙適】每到花時不在家【張祜】

妓爲尼

無地無媒只一身【趙渭南】蛾睂畫出月爭新【髙駢】春來削髮芙蓉寺【楊巨源】從此蕭郎是路人【崔郊】

新居

每憶雲山養短才【雍陶】蓬門今始爲君開【杜子美】落花寂寂黃昬雨【韋莊】依舊去年雙燕來【趙渭南】

寒食野外

浮雲飛盡日西頺【韋檢】莫向花前泣酒杯【趙嘏】獨上郊原人不見【成文幹】野風吹起紙錢灰【吳融】

贈別

緑栁才黃半未勻【楊巨源】灞橋攀折一何頻【皇甫冉】相逢且莫推辭酒【白樂天】明日忽爲千里人【劉禹錫】

惜春

自有林亭不得閒【溫庭筠】長安豪貴惜春殘【昌黎】晚來風起花如雪【劉禹錫】爲問無情歲月看【髙蟾】

春望

半似羞人半忍寒【韓偓】風和時拂玉欄幹【段成式】門前不見歸軒迹【錢起】彊把花枝冷笑看【張祜】

寒食夜雨

風景依稀似去年【趙渭南】鳥啼花發栁含煙【顧況】夜深斜搭秋千索【韓偓】獨向檐牀看雨眠【雍陶】

早行

一聲歌盡各東西【趙渭南】花外煙蒙月漸底【陸蒙】馬上正吟歸去好【韋莊】山山樹裏鷓鴣啼【張籍】

過友人別墅

少遊京洛共紅塵【李益】依舊瓊林照映人【山谷】且向白雲求一醉【戴叔倫】麻衣艸坐亦終身【靈澈】

不遇

來往風塵共白頭【戴叔倫】誰人肻向死前休【韓退之】直教桂子落墳上【賈島】富貴何嘗潤髑髏【山谷】

豈有文章動聖君【丁謂】欲將書劍學從軍【溫庭筠】平生名利關身者【翁綬】執防官資笑子云【孫僅】

隱居

北去秦關路幾多【李商隱】中原無鹿海無波【吳融】荷蓑不是人間事【李涉】造物小兒如予何【東坡】

訪隱者不遇

忽聞春盡彊登山【李涉】卻笑孤云未是閒【施肩吾】惆悵仙翁何處去【髙駢】尋君不見又空還【韋應物】

懷韓居士

烏巾年少歸何處【姚合】陵谷依然世自移【李涉】上天下地鶴一隻【髙駢】還在人間人不知【東坡】

古道人

鶴骨飄飄紫府仙【東坡】香風引到大羅天【牛僧孺】無人寂寂春山路【李羣玉】洞在淸溪何處邊【張顚】

遊仙

霧爲襟袖玉爲冠【韓偓】委佩低簮彩仗閒【劉禹錫】上界眞人足官府【韓退之】不如歸去舊靑山【東坡】

李道者

麻衣少年雪爲顏【施肩吾】聞說經旬不啟關【韓偓】弄玉已歸蕭史去【趙嘏】洞門深鎖碧寒【髙駢】

仙廟

桂冷松香十里間【康求】水晶如意玉連環【李商隱】年年笑伴皆歸去【盧綸】門對寒流雪滿山【韋應物】

殿臺渾不似人寰【劉禹錫】花態嬌羞月思閒【李涉】髙坐寂寥塵漠漠【唐永】秋風落葉滿空山【謝皎然】

女仙臺

上淸眞子玉童顏【李涉】石座苔花自古斑【王禹偁】雲雨今歸何處去【竇庠】受人祭享占人山【郭震】

聽琴

蟬鬢慵梳悵倚門【劉卑】抱琴花夜不勝春【趙渭南】不應更學文君去【李昌鄴】擬作梁園座右人【劉禹錫】

怨別

書來未報幾時還【竇鞏】終日昬昬醉夢間【李涉】別易防難長自嘆【韓偓】不堪重過望夫山【眞氏】

寄逺

桃李年年上國新【李益】單於鼓角隔山聞【馬逢】一行書信千行淚【王駕】不是思君是恨君【武元衡】

恨別

淒淒常似別離情【韋莊】冰簟銀牀夢不成【溫庭筠】昨夜秋風今夜雨【盧綸】篝燈愁泣到天明【韓偓】

君問歸期未有期【李益】邇來中酒起常遲【韋莊】鴻來雁度無消息【駱賔王】指防庭花又過時【韓偓】

感舊

流鸎驚起不成棲【陸蒙】又到繁華夢覺時【崔塗】人面只今何處去【崔防】魏公懷舊嫁文姬【舒元】

碧欄幹外繡簾垂【韓偓】曽識云仙至小時【李涉】見我佯羞頻顧影【李商隱】滿頭猶自插花枝【劉徳】

九陌初晴處處春【趙渭南】日髙深院斷無人【李商隱】樽前花下長相見【劉夢得】宋玉東家是舊鄰【王碩】

塞上

古溝芳艸起寒云【許渾】斷續鴻聲到曉聞【令狐楚】萬里江山今不閉【李益】死生同恨舊將軍【髙駢】

登樓

東池送客醉年華【呂溫】獨倚危樓四望賖【李九齡】日暮鳥啼人散盡【吳融】輕風細雨落殘花【武元衡】

花期不赴

云泥豈合得相親【戎昱】還把閒吟慰病身【丁謂】一種是春長富貴【杜子美】有愁人有不愁人【來鵬】

山中偶得

棄擲功名脫屣間【孫僅】東風吹雨過靑山【盧綸】行人莫話金章貴【鄭谷】久許孤云作往還【義先】

重九日

二十餘年別帝京【劉禹錫】可能朝市污髙情【韓偓】秋光何處堪消日【李汯】漫繞東籬嗅落英【東坡】

九日戲幕賔

一任斜陽送客愁【沈彬】邊鴻不到水南流【劉禹錫】自從身逐徵南府【張祜】破防多情卻戀頭【東坡】

晚菊

白露寒花自繞籬【羊士諤】從他桃李笑開遲【冉宗敏】一年秋色吟中盡【沈彬】門外重陽過不知【齊已】

十日對菊

籬菊香寒晚吹生【孫僅】可能榮落在朝昬【李商隱】浮生也共花無別【杜光庭】不受陽和一防恩【李山甫】

梅

我今移爾滿庭栽【韋莊】不向東風怨未開【雍陶】回首看花花欲盡【髙駢】北人初識越人梅【東坡】

落梅

每到花時把酒杯【韓偓】暮天何處笛聲哀【趙渭南】縱然一夜風吹去【司空文明】不恨凋零卻恨開【杜牧之】

禦訂全金詩增補中州集卷五十

欽定四庫全書

禦訂全金詩增補中州集卷五十一

麻秉彜【一首補】

補秉彜臨晉人革父也登皇統九年進士官兵部侍郎

題廣勝寺

盤云梯石上崇岡殿閣崢嶸古道塲寺紀汾陽親奏額塔傳阿育久騰光檐前山聳幹螺秀檻外溪分二帶長種種塵緣都洗盡祗因身在白雲鄕

伊喇霖【二首補】

補臨潼志霖字仲澤官陜西路按察使

驪山有感二首

蒼苔逕滑明珠殿落葉林荒羯鼓樓渭水都來細如綫若爲流得許多愁

山下驚飛烈火灰山頭猶弄紫金杯夢廻未奏棃園曲臥聽吟風阿濫堆

附驪山石刻詩跋詩之興也久矣其源本出於國風之什濫觴於漢魏演於六朝下逮唐宋汪洋大肆靡所不至大率以鏈格鏈意鏈句鏈字爲法按察相公人品髙秀天性奇頴一遊塲屋芥拾甲科士子仰之如泰山北斗向有題華淸宮三絕句遠近傳誦今再遊復畱二絕恬然備四鏈體友人賀吉甫作傳遠計命遼東孫極之書諸石承安【缺】年

附金詩紀事案王若虛滹南集中有虛舟堂銘一首爲伊喇仲澤作又羽士丘處機磻溪集前有仲澤序自署云昭義大將軍武定軍節度使兼奉聖州管內觀察使提舉常平倉防軍漆水郡開國侯食邑一千戶食實封一百戶伊喇霖序作於泰和六年丙寅而仲澤於承安間已官陜西按察則其登第時定在大定年也

附臨潼石刻志云房艸書二字在櫟陽東門壁上題云按察陜右東西路伊喇仲澤先生徳業文章聲蓋天下其防子松齡茂之年甫志學性工染翰嘗擬鐘離書云房二字筆力放浪若驚鴻奔驥略不羈束方之正本𨿽識者較讐莫能別其差銖錙使此公加以數年則張旭羲之其流也余嘉嘆不足因敍片言於後庶幾來者有以知名父傑子萃諸一門時承安四年嵗在己未冬至日徴事郎行京兆府櫟陽縣主簿李某謹志廣威將軍行京兆府櫟陽縣令黃某立石

梁襄【一首補】

補襄字公贊絳州人持勝之父長於春秋左氏登大定三年進士第調耀州同安主簿三遷邠州淳化縣令陞慶陽府推官召爲薛王府掾世宗將幸金蓮川襄上疏極諫由是以直聲聞擢禮部主事太子司經選爲監察禦史轉中都路都轉運戶籍判官遷邇遠安國二軍節度副使歷隩州刺史累遷保大軍節度使卒有諫興陵田獵表傳於世

謁禹王廟

波涵九域民爲魚帝奮忠勤親決除水涸茫茫盡桑稼萬世永賴功誰如功髙受享宜宏久廟貌方方無不有砥柱神靈最偉奇防稽血食尢隆厚此祠所建在空山庳殿短廊才數間讀碣人多題字鬧祭祀禮少犧牲閒欽惟帝道崇勤儉此郡民繁地磽崄辛苦耕耘衣食麄孚祐乞徧無令歉

胥持國【一首補】

補持國代州繁峙人莘公鼎之父大定中爲太子司藏掌飲食有功母后家章宗卽位推拜尙書右丞

挽姚仲純

山東夫子老河東誰與先生臭味同早嵗遽辭名宦裏百年長樂聖賢中醉軒風月千秋恨蝸室樽罍一夢空白玉樓成人不見空餘鄕淚托東風

王萬慶【一首補】

補萬慶字禧伯史作曼慶自號澹遊黃華老人庭筠子也仕至行尙書省左右司郎中詩筆字畫皆有父風時論金人字畫以黃華父子爲最方之宋之二米云

嵗寒三友圖

黃華山中夜气淸月明風定聞吹笙松花開向竹梅裏雪香零亂墨光生

附元歐陽澹遊嵗寒三友圖跋京城好古之家多見澹遊所作自是髙古無俗气皆未若此卷天眞爛漫盡從書法中來絕去筆墨畦徑乃妙品也又倪瓚跋中州人物獨黃華父子畫書詩逸出氊裘之表爲可尙也觀澹遊此卷筆意蕭然有蔡天啟風流蓋髙尙書之所祖述而能冰寒於水者歟又吳寛跋金人書畫兼美者以王黃華爲最澹遊爲之子實肖之可方宋之二米也此圖世所謂嵗寒三友者蓋嘗流入江南故倪元鎭王叔明皆次歐陽文公韻題其後足爲橘莊中佳玩也【出汪氏瑚网】

附元王惲跋澹遊先生詩後黃華先生以海嶽精英之气發而爲文章翰墨當明昌間照映一時惟其早世識者至今惜之餘向客好事家屏圍幀軸無非澹遊詩翰廼知老成𨿽遠典刑盡見於是此幅公之老筆尢瀟灑可愛豈神完守固气自淸明𨿽耄而不衰者邪戊子冬陽生後日秋澗惲謹題

附春雨雜述王庭筠南宮之甥擅名於金傳子澹遊

附遺山集公無子以弟庭掞之次子萬慶爲之後以防補官至行尙書省左右司郎中文章字畫能世其家

附金詩紀事案金人書畫時論以黃華父子爲最方之宋之二米然禧伯行事不多見中州集復不詳其所終惟遺山集云癸丑夏客燕中萬慶屬筆作黃華墓碑癸丑爲蒙古憲宗三年距金之亡已二十年矣則禧伯後亦入燕可知又張本敏之有九日月中對菊同禧伯郎中賦絕句六首內一首云子山牢落去江南賦主悲哀尙一堪只恐秋天聞亦苦並催紅雨下霜巖其餘語亦多淒絕敏之本金之翰林學士從曹王烏格出質客居燕之長春宮以黃冠終者故其詞云爾題中所稱郎中尙是禧伯在金時舊官與遺山集所云官至行尙書省左右司郎中者合則禧伯入燕後亦未嘗仕元者也

張防【三首補】

補歸潛誌張防伯玉許州人伯英運使弟也少有俊才美風姿髯齊於腹爲人豪邁不羈奇士也初入太學有聲從屏山遊與雷李諸君及余先子善雅尙气任俠不肻下人再舉不中遂輟科舉卜居許之郾城有園有田宅甚丰日役使諸侄治生事而巳暇則以詩酒自放偃然爲西州豪俠魁邑令過使皆下之喜稱人善交遊有患難極力挈扶俗子少不愜意輒嫚罵年四十餘不娶有一妾因小過以鐵簡殺之嘗衣紫綺裘半醉坐堂上人望之如神迨酒酣興發引紙落筆往往有天仙語後病腦疽死年未五十

與李屏山飲燕市二首

日日飲燕市人人識張胡西山晚來好飲酒不下驢昨日上髙樓西山翡翠堆今日上西樓西山如死灰想見屏山老療饑西山隈餐盡西山色髙樓空崔嵬

賦古鏡【存句】

軒姿古鏡黑如漆錦華鱗皴秋雨濕

孫錡【一首補】

補錡字安世絳州人鎭弟也與弟同榜擢第鄕人榮之錡官同知定遠軍節度使終寧州刺史

望川亭

望川亭上望秦川萬里風煙在眼前軒檻倚檐髙幾許去巖尺五是靑天

白君舉【二首補】

補君舉失其名號寓齋隩州人登金泰和三年詞賦第官岐山令詩名與元遺山相頡頏元白爲中州世契兩家子弟每舉長慶故事以詩文相往來北渡後卜築於滹陽結茅爲亭有茅亭詩欒城李冶序之曰龍韜雷厲於紛拏之頃玉唾川流於談笑之間吳澄曰巧妙穠麗錯諸吳楚歌謡中幾莫可辧弟華字文舉亦登貞祐三年進士第官樞宻院判湯內翰西巖贈詩有科第聨飛光白傅之句仲子朴字仁甫號蘭谷有天籟集詞

題靖節圖

咄哉靈運輩危坐衣裳辱何如五柳家春雨東臯緑

酬元遺山

夢裏薰風湛露歌花開漢苑舊經過拾遺老去靑春暮司馬歸來白髮多橫槊賦詩吾豈敢短衣扣角夜如何相逢未盡相思話艸色連雲水碧波

張子權【二首補】

補子權字元輿臨漳人金進士善爲詩按彰徳府誌載金進士題名五十一人到彧常琥郭輯李松年範谷王潤李京尹王萬鈞赫兟王萬石鄭元張天翼鄭飾劉可與赫華元起董膺元論道寧髙天祿張彤張觀王辟王子初張仲思劉延賞尹崇敏髙天祐張安中王天章劉漢寶馬可臣溫琰邵崇董元藺元章盧天錫薛居中張正倫李正隆朱方酈復亨張仲因房椿藥著張敏修張玠張子權康瑭泰鑄張都梁之棟

甲申元日

憶昔三朝侍紫宸鳴鞘聲送鳳池春繁華已逐流年逝潦倒猶甘昔日貧蓂歷怕看驚換世椒觴愁舉痛思親異鄕節物偏多感但覺愁添白髮人

遊黃華

溪流潄石振蒼崖林樹號風吼怒雷爲謝山靈幸寛貰漫郎投劾已歸來

翟升【一首補】

補升字利夫平陰人金進士

羣賢登第詩

陶山先生主文盟【申公綽號陶山】郭令好學加勸懲【郭好學平陰令】平陰儒學日復振不讓五虎專前名靳侯才名馳冀北【靳子昭邑主簿】初官佐治肥子國下車首詢沂上人供室勸學增潤色文章圓熟推許公典而麗兮詞更工山城天荒從此破白袍換緑榮鄕中【許祐】蘇仙久借家學力內抱英華外謙抑十年作賦气淩雲唾手功名不勞得【蘇得勝】古學眾許芝亭劉下筆萬字何能休俯就繩墨入賦室一戰而勝酬焚舟【劉格】賢哉酅河子董子八舉終場人罕比廣陽就試欲投名尙以老成爲所恥【董哲】孝感裏中重王兄徳與才稱非過情耽經玩史日無輟藹然素有場屋聲【王瓚】升也文學宗董氏陶山竹溪亦席侍靳老余緒復稔聞駑馬十駕希騄耳【翟升】明昌天子試飛龍董子王升文並雄金門獻賦僕亦與北宮唱第三人同至今地脈何曾斷吾鄕士風天下冠學者體法舊純朴豈止爲文思過半申氏名族世共知後之苗裔振復奇潛遺祖徳借餘論又向蟾宮折桂枝【申振】溪上先生號醇徳動爲儀表言爲則發明聖道得其傳恩不及身後蕃息乃孫經學有淵源乙科優中光儒門靳侯名鄕能遠慮居賢因此右硤村【王知進】李君力學人難企弱冠聲華藹鄕裏早承鶚薦上天廷一舉明經取靑紫【李可用】翠華警蹕幸南都聖心願治求碩儒日邊詔下免秋試三英笑指龍門趨錡氏兼經勤博古蘇子天才中規矩李生伯仲三豪間鼎甲科名俱力取【錡申蘇霖李唐英】明年較藝入明光王氏文詞復擅場聖代人材罔遺棄特恩賜第名亦彰【王天一】蕓牕晝寂閒屈指仕者十有三人矣不才魯鈍甘隠居但慶諸公膺器使爲報後來爲學人前進已達教猶存勉旃勉旃學而仕食祿無忘先輩恩

李廣【一首補】

補廣金貞祐元年任沁水縣令

自靈泉寺至偃月山

立馬松間首重廻亂峯無數翠成堆爲尋偃月山前路直向白雲深處來

張邦直【一首補】

補歸潛誌張邦直字子忠河內人少工詞賦嘗魁進士平陽南渡爲國史院編修官遷應奉翰林文字在館五六年從趙閒閒遊性朴澹好學敬善謙甚士多愛之閒閒本注太子忠嘗言親授於闗中隠士薛子明因相與講辧甚久俄丁母艱出館居南京從學者甚眾束脩惟以市書惡衣糲食𨿽仕宦如貧士也同年如雷宋諸人皆以聲名意气相豪子忠獨恬退以學自樂正大初余先子入翰林子忠從之遊先子歿與余善從南京被圍闕食餘遇之富城西敝衣襤褸可憐已而聞鬻卜天街值一回鶻問卜子忠以文語應之爲回鶻所毆北渡將還鄕道病死哀哉

挽劉云卿

桃李雙鳬舄風霜一豸冠才華驚世易勲業到頭難白日空金馬靑天下玉棺傳家有賢子文或似歐韓雷仲澤【雷一作二首補震】

補仲澤蒲城人官按察使

蒲城馬上偶得二首

冷落襟風杯月﨑嶇馬足車塵林下何曾一見直教羨殺閒人

空有滿衣塵土曾無蓋世名勲忽認靑山影裏有人臥月眠云

楊用道【一首補】

補用道長山人仕至中奉大夫

題懷範樓

十載希文此屈蟠天衢一旦遂髙摶古人直許到防契當世獨能並富韓事與陶朱終古煥名將長白倚天寒不但東坡爲流涕遺編我亦涕汍瀾

楊容【一首補】

補楊容濟南人

範文正公祠

蕭何太白皆星精豪傑不待文王興陶朱異姓在髫齔當時範氏濯塵纓我名終自異凡品肻使沒世無聲名山東讀書至卿相暮年去作山西將國恩未報歸不得林猿澗鶴空惆悵山中舊隠當依然惟有白雲封繐帳迄今東齊人物少空谷不聞虛皦皦少微無光山色死令人痛哭長山道

石玠【一首補】

補玠字子堅猗氏人官絳州節度使

絳州道中送鄕人

有淚欲不灑恐傷眞性情有淚欲狂灑又非丈夫行展轉意如何屈曲腸寸縈西山萬丈髙潑潑當前迎山靈知別難向我相慰明吾子乃王使年質方妙英爲朝廷耳目作稷契公卿望霖雨天下求舟楫蒼生軺車一相過河嶽需澄淸今當此別離何足爲重輕君不見大禹當年任治水八載於外惟經營又不見班超萬里思封侯至今邊塞咸推稱古來賢聖盡如此丈夫勲業豈偶成俛首聞至言再拜謝山靈感激少自奮離思卽淸平去去西邊深致力期與傑士同光聲

楊鵬【一首補】

補金史姬汝作傳詳議官楊鵬字飛卿能詩附相學齋雜抄紫羅凡凡道人楊鵬字飛卿一名云鵬少梁人南渡後終於東平有陶然集行世

送元遺山

三館才名天下聞亂來俗議漫紛紜兩朝文筆誰爭長一代詩人獨數君南浦春深愁送別西山晚翠約平分何時並坐龍潭上野水添杯看白雲

附元好問陶然集序貞祐南渡後詩學爲盛洛西辛敬之淄川楊叔能太原李長源龍坊雷伯威北平王子正之等不啻十數人號稱專門就諸人中其死生於詩者少梁楊飛卿一人而已李內翰欽叔工篇翰而飛卿從之遊初得樹古葉黃早僧閒頭白遲之句大爲欽叔所推激從是遊道日廣而學亦大進客居束平將二十年有詩近二千首號陶然集所賦靑梅瑞蓮缾聲雪意或多至十餘首或病飛卿追琢功夫太過者予釋之曰詩之極致可以動天地感鬼神故傳之師本之經眞積之力久而有不能復古者自匪我愆期子無良媒自伯之東首如飛蓬愛而不見掻首踟躕旣見復闗載笑載言之什觀之皆以小夫賤婦滿心而發肆口而成見取於采詩之官而聖人刪詩亦不敢盡廢後世𨿽傳之師本之經眞積力久而不能至焉者何古今難易不相侔之如是耶蓋秦以前民俗醇厚去先王之澤未遠質勝則野故矢口成文不害爲合理使今世小夫賤婦滿心而發肆口而成適足以污簡牘尙可辱采詩官之求取耶故文字以來詩爲難魏晉以來復古爲難唐以來合規矩凖繩尢難古律歌行篇章操引吟詠謳謡辭調怨嘆詩之目旣廣而詩評詩品詩說詩式亦不可勝讀大槪以脫棄凡近澡雪塵翳驅駕聲勢破碎陣敵囚鎖怪變軒豁幽祕籠絡今古移奪造化爲工鈍滯僻澀淺露浮躁狂縱淫靡詭誕瑣碎陳腐爲病毫髮無遺憾老去漸於詩律細佳句法如何新詩攺罷自長吟語不驚人死不休杜少陵語也好句似仙堪換骨陳言如賊莫經心薛許昌語也乾坤有淸气散入詩人脾千人萬人中一人兩人知貫休師語也看似防常最奇崛成如容易卻艱難半山翁語也詩律傷嚴近寡恩唐子西語也子西又言吾於他文不至蹇澀惟作詩極艱苦悲吟累日僅自成篇初讀時未見可羞處姑置之後數日取讀便覺瑕釁百出輒復悲吟累日反復攺定比之前作稍有加焉後數日復取讀疵病復出凡如此數四乃敢示人然終不能工李賀母謂賀必嘔出心乃已非過論也今就子美而下論之後世果以詩爲專門之學求追配古人欲不死生於詩其可已乎

盧庸【一首補】

補金史盧庸字子憲薊州丰潤人大定二十八年進士調唐州軍士判官再調定平縣令史除南京轉運副使攺中都戶籍判官察廉遷禮部主事累官鳳翔治中大安三年攺幹州刺史入爲吏部郎中至寧元年攺陜西按察副使夏人犯邊庸繕治平涼城池儲積芻粟團結土兵爲備十一月夏人圍平涼庸矢盡人寡取夏兵射城上箭以濟急用出府庫賞有功者平涼賴以完進官四階遷按察轉運使未幾攺定海軍節度使以病致仕興定三年卒

登嵩山絕頂抵宿盧巖

飛梁掛壁虹霓落列嶂遙連翡翠鮮巖樹溪禽盡相嫪一春踏徧萬峯巓

孔彥舟【補】

補金史彥舟字巨濟相州林慮人亡命爲盜後爲宋招捉使走之齊從劉麟伐宋齊國廢從宗弼取河南累官工兵部尙書河南尹封廣平郡王正隆例降金紫光祿大夫攺南京畱守

南行口號【存句】

苦被杜鵑頻喚著參差兵馬過衡陽

附三朝北盟防編彥舟在潭州屢敗於馬友乃退去欲向南行因作口號有云云之句

禦訂全金詩增補中州集卷五十一

欽定四庫全書

禦訂全金詩增補中州集卷五十二

杜仁傑【二十四首補】

補杜仁傑字仲梁一字善夫濟南長淸人與遺山善元時累徴不起子元素任福建閩海道廉訪使以子貴贈翰林承防資善大夫諡文穆

和信之板橋路中

岸風折枯藤野日明遠燒山晚雲煙深遊子悲險峭平生文字僻所歷入吟嘯急景不貸人佳處領其要木杪來江光中途憇逍遙佳人在空谷尺素昔見招徒老黃塵中愧爾漁與樵永懷梁甫吟日暮風蕭蕭

禹城道中

自發醯雞覆蓬心得少瘳乾坤一尺箠今古幾全牛嵗月憐丹竈雲山笑白頭此生眞欲老何地不菟裘

病中枕上

忽忽臥幾月遂成疎懶名卻因久病後更覺萬緣輕月

落牕影動夜寒燈暈生貍奴似相慰分坐守殘更

送信云父

居士身輕日秋天木落時山靑雲冉冉川白艸離離渉世心將破懷人髩已絲相逢琴酒樂應怪久違期

病中憶坦夫兄

共脫壬辰亂他鄕見愈親論才惟有子知已更無人避世相看老通家未擬貧竹林平日約早晚得爲鄰

從軍

野濶牛羊小天低艸樹平吳疆連晉境漢卒雜蕃兵月合圍城暈風酣戰陣聲中原良苦地上古錯經營

雨中寄髙無塵

久客饒孤悶連陰動浹旬行雲應已倦細雨亦傷貧飄泊嗟吾道饑寒任此身人家酒應熟誰爲問南鄰

雪後書事

雪罷山原淨日晴風景新一川花气午萬壑水聲春天地開華國闗河失戰塵無邊春色裏惆悵獨行人

至日

松竹浣花裏桑麻杜曲田蒼茫辭蜀地辛苦見秦天死去誰憐汝生還事偶然但甘終壠畝待聘豈前賢

宿金綫泉

官舍値淫雨客衣驚早秋泄云迷灌木行潦帶淸流蛛网翻新霽蟬聲咽暮愁古今何限事白首對滄洲

中秋夜宿普照寺喜周卿至

久客厭孤寂跫然聞子來夜涼風縮瑟云破月徘徊舊事休重說新詩且細裁幾年無此夕獨欠兩三杯

無題

老淚河源竭憂端泰華齊苦吟知有恨細寫卻無題事與孤鴻北身攜片影西催歸煙樹外不用向人啼

滄浪亭觀雨

蕭蕭北風吹北牕浪浪秋雨瀉秋江癡蠅不飛集枯幾饑防屢出翻空缸雜花葉底開無數佳木門前立自雙散地自知心地遠賞音誰解足音跫

病中呈裕之

十載猶能復笑談歸來重覓讀書龕耒陽白酒君應具勾漏丹砂我自慚民訟幾何消自苦【一作古】山城𨿽小得窮探也知淸儉難持久好趂秋風醉菊潭

自遣

少日襟懷悔自豪暮年志節詎須髙敢將議論輕疑孟閒得工夫細和陶酒盡枯腸還磊礧詩成白髮轉刁騷皇天汲汲誠何意也共人生一體勞

畚鍤家園手自操𨿽無多景足償勞十年種竹翻嫌宻一日栽松恨不髙是處求田消二頃尙誰有夢到三刀得名身後良癡計盡擬浮沈付濁醪

讀史偶書

楊彪不著鹿皮冠元亮還書甲子年此去亂離何日定向來名節幾人全中原消息蒼茫外故里山河涕淚邊六國帝秦天暫醉魯連休死海東壖

延津待渡寄仲溫參議

一望河幹一慨然戰塵如霧水如天要知別後思君處長在孤城落日邊

夜宿鄆城

殘月和燈照敝帷疏風乘隙入徵衣恰逢遠客思歸日正是家人說夢時

長門怨

天上神仙也別離人間那得鎭相隨不須貴買臨卭賦只想君王未見時

魯郊

六十衰翁更莫閒好將華發映靑山穆生自合尋歸計不在區區醴酒間

解嘲

江气防防江雨飛潛夫四月著冬衣野荼謝薔薇發山鷓鴣啼杜宇歸靑髩漸隨愁共減素心長與慢相違四方糊口非吾事自識飄零有是非

發黃有感

飄蕭中年發旣少何用白蒼黃未甚絲明知不更黑妻孥恐生悲勸我課鉏摘眷然撫鏡鑷靑山墮虛席附山東志仁傑字仲梁濟南長淸人才宏學博元時屢徴不起

附遺山集南渡後李長源七言律詩淸壯頓挫能動揺人心髙處往往不減唐人麻知幾七言長韻天隨子所謂陵轢波濤穿穴險固囚鏁怪異破碎陳敵者皆略有之然長源失在無穰茹知幾病在少持擇詩家亦以此爲恨仲梁材地有餘而持擇功夫勝其餘或亦有不逮二子者絕長補短大槪一流人也今二子亡矣仲梁气鋭而筆健業專而心精他日所至當於古人中求之不特如退之之於李元賔也

金全【一首補】

補全字裏闕官知府

弔王若虛

才名滚滚滿皇州不羨生封萬戶侯鳳沼數番承上語玉堂終日近天逰泰山已墜將何仰梁木新摧嘆不休幾度追思猶未已西風吹艸一天秋

王術【一首補】

補術字裏闕官刺史

題吳莘老萬卷堂

吳生祖父皆賢明淸選幽居殊世俗碧水晴嵐燦戶庭白雲宿霧封林麓好收書史貯新堂豈羨珠璣誇潤屋文字本爲子孫藏子孫能勤文字熟撐腸各有五千卷揷架更盈一萬軸尺璧非寶競寸陰五經何多捫便腹簡編不失鎭時習燈火稍親兼夜讀敏厥修兮就有功學而優則期幹祿況宜養志無辭勞又欲分金賙不足責報吾聞如執劵盍爲髙門待華轂

劉仲遊【四首補】

補仲遊字裏闕官京兆同尹

華淸宮

唐家【一作宗】帝業艱難致終笑明皇學始皇不戒前車成後轍華淸宮殿勝阿房

溫泉

賜浴華淸寵幸殊溫泉水滑洗凝酥至今西蜀逢冬月尙畫楊妃出浴圖

幹陵二首

冬苑花開瑞气殊唐朝周號漫窺圖聰明終悟梁公諫宗廟明禋不祔姑

處分昭陵牢固帖宣和祕閣至今藏外人豈計圖家事還笏空悲褚遂良

髙逸【二首補】

補髙逸字裏闕官臨晉縣令

遊延祚寺畱題

已向靈峯得勝逰更來延祚少遲畱髙槐葉宻晴無日廣廈檐深气似秋嘉果摘將聊自食新詩吟就與誰酬一瓶一鉢能隨分休把身心妄處求

招提深靜少炎曦衰病無堪气力微一葉未聞庭下落斷雲已見壠頭飛齋余鳥鵲爭殘啄講罷松杉轉夕暉坐羨僧家偏省事令人心地樂皈依

陳君可【一首補】

補歸潛誌君可永寧人

梅影【一作曹之謙】

隔牕疑是李夫人【疑是一作渾似】江月多情爲返魂不似丹靑舊顏色【不似丹靑一作宛是依依】十分【一作向人】憔悴立黃昬

鄔元章【一首補】

補元章介休人

題南華觀

試拈眞理問南華生死元如覺夢何晝夜曽停覺夢否古今還續死生麼潼山嵗嵗生春艸睢水年年有緑波子逝於今已千嵗覺時何少睡時多

齊希謙【一首補】

補希謙趙閒閒友也歸潛誌閒閒作城南訪道圖諸公皆有詩希謙亦題其後

題趙閒閒城南訪道圖

億劫夢中誇識解一生紙上作風波到今不敢抽身去畢竟城南有甚麼

張聖予【一首補】

補聖予爵裏無考見續夷堅志

賦古松

蟠根蹙足怪虯藏平頂摩雲翠蓋張不怕雪霜侵玉瘦卻愁雷雨化龍驤異材詎肻資梁棟靈夢還能避斧斨萬古天風吹不老岱宗山色共蒼蒼

梅澤【一首補】

補澤長安縣人

望終南山詩

明月一樽酒淸風萬卷書南山山下地終欲卜鄰居劉方叔【一首補】

補方叔臨潼縣人

華淸宮

廢宇傾垣不復新開元輦道盡荊榛惟餘一溫湯水長與行人洗路塵

惠吉【二首補】

補吉臨潼人

華淸宮

開元已在太平基天寶何緣遽致衰應是用人終始異溫泉嗚咽漫含悲

驪山

唐祚方當七葉興侈心一動事華淸峯巒花木千重秀樓閣雲霄萬丈平賜浴但聞專寵幸信讒不復用賢明直教兵震漁陽地破碎霓裳羯鼔聲

胡光謙【二首補】

補光謙河中人

遊延祚寺用前人韻

精藍並構每攀逰接翠連香爲少畱墻外果懸紅帶日堂前松偃老經秋羨君利祿身非戀笑我雲山誌未酬欲學髙眠林下客萬緣銷盡更何求

路入西郊背曉曦給孤園近景霏微光揺三界金繩動聲颺雙林玉磬飛龍過山陰拖翠靄僧眠溪影弄寒暉羣公已約開蓮社只恐陶潛未肻依

附金史章宗本紀明昌三年四月尙書省奏提刑司察舉涿州進士劉器博博州進士張安行河中府胡光謙光謙年𨿽八十三尙可任用勅劉器博張安行特賜同進士出身光謙召赴闕秋七月丁亥光謙至闕命學士院以雜文試之稱防上曰朕欲親問之八月辛亥特賜光謙明昌二年進士第三甲及第授將仕郎太常寺奉禮郎官制舊設是職未嘗除人以光謙徳行才能故特授之

李中立【一首補】

補中立字裏無考

題淩雲臺

山圍平野四回環天迥臺髙眼界寛云漏殘陽明遠岫濤翻急雨漲前灘一川勝趣四時好千里雄風三伏寒誰見淩雲淸絕處夜涼空翠濕闌干

翟欽甫【一首補】

補宋趙溍養屙漫筆翟欽甫金人也眾飲淸庵欽甫偶至眾不之識俾賦淸庵詩欽甫故拙起句眾皆大笑及賦畢眾失色愧謝延之上座

淸庵

爲問淸庵何以淸霜天明月照蓬瀛廣寒宮裏琴三弄白玉樓頭笛一聲金井玉壺秋水冷石田茅屋暮云平夜來一枕逰仙夢十二瑤臺獨自行

附堯山堂外紀翟欽甫金初人

鄭輝【一首補】

補絳州誌潞公軒在翼城縣宋文彥博知翼城時建河亭後攺今名金翼城縣丞鄭輝有潞公軒卽席繼和劉巨濟秀才韻云云

潞公軒卽席繼和劉巨濟秀才

萬壑奔騰滙一灣構堂其上稱吟觀欲同葉令飛鳬近肯作陶軒容膝安心靜自當憑棐幾气淸不必飾雕欄徒誇海上蓬瀛遠始覺壺中天地寛山勢東南揷云碧人家髙下似星攢擬追潞國悠哉樂【此中父老言潞公宰此邑優遊自樂殊不以簿書介意】盍念淸河作者難【縣署皆張仲溫所修】繁暑遠人如酷吏淸涼生掖勝仙丹沿流花圃眞堪賞解慍絲弦誰復彈窗轉雄風來座上雨疏雌蜺掛林端休思酒社凋零伴【余與前令尹王公美屢防於此今則無復舊日矣】且作詩人冷淡歡我輩三年窮勝趣此中五月亦輕寒民安訟息無餘事醉臥眞須向夜闌

雷發【一首補】

附山西志雷發有退藏齋詩云云

退藏齋詩

陋室何堪陋巷居退藏天亦隠斯廬看山破費工夫外一炷淸香玩易書

藺世一【一首補】

附麟逰志藺世一失其字麟逰人金進士其遊永陽園詩云云

遊永陽園詩

嵗久仙遊觀園新五年過基惟吳生施買地費家貨栽惟王子勤花木逾萬个共勝永陽名千古無令破又添長春亭白雲爲戍邏瞰臨渺空濶緑淨不可唾溝塍如刻鏤堆繡最堪播瑞槐龍蛇活怪石虎狼臥夜風一河喧晨鐘兩崖和人生歡有幾事往悲豈那欲壓市塵囂且來取靜坐願書梁上牌勿使塵泥涴

張旻【二首補】

附順天志金張旻有題天壇詩

題天壇二首

親傳君命下丹墀渡水穿雲入翠微王母洞投龍簡日翩翩鶴駕彩雲飛

皇都別後陟天壇壇上焚香祝萬安喜遇仙燈昭瑞應不妨良夜倚防看

劉仲傑【一首補】

附濵州誌仲傑字時彥山東濵州人大定間任郾城令歷淸河令遷太常博士有陶山寺詩

登陶山寺

遺迹千年事恐誣幽棲誰信爲陶朱不知古寺東山洞曾與西施共隠無

程自修【一首補】

補谷音洛陽程自修字忘吾性孝友讀書城東門翰林元裕之上其言行除禮部郎中自修聞之棄家南去其獨坐詩甚佳

獨坐

終南在吾目秋色遠接應誰招天外翠來作牕中靚娟娟初畫眉盈盈獨臨鏡云去物象空月出心源瑩我欲往從之有客誇防徑洗耳復洗耳松風入淸聽

王澮【二首補】

補谷音遼東王澮字元佐博學醇行州刺史迎爲師教授弟子百餘貞祐中就拜宣撫遼東宰相屢書請澮之鎭澮不應浮海遁去其感遇詩云云

感遇二首

迅景走北陸髙木交翔風眾情悅妖冶豈云惠其終萬事無不有流轉大化中古來論成敗咄咄魚爲龍牛車竄下國勢異情則同徵誅繼揖譲桓桓湯武功彼美二三子一笑淸酤空

光風蕩繁囿丹緑綴柔柯遊子去萬里空閨斂翠蛾行雲落江水酒盡不成歌雞飛與狗走妾命獨柰何國醫張子和【三首補】

補歸潛誌張子和睢州考城人初名從正精於醫貫穿難素之學歷歷在口其法宗劉守眞宗素藥多用寒涼然起疾救死多取效士大夫稱焉爲人放誕無威儀頗讀書作詩嗜酒久居陳遊余先子門後召入太醫院旋告去隠然名重東州麻知幾九疇與之善子和論說其術因爲文之有六門三法之目特行於世防子和知幾相繼死迄今其書有焉

補趙秉文遺太醫張子和書夫天有六气以生寒暑燥濕風火故醫家欲治寒則必以熱藥欲治熱則必以寒藥二者則不可以偏廢往時吳楚之人喜溫藥初虞世論之詳矣本朝大定間河間劉守眞者號精於素問多用涼藥以矯一時之施之於膏粱之族飲食厚而腠理宻頗得其效而昧者用之至於殺人者多矣如太醫張子和其人者其術亦有足多者子和嘗以炮附子七枚以糖卷餅餌而食之佐以古人蒸熨之法以起人痓病用意防矣論者以爲喜用涼藥未必然也然醫者人之司命不可不愼書醫說以遺之

防亭

學劍攻書兩不成年來蹤迹愈如萍而今防水無魚釣収拾綸竿海上行

酷嗜醫經五十年野芹曾獻紫宸前而今憔悴西山下更比文章不値錢

齒豁頭童六十三邇來衰病百無堪舊逰馬上行人老不似當初過汝南

附許州誌張從正子和興定中召補太醫居無何辭去乃與麻知幾輩日逰防水之上講明奧義辧析理遂以平日聞見及嘗試效者輯爲一書凡十四卷名曰儒門事親

王翰林彪【一首補】

補歸潛誌王翰林彪字武叔大興人貞祐五年經義魁也爲文頗馳騁波瀾性疏放嗜酒不拘細事初對廷策宣宗喜其文以爲似古人特授太子副司經國史院編修官進司經末帝在東宮頗見知後入翰林爲應奉遷修撰出爲平涼府治中入爲待制出刺荊州未赴南京被圍執之服絕粒藥俄飲酒被藥死

賦呂唐卿海藏齋

虛白雲中含世界軟紅塵底寄虛舟只應烏帽紅塵底相見蒼煙白鷺洲

史懷【補】

補歸潛誌史懷季山陳郡人少遊宕不羈然有才思年旣壯乃折節爲學與名士李子遷侯季書王飛伯遊作詩甚有功嘗作古鏡詩甚工

冬日卽事【存句】

檐雪日髙晴滴雨野煙風定暖生云

劉琢【補】

補歸潛誌劉琢伯成中山人刻苦力學事母教弟以孝友聞朋友居鄧州人甚重之正大初舉進士南京余始與相識俄下第歸久之河南亂聞在武仙軍人中仙使使宋回爲所殺哀哉

存句

吳蠶絲就方成繭楚柳綿飛又作萍

禦訂全金詩增補中州集卷五十二

欽定四庫全書

禦訂全金詩增補中州集卷五十三

異人

擬栩王中立【六首】

中立字湯臣岢嵐人博學彊記問無不知少日治易有聲塲屋間家豪於財賔客日滿門所以待之者備極丰腆其自奉則日食淡湯餅一杯而已年四十防妻遂不更娶亦不就舉選齋居一室枯淡如衲僧如是三四年乃出時人覺其談吐髙濶詩筆字畫皆超絕若有物附之者問之不言也閒閒趙公知平定先生往謁之與之詩云寄語閒閒傲閬仙枉將詩酒污天全黃塵遮斷來時路不到蓬萊五百年因言唐世士大夫五百人皆仙人謫降中有爲世味所著迷而不反者如公與我皆是也一日來都下館於閒閒公家中秋夜飲酒賦詩且就公索墨水一盤

公如言與之明旦不告而去壁間畱龜鶴二字廣長一丈而墨水具在不知以何物書之也朝士來觀者車馬塡咽都下競傳王先生仙去矣久之先生從外至問二字以何物書之不答題詩其旁雲天地之間一古儒醒來不記醉中書旁人錯比神仙字只恐神仙字不如先生平生詩甚多有醉袖舞嫌天地窄詩情狂壓海山平之句他亦稱此人有問世外事者亦一二言之好作擘窠大字往往瞑目爲之筆意縱放勢若飛動閒閒公甚愛之屏山嘗見先生商略前代人物引先儒論議數十條在目前使人人自相詰難然後以已意斷之以爲辧博中第一流人也臨終預尅死期如言而逝州將石倫葬之忻州時年五十六予嘗從先生學問作詩究竟當如何先生舉秦少遊春雨詩雲有情芍藥含春淚無力薔薇臥晚枝此詩非不工若以退之芭蕉葉大梔子肥之句校之則春雨爲婦人語矣破卻工夫何至學婦人先生晚年易名云鶴自號擬栩云

中秋

素丸東溟來飛上玻璃盆聊揮五輪手撥去萬里陰印透山河影照開天地心人世有昬曉我未嘗古今【屏山所傳作素丸靑溟來聊舒五輪指】

雜詩四首

華山宮殿白雲封不見當年打睡翁貪看終南山色好不知紅日下前峯

獨跨蒼虯下太淸春風萬里月華明因君感激爲君說鑿破天機我也驚

云葉粼粼皺碧空笙簫遞響入天風忽驚風浪耳邊急不覺形神來世中

此生休更問浮名名利區區不暫停我有一丸天上藥用時還解濟蒼生

題裕之樂府後

常恨小山無後身元郎樂府更淸新紅裙婢子那能曉送與淩煙閣上人

王予可【七首】

予可字南云吉州人父本軍校南云亦嘗籍年三十許大病後忽發狂久之能把筆作詩文及說世外恍惚事南渡後居上蔡遂平郾城之間在郾城爲最久遇文士則稱大成將軍於佛前則諦摩龍什於道則騶天俊於貴遊則威錦堂主人爲人軀幹雄偉貌亦奇古戴靑葛巾項後垂雙帶狀若牛耳一金鏤環在頂額之間兩頰以靑湼之指爲翠靨衣長不能掩脛故時人有哨腿王之目落魄嗜酒每入城市人爭以酒食遺之夜宿土室中夏月或屍穢在旁蛆虫狼籍不防也人與之紙落筆數百言或詩或文散漫碎雜無句讀無首尾多六經中語及韻學家古文奇字字或峭勁遇宋諱亦時避之人或問以故事其應如響諸所引書皆世所未見談說之際稍若有條貫則又以誕幻語亂之麻知幾張伯玉與之遊最狎其所作詩以百分爲率可曉者才二三耳題崧山石淙云石裂雯華漬月秋蓋石淙之石皆狀若湖玉其髙有五六十尺者石之文如虫蝕木如太古篆籀奇峭秀潤一一在潭水中親到其處知詩爲工也蔡州北懸壺觀仙楡云壺樹苔波月漬皴醉後云一壺天地醉眠小宮體云萬疊雲山飛小鴈射虎首句云風色偃貂裘卽閣筆自戲云此虎來矣樂府云唾尖絨舌淡紅甜又自戲云欲下犂舌獄耶和太伯宮詞云金盆水不暖翠雀啄晴苔又云鳳蹴瑤華散龍銜桂子香西云一片冷裁潭底月六灣斜捲隴頭云烹茶云簾捲緑陰花外月玉山冰雪醉扶翁淩霄花云啼鳥倒銜金羽舞驚蛇斜傍玉簾飛威錦堂樂府云鳳環捧席帶香屏鯨杯倚伎和云捲【屛疑作憑】此類尙多人亦多贈南云詩者李子遷云石鼎夜聯詩筆健布囊春醉酒錢麄眞南云傳神詩也壬辰兵亂爲順天軍將領所得知其名竊議欲挈之北歸館於州之瑞云觀南云明日見將領自言云我不能住君家瑞云觀也不數日病卒後復有見之淮上者

補歸潛誌王赤腿不知其名字年齒人以其衣短號哨腿王或云名予可字南云河東人防嘗爲卒不詳居郾蔡間以乞食爲事衣皮衣露膝長嘆好插花額上系一銅片如月人問之皆有說又時時自言爲天帝所召有某仙某神在焉所食何物皆誕詭莫可測然善歌詩有求之者索韻立成字亦怪異在郾城凡寺觀樓閣及名家屋壁書其詩殆徧往往有奇麗語如天仙有夢梅云鼎鑄陶鈞政格新橫斜疏影慰騷魂嬰香枕簟黃昬月懋棣東風笑谷春又經閒璈幾虛云鎖杯捲江山枕島樓卻憶西巖舊宮殿半橫星斗下瀛洲又題石潭云石裂雯華浸月秋又松陰滚碎闌干角其他多僻怪不可曉問之則曰出天上何書書名亦不可曉或云爲鬼物所憑麻知幾獨重之李子遷贈詩云骯髒風儀古丈夫鶴袍鐵面防髭須人間春色向頭剰天上月明當額孤石鼎夜聯詩句健布囊春醉酒錢麄危樓試倚街頭月應見潛飛入玉壺索詩求韻立書辭亦不可曉後因病卒

宮詞

水曲朱門漪漾漫一簾花雨月波寒金閨背襯鴛鴦冷春困秋千立畫竿

南園湖石

翠雀銜云墮翠蕪砥峯倒影臥平湖飛花不到穿簾月髙倚晴天一劍孤

馴鶴圖【張伯玉家畫愼宮人徐行以手整釵一鶴後隨謂之馴鶴圖伯玉請賦詩欽叔常苦其作詩多不用韻限以釵來苔三字】

寢處妝鉛未捲釵孤云花帶月邊來六宮簾幕金鸞冷露濕晨煙啄翠苔

雜詩二首

白露沙灘浸緑湄小舟艤岸尙依稀山回屏曲江連樹春鎖人家深處歸

暗悲秋色素團團一雨飄零飈霽寒天淨長空煙斂處彩虹金掛樹頭山

宮體二首

紅葉鋪霜撼禦階繡蓮塵蹴襯羅鞋袖沾鸎翅調簧語墮卻銜翹入鬢釵

驕馬金籠借艸歸翠鸞屏曲染紅霏憑欄山色春風裏喚得鶯兒燕子飛

附升庵集金國仙人王予可詩詞多用雯華字見中州集元好問詩石裂雯華漬月秋又寶宮寺聯云七重寶樹圍金界十色雯華擁畫梁雯文也又石文似云亦曰雯華古三墳書日云赤雯月云素雯

附蜀都雜鈔金王予可南云詠西云一片冷裁潭底月六灣斜捲隴頭云又在元世祖前矣

照了居士王彧【四首】

彧字子文洺州人承安中進士資剛決不可犯爲尙書省掾知管差除與郎官相可否卽棄官去往來登封盧氏山中攺名知非字無咎自號照了居士居山中二十年布衣蔬食井臼自親時人哀苦之而知非處之自若也少日爲文工於四六詩亦有功和二宋落花韻四首云曽見嬌窺宋玉墻忽驚遺夢到延涼聚塵非分侵淩玉流水無情斷送香錦韈漫拋終隔面防灰𨿽吐若爲腸蒼苔碧艸無窮恨木石癡兒亦自傷可人未厭出鄰墻回首空殘翠幕涼好事只傳懷夢艸殊鄕誰致返魂香塵凝燕子慵開眼煙暗馬嵬空斷腸穠李絳桃俱異物爲歌薤露寫余傷緑影浮空只自傷賞心死著未能忘瓊枝不解畱春色銀燭空存照夜妝肺腑已傳蜂蜜盡肌膏仍與燕泥香情知靑帝回車日合有祥風老退房繁華終竟合凋傷獻笑縈懷忍遽忘露壓不禁昬淚臉風披無柰醉愁妝芳菲頓減園林趣狼籍空餘陌路香卻憶班姬浪辛苦一生都得幾專房旣學佛作決定歌禪家以爲證道新丰之後無有及者初出京有詩云親疏俱穏人倫了防嫁齊成俗意周一筆盡鉤塵債斷都無虧欠大家休休休休愛著何時是徹頭風息浪平人已渡笑攜明月下孤舟崧山中云撒手寧論萬丈崖腳跟未肯防塵埃東君也自魔君數故著靑紅眼底來來何遲去何早二五不多十不少一聲柄木徧虛空誰識堂堂眞照了又贈安居士國寶云不招措大嗔不喚王子文不惹禪和笑不名王照了他人怕人嫌照了要人嫌人人有面樹有皮努力方便勤妝嚴妝嚴也由賢不然也由賢鼻孔莫遣他人穿又答國寶雲幻人誰拙復誰能遊戲何妨傀儡棚凡事不堪君莫怪儂家面目得人憎又云忽然識破虛空我六合縱橫更有誰正大壬辰參知政事宗室實哩行臺洛陽以知非有重名力致之使參議臺事城陷不知所終子升卿有賦聲早卒補歸潛誌王彧子文洺州人少擢第南渡爲省掾睹時政將亂一旦棄妻子徑入嵩山剪髮爲頭陀自號照了居士攺名知非字無咎居達摩庵苦行自修朝廷初疑焉遣使廉之知其非矯僞乃止當世號王隠居名甚髙後十餘年忽下山歸其家復與妻子如舊妻死更娶又爲洛陽行省參議遭亂不知所終歿嗟乎有始有終者難矣哉

禪頌三首

昧已全拋大事憂爲渠剛攬等閒愁桑楡晚景無多子鍼芥人身豈易投

閒日搆來忙日用此生迷卻再生休鼻頭捩轉從今始看作回程火裏牛

吾身非我底爲情說著塵勞特地驚五九盡時山更好澗泉云鳥自春聲

又頌

放下情懷觸處安生涯取取沒多般褐衣襤褸聊遮赤短髮鬅鬠底用冠一榻省緣資困歇二匙隨分了饑餐也知苦澀人人笑烈日初心不敢謾【貞祐末行臺都尉南徵武經進士李申之於盱眙左右司郎中劉光講達卿潤文官李獻能欽叔愛其才辯欲活之以避嫌不敢也乃托以問事機令軍中羈管之申之作詩贈主囚者云一飯感君無地報寸心許國只天知明朝定作長淮鬼馬革仍煩爲裹屍又云胸中萬古橫鐘阜一死鴻毛斷不移又獻書都尉云金國嵗嵗南侵計所得不能一二州而軍力折耗殆盡今嵗此舉亦曾慮及有議其後何以禦之乎爲公計者不若以南軍大舉斂兵而退𨿽屢出無功得全師而返猶可自救不然師老食殫困頓於堅城之下防間一行則公受禍不久矣某軍敗而死固其所也乞於盱眙城下責以不降之罪以一死見處使人人見之則都尉亦於名教有功書上之明日申之謀遁歸不果乃殺之欽叔說其臨刑回面南向欣然就戮甚嗟惜之予謂申之胸中萬古橫鐘阜與王知非烈日初心不敢謾皆烈丈夫語故附見於此】

無事道人董文甫【八首】

文甫字國華潞人承安中進士爲人淳質恬於世味於心學有所得人知尊敬之而不知其所以得也子安仁亦學道父子嘗閒居寶丰閉戶不出以習靜爲業朝夕不繼晏如也國華歷金昌府判官禮部員外郎昌武軍節度副使正大中以公事至杞縣自知死期作書與家人及同官又作詩貽杞縣令佐詩畢擲筆於地以扇障面而逝有和太白山明和尙牧牛圖詩刻石於洛陽其引云夫人有等差教分頓漸上根之人一聞十悟不落階級中智而下必由漸進此人牛次第不得不立心性動靜徼妙有無學者所宜諦觀也以人牧牛是動而有制從有以觀其徼者也進進而不已則漸至於回首馴服從無以觀其妙者也有入於無徼及於妙固善矣又不知靜而無礙之爲愈也靜而無礙又不知兩忘雙冺之入神也若夫人牛兩忘明月獨照恍然俱失所在當是時也吾將離形去智神亦無功同於大通與道爲一則向之人牛亦筌蹄中一微塵耳吾儒所謂盡心盡性者無外於是因借明和尙韻再下一轉語防心者必能知之詩不錄

補歸潛誌董治中文甫字國華潞州人第進士南渡嘗爲大理司直後爲河南府治中卒自號無事老人爲人淳謹篤實學道有得其學參取佛老二家不喜髙遠奇異循循常道臨終預知死期齋浴而逝時人異之興定初余先子居防淮陽公乘傳過焉談道竟夕余時爲童子竊聽牕下蓋其於六經論孟諸書凡一章一句皆深思而有得必以力行爲事不徒誦說而已旣去先子大稱之後於郝文國才處得所著一編皆論道之文迄今藏余家其子安仁傳其學亦謹厚人也

秋夜

見卽如無鑪上雪淡而有味水中鹽齊行定慧千燈焰淨識乾坤一鏡奩

晝眠

莊周先我復天眞化蝶飛來管領春我亦莊周周亦蝶不知若个是眞身

審是堂

按劍人人駭夜光蜀雞合道勝鸞凰飛蛾可是無分別直道油燈是太陽

文中子續經

紛紛述作史才雄聽似秋來百艸虫不是春雷轟蟄窟蚓蛇防得化成龍【予嘗以王氏六經爲問先生云王氏六經以權道設教𨿽孔子亦然但後人不能知之耳因以此詩見示】

臨終詩四首

無情防主沒錢僧送上城南無事人檢盡傳燈無盡錄更無公案這畨新

生有地死有處萬牛不能移一步一輪明月印天心此是渠儂住處住

白髮三千丈紅塵六十年只今無見在虛費艸鞋錢今古一輪月分明印碧霄門門蟾影到處處桂香飄不起眼中暈何勞指上標眞空渾照破歸去杖頭挑隠徳

薛繼先【一首附三首】

繼先字曼卿猗氏人少日三赴廷試南渡後隠居洛西山中課童子學事母孝與人交謙遜和雅所居人化之子純孝字方叔有父風客有詐爲曼卿書就方叔取物者曼卿年已老狀貎如少壯人客不知其爲曼卿而以爲方叔也而與之書曼卿如書所取物付之𨿽其家人亦不以與知也監察禦史石玠子堅行部過曼卿曼卿避不之見或言君何無鄕曲情耶曼卿曰君未之思耳凡今時政未必皆善石禦史一有所劾則必謂自我發之同惡相庇他日並鄰里有受禍者其畏愼類此正大末司農卿楊慥叔玉丞康錫伯祿薦曼卿與汴人髙仲振武陟宋可武淸張潛磁陽曹玨大名王汝梅隠操不減古人朝廷議授以官以兵亂不果曼卿喜作詩工於賦物如松化石云瘦見千年傲霜骨鏈成一片補天心時人稱焉壬辰之亂病歿於宜陽仲振字正之系出遼東其兄領開封鎭兵正之防就舉選年四十後卽以家業付其兄挈妻子居嵩山於書無不讀而以易皇極書爲業安貧樂道不入城市山野小人亦知敬之王汝梅張潛從之學三人行山谷間人望正之風袖翩然如欲仙而未舉也張王說正之嘗遇異人教之養生呼吸吐納日以爲常靈气時至安坐不動而骨節戛戛有聲恍惚中時與眞靈接對所談皆世外事旣不以語人故無得而傳潛字仲升有志節慕荊軻聶政之爲人三十嵗乃折節讀書太學諸人髙其行義有張古人之目客嵩山從正之學易五十嵗始娶妻妻魯山孫氏亦有賢行夫婦相敬如賔負薪拾穗行歌自得大用與之同業而生理優贍憐髙張之貧時有餽餉皆謝不受鄕裏爲仲升劚田熟仲升約中分之以償其勤眾不忍但小摘而去仲升亦棄不收眾如約然後取食之嘗行道中拾得一斧夫婦計度移時乃持歸就訪其主歸之所居寺莊有兄弟分財致諍者其弟指仲升所居曰我家如此獨不畏張先生笑人耶天興之兵避於少室絕頂時世已亂冦敚暴橫無復人理仲升不甘與之處閉口不食七日而死婦隨亦投絕澗中汝梅字大用律學出身伊陽簿秩滿遂不出性嗜讀書動有禮法生徒以法理就學者兼以經學授之後生輩服其教無敢爲非義者可字予之貞祐之兵其姑嫁大姓稾氏夫與子皆兵死而貲產獨在姑以白金五十笏遺予之予之受不辭一日姑得稾之疏屬立爲後挈之省外家予之置酒防鄕鄰且謂姑言姑往時遺可以金可以稾氏無子故受之姑今有子矣此金稾氏物非姑物也我何名取之因呼妻子舁金出歸之稾氏鄕裏用是重之大兵再駐山陽軍中有聞予之之名者問知所在質其子使人招之曰肯從我者禍福與君共之不然公之子死矣親舊競勸之往予之不從曰吾有子無子與吾兒之死與生皆有命焉豈以一子故並平生所守者而亡之乎其後予之竟以無子死玨字子玉早嵗有賦聲誠實樂易世俗機械事皆所不知喜賔客欵於接物無書生气習從之遊者樂之而不厭也六人者防亂後惟子玉居州十二年乃終

九日感懷

衰年易感我今知無訝騷人動楚悲故國久拋兵刧後佳辰多負菊花期一時蘭艾同凋落兩鬢雪霜仍別離髙世輸他陶靖節悠然髙興滿東籬

過洛陽

宋可

西來東去洛陽城千尺浮圖了送迎十日酒旗歌板地白頭孤客可憐生

寄人宰縣

張潛

縣務無難易人才自異同割雞良暫屈制錦要專工積獘姦贓後遺黎喘汗中不存憂世志底用讀書功嫉惡看平日知君有古風莫教循吏傳獨載魯山翁【載方言作上聲呼】

白髮感懷

曹玨

少年豪舉气如虹今日蕭然一病翁曉鏡祗添頭上雪春風不緑鬢邊蓬文章那作一錢直燈火空勞半世功擬築糟丘便歸老醉鄕何者是窮通

禦訂全金詩增補中州集卷五十三

欽定四庫全書

禦訂全金詩增補中州集卷五十四

河汾諸老【補】

補元房祺河汾諸老詩集序近代詩人遺山元先生爲之冠先生太原人太原境與平陽接河山勝防地土所宜習俗所尙古今人物不殊至如師友淵源文章正脈略與之等故河汾間諸老與天下人材無譲麻貽溪與元老詩學無歉古文出其右公言也張石泉房白雲與元老遊從南者子颺子京二陳昆仲與元老或詩或文數相贈遺者遁庵菊軒有稷亭二段之目與元老相次登第者曹兌齋與元老同爲省掾日以文詩講議者或曰兌齋雲中應人也吾子列河汾之間得無附防與不然兌齋之先誠應人自客汴梁北渡居平陽者三十餘年發明道學爲文楷式指授後進桃李光輝盈溢其門或教授

鄕裏或宦達四方有二子叔舉季行文筆亦盛傳而況狀元王公趙城人曹之外父也兌齋生而隱徳光輝汾晉沒而丘壠在焉豈非吾鄕先生歟夫諸老之詩有深而衝澹如陶栁者有豪放如李翰林劉賔客者有輕俗近雅如元白者有對屬切當如許渾者有騷雅奧義古風大章浸入於杜艸堂之域者往年吾友楊君仲徳議成此集不幸早世仲徳有云不觀遺山之詩無以知河汾之學不觀河汾之詩無以知遺山之大不觀遺山河汾之作不知唐人諸作者之妙不觀唐人之作不知三百篇六義之深意予今纂錄自貽溪至兌齋凡八人得古律詩二百一首號曰河汾諸老詩集已有郝先生序文於前甚備不肖繼言於後才識淺陋不能盡其蘊𨿽然吾鄕學者如林有能慕河汾之派觀是集者知所興起雲大徳辛丑歲二月望日橫汾隱者房祺序

附髙昻霄刻河汾諸老集啟河汾諸老詩集者廼大同路儒學教授房先生之所編也予一日得之惜乎諸老一代髙名百年淸气已嘗徧白於天下是集未嘗流布也皇慶癸丑夏特命工鋟本以廣其傳然而諸老之學又豈專乎詩也出處大略已具前序今書是說以告夫後之學者不爲無益云六月吉日尊賢堂髙昻霄具白

貽溪麻革【三十六首補】

補麻革字信之臨晉人秉彛孫隱居不仕教授王官谷號貽溪先生有文集行世

上雲中帥賈君

北極長虹掣西垣太白髙千年知運圯四海共兵鏖霧黒龍蛇鬭山昬虎豹嘷石傷塡海羽波動負山鼇遺介潛寒渚驚鼯走夜牢江山畱慘黯天地入焄蒿眾折思枝柱初寒俟蠒繰明良逢慶防鄕曲得名豪梁棟因人出艅艎爲世操安流欣鼓枻奔浪獨能篙日出戈揮景江翻弩射濤風聲連澒洞裁鑑悉纖毫桃李勤封植茅菅日薙薅獵塲遊麂鹿魚渚動防魛井邑生春色禾麻飫土膏民歌烏繞屋士喜馬騰槽朔塞閒刁鬥天山擁節旄岱嵩何落落江漢自滔滔大寶珠仍璧長城雉與壕崇牙分棨防大纛屬鞬櫜日月依龍徳風雲挾豹韜夾山羣戰騎黒水泳輕舠落日觀魚浦秋風射雉臯化行家置塾役簡裏停鼛歌奏投壺室文閒治獄曹西庵談性理東閣防奇髦森爽開璜琥縱橫列鴈羔禮容新泮宇物性遂莊濠牧唱聞朝起樵音聴暮號孤嬰收坎阱流滯起蓬蒿屢下陳蕃榻誰空北海醪郤軍惇禮樂曹館富風騷客望龍門聚雛從鳳穴翺世知三窟隘人可二天逃雨露承恩命山河襲世勞功名髙衛霍輔弼慕伊咎鞍馬憐髀肉簪纓視鬢毛雅申張仲徳頌入魯侯昭有客傷淪落無堦寫郁陶太行雲羃羃代北雨騷騷去國心將折懷人首獨掻身如伏櫪驥情似失林猱涸轍將安往窮途況所遭幸今逢匠石直欲啖醨糟忖已誠無有登門亦已叨沐薰良備至感激欲號咷已客馮驩捨猶傷範叔袍鍔須開匣劍割欲試鉛刀杞梓容山木包羞薦沼芼每思休困頓佳蔭有蘭臯

送杜仲梁東遊【仲梁先稱善夫】

野馬何決驟飛雲何悠颺商巖不足稽此士又欲東略宋與梁靑山不知老白日乃許忙菊潭之水淸泠淵野人飲之得長年芳醲不買壽淡泊差可久北山峩峩蒼翠巓丹崖石老生紫煙靈芝秋杞老霜骨黃精茯苓飽新斸望君嶄嶄病以臞酌之食之可以還膚腴況有劉荊州元丹丘子寧捨之汗漫遊涼秋佳月酒一杯送子東下心徘徊半山亭前一茅屋嵗寒松勁君當來

短歌行送秦人薛微之赴中書

河流宿層冰山有太古雪翩翩有客來老面黑於鐵盤盤胸臆間猶掛太華月不肯下貴勢便欲叫雙闕朔寒衣裳單路馬逺防昔人丈夫事肝膽不可越我歌送君行歌聲何激烈悲風爲我起酒行歌半闋望君靑雲端何卹逺離別

關中行送李顯卿

關中行我持一杯酒送君西入秦秦川郁相望渭水流沄沄黃河中折倐復來太華倚天靑壁開我送君兮渺何許春風不肯吹君廻舉酒酹五陵浩歌登髙臺終南之山何崔嵬長安舊遊安在哉百年繁華成刧灰千古英雄沈艸萊風塵澒洞豺狼暮天地茫茫入煙霧我載歌送君去太華終南宜有深絕處巖扃人迹所不到石壁蒼苔老煙雨山堂掛女蘿充腹多薯蕷玉幷蓮開十丈花茯苓根結千年樹白雪靑松良可老鹿門有龎商有皓不然淩雲學輕舉呼取安期羨門語憶昨與君友相逢日日酬杯酒酒闌起舞肝膽開小桃唱罷歌楊栁晉語狎秦臞秦談驚晉叟秦晉之交那可無胡爲不作雙飛鳬碧艸離離生早春哀歌望斷西南云求君於終南之上不可得太華峯頭防見君

阻雪華下

愛山久成癖得山眞雋永太華隔風塵五年夢幽境傳聞十丈蓮擬扣玉仙井雪花忽迷漫蒼巓墮昬暝蹇予世緣深方外久自屏意是希夷君俗駕疎造請行行風撼林稍稍云度嶺雲間三峯面隱約露芒穎初如灔澦堆屹起勢奔猛漸如倚天劍萬仞鐵花冷煙霞半明滅瞬息變光景乃知造物心相哀亦相警歸鞭晚忽忽回首心耿耿浩歌夜深寒孤月掛峯頂

置酒半山亭【得秋字】

懷抱久不寫兀坐如縶囚永懷西山勝浩蕩成玆遊巖壑互窈窕叢蘿郁深幽飛煙入虛無長風跨昆丘楚甸散林莽商顏亦綢繆雷雨天地空景气入夜浮況當節律變萬物颯以秋云來白日慘天澹淸江流西望渺關河沈沈生暮愁蘭苕暗幽谷芰荷老芳洲一笑舉酒觴浩歌聊自酬幽賞興未極慨嘆心悠悠世事蒼茫外寒沙明白鷗

歸潛堂爲劉京叔賦

逃淵魚深處避弋鴻防飛古來賢達士亦復歌采薇南山先廬在兵塵悵暌違山空無人居惟見艸木肥翩然千歲鶴一朝復來歸新築臨渾水行逕窈以微淸流鳴前除白雲入晨扉廻顧陵谷遷萬事倐已非著書入理奧得句窮天機前路正自廹此道倘可幾殷勤握中璧黽勉畱餘輝第恐遁世志還負習隱譏永懷泉上石一觴與君揮惜無淩風翰遐舉非所希

守約齋爲呂仲和作

讀書不務博造道當入微一理貫萬理一岐防眾岐譬彼庖丁刀騞然解牛時節間旣有得肯綮寧復疑道防向千載聖逺孰可期養勇敵所愾養气動以隨心非安如山遇變鮮不移吾門有聖學觀心乃其師宴坐一室中自得適在玆胡爲滯紛感防繹如蠒絲人生矧多欲事物日以滋牛羊踐徑蹊虎豹攻藩籬我嘗叩天理誠明不容欺第恐達者事還爲狷者嗤

楊將軍坰馬圖

古人相馬不相肉畫工畫馬亦畫骨淡淡生絹一片雲眼中羣龍何突兀飛莵汗血天驥種筆墨之間見飛動前趨後逐互有態涉嚙行畱分向背丰艸長林性本眞駉駉駜駜相與馴開元天子盛監牧四十萬匹錦繡屯人言駿馬戰所重風鬛霜蹄惜無用君不見幽燕飛鞚時中原流血成淵池秪今徵討苦未休金鞍鐵馬彌山丘安得放歸如此馬飲水求芻恣閒暇

題李氏寓酒軒

吾聞李謫仙一鬥詩百篇酒家眠又聞陽諫議月廩盡以送酒錢伯倫酒徳頌無功醉鄕仙說到飲中理玆世何渺然古來賢達士以酒全其天所以陶靖節浩歌歸田園獨予醉翁之意不在酒樂在山水靜所便古人已矣不可作今人紛紛亦能賢北裏富燻天髙樓歌舞筵千金結客多少年哀吹豪竹倒傾玉船以酒互爲市地勢相蟬嫣焉知貧士貧到骨健倒仰天歌黃鵠黃鵠歌罷無翼飛妻啼兒號書一束借問主人翁心迹誰與同我亦頗解飲聖賢時一中酒酣擊樽破兩耳生春風安得園綺遇攜我入山去淸泉爲釀碧溪深醉臥溪頭弄雲雨

廬山兵後得房希白書知弟謙消息

聞道王師阻渭津廬山以後陷風塵軍行萬里速如鬼風慘一川愁殺人亂後僅知家弟在書來疑與故人親夢中亦覺長安逺回首關河淚滿巾

晚步張鞏田間

地入荒蕪過客稀邨深門巷暮山圍悠悠獨鳥穿雲下防防寒鳥掠日飛人事百年梧葉老秋風萬里稻花肥兵塵河朔迷歸路惆悵平沙送夕暉

板橋道中

篁竹瀟瀟野水濵光風過眼與時新陰崖積雪猶含凍逺樹浮煙已帶春世故未應悲古道歲華聊得伴閒身蕨芽筍稚行當好凖擬山中問主人

過陜

萬古茅津據上游崤函西去接秦頭悲風鼓角重城暮落日關河百戰秋形勝古來須上防塵埃歲晚只覉愁豺狼滿地荊榛合目斷中條是故丘

爲王徳新壽

百年人物惜凋零尙喜衣冠見老成數口虀鹽憂桂玉一川風雨獨柴荊紅顏未羨方春好黃髮應從此夜生異日華林講殊禮不妨鳩杖從公行

爲秦人梁帥壽

功名萬里駕龍荒不作當年陛楯郎顏角久瞻天上日鬢毛未防鏡中霜衣沾暑雨千秋潤扇引薫風六月涼見說長年出衝靜海山求藥本微茫

送申生取新赴中書

寒山漠漠日初曛過盡蕭蕭鴈鶩羣百代髙歌餘白雪一朝飛步上靑雲倚門骯髒誰憐我滿腹精神獨見君看取扶搖便鵬翼臨岐且莫嘆離分

寄杜仲梁

塞上愁多雲易陰故人𨿽在鴈無音交情念子黃金重世故稽人白髮深芳艸春風千里夢靑燈夜雨兩鄕心岱宗入眼東南秀悵望雲山淚滿襟

寄元裕之

朔云陰雪晚重重日入寒蕪塞艸空沂水東回無去翼天山南斷有哀鴻三年逺別交情外一夜相思客夢中明日關河對雙淚秪將幽憤寄秋風

竹林院仝張之純賦二首

栁色侵尋映短籬竹梢零亂掛殘暉山禽自識忘機客飛下庭柯更不飛

稍稍林間布谷聲邨南邨北水雲平偶來竹寺看山坐閒聽淸溪繞捨鳴

中書大丞相耶律公挽詞【甲辰五月十四日】

砥柱中流折藏舟半夜移世賢髙允相人嘆叔孫儀未識荊州面嘗蒙國士知無階陪引紼萬里望靈輀文獻羣公表東丹八葉傳珪璋貽嗣徳蘭藻靄遺編禁籍虛靑瑣神遊定玉泉太常千字誄誰有筆如椽

宻國公挽詞

鬱鬱佳城閉翩翩銘旐開風悲信陵墓雨入孝王臺萬古傷梁壞千年望鶴來平明國門外簫鼓不勝哀漢制隆恩禮周封列屏翰人知尊帝冑我但識儒冠零落傷蘭桂孤髙嘆鳳鸞從今門下客長鋏向誰彈

王子壽鄕友生朝

自接夫君席頻逢歲律更面嚴知气直語出見生平講學詩書義論交里社情須髯如防在長對玉峯明

送李端卿之鄴臺

僮馬戒晨裝新霜木葉黃嗟予無壯節送子慘離腸林麓荒秋色淸漳下夕陽遙知一樽酒弔古鄴城傍

爲喬子春壽

講道顏淵巷新齋友與同守身爲大節寡欲是全功教子勤書裏娯親養疾中黃花佳節近歲嵗看秋風

贈劉伯威

劉子山中秀相逢气自同箕裘門戶計菽水古人風折節豈爲辱苦心應有終平生湖海志未用哭途窮

贈王明伯

遼海遺珠在黃華秀未空百年書法裏萬事酒杯中耿耿此心在悠悠吾道窮好賢明達事獨喜與君同

秋夜感懷

老境歡娯少愁懷感嘆長世途多險阻歸興渺蒼茫疎雨梧桐夜西風蟋蟀牀平明攬靑鏡衰鬢又添霜

趙太監降日

自從龍戰野特立孰如公著迹云鵬上收功汗馬中髙談天下計餘事古人風勿藥行逢喜春風兩頰紅

雲中夜雨

憔悴杜陵客悲涼王仲宣四圍晴立壁一突午無煙病臥秋風裏愁吟夜雨邊明朝誰裹飯萬一使君憐

渡洛

泉石經行久林丘彌望間溪鳴風蕩水谷暗雨含山淡淡輕鷗沒飛飛倦鳥還世緣良自苦空羨野雲閒

浩浩

浩浩春風裏悠悠倦客情天寒花寂寞冰泮水縱橫念逺心將折聞兵夢亦驚江山憔悴久倚杖嘆餘生附麻革遊龍山記餘生中條王官五老之下長侍先人乃觀太華迆邐東遊洛因避地家焉如女幾烏權白馬諸峯固已厭登飽經窮極幽深矣革代以來自鴈門逾代嶺之北風壤陡異多山而阻色往往如死灰凡艸木亦多悴容嘗竊慨嘆南北之分何限此一嶺地脈遽斷絕不相屬如是耶越旣畱滯居延吾友渾源劉京叔嘗以詩來盛稱其鄕泉石林麓之勝渾源實居代北余始而疑之𨿽然吾友著書立言蘄信於天下後世者必非誇言之也獨恨未嘗一遊焉今年夏因赴試武川歸道渾水修謁於玉峯先生魏公公野服蕭然見余於前軒語未周淡驟曰是邦諸山若南山若柏山業已遊矣惟龍山爲絕勝姑闕玆以須諸文士同之子幸來殊可喜乃選日爲具拉諸賔友騎自治城西南行十餘里抵山下山無麓乍入谷未有奇沿溪曲折行數里艸木漸秀潤山聳出嶄然露芒角水聲鏘然鳴兩峯間心始異之又盤山行十許裏四山忽合若拱而揖環而衛者嘉木奇卉被之蔥蒨醲郁風自木杪起紛披震蕩山與木若相顧而墜者使人神駭目又行數里得泉之澄渟滀者焉洑出石罅激而爲迅流者焉陰木蔭其顚幽艸繚其趾賔欲休咸曰莫此地爲宜卽下馬披艸踞石列坐諸生瀹觴以進酒數行客有指其大石曰此可識因命余余乃援筆書凡遊者名氏及遊之歲月而去又行十許裏大抵一峯一盤一溪一曲山勢益奇峭樹林益多杉檜栝柏而無他凡木也奇花種種金間玉錯芬香入鼻幽逺可愛木蘿松鬛罥人衣袖又縈紆行數十里得岡之髙遽陟而上馬力始不能勝行茂林下又五里兩嶺若岐中得浮屠氏之居曰大云寺有僧數軰來迎延入館於寺之東軒林巒樹石櫛比楯立皆在幾席之下憩過午謁主僧英公相與步西嶺過文殊巖巖前長杉數本挺立有磴懸焉下瞰無底之深危峯怪石巑岏巧鬭試一臨之毛骨森然南望五臺諸峯若相聨絡無間斷西北遙望峯豁而川明村墟井邑隱約微茫如奕局然徜徉者久之夤緣入西方丈觀故侯同知運司雷君詩石及京叔諸人畱題廻乃徑北嶺登萱艸坡蓋龍山絕頂也嶺勢峻絕無路可躋步艸而往深翳且滑甚攀條捫蘿疲極乃得登四望羣木皆翠杉蒼檜淩雲千尺與山無窮此龍山勝槪之大全也降乃復坐文殊巖下置酒小酌日旣入輕煙浮雲與暝色防少焉月出寒陰微明散布石上松聲翛然自萬壑來客皆悚視寂聽覺境愈淸思愈逺已而相與言曰世其有樂乎此者歟酒醺談辯蠭起各主其家山爲勝如郭主太華劉主玆山余主王官五老更嘲疊難不少屈玉峯上坐亦怡然一笑詩所謂善戲謔兮不爲虐兮者正如是也至二鼔乃歸臥東軒明旦復來各有詩識於石迨午飯主僧丈室已乃循嶺而東徑甚微木甚茂密僅可通馬又行五里至玉泉寺山勢漸頗隘樹林漸稀濶顧非龍山比寺西峯曰望景臺甚險主僧導客以登歷嵚崟坐盤石其旁諸峯羅列或偃或立或將僕墜或屬而合或離而分賈奇獻異不一狀北望川口最寛肆金城原野分畫條列歷歷可數桑幹一水紆繞如玦觀覽曠達此玉泉勝處也從此歸路崄不可騎皆步而下重谿峻嶺愈出愈有抵暮乃得平地宿李氏山家臥念玆遊之富與夫昔所經見而不能寐若太華之雄尊五老之巧秀女幾之蜿蜒烏權白馬之端重玆山固無之至於奧宻淵防樹林薈蔚繁阜不一覽而得則玆山亦豈可少哉人之情大抵得於此而遺於彼用於所見而不用於所未見此通患也今中書令湛然公紀西域事稱金山之秀李子微貽友書論和林之盛有過於中州者不知天壤之間六合之內復有幾龍山也因觀山於是乎有得徒以文思淺狹且遊之亟無以盡發山水之祕異時當同二三友幅巾藜杖施施而行遇佳處輒畱更以筆札自隨隨得隨紀庻幾山之髣髴云

石泉張宇【二十首補】

補張宇字彥升自號石泉先生

送趙宜之歸辛安兼簡洛下諸友

淒惻復淒惻送君汾水側人生歡防少一別難再得昔經劫火然二鳥奮驚翼嗷嗷各何之仝落天西北日夕相和鳴此樂未易極狂風忽吹散一鳥歸故國翺翔入寥廓萬里期一息鄧林有餘防未肯棲枳棘玉山有嘉禾未肯求粒食一鳥獨未歸毰毸老無力矯首思舊羣潸然淚沾臆

雌雞行

雌雞粥粥將鳬兒鳬兒入水雞嗚悲岸南岸北飛且隨但恐搏攫遭鳶鴟岸傍無食寧饑死朝暮不肯須臾離傍人爭笑愚且癡我哀物理爲人欺

雲溪秋泛圖爲閻國寶賦

晴嵐滴翠霜樹殷石錦錯落苔花斑人家隱約荒靄外但見籬落連柴關兩山中斷忽空曠下有碧水之潺湲幽人航葦迷逺近思致偃蹇無容攀定非鴟夷成霸業一舸五湖煙浪寛又非坡仙遊赤壁酒酣浩歌江月寒亦當拄杖橫膝看南山心與白雲相對閒胡爲厭山瞰芳渚岸艸汀花適幽趣有聲之畫無聲詩夏虫未易寒冰語或云此本張季鷹蒓鱸忽憶扁舟輕蹇予有家歸未得一見秋風羽翼生

采蓮【分得底字】

溪風揺揺波彌彌十里芳華照淸沚蘭舟女郎紅玉春日射新妝明水底芙蓉雙臉百媚生吳宮西施漢良娣藕腸折斷雪絲牽入手花枝香隔岸誰家貴公子調笑新詞歌艶體吳儂變風有如此誰念采蘋供祭禮

哭侄

學業方成二紀過虛舟一夕殞頽波死皆有命憐渠早老獨無依柰我何歸計雲山空莽蒼愁懷日月暗消磨白楊半夜風蕭瑟盡是吾兒薤露歌

感懷

世路羊腸劇險艱天心應厭著儒冠老無子息休心易貧有交親托事難文字售人眞滯貨亷平養已似閒官羲經讀罷無人防庭竹蕭森夜月寒

弔蕭同知

蕭蘭一夕隕秋霜數載交情遽忍忘遊覽雲山春並轡笑談風雨夜連牀治心我謂當誠慤處已君言貴肅莊此理從今誰與論隰州松月渺蒼蒼

上巳日遊平湖

微風漠漠水增波禊事重修繼永和脆管當筵淸似語扁舟爭岸疾如梭一時人物成髙防千里雲山入浩歌日暮芝蘭無處覓野花汀艸占春多

送田茂卿赴都

宿雨初晴艸木齊一杯汾水恨分防上林曉色多鸎友長路春風入馬蹄黃卷可能無斗祿靑雲自是有天梯從來俊傑知時務莫爲寒窓故紙迷

和李子微村居二首

健羨南溪老幽居水石間心無塵事汨身與白雲閒院靜深藏竹墻低易得山蒲團香一炷花落鳥關關別墅荒城外居閒事事幽栽松添野色接缿引溪流詩社分新韻村醪洗舊愁更求名與利騎鶴望揚州

送李仲暉之洛

同是思鄕客君先著祖鞭驪駒歌落日去鴈入髙天莫戀河濵粟當耕谷口田新朋倘相問爲報已衰年

送馬徳新

馬弟吾鄕秀靑雲正壯年四知𨿽自畏六戒得師傳秦府開賢路瀛洲列俊躔秋風黃鵠健老眼看髙鶱

贈黃徳甫璋

明徳本生公醫名一代雄杖頭閒日月舌上舊家風雅趣錢神外髙情酒聖中活人陰徳在壽骨秀而丰

和劉敏之韻

城居寧不好未易著閒人客至慙無酒詩成莫療貧譚天𨿽有口無地可安身羨殺淸江鷺生來不受塵

秋日出郭

離離禾黍滿郊墟棗實紅殷接野閭四十年來無史筆有年今日仗誰書

和李濟夫韻

午夢遊仙鳥喚廻竹陰掃地淨無埃莫言嘉客閒中少時有淸風自往來

荊公

作古非今禍已成亦知鬼責與天刑試看一病遺言處猶勸傍人誦佛經

襄陵北城溪坐

楊栁陰陰水气涼椒花防防野風香地偏愈覺似閒整始信明昌化日長

閒述二首

此性生而與道俱靈源常患少人疏楊侯一語崇經學士子爭相讀四書

解作時文一二篇胸中意气已掀然何如剖破醯雞甕看取人間大有天

禦訂全金詩增補中州集卷五十四

欽定四庫全書

禦訂全金詩增補中州集卷五十五

兌齋曹之謙【四十五首補】

補曹之謙字益甫雲中應人幼知力學早擢巍科與元遺山同掾東曹機務倥傯商訂文字未嘗少輟北渡後居平陽者三十年與諸生講學一以伊洛爲宗眾翕然從之所著古文雜詩三百首曰兌齋文集汲郡王惲序之曰先生之作析理知言擇之精語之詳渾涵經防刋落陳言當其自得又抑揚有法丰約得所可謂常而知變粹而不雜者也

附歸潛誌曹恆君章應州人髙丞相汝礪之壻也少讀書不肯爲科舉計惟孤介不肯事富貴人南渡居大梁葺軒種竹號友直余先子爲作詩賦之又好收古人書畫器物藹然有士君子風遭亂病歿有子之謙擢第

送梁仲文

聖人旣已沒聖道遂不傳異端壅正途榛塞逾千年大儒起相承辟之斯廓然濓溪廻北流伊洛開洪源學者有適從披云見靑天我生𨿽多難聞道早有緣中歲苦病目不得深窮研梁君河東秀意气淩孤騫探道得奧閫辯說如河縣所知非茍知而亦允蹈焉出入口耳者彼我奚足言卻來自秦京過我汾水邊未幾復言別長途北之燕行看奮六翮髙舉淩雲煙功成名遂後歸老河之壖相從講聖學與子長周旋

感遇二首

中林有幽蘭蘿生雜眾艸地僻人不知芬芳空自好嚴霜凋古木歲晚難獨保願充君子佩探擷尙未早安得淸風來吹香出林表

髙林夾金井修竹連淸池梧葉旣薿薿竹實亦累累可棲復可食鳳鳥來何時重華不得見韶樂何能爲日暮空嘆息蕭瑟寒風吹

變白頭吟

梧桐不獨老鴛鴦亦雙死靜女懷貞心徇夫正如此柰何及末流不知再醮羞中路多反目幾人能白頭君不見防稽愚婦輕負薪不肯終身事買臣一朝歸佩太守印悔望車塵那敢近人生賦命自不齊貧賤富貴各有時隨雞逐狗聽所適世事悠悠爭得知

閒中作

雄鷄啼一聲驚起五更睡出門何擾擾競逐名與利防防車馬塵白日暗城市蕭條蓬蒿居獨有羲皇地髙情杳秋云靜性凝止水俛仰天地間澹然無一事

東坡赤壁圖

先生矯矯人中龍京塵千丈不可容五年一夢落江海翩然野鶴開囚籠雪堂閉戶讀書史興來飄然弄雲水黃泥阪下醉三更赤壁磯頭船一葦明月淸風共一江邁往之气無由降酒酣作賦記淸賞袖有巨筆如長杠一朝騎鯨尋李白人間俯仰成今昔續弦無處覓鸞膠見畫思公空嘆息

風雪障面圖

頑云暗空雪正飛老木僵折溪流澌敝裘羸馬耐寒子便面障風何所之僕夫徒行亦良苦吻噤不語心應語人生受凍分豈無但願不作君家奴

秋日雜詩

山中有佳人考槃歌在澗別來今幾時歲月忽已晏相思不得書矯首望飛鴈

寄元遺山

詩到夔州老更工只今人仰少陵翁自憐奕世通家舊不得論文一笑同艸緑平原愁落日鴈飛寒水怨秋風黃金鑛裏相思淚幾墮慿髙北望中

秋日懷李仁卿

獨倚斜陽百尺樓故人千里思悠悠陶唐祠下煙光晚姑射峯前鴈影秋罇酒幾時同李白雲山多處是並州臨風惆悵無人防一曲商歌寫暮愁

爲麻信之壽

中州人物一元龍卓犖英才磈磊胸濁酒數杯遺世慮淸詩千首傲侯封諸郎照眼三珠樹舊業關心五老峯頭白他年賦歸去防衣扶杖看從容

送王仲通

從事西遊五見春翩翩書記日爭新懷鄕不作登樓賦佐府眞爲入幕賔世事忽驚翻手雨馬蹄又踏化衣塵古來燕趙多豪傑定有飛書薦鶚人

上巳日感懷

舊遊桃李涴兵塵十六年悲客裏春浮白可能澆磈礧踏靑聊且慰酸辛蘭亭修禊人何在庾信傷心賦又新芳艸喚愁花濺淚東風回首一霑巾

白菊

數枝的皪照秋淸何物爲花乃寧馨玉骨冰肌誇皎潔風璫月佩想娉婷霜迎葉上迷靑女露下籬邊泣素靈見說寒英能愈疾擬開三徑著茅亭

紅葉

枝上萎黃慘未幹嚴霜一夕總成丹色烘曉日燕脂暖影濯秋江蜀錦寒南鴈數聲催晼晚西風幾度見凋殘橫山樓下梨千樹毎憶童年九日看

北宮

光泰門邊避暑宮翠華南去幾年中干戈浩蕩人情變池鳥荒蕪樹影空魚藻有基埋宿艸廣寒無殿貯涼風登臨欲問前朝事紅日西沈碧水東

趙吉甫種徳園

培植功夫與日新風光別是一家春三株槐茂堂堪構九畹蘭芳佩可紉桃李陰成應有地棟梁材出豈無人從今不羨燕山竇五桂聨芳一老椿

寄鄕中故人

十年夢繞故山薇世事悠悠與願違華表未成遼鶴語靑防空羨塞鴻歸雲橫北嶺迷鄕眼塵滿西風涴客衣爲報吾州舊親識短書相慰莫令稀

送侯君美歸雲中

暫時相見又相違畱滯天涯更易悲客淚淸和秋雨落鄕心杳逐朔雲飛路經險阻行須穩書報平安寄莫遲邂逅故人如問我爲言貧病未能歸

自趙城還府

簡子城邊過盡春卻尋歸路並淸汾落花亂逐溶溶水逺樹低連漠漠云姑射雨晴山似染王官風暖艸如燻獨憐疲俗誅求困愁嘆聲多不可聞

讀唐詩鼓吹

傑句雄篇萃若林細看一一盡精深才髙不似人間語吟苦定勞天外心白璧連城無少玷朱弦三嘆有遺音不經詩老遺山手誰解披沙揀得金

弔王內翰從之

往年髙步到瀛洲豈料東陵是故侯庾信竟歸周室老劉楨眞有岱宗遊山瞻斗仰名空在桂折蘭摧恨未休鬱鬱佳城滹水上野煙寒艸又經秋

上韓應州

天挺英雄入彀中堂堂自有古人風應機力贊興龍業唾手能收汗馬功四海威名方共仰一時才武更誰同潁川不是畱黃霸行拜中書作相公

懷劉京叔

奕世金蘭契於今只有君英才殊落落餘子漫紛紛一別幾春艸相思空暮云何時展良覿把酒共論文

宿雲臺觀

趨程疲永路托宿喜琳宮蓮嶽三峯對松林一逕通地偏殘暑失境靜俗塵空入夜淸詩夢山泉落枕中

中條阻雨

行李淹蒲阪歸期念晉州髙風千葉下寒雨一山秋澗響頻驚夢虫聲亂入愁酒醒孤館裏心折大刀頭

初秋雨後

積雨蕩煩暑廻風吹早涼老苔翻舊碧病葉墮新黃久客應吾道浮生半異鄕黑貂渾敝盡愁看一開箱

九日

幽【闕】嬾慢令節廢招尋無復歡娯地空驚【闕】

閉門黃菊晚步履紫苔深尙友陶彭澤悠然【闕】

鴈

北塞迎霜雪西風送羽翰數行天澹澹萬里路漫漫日落秋聲急江空暮影寒故人書斷絕矯首望云端

幽居有感

閒居仍地僻門閉艸萊深車馬無還往詩書有討尋嚴霜催歲晚屋破覺寒侵計拙煩親舊誰能數賜金

秋風亭故基

危亭冠雉堞飛構何崔嵬一夕墮劫火變化成煙灰頽基翳蓬蒿壞道封莓苔蕭條古城上空有秋風來

除夜

三十七年過勞生彊半休此心空耿耿吾道每悠悠感物百憂集思親雙淚流春風添一歲又是五更頭

送李郭二子還鄕

防亂身爲客淹畱淚滿衣亦知生處樂未卜有年歸祖帳臨寒水仙舟漾夕暉春來一相送腸斷故山薇

中書耶律公挽詞

虎嘯龍興際乘時自有人風雲開慘淡天地入經綸忽報臺星坼仍傳薤露新斯民感無極灑淚叫蒼旻

應州廟學釋奠

夜色齋廚肅秋風殿宇淸右文遭聖代備禮引諸生牢醴嚴三獻豆籩陳兩楹祭餘同飲福旭日樹頭明

送李端卿東行

故人有所適驅馬出東城紅樹添秋色靑山滿去程曾爲同省掾偏愴逺離情別後能相憶因風爲寄聲

子猷訪戴圖

興盡空回雪夜舟訪人虛語亦悠悠須知汾水多奇士豈獨王家一子猷

梅影

隔渾似李夫人江月多情爲返魂宛是依依舊顏色向人憔悴立黃昬

秋夜

寂寂江城夜向闌西風吹鴈叫云端一聲逺過南樓去月滿碧天秋水寒

臨潼溫泉

琢玉爲池浴太眞芙蓉花暖水生春誰知寂寞千秋後畱與行人洗路塵

長安早發

行李怱怱滻水頭雨餘涼气動新秋五更馬上還家夢先逐西風到晉州

秋夜聞笛

云淨寒空月滿樓何人橫玉叫淸秋梁州才罷伊州起不盡關山此夜愁

廢宮

斷磚殘礎碎盤花輦路荒涼蔓艸遮玉殿朱樓俱不見壞墻嶾嶙繞人家

過茹越嶺有感

山川良是昔人非北望松楸淚滿衣三十餘年成底事全家南渡一身歸

蒲津晚渡

黃河城下水沄沄船去船來幾夕曛老盡津頭垂釣客栁陰相對白鷗羣

陳參議賡【二十首補】

補陳賡字子颺官河東山西道行中書省參議

遊龍祠

黃河如絲導昆侖萬里南下突禹門枝流潛行大地底派作八道如霆奔吾聞川眞嶽靈有防宰況乃利澤開洪源神龍窟宅瞰平野千古廟貌何雄尊深林含蓄雷雨潤冷殿似帶波濤痕我來南州走塵坌執熱未濯憂思煩試防甘洌洗肝肺一勺注腹淸且燉悠然晞風坐東廡倐見繪畫如飛鶱仙官華裾乘朱軒旗纛掩藹蛟伏轅雷公電母踏煙霧天吳海若驅鼉黿何時借取霹靂手倒挽銀漢淸乾坤廟前老翁顧我語孺子未易排天閽胡爲髙論乃如此一笑滿面春風溫是時三月遊人繁男女雜遝簫鼔喧搴茭沈玉答靈貺割牲釃酒傳巫言巫言恍惚廟扉闔拜手上馬山煙昬

峴山秋晚圖

大山髙嵯峨小山低防嶁淸江錦樹帶秋煙煙際人家在林藪荊河迆南三峴山此圖定繪襄陽否詩人翰墨丹靑手落筆天機隨所有峴首直在襄陽西遙觀漢水含風漪上有龜龍一片石云是羊公墮淚碑試披禹迹考地誌畫師寧免詩人疑且看滿眼江山好休作燕人過晉悲

子猷訪戴圖

兩晉崇虛風流變華夏舉世尙淸談天地指一馬嵇阮竹林賢鴻名重天下王郎衣冠冑亦復慕艸野偶來剡溪上溪水正淸瀉扁舟信沿洄气韻何瀟灑誰與好賢心丹素入圖寫山陰懷古意欲攬不盈把賦詩心夷猶六義媿騷雅西風塵防防倘有知音者

鐵拄杖

閩王鐵杖如楖栗得自荒虛鬼神域鞭笞蛋蠻今幾年霧翳云蒸老蛟黑腹中有簧如細泉牙節宛轉聲鏗然天生神物不虛棄提攜萬里歸坡仙坡仙騎鯨淩紫煙海山一去今千年人間俯仰成今古紛紛長物何須數洛陽銅駝臥荊棘昭陵石馬埋煙雨百斛鼎兩錢錐小大用舎俱兒嬉商顏鶴髮一笻竹何似淩煙功臣玉具髙搘頤黃閣得君眞耐久扶持四海經綸手防須拄到昆侖顚九防靑山看九有鐵邪杖邪吾不知誠將道眼窺天機一朝雷雨轟空陂須防化作蛟龍飛

武善夫桃源圖

武郎種桃滿雲溪三月紅雨行人迷自從玉勒入云馭春風杜宇年年啼飛黃騰踏有天倪紫電轉盼天山低要將白璧沽蛾睂更把黃金鑄褭蹄羲和挾輈六龍馳暮景空廹虞淵西新詩擬喚槐安夢咫尺溪邊春色動飛花漠漠水泠泠蒼苔荒了煙霞洞聞道西風解涴人何處江山可問津徵塵障斷仙源路且看丹靑萬樹春

送李長源

月下孤鴻枕上雞髙城今日又分攜九秋雲气崤陵底萬里河聲砥柱西飲罷關山秋寂寂詩成風雨暮淒淒千金善保並州器要放昆侖入馬蹄

寄陜郡楊正卿【西奄】

臨川堂上看飛鴻十載西川一轉蓬親老家貧初有累才疎意廣卒無功姦雄頗忌孔文舉富貴何如張長公滿地塵埃浮世狹一帆思駕五湖風

遷客形容國士心春風鶴髮不勝簮鐘儀去楚衣冠異王粲依劉歲月深歲晚艱危無短策酒酣悲壯動長吟遙憐蘭省楊夫子一紙書來抵萬金

宣宗挽詞

洛邑周初定蒼梧舜不還九天來鶴馭萬國泣龍顏儉徳髙千古鴻勲際兩間無由望弓劍雲气郁橋山

寒食祀墳廻登臨晉西原廢寺

前朝廢寺枕山阿尙有摩云窣堵波故國已非唐日月老僧猶指晉山河年來筋力登臨倦亂後心情感慨多石蘚荒碑碎文字他年更得幾摩挲

當年云構接天開一夕煙塵化劫灰佛閣丹靑余瓦礫禪房花木亦蒿萊春風萬里騷人怨落日千秋杜宇哀斷礎荒煙無限意一章詩律爲誰裁

送冦輔臣

古陌風塵防客衣送春君亦伴春歸東風不管離人恨吹落楊花滿地飛

蒲中八詠爲師巖卿賦

蒲津晚渡

雲濤注壺口水府蟠九壘公子莫爭舟蛟龍方骫骳

虞阪曉行

伯樂沈九原泥塗困騏驥千古長阪空無人知此意

舜殿薰風

巖廊鳴五弦薰兮南風來鳳去徽音絕眢井生莓苔

首陽晴雪

天風吹瓊瑤自冒首陽頂欲和采薇歌千山凍雲冷

東林夜雨

林壑冷含秋風雨黯如海何如贊公房靑燈淡相對

西巖疉巘

梵剎盤空曲煙霞錦綉紋山靈倘招隱徑入萬重云

嬀汭夕陽

蓂階降英皇此地嬪有虞南巡竟不返愁雲接蒼梧

王官飛湍

懸流落雲巖遙空掛飛練何時防淸泠一颒黃塵面陳提舉庚【十九首補】

補陳庚字子京賡弟任平陽提舉

送麻信之內鄕山居

四海紛挐戰虎龍驚麕無計脫圍中莫貪利祿遭時忌要學聱牙與世同汝水應逢寒食雨淅川行趁舞雩風離心洗蕩方如許莫上危樓聴斷鴻

弔麻信之二首

敝屣功名嬾著鞭劇談豪放本天然閒來毎愛從人語醉裏何妨對客眠體瘁漸成中酒病家貧全仰賣碑錢堂堂一去今何在三尺孤墳罩野煙

風采瓊林未足侔一朝零落委山丘君恩未賜金蓮炬天闕俄成白玉樓詩類貫珠尢可翫室如縣罄更堪憂路遙未暇慿棺奠悵望中條涕泗流

答楊煥然二首

梁苑當年記盛遊亂離南北恨遲畱且教紅袖歌金縷莫對靑山嘆白頭人似贊皇遷蜀郡詩如子美到防州傳家況有文在應使童烏繼纂修

獻賦當年覲紫宸羨君藻思獨超羣扶持吾道難尢力潤色斯文老更勤學際天人寧有伴文如風水自成紋何時載酒淸伊上寄字時來問子云

淸明後書懷

花气薰人動竹齋貪春狂思若爲裁蜂粘落絮飛還墜燕認新巢去復來亂後精魂猶夢境貧中風景剩詩才江山信美非吾土懷抱何時得好開

送孟駕之赴闕

文史相從二十年歲寒心事久彌堅向來才力驚遊刃此去功名穩著鞭淺緑美依沙漠艸橫靑遙指拂廬煙應將萬字匡時策挽取恩波下九天

病後贈姚仲寛居士

寂寂柴關晝不開虛檐獨步意徘徊百年素業南柯夢一寸丹心古鼎灰野老相過聊問訊溪禽近啄不驚猜好奇誰是劉公子肯爲揚雄載酒來

有懷家兄子颺

蕭蕭雙鬢半成絲亹亹襟懷抱所思趨向自知違俗好文章只合伴兒嬉嵩西晚照霞明處洛汭秋風鴈過時中有先人敝廬在與君何日理茅茨

贈李彥誠

五嶽分崩四海傾便宜一別盡今生艱難契濶重相見四十餘年老弟兄

峴山秋晚圖

當年叔子愛玆山陵谷回頭幾變遷縱使丰碑今尙在遊人誰復一潸然

題師巖卿蒲中八詠

蒲津晚渡

中條山色照黃河競渡行人晚更多城上危樓倚霄漢憑欄有客正悲歌

虞阪曉行

五更風露正淸防馬首殘蟾分外明好句墮前俄失去微吟倐過古虞城

舜殿薰風

徳化當年被海隅熙物性盡昭蘇不知今日吾民慍一聴琴聲解得無

首陽晴雪

山頭晴雪照城樓潑水融銀兩眸蕩滌寒威須美醖浮香醽醁夜來篘

東林夜雨

瀟瀟寒雨濕觚稜古殿長廊夜气增此地此時誰得意龕燈一防坐禪僧

西巖疊巘

螺發煙鬟矗萬峯行人指防梵王宮鳥飛杳靄蒼茫外人在霏防空翠中

嬀汭夕陽

水曲山河古樂鄕聖謨曾此降英皇遺風欲問應無處破屋頽垣半夕陽

王官飛湍

表聖當年愛此山倚樓終日看飛湍後人空飲貽溪水不學先生便掛冠

白雲子房皥【三十一首補】

補房皥字希白自號白雲子

江上行

浮雲澹澹心悠悠杖藜來作江邊遊商人打鼔催行舟洪波不斷東南流木葉蕭蕭荊楚秋勸君休上王粲樓日落滄江增暮愁

賣劍行贈韋漢臣

滄海波未澄無人斬長鯨韋郎三尺玉匣中鳴不平蛟龍一出雷雨隨翕忽變化淸四夷可惜有才不見用靑天白日將何爲酒酣起舞抱劍哭肅肅悲風動茅屋不如南山學種田自古靑萍換黃犢

扣角歌贈史吉甫

剝剝剝扣牛角自從破卻黃雞殻陰陽二气分淸濁防則爲風震則雷流者成川峙者嶽易道常行日用間醉夢昬昬人不覺伏羲不得已而畫文王不得己而重叔世不及上世隆夫子不言人益蒙著成大傳開盲聾譬如日出滄海東無物不在光明中峨嵋山人史居士來到公安大智寺手攜牛角欲何爲發明三聖心中事人言康節是前身但不家居洛之涘胸中一部皇極書造化功夫際天地舒之則彌滿六合卷之則不盈一握近之則在乎目前逺之則入乎防邈有人來問先天學扣牛角剝剝剝

貧家女

貧家女徳性溫柔寡言語終身辛苦不下機身上卻無絲一縷倡家女兒百不防只向人前賣嬌態繡裀端坐靑樓中銀燭熒煌照珠翠書言福善與禍淫未必天公有此心盜跖長年顏子夭古來顚倒非獨今髙處是昆侖低處是東溟昆侖推不倒東海塡不平物之不齊物之情貧女莫羨倡女榮不義富貴浮雲輕持身但如冰雪淸徳耀荊釵有令名

送王升卿

傷哉船子峯頭月昨夜團團今夜缺月華猶自不長圓人生安得無離別世上憂端千萬許惟有別離心最苦盧川春晚送君行落花爲我啼紅雨四海紛紛尙戎馬我曹只合歸林下如椽大筆今無用日課新詩自陶寫嵩陽佳處如罨畫溪可漁兮田可稼我欲從君覓隱居卻恐山靈嫌俗駕

題呂仙亭

嶽陽城南呂公洞道人見客無迎送事少方知日月長身閒未覺功名重竹影松陰生午涼山色湖光設朝供髙吟下視世間人幾人不在黃粱夢

寄呈嶽陽諸友

稟性太褊率不受塵事觸自小逺市防僻居在巖谷人間嗜好心捨書百不欲一飽更希求簞瓢隨分足失腳墮世路纒紏若徽纆人以官爲榮我以官爲辱平生喜髙潔爲官近卑俗平生喜曠達爲官窘邊幅平生喜疎散爲官貴圓熟平生喜忠鯁爲官多諂曲澆漓當此時古道那可復鷦鷯巢一木偃防飲滿腹誰能朱門中區區匄粱肉折腰趨下風不厭解印速靑山喚我歸早晚謝羈束一樽石上酒浩歌對松菊

題張信之見山堂

自古朝市人罕與山相防山豈欲逺人人自與山背張侯創新居正在闤闠內何以得靑山坐上日相對胸中有丘壑眼前無障礙人物旣蕭散山不問內外晚來天气佳收目入淸快乾坤無一塵艸木有多態千里好風來幾縷殘霞在拄笏當此時未覺功名大

慶王鼎玉生子

魏侯照乘珠卞氏連城玉此物豈易得君家貯滿屋平生積徳深天錫以多福熊羆入夢頻不待封人祝長者已雄偉幼者更淸淑指日看鶱騰誰爲犀角禿願君剩買書學語便教讀斯文久不振六經要再續人生宇宙間百歲一瞬速美惡暫時休何者爲榮辱且爲引寧馨繞院種松菊陶潛歸去來有子萬事足

戊子

萬事人間已飽諳一身猶自客天南行非楊秉三無惑性似嵇康七不堪俗學爲名多外飾聖人養徳貴中含有時靜坐深思省三十年前總是慙

寄段誠之

咫尺春風三十三不如歸臥舊煙嵐浮雲富貴吾何慕陋巷簞瓢分所甘多語數窮深可戒虛名無用不宜貪寥寥孔學今千載賴有斯人可共談

次前韻寄王升卿

谷口人家十二三家家戶得晴嵐千章云木秀而野一脈泉流淸且甘徇俗到頭終是病耽書自古不名貪作詩爲問東溪友樽酒何時愜笑談

辛夘生朝呈郭周卿段復之

甕面醯雞積有年近來霧豁見全天出言最忌談人惡入徳尢宜去自賢回也屢空趨聖域參乎一惟得心傳佛岐老徑𨿽髙絕不及中庸道坦然

贈趙山甫

冦盜連年劇蝟毛一身無處可奔逃陳平自合西歸漢諸葛焉能北事曹嗟我命兼才共薄仰君名與徳俱髙幾時一笑滄浪畔右手持杯左手螯

哭楊叔能

仰看飛鴻俯看鱗訃來不覺淚沾巾風塵末路尢多難山澤臒儒只合貧亂後有誰收恨骨眼前無復見斯人襄陽舊隱依然在花落空庭冷淡春

和李正甫九日韻

論著哀時總可哀不如且放笑顏開畱連風月慿詩句管領江山有酒杯我欲處身如此處君言裁恨若爲裁從今但有錢三百相約髙樓盡醉廻

憶新墻劉徳淵

雲煙杳靄水微茫何處靑山是嶽陽白髮滿頭空自老黃塵兩腳爲誰忙同盟鄂渚言猶在偕隱廬峯興未忘近有倦遊詩數首西風吹不到新墻

思隱

得个黃牛學種田蓋間茅屋傍林泉情知老去無多日且向閒中過防年詘道詘身俱是辱愛詩愛酒總名仙世間百物還須買不信靑山也要錢

寄王文炳

愛客孔文舉能詩陸士衡十年求識面千里飽聞名鬱鬱芝蘭秀蕭蕭風露淸幾時樽酒畔容我話平生

和楊叔能之字韻

遭亂重相見寛心不用悲江山佳麗地人物太平時白蟻千家酒黃花九日詩鹿門不可隱吾道欲安之

丙申元日

三十八年過星星白髮多干戈猶浩蕩蹤迹轉蹉跎世事堪長嘆吾生付短歌江湖從此逝煙雨一漁蓑

辛巳巴東元日

舊日逢春喜而今怕見春紅塵長路客殘病老夫身政拙難書考家貧只累人自憐頭上發更比去年新

秋夜

百計求安未得安此心𨿽在鬢凋殘漫漫長夜渾無睡蟋蟀堂深秋雨寒

自遣

幾見秋風幾見春一愁未已一愁新閒中防檢平生事惟有淸貧不負人

甕面浮香處處春任他時事百端新自知野鹿山麋相不是麒麟閣上人

別西湖

聞說西湖可樂饑十年勞我夢中思湖邊欲買三間屋問徧人家不要詩

題張濟之勝覽軒

誰言山色可忘憂誰道澄江消客愁試倚防幹西北望浮雲依舊暗神州

讀杜詩

後學爲詩務鬭奇詩家奇病最難醫欲知子美髙人處只把尋常話做詩

磅礡防搜枉費功天然一語自然工況兼詩是窮人物好句多生感慨中

千里奔馳蜀道難艸堂賔主罄交歡怒冠三掛簾鉤上誰謂將軍禮數防

春日觀菜

手種蕪菁欲療饑春來頗怪發生遲東風貪長新桃李未有功夫到菜畦

禦訂全金詩增補中州集卷五十五

欽定四庫全書

禦訂全金詩增補中州集卷五十六

遁庵段克已上【共一百七首以下已借刻顧嗣立元百家詩二選中補】補克己字復之河東人世居絳之稷山幼時與弟成已並以才名禮部尙書趙秉文識之目之曰二妙大書雙飛二字名其裏金末以進士貢北渡後與成已辟地龍門山中余廿年而卒人稱爲遁庵先生泰定間吏部侍郎輔合克己成已遺文爲二妙集刻之家塾臨川吳澄爲之序曰河東二段先生心廣而識超气盛而才雄其詩如寃血流未盡白骨如山丘四海疲攻戰何當洗甲兵蓋陶之達杜之憂兼而有之者也

歲己酉春正月十有一日吾友張君漢臣下世家貧不能葬鄕鄰辦防事諸君皆有弔章且邀餘同賦毎一忖思輒神情錯亂秉筆復罷今忽四旬矣欲絕不言無以寫其哀因作古意四篇𨿽比興之

不足觀者足知余志之所在則進知吾漢臣也無疑

髙樓浮雲端知是何人宅賣珠輕薄兒身爲五侯客日暮鬭雞回車騎何翕赫鼻息吹虹霓行路皆踧踖豈知黔婁生儲粟無儋石衣衾不掩屍送我城東陌寥寥百世下誰分夷與跖

北方有黃鵠飽義气勇烈天寒辭故巢思欲近丹穴吁嗟翅翎短雲海路隔絕鳳凰不相待孤憤無由泄恥與鴟鳶羣朝夕肆饕餮一步兩叫號心摧口流血側頭向蒼昊永與羈雌決人皆尙防鳶反謂黃鵠劣世無棄瓢翁軒輊定誰說猿鶴與沙虫泯泯同一轍悲來結中腸欲辯再三咽

藝蘭當淸秋生育胡不早西風發微香能得幾時好飛霜半夜來滅沒先百艸眞宰獨何心吞聲不復道驅車上太行中道車軸折停車伏轅下骨斷筋力竭撫膺呼蒼天淫淫涕如雪古往與今來此恨何時絕

贈答封仲堅

念昔始讀書志本期王佐時哉不我與觸事多轗軻歸來濯塵纓羸裝聊解防午芹多奇峯流水出其左誓求十畝田於此養慵惰種椒盈百區栽竹僅萬个自謂得所依心口黙相賀經營久未成韞櫝乏奇貨低回不能去借宅便髙臥始構茅三間榱桷久摧挫暑雨畏霖潦霜風苦掀簸豈無富貴人粟帛救寒餓恥隨肥馬塵擁鼻不敢唾淹延歲月深十手指庸懦塵霾劍鋒缺彈鋏悲無柰時當春之仲桂魄月半破丁丁聞啄門有客來相過探懷出新作髙唱成寡和淸辭麗卿云齊梁那復課蹇余鞭不前躑躅蟻旋磨枯腸藜莧苦奇字厭搜邏君乎眞可人沽酒洗塵涴酒酣膽气麤狂言驚四座舊遊渺何許行路方坎坷作詩寄同聲別離傷老大興上人駐錫姑射山之麓他日邀余所居之淨樂齋勉爲賦此

我愛興上人閒處先著腳𨿽有買山錢難尋一丘壑向來棲息地龍象久寂寞重尋林下徑竹石苦紛薄溪水恣交流巖花自開落卻掃丈室中一缾還一盋淨樂題其顏塵緣聊解縛寥寥千載下此理誰發藥我今爲拈出未【一作不】免一重錯有淨必有垢無苦亦無樂混沌元不死七竅剛自鑿鄭【一作珍】重庵中人萬法本無著獨有太古心油然滿寥廓

贈劉潤之

平生不願萬戶侯但願一識劉荊州荊州已逺不可見裔孫今幸從吾遊慨然議論吐肝膽腰間古劍鳴蛟虯酒酣醉墨出險怪筆勢戃怳令人愁世人爭欲得一諾黃金不用如山丘結交以義不以利樂人之樂憂其憂自從管鮑死此道今悠悠豈意流俗中忽見古人儔古來賢哲仕不達饑寒不解爲身謀紛紛眼底知音少幾向西風嘆白頭

乙巳淸明遊靑陽峽

東山气象太猛悍萬馬駸駸來楚甸中分不肯割鴻溝鍛礪戈矛期一戰西山折北如西漢獨余絳灌奔而殿誰爲劉項決雌雄賴有韓彭力相援盧溝直下兩水合泯泯暗流通一綫突爲瀑布出山口流沫成輪浪成漩前逾百步落石甕黛蓄膏渟那敢眄沈沈南去若白虹爲嶼爲泜互隱現鑿開混沌幾千秋世俗𨿽見如不見今人誰有筆如橡爲寫佳名傳防縣人間佳節重淸明呼兒折簡招諸彥一生能著幾兩屐佳處每欲經行徧山靈著意勸遊人吞吐煙霞生萬變山阿玉女跪焚香巖畔仙人一笑倩居【一坐作】者儼若帝王尊劍佩雍容侍閒宴植者磊落如鉅人聚立廣庭議【一作如】封禪拱者矯矯如勇夫執戈夾戺【一作戺花】著綦弁平灘淺瀨乍可掲溪路曲隨峯勢轉葛屨偏宜苔蘚滑行襟時被薔薇罥當面煙嵐舞翠蛟出岫閒雲飄素練羣行不復事拘檢眼正明時腳還倦班荊共坐溪上石粔籹濁醪具時饌良辰無柰夕陽催羽觴正要淸歌薦醒心況復有寒泉玉池徧返成三咽三分春色二分休風外飛花時一片古人行樂欲及時半百之年猶掣電惟有愛山緣未斷夢寐孱顏添健羨一窮到骨不自治虛負胸中書萬卷漫向山中老卻人生來不識荊州面肝膽槎枒須酒澆顧我非狂亦非狷紛紛世無眞是非【一作世上無眞是】棄置從渠若秋扇歸來新月偃林梢寂寞衡門掩深院

戊申四月遊禹門有感

黃河一綫天上來兩山突兀屏風開天生聖人爲萬世驚濤拍岸鳴春雷冷云直上三千尺石巓古廟髙崔嵬斷碑歲月不可考丹靑剝落空莓苔嗟乎去古蓋已逺荒辭漫汗相驚猜安居平土果誰力愚民耳目誠可哀一聲漁笛起何處滄洲雅興還悠哉

正月十六日夜雪

正月望夜夜气交長空月輝生白毫東風澹蕩振林木春云滃郁翻驚濤望中已覺沒河漢坐中不見羣山髙打窓雪片大如手蒼髯噤防磔蝟毛我意天心厭誅戮淨洗戰血除腥臊方今廊廟已備具左有夔龍右有咎愛民親賢急先務朱輪皂蓋馳英豪遺黎幸脫瘡痍阨謳吟聖世心堅牢驅牛負耒復門戶至今不復逺遁逃白頭老儒最無用天才魯鈍非時髦日月消磨兩蓬鬢天地飄零一緼袍詩書自足教穉子藜藿猶能飫老饕淸晨喜看蔬圃潤而可暫息抱甕勞蘭芽含甲未出土蕭艾覆隴已可薅閒中事業澹無味佳趣才如食蟹螯興來歌詠適性情背癢似得麻姑掻芹山崒寒玉瘦芹水澄澈春蒲桃直緣山水久畱戀日向溪頭醉濁醪靑雲富貴豈不願蟠木輪囷寧自韜結構大廈要梁棟操割淸廟須鸞刀功名倘可跂契稷跳梁里巷誇兒曹君不見昔在周王師呂望快若逢尹彎烏號大人虎變固莫測運命由來有所遭蓬萊方丈在何處我將入海恣遊遨天風飄飄鯨背穩下視塵世空嘈嘈

微雨後偶成二首

孤憤慿誰訴長歌聊自怡整衣憐瘦減扶杖覺衰遲小飲非愁敵輕寒與睡宜今朝春雨好穉子莫啼饑寂寂春歸後悠悠夢覺時病添花懊惱愁耐酒禁持缾貯無多粟囊封有許詩倚牀成獨笑此意幾人知余僑居龍門山十有餘年封張二子日從余遊而貧又甚焉因寫所懷兼簡二子共成一笑

病久慵增劇塗窮事轉迂木兼形共槁錐與地俱無醉語勞揮麈悲歌漫叩壺鮮鮮籬下菊笑汝益羇孤

仲堅見和復用韻以答二首

道在山林勝心閒歲月迂家風貧更好習气老難無日力分詩卷生資負酒壺儒冠三十載轉覺此身孤一飽不易得身謀方信迂家徒四壁立囊至一錢無但喜心如水那憂腹似壺我窮君更甚此徳未全孤

枕上再賡前韻

幾年成嬾散一榻了慵迂詩酒心猶在功名夢亦無雨來催覓句鳥去勸提壺靜裏那須此應憐客意孤

野步仍用韻示封張二子

散策溪頭路溪回路更迂山隨行處好人似往年無波靜魚千里天晴春一壺龍門何限景歲晚不相孤五月二十三日夜分雨作涼風颯然木葉蕭瑟絕似往年七八月感時物之變不能爲懷漫浪成詩聊以自適

云壓虛檐黯不收雨聲飛妥碧山頭簾幃淸徹三更夢枕簟涼生五月秋入夜悲風何淅瀝先時病葉已颼飅心非木石能無感喚起悠悠去國愁

寄仲堅漢臣二子

經春日日臥空廬門巷蕭條長者車一卷時看王湛易數行嬾寄子公書風光少得如人意顏面從教與世疎閒健不來花下醉明年花發定何如

和家弟誠之社燕之作二首

膠膠世事久經諳肯著紅塵換翠嵐騏驥捕鼷非所任幹將補履豈能堪老無成事惟多嬾少不如人何更貪花下一杯誰伴我淸風明月便爲三

欲歸誰不遣君歸卻恨歸來事事違烽火未休家信少山川良是故人稀黃金入手還能散白雪【一作發】盈頭不肯飛試問春愁多幾許長江滚滚日暉暉

紅梅用誠之弟韻二首

梅花香發滿蒲團萬事人間總不幹醉夢每憐春意淺詩魂長繞夜枝寒記曾上苑枝頭見又向前邨雪裏看回首靑蕤已如豆齒牙衰朽怯微酸

小梅初破月團團戲蝶遊蜂未敢幹醉臉不禁經宿雨芳心似欲訴朝寒乍驚別後容華換更與樽前仔細看便好栽培近東閣免教風味一生酸

排悶

四海干戈戰血腥頭皮畱在更須名病尋藥物爲閒計悶引文書作睡程萬事轉頭慵掛眼一杯到手最關情此身定向山間老我與山英有舊盟

暮春有感三首

忙攜歌酒趁淸歡桃李都能幾日看欲識詩人愁絕處落花時節一憑闌

春到蕪菁事已非杜鵑看又喚春歸幽香一防無尋處燕蹴飛紅染客衣

及時行樂不應遲管領風光更有誰花落花開春又去都能消得幾篇詩

梅花十詠【錄四】

憶

姑射仙人冰作膚昔年伴我向西湖別來幾度春風換標格而今似舊無

折

白玉堂深夜色寒玉兒和月倚蓬山髙情不似章臺栁也許餘人取次攀

齅

手撚冰蕤步月華暗香先已透垂壽陽畢竟無才思但臥含章拂落花

浸

玉骨渾將山麝燻冰肌得水更精神淩波微步東風軟羞殺當年洛浦人

花木十詠【錄四】

荷葉露

仗下華淸賜浴時溫泉香膩洗凝脂團花翠璧琉璃滑狼籍珠璣醉不知

菊花霜

風簾斜掲玉鉤欄端正樓髙燭影殘宿酒困人梳洗嬾從教殘粉涴金鈿

芭蕉雨

棃園弟子去無蹤門掩蓬萊繡帳空寂寞緑深夜雨傷心不獨有梧桐

山茶雪

娘子宮中儀體新八姨羞把舊妝勻畫羅瑞錦難相稱故著龍香簇絳巾

丁未三月二十八日縣大夫薛君寶臣過余芹溪精舍酒間雨作時方苦旱喜而賦之

麥田日日起黃埃官長憂民意不開底事山靈相嫵媚故驅風雨過江來

明日李生湛然見和仍韻答之

東風吹雨絕纎埃樽酒相逢盡日開不是官閒公事少此中能得幾回來

景純浩然見過徑飲成醉夜中雨作比近五鼔月色滿室曉起書長語贈二子

退之方北歸見蠍卽成喜東坡還泗上鐸聲欣入耳而況羇旅中邂逅遇知已東風澹蕩百艸芳遊絲飛絮白日長一杯相屬對流水白酒微帶芹溪香漁歌樵唱競相屬不覺半山無夕陽醉臥山堂聴山雨冰雪對牀揮夜語一燈照壁影悠悠恰似孤舟泛淸楚夢回酒醒明月髙風雨向來無處所人生哀樂本皆空莫令身世如飛蓬

癸卯中秋之夕與諸君防飲山中感時懷舊情見乎辭

少年著意賞中秋手卷珠簾上玉鉤明月欲上海波濶瑞光萬丈東南浮樓髙一望八千里翠色一防認瀛洲桂華徘徊初泛灔冷溢杯盤河漢流一時賔客盡豪逸擁鼻不作商聲謳無何陵谷忽遷變殺气黯慘纒九州生民寃血流未盡白骨堆積如山丘比來幾見中秋月悲風鬼哭聲啾啾遺黎縱復脫刀幾憂思離散誰與鳩回思少年事刺促生百憂良辰不可再樽酒空相對明月恨更多故使浮雲礙照見古人多少愁嬾與今人照興廢今人古人俱可憐百年忽忽如流川三軍鞍馬閒未得鏡中不覺摧朱顏我欲排云叫閶闔再拜玉皇香案前不求羽化爲飛仙不願雙持將相權願天早賜太平福年年人月長團圓

楸花

楸樹馨香見未曾墻西碧蓋聳孤稜防須雨洗塵埃盡看吐髙花一萬層【此詩見房祺河汾諸老詩集】

贈醫師範子和【並引以下從二妙集補入】

範君子和居姑射山麓世隱於醫敏給多藝能略涉獵文史一日防薦紳軰於其家酒半舉大白而言曰不肖竊有志於斯文敢求數十字以爲珍藏意甚勤因爲賦古風一篇告之以君子之道使知所操持焉非直使誇衒於世實篋笥而己

我廬姑射東君居西山隅相去不十里曳杖以問途知我逺方來盡室相喣濡衰年況多病藥物必爾須診視得家法就醫時滿廬貧賤人所惡勢利人所趨君子異於眾而獨與我娯延我升中堂列坐皆名儒酒肴旣登俎左右羅童奴令行爵無算促使開大壺酒酣意气逸髙論到唐虞日晏未得歸欲起時見拘自言小邑中何嘗識士夫久客惜人情褊量動輒逾仍呼兒出拜頭角異凡雛從小好文字未覩明月珠長者幸有賜終身不敢渝旣蒙主人知所願獻良圖世人豈無才惟得不能俱不見盆成括以是防厥軀又徵荀氏語至察則無徒大辧外若訥聰明守以愚顏子稱大賢尙云有若無吾言倘無忽榮名不須沽

同封仲堅采鷺鷥藤因而成詠錄寄家弟誠之兼簡李衛二生

有藤名鷺鷥天生匪人育金花間銀蘂翠蔓自成簇褰裳涉春溪采采漸盈掬藥物時所需非爲事口腹牛溲與馬勃良醫猶並蓄況此香色奇兩通鼻與目尢善療瘡瘍先賢講之熟世俗不知愛棄置在空谷作詩與題評使異凡艸木

壽冦興祖

飄飄關輔客逸气薄雲霄承學有源委持論生風飈束髮侍玉階香名滿天朝射策一不中雄文深自韜佳遁思居洛歌詩秪和陶生涯足文史蹤迹混漁樵蹭蹬三十年壯志殊未凋人稱冦公後遇鼎復能調才大時不容坐使雙鬢焦朅來汾水上五見秋虫號西風下木葉天气正泬寥勸君一杯酒能令百憂消開懷且痛飲勿念鄕關遙

寄張弟器之

愛酒陶彭澤映世淸節耀乞食賦新詩不復事邊徼士生多轗軻異代或同調東山不可作敢望蟠溪釣壺觴聊自傾登髙一舒嘯但恐污世塵永爲達人笑

山堂久岑寂晏坐度昬曉倚壁一蒲團幽人活計了日髙鼎茶鳴風細鑪煙裊曳杖涉庭除看雲頭屢矯安得謫仙人神遊八極表

陳君百祿隱居河汾世以醫名家臨財亷取與義性喜諧𨿽外若寛縱內實重愼而有常心眞善學者也辛丑之秋餘痁作君調防周至旣獲勿藥欲酬而不可姑以詩答其勤

我來汾沮洳汾濵君所居豈期牢落際有子可與娯遺我以方藥投我以素書往來八九年問難更起予妙處心自得論說乃其餘眾議逓持執辭語費百車君以一言蔽如亂髮得梳丹砂與赤箭應用並貯儲困窮尢所重視之骨肉如孰謂斯世中乃見古人且我不爲世用以道而捲舒子胡自隱晦而不干名譽聞君有令子萬里今權輿於公多陰徳預使髙門閭請君事斯語勿謂吾計疎

丁酉春雪

幾日東風吹凍雲麥苗幹死埋沙塵客牀欹枕睡不穩寒气偏尋老病身沈沈夜色涵牕白卻訝微云弄山月開門澹蕩雪滿空拂面猶疑栁花濕二气交感天地通千林玉立天無風蓬萊宮闗墮人世三日不見車馬蹤燮燮殊未已此瑞應知同萬里逺客休歌蜀道難農夫剩有丰年喜買牛便好事春耕況復新來官長淸田家衣食無美惡不困追胥死亦樂

送李山人之燕【並序】

李生湛然年四十未嘗從事於人偃蹇不與時人偶每遇杯酒間輒擊節悲歌感慨泣下不知者以生爲狂生愈益放曠不羈又好爲奇詭大言以驚動流俗人亦不之許也戊申春踵門告余曰男兒生不成名死無以掩諸幽愚不佞誠不能與艸木俱腐竊有志於四方先生許我乎今乃爲書告常所往來者防飲於芹溪之上壺酒旣傾客有執巵而前者曰方今戎馬盈郊熊羆虓虎之士撫鳴劍而抵掌投壺雅歌未聞其人子以儒自名執古之道求合於今之事戛戛乎難哉顧子之囊無十金之資出無代步之乘無名公鉅卿爲主乎其內無相生相死之友奔走於其外上不能激濁揚淸以釣聲名下不能乘機抵巇邀一時之利奚恃而往其果有合哉余應之曰不然夫適用之謂才堪事之謂力君子之論人當觀其才力何如耳不當以勢利言也儒者事業非常人所能知要不過適用堪事而已議者至謂不能取捨於當世豈不厚誣哉抑不知襃衣博帶者爲儒乎規行矩步者爲儒乎彈冠逺遊者爲儒乎以是而名其儒豈眞儒者耶昔者百里奚自鬻於秦管仲束縛於魯寧戚扣角而悲歌馮驩彈鋏而長嘆叔孫通捨枹鼔具綿蕝之儀陸賈脫兜鍪進詩書之說使數子者髙臥於林丘累徵而不起尙何名譽之可期屈辱之可免哉今之諸侯賓位尙有缺然不滿之處肯使至寶橫棄路側狼籍而不收茍有好義彊仁皆將善其價而沽之況幽燕之地士尙意气重然諾習與性成者耶生之此行余知其必有合也於是乎咸賦詩以爲贈余於交遊中最長特爲序以冠其首

與君把臂臨黃河缺壺聲裏度悲歌玉缸酒半離筵起千里東風射馬耳孰能忍饑學夷齊看人鼻孔吹虹霓莫道書生成事少男兒蓋棺事乃了劍心𨿽壯未能伸客裏蕭條逢暮春盧溝河上千株栁滿地楊花愁殺人

方平道中

沙軟新經雨風輕不起塵溪山隨處好花栁著行新放浪聊終日蹉跎又一春行年已如此猶復向來人病怯春衫薄衰憐葛履輕平蕪迷舊迹幽鳥變新聲興與云俱逺心同水共淸膠膠還擾擾回首笑浮生

仲堅見和復用韻以答

避世嘗辭劇爲儒不厭迂能貧從古少好學似君無行李書塡案生涯藥滿壺緹縈眞孝子猶足慰防孤

野步仍用韻示封張二子

信步不知晚歸途那計迂一歡閒裏足萬籟靜中無借艸更成席酌泉聊代壺娟娟林外影江月伴人孤李山人湛然始生之朝座客各賦詩爲壽亦作四韻以期所未至不特稱道而已庶幾盡朋友相成之義云

脫迹豺狼外容身木鴈間虛舟元不系倦翼自知還飲水猶能樂編茅足可跧莫教方寸地空負一生閒

封仲堅挽詞

但怪經過少那知生死分繐幃徒見像樽酒罷論文楄柎人爲具丘墳志共聞世無韓吏部爲爾惜盧殷

張器之雄飛亭

落魄張公子身貧志不凋鸞棲辭枳棘鵬翼上扶揺季子終懷印相如竟過橋名香膾人口詩句大牛腰

壽家弟誠之

道行不得且棲遲一惟誰傳魯仲尼瑞世不求麟鳯質急難空負鶺鴒詩玉堂金馬知何處白石淸泉有素期但使平生忠義在樂天知命復奚疑

乙未人日飲範君子和酒酣賦詩呈座上諸君

正月七日春欲動拂面東風力尙微且貪席上賔朋樂未覺平生事業非靑山緑水俱可隱白髮蒼顏胡不歸防須髙揖浮丘袂千仞岡頭一振衣

誄雙峯興上人

試尋石上再生身嘯月吟風性益眞解脫蓮花袪夢幻忽驚野馬逐埃塵雙峯莫遂幽棲志一鉢誰爲嫡嗣人便恐叢林無正脈爲君一哭涕橫陳

和家弟誠之

人皆笑我我防機我愛靑山眞得歸肯學班超謀肉食更憐京兆泣牛衣心非理義烏能恱道勝紛華是故肥獨坐鉤簾心語口回頭四十五年非

癸卯春二月有五日衛生襲之誕日也坐中生捧巵酒乞言因用景純壽日詩韻以答盛意兼謝不敏

壓倒詩人白與元淋漓醉墨出佳篇心澄寒玉泉中水衣惹霜巖頂上煙歲晚相依靑士瘦途窮漸覺麯生賢黃冠野服從人笑自斷此生休問天

自訟

無將大車塵防防無邇宵人惡易形吏部有書慚薦李萊公當軸謬推丁愼交已昧書中戒悔過聊書座右銘自是昌陽堪引壽不須辛苦進豨苓

彥衡防子鄕社諸君皆有詩以慰其哀余忝交遊之長烏能無言因賦此以贈之

昔年曾讀樂天詩晚歲情鐘玉雪兒今日爲君重感嘆片時何意便乖離迎門猶記牽衣笑撫榻空懷漲乳悲夢裏不知生死隔舊嬉遊處細尋推

丁巳春與詩社諸公園亭宴集彥衡有詩眾皆屬和一時樽俎賔席之勝殆可樂也余𨿽老顧不可虛盛意勉爲賦此

秋去冬來春又催昆明信有劫余灰心遊碧落絲千尺夢繞瓊林日幾回處世祗宜同鹿豕和羮誰復憶鹽梅老來筆力猶彊健一首新詩酒一杯

禦訂全金詩增補中州集卷五十六

欽定四庫全書

禦訂全金詩增補中州集卷五十七

段克已下

馮弟自北山來岀其舊所爲詩百餘篇𨿽未暇盡讀嘗鼎一臠足知餘味吾弟離羣索居無師友之益能自道其所志蓋絕無而僅有者也𨿽然掘井九仞而不及泉猶爲棄井耳適漢臣張君見過論文話舊以及吾弟之賢因作詩許其所已能而勉其所未至以寄之幸時復觀覽以自警省勿徒實篋笥而已

少年事業莫蹉跎聽我樽前一曲歌鑄劍必期經百鏈爲文故自要三多凡胎須得丹砂換壯志休辭鐵硯磨平地爲山由一簣詞源他日看傾河

讀張志和傳

一葉輕舟一釣綸朝廷無處覓眞太虛明月爲知已細雨斜風不著人西塞貪看飛白鷺東華防卻軟紅塵

還思擾擾馳名者肯信人間有逸民

雄飛亭主人張君器之有龍庭之行賦詩爲餞

千丈虹霓捲壯圖幾回彈鋏嘆無魚南溟久滯垂天翼北闕誰飛薦鶚書投筆尙希班定逺題橋終遂馬相如浩歌若過燕山市爲我登臺弔望諸

蘭文晚節軒

晚歲誰能識此君一官不復任浮沈蟄龍未起三冬臥老驥猶存萬里心陶令不來樽有酒嵇康已逝室無琴橫溪文字光千古舊有新詩播士林

壽縣大夫薛寶臣

薛姓蟬嫣自古分君侯苗裔萃其門已聞佳績多前古更溢餘波及後昆久屈祥鸞棲惡枳稔推利器遇蟠根徵書未至身閒暇且看樽前舞袖翻

九日山園小宴取五栁公采菊東籬下爲韻賦詩侑觴

世無李元膺誰容孔北海長歌歸去來籬菊無人采古來賢哲人餓死塡空谷淸樽幸不空且醉籬邊菊風雨山城暮黃華自滿叢幽懷君爲寫正要玉西東愛酒陶元亮持杯對菊枝醉時推客去猶復有籓籬饑飡秋菊英采采不盈把日落四山昬獨坐衡門下仲冬之初家弟誠之自芹溪得紅梅數枝作三詩以見意夜歸枕上次韻簡山中二三子

十月梅花春未知竹間璀璨出斜枝耐寒巧作新妝面絕勝含章檐下時

顏色馨香幾个知叢篁深處見橫枝孤標祗得詩人愛華樣而今不入時

梅格孤髙只自知恥隨桃李鬭新枝天寒翠袖依修竹卻在橙黃橘緑時

盧希顏艸虫橫披

苦竹黃蘆相並枝秋虫瀟灑弄幽姿畫師老筆生新意寫出無聲七月詩

梅花六詠

夢

天仙邀我醉瑤臺春向飛瓊笑裏回爲報棃花緣已斷休將雲雨下山來

尋

風流誰似李三郎不記仙姿委路傍天上人間無覓處風來羅幕只聞香

探

虢國夫人約素身不教脂粉涴天眞一斑曾向春前見顏色如今更可人

乞

寄語詩人林隱君水西千樹要平分玉顏絳領堪娯老禦史何勞覓紫雲

浴

脈脈晴天翠幕張玉環月底按霓裳卻嫌塵污香羅襪故著溫泉爲洗妝

惜

窈窕銀屏掩畫堂爲嫌玉瘦怯昬黃落英猶可爲香爇不學翔風老退房

花木四詠

海棠風

玉妃酒暈透香肌滿頰嬌紅睡起時小立沈香亭子外釵橫鬢亂任風吹

楊栁煙

舞罷霓裳醉似泥六宮誰許鬭腰肢侍兒扶立嬌無力雲母屏深午醒遲

葵花日

曉日穿花透翠帷環兒軟語訴分離髮膚之外皆君賜妾自傾心君不知

梅花月

蓬島春寒減玉肌卻慿羽客寄相思慿欄私語長生殿惟有當時好月知

退之畱別大顚圖

吏部文章日月光平生忠義著南荒肯因一轉山僧語換卻從來鐵石腸

漢陰抱甕圖

鑿井爲畦並漢臯區區抱甕不辭勞古人伎倆今人笑舉世師師尙桔橰

壽衛生襲之

去年卽席賦新詩今歲迎門把酒巵似此相逢能幾度莫教虛負百年期

爲龍門史師壽不遇

香霧霏霏曉未開一樽特地爲君來仙翁落魄知何處貪醉蟠桃不肯回

楊生彥衡袖初夏三數詩過余徵和𨿽勉彊應命格韻枯槁深慚見知

枝頭梅子半傳黃門巷陰陰午景長爲語兒童休報事乃翁方且作詩忙

刁騷短髮半垂黃深覺閒中意味長買得溪山猶是錯往來杖履卻成忙

薔薇經雨隕輕黃芍藥翻階竹筍長年少往來常不住恰如蜂蝶爲花忙

案上新經未入黃風簾不動篆煙長須知靜裏乾坤大不覺飛空日月忙

奏賦當年對赭黃漁樵今日語偏長靑山緑水無窮意始信人生空自忙

酒熱江村擘蠏黃論詩看劍引杯長閒身嬾散無拘束笑殺君房醉裏忙

老來閉口罷雌黃書卷慵拈白日長門掩東風無客過不知人世有閒忙

不求紆紫與懷黃竹杖芒鞋野興長信步芹溪溪上路楊花又是一畨忙

晨興賞玩抵昬黃晝短其如夜苦長秉燭醉歸君莫怪一生能得幾回忙

蟾蜍詎可逐飛黃雲海茫茫去路長世外仙方無分得漫勞心力一生忙

送雙白渠使梁君二子北上

連璧雙飛二鳳毛眼明又復識英豪鸞聲嘒嘒朝天日想有新詩奪錦袍

送故人子赴燕

莫謂城南尺五天此行幾日到幽燕昻霄聳壑從玆始萬里靑雲穩著鞭

壽家弟誠之

贈君以湘山桃竹之杖酌君以昆丘玉液之泉泉以益肺腑之淸气杖以扶貞節於暮年廼命童子敬設幾筵抽中山秋之毫舒浣花五色之牋滌端溪彘肝之硯磨伊川老松之煙遂含情而抒思寫棣萼之新篇諸君聴我歌歌聲咽塞意不傳玉堂金馬在何處姑山汾水空連綿世人所後我所先此生安得不迍邅但能道義追淵騫何妨坐客寒無氊鳥棲深林魚泳淵膏以其明還自煎文字防勘費丹鉛朝夕胡爲粥與饘百年飄忽如流川今日已覺昨日賢靑州從事殊可憐徑須呼至黃花前一酌入口百憂捐與君曝背同醉眠

贈醫者呼延生【並序】

外醫之名非古也今人徒見瘡瘍發見於皮膚之外鍼砭可得而攻之因謂之外醫然則解肌剖腹湔洗腸胃潄滌五臟者其亦外醫耶殊不知聴聲視色察气觀脈以知病之所在湯熨以治其腠理鍼石以達其血脈酒醪以蕩其腸胃扶虛疏實抑過補憊疾無不起者今呼延生之療疾也湯劑砭灸各隨所施無不立愈嗚呼非得之於內應之於外烏能取效如此其速乎生喜飲酒人之所酬無厚薄不以介意一寓之酒其眞得於酒耶余賢其爲人故賦詩以贈之

君不見南齊潘聚師禁耳出箭鏑又不見唐人孫甑生祝石使相擊祝溪溪不流操術如破的以樹徙癰疽伯宗多偉績後來便說呼延生神異一時無匹敵誓言拯眾疾猶已有饑溺吐气作云霓掉舌飛霹靂炎涼隨手變眾苦已蕩滌百謝不一顧黃金同瓦礫飲酒過斗餘醉不遺涓滴歸來掩關臥瑤琴閒掛壁所至以義合無莫亦無適衡門時見過笑語慰岑寂卻愁仙籍告功成便恐人間無處覓

史伯友好禮齋

禹門山壁石巃嵸驚濤拍岸石疑動奔騰西去疾於飛千里一折不旋踵山水不得獨當奇異气鐘人生將種乃翁陰徳及後昆墓木而今猶未拱大兒膂力號絕人挾槊彎弧賈餘勇小兒精神大於身野鶴乘風欲髙聳人物風流此一時坐使山河價增重讀書已能了大義稼穡還知依畝壠孰謂人間杞梓材肯與樗櫟同臃腫良心一變不可遏油然而上若泉湧悅親誠身固有道不得乎友深自悚一毫驕气不可作好禮名齋心益竦敷陳幾席待佳士卻掃門庭謝凡冗善言亟聞聞必拜未之能行復惟恐結襪何嘗愧古人親詣仍能越常奉愼恭勇智咸有節人僞不私無所壅汝之所得亦已多更須道義相切磋佳時勸客金叵羅主人起舞客齊歌遁庵野叟鬢已皤坐中不覺醉顏酡六龍冉冉奔羲和年年事業毋蹉跎君其爲我疾揮魯陽戈我亦凂君顚倒挽黃河他時策杖重來過更名此裏爲鳴珂名與西山俱不磨

贈薛寶臣疎梅凍雀圖並以頌之

防司候百卉具衰此花獨秀於江之湄傲雪淩霜冰淸玉潔孤根盤石凍柯浸月維彼寒雀婉孌相依飲香啄蘂生死不離歲暮貞心粲粲淸節孰與薦延移歸金闕鳳鳥不至惡木日滋窮通有命捨是奚爲

禦訂全金詩增補中州集卷五十七

欽定四庫全書

禦訂全金詩增補中州集卷五十八

菊軒段成已上【共二百零四首以下已借刻顧嗣立元百家詩二選中】補成已字誠之克己仲弟登金正大進士第授宜陽主簿克己歿後自龍門山徙晉寧北郭閉門讀書元世祖降璽書卽其家起爲平陽儒學提舉不赴年過八十優遊以終世稱菊軒先生祭酒周文懿評其文在班馬之間河汾遺老之卓然一門未有如段氏者也

吾兄同仲堅采鷺鷥藤於午芹之東溪因詠詩見示前代詩人未嘗聞賦此者此花長於田野籬落間人視之與艸芥無異是詩一出好事者將知所貴矣感嘆之餘敬次其韻有與我同志繼而述之不亦懿乎

微雨灑郊坰百卉欣並育幽花發溪側間錯金珠簇徐看是鷺藤香味濃可掬忍饑出新句大笑負此腹遺落

榛莽間采擷誰見蓄情知無俗姿安能悅眾目先生日來往東溪路應熟一經品題余名字耀巖谷遇合良有時不才異山木

呂氏用靜齋

兩岸夾嵯峨一水中委蛇是間有髙人靜與山林期結茅並溪石故迹司空遺因人愛其山佳處應自知心閒境隨勝眼靜山增奇寥寥丈室中日用夫何爲不書咄咄事髙詠休休詞無人書一編有興酒數巵便是一生了安問蓍與龜依依中條云夢想紫芝眉昨朝寄書至謂我來何時急營買山錢已覺從君遲他年兩繩牀分忍西山饑

蒲城董公予素不識其何如人也一日袖橫軸所謂龍窩圖者同仲堅見過而以詩見謁余雅不能文詩尢非所長者加之老病日久縱不避拙惡亦安能爲他人椎肝腎邪渠請益堅余重違封意且念其勤姑因所見以敍之云爾

封生攜客來謁我蓬蒿裏軒軒抗塵俗不知誰氏子所主我旣賢伊人亦云喜探懷出新圖一語煩舉似蹇余不能文三請意未已溪山有素期入眼盡其美層雲蔽重淵萬木夾兩涘飛流防絕壑千丈垂幅紙餘霏散如霧防滴亂紛委何物竅其旁相傳龍所止廟貌寄空山何代爲經始年深祭血幹亂久誰復祀威靈昔所聞對面隔千里誠通感必應𨿽逺猶在邇巍巍窟宅尊安臥久不起何當洗甲兵倒挽豳溪水

余嬾日甚不作詩者二年矣間者二三子以歌詠相樂請題於吾兄遁庵遂以歲月坐成晚命之因事感懷成五章以自遣志之所之不知其言之陋也覽者將有取焉

負暄頽檐下病骨喜新霽微風動天宇木葉隕虛砌緬懷平生事奔走媿非計投身田野間心迹得少憩時榮豈不慕省躬自當逝薇蕨滿春山猶可以終歲

罷書掩闗臥窻牖亂淸樾風枝驚宿鳥札札畏顚越葉聲走前庭誤聴雨未歇不知霜已重但覺寒切骨耿耿不能寐起坐候明發試問夜如何虛檐轉殘月

晨起坐髙齋鳥啼幽寂破小兒具文墨信手供日課旣無寵辱驚又不至寒餓自量亦云幸到此能幾个更欲希世榮所望毋乃過蒲團正溫厚得穩且安坐

連蹇拙進宦艱難昧理生一事且不免況欲二者並忍窮分所安不爲世所縈牀頭一卷書淨洗胸次平偶逢會心人欵欵話中情缾儲喜不空今年賴西成

靑山如有情向人呈偃蹇我本山中人一出偶忘返崎嶇半天下始覺居山穩力極勢自回苦不費推挽稅駕良自玆千里豈云逺舉手謝山英應笑歸來晚

陳子正容安堂

陳子少英邁逸气不可挫典刑肖乃翁出語輒驚座行止非所能造物聴掀簸功名鷹在鞲歲月蟻旋磨區區一邑【一作室】中十載供史課結廬慕淵明志向有許大澹墨冩形似終日相對坐一室足我容百念付慵惰靑山隱檐楹流水出其【一作階】左植花數十叢種竹千百个事來若機張事去如甑【一作瓶】墮浩然方寸間不受一塵涴豈無二仲賢閒暇日相過有酒相獻酬有詩互賡和溪山入笑談珠玉霏咳唾徜徉天地間一物莫非我醉來語更眞卿去我將臥主人正髙枕【一作眠】山鳥莫啼破

崧陽歸隱圖

落落出世人視世猶糠粃獨惟愛山緣一念未渠已嘗行崧陽道經覯略可紀有山皆孱顏有水盡淸泚寒藤絡古木奇花開芳枳風從四山下紅綠亂紛委云日互蔽虧百態呈怪詭微泉不知處叢薈鳴宮徵山鳥忽驚飛花落空巖裏靜聞雞犬聲人家應在邇百年能幾日山間有餘晷孰知桃花源不出武陵水回首視人間囂囂足塵滓便擬結椽茅悤悤迫行李一來汾沮洳畱滯綿幾祀幽懷渺難忘澹墨寄形似舊遊一經眼未往差可喜此心本無著夫豈爲物使昔何從而來今何從而止翛然來往間於是得之子幻影竟安用我亦聊爾爾一笑兩忘言庭花委階戺

送尋正道歸浦中

江頭【一作邊】楊柳才堪折陌上行人還又別春光不解苦畱人兩岸楊花飛白雪江風搖搖吹綠波欲別未別傷如何勸君且住聽我歌後日重來白髮多

松溪幽隱圖

何宮遺構山之隅長松蔽映千萬株中有一徑穿縈紆冷風蕭瑟無時無人間赤日如洪鑪恍疑仙景來蓬壺蹤迹一墮聲利區回首自覺泥塗污歲月因循歸計迂松溪想象勞形模可憐塵夢今始蘇空對溪山慚畫圖一日來歸聊自娯

壽賈總管

紫髯茁頤膽滿軀胸懷落落眞丈夫古稱山西出將種我公家世皆吾儒朝家未錄勛臣後時時射虎西山隅一官平水今幾年鄕閭坐覺疲氓蘇驥塗千里會須展小邦未足勞馳驅繡衣錦防不復見人言愬也終平吳此時此日生鵷雛鬱蔥佳气充公閭當筵擊築聲嗚嗚滿堂賓客聨簪裾天公催花爲噓枯要及花下傾金壺春風花開人不孤年年人與春風俱

送王子壽之平遙

卜築謀南邁回轅遽北之有情慚見厚無語只空悲易忍行時淚難堪別後思明年鴈來日屈指數歸期總管李侯移鎭京兆病久不能卽門屏奉巵酒一賀爲歉謹作拙惡以餞行軒

一札飛書下日邊龍移方伯殿長安晉城父老心皆泣秦地姦豪膽已寒千里馳驅容驥展九霄空濶看鵬摶十年潦倒登門客臥病無由挽去鞍

送總管李侯北上

姓名合上郭公臺落落襟懷間世才飛騎屢朝天上去好音時向日邊來中心都爲明時盡東閣常因好客開萬里鵬程從此始垂天云翼看徘徊

辛丑淸明後三日詩社諸君燕集於封仲堅別墅談笑竟日賔主樂甚然以未得吾兄弟數語爲不足旣而遁庵兄有詩餘獨未也主人責負不已賦此應命云

善惡人情已飽諳岸紗宴坐看晴嵐折腰不是淵明嬾作吏元非叔夜堪老去一觴猶有味病來萬事更何貪從頭悉讀行年記慚媿春風四十三

紅梅

誰防冰稍綘雪團黃昬和月倚防幹羞隨桃李爭春意要伴松筠傲歲寒冷艷只宜閒處著淺籹難入俗人看天心未借和羮便空抱枝頭一防酸

送仲堅漢臣二子過南澗歸賦是詩

螻蟻微生脫怒濤一茅容膝盡逍遙宦情更比詩情薄日力聊憑酒力消心類候虫寒更切鬢隨霜葉病先凋兒童失笑翁慵甚送客今朝卻過橋

冬夜無寐書以自適

四壁摧頽手重泥一枝隨意卽【一作足】成棲歸來已化千年鶴老去慵聽半夜雞世事榮枯都是幻物情長短不須齊寸心耿耿何人會隱幾西【一作寒】窻月色【一作片月】低【此詩河汾諸老詩集作段克己】

用韻答封張二子

心如墮絮已霑泥身似驚禽未得棲壺缺何煩歌老驥冠成不復帶雄鷄黃公遁迹終辭漢範蠡逃名徑入齊回首平生事堪笑少年豪气北山低

和答丹山夢庵張丈

抖擻徵衣衣上塵歸來白髮一畨新剰將酒向愁邊酌卻恐人嫌醉裏眞世事飽諳惟欲睡詩情漫苦只能貧歲寒松栢東風外付與千林自在春

中秋之夕封生仲堅衞生行之攜酒與詩見過各依韻以答二首

萬籟聲沈暮靄収長河瀉浪洗淸秋遙天千里澹如水明月一輪光滿樓隨意傾銀成【一作謀】勝賞誰家橫玉調新愁可憐白首蟾宮客羞對嫦娥說舊遊

夜涼河漢靜無聲澄澈天開萬里晴蟾吐寒光呈皎潔桂排疏影甚【一作極】分明良霄方喜故人共醉語那知鄰捨驚一片詩魂招不得九霄直與月俱淸【以上二首河汾諸老詩集俱作段克已】

跋秦得眞墨

晴窻不用辧犀紋墨妙秦郎已飫聞翠餅瑩如鴉背淨玉圖香鄙麝臍薰永寧賜第今猶少易水無良古亦云老我媿非揮翰手兩丸投贈負伊勤

午芹道中

渺渺江風吹葛衣愛閒長與世相違靑絲步障柳千樹碧玉屏風山四圍入眼江花如慰意近人沙鳥信忘機虛名到此成何事一笑平生始覺非

元日夜與二三子小酌

一樽相對夜如何卻恨歸來白髮多萬事到今從鹵莽一年好處莫蹉跎間収暮景供淸酌醉挽春風入浩歌多謝東君不嫌客也教衰朽得陽和

幽懷用夢庵張丈韻二首

百年過眼半羇旅十日逢人九嘆嗟叔夜不堪長抱病馮驩何苦久無家飄零身世風頭絮澹薄人情春後花擬把餘生釣江海爲煩嚴子借魚槎

起來乘霽看年華便著芒鞵待鹿車白水明邊鎔落日碧天盡處散餘霞決明防檢無多實甘菊商量有數花滿酌一杯都不計人間萬事足安蛇

自壽

霏霏晴雪防吟須颯颯秋風戀客裾計拙毎爲妻子笑病多還覺友朋疏行年如此事無幾破屋翛然家有餘濁酒一杯吾自樂人間富貴不闗渠

雨後漫成

羇思紛紛不易裁晚涼扶病獨登臺翩翩幽鳥避人去殷殷輕雷送雨來已判此身閒裏老且將笑口酒邊開安車待聘非吾事休作姑山隱逸猜

再和

涼月娟娟玊半裁曉風吹夢下瑤臺笛兼鄰杵相和切秋共羇愁一並來到處溪山容我嬾違時顏面向誰開少陵可笑行藏拙獨倚危樓剛自猜

四和

林外炊煙細若裁詩情引上賦詩臺螢從楊柳梢頭墮雨向梧桐葉上來華髮蕭蕭秋更短衡門寂寂晝慵開終南佳處吾將老仕宦休爲防徑猜

五和

身世浮雲不受裁羊裘重覓子陵臺隨人明月娟娟靜吹面涼風特特來多技漫勞寧似拙兩眉深鎖不如開牀頭忘卻糟牀酒誤作蕭蕭夜雨猜

乘興杖屨山麓值梅始華徘徊久之因折數枝置幾側燈下漫浪成語簡諸友一笑云二首

戲蝶遊蜂總未知小窻低亞兩三枝夜防燈下橫疏影渾似西湖月上時

幽香不許俗人知才是東風第一枝誤認文君新睡起讀書窻下立移時

梅花二詠

乞

漏泄春光洛水傍紫雲名字襲人香可能惠我黃昬伴休笑分司禦史狂

齅

玉骨那堪【一作愁】瘴霧傷好將經卷伴南荒坡仙鼻孔淸如水老覺朝云道气長

花木四詠

荷葉露

泉客將歸返故淵西風渺渺碧波寒主人情厚無他贈一把眞珠泣翠盤

葵花日

戀戀天光下玉階明妃初出漢宮來情知生死歸無路一防芳心誓不回

菊花霜

六宮試手學梅妝曽見飛英防額傍香粉嚼余濃不散唾花誤染縷金裳

芭蕉雨

憶別春容已十年回紋錦就倩誰傳都將一掬傷心淚灑向蠻溪數幅牋

龍門三題

雲中暮雨

古壘雲藏一徑微河山依舊昔人非貪徵往古興亡事不覺城頭雨濕衣【此詩河汾諸老詩集作段克己】

仙掌擎月

月出山頭未數竿仙人掌上玉團團瑞光冷射三千丈絕勝碧蓮峯下看

汾水秋風

一曲劉郎發櫂歌歡情未已柰悲何只今回首空陳迹依舊秋風捲素波

蒲川二詠

虞阪曉行

林外晨雞第一聲隴頭殘月伴人行未知局促鹽車下老驥蕭蕭又幾鳴

首陽晴雪

薇歌一曲對西【一作靑】山萬古淸愁【一作千秋】老翠巒望斷空巖人不見光搖銀海玉峯間【一作寒】

和李生湛然聞杜鵑有感之作

五更枕上夢魂淸初聽催歸第一聲我本無家更安往任渠啼血不闗情

秋日出郭

離離禾黍滿郊墟棗實紅殷接野閭四十年來無史筆有年今日仗誰書【一作張宇】

送馮資深歸西山四首

人間蠻觸日干戈暮四朝三都【一作能】幾何此【一作歸】去莫【一作歸】憂缾粟罄西山雨足蕨薇多

蕭蕭華發老書生久欲歸田計未成喜聽日邊消息好故山容得子眞耕

幾【一作三】年消息【一作思慮】漫營營重見西山眼倍靑胸次無塵元自好牀頭況有洗心經

候門穉子喜歸來暖熱那無酒一杯抖擻滿身塵土盡襟懷還對好山開

贈師巖卿【一作書師巖卿蒲中八詠圖】

老大溪山入夢頻彊憑圖畫冩情眞歸與不及身彊健山有英靈恐笑人

題張郎中明皇小決圖二首

志在馳驅禍已胎笑顏況更爲誰開貪爭飛鞠鞭去不覺逾垣有鹿來

天寶承平事久無弄丸驢背自馳驅不期一笑宮中戲傳作人間小決圖

周生景純贈菊數本因拾舊事依韻答之二首

陳國君臣醉宴時可憐璧月照瓊枝薔薇露濕仙裳重笑殢君王索好詩

萬里文姬去國時秋霜也到歲寒枝歸來滿面黃塵暗怨入西風馬上詩

題梁氏靜樂堂

攘攘區中人役心名與利於身竟何有幹沒不少置叔敬有耳孫犖犖與時異一官不肯覓閒居養髙志築室塵境中中有塵外意方其厭囂啾歸來行少曁牀頭一卷書淨洗紛華累茍能樂其樂寧復事吾事見客不吝情有酒卽成醉爲問東華塵何如北窻睡淸風吹我懷萬事覺無味誰知方寸間自有淸涼地

蘇氏承顏堂

登仙不羨飛雙鳬宰官不樂紓金珠行年四十著防服悲啼效作兒聲呱丈夫豈無四方誌倚閭望望心何如家國無事壽觴舉慈顏得酒增和舒客來艸具對客食殺雞奉母其賢乎榮華富貴固所願有子能盡如君謨至誠不動古未有悅親自得神明扶茁哉冬生孟林筍圉焉日出姜泉魚古來孝感有如此今人蓋以古爲模嘗聞古有色難戒愛深容色何愉愉詩成不覺涕淚俱爾有母遺傷獨無他年誰作孝友傳請錄吾語爲君書

題秋暮山行圖

亂山嵂崒爭淸妍寒林寂歷相緜聨人間黃塵千萬丈一防不到山林邊秋光澹薄秋气爽浮雲積翠何蔥芊髙風淒其脫木葉向來面目仍嬋娟江流一曲抱山麓孤舟斜日棲江湍行人何適來負擔腰膂踡犖確石頭路蹇驢鞭不前人家前塗渺何許望之不及憂悁悁問公何從得此本筆勢髣髴營丘傳我本山中人見之心惘然嵚﨑歷落眞可笑對畫題詩思昔年

送孫仲文行臺之召

仲也何人斯不滿六尺長言議間英發入耳音瑯瑯胸懷湛秋水面目嚴淸霜讀書及城旦寓迹鳬鷺行自公少餘暇婉愉奉髙堂甘防未及親有飯不敢嘗顏色或未怡防衣戲親傍執喪三年中哀慕如新喪回思顧復勞此意何時忘日聞辟書下且喜還且傷捧檄念吾親不覺涕泗滂拔英外臺選列布皆珪璋掾吏須幾人亦必求循良世人豈無才要以徳自將糾摘誰弗能吾心恐無常詩人有明誠茹柔吐其剛孝爲百行先子孝吾旣詳茍能推此心前路未易量慇懃飬云翼行矣勿悤忙

醒心亭

窻前流水玉泠泠窻下髙人酒半醒喚省邯鄲枕中夢如看王湛案頭經翛然自得天遊趣恍若那知地境靈說似功名塲上客倦遊時節一來聽

跋三堂王自寫眞

解衣盤礡眞畫史不待濡毛知可矣葛巾艸服嘗畫我意欲置我山巖裏虎頭於今幾百年與渠誰後復誰先翛然蛻迹乘風去一笑相逢喜拍肩

禦訂全金詩增補中州集卷五十八

欽定四庫全書

禦訂全金詩增補中州集卷五十九

段成巳下【以下從二妙集補入】

壽夢庵張信夫

一杯甕頭春持壽丹山客洗盞至客前共坐林下石酒酣語益眞道合意自適東風吹醉眼髙興寄空碧人生天地間迅若駒過隙胡爲就羈縛惴惴從物役何如夢室中一笑百憂釋棄置勿復道放懷陶玆夕

誄雙峯興上人

堂堂雙峯師不受塵世污禪坐三十年俯仰無愧處平生大事畢欲畱不可住適來水中漚水行漚復聚適去火上煙煙散火如故徜徉天地間去來隨所遇我懷未能忘正坐分別趣涕余會眞心三嘆出門去

贈呼延長原

我來負犢顚投迹汾水濱亂余寡儔侶所遇皆所親一行未易完忍更求其純矯矯呼延生棟宇接近鄰𨿽云

符詛師頗異尋常人疾苦在力救貴賤情一均功成不責報第恐傷吾仁曠懷寓杯酒不計醨與醇一酌萬事畢肝膽平輪囷酒酣奮長袖滿坐生陽春人皆笑汝狂我獨愛汝眞參苓我所須収爲藥籠珍吾聞先天術原委有本因後人罕知學莫復窺其津華陀起東漢扁鵲名西秦二君本儒者卒以醫自神願生繼髙躅勉勉勿因循

贈研師寄寄翁

有客抗塵容不知何人斯自云來西秦著腳汾之麋放浪三十年野鹿不受羈是身寄虛空歘若駒隙馳竄名書研間聊寄吾寄爲遊戲出三昧我豈甄陶師心成應之手觚楕各異宜萬象且胚渾一一非人私妙凝天地中不甈亦不壞探懷出蒼璧炯炯光陸離摩挲湛秋水隨手生寒漪𨿽鑿混沌竅大朴猶未漓回首銅臺瓦千載垢有餘坐令呂與張羞受牛後嗤便當什襲藏奚必古見奇待價不求售持易詩人詩卷余兩牛腰得之猶恐遲歸來飯甑空一字不救饑咀嚼誣枯腸似髙還似癡障簏與蠟屐優劣孰等夷不如且置之安事屢解頤翁聞爲一笑此事非所知茍可適吾欲君詩不當辭

刁少府優善堂

取人戒不周取善戒不遺理能兼眾美何必勞營爲柰何當塗人好以智自私身勤事仍左終日徒紛披君侯本將種磊落眞男兒延英辟賓館下問質所疑優善題其堂美意良可知永懷正子賢千古猶一岐休休好善心一出忠厚資片善或可取不厭蓬茅卑人輕千里遙願吐胸中奇投誠盡實理入耳無防辭從容談笑間萬事無不宜三年報政後齪齪何其遲潛令十萬家共煦晴春曦退食坐南堂何慮復何思

送張世傑赴京兆幕官

雨雪方載塗霜風裂膚肌丈夫四方誌遊子千里期簡書豈不畏孀親發如絲防義兩相奪欲行還遲遲世榮豈不慕此心難遽夷大分旣有定僶俛安得辭伊人遇知已第恐負所知去去勿重陳摶扶良自玆茍能以義飬猶足慰親思

馮生成之自燕歸平陽賴寂照先生獲脫奴役復齒士列將復歸燕主吾友濟夫來謁詩姑序其槪以答云

英英大馮君雅志在千里坎窞不得前而姑止於此出處𨿽兩塗動靜無二理燕坐三十年初不離朝市了了方寸間湛然若秋水馮生適何來眉目差可喜自云衣冠後家破偶不死失身坑阱中搖尾凡幾禩過者日千萬藐焉不一止忽逢盤谷翁引手惟力致力極勢未回旣出幾復委不知何因緣得入先生耳一見不忍遺卽命加冠履奴僕豈所安推已乃知彼惻然動於中棄余猶棄粃少辱豺虎塲永謝泥與滓乞詩答盛徳此意良亦美顧我欲何言一笑不知已先生世外人於汝初何竢茍能堅一心綺語奚足恃屈信固有時此正在知已勿如越石父以是驕晏子

楊生深甫以毉鳴河汾遁庵先生以下皆贈以詩生吾黨士也觀其意似不以淺近自期者故余之所述不特稱道而已也

楊生頭角非凡子少以毉名動州裏胸懷了了中可人容貌恂恂外如鄙前徽未艾足憑藉論議滔滔有原委人身造化一天地敢謂精微盡於此中情不自安願就先知問其防遁庵先生天下士挈擕陬維爲指似古人由此不難到但恐中心復中止千金再拜一言重采掇方書究終始姓名會看滿人間滚滚西馳若汾水

送賈徳逺北上【並序】

生親老家貧輟晨昬定省之飬以入京師其心將以有所得而歸爲親榮也𨿽其親之心亦然而一身之勞故不暇計忘勞以悅乎親生之志也若生者其以義飬者與於其行乞言以爲別吾老矣言不見用於世𨿽無言顧於生何缺生意益堅而無倦色姑序其事以慰其行雲

賈生歷落非庸子坐守窮廬足文史山田磽確無百畆日課諸郎力耘耔瓶儲顚倒得幾何晨夕安能具甘防抱闗擊柝有不擇智效一官聊爾爾霜風栗冽歲雲暮水宿山行二千里及親而仕古所樂敢以﨑嶇憚行李明年花發望君還防戲階庭爲親喜

贈答詩社諸君

賣藥韓康伯能詩張志和眞鋼須百鏈明月要重磨眼底如君少閒中得子多兵連猶未斷莫厭數相過

漫成二首

一榻了窮冬吾生豈易供盡教人笑拙最苦客妨慵無寐閒欹枕忘言醉倚笻可憐猿與鶴歲晚肯相從時序驚何速形骸彊自持整冠毛屢脫束帶孔頻移蹭蹬成空老吟哦不救饑百年行已久一笑欲何之

和答木庵吳粹中

四海疲攻戰餘生寄寂寥花殘從雨打蓬轉任風飄有興歌長野無言立短橋敝廬獨在眼不覺路途遙

送王子壽之平遙二首

宿靄添行色晨鐘戒俶裝去期何太迫別語不成章戲防憐文度扶衰賴孟光臨汾一巵酒目斷隴雲長識面時何晚論心分已深相期同卜築豈料遽分襟別日宜加飯因風莫吝音家山有成約閒健早來尋

壽李濟夫

夫子何爲者昻藏不入時眼前諸事罷膝下兩兒嬉落落眞難合悠悠聽所之黃花一杯酒歲喜與君持

蕭少府挽詞【並序】

隰倅蕭君余不識其何如人也余初入城府謁余於客邸敝衣敗絮眇然一寒生爾爾後時時於朋遊中見之貌益恭气益和與之言確乎有守而不逾乎中其加於人豈一等也一日卒於平陽之學捨府僚張侯而下皆有挽章吾友公度邀餘同賦義不可辭且蕭君母氏在堂臨年而失賢子行道之人聞之爲之出涕以相其哀焉況平昔甞所往來者爲出一章以弔但辭鄙義拙不足以發明蕭君之徳業例奉繐帷以黷爲愧

蘭杜摧芳不待秋令人灑淚怨靈修門前弔客多靑眼堂上孀親半白頭共說才華爲眾許豈期仁義是身讐一抔防防重泉土野老相傳說故侯

和師巖卿遷居之韻

君看行路古來難木鳥其間得小安三窟未成那用狡一枝粗穩不須寛破除夢境原無國収拾詩盟舊有壇秋菊春蘭俱可喜等閒乘興一憑欄

伯和告別北邁欲得一言以資行槖惓惓之意蓋不能違也病臥中殊無好懷漫此以贈

聽唱離歌一再行翩翩裘馬戒晨徵據鞍耿耿壯夫志去國遲遲遊子情野店人稀休奠枕山蹊路險莫貪程一鞭行色西風順萬里秋空片鶚橫

李公子誕日賦詩爲壽

歲晚喬松蓋倔彊幾經風雪幾冰霜髩毛不與秋同老名字長隨菊共香堦下芝蘭相照映人間岐路極微茫願君參取東坡意有病安心是藥方

張提舉子華報政中臺賦詩爲餞苐荒淺良愧也

廟堂遣使出分巡撫飬遺黎尙舊人今日不虛前日舉去時仍是到時貧一心耿耿公家務兩髩蕭蕭驛路塵鞭策自君家世事蹄涔未足騁騏麟

送婁郎秀實北上

气壓元龍百尺樓摶空雕鶚正髙秋珥貂自屬封侯相借箸咸推決勝籌會計不勞談笑了功名未肯等閒休並州豪俠風流在慚愧儒冠漫白頭

壽李濟夫

往來詩酒晉城間白日相看尙昔年鳩卜一枝如我拙驥思千里屈君賢牀頭文史猶堪樂眼底芝蘭正可憐但願太平身健在西風長醉菊花前

辛丑淸明後三日詩社諸君燕集於封仲堅別墅談笑竟日賔主樂甚然以未得吾兄弟數語爲不足旣而遁庵兄有詩餘獨未也主人責負不已因賦此應命云

燕子歸來人未歸平生事業與心違天翻地覆春仍好雨打風吹花又稀淡抹平林煙苒苒亂飄香雪絮霏霏可憐光景誠虛擲坐對虛罇到夕暉

寄題張氏雄飛亭

大署佳名揭棟甍相君英气見平生心隨燕鴈共千里志效齊禽一鳴昭代誰人飛鶚表滄溟何日縱鵬程會乘風便扶搖去但恐垂天翼未成

紅梅

淡掃胭脂碎玉團天生異物著江幹月邊標格嬌增韻雪底精神巧耐寒春意底應容易見人情還作等閒看可憐棄置蒿蓬外倚杖東風鼻一酸

寒食後有感而作

二月山城尙薄寒冬衣未解嘆衰殘賞心更比年時減酒量全非舊日寛防防花隨春共老悠悠詩與夢俱防此身只合山間了勛業何勞鏡裏看

送史生仲恭北上

裘馬翩翩事逺遊少年豪舉气橫秋愛君早有四方誌爲我能無一日畱擊築悲歌增感慨倒瓶濁酒浣離憂他時相憶勞回首何處風沙認晉州

仲堅將去平水啟行之夕防飲於史氏之山齋

得子膠膠擾擾間往來未熟各衰顏百年更有幾回醉一月都無數日閒不放肝腸中白墮將何面目對靑山相逢且盡今宵樂明日紅塵復市寰

齋居偶成

赤手誰能捋虎須溪山好處颺輕裾頭顱久覺非侯相顏面從教與世疏一榻淸風塵土外半軒黃菊雪霜餘明經自爲兒孫計敢與鴻儒論石渠

湛如古井冷無波鈍若吳鉤澁未磨半紙功名蝸左角百年身世蟻南柯天翻地覆親曾見暮四朝三都幾何萬事轉頭供一笑向來事業盡蹉跎

用韻答封張二子

有斤誰斵鼻端泥借榻聊從地主棲萬事成虧均野馬半生癡黠類醯雞文章自笑非時樣道徳空期與古齊老懶正宜閒處著髙名無用不如低

再用前韻

勞生擾擾燕分泥常逐東風到處棲止渴望漿那及酒供炊無米敢言雞仙人墮淚空辭漢處士爲書已贊齊陋巷自無車馬到衡門從此不嫌低

再用渠字韻

兒女憐翁競挽須侯門何事曳長裾功名於我非所願風月與人良不疏綘灌自能扶漢業綺黃只合老秦餘耳根一洗塵囂淨防防寒泉玉潄渠

和答丹山夢庵張丈

幸自無人識姓名忍將兩腳閙中行元從有我安排了彊欲趨時作麼生案上一編聊慰眼世間萬事不闗情此情惟有沙鷗信來往江頭自不驚

翌日二子見和復用韻以答三首

短髮蕭蕭散不収老來何事更悲秋常年有酒或無月今夕乘晴好上樓休對嬋娟談往事祗將笑語替淸愁冷光願照金罇裏記得開元太白遊

忽聽城樓暮角聲飛空片月快新晴雲煙斂迹無纎滓星斗収光不敢明千里共看人已老一枝難穩鵲頻驚醉吟坐到三更盡病骨不禁秋气淸

香霧霏霏晚漸収冰輪碾破一天秋便邀東海騎鯨客同上西家賣酒樓不向此時一醉更於何處散千愁年年人月如今夕永結無情汗漫遊

丁未立春日與彥衡景純史生飲座中彥衡有詩且需余和爲賦此

花枝摘索費詩催自笑吟懷老未灰白髮漸如殘雪滿朱顏不逐早春回可人襟韻來三客入眼風流欠二梅有酒聞身彊健在莫教閒卻手中杯

翌日再用前韻簡二子

長吟未老雨來催雪積寒鑪火漸灰一防枝頭紅尙淺半痕溪面緑初回行擔酒債還思杜坐得詩窮大笑梅報答風光無好語對時虛覺費淸杯

獨坐有懷往昔復次前韻二首

短髮刁騷不受催坐看浮世幾飛灰流年冉冉人空老往事悠悠首重回天逺望窮歸去鴈地寒瘦損折殘梅等閒無計驅愁得除向壚頭試一杯

快飲休嗔急管催昔人不飲已成灰轉頭晚景無多子屈指春風又幾回撥悶直須煩麯糵和羮宜且置鹽梅莫言兩手渾無用花下猶堪把酒杯

衞生行之少負俠气與余兄弟相遇於艱難之際自抑惴惴常若不足迨今十年矣家貧而益安豈果有所學乎不然何其捨彼而取此也生正月十六日誕彌日也因賦詩以贈爲一笑樂且以堅其志云

低心不肯逐時趨坐覺瓶儲歲屢無試手耕維新事業傳家弓冶舊規模膝前癡騃憐文度酒後麤狂憶阿奴【生弟襲之嗜酒而狂生毎容之】但願年年身健在一罇長得與君俱

再用杯字韻

緑髮潛爲白髮催賞心半逐壯心灰已事業因循卻又放風光寂寞回春意等閒遺病木曉寒特地妬芳梅病來止酒人應笑忍耐良辰負此杯

人間聲利任渠催烈焰何甞發死灰世態翻云悲易變年華如水挽難回驚心舊曲空聞笛防額新妝不見梅百轉枯腸思一漑虛名方信不如杯

送李山人湛然之燕

驚塵浩浩塞云寒珍重儒冠莫浪彈相府豈能容阮籍館人那解識馮讙無書可上裘空敝有夢難通刺欲漫且好駐君千里駕小齋如斗足容安

戊申四月書於史氏仲恭別業

飄飄天地一臒儒問柳尋花未要扶老去生涯三徑在向來意气一分無罇前乍喜潮紅頰鏡裏那知雪滿須睡起北窻成一笑人間岐路足﨑嶇

漫書二首

山翁只合坐山房四壁蕭然一木牀心爲感時空渺渺鬢因懷舊變蒼蒼人間日月驚何速物外光陰本不忙一枕北窗眠正穩卻疑身世在羲皇

擾擾膠膠人自忙心閒無地不淸涼雨邊戰陣蚍蜉閙花底生涯蝴蝶忙幸有文書遮老眼豈無藜莧療饑腸從教門外蓬蒿滿不見白丁計亦長

五月朏日書以自適二首

隴月娟娟白板扉溪風颯颯冷麻衣藜牀坐穴人空老鐵硯磨穿計已非叔夜自難堪作吏李膺那解早知機但教方寸常無事一酌淸泉亦自肥

身貨休論兩孰多畱連光景且婆娑谷臧得失不相逺蠻觸功名能幾何悶後徑尋醅甕飲醉來慵撃唾壺歌扁舟舊有江湖趣須把藍衫換一蓑

次韻周景純先生見寄之作

閒尋閒計適閒情日月催人慨易傾築室未能依表聖卜鄰先喜得君平慚非世用甘藏拙謬得時稱豈是誠我與西山相信久不須更與白鷗盟

幽懷用夢庵張丈韻二首

此懷耿耿付東流蒲柳形骸不耐秋老去始知身世幻病來漸覺鬢絲稠靑蠅防物驅還至白鳥猜人挽不畱収拾閒愁共晚睡西風吹夢泠悠悠

自嘆行藏久謬悠多君雅志在林丘一生斷向閒中老百計何勞分外求總把行年償酒債更將餘日費詩籌膠膠擾擾人間世一笑罇前萬事休

封仲堅挽詞三首

幾年爲我駐行輈一閉幽宮挽不畱望望故丘君飲恨防防遺息眾爲憂皇天無路申三問隙地何人借一抔重對平時舊遊處野煙荒艸秪增愁

藏身無地古難堪賻葬何人爲脫驂伯道可憐誰主後緹縈猶在勝生男十年往事如春夢千古遺經憶夜談一片羇魂招不得暮云黯黯泠幽龕

昔常屈指計前期今守窮廬竟死爲多病毎慚調防力餘生誰救急難時匠斤欲運莊周泣鄰笛遙聞向秀悲一片嵌巖磨不燐更堪重讀孟郊詩

薛寶臣生朝

曉砌初開十二蓂一樽介壽爲君傾昔聞存義能從政今見元欽又繼兄謝傅階前瓊樹秀老萊堂下防衣輕莫言小邑徒勞耳萬里靑雲第一程

送張器之北上二首

匹馬翩翩出漢闗春風塞艸幾芊綿人憐季子貂裘敝自誓桑生鐵硯穿羊角防摶溟海上鴻毛行遇順風前吾軍正賴君增气萬里靑雲穩著鞭

瞇眼風沙去路迷又攜書劍過山西片心耿耿摧尢壯六翮翩翩飬後齊千里會看黃鵠舉一枝休嘆彩鸞棲丈夫自有乘車日司馬橋名不浪題

蘭氏晚節軒二首

幾年會計屈微官五斗才堪給酒錢野鶴風標寒愈峭巖松節目老方堅石腸未省隨時轉鐵面何甞與世妍回首風煙三徑晚典刑當作畫圖傳

都把升沈不置懷一罇時對好山開張公雅有江湖志崔子本非丞貳才爲政從渠嗤拙宦買田已自賦歸來髙情想象常如在不逐春風沒艸萊

贈醫者

術以醫名行以儒爲人不肯著方書共髙世外封君達自許山中陶隱居掉手恥爲他日計論心羞未古人如有兒還解傳家否試問門前長者車

壽尊兄遁庵先生

筆頭風雨斡千鈞早歲甞充觀國賔避事就閒眞得計有才無用且藏身虛名到底將安濟渉世而今不厭貧白髮相看老兄弟暮年同作太平人

送王載之

鞍馬今年事逺遊北州未穩復南州胸懷落落馮驩鋏塵土翩翩季子裘擊築悲歌增感慨倒瓶濁酒浣離憂一編笑我衡茅底坐送光陰到白頭

雨後漫成

詩情牢落不堪裁人物風流愧玉臺門外寂無肥馬到枕邊剰有好山來年華滚滚身如幻世事膠膠眼倦開擬把餘生寄江海沙頭鷗鷺莫驚猜

再和

癭杓天然不用裁日傾新醖剝蓮臺幾回醒酒風才過一霎催詩雨又來兩腳只堪閒處著寸心贏得片時開此身有類傷弓鳥曲木無情亦暗猜

三和二首

壯志如今日撙裁功名不復夢雲臺半生回首事安在一葉驚心秋又來不引壺觴聊自勸未知懷抱若爲開浮名畢竟成相誤盍作閒居鴆毒猜

世事紛紛巧劃裁何如無事醉春臺脇肩一笑亦良苦有田幾時歸去來百念都隨灰燼冷一罇聊爲聖賢開從今便入農桑社園友溪翁莫見猜

四和

甞把閒身靜品裁殘生何幸脫輿臺田園依舊喜重到松菊就荒傷獨來懶散從教塵事廢襟懷難對俗人開自量不肖非逋客爲報山靈且莫猜

五和

樗櫟無心入匠裁姓名不列郭公臺閒攜藜杖看云度靜掃松軒待月來未把酒杯頭懶舉試拈書冊手慵開荒才自信非鄒樂安處靑山有底猜

題七賢圖

七賢不與竹林期人物風流各一時妙語霏霏皆作者髙懷落落更安之山川如畫靈猶在溟渤飛塵世屢移欲薦菲辭無處問黃流千里夕陽遲

贈琴士任先生

翛然天地一臒仙誤落紅塵二十年萬事成虧云過眼一身蹭蹬雪盈顚支頭欲寫卷中趣洗耳試聽徽外弦他日遂君林下約月明風露淨涓涓

樂郎中萱春堂

共道傳家以義方長畱春色在萱堂靜宜有壽何須祝樂自無憂不待忘華萼光輝連二妙瑤林照映列諸郎要看腰笏牀俱滿歲月靈椿未易量

容庵

走徧人間行路難歸來始覺此身安半椽自覆人應笑兩膝足容我已寛階下蘭生猶可佩籬邊菊老盡供餐微軀此外無餘事一炷淸香篆曲盤

總管隴西公歸自趙城以雪途行役見命賦此以獻

曉鞍催發五更鐘王事匆匆不易從雪气空蒙迷馬首霜威跋扈襲裘茸誰家村落雞頻唱到處園林鳥絕蹤卻憶雲山舊棲地擁衾髙臥飬吾慵

萬夫長李侯西覲回作詩爲賀二首

帷幄雍容擁萬夫雄襟英槪漢臧吳獠兒坐失重巖阻戰士爭先九折驅去日旌旗塡蜀道歸時笳鼓競堯都謬爲門下登龍客擬頌勤勞愧腐儒

坐擁貔貅十萬夫雍容帷幄看投壺威風栗烈前無敵膽气輪囷大滿軀銅柱直期標百粵連城潛覺失全吳江南公事行將畢願獻扁舟範蠡圖

乘興杖履山麓值梅始華徘徊久之因折數枝置幾側燈下漫浪成語簡諸友一笑云

漏泄春光人未知輕紅已透最髙枝洗妝自有天然態盡道冰容不入時

光徳道中

行行不覺到斜陽顧影頻驚爾許長返照此身還此是莫因外景便承當

和答陳子京二首

擾擾浮生等聚嬉風波千丈渺無涯掩闗一卷牀頭易泠眼從渠笑絕癡

雲山咫尺阻同嬉望斷音容天一涯閒道城居最堪隱想君爲計未全癡

梅花詠七首

憶

初謁瓊漿記昔年迎門一笑想嫣然夜來雪暗前村路恨滿東風意不傳

夢

神女塵緣久未忘飄然隨月到髙唐歡情未接還驚覺雲雨陽臺空斷腸

尋

玉想形容霞想裾雲英自與世姬殊幾年來往藍橋路搗盡霜得見無

探

未甞親到謝家堂風韻何由識謝娘說與選花場上客須知林下勝閨房

浸

洛浦飄颻信有神淩波忽覩一枝春摩挲老眼看微步旖旎香生羅襪塵

浴

洗盡鉛華見玉環肌膚冰雪照人寒臨風脈脈嬌無力輕裛香羅半未幹

惜

襟袂翛然風味酸北人誰識蔡姬賢可憐拋卻淸伊月埋沒邊沙二十年

花木詠四首

海棠風

宿酒微醒不自持君王催喚太眞妃醉紅睡起依然在忙倩羅紈爲解圍

楊柳煙

九原喚起李夫人誰炷仙香爲返魂一撚宮腰渾瘦損舞衣微帶瑞云痕

梅花月

別後盟言不忍寒舊官到底勝新官情緣未斷還相見人復團圓鏡復完

山茶雪

飄飄天上謫仙人嘗作金鑾侍從臣老大風流殊未減錦袍如舊白頭新

龍門五題

禹門雪浪

峽束洪流起怒濤亂翻晴雪與云髙徐看行處元無事小智區區枉用勞

疏屬晴嵐

云拖殘雨斂前峯翠色寒光溢幾重應有詩人偏著眼時施膏沐爲渠容

雙峯競秀

云外亭亭聳翠環天荒地老兩峯閒若教工部常經眼未肯將詩譽玉山

神谷藏春

山間艸木四時春一脈淸溪不染塵忽見漁郎驚借問卻疑儂是武陵人

姑山夕照

日鎖羣峯欲下遲蘢蔥一片冷胭脂醉吟著我扁舟尾畫出坡遊赤壁時

蒲川六詠

蒲津晚渡

城下行舟一箭輕城頭落日半竿明河流洶洶風仍急時聽浮空欵乃聲

舜殿薰風

煩暑人間不可支暫來陊殿獨逶迆南風一拂淸如水猶似當年解慍時

東林夜雨

煙雨蒙蒙古梵林院庭深悄若無僧林稍一防熒熒碧知是層樓供佛燈

棲巖疊巘

山色縈靑不染塵何年精舍構嶙峋也知偏入閒人眼爲現雲間淸淨身

潙汭夕陽

潙水橋邊日下遲蘢蔥一片泠胭脂山川良是風猶古想象英皇下嫁時

王官飛湍

泠云深處漾寒淸千仞懸流玉練明車馬往來山下路何人到此濯塵纓

幽居奉借遁庵尊兄嚴韻呈隱之潤之二英弟一粲三首

解鞍借榻避氛埃淨拂風軒待我開詩句墮前還忘卻聊書歲月記曾來

浮榮過眼等浮埃罇酒相逢一笑開門外紅塵髙萬丈莫教一防鬢邊來

小軒如斗靜無埃面向靑山好處開漫道幽人招不得一樽今日爲君來

張信夫夢庵四首【並序】

子張子寓迹於裏西之精舍以夢名其室且命余訂之夫人之方夢也念念相因萬境現前一得其意則揚眉軒目傲然以爲樂一失其意則喪神沮气愁悴以爲憂昏昏沒沒行於夢境之中初不知夢之爲夢也惟其不知也故爲憂樂之所汨及渙然而覺始知向之汨吾心者之虛妄也世之人貪得而患失廢精神耗思慮終日焉顚倒錯亂於憂樂之域而不自覺悟者庸非夢耶蓋寐者斂睫之夢也寤者瞠目之夢也是以達人大觀寤寐兩忘𨿽視其身猶以爲夢幻況區區之物烏足累其心哉姑作是詩而爲之獻亦以自釋爾

憶昔邯鄲道上行半生回首夢初驚而今始覺非眞實過眼浮雲萬事輕

覺時常笑夢時訛夢覺其間爭幾何聊爾藏身大槐國閒看明月上南柯

一身栩栩復蘧蘧爲蝶爲周我自如寤寐人間等遊戲此心無地不華胥

世味迷人人不知紛紛蕉鹿競爭爲山翁正坐山堂上笑問黃粱第幾炊

和楊彥衡見寄之作六首

幾年奔走趂槐黃兩腳紅塵驛路長夢破邯鄲成獨笑半生回首只空忙

西風浩浩塞塵黃白髮緣愁若个長客夢五更驚忽斷打門縣吏索租忙

一裘誰爲制黃無可柰何秋夜長我自忍窮方未暇不知蠻觸戰爭忙

一葦初航十里黃故園歸計渺何長可憐兀兀靑燈下還似當年舉子忙

小園蔬茹待秋黃不事姜鹽味自長口腹累人良可笑可能終歲爲渠忙

幽迹無心學綺黃荒才渉世本非長年年來往燕然道卻爲山林有限忙

古瓶梅花

錦帳銀瓶浸玉肌風流應自有人知夜深窗下橫疏影絕勝西湖月上時

徽宗墨竹

野禽背立歲寒枝想見當年落筆時吮墨綴辭俱防國九泉笑殺李家兒

蘭氏自然齋

萬事榮枯一笑間情知使尼定誰闗編茅依石寛如斗臥看溪云出岫還

張世傑經歷牧牛圖三首

緑陰深處戲童兒牛自東西兒不知休說兒狂無伎倆人間何事不兒嬉

斷煙荒艸澹無姿寫出人牛自在時毀瓦一歡聊爾耳不知何者是盈虧

兒自嬉遊牛自眠葛洪磯畔舊因緣三生石上精魂在一夢回頭又幾年

楊茂之志適軒二首

坐嘯行吟困卽眠心遊隨處莫非天是中眞意何人會隱幾蓬窗正防然

人心自有一羲皇說著元來話更長詩句墮前還忘卻坐看林影轉虛廊

秋日牡丹爲友人賦病久無佳思姑作俳語三章以應命對觴一軒渠可也

訴盡中情在兩詩可憐誰識漢文姬歸來已覺秋風晚標格猶應似舊時

秋雨瀟瀟無限思妄憑羽客覓環兒蓬萊日月非人世不記梧桐落葉時

公子初離季隗時丁寧私語兩相知從渠歲律春秋變一防眞心死不移

暇日意行姑射山下奉借遁庵先生聽雨堂韻簡詩社諸君

散策步幽巖所遇良可喜戀戀蝶繞衣涓涓泉入耳俯仰天地間一物莫非已暄妍坐閱春事芳飄飄思與春雲長呼兒置酒飲花下風來滿袖攜花香白白紅紅紛澗谷恍然身世如河陽東風吹落山頭雨山鳥催歸共人語拂苔便欲枕流臥卻恐傍人笑孫楚眼看六合塵土滿歸袂翩翩去何所乘風便擬淩靑空人間無處尋方蓬

附虞集河東段氏世徳碑克已成已之幼也禮部尙書趙公秉文識之目之曰二妙成已登正大進士第至宜陽簿及內附朝廷特授平陽提舉學校官不起而克已終隱於家一時諸侯大夫士皆尊師之各有文集數十卷

附段輔二妙集後志顯祖遁庵君與從祖菊軒君才名道業推重一時值金季亂亡辟地龍門山中遁庵君旣沒菊軒君徙晉寧北郭閉門讀書餘四十年優遊以終凜然淸風視古無媿其遺文惜多散逸所幸存者古律詩樂府數百章

禦訂全金詩增補中州集卷五十九

欽定四庫全書

禦訂全金詩增補中州集卷六十

道釋

重陽眞人王嚞【四首】

補劉祖謙重陽租師仙迹記略師王氏名嚞字知明重陽其號母孕二十四月而生正隆已卯間遇至人於甘河以師爲可教密付口訣及飲以神水自是盡斷諸緣同塵萬有陽狂垢污人益叵測多爲玩世詞語使人喜聞而易入其變異誕詭千態萬狀不可窮詰後於南時村掘地爲隧封髙數尺榜曰活死人墓又於四隅各植海棠一株曰吾將來使四海教風爲一耳居三年復自實之遂遷於劉蔣與和李二眞人爲友各結茅居之至大定丁亥夏復焚其居人爭赴救師婆娑舞於火邊且作歌以見意詰旦東邁徑達寧海首防馬鈺於怡老亭馬與其家人孫

氏俱執弟子禮又得譚處端劉處丘處機王處一郝大通等七人號馬曰丹陽譚曰長眞劉曰長生丘曰長春王曰玉陽郝曰廣寧孫曰淸靜散人並結爲方外眷屬迨己丑季秋畱王郝於昆崳山攜四子西歸抵汴寓王氏逆旅無幾何呼丹陽付密語無疾而逝四子歸其柩葬於劉蔣故庵之側丹陽因廬於墓次今之祖庭是也有詩詞千餘篇分爲全眞前後集傳於世玉峯老人胡光謙爲之傳

附密國公全眞教祖碑王眞人名嚞字知明咸陽大魏村人弱冠修進士舉業籍京兆府學又善武略天眷間收復陜西英豪獲用眞人於是捐文塲應武舉易名徳威字世雄【按眞人始名中孚字允防】後入道攺今之名字【按重陽教化集云在闗中名並兩吉字知明在寧海又添一吉字智明】於終南劉蔣村剏別業居之置家事不問半醉髙吟曰昔日龎居士如今王害風於是鄕裏見眞人曰害風來也眞人卽應之正隆己卯季夏旣望於甘河鎭醉中啗肉有兩衣氊者繼至屠肆中其二人形質一同眞人驚異從至僻處防禱作禮其二仙徐言曰此子可教矣遂授以口訣其後愈狂詠詩曰四旬八上始遭逢口訣傳來更有功明年再遇於醴泉邀飲肆中酒家問其鄕貫年姓答曰濮人年二十有二姓則不知也畱歌頌五命眞人讀餘火之自此棄妻子而去又爲詩故以猥賤語詈辱其子孫其末後句云相違地肺成懽樂撞入南京便得眞後別號重陽子眞人在寧海一日告眾曰時將至矣明日西行道友乞詩詞至夜畱詩曰登途上路不由吾雲霧相招本性蘇萬里淸風常作伴一輪明月毎爲徒山靑水緑程程送酒白粱黃旋旋沽今夜一杯如有意放開紅燭照冰壺筆尙未投從外有史公者來送酒一座大驚大定十年正月四日口授頌曰地肺重陽子呼名王害風來時長日月去後任西東作伴雲和水爲鄰虛與空一靈眞性在不與眾人同頌畢儼然而終

附唐順之史纂左編王嚞號重陽子京兆咸陽人母感異夢而妊二十有四月始生時宋徽宗二十年十二月二十二日也師自幼不羣及長體貌雄偉美須髯倜儻尙義不拘小節弱冠業進士系學籍好屬文才思敏防僞齊攺元阜昌初歳屢饑人至相食時咸陽醴泉惟師家富其大父乃出金以賙之逺而不及者咸來劫取鄰里三百戶余亦因而侵之家財爲之一空有司率兵卒捕獲曰鄕人饑荒拾路所得吾不忍寘之死地有司賢之隨釋不問人服其徳金海陵王正隆四年師忽自嘆曰孔子四十不惑孟子四十不動心予猶碌碌如此不亦愚乎自是之後性少檢束親戚惡之曰害風來師受而不辭闗中謂狂者爲害風因以自呼是年六月師醉於甘河防二人被髮披氊其年貎同一師訝之從而懇請其人徐曰此子可教授其修眞口訣時年四十有八所遇者皆唐純陽子呂仙翁之化身也五年中秋再遇於醴泉師趨拜之眾笑曰這是害風安得識眞仙耶其人邀師飲師問其鄕閭年姓答曰濮州人年二十一而不告其姓畱祕語五篇令師讀畢焚之且曰速去東海投潭捉馬已而俄失所在師乃捐妻子送次女於姻家竟委而去行匄鄠杜終南間舉止亦若狂者人莫測也後別構庵於南時村起封髙數尺壙深丈餘以活死人目之又號曰行菆以方牌掛其上書云王害風靈位又於庵四隅各植海棠梨一株日吾欲使他日四方風教爲一亦如此殖三年遷居劉蔣北之水中央肆口皆稱外語鄕人素待以害風故莫審其意復自擊瓢壺以遊行歌且飲嘗從澗河攜壺酒歸一人呼曰害風肯與我否卽予之一吸而盡令師取澗河水飲之蓋仙酎也問師云子識劉海蟾否師云是何能識但嘗見之畫像耳乃笑而去師自此不復飲酒人或招之惟飲水而已人醉師亦醉焉俄一夕自焚其庵鄕裏驚救方舞躍而歌曰數載殷勤居劉蔣庵中日日塵勞長豁然眞火瞥然開便教燒了歸無上奉勸諸公莫悒怏我咱別有深深況惟畱灰燼不重遊蓬萊路上知來往人問其故答曰三年之後便有人來修此遂東行師嘗畱題甘河雲閒來翹首滄溟上釣出鯨鯢未是雄又題終南山資聖宮殿壁云終南山重陽子違地肺別京兆指藍田經華嶽入南京遊海島得知友赴蓬瀛共禮本師之約嘗自寫眞題其上曰來自何方去由何路一腳不移回頭卽悟又自畫云上山鶴爲一圖畱醴泉弟子史公密收之其行辭諸道友皆與之歌詩所以寓其微意而人不悟也攜鐵鑵乞食而行曰我與東方有緣迆邐出闗抵登州夜歸觀中書陜西所作詩於壁云一別終南水竹村家無兒女亦無孫三千里外尋知者引入長生不死門明旦拂衣東邁世宗大定七年七月抵寧海經詣儒者範明叔家主人邊與郡人馬宜甫邀館於私第旣久重而遇之初宜甫夢其家園一鶴從地湧出師至同師擇地立庵師指鶴起之處命名全眞全眞之名始於此矣師欲挽西遊宜甫家貲巨萬久而未決其室孫氏尢難之冬十月師乃入環堵約宜甫曰饋一食鎖庵百日至於分棃與芋栗令宜甫夫婦食之各有其數毎分送則必以詩詞或爲歌頌宜甫亦皆酬和又示神異罪福之報以驚之旣啟戶宜甫乃始屏去塵累攺衣冠而執弟子禮師名之曰鈺字元寶號丹陽子曩師在宜甫宅防譚玉者以宿疾來見師始拒之玉固請爲弟子畱宿庵中其疾頓愈玉遂出其妻而從之師名以處端字通正號長眞子繼有王公者居牛仙山聞師至來謁問答有契遂師禮之後住鐵查之雲光洞師飛蓋致其名號名處一號華陽子日者郝升深於易賣卜於市師入其肆背而坐罵升曰請公回頭師應聲曰君何爲不回頭耶升悚然異之師出從至朝元觀師授之二詞以發至意升大感悟乃執弟子禮後至煙霞洞賜名曰璘號恬然子且以無被衣畀之未幾師領馬鈺等住昆崳山始至指而言曰是中有煙霞洞我先世修道之所也命鑿之其器具之朽者與玉池井尙在時棲霞丘公年十九𨿽已入道未知所從而盤桓昆崳聞師在全眞庵因投謁於齋次師知其逺器贈之以詩賜名處機字通密號長春子自此門人頗集師以罵詈笞捶磨錬之稍散去篤志不變惟馬譚丘而已八年八月師自煙霞遷文登姜實庵九月居縣北蘇翁庵九年四月寧海周伯通請師至則立金蓮堂金蓮會其井水舊鹽咒之而甘美俄夜有光如晝人以爲火亟往視之見師行而光明隨師嘗訓馬鈺之妻孫氏名不二號淸淨散人又以天堂畫相示之五月五日令不二燒誓狀仍贈以詩又於文登立七寶會福川立三光會至登州立玉華會閒遊蓬萊閣觀海大風忽起人見師隨風入海中有頃復躍出惟墜失簪冠尋於波面泛泛而至有介公者素好善事而請出家志甚懇切師竟不許介去師謂人曰今二人於此欲建大殿宇一則基址旣立材木旣丰未求匠者而匠者自至何哉材旣備而功可成也一則指其立基之所窪坎未平一工未集匠者望之而去矣師在煙霞時張徳昭有子聰明甫十六歳送之入山就學以其宿有深契前後所贈歌詩晝夜反復告者非一後出山省親而不復至師與徳昭書又付以眞實語其子內心領之雅知夙有仙分而不能自奮於塵凡師之度人也必審其才分淺深故於徳昭之子呼小張哥而未嘗以名百方鐫誨而不能致介公孜孜切自請出家懇卒不納其所處例如此在萊州立平等會自是逺近風動與會日千餘人其五會之牓云平等者道徳之祖淸淨之元爲玉華金蓮之根本作三光七寶之宗源普濟羣生徧拔黎庻人人願吐於黃芽个个不遊於黒路玉華者乃气之宗金蓮者乃神之祖神是气之子气是神之母子母相見得爲神仙然則有眞功眞行澄心定意抱元守一存神固气眞功也修仁蘊徳濟貧拔苦先人後已與物無私眞行也又有金蓮定分疏開明疏三光疏玉華疏平等會規矩及諸詩篇文多不載師後往返於登萊寧海之閒及行皆畱詩爲別九月挈馬譚丘三人西邁過登州太守赫舎哩名邈者待以師禮及辭曰再會何時師曰南京後師羽化而邈適除南京副畱守又指望仙門外畫橋語郡人曰他年逢何必壞後一紀太守何邦彥以橋勢雄峭不利車馬遂命攺之其逆知類如此達掖城又得劉公者始隨其母來謁師一見輒契諭以出家母欣諾之名以處號長生子遂行至是所謂譚馬劉丘舉集席下矣故竹杖歌雲海上專尋知友來兀誰可教堪依托昨宵夢裏見諸虯內有四虯能跳躍蓋預指而言之也所謂詩詞與其事迹始末各載於本傳師至南京憩於王氏旅邸時孟宗獻友之以同知單州丁憂歸有神風先生杜某者嘗預言友之四魁事凡所發莫不應友之以仙待之一日忽告友之曰元師來我當參謁友之令僮僕黙踵其後徑入王氏邸中一膝跪見師方臥而閱書殊不少顧友之雅重杜及聞大驚杜再往始爲一盼三往笑而視之杜乃雀躍而去友之因之就謁師閱書而不爲禮問讀何書亦不答就視樂章集也問全乎師曰止一帙爾友之曰家有全集可觀也卽爲送至師自到京日使馬鈺等四人乞錢於市市及觔之鯉煮食之秤不及則不食友之頗惑黙念道人看樂章集已非所宜又食魚必其觔重果何爲哉他日友之問樂章集徹乎師不言但付其舊本友之檢閱其空行間逐篇和訖不覺嘆曰神仙語也卽還沐浴更衣焚香請教日益加敬師自是不復食魚蓋以友之爲大鯉故示意爾命馬鈺召匠者造獨坐風車工畢師云近日火熁我眼不能見使燃燈徧照之鈺卽頓悟又師自市四鯉穿而拖之入於邸中以羊肉二觔並煮之熟藏之月餘其魚肉皆臭敗令門人弟子食之時各戒羶葷莫有敢食者師徧問皆曰不敢馬鈺獨稽首曰師令食弟子食之師叱曰汝自不斷得欲托我耶遂與滿鉢師復曰到闗西無此物與汝食之凡數朝先令鈺早食羊魚又令沽酒市大蒸棗蜜彈子師自食之詢鈺曰防得否鈺未悟卽愈加痛教狂罵捶楚不分晝夜且曰汝一日自當悟矣鈺拜謝曰防師慈誨無所可報師曰惟修行則可報後入闗始悟京中之事一皆妙之教也臘月中時於鈺輩極煆煉之功逾往者百千錯行倒施一言一動受訶責以鈺等所乞錢物多市薪炭大然於所寢之室其室褊小令馬鈺譚處端入於內劉處丘處機立於外內則不任其熱外則不任其寒處不堪而遁師將歿三子立於牀下師曰丹陽已得道長眞已知道吾無慮矣處機所學一聽丹陽處長眞當管領之又顧處機曰此子異日地位非常必大開教門者也甫正月師與眾別曰今可赴師眞之期矣馬鈺等乞遺言師曰吾昔已書京兆灤村呂道人庵之壁口占頌曰地肺重陽子呼爲王害風來時長日月去後任西東作伴雲和水爲鄰虛與空一靈眞性在不與眾心同且戒勿哭言訖而蛻眾皆號慟師忽開目曰何至如此囑馬鈺以來事若達闗西化我鄕人仍付之密語勿輕傳之鈺再拜而受之又謂譚處端等曰汝輩前程皆在馬公手遂書物外親眷詩云一弟一侄兩个兒和予無逸做修持結爲物外眞親眷擺脫塵中假合屍周匝種成淸靜景逓相傳受紫靈芝山頭並赴金華會我赴蓬萊先禮師書畢奄然而逝享年五十八歳時大定十年正月四日也友之謂眾曰我旣弟子當主防事日祭謹甚至靈柩西遷不少懈焉告其子曰五人受重陽王公防化我其一也馬鈺等至京兆灤村訪呂道人庵得所爲之頌又謁和玉蟾李靈陽於終南師在南京以詩寄二公有首先一去三人同之句見醴泉史公密乃出舊圖而皆應合相與葺師之故庵師素不爲鄕裏信重及馬鈺至秦人方始追悔後鈺輩復往南京取其靈柩歸葬於劉蔣結廬三年然後各從所志馬鈺嗣其教與譚劉丘者繼爲宗盟而全眞學者稱鐘呂劉爲三祖又以師爲祖師元至元六年贈重陽全眞開元眞君其遺文全眞前後韜光集行於世云

淸涼

淸涼何所似不與苦寒同半夜臨潭月初秋過雨風

煙霞洞

古洞無門掩碧沙四山空翠鎖煙霞天開玊樹三淸府池湧靑蓮七子家闡教客來傳道法遊仙人去換年華可憐此地今誰管春暖桃夭自發花

附齊乘金大定間重陽王眞人自闗西來訪大昆崳山前大姓於氏曰我嘗修鏈此山山有煙霞洞盍往登焉於氏以爲我世居此未聞有洞乃相與入山求之果有洞洞口大刻煙霞洞三字於以爲神遂建祠紀石焉眞人有詩云

贈馬鈺詩

擲下金鉤卻一年方吞香餌任綸牽玊京山上爲鵬化隨我扶揺入洞天

遺劉處詩

鉤罷歸來又見鼇已知有分列仙曹鳴榔相喚知余意躍出洪波萬丈髙

附宋陶九成輟耕錄全眞紀實云金主亮貞元元年有吏員咸陽人王中孚者倡全眞教談馬丘劉和之其教盛焉章宗泰和四年元學士作紫防觀記所載詳悉

附明胡應麟雙樹幻鈔當宋之南渡禪門宗匠皆萃於南北方遂無一有聞者金人索浮屠大慧幾在行而復不果是時道教稍衰而王重陽以全眞崛起中土學徒譚馬丘劉輩從者數十百人其說時有合於釋氏又爲道門之別傳矣附馬大辧重陽集序歳在壬寅丹陽飛錫東來復還鄕邦一日語諸門人曰眞人平昔著述已有全眞前後集又其遊吾鄕時所著類皆談妙理裒集得三百餘篇分爲三上曰下手遲中曰分梨十化下曰好離鄕

附兪應卯鄠縣秦渡鎭重修志道觀碑師本醴泉人也於金朝初興之日舉進士中甲科道與時違遂卜終南劉蔣而居焉一日遇鐘呂於甘河傳是道之妙訣以重陽爲號以嚞爲名繼而防杖出闗東歸海上有問其故則曰我向丘劉譚裏捉馬去人皆未諭其防未幾從遊者七其所親侍者四馬鈺譚處端劉處丘處機是也西還抵汴遽謂門人曰東華鐘呂之約不敢愆期吾後事在劉蔣全眞之教汝輩當勉之言畢具湯沐奄然而逝

附明朱國楨湧幢小品近世有全眞教一門從中又分南北二宗靑巖叢錄云昉於金南宗先命北宗先性筆叢則云始於宋南渡皆本之呂巖巖又傳爲二宗而全眞之名立自王重陽至於符籙科教具有其書正一之家實掌其業而今正一又有天師宗分掌南北教事江南龍虎閣皁茅山三宗符籙又各不同大抵道家之說雜而多端淸淨一說也煉養一說也服食又一說也符籙又一說也經典科教又一說也自淸淨兼煉養趨而服食而符籙最下則經典科教蓋黃冠以此逐食常欲與釋子抗衡而其說較釋氏不能三之一爲世患蠧未爲甚鉅獨服食符籙二家其說本邪僻謬悠而惑之者罹禍不淺蓋馬端臨之說如此最爲精當今全眞一教大約是服食符籙又在二宗之下余所見醒神翁者其一也若國初鐵冠冷謙三丰之類乃眞仙應大聖人出世又不可例論

附道書全集重陽祖師論打坐凡打坐者非形體端然瞑目合眼謂之打坐此假打坐也十二時辰行住坐臥一切動中心似泰山不揺不動把斷四明眼耳鼻舌口不令內出外入者此名眞打坐也能如此者𨿽身處塵世名已列於仙宮不須逺參便是肉身聖賢三年行滿脫殻登仙一粒丹成神遊八極矣論降心凡降心之道若湛然不動昬昬黙黙不見萬物杳杳冥冥不內不外無絲毫念想此是定心不可降也若隨境生心顚倒尋頭覓尾此名亂心敗壞道徳損失性命不可從也行住坐臥常勤降伏聞見覺知此爲病矣論煉性理性如調琴則有斷慢則不應慢得中則琴可矣又如鑄劍鋼多則折錫多則捲鋼錫得中則劍可矣調煉眞性者體此二法論超三界欲界色界無色界此三界也心忘念慮卽超欲界心忘諸境卽超色界心不著空卽超無色界離此三界神居仙聖之鄕性在玉淸之境矣又詩云棄了惺惺學得癡到無爲處無不爲眼前世前只如此耳畔風雷迥不知兩腳任從行處去一靈常與气相隨有時四大薫薫醉借問靑天我是誰附明都卬三餘贅筆今之道家有南北二宗其南宗者謂自東華少陽君得老之道以授漢鐘離權權授唐進士呂巖遼進士劉操操授宋張伯端伯端授石泰泰授薛道光道光授陳柟柟授白玊蟾玉蟾授彭梠其北宗者謂呂巖授金王嚞嚞授七弟子其一丘處機次譚處端次劉處次王處一次郝大通次馬鈺及鈺之妻孫不二此外又有所謂全眞者其名始嚞蓋嚞大定中抵寧海州馬鈺夫婦築庵事之題曰全眞由是四方之人凡宗其道者皆號全眞道士

禦訂全金詩增補中州集卷六十

欽定四庫全書

禦訂全金詩增補中州集卷六十一

長眞子譚處端【七首刻顧嗣立元百家詩中今補九首】補唐順之史纂左編譚處端初名玊字伯玊後名處端字通正號長眞子蓋祖師授之也世爲寜海人以金太宗天防元年三月一日生生而骨相不凡六歳偶墜井其家人急救之則安坐水上出之無所傷又所居遺火巨棟折於臥榻前師方熟寢呼而起之神情自若人已知其爲異旣入學記誦敏防同軰罕及十歳學詩一日其所親指木架葡萄令作詩有云一朝行上靑龍架見者人人仰面看眾喜其蘊籍長而倜儻不事邊幅以孝義見稱其經史靡不涉獵尢工諸艸因醉臥雪中卽感風痺之疾自知非藥石可療乃暗誦北斗經以求濟忽夢大席橫空師飛起取之則諸星君坐其上師拜其下恍然

而覺自是歸道之心遂決世宗大定七年聞祖師在馬丹陽家徑往乞備門弟子列祖師畱宿庵中時嚴冬在候借以海藻不任其寒祖師展足令抱之少頃汗出如置身甑中黎明以盥手餘水滌其面宿疾頓愈由是願推誠心終身事之他日妻嚴氏怪師不歸就詰其所以師遽離之祖師復嘉其勇斷遂授以祕訣立今名號又贈詞有達眞譚玉之語其許可也明矣八年從祖師隱昆崳之煙霞九年從至黃縣盧山延眞觀觀有盧眞君出世之迹師於玉皇殿西壁題詩有杳杳飈輪去不廻鸞驂鶴馭破云堆之句是歳冬從祖師遊梁十年春祖師蟬蛻於王氏旅邸同丹陽軰負仙骨葬於終南之劉蔣村持防三年十四年復出闗東至洛陽朝元宮題詩云紫詔師眞歸去後未知孰繼大羅仙朝元實朗然子登眞之所故云迆至懷之修武有張八哥者如狂如癡識者以爲道一日唱言於市曰來者譚先生神仙之總管也後居新鄕府君廟之庵因往獲嘉縣尋復寓衞州北闗邸中新鄕之廟官溫六忽夜見庵中燈火熒然竊視之則師面火獨坐溫拜於前師防答不言而出溫待久不至迹之而不知所在急呼道眾白其事眾令朱四者詣衞質之主人曰先生自至未嘗出也朱回告其眾乃知其陽神也十五年乞食於磁州二祖鎭一狂徒問爾從何來遽以拳擊師之口尋致血流齒折而容色不變吐齒於手舞躍而歸於邸中見者咸怒欲訟於官師但云謝他慈悲教誨時丹陽在闗中聞而贊之曰一拳消盡平生業師家所見其有合如此十六年至洛州白家灘一農夫病累月治療無方夢中遇一道者軀幹魁偉與之紅藥服之卽愈次日見師愕然曰此夢中賜藥之師也欲以物酬師不領而去嘗與濬州黃四郎者同合寸金丸師之所分治無不效王之所分效十四五互易之其效與否如前始知非獨藥之神亦道气法力之神也十七年過髙唐縣以茶肆吳六者奉侍往來道侶甚勤乃遺龜蛇二字懸其肆初不知其爲譚師眞也一日鄰捨失火多所延及而吳肆獨存人以二字同純陽眞人辟火符蓋純陽嘗畱題於博興縣之酒館縣被火其館不災辟火符時人謂之耳又乞食宜村過渡新船就功將寘諸水聚人而挽之力不能動師因助之應手而入是夜凡僧道渡者水工願假手焉東遊抵陽武縣北夜起見北斗交換星如車輪亟呼道眾觀之其星尙如雞卵動揺未定久之復故自後師念聖號甚謹衛州淇門鎭石孔目問師持念之故師云眾亦宜念今嵗當有大水之災眾莫之省是年河決王洪埽二十年復西遊至同州西裏庵門人求親筆輙書龜蛇二字筆力遒勁有龍蛇盤屈之狀凡求書者亦多以字與之蓋預指歸期人初不悟至乙已四月一日仙蛻始應焉二十一年師在華陰純陽洞瘡生於首曰其將死乎眾莫知所對良久曰今我未死逮生於足則死矣因辭眾復至洛陽朝元宮之東得隙地數畝築庵居之二十五年夢遇重陽丹陽報以仙飛之期卽令門人預營葬事適足生瘡遂書長短句云交泰一聲雷迸出靈光萬道輝龍遇迅雷重脫殻幽微射出金光透頂飛一性赴瑤池得與丹陽相從隨顯見長眞眞妙理無爲湧出陽神獨自歸書畢曲肱而逝元至元六年贈長眞雲水蘊徳眞人有水雲前後集行於世

題洛陽朝元宮

宮門寂寂鎖祥煙古迹靈蹤尙儼然云罩連枝烹藥鼎霞生靈井漑丹泉日魂煉就華胥國月魄收將不夜天紫詔師眞歸去後未知孰繼大羅仙

遊靈山寺

閒閒雲水訪禪林密密瑯玕映碧岑玉桂峯髙塵不染靈山寺隱境難尋砌交白雪勻鋪玉窓隔黃花亂防金淸澈古潭秋靜夜桂花獨現本來心

述懷三首

挫鋭摧彊作善良頓然心法兩俱忘鼎中頻起金剛焰鑪內常燃般若香玉蘂乍芳惟獨采蟠桃初熟與先嘗莫言迢遞華胥國了了空虛路不長

爲慕仙源景物長滌除靈地布瓊芳南宮赤子居涼殿北海烏龜住絳房淸淨洞中囚白虎無爲山上牧靑羊自從鼎內云收後常飲醍醐臥醉鄕

天機深逺少人知一粒刀圭午上持霧捲古潭秋靜夜云收碧嶂月明時蛟龍縱得囚離鼎猛虎擒來鎖坎池煉就仙丹超造化去奔蓬島擅眞師

述懷

譚馬丘劉四个師逍遙自在做修持周天磨錬無窮寶一片靈光自得知

遊懷川

云耕寶陸三千里月破黃昬十萬家淸夜碧潭澄皎潔蚌吞銀焰產丹砂

珠歌

采得珠非貨貝靈山一道香煙快重盛無漏步無生五道霞光攢慧蓋這靈靈處處在妙用虛空無內外無有皆空空亦空法相果因俱染愛種種離超三界中覺卽如來頓明解尋文理義漫區區說聖談賢還揑怪不修完無毀壞境滅心忙觀自在恆沙瑩徹別塵埃出入無疑爲妙最獅子兒祗園內怒吼狐貍安敢對明月堂玊蘂芳气氳結就金蓮會黜惺惺祛聰解本來自有何須買山頭浩浩湧靈泉洗出虛空無證背遇重陽明教誨也無進兮也無退自從入妙認貧閒便知滅了前來罪絕討論去知解藏伏光輝如暗昧任他烏兔兩奔忙且這隨緣寄皮袋

骷髏歌

骷髏歌骷髏骷髏顏貌醜只爲生前戀花酒巧笑輕肥取意歡血肉肌膚漸衰朽尙貪求貪求漏不曽收愛欲無涯身有限至令今日作骷髏作骷髏爾聽取七寶人身非易做須明性命似懸絲等閒莫逐人情去故將模樣畫呈伊看你今日悟不悟

落魄歌二首

落魄歌我落魄我落魄渾身紙布爲衣著擺手行來萬事忙且喜一身空索索饑時覓食困時睡元初本住淸涼地慧劍輝輝奪日光無限邪魔皆逺離樂眞閒成眞趣邪逕荒涼我不去眞靈剔正漸分明超然走上煙霞路得眞修應了徹實卽得時無可說水晶宮殿鎭安閒勘破春花與秋月

我落魄我落魄衲布袽常恁著信意飄飄物外遊到處空空無倚托或居山或居郭不會書符並貨藥饑卽巡門覓一錢飽來萬事齊拓卻處閒閒無用作人情細細須除削龍虎嬰奼總不能黙黙醍醐常飲酌不做善不生惡坐臥去來空索索一片淸閒冷淡心從他四大任淪落絕闗機無忖度不望乘雲與跨鶴逍遙自在趣貧閒贏得隨緣恣安樂

示眾詩二首

六年煉盡無明火十載修成換骨丹湛湛虛堂無罣礙已知跳出死生闗

恰十年來學得癡騰騰兀兀任東西欲詢風子修行事垢面蓬頭火滅時

暢道

雲水遨遊物外仙刀圭一粒斷塵緣眞空結就三田寶妙用圓成五葉蓮火滅煙消因鍜錬心淸意靜爲精專逍遙放蕩長眞子萬里飄飄般若船

雲水逍遙逐處家任他烏兔易年華閒中慧水添金鼎靜裏靈田種玊芽海底養成紅芍藥山頭結就白蓮花我今說破超塵寶本有如如卽大砂

孤竹

一竿碧玊出芳叢直節虛心眾莫同耐雪欺霜堅歳月自然時復有淸風

鶴

停停獨立對秋風黒白分明造化功休訝得延千紀壽爲他頂上結丹紅

附範懌水雲集序譚公生而頴悟識度不凡善艸書爲人剛正有操行其述作賦詠舉筆卽成詩頌詞章僅數百篇又述語錄骷髏落魄歌警悟時人皆包藏妙用敷暢眞風引人歸善甚有益於時也

附道書全集長眞譚先生示門人語錄凡人輪廻生死不停只爲有心徳山云心生則種種法生心滅則種種法滅若一念不生則脫生死何爲有心蓋緣眾生有貪嗔癡三毒孽無明山師父云跳出三山口是也所以悟人修行割情拚愛摧彊剉鋭降伏除滅眾生不善心要見父母未生時眞性本來面目是也何爲不善心一切境上起無明慳貪嫉妬財色心種種計較意念生滅不停被此孽障舊來熟境朦昧眞源不得解脫要除滅盡卽見自性如何名見自性十二時中念念淸淨不被一切舊愛境界朦昧眞源常如處虛空逍遙自在自然神气交媾沖和修行如了此一事更有何生死可怖更有何罪孽可懼如生一念不爲淸淨卽是罣礙不名自在如何到得只要諸公一志如山不動不揺向前去逢大魔盡此一身永無回頭滿期必了晉眞人云心淸意淨天堂路意亂心荒地獄門

離峯老人【一首補】

補離峯老人羽士有集二卷

寄郭庵主

浮生忽忽葉辭柯百歳光陰已半過塵外靑山空悵望鬢邊白髮轉添多歳雲暮矣能無感君不歸兮可柰何我與沙鷗盟已定此回休更負煙波

補元遺山集離峯子姓於氏諱道顯出於文登於氏事長生劉君年未二十便能以苦行自立丐食齊魯間𨿽腐敗委棄蠅蚋之餘食之不少厭不置廬舍爲定居計城市道塗遇昬暮卽止風雨寒暑不卹也全眞家禁睡眠謂之錬陰魔向上諸人有脇不沾席數十年者離峯子行丐至許昌寄止嶽祠通夕疾走環城數周日以爲常其堅忍類如此嘗立城門之側有大車載槀稭而過者槀觸其鼻忽若有所省懽喜踴躍不能自禁爲一老師鎖閉空室中三日乃止初不知書自是日誦數百言示之老莊隨讀隨講如迎刃而解不數年徧通內外學作爲歌詩伸紙引筆初若不經意皆切於事而合於理學者至今傳之

附張本離峯子詩集序師自以其言爲道之棄物今所以傳者欲知此老林下百眠塵中幾蛻耳又曰悠然而風鳴泛然而谷應彼區區者或以律度求我是按天籟以宮商而責渾沌之尠丹靑也

秦志安【二首補】

補遺山集通眞子諱志安字彥容出於陵川秦氏略生二子通眞其長也自蚤歳趣尙髙雅三舉進士於得防澹如也貞祐初避亂南渡親舊以祿養爲言不獲已復一試有司至禦簾罷歸正大中通眞子已四十遂置家事不問放浪嵩少間稍取方外書讀之以求治心養性之實遇披云老師於上黨略數語卽有契因執弟子禮事之居都垂十稔𨿽日課校讐其參學受章句自逺方至者源源不絕所著林泉集二十卷行於代

寄李俊民

先生髙見眞吾師速營菟裘猶恨遲窓明炕暖十笏地松風蕭蕭和陶詩

山野已尋云外路直入天壇最深處踏開李願舊遊蹤請君自艸盤谷序

李志方【一首補】

補河南志志方安陽人初名益宣宗時爲戶部令史中原多故棄官隱隆慮山久之謁丘處機賜號重子嘗主天慶觀平生不作詩惟羽化時畱贈一詩投筆而絕

畱贈請

四大旣還本一靈方到家白雲歸洞府明月落棲霞無名老人【一首補】

補金李俊民天遊集序無名老人姓陶氏農家子平水襄陵人母夢靑童持金盤獻一大果如半黃半紅言上仙賜汝無名果也因而娠十三月而生因以無名爲名正隆間全家避役陜西靈寶縣補縣刀箭手大定壬辰從丹陽馬祖師過闗浩然長往隨方乞化與苦志趙公爲侶遊戲人世三十餘年行步如飛一日讀太上西升經豁然省韶州嶽家泊王氏請住庵振衣入座儼然而逝春秋八十有六有集曰天遊詩頌一百八十三長短句九十一信手拈得如萬斛泉源不擇地而出皆仙家日用事也講師祁定之爲校正傳於世

題熊耳山

熊山爲一丘漳水爲一壑夜眠云底牀晝登云外閣不知如何人得來享此樂自恨塵緣深不能頓辭爵

存句

對客談黃卷呼童烹紫芝

性似山猿獨心如野鶴孤

頤神春寂寂調息夜綿綿

俯仰長春景遨遊不夜鄕

造化逺離生死外機闗超過有無中

古木開花春寂寂寒潭浸月夜澄澄

但言造化都歸妄畢竟陰陽總屬私

千里暮霞蒸絳雪半林明月搗霜

汞死鉛乾天地靜龍吟虎嘯鬼神藏

有作有爲皆妄想無名無字是眞常

願君早悟中趣學我優遊物外修

然逸期【三首補】

補王利用洗憕子然先生碑師諱逸期字守約京兆涇陽人弱不好弄長慕風禮靑陽子桃花陳先生爲師至驪山遇了眞子趙公黙有所契後遊商顏卜築三陽艸庵以止息焉字其庵曰還眞三陽地勢髙迥泉素艱得師指其震隅曰泉其在此乎發之泉果湧出甘冽如飴遂賦詩云云居十歳西遊住太白延祥觀士庻參謁持紙幅懇求翰墨者比比或者辭色頗倨卽書二詩付之持歸披讀了無一字翌日再詣師席具白其事師笑曰爾元不曾開眼再讀當有所見展而視之墨迹儼然驚悔拜謝而去節度使伊喇金紫之在鄧也病篤夢異人飲以法水寤而卽愈命工繪其像晨昬敬禮焉聞師歷商過鄧使數人邀於路至則駭曰乃夢中所遇之異人也出像示之惟肖師知其意誠諭以詩云云紫金拜而受之歳壬辰秋七月居浙川召門下楊志堅張道性語之日比歳暮吾將行矣其年冬十一月二十八日命道侶次第而坐曰諸公盍爲我餞行因令髙歌起舞時及四鼔乃畱頌云云擲筆端坐而蛻平昔著述歌詩幾四百首

三陽艸庵泉

一陽初動震天闗須信還眞地有緣昨夜乖龍轟霹靂迸潮海眼出寒泉

諭節度使伊喇金紫

憶昔埀綸逾四載至今猶自不吞鉤可憐笑殺灘頭鷺辜負寒江一葉舟

頌

四大元無主包羅物外身壺中天地好歸跨紫麒麟趙抱淵【一首補】

補張子獻趙先生本行紀先生名抱淵道號還元子俗呼曰魔哥延安之雞川人自幼不凡志在方外嘗遇有道之士傳祕訣遂結庵以居後詣劉眞人得授心印隱居陽山一紀不出先生素不讀書忽一日夢眞君召賜金一席辭而弗受復以道徳二篇付之先生卽吞之入腹自此性天明朗心地開通聞所不聞知所不知詩詞歌詠若湧泉之流注因述歌云昨日庵前遇莊列二人防我長生訣又云尋个知音尋不得野人獨步下秦川遂來終南參重陽祖師後歷名山勝境落魄不羈寓意於詩酒之間自稱太上弟子至晚年還鄕於迎祥觀住坐泰和五年甘泉縣道友惇請先生住庵乃作如夢令詞答之其末句云相別相別來歳春分時節時人莫曉其意俄而次年二月初四日上遣二使者奉冠服召先生赴闕先生固辭使者堅索登程先生與道友黨珍及門弟子言我且當廻避遂沐浴正衣冠而坐至三更忽覩電光滿室聲震如雷眾皆驚駭奔往視之則先生儼然而逝矣畱頌云云是夜正屬春分之際平生述作集爲混成篇傳於世

頌

松梢皓鶴向風吟只有翻雲歸去心萬里靑天一片雪盡教華表柱頭尋

呂道安【一首補】

補趙九淵沖虛大師志沖虛大師呂君法諱道安家本寜海世爲巨室幼年頴悟志慕門歳在興定數絕塵緣一日屬門人以進道之語乃書頌云云頌畢翛然羽化

頌

平生不解道詩篇鍬鐝爲朋四十年稍通陰符三千字粗明道徳五千言般般放下般般悟物物俱忘物物捐此去不遭閆老喚今朝惟待玉皇宣

白道【一首補】

補涇陽志利市先生白道峪口人以其貎古質厚肩背嶐然俗呼爲井轂轤生七歳不能言及長馬丹陽遇於途次與語若合宿契遂得眞訣蹈水如履平地日行千里腳下無迹嘗自歌云云後果八十無疾而卒旣而舉葬棺空無屍旬日人見先生在白骨寺邊往來方驗所歌

自歌

橫流四條椽在世八十年若要跟尋我直至白骨邊萬松老人【二首補】

補萬松老人名行秀姓氏不傳自號萬松野老居仰山章宗臨幸進迎駕詩一首章宗和答後居京師報國寺築蝸捨榜曰從容庵耶律楚材從之學道有評唱天童覺和尙頌古從容庵錄楚材爲之序

龍山迎駕詩

蓮宮特作內宮修聖境歡迎聖駕遊雨過水聲琴泛耳雲開山色錦防頭成湯狩野恢天网呂尙漁磯浸月鉤試問風光甚時節黃金世界菊花秋

和節度陳公一絕句

淸溪居士陳秀玉要結蓮宮香火緣賺得梢翁揺艣棹卻云到岸不須船

附湛然居士集昔仰嶠叢林爲燕然之最泰和中本寺奏請萬松老人住持上許之萬松奉詔邇後章廟秋獵於山主事輩白師曰故事車駕巡幸本寺必進珍玩不然則有司必有詰問師責之曰十方檀信布施爲出家兒余與若不具正眼空食施物理應償報汝不聞木耳之緣乎富有四海貴爲一人豈需吾曹之珍貨也哉且君子愛人也以徳豈可以此瑕纇貽君主乎因手錄偈一章詣行宮進之大防稱賞有成湯狩野恢天网呂尙漁磯浸月鉤之句誠仁人之言也翌日章廟入山行香屢埀顧問仍禦書詩一章遺之師亦泊如也車駕還宮遣使賜錢二百萬使者傳勅命師跪聽師曰出家兒安有此例使者怒曰若然則予當廻車師曰傳防則安敢不聽不傳則亦由使者意竟焚香立聽詔旨章廟知之責其使曰朕施財祈福耳安用野人閒禮耶

附畿輔古迹志萬松老人金元間僧也兼僃儒釋機辯無際自稱萬松野老人稱之曰萬松老人居燕京從容庵漆水伊喇楚材一見老人遂絕迹屏家廢寢餐參學三年老人以湛然目之後以所評唱天童頌古三卷寄楚材於西域楚材序而傳之

附帝京景物略金元間有僧自稱萬松野老居燕京從容庵耶律楚材見之參學三年今幹石橋之北有甎塔七級髙丈五尺艸生其頂有石額曰萬松老人塔

附緑水亭雜識萬松老人耶律文正王之師也其語文正王曰以儒治國以佛治心王亟稱之謂雲門之宗悟者得之於峭迷者失之識情臨濟之宗明者得之於峻拔昧者失之鹵莽曹洞之宗智者得之於綿宻愚者失之亷纎獨萬松老人全曹洞之血脈具雲門之善巧備臨濟之機鋒誠宗門之大匠四海之所式範其傾心至矣老人有萬壽語錄釋氏新聞又善撫琴嘗從文正王索琴王以承華殿春雷及種玊翁悲風譜贈之見湛然居士集且作詩寄老人有一曲悲風對譜傳之句又嘗寄孔雀便面附以詩云風流彩扇出西州寄與白蓮老社頭遮日招風都不礙休從侍者索犀牛傳之法門亦佳話也

重玉【一首補】

補帝京景物略潭柘寺去都西北九十里徑羅防嶺行叢棘中赬山四合里許一山開九峯列見寺雙鴟吻今佛殿基故潭也華嚴師時潭龍聽法一夕大風雨潭側平地兩鴟吻湧出今殿角鴟也柘今已枯長不盈丈寺有金碑二大定十三年楊節度記明昌五年僧重玊詩寺先名嘉福後名龍泉獨潭柘名傳久不衰

龍泉寺應制詩

一林黃葉萬山秋鑾仗參陪結勝遊怪石爛斒蹲玊虎老松蟠屈臥蒼虯俯臨絕壑安禪室迅落危厓瀉瀑流可笑紅塵奔走者幾人於此暫心休

釋圓機【二首補】

補歸潛誌僧圓機字子初姓田氏亦北人𨿽爲浮屠善與豪士遊負其材略有握兵治民之志蓋隱於僧者也嘗住持南京靜安寺以不檢去之峴山歷嵩陽死與徳普相善頗能詩

題伊喇右丞畫

調燮之餘總是閒閒中遊戲到毫端而今亦有丹靑手猶在磻溪把釣竿

柳葉

一气潛廻造化中人閒無處不春風莫令冷地開靑眼試看夭桃幾日紅

附歸潛誌僧徳普武川人自號勝靜老人俶儻有機術與士大夫遊飲酒食肉豁如也嘗爲珠赫果勒齊所重在軍中論兵南渡居陳之開元寺與余先子善嘗著彌陀偈談理性先子爲序之屏山亦雅喜其俊爽不羇也頗喜字畫作詩年六十餘死余謂古之文暢祕演之流

附書史會要釋徳普號勝靜老人武州人能作詩頗工字畫

木庵【一首補】

補元好問木庵詩集序東坡讀參寥子詩愛其無蔬筍气參寥用是得名宣政以來無復異議予獨謂此特坡一時語非定論也詩僧之詩所以自別於詩人者正以蔬筍气在耳假使參寥子能作柳州超師院晨起讀禪經五言深入理窟髙出言外坡又當以蔬筍气少之耶木庵英上人弱冠作舉子從外家遼東與髙博州仲常遊得其論議爲多且因仲常得僧服貞祐初南渡河居洛西者久之時人固以詩僧目之矣三鄕有辛敬之趙宜之劉景予亦在焉三君子皆詩人上人與相往還故詩道益進出世住寶應有山堂夜岑寂及梅花等篇傳之京師閒閒趙公及內相楊公屏山李公及雷李劉王諸公相與推激至以不見顏色爲恨予嘗以詩寄之云愛君山堂句深靜如幽蘭愛君梅花詠入手如彈丸詩僧第一代無媿百年間曾說向閒閒公公亦不以予言爲過也近年七夕感興詩餘爲之擊節稱嘆恨楊趙諸公不及見之乙酉冬十月將歸太原侍者出木庵集求予爲序引試爲商略之上人才品髙眞積力久住龍門崧少二十年仰山又五六年境用人勝思與神遇故能遊戲翰墨道塲而透脫叢林科臼於蔬筍中別爲無味之味皎然所謂情性之外不知有文字者蓋有望焉正大中閒閒公侍祠太室會上人住少林久倦於應接思欲退席閒閒公作疏畱之云書如東晉名流詩有晚唐風骨予謂閒閒𨿽不序木庵集以如上語觀之知閒閒作序已竟然則向所許百年以來爲詩僧家第一代者良未盡歟

七夕感興

輕河如練月如舟花滿人間乞巧樓野老家風依舊拙蒲團又度一年秋

附髙克恭贈英上人詩爲愛吟詩嬾坐禪五湖歸買釣魚船他時如覓雲蹤迹不是梅邊卽水邊

禦訂全金詩增補中州集卷六十一

欽定四庫全書

禦訂全金詩增補中州集卷六十二

防防

成趣園詩【補】

附路伯達成趣園記自仲尼而上稱以道鳴者孟軻揚雄其選也孟有曰舜何人也予何人也有爲者亦若是揚亦有曰希驥之馬亦驥之駕希顏之人亦顏之徒若舜與顏仁賢之大者學之尙可以至況其餘乎此二公所以進人之善心使見賢而思齊也詩云髙山仰止景行行止其斯之謂歟獻陵梁君任性曠夷寄懷遐逺厭闤闠之喧樂林泉之勝蚤以家事悉委於其子嘗讀晉史隱逸傳愛陶淵明之爲人慨然思之於是背城而東幾一里膏腴膴膴間買田治園爲閒散計幅巾杖履晨往夕還廼命之曰成趣以書求余爲記凡三至辭不獲已而述之曰羙

哉名乎誠慕陶之深矣昔淵明去彭澤返故居日涉其園而至於成趣者蓋其所向之意深焉嘗摭陶事而論之得其所以謂之趣者陶蓄素琴一張弦徽不具毎與朋防則撫而和之日但識琴中趣何勞弦上聲又著孟府君嘉傳桓溫嘗問嘉酒有何好而卿嗜之嘉笑而答曰明公但不識酒中趣爾蓋惟琴抱太古之質惟酒適無何之鄕以其妙意有不可言傳者故謂之趣而園中之遊亦得稱其趣者豈非寓不傳之妙而與琴酒均耶今梁君之榜園必取此者是欲因其名而防其實誦其語而師其行余故曰誠慕陶之深矣如或用志不分乃凝於神則兀然而遺世寂然而忘言揖南山之佳气臥北窓之淸風其於羲皇上人幾何而不爲也語曰我欲仁斯仁至矣可不勉哉有人若曰彼之行誠髙矣我何敢望是自棄也安免聖賢之罪人余是以樂道梁君之善而與其進復設此以戒其惰故並書之若其亭軒之位序橋彴之規模藤架松窓竹溪栢徑接有道之士爲忘形之友起居談笑惟情之適已詳見於軍判初公之詩序故玆不復云

附初昌紹成趣園記獻州古河間郡其地咸鹵不宜花木去城十里之外膏腴膴膴連阡接陌桑防障日近城之地幾不可以種植城之東北隅有田宜稼獨異其餘乃沃壤也梁公子直買田於此至三頃餘五十畝乃結廬鑿井築垣作圃而居焉徧其田則樹之以桑環所居則種之以楡柳在圃之外植之以果在圃之內蓻之以花花圃之中構之以亭環亭之左右前後列之以松篁栝柏淸樾交合蔥蒨翁郁坐亭之中四面景物皆可得而有焉又作松窓栢徑藤架竹橋以爲散防遊歷之地至於花木之行列亭軒之規制欄檻之布置無一不適人之意者觀其所居之亭不取乎丹刻其楹桷侈大其制度以爲遊人耳目之樂蓋方丈之地一榻翛然但要容膝自安而已所植之花不必珍卉奇木姚黃魏紫但得秀而實者隨所有而種其與之遊者不必達官聞人名流勝士但曠達之輩方外之流道同气合無爲之友其所觀之書不必三墳五典八索九丘如道經禪話醫方丹訣無不愛而玩榜其園曰成趣亭曰容安軒曰靜樂皆取其退居閒靜之義公先豪於貲爲一郡之冠然與眾異趣耳瓦礫財貨膏肓泉石不以龍斷爲心以澹泊爲事卽之則無一防膏粱羅紈气與之語則眞通達之士也家事無大小一切諉之於二子日詣其園或命巾車或乘欵叚或幅巾杖履乘興而往朝至暮還如願就宿於此亦或有焉客有扣門則命壺觴具雞黍講道論徳俯仰二儀錯綜人物客去則闔扉而居優遊偃仰旣而焚香黙坐誦淵明詩讀南華眞人語所謂逍遙一世之上睥睨天地之間不愛當時之譽永保性命之期可以淩霄漢出宇宙之外矣由是朝廷名卿山林髙隱以至碩儒衲子或過獻陵覩其雅致畱心賦詠或聞公之髙尙景慕其爲人寄贈吟牋長篇短歌記文贊序珠聨璧綴焜耀璀璨照映巾匭公於其暇焚香盥手一一展玩諷詠其辭章咀嚼其意味且曰隋侯之珠和氏之璧天下之至寶豈可專擅久則恐爲神物奪去與其私室什襲而藏之曷若寫之琬琰傳之不朽仍屬僕爲序僕曰天下之名言必得天下之名士爲之序僕何預焉公堅懇不已義不能辭姑述其素所見聞者而爲書

黨懷英

宦遊履危塗常攖機阱懼家居對田園信腳得平路淵明千載士旣出乃更悟新歡見僮穉喜气到艸樹胸中自立豁所適皆勝遇嗟人爾何爲空誦歸來賦達人豈必仕出處本同素獻陵十畝園想象富嘉趣直求古人心著君榮觀處

張昌祚

貴富不可怙人多蹈危機淸閒乃仙分塵世得者稀髙哉隱君子不官無昨非城陰園日渉松茂竹圍肥談碁林樾映侑酒花枝圍文雉樂山澤樊中寧肯祈嗟予官兩紀補益無纖防三徑亦奚暇家窘親朋譏空爲慕遐躅漫賦淵明歸

李永安

淵明晉名流賢達早自悟一爲折腰屈幡然賦歸去親戚說情話園涉日成趣陳迹固已逺賞音者稀遇君獨慕髙節隱居事田圃亭軒喜幽靜緑防多佳樹三徑時往還花香襲杖屨所適忻有得忘言心自豫榜園固無愧古雅見風度顧我老將至區區猶仕路防當勇退歸卜鄰就佳處

酈掖

淵明恥折腰眷然歌歸歟𨿽云退身早田園已荒蕪日涉三徑幽松菊滋繞廬豈知對魚鳥尙媿在迷塗梁君早聞道浮雲視簪裾乃復愛淵明幽懷寄村墟朝行雲霞窟暮醉花月區尋梅雪沒履倚竹霜粘須妙趣人不識髙風今昔無淵明如病人旣病方袚除夫君千歳質泰然一復初安得有龍眠畫此成趣圖

路鐸

舉世醉浮滎幽事誰肯尋譬如攫金人入市惟見金先生厭塵雜靜念到園林數往境自熟有得樂更深春蘭泛光風夏木貯淸陰露菊浥佳色霜松知本心淵明嘗樂此意合無古今當其領防處豈止忘華簪先生比淵明但欠酒與琴飯蔬有眞味風籟有淸音出處縱小異要之俱陸沈我亦志丘壑聊擬斜川吟

崔巍

人生政如寓光景不暫駐行樂當及時甘分隨所遇柰何達者少往往名所悞白首縱得歸傷嗟已遲暮賢哉樂城子此理能夙悟雅志慕淵明葺園曰成趣乘興日遊涉蕭然惟杖履柴門晝常闗爲無俗客故松竹交翠防禽鳥弄淸咮風月四時佳如在山林住壺觴但自引琴書卽心悟更向容安亭髙臥談素此生眞足了覓甚蓬萊路恨不見紫芝相約臨流賦

田時秀

淵明昭曠人韻髙難適俗折腰肯爲五斗米三徑歸來理松竹千年何人爲賞音伯鸞之孫懷古心幽園日涉自成趣手植佳木成淸陰問公是中有何好杖履婆娑不知老涼風月夕竹自笑輕雲春書花相惱鴻飛防防無弋网萬事不理醉醇釀忘機便是葛天民髙情眞到羲皇上人生古今貴適意兩公解作一生事君不見平泉樹石名九州主人萬里著窮愁

郭安民

樂壽有髙士買園鄰郡城坐尋嘉樹防臥聽野禽聲閒裏書頻讀歡來酒自傾醉歌歸去曲應不愧淵明

劉仲傑

附郭新營五畝園不親闤闠樂郊園樹頭黃鳥聲求友庭下蒼梧色滿樽漁唱逺聞歸別浦牛歌臥聽在前村何時得彼淸閒地共醉田家老瓦盆

崔巍

梁君人品上羲皇日涉家園引興長芳艸翠茵承杖履修篁碧玊映壺觴自然風月情無盡如在山林樂未央我亦欲歸歸不得空嗟三徑已成荒

李永安

花木幽深逺市塵个中淸隱作閒人忘情勢利居安易寓意琴書得味眞成趣已追陶令迹放懷無愧葛天民他年若遂歸休願好向東臯卜近鄰

李楫

蕭然三徑足雲煙須信壺中別有天柳暗花穠隨杖履月明風細入毫牋亭軒侈靡非金穀交友淸眞似白蓮我亦老來當辦此掛冠何日得歸田

髙延年

幽圃平堂累歳成芒鞋筠杖日經行禽聲依竹自然樂風吹過松無限淸種藥幾番逢雨歇接花常見趂春晴是中受用難窮盡不學塵蹤擾利名

初昌紹

近郊風物小斜川竹樹陰陰晝掩門奉已樂天無妓妾退居元亮有田園靜中身與世俱棄妙處心知口莫言曾到君家北窓下空涼眞可臥羲軒

附金詩紀事案獻陵成趣園詩見諸集及河間志者皆作梁氏獨王庭筠子端別作吳氏今黃華集中此詩不傳而耶律晉卿湛然居士集中和作具存附錄於後以備考元耶律楚材和黃華老人題獻陵吳氏成趣園詩云雪溪詞翰輝星斗紙蠧塵防詩一首湛然揮墨試續貂囁嚅使人難出口丁年彭澤解宦去遨遊三徑眞三友悠然把菊見南山暢飲東籬醉重九獻陵吳氏治荒園成趣爲名良可取養髙不肯事王侯閒臥林泉了衰朽今年扈從過秦川可憐尙有蕭條柳歸計甘如吳子先麗詞已落黃華手知音誰聽斷弦琴臨風痛想紗巾酒嗟乎世路聲利人不知曾憶淵明否

海防寺宴集以禪房花木深爲韻

得木字

鄭輝【縣丞】

吾儕愛山水乘興遊金穀修竹防寒泉層崖排古木風軒杯暫把花院碁終局晚雨更多情畱人成夜宿

得禪字

楊天衢【鄕貢進士】

屋上靑山屋下泉泉聲相雜竹瑯然人生有限興無限海防結緣終有緣身外豈知眞佛計忙中聊復定心田那堪更著瀟瀟雨妝防淸虛助客眠

得禪字

槐柳陰陰首夏天閒門塊坐正蕭然忽防蘭友相爲伴來訪蓮宮一問禪粉著衣襟穿翠竹冰生齒頰潄寒泉晚來更看前山雨共借西軒對榻眠

得房字

楊之休

碧玉千竿防蘚墻水聲山色近禪房一軒疎雨僧碁靜滿榻淸風客夢長隔葉幾聽流鳥弄媚盤尢覺野蔬香賦詩把酒龍泉上共掃餘花坐晚涼

得深字

劉邦彥

淩晨防蹇從知音來謁龍泉溪路深一寒流通亂石萬竿修竹囀幽禽虛檐列坐茶酣戰小徑閒行酒旋斟珍重老僧延倦客淸談亹亹滌塵襟

名媛仙鬼謠諺無名雜詩

馮氏婦【一首補】

補馮氏武安縣新安農人之婦病後忽道一詩太和末病卒

病後口占

城南池館夾通津野色林光物態眞滿目煙霞蓬島逺一溪花木武陵春

張秦娥【四首補】

補張秦娥頗能詩其賦逺山一絕爲時傳誦其後流落劉左司昻贈之以詩有逺山句好畫難成之句【逺山一首見劉昻詩傳內】

逺山

秋水一抹碧殘霞幾縷紅水雲霞盡處隱隱兩三峯

南城

坡頭望西山秋意已如許云影渡江來霏霏半空雨長吟伐木詩停立以望子日暮飛鳥歸門前長春水

采菱舟

散策下松亭水淸魚可數卻上采菱舟乘風過南浦附金詩紀事案三詩亦載宋張宣公栻南軒集中城南二十詠內與徽國文公同作者也羅大經鶴林玉露稱其詩平淡簡逺徳人之言宋元詩防乃作秦娥俟考

女冠元氏【一首補】

補元氏好問之妹爲女冠文而艶張平章當揆欲娶之使人屬好問好問辭以可否在妹妹以爲可則可張喜遂往訪至則方補承塵輟而迎之張詢近日所作元應聲答之云云張悚然而出

答張平章

補天手段暫施張不許纖塵落畫堂寄語新來雙燕子移巢別處覓雕梁

附閨秀詩評遺山妹補天花板一詩淸貞之意因物觸發足令觀者起敬

無名氏【三首補】

彌川感興【見葭州誌】

漠漠寒云籠曉日萋萋衰艸欲霜天漂萍客夢三千里遊宦羈愁二十年

題崖略

縈紆一徑接虛空壯觀山河百二雄坐笑瞿塘沈鐵鎖何須函谷用泥封

登碧峯寺【見沁水志】

兩峽山髙月半輪五更人起馬嘶頻無端又上長安道輸與僧窓飽睡人

正隆童謡

補煬王江上錄正隆五年秋九月煬王亮起兵汴京勅天使催促八路軍馬各一地方入南界進發時童謡云云

正軍三匹馬簽軍兩隻鞋郎主向南去趙老送燈臺貞祐童謡

補金史五行志宣宗貞祐元年十二月乙卯雨木冰時衞州有童謡云云明年正月元兵破衞遂丘墟矣

團圞冬劈半年寒食節沒人煙

明昌童謡

附大金國誌明昌四年十月誅鄭王允蹈世宗第六子於屬爲叔先是允恭太子旣薨允蹈次長當立樞密院張克己以宮僚私意贊立太孫然允蹈性寛厚毋趙氏亦逺避恩寵中外無黨世家稱其局量諸武將謂其有外家風不甚附之太孫旣立毎見之有愧色是時主日久酣飲外間章奏不許通京師謡言云云完顏髙完顏志同見人心危疑且聞主嘗憾之密謀立鄭王而鄭王實不知也其妹夫唐古巴拉兄察爲統軍與髙等相得防於善提寺髙泣謂察曰皇帝昬惑不能君道公可與弟同達意於鄭王王亦許之由是謀意漸廣髙從兄爲中山守志同弟志寧爲從中起內侍兪三徳素惡江淵髙密結之伺主動靜爲應防唐古家二奴以資易馬與張衞爲古所逐具送大興府鞭之古婢春英先與張通古不知也一日婢立於看位見張從外來隔窓呼之與語告以駙馬與眾謀立鄭王二奴詣大興告變大興尹蕭宗裔送二奴各囚一所責狀之言皆同遂密奏主時與鄭宸妃張婕妤皆醉臥未興中漏六刻江淵以水沃面徐告其故夜遣東隊主李白曜西隊主張飛龍禦前將軍完顏赫徳特穆爾擒捕置獄防同館獄成鄭王允蹈及駙馬都尉唐古富察同母妹新興公主榮安公主並賜死餘同逆者夷三族

東欲行西欲飛中間一路亦垂垂吾醉不醉知不知興定童謡

補金史五行志宣宗興定五年十二月丁丑霜附木先是有童謡云云蓋言是時人皆爲兵轉鬭山谷戰伐不休當至老也

靑山轉轉山靑耽誤盡少年人

泰和童謡

附大金國誌初忠獻王罕欲贊太宗都燕司天監郝世才本遼臣也精於天文地理忠獻攻討每擕以行所言皆驗謂燕京土燥山逺水泉不潤可以威守難以文服若南徵北伐未巳此地可居如持盈守成禍變必作又泰和末有童謡云云至此燕京王气耗竭其言驗矣

易水流汴水流百年易過又休休兩家都好住前後總遲畱

實黙愛寶

補金史舒穆嚕阿巴字正之防論進士也正大間累官翰林直學士兼左司郎中貞祐中奪爵再起參知政事性好作詩詞語鄙俚人采其語以爲戲笑因自艸括粟榜文有云云等語以而作兒掾史知之不敢易也京城目之曰雀兒參政

雀無翅兒不飛蛇無頭兒不行

石碣詩

補歸潛誌興定初珠赫髙琪爲相建議南京城廣八十里極大難守於內再築子城周四十里壞民屋舍甚眾工役大興河南之民皆以爲苦城初起時於地中得一石碣上有詩云云字書類宋人迄今猶在相國寺

瑞云靈气鎭城東他日還應與北同歳月遷移人事變卻來此地再興功

韓魏公祠堂詩【補】

補堯山堂外紀靖康之變燕人有過相州者因謁韓魏公祠堂題詩祠中一聨云云魏公勲徳之重人知景慕如此

相州韓魏公祠堂詩【存句】

有客能吟丞相栢無人敢伐召公棠

楊眞君降筆

補續夷堅志陵川士人劉元方鄕說兵亂後縣邸中人祈仙楊眞君朴降筆詩尢奇偉不凡常詠髙麗紙詩八句批後云愼勿觸污神物終當飛去席氏子婦產乳未終竊視之三日後開卷乃無一字但空紙而已

論字【存句】

汝知毫端心萬物不可礙

龍盤一气雷云定鯨化三山艸木枯

詠髙麗疋紙【存句】

霜入詞鋒月防缺手中不覺風雷掣

詛祝歌

補金史錫裏庫傳國俗有被殺者必使巫覡以詛祝殺之詛者乃系刃於杖端與眾至其家歌而詛之云云其聲哀切淒婉若蒿裏之音其家一經詛祝家道輒敗

取爾一角指天一角指地之牛無名之馬向之則華面背之則白尾橫視之則有左右翼者

宮婢玉眞【二首補】

補續夷堅志大定中廣寧士人李惟淸元直者與鬼婦故宋宮人玉眞遇玉眞爲歌二詞

贈李生二絕

皓齒明眸掩路塵落花流水幾經春人間天上歸無處且作陽臺夢里人

自憐華色鏡中衰輕棄前懽已自宜不恨相逢情不盡直須白防望歸期

浙川木中詩【一首補】

補金人侵宋時伐浙川香嚴寺木造舟木中有紋理成詩

木中請

栽松種栢興唐日解板沈舟破宋時可惜香嚴千載樹等閒零落歳寒枝

禦訂全金詩增補中州集卷六十二

欽定四庫全書

禦訂全金詩增補中州集卷六十三

遺獻二人

元好問一【共詩一千三百五十六首以下已借刻顧嗣立元百家詩初選中】補元郝經元遺山先生墓銘歲丁已秋九月四日遺山先生卒於獲鹿寓捨經走常山三百里爇文酹酒哭於畫像之前先生與家君同受業於先大父經復逮事先生者有年義當敍而銘之詩自三百篇以來極於李杜其後纖靡淫艷怪誕僻澀寢以弛弱遂失其正二百餘年而至蘇黃振起衰踣益爲瓌奇復於李杜氏金源有國士務決科幹祿置詩文不爲其或爲之則羣聚訕笑大以爲異委墜廢絕百有餘年而先生出焉當徳陵之末獨以詩鳴上薄風雅中規李杜粹然出於正直配蘇黃氏天才淸贍防婉髙古沈鬱太和力出意外巧縟而不見斧鑿新麗

而絕去浮靡造微而神采燦發雜弄金碧揉飾丹素奇芬異秀洞蕩心魄看花把酒歌謡跌宕挾並幽之气髙視一世以五言雅爲正出奇於長句雜言至千五百餘篇爲古樂府不用古題特出新意以寫怨思者有百餘篇用今題爲樂府揄揚新聲者又數十百篇皆近古所未見也汴梁亡故老皆盡先生遂爲一代宗匠以文章獨步防三十年銘天下功徳者盡趨其門有例有法有宗有趣又至百餘首爲杜詩學東坡詩雅錦機詩文自警等集指授學者方吾道壞爛文曜曀昧先生獨能振而鼓之揭光於天俾學者歸仰識詩文之正而傳其命脈系而不絕其有功於世又大也每以著作自任以金源氏有天下典章法度防及漢唐國亡史興已所當爲而國史實錄在順天道萬戶張公府乃言於張公使之聞奏願爲撰述奏可方辟館爲武安樂防所沮而止先生曰不可遂令一代之美冺而無聞乃爲中州集百餘卷又爲金源君臣言行錄往來四方采摭遺逸有所得輙以寸紙細字親爲記錄𨿽甚醉不忘於是雜錄近世事至百餘萬言捆束委積塞屋數楹名之曰野史亭書未就而卒嗚呼先生可謂忠矣先生諱好問字裕之太原秀容人系出拓跋魏故姓元氏曽大父春忠顯校尉隰州團練使大父滋善儒林郎銅山府君贈朝列大夫父格顯武將軍鳯翔府路第九處正將兼行隴城縣令騎都尉河南縣開國男邑食三百戶妣河南縣君張氏先生七歲能詩太原王湯臣稱爲神童年十一從其叔父官於冀州學士路宣叔賞其俊爽教之爲文年十有四其叔父爲陵川令遂從先大父學先大父卽與倡和或者譏其不事舉業先大父言吾政不欲渠爲舉子爾區區一第不足道也遂令肆意經傳貫串百家六年而業成下太行渡大河爲箕山琴臺等詩趙禮部見之以爲少陵以來無此作也以書招之於是名震京師目爲元才子登興定五年進士第不就選往來箕潁間數年而大放厥辭於是家按其僕人嚼其句洋溢於里巷吟諷於道塗巍然坡谷復出也初筮仕除鎭平令再轉內鄕遂丁艱憂終喪正大中辟中州南陽令南陽大縣兵民十餘萬帥府令兼鎭撫甚有威惠詔爲尙書都省掾居無何除左司都事再轉爲中順大夫行尙書省左司員外郎兼修起居注上騎都尉河南縣開國子食邑五百戶賜金紫魚袋天興初入翰林知制誥金亡不仕而卒春秋六十有八某年月日葬於秀容之先塋前配同郡張氏戶部尙書林卿之女再配臨淸毛氏貨司提舉飛卿之女子男三人長曰撫奉直大夫汝州知州兼管諸軍鄂勒勸農事次曰振仕太原路參佐次曰總尙書都省監印女五人長曰眞適進士東勝程思溫次嚴女冠詔爲宮教號浯溪眞隱次順早卒次適成和郎大都惠民司提防太原翟國才次適建徳路織染局大使定襄霍繼祖銘曰士子賈技爭綴緝僥幸寸祿奔走急以爲詩文作無益糞壤擲棄明月璧先生卓犖有異識振筆便入蘇黃室開辟文源剪荊棘大聲復完金玉擊爛漫長醉思盈溢瑞錦秋花亂堆積險妬護前喘肝臆羣犬兟兟共讒嫉塵埃野馬爲鬼蜮遺山巖巖倚天壁國史興喪是吾職義烈不負董狐筆定襄髙寒拓跋國馬舁歸葬反宅有書有捲俱未卒嗚呼先生端可惜嗚呼先生不可得【按先生父格隴城令又云叔父陵川令先生集有望陵川詩自注云此縣先隴城府君舊治則叔父卽格也格以先生爲嗣蓋令陵川時尙未子之耳三女順集中有示女珍詩雲珠圍翠繞三花樹李白桃紅一撚春看取元家第三女他年眞作魏夫人順當作珍四女名柔】附元徐世隆遺山先生文集序文之爲物何物也造物者實靳之不輕畀人何哉蓋天地間靈明英秀之气萃聚之多蘊蓄之久挺而爲人必富於才敏於學精於語言能識天地萬物之情極其變而歸之雅爲詩爲歌爲賦爲頌爲傳記爲志銘爲雜言爲樂府兼諸家之長頌一代之典使斯文正如洪河大川滚滚不斷以接夫千百世之傳爲造物者豈得而輕畀之哉竊嘗評金百年以來得文之正而主盟一時者大定明昌則承旨黨公貞祐正大則禮部趙公北渡則遺山先生一人而已自中州斵喪文气奄奄防絕起衰救壞眾望在遺山遺山𨿽無位柄亦自知天之所以畀付者爲不輕故力以斯文爲已任周流乎齊魯燕趙晉魏之間防三十年其迹益窮其文益富而其名益大以肆且性樂易好奨進後進春風和气隱然眉睫間未嘗以行軰自尊故所在士子從之如市然號爲泛愛至於品題人物商訂古今則絲毫不少貸必歸之公是而後己是以學者知所指歸作爲詩文皆有法度可觀文體粹然爲之一變大較遺山詩祖李杜律切精深而有豪放邁往之气文宗韓歐正大明達而無奇纖晦澁之語樂府則淸雄頓挫閒婉瀏亮體制最備又能用俗爲雅變故作新得前軰不傳之妙東坡稼軒而下不論也嗚呼遺山今已矣靈明英秀之气散在天壤間不知防年防時復聚而爲斯人乎東平嚴侯弟忠傑喜與士人遊雅敬遺山永其完集刋布以大其傳云

附元李冶元遺山先生文集序唐開元間李邕李白皆以文章鳴世邕之所至阡陌聚觀以爲異人衣冠尋訪門巷塡噎白則王公趨風列嶽結軌羣賢翕習如鳥歸鳯是豈懸市相誇沽聲索價而後得之哉要必有以漸漬其骨髓動蕩其血气藻鬯其襟靈故天下之人爲之咨嗟淫泆鼓舞踴躍景附響合而不能自己吾友元君遺山其二李后身乎始齔能詩甫冠時名已大振尋登進士上第興定正大中殆與楊趙齊驅壬辰北還老手渾成又脫去前日畦畛矣君嘗言人品實居才學气識之上吾與君言亦嘗謂天下之事皆有品繪畫圍棊技之末也或一筆之奇一著之妙固有終身北面而不能寸進者彼非志之不篤習之不專也直其品不同耳如君之品今代防人方希刷羽天池揚光紫微不幸遘疾而沒其遺文數百千篇藏於家𨿽有副墨而洛誦者率不過得什一二其所謂大全者曽莫見焉是以天下之大夫士歉焉若懷宿負而未之償也東平嚴佐弟忠傑有文如淇澳好善如幹旄獨能求得其全編將鋟之梓且西走書數百里命予序引予謂遺山之文之名有目爭睹有耳咸聳庸何序爲惟君有蓋棺之恨此其可言者得以論述之主上向居藩邸挹君盛譽一見遽欲處之太史氏不數歲神聖禦天文治蝟興稽古建官百度修舉其於玉堂東觀金華延閣之選尢所注意者曷嘗不設燎以待之而側席以求之哉向使遺山不死則登鑾坡掌綸誥稱內相久矣柰何遇千載而心違際昌辰而身往此非君遺恨也耶尙賴栁如京之賢有慰韓吏部之志文工命拙𨿽抱憾於九原人亡書存足騰芳於百世顧予朴學未暇顯評言念舊遊聊爲揚云爾中統三年陽月封龍山人序

箕山

幽林轉陰崖鳥道人迹絕許君棲隱地惟有太古【一作荒】雪人間黃屋貴物外秪自潔尙厭一瓢喧重負寜所屑降衷均義稟汨利忘智決得隴又望蜀有齊安用薛干戈防蠻觸宇宙日流血魯連蹈東海夷齊【一作叔】采薇蕨至今陽城山衡華兩丘垤古人不可作百念肝肺熱浩歌北風前悠悠送孤月

緱山置酒【同內翰馮丈叔獻雷兄希顏賦詩分韻得賔字】

靈宮肅淸曉細柏含古春人言王子喬鶴馭此上賔白雲山蒼蒼平田木欣欣登髙覽元化浩蕩融心神西望洛陽城大路通平津行人細如蟻擾擾爭紅塵蓬萊風濤深鬢毛日夜新殷勤一杯酒媿爾雲間人

光武臺

東南地上游荊楚兵四衝遊子十月來登髙送長鴻當年赤帝孫提劍起蒿蓬一顧滍水斷再顧新都空雷霆萬萬古靑天看飛龍巋然此遺臺落日荒煙重誰見經綸初指揮走羣雄白水日夜東石麟防秋風空餘廣武嘆無復雲臺功

潁亭畱別【同李冶仁卿張肅子敬王元亮子正分韻得畫字】

故人重分攜臨流駐歸駕乾坤展淸眺萬景若相借北風三日雪太素秉元化九山郁崢嶸了不受陵跨寒波淡淡起白鳥悠悠下懷歸人自急物態本閒暇壺觴負吟歗塵土足悲吒回首亭中人平林澹如畫

防亭

春物已淸美客懷自幽獨危亭一徘徊翛然若新沐宿雲淡野川元气浮艸木微茫盡楚尾平逺疑杜曲生平逺遊賦吟諷心自足朅來著世网抑抑就邊幅人生要適情無榮復何辱乾坤入望眼容我謝羈束一笑白鷗前春波動新緑

出京【史院得告歸嵩山寺下】

從宦非所堪長告欣得請驅馬出國門白日觸隆景半生無根著飄轉如斷梗一昨隨牒來六月阻歸省城居苦湫隘羣動日蛙黽慙媿山中人團茅遂幽屛塵泥久【一作免】相浣【一作涴】夢寐見淸潁矯首孤飛雲西南路何永

元魯縣琴臺

荒城艸木合破屋風雨侵千年一琴臺睠焉涕盈襟遺愛食縣社公寜不堪任此臺卽甘棠忍使無餘陰旁捨髙以華大豪日捐金蒼云武暮鬼物憑陰岑尙徳抑虛墜典誰當尋我興薦寒泉百拜公來臨公來不能知落日下饑禽懷哉空山裏鶴飛猿與吟當年於蒍歌補衮一何深承平示得意獨能正哇淫君相此一時又復悟良箴諛臣坐廢黜盍亦起幽沈蒲輪竟頽轂香艸空深林寂寞授書室孤甥舉遺衾生平諒已然薄俗矧來今千山爲公臺萬籟爲公琴防曠不並世月露爲知音人閒蹏涔耳已矣非公心【元道州文編以元魯山爲元魯縣又臺今爲武祠故及之】

古意二首

七歲入小學十五學時文二十學業成隨計入咸秦秦中多貴遊防與書生親年年抱關吏空笑西來頻在昔學語初父兄已卜鄰跛鼈不量力彊欲緣靑雲四十有牧豕五十有負薪寂寥抱玉獻賤薄倡優陳靑衫亦區區何時畫麒麟遇合僅一二饑寒防何人誰畱章甫冠萬古徒悲辛

桃李弄嬌嬈棃花澹丰容盈盈兩無語爭春風春風何許來艸木誰靑紅天公亦老矣何意誇兒重昨朝花正開今朝花已空川流不肎駐並與繁華東楩楠千歲姿骯髒空谷中陽和不擇地亦復難爲功本無兒女心安用尢天公

贈答劉禦史云卿

學道有通蔽今人乃其尢溫柔與惇厚埽滅不復畱髙蹇當父師排擊劇寇讐眞是未可必自私有足羞古人相異同寜復操戈矛春風入萬物枯枿將和柔克己未有加歸仁亦何由先儒骨已腐百罵不汝酬胡爲文字間刮垢搜瘢疣吾道非申韓哀哉涉其流大儒不知道此論信以不我觀唐以還斯文有伊周開云揭日月不獨程張儔聖途同一歸論功果誰優戶牖徒自辟【一作開】膠漆本易投九原如可作吾欲起韓歐

送欽叔內翰並寄劉達卿郎中白文舉編修二首

君性我所諳我心君所知凡我之所短君亦時有之謀事恨大鋭臨斷恨太遲持論恨太髙徇俗恨太卑入道自近始貧富理不齊君自不得飽欲療何人饑乞醯乞諸鄰聖哲有明譏被髮救鄕人智者所不爲且如與人交交有非所宜白黑不復擇豁豁傾心脾泛愛豈不可後悔終自貽又如與人言寜復無失辭刺口論成敗白眼談歌詩世故彀黃間能不發其機聞君作損齋似覺豪華非懲忿與窒欲百年有良規與子各努力歲晚以爲期

古人遙相望每恨不同時同時得古人歡樂良在玆君歸豈不佳交遊滿京師門前車馬來笑言慰所思細話洛陽事髙詠嵩山詩宮壺發新篘宮梅耿幽姿故應劉與白亦復念微之

飲酒五首【襄城作】

西郊一畝宅閉門秋艸深牀頭有新釀意愜成孤斟舉杯謝明月蓬蓽肯相臨願將萬古色照我萬古心去古日已逺百僞無一眞獨餘醉鄕地中有羲皇淳聖教難爲功乃見酒力神誰能醸滄海盡醉區中民利端始萌芽忽復成禍根名虛買實禍將相安足論驅驢上邯鄲逐免出東門離官寸亦樂里社有拙言【離官寸亦樂晉俚諺云然】

萬事有定分聖智不能移而於定分中亦有不測機人生桐葉露見日忽已晞惟當飲美酒儻來非所期此飲又復醉此醉更酣適徘徊雲間月相對澹以黙三更風露下巾袖警微濕浩歌天壤間今夕知何夕

後飲酒五首【陽翟作】

少日不能觴少許便有餘比得酒中趣日與杯杓俱一日不自澆肝肺如欲枯當其得意時萬物寄一壺作病知柰何妾婦良區區但媿生理廢饑寒到妻孥吾貧蓋有命此酒不可無

金丹換凡骨誕幻苦無實如何杯杓間乃有此樂國天生至神物與世作酣適豈曰無妙理滉漾莫容詰康衢吾自樂何者爲帝力大笑白與劉區區頌功徳

客從崧少來貽我招隱詩爲言學仙好人間竟何爲一笑顧客言神仙非所期山中如有酒吾與爾同歸酒中有勝地名流所同歸人若不觧飲俗病從何醫此語誰所云吾友田紫芝紫芝𨿽吾友痛飲眞吾師一飲三百杯談笑成歌詩九原不可作想見當年時

飲人不飲酒正自可飲泉飲酒不飲人屠沽從擊鮮酒如以人廢美祿何負焉我愛靖節翁於酒得其天龎通何物人亦復爲陶然兼忘物與我更覺此翁賢

少林

雲林入淸深禪房坐蕭爽澄泉潔余習髙鳥喚長往我無豹姿漫有紫霞想回首山中云靈芝日應長

劉曲龍潭【一無劉曲二字】

層冰積浩蕩陵谷低吞吐窈窕轉幽壑突兀開淨宇回頭山水縣亦復墮塵土孤云鐵梁北宇宙一仰俛風景初不殊川塗忽修阻寒潭海眼淨黕黑自太古蟄龍何年臥萬國待霖雨誰能裂蒼崖雷風看掀舉【山中人歲旱則轉大石入潭中以駭龍瞬息致雨故雲】

麥嘆

借地乞麥種徼幸今年秋乞種尙云可無丁復無牛田主好事人百色副所求盼盼三百斛寛我饑寒憂我夢溱南川平云緑油油起來望河漢旱火連東州四月艸不靑吾種良漫投田間一太息此歲何時周向見田父言此田本良疇三歲廢不治【平聲】種則當倍收如何落吾手羊年變雞猴身自是旱母咄咄將誰尢人滿天地間天豈獨吾讐正以賦分薄所向因拙謀不稼且不穡取禾亦何由辦作髙敬通惡雨將漂流吾貧有濫觴賢達未始羞單衣適至骭一劍又蒯焉知寄食餓不取丞相侯作詩以自廣時用商聲謳

龍門雜詩

石樓繞淸伊塵土天所限人言無僧久艸滿不復剗灘聲激悲壯山意出髙蹇當年香山老掛冠遂忘返髙情畱詩軸淸話入禪版誰言海山去蕭散仍在眼溪寒不可涉倚杖西林晚

丰山懷古

丰山一何髙古屋蒼煙重開門望吳楚鳥去天無窮連山橫巨鼇白水亙長虹川原郁佳气自古南都雄炎精昔季興臥龍起隆中落落出奇防言言揭孤忠時事有可論生晚恨不逢漢賊不兩立大義皎日同吳人操等耳忍與分河潼奪操而與權何以示至公一民漢遺黎尺地漢故封守民及守土天地與相終不能禦寇讐顧以寇自功旣異鴻溝初又非列國從一劵捐【一作損】半產二祖寜汝容端本一已失孤唱誰當從至今有遺恨廟柏號陰風舊聞淸泠淵天籟如撞鐘山徑野人語誕幻欺孩童開元有亂階鹿飲溫泉宮黃猿何爲者乃爾能嘯凶乾坤之大音久郁理當通淸霜旦夕落佇爾驚羣聾【孔明自謂漢室季興淸泠淵黃猿出見廟碑述開元事】

乙酉六月十一日雨

一旱近兩月河洛東連淮驕陽佐大火南風捲黃埃艸樹靑欲幹四望令人哀時時怪事發雨雹如李梅我夢天河翻崩騰走云雷今日復何日駃雨東南來元气淋漓中焦捲意已回良苗與靑穎鬱鬱無邊涯書生如老農苦樂與之偕閭閻聞吉語一笑心顏開酉年酒如漿幹溢安能烖【一作裁】惟當作髙廩多具罇與罍家人笑問我君田安在哉【駃雨與快同音見魏志】

觀浙江漲【浙水今在鄖陽見水經注非浙江也】

一旱千里赤一雨垣屋敗浙故以江名暴與眾壑防初驚沙石捲稍覺川谷隘雷風入先驅大塊供一噫千帆鼓前浪萬馬接後崩崖不暇顧防木無畱礙憑陵如借勢洄洑各有態平分乍舒徐怒觸忽碎壞云蒸楚樹杪雪映商嶺背髣髴千丈潮怳與海門對佽飛鬭蛟鱷燃犀出鱗介陽侯富陰族萬首露光怪翠蕤澹偃蹇鉦鼓亂磕永懷疏鑿力重嘆神禹大乾坤海爲壑未礙變橫潰納污非無處流惡聊自快投詩與龍盟滌蕩煩一再【時拜大赦五日矣】

鸛雀崖北龍潭

層崖閟頑陰水木深以阻湍聲半空落洶洶如怒虎風生木葉脫魄動不敢語何年渾沌竅靈物此棲處初從一綫澑開鑿到神禹雲雨鼔飛浪噴薄齊萬弩藏珠驪龍頷百斛快一吐油油入無底細散不濡縷歸藏海有穴泛溢愁下土南峯天一柱萬古鎭幽府江山有奇探落景廹行旅多慙茹芝人終年看飛雨

五松平

竹港晨露白石門秋气寒湍流落澗壑細路深茅菅江平白石出竟日沿淸灣四顧不見人山鳥時間關蒼崖入地底煙靄靑漫漫力盡不能過卻坐空長嘆靑天白雲閒可望不可攀虛名竟何得行路乃爾難

贈答楊煥然

詩亡又已久雅道不復陳人人握和璧燕石誰當分關中楊夫子髙誨世所聞十年尙白藜藿甘長貧有來河水篇四海副斯文斯文有定在桓生知子云古來知已難萬里猶比鄰千人國中和要非心所親東楚西南秦望君勞我神相逢不得語別去徒殷勤白雲不可贈相思秋復春

送詩人李正甫

陽和入枯株靄靄含芳津山頭太古石不與萬物春朝從木客遊暮將山鬼鄰紫芝僅盈掬幽蘭不充紉靑雲入長吁肝膽空輪囷我嘗讀君詩天趣觸眼新秦遊得豪宕晉產余眞淳怒虎不受唾駭鹿未易馴安坐誰不如半生走逡巡蒼蒼不可問藐藐誰當親靑山碾爲塵白日無閒人空歌東野曲不救西州貧

曉發石門渡湍水道中【水經湍音專】

疎星澹秋明陰霞絢朝映積雨成坐愁晨光動幽興石門歸馭引湍浦漁舠並曠蕩萬景新歸藏四山靜平湖風漪緑逺岸秋沙淨洋洋遊魚【一作鯈】逝泛泛輕鷗泳隱顯乖夙心感遇【一作寓】見眞性倦遊時自悼違已將安竟憂端從中來茫茫發孤詠

放言

韓非死孤憤虞卿著窮愁長沙一湘累郊島兩詩囚人生定能防肺肝日相讐井蛙奚足論褌虱良足羞正有一朝樂不償百年憂古來帝王師或從赤松遊大笑人間世起滅眞浮漚曽是萬戶封不博一掉頭有來且當避未至吾何求悠悠復悠悠大川日東流紅顏不暇惜素髮忽已稠我欲升嵩髙揮杯勸浮丘因之兩黃鵠浩蕩觀齊州

黃公廟

羇客無恆居六月走長路淸風黃公祠地古欣所遇劍飛素靈哭龍躍雲雨赴堂堂文成君談笑取帝傅功名要有命陰相果何預誰謂圯上人異事驚竹素河淸不可俟筋力疲世故袖間一編書塵埃嘆遲暮

學東坡移居六首

誰謂我屋寛寢處無復余誰謂我屋小十口得安居南榮坐諸郎課誦所依於西除著僮僕休沐【一作休】得自如老我於其間兀兀窮朝晡起立足欠伸偃臥足展舒窗明火焙暖似欲忘囚拘屋前有隙地客捨不可無花闌及菜圃次第當耘鉏東野載家具家具少於車我貧不全貧尙有百本書

故書堆滿牀故物貯滿箱渾渾商寶鬲累累漢銅章杖飾昭敬恭嚴卯訶癉剛雷文繞杖節獸面出佩璜私印刻王尊玉鬥蛟龍翔逸少畱半紙魚网非硬黃亦有曇首帖不辧作雁行雪景睿思物宣政舊所藏晉公古漁父浩歌濯滄浪因觀宮騎圖臥駞識提囊谿石含餘潤奚墨凝幽香南榮掛風響云裾佩鏗【一作鏘】鏘鏡背先秦書八字環中央讀之三嘆息此日何時光

壬辰困重圍金粟論升勺明年出靑城瞑目就束縛毫釐脫鬼手攘臂畱空槖聊城千里外狼狽何所托諸公頗相念余粒分鳬鶴得損不相償壞土塡巨壑一冬不制衣繒纊如紙薄一日僅兩食彊半雜藜藿不羞蓬累行粗識瓢飲樂敵貧如敵寇自信頗亦慤兒嗁飯籮空堅陣爲屢卻滄溟浮一葉渺不見止泊五窮果何神爲戲乃爾虐

舊隱嵩山陽筍蕨丰餽餉新齋浙江曲山水窮放浪乾坤兩茅舍气壓華屋上一從陵谷變歸顧無復望漁樵【一作樵漁】憶往還【一作還往】風土夢閒曠怳如悟前身姓攺心不忘去年住佛屋盡室寄尋丈今年僦民居臥榻礙盆盎靜言尋禍本正坐一出妄靑山不能隱俛首入羈鞅巢傾卵隨覆身在顏亦彊空悲龍髥絕永負魚腹葬置錐良有餘終身志悲愴【一作懲創】

國史經喪亂天幸有所歸但恨後十年時事無人知興廢屬之天事豈盡乖違傳聞入讐敵秪以興罵譏老臣與存亡髙賢死兵饑身死名亦滅義士爲傷悲哀哀淮西城萬夫甘伏屍田橫巨擘耳猶爲談者資我作南冠錄一語不敢私稗官雜家流國風賤婦詩成書有作者起本良在玆朝我何所營暮我何所思胸中有茹噎欲得快吐之濕薪煙滿眼破硯冰生澌造物畱此筆吾貧復何辭

此州多寓士論年悉肩隨風波同一舟奚必骨肉爲倪家蓮花白每釀必見貽季昌妙琴事足以相娯嬉郭侯家多書篇帙得徧窺趙子篤於學間以問所疑王生舊鄰捨窮達心不移千里訪存歿十口分寒饑獨有仲通甫天馬不可羈直以論詩文稍稍窺藩籬永懷王與李朔漠行當歸書來聞苦語報我脫縶維慚非一狐腋不直五羖皮我作野史亭日與諸君期相從一笑樂來事無庸知

濟南廟中古檜同叔能賦

亭亭祠宮檜欝欝上雲雨扶持防來年造物心獨苦靑余玉川潤根入鐵岸古𨿽含棟梁姿斤斧安得取沇洑地中久駭浪思一鼓天柱屹不移水國奠平土乾坤此神物甲乙存世譜瀨鄕畱耳孫闕裏傳鼻祖秦松徒自污蜀柏聊共數防侍十抱成玆焉重摩撫

別李周卿二首

行路澀於棘單車望千山歌君歸云曲淸涕畱餘潸六年河朔州動輙得謗訕惟君篤髙義日來款柴關古交松柏心今交桃李顏古人去不返古道挽不還相思一尊酒幽恨寄山間

城居日鼃黽局促復局促去作山中客放浪誰檢束溪光淡於冰山骨淨如玉懷我同心人團茅住深竹垂綸鮮可食種秫酒亦足石壇三萬丈醉眼天一粟安得萬里風相從兩黃鵠【周卿學有淵源東州詩人未見其比與予約西遊如詩中所說】九日讀書山用陶詩露淒暄風息气淸天曠明爲韻賦六詩

行帳適南下居人局庭戶城中望靑山一水不易渡今朝川塗靜偶得展衰步蕩如脫囚拘廣莫開四顧半生無根著筋力疲世故大似丁令威歸來嘆墟墓鄕閭喪亂久觸目異平素枌楡𨿽尙存歲晏多霜露

山腰抱佛剎十里望家園亦有野人居層崖映柴門昔我東巖君曽此避塵喧林泉畱杖屨歲月歸琴樽翁今爲飛仙過眼防寒暄蒼蒼池上栁靑衫見諸孫疎燈照茅屋新月入頽垣【二句先人詩】依依覽陳迹惻愴不能言宇宙有此山閱世過鳥疾何人不此遊名姓寜復識玆辰世所重前代多盛集柴桑有故事二謝畱俊筆幷數孟與桓此外誰記憶人生百年內踏地皆陳迹獨惟我輩人興懷念今昔山林與泉【一作臯】壤自古長太息往年在南都閒閒主文衡九日登吹臺追隨盡名卿酒酣公賦詩揮灑筆不停蛟龍起庭戶破壁春雷轟堂堂髥禦史痛飲益精明亦有李與王玉樹含秋淸我時最後來四座頗爲傾今朝念存歿壯心徒自驚

我在正大初作吏浙江邊山城官事少日放浙江船菊潭秋華滿紫稻釀寒泉甘腴入小苦幽光出淸妍歸路踏明月醉袖風翩翩父老遮我畱謂我欲登仙一別半山亭回頭餘十年江山不可越目斷西南天

吾山一何髙淸涼屹相望龍頭出白墖佛屋壓靑嶂雲光見秋半旭日發毫相峩峩寶樓閣金界儼龍象鄕曲二十年香火闕瞻向金花香緜芊夢想雲雨上福田行欲近重爲詩酒障終當陟層巓放眼天宇曠

棃花海棠二首

棃花如靜女寂寞出春暮春工惜天眞玉頰洗風露素月淡相映蕭然見風度恨無塵外人爲續雪香句孤芳忌太潔莫遣凡卉妒

妍花紅粉妝意態工媚嫵窈窕春風前霞衣欲輕舉金盤渺華屋國艷徒自許依依如有意脈脈不得語詩人太冷落愁絕殘春雨

題張左丞家範寛秋山橫幅

層崖閟長陰細徑緣絕巘梯云闌干峻廓廓淸眺展斜陽半天赤飛鳥大江逺淸霜張秋气艸樹生意翦風雪斫堅敵旗斾紛僕偃崢嶸峯巒出莽蒼林薄晚盤盤範家筆老懷寄髙蹇經營入慘淡得處乃蕭散嵩丘動歸興突兀靑在眼何時臥云身團茅遂疎嬾

宿張靖田家【地屬壽陽】

川塗盡坡陀嶺路入荒梗微茫望煙火向背得廬井殘民安朴陋倦客喜幽屏兒童聞叩扉租吏有餘警兩崖紛叢薄砂石立頑獷湍流落空嵌百折【一作道】不容騁山深饒風露夜气淒以耿園花淡相望邊月空照影深居苦不早素髮忽垂領誰謂林野人玆焉惜淸景

寶嚴紀行

陰崖轉淸深秋老木堅瘦城居望已逺步覺脫氛垢寶嚴夙所愛丈室方再叩曛黑才入門逕就石泉潄遙遙金門寺寶焰出巖竇我豈無盡公昔見今乃又同來二三子寢飯故相就況有杜紫微琴築終雅奏曈曈上初日深樾炯穿漏逶迆陟西巘萬景若迎候絕壁三面開仰看勞引脰兩山老突兀屹立柱圓覆諸峯出頭角隨起隨偃僕不可無煙霞朝暮爲先後橫亙連巨鼇飛墮集靈鷲九華與奇巧五老失渾厚想當位置初遂欲雄宇宙太行有谼谷勝絕無出右大似塵外人眉宇見髙秀哀湍下絕壑電激龍怒鬭崩奔翻雪窖瑩滑瀉瓊甃窮源得懸流偉觀駭初遘仙人寶樓閣白雨散檐澑天孫拂機絲素錦絢淸晝永懷登髙賦意匠【一作頗】困馳驟窘於遊暴秦百說不一售林間太古石稍復杯飲舊已約銘窪尊細鑿畱篆籀玆山緣未了僧夏容宿畱終當匄餘年奇探盡云岫

雁門道中書所見

金城畱旬浹兀兀醉歌舞出門覽民風慘慘愁肺腑去年夏秋旱七月黍穟吐一昔營幕來天明但平土調度急星火逋負迫捶楚网羅方髙懸樂國果何所食禾有百螣擇肉非一虎呼天天不聞感諷復何補單衣者誰子販糴就南府傾身營一飽豈樂逺服賈盤盤雁門道云澗深以阻半嶺逢驅車人牛一何苦

同白兄賦瓶中玉簪

畏景眾芳歇仙葩此夷猶冰姿出新沐娟娟倚淸秋昨夢今見之風鬟玉掻頭誰言閨房秀髙情渺林丘碧筵【一作筵】古銅壺一室香四周懷人成獨詠逺思徒悠悠

野史亭雨夜感興

私錄關赴告求野或有取秋兔一寸毫盡力不易舉衰遲私自惜憂畏當誰語展轉天未明幽窗響疎雨

繼愚軒和黨承旨雪詩二首

今古防詩人擾擾劇毛粟吾愛陶與韋泠然扣冰玉大雅久不作聞韶信忘肉求音扣寂寞一嘆動鄰屋水風淸鶴夢月露洗蟬腹白頭兩遺編吟唱心自足誰爲起九原寒泉薦芳菊

愚軒具詩眼論文貴天然頗怪今時人雕鐫窮歲年君看陶集中飲酒與歸田此翁豈作詩直寫胸中天天然對雕飾眞贗殊相懸乃知時世妝粉緑徒爭妍【一作憐】枯淡足自樂勿爲虛名牽

寄英禪師師時住龍門寶應寺

我本寶應僧一念墮儒冠多生經行地樹老井未眢一窮縛兩腳寸步百里難空餘中夜夢浩蕩靑林端故人今何如念子獨輕安孤云望不及冥鴻杳難攀前時得君詩失喜忘朝餐想君亦念我登樓望靑山山中多詩人杖屨時往還但苦詩作祟況味同酸寒淸涼詩最圓【相和尙住淸涼】往往似方幹半年臥牀席瘧我疥亦頑【本艸松枝條松脂塗疥頑者三兩度】濟甫詩最苦【僧源字濟甫宋州人】寸晷不識閒傾身營一飽船上八節灘安行詩最工【慕容安行山陽人臨潼簿】六馬鳴和鸞鬱鬱饑寒憂慘慘日在顏老秦詩最和【秦略字簡夫陵川人】平易出深艱脫身豺虎叢白髮罹惸鰥張侯詩最豪【前登封令張效字景賢雲中人】驚風捲狂瀾竅繁天和泄外腴中已幹城中崔夫子【崔遵字懷祖燕人】老筆郁盤盤家無儋石儲气壓風騷壇我詩有凡骨欲換無金丹呻吟二十年似欲見一斑大笑揶揄生己復不相寛愛君梅花篇入手如彈丸愛君山堂句深靜如幽蘭詩僧第一代無媿百年間思君復思君恨不生羽翰何時溪上石淸坐兩蒲團

夢歸

虛庭霜夜寒落葉風自埽怳如南窗月坐失西山道長安佳麗地遊子自枯槁人生家居樂學稼苦不早衡門眼中見歸意滿秋艸夜長夢已盡愁絕令人老

禦訂全金詩增補中州集卷六十三

欽定四庫全書

禦訂全金詩增補中州集卷六十四

元好問二

秋蠶

室人筐中無寸縷一箔秋蠶課諸女朝來飼卻上馬桑隔簇仍聞竹間雨阿容阿璋墨滿面畫徹灰城前致語上無蒼蠅下無防作繭直須如甕許東家追胥守機杼有桑有稅吾猶汝官家卻少一絇絲未到打門先自舉

南溪

南溪酒熟淸而醇北溪梅花發興新前年去年花下醉今年冷落花應嗔梅花娟娟如靜女寂寞甘與荒山鄰詩人愛花山亦好幽林穹谷生陽春風鬟峨峨一尺云芳香幽臥如相親山堂夜半北風惡一防相思愁殺人

範寛秦川圖【張伯玉歿後同麻徴君知防賦】

亂山如馬爭欲前細路起伏蛇蜿蜒秦川之圖範寛筆來從米家書畫船變化開闔天機全濃淡覆露淸而妍

云興霞蔚防千里著我如在峩睂巓西山盤盤天與連九防盡得齊州煙浮雲未淸白日晚矯首四顧心茫然全秦天地一大物雷雨澒洞龍頭軒因山分勢合水力眼底廓廓無齊燕我知寛也不辦此渠寜有筆如修椽紫髥落落西溪君長劍倚天冠切云望之見之不可親元龍未除湖海气李白豈是蓬蒿人愛君恨不識君早乃今得子胸中秦作詩一笑君應聞【予七年前過郾城伯玉知予來而都無賓主意予亦偃蹇而去爾後𨿽願交而髥沒矣未嘗不以爲恨也今日子思兄弟出此圖求予賦詩酒惡無聊中勉爲賦此畫本米元章家物有韓子蒼題名元章以爲中立而元暉以爲中正以予觀之此特張髥胸中物耳知者當不以吾言爲過云】

寄答溪南詩老辛願敬之

五年不喚溪南渡日夕心馳洛西路山中今日見君詩惆悵良辰又相誤龍蛇大澤變風景虎豹天門郁煙霧丈夫不合把鉏犂靑鬢無情忽衰素平泉漫作窮愁志笠澤休題自憐賦【陸龜防有自憐賦】長安正有五侯鯖骯髒誰能作樓防靑燈老屋深蓬蒿蝙蝠掠面莎雞號劍歌夜半激悲壯松風萬壑翻雲濤區區墓上曹徵西我知慚媿王東臯人生只有一杯酒螟蛉蜾蠃安能豪

西園【興定庚辰八月中作】

西園老樹揺淸秋畫船載酒芳華遊登山臨水祛煩憂物色無端生暮愁百年此地旃車發易水迢迢鴈行沒梁門回望繡成堆【時金主遷都於汴】滿面黃沙哭燕月熒熒一炬殊可憐【防古破金燕都焚宮室火一月不滅】膏血再變爲灰煙富貴已經春夢後典刑猶在【一作見】靖康前當時三山初奏功三山宮闕云錦重璧月瓊枝春色裏畫闌桂樹雨聲中秋山秋水今猶昔漠漠荒煙送斜日銅人攜出露槃來人生【一作豈】無情淚沾臆麗川亭上看年芳更爲淸歌盡此觴千古是非同一笑不須作賦擬阿房

雙峯競秀圖爲參政楊侍郎賦

紅煙霏霏云拂石山木蕭蕭山鬼泣江岸人家失南北兩峯突兀何許來元气淋漓洗秋碧畫家晴景費經營共愛移山入杳冥安得北風吹雨去倚天長劍看崢嶸

二月十五日鶴

九龍岡上元祠人言尊像神所遺年年二月降靈鶴來無定數有定期城頭曉露生新警萬首望穿雲際影不知濁世誰下臨只許霜毛見修整石壇花落松風冷戛然長鳴人語定百年黧老誇見聞萬里黃冠赴靈應只從遊騎突重圍城郭幷與人民非可憐陊殿荒煙【一作墟】裏無復當年丁令威

閻商卿還山中

阿卿去月從我來今日西山成獨往野人不是城中物澗飲巖棲夢餘想翰林濕薪爆竹聲待詔履穿沾雪行蘭臺從事更閒冷文書如山白髮生孤燈靜照寒窗宿北風夜半歌黃鵠田家閉門風雪深梅花開時酒應熟半世虛名不療貧棲遲零落百酸辛憑君莫向山中說白石淸泉笑殺人

鄧州城樓

鄧州城下湍【音專】水流鄧州城隅多古丘隆中布衣不復見浮雲西北空悠悠長鯨駕空海波立老鶴叫月蒼煙愁自古江山感遊子今人誰解賦登樓

宛丘嘆

秦陽陂頭人迹絕荻花茫茫白於【一作如】雪當年萬家河朔來盡出牛頭入租帖蒼髥長官錯料事下考大笑陽城拙至今三老背腫靑死爲逋懸出膏血君不見劉君宰葉海內稱饑摩寒撫哀孤惸碑前千人萬人泣父老夢見如平生冰霜紈袴渠有策如我碌碌當何成荒田滿眼人得耕詔書已復三年徵早晚林間見雞犬一犂春雨麥靑靑【髥李令南陽配流民以牛頭租迫而逃者萬餘家劉云卿禦史宰葉除逃戶稅三萬斛百姓爲之立碑頌徳賢不肖用心相逺如此李之後十年予爲此縣大爲逋懸所困辛夘七月農司檄子按秦陽陂田感而賦詩李與劉皆家宛丘故以宛丘嘆命篇】

遊黃華山

黃華水簾天下絕我初聞之雪溪翁丹霞翠壁髙歡宮銀河下濯靑芙容昨朝一遊亦偶爾更【一作又】覺摹寫難爲功是時气節已三月山木赤立無春容湍聲洶洶轉絕壑雪气凜凜隨陰風懸流千丈忽當眼芥蔕一洗平生胸雷公怒擊散飛雹日腳倒射垂長虹驪珠百斛供一防海藏翻倒愁龍公輕明圓轉不相礙變見融結誰爲雄歸來心魄爲動蕩曉夢月落春山空手中仙人九節杖每恨勝景不得窮攜壺重來巖下宿道人已約山櫻紅

密公寶章小集

天東長白大寶幢天河發源三江有木蔽映山朝陽云誰巢者雛鳯凰雲間吐气日五色百鳥不敢言文章名都盤盤魏大梁黃金甲第羅康莊王家書絕畫亦絕欲與中祕論低昂密公書院無絲簧窗明幾潔凝幽香元光以後門鑰廢文士稍得連壺觴客來喜色浮淸揚典衣置酒餘空箱生平俊气不易降眼中俗物都茫茫淵明素琴嵇阮酒妙意所寄誰能量在昔武元握乾綱扶桑爲弓射八荒獵取【一作兩】大國如驅羊民風朴魯資鷙彊文洽未及武尅剛興陵之孫越王子天以人瑞歸明昌十三執經侍帝傍十八健筆淩阿房撐腸文字五千卷靈臺架構森鋪張髙陽苗裔襲眾芳胡不置之貢玉堂袖中正有活國手地下才得修文郎悲風蕭蕭吹白楊丘山零落可憐傷承平故態耿猶在拂拭寶墨生輝光恰似如庵連榻坐一甌春露澹相忘【明昌寶玩羣玉中祕內府圖書印也越邸有栁公權紫絲鞵歐率更海上楊凝式乞花等帖然獨推元章華佗爲古今絕筆宋畫譜山水以李成爲第一國朝張太師浩然上內翰子端奉防品第書畫謂成筆意繁碎有畫史气象次之荊關範許之下密公識賞超詣亦以此論爲公郭幹暉崔棘公以爲當在太古無上唐以來諸人筆虛筆實皆非其比故子詩及之樗軒公自號也又所居有如庵詩集號如庵小藳越王諸子惟樗軒貧甚典衣沽酒之句蓋實錄云甲午三月二十有一日爲輔之書於聊城至覺寺之寓居】

荊棘中杏花

墻東荒蹊抱邨斜荊棘狼籍盤根芽何年丹杏此畱種小紅濈濈爭春華野人慣見漫不省獨有詩客來咨嗟天眞不到鉛粉筆富艷自是宮闈花曲池芳徑非宿昔蒼苔濁酒同天涯京師惜花如惜玉曉擔賣徹東西家杏花看紅不看白十日忙殺遊春車誰家園亭有此樹鄭重已著重幃遮阿嬌新寵貯金屋明妃逺嫁愁淸笳落花縈簾拂牀席亦有飄泊沾泥沙天公無心物自物得意未用相陵誇黃昬人歸花不語惟有落月嗁棲鴉

送張君美往南中

南朝詞臣北朝客棲遲零落無顏色陽平城邊握君手不似銅駞洛陽陌去年春風吹鴈回今年鴈逐秋風來春風秋風鴈聲裏行人日暮心悠哉長江大浪金山下吳兒舟船疾於馬西湖十月賞風煙想得新詩更瀟灑

贈休糧張鏈師

金砂霧散風雨疾一防黃金鑄秋橘中林宴坐人不知野鹿銜花蜂課蜜富兒盤饌羅羶葷擾擾飛蠅復聚蚊見說西山好薇蕨一枝靑竹願隨君

讀書山雪中

前年望歸歸不得去年中途腳無力殘生何意有今年突兀家山墮眼前東家西家百壺酒主人捧觴客長壽先生醉袖挽春回萬落千邨滿花栁山靈爲渠也放顚世界幻入兜羅綿似嫌衣錦太寒乞別作玉屑妝山川人言少微照鄕井凖備黃雲三萬頃何人辦作陳瑩中來與先生共炊餅【陳先生貶官後答京師人書雲南州有何事今年好雪明年炊餅大耳】

過晉陽故城書事

惠逺祠前晉溪水翠葉銀花淸見底水上西山如臥屏欝欝蒼蒼三百里中原北門形勢雄想見城闕雲煙中望川亭上閱今古但有麥浪揺春風君不見系舟山頭龍角禿白塔一摧城覆沒薛王出降民不降屋瓦亂飛如箭鏃汾流決入大夏門府治移著唐明邨只從巨屏失光彩河洛防度風煙昬東闕蒼龍西玉虎金雀觚稜上雲雨不論民居與官府仙佛所廬餘百所鬼役天財千萬古爭教一炬成焦土至今父老哭向天死恨河南往來苦南人鬼巫好禨祥萬夫畚鍤開連岡官街十字攺丁字釘【去聲】破幷州渠亦亡防時卻到承平了重看官家築晉陽

蟾池

老蟆食月飽復吐天公一目頻年瞽下界新增養蟾戶玉斧誰憐修月苦郡國蟾池知防所碧玉淸流水仙府小蟾徐行腹如鼓大蟾張頤怒於虎渠家眉間有黃乳膏梁大丁正須汝何人敢與月復讐疾過池頭不容語向來屬私今屬官從今見蟆當好看爬沙卽上靑雲端

髙門關

髙門關頭霜樹老細路千山萬山繞亂余邨落不見人雪霰霏霏暗淸曉莘川百里如掌平閒田滿眼人得耕山中樹藝亦不惡誰遣多田知姓名許李申楊竟何得只今惟有石灘聲【許致忠楊湯臣申伯勝李仲常名宦四家隱盧氏時以多田推之亂後俱不知所在矣】

甲辰秋洛陽得黃葵子種之南庵明年夏六月作花佛經所謂閻浮檀金明淨柔軟令人愛樂者此花可以當之因爲賦長韻予方以病止酒故卒章及之

芳防浥露嬌黃濕五疊湘裙輕襞積晨妝午醉一日間白白紅紅總狼籍上陽宮女要頭冠摹冩𨿽工破的難看來明淨復柔軟花中乃有閻浮檀千里移根洛陽陌主人不飲誰看客乞與金杯自傾側明年爲渠當舉白

云峽【並序】

君璋啟事西涼占對稱旨其還也行臺公以宣和寶石爲貺奇秀溫潤信天壤間之尢物君璋目之曰云峽邀詞客賦詩予亦同作

石盆淸冷貯秋水水面蒼煙飛不起一堆寒碧幾研間寶气崢嶸插箕尾山中雪浪空影像長安鸚鵡猶紈綺枉著奇章甲乙中槁項才堪把耕耒不知天壤此尢物鬼刻神劖通有防薫蒸似欲出泉脈瑩滑定應凝石髓剝裂雯華漬月秋辛苦詩仙費摹擬車箱箭筈連西東仇池百穴總玲瓏飛墮不嫌靈鷲小奇探已覺太湖空故都喬木今如此夢想熙春百花裏膏血綱船枯九州亡國愁顏爲誰洗主人天質粹以溫天然與山作知聞退食從容北窗臥今古起滅眞浮雲

雲巖【並序】

觀州倅武伯英崞縣人少日舉進士有詩名其賦翦燭刀有嗁殘瘦玉蘭心吐蹴落春紅燕尾香之句甚爲時軰所稱家故饒財第宅園亭爲河東之冠貯書有萬卷樓嘉花珍果悉自他州移植爲人多伎巧山水雜畫斵琴和墨皆極其工嘗得宣和湖石一窽竅穿漏殆若神劖鬼鑿炷香其下則煙气四起散布槃水上濃淡霏拂有煙江疊嶂之韻吾鄕衣冠家法書名畫及藏書之多亦有伯英相上下者伯英獨恃寶石以擅奇汾晉門耳興定末伯英沒於關中楊戶部叔玉購石得之壬辰圍城中以示予且命作詩危急存亡之際不暇及也乙已冬十一月來東平過聖與張君之新軒而此石在焉聖與名之曰雲巖予問石所從來聖與言夏津王帥得之汴梁泥塗中而以見貽予因嘆一物之微經歷世變遷徙南北乃復爲好事者之所寶玩似不偶然乃爲詩道其故聖與三世相家以文章名海內其才情風調不減前世賀東山晏叔原故卒章以蕭閒明秀峯故事屬之

壺中九華玉孱顏紫煙著水往復還小窗虛明淡相對不數漢宮銅博山防稽禹穴深無底寶石偸來定山鬼一堆寒碧殊不凡滿谷春云更堪喜阿欣秀發見眉宇小杜才情淪骨髓摩挲不作幾上看繚白紆靑便千里渾沌日鑿余空嵌漏天蒸濕饒風嵐世外元無種香國海南眞有補陁巖觀州愛玩頻湔祓民部平生防燻沐藏舟夜壑未厭深竟作新軒坐中物一天星斗入金罇翠射娉婷自有人只欠宣和鄭先覺爲君畱寫五湖眞

天涯山

九州上游推大鹵獨恨山形頗椎魯天涯一峯今日看快似昂頭出環堵何年气母此融結鬼鑿神劖未奇古八窗玲瓏透朝日洞穴慘澹藏雷雨名花錦石粲可喜乞與雲煙相媚嫵半空擲下金芙蕖想得飛來自圃傳聞絕頂更靈異云是淸都羣玉府五雲飛步吾未能風袂泠泠已輕舉東州死愛華不注向在陋邦何足數敬亭不著謝宣城斷岸何緣比天姥酒船何時朝復暮倒捲滹沱浣塵土喚起山靈捶石鼔漢女湘妃出歌舞詩狂他日笑遺山飯顆不妨嘲杜甫【山有石鼔神祠】

王右丞雪霽捕魚圖

江云滉滉陰晴半沙雪離離防江岸畫中不信有天機細向樹林枯處看漁浦移家媿未能扁舟蕭散亦何曽白頭歲月黃塵底笑殺髙人王右丞

世宗禦書田不伐望月婆羅門引先得楚字韻

瑤光樓前按歌舞桂樹秋香月三五白頭誰解記開元四海歡聲自簫鼓兩都秋色皆喬木三月阿房已焦土天人亦有離別情可是田郎心獨苦承平舊物霓裳譜寶气暉暉映千古銀橋望極竟不歸滅沒燕鴻下平楚

贈別孫徳謙

津橋垂楊雪花白挽斷春衫苦畱客西河一雨春意濃絕似銅駝洛陽陌河亭轟醉臥春風到手金杯不放空鵲山一帶傷心碧羨殺孫郎馬首東

太原贈張彥逺

並州城邊十月末淸霜稜稜風入骨因君夜話吳江春酒光防灎金杯滑閒閒騎去滅沒當年愛君俊於鶻平生我亦識翁人惆悵流年如電抹官家新築文昌臺蒼生不憂墮巓崖眼看東閣奇士滿如君豈得藏蒿萊晨雞未鳴子當發明星煌煌大於月野夫一笑冠纓絕

鹿泉新居二十四韻

土門西邊井陘渡野日荒荒下汀樹楡關石嶺都防程客夢往往迷歸路塵埃風雨半生過盡著筋骸支世故寜州假館又兩年未保東來不西去山城百家家有山覿面呈山誰一顧賣書買得呂氏園不謂全山舉相付北崖老作土灰色擁腫形模一誇父娟娟正有小峨嵋卻立不容親杖屨就中抱犢尢峭拔望見韓山卽攀附韓王砦頭四望闊全趙才如米數聚眼中麾蓋天上來泜水鼓旗紛偃僕漢家威靈萬萬古石子連岡猶虎距夏秋眾壑防鹿泉浩浩湍聲瀉余怒西南諸峯不知數蕩海鯤僵尻背露霏煙空翠有無中百態陰晴變朝暮靈巖龍泉曽一到獨欠封龍展衰步學仙不愛徐童花李相書龕心所慕平生懷抱向山盡老气崔嵬如有助巖居枯寂朝市喧喧寂兩間差有趣得行固願畱不惡流坎且當隨所遇何曽萬錢何用許方丈有山容下筯管城初無食肉相黃防非供折腰具明年髙築野史亭天已安排看山處多【一作尙】慙不及謝宣城標出敬亭天一柱【一本二句在方丈有山容下筯之下】

王學士熊嶽圖

洗參池水甜於蜜玉堂仙翁髮如漆膝前文度更風流盡捲風流入詩筆長松手種欲摩天海嶽樓空落照邊古來說有遼東鶴仙語星星誰爲傳五百年間異人出卻將錦繡裹山川

去歲君逺遊送仲梁出山

去歲君逺遊今年客他州靑天萬古一明月只與行人生暮愁問君遊何許情多地僻【一作遐】兮徧處處金鞭斷折騏驥死萬里長鴻思一舉憶初識子梁王臺淸風入坐無纖埃華嶽峯尖見秋隼金眸玉爪不凡材西園日晴花滿煙五雲樓閣三山巓玉樹瑤林照春色靑錢白璧買芳年三年一夢南陽道汴水迢迢入秋艸挐云心事人不知千首新詩怨枯槁破屋仰見星疎衾風露淸匣中有長劍爲君鳴不平泥塗久辱思一濯去去舉足皆淸泠鄧州大帥材望雄愛客不減奇章公軍中宴酣笳鼓競銀燭吐焰如長虹幕中多士君又往談笑已覺南夷空東州春回十月後梅花分香入春酒平生得意欽與京靑眼髙歌望君久浙江南下靑沄沄石門細路蒼煙屯五松平頭白日靜千山萬山如亂雲菊源不逐時事攺芝嶺自與商顏鄰他日相思一回首漁舟時問武陵人【欽謂欽叔京卽京父也樂天書以微之爲微】

此日不足惜

此日不足惜此酒不可無頗怪昌黎公亦復爲世儒天生至神物與人作華胥一酌舌本彊二酌燥吻濡三酌動髙興四酌色敷腴連緜五六酌枯腸潤如酥眼花耳熱後萬物寄一壺十酌未渠央百觚亦奚拘人生一世間忽若過隙駒有酒不解飲問君誰與娯君不見東家騎李膽滿六尺軀萬言黃石策八陣防州圖酒酣起舞不稱意長吁靑雲指夷吾又不見西家紫髯郎老气雄萬夫狂歌飲燕市擊築聲嗚嗚倚天長劍揷少室頗欲四海皆東湖鷹揚虎視今焉如河山永隔黃公壚銜杯直待秋井塌靑苔白骨憐君愚少年覓計生白須捫參歷井無危途榮不滿睫良區區就令一朝便得八州督爭似髙吟大醉窮朝晡余名安得潤枯骨四十豈不知頭顱此日不足惜此酒不可無太虛爲室月爲燭醉倒不用春風扶

虎害

北山虎有穴南山虎爲羣目光如電聲如雷倚蕩起伏山之垠百人一飽不畱骨敗衣墜絮徒紛紛空谷絕樵聲長路無行塵呀呀垂涎口眈眈闞城闉天地豈不仁社公豈不神哀哀泰山婦叫斷秋空云可憐封使君生不治民死食民世上無復裴將軍北平太守今何人

寄趙宜之【趙時在盧氏】

大城滿豺虎小城空雀防可憐河朔州人掘艸根官煮弩北人南來向何處共說莘川今樂土莘川三月春事忙布谷勸耕鳩喚雨舊聞抱犢山摩云出蒼稜長林絕壑人迹所不到可以避世如武陵煮橡當果谷煎術甘飴餳此物足以度荒歲況有麋鹿可射魚可罾自我來嵩前旱漧歲相仍耕田食不足又復違親朋三年西去心籠禽念飛騰一瓶一鉢百無累恨我不如雲水僧崧山來幾層不畏登不得但畏不得登洛陽一夕秋風起羨殺雲間【一作吳中】張季鷹

紀子正杏園燕集【甲午歲】

紀翁種杏城西垠千株萬株紅艷新今年寒食好天色曉气鬱鬱含芳津天公自愛此花好朝薰暮染煩花神融霞暈雪一傾倒非煙非霧非卿云未開何所似乳兒粉妝深絳唇能嗁能笑癡復騃畫出百子元非眞半開何所似裏中處女東家鄰陽和入骨春思動欲語不語時輕顰就中爛漫尢更好五家合隊虢與秦曲江江頭看車馬十里羅綺爭紅塵陽平一邑多詩豪主人買酒邀眾賓花時有成約恨少楊子張吾軍落花著衣紅繽紛四坐慘澹傷精魂花開花落十日耳對花不飲花應嗔愛花常苦得花晚爭教行樂無閒身芳苞一破不更合且看錦樹烘殘春

王黃華墨竹【爲郭輔之賦】

古來墨竹尊右丞東坡斂袂不敢評開元石本出摹寫燕市駿骨畱空名亦有文湖州畫意不畫形一爲坡所賞四海知有篔簹亭深衣幅巾老明經老死不敢言縱橫豈知遼江一最後出運斤成風刄發硎雪溪仙人詩骨淸畫筆尙餘詩典刑月中看竹寫秋影淸鏡平明白發生娟娟略似萱艸詠落落不減叢臺行千枝萬葉何許來但見醉帖字欹傾君不見忠恕大篆艸書法趙生怒虎噀墨成至人技進不名技遊戲亦復通眞靈百年文章公主盟屏山見之跽且擎聲光舊塞天壤破議論今著兒曹輕有物於此鳴不平悲邪嘯邪誰汝令只恐破窗風雨夜怒隨雷電上靑防

泛舟大明湖【待杜子不至】

長白山前繡江水展放荷花三十里看山水底山更佳一堆蒼煙收不起山從陽丘西來靑一灣天公擲下半玉環大明湖上一杯酒昨日繡江眉睫間晚涼一櫂東城渡水暗荷深若無路江妃不惜水芝香狼籍秋風與秋露蘭襟鬱鬱散芳澤羅韈盈盈見微步晚晴一賦畫不成枉著風標誇白鷺我時驂鸞追防仙但見金支翠蕤相後先眼花耳熱不稱意髙唱吳歌叩兩舷喚取樊川揺醉筆風流聊與付他年

九月七日夢中作詩續以末後二句

桃花紅深李花白昨日成團今日拆歌聲滿耳何處來楊柳靑旗洛陽陌撫君背握君手朝鐘暮鼓無了期世事於人竟何有靑靑鏡中發忽忽成白首六國印何如負郭二頃田千載名不及卽時一杯酒

湧金亭示同遊諸君

太行元气老不死上與左界分山河有如巨鼇昂頭西入海突兀已過余坡陀我從汾晉來山之面目腹背皆經過濟源盤谷非不佳煙景獨覺蘇門多湧金亭下百泉水海眼萬古畱山阿觱沸濼水源奫淪晉溪波云雷防鬼物窟宅深蛟鼉水妃簸防明月璣地藏發泄天不訶平湖油油碧於酒云錦十里翻風荷我來適與風雨防世界三日漫兜羅山行不得山北望空長哦今朝一埽眾峯出千鬟萬髻髙峨峨空靑防石壁微茫散煙蘿山陽十月未揺落翠防云旓相蕩摩雲煙故爲出濃淡魚鳥似欲畱婆娑石間仙人迹石爛迹不磨仙人去不返六龍忽蹉跎江山如此不一醉撫掌笑殺孫公和長安城頭烏尾訛並州少年夜枕戈舉杯爲問謝安石蒼生今亦如卿何元子樂矣君其歌

南冠行【癸已秋爲曹得一作】

南冠累累渡河闗畢逋頭白乃得還荒城雨多秋气重頽垣敗屋深茅管漫漫長夜浩歌起淸涕曉枕畱餘潸曹侯少年出紈綺髙門大屋垂楊裏諸房三十侍中郎獨守殘編北窗底王孫上客生光輝竹花不實鵷雛饑絲桐切切解人語海云喚得靑鸞飛梁園三月花如霧臨錦芳華朝復暮阿京風調阿欽才暈碧裁紅須小杜長安張敞號眉嫵吳中周郎知曲悞香生春動一詩成瑞露靈芝滿窗戶魚龍吹浪三山沒萬里西風入華發無人重典鷫鸘裘展轉空牀臥秋月寶鏡埋寒灰鬱鬱萬古不可開龍劍出地底靑天白日驅云雷層冰千里不可畱離魂楚些招歸來生不願朝入省暮入臺願與竹林嵇阮同舉杯郎食猩猩唇妾食鯉魚尾不如孟光案頭一盂水黃河之水天上流何物可煮人間愁撐霆裂月不稱意更與倒翻鸚鵡洲安得酒船三萬斛與君轟醉太湖秋

題劉紫防堯民野醉圖

蒼苔濁酒同歌呼白須紅頰醉相扶堯時皇質未全散不論朝野皆歡虞望云云非云就日日非日先秦迂儒彊解事極口譽堯初未識堯民與酒同一天此外更誰爲帝力仙老曽經甲子年戲將陳迹畫中傳山川淳朴忽當眼回望康衢一慨然【一本無此二句】不見只今汾水上田翁鞭背出租錢【堯甲子年仙人張果事】

下黃楡嶺

北崖武暮黕黒如積鐡東厓劫火余絢爛開錦纈就中嶺頭一峯凸朴奇剰費寒云幾千疊摩圍可望不可到靑壁無梯猿叫絕林煙日射彩翠新跬步疑有黃金闕畫工胸次墨汁滿那得冰壺貯秋月直須潮陽老筆回萬牛露頂張顚揮醉帖石門細路無暗泉行人饑渴挽不前辛苦黃楡三十里豈知卻有看山緣

驅豬行【黃臺張氏莊作】

沿山蒔苗多費力辦與豪豬作糧食艸庵架空尋丈髙擊版搖鈴閙終夕孤犬無猛噬長箭不暗射田夫睡中時叫號不似驅豬似稱屈放教田鼠大於兔任使飛蝗半天黒害田爭合到渠邊可是山中無橡栗長牙短喙食不休過處一抺無禾頭天明隴畆見狼籍婦子相看空淚流旱漧水溢年年厄防計收成才什一資身百倍粟豆中儋石都能幾錢直兒童食糜須愛惜此物羣豬口中得縣吏卽來銷稅籍

遊龍山

曩予尉大梁得交此州雷與劉自聞兩公誇南山每恨南海北海風馬牛老籠面目今日始一見更信造物工雕鎪是時山雨晴平田綠油油並山涼气多況得通深幽山泉谷口出迎客石罅戛擊琳瑯球蜿蜒入防行漸覺藤蘿罥衣樹打頭惡木拉防棲直幹比指稠石門無風白日靜自是林響寒颼颼一峯忽當眼仰看看不休一峯一峯千百峯𨿽欲一一顧揖知無由金城偃蹇不得上瑤罋回合如相畱苔花萬錦石丹碧爛不收天闗守虎豹武庫開戈矛小山隨起隨偃僕獨立千仞絕頂縹緲之飛樓百花岡頭籍艸坐瀟灑正直金蓮秋亭亭妙髙臺玉斧何年修登髙覧元化快如鷹脫鞲山靈故爲作開闔巧與詩境供防搜白雲何許來纖絲弄輕柔蓬萊作霧湧飄飄與煙浮玉衣仙人鞭素虯翕忽變化令人愁須防視六合浩蕩不可求初疑陶輪比運甓今悟夜壑眞藏舟劫石拂未窮杞國浪自憂防鼇立極萬萬古爭遣起滅如浮漚快哉萬里風一埽天四周誰言太始再開辟日馭本自無停輈舉手謝山靈就無淸涼毫相非神羞賤子貪名山客刺已屢投黃華掛鏡臺天壇避秦溝泰山神明觀二室汗漫遊胸中隱然復有此大物便可揮斥八極隘九州玉峯有佳招絕唱須一酬爲君探囊擲下瑚鉤白雲相望空悠悠異時華表見老鶴姓字莫忘元丹丘【遺山遊神川與李冶張徳輝結吟社稱龍山三老】

遊泰山

泰山天壤間屹如郁蕭臺厥初造化手辦此何雄哉天門一何髙天險若可階積蘇與累塊分明見九垓扶搖九萬里未可誣齊諧秦皇憺威靈茂陵亦雄材翠華行不歸石壇滿蒼苔古今一俯仰感極令人哀是時春夏交紅綠無邊涯奇探忘【去聲】登頓意愜自遲回惜無賞心人歡然盡餘杯夜宿玉女祠崩犇湧云雷山靈見光怪似喜詩人來雞鳴登日觀四望無氛霾六龍出扶桑翻動靑霞堆平生華嵩遊玆山未忘懷十年望齊魯登臨負吟鞵孤云拂層崖靑壁落落雲間開眼前有句道不得但覺胸次髙崔嵬䢐徠山頭喚李白吾欲從此觀蓬萊

遊承天懸泉

詩人愛山愛徹骨十月東來犯冰雪懸流百里行不前但覺飛湍醒毛髮閒閒老仙仙去久石壁姓名苔蘚滑此翁可是六一翁四十三年如電抺並州之山水所洑駭浪幾轟山石裂只知晉陽城西天下稀娘子闗頭更奇崛周南畱滯何敢嘆投老天教探禹穴君不見管涔汾源大車輪平泉丈八玻璃盆不知承天此水何所本乃與沇瀆爭雄尊平地突出隨崩犇洶如頽波射天門太初元气未凝結更欲何處畱胚腪素虯騰擲翠蛟舞衮衮後出皆鱷鯤雷車怒擊冰雹防石峽峻滑蒼煙屯憑崖下視心魄動自媿气衰筆老勝槪過眼無繇吞少東水簾亦瀟灑珠琲一一明朝暾陽龍暗滋瑤艸活礜石自與蓮湯溫神祠水之滸儀衛盛官府頗怪祠前碑稽考失莽鹵吾聞允格臺鮐宣汾洮障大澤自是生有自來歸有所假而自經溝瀆便可屍祝之祀典紛紛果何取子胥鼓浪怒未泄精衛銜薪心獨苦楚臣有問天不酬肯以誕幻虛荒驚聾瞽宇宙有此水萬古萬萬古人言主者介山氏且道未有介山之前復誰主山深地古自是有神物不假靈眞誰敢侮稗官小說出閭巷社鼓邨簫走翁媼當時大歷十才子爭遣李諲鑱陋語石林六月淸無暑人家靑紅濕窗戶射鹿有場魚有浦好築糟臺俯洲渚甕面椰瓢挹膏乳醉扶紅袖別吳歌風雨不憂驚妬女【閒閒公守平定以大安庚午來遊迄今壬子四十三年矣土俗傳介子推被焚其妹介山氏恥兄要君積薪自焚號曰妬女祠碑火歷中制官李諲所譔辭防殊謬至有百日積薪一日燒之之語鄕社至今以百五日積薪而焚之謂之祭妬女云】

禦訂全金詩增補中州集卷六十四

欽定四庫全書

禦訂全金詩增補中州集卷六十五

元好問三

天門引

秦王宮中【一作深居】不得近從破衡成欲誰信白頭遊客困咸陽顦顇黃金百斤盡海中仙人黃鶴【一作鵠】舉大笑人間爭腐防丈夫何意作蘇秦六印才堪警兒女古來多爲虛名老不見阿房淨如埽千年虎豹守天門一日牛羊臥秋艸

蛟龍引

古劍咸陽墓中得抉開靑雲見白日蛟龍地底气如虹土花千年不敢蝕洪鑪烈熖初騰精橫海已覺無長鯨世上元無倚天手匣中誰解不平鳴割城恨不逢相如行酒恨不逢朱虛尙方未入朱云請盟盤合與毛生俱誰念田文坐中客只將彈鋏嘆無魚

湘夫人詠

木蘭芙蓉滿芳洲白雲飛來北渚遊千秋萬嵗帝鄕逺云來云去空悠悠秋風秋月沅江渡波上寒煙引輕素九疑山髙猿夜嗁竹枝無聲墮殘露

孤劍詠

鬱鬱重鬱鬱夜半長太息吟成孤劍詠門外山鬼泣淸霜稜稜風入骨殘月耿耿燈映壁君不見一饑縛壯士僵臥時自惜黃鵠一舉摩蒼天時念樊籠束脩翼

渚蓮怨

阿嬌何許來素面涴風雨寂寞煙中魂依依欲誰語

芳華怨

娃兒十八嬌可憐亭亭裊裊春風前天上仙人玉爲骨人間畫工畫不出小小油壁車軋軋出東華金縷盤雙帶云裾踏鴈沙一片朝云不成雨被風吹去落誰家少年豈無恩澤侯金鞍繡防亦風流不然典取鷫鸘裘四壁相如堪白頭金穀樓臺悄無主燕子不來花著雨只知環佩作離聲誰向琵琶得私語無情鸂鶒翡翠兒有情蜂雄蛺蝶雌勸君滿酌金屈巵明日無花空折枝

後芳華怨

江南破鏡飛上天三五二八淸光圓豈知汴梁破來一千日寂寞菱花仍半邊白沙漫漫車轆轆鵾雞弦中杜鵑哭塞門顦顇人不知枉爲珠娘怨金穀樂府初唱娃兒行彈棋局中心不平只今雄蜂雌蝶兩不死老眼天公如有情白玉掻頭緑云髮玫瑰面脂透肉滑春風著人無气力不必相思解銷骨洛花絕品姚家黃揚州銀紅一國香千圍萬繞看不足雨打風吹空斷腸丹砂萬年藥金印九【一作八】州督不及秦宮一生花裏活長門曉夕壽相如盡著千金買消渇

結楊栁怨

長樂坡前一【一作百】杯酒鄭重行人結楊栁可憐楊栁千萬枝【一作條】看看盡入行人手輕煙細雨緑相和惱亂春風態度多路人愛是【一作此】風流樹無柰朝攀暮折何朝攀暮折何時了不道行人暗中老素衣今日洛陽塵白發明朝塞城艸栁色年年嵗嵗靑闗人何事管離情春風誰向丁寧道折斷【一作盡】長【一作柔一作垂】條莫再生

秋風怨

碧瓦髙梧響疎雨坐倚薰籠時獨語守宮一著死生休狗走雞飛莫爲女雲間簫鼓夜厭厭禁漏誰將海水添一春門外羊車過又見秋風拂翠簾總把丹靑怨延壽不知猶有竹枝鹽

歸舟怨

渡頭楊栁靑復靑閨中少婦動離情只從問得狂夫處夜夜夢到洛陽城南風吹櫓聲北鴈鳴嚶嚶江流望不極相思春艸生

徵人怨

瀚海風煙埽易空玉闗歸路幾時東塞垣可是秋寒早一夜淸霜入【一作滿】鏡中

塞上曲

平沙細艸散羊牛幾【一作一】簇徵人在戍樓忽見隴頭新鴈過一時回首望南州

西樓曲

遊絲落絮春漫漫西樓曉晴花作團樓中少婦弄瑤琴一曲未終坐長嘆去年與郎西入闗春風浩蕩隨金鞍今年疋馬妾東還零落芙蓉秋水寒幷刀不剪東流水湘竹年年淚【一作露】痕紫海枯石爛兩鴛鴦只合雙飛便防死重城車馬紅塵起幹鵲無端爲誰喜鏡中獨語人不知欲揷花枝淚如洗

後平湖曲

越女顏如花吳兒潔於玉天教並墻居不著同被宿美人一笑千黃金連城不博百年心樓上墻頭無一物暮爨朝舂一生足秋風拂羅裳秋水照紅妝舉頭見郎至低頭采蓮房郎心只如菱刺短妾意未覺藕絲長與郎期何許眼礙同舟女春波澹澹無盡情雙星盈盈不得語十里平湖艇子遲岸花汀艸伴人歸鴛鴦驚起東西去惟有蜻蜓接翅飛

長安少年行

黃衫少年如玉立生長侯門人不識道逢豪客問姓名袖把金鞭側身揖臥駞行槖錦帕蒙石橊壓漿銀作筒八月蒼鷹一片雪五花驕馬四蹏風日暮新丰原上獵三更歌舞灞橋東

黃金行【贈王飛伯】

王郎少年詩境新气象慘澹含古春筆頭仙語復鬼語只有溫李無他人天公著詩貧子身子曾不知乃自神人間不買詩名用一片靑衫衡霍重兒貧女富母兩心何論同袍不同夢入門喚婦不下機淚子垢面兒啼饑君詩只有貧女謡何曾夢見金縷衣外家翁媼日有語嫁女書生徒爾爲昆陽城下三更酒醉膽輪囷揷星斗一夕【一作昔】詩腸老蛟吼十尺長人墮車走斫頭不屈三萬言欲向何門復低首何人壽我黃金千使君破鏡飛上天

隋故宮行

渭川楊栁先得春二月鸎嗁百囀新長春宮中千樹錦暖日晴雲思殺人君王半醉唱吳歌綘仙起舞嚬翠蛾吳兒漫說曾行樂三十六宮能幾多千秋萬古金銀闕海沒三山一毫髮繁華夢覺人不知畱得寒螿泣秋月

解劍行

古劍黑於漆鬱鬱動星文摩挲二十年今日持贈君長鯨鼓浪三山沒知君不是泥中物袖間一卷白猿書未分持刀買黃犢壯懷風雲郁沈沈慚媿漂母無千金長安侏儒飽欲死萬古不解天公心北風浩浩吹行客隴水無聲雪花白荊卿墓頭秋艸幹擊築行歌欲誰識君不見秦相五羖皮去時烹雞吹扊扅又不見敝裘蘇季子合從歸來印累累丈夫墮地自有萬里气翕忽變化安能知大冠如箕望吾子富貴同生亦同死

徵西壯士謡

三十未有二十彊手內蛇矛丈八長總爲官家金印大不怕百死向沙場捉卻賀蘭山下賊金鞍繡帽好還鄕

望雲謠

渉江采芙蓉芙蓉待秋風登山采蘭苕蘭苕霜早雕美人亭亭在雲霄郁揺行歌不可招湘弦沈沈寫幽怨愁心歷亂如曵繭金支翠蕤紛在眼春艸迢迢春波逺

望歸吟

塞云一抹平如截塞艸離離臥楡葉長城窟深戰骨寒萬古牛羊飲寃血少年綿帶佩吳鉤獨騎疋馬覓封侯去時只道從軍樂不道闗山空白頭北風吹沙雜飛雪弓弦有聲凍欲折寒衣昨夜洛陽來腸斷空閨搗秋月年年嵗嵗望還家此日歸期轉未涯誰與南州問消息幾時重拜李輕車

梁園春五首【車駕遷汴京後作】

軍從南去三回勝雪自冬來二尺彊今嵗長春多樂事內家應舉萬年觴【長春徳陵誕節名】

暖入金溝細浪添津橋楊栁緑纎纎賣花聲動天街逺幾處春風掲繡簾

上苑春濃晝景閒緑云紅雪擁三山宮墻不隔東風斷偸送天香到世間

樓觀沈沈細雨中出墻花木亂靑紅朱門不解藏春色燕宿鸎嗁處處通

雙鳳簫聲隔防霞宮鸎催賞玉谿花誰憐麗澤門邊栁瘦倚東風望翠華【龍徳宮有玉谿館麗澤燕都西門名】

探花詞三首

禁裏蒼龍啟九闗殿前鸚鵡喚新班沈沈緑樹鞭聲逺嫋嫋薰風扇影閒

浩蕩春風入繡鞍可憐東野一生寒皇州花好無人管不用新郎走馬看

六十人中數少年風流誰占探花筵阿欽正使才情盡猶欠張郎白玉鞭【李欽用二十七張夢祥少一嵗又未防云】

獵城南

翩翩遊俠兒白馬如疋練朝出城南獵莫趁軍中宴北平有眞虎愛惜腰間箭

春風來

春風來時瑤艸芳緑池珠樹宿鴛鴦春風去後瑤艸歇來鴻去鴈遙相望鴛鴦不得雙燕鴻天一方娟娟愁睂色靜與遙山長錦衾復羅薦夢語相思怨月明烏夜嗁空閨淚如霰

並州少年行

北風動地起天際浮雲多登髙一長嘯六龍忽蹉跎我欲橫江鬭蛟鼉萬弩迸射陽侯波或當大獵燕趙間黃熊朱豹皆遮羅男兒萬馬隨防訶朝發細栁暮朝那埽云黑山布陽和歸來明堂見天子黃金橫帶冠峩峩人生只作張騫傅介子逺勝僵死空山阿君不見並州少年夜枕戈破屋耿耿天垂河欲眠不眠淚滂沱著鞭忽記劉越石防劍起舞雞鳴歌東方未明兮柰夜何

續小娘歌十首

吳兒沿路唱歌行十十五五和歌聲唱得小娘相見曲不解離鄕去國情

北來遊騎日紛紛斷岸長隄是陣云萬落千邨借不得城池畱著防官軍

山無洞穴水無船單騎驅人動數千直使今年畱得在更敎何處避明年

靑山髙處望南州漫漫江水繞城流願得一身隨水去直到海底不回頭

風沙昨日又今朝踏碎鵶頭路更遙不似南橋騎馬日生紅七尺系郎腰

鴈鴈相送過河來人歌人哭鴈聲哀鴈到秋來卻南去南人北渡幾時回

竹溪梅隖靜無塵二月江南煙雨春傷心此日河平路千里荊榛不見人

太平防嫁不離鄕楚楚兒郎小小娘三百年來涵養出卻將沙漠換牛羊

饑烏坐守艸間人靑布猶存舊領巾六月南風一萬里若爲白骨便成塵

黃河千里扼兵衝虞虢分明在眼中爲向淮西諸將道不須誇說蔡州功【此爲宋助攻蔡州而發】

懷益之兄

世故伊川嘆鄕情越客音天宜他日定陸已向來沈冉冉愁看老源源事益侵誰言易排遣自分不勝任鞭影驚疲馬鐘聲急暮禽局中無曠迹喧外有幽防夢失名家筆書存遺子金山田和石瘦茅屋過云深春雨蔬成圃秋霜柿滿林樹陰涼拂席花气澹盈襟宿鷺窺晨汲孤猿伴暝吟溪僧時問字野客或知琴抱璞休奇售臨觴得緩斟阿【一作同】兄團聚日曾語【一作話】百年心

汴禪師自斵普照石【一作瓦】爲研以詩見餉爲和二首

寺廢瓦不毀研奇功亦多已知良斵少更柰苦心何挺挺剛無敵津津潤可呵羽陽陵谷變冰井字書訛贈比黃金璞辭慙紫石歌遙知玉音在洗耳俟研磨【長吉有紫石研歌】

防化鉛仍見堅凝鐵易穿何年埋朽壤此日睹靑天古色秋煙重哀音夜雨懸有刀堪切玉是鏡不名甎佛防淪空劫書林結後緣禪河一勺水更擬就師傳

癸已除夜

鼎定周元重薪安漢已然不隨南渡馬虛泛北歸船身並枯蜩化心爭脫先塵埃嗟落泊光景彊畱連往事靑燈裏浮生白髮前更殘鐘未動猶屬出京年

病中【病因食豬動气而作癸卯四月二十一日晨起書】

戰勝頗自恃寧知從外腴文章工作祟時運廹摧枯止酒嗟何及燒豬本不圖膏粱無急變山澤有眞臞詩信藤條戲方遭鐵彈誣鹽【去聲】紅忘後顧黧黑見前驅入投牀僕晨淹伏枕呼萬錢惟嘔泄一臠爾乘除靜伏心仍悸深調息亦麤局嫌囚宇宙渇憶捲江湖風栁畱蟬蛻霜松映鶴孤養和懲往失【幾名養和事見天墮子詩】扶老念時須杯杓歸神誓垣墻任佛逾回溪且垂翅望或在桑楡

老樹

老樹髙畱葉寒藤細作花沙平時泊鴈野迥已攢鴉旅食秋看盡行吟日又斜干戈正飄忽不用苦思家

陽翟道中

長路伶俜裏羇懷蒼莽中千山分晚【一作落】照萬籟入秋風頻見參旗縮虛傳朔幕空故園歸未得細問北來鴻

太室同希顏賦

壯矣崧維嶽盤盤上窅防中天瞻巨鎭元气有遺形雨入秦川黑雲開楚岫靑鼇掀一柱在萬古壓坤靈

送登封張令西上

罷縣人稱屈悠悠復此行渭城秋鴈到秦嶺暮云平道路衣從典風塵劍已鳴山西多俠客莫說是書生

送曹吉甫兼及通甫

意气羨君豪憐君屈騎曹安能事筆硯且復混弓刀風雪貂裘暗闗山馬骨髙南飛見鴻鴈應爲惜哀勞

勝槪【三鄕作】

勝槪煙塵外新詩杖屨間偶隨流水去澹與暮云還吾道三緘口時情一解顏從今便髙臥已負半生閒

少室南原

地僻人煙斷山深鳥語嘩淸溪鳴石齒暖日長藤芽緑映髙低樹紅迷逺近花林間見雞犬直擬是仙家

落魄

落魄宜多病艱危更百憂雨聲孤館夜艸色故園秋行役魚赬尾歸期烏白頭中州遂南北殘息付悠悠

長壽新居【同仲經賦】

地古邨墟迥川廻縣郭斜蒲池余老節菊水引【去聲】新芽卜築欣成趣歸耕覺有涯迎門顧兒女今日是山家

十二月六日二首

倀鬼跳梁久羣雄結構牢天機不可料世网若爲逃白骨丁男盡黃金甲第髙閶門隔九虎休續楚臣騷海內兵猶滿天涯嵗又新龍移失魚鼈日食鬭麒麟艸棘荒山雪煙花故國春聊城今夜月愁絕未歸人

短日

短日碪聲急重云鴈影深風霜侵晚節天地入歸心零落溝中斷酸嘶爨下音五年朝與夕淸血幾沾襟

送楊次公兼簡秦彥容李天成

海國山如染云堆艸易荒時危頻虎穴路絕更羊腸弔影雙蓬鬢擕家一藥囊殷勤秦與李無惜借餘光

倪莊中秋【已亥】

彊飯日逾瘦裌衣秋已寒兒童漫相憶行路豈知難露气入茅屋溪聲喧石灘山中夜來月到曉不曾看

陽興砦

亂石通樵逕重岡擁戍城山川帶淳朴雞犬見升平雨爛沙仍軟秋偏气自淸年年避營馬幾向此中行【由州入府避騎兵奪馬者多由此路】

聚仙臺夜飲

永夜畱歡席髙懹逺市塵月涼衣有露風細酒生鱗鄕社情親舊仙臺姓字新殷勤詩卷在長記座中人

九月晦日王邨道中

水涸沙仍濕霜餘艸更幽煙光藏落景山骨露淸秋坐食知何益行吟只自愁隨陽見鴻鴈三嘆惜淹畱

十月四日往闗南

行役見新月獨行還獨謡勞生塵衮衮晚色鬢蕭蕭野曠無遺穗林疎有墮樵回頭麥山嶺更覺馬蹏遙

和仲梁

林影兼秋薄雲陰帶晚涼石潭魚近藻沙渚鴈畱【一作含】霜笑語無長路登臨豈異鄕一罇堪共醉惜不是重陽

感事

壯事本無取老謀何所成人皆傳已死吾亦厭餘生潦倒封侯骨淹畱混俗情百年堪一笑辛苦惜虛名

同冀文明秀山行

暮景披橫幅山間二老同云如愁戍苦雪亦笑詩窮古木凍欲折斷崖行復通從今胡谷夢時到水聲中

庚子三月十日作

殘夢忘書帙餘寒殢酒杯靑銅元嬾照白紵更寛裁水際時獨往花邊知幾廻殷勤雙語燕應自謝家來

八月並州鴈【三鄕時作】

八月並州鴈淸汾照旅羣一聲驚晚笛數防入秋云滅沒樓中見哀勞枕畔聞南來還北去無計得隨君

甲寅十二月四日出鎭陽寄宰魯伯

滹水曉光動灞橋詩境同衝寒騎瘦馬認影識衰翁長路風聲裏孤城雪意中廻頭歌笑處淒絕意何窮

乙卯十一月往鎭州

邨靜鳥聲樂山低鴈影遙野陰時滉朗泠雨只飄蕭渉逺心先倦衝寒酒易消紅塵忘南北渺見長橋

同姚公茂徐溝道中聯句

路轉川塗濶天低雨气昬緜山連漢壘汾水入並門【姚】來往頻鞍馬登臨負酒罇聯詩彊一笑淒絕恐銷魂

詠懷【崧山中作】

涼葉蕭蕭散雨聲虛堂淅淅掩霜淸黃花自與西風約白髮先從逺客生吟似候虫秋更苦夢和寒鵲夜頻驚何時石嶺闗頭路一望家山眼暫明

帝城【史院夜直作】

帝城西下望孤云半廢晨昬媿此身世俗但知從仕樂書生只合在家貧悠悠未了三千牘碌碌翻隨十九人預遣兒書報歸日安排雞黍約比鄰

僕射陂醉歸卽事

多生曾得江湖樂每見陂塘覺眼明詩酒共尋前日約風陰新自夜來晴春波澹澹沙鳥沒野色荒荒煙樹平醉踏扁舟浩歌起不須紅袖出重城【是日招樂府不至】

春日

里社春盤巧欲爭裁紅暈碧助春情忽驚此日仍爲客卻想當年似隔生貧裏韲鹽憐節物亂來歌吹失懽聲南州剩有還鄕伴戎馬何時道路淸【歐陽詹春盤賦裁紅暈碧巧助春情爲韻】

橫波亭爲淸口帥賦

孤亭突兀揷飛流气壓元龍百尺樓萬里風濤接瀛海千年豪傑壯山丘疎星澹月魚龍夜老木淸霜鴻鴈秋倚劍長歌一杯酒浮雲西北是神州

野菊座主閒閒公命作

柴桑人去已千年細菊班班也自圓共愛鮮明照秋色爭教狼籍臥疎煙荒畦斷壠新霜後瘦蝶寒螿晚景前只恐春叢笑遲暮題詩端爲發幽妍

昆陽二首

古木荒煙集暮鴉髙城落日隱悲笳並州倦客初投迹楚澤寒梅又過花滿眼旌旗驚世路閉門風雪羨山家忘憂只有淸罇在暫爲紅塵拂鬢華

去日黃花半未開南來忽復見寒梅淹畱嵗月無餘物料理塵埃有此杯老馬長途良憊矣白鷗春水亦悠哉商於說有滄洲趣早晚乾坤入釣臺

葉縣雨中【時崧前旱尢甚】

春旱連延入麥秋今朝一雨散千憂龍公有力廻枯槁客子何心嘆滯畱多稼卽看連楚澤歸云應亦到崧丘兵塵浩蕩乾坤滿未厭明河拂地流

潁亭

潁上風煙天地廻潁亭孤賞亦悠哉春風碧水雙鷗靜落日靑山萬馬來勝槪銷沈幾今昔中年登覽足悲哀逺遊擬續騷人賦所惜悤悤無酒杯【三四二句又見張希孟防波樓詩蹈襲之病昔人亦不免耶】

山中寒食

小雨班班浥曙煙平林簇簇防淸川淸明寒食連三月潁水崧山又一年樂事漸隨花共減歸心長與鴈相先平生最有登臨興百感中來只慨然

楚漢戰處【同欽叔賦】

虎擲龍挐不兩存當年曾此賭乾坤一時豪傑多【一作皆】行陣萬古山河自壁門原野猶應厭膏血風雲長遣動心魂成名豎子知誰謂擬喚狂生與細論

後灣別業

薄雲晴日爛烘春髙栁淸風便可人一飽本無華屋念百年今見老農身童童翠蓋桑初合灎灎蒼波麥已勻便與溪塘作盟約不應重遣濯纓塵

寄欽用

顦顇京華苜蓿盤南山歸興夜漫漫長門有賦人誰買坐榻無氊客亦寒虫臂偶然煩造物麞頭何者亦求官故人東望應相笑世路羊腸乃爾難

內鄕縣齋書事

吏散公庭夜已分寸心牢落百憂薰催科無政堪書考出粟何人與佐軍饑防繞牀如欲語驚烏嗁月不堪聞扁舟未得滄浪去慚媿舂陵老使君【逺祖次山舂陵行雲思欲委符節引竿自刺船故子美有興含滄浪淸之句】

被檄夜赴鄧州幕府

幕府文書鳥羽輕敝裘羸馬月三更未能免俗私自笑豈不懷歸官有程十里陂塘春鴨閙一川桑柘晚煙平此生只合田間老誰遣春官識姓名

除夜

一燈明暗夜如何夢寐衡門在澗阿物外煙霞玉華逺花時車馬洛陽多折腰眞有陶濳興扣角空傳宵戚歌三十七年今日過可憐出處兩蹉跎

劉光甫內鄕新居

廌冠平日凜秋霜老去聲名只閉藏父老漸來同保社兒童久已愛文章蔬隨隙地皆成圃竹放新梢欲過墻爲向長安舊遊道世間元有北窓涼

西齋夜宴【時爲內鄕令】

飄零無物慰天涯酒伴相逢飲倍加誤謬君當略彭澤廻旋我亦笑長沙金釵翠嚲迎春髻銀燭光揺半夜花只欠東山遊錄事不來堅坐看紛華【叔能信之張杜諸人皆在而麟之獨不至】

出山

松門石逕靜無闗布韈靑鞵幾往還少日漫思爲世用中年直欲伴僧閒塵埃長路仍回首升斗微官亦彊顏休道西山不畱客數峯如畫莫雲間

石門

兩崖懸【一作橫】絕倚山垠艸逕低迷劣可分潭影乍從明處見竹香偏向靜中聞石林萬古不知暑茅屋四鄰惟有云曵杖行歌羨樵叟此生何計得隨君

岐陽三首

突騎連營鳥不飛北風浩浩發陰機三秦形勝無今古千里傳聞果是非偃蹇鯨鯢人海涸分明蛇犬鐵山圍窮途老阮無奇策空望岐陽淚滿衣

百二闗河艸木橫十年戎馬暗秦京岐陽西望無來信隴水東流聞哭聲野蔓有情縈戰骨殘陽何意照空城從誰細向蒼蒼問爭遣蚩尢作五兵

眈眈九虎防秦闗懦楚孱齊機上看禹貢土田推陸海漢家封檄自【一作盡】天山北風獵獵悲笳發渭水蕭蕭戰骨寒三十六峯長劍在倚天仙掌惜空閒

雨後丹鳳門登眺

綘闕遙天霽景開金明髙樹晚風廻長虹下飲海欲竭老鴈叫云【一作羣】秋更哀劫火有時歸變滅神嵩何計得飛來窮途自覺無多淚莫傍殘陽望吹臺

懷秋林別業

茅屋蕭蕭浙水濵豈知身屬洛陽塵一家風雪何年盡二頃田園入夢頻髙樹有巢鳩笑拙空墻無穴防嫌貧西南遙望腸堪斷自古虛名只誤人

壬辰十二月車駕東狩後卽事五首

翠被悤悤見執鞭戴盆鬱鬱夢瞻天只知河朔歸銅馬又說臺城墮紙鳶血肉正應皇極數衣冠不及廣明年何時眞得攜家去萬里秋風一釣船

慘澹龍蛇日鬭爭干戈眞欲盡生靈髙原水出山河攺戰地風來艸木腥精衛有寃塡瀚海包胥無淚哭秦庭並州豪傑知【一作今】誰在莫擬分軍下井陘

鬱鬱圍城度兩年愁腸饑火日相煎焦頭無客知移突曳足何人與共船白骨又多兵死鬼靑山元有地行仙西南三月音書絕落日孤云望眼穿

萬里荊襄入戰塵汴州門外卽荊榛蛟龍豈是池中物蟣虱空悲地上臣喬木他年懷故國野煙何處望行人秋風不用吹華髮滄海橫流要此身

五雲宮闕露盤秋銀漢無聲桂樹稠復道漸看連上苑戈船仍擬下揚州曲中靑冢傳薪怨夢裏華胥失舊遊去去江南庾開府鳳凰樓畔莫廻頭

癸已四月二十九日出京

塞外初捐宴賜金當時南牧已駸駸只知灞上眞兒戲誰謂神州竟【一作遂】陸沈華表鶴來應有語銅槃人去亦何心興亡誰識天公意畱著靑城閱古今【國初取宋於靑城受降】

喜李彥深過聊城

圍城十月鬼爲鄰異縣相逢白髮新恨我不如南去鴈羨君獨是北歸人言詩匡鼎功名薄去國虞翻骨相屯老眼天公只如此窮途無用說悲辛

與張杜飲

故人寥落曉天星異縣相逢覺眼明世事且休論向日酒罇聊喜似承平山公倒載羣兒笑焦遂髙談四座驚轟醉春風一千日愁城從此不能兵

秋夕

小簟涼多睡思淸一窓風雨送秋聲頻年但覺貂裘敝萬古何曾馬角生寄食且依嚴尹幕附書誰往鄧州城洗【一作澆】愁欲問東家酒恨殺寒雞不肯鳴

夢歸

顦顇南冠一楚囚歸心江漢日東流靑山歷歷鄕國夢黃葉蕭蕭風雨秋貧裏有詩工作祟亂來無淚可供愁殘年兄弟相逢在隨分韲鹽萬事休

淮右

淮右城池幾處存宋州新事不堪論輔車漫欲通吳防突騎誰當搗薊門細水浮花歸別澗斷雲含雨入孤邨空餘韓偓傷時淚【一作語】畱與累臣一斷魂【五六全用韓致光語卽於結聯標出自成一體遺山詩用前人成語極多陶杜句尢甚又未可以此例槪之也】

秋夜

九死餘生气息存蕭條門巷似荒邨春雷漫說驚壞戶皎日何曾入覆盆濟水有情添別淚吳云無夢寄歸魂百年世事兼身事罇酒何人與細論

附金詩紀事案此詩爲汴京之難言之也金史文藝傳雲天興二年春崔立之變羣小附和請爲立建功徳碑翟奕以尙書省命召翰林直學士王若虛爲文時奕輩恃勢作威人或少忤則橫遭讒構立見屠滅若虛自分必死以理諭之奕輩不能奪乃召太學生劉祁麻革軰赴省元好問張信之諭以立碑事曰眾議屬二君且已白鄭王矣二君其無讓祁等固辭而別數日促廹不已祁卽爲艸定以付好問好問意未愜乃自爲之旣成以示若虛乃共刪定數字則當時碑文皆以爲裕之所作其不免於物議可知詩中悲啣壞戶寃抱覆盆傷九死之餘生慨百年之身世曹聽耳食實繁有徒罇酒細論所以嘆息於告語之無人也然意含蓄未露其痛切言之者則見於集中外家別業上梁文及元郝經伯常辧磨甘露碑詩並錄於後以備攷

附外家別業上梁文云窮於途者返於家乃人情之必至勞以生而佚以老亦天道之自然方屬風霜偃薄之餘而有里社浮湛之漸玆焉卜築今也落成遺山道人蟫蠧書癡雞虫祿薄猥以勃窣槃跚之迹仕於危急存亡之秋左曹之斗食未遷東道之戈船已禦久矣公私之俱罄困於春夏之長圍窮甚析骸死惟束手人望荊兄之通好義均紀季之附庸出涕而女於吳莫追於旣往下車而封之杞有覬於方來謀則僉同議當就抗爰自上書宰相所謂試微軀於萬仭不測之淵至於喋血京師亦常保百族於羣盜垂涎之口皇天后土實聞存趙之謀枯木死灰無復哭秦之淚初一軍搆亂羣小歸功刼太學之名流文鄭人之逆節命由威制佞豈願爲就磨甘露禦書之碑細刻錦溪書叟之筆蜀家降欵具存李昊之世修趙王禪文何預陸機之手迹伊誰受賞於我嫁名悼同聲同气之間有無罪無辜之謗耿孤懷之自信聽眾口之合攻果吮癕防痔之自甘𨿽竄海投山其何恨惟彼證而作鼈始於養虺以成虵追韓之騎甫還射羿之弓隨彀【予北渡之初獻書中令君請以一寺觀所費養天下名士造謗二三亦書中枚舉之類也】以流言之自止知神理之可憑復齒平民僅延殘喘澤畔而湘累已老樓中而楚望奚窮懷先人之敝廬可憐焦土眷外家之宅相更愧前途豈謂事有幸成計尢私便東諸侯助竹木之養王錄事寄艸堂之貲占松聲之一丘【東臯子北山賦菊花兩岸松聲一丘】近桃花之三洞【予此別業與白子西所居相近】東墻西壁無補坼之勞上雨防風有閉藏之固己與編戶細民而雜處敢用失侯故相而自名因之挫鋭以解紛且以安常而處順老盆濁酒便當接田父之歡春韭晚菘尙媿奪園夫之利彼扶揺直上擊水三千韋杜城南去天尺五坐廟堂佐天子蓋有命焉使鄕裏稱善人斯亦足矣

附金詩紀事案文中云左曹之斗食未遷時裕之尙官左司都事其後梁王監國始遷左右司員外郎也東道之戈船已禦時天興元年春元兵已駐鄭州海灘寺進攻汴京也圍城數月外援莫至珠紳乞和額爾克出質請罷攻而不得議親捍而大奔車駕蒙塵輿情無主眾欲推立荊王守純以城降元如春秋紀季入齊之義所謂人望荊兄之通好義均紀季之附庸也其時裕之實請於珠紳與阿巴欲立監國以全兩宮與皇族翌日而乃有崔立之變二相被殺故有上書宰相喋血京師存趙有謀哭秦無淚之嘆也至云刼太學之名流文鄭人之逆節似乎當時碑文仍出劉京叔手茍如史所云好問意未愜乃自爲之則安得復云蜀家降欵具存李昊之世修趙王禪文何預陸機之手迹耶慨受賞者有人悲嫁名爲無罪乍返追韓之騎已闗射羿之弓其言隱痛必有所指注中所云造謗二三者俟更考之

附金詩紀事案注中所雲中令君蓋耶律楚材也楚材爲右丞文獻公履之第三子仕元爲中書令裕之獻書卽在癸巳嵗之四月於金爲天興二年於元爲太宗之五年時汴京變後南中大夫士歸河朔者所在有之故裕之寓書楚材請以一寺觀費養天下名士也書中所枚舉者自耆舊如馮內翰叔獻梁都運斗南髙戶部唐卿王延州從之四人外時軰爲平陽王狀元綱東明王狀元鶚濵人王賁臨淄人李浩秦人張徽楊煥然李庭訓河中李獻卿武安樂防固安李天翼沛縣劉汝翼齊人謝良弼鄭人呂大鵬山西魏璠澤人李恆簡李禹翼燕人張聖兪太原張緯李謙冀致君張耀卿髙鳴孟津李蔚眞定李冶相人胡徳珪易州敬鉉雲中李微中山楊果東平李彥西華徐世隆濟陽張輔之燕人曹居一王鑄渾源劉祁及其弟郁李仝平定賈庭揚楊恕濟南杜仁傑洺水張仲經虞鄕麻革東明商挺漁陽趙著平陽趙維道汝南楊鴻河中張肅河朔勾龍瀛東勝程思溫及其從弟思忠共四十九人內劉麻二人之名皆在焉然則所云造謗二三得毋卽指之耶但裕之與信之素厚內鄕隠居河汾投老始終未嘗有閒京叔父子兄弟其始亦極爲裕之所推許卽晚嵗輯中州集時論次云卿蓬門先生集中詩尙云二子祁郁俱有名於時未聞有所譏貶如文中養虺成蛇彀弓射羿何甚也然猶稱之曰名流不深斥其人也諉之曰刼明其非得已也復爲之解曰命由威制則又似乎京叔之撰文翟奕張信之軰實使裕之促之者更爲之解曰佞豈願爲又似乎京叔屬艸旣定之後裕之亦嘗略爲刪攺者後乃盡舉其過歸之一人是以悼同聲同气之間有無罪無辜之謗也

附陵川集郝經辧磨甘露碑云國賊反城自爲功萬段不足仍推崇勒文誦徳召學士滹南先生付一死林希更不顧名節兄爲起艸弟親刻省前便磨甘露碑書丹卽用宰相血百年涵養一塗地父老來看闇流涕數罇黃封幾斛米賣卻家聲都不計盜據中國責金源吠堯極口無靦顏作詩爲告曹聽翁且莫獨罪元遺山附金詩紀事按遺山集內翰王公墓表雲天興初冬十二月車駕東狩明年春正月京城西面元帥崔立刼殺宰相送欵行營羣小獻諂請爲立建功徳碑以都堂命召公爲文喋血之際翟奕軰恃勢作威頤指如意人或少忤則橫遭讒構立見屠滅公自分必死私謂好問言今召我作碑不從則死作之則名節掃地貽笑將來不若死之爲愈也𨿽然我姑以理諭之乃謂奕軰言丞相功徳碑當指何事爲言奕軰怒曰丞相以京城降城中人百萬皆有生路非功徳乎公又言學士代王言功徳碑謂之代王言可乎且丞相旣以城降則朝官皆出丞相之門自古豈有門下人爲主帥誦功徳而爲後人所信者問答之次辭情閒暇奕軰不能奪竟脇太學生托以京城父老意而爲之則碑文之出於劉京叔手可知伯常詩中勒文誦徳召學士滹南先生付一死謂王從之能顧名節也林希更不顧名節兄爲起艸弟親刻豈於時京叔撰文其弟文季亦在圍城中便爲之上石耶書丹卽用宰相血傷珠紳阿巴之見殺也父老來看闇流涕明非京城父老意也數罇黃封幾斛米卽遺山上梁文中所云受賞也賣卻家聲都不計當以二劉之髙祖南山翁防從曾祖西巖老人汲父禦史從益於金源氏百年以來世爲髙門今乃以此墮其家聲爲可惜也但林希二字殊不可解或以麻字之減文爲林信之自號貽溪復以貽溪之反語爲希耶信之爲秉彛之孫亦有家聲但與詩所云兄弟者不合或耶爲信之語以起艸讓京叔而以刻石自任耶末云作詩爲告曹聽翁且莫獨罪元遺山則所以爲裕之訟寃者𨿽切然亦未嘗謂不與其事者蓋裕之之自尙書省掾左右司員外郎實爲崔立所署其受謗亦未爲無因也

乙末正月九日立春

十度新正九處家今年癡坐轉堪嗟一冬殘雪不肯盡連日苦陰【一作寒】殊未涯重碧總誇燕市酒小紅誰記上林花殘魂零落今無幾乞與春風惱鬢華【甲午除夜詩云甲子兩周今日盡空將衰淚灑吳天是時金已亡故也】

三仙祠

三仙祠下往來頻顦顇徵衫滿路塵簫鼓未休寒食酒樵蘇時見舊都人吹殘芳樹紅仍在展放【一作破】平田緑已勻西北並州隔千里幾時還我故鄕春

送輔之仲庸還大梁

驊驑爭道渺翩翩誰遣風塵失壯年四壁舊聞懸磬宅一囊今有買書錢淋浪【一作漓】別酒靑燈夜滅沒孤帆落照邊想得還家過春半故都【一作山】喬木滿蒼煙

眼中

眼中時事益紛然擁被寒窓夜不眠骨肉他鄕各異縣衣冠今日是何年枯槐聚蟻無多地秋水鳴蛙自一天何處靑山隔塵土一庵吾欲送華顚

寄欽止李兄

徵車南北轉秋蓬闗塞相望兩禿翁衮衮便當隨世路悠悠難復倚天公銅駝荊棘千年後金馬衣冠一夢中罇酒云州古城下幾時攜手哭春風

鎭州與文舉百一飲

翁仲遺墟艸棘秋蒼龍雙闕記神州只知終老歸唐土忽漫相逢【一作看】是楚囚日月盡隨天北轉古今誰見海西流眼中二老風流在一醉從敎萬事休

衛州感事二首

神龍失水困蜉蝣一舸倉惶入宋州紫气己沈牛斗夜白雲空望帝鄕秋劫前寶地三千界夢裏瓊枝十二樓欲就長河問遺事悠悠東注不還流

白墖亭亭古佛祠往年曾此走京師不知江令還家日何似湘累去國時離合興亡遽如此淒遲零落竟安之太行千里靑如染落日【一作獨憑】闌干有所思

望崧少二首

崧少飛來昆閬山山家茅屋翠微間雞豚鄕社相勞苦花木禪房時往還結習尙餘三宿戀殘年多負半生閒長河一葦人千里望斷西城碧玉環

飲鶴池邊萬木稠養龍崖上五峯秋藤垂絕壁云添潤澗落哀湍雪共流田父占年驚玉斾詩仙畱迹嘆昆丘西風落日山陽道空對紅塵憶舊遊【飲鶴池在緱山養龍崖在五乳峯下】

懷州子城晚望少室

河外靑山展臥屏並州孤客倚髙城十年舊隠拋何處一片傷心畫不成谷口暮云知鄭重林梢殘照故分明洛陽見說兵猶滿半夜悲歌意未平

羊腸阪

浩蕩雲山直北看淩兢羸馬不勝鞍老來行路先愁逺貧裏辭家更覺難衣上風沙嘆顦顇夢中燈火憶團圞憑誰爲報東州信今在羊腸百八盤

太原

夢裏鄕闗春復秋眼明今得見並州古來全晉非無策亂後淸汾空自流南渡衣冠幾人在西山薇蕨此生休十年弄筆文昌府爭信中朝有楚囚

野穀道中懷昭禪師

行行汾沁欲分疆漸喜人聲挾兩鄕野谷靑山空自繞金城白墖已相望湯翻豆餅銀絲滑油防茶心雪蕊香說向阿師應被笑人生生處果難忘

外家南寺【在至孝社予兒時讀書處也】

鬱鬱楸梧動晚煙一庭風露覺秋偏眼中髙岸移湥谷愁裏殘陽更亂蟬去國衣冠有今日外家棃栗記當年白頭來往人間徧依舊僧窓借榻眠

寄楊飛卿

客夢悠悠信轉蓬藜牀殷殷動晨鐘西風白髮三千丈故國靑山一萬重沙水有情畱過鴈乾坤多事泣秋虫三間老屋知何處慚媿雲間陸士龍

再到新衛

蝗旱相仍嵗已荒伶俜十口值還鄕空令姓字喧時軰不救饑寒趨路傍行帳馬嘶塵澒洞空邨人去雨淋浪河平千里筋骸盡更欲驅車上太行

別冠氏諸人【戊辰秋八月初二日】

東捨茶渾酒味新西城紅艷杏園春衣冠防集今爲盛里社追隨分更新分手共傷千里別低睂常媿六年貧他時細數平原客看到還鄕第幾人

四哀詩

李欽叔

赤縣神州坐陸沈金湯非粟禍侵防當官避事平生恥視死如歸社稷心文采是人知子重交朋無我與君深悲來不待山陽笛一憶同衾淚滿襟

冀京父

先公藻鑑識終童曾防昆山玉一峯不見連城沽白璧早聞烈火燎黃琮重圍急變紛紛口九地忠魂耿耿胸欲弔南云無覓處士林能不泣相逢

李長源

冀都事死東州禍李翰林亡陜府兵方爲騷人箋楚些更禁書客墮秦坑石苞本不容孫楚黃祖安能貸禰衡同甲四人三橫霣此身𨿽在亦堪驚

王仲澤

太學聲華弱冠馳靑雲岐路九霄飛上前論事龍顏喜幕下籌邊犬吠稀壯志相如頭碎柱赤心嵇紹血沾衣從來聖牘褒忠義誰爲幽魂一發揮

杏花【庚子嵗南庵賦】

芳樹春融綘蠟凝春風寂寞掩柴荊畫睂盧女嬌無柰齲齒孫娘笑不成已怕宿妝添蝶粉更堪暖蕊閙蜂聲一般疎影黃昬月獨愛寒梅恐未平

賦南中楊生玉泉墨【墨不用松煙而用燈煤】

萬竈珠一唾輕客卿新以玉泉名禦團更覺香爲累冷劑休誇漆防成涴袖秦郎無籍在畫睂張遇可憐生晴窓弄筆人今老孤負松風入硯聲【宮中以張遇麝香小團爲畫睂墨】

赤石

林罅陰崖霧杳防石根寒澑玉玎玲云來朔漠疑秋早山近淸涼覺地靈靜愛鳥聲存野調閙嫌人迹帶塵腥南臺說有金銀气可是並汾處士星【系舟山僧徒謂之小五臺九月中時有景星如佛光云】

防亭同麻知幾賦

零落棲遲復此遊一罇聊得散羇愁天圍平野莽無際水繞孤城閒不流【元是深字知幾請予攺作閒字】柳意漸廻淮浦暖鴈聲仍帶塞門秋登髙逺望令人起欲買煙波無釣舟

過應州

平野風埃接戍樓邊城三月似窮秋人生土屋才容膝驛路旃車不斷頭隨俗未甘嘗馬湩敵寒直欲禦羊裘十年紫禁煙花繞此日雲山是應州

感事

富貴何曾潤髑髏直須淅米向矛頭血讐此日逢三怨風鑑生平備九流瓢飲不甘顏巷樂市鉗眞有楚人憂世間安得如川酒力士鐺頭醉死休

感興【夜宿讀書山作】

倚梯從昔望煙霄七葉何人竟珥貂道路常教車轣轆功名惟有鬢飄蕭勤如韓子初無補晚似馮公豈見招五十三年等閒裏一窓風葉雨瀟瀟

禦訂全金詩增補中州集卷六十五

欽定四庫全書

禦訂全金詩增補中州集卷六十六

元好問四

岀都二首

漢宮曾動伯鸞歌事去英雄可柰何但見觚稜上金爵豈知荊棘臥銅駝神仙不到秋風客富貴空悲春夢婆行過盧溝重回首鳳城平日五云多

歷歷興亡敗局棋登臨疑夢復疑非斷霞落日天無盡老樹遺臺秋更悲滄海忽驚龍穴露廣寒猶想鳳笙歸從教盡剗瓊華了畱在西山盡淚垂【壽寜宮有瓊華島絕頂廣寒殿近爲黃冠軰所撤】

甲辰三月旦日以後雜詩二首

濈濈猩紅閙曉晴攢頭眞似與春爭舒開楊栁聊相映瘦殺寒梅枉自淸粉艷低徊工作態絳唇寂寞獨含情畫圖只愛殘妝好未信徐郎解寫生

密霧輕塵細灑勻緑云紅雪一番新風光爛漫供歡席

酒味淸醇似主人落落湖山如有喜欣欣魚鳥亦相親新詩冩入奚奴錦從此他鄕不算春

紫牡丹

夢裏華胥失玉京小闌春事自升平只緣造物偏畱意須信凡花浪得名蜀錦浪淘添色重禦鑪風細覺香淸金刀一翦腸堪斷緑鬢劉郎半白生

洛陽

千年河嶽控喉襟一日神州見陸沈已爲操琴感衰涕更須同輦夢秋衾城頭大匠論蒸土地底中郎待摸金擬就天公問翻復蒿萊丹碧果何心

爲鄧人作詩

再見州人本不期相畱相挽忍相違攜盤渭水空【一作堪】流涕種栁金陵已合圍事去恍疑春夢過眼明還似故鄕歸題詩未要題名字今是中原一布衣

贈張主簿偉

江岸墳荒艸棘秋朱陽南下重君憂弓刀近塞人煙少林壑經霜虎迹稠究竟畏途知有漸激昻髙義報無繇從今弟妷通家了莫向田認故侯【戒爲究竟伴能過險惡道】

寄劉繼先

淸霜茅屋耿無眠坐憶分攜一慨然楚客登臨動歸興謝公哀樂感中年淒涼古驛人煙外迆邐荒山雪意邊千樹春風水楊栁待君同系晉溪船

寄答商孟卿

窈渺朱弦寂寞心得詩何啻得黃金冷猿掛夢山月暝老鴈叫羣江渚深異縣五年仍隔闊荒城連日想登臨書來且只平安了撥觸離愁恐不禁

十一月五日暫住西張

城隈細路入沙汀絮帽衝風日再經嵗歉村墟更荒惡窮冬人影亦伶俜林煙漠漠鴉邊暗山骨稜稜雪外靑四十年來此寒苦凍吟猶記隴闗亭

石嶺闗書所見

軋軋旃車轉石槽故闗猶復戍弓刀連營突騎紅塵暗微服行人細路髙已化虫沙休自嘆厭逢豺虎欲安逃靑雲玉立三千丈元只東山意气豪

汴梁除夜【追錄】

六街歌鼓待晨鐘四壁寒齋只病翁鬢雪得年應更白燈花何喜亦能紅養生有論人空老祖道無詩鬼亦窮數【上聲】日西園看車馬一番桃李又春風

龍興寺閣

全趙堂堂入望寛九層飛觀盡髙寒空聞赤幟疑軍壘眞見金人泣露盤桑海幾經塵劫壞江山獨恨酒腸幹詩家總道登臨好試就遺臺老樹看

聽姨女喬夫人鼓風入松

白雪朱弦一再行春風纖指十三星雲窓霧閣有今夕寶靨羅裙無此聲瀟灑寒松度虛籟悠揚飛絮攪靑防胎仙不比湘靈瑟五字錢郎莫漫驚

寒食【王子淸明後作】

上苑春風盛物華天津云錦赤城霞輕舟矮馬追隨逺翠幕靑旗笑語嘩化國樓臺隔瀛海吳兒洲渚記仙家山齋此日腸堪斷寂寞銅瓶對杏花

送樊順之

弓刀十驛嶽蓮州渭水秦山得意秋王粲從軍正年少庾郎入幕更風流寒鄕況味眞雞肋淸鏡功名屬虎頭寄謝溪風亭上月老夫乘興欲西遊

過寂通庵別陳丈【並序】

陳丈未識某而愛其詩曾對髙禦史士美言我他日見遺山當快飲百醉後見之而公已病乃相約易百醉爲百杯每見以酒籌計之至七八十杯復有此別故詩中及之【甲辰秋】

心逺繇來地自偏不離城市得林泉從敎上界多官府且放閒身作地仙三月有期何敢負百杯未滿防須塡違離更覺從公晚卻望都門一慨然

大明贈答張簡之

營平豪宕變溫文所見今知勝所聞只道生涯無長物爭教詩壘策奇勲伐薪未敢煩名士載酒能來過子云後日山陽養衰疾藥籠仙品正須君

存沒【辛老敬之劉兄景】

行間楊趙提衡早老去辛劉入夢頻案上酒杯聊自慰袖中詩卷欲誰親兩都秋色皆喬木一代名家不數人汲冢遺編要完補可能虛負百年身

人日有懷愚齋張兄緯文

書來聊得慰懷思淸鏡平明見白髭明月髙樓燕市酒梅花人日艸堂詩風光流轉何多態兒女靑紅又一時澗底孤松二千尺殷勤畱看嵗寒枝

張村杏花【丁巳三月初二日】

昨日櫻桃【一作唇】絳蠟痕今朝紅袖已迎門只應芳樹知人意畱著殘妝伴酒罇濃李尙須羞粉艷寒梅空自怨黃昬詩家元白無今古從此張村卽趙村

送奉先從軍

潦倒書生百戰場功名都屬繡衣郎虎頭食肉無不可防目求官空自忙捲月淸笳渭城曉倚天長劍蜀山蒼習池老去風流減醉後揚鞭媿葛疆

贈玉峯魏文邦彥

夢想南山掩靄間眼明驚見玉峯寒風波舊憶橫身過世事今歸袖手看販婦傭兒識名姓故鄕遺族見衣冠臨流卜築平生事防就遼東管幼安

鬱鬱

鬱鬱羇懷不易開更堪寥落動淒哀華胥夢破靑山在梁甫吟成白髮催秋意漸隨林影薄曉寒都逐鴈聲來並州舊日風聲惡悵望鄕書早晚回

秋日載酒光武廟

美酒良辰邂逅同赤睂城北漢王宮百年星斗歸天上萬古旌旗在眼中艸木暗隨秋气老河山長爲昔人雄一杯逕醉風雲地莫放銀盤上海東

丙辰九月二十六日挈家遊龍泉

風色澄鮮稱野情居僧聞客喜相迎藤垂石磴云添潤泉潄山根玉有聲庭樹老於臨濟寺霜林渾是漢家營明年此日知何處莫惜題詩記姓名

洛陽髙少府瀍陽後庵四首

溪上弄明月風露發新警心空無一塵萬竹埽淸影一水隨人意蔬畦復芋溝風波河洛近莫放出山流韭早春先緑菘肥秋未黃殷勤繞畦水終日爲君忙地僻境逾靜林疎秋已分淸溪一片月修竹四山云

山居雜詩六首

瘦竹藤斜掛叢【一作幽】花艸亂生林髙風有態苔滑水無聲

石潤云先動橋平水漸過野陰添晚重山意向秋多樹合秋聲滿村荒暮景閒虹收仍白雨雲動忽靑山川迥楓林散山深竹港幽疎煙沈去鳥落日送歸牛漲落沙痕出堤摧岸口斜斷橋堆聚沫髙樹閣浮槎鷺影兼秋靜蟬聲帶晚涼陂長畱積水川闊盡斜陽

梁父吟扇頭【孔明箕踞坐大石上望月作梁父吟】

盤礡萬古心塊石入危坐靑天一明月孤唱誰與和

辛亥寒食

寒食年年好今年迥不同秋千與花影並在月明中

徳和墨竹扇頭

靜裏離離新粉動時細細淸香明月淸風自在紅塵白日何妨【嫩香新粉墨離離李長吉竹詩】

曹得一扇頭

機中秦女仙去月底梅花晚開只見一枝疎影不知何處香來

論詩三十首【丁丑嵗三鄕作】

漢謡魏什久紛紜正體無人與細論誰是詩中疏鑿手暫敎涇渭各淸渾

曹劉坐嘯虎生風四海無人角兩雄可惜並州劉越石不敎橫槊建安中

鄴下風流在晉多壯懷猶見缺壺歌風雲若恨張華少溫李新聲柰爾何【鐘嶸評張華詩恨其兒女情多風雲气少】

一語天然萬古新豪華落盡見眞淳南窓白日羲黃上未害淵明是晉人【栁子厚唐之謝靈運陶淵明晉之白樂天】

縱橫詩筆見髙情何物能澆磈磊平老阮不狂誰防得出門一笑大江橫

心畫心聲總失眞丈章寧復見爲人髙情千古閒居賦爭信安仁拜路塵

慷慨歌謡絕不傳穹廬一曲本天然中州萬古英雄气也到陰山勅勒川

沈宋橫馳翰墨場風流初不廢齊梁論功若凖平吳例合著黃金鑄子昻

鬭靡誇多費覽觀陸文猶恨冗於潘心聲只要傳心了布谷瀾翻可是難【陸蕪而潘靜語見世說】

排比鋪張特一途藩籬如此亦區區少陵自有連城璧爭柰微之識珷玞【事見元稹子美墓志】

眼處心生句自神暗中摸索總非眞畫圖臨出秦川景親到長安有幾人

望帝春心托杜鵑佳人錦瑟怨華年詩家總愛西昆好獨恨無人作鄭箋

萬古文章有坦途縱橫誰似玉川盧眞書不入今人眼而軰從敎鬼畫符

出處殊塗聽所安山林何得賤衣冠華歆一擲金隨重大是渠儂被眼瞞

筆底銀河落九天何曾顦顇飯山前世間東抹西塗手枉著書生待魯連

切切秋虫萬古情燈前山鬼淚縱橫鑑湖春好無人賦夾岸桃花錦浪生

切響浮聲發巧深硏磨𨿽苦果何心浪翁水樂無宮徵自是雲山韶濩音【水樂次山事又其欸乃曲云停橈靜聽曲中意好是雲山韶濩音】東野窮愁死不休髙天厚地一詩囚江山萬古潮陽筆合在元龍百尺樓

萬古幽人在澗阿百年孤憤竟如何無人說與天隨子春艸輸贏校幾多【天隨子詩無多藥艸在南榮合有新苗次第生穉子不知名品上恐隨春艸鬭輸贏】

謝客風容映古今發源誰似栁州深朱弦一拂遺音在卻是當年寂寞心

窘步相仍死不前唱酬無復見前賢縱橫正有淩雲筆俯仰隨人亦可憐

奇外無奇更出奇一波才動萬波隨只知詩到蘇黃盡滄海橫流卻是誰

曲學虛荒小說欺俳諧怒罵豈宜時今人合笑古人拙除卻雅言都不知

有情芍藥含春淚無力薔薇臥晚枝拈出退之山石句始知渠是女郎詩【此詩論本王中立】

亂後都失故基看花詩在只堪悲劉郎也是人間客枉向春風怨葵

金入洪鑪不厭頻精眞那許受纖塵蘇門果有忠臣在肯放坡詩百態新

百年才覺古風廻元祐諸人次第來諱學金陵猶有說竟將何罪廢歐梅

古雅難將子美親精純全失義山眞論詩寜下涪翁拜未作江西社里人

池塘春艸謝家春萬古千秋五字新傳語閉門陳正字可憐無補費精神

撼樹蚍蜉自覺狂書生技癢愛論量老來畱得詩千首卻被何人較短長

西園

百艸千花雨气新今朝陌上有遊塵皇州春色濃於酒醉殺西園歌舞人

杏花雜詩八首

杏花墻外一枝橫半面宮妝出曉晴看盡春風不回首寶兒元自太憨生

露華浥浥泛晴光睡足東風倚緑窓試遣紅妝映銀燭湘桃爭合伴仙郎

嫋嫋纖條映酒船綠嬌紅小不勝憐長年自笑情緣在猶要春風慰眼前

暖日園林可散愁每逢花處盡遲畱靑旗知是誰家酒一片春風出樹頭

紛紛紅紫不勝稠爭得春光競出頭卻是棃花髙一著隨宜梳洗盡風流

露浥淸華粉自添隔溪遙見玉亷幨眼看桃李飄零盡更揀繁枝揷防檐

楚客離魂不易招野春平碧水迢迢垂楊也被多情惱瘦損春風十萬條

紅妝翠蓋惜風流春動香生不自繇莫向蕓齋厭閒冷小詩供作錦纒頭【韓偓咽三淸之瑞露春動七情咀五色之靈芝香生九竅】

出京

巫峽歸云底處防髙城渺渺暮煙沈春風不翦垂楊斷系盡行人北望心

惠崇蘆鴈

寒沙折葦靜相依故國春風早晚歸意外羇棲誰畫得羽毛單薄稻粱微

銅雀臺瓦硯

愛惜鉛華洗又看畫闌桂樹雨聲寒千年不作鴛鴦去喚得書生笑老瞞

步虛詞三首【後二首三鄕時作】

閬苑仙人白錦袍海山宮闕醉蟠桃三更月底鸞聲急萬里風頭鶴背髙

萬神朝罷出通明和气歡聲滿玉京見說人間有新異緑章封事謝升平

琪樹明霞碧落宮歌音嫋嫋度泠風人間聽得霓裳慣猶恐鈞天是夢中

風雨停舟圖

老木髙風作意狂靑山和雨入微茫畫圖喚起扁舟夢一夜江聲撼客牀

楊栁

楊栁靑靑溝水流鸎兒調舌弄嬌柔桃花記得題詩客斜倚春風笑不休

梁縣道中

靑山簇簇樹重重人在春云浩蕩中也是杏花無意況一枝臨水臥殘紅

長壽山居元夕

微茫燈火共荒村黃葉漫山雪擁門三十九年何限事只畱孤影伴黃昬

右司正之家渭川千畝圖

官街塵土霧中天入眼荒寒一灑然大似終南山下看北風和雪捲蒼煙

山居二首

斜陽髙樹掛晴虹肅肅微涼雨气中一道鷺鷥花不斷密香吹滿馬頭風

詩腸搜苦怯茶甌信手拈書卻枕頭檐澑滳殘山院靜碧花紅穗媚涼秋

寄女嚴

鸛崖魚窟路間闗旬月無繇一往還寒食歸寧見鄰女舉家回首望西山【鸛崖魚窟在內鄕往盧氏道中】

自鄧州幕府暫歸秋林

升斗微官不療饑中林春雨蕨芽肥歸來應被靑山笑可惜緇塵染素衣

題省掾劉徳潤家驂鸞圖並爲同捨郎劉長卿記異劉在方城先有碧簫之遇如芙蓉城事云

千劫情緣萬古期樓中蕭史姓名非洞天花落秋云冷腸斷靑鸞獨自飛

雜著三首

靑蓋朝來帝座新豈知衛瓘是忠臣洛陽荊棘千年後愁絕銅駝陌上人

天上河源地上流黃金浮世等閒休埋愁不著重泉底盡向人間種白頭

半紙虛名百戰身轉頭髙冢臥麒麟山間曾見漁樵說辛苦淩煙閣上人

俳體雪香亭雜詠十二首【亭在故汴宮仁安殿西】

洛陽城闕變灰煙暮虢朝虞只眼前爲向杏梁雙燕道營巢何處過明年

落日靑山一片愁大河東注不還流若爲長得熙春在時上髙層望宋州

醇和旁近洞房環碧瓦參差竹樹【一作木】閒批奏內人輪上直去年名姓在窓間【醇和殿名】

天上三郎玉不如手中白羽趁花奴禦屏零落宣和筆畱得華淸按樂圗

詩仙詩鬼不謾欺時事先敎夢裏知禁苑又經人物散荒涼臺榭水流遲【十年前商帥國器方城夢中得後二句爲言如此】

金縷歌詞金曲巵百年人事鬢成絲重來未必春風在更爲棃花住少時

楊栁隨風散緑絲桃花臨水弄妍姿無端種下靑靑竹恰到湘君淚盡時

琵琶心事曲中論曾笑明妃負漢恩明日天山山下路不須回首望都門

鑪薰浥浥帶輕陰翠竹髙梧水殿深去去旃車雪三尺畫羅休縷麝香金

附藝林伐山宋徽宗宮人多以麝香色爲縷金羅爲衣裙元裕之詩北去穹廬千萬里畫羅休縷麝香金

苦才多思是春風偏近騷人悵望中嗁盡杜鵑枝上血海棠明日更應紅

暖日晴雲錦樹新風吹雨打旋成塵宮園深閉無人到自在流鸎哭暮春

暮雲樓閣古今情地老天荒恨未平白髮累臣幾人在就中愁殺庾蘭成

附金詩紀事案遺山集中雪香亭雜詠共一十五首乃金亡之後重過汴宮而作黍離之感觸目興懷白髮累臣自傷故國非爲隔代詠也楊用修以爲宋徽宗事其亦昧於詩意矣

記夢

天上材官老不材從教兀兀走塵埃夢中望拜通明殿曾見金書兩字來【戊子七月二十四日內鄕往盧氏宿走馬平夜夢拜天帝像遂觀法駕導引畫幄最前負弩三人中有金書小字題裕之者夢中不自知其爲予也】

雜著二首

六朝瓊樹掌中春回首嚴妝一面新生羨石家金穀裏千年獨有墜樓人

燕語鸎嗁百囀新長廊寂寂不逢人東君去作誰家客花栁無情各自春

睂

石緑香煤淺淡間多情長帶楚梅酸小詩擬寫春愁樣憶著分明下筆難

出都

春歸斜月曉聞鸎信馬都門半醉醒官栁靑靑莫回首短長亭是斷腸亭

姨母隴西君諱日作

寶鏡煌煌照九州埋藏曾及見諸劉鄷城今日無雷煥紫气誰當辧鬥牛【陽曲劉氏家大寶鏡能照天地四方以前知休咎其家埋地中人不得見也明昌泰和中北方兵動渠父子欲卜之一日先以旃幕障中庭乃扃閉門戶甚嚴及掘鏡出光耀爛然一室盡明如初日之照鏡中見北來兵騎穰穰無數餘三方都無所覩因大駭曰不可不可卽埋之姨母時伏牀下得竊窺焉兵火後此家惟一兒子在姨母能指鏡處存否則不知也故予詩及之】

自趙莊歸冠氏

杏園紅過雪披離楊栁無風緑綫齊寒食人家在原野乳鴉墻外盡情啼

濟南雜詩五首

兒時曾過濟南城暗算存亡只自驚四十二年彈指過卻疑行處是前生

吳兒洲渚似神仙罨畫溪光碧玉泉別有洞天君不見鵲山寒食泰和年

石刻燒殘防集辭雄樓傑觀想當時只應畫防淸香地多欠韋郎五字詩

白煙銷盡凍雲凝山月飛來夜气澄且向波間看玉墖不須橋畔覓金繩

荷葉荷花爛漫秋鷺鷥飛近釣魚舟北城佳處經行徧畱著南山更一遊

附元好問濟南行記予兒時從先隴城府君官掖縣嘗過濟南然但能憶其大城府而已長大來聞人談此州風物之美遊觀之富每以不得一遊爲恨嵗乙未秋七月予來河朔者三年矣始以故人李君輔之之故而得一至焉因次第二十日間所遊歷爲行記一篇傳之好事者初至濟河約杜仲梁俱東並道諸山南與泰山卽是日以陰晦不克見至濟南輔之與同官權國器置酒歷下亭故基此亭在府宅之後自周齊以來有之防近有亭曰環波鵲山北渚嵐漪水香水西凝波狎鷗臺與橋同曰百花芙蓉堂曰靜花軒曰名士水西亭之下湖曰大明其源出於舜泉其大占城府三之一秋荷方盛紅緑如繡令人渺然有吳兒洲渚之想大槪承平時濟南樓觀天下莫與爲比防亂二十年惟有荊榛瓦磔而已正如南都隆徳故宮頽圯百年澗谿艸樹有荒寒古澹之趣𨿽髙甍畫棟無復其舊而天巧具在不待外飾而後奇也凡北渚亭所見西北孤峯五曰匡山濟河路出其下世傳李白嘗讀書於此曰粟山曰藥山以陽起石得名曰鵲山山之民有云每嵗七八月烏鵲集其上亦有一山皆白鵲時此山之所以得名歟曰華不注太白詩云昔嵗遊歷下登華不注峯玆山何峻秀靑翠如芙蓉此眞華峯寫照詩也大明湖由北水門出與濟水合彌漫無際遙望此山如在水中蓋歷下城絕勝之處也華峯之東有臥牛山正東百五十里鄒平之南有長白山範文正公學捨在焉故又謂之黌堂嶺東十里有南北兩妙山兩山之間有閔子騫墓西南大佛頭嶺下有寺千佛山之西有函山長二十里所山有九十谷泰山之北麓也泰山去城百里而近特爲函山所礙天晴登北渚則隱隱見之歷山去城四五里許山有碑云其山修廣出材不匱今但蕩然一丘耳西南少斷有蠟山由南山而東則連亙千里與海山通矣爆流泉在城之西南泉濼水源也山水匯於渴馬崖洑而不流近城出而爲此泉好事者曾以谷糠驗之信然往時漫流才沒脛故泉上湧髙三尺許今漫流爲艸木所壅湥及尋丈故泉出水面才二三寸而已近世有太守攺泉名檻泉又立檻泉坊取詩義而言然土人呼爆流如故爆流字又作趵突曾南丰云然金綫泉有紋若金綫夷猶池面泉今爲靈泉庵道士髙生妙琴事人目爲琴髙畱予宿者再進士解飛卿好賢樂善欵曲周密從予遊者凡十許日說少日曾見所謂金綫者尙書安文國寶亦云以竹竿約水使不流尙或見之予與解徘徊泉上者三四日然竟不見也杜康泉今湮沒土人能指其處泉在舜祠廡下雲杜康曾以此泉釀酒有取江中泠水與之較者中泠每升重二十四銖此泉減中泠一銖以之防茗不減陸羽所第諸水雲舜井二有歐公詩大字石刻甘露園紀歷下泉云夫濟逺矣初出河東王屋曰沇水注秦澤濳行地中復出共山始曰濟故禹書曰道沇水東之逾溫逾墳城入於河溢於滎洑於曹濮之門乃出於陶丘北防於汶過歷下濼水之北遂東流且濟之爲瀆與江淮河等大而均尊獨濟水所行道障於太行限於大河終能獨逹於海不然則無以謂之瀆矣江淮河行地上水性之常者也濟或洑於地中水性之變者也予愛其論水之變與常有當於予心者故並錄之珍珠泉今爲張舍人園亭二十年前吾希顏兄嘗有詩至泉上則知詩爲工矣凡濟南名泉七十有二爆流爲上金綫次之珍珠又次之若玉環金虎黑虎柳絮皇華無憂洗鉢及水晶簟非不佳然亦不能與三泉侔矣此遊至爆流者六七宿靈泉庵者三泛大明湖者再遂東入水柵柵之水名繡江發源長白山下周圍三四十里府參佐張子鈞張飛卿觴予繡江亭漾舟荷花中十餘里樂府皆京國之舊劇談豪飲抵暮乃罷畱五日而還道出王舍人莊道旁一石刻云隋開皇丙午十二月鈆珍墓志珍巴郡武昌人學通三家優遊田裏以壽卒志文鄙陋字以巴爲已蓋周隋以來俗書傳習之獘其云葬山之西者知西南小丘爲山也以嵗計之隋開皇六年丙午至今甲午碑石出壙中蓋十周天餘一大衍數也道南有仁宗時侍從龍圖張侍郎掞讀書堂三字東坡所書並範純粹律詩俱有石刻掞字叔文自題仕宦之後每以王事至其家則必防鄕鄰甥侄盡醉極歡而罷各以嵗月爲識叔文有文譽仕亦達然以榮利之故終身至其家三而已名宦之役人如此可爲一嘆也至濟南又畱二日泛大明待杜子不至明日行濟河道中小雨後泰山峯嶺歷歷可數兩防小山間見層出雲煙出沒顧揖不暇恨無佳句爲摹寫之耳前後所得詩凡十五首並諸公唱醻附於左

題劉才卿湖石扇頭

幽澗雲凝雨未幹曲池疎竹共荒寒扇頭喚起西園夢好似熙春閣下看

聞歌懷京師舊遊

樓前誰唱緑腰催千里梁園首重回記得杜家亭子上信之欽用共聽來

出鎭州

汾水歸心日夜流孤雲飛處是松楸無端行近還鄕路卻傍西山入相州

南闗二首

風裏秋蓬不自繇一生幾度過隆州無情團栢闗前水流盡朱顏到白頭

路轉川廻失系舟更教兩驛過徐溝多情團栢闗前水卻共淸汾一處流【是日自徐溝宿南闗】

馬坊冷大師淸眞道院

枯蒲折葦障淸灣十里風荷指顧間安得西湖展生手亂鋪云錦浸靑山

遊天壇雜詩五首

芳樹陰陰鳥語嘩緑云晴雪映紅霞靑山可是堪人恨藏著中巖十里花

漫山白白與紅紅小樹低叢看不供總道楂花香气好就中偏愛玉瓏松【花名有玉瓏松】

溪童相對采椿芽指似陽坡說種想得【一作是】近山營馬少靑林深處有人家

湍聲洶洶落懸崖見說蛟龍擘石開安得天瓢一翻倒躡雲平下看風雷【時旱甚故云】

仙壇倒影鳳麟洲一道雲光插素秋也是天公閒不得海東移著海西頭

初挈家還讀書山雜詩二首

天門筆勢到閒閒相國文章玉筍班從此晉陽方誌上系舟山是讀書山【系舟先大父讀書之所閒閒公攺爲元子讀書山又大參楊公叔玉譔先人墓銘】

眼中華屋記生存舊事無人可共論老樹婆娑三百尺靑衫還見讀書孫

賦瓶中雜花七首【予絕愛未開杏花故末篇自戲】

老眼驚看節物新今年更與酒杯親東山一道花如繡從此他鄕不是春

香中人道睡香濃誰信丁香臭味同一樹百枝千萬結更應薰染費春工

生紅防防弄嬌妍半拆花房更可憐傳語春風好將防莫教容易作銀錢

紅抹蘭膏緑染衣緑嬌紅小兩相宜華邊剩有淸香在木石癡兒自不知

素艷來從月姊家溫風淑气發淸華人閒自有交枝玉天上休開六出花

昨日桃花錦片新葵今日到殘春低枝畱得稀疎朶比似全開更惱人

古銅瓶子滿芳枝裁翦春風入小詩看看海棠如有語杏花也到退房時

杜生絕藝

杜生絕藝兩弦彈穆防沙詞不等閒莫怪曲終雙淚落數聲全似古陽闗

徳華小女五嵗能誦予詩數首以此詩爲贈

牙牙嬌語總堪誇學念新詩似小茶好个通家女兄弟海棠紅防紫蘭芽【唐人以茶爲小女美稱】

春歸

野杏溪桃三兩枝春歸也作送春詩東君自愛長安好能住山城得幾時

發南樓度鴈門闗二首

雞聲未動發南樓澗水隨人向北流欲望讀書山逺近鴈門闗上嬾回頭

稜嶒石磴倚髙梯穹谷無人緑樹齊總爲古來徵戍苦宿云常傍塞垣低

自題中州集後五首

鄴下曹劉气盡豪江東諸謝韻尢髙若從華實評詩品未便吳儂得錦袍

陶謝風流到百家半山老眼淨無花北人不拾江西唾未要曾郎借齒牙

萬古騷人嘔肺肝乾坤淸气得來難詩家亦有長沙帖莫作宣和閣本看

文章得失寸心知千古朱弦屬子期愛【一作恨】殺溪南辛老子相從何止十年遲

平世何曾有稗官亂來史筆亦燒殘百年遺槁天畱在抱向空山掩淚看

講武城

作計千年復萬年似嫌蒸土不能堅秪今講武人何在衰栁殘楊有亂蟬

藥山道中

西風砧杵日相催著破徵衣整未廻白鴈已銜霜信過靑林閒送雨聲來

黃華峪五首

岱崧王屋舊經過自倚胸中勝槪多獨欠太行髙絕處靑天白日看山河

絕壁孤云仔細看雲間龍穴想髙寒碧瀾寸寸橫秋色空對山靈說到難【唐人到難篇有碧瀾之下寸寸秋色之句見文粹】

玉立千峯畫不如天公自有範寛圗閭山要著黃花老千尺珠簾得似無【前軰閭山詩有向使早逢周處士子端應不號黃華之句處士指周先生徳卿】

團團石甕琢靑瑤仰面看云覺動揺誰著天瓢灑飛雨半空翻轉玉龍腰

落峽飛流散不收湍聲洶洶動髙秋也應嫌被紅塵涴才近山門便洑流

鄕郡雜詩二首【予家自五代以後自汝州遷平定宋末又自平定遷於忻故文字中以平防爲鄕君】

一溝流水幾橋橫防上人家種柳成來嵗春風一千樹緑煙和雨暗重城

新堂縹緲接飛樓云錦周遭霜樹秋若道使君無妙思冠山移得近城頭

前髙山雜詩

天池一雨洗氛埃全晉堂堂四望開不上朝元峯北頂眞成不到此山來

楚山淸曉圖

雨潤煙濃十二峯雲間合有楚王宮遙知別後西州夢一抹春愁淺淡中

三鄕雜詩二首

夢寐滄洲爛漫遊西風安得釣魚舟薄雲樓閣猶烘暑細雨林塘已帶秋

尖新秋意晚晴中六尺笻枝滿袖風艸合斷橋通暗緑竹揺殘照漏疎紅

楡社硤口村早發

瘦馬長途嬾著鞭客懷牢落五更天幾時不屬雞聲管睡徹東窓日影偏

同兒軰賦未開海棠二首

翠葉輕籠豆顆勻胭脂濃抹蠟痕新殷勤畱著花梢露滳下生紅可惜春

枝間新緑一重重小蕾湥藏數防紅愛惜芳心莫輕吐且敎桃李閙春風

楊祕監馬圖

天閒誰省識眞龍金粟堆前艸色空忽見畫圗疑是夢東華馳道麝香驄

嶽山道中

野禾成穗石田黃山木無風雨气涼流水平岡盡堪畫數家村落更斜陽

雪防鳴防

離離殘雪防荒叢更著幽禽慘淡中笑殺畫簾雙燕子秋千紅索海棠風

客意

雪屋燈靑客枕孤眼中了了見歸途山間兒女應相望十月初旬得到無

論詩三首

坎井鳴鼃自一天江山放眼更超然情知春艸池塘句不到柴煙糞火邊

詩腸搜苦白頭生故紙塵昬枉乞靈不信驪珠不難得試看金翅擘滄溟

暈碧裁紅防綴勻一回拈出一回新鴛鴦繡了從教看莫把金鍼度與人

風栁鳴蟬

輕明雙翼曉風前一曲哀箏續斷弦移向別枝誰畫得只畱殘響客愁邊

僧寺阻雨

山气森岑入葛衣砧聲偏與客心期僧窓連夜瀟瀟雨又較歸程幾日遲

王子文琴齋

天上秋風月底霜求凰一曲鬢絲長相如四壁消何物直要文君典鷫鸘

舊與趙景溫

浮雲流水易西東回首梁園似夢中一別十年今又別酒罇能得幾回同

雪谷早行圖【卷中多國朝名勝題詠】

畫到天機古亦難遺山詩境更髙寒貞元朝士今何在莫厭明窓百過看

夜宿山中

月華人影共徘徊未算歸程夢已回澗水悲鳴易愁絕長松休送雨聲來

臺山雜詠五首【甲寅六月】

西北天低五頂髙茫茫松海露靈鼇泰山直上猶千里井底殘山枉叫號

山上離宮魏故基黃金佛閣到今疑異時人讀淸涼傳應記諸孫賦黍離

一國春風帝子家緑云晴雪間紅霞香緜穏借僧鞵艸蜀錦驚看佛鉢花

沈沈龍穴貯雲煙百艸千花雨露偏佛土休將人境比誰家隨步得金蓮

靈蛇不與世相闗時復蜿蜒水石間何處天瓢待霖雨一龕香火梵仙山

乙卯二月二十一日歸自汴梁二十五日夜久旱而雨偶記內鄕一詩追錄於此今三十年矣

桑條沾潤麥溝靑軋軋耕車閙曉晴老眼不隨花栁轉一犂春事最闗情

石勒問道圗

輕比韓彭作李陽髙僧久已笑君狂中原果有劉文叔肯說鈴聲替戾岡

貞燕

杏梁雙宿復雙飛海國爭教隻影歸想得秋風逼涼冷謝家兒女亦依依

畱贈丹陽王鏈師

敝盡貂裘白髮新京華旅食記前身仙翁相見休相笑同是邯鄲枕上人

元夕

花影燈光一萬重靑衫驄馬踏東風彰陽舊事無人記二十三年似夢中

酴醿

枕幃餘韻最淸眞夢裏猶來著莫人擬借濃陰作羅幕玉纓多處臥殘春

和徳新丈

二年老眼暗兵塵今日逢君喜事新結伴還鄕有成約不應先作北歸人

倦繡圖

香玉春來困不勝嗁鸎喚夢幾時譍可憐顦顇田家女促織聲中對曉燈

雪谷曉行圖

漫漫長路幾時休風雪無情夢亦愁羨殺田家老翁媼瓦盆濁酒火鑪頭

與西僧倫伯逹

行雲孤鶴萬緣輕遙見鄕闗眼便明不似遺山元老子塵埃風雨過平生

禦訂全金詩增補中州集卷六十六

欽定四庫全書

禦訂全金詩增補中州集卷六十七

元好問五【以下詩從全集補入】

同希顏再登箕山

千年箕山祠蘿徑深以悄桂樹不復見禿蓛餘秋篠盤盤盡絕頂石冢平木杪長風萬里來筋骸覺輕矯側身望巖竇解衣憩林表是時夏春交野色亂靑縹川光乍明滅地脈互縈繞岡巒蟻垤出井邑蜂衙繞紅塵洛陽昬白雲太行曉元功信防漠一覺疑可了悟彼東山人胸中魯宜小

雜著五首

稟气寡所諧衣食固無端所業在農桑甘以辭華軒田家豈不苦嵗功聊可觀帶月荷鉏歸徘徊丘隴間曖曖逺人村紛紛飛鳥還養眞衡茅下庶無異患千遙謝荷蓧翁躬耕非所嘆

守拙歸田園淹畱自無成長吟掩柴門遂與塵事防素

月出東嶺夜景湛虛明揮杯勸孤影杯盡壺自傾遙遙望白雲千載有深情

榮叟老帶索原生決納屨邈哉此前修久而道彌著人生少至百每每多憂慮量力守故轍余榮何足顧棲遲固多娯幾人得其趣

桃李羅堂前霜露榮悴之咄咄俗中惡人道毎如玆冬嶺秀孤松卓然見髙枝提壺撫寒柯懷此貞秀姿願畱就君住終身與世辭

世短意恆多時駛不可追感彼栢下人然沾我衣運至防歸盡彼此更共之理也可柰何一觴聊可揮酒中有深味情隨萬化遺西南望昆墟靈人侍丹池我無騰化術帝鄕不可期且極今朝樂千載非所知

潁谷封人廟

泄泄潁谷云瀜瀜潁川水封君去我久水雲自淸美人言君善諫微意得鄭子特於悔悟時一語發天理大孝動天地土苴及頑鄙反身而未誠善諫且敗矣如何千嵗下乃與茅焦比我行潁川道永念負甘旨願作赬尾魴因之日千里

贈答劉禦史卿云三首

舊聞劉君公學經發源深驊驑萬里气聖途已駸駸大梁語三日副我夙所欽濓溪無北流此道日西沈百年牛山木不復秀穹林南風𨿽寥寥聞弦猶賞音獨憐誇毗子一我無古今共學君所貪適道我豈任相酬無別物徒有好賢心

阿京吾所畏早生號能文初無王家癖聲光自流聞此行不虛來得接大小君信知珠玉淵足當羔鴈羣君家有箕裘聖學待防勲但使本根在枝葉復何云殷勤五色筆未用摧千軍

老鶴何許來澹與孤云同相值太虛室悠然復西東聖學要深談惜君別匆匆何時沂水上同詠舞雩風送欽叔內翰並寄劉達卿郎中白文舉編修三首

忽忽嵗雲暮烈烈風霜威舉頭望長安遊子從此歸我有平生懷愛君如連枝半年姜肱被所樂良不貲尙恨人事異離合無定時送君酒一杯侑以彈鋏辭上言行路難下言長相思

六月渡盟津十月行泛水風濤脫沈舟冰雪危墮指孝子在中野永念負甘旨家貧親已老形瘵心欲死古稱季路孝負米曾百里願作鯉與魴寧當怨赬尾君歸不可緩獻壽迫嵗始遙知慈母心已爲烏鵲喜

一年不制衣春服犯霜風一日僅兩食腸胃不得充生平萬里气頓入低回中田夫怒攘臂縮首甘盲聾老兵賜顏色歡喜無所容求索厭朋友勞苦慚僕僮無聊復無聊又復招災凶我有一樽酒澆君磈磊胸君年始三十白髮成一翁顧以寸心微受此百慮攻君窮復何辭不見閒閒公文章二百年不救四壁空

徳禪師淸涼艸堂

舊隱伊陸巷把茅入宴息新居蘭若峯老屋補漏坼鐘魚有勝气缾錫無滯迹回頭仙人隊談笑初未隔結艸幾成壞逆旅誰主客道人那計許一笑山月白多生負詩債秋物苦催索遙知得新句崧少爲動色【上人舊隠伊陽伊陽有伊陸巷仙人隊者女兒山諸峯名】

北邙

驅馬北邙原踟躕重踟躕千年富貴人零落此山隅萬塜不復識榛莽余趺賢愚同一盡感極增悲歔粵人惟物靈生也與道俱一爲物所遂爾迷厥初蛻骨幾山丘百年不須臾歸盡固其理交喪亦已愚陳迹有足悲柰此萬化途焉知原上塜不有當年吾

龍門雜詩

不見木庵師胸中滿泥塵西窓一握手大笑傾冠巾靑山有佳招一遊負因循老笻動髙興萬景森前陳乾元先有期淸伊亦知津細看濳溪樹髙臥香山云學詩二十年鈍筆死不神乞靈白少傅佳句儻能新遙遙洛陽城梅花千樹春山中有忙事寄謝城中人

示侄孫伯安

伯安入學小頴悟非凡兒屬句有夙性說字驚老師見汝挾書歸憶我靑衿時靑衿昨日耳齒髮忽如玆讀書悞人多濶疎亦天資元無倚天劍可斷扶桑枝倚梯望靑防愚者知笑之壯事已無取老謀欲何施幸此掌中孫未染如素絲就令好紙筆門戶誰當支我有商余田汝壯可耘耔便當學種樹未用城南詩【伯安方讀韓集符讀書城南】

種松

百錢買松栽植之我東墻汲井浣塵土揷籬防牛羊一日三摩挲愛比添丁郎昨宵入我夢忽然變昻藏昻藏上雲霄慘澹含風霜起來月中看細鬛攢鍼芒惘然一太息何年起明堂鄰叟向我言種木本易長不見河畔栁顧盼百尺彊君自作逺計今日何所望

虞鄕麻長官成趣園二首

鑿池水交流築屋山四繞衡門在人境三徑深以悄中庭八九樹晨坐聽百鳥人生信多盧長寢容未了虛舟有天遊我定物自擾豈不與世並自是萬物表達觀無不可言外當意曉

蹉跎匡山遊爛漫彭澤酒慨然千載上懷我平生友夫君負奇節斂气郁星斗爲吏非所堪徑去如避走王官唐以還寂寞蓋已久柴車君來隱淸風動林藪至今溪上詩往往在人口淵明不可作此士寧復有

雜詩四首

相士如相馬滅沒深天機區區銅馬法徒識牝與驪人言當塗公惡人知其微如何許劭語受之不復疑知人固不易人亦未易知媸妍在水鏡鉛粉徒自欺孰爲仁義人未假已不歸伯樂不可作思與曹瞞期

世事如大弩人若材官然乘勢易發機非時勞控又如大水中置彼萬斛船𨿽有帆與檣亦須風動天不見周公瑾弱齡已飛鶱不見師尙父鷹揚在華顚彼非生而材此豈晚乃賢鎡基諭智慧要必有待焉嘆息狂馳子嘗爲愚者憐

昆山有璞玉外質而內美惟其不自衒故與頑石齒和也速於售再獻甘滅趾在玉庸何傷惜君兩足耳堂堂明堂柱根節幾嵗寒使與蒲栁同扶廈良亦難我衣敝緼袍我飯苜蓿盤天公方試我劍鋏勿妄彈

采杞

仙苗不擇地榛莽散秋實微霜緑未隕濃露紅欲滴方書尙服餌僮僕課采拾花葉久已厭功實從此得苦茶薦奇味凡醖化靈液人傳東坡事世驗西河術誑口亦自佳輕骨況可必維物多似是致用相萬一向非觀玉篇誰爲分杞棘

宿菊潭

田父立馬前來赴長官期父老且勿往問汝我所疑民事古所難令才又非宜到官已三月惠利無毫釐汝鄕之單貧寧爲豪右欺聚訟幾何人健鬭復是誰官人一耳目百里安能知東州長官淸白晝下村稀我𨿽禁吏出將無夜叩扉教汝子若孫努力逃寒饑軍租星火急期防切莫違期防不可違鞭撲傷汝肌傷肌尙云可夭閼令人悲

阻雨張主簿艸堂

濕暑雲气郁漫淫【去聲】成積雨南風竊陰機萬籟因掀舉飛濤限江岸懸流迫茅宇塊坐百慮滋歸興生鳥羽兒童十日約竹馬候門廡曾是百里程川途忽遐阻少遊去我久念子平生語欵段劣可乘贏餘果何取河汾敝廬在坐滯西南楚世事不可期客心徒自苦

萬化如大路

萬化如大路物我適相遭往來限鄰屋夢寐阻同袍斷金幾何人年運劇銷膏相歡顧不足爾戈奚暇操古來泰山名達觀等秋毫蠻觸徒能國蜾臝竟誰豪曠蕩覽八紘美惡自爲曹造物無巧擇大塊有幷包暴公今在無寒燐起蓬蒿孤心旣悄悄眾口益嗷嗷同塵寧當悔枉已乃爲勞鹿門有髙躅世网儻能逃

李道人崧陽歸隠圖

北山範寛筆老硬無妍姿南山小平逺澹若韋郎詩崧陽古仙村佳處我所知長林連玉華細路入淸微連延百餘家柴門水之湄桑麻蔽朝日雞犬通垣籬媿我出山來京塵滿山衣春風四十日夢與孤雲飛可笑李山人嗜好世所稀逢人覓詩句不卹怒與譏道人本無事何苦塵中爲京師不易居我癡君更癡山中酒應熟幾日是歸期

學東坡移居二首

廢地三畝餘十年長蒿萊瓦礫雜糞壤白骨深蒼苔孤客無所投卽此營茅齋墾斸豈不苦寢處亦可懷辱身賤者事寧當惜筋骸伐木荒林中運甓古城隈辛勤八十日吾事乃得諧買宅必萬錢一錢不天來今晨見此屋一笑心顏開

東坡謫黃州符藥行江湖荒田拾瓦礫賤役分僮奴我讀移居篇感激爲悲歔九原如可作從公把犂鉏我貧公亦貧賦分無賢愚論人𨿽甚媿詩亦豈不如

歷下亭懷古分韻得南字

東秦富佳境北渚擅名談玆遊亦已久才得了二三南山壓城頭十里奎與函洑流出地底城隅滿潭金絲弄晴光玉玦響空嵌淸漣通畫舫秀水深云龕華峯水中央鬱鬱堆煙嵐荷華望不極緑淨紛紅酣毒熱非山陽卑濕無江南承平十萬戶他州隔仙凡劫火土一丘樹老艸不芟巧盡露天質到眼皆奇探千年曆下亭規模見覃覃懷賢成獨詠勝賞何由參

舜泉效逺祖道州府君體

重華初側陋嘗耕歷山田至今歷下城有此東西泉喪亂二十載祠宇爲灰煙兩泉廢不治【平】漸著瓦磔塡蛙跳【平】聚浮沫羊飲畱余羶我行歷荒基涕下何漣漣舜不一井庇下者何有焉帝功福萬世帝澤潤八埏要與天地並寧待一水傳甘棠思召伯自是古所然我欲操畚鍤浚水及其源再令泥濁地一變淸泠淵靑石壘四周千祀牢且堅石渠漱淸澑日聽薰風弦便爲泉上叟抔飲終殘年

與張仲傑郎中論文

文章出苦心誰以苦心爲正有苦心人舉世幾人知工文與工詩大似國手碁國手𨿽漫應一著存一機不從著著看【平】何異管中窺文須字字作亦要字字讀咀嚼有餘味百過良未足功夫到方圓言語通眷屬只許曠與防聞弦知雅曲今人誦文字十行誇一目閼顫失香臭瞀視紛紅緑毫釐不相照覿面楚與蜀莫訝荊山前時聞刖人哭

銅鞮次村道中

山徑一何惡一澗復一嶺昻頭一握天放腳百丈井武鄕有便道故繞銅鞮境渉險良獨難又復觸隆景羸驂蹄已穴怨僕气將癭與世恆背馳用力何自省河汾紹絕業疑信紛莫整銘石出壙中昧者宜少警少時曾一讀過眼不再省南北二十年夢寐猶耿耿諭如萬里別燈火得對影行役豈不勞聊當忍俄頃

蕭齋【並引】

故民部長陵蕭公泰和大安之間名徳雅望朝臣無出其右其爲太原道漕使時不肖方厠諸生間顧嘗一望眉宇以爲甚幸然亦以齒少且賤不得與橫經之末而爲恨也北渡後居陽平見闗中人邢公達談公平生往往色揚而神躍問之知其爲公夫人之猶子也蓋公達之先人於公恩義良厚而公所以報之者爲甚力公達初仕部掾年甫三十遂爲州上佐出入臺閣者二十年𨿽其材致然亦借公爲之司命耳予雅知公達之敬公也凡欲聞公之故則就訪之公達以所居之室乞名於予因以蕭齋目之且爲之說云士之生世有一鄕之士有天下之士有一人之所私慕有天下之所共稱分限所在不能以彊人而人亦不得而彊之也惟公承王公餘烈奕葉臺鼎世譜完具與當楊杜氏相上下故言氏族者推其貴出入經史優柔厭飫發擿祕奧不減前軰蔡無可故言討論者服其博奏讞疑獄致力忠愛一言之仁利及永久故言斷獄者歸其平彊禦不奪其操公相不易其介幅巾鄕社坐鎭頽俗故言進退者推其髙蓋天下所共稱非一人之私慕髙山仰止其誰曰不然古人有愛蕭子云筆札者得蕭之一字遂以名所居況於其所天乎因爲詩以貽公達有好賢如緇衣者請爲同賦焉

十年金門客一日蓬蒿人煙煤兩椽屋因公名字新昔公無恙時四海望經綸惇龎一古儒風采自名臣人亡典刑在百世畱淸塵師尊世共然況予夙所親愛公入夢想逶迆見垂紳教兒多讀書公言諒諄諄他特門戶攺亦惟公所姻我嘗望公顏道左避朱輪至今誦其詩喜色爲津津歸秦如未老防買東家鄰

別李周卿一首

風雅久不作日覺元气死詩中柱天手功自斷鼇始古詩十九首建安六七子中間陶與謝下逮韋柳止詩人玉爲骨往往墮塵滓衣冠語俳優正可作婢使望君淸廟瑟一洗箏笛耳

詶韓徳華送歸之作

良朋滿東州嵗月見忠悃韓侯晚相值意气尢懇懇我嘗相斯人趣向識端本立節栢有心樹徳蘭在畹官榮睨不顧寄興淨云巘今世走名塲旗斾幾僕偃賤子本無取玉趾渠往返昨聞遂歸養見謂竹林阮暑塗三百里追送不憚逺觀君木訥姿百念爲日損顧方慙衣防又被以華衮桑楡倘可收嵗事在穮蓘裏門眼中見歸袖勞重挽雞黍先有期升堂未言晚

戊戌十月山陽雨夜二首

朔吹作還止云意郁以周十月雷收聲陽和自油油此雨非舊雨春旱歷夏秋道路土三尺今朝見浮漚山城信樂土凶年未消憂一蝗食禾盡半菽不易求流民四方來斷港魚鰕稠忍死待一麥秋種且未投幹溢誰所司雩壇徧九州醉飽到狐鬼巫覡自懷羞帝命制江湖野語良悠悠龍公爲汝賀桑楡定可收

霏霏散浮煙靄靄集微坌出門望白塔但覺襟袖潤繁聲忽赴節細防復成陣久渴疑未厭【平】已作寧小靳山陽冬候暖麥腳易滋分【去】土膏入滲漉破粒容可趁此邦信可樂風土同三晉單車我東來塵土滿歸鬢裹糧失先具閉糴困余吝今朝人事攺一雨開百順僧窓晚色淨喜極夢爲盡枕上一詩成燈花落紅燼

看山

慘慘悲去國鬱鬱賦卜居不采西山薇卽當葬江魚今日忽有得蕩如脫囚拘靑山坐終日忘讀案上書臯壤與山林使我欣然歟我身天地間托宿眞蘧廬無窮閱有限萬期亦須臾坎止及流行何計疾與徐百年險與夷又似萬里途良馭馳康莊九折亦摧車必惟易之就遇險當何如化化復生生體異理不殊鷺非浴而白烏豈黔而烏誰續長脛鶴誰截短足鳬孔墨不暖席盜跖華堂居公車困方朔太倉飽侏儒杜子露雙肘朝參出無驢軟裘與快馬照耀輿臺軀天隨隱笠澤杞菊供盤盂擊鮮日爲具大嚼皆屠沽乖逢自乖逢賦分無賢愚作計窮一我造物良區區向也憂不足乃今樂有餘九日讀書山用陶詩露淒暄風息气淸天曠明爲韻賦四首

今日復何日霜气倐已淒登髙有佳招山中古招提翩翩劉公子玉田重相攜乾坤動詩興澗壑忘攀躋霍侯家甚貧劣有酒與雞城居厭鼙鼓移家此幽棲世网不易逃所向皆塵泥何以濯我纓林間有淸溪

霜气一偃薄杳杳秋山空臨髙望煙樹黃落雜靑紅造物故豪縱窮秋變春容錦障三百里不盡臺山東燦燦黃金華羅生蒿艾叢野人不知貴幽香散秋風秋物自橫陳顧揖苦不供誰能搖醉筆吐句淩淸雄

賞心古難並暮景日易費故人成此遊樽酒重相慰新詩互酬唱淸談見滋味鱷鯢方偃蹇鼃黽共騰沸懸險劇褒斜淸渾雜涇渭爭敎十圍腹滿貯憂與畏情親到眞率寧復轉喉諱鄭重伯雅生借汝聊吐气

紫微老仙伯少日見承平甲子五百餘防瞳益淸明披莊不盈尺翛然澹無營庭柯掛秋蔬老樹風泠泠我有年徳尊公深鄕曲情思得菊潭酒爲公制頽齡作詩語同遊明年復尋盟看翁九節杖翩翩上崢嶸

畱月軒

丈室何所有琴一書數冊花竹結四鄰繁陰散芳澤閒門無車馬明月卽佳客三人成邂逅又復得驩伯驩伯屬我歌蟾爲動色商聲隱金石桂樹風索索乾坤月與我光滅卽生魄元精貫當中寧有天壤隔卯君尙奚待言論累數百多談令人厭坐睡墮驚幘一笑雞未鳴虛窓自生白

趙吉甫西園【園名種徳】

王城比民居近市無閒田閒田八九畝乃在城西偏久矣瓦礫塲莽爲狐兔阡髙人一畱顧老木生雲煙築屋臨淸流開窓見西山人境偶相值遂無城市喧趙侯嗜讀書兀坐守遺編性情入吟詠古澹無妖妍酸鹹與世殊至味久乃全我作別墅詩請爲子孫傳耕耘有定業歉丰屬之天寧作鹵莽兒袖手待逢年汲古先有齋種徳今有園期君在晚嵗無庸計目前

臨汾李氏任運堂二首【並序】

彥仁從軍久厭於事物之累念欲脫去之而不可得也故嘗鬱鬱不自聊求予發藥之予名其居曰任運且爲賦詩

官職有何好凜凜蹈危機車塵及馬足捧手仍低眉棄去何足道無從脫縶維不如聽其然嵗晚倘可期此心未馴初養虎時飽饑一爲金石止坐閱萬物馳汨泥揚其波哺糟歠其醨漁父我所學靈均竟奚爲上堂壽慈親兄弟如塤篪菽水致足樂況有甘與肥人生天地間長路有險夷遇險卽欲避安得皆通逵君家北山翁百世畱淸規樂天而知命行矣君何疑【北山翁彥仁之伯祖泰和問以髙道提防天長胥莘公贈詩有百世淸規之語故及之】

履危恨無機避禍欣有策後慮徒自宻前路寧汝測七戰歿牖下坐談得刺客周身容孔智伐木不宋厄九折怯乘險瘴海悲逺謫就令家長安獨不死牀簀人生多憂畏年壽幾至百惴惴首尾間天宇坐成窄重泉靑雲梯平地黃土陌乖逢有定在拙計徒巧擇行樂當及時莫待頭雪白【黃土陌見初學記奴僕門】

曲阜紀行十首

荒城臥魯甸寒日澹平蕪千年素王宮突兀此城隅我昔入小學首讀仲尼居百讀百不曉但有唾成珠少長授魯論稍與義理俱攝齊念升堂壊壁想藏書翩翩七十子佩服見舒徐慨然望闕裏日思膏吾車五原東北晉因循迫桑楡今日復何日南冠預庭趨隱隱金石聲怳如夢淸都偉哉神明觀欣幸當何如

殿屋劫火余瓦礫埋荒基入門拜壇下儼然想光儀憶當講授初佩服何逶迆登降幾何人鸞鳳相追隨千年仰階級天險不可躋文杏誰此栽世世傳淸規植根得所托在木將何知

堂堂魯三檜培植出天巧規模欲十抱奇秀供百繞誰言甲戌亂煨燼入炎燎靑煙干云上羣鶴空自矯哀哀嶧陽人腸肺痛如攪魯郊木何限此樹實所少神明信扶持厄運豈易曉雩臺滿荒榛逵宮余曲沼紛紛閱成壞何異晏與早道存有污隆物齊無壽夭霜皮眼中見鬱鬱自塵表君看泰山石萬古靑未了

陋巷陋復陋老屋在人境門前軒蓋多閉戶自幽屛近郊無百畝負郭才半頃饘粥聊自供取足惟一井此井閱千嵗淸節傳箕潁尙想瓢飲初至味久益永徳鄰與周旋聖域容造請貧中有此樂日暮獨何怲然窺古甃一勺試甘冷上池果能神轉盼得深省塵埃竟何有素髮忽垂領共學誰我容從之抱修綆

泮宮何所有舞雩但荒臺泮水涸已久北風捲黃埃顧瞻魯公宮感極令人哀獻馘亦盛事規摹到平淮作計萬萬古而今安在哉獨愛鼓瑟翁不與三子偕宗周方訖籙聖師猶捲懷但欲春服成風乎詠歸來我亦澹蕩人渉世寡所諧浴沂行有日一笑心顏開

大姦何所如猰防雄且猛𨿽然弭耳伏擇肉防一騁卯也不敗露名與聖師並天刑竟莫逃不待七日頃曹瞞盜漢璽僅得保要領與卯均小人脫网乃差幸小偸學不至適足污鍖鼎不從市朝肆必就逺方屏兩觀余坡陁萬世示頑獷神兵凜可怖過者宜少儆

不見講堂處指似存世譜遺基洙泗間荒惡餘十畝聖師旣已老自衛歸在魯正樂修六經卒業此其所當時季路室完整逮建武太僕忠且壯持用方禦侮如何盛唐日一廢不重舉中和天地位寧復俟庭廡所嗟世道衰師授日莽鹵空餘千嵗井黕黑照終古

白塔表佛屋萬瓦靑粼粼何年勝果寺西與姬公鄰塔廟恣汝爲豈合魯城闉魯人惑異教吾道宜湮淪許行學神農耒耜手自親當時子孟子直以爲匪民況彼桑門家糞壤待其身一朝斷生化萬國隨荊榛孟氏非所期安得揚與荀丹靑贊神化舊染爲一新坐令鐘魚地再睹籩豆陳吾謀未及用勿謂秦無人

天地有至丈六籍畱聖謨聖師極善誘小智秪自愚文章何物技不直咳唾餘操戈競虛名望塵拜髙車所得不毫髮咎責滿八區公論懸日星豈直小人儒諭彼失相者倀不知所如指南一授轡聖門有修途陽光照薄暮尙堪補東隅悠哉發深省灑埽今其初

林墓連魯城方廣十里間林間百艸具棘刺死不蕃楷槐作橫理靑靑閱千年懷人成一慨何止召公賢博陵石翁媼名字無畱鐫兩獸墓前物嵗久乃訛傳昨我遊魯門規作孔林篇聖人與天大聖道難爲言所見不一記來者何述焉詩成私自媿小子良斐然

嶽祠齋宮夜宿

煌煌徳寧宮望秩年祀永唐來幾焚蕩規制仍峻整龍旂嚴黼座金罽散光炯嶽拜行且周偉觀竊欣幸靑紅畱壞壁兵衛自馳騁木杪見趺雄筆映鐘鼎中和昔喪亂已溺寧再拯有來鴈門公赤手探虎鯁經營入慘淡灑落出鋒穎凶豎竟自摧神鑑益彪炳靑山閱人代今古一炊頃摩挲盤根槐甲子誰記省朅來石門道煙岫接云嶺霄漢瞻上階濃碧揷秋影靑林雨聲集懸瀑激奔猛森然心魄動冰雪淒以耿飄颻想仙袂飛下玉蓮井昨夢知是非復此造眞境妙香淨余習灝气發新警鶴書來何遲素髮迫垂領壇展衰步似欲逐幽屏髙柯月紛紛徘徊惜淸景

示程孫四首

並州望南宮東南千里餘六年念兒女鬱鬱心不舒程孫問安否一月兩寄書老我倦出門況是渉畏途鞍馬二十日面色爲焦枯白兄應見笑此行亦區區

吾女在吾家先已安卑弱𨿽然適貴門一味甘儉薄財亷出仁讓語省見端慤婦道化一州母女皆願學州人聞我至相與喜且愕謂我六十翁齒髮未衰落擊鮮日爲具和气動城郭爲說壻女賢宅相知有托乃公私有賀一月醉杯杓生女四十年今有爲父樂

直孫年志學玉立無纖瑕簡孫甫勝衣芳蘭茁其芽燦燦彩翠翔鵷雛映朝霞諸孫獻公壽喜極復長嗟吾母河南君閨門靜無嘩殷勤敎女孫乃今成汝家老我何足道外舍盡得誇

防聚樂不貲言別淒以惻風雲動老懷車馬見行色明年吾六十家事斷闗白惟當近酒醆亦復拋書冊提攜兩童子欵段或下澤玉雪念吾孫未覺千里隔乘興徑一來髯壻當速客

九月初霖雨中感寒痺作

畱飲工作祟臂股半風滛風滛喜陽景旬浹坐秋霖兒寒益跳梁衰暮苦難任病枕怯遙夜破窓風露深兩年魏大名千門響霜碪客行足繒纊家居但疎衾絇絲不易得候虫徒自吟無衣思南州傷哉非獨今

贈鸎

鄰墻擁髙樹深樾防衡宇山禽十百種晨夕所棲處獨愛黃栗畱婭奼如稚女笑啼啼又笑宛轉工媚嫵低窺疑欲下轉盼忽驚舉花暗栁陰陰尙記兒時語詩家此尢物名字喧樂府天眞累絲竹容服仍楚楚宮額畫眉濶黛黑抹金縷恨不掌上看毛羽得細數山城無與樂好鳥亦求侶時持貫珠來有唱當和汝

讀書山月夕二首

層崖多古木細路深莓苔柴門開曉日雲際靑山來靜中有眞趣孤賞何悠哉

久旱雨亦好旣雨晴亦佳防牀對明月樹影含淸華墻東有洿池欹枕聽鳴蛙

繼愚軒和黨承旨雪詩二首

南來何所如孤根轉風蓬以彼萬里途寄此一畝宮明窓一繩牀稍覺紛華空惟餘作詩癖尙與當年同人言詩窮人無詩吾自窮此世等夢耳誰窮復誰通茹噎當快吐聊此寛吾胸

老麻臥云壑澗松上崢嶸斯文要棟梁頽圯可力撐匠石殊未來破屋燈靑熒乾坤有二鳥一息當一鳴區區用捨間而亦隨重輕百挽迹莫前一怒怨已盈臨風三太息此意何時平

郎文炳心逺齋二首

茅齋迫官居塵土日蓬勃道人掩闗坐掛眼無外物明窓一蒲團濯足晨理髮一片萬古心淸潭兩明月止性如止水惜身如惜玉婦姑得相安久矣脫羈束兒童挾書至燈花催夜讀自是周太常生平耐幽獨

蕭寺僧歸橫軸

山空秋艸寒露暗光已夕悠悠松門月靜照禪客入遙知夜堂深疎鐘動幽寂

祁陽劉器之以墨竹得名今年春薄遊鹿泉因爲予寫眞重以小景見餉凡以求予詩而已賦二十韻答之

去國二十年跬步卽異境中間歷齊晉陡下如墮井轍涸困波神祠廢臥土梗垂翅附危柯饑腹得畫餅皁櫪並牛驥泥淖閧蛙黽紛紛疲應接碌碌陪造請尙賴麯生賢眞味畱雋永嗟跎鐘鼎意盡付銅尾秉劉生工寫照遊戲出俄頃髙懸大圓鏡寫我神形影靑衿昨日爾素髮忽垂領詩餘飯山瘦智縮武庫癭霄漢邈南宮寂寂媿鄧耿包虎錦衾爛薛鶴霜毛整防目與麞頭何堪污毛穎厚貺久未報重以大年景藂篠防棲禽樹石帶煙暝知君深意在勸我事幽屏衡茅方卜築亦復謀二頃封龍有佳招因之發深省

答王輔之

我宅西山隅君居潁之濵昨朝與君語【或作晤】憶我山中春君家縣豪傑交結通周秦四海盧禦史肯來作師賔風流被諸郎文質猶彬彬乃知父兄意潤屋亦潤身喪亂幾何時孤身走踆踆貂裘風霜老獨有佳句新被褐懷珠玉知君未全貧我詩初不工硏磨出艱辛𨿽欲屍祝之芻狗難重陳顧方媿盈川況敢同照鄰汾流淸復淸堪君濯纓塵居人與行客早晚期相親

寄題沁州韓君錫耕讀軒

束帶見督郵甘以辭華軒嘯傲南窓下且樂我所然斜川今在亡問津有遺編行尋柴桑裏遂得桃花源桃源無漢魏況復義熙前讀書與躬耕兀兀送殘年淵明不可作尙友乃爲賢田家豈不苦嵗功聊可觀讀書有何味有味不可言遙知一樽酒琴在已無弦

虞阪行【丙子夏五月將南渡河道出虞阪有感而作】

虞阪盤盤上靑石石上車蹤深一尺當時騏驥知柰何千古英雄淚橫臆龍蟠於泥易所嘆麟非其時聖爲泣竟墮余且网老鳯常饑竹花實天生神物似有意驗以乖逢知未必若論美好是不祥正使不逢何足惜孫陽騏驥不並世百萬億中時有一乃知此物非不逢轅下一鳴人已識我行阪路多閱馬敢謂羣空如冀北孫陽已矣誰汝知努力鹽車莫稱屈

畫馬爲邢將軍賦

大宛城下戰骨滿駑駘入漢龍種藏將軍此紙何處得便覺房駟無光芒人中馬中兩勍敵天門鴈門皆戰塲並州父老應相望早晚旌旗上太行

送郝講師任崇福官【郝平晉人】

大方之家幾知津郝君七十老斵輪書文五車喙三尺劇談混沌今猶神太博士爲絕倒君言誇矣天公嗔長安冠蓋羅靑雲洛陽車馬爭紅塵怪君掉頭不肯住寂寞來作由東鄰崧髙維嶽古所秩三十六帝有外臣都石壇待飈馭宮殿突兀松輪囷上界仙人鄧雲山洞天治所名司眞蓬萊方丈去不逺明星玉女時相親瑤華可擷蘭可紉煙霞永隔塵中人黃鶴一去不復返白鷗萬里誰能馴爲我殷勤謝鄧公玉華嵗晚當平分

赤壁圖

馬蹄一蹴荊門空鼓聲怒與江流東曹瞞老去不解事誤認孫郎作阿琮孫郎矯矯人中龍顧盼叱吒生云風疾雷破山出大火旗幟北捲天爲紅至今圖畫見赤壁髣髴燒迹畱余蹤令人長憶眉山公載酒夜俯馮夷宮事殊興極憂思集天澹雲閒今古同得意江山在眼中凡今誰是出羣雄可憐當日周公瑾顦顇黃州一禿翁

愚軒爲趙宜之賦

心生心化誰摶控舉世倀倀皆大夢百年只辦作朝三爭識羣狙先汝弄人人具此淸淨眼妄翳無根嗟自種天機嗜欲涇渭雜道念紛華鄒魯閧令人卻羨愚軒愚一蹴藩籬開廓空愚軒虛室久生白掌上精眞元自洞气簁神火具長物豈有古方傳魯宋人言此眼本無負死恨防行人所共智愚何預阿堵中或者桔橰賢抱甕病瘖能指跛能履眉睫𨿽存寧復動我云俗士蔽一曲全笑不全從古眾渠儂六鑿日相攘內不錙銖徒外重守宮緣壁誇覆射懸虱如輪規命中天和一泄不知止膏火自焚良可痛從教目比方相多才與瞽師論伯仲先生眞是有道者老境一愚聊自送五官止廢而神行就令有眼將無用寄謝諸方五味禪葛藤莫作金鎞頌

西窓

西窓鳥聲千種好樹陰離離動微風靑山滿前掩書坐欲話懷抱無人同花校不笑緑鬢攺罇酒自與黃金空少年樂事總消歇落日澹澹天無窮

聞欽叔在華下

翰林僊人詩酒豪平生嵇阮參遊遨山中艸棘滿霜雪可惜渠家宮錦袍聞君忍饑讀離騷思之不見心爲勞舉頭西望忽大笑太華落落長庚髙

女幾山避兵送李長源歸闗中

山骨稜稜雪花白北風不貸單衣客與君此別欲何言若个男兒不湮阨相濡相呴尙可活轢釜何曾厭求索從知鮫鱷無隱鱗芥視三山需一擘自古饑腸出奇策漢廷諸公必動色見君軒蓋長安陌

雪後招鄰捨王贊子襄飲

去年春早百日彊小麥半熟雨作霜靑山無情不畱客單衣北風官路長遺山山人伎倆拙食貧口眾畱他鄕五車載書不堪煮兩都覓官自取忙無端學術與時背如瞽失相徒倀倀今年得田昆水陽積年勞苦似欲償鄰墻有竹山更好下田宜秫稻亦良已開長掩烏芋稍學老圃分紅姜宋公能詩雅好客勸我移家來水傍一閒入手豈易得夢中我馬猶黃君不見並州少年作軒昻雞鳴起舞望八荒夜如何其夜未央賣刀買犢未厭早腰金騎鶴非所望河南冬來已三白土膏墳起如蜂房崧山東頭玉斾出父老知是丰年祥南溪酒熟梅花香髙聲爲喚墻東王便當過我取一醉聽歌長安金鳳凰【鄰捨宋可字予之隱君子也並州少年謂李汾長源長安金鳳凰者齊梁間田舍兒所歌】

半山亭招仲梁飲

孤城鬱鬱山四周外人乍到如累囚半山亭前浙江水只可與君消百憂江山百年有此客雲樹六月生涼秋世上紅塵爭白日一丘一壑去來休

巨然松吟萬壑圖

胸中刺鯁無九澤畫裏風煙才一漚阿師定有維摩手斷取江山著筆頭石林蒼蒼崖寺古銀河浩浩松聲秋方外賞音誰具眼莫將輕比李營丘

太白獨酌圖【宣和所藏李伯時筆】

謫仙去世三百年海中鯨魚渺翩翩豈知龍眠天馬意忽有玉樹秋風前金鑾歸來身散仙世事悠悠白髮邊防稽父老何處在千里名山入酒船淸景已隨詩句盡風流合向畫圖傳往時長安酒家眠焦遂不狂張不顚想得三更風露下醉和江月弄江煙

松上幽人圖【宋宗婦曹夫人仲婉所畫有曹道衝題詩】

秋風謖謖松樹枝仙人骨輕雲一絲不飲不食玉雪姿竹宮月夕頻望祠竟不下視齋房芝人間女手乃得之眼中擾擾昨暮兒畫圖獨在羲皇時子懷渺兮幽林思

戲題新居二十韻

去冬作捨誰資助縣侯雅以平原故賢郎檢視日復日規制從頭盡牢固南風一夕怪事發突兀赭垣殘半柱乞漿得酒過初望曲突徙薪忘後慮長淮千里燕巢林明月一枝烏繞樹東家老屋西北走眾木枝撐畱少住由來馬隊非講肄況與彘牢通過路聚廬托處何暇擇重爲主人推奨悞夏秋之交十日陰抱被倚門愁旦暮問君新居在何許只去火餘才數步學宮分地與閒冷使館有墻遮雜污就中此宅尢費手官給工材半傭雇十寒一暴半載彊才得安牀置鐺釜紛紛暗被兒女笑老虎般彪今幾度胸中廣廈千萬間天地一身無著處北來衣冠日枯槁十九桃符傍門戶乾坤血肉得此身剰有把茅能勿懼上方下比良易見好惡且當隨所遇仰看片瓦聊自賀疾過巖墻寧反顧合歡明日招諸鄰狼籍杯盤從飽吐

贈蕭鏈師公弼

吾家阿京愛公弼吾家澤兄敬公弼半生夢與公弼遊豈意相逢在今日春風和气見眉宇玉壺冰鑑藏胸臆人間萬事君自知未必君材人盡識蘇門水木無纎埃聞君家近公和臺仙家近日多官府黃防靑鞋歸去來【時汰佛老家甚急故云】

送弋唐佐董彥寛南歸【且爲潞府諸公一笑】

河汾續經名自重附防人嫌迫周孔史臣補傳久已出浮議至今猶洶洶薛収文志誰所傳貴甚竹書開汲冡沁州破後石故在爲礎爲矼吾亦恐暑塗十日來一觀面色爲黧足爲腫淡公淡癖何所笑但笑弋卿堅又勇自言浪走固無益逺勝閉門親細冗摩挲石刻喜不勝忘卻﨑嶇在岡隴潞人本淡新有社淡事重重非一種有人六月訪琴材不爲畱難仍從臾懸知蠟本入渠手四座色揚神爲竦他時記籍社中人流外更須增一董

蕭仲植長史齋【修武作】

張顚飲豪傾四座脫防狂呼誰敢和南宗北宗知幾人醉眼紛紛飛鳥過是公技進不名技元气淋漓隨咳唾偶然捉筆本無意自有龍騰並虎臥當時誰有戰國策【長史帖云借戰國策可付之凡七字】門外雷車忽驚墮天星無數不知名色正芒寒才七个蕭郎家世陵谷後爭信空囊蓄奇貨蕭齋故事今復舉未怕秋風吹屋破防持有物世共喜不獨一時爲子賀藏舟夜壑未厭深隄備有人來倚柂

送宋省參並寄潞府諸人

茅齋團團蝸殻大苦被傍人嘲塞破官家眼孔十萬緡未與書生供一唾長衫只辦包瘦骨故紙何緣變奇貨不因三致大耳兒老雪屯門甘凍臥國中腐防凡幾嚇玉上靑蠅非一个荊人美璞刖足招君足尙存乃可賀雲間太行靑在眼上客歸來傾四座因君寄問社中人前日淡公行復過

覓神霄道士古銅爵

雷章著土紛朱碧秋菌春蒲人不識若非儀狄墓中來應自杜康祠下得古人我得酒之傳摸索飲器流饞涎巧偸豪奪吾何敢他日酬君九府錢

賦澤人郭唐臣所藏山谷洮石研【研有銘云王將軍爲國開臨洮有司嵗餽可防者六百鉅萬其於國中得用者此研材也研作璧水樣】

舊聞鸚鵡曾化石不數鸊鵜能瑩刀縣官嵗費六百萬才得此研來臨洮云膚寸天下徧壁水直上文星髙辭翰今誰江夏筆三錢無用試雞毛

天井闗

石磴盤盤積如鐵牛領成創馬蹄穴老天與世不相闗聖棲棲此廻轍二十年前走大梁當時塵土困名塲山頭千尺枯松樹又見單車下太行自笑道塗頭白了依然直北有羊腸

題商孟卿家明皇合曲圖

海棠一株春一國燕燕鶯鶯作寒食千古萬古開元日三郎搦營仰面吹天公大笑嗔不得寧王天人玉不如畨綽樂句不可無宮腰不按羽衣譜疾舞底用牧豬奴風聲水聲閟淸都夢中令人羨華胥何時卻並宮墻聽恨不將身作李謩

贈答張教授仲文

秋燈搖搖風拂席夜聞歌聲無處覓疑作金荃怨曲蘭畹辭元是寒螿月中泣世間刺繡多絕巧石竹殷紅土花碧窮愁入骨死不銷誰與渠儂洗寒乞東坡胸次丹靑國天孫繰絲天女織倒鳳顚鸞金粟尺裁斷瓊綃三萬疋辛郎偸發金錦箱飛浸海東星斗濕醉中握手一長嗟樂府數來今幾家借春風染華發筆頭畱看五云花【七言長詩於中獨一句九言韋郎有此例長吉亦有此例】

馬嶺

仙人臺髙鶴飛度錦繡堂傾去無路人言馬嶺差可行比似黃楡猶坦步石門木落風颼颼僕夫衣單往南州星落東南三百里鬢毛衰颯兩年秋【予去嵗往河南遷奉亦取黃楡嶺路】

防水【聞郾城張伯玉訃音作】

防水復防水東望雁行沒殷勤一杯酒遙酹防亭月裴回功名防脫落豪俠窟中州有士論指與雷李屈掛弓須扶桑洗劍必溟渤皇天靳美器一世惜英物神交付防漠生气凜毛髮古來天下馬萬里入超忽良樂不並世燕市空駿骨狂歌叫秋云北風撼林樾

哭延孫

兒生去年冬閭裏日相慶今年廹周晬疹痘俱已竟斕斑綴錦衫未與玉雪稱宅相望此孫惜愛均气命一宵誰奪去遽有亡辜橫情鐘本難忘力挽將安勝憶昔防妝初季女抱臨鏡灼灼芙蓉花澹與淸波映霜風入芳渚瘦緑余荷柄嬌紅耿在眼百喚不一應寂寞空鏡前老眼淚如迸

禦訂全金詩增補中州集卷六十七

欽定四庫全書

禦訂全金詩增補中州集卷六十八

元好問六

劉逺筆

老防力能舉玉杵文陣挽彊猶百鈞惜哉變化太狡獪向也褐衣今虎文宣城諸葛寂無聞前後兩劉新策勲謝郎風神恨太雋𨿽然豈不超人羣三錢雞毛吐皇墳尖奴定能張吾軍何時酌我百壺酒爲汝醉艸垂天云【狡獪變化事見麻姑傳】

贈周良老

於公斷獄多平反髙門大車在乃孫我居聊城欲二載喜見周叟醇而溫十年大理書上考宜有陽報如於門大兒書來問安否兵饑不死天所存鄭孫毛骨殊秀發寶气鬱鬱含朝暾機聲嘔啞聒朝昬種瓠五石當酒罇是翁福祿知未艾昆弟和樂連株根白髮阿兄應念我南云寂寞賦招魂

鴻溝仝欽叔賦

劉郎著手乾坤了未害與渠分九州誇兒衣繡自楚楚作計豈復西鴻溝雌雄自決已無防尺寸必爭惟上流韓生已死言猶在千載令人笑沐猴

雪中自洛陽還嵩山

道人薄有塵外緣迫入塵埃私自憐三十六峯一茅屋夢裏西家掠社錢津津喜色見睂宇峩峩靑城當眼前蹇驢逕入風煙去恰是梅花欲雪天

祖唐臣愚庵

小智胠篋盜所羞大智移國鬼與讐浮生匹絹兩盂粥心計擾擾知何求靑州荊州三窟古人今人貉一丘喚起羅池栁夫子與君同醉訾家洲

過井陘

北山亭亭如驛堠南山耿耿虎翹首土門東頭望井陘漢家風雲自奔走市人豈識英雄材金鼓一朝天上來此山行人萬萬古幾不磨滅隨蒿萊白鹿祠前一杯水蒼顏聊爲洗塵埃

北嶽

北鎭維嶽古帝孫太朴末散眞巧存乾坤自有靈境在地位豈合他山尊中原旌旗白日暗上階樓觀蒼煙屯誰能借我兩黃鵠長袖一拂都門

智仲可月下彈琴圖

暮春舞雩鼓瑟希琴語解吐胸中奇誰言手揮七弦易大笑虎頭眞絕癡北風蕭蕭路何永流波湯湯君自知三尺絲桐盡堪老兒童休訝鶴書遲

常山妷生四十月能搦管作字筆意開廓有成人之量喜爲賦詩使洛誦之

大兒小兒舞商羊東家西家捉迷藏牙牙作羣鴈鴈行是中乃有常山郎常山嬌嬌可憐虫四嵗未有三嵗彊黑鷹破殻自神駿黃犢放腳須跳梁只知見紙卽塗抹誰謂轉腕能低昻渠家兩公破天荒劉輝夢靈果專塲榮鄕亭中詩版在岐山名字香山香此郎晚出西樞房虎穴虎子不可當天驚地怪見落筆便合抱送中書堂文星煌煌照燕南靑靑子衿滿恆陽教官連被鳳尾諾瑞物多生金粟岡兒曹變化不作難何必二十始乖張明年作字一丈大當有稜角垂光芒回頭卻看元叔綱鼻涕過口尺許長【常山白寓齋第三子叔綱遺山之季子也】

贈利州侯神童【生十四月識字予見時生二十一月識字無算】

牙牙防妝杏蕾紅阿兄抱之來學宮今春學語語未正已能見書識名姓隨指隨讀無數重多生想曾文字中極知之無不足訝更恐洛誦難爲功土中松粒龍爪脫萬牛丘山起毫末君不見黃金寶鼎翡翠靑未要春官許衣鉢人間失卻麻神童明星煌煌出蒼龍只知江陵圖籍盡一火誰謂死艸生華風遺山老子未老在見汝吐焰如長虹【兒字金鼎】

奚官牧馬圖息軒畫

曹韓畫樣出中祕燕市死骨空千金息軒筆底眞龍出凡馬一空無古今安閒自與人意熟瀟灑更覺天機深奚官有知應解笑世無坡仙誰賞音

紫微劉丈山水爲濟川賦

畫家李範眞勍敵方外只今誰第一自非劉宗祭酒阜昌孫未信仙翁輕落筆長洲逺浦各淸泠萬頃風煙一艸亭千章古木散巖谷鶴髮松姿余典刑紙尾不須題姓字人人知是老人星

防酒門限邵和卿醉歸圖【邵伯祿之父】

邵公頭白甫三十髙吟大醉無虛日風流若似靖南湖每恨聞名不相識太平村落自由身童稚扶攜意更眞醉歸圖上見顏色喜溢睂宇猶津津好著蹇驢防我去與君同醉杏園春

題張彥寶陵川西溪圖

松林蕭蕭映靈宇爍石流金不知暑太平散人江表來自訝淸涼造仙府不到西溪四十年溪光林影想依然當時膝上王文度五字詩成眾口傳忽見畫圖疑是夢而今塵土浣華顚【本送字今攺作浣字陵川在太行之巓蓋天壤間淸涼境界也江淮太平防人題詩東廟自謂已造仙府恨居民不知其樂耳此縣先君子舊治宴遊西溪僕以童子侍焉彥寶出此圖求賦詩感今懷昔爲之愴然故篇中有及癸丑十一月三日題】

汝州倅韓君徳華其十二世祖相遼封魯公故名其伯男子曰魯王父命氏古蓋有之予過其家命魯出拜爲予言魯名矣而未有字敢以爲請予字之世公徳華曰願終教之乃申之以辭

昌黎諸韓散盧龍魯公相遼開邑封鴈行後先六侍中大參髙文紀神功石穹窿與天終百年故家余素風汝州有子今成童考古制名筮從貴以道義飭汝躬良璞不治凡石同貞而絕俗孰子容濟質以文介而通顧𨿽宗起其起宗魯也不慚袁氏公

壬子冬至新軒張兄聖與求爲兒子阿平制名予名之曰琥以仲耽字之小字明復有善禱之義焉詩不工當令阿耽灑落誦之

阿平玉雪絕可憐皎如鶴雛下靑田呼來拜客挽不前啼聲如聞過秦篇陳王人門漢韋賢新軒文筆尢翩翩大弨掛壁誰使然我知一經防有傳黓之冬客須城問平之年才五齡廼公爲兒求制名兒名從虎玉與並仲耽爲字以字行佛書舊說無空靑豈知空靑今有形紫公紫公還我明看兒著腳靑雲平

送崔夢臣北上【並序】

子貢抱闗買臣負薪朝奏暮召名動縉紳此有志之士所以自奮於昌辰者耶夢臣崔卿玉樹淸姿土門華冑成童授學與雞俱興肆筆成書倚馬可待𨿽泌水之洋洋堪樂舜門之穆穆方開惜嵗月之虛捐欲雲霄之坐致遇順風而縱大壑其孰禦之登金馬而上玉堂在此行矣詩以勸駕序寧闕乎癸丑二月望日新興元某序

並州書郎年少客細馬金鞭日三百生平意气淩靑雲未怕天山雪花白西園此日盛徐陳鳳閣鸞臺气象新繇來艸創資潤色況復天造須經綸他日南歸吾未老與君同醉晉溪春

送王彥華

中朝名勝龍山冀喜色門闌得佳壻一朝天府效驅馳萬里靑雲在平地金粟岡頭俊造多莫從人品問如何迂齋受學靑衿日珍重遺山爲撫摩東國人倫吾豈敢只憑月旦決巍科

李成之王彥華趙孝先以提學命見餉佳酒且求制名輙以書記

子云寂寞將誰親延之麤豪意自眞君家公壻兩冰玉酒味自合淸而醇云腴俗士無風神紅珠女兒茜裙新一杯香絕韻亦絕只今惟有酴醿春

劉時舉節制雲南

雲南山髙去天尺漢家聲雷破壁九州之外更九州海色澄淸映南極幽並豪俠喜功名咄嗟顧盼風雲生今年肘後印如鬥過眼已覺烏蠻平諭蜀相如今老矣不妨銅柱有新名

贈張潤之

許年不唱龍津第人物尢難到衰世明堂他日要楩楠造物也須論蚤計晉人稟賦例眞淳兒能讀書知養親遺山門客富儒雅緑發張郎名姓新莫道琴工有師法海山深絕解移人【潤之資甚美故就其可致者而勉之他日學葉有成老夫當以風鑑自負矣】

許道寧寒溪古木圗【爲翟器之賦】

道人醉袖蟠蛟龍埽出古木牙須雄開卷颯颯來陰風翟卿論畫凡馬空能知畫與詩同宗解衣盤礡非眾工遺山筆頭有闗仝意匠已在風雲中畱待他日不悤悤

送張書記子益從嚴相北上【並序】

子益省郎觀國之光從公於邁揚雄詞賦良借力於吹噓鄧禹功名本無心於祿仕詩以送別亦以趣其歸云

故家人物饒奇俊聳壑昻霄今已信康侯晝接拜寵光百里自應沾海潤六月貂裘風雪湥天河天駟日駸駸莫把聲華動臺閣東方書檄要陳琳

汾亭古意圖

堯民羲皇去未逺日作日息天機全杜侯曲裏姑汾筆辦與南華談窅然廢興知經幾今昔淳朴別有一山川自云亭上秋風客不比仙翁甲子年【元祐以來郭熙明昌泰和間張公佐皆年過八十而以山水擅名今雲中杜丈萃老與張郭年相若而畫品不下古人爲侯廣道作汾亭古意橫披灑然有塵外意爲題四韻其後神仙張果生帝堯甲子年詩家亦傳習用之故末句有及】

換得雲臺帖喜而賦詩

周官武臣奉朝請劍佩束縛非天眞世間曾有華陀帖神物已化延平津米狂雄筆照萬古北宗艸書才九人今日雲臺見遺墨黃金牢鎖玉麒麟

過劉子中新居

鄆州城隅兩茅屋市聲喧喧自幽獨春風吹盡山杏花只有靑靑一叢竹先生愛畫如惜玉練鵲翔鸞餘百軸大兒踉蹡挾書歸土銼疎煙才一粥微官枉負半生閒也著區區簿領間何時卻與溪南老紫蓋山前共往還【子中舊與溪南詩老辛敬之遊故有下句】

東湖次及之韻

西山山頭山月白倒影漣漪舞寒碧竹溪花島要君詩醉墨幾畨枯研滴東湖佳處詩已盡矯首不知川路隔當年韓賈文章伯物色分畱到佳客此州何必減蘇州頻有詩人來列職一時人境偶相值萬古風流余此席三堂風月今猶昔擬拂塵纓問投迹因君寄詩使君公卻恐他年厭求索

贈郝萬戶

阿卿袖中五色筆聲裂石雷破壁繡衣千騎東方來俊气崢嶸蜀山碧詩書義府無古今祭遵軍中亦歌吟宻侯勲業君自識計算不數韓淮陰莫看人柔待儒雅朱輪畫轂見天心【鄧禹封髙宻侯】

贈史子桓尋親之行

七十老親頭雪白滿意晨昬慰顏色兵塵澒洞君不憂萬里天心不相隔八月秋霖九月霜破帽北風官路長田故侯貧且病愛莫助之徒自傷後日書來聞吉語通家猶得似南陽

送希顏赴召西臺兼簡李汾長源

昨日遊崧丘今日西臺行勞生好夢亦太少枕中馬嘶車鐸鳴山林之樂無虧成胡爲解蘭縛塵纓蒼生望君須一起我知無地逃功名闗中得君作金城气象已覺西山平諸人誰出仲卿右一座想爲相如傾風華浩蕩春防防馬頭仙掌遙相迎長安市上見李白爲我一醉秦東亭

嵩山玉鏡

玉鏡見何許今旦東山陲積雨洗昬霾旭日發光輝光輝奪人目灔灔如動移初如秋月圓漸如曙星微曙星不能久並與晨露稀此鏡何從來造化祕莫窺山精或寶气恍惚令人疑誰爲問嶽只山川英秀防有歸不能生申與甫瑞王國萬丈光芒徒爾爲

飲酒

江南秋泉雲液濃遼東抹利玉汁鎔椰瓢朝傾荔枝緑螺杯暮掩珍珠紅此酒誰所畱今日乃汝逢仙人一丸藥洗我芥蔕胸金沙一散風雨疾世事盡與浮雲空東家劉伯倫西家王無功醉鄕日月萬萬古眼中擾擾誰爲雄人防有歸盡飲不飲所同所恨獨醒人百年枯槁中獨醒恨未通獨醉恨未公安得淸江變醇酹盡廻天地入春風

送髙信卿

髙卿去嵗山中居橡朝栗暮分猿狙今年移家入城市甑中生塵釜生魚文窮智亦窮五鬼更嘯呼廼翁延客著上座兩兒已復遭揶揄三冬園冊牧防叫語麤濕薪煙滿眼破硯冰生須賣符與行藥不養堂堂軀無衣思南州千里走單車我嘗相夫君不是山澤臞十八學擊劍二十了陰符平生結交王與李袖中頗有魚麗圖文武志膽誰不如不能防劍斫蛟鱷亦當赤手降於菟胡爲堅坐守寒饑坐令兒女悲窮途萬事糊塗酒一壺別時聊爲鼓嚨胡中原麟鳳今如此莫道皇家結网疎

段志堅畫龍爲劉鄧州賦

豬龍可豢亦可屠世人畫蛇復畫魚天飛忽入阿堅筆始覺眾史欺庸愚腥風萬里來白浪橫江湖一麾走海若再顧失天吳浩蕩明河翻尾鬛慘不濡只愁紙上出雷火摶控大千如此珠天生神物與化俱滅沒變見何所無逆鱗自古不受觸乃今縮頭隨捲舒怪得堂堂髯禦史平生長有雨隨車

送詩人秦簡夫歸蘇墳別業

三月不見君渴心欲生塵論文一罇酒雅道誰當陳昨朝見君臨水句乃知抽靑配白非詩人南山明月北山云恨君不作由東鄰擊鮮爲具非無好事者天隨杞菊年年新石田茅屋連蘇墳兩兒力耕足養親君詩或者昌晚節不應道路長逡巡白髮刁騷一幅巾丰年鄕社樂閒身蹇驢馳入醉鄕去袖中知有睂山春

李參軍北上

五日過居庸十日渡桑幹受降城北幾千里出塞入塞沙漫漫古來丈夫淚不灑別離間今朝送君行情深畱餘潸生女莫作王昭君一去紫臺空佩環生男莫作班定逺萬里馳書望玉闗我知驥子墮地無齊燕我知鴻鵠意气靑雲端艸間尺鷃亦自樂扶揺直上何勞摶一衣敝緼袍一飽苜蓿盤嵗時壽翁媼團欒有餘歡就令一朝便得八州督爭似彩衣起舞春斕斑去年雒陽人今年指天山地逺馬韉破霜重貂裘寒朔風浩浩來客子慘在顏扼胡嶺上一廻首未必君心如石頑君不見峘山鳥乳哺不得須臾閒眾雛一朝散孤雌四顧聲悲酸寒鴈來時八九月白頭阿母望君還

賦邢州鵲山

去時唐山道望望鵲山背今朝西北看奇秀益可愛蒼茫失層疊解駮見縈帶浮雲自來去盡巧寧變壞吳妝入小筆隱隱拂殘黛城隅靜女人不知擁髻低顰如有待太行橫截九州半一崦一重俱有態只知天平六峯天下稀此山東來亦閒在煙埋雨沒今幾時殆天所藏予發之郭熙未足語平逺摹寫惟有韋郎詩

送王亞夫舉家歸許昌

一日兩食藜藿葵三冬一褐骭與齊監河貸粟困欲死望望江水湔塵泥故書一束手自攜汴兒跳梁翠女啼出門疾走勿反顧正恐五鬼從之西馬中豈是無龍媒世人徒知牝牡黃與驪只如黃金絡頭亦不惡誰謂茅索能相羈天公醉著百不問汝偶而偶奇而奇前途兀兀黑於漆昨日把笏今扶犂乃知世間倚伏不可料井底容有靑雲梯春風兩淮多鼙鼓軍中少年舞荒雞因君南望一大笑落日澹澹靑山低

醉後走筆

建茶三盌冰雪香離騷九歌日月光腰金更騎揚州鶴雋永不羨太官羊短燈檠子移近牀秋風吹簾月轉廊一歌再歌魂魄動入眼渺渺橫沅湘湘妃漸逺望不及金支翠蕤澹飛颺漁父話獨醒孺子歌滄浪山鬼獨一腳撫掌笑我傍湘累歸來弔故國遺臺老樹山蒼蒼掩書一太息夜如何其夜未央東家女兒繡羅裳銀瓶瀉酒勸客嘗一酌均跖顏再酌齊彭殤宇宙不今古气節無陰陽少年避酒不肯喫跬步乃有無何鄕愛茶愛書死不徹乃以冰炭貯我腸世間惟有麯生風味不可忘

南湖先生雪景乘騾圖【並序】

南湖先生原武人年二十許時曾以鄕賦兩魁鄭州然其資倜儻所以自望者甚髙終不樂爲舉子計卽棄去學擊刺當正隆徵南頗欲馳逐戎行間旣而大定詔書下兵各罷歸先生抱利器而無所試乃浮湛里社以詩酒自娯買田南湖之上築亭種樹徜徉於其間盡置家事日與賔客酣飲歌管棊槊窮日夕不少休家故饒財又好施予其赴人之急猶疾痛之在已故人尢以此歸之所與遊如臨洺王逸賔遊宗之大定劉之昻其人皆天下名士至論人物必曰靖達卿今日之奇男子也先生生於天防初歷大定明昌泰和優遊於太平和樂之世者五十年太安兵興乃下世生平喜作詩樂府尢有蘊借觀西子棄瓢詩可見也發鬟蕭颯薴羅秋千古香溪水自流吳越兵爭竟何得風流輸與五湖舟嘗雪中騎靑騾行京水道中作長詩卒章有安得西都畫史吮筆出新意寫作南湖老子雪景乘騾圗之句其子文煒北渡後來東平始以先生之意追畫此圗求僕賦詩文煒質直好義讀書作文有聲時軰中觀其子可以想見先生之爲人故爲道其事並以致懷賢之思

大河茫茫白連空寒云迢迢度南鴻汴梁髙樓管弦裏成臯行人西北風北風吹雪來飄瞥捲孤蓬異色變慘澹元气開洪蒙襄陽潮陽詩境在掇拾物色眞難工靑騾誰此遊望見知是南湖翁南湖翁少日骯今龍鐘猶能吐气萬丈如長虹閉門兀坐意不愜要看銀海翻魚龍寶花世界瓊瑤宮江山隨翁入淸雄詩成仰天一大笑飛花落絮春蒙蒙鬱鬱梁宋郊翁家出彊宗許與必豪右收【去聲】入等侯封翁年十八九弄筆學雕虫疊取兩解魁隱隱何隆隆一旦拂衣去學劍事猿公正隆適南徵疋馬走從戎墨丸磨楯鼻意與江流東紫微出東方淮海亦來同都將書與劍田間就春農仕宦不作邴曼容醉鄕自愛王無功鶢鶋從渠致鐘鼓野鶴豈合棲樊籠南湖煙景多魚鳥亦從容亦有兩小船綸竿揷船篷髙亭出秀樾窓戶連靑紅淸飈隨睡輿暝色赴吟笻門前車馬來日釀日不供但苦佳客少焉知淸興終看翁棄瓢詩調戲鴟夷老子如兒童雄吞已覺云夢小寒縮寧作書生窮當年我得奉談笑晝夜肯放淸罇空東家西家不相從南海北海不相逢風流耆舊今誰似惆悵相看是畫中

癸卯嵗杏花

南州景气暖杏花間紅梅讀書山前二月尾向陽杏花全未開待開竟不開怕寒貪睡嗔人催愛花被花惱不徹一日繞樹空千回牙牙嬌語山櫻破稠爛成團稀作顆小蕾從教絳蠟封繁枝未要晴雲裹兩月不舉酒半嵗不作詩更敎古銅瓶子無一枝緑陰靑子長相思今年閏年好寒節花開不妨遲一月【畱船買魚作寒節宋方舟先生李知幾語】

贈答趙仁甫【仁甫名復云夢人江表奇士也】

我友髙禦史愛君曠以眞昨朝識君面所見勝所聞江國辭客多玉骨無泥塵軒昻見野鶴過眼無雞羣想君夜醉潯陽時明月對影成三人散著紫綺裘艸裹烏紗巾浩歌魚龍舞水伯不敢嗔何意醉夢間失腳墮燕秦萬世一旦暮萬里猶比鄰世無魯連子黑頭萬蟻徒紛紛君居南海我北海握手一杯情更親老來詩筆不復神因君兩詩發興新都門回望一大笑袖中知有江南春

嘯臺感遇

徘徊五巖上浩歌彌激烈望望蟾房翁倒影乍明滅地古足靈異祠廢余像設子規夜啼山竹裂老鶴亂踏枯松折嘯臺音響杳不聞蕩蕩靑天一明月荒山破瓦色十步九窪疊水泉出沮洳一綫僅不絕翁乎何意畱此居可是他山無地穴大道旣下衰日鑿聰明開玉從珪璋毀木以靑黃災天和散不畱去浪無東回咄咄此老蒼骯髒作怪魁堯年生甲子含徳如未孩標枝野鹿致足樂火食屋居良所哀史筆亦厚誣何嘗校計識與材纒身正有一丈發直以何物觀形骸大笑黃冠師金丹羽化之說何從來豈知大人先生獨立萬物表太古元气同胚胎不見今日孫公和橫絕四海隘九垓嵇康養生安在哉

水簾記異【癸卯九月四日同杜仲梁賦】

黃華絕境探未窮道人曾約山櫻紅鏡臺懸流不易得世俗名取香鑪峯七年長路今一到刺鯁欲滿平生胸豈知旱久泉脈絕快意一濯無由供神明自足還舊觀漫浪爭敢徼靈通何因狡獪出變化勝槪轉盼增淸雄天孫機絲拂夜月佛界珠网揺秋風稱奇叫絕喜欲舞恨不百繞靑芙蓉銀橋淸涼巓玉鏡崧丘東世外果無物邂逅乃一逢書生眼孔塞易破勺水已復誇神功東坡撫掌應大笑不見蟄窟鞭魚龍

谼谷聖燈【九月五日作】

金門寺前山突起井底寶嚴三十里舊聞聖燈在山上紫微侍郎宜不妄山空月黑無人聲林間宿鳥時一鳴遊人燒香仰天立不覺紫煙峯頭一燈出一燈一燈續一燈山僧失喜見未曾金繩脫串珠散迸玉丸走柈光不定飛行起伏誰控摶華麗淸圓自殊勝北荒燭龍開晦防南極入地多異星豈知心光毫相有眞遇物外恍惚終難憑腐儒心魄爲動蕩再拜中庭謝靈貺何曾辦作劉更生下照乃辱靑藜杖昨朝黃華瀑流神所憐今朝金門佛燈佛作緣紛紛世議何足道盡付馬耳春風前

食楡莢

露葵滑寒羊蕨羶春楡作莢絕可憐楡令人瞑何暇計田舍年例須濃煎簫聲吹暖賣餳天家人鑽火分靑煙長鉤矮籃走童稚頃刻緑萍堆滿前炊飯云子白剪韭靑玉圓一杯香美薦新味何必烹龍炰鳳誇肥鮮防肝虫臂萬化途神奇腐朽相推遷夢中鸜鵒亦大樂隨意飲啄眞飛仙先生捫腹一莞然此日何功食萬錢

李峪園亭看雨

龍山右脇松十里細路蜿蜒繞龍尾松林迫塞悶煞渠北望玉泉疑井底玉泉元自別一天眼界廓廓無神川金城百里才一俯半尖浮圗揷蒼煙行行下絕巘招提忽當眼未到倦不勝小憩遂忘返玉泉一杯甘以冽未須張陸誇冰雪主人不在客不畱烈風崖下風颼颼石頭路滑馬蹄怯山雨未落云先愁將軍林園永安下秋霽村墟絕蕭灑濃云壓屋風打頭僅得羈銜脫疲馬只知龍山之神神更神永安亦能撼詩人晦冥變化千萬態畫出風雨元非眞山靈亦愁歸後夜半面時時見云罅天瓢細灑供晚涼不似艸堂廻俗駕層陰一埽羣峯出一洗深靑徹山骨夕陽展放紫翠屏只欠松梢一輪月山中一石廻萬牛況是一壑復一丘不如一詩招將入南州先生興來時臥遊

醉中送陳季淵

寒食不數日天气殊未佳翩翩金門客行行指龍沙朝發忻城暮隴頭隴頭地寒無艸芽拂云堆邊春更晚雪花茫茫揚白沙紇幹山髙凍殺雀楡葉離離小藂薄愛君只欲苦死畱不道南飛何所樂書生弓馬能幾何乃今寶鉸金盤陁孔璋文筆妙天下敕勒不數陰山歌向年賦奇雨擁海驅云筆頭注快如懷素書布障狂笑劉叉寫冰柱李汾王郁俱灰塵天意乃在溵陽陳舌吐萬里唾一世眼髙四海空無人殘民假息仍瘡痏誰作東山謝安起恨我不比長桑君一月觴君上池水眼中之人不易忘誰作冰炭置我腸衰顏明鏡兩寂寞別意春江誰短長但願年年見顏色與君連日醉壺觴

送弋唐佐還平陽

我從商余之山過庵羅聞君六經百家富硏摩荃蘭爲佩冠巍峩豈肯俯首春官科覃懷變生十載後我時避兵方北走通家弋宋共有無行軰許之爲老友晉州一書君肯來握手大笑心顏開春風著人不覺醉快捲更須三百杯鶴骨鶱飛法當壽況是丹房藥鏡畱心久昆侖神泉浸術芝乞與余膏潤衰朽天府學士登瀛洲松頂仙人垂直鉤愛君直欲抵死畱自言世事非所求千古黃金鑛中淚不獨盧仝並馬異蘇州韋郎交分深香山白傅金玉音借渠兩詩寫我心相知非不多但苦心不同同心一人去坐覺長安空離愁何從生生從情愛中不見行路人拂袖自西東汾流滔滔兮日千里靑眼髙歌吾老矣【寶丰山中有庵羅寺唐佐嘗從程內翰天益問學於此】

付阿眈誦

昨得商子書知有阿眈名今朝見阿耽驚喜喜復驚廼翁雅望傾漢廷仕才千石埋九京我知渠孫不虛生虎穴生虎子墮地骨骼成舉頭爲城尾爲旌幾人雄猛得寧馨繡衣靑春佳禦史路人望見行且止老夫從旁當說似前日晦道堂前小兒子雷動風行自應耳藜藿不采今其始

爲程孫中鄕作

繡褥錦爲欄蘭湯金作盆名駒出窪水萬馬浮雲奔參軍愛友親弟昆禦史風節海內聞諸郎楚楚皆玉立王謝定自超人羣髙樹出大根源淸流不渾千年雒陽陌赫赫於公門外翁老去住山村正要兒童侍酒樽他日新詩一千首不愁無物餉吾孫

湘中詠

楚山鶴鳴風雨秋楚岸猿啼送客舟江山萬古騷人國猿鳥無情也解愁西北長安逺於日憑君休上嶽陽樓

洧川行

洧川道邊日欲西誰家少婦掩面啼漫漫長路行不徹粉綿鏡衣手自攜自言娼家女家在梁門東夫壻輕薄兒新人不相容憶初在家時只辦放嬌慵爺娘惜女如惜玉近前細看面發紅無端嫁作蕩子婦流落棄擲風埃中可憐桃李花顏色嬌蒙茸朝看華枝好暮看華枝空安得明珠三百斛重簾復幕圍春風

幽蘭

僊人來從舜九疑辛夷爲車桂作旂疏麻導前杜若隨披猖芙蓉散江蘺南山之陽艸木腓澗岡重復人迹稀蒼崖出泉懸素霓翛然獨立風吹衣問何爲來有所期嵗雲暮矣胡不歸鈞天帝居淸且夷瑤林玉樹生光輝自棄中野誰當知霰雪慘慘淸入肌寸根如山不可移雙麋不返夷叔饑飲芳食菲尙庻幾西山髙髙空蕨薇露槃無人薦湘累山鬼切切雲間悲空山月出夜星微時有彩鳳來雙棲

怒虎行【答宋文之】

怒虎當道臥百里不敢唾紛紛射彪手一見弧矢墮誰知世有李將軍霹靂聲驚石破昨日雙南金今日緑綺琴贈君無別物惟有百年心

梅華

去嵗梅華晚今嵗梅華早和羮要佳實春風莫艸艸

寶鏡

寶鏡掛秋水靑蛾紅粉妝春風不相識白地斷肝腸

惡雨

惡雨惡復惡龍公何遽然霆轟冰塔碎電掣玉繩連髙岸皆深谷層霄一漏泉黑來疑擁海白散忽成煙市響千門合潮頭萬弩穿天瓢休盡建【上聲】枯旱有他年

綦威卿毅挽辭

東海於門舊桐鄕邑墓遷【綦東海人威卿之祖待制公知忻州因家焉】芝蘭宜有種珠玉自成淵慈母依鄰切名郎獲譽先豪華非日損信厚出天然詣理言猶訥持心靜益專笑談千里到咳唾百金捐論齒推予長垂髫得子賢通家仍孔李知己與王田刻責誰斯切推扶最所偏孤嫠平日托昆季再生緣摧割詩寧冩精微夢或傳都將百年淚一慟夜臺前

贈祖唐臣

誰道壊復壊知言能幾人陵夷隨世變巧僞失天眞鬼域姦無盡優伶伎畢陳謗傷應眥裂滛防亦肌淪瑉玉何曾辧風花秪自新憐君用幽意老矣欲誰親

月觀追和鄧州相公席上韻

月觀知名舊池亭發興偏露涼驚夜鶴風細咽秋蟬緑泛兵防酒紅依幕府蓮無緣逐淸景空羨飲中仙

方城道中懷山中幽居

技拙違時用年饑與食謀江山貧士嘆日月賈胡畱楚客頻招隱文園故倦遊衡門有幽事還我北窓秋

孟州夾灘飲承之禦史家【同欽叔作】

美酒禁愁得芳梅發興饒紛紜聊且置磈磊故須澆雞黍成前約干戈有此宵平生楊大理惜不預佳招【云卿赴召五日矣】

寄贈龎漢茂

之子貧居久詩文日有功苦心惟我見髙誼許誰同萬里虎食肉一鳴雞長雄皇天老眼在且莫怨丘中

洛陽古城曦陽門早出

乘月出曦陽黎明轉北岡荒村自雞犬長路足豺狼天地憐飄泊風霜憶閉藏微吟許行役淒斷不成章

聞希顏得英府記室

近得髯參信知從兔苑遊文星映朱邸勝槪減黃樓進退存中道功名接上流徒懷貢公喜塵土隔瀛洲

得侄摶信二首

今日鄜州侄知從虎穴還百年陰徳在幾日鬢毛斑隔濶家仍逺羇棲食更艱誰憐西北夢依舊繞秦闗虢驛傳家信坤牛玩吉占團圓知有望悲喜亦相兼過眼書重展伸睂酒屢添闗河動髙興百繞望淸蟾

阿千始生

四十舉兒子提孩聊自誇夢驚松出筍兆應竹生花田不求千畝書先備五車野夫詩有學他日看傳家

長壽新居二首【同仲經賦】

隱去心初在親朋復此偕荒田歸別業髙樹表新齋泉石深三逕風塵限兩崖靑山坐終日無物寄幽懷昔有姜夫子來家寂寞濵墓田耕已熟碑石字猶新詩酒娯中嵗山林有外臣三生可信否吾亦寄前身【宣和中姜夢得處士常隱於此墓碣在焉夢得曾上書仁宗旣老以詩酒自娯碣文說地名白鹿原長壽村也】

少林雨中

西堂三日雨气節變蕭森偃臥復欹臥長吟時短吟鐘魚四山靜松竹一燈深重羨禪棲客都無塵慮侵

得一飛侄安信

音問他鄕隔存亡此日知夢中憂凍餒意外脫艱危避地何嗟及還家敢恨遲衰年吾事了似有鹿門期

送母受益自潞府歸崧山

薄俗科名賤孤生志願違正須謀獨往何暇計羣飛泌水眞堪樂荊州況可依靑山吾舊隱此日羨君歸

寄程孫鐵安

禦史陰功在孫兒玉不如已能騎竹馬想亦愛銀魚異縣闗山濶衡門骨肉疎幾時隨阿舅盡讀外家書

贈汴禪師

道重疑髙謇禪枯耐寂寥蓋頭茅一把繞腹篾三條趙子曾相問馮公每見招風波門外客無事且相饒

己亥元日

五十未全老衰容新又新漸稀頭上發別換鏡中人野史才張本山堂未買鄰不成騎瘦馬還更入紅塵

發濟源

旱暵今年劇他鄕底處歸贏糧失先具渉世本無機棄擲烏皮幾徘徊白版扉殷勤雙語燕媿汝逺相依

答潞人李唐佐贈詩

聞道嗟予晚求師愧子賢泥途終自防璞玉豈虛捐書破三千牘詩論二百年文章有聖處正脈要人傳

懷粹中

醉解不復寐吟君田舍詩從知石門老未比木庵師日月淹書尺江山入鬢絲何因重談笑卻似少林時

同周帥夢卿崔振之遊七巖【定襄七巖】

客路頻年別僧居半日閒同遊盡親舊舉目是家山世事風塵外詩情水石間悠然一樽酒落景未知還

送崔振之迎家汴梁

老伴不易得殘年惟有閒桑麻一村落雞犬兩柴闗樊守能供酒周侯許買山從今釣溪上日日望君還

續陽平十愛

我愛陽平酒兵廚釀去新百金難著價一醆卽醺人色笑橊花重香兼竹葉醇爲君畱故事喚作杏園春【杏園指紀子正家園爲言】

送田益之從周帥西上

市近廚無肉書香槖有虫深居誰不樂【去聲】兀坐竟何功天日伸睂後江山洗眼中蓬萊如可到剰借玉川風【有所謂】

十月四日往闗南

短日晨光澹髙風宿靄澄山寒渾欲雪水涸劣能冰振厲時何有躋攀倦不勝哦詩聊自遣松液已香凝【子方釀松醪當以今日熟故及之】

寄王丈徳新二首【徳新時在汝州】

沙際春還去雲頭雨不成興來誰共醉事往獨含情紫邏畱行客黃流隔戍城岸花何處在空憶櫂歌聲【在孟津時事】

淸汝風華地平生記此遊酒能千日醉春必萬金酬攬鏡非遲暮逢花盡滯畱只應歌笑處偏欠李鄜州【欽叔時赴鄜州幕官】

舊國

舊國分崩久孤兒展省初客衣畱手綫驛傳失肩輿夢拜悲兼喜心飛疾亦徐殷勤南去鴈先爲到商於甲辰夏五月積雨十餘日不止遣悶二首

甲子霖霖雨巡檐悶不禁幻泡成實相水樂激哀音瘴海聞天漏堯年見陸沈鶱飛想云表癡坐若爲心甲子霖霖雨農郊搏手空排墻寧有禮爲壑竟何功戰蟻侯王上鳴蛙意气中掃晴應曉夕少忍待秋風【排墻事見王衍論云排墻之壓猶有爲耳】

陽泉棲雲道院

方外復方外翛然心迹淸開窓納山影推枕得溪聲川路逺誰到石田平可耕霜林不嫌客畱看錦崢嶸

劉子中夢庵

寤寐生與死幻歟爲是眞如何夢中境不屬覺時人朝徹從渠夜形開亦此神殷勤花上蝶分我漆園春

丙午九日詠菊二首

秋菊有何好秪緣風露淸花中誰比數霜後獨鮮明九日惜虛過一樽還自傾今年病居士吟繞更闗情几案得新供小窓幽更宜風霜寧小怯根撥要深移黃素金行正芳甘藥品奇三薰復三沐嵗晏與君期

酬中條李隱君邦彥

川路限南北相逢今白頭虫沙非故國人物自名流學道慚髙步畱詩惜暗投歸秦如有便終伴竹林遊【邦彥自闗中徒步省其季父於集寧故有竹林之句】

送邦彥北行

比數推前軰陪從結後緣川塗卽暌隔詩酒重畱連白鶴歸華表靑牛得老仙秦山好行腳倚杖待明年【紫微劉丈雅有遊秦之興故篇中有及】

壬子月夕

明月復明月今年還逺遊闗河動歸興時節重離憂老眼耿無寐病身偏覺秋遙憐小兒女把酒望東州七月十六日送馮楊善提領闗中三教

爲愛秦中好西遊日苦遲靑雲動髙興白首得新知道在貧何病官閒老更宜相思詩酒社無計與追隨

京兆漕司官居三首

符節推通貴江山入勝遊名園隨地攺髙棟與云浮簿領歸閒暇鶯花入唱酬不知秋夜月何似庾公樓復嶺雲橫野孤峯玉柱天遙知開館日別破見山錢夢出紛華外詩來寂寞邊亭中誰舉酒髙興想悠然聞說梅軒好長吟有所思入檐看瘦影掛月見橫枝東閣今千載風流彼一時西遊防有約到日更題詩

甲寅正月二十三日故闗道中三首

雪磵不得過陽陂如見畱林煙常暗澹木葉自颼飅齒髮悲行役鶯花惜舊遊塵埃與風雨看待幾時休千里不易到三冬須少畱居情猶晉產去意已雕丘逺出每爲苦雄誇還自羞君心未肻在應待肻時休六十復半十年年添白頭秪知詩遣興未覺酒忘憂人七因循過元宵塊坐休殷勤行記上今日是東州

送閻子實焦和之北上

秦府賢初聚瀛洲路不遙謨謀在廊廟物色到漁樵布褐豈終隱旌車行見招春風兩黃鵠老眼看雲霄

庫城

浩浩庫城水岸髙知幾尋疎林防懸險絕壁入淸深局步無曠迹勞歌惟苦音年年一來此老我亦何心

婁生北上

並府虛荒久大城如廢村艸茅知世故泉壤隔天閽六月甘霖浹一言陰理存明年佩符節知有奉春孫

遣興

几案滿書史欣然忘百憂一篇詩遣興三醆酒扶頭千載陶元亮平生馬少遊但畱彊健在老矣復何求

示白誠甫

之子吟爆竹廼翁欣樹萱昆山多美玉江水發初源名教有樂地詩書皆雅言通家吾未老倚杖望髙軒

送文生西行

今夜東山月隨人知幾程從軍少年事分手故鄕情渭水風露早秦川煙樹平相招有仙掌無計與君行

挽趙參謀二首

偃息參戎幕惇龎一褐寛儒宮親俎豆賔榻老衣冠石動心寧轉河淸笑自難殷勤題畫像畱與後生看【一云畱作典刑看】

篇什中州選兵間僅補完風人定誰采墨本賴君刋雅道湮沈易幽光發越難髙門有孫息玉立看儒冠

答弋唐佐

遭亂無安地分憂得若人鄕鄰存世譜骨肉到情親窈黙余天粹咀嚅有道眞懷哉沂水上同詠舞雩春

嗣侯大總管哀挽二首

北俗資財勁將軍迥不羣賔筵推雅量戰艦望奇勲運隔黃圖日神馳紫塞云祗應吳季子撫樹惜徐君倚伏難前料乘除忌蚤成老親如宿昔世爵見哀榮劍郁雙龍气碑畱九虎名感歌凡幾解千載賁佳城

不寐

不寐復不寐悲吟如自讐雞棲因失曉虫語苦爭秋日月虛行槖風霜入敝裘誰憐庾開府直欲賦澆愁

送楊叔能東之相下

海內梅司戶聲名三十秋文髙徒自苦食盡與誰謀老檜風霜飽芳蘭澗壑幽東遊無可慮敬客有蕭侯

禦訂全金詩增補中州集卷六十八

欽定四庫全書

禦訂全金詩增補中州集卷六十九

元好問七

帝城一首【史院夜直作】

羇懷鬱鬱嵗駸駸擁褐南窓坐晚陰日月難淹京國久雲山惟覺玉華深鄰村爛漫雞黍局野寺荒涼松竹林半夜商聲入寥廓北風黃鵠起歸心

度太白嶺往昆陽

斷崖絕壁裂蒼頑竟日長林窈窕間舊許煙霞歸白髮悔隨塵土出靑山饑蠶濈濈催人老野鶴昻昻羨汝閒畏景方隆路方永南風廻首暮云還

寄希顏二首【後一首希顏在徐州幕時作】

僵臥崧丘七見春商余歸計一廛新悠悠華屋髙貲意兀兀田夫野老身動色雲山如有喜忘機鷗鳥亦相親麤疎潦倒今如此樓上元龍莫笑人

湖海故人仍騎曹彭門千里入憑髙山頭杜甫長年瘦

樓上元龍先日豪水落魚龍失歸宿【秀】天長鴻鴈獨哀勞酒船早晚東行辦共舉一杯持兩螯

懷益之兄

牢落闗河鴈一聲干戈滿眼若爲情三年浪走空皮骨四海相望只弟兄黃耳定從秋後到白頭新自夜來生西樓日日西州道欲賦窮愁竟不成

寄西溪相禪師

靑鏡流年易擲梭壯懷從此卽蹉跎門堪羅雀仍未害釜欲生魚當柰何萬事自知因嬾廢一官元不校貧多拂衣明日西溪去且放雲山入浩歌

寄答趙宜之兼簡溪南詩老

窓影朧朧納暝陰風聲浩浩急霜砧秋鴻社燕飄零夢潁水崧山去住心黃菊有情畱小飲靑燈無語伴微吟故人憔悴蓬茅晚料得老懷如我今

懷叔能

別郤楊侯又一年西風每至輒淒然酒官未得髙安上

詩印空從吏部傳三沐三薰知有待一鳴一息定誰先黃塵憔悴無人識今在長安若个邊

畱別仲澤

避俗無機日見侵逐貧不去巧相尋半生與世未嘗合前日入山惟不深緑水紅蓮慚大府淸泉白石識初心相思命駕非君事能寄詩來或賞音

鄭州上致政賈右丞相公【時被命就公訪先朝逸事】

黃閣歸來履舄輕天將五福畀康寧四朝人物推耆舊萬古淸風在典刑鄭圃亦能知有道漢延久欲訪遺經帝城此後瞻依近長傍弧南候極星

寄答景兄

故人相念不相忘頻著書來約對牀甚喜樵夫與爭席所憂簿吏復登堂春風和气隨詩到洛水秦山引興長奮袖髙談夜窓白幾時危坐聽瑯瑯【簿吏復登堂李長吉語景去嵗大爲催科所困】

寄辛老子

艸堂西望渺煙霞夢寐西南一徑斜爲羨鳯鸞安枳棘悔將猿鶴入京華百錢卜肆成都市萬古詩壇子美家後日從翁問奇字可能逋客待侯芭

劉丈仲通哀挽

拙宦深辜逺業期無兒更結下泉悲溫純如此豈復見報施言之尢可疑四葉名家今日盡百年潛徳幾人知元劉交分平生重才薄猶堪第二碑

防善寺

白塔沈沈插翠防魏家宮闕此余基人生富貴有遺恨世事廢興無了期勝槪只今歸鷲嶺煙花從昔繞龍墀長松想是前朝物及見諸孫賦黍離

楊之美尙書挽章

冠蓋龍門此日空人知麟出道將窮景星明月歸天上和气春風在眼中千古孫劉有餘責一時燕許更誰同受恩知己無從報獨爲斯文泣至公

李屏山挽章二首

世法拘人虱處褌忽驚龍跳九天門牧之宏放見文筆白也風流余酒樽落落久知難合在堂堂元有不亡存中州豪傑今誰望擬喚巫陽起醉魂

談麈風流二十年空門名理孔門禪諸儒久已同堅白博士眞堪補太孫況小疵良未害莊周陰助恐當然遺編自有名山在第一諸孤莫浪傳

自菊潭丹水還寄崧前故人

臘雪春泥晚未幹馬迎殘照入荒寒初無鳬舄將安在正有牛刀恐亦難倦客不知歸路逺孤城惟覺暮山攢黃金錬出相思句寄與同聲別後看

馬鄧驛中大雨

萬壑千巖一雨齊先聲噴薄捲湍溪投林鳥雀不暇顧移穴蛟龍應自迷便恐他山藏厚夜豈知髙樹有晴霓兩江合向西南鬭坐想風雲入鼓鼙【馬鄧西南兩浙水相合處也】

十月

十月常年見早梅今年二月未全開春寒春暖花如故年去年來老漸催大藥誰傳軒後鼎習仙虛築漢宮臺憑君撥置人間事不負浮生只此杯

送吳子英之官東橋且爲解嘲

柴車轣轆送君東萬古書生蹭蹬中良醖暫畱王績醉新詩無補玉川窮駒陰去我如決驟蟻垤與誰爭長雄快築糟丘便歸老世間馬耳過春風

張主簿艸堂賦大雨

浙樹蛙鳴告雨期忽驚銀箭四山飛長江大浪欲橫潰厚地髙天如合圍萬里風雲開偉觀百年毛髮凜餘威長虹一出林光動寂歷村墟空落暉

丹霞下院同仲澤鼎玉賦【時從商帥軍至南陽】

鞍馬悤悤去復還霜鐘今得見丰山千年香火丹霞老滿眼興亡白水閒壯志自憐消客路深居誰得似禪闗只應頻有西來夢夜夜靑林杳靄間

別程女

蕓齋淅淅掩霜寒別酒靑燈夜語防生女便知聊寄托中年尢覺感悲歡松間小艸栽培穩掌上明珠棄擲難明日緱山東畔路野夫懷抱若爲寛

謝鄧州帥免從事之辟

憂端擾擾力難任世事駸駸日見臨三載素冠容有媿一時墨絰果何心首丘自擬終殘喘陟屺誰當辧苦音遙望朱門淚橫落相公恩徳九泉深

新野先主廟【次鄧帥韻】

一軍南北幾扶傷長阪安行气已王豪傑盡思爲漢用江山初不假吳彊兩朝元老心𨿽壯再世中興事可常寂寞永安宮畔土爭教安樂似山陽

獨峯楊氏幽居

村墟瀟灑帶新晴落日千山一片靑世外衣冠存太朴雲間雞犬亦長生淸江兩岸多古木平地數峯如畫屏惆悵朝陽一茅屋酒船茶竈負平生

十日登丰山

十日登髙發興新丰山孤秀出塵氛村墟帶晚鴉噪合林壑得霜煙景分芳臭百年隨變滅短長千古只紛紜詩成一嘆無人會白水悠悠入暮云

圍城病中文舉相過

擾擾長衢日往廻病中聊得避喧埃愁多頓覺無詩思計拙惟思近酒杯潘嶽鏡中渾白髮江淹門外卽蒼苔生涯若被傍人問但說經年鼠不來

讀靖康僉言

浚郊沙海浩茫茫河廣才堪一葦航顚沛且當懲景徳規模何必罪朱梁滄溟不掩蛟龍窟大地同歸雀鼠鄕三百年間幾降防長星無用出光芒

京居辛卯八月六日作

四壁秋虫夜語低南窓孤客枕頻移野情自與軒裳隔旅食難堪日月遲平子歸田元有約魏舒襆被恐無期一莖白髮愁多少慚愧家人賦扊扅

浩然師出圍城賦鶴詩爲送

夢寐西山飲鶴泉羨君歸興翩翩昻藏自有林壑態飲喙暫隨塵土緣遼海故家人幾在華亭淸唳世空憐明年也作江鷗去水宿雲飛共一天

追用座主閒閒公韻上致政馮內翰二首

峻阪平生幾疾驅歸休甫及引年初東門太傅多祖道北闕詩人休上書皂櫪老歸千里驥白雲閒釣五溪魚非熊有兆公無恙會近君王六尺輿

艸堂人物列仙臞萬壑松風酒一壺少日打門無俗客老年爭席有樵夫巨源不入竹林選元亮偶成蓮社圖野史他年傳耆舊風流一一似公無

永寧南原秋望

浩浩西風入敝衣茫茫野色動淸悲洗開塵漲雨才定老盡物華秋不知烽火苦教鄕信斷砧聲偏與客心期百年人事登臨地落日飛鴻一綫遲

中秋雨夕【商帥國器筵中作】

南樓髙興在匡牀十日秋陰負一觴庾老未應妨嘯詠素娥多自怨昬黃此生此夜不長好行雨行雲有底忙卻恐哦詩太愁絕且燒銀燭看紅妝

白屋

白屋寒多愛夕曛靜中歸思益紛紛長門誰買千金賦祖道虛傳五鬼文地盡更無錐可置竈閒惟覺井長勤明年凖擬萊蕪住寄謝東鄰範史云

徐威卿相過畱二十許日往髙唐同李輔之贈別二首

衣冠八座文昌府襆被三年同捨郎蕩蕩靑天非向日蕭蕭春色是他鄕傷時賈誼頻流涕臥病王章自激昻保社追隨有成約不應闗塞永相望

東南人物未雕零和气春風四座傾伹喜詩章多俊語豈知談笑得新名三年阻絕干戈地百死相逢骨肉情別後相思重廻首杏花樽酒記聊城

卽事

逆豎終當鱠縷分持刀今得快三軍燃臍易盡嗟何及遺臭無窮古未聞京觀豈當誣翟義衰衣自合從髙勲秋風一掬孤臣淚叫防蒼梧日暮云

望王李歸程

一褐霜寒晚思孤眼中行李見歸途虞卿仲子死不朽石父晏嬰今豈無義士龍沙元咫尺累臣駒隙自舒徐何時鬥酒歡相勞驚看燕家頭白烏

甲午除夜

暗中人事忽推遷坐守寒灰望復燃已恨太官余麯餅爭教漢水入膠船神功聖徳三千牘大定明昌五十年甲子兩周今日盡空將衰淚灑吳天

杏花落後分韻得歸字

獺髓能醫病頰肥鸞膠無那片紅飛殘陽澹澹不肯下流水溶溶何處歸煮酒靑林寒食過明妝髙燭賞心違寫生正有徐熙在漢苑招魂果是非

繡江泛舟有懷李郭兩公

荷花如錦水如天狼籍秋香擁畫船長白風煙最瀟灑外臺賓主重畱連勝遊每恨隔千里樂事便當論百年咫尺西州兩詩客不來同作飲中仙

送杜子

洛陽塵土化緇衣又見孤云著處飛北渚晚晴山入座東原春好妓成圍來鴻去燕三年別深谷髙陵萬事非轟醉春風有成約可能容易話東歸

送杜招撫歸西山【杜亂後爲黃冠師】

少日先聲懾虎貔只今騎馬欲雞棲邯鄲枕上人初覺秋水篇中物已齊父老樵漁知有社將軍桃李自成蹊因君喚起思鄕意君在西山我更西

有寄

飛鴻來處是營平喜向斜封見姓名千里呂安思叔夜五更殘月伴長庚闗河秋興風景暮長路渴心塵土生南渡詩人吾未老幾時同醉鳯凰城

別王使君丈從之

謝公每見皆名語白傅相看只故情樽酒風流有今夕玉堂人物記升平泰山北斗千年在和气春風四座傾別後殷勤更誰接只應偏憶老門生

寄汴禪師【師舊隱濟源】

白頭嵗月坐詩窮止有相逢一笑同齋粥空疎想君瘦冠巾收斂定誰公夢魂歷歷山間路世事悠悠耳外風見說懸泉好薇蕨艸堂知我是鄰翁【時汰逐釋老家甚急故有冠巾收斂之句】

望蘇門

諸父當年此往還客衣塵土淚斑斑太行秀發眉宇見老阮亡來罇俎閒出岫暮雲歸有處投林孤鶴杳難攀湧金亭上秋如畫興在靑林杳靄間

別覃懷幕府諸君二首

王后盧前舊往還江東渭北此追攀百年人物存公論四海虛名只汗顏詩酒聊堪慰華髮衡茅終擬共靑山相思後日並州夢常在瑤林照映間

太行濃秀在山陽嵇阮經行舊有鄕林影池煙設淸供物華天寶借餘光承平故事嗟猶在雅詠風流豈易忘稍待秋風入涼冷百壺吾欲醉籌堂【河內有七賢鄕】

髙平道中望陵川二首【此縣先隴城府君泰和中舊治】

列宿澄明墨綬尊中臺良選到名門來時珥筆誇健訟去日攀車余淚痕一片靑山幾今昔百年華屋記生存泰和遺老今誰在向道甘棠有子孫

鈴閣文書到酒巵諸曹小吏亦鈔詩座中佳客無虛日簾下歌童盡雅辭棠棣有花移舊朽櫻桃和露嚲繁枝書郎零落頭今白腸防荷衣出拜時【棠棣櫻桃皆當時舊事】

追賦定襄周帥夢卿家秋日牡丹

千古吳中富貴家秋風吹送洛陽花眞妃鏡裏春難老玉女車邊日易斜紀瑞定誰增舊譜換根元自有靈砂來遲不及西堂宴猶想分香入棣華【周有棣華堂】

桐川與仁卿飲

蕭蕭茅屋繞淸灣四面雲開碧玉環已分故人成死別寧知樽酒對生還風流豈落正始後詩卷長畱天地閒海內斯文吾未老不須辛苦賦囚山

過濁鹿城與趙尙賓談山陽舊事

廢邑蕭條落照邊山陽遺迹是空傳肺腸未潰猶可活灰土已寒寜復然負鼎運來元有力考槃人去更堪憐因君憶得曹瞞事銅雀臺荒又幾年

官園探梅同康顯之賦

栁麥楡椒寂寞邊盡饒梅事得春偏畱殘瘦骨猶堪畫未展幽香已可憐千里移根自可許數枝臨水記當年開時重約花前醉試手東風第一篇

十二月十六日還冠氏十八日夜雪

少日鶱飛掣臂鷹只今癡鈍似秋蠅耽書業力貧猶在渉世筋骸老不勝千里闗河髙骨馬四更風雪短檠燈一缾一鉢平生了慚愧南窓打睡僧

別康顯之

玉川文字五千卷鄭監才名四十年誰謂華髙吾豈敢恥居王后子當然河亭笑語歸陳迹里社追隨失後緣後夜並州月千里南窓樽酒且畱連

雨夜

夢裏孤蓬雨打秋茅齋元更小於舟無錢正坐詩作祟識字重爲時所讐千里漫思黃鵠舉六年眞作賈胡畱並州北望山無數一夜砧聲人白頭

東平送張聖與北行

天山曾望使車還官栁靑靑此重攀去國衣冠元易感中年親友更相闗籋云自可無千里隠霧誰教見一斑海內文章在公等【兼謂李主簿仁卿】不應空老道途間

別張禦史【時立字文舉】

晚學天教及老成翰林詩裏羨鴻【馮內翰父贈禦史詩有鴻防雉媒之句】簟瓢此日歸顏巷銅墨當時動漢廷華衮漫勞紆直筆【禦史過有褒拂】綘帷無復與橫經秪應千里並州道常並虛危候徳星

出東平

老馬淩兢引席車髙城回首一長嗟市聲浩浩如欲沸世路悠悠殊未涯潦倒本無明日計往來空置六年家東園花栁西湖水剰著新詩到處誇

入濟源寓捨【戊戌八月二十二日】

未辦驅車上太行主人畱此避風霜遺編墜簡文章爛糲食粗衣嵗月長奮迅舊嫌扶老杖龍鐘今屬負暄墻睡中刺刺聞人語季子金多過洛陽

鎭平縣齋感懷

四十頭顱半白生靜中身世兩闗情書空咄咄知誰解擊缶嗚嗚卻自驚老計漸思乘欵段壯懷空擬漫崢嶸西窓一夕無人語挑盡寒燈坐不明

野菊再奉座主閒閒公命作

晚景蕭疎畫不成晚花作意出繁英鮮明獨向霜露見爛漫卻隨蒿艾生南國騷人知有待西風蝴蝶更多情南山正在悠然處安得芳樽與細傾

五月十二日座主閒閒公諱日作

厝火誰能救已然直教憂疾送華顚贈官不暇如平日艸詔空傳似奉天故壘至今埋恨骨遺宗何力起新阡門生白首渾無補陸氏莊荒又一年

過詩人李長源故居

楚些招魂自往年明珠眞見抵深淵巨鼇有餌𨿽堪釣怒虎無情可重編千丈气豪天也妬七言詩好世空傳傷心鸚鵡洲邊淚卻望西山一然

己亥十一月十三日雪晴夜半讀書山東龕看月

四山寒雪夜深明未恨崔嵬失舊靑靑女有功加粉澤素娥無意惜娉婷微云河漢非人世太古鴻荒見典刑剰著新詩記今夕年年來醉半山亭

明日作

晴光晃漾入危防萬象都歸一色看揺筆尙堪淩浩蕩舉杯誰與慰荒寒化成銀界淸涼近防盡冰花碧海漧後夜霜空月輪滿可無秦女共驂鸞

杏花一首【庚子嵗南庵賦】

一穗蘆鞭一穗塵西園紅艷眼中新帽檐分去家家喜酒面飛來片片春梅栁幾曾同故事櫻桃才得綴芳辰荒城此日腸堪斷老卻探花筵上人

醉後

早嵗披書手不停中年所得是忘形天公不禁人間醉崔瑗虛畱座右銘身後山丘幾春艸醉來日月兩秋螢柴門苦雨靑苔滿一解狂歌且自聽

贈張文舉禦史

安穩藜牀坐欲穿合教絕學到眞傳淸貧自苦知何負神理無憑恐未然麋乳尙憐孤竹餓龍頭誰識管寧賢無窮白日靑天在防有先生引鏡年【先生新失明】

畱別龍興汴禪師普照鑑禪師

十年不見木庵師二老相從又一時俚曲只知無白雪遺音誰謂有朱絲書難盡信何如黙人各爲家枉自私三月春風滿桃李靑靑畱看嵗寒枝

贈楊君美之子新甫

書林頭白坐吟呻靑佩橫經更幾人總角未逢韓吏部伏膺先就楚靈均嶽蓮盡發三峯秀玉樹初臨二月春看取楊家伯男子年年天壤姓名新

答公茂

文昌除目入驚看似覺規模到漢官冀北已空天下馬江東全倚謝家安黃圖赤縣風流在碧落銀河病眼寛林下升平有他日艸堂應許駐金鞍

應州寶宮寺大殿

縹層檐鳯翼張南山相望郁蒼蒼七重寶樹圍金界十色雯華擁畫梁竭國想從遼盛日閱人眞是魯靈光請看孔釋誰消長林廟而今艸又荒

懷安道中寄懷曹徴君子玉

赭水歡遊事已非襄山回首重依依義熙畱在陶元亮華表來歸丁令威袖裏短書懷老筆夢中皤腹見裦衣祝君飽喫殘年飯防有鄰墻白版扉

五月十一日樗軒忌辰追懷

遺後交情老更傷每逢此日倍難忘神光何處埋泉壤落月無言滿屋梁祕閣圖書疑外府謝家蘭玉記諸郎靈均漫倚騷經在宗國河山半夕陽【公墓今爲亂冢所迷故有上句】

玉溪【端氏】

邂逅詩翁得勝遊煙霞眞欲盡崧丘玉溪如此不一到今日曠然消百憂林影蒼茫開霽曉岸容瀟灑帶新秋酒材已辦須君釀要及西風入釣舟

華不注山【濟南作】

元气遺形老更頑孤峯直上玉孱顏龍頭突出海波沸鼇足斷來天宇閒齊國霸圖殘照裏謫仙詩興冷雲間乾坤一劍無人識夜夜光芒北斗寒

嶽解元生日【邦獻】

天日晴明見嶽時只君消得謫仙詩鶯花到處供杯酒霜雪何緣防鬢絲已辦紫雲新活計又添驥子好男兒扶風里社他年看閙簇靈椿桂五枝

晨起【壬寅正月九日】

鐙火靑熒語夜闌柴荊寂寞掩春寒歡悰已向杯中減老態何堪鏡裏看多病所須惟藥物一錢不直是儒冠掣鯨莫倚平生手只有東溪把釣竿【時欲經營神山別業故云】

送周帥夢卿之闗中二首

狼籍麻衣見酒痕憶君醉別栁邊村離愁擾擾理還亂來事悠悠誰與論瘴海漸添春浪濶冰崖惟覺暮煙屯人間底似三峯好箭筈通天有一門

風華漠漠水迢迢長記金鞍入灞橋須鬢而今滿霜雪羽毛此日是雲霄火余函谷靑猶峙春動長陵紫未消射虎南山付公等可能仙掌不相招

感事

防痔歸來位望尊駸駸雷李入平吞饑蛇不計撐腸裂老虎爭教有齒存神理定須償宿業債家猶足褫驚魂且看含血曾誰噀豬嘴闗頭是鬼門

十二月二十日雪中過石嶺闗

老天黯慘入平蕪朔吹崩奔萬竅呼雪意旋妝行路景詩家新有入闗圖地鑪圍坐慚田父絮帽衝寒怨僕夫故國煙花重廻首蜀橙山麝記金壺

將上書莘國幕府感懷呈賈明府

兵家世不乏小杜風鑑今誰如老龎自許奇謀傾幕府不防幽夢落蓬窓驚烏繞月枝難穩羸驥嘶風气未降愛惜平生請纓手一蓑休憶弄秋江

春寒

艸木荒城屋數椽春寒閭巷益蕭然僮奴樵防頭如葆稚女跳梁履又穿白石鯉魚空尺半朱門食客自三千松枝麈尾山中滿去去南華有內篇

卽事【商帥國器見免從軍】

逋客而今不屬官住山盟在未應寒書生本自無燕頷造物何嘗戲鼠肝防最指天容我嬾鴟夷盛酒盡君歡到家慈母應相問爲說將軍禮數寛

示懷祖

憔悴經年臥澗阿囊中無物只詩多自驚白鬢先潘嶽人笑藍衫似采和狗盜雞鳴皆有用鶴長鳧短果如何乘閒便作歸田賦付與牛童扣角歌

示崔雷詩社諸人

一寸名場心已灰十年長路夢初回江山自許供詩筆糜粥猶能到酒杯賣劍買牛眞得計腰金騎鶴恐非才遊從肻結雞豚社便欲嵗時相往來

州贈曹丈子玉

丘園舊憶詢幽仄裘褐今聞識姓名故國衣冠有遺老嵗寒松柏見交情寄書千里空頭白握手一杯俱眼明來往襄陰從此始剩將歌笑慰生平

和仁卿演太白詩意二首

蕭蕭窓竹動秋聲紫極深居稱野情靜坐且畱觀眾妙還丹無用說長生風流五鳯樓前客寂寞千秋身後名解道田家酒應熟詩中只合愛淵明

蕭蕭窓竹動秋聲檐間白雲澹以成白雲朝飛本無意白雲暮歸如有情淵明太白醉復醉季主唐生鳴自鳴四十九年堪一笑昨非今是可憐生

燕府白兔

仙防迷離望莫攀爭教失腳下髙寒吸殘灝露瑤窓曉搗盡霜玉杵閒顧影乍疑云外見寫生何似鏡中看褐衣擾擾皆三窟幾在祥經咳唾間

梁都運亂後得故家所藏無盡藏詩卷見約題詩同諸公賦

飛亭四望水雲寛亭上髙人杳莫攀已就湖山攬奇秀更教鄕社得安閒風流豈落正始後詩卷常畱天地間勝賞休言隔今昔肩吾新自防稽還

癸夘望宿中霍道院

疊巘沈沈轉素蟾長松糊防擁髙檐湖山已爲新晴好風露還疑此夜添身外作緣良自苦世間除睡更無甜溪堂借宿從今始便見兒僮具米鹽

甲辰三月旦日以後雜詩一首

應接紛紛又浹旬枉教虛負杏園春尋芳自分無閒日載酒寧知有故人花栁得時俱作態川原經雨更無塵憑君莫惜樽前醉看卽靑梅入座新

紫牡丹二首

金粉輕粘蝶翅勻丹砂濃抹鶴翎新盡饒姚魏知名早未放黃徐下筆親映日定應珠有淚淩波長恐襪生塵如何借得司花手徧與人間作好春

天上眞妃玉鏡臺醉中遺下紫霞杯已從香國徧薰染更借花神巧剪裁微度麝薰時約略驚移鸞影卻低回洗妝正要春風句寄謝詩人莫漫來

與同年敬鼎臣宿順天天寧僧捨

蕭蕭風雨打僧窓耿耿靑燈對客牀每恨相望隔闗塞豈知連日醉壺觴蓱虀味薄堪長久茅屋寒多且閉藏三十餘年老兄弟此回情話獨難忘

贈答樂丈舜咨【中京副畱守】

舟車何地得通津書疏相忘意更親但愛柏臺推峭直豈知梅賦更淸新兩都秋色皆喬木耆舊風流有幾人詩酒陪從約他日雞川已許濯纓塵

都運李丈哀挽【有之】

平日剛稜觸禍機老年天遣故鄕歸登車攬轡名空在濯足臨流事已非白鶴會須尋舊約靑蠅猶解避餘威【李丈歿於壬寅夏六月異香滿室三日蠅不近】西州正有花千樹淚盡羊曇醉後衣

贈答郝經伯常伯常之大父予少日從之學科舉

故家珠玉自成淵重覺英靈賦子偏文陣自憐吾已老名場誰與子爭先撐腸正有五千卷下筆須論二百年莫把靑春等閒了蔡邕書籍待渠傳

呂國材家醉飲

世事悠悠殊未涯七年回首一長嗟虛傳庾信淩雲筆無復張騫犯斗槎去國衣冠今有日春風桃李是誰家螺臺剩有如川酒蹔爲紅塵拂鬢華

過三鄕望女幾邨追懷溪南詩老辛敬之二首

雲際虛瞻處士星案頭多負讀書螢筆端有口傳三篋石上無禾養百齡從昔葛陂終變滅秪今韓嶽漫英靈因君重爲前朝惜枉破靑衫買一經【女幾山土人謂之韓嶽】萬山靑繞一川斜好句眞堪字字誇棄擲泥塗豈天意折除時命是才華百錢卜肆成都市萬古詩壇子美家欲就溪南問遺事不禁衰涕落煙霞

望盧氏西南熊耳嶺

不到中鄕五十年忽驚行色是盧川已占介福歸王母未信羇魂似粵阡【栁文】時爲顧存慙吏報【先大人墓亂後故吏軰嵗時致祭】偶成期會殆天憐【馬範二帥逺在千里外予往盧氏皆得會面】荒林破屋江聲裏坐想孤城一然

寄楊弟正卿

馬迹車塵漫白頭蒼生初不待君憂且從少傳論中隠盡要元規擁上流東閣官梅動詩興洞庭春色入新篘歸程未覺西庵逺夜夜淸伊繞石樓【正卿西庵以名酒甲洛中嘗賦觀漲詩有狂瀾競逐西風落依舊淸伊繞石樓之句故兼及之】

爲鮮於彥魯賦十月菊【追錄】

淸霜淅淅散銀沙驚見芳叢閱歳華借暖定誰畱翠被鏈顏應自有丹砂秋香舊入騷人賦晚節今傳好事家不是西風苦畱客衰遲久已避梅花

贈答同年敬鼎臣

四海屏山放一頭爭教塵土走東州長身奉米侏儒飽束髮從軍妾尉侯千首新詩工作祟百壺淸酒未消憂悠悠世事今如此付與煙波著釣舟

寄英上人

世事都消酒半醺已將度外置紛紜作賢作佞誰爲我同病同憂只有君白首共傷千里別靑山眞得幾時分相思後夜並州月卻爲湯休賦碧雲

寄答仰山謙長老【渠住招隠】

木庵推出謙書記乞與雲林百自繇想得驅驢入招隠勝於騎鶴上揚州眾狙皆喜芧初熟一鳥不鳴山更幽日暮王城市聲合松風亭上莫廻頭

九日登平定湧雲樓故基樓卽閒閒公所建

詩翁曾此宴重陽老樹遺臺認醉鄕流水浮生防今昔髙秋云物自淒涼飛來野鶴聊堪喜望隔長鯨又可傷賴是風流未全減白頭門客有王楊【時王無咎楊子招在座公在郡時學生也】

平定鵲山神應王廟

古栁輪囷欲十圍鵲山祠廟此遺基萬金良藥移造化老眼天公誰耦奇已爲養生誣單豹不應遭网廢元龜半生磊磈澆仍在擬問靈君乞上池

答石子章因送其行

石梁詩好舊知名樽酒相逢意自傾寶劍沈埋惜元振鐡檠豪宕見胡鉦藍田月出多重暈丰嶺霜餘卽大鳴後日天山望徵騎燕鴻歸處是雲程

畱別仲經

來時兒女拜燈前此日壺觴是別筵聚防共知陰有數笑談爭遣病相先秋風古道將誰語殘月長庚更可憐雞柵魚梁一村落若爲還似浙江邊【仲經方病中故有上句】

別周卿弟

晚嵗論詩辱見收相從許久重相畱苦心亦有孟東野眞賞誰如髙蜀州萬疊寒云度歸鴈孤洲春水澹沙鷗荒城後日思君處風色蕭蕭入白頭

寄叔能兄

星鬥龍門姓字新豈知書劍老風塵郎君未省曾開閣王翰何緣得買鄰銀燭對談辭館夜雪梅同醉浙江春秪應千里東州月處處相逢卽故人

賀威卿徐弟得雄

利市金錢四座俱阿卿新喜到充閭跨牛楊朴空顚酒秣驥王良已問途桂出孫枝知秀發鳯離丹嶠亦舒徐明年別作飛黃句來賀君家第二雛

追錄洛中舊作

樂府新聲緑綺裘梁州舊曲錦纒頭酒兵易壓愁城破花影長隨日腳流萬里靑雲休自負一莖白髮盡堪羞人間只怨天公了未便天公得自繇

東園晚眺【東平】

霜鬢蕭蕭試鑷看怪來歌酒百無歡舊家人物今誰在淸鏡功名嵗又殘楊栁攙春出新意小梅畱雪弄餘寒一詩不盡登臨興落日東園獨倚欄

陁羅峯二首

念念靈峯四十年一來眞欲斷凡緣鑿開混沌露元气防布兜羅彌梵天云臥無時不閒在樓居何處不超然殊祥莫詫淸涼傳會與玆山續後篇

每恨奇探負盛年松崖今喜入攀緣初驚靈鷲多飛石更信金牛有漏天鄕國登臨乃如此名場馳逐亦徒然畱詩便與香泉約起本西遊第一篇

追懷曹徴君

生死論交不易忘一回言別淚千行空勞結伴歸蓮社無復題詩寄艸堂楚國先賢宜有傳粵阡羇鬼漫思鄕因君錯怨天公了且道今誰晚節昌

春日書懷呈劉濟川

鄕社荒殘住不成無端蓬蓽掩柴荊流年又見東風菜樂土空懷北斗城父老只供畱我醉兒童也喜從君行周侯見說應相笑共隱三泉先有盟【東風菜見本艸菜部】

晉溪

石磴雲松著色屏岸花汀艸展江亭靑瑤疊甃通懸甕白玉雙龍掣迅霆地脈何嘗間今昔尾閭眞解泄滄溟乾坤一雨兵塵了好就川妃問乞靈

弔嶽家千里駒

蜀客淒涼土一丘後身還有化身愁靈椿丹桂偶相值蕙艸淸霜寧久畱掌中玉雪恩憐在筆底雲煙取次休過眼空華只如此不如無子卻無憂

七月十二日行狼牙嶺

狼牙路滑馬伶俜老鶴超超欲上徵一曲松風寫幽致九秋云物愴離情天開員嶠方壺境澗落銀河月窟聲覿面靑山入渠手定誰胸次玉崢嶸

十三日度嶽嶺

神嶽規模亦壯哉上階絕境重徘徊丹靑萬木秋風老金翠千峯落照開川路漸分猶暗澹湍聲已逺更淒哀石門剰比靈丘逺正坐登臨欠一來

玉泉二首

神嶽提封入寺基上公官秩見僧碑雲藏佛屋晴猶暗樹近禪窓老更奇竹杖只供行險易藜牀偏與望川宜同時不及髯中令猶得泉名比鳯池

玉水澄古殿隅又新名第不闗渠每因天日流金際更憶風雷裂石初百里官壺分韻勝千人齋粥薦甘餘八功徳具休誇好玩景臺荒有破除【寺東北有玩景臺盡得神川之勝導者悞引之荒山一隅故有上句】

都觀桃花

前度劉郎復阮郎都觀裏醉紅芳非闗小雨能畱客自是桃花要洗妝人世難逄開口笑老夫聊發少年狂一杯盡吸東風了明日新詩滿晉陽

贈張致逺

茅屋蕭蕭潁水濵兩山相望卽比鄰禪房道院畱連夜酒榼詩嚢浩蕩春老鶴千年見城郭徴君晚節傍風塵相逢不盡平生意耆舊風流有幾人

夜宿秋香亭有懷木庵英上人

兄弟論交四十年相從旬日卻無緣去程冰雪詩仍在晚節風塵私自憐蓮社舊容元亮酒藤溪多負子猷船茅齋一夕愁多少窓竹蕭蕭耿不眠

與馮呂飲秋香亭

龎眉書客感秋蓬更在京塵澒洞中莫對靑山談世事且將逺目送歸鴻龍江文采今誰似【謂之純】鳯翼【永寧地名】年光夢已空剰著新詩記今夕樽前四客一衰翁

哀武子告

生气曾思作九原迷途爭得背南轅梁鴻故事要離墓魏國孤兒祗樹園【子今爲僧】舊說布衣甘絕脰今傳史筆記歸元知君祿仕無心在旌孝終當到李源

贈李春卿

竇十郎家指顧間因君我亦愛西山丹房藥鏡平生了禪榻茶煙嵗月閒春甕有情供白墮秋風無力損紅顏重來已有明年約剰破都城幾往還

甲辰秋畱別丹陽

疎疎衰栁映金溝祖道都門復此畱千里闗河動歸興九秋云物發詩愁嚴城鐘鼓月淸曉老馬風沙人白頭後夜相思何許西山西畔是並州

別緯文兄

玉壘浮雲變古今燕城名酒足浮沈眼中誰復承平舊言外驚聞正始音異縣他鄕千里夣連枝同气百年心行期幾日休相問觸撥羇愁恐不禁

寧掾端甫北上

馬頭風雪逺相迎颯沓弓刀四十程自是靑雲動髙興未甘白髮老諸生書來沙漠燈花喜夣到秦川煙樹平長句送君還自媿半山已有鴈飛行

答定齋李兄

小山叢桂姓名香舉世何人得鴈行滄海揚塵幾今昔長庚配月獨淒涼虛勞裴相求白傅正倚源明識漫郎十載相從未言晚城南泉石有雲莊

空山何巨川虛白庵二首

舊向韋編悟括囊肯隨文木被靑黃吉祥止處無餘物知見薰來有底香空谷自能生地籟淨云爭得翳天光只愁八月風濤壯夣裏江聲撼客牀【何臨安人】

露菊霜茱薦枕囊石泉崖蜜破松黃只緣山逺無來客更覺心淸聞妙香碁局盡堪銷日晷吟毫眞合染溪光劇談不盡江湖景重與靑燈約對牀

哭樊師

自倚沈寃有舌存爭教無路叩天閽裝囊已竭千金賜絕幕誰招萬里魂東道漫悲梁苑客南園多負壽張孫春風花落歌聲在夣裏能來共酒樽

蜀昭烈廟

合散扶傷老益堅荒祠重過爲淒然君臣灑落知無恨庸蜀崎嶇亦可憐一縣山陽堯故事三年章武魏長編錦官羽葆今何處半夜樓桑叫杜鵑

宿翠屏口

鬢須蒼白葛衣寛事外閒身也屬官授簡如聞數枚叔乘車初不少馮驩沙城雨塌名空在石峽風來夏亦寒兩飽三饑已旬日虛勞兒女勸加餐

王惇夫祥止庵

三樂人推二樂全有親可事子能傳舊來詩禮聞家學此日丹砂見地仙蕩蕩天光虛室外融融和气彩衣前情知不羨燕山桂一樹靈椿嵗八千

梁移忠詩卷

一箭功成塞上歸乃翁垂白借扶持燕云義俠風流逺里社陰功父老知龍種作駒元自異虎頭食肉未應遲髙門更與增華表丁令還家先有期【時都運大已下世故詩中及之】

喬千戶挽詩

髙冢驚防石表新空將事業望麒麟燕遼部曲千夫長楚漢風雲百戰身赤羽有神畱絕藝素旗無誄記連姻陰功未報天心在累將重侯又幾人【潘安仁楊使君誺有表之素旗之句喬與予皆毛氏之壻】

贈王仙翁道成

覽照休驚白髮新奕棋翻覆見來頻燕南趙北畱詩卷王后盧前盡故人平地靑雲一鑪藥舊都喬木百年身憑君剰醉浮香酒【館名】梁苑而今不算春

常仲明教授挽辭

雲際虛瞻處士星豈知談笑巳忘形鎭州肥膩無毫髮晉產眞淳有典刑白帽枉教淹晚節緑囊元擬濟含靈汝南後日先賢傳猶欠知幾爲勒銘【常代州崞縣人客酈城與知幾遊從知醫臨終殊明了】

追錄舊詩二首

裋褐單衣長路塵十年回首一吟呻孤居無著竟安往宿債未償今更新相馬自甘齊客瘦食鮭誰顧庾郎貧聞君話我才名在不道儒冠已悞身【自用韻答張之純】

潦倒聊爲隴畆民一犁分得兩畦春功名何物堪人老天地無心誰我貧潁上雲煙隨處好洛陽桃李幾畨新悠悠世事休相問麰麥今年晚得辛【用崔懷祖韻】

丁未寒食歸自三泉

春山晴暖紫生煙山下分流百汊泉未放小桃裝野景已防茅屋映秋千饑烏得食爭相喚醉叟行歌只自顚寒食明年定何許故人樽酒且畱連

卽事呈邦瑞

鄭荘父子重相畱似爲良辰防客愁陋巷新成一茅屋今年連醉兩中秋開樽便覺賢人近污足寜論力士羞明日燕臺傳盛事坐中賔客盡名流

和白樞判李定齋有詩寄白以因風何惜數行書爲落句白酬答云欲搜春艸池塘句藥裹闗心夣不成余平解之

金粟岡頭有髮僧遙知黙坐對龕燈書郵但覺浮沈久詩卷何緣唱和曾白日放歌須縱酒淸朝有味是無能相逢定有池塘句藥裹闗心恐未應

慶髙評事八十之壽

圖畫堯民太朴存衣冠兼得見髙門種松千嵗如種徳教子一經今教孫化日舒長畱暮景秋風搖落變春溫聘來羔鴈休疑晚正及新年薦壽罇

鄧州相公命賦喜雨

輕陰十日暮春前和气朝來已沛然河潤定應連上國云來端合自中天【帥從洛陽移鎭】烽零帶濕閒幽障麥壠分淸入廢田共識使君霖雨手調元消息在今年

渡湍水【湍作専見水經】

悠悠人事眼中新悄悄孤懷百慮紛伎倆本宜閒處著姓名誰遣世間聞秋江澹沱如素練沙浦空明行暮云早晚扁舟載煙雨移家來就野鷗羣

寄答飛卿

一首新詩一紙書喜於滄海得遺珠古來獻玉猶無售此日聞韶本不圖白雪任教春事晚靑天終放月輪孤並州命駕才千里嵇呂風流未可無

春日半山亭遊眺

日照春山花滿煙獨攜樽酒此江邊江流衮衮望不極世事悠悠私自憐小艸不妨懷逺志芳蘭誰爲發幽妍千年石壁畱詩在會有騷人一慨然

禦訂全金詩增補中州集卷六十九

欽定四庫全書

禦訂全金詩增補中州集卷七十

元好問八

燕都送馬郎中北上

功曹此日漢蕭何家世當年老伏波但愛紅蓮映芳渚豈知寒谷變陽和珠囊不載糢糊錦銀管先書茂異科太史占天應有喜一星朝處五云多

馬云漢方鏡背有飛魚

劫火依然百鏈初防持元自有神魚影寒似覺云屏透光落應分玉斗餘開朗休嫌露圭角圓通寧復滯方隅衣冠正了渾閒在一片靈臺欲付渠

贈答鴈門劉仲修

仲修省郎乘傳過新興有詩見及推激過稱甚非衰謬所宜得者媿汗之餘輒用韻爲謝仲修詩律深密得於尊公鳯山老人過庭之訓且其顏狀絕類吾友李從事長源故篇中有及

車騎雍容一坐傾並州人物未凋零共知祭酒傳家學【劉向爲劉氏祭酒】獨愛中郎余典刑東壁圖書欣有托南溟風浪駭初經少微見比吾何敢洗眼仙槎候客星

餘慶堂

五年霜防照康莊萬里春風擁畫梁已覺並汾增勝气更從王郝借餘光靈椿丹桂知難老玉節金符豈易量剩著牋毫授辭客南堂兼是棣華堂

寄答劉生

西州消息到東山懷袖新詩百過防白璧明珠驚照座朔云寒雪入憑欄省郎共結交情厚野老還欣禮數寛後日秋風一罇酒艸堂應得駐金鞍

別董得卿

爛醉秋風四十場此回歌笑重難忘揚雄詞賦今誰識陶令田園先巳荒同甲弟兄𨿽異姓宦遊州郡卽吾鄕懸知後日登髙地剰爲行人望太行

送瑞甫西行

瀛洲人物早知名車騎雍容一座傾美酒淸歌良有味緑波春艸若爲情渭城朝雨三年別平地靑雲萬里程老我秦遊舊曾約夣中仙掌已相迎

讀李狀元朝宗禪林記李守濟州城破不屈節死贈鄕郡刺史

偶向禪林見舊文濟陽南望爲沾巾張巡許逺古亦少烈日秋霜今更新千字丰碑誰國手百城降敵盡王臣知君不假科名重元是中朝第一人

同嚴公子大用東園賞梅

東閣官梅要洗妝靑雲公子不相忘翰林風月三千首樂府金釵十二行佳節屢從愁裏過老夫聊發少年狂花行更比梳行好誰道並州是故鄕

中庸先生垂示先大夫教子詩及裴內翰擇之所述家傳愛仰不足情見乎辭

嚴訓常如天日照名家元自古今同只知楊秉餘淸節爭信譙有素風【獨行傳第一人】通徳裏門傳故事平安韻語到兒童靑靑畱在懷賢樹愛殺曹南一畝宮

賀中庸老再被恩綸

萬古千秋麗澤堂紫泥恩詔姓名香治朝例有髙年敬神理終歸晚節昌東魯儒生傳舊學南曹方誌發幽光季春羔鴈秋風酒凖擬年年薦壽觴

趙汲古南園【分得軍字】

林園近與六街鄰塵漲都歸一水分魚樂定從濠上得荷香偏向雨中聞接防倒著容山簡老屋髙眠稱陸云罇酒相陪有今日卻慙詩壘不能軍

栁亭雨夕與髙禦史夜話

闗塞無緣笑語同偶然情話此從容靑天蜀道不得過山色歸心空自濃九日茱萸藍澗酒十年朝馬景陽鐘三間老屋知何處惆悵雲間陸士龍【髙曾自藍田令入拜監察禦史北渡後謀還保塞而困於無資者二十年矣】

玉峯魏丈哀挽

風馭翩翩獨徵幾人終始復哀榮秪緣大事存遺槁重爲斯文惜主盟北斗泰山初未減秋霜烈日凜如生莫疑知己無從報直筆君防戮進明

淸明日攺葬阿辛

掌上靑紅記防妝今朝哀感重難忘金環去作誰家夢防勝空期某氏郎一瞥風花才過眼百年冰蘗若爲腸孟郊老作枯柴立可待吟詩哭杏殤

寄謝常君卿

百過新篇卷又披得君重恨十年遲文除嶺外初無例詩學江西又一奇楊栁不隨春事老貞松惟有嵗寒知仙鄕白鳳瀛洲近洗眼雲霄防後期

送武誠之往漢陂【太原酒政端甫之父此時爲黃冠】

行李中春發晉溪離筵詞客賦新題靑雲有路人防老秋水無言物自齊杜曲舊遊頻入夢兵廚佳釀惜分攜因君爲向蓮峯道不待移文我亦西

送劉子東遊

劉郎世舊出雄邊生長幽並气質全陣馬風檣見豪舉雪車冰柱得眞傳書空咄咄知誰解擊缶嗚嗚頗自憐後日東州飽歸載且休多送酒家錢

甲寅九日同臨漳提領王明之鹿泉令張奉先賈千戶令春李進之冀衡甫遊龍泉寺僧顥求詩二首

逺水寒煙接戍樓黃花白酒浣羇愁霜林染出云錦爛春色並歸風露秋鄕社嵗時容客醉石墻名姓爲僧畱登髙舊說龍山好從此龍泉是勝遊

柿葉殷紅松葉靑黃花霜後獨鮮明西風浩浩欲吹帽石澑泠泠堪濯纓皇統貞元見題字良辰美景記升平何人解得登臨意滅沒疎云鴈一聲

十日作

闗樹蕭條返照明井徑西北算歸程靑黃大似溝中防文字空傳海內名平地煙霄遽如許秋風茅屋可憐生重陽擬作登髙賦一片傷心畫不成

贈答普安師

入座臺山景趣新因君鄕國重情親金芝三秀詩壇瑞寶樹千花佛界春聞道舊傳言外意忘年今得眼中人種蓮結社風流在會向藍輿認後身

孝純宛丘遷奉【張弟新舉第二雛聞其玉雪可念因以字之】

鬢毛衰颯面塵埃孝子牽車古所哀千里長河限南北一丘寒土見蒿萊遼東華表何人在栁氏堂此日開十月知君有新喜小雛先與喚迎來

曹壽之平水之行

闗塞相望首重搖相逢衰颯嘆顚毛驪珠可忍輕彈雀犗餌何緣得釣鼇從昔丘園昌晚節向來山嶽總秋毫西風先有龍門約共舉一杯持兩螯

追懷趙介叔

今古人間各一時燕南剩有桂林枝淸風明月懷度緑水紅蓮見杲之善政傳歸遺愛頌陰功畱在稱家兒哀歌不盡平生意空想翛然瘦鶴姿

追懷友生石裕卿

人物休評第幾流依然豪俠數並州壯懷歌闋罇爲破連句才多筆不休金馬只教聊避世玉犀誰遣失封矦酒酣握手今無復惆悵西園是舊遊

挽鴈門劉克明

詩骨翛然野鶴孤兩年淸坐記圍鑪金初宋季聞遺事艸靡波流見古儒已分幽人嗟古柏爭教孺子奠生芻鳯山後日先賢傳再有劉宗祭酒無

贈答平陽仇舜臣

兩辱攜詩過艸堂曹君師席有輝光飛騰自是功名具潦倒何堪翰墨場滄海驪珠能幾見酆城龍劍不終藏太行殘雪春風近且趂梅花薦壽觴【仇乃曹益父門生也】

賈漕東城中隱堂

智水仁山徳有鄰栁塘花塢靜無塵家僮解誦閒居賦田父爭持社甕春安吉總輸中隱士典刑眞見老成人明年恰入非熊運共防靑蒲裹畫輪

約嚴矦泛舟

風物當年小洞庭西湖此日展江亭詩貪勝槪題難徧酒怯淸秋醉易醒白鳥無心自來去紅渠照影亦娉婷仙舟共載平生事未分枯槎是客星

贈李同年徳之歸洛西

亡柰流光冉冉何逢君聊得慰蹉跎飛黃老去空奇骨拙燕歸來只舊窠舉世盡從愁裏過一罇獨愛醉時歌洛中定有人相問休道今年白髮多

贈蕭漢傑【並序】

蕭漢傑大興人金國初嘗賜姓鄂囉氏故時人又謂之鄂囉漢傑父仲寛居之飛龍榜登科同知靑州軍州事致仕有子六人皆使宦學獨漢傑不樂【去聲】遂作舉子爲人慷慨有志膽好讀書古兵法及陰陽孤虛祿命之術從軍二十年積官從三品領虢州倅闗陜總帥府提控佩金符蓋自燕城圍解之後間闗南渡出入行陣間瀕於死者屢矣鐵嶺之潰復入陜州陜州亂羣不逞輩系漢傑獄中漢傑乘昬暮破械而出懼爲追者及駕浮壺亂黃流筋疲力涸僅逹北岸爲失侯故將者又二十年流離頓踣人所不能而意气都不少衰以人情觀之豈碌碌者所可辦耶壬子冬與予相值於東原問其世知其爲故人大鈞之同母弟也問其日事則曰止以唐生季主之業遊時貴間耳因與論余之行年而有契於余心者私竊慨嘆以爲倚伏叵測哀與樂相尋生也有涯而局於憂畏浩浩乎如乘舟而遇風波非知其無可柰何而安之其何以收利渉之功乎漢傑爲有得矣其別也因爲長句以贈【按金國語解無鄂囉姓氏諸人事物類亦無此稱】

射虎將軍右北平短衣憔悴宿長亭雷轟寶劍無畱迹火借靑囊爲乞靈四壁不知貧作祟一瓢誰識醉中醒相逢莫話榰機石自省枯槎是客星

送曹幹臣

和林音驛日懷思燕市歌懽有此時老我眞成鐵鑪步感君時送艸堂貲黃楊舊厄三年閏赤驥非無萬里姿平地煙霄付公等不妨閒和鳯池詩

國醫王澤民詩卷

萬石君家父事兄豈知衰俗有王卿一篇華衮中書筆滿紙淸風月旦評鴻鴈自分先後序鶺鴒兼有急難情閨門雍睦君須記方伎成名恐未平

唐祖臣母挽章

白髮承平一夣過怡然冠帔見慈和肩輿燕喜今無復手綫畱殘恨更多捨肉已甘非潁谷學仙何敢望西河升堂結友平生事重爲王君廢蓼莪

感寓

南楊北李閒中老樂丈張兄病且貧叔夜呂安誰命駕牧童田父實爲鄰功名富貴知何物風雨塵埃惜此身歌酒相逢暫陶寫不應嫌我醉時眞【李仁卿栁正卿樂舜咨張緯文】

趙元得禦史兄七袠之壽

總道浮雲世態新典刑依舊老成人松身鶴骨詩千狀玉潤冰淸徳有鄰已卜新居近泉石不應晚節傍風塵平頭七十從頭數才是梅溪第一春

送仲希兼簡大方

家亡國破此身畱畱滯聊城又過秋老去天公眞潰潰亂來人事轉悠悠碁中敗局從誰覆鏡裏衰容只是羞方外故人如見問爲言乘興欲東流

送郭大方

云裝煙駕翩翩是處林泉有靜緣存歿共驚初劫後交遊空記十年前忘言秋水聊揮麈得意髙山未絕弦明月太虛君自了相思休泛剡溪船

送李甫之官靑州

親朋離燕日相仍又向扁舟別李膺晚節浮沈疑未害中年哀樂自難勝樊籠不畜靑田鶴朔吹初翻白錦鷹鄭重雙魚問消息故侯爪圃在東陵

答晁公憲世契二首【晁文元公之後遊仙李承防之外孫】

文元道院玉爲淵臥治堂中宅相賢名世共知先徳在詩書仍自外家傳獨先月旦宜無愧久辱泥塗恐未然子弟他年拜矜式萬鐘應待餞華顚

通家能有幾人存華屋生平得細論入座舊曾稱小友挾書今復授諸孫已煩學捨分餘俸更約田家共老盆一諾知君重山嶽車行五日是並門

寄史得秀兼呈濟上諸交遊

久身世不相闗暫入塵埃亦自難一旱且當逃赤地二年爭得厭靑山陽臺寒食林花盛鐵岸南風艸閣寒鄕社追隨有成約更教空負老來閒

答吳天益

兵中曾共保嵩丘忽漫相逢在此州鵝鴨何嘗厭喧聒燕鴻無計得遲畱白頭親舊常千里黃葉闗河又一秋三徑他時望羊仲卻應松菊未消憂【來詩有三徑松菊之句】

答郭仲通二首

白髮歸來一布衣東臯春艸映柴扉向時諸老供薰沐此日孤生足罵譏遁世已甘成逺引刺天何暇計羣飛光芒消縮都無幾慚愧詩人比少微【來詩有少微星之句】

一罇何意復同傾亂後眞疑隔死生吐气無妨出芒角忍窮尢喜見工程千年老檜盤根古十丈寒潭照膽淸凜凜風期望吾子不成隨例只時名

蘭文仲郎中見過

玊臺辭客富年華樂府風流有故家水碧金膏步兵酒天香國色洛陽花皇居鬱鬱今何在世事悠悠日又斜後夜云州古城下故應回首一長嗟

壽趙益之

山東諸將擁行臺共許元戎有雅懷文字誰如祭徵虜威名人識李臨淮農郊荊棘連新麥儒館丹靑映古槐防取邦人祝君壽五云多處是三臺

與宗秀才

趙侯雅負平原量楊子今爲四海儒已遣父兄知義訓肯容兒輩作耕夫鶯遷髙樹音容攺魚得明珠尾鬛殊駟馬髙門防他日始知種徳有根株

贈馮內翰二首【並序】

內翰馮公往在京師日渾源雷淵希顏太原王渥仲澤河中李獻能欽叔龍山冀禹錫京甫皆從之問學某夤緣亦得俎豆於門下士之末然自辛夘壬辰以來不三四年而五人者惟不肖在耳丙申夏六月公自東平將展墓於鎭陽以某在冠氏枉駕見過時公方爲髀股所苦吟呻展轉若非老人之所能堪然閒語及舊事則危坐終日往往爲之色揚而神躍以公初掛冠歸嵩山時較之其談笑風流固未減也竊意造物者錫公難老使後生輩望見睂宇以知百年文章鉅公惇龎耆艾之士裦衣博帶坐鎭雅俗者蓋如此橫流方靡而砥柱不移故國已非而喬木猶在幸公之可恃而哀四子之不見也作詩二章以道區區之懷於公之行而爲之獻【馮卽叔獻名璧有松醪鬭繭事見三十卷】

耆舊如公可得親爭教晚節傍風塵靑氊持去故家盡白帽歸來時事新扶路不妨驢失腳守闗尢覺虎憎人只應有似松庵日時醉中山麯米春

龍門冠蓋日追隨四客翩翩最受知桃李已隨風雨盡柏松獨與雪霜宜元龜華髮渠有幾淸廟朱弦誰與期見說常山可歸隱從公未覺十年遲

九日午後入府知曹子凶問夜爲不能寐爲作詩二首

角逐文塲早決機晚年書卷不停披詩如魯望何多態檄比賔王又一奇題品自當髙等級搜求誰復盡毫釐遺編綴葺非吾事千古朱弦有子期

造物無心賦耦奇敢從窮逹計前期參軍桓府得君重奮翼澠池徒爾爲一瞥風花才過眼半生歌笑幾伸睂陸家正有諸郎在寶劍千金更屬誰

益父曹弟見過挽畱三數日大慰積年傾系之懷其行也漫爲長句以贈弟近詩超詣殆欲度驊驑前故就其所可至者而勉之

九萬扶搖先有程秪應貧病坐時名暫同寢飯聊堪喜細話艱危卻自驚從事舊慙三語掾通家猶記十年兄文章正脈須公等如我何年畫虎成

贈李文伯

鳯凰在山天下奇泰和以來王李倪承平人物天未絕耆舊風流今復誰靑紅自是兒女事老幹寧與春風期萬壑松聲一壺酒從公未覺去年遲

超然王翁哀挽

直擬期頤薦壽罇卻從圖畫記生存百年喬木衣冠古一夕西庵笑語溫故事未霑通徳裏素風多負讀書孫吳陳諸老今誰在滅沒歸鴻是薊門

贈答趙仁甫

南冠牢落坐貧居卻爲窮愁解著書但見室中無長物不聞門外有軒車六朝人物風流在兩月燕城笑語疎寒士歡顏有他日晚年畱防定何如

同徳秀求田燕川分得同字

數家村落翠微中茅屋眞堪著病翁水竹漸知盤谷近鄕鄰仍與玉川通淸泉白石言猶在赤日紅塵夣已空杖履追隨自今始此行聊記與君同

徳秀家兒子

犀插隆顱玉作肌名郎風骨見來奇靈椿丹桂詩將應玉杵霜夣已知【兒未生時夣得一】竹馬乍騎猶未慣斑衣才著更相宜鳯山自有鵷雛種九子相從不厭遲

贈任丈耀卿

袖手名城得海藏不妨身與世相忘故人非復烏衣巷勝事仍余緑野堂茶竈漫煎云腳散蓮舟淸嘯月波涼投詩未覺追隨逺預怯君家百罰觴

賀徳卿王太醫生子

喜色門闌笑語嘩新兒浴罷試鉛華嶽蓮盡發三峯秀夣筆驚防五色花此日壽筵分采果異時云漢望仙槎並州金馬君知否藥籠陰功是故家

贈麻信之

梁苑同來手重分洛西淸語意尢親相期晚嵗定知我可道古人惟有君霽日光風開白晝瓊林珠樹照靑春陸機舊有三間屋便擬東頭著弟云

射虎

虎迹駸駸近九闗豈知飛將乃黃間弧霹靂應手破從騎斕斑載錦還得意云雷捲勍敵廻頭藜藿但空山寢皮食肉男兒事未分書生袖手閒

茗飲

宿酲未破厭觥船紫筍分封入曉煎槐火石泉寒食後鬢絲禪榻落花前一甌春露香能永萬里淸風意已便邂逅華胥猶可到蓬萊未擬問羣仙

寄劉光甫

山澤臞儒亦自豪塵埃俗吏豈勝勞陶潛貧裏營三徑潘嶽秋來見二毛芻狗已陳甘自棄轅駒未脫欲安逃因風寄謝劉夫子極口推稱恐太髙

過臯州見聶侯

澗岡重復並湍流斜日黃楡嶺上頭地底寶符臨趙國眼中佛屋見黃州雲沙浩浩鴈良苦木葉蕭蕭風自秋別後故人應念我一詩聊與話離憂

病中感寓贈徐威卿兼簡曹益甫髙聖舉先生

讀書略破五千卷下筆須論二百年正賴天民有先覺豈容文統落私權東曹掾屬冥行廢鄕校迂儒自聖癲不是徐卿與髙舉老夫空老欲誰傳

洛陽髙少府瀍陽後庵

方外人長樂山中物自幽百年梅福隱萬古謫仙遊

內鄕雜詩

犬吠桃源近鶯聲栁巷深蒼苔畱醉臥靑竹伴幽尋

薛明府去思口號七首

能吏尋常見公廉第一難只從明府到人信有淸官畫諾繇官長昻頭顧吏頻只從明府到判筆不傳神麋鹿山中盡公廚破幾錢只從明府到獵戶得安眠木索人何罪累累滿獄中只從明府到牢戶二年空驛舍無歌酒淸談了送迎卽防明府去畫鼓有新聲舊日逃亡屋鎌鉏色色新卽防明府去還作賣牛人疾惡防平日天然禦史才豪姦休鼔舞驄馬卽西來

南樓月夕望鳯山有懷武鏈師子和

相望不相見山中君得知南樓今夜月也到洗參池

山中晚春

雲光金碧聚林煙防翠新山花發較晚今年兩見春

得緯文兄書

鵲語喜復喜山城誰與娯靑燈一杯酒千里故人書

乙巳九月二十八日作

闗山小雪後絮帽北風前殘月如新月今年老去年

定齋兄寫眞

朱黃筆底三篋白黑胸中兩碁畫作蕭然野服雲龍終日騤騤

巨然秋山爲鄧州相公賦

筆端遊戲三昧物外平生往還爲問阿師何在白雲依舊靑山

唐子達扇頭

溪光冷於冰山骨淨如玉白雲自老人自閒莫遣秋風破茅屋

文湖州艸虫爲劉使君賦

造物無心筆有神翩翾飛動百年新虫魚細君休笑學會屠龍老卻人

京都元夕

袨服華妝著處逢六街燈火閙兒童長衫我亦何爲者也在遊人笑語中

藍采和像

長板髙歌本不狂兒曹自爲百錢忙幾時逢著藍衫老同向春風舞一場

鴛鴦扇頭

雙宿雙飛百自繇人間無物比風流若教解語終須問有底愁來也白頭

書生

書生千古一虀腸蓋世功名不自償更笑登封武明府兩盂白粥半生忙

早起

北捨南鄰獨樂聲裌衣晨起覺秋淸豆苖欲熟朝朝雨喚殺雙鳩不肯晴

拙庵爲溫甫賦

毫端棘末幾人爭愚智相懸賦分平畢竟世間誰是巧鬢毛愁白可憐生

納涼張氏莊二首

小橋深竹午風便一道垂楊帶亂蟬山下行人遮日去卻從茅屋問田

樹陰環合水瀠洄樹下行人坐緑苔絕似藂蒙山下路眼中惟欠系舟嵬【藂蒙系舟皆水中山鄕人謂之系舟嵬】

送窮

日吉時良利動遷可能顏巷卜終焉主人不倦星奴倦辛苦年年縛艸船

自題畫眞二首

山林日月老潛夫骨入窮泉未擬枯幽澗有冰含太古無人和玉試洪鑪【孫綽𨿽沒泉壤屍且不朽】

一派春煙淡不收漁家已許借扁舟山林且漫蹉跎去莫問人間第幾流

再題

髙談世事眞何者多竊時名亦偶然山鹿野麋君自防擬從何地著貂蟬

吳子英家靈照圖二首

船入江西萬有空漉防活計百錢功阿靈了卻無生話想得蕭然似卷中

抱犢山髙記洛川寸腸西去似繩牽而今恰羨龎家好兒女生來只眼前【時女嚴在盧氏約歸寧未至】

劉鄧州家娶鴨圖

沙浦空明洲景微枯荷折葦澹相依若爲化作江鷗去拍拍隨君貼水飛

戊子正月晦日內鄕西城遊眺

雄蜂雌蜨爲花狂陌上遊人醉幾塲前日少年今白髮卻來閒處防春忙

聞仲澤丁內艱

升堂未幾訃音聞凶服衰羸日念君昨夜東南雷雨惡遙知號哭繞新墳

贈眼醫武濟川

世眼紛紛瞇是非不應刮膜在金鎞知君聖處工夫到且道心盲作麼醫

賦粹中師竹拂子

了卻香嚴一擊緣滿梳華髮伴談誰知拂月披風意已具鈴錘未落前

題伊陽楊氏戲虎圖

大斑哆笑口侵耳小斑蓄縮如乞憐戲鬭眞成兩勅敵發機誰在卞莊前

王子端內翰山水同屏山賦二首

鄭度三絕舊知名付與時人分重輕遼海東南天一柱胸中誰比玊崢嶸

萬里承平一夣間風流人物與江山眼明今日題詩處卻見明昌玉筍班

右司正之家渭川千畆圖二首

官街塵土霧中天入眼荒寒一灑然大似終南山下防北風和雪捲蒼煙

老眼蕭郎筆有神巖姿洲景盡天眞情知一段幽閒處不必淸談著晉人

同希顏欽叔玉華谷分韻得軍華二字二首

並山一逕入秋云艸樹低迷劣可分開道無煩謝康樂挽彊須得李將軍【時有虎害故戲云】

深山水木湛淸華興到窮探亦未涯轉石猶能起雷雨題詩自合動煙霞【轉石當日事】

同希顏欽叔玉華谷還會善寺卽事二首

髙風捲盡四山雲泉石煙霞得細分大似山靈設淸供惜無佳句答殷勤

詩翁徹骨愛煙霞別似劉君住玊華鐵笛不曾從二艸頭巾巳久掛三花【趙隱芝子端同年進士令任城爲猾吏所誣遂隱居今年八十餘自言胎仙已成不久去世云】

從鄧州相公覓酒時在鎭平

寒日山城雪四圍空山孤坐意多違江州未覺風流減可使陶潛望白衣

鎭平寄侄孫伯安筆

隆顱犀角掌中珠不見經年日念渠領取阿翁鄖管筆試教學寫問安書

黃筌龜藏六圖爲張左丞賦

無心舒捲付皇天不幸刳腸亦偶然世上疑謀得君決可能藏六便安全

鎭平書事

勸農冠蓋已歸休了卻逋懸百不憂可是諸人哀老子半窓紅日擁黃防

自鎭平暫往秋林道中寄家

風雨塵埃了半生西山歸去眼增明浮雲夫壻今如此莫遣迎門有嘆聲

超化

秋風嫋嫋入僧窓盡得諸山艸木香卻恨大梁三日醉不來超化作重陽【又云擬借扁舟弄秋水自嫌塵土涴沙鷗余不記】

寄女嚴二首

添丁學語巧於詩句無人爲口傳竹馬幾時迎阿姊五更教誦木蘭篇

眼前兒女最闗情不見經年百感並聞道全家解禪理擬從香火問無生

無題二首

七十鴛鴦五十弦酒薰花栁動春煙人間只道黃金貴不問天公買少年

春風也解惜多才嫁與桃花不問媒死恨天臺老劉阮人間何戀卻歸來

希顏挽詩五首

官銜寥落在銘旌才命寧論重與輕不作漢家賢傅去空勞明主識蕭生【溘焉溟漠旌紀寂寞魏書中隱逸傳語】

山立揚休七尺身紫髯落落照靑春從教不入麒麟畫猶是中朝第一人

人間無路問天公自古才難更阨窮日月不爲千載計江山長惜萬夫雄

萬古文章有正傳驊驑爭道望君先傷心一入重泉後再得斯人又幾年

一世龍門屬李膺待君提拂遂騰升千年荊棘龜趺在會有人防下馬陵

出鄧州

本無奇骨負功名取次誰教髀肉生未到白頭能幾日六年畱滯鄧州城

過希顏故居四首

缺壺聲裏短歌行星斗闌干醉膽橫虎視鷹揚何處在道邊孤冢可憐生

鶴蓋成陰著處同一時人物酒杯中臣門如市心如水世俗論量恐未公

暮去朝來萬化途飛揚跋扈亦區區劇談不盡平生意能有精微入夣無

把臂論交分最深三夫成虎古猶今百年惟有區區在地下才應識此心

雜著五首

萬期流轉不須臾物物觀來定有無玉席紙衣仝一盡枉將白骨計榮枯

鳬短何如鶴有餘非魚誰謂子知魚一枝莫作鷦鷯防水擊三千不羨渠

太虛空裏一遊塵造物𨿽工未易貧臧獲古來多鼎食可能夷叔是饑人

六國孱王走下風神人鞭血海波紅無端一片雲亭石殺盡蒼生有底功

泗水龍歸海縣空朱三王八竟言功圍碁局上豬奴戲可是乾坤鬭兩雄

戚夫人

鴻鵠冥冥四海飛戚夫人舞淚霑衣無端恨殺商山老剛出山來管是非

題山谷小艷詩

法秀無端會熱謾笑談眞作勸淫防只消一句修修利李下何妨也整冠

家山歸夣圖三首

別卻並州巳六年眼中歸路直如春晴門巷桑楡緑猶記騎驢掠社錢

系舟南北暮云平落日滹河一綫明萬里秋風吹布袖淸輝亭上倚新晴

遊騎北來塵滿城月明空照漢家營卷中正有家山在一片傷心畫不成

四皓圖

身墮安車厚幣中白頭塵土涴西風當時且不山間老羽翼區區有底功

雜著

老優慣著沐猴冠卻笑傍人被眼謾造物若畱殘喘在我儂試舞你儂防

俳體雪香亭雜詠十四首【亭在故汴宮仁安殿西刻二首】

滄海橫流萬國魚茫茫神理竟何如六經管得書生下闊劍長鎗不信渠

萬戶千門盡有名眼中歷歷記經行賦家正有蕪城筆一段傷心畫不成

春夕

數枝殘雪梅仍在幾日東風栁已嬌春酒價髙無可典小紅燈影莫相撩

梅花

一樹寒梅古寺邊荒山老木動春研東家賴有詩人在照影橫枝莫自憐

溪上

短布單衣一幅巾暫來閒處避紅塵低昻自防水中影好个山間林下人

息軒楊祕監雪行圖

長路單衣怨僕僮無人說向息軒翁長安多少貂裘客偏畫書生著雪中

楊煥然生子四首

掌上明珠慰老懷愁顏我亦爲君開異時載酒揚雄宅知有迎門竹馬來

人家歡喜是生兒巷語街談總入詩我欲去爲湯餅客買羊沽酒約何時

半生辛苦坐耽書我笑先生老更迂生子但持門戶了談何必似童烏

阿麟學語語牙牙七嵗元郎髻已了更醉使君湯餅局兒曹他日記通家【阿麟張君美兒子】

啟母石

書載塗山世共知誰傳頑石使人疑可憐少室老突兀也被人呼作阿姨

雜著二首

白髮劉郎老更癡人間那有後天期茂陵石馬專相待種下蟠桃屬阿誰

白髮中官解道詩殷勤仍爲惜花枝雪香亭上淸明宴記得君王去嵗時

睂

香墨燒殘冰麝塵內家新樣入輕勻郭熙只爲吳山老爭信窓間有小顰

送窮

煎餅虛拋撒堆滿城都道送窮廻不如畱取窮新婦貴女何曾喚得來

三鄕時作

山林鐘鼎不相兼說著浮名夣亦嫌菽水盡歡吾豈敢老親自愛薺羮甜

癸已五月三日北渡三首

道傍僵臥滿累囚過去旃車似水流紅粉哭隨回鶻馬爲誰一步一廻頭

隨營木佛賤於柴大樂編鐘滿市排擄掠幾何君莫問大船渾載汴京來

白骨縱橫似亂麻幾年桑梓變龍沙只知河朔生靈盡破屋疎煙卻數家【桑梓其剪爲龍沙乎郭璞語】

登珂山寺三首

澹澹長空白鳥廻江山都入妙髙臺六鼇只解翻溟渤不駕東南日觀來【泰山在東南而此山不見】

悠悠誰了未生前一落泥塗又幾年堪笑長淸郭明府再來仍被葛藤纒【長淸郭明府自省夙世是此寺比丘及作寺碑宛然算沙語也】白日紅塵往復還深居那得似禪闗出門應被山僧笑才得雲林半日閒

夣中作【夣人請賦四禽語其一泥滑滑也】

春泥滑滑滿春山慚愧幽禽喚客還安得便乘雙翼去緑云淸晝伴君閒

奉酬子京禪師見贈之什二首

南風穩送北歸船畱得虛名一指禪崧少詩僧幾人在因君廻望一淒然

舊遊重憶故人詩一防靑燈兩鬢絲不似戒壇明月夜杏花香裏唱歌時【往在崧山時陪馮內翰雷禦史遊戒壇詩中所道蓋當時事也】

杏花

桃李前頭一樹春絳唇深注蠟猶新只嫌憨笑無人管閙簇枯枝不肯勻

聊城寒食

輕陰何負探花期白髮於春自不宜城外杏園人去盡煮茶聲裏獨支頤

姨母隴西君諱日作二首

竹馬靑衫小小郎阿姨懷袖阿娘香一龕白骨黃河隔遙望梁門哭防腸

病起拈鍼眼未花團圞兒女運司衙今年得在應猶健更好從頭說外家

宿神霄北庵夣中作

素月空流散紫煙座中人物半神仙麗川往事渾如夣信手題詩一然

夜雪

三更殘醉未全醒夣裏嬌兒索乳聲茅屋不知門外雪黃防衾暖紙窓明

冠氏趙莊賦杏花四首

一樹生紅錦不如乳兒粉抹紫襜褕花中誰有張萱筆畫作宮池百子圖

文杏堂前千樹紅雲舒霞捲漲春風荒村此日腸堪防廻首梁園是夣中

錦樹烘春爛不收防花人自爲花愁荒蹊明日知誰到憑仗詩翁爲少畱

東風誰道太狂生次第開花卻有情聞道紀園千樹錦一罇猶及醉淸明

自趙莊歸冠氏

春華澹澹曉寒輕野艸搖風半白靑誰識杏花墻外客舊曾家近麗川亭

戲贈白髮二首

鏡中昨日又明朝破屋春深雪未消摘下數莖聊自笑貴人頭上不相饒

問愁何怨復何讐直要靑春便白頭卻鏡中渾似雪且防渠待幾時休

戲題醉仙人圖

醉鄕初不限東西桀日湯年一理齊門外山禽喚沽酒胡盧今後大家提【提胡盧沽美酒禽語也】

濟南雜詩五首

匡山聞有讀書堂行過山前笑一塲可惜世間無李白今人多少賀知章

華山眞是碧芙蕖湖水湖光玉不如六月行人汗如雨西城橋下見遊魚

斫來官樹午陰輕湖畔遊人怕晚晴一夜靈泉庵上宿四山風露覺秋生

入秋云物便淒迷一道湖光樹影齊詩在鵲山煙雨裏王家圖上舊曾題【王淸卿家有鵲山煙雨圖】

防山防水自繇身著處題詩發興新日日扁舟藕花裏有心長作濟南人

題解飛卿山水捲

平生魚鳥最相親夣寐煙霞卜四鄰羨殺濟南山水好幾時眞作卷中人

趙士表山林暮雪圖爲髙良卿賦二首

颼颼林響四山風雪後人家閉戶中應被火鑪頭上說水邊淸殺兩詩翁

黃塵遮防山間夣白髮重尋畫裏詩好似玉溪溪上路醉和王老喚船時

倫鎭道中見槐花

名塲奔走競官榮一紙除書悞半生笑向槐花問前事爲君忙了竟何成

鄭先覺幽禽照水扇頭

臨水華枝澹澹春水光華影兩無塵風流一枕西園夣惆悵幽禽是故人

龍泉寺四首

懸麻白雨映層崖過盡行雲晚照開可是登臨動髙興馬頭新自太行來

泉石煙霞自一家殘生隨分了生涯雞鳴山下題詩客曾到靈巖不用誇

河邊羖防尙能飛無角無鱗自一齊甲子紛紛更兒戲壁間休笑阜昌題【寺北齊時建又多劉豫阜昌中石刻並題名】

繞渠寒澑夜潺潺說有蛟龍在石間可惜九天霖雨手一泉水伴僧閒

李進之迂軒二首

白髮歸來世事新書生風味是淸貧欹嵚歷落從人笑潦倒麤疎我自眞

舉世營營共一途要來閒處費工夫入門且莫分賔主不但君迂我亦迂

過邯鄲四絕

富貴榮華一嘆嗟依然夣裏說韶華千年幾度山河攺空指遺臺是趙家

人事存亡不易知及時娯樂恨君遲後人共指叢臺笑三尺堯堦竟屬誰

川原落落曙光開四顧山河亦壯哉前日少年今白髮只應孤塔記曾來

死去生來不一身定知誰妄復誰眞邯鄲今日題詩客猶是黃梁夣里人

杏花雜詩

小橋南北夣幽尋殘醉瞢騰不易禁一樹杏花春寂寞惡風吹折五更心

西山漠漠有無中幾日園林幾樹紅燕子銜將春色去錯教人恨五更風

屈指殘春有別期春風爭忍片紅飛若爲釀得千日酒醉著東君不放歸

惠崇蘆鴈二首

鴈奴辛苦候寒更夢破黃蘆雪打聲休道畫工心獨苦題詩人也白頭生

江湖牢落太愁人同是天涯萬里身不似畫屏金孔雀離離花影淡生春

雜著

昨日東周今日秦咸陽煙火洛陽塵百年蟻穴蜂衙裏笑殺昆侖頂上人

雪香亭

羅綺深宮二十年更持桃李向誰妍人生只合梁園死金水河頭好墓田

禦訂全金詩增補中州集卷七十

欽定四庫全書

禦訂全金詩增補中州集卷七十一

元好問九

楊祕監馬圖

大靑小靑天馬姿楊侯房星非畫師忽見奚官記前事東華馳道晚涼時

竹溪夢遊圖

意外荒寒下筆親經營慘淡似詩人何時萬頃風煙裏白髮刁騷一幅巾

樂正卿餉酒

宿酲未解渴生塵驚見王餉酒人獨恨文書困佳客不來同醉五更春

王都尉山水

平林漠漠數峯閒詩在巖姿隱顯間自是秦樓畫睂手不能辛苦作荊闗

贈絕藝杜生

迢迢離思入哀弦非撥非彈有別傳解作江南斷腸曲新聲休數李龜年

趙大年秋溪戲鴨二首

寒沙折葦浙江灣詩在波痕滅沒間前日扁舟人老矣卻從圖畫羨君閒

畫家朱粉不到處淡墨自覺天機深賣酒壚邊見崔白王孫眞有五湖心【米元章畫史趙昌王友崔白但可爲酒家遮墻壁耳】

自題二首

共笑詩人太瘦生誰從慘淡得經營千秋萬古廻文錦只許蘇娘讀得成

千首新詩百首文藜羮不糝日欣欣鏡中自照心語口後世何須揚子云

北歸經朝歌感寓三首

南來山勢漸坡陀蕩蕩川塗接大河馬上哦詩無好語聊從白塔記朝歌

黃屋何曾土作階禍基休指九層臺書生不見千秋後枉爲君王泣玉杯

墨翟區區不近情廻車曾此避虛名采薇惟有西山老不逐時人信武成

內黃道中楚王廟荊公有誰合軍中稱亞父卻須推讓內黃兒之句因爲範增解嘲

一怒屠城一說畱書生剛爲範增羞軍中老子闗何事付與兒曹調沐猴

題蘇氏寶章

二老風流有典刑諸郎蘭玉映階庭峩嵋寶气千年在未數陳家聚徳星【長公忠義似顏平原次公衝澹似林西湖故字畫有不期合而合者最後數帖所謂蘇氏三虎叔黨爲最怒耳】

劉氏明逺庵三首

豪气元龍百尺樓功名塲上早抽頭路人不識閒居士袖手雍容活兩州

世間無物礙虛空宴坐經行一體同老眼不應隨境轉江山元只在胸中

落落雲間晚照開上方別有妙髙臺栽花種栁明年了拄杖敲門日日來

題李庭訓所藏雅集圗二首

萬古文章有至公百年奎璧照河東衣冠忽見明昌筆更覺升平是夢中

景星丹鳳一千年合著丹靑與世傳誰畫風流王李郝大河南望淚如川【王謂仲澤李謂長源郝謂仲純】

馬坊冷大師淸眞道院二首

水際茅齋星散居白雲閒伴五溪魚茂林修竹山如畫蘸碧軒中恐不如

靜中人境兩翛然我亦因君有靜緣已約靑山來枕上水亭風榭看明年

惠崇獐猿圖

月嘯煙呼本不羣筆頭同是一溪云野情山態令人羨世路機闗不似君

寄史同年二首

情話通宵慰別離殷勤釀酒趂花期沁南只道梅花早猶較歸程十日遲

相君許送買山錢晚嵗鄰居定有緣一樹梅花一罇酒知君東望亦淒然

宋周臣生子三首

試手君家助喜詩秋風丹桂長新枝昻霄聳壑他年見木月同宮記此時【木月同宮五星家謂人以此時生者長必貴】

玉季金昆世共賢天將文筆付家傳淸新未要梅花賦射虎畱看第二篇

【鄕先生宋濟川以射虎詩著名】

雛鳳來時鶴卵成兩兒前後不多爭阿寧解語應須道猶是渠家百日兄

乞酒示皇甫季貞

醉頭慵舉睡昬昬夢裏靑旗雪擁門枕上一杯風味好糟牀何處得茶渾

李白騎驢圖

八表神遊下筆難畫師胸次自酸寒風流五鳳樓前客枉作襄陽雪裏看

許由擲瓢圖

不知黃屋不知堯喧寂何心計一瓢我是許由初不爾只將盛酒杖頭挑

九月晦日

松楸千里動悲哀說道回家早晚回九月忽驚今日盡滿城風散紙錢灰

雜著

燒錢芻狗不能神一色貂裘繡帽新好个路傍官堠子經年端坐看行人

送窮

送君君去欲何之暫去還來也不辭但媿苦無相贈物栁船輕似去年時

卽事

四長東州貢姓名阿茶能誦木蘭行元家近日添新喜掌上寧兒玉刻成【寧兒叔開小字阿茶第四女字叔閉】

侯相公所藏雲溪圖曾命賦詩三首但記其一云祖道東門未有涯田君方駕入宮車秪應千古狼溪路人說山中宰相家相公以體重不任步趨詔許駕小車至朝殿外門故予詩及之北渡後往東平路經雲溪因爲之賦

黃山圖子翰林詩千里東州有所思前日相公門下客國亡家破獨來時

陳徳元竹石二首

一片春雲雨未榦兩枝新緑倚髙寒瘦龍不見金書字試就宣和石譜看

萬石綱船出太湖九州膏血一時枯阿誰種下中原禍猶自昻藏入畫圖

同漕司諸人賦紅棃花二首

棃花曾比太眞妃別有風流一段奇白雪爲肌玉爲骨淡妝濃抹總相宜

瓊枝玉蘂靜年芳智疋何人與防妝可道海棠羞欲死能紅能白更能香

吳子賢樗庵二首

人道樗形百醜全我知造物向君偏世間正有明堂柱偃蹇風霜得幾年

廣莫初無匠石過一丘一壑柰君何世間正有明堂柱春艸輸贏較幾多

太乙蓮舟圖三首爲濟源奉先老師賦【老師吾宗盟】

泠泠風外列僊臞琢玉羊欣定不如六合空明一蓮葉更須遮眼要文書【仙人在蓮葉臥看書】

仙人寧得此婆娑亡柰丹靑狡猾何我與太虛同一體也無蓮葉也無波

太乙靑藜出漢年明窓開卷一欣然憑君莫問題詩客不是韓駒第二篇

遊天壇雜詩八首

只願長城沒徹頭豈知蒸土更堪憂秦人若見千年後抱杵臨洮老死休【避秦溝】

仙貓聲在洞中聞憑仗兒童一問君同向燕家防丹鼎不隨雞犬上靑雲【仙貓洞是日兒子叔儀呼貓應者土人傳燕家雞犬升天貓獨不去】諸峯羅列擁朝臺落日行雲一望開絕似泰山山上看分明齊嶺是䢐徠

空翠霏煙海浪深鼇頭鵬背半浮沈不知腳底山多少還盡平生未足心

道民終不忘天臺姓字依然在蜜崖爲問松臺千嵗鶴白雲何處不歸來【近嵗盧氏蜜崖人迹不及處有題字云道民天臺司馬承禎過松臺卽白雲老葬地】

仙人龍蹻玉爲鞭石穴畱書世不傳弱水蓬萊三萬里靑山今古幾何年【近年人有得司馬先生石穴所藏丹經予獲觀於山陽】

風期身後復身前一讀丹華似有緣八表神遊吾豈敢或能揺筆賦垂天

擬著茅齋北斗平殘年細讀洗心經詩成應被盧仝笑曾見靑山養伯齡【盧仝送伯齡出山云伯齡不厭山山不養伯齡予以旱當出山故自戲云北斗平在天壇之後】

初發潞州

潞州住久似並州身去心畱不自繇白塔亭亭三十里漳河東畔幾回頭

雜詩六首道中作

防肝虫臂復何辭坎止流行亦有時已被吳中喚傖父卻來河朔作炎兒

隆州兵騎往來衝客路灰郊更向東大似天敎浣塵土數程都在水聲中

懸崖飛瀑駭初經白玉雙龍擊迅霆卻恨暑天行過速不曾赤腳踏淸泠

黃華北下馬陵南佛屋燒殘有石龕想是故鄕行欲近粥麋渾覺水泉甘

莊休通蔽互相妨鄕社情親豈易忘司命果能還舊觀髑髏端合羨侯王

鄕闗白日照靑天徒步歸來亦可憐袖裏新詩一千首不愁錦繡裹山川

初挈家還讀書山雜詩二首

並州一別三千里滄海橫流二十年休道不蒙稽古力幾家兒女得安全

乞得田園自在身不成還更入紅塵只愁六月河堤上髙栁淸風睡殺人

贈羅友卿三首

一般華木各榮枯筦庫區區亦仕途前日江東羅給事只今城裏範萊蕪

不離城市得幽棲未要坊名攺碧雞種下五株桃樹子本無心學浣花溪

閒中日月病中身寂寞相求有幾人莫怪門前可羅雀詩家所得是淸貧

又解嘲二首

鴈後花前日月閒頗思罇酒慰愁顏憑君細數東州客誰在花花緑緑間

詩卷親來酒醆疎朝吟竹隱暮南湖袖中新句知多少坡谷前頭敢道無

爲衍聖孔公題張公佐湘江春早圖二首張自書雲塗水張公佐畫時年八十一先大夫嘗題公佐畫有云靜洞庭秋寺月雨昬湘浦夜船燈之句因及之

郭熙畫筆老益壯未比並州九十翁想是江南春夢裏水村曾見酒旗風

黃陵祠下雨如繩老筆題詩想舊曾今日圖間見晴景依然愁絕夜船燈

渾源望湖川見百葉杏花二首

四月山泉凍未開東君才爲挽春廻多情丹杏知人意畱著雙華待我來

兒時憶向西溪廟丹杏曾看百葉花今日山中見雙朶自憐顦顇老天涯【陵川西溪二仙廟有百葉杏兩株在殿前】

代州門外南樓二首

東洛西秦往復廻幾番風雨與塵埃家山最與南樓近三十三年恰再來

汀樹微茫岸艸靑滹河四月水泠泠鳳山可是生來巧堪與南樓作臥屏

以玉連環爲呂仲賢壽

玉環何意兩相連環取無窮玉取堅願得主人如此物呂翁他日作回僊

劉壽之買南中山水畫障上有朱文公元晦淳熙甲辰中春所題五言得於太原酒家

蜀山靑翠楚山滄愛玩除敎寶繪堂且道中州誰具眼晦庵詩掛酒家墻

紫微劉尊師所畫山水橫披四首【劉時年八十六】

納納溪橋逗晚風水村山郭往來通馬蹄踏徧黃塵路畫裏初逢避俗翁

胸次江山老更奇太初元气入淋漓仙翁不是人間客俗筆休將比郭熙【溪橋獨步】

瓦盆濁酒憶同傾鄕社丰年有笑聲世外華胥誰復夢且從圖畫看升平【江亭會飲】

筆頭云景性中天誰似仙舟有靜緣只合此間添此老脫巾和月弄江煙【秋江待渡】

東山四首

半欲天陰半欲晴層巒疊巘各分明去年風雪無多景看盡東山是此行

自笑平生被眼謾看山只向畫中看天公老筆無今古枉著千金買範寛

錦裏春光風馬牛鳥飛不到太湖秋一丘一壑都堪老且具神山煙景休

馬水橫陳聖阜前滹沱陂堰逺相連魚多隻說牛家滙何處秋風有釣船【牛家滙在神山下】

曉起

鬢毛衰防病淩兢暫入紅塵倦不勝學似玉山樵客了八年流落醉騰騰【予痛飲至是八年故用韓致光此句】

追錄乙未八月十七日莘縣夢中所得

夢裏哦詩信口成分明濟水道中行夢廻眞到哦詩處滿馬西風雲月淸

感興四首

夢中驚見白頭新信口成篇卻自神天上近來詩價重一聫直欲換靑春【後二句夢中所得】

詩印髙提敎外禪幾人鍼芥得心傳並州未是風流減五百年中一樂天

廓達靈光見太初眼中無復野狐書詩家闗捩知多少一鑰拈來便有餘

好句端如緑綺琴靜中窺見古人心陽春不比皇華曲未要千人作賞音

從孫顯卿覓平定小山

愛殺熙春萬玉峯綱船廻首太湖空一拳秀碧煙霞了早晚東山入袖中

墨竹扇頭

嫩香新粉玉交加小筆風流自一家只欠雪溪王處士醉來肝肺出枯槎

王希古乞言

支幹空虛不救貧素衣空染洛陽塵一龜早晚搘牀了袖手風簾閱市人

龍門公墨竹風煙夕翠二首

渭川東望水雲寛雨潤煙濃下筆難今日龍門圗上看蕭郎只合老荒寒

煙梢露葉捲秋山揮灑縱橫意自閒莫問筆頭龍未化看看霖雨滿人間

從希顏覓篤耨香二首【追錄】

緑洋奇品賽濃梅永憶薰鑪試淺灰尢物也知人愛惜簾篩風動只縈回

自倚詩情合得消暮寒新火覺無聊懸知受用無多在試往新詩乞斷瓢

戲贈栁花

誰擘輕綿亂眼飄不教翠紐綴長條只愁更作浮萍了風捲波衝去轉遙

喬夫人墨竹二首

萬葉千梢下筆難一枝新緑盡髙寒不知霧閣云窓晚幾就扶疎月影看

只待驚雷起蟄龍忽從女手散春風渭川雲水三千頃悟在香巖一擊中【夫人參洞山禪有省】

醉貓圖二首何尊師畫宣和內府物

窟邊癡坐費工夫側輥橫眠卻自如料得仙師曾細看牡丹花下日斜初

飲罷雞蘇樂有餘花陰眞是小華胥但敎殺防如丘了四腳撩天一任渠

藥山道中

石岸人家玉一灣樹林水鳥靜中閒此中未是無佳句只欠詩人一往還

善應寺五首

平岡回合盡桑麻百淸泉兩岸花更得靑山作重復武陵何處覓仙家

石潭髙樹映寒藤閒有沙鷗靜有僧總愛山陽竹林好七賢來了更誰曾

夕陽人影臥平橋倦客登臨不自聊且放遊魚覓歸宿爭敎白鷺逞風標

山中魚鳥夙相親問捨求田有主人自讀舊題還自笑七年鞍馬只紅塵【前題善應寺壁有紅塵鞍馬幾時休之句又七年矣】

困不成眠百感生田家燈火夜深明無因洗耳風沙底枉費潺潺落枕聲

摘圖二首樗軒家物

四摘空畱抱蔓詩阿婆眞作木腸兒履霜只說琴心苦不見房陵道上時

髙鳥長憂掛网羅如庵日月共消磨憑君莫話前朝事比似黃臺摘更多

黃華峪五絕句

樹經凍雨半靑黃山入髙秋老更蒼且就同遊盡佳客不妨五日未重陽

紅葉黃花風露淸比來春色不多爭秋山卻也堪人恨白與髙歡作錦城

萬古飛流瀉不供枉教噴薄困魚龍謫仙剰有銀河句不道香鑪更一峯

天漢何因有蚌胎無窮冰雹落懸崖只愁駞背糢糊錦翻倒龍宮復此來

乞得三泉住不成風沙鞍馬負平生故山定己移文了又被黃華識姓名

七賢堂

水上盤陀不見人煙中白露玉無塵竹林未恨風流減負殺共城麯米春【是日有餉名酒獨酌水邊】

峽口食鯿魚有感

無柰微雲疎雨何孟公詩律費硏磨憑君莫愛襄陽好縮項鯿魚刺鯁多

簡之畫松風圖爲修端卿賦二首

董元老筆郁盤盤萬壑蒼云復此看絕似鳳凰山下路秋風無際海波寒

新亭相泣血沾襟一日神州見陸沈好就崆峒山叟問醉眠春晝果河心

秋江待渡橫披

物外琴尊合往還爭敎俗駕防溪山畫師果識閒中趣只作橫舟落照間

贈答要襄叔二首

長洲連日逺相迎展讀新詩眼倍明鄧下舊人多念我感君兼有故鄕情

文擬邳侯下筆難韜春一讀不知寒名家未覺風流減洗眼靑雲看阿端【襄叔之先人擬下邳侯傳作竇韜春以賦火焙又其兒子小字端平方就學】

贈修端卿張去華韓君傑三人六首

姓字舊熟相知新三子皆我眼中人洛西荒山有此客酒光灔灔梅花春

去華手中倒樹防亦要筆力挽千鈞知君辦作南山豹霧雨七日蔚成文

掃地焚香樂有餘情知怏怏米鹽書枉敎棄擲泥塗了緑發修郎玉不如

古來馬隊非講肆韓生頗似周生勤舉家都無擔石粟老气仍有垂天云

中庸胡公隔天壤【寶臣近日客死】大木失望工師來明堂老手李明府我知此公無棄材【謂李順陽吉甫】

乳虎守穴子可探斫頭不屈貧所甘異時三客俱焰焰人倫東國吾無慚

秋江曉發圖

百轉羊腸挽不前旃車轆轆共流年畫圖羨殺扁舟好萬里淸江萬里天

題山亭會飲圖二首

女幾樵人塞上詞【劉景號】溪南老子坐中詩因君喚起山亭夢好似三鄕共醉時

曾將心事許煙霞酒榼書囊便是家前日山亭亭上客而今鞍馬老風沙

洛陽衛良臣以星圖見貺漫賦三詩爲謝

敗筆成丘死不神侯門書卷欲誰親鰥鰥魚目漫漫夜盼到明星老卻人

參旂亦自遇災年橫被狐星射右肩牽牛只有榰機石送與天公折聘錢

西虎東龍總伏雌老蟇卻是可憐兒星圖何物堪相報借用盧仝月蝕詩

題鷺鷥敗荷扇頭

荷經凍雨緑全枯葦到窮秋影亦疎爲問風標兩公子此中能有幾多魚

西山樓爲王仲理賦二首

天日晴明四望開樓中舒嘯亦悠哉防幹十萬人家裏只有靑山入眼來

拄笏西山老騎曹朝來爽气與秋髙休將人物輕題品湖海元龍興未豪

樂天不能忘情圖二首

得便宜是落便宜木石癡兒自不知就使此情忘不得可能長在老頭皮

芙蓉脂肉紫霞漿別是仙家暖老方只枉栁枝不得忘情一馬亦何妨

燕省掾屬張彥通舉釋菜之廢典仁卿以詩美之亦賦二詩

一奠區區入詠歌請防文治竟如何李侯落筆非無意告朔羊存得已多

一日新儀見泮宮共驚綿蕝有遺風他州亦可燕中比只枉今無百彥通

采菊圖二首

信口成篇底用才淵明此意亦悠哉枉敎詩景分畱在百繞斜川覓不來

夢裏煙霞卜四鄰爭敎晚節傍風塵詩成應被南山笑誰是東籬采菊人

無塵亭二首

霧廓雲開病未能波流艸靡亦何曾胸中自有西風扇身外休論有發僧

日日門前車馬喧玉壺冰簟酒如川亭中剰有題詩客獨欠雲間李謫仙【時仁卿尙未到燕】

李廣道寫眞二首

華發蕭蕭玉鏈顏一篇秋水想髙閒須知八表神遊客不在披裘擁絮間

擁絮披裘動數千肉身那得盡飛仙門此老畱敎在滄海橫流未必然

錢過庭煙溪獨釣圖二首

鞍馬風沙萬里身眼明驚見楚江春緑蓑衣底眞子不解吟詩亦可人

小景風流二百年典刑來自米家船詩人無復承平舊重爲遺音一慨然【畫學米元章楚山淸曉故有上句】

蒼崖逺渚圖二首

深谷髙林自一天紅塵無路近風煙兩椽茅屋平生了況是淸溪有釣船

竹帛功名一筆無殘年那復計榮枯靑山未得攜家去惆悵題詩是畫圖

三士醉樂圖

依樣胡盧畫不成三家兒女日交兵瓦盆一醉糊塗了比似髙談卻較爭

鄕郡雜詩三首【余家自五代以後自汝州遷平定宋末又自平定遷於忻故文字中以平定爲鄕郡】

百年喬木郁蒼蒼耆老風流趙與楊爲向楡闗使君道郡中合有二賢堂【楊吏部之美臯落人閒閒曾守此郡】

神仙官府在瀛州何意閒閒得此畱莫笑山城小於鬥他州誰有湧雲樓【樓閒閒所建】

故鄕飛鳥亦裴徊更覓何鄕養不才見說陽泉好春色野夫乘興欲東來

宗人明道老師澹軒二首

潞人澹社有來源濟水分流到澹軒莫問軒中賔與主一家同是潞州元

淡中無味著鹹酸老口年多不受謾流外已曾增一董不妨傳法到黃冠

題商夢卿家晦道堂圖二首

松亭竹閣數家村通徳仍余舊裏門喬木未須論巨室靑衫今【一作誰】有讀書孫

東國人門幾百年素風才到此公傳卷中甚欲題詩句慚愧韋家祖徳篇

商正叔隴山行役圖二首

隴阪經行十過春也隨風土變眞淳吳山水不必畫畱在秦音已可人

夢中陳迹畫中詩前日行人鬢已絲我亦寒亭往來客因君還寄出闗詩

息軒秋江捕魚圖三首

擲网牽罾太俗生煙波名利不多爭緑蓑衣底眞子可是詩翁畫不成

擊甕喧天网截河得魚何啻一薈多漁郎不作明年計柰此纖鱗細甲何

正始風流一百年竹谿衣鉢有眞傳玉堂人物今安在紙尾題詩一慨然

東平李漢卿艸虫卷二首

蟻穴蜂衙筆有靈就中秋蝶最闗情知君夢到南華境紅穗碧花風露淸

過眼千金一唾輕畫家元有老書生艸虫莫道空形似正欲爾曹鳴不平【李資髙亢視錢幣如糞土貴人求畫或大罵而去故不與世合】

郭熙溪山秋晚二首

煙中艸木水中山筆到天機意態閒九十仙翁自遊戲不應辛苦作荊闗

雲樹微茫石崦開吳兒洲渚不塵埃憑君記取題詩處杖履適從谼谷來

七賢寒林圖

萬古騷人有賞音畫家滿意與幽尋題詩記取崧前事絕似馮雷入少林

右丞文獻公著色鹿圗

野鹿標枝气象閒老皇頻嵗赦秋山不妨右相丹靑筆時到霜林紫翠間

李仲華湍流髙樹圖二首

細宻功夫足自神經營慘澹欲誰親卻應林影湍聲外猶欠吳山小筆春

小景風流恰入時畱題紙尾竟何辭不因脫投林了何處而今更有詩【癸巳正月之壑逆黨中有欲謀害已者賴仲華力爲營防得釋故篇末有及】

益都宣撫田侯器之燕子圖詩傳本已亥秋七月予得於馮翊宋文通家會侯之子仲新自燕中來隨以歸之仲新謂予言兵間故物一失無所復望乃今從吾子得之煥若神明頓還舊觀似非偶然者方謁時賢以嗣前作幸吾子發其端因賦三詩

紅綫還驚掌上看十年音信海漫漫渠家王謝堂前慣暗認曹劉可是難

古錦詩囊半陸沈吳楓句好入江深世間妾婦爭相妬禽鳥區區卻賞音【首句謂怨家投李長吉詩厠中】

才气田侯絕世奇山丘零落更堪悲休驚燕子詩畱在化鶴歸來未可知

前髙山雜詩六首

夢寐煙霞卜四鄰眼明今日出紅塵山中景趣君休問谷口泉聲已可人

山經地誌總難憑鄕社畱傳太俗生前後兩髙從我攺合敎松海作新名

蚊聚蛙喧杳不聞已甘麋鹿與同羣胸中所得知多少半是靑松半白雲

世上初無物外緣人間卻有洞中天如何常伴王居士買盡靑山不用錢

白驢前日鳳山廻爲愛朝元復此來卻憶廣陵劉老子醉吟應在釣魚臺

白首同歸未省曾靑山獨往竟誰能莫嫌麋鹿無情識比似人間少愛憎

題石裕卿郎中所居四詠

寓樂堂

此心安處是眞歸念念今知故習非一首新詩一杯酒五陵裘馬自輕肥

徳恆齋

養心如虎亦良勤血戰紛華老策勲百艸千花過春雨白衣蒼狗看浮雲

雪巖

貞松勁柏四時春霽月光風一色新置屋懸崖盡堪老層冰千里只愁人

聱齋

弓刀陌上未知還心寄漁郎笭箵間名作聲齋疑未盡峿山衣鉢在遺山

贈李子範家兒子

神理乘除不偶然只疑陽報向君偏試評掌上明珠價幾倍諸家覓藥錢

防文獻公張果老圖

耆舊能談相國賢功名欲占冷巖前淸風萬古猶應在未用仙公甲子年

三鄕雜詩一首

溪南老子坐詩窮窮到簞瓢更屢空五鳳樓頭無手段碧雞坊外有家風

鈞州道中

野陰莽蒼日將夕嵗律崢嶸風有聲從昔南山歌短褐何時北闕請長纓

十月二十日雪

和气休論嵗欲丰且看蕪穢一時空臨髙賞雪人何限誰在瓊瑤世界中

哭曹徵君子玉

去嵗流言到處疑聞君哭我不勝悲今年我在君先沒淚盡荒城君得知

又

繞墳三匝去無因千里冰霜半病身鬥酒只雞孤舊約素車白馬屬何人

二十六日早發安生道中雨木冰

玉樹瓊林世界寛木冰眞作雨花防靑靑也被糊塗盡松栢何曾保嵗寒

書貽第三女珍

珠圍翠繞三花樹李白桃紅一撚春看取元家第三女他年眞作衛夫人

隠秀君山水爲範庭玉賦

萬壑風煙入座寒六銖仙帔想驂鸞多少金閨畫睂手吳山才得鏡中看

送子微二首

老年鞍馬不勝勞更問狐裘與緼袍到了龍門有何好伊川淸淺石樓髙

古來何物是經綸一片靑山了此身亂後洛陽花木盡不妨閒作水南人

雪行圗

太乙仙舟云錦重新郎走馬杏園紅騎驢虧殺吟詩客到處相逢是雪中

寄杜莘老三首

夢裏雲山一臥屛先生畫筆果通靈不妨行藥長安市才是前生許道寧

一片靑山共白雲春林煙景入晴曛祝君老眼明於鏡毫末淸姸子細分

杯酒殷勤興不孤更教懷袖得新圗緑囊自是君家物醫得煙霞痼疾無

己酉四月十七日度嶺

四海虛名值幾錢世間何限好林泉無情石嶺闗頭路行去行來又十年

劉君用可庵二首

末節繁文費討論經生規矩是專門惡惡不可惡惡可笑殺田家老瓦盆

著腳繩橋已足憂邯鄲匍匐更堪羞惡惡不可惡惡可大步寛行老死休【惡音鳥】

耀卿西山歸隱三首【馬卿爲耀卿張君寫眞未幾被召北上】

靜裏簞瓢不厭空北窓元自有淸風傅巖只道無人識已落君王物色中

馬卿似與物爲春難狀靈臺下筆親預拂靑山一片石異時眞是卷中人

冠劍靈臺大縣侯當春漁釣一羊裘山林鐘鼎無心了誰是人間第一流

東丹騎射

意气曾看小字詩畫圗今又識雄姿血毛不見南山虎想得聲裂石時

虛名

虛名不值一錢輕喚得呶呶百謗生可惜客兒頭上發也隨春艸鬭輸贏

投書圗二首

一束空書不療饑浮沈隨水恰相宜醬蒙藥楮輕拋卻卻是洪喬見事遲

屈作書郵未肻心百函隨水聽浮沈虛名底用寒溫問卻是洪喬最賞音

題劉威卿小字難素冊後二首

伎道精微得處難書林頭白一儒冠陰功厚薄君休問只就蠅頭細字看

齒牙餘論足輝光東國人倫趙與楊曾是兩公門下客殘年袖手亦無妨

龎都運山水

門闌喜色到崔盧文賦聲名逼兩都重爲溪山感疇昔風流還有此翁無

歸義僧山水捲

崧少經行二十春野麋山鹿盡情親而今身落京塵底畫出林泉亦可人

武善夫桃溪圗二章

物外煙霞卜四鄰武陵不是避秦人軟紅香土君休羨千樹桃花滿意春

金罽六月寒桃花春夢隔徵鞍靑山歸計何時辦畫卷空畱馬上看

巢云曙雪圖武元直筆明昌名士題詠

風流人物見承平半向巢云有姓名畫手休輕武元直胸中誰比玉崢嶸

書扇贈李湛然

江楓揺落海門秋江水無風月半樓未要吳儂誇勝槪已從詩境得天遊

普照範鏈師寫眞三首

向日神仙看地行只今煙駕想雲程石梁畫出西流寺無復鏗然曵杖聲

傾蓋論交了嵗寒眼中人物似君難流波意在誰眞識未絕朱弦已廢彈

鶴骨松姿又一奇化身千憶更無疑人間只說乘風了覿面相呈卻是誰

祖唐臣所藏樗軒畫冊二首

緑盡紅稀夢己空艸黃沙白思無窮波間野鴨渾無賴長著詩人慘淡中【敗荷野鴨】

牧笛無聲畫意工水村煙景緑楊風題詩憶得樗軒老更覺升平是夢中【風栁牧牛】

和威卿鎬厲王故居

天道循環只眼前果誰烈焰與寒煙種四摘渾閒事抱蔓無人更可憐

走筆題十老防請疏

痛飲形骸百不成天教鄕社送餘生病夫近日添新喜十老圖中有姓名

七夕

天街奕奕素光移云錦機閒漏箭遲誰與乘槎問銀漢可無風浪借佳期

馬云卿畫紙衣道者像

太古淸風匝地來紙衣長往亦悠哉鐵牛力負黃河岸生被曹山挽鼻廻

歸義僧侍者溪山蕭寺橫軸

石磴雲松百八盤東峯日上海波寒老來丘壑風流減卻就禪房覓畫看【云漢此畫甚有泰山典刑因記東峯看日出時故有上句】

胡壽之待月軒三首

一幅淸風竹寫生月華霜白紙如冰天公老筆無今古枉卻坡詩說右丞

愛竹髯參髮巧新能教一影具形神千門萬戶淸光裏袖手東窓有幾人

形似何曾有定名每從遊戲得天成墨君解語應須道猶欠風琴一再行

禦訂全金詩增補中州集卷七十一

欽定四庫全書

禦訂全金詩增補中州集卷七十二

元好問十

眞味齋

麤飯寒虀老此身髙人那計甑生塵味無味處君知否道著琴書巳失眞

喬夫人彩繡仙人圗

彩服仙童畫不如直疑萊子戲庭除靑紅未是春風巧一頌椒花更有餘

出山像

不見恆星莫漫驚日頭從此向西生只知大事因緣了依舊雲門望太平

超禪師晦寂庵

無波古井靜中天三尺藜牀坐欲穿一語調君君莫笑妙髙峯頂更超然

自題寫眞

東塗西抹竊時名一綫微官悞半生不畫幼輿巖穴裏野麋山鹿欲何成

贈寫眞田生三章

人物翩翩美少年書生穎悟亦天然燕南只道丹靑好棄擲泥塗自可憐

萬態千形畫裏看人人睂目與衣冠情知不是裴中令一片靈臺狀亦難

市井公卿萬【一作邈】不同依然見解一兒童張顚艸聖雄千古卻在孫娘劍器中

贈髙君用【君益仲弟】

杏苑仙郎合探花虛傳佳句滿京華丁寧王謝堂前燕文采風流有故家

周才卿拙庵

詩筆看君有悟門春風過水略無痕庵名未便遮藏得拙裏元來大巧存

郭大方自適軒

自適還曾自適無半生枯寂坐禪居馬卿若也知人意只畫梁家舉案圖

晴景圗

白日靑天下筆難要從明潤細尋看藏山只道雲煙好畫史而今盡熱謾

金山【在忻口南】

攢靑疉翠幾何般玉鏡修睂十二鬟常著一峯煙雨裏苦才多思是金山

覃彥淸飛雨亭橫披

百道懸流注夜光畫中亭榭亦淸涼何人與問長安客赤日黃塵有底忙

讀漢書

室方隆棟非難構水到頽波豈易廻丰沛帝鄕多將相莫從興運論人才

內相楊文獻公哀挽三章白少傅體

徵南諫疏無多語大度髙皇有至仁畱得靑囊一丸藥異時猶可活斯民

中臺啟事山吏部東閣詞臣何水曹松柏蕭蕭一丘土龍門依舊泰山髙

姓名三字金甌重事業千年片簡靑試向雲間望光彩看從何地現文星

花光梅

艸聖前頭一樹春豪華落盡只天眞寫生今向君家見疑是花光有兩身

夏山風雨

慘澹經營有許功吳僧誰得嗣宗風情知一雨收晴了更沒塵沙到坐中

春雲淡冶

一抹平林素練橫數堆寒碧白煙生春云可是多姿態五字韋郎畫不成

雪谷早行圖【卷中多國朝名勝題詠】

雪擁雲橫下筆難爭教萬景入荒寒詩翁自有無聲句畫裏憑君細覓看

胡叟楚山淸曉

剪得吳淞一片秋江山小筆也風流卷中未有題詩客畱待才情趙倚樓

辛亥九日未見菊花

黃菊霜華日日添也應有意醉陶潛鬢毛不屬秋風管更揀繁枝揷帽檐

答俊書記學詩

詩爲禪客添花錦禪爲詩家切玉刀心地待渠明白了百篇吾不惜睂毛

臺山雜詠十一首【甲寅六月】

登臨夙有故鄕緣試手淸涼第一篇

知被錢郎笑寒乞不將錦繡裏山川

萬壑千巖位置雄偶從天巧見神功湍溪已作風雷惡更在雲山气象中

顚風作力掃陰霾白日靑天四望開好个臺山眞面目爭教坡老不曾來

山云吞吐翠微中淡緑深靑一萬重此景秪應天上有豈知身在妙髙峯

兜羅綿界寶光云雲際同瞻化現身解脫文殊俱有說是中知有木彊人

眞向華嚴見化城翻嫌金屑翳雙明惡惡不可惡惡可未要雲門望太平

總爲毗耶口不開龍宮華藏頓塵埃對談石上維摩在珍重文殊更一來

咄嗟檀施滿金田逺客遊臺動數千大地嗷嗷困炎暑山中多少地行仙

石罅飛泉冰齒牙一杯龍焙雪生花車塵馬足長橋水汲得中泠未要誇

凜凜長松臥澗阿提壺悲嘯撫寒柯萬牛不道丘山重細路沿云柰爾何

熱惱消除佛作緣山頭冰雪過尖天法王悲智無窮盡更有淸涼徧大千

跨牛圖【才子唐人冠服作哦詩狀牛後帶琴書】

畫出升平古意同江村渺渺緑楊風看來總是哦詩客逺勝騎驢著雪中【隨駕張珪似是摹古久本】

贈湛澄之四章

眼花看碧漸成朱兀兀陶陶樂有餘栁岸醉僧堪一笑彊敎分別竟何如

兒女團圞龎行婆漉籬活計苦無多布囊歸去詩乾首猶欠庭珪墨一螺

十年不見山堂老賴有澄之在眼中總道木庵枯淡好東風花栁各靑紅

散聖風流有別傳漆瞳一防出人天石門故事君知否好佐涪翁學刺船

三門集津圗

南北爭教限大江吳家才了又陳亡畫工只說三門險不記茅津一葦航

乙卯端四日感懷

衰年那與世相闗苦被詩魔不放閒好个舊家長樂老無才無徳只癡頑

山村風雨扇頭

總爲詩翁發興新直教畫筆亦通神莫嫌風雨無多景截斷黃塵亦可人

防蕭師鷺鷥敗荷扇頭【徐榮之畫】

蕭蕭煙景帶霜華公子風標浪自誇可道浣花詩境好防防鸂滿晴沙

袁顯之扇頭

雙鷺聫拳只辦愁枯荷折葦更窮秋風流緑影紅香底好个鴛鴦百自繇

贈司天王子正二首

慣見河邊織女機枯槎八月未成歸棲遲零落今如此枉卻星翁比少微

天容海色本澄淸萬古東方有啟明七十七年彊健在不妨林下看升平

工部趙侍郎下世日作

鶴骨翛然臥石牀情知合眼卽仙鄕安時處順吾儒事枉卻南華說坐忘

防耶律浩然山水捲

六月三泉松桂寒西風早晚送歸鞍無因料理黃塵了只得靑山紙上看

貞燕

杏梁雙宿復雙飛海國爭敎隻影歸想得秋風漸涼冷謝家兒女亦依依

污潔難將一類推舊家紅綫可無疑豚魚自是詩家語輕擬庭闈恐未宜

楊祕監雪谷早行圖

息軒畫筆老龍眠雪谷冰橋自一天六月髙樓汗如雨豈知方外有詩仙

杜莘老夏日汾亭橫軸

杜侯老筆堯民意黃閣淸風有故家庸俗紛紛小兒女枉教塵土涴煙霞

武元直秋江罷釣

暮山明月曉溪云今古仙凡此地分醉後狂歌問漁叟殘年何計得隨君

張彥逺江行八詠圖【奉使時所見】

楚山平浸楚江流放眼江山得意秋一寸霜毫九云夢合教轟醉嶽陽樓

題馮漕緩之碩人在澗橫軸【胡先生畫】

見說雲霄意气豪幾廻攬鏡惜顚毛不爭畫得林泉好轉使山人索價髙

題邢公達寒梅凍雀圗

褐衣相媚不勝情只許幹暉畫得成卻被詩人笑寒乞一枝風雪可憐生

隠秀君山水

鳥鞵踏破軟紅塵未信溪山下筆親圖上風煙看瀟灑畫家亦有衛夫人

同梅溪賦秋日海棠二章

錦水休驚散防霞換根元自有靈砂瓊枝不逐秋風老自是人間日易斜

翠袖紅妝又一新秋風秋露發淸眞丹靑寫入梅溪筆桃李從今不算春

梁氏先人手書

虯飛跳九天門秦火驚看片紙存耆舊風流知未減靑山還見讀書孫

薊北杜國寶以具定教官李進之所譔大父中憲公及其先人帥府從事行狀見示用題三絕其後

總道淸流解致君白袍唐日已紛紛科名屈殺漁陽老章甫何人不惠文

兒戲將軍百不知枉將壁壘付安危論功才得鹽山令堂上奇兵果是誰

堂掾談經見蚤成諸郎難弟復難兄長畱北海文章在千古云麾有姓名

贈訾子野髙士三章

仙翁髙弟獨君優胸次淸明辧九流我是愚溪一愚叟不妨同醉訾家洲

月旦今誰許與陳乍賢乍佞日紛紜鳶肩燕頷非吾事一片靈臺欲付君

虛名玉表或防中薄命何堪與共功東國人倫要眞識好將傳與黑頭公

戲相師

珥貂簪筆赴鋤犁何必人人貫伏犀胸次九流君自了看來惟少醉如泥

畱贈丹陽王鏈師二章

信得人間比夢間一巵芳酒且開顏當時笑伴今誰在詩客淒涼飯顆山

爛醉都有舊期百年人事不勝悲桃花一簇開無主畱著東風與葵

避兵陽曲北山之羊谷題石龕

冥鴻正恐絓疑网脫不忘投茂林世故驅人眞有力天公困我豈無心

壬子寒食

兒女靑紅笑語嘩秋千環索響嘔啞今年好个明寒食五樹來禽恰放花

爲闞子醵金二首

明珠評價敵連城棄擲泥塗意未平十萬人家管裏獨憐金石隠商聲

秋來聞說酒杯疎卻爲窮愁解著書知是還山亭上客無衣無褐欲何如

李子範生子

六峯靈气未消沈雛鳳翩翩翠作衿名姓定知書小錄作詩先與喚瓊林

柏鄕光武廟

老樹刳心不更春當年曾見漢儀新憑君莫話舂陵事笑殺中原逐鹿人

和徳新丈

三年老眼暗兵塵今日逢君喜事新結伴還鄕有成約不應先作北歸人

春日寓興

雨過橫塘水滿堤亂山髙下路東西一番桃李花開盡惟有靑靑艸色齊

滄浪圖

萬頃煙波入夢頻眼中魚鳥覺情親而今塵滿西風扇愧爾靑山獨往人

浩然雪行圖

曲江花栁自升平雪磵冰橋去國情枉卻卷中畱好語畫師寒乞可憐生

嶽邦獻壽

見君誰不愛淸醇壽席今年樂事新八十老翁持酒勸酣歌一曲太平春

風栁歸牛圗【爲張伯英賦】

陂塘渺渺緑楊風牛背升平萬古同忽見畫圗還自笑枉將書策課兒童

子和麋鹿圖

白髮刁騷一禿翁塵埃無處避西風野麋山鹿平生伴惆悵相看是畫中

賈氏怡齋二首

兒女靑紅薦壽觴階庭蘭玉立諸郎黃金甲第知何限誰有怡齋致樂堂

一門難弟復難兄籍甚州閭月旦評見說病中王處士感君兼有急難情【王惇夫寒病勞復歷兩月之久委頓殊甚仲徳躬自調防迄於平善州裏稱焉故有上句】

與西僧婁博克達二首

行雲孤鶴萬緣輕遙見鄕闗眼便明不似遺山元老子塵埃風雨過平生

半世秦川在夢中幾時蓮社與君同淵明自比吾何敢或有新詩及逺公

附堯山堂外紀元遺山有錦機集指授學者晚年力以國史爲已任乃搆野史亭於家凡金源君臣言行記錄至百餘萬言書未就而卒髙唐閻靜軒復挽之曰蕭寺秋風捲玉荷月明人影共婆娑誰知別後驪駒曲便是先生薤露歌野史夜寒虫蠧簡錦機春暖鳳停梭秪應前日西州路常使羊曇忍淚過

附堯山堂外紀興定初裕之始以詩文見閒閒公公爲延譽諸公間又五年乃得以科第出公之門公力爲挽之旁有不平者謂公與楊禮部之美雷禦史希顏李內翰欽叔爲元氏黨人正大甲申諸公貢裕之詞科公爲監試官以例不赴院宿一日坐禮曹欽叔從外至誦裕之秦王破建徳降王世充露布公頗爲聳動顧座客陳司諫正叔曰人言我黨元子誠黨之邪

附堯山堂外紀壬辰北渡順天毛正卿楊徳秀祈仙山寺中蘇晉降筆冩詩數十首一詩有百僞無一眞中有羲黃醇之句餘詩除酒裏神仙我五言外多不成語二人初不知晉爲何代人詩爲何人作以語元遺山遺山曰餘二十六七時有詩曰西郊一畝宅閉門秋艸深牀頭有新釀意愜成孤斟舉杯謝明月蓬蓽肯相臨願將萬古色照我萬古心又去古日已逺百僞無一眞獨余酒鄕地中有羲黃醇聖教難爲功乃見酒力神誰能釀滄海盡醉區中民今晉所批乃有此十字晉豈余前身邪將近時鬼物之不昧者記餘詩托名於晉以自神也晉旣以餘詩爲渠所作余亦就酒裏神仙我五言取償於晉因作樂府曰繡佛長齋枉伴蒲團過酒罏橫臥一蹴虛空破頗笑張顚自謂無人和還知麼醉鄕天大少个神仙我

附郝經元遺山眞贊云其才淸以新其气夷以春其中和以仁其志忠以勤不啻蔡辛與坡谷爲鄰歌謠慷慨喜气津津唾玉噴珠看花飲醇而乃爇香讀易坐席凝塵假邪眞邪鳴呼復幾千年更有玆人也耶又遺山銘云士子賈技爭綴緝僥幸寸祿奔走急以爲詩文作無益糞壤擲棄明月璧先生卓犖有異識振筆便入蘇黃室開辟文源翦荊棘大聲復完金玉擊爛漫長醉思盈溢瑞錦秋花亂堆積險妬防前喘肝臆羣犬兟兟共讒疾塵埃野馬爲鬼域遺山巖巖倚天壁

附庻齋老學叢談張橘軒與元遺山爲斯文骨肉張云富貴倘來良有命才名如此豈長貧元攺倘來爲逼人此爲子又云半篙溪水夜來雨一樹早梅何處春元曰佳則佳矣而有未安旣曰一樹烏得爲何處耶不如將一樹二字攺爲幾防壬辰北渡寄遺山詩萬里相逢眞是夢百年垂老更何鄕元攺裏爲死垂爲歸如光弼臨軍旗幟不易一號令之而百倍精采

神川遁士劉祁【九首】

補祁字京叔渾源人弱冠舉金進士廷試失意卽閉戶讀書間出古賦雜說數篇李屏山趙閒閒楊吏部雷禦史王滹南諸公見之曰異才也皆倒屣出迎交口譽之壬辰北還鄕裏躬耕自給築室牓曰歸潛戊戍詔試儒人祁就試魁西京選充山西東路考試官徵南行臺鈕祜祿珪聞其名邀至相下待以賔友凡七年而歿年四十八京叔好三蘇文爲學能自刻厲文章議論粹然一出於正有神川遁士集二十卷處言四十三篇歸潛誌三卷

補歸潛誌余髙祖南山翁金國初辟進士舉詞賦狀元也故爲一代詞學宗雅好成就後進見其文輒能斷其後中第否當時名士大夫多出門下學者至今皆師尊之四子長西巖次龍泉同年擢第二女長姑及笄將適人一時貴顯者爭求之翁皆不許張禦史景仁時在布衣以所業詣翁翁嘉之俄而與爲有司取士張賦甚佳爲鄰坐者剽之盡坐同而黜已而翁知其然遽以長姑嫁焉家人軰慍翁不卹也後三年翁復爲有司禦試張擢別試魁驟歷淸華以文章擅當世位至翰林院學士河南郡禦史大夫嘗使宋有風節赫然爲名臣世皆以翁有知人之鑑也後翁墓表張所作具載其事云次姑適襄陽王元節亦名進士能詩傳學嘗爲宻州節度判官迄今士大夫嫁女多談公之事也

附祁歸潛堂記劉子朔方人生於雲中之渾源山水之間齠齔從父祖仕宦大河之南初知誦讀屬偶爲童子學少長習時文爲科舉計然亦時時閱古今詞章竊讀史書覽古今成敗治亂慨然有功名心未冠計偕試開封禮部中之及庭而落於是始大發憤以著述自力頗爲先逹諸公所知又結交當世豪傑未有不與以文字往還者舊有田淮水之陽春夏在陳視耕獲秋冬必入汴避亂且從諸公講學已而先大夫下世遂經紀家事然讀書爲文亦未嘗少休聞四方交遊來把酒論文談笑連日夕或畱之旬月不令去時𨿽少年未遂其進取心而會友著書亦自樂無歉豈知一旦時移事變流離兵革生資蕩然童僕散盡從行惟骨肉數口舊書一囊由銅壺過燕山入武川幾一載始得還鄕裏鄕帥髙侯爲築室以居所居蓋其故宅之北四面皆見山若南山西巖吾祖舊遊東爲柏山代北名剎西則玉泉龍山山西勝處故朝嵐夕靄千態萬狀其雲煙吞吐變化窓戶間門前流水數支每靜夜微風有聲瑯瑯使人神淸不寐劉子每居室中焚香一炷置筆硯楮墨幾上書數卷偃息嘯歌起望山光臥味道腴爲終日樂𨿽敝衣惡食不知也閒嘗自念生而爲儒忝學聖人之道其平昔所志修身治國平天下窮理盡性至於命進則以斯道濟當時退則以斯道覺後世今當壯嵗遭此大變更賴先人之靈得返鄕裏幸而有居以自容將黙捲靜學以休息其心力況世路方艱未可爲進取謀因榜其堂曰歸潛且以張橫渠東西二銘書諸壁客有過而詰之曰今吾子生當玆世正英雄奮發之秋大而可以分疆據土奉王命爲諸侯下而可以附雄藩巨鎭馳騁才猷謀取富貴或如終童請長纓入越覊其王致北闕下以功名著不然當效蘇季子司馬長卿以文詞談說幹人主六印駟馬耀鄕俗吾子奚獨韜光晦迹甘爲棄物於一時使平日所學眇不見鋒焰亦鄙陋之甚也劉子曰噫若亦不聞夫君子之道乎蓋君子之道以時捲舒得其時而不進爲固失其時而進爲狂且先顧其內之所有何如亦不在夫外也若平生苦學豈將徒老焉顧自鬻自求賢者所恥加之新罹蹇難始欲自修且將掃除吾先祖丘墓果其後日爲時所用亦安肯不致吾君澤吾民如或不然𨿽終身潛可也易曰龍徳而隱遁世無悶傳曰君子若鳳治則見亂則隱吾𨿽非聖賢亦安敢不學乎若非知吾之志者也客旣去遂書於堂以記之且歌曰南山漠漠兮渾水洋洋桂椒蔥蔚兮松柏靑蒼淸泉漏其下兮白石皦以如霜兕豹跧伏兮鸞鳳翩其來翔世混濁而不照兮蹇羝騁夫先路荊榛蓊以蒙達兮野從橫其豺虎矧余志之夐迂兮孑罕罕而疇伍歸歟歸歟其潛於南山之下又歌曰潛於農摯之侶兮潛於漁望之徒兮顧惟不肖豈敢與俱兮惟玆有堂有琴有書兮學其所不知求進於聖途兮潛乎潛乎亦可以爲娛兮嘻

附元陳時可歸潛堂記潛之爲言隠也古之所謂隠君子者無江海而閒不山林而幽蓋藏器待時樂天知命不潛而潛者也吾京叔之文之行有不可掩者而以歸潛名所居堂第恐欲濳而不得耳且吾聞之易曰君子之道或出或處或黙或語應處而出非道應出而處亦非道語黙何異哉夫魚不厭深矣龍徳則不然升潛以其時孔子聖之時者也乃所願則學孔子子謂顏淵曰用之則行舍之則藏其論逸民則曰我則異於是無可無不可艮止也聖人彖是卦曰時止則止時行則行動靜不失其時其道光明莊周陽擠陰助者也至其舉養生之道亦引仲尼曰無入而藏無出而陽柴立其中央豈有吾聖門弟子反專於潛之一字者邪京叔以書求名老夫告京叔能勿忘乎謹爲銘曰仲尼駐車蟻丘漿宜僚陸沈於其旁夫妻臣妾登屋梁季路往視渠以亡但見虛室依頽墻古人潛徳不欲出那用此字書其堂況君年甫三十彊撐腸拄腹經傳香文气渾爾詩筆昌戶外屨滿名飛揚吾恐自此饒薦章逺來乞銘何可當拈出聖語吾頗長用之則行舍則藏無入而藏出則陽得時忌作天際翔勿以深眇賢庚桑歸歟歸歟且和光銘哉銘哉幸無忘

古意二首

庭前有桂樹緑葉尙【一作何】離披秋風動地起飄落【一作零】將安歸髙飛入靑雲下飛入【一作落】污泥貴賤旣偶爾孰爲喜與悲

秋江有芙蓉顏色好鮮潔褰裳欲采折水深不可渉嚴風下飛霜芳艶空凋歇悵望一長嘆臨川無桂檝

懷長源

涼月夜如水秋風吹紫蘭獨居悵無聊佳人阻河山山河邈千里相望何時已雲橫鴈影沈露下虫聲起烽火照中州西南殺气浮君居劉山下果若向時不人生有離別但惜知音絕匣內臥靑龍【一作蛇】光芒射秋月汴水碧參差葉飛空樹枝如何相憶處還值暮秋時

送雷伯威

朔風起天末落木鳴空山冷霜正凝沍遊子百里還出郭送將別徘徊上髙原如何暌離情對此芳嵗闌壯士志四方不須涕汍瀾人生非山海會面亦不難願子崇明徳余功振文翰長因東南鴻惠我金玉言

徵夫詞

頑陰【一作云】漠漠秋天黑冷雨瀟瀟和雪滴塗中騎士衣裳單半夜銜枚赴靈壁中州近嵗雨雪多只因戍馬窺黃河將軍錦帳衣千襲馬上揮鞭傳令急但令飽暖度朝夕一死沙塲吾不惜九重日望凱歌歸安知中路行逶迆願將舞女纒頭錦添作徵人身上衣

徵婦詞

靑燈熒熒照空壁綺窓月上莎雞泣良人塞上【一作沙塞】逺從軍獨妾深閨長太息憶初癡小嫁君時謂君不晚擁旌麾如何十載尙輿東屯西戍長奔馳秋風戎馬臨闗路千里持矛闗上去公家事急將令嚴兒女私情那得顧恨妾不爲金鞲靫在君腰下隨風埃恨妾不爲龍泉劍在君手內飛光焰慕君不得逐君行翠袖斑斕空血染君不見重瞳鳳駕遊九嶷蒼梧望斷猶不歸況今沙塲徵戰地千人同去幾人回君回不回俱未見妾心如石那可轉

畱春曲

絮飛冷屑龍蟠玉花殞香摧鳳銜燭批頰深林叫新緑倚闌人唱畱春曲春光欲去如死灰明年暖風吹又來何如日日長相守典衣共醉花前杯殷勤畱春春不住白日西馳水東注鏡中絲髮柰老何君當持杯我欲歌

南京遇仙樓

倚天突兀聳髙樓樓上人家白玉鉤落日笙歌迷汴水春風燈火似揚州仙人已去名空在豪客同來醉未休獨倚朱闌望明月鸞旌依約認重遊

過陳司諫墓

鑾坡烏府舊遊空三尺孤墳野寺中猶有憂時心不死墓門昨夜起秋風

禦訂全金詩增補中州集卷七十二

