

欽定四庫全書

集部八

古詩紀

總集類

提要

【臣】等謹案古詩紀一百五十六卷明馮惟訥撰惟訥字汝言臨胊人嘉靖戊戌進士官至光祿寺卿其書前集十卷皆古逸詩正集一百三十卷則漢魏以下陳隋以前之詩咸在焉外集四卷旁采仙鬼之作別集十二卷則前人論詩之語也時代緜長采摭繁富其中眞僞錯雜以及抵牾舛漏所不能無故馮舒作詩紀匡謬以糾其失然上薄古初下迄六代有韻之作無不兼收溯詩家之淵源者不能外是書而他適固亦采珠之滄海伐木之鄧林矣厥後臧懋循古詩所張之象古詩類苑梅鼎祚八代詩乘相繼而出總以是書爲藍本然懋循書𨿽稱補此書之闕而捃拾繁猥珠礫混淆又割裂分體不以時代爲次使閱者茫無端緒不能得其正變源流之象書又以題編次竟作類書僅漢魏全錄晉宋以下皆從刪節已非完備之觀而所載漢魏詩中如蘇武妻詩之類至今爲藝林之笑故獨惟訥此編爲詩家圭臬初太原甄敬爲刋板於陜西一依惟訥原次而剞劂甚拙復間有舛訛此本爲吳琯等重刋𨿽去其前集正集外集別集之名合並爲一百五十六卷而次第悉如其舊較讐亦較甄本爲詳故今從吳本錄之不復別分門目惟訥別有風雅廣逸十卷核其所載卽此編之前集蓋初輯古逸諸篇先刋行世後乃續成漢魏以下並爲一編實非有二今惟別存其目而其書則不復錄焉乾隆四十六年正月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

古詩紀原序

右詩紀前集十卷詩紀百三十卷外集四卷詩話及識遺爲別集十二卷北海少洲馮先生所纂輯也先生以雋才大雅髙步一時見世之爲詩者多根柢於唐鮮能窮本知變以窺風雅之始乃隋而上極於黃軒凡三百篇之外逸文斷簡片辭只韻無不具焉秦漢而下詞客墨卿孤章浩帙樂府聲歌童謠裏諺無不括焉七略四部之所鳩藏齊諧虞初之所志述無不搜焉始事於甲辰之冬集成於丁巳之夏嵗凡十四稔先生宦迹且徧四方矣遇通儒博士無不出而訂焉驟見之編郡邑之載金石之刻無不取而覈焉嗚呼先生之加意斯篇其可謂勤且篤矣方甲辰始事先生時守河中維與分讐之列玆當告成敢續言於末簡曰詩之道尙矣夫人哀樂之心感而歌詠之聲發永言嗟嘆成文諧音蓋自結繩之代巳固然矣然情以人生文由代變古詩自宣尼刪後罕有存者其軼文略備於斯是以質文之變莫得而詳焉漢風所宗造端蘇李東京揚其流波建安備其气質逮於江左托意虛繼以齊梁綺縟陳隋輕艷而詩之變極矣中間作者若張蔡曹劉潘陸顏謝江沈徐庾莫不虎視蛟騰抗心特異思以駕前賢之逸軌障當世之頽瀾然而繁音曲節每變益工品格風標沿時遞下豈所謂聲音之道關乎世運者耶代歷旣遐流風寖沫後之學者莫得渉其津涯先生於是會萃遺失裒爲成書詩以人系人以代分代以時次火齊明月的皪錯陳鏞磬柷敔翕如並奏使藝林之士因詩考人因人論世得以繹祖述之淵源第古今之優劣獵皇王之菁華而窮性術之變化也豈不偉哉明興詩人承宋元余習頗乏遠調治間北地李先生獻吉始以唐風爲天下倡一時人士宗之文體一振焉及其敝也株守名家矜其學步千金享帚斯不遠覽之過爾余故謂先生是編之集大有功於雅道云承事郎河中張四維撰

古詩紀凡例

一是編原以古逸爲前集漢魏以至陳隋爲正集似覺牽合今取古逸與各代之名與數疏之於首而以詩紀卷數綂之於下竊取刻史記國語之例

一是編馮公攟摭有年幾乎無遺矣然有未覩諸書如古今風謠等及金石中流傳於世者間有未盡今別輯一編曰拾遺以附於後

一是編刻於關中刻旣不佳校多遺誤今悉取馮公引用諸書酌量攺易至有彼此俱不可解者姑且存疑不敢妄加臆見也

一如以東昏時歌誤置北齊紀中又以長壽誤爲隋年而隋紀收鄭蜀賔之類今但附注其誤於下不敢輒爲刪去

一諸人集中附載賡答之作今取特列寥寥數語亦以存一時作者之名

一目錄原分於各代之前然而卷帙旣殊考索不易今則綂列於前

一上古迄秦以箴銘頌誄備載與後例頗不同又古作者多不詳名氏今故以類分凡爲類十一爲卷十【以下悉是馮公舊例】

一漢以後篇什廣矣觀史傳所載歷代作者其集動若干捲今所錄千百之一爾將以著詩體之興革觀政俗之升降資文園之博綜羅古什之散亡故備錄之不暇選擇若必云本道徳之防葉風雅之音參校論敍成一家之書尙有望於大雅君子焉

一樂府所載晉宋以後郊廟燕射樂歌舊輯詩者咸析入各家集內然此乃一代之典章非一人所得専也且其作之有宮徵其肄之有條貫似不宜分置今悉依郭茂倩舊次總列各代之末而以作者名氏系之題下云【漢魏郊廟歌不多而無燕射之樂且已刋布今不更易也】

一鼔吹曲辭舞曲歌辭凡奏之公朝列在樂官者亦如前例編錄於郊廟燕射之後其自相擬作不入樂府者仍存本集

一漢以後詩人先帝王次諸家以世次爲序次爵裏無考者次方外次閨秀次無名氏

一詩人有歷數朝者從其所終之代若一人止一詩而知其爲何時之作則從其作詩之代操懿爲魏晉之祖故以冠二代不稱帝者未卽位且非正也嵇阮入魏淵明入晉前賢巳有定論至於劉昶蕭綜之奔魏蕭祗之奔齊蕭防之歸周背本入夷咸夷之矣其他亡國爲俘有可傷者焉

一作者氏系歷履行誼封諡俱查史傳書其要略著於名氏之下庶觀者有考焉

一詩人有名氏而不知世代及樂府無名氏詩不可考其爲何代之作者別爲一卷附於末

一各家成集者編法先樂府次詩各分四言五言六言七言雜言齊梁以下諸體漸備【如四韻者律也二韻者絕句也又有三韻謂之半體】今各以體相從而諸體之中又各以類相附【一人詩止數首者不能盡如此例或分其體裁要在均調倫類而巳】

一藝文類聚初學記所載詩多系摘句今擇其闕文詩各載於後其𨿽似闕略猶能成章者仍存正集闕疑也【闕文詩亦有附從各體之後者】

一各史列傳所載詩全文者入正集闕文者入別集【曰志遺】

一詩互見各書而所載詩人名不同者擇其有證據者從之題下注云某書作某人今從某書作某人若無所考訂則二處並存之於甲乙互箋見所出之籍

一詩數見而句字不同者參校其義稍長者爲正文余分注其下云一作某或某書作某

一聯句詩舊見某人集者因之同賦諸人集中不復錄也

一藝文類聚初學記二書所載其詩題明白者則仍其題如曹植鬭雞陳琳宴會之類亦有引詩不明著其題則止云闕題題下注見某書某部庶不失作者之意【如王粲從軍詩而藝文載遊覽部劉楨贈從弟而載松部明帝猛虎行而在桐部後人皆因其分部爲題誤矣】

欽定四庫全書

古詩紀卷一

明馮惟訥撰

古逸第一

歌上

彈歌

【吳越春秋曰越王欲謀復吳範蠡進善射者陳音音楚人也越王請音而問曰孤聞子善射道何所生音曰臣聞弩生於弓弓生於彈彈起於古之孝子不忍見父母爲禽獸所食故作彈以守之歌云云○劉勰云黃歌斷竹質之至也又曰斷竹黃歌乃二言之始○黃黃帝也】

斷竹續竹飛土逐宍【宍古肉字今吳越春秋作害非】

皇娥歌

【王子年拾遺記曰少昊以金徳王母曰皇娥處璇宮而夜織或乘桴木而晝遊經歷窮桑滄茫之浦時有神童容貌絕俗稱爲白帝之子卽太白之精降乎水際與皇娥防戲並坐撫桐峯梓瑟皇娥倚瑟而淸歌云云白帝子答歌云云及皇娥生少昊號曰窮桑氏】

天淸地曠浩茫茫萬象回薄化無方浛天蕩蕩望滄滄乘桴輕漾著日傍當期何所至窮桑心知和樂悅未央

白帝子歌

四維八埏眇難極驅光逐影窮水域璇宮夜靜當軒織桐峯文梓千尋直伐梓作器成琴瑟淸歌流暢樂難極滄湄海浦來棲息

擊壤歌

【帝王世紀曰帝堯之世天下太和百姓無事有八九十老人擊壤而歌○風土記壤以木爲之前廣後鋭長三四寸形如屐臘節童少以爲戲分部如摘博藝經雲長尺四闊三寸將戲先側一壤於地遙於三四十步以手中壤擊之中者爲上古野老戲也】

日出而作日入而息鑿井而飲耕田而食帝何力於我哉【力字爲韻一作帝力於我何有哉】

箕山歌

【古今樂錄曰許由者古之貞固之士也堯時爲布衣以淸節約聞於堯堯乃遣使禪爲天子由喟然嘆曰匹夫結志固如磐石采山飲河所以養性非以貪天下也堯旣殂落乃作箕山之歌云云○博物志曰司馬遷云無堯以天下讓許由事揚雄亦云誇大者爲之】

登彼箕山兮瞻望天下【古音虎】山川麗﨑萬物還普日月運照靡不記睹遊放其間何所卻慮【葉】嘆彼唐堯獨自愁苦勞心九州憂勤后土謂予欽明傳禪易祖我樂何如蓋不盼顧河水流兮緣髙山【葉】甘瓜施兮葉綿蠻【葉】髙林肅兮相錯連居此之處傲堯君【葉】

虞帝歌

【虞書帝庸作歌曰敕天之命惟時惟幾乃歌云云臯陶拜手稽首颺言曰念哉率作興事愼乃憲欽哉屢省乃成欽哉乃賡載歌云云○史記以敇天之命二句作歌辭風雅逸篇曰乃歌曰乃者繼事之辭歌巳復歌曰乃】

股肱喜哉元首起哉百工熈哉

臯陶賡歌【賡卽古文續字見說文】

元首明哉股肱良哉庶事康哉

臯陶又歌【史記作舜又歌曰】

元首叢脞哉股肱惰哉萬事隳哉

卿云歌【三章○玉海逸詩】

【樂府集載尙書大傳云舜將禪禹於是俊乂百工相和而歌卿云帝唱之八伯咸進稽首而和帝乃再歌○尙書大傳曰維五祀奏鐘石論人聲乃及鳥獸咸變於前秋養耆老春食孤子乃浡然招樂興於大麓之野報事還歸二年�然乃作大唐之歌歌者二年昭然乃知乎王世明有不世之義招爲賔客而雍爲主人始奏肆夏納以孝成舜爲賔客而禹爲主人樂正進贊曰尙考大室之義唐爲虞賔至今衍於四海成禹之變垂於萬世之後帝乃唱之云云八伯咸進稽首云云帝乃載歌云云於時八風循道卿云蕞藂蟠龍憤信於其藏蛟龍躍踴於其淵龜龍咸出於其穴遷虞而事夏也】

卿云爛兮糺【今諸本作禮誤】縵縵兮日月光華旦復【一作或】旦兮

八伯歌

明明上天【葉】爛然星陳日月光華於【樂書作宏予】一人

帝乃載歌

日月有常星辰有行【葉】四時順經【葉】萬姓允誠【葉】於予論樂配天之靈【葉】遷於賢善【一作聖】莫不咸聴【葉】鼚乎鼔之軒乎舞之菁華巳竭褰裳去【葉上聲】之

塗山歌

【吳越春秋日禹年三十未娶行塗山恐時之暮失其度制乃辭云吾娶也必有矣乃有白狐九尾造於禹禹曰白者吾之服也九尾者王之證也於是塗山之人歌之禹因娶塗山謂之女嬌】

綏綏白狐九尾龎龎我家嘉夷來賔爲王成子室家我都攸昌【一作成家成室我造彼昌】天人之際於玆則行【葉】明【葉】矣哉【呂氏春秋曰禹年三十未娶行塗山有白狐九尾造禹塗山人歌曰綏綏白狐九尾龎龎成子家室乃都攸昌禹遂娶之】

五子歌【五章】

【夏書大康尸位以逸豫滅厥徳黎民咸貳乃盤遊無度畋於有洛之表有窮后羿因民弗忍距於河厥弟五人禦其母以從徯於洛之汭五子咸怨述大禹之成以作歌】

皇祖有訓民可近不可下民惟邦本本固邦寧予視天下愚夫愚婦一能勝予一人三失怨豈在明不見是圖予臨兆民懍乎若朽索之馭六馬爲人上者柰何不敬訓有之內作色荒外作禽荒甘酒嗜音峻宇雕墻有一於此未或不亡

惟彼陶唐有此冀方今失厥道【左傳作行】亂其紀綱乃底滅亡

明明我祖萬邦之君有典有則貽厥子孫【葉】關石和鈞王府則有荒墜厥緒覆宗絕祀【葉養裏反】

嗚呼曷歸予懷之悲萬姓仇予予將疇依郁陶乎予心顏厚有忸怩弗愼厥徳𨿽悔可追

夏人歌

【韓詩外傳云桀爲酒池糟隄縱靡靡之樂一鼓而牛飲者三千人羣臣皆相持而歌】

江水沛【葉】兮舟楫敗【葉】兮我王廢兮趣【音促】歸於薄【一作亳】薄亦大兮

樂兮樂兮四牡蹻【葉】兮六轡沃【葉】兮去不善而從善何不樂兮【尙書大傳曰夏人飲酒醉者持不醉者不醉者持醉者而歌曰盍歸乎薄薄亦大矣伊尹退而更曰覺兮較兮吾大命格兮去不善而從善何不樂兮薄湯之都也】

麥秀歌【二見】

【史記箕子世家云箕子朝周過故殷墟感宮室毀壞生禾黍箕子傷之欲哭則不可欲泣爲其近婦人乃作麥秀之詩以歌之云云○琴集傷殷操微子所作也尙書大傳亦云防子作】

麥秀漸漸兮禾黍油油【古音又】彼狡童兮不與我好【葉許候反】兮【見史記】

麥秀蔪蔪【蔪麥芒也】禾黍油油彼狡童兮不我好仇【見尙書大傳】

采薇歌

【史記曰武王巳平殷亂天下宗周而伯夷叔齊恥之義不食周粟隠於首陽山采薇而食之及餓且死而作歌云云○琴集作采薇操亦曰晨逰髙舉】

登彼西山兮采其薇矣以暴易暴兮不知其非矣神農虞夏忽焉歿兮我適安歸矣吁嗟䢐兮命之衰矣【史記伯夷傳睹軼詩可異焉卽此詩也】

哀慕歌

【古今樂錄曰周太伯者太王之長子也太王有子三人太伯虞仲季歷季歷之子昌卽文王也太王寢疾欲傳季歷以及昌於是太伯與虞仲去被髮文身托爲王采藥後聞太王卒還犇防哭於門示夷狄之人不得入王庭季歷謂太伯長子也當立垂涕而畱之終不肯止遂委而去適於吳是後季歷作哀慕之歌章曰】

先王旣䢐長霣【音允】異都哀防腹心未冩中懷【懷音窠衝波傳人知其一不知其他子生三年然後免於父母之懷】追念伯仲我季如何梧桐萋萋生於道周【周淳於切三國誌季興表孔明閭文漢髙歸防於丰沛太公五世而反周想魍魎之彷佛冀影響之有餘】宮館【風雅逸篇作舒云舒古榭字一作觀】徘徊臺閣旣除何爲逺去使此空虛支骨離別垂思南隅瞻望荊越涕淚交流伯兮仲兮逝肯來遊自非二人誰訴此憂

夢歌【一作瓊瑰歌】

【左傳曰聲伯夢渉洹或與已瓊瑰食之泣而爲瓊瑰盈其懷從而歌之云云懼不敢占也還自鄭至於貍脤而占之曰余恐死故不敢占今眾繁而從餘三年矣無傷也言之至暮而卒】

濟洹之水贈我以瓊瑰歸乎歸乎瓊瑰盈吾懷【葉】乎

去魯歌【一作師乙歌】

【史記曰孔子相魯齊人遺女樂季桓子受之三日不聴政郊又不致膰爼於大夫孔子遂行宿乎屯而師已送曰夫子則非罪孔子曰吾歌可夫歌云云桓子聞之曰夫子罪我以羣婢故也○史記樂書仲尼正樂以誘世作五章以刺時索隠曰孔子詩曰優哉防哉聊以卒嵗此五章之刺】

彼婦之口可以出走彼婦之謁可以死敗【葉蒲昧反】蓋【家語無蓋字】優哉遊哉維【家語作聊】以卒歳【王肅曰言婦人之口請謁足以憂使人死敗故可以出走也仕不遇故且優遊以卒歳】

臨河歌【見水經注】

【孔子適趙臨河不濟嘆而作歌】

狄水衍兮風揚波【葉班麋反】舟楫顚倒更相加【葉居之反】歸來歸來胡爲斯【狄水名在臨濟舊作秋誤】

楚聘歌【一作大道歌】

【孔叢子曰楚王使使奉金幣聘夫子宰予冉有曰夫子之道至是行矣遂請見問曰太公勤身苦志八十而遇文王孰與許由之賢子曰許由獨善其身者也太公兼利天下者也然今世無文王𨿽有太公孰能識之乃歌曰○楚王昭王也】

大道隠兮禮爲基賢人竄兮將待時天下如一兮欲何之

丘陵歌【陸賈新語作丘公陵歌】

【孔叢子曰哀公使以幣如衛迎夫子而不能賞故夫子作丘陵之歌○注言昏主之道難且險若丘陵然故作是歌以托意】

登彼丘陵峛崺其阪【峛崺﨑嶇也丘陵旣髙且險其阪又﨑嶇相屬丘陵謂王室也阪指諸侯】仁道在邇【一作近】求之若逺遂迷不復自嬰屯蹇喟然回慮題彼泰山【題顧也泰山謂魯也言歷諸國旣無所用復顧魯】郁確其髙梁甫回連枳棘充路陟之無緣將伐無柯患玆蔓延惟以永嘆涕霣潺湲【言公室旣郁確而險大夫又亂如枳棘欲伐去又無斧柯梁甫太山之下小山指三桓也】

蟪蛄歌

【詩含神霧曰孔子歌云云政尙靜而惡嘩也】

違山十里蟪蛄之聲猶尙在耳

鶬鴰歌

【衝波傳有鳥九尾孔子與子夏見之人以問孔子曰鶬也子夏曰何以知之孔子曰河上之歌云云○羅端良曰鶬警霜鶴警露】

鶬兮鴰兮逆毛衰兮一身九尾長兮

孤鶼歌

【類要曰孔子遊於隅山見取薪而哭長梓上有孤鶼乃承而歌之】

彼鳴鶼在巖山之唫【葉其淹反】

獲麟歌

【孔叢子曰叔孫氏之車子鉏商樵於野而獲麟焉眾莫之識以爲不祥棄之五父之衢冉有告曰身而肉角豈天之妖乎夫子往觀焉泣曰麟也麟出而死吾道窮矣乃歌云】

唐虞世兮麟鳯遊今非其時來何求麟兮麟兮我心憂

曳杖歌【一作夢奠歌亦見家語】

【檀弓曰孔子蚤作負手曳杖消揺於門歌云云旣歌而入當戶而坐子貢聞之曰泰山其頺則吾將安仰梁木其壊哲人其萎則吾將安放遂趨而入夫子曰予疇昔之夜夢奠於兩楹之間夫明王不興而天下其孰能宗予予殆將死也蓋寢疾七日而終】

泰山其頽乎梁木其壞【葉】乎哲人其萎乎

原壤歌

【禮記檀弓曰孔子之故人曰原壤其母死夫子之沐槨原壤登木曰久矣予之不托於音也歌云云夫子爲弗聞也而過之○或曰此卽射義所謂貍首逸詩也】

貍首之斑【葉卑連反】然執女手之捲然【貍首之斑言木文之華也捲與拳同如執女手之拳言沐槨之滑膩也】

南蒯歌【一作鄕人飲酒歌】

【左傳曰魯昭公十二年季平子立而不禮於南蒯南蒯以費叛將適費飲鄕人酒鄕人或歌云云○南蒯遺之子季氏費宰】

我有圃生之杞乎從我者子乎去我者鄙乎倍其鄰者恥乎已乎已乎非吾黨之士乎【圃以殖蔬菜枸杞非可食之物圃不宜生以諭蒯也從我謂爲魯不去也子男子之美稱鄰親也已乎決絕之辭也】

成人歌

【禮記檀弓曰成人有其兄死而不爲衰者聞髙子臯爲成宰遂爲衰成人歌曰】

蠶則績而蟹有匡範則冠而蟬有緌兄則死而子臯爲之衰【成魯邑名匡蟹背殻似匡也範蜂也緌謂蟬喙長在腹下此嗤兄死者其衰之不爲兄也】

黃鵠歌

【列女傳曰魯陶嬰者陶明之女也少寡養防孤無彊昆弟紡績爲產魯人或聞其義將求焉嬰聞之恐不得免乃作歌明已之不更二庭也魯人聞之遂不敢復求】

悲夫黃鵠之早寡兮七年不防【葉】宛頸獨宿兮不與眾同夜半悲鳴兮想其故雄天命早寡兮獨宿何傷寡婦念此兮泣下數行嗚呼哀哉兮死者不可忘飛鳥尙然兮況於貞良𨿽有賢雄兮終不同行【葉】

宋城者謳【卽華元歌】

【左傳鄭公子受命於楚伐宋宋華元樂呂禦之戰於大棘宋師敗績囚華元獲樂呂宋人以兵車百乘文馬百駟以贖華元於鄭半入華元逃歸宋城華元爲植巡玏城者謳以譏之華元亦作歌使驂乘者答之役人又復歌之○宣公二年】

睅其目皤其腹棄甲而復於思於思【音腮或如字則來葉黎】棄甲復來【葉睅出日也皤大腹也於思多須貌思古腮字】

驂乘答歌

牛則有皮【葉蒲波反】犀兕尙多棄甲則那【那猶何也𨿽棄甲何害】

役人又歌

從其有皮【葉】丹漆若何【言𨿽有皮無丹亦不能成甲也豈可棄之哉】

澤門之晳謳【一作築者歌】

【左傳宋皇國父爲太宰爲平公築臺於門妨於農收子罕請俟農功之畢公弗許築者謳曰○襄公十七年】

澤門之晳實興我役邑中之黔【音琴】實慰我心【澤門宋東城南門也皇國父白晢而居近北子罕黒色而居邑中】

野人歌

【左傳宋朝與衛夫人南子會於洮野人歌之】

旣定爾婁豬【古音遮】盍歸吾艾豭【婁豬求子豬以諭南子艾豭諭宋朝艾老也豭音加牡豕也】

烏鵲歌【二首見彤管集一作靑陵臺歌見九域志止前一首】

【韓憑戰國時爲宋康王舍人妻何氏美王欲之捕舍人築靑陵臺何氏作烏鵲歌以見志遂自縊死】

南山有烏北山張羅烏自髙飛羅當柰何

烏鵲雙飛不樂鳯凰妾是庶人不樂宋王

韓憑妻答夫歌

其雨淫淫河大水深日出當心【康王得書以問蘇賀賀曰雨淫淫愁且思也河水深不得往來也日當心有死志也俄而憑自殺妻亦死】

飯牛歌【三見一作南山歌】

【淮南子曰寧越欲幹齊桓公困窮無以自達於是爲商旅將任車以商於齊莫宿於郭門外桓公郊迎客夜開門辟任車爝火甚眾越飯牛車下擊牛角而疾商歌桓公聞之曰異哉非常人也命後車載之因授以政○越一作戚蜩笑外稿云此歌不類春秋時人語蓋後世所擬者髙誘注呂氏春秋謂戚所歌乃詩碩防之辭𨿽未見所據亦可驗南山白石之歌誘初未之見也然其辭亦激烈足以動人】

南山矸【音岸葉魚戰反】白石爛【葉郎甸反】生不逢堯與舜禪短布單衣適至骭【音榦葉同矸】從昬飯牛薄夜半【葉彼捲反】長夜漫漫何時旦【葉都捲反】

滄浪之水白石粲中有鯉魚長尺半獘布單衣裁至骭淸朝飯牛至夜半黃犢上阪且休息吾將捨汝相齊國出東門兮厲石斑上有松柏靑且闌麤布衣兮緼縷時不遇兮堯舜主牛兮努力食細艸【葉脞五反】大臣在爾側吾當與爾適楚國【此首見劉向別錄】

齊民歌【見藝文類聚】

【齊桓公飲酒醉遺其冠恥之管仲曰公不雪之以政公曰善因發倉賜貧窮三日而民歌之曰】

公胡不復遺其冠乎

齊臺歌

【晏子春秋曰景公起大臺之役歳寒不巳國人望晏子晏子見公廼坐飲酒樂晏子曰君若賜臣臣請歌之歌曰庶民之言云云歌終喟然流涕公止之曰子殆爲大臺之役夫寡人將速罷之】

凍水洗我若之何太上糜散【古轉入銑】我若之何【廣文選載此詩曰庶民之餒我若之何奉上糜獘我若之何】

穗歌

【晏子春秋曰景公爲長庲庲捨也將欲美之有風雨作公與晏子入坐飲酒致堂上之樂酒酣晏子作歌云云歌終顧而流涕張躬而舞公遂廢酒罷役不果成長庲】

穗乎不得獲秋風至兮殫零落風雨之弗殺【葉所例反】也太上之靡獘也

齊役者歌

【晏子春秋曰景公築長庲之臺晏子侍坐觴三行晏子起舞云云舞三而涕下沾襟景公慙焉爲之罷長庲之役】

歲巳暮矣而禾不獲【葉胡化反】忽忽矣若之何歲已寒矣而役不罷惙惙矣如之何

萊人歌

【左傳哀公五年秋齊景公卒冬十月公子嘉公子駒公子黔奔衞公子鉏公子陽生來奔萊人歌之】

景公死乎不與埋【葉陵之反】三軍之士乎不與謀【葉謨杯反】師乎師乎何黨之乎【師眾也黨所也之往也此哀羣公子失所】

齊人歌

【左傳魯哀公二十一年公與齊侯邾子盟於顧齊人責稽首因歌之○責十七年齊侯爲魯公稽首不見答】

魯人之臯【葉居號反】數年不覺【去聲】使我髙蹈惟其儒書以爲二國憂【葉衣虛反○臯緩也髙蹈猶逺行也言魯人臯緩數年不知答齊稽首使我髙蹈來爲此會二國齊邾也言魯據周禮不肯答稽首令齊邾逺至】

菜芑歌

【史記田常成子與監止俱爲左右相相齊簡公田常心害監止監止幸於簡公權弗能去於是田常復修釐子之政以大斗出貸以小斗收齊人歌之】

嫗乎菜芑歸乎田成子【劉知幾史通曰田常見在而遽呼以諡此之不實昭然可見】

彈鋏歌【三章○一作長鋏歌】

【史記孟嘗君傳馮驩見孟嘗君居傳捨十日孟嘗君問傳捨長曰客何所爲答曰馮先生甚貧惟有一劍耳又蒯緱彈其劍而歌云云孟嘗君遷之幸捨食有魚矣日又問傳捨長答曰客復彈劍而歌云云孟嘗君遷之代捨五日孟嘗君復問傳捨長答曰先生又嘗彈劍而歌云云於是孟嘗君不悅○蒯苦怪反茅之類可爲繩言其劍把無物可裝以小繩纒之也緱音侯謂把劍之處也】

長鋏歸來乎食無魚

右一

長鋏歸來乎出無車

右二

長鋏歸來乎無以爲家【葉政乎反】

右三

松柏歌

【戰國防秦使陳馳誘齊王建入秦遷之共處之松柏之間餓而死齊人怨建聴姦人賔客不蚤與諸侯合從以亡其國歌之云】

松邪柏邪建共者客邪【一本作住建共者客邪共地名屬河內】

古詩紀卷一

欽定四庫全書卷

古詩紀卷二

明馮惟訥撰

古逸第二

歌下

狐裘歌【一作狐裘詩】

【左傳晉侯使士蒍爲二公子築蒲與屈不愼置薪焉夷吾訴之公使讓之士蒍對曰臣聞之無防而慼憂必讐焉無戎而城讐必保焉寇讐之保又何愼焉詩曰懷徳惟寧宗子維城君其修徳而固宗子何城如之三年將尋師焉焉用愼退而賦曰】

狐裘尨茸一國三公吾誰適從【尨茸亂貌言貴服多也公與二子爲三適專主也言城不堅則爲公子所訴爲公所讓堅之則爲固讐不忠故不知所從】

暇豫歌

【國語曰晉優施通於姬姬欲害申生而難裏克優施乃飲裏克酒中飲優施起舞云雲裏克笑曰何謂菀何謂枯優施曰其母爲夫人其子爲君可不謂菀乎其母旣死其子又有謗可不謂枯乎枯且有傷裏克懼乃定中立之計】

暇豫之吾吾【讀如魚】不如鳥烏人皆集於菀【音鬰】巳獨集於枯【暇閒豫樂也吾吾不敢自親之貌言裏克欲爲暇豫事君之道反不敢自親吾吾然其智曾不如鳥烏菀茂木也已裏克也諭人皆與奚齊克獨與申生也】

龍蛇歌【五見】

【史記文公重耳奔狄其後反國賞從亡未及介子推子推欲隠從者憐之乃懸書宮門文公出見之曰此介子推也使人召之亡入緜上山中於是文公環緜上山而封之以爲介推田號曰介山琴集曰士失志操介子推所作也一曰龍蛇歌○呂氏春秋劉向新序皆以爲子推自作詩辭並小異皆錄於後】

有龍矯矯頃失其所五蛇從之周徧天下【葉後五反】龍饑無食一蛇割股龍返其淵安其壌土四蛇入穴皆有處所一蛇無穴號於中野【見說苑】

有龍矯矯遭天譴怒【上聲】三蛇從之一蛇割股二蛇入國厚防爵土余有一蛇棄於艸莽

有龍於飛周徧天下五蛇從之爲之承輔龍反其鄕得其處所四蛇從之得其露雨一蛇羞之橋死於中野【葉上與反見呂氏春秋】

龍欲上天五蛇爲輔龍巳升云四蛇各入其宇一蛇獨怨終不見處所【見史記】

有龍矯矯將失其所有蛇從之周流天下龍旣入深淵得其安所蛇脂盡幹獨不得甘雨【見新序】

舟之僑歌

【說苑曰晉文公出亡舟之僑去虞而從焉文公反國擢可爵者而爵之擢可祿者而祿之舟之僑獨不與焉文公酌諸大夫酒酒酣文公曰二三子盍爲寡人賦乎僑曰君子爲賦小人請陳其辭云云遂歷階而去文公求之不得】

有龍矯矯頃失其所一蛇從之周流天下龍反其淵安寧其處一蛇鬐幹獨不得其所

河激歌

【列女傳曰女娟者趙河津吏之女也簡子南擊楚津吏醉臥不能渡簡子怒欲殺之娟懼持檝走前曰願以防軀易父之死簡子遂釋不誅將渡用檝者少一人娟攘拳操檝而請簡子遂與渡中流爲簡子發河激之歌簡子歸納爲夫人】

升彼河兮而觀淸水揚波兮窅冥冥禱求福兮醉不醒誅將加兮妾心驚罰旣釋兮瀆乃淸妾持檝兮操其維蛟龍助兮主將歸呼來櫂兮行勿疑

段幹木歌

【呂氏春秋曰魏文侯過段幹木之閭而軾之其僕曰君胡爲軾曰此非段幹木之閭歟段幹木蓋賢者也吾安敢不軾其僕曰然則君何不相之於是君請相之段幹木不肯受則君乃致祿百萬而時往館之人相與誦之曰】

吾君好正段幹木之敬吾君好忠段幹木之隆

鄴民歌【一作魏河內歌一作漳水歌】

【史記曰魏襄王以史起爲鄴令引漳水漑鄴以富魏之河內而民作歌云云○風雅逸篇云史起魏文侯時人】

鄴有賢令兮爲史公【葉姑黃反】決漳水兮灌鄴旁終古舄鹵兮生稻粱

楚人誦子文歌

【說苑曰楚令尹子文之族有幹法者廷理聞其令尹之族也釋之子文召廷理而責之遂致其族人於廷理曰不是刑也吾將死廷理懼遂刑其族人國人聞之曰若令尹之公也吾黨何憂乎乃與作歌曰】

子文之族犯國法程廷理釋之子文不聽【平聲】卹顧怨萌方正公平

楚人歌

【說苑曰楚莊王築層臺延石千里延壤百里大臣諫者七十二人皆死矣有諸禦已者遠楚百里而耕謂其耦曰吾將入諫王委其耕而入見莊王遂解層臺而罷民楚人歌之曰】

薪乎菜【葉此禮反】乎無諸禦巳訖無子乎菜乎薪乎無諸禦巳訖無人乎

優孟歌

【史記滑稽傳楚相孫叔敖病且死屬其子曰若貧甪若往見優孟居數年其子窮困負薪逢優孟曰我孫叔敖子也父死時屬我貧困往見優孟孟卽爲孫叔敖衣冠抵掌談語歲餘像孫叔敖楚王置酒優孟前爲壽莊王大驚以爲孫叔敖復生也欲以爲相優孟曰楚相不足爲也孫叔敖爲楚相盡忠爲亷王得以伯今死其子貧困負薪以自飲食必如孫叔敖不如自殺因歌云雲莊王乃召孫叔敖子而封之寢立】

山居耕田苦難以得食起而爲吏身貪鄙者餘財不顧恥辱身死家室富又恐受贓枉法爲姦觸大罪身死而家滅貪吏安可爲也念爲亷吏奉法守職竟死不敢爲非防吏安可爲也【風雅逸篇曰按此無音韻章句而史以爲歌者不可曉豈當時括轉換借歌聲以成之歟史不能述其音但記其義也又曰劉子譏此事之妄幻然此傳以滑稽名乃優孟自爲寓言爾】

忼慨歌【一作楚商歌】

【文章流別孫叔敖碑曰叔敖臨卒將無棺槨令其子曰優孟曾許千金貸吾孟故楚之樂長與相君相善𨿽言千金實不貸也卒後數幸莊王置酒以爲樂優孟乃言孫君相楚之功卽忼慨髙歌涕泣數行下若投首王王心感動覺悟問孟孟具列對卽求其子而加封焉】

貪吏而可爲而不可爲廉吏而可爲而不可爲貪吏而不可爲者當時有污名而可爲者子孫以家成廉吏而可爲者當時有淸名而不可爲者子孫困窮被褐而負薪貪吏常苦富廉吏常苦貧【葉頻眠反】獨不見楚相孫叔敖廉潔不受錢

接輿歌【二見】

【論語楚狂接輿歌而過孔子○列仙傳曰陸通者楚狂接輿也好養生遊諸名山嘗遇孔子而歌云云後入蜀在峩賔山中也】

鳳兮鳳兮何徳之衰往者不可諫來者猶可追巳而巳而今之從政者殆而【殆葉養裏反】

【莊子曰孔子適楚楚狂接輿遊其門曰】

鳳兮鳳兮何如徳之衰也來世不可待往世不可追也天下有道聖人成焉【謂可以成功】天下無道聖人生焉【全生而巳】方今之時僅免刑焉福輕乎羽【葉羽軌反】莫之知載禍重乎地莫之知避巳乎巳乎臨人以徳【葉都木反巳止也以徳自尊而臨人也】殆乎殆乎畫地而趨【古音促言自拘束】迷陽迷陽無傷吾行吾行卻曲無傷吾足【困學紀聞曰胡明仲云荊楚有艸叢生修條野人呼爲迷陽其膚多刺故曰無傷吾行無傷吾足】

孺子歌【二見○文章正宗作滄浪歌】

【孟子曰有孺子歌云云孔子曰小子聽之淸斯濯纓濁斯濯足自取之也○楚辭載此爲漁父歌】

滄浪之水淸兮可以濯我纓滄浪之水濁【葉廚玉反】兮可以濯我足

又滄浪歌【見文子】

混混之水濁可以濯吾足乎泠泠之水淸可以濯吾纓乎

申包胥歌

【吳越春秋曰子胥以吳兵伐楚入郢昭王出奔申包胥乃之秦求救倚哭於秦庭七日七夜口不絕聲哭巳歌云云哀公大驚曰楚有賢臣若此吳猶欲滅之寡人無臣若斯者其亡無日矣爲賦無衣之詩出師而送之】

吳爲無道封豕長蛇以食上國欲有天下政從楚起寡君出在艸澤【葉直扢反】使來告急

被衣歌

【莊子曰齧缺問道乎被衣被衣曰若正汝形一汝視天和將至攝汝知一汝度神將來舍神將爲汝美道將爲汝居汝瞳焉如新生之犢而無求其故其言未卒齧缺睡寐被衣大說行歌而去之○堯之師曰許由許由之師曰齧缺齧缺之師曰王倪王倪之師曰被衣】

形若槁骸心若死灰眞其實知不以故自持媒媒晦晦無心而不可與謀【葉蒲杯反】彼何人哉【葉戕西反故事也物不入於心故曰不以故自持媒媒晦晦芒忽無見也】

楊朱歌

【楊朱之友曰季梁疾大漸其子環而泣之請醫季梁謂楊朱曰汝奚不爲我歌以曉之楊朱歌云云俄而季梁之疾自瘳】

天其弗識【葉施灼反】人胡能覺匪祐自天弗孽由人我乎汝乎其弗知乎醫乎巫乎其知之乎

引聲歌

【古今樂錄曰莊周者齊人也隱於山嶽湣王遣使賫金百鎰聘以相位周謝使者去引聲歌曰】

天地之道近在胸臆呼噏精神以養九徳渴不求飲饑不索食避世守道志潔如玉【葉魚律反】卿相之位難可直當巖巖之石幽而淸涼枕塊寢處樂在其央寒涼回固【一作周】可以久長

王子思歸歌【怨錄】

【楚之王子質於秦作】

洞庭兮木秋涔陽兮艸衰去千乘之家國作咸陽之布衣【庾信哀江南賦灞陵夜獵猶是舊時將軍咸陽思歸無復當時王子蓋用此事】

漁父歌【三章○一作渡伍員歌】

【吳越春秋曰伍子胥逃楚與楚太子建奔鄭晉頃公欲因太子謀鄭鄭知之殺太子建伍員奔吳追者在後至江江中有漁父子胥呼之漁父欲渡因歌云云子胥止蘆之漪漁父又歌云云旣渡漁父視之有饑色曰爲子取餉漁父去子胥疑之乃潛防葦之中父來持麥飯鮑魚羮盎漿求之不見因歌而呼之云云子胥出飲食畢解百金之劍以贈漁父不受問其姓名不答子胥誡漁父曰掩子之盎漿無令其露漁父諾胥行數步漁者覆船自沈於江】

日月昭昭乎寖巳馳與子期乎【一作兮】蘆之漪【越絕載漁父歌云日昭昭侵以施與子期甫蘆之碕】

右一

日巳夕兮予心憂悲月巳馳兮何不渡爲事寖急兮將柰何

右二

蘆中人蘆中人豈非窮士乎【合上章爲韻】

右三

庚癸歌

【左傳魯哀公十三年公會單平公晉定公吳夫差於黃池吳申叔儀作歌乞糧於公孫有山氏有山氏對曰梁則無矣粗則有之若登首山以呼曰庚癸乎則諾○注軍中不得出糧故爲私隱庚西方主谷癸北方主水傳言吳子不與士共饑渴所以取亡也】

佩玉橤兮余無所系之防酒一盛兮余與褐之父睨【去聲】之【橤然服飾偹也巳獨無以爲系佩言吳王不卹下一盛一器也褐寒賤之人言但視不得飲】

紫玉歌

【搜神記曰吳王夫差小女名玉悅童子韓重欲嫁之不得乃結气而死重遊學歸知之往弔於墓側玉形見顧重延頸而歌云】

南山有鳥北山張羅意欲從君讒言孔多悲結成疹歿命【一作身】黃壚命之不造寃如之何羽族之長名爲鳳凰一日失雄三年感傷𨿽有眾鳥不爲匹防故見鄙姿逢君輝光身逺心近何曾暫忘

徐人歌

【劉向新序曰延陵季子將聘晉帶寶劍以過徐君徐君觀劍不言而色欲之季子未獻也然其心巳許之使反而徐君巳死季子於是以劍帶徐君墓樹而去徐人爲之歌】

延陵季子兮不忘故脫千金之劍兮帶丘墓【劉向新序曰季子以劍帶徐君墓樹徐人嘉而歌之曰延陵季子不忘舊故千金之劍以帶丘墓】

越人歌

【劉向說苑曰鄂君子晢泛舟於新波之中乘靑翰之舟張翠蓋會鐘鼓之音畢榜枻越人擁楫而歌於是鄂君乃揄修袂行而擁之舉繡被而覆之○鄂君楚王母弟也】

今夕何夕兮搴洲中流今日何日兮得與王子同舟防羞被好兮不訾詬恥心幾煩而不絕兮得知王子山有木兮木有枝心說君兮君不知

越謠歌

【風土記曰越俗性率朴初與人交有禮封土壇祭以犬雞祝曰】

君乘車我帶笠他日相逢下車揖君擔簦我跨馬他日相逢爲君下【一本作卿𨿽乘車我戴笠後日相逢下車揖我步行卿乘馬后日相逢君當下】

河上歌

【吳越春秋曰楚白喜奔吳吳王闔閭以爲大夫與謀國事吳大夫被離問子胥曰何見而信喜子胥曰吾之怨與喜同子不聞河上歌乎】

同病相憐同憂相捄驚翔之鳥相隨而集瀬下之水因復俱流胡馬望北風而立越燕向日而熈誰不愛其所近悲其所思者乎

烏鳶歌【二章】

【吳越春秋曰越王將入吳與諸大夫別於浙江之上羣臣垂泣越王夫人顧烏鵲啄江渚之蝦飛去復來因歌曰】

仰飛鳥兮烏鳶淩虛兮號翩集洲渚兮優恣啄蝦矯翮兮雲間任厥性兮往還【音旋】妾無罪兮負地有何辜兮譴天颿獨兮西往孰知返兮何年心惙惙兮若割淚兮防懸

彼飛鳥兮鳶烏已回翔兮翕蘇心在專兮素蝦何居食兮江湖徊復翔兮遊颺去復返兮於乎始事君兮去家終我命兮君都終來遇兮何辜離我國兮去吳妻衣褐兮爲婢夫去冕兮爲奴歲遙遙兮難極冤悲痛兮心惻腸千結兮服膺於乎哀兮忘食願我身兮如鳥身翺翔兮矯翼去我國兮心遙情憤惋兮誰識【風雅逸篇注曰吳越春秋作於後漢人所載事多不實此歌依托無疑】

采葛婦歌

【吳越春秋曰越王自吳還國勞身苦心懸膽於戶出入嘗之知吳王好服之被體使國中男女入山采葛作黃絲之布以獻之吳王乃增越之封賜羽毛之飾幾杖諸侯之服越國大悅采葛之婦傷越王用心之苦乃作若之何詩云】

葛不連【一作延】蔓棻臺臺我君心苦命更之嘗膽不苦甘如飴令我采葛以作絲女工織兮不敢遲弱於羅兮輕霏霏號絺素兮將獻之越王悅兮忘罪除【葉魚覊反】吳王歡兮飛尺書【葉商之反】增封益地賜羽奇幾杖茵蓐諸侯儀羣臣拜舞天顏舒【葉同書】我王何憂能不移

若何歌【一作采葛婦歌】

嘗膽不苦味若飴今我采葛以作絲

離別相去辭

【吳越春秋曰越王伐吳國人各送其子弟於郊境之丄作離別相去之辭曰】

躒躁摧長恧兮擢防馭殳所離不降兮以泄我王气蘇三軍一飛降兮所向皆殂一士判死兮而當百夫道祐有徳兮吳卒自屠雪我王宿恥兮威振八都軍伍難更兮勢如貔防行行各努力兮於乎於乎

河梁歌

【吳越春秋曰越句踐旣滅吳覇諸侯號令於齊楚秦晉皆輔周室秦厲公不如命句踐乃選吳越將士西渡河以攻秦秦人懼自引咎越乃還軍軍人悅樂作河梁之詩曰】

渡河梁兮渡河梁舉兵所伐攻秦王孟冬十月多雪霜隆寒道路誠難當陳兵未濟秦師降【胡江反】諸侯怖懼皆恐惶聲傳海內威逺邦稱伯穆桓齊楚莊天下安寧壽考長悲去歸兮河無梁

渡易水歌【一曰荊軻歌】

【史記曰燕太子丹使荊軻刺秦王太子及賔客知其事者皆白衣冠以送之至易水之上旣祖取道髙漸離擊築荊軻和而歌爲變徵之聲士皆垂淚涕泣又前而爲歌云云復爲羽聲忼慨士皆瞠目髮盡上指冠於是荊軻就車而去】

風蕭蕭兮易水寒【葉】壯士一去兮不復還【音旋】

祠洛水歌【一作秦始皇歌】

【古今樂錄曰秦始皇祠洛水有黑頭公從河中出呼始皇曰來受天之寶乃與羣臣作歌】

洛陽之水其色蒼蒼祠祭大澤倐忽南臨【一作徵徵古轉入湯】洛濵醊禱色連三光

秦始皇時民歌【見水經注】

【楊泉物理論曰秦築長城死者相屬民歌云○魏陳琳飲馬長城窟行內四語與此同】

生男愼勿舉生女哺用脯不見長城下尸骸相支拄

甘泉歌【二見】

【三秦記曰始皇作驪山陵周回跨陰盤縣界水背陵鄣使東西流運大石於渭北渚民怨之作甘泉之歌云】

運石甘泉口渭水不敢流千人唱萬人謳金陵餘石大如塸【亦見博物志】

運石甘泉口渭水爲不流千人一唱萬人相鉤金陵下餘石大如土屋【見關中記】

巴謠歌

【茅盈內傳曰秦始皇三十一年九月庚子茅盈髙祖蒙於華山之中乘雲駕鶴白日升天先是時有巴謠歌云云始皇聞謠歌而問其故父老具對曰此仙人之謠歌勸帝求長生之術於是始皇欣然乃有尋仙之志因攺臘曰嘉平】

神仙得者茅初成駕龍上升入太淸時下洲戲赤城繼世而往在我盈帝若學之臘嘉平

古詩紀卷二

欽定四庫全書

古詩紀卷三

明馮惟訥撰

古逸第三

謠【吟附】

康衢謠【一作康衢歌】

【列子曰堯治天下五十年不知天下治與不治與億兆願戴巳與乃防服遊於康衢聞童兒謠云云堯喜問曰誰教爾爲此言童兒曰聞之大夫大夫曰古詩也】

立我烝民莫匪爾極不識不知順帝之則

殷末謠

帝惑妲己玉馬走【葉養裏反】

綏山謠

【列仙傳曰葛由者羌人也周成王時好刻木羊賣之一旦騎羊而入西蜀蜀中王侯貴人遣之上綏山隨之者不復皆得仙道故里諺云】

得綏山一桃𨿽不得仙亦足以豪

黃澤謠

【穆天子傳曰天子東遊於黃澤使宮樂謠云】

黃之池【一作陀】其馬歕沙【歕鶾也善問切沙葉音莎】皇人威儀【葉音俄】黃之澤【葉達各反】其馬歕玉【葉音玨】皇人受【補注作壽】谷【葉同玉谷生也】

白雲謠【三章】

【穆天子傳曰乙丑天子觴西王母於瑤池之上西王母爲天子謠云】

白雲在天山防【陵】自出【葉尺爲反】道裏悠逺山川間之將子無死尙能復來【葉陵之反將請也尙庶幾也】

【天子答之云】

予歸東土和治【一作洽】諸夏【葉後五反】萬民平均吾顧見女比及三年將復而野【葉上與反顧還也復反此野而見汝也】

【天子遂驅升於弇山乃紀丌迹於弇山之石而樹之槐眉曰西王母之山還歸丌世民作憂以吟云○弇山弇玆山日所入也】

比䢐西土【䢐往也】爰居其野虎豹爲羣於【讀曰烏】鵲與處嘉命不遷【言守此一方】我惟帝【帝天帝也】天子大命而不可稱顧世民之恩流涕芔隕吹笙鼓簧中心翔翔【憂無薄也】世民之子惟天之望【所瞻望也】

西王母吟【見海外經】

䢐彼西土爰居其所虎豹爲羣烏鵲與處嘉命不遷我惟帝女彼何世民又將去予吹笙鼓簧中心翺翔世民之子維天之望

周宣王時童謠【史記作童女謠】

【史記曰夏后氏之衰也有二龍止於帝庭而言曰予褒之二君夏帝卜藏其漦歷夏殷莫敢發至厲王之末發而觀之漦化爲黿以入後宮童女遭之而孕生女懼而棄之宣王之時童女謠云云適有夫婦賣是器者宣王使執之逃於道見鄕者所棄妖子哀而收之犇於褒褒人有罪請入棄女於王以贖是爲褒姒幽王嬖之】

檿弧箕服【葉】實亡周國【山桑曰檿弧弓也箕木名服矢房也○列子良弓之子必學爲箕箕蓋矢房舊說以爲簸箕之箕非】

鸜鵒謠

【漢書五行志曰左氏傳魯文成之世童謠也至昭公時有鸜鵒來巢公攻季氏敗出奔齊居外野次幹侯八年死於外歸葬魯昭公名稠公子宋立是爲定公】

鸜之鵒之公出辱之鸜鵒之羽公在外野【葉】往饋之馬【葉牡】鸜鵒跦跦【音誅葉周】公在幹侯徴褰與襦鸜鵒之巢逺哉遙遙稠父防勞宋父以驕鸜鵒鸜鵒往歌來哭【跦跦跳行貌褰袴也襦在外短衣也稠父昭公死外故防勞宋父定公代立故以驕往歌來哭謂昭公生出歌死還哭也】

魯童謠

【家語曰齊有一足之鳥飛集於公朝止於殿前舒翅而跳齊侯怪之使使聘魯問於孔子子曰此鳥名商羊水祥也昔童兒屈腳振肩而跳且謠云云今齊有之其應至矣急告民趨治溝渠修隄防將有大水爲災頃之大霖雨水溢泛諸國傷害民人惟齊有備不敗】

天將大雨商羊鼔儛

晉獻公時童謠

【左氏傳曰晉獻公伐虢圍上陽問於卜偃曰吾其濟乎偃以童謠對曰克之十月丙子旦日在尾月在防鶉火中必是時也冬十二月丙子朔晉滅虢虢公醜奔京師○漢書五行志曰周十二月夏十月也言天者以夏正】

丙之晨龍尾伏辰均服振振取虢之旂鶉之賁賁【音奔】天策焞焞火中成軍虢公其奔【龍尾尾星也日月之會曰辰日在尾故尾星伏不見均同也戎事上下同服振振盛貌鶉鶉火星也賁賁鳥星之體也天防傳說星時近日星微焞焞無光耀也言丙子平旦鶉火中軍事有成功也】

晉惠公時童謠

【漢書五行志曰晉惠公賴秦力得立立而背秦內殺二大夫國人不說及更葬其兄恭太子申生而不敬故詩妖作也後與秦戰爲秦所獲立十四年而死晉人絕之更立其兄重耳是爲文公遂伯諸侯】

恭太子更葬【葉滋郎反】兮後十四年晉亦不昌昌乃在其兄【葉虛王反】

趙童謠

【史記趙幽繆王遷五年代地大動六年大饑民譌言云云七年秦人攻趙趙大將李牧將軍司馬尙將擊之李牧誅司馬尙免趙忽召齊將顏聚代之趙忽軍破顏聚亡去以王遷降○風俗通曰趙遷信秦反閒之言殺其良將李牧而任趙括遂爲所】

趙爲號秦爲笑【平聲】以爲不信視地上【一作之】生毛

楚昭王時童謠

【家語曰楚昭王渡江江中有物大如斗圓而赤直觸王舟舟人取之王怪之使使聘於魯問於孔子孔子曰此萍實也可剖而食之吉祥也惟覇者爲能獲焉使者反王遂食之大美使來以告魯大夫大夫因子遊問曰夫子何以知其然曰吾昔之鄭過乎陳之野聞童謠云云此楚王之應也是以知之】

楚王渡江得萍實大如斗赤如日剖而食之甜如蜜

楚人謠

【史記曰楚懷王爲張儀所欺客死於秦至王負芻遂爲秦所滅百姓哀之爲之語曰】

楚𨿽三戶亡秦必楚【亡秦漢髙帝楚人也】

吳夫差時童謠

【述異記吳王夫差立春宵宮爲長夜之飲造千石酒鐘又作天池池中造靑龍舟日與西施爲水嬉又有別館在句容楸梧成林樂府云云是也】

梧宮秋吳王愁

靈寶謠

【靈寶要略曰昔太上以靈寶五篇眞文以授帝嚳帝嚳將仙封之於鐘山至夏禹巡狩度弱水登鐘山遂得是文後復封之包山洞庭之室吳王闔閭出遊包山見一人自言姓山名隱居闔閭扣之乃入洞庭取素書一卷呈闔閭其文不可識令人賫之問孔子孔子曰丘聞童謠云云闔閭乃尊事之】

吳王出遊觀震湖龍威丈人山隱居北上包山入靈墟乃入洞庭竊禹書天地大文不可舒此文長傳百六初若彊取出防國廬

包山謠【見楊方吳越春秋】

【沈懷逺南越志曰牛女之分楊州之末土也爰有太山寔曰秦望又有石簣峻起立內有金簡玉字】

禹得金簡玉字書藏洞庭包山湖

攻狄謠

【戰國防曰田單攻狄三月而不克齊嬰兒謠云】

大冠若箕修劍拄頥攻狄不能【葉年題反】下壘【一有千字】枯丘【葉袪其反大冠武冠也壘枯丘謂空守一丘爲壘說苑作梧丘地名也通鑑云攻狄不能下壘枯骨成丘】

秦人謠【見張衡西京賦注】

【虞喜志林曰秦穆公夢之天帝所奏鈞天樂賜以金防祚世之業當時有謠云】

天帝醉秦防金誤隕石墜【風雅逸篇注曰張平子曰昔者天帝說秦穆公而覲之饗以鈞天廣樂帝有醉焉乃爲金防賜用此土而剪諸鶉首卽此說也蓋憤亂疾世若詩所謂視天夢夢者】

泗上謠

【水經注周顯王四十二年九鼎淪沒泗淵秦始皇時見於泗水始皇大喜使數千人入水系而行未出龍齒嚙斷其系故泗上爲之謠云】

稱樂太早絕鼎系

三秦記民謠

武功太白去天三百孤云兩角去天一握山水險阻黃金子午蛇盤烏櫳勢與天通【水經注道謠禉溪赤木蛇七曲盤羊烏櫳勢與天通】

河圖引蜀謠

汶阜之山江出其腹帝以會昌神以建福

列女傳引古謠

食石食金鹽可以支常久食石食玉防可以得長壽誦【文心雕龍曰頌主告神義必純美晉輿之稱原田魯民之刺裘鞾直言不詠短辭以諷丘明子髙並諜爲誦斯則野誦之變體寖被乎人事矣】

有焱氏頌

【莊子天運篇北門成問於黃帝曰帝張咸池之樂於洞庭之野云云帝曰天機不張而五官皆備此之謂天樂無言而心說故有焱氏爲之頌曰】

聽之不聞其聲視之不見其形充滿天地苞裹六極【注此乃無樂之樂樂之至也】

輿人誦

【國語曰晉惠公入而背內外之賂輿人誦之云云○惠公獻公庶子夷吾也外秦內裏丕也輿眾也不歌曰誦】

佞之見佞【葉稱因反】果防其田【音與陳同】詐之見詐【葉莊助反】果防其賂得國而狃終逢其咎防田不懲禍亂其興【佞謂裏丕詐謂秦見佞見詐俱謂惠公也防田防賂謂不得其賂地狃也咎謂惠公敗於韓不懲謂丕鄭復欲與秦共納重耳惠公殺之】

恭世子誦

【國語晉惠公攺葬共世子臭達於外國人誦之曰○共世子申生也獻公時申生葬不如禮故攺葬之惠公烝於獻公夫人賈君故申生臭達於外不欲爲無禮者所葬也】

貞之無報【葉敷救反】也孰是人斯而有是臭也貞爲不聽信爲不誠國斯無刑媮居幸生不更厥貞大命其傾威兮懷【葉胡威反】兮各聚爾有以待所歸兮猗兮違兮心之哀【葉於希反】兮歲之二七其靡有微兮若翟公子吾是之依兮鎭撫國家爲王妃兮【貞正也以正葬之而不見聼也信心行之不見誠也刑法也言惠公偸竊居位徼幸而生威畏也懷思也言國人畏惠公思重耳也猗嘆也違去也二七十四歲也微亡也靡有微者亦亡謂子圉也翟公子指重耳時出居於翟也言重耳當覇諸侯爲王妃耦】

輿人誦【一作歌】

【左傳晉侯宋公齊國歸父崔夭秦小子憖次於城濮楚師背酅而捨晉侯患之聼輿人之誦云云○酅屍圭反丘陵險阻名晉侯恐眾畏險故聼其歌誦】

原田每每【平聲】捨其舊而新是謀【音媒髙平曰原諭晉軍羙盛若原田之艸每每然可以謀立新功不足念舊惠】

朱儒誦【一作歌】

【左傳襄公四年邾人莒人伐鄫臧紇救鄫敗於狐駘國人誦之曰】

臧之狐裘【葉渠之反】敗我於狐駘【葉盈之反】我君小子朱儒是使朱儒朱儒使我敗於邾【狐裘大夫之服襄公防弱故曰小子臧紇短小故曰朱儒】

子產誦【二章○一作歌】

【左傳曰鄭子產從政一年輿人誦之云云及三年又誦之】

取我衣冠而褚之取我田疇而伍之孰殺子產吾其與之【褚衣囊也衣冠非法者收之不敢服】

又誦

我有子弟子產誨【古葉志】之我有田疇子產殖【葉時吏反】之子產而死誰其嗣之

孔子誦【二章○辭亦見家語孔叢子】

【呂氏春秋曰孔子始用於魯魯人鷖誦之云云及三月政成化旣行又作誦云云】

麛裘而鞸【葉毗臂反孔叢子作芾下同】投之無戾鞸之麛裘投之無郵【麛鹿子也其皮以爲裘加褐衣以朝天子也芾小貌投棄也戾郵皆罪也】

又誦

衮衣章甫實獲我所章甫衮衣惠我無私【衮衣公侯服也章甫儒冠也】

齊人頌【七略作齊語】

【史記荀卿趙人年五十始來遊學於齊騶衍術迂大而閎辧奭也文具難施淳於髠久與處時有得善言故齊人頌曰】

天口駢談天衍雕龍奭炙轂過髠【史記無天口駢三字駢田駢也騶衍所言五徳終始天地廣大故曰談天騶奭衍之文飾若雕鏤龍文故曰雕龍過字作輠輠者車之盛膏器也炙之𨿽盡猶有餘流言淳於髠智不盡如炙輠也】

古詩紀卷三

欽定四庫全書

古詩紀卷四

明馮惟訥撰

古逸第四

琴操

神人暢

【古今樂錄曰堯郊天地祭神座上有響誨堯曰水方至爲害命子救之堯乃作歌謝希逸琴論曰神人暢堯帝所作○風俗通曰凡琴曲和樂而作命之曰暢憂愁而作命之曰操】

淸廟穆兮承予宗百寮肅兮於寢堂醊禱進福求年丰有【響】在坐防予爲在中欽哉昊天徳不隆承命任禹寫中宮【堂徒紅切吳才老韻引楊諫議銘太尉在漢四世以公於陵正直僕射於唐唐可葉公則堂亦當爲此葉○害一本作害】

南風歌【玉海逸詩】

【家語曰昔者舜彈五弦之琴造南風之詩其詩云云樂書舜歌南風而天下治太史曰南風者生長之音也舜樂好之樂與天地同意得萬國之驩心故天下治也】

南風之薰兮可以解吾民之慍兮南風之時兮可以阜吾民之財兮【慍葉平聲財葉前西反】

南風操

【琴操以爲舜作】

反彼三山兮商嶽嵳峩天降五老兮迎我來歌有黃龍兮自出於河負書圖兮委蛇羅沙案圖觀讖兮閔天嗟嗟擊石拊韶兮淪幽洞微鳥獸蹌蹌兮鳯凰來儀凱風自南兮喟其增悲

思親操

【古今樂錄曰舜遊歷山見鳥飛思親而作此歌】

陟彼歷山兮崔嵬有鳥翔兮髙飛瞻彼鳩兮徘徊河水洋洋兮淸泠深谷鳥鳴兮嚶嚶設罝張罥兮思我父母力耕日與月兮往如馳父母逺兮吾將安歸

襄陵操【一曰禹上會稽】

【書曰湯湯洪水方割蕩蕩懷山襄陵浩浩滔天古今樂錄曰禹治洪水上會稽山顧而作此歌】

嗚呼洪水滔天下民愁悲上帝愈咨三過吾門不入父子道衰嗟嗟不欲煩下民【古音黎】

箕子操【一曰箕子吟】

【古今樂錄曰紂時箕子佯狂痛宗廟之爲墟乃作此歌後傳以爲操】

嗟嗟紂爲無道殺比干嗟重復嗟獨柰何漆身爲癘被髮以佯狂今柰宗廟何天乎天哉欲負石自投河嗟復嗟柰社稷何

岐山操

【琴苑要錄曰岐山操者周太王之所作也太王居邠狄人攻之事之以珠玉犬馬皮幣狄侵不止問其所欲得土地也太王曰土地所以養萬民也吾不爭所用養而害吾所養遂防杖而去之逾梁山而邑乎岐山喟然嘆息援琴而鼓之】

狄戎侵兮土地遷移邦邑適於岐山烝民不憂兮誰者知嗟嗟柰何兮予命遭斯

拘幽操

【古今樂錄曰拘羑里者謂紂拘文王於羑里也】

殷道混混浸濁煩【葉分沿反】兮朱紫相合不別分【葉膚眠反】兮迷亂聲色信讒言兮炎炎之虐使我愆兮【古今樂錄作閻閻之虎使我褰兮虎蓋謂崇侯也】幽閉牢穽由其言兮遘我四人憂勤勤【葉音防】兮【四人謂大顚閎夭防宜生南宮適求美女寶玉白馬朱鬛以獻於紂紂立出西伯○兩山墨談曰此操見通鑑外紀詳其辭意怨誹淺激非文王語也】

文王操【玉海作文王鳯凰歌】

【琴操曰紂爲無道諸侯皆歸文王其後有鳯凰衘書於郊文王乃作此歌】

翼翼翺翔【一作翔翔】彼鳳【一作鸞】凰兮衘書來遊以會【一作命】昌兮瞻天案圖殷將亡兮蒼蒼之【一作昊】天始有萌兮五神連精合謀房兮【一作精連神合謀於房兮】興我之業望來羊兮

克商操【一曰武王伐紂】

【謝希逸琴論曰克商操武王伐紂時制】

上告皇天兮可以行【古葉先韻】乎

越裳操【琴操作越嘗操】

【琴操曰越嘗操周公所作也周公輔成王成文王之王道越嘗重九譯而來獻白雉周公乃援琴而歌之遂受之獻於文王之廟】

於戲嗟嗟非旦之力也乃文王之徳也【一無二也字】

神鳳操【一曰鳯凰來儀玉海作周成王儀鳯歌】

【古今樂錄曰周成王時鳯凰翔舞成王作此歌】

鳳凰翔兮於【玉海云一作舞】紫庭予何徳兮以感靈賴先人兮恩澤臻於胥樂兮民以寧【初學記引此宋符瑞記亦載此臻字作輳】

履霜操

【琴操曰尹吉甫之子伯奇無罪爲母所讒而見逐乃集芰荷以爲衣采楟花以爲食晨朝履霜自傷見放於是以援琴鼓之而作此操○吉甫周宣王時人】

履朝霜兮采晨寒【葉胡千反】考不明其心兮聴讒言孤息別離兮摧肺肝【葉經天反】何辜皇天兮遭斯愆痛沒不同兮恩有偏誰能流顧兮知我寃

別鶴操

【崔豹古今注曰別鶴操商陵牧子所作也娶妻五年而無子父母將爲之攺嬰其妻聞之中夜起倚戶而悲嘯牧子聞之愴然而悲乃援琴而鼔之】

將乖比翼兮隔天端山川悠遠兮路漫漫攬衣不寐兮食【或作辰】忘餐【古今注無三兮字攬衣作防衾】

山操

【琴操曰季桓子受齊女樂孔子欲諫不得退而望魯山作此曲以諭季氏之蔽魯也】

予欲望魯兮山蔽之手無斧柯【葉於離反】柰山何【葉寒餵反】

息鄹操

【孔叢子曰趙簡子使聘夫子將至焉及河聞鳴犢竇犨之見殺也廻輿而旋之衛息鄹爲操云雲家語曰還息於鄒作槃琴以哀之卽此歌也】

周道衰微禮樂陵遲文武旣墜吾將焉歸周遊天下靡邦可依鳳鳥不識珍寶梟鴟眷然顧之慘然心悲巾車命駕將適唐都黃河洋洋攸攸之魚臨津不濟還轅息鄹傷予道窮哀彼無辜翺翔於衛復我舊廬從吾所好其樂只且【風雅逸篇曰按朱子曰孔叢子紀孔子事多失實非東漢人之書琴操一書載堯舜文武孔子之詞尢謬知者可一覽而悟也然其詞猶效古而僞撰者亦出於魏晉人之手相傳旣久姑錄之水經注又載臨河歌事與息鄹將歸序同其詞全異見前】

將歸操

【琴操孔子將西見趙簡子至河而返作將歸操】

翺翔於衞復我舊居從吾所好其樂只且

槃操【事與前同又名息陬操】

幹澤而漁蛟龍不遊覆巢毀卵鳳不翔畱慘予心悲還原息陬

猗蘭操【一曰幽蘭操】

【琴操曰孔子歷聘諸侯諸侯莫能任自衛反魯隱谷之中見薌蘭獨茂喟然嘆曰蘭當爲王者杳今乃與眾艸爲伍止車援琴鼓之自傷不逢時托辭於蘭云】

習習谷風以陰以雨之子於歸逺送於野何彼蒼天不得其所逍遙九州無所定處時人闇蔽不知賢者年紀逝邁一身將老【葉滿補反】

歸耕操【二見】

【琴操曰曾子事孔子十有餘年晨覺眷然念二親年衰養之不備也於是援琴而歌之】

朅來歸耕歷山盤兮以晏父母我心博兮【琴操】

戲欷歸耕來兮安所歸耕歷山盤兮【琴淸英】

雉朝飛操

【崔豹古今注曰雉朝飛者牧犢子所作也齊處士泯宣年五十無妻出薪於野見雉雄雌相隨而飛意動心悲乃作雉朝飛之操以自傷焉其聲中絕○揚雄琴淸英曰衞女傅母之所作也說見樂府詩集】

雉朝飛兮鳴相和雌雄羣逰於山阿我獨何命兮未有家【葉】時將莫兮可柰何嗟嗟莫兮可柰何

水仙操

【琴苑要錄曰水仙操伯牙之所作也伯牙學琴於成連三年而成至於精神寂莫情之専一未能得也成連曰吾之學不能移人之情吾師有方子春在東海中乃賫糧從之至蓬萊山畱伯牙曰吾將迎吾師刺船而去旬時不返伯牙心悲延頸四望但聞海水汨沒山林窅冥羣鳥悲號仰天嘆曰先生將移我情乃援琴而作此歌】

繄洞渭兮流澌濩舟楫逝兮仙不還移形素兮蓬萊山歍欽傷宮仙石還

伯姬引

【琴苑要錄曰伯姬引者保母之所作也伯姬魯女也爲宋共公夫人公薨伯姬執節守貞魯襄公三十年宋宮災伯姬在焉有司請曰火將至矣伯姬曰吾聞婦人夜出不見傅母不下堂逮乎火而死其母自傷行遲悼伯姬之遇災援琴而歌】

嘉名潔兮行彌彰托節鼓兮令躬防歍欽何辜遇斯殃嗟嗟柰何罹斯殃

貞女引【彤管集作處女吟】

【琴苑要錄曰貞女引者魯漆室女之所作也漆室女倚柱悲吟而嘯鄰人謂曰欲嫁耶何吟之悲也漆室女曰嗟乎吾傷民心悲而嘯豈欲嫁哉自傷懷潔而爲鄰人所疑於是褰裳而去之入山林之中見貞女之廟喟然嘆息援琴而歌云云自縊而死系骸骨於林兮附神霛於貞女故曰貞女引樂錄曰魯處女見女貞木而作歌亦謂之女貞木歌○山海經曰太山多貞木典術曰女貞木者少陰之精冬不落葉】

菁菁茂木隱獨榮兮變化垂枝含蕤英兮修身養志建令名兮厥道不同【一作積】善惡幷兮屈躬就濁世疑淸兮【一作屈身身獨去微淸兮】懷忠見疑何貪生兮

思歸引【二見】

【琴苑要錄曰思歸引者衛女之所作也昔衛侯有女邵王聞其賢請聘之未至而王薨太子欲畱之女不聼拘於深宮欲歸不得援琴而歌曲終緼而死】

涓涓泉水流及於淇兮有懷於衞靡日不思執節不移兮行不隳砛軻何辜兮離厥菑嗟乎何辜兮離厥菑【琴苑要錄】

涓涓淇水流於淇兮有懷於衞靡日不思執節不移兮行不詭隨坎坷何辜兮離厥茨【風雅逸篇】

霹靂引

【琴苑要錄曰霹靂引楚商梁之所作也商梁出逰九臯之澤覽漸水之臺引罘罝周於荊山臨曲池而漁疾風霣雹雷電奄冥大水四起霹靂下臻矍然而驚其僕曰孤虛設張八宿相望熒惑於角五星失行此國之大變也君其返國矣於是商梁返室援琴嘆之韻聲激發象霹靂之聲故曰霹靂引楚商梁老或云楚莊王也聲之誤耳】

疾雨盈河霹靂下臻洪水浩浩滔厥天【葉鐵因反】鏗隆愧隱隱闐闐國將亡兮防厥年【葉知林反】

獻玉退怨歌

【琴操曰卞和者楚野民得玉璞以獻懷王王使樂正子占之言玉石以爲欺謾斬其一足懷王死子平王立和復獻之又以爲欺斬其一足平王死子立爲荊王欲獻之恐復見害乃抱玉而哭涕盡繼之以血荊王使剖之中果有玉乃封和爲陵陽侯辭不受而作退怨之歌】

悠悠沂水經荊山【葉輸旃反】精气郁洽谷巖巖中有神寶灼明明【葉謨郎反】穴山采玉難爲功【葉音光】於何獻之楚先王遇王暗昧信讒言【葉魚斤反】斷截兩足離余身俛仰嗟嘆心摧傷紫之亂朱紛墨同【葉徒黃反】空山歔欷涕龍鐘【葉諸良反】天鑑孔明竟以彰沂水滂沛流於汶【葉微勻反】進寶得刖足離分【葉方愔反】斷者不續豈不怨【葉紆云反○風雅逸篇曰此歌出琴操其敍述和事與正史亦異果和所作耶】

琴引

【琴苑要錄曰琴引者秦時倡屠門髙之所作也秦爲無道奢淫不制徵天下美女以充後宮乃縱酒離宮作戲倡優宮女侍者千餘人屠門髙見宮女防妙寵麗於是援琴而歌之作爲離鵠之操曲未及終琴折柱摧音不鳴捨琴而更援他琴以續之云云】

酒坐俱毋往聽吾琴之所言舒長褎似舞兮乃褕袂何曼奏章而卻逢兮願瞻心之所驩借連娟之寒態兮假巵酒酌五般泣諭而妖兮納其聲聲麗顏歌長防兮嘆曰騎美人旖旎紛嬆枻霜羅衣兮羽旄夜褒圭玉珠參差妙麗兮被云髾登髙臺兮望靑挨常羊啖還何厭兮歸來【字訛不可讀俟再攷正】

偕隱歌

【琴淸英曰祝牧與妻偕隱作琴歌云】

天下有道我黻子佩天下無道我負子戴

窮刼之曲【以下不入琴操以其琴歌故附於此】

【吳越春秋曰楚樂師扈子非荊王信讒佞殺伍奢白州犂而寇不絕於境又傷昭王困迫乃援琴爲楚作窮刼之曲】

王耶王耶何乖劣不顧宗廟聽讒孽任用無忌【費無忌也】多所殺誅夷白氏族幾滅二子東奔適吳越【二子謂伍子胥白喜也】吳王哀痛助忉怛垂涕舉兵將西伐伍胥白喜孫武決三戰破郢王奔發畱兵縱騎虜京闕楚荊骸骨遭掘發鞭辱腐屍恥難雪幾危宗廟社稷滅莊王何罪國幾絕卿士淒愴民惻悷吳軍𨿽去怖不歇願王更隱撫忠節勿爲讒口能謗褺

鼓琴歌【一作鼓瑟歌】

【史記趙武靈王夢見處女鼔琴而歌詩云云異日王飲酒樂數言所夢想見其狀吳廣聞之因夫人而內其女娃嬴孟姚也孟姚甚有寵於王是爲惠後】

羙人熒熒兮顏若苕之榮命乎命乎曾無我嬴【言有命祿生遇其時人莫知己貴盛盈滿也】

子桑琴歌

【莊子曰子輿與子桑友而霖雨十日子輿曰子桑殆病矣裹飯而往食之至子桑之門則若歌若哭鼓琴云云子輿入曰子之歌聲何故若是曰吾思夫使我至此極者而不得也父母豈欲吾貧哉天地豈私貧我哉然而至此極者命也】

父邪母邪天乎人乎

相和歌

【莊子曰子桑戶孟子反子琴張三人相與友子桑戶死未葬孔子使子貢往待事焉或編曲或鼓琴相和而歌曰】

嗟來桑戶乎嗟來桑戶乎而巳反其眞而我猶爲人猗

琴女歌

【燕丹子曰荊軻刺秦王右手執匕首左手把其袖秦王曰乞聼琴聲而死琴女奏曲云云王從其計軻不解琴故及於難】

羅縠單衣可掣而絕三尺屛風可超而越鹿盧之劍可負而拔【史記荊軻左手把王之袖而右手持匕首揕之未至身秦王驚自引而起袖絕拔劍劍長操其室時惶急劍堅故不可立拔左右乃曰王負劍負劍遂拔以擊荊軻】

琴歌【三首】

【風俗通曰百里奚爲秦相堂上樂作所賃澣婦自言知音因援琴撫而歌問之乃其故妻還爲夫婦也亦謂之扊扅歌】

百里奚五羊皮憶別時烹伏雌炊扊扅今日富貴忘我爲

百里奚初娶我時五羊皮臨當相別時烹乳雞今適富貴忘我爲

百里奚百里奚母巳死葬南谿墳以瓦覆以柴舂黃藜搤伏雞西入秦五羖皮今日富貴捐我爲

琴歌【見水經注】

【列女傳曰齊人杞梁殖襲莒戰死其妻哭於城下七日而城崩故琴操云殖死其妻援琴作歌】

樂莫樂兮新相知悲莫悲兮生別離

古詩紀卷四

欽定四庫全書

古詩紀卷五

明馮惟訥撰

古逸第五

銘【文心雕龍曰昔帝軒刻輿幾以弼違大禹勒筍簴而招諫成湯盤盂著日新之規武王戶席題必戒之訓周公愼言於金人仲尼革容於敧器則先聖鑑戒其來久矣故銘者銘也觀器必也正名審用貴乎盛徳蓋武仲之論銘也曰天子令徳諸侯計功大夫稱伐若乃飛廉有石廓之錫靈公有蒿裏之諡銘發幽石吁可怪矣趙靈勒迹於番禺秦昭刻傳於華山誇誕示後吁可蔑也】湯盤銘

茍日新日日新又日新

商銘

【國語郭偃曰商之衰也其銘有之○謂銘鼎之戒也】

嗛嗛之徳不足就也不可以矜而祗取憂【葉於救反】也嗛嗛之食不足狃也不能爲膏而祗離咎也【嗛猶小也就歸就也食祿也狃貪也】

丹書

【大戴禮曰武王踐阼三日召士大夫而問焉曰惡有藏之約行之萬世可以爲子孫常者乎皆曰未得聞也召師尙父而問焉曰黃帝顓頊之道存乎意亦忽不可得見與尙父曰在丹書王欲聞之則齋戒三日王端冕尙父亦端冕奉書道書之言云云王惕若恐懼退而爲戒書○記於物以自警戒也卽席幾諸銘是也】

敬勝怠者吉怠勝敬者滅【葉莫筆反】義勝欲者從欲勝義者凶凡事不彊則枉弗敬則不正枉者滅廢敬者萬世【丹書三十九字】

武王銘十七章【俱見大戴禮】

席四端銘【四章】

安樂必敬【前左端銘】無行可悔【前右端銘】一反一側亦不可不志【不志一作以忘後左端銘】殷監【一作所監】不逺視爾所代【後右端銘】

幾銘

皇皇惟敬口口生垢口戕口

鑑銘

見爾前慮爾後

盥盤銘

與其溺於人也寧溺於淵【葉一均反】溺於淵猶可遊也溺於人不可救也【救葉居尢反】

楹銘

毋曰胡殘其旤將然毋曰胡害【葉暇憇反】其旤將大【葉特計反】毋曰胡傷其旤將長【殘害也】

杖銘

惡乎危於忿防惡乎失道於嗜欲惡乎相忘於富貴

帶銘

火滅修容愼戒必恭恭則壽

履屨銘

愼之勞勞則富

觴豆銘

食自杖食自杖戒之防【居妖反】防則逃

戶銘

夫名難得而易失無勤弗志而曰我知之乎無勤弗及而曰我杖之乎擾阻以泥之若風將至必先搖搖【葉夷周反】𨿽有聖人不能爲謀也【杖一作枝】

牖銘

隨天之時以地之財【葉前西反】敬祀皇天敬以先時

劍銘

帶之以爲服動必行徳行徳則興倍徳則崩

弓銘

屈申之義廢興之行無忘自過

矛銘

造矛造矛少間弗忍終身之羞餘一人所聞以戒後世子孫

武王書銘二十章【以下見困學紀聞幷玉海】

【太平禦覽引太公金匱武王曰吾隨師尙父之言因爲書銘隨身自誡】

書冠

寵以著首將身不正遺爲徳咎

書履

行必慮正無懷僥幸

書劍

常以服兵而行道徳行則福廢則覆

書車

自致者急載人者緩取欲無度自致而反

書鏡

以鏡自照則知吉凶【此與太公陰謀所載鏡銘略同而彼義完美矣】

書門

敬遇賔客貴賤無二

書戶

出畏之入懼之

書牖

闚望審且念所得可思所忘

書鑰

昬謹守深察訛

書硯

石墨相著而黑邪心讒言無得污白

書鋒

忍之須臾乃全汝軀

書刀

刀利磑磑無爲汝開

書井

原泉滑滑連旱則絕取事有常賦斂有節

幾銘【以下二章見後漢書崔駰傳注引太公金匱曰吾欲造起居之戒隨之以身】

安無忘危存無忘亡熟惟二者後必無凶

杖銘

輔人無茍扶人無咎

衣銘【以下三章見後漢書朱穆傳注引太公陰謀】

桑蠶苦女工難得新捐故後必寒

鏡銘

以鏡自照見形容以人自照見吉凶

觴銘

樂極則悲沈湎致非社稷爲危

筆銘【以下二章見太平禦覽引太公陰謀】

毫毛茂茂【葉房月反】防水可脫防文不活

箠銘

馬不可極民不可劇馬極則躓民極則敗【葉蒲昧反○困學記聞曰蔡邕銘論謂武王踐阼咨於太師作席幾楹杖器械之銘十有八章參攷金匱陰謀之書則不止於十八章矣書於篇後俾好古者有攷】

周金版銘

【文選注曰太公金匱云云武王曰請著金版○按七略曰太公金版玉匱𨿽近世之文然多善者又抱朴子曰鄭君有玉匱記金版經然巳不可攷姑載於周】

屈一人之下申萬人之上

銅盤銘

【武王封比干墓而作也】

左林右泉前岡後道萬世之靈於焉是保

周嘉量銘

【考工記曰防氏爲量其銘曰】

時文思索允臻其極嘉量旣成以觀四國永啟厥後玆器維則【觀音貫時是也言惟是文徳之君思索以求其理也極中也作爲比量使天下取信而至其中也觀示也】

金人銘

【家語曰孔子觀周入后稷之廟有金人焉三緘其口而銘其背云云孔子旣讀斯文也顧謂弟子曰小子識之此言實而中情而信】

古之愼言人也戒之哉無多言多言多敗無多事多事多患安樂必戒無行所悔勿謂何傷其禍將長勿謂何害其禍將大勿謂不聞神將伺人熖熖不滅炎炎若何涓涓不壅終爲江河綿綿不絕或成网羅毫末不札將尋斧柯誠能愼之福之根也口是何傷禍之門也彊梁者不得其死好勝者必遇其敵盜憎主人民怨其上君子知天下之不可上也故下【葉音戶】之知眾人之不可先也故後【葉下五反】之溫恭愼徳使人慕之執雌持下人莫逾之人皆趨彼我獨守此人皆惑之我獨不徙內藏我知不示人技我𨿽尊髙人莫我害江海𨿽左長於百川以其卑也天道無親常與善人戒之哉

鼎銘

【左傳云宋正考父佐戴武宣三命玆益其故共鼎銘曰】

一命而僂再命而傴三命而俯循墻而走【葉祖】亦莫余敢侮饘於是粥於是以糊余口【葉孔五切】

晉讒鼎銘

【左傳晏嬰曰讒鼎之銘曰○服防曰疾讒之鼎也明堂位所云崇鼎一云讒地名禹鑄九鼎於甘讒之地故云讒鼎】

昧旦丕顯後世猶怠【古音以】況日不悛其能久【葉茍起反】乎

叔邦父簠銘【見博古圖】

叔邦父作簠用徵用行用從君王子子孫孫其萬年無疆

石槨銘

【博物志曰衞靈公葬得石槨銘曰】

不逢箕子靈公奪我裏【一云不馮其子靈公奪而藏之】

泰山刻石銘【文心雕龍曰始皇勒嶽政暴而文澤有疏通之美焉】

【史記曰始皇二十八年東行郡縣上鄒嶧山與魯諸儒生議刻石頌秦徳乃遂上泰山立石封祠祀刻所立石其辭曰】

皇帝臨位作制明法臣下修飭二十有六年初並天下罔不賔服親巡逺方黎民【宋大觀中汶陽劉跂至泰山見其碑模之乃作親逺黎】登玆泰山周覽東極從臣思迹本原事業祗誦功徳治道運行諸產得宜皆有法式大義休明垂於後世順承勿革皇帝躬聖旣平天下不懈於治夙興夜昧建設長利專隆敎誨訓經宣達逺近畢理咸承聖志貴賤分明男女理順愼遵職事昭隔【一作融】內外靡不淸淨施於後嗣化及無窮遵奉遺詔永承重戒

嶧山刻石銘

皇帝立國維初在昔嗣世稱王討伐亂逆威動四極武義直方戎臣奉詔經時不久滅六暴彊【三晉楚燕齊六彊國】二十有六年上薦髙號孝道顯明【葉】旣獻泰成【謂告成於天】乃降專惠親巡逺方登於嶧山羣臣從者咸思攸長追念亂世分土建邦以開事理攻戰日作流血於野自泰古始世無萬數阤及五帝莫能禁止廼今皇帝一家天下兵不復起災害滅除黔首康定利澤長久【葉茍起反】羣臣誦略刻此樂石【石之堅精堪爲樂器者如泗濵浮磬之數】以著經紀

瑯邪臺刻石銘

【史記曰始皇二十八年旣封泰山於是乃並渤海以東過黃腄窮成山登之罘立石頌秦徳焉而去南登瑯邪大樂之畱三月乃徙黔首三萬戶瑯邪臺下復十二歲作瑯邪臺立石刻頌秦徳明徳意曰】

維二十六年皇帝作始端平法度萬物之紀以明人事合同父子聖智仁義顯白道理東撫東土以省卒士事巳大畢乃臨於海皇帝之功勤勞本事上農除末黔首是富普天之下搏心揖志【索隱曰搏古專字左傳云如琴瑟之摶一揖音集】器械一量同書文字日月所照舟輿所載皆終其命莫不得意應時動事是維皇帝匡飭異俗陵水經地憂卹黔首朝夕不懈除疑定法咸知所辟方伯分職諸治經易舉措必當莫不如畫皇帝之明臨察四方尊卑貴賤不逾次行姦邪不容皆務貞良細大盡力莫敢怠荒逺邇辟隱專務肅莊端直惇忠事業有常皇帝之徳存定四極誅亂除害興利致福節事以時諸產繁殖黔首安寧不用兵革六親相保終無寇賊驩欣奉教盡知法式六合之內皇帝之土西渉流沙南盡北戶東有東海北過大夏【葉音戶】人迹所至無不臣者【葉音堵】功蓋五帝澤及牛馬【葉姥】莫不受徳各安其宇維秦王兼有天下立名爲皇帝乃撫東土至於瑯邪列侯武成侯王離列侯通武侯王賁倫侯【索隱曰爵卑於列侯無封邑者倫類也亦列侯之類】建成侯趙亥倫侯昌武侯成倫侯武信侯馮母擇丞相隗林【一作狀】丞相王綰卿李斯卿王戊五大夫趙嬰五大夫楊樛從與議於海上曰古之帝者地不過千里諸侯各守其封域或朝或否相侵防亂殘伐不止猶刻金石以自爲紀古之五帝三王知教不同法度不明假威鬼神以欺逺方實不稱名故不久長其身未歿諸侯倍叛法令不行今皇帝並一海內以爲郡縣天下和平昭明宗廟體道行徳尊號大成羣臣相與誦皇帝功徳刻於金石以爲表經

之罘山刻石銘

【史記二十九年始皇東遊登之罘刻石其辭曰】

維二十九年時在中春陽和方起皇帝東遊巡登之罘臨照於海從臣嘉觀原念休烈追誦本始大聖作治建定法度顯著綱紀外敎諸侯光施文惠明以義理六國回辟貪戾無厭虐殺不巳皇帝哀眾遂發討師奮揚武徳義誅信行威燀【充善反】旁達莫不賔服烹滅彊防振救黔首周定四極普施明法經緯天下永爲儀則大矣哉宇縣之中承順聖意【索隱曰協韻音憶】羣臣誦功請刻於石表垂於常式

之罘東觀銘

維二十九年皇帝春遊覽省逺方逮於海隅遂登之罘昭臨朝陽觀望廣麗從臣咸念原道至明【葉】聖法初興淸理疆內外誅防彊武威旁暢振動四極禽滅六王闡並天下菑害絕息永偃戎兵【葉逋旁反】皇帝明徳經理宇內視聽不怠【索隱曰怠協旗疑韻怠音銅綦反故國語範蠡曰得時不怠時不再來亦以怠與臺爲韻】作立大義昭設備器咸有章旗職臣遵守各知所行事無嫌疑黔首攺化逺爾同度臨古絕尢【葉盈之反】常職旣定後嗣循業長承聖治羣臣嘉徳祗誦聖烈請刻之罘【葉貧悲反】

碣石刻石銘

【史記三十二年始皇之碣石使燕人盧生求羨門髙誓刻石門壊城郭決通隄防其辭曰○徐廣云石門一作盟門】

遂興師旅誅戮無道爲逆滅息武殄防逆文復【一作優】無罪庶心咸服惠論功勞賞及牛馬恩肥土域皇帝奮威徳並諸侯初一泰平墮壊城郭決通川防夷去險阻地勢旣定黎庶無繇天下咸撫男樂其疇女修其業事各有序恵被諸產久【一作分】並來田莫不安所羣臣誦烈請刻此石垂著儀矩

會稽山刻石銘

【史記三十七年十月始皇出遊上會稽祭大禹望於南海而立刻石頌秦徳其文曰】

皇帝休烈平一宇內徳惠修長三十有七年親天下周覽逺方遂登會稽宣省習俗黔首齋莊羣臣誦功本原事迹追首髙明【葉】秦聖臨國始定刑名顯陳舊章初平法式審別職任以立恆常六王專倍貪戾慠猛率眾自彊防虐恣行負力而驕數動甲兵【葉】陰通間使以事合從行爲辟方內飾詐謀外來侵邊遂起禍殃義威誅之殄息防悖亂賊滅亡聖徳廣宻六合之中被澤無疆皇帝並宇兼聽萬事逺近畢淸運理羣物考驗事實各載其名貴賤並通善否陳前靡有隱情餙省【一作非】宣義有子而嫁倍死不貞防隔內外禁止淫佚男女潔誠夫爲寄豭殺之無辠男秉義程妻爲逃嫁子不得母咸化廉淸大治濯俗天下承風防被休經皆遵軌度和安惇勉莫不順令【葉平聲】黔首修潔人樂同則嘉保太平後敬奉法常治無極輿舟不傾從臣誦烈請刻此石光垂休銘

古詩紀卷五

欽定四庫全書

古詩紀卷六

明馮惟訥撰

古逸第六

箴【文心雕龍曰箴者所以攻疾防患諭箴石也斯文興盛於三代夏商二箴餘句頗存及周之辛甲百官箴一篇體義備焉迄至春秋微而

未絕故魏絳諷君於后羿楚子訓民於在

勤】堯戒

【淮南子人間訓堯戒曰】

戰戰栗栗日謹一日人莫躓於山而躓於垤【葉徒吉反】

夏箴

【汲冡周書文傳解曰文王受命九年時維暮春在鄗召太子發曰吾語汝所保所守厚徳廣惠忠信愛人君子之行夏箴曰】

中不容利民乃外次【孔晁注夏禹之箴戒書也利福業次捨於田】

夏箴

【汲冡周書文傳解曰開皇曰土廣無守可襲伐土狹無食可圍竭二禍之來不稱之災天有四殃水旱饑荒非務積聚何以備之夏箴曰○開皇古書名也】

小人無兼年之食遇天饑妻子非其有也大夫無兼年之食遇天饑臣妾輿馬非其有也國君無兼年之食遇天饑百姓非其有也【注古者國家三年耕必有一年之儲非其有言流亡也】戒之哉弗思弗行至無日矣【有十年之積者王有五年之積者覇無一年之積者亡】

商箴【見玉海】

【呂氏春秋名類篇商箴云】

天降災布祥並有其職【以言禍福人或召之也】

虞箴

【左傳曰魏莊子謂晉侯曰昔周辛甲之爲大史命百官箴王闕於虞人之箴曰○按古史辛甲武王時太史也】

芒芒禹迹畫爲九州經啟九道【葉徒口反】民有寢廟獸有茂【一作丰】艸【葉此茍反】各有攸處徳用不擾【葉忍九反】在帝夷羿冒於原獸【葉如九反冒貪也】忘其國卹而思其麀牡武不可重【去聲】用不恢於夏家【葉攻乎反】獸臣司原敢告僕夫

大正箴

【汲冡周書嘗麥解曰維四年孟夏之初祈禱於宗廟乃嘗麥於太祖卽假於太宗少宗少祕於社太史防刑書九篇以升授大正爰箴大正曰】

欽之哉諸正敬功爾頌審三節無思民因順爾臨獄無頗正刑有掇夫循乃徳式監不逺以有此人保寧爾國克戒爾服世世是其不殆維公咸若

楚箴【見玉海】

民生在勤勤則不匱

弟子職【八章】

【困學記聞曰弟子職漢志附於孝經朱子謂疑是作內政時士之子常爲士因作此以敎之又曰大戴記之夏小正管子之弟子職孔叢子之小爾雅古書之存者三子之力也】

先生施教弟子是則溫恭自虛所受是極見善存之聞義則服【葉】溫柔孝弟毋驕恃力志毋虛邪行必正直遊居有常必就有徳顏色整齊中心必式夙興夜昧衣帶必飭朝益莫習小心翼翼一此不懈是謂學則

右學則

少者之事夜寐蚤作旣拚盥潄執事有恪攝衣共盥先生乃作沃盥徹盥泛拚正席【葉祥籥反】先生乃作出入恭敬如見賔客【葉恪】危坐鄕師顏色無怍

右蚤作

受業之紀必由長始一周則然其餘則否【葉鄙】始誦必作其次則巳凡言與行思中以爲紀古之將興者必由此始後至就席狹至則起若有賔客【葉恪】弟子駿作對客無讓【葉平聲】應旦遂行【葉杭】趨進受命所求𨿽不得必以反命反坐復業若有所疑捧手問之師出皆起

右受業對客

至於食時先生將食弟子饌饋攝袵盥潄跪坐而饋置醬錯【集作醋】食陳膳毋悖凡置彼食鳥獸魚鼈必先菜羮【葉郎】羮胾中別胾在醬前其設要方飯是爲卒左酒右醬【葉漿】告具而退捧手而立【未葉】三飯二斗左執虛豆右執挾七周旋而貳惟嗛之視同嗛以齒周而有始柄尺不跪是謂貳紀先生巳食弟子乃徹趨走進潄拚前板【一作斂】祭【一韻未葉】

右饌饋

先生有命弟子乃食以齒相要坐必盡席飯必捧擥羮不以手亦有據膝無有隱肘旣食乃飽循咡覆手振袵掃席【葉若】巳食者作摳衣而降旋而鄕席【葉同上】各徹其餽如於賔客旣徹並器乃還而立

右乃食

凡拚之道實水於盤攘臂袂及肘堂上則播灑室中握手執箕膺揲厥中有帚入戶而立其儀不忒執帚下箕倚於戶側凡拚之紀必由奧始俯仰磬折拚毋有徹拚前而退聚於戶內坐板排之以葉適巳實帚於箕先生若作乃興而辭坐執而立遂出棄之旣拚反立是協是稽

右灑掃

莫食復禮昬將舉火執燭隅坐錯總之法橫於坐所【葉防果反】櫛之遠近乃承厥火居句如矩蒸間容蒸然者處下【葉戶】捧椀以爲緒右手執燭左手正櫛有墮代燭交坐無倍尊者【葉渚】乃取厥櫛遂出是去【上聲○譚苑云此弟子執燭之禮也古者無燭以人執燭檀弓曾子疾革童子執燭是也烝薪也椀楚辭所謂懸火今之提燈櫛舊本作卽葉音燼櫛卽皆假借字正作從火從収與眘同音音燼朕媵送字皆以說文�字解云聲】

右執燭

先生將息弟子皆起敬奉枕席問何所趾俶袵則起有常則否【葉鄙】先生旣息各就其友【葉以】相切相磕各長其儀【葉五向反】周而復始謂弟子之紀

右退習【或分有常則否以上爲請袵下爲退習今從管子合爲一章】

祝辭

伊耆氏蠟辭

【禮記郊特牲曰天子大蠟八伊耆氏始爲蠟蠟也者索也歲十二月合聚萬物而索饗之也○炎帝神農氏其初國伊繼國耆合而稱之故又號曰伊耆氏或曰堯也文心雕龍曰昔伊祈氏始蠟以祭八神其辭云云則上皇祝文愛在玆矣舜之祠田云云利民之志頗形於言矣】

土反其宅【葉逺各反】水歸其壑昆虫毋作艸木歸其澤【葉達各反○此祝詞也宅猶安也土安則無崩圯水歸則無泛溢昆虫謂螟蝗之屬艸木各歸根於藪澤不得生於耕稼之土也】

舜祠田辭【見文心雕龍】

荷此長耜耕彼南畝四海俱有

桑林禱辭

【荀子大略篇湯旱而禱云云何不雨至斯極也】

政不節【葉卽字】與使民疾與宮室崇與婦謁盛【葉平聲】與苞苴行與讒夫興與

成王冠頌【二見】

【家語孔子冠者武王崩成王年十三而嗣立周公攝政以治天下冠成王而朝於祖以見諸侯周公命祝雍作頌曰】

令月吉日王始加元服去王幼志服【一作心是】衮職欽若昊命六合是式率爾祖考永永無極

【大戴禮成王冠周公使祝雍祝王曰達而勿多也祝雍曰】

使王近於民逺於佞【葉禰因反】嗇於時惠於財【葉前西反】親賢而使能【葉音泥】

士冠辭【八章】

【儀禮士冠禮始加祝云云○始加緇布冠服端爵鞸】

令月吉日始加元服【葉蒲北反】棄爾幼志順爾成徳壽考惟褀介爾景福【葉筆助反】

【再加祝云云○再加皮弁服素積素鞸】

吉月令辰乃申爾服【葉】敬爾威儀淑愼爾徳眉壽萬年永受胡福【胡遐也】

【三加祝云云○三加爵弁服纁裳靺鞈】

以歲之正以月之令咸加爾服【葉】兄弟具在以成厥徳黃耉無疆受天之慶【葉墟羊反】

【醴辭云云○三加畢賔醴冠者】

甘醴惟厚嘉薦令芳拜受祭之以定爾祥承天之休壽考不忘

【醮辭云云○若不醴則醮注醴禮簡尙質也醮禮繁尙文也醮亦賔醴冠者冠有三加故三醮也】

防酒旣淸嘉薦亶時始加元服兄弟具來【葉力之反】孝友時格永乃保之

【再醮曰】

防酒旣湑嘉薦伊脯乃申爾服禮儀有序祭此嘉爵承天之祜

【三醮曰】

防酒令芳籩豆有楚咸加爾服肴升折爼承天之慶【葉】受福無疆

【字辭云云○旣醴冠者見毋出賔字之】

禮儀旣備【葉筆力反】令月吉日昭告爾字【葉玆】爰字孔嘉【葉居之反】髦士攸宜宜之於假【葉古】永受保之曰伯某父【仲叔季惟其所當】

祭禮嘏辭

【儀禮少牢饋食曰主人酳屍屍酢主人佐食取黍授屍屍執以命祝祝受以東北靣嘏主人曰】

皇屍命工祝承致多福無疆於女孝孫來【讀曰釐賜也亦若賚】女孝孫【葉須因反】使女受祿於天【葉鐡因反】宜稼於田【葉地因反】眉壽萬年【葉禰因反】勿替引之【此諸侯之大夫祭禮也】

周祭天辭【以下三章俱見大戴禮】

【文心雕龍曰周之太祝掌六祀之辭是以庶物咸生陳於天地之郊旁作穆穆唱於迎日之拜】

皇皇上天照臨下土集地之靈降甘風雨【禮運曰地秉陰竅於山川】庶物羣生各得其所靡今靡古【言覆施均】維予一人某敬拜皇天之祜【古祝辭則云嗣王某或曰一人某王者親告之辭也】

祭地辭

薄薄之土承天之神【薄旁薄也易曰乃順承天也】興甘風雨庶卉百谷莫不茂者【葉掌與反】旣安且寧維予一人某敬拜下土之靈

迎日辭【困學記聞曰迎日辭亦見尙書大傳】

維某年某月上日【年謂太歲所在月正月也其天地祝辭皆爾省文故日下明之也】明光於上下勤施於四方旁作穆穆維予一人某敬拜迎於郊以正月朔日迎日於東郊【古者帝王以正月朝聘率有司迎日於東郊也所以爲萬品先而尊事天也】

祭侯辭【二見】

【考工記曰梓人爲侯張皮侯而棲鵠則春以功張五采之侯則逺國屬張獸侯則王以息燕祭侯之禮以酒酺醢其辭曰】

惟若寧侯毋或若女不寧侯不屬於王所故抗而射女彊飲彊食貽女曾孫諸侯百福【考工記○若汝也寧安也侯之爲物捍內蔽外有諸侯之象焉故假以爲戒敕諸侯之辭言汝當安爲諸侯下若字訓如蓋責之曰母如此等不寧之侯不服屬於天子之所故立而射之也彊飲彊食祝神之辭勉之使飲食也旣飲食醉飽當以百福遺女曾孫之爲諸侯也】

嗟爾不寧侯爲爾不朝於王所故亢而射女彊食爾食曾孫侯氏百福【大戴禮】

田者祝【二見】

【史記淳於髠傳齊威王使髠於趙請兵禦楚賫金百斤車馬十駟髠仰天大笑冠纓索絕王曰先生少之乎髠曰臣從東方來見道傍有禳田者操豚蹄酒一盂而祝云云臣見其所持者狹而所欲者奢故笑之】

甌窶滿篝【葉斤敷反】污邪滿車五穀蕃熟穰穰滿家【葉攻乎反○篝籠也污邪下地田也】

蟹螺者宜禾污邪者滿車五防蕃熟穰穰滿家【荀子注載此事其辭全異蟹螺髙地也】

越羣臣祝【二章】

【吳越春秋曰越王勾踐五年與大夫種範蠡入臣於吳羣臣皆送至浙江之上臨水祖道軍陳固陵大夫文種前爲祝其詞曰】

皇天祐助前沈後揚禍爲徳根憂爲福堂威人者滅服從者昌王離牽致其後無殃君臣生離感動上皇眾夫悲哀莫不感傷臣請薄脯酒行二觴

太王徳壽無疆無極乾坤受靈神只輔翼我王厚之祉祐在側徳銷百殃利受其福去彼吳庭來歸越國

越王壽吳王辭

【吳越春秋曰吳王旣釋越王之囚大縱酒於文臺爲越王設北靣之坐羣臣皆以客禮事之於是範蠡與越王俱起爲吳王壽其詞曰】

皇在上令昭下四時並心察慈仁者太王躬親鴻恩立義行仁九徳四塞威服羣臣於乎休哉傳徳無極上感太陽降瑞翼翼太王延壽萬歲長保吳國四海咸承諸侯賔服觴酒旣升永受萬福

大夫種祝越王辭【二章】

【吳越春秋曰越王旣滅吳覇諸侯置酒文臺羣臣爲樂大夫種進祝酒其辭曰】

皇天祐助我王受福良臣集謀我王之徳宗廟輔政鬼神承翼君不忘臣臣盡其力上天蒼蒼不可掩塞觴酒二升萬福無極

我王仁賢懷道抱徳滅讐破吳不忘返國賞無所恡羣邪杜塞君臣同和福祐千億觴酒二升萬歲難極繇辭

夏后鑄鼎繇

【困學記聞曰大卜三兆其頌皆千有二百夏后鑄鼎繇云云懿氏占成季卜曰間於兩社爲公室輔驪姬繇衞侯繇曰如魚竀尾衡流而方羊裔焉漢文兆曰大橫庚庚余爲天王夏啟以光皆繇也】

逢逢白雲一南一北一西一東九鼎旣成遷於三國

懿氏繇

【左傳曰懿氏卜妻陳敬仲其妻卜之云云懿氏陳大夫卜以女妻敬仲】

鳳凰於飛和鳴鏘鏘有嬀之後將育於姜五世其昌並於正卿【葉墟羊反】八世之後莫之與京【葉居良反○嬀陳姓姜齊姓並於正卿卽桓子大於齊莫之與京謂成子得政】

伐驪繇

【國語晉獻公卜伐驪戎史蘇卜之曰勝而不吉公曰何謂也對曰遇兆曰】

挾以衘骨齒牙爲猾戎夏交猝【挾猶會也骨所以鯁刺入也猾弄也齒牙爲猾以象讒口之爲害也此爲伐戎獲驪姬亂晉之兆】

驪姬繇

【晉獻公欲以驪姬爲夫人卜之不吉筮之吉公曰從筮卜人曰筮短長不如從長且其繇曰】

專之渝【葉夷周反】攘公之羭【葉同渝】一薰一蕕十年尙猶有臭【葉醜鳩反渝變也攘除也羭美也言變乃除公之美十年有臭言善易消惡難除也】

伯姬繇

【左傳晉獻公筮嫁伯姬於秦遇歸妹之暌史蘇占之曰不吉其繇曰】

士刲【苦圭反】羊亦無衁【音荒】也女承筐亦無貺也【周易歸妹上六爻辭上六無應所求不獲故下刲無血上承無實不吉之象也】西鄰責言不可償也【將嫁女於西而遇不吉之卦故知有責讓之言不可以償報】歸妹之暌猶無相也【暌乖離之象相助也】震之離亦離之震【二卦變而气相通】爲雷爲火爲嬴敗姬【嬴秦姓姬晉姓火動熾而害其母故爲女嫁反害其家之象】車說其輹火焚其旗不利行師敗於宗丘【葉丘於反○震爲車離爲火上六爻在震則無應故車脫輹在離則失位故火焚旗言皆失車旗之用也車敗旗焚故不利行師火還害母故敗在宗邑】歸妹暌孤防張之弧【此暌上九爻辭也處暌之極失位孤絕故遇冦難而有弓矢之警】侄其從姑【震爲木離爲火火從木生離爲震妹於火爲姑謂子圉質秦】六年其逋逃歸其國而棄其家【葉攻乎反家謂子圉婦懷嬴】明年其死於髙梁之虛【惠公死之明年文公入殺懷公於髙梁髙梁晉地】

鄢陵繇

【左傳成公十六年晉侯將伐鄭鄭人使去於楚楚子救鄭六月晉楚遇於鄢陵公筮之史曰吉其卦遇復曰】

南國防射其元王中厥目【復陽長之卦陽起於子南行催陰離受其咎離爲諸侯又爲目陽气激南飛矢之象】

孫文子繇

【左傳襄公十年衛侯救宋師於襄牛鄭皇耳帥師侵衛楚令也孫文子卜追之獻兆於定姜姜氏問繇云云姜氏曰徵者防雄禦冦之利也大夫圖之衞人追之獲鄭皇耳於犬邱○孫文子衞大夫定姜衞定公夫人】

兆如山陵【葉良中反】有夫出徵而防其雄

誄【文心雕龍曰尼父卒哀公作誄觀其憖遺之切嗚呼之嘆𨿽非叡作古式存焉至柳妻之誄惠子則辭哀而韻長矣】

孔子誄【二見】

昊天不弔不憖遺一老【葉朗口反】俾屛餘一人以在位防防余在疚嗚呼哀哉尼父【葉扶缶反】無自律【左傳注曰律法也言防尼父無自以爲法】

天不遺耆老若相予位焉嗚呼哀哉尼父【檀弓】

柳下惠誄

【列女傳柳下惠死門人將誄之妻曰將誄夫子之徳耶則二三子不如妾知之也乃誄曰】

夫子不伐【葉扶廢反】兮夫子之不竭【葉去例反】兮夫子之信誠而與人無害【葉假憇反】兮柔屈從俗不彊察【葉子例反】兮防恥救民徳彌大【葉徒帝反】兮𨿽遇三黜終不獘兮豈弟君子永能厲兮嗟呼惜哉乃下世兮庶幾遐年今遂逝兮嗚呼哀哉防神泄【葉私吏反】兮夫子之諡宜爲惠兮

古詩紀卷六

欽定四庫全書卷

古詩紀卷七

明馮惟訥撰

古逸第七

雜辭

岣嶁碑

【徐靈期衡山記云夏禹導水通瀆刻石書名山之髙王象之輿地記云禹碑在岣嶁峯又傳在衡山縣云宻峯宋嘉定中蜀士因樵人引至其所以紙蹋其碑七十二字刻於防門觀中後俱亡】

承帝曰嗟翼輔佐卿州渚【一釋水處】與登鳥嘼之門參身宏流【一釋魚池】而明發爾興久旅忘家宿嶽麓庭智營形析心罔弗辰往求平定華嶽泰衡宗防事裒勞余伸禋郁塞昬徙南瀆衍亨【一釋南慕昌言】衣制食備萬國其寧竄舞永奔

禹玉牒辭

祝融司方發其英沐日浴月百寶生

投壺辭【二章】

【左傳晉侯以齊侯宴中行穆子相投壺晉侯先穆子云雲中之齊侯舉矢云云亦中之昭公十二年】

晉穆子

有酒如淮有肉如坻寡君中此爲諸侯師

齊景公

有酒如澠有肉如陵寡君中此與君代興

渾良夫噪

【左傳衞侯夢於北宮見人登昆吾之觀被髮北靣而噪曰○哀公十五年衞蒯聵爲太子與渾良夫盟曰茍使我入獲國服冕乘軒三死無與良夫與太子廹孔悝逐輒自立是爲莊公十六年衞侯謂渾良夫曰吾繼先君而不得其器若之何良夫代執火者而言曰疾與亡君皆君之子也召之而擇材焉可也若不材器可得也豎告太子太子使五人輿假從已刼公而彊盟之且請殺良夫公曰其盟免三死曰請三之後有罪殺之公曰諾哉十七年春衞侯爲虎幄於借圃成求令名者而與之始食焉太子請使良夫良夫乘衷甸兩牡紫衣狐裘至袒裘不釋劍而食太子使牽以退數之以三罪而殺之】

登此昆吾之虛緜緜生之瓜餘爲渾良夫叫天無辜【緜緜瓜初生也良夫善已有以小成大之功若之初生謂使衞侯得國也本盟免三死而並數一時之事殺之故自謂無辜】

狐援辭【二章】

【呂氏春秋曰狐援說齊湣王王不受狐援出而哭五日其辭云云齊王問吏曰哭國之法若何吏曰斮王曰行法狐援乃言云云】

先出也衣絺【一作繒】紵後出也滿囹圄吾今見民之洋洋然東走而不知所處【一作吾見今之人洋洋東走而不知所處】

有人自南方來鮒入而鯢居使人之朝爲艸而國爲墟殷有比干吳有子胥齊有狐援已不用若言又斮之東閭每斮者以吾參夫二子者乎

士卒昌【一曰相士卒】

【戰國防曰田單攻狄不克懼問魯仲連仲連曰將軍之在卽墨坐則織簣立則杖鍤爲士卒昌云云當此之時將軍有死之心士卒無生之气聞若言莫不揮泣奮臂而欲戰此所以破燕也】

無可往矣宗廟亡矣今日尙矣歸何黨矣【皆葉平聲戰國防注曰尙近也通鑑作無可往矣宗廟亡矣今日尙矣歸於何黨矣注曰尙庶幾也言單於其時蓋言曰今日之事尙庶幾焉黨類也言戰有勝負不死則降將歸於何類也】

成相雜辭【三章】

【朱子曰成相者楚蘭陵令荀卿子之所作也此篇在漢志號成相雜辭凡二章雜陳古今治亂興亡之效托聲詩以風時君相者助也舉重勸力之歌史所謂五羖大夫死而舂者不相杵是也卿學要爲不醇粹其言精神相及爲聖人意乃近於黃老而復後王君論五者或頗出入申商間此其所以傳不一再而爲督責坑焚之禍也】

請成相世之殃愚闇愚闇墮賢良人主無賢如瞽無相何倀倀【相葉平聲墮詐規反倀醜羊反狂惑之貌】請布基愼聖人愚而自專事不治主忌茍勝羣臣莫諫必逢災【愼讀爲順人葉兒治葉平聲災葉滋】論臣過反其施尊主安國尙賢義拒諫飾非愚而上同國必禍【過葉規義葉平聲禍葉許規及論論而治之也言治臣下之過者必當自省而反其所爲愚而上同謂自愚暗又欲使人同己也】曷謂罷國多私比周還主黨與施逺賢近讒忠臣蔽塞主勢移【罷讀爲疲還繞也】曷謂賢明君臣上能尊主愛下民主誠聽之天下爲一海內賔【賢葉胡鄰及謂賢臣也】主之孽讒人達賢能遁逃國乃蹷愚以重愚闇以重闇成爲桀紂世之災妬賢能飛廉知政任惡來卑其志意大其園囿髙其臺【能葉奴來及惡來飛廉之子父子俱以材力事紂】武王怒師牧野紂卒易鄕啟乃下武王善之封之於宋立其祖【怒葉上聲野葉上與反鄕讀爲向啟微子名下葉音戶降也】世之衰讒人歸比干見刳箕子累武王誅之呂尙招麾殷民懷【刳音枯累讀爲縲懷胡威反】世之禍惡賢士子胥見殺百里徙穆公得之彊配五伯六卿施【禍葉許詭反六卿天子之制春秋時大國亦僣置六卿六卿施言施六卿也施葉上聲】世之愚惡大儒逆斥不通孔子拘展禽三絀春申道綴基畢輸【綴輟同止也輸傾委也】請牧基賢者思堯在萬世如見之讒人罔極險陂傾側此之疑【陂與防同言賢者必常見思𨿽久不忘但讒人必欲毀之使人君疑於此人也】基必施辧賢罷文武之道同伏戲由之者治不由者亂何疑爲【戲羲同】凡成相辧法方至治之極復後王愼墨季惠百家之說誠不祥【後王當時之王謂當自立復爲一王之法不必泥古也愼愼到墨墨翟惠惠施季季梁季梁楊朱之友也祥善也一作詳】治復一修之吉君子執之心如結眾人貳之讒夫棄之形是詰【結葉吉眾人則不能復一讒夫則兼棄之但詰問治之形狀言侮慢也或曰形當作刑如此之人皆當以刑詰之也】水至平端不傾心術如此象聖人【闕一字】而有執直而用枻必參天【枻余制反天葉鐵因反枻引也未詳】世無王窮賢良防人芻豢仁人糟糠禮樂滅息聖人隱伏墨術行【葉戶郎反】治之經禮與刑君子以修百姓寧明徳愼罰國家旣治四海平【闕】治之志後勢富君誠之好以待處之惇固有深藏之能逺思【富葉音費有讀爲又思葉去聲後權勢與富者則公道行而貨賂息誠之好以待者誠意好之以待用也處之厚固又能深藏則能逺慮也】思乃精志之榮好而一之神以誠精神相反一而不貳爲聖人【相反謂反覆不離防也】治之道美不老君子由之佼以好下以教誨子弟上以事祖考【老休息也爲治當日新其美無休息也】成相竭辭不蹷君子道之順以達宗其賢良辧其殃孽

右一章

請成相道聖王堯舜尙賢身辭讓許由善捲重義輕利行顯明【讓葉平聲捲音拳明葉音芒莊子堯讓天下於許由舜讓天下於善捲】堯讓賢以爲民汜利兼愛徳施均辧治上下貴賤有等明君臣【賢葉形爲去聲】堯授能舜遇時尙賢推徳天下治𨿽有賢聖適不遇世孰知之【能葉尼治葉平聲】堯不徳舜不辭妻以二女任以事大人哉舜【句】南面而立萬物備【徳葉音帝辭葉音似妻去聲不徳不辭皆以至公也】舜授禹以天下尙徳推賢不失序外不避仇內不阿親賢者予【序予並葉土聲仇謂�鯀】禹勞心力堯有徳干戈不用三苖服舉舜甽畎任之天下身休息【甽與畎同】得后稷五穀殖夔爲樂正鳥獸服契爲司徒民知孝弟尊有徳【闕】禹有功抑下鴻辟除民害逐共工北決九河通十二渚防三江【葉姑紅反抑遏也下治水使浸下也鴻洪水也】禹溥土平天下躬親爲民行勞苦得益臯陶橫革直成爲輔【溥讀爲敷下葉後五反呂氏春秋云得陶化益眞窺橫革之交五人佐禹故功績銘乎金石著於盤盂陶卽臯陶也化益卽伯益也眞窺卽直成也橫革卽橫革也皆禹輔佐之名】契王生昭明居於砥石遷於商十有四世乃有天乙是成湯【明葉芒昭明契之子砥石卽砥柱也】天乙湯論舉當身讓卞隨舉牟光道古賢聖基必張【當葉平聲牟與務同湯讓天下於卞隨務尢】願陳辭世亂惡善不此治隱諱疾賢良由姦詐鮮無災患難哉阪爲先【災葉戕西反先葉前西反隱諱遇惡疾害賢良長用姦詐鮮無災也○此節有脫誤】聖知不用愚者謀前車已覆後未知更何覺時【聖上亦脫六字謀音縻後後車也更平聲攺也】不覺悟不知苦迷惑失指易上下忠不上達防掩耳目塞門戶【悟葉上聲下葉音戶】門戶塞大迷惑悖亂昬莫不終極是非反易比周欺上惡正直【莫冥寞言闈也不終極無已時也】正是惡心無度邪枉辟回失道途已無郵人我獨自美豈無故【辟讀爲辟途葉去聲郵一作尢言不可尢責於人自美其身蓋此事之得失必有其故當自省也】不知戒後必恨後遂過不肯悔讒夫多進反覆言語生詐態【闕】人之態不如備爭寵嫉賢利惡忌妬功毀賢下斂黨與上蔽匿【如當作知匿葉奴計反言人之詐態上若不知爲備則有疾忌蔽匿之患也利惡忌謂以惡忌賢者爲已利也】上壅蔽失輔勢任用讒夫不能制孰公長父之難厲王流於彘【孰當爲郭郭公長父皆厲王之嬖臣未詳其姓名】周幽厲所以敗不聽規諫忠是害嗟我何人獨不遇時當亂世【闕】欲對言不從恐爲子胥身離凶進諫不聽剄而獨鹿棄之江【獨鹿罣鹿小罟也子胥自剄之後盛以小罟而棄之江也一說獨鹿與屬鏤同吳夫差賜子胥之劍名江葉工】觀往事以自戒治亂是非亦可識托於成相以諭意【戒葉計識如字讀如志】

右二章

請成相言治方君論有五約以明君謹守之下皆平正國乃昌【明葉芒君論有五謂臣下職一也君法明二也刑稱陳三也言有節四也上通利五也】臣下職莫遊食務本節用財無極事業聼上莫得相使一民力守其職足衣食厚薄有等明爵服利往卬上莫得擅與孰私得【服葉蒲北反所興事業皆聼於上羣下不得擅相役使則民力一也民不失職則衣食足利之所往皆仰於上擅與若齊田氏然耳】君法明論有常表儀旣設民知方進退有律莫得貴賤孰思王【君法所以明在言論有常不二三也進人退人皆以法律臣下不得以意貴賤則孰有能自相貴者乎】君法儀禁不爲莫不說善名不移修之者榮離之者辱孰它師【言爲君之法儀在自禁止不爲惡則民皆悅上之教而善名不移也說讀爲悅】刑稱陳守其銀下不得用輕【闕】門罪禍有律莫得輕重威不分【稱謂當罪當罪之法施陳則各守其分銀與垠同】請牧祺用有基主好論議必善謀五聼循領莫不理續主執持【謀葉音縻祺吉也牧治吉祥之事也五聼見周禮折獄之五聼也循領謂修之使得綱領莫不有文理相續主自執持不使權歸於下也】聽之經明其請參伍明謹施賞刑顯者必得隱者復顯民反誠【請當爲情幽隱皆通則民不詐僞也】言有節稽其實信誕以分賞罰必下不欺上皆以情言明若日【節葉卽】上通利隱逺至觀法不法見不視耳目旣顯吏敬法令莫敢恣【上通利不壅蔽則幽隠遐逺者皆至也觀之法非法則𨿽見不視也】君教出行有律吏謹將之無鈹滑下不私請各以宜捨巧拙【鈹與披同滑與汨同音骨五倫旣明則教令之出皆有法律而吏謹持之無使紛披滑骨者矣羣下孰敢私情不守所宜而以巧拙爲彊弱哉】臣謹修君制變公察善思論不亂以治天下後世法之成律貫【臣下但當謹守法度而君制其變公察而善思之則其論不亂天下後世皆得守之以成法律之條貫也或疑思當作惡】

右三章

古詩紀卷七

欽定四庫全書

古詩紀卷八

明馮惟訥撰

古逸第八

詩

石鼓詩【十章】

【風雅逸篇曰石鼔詩周宣王獵碣也於詩體屬小雅或以爲周成王時詩以左傳成有岐陽之搜証之亦一說也○按古文苑所載石鼓文稱孫巨源得於佛書龕中蓋唐人所錄僅四百九十七言耳章樵爲之考正集釋之又薛尙功鄭樵潘迪諸家咸有音訓然於闕文靡所增益楊用修自言受學於李文正公得蘇文忠舊本蓋六百五十七言而訓釋亦簡要楊子易以今文傳之矣陜西志亦載此文其文悉與楊本同而字盡訓釋頗異今以二本防較著之其古文苑舊注有可采者亦間取附入注中姓氏薛鄭章潘巳見前施謂施宿王王厚之蘇疑卽文忠也】

【本音吾讀作我】車旣防【籀文工讀作攻】馬旣同車旣【古文好】馬旣�【音阜與同馬肥貌一從籀文�音騊北野良馬也】君子【籀文員通作爰】邋邋【讀作獵】斿【通作遊當讀作君子爰獵爰獵爰遊】麀鹿速速君子防【之】求��【古文關讀作彎】【音條】【石本弓古及字舊作弓】玆防【以】【本寺字讀作時古文省】敺【驅】其�【畤音止】其來趩趩【音亦楊曰讀作彳】【音憲】【大來切今作炱音臺煙塵也】郎【音禦與�小異】卽�麀鹿趚趚【音卽】其來大垐【音茨大逍也】敺其欉【朴同楊曰讀作僕】其來【音獨】【古文射】其【音堅獸三歲曰肩楊作豚】蜀【讀作屬古省文】

右一【薛作辛文鄭作丙文文六十六重文十共七十六字一十九句】

【音牽水名】殹【王曰古也字見詛楚文楊云音繄】沔沔【章音泛泛當作�篆文反正爲乏今從丏恐非】防【與�同】�【籀文皮讀作彼】�【古文苑作淖楊作潮】淵�【古文鰋】�處【上聲葉作居】防君子�【漁】防澫澫【澫通作漫】又【通作有下皆同】�【古鯊字魚名】其斿【遊】��【音防葉作跚】帛【讀作白下同】�【魚】【音洛白兒】其�【薀與同】氐【古作底至也】�黃帛其�【古文鯿】又�【今作鮒】又�【卽白字○志云與鮊同葉音綿】其【乞反切】孔�【庶】�【臠】防【音決獸似狌狌下當從夬楊從史注云生兾切】【籀文洋】【音搏】其�佳【讀作惟古文省下皆同】可【讀作何亦古省文下同】佳�【似呂切】佳�可防�【普刀切隸作櫜又作�音托】防佳楊及�【古文柳】

右二【薛作戊文鄭作甲文文六十一重文七共六十八字一十七句】

【施云石鼔中惟此完好無一字磨滅然字多假借世旣逾逺不能盡知故義亦有不通處更俟博雅君子辯而釋之庶可補雅頌之亡逸】

田車孔【章作旣】安�【音條轡首垂銅也】勒��【�與駻同馬行也】六�【古文師】旣簡左驂旛旛【妨圓切旌旗總名旛旛取其輕舉皃】右驂騝騝【紀偃切壯健皃】防�【古作躋】亐邍【古原字】戎止【石本作�】�【古文陸】宮車其寫【寫捨也讀如卸史記秦每破諸侯寫放其宮室】秀【秀通作繡繡弓戎弓也谷梁傳弓繡質】【時】麋豕孔�麀鹿雉兔其邍又【有】�【�或作�音循】其戎��【音奔又作走音奏鄭本有�字在大字上音�古直字也】大車出各【洛】�【古文作惡堊】獸【楊作亞獻】白�【古文澤白澤獸名】�而勿【葉音杓】多�防防【音力葉音約】君子逌【音乃楊作攸】樂【音洛】

右三【薛作丙文鄭作丁文文六十九重文五共七十四字一十八句】

�【帥】�鑾車【音忽疾也下從本音叨】敕【音速】眞【讀作塡古文省】如秀孔碩【葉式略反】彤矢��【古鏃字】四馬其寫六�【轡】沃若�【徒】�【從馬從便舊本云未詳楊云恐當作駢】孔��【廓】騎�【籀文宣】博【古文苑作廓宣搏搏】�【鄭云卽酋字通作輶石本作�音首】車�【古文載】�【古文道】如�如章邍濕【古文濕】陰陽趍趍【音池調和閒習之貌鄭作卽趣字七走反】六馬【射】防��【籀文族矢鋒也葉音防】又【有】防【音樞】如虎獸鹿如�【兕】臺【讀作怡古省文】邇多賢�【音循】禽�【奉】雉兔允異

右四【薛作丁文鄭作戊文文六十九重文三共七十二字一十八句】

來自東【古文苑有淒淒二字】霝【古零字】雨�【古文流】逆湧盈盈�【與渫同音屑楊雲水名】濕【古文濕】君子旣�【古文涉】馬�【古文苑無重文】殹【也】洎【曁同】淒【二字古文苑俱有重文】防【丞】士駋【古文駕】言【古文西】防【籀文歸】方【作舫】�【舟】自�【廓】��【楊作駢】逴逴【音綽】佳【維】�防�【逍】或陰或陽極【卽笈字志云音結】防防戶出亐水一方��遑【楊作徨】止其【古文苑作其奔其�音禦】防且【讀作阻古省文】其�【乃】�【古文事】

右五【薛作壬文鄭作辛文文六十六重文三共六十九字一十六句】

��乍【古文作下同】邍乍周�【導】�【古遄省文】�【我】�【籀文辭】攸除帥��田�【舊音莾或作防居幽切】爲�裏【世從三十爲世施云世三十也以三十爲世書家謂之會意佛書謂之二合字�蘇合反非世字也】希���【音徼】�【乃】�【古文�】桼【桼木汁也可以髤物別作漆水名】【籀文栗】柞【音昨櫟也】棫【音域白桵也】其防�【卽椶字音宗】�【音咎又音杲】��【未詳音義楊作庸或云遘字】鳴【條山楸也】亞�【篛】其【華】可【何】爲所斿��【音夒或作夔】水盭【音利或音周非】��【古文防】�【樹】�【與幽同】�【古文晤】

右六【薛作庚文鄭作乙文文五十二重文三共五十五字】

【施云此鼓乃皇祐閒向傅師搜訪而得者每行術僅存四字故今所傳皆斷續不成文】

�嘽嘽【音檀眾盛也】�【然】�師旅【章云旅字之下磨滅二字】眞【塡】�會同又【有楊云如字】�防左【施云左字下有驂字今碑本磨滅】戎【音章徨行遽�蘇讀作障】矢孔�滔滔是�【熾】夫寫矢【古文苑有不字】其�【卽奪字】【古文舉】防【音自積禽也詩助我舉防】其��【鄭作防音吁蘇作肝】來或羣或防【友】悉率左右燕樂【音洛】天子來嗣王始��【振音眞】�【復】古我來攸止

右七【薛作甲文鄭作壬文文五十九重文三共六十二字一十五句】

�【走】防防【未詳音義鄭音劑】馬�【卽麃字音標或云音袍麋屬】晳晳��【華】雉防【音綽似兔靑色而大】【舊音位】多�微我師氏憲憲文武可【如字】其一防

右八【薛作巳文鄭作庚文文二十三重文四共二十七字】

【施云此鼔最磨滅不復成文】

水旣�【與淨同】�【導通作道】旣�行旣止嘉�裏天子永防【古文寧】日�【惟】丙�【申】旭旭杲杲其雱【籀文旁爾雅二達曰旁】�【葉上聲】�【乘】馬旣�【音循】�【未詳音義章作敕】�【古文夏】��【康】�【駕】�四黃左驂�防【音敖】右驂��【音速】�【音啔】戟【防】防�【奕】女【讀作汝】��防【�】旛�【籀文翰平聲鳥羽也析羽而注於旗首故曰旛翰】��【音�】猋【古飆字音標蓋通作�】斿【族旗之未垂者】��【音宜旗動也】公�大來余及如玆邑周【卽害字讀作何也】不余及

右九【薛作乙文鄭作癸文文七十四重文七共八十一字二十句】

【施云上下磨滅不成文】

吳【古作虞】人防【古文憐】�【�與亟同】�【朝】夕憼【警同】惕�卥�北勿�【通作掩】勿伐�【若石本作�或云卑字】�出奇【奇】進�【古文獻】用�防格�【藝同】祖告於大祝禘嘗�【古文受】�【享】致其方�【與藝同葉音亦】寓逄�【�文中】�【籀文�】孔�麀鹿��旣坦疆理��【音蕃盛也】大田不【音搜卽搜字】君子可【何】求又【有】�又始周爰止於是

右十【薛作癸文鄭作巳文文七十二重文一共七十三字一十八句】蠶叢詩【四章華陽志不載詩名風雅逸篇題曰叢不知何據】

【華陽國誌巴志篇其民質直好義土風惇厚有先民之流故其詩曰】

川崖惟平其稼多黍防酒嘉谷可以養父野惟阜丘彼稷多有嘉谷防酒可以養母

其二【祭祀之詩】

惟月孟春獺祭彼崖【葉魚覊反】永言孝思享祀孔嘉【葉居之反】彼黍旣潔彼儀旣澤蒸命良辰祖考來格

其三【好古樂道之詩】

日月明明亦惟其名誰能長生不朽難獲

其四【好士樂道之詩】

惟徳實寶富貴何常我思古人令問令望【平聲】

佹詩

【佹詩者荀卿子之所作也或曰荀卿旣爲蘭陵令客有說春申君者曰湯以亳武王以鎬皆有天下今荀子賢而君借以百里之勢臣爲君危之春申君乃謝荀子荀子去之趙人又說春申君曰昔伊尹去夏入殷殷王而夏亡管仲去魯入齊魯弱而齊彊賢者所在其君未嘗不尊榮也今荀子天下賢士君何爲謝之春申君又使人請荀子荀子不還而遺之賦蓋卽此佹詩也】

天下不治請陳佹詩【佹與詭同佹異激切之詩也】天地易位四時易鄕列星隕墜旦暮晦盲【葉芒】幽闇登昭【或作照】日月下藏公正無私反見縱橫【葉音黃反見謂爲縱橫反覆之人也】志愛公利重樓防堂【愛猶貪也竊取公家之利而反得華屋以居也】無私罪人憼【儆同】革二兵【葉逋旁反憼戒也革甲也二副也言無私心而治有罪之人反恐爲所害而常爲兵革以備之也】道徳純備讒口將將【讀作鏘】仁人絀約敖【傲同】防擅彊天下幽險恐失世英【葉央】螭龍爲蝘蜓【音偃典】鴟梟爲鳳凰比干見刳孔子拘匡昭昭乎其知之明【葉】也鬱鬱乎其遇時之不祥也拂乎其欲禮義之大行【葉杭】也【鬱鬱與拂字疑錯互】闇乎天下之晦盲【葉】也皓【與昊同】天不復憂無疆也千秋必反古之常也弟子勉學天不忘也聖人共手時幾將矣【共讀爲拱拱手言不得用也將謂時運將開也】與愚亦疑願聞反辭【此爲弟子問詞】其小歌也念彼逺方何其塞【疑作蹇】矣仁人絀約防人衍矣忠臣危殆讒人般矣【般葉蒲典反般樂也集作服用也】璇玉瑤珠不知佩【葉備】也雜布與錦不知異也閭娵【子侯反】子奢莫之媒【葉莫佩反】也嫫母刀父是之喜【許旣反】也以盲爲明以防爲聰以危爲安以吉爲凶嗚呼上天曷維其同

荀卿與春申君書後賦【見戰國防】

寶珍隨珠不知俾【上聲】兮禕衣與絲不知異【上聲】兮閭姝子奢莫知媒【古音美】兮嫫母求之又甚喜之兮以瞽爲明以聾爲聰以是爲非以吉爲凶嗚呼上天曷謂其同【風雅逸篇曰按戰國策及韓非子荀卿爲書謝春申君書後有此賦卽荀子書中佹詩之少歌也佹詩其爲春申君作乎又按春秋後語載蘇秦上秦王書書後亦有韻語後世類書引之以爲蘇秦之詩秦語今附此後】

蘇秦上秦惠王詩

言語相結【盧藏用春秋後語注曰結音吉古韻葉也】天下爲一合從連橫【音黃】兵革不藏文士並飭諸侯亂惑萬端俱起不可勝理科條旣備民多僞態【音替】書防稠濁【廚玉反】百姓不足上下相愁民無所聊【音畱】明言章理甲兵愈起辯言偉服【蒲北反】戰攻不息繁稱文辭天下不治【平聲】舌敝耳聾不見成功行義約信【音新】天下不親

遊南嶽讚

【王子年拾遺記曰舜葬蒼梧之野有鳥如雀常遊丹海之際時來蒼梧之野衘靑砂珠積成壠阜名曰珠丘冥珠輕細風吹如塵起名曰珠塵今蒼梧之外山人采藥時有靑石圓潔如珠服之不死故仙人方廻遊南嶽有七言讚○劉向列仙傳曰方防堯時隱人】

珠塵圓潔輕且明有道服者得長生

遊海詩

【十眞記曰寗先生者古之神仙在黃帝之前常逰昆丘之外有蘭沙之地去中都萬里其沙如細塵風吹成霧泛泛而起有石藍之花輕而堅勁千年一隨風霏霏名曰靑藍花又有魚鼈龍蛇飛於塵霧中先生常逰其地食飛魚而死臥沙百餘年蹶然而起形容復故乃作逰海詩○列仙傳曰寗封子黃帝時人】

奇藍灼灼千載舒百齡暫死食飛魚

采藥詩

【拾遺記曰闇河之北有紫桂成林其實如棗羣仙餌焉韓終采藥四言詩云】

闇河之桂實大如棗得而食之後天而老

時俗四言詩

【拾遺記曰成王五年因只之國去王都九萬里其丈夫勤於耕稼一日鋤十頃之地貢嘉禾一莖盈車故時俗四言詩云】

力勤十頃能致嘉穎

古詩紀卷八

欽定四庫全書

古詩紀卷九

明馮惟訥撰

古逸第九

逸詩【上】

支【玉海逸詩】

【國語衛彪傒曰武王克殷作此詩以爲飫歌名之曰支以遺後人使永監焉夫禮之立成者爲飫昭明大節而已少曲與焉是以爲之日惕欲其教民戒也○韋昭注曰立成爲立行禮不坐也又曰立曰飫坐曰晏】

天之所支不可壞也【葉胡隈反】其所壞亦不可支也

辟雍【二見凡三章】

【困學紀聞曰大傳引樂曰舟張辟雍鶬鶬相從樂樂經也】

舟張辟雍鶬鶬相從八風回回鳳凰喈喈【葉堅奚反尙書大傳】有昭辟雝有賢泮宮田裏周行濟濟鏘鏘相從執質有族以文

敕爾瞽率爾眾工奏爾悲誦【音容】肅肅雝雝無怠無凶【周官注】

貍首【二見】

【禮記射義諸侯以貍首爲節詩云】

曾孫侯氏四正具舉大夫君子凡以庶士小大莫處禦於君所以燕以射則燕則譽【見禮記○曾孫者諸侯推本始封之君故以曾孫言也四正謂舉正爵以獻賔獻君獻卿獻大夫凡四也四獻皆畢然後射處謂處其職而不來也以燕以射先行燕禮而後射也則燕則譽燕安也言君臣上下以射而習禮樂則安樂而有名譽也】

質防旣設執旌旣載【葉子計反】幹侯旣抗中獲旣置弓旣平張四侯且良決拾有常旣順乃讓【葉如陽反】乃揖乃讓乃躋其堂乃節其行【葉寒剛反】旣志乃張射夫命射射者之聲禦車之旌旣獲卒莫【見火戴禮投壺篇困學紀聞曰此命射之辭也】

黃竹詩【三章○玉海逸詩】

【穆天子傳曰丙辰天子遊黃臺之丘獵於革澤有陰雨天子乃休日中大寒北風雨雪有凍人天子作詩三章以哀民】

我䢐黃竹【缺一字】員閟寒帝收九行【行道也言收羅九域之道裏也】嗟我公侯百辟冡卿【葉】皇我萬民【皇正也】旦夕勿忘【恆念之也】我䢐黃竹【缺一字】員閟寒帝收九行嗟我公侯百辟冢卿皇我萬民【葉謨郎反】旦夕勿窮【葉渠王反令無困也】

有皎者【烏名音洛】翩翩其飛【葉匪眠反】嗟我公侯【缺一字】勿則遷居樂甚寡不如遷土【居無求安】禮樂其民【葉彌延反○言當以禮樂化其人也本傳注曰自侯以下似當云百辟冡卿皇我萬民○勿則遷】

祈招【音韶】詩【玉海逸詩】

【左氏傳昔穆王欲肆其心周行天下將皆必有車轍馬迹焉祭公謀父作祈招之詩以止王心是以獲沒於只宮其詩曰○謀父周卿士祈父周司馬招其名也祭公方諫遊行故指司馬而言】

祈招之愔愔式昭徳音思我王度式如玉式如金形民之力而無醉飽之心【愔愔安和貌金玉取其堅重形謂量其力而賦役之如制器者各隨其形也家語作刑謂虐用民力而不知厭也】

徴招角招【見孟子】

【招與韶同齊有韶音之遺故孔子在齊聞韶】

畜君何尢

無射

【汲冡周書晉平公使叔譽於周見太子而與之言五稱而五窮歸告公曰太子晉行年十五而臣弗能與言君請歸聲就復與田師曠曰不可請使瞑臣師曠見太子三稱三告善王子曰請入坐遂敷席注瑟師曠歌無射乃注瑟於王子王子歌嶠】

國誠寧矣逺人來觀【轉音光】修義經矣好樂無荒

嶠

何自南極至於北極絕境越國弗愁道逺

轡之柔矣

【汲冡周書曰師曠見周太子晉歸太子賜乘車駟馬曰太師亦善禦之對曰禦吾未之學也王子曰汝不爲夫時詩云云以是禦之】

馬之剛矣轡之柔矣馬亦不剛轡亦不柔志气麃麃【葉必幽反】取與不疑【葉疑尢反左傳國子賦轡之柔矣注云義取寛政以安諸侯若柔轡之禦剛馬】

驪駒

【漢書儒林傳王式曰客歌驪駒主人歌客無庸歸驪駒者客欲去歌之也】

驪駒在門僕夫具存驪駒在路僕夫整駕

白水【二見】

【寗戚每之見管仲也亟稱曰浩浩乎儵儵乎管子不觧歸而不怡有少妾問焉仲曰非而與知也妾曰毋少少毋賤賤仲以語之妾曰寗子殆欲室也古有白水之詩云】

浩浩白水儵儵之魚君來召我我將安居國家未立從我焉如【列女傳】

浩浩者水育育者魚未有室家而召我安居【水浩浩然盛大魚育育然相與而遊其中諭時人皆得配偶以居其室寗戚有伉儷之思故陳此詩以見意】

鼔缶【淮南子】

君子有酒小人鼓缶𨿽不見好亦不見醜

【以上逸詩篇名斷章存者凡十一篇】

逸詩【下】

左傳【八章】

翹翹車乘招我以弓豈不欲往畏我友朋【陳敬仲引逸詩莊二十二年】

我無所監夏后及商用亂之故民卒流亡

俟河之淸人壽幾何兆云詢多職競作羅【子駟引周詩兆卜詢謀職主也言以兆詢於多人則各執一見相競而羅列】

𨿽有絲麻無棄菅蒯𨿽有姬姜無棄蕉萃凡百君子莫不代匱【蕉萃卽憔悴古蕉字音憔】

周道挺挺我心扃扃講事不令集人來定【挺挺正直也扃扃明察也講謀也言謀事不善當集賢人以定之】

禮義不愆何卹乎人言【子產引逸詩】

淑愼爾止無載爾僞

我之懷矣自詒伊慼

論語【二章】

巧笑倩兮美目盼兮素以爲絢兮

棠棣之華偏其反而豈不爾思室是逺而【晉書亦載作唐棣唐棣郁李也毛詩有兩棣唐棣之華鄂不韡韡彼爾維何維常之華鵲巢唐棣之華與此棠棣不同黃公紹曰唐棣赤棣也棠棣白棣也反逺二字亦兩讀一讀反逺皆如字陸佃云其花反向後合凡木之華皆先合後開此華先開後合一讀反與翻同言花之搖動也逺葉於元反】

禮記【二章】

昔吾有先正其言明且淸國家以寧都邑以成庶民以生誰能秉國成不自爲政卒勞百姓【見緇衣篇注云昔吾有先正五句逸詩也下三句見小雅節南山之篇李善文選注引首四句云子思子詩】

相彼盍旦尙猶患之【見防記篇注云盍旦夜鳴求旦之鳥患猶惡也言盍旦欲反夜作畫求所不當求者人尙惡之況人臣而求犯其上乎鹽鐵論亦載此盍旦作鳱旦月令作鶡鴠或作渴旦】

大戴禮【二章】

東有開明於時雞三號以興庶虞庶虞動蜚徵作民嗇執功百艸咸淳【見四代篇困學紀聞注曰開明避景帝諱也景帝諱啟庶虞蓋山虞澤虞之屬馬融廣成頌用飛徵】

魚在在藻厥志在餌【用兵篇注曰由心在於利用兵以取危蓋逸詩也】

孔子家語

皇皇上天其命不忒天之以善必報其徳【說苑皇皇上帝其命不忒天之與人必報有徳】

管子

鴻鵠將將惟民歌之濟濟多士殷民化之【歌音基淮南子良馬易道使人欲馳飲酒而樂使人欲歌化山宜切周易神而化之使民宜之皆古音也】

晏子春秋

樂矣君子言是務

墨子【二章】

必擇所堪必謹所堪

魚水不務陸將何及

荀子【六章】

如霜雪之將將如日月之光明爲之則存不爲之則亡國有大命不可以告人妨其躬身

鳳凰秋秋其翼若干其聲若簫【葉疏鳩反】有鳳有凰樂帝之心【秋秋猶蹌蹌謂舞也幹楯也帝蓋謂堯也堯時鳳凰巢於阿】

長夜漫兮永思騫兮太古之不慢兮禮義之不愆兮何卹人之言兮

涓涓源水不壅不塞轂旣破碎乃大其輻【葉筆力反】事以敗矣乃重太息

墨以爲朗【葉盧當反】狐貍而蒼【墨謂閉塞也狐貍而蒼言狐貍之色居然有異君以蔽爲明則臣下誑君言其色蒼然無別猶指鹿爲馬者也】

列子

良弓之子必先爲箕【葉渠尢反】良冶之子必先爲裘【箕矢房也注曰學者先攻其所易然後能成其所難】

莊子

靑靑之麥生陵之陂生不布施死何含珠爲【莊子曰儒以詩禮發家一作冡大儒臚傳曰東方作矣事之何若小儒曰未解裙襦口中有珠詩固有之云云接其鬢擪其顪儒以金椎控其頥徐別其頰無傷口中珠司馬注云此逸詩刺死人也】

呂氏春秋【四章】

將欲毀之必重累之將欲踣之必髙舉之

君君子則正以行其徳君賤人則寛以盡其力

惟則定國【此亦見左傳然非詩也】

於嗟�兮【呂覽】

戰國防【五章】

行百里者半於九十

服亂以勇治亂以智事之計也立傅以行教少以學義之經也【風雅逸篇曰此全與古詩體裁不同姑依本文有詩曰字錄之戰國防注作諺語】大武逺宅不渉【威武之大者逺安定之不必渉其地也】

木實繁者披其枝披其枝者傷其心大其都者危其國尊其臣者卑其主【注云非必逸詩古有此語耳披褫也】

樹徳莫如滋除害莫如盡【注云泰誓樹徳務滋除惡務本一本作書云此亦見左傳然本文非詩也】

淮南子

掩雉不得更順其風

史記

得人者興失人者崩

漢書【二章】

四牡翼翼以徵不服

九變復貫知言之選【變一作辧】

後漢書

皎皎練絲在所染之【楊終傳】

晉書

羽觴隨波【晉書束晳傳曰武帝嘗問三日曲水之義晳曰昔周公城洛邑因流水以泛酒故逸詩曰羽觴隨波一作羽觴隨波浮】

說苑

緜緜之葛在於曠野【葉上與反】良工得之以爲絺紵良工不得枯死於野

徐幹中論

相彼鳥止於陵阪仁道在近求之無逺

集韻

佞人如

古詩紀卷九

欽定四庫全書

古詩紀卷十

明馮惟訥撰

古逸第十

古諺

太公兵法引黃帝語

日中不彗是謂失時操刀不割失利之期執斧不伐賊人將來【葉陵之反】涓涓不塞將爲江河熒熒不救炎炎柰何兩葉不去將用伐柯爲虺弗摧行將爲蛇【葉唐何反○賈子書引止日中必彗操刃必割二句其餘見太公兵法卽漢蓺文志黃帝巾機銘也】

六韜

天下攘攘皆爲利往天下熙熙皆爲利來

管子【二章】

不行其野不違其馬【諷桓公○言馬以行野𨿽不行野亦不可不調習也】

墻有耳伏冦在側

孔子家語

相馬以輿相士以居

曾子

人莫知其子之惡莫知其苖之碩

孟子【二章】

吾王不遊吾何以休吾王不豫吾何以助一遊一豫爲諸侯度【夏諺○劉熈曰春行曰遊秋行曰豫左傳季氏有嘉樹韓宣子譽之服防曰譽與豫同遊於樹下也唐宋之問詩春豫臨池會】

𨿽有智慧不如乘勢𨿽有鎡基不如待時【齊人有言○賈達曰鎡基耨也呂氏春秋曰耨六寸所以間稼】

左傳【二十二章】

山有木工則度之賔有禮主則擇之【度音宅○魯羽父引周諺隱十二年】匹夫無罪懷璧其罪【虞叔引周諺桓十年】

心茍無瑕何卹乎無家【晉士蒍引諺閔元年】

輔車相倚唇亡齒寒【虞宮之奇引諺僖五年○輔頰也車牙車又曰頷車牙上骨之名也輔爲外表車是內骨】

心則不競何憚於病【鄭大夫孔叔言於鄭伯僖七年○言心旣不能自彊何畏難於卑弱之病卽齊景公所云旣不能令又不受命也左傳旣不能彊又不能弱】

庇焉而縱尋斧焉【文二年宋昭公欲去羣公子樂豫曰公族公室之枝葉也葛藟猶能庇其本根況君子乎諺所謂云云者也注八尺曰尋所以量木也借木之庇而縱放尋以量之斧以伐之】畏首畏尾身其餘幾【鄭子家引古言文十七年】

鹿死不擇音【同上○言當作防�防也】

𨿽鞭之長不及馬腹【言非所當擊晉伯宗引古言宣十五年】

髙下在心川澤內污山藪藏疾瑾瑜匿瑕國君含垢【諺同上○漢書亦引此無髙下在心一句】

民之多幸國之不幸也【羊舌職引諺宣十六年】

殺老牛莫之敢屍【晉韓厥引古言晉欒書中行偃執厲公召韓厥厥辭曰古之人有言云云而況君乎成十七年】

非宅是卜維鄰是卜【晏子引諺昭三年】

挈缾之知守不假器【晉人來治杞田季孫將以成與之謝息爲孟孫守不可曰人有言曰𨿽有云云禮也昭七年】

其父析薪其子弗克負荷【子產引古言昭七年】

室於怒市於色【楚令尹子瑕諫歸蹶由昭十二年○戰國防怒於室者色於市】

臣一主二【晉人執季孫意如子服惠伯私於中行穆子曰魯兄弟也土地猶大所命能具若爲夷棄之使事齊楚其何瘳於晉諺曰云云吾豈無大國昭十三年】

無過亂門【子產引諺昭十九年○昭二十三年宋人對楚防越曰人有言曰惟亂門之無過國語太子晉諫壅谷洛人有言曰無過亂人之門】

嫠不卹其緯而憂宗周之隕爲將及焉【子大叔對範獻子人亦有言云云昭二十四年】

惟食忘憂【魏子引諺昭二十九年○國語作惟食可以忘憂】

民保於信【戲陽速引諺定十五年】

飛矢在上走驛在下【兵交使在其閭今語兩國兵交不罪來使】

國語【十章】

兄弟讒防侮人百里【周語富辰諫以翟伐鄭人有言曰云云周文公之詩曰兄弟防於墻外禦其侮】

獸惡其网民惡其上【周語晉克楚使郤至告慶於周召桓公與之語至自稱功伐召桓公以告單襄公公曰君子不自稱也惡其蓋人也其抑下滋甚故聖人貴讓且諺曰云云】

兵在其頸【同上單襄公曰人有言云云其郤至之謂乎】

佐雝者嘗焉佐鬭者傷焉【周語太子晉諫壅谷洛人有言云云今俗語助祭得食助鬭得傷】

禍不好不能爲禍【同上財色之禍生於好之】

眾心成城眾口鑠金【周語伶州鳩對景王引諺】

從善如登從惡如崩【周語衞彪傒引諺】

黍稷無成不能爲榮黍不爲黍不能蕃膴稷不爲稷不能蕃殖所生不疑惟徳之基【晉語晉公子過鄭鄭文公不禮叔詹諫不聼曰若不禮焉則請殺之諺云云注爲黍爲稷之爲成也所生謂種黍得黍種稷得稷惟在所樹言禍福亦猶是也】狐埋之而狐搰之是以無成功【吳語吳伐越越使諸稽郢行成於吳云云今天王旣封殖越國又刈亡之𨿽四方諸侯則何實以事吳】

觥飯不及壺飱【越語越將伐吳數問於範蠡範蠡曰未可也王姑待之王曰諺有之云云今嵗晚矣子將柰何注盛饌未具不如壺飱之救饑疾也】

說苑

囊漏貯中【鄒穆公引周諺】

列子【三章】

生相憐死相捐【楊朱篇引古語】

人不防宦情欲失半人不衣食君臣道息【古語】

田父可坐殺【周諺云云晨出夜入自以性之恆啜菽茹藿自以味之極一朝處以柔毛綈幕薦以梁肉蘭橘心痛體煩內熱生病矣】

莊子【三章】

聞道百以爲莫己若【野語】

美成在久【葉茍起反】惡成不及攺【葉茍起反○古語】

眾人重利廉士重名賢士尙志聖人貴精

荀子【二章】

衣與繆與不女聊【子道篇引古言與音歟聊音畱葉力蚪反言𨿽衣服我綢繆我而不敬不順則不聊汝也】

欲富乎忍恥矣傾絕矣故舊矣與義分背矣【大略篇引民語傾絕謂傾身絕命而求也分背如人分背而行也】

魯定公記載古語

寧得一把五加不用黃金滿車寧得一把地楡不用明月寶珠

臯魚引古語

枯魚衘索幾何不蠧【索音素古通】

愼子【名到先申韓申韓稱之】

不聰不明不能爲王不瞽不聾不能爲公

韓非子

奔車之上無仲尼覆舟之下無伯夷【奔音僨】

呂覽

居者無載【讀作防】行者無埋【葉陵之反○齊鄙人諺言生不隱謀死不隱忠也】

鄒子引古語【名衍齊人】

截趾適履孰云其愚何與斯人追欲防軀

鶡冠子【楚人居深山以鶡鳥羽爲冠】

中流失船一壺千金【船音循釋名船循也循水而行也文子曰上下楫而下致船上言若絲下言若綸】

魯仲連引古諺【漢藝文志有魯仲連子】

百足之虫三斷不蹶【墨子云馮公之虫三不僵馮公虫名僵讀鞠躬之躬】

魯連子

心誠憐白髮情不怡艶色媸

鬼穀子引古語

女愛不敝席男懽不盡輪【戰國防寵女不敝席寵臣不敝軒】

孔叢子

堯舜千鐘孔子百觚子路嗑嗑尙飲十榼【平原君與子髙飲彊子髙酒曰昔有遺諺云云古之聖賢無不能飲也吾子何辭焉子髙曰聖賢以道徳兼人未聞以飲食也】

戰國策【十三章】

戰勝而國危者物不斷也功大而權輕者地不入也【秦防秦攻趙蘇秦謂秦王曰語云云】

削株掘根無與禍鄰禍乃不存【張儀說秦臣聞之云云】

騏驥之衰也駑馬先之孟賁之倦也女子勝之【齊防蘇秦說齊湣王曰語云云】

見君之乘下之見杖起之【楚防或謂黃齊曰諺云云今王善富摯而公不善也是不臣也下音戶起音去上聲】

見兔而顧犬未爲晚也亡羊而補牢未爲遲也【楚防莊辛對楚襄王曰臣聞鄙語云云牢一本作籬音同】

癘疾憐王【荀卿謝春申君癘疾憐王此不恭之語也𨿽然不可不審察也此爲刼弒死亡之主言也注云癘𨿽惡猶愈於刼弒故反憐王】

以書爲禦者不盡馬之情以古制今者不達事之變【趙防趙武靈王始出胡服之令羣臣皆諫止王王曰諺云云○亦見史記】

借車者馳之借衣者被之【孟嘗君擇舍人以爲武城吏而遺之曰鄙語豈不云云注云言弗愛也被葉音披】

寧爲雞口無爲牛後【韓防蘇秦爲趙合從說韓曰臣聞鄙語云云顏氏家訓曰按延篤戰國防音義曰屍雞中之主從牛子也然則口當爲屍後當爲從俗寫誤也】

禽困覆車【韓防向壽爲秦守宜陽將以伐韓韓公仲使蘇代謂向壽云云譬禽獸得急困猶能抵觸傾覆人車○亦見史記】

貴其所以貴者貴【韓防蘇代說向壽請母伐韓諺云云注所以貴人所同貴○亦見史記】仁不輕絕智不輕怨【燕防燕王喜以書謝樂間曰語云云】

厚者不毀人以自益也仁者不危人以要名也【同上諺曰】

史記【二十二章】

死者復生生者不愧【趙世家肥義謂李兌曰諺云云言不忍負武靈王之屬已也】美女入室惡女之仇【外戚世家漢武帝幸夫人尹媫妤見邢夫人低頭俛而泣自痛其不如也諺云云】

蓬生麻中不扶自直白沙在泥與之皆黑【三王世家引傳曰○魯子書作諺曰】

當斷不斷反受其亂【黃歇傳贊引語】

千羊之皮不如一狐之腋【葉戈灼反】千人之諾諾不如一士之諤諤【衛鞅傳趙良謂商君云云】

積羽沈舟羣輕折軸眾口鑠金積毀銷骨【張儀傳張儀說魏王臣聞云云戰國防注云周語也漢中山王傳臣聞眾口銷金積毀銷骨叢輕折軸羽翮飛肉】

力則任鄙智則樗裏【樗裏子傳樗裏秦惠王異母弟樗裏子滑稽多智秦人號曰智囊諺云云】

利令智昬【虞卿傳贊引鄙諺】

尺有所短寸有所長【王翦傳贊引鄙語】

鑑於水者見面之容鑑於人者知吉與凶【蔡澤傳○本武王鏡銘】長袖善舞多錢善賈【蔡澤傳太史公曰韓子稱云云韓子韓非子也】

白頭如新傾蓋如故【鄒陽傳引古語】

千金之子不垂堂百金之子不騎衡【葉寒剛反○袁盎傳盎對文帝臣聞云云服防曰措身不倚衡也如淳曰衡樓殿邊欄楯】

變古亂常不死則亡【晁錯傳贊引語】

𨿽有親父安知不爲虎𨿽有親兄【葉虛王反】安知不爲狼【韓安國傳安國諫梁孝王引語】

彊弩之極矢不能穿魯縞衝風之末力不能漂鴻毛【同上安國與王恢論伐匈奴○漢書曰衝風之衰不能起毛羽彊弩之末不能入魯縞】

桃李不言下自成蹊【李廣傳贊引諺】

家絫千金坐不垂堂【司馬相如諫獵防引鄙諺】

人貌榮名豈有旣乎【郭解傳贊引諺○徐廣曰人以顏狀爲貌者則貌有衰落矣惟用榮名爲飾表則稱譽無極也旣盡也】

千金之子不死於市【貨殖傳引諺○尉繚子千金不死百金不刑】

百里不販樵千里不販糴【貨殖傳引諺】

以貧求富農不如工工不如商刺繡文不如倚市門【見貨殖傳非諺也或末句諺耳一無以貧求富句】

漢書【十五章】

有病不治【平聲】常得中醫【藝文志引諺】

狡兔死走狗烹【葉鋪郎反】飛鳥盡良工藏敵國破謀臣亡【韓信傳六韜作髙鳥○史記曰野禽殫走犬烹敵國破謀臣亡】

兒婦人口不可用【王陵傳呂太后謂陳平曰鄙語云云顧我與君何如耳無畏呂防之譛】不習爲吏視巳成事【賈誼引鄙諺○大戴禮不習爲吏如視巳事】

前車覆後車誡【同上】

欲投防而忌器【同上裏諺】

社鼷不灌屋防不薰【中山王引○韓詩外傳作稷蜂不薰】

孰爲爲之孰令聽之【司馬遷引諺】

良玉不琢【武帝賢良防問引古語○漢書或曰云云不云古語也】

揉曲木者不累日銷金石者不累月【公孫對防書云云夫人之好惡豈比禽獸木石之類哉期年而變臣尙竊遲之】

水至淸則無魚人至察則無徒【東方朔○列子察見淵魚不祥知料隱慝有殃後漢書水淸無大魚此見客難不云諺也】

以管窺天以蠡測海以莛撞鐘【東方朔引古語史記扁鵲曰以管窺天以隙視文】

腐木不可以爲柱卑人不可以爲主【劉輔引裏語成帝欲立趙媫妤爲皇后輔上書陳】

千人所指無病而死【哀帝益封董賢二千戶賜三侯國王嘉上封事諫上引裏諺】括糠及米【漢書引語】

後漢書【九章】

人所歌舞天必從之【王莾遣更始將軍廉丹討山東辟馮衍爲椽衍說丹曰將軍之先爲漢信臣新室之興英後不附今漢內潰人懷漢徳云云○此本古語人所歌舞天必從之人所咀嚼神必凶之】貴易交富易妻【宋燕見上令主坐屏風後上謂曰諺言云云人情乎曰臣聞貧賤之交不可忘糟糠之妻不下堂上顧謂主曰事不諧矣】

幾事不宻禍倚人壁【鮑永傳荀諫戒鮑永曰幾事不宻禍倚人門不謂諺也】作捨道傍三年不成【曹褒傳顯宗引諺】

峣峣者易缺皦皦者易污【上聲】陽春之曲和者必寡【葉果五反】盛名之下其實難副【音府○黃瓊傳公車徵瓊至綸氏稱疾不進李固以書逆遺之引諺云云】

關東出相關西出將【虞詡傳永初四年羗胡反亂殘破並涼大將軍欲棄涼州詡說太尉李修曰諺云云】

彀弩射市薄命先死【李業傳劉咸謂李業曰賢者不避害譬猶彀弩射市薄命者先死不云諺也】

龍不隱鱗鳳不藏羽网羅髙懸去將安所【陳畱父老傳桓帝世黨錮事起外黃令陳畱張升去官歸鄕裏道逢友人班艸而言父老過之植其杖云云不謂諺也】

時無赭澆黃土【東觀漢紀明徳馬太后時上欲封諸舅外間白火後曰吾自念親屬皆無柱石之功俗語云云】

賈誼書容經篇

君子重襲小人無由入正人十倍【葉平聲】邪辟無由來

劉向別錄引古語

唇亡而齒寒【葉胡千反】河水崩其壞在山【葉輸旃反】

列女傳引古語【秋胡謂其妻云云不謂諺也傳止首二句】

力田不如遇丰年力桑不如見國卿刺繡門【當作文】不如倚市門

風俗通【四章】

金不可作世不可度【一曰金可作世可度】

狐欲渡河無柰尾何

婦死腹悲惟身知之

縣官漫漫怨死者半

應劭漢官儀引裏語

仕宦不止車生耳【崔豹古今注曰文武車耳古重較也文官靑耳武官赤耳毛萇詩防曰重較卿士之車】

王符引諺

一歲數赦好兒喑啞【太平禦覽崔寔政論云云】

桓譚引諺

二人同術誰昭誰冥二虎同穴誰死誰生【本汲冡周書然非諺也】人之相去如九牛尾

桓子新論引諺

人聞長安樂則出門而西向笑知肉味美則對屠門而大嚼【新論曰關東鄙語云云又諺曰侏儒見一節而長短可知孔子言舉一隅足以三隅反觀吾小時二賦亦足以揆其能否】

牟子引古諺【東漢太尉牟融】

少所見多所怪【葉古遺反】見橐駝言馬腫背

劉子引古諺【劉畫字孔昭】

深不絕涓泉稚子浴其淵髙不絕丘陵跛羊遊其巓

師春引古語

斧小不勝柯

韓嬰詩傳引古語

昨日何生今日何成必念歸厚必念治生日愼一日完如金城

詩防【五章】

洛鯉伊魴貴於牛羊【洛諺】

山上斫檀檖榏先殫【齊諺○檖音遂榏音兮檀與檖榏三木相似】

斫檀不諦【音提】得檕【音谿】迷檕迷尙可得駮馬【駮馬亦木名馬音如塗抹之抹檀與檕迷駮馬三木亦相似】

疲馬不渡澠水【齊語○澠水之流迅疾】

問婦人欲買赭不謂竈下有黃土欲買釵不謂山中自有楛【上黨人語】

詩正義引語

四足之美有麃兩足之美有鷮

易緯引古語【二章】

一夫兩心拔剌不深

躓馬破車惡婦破家

春秋緯引古語【二章】

吐珠於澤誰能不合

月麗於畢雨滂沱月麗於箕風揚沙【葉桑何反】

四民月令引農語【二章○東漢崔寔撰】

三月昬參星夕杏花盛桑葉白

河射角堪夜作犂星沒水生骨

月令注引裏語

蜻蛚鳴衣裘成蟋蟀鳴懶婦驚

汜勝之書引古語【汜勝之成帝時爲議郎師古曰劉向別錄云使教田三輔有好田者師之徙爲禦史汜音凡又音敷劍反】

土長冒撅陳根可拔耕者急發【見月令注農書】

齊民要術引諺【五章】

智如禹湯不如常耕【葉舌郎反】

耕而不勞【去聲】不如作防

子欲富黃金覆【謂秋鋤麥曵柴壅麥根也】

夏至後不沒狗但雨多濕槖駝五月及澤父子不相借【積籍二音夏至前種麻良候也】

羸牛劣馬寒食下【言其乏食痩瘠春中必死】

水經注引諺

射的白斛米百射的斛米千【射的山名逺望狀若射侯土人以驗年之登否的明則米賤的閽則米貴】

闞駰十三州誌【闞駰燉煌人沮渠防遜同時】

峴山張蓋雨滂沛

方回山經引相冡書

山川而能語葬師食無所肺腑而能語醫師色如土

文選注引古諺

越阡度陌互爲主客

蔣子萬機論

猛虎不處卑勢勁鷹不立垂枝

魏武選令引諺

失晨之雞思補更鳴

魏志王昶引諺【二章○王昶字文舒魏明帝時人戒兄子書引諺云云】

如不知足則失所欲

救寒無若重裘止謗莫若自修

梁史

屋漏在上知之在下

史炤通鑑疏引諺【三章】

足寒傷心民怨傷國

妍皮不裹癡骨

福至心靈禍來神昧

古諺古語【載籍通引十八章】

終身讓車不枉一捨

莫三人而迷【又曰莫眾而迷】

惑者知反迷道不逺

不斑白語道失

白刃交前不顧流矢

堂前不糞除郊艸不瞻耘

一淵不兩蛟【又曰一棲不兩雄又曰兩雄不並棲】

井水無大魚新林無長木

林中不賣薪湖上不鬻魚

觸露不搯葵日中不煎韭

乳犬攫虎伏雞搏貍

白璧不可爲冶容多後福

將飛者翼伏將奮者足局將噬者爪縮將文者且朴中規不宻用墜禍辟

鐸以聲自穴膏以明自鑠虎豹之文來射猿之捷來擉

上求材臣殘木上求魚臣幹谷

遁關不可復亡犴不可再

無鄕之社易爲黍肉無國之稷易爲求福

附錄

逸詩篇名

葛天氏歌八闋【呂氏春秋葛天氏之樂三人持牛尾投足以歌八闋】

載民【一】鳥【二】遂艸木【三】奮五穀【四】敬天常【五】達帝功【六】依帝徳【七】總萬物之極【八】

伏羲駕辯【楚辭伏羲駕辯楚勞商只注防羲琴曲】

网罟【隋書樂志伏羲有网罟之歌夏侯辯樂論伏羲氏因時興利敎民田魚天下歸之有网罟之歌】

神農氏丰年詠【辯樂論神農敎民食穀有丰年之詠】

黃帝龍衮頌【樂書】

黃帝防鼔曲【歸藏啟筮曰蚩尢出自羊水疏首登九淖以伐穹桑黃帝徵之涿鹿之野作防鼓之曲云及云黃帝出師肊鹿絕轡之野以防鼔爲警衛其曲有十並各有辭其辭亡考】震雷驚【一】猛虎駭【二】鷙鳥擊【三】龍媒蹀【四】靈防吼【五】雕鶚爭【六】壯士奮怒【七】熊羆哮防【八】石蕩崖【九】波蕩壑【十】

伶倫渡漳歌【水經注黃帝令伶倫使於夏作】

咸墨九招歌【劉勰云帝嚳之世咸墨爲頌以歌九招】

虞舜大唐歌【尙書大傳曰維五祀奏鐘石論人聲然乃作大唐之歌】

招雍

肆夏孝成【尙書大傳招爲賔客雍爲主人始奏肆夏納以孝成】晳陽南陽初慮朱幹苓落歸來縵縵【尙書大傳維元祀巡守四嶽八伯壇四奧沈四海封十有二山兆十有二州樂正定樂名元祀代泰山貢兩伯之樂焉東嶽陽伯之樂舞侏離其歌聲比余謠名曰晳陽儀伯樂舞鼚哉其歌聲比大謠名曰南陽中祀大交霍山貢兩伯之樂焉夏伯之樂舞謾或其歌聲比中謠名曰初慮羲伯之樂舞將陽其歌聲比大謠名曰朱幹秋祀柳糓華山貢兩伯之樂焉秋伯之樂舞蔡叔其歌聲比小謠名曰苓落和伯之樂舞鶴其歌聲比中謠名曰歸來幽都山貢兩伯之樂焉冬伯之樂舞齊落歌曰縵縵○王應麟曰其歌名復闕其一】

九徳之歌【夏禹○周禮】

候人兮歌【呂氏春秋禹行功見塗山之女禹未之遇而巡省南土塗山氏之女乃令其妾候禹於塗山之陽女乃作歌曰候人兮猗實始爲南音○二南是其遺聲及其變也流爲愵音南之爲言愵也愵與溺同】

九辯九歌【啟○山海經啟上九嬪於天得九辯九歌以下】

燕往飛歌【呂氏春秋曰昔有娀氏二女居九成之臺飲食必以鼓天帝使燕往視之鳴若諡隘二女愛而搏之覆以玉筐旣而發視之燕遺二卯而北飛二女作歌一終曰燕燕作飛實始爲北音】

破斧歌【孔甲○呂氏春秋夏后氏孔甲田於東陽萯山天大風晦冥迷入民間之室主人方乳或曰後來乃良日也是必大吉或曰不勝也之子是必有殃後乃攜之以歸曰以爲餘子孰敢殃之子長成人幕動折�斧斫斬其足遂爲守門者孔甲曰嗚呼有疾命矣夫乃作破斧之歌實始爲東音】

晨露【湯詩緯曰湯命伊尹振鳥陵歌晨露】

淫魄【師涓爲帝辛造】

武宿夜【武王○禮記舞莫重於武宿夜注武曲名○正義武王至商郊停止宿夜士卒皆歡樂歌舞以待旦故名焉】

九夏【周禮注九夏皆詩篇名頌之族類也】

王夏【一】肆夏【二】昭夏【三】納夏【四】章夏【五】齊夏【六】族夏【七】裓夏【八】驁夏【九】

繁遏渠【國語先樂金奏肆夏繁遏渠天子所以享元侯也注肆夏一名樊昭夏一名遏納夏一名渠】

采薺【周禮行以肆夏趨以采薺注逸詩○禮記作采齊】

新宮【儀禮燕禮下管新宮○注小雅逸篇○按左傳宋公賦新宮大射義乃管新宮三終注管謂吹蕩以�新宮之詩或曰恐卽斯幹詩】

鳩飛【國語秦伯賦鳩飛注謂小菀之首章】

河水【左傳晉公子賦河水國語注河當作沔】

明明崇禹生開【逸周書世系篇籥人奏萬獻明明三終奏崇禹生開三終注詩篇名】

辛余靡歌【呂氏春秋周昭王南徵荊右辛余靡長且多力爲王右還反渉漢梁敗王隕於漢中辛余靡振王北濟王乃封之於西翟因追思故處實始爲西音○西音在秦爲秦聲漢賦雲起西音於促柱歌江上之餘唳江左六朝爲淸商曲唐有伊州源州皆在西方西屬金金主聲故樂曲盛於西也】

茅鴟【左傳工誦茅鴟注云刺不敬】

北裏靡靡【文中子聞龍舟五更轉之曲曰靡靡之音也】

激楚【文選上林賦激楚結風○列女傳無鹽女諫齊宣王曰聼激楚之遺風】

流風

陽阿

延露【梁元帝纂要曰皆古艷曲】

折楊皇荂【莊子太音不入於俚耳折楊皇荂則嗑然而笑】

下裏巴人陽阿【又見前】薤露陽春白雪引商刻羽

流徴【宋玉對楚王問】

邪許歌【舉眾勸力之歌也】

噓歌【與邪許同○劉畫曰伏臘合歡必歌采菱牽石柁舟必歌噓】

渉江采菱陽阿【又見前○楚辭招魂陳鐘按鼓造新歌渉江采菱發陽阿涉江果菱陽阿三者皆歌曲名卽上句所云造新歌也誤作楊發荷解者云涉佊大江入湖池采取菱芰發楊荷此何異兒童之語乎】

嗙諭【司馬相如凡將篇淮南鄭蔡舞嗙諭嗙諭曲名諭音歈】

於遮【司馬相如上林賦淮南於遮注於遮歌曲名】

顚歌【上林賦文成顚歌注文成達西縣名其縣人善歌顚益州顚縣其入能作西南夷歌顚卽滇字】

凱歌【周官樂師凡軍大獻敎覬司馬法曰得意則愷所以樂享也漢志作凱】

嬥歌【韓詩內傳○巴人嬥歌說文嬥歌巴渝曲也】

歸邪之曲【蜀王本紀蜀王妃思其父母歸寧蜀王爲制歸邪之曲】

幽魄之曲【蜀王本紀秦惠以美女遺蜀王不習水土而死葬之石鏡王追思之作幽魄之曲】

離鴻去鴈蘋生【三曲歌春】

明晨焦泉朱華流金【四曲歌夏】

商飈白雲落葉吹蓬【四曲歌秋】

嚴凝【一曰凝河】流陰沈靈【三曲歌冬○王子年曰師涓當衞靈公之世寓列代之聲造此諸曲靈公耽而惑之蘧伯玉諫曰此𨿽發陽气緯終爲沈湎糜曼之音無會於風雅靈公乃去新聲師涓悔之退而隱】

輕風流水之詩

昭霧秋霜之詩【王子年曰洞庭二山浮於水上其下金堂數百間帝女居之四時匏管之淸音金石之淒唳徹於山杪楚懷王與羣臣環山遊宴各舉節气以爲樂章】

古詩紀卷十

欽定四庫全書

古詩紀卷十一

明馮惟訥撰

漢第一

髙帝【姓劉氏諱邦字季】

大風歌【一名三侯之章】

【漢書曰髙帝旣定天下還過沛畱置酒沛宮悉召故人父老子弟佐酒發沛中兒得百二十人教之歌酒酣上擊築自歌令兒皆和習之帝乃起舞慷慨傷懷】

大風起兮雲飛揚威加海內兮歸故鄕安得猛士兮守四方

鴻鵠歌【古樂府作楚歌】

【漢書曰髙帝欲立戚夫人子趙王如意因而廢太子後不果戚夫人泣涕帝曰爲我楚舞吾爲若楚歌其防言太子得四皓爲輔羽翼成就不可易也】

鴻鵠髙飛一舉千里羽翼巳就橫絕四海橫絕四海又可柰何𨿽有矰繳將【一作尙】安所施

武帝【諱徹景帝子】

瓠子歌二首

【漢書武帝紀曰元封二年四月作瓠子歌溝洫志曰帝旣封禪乃發卒數萬人塞瓠子決河還自臨祭湛白馬玉璧令羣臣從官皆負薪塞決河時東郡燒艸以故薪少乃下淇園之竹以爲楗上旣臨河決悼其功之不就爲作歌詩二章於是卒塞瓠子築宮名曰宣房】

瓠子決兮將柰何浩浩洋洋【一作皓皓旰旰】兮閭殫爲河殫爲河兮地不得寜功無已時兮吾【音魚下同】山平吾山平兮鉅野溢魚弗郁兮栢冬日正道弛兮離常流蛟龍騁兮放【一作方】遠遊歸舊川兮神哉沛不封禪兮安知外爲我謂河伯兮何不仁【一作皇爲河公兮何不仁】泛濫不止兮愁吾人齧桑浮兮淮泗滿久不返兮水維緩【齧桑縣名】

河湯湯兮激潺湲北渡回兮迅流難搴長茭兮湛【讀曰沈】美玉河伯【一作公】許兮薪不屬薪不屬兮衛人罪燒蕭條兮噫乎何以禦水隤林竹兮楗石菑【側其反】宣房塞兮萬福來

秋風辭

【漢武帝故事曰帝行幸河東祠后土顧視帝京忻然中流與羣臣飲防帝歡甚乃自作秋風辭】

秋風起兮白雲飛艸木黃落兮鴈南歸蘭有秀兮菊有芳懷佳人兮不能防泛樓船兮濟汾河橫中流兮揚素波簫鼔鳴兮發櫂歌歡樂極兮哀情多少壯防時兮柰老何

蒲梢天馬歌

【史記曰武帝伐大宛得千里馬名蒲梢作歌】

天馬徠兮從西極經萬里兮歸有徳承靈威兮障外國渉流沙兮四夷服

李夫人歌

【漢書外戚傳曰夫人早卒帝思念不已方士齊人少翁言能致其神乃夜張燈燭設帷帳陳酒肉而令帝居帷帳遙望見好女如李夫人之貌還幄坐而步又不得就視帝愈益相思悲感爲作詩令樂府諸音家弦歌之】

是邪非邪立而望之翩何姍姍其來遲【姍姍行步貌先安反】

落葉哀蟬曲

【王子年拾遺記曰漢武帝思懷李夫人不可復得時始穿昆明之池泛翔禽之舟帝自造歌曲使女伶歌之時日已西傾涼風激水女伶歌聲甚道因賦落葉哀蟬之曲】

羅袂兮無聲玉墀兮塵生虛房冷而寂寞落葉依於重扃望彼美之女兮安得感余心之未寧

栢梁詩

【漢武帝元封三年作栢梁臺詔羣臣二千石有能爲七言詩乃得上坐】

日月星辰和四時【帝】驂駕駟馬從梁來【梁王孝王武】郡國士馬羽林材【大司馬】總領天下誠難治【丞相石慶】和撫四夷不易哉【大將軍衛靑】刀筆之吏臣執之【禦史大夫倪寛】撞鐘伐鼔聲中詩【太常周建徳】宗室廣大日益滋【宗正劉安國】周衞交防禁不時【衛尉路博徳】總領從宗栢梁臺【光祿勲徐自爲】平理淸讞決嫌疑【廷尉杜周】修飾輿【一作車】馬待駕來【太僕公孫賀】郡國吏功差次之【大鴻臚壺充國】乘輿禦物主治之【少府王溫舒】陳粟萬石揚防【一作筥】箕【大司農張成】徼道宮下隨討治【執金吾中尉豹】三輔盜賊天下危【左馮翊盛宣】盜阻南山爲民災【右扶風李成信】外家公主不可治【京兆尹】椒房率更領其材【詹事陳掌】蠻夷朝賀常舎其【典屬國】柱枅欂櫨相支持【大匠】枇杷橘栗桃李梅【大官令】狗逐兔張罘罳【上林令】齧妃女唇甘如飴【郭舎人】廹窘詰屈防窮哉【東方朔】昭帝【諱弗陵武帝第三子】

黃鵠歌

【西京雜記曰元始元年黃鵠下太液池帝爲此歌】

黃鵠飛兮下建章羽肅肅兮行蹌蹌金爲衣兮菊爲裳唼喋【唼所角反喋直角反】荷荇出入蒹葭【葉作藏子虛賦其卑濕則生藏莨蒹葭藏莨音臧郎】自顧菲薄愧爾嘉祥

淋池歌【亦見三輔黃圖】

【拾遺記曰昭帝始元元年穿淋池廣千步東引太液之水池中植分枝荷一莖四葉狀如駢蓋花葉離萎芬馥之气徹十餘里宮人貴之每遊宴出入必皆含嚼或剪以爲衣或折以蔽日以爲戲弄帝時命水嬉以文梓爲船木蘭爲柁刻飛鸞翔鷁飾於船首隨風輕漾畢景忘歸乃至通夜使宮人歌曰】

秋素景兮泛洪波揮纖手兮折芰荷涼風淒淒揚棹歌雲光開曙月低河萬歳爲樂豈云多

趙幽王友【髙帝子】

幽歌

【漢書曰幽王友髙帝之子孝惠時友以諸呂女爲後不愛愛它姬諸呂女讒之於太后太后怒召趙王置邸令衛圍守之趙王餓乃作歌遂幽死】

諸呂用事兮劉氏微廹脇王矦兮彊授我妃我妃旣妬兮誣我以惡【一故反】讒女亂國兮上曾不悟我無忠良【史記作臣】兮何故棄國自決中野兮蒼天與【史記作舉】直於嗟不可悔兮寧早自財爲王餓死兮誰者憐之呂氏絕理兮托天報仇

朱虛矦章【齊悼惠王次子呂太后元年入宿衛封文帝二年以誅諸呂功封城陽王】

耕田歌【耕一作種】

【史記曰諸呂擅權用事朱虛矦劉章忿劉氏不得職嘗入侍宴太后令爲酒吏章自請曰臣將種也請以軍法行酒太后曰可酒酣章進飲歌舞請爲耕田歌頃之諸呂有一人醉亡酒章追防劍斬之太后大驚業巳許其軍法無以罪也】

湥耕槪種立苗欲疏非其種【一作類】者鋤而去之

淮南王安【厲王長子文帝時封爲淮南王好書鼔琴不喜弋獵招致賔客方術之士後與賔客左吳日夜爲反謀事覺廷尉逮捕安欲發兵猶豫未決帝使宗正以符節治安未至安自刑】八公操

【一曰淮南操古今樂錄曰淮南好道正月上辛八公來降王作此歌】

煌煌上天照下土兮知我好道公來下兮公將與予生毛羽兮超騰靑雲蹈梁甫兮觀見瑤光過北兮馳乘風雲使玉女兮含精吐气嚼芝艸兮悠悠將將天相保兮

燕刺王旦【武帝第四子】

歌二首

【漢書曰昭帝時旦自以爲武帝子且長不得立乃與旦姊蓋長公主左將軍上官桀交通謀廢帝迎立燕倉知其謀告之由是發覺王憂懣置酒萬載宮會賔客羣臣妃妾坐飲王自歌華容夫人起舞坐者皆泣王遂自殺】

王歌

歸空城兮狗不吠雞不鳴橫術何廣廣兮固知國中之無人

華容夫人歌【附】

髮紛紛兮寘【從千反】渠骨籍籍兮亾居母求死子兮妻求死夫裵回兩渠間兮君子將安居

廣陵厲王胥【武帝第五子】

瑟歌

【漢書曰昭帝時胥見帝年少無子有覬覦心迎女巫李女湏使下神咒詛宣帝卽位咒詛事發覺胥置酒顯陽殿召太子霸及子女等夜飲使所幸鼔瑟歌舞王自歌左右悉涕泣奏酒至雞鳴時罷】

欲久生兮無終長不樂兮安窮奉天期兮不得須防千里馬兮駐待路黃泉下兮幽湥人生要死何爲苦心何用爲樂心所喜出入無悰爲樂亟【丘吏反】蒿裏召兮郭門閱死不得取代庸身自逝【葉上列反】

廣川王去【繆王齊太子】

歌二首

【漢書曰廣川王去以陽城昭信爲後幸姬陶望卿爲修靡夫人主繒帛崔修成爲明貞夫人主永巷後昭信譛望卿失寵去與昭信等飲諸婢皆侍去爲望卿作歌曰背尊章竟殺望卿昭信欲擅愛曰王使明貞夫人主諸姬滛亂難禁乃盡閉諸姬舎門上籥於後非大置酒召不得見去憐之爲作歌曰愁莫愁按西京雜記作廣川王去疾】

望卿歌

背尊章嫖【匹昭反】以忽謀屈奇起自絕行周流自生患諒非望今誰怨

修成歌

愁莫愁生無聊心重結意不舒內茀郁憂哀積上不見天生何益日崔隤時不再願棄軀死無悔

古詩紀卷十一

欽定四庫全書

古詩紀卷十二

眀馮惟訥撰

漢第二

項羽【名籍沛國下相人也先世世爲楚將秦亂起兵自稱西楚覇王后爲漢髙帝所滅】

垓下歌【樂府作力防山操】

【漢書曰髙祖圍項羽垓下是夜聞漢軍皆楚歌驚曰漢已得楚乎起飲帳中有美人姓虞氏常從駿馬名騅常騎之乃悲歌慷慨自爲歌歌數闋美人和之羽泣下數行遂上馬潰圍南出平明漢軍乃覺】

力拔山兮气蓋世時不利兮騅不逝騅不逝兮可柰何虞兮虞兮柰若何

四皓【東園公姓轅名秉字宣明綺裏季姓朱名暉字文季夏黃公姓崔名廓字少通齊人甪裏先生姓周名述字元道河內人四人俱隠商山】

采芝操【一作紫芝歌】

【古今樂錄曰南山四皓隠居髙祖聘之四皓不出仰天嘆而作歌崔鴻曰四皓爲秦博士遭世暗昩坑黜儒術於是退而作此歌亦謂之四皓歌】

皓天嗟嗟湥谷逶迆樹木莫莫髙山崔嵬巖居宂處以爲幄茵曄曄紫芝可以療饑唐虞往矣吾當安歸

紫芝歌【一曰四皓歌】

莫莫髙山【一作漠漠商洛】湥谷逶迆曄曄紫芝可以療饑唐虞世遠吾將何【一作安】歸駟馬髙蓋其憂甚大富貴之畏人兮不若貧賤之肆志【一作冨貴而畏人不如貧賤而輕世】

韋孟

諷諫詩

【漢書曰孟魯國鄒人也家本彭城爲楚元王傅傳子夷王及孫王戊戊荒淫不遵道孟作詩諷諌後遂去位徙家於鄒又作一篇孟卒於鄒或曰其子孫好事述先人之志而作是詩也】

肅肅我祖國自豕韋黼衣朱紱四牡龍旂彤弓斯徵撫寧遐荒總齊羣邦以翼大商疊彼大彭動績維光至於有周曆世會同王赧聽譖實絕我邦我邦旣絕厥政斯逸賞罰之行非繇王室庶尹羣後靡扶靡衛五服崩離宗周以墜我祖斯微遷於彭城在予小子勤唉【呼來許其二反】厥生阨此嫚秦耒耜斯耕悠悠嫚秦上天不寧乃眷南顧授漢於京於赫有漢四方是徵靡適不懷萬國攸平乃命厥弟建矦於楚俾我小臣惟傅是輔矜矜元王防儉靜一惠此黎民納彼輔弼享國漸世垂烈於後乃及夷王克奉厥緒【一作次】咨命不永惟王統祀左右陪臣斯惟皇士如何我王不思守保不惟履冰以繼祖考邦事是廢逸遊是娛犬馬悠悠是放是驅務此鳥獸忽此稼苗烝民以匱我王以媮所匪徳所親匪俊惟囿是恢惟防是信睮睮謟夫諤諤黃髮如何我王曾不是察旣藐下臣追欲縱逸嫚彼顯祖輕此削黜嗟嗟我王漢之睦親曽不夙夜以休令聞穆穆天子照臨【漢書作臨爾】下土眀眀羣司執憲靡顧正遐由近殆其怙玆【文選作玆怙】嗟嗟我王曷不斯思匪思匪監嗣其罔則彌彌其逸岌岌其國致冰匪霜致墜匪嫚瞻惟我王時【漢書作昔】靡不練興國救顚孰違悔過追思黃髮秦繆以覇歳月其䢐年其逮耉於赫【漢書作普】君子庶顯於後我王如何曾不斯覽【音濫】黃髮不近胡不時鑑

在鄒詩

微微小子旣耉且陋豈不幸位穢我王朝王朝肅淸惟俊之庭顧瞻余躬懼穢此徵我之退徵請於天子天子我卹矜我髮齒赫赫天子明哲且仁懸車之義以洎小臣嗟我小子豈不懷土庶我王寤越遷於魯旣去禰祖惟懷惟顧祁祁我徒戴負盈路爰戾於鄒鬋【剪同】茅作堂我從【一作徒】我環築室於墻我旣遷逝心存我舊夢我瀆上立於王朝其夢如何夢爭王室其爭如何夢王我弼寤其外邦嘆其喟然念我祖考泣涕其漣微微老夫咨旣遷絕洋洋仲尼視我遺烈濟濟鄒魯禮義惟防誦習弦歌異於他邦我𨿽鄙耉心其好而我徒侃爾樂亦在而

東方朔【字曼倩平原厭次人武帝時待詔公車以詼諧自見稍得親近累遷大中大夫給事中】

誡子詩【漢書取前十句爲東方贊】

眀者處世莫尙於中優哉遊哉於道相從首陽爲拙栁惠爲工飽食安步以仕代農依隱玩世詭時不逢才盡身危好名得華有羣累生孤貴失和遺余不匱自盡無多聖人之道一龍一蛇形見神藏與物變化隨時之宜無有常家

霍去病【大將軍衛靑姊子也善騎射再從大將軍爲票姚校尉封冠軍矦後爲票騎將軍數徵匈奴有功益封萬二千戶爲大司馬】

琴歌

【古今樂錄曰霍將軍去病益封萬五千戶秩祿與大將軍等於是志得意歡而作歌按琴操有霍將軍渡河操去病所作也】

四夷旣防【一作獲】諸夏康兮國家安寧樂無【一作未】央兮載戢干戈弓矢藏兮麒麟來臻鳳凰翔兮與天相保永無疆兮親親百年各延長兮

司馬相如【字長卿成都人以貲爲郎事孝景帝爲武騎常侍因病免後武帝召爲郎以辭賦得幸常有消渇病旣免家居茂陵史稱其多識博物蔚爲辭章賦頌之首】

封禪頌

【史記曰長卿病甚武帝使所忠往求其書及至長卿已卒其妻曰長卿未死時爲一卷書曰有使來求書奏之其遺札書言封禪事所忠奏焉】

自我天覆云之油油甘露時雨厥壤可遊滋液滲漉何生不育嘉谷六穂我穡曷蓄非惟雨之又潤澤之非惟徧之我【史記無我字】泛布濩之萬物熈熈懷而慕思名山顯位望君之來君乎君乎矦不邁哉般般之獸樂我君圃【一作囿】白質黑章其儀可嘉旼旼【旼音旻】穆穆君子之能【漢書作態】蓋聞其聲今觀其來厥塗靡蹤【漢書作從】天瑞之徴玆亦於舜虞氏以興濯濯之麟遊彼靈畤孟冬十月君䢐郊祀馳我君輿帝用享祉三代之前蓋未嘗有宛宛黃龍興徳而升采色炫燿熿【漢書作煥】炳煇煌正陽顯見覺悟黎蒸於傳載之云受命所乘厥之有章不必諄諄依類托寓諭以封巒【此頌周詩遺軌亦載分四章未知何據按史稱相如爲詞章賦頌之首而世俗所傳止琴歌二章殊非雅制此篇典則瑰奇得雅頌遺聲故特著之】

琴歌二首

【漢書曰司馬相如客臨卭富人卓王孫爲具召之相如時從車騎雍容閒雅甚都卓有女文君新寡相如以琴心挑之文君竊從戶窺心悅而好之乃夜亡奔相如相如與馳歸成都】

鳳兮鳳兮歸故鄕遨遊四海求其凰時未遇兮無所將何悟今夕兮升斯堂有艷淑女【玉臺有兮字】在閨房室邇人遐毒我腸何緣交頸爲鴛鴦胡頡頏兮共翺翔

鳳兮鳯兮從我棲得托孳尾永爲妃交情通體【玉臺作意】心和諧中夜相從知者誰雙翼俱起翻髙飛無感我思【玉臺作心】使餘悲

蘇武【字子卿京兆人武帝天漢二年以中郎將使匈奴十九年不屈節防昭帝與匈奴和親得歸漢拜爲典屬國宣帝神爵二年卒】

詩四首

骨肉緣枝葉結交亦相因四海皆兄弟誰爲行路人況我連枝樹與子同一身昔爲鴛與鴦今爲參與辰昔者常相近邈若胡與秦惟念當乖離恩情日以新鹿鳴思野艸可以諭嘉賔我有一尊酒欲以贈遠人願子畱斟酌敍此平生親

結髮爲夫妻恩愛兩不疑歡娛在今夕燕婉及良時徵夫懷往路起視夜何其【音基】參辰俱已沒去去從此辭行役在戰塲相見未有期握手一長嘆淚爲生別滋努力愛春華莫防歡樂時生當復來歸死當長相思【玉臺新詠作畱別妻】

黃鵠一遠別千里顧徘徊胡馬失其羣思心常依依何況防飛龍羽翼臨當乖幸有弦歌曲可以諭中懷請爲遊子吟泠泠一何悲絲竹厲淸聲慷慨有餘哀長歌正激烈中心愴以摧欲展淸商曲念子不得歸俛仰內傷心淚下不可揮願爲防黃鵠送子俱逺飛

燭燭晨眀月馥馥我【補注曰當作秋】蘭芳芬馨良【一作長】夜發隨風聞我堂徵夫懷逺路遊子戀故鄕寒冬十二月晨起踐嚴霜俯觀江漢流仰視浮雲翔良友逺別離各在天一方山海隔中州相去悠且長嘉防難再遇歡樂殊未央願君【一作言】崇令徳隨時愛景光

李陵【字少卿廣之孫也爲騎都尉天漢中將步卒五千擊匈奴轉鬭矢盡遂降虜單於以女妻之立爲右校王在匈奴二十餘年卒詩品曰李陵詩其源出於楚辭文多淒愴怨者之流陵名家子有殊才生命不諧聲頽身喪使陵不遭辛苦其文亦何能至此】

與蘇武詩三首

良時不再至離別在須防屛營衢路側執手意踟躕仰視浮雲馳奄忽互相逾風波一失所各在天一隅長當從此別且復立斯湏欲因晨風發送子以賤軀

攜手上河梁遊子暮何之徘徊蹊路側悢悢【一作恨恨】不能辭行人難久畱各言長相思安知非日月望自有時努力崇眀徳皓首以爲期

嘉防難再遇三載爲千秋臨河濯長纓念子【一作別】悵悠悠逺望悲風至對酒不能酬行人懷往路何以慰我愁獨有盈觴酒與子結綢繆

別歌

【漢書曰昭帝卽位數年匈奴與漢和親漢使求蘇武等單於許武還李陵置酒賀武曰異域之人一別長絕因起舞而歌泣下數行遂與武決】

徑萬里兮度沙漠爲君將兮奮匈奴路窮絕兮矢刃摧士眾滅兮名巳隤老母已死𨿽欲報恩將安歸

李延年【中山人故倡也坐法腐刑給事狗監中善歌爲新變聲所造詩謂之新聲曲女弟李夫人得幸於武帝延年由是貴爲協律都尉】

歌一首

【漢書外戚傳曰李延年性知音善歌舞武帝愛之延年侍上起舞歌云云上嘆息曰世豈有此人乎平陽主因言延年有女弟上召見之實妙麗善舞由是得幸】

北方有佳人絕世而獨立一顧傾人城再顧傾人國寧不知傾城與傾國佳人難再得

楊惲【字子防宣帝時人以兄忠任爲郎霍氏謀反惲先以聞封平通矦遷中郎將惲居殿中亷潔無私然伐其行治又好發人陰伏由是多怨與太僕戴長樂相失長樂上書告惲罪免爲庶人後坐怨望誅】

拊缶歌

【漢書惲答孫防宗書云田家作苦歳時伏臈烹羊炰羔鬥酒自勞家本秦也能爲秦聲婦趙女也雅善鼓瑟奴婢歌者數人酒後耳熱仰天拊缶而呼烏烏其歌曰】

田【音甸】彼南山蕪穢不治種一頃豆落而爲萁人生行樂耳須富貴何時

韋成【字少翁孟六世孫以眀經擢爲諌議大夫遷大河都尉後繼父爵爲扶陽矦累遷太常坐楊惲黨友免官】

自劾詩

【漢書曰成以列矦侍祀孝惠廟當晨入廟天雨淖不駕駟馬車而騎至廟下有司劾奏等軰數人皆削爵爲關內矦成自傷貶黜父爵作詩自劾責】

赫矣我祖矦於豕韋賜命建伯有殷以綏厥績旣昭車服有常朝宗商邑四牡翔翔徳之令顯慶流於裔宗周至漢羣後歷世肅肅楚傅輔翼元夷厥駟有庸惟愼惟祗嗣王孔佚越遷於鄒五【漢書作至】世曠僚至我節矦惟我節矦顯徳遐聞左右昭宣五品以訓旣耉致位惟懿惟奐厥賜祁祁百金洎館國彼扶陽在京之東惟帝是畱政謀是從繹繹六轡是列是理威儀濟濟朝享天子天子穆穆是宗是師四方遐邇觀國之煇茅土之繼在我俊兄惟我俊兄是讓是形於休厥徳於赫有聲致我小子越畱於京惟我小子不肅防同媠彼車服黜此附庸赫赫顯爵自我隊之微微附庸自我招之誰能忍媿寄之我顏誰將遐徵從之夷蠻於赫三事匪俊匪作於蔑小子終焉其度誰謂華髙企其齊而誰謂徳難厲其庶而嗟我小子於貳其尢隊彼令聲申此擇辭四方羣後我監我視威儀車服惟肅是履

戒子孫詩

【漢書曰元帝卽位以成爲少府遷太子太傅至禦史大夫永光中代於定國爲丞相貶黜十年之間遂繼父相位封矦故國榮當世焉成復作詩著復玷缺之囏難因以戒示子孫】

於肅君子旣令厥徳儀服此恭棣棣其則咨予小子旣徳靡逮曽是車服荒嫚以隊眀眀天子俊徳烈烈不遂我遺卹我九列我旣玆卹惟夙惟夜畏忌是申供事靡惰天子我監登我三事顧我傷隊爵復我舊我旣此登望我舊階先後玆度漣漣孔懷司直禦事我熈我盛羣公百僚我嘉我慶於異卿士非同我心三事惟囏莫我肯矜赫赫三事力𨿽此畢非我所度退其�日昔我之隊畏不此居【基庶反】今我度玆戚戚其懼惟【一作嗟】我後人命其靡常靖共爾位曕仰靡荒愼爾防同戒爾車服無媠爾儀以保爾域爾無我視不愼不整我之此復惟祿之幸於戲後人惟肅惟栗無忝顯位以蕃漢室

息夫躬【字子微河陽人哀帝初躬與孫寵誣搆東平王云祠祭咒詛事上擢躬爲左曹給事封宜陵矦又歷詆公卿上疏論事語皆險譎丞相禦史奏躬辠過免官坐怨恨咒詛系詔獄躬仰天大嘑絕咽而死】

絕命詞

【漢書曰躬初待詔數危言髙論自恐遭害著絕命辭後數年乃死如其文】

云泱鬰將安歸兮鷹隼橫厲鸞徘徊兮矰若浮焱動則機兮叢棘棧棧曷可棲兮發忠忘身自繞�兮冤頸折翼庸得往兮涕泣流兮雈蘭心結兮傷肝虹蜺曜兮日微孽杳冥兮未開痛入天兮嗚嘑冤際絕兮誰語仰天髙兮自列招上帝兮我察秋風爲我唫浮雲爲我陰嗟若是兮欲何畱撫神龍兮攬其湏遊曠迥兮反亡期雄失據兮世我思

唐山夫人【髙帝姬韋昭曰唐山姓也】

安世房中歌【十六章】

【漢書禮樂志曰漢房中祠樂髙祖唐山夫人所作也周有房中樂至秦攺名曰壽人凡樂樂其所生禮不防其本髙祖樂楚聲故房中樂楚聲也孝惠二年使樂府令夏侯寛備具簫管更名安世樂】

大孝僃矣休徳昭明髙張四縣【音懸】樂充宮庭芬樹羽林云景杳冥金支秀華庶旄翠旌

七始華始肅倡和聲神來晏娭【嬉】庶防是聽粥粥音送細齊【側皆反】人情忽乘靑熈事僃成淸思聈聈經緯冥冥

我定歷數人告其心敕身齊戒施教申申乃立祖廟敬眀尊親大矣孝熈四極爰轃

王矦秉徳其鄰翼翼顯眀昭式淸眀鬯矣皇帝孝徳竟全大功撫安四極

海內有姦紛亂東北詔撫成師武臣承徳行樂交逆簫勺羣慝肅爲濟哉蓋定燕國

大海蕩蕩水所歸髙賢愉愉民所懷太行崔百卉殖民何貴貴有徳

安其所樂終產樂終產世繼緒飛龍秋遊上天髙賢愉樂民人

丰艸葽女羅施善如何誰能回大莫大成敎徳長莫長被無極

靁震震電耀耀眀徳鄕治本約治本約澤大加被寵咸相保徳施大世曼壽

都荔遂芳窅窊桂華孝奏天儀若日月光乘四龍回馳北行羽旄殷盛芬哉芒芒孝道隨世我署文章【桂華】馮馮翼翼承天之則吾易久遠燭眀四極慈惠所愛美若休徳杳杳冥冥克綽永福【美芳劉奉世曰桂華美芳皆二詩章名本側注在前篇之末傳冩之誤遂以冠後後詞無美芳亦當作美若】

磑磑卽卽師象山則嗚呼孝哉案撫戎國蠻夷竭歡象來致福兼臨是愛終無兵革

嘉薦芳矣告靈饗矣告靈旣饗徳音孔臧惟徳之臧建侯之常承【一作永】保天休令問不防

皇皇鴻眀蕩矦休徳嘉承天和伊樂厥福在樂不荒惟民之則浚則師徳下民咸殖令問在舊孔容翼翼【漢書自浚則以下別爲一章今從樂府】

孔容之常承帝之眀下民之樂子孫保光承順溫良受帝之光嘉薦令芳壽考不防

承帝眀徳師象山則云施稱民永受厥福承容之常承帝之眀下民安樂受福無疆

戚夫人

舂歌【一作永巷歌】

【漢書外戚傳曰髙帝得定陶戚姬愛幸生趙隠王如意惠帝立呂后爲皇太后乃令永巷囚戚夫人髠鉗衣赭衣令舂戚夫人舂且歌太后聞之大怒曰乃欲倚子邪召趙王殺之戚夫人遂有人彘之禍】

子爲王母爲虜終日舂薄暮常與死爲伍相離三千里當誰使告汝

烏孫公主

悲愁歌

【漢書西域傳曰武帝元封中遣江都王建女細君爲公主以妻烏孫王昆莫公主至其國自治宮室居歳時一再與昆莫防置酒飲食昆莫年老言語不通公主悲乃自作歌】

吾家嫁我兮天一方逺托異國兮烏孫王穹廬爲室兮氊爲墻以肉爲食兮酪爲漿居常土思兮心內傷願爲黃鵠兮歸故鄕

趙飛燕【本長安宮人屬陽阿主家學歌舞成帝過主見而悅之召入爲偼伃後立爲後】

歸風送遠操

【西京雜記曰趙后有寶琴曰鳳凰皆以金玉隱起爲龍鳯螭鸞古賢列女之象亦善爲歸風送遠之操】

涼風起兮天隕霜懷君子兮難望感予心兮多慨慷班媫妤【左曹越騎校尉況之女少有才學成帝選入宮以爲媫妤後趙飛燕譛其咒詛考問之上善其對遂求供飬太后長信宮○詩品曰媫妤詩其原出於李陵團扇短章辭防淸防怨深文綺得匹婦之致侏儒一節可以知其工矣】

怨歌行

新裂【一作制】齊紈素皎【一作鮮】潔如霜雪裁成【一作爲】合歡扇團團【一作團圎】似眀月出入君懷袖動揺微風發常恐秋節至涼飈【一作風】敓炎熱棄捐篋笥中恩情中道絕

虞美人

答項王楚歌

【困學紀聞曰太史公述楚漢春秋其不載於書者正義云項羽歌美人和之云云是時已爲五言矣五言始於五子之歌行露】

漢兵已略地四面楚歌聲大王意气盡賤妾何聊生卓文君

白頭吟【樂府作古辭】

【西京雜記曰司馬相如將聘茂陵人女爲妾文君作白頭吟以自絕相如乃止】

皚如山上雪皎若雲間月聞君有兩意故來相決絕今日酒防眀旦溝水頭躞蹀禦溝上溝水東西流淒淒復淒淒嫁娶不湏啼願得一心人白頭不相離竹竿何嫋嫋魚尾何簁簁男兒重意气何用錢刀爲【右一曲本辭】皚如山上雪皎如雲間月聞君有兩意故來相決絕【一解】平生共城中何嘗酒防今日酒防眀旦溝水頭蹀躞禦【一作向】溝上溝水東西流【二解】郭東亦有樵郭西亦有樵兩樵相推與無親爲誰驕【三解】淒淒重淒淒嫁娶亦不啼願得一心人白頭不相離【四解】竹竿何嫋嫋魚尾何離簁男兒欲相知何用錢刀爲如【如字下或有五字】馬噉箕川上髙士嬉今日相對樂延年萬歲期【五解右一曲晉樂所奏】王昭君【名嬙漢宮人元帝時匈奴入朝以嬙配之號寧胡閼氏】

怨詩

【漢元帝後宮旣多不得常見乃使畵工圖其貌按圖召幸宮人皆賂畵工昭君自恃其貌獨不與乃惡圖之及後匈奴入朝選美人配之昭君之圖當行及入辭光彩射人悚動左右天子方重信外國悔恨不及窮按其事畵工有杜陵毛延壽棄市籍其貲財昭君在胡作詩以怨思云】

秋木萋萋其葉萎黃有鳥處山集於苞桑養育毛羽形【一作儀】容生光旣得升云上游曲房離宮絕曠身體摧藏志念抑沈不得頡頏𨿽得委食心有徊徨我獨伊何來【一作攺】往變常翩翩之鷰逺集西羌髙山峩峩河水泱泱父兮母兮道裏悠長鳴呼哀哉憂心惻傷

古詩紀卷十二

欽定四庫全書

古詩紀卷十三

明馮惟訥撰

漢第三

靈帝【諱宏河間孝王之曽孫先封解瀆亭侯桓帝薨竇武迎立在位二十二年】

招商歌

【拾遺記云靈帝初平三年遊於西園起裸遊館千間采綠苔而被堦引渠水以繞砌周流澄澈乘船遊漾選玉色宮人執篙楫又奏招商之曲以來涼風歌曰】

涼風起兮日照渠靑荷晝偃葉夜舒惟日不足樂有餘淸絲流管歌玉鳬【曲名】千年萬歳嘉難逾【拾遺記渠中植蓮大如蓋長一丈南國所獻其葉夜舒晝卷名夜舒荷】

東平憲王蒼【光武子】

武徳舞歌詩

【東觀漢紀曰明帝永平三年八月公卿奏世祖廟舞名東平王蒼議以漢制宗廟各奏其樂不皆相襲光武皇帝撥亂中興武功盛大廟樂舞冝曰大武之舞乃進武徳舞歌詩遂用之於光武廟焉】

於穆世廟肅雍顯淸俊乂翼翼秉文之成越序上帝駿奔來寧建立三雍封禪防山章眀圖讖放唐之文休矣惟徳罔射協同本支百世永保厥功

馬援【字文淵扶風茂陵人爲漢伏波將軍徵交趾緣海而進隨山刋道千餘里十八年軍至始平之封新息侯後徵武陵蠻卒於軍】

武溪深行

【崔豹古今注云武溪深馬援爲南徵之所作援門生袁寄生善吹笛援作歌以和之】

滔滔武溪一何深鳥飛不度獸不敢【古今注作能】臨嗟哉武溪【古今注有兮字】多毒淫

梁鴻【字伯鸞平陵人家貧而尙節介隱居覇陵山中後居吳臯伯通舎之於家鴻潛避著書十餘篇卒於吳】

五噫歌

【後漢書曰梁鴻東出關過京師作五噫之歌肅宗聞而悲之求鴻不得】

陟彼北芒【一作印】兮噫顧瞻【一作覽】帝京兮噫宮闕崔巍兮噫民之劬勞兮噫遼遼未央兮噫

適吳詩

【漢書曰鴻易姓運期名燿字侯光與妻子居齊魯之間有頃又去適吳將行作詩曰】

逝舊邦兮遐徵將遙集兮東南心惙怛兮傷悴忘【一作志】菲菲兮升降欲乘策兮縱邁疾吾俗兮作讒競舉枉兮措直咸先佞兮唌唌固靡慙兮獨建冀異州兮尙賢聊逍遙兮遨嬉纘仲尼兮周流儻云覩兮我悅遂舎車兮卽浮過季札兮延陵求魯連兮海隅𨿽不察兮光貌幸神靈兮與休惟季春兮華阜麥含英兮方秀哀茂時兮逾邁湣芳香兮日臭悼我心兮不獲長委結兮焉究口囂囂兮余訕嗟恇恇兮誰畱

思友詩【一作思髙恢】

【漢書曰鴻友人京兆髙恢少好老子隠於華陰山中及鴻東遊思恢作詩二人遂不復相見恢亦髙抗終身不仕】

鳥嚶嚶兮友之期念髙子兮僕懷思想念恢兮爰集玆班固【字孟堅顯宗時除蘭臺令史遷爲郎後遷武司馬以母防去官永元初大將軍憲徵匈奴以爲中防軍諸子多不遵法憲敗免官洛陽令種兢捕系固遂死獄中】

眀堂詩

【固作東都賦系此五詩】

於昭明堂眀堂孔陽聖皇宗祀穆穆皇皇上帝宴饗五位時序誰其配之世祖光武普天率土各以其職猗歟緝熈允懷多福

辟雍詩

乃流辟雍辟雍湯湯聖皇涖止造舟爲梁皤皤國老乃父乃兄抑抑威儀孝友光眀於赫太上示我漢行洪化惟神永觀厥成

靈臺詩

乃經靈臺靈臺旣崇帝勤時登爰考休徴三光宣精五行布序習習祥風祁祁甘雨百谷蓁蓁庶艸蕃廡【一作蕪】屢惟丰年於皇樂胥

寶鼎詩

嶽修貢兮川效珍吐金景兮歊浮雲寶鼎見兮色紛緼煥其炳兮被龍文登祖廟兮享聖神昭靈徳兮彌億年

白雉詩

啟靈篇兮披瑞圖獲白雉兮效素烏嘉祥阜兮集皇都發皓羽兮奮翹英容潔朗兮於純精彰皇徳兮侔周成永延長兮膺天慶

郊祀靈芝歌【見太平禦覽】

【漢書曰班固頌漢論功歌詩靈芝歌曰】

因露寢兮產靈芝象三徳兮瑞應【一作應瑞】圖延壽命兮光此都配上帝兮象太微參日月兮揚光輝

詠史【詩品曰孟堅才流而老於掌故觀其詠史有感嘆之詞】

三王徳彌薄惟後用肉刑太倉令有罪就逮長安城自恨身無子困急獨防防小女痛父言死者不可生上書詣闕下思古歌雞鳴【一作上書詣北闕闕下歌雞鳴】憂心摧折裂晨風揚激聲聖漢孝文帝惻然感至情百男何憒憒不如一緹縈

傅毅【字武仲扶風茂陵人建初中肅宗以毅爲蘭臺令史拜郎中與班固賈逵共典校書後爲竇憲記室遷司馬卒】

廸志詩

【漢書曰毅永平中於平陵習章句因作廸志詩】

咨爾庶士迨時斯勗日月逾邁豈云旋復哀我經營膂力靡及在玆弱冠靡所樹立於赫我祖顯於殷國貳迹阿衡克光其則武丁興商伊宗皇士爰作股肱萬邦是紀奕世載徳迄我顯考保膺淑懿纉修其道漢之中葉俊乂式序秩彼殷宗光此勲緒伊余小子穢陋靡逮懼我世烈自玆以墜誰能革濁淸我濯漑誰能昭闇啟我童昩先人有訓我訓我誥訓我嘉務誨我博學爰率朋友尋此舊則契闊夙夜庶不懈忒秩秩大猷紀綱庶式匪勤匪昭匪壹匪測農夫不怠越有黍稷誰能云作考之居息二事敗業多疾我力如彼遵衢則罔所極二志靡成聿勞我心如彼兼聽則混於音於戲君子無恆自逸䢐年如流鮮玆暇日行邁屢稅胡能有迄宻勿朝夕聿同始卒

崔駰【字亭伯涿郡安平人也少遊太學與班固傳毅齊名竇憲爲車騎將軍辟駰爲掾憲擅權驕恣駰數諌之稍見疎出爲長岑長不就永元四年卒於家】

安封侯詩

戎馬鳴兮金皷震壯士激兮忘身命被光甲兮跨良馬揮長防兮彀【藝文作廓】彊弩

張衡【字平子南陽西鄂人安帝時徴拜爲郎中再遷太史令順帝陽嘉中遷侍中宦官懼其毀已共讒之出爲河間王相三年上書乞骸骨徴拜尙書卒】

怨篇【文心雕龍曰張衡怨篇淸曲可誦】

猗猗秋蘭植彼中阿有馥其芳有黃其葩𨿽曰幽深厥美彌嘉之子之【一作云】逺我勞如何

同聲歌

邂逅承際防得充君後房情好新交接恐栗若探湯不才勉自竭賤妾職所當綢繆主中饋奉禮助烝嘗思爲苑蒻席在下蔽匡牀願爲羅衾幬在上衞風霜灑掃淸枕席鞮芬以狄【一作秋】香重戶結金扃髙下華燈光衣解巾粉禦列圖陳枕張素女爲我師儀熊盈萬方眾夫所希見天老教軒皇樂莫斯夜樂沒齒焉可忘

定情歌

大火流兮艸虫鳴繁霜降兮艸木零秋爲期兮時已徵思羙人兮愁屛營

四愁詩【並序】

張衡不樂久處機宻陽嘉中出爲河間相時國王驕奢不遵法度又多豪右並兼之家衡下車治威嚴能內察屬縣姦猾行巧刼皆宻知名下吏收捕盡服擒諸豪俠遊客悉惶懼逃出境郡中大治爭訟息獄無系囚時天下漸鬱鬱不得志爲四愁詩效屈原以美人爲君子以珍寶爲仁義以水深雪雰爲小人思以道術爲報貽於時君而懼讒邪不得以通其辭曰

一思曰【玉臺無此三字劉履曰衍文也下放此】我所思兮在太山欲往從之梁父艱側身東望涕沾翰美人贈我金錯刀何以報之英瓊瑤路逺莫致倚逍遙何爲懷憂心煩勞

二思曰我所思兮在桂林欲往從之湘水深側身南望涕沾襟美人贈我金【五臣作琴】瑯玕何以報之防玉盤路逺莫致倚惆悵何爲懷憂心煩傷

三思曰我所思兮在漢陽欲往從之隴阪長側身西望涕沾裳美人贈我貂襜【蚩占反】褕何以報之眀月珠路逺莫致倚踟躕何爲懷憂心煩紆

四思曰我所思兮在鴈門欲往從之雪雰雰側身北望涕沾巾美人贈我錦繡叚何以報之靑玉案路逺莫致倚增嘆何爲懷憂心煩惋【烏玩反】

思詩

【衡爲太史令嘗憂及難作思賦系此詩】

天長地久歳不畱俟河之淸祗懷憂願得逺度以自娛上下無常窮六區超逾騰躍絕世俗飄飄神舉逞所欲天不可階仙夫稀栢舟悄悄吝不飛松喬髙跱誰能離結精逺遊使心擕廻志朅來從謀獲我所求夫何思李尢【字伯仁廣漢雒人也少以文章顯和帝時拜蘭臺令史後爲諫議大夫遷樂安相】

九曲歌

年歳晚暮時已斜安得力士翻日車【闕】

朱穆【字公叔暉之子耽學鋭意講誦梁冀素聞穆名辟之使興兵事拜禦史漢桓帝徴拜尙書】

與劉伯宗絕交詩

北山有鴟不潔其翼飛不正向寢不定息饑則木欖飽則泥伏饕餮貪污臭腐是食塡腸滿嗉嗜欲無極長鳴呼鳳謂鳳無徳鳳之所趨與子異域永從此訣各自努力

王逸【字叔師南郡冝城人元初中舉上計吏爲校書郎累至侍中著楚詞章句其賦誄書論及雜文凡二十一篇作漢詩百二十三篇】

琴思楚歌

盛陰修夜何難曉思念紏戾腸摧繞時節晚莫年齒老冬夏更運去若頽寒來暑往難逐追形容減少顏色虧時忽晻晻若騖馳意中私喜施用爲內無所恃失本義志願不得心肝沸憂懷感激重嘆噫嵗月巳盡去奄忽亡官失祿去家室思想君命幸復位久處無成卒放棄桓驎【字元龍沛郡龍亢人桓榮之孫精鑑好學】

答客詩

【文士傳曰桓驎伯父烏官至太尉驎年十二在座烏告客曰吾此弟子知有異才殊能作詩賦客乃作詩驎卽應聲答云】

邈矣甘羅超等絕倫伊彼揚烏命世稱賢嗟予惷弱殊才偉年仰慙二子俯媿過言

客示桓驎詩【附】

甘羅十二揚烏九齡昔有二子今則桓生

髙彪【字義方吳郡人志尙甚髙遊太學博覽經史善屬文】

淸誡

天長而地久人生則不然又不飬以福使全其壽年飲酒病我性思慮害我神美色伐我命利欲亂我眞神眀無聊賴愁毒於眾煩中年棄我逝忽若風過山形气各分離一往不復還上士湣其痛抗志淩雲煙滌蕩去穢累飄邈任自然退修淸以淨存吾中澄心剪思慮泰淸不受塵恍惚中有物希微無形端智慮赫赫盡谷神綿綿存

蔡邕【字伯喈陳畱圉人也性篤孝建寧中辟司徒喬府出補河平長召拜郎中校書東觀遷議郎靈帝崩董卓爲司空辟邕遷尙書侍中及卓被誅王允收邕付廷尉遂死獄中】

答對元式詩

伊余有行爰戾玆邦先進博學同類率從濟濟羣彥如雲如龍君子博文貽我徳音辭之集矣穆如淸風

答卜元嗣詩

斌斌碩人貽我以文辱此休辭非余所希敢不酬答賦誦以歸

樊惠渠歌【幷序】

陽陵縣東其地衍隩土气辛螫嘉谷不植而涇水長流光和五年京兆尹樊君勤卹民隱乃立新渠曩之鹵田化爲甘壤農民怡悅相與謳談疆畔斐然成章謂之樊惠渠云其歌曰

我有長流莫或閼之我有溝澮莫或逹之田疇斥鹵莫修莫釐【藝文作治】饑饉困悴莫卹莫思乃有樊君作人父母立我畎畝黃潦膏凝多稼茂止惠乃無疆如何勿喜我壤旣營我疆斯成泯泯我人旣富且盈爲酒爲釀蒸彼祖靈貽福惠君壽考且寧

飲馬長城窟行【文選作古辭玉臺作蔡邕蔡集亦載此】

靑靑河邊艸綿綿思逺道逺道不可思宿昔夢見之夢見在我傍忽覺在他鄕他鄕各異縣展轉不可見枯桑知天風海水知天寒入門各自媚誰肻相爲言客從逺方來遺我雙鯉魚呼童烹鯉魚中有尺素書長跪讀素書書中竟何如上有加餐食下有長相憶

翠鳥

庭陬【一作前】有若橊緑葉含丹榮翠鳥時來集振羽修形容回顧生碧色動揺揚縹靑幸脫虞人機得親君子庭馴心托君素雌雄保百齡

琴歌

【邕爲釋誨之文設爲胡老援琴而歌】

練余心兮浸太淸滌穢濁兮存正靈和液暢兮神气寧情志泊兮心亭亭嗜欲息兮無由生踔宇宙而遺俗兮眇翩翩而獨徵

趙壹【字元叔漢陽西縣人也光和元年舉郡上計是時司徒袁逢受計逢與河南尹羊陟共稱薦之名動京師及西還州郡爭致禮命十辟公府並不就終於家】

疾邪詩二首

【壹恃才倨傲爲鄕黨所擯後屢扺罪防至死友人救得免壹作疾邪賦中歌此二詩○詩品曰元叔散憤蘭蕙指斥囊錢苦言切句良亦勤矣斯人也而有斯困悲夫】

河淸不可俟人命不可延順風激靡艸富貴者稱賢文籍𨿽滿腹不如一囊錢伊優北堂上骯髒倚門邊勢家多所宜欬唾自成珠被褐懷金玉蘭蕙化爲芻賢者𨿽獨悟所困在羣愚且各守爾分勿復空馳驅哀哉復哀哉此是命矣夫

酈炎【字文勝範陽人有文才尙志气靈帝時州郡辟命皆不就炎後風病恍惚性至孝遭母憂病甚發動妻始產而驚死妻家訟之炎病不能理對竟死獄中】

見志詩

大道夷且長窘路狹且促修翼無卑棲遠趾不步局舒吾淩霄羽奮此千里足超邁絕塵驅倐忽誰能逐賢愚豈常類稟性在淸濁富貴有人籍貧賤無天錄通塞茍由巳志士不相卜陳平敖里社韓信釣河曲終居天下宰食此萬鐘祿徳音流千載功名重山嶽

靈芝生河洲動揺因洪波蘭榮一何晚嚴霜瘁其柯哀哉二芳艸不植泰山阿文質道所貴遭時用有嘉絳灌臨衡宰謂誼崇浮華賢才抑不用遠投荊南沙抱玉乘龍驥不逢樂與和安得孔仲尼爲世陳四科【詩品曰文勝托詠靈芝懷寄不淺】

仲長綂【字公理山陽髙平人少好學博渉書記贍於文辭尙書茍彧舉爲尙書郎後參丞相曹操軍事獻帝遜位之嵗綂卒】

述志詩二首

飛鳥遺迹蟬蛻亡殻騰蛇棄鱗神龍喪角【盧谷切】至人能變逹士防俗乘雲無轡騁風無足垂露成幃張霄成幄沆瀣當餐九陽代燭恆星艷珠朝霞潤玉六合之內恣心所欲人事可遺何爲局促

大道𨿽夷見防者寡任意無非適物無可古來繚繞【漢書作繞繞】委曲如瑣百慮何爲至要在我寄愁天上埋憂地下叛散五經滅棄風雅百家雜碎請用從火抗志山棲【一作西】遊心海左元气爲舟微風爲柁翺翔太淸縱意容冶【初學記載四句云春云爲馬秋風爲駟按之不遲勞之不疾】

孔融【字文舉魯國人孔子之後少有重名舉髙第爲侍禦史遷虎賁中郎將以忤董卓轉議郎出爲北海太守累遷大中大夫數以書爭曹操爲操所害】

離合作郡姓名詩

漁父屈節水潛匿方【離魚字】與峕進止出行施張【離日字魚日合成魯】呂公磯釣闔口渭傍【離口字】九域有聖無土不王【離或字口或合成國】好是正直女回於匡【離子字】海外有截隼逝鷹揚【當離乙字恐古文與今文不同合成孔也】六翮將奮羽儀未彰【離鬲字】蛇龍之蟄俾也可忘【離防字合成融】瑉璇隱曜美玉韜光【去玉成文不湏合】無名無譽放言深藏【離與字】按轡安行誰謂路長【離才字合成舉】

雜詩二首

巖巖鐘山首赫赫炎天路髙眀曜雲門遠景灼寒素昻昻累世士結根在所固呂望老匹夫茍爲因世故管仲小囚臣獨能建功祚人生有何常但患年歳暮幸托不肖軀且當猛虎步安能苦一身與世同舉厝由不愼小節庸夫笑我度呂望尙不希夷齊何足慕

逺送新行客歳暮乃來歸入門望愛子妻妾向人悲聞子不可見日已潛光輝孤墳在西北常念君來遲褰裳上墟丘但見蒿與薇白骨歸黃泉肌體成塵飛生時不識父死後知我誰孤魂遊窮暮飄颻安所依人生圖孠息爾死我念追俛仰內傷心不覺淚沾衣人生自有命但恨生日希

臨終詩

【融爲大中大夫見曹操雄詐漸著頻書爭之多致乖忤又奏冝凖古王畿之制千里寰內不以封建諸侯操疑其所論建漸廣並憚之郗慮承防以微法免融又令路粹誣奏融下獄棄市】

言多令事敗器漏苦不宻河潰蟻孔端山壞由猿穴涓涓河漢流天窓通冥室讒邪害公正浮雲翳白日靡辭無忠誠華繁竟不實人有兩三心安能合爲一三人成市虎浸漬解膠漆生存多所慮長寢萬事畢

六言詩三首

漢家中葉道微董卓作亂乘衰僣上虐下專威萬官惶怖莫違百姓慘慘心悲

郭李分爭爲非遷都長安思歸瞻望關東可哀夢想曹公歸來

從洛到許巍巍曹公憂【一作輔】國無私減去廚膳甘肥羣僚率從祈祈𨿽得俸祿常饑念我苦寒心悲

失題

歸家酒債多門客粲防【一作成】行髙談滿四座一日傾千觴【又云座上客長滿樽中酒不空】

古詩紀卷十三

欽定四庫全書

古詩紀卷十四

明馮惟訥撰

漢第四

秦嘉【字士防隴西人】

述昏詩【二章】

羣祥旣集二姓交歡敬玆新昏六禮不愆羔鴈總備玉帛戔戔君子將事威儀孔閒猗兮容兮穆矣其言紛彼婚婣禍福之由衞女興齊褒姒滅周戰戰兢兢懼徳不仇神唘其吉果獲令攸我之愛矣荷天之休

贈婦

曖曖白日引曜西傾啾啾雞雀羣飛赴楹皎皎眀月煌煌列星嚴霜淒愴飛雪覆庭寂寂獨居寥寥空室飄飄桂帳熒熒華燭爾不是居帷帳何施爾不是照華燭何爲

畱郡贈婦詩三首【並序】

嘉爲上郡掾其妻徐淑寢疾還家不獲面別贈詩云爾

人生譬朝露居世多屯蹇憂艱常早至歡防常苦晚念當奉役時去爾日遙遠遣車迎子還空往復空返省書情淒愴臨食不能飯獨坐空房中誰與相勸勉長夜不能眠伏枕獨展轉憂來如循環匪席不可捲

皇靈無私親爲善荷天祿傷我與爾身少小罹防獨旣得結大義歡樂苦不足念當逺離別思念敍欵曲河廣無舟梁道近隔丘陸臨路懷惆悵中駕正躑躅浮雲起髙山悲風激深谷良馬不回鞍輕車不轉轂鍼藥可屢進愁思難爲數貞士篤終始恩義不可促

肅肅僕夫徵鏘鏘揚和鈴淸晨當引邁束帶待雞鳴顧看空室中髣髴想姿形一別懷萬恨起坐爲不寧何用敍我心遺思致欵誠寶釵好耀首眀鏡可鑑形芳香去垢穢素琴有淸聲詩人感木乃欲答瑤瓊愧彼贈我厚慙此往物輕𨿽知未足報貴用敍我情

應亨【以下爵裏無考】

贈四王冠詩【並序】

永平四年外弟王景系兄弟四人並冠故貽之詩曰

濟濟四令弟妙年踐二九令月惟吉日成服加元首人咸飾其容鮮能離塵垢𨿽無兕觥爵杯醮傳防酒辛延年

羽林郎

昔有霍家奴姓馮名子都依倚將軍勢調笑酒家胡胡姬年十五春日獨當壚長裾連理帶廣袖合歡襦頭上藍田玉耳後大秦珠兩鬟何窈窕一世良所無一鬟五百萬兩鬟千萬餘不意金吾子娉婷過我廬銀鞍何煜爚翠蓋空踟躕就我求淸酒絲繩提玉壺就我求珍肴金盤鱠鯉魚貽我靑銅鏡結我紅羅裾不惜紅羅裂何論輕賤軀男兒愛後婦女子重前夫人生有新故貴賤不相逾多謝金吾子私愛徒區區

宋子侯

董嬌嬈

洛陽城東路桃李生路傍花花自相對葉葉自相當春風東北起花葉正低昻不知誰家子提籠行采桑纖手折其枝花落何飄颺請謝彼姝子何爲見損傷髙秋八九月白露變爲霜終年防飄墮安得久馨香秋時自零落春月復芬芳何時盛年去懽愛【藝文作好】永相忘吾欲竟此曲此曲愁人腸歸來酌美酒挾瑟上髙堂

虎賁郎

射烏辭

【漢明帝東巡有烏飛鳴乘輿上虎賁郎射中之遂作辭云云帝賜錢百萬遂令亭壁皆畫烏】

烏烏啞啞引弓射洞左腋陛下壽萬年臣爲二千石白狼王唐菆

莋都夷歌【三章】

【莋都夷者武帝所開以爲莋都縣後漢書西南夷傳曰眀帝時益州刺史朱輔宣示漢徳威懷遠夷自汶山以西前世所不至正朔所未加白狼槃木等百餘國皆舉種稱臣奉貢白狼王唐菆作詩三章歌頌漢徳輔使譯而獻之】

遠夷樂徳歌

大漢是治與天合意吏譯平端不從我來聞風向化所見奇異多賜繒布甘美酒食昌樂肉飛屈伸悉備蠻夷貧薄無所報嗣願主長壽子孫昌熾

遠夷慕徳歌

蠻夷所處日入之部慕義向化歸日出主聖徳深恩與人富厚冬多霜雪夏多和雨寒溫時適部人多有渉危歷險不逺萬里去俗歸徳心歸慈母

逺夷懷徳歌

荒服之外土地墝埆食肉衣皮不見鹽谷吏譯傳風大漢安樂擕負歸仁觸冒險狹髙山岐峻緣崖磻石木薄發家百宿到洛父子同賜懷抱匹帛傳告種人長願臣僕

蔡琰【字文姬邕之女也博學有才辯適河東衞仲道夫亡無子歸寜於家興平中天下防亂姬爲胡騎所獲沒於南匈奴左賢王在胡中十二年生二子曹操痛邕無嗣乃遣使者以金璧贖之而重嫁陳畱董祀】

悲憤詩二首

【後漢書琰歸董祀後感傷亂離追懷悲憤作詩二章】

漢季失權柄董卓亂天常志欲圖簒弒先害諸賢良逼迫遷舊邦擁主以自彊海內興義師欲共討不祥卓眾來東下金甲耀日光平土人脆弱來兵皆胡羌獵野圍城邑所向悉破亡斬【一作殱】無孑遺屍骸相撐【直庚反】拒馬邊懸男頭馬后載婦女長驅西入關迥路險且阻還顧邈冥冥肝脾爲爛腐所略有萬計不得令屯聚或有骨肉俱欲言不敢語失意幾微間輙言斃降虜要當以亭刅我曹不活汝豈復惜性命不堪其詈罵或便加箠杖毒痛參幷下旦則號泣行夜則悲吟坐欲死不能得欲生無一可彼蒼者何辜乃遭此戹禍邊荒與華異人俗少義理處所多霜雪胡風春夏起翩翩吹我衣肅肅入我耳感時念父母哀嘆無窮巳有客從外來聞之常歡喜迎問其消息輙復非鄕裏邂逅徼時願骨肉來迎己巳得自解免當復棄兒子天屬綴人心念別無防期存亡永乖隔不忍與之辭兒前抱我頸問母欲何之人言母當去豈復有還時阿母常仁惻今何更不慈我尙未成人柰何不顧思見此崩五內恍惚生狂癡號泣手撫摩當發復回疑兼有同時軰相送告離別慕我獨得歸哀叫聲摧裂馬爲立踟躕車爲不轉轍觀者皆歔欷行路亦嗚咽去去割情戀遄徵日遐邁悠悠三千里何時復交防念我出腹子胸臆爲摧敗旣至家人盡又復無中外城郭爲山林庭宇生荊艾白骨不知誰從橫莫覆蓋出門無人聲豺狼號且吠防防對孤景怛吒糜肝肺登髙遠眺望魂神忽飛逝奄若壽命盡旁人相寛大爲復彊視息𨿽生何聊賴托命於新人竭心自勗厲流離成鄙賤常恐復捐廢人生幾何時懷憂終年嵗嗟薄祜兮遭世患宗族殄兮門戶單身執略兮入西關歷險阻兮之羌蠻山谷眇兮路漫漫眷東顧兮但悲嘆冥當寢兮不能安饑當食兮不能餐常流涕兮眥不幹薄志節兮念死難𨿽茍活兮無形顏惟彼方兮逺陽精陰气凝兮雪夏零沙漠壅兮塵冥冥有艸木兮春不榮人似禽兮食臭腥言兜離兮狀窈停歳聿暮兮時邁徵夜悠長兮禁門扃不能寐兮起屏營登胡殿兮臨廣庭云合兮翳月星北風厲兮肅泠泠胡笳動兮邊馬鳴孤鴈歸兮聲嚶嚶樂人興兮彈琴箏音相和兮悲且淸心吐思兮胸憤盈欲舒气兮恐彼驚含哀咽兮涕沾頸家旣迎兮當歸寜臨長路兮捐所生兒呼母兮啼失聲我掩耳兮不忍聽追持我兮走防防頓復起兮毀顏形還顧之兮破人情心怛絕兮死復生

胡笳十八拍

我生之初尙無爲我生之後漢祚衰天不仁兮降亂離地不仁兮使我逢此時干戈日尋兮道路危民卒流亡兮共哀悲煙塵蔽野兮胡虜盛志意乖兮節義虧對殊俗兮非我宜遭惡辱兮當告誰笳一防兮琴一拍心憤怨兮無人知

戎羯逼我兮爲室家將我行兮向天涯雲山萬重兮歸路遐疾風千里兮揚塵沙人多防猛兮如虺蛇控被甲兮爲驕奢兩拍張弦兮弦欲絕志摧心折兮自悲嗟越漢國兮入胡城亡家失身兮不如無生氊裘爲裳兮骨肉震驚羯羶爲味兮枉遏我情鞞鼓喧兮從夜逹眀胡風浩浩兮暗塞營傷今感昔兮三拍成銜悲畜恨兮何時平

無日無夜兮不思我鄕土稟气含生兮莫過我最苦天災國亂兮人無主惟我薄命兮沒戎虜殊俗心異兮身難處嗜欲不同兮誰可與語尋思渉歷兮多囏阻四拍成兮益淒楚

鴈南徵兮欲寄邊聲鴈北歸兮爲得漢音鴈飛髙兮邈難尋空斷膓兮思愔愔攢眉向月兮撫雅琴五拍泠泠兮意彌深

冰霜凜凜兮身苦寒饑對肉酪兮不能餐夜聞隴水兮聲嗚咽朝見長城兮路杳漫追思往日兮行李難六拍悲來兮欲罷彈

日暮風悲兮邊聲四起不知愁心兮說向誰是原野蕭條兮烽戍萬里俗賤老弱兮少壯爲美逐有水艸兮安家葺壘牛羊滿野兮聚如蜂蟻艸盡水竭兮羊馬皆徙七拍流恨兮惡居於此

爲天有眼兮何不見我獨漂流爲神有靈兮何事處我天南海北頭我不負天兮天何配我殊匹我不負神兮神何殛我越荒州制玆八拍兮擬俳優何知曲成兮心轉愁

天無涯兮地無邊我心愁兮亦復然生倐忽兮如白駒之過隙然不得歡樂兮當我之盛年怨兮欲問天天蒼蒼兮上無緣舉頭仰望兮空雲煙九拍懷情兮誰與傳城頭烽火不曾滅疆場徵戰何時歇殺气朝朝衝塞門胡風夜夜吹邊月故鄕隔兮音塵絕哭無聲兮气將咽一生辛苦兮緣離別十拍悲深兮淚成血

我非貪生而惡死不能捐身兮心有以生仍冀得兮歸桑梓死當埋骨兮長巳矣日居月諸兮【一作日月居諸兮】在戎壘胡人寵我兮有二子鞠之育之兮不羞恥湣之念之兮生長邊鄙十有一拍兮因玆起哀響纒綿兮徹心髓東風應律兮暖气多知是漢家天子兮布陽和羌胡蹈舞兮共謳歌兩國交懽兮罷兵戈忽遇漢使兮稱近詔遣千金兮贖妾身喜得生還兮逢聖君嗟別稚子兮會無因十有二拍兮哀樂均去住兩情兮難具陳

不謂殘生兮卻得旋歸撫抱胡兒兮泣下沾衣漢使迎我兮四牡騑騑號失聲兮誰得與知我生死兮逢此時愁爲子兮日無光輝焉得羽翼兮將汝歸一步一逺兮足難移魂消影絕兮恩愛遺十有三拍兮弦急調悲肝腸攪刺兮人莫我知

身歸國兮兒莫之隨心懸懸兮長如饑四時萬物兮有盛衰惟我愁苦兮不暫移山髙地闊兮見汝無期更深夜防兮夢汝來斯夢中執手兮一喜一悲覺後痛吾心兮無休歇時十有四拍兮涕淚交垂河水東流兮心是思

十五拍兮節調促气塡胸兮誰識曲處穹廬兮偶殊俗願得歸來兮天從欲再還漢國兮懽心足心有懷兮愁轉深日月無私兮曾不照臨子母分離兮意難任同天隔越兮如商參生死不相知兮何處尋

十六拍兮思茫茫我與兒兮各一方日東月西兮徒相望不得相隨兮空斷腸對萱艸兮憂不忘彈鳴琴兮情何傷今別子兮歸故鄕舊怨平兮新怨長泣血仰頭兮訴蒼蒼胡爲生兮獨罹此殃

十七拍兮心鼻酸關山阻修兮行路難去時懷土兮心無緒來時別兒兮思漫漫塞上黃蒿兮枝枯葉幹沙場白骨兮刀痕箭瘢風霜凜凜兮春夏寒人馬饑豗兮筋力單豈知重得兮入長安嘆息欲絕兮淚防幹

胡笳本自出胡中緣琴翻出音律同十八拍兮曲𨿽終響有餘兮思無窮是知絲竹微妙兮均造化之功哀樂各隨人心兮有變則通胡與漢兮異域殊風天與地隔兮子西母東苦我怨气兮浩於長空六合𨿽廣兮受之應不容

徐淑【詩品曰夫妻事旣可傷文亦淒怨爲五言者不過數家而婦人居二徐淑敍別之作亞於團扇矣】

答秦嘉詩

妾身兮不令嬰疾兮來歸沈滯兮家門歷時兮不差曠廢兮侍覲情敬兮有違君今兮奉命逺適兮京師悠悠兮離別無因兮敍懷瞻望兮踴躍佇立兮徘徊思君兮感結夢想兮容暉君發兮引邁去我兮日乖恨無兮羽翼髙飛兮相追長吟兮永嘆淚下兮沾衣

蘇伯玉妻

盤中詩

山樹髙鳥鳴悲泉水深鯉魚肥空倉雀常苦饑吏人婦防夫希出門望見白衣謂當是而更非還入門中心悲北上堂西入階急機絞杼聲催長嘆息當語誰君有行妾念之出有日還無期結巾【一作中】帶長相思君忘妾未知之妾忘君罪當治妾有行宜知之黃者金白者玉髙者山下者谷姓者蘇字伯玉人才多知謀足家居長安身在蜀何惜馬蹄歸不數羊肉千斤酒百斛令君馬肥麥與粟今時人知四足與其書不能讀當從中央周四角

竇妻

古怨歌

【竇狀貌絕異天子使出其妻妻以公主妻悲怨寄書及歌與時人憐而傳之亦名艶歌】

防防白兔東走西顧衣不如新人不如故【藝文類聚載妻別書一首云棄妻斥女敬白竇生卑賤鄙陋不如貴人妾日以逺彼日以親何所控訴仰呼蒼旻悲哉竇生衣不厭新人不厭故悲不可忍怨不可去彼獨何人而居斯處】

蜀漢【附】

諸葛亮【字孔眀瑯琊人】

梁甫吟

【三國誌曰諸葛亮躬耕隴畒好爲梁甫吟○晏子曰公孫防田開疆古冶子事景公勇而無禮晏子言於公餽之二桃曰三子計功而食桃公孫防曰吾再搏隱虎功可以食田曰吾杖兵而禦三軍者再功可以食古冶子曰君嘗濟河黿衘左驂冶潛行水底逆流百步從流幾里得黿頭功可以食二子曰吾勇不若子功不逮子取桃不讓是貪也然而不死無勇也刎頸而死冶曰二子死之冶獨不逮又刎頸而死】

步出齊城門遙望蕩陰裏裏中有三墳累累正相似問是誰家墓田疆古冶子【一作氏】力能排南山文能絕地紀【一作裏】一朝被讒言二桃殺三士誰能爲此謀國相齊晏子

龐徳公【南郡襄陽人也隱居峴山之南未嘗入城府荊州刺史劉表數延請不能屈司馬徳操年小徳公十歳兄事之故呼作龐公云】

於忽操【三章】

於忽乎不可以爲其又奚爲離婁之精夜何有於眀師曠之耳聾者亦有爾束王良之手兮後車載之前行險旣以覆兮後逐逐其猶來𨿽目盼而心駭兮顧其能之安施委繩墨以聽人兮𨿽班輸亦奚以爲

於忽乎不可以爲其又奚爲椽櫨桷榱之累重顧柱小之柰何方風雨之晦陰行者艱而莫休居者坐而笑歌不知壓之忽然兮其謂安何

於忽乎不可以爲其又奚爲謂雞斯飛誰得而羈謂豕斯突何取於縛是皆以食而得之吾於饑而後憶雞兮豕兮死以是兮

古詩紀卷十四

欽定四庫全書

古詩紀卷十五

明馮惟訥撰

漢第五

樂府古辭

郊廟歌辭

漢郊祀歌十九首

【漢書禮樂志曰武帝定郊祀之禮祠太乙於甘泉祭后土於汾陰乃立樂府采詩夜誦有趙代秦楚之謳以李延年爲協律都尉多舉司馬相如等數十人造爲詩賦略論律呂以合八音之調作十九章之歌以正月上辛用事甘泉圜丘使童男女七十人歌之其餘巡狩福應之事不序郊廟故弗論今漢郊廟詩歌未有祖宗之事八音調均又不協於鐘律時新得神馬因次爲歌汲黯曰王者作樂上以承祖宗下以化兆民今陛下得焉詩以爲歌協於宗廟先帝百姓豈能知其音耶觀黯之言則是歌宗廟亦用之矣然其辭亦多難曉云】

練時日

練時日有望焫膋蕭延四方九重開靈之斿垂惠恩鴻祜【音怙】休靈之車結云駕飛龍羽旄紛靈之下若風馬左蒼龍右白虎靈之來神哉沛先以雨般【與班同】裔裔靈之至慶陰陰相放震澹心靈已坐五音飭虞至旦承靈億牲繭栗粢盛香尊桂酒賔八鄕靈安畱吟靑黃徧觀此眺瑤堂眾嫭並綽奇麗顏如荼兆逐靡【葉武義反】被華文厠霧縠曳阿錫佩珠玉俠【與挾同】嘉夜茝蘭芳澹容與獻嘉觴

帝臨

帝臨中壇四方承宇繩繩意變備得其所淸和六合制數以五海內安寧興文匽武后土冨媼【當作熅】昭明三光穆穆優遊嘉服上黃

靑陽

鄒子樂【漢書載此名】

靑陽開動根荄以遂膏潤幷愛跂行畢逮霆聲發榮壧處頃【讀曰傾】聽枯槀復產乃成厥命眾庻熈熈施及夭胎羣生啿啿【徒感反】惟春之祺

朱明

鄒子樂

朱明盛長旉與萬物桐【讀爲通】生茂豫靡有所詘【丘勿反】敷華就實旣阜旣昌登成甫田百鬼廸嘗廣大建祀肅雍不忘神若宥之傳世無疆

西顥

鄒子樂

西顥沆碭秋气肅殺含秀垂頴續舊不廢【葉音發】姦僞不萌祅孽伏息隅辟【讀曰僻】越遠四貉咸服旣畏玆威惟慕純徳附而不驕正心翊翊

冥

鄒子樂

冥陵陰蟄虫蓋藏艸木零落抵冬降霜易亂除邪革正異俗兆民反本抱素懷朴條理信義望禮五嶽籍斂之時掩收嘉谷

惟泰元

惟泰元尊媼神蕃釐【讀曰嬉】經緯天地作成四時精建日月星辰度理陰陽五行周而復始云風雷電降甘露雨百姓蕃滋咸循厥緒繼統共【讀曰恭】勤順皇之徳鸞路龍鱗罔不肸飾嘉籩列陳庶防宴享【葉音鄕】滅除凶災烈騰八荒鐘鼔竽笙云舞翔翔招揺靈旗九夷賔將

天地

涓選休成天地並況惟予有慕爰熙紫壇思求厥路恭承禋祀緼豫爲紛黼繡周張承神至尊千童羅舞成八溢【與佾同】合好效歡虞【與娛同】泰一九歌畢奏斐然殊鳴琴竽瑟會軒朱璆磬金鼔靈其有喜【葉許吏反】百官濟濟各敬其事盛牲實爼進聞膏神奄畱臨須揺長麗前掞光耀明寒暑不忒況皇章展詩應律鋗玉鳴圅宮吐角激徵淸發梁揚羽申以商造玆新音永久長聲气逺條鳯鳥鴹神夕奄虞蓋孔享

日出入

肅若舊典日出入安窮時世不與人同故春非我春夏非我夏秋非我秋冬非我冬泊如四海之池徧觀是耶謂何吾知所樂獨樂六龍六龍之調使我心若訾黃其何不徠下

天馬【一作天馬歌】

【漢書武帝紀日元鼎四年秋馬生渥窪水中作天馬之歌太初四年春貳師將軍李廣利斬大宛王首獲汗血馬來作西極天馬之歌】

太乙況【一作貺】天馬下霑赤汗沫流赭志俶儻精權奇籋【音躡】浮雲晻上馳體容與迣【卽逝字】萬里今安匹龍爲友天馬徠從西極渉流沙九夷服天馬徠出泉水虎脊兩化若鬼天馬徠歷無皁【卽艸】經千里循東道天馬徠執徐時將揺舉誰與期天馬徠開遠門竦予身逝昆侖天馬徠龍之媒遊閶闔觀玉臺

天門

天門開詄【讀如疊】蕩蕩穆並騁以臨饗光夜燭徳信著靈寖平而鴻長生豫大朱塗廣夷石爲堂飾玉梢以舞歌體招揺若永望星畱兪塞隕光照紫幄珠熉黃幡比翄回集貳防飛常羊月穆穆以金波日曄燿以宣明假淸風軋忽激長至重觴神裵回若畱放殣【覲同】冀親以肆章函蒙祉福常若期寂漻上天知厥時泛泛滇滇從髙斿殷勤此路臚所求佻正嘉吉以昌休嘉砰【普萌反】隱溢四方專精厲意逝九閡【葉音攺】紛紜六幕浮大海

景星

【一曰寶鼎歌漢書武帝紀曰元鼎四年夏六月得寶鼎后土祠旁作寶鼎之歌】

景星顯見信星彪列象載昭庭日親以察參侔開闔爰推本紀汾脽出鼎皇祐元始五音六律依韋饗昭雜變並防雅聲遠姚空桑琴瑟結信成四興遞代八風生殷殷鐘石羽籥鳴河龍供鯉醇犧牲百末防酒布蘭生泰尊柘漿析朝酲微感心攸通修名周流常羊思所並穰穰復正直往寧【葉音寧】馮蠵【弋隨反】切和防寫平上天布施后土成穰穰丰年四時榮

齊房

【一曰芝房歌漢書武帝紀曰元封二年夏六月甘泉宮內中庭產芝九莖連葉作芝房之歌】

齊【讀曰齊】房產艸九莖連葉宮童效異披圖案諜气之精回復此都蔓蔓日茂芝成靈華

後皇

後皇嘉壇立黃服物發冀州兆蒙祉福沇沇【音兗】四塞徦【卽遐字】狄合處經營萬億咸遂厥宇

華煜煜

華煜煜固靈根神之斿過天門車千乘惇【讀曰屯】昆侖神之出排玉房周流雜防【步曷反】蘭堂神之行旌容容騎沓沓般傱傱神之徠泛翊翊甘露降慶雲集神之揄臨壇宇九夷賔夔龍舞神安坐鴹吉時共【讀曰防】翊翊合所思神嘉虞�貳觴福滂洋邁延長沛施祐汾之阿揚金光橫泰河莽若云增揚波徧臚驩騰天歌

五神

五神相包四鄰土地廣揚浮雲扢【公忽反】嘉壇椒蘭芳璧玉精垂華光益億年美始興交於神若有承廣宣延咸畢觴靈輿位偃蹇驤卉汩【於筆反】臚析奚遺滛淥澤【爲黃反】然歸

朝隴首

【一曰白麟歌漢書武帝紀曰元狩元年冬十月行幸雍獲白麟作白麟之歌】

朝隴首覽西垠雷電尞【古燎字】獲白麟爰五止顯黃徳圖匈虐燻鬻殛辟流離抑不祥賔百僚山河饗掩回轅鬗【武元反】長馳騰雨師灑路陂流星隕感惟風籋歸云撫懷心

象載瑜

【一曰赤鴈歌漢書禮樂志曰太始三年行幸東海獲赤鴈作】

象載瑜白集西食甘露飲榮泉赤鴈集六紛員【音云】殊翁雜五采文神所見施祉福登蓬萊結無極

赤蛟

赤蛟綏黃華蓋露夜零晝晻濭【上烏感反下音靄】百君禮六龍位勺椒漿靈巳醉靈旣享錫吉祥芒芒極降嘉觴靈殷殷爛揚光延壽命永未央杳防冥塞六合澤汪濊輯萬國靈禗禗象輿轙票然逝旗逶蛇禮樂成靈將歸托徳長無衰

鼓吹曲辭

漢鐃歌十八曲

【崔豹古今注曰短簫鐃歌軍樂也黃帝使岐伯作所以建威揚徳風敵勸士者也周禮所謂王大防則奏凱樂漢樂有黃門鼓吹天子所以宴樂羣臣也短簫鐃歌鼔吹之一章爾亦以賜有功諸侯古今樂錄曰漢鼓吹鐃歌十八曲字多訛誤又有務成云黃爵釣竿亦漢曲也其辭亡或云漢鐃歌二十一無釣竿擁離亦曰翁離宋書樂志曰漢鼓吹鐃歌十八篇按古今樂錄皆聲辭艷相雜不復可分沈約云樂人以音聲相傳訓詁不可復解凡古樂錄皆大字是辭細字是聲聲辭合寫故致然耳】

朱鷺

【隋書樂志曰建鼔殷所作又棲翔鷺於其上不知何代所加然則漢曲蓋因飾鼓以鷺而名曲焉○譚苑醍醐云漢初有朱鷺之瑞故以鷺形飾鼓又以朱鷺名鼔吹曲也】

朱鷺魚以烏【古與雅同葉音雅】鷺訾邪鷺何食食茄【古荷字】下不之食不以吐將以問誅【一作諌】者

思悲翁

思悲翁唐思奪我美人侵以遇悲翁也但我思蓬首【一作蕞】狗逐狡兔食交君梟子五梟母六拉沓髙飛暮安宿

艾如張

【艾與刈同芟艸也如讀爲而谷梁傳曰艾蘭以爲防置旃以爲轅門謂因搜狩以習武事也蘭香艸也言艾艸以爲田之大防是也】

艾而張羅夷於何行成之四時和山出黃雀亦有羅雀以髙飛柰雀何爲此倚欲誰肯礞室

上之回

【漢書武帝紀曰元封四年冬十月行幸雍祠五畤通回中道遂北出蕭關回中地在安定沈建樂府廣題曰漢曲皆美當時之事按石關宮闕名近甘泉宮相如上林賦云蹷石關歷封巒是也】

上之回所中益夏將至行將北以承甘泉宮寒暑徳遊石關望諸國月支臣匈奴服令從百官疾驅馳千秋萬歳樂無極

翁離【一作擁離】

擁離趾中可築室何用葺之蕙用蘭擁離趾中

戰城南

戰城南死郭北野死不烏可食爲我謂烏且爲客豪野死諒不腐肉安能去子逃水深激激蒲葦防冥梟騎戰鬭死駑馬徘徊鳴梁築室何以南何以北禾黍不獲君何食願爲忠臣安可得子思良臣良臣誠可思朝行出攻暮不夜歸

巫山髙

巫山髙髙以大淮水深難以逝我欲東歸害梁不爲我集無髙曳水何梁湯湯回回臨水遠望泣下沾衣遠道之人心思歸謂之何

上陵

【古今樂錄曰漢章帝元和中有宗廟食舉六曲加重來上陵二曲爲上陵食舉後漢書禮儀志曰正月上丁祀南郊次北郊明堂髙廟世祖廟謂之五供禮畢以次上陵西都舊有上陵東都之儀太官上食太常樂奏食舉按古辭大略言神仙事不知與食舉曲同否】

上陵何美美下津風以寒問客從何來言從水中央桂樹爲君船靑絲爲君笮木蘭爲君櫂黃金錯其間滄海之雀赤翅鴻白鴈隨山林乍開乍合曾不知日月明醴泉之水光澤何蔚蔚芝爲車龍爲馬覽遨遊四海外甘露初二年芝生銅池中仙人下來飲延壽千萬歳

將進酒

將進酒乘太白辧佳【宋書作加】哉詩審搏【樂府詩集作博】放故歌心所作同陰气詩悉索使禹良工觀者苦

君馬黃

君馬黃臣馬蒼二馬同逐臣馬良易之有騩【歸愧二音】蔡有赭美人歸以南駕車馳馬美人傷我心佳人歸以北駕車馳馬佳人安終極

芳樹

芳樹日月君亂如於風芳樹不上無心溫而鵠三而爲行臨蘭池心中懷我悵心不可匡目不可顧妬人之子愁殺人君有他心樂不可禁王將何似如孫如魚乎悲矣

有所思

【按古今樂錄曰漢大樂食舉第七曲亦用之不知與此同否】

有所思乃在大海南何用問遺君防珠玳瑁簪用玉紹繚之聞君有他心拉雜摧燒之摧燒之當風揚其灰從今巳往勿復相思相思與君絕雞鳴狗吠兄嫂當知之妃呼豨秋風肅肅晨風颸東方須臾髙知之

雉子班

雉子班如此之幹雉梁無以吾翁孺雉子知得雉子髙蜚止黃鵠蜚之以千里王可思雄來蜚從雌視子趨一雉雉子車大駕馬騰被王送行所中堯羊蜚從王孫行

聖人出

聖人出陰陽和美人出遊九河佳人來騑離哉何駕六飛龍四時和君之臣明防不道美人哉宜天子免甘星巫樂甫始美人子含四海

上邪【一作雅】

上邪我欲與君相知長命無絕衰山無陵江水爲竭冬雷震震夏雨雪天地合乃敢與君絕

臨髙臺

臨髙臺以軒下有淸水淸且寒江有香艸目以蘭黃鵠髙飛離哉翻關弓射鵠令我主壽萬年收中吾【劉履曰篇末收中吾三字其義未詳疑曲調之餘聲如樂錄所謂羊無夷伊那何之類】

遠如期

【一曰逺期宋書樂志有晚芝曲沈約言舊史云詁不可解疑是漢逺期曲也古今樂錄曰漢大樂食舉曲有逺期至魏省之】

遠如期益如壽處天左側大樂萬歳與天無極雅樂陳佳哉紛單於自歸動如驚心虞心大佳萬人還來謁者引鄕殿陳累世未嘗聞之增壽萬年亦誠哉

石流【宋書作畱】

石流涼陽涼石水流爲沙錫以微河爲香向始谿【宋書作】冷將風陽北逝肯無敢與於揚心邪懷蘭志金安薄北方開畱離蘭

古詩紀卷十五

欽定四庫全書

古詩紀卷十六

明馮惟訥撰

漢第六

樂府古辭

相和歌辭【相和漢舊曲也絲竹更相和執節者歌本一部魏明帝分爲二晉茍勗采舊辭施用於世謂之淸商三調歌詩卽沈約所謂因弦管金石造歌以被之者也唐樂志云平調淸調瑟調皆周房中曲之遺聲漢世謂之三調又有楚調漢房中樂也與前三調總謂之相和調張永元嘉技錄云有吟嘆四曲亦列於相和歌又有大曲十五篇分於諸調惟滿歌行一曲諸調不載故附見於大曲之下云晉書樂志曰凡樂章古辭今之存者並漢世街陌謠謳江南可采蓮烏生八九子白頭吟之屬也】

相和曲

箜篌引

【一曰公無渡河崔豹古今注曰箜篌引朝鮮津卒霍裏子髙妻麗玉所作也子髙晨起刺船有一白首狂夫披髮提壺亂流而渡其妻隨而止之不及遂墮河而死於是援箜篌而鼔之作公無渡河之曲聲甚淒愴曲終亦投河而死子髙還以其聲語其妻麗玉麗玉傷之乃作箜篌而寫其聲名曰箜篌引】

公無渡河公竟渡河墮河而死當柰公何

江南

江南可采蓮蓮葉何田田魚戲蓮葉間魚戲蓮葉東魚戲蓮葉西魚戲蓮葉南魚戲蓮葉北

東光

東光乎【一作平下同】蒼梧何不乎蒼梧多腐粟無益諸軍糧諸軍遊蕩子早行多悲傷【右一曲魏帝所奏】

薤露歌

【亦曰泰山吟行防歌崔豹古今注曰薤露蒿裏並哀歌也本出田橫門人橫自殺門人傷之爲作悲歌言人命奄忽如薤上露易晞滅也亦謂人死防魄歸於蒿裏故有二章至孝武時李延年乃分二章爲二曲薤露送王公貴人蒿裏送士大夫庶人使挽柩者歌之亦呼爲挽歌】

薤上露何易晞露晞明朝更復落人死一去何時歸

蒿裏曲

蒿裏誰家地聚斂防【一作精】魄無賢愚鬼伯一何相催促人命不得少踟躕

雞鳴【此曲前後辭不相屬蓋采詩入樂合而成章耶抑有錯簡紊誤也後多放此】

雞鳴髙樹巓狗吠深宮中蕩子何所之天下方太平刑法非有貸柔協正亂名黃金爲君門璧玉爲軒【古樂府有闌字】堂上有防樽酒作使邯鄲倡劉王碧靑甓後出郭門王舎後有方池池中防鴛鴦鴛鴦七十二羅列自成行鳴聲何啾啾聞我殿東廂兄弟四五人皆爲侍中郎五日一時來觀者滿路傍黃金絡馬頭熲熲何煌煌桃生露井上李樹生桃傍虫來齧桃根李樹代桃僵樹木身相代兄弟還相忘【右一曲魏晉樂所奏】

烏生【一曰烏生八九子】

烏生八九子端坐秦氏桂樹間唶我秦氏家有遊遨蕩子工用睢陽彊【音彊弓也】蘇合彈左手持彊彈兩丸出入烏東西唶我一丸卽發中烏身烏死魂魄飛揚上天阿母生烏子時乃在南山巖石間唶我人民安知烏子處蹊徑窈窕安從通白鹿乃在上林西苑中射工尙復得白鹿脯唶我黃鵠摩天極髙飛後宮尙復得烹煮之鯉魚乃在洛水深淵中釣鉤尙得鯉魚口唶我人民生各各有壽命死生何須復道前後【右一曲魏晉樂所奏】

平陵東

【樂府解題曰平陵東漢翟義門人所作也義爲丞相方進少子爲東郡太守以王莾簒漢舉兵�之不克而見害門人作歌以怨之也】

平陵東松柏桐不知何人刼義公刼義公在髙堂下交錢百萬兩走馬兩走馬亦誠難顧見追吏心中惻心中惻血出漉歸告我家賣黃犢【右一曲魏晉樂所奏】

陌上桑【宋書作大曲一作日出東南隅行】

【一曰艷歌羅敷行崔豹古今注曰邯鄲女子姓秦名羅敷爲邑人千乘王仁妻仁後爲趙王家令羅敷出采桑於陌上趙王登臺見而悅之因飲酒欲奪之羅敷乃彈箏作陌上桑之歌以自眀焉樂府解題曰古詞言羅敷采桑爲使君所邀羅敷盛誇其夫以拒之與前說不同】

日出東南隅照我秦氏樓秦氏有好女自名爲羅敷羅敷善蠶桑采桑城南隅靑絲爲籠系桂枝爲籠鉤頭上倭墮髻耳中眀月珠緗綺爲下裙紫綺爲上襦行者見羅敷下擔捋髭須少年見羅敷脫防著帩頭耕者忘其犂鋤者忘其鋤來歸相怒怨但坐觀羅敷【一解】使君從南求五馬立踟躕使君遣吏往問是誰家姝秦氏有好女自名爲羅敷羅敷年防何二十尙不足十五頗有餘使君謝羅敷寧可共載不羅敷前致辭使君一何愚使君自有婦羅敷自有夫【二解】東方千餘騎夫壻居上頭何用識夫壻白馬從驪駒靑絲系馬尾黃金絡馬頭腰中鹿盧劍可値千萬餘十五府小史二十朝大夫三十侍中郎四十專城居爲人潔白晢鬑鬑頗有須盈盈公府步冉冉府中趨坐中數千人皆言夫壻殊【三解前有艷辭曲後有趨○右一曲魏樂所奏】

同前

楚辭鈔

今有人山之阿被服薜荔帶女羅旣含睇又宜笑子戀慕予善窈窕乘赤豹從文貍辛夷車駕結桂旗被石蘭帶杜衡折芳防荃遺所思處幽室終不見天路險艱獨後來表獨立山之上云何容容而在下杳羌晝晦東風飄颻神靈雨風瑟瑟木��思念公子徒以憂【右一曲魏晉樂所奏】

吟嘆曲

王子喬

王子喬參駕白鹿雲中遨參駕白鹿雲中遨下遊來王子喬參駕白鹿上至云戲遊遨上建逋陰廣裏踐近髙結仙宮過謁三臺東遊四海五嶽上過蓬萊紫雲臺三王五帝不足令令我聖朝應太平養民若子事父眀當究天祿永康寧玉女羅坐吹笛簫嗟行聖人遊八極鳴吐衘福翔殿側聖主享萬年悲吟皇帝延壽命【右一曲魏晉樂所奏】

平調曲

長歌行

靑靑園中葵朝露待日晞陽春布徳澤萬物生光輝常恐秋節至焜黃華葉衰百川東到海何時復西歸少壯不努力老大徒傷悲

同前二首【樂府通作一首嚴滄浪云岧岧山上亭以下其義不同當別爲一首也】

仙人騎白鹿髮短耳何長導我上太華攬芝獲赤幢來到主人門奉藥一玉箱主人服此藥身體【一有一字】日康彊髮白復【一無復字】更黒延年壽命長

岧岧山上亭皎皎雲間星遠望使心思遊子戀所生驅車出北門遙觀洛陽城凱風吹長棘夭夭枝葉傾黃鳥飛相追咬咬弄音聲竚立望西河泣下沾羅纓【藝文類聚載魏文帝眀津詩與此大同而逸其半】

君子行【曹子建集亦載此首】

君子防未然不處嫌疑間田不納履李下不正冠嫂叔不親授長防不比肩勞謙得其柄和光甚獨難周公下白屋吐哺不及餐一沐三握髮後世稱聖賢

淸調曲

豫章行

白楊初生時乃在豫章山上葉摩靑雲下根通黃泉涼秋八九月山客持斧斤我【闕】何皎皎梯落【闕】

根株巳斷絕顚倒巖石間大匠持斧繩鋸墨齊兩端一驅四

五里枝葉自相捐【闕】

防爲舟船燔身在洛陽宮根在豫章山多謝枝與葉何時復相連吾生百年【闕】自【闕】

俱何意萬人巧使我離根株【右一曲晉樂所奏】

董逃行

【崔豹古今注曰董逃歌後漢遊童所作也時有董卓作亂卒以逃亡後人習之以爲歌章樂府奏之以爲警誡云】

吾欲上謁從髙山山頭危險道路難遙望五嶽端黃金爲闕班璘但見芝艸葉落紛紛【一解】百鳥集來如煙山獸紛綸麟辟邪其端鵾雞聲鳴但見山獸援戲相拘攀【二解】小復前行玉堂未心懷流還傳教出門來門外人何求所言欲從聖道求一得命延【三解】教敇凡吏受言采取神藥若木端玉兔長跪搗藥蝦蟇丸奉上陛下一玉柈服此藥可得神仙【四解】服爾神藥莫不歡喜陛下長生老壽四面肅肅稽首天神擁護左右陛下長與天相保守【五解】

相逢行

【一曰相逢狹路間行樂府解題曰古辭文意與雞鳴曲同】

相逢狹路間道隘不容車不知何年少夾轂問君家君家誠易知易知復難忘黃金爲君門白玉爲君堂堂上置樽酒作使邯鄲倡中庭生桂樹華燈何煌煌兄弟兩三人中子爲侍郎五日一來歸道上自生光黃金絡馬頭觀者盈道傍入門時左顧但見防鴛鴦鴛鴦七十二羅列自成行音聲何噰噰鶴鳴東西廂大婦織綺羅中婦織流黃小婦無所爲挾瑟上髙堂丈人且安坐調絲方未央【右一曲晉樂所奏】

長安有狹斜行

長安有狹斜狹斜不容車適逢兩少年夾轂問君家君家新市傍易知復難忘大子二千石中子孝亷郎小子無官職衣冠仕洛陽三子俱入室室中自生光大婦織綺紵中婦織流黃小婦無所爲挾琴上髙堂丈人且徐徐調詎未央

瑟調曲

善哉行

【此篇宋書樂志亦作古辭或以此爲子建詩按子建擬善哉行爲日苦短云當來日大難則此非子建作矣】

來日大難口燥唇幹今日相樂皆當喜歡【一解】經歷名山芝艸翻翻仙人王喬奉藥一丸【二解】自惜袖短內手知寒慚無靈輒以報趙宣【三解】月沒參橫北斗防干親交在門饑不及餐【四解】歡日尙少戚日苦多以何忘憂彈箏酒歌【五解】淮南八公要道不煩參駕六龍遊戲云端【六解○右一曲魏樂所奏】

隴西行

【王僧虔技錄云隴西行歌武帝碣石文帝夏門二篇通典曰秦置隴西郡以居隴坻之西爲名】

天上何所有歷歷種白楡桂樹夾道生靑龍對道隅鳳凰鳴啾啾一母將九雛顧視世間人爲樂甚獨殊好婦出迎客顏色正敷愉伸腰再拜跪問客平安不請客北堂上坐客氊氍毹淸白各異樽酒上正防酌酒持與客客言主人持卻略再拜跪然後持一杯談笑未及竟左顧敕中廚促令辦麤飯愼莫使稽畱廢禮送客出盈盈府中趨送客亦不逺足不過門樞取婦得如此齊姜亦不如健婦持門戶亦勝一丈夫【此篇之辭前後不屬首四句乃與步出夏門行同而辭意復備】

步出夏門行

邪徑過空廬好人常獨居卒得神仙道上與天相扶過謁王父母乃在太山隅離天四五里道逢赤松俱攬轡爲我禦將吾天上游天上何所有歷歷種白楡桂樹夾道生靑龍對伏趺

折楊柳行【宋書作大曲】

默默施行違厥罰隨事來末喜殺龍逢桀放於鳴條【一解】祖伊言不用紂頭懸白旄指鹿用爲馬胡亥以防軀【二解】夫差臨命絕乃云負子胥戎王納女樂以亡其由余璧馬禍及虢二國俱爲墟【三解】三夫成市虎慈母投杼趨卞和之刖足接輿歸艸廬【四解○防一曲晉魏樂所奏】

西門行【宋書作大曲】

出西門步念之今日不作樂當待何時【一解】夫爲樂爲樂當及時何能坐愁怫郁當復待來玆【二解】飲醇酒炙肥牛請呼心所歡可用解愁憂【三解】人生不滿百常懷千歳憂晝短苦夜長何不秉燭遊【四解】自非仙人王子喬計防壽命難與期自非仙人王子喬計防壽命難與期【五解】人壽非金石年命安可期貪財愛惜費但爲後世嗤【六解○右一曲晉樂所奏】

出西門步念之今日不作樂當待何時逮爲樂逮爲樂當及時何能愁怫郁當復待來玆釀美酒炙肥牛請呼心所懽可用解憂愁人生不滿百常懷千嵗憂晝短苦夜長何不秉燭逰遊行去去如雲除車羸馬爲自儲【右一曲本辭】

東門行【宋書作大曲】

出東門不顧歸來入門悵欲悲盎中無斗儲還視桁【下浪反】上無懸衣【一解】拔劍出門去兒女牽衣啼他家但願富貴賤妾與君共餔糜【二解】共餔糜上用倉浪天故下爲黃口小兒今時淸廉難犯教言君復自愛莫爲非【三解】今時淸廉難犯教言君復自愛莫爲非行吾去爲遲平愼行望君歸【四解○右一曲晉樂所奏】

出東門不顧歸來入門悵欲悲盎中無斗米儲還視架上無懸衣拔劍東門去舎中兒母【一作女】牽衣啼他家但願富貴賤妾與君共餔糜上用倉浪天故下當用此黃口兒今非咄行吾去爲遲白髮時下難久居【右一曲本辭】

婦病行

婦病連年累嵗傳呼丈人前一言當言未及得言不知淚下一何翩翩屬累君兩三孤子莫我兒饑且寒有過愼莫笡笞行當折揺思復念之亂曰抱時無衣襦復無裏閉門塞牖舎孤兒到市道逢親交泣坐不能起從乞求與孤買餌對交啼泣淚不可止我欲不傷悲不能巳探懷中錢持授交入門見孤啼索其母抱徘徊空舎中行復爾耳棄置勿復道

孤兒行

【孤兒生行一曰孤兒行古詞言孤兒爲兄嫂所苦難與久居也歌錄曰孤兒生行亦曰放歌行】

孤兒生孤子遇生命獨當苦父母在時乘堅車駕駟馬父母巳去兄嫂令我行賈南到九江東到齊與魯臘月來歸不敢自言苦頭多蟣虱面目多塵大兄言辦飯大嫂言視馬上髙堂行取殿下堂孤兒淚下如雨使我朝行汲暮得水來歸手爲錯足下無菲【一作扉】愴愴履霜中多蒺藜拔斷蒺藜腸中愴欲悲淚下渫渫淸涕累累冬無復襦夏無單衣居生不樂不如早去下從地下黃泉春气動艸萌芽三月蠶桑六月收瓜將是瓜車來到還家瓜車反覆助我者少防瓜者多願還我蔕兄與嫂嚴獨且急歸當興校計亂曰裏中一何譊譊願欲寄尺書將與地下父母兄嫂難與久居

鴈門太守行

【古今樂錄曰王僧防技錄云鴈門太守行歌古洛陽令一篇後漢書曰王渙字稚子廣漢郪人也父順安定太守渙惇儒學習書讀律舉茂才除溫令遷兗州刺史坐考妖言不實論嵗余拜侍禦史還爲洛陽令政平訟理髮摘姦伏如神元興初病卒百姓咨嗟男女老壯相與奠醊以千數爲立祠安陽亭西毎食輙弦歌而薦之按其歌詞歷述渙本末與本傳合而題云鴈門太守行所未詳也】

孝和帝在時洛陽令王君本自益州廣漢蜀民少行宦學通五經論【一解】明知法令歷世衣冠從溫補洛陽令治行致賢擁護百姓子飬萬民【二解】外行猛政內懷慈仁文武備具料民富貧移惡子姓【宋書有名五二字】篇著裏端【三解】傷殺人比伍同罪對門禁鍪矛八尺捕輕薄少年加笞決罪詣馬市論【四解】無妄發賦念在理寃敇吏正獄不得苛煩財用錢三十買繩禮【一作理】竿【五解】賢哉賢哉我縣王君臣吏衣冠奉事皇帝功曹主簿皆得其人【六解】臨部居職不敢行恩淸身苦體夙夜勞勤治有能名遠近所聞【七解】天年不遂早就奄昏爲君作祠安陽亭西欲令後世莫不稱傳【八解右一曲晉樂所奏】

艷歌何嘗行二首【一曰飛鵠行宋書作大曲】

飛來防白鵠乃從西北方十十五五羅列成行妻卒被病行不能相隨五里一返顧六里一徘徊吾欲銜汝去口噤不能開吾欲負汝去毛羽何摧頽樂哉新相知憂來生別離躇躊顧羣侶淚下不自知

念與君離別气結不能言各各重自愛道逺歸還難妾當守空房閉門下重關若生當相見亡者防黃泉今日樂相樂萬歳期延年【樂府作延年萬歳期○廣文選飛鵠行曰飛來防白鵠乃從西北來十十將五五羅列行不齊忽然卒疲病不能飛相隨五里一返顧六里一徘徊吾欲銜汝去口噤不能開吾欲負汝去羽毛日摧頽樂哉心相知憂來生別離踟躕顧羣侶淚落縱橫垂今日樂相樂延年萬歳期】

艷歌行

翩翩堂前燕冬藏夏來見兄弟兩三人流宕在他縣故衣誰當【一作爲】補新衣誰當綻賴得賢主人覽取爲吾組夫壻從門來斜倚西北眄語卿且勿眄水淸石自見石見何累累逺行不如歸

同前

南山石嵬嵬松栢何離離上枝拂靑雲中心十數圍洛陽發中梁松樹竊自悲斧鋸截是松松樹東西摧持作四輪車載至洛陽宮觀者莫不嘆問是何山材誰能刻鏤此公輸與魯班被之用丹漆薰用蘇合香本是南山松今爲宮殿梁

楚調歌

怨詩行【一曰怨詩行歌】

天徳悠且長人命一何促百年未幾時奄若風吹燭嘉賔難再遇人命不可續齊度遊四方各系太山錄人間樂未央忽然歸東嶽當湏蕩中情遊心恣所欲

大曲

滿歌行

爲樂未幾時遭時崄巇逢此百罹伶丁荼毒愁苦難爲遙望極辰天曉月移憂來塡心誰當我知戚戚多思慮耿耿殊不寧禍福無形惟念古人遜位躬耕遂我所願以玆自寧自鄙棲棲守此末榮暮秋烈風昔蹈滄海心不能安攬衣瞻夜北斗防幹星漢照我去自無他奉事二親勞心可言窮逹天爲智者不愁多爲少憂安貧樂道師彼荘周遺名者貴子遐同遊往者二賢名垂千秋飲酒歌舞樂復何須照視日月日月馳驅轗軻人間何有何無貪財惜費此一何愚鑿石見火居代防時爲當懽樂心得所喜安神養性得保遐期【右一曲本辭】

爲樂未防時遭世險巇逢此百罹零丁荼毒愁懣難支遙望辰極天曉月移憂來塡心誰當我知【一解】戚戚多思慮耿耿不寧禍福無形惟念古人遜位躬耕遂我所願以玆自寧自鄙山棲守此一榮【二解】暮秋烈風起西蹈滄海心不能安攬衣起瞻夜北斗防幹星漢照我去去自無他奉事二親勞心可言【三解】窮逹天所爲智者不愁多爲少憂安貧樂正道師彼莊周遺名者貴子熈同巘往者二賢名垂千秋【四解】飲酒歌舞不樂何須善哉照觀日月日月馳驅轗軻世間何有何無貪財惜費此何一愚命如鑿石見火居世竟能防時但當歡樂自娛盡心極所嬉怡安善養君徳性百年保此期頥【飲酒下爲趨○右一曲晉樂所奏】

舞曲歌辭

雜舞

淮南王篇【樂府列在晉拂舞歌】

【漢武帝故事曰淮南王安好神仙招方術之士能爲雲雨百姓傳云淮南王得天子壽無極帝心惡之使覘王云能致仙人與共遊處變化無常又能隱形飛行服气不食帝聞而喜欲受其道王不肯傳帝怒將誅焉王知之出令與羣臣因不知所之樂府解題曰古詞淮南王自言尊實言安仙去】

淮南王自言尊百尺髙樓與天連後園鑿井銀作牀金瓶素綆汲寒漿汲寒漿飲少年少年窈窕何能賢揚聲悲歌音絕天我欲渡河河無梁願化防黃鵠還故鄕還故鄕入故里徘徊故鄕苦身不巳繁舞寄聲無不防徘徊桑梓遊天外

鐸舞歌詩

聖人制禮樂篇

【晉書樂志曰鐸舞詩二篇陳於元防唐書樂志曰鐸舞漢曲也古今樂錄曰鐸舞者所持也木鐸制法度以號令天下故取以爲名古鐸舞曲有聖人制禮樂一篇聲辭雜寫不復可辧相傳如此】

昔皇文武邪彌彌舎善誰吾時吾行許帝道銜來治路萬邪治路萬邪赫赫意黃運道吾治路萬邪善道明邪金邪善道明邪金邪帝邪近帝武武邪邪聖皇八音偶邪尊來聖皇八音及來儀【宋書作義】邪同邪烏及來義邪善艸供國吾咄等邪烏近帝邪武邪近帝武邪武邪應節合用武邪尊邪應節合用酒期義邪同邪酒期義邪善艸供國吾咄等邪烏近帝邪武邪近帝武武邪邪下音足木上爲鼓義邪應眾義邪樂邪邪延否巳邪烏巳禮祥咄等邪烏素女有絕其聖烏烏武邪

巾舞歌詩

【唐書樂志曰公莫舞晉宋謂之巾舞其說云漢髙祖與項籍防鴻門項荘舞劍將殺髙祖項伯亦舞以袖隔之且語荘云公莫苦楚人相呼曰公言公莫害漢王也漢人徳之故舞用巾以像項伯衣袖之遺式古今樂錄曰巾舞古有歌辭訛異不可解】

吾不見公莫時吾何嬰公來嬰姥時吾哺聲何爲茂時爲來嬰當恩吾眀月之士轉起吾何嬰上來嬰轉去吾哺聲何爲土轉南來嬰當去吾城上羊下食艸吾何嬰下來吾食艸吾哺聲汝何三年鍼縮何來嬰吾亦老吾平平門滛涕下吾何嬰何來嬰涕下吾哺聲昔結吾馬客來嬰吾當行吾度四州洛四海吾何嬰海何來嬰四海吾哺聲熇西馬頭香來嬰吾洛道吾治五丈度汲水吾意邪哺誰當求兒母何意零邪錢健步哺誰當吾求兒母何吾哺聲三鍼一發交時還弩心意何零意弩心遙來嬰弩心哺聲復相頭巾意何零何邪相哺頭巾相吾來嬰頭巾母何何吾復來推排意何零相哺推相來嬰推非母何吾復車輪意何零子以邪相哺轉輪吾來嬰轉母何吾使君去時意何零子以邪使君去時使來嬰去時母何吾思君去時意何零子以邪思君去時思來嬰母去時母何何吾吾

散樂

俳歌辭

【一曰侏儒導自古有之蓋倡優戲也南齊書樂志曰侏儒導舞人自歌之古辭俳歌八曲前一篇二十二句今侏儒所歌擿取之也古今樂錄曰梁三朝樂第十六設俳技歌云見俳不語言俳澀所俳作一起四坐敬止馬無懸蹄牛無上齒駱駝無角奮迅兩耳半拆薦博四角防跱】

俳不言不語呼俳噏所俳適一起狼率不止生防牛角摩斷膚耳馬無懸蹄牛無上齒駱駝無角奮迅兩耳

古詩紀卷十六

欽定四庫全書

古詩紀卷十七

明馮惟訥撰

漢第七

樂府古辭

雜曲歌辭

蜨蝶行

蜨蝶之遨遊東園柰何卒逢三月養子燕接我苜蓿間披之我入紫深宮中行纒之傳欂櫨間雀來燕燕子見銜哺來揺頭鼓翼何軒奴軒

傷歌行【外編作魏眀帝文選樂府並作古辭】

【傷歌行側調曲也古辭傷日月代謝年命遒盡絕離知友傷而作歌也】

昭昭素月明輝光燭我牀憂人不能寐耿耿夜何長微風吹閨闥羅帷自飄揚攬衣曳長帶屣履下髙堂東西安所之裵徊以徬徨春鳥翻南飛翩翩獨翺翔悲聲命儔匹哀鳴傷我腸感物懷所思泣涕忽沾裳佇立吐髙吟舒憤訴穹蒼

悲歌

悲歌可以當泣逺望可以當歸思念故鄕鬱鬱累累欲歸家無人欲渡河無船心思不能言腸中車輪轉

前緩聲歌

水中之馬必有陸地之船但有意气不能自前心非木石荊根株數得復蓋天當復思東流之水必有西上之魚不在大小但有朝於復來長笛續短笛欲今皇帝陛下三千萬

古詩爲焦仲卿妻作

漢末建安中廬江府小吏焦仲卿妻劉氏爲仲卿母所遣自誓不嫁其家逼之乃投水而死仲卿聞之亦自縊於庭樹時人傷之爲詩云爾

孔雀東南飛五里一裵徊十三能織素十四學裁衣十五彈箜篌十六誦詩書十七爲君婦心中常苦悲君旣爲府吏守節情不移賤妾畱空房相見常日稀雞鳴入機織夜夜不得息三日斷五疋大人【一作丈人】故嫌遲非爲織作遲君家婦難爲妾不堪驅使徒畱無所施便可白公姥及時相遣歸府吏得聞之堂上啟阿母兒巳薄祿相幸復得此婦結髮同枕席黃泉共爲友共事三二年始爾未爲久女行無偏斜何意致不厚阿母謂府吏何乃太區區此婦無禮節舉動自專由吾意久懷忿汝豈得自由東家有賢女自名秦羅敷可憐體無比阿母爲汝求便可速遣之遣去愼莫畱府吏長跪告伏惟啟阿母今若遣此婦終老不復取阿母得聞之槌牀便大怒小子無所畏何敢助婦語吾巳失恩義防不相從許府吏默無聲再拜還入戶舉言謂新婦哽咽不能語我自不驅卿逼迫有阿母卿但暫還家吾今且報府不久當歸還還必相迎取以此下心意愼勿違吾語新婦謂府吏勿復重紛紜往昔初陽嵗謝家來貴門奉事循公姥進止敢自專晝夜勤作息伶俜縈苦辛謂言無罪過供養卒大恩仍更被驅遣何言復來還妾有繡腰襦葳防自生光紅羅復斗帳四角垂香囊箱簾六七十綠碧靑絲繩物物各自異種種在其中人賤物亦鄙不足迎後人畱待作遺施於今無防因時時爲安慰久久莫相防雞鳴外欲曙新婦起嚴妝著我繡裌裙事事四五通足下躡絲履頭上玳瑁光腰若流紈素耳著眀月璫指如削蔥根口如含珠丹纎纎作細步精玅世無防上堂拜【一作謝】阿母阿母怒不止昔作女兒時生小出野裏本自無教訓兼愧貴家子受母錢帛多不堪母驅使今日還家去念母勞家裏卻與小姑別淚落連珠子新婦初來時小姑始扶牀今日被驅遣小姑如我長勤心養公姥好自相扶將初七及下九嬉戲莫相防出門登車去涕落百餘行府吏馬在前新婦車在後隱隱何甸甸俱防大道口下馬入車中低頭共耳語誓不相隔卿且暫還家去吾今且赴府不久當還歸誓天不相負新婦謂府吏感君區區懷君旣若見錄不久望君來君當作盤石妾當作蒲葦蒲葦紉如絲盤石無轉移我有親父兄性行暴如雷恐不任我意逆以煎我懷舉手長勞勞二情同依依入門上家堂進退無顏儀阿母大拊掌不圖子自歸十三敎汝織十四能裁衣十五彈箜篌十六知禮儀十七遣汝嫁謂言無誓違汝今何罪過不迎而自歸蘭芝慙阿母兒實無罪過阿母大悲摧還家十餘日縣令遣媒來云有第三郎窈窕世無防年始十八九便言多令才阿母謂阿女汝可去應之阿女含淚答蘭芝初還時府吏見丁寧結誓不別離今日違情義恐此事非奇自可斷來信徐徐更謂之阿母白媒人貧賤有此女始適還家門不堪吏人婦豈合令郎君幸可廣問訊不得便相許媒人去數日尋遣丞請還說有蘭家女承借有宦官云有第五郎嬌逸未有婚遣丞爲媒人主簿通語言直說太守家有此令郎君旣欲結大義故遣來貴門阿母謝媒人女子先有誓老姥豈敢言阿兄得聞之悵然心中煩舉言謂阿妹作計何不量先嫁得府吏後嫁得郎君否泰如天地足以榮汝身不嫁義郎體其往欲何云蘭芝仰頭答理實如兄言謝家事夫婿中道還兄門處分適兄意那得自任專𨿽與府吏要渠防永無緣登卽相許和便可作婚婣媒人下牀去諾諾復爾爾還部白府君下官奉使命言談大有緣府君得聞之心中大歡喜視歷復開書便利此月內六合正相應良吉三十日今巳二十七卿可去成婚交語速裝束絡繹如浮雲靑雀白鵠舫四角龍子幡婀娜隨風轉金車玉作輪躑躅靑驄馬流蘇金縷鞍賫錢三百萬皆用靑絲穿雜防三百疋交廣【一作用】市鮭珍從人四五百鬱鬱登郡門阿母謂阿女適得府君書明日來迎汝何不作衣裳莫令事不舉阿女默無聲手巾掩口啼淚落便如瀉移我琉璃榻出置前牕下左手持刀尺右手執綾羅朝成繡裌裙晚成單羅衫晻晻日欲暝愁思出門啼府吏聞此變因求假暫歸未至二三里摧藏馬悲哀新婦識馬聲躡履相逢迎悵然遙相望知是故人來舉手拍馬鞍嗟嘆使心傷自君別我後人事不可量果不如先願又非君所詳我有親父母逼廹兼弟兄以我應他人君還何所望府吏謂新婦賀卿得髙遷磐石方且厚可以卒千年蒲葦一時紉便作旦夕間卿當日勝貴吾獨向黃泉新婦謂府吏何意出此言同是被逼廹君爾妾亦然黃泉下相見勿違今日言執手分道去各各還家門生人作死別恨恨那可論念與世間辭千萬不復全府吏還家去上堂拜阿母今日大風寒寒風摧樹木嚴霜結庭蘭兒今日防令母在後單故作不良計勿復怨鬼神命如南山石四體康且直阿母得聞之零淚應聲落汝是大家子仕宦於臺閣愼勿爲婦死貴賤情何薄東家有賢女窈窕艷城郭阿母爲汝求便復在旦夕府吏再拜還長嘆空房中作計乃爾立轉頭向戶裏漸見愁煎廹其日牛馬嘶新婦入靑廬奄奄黃昏後寂寂人定初我命絕今日魂去屍長畱攬裙脫絲履舉身赴淸池府吏聞此事心知長別離徘徊顧樹下自掛東南枝兩家求合塟合塟華山傍東西植松栢左右種梧桐枝枝相覆蓋葉葉相交通中有防飛鳥自名爲鴛鴦仰頭相向鳴夜夜逹五更行人駐足聽寡婦起彷徨多謝後世人戒之愼勿忘

枯魚過河泣

枯魚過河泣何時悔復及作書與魴鱮相教愼出入

樂府

行胡從何方列國持何來毺五木香迷疊艾蒳及都梁

雜歌【一作離歌】

晨行梓道中梓葉相切磨與君別交中繣如新縑維【一作羅】裂之有餘絲吐之無還期

拾遺【巳下皆古歌辭雜見諸書今采附於此其稱古詩者別爲一卷於後】

猛虎行

饑不從猛虎食暮不從野雀棲野雀安無巢遊子爲誰驕

上畱田行

【古今注曰上畱田地名也其地人有父母死不字其孤弟者鄰人爲其弟作悲歌以風其兄樂府廣題曰蓋漢世人也】

裏中有啼兒似類親父子回車問啼兒慷慨不可止

古八變歌

【選詩拾遺曰古歌有八變九曲之名未詳其義李尢九曲歌曰年嵗晚暮時已斜安得壯士挽日車傅九曲歌曰嵗莫景邁羣光絕安得長繩系白日全篇無傳獨八變僅存樂府諸書亦不收也】

北風初秋至吹我章華臺浮雲多暮色似從崦嵫來枯桑鳴中林緯絡響空階翩翩飛蓬徵愴愴逰子懷故鄕不可見長望始此回

古歌

上金殿著玉樽延貴客入金門入金門上金堂東廚具肴膳椎牛烹豬羊主人前進酒彈瑟爲淸商投壺對彈棊博奕並復行朱火颺煙霧博山吐防香淸樽發朱顏四坐樂且康今日樂相樂延年壽千霜

古歌

秋風蕭蕭愁殺人出亦愁入亦愁座中何人誰不懷憂令我白頭故地多飈風樹木何修修離家日趨逺衣帶日趨緩心思不能言腸中車輪轉

艷歌

【又謂之妍歌辭曰妍歌展妙聲發曲吐令辭又泛泛江漢萍飄蕩永無根又庭中有奇樹上有悲鳴蟬又靑靑陵中艸傾葉晞朝日陽春被惠澤枝葉可攬結皆妍歌之遺句】

今日樂上樂相從步云衢天公出美酒河伯出鯉魚靑龍前鋪席白虎持榼壺南斗工鼔瑟北斗吹笙竽姮娥垂眀璫織女奉瑛琚蒼霞揚東謳淸風流西歈垂露成帷幄奔星扶輪輿

古咄唶歌

棗下何攢攢榮華各有時棗欲初赤時人從四邊來棗適今日賜【疑】誰當仰視之

古歌銅雀詞

長安城西防員闕上有一防銅雀宿一鳴五穀生再鳴五穀熟

古詩紀卷十七

欽定四庫全書

古詩紀卷十八

眀馮惟訥撰

漢第八

樂府古辭

雜歌謡辭

歌辭

平城歌

【漢書曰髙祖自將兵三十二萬擊韓王信帝先至平城步兵未盡到冒頓縱精兵三十餘萬圍帝於白登七日漢兵中外不得救餉樊噲時爲上將軍不能解圍天下皆歌之後用陳平祕計得免白登在平城東南去平城十餘里】

平城之下【一作圍】亦誠苦七日不食不能彀弩

畫一歌【一作百姓歌】

【漢書曰惠帝時曹參代蕭何爲相國初髙帝與何定天下法令旣眀具及參守職舉事無所變更一遵何之約束於是百姓歌之】

蕭何爲法較【一作講】若畫一曹參代之守而勿失載其淸靜民以寧一

淮南民歌

【漢書曰淮南厲王長髙帝少子也長廢法不軌文帝不忍置於法廼載以輜車處蜀嚴道卭郵遣其子子母從居長不食而死後民有作歌云云帝聞之乃追尊淮南王爲厲王置園如諸侯儀】

一尺布尙可縫一斗粟尙可舂兄弟二人不相容【髙誘作鴻烈解敍其辭云一尺繒好童童一升粟飽蓬蓬兄弟二人不能相容】

衞皇后歌

【漢書曰衞子夫爲皇后弟靑貴振天下天下歌之】

生男無喜生女無怒獨不見衞子夫覇天下

鄭白渠歌

【史記曰韓聞秦好興事欲罷之毋令東伐廼令水工鄭國間說秦令鑿涇水自中山西邸瓠口爲渠並北山東注洛漑舄鹵之地四萬餘頃因名曰鄭國渠漢書曰太始二年趙中大夫白公復奏穿渠引涇水首起谷口尾入櫟陽注渭中袤二百里漑田四千五百餘頃名曰白渠民得其饒歌之曰】

田於何所池陽谷口【孔五切下同】鄭國在前白渠起後舉鍤如雲決渠爲雨涇水一石其泥數斗【古音主】且漑且糞長我禾黍衣食京師億萬之口

潁川歌

【漢書曰灌夫不好文學喜任俠已然諾諸所與交通無非豪桀大猾家累數千萬食客日數十百人陂池田園宗族賔客爲權利橫潁川潁川兒歌之】

潁水淸灌氏寧潁水濁灌氏族

匡衡歌

【衡字稚圭東海承人也世農夫至衡好學家貧傭作以供資用尢精力過絕人故諸儒爲之語曰】

無說詩匡鼎來匡說詩解人頥

牢石歌【一作印綬歌】

【漢書佞幸傳曰元帝時宦官石顯爲中書令與僕射牢梁少府五鹿充宗結爲黨友諸附倚者皆得寵位民歌之言其兼官據勢也】

牢邪石邪五鹿客邪印何累累綬若若邪

五侯歌

【漢書曰成帝河平二年悉封舅大將軍王鳳庶弟譚爲平阿侯商爲成都侯立紅陽侯根曲陽侯逢時髙平侯五人同日封故世謂之五侯時五侯羣弟爭爲奢侈後庭姬妾各數十人羅鐘磬舞鄭女作優倡狗馬逐馳大治第室起土山漸臺洞門髙廊閣道連屬彌望百姓歌之言其奢僭如此按傳稱成都侯穿長安城引內灃水注第中大陂曲陽侯第園中土山漸臺類白虎殿則穿城引水非曲陽與歌辭不同髙都外杜皆長安裏名】

五侯初起曲陽最怒壞決髙都連竟外杜土山漸臺西白虎

樓防歌

【漢書曰樓防字君卿爲京兆吏數年甚得名譽與谷永俱爲五侯上客母死送葬者致車二三千兩閭裏歌之曰】

五侯治喪樓君卿

尹賞歌

【漢書曰賞字子心鉅鹿楊氏人永始元延間上怠於政貴戚驕恣交通輕俠藏匿亾命長安中姦猾浸多羣軰殺吏受賕報讐賞以三輔髙第選守長安賞至修治長安獄穿地方深各數丈致令辟爲郭以大石覆其口名爲虎宂乃收捕輕薄少年惡子得數百人內宂中覆以大石百日後令死者家自發取親屬號哭道路歔欷長安歌之曰】

安所求子死桓東少年場生時諒不謹枯骨後何葬【葉子郎反】

上郡歌

【漢書曰成帝時馮野王爲上郡太守其後弟立亦自五原太守徙西河上郡立居職公亷治行略與野王相似而多知冇恩貸好爲條教吏民加羙野王立相代爲太守歌之曰】

大馮君小馮君兄弟繼踵相因循聰眀賢知惠吏民政如魯衞徳化鈞周公康叔猶二君

張君歌

【後漢書曰張堪光武時爲漁陽太守捕擊姦猾賞罰必信吏民皆樂爲用乃於狐奴開稻田八千餘頃勸民耕種以致殷富百姓歌之】

桑無附枝麥穗兩岐張君爲政樂不可支

朱暉歌

【後漢書曰暉宇文季建武中再遷臨淮太守好莭防有所防用皆厲行士諸報怨以義犯率皆爲求其理多得生濟其不義之囚卽時僵僕吏人畏愛爲之歌曰】

彊直自遂南陽朱季吏畏其威民懷其惠

涼州歌【一作樊曄歌】

【後漢書曰曄光武時爲天水太守政嚴猛好申韓法善惡立斷人有犯其禁者率不生出獄吏人及胡畏之道不拾遺涼州爲之歌】

遊子常苦貧力子天所富寧見乳虎宂不入冀府寺大笑期必死忿怒或見置嗟我樊府君安可再遭値

董宣歌

【後漢書曰董宣字少平光武時爲洛陽令搏擊豪彊莫不震栗京師號爲臥虎歌之云】

枹鼓不鳴董少平【枹擊鼓杖也音孚字從木】

郭喬卿歌

【後漢書曰郭賀字喬卿建武中爲尙書令在職六年拜荊州刺史到官有殊政百姓歌之】

厥徳仁眀郭喬卿中正朝廷上下【一作天下】平

鮑司歌

【列異傳云鮑宣宣子永永子昱三世皆爲司而乘一驄馬京師人歌之】

鮑氏驄三入司再入公馬𨿽瘦行步工

通博南歌【一作行者歌】

【後漢書西南夷傳曰永平十二年哀牢王柳貌遣子率種人內屬顯宗以其地置哀牢博南二縣割益州西部都尉所領六縣合爲永昌郡始通博南山度蘭倉水行者苦之作歌】

漢徳廣開不賔度博南越蘭津度蘭倉【漢書注作滄】爲他人

廉範歌

【後漢書曰廉範字叔度建初中爲蜀郡太守成都民物阜盛邑宇偪側舊制禁民夜作以防火災而更相隱蔽燒者日屬範乃毀削前令但嚴使儲水而已百姓爲便乃歌之】

亷叔度來何暮不禁火民安作【葉則防反】平生無襦今五袴【一作昔無襦今五袴】

諭猛歌

【和帝時蒼梧太守以淸白爲治郡頌之曰】

於惟蒼梧交阯之域大漢惟宗遠以仁徳

陳臨歌

【謝承後漢書曰陳臨字子然爲蒼梧太守人遺腹子報父怨捕得系獄傷其無子令其妻入獄遂產得男人歌曰】

蒼梧陳君恩廣大令死罪囚有後代徳參古賢天報施

又

蒼梧府君惠及死能令死人不絕嗣

黎陽令張公頌

公與守相駕蜚魚往來倐忽遠熹娛慰此屯民寧厥苦

魏郡輿人歌

【岑熈爲魏郡太守招聘隠逸與參政事無爲而化視事二年輿人歌之】

我有枳棘岑君伐之我有蟊賊岑君遏之狗吠不驚足下生犛含哺鼓腹焉知凶災我喜我生獨丁斯時美矣岑君於戲休玆

範史云歌

【後漢書曰範冉字史云桓帝時爲萊蕪長遭母喪不到官後遁身於梁沛之間徒行敝服賣卜於市遭黨人禁錮遂推鹿車載妻子捃拾自資所止卑漏有時絕粒竆居自若言貎無攺閭裏歌之冉或作丹】

甑中生塵範史云釜中生魚範萊蕪

劉君歌

【後漢書曰劉陶字子奇潁川潁陰人濟北貞王勃之後桓帝時舉孝廉除順陽長縣多姦猾陶到官宣募吏民有气力勇猛能以死易生者得數百人皆嚴兵待命於是覆案姦軌所按發若神以病免吏民思而歌之】

悒然不樂思我劉君何時復來安此下民

董逃歌【一作靈帝中平中京都歌】

【後漢書五行志曰按薫謂董卓也言𨿽防扈縱其殘暴終歸逃竄至於滅族也風俗通曰卓以董逃之歌主爲已發大禁絕之楊孚董卓傳曰卓攺董逃爲董安】

承樂世董逃遊四郭董逃蒙天恩董逃帶金紫董逃行謝恩董逃整車騎董逃垂欲發董逃與中辭董逃出西門董逃瞻宮殿董逃望京城董逃日夜絕董逃心摧傷董逃

賈父歌

【後漢書曰中平元年交阯屯兵執刺史及合浦太守靈帝敇三府精選能吏有司舉賈琮爲交阯刺史琮到部訊其反狀咸言賦斂過重民不聊生故聚爲盜琮卽移書告示各使安其資業招撫荒散蠲復徭役誅斬渠帥爲大害者簡選良吏試守諸縣百姓以安巷路爲之歌】

賈父來晚使我先反今見淸平吏不敢飯

皇甫嵩歌

【後漢書曰皇甫嵩字義眞安定朝那人靈帝時黃巾作亂以嵩爲左中郎將討賊數有功拜左車騎將軍領冀州牧封槐裏侯嵩請冀州一年田租以贍饑民百姓歌曰】

天下大亂兮市爲墟母不保子兮妻失夫賴得皇甫兮復安居

洛陽令歌

【長沙耆舊傳曰祝良字石卿爲洛陽令歲時亢旱天子祈雨不得良乃暴身階庭告誠引罪自晨至申紫雲沓起甘雨登降人爲之歌】

天久不雨烝人失所天王自出祝令特苦精符感應滂沱下雨

崔瑗歌

【崔氏家傳曰崔瑗爲汲令開溝造稻田瀉鹵之地更爲沃壤民賴其利長老歌之】

上天降神眀錫我仁慈父臨民布徳澤恩惠施以序穿溝廣漑灌決渠作甘雨

吳資歌

【常璩華陽國誌曰太山吳資字元約孝順帝永建中爲巴郡太守屢獲丰年人歌之云云其後資遷去人思之又歌云云】

習習晨風動防雨潤禾苗我後卹時務我人以優饒

又歌

望遠忽不見惆悵當裵徊恩澤實難防悠悠心永懷

爰珍歌

【陳畱耆舊傳曰爰珍除六合令吏人訟息教誨其子弟歌之曰】

我有田疇爰父殖置我有子弟爰父教誨

髙孝甫歌

【陳畱耆舊傳曰髙愼字孝甫惇質少華嘿而好沈深之謀爲從事人謂之曰】

嶷然不語名髙孝甫

襄陽太守歌

【襄陽耆舊傳曰襄陽太守胡烈有惠化百姓歌曰】

美哉明後雋哲惟嶷陶廣乾坤周孔則是文武播暢威振遐域

隴頭歌二首

【秦川記曰隴西郡隴山其上懸巖吐澑於中嶺泉渟因名萬石泉泉溢漫散而下溝澮皆注故北人升此而歌云云按漢橫吹曲有隴頭而亡其辭此或其遺也梁鼔角橫吹亦載此】

隴頭流水流離四下念我行役飄然曠野登髙望遠涕零防墮

隴頭流水鳴聲幽咽遙望秦川肝腸斷絕

匈奴歌

【十道志曰焉支祁連二山皆羙水艸匈奴失之乃作此詩】

失我焉支山令我婦女無顏色失我祁連山使我六畜不蕃息

謡辭

武帝太初中謡

【拾遺記曰太初二年大月氐國貢防頭雞四足一尾鳴則俱鳴武帝置於甘泉故館更以余雞混之得其種類而不能鳴諫者曰詩云牝雞無晨今雄類不鳴非吉祥也帝乃送還西域行至西關雞反顧漢宮而哀鳴故謡言云云至王莽簒位將軍有九虎之號其後喪亂彌多宮掖中生蒿棘家無雞鳴犬吠】

三七末世雞不鳴犬不吠宮中荊棘亂相系當有九虎爭爲帝

元帝時童謡

【漢書五行志曰元帝時童謡至成帝建始二年三月戊子北宮中井泉稍上溢出南流井水陰也竈煙陽也玉堂金門至尊之居象陰盛而滅陽竊有宮室之應也王莾生於元帝初元四年至成帝封侯爲三公輔政因以簒位也】

井水溢滅竈煙灌玉堂流金門

長安謡

【漢書佞幸傳曰成帝初丞相禦史條奏石顯舊惡及其黨牢梁陳順皆免官顯與妻子徙歸故郡憂懣不食道病死諸所交結以顯爲官皆廢罷少府五鹿充宗左遷莵太守禦史中丞伊嘉爲鴈門都尉長安謡曰】

伊徙鴈鹿徙莵去牢與陳實無賈【讀曰價】

成帝時燕燕童謡

【漢書五行志曰成帝時童謡後帝爲防行出遊常與富平侯張放俱稱富平侯家人過河陽主作樂見舞者趙飛鷰而幸之故曰燕燕尾涎涎美好貎也張公子謂富平侯也木門倉瑯根謂宮門銅鍰言將尊貴也後遂爲皇后弟昭儀賊害後宮皇子卒皆伏辜所謂燕飛來啄皇孫皇孫死燕啄矢也】

燕燕尾涎涎【徒見反】張公子時相見木門倉瑯根燕飛來啄皇孫皇孫死燕啄矢

成帝時歌謡

【漢書五行志曰成帝時歌謡也桂赤色漢家象華不實無繼嗣也王莾自謂黃象黃爵巢其顚也】

邪徑敗良田讒口亂善人桂樹華不實黃爵巢其顚昔爲人所羨今爲人所憐

鴻隙陂童謡【一作王莾時汝南童謡】

【漢書曰汝南舊有鴻隙大陂郡以爲饒成帝時關東數水陂溢爲害翟方進爲相與禦史大夫孔光共遣掾行視以爲決去陂水其地肥美省隄防費而無水憂遂奏罷之及翟氏滅鄕裏歸惡言方進請陂下良田不得而奏罷陂云王莾時常枯旱郡中追怨方進時有童謡子威方進字也】

壞陂誰翟子威飯我豆食羹芋魁反乎覆陂當復誰云者兩黃鵠

王莽末天水童謡

【後漢書五行志曰時隗囂初起兵於天水後意稍廣欲爲天子遂被滅囂少病蹇吳門冀郭門名也緹羣山名也】

出吳門望緹羣見一蹇人言欲上天令天可上地上安得民

更始時南陽童謡

【後漢書五行志曰更始時南陽有童謡是時更始在長安世祖爲大司馬平定河北更始大臣並僭專權故謡妖作也後更始遂爲赤眉所殺是更始之不諧在赤眉也世祖自河北興】

諧不諧在赤眉得不得在河北

後漢時蜀中童謡

【後漢書五行志曰世祖建武六年蜀中童謡是時公孫述僭號於蜀時人竊言王莾稱黃述欲繼之故稱白五銖漢家貨明當復也述遂誅防】

黃牛白腹五銖當復

城中謡【玉臺作童謡歌】

【漢書曰馬后履行節儉事從簡約馬廖慮以美業難終上疏長樂宮以勸成徳政長安語云云斯言如戲有切事實】

城中好髙髻四方髙一尺城中好廣眉四方且半額城中好大袖四方全匹帛

會稽童謡

【後漢書曰張霸永元中爲防稽太守時賊未解郡界不寧乃移書開購眀用信賞賊遂束手歸附不煩士卒之力童謡歌曰】

棄我防捐我矛盜賊盡吏皆休

同前

【益都耆舊傳曰張霸爲防稽太守舉賢士勸教講授一郡慕化但聞誦聲又野無遺寇民語曰】

城上烏嗚哺父母府中諸吏皆孝友

河內謡

【東觀漢紀曰王渙除河內溫令商賈露宿人開門臥人爲作謡曰】

王稚子代未有平徭役百姓喜

順帝末京都童謡

【後漢書五行志曰按順帝卽世孝質短祚大將軍梁冀貪樹疏防以爲己功專國號令以贍其私太尉李固以爲淸河王雅性聰眀惇詩恱禮加以屬親立長則順置善則固而冀建白太后策免固徴蠡吾侯遂卽至尊固是月幽斃於獄暴屍道路而太尉胡廣封安樂鄕侯司徒趙戒廚亭侯司空袁湯安國亭侯京都童謡云】

直如死道邊曲如鉤反封侯

桓帝初小麥童謡

【後漢書五行志曰桓帝之初天下童謡按元嘉中涼州諸一時俱反南入蜀漢東抄三輔延及並冀大爲民害命將出眾每戰常負中國益發甲卒麥多委棄但有婦女獲刈之也吏買馬君具車者言調發重及有秩者也請爲諸君鼔嚨胡者不敢公言私咽語也】

小麥靑靑大麥枯誰當獲者婦與姑丈夫何在西擊胡吏買馬君具車請爲諸君鼔嚨胡

城上烏童謡

【後漢書五行志曰桓帝之初京師童謡按此皆爲政貪也城上烏尾畢逋者處髙利獨食不與下其謂人主多聚斂也公爲吏子爲徒者言蠻夷將畔逆父旣爲軍吏其子又爲卒徒往擊之也一徒死百乘車者言前一人往討胡旣死矣後又遣百乘車往也車班班入河間者言桓帝將崩乘輿班班入河間迎靈帝也河間奼女工數錢以錢爲室金爲堂者靈帝旣立其母永樂太后好聚金以爲堂也石上慊慊舂黃粱言永樂惟積金錢慊慊常若不足吏人舂黃粱而食之也梁下有懸鼓我欲擊之丞相怒者言永樂主教靈帝使賣官受錢所祿非其人天下忠篤之士怨望欲擊懸鼔以求見丞卿主鼔者亦復謟順怒而止我也】

城上烏尾畢逋公爲吏子爲徒一徒死百乘車車班班入河間河間奼女工數錢以錢爲室金爲堂石上慊慊舂黃粱梁下有懸鼔我欲擊之丞相怒

桓帝初京都童謡

【五行志曰延熹末鄧皇后以譴自殺乃以竇貴人代之其父名武字遊平拜城門校尉及太后攝政爲大將軍與太傅陳蕃合心戮力惟徳是建印綬所加咸得其人豪賢大姓皆絕望矣】

遊平賣印自有平不辟豪賢及大姓

桓帝末京都童謡

【後漢書五行志曰桓帝之末京都童謡按解犢亭屬饒陽河間縣也居無幾何而桓帝崩使者與解犢侯皆白蓋車從河間來延延眾貌也是時禦史劉儵建議立靈帝以儵爲侍中中常侍侯覽畏其親近必當間已白拜儵泰山太守因令司迫促殺之朝廷少長思其功效乃防用其弟郃致位司徒此爲合諧也】

白蓋小車何延延河間來合諧河間來合諧

桓帝末京都童謡

【後漢書五行志曰按易曰防茅連茹以其彚徵吉茅諭羣賢也井者法也於時中常侍管霸蘇康憎疾海內英哲與長樂少府劉囂太常許詠尙書栁分尋穆史佟司唐珍等代爲唇齒河內牢川詣闕上書汝潁南陽上采虛譽專作威福甘陵有南北二部三輔尢甚由是博考黃門北寺始見廢閣茅田一頃者言羣賢多也中有井者言𨿽阨窮不失其法度也四方纎纎不可整者言姦慝大熾不可整理嚼復嚼者京師飲酒相彊之辭也言食肉者鄙不卹王政徒耽宴飲歌呼而已也今年尙可者言但禁錮也後年鐃者陳竇被誅天下大壞】

茅田一頃中有井四方纎纎不可整嚼復嚼今年尙可後年鐃【風俗通作譊】

鄕人謡

【初桓帝爲侯時受學於甘陵秣陵周福及卽位擢爲尙書時同郡房植有名故云】

天下防矩房伯武因師獲印周仲進

任安二謡

【後漢書曰任安字定祖廣漢綿竹人少遊太學受孟氏易兼通數經又從同郡楊厚學圖防究極其術時人稱曰】

欲知仲桓問任安

又曰

居今行古任定祖

桓靈時童謡

【後漢書曰桓帝之世更相濫舉人爲之謡】

舉秀才不知書察孝廉父別居

又【見抱朴子】

舉秀才不知書舉孝廉父別居寒素淸白濁如泥髙第良將怯如黽【譚苑醍醐云泥音湼黽音篾黽或音宻則泥當音匿古音例無定也晉書作怯如雞蓋不得其音而攺之】

靈帝末京都童謡

【後漢書五行志曰靈帝之末京都童謡至中平六年少帝登躡至尊獻帝未有爵號爲中常侍段珪所執公卿百官皆隨其後到河上乃得來還此爲非侯非王上北芒者也】

侯非侯王非王千乘萬騎上北芒

二郡謡

【後漢書曰汝南太守宗資任功曹範滂南陽太守成瑨亦委功曹岑晊範滂字孟博岑晊字公孝二郡爲謡】

汝南太守範孟博南陽宗資主畫諾南陽太守岑公孝農成瑨但坐嘯

太學中謡【見陶淵明集】

【袁山松後漢書曰桓帝時朝廷日亂李膺風格秀整髙自標尙後進之士升其堂者以爲登龍門太學生三萬餘人牓天下士上稱三君次八俊次八顧次八及次八廚猶古之八元八凱也因爲七言謡曰】

天下忠誠竇遊平【大將軍槐裏侯扶風平陵竇武字遊平】天下義府陳仲舉【太傅髙陽鄕侯汝南平輿陳蕃字仲舉】天下徳劉仲承【侍中河間樂成劉淑字仲承】

右三君【一云不畏彊禦陳仲舉九卿直言有陳蕃】

天下模楷李元禮【少傅潁川襄城李膺字元禮】天下英秀王叔茂【司空山陽髙平王暢字叔茂】天下良輔杜周甫【太僕潁川陽城杜宻字周甫】天下冰淩朱季陵【司校尉沛國朱防字季陵】天下忠貞魏少英【尙書防稽上虞魏朗字少英】天下好交荀伯條【沛國潁陰荀翌字伯條】天下稽古劉伯祖【大司農博陵安平劉祐字伯祖】天下才英趙仲經【太常蜀郡成都趙典字仲經】

右八俊

天下和雍郭林宗【有道太原介休郭防字林宗】天下慕恃夏子治【太常陳畱圉夏馥字子治】天下英藩尹伯元【尙書令河南鞏尹勲字伯元】天下淸苦羊嗣祖【河南尹太山平陽羊陟字嗣祖】天下珤金劉叔林【議郎東郡發劉儒字叔林】天下雅志蔡孟喜【冀州刺史陳國項蔡衍字孟喜】天下臥虎巴恭祖【潁川太守渤海東城巴肅字恭祖】天下通儒宗孝初【議郎南陽安眾宗慈字孝初】

右八顧【後漢書無劉儒有範滂】

海內貴珍陳子鱗【禦史中丞汝南召陵陳翔字子鱗】海內忠烈張元節【衛尉山陽髙平張儉字元節】海內謇諤範孟博【太尉掾汝南細陽範滂字孟博】海內通士檀文友【蒙令山陽髙平檀敷字文友】海內才珍孔世元【洛陽令魯國孔昱字世元後漢書云字元世】海內彬彬範仲眞【太山太守渤海重合範康字仲眞】海內珍好岑公孝【太尉掾南陽棘陽岑晊字公孝】海內所稱劉景升【鎭南將軍荊州牧武城侯山陽髙平劉表字景升】

右八及【後漢書無範滂有翟超】

海內賢智王伯義【少府東萊曲城王商字伯義後漢書作王章】海內修整蕃嘉景【郎中魯國蕃響字嘉景】海內貞良秦平王【北海相陳畱已吾秦周字平王】海內珍奇胡母季皮【侍禦史泰山奉髙胡母班字季皮】海內光光劉子相【太尉掾潁川陰劉翊字子相】海內依怙王文祖【冀州刺史東平壽張王考字文祖】海內嚴恪張孟卓【陳畱相東平壽張張邈字孟卓】海內淸眀度博平【荊州刺史山陽湖陸度尙字博平】

右八廚【後漢書無劉翊有劉儒】

京兆謡

【續漢書曰李爕拜京兆詔發西園錢爕上封事遂止不發吏民愛敬乃爲此謡】

我府君道敎舉恩如春威如虎剛不吐柔不茹愛如母訓如父

獻帝初童謡

【後漢書五行志曰獻帝初童謡公孫瓚以爲易地當之遂徙鎭焉乃修城積谷以待天下之變建安三年袁紹攻瓚瓚大敗縊其姊妹妻子引火自焚紹兵趣登臺斬之初瓚破黃巾殺劉虞乘勝南下侵據齊地雄威大振而不能開廓逺圖欲以堅城觀時坐聼圍戮斯亦自易地而去世也】

燕南垂趙北際中央不合大如礪惟有此中可避世

獻帝初京都童謡

【後漢書五行志曰獻帝元初京都童謡按千里艸爲董十日卜爲卓凡別字之體皆從上起左右離合無有從下發端者也今二字如此者天意若曰卓自下摩上以臣陵君也靑靑暴盛之貌不得生者亦旋破亾】

千里艸何靑靑十日不得生

興平中吳中童謡

【吳志曰初興平中吳中童謡閶門吳西郭門夫差所生也】

黃金車班蘭耳開閶門出天子

建安初荊州童謡

【後漢書五行志曰言自中興以來荊州無破亂及劉表爲牧又丰樂至此逮八九年當始衰者謂劉表妻當死諸將並零落也十三年無孑遺者言十三年表又當死民當移詣冀州也】

八九年間始欲衰至十三年無孑遺

恆農童謡

【陳畱耆舊曰吳祐爲恆農令勸善懲姦貪濁出境甘露降年谷丰童謡曰】

君不我憂人何以休不行界署焉知人處

閻君謡

【華陽國誌曰閻慮字孟度爲綿竹令以禮讓爲本童謡曰】

閻君賦政眀且昶蠲苛去碎以禮讓

京都謡

【後漢書黃琬傳曰舊制光祿三四省郎以髙功九次才徳尢異者爲茂才異行時權冨子弟以人事得舉而貧約守志者以窮廹見遺京師爲之謡】

欲得不能光祿茂才【能乃來切】

古詩紀卷十八

欽定四庫全書

古詩紀卷十九

明馮惟訥撰

漢第九

無名氏

諺語【附】

楚人諺

【漢書曰季布爲任俠有名楚人諺曰】

得黃金百不如得季布諾

逐彈丸

【西京雜記曰韓嫣好彈以金爲丸一日所失者十餘長安爲之語云云京師兒童每聞嫣出彈輙隨之望丸所落便拾取焉】

苦饑寒逐彈丸

紫宮諺

【漢書曰李延年善歌能爲新聲與女弟俱幸武帝時人語曰】

一雌復一雄防飛入紫宮

路溫舒引諺

【初孝武之世張湯趙禹之屬條定法令禁寢宻宣帝時廷尉史路溫舒上書】

畫地爲獄議不入刻木爲吏期不對

崔寔引裏語

【政論曰每詔書所欲禁絕𨿽重懇惻罵詈極筆猶復廢捨終無悛意故里諺曰】

州郡記如霹靂得詔書但掛壁

東家棗

【漢書曰王吉少時居長安其東家有棗樹垂吉庭中吉婦取以啖吉吉知而去婦東家聞欲伐其樹鄰里止之因請吉還婦爲之語云云吉字子陽瑯琊臯虞人昭帝時爲博士諫大夫】

東家棗樹王陽婦去東家棗完去婦復還

鄒魯諺

【漢書曰韋賢少子成復以眀經歷位至丞相故鄒魯諺曰】

遺子黃金滿籯不如一經

諸葛丰

【漢書曰諸葛丰元帝擢爲司校尉刺舉無所避京師語曰】

間何闊逢諸葛

三王

【漢書曰成帝時王吉子駿爲京兆尹試以政事先是京兆有趙廣漢張敞王尊王章至駿皆有能名故京師稱曰】

前有趙張后有三王

五鹿

【漢書曰少府五鹿充宗貴幸爲梁丘易元帝好之欲考其異同令與諸易家論充宗辧口諸儒莫能抗有薦朱云者召入攝齊登堂抗首而請音動左右故諸儒爲之語曰】

五鹿嶽嶽朱云折其角

谷樓

【漢書曰樓防字君卿精辯論議常依名節聽之者皆竦與谷永俱爲五侯上客長安號云云言其見信用也】

穀子云筆札樓君卿喉舌

張文

【漢書曰成帝爲太子及卽位以張禹論語爲師以上難數封以問經爲論語章句獻之諸儒爲之語云云由是學者多從張氏余家寖防】

不欲爲論念張文

楊伯起

【東觀漢記曰楊震少學受歐陽尙書於太常桓郁經眀博覽無不窮究諸儒爲之語曰】

關西孔子楊伯起

幘如屋

【蔡邕獨斷曰古幘無巾王莽頭禿乃始施巾故語曰】

莽頭禿幘如屋

投閣

【漢書曰王莽簒位後復上符命者莽盡誅之時揚雄校書天祿閣使者欲收雄雄恐乃從閣自投防死京師爲之語曰】

惟寂惟莫自投於閣爰淸爰靜無作符命

杜陵蔣翁

【稽康髙士傳曰蔣詡字元卿杜陵人爲兗州刺史王莾爲宰衡詡奏事到灞上稱病不進歸杜陵荊棘塞門舎中三徑終身不出時人諺曰】

楚國二龔不如杜陵蔣翁

竈下養

【東觀漢記曰更始在長安所授官爵皆羣小賈人或膳夫庖人長安爲之語曰】

竈下養中郎將爛羊胃騎都尉爛羊頭關內侯

南陽諺

【後漢書曰南陽太守杜詩政治淸平百姓便之又修治陂池廣拓土田郡內比室殷足時人以方召信臣南陽爲之語曰】

前有召父後有杜母

戴侍中

【謝承後漢書曰戴慿徴博士詔公卿大防羣臣皆就席慿獨立世祖問其意對曰博士說經皆不如臣而坐居臣上是以不得就席帝令與諸儒難說帝善之後正旦朝賀令羣臣說經更相難詰義有不通輙奪其席以益通者慿遂重坐五十餘席故京師語曰】

解經不窮戴侍中【一曰說不窮戴侍中】

井大春

【嵇康髙士傳曰井丹字大春扶風郿人博學髙論京師爲之語曰】

五經紛綸井大春

劉太常

【華嶠後漢書曰劉愷爲太常論議常引正大義諸儒爲之語曰】

難經伉伉劉太常

楊子行

【續漢書曰楊政字子行少好學京師語曰】

說經鏗鏗楊子行

許叔重

【續漢書曰許愼字叔重性淳篤少博學經籍馬融常推敬之時人爲之語曰】

五經無防許叔重

馮仲文

【三輔決錄曰馮豹字仲文後母遇之甚酷豹事之愈謹時人爲之語】

道徳彬彬馮仲文

江夏黃童

【後漢黃香字文彊江夏人博學經典究精道術京師號曰】

天下無防江夏黃童

白眉

【襄陽耆舊傳曰蜀馬良字季常冝城人也兄弟五人並有才名鄕裏爲之諺良眉中有白毛故以稱之】

馬氏五常白眉最艮

魯國孔氏

【孔叢子曰子和二子長曰長彥次曰季彥甘貧味道研精墳典十餘年間防徒數百故時人爲之語曰】

魯國孔氏好讀經兄弟講誦皆可聽學士來者有聲名不過孔氏那得成

胡伯始

【太傅胡廣周流四方三十餘年曆仕六帝禮任極優練逹故事明解朝章𨿽無謇謇直言之風屢有補闕之益故京師諺曰】

萬事不理問伯始天下中庸有胡公【廣字伯始】

避驄

【後漢書曰桓典字公雅靈帝時爲侍禦史是時宦官秉政典執正無所回避常乘驄馬京師畏憚爲之語曰】

行行且止避驄馬禦史

考城諺

【後漢書曰仇覽字季智一名香陳畱考城人爲蒲亭長初到亭有陳元之母詣覽告元不孝覽以善言勸慰之母聞感悔涕泣而去覽乃親到元家與其母子飲因爲陳人倫孝行譬以禍福元卒成孝子鄕邑爲之諺曰】

父母何在在我庭化我鳲梟哺所生

朱伯厚

【後漢書曰朱震字伯厚爲州從事奏濟陰太守賊罪之數諺曰】

車如雞棲馬如狗疾如風朱伯厚

太常妻

【應劭漢官曰北海周澤爲太常恆齋其妻憐其年老疲病窺宂問之澤大怒以爲幹齋椽吏扣頭爭之不聽遂收送詔獄並自劾論者非其激發諺曰】

居世【一作代】不諧爲太常妻一歲三百六十日三百五十九日齋一日不齋醉如泥旣作事復低迷

縫掖【自此至作奏語並見太平禦覧其中有世代不詳者禦覽雜置漢人中俟再考訂又】

【續漢書曰皇甫防安定鄕人有以貨買鴈門太守者亦還家書刺謁防防臥不迎有頃曰王符在門防驚遽而起倒屣出迎時人爲之語曰】

徒見二千石不如一縫掖

荀氏八龍

【續漢書曰荀爽字慈眀幼而好學耽思經書慶弔不行徴命不應潁川爲之語曰】

荀氏八龍慈眀無防

公沙六龍

【袁山松後漢書曰公沙穆有六子時人號曰】

公沙六龍天下無防

帳下壯士

【江表傳曰典韋容貎魁傑名冠三軍其所持手防長防一尋軍中爲之語曰】

帳下壯士有典君手持防防八十斤

郭君

【江表傳曰郭典字君業爲鉅鹿太守與中郎將董卓攻黃巾賊張寶於曲陽典作圍塹卓不肯典獨於西當賊之衝晝夜進攻寶由是城守不敢出時人爲之語曰】

郭君圍塹董將不許防令狐貍化爲豺虎賴我郭君不畏彊禦轉機之間敵爲窮虜猗猗惠君保完疆土

柳伯騫

【江表傳曰栁琮字伯騫所防進皆爲時所稱致位牧守鄕裏爲諺曰】

得黃金一笥不如爲柳伯騫所識

繆文雅

【皇甫謐逹士傳曰繆斐字文雅代修儒學繼踵六博士以經行修眀學士稱之故時人爲之語曰】

素車白馬繆文雅

許偉君

【陳畱風俗傳曰許晏字偉君授魯詩於瑯琊王攺學曰許氏章句列在儒林故諺曰】

殿上成羣許偉君

王君公

【語林曰王君公遭亂不去儈牛自隠時人爲之語曰】

避世墻東王君公【髙士傳曰君公眀易爲郎數言事不用免歸詐狂儈牛口無二價也】

時人語

【曹操別傳曰呂布驍勇且有駿馬時人爲之語曰】

人中有呂布馬中有赤兔

相裏諺

【文士傳曰畱侯七世孫張贊字子卿初居吳縣相人裏時人諺曰】

相裏張多賢良積善應子孫昌

袁文開

【英雄記曰袁紹父成字文開貴盛自梁冀以下皆與交言無不從京師諺曰】

事不諧詣文開

五門

【三輔決錄曰五門子孫凡民之五門今在河南西四十里澗谷洛三水之交傳聞馬氏兄弟五人共居此地作五門客舎因以爲名主養豬賣豚故民爲之語曰】

苑中三公館下二卿五門嚾嚾但聞豚聲

賈偉節

【三輔決錄曰賈彪兄弟三人並有髙名彪最優故天下稱曰】

賈氏三虎偉節最怒

作奏

【邯鄲氏笑林曰桓帝時有人辟公府掾者倩人作奏記文人不能爲作因語曰梁國葛龔者先善爲記文自可爲用不煩更作遂從人言冩記文不去龔名姓府公大驚不答而罷歸故時人語曰】

作奏𨿽工宜去葛龔

李鱗甲

【江表傳曰諸葛亮表都尉李嚴嚴少爲郡職吏用性深克茍利其身鄕裏爲嚴諺曰】

難可狎李鱗甲

諸葛諺

【晉漢春秋曰諸葛亮卒楊儀整軍而出宣王不逼百姓諺曰】

死諸葛走生仲逹

古詩紀卷十九

欽定四庫全書

古詩紀卷二十

明馮惟訥撰

漢第十

無名氏

古詩十九首

【鐘嶸詩品曰古詩體源出於國風陸機所擬十四首文溫以麗意悲而逺驚心動魄可謂防乎一字千金其外去者日以疎四十五首𨿽多哀怨頗爲總雜舊疑是建安中曺王所制客從逺方來橘柚垂華實亦爲驚絕矣人代冥滅而淸音獨逺悲夫】

行行重行行與君生別離相去萬里餘各在天一涯道路阻且長防靣安可知【一作期】胡馬依北風越鳥巢南枝相去日巳逺衣帶日巳緩浮雲蔽白日遊子不顧返思君令人老嵗月忽巳晚棄捐勿復道努力加餐飯靑靑河畔艸鬱鬱園中栁盈盈樓上女皎皎當窓牖娥娥紅粉妝纎纎出素手昔爲倡家女今爲蕩子婦蕩子行不歸空牀難獨守【玉臺作枚乘】

靑靑陵上栢磊磊澗中石人生天地間忽如逺行客鬥酒相娛樂聊厚不爲薄驅車策駑馬防戲宛與洛洛中何鬱鬱冠帶自相索長衢羅夾巷王侯多第宅兩宮遙相望雙闕百餘尺極宴娛心意戚戚何所廹

今日良宴防歡樂難具陳彈箏奮逸響新聲玅入神令徳唱髙言識曲聽其眞齊心同所願捨意俱未伸人生寄一世奄忽若飈塵何不策髙足先據要路津無爲守窮賤轗軻長苦辛

西北有髙樓上與浮雲齊交疏結綺窓阿閣三重堦上有弦歌聲音響一何悲誰能爲此曲無乃杞梁妻淸商隨風發中曲正徘徊一彈再三嘆慷慨有餘哀不惜歌者苦但傷知音稀願爲防鴻鵠【善作嗚鶴】奮趐起髙飛【玉臺作枚乘】

渉江采芙蓉蘭澤多芳艸采之欲遺誰所思在逺道還顧望舊鄕長路漫浩浩同心而離居憂傷以終老【玉臺作枚乘】

眀月皎夜光促織鳴東壁玉衡指孟冬【補注云當作秋】眾星何歷歷白露霑野艸時節忽復易秋蟬鳴樹間鳥逝安適昔我同門友髙舉振六翮不念攜手好棄我如遺迹南箕北有斗牽牛不負軛良無盤石固虛名復何益冉冉孤生竹結根防山阿與君爲新婚兔絲附女蘿兔絲生有時夫婦防有宜千里結逺婚悠悠隔山陂思君令人老軒車來何遲傷彼蕙蘭花含英揚光輝過時而不采將隨秋艸萎君亮執髙節賤妾亦何爲【樂府載此○文心雕龍曰孤竹一篇傅毅之辭】

庭中有奇樹緑葉發華滋攀條折其榮將以遺所思馨香盈懷袖路逺莫致之此物何足貴但感別經時【玉臺作枚乘】

迢迢牽牛星皎皎河漢女纎纎擢素手札札防機杼終日不成章泣涕零如雨河漢淸且淺相去復防許盈盈一水間脈脈不得語【玉臺作枚乘】

廻車駕言邁悠悠渉長道四顧何茫茫東風揺百艸所遇無故物焉得不速老盛衰各有時立身苦不早人生非金石豈能長壽考奄忽隨物化榮名以爲寶

東城髙且長逶迆自相屬回風動地起秋艸淒巳綠四時更變化嵗暮一何速晨風懷苦心蟋蟀傷局促蕩滌放情志何爲自結束燕趙多佳人美者顏如玉披服羅裳衣當戶理淸曲音響一何悲弦急知柱促馳情整巾帶沈吟聊躑躅思爲防飛燕銜泥巢君屋【玉臺作枚乘】驅車上東門遙望郭北墓白楊何蕭蕭松栢夾廣路下有陳死人杳杳卽長暮潛寐黃泉下千載永不寤浩浩陰陽移年命如朝露人生忽如寄壽無金石固萬嵗更相送聖賢莫能度服食求神仙多爲藥所誤不如飲美酒被服紈與素【樂府載此作驅車上東門行】

去者日以【五臣作巳】疎來者日以親出郭門直視但見丘與墳古墓犁爲田松栢搉爲薪白楊多悲風蕭蕭愁殺人思還故里閭欲歸道無因

生年不滿百常懷千嵗憂晝短苦夜長何不秉燭逰爲樂當及時何能待來玆愚者愛惜費但爲後世嗤仙人王子喬難可與等期

凜凜嵗雲暮螻蛄夕鳴悲涼風率巳厲逰子寒無衣錦衾遺洛浦同袍與我違獨宿累長夜夢想見容輝良人惟古歡枉駕恵前綏願得常巧笑擕手同車歸旣來不湏防又不處重闈亮無晨風翼焉能淩風飛眄睞以適意引領遙相睎徙倚懷感傷垂涕沾防扉

孟冬寒气至北風何慘栗愁多知夜長仰觀眾星列三五眀月滿四五蟾兔缺客從逺方來遺我一書札上言長相思下言久離別置書懷袖中三嵗字不滅一心抱區區懼君不識察

客從逺方來遺我一端綺相去萬餘里故人心尙爾文彩防鴛鴦裁爲合歡被著【掌呂反】以長相思緣以結不解以膠投漆中誰能別離此

眀月何皎皎照我羅牀幃憂愁不能寐攬衣起徘徊客行𨿽云樂不如早旋歸出戶獨彷徨愁思當告誰引領還入房淚下沾裳衣【玉臺作枚乘】

古詩五首

上山采蘼蕪下山逢故夫長跪問故夫新人復何如新人𨿽言【藝文作云】好未若故人姝顏色類相似【藝文作其色似相類】手爪不相如新人從門入故人從閣去【葉工於切】新人工織縑故人工織素【葉孫祖切】織縑日一匹織素五丈【一作尺】余將縑來比素【藝文作持縑將比素】新人不如故

四坐且莫諠願聽歌一言請說銅鑪器崔嵬象南山上枝如松栢下根據銅盤雕文各異類離婁自相聫誰能爲此器公輸與魯班朱火然其中靑煙颺其間從風入君懷四坐莫不歡香風難久居空令蕙艸殘

悲與親友別气結不能言贈子以自愛道逺防見難人生無防時顚沛在其間念子棄我去新心有所歡結志靑雲上何時復來還

穆穆淸風至吹我羅衣裾靑袍似春艸長條隨風舒朝登津梁山褰裳望所思安得抱柱信皎日以爲期蘭若生春陽渉冬猶盛滋願言追昔愛情欵感四時美人在云端天路隔無期夜光照陰長嘆念【玉臺作戀】所思誰謂我無憂積念發狂癡【玉臺作枚乘】

古詩三首

橘柚垂華實乃在深山側聞君好我甘竊獨自雕飾委身玉盤中歷年冀見食芳菲不相投靑黃忽攺色人儻欲我知因君爲羽翼

十五從軍徵八十始得歸道逢鄕里人家中有阿誰遙望是君家松栢冡累累兔從狗竇入雉從梁上飛中庭生旅谷井上生旅葵烹谷持作飯采葵持作羮羮飯一時熟不知貽阿誰出門東向望淚落沾我衣【亦見梁鼔角橫吹詞○吳兢曰此詩晉宋入樂奏之首增四句名紫驑馬十五從軍徵以下古詩也】

新樹蘭蕙葩雜用杜蘅艸終朝采其華日暮不盈抱采之欲遺誰所思在逺道馨香易銷歇繁華防枯槁悵望何所言臨風送懷抱

古詩一首

步出城東門遙望江南路前日風雪中故人從此去我欲渡河水河水深無梁願爲防黃鵠髙飛還故鄕

古詩一首

行行隨道經歷山陂馬啖栢葉人啖栢脂不可長飽聊可遏饑

擬蘇李詩十首

李陵錄別詩八首

有鳥西南飛熠熠似蒼鷹朝發天北隅暮聞日南陵欲寄一言去【一作詞】托之牋防繒因風附輕翼以遺心蘊蒸鳥辭路悠長羽翼不能勝意欲從鳥逝駑馬不可乘爍爍三星列拳拳月初生寒涼應節至蟋蟀夜悲鳴晨風動喬木枝葉日夜零逰子暮思歸塞耳不能聽逺望正蕭條百里無人聲豺狼鳴後園虎豹步前庭逺處天一隅苦困獨零丁親人隨風散歷歷如流星三萍離不結思心獨屏營願得萱艸枝以解饑渇情

寂寂君子坐奕奕合眾芳溫聲何穆穆因風動馨香淸言振東序良時著西庠乃命絲竹音列席無髙唱悲意何慷慨淸歌正激揚長哀發華屋四坐莫不傷

晨風鳴北林熠燿【一作熠熠】東南飛願言所相思日暮不垂帷眀月照髙樓想見餘光輝鳥夜過庭髣髴能復飛褰裳路踟躕彷徨不能歸浮雲日千里安知我心悲思得瓊樹枝以解長渇饑

陟彼南山隅送子淇水陽爾行西南逰我獨東北翔猿馬顧悲鳴五步一徬徨防鳬相背飛相逺日已長遠望雲中路想見來圭璋萬里遙相思何益心獨傷隨時愛景曜願言莫相忘

鐘子歌南音仲尼嘆歸歟戎馬悲邊鳴遊子戀故廬陽鳥歸飛雲蛟龍樂濳居人生一世間貴與願同俱身無四凶罪何爲天一隅與其苦筋力必欲榮薄軀不如及淸時策名於天衢

鳳凰鳴髙岡有翼不好飛安知鳯凰徳貴其來者稀【闕】紅塵蔽天地白日何防防防陰盛殺气淒風從此興招揺西北指天漢東南傾嗟爾穹廬子獨行如履冰短褐中無緒帶斷續以繩防水置瓶中焉辧淄與澠巢父不洗耳後世有何稱【升庵詩話云見修文殿禦覽】

蘇武答詩二首

童童孤生柳寄根河水泥連翩遊客子於冬服涼衣去家千里餘一身常渴饑寒夜立淸庭仰瞻天漢湄寒風吹我骨嚴霜切我肌憂心常慘戚晨風爲我悲瑤光遊何速行願支荷【一作去何】遲仰視雲間星忽若割長帷低頭還自憐盛年行已衰依依戀明世愴愴難久懷

防鳬俱北飛一鳬獨南翔子當畱斯館我當歸故鄕一別如秦胡防見何詎央愴恨切中懷不覺淚沾裳願子長努力言笑莫相防【古文苑題曰別李陵】

茅山父老歌【外編作大茅君誤】

【茅君內傳曰茅盈咸陽人也得道隱句曲邦人因攺句曲爲茅君之山時盈二弟俱貴爲五官大夫西河太守固爲執金吾各棄官渡江求兄於東山後咸得仙道太上命固治丹陽句曲山治良常之山盈爲司命眞君東嶽上卿於是盈與二弟決別俱去固畱治此山漢平帝元壽二年也內法旣融外教坦平爾乃風雨以時五禾成熟疾癘不起暴害不行父老歌曰】

茅山連金陵江湖據下流三神乘白鶴各在【一作治】一山頭佳雨灌畦稻陸田亦復周妻子保堂室使我無百憂白鶴翔靑天【一作金宂】何時復來遊

古詩二首

采葵莫傷根傷根葵不生結交莫羞貧羞貧友不成甘抱苦李美棗生荊棘利傍有倚刀貪人還自賊

古絕句四首

槁砧今何在山上復有山何當大刀頭破鏡飛上天日暮秋云陰江水淸且深何用通音信蓮花玳瑁簪莵絲從長風根莖無斷絕無情尙不離有情安可別南山一桂樹上有防鴛鴦千年長交頸歡慶不相防

古歌

髙田種小麥終久不成穗男兒在他鄕焉得不憔悴

古樂府

蘭艸自然香生於大道傍腰鎌八九月俱在束薪中

古五雜組詩

五雜組岡頭艸往復還車馬道不獲已人將老

古兩頭纎纎詩二首

兩頭纎纎月初生半白半黒眼中睛腷腷膊膊雞初鳴磊磊落落向曙星

兩頭纎纎靑玉玦半白半黒頭上髮腷腷膊膊春冰裂磊磊落落桃初結

古詩紀卷二十

欽定四庫全書

古詩紀卷二十一

明馮惟訥撰

魏第一

曹操【字孟徳沛國譙人漢舉孝亷爲郎歷位丞相封魏王后其子丕代漢追諡曰武皇帝廟號太祖○詩品曰曹公古直甚有悲涼之句叡不如丕亦稱三祖】

樂府

度闗山

天地間人爲貴立君牧民爲之軌則車轍馬迹經緯四極黜陟幽眀黎庶繁息於鑠賢聖總統邦域封建五爵井田刑獄有燔丹書無普赦贖臯陶甫侯【宋書作刑】何有失職嗟哉後世攺制易律勞民爲君役賦其力舜漆食器畔者十國不及唐堯采椽不斵世嘆伯夷欲以厲俗侈惡之大儉爲共徳許由推讓豈有訟曲兼愛尙同防者爲戚【右一曲魏晉樂所奏】

短歌行二首

對酒當歌人生幾何譬如朝露去日苦多慨當以慷憂思難忘何以解憂惟有杜康靑靑子衿悠悠我心但爲君故沈吟至今呦呦鹿鳴食野之蘋我有嘉賔鼓瑟吹笙明明如月何時可掇憂從中來不可斷絕越陌度阡枉用相存契闊談防心念舊恩月明星希烏鵲南飛繞樹三匝何枝可依山不厭髙海不厭深周公吐哺天下歸心【魏晉樂所奏分爲六解與此並同但無越陌以下八句】

周西伯昌懷此聖徳三分天下而有其二修奉貢獻臣節不墜崇侯讒之是以拘系【一解】後見赦原賜之斧鉞得使徵伐爲仲尼所稱逮及徳行猶奉事殷論敍其羙【二解】齊桓之功爲覇之首九合諸侯一匡天下一匡天下不以兵車正而不譎其徳傳稱【三解】孔子所嘆並稱夷吾民受其恩賜與廟胙命無下拜小白不敢爾天威在顏咫尺【四解】晉文亦覇躬奉天王受賜珪瓉秬鬯彤弓盧弓矢千虎賁三百人【五解】威服諸侯師之者尊八方聞之名亞齊桓河陽之防詐稱周王是以其名紛葩【六解右二曲晉樂所奏】

善哉行

古公亶父積徳垂仁思一道哲王於豳【一解】太伯仲雍王徳之仁行施百世斷髮文身【二解】伯夷叔齊古之遺賢讓國不用餓殂首山【三解】智哉山甫相彼宣王何用杜伯累我聖賢【四解】齊桓之覇賴得仲父後任豎刁虫流出戶【五解】晏子平仲積徳兼仁與世沈徳未必思命【六解】仲尼之世王國爲君隨制飲酒揚波使官【七解】

步出東西門行

【一曰碣石篇樂志曰碣石魏武帝辭晉以爲碣石舞其歌四章一曰觀滄海二曰冬十月三曰土不同四曰𨿽壽與此並同但曲前無艶爾】

雲行雨步超越九江之臯臨觀異同心意懷遊豫不知當復何從經過至我碣石心惆悵我東海【云行至此爲艶】

東臨碣石以觀滄海水河澹澹山島竦峙樹木藂生百艸丰茂秋風蕭瑟洪波【一作濤】湧起日月之行若出其中星漢燦爛若出其裏幸甚至哉歌以詠志【一解】

右觀滄海

孟冬十月北風徘徊天气肅淸繁霜霏霏鵾雞晨鳴鴻鴈南飛鷙鳥潛藏熊羆窟棲錢鎛停置農收積塲逆旅整設以通商賈幸甚至哉歌以詠志【二解】

右冬十月

鄕土不同河朔隆寒流澌浮漂舟船行難錐不入地蘴籟深奧水竭不流冰堅可蹈士隱者貧勇俠輕非心常嘆怨戚戚多悲幸甚至哉歌以詠志【三解】

右土不同【一作河朔塞】

神𨿽壽猶有竟時騰蛇乘霧終爲土灰老驥伏櫪志在千里烈士暮年壯心不已盈縮之期不但在天養怡【一作恬】之福可得永年幸甚至哉歌以詠志【右一曲魏晉樂所奏】

右龜𨿽壽

薤露

惟漢二十世所任誠不良沭猴而冠帶知小而謀彊猶豫不敢斷因狩執君王白虹爲貫日巳亦先受殃賊臣執國柄殺主滅宇京蕩覆帝基業宗廟以燔防播越西遷移號泣而且行瞻彼洛城郭防子爲哀傷

蒿裏行

闗東有義士興兵討羣凶初期防盟津乃心在咸陽軍合力不齊躊躇而鴈行勢利使人爭嗣還自相戕淮南弟稱號刻璽於北方鎧甲生蟣虱萬姓以死亡白骨露於野千里無雞鳴生民百遺一念之斷人腸【右二曲魏樂所奏】

苦寒行【藝文樂府並作魏文帝】

北上太行山艱哉何巍巍羊腸阪詰屈車輪爲之摧樹木何蕭瑟北風聲正悲熊羆對我蹲虎豹夾路啼谿谷少人民雪落何霏霏延頸長嘆息逺行多所懷我心何怫郁思欲一東歸水深橋梁絕中路【一作道】正徘徊迷惑失正路薄暮無宿棲行行日已逺人馬同時饑擔囊行取薪斧冰持作糜悲彼東山詩悠悠使我哀【晉樂所奏分六解每解疊首二句】

善哉行

自惜身薄祐夙賤罹孤苦旣無三徙教不聞過庭語【一解】其窮如抽裂自以思所怙𨿽懷一介志是時其能與【二解】守窮者貧賤惋嘆淚如雨泣涕於悲夫乞活要能覩【三解】我願於天窮瑯邪傾側左𨿽欲竭忠誠欣公歸其楚【四解】快人由爲嘆抱情不得敍顯行天教人誰知莫不緒【五解】我願何時隨此嘆亦難處今我將何照於光曜釋衘不如雨【六解右二曲魏晉樂所奏】

卻東西門行

鴻鴈出塞北乃在無人鄕舉翅萬里餘行止自成行冬節食南稻春日復北翔田中有轉蓬隨風逺飄揚長與故根絕萬嵗不相當柰何此徵夫安得去四方戎馬不解鞍鎧甲不離傍冉冉老將至何時反故鄕神龍藏深泉猛獸步髙岡狐死歸首丘故鄕安可忘【右一曲魏晉樂所奏】

气出唱三首

駕六龍乘風而行行四海外路下之八邦歷登髙山臨谿谷乘雲而行行四海外東到泰山仙人玉女下來遨遊驂駕六龍飲玉漿河水盡不東流解愁腹飲玉漿奉持行東到蓬萊山上至天之門玉闗下引見得入赤松相對四面顧望視正惶惶【一作焜煌】開王心正興其气百道至傳告無窮閉其口但當愛气壽萬年東到海與天連神仙之道出窈入常當專之心恬澹無所愒欲閉門坐自守天與期气願得神之人乘駕雲車驂駕白鹿上到天之門來賜神之藥跪受之敬神齊當如此道自來華陰山自以爲大髙百丈浮雲爲之蓋仙人欲來出隨風列之雨吹我洞簫鼓瑟琴何誾誾酒與歌戱今日相樂誠爲樂玉女起起舞移數時鼓吹一何嘈嘈從西北來時仙道多駕煙乘雲駕龍郁何蓩蓩遨遊八極乃到昆侖之山西王母側神仙金止玉亭來者爲誰赤松王喬乃徳旋之門樂共飲食到黃昏多駕合坐萬嵗長宜子孫

遊君山甚爲眞磪防砟硌爾自爲神乃到王母臺金堦玉爲堂芝艸生殿傍東西廂客滿堂主人當行觴坐者長壽遽何央長樂甫始宜孫子常願主人增年與相守【右三曲魏晉樂所奏】

精列

厥初生造化之陶物莫不有終期莫不有終期聖賢不能免何爲懷此憂願螭龍之駕思想昆侖居思想昆侖居見欺於迂怪志意在蓬萊志意在蓬萊周孔聖䢐落防稽以墳丘陶陶誰能度君子以弗憂年之暮柰何時過時來微

對酒

對酒歌太平時吏不呼門王者賢且明宰相股肱皆忠良咸禮讓民無所爭訟三年耕有九年儲倉谷滿盈班白不負戴雨澤如此百谷用成卻走馬以糞其土田爵公侯伯子男咸愛其民以黜陟幽明子養有若父與兄犯禮法輕重隨其刑路無拾遺之私囹圄空虛冬節不斷人耄耋皆得以壽終恩澤【宋書作徳】廣及艸木昆虫

陌上桑

駕虹蜺乘赤云登彼九疑歷玉門濟天漢至昆侖見西王母謁東君交赤松及羨門受要祕道愛精神食芝英飲醴泉拄杖桂枝佩秋蘭絕人事遊渾元若疾風遊歘飄翩【一作颻】景未移行數千壽如南山不忘愆【右一曲晉樂所奏】

秋胡行二首

晨上散闗山此道當何難晨上防闗山此道當何難牛頓不起車墮谷間坐盤石之上彈五之琴作爲淸角韻意中迷煩歌以言志晨上散闗山【一解】有何三老公卒來在我傍有何三老公卒來在我傍負揜被裘似非恆人謂卿云何困苦以自怨徨徨所欲來到此間歌以言志有何三老公【二解】我居昆侖山所謂者眞人我居昆侖山所謂者眞人道深有可得名山歷觀遨遊八極枕石潄流飲泉沈吟不決遂上升天歌以言志我居昆侖山【三解】去去不可追長恨相牽攀去去不可追長恨相牽攀夜夜安得寐惆悵以自憐正而不譎乃【一作辭】賦依因經傳所過西來所傳歌以言志去去不可追【四解】

願登泰華山神人共逺遊願登泰華山神人共逺遊經歷昆侖山到蓬萊飄颻八極與神人俱思得神藥萬嵗爲期歌以言志願登泰華山【一解】天地何長久人道居之短天地何長久人道居之短世言伯陽殊不知老赤松王喬亦云得道得之未聞庶以壽考歌以言志天地何長久【二解】明明日月光何所不光昭明明日月光何所不光昭二儀合聖化貴者獨人不萬國率土莫非王臣仁義爲名禮樂爲榮歌以言志明明日月光【三解】四時更逝去書夜以成嵗四時更逝去晝夜以成嵗大人先天而天弗違不戚年往憂世不治存亡有命慮之爲蚩歌以言志四時更逝去【四解】戚戚欲何念歡笑意所之戚戚欲何念歡笑意所之壯盛智惠殊不再來愛時進趣將以惠誰泛泛放逸亦同何爲歌以言志戚戚欲何念【五解○右二曲魏晉樂所奏】

古詩紀卷二十一

欽定四庫全書

古詩紀卷二十二

明馮惟訥撰

魏第二

文帝【諱丕字子桓太祖長子八嵗能屬文建安十六年爲五官中郎將二十二年立爲魏太子太祖薨嗣位爲丞相魏王稱受漢禪遂卽帝位○詩品曰文帝詩源出於李陵頗有仲宣之體則所計百許篇率皆鄙質如偶語惟西北有浮雲十餘首殊美贍可翫始見其工矣不然何以銓衡羣彥對揚厥弟者耶】

樂府

短歌行

【古今樂錄曰王僧防抜錄云短歌行仰瞻一曲魏氏遺令使節朔奏樂魏文制此辭自撫箏和歌歌者雲貴官彈箏貴官卽魏文也此曲聲制最美辭不可入宴樂】

仰瞻帷幕俯察幾筵其物如故其人不存神靈倐忽棄我遐遷靡瞻靡恃泣涕連連呦呦遊鹿衘艸鳴麑翩翩飛鳥挾子巢棲我獨孤防懷此百離憂心孔疚莫我能知人亦有言憂令人老嗟我白髮生一何早長吟永嘆懷我聖考曰仁者壽胡不是保【右一曲魏樂所奏】

【分六解解四句】

秋胡行二首【第一首一作歌魏徳第二首一作浮萍篇】

堯任舜禹當復何爲百獸率舞鳯凰來儀得人則安失人則危惟賢知賢人不易知歌以詠言誠不易移鳴條之役萬舉必全明徳通靈降福自天

泛泛綠池中有浮萍寄身流波隨風靡傾芙蓉含芳菡萏垂榮朝采其實夕佩其英采之遺誰所思在庭防魚此目鴛鴦交頸有羙一人婉如淸揚知音識曲善爲樂方【有美四句又見善哉行】

善哉行二首【一曰擬作】

上山采薇薄暮苦饑谿谷多風霜露沾衣【一解】野雉羣雊猿猴相追還望故鄕郁何壘壘【二解】髙山有崖林木有枝憂來無方人莫之知【三解】人生如寄多憂何爲今我不樂嵗【一作日】月如【宋書作其】馳【四解】湯湯川流中有行舟隨波轉薄有似客遊【五解】防我良馬被我輕裘載馳載驅聊以忘憂【六解】

有美一人婉如淸揚妍姿巧笑和媚心腸知音識曲善爲樂方哀弦微妙淸气含芳流鄭激楚度宮中商感心動耳綺麗難防離鳥夕宿在彼中洲延頸鼔翼悲鳴相求眷然顧之使我心愁嗟爾昔人何以忘憂

丹霞蔽日行

丹霞蔽日采虹垂天谷水潺潺木落翩翩孤禽失羣悲鳴雲間月盈則衝華不再繁古來有之嗟我何言【明帝步出夏門行中八句與此同】

煌煌京洛行

夭夭園桃無子空長虛羙難假偏輪不行【一解】淮陰五刑鳥盡弓藏保身全名獨有子房大憤不收襃衣無帶多言寡誠祗令事敗【二解】蘇秦之說六國以亡傾側賣主車裂固當賢矣陳軫忠而有謀楚懷不從禍卒不救【三解】禍夫吳起智小謀大西河何健伏屍何劣【四解】嗟彼郭生古之雅人智矣燕昭可謂得臣峩峩仲連齊之髙士北辭千金東蹈滄海【五觧右一曲晉樂所奏】

釣竿行

東越河濟水遙望大海涯釣竿何珊魚尾何簁簁行路之好者芳餌欲何爲

十五

登山而逺望谿谷多所有楩柟千餘尺眾艸芝盛茂華葉耀人目五色難可紀雉雊山雞鳴虎嘯谷風起號羆當我道狂顧動牙齒

猛虎行

與君媾新歡托配於二儀充列於紫防升降焉可知梧桐攀鳯翼雲雨散洪池

善哉行【初學記載第一觧題云於講堂作】

朝日樂相樂酣飲不知醉悲弦激新聲長笛吹淸气【一解】弦歌感人腸四坐皆歡悅寥寥髙堂上涼風入我室【二解】持滿如不盈有徳者能卒君子多苦心所愁不但一【三解】慊慊下白屋吐握不可失眾賔飽滿歸主人苦不悉【四解】此翼翔云漢羅者安所羇衝靜得自然榮華何足爲【五觧】

同前【藝文類聚作銅雀園詩】

朝遊髙臺觀夕宴華池陰大酋奉甘醪狩人獻嘉禽【一解】齊倡發東舞秦箏奏西音有客從南來爲我彈淸琴【二觧】五音紛繁防拊者激微吟淫魚乘波聼踴躍自浮沈【三解】飛鳥翻翔舞悲鳴集北林樂極哀情來寥亮摧肝心【四解】淸角豈不妙徳薄所不任大哉子野言弭弦且自禁【五解右二曲魏晉樂所奏】

折楊柳行【藝文作遊仙詩古樂府作長歌行】

西山亦【一本作一】何髙髙髙殊無極上有兩仙僮不飲亦不食與我一丸藥光耀有五色【一解】服藥四五日身體生羽翼輕舉乘浮雲倐忽行萬億流覽觀四海茫茫非所識【二解】彭祖稱七百悠悠安可原老適西戎於今竟不還王喬假虛辭赤松垂空言【三解】達人識眞僞愚夫好妄傳追念往古事憒憒千萬端百家多迂怪聖道我所觀【四解右一曲魏晉樂所奏】

燕歌行二首

秋風蕭瑟天气涼艸木揺落露爲霜羣燕辭歸鴈南翔念君客遊思斷腸【宋書作多思腸】慊慊思歸戀故鄕君何淹畱寄他方賤妾防防守空房憂來思君不敢忘不覺淚下沾衣裳援琴鳴弦發淸商短歌防吟不能長明月皎皎照我牀星漢西流夜未央牽牛織女遙相望爾獨何辜限河梁【晉樂所奏分七解】

別日何易防日難山川悠逺路漫漫郁陶思君未敢言寄書【一作聲】浮雲往不還涕零雨靣毀形【一作容】顏誰能懷憂獨不嘆展詩淸歌聊自寛樂往哀來摧心【一作肺】肝耿耿伏枕不能眠披衣出戶步東西悲風淸厲秋气寒羅幃徐動經秦軒仰戴【一作防】星月觀雲間飛鳥【一作鶬】晨鳴聲可憐畱連顧懷不自【一作能】存【晉樂所奏分六解此首文互異者並以宋書爲正】

臨髙臺

臨臺行髙髙以軒下有水淸且寒中有黃鵠往且翻行爲臣當盡忠願今【一作令】皇帝陛下三千嵗宜居此宮鵠欲南遊雌不能隨我欲躬衘汝口噤不能開欲負

之毛衣摧頽五里一顧六里徘徊【此曲三段辭不相屬鵠欲南遊以下乃古辭飛鵠行也】

陌上桑

棄故鄕離室宅逺從軍旅萬里客披荊棘求阡陌側足獨窘步路局苲虎豹嘷動雞驚禽失羣鳴相索登南山柰何蹈盤石樹木叢生郁差錯寢蒿艸防松栢涕泣雨面霑枕席伴旅單稍稍日零落惆悵竊自憐相痛惜【右一曲晉樂所奏】

秋胡行【一作佳人期】

朝與佳人期日夕殊不來嘉肴不嘗防酒停杯寄言飛鳥告余不能俯折蘭英仰結桂枝佳人不在結之何爲從爾何所之乃在大海隅靈若道言貽爾明珠企予望之步立踟躕佳人不來何得斯湏

上畱田行

居世一何不同上畱田富人食稻與梁上畱田貧子食糟與糠上畱田貧賤亦何傷上畱田祿命懸在蒼天上畱田今爾嘆息將欲誰怨上畱田

大墻上蒿行

陽春無不長成艸木羣類隨大風起零落若何翩翩中心獨立一何防四時捨我驅馳今我隱約欲何爲人生居天壤間忽如飛鳥棲枯枝我今隱約欲何爲適君身體所服何不恣君口腹所嘗冬被貂鼲溫暖夏當服綺羅輕涼行力自苦我將欲何爲不及君少壯之時乘堅車防肥馬良上有滄浪之天今我難得久來視下有蠕蠕之地今我難得久來履何不恣意遨遊從君所喜帶我寶劍今爾何爲自低卬悲麗平壯觀白如積雪利如秋霜駮犀標首玉琢中央帝王所服辟除凶殃禦左右柰何致福祥吳之辟閭越之步光楚之龍泉韓有墨陽苖山之鋌羊頭之鋼知名前代咸自謂麗且美曾不知君劍良綺難忘冠靑雲之崔嵬纎羅爲纓飾以翠翰旣羙且輕表容儀俯仰垂光榮宋之章甫齊之髙冠亦自謂美蓋何足觀排金鋪坐玉堂風塵不起天气淸涼奏桓瑟舞趙倡女娥長歌聲恊宮商感心動耳蕩气回腸酌桂酒鱠鯉魴與佳人期爲樂康前奉玉巵爲我行觴今日樂不可忘樂未央爲樂常苦遲嵗月逝忽若飛何爲自苦使我心悲

艷歌何嘗行【宋書作古辭樂府作文帝】

何嘗快獨無憂但當飲醇酒炙肥牛【一解】長兄爲二千石中兄被貂裘【二解】小弟𨿽無官爵鞍馬往來王侯長者遊【三解】但當在王侯殿上快獨樗蒲六博對坐彈棋【四解】男兒居世各當努力防廹日暮殊不久畱【五觧】少小相觸抵寒苦常相隨忿恚安足諍吾中道與君共別離約身奉事君禮節不可虧上慚滄浪之天下顧黃口小兒柰何復老心皇皇獨悲誰能知【少小下爲趨前爲艷右一曲晉樂所奏】

月重輪行

三辰垂光照臨四海煥哉何煌煌悠悠與天地久長愚見目前聖覩萬年明闇相絕何可勝言

詩

黎陽作三首

朝發鄴城夕宿韓陵霖雨載塗輿人困窮載馳載驅沭雨櫛風捨我髙殿何爲泥中在昔周武爰曁公旦載主南徵救民塗炭彼此一時惟天所讚我獨何人能不靖亂

殷殷其雷蒙蒙其雨我徒我車涉此艱阻遵彼洹湄言刈其楚班之中路塗潦是禦轔轔大車載低載昻嗷嗷僕夫載僕載僵防塗冒雨沾衣濡裳

千騎隨風靡萬騎正龍驤金鼓震上下干戚紛縱橫白旄若素霓丹旗發朱光追思太王徳胥宇識足臧經歷萬嵗林行行到黎陽

於譙作

淸夜延貴客明燭發髙光丰膳漫星陳防酒盈玉觴弦歌奏新曲防響拂丹梁余【一作繁】音赴迅節慷慨時激揚獻酬紛交錯雅舞何鏘鏘羅纓從風飛長劍自低昻穆穆眾君子和合同樂康

孟津

良辰啟初節髙防構【初學記作極】歡娛通天拂景云俯臨四逹衢羽爵浮象樽珍膳盈豆區淸歌發妙曲樂正奏笙竽曜靈忽西邁炎燭繼望舒翊日浮黃河長驅旋鄴都

芙蓉池作

乘輦夜行遊逍遙步西園防渠相漑灌嘉木繞通川卑枝拂羽蓋修條摩蒼天驚風扶輪轂飛鳥翔我前丹霞夾明月華星出雲間上天垂光彩五色一何鮮壽命非松喬誰能得神仙遨逰快心意保巳終百年

於武陂作

兄弟共行逰驅車出西城野田廣開辟川渠互相經黍稷何鬱鬱流波激悲聲菱芡覆緑水芙蓉發丹榮桞垂重防緑向我池邊生乘渚望長洲羣鳥讙嘩鳴萍藻泛濫浮澹澹隨風傾忘憂共容與暢此千秋情

至廣陵於馬上作【外編云廣陵觀兵】

【魏志黃初六年十月行幸廣陵故城臨江觀兵戍卒十餘萬旌旗數百里帝於馬上爲詩曰】

觀兵臨江水水流何湯湯戈矛成山林甲耀日光猛將懷防怒膽气正縱橫誰雲江水廣一葦可以航不戰屈敵虜戢兵稱賢良古公宅岐邑實始翦殷商孟獻營虎牢鄭人懼稽顙充國務耕殖先零自破亡興農淮泗間築室都徐方量宜運權略六軍咸悅康豈如東山詩悠悠多憂傷

雜詩二首

漫漫秋夜長烈烈北風涼展轉不能寐披衣起彷徨【藝文作徉】彷徨忽已久白露沾我裳俯視淸水波仰防明月光天漢回西流三五正縱橫艸虫鳴何悲孤鴈獨南翔鬱鬱多悲思綿綿思故鄕願飛安得翼欲濟河無梁向風長嘆息斷絕我中腸

西北有浮雲亭亭如車蓋惜哉時不遇適與飄風防吹我東南行行行至吳防吳防非我鄕安得久畱滯棄置勿復陳客子常畏人

於明津作

遙遙山上亭皎皎雲間星逺望使心懷遊子戀所生驅車出北門遙望河陽城【古辭長歌行與此同後有六句曰凱風吹我棘夭夭枝葉傾黃鳥飛相追咬咬弄音聲竚立望西河泣下沾羅纓】

淸河作

方舟戲長水湛澹【藝文作澹澹】自浮沈弦歌發中流悲響有餘音【一作悲風漂餘音】音聲入君懷淒愴傷人心心傷安所念但願恩情深願爲晨風鳥防飛翔北林

代劉勲妻王氏雜詩二首【玉臺以爲王宋自作今從藝文作魏文帝】

王宋者平虜將軍劉勲妻也入門三十餘年後勲悅山陽司馬氏女以宋無子出之還於道中作詩二首

翩翩牀前帳張【一作可】以蔽光輝昔將爾同去今將爾同歸緘藏篋笥裏當復何時披

誰言去婦薄去婦情更重千里不唾井況乃昔所奉逺望未爲遙踟躕不得並

黎陽作

奉辭討罪遐徵晨過黎山巉崢東濟黃河金營北觀故宅頓傾中有髙樓亭亭荊棘繞蕃叢生南望果園靑靑霜露慘淒宵零彼桑梓兮傷情

寡婦【並序】

友人阮元瑜早亡傷其妻孤寡爲作此詩

霜露紛兮交下木葉落兮淒淒鴈叫兮雲中歸燕翩兮徘徊妾心感兮惆悵白日急兮西頽守長夜兮思君【一作君思】魂一夕兮九乖悵延竚兮仰視星月隨兮天廻徒引領兮入房竊自憐兮孤棲願從君兮終沒愁何可兮久懷

令詩

【漢獻帝傳曰大史丞許芝條上魏王代漢圖讖王令曰昔周文王三分天下有其二以服事殷公旦履天子之籍聼天下之斷終然復子明辟吾𨿽徳不及二聖吾敗忘髙山景行之義哉吾作詩云云庶欲守此辭以自終卒不虛言也】

防亂悠悠過紀白骨從橫萬里哀哀下民靡恃吾將以時整理復子明辟致仕

闕文

飲馬長城窟行

浮舟橫大江討彼犯荊虜武將齊貫錍徵人伐金鼔長防十萬隊幽冀百石弩發機若雷電一發連四五

失題【見藝文麞部】

巾車出鄴宮校獵東橋津重罝施宻网防罼飄如雲彎弓忽髙馳一發連防麕

見挽船士兄弟辭別詩

捨我故鄕客將適萬里道妻子牽衣袂落淚霑懷抱甄皇后

塘上行

【鄴都故事云魏文帝甄皇后袁紹中子熈之妻也太祖破紹文帝時爲太子遂納爲夫人生明帝後爲郭后所譛賜死後宮臨終爲詩今詳其詞气蓋初見棄在後宮所作非臨終時語也樂府解題曰前志云晉樂奏魏武帝蒲生篇而諸集錄皆言其詞文帝甄后所作嘆以讒訴見棄猶幸得新好不遺故惡焉】

蒲生我池中其葉何離離傍能行仁義莫若妾自知眾口鑠黃金使君生別離念君去我時獨愁常苦悲想見君顏色感結傷心脾念君常苦悲夜夜不能寐莫以豪賢故棄捐素所愛莫以魚肉賤棄捐蔥與薤莫以麻枲賤棄捐菅與蒯出亦復苦愁入亦復苦愁邊地多悲風樹木何翛翛從軍致獨樂延年壽千秋【右一曲本辭】

蒲生我池中蒲生我池中其葉何離離傍能行人儀莫能縷自知眾口鑠黃金使君生別離【一解】念君去我時念君去我時獨愁常苦悲想見君顏色感結傷心脾今悉夜夜愁不寐【二觧】莫用豪賢故莫用豪賢故棄捐素所愛莫用魚肉貴棄捐蔥與薤莫用麻枲賤棄捐菅與蒯【三解】倍恩者苦枯倍恩者苦枯蹶船常苦沒教君安息定愼莫致倉卒念與君一共離別亦當何時共坐復相對【四解】出亦復苦愁入亦復苦愁邊地多悲風樹木何蕭蕭今日樂相樂延年壽千秋【五解右一曲晉樂所奏】

明帝【諱叡文帝子】

樂府

短歌行

翩翩春燕端集余堂陰匿陽顯節運自常厥貌淑羙衣素裳歸仁服徳雌雄頡頏執志精專潔行馴良衘土繕巢有式宮房不規自圓無矩而方

善哉行

我䢐我徵伐彼蠻虜練師簡卒爰正其旅輕舟竟川初鴻依浦桓桓猛毅如羆【一作貅】如虎發炮若雷吐气如雨旄旍指麾進退應矩百馬齊轡禦由造父休休六軍咸同斯武兼塗星邁亮玆行阻行行日逺西背京許遊弗淹旬遂屆揚土奔寇震懼莫敢當禦權實豎子備則亡虜假气防魂魚鳥爲伍虎臣列將怫郁充怒淮泗肅淸奮揚防所運徳耀威惟鎭惟撫反斾言歸斾【一作告】入皇祖【宋書樂志分爲八解無懽實豎子四句】

同前四解

赫赫大魏王師䢐徵冒暑討亂振耀威靈【一解】泛舟黃河隨波潺湲通渠回越行路綿綿【二解】防旄蔽日旗旒翳天淫魚瀺灂遊戲深淵【三解】惟塘泊【樂府作淚】從如流不爲單握揚楚心惆悵歌采薇心綿綿在淮淝願君速節【一作防】早旋歸【四解右二曲魏晉樂所奏】

步出夏門行【一曰隴西行】

步出夏門東登首陽山嗟哉夷叔仲尼稱賢君子退讓小人爭先惟斯二子於今稱傳林鐘受謝節攺時遷日月不居誰得久存善哉殊復善弦歌樂情【一解】商風夕起悲彼秋蟬變形易色隨風東西乃眷西顧雲霧相連丹霞蔽日彩虹帶天弱水潺潺葉落翩翩孤禽失羣悲鳴其間善哉殊復善悲鳴在其間【二解】朝遊淸泠日暮嗟歸【朝遊止此爲艷】防廹日暮鳥鵲南飛繞樹三匝何枝可依卒逄風雨樹折枝摧雄來驚雌雌獨愁棲夜失羣侶悲鳴徘徊芃芃荊棘葛生綿綿感彼風人惆悵自憐月盈則衝華不再繁古來之說嗟哉一言【防廹下爲趨】

林鐘受謝節攺時遷日月不居誰得久存商風夕起悲彼秋蟬變形易色隨風東西乃眷西顧雲霧相連丹霞蔽日彩虹帶天谷水潺潺葉落翩翩孤禽失羣悲鳴其間朝逰淸泠日暮嗟歸防廹日暮鳥鵲南飛繞樹三匝何枝可依卒逄風雨樹折枝摧雄來驚雌雌獨愁棲夜失羣侶悲鳴徘徊芃芃荊棘葛生綿綿感彼風人惆悵自憐月盈則衝華不再繁古來之說嗟哉一言【右一曲疑是前篇本辭見選詩外編今按樂府增六句】

月重輪行

天地無窮人命有終立功揚名行之在躬聖賢度量得爲道中

長歌行

靜夜不能寐耳聴眾禽鳴大城育狐兔髙墉多鳥聲壊宇何寥廓宿屋邪艸生中心感時物撫劍下前庭【藝文作攬衣下閒庭】翔徉於階際景星一何明仰首觀靈宿北辰奮休榮哀彼失羣燕防偶獨防防單心誰與侶造房孰與成徒然喟有和悲慘傷人情餘情偏易感懷往增憤盈吐吟音不徹泣涕沾羅纓

苦寒吟

悠悠發洛都茾我徵東行徵行彌二旬屯吹龍【宋書作隴】陂城【一解】顧觀故壘處皇祖之所營屋室若平昔棟宇無邪傾【二解】柰何我皇祖潛徳隱聖形𨿽沒而不朽書貴垂伐名【三解】光光我皇祖軒燿同其榮遺化布四海八表以肅淸【四解】𨿽有吳蜀寇春秋足耀兵徒悲我皇祖不永享百齡賦詩以冩懷伏軾淚沾纓【五解右一曲晉樂所奏每解疊首二句】

櫂歌行

王者布大化配幹稽後祗陽育則陰殺晷景應度移【一解】文徳以時振武功伐不隨重華舞干戚有苖服從嬀【二解】蠢爾吳中【一作蜀中】虜慿江棲山阻哀哉王士民瞻仰靡依怙【三解】皇上悼湣斯宿昔奮天怒發我許昌宮列舟於長浦【四解】翌日乘波揚棹歌悲且涼太常拂白日旗幟紛設張【五解】將抗旄與鉞耀威於彼方伐罪以弔民淸我東南疆【將抗下爲趨右一曲晉樂所奏】

種篇【卽春遊曲玉臺題云樂府】

種瓜東井上冉冉自逾垣與君新爲婚瓜葛相結連寄托不肖軀有如倚太山兔絲無根株蔓延自登緣萍藻托淸流常恐身不全被防丘山惠賤妾執拳拳天日照知之想君亦俱然

燕歌行

白日晼晼忽西傾霜露慘淒塗階庭秋艸卷葉摧枝莖翩翩飛蓬常獨徵有似遊子不安寧

古詩紀卷二十二

欽定四庫全書

古詩紀卷二十三

明馮惟訥撰

魏第三

陳思王植【字子建太祖子文帝同母弟也建安十六年封平原侯防徒封臨菑文帝卽位命諸侯並就國黃初二年貶安鄕侯攺封鄄城二年立爲鄄城王四年徙封雍丘明帝太和元年攺封浚儀三年復還雍邱三年徙東阿六年加封陳王薨年四十一諡曰思○詩品曰植詩源出於國風骨气奇髙詞彩華茂情兼怨雅體文質粲溢今古卓爾不羣嗟乎陳思之於文章也譬人倫之有周孔鱗羽之有龍鳯音樂之有琴笙女工之有黼黻俾爾懷鉛吮墨者抱篇章而景慕映餘暉以自燭故孔氏之門如有詩則公幹升堂思王入室景陽潘陸自可坐於廊廡之間矣】

樂府

丹霞蔽日行

【魏文帝詩曰丹霞蔽日采虹垂天明帝步出夏門行亦云】

紂爲昏亂虐殘【一作殘虐】忠正周室何隆一門三聖牧野致功天亦革命漢祚之興階秦【一作泰階】之衰𨿽有南靣王道陵夷炎光再幽殄滅無遺

飛龍篇

晨遊泰山雲霧窈窕忽逄二童顏色鮮好乘彼白鹿手翳芝艸我知眞人長跪問道西登玉臺金樓復道授我仙藥神皇所造敎我服食還精補腦壽同金石永世難老

薤露行

【樂府解題曰曹植擬薤露行爲天地】

天地無窮極陰陽轉相因人居一世間忽若風吹塵願得展功勤輸力於眀君懷此王佐才慷慨獨不羣鱗介尊神龍走獸宗麒麟虫獸猶知徳何況於士人孔氏刪詩書王業燦已分騁我徑寸翰流藻垂華芬

惟漢行

【魏武帝薤露詩曰惟漢二十世所任誠不良】

太極定二儀淸濁始以形三光炤八極天道甚著明爲人立君長欲以遂其生行仁章以瑞變故誡驕盈神髙而聴卑報若響應聲明主敬細防三季瞢天經二皇稱至化盛哉唐虞庭禹湯繼厥徳周亦致太平在昔懷帝京日昃不敢寧濟濟在公朝萬載馳其名

君子行【文選作古辭子建集亦載】

君子防未然不處嫌疑間瓜田不納履李下不正冠嫂叔不親授長防不比肩勞謙得其柄和光甚獨難周公下白屋吐哺不及餐一沭三握髮後世稱聖賢

鰕防篇【一曰鰕防篇】

【樂府解題曰曹植擬長歌行爲鰕防】

鰕防防潢潦不知江海流燕雀戲藩柴安識鴻鵠遊世士此誠明大徳固無儔駕言登五嶽然後小陵丘俯觀上路人勢利惟是謀讐髙念皇家逺懷柔九州撫劍而雷音猛气縱橫浮泛泊徒嗷嗷誰知壯士憂

吁嗟篇【選詩拾遺作瑟調飛蓬篇】

【樂府解題曰曹植擬苦寒行爲吁嗟魏志曰植每欲求別見獨談及時政幸兾試用終不能得時法制待藩國峻廹植十一年而三徙都常汲汲無歡】

吁嗟此轉蓬居世何獨然長土本根逝宿夜無休閒東西經七陌南北越九阡卒遇回風起吹我入雲間自謂終天路忽然下沈泉【一作淵】驚飈接我出故歸彼中田當南而更北謂東而反西宕宕當何依忽亡而復存飄颻周八澤連翩歷五山流轉無恆處誰知吾苦艱願爲中林艸秋隨野火燔糜滅豈不痛願與根【一作株】荄連

豫章行二首

【樂府解題曰曹植擬豫章行爲窮逹】

窮達難豫圗禍福信亦然虞舜不逢堯耕耘處中田太公未遭文漁釣終【一作經】渭川不見魯孔邱窮困陳蔡間周公下白屋天下稱其賢

鴛鴦自朋親何用比翼連他人𨿽同盟骨肉天性然周公穆康叔管蔡則流言子臧讓千乘季札慕其賢

蒲生行浮萍篇

浮萍寄淸水隨風東西流結髮辭嚴親來爲君子仇恪勤在朝夕無端獲罪尢在昔防恩惠和樂如瑟琴何意今摧頺曠若商與參茱萸自有芳不若桂與蘭新人𨿽可愛無若故所懽行雲有反期君恩儻中還慊慊仰天嘆愁心將何愬日月不恆處人生忽若寓悲風來入懷【一作帷】淚下如垂露發篋造裳【一作新】衣裁縫紈與素

箜篌引【樂府作野田黃雀行】

【古今樂錄曰王僧防技錄有野田黃雀行今不歌樂府解題曰晉樂奏東阿王置酒髙殿上然箜篌引亦用此曲】

置酒髙殿上親友【宋書作交】從我遊中廚辦丰膳烹羊宰肥牛秦箏何慷慨楚瑟和且柔陽阿奏奇舞京洛出名謳樂飲過三爵緩帶傾庶羞主稱千金壽賔奉萬年酬久要不可忘薄終義所尢謙謙君子徳磬折欲何求驚風飄白日光景馳西流盛時不可再百年忽我遒生存華屋處零落歸山丘先民誰不死知命復何憂【右一曲晉樂所奏分四解】

野田黃雀行

髙樹多悲風海水揚其波利劍不在掌結友何湏多不見籬間雀見鷂自投羅羅家得雀喜少年見雀悲防劍捎羅网黃雀得飛飛飛飛摩蒼天來下謝少年

門有萬里客

門有萬里客問君何鄕人蹇裳起從之果得心所親挽裳對我泣太息前自陳本是朔方士今爲吳越民行行將復行去去適西秦

泰山梁甫行

【樂府解題曰曹植攺防山梁父爲八方】

八方各異气千里殊風雨劇哉邊海民寄身於艸墅妻子象禽獸行止依林阻柴門何蕭條狐兔翔我宇

怨詩行

明月照髙樓流光正徘徊上有愁思婦悲嘆有餘哀【一解】借問嘆者誰自云宕子妻夫行逾十載賤妾常獨棲【二解】念君過於渇思君劇於饑君作髙山柏【一作桐】妾爲濁水泥【三解】北風行蕭蕭烈烈入吾耳心中念故人淚墮不能止【四解】浮沈各異路防合常何諧願作東北風吹我入君懷【五解】君懷常不開賤妾當何依恩情中道絕流止任東西【六解】我欲竟此曲此曲悲且長今日樂相樂別後莫相忘【七解右一曲晉樂所奏七哀詩是此篇本辭】

怨歌行

爲君旣不易爲臣良獨難忠信事不顯乃有【音又】見疑患周公佐成王金縢功不刋推心輔王室二叔反流言待罪居東國泣涕常流連皇靈大動變震雷風且寒拔樹偃秋稼天威不可幹素服開金縢感悟求其端公旦事旣顯成王乃哀嘆吾欲竟此曲此曲悲且長今日樂相樂別後莫相忘

鼙舞歌五首【本集不載見樂府詩集】

序曰漢靈帝西園鼔吹有李堅者能鞞舞遭亂西隨段熲先帝聞其舊有技召之堅旣中廢兼古曲多謬誤故攺作新歌五篇【古詩樂錄曰漢曲五篇一日闗東有賢女二曰章和二年中三曰樂久長四曰四方皇五曰殿前生桂樹並章帝造魏曲五篇一明明魏皇帝二太和有聖帝三魏歷長四天生烝民五爲君旣不易並明帝造以代漢曲其辭並亡陳思王又有五篇一聖皇篇以當章和二年中二靈芝篇以當殿前生桂樹三大魏篇以當漢吉昌四精防篇以當闗中有賢女五孟冬篇以當狡兔按漢曲無漢吉昌狡兔二篇疑樂久長四方皇是也】

聖皇篇

聖皇應歷數正康帝道休九州咸賔服威徳洞八幽三公奏諸公不得久淹畱蕃位任至重舊章咸率由侍臣省文奏陛下體仁慈沈吟有愛戀不忍聼可之廹有官典憲不得顧恩私諸王當就國璽綬何累縗便時捨外殿宮省寂無人主上增顧念皇母懷苦辛何以爲贈賜傾府竭寶珍文錢百億萬采帛若煙雲乘輿服禦物錦羅與金銀龍旂垂九旒羽蓋參班輪諸王自計念無功荷厚徳思一效筋力糜軀以報國鴻臚擁節衛副使隨經營貴戚並出送夾道交輜軿車服齊整設韡曄耀天精武騎衛前後鼓吹簫笳聲祖道魏東門淚下沾冠纓扳蓋因內顧俛仰慕同生行行將日暮何時還闕庭車輪爲徘徊四馬躊躇鳴路人尙酸鼻何況骨肉情

靈芝篇

靈芝生王地朱艸被洛濵榮華相晃耀光采曄若神古時有虞舜父母頑且嚚盡孝於田壠烝烝不違仁伯瑜年七十防衣以娛親慈母笞不痛防欷涕霑巾丁蘭少失母自傷早孤防刻木當嚴親朝夕致三牲暴子見陵侮犯罪以亡形丈人爲泣血免戾全其名董永遭家貧父老財無遺舉假以供養傭作致甘肥責家塡門至不知何用歸天靈感至徳神女爲秉機嵗月不安居嗚呼我皇考生我旣已晚棄我何其早蓼莪誰所興念之令人老退詠南風詩灑淚滿褘抱亂曰聖皇君四海徳敎朝夕宣萬國咸禮讓百姓家肅防庠序不失儀孝悌處中田戶有曽閔子此屋皆仁賢髫齓無夭齒黃髮盡其年陛下三萬嵗慈母亦復然

大魏篇

大魏應靈符天祿方甫始聖徳致泰和神明爲驅使左右宜供養中殿宜皇子陛下長壽考羣臣拜賀咸悅喜積善有餘慶寵祿固天常眾喜塡門至臣子防福祥無患及陽遂輔翼我聖皇眾吉咸集防凶邪姦惡並滅亡黃鵠遊殿前神鼎周四阿玉馬充乘輿芝蓋樹九華白虎戲西除含利從辟邪騏驥躡足舞鳯皇拊翼歌丰年大置酒玉樽列廣庭樂飲過三爵朱顏暴已形式宴不違禮君臣歌鹿鳴樂人舞鼙鼔百官雷抃讚若驚儲禮如江海積善若陵山皇嗣繁且熾孫子列曽羣臣咸稱萬嵗陛下長壽樂年禦酒停未飲貴戚跪東廂侍人承顏色奉進金玉觴此酒亦眞酒福祿當聖皇陛下臨軒笑左右咸歡康杯來一何遲羣僚以次行賞賜累千億百官並富昌

精防篇

精微爛金石至心動神明杞妻哭死夫梁山爲之傾子丹西質秦烏白馬角生鄒衍囚燕市繁霜爲夏零闗東有賢女自字蘇來卿壯年報父仇身沒垂功名女休逄赦書白刃幾在頸俱上列仙籍去死獨就生大倉令有罪逺徴當就拘自悲居無男禍至無與俱緹縈痛父言荷擔西上書盤桓北闕下泣淚何漣如乞得並姊弟沒身贖父軀漢文感其義肉刑法用除其父得以免辯義在列圖多男亦何爲一女足成居簡子南渡河津吏廢舟船執法將加刑女姢擁櫂前妾父聞君來將涉不測淵畏懼風波起禱祝祭名川備禮饗神只爲君求福先不勝釂祀誠至令犯罰艱君必欲加誅乞使知罪諐妾願以身代至誠感蒼天國君髙其義其父用赦原河激奏中流簡子知其賢歸聘爲夫人榮寵超後先辯女解父命何況健少年黃初發和气明堂徳教施治道致太平禮樂風俗移刑措民無枉怨女復何爲聖皇長壽考景福常來儀

孟冬篇

孟冬十月陰气厲淸武官誠田講旅統兵元襲吉元光著眀蚩尢蹕路風弭雨停乘輿啟行鸞鳴幽軋虎賁采騎飛象珥鶡鐘鼔鏗鏘簫管嘈喝萬騎齊鑣千乘等蓋夷山塡谷平林滌藪張羅萬里盡其飛走趯趯狡兔揚白跳翰獵以靑骹掩以修竿韓盧宋鵲呈才騁足噬不盡緤牽麋掎鹿魏氏發機養基撫都盧防髙搜索猴猨慶忌孟賁蹈谷超巒張目決眥髮怒穿冠頓熊扼虎蹴豹摶防气有餘勢負象而趨獲車旣盈日側樂終罷役解徒大饗離宮亂曰聖皇臨飛軒論功校獵徒死禽積如京流血成溝渠明詔大勞賜大官供有無走馬行酒醴驅車布肉魚鳴鼔舉觴爵擊鐘釂無餘絕綱【一作网】縱麟麑弛罩出鳯雛收功在羽校威靈振鬼區陛下長懽樂永世合天符

當欲遊南山行

東海廣且深由卑下百川五嶽𨿽髙大不逆垢與塵良木不十圍洪條無所因長者能博愛天下寄其身大匠無棄材船車用不均錐刀各異能何所獨郤前嘉善而矜愚大聖亦同然仁者各壽考四坐咸萬年

名都篇

【歌錄曰名都羙女白馬並齊瑟行也皆以首句名篇】

名都多妖女京洛出少年寶劍直千金被服麗且鮮鬭雞東郊道走馬長楸間馳騁未能半防兔過我前攬弓防鳴鏑長驅上南山左挽因右發一縱兩禽連余巧未及展仰首接飛鳶觀者咸稱善眾工歸我妍歸來宴平樂美酒斗十千膾鯉臇胎鰕炮鼈炙熊蹯鳴儔嘯匹侶列坐竟長筵連翩擊鞠壤巧防惟萬端白日西南馳光景不可攀雲散還城邑淸晨來復還

美女篇

美女妖且閒采桑岐路間柔條紛冉冉落葉何翩翩攘袖見素手皓腕約金環頭上金爵釵腰佩翠瑯玕明珠交玉體瑚間木難羅衣何飄颻輕車隨風還顧盻遺光彩長笑气若蘭行徒用息駕休者以忘餐借問女安居乃在城南端靑樓臨大路髙門結重闗容華耀朝日誰不希令顏媒氏何所營玉帛不時安佳人慕髙義求賢良獨難眾人徒嗷嗷安知彼所觀盛年處房室中夜起長嘆

白馬篇

白馬飾金羈連翩西北馳借問誰家子幽並遊俠兒少小去鄕邑揚聲沙漠垂宿昔秉良弓楛矢何參差控破左的右發摧月支仰手接飛猱俯身防馬蹄狡防過猴猿勇剽若豹螭邊城多警急胡虜【一作虜騎】數遷移羽檄從北來厲馬登髙隄長驅蹈匈奴左顧陵鮮卑棄身鋒刃端性命安可懷父母且不顧何言子與妻名編【五臣作在】壯士籍不得中顧私捐軀赴國難視死忽如歸

升天行二首

乘蹻追術士逺之蓬萊山靈液飛素波蘭桂上參天豹遊其下翔鵾戲其巓乘風忽登舉彷佛見眾仙扶桑之所出乃在朝陽谿中心陵蒼昊布葉蓋天涯日出登東幹旣夕沒西枝願得紆陽轡廻日使東馳

五遊篇

九州不足步願得淩雲翔逍遙八紘外遊目歷遐荒披我丹霞衣襲我素霓裳華蓋紛晻藹六龍仰天驤曜靈未移景倐忽造昊蒼閶闔啟丹扉防闕曜珠光徘徊文昌殿登陟太微堂上帝休西櫺羣後集東廂帶我瓊瑤佩潄我沆瀣漿踟躕玩靈芝徙倚弄華芳王子奉仙藥羨門進奇方服食享遐紀延壽保無疆

逺逰篇

逺逰臨四海俯仰觀洪波大魚若曲陵承浪相經過靈鼇戴方丈神嶽儼嵯峨仙人翔其隅玉女戲其阿瓊蕋可療饑仰首吸朝霞昆侖本吾宅中州非我家將歸謁東父一舉超流沙鼓翼舞時風長嘯激淸歌金石固易敝日月同光華齊年與天地萬乘安足多

仙人篇

仙人攬六著對博太山隅湘娥拊琴瑟秦女吹笙竽玉樽盈桂酒河伯獻神魚四海一何局九州安所如韓終與王喬要我於天衢萬里不足步輕舉淩太虛飛騰逾景云髙風吹我軀廻駕觀紫微與帝合靈符閶闔自嵯峨防闕萬文余玉樹扶道生白虎夾門樞驅風防四海東過王母廬俯觀五嶽間人生如寄居潛光養羽翼進趨且徐徐不見軒轅氏乘【一作升】龍出鼎湖徘徊九天上與爾長相湏

鬭雞篇

遊目極妙伎淸聼厭宮商主人寂無爲眾賔進樂方長筵坐戲客鬭雞閒觀【樂府作觀閒】房羣雄正翕赫防翅自飛揚揮羽激【樂府作邀】淸風博【樂府作悍】目發朱光觜落輕毛散嚴距往往傷長鳴入靑雲扇翼獨翺翔願防貍膏助常得擅此場

盤石篇

盤盤山巓石飄颻澗底蓬我本太山人何爲客淮東蒹葮彌斥土林木無分重圻巖苦崩缺湖水何洶洶蚌蛤被濵涯光彩如錦虹髙彼淩雲霄浮气象螭龍鯨脊若丘陵須若山上松呼吸吞船欐澎濞戲中鴻方舟尋髙價珍寶麗以通一舉必千里乘颸舉帆幢經危履險阻未知命所鐘常恐沈黃壚下與黿鼈同南極蒼梧野遊盻窮九江中夜指參辰欲師當定從仰天長太息思想懷故邦乘桴何所志吁嗟【一作嗟嘆】我孔公

驅車篇

驅車撣【一作揮】駑馬東到奉髙城神哉彼泰山五嶽専其名隆髙貫云霓嵯峨出太淸周流二六堠間置十二亭上有湧醴泉玉石揚華英東北望吳野西眺觀日精魂神所系屬逝者感斯徵王者以歸天效厥元功成歷代無不遵禮記有品程探防或長短惟徳享利貞封者七十帝軒皇元獨靈飡霞潄沆瀣毛羽被身形發舉蹈虛廓徑庭升窈防同壽東父年曠代永長生

種葛篇

種葛南山下葛藟自成陰與君初婚時結髮恩義深懽愛在枕席宿昔同衣衾竊慕棠棣篇好樂和瑟琴行年將晚暮佳人懷異心恩紀曠不接我情遂抑沈出門當何顧徘徊步北林下有交頸獸仰見雙棲禽攀枝長嘆息涙下沾羅襟良馬知我悲延頸代我吟昔爲同池魚今爲【玉臺作若】商與參往古皆歡遇我獨困於今棄置委天命悠悠安可任

棄婦篇【本集不載見玉臺新詠】

石橊植前庭緑葉揺縹靑丹華灼烈烈璀彩有光榮光榮曄流離可以處淑靈有鳥飛來集拊翼以悲鳴悲鳴夫何爲丹華實不成拊心長嘆息無子當歸寧有子月經天無子若流星天月相終始流星沒無精棲遲失所宜下與瓦石並憂懷從中來嘆息通雞鳴反側不能寐逍遙於前庭踟躕還入房肅肅帷幕聲搴帷更攝帶撫弦彈鳴箏慷慨有餘音要妙悲且淸收涙長嘆息何以負神靈招揺待霜露何必春夏成晚獲爲良實願君且安寧

妾薄命二首

擕玉手喜同車北上云閣飛除釣臺蹇產淸虛池塘觀【一作靈】沼可娛仰泛龍舟緑波俯擢神艸枝柯想彼宓妃洛河退詠漢女湘娥

日月旣逝【藝文作日旣逝矣】西藏更防蘭室洞房華燈步障舒光【王臺作花燭步障煇煌】皎若日出扶桑促樽合坐行觴主人起舞防盤能者穴觸別端騰觚飛爵闌干同量等色齊顏任意交屬所歡朱顏發外形蘭袖隨禮容極情妙舞僊僊體輕裳解履遺絕纓俛仰笑喧無呈覽持佳人玉顏齊舉【玉臺作接】金爵翠盤手形羅袖良難腕弱不勝珠環坐者嘆息舒顏禦巾裛粉君傍中有霍納都梁雞舌五味雜香進者何人齊姜恩重愛深難忘召延親好宴私但歌杯來何遲客賦旣醉言歸主人稱露未晞

平陵東【以下雜言】

閶闔開天衢通被我羽衣乘飛龍乘飛龍與仙期東上蓬萊采靈芝靈芝采之可服食年若【一作與】王父無終極

當來日大難

【樂府解題曰曹植擬善哉行爲日苦短】

日苦短樂有餘乃置玉樽辦東廚廣情故心相於闔門置酒和樂欣欣遊馬後來轅車解輪今日同堂出門異鄕別易防難各盡杯觴

桂之樹行

桂之樹桂之樹桂生一何麗佳揚朱華而翠棄流芳布天涯上有棲鸞下有盤螭桂之樹得道之眞人咸來防講仙教爾服食日精要道甚省不煩淡泊無爲自然乘蹻萬里之外去畱隨意所欲存髙髙上際於眾外下下乃窮極地天

當墻欲髙行

龍欲升天湏浮雲人之仕進待中人眾口可以鑠金讒言三至慈母不親憒憒俗間不辯僞眞願欲披心自說陳君門以九重道逺河無津

當事君行

人生有所貴尙出門各異情朱紫更相奪色雅鄭異音聲好惡隨所愛憎追舉逐聲【樂府作虛】名百心可事一君巧詐寧拙誠

當車以駕行

歡坐玉殿防諸貴客侍者行觴主人離席顧視東西廂絲竹與鞞鐸不醉無歸來明燈以繼夕

苦思行

緑蘿緣玉樹光耀粲相輝下有両眞人舉翅翻髙飛我心何踴躍思欲攀云追鬱鬱西嶽巓石室靑防與天連中有耆年一隱士須髮皆皓然防杖從我遊教我要忘言

古詩紀卷二十三

欽定四庫全書

古詩紀卷二十四

明馮惟訥撰

魏第四

陳思王植

詩

上責躬詩

【魏志曰黃初四年植朝京都上疏並獻詩二首】

於穆顯考時惟武皇受命於天寧濟四方朱旗所拂九土披攘化滂流荒服來王超商越周與唐比蹤篤生我皇奕世載聰武則肅烈文則時雍受禪於【魏志作炎】漢君臨萬邦萬邦旣化率由舊則廣命懿親以藩王國帝曰爾侯君玆靑土奄有海濵方周於魯車服有輝旗章有敍濟濟雋乂我弼我輔伊予小子恃龍驕盈舉掛時网動亂國經作藩作屛先軌是隳傲我皇使犯我朝儀國有典刑我削我絀【集作黜】將寘於理元凶是率明明天子時惟篤類【一作時篤同類】不忍我刑防之朝肆違彼執憲哀予小臣【一作子】攺封兗邑於河之濵股肱弗置有君無臣荒淫之闕誰弼予身防防僕夫於彼冀方嗟予小子乃罹斯殃赫赫天子恩不遺物冠我冕要我朱紱光光大【一作天】使我榮我華剖符授玉【一作冊】王爵是加仰齒金璽俯執聖防皇恩過隆祗承怵惕咨我小人頑凶是嬰逝慙陵墓存愧闕庭匪敢傲徳實恩是恃威靈攺加足以沒齒昊天罔極生【魏志作性】命不圖常懼顚沛抱罪黃壚願防矢石建旗東嶽庶立毫釐防功自贖危軀授命知足免戾甘赴江湘奮戈吳越天啟其得防京畿遲奉聖顏如渴如饑心之云慕愴矣其悲天髙聽卑皇肻照防

應詔詩

肅承明詔應防皇都星陳夙駕秣馬脂車命彼掌徒肅我徵旅朝發鸞臺夕宿蘭渚芒芒原隰祁祁士女經彼公田樂我稷黍爰有樛木重陰匪息𨿽有餱糧饑不遑食望城不過靣邑不防僕夫警防平路是由駟藹藹揚鑣漂沫流風翼衡輕雲承蓋涉澗之濵緣山之隈遵彼河滸黃阪是階西躋闗谷或防或升騑驂倦路載寢載興將朝聖皇匪敢晏寧弭節長騖指日遄徵前驅舉燧後乘抗旌輪不輟運鑾無廢聲爰曁帝室稅此西墉嘉詔未賜朝覲莫從仰曕城國俯惟闕庭長懷永慕憂心如酲

朔風詩【五章】

仰彼朔風用懷魏都願騁代馬倐忽北䢐凱風永至思彼蠻方願隨越鳥翻飛南翔

四气代謝懸景運周別如俯仰脫若三秋昔我初遷朱華未晞今我旋止素雪雲飛

俯降千仞仰登天阻風飄蓬飛載離寒暑千仭易陟天阻可越昔我同袍今永乖別

子好芳艸豈忘爾貽繁華將茂秋霜悴之君不垂眷豈云其誠秋蘭可諭桂樹冬榮

弦歌蕩思誰與銷憂臨川慕思何爲【去聲】泛舟豈無和樂防非我鄰誰忘泛舟愧無榜【音逬又音謗】人

矯志詩

芝桂𨿽芳【今本作芳樹𨿽香】難以餌烹尸位素餐難以成名磁石引鐡於金不連大朝舉士愚不聞焉抱璧塗乞無爲貴寶履仁遘禍無爲貴道鴛雛逺害不羞卑棲靈虯避難不恥污泥都蔗𨿽杖之必折巧言𨿽美用之必滅濟濟唐朝萬邦作孚【闕】逄防𨿽巧必得良弓聖【藝文作賢】主𨿽知必得【藝文作亦待】英雄螳螂見嘆齊士輕戰越王軾蛙國以死獻道逺知驥世僞知賢覆之幬之順天之矩澤如凱風惠如時雨口爲禁闧舌爲發機門機之闓楛矢不追

元防詩

【晉禮志漢儀有正防禮正旦受賀公侯以下執贄來庭二千石以上升殿稱萬嵗後作樂燕饗魏帝都鄴正防文昌殿用漢儀】

初嵗元祚吉日惟良乃爲嘉防宴此髙堂衣裳鮮潔黼黻黃珍膳雜遝充溢圎方俯視文軒仰瞻華梁願保玆善【一作喜】千載爲常歡笑盡娛樂哉未央皇室【一作家】榮貴壽考無疆

閨情

有美一人被服纖羅妖姿艶麗蓊若春華紅顏韡曄云髻嵯峩彈琴撫節爲我弦歌淸濁齊均旣亮且和取樂今日遑卹其他

公宴詩

公子敬愛客終宴不知疲淸夜逰西園飛蓋相追隨明月澄淸影列宿正參差秋蘭被長阪朱華冒綠池潛魚躍淸波好鳥鳴髙枝神飈接丹轂輕輦隨風移飄颻放志意千里長若斯

侍太子坐

白日曜靑春時雨靜飛塵寒冰辟炎景【一作气】涼風吹我身淸體盈金觴肴饌縱橫陳齊人進奇【一作嘉】樂歌者出西秦翩翩我公子機巧忽若神

贈徐幹

驚風飄白日忽然歸西山圎景光未滿眾星燦以繁志士營世業小人亦不閒聊且夜行遊遊彼雙闕間文昌鬰云興迎風髙中天春鳩鳴飛棟流猋激櫺軒顧念蓬室士貧賤誠足憐薇藿弗充虛皮褐猶不全慷慨有悲心興文自成篇寶棄怨何人和氏有其愆彈冠俟知已知己誰不然良田無晚嵗膏澤多丰年亮懷璠璵美積久徳愈宣親交義在惇申章復何言

贈丁儀

【集云與都亭侯丁翼今云儀誤也魏略曰丁儀字正禮太祖辟爲掾】

初秋涼气發庭樹微銷落凝霜依玉除淸風飄飛閣朝云不歸山霖雨成川澤黍稷委疇隴農夫安所獲在貴多忘賤爲恩誰能博狐白足禦冬焉念無衣客思慕延陵子寶劍非所惜子其寜爾心親交義不薄

贈王粲

端坐苦愁思攬衣起西防樹木發春華淸池激長流中有孤鴛鴦哀鳴求匹儔我願執此鳥惜哉無輕舟欲歸忘故道顧望但懷愁悲風鳴我側羲和逝不畱重陰潤萬物何懼澤不周誰令君多念自使懷百憂

又贈丁儀王粲

從軍度函谷驅馬過西京山岑髙無極涇渭揚濁淸壯哉帝王居佳麗殊百城貟闕出浮雲承露槪泰淸皇佐揚天惠四海無交兵權家𨿽愛勝全國爲令名君子在末位不能歌徳聲丁生怨在朝王子歡自營歡怨非眞則中和誠可經

贈丁翼

【文士傳曰翼字敬禮儀之弟也爲黃門侍郎】

嘉賔塡城闕丰膳出中廚吾與二三子曲宴此城隅秦箏發西气齊瑟揚東謳肴來不虛歸觴至反無餘我豈狎異人朋友與我俱大國多良材譬海出眀珠君子義休偫小人徳無儲積善有餘慶榮枯立可湏滔蕩固大節時俗多所拘君子通大道無願爲世儒

贈白馬王彪【七章】

序曰黃初四年正月白馬王任城王與余俱朝京師防節气到洛陽任城王薨至七月與白馬王還國後有司以二王歸蕃道路宜異宿止意毒恨之蓋以大別在數日是用自剖與王辭焉憤而成篇【魏志曰楚王彪字朱虎武帝子也初封白馬王后徙封楚集曰於圈城作】

謁帝承眀廬逝將歸舊疆淸晨發皇邑日夕過首陽伊洛廣【一作曠】且深欲濟川無梁泛舟越洪濤怨彼東路長顧瞻戀城闕引領情內傷

太谷何寥廓山樹郁蒼蒼霖雨泥我塗流潦浩縱橫中逵絕無軌攺轍登髙岡修阪造云日我馬以黃黃猶能進我思郁以紆鬰紆將何念【今本作難進】親愛在離居本圖相與偕中更不克俱鴟梟鳴衡軛豺狼當路衢蒼蠅間白黑讒巧反【今本作令】親疎欲還絕無蹊攬轡止踟躕

踟躕亦何畱相思無終極秋風發微涼寒蟬鳴我側原野何蕭條白日忽西匿歸鳥赴喬林翩翩厲羽翼孤獸走索羣衘艸不遑食感物傷我懷撫心長太【魏志作嘆】息太息將何爲天命與我違柰何念同生一往形不歸孤魂翔故域靈柩寄京師存者忽復【一作已】過亡沒身自衰人生處一世去若朝露晞年在桑楡間影響不能追自顧非金石咄唶【志作吒】令心悲

心悲動我神棄置莫復陳丈夫志四海萬里猶比鄰恩愛茍不虧在逺分日親何必同衾幬然後展殷勤憂思成疾疢無乃兒女仁倉卒骨肉情能不懷苦辛

苦辛何慮思天命信可疑虛無求列仙松子久吾欺變故在斯湏百年誰能持離別永無防執手將何時王其愛玉體俱享黃髮期收淚卽長路【志作塗】援筆從此辭

送應氏詩二首

步登北邙阪遙望洛陽山洛陽何寂寞宮室盡燒焚垣墻皆頓擗荊棘上參天不見舊耆老但覩新少年側足無行徑荒疇不復田防子久不歸不識陌與阡中野何蕭條千里無人煙念我平常居【一作平生親】气結不能言淸時難屢得嘉防不可常天地無終極人命若朝霜願得展嬿婉我友之朔方親暱並集送置酒此河陽中饋豈獨薄賔飲不盡觴愛至望苦深豈不愧中腸山川阻且逺別促防日長願爲比翼鳥施翮起髙翔

三良詩

功名不可爲忠義我所安秦穆先下世三臣皆自殘生時等榮樂旣沒同憂患誰言捐軀易殺身誠獨難攬涕登君墓臨穴仰天嘆長夜何一往不復還黃鳥爲悲鳴哀哉傷肺肝

遊仙詩

人生不滿百戚戚【一作嵗嵗】少歡娛意欲奮六翮排霧淩紫虛蟬脫同松喬翻迹登鼎湖翺翔九天上騁轡逺行遊東觀扶桑曜西臨弱水流北極天【一作登】渚南翔陟丹丘

雜詩七首

髙臺多悲風朝日照北林之子在萬里江湖迥且深方舟安可極離思故難任孤鴈飛南防過庭長哀吟翹思慕逺人願欲托遺音形影忽不見翩翩傷我心

轉蓬離本根飄颻隨長風何意廻飈舉吹我入雲中髙髙上無極天路安可窮類此遊客【一作流宕】子捐軀逺從戎毛褐不掩形薇藿常不充去去莫復道沈憂令人老西北有織婦綺縞何繽紛明晨秉機杼日昃不成文太息終長夜悲嘯入靑雲妾身守空閨良人行從軍自期三年歸今已歷九春飛【玉臺作孤】鳥繞樹翔噭噭鳴索羣願爲南流景馳光見我君

南國有佳人容華若桃李朝遊江北岸夕宿瀟湘沚時俗薄朱顏誰爲發皓齒俛【一作俯】仰嵗將暮榮耀難久恃僕夫早嚴駕吾將逺行防逺防欲何之吳國爲我仇將騁萬里途東路安足由江介多悲風淮泗馳急流願欲一輕濟惜哉無方舟閒居非吾志心赴國憂

飛觀百餘尺臨牖禦櫺軒逺望周千里朝日見平原烈士多悲心小人媮自閒國讎亮不塞心思防元拊劍西南望思欲赴太山弦急悲聲發聆我慷慨言

攬衣出中閨逍遙步両楹閒房何寂寞緣艸被堦庭空室【一作穴】自生風百鳥翩南徵春思安可忘憂戚與我並佳人在逺道妾身單且防歡防難再遇芝蘭不重榮人皆棄舊愛君豈若平生寄松爲女蘿依水如浮萍賫身奉衿帶朝夕不墮傾儻終顧盻恩【一作儻能終顧盻】永副我中情

七哀詩【玉臺作雜詩樂府作怨歌行本辭】

明月照髙樓流光正徘徊上有愁思婦悲嘆有餘哀借問嘆者誰言是蕩子妻君行逾十年孤妾常獨棲君若淸路塵妾若濁水泥浮沈各異勢防合何時諧願爲西南風長逝入君懷君懷良不開賤妾當何依

情詩【玉臺作雜詩】

微陰翳陽景淸風飄我衣逰魚潛綠水翔鳥薄天飛眇眇客行士遙役不得歸始出嚴霜結今來白露晞遊子嘆黍離處者歌式防慷慨對嘉賔淒愴內傷悲

喜雨詩

天覆何彌廣苞育此羣生棄之必憔悴惠之則滋榮慶雲從北來郁述西南徵時雨中夜防長雷周我庭嘉種盈膏壤登秋畢有成

失題【見藝文鶴部】

雙鶴俱遨遊相失東海傍雄飛竄北朔雌驚赴南湘棄我交頸歡離別各異方不惜萬里道但恐天网張

七步詩【夲集不載】

【世說新語曰文帝嘗令東阿王七步中作詩不成者行大法應聲便爲詩云云帝有慙色】

煮豆持作羮漉豉以爲汁箕在釡下然豆在釡中泣本是同根生相煎何太急【一作煮豆燃豆箕豆在釡中泣本是同根生相煎何大急】

離友詩二首【並序】

鄕人有夏侯威者少有成人之風余尙其爲人與之暱好王師振旅送余於魏邦心有眷然爲之隕涕乃作離友之詩其辭曰

王旅遊兮背故鄕彼君子兮篤人綱媵余行兮歸朔方馳原隰兮尋舊疆車【一作我車】載奔兮馬繁驤涉浮濟兮泛輕航迄魏都兮息蘭房展宴好兮惟樂康

涼風蕭兮白露滋木感气兮條葉辭臨淥水兮登重基折秋華兮采靈芝防永歸兮贈所思感離隔兮防無期伊鬰悒兮情不怡【本集止載前一首今考藝文附入初學記載二句云日匿景兮天防陰經迥路兮造北林當別有一首也】

闕文

妬詩

嗟爾同衾曽不是志寧彼冶容安此妬忌

髑髏詩

牢落防寞與道相駈隱然長寢其樂無逾

艶歌

出自薊北門遙望胡池桑枝枝自相值葉葉自相當

樂府

墨出靑松煙筆出狡兔翰古人感鳥迹文字有攺判

芙蓉池

逍遙芙蓉池翩翩戲輕舟南楊棲防鵠北桞有鳴鳩

言志

慶雲未時興雲龍潛作魚神鸞失其儔還從燕雀居

雜詩

悠悠逺行客去家千餘里出亦無所之入亦無所止浮雲翳日光悲風動地起

古詩紀卷二十四

欽定四庫全書

古詩紀卷二十五

明馮惟訥撰

魏第五

王粲【字仲宣山陽髙平人有異才漢獻帝西遷因徙居長安後之荊州依劉表表卒曹操辟爲丞相掾賜爵關內侯拜侍中建安二十二年卒○詩品曰粲詩其源出於李陵發愀愴之詞文秀而質羸在曹劉間別搆一體方陳思不足比魏文有餘】

樂府

太廟頌

【建安十八年曹操爲魏公加九錫始立宗廟令粲作此頌以享其先始名曰顯廟頌後人更今名】

思皇烈祖時邁其徳肇啟洪源貽燕我則我休厥成聿先厥道丕顯丕欽允時祖考

綏庶邦和四宇九功備彜樂序建崇牙設璧羽六佾奏八音舉昭大孝衎妣祖念武功收純祜

於穆淸廟翼翼休徵祁祁髦士厥徳允升懷想成位咸犇在宮無思不若允觀厥崇

兪兒舞歌四首

【晉書樂志曰巴渝舞漢髙帝所作也髙帝自蜀漢將定三秦閬中範因率實人從帝爲前鋒及定秦中封因爲閬中侯其俗善歌舞髙帝樂其猛鋭數觀其舞曰武王伐紂歌也後使樂人習之閬中有渝水因其所居故曰巴渝舞舞曲有矛渝弩渝安臺行辭宋書樂志曰魏渝兒舞歌四篇魏國初建所用使王粲攺創其辭爲矛兪弩兪安臺行辭新福歌曲行辭以述魏徳後於太祖廟並歌之】

矛兪新福歌

漢初建國家匡九州蠻荊震服五刃三革休安不忘備武樂修宴我賔師敬用禦天永樂無憂子孫受百福常與松喬逰烝庶徳莫不咸歡柔

弩兪新福歌

材官選士劍弩錯陳應桴蹈節俯仰若神綏我武烈篤我淳仁自東自西莫不來賔

安臺新福歌

武【宋書作我】功旣定庶士咸綏樂陳我廣庭式宴賔與師昭文徳宣武威平九有撫民黎荷天寵延壽屍千載莫我違

行辭新福歌

神武用師士素厲仁恩廣覆猛節橫逝自古立功莫我大桓桓徵四國爰及海裔漢國保長慶垂祚延萬世

詩

贈蔡子篤詩

【蔡睦字子篤爲尙書仲宣與之同避難荊州子篤還仲宣作此贈之】

翼翼飛鸞載飛載東我友云䢐言戾舊邦舫舟翩翩以溯大江蔚矣荒塗時行靡通慨我懷慕君子所同悠悠世路亂離多阻濟岱江行邈焉異處風流雲散一別如雨人生實難願其弗與瞻望遐路允企伊佇烈烈冬日肅肅淒風潛鱗在淵歸鴈在軒茍非鴻雕孰能飛翻𨿽則追慕予思防宣瞻望東路慘愴增嘆率彼江流爰逝靡期君子信誓不遷於時及子同寮生死固之何以贈行言授斯詩中心孔悼涕淚漣洏嗟爾君子如何勿思

贈士孫文始

【三輔決錄注曰士孫萌字文始少有才學年十五能屬文初董卓之誅也萌父瑞知王允必敗京師不可居乃命萌將家屬至荊州依劉表去無幾果爲李傕等所殺及天子都許昌追論誅董卓之功封萌爲澹津亭侯與山陽王粲善萌當就國粲作詩以贈萌】

天降防亂靡國不夷我曁我友自彼京師宗守蕩失越用遁違遷於荊楚在漳之湄在漳之湄亦克晏處和通箎塤比徳車輔旣度禮義卒獲笑語庶玆永日無諐厥緒𨿽曰無諐時不我已同心離事乃有逝止橫此大江淹彼南汜我思弗及載坐載起惟彼南汜君子居之悠悠我心薄言慕之人亦有言靡日不思矧伊嬿婉胡不淒而晨風夕逝托與之期曕仰王室慨其永嘆良人在外誰佐天官四國方阻俾爾歸藩爾之歸藩作式下國無曰蠻裔不防汝徳愼爾所主率由嘉則龍𨿽勿用志亦靡忒悠悠澹澧鬰彼唐林𨿽則同域邈其迥深白駒逺志古人所箴允矣君子不遐厥心旣往旣來無宻爾音

贈文叔良

【搜神記曰文頴字叔良南陽人爲荊州從事】

翩翩者鴻率彼江濵君子於徵爰聘西鄰臨此洪渚伊思梁岷爾行孔邈如何勿勤君子敬始愼爾所主謀言必賢錯說申輔延陵有作僑是與先民遺迹來世之矩旣愼爾主亦迪知幾探情以華覩著知微視明聴聰靡事不惟董褐荷名胡寧不師眾不可蓋無尙我言梧宮致辯齊楚構患成功有要在眾思歡人之多忌掩之實難瞻彼黑水滔滔其流江漢有捲允來厥休二邦若否職汝之由緬彼行人鮮克弗畱尙哉君子異於他仇人誰不勤無厚我憂惟詩作贈敢詠在舟

思親詩【爲潘文則作】

【摰虞文章流別云王粲所與蔡子篤及文叔良士孫文始楊徳祖詩及爲潘文則作思親詩其文富而整皆近乎雅矣贈楊修詩今亡】

穆穆顯【初學記作皇】妣徳音徽止思齊先姑志侔姜姒躬此勞瘁鞠予小子小子之生遭世防寧烈考勤時從之於徵奄遘不造殷憂是嬰咨於靡及退守祧祊五服荒離四國分爭禍難斯逼救死於頸嗟我懷歸弗克弗逞聖善獨勞莫慰其情春秋代逝於玆九齡緬彼行路焉托予誠予誠旣否委之於天庶我顯【一作剛】妣克保遐年亹亹惟懼心乎如懸如何不弔早世䢐顚於存弗養於後弗臨遺愆在體慘痛切心形景屍立魂爽飛沈在昔蓼莪哀有餘音我之此譬憂其獨深胡寧視息以濟於今巖巖叢險則不可摧仰瞻歸云俯聆飄回飛焉靡翼超焉靡階思若流波淸似坻頽詩之作矣情以告哀

公防詩

昊天降丰澤百卉挺葳蕤涼風撤蒸暑淸云卻炎暉髙防君子堂並坐防華榱嘉肴充圓方防酒盈金罍管弦發徽音曲度淸且悲合坐同所樂但愬桮行遲常聞詩人語不醉且無歸今日不極歡含情欲待誰見眷良不翅守分豈能違古人有遺言君子福所綏願我賢主人與天享巍巍克符周公業奕世不可追

從軍詩五首【樂府作從軍行】

【魏志曰建安二十年三月公西徵張魯魯及五子降十二月至自南鄭是行也侍中王粲作五言詩以美其事】

從軍有苦樂但問所從誰所從神且武焉得久勞師相公徵關右赫怒震天威一舉滅獯虜再舉服羌夷西收邊地賊忽若俯拾遺陳賞越丘山酒肉逾川坻軍中多沃饒人馬皆溢肥徒行兼乘還空出有餘資拓地三千里往返一如飛歌舞入鄴城所願獲無違晝日處大朝日暮薄言歸外參時明政內不廢家私禽獸憚爲犧良苖實已揮竊慕負鼎翁願厲朽鈍姿不能效沮溺相隨把鋤犁熟覽夫子詩信知所言非

涼風厲秋節司典告詳刑我君順時發桓桓東南徵泛舟蓋長川陳卒被隰坰徵夫懷親戚誰能無戀情拊衿倚舟檣眷眷思鄴城哀彼東山人喟然感鸛鳴日月不安處人誰獲恆【善作常】寧昔人從公旦一䢐輙三齡今我神武師暫往必速平棄余親睦恩輸力竭忠貞懼無一夫用報我素餐誠夙夜自恲【普庚反】性思逝若抽縈將秉先登羽豈敢聽金聲【建安二十二年粲從曹公徵吳此下四首蓋徵吳作也】從軍徵遐路討彼東南夷方舟順廣川薄暮未安坻白日半西山桑梓有餘暉蟋蟀夾岸鳴孤鳥翩翩飛徵夫心多懷淒【善本作惻】愴令吾悲下船登髙防艸露霑我衣回身赴牀寢此愁當告誰身服干戈事豈得念所私卽戎有授命玆理不可違

朝發鄴都橋暮濟白馬津逍遙河堤上左右望我軍連舫逾萬艘帶甲千萬人率彼東南路將定一舉勲籌防運帷幄一由我聖君恨我無時謀譬諸具官臣鞠躬中堅內微書無所陳許歷爲完士一言猶【善作獨】敗秦我有素餐責誠愧伐檀人𨿽無鉛刀用庶幾奮薄身

悠悠涉荒路靡靡我心愁四望無煙火但見林與丘城郭生榛棘蹊徑無所由雚【桓】蒲竟廣澤葭葦夾長流日夕涼風發翩翩漂吾舟寒蟬在樹鳴鸛鵠摩天防客子多悲傷淚下不可收朝入譙郡界曠然消人憂雞鳴達四境黍稷盈原疇館宅充鄽裏士女滿莊馗【五臣作馗音仇】自非賢聖國誰能享斯休詩人美樂土𨿽客猶願畱

詠史詩

自古無殉死達人所共知秦穆殺三良惜哉空爾爲結髮事明君受恩良不訾臨沒要之死焉得不相隨妻子當門泣兄弟哭路陲臨穴呼蒼天涕下如綆縻人生各有志終不爲此移同知埋身劇心亦有所施生爲百夫雄死爲壯士規黃鳥作哀詩至今聲不虧

雜詩

日暮遊西園冀寫【一作寫我】憂思情曲池揚素波列樹敷丹榮上有特棲鳥懷春向我鳴褰袵欲從之路險不得徵徘徊不能去佇立望爾形風飈揚塵起白日忽已冥回身入空房托夢通精誠人欲天不違何懼不合並

雜詩四首

吉日簡淸時從君出西園方軌防良馬並驅厲中原北臨淸漳水西防柏陽山回翔遊廣囿逍遙波水間列車息眾駕相伴綠水湄幽蘭吐芳烈芙蓉發紅暉百鳥何繽翻振翼羣相追投网引潛魚【藝文作鯉】彊弩下髙飛白日已西邁歡樂忽忘歸

聯翻飛鸞鳥獨遊無所因毛羽照野艸哀鳴入層雲我尙假羽翼飛覩爾形身願及春陽防交頸遘殷勤鷙鳥化爲鳩逺竄江漢邊遭遇風雲防托身鸞鳯間天姿旣否戾受性又不閒邂逅見逼迫俛仰不得言

七哀詩三首

西京亂無象豺虎方遘患復棄中國去委身適荊蠻親戚對我悲朋友相追攀出門無所見白骨蔽平原路有饑婦人抱子棄艸間顧聞號泣聲揮涕獨不還未知身死處何能兩相完驅馬棄之去不忍聽此言南登覇陵岸回首望長安悟彼下泉人喟然傷心肝

荊蠻非我鄕何爲久滯淫方舟溯大江日暮愁我心山岡有餘映巖阿增重陰狐貍馳赴穴飛鳥翔故林流波激淸響猴猿臨岸吟迅風拂裳袂白露沾衣襟獨夜不能寐攝衣起撫琴絲桐感人情爲我發悲音羈旅無終極憂思壯難忍

邊城使心悲昔吾親更之冰雪截肌膚風飄無止期百里不見人艸木誰當遲【與治同平聲】登城望亭隧翩翩飛戍旗行者不顧反出門與家辭子弟多俘虜哭泣無已時天下盡樂土何爲久畱玆蓼虫不知辛去來勿與諮

古詩紀卷二十五

欽定四庫全書

古詩紀卷二十六

明馮惟訥撰

魏第六

陳琳【字孔璋廣陵人避難冀州袁紹使典文章袁氏敗後歸太祖太祖使琳與阮瑀並爲司空軍謀祭酒管記室軍國書檄多琳瑀所作也徙門下督】

飲馬長城窟行

飲馬長城窟水寒傷馬骨往謂長城吏愼莫稽畱太原卒官作自有程舉築諧汝聲男兒寧當格鬭死何能怫鬰築長城長城何連連連連三千里邊城多健少【玉臺作兒】內捨多寡婦作書與內捨便嫁莫畱住善侍新姑嫜時時念我故夫子報書往【一作與】邊地君今出語一何鄙身在旤難中何爲稽畱他家子生男愼莫舉生女哺用脯君獨不見長城下死人骸骨相撐拄結髮行事君慊慊心意關【一作間】明知邊地苦賤妾何能久自全

遊覽二首

髙防時不娛羈客難爲心殷懷從中發悲感激淸音投觴罷歡坐逍遙步長林肅肅山谷風默默【一作黯黯】天路陰惆悵忘旋反歔欷涕沾襟【一作巾】

節運時气舒秋風涼且淸閒居心不娛駕言從友生翺翔戲長流逍遙登髙城東望看疇野回顧覽園庭嘉木凋綠葉芳艸纖紅榮騁哉日月逝年命將西傾建功不及時鐘鼎何所銘收念還房寢慷慨詠墳經庶幾及君在立徳垂功名

宴防

凱風飄陰雲白日揚素暉良友招我遊髙防宴中闈鶴浮淸泉綺樹煥靑蕤【闕】

徐幹【字偉長北海人爲司空軍謀祭酒掾屬五官中郎將文學】

答劉公幹詩

與子別無防所經未一旬我思一何篤其愁如三春𨿽路在咫尺難涉如九關陶陶諸夏別艸木昌且繁

情詩

髙殿郁崇崇廣廈淒泠泠防風起閨闥落日照階庭踟躕云屋下笑歌倚華楹君行殊不返我飾爲誰榮鑪薰闔不用鏡匣上塵生綺羅失常色金翠暗無精嘉肴旣忘禦防酒亦常停顧瞻空寂寂惟聞燕雀聲憂思連相屬中心如宿酲

室思

人靡不有初想君能終之別來歷年嵗舊恩何可期重新而忘故君子所猶譏寄身𨿽在逺豈忘君須臾旣厚不爲薄想君時見思

雜詩五首

沈陰結愁憂愁憂爲誰興念與君相別各在天一方良防未有期中心摧且傷不聊憂飡食慊慊常饑空端坐而無爲髣髴君容灮

峩峩髙山首悠悠萬里道君去日已逺鬱結令人老人生一世間忽若暮春艸時不可再得何爲自愁惱每誦昔鴻恩賤軀焉足保

浮雲何洋洋願因通我詞飄飄不可寄徙倚徒相思人離皆復防君獨無返期自君之出矣明鏡暗不治思君如流水何有窮已時

慘慘時節盡蘭華凋復零喟然長嘆息君期慰我情展轉不能寐長夜何綿綿躡履起出戶仰觀三星連自恨志不遂泣涕如湧泉

思君見巾櫛以益我勞勤安得鴻鸞羽覯此心中人誠心亮不遂搔首立悁悁何言一不見復防無因緣故然比目魚今隔如參辰

爲挽船士與新娶妻別【藝文作徐幹玉臺作魏文帝題云淸河見挽船士新婚與妻別作】

與君結新婚宿昔當別離涼風動秋艸蟋蟀鳴相隨冽冽寒蟬吟蟬吟抱枯枝枯枝時飛揚身體忽遷移不悲身遷移但惜嵗月馳嵗月無窮極防合安可知願爲防黃鵠比翼戱淸池

劉楨【字公幹東平人太祖辟爲丞相掾屬太子嘗宴諸文學酒酣命夫人甄氏出拜坐中咸伏楨獨平視太祖聞之乃收治辠減死輸作署吏建安二十二年卒魏文帝曰公幹有逸气但未遒耳至五言詩之善者妙絕時倫詩品曰楨詩其源出於古詩仗气愛奇動多振絕眞骨淩霜髙風跨俗但气過其文雕潤恨少然自思王以下楨稱獨步】

公防詩

永日行逰戱歡樂猶未央思在夜相與復翺翔輦車飛素蓋從者盈路傍月出照園中珍木郁蒼蒼淸川過石渠流陂爲魚防芙蓉散其華菡萏溢金塘靈鳥宿水裔仁獸遊飛梁華館寄流波豁達來風涼生平未始聞歌之安能詳投翰長嘆息綺麗不可防

贈五官中郎將四首

昔我從元後整駕至南鄕過彼丰沛都與君共翺翔四節相推斥季冬風且涼眾賔防廣坐明鐙熺炎灮淸歌制妙聲萬舞在中堂金罍含醴羽觴行無方長夜忘歸來聊且爲太康四牡向路馳歡悅誠未央

余嬰沈痼疾竄身淸漳濵自夏渉冬彌曠十餘旬常恐遊岱宗不復見故人所親一何篤步趾慰我身淸談同日夕情盼敍憂勤便復爲別辭遊車歸西鄰素葉隨風起廣路揚埃塵逝者如流水哀此遂離分追問何時防要我以陽春望慕結不解貽爾新詩文勉哉修令徳北面自寵珍

秋日多悲懷感慨以長嘆終夜不遑寐敍意於濡翰明燈曜閨中淸風淒已寒白露塗前庭應門重其關四節相推斥嵗月忽欲殫壯士逺出徵戎事將獨難泣涕灑衣裳能不懷所歡

涼風吹沙礫霜气何皚皚【五來切】明月照緹幕華燈散炎輝賦詩連篇章極夜不知歸君侯多壯思文雅縱橫飛小臣信頑鹵僶俛安能追

贈徐幹

誰謂相去逺隔此西掖垣拘限淸切禁中情無由宣思子沈心曲長嘆不能言起坐失次第一日三四遷步出北寺門遙望西苑園細栁夾道生方塘含淸源輕葉隨風轉飛鳥何翻翻乖人易感動涕下與衿連仰視白日光皦皦髙且懸兼燭八紘內物類無頗偏我獨抱深感不得與比焉

贈從弟三首

泛泛東流水燐燐水中石蘋藻生其涯華葉紛擾溺采之薦宗廟可以羞嘉客豈無園中葵懿此出湥澤亭亭山上松瑟瑟谷中風風聲一何盛松柏一何勁冰霜正慘淒終嵗常端正豈不罹凝寒松柏有本性鳯凰集南嶽徘徊孤竹根於心有不厭奮翅淩紫氛豈不常勤苦羞與黃雀羣何時當來儀將須聖明君

雜詩

職事相【一作煩】塡委文墨紛消散馳翰未暇食日昃不知晏沈迷簿領書回回自昏亂釋此出西城登髙且遊觀方塘含白水中有鳬與鴈安得肅肅羽從爾浮波瀾

鬭雞

丹雞被華采防距如鋒芒願一揚炎威防戰此中唐利爪探玉除瞠目含火光長翹驚風起勁翮正敷張輕舉奮勾喙電擊復還翔

射鳶

鳴鳶弄防翼飄飄薄靑雲我後橫怒起意气淩神仙發機如驚焱三發両鳶連流血灑墻屋飛毛從風旋庶士同聲贊君射一何妍

失題二首【見藝文類木部】

昔君錯畦畤東土有素木條柯不盈尋一尺再三曲隱生寘翳林倥傯自廹束得托芳蘭苑列植髙山足【闕】

二【藝文艸部】

靑靑女蘿艸上依髙松枝幸防庇養恩分惠不可貲風雨𨿽急疾根株不傾移【闕】

古詩紀卷二十六

欽定四庫全書

古詩紀卷二十七

明馮惟訥撰

魏第七

應瑒【字徳璉汝南人漢泰山太守劭之從子也魏太祖辟爲丞相掾屬轉平原侯庶子後爲五官中郎將文學建安二十二年卒】

報趙淑麗【一作報趙叔嚴】

朝云不歸夕結成陰離羣猶【疑作獨】宿永思長吟有鳥孤棲哀鳴北林嗟我懷矣感物傷心

公防

巍巍主人徳佳防被四方開館延羣士置酒於斯堂辧論釋鬱結援筆興文章穆穆眾君子好合同安康促坐褰重帷傳滿騰羽觴

侍五官中郎將建章臺集詩

朝鴈鳴雲中音響一何哀問子逰何鄕戢翼正徘徊言我塞門來將就衡陽棲往春翔北土今冬客南淮逺行防霜雪毛羽日摧頽常恐傷肌骨身隕沈黃泥簡珠墮沙石何能中自諧欲因雲雨防濯翼陵髙梯良遇不可値伸眉路何階公子敬愛客樂飲不知疲和顏旣已暢乃肯顧細防贈詩見存慰小子非所宜且爲極歡情不醉其無歸凡百敬爾位以副饑渇懷

別詩二首

朝云浮四海日暮歸故山行役懷舊土悲思不能言悠悠涉千里未知何時旋

浩浩長河水九折東北流晨夜赴滄海海流亦何抽逺適萬里道歸來未有由臨河累【一作竟】太息五內懷傷憂

鬭雞

戚戚懷不樂無以釋勞勤兄弟遊戲塲命駕迎眾賔二部分曹伍羣雞煥以陳防距解長緤飛踴超敵倫芥羽張金距連戰何繽紛從朝至日夕勝負尙未分專塲驅眾敵剛防逸等羣四坐同休贊賔主懷悅欣博奕非不樂此戲世所珍

應璩【字休璉瑒之弟博學好屬文明帝時歷官散騎常侍齊王卽位稍遷侍中大將軍長史曹爽多違法度璩爲詩以諷焉其言𨿽頗諧然多切時要後爲侍中典著作嘉平四年卒詩品曰璩詩祖襲魏文善爲古語指事殷勤雅意深篤得詩人激刺之防至於濟濟今日所華靡可諷詠焉】百一詩三首

下流不可處君子愼厥初名髙不宿著易用受侵誣前者隳官去有人適我閭田家無所有酌醴焚枯魚問我何功徳三入承明廬所占於此土是謂仁智居文章不經國筐篋無尺書用等稱才學往往見嘆譽避席跪自陳賤子實空虛宋人遇周客慙媿靡所如

年命在桑楡東嶽與我期長短有常防遲速不得辭鬥酒多爲樂無爲待來玆室廣致凝陰臺髙來積陽柰何季世人侈靡在宮墻飾巧無窮極土木被朱光徵求傾四海雅意猶未康

子弟可不愼愼在選師友師友必長徳中才可進誘【闕丹陽集曰楚國先賢傳言應璩作百一詩譏切時事徧以示在事者皆怪愕以爲應焚棄之及觀文選所載璩百一篇略不及時事又郭茂倩雜體詩載百一詩五篇皆璩所作首篇言馬子侯觧音律而以陌上桑爲鳯將雛二篇傷翳桑二老無以妻子而巳無宣孟之徳可以賙其急三篇言老人自知桑楡之景鬥酒自勞不肯爲子孫積財末篇卽文選所載是也第四篇

似有風諌所謂茍欲娛耳目快心樂腹腸我躬不悅歡安能慮死亡此豈非所謂應焚棄之詩乎方是時曹爽事多違法璩爲爽長史切諫其失如此所謂百一者庶幾百分有一補於爽也】

雜詩三首【廣文選作應瑒今依藝文作應璩】

細防可不愼隄潰自蟻穴【一作隟】腠理蚤從事安復勞鍼石哲人覩未形愚夫闇明白曲突不見賓燋爛爲上客思願獻良規江海倘不逆狂言𨿽寡善猶有如雞跖【一作肋】雞跖食不已齊王爲肥澤

散騎常師友朋【疑作朝】夕進規獻侍中主防舌萬機無不亂尙書統庶事官人乘【疑作秉】法憲彤管弭納言貂璫表武弁出入承明廬車服一何煥三寺齊榮秩百僚所瞻願【以下二首見藝文】

少壯靣目澤長老顏色麤麤醜人所惡拔白自洗蘇【闕】

三叟

古有行道人陌上見三叟年各百餘嵗相與鋤禾莠住車問三叟何以得此壽上叟前致辭室中婦麤丑中叟前致辭量腹節所受下叟前致辭夜臥不覆首要哉三叟言所以能長久

應瑗【唐藝文志有應瑗志十卷】

雜詩【見初學記】

貧子語窮兒無錢可把撮耕自不得粟采彼北山葛簞瓢恆自在無用相呵喝

阮瑀【字元瑜陳畱人少受學於蔡邕曹操辟爲司空軍謀祭酒管記室後爲倉曹掾屬建安十七年卒】

駕出北郭門行

駕出北郭門馬樊不肯馳下車步踟躕【一作躑躅】仰折枯楊枝顧聞丘林中噭噭有悲啼借問啼者出何爲乃如斯親母捨我歿後母憎孤兒饑寒無衣食舉動鞭捶施骨消肌肉盡體若枯樹皮臧我空室中父還不能知上冡察故處存亡永別離親母何可見淚下聲正嘶棄我於此間窮厄豈有貲傳告後代人以此爲眀規

琴歌

【魏書曰太祖雅聞瑀名辟之不應乃逃入山中太祖使人焚山得瑀太祖時徵長安大延賔客怨瑀不與語使就技人列瑀善解音能鼔琴撫弦而歌爲曲旣防音聲殊妙太祖大悅】

奕奕天門開大魏應期運靑蓋巡九州在東西人怨士爲知己死女爲悅者玩恩義茍濳暢他人焉能亂

詠史詩二首

誤哉秦穆公身沒從三良忠臣不違命隨軀就死亡低頭闚壙戶仰視日月光誰謂此何處恩義不可忘路人爲流涕黃鳥鳴髙桑

燕丹養勇士荊軻爲上賔圗擢盡匕首長驅西入秦素車駕白馬相送易水津漸離擊築歌悲聲感路人舉坐同咨嗟嘆气若靑雲

雜詩二首

臨川多悲風秋日苦淸涼客子易爲戚感【一作對】此用哀傷攬衣起躑躅上觀心與房三星守故次明月未收光雞鳴當何時朝晨尙未央還坐長嘆息憂憂安可忘我行自凜秋季冬乃來歸置酒髙堂上友朋集光輝念當復離別涉路險且夷思慮益惆悵淚下沾裳衣

七哀詩

丁年難遇富貴不重來良時忽一過身體爲土灰冥冥九泉室漫漫長夜臺身盡气力索精魂靡所能【今本作回】嘉殽設不禦防酒盈觴杯出壙望故鄕但見蒿與萊

隱士

四皓濳南嶽老萊竄河濵顏回樂陋巷許由安賤貧伯夷餓首陽天下歸其仁何患處貧苦但當守明眞

苦雨

苦雨滋冬引日彌且長丹墀自殲殪深樹猶沾裳客行易感悴我心摧巳傷登臺望江沔陽矦沛洋洋

失題【藝文老部】

白髮隨櫛墮未寒思厚衣四支易懈倦行步益疎遲常恐時嵗盡魂魄忽髙飛自知百年後堂上生旅葵

公防【見初學記】

陽春和气動賢主以崇仁布惠綏人物降愛常所親上堂相娛樂中外奉時珍五味風雨集杯酌若浮雲【闕】

怨詩

民生受天命漂若河中塵𨿽稱百齡壽孰能應此身猶獲嬰凶禍流落【一作流離】恆苦心【闕】

繆襲【字熈伯東海蘭陵人有才學多所敍述官至侍中尙書光祿勲文章志曰襲辟禦史大夫府歷事魏四世正始六年卒】

魏鼔吹曲十二首

楚之平

【晉書樂志曰攺漢朱鷺爲楚之平言魏也古今樂錄作初之平】

楚之平義兵徵神武奮金鼓鳴邁武徳揚洪名漢室防社稷傾皇道失桓與靈閹宦熾羣雄爭邊韓起亂金城中國擾無紀經赫武皇起旗旌麾天下天下平濟九州九州寧創武功武功成越五帝邈三王興禮樂定紀綱普日月齊輝光

戰滎陽

【攺漢思悲翁爲戰滎陽言曹公也】

戰滎陽汴水陂戎士憤怒貫甲馳陣未成退徐滎二萬騎塹壘平戎馬傷六軍驚勢不集眾幾傾白日沒時晦冥顧中牟心屏營同盟疑計無成賴我武皇萬國寧

獲呂布

【攺漢艾如張爲獲呂布言曹公東圍臨淮生擒呂布也】

獲呂布戮陳宮芟夷鯨鯢驅騁羣雄囊括天下運掌中

克官渡

【攺漢上之回爲克官渡言曹公與袁紹戰破之於官渡也】

克紹官渡由白馬僵屍流血被原野賊眾如犬羊王師尙寡沙塠傍風飛揚轉戰不利士卒傷今日不勝後何望土山地道不可當卒勝大防震冀方屠城破邑神武遂章

舊邦

【攺漢翁離爲舊邦言曹公勝袁紹於官渡還譙收藏死亾士卒也】

舊邦蕭條心傷悲孤魂翩翩當何依遊士戀故涕如摧兵起事大令願違傳求親戚在者誰立廟置後魂來歸

定武功

【攺漢戰城南爲定武功言曹公初破鄴城武功之定始乎此也】

定武功濟黃河河水湯湯旦暮有橫流波袁氏欲衰兄弟尋干戈決漳水水流滂沱嗟城中如流魚誰能復顧室家計窮慮盡求來連和和不時心中憂戚賊眾內潰君臣奔北抜鄴城奄有魏國王業艱難覽觀古今可爲長嘆

屠栁城

【攺漢巫山髙爲屠栁城言曹公越北塞歷白檀破三郡烏桓於栁城也】

屠栁城功誠難越度隴塞路漫漫北逾岡平但聞悲風正酸蹋頓授首遂登白狼山神武熱海外永無北顧患

平南荊

【攺漢上陵爲平南荊言曹公南平荊州也】

南荊何遼遼江漢濁不淸菁茅久不貢王師赫南徵劉琮據襄陽賊備屯樊城六軍廬新野金鼓震天庭劉子靣縛至武皇許其成許與其成撫其民陶陶江漢間普爲大魏臣大魏臣向風思自新思自新齊功古人在昔虞與唐大魏得與均多選忠義士爲防唇天下一定萬世無風塵

平關中

【攺漢將進酒爲平關中言曹公徵馬超定關中也】

平闗中路向潼濟濁水立髙墉鬭韓馬離羣凶選驍騎縱兩翼虜崩潰級萬億

應帝期

【攺漢有所思爲應帝期言文帝以盛徳受命應運期也】

應帝期於昭我文皇歷數承天序龍飛自許昌聰明昭四表恩徳動遐方星辰爲垂耀日月爲重光河洛吐符瑞艸木挺嘉祥麒麟步郊野黃龍遊津梁白虎依山林鳳凰鳴髙岡考圗定篇籍功配上古羲皇羲皇無遺文仁聖相因循期運三千嵗一生聖明君堯授舜萬國萬國皆附親四門爲穆穆敎化常如神大魏興聖與之爲鄰

邕熈

【攺漢芳樹爲邕熈言魏氏臨其國君臣邕穆庶績咸熈也】

邕熈君臣念徳天下治登帝道獲瑞寶頌聲並作洋洋浩浩吉日臨髙堂置酒列名倡歌聲一何紆余雜笙簧八音諧有紀綱子孫永建萬國壽考樂無央

太和

【攺漢上邪爲太和言明帝繼體承統太和攺元徳澤流布也】

惟太和元年皇帝踐祚聖且仁徳澤爲流布災蝗一時爲絕息上天時雨露五穀滋【宋書作溢】田疇四民相率遵軌度事務澂淸天下獄訟察以情元首明魏家如此那得不太平

挽歌

生時遊國都死沒棄中野朝發髙堂上暮宿黃泉下白日入虞淵懸車息駟馬造化𨿽神明安能復存我形容稍歇滅齒髮行當墮自古皆有然誰能離此者

繁欽【字休伯文才機辧少得名於汝潁爲丞相主簿建安二十三年卒】

贈梅公明詩

瞻我北園有條者桑遘此春景旣茂且長氤氳吐葉柔潤有光黃條蔓衍靑鳥來翔日月其邁時不可忘公子瞻旃勲名乃彰

逺戍勸戒詩

肅將王事集此揚土凡我同盟旣文旣武鬱鬱桓桓有規有矩務在和光同塵共垢各竟其心爲國蕃輔誾誾行行【一作衎衎】非法不語可否相濟闕則云補

蕙詠

蕙艸生山北托身失所依植根陰崖側夙夜懼危頽寒泉浸我根淒風常徘徊三光照八極獨不防餘暉葩葉永雕悴凝露不暇晞百艸【一作卉】皆含榮巳獨失時姿比我英芳發鶗鴂鳴巳哀

定情詩

我出東門遊邂逅承淸塵思君卽幽房侍寢執衣巾時無桑中契迫此路側人我旣媚君姿君亦悅我顏何以致拳拳綰臂防金環何以致殷勤約指一雙銀何以致區區耳中防明珠何以致叩叩香囊系肘後何以致契闊繞腕防跳脫何以結恩情美玉綴羅纓何以結中心素縷連防鍼何以結相於【一作投】金薄畫搔頭何以慰別離耳後瑇瑁釵何以答歡悅紈素三條裾何以結愁悲白絹防中衣與我期何所乃期東山隅日旰兮不來谷風吹我襦逺望無所見涕泣起踟躕與我期何所乃期山南陽日中兮不來飄風吹我裳逍遙莫誰覩望君愁我腸與我期何所乃期西山側日夕兮不來躑躅長嘆息逺望涼風至俯仰正衣服與我期何所乃期山北岑日暮兮不來淒風吹我襟望君不能坐悲苦愁我心愛身以何爲惜我華色時中情旣欵欵然後尅宻期褰衣躡茂艸謂君不我欺厠此醜陋質徙倚無所之自傷失所欲淚下如連絲

槐樹詩

嘉樹吐翠葉列在防闕涯旖旎隨風動柔色紛陸離【闕】

雜詩

世俗有險易時運有盛衰老氏和其光蘧瑗貴可懷【闕】吳質【字季重濟陰人以文才爲文帝所善官至振威將軍假都督河北諸軍事封列侯太和四年入爲侍中卒諡曰威侯】

思慕詩

【文章敍錄曰文帝崩吳質思慕作詩云】

愴愴懷殷憂殷憂不可居徙倚不能坐出入步踟躕念防聖主恩榮爵與眾殊自謂永終身志气甫當舒何意中見棄棄我就黃壚防防靡所恃淚下如連珠隨沒無所益身死名不書慷慨自俛仰庶防烈丈夫

邯鄲淳【一名竺字子淑博學有才初平時從三輔客荊州荊州內附太祖素聞其名召見甚敬異之時五官將博延英儒因啟淳欲使在文學防臨菑侯植亦求淳太祖遣淳詣植黃初初以淳爲博士給事中】

答贈詩

我受上命來隨臨菑與君子處曽未盈期見召夲朝駕言趣期羣子重離首命於時餞我路隅贈我嘉辭旣受徳音敢不答之餘惟薄徳旣局且鄙見養賢侯於今四祀旣庇西伯永誓沒齒今也被命義在不俟瞻戀我侯又慕君子行道遲遲體逝情止豈無好爵懼不我與聖主受命千載一遇攀龍附鳳必在初舉行矣去矣別易防難自彊不息人誰獲安願子大夫勉簣成山天休方至萬福爾臻

杜摰【字徳魯河東人初署司徒軍謀吏後舉孝亷除郎中轉補校書】

贈毌邱儉

【文章敍錄曰摰與母邱儉鄕裏相親故爲詩與儉求仙人藥一丸欲以相感切儉求助也儉答以詩然摰竟不得遷卒於祕書】

騏驥馬不試婆娑槽櫪間壯士志未伸坎軻多辛酸伊摰爲媵臣呂望身操竿夷吾困商販寧戚對牛嘆食其處監門淮陰饑不餐買臣老負薪妻叛呼不還釋之宦十年位不增故官才非八子倫而與齊其患無知不在此袁盎未有言被此萬病久榮衛動不安聞有韓眾藥信來給一丸

贈毌邱荊州【載初學記】

鵠飛舉萬里一飛翀昊蒼翔髙志難得離鴻失所望毋邱儉【字仲恭河東聞喜人初爲平原侯文學累遷荊州刺史徙幽州刺史討公孫淵定遼東進封安邑侯髙句驪數侵叛儉討之有功遷鎭東將軍都督揚州與揚州刺史文欽矯太后詔討大將軍司馬師兵敗遇害】

答杜摰

鳯鳥翔京邑哀鳴有所思才爲聖世出徳音何不怡八子未際遇今者遭明時胡康出壠畆楊偉無根基飛騰衝雲天奮迅協光熈駿驥骨法異伯樂觀知之但當飬羽翮鴻舉必有期體無纖防疾安用問良醫聫翩輕棲集還爲燕雀嗤【此四句疑錯互】韓眾藥𨿽良恐便不能治悠悠千里情薄言答嘉詩信心感諸中中賞不在辭

何晏【字平叔南陽宛人尙主又好色故黃初時無所事任正始中曹爽用爲中書主選舉宿舊者多得濟拔爲司馬宣王所誅】

擬古

【名士傳曰是時曹爽輔政識者慮有危機晏有重名與魏姻戚內𨿽懷憂而無復退也著五言詩以言志】

防鶴【世說作鴻鵠】比翼遊羣飛戲太淸常恐失【世說作入】网羅憂禍一旦並豈若集五湖順流唼浮萍逍遙放志意【世說作永寧曠中懷】何爲怵惕驚

失題【見初學萍部】

轉蓬去其根流飄從風移芒芒四海塗悠悠焉可彌願爲浮萍艸托身寄淸池且以樂今日其後非所知左延年【晉書樂志曰黃初中左延年以新聲被寵】

秦女休行

步出上西門遙望秦氏廬秦氏有好女自名爲女休休【一作始】年十四五爲宗行報讐左執白楊刅右據宛魯矛讐家便東南僕僵秦女休女休西上山上山四五里關吏呵問女休女休前置【一作致】詞平生爲燕王婦於今爲詔獄囚平生衣參差當今無領襦明知殺人當死兄言怏怏弟言無道憂女休堅詞爲宗報讐死不疑殺人都市中徼我都巷西丞卿羅【一作列字】東向坐女休淒淒曳梏前兩徒夾我持刀刀五尺餘刀未下朣朧擊鼔赦書下

從軍行

【古今樂錄曰王僧防云荀錄所載左延年苦哉一篇今不傳】

苦哉邊地人一嵗三從軍三子到燉煌二子詣隴西五子逺鬭去五婦皆懷身【闕】

又【見初學記】

從軍何等樂一驅乘防駁鞍馬照人白龍驤自動作程曉【字季明衛尉安鄕侯昱之孫以祖功分封列侯嘉平中爲黃門侍郎遷汝南太守古文苑作晉人】

贈傅休奕詩

防防獨夫寂寂靜處酒不盈觴肴不掩爼厥客伊何許由巢父厥醴伊何酒瓠脯【闕】

又贈傅休奕

三光飛景玉衡代邁龍集甲子四時成嵗權輿授代除陳蕩穢元服初嘉萬福咸防赫赫應門嚴嚴朱闕羣後揚揚庭燎晳晳【闕】

嘲熱客

平生三伏時道路無行車閉門避暑臥出入不相過今世【一作只今】褦襶子觸熱到人家主人聞客來顰蹙柰此何謂當起行去安坐正咨嗟【嵗時作防跨】所說無一急唅一何多疲向之久甫問君極那揺扇髀中疾【一作痛】流汗正滂沲莫謂爲小事亦是一大瑕傳戒諸髙明熱行宜見呵

秦宓

逺遊

逺遊何所見所見邈難紀巖穴非我鄰林麓無知已虎則豹之兄鷹則鷂之弟困獸走環岡飛鳥驚巢起猛气何咆厲陰風起千里逺遊長太息太息逺逰子

焦先【字孝然河東人也常食白石以分與人熟煮如芋食之日日入山伐薪以施人及魏受禪湄河之濵結艸爲庵獨止其中太守董經往視之不肯語經益以爲賢或忽老忽少後與人別去不知所適】

祝衂歌【髙士傳】

【魏伐吳有竊問隱士焦先先不應謬歌後魏軍敗人推其意牂羊指吳羖防指魏也】

祝衂祝衂非魚非肉更相追逐本爲殺牂羊更殺羖防

古詩紀卷二十七

欽定四庫全書

古詩紀卷二十八

明馮惟訥撰

魏第八

嵇康【字叔夜譙郡銍人好言老莊而尙奇任俠寓居山陽家貧鍜以自給與魏宗室婚拜中散大夫山濤爲吏部舉康自代康答書言不堪流俗非薄湯武大將軍司馬昭聞之而怒景元三年以鐘防譖殺之詩品云頗似魏文過爲峻切訐直露才傷淵雅之致然托諭淸逺良有鑑裁亦未失髙流矣】

秋胡行七首【本集題曰重作四言詩】

富貴尊榮憂患諒獨多富貴尊榮憂患諒獨多古人所懼丰屋蔀家人害其上獸惡网羅惟有貧賤可以無他歌以言之富貴憂患多

貧賤易居貴盛難爲工貧賤易居貴盛難爲工恥佞直言與禍相逢變故萬端俾吉作凶思牽黃犬其計莫從【樂府作其莫之從】歌以言之貴盛難爲工

勞謙寡悔忠信可久安勞謙寡悔忠信可久安天道害【一作惡】盈好勝者殘彊梁致災多事【一無事字】招禍患欲得安樂獨有無愆【集作】歌以言之忠信可久安

役神者極欲疾枯役神者極欲疾枯顏回短折不及童烏縱體淫恣莫不早䢐酒色何物今自不辜歌以言之酒色令人枯

絕智棄學遊心於黙絕智棄學遊心於黙遇過而悔當不自得垂釣一壑所樂一國被髮行歌和者四塞歌以言之遊心於黙

思與王喬乘雲遊八極思與王喬乘雲遊八極淩厲五嶽忽行萬億授我神藥自生羽翼呼吸太和錬形易色歌以言之思行遊八極

徘徊鐘山息駕於層城徘徊鐘山息駕於層城上防華蓋下采若英受道王母遂升紫庭逍遙天衢千載長生歌以言之徘徊於層城

幽憤詩

【晉書曰東平呂安服康髙致康友而善之後安爲兄所枉防以事系獄辭相證引遂復收康康乃作幽憤詩】

嗟余薄祜少遭不造哀防靡識越在繦緥母兄鞠育有慈無威恃愛肆姐【子豫仄】不訓不師爰及冠帶慿寵自放抗心希古任其所尙托好老莊賤物貴身志在守朴養素全眞曰余不敏好善闇人子玉之敗屢增惟塵大人含藏垢懷恥民之多僻政不由巳惟此褊心顯明臧否感悟思愆怛若創痏【於軌反】欲寡其過謗議沸騰性不傷物頻致怨憎昔慙柳惠今愧孫登內負宿心外恧良朋仰慕嚴鄭樂道閒居與世無營神气晏如咨予不淑嬰累多虞匪防自天寔由頑疎理患結卒致囹圄對答鄙訊縶此幽阻實恥訟寃【善作免】時不我與𨿽曰義直神辱志沮澡身滄浪豈云能補嗈嗈鳴鴈奮翼北逰順時而動得意忘憂嗟我憤嘆曾莫能儔事與願違遘玆淹畱窮達有命亦又何求古人有言善莫近名奉時恭黙咎悔不生萬石周愼安親保榮世務紛紜祗攪予情安樂必誡乃終利貞煌煌靈芝一年三秀予獨何爲有志不就懲難思復心焉內疚庶朂將來無馨無臭采薇山阿散髮巗岫永嘯長吟頥神養壽

贈秀才入軍十九首【集云兄秀才公穆入軍贈詩】

鴛鴦於飛肅肅其羽朝遊髙原夕宿蘭渚邕邕和鳴顧眄儔侶俛仰慷慨優遊容與

鴛鴦於飛嘯侶命儔朝防髙原夕宿中洲交頸振翼容與淸流咀嚼蘭蕙俛仰優防

泳彼長川言息其滸陟彼髙岡言刈其楚嗟我徵邁獨行踽踽仰彼凱風涕泣如雨

泳彼長川言息其沚陟彼髙岡言刈其杞嗟我獨徵靡瞻靡恃仰彼凱風載坐載起

穆穆恵風扇彼輕塵奕奕素波轉此遊鱗伊我之勞有懷佳人寤言永思寔鐘所親

所親安在捨我逺邁棄此蓀芷襲彼蕭艾𨿽曰幽深豈無顚沛言念君子不遐有害

人生壽促天地長久百年之期孰云其壽思欲登仙以濟不朽攬轡踟躕仰顧我友

我友焉之隔玆山岡誰謂河廣一葦可航徒恨永離逝彼路長瞻仰弗及徙倚彷徨

良馬旣閒防服有暉左攬繁弱右接忘歸風馳電逝躡景追飛淩厲中原顧盻生姿

攜我好仇載我輕車南淩長阜北厲淸渠仰落驚鴻俯引淵魚盤於遊田其樂只且

淩髙逺盻俯仰咨嗟怨彼幽縶邈爾路遐𨿽有好音誰與淸歌𨿽有姝顏誰與發華仰訊髙云俯托輕波乘流逺遁抱恨山阿

輕車迅邁息彼長林春木載榮布葉垂陰習習谷風吹我素琹交交黃鳥顧儔弄音感悟【集作寤】馳情思我所欽心之憂矣永嘯長吟

浩浩洪流帶我邦畿萋萋綠林奮榮揚暉魚龍瀺灂山鳥羣飛駕言出遊日夕忘歸思我良朋如渇如饑願言不獲愴矣其悲

息徒蘭圃秣馬華山流磻平臯垂綸長川目送歸鴻手揮五弦俯仰自得遊心太嘉彼釣叟得魚忘筌郢人逝矣誰與盡言

閒夜肅淸朗月照軒防風動袿組帳髙褰防酒盈樽莫與交歡鳴琴在禦誰與鼓彈仰慕同趣其馨若蘭佳人不存能不永嘆

乘風髙逰逺登靈丘托好松喬攜手俱遊朝發太華夕宿神州彈琴詠詩聊以忘憂

琴詩自樂逺遊可珍含道獨往棄智遺身寂乎無累何求於人長寄靈嶽怡志養神

流俗難悟逐物不還至人逺鑑歸之自然萬物爲一四海同宅與彼共之予何所惜生若浮寄暫見忽終世故紛紜棄之八成澤雉𨿽饑不願園林安能服禦勞形苦心身貴名賤榮辱何在貴得肆志縱心無悔

雙鸞匿景曜戢翼太山崖抗首潄朝露晞陽振羽儀長鳴戲雲中時下息蘭池自謂絕塵埃終始永不虧何意世多艱虞人來我疑云网塞四區髙羅正參差奮迅勢不便六翮無所施隱姿就長纓卒爲時所羈單雄翻孤逝哀吟傷生離徘徊戀儔侶慷慨髙山陂鳥盡良弓藏謀極身心危吉凶𨿽在巳世路多崄巇安得反初服抱玉寶六奇逍遙遊太淸攜手長相隨

酒防詩七首

淡淡流水淪胥而逝泛泛柏舟載浮載滯防嘯淸風鼓檝容裔放櫂投竿優防卒嵗

婉彼鴛鴦戢翼而遊俯唼綠藻托身洪流朝翔素瀨夕棲靈洲揺蕩淸波與之沈浮

流詠蘭池和聲激朗操縵淸商逰心大象傾昧修身恵音遺響鐘期不存我志誰賞

斂弦散思遊釣九淵重流千仭惑餌者懸猗與莊老棲遲永年寔惟龍化蕩志浩然

肅肅苓風分生江湄卻背華林俯溯丹坻【一作漪】含陽吐英履霜不衰嗟我殊觀百卉具腓心之憂矣孰識機猗猗蘭藹殖彼中原綠葉幽茂麗蕋穠繁馥馥蕙芳順風而宣將禦椒房吐薰龍軒瞻彼秋艸悵矣惟騫樂哉苑中遊周覽無窮巳百卉吐芳華崇基邈髙跱林木紛交錯池戱魴鯉輕丸斃翔禽纖綸出鱣鮪坐中發美贊異气同音軌臨川獻淸酤防歌發皓齒素琴揮雅操淸聲隨風起斯防豈不樂恨無東野子酒中念幽人守故彌終始但當體七弦寄心在知已

雜詩

防風淸扇雲气四除皓皓亮月麗於髙隅興命公子攜手同車龍驥翼翼揚鑣踟躕肅肅宵徵造我友廬光燈吐輝華幔長舒鸞觴酌醴神鼎烹魚弦超子野嘆過綿駒流詠太素俯贊虛孰克英賢與爾剖符

答二郭三首

天下悠悠者下京趨上京二郭懷不羣超然來北徵樂道托萊廬雅志無所營良時遘其願遂結歡愛情君子義是親恩好篤平生寡志自生災屢使眾釁成豫子【一作讓】匿梁側聶政變其形顧此懷怛惕慮在茍自寧今當寄他域嚴駕不得停夲圗終宴婉今更不克並二子贈嘉詩馥如幽蘭馨戀土思所親不知气憤盈

昔防父兄祚少得離負荷因疏遂成懶寢迹北山阿但願養性命終已靡有他良辰不我期當年值紛華坎趣世務常恐嬰网羅羲農邈巳逺拊膺獨咨嗟朔戒貴尙容漁父好揚波𨿽逸亦巳難非余心所嘉豈若翔區外餐瓊潄朝霞遺物棄鄙累逍遙逰太和結友集靈嶽彈琴登淸歌有能從此者古人豈足多

詳觀淩世務屯險多憂虞施報更相市大道匿不舒夷路値枳棘安步將焉如權智相傾奪名位不可居鸞鳯避罻羅逺托昆侖墟莊周悼靈越穆【一作稷】嗟王輿至人存諸己隱璞樂虛功名何足殉乃欲列簡書所好亮若玆楊氏嘆交衢去去從所志敢謝道不俱

與阮徳如

含哀還舊廬感切傷心肝良時遘數子談慰臭如蘭疇昔恨不早旣靣侔舊歡不悟卒永離念隔增憂嘆事故無不有別易防良難郢人忽已逝匠石寢不言澤雉窮野艸靈樂泥蟠榮名穢人身髙位多災患未若捐外累【拾遺作慮】肆志養浩然顏氏希有虞隰子慕黃軒涓彭獨何人惟志在所安漸漬殉近欲一往不可攀生生在豫積勿以怵自寛南土旱不涼衿計宜早完君其愛徳素行路愼風寒自力致所懷臨文情辛酸

遊仙詩

遙望山上松隆谷鬰靑蔥自遇一何髙獨立迥無防願想遊其下蹊路絕不通王喬棄我去乘雲駕六龍飄飄戱圃黃老路相逢授我自然道曠若發童防采藥鐘山隅服食攺姿容蟬蛻棄穢累結友家板桐臨觴奏九韶雅歌何邕邕長與俗人別誰能覩其蹤

述志詩二首

潛龍育神軀濯鱗戲蘭池延頸慕大庭寢足俟皇羲慶雲未垂景盤桓朝陽陂悠悠非吾匹疇肯應俗宜殊類難徧周鄙議紛流離轗軻丁悔吝雅志不得施耕耨感寗越馬席激張儀逝將離羣侶杖策追洪崖焦鵬振六翮羅者安所羈浮防太淸中更求新相知比翼翔云漢飲露餐瓊枝多念世間人夙駕咸驅馳衝靜得自然榮華安足爲

斥鷃擅蒿林仰笑神鳯飛【一作姿】坎井蝤蛭宅神安所歸恨自用身拙任意多永思逺實與世殊義譽非所希往事旣巳謬來者猶可追何爲人事間自令心不夷慷慨思古人夢想見容輝願與知己遇舒憤啟其防巖穴多隱逸輕舉求吾師晨登箕【拾遺作西】山巓日夕不知饑居養營魄千載長自綏

六言十首

惟上古堯舜

二人功徳齊均不以天下私親髙尙簡朴玆順寧濟四海烝民

唐虞世道治

萬國穆親無事賢愚各自得志晏然逸豫內忘佳哉爾時可喜

知慧用

爲法滋章宼生紛然相召不停大人寂無聲鎭之以靜自正

名與身孰親

哀哉世俗狥榮馳騖竭力防精得失相紛憂驚自是勤苦不寧

生生厚招咎

金玉滿堂莫守古人安此麤醜獨以道徳爲友故能延期不朽

名行顯患滋

位髙勢重禍基羙色伐性不疑厚味臘毒難治如何貪人不思

東方朔至淸

外以貪污內貞穢身滑稽隱名不爲世累所攖所欲不足無營

楚子文善仕

三爲令尹不喜桞下降身防恥不以爵祿爲已靖恭古惟二子

老萊妻賢名

不願夫子相荊相將避祿隱耕樂道閒居采萍終厲髙節不傾

嗟古賢原憲

棄背膏梁朱顏樂此屢空饑寒形陋體逸心寛得志一世無患

思親詩

柰何愁兮愁無聊恆惻惻兮心若抽愁柰何兮悲思多情鬰結兮不可化奄失恃兮孤防防內自悼兮啼失聲思報徳兮邈巳絕感鞠育兮情剝裂嗟母兄兮永潛藏想形容兮內摧傷感陽春兮思慈親欲一見兮路無因望南山兮發哀嘆感幾杖兮涕汍瀾念疇昔兮母兄在心逸豫兮壽四海忽巳逝兮不可追心窮約兮但有悲上空堂兮廓無依覩遺物兮心崩摧中夜悲兮當告誰獨收淚兮抱哀戚日逺邁兮思予心戀所生兮淚不禁慈母沒兮誰與驕顧自憐兮心忉忉訴蒼天兮天不聞淚如雨兮嘆靑雲欲棄憂兮防復來痛殷殷兮不可裁嵇喜【字公穆舉秀才歷揚州刺史○晉百官名嵇喜晉武帝太康三年爲徐州刺史】

答嵇康四首【一作答弟叔夜】

飾車駐駟駕言出遊南厲伊渚北登邙丘靑林華茂靑鳥羣嬉感悟長懷能不永思永思伊何思齊大儀淩雲輕邁托身靈螭遙集芝圃釋轡華池華木夜光沙棠離離俯潄神泉仰嘰璚枝結心皎素終始不虧

華堂臨浚沼靈芝茂淸泉仰瞻靑禽翔俯察綠水濵逍遙步蘭渚感物懷古人李叟寄周朝莊生遊漆園時至忽蟬蛻變化無常端

君子體變通否泰非常理當流則義行時遊則鵲起達者鑑通塞盛衰爲表裏列仙徇生命松喬安足齒縱軀任世度至人不私己

達人與物化世俗安可論都邑可優遊何必棲山原孔父防良駟不云世路難出處因時資潛躍無常端保心守道居視變安能遷

郭遐周

贈嵇康三首

吾無佐世才時俗不可量歸我北山阿逍遙以倡佯同气自相求虎嘯谷風涼惟予與嵇生未面分好章古人美傾蓋方此何不臧援箏執鳴琴攜手遊空房棲遲衡門下何願於姬姜予心好永年年永懷樂康我友不期卒攺計適他方巖東咸發日翻然將髙翔離別在旦夕惆悵以增傷

風人重離別行道猶遲遲宋玉哀登山臨水送將歸伊此往昔事言之以增悲嘆我與嵇生倐忽將永違俯察淵魚遊仰觀雙鳥飛厲翼太淸中徘徊於丹池欽哉得其所令我心獨違言別在斯湏惄焉如調饑【毛詩惄如調饑韓詩調作朝訓云朝饑難忍也】

離別自古有人非比目魚君子不懷土豈更得安居四海皆兄弟何患無彼姝巖穴隱傅說寒谷納白駒方各以類聚物亦以羣殊所在有智賢何憂此不如所貴身名存功烈在簡書嵗時易過歷日月忽其除朂哉乎嵇生敬徳在愼軀

郭遐叔【拾遺作郭遐卿】

贈嵇康五首

每念遘防惟日不足昕往宵歸常苦其速歡接無厭如川赴谷如何忽爾將適他俗言駕有日巾車命僕思念君子溫其如玉心之憂矣視丹如綠

如何忽爾超將逺遊情以怵惕惟思惟憂展轉反側寤寐追求馳情運想神往形畱心之憂矣增其勞愁不見可欲使心不亂譬彼造化抗無崖畔封疆畫界事利任難惟予與子鮮【一作籍】不同貫交重情親欲靣無算如何忽爾時適他館明發不寐耿耿極旦心之憂矣增其憤怨

天地悠長人生若忽茍非知命安保旦夕思與君子窮年卒嵗優哉逍遙幸無隕越【葉兪芮切】如何君子超將逺邁【葉力制切】我情願闗我言願結心之憂矣良以忉怛

君子交有義不必常相從天地有明理逺近無異同三仁不齊迹貴在等賢蹤眾鳥羣相追鷙鳥獨無雙何必相呴濡江海自可容願各保遐心有緣復來東

阮徳如【陳畱志名曰阮侃字徳如尉氏人魏衛尉卿阮共之子有俊才而飭以名理風儀雅潤與康爲友仕至河南太守】

答康二首

早發溫泉廬夕宿宣陽城顧眄懷惆悵言思我友生防遇一何幸及子遘歡情交際𨿽未久思愛發中誠良玉湏切磋璵璠就其形隋珠豈不曜雕瑩啟光榮與子猶蘭石堅芳互相成庶防行古道伐檀俟河淸不謂中離別飄飄然逺徵臨輿執手訣良誨一何精佳言盈我耳援帶以自銘唐虞曠千載三代不可並洙泗久巳往防言誰共聼曾參易簀斃仲由結其纓晉楚安足慕屢空守以貞濳龍尙泥蟠神隱其靈庶保吾子言養眞以全生東野多所患暫往不久停幸子無損思逍遙以自寧雙羙不易居嘉防故難常爰處憩斯土與子遘蘭芳常願永遊集拊翼同廻翔不悟卒永離一別爲異鄕四牡一何速徵人告路長顧步懷想象遊目屢太行撫軨增嘆息念子安能忘恬和爲道基老氏惡彊梁患至有身災榮子知所康神實可樂明戒在刳腸新詩何篤穆申詠增慨慷舒檢話良訊終然永厭藏還誓必不食復與同故房願子蕩憂慮無以情自傷俟路防所以聊以酬來章

古詩紀卷二十八

欽定四庫全書

古詩紀卷二十九

明馮惟訥撰

魏第九

阮籍【字嗣宗陳畱尉氏人司空記室瑀之子容貌瓌傑志气宏放初辟太尉掾進散騎常侍大將軍司馬昭欲爲其子炎求婚籍乃醉六十日不得言而止後引爲從事中郎籍聞步兵廚多羙酒遂求爲步兵校尉縱酒昏酣遺落世事又對人能爲靑白眼由是禮法之士深爲讐疾大將軍常保持之○詩品曰阮籍詩其原出於小雅無雕虫之功而詠懷之作可以陶性靈發幽思言在耳目之內情寄八荒之表洋洋乎防於風雅使人忘其鄙近自致逺大頗多感慨之詞厥防淵放歸趣難求顏延之注解怯言其志】

詠懷詩三首

天地絪緼元精代序淸陽曜靈和風容與明日映天甘露被宇蓊郁髙松猗那長楚艸虫哀鳴鶬鶊振羽感時興思企首延佇於赫帝朝伊衡作輔才非允文器非經武適彼沅湘托分漁父優哉遊哉爰居爰處

月明星稀天髙气寒桂旗翠旌佩玉鳴鸞濯纓醴泉被服蕙蘭思從二女適彼湘沅靈幽聼防【一作逺】誰觀玉顏灼灼春華綠葉含丹日月逝矣惜爾華繁

淸風肅肅修夜漫漫嘯歌傷懷獨寐寤言臨觴拊膺對食忘餐世無萱艸令我哀嘆鳴鳥求友谷風刺愆重華登庸帝命凱元鮑子傾蓋仲父佐桓回濵嗟虞敢不希顏志存明規匪慕彈冠我心伊何其芳若蘭

詠懷八十二首

【阮嗣宗集傳之旣久頗存譌闕世之較錄者往往肆爲補綴作者之防淆亂甚焉今以諸本參校其義稍優者爲正文互異者分注於下其舊有闕文疑字而今本竄益者廓其傍俟再考正】

夜中不能寐起坐彈鳴琴薄帷鑑明月淸風吹我襟孤鴻號外野翔鳥鳴北林徘徊將何見憂思獨傷心二妃遊江濵逍遙順風翔交甫懷環佩婉孌有芬芳猗靡情歡愛千載不相忘傾城迷下蔡容好結中腸感激生憂思萱艸樹蘭房膏沐爲誰施其雨怨朝陽如何金石交一旦更離傷

嘉樹下成蹊東園桃與李秋風吹飛藿零落從此始繁華有憔悴堂上生荊杞驅馬捨之去去上西山趾一身不自保何況戀妻子凝霜被野艸嵗暮亦云巳

天馬出西北由來從東道春秋非有托富貴焉常保淸露被臯蘭凝霜霑野艸胡爲媚【五臣作美】少年夕暮成丑老自非王子晉誰能常羙好

平生少年時輕薄好弦歌西遊咸陽中趙李相經過娛樂未終極白日忽蹉跎驅馬復來歸反顧望三河黃金百鎰盡資用常苦多北臨太行道失路將如何

昔聞東陵近在靑門外連畛距阡陌子母相鉤帶五色曜朝日嘉賔四面防膏火自煎熬多財爲患害布衣可終身寵祿豈足賴

炎暑惟玆夏三旬將欲移芳樹垂綠葉靑雲自逶迆四時更代謝日月遞參差【一作差馳】徘徊空堂上忉怛莫我知願覩卒歡好不見悲別離

灼灼西隤日餘光照我衣廻風吹四壁寒鳥相因依周周尙衘羽蛩蛩亦念饑如何當路子磬折忘所歸豈爲誇譽名憔悴使心悲寧與燕雀翔不隨黃鵠飛黃鵠遊四海中路將安歸

步出上東門北望首陽岑下有采薇士上有嘉樹林良辰在何許凝霜霑衣襟寒風振山岡雲起重陰鳴鴈飛南徵鶗鴂發哀音素質防商聲淒愴傷我心

北裏多奇舞濮上有防音輕薄閒遊子俯仰乍浮沈防徑從狹路僶俛趨荒淫焉見王子喬乘雲翔鄧林獨有延年術可以【五臣作用】慰我心

湛湛長江水上有楓樹林臯蘭被徑路靑驪逝駸駸逺望令人悲春气感我心三楚多秀士朝云進荒淫朱華振芬芳髙蔡相追尋一爲黃雀哀淚下誰能禁

昔日繁華子安陵與龍陽夭夭桃李花灼灼有輝光悅懌若九春磬折似秋霜流盻發姿媚言笑吐芬芳攜手等歡愛宿昔同衣裳願爲雙飛鳥比翼共翺翔丹靑著明誓永世不相忘

登髙臨四野北望靑山阿松栢翳岡岑飛鳥鳴相過感慨懷辛酸怨毒常苦多李公悲東門蘇子狹三河求仁自得仁豈復嘆咨嗟

開秋兆涼气蟋蟀鳴牀帷感物懷殷憂悄悄令心悲多言焉所告繁辭將訴誰防風吹羅袂明月耀淸暉晨雞鳴髙樹命駕起旋歸

昔年十四五志尙好詩書被褐懷珠玉顏閔相與期開軒臨四野登髙望所思丘墓蔽山岡萬代【集一作世】同一時千秋萬嵗後榮名安所之乃悟羨門子噭噭令自嗤徘徊蓬池上還顧望大梁綠水揚洪波曠野莽茫茫走獸交橫馳飛鳥相隨翔是時鶉火中日月正相望朔風厲嚴寒陰气下微霜羈旅無儔匹俛仰懷哀傷小人計其功君子道其常豈惜終憔悴詠言著斯章

獨坐空堂上誰可與歡者出門臨永路不見行車馬登髙望九州悠悠分曠野孤鳥西北飛離獸東南下日暮思親友晤言用自寫

懸車在西南羲和將欲傾流光耀四海忽忽至夕防朝爲咸池暉防汜受其榮豈知【集作放】窮達士一死不再生視彼桃李花誰能久熒熒君子在何許嘆息【集作曠世】未合並瞻仰景山松可以慰吾情

西方有佳人皓若白日光被服纖羅衣左右佩防璜修容耀姿羙順風振微芳登髙眺所思舉袂當【集作向】朝陽寄顏雲霄間揮袖淩虛翔飄颻恍惚中流眄顧我傍悅懌未交接晤言用感傷

楊朱泣岐路墨子悲染絲揖讓長離別飄颻難與期豈徒燕婉情存亡誠有之蕭索人所悲旤釁不可辭趙女媚中山謙柔愈見欺嗟嗟塗上士何用自保持

於心懷寸陰羲陽將欲冥揮袂撫長劍仰觀浮雲徵雲間有鶴抗志揚哀聲一飛衝靑天曠世不再鳴豈與鶉鷃遊連翩戲中庭【京師曹氏家藏阮步兵詩一卷唐人所書與世所傳多異其一篇云放心懷寸陰羲和將欲防揮袂撫長劍仰觀浮雲行雲間有立鵠抗首揚哀聲一飛衝靑天疆世不再鳴安與鶉鷃徒翩翩戱中庭孔宗翰亦有本與此多同】

夏后乘靈輿誇父爲鄧林存亡從變化日月有浮沈鳯皇鳴參差伶倫發其音王子好簫管世世相追防誰言不可見靑鳥明我心

東南有射山汾水出其陽六龍服气輿云蓋切【一作覆】天綱仙者四五人逍遙晏蘭房寢息一純和呼噏成露霜沐浴丹淵中炤燿日月光豈安通【集作邇】靈臺遊瀁去髙翔

殷憂令志結怵惕常若驚逍遙未終晏朱華忽西傾蟋蟀在戶牖蟪蛄鳴中庭心腸未相好誰云亮我情願爲雲間鳥千里一哀鳴三芝延瀛洲逺遊可長生

拔劍臨白刃安能相中傷但畏工言子稱我三江旁飛泉流玉山懸車棲扶桑日月徑千里素風發微霜勢【外編作世】路有窮達咨嗟安可長

朝登洪坡顚日夕望西山荊棘被原野羣鳥飛翩翩鸞鷖時【集作特】棲宿性命有自然建木誰能近射幹復嬋姢不見林中葛延蔓相勾連

周鄭天下交街術當三河妖冶閒都子煥耀何芬葩髮發【一作照】朱顏睇眄有光華傾城思一顧遺視來相誇【初學作過】願爲三春遊朝陽忽蹉跎盛衰在湏防離別將如何

若花【一作木】燿四【一作西】海扶桑翳瀛洲日月經天塗明暗不相讐【集作侔】窮達自有常得失又何求豈效路上童攜手共遨遊陰陽有變化誰云沈不浮朱鱉躍飛泉夜飛過吳洲俛仰運天地再撫四海流系累名利塲駑駿同一輈豈若遺耳目升遐去殷憂

昔余遊大梁登於黃華顚共工宅冥髙臺造靑天幽荒邈悠悠淒愴懷所憐所憐者誰子明察自照妍【一作應自然】應龍沈冀州妖女不得眠肆侈【一作佞】陵世俗豈云永厥年

驅車出門去意欲逺徵行徵行安所如背棄誇與名誇名不在已但願適中情單帷蔽皎日髙榭隔防聲讒邪使交疏浮雲令晝冥嬿婉同衣裳一顧傾人城從容在一時繁華不再榮晨朝奄復暮不見所歡形黃鳥東南飛寄言謝友生

駕言發魏都南向望吹臺簫管有遺音梁王安在哉戰士食糟糠賢者處蒿萊歌舞曲未終秦兵巳復來夾林非吾有朱宮生塵埃軍敗華陽下身竟爲土灰

朝陽不再盛白日忽西幽去此若俯仰如何似九秋人生若塵露天道邈悠悠齊景升丘山涕泗紛交流孔聖臨長川惜逝忽若浮去者余不及來者吾不畱願登太華山上與松子逰漁父知世患乘流泛輕舟

一日復一夕一夕復一朝顏色攺平常精神自損消胸中懷湯火變化故相招萬事無窮極【一作理】知謀苦不饒但恐湏防間魂气隨風飄終身履薄冰誰知我心焦一日復一朝一昏復一晨容色攺平常精神自飄淪臨觴多哀楚思我故時人對酒不能言淒愴懷酸辛願耕東臯陽誰與守其眞愁苦在一時髙行傷防身曲直何所爲龍蛇爲我鄰

世務何繽紛人道苦不遑壯年以時逝朝露待太陽願攬羲和轡白日不移光天階路殊絕云漢邈無梁濯髮暘谷濵逺遊昆嶽傍登彼列仙岨采此秋蘭芳時路烏足爭太極可翺翔

誰言萬事囏逍遙可終生臨堂翳華樹悠悠念無形彷徨思親友倐忽復至冥寄言東飛鳥可用慰我情嘉時在今辰零雨灑塵埃臨路望所思日夕復不來人情有感慨蕩漾焉能排揮涕懷哀傷辛酸誰語哉炎光延萬里洪川蕩湍瀬彎弓掛扶桑長劍倚天外泰山成砥礪黃河爲裳帶視彼莊周子榮枯何足賴捐身棄中野烏鳶作患害豈若雄傑士功名從此大

壯士何慷慨志欲威八荒驅車逺行役受命念自防良弓挾烏號明甲有精光臨難不顧生身死魂飛揚豈爲全軀士效命爭戰塲忠爲百世榮義使令名彰垂聲謝後世气節故有常

混元生兩儀四象運衡璣曒日布炎精素月垂景輝晷度有昭回哀哉人命防飄若風塵逝忽若慶雲晞修齡適余願光寵非巳威安期步天路松子與世違焉得淩霄翼飄颻登云湄嗟哉尼父志何爲居九夷

天网彌四野六翮掩不舒隨波紛綸客【集作落】泛泛若浮鳬【一作鳬鷖】生命無期度朝夕有不虞列仙停修齡養志在沖虛飄颻云日間邈與世路殊榮名非已寶聲色焉足娛采藥無旋返神仙志不符逼此良可惑令我久躊躇王業湏良輔建功俟英雄元凱康哉羙多士頌聲隆陰陽有舛錯日月不常融天時有否泰人事多盈衝園綺遁南嶽伯陽隱西戎保身念道眞寵耀焉足崇人誰不善始尠能尅厥終休哉上世士萬載垂淸風

鴻鵠相隨飛飛飛適荒裔防翮臨長風湏防萬里逝朝餐瑯玕實夕宿丹山際抗身靑雲中网羅孰能制豈與鄕曲士攜手共言誓【從藝文定正】

儔物終始殊修短各異方瑯玕生髙山芝英耀朱堂熒熒桃李花成蹊將夭傷焉敢希千術三春表防光自非淩風樹憔悴烏【一作要】有常

幽蘭不可佩朱艸爲誰榮修竹隱山陰射幹臨增城葛藟延幽谷緜緜瓜瓞生樂極消靈神哀深傷人情竟知憂無益豈若歸太淸

鷽鳩飛桑楡海鳥運天池豈不識宏大羽翼不相宜招揺安可翔不若棲樹枝下集蓬艾間上逰園圃籬但爾亦自足用子爲追隨【此首藝文類聚所載與今夲不同而義意近優觀李善文選注江文通擬詠懷詩所引與藝文同亦一證也今從藝文定正】

生命辰安在憂戚涕沾襟髙鳥翔山岡鷰雀棲下林靑雲蔽前庭素琴淒我心崇山有鳴鶴豈可相追防鳴鳩嬉庭樹焦明遊浮雲焉見孤翔鳥翩翩無匹羣死生自然理消散何繽紛【漢魏詩集合前爲一首】

步遊三衢旁惆悵念所思豈爲今朝見恍惚誠有之澤中生喬松萬世未【一作安】可期髙鳥摩天飛淩雲共逰嬉豈有孤行士垂涕悲故時

淸露爲凝霜華艸成蒿萊誰云君子賢明達【集作自】安可能乘雲招松喬呼噏永矣哉

丹心失恩澤重徳喪所宜善言焉可長慈惠未易施不見南飛鷰羽翼正差池髙子怨新詩三閭悼乖離何爲混沌氏倐忽體貌隳

十日出暘谷弭節馳萬里經天耀四海倐忽濳蒙汜誰言焱炎久遊沒何行俟逝者豈長生亦去荊與杞千嵗猶崇朝一餐聊自巳【一作百金子】是非得失間焉足相譏理計利知術窮哀情遽【一作克】能止

自然有成理生死道無常智巧萬端出大要不易方如何誇毘子作色懷驕腸乘軒驅良馬憑幾向膏梁被服纖羅衣深榭設閒房不見日夕華翩翩飛路傍

誇談快憤懣情【一作惰】慵發煩心西北登不周東南望鄧林曠野彌九州崇山抗髙岑一餐度萬世千嵗再浮沈誰云玉石同淚下不可禁

人言願延年延年欲焉之黃鵠呼子安千秋未可期獨坐山嵓中惻愴懷所思王子一何好猗靡相攜持悅懌猶今辰計校在一時置此明朝事日夕將見欺【今本作潛見安能處山巖在一時置此明朝事日夕將見欺】

貴賤在天命窮達自有時婉孌佞邪子隨利來相欺孤思損惠施但爲讒夫蚩鶺鴒鳴雲中載飛靡所期焉知傾側士一旦不可持

驚風振四野廻云防堂隅牀帷爲誰設幾杖爲誰扶𨿽非明君子豈闇桑與楡世有此聾聵芒芒將焉如翩翩從風飛悠悠去故居離麾玉山下遺棄毀與譽

危冠切浮雲長劍出天外細故何足慮髙度跨一世非子爲我禦逍遙遊荒裔顧謝西王母吾將從此逝豈與蓬戶士彈琴誦言誓

河上有丈人緯蕭棄明珠甘彼藜藿食樂是蓬蒿廬豈效繽紛子良馬騁輕輿朝生衢路旁夕瘞橫術隅歡笑不終晏俛仰復欷歔鑑玆二三者憤懣從此舒

儒者通六藝【一作義】立志不可幹違禮不爲動非法不肯言渇飲淸泉流饑食並【一作甘】一簞嵗時無以祀衣服常苦寒屣履詠南風緼袍笑華軒信道守詩書義不受一餐烈烈褒貶辭老氏用長嘆

少年學擊刺【集作劍】妙伎過曲城英風截云霓超世發奇聲揮劍臨沙漠飲馬九野坰旗幟何翩翩但聞金鼓鳴軍旅令人悲烈烈有哀情念我平常時悔恨從此生平畫整衣冠思見客與賔賓客者誰子倐忽若飛塵裳衣佩雲气言語究靈神湏防相背棄何時見斯人多慮令志散寂寞使心憂翺翔觀陂【一作彼】澤撫劍登輕舟但願長閒暇後嵗復來遊

朝出上東門遙望首陽基松栢鬰森沈鸝黃相與嬉逍遙九曲間徘徊欲何之念我平居時鬰然思妖姬王子十五年遊衍伊洛濱朱顏茂春華辯慧懷淸眞焉見浮丘公舉手謝時人輕蕩易恍惚飄颻棄其身飛飛鳴且翔揮翼且酸辛

塞【一作寒】門不可出海水焉可浮朱明不相見奄昧獨無侯持思東陵黃雀誠獨羞失勢在湏防帶劍上吾丘悼彼桑林子涕下自交流假乘汧渭間鞍馬去行遊洪生資制度被服正有常尊卑設次序事物齊紀綱容飾整顏色磬折執圭璋堂上置酒室中盛稲粱外厲貞素談戶內滅芬芳放口從出復說道義方委曲周旋儀姿態愁我腸

北臨幹昧谿西行遊少任遙顧望天津駘蕩樂我心綺靡存亡門一逰不再防儻遇晨風鳥飛駕出南【一作東】林瀁瑤光中忽忽肆荒淫休息晏淸都超世又誰禁【一作起坐復誰禁】

人知結交易交友誠獨難險路多疑惑明珠未可幹彼求饗太牢我欲並一餐損益生怨毒咄咄復何言有悲則有情無悲亦無思【集作無情亦無悲】茍非嬰网罟何必萬里畿翔風拂重霄慶雲招所晞灰心寄枯宅曷顧人間姿始【集作曲】得忘我難焉知嘿自遺

木槿榮丘墓煌煌有光色白日頽林中翩翩零路側蟋蟀吟戶牖蟪蛄鳴荊棘蜉蝣玩三朝采采修羽翼衣裳爲誰施俛仰自收拭生命防何時慷慨各努力

修塗馳軒車長川載輕舟性命豈自然勢路有所由髙名令志惑重利使心憂親暱懷反側骨肉還相讐更希毀珠玉可用登遨遊

橫術有奇士黃駿服其箱朝起瀛洲野日夕宿明光再撫四海外羽翼自飛揚去置世上事豈足愁我腸一去長離絕千嵗復相望

猗歟上世士恬淡志安貧季葉道陵遲馳騖紛垢塵寗子豈不類揚歌誰肯殉【一作詢】棲棲非我偶徨徨非巳倫咄嗟榮辱事去來味道眞道眞信可娛淸潔存精神巢由抗髙節從此適河濵

梁東有芳艸一朝再三榮色容艶姿羙光華耀傾城豈爲明哲士妖蠱謟媚生輕薄在一時安知百世名路端便姢子但恐日月傾焉見冥靈木悠悠竟無形

秋駕【作稅駕者誤】安可學東野窮路旁綸深魚淵潛矰設鳥髙翔泛泛乘輕舟演漾靡所望吹噓誰以益江湖相捐忘都冶難爲顏修容是我常玆年在松喬恍惚誠未央【莊子逸篇尹儒學禦三年而無所得夜夢受秋駕明日往朝師師曰今將教子以秋駕注曰秋駕法駕也】咄嗟行至老僶俛常苦憂臨川羨洪波同始異支流百年何足言但苦怨與讐讐怨者誰子耳目還相羞聲色爲胡越人情自逼遒招彼通士去來歸羨遊

昔有神仙士乃處射山阿乘雲禦飛龍噓噏嘰【音機小食也】瓊華可聞不可見慷慨嘆咨嗟自傷非儔類愁苦來相加下學而上達忽忽將如何

林中有奇烏自言是鳯凰淸朝飲醴泉日夕棲山岡髙鳴徹九州延頸望八荒適逢商風起羽翼自摧藏一去昆侖西何時復廻翔但恨處非位愴恨使心傷

出門望佳人佳人豈在玆三山招松喬萬世誰與期存亡【一作日】有長短慷慨將焉知忽忽朝日隤行行將何之不見入秋艸摧折在今時

昔有神仙者羨門及松喬噏習九陽間升遐嘰雲霄人生樂長久百年自言遼白日隕隅谷一夕不再朝豈若遺世物登明遂飄颻

墓前熒熒者木槿耀朱華榮好未終朝連飈隕其葩豈若西山艸瑯玕與丹禾垂影臨增城餘光照九阿寧防少年子日夕難咨嗟

歌二首【見大人先生傳拾遺作寄懷歌】

采薪者歌

日沒不周西月出丹淵中陽精蔽不見陰光代爲雄亭亭在湏防厭厭將復隆離合雲霧兮往來如飄風富貴俯仰間貧賤何必終畱侯起亡虜威武赫荒夷邵平封東陵一旦爲布衣枝葉托根柢死生同盛衰得志從命升失勢與時隤寒暑代徵邁變化更相推禍福無常主何憂身無歸推玆由斯理負薪又何哀

大人先生歌

天地解兮六合開星辰隕兮日月頽我騰而上將何懷無名氏

雜歌謠辭【諺語附】

徐州歌

【晉書曰王祥隱居廬江三十餘年不應州郡之命徐州刺史呂防檄爲別駕於時寇盜充斥祥率勵兵士頻討破之州界淸靜政化大行時人歌之按魏志呂防文帝時遷徐州刺史請瑯琊王祥爲別駕】

海沂之康實賴王祥邦國不空別駕之功

滎陽令歌

【殷氏世傳曰殷褒爲滎陽令廣築學館防集朋徒民知禮譲乃歌之】

滎陽令有異政修立學校人易性令我子弟恥鬭訟【樂府作訟爭】

行者歌【選詩拾遺作魏時童謠歌云見五行志】

【王子年拾遺記曰文帝所愛羙人薛靈蕓常山人也年十五容貌絕世咸熈中文帝選良家子女以入六宮常山太守習谷以千金寶賂聘之以獻至京師帝以文車十乘迎之道側燒石葉之香未至數十里膏燭之光相續不滅車徒咽路塵起蔽於星月又築土爲臺基髙三十丈列燭於臺下遠望如列星之墜地又於大道之傍一里一銅表髙五尺以志里數故行者歌曰】

靑槐夾道多塵埃龍樓鳯闕望崔嵬淸風細雨雜香來土上出金火照臺【此七字是妖辭也銅表志道是土上出金之義以燭置臺下則火在土下之義漢火徳王魏土徳王火伏而土興土上出金是魏滅而晉興之兆晉以金王也】

明帝景初中童謡

【宋書五行志曰魏明帝景初中童謡及宣王平遼東歸至白屋當還鎭長安防帝疾篤急召之乃乘追鋒車東渡河終翦魏室如童謡之言也】

阿公阿公駕馬車不意阿公東渡河阿公東【晉書作來】還當柰何

齊王嘉平中謠

【宋書五行志曰魏齊王嘉平中謠按朱虎者楚王彪小字也王淩令狐愚聞此謡謀立彪事發淩等伏誅彪賜死】

白馬素羈西南馳其誰乘者朱虎騎

軍中謡

【魏略曰太祖使盧洪趙達撫軍主刺舉軍中語曰】

不畏曹公但畏盧洪曹公尙可趙達殺我

鴻臚歌

【魏略曰韓宣字景然爲大鴻臚始南陽曲阜韓曁以宿徳在宣前爲大鴻臚及宣在官亦稱職故鴻臚中爲之語曰】

大鴻臚小鴻臚前後治行相曷如

夏侯歌

【魏書曰夏侯淵爲將赴急疾常出敵不意故軍中語云云淵字妙才沛國譙人從魏太祖徵伐封博昌亭侯累官徵西將軍】

典軍校尉夏侯淵三日五百六十千

州中歌

【魏略曰賈洪字叔業好學有材特精於春秋左傳與馮翊敬危材學最髙故眾人爲之語曰】

州中曄曄賈叔業辯論洶洶敬文通

邢子昻歌

【魏志曰邢顒太祖辟爲冀州從事時人稱之】

徳行堂堂邢子昻

古詩紀卷二十九

欽定四庫全書

古詩紀卷三十

明馮惟訥撰

吳第一

孫皓【字元宗一名彭祖大皇帝孫也景帝崩皓嗣位爲晉所滅封歸命侯】

爾汝歌

【世說新語曰晉武帝問孫皓聞南人好作爾汝歌頗能爲不皓正飲酒因舉觴勸帝歌云云帝悔之】

昔與汝爲鄰今與汝爲臣上汝一杯酒令汝壽萬春【一作願汝壽千春】

韋昭【字嗣吳郡云陽人本名昭史爲晉諱攺名曜少好學能屬文仕孫吳官至中書僕射職省爲侍中常領左國史撰吳書皓欲父和作紀曜執以和不登帝位宜名爲傳皓以此責怒收曜付獄後誅之】

吳鼓吹曲十二曲

炎精缺

【古今樂錄曰炎精缺者言漢室衰孫堅奮迅猛志念在匡救王迹始乎此也當漢朱鷺】

炎精缺漢道防皇綱弛政徳違眾姦熾民罔依赫武烈越龍飛陟天衢耀靈威鳴雷鼓抗電麾撫幹衡鎭地機厲虎旅騁熊羆發神聼吐英奇張角破邊韓羈宛潁平南土綏神武章渥澤施金聲震仁風馳顯髙門啟皇基綂防極垂將來

漢之季

【漢之季者言孫堅悼漢之防痛董卓之亂興兵奮擊功蓋海內也當漢思悲翁】

漢之季董卓亂桓桓武烈應時運義兵興雲旗建厲六師羅八陣飛鳴鏑接白刃輕騎發介士奮醜虜震使眾防刼漢主遷西館雄豪怒元惡僨赫赫皇祖功名聞

攄武師

【攄武師者言孫權卒父之業而徵伐也當漢艾如張】

攄武師斬黃祖攘【一作防】夷凶族革平西夏炎炎大烈震天下

伐烏林

【伐烏林者言魏武旣破荊州順流東下欲來爭鋒孫權命將周瑜逆擊之於烏林而破走也當漢上之回】

曹操北伐拔桞城乘勝席捲遂南徵劉氏不睦八郡震驚眾旣防操屠荊舟車十萬揚風聲議者狐疑慮無成賴我大皇發聖明虎臣雄烈周與程破曹烏林顯章功名

秋風

【秋風者言孫權悅以使民民忘其死也當漢擁離】

秋風揚沙塵寒露沾衣裳角弓持急鳩鳥化爲鷹邊垂飛羽檄宼賊侵界疆跨馬披介冑慷慨懷悲傷辭親向長路安知存與亾窮達固有分志士思立功思立功邀之戰塲身逸獲髙賞身沒有遺封

克皖城

【克皖城者言魏武志圖並兼而令朱光爲廬江太守孫權親徵光破之於皖城也當漢戰城南】

克滅皖城遏寇賊惡此凶孽阻姦慝王師赫徵眾傾覆除穢去暴戢兵革民得就農邊境息誅君弔民昭至徳

關背徳

【闗背徳者言蜀將背棄吳徳心懷不軌孫權引師浮江而擒之也當漢巫山髙】

關背徳作鴟張割我邑城圗不祥稱兵北伐圍樊襄陽嗟臂大於股將受其殃巍巍夫聖主睿徳與通與通親任呂防泛舟洪泛池溯涉長江神武一何桓桓聲烈正與風翔歷撫江安城大據郢邦虜之授首百蠻咸來同盛哉三比隆

通荊門

【通荊門者言孫權與蜀交好齊盟中有闗公自失之諐戎蠻樂亂生變作患蜀疑其吳惡其詐乃大治兵終復初好也當漢上陵】

荊門限巫山髙峻與云連蠻夷阻其險歷世懷不賓漢王據蜀郡崇好結和親乖防中情疑讒夫亂其間大皇赫斯怒虎臣勇气震蕩滌幽藪討不恭觀兵揚炎耀厲鋒整封疆整封疆闡揚威武容功赫戲洪烈炳章邈矣帝皇世聖吳同厥風荒裔望淸化化恢煌煌大吳延祚永未央

章洪徳

【章洪徳者言孫權章其大徳而逺方來附也當漢將進酒】

章洪徳邁威神感殊風懷逺鄰平南裔齊海濵越裳貢扶南臣珍貨充庭所見日新

從歷數

【從歷數者言孫權從圗籙之符而建大號也當漢有所思】

從歷數於穆我皇帝聖哲受之天神明表奇異建號創皇基聰睿恊神思徳澤浸及昆虫浩蕩越前代三光顯精耀陰陽稱至治肉角步郊畛鳯凰棲靈囿神遊沼池圗讖摹文字黃龍覿鱗符祥日月記覽往以察今我皇多噲事上欽昊天象下副萬姓意光被彌蒼生家戶防惠賚風教肅以平頌聲章嘉喜大吳興隆綽有餘裕

承天命

【承天命者言上以聖徳踐位道化至盛也當漢芳樹】

承天命於昭聖徳三精垂象符靈表徳巨石立九穗植龍金其鱗烏赤其色輿人歌億夫嘆息超龍升襲帝服窮淳懿體嘿夙興臨朝勞謙日昃易簡以崇仁放逺讒與慝舉賢才親近有徳均田疇茂稼穡審法令定品式考功能明黜陟人思自盡惟心與力家國治王道直思我帝皇壽萬億長保天祿祚無極

化

【化者言上修文訓武則天而行仁澤流洽天下喜樂也當漢上邪】

化象以天陛下聖眞張皇綱率道以安民惠澤宣流而云布上下睦親君臣酣宴樂激發歌揚妙新修文籌廟勝湏時備駕巡洛津康哉泰四海歡欣越與三五鄰

薛瑩【字道言初爲祕府中書郎孫休卽位爲散騎中常侍數年以病去官孫皓初爲左執法遷選曹尙書及立太子又領少傅】

獻詩

【三國誌曰建衡三年孫皓追嘆瑩父綜遺文且命瑩繼作瑩獻詩曰】

惟臣之先昔仕於漢奕世綿緜頗渉臺觀曁臣父綜遭時之難卯金失禦邦家毀亂適玆樂土庶存孑遺天啟其心東南是歸厥初流困於蠻垂大皇開基恩徳逺施特防招命拯擢泥污釋放巾褐受職剖符作守合浦在海之隅遷入亰輦遂升機樞枯瘁更榮絕統復紀自防而顯非願之始亦惟寵遇心存足止重値文皇建號東宮乃作少傅光華益隆明明皇嗣至徳謙崇禮遇兼加惟渥惟丰哀哀先臣念竭其忠洪恩未報委是以終嗟臣蔑賤惟昆及弟幸生幸育托綜遺體過庭旣訓頑蔽難啟堂構弗克志存耦耕豈悟聖朝仁澤流盈追錄先臣湣其無成是濟是拔被以殊榮翊忝千里受命南徵旌旗備物金革揚聲及臣斯陋實闇實防旣顯前軌人物之機復傅東宮繼世荷輝才不逮先是忝是違幹徳博好文雅是貴追悼亾臣冀存遺類如何愚曾無髣髴瞻彼舊寵顧此頑虛孰能忍媿臣實與居夙夜反側克心自論父子兄弟累世防恩死惟結艸生誓殺身𨿽則灰隕無報萬分

張純【張儼朱異附】

賦席

【吳郡張純少有淸才與同郡張儼朱異俱童少往見驃騎將軍朱據據聞三人才名欲試之曰今三賢屈顧老鄙渇甚矣其爲吾各賦一物然後乃坐純曰騕褭以迅驟爲工鷹隼以輕疾爲妙何必積思皆隨日立成據大歡悅】

席爲冬設簟爲夏施揖讓而坐君子攸宜

賦犬【張儼】

守則有威出則有獲韓盧宋鵲書名竹帛

賦弩【朱異】

南嶽之榦鐘山之銅應機命中射隼髙墉

無名氏

歌謡

王世容歌

【吳錄曰王鐔字世容爲武城令民服徳化宿惡奔逃父老歌之鐔藝文類聚作譚】

王世容政無防省徭役盜賊空

彭子陽歌

【吳錄曰彭循字子陽毗陵人建國二年海賊丁儀等萬人據吳太守狄君聞循勇謀以守令循與儀相見陳說利害應時散去民歌之曰】

時嵗倉卒賊縱橫大防彊弩不可當賴遇賢令彭子陽

黃龍中童謠

【周處風土記云吳黃龍中童謡後孫權徵公孫淵浮海乘舶舶白也】

行白者君追汝句驪馬

孫亮初童謡

【晉書五行志曰孫亮初童謡按揚子閣者反語石子堈也鉤絡鉤帶也及諸葛恪死果以葦席裹身束其腰投之石堈後聼恪故吏收求之此堈云】

吁汝恪何若若葦蘆單衣蔑鉤絡於何相求揚【晉書作常】子閣

孫亮初白鼉鳴童謡

【晉書五行志曰吳孫亮初公安有白鼉鳴童謡按南郡城可長生者有急易以逃也明年諸葛恪敗弟融鎭公安亦見襲融刮金印服之而死鼉有鱗介甲兵之象也】

白鼉鳴背平南郡城中可長生守死不去義無成

孫皓初童謡【文選補遺作揚州歌】

【晉書五行志曰吳孫皓初童謡按皓尋遷都武昌民沂流供給咸怨毒焉】

寧飲建鄴水不食武昌魚寧還建業死不止武昌居

孫皓天紀中童謠

【晉書五行志曰吳孫皓天紀中童謠晉武帝聞之加王濬龍驤將軍及徵吳江西眾軍無過者而王濬先定秣陵】

阿童復阿童銜刀遊渡江不畏岸上虎但畏水中龍

吳謡

【吳志曰周瑜少精意於音樂𨿽三爵之後其有闕誤瑜必知之知之必顧故時人謡云】

曲有【一作復】誤周郎顧

時人語

【髙僧傳曰孫權已制江左而佛教未行有謙者本月支人來遊漢境博覽經籍莫不精究徧學異書通六國語其爲人細長黑痩眼多白而睛黃時人爲之語曰】

支郎眼中黃形軀𨿽細是智囊

廣陵諺

【張勃吳錄曰陸稠字伯嬴爲廣陵太守姦吏斂手廣陵諺曰】

解結理煩我國陸君

孫皓時詩妖

【孫皓遣使者祭石印山下妖祠使者因以丹書巖云云皓聞之曰從太皇帝至朕四世太平之主非朕復誰恣虐逾甚尋以防亾近詩妖也】

楚九州渚吳九州都揚州士作天子四世治太平矣

古詩紀卷三十

欽定四庫全書

古詩紀卷三十一

明馮惟訥撰

晉第一

司馬懿【字仲逹河內溫縣人仕魏歷事武帝文帝明帝後輔齊王爲太傅相國封公孫炎受魏禪追尊爲宣帝廟號髙祖】

防飲歌

【晉書曰髙祖伐公孫淵過溫見父老故舊防飲累日悵然有感爲歌曰】

天地開辟日月重光遭逢際會奉辭遐方將掃逋【史作羣】穢還過故鄕肅淸萬里總齊八荒告成歸老待罪武陽荀勗【字公曽潁川人初辟大將軍曹爽掾武帝受禪封濟北郡公領著作祕書監太康中遷尙書令】從武帝華林園宴【二章○初學記作荀勗從武帝華林園藝文類聚逸勗名後人遂以爲武帝詩誤也】

習習春陽帝出乎震【葉平聲】天施地生以應仲春思文聖皇順時秉仁欽若靈則飲禦嘉賔洪恩普暢慶乃眾臣其慶惟何錫以帝祉肆覲羣後有客戾止外納要荒內延卿士簫管詠徳八音咸理凱樂飲酒莫不宴喜

三月三日從華林園

淸節中季春姑洗通滯塞玉輅扶淥池臨川蕩苛慝張華【字茂先範陽人晉武帝受禪以爲黃門侍郎贊伐吳有功封廣武侯遷尙書後進爲侍中中書監盡忠匡輔加封公元康六年拜司空與趙王倫孫秀有隙爲倫秀所害○詩品云張華詩其源出於王粲其體華艶興托不奇巧用文字務爲妍冶𨿽名髙曩代而防亮之士猶恨其兒女情多風雲气少謝康樂云張公𨿽復千篇猶一體耳今置之中品疑弱防之下科恨少在季孟之間矣】門有車馬客行

門有車馬客問君何鄕士捷步往相訊果是舊鄰里語昔有故悲論今無新喜淸晨相訪慰日暮不能已詞端競未究忽唱分途始前悲尙未弭後憂方復起

輕薄篇

末世多輕薄驕代【一作或】好浮華志意旣【一作能】放逸貲財亦丰奢被服極纖麗肴膳盡柔嘉童僕余粱肉婢妾蹈綾羅文軒樹羽蓋乘馬鳴玉珂橫簮刻玳瑁長鞭錯象牙足下金鑮履手中防莫耶賔從煥絡繹侍禦何芬葩朝與金張期暮宿許史家甲第面長街朱門赫嵯峨蒼梧竹葉淸宜城九醖醝浮醪隨觴轉素蟻自跳波美女興齊趙妍唱出西巴一顧城國傾千金寜【樂府作不】足多北裏獻奇舞大陵奏名歌新聲逾激楚妙妓絕陽阿鶴降浮雲鱏魚躍中河墨翟且停車展季猶咨嗟淳於前行酒雍門坐相和孟公結重關賔客不得蹉三雅來何遲耳熱眼中花盤案互交錯坐席咸諠嘩簮珥咸墮落冠冕皆傾邪酣飲終日夜明燈繼朝霞絕纓尙不尢安能復顧他畱連彌信宿此歡難可過人生若浮寄年時忽蹉跎促促朝露期榮樂遽幾何念此腸中悲涕下自滂沱但畏執法吏禮防且切磋

遊俠篇

翩翩四公子濁世稱賢名龍虎相交爭七國並抗衡食客三千餘門下多豪英遊說朝夕至辯士自縱橫孟嘗東出關濟身由雞鳴信陵西反魏秦人不窺兵【藝文類聚作開濟彊】趙勝南詛楚乃與毛遂行黃歇北適秦太子還入荊美哉遊俠士何以尙四卿我則異於是好古師老彭

博陵王宮俠曲二首

俠客樂幽險築室窮山陰燎獵野獸稀施网川無禽嵗暮饑寒至慷慨頓足吟窮令壯士激安能懷苦心幹將坐自【闕】繁弱控餘音耕佃窮淵陂種粟著劍鐔收秋狹路間一擊重千金棲遲熊羆穴容與虎豹林身在法令外縱逸常不禁

雄兒任气俠聲蓋少年場借友行報怨殺人租市旁吳刀鳴手中利劍嚴秋霜腰間義素防手持白頭鑲騰超如激電廻旋如流光奮擊當手決交屍自縱橫寧爲殤鬼雄義不入圜墻生從命子遊死聞俠骨香身沒心不懲勇气加四方

遊獵篇

嵗暮凝霜結堅冰沍幽泉厲風蕩原隰浮雲蔽昊天云晻合素雪紛連翩鷹隼始擊鷙虞人獻時鮮嚴駕鳴儔侶攬轡過中田戎車方四牡文軒馭紫燕輿徒旣整飭容服麗且妍武騎列重圍前驅抗修旃倐忽似回飈絡繹若浮煙鼓噪山淵動衝塵雲霧連輕繒拂素電纎网防長川遊魚未暇竄歸鴈不得還【一作旋】由基控繁弱公差操黃間機發應倒一倒連雙肩僵禽正狼藉落羽何翻翻積獲被山阜流血丹中原馳騁未及勌曜靈俄移晷結罝彌藪澤囂聲振四鄙鳥驚觸白刃獸駭掛流矢仰手接遊鴻舉足蹴犀兕如黃批狡兔靑骹撮飛雉鵠鷺不盡收鳧鷖安足視日冥徒禦勞賞勤課能否野饗會眾賔酒甘且旨燔炙播遺芳金觴浮素蟻珍羞墜歸云纖肴出淥水四气運不停年時何亹亹人生忽如寄居世遽能幾至人同禍福達士等生死榮辱渾一門安知惡與羙遊放使心狂覆車難再履伯陽爲我誡檢迹投淸軌

壯士篇

天地相震蕩回薄不知【一作可】窮人物稟常格有始必有終年時俛仰過功名宜速崇壯士懷憤激安能守虛衝乘我大宛馬撫我繁弱弓長劍橫九野髙冠拂穹慷慨成素霓嘯吒起淸風震響駭八荒奮威曜四戎濯鱗滄海畔馳騁大漠中獨步聖明世四海稱英雄

蕭史曲【藝文作張華樂府作鮑照然此詩詞格不類晉人當是鮑詩也】

蕭史愛長【一作少】年嬴女童顏火粒願排棄霞霧好登攀龍飛逸【一作竟】天路鳳起出秦關身去長不返簫聲時往還

勵志詩【九章】

太儀斡【烏括反】運天廻地遊四气鱗次寒暑環周星火旣夕忽焉素秋涼風振落熠燿宵流

吉士思秋寔感物化日與月與【平聲】荏苒代謝逝者如斯曽無日夜嗟爾庶士胡寧自捨【去聲】

仁道不遐徳輶如羽求焉斯至眾鮮克舉大猷漠將抽厥緖先民有作貽我髙矩

𨿽有淑姿放心縱逸出般【音盤】於遊居多暇日如彼梓材弗勤丹漆𨿽勞朴斵終負素質

養由矯矢獸號於林蒲蘆縈繳【職略反】神感飛禽末伎之妙動物應心研精耽道安有幽深

安心恬蕩棲志浮雲體之以質彪之以文如彼南畒力耒旣勤藨【音鑣】蓘【音衮】致功必有丰殷

水積成川載瀾載淸土積成山歊蒸鬱防山不讓塵川不辭盈勉爾【一作志】含以隆徳聲

髙以下基洪由纖起川廣自源成人在始累【上聲】防以著乃物之理纆牽之長實累【上聲】千里

復禮終朝天下歸仁若金受礪若泥在鈞進徳修業輝光日新隰朋仰慕予亦何人

祖道徵西應詔詩

赫赫大晉奄有萬方陶以仁化曜以天光貳迹陜西實在我王內飪玉鉉外惟鷹揚四牡揚鑣輅振綏庶寮羣後餞飲洛湄感離嘆淒慕徳遲遲

祖道趙王應詔詩

崇選穆穆利建明徳【一作明明】於顯穆親時惟我王稟姿自然金質玉相光宅舊趙作鎭冀方休寵曲錫備物煥彰發軔上京出自天邑百寮餞行縉紳具集軒冕峩峩冠蓋習習戀徳惟懷永嘆弗及

太康六年三月三日後園會【四章】

暮春元日陽气淸明祁祁甘雨膏澤流盈習習祥風啟滯導生禽鳥翔逸卉木滋榮纖條被緑翠華含英於皇我後欽若昊幹順時省物言觀中園防及羣辟乃命乃延【一作初筵】合樂華池祓濯淸川泛彼龍舟溯遊洪源【藝文作溯渚遊源】

朱幕云覆列坐文茵羽觴波騰品物備珍管弦繁會變用奏新穆穆我皇臨下渥仁訓以慈恵詢納廣神好樂無荒化達無垠

咨予防臣荷寵明時忝恩於外攸攸三期犬馬惟慕天實爲之靈啟其願邀願在玆於以表情爰著斯詩

上巳篇

仁風導和气句芒禦昊春姑洗應時月元已啟良辰宻云防朝日零雨灑防塵飛軒遊九野置酒會眾賔臨川懸廣幕夾水布長茵徘徊存往古慷慨慕先眞朋從自逺至童冠八九人追好舞雩庭擬迹洙泗濵伶人理新樂膳夫然時珍八音硼磕奏肴爼從橫陳妙舞起齊趙悲歌出三秦春醴逾九醖冬淸過十旬盛時不努力嵗暮將何因勉哉眾君子茂徳景日新髙飛舞鳳翼輕舉攀龍鱗

答何劭三首

吏道何其廹窘然坐自拘纓緌爲徽纆文憲焉可逾恬曠苦不足煩促每有餘良朋貽新詩示我以遊娛穆如灑淸風煥若春華敷自昔同寮寀【音菜】於今比園廬衰疾近辱殆庶幾並懸輿散發重陰下抱杖臨淸渠屬耳聽鸎鳴流目翫鯈魚從容養餘日取樂於桑楡

洪鈞陶萬類大塊稟羣生明闇信異姿靜躁亦殊形自予及有識志不在功名虛恬竊所好文學少所經忝荷旣過任白日巳西傾道長苦智短責重困才輕周任有遺規其言明且淸負乘爲我戒夕惕坐自驚是用感嘉貺寫心出中誠發篇𨿽溫麗無乃違其情

駕言歸外庭放志永棲遲相伴步園疇春艸鬱鬱滋榮觀𨿽盈目親友莫與偕悟物增隆思結戀慕同儕援翰屬新詩永嘆有餘懷

情詩五首

淸風動帷簾晨月照【五臣作燭】幽房佳人處遐逺蘭室無容光襟懷擁虛景輕衾覆空牀居歡惜夜促在戚怨宵長拊【五臣作撫】枕獨嘯嘆感慨心內傷

防目四野外逍遙獨延佇蘭蕙緣淸渠繁華防緑渚佳人不在玆取此欲誰與巢居知風寒穴處識陰雨不曽逺別離安知慕儔侶

北方有佳人端坐鼓鳴琴終晨撫管弦日夕不成音憂來結不解我思存所欽君子尋時役幽妾懷苦心初爲三載別於今久滯淫昔邪生戶牖庭內自成陰翔鳥鳴翠偶艸虫相和吟心悲易感激俛仰淚流衿願托晨風翼束帶侍衣衾

明月曜淸景曨光照墀幽人守靜夜廻身入空帷束帶俟將朝廓落晨星稀寐假交精爽覿我佳人姿巧笑媚懽【一作讙】靨聯娟眸與眉寤言增長嘆淒然心獨悲君居北海陽妾在江南陰懸邈極修途【一作途逺】修山川阻且深承懽注隆愛結分投所欽衘恩【一作思】篤守義萬里托防心

感婚詩

駕言遊東邑東邑紛穰穰婚姻及良時嫁娶避當梁窈窕出閨女嬿婉姬與姜素顏發紅華美目流淸揚韡煒眾親盛於我猶若常譬彼暮春艸榮華不再陽

雜詩三首

晷度隨天運四時互相承東壁正昏中涸陰寒節升繁霜降當夕悲風中夜興朱火靑無光蘭膏坐自凝重衾無暖气挾纊如懷冰伏枕終遙夕寤言莫予應永思慮崇昔慨然獨拊膺

逍遙遊春空【一作宮】容與淥池阿白蘋開素葉朱艸茂丹華防風揺若增波動芰荷榮彩曜中林流馨入綺羅王孫遊不歸修路邈以遐誰與翫遺芳佇立獨咨嗟荏苒日月運寒暑忽流易同好逝不存迢迢逺離析房櫳自來風戶庭無行迹蒹葭生牀下蛛蝥网四壁懷思豈不隆感物重郁積遊鴈比翼翔歸鴻知接翮來哉彼君子無愁徒自隔

擬古【見藝文松類有詩無題古遺集云擬古】

松生壠阪上百尺下無枝東南望河尾西北隠昆崖剛風振山籟朋鳥夜驚離悲涼貫年節蔥翠恆若斯安得艸木心不怨寒暑移

遊仙詩三首【以下闕文】

云霓垂藻旒羽袿揚輕裾飄登淸雲間論道神皇廬蕭史登鳳音王后吹鳴竽守精味妙逍遙無爲墟玉佩連浮星輕冠結朝霞列坐王母堂艶體飡瑤華湘妃詠渉江漢女奏陽阿

乘雲去中夏隨風濟江湘亹亹陟髙陵遂升玉巒陽云娥薦瓊石神妃侍衣裳

贈摯仲洽詩

君子有逸志棲遲於一丘仰防髙林茂俯臨淥水流恬淡養虛沈精研聖猷

招隠二首

隠士托山林遁世以保眞連恵亮未遇雄才屈不伸棲遲四野外陸沈背當時循名掩不著藏器待無期羲和防六龍弭節越崦嵫盛年俛仰過忽若振輕絲成公綏【字子安東郡白馬人也少有俊才詞賦甚麗張華雅重綏薦爲太常博士歷祕書郎遷中書郎毎與華受詔並爲詩賦泰始九年卒】

中宮詩二首【按樂府載張華晉中宮所歌一首體與此同】

殷湯令妃有華之女仁教內修度義以處淸謐後宮九嬪有序尹爲媵臣遂作元輔【周詩逸軌作賢明頌】

天地不獨立造化由陰陽乾坤垂覆載日月曜重光治國先家道立教起閨房二妃濟有虞三母隆周王塗山興大禹有莘佐成湯齊晉霸諸侯皆賴姬與姜關雎思賢妃此言安可忘

行思【一云途中作】

洋洋熊耳流巍巍伊闕山髙岡碣崔嵬雙阜夾長川素石何燐燐水禽何翩翩逺渉許潁路顧思邈綿綿郁陶懷所親引領情緬然

遊仙詩

盛年無幾時奄忽行欲老那得赤松子從學度世道西入華陰山求得神芝艸珠玉猶戴土何惜千金寶但願垂無窮與君長相保

古詩紀卷三十一

欽定四庫全書

古詩紀卷三十二

明馮惟訥撰

晉第二

傅【字休奕北地泥陽人博學善屬文舉秀才晉王時爲常侍及受禪進爵爲子武帝初置諫官以爲之遷侍中轉司隸校尉免官卒於家追封淸泉侯諡曰剛】

短歌行

長安髙城層樓亭亭干云四起上貫天庭蜉蝣何整行如軍徵蟋蟀何感中夜哀鳴蚍蜉愉樂粲粲其榮寤寐念之誰知我情昔君視我如掌中珠何意一朝棄我溝渠昔君與我如影如形何意一去心如流星昔君與我兩心相結何意今日忽然兩絕

秋胡行

秋胡子娶婦三日會行仕宦旣享顯爵保玆徳音以祿頥親韞此【一作比】黃金覩一好婦采桑路旁遂下黃金誘以逢卿玉磨逾潔蘭動彌馨源流潔淸水無濁波柰何秋胡中道懷邪美此節婦髙行巍峩哀哉可湣自投長河

惟漢行

危哉鴻門會沛公幾不還輕裝入人軍投身湯火間兩雄不俱立亞父見此權項荘奮劍起白刃何翩翩伯身𨿽爲蔽事促不及旋張良慴坐側髙祖變龍顏賴得樊將軍虎叱項王前嗔目駭三軍磨牙咀豚肩空巵讓霸主臨急吐奇言威淩萬乘主指顧回泰山神龍困鼎鑊非噲豈得全狗屠登上將功業信不原健兒實可慕腐儒安足嘆

艷歌行

日出東南隅照我秦氏樓秦氏有好女自字爲羅敷首戴金翠飾耳綴明月珠白素爲下裾丹霞爲上襦一顧傾朝市再顧國爲虛問女居安在堂在城南居靑樓臨大巷幽門結重樞使君自南來駟馬立踟躕遣吏謝賢女豈可同行車斯女長跪對使君言何殊使君自有婦賤妾有鄙夫天地正厥位願君攺其圖

長歌行

利害同根源賞下有甘鉤義門近【闕】塘獸口出通侯撫劍安所趨蠻方未順流蜀賊阻石城吳防馮龍舟二軍多壯士聞賊如見讎投身效知己徒生心所羞鷹隼厲天翼恥與燕雀遊成敗在縱者無令鷙鳥憂

豫章行苦相篇

苦相身爲女卑陋難再陳男兒當門戶墮地自生神雄心志四海萬里望風塵女育無欣愛不爲家所珍長大逃深室藏頭羞見人垂淚適他鄕忽如雨絕雲低頭和顏色素齒【一作頰】結朱唇跪拜無復數婢妾如嚴賔情合同云漢葵藿仰陽春心乖甚水火百惡集其身玉顏隨年變丈夫多好新昔爲形與影今爲胡與秦胡秦時相見一絕逾參辰

和秋胡行【一云和班氏詩】

秋胡納令室三日宦他鄕皎皎潔婦姿冷冷守空房燕婉不終夕別如參與商憂來猶四海易感難可防人言生日短愁者苦夜長百艸揚春華攘腕采柔桑素手尋繁枝落葉不盈筐羅衣翳玉體回目流采章君子倦仕歸車馬如龍驤精誠馳萬里旣至【一作去】兩相忘行人悅令顏借息此樹傍誘以逢卿諭遂下黃金裝烈烈貞女忿言辭厲秋霜長驅及居室奉金升北堂母立呼婦來歡情樂未央秋胡見此婦惕然懷探湯負心豈不慙永誓非所望淸濁必異源鳬鳳不並翔引身赴長流果哉潔婦腸彼夫旣不淑此婦亦太剛

飲馬長城窟行【一作靑靑河邊艸篇】

靑靑河邊艸悠悠萬里道艸生在春時逺道還有期春至艸不生期【一作泣】盡嘆無聲感物懷思心夢想發中情夢君如鴛鴦比翼雲間翔旣覺寂無見曠如參與商夢君結同心比翼遊北林旣覺寂無見曠如商與參河洛自用固不如中嶽安回流不及返浮雲往自還悲風動思心悠悠誰知者懸景無停居忽如馳駟馬傾耳懷音響轉目淚雙墮生存無會期要君黃泉下

放歌行

靈有枯甲神龍有腐鱗人無千嵗壽存質空相因朝露尙移景促哉水上塵丘冢如履綦不識故與新髙樹來悲風松柏垂威神曠野何蕭條顧望無生人但見狐貍迹虎豹自成羣孤雛攀樹鳴離鳥何繽紛愁子多哀心塞耳不忍聞長嘯淚雨下太息气成云

艷歌行有女篇

有女懷芬芳媞媞步東廂蛾眉分翠羽明目【一作眸】發淸揚丹唇翳皓齒秀色若珪璋巧笑露懽靨眾媚不可詳令儀希世出無乃古毛嬙頭安金步搖耳系明月璫珠環約素腕翠羽垂鮮光文袍綴藻黼玉體映羅裳容華旣已艷志節擬秋霜徽【樂府作防】音冠靑雲聲響流四方妙哉羙媛徳宜配侯與王靈應萬世合日月時相望媒氏陳束帛羔鴈鳴前堂百兩盈中路起若鸞鳳翔凡夫徒踴躍望絕殊參商

墻上難爲趨

【古今樂錄曰王僧防技錄云墻上難爲趨行荀錄所載墻上一篇今不傳】

門有車馬客驂服若騰飛華組結玉佩蘩藻紛葳蕤馮軾垂長纓顧盻有餘輝貧主屣履整此藍縷衣客曰嘉病乎正色意無疑吐言若覆水搖舌不可追渭濵漁釣翁乃爲周所諮顏回處陋巷大聖稱庶幾茍富不知度千駟賤采薇季孫由儉顯管仲病三歸夫差耽淫侈終爲越所圍遺身外榮利然後享巍巍迷者一何眾孔難知徳希甚美致憔悴不如豚豕肥楊朱泣路岐失道令人悲子貢欲自矜原憲知其非屈伸各異勢窮逹不同資夫惟體中庸先天天不違

怨歌行朝時篇

昭昭朝時日皎皎晨【樂府作最】明月十五入君門一別終華髮同心忽異離曠如【一作若】胡與越胡越有會時參辰遼且濶形影𨿽髣髴音聲寂無達纎弦感促柱觸之哀聲發情思如循環憂來不可遏塗山有餘恨詩人詠采葛蜻蛚吟牀下回風起幽闥春榮隨路落芙蓉生木末自傷命不遇良辰永乖別已爾可柰何譬如紈素裂孤雌翔故巢星流光景絕魂神馳萬里甘心要同穴

秋蘭篇

秋蘭防玉池池水淸且芳芙蓉隨風發中有雙鴛鴦雙魚自踴躍兩鳥時廻翔君其【一作期】歷九秋與妾同衣裳

明月篇【藝文作怨詩一作朗月篇】

皎皎明月光灼灼朝日暉昔爲春蠶絲今爲秋女衣丹唇列素齒翠彩發蛾眉嬌子多好言歡合易爲姿玉顏盛有時秀色隨年衰常恐新間舊變故興細防浮萍本無根【一作浮萍無根本】非水將何依憂喜更相接樂極還自悲

前有一罇酒行

置酒結此會主人起行觴玉罇兩楹間絲理東西廂舞袖一何妙變化窮萬方賔主齊徳量欣欣樂未央同享千年壽朋來防此堂

何當行

同聲自相應同心自相知外合不由中𨿽固終必離管鮑不世出結交安可爲

卻東西門行【樂府不載見初學記以下三首文疑闕】

和樂惟有舞運體不失機退似前龍婉進如翔鸞飛回目流神光傾亞有餘姿

羙女篇

羙人一何麗顏若芙蓉花一顧亂人國再顧亂人家未亂猶可柰何

飛塵篇

飛塵穢淸流朝云蔽日光秋蘭豈不芬鮑肆亂其芳河決潰金堤一手不能障

董逃行歷九秋篇十二首【六言玉臺新詠以前十首作梁簡文帝今從樂府並爲詩選詩拾遺曰樂錄云傅作據文選注引之以爲漢古辭也】

歷九秋兮三春遺貴客兮逺賔顧多君心所親乃命妙伎才人炳若日月星辰

序金罍兮玉觴賔主逓起鴈行杯若飛電絕光交觴接巵結裳慷慨歡笑萬方

奏新詩兮夫君爛然虎變龍文渾如天地未分齊謳楚舞紛紛歌聲上激靑雲

窮八音兮異倫奇聲靡靡每新防披素齒丹唇逸響飛薄梁塵精爽眇眇入神

坐咸醉兮沾歡引樽促席臨軒進爵獻壽翻翻千秋要君一言願愛不移若山

君恩愛兮不竭譬若朝日夕月此景萬里不絕長保初醮髮結何憂坐成胡越

攜弱手兮金環上逰飛閣雲間穆若鴛鳳雙鸞還幸蘭芳自安娛心樂意難原

樂旣極兮多懷盛時忽逝若頽寒暑革禦景廻榮華隨風飄摧感物動心增哀

妾受命兮孤虛男兒墮地稱珠女弱𨿽存若無骨肉至親更防奉事他人托軀

君如影兮隨形賤妾如水浮萍明月不能常盈誰能無根保榮良時冉冉代徵

顧繡領兮含暉皎日廻光則防朱華忽爾【一作是】漸衰影欲捨形髙飛誰言往思可追

薺與麥兮夏零蘭桂踐霜逾馨祿命懸天難明妾心結意丹靑何憂君心中傾【選詩拾遺曰此篇髣髴懽慼如在目前經緯情感若探曲宮商曽疊綺繪斐亹其言有文焉其聲有永焉惜不知何人之詞非相如枚乘其誰能爲之走僵李杜不能及矣嗚呼羙矣盡矣麗矣則矣當爲百世六言之祖也訥按此辭本題曰董逃行歷九秋篇董逃行起於漢末不得謂相如枚乘爲之也觀其辭體不類二京當以樂錄爲正】

吳楚歌【七言一曰燕人羙篇】

燕人羙兮趙女佳其室則邇兮限層崖云爲車兮風爲馬玉在山兮蘭在野雲無期兮風有止思多端兮誰能理【一作思心多端誰能理】

鴻鴈生塞北行

【魏武帝卻東西門行曰鴻鴈生塞北乃在無人鄕】

鳯凰逺生海西及時昆山岡五徳存羽儀和鳴定宮商百鳥並侍左右鼓翼騰華光上熈遊雲日間千嵗時來翔孰若彼龍與曵尾泥中蔵非雲雨則不升冬伏春廼驤退哀此秋蘭艸根絕隨化揚靈气一何憂羙萬里馳芬芳常恐物防易歇一朝見棄忘

白楊行

【古今樂錄曰王僧防技錄有白楊行今不歌】

靑雲固非靑當云柰白雲驥從西北馳來吾何憶驥來對我悲鳴舉頭气淩靑雲當柰此驥正龍形踠足蹉跎長坡下蹇驢慷愾敢與我爭馳躑躅鹽車之中流汗兩耳盡下垂𨿽懷千里之逸志當時一得施白雲彯彯捨我髙翔靑雲徘徊戢我愁啼上眄增崖下臨淸池日欲西移旣來歸君君不一顧仰天太息當用生爲靑雲乎飛時悲當柰何耶靑雲飛乎

秦女休行

龎【一作秦】氏有烈婦義聲馳雍涼父母家有重怨仇人暴且彊𨿽有男兄弟志弱不能當烈女念此痛丹心爲寸傷外若無意者內潛思無方白日入都市怨家如平常匿劍藏白刃一奮尋身僵身首爲之異處仗屍列肆旁肉與土合成泥灑血濺飛梁猛气上干云霓仇黨失守爲披攘一市稱烈義觀者收淚並慨忼百男何當益不如一女良烈女直造縣門云父不幸遭禍殃今仇身以分裂𨿽死情益揚殺人當伏法義不茍活隳舊章縣令解印綬令我傷心不忍聽刑部垂頭塞耳令我吏舉不能成烈著希代之績義立無窮之名夫家同受其祚子子孫孫咸享其榮今我作歌詠髙風激揚壯發悲且淸

雲中白子髙行

陵陽子來明意欲作天與仙人遊超登元气攀日月遂造天門將上謁閶闔辟見紫防絳闕紫宮崔嵬髙殿嵳峩雙闕萬丈玉樹羅童女掣電防童男挽雷車云漢隨天流浩浩如江河因王長公謁上皇鈞天樂作不可詳龍仙神仙教我靈祕八風子儀與遊我祥我心何戚戚思故鄕俯看故鄕二儀設張樂哉二儀日月運移地東南傾天西北馳鶴五气所補鼇四足所支齊駕飛龍驂赤螭逍遙五嶽間東西馳長【一作期】與天地並復何爲復何爲

西長安行

所思兮何在乃在西長安何用存問妾香橙雙珠環何用重存問羽爵翠瑯玕今我兮聞君更有兮異心香亦不可燒環亦不可沈香燒日有歇環沈日自深

車遙遙篇【樂府作車梁人】

車遙遙兮馬洋洋追思君兮不可忘君安遊兮西入秦願爲影兮隨君身君在陰兮影不見君依光兮妾所願

昔思君

昔君與我兮形影潛結今君與我兮雲飛雨絕昔君與我兮音響相和今君與我兮落葉去柯昔君與我兮金石無虧今君與我兮星滅光離

答程曉詩【四言休奕諸詩文句多闕不能盡析姑從類次之其不成章者列於卷末】

奕奕兩儀昭昭太陽四气代升三朝受祥濟濟羣後峩峩聖皇元服肇禦配天垂光伊周作弼王室惟康顒顒兆民蠢蠢戎羶率土充庭萬國奉蕃皇澤云行神化風宣六合咸熙遐邇同歡赫赫明明天人合和下罔遺滯焦朽斯華矧我良朋如玉之嘉穆穆雝雝興頌作歌

宴會詩

日之旣逝情亦旣渥賔委餘歡主容不足樂飲今夕溫其如玉

芙蕖

煌煌芙蕖從風芬葩照以皎日灌以淸波陰結其實陽發其華金房緑葉素株翠柯

雜詩三首【以下五言】

志士惜日短愁人知夜長攝衣步前庭仰觀南鴈翔景隨形運流響歸空房淸風何飄颻防月出西方繁星衣【一作依】靑天列宿自成行蟬鳴髙樹間野鳥號東廂纎云時髣髴渥露沾我裳良時無停景北斗忽低昂常恐寒節至凝气結爲霜落葉隨風摧一絕如流光

閒夜防風起明月照髙臺淸響呼不應景招不來廚人進藿茹有酒不盈杯安貧福所與富貴爲禍媒金玉𨿽髙堂於我賤蒿萊

鵲巢丘城側雀乳空井中居不附龍鳳常畏蛇與虫依賢義不恐近暴自當窮

又答程曉

羲和運玉衡招搖賦朔旬嘉慶形三朝羙徳揚初春聖主加元服萬國望威神伊周敷化並世霑天人洪崖歌山岫許由嗟水濵

宴詩

鸞鳥睎鳳皇望舒繼白日千秋遘嘉會來升君子室華樽享淸酤珎肴自盈溢

天行篇

天行一何健日月無停蹤百川皆赴海【藝文作赴暘谷】三辰回泰蒙

日升歌

東光升朝陽羲和初攬轡六龍並騰驤逸景何晃晃旭日照萬方皇徳配天地神明鑑幽荒

三光篇【初學作劉孝綽】

三光垂象表天地有晷度聲和音響應形立影自附素日抱鳥明月懷靈兔

眾星詩

朗月共眾星日出擅其明冬寒地爲裂春和艸木榮陽徳𨿽普濟非陰亦不成

苦雨

䢐暑未一旬重陽翳朝霞厥初月離畢積日遂滂沲屯云結不解長澑周四阿霖雨如倒井黃潦起洪波湍深激墻隅門庭若決河炊防不復舉竈中生蛙蝦

苦熱【藝文熱部】

朱明運將極溽暑晝夜興裁動四支廢舉身若山陵珠汗洽玉體呼吸气鬱蒸塵垢自成泥素粉隨手凝

古詩

東方大明星光景照千里少年捨家遊思心晝夜起

擬四愁詩四首【並序以下七言】

張平子作四愁詩體小而俗七言類也聊擬而作之名曰擬四愁詩

我所思兮在瀛洲願爲雙鵠戲中流牽牛織女期在秋山髙水深路無由湣余不遘嬰殷憂佳人貽我明月珠何以要之比目魚海廣無舟悵勞劬寄言飛龍天馬駒風气云披飛龍逝驚波滔天馬不厲何爲多念心憂泄我所思兮在珠崕願爲比翼浮淸池剛柔合徳配二儀形影一絕長別離湣余不遘情如攜佳人貽我蘭蕙艸何以要之同心鳥火熱水深憂盈抱申以琬琰夜光寶卞和旣沒玉不察存若流光忽電滅何爲多念獨鬱結我所思兮在昆山願爲鹿【一作蛩】闚虞淵日月廻曜照景天參辰曠隔防無緣湣余不遘罹百艱佳人貽我蘇合香何以要之翠鴛鴦懸度弱水川無梁申以錦衣文繡裳三光騁邁景不畱鮮似民生忽如浮何爲多念秪自愁

我所思兮在朔方願爲飛燕俱南翔煥乎人道著三光胡越殊心生異鄕湣余不遘罹百殃佳人貽我葆羽纓何以要之影與形永增憂結繁華零申以日月指明星星辰有翳日月移駑馬哀鳴慙不馳何爲多念徒自虧

兩儀詩

兩儀始分元气淸列宿垂象六位成日月西流景東徵悠悠萬物殊品名聖人憂代念羣生【一作兩儀始分元气上淸列宿垂象六位時成日月西邁流景東徵悠悠萬物殊品齊名聖人憂世實念羣生】

天行歌【雜言】

天時泰兮昭以陽淸風起兮景云翔仰觀兮辰象日月兮運周俯視兮河海百川兮東流

驚雷歌

驚雷奮兮震萬里威陵宇宙兮動四海六合不維兮誰能理

雜言【一作雷】

雷隠隠感妾心傾耳淸聽非車音【一無淸字】

云歌

白雲翩翩翔天庭流景髣髴非君形白雲飄飄捨我髙翔靑雲徘徊爲我愁腸

蓮歌

渡江南采蓮花芙蓉增敷曄若星羅緑葉映長波廻風容與動纖柯

啄木

啄木髙翔鳴喈喈飄揺林薄著桑槐緣樹間喙如錐嚶喔嚶喔聲正悲専爲萬物作倡俳當此之時樂不可廻

雜歌

鳳有翼龍有鱗君不獨興必湏良臣

九曲歌

嵗莫景邁羣光絕安得長繩系白日

歌詞

雷師鳴鐘鼓風伯吹笙簧西母出穴聽王父吟東廂

失題五首【見藝文日部】

湯谷發淸曜九日棲髙枝願得並天禦六龍齊玉覊

二【初學江部】

有女殊代生渉江采菱花上翳靑雲景下鑿淥水波

三【藝文矟部】

彎我繁弱弓弄我丈八矟一舉覆三軍再舉殄戎貊【四語不韻】

四【藝文庭燎部】

元正始朝享萬國執珪璋枝燈若火樹庭燎繼天光

五【藝文松部】

飛蓬隨飄起芳艸摧山澤世有千年松人生詎能百傅咸【字長虞之子也剛簡有大節風格峻整識性明悟好屬文論𨿽綺麗不足而言成規鑑潁川庾純嘗嘆曰長虞之文近乎詩人之作矣襲父爵拜太子洗馬官至司隸校尉】

孝經詩【二章】

【春秋正義曰傅咸七經詩王羲之寫然今所存者六經耳】

立身行道始於事親上下無怨不惡於人【一作不敢惡人】孝無終始不離其身三者備矣以臨其民

以孝事君不離令名進思盡忠義則不爭匡救其惡災害不生孝悌之至通於神明

論語詩【二章】

守死善道磨而不燐直哉史魚可謂大臣見危受命能致其身

克己復禮學優則仕富貴在天爲仁由己以道事君死而後已

毛詩詩【二章】

無將大車維塵防防濟濟多士文王以寧顯允君子大猷是經

聿修厥徳令終有俶勉爾遁思我言維服盜言孔甘其何能淑讒人防極有面目

周易詩

卑以自牧謙尊而光進徳修業旣有典常暉光日新照於四方小人勿用君子道長

周官詩【二章】

惟王建國【一作極】設官分職進賢興功取諸【初學作時文】易直除其不蠲無敢反側以徳詔爵允臻其極

辧其可任以告於正掌其戒禁治其政令各修乃職以聽王命

左傳詩【前四首藝文類聚各分二章此首藝文不載以例考之亦當爾也】

事君之禮敢不盡情敬奉徳義樹之風聲昭徳塞違不殞其名死而利國以爲己榮玆心不爽忠而能力不爲利防古之遺直威黜不端勿使能植

與尙書同僚詩

非望之寵謬加於已猥授非據奄司萬里煌煌朱軒服驥驂騄曄曄初星肅肅臣僕暉光顯赫眾目所屬斯之弗稱匪榮伊辱質弱尙父受任鷹揚徳非樊仲王命是將百城或違無能有匡一州之矜將弛其綱得意忘言言在意後夫惟神交可以長久我心之孚有盈於缶與子偕老豈曰執手出司萬【一作百】裏牧彼朔濵服冕乘軒六轡旣均威風先邁百城肅震

贈褚武良詩

爰曁於褚惟晉之楨肇振鳳翼羽儀上京聿作喉舌納言紫庭光贊帝道敷皇之明方任之重實在江揚乃授旄鉞宣曜威靈悠悠遐邁東夏於徵

贈崔伏二郎詩

英妙之選二生之授顒顒兩城歡徳之茂君子所居九夷非陋無狹百里而不垂覆人之好我贈我淸詩示我周行心與道期誠發自中義形於辭古人辭讜豈不爾思

答潘尼詩【並序】

司州秀才潘正叔識通才髙以文學溫雅爲博士余性直而處淸論褒貶之任作詩以見規𨿽褒飾之舉非所敢聞而斐粲之辭良可樂也答之𨿽不足以相詶報所謂盍各言志也

貽我妙文繁春之榮匪榮斯尙乃新其聲吉甫作頌有馥其馨寔由樊仲其徳克明授此瓦礫厠彼瑤瓊貺非其諭聞寵若驚

答欒詩【並序】

安樂令欒太傅鉅平侯羊公辟未就而公薨後應司州之命舉秀才博文通濟之士余失和於府當換爲護軍司馬賦詩見贈答之云爾

鉅平作宰是貴是欽弓旌仍招嘉命胥尋鸞鳳養儀戢翼幽林未附雅調以和韶音鉅平遐逝厲志彌深肅肅京司淸風裁邁乃延羣彥龍集鳳會亦旣斯降萬里有賴聲發響應好結傾蓋

贈建平太守李叔龍

道興化實在良守悠悠建平皇澤未流朝選於眾乃子之授南荊注望心乎克副

贈何劭王濟【並序】

朗陵公何敬祖咸之從內兄國子祭酒王武子咸從姑之外孫也並以明徳見重於世咸親之重之情猶同生義則師友何公旣登侍中武子俄而亦作二賢相得甚歡咸亦慶之然自恨闇劣𨿽願其繾綣而從之末由歷試無效且有家艱心存目替賦詩申懷以貽之云爾

日月光太淸列宿曜紫防赫赫大晉朝明明辟皇闈吾兄旣鳳翔王子亦龍飛雙鸞遊蘭渚二離揚淸暉攜手升玉階並坐侍丹帷金璫綴恵文煌煌發令姿斯榮非攸庶繾綣情所希豈不企髙蹤麟趾邈難追臨川靡芳餌何爲守空坻槁葉待風飄逝將與君違違君能無戀屍素當言歸歸身蓬蓽廬樂道以忘饑進則無雲補退則卹其私但願隆美王度日淸夷

贈太尉司馬虞顯機

帝崇元淑妙選其屬命子是佐增衮之縟

失題

奕奕恆山作鎭冀方伊趙建國在嶽之陽

失題【見初學露部】

零露濬江海飛塵崇山嶽過謬佐臺輔安能任鼎餗

古詩紀卷三十二

欽定四庫全書

古詩紀卷三十三

明馮惟訥撰

晉第三

裴秀【字季彥河東聞喜人也有風操八嵗能著文大將軍辟爲掾遷黃門侍郎晉受禪封鉅鹿公後累遷左光祿司空卒諡元公配食宗廟】

大蠟詩

日躔星紀大呂司辰象攺次庶眾更新嵗事告成八蠟報勤告成伊何年丰物阜丰禋孝祀介玆萬祜【一作景福】報勤伊何農功是歸穆穆我後矜玆烝黎宣力菑畆沾體暴肌飲饗淸祀四方來綏充牣郊甸鱗集京師交錯貿遷紛葩相追摻袂成幕連袵成帷有肉如邱有酒如泉有肴如林有貨如山率土同懽和气來臻祥風葉順降祉自天方隅淸謐嘉祚日延與民優遊享壽萬年應貞【字吉甫魏侍中璩之子舉髙第武帝踐祚遷給事中初置太子中庶子以貞爲之後爲散騎常侍】

晉武帝華林園集詩【九章】

【洛陽圖經曰華林園在城內東北隅魏明帝起名芳林園齊王芳攺爲華林幹寶晉紀曰泰始四年二月上幸芳林園與羣臣宴賦詩觀志散騎常侍應貞詩冣美】

悠悠太上民之厥初皇極肇建彛倫攸敷五徳更運膺籙【晉書作應錄】受符陶唐旣謝天歷在虞

於時上帝乃顧惟眷光我晉祚應期納禪位以龍飛文以虎變澤滂流仁風潛扇區內宅心方隅回靣天垂其象地耀其文鳳鳴朝陽龍翔景云嘉禾重穎蓂莢載芬率土咸序【晉書作寜】人胥悅欣

恢恢皇度穆穆聖容言思其順貌思其恭在視斯明在聴斯聰登庸以徳明試以功

其恭惟何昧旦丕顯無理不經無義不踐行舍其華言去其辯遊心至虛同規易簡六府孔修九有斯靖【晉書作來踐】

澤靡不被化罔不加聲教南曁西漸流沙幽人肄【善作肆】險逺國忘遐越裳重譯充我【晉書作牣】皇家

峩峩列辟赫赫虎臣內和五品外威四賔修【晉書作順】時貢軄入覲天人備言鍚命羽蓋朱輪

貽宴好會不常厥數神心所受【晉書作授】不言而諭於是肄【五臣作肆】射弓矢斯禦發彼五的有酒斯飫

文武之道厥猷未墜在昔先王射【五臣作躬】禦玆器示武懼荒過亦爲失【葉試】凡厥羣後無懈於位

王濬【字士治農湖人也初辟河東從事歷益州刺史平吳有功遷鎭軍大將軍封襄陽縣侯】

祖道應令

侯誰在矣東宮詵詵曰保曰傅道維新前疑協衡顧問翼輪豈伊張仲専美前津渙乎唐徳欽在四鄰齊軌上葉永垂淸塵

賈充【字公閭平陽襄陵人逵之子仕魏累遷中郎將後爲文帝大將軍司馬武帝受禪封魯郡公轉尙書令無公方之操専以佞媚取容守正之士咸共疾之轉司空太尉卒贈太宰】

與妻李夫人聫句【一云定情聫句】

【晉書曰充初娶李丰女淑羙有才行丰被誅李氏坐流徙復娶郭配女卽廣城君後李以赦得還帝特詔充置左右夫人郭怒不許充乃爲李築室於永年裏而不往來李名婉字淑文郭名槐一云名玉璜】

室中是阿誰嘆息聲正悲【賈】嘆息亦何爲但恐大義虧【李】大義同膠漆匪石心不移【賈】人誰不慮終日月有合離【李】我心子所達子心我所【一作亦】知【賈】若能不食言與君同所宜【李】

棗據【字道彥潁川長社人善文辭弱冠辟大將軍府出爲山陽令遷尙書郎賈充伐吳請爲從事中郎軍還徙黃門侍郎冀州刺史太子中庶子卒】

答阮得猷

友朋顧之貽我良箴玩之無斁終詠斯音燕鼎在舟𨿽重不沈庶憑嘉謨髙迹可尋

遊覽

矯足登云閣相伴步九華徙倚憑髙山仰攀桂樹柯延首觀神州廻睛盻曲阿芳林挺修幹一嵗再三花何以濟不朽噓吸潄朝霞重巖吐神澑傾觴挹湧波恢恢大道間人事足爲多

雜詩

吳防未殄滅亂象侵邊疆天子命上宰作蕃於漢陽開國建元士玉帛聘賢良予非荊山璞謬登和氏塲羊質服虎文燕翼假鳳翔旣懼非所任怨彼南路長千里旣悠邈路次限闗梁僕夫罷逺渉車馬困山岡深谷下無底髙巖曁穹蒼丰艸停滋潤霧露沾衣裳林結陰气不風自寒涼顧瞻情感切惻愴心哀傷士生則懸弧有事在四方安得恆逍遙端坐守閨房引義割外情內感實難忘

失題【見藝文類聚鳳部】

有鳳適南中終日無歡娛自怨梧桐逺行飛棲桑楡奮迅振長翼俛仰向天衢簫韶逝無聞朝陽不可湏杜育【字方叔襄城鄧陵人防號神童及長美風姿有才藻時人號曰杜聖累遷國子祭酒洛陽將沒死於難】

贈摯仲洽詩

之子於歸言秣其駒矧乃斯人乃邁乃䢐𨿽非顯甫餞彼百壺𨿽非張仲將鱠河魚人亦有言貴在同音𨿽曰翻飛曽未異林顧戀同枝增其慨心望爾不遐無金玉音

摯虞【字仲洽京兆長安人也才學通博舉賢良歷光祿勲太常卿及洛京荒亂以餒卒】

答杜育詩

越有杜生旣文且哲龍躍潁豫有聲彰澈賴玆三益如琢如切好以義結友以文會豈伊在髙分定傾蓋其人如玉羙彼生芻鐘鼓匪樂安用百壺老夫灌灌離羣索居懷戀結好心焉悵如

雍州詩

於皇先王經啟九有有州惟雍居京之右土載奧區山包【一作苞】神藪嘉生惟繁庶類伊阜悠悠州域有華有戎外接皮服內含岐丰周餘旣沒夷徳未終莫不慕義易俗移風

劉伶【字伯倫沛國人也肆意放蕩悠焉獨暢武帝泰始初對防盛言無爲之化以無用罷竟以壽終】

北芒客捨詩

泱漭望舒隠黤黮夜陰寒雞思天曙擁翅吹長音蚊蚋歸丰艸枯葉散蕭林陳醴發悴顏色歈暢眞心緼被終不曉斯嘆信難任何以除斯嘆付之與瑟琴長笛響中夕聞此消胸襟

束晳【字廣防陽平元城人漢疏廣之後博學多聞性沈退不慕榮利爲王戎張華輩所辟用轉著作郎博士遷尙書郎趙王倫爲相請爲記室晳辭疾罷歸】

補亡詩六首

序曰晳與同業疇人肄修鄕飲之禮然所詠之詩或有義無辭音樂取節闕而不備於是遙想旣往存思在昔補著其文以綴舊制

南陔

南陔孝子相戒以養也

循彼南陔言采其蘭眷戀庭闈心不遑安彼居之子罔或遊盤馨爾夕膳潔爾晨飡循彼南陔厥艸油油彼居之子色思其柔眷戀庭闈心不遑畱馨爾夕膳潔爾晨羞有獺有獺在河之涘淩波赴汨噬魴捕鯉嗷嗷林烏受哺於子養隆敬薄惟禽之似勗增爾防以介丕祉

白華

白華孝子之潔白也

白華朱蕚被於幽薄粲粲門子如磨如錯終晨三省匪惰其恪白華綘趺在陵之陬【子溝切】蒨蒨士子湼而不渝竭誠盡敬亹亹忘劬白華足在丘之曲堂堂防子無營無欲鮮侔晨葩莫之防【玷同】辱

華黍

華黍時和嵗丰宜黍稷也

黮黮【徒感切】重云習習【善作輯輯】和風黍華陵巓麥秀和中靡田不播九谷斯丰奕奕霄蒙蒙甘霤黍發稠華禾【善作亦】挺其秀靡田不殖九谷斯茂無髙不播無下不植芒芒其稼參參其穡稸我王委充我民食玉燭陽明顯猷翼翼

由庚

由庚萬物得由其道也

蕩蕩夷庚物則由之蠢蠢庶類王亦柔之道之旣由化之旣柔木以秋零艸以春抽獸在於【善作在】艸魚躍順流四時逓謝八風代扇纖阿案晷星變其躔五緯不愆【善作逆】六气無易愔愔我王紹文之迹

崇丘

崇丘萬物得極其髙大也

瞻彼崇丘其林藹藹【音愛】植物斯髙動類斯大周風旣洽王猷允泰漫漫方輿廻廻洪覆何類不繁何生不茂物極其性人【五臣作民】永其壽恢恢大圓茫茫九壤資生仰化於何不養人無道夭物極則長

由儀

由儀萬物之生各得其儀也

肅肅君子由儀率性明明後辟仁以爲政魚遊淸沼鳥萃平【五臣作於】林濯鱗鼓翼振振其音賔寫爾誠主竭其心時之和矣何思何修文化內輯武功外悠

司馬彪【字紹統髙陽王睦之長子也少薄行爲睦所責不得嗣由是専精學習博覽羣籍泰始中爲祕書郎後拜散騎侍郎恵帝末卒】

贈山濤

苕苕椅桐樹寄生於南嶽上淩靑雲霓下臨千仞谷處身孤且危於何托余足昔也植朝陽傾枝俟鸞鷟今者絕世用倥傯見廹束班匠不我顧牙曠不我錄焉得成琴瑟何由揚妙曲冉冉三光馳逝者一何速中夜不能寐撫劍起躑躅感彼孔聖嘆哀此年命促卞和潛幽誰能證奇璞冀願神龍來揚光以見燭

雜詩

百艸應節生含气有深淺秋蓬獨何辜飄颻隨風轉長飈一飛薄吹我之四逺搔首望故株邈然無由返何劭【字敬祖陳國陽夏人司空曽之子博學善屬文武帝踐阼以爲散騎常侍永康初遷司徒趙王倫簒位以爲太宰永寧元年薨襲封朗陵郡公諡曰康】

洛水祖王公應詔

穆穆聖王體此慈仁友於之至通於明神遊宴綢繆情戀所親薄雲餞之於洛之濵嵩崖巗巗洪流湯湯春風動衿歸鴈和鳴我後饗客鼓瑟吹笙舉爵惟別聞樂傷情嘉宴旣終白日西歸羣司告旋鸞輿整綏我皇重離頓轡驂騑臨川永嘆酸涕霑頥崇恩感物左右同悲

贈張華【張華答詩見前】

四時更代謝懸象疊捲舒暮春忽復來和風與節俱俯臨淸泉湧仰觀嘉木敷周旋我陋圃西瞻廣武廬旣貴不忘儉處有能存無鎭俗在簡約樹塞焉足摹在昔同班司今者並園墟私願偕黃髮逍遙綜琴書舉爵茂陰下攜手共躊躇奚用遺形骸忘筌在得魚

遊仙詩

靑靑陵上松亭亭髙山柏光色冬夏茂根柢無雕落吉士懷眞心悟物思逺托揚志雲際流目矚巖石羨昔王子喬友道發伊洛迢逓陵峻嶽連翩禦飛鶴抗迹遺萬里豈戀生民樂長懷慕仙類眇然心綿邈

雜詩

秋風乘夕起明月照髙樹閒房來淸气廣庭發暉素靜寂愴然嘆惆悵忽【選詩作出】遊顧仰視垣上艸俯察階下露心虛體自輕飄颻若仙步瞻彼陵上柏想與神人遇道深難可期精防非所慕勤思終遙夕永言寫情慮王濟【字武子太原晉陽人渾次子也少有逸才善荘老文詞秀茂有名當世武帝時尙常山公主起家中書郎至侍中終於太僕】

平吳后三月三日華林園詩

蠢爾長虵薦食江汜我皇神武泛舟萬里迅雷電邁弗及掩耳思樂華林薄采其蘭皇居偉則芳園巨觀仁以山悅水爲智歡淸池流爵祕樂通修罾灑鱗大庖妙饌物以時序情以化宣終溫且克有肅初筵嘉賔在玆千祿永年

王浚【字彭祖母趙氏婦良家女也貧賤出入沈家遂生浚沈薨無子浚嗣拜駙馬都尉累轉至中郎將都督幽州諸軍事因亂結好夷狄擁眾自立懷帝卽位增封日以彊盛謀將僣號石勒詐而殺之】從幸洛水餞王公歸國詩

聖主應期運至徳敷彞倫神道垂大教化被無垠欽若崇古制建侯屏四鄰皇輿廻羽蓋髙會洛水濵臨川講妙藝縱酒釣潛鱗八音以疊奏蘭羞備時珍古人亦有言爲國不患貧與蒙廟庭施幸得厠大鈞羣僚荷恩澤朱顏感獻春賦詩盡下情至感暢人神長流無捨逝白日入西津奉辭慕華輦侍衞路無因馳情系帷幄乃心戀軌塵

李宻【字令伯犍爲武陽人少仕蜀爲郎蜀平徴爲太子洗馬密以祖母劉氏年髙上疏辭召劉終復以洗馬出爲溫令遷漢中太守】

賜餞東堂詔令賦詩

【晉書曰宻有才能常望內轉而朝廷無援乃遷漢中太守自以失分懷怨及賜餞東堂詔普令賦詩末章云云武帝忿之於是都官從事奏免宻官】

人亦有言有因有緣官無中人不如歸田明明在上斯語豈然【闕】

皇甫謐【字士安安定朝那人博綜典籍沈靜寡欲有髙尙之志以著述爲務自號晏先生郡國舉辟皆不行武帝頻下詔惇逼之謐上表辭太康三年卒】

女怨詩

婚禮旣定婚禮臨成施衿結帨三命丁寧【闕】

古詩紀卷三十三

欽定四庫全書

古詩紀卷三十四

明馮惟訥撰

晉第四

陸機【字士衡吳郡人大司馬抗之子也少有奇才領父兵爲牙門將吳亡入洛太傳楊駿辟爲祭酒累遷太子洗馬著作郎出補吳王郎中令入爲尙書郎趙王倫輔政引爲參軍太安初成都王穎等起兵討長沙王乂假機後將軍河北大都督因戰敗績爲穎所害○詩品曰陸機詩其源出於陳思才髙辭贍舉體華美气少於公幹文劣於仲宣尙規矩不貴綺錯有傷直致之奇然其咀嚼英華厭飫膏澤文章之淵泉也張公嘆其大才信矣】

樂府

短歌行【以下四言】

置酒髙堂悲歌臨觴人壽防何逝如朝霜時無重至華不再揚蘋以春暉蘭以秋芳來日苦短去日苦長今我不樂蟋蟀在房樂以防興悲以別章豈曰無感憂爲子忘我酒旣旨我肴旣臧短歌有詠長夜無荒

秋胡行

道𨿽一致塗有萬端吉凶紛藹休咎之源人鮮知命命未易觀生亦何惜功名所嘆

隴西行

我靜如鏡民動如煙事以形兆應以象懸豈曰無才世鮮興賢

日出東南隅行【或曰羅敷艷歌以下五言】

扶桑升朝暉照此髙防端髙臺多妖麗濬房出淸顏淑貎耀皎日恵心淸且閒羙目揚玉澤蛾眉象翠翰鮮膚一何潤秀色若可餐窈窕多容儀婉媚巧笑言暮春春服成粲粲綺與紈金雀垂藻翹瓊佩結瑤璠方駕揚淸塵濯足洛水瀾藹藹風雲會佳人一何繁南崖充羅幕北渚盈軿軒淸川含藻景髙岸被華丹馥馥芳袖揮泠泠纎指彈悲歌吐淸響雅舞播幽蘭丹唇含九秋妍迹陵七盤赴曲迅驚鴻蹈節如集鸞綺態隨顏變沈姿無定【一作乏】源俯仰紛阿那顧步咸可懽遺芳結飛飈浮景暎淸湍冶容不足詠春遊良可嘆

挽歌三首

卜擇考休貞嘉命咸在玆夙駕警徒禦結轡頓重基龍防【一作荒】被廣栁前驅矯輕旗殯宮何嘈嘈哀響沸中闈中闈且勿讙【五臣作喧】聴我薤露詩死生各異倫祖載當有時捨爵兩楹位啟殯進靈轜飲餞觴莫舉出宿歸無期帷袵曠遺影棟宇與子辭周親咸犇湊友朋自逺來翼翼飛輕軒駸駸策素騏按轡遵長薄送子長夜臺呼子子不聞泣子子不知嘆息重櫬側念我疇昔時三秋猶足收萬世安可思殉沒身易亡殺子非所能含言言哽咽揮涕涕流離

流離親友思惆悵神不泰素驂佇轜軒駟騖飛蓋哀鳴興殯宮廻遲悲野外魂輿寂無響但見冠與帶備物象平生長旌誰爲斾悲風徽【五臣作鼓】行軌傾云結流靄振策指靈丘駕言從此逝

重阜何崔嵬廬竄其間磅礡立四極穹隆放蒼天側聴陰溝湧臥觀天井懸壙【五臣作廣】宵何寥廓大暮安可晨人往有返嵗我行無歸年昔居四民宅今托萬鬼鄰昔爲七尺軀今成灰與塵金玉素所佩鴻毛今不振丰肌饗螻蟻妍姿【一作骸】永夷冺壽堂延魑魅虛無自相賔螻蟻爾何怨魑魅我何親拊心痛荼毒永嘆莫爲陳

長歌行

逝矣經天日悲哉帶地川寸陰無停晷尺波豈徒旋年往信【一作迅】勁矢時來亮急弦逺期鮮克及盈數固希全容華夙夜零體澤坐自捐玆物茍難停吾壽安得延俛仰逝將過倐忽防何間慷慨亦焉訴天道良自然但恨功名薄竹帛無所宣迨及嵗未暮長歌乘我閒

君子行

天道夷且簡人道險而難休咎相乘躡翻覆若波瀾去疾苦不逺疑似實生患近火固宜熱履冰豈惡寒掇蜂滅天道拾塵惑孔顏逐臣尙何有棄友焉足嘆福鐘恆有兆禍集非無端天損未易辭人益猶可歡朗鑑豈逺假取之在傾冠近情苦自信君子防未然

從軍行

苦哉逺徵人飄飄【五臣作颻】窮四遐南陟五嶺巓北戍長城阿深【五臣作谿】谷邈【五臣作深】無底崇山郁嵳峩奮臂攀喬木振迹渉流沙隆暑固已慘涼風嚴且苛夏條集【一作焦】鮮藻寒冰結衝波胡馬如雲屯越旗亦星羅飛鋒無絕影鳴鏑自相和朝食【一作餐】不免冑夕息常負戈苦哉逺徵人撫心悲如何

苦寒行

北遊幽朔城涼野多險難【五臣作艱】俯入窮谷底仰陟髙山盤凝冰結重磵積雪被長巒陰雲興巖側悲風鳴樹端不覩白日景但聞寒鳥喧【一作嚾】猛虎憑林嘯猿臨岸嘆夕宿喬木下慘愴恆鮮歡渴飲堅冰漿饑待零露餐離思固已久【一作矣】寤寐莫與言劇哉行役人慊慊恆苦寒

豫章行

泛舟淸川渚遙望髙山陰川陸殊塗軌懿親將逺尋三荊歡同株四鳥悲異林樂會良自古悼別豈獨今寄世將幾何日昃無停陰前路旣已多後塗隨年侵促促薄暮景亹亹鮮克禁曷爲復以玆曽是懷苦心逺節嬰物淺近情能不深行矣保嘉福景絕繼以音

長安有狹邪行

伊洛有岐路岐路交朱輪輕蓋承華景騰步躡飛塵鳴玉豈朴儒憑軾皆俊民烈心厲勁秋麗服鮮芳春餘本倦遊客豪彥多舊親傾蓋承芳訊欲鳴當及晨守一不足矜岐路良可遵規行無曠迹矩步豈逮人投足緒已爾四時不必循將遂殊塗軌要子同歸津

塘上行

江蘺生幽渚防芳不足宣被蒙風雲會移居華池邊發藻玉臺下垂影滄浪泉霑潤旣已渥結根奧且堅四節逝不處繁華難久鮮淑气與時殞餘芳隨風捐天道有遷易人理無常全男懽智傾愚女愛衰避妍不惜防軀但懼【一作嘆】蒼蠅前願君廣末光照妾薄暮年

折揚栁

邈矣垂天景壯哉奮地雷丰隆豈久響華光但西隤日落似有竟時逝恆若催仰悲朗月運坐觀旋蓋廻盛門無再入衰房莫苦開人生固已短出處鮮爲諧慷慨惟昔人興此千載懷升龍悲絕防葛藟變條枚寤寐豈虛嘆曽是感與摧弭意無足歡願言有餘哀

飲馬長城窟行

驅馬陟陰山山髙馬不前往問陰山勁虜在燕然戎車無停軌旌斾屢䢐遷仰憑積雪巖俯渉堅冰川冬來秋未反去家邈以緜獫狁亮未夷徵人豈徒旋末徳爭先鳴凶器無兩全師克薄賞行軍沒防軀捐將遵甘陳迹收功單於旃振旅勞歸士受爵槁街傳

門有車馬客行

門有車馬客駕言發故鄕念君久不歸濡迹渉江湘投袂赴門塗攬衣不及裳拊膺攜客泣掩淚敍溫涼借問邦族間惻愴論存亡親友多零落舊齒皆雕防市朝忽遷易城闕或丘荒墳壠日月多松柏郁芒芒天道信崇替人生安得長慷慨惟平生俛仰獨悲傷

櫂歌行

遲遲暮春日天气柔且嘉元吉隆初已濯穢遊黃河龍舟浮鷁首羽旗垂藻葩乘風宣飛景逍遙戱中波名謳激淸唱榜人縱【一作從】棹歌投綸沈洪川飛繳入紫霞

太山吟

太山一何髙迢迢造天庭峻極周已逺曽云郁梁甫亦有館蒿裏亦有亭幽塗延萬鬼神房集百靈長吟太山側慷慨激楚聲

梁甫吟

玉衡旣已驂羲和若飛淩四運循環轉寒暑自相承冉冉年時暮迢迢天路徴招揺東北指大火西南升悲風無絕響云互相仍丰冰憑川結零【集作寒】露彌天凝年命時相逝慶雲鮮克乘履信多愆期思順焉足憑慷慨臨川響非此孰爲興哀吟梁甫巓慷慨【一作嘆息】獨拊膺

東武吟行

投迹短世間髙步長生闈濯髮冒云冠浣【一作洗】身被羽衣饑從韓眾餐寒就佚女棲

班婕妤【一作婕妤怨】

婕妤去辭寵淹防終不見寄情在玉階托意惟圑扇春苔暗階除秋艸蕪髙殿黃昏【集作昏黃】履綦絕愁來空雨面

駕言出北闕行

【按藝文類聚題下有驅車上東門五字然則此擬作也】

駕言出北闕躑躅遵山陵長松何鬱鬱丘墓互相承念昔䢐歿子悠悠不可勝安寢重防廬天壤莫能興人生何所促忽如朝露凝辛苦百年間戚戚如履冰仁知亦何補遷化有明徴求仙鮮克仙太虛不【一作安】可淩良會罄美服對酒宴同聲

君子有所思行

命駕登北山延佇望城郭廛裏一何盛街巷紛漠漠甲第崇髙闥洞房結阿閣曲池何湛湛淸川帶華薄邃宇列綺窓蘭室接羅幕淑貌色斯升哀音承顏作人生誠行邁容華隨年落善哉膏梁士營生奧且博宴安消靈根鴆毒不可恪無以肉食資取笑葵與藿

悲哉行

遊客芳春林春芳傷客心和風飛淸響鮮云垂薄陰蕙艸饒淑气時鳥多好音翩翩鳴鳩羽喈喈倉庚音【五臣作吟】幽蘭盈通谷長秀被髙岑女蘿亦有托蔓葛亦有尋傷哉客遊士憂思一何深目感隨气艸耳悲詠時禽寤寐多逺念緬然若飛沈願托歸風響寄言遺所欽

齊謳行

營丘負海曲沃野爽且平洪川控河濟崇山入髙防東被姑尢側南界聊攝城海物錯萬類陸產尙千名孟諸吞楚夢百二侔秦京惟師恢東表桓後定周傾天道有疊代人道無久盈鄙哉牛山嘆未及至人情爽鳩茍已䢐吾子安得停行行將復去長存非所營

吳趨行

楚妃且勿嘆齊娥且莫謳四坐並淸聴聴我歌吳趨吳趨自有始【一作紀】請從閶門起閶門何峩峩【集作嵳峩】飛閣跨通波重欒承遊極回軒啟曲阿藹藹慶雲被泠泠祥風過山澤多藏育土風淸且嘉泰伯導仁風仲雍揚其波穆穆延陵子灼灼光諸華王迹隤陽九帝功興四遐大皇自富春矯手【樂府作首】頓世羅邦彥應運興粲若春林葩屬城咸有士吳邑冣爲多八族未足侈四姓實名家文徳熈淳懿武功侔山河禮讓何濟濟流化自滂沱淑美難窮紀商防爲此歌

前緩聲歌

遊僊聚靈族髙會層城阿長風萬里舉慶雲郁嵯峨宓妃興洛浦王韓起太華北徴瑤臺女南要湘川娥肅肅宵駕動翩翩翠蓋羅羽旗棲瓊鸞玉衡葉鳴和太容揮髙弦洪崖發淸歌獻酬旣已周輕舉乘紫霞總轡扶桑枝濯足湯【一作暘】谷波淸輝溢天門垂慶恵皇家

吳趨行【此首及飲酒樂樂府不載名氏次陸機之詩詩彚作機詩】

蠒滿蓋重簾惟有逺相思藕葉淸朝釧何見早還時

飲酒樂

飲酒湏飲多人生能幾何百年湏受樂莫厭管歌

董逃行【以下六言】

和風習習薄林柔條布葉垂陰鳴鳩拂羽相尋倉庚喈喈弄音感時悼逝傷心○日月相追周旋萬里倐忽幾年人皆冉冉西遷盛時一往不還慷慨乖念淒然○昔爲少年無憂常恡秉燭夜遊翩翩宵徵何求於今知此有由但爲老去年遒○盛固有衰不疑長夜防防無期何不驅馳及時聊樂永日自怡賫此遺情何之○人生居世爲安豈若及時爲歡世道多故萬端憂慮紛錯交顏老行及之長嘆

上畱田行

嗟行人之藹藹駿馬陟原風馳輕舟泛川雷邁寒往暑來相尋零雪霏霏集宇悲風徘徊入襟嵗華冉冉方除我思纏綿未紓感時悼逝淒如

飲酒樂【樂府作還臺樂謂陳陸瓊詩誤】

蒲萄四時芳醇璢璃千鐘舊賔夜飲舞遲銷燭朝醒促催人春風秋月恆好驩醉日月言新

燕歌行【七言】

四時代序逝不追寒風習習落葉飛蟋蟀在堂露盈墀【一作堦】念君客【一作逺】遊常苦悲君何緬然久不歸賤妾悠悠心無違白日旣沒明燈輝夜【一作寒】禽赴林匹鳥棲雙鳩闗闗宿河湄憂來感物涕不晞非君之念思爲誰別日何早會何遲

猛虎行【以下雜言】

渴不飲盜泉水熱不息惡木陰惡木豈無枝志士多苦心整駕肅時命杖防將逺尋饑食猛虎窟寒棲野雀林日歸功未建時往嵗載陰崇云臨岸駭鳴條隨風吟靜言幽谷底長嘯髙山岑急弦無懦響亮節難爲音人生誠未易曷雲開此衿眷我耿介懷俯仰愧古今

鞠歌行

序曰按漢宮閤有含章鞠室靈芝鞠室後漢馬防第宅卜臨道連閣通池鞠城彌於街路鞠歌將謂此也又東阿王詩連騎擊壤或謂防鞠乎三言七言𨿽奇寶名器不遇知己終不見重願逢知己以托意焉

朝云升應龍攀乘風逺遊騰雲端鼓鐘歇豈自歡急弦髙張思和彈時希值年夙愆循巳𨿽易人知難王陽登貢公歡罕生旣沒國子嘆嗟千載豈虛言邈矣逺念情愾然

順東西門行

出西門望天庭陽谷旣虛崦嵫盈感朝露悲人生逝者若斯安得停桑樞戒蟋蟀鳴我今不樂嵗聿徵迨未暮及時平置酒髙堂宴友生激朗笛彈哀箏取樂今日盡歡情

日重光行

日重光柰何天廻薄日重光冉冉其遊如飛徵日重光今我日華華之盛日重光倐忽過亦安停日重光盛往衰亦必來日重光譬如四時固恆相催日重光惟命有分可營日重光但【一作常】惆悵才志日重光身沒之後無遺名

月重輪行

人生一時月重輪盛年安可持月重輪吉凶倚伏百年莫我與期臨川曷悲悼玆去不從肩月重輪功名不勗之善哉古人揚聲敷聞九服身名流何穆旣自才難旣嘉運亦易愆俛仰行老存沒將何所觀志士慷慨獨長嘆獨長嘆

百年歌十首

一十時顏如舜華曄有暉體如飄風行如飛孌彼孺子相追隨終朝出遊薄暮歸六情逸豫心無違淸酒漿炙柰樂何淸酒漿炙柰樂何

二十時膚體彩澤人理成羙目淑貌灼有榮被服冠帶麗且淸光車駿馬遊都城髙談雅步何盈盈淸酒漿炙柰樂何淸酒漿炙柰樂何

三十時行成名立有令聞力可扛鼎志干云食如漏巵气如燻辭家觀國綜典文髙冠素帶煥翩紛淸酒漿炙柰樂何淸酒漿炙柰樂何

四十時體力克壯志方剛跨州越郡還帝鄕出入承明擁大璫淸酒漿炙柰樂何淸酒漿炙柰樂何

五十時荷旄仗節鎭邦家鼓鐘嘈囋趙女歌羅衣綷粲金翠華言笑雅舞相經過淸酒漿炙柰樂何淸酒漿炙柰樂何

六十時年亦耆艾業亦隆驂駕四牡入紫宮軒冕婀娜翠雲中子孫昌盛家道丰淸酒漿炙柰樂何淸酒漿炙柰樂何

七十時精爽頗損膂力愆淸水明鏡不欲觀臨樂對酒轉無歡攬形【集作衣】羞【集作翛】髮獨長嘆

八十時明已損目聰去耳前言往行不復紀辭官致祿歸桑梓安車駟馬入舊裏樂事告終憂事始

九十時日告耽瘁月告衰形體𨿽是志意非言多謬誤心多悲子孫朝拜或問誰指景玩日慮安危感念平生淚交揮

百嵗時盈數已登肌肉單四支百節還相患目苦濁鏡口垂涎呼吸嚬蹙反側難茵褥滋味不復安

古詩紀卷三十四

欽定四庫全書

古詩紀卷三十五

明馮惟訥撰

晉第五

陸機【二】

詩

皇太子宴圃宣猷堂有令賦詩

三正疊紹洪聖啟運自昔哲王先天而順羣辟崇替降及近古黃暉旣渝素靈承祜乃眷斯顧祚之宅土三後始基世武丕承協風旁駭天晷仰澄淳曜六合皇慶攸興自彼河汾奄齊七政時文惟晉世篤其聖欽翼昊天對揚成命九區克咸謳歌以詠皇上纂隆經教道於化旣丰在工載考俯釐庶績仰荒大造儀刑祖宗妥綏天保篤生我後克明克秀體輝重光承規景數茂徳淵衝天姿玉裕蕞爾小臣邈彼荒遐弛厥負擔振纓承華匪願伊始惟命之嘉

皇太子賜防詩

明明隆晉茂徳有赫思媚上帝配天光宅誕育皇儲儀刑在昔徽言時宣福祿來格勞謙降貴肆敬下臣肇彼先驅翻成嘉賔

贈馮文羆遷斥丘令【八章】

於皇聖世時文惟晉受命自天奄有黎獻閶闔旣辟承華再建明明在上有集惟彥

奕奕馮生哲問允廸天保定子靡徳不鑠邁心曠矯志崇邈遵彼承華其容灼灼

嗟我人斯戢翼江潭有命集止翻飛自南出自幽谷及爾同林雙情交暎遺物識心

人亦有言交道寔難有頍者弁千載一彈今我與子曠世齊歡利斷金石气恵秋蘭

羣黎未綏帝用勤止我求明徳肆於百里僉曰爾諧俾民是紀乃眷北䢐對揚帝祉

疇昔之遊好合纏綿借曰未給【五臣作洽】亦旣三年居陪華幄出從朱輪方驥齊鑣比迹同塵

之子旣命四牡項領遵塗逺蹈騰軌髙騁慶雲扶質淸風承景嗟我懷人其邁惟永

否泰有【善作茍】殊窮達有違及子春華後爾秋暉逝將去我陟彼朔陲非子之念心孰爲悲

答賈謐【十一章幷序】

余昔爲太子洗馬魯公賈長淵以散騎常侍侍東宮積年餘出補吳王郎中令元康六年入爲尙書郎魯公贈詩一篇作此詩答之云爾

伊昔有皇肇濟黎烝先天創物景命是膺降及羣後疊毀疊興邈矣終古崇替有徵

在漢之季皇綱幅裂大辰匿暉金虎曜質雄臣馳騖義夫赴節釋位揮戈言謀王室

王室之亂靡邦不泯如彼墜景曽不可振乃眷三哲俾乂斯民啟土𨿽【一作綏】難攺物承天

爰玆有魏卽宮天邑吳實龍飛劉亦嶽立干戈載揚爼豆載戢民勞師興國玩凱入

天厭霸徳皇祚告釁獄訟違魏謳歌適晉陳畱歸蕃我皇登禪庸岷稽顙三江攺獻

赫矣隆晉奄宅率土對揚天人有秩斯祜惟公太宰光翼二祖誕育洪冑纂戎於魯

東朝旣建淑問峩峩我求明徳濟同以和魯公戾止衮服委蛇思媚皇儲髙步承華

昔我逮玆時惟下僚及子棲遲同林異條年殊志比服舛義稠遊跨三春情固二秋

祗承皇命出納無違往踐蕃朝來步紫防升降祕閣我服載暉孰云匪懼仰肅明威

分索則易防手實難念昔良遊玆焉永嘆公之云感貽此音翰蔚彼髙藻如玉如蘭

惟漢有木曽不逾境惟南有金萬邦作詠民之胥好狷狂厲聖儀刑在昔予聞子命

贈弟士龍【十章見陸士龍集題曰兄平原贈】

余弱年夙孤與弟士龍銜防防庭續會逼王命墨絰卽戎時並縈髮悼心告別漸歷八載家邦顚覆凡厥同生雕落殆半收迹之日感物興哀而龍又先在四時廹當祖載二昆不容逍遙銜痛東䢐遺情西慕故作是詩以寄其哀苦焉

於穆予宗稟精東嶽誕育祖考造我南國南國克靖實繇洪績惟帝念功載繁其錫其錫維何冕衮衣金石假樂旄鉞授威匪威是信稱平逺徳奕世臺衡扶帝紫極

篤生三昆克明克俊遵塗結轍承風襲問帝曰欽哉簒戎列祚雙組式帶綬章載路卽命荊楚對揚休顧肇敏厥績武功聿舉煙熅芳素綢繆江滸昊天不弔胡寧棄予

嗟予人斯胡徳之防闕彼遺軌則此頑違王事匪盬旍斾屢振委籍舊戈統厥徵人祈祈徵人載肅載閒騤騤戎馬有【闕】有翰昔子翼考惟斯伊撫今予小子繆尋末緒

有命自天崇替靡常王師乘運席捲江湘𨿽【闕】守守從武臣守局下列譬彼飛塵洪波雷擊與眾同泯顚跋西夏收迹舊京俯慚堂構仰懜【藝文類聚作惟】先靈孰云忍愧寄之我情

伊我俊弟咨爾士龍懷襲瑰瑋播殖淸風非徳莫勤非道莫宏垂翼東畿耀穎名邦綿綿洪綂非爾孰崇依依同生恩篤情結義存並濟胡樂之悅願爾偕老防手黃髮

昔我西徵扼腕川湄掩涕卽路耀袂長辭六龍促節逝不我待自往迄玆曠年八祀悠悠我思非爾焉在昔並垂髮今也將老銜哀茹戚契濶充飽嗟我人斯胡防之早

天步多艱性命難誓常懼隕斃孤魂殊裔存不阜物沒不增壤生若朝風死猶絕景視彼浮游方之僑客眷此黃廬譬之斃宅匪身是亮會伊惜其惜伊何言紆其思其思伊何悲彼曠載

出車戒塗言告言歸蓐食驚駕夙興宵馳蒙雨之陰炤月之輝陸陵峻岅川越洪漪爰屆爰止步彼髙堂失爾羽邁良願中荒我心永懷匪悅匪康

昔我斯逝兄弟孔仁今我來思或雕或疚昔我斯逝族有餘榮今我來思堂有哀聲我行其道鞠爲茂艸我履其房物存人亡拊膺涕泣血淚彷徨

企佇朔路言送爾歸心存言宴日想容輝廹彼窀穸載驅東路繼其桑梓肆力丘墓婉兮孌兮興懷罔極眷言顧之使我心惻

贈潘尼【廣文選作贈潘嶽】

水會於海云翔於天道之所混孰後孰先及子𨿽殊同升太捨彼冕襲此云冠遺情市朝永志丘園靜猶幽谷動若揮蘭

答潘尼【集作答潘嶽】

於穆同心如瓊如林我東日䢐來餞其琛彼羙潘生實綜我心探我玉懷疇爾惠音

贈馮文羆【以下五言】

昔與二三子遊息承華南拊翼同枝條翻飛各異尋茍無淩風翮徘徊守故林慷慨誰爲感願言懷所欽發軫淸洛汭驅馬大河陰佇立望朔塗悠悠迥且深分索古所悲志士多苦心悲情臨川結苦言隨風吟愧無雜佩贈良訊代兼金夫子茂逺猷欵誠寄恵音

於承明作與弟士龍

牽世嬰時网駕言逺䢐徵飲餞豈異族親戚弟與兄婉孌居人思紆郁遊子情明發遺安寐晤言涕交纓分途長林側揮袂萬始亭佇眄要遐景傾耳玩餘聲南歸憇永安北邁頓承明永安有昨軌承明子棄予俯仰悲林薄慷慨含辛楚懷往歡絕端悼來憂成緒感別慘舒翮思歸樂遵渚

贈弟士龍

行矣怨路長惄焉傷別促指途悲有餘臨觴歡不足我若西流水子爲東峙嶽慷慨逝言感徘徊居情育安得攜手俱契濶成騑服

贈尙書郎顧彥先二首

大火貞朱光積陽熙自南望舒離金虎屏翳吐重陰淒風迕時序苦雨遂成霖朝遊忘輕羽夕息憶重衾感物百憂生纏綿自相尋與子隔蕭墻蕭墻阻且深形影曠不接所托聲與音音聲日夜濶何用慰吾心

朝遊遊層城夕息旋直廬迅雷中宵激驚電光夜舒云拖朱閣振風薄綺疏丰注溢修霤潢潦階除停陰結不解通衢化爲渠沈稼湮梁潁流民溯荊徐眷言懷桑梓無乃將爲魚

贈顧交趾公貞

顧侯體明徳淸風肅巳邁發迹翼藩後攺授撫南裔伐鼓五嶺表揚旌萬里外逺績不辭小立徳不在大髙山安足淩巨海猶縈帶惆悵瞻飛駕引領望歸斾

答張士然

潔身躋祕閣祕閣峻且終朝理文案薄暮不遑眠【善作瞑】駕言巡明祀致敬在祈年逍遙春王圃【五臣作囿】躑躅千畆田廻渠繞曲陌通波扶直阡嘉谷垂重穎芳樹發華顚余固水鄕士總轡臨淸淵戚戚多逺念行行遂成篇

贈從兄車騎

孤獸思故藪離鳥悲舊林翩翩遊宦子辛苦誰爲心髣髴谷水陽婉孌昆山陰營魄懷玆土精爽若飛沈寤寐靡安豫願言思所欽感彼歸途艱使我怨慕深安得忘憂艸言樹背與襟斯言豈虛作思鳥有悲音

爲顧彥先贈婦二首

辭家逺行遊悠悠三千里京洛多風塵素衣化爲緇修身悼憂苦感念同懷子隆思亂心曲沈歡滯不起歡沈難克興心亂誰爲理願假歸鴻翼翻飛防江泛

東南有思婦長嘆充幽闥借問嘆何爲佳人眇天末遊宦久不歸山川修且濶形影參商乖音息曠不達離合非有常譬彼弦與筈願保金石軀慰妾長饑渴

爲陸思逺婦作

二合兆嘉偶女子禮有行潔己入徳門終逺母與兄如何耽時寵防宦忘歸寕𨿽爲三載婦顧景媿虛名嵗暮饒悲風洞房涼且淸拊枕循薄質非君誰見榮離君多悲心寤寐勞【集作動】人情敢忘桃李陋側想瑤與瓊

爲周夫人贈車騎【外編作陸云者非】

碎碎織細練爲君作繻君行豈有顧憶君是妾夫昔者得君書聞君在髙平今時得君書聞君在京城京城華麗所璀璨多異人男兒多逺志豈知妾念君昔者與君別嵗律薄將暮日月一何速素秋墜堪露堪露何冉冉思君嵗隨晚對食不能飡臨觴不能飯

祖道畢雍孫劉邊仲潘正叔

皇儲延髦俊多士出幽遐適值【一作遂】時來運與子遊承華執笏崇賢內振纓層城阿畢劉贊文武潘生蒞邦家感別懷逺人願言嘆以嗟

赴洛二首

希世無髙符營道無烈心靖端肅有命假檝越江潭親友贈予邁揮淚廣川陰撫膺解攜手永嘆結遺音無迹有所匿寂寞聲必沈肆目眇不及緬然若雙潛南望泣渚北邁渉長林谷風拂修薄油云翳髙岑亹亹孤獸騁嚶嚶思鳥吟感物戀堂室離思一何深佇立慨我嘆寤寐涕盈衿惜無懷歸志辛苦誰爲心

羇旅逺遊宦托身承華側撫劍遵銅輦振纓盡祗肅嵗月一何易寒暑忽已革載離多悲心感物情淒惻慷慨遺安豫【五臣作念】永嘆廢寢【善作餐】食思樂樂難誘曰歸歸未克憂苦欲何爲纏綿胸與臆仰瞻淩霄鳥羨爾歸飛翼

赴洛道中作二首

總轡登長路嗚咽辭宻親借問子何之世网嬰我身永嘆遵北渚遺思結南津行行遂已逺野途曠無人山澤紛紆余林薄杳阡眠虎嘯深谷底雞鳴髙樹巓哀風中夜流孤獸更我前悲情觸物感沈思郁纏綿佇立望故鄕顧影淒自憐

逺遊越山川山川修且廣振防陟崇丘安轡遵平莽夕息抱影寐朝䢐銜思往頓轡倚髙巖側聽悲風響淸露墜素輝明月一何朗撫枕不能寐振衣獨長想

吳王郎中時從梁陳作

在昔蒙嘉運矯迹入崇賢假翼鳴鳳條濯足升龍淵冕無醜士冶服使我妍輕劍拂鞶厲【五臣作礪】長纓麗且鮮誰謂伏事淺契濶逾三年薄言肅後命攺服就藩臣夙駕尋淸軌逺遊越梁陳感物多逺念慷慨懷古人

擬行行重行行

悠悠行邁逺戚戚憂思深此思亦何思思君徽與音音徽日夜離緬邈若飛沈王鮪懷河岫晨風思北林遊子眇天末還【五臣作逺】期不可尋驚飈褰反信歸云難寄音佇立想萬里沈憂萃我心攬衣有餘帶循形不盈衿去去遺情累安處撫淸琴

擬今日良宴防

閒夜命懽友置酒迎風館齊僮梁甫吟秦娥張女彈哀音繞棟宇遺響入云漢四座咸同志羽觴不可算髙談一何綺蔚若朝霞爛人生無幾何爲樂常苦宴譬彼伺晨鳥揚聲當及旦曷爲恆憂苦守此貧與賤

擬迢迢牽牛星

昭昭淸漢輝粲粲光天步牽牛西北廻織女東南顧華容一何冶揮手如振素怨彼河無梁悲此年嵗暮跂彼無良緣晥焉不得度引領望大川雙涕如霑露

擬渉江采芙蓉

上山采瓊蕊窮谷饒芳蘭采采不盈掬悠悠懷所歡故鄕一何曠山川阻且難沈思鐘萬里躑躅獨吟嘆

擬靑靑河畔艸

靡靡江蘺艸熠熠【一作熠燿】生河側皎皎彼姝女阿那當軒織粲粲妖容姿灼灼羙顏色良人遊不歸偏棲獨只翼空房來悲風中夜起嘆息

擬明月何皎皎

安寢北堂上明月入我牖照之有餘輝攬之不盈手涼風繞曲房寒蟬鳴髙栁踟躕感節物我行永巳久遊宦會無成離思難常守

擬蘭若生朝陽

嘉樹生朝陽凝霜封其條執心守時信嵗寒終不雕美人何其曠灼灼在雲霄隆想彌年月長嘯入飛飈引領望天末譬彼向陽翹

擬靑靑陵上柏

冉冉髙陵蘋習習隨風翰人生當幾時譬彼濁水瀾戚戚多滯念置酒宴所歡方駕振飛轡逺遊入長安名都一何綺城闕郁盤桓飛閣纓虹帶層臺冒云冠髙門羅北闕甲第椒與蘭俠客控絕景都人驂玉軒遨遊放情願慷慨爲誰嘆

擬東城一何髙【古詩曰東城髙且長】

西山何其峻層曲郁崔嵬零露彌天墜蕙葉憑林衰寒暑相因襲時逝忽如頽三閭結飛轡大耋嗟落暉曷爲牽世務中心若有違京洛多妖麗玉顏侔瓊防閒夜撫鳴琴恵音淸且悲長歌赴促節哀響逐髙徽一唱萬夫嘆再唱梁塵飛思爲河曲鳥雙遊灃水湄

擬西北有髙樓

髙樓一何峻迢迢【善作苕苕】峻而安綺窓出塵防飛陛躡雲端佳人撫琴瑟手淸且閒芳气隨風結哀響馥若蘭玉容誰能【五臣作得】顧傾城在一彈佇立望日昃躑躅再三嘆不怨佇立久但願歌者歡思駕歸鴻羽比翼雙飛翰

擬庭中有奇樹

歡友蘭時往迢迢匿音徽虞淵引絕景四節逝若飛芳艸久已茂佳人竟不歸躑躅遵林渚恵風入我懷感物戀所歡采此欲貽誰

擬明月皎夜光

嵗暮涼風發昊天肅明明招搖西北指天漢東南傾朗月照閒房蟋蟀吟戶庭翻翻歸鴈集嘒嘒寒蟬鳴疇昔同宴友翰飛戾髙防服美攺聲聽居愉遺舊情織女無機杼大梁不架楹

招隱詩

明發心不夷振衣聊躑躅躑躅欲安之幽人在浚谷朝采南澗藻夕息西山足輕條象云搆宻葉承翠幄激楚佇蘭林回房薄秀木山澑何泠泠飛泉潄鳴玉哀音附【附音拊】靈波頽響赴曽曲至樂非有假安事澆淳朴冨貴茍難圖稅駕從所欲

遨遊出西城

遨遊出西城按轡循都邑逝物隨節攺時風肅且熠遷化有常然盛衰自相襲靡靡年時攺冉冉老已及行矣勉良圖使爾修名立

園葵詩二首

種葵北園中葵生郁萋萋朝榮東北傾夕穎西南晞零露垂鮮澤朗月耀其輝時逝柔風戢嵗暮商猋飛曽云無溫液嚴霜有凝威幸蒙髙墉徳景防素蕤丰條並春盛落葉後秋衰慶彼晚雕福忘此孤生悲

翩翩晚雕葵孤生寄北蕃被蒙覆露恵防軀後時殘庇足周一智生理各萬端不若聞道易但傷知命難

贈波丘令馮文羆【以下闕文】

夙駕出東城送子臨江曲密席接同志羽觴飛酃淥登樓望峻陂時逝一何速

贈顧彥先

淸夜不能寐悲風入我軒立影對孤軀哀聲應苦言

贈紀士

瓊瓌俟丰價窈窕不自鬻有羙蛾眉子恵音淸且淑修姱協姝麗華顏婉如玉

贈潘正叔

過蒙時來運與爾遊承華執笏崇賢內振纓曽城阿

招隠二首

駕言尋飛遁山路郁盤桓芳蘭振蕙葉玉泉湧微瀾嘉卉獻時服靈術進朝飡

尋山求逸民穹谷幽且遐淸泉蕩玉渚文魚躍中波

屍鄕亭【詩彚作顏之推者非】

東遊觀鞏洛逍遙丘墓間秋艸漫長柯寒水入雲煙發軫有夙宴息駕無愚賢

三月三日

遲遲暮春日天气柔且佳元吉隆初巳濯穢遊黃河

春詠【亦見鮑明逺集】

節運同可悲莫若春气甚和風未及燠遺涼淸且凜

詠老

軟顏收紅蘂鬢吐素華冉冉逝將老咄咄柰老何

古詩紀卷三十五

欽定四庫全書

古詩紀卷三十六

明馮惟訥撰

晉第六

陸云【字士龍少與兄機齊名吳平入洛刺史周浚召爲從事公府掾太子舍人出補浚儀令後拜吳王晏郎中令成都王穎表爲淸河內史屢以正言忤旨機敗並爲穎所害】

大將軍宴會被命作詩【六章】

皇皇帝祜誕隆駿命四祖正家天祿保【一作安】定叡哲惟晉世有明聖如彼日月萬景攸正

巍巍明聖道隆自天則明分爽觀象洞陵【五臣作浚】風葉極【一作紀】絕輝照淵肅雍往播福祿來臻

在昔姦臣稱亂紫防神風潛駭有赫玆威靈旗樹斾如電斯揮致天之屆於河之沂有命再集皇輿凱歸頽綱旣振品物咸秩神道見素遺華反質辰晷重光協風應律函夏無塵海外有謐

芒芒宇宙天地交泰王在華堂式宴嘉會暉峻朗翠云崇藹冕弁振纓藻服【五臣作火】垂帶

祁祁臣僚有來雍雍薄言載考承顏下風俯覿嘉客仰瞻玉容施已惟約於禮斯丰天錫難老如嶽之崇徵西大將軍京陵王公會射堂皇太子見命作此詩【六章】

芒芒太極化煙熅頽形成器淩象垂文大鈞造物庶類羣分先識經始實綜彞倫

惟嶽隆周生甫及申天鑑在晉祚之降神邈矣遐風茂徳有鄰永言配命惟晉之鎭

厥鎭伊何實干心膂文教內輔武功外禦淮方未靖帝曰攸序公於出徵奄有南浦

南海旣賔爰戢干戈桃林釋駕天馬婆娑象齒南金來格皇家絕音協徽宇宙告和

綱峻極天罔旣紘文武方升允玆兼峩峩髙夏有肅其涼公侯戾止騄驥龍驤善問如林在會鏘鏘祝融禦節火正緝熙凱風徘徊萬物欣時秩秩初筵薄言在玆嘉福介祜萬壽無期

太尉王公以九錫命大將軍讓公將還京邑祖餞贈此詩【六章】

烈文辟公時惟哲王闡縱絕期平顯幽光內實愼徽緝熙有臧出糺方慝間督不揚髙山峻極天造芒芒天子念功大典光備肅肅王命宰臣蒞事穆矣淵讓遺功遂志思我逺猷徽音孰嗣

後命旣靈王人反斾興言出祖飲餞於邁旍旐泱泱軺軒藹藹和風弭塵淸暉暎蓋

思樂中陵言觀其川公王戾止有車轔轔伊誰云饗我有嘉賔羽觴舉酬酢爾徵人

悠悠徵人四牡騑騑發軫北京振策紫防昔乃云來春林方輝嵗亦暮止之子言歸道塗興戀伏載稱徽聖澤旣渥嘉會愔愔庭旅鐘鼔堂有瑟琴飛轡淸暉扶桑移防視景秪慕揮袂沾襟孌彼同棲悲爾異林我有旨酒以歌以吟

大安二年夏四月大將軍出祖王羊二公於城南堂皇被命作此詩【六章】

時文惟晉天柞有祥聖宰作弼受言旣臧有赫斯庸勳格昊蒼景物臺暉棟隆玉堂

惟常思庸大興光廸聖敬逺躋神道邈思媚三靈誕膺天篤嘉命旣辱王人言告

翼翼王人言告惟慕公輿駕言乃眷斯顧華旂飛藻鳴鸞振路騑騑四牡噓天載步

我有髙夏如雲斯薈雕軒戾止薄言嘉防問誰在宴惟俊惟乂丰爼殷薦獻酬交泰

攸攸昊天南正興言朱明有曄萬葉翠繁昌云垂天凱風熙顏王臣在此貽宴於懽

懸象西頽虞淵納景嘉樂未晞嚴駕已整行矣徵人身乖路永飛驂顧懷華蟬引領遺思北京結轡臺省

從事中郎張彥明爲中護軍【六章】

思文有聖叡哲配天功濟生黎道合上休命發揮有集惟賢哲彼寤宿澄此在淵

濟濟多士實播令聞王曰欽哉余嘉乃勳徽音孔碩恵爾風雲穆此芳烈肇揚淸芬

肅肅庶僚袨服寵暉肇被桃虫假翼翻飛出撫邦家入翔紫防有命旣集願言永違

思樂華堂云構崇基公王有酒薄言饗之景曜徽芒芳風詠時宴爾賔儐具樂於玆

亹亹我王丰恩允臧我客戾止飲酒公堂自彼下僚聿來有光悲矣永言指途逝將形違殿闥景附華房開國承家勿用小人今我聖宰實蕃斯仁淩淵龍躍披林鳳振正直旣好嘉禮式陳振我逺徳歸於時民

贈汲郡太守【八章】

奚世都爲汲郡太守客將之官大將軍崇賢之徳旣逺而厚下之恩又隆非此離析有感聖皇旣蒙引見又宴於後園感鹿鳴之宴樂詠魚藻之凱歌而作是詩

於穆皇晉豪彥實蕃天网振維有聖貞觀鳴鳥在林良駿卽閒萃彼俊乂時亮庶官

抑抑奚生天篤其淳芳穎蘭揮瓊光玉振沈機照物妙思考神思我善問觀徳古人

善問伊何恵音孔韶肇允衡門翻飛宰朝肅雍芳林芬響淩霄穆矣和風育爾淸休

亦旣有試出宰邦家之子於行民固謳歌風澄俗儉化靜世波芒芒旣庶且樂於和

我有好爵旣成爾服入贊崇華遂登帷幄時文聖宰天祚方谷朔風徽止鴻漸云嶽

悠悠斯民三代宜道我求明徳惟奚攸考緝熙暉章天祿來保恵心無兢丰化有造

樂只君子茂徳攸綏嗟我懷人式是言歸聿言來集如翼斯揮日予不恵照爾淸暉

職思旣殊亦各有司念我同僚悲爾異事之子之逺悠悠我思𨿽無贈之歌以言志

贈顧驃騎二首

有皇【八章並引】

有皇羙祈陽也祈陽秉文之士駿發其聲故能明照有吳入顯乎晉國人羙之故作是詩焉

有皇大晉時文憲章規天有光矩地無疆神篤斯祜本顯克昌載生之雋實惟祈陽哲問宣猷考茂其相於鑠祈陽誕鐘天篤淸輝龍見猷淵嘿沈機響駭幽神廣覿和以同人歸物時育有大惡盈謙以自牧思我懿範萬民來服

吳未防師天秩有庸淵哉若人弱冠休風俯翼黃門以徳來忠端秀蕃後正色儲宮徽音鑠穎邈矣遐蹤皇維南終舊邦匪歆委弁釋位如龍之潛考槃窮谷假樂丰林子𨿽蔵器鐘鼓有音恵風往敬慶問來尋濟濟元公相惟天子明明辟王思隆多士帝曰欽哉有命集止我咨四方令問在爾以朕大賚乃膺嘉祉聿來胥步觀國之紀

惟皇建極緝熙淸曜我有畯民明徳來照大觀在上王假有廟顯允顧生金聲玉振之子於升利見大人龍輝絕迹有肅淸塵

淸塵旣彰朝虛好爵敬子侯度愼徽百辟予聞有命徳禮不易嗟我懷人瞻言永錫丰祐束法惟子之績遵汶渉泗言告同徵勁風宵烈湛露朝零云垂藹下泉冽淸泠哀哉行人感物傷情從子亰邑言觀厥成天保祚徳式谷以寧

思文【八章】

思文羙祁陽也祁陽能明其徳刑於寡妻以至於家邦無思不服亦賴賢妃貞女以成其內敎故作是詩焉

思文祁陽祁陽克峻天錫純嘏宣玆義問徳音旣烈海外有奮旣奮斯音祗敬厥徳昭治其家覃及邦國永肇儀刑俾民惟則

文王在上太姒思齊魯侯克昌亦賴令妻鑑神有顧蘋蘩在斯祁陽載天作之伉儷

在虞之冑實惟有姚穎艶玉秀華茂桃夭居顯祗明在靈格幽淸塵熠爍淑心綢繆爰及祁陽惟徳之周其徳伊何和貞防告師民履素言謀慮度鐘鼓思樂靖端夙效考休攸嬪來嫁於顧

羔羊執贄玉帛有輝百兩集止之子於歸宗姻風從娣侄云回祁陽顧之煥其盈闈

旣曰歸止式揚好音言觀河洲有集於林思樂葛藟薄采其蕈疾彼攸遂乃孚恵心

恵心旣孚有恪中饋惇此眾斯永錫嗣類載延窈窕用和寤寐神之聴之祚來爾

昔周之隆有任有姒內刑聖教外崇多士今我淑人實亮君子亹亹翼翼亦繼斯祉宜爾子孫福祿盈止

贈鄱陽府君張仲膺【五章】

神林何有奇華妙實皇朝如何窮文極質斌斌君子升堂入室太上有曜子誕其輝知機日難子達其防入輔幃幄出禦千里滔滔江漢南國之紀

謁帝東堂剖符南徵天子命我車服以榮何以潤之徳被蒼生何以濟之威振羣城卻愚以化崇賢以仁鳳舒其翮龍濯其鱗憶彼荒藪莫敢不賔𨿽云舊邦其命維新

卞和南金終始一色顯允君子窮達一徳仁厲道物究其極古賢受爵循墻防恭今哲居貴履盈如衝接新以化愛舊以丰隆此嚶鳴惇彼谷風

忠至寵加孝至榮集內崇南芬外淸名邑煒煒棠棣夐增其華猗猗桑梓厥耀孔多被繡晝行昔人攸羨階雲飛藻孰與同粲

人道伊何難合易離會如升峻別如順淇嗟我懷人曷云其來貢言執手涕旣隕之

贈顧彥先【五章】

黃挺秀誕受至眞行該其髙徳備其新光瑩之偉隋卞同騰都之駿龍鳳合塵

皇皇明哲應期繼聲華映殊域實鎭天庭入輔出輔幹幹靡寧夏發涼臺我雨我暑冬違邦族風霜是處嗟彼獨宿誰與晤語飄颻艱辛非禹孰舉言念君子悵惟心楚

悠悠山川驍驍徵遐陟升嶣嶤降渉洪波言無不利乘崄而嘉人懷思慮我保其和

邂逅相遇良願乃從不逢知己誰濟予躬莫攀莫附媿我髙風時過年邁晻冉桑楡晞光賴潤亦在斯須假我夷塗頓不忘驅汜予津川桴不失浮無愛餘輝遂暗東嵎

幽幽東嵎戀彼西歸瞻儀情感聆音心悲之子於邁夙夜京畿王事多難仲焉徘徊

答顧秀才【五章】

芒芒上有物有則厥初造命立我藝則爰玆族類有覺先識斯文未防誕育明徳

允矣顧生載靈之和沈根芳沼濯秀蘭波淵翹戢頴景茂淩華惟是徳心是用閒邪

徳心伊何行歸於周希髙仰峻企逺懷悠匪願在明靡倦斯幽凡我同朋瞻言淸休

愼終於逺俾民歸厚言若有行及予攜手何以卹我其仁孔有心之云愛隆敬其久

旣邁斯仁亦廸玆文藻不雕朴華不變淳有斐君子如珪如璠仰欽徳類依懷恵詮式揚好問邦家於宣

答大將軍祭酒顧令文【五章】

惟林有鸞惟淵有螭顯允明徳實邦之基先後陟降子配於玆遵彼玉堂受言遘之

中原有軌世鮮克蹈先民有懷子探其妙心猶水鑑函景內照名若振炎攄光外耀

相彼水鑑民胥攸臨矧曰明徳人誰弗欽寫我朶頥卽爾澄心義隆自古好邈在今

大人有作興雲自天之子於升亦躍於淵景曵淸霄響發鳴義問集淑風載鮮

企予朔都非子孰念豈無弱翰才不克贍恵音聿來瓊華玉艶無徳不報念辭惟忝

答吳王上將顧處防【九章】

邈矣大昧造化明明物以曲全人以直生類聚百族羣分萬形貟淵挺隋方川吐瓊

藹藹洪族天祿攸蕃神綏厥本道裕其源條有丰葉波無輟瀾烈風時播芳響世繁

曰繁曰頥載徳於玆克文克敏乃恵乃慈遵彼洪流薄言詠之好是神契聊與之期

仁勇同宅文武相紛王謂禦事誰撫上軍於時翻飛虎嘯江濆式遏不虞俾也無塵

三代旣逺直道垂音非齒焉尙非徳孰欽鑽仰自古鮮曰在今匪惟形交殷薦其心

心以殷薦分以道成祗服恵顧疇此深情亦有芳訊薄載其誠豈無春暉玆焉可榮

大道易聞崇軌難襲孰云匪衍咎尢集敢謝不佞棲山自戢臨篇焉愧徳輶辭輯

翩彼日月逝猶駭電朝華未厭夕風已扇詩亦有悲無幾相見懷徳嘆心於焉東眷

平津晚貢貢公後徴陟彼玉階黃髮來升靈卉三秀芳艸秋興惟頥淸神福祿是膺

贈顧尙書

五嶽降神四瀆炳靈兩儀鈞陶參和大成兆光人倫誕育至英於顯尙書實惟我兄行成世則才爲時生體道旣大徳允明厥依何靡曠不遵厥明伊何靡妙不研無索炤灼有求幽細防不錯毫芒以陳積簣爲山納流成淵扶翹布華養物作春所肅以禮所潤以仁宣質防行曜文入采堅不可鑽淸如凝水方迹迎朖蹈齊闕裏晞聖而惟亦顧之子彼棄芝英玩此蘭茝異世同芳其馥不已我蘭旣馥我風載淸能芬南嶽運芳北徵子有其徳人求其馨逝此陋巷薰彼紫庭厥音不已鼓鐘有聲聞天之聰譬之鵠鳴天聰旣招我寔惟彰乘風之鳳眷言朝陽披云藻綉來此舊鄕謙光自抑厥輝愈揚麗容魋翕孔好已張旣照平林具我華英華英巳曜餘光難延會淺別速哀以紹欣追曠同塗暫和笑言殊音合奏曲異響連絕我懽條統我思因根分來在愛感往思我非形景有處有遊載離載防且懽且憂感彼逺曠此延娛樂奏聲哀言發涕流惟願我子徳與福俱亦天之祐亦我之私

答兄平原

伊我世族太極降精昔在上代軒虞篤生厥生伊何流祚萬齡南嶽有神乃降厥靈誕鐘祖考徹玆神明運步玉衡仰和太淸賔禦四門旁穆紫庭紫庭旣穆威聲爰振厥振伊何播化殊鄰淸風攸被率土歸仁彤弧所彎萬里無塵功昭王府帝庸厥勳黃鉞授徵錫命頻繁闞如虣虎肅玆三軍光若辰跱亮彼公門仍世上司芳流慶純云和所產爰育二昆誕丰岐嶷夙邁令聞令聞伊何休音允臧先公克搆乃崇斯堂耀穎上京發迹扶桑戎車山徵時惟鷹揚旣昭勳庸克邁天子命我鎭弼於外在作扞城以表南裔降災匪蠲景命顚沛惟我賢昆天姿秀生含奇播殊明徳惟馨太陽散气乃稟厥和山川垂度爰則厥遐厥遐伊何惟光惟大惟大伊何如岱如渭恢此廣淵廓彼洪懿道惇徳淵哉爲器統我先基弱冠慷慨將祖業實崇奕世咨予頑防蕞爾弱才沈耀渚挹庇云淇陶化靡移固陋於玆瞻仰洪範實忝先基巍巍先基重規累構赫赫重光遐風激鷲昔我先公爰造斯猷今我六蔽匪崇克扶悠悠大道載邈載遐洋洋淵源如海如河昔我先公斯綱斯紀今我末嗣乃傾乃圯世業之頽自予小子仰愧靈丘銜憂沒齒憂懷惟何顧景惟塵峩峩髙蹤眇眇辰明徳繼體莫非哲人今我頑鄙規範靡遵仍世載徳荒之子身莫峻匪嶽有峻斯登莫髙匪云有髙斯淩矧我成基匪克階升黃長阪載寐載興豈敢憚行哀此負乘芒芒髙山自予頽之濟濟徳義匪予懷之終銜永負於其媿而昔予言曠汜舟東川銜憂告辭揮淚海濵羲陽趣駕炎華電徵自我不見邈哉八齡悠思迥望寤言通靈昔我往矣辰在東嵎今我於玆日薄桑楡銜艱遘湣困瘁殷憂哀矣我世匪蒙靈休開元迄玆震興疊防弱風隠駭海水羣飛王旅南徵闡耀靈威予昆乃播爰集朔土載離永久其毒太苦上帝休命駕言其歸多我遘湣振蕩朔垂羈系殊俗初願用違嚴駕東徵肅邁林野夕秣乘馬朝整僕旅矯矯乘馬載驅載馳漫漫長路或降或階晨風夙零朝不皇饑傾景儵墜夕不存罷𨿽有丰艸匪釋奔駟𨿽有重陰匪遑遐寐煢煢僕夫悠悠遄徵經彼喬木有鳥嚶鳴防物識儕矧伊有情樂玆棠棣實懽友生旣至旣覲滯思曠年曠年殊域覲未浹辰恨其永懷憂心孔艱天地永久命也難長生民忽霍曷去其常我之旣存靡績靡紀乾坤難並寂焉其巳生若電激沒若川徵存愧松柏逝慚生靈匪性命寔悼徒生茍克析薪豈憚防防瞻企皇極徼福上天冀我友生要期永年昔我先公邦國攸興今我家道綿綿莫承昔我昆弟如鸞如龍今我友生凋俊墜雄家哲永䢐世業長終華堂傾構廣宅頽墉髙門降衡修庭樹蓬感物悲懷愴矣其傷惇仁泛愛錫予好音晞光懷寶煥若南金披華玩藻曄若翰林詠彼淸聲被之瑟琴味此殊響慰之予心懿忘鄙命之反覆敢投桃李以報寶【一作珠】玉冀憑光蓋編諸末錄

古詩紀卷三十六

欽定四庫全書

古詩紀卷三十七

明馮惟訥撰

晉第七

陸云【二】

贈鄭曼季四首

谷風【五章】

谷風懷思也君子在野愛而不見故作是詩言其懷思之也

習習谷風扇此暮春澤墜潤靈爽煙熅髙山熾景喬木興繁蘭波淸躍芳滸增涼感物興想念我懷人習習谷風載穆其音流瑩鼔物淸塵拂林霖雨嘉播有渰淒陰歸鴻逝矣鳥來吟嗟我懷人其居樂潛明發有想如結予心

習習谷風以溫以涼黃交泰品物含章潛介淵躍鳥云翔嗟我懷人在津之梁明發有思淩波褰裳習習谷風其集惟髙嗟我懷人於焉逍遙鸞棲髙岡耳想云韶拊翼墜夕和鳴興朝我之思之言懷其休習習谷風其音孔嘉所謂伊人在谷之阿虎質山嘯龍輝淵蟠維南有箕匪休其和有捄斯畢俾爾滂沱懿厥河漢惟彼太華明發有懷我勞如何

鳴鶴【四章】

鳴鶴美君子也太平之世君子猶有退而窮居者樂天知命無憂無欲碩人之考槃傷有徳之遺世故作是詩也

鳴鶴在陰戢其左翼肅雍和鳴在川之側假樂君子祚爾明徳思樂重虛歸於其極嗟我懷人惟馨黍稷鳴鶴在陰其鳴喈喈垂翼蘭沼濯淸芳池假樂君子其茂猗猗底之瑰寶有餐瓊瓌乃振褧裳襲爾好衣嗟我懷人啟襟以晞

鳴鶴在陰其儀藹藹謂天蓋髙和音於邁假樂君子篤膺俊乂穆風潛烈興雲戢薈徳茂當年時衍嘉會安得鞶藻攺爾縞帶嗟我懷人心焉忼愾

鳴鶴在陰載好其聲漸陸儀羽遵渚回涇假樂君子祚之篤生徳耀有穆如瑤如瓊安得風防深濯髴滅景遺雲雨爾在北防嗟我懷人惟用傷情

南衡【五章】

南衡美君子也言君子遁世不悶以徳存身作者思其以徳來仕又願言就之宿感白駒之義而作是詩焉

南衡惟嶽峻極昊蒼瞻彼江湘惟水泱泱淸和有合俊乂以臧天保定爾茂以瓊光景秀蒙泛穎逸扶桑我之懷矣休音峻揚

穆穆休音有來爾雍沈波湧奧淵芳馥風傃虛養恬照日遺蹤考槃遵渚思樂潛龍我之懷矣防爾華宮和璧在山荊林玉潤之子於潛淸輝逺振克稱輶徳作寶有晉和聲在林羽儀未變我之懷矣有客來信風雲有作應通山淵淸琴啟彈宮商乘弦類族知感有命自天夷叔希世猶謂比肩矧我與子姤防斯年我之懷矣在彼北林北林何有於煥斯文瓊瑰非寶尺牘成珍丰華非妙得意惟神河魴登爼遺答淸川

髙岡【四章】

瞻彼髙岡有猗其桐允也君子實寶南江貟規啟俗沈矩履方泳此明流淸瀾川通陟彼衡林味其回芳馥馥回芳綢繆中原祁祁庶類薄采其芬棲遲泌丘容與衡門聲播東汜響溢南云

穆穆閶闔南端啟籥庶明以庸帝聴式闕有鳳於潛在林棲翮非予之柞孰與好爵

幽居玩物顧景自頥發憤潛惟防佛有思予美忘此終然胥來企予與言惟用作詩

答孫顯世【十章】

邈矣上祖垂休萬葉廣問被崇軌峻躡髙山克荒大川利渉繁藹惟祜風連云接

大人有作二後利見九功敷奏七徳殷薦鼎實重芳勞烈再扇奕世道天祿來宴

道振古祚未替今如彼在川亦有浮沈大韶旣素響非我音豈曰荒止塗弗克尋

昌風攺物丰水易瀾百川總紀四海合源在彼焉取聿來莫觀曽是褊心敢忘丘園

員暉偏照澤謬盈發彼承華頓此增城紀景靈云倦遊紫庭匪曰能知實忝長纓

煥矣金虎襲我皇猷孰云匪仰媿蒼流往蹇來反弭迹一丘孌彼東朝言卽爾謀

振振孫子洪族之紀志擬龍潛徳配麟趾引服朗節克明峻軌遵彼中臯於穆不已

於穆不巳大都是階之子於命民膺如隤厚徳時邁協風允諧恵此海湄俾也可懷

乃眷丘林樂哉河曲解紱披褐投印懷玉遺情春臺托防寒木言念伊人溫其在谷

道俟人行辭以義輯和容過表余未云執恵音播淸風駿集懷徳形憮臨篇景立

失題【八章】

悠悠懸象昭回太素淸濁疊興升降啟度遺和旣爽季春告暮朱明來思靑陽受煦

日徵月盈天道變通太初陶物造化爲功四月惟夏南徵觀方凱風有集飄颻南窓思樂萬物觀異知同有渰萋萋甘雨未播黍稷方華中田多稼庭槐振藻園桃阿那薄言觀物在堂知化

蓬戶惟情玩物一室明發有懷念昔先哲通夢幽人彷佛遺烈淸暉在天孰與永日

乃啟遺籍思予大觀幽居傲物顧景怡顏況惟解舞衡門重關思媚古人有懷良盤沈曦含輝芳烈如蘭厥初生民有物有類自古有稱大寶以位徵徒式好俊奔攸遂啟予有聞誨爾逹貴

逹貴伊何天爵無榮渾淪大昧混其濁淸毀方遁象遺頑履貞道實蔵器景以昭形

芒芒陋世奚兢奚錯牧彼紛華委之沖漠漂志垂天矯心馮閣通好荘聃儀刑有作安得逹人顧予命薄

同前【六章】

思樂芳林言采其菊衡薄遵塗中原有菽登彼修巒在林寤宿彷佛佳人淸顏如玉

予美亡此誰爲適道容與俟之髮方皓躑躅山阿玩此芳艸願飡其穎庶以遺老

亹亹嘉時飄忽棄予有瞻逝深永嘆潛滸登願扶桑仰結飛晷伊人匪存遺芳孰與

精气爲物或降或升䢐落攸往神奇有登死生爲徒存亡曷勝謂予不信遺籍有徴

閒居外物靜言樂幽繩樞增結甕牖綢繆和神當春淸節爲秋天地則爾戶庭已悠

嗟我懷人悠悠其潛念昔先烈有懷所欽駭情玩世堂允南金瓊輝邈矣誰適爲心明發興言忼慨芳林

同前

美哉良友稟徳坤靈明照逺鑑幽防研精超迹皇英質如瑤瓊贈我翰林示我丹誠道同契合體異心並自頃西䢐合於五樓遲想歡憮觀我良疇亦旣至止願言莫由室邇人鬲中情則憂抱恨東遊神往形畱何以合忍寄之此詩何以寫思記之斯辭我心愛矣歌以贈之無祕爾音不我是貽

同前

有美一人芳問芬葩嗟我欽羨夢想光華亦旣至止上下欣嘉徳馥秋蘭容茂春羅淑似令娣惟予陋何𨿽有良友杇木難加愛樂朋規贈以斯歌皆能載之其美孔多嗟痛薄祜並罹哀苦堂構旣崩過庭莫覩我悴西鄰子沈東土契濶艱辛誰與晤語身滯情往神遊影處發夢宵寐以慰延佇

答兄平原【以下五言】

悠悠塗可極別促怨會長銜思【善作恩】戀行邁興言在臨觴南津有絕濟北渚無河梁神往同逝感形畱悲參商衡軌若殊迹牽牛非服箱

答張士然

行邁越長川飄颻冒風塵通波激枉渚悲風薄丘榛修路無窮迹井邑自相循百城各異俗千室非良鄰歡舊難假合風土豈虛親感念桑梓域髣髴眼中人靡靡日夜逺眷眷懷苦辛

爲顧彥先贈婦往返四首

我在三川陽子居五湖陰山海一何曠譬彼飛與沈目想淸慧姿耳存淑媚音獨寐多逺念寤言撫空衿彼美同懷子非爾誰爲心

悠悠君行邁煢煢妾獨止山河安可逾永路隔萬里京室多妖冶粲粲都人子雅步擢纎腰巧言發皓齒佳麗良可美衰賤焉足紀逺蒙眷顧言銜恩非望始

翩翩飛蓬徵鬱鬱寒水縈遊止固殊性浮沈豈一情隆愛結在昔信誓貫三靈秉心金石固豈從時俗傾美目逝不顧纎腰徒盈盈何用結中欵仰指北辰星

浮海難爲水遊林難爲觀容色貴及時朝華忌日晏皎皎彼姝子灼灼懷春粲西城善雅舞總章饒淸彈鳴簧發丹唇朱弦繞素腕輕裾猶電揮雙袂如霧散華容溢藻幄哀響入云漢知音世所希非君誰能讚棄置北辰星問此龍煥時暮復何言華落理必賤

失題【見藝文芙蕖部】

綠房含靑實金條懸白璆俯仰隨風傾煒煜照淸流【闕】

同前【見藝文嘯部】

逍遙近南畔長嘯作悲嘆【闕】

鄭曼季

答陸士龍四首

鴛鴦【六章並序】

鴛鴦美賢也有賢者二人雙飛東嶽揚輝上京其兄已顯登得朝而弟中漸婆娑衡門然其勞謙接士吐握待賢𨿽姬公之下白屋洙泗之飬三千無以過也乃肯垂顧恵我好音思樂結永好之懽云爾

鴛鴦於飛在江之涘和音反暢拊翼雙起朝遊蘭池夕宿蘭沚淸風翕習扇彼蘭茝淩雲髙厲載翔載止鴛鴦於飛載飛載吟有郁浚藪實惟桂林芳條髙茂華繁垂陰爰翺爰翔爰憩其南有馥淸芬協我好音鴛鴦於飛乘雲髙翔有嚶其友戢翼未翔澹澹素波容與趨唱𨿽曰戢止和音逺揚我有好爵與子偕嘗鴛鴦於飛徘翩翻載頡載頏命侶鳴羣有郁蘭臯冽彼淸源駕言遊之聊樂我云思與佳人齊懽順川鴛鴦於飛或飛或遊習習谷風扇彼淸流春艸揚翹黿沈浮感物興想我心長憂誰謂河廣曽不容舟企予望之搔首踟躕

鴛鴦於飛載和其鳴懷爾好音寡我中情人亦有言心得遺形授我木報爾瑤瓊匪伊曰報永好千齡

蘭林【五章並序】

蘭林懽至好也有君子世濟其美英名光茂遭時暫否福徳衡門頋我殷勤屢辱徳音思與結好以永不刋

瞻彼蘭林有翹有秀有斐君子邦之碩茂厥徳伊何固天攸授如川之源如山之富回流淸淵啟襟開裕縉紳睎風民用胥附

猗猗碩人如玉如金浚其明哲克廣徳心習習凱風吹我棘林飛鴞萃至允懷好音悠悠徵徒輶徳鮮任嗟我猗人和樂實忱

在昔延州鵠鳴江涯今我陸子曠世繼奇身乖千載徳音並馳漸鴻遵渚宛其羽儀安得髙風騰翮天池飛龍蜿蜒山谷升气猛虎嘯吟淸風髙厲情同來感數乖身逝夷鮑齊懽専名故世愷悌君子民之攸曁咨予遘時千載同愛

垂隴之防匪詩不宣嗟我懷人斯恩斯勤徳音來訊有蔚其文菽菽毚兔匪迹不存誠在心徳愛結忘言

南山【五章並序】

南山酬至徳也有退仕衡門修道以養和棄物以存神民思其治士懷其徳或思置之列位或思從之信宿詩人嘉與此賢當年相遇又屢獲徳音情懽心至故作是詩焉

陟彼南山言采其蕭樂只君子邦家之翹克茂厥猶輶徳是收聊道以儉廣愛以周嗟我懷人永好千秋瞻彼江潭言釣其鱮有美碩人自公退防羔裘逍遙輶徳是舉白駒遁時世事孰與思我猗人寘之晉序有客信信獨寐寤語

天髙地卑黃煙熅人道交泰自昔先民耽文合好輔徳與仁管叔罕僑曠世難鄰修組施結弁生塵咨我與子遘防當身琴瑟在禦永愛纒綿

瞻彼江澳言詠其潭所謂伊人在水之陰養和以泰樂道之潛錦衣尙防至樂是耽興言永思系懷所欽愛而不見獨寐寤吟

詩以言志先民是經乃恵嘉訊徳音惟馨欽詠繁藻永結中情華文傷實世士所營逹人神化反之混交棄其數言取其誠思與哲人獨寶其貞

中陵【四章】

瞻彼中陵蘭英猗猗允矣君子樂且有儀沈仁育物聰鏡機徳充闈庭名逸南畿祁祁俊友言酌言依鼓鐘於宮百里震聲亹亹令問歸我偉貞厥振伊何駿奔以驚厥問伊何民胥以寧有鸖在陰非子誰鳴我有好爵非子孰盈

潛龍遁初有鳳戢翚王猶未泰彜倫錯違臯門重辟資爾啟扉庶績適斁非爾焉綏翼翼京宇俟爾攸晞民之胥望如渴如饑

徳音來恵覆玩三周沈潤淵洞逸藻云浮結心所親曷變曷渝路隔津梁一葦限殊終朝之思三秋是逾愛而不見興言踟躕

孫拯【字顯世吳郡富春人能屬文吳黃門郎入晉爲涿令陸機被誣收拯考掠遂死獄中】

贈陸士龍【十章】

五龍戢號云鳥纂紀淳化旣離義風肅始軒冕垂容文教乃理奕奕英族盛徳丰祀

於赫皇吳應天統元蒸文烈公光讚懿勲九命重輝恭徳彌勤華黻襲藻金石載振

淵哉陸生本顯洪冑亦崇懿風邈比宏裕無兢惟徳丰光伊茂文以義好施以仁富

山積惟峻道隆名遐潛景在淵龍躍承華旣升爾儀誰不允嘉有漼重淵載淸其波

濟濟皇朝峩峩髦士序爵以賢惟俊萃止翩翩二官令問不已乃遷華閣皇典斯紀

思文大謨恢我王猷淸風肆穆雅憲允休邁彼江川邈此北流防言蘭馥玉藻云浮

遭時之險虎宰防天憑徳羨重縶此俊賢休否旣亨名以徳淵淸防伊鑠鑽之彌堅

明明大象鑑照防顯允君子求福不回善挹引慶險以徳祈澄濁以靜防久不暉

釋彼遊寄樂此窈貞形以神和思以道新靑雲方乘茂餌可捐達觀在一萬物自賔

寂寂重門誰和子音瞻彼晨風思托茂林【闕】

古詩紀卷三十七

欽定四庫全書

古詩紀卷三十八

明馮惟訥撰

晉第八

潘嶽【字安仁滎陽中牟人美姿儀少以才穎發名善屬文淸綺絕世舉秀才爲郎遷河陽懷二縣令入補尙書郎累遷給事黃門侍郎素與孫秀有隙及趙王倫輔政秀遂誣嶽與石崇爲亂誅之○詩品曰潘嶽詩其源出於仲宣翰林嘆其翩翩然如翔禽之有羽毛衣服之有綃縠猶淺於陸機謝琨云潘詩爛若舒錦無防不佳陸文似披沙揀金往往見寶嶸謂益壽輕華故以潘爲勝翰林防論故謂陸爲深余常言陸才如海潘才如江孫興公曰潘文淺而淨陸文深而蕪】

關中詩【十六章】

【恵帝元康六年氐賊齊萬年與楊茂於關中反亂旣平帝命諸臣作關中詩潘嶽上表曰詔臣作關中詩輒奉詔竭愚作詩一篇按漢紀孝明時護羗校尉竇林上降羗顚岸以爲羗豪岸兄顚吾復降問事狀林對前後兩屈坐誣罔下獄死齊萬年編戶屬爲日久矣而死生異辭必有訛謬故引證諭以懲不恪】

於皇時【五臣作乃】晉受命旣固三祖在天聖皇紹祚徳愽化光刑簡枉錯防火不戒延我寶庫

蠢爾戎狄狡焉思肆虞我國眚窺我利器嶽牧慮殊威懷理二將無専策兵不素肄

翹翹趙王請徒三萬朝議惟疑未逞斯願桓桓梁徵髙牙乃建旗蓋相望偏師作援

虎視眈眈威彼好畤素甲日耀幕雲起誰其繼之夏侯卿士惟系惟處別營棊跱

夫豈無謀戎士承平守有完郛戰無全兵鋒交卒奔孰免孟明飛檄秦郊告敗上京

周殉師令身膏氐斧人之云亡貞節克舉盧播違命投畀朔土爲法受惡誰謂荼苦

哀此黎元無罪無辜肝腦塗地白骨交衢夫行妻寡父出子孤俾我晉民化爲狄俘

亂離斯瘼日月其稔天子是矜旰食宴寢主憂臣勞孰不祗懍愧無獻納屍素以甚

皇赫斯怒爰整精銳命彼上谷指日遄逝親奉成規稜威遐厲首防中亭揚聲萬計

兵固詭道先聲後實聞之有司以萬爲一紂之不善我未之必虛皛湳徳繆彰甲吉

雍門不啟陳汧危偪觀遂虎奮感恩輸力重圍克解危城載色【五臣作邑】豈曰無過功亦不測

情固萬端於何不有紛紜齊萬亦孔之醜曰納其降曰梟其首疇眞可掩孰僞可久

旣徵爾辭旣蔽爾訟當乃明實否則證空好爵旣【五臣作自】縻顯戮亦從不見竇林伏屍漢邦

周人之詩寔曰采薇北難獫狁西患昆夷以古況今何足曜威徒湣斯民我心傷悲

斯民如何荼毒於秦師旅旣加饑饉是因疫癘滛行荊棘成榛絳陽之粟浮於渭濵

明明天子視民如傷申命羣司保爾封疆靡暴於眾無陵於彊惴惴寡弱如熈春陽

爲賈謐作贈陸機【十一章】

肇自初創二儀絪緼粵有生民伏羲始君結繩闡化八象成文芒芒九有區域以分

神農更王軒轅承紀畫野離疆爰封眾子夏殷旣襲宗周繼祀綿綿瓞六國互峙

彊秦兼並吞滅四隅子嬰面櫬漢祖膺圖【五臣作符】靈獻防弱在湼則渝三雄鼎足孫啟南吳

南吳伊何僣號稱王大晉統天仁風遐揚僞孫銜璧奉土歸疆婉婉長離淩江而翔

長離云誰咨爾陸生鶴鳴九臯猶載厥聲況乃海隅播名上京爰應旌招撫翼宰庭

儲皇之選實簡惟良英英朱鸞來自南岡曜藻崇正冕丹裳如彼蘭蕙載采其芳

藩嶽作鎭輔我京室旋反桑梓帝弟作弼或云國宦【五臣作官】淸塗攸失吾子洗然恬淡自逸

廊廟惟淸俊乂是延擢應嘉舉自國而遷齊轡羣龍光讚納言優遊省闥珥筆華軒

昔余與子繾綣東朝𨿽禮以賔情通友僚嬉娛絲竹撫鞞舞韶修日朗月攜手逍遙

自我【五臣作成】離羣二周於今𨿽簡其面分著情深子其超矣實慰我心發言爲詩俟望好音

欲崇其髙必重其層立徳之柄莫匪安【善作宣】恆在南稱甘度北則橙崇子鋒穎不頽不崩

北芒送別王世冑詩

朱鑣旣揚四轡旣整駕言饑行告離芒嶺情有遷延日無餘影回轅南翔心焉北騁

家風詩

綰髮綰髮髮亦鬂【一作鬒】止日祗日祗敬亦愼止靡専靡有受之父母鳴鶴匪和析薪弗荷隠憂孔疚我堂靡構義方旣訓家道穎頴豈敢荒寕一日三省

於賈謐坐講漢書

治道在儒儒由人顯允魯侯文質彬彬筆下摛藻席上敷珍前疑惟辧舊史惟新惟新爾史旣辧爾疑延我寮友講此防辭

離合

佃漁始化人民穴處意守醇朴音應律呂桑梓被源卉木在野鍚鸞未設金石拂舉害咎蠲消吉徳流普谿谷可安奚作棟宇嫣然以熹焉懼外侮熙神委命已求多祜嘆彼季末口出擇語誰能黙識【藝文作誠】言防厥所壠畆之諺龍潛巖阻尠義崇亂少長失敍【思楊容姬難堪】

金穀集作詩

王生和鼎實石子鎭海沂親友各言邁中心悵有違何以敍離思防手遊郊畿朝發晉京陽夕次金穀湄回谿縈曲阻峻阪路威夷緑池泛淡淡靑栁何依依濫泉龍鱗瀾【一作澗】激波連珠揮前庭樹沙棠後園植烏椑靈囿繁石【善作若】橊茂林列芳梨飲至臨華沼遷坐登隆坻醴染朱顏但愬杯行遲揚桴撫靈鼓簫管淸且悲春榮誰不慕【五臣作耀】嵗寒良獨希投分寄石友白首同所歸

河陽縣作二首

防身輕蟬翼弱冠忝嘉招在疚妨賢路再升上宰朝猥荷公叔舉連【五臣作違】陪厠王寮長嘯歸東山擁耒耨時苖幽谷茂纎葛峻巖敷榮條落英隕林趾飛莖秀陵喬卑髙亦何常升降在一朝徒恨良時泰小人道遂消譬如野田蓬斡流隨風飄昔倦都邑遊今掌河朔徭登城眷南顧凱風揚防綃洪流何浩蕩修芒郁岧嶤誰謂晉京逺室邇身實遼誰謂邑宰輕令名患不劭人生天地間百年孰能要熲【五臣作歘】如槁【五臣作敲】石火瞥若截道飈齊都無遺聲桐響有餘謡福謙在純約害盈由矜驕𨿽無君人徳視民庶不恌

日夕陰雲起登城望洪河川气冒山嶺驚湍激巖阿歸鴈暎蘭畤【五臣作洔音止】遊魚動圎波鳴蟬厲寒音時菊耀秋華引領望京室南路在伐柯大廈【五臣作夏】緬無覿崇芒郁嵯峨總總都邑人擾擾俗化訛依水類浮萍寄松似懸蘿朱博糾舒慢楚風被瑯邪曲蓬何以直托身依叢麻黔黎竟何常政成在民和位同單父邑愧無子賤歌豈敢陋防官但恐忝所荷

在懷縣作二首

南陸迎修景朱明送末垂初服啟新節隆暑方赫曦朝想慶雲興夕遲白日移揮汗辭中宇登城臨淸池涼飈自逺集輕襟隨風吹靈圃耀華果通衢列髙椅瓞蔓長苞姜芋紛廣畦稲栽肅芊芊黍苖何離離虛薄乏時用位防名日卑驅役宰兩邑政績竟無施自我違京輦四載迄於斯器非廊廟姿屢出固其宜徒懷越鳥志眷戀想南枝

春秋代遷逝四運紛可喜寵辱易不驚戀本難爲思我來冰未泮時暑忽隆熾感此還期淹嘆彼年往駛登城望郊甸遊目歷朝寺小國寡民務終日寂無事白水過庭激綠槐夾門植信美非吾土祗攪懷歸志眷然顧鞏洛山川邈離異願言旋舊鄕畏此簡書忌祗奉社稷守恪居處職司

內顏詩二首【廣文選作潘尼者非】

靜居懷所歡登城望四澤春艸郁靑靑桑柘何奕奕芳林振朱榮淥水激素石初徵冰未泮忽焉袗絺綌漫漫三千里迢迢逺行客馳情戀朱顏寸陰過盈尺夜愁極淸晨朝悲終日夕山川信悠永願言良弗獲引領訊歸期沈思不可釋

獨悲安所慕人生若朝露綿邈寄絕域眷戀想平素爾情旣來追我心亦還顧形體隔不逹精爽交中路不見山下松隆冬不易故不見澗邊栢嵗寒守一度無謂希見疏在逺分彌固

悼亡詩三首

荏苒冬春謝寒暑忽流易之子歸窮泉重壤永幽隔私懷誰克從淹畱亦何益僶俛恭朝命回心反初後望廬思其人入室想所歷幃屏無髣髴翰墨有餘迹流芳未及歇遺掛猶在壁悵怳如或存周遑【五臣作惶】忡驚惕如彼翰林鳥雙棲一朝只如彼遊川魚比目中路析春風緣隟來晨霤承檐滴寢息何時忘沈憂日盈積庶幾有時衰荘缶猶可擊

皎皎窓中月照我室南端淸商應秋至溽暑隨節防凜凜涼風升始覺夏衾單豈曰無重纊誰與同嵗寒嵗寒無與同朗月何朧朧展轉眄枕席長簟竟牀空牀空委淸塵室【一作空】虛來悲風獨無李氏靈髣髴覩爾容撫衿長嘆息不覺涕霑【五臣作淚沾】胸霑胸安能已悲懷從中起寢興目存形遺音猶在耳上慙東門吳下愧荘子賦詩欲言志此志難具紀命也可柰何長戚自令鄙

曜靈運天機四節代遷逝淒淒朝露凝烈烈夕風厲柰何悼淑儷儀容永潛翳念此如昨日誰知巳卒嵗攺服從朝政哀心寄私制茵幬張故房朔望臨爾祭爾祭詎幾時朔望忽復盡衾裳一毀撤千載不復引亹亹期月周戚戚彌相湣悲懷感物來泣涕應情隕駕言陟東阜望墳思紆軫徘徊墟墓間欲去復不忍徘徊不忍去徙倚步踟躕落葉委埏側枯荄帶墳隅孤魂獨煢煢安知靈與無投心遵朝命揮涕彊就車誰謂帝宮逺路極悲有餘

哀詩

漼如葉落樹邈若雨絕天雨絕有歸云葉落何時連山气冒岡嶺長風鼓松栢堂虛聞鳥聲室暗如日夕晝愁奄逮昏夜思忽終昔展轉獨悲窮泣下沾枕席人居天地間飄若逺行客先後詎能幾誰能金石

思子詩

造化甄品物天命代虛盈柰何念稚子懷奇隕防齡追想存髣髴感道傷中情一往何時還千載不復生

別詩

【嶽集曰堪爲成都王軍司馬嶽送至北邙別作詩】

防防髮膚受之父母峨峨王侯中外之首子親伊姑我父惟舅【世說曰阮千里姨兄弟潘安仁中外安仁詩所謂子親伊姑我父惟舅是許允壻】潘尼【字正叔少與從父嶽俱以文章知名舉秀才爲太常博士累拜太子舍人出爲宛令入補尙書郎齊王冏起義兵引爲防軍事平封安昌公曆中書令永嘉中遷太常卿】

七月七日侍皇太子宴圃

商風初授辰火防流朱明送夏少昊迎秋嘉禾茂園芳艸被疇於時我後以豫以逰

贈陸機出爲吳王郎中令【六章】

東南之美曩惟延州顯允陸生於今尠【五臣作鮮】儔振鱗南海躍翼淸流婆娑翰林容與墳丘

玉以瑜潤隨以光融乃漸上京羽【善作乃】儀儲宮玩爾淸藻味爾芳風泳之彌廣挹之彌衝

昆山何有有瑤有瑉及爾同僚具惟近臣予渉素秋子登靑春愧無老成厠彼日新

祁祁大邦惟桑惟梓穆穆伊人南國之紀帝曰爾諧惟王卿士俯僂從命奚卹奚喜

我車旣巾我馬旣秣星陳夙駕載脂載轄婉孌二宮徘徊殿闥醪澄莫饗孰慰饑渴

昔子忝私貽我蕙蘭今子䢐東何以贈旃寸晷惟寶豈無璵璠彼美陸生可與晤言

答陸士衡

顧玆蓬蔚厠根蘭陂膏澤𨿽均華不足披逮春不茂未秋先萎子濯靈翼我挫羽儀願言難常載合載離昔遊禁闥祗畏夕惕今放丘園縱心夷易口詠新詩目玩文迹予志耕圃爾勤王役慙無琬琰以詶尺璧

答傅咸詩【並序】

司徒左長史傅長虞會定九品左長史宜得其才屈爲此職執天下淸議宰割百國而長虞性直而行或有不堪余與之親作詩以規焉

悠悠郡吏非子不整嗷嗷眾議非子不靖忽荷略紐握綱提領矯矯貞臣惟國之屏

皇太子集應令

聖朝命方嶽爪牙司北鄰皇儲延篤愛設饑送逺賔誰應今日宴具惟廊廟臣置酒宣猷庭擊鼓靈沼濵羽觴飛醽醁芳饌備奇珍巴渝二八奏妙舞鼔鐸振長袪【一作袂】生回飈曲裾揚輕塵

皇太子社

太簇協靑陽履端發嵗首孟月渉初旬吉日惟上酉我後邇天休設社祈遐耉

三月三日洛水作

晷運無窮巳時逝焉可追鬥酒足爲歡臨川胡獨悲暮春春服成百艸敷英蕤聊爲三日逰方駕結龍旂廊廟多豪俊都邑有艷姿朱軒防蘭臯翠幙映洛湄臨崖濯素手步水搴輕衣沈鉤出比目舉弋落雙飛羽觴乘波進素爼隨【初學作逐】流歸

贈河陽詩【叔潘嶽爲河陽令】

虙生化單父子奇蒞東阿桐鄕建遺烈武城播弦歌逸驥騰夷路潛龍躍洪波弱冠步鼎鉉旣立宰三河流聲馥秋蘭摛藻艷春華徒美天姿茂豈謂人爵多

贈侍禦史王元貺

昆山積瓊玉廣廈構眾材遊鱗萃靈沼撫翼希天階膏蘭孰爲消濟治由賢能王侯厭崇禮回迹淸憲臺蠖屈固小往龍翔乃大來協心毗聖世畢力讚康哉

贈長安令劉正伯詩

逰鸞憑太虛騰鱗托浮霄過防嘉時會假翼陵扶揺疲憊充時乏及余再同僚並迹侍儲宮防手登皇朝劉侯撫西都邁績防豹喬徳厚化必深政明姦自消萬尋由積簣千里一步超爾其騁逸軌逺塗固可要

贈隴西太守張正治詩

二八由唐顯周以多士隆羣靈感韶運理翮應翔風張生防幽華蘋蘩登二宮未幾振朱錦剖符撫西戎及子仍同僚贈言貽爾躬威刑有時用惟徳可令終

贈滎陽太守吳子仲詩

大晉盛得人儲宮畜髦士吳侯降髙質剖符授千里垂覆豈他鄕回光臨桑梓寮類感岐路黎庶思知恥老氏諭小鱗曹防寄獄士無謂敝邑陋覆簣由玆起

答楊士安詩

逝將辭儲宮棲遲集南畿不悞百里賤徒惜年志衰躊躇顧城闕怨戀慕端闈俊徳貽妙詩敷藻發淸徽媿彼褒崇過感此岐路悲

送盧景宣詩

楊朱焉所哭岐路重別離屈原何傷悲生離情獨哀知命𨿽無憂倉卒意低回嘆气從中發灑淚隨襟頽九重不常鍵閶闔有時開愧無紵衣獻貽言取諸懷

迎大駕

南山郁岑崟洛川迅且急靑松防修嶺緑蘩被廣隰朝日順長塗夕暮無所集歸雲乘幰浮淒風尋帷入道逢深識士舉手對吾揖世故尙未夷崤函方崄澁狐貍夾兩轅豺狼當路立翔鳳嬰籠檻騏驥見維縶爼豆昔嘗聞軍旅素未習且少停君駕徐待干戈戢

逸民吟

我顧傲世自遺舒志六合由巢是追沐浴洪池迅羽衣陟彼名山采此芝薇朝云靉叇行露未晞逰魚羣戲翔鳥雙飛逍遙博觀日晏忘歸嗟哉四士從我者誰

釋奠詩【以下闕文】

惇書請業研幾通理尊師重道釋奠崇祀徳成教倫孰云不祉

送大將軍掾盧晏

贈物𨿽陋薄識意在忘言瓊琚尙交好桃李貴往還蕭艾茍見納貽我以芳蘭

贈汲郡太守李茂彥

【潘尼贈二李郎詩序曰元康六年尙書吏部郎汝南李光彥遷汲郡太守都亭侯江夏李茂曽遷平陽太守此二子皆弱冠知名歷職顯要旬月之間繼踵名郡離儉劇之勤就放曠之逸枕鳴琴以俟逺致離別之際各斐然賦詩】

離索何惆悵後會未可希河朔貴相忘岐路安足悲

贈劉佐

要言將誰苦聊以貽友生念我二三賢規我無隠情

古詩紀卷三十八

欽定四庫全書

古詩紀卷三十九

明馮惟訥撰

晉第九

左思【字太衝齊國臨淄人也徵爲祕書郎齊王囧命爲記室辭疾不就以疾終詩品曰左思詩其源岀於公幹文典以怨頗爲精切得諷諭之致𨿽野於陸機而深於潘嶽謝康樂常言左太衝詩潘安仁詩古今難比】

贈妹九嬪悼離詩

鬱鬱岱淸海瀆所經陰精以靈爲祥爲禎峨峨令妹應期誕生如蘭之秀如芝之榮總角岐嶷齓齠夙成比徳古烈異世同聲惟我惟妹寔惟同生早喪先妣恩百常情女子有行實逺父兄骨肉之恩固有歸寜何悟離拆隔以天庭自我不見於今二齡穆穆令妹有徳有言才麗漢班明朗楚樊默識若記下筆成篇行顯中閨名播外藩何以爲贈勉以列圗何以爲言申以詩書相去在近上下欷含辭滿胸郁煩不舒

詠史八首

弱冠弄柔翰卓犖觀羣書著論準過秦作賦擬子虛邊城苦鳴鏑羽檄飛京都𨿽非甲冑士疇昔覽穰苴長嘯激淸風志若無東吳鉛刀貴一割夢想騁良圖左眄澄江湘右盼定羌胡功成不受爵長揖歸田廬

鬱鬱澗底松離離山上苖以彼徑寸莖防此百尺條世冑躡髙位英俊沈下僚地勢使之然由來非一朝金張借舊業七葉珥漢貂馮公豈不偉白首不見招

吾希段幹木偃息藩魏君吾慕魯仲連談笑卻秦軍當世貴不羈遭難能解紛功成恥【善作不】受賞髙節卓不羣臨組不肯對珪寧肯分連璽曜前庭比之猶浮雲濟濟京城內赫赫王侯居冠蓋防四術朱輪竟長衢朝集金張館暮宿許史廬南鄰擊鐘磬北裏吹笙竽寂寂揚子宅門無卿相輿寥寥空宇中【一作內】所講在虛言論準宣尼辭賦擬相如悠悠百世後英名擅八區皓天舒白日靈景耀神州列宅紫宮裏飛宇若云浮峨峨髙門內藹藹皆王侯自非攀龍客何爲歘來遊被褐出閶闔髙步追許由振衣千仞岡濯足萬里流

荊軻飲燕市酒酣气益震哀歌和漸離謂若傍無人𨿽無壯士節與世亦殊倫髙眄邈四海豪右何足陳貴者𨿽自貴視之若埃塵賤者𨿽自賤重之若千鈞

主父宦不達骨肉還相薄買臣困樵采【善作采樵】伉儷不安宅陳平無產業歸來翳負郭長卿還成都壁立何寥廓四賢豈不偉遺烈光篇籍當其未遇時憂在塡溝壑英雄有迍邅由來自古昔何世無奇才遺之在艸澤習習籠中鳥舉翮觸四隅落落窮巷士抱影守空廬出門無通路枳棘塞中塗計防棄不收塊若枯池魚外望無寸祿內顧無斗儲親戚還相蔑朋友日夜疎蘇秦北遊說李斯西上書俛仰生榮華咄嗟復雕枯飲河期滿腹貴足不願余巢林棲一枝可爲達士模

招隠二首

杖防招隠士荒塗橫古今巗穴無結構丘中有鳴琴白雲【一作雪】停陰岡丹葩曜陽林石泉潄瓊瑤纖鱗或【善作亦】浮沈非必絲與竹山水有淸音何事待嘯歌灌木自悲吟秋菊兼餱糧幽蘭間重襟躊躇足力煩聊欲投吾簪經始東山廬果下自成榛前有寒泉井聊可瑩心神峭蒨靑蔥間竹柏得其眞弱葉棲霜雪飛榮流余津爵服無常玩好惡有屈伸結綬生纏牽彈冠去竢塵惠連非吾屈首陽非吾仁相與觀所尙逍遙撰【五臣作極】良辰

雜詩

秋風何冽冽【五臣作烈烈】白露爲朝霜柔條旦夕勁緑葉日夜黃明月出云崖皦皦流素光披軒臨前庭嗷嗷晨鴈翔髙志局四海塊然守空堂壯齒不恆居歳暮常慨慷

嬌女詩

吾家有嬌女皎皎頗白晳小字爲織【一作紈】素口齒自淸歷鬢髮覆廣額雙耳似連璧明朝弄梳臺黛眉類掃迹濃朱衍丹唇黃吻瀾漫赤嬌語若連忿速乃明防握筆利彤管篆刻未期益執書愛綈素誦習矜所獲其娣【玉臺作姊】字惠芳兩目燦如畫輕妝喜樓邊臨鏡忘紡績舉觶擬京兆立的成復易玩弄眉頰間劇兼機杼役從容好趙舞延袖像飛翮上下弦柱際文史輒捲襞顧盼屏風畫如見已指擿丹靑日塵闇明義爲隠賾馳騖翔園林果下皆生摘紅葩掇紫蔕萍實驟抵擲貪華風雨中倐忽數百適務躡霜雪戲重綦常累積並心注肴饌端坐理盤槅翰墨戢閒按相與數離逖動爲鑪鉦屈屣履任之適止爲荼菽據吹吁對鼎防【外編作防】脂膩漫白袖煙薫染阿錫衣被皆重池【重池被之心如池也玉臺作衣破皆重施誤】難與沈水碧任其孺子意羞受長者責瞥聞當與杖掩淚俱向壁

張翰【字季鷹吳郡人有淸才縱任不拘時人號爲江東步兵齊王冏辟爲東曹掾】

周小史

翩翩周生婉孌幼童年十有五如日在東香膚柔澤素質參紅團輔圓頥菡萏芙蓉爾形旣淑爾服亦鮮輕車隨風飛霧流煙轉側猗靡顧盼【一作眄】便妍和顏善笑美口善言

雜詩二首

暮春和气應白日照園林靑條若總翠黃華如散金嘉卉亮有觀顧此難久耽延頸無良塗頓足托幽深榮與壯俱去賤與老相尋歡樂不照顏慘愴發謳吟謳吟何嗟及古人可慰心

東鄰有一樹三紀裁可拱無花復無實亭亭雲中竦隟禽不爲巢短翮莫肯任忽有一飛鳥五色雜英華一鳴眾鳥至再鳴眾鳥羅長鳴揺羽翼百鳥互相和

思吳江歌【一曰秋風歌】

【晉文士傳云張翰有淸名美望大司馬齊王冏辟爲東曹掾在洛見秋風起思吳中菇飯蒓羮鱸魚鱠嘆曰人生貴得適意爾何能覊宦數千里以要名爵因作此歌遂命駕還】

秋風起兮佳景時吳江水兮鱸魚肥三千里兮家未歸恨難得兮仰天悲

張載【字孟陽安平人也博學有文章起家佐著作郎累遷農太守長沙王乂請爲記室督拜中書

侍郎復領著作稱疾歸卒】

登成都白莵樓

重城結曲阿飛宇起層樓【一作區】累棟出云表峣臨太虛髙軒啟朱扉回望暢八隅西瞻岷山嶺嵯峨似荊巫蹲鴟蔽地生原隰殖嘉蔬𨿽遇堯湯世民食恆有餘鬱鬱少城中岌岌百族居街術紛綺錯髙甍夾長衢借問揚子宅想見長卿廬程卓累千金驕侈擬五侯門有連騎客翠帶腰吳鉤鼎食隨時進百和妙且殊披林采秋橘臨江釣春魚黑子過龍醢果饌逾蟹蝑芳茶冠六淸溢味播九區人生茍安樂玆土聊可娛

贈虞顯度

疇昔協蘭芳繾綣在華年嘉好結平素分著寮友前謂得終遐日綢繆永周旋吾子遭不造遘閔丁憂艱俾我失良朋誰與吐話言一日爲三秋歲況乃三年離居一何濶結思如回川

招隠詩

出處𨿽殊塗居然有輕易山林無悔恡人間實多累鵷雛翔窮冥蒲且不能視鸛鷺遵臯渚數爲矰所系隠顯𨿽在心彼我共一地不見巫山火芝艾豈相離去來捐時俗超然辭世僞得意在丘中安事愚與智

七哀詩二首

北芒【五臣作邙】何壘壘髙陵有四五借問誰家墳皆云漢世主恭文遙相望原陵郁膴膴季世【五臣作葉】喪亂起賊盜如豺虎毀壤過一抔便房啟幽戶珠柙【一作匣】離玉體珍寶見剽虜園寢化爲周墉無遺堵蒙蘢荊棘生蹊逕登童豎狐兔窟其中蕪穢不復掃頽隴並墾發萌營農圃昔爲萬乘君今爲丘中土感彼雍門言淒愴哀今【五臣作往】古

秋風吐商气蕭瑟掃前林陽鳥【五臣作烏】收和響寒蟬無餘音白露中【五臣作朝】夜結木落柯條森朱光馳北陸浮景忽西沈顧望無所見惟覩松柏陰肅肅髙桐枝翩翩棲孤禽仰聽離鴻鳴俯聞蜻蛚吟哀人易感傷觸物增悲心丘隴日已逺纏綿彌思深憂來令發白誰云愁可任裵徊向長風淚下沾衣襟

霖雨【初學記作張協今從藝文作張載】

霖雨餘旬朔蒙昧日夜墜何以解愁懷置酒招親類啾啾絲竹作伶人奏奇祕悲歌結流風逸響回秋气

擬四愁詩四首

我所思兮在南巢欲往從之巫山髙登崖逺望涕泗交我之懷矣心傷勞佳人遺我笥中布何以贈之流黃素願因飄風超逺路終然莫致增永慕

我所思兮在朔湄欲往從之白雪霏登崖逺望涕泗頽【一作垂】我之懷矣心傷悲佳人遺我雲中翮何以報之連城璧願因歸鴻起遐翮終然莫致增永積

我所思兮在隴原欲往從之隔太山登崖逺望涕泗漣我之懷矣心傷煩佳人遺我雙角端何以贈之雕玉環願因行雲超重巒終然莫致增永嘆

我所思兮在營州欲往從之路阻修登崖逺望涕泗流我之懷矣心傷憂佳人遺我緑綺琴何以贈之雙南金願因流波超重深終然莫致增永吟

述懷詩【以下闕文】

跋陟山川千里告辭楊子哭岐墨氏感絲雲乖雨絕心乎愴而

失題【見初學記柰部】

江南郡蔗釀液丰沛三巴黃甘州素柰凡此數品殊美絕快渇者所思銘之常帶

同前【見藝文日部】

白日隨天回暾暾圎如規踴躍湯谷中上登扶桑枝

同前【見藝文老部】

气力漸衰損鬢髮終以皓昔爲春月華今爲秋日艸張協【字景陽與兄載齊名辟公府掾轉祕書郎累遷中書侍郎轉河間內史時天下已亂遂屏居艸澤以屬詠自娛終於家詩品曰張協詩其源出於王粲文體華淨少病累又巧構形似之言雄於潘嶽靡於太衝風流調達實曠代之髙手詞采蔥蒨音韻鏗鏘使人味之亹亹不倦】詠史

昔在西京時朝野多歡娛藹藹東都門羣公祖二疏朱軒曜金城供帳臨長衢達人知止足遺榮忽如無抽簪解朝衣散發歸海隅行人爲隕涕賢哉此大【選作文】夫揮金樂當年歲暮不畱儲顧謂四座賓多財爲累愚淸風激萬代名與天壤俱咄此蟬冕客君紳宜見書

雜詩十首

秋夜涼風起淸气蕩暄濁蜻蛚吟階下飛蛾拂明燭君子從逺役佳人守防獨離居防何時鉆燧忽攺木房櫳無行迹庭艸萋以緑靑苔依空墻蜘蛛网四屋感物多所懷沈憂結心曲

大火流坤維白日馳西陸浮陽映翠林回飈扇緑竹飛雨灑朝蘭輕露棲叢菊龍蟄暄气凝天髙萬物肅弱條不重結芳蕤豈再馥人生瀛海內忽如鳥過目川上之嘆逝前修以自朂

金風扇素節丹霞啟陰期騰雲似湧煙密雨如散絲寒花發黃采【五臣作彩】秋艸含緑滋閒居玩萬物離羣戀【五臣作念】所思案無蕭氏牘庭無貢公綦髙尙遺王侯道積自成基至人不嬰物余風足染時

朝霞迎白日丹气臨暘【善作湯】谷翳翳結繁云森森散雨足輕風摧勁艸凝霜竦髙木密葉日夜疎叢林森如束疇昔嘆時遲晚節悲年促歲暮懷百憂將從季主卜昔我資章甫聊以適諸越行行入幽荒歐【五臣作甌】駱從祝發窮年非所用此貨將安設瓴甋誇璵璠魚目笑明月不見郢中歌能否居然別陽春無和者巴人皆下節流俗多昏迷此理誰能察

朝登魯陽闗狹路峭且深流澗萬餘丈圍木數千尋咆虎響窮山鳴鶴聒空林淒風爲我嘯百籟坐自吟感物多思情在險易常心朅來戒不虞挺轡越飛岑王陽驅九折周文走岑崟經阻貴勿遲此理著來今

此鄕非吾地此郭非吾城羇旅無定心翩翩如懸旌出覩軍馬陣入聞鞞鼓聲常懼羽檄飛神武一朝徵長鋏鳴鞘中烽火列邊亭捨我衡門衣更被縵胡纓疇昔懷微志帷幕竊所經何必操干戈堂上有奇兵折衝樽俎間制勝在兩楹巧遲不足稱拙速乃垂名

述職投邊城羈束戎旅間下車如昨日望舒四五圎借問此何時胡蝶飛南園流波戀舊浦行雲思故山閩越衣文虵胡馬願度燕風土安所習由來有固然

結宇窮岡曲耦耕幽藪陰荒庭寂以閒幽【一作山】岫峭且深淒風起東谷有渰興南岑𨿽無箕畢期膚寸自成霖澤雉登壠雊寒猿擁條吟溪壑無人迹荒楚郁蕭森投耒循岸垂時聞樵采音重基可擬志回淵可比心養眞尙無爲道勝貴陸沈遊思竹素園寄辭翰墨林

墨蜧躍重淵商羊儛野庭飛廉應南箕丰隆迎號屏云根臨八極雨足灑四溟霖瀝過二旬散漫亞九齡階下伏泉湧堂上水衣生洪潦浩方割人懷昏墊情沈液潄陳根緑葉腐秋莖裏無曲突煙路無行輪聲環堵自頽毀垣閭不隠形尺燼重尋桂紅粒貴瑤瓊君子守固窮在約不爽貞𨿽榮田方贈慙爲溝壑名取志於陵子比足【五臣作之】黔婁生

雜詩

太昊啟東節春郊禮靑祗鷹化日夜分雷動寒暑離飛澤洗冬條浮飈解春澌采虹纓髙云文虯鳴陰池沖气扇九垠蒼生衍四垂時至萬寶成化周天地移

遊仙

崢嶸圃深嵯峨天嶺峭亭館籠云構修梁流三曜蘭葩蓋嶺披淸風緣隟嘯【闕】

古詩紀卷三十九

欽定四庫全書

古詩紀卷四十

明馮惟訥撰

晉第十

夏侯湛【字孝若譙國人防有盛才文章宏富善搆新詞泰始中舉賢良拜郎中後轉尙書郎出爲野王令惠帝卽位爲散騎常侍元康初卒】

周詩

敍曰周詩者南陔白華華黍由庚崇丘由儀六篇有其義而亡其辭湛續其亡故云周詩也【世說曰夏侯湛作周詩成示潘安仁安仁曰此非徒溫雅乃別見孝悌之性潘因此遂作家風詩】

旣殷斯防仰說洪恩夕定晨省奉朝侍昏宵中告退雞鳴在門孳孳恭誨夙夜是惇

山路吟

夙駕兮待明陟山路兮遐徵冒晨朝兮入大穀道逶迆兮嵐气淸攬轡兮抑馬踟躕兮曠野曠野兮遼落崇嶽兮嵬防丘陵兮連離卉木兮交錯淥水兮長流驚濤兮拂石

江上泛歌

悠悠兮逺徵倐倐兮曁南荊南荊兮臨長江臨長江兮討不庭江水兮浩浩長流兮萬里洪浪兮云轉陽侯兮奔起驚翼兮垂天鯨魚兮嶽跱防蕪紛兮被臯陸修竹郁兮翳崖趾望江之南兮遨目桂林桂枝蓊郁兮鵾雞揚音淩波兮願濟舟檝不具兮江水深沈嗟回盼於北夏何歸軫之難尋

離親詠

剖符兮南荊辭親兮遐徵發軔兮皇京夕臻兮泉亭撫首兮內顧按轡兮安步仰戀兮後塗俯嘆兮前路旣感物以永思兮且歸身乎懷抱茍違親以從利兮匪曽閔之攸寶視微榮之兮知吾志之愈小獨申愧於一心兮慙報徳之彌少

長夜謡

日暮兮初晴天灼灼兮遐淸披云兮歸山垂景兮照庭列宿兮皎皎星稀兮月明亭檐隅以逍遙兮盼太虛以仰觀望閶闔之昭晰兮麗紫微之暉煥

寒苦謡

惟立冬之初夜天慘懍以降寒霜皚皚以被庭冰溏瀩於井漧艸槭槭以疏葉木蕭蕭以零殘松隕葉於翠條竹摧柯於緑竿

王贊【字正長義陽人也博學有俊才辟司空掾歷散騎侍郎卒】

三月三日詩

招揺啟運寒暑代新亹亹不捨如彼行雲猗猗季月穆穆和春皇儲降止宴及嘉賓嘉賓伊何具惟姻族如彼葛藟衍於樛木鬱鬱近侍巖巖臺嶽庻寮鱗次以崇天祿如彼昆山列此琚玉巍巍天階亦降列宿右載元首左光儲副大祚無窮天地爲壽

侍皇太子宴始平王

亹亹聖繼明重體樂此棠棣其甘如薺我有嘉宴以洽百禮煌煌同族藹藹王僚惟中惟外如瓊如瑤湛湛朝云徳靡不覆黃所綴文成防繡政以神和樂以安奏一人有慶萬邦是祐

侍皇太子祖道楚淮南二王

於明聖晉仰綂天緒易以明險簡以識【藝文作知】阻研彼羣慮俾侯授土鬱鬱二王祗承皇命睹離鑑親觀禮知盛皇儲降會延於公姓瞻彼行役並憩同林分塗殊軌靡不廻心

雜詩

朔風動秋艸邊馬有歸心胡寧久分析靡靡忽至今王事離我志殊隔過商參昔往鶬鶊鳴今來蟋蟀吟人情懷舊鄕客鳥思故林師涓久不奏誰能宣我心

孫楚【字子荊太原中都人少負才气多陵傲初爲石苞驃騎參軍初至長揖曰天子命我參卿軍事因此構隙湮廢積年後扶風王駿起爲徵西參軍遷衛軍司馬惠帝初拜馮翊太守卒】答農故吏民

昔我先侯邁徳垂化康哉之詠寔由良佐惟餘忝辱弗克負荷毎歷貴邦仰瞻泰華追慕先軌感想哀嗟詵詵臣故爰及羣士皓首老成率彼邑裏闡崇髙義長防以齒

除婦服詩

【集云婦胡母氏也世說曰孫子荊除婦服作詩以示王武子王曰未知文生於情情生於文覽之淒然增伉儷之重】

時邁不停日月電流神爽登遐忽巳一周禮制有敍告除靈丘臨祠感痛中心若抽

徵西官屬送於陟陽候作詩

晨風飄岐路零雨被秋艸傾城逺追送餞我千里道三命皆有極咄嗟安可保莫大於殤子彭猶爲夭吉凶如糾纏憂喜相紛繞【五臣作擾】天地爲我罏萬物一何小達人垂大觀誡此苦不早乖離卽長衢惆悵盈懷抱孰能察其心鑑之以蒼昊齊契在今朝守之與偕老

太僕座上詩【以下闕文】

朝欽厥庸出尹京畿回授太僕四牡騑騑緑耳盈箱翠華葳蕤勲齊庭實增國之輝

祖道詩

仰天惟龍禦地以驥利有攸往不期而至

之馮翊祖道詩

舉翮撫三秦抗我千里目念當隔山河執觴懷慘毒董京【字威輦不知何郡人初與隴西計吏俱至洛陽被髮而行逍遙吟詠常宿白社中時乞於市後數年遁去莫知所之】

詩二首

【晉書曰京旣遁去於其寢處有詩二篇】

乾道剛簡坤體惇宻茫茫太素是則是述末世流奔以文代質悠悠世目孰知其實逝將去此至虛歸我自然之室

孔子不遇時彼感麟【舊作麒誤】麟乎麟胡不遁世以存眞

答孫楚詩

【晉書隠逸傳曰京在洛陽孫楚時爲著作郎數就社中與京語遂載與俱歸京不肯坐楚貽之書曰今堯舜之世胡爲懷道迷邦京答之以詩】

周道斁兮頌聲沒夏政衰兮五常汨便便君子顧望而逝洋洋乎滿目作者七豈不樂天地之化也哀乎哉時之不可與對之以獨處無娛我以爲歡淸流可飲至道可餐何爲棲棲自使疲單魚懸獸檻鄙夫知之古之至人藏器如霛緼袍不能令【當作令暖】軒冕不能令榮動如川之流靜如川之停鸚鵡能言泗濵浮磬眾人所翫豈合物情鳥紆幕而不被害鳴隼逺巢咸以欲死盼彼梁魚逡巡倒尾沈吟不決忽焉失水嗟乎魚鳥相與萬世而不悟以我觀之乃明其故焉知不有達人深穆其度亦將闚我顰顣而去萬物皆賤惟人爲貴動以九州爲狹靜以圜堵爲大

石崇【字季倫渤海人年二十餘爲城陽太守伐吳有功討安陽鄕侯累遷侍中出爲南中郎將荊州刺史領南蠻校尉致富不貲後拜太僕衛尉有愛妓緑珠孫秀使人求之不得遂勸趙王倫誅族其家】

大雅吟

堂堂太祖淵其量仁格宇宙義風遐暢啟土萬里志在翼亮三分有二周文是尙於穆武王奕世載聰欽明衝默文思允恭武則不猛化則時雍庭有儀鳳郊有遊龍啟路千里萬國率從蕩淸吳防六合乃同百姓仰徳良史書功超越三代唐虞比蹤

楚妃嘆

蕩蕩大楚跨土萬里北據方城南接交趾西撫巴漢東被海涘五侯九伯是疆是理矯矯莊王淵渟嶽峙冕旒垂精充纊塞耳韜光戢曜濳默恭已內委樊姬外任孫子猗猗樊姬體道履信旣絀虞邱九女是進杜絕邪佞廣啟令割歡抑寵居之不吝不吝實難可謂知防化自近始著於閨闈光佐霸業邁徳揚威羣後列辟式瞻洪規譬彼江海百川咸歸萬邦作歌身沒名飛

王明君辭【並序】

王明君者本是王昭君以觸文帝諱攺之匈奴盛請婚於漢元帝以後宮良家子昭君配焉昔公主嫁烏孫令琵琶馬上作樂以慰其道路之思其送昭君亦必爾也其造新曲多哀怨之聲故敍之於紙云爾

我本漢家子將適單於庭辭訣未及終前驅已抗旌僕禦涕流離轅馬悲且鳴哀郁傷五內泣淚沾朱纓行行日巳逺遂造匈奴城延我於穹廬加我閼氏名殊類非所安𨿽貴非所榮父子見陵辱對之慙且驚殺身良不易默默以茍生茍生亦何聊積思常憤盈願假飛鴻翼乘之以遐徵飛鴻不我顧佇立以屏營昔爲匣中玉今爲糞上英朝華不足歡甘與秋艸並傳語後世人逺嫁難爲情

思歸引【並序】

余少有大志誇邁流俗弱冠登朝歷位二十五年五十以事去官晚節更樂放逸篤好林藪遂肥遁於河陽別業其制宅也卻阻長隄前臨淸渠栢木防於萬株江水周於舍下有觀閣池沼多養魚鳥家素習技頗有秦趙之聲出則以遊目弋釣爲事入則有琴書之娛又好服食咽气志在不朽慠然有淩雲之操歘復見牽羈婆娑於九列困於人間煩黷常思歸而永嘆尋覽樂篇有思歸引儻古人之心有同於今故制此曲此曲有無歌今爲作歌辭以述餘懷恨時無知音者令造新聲而播於絲竹也

思歸引歸河陽假余翼鴻鶴髙飛翔經芒阜濟河梁整我舊館心恱康淸渠激魚徬徨鴈驚溯波羣相將終日周覽樂無方登云閣列姬姜拊絲竹叩宮商宴華池酌玉觴

思歸嘆

登城隅兮臨長江極望無涯兮思塡胸魚瀺灂兮鳥繽翻澤雉遊鳬兮戲中園秋風厲兮鴻鴈徵蟋蟀嘈嘈兮晨夜鳴落葉飄兮枯枝竦百艸零落兮覆畦壠時光逝兮年易盡感彼歲暮兮悵自湣廓羇旅兮滯野都願禦北風兮忽歸䢐惟金石兮幽且淸林郁茂兮芳卉【一作艸】盈泉流兮縈丘阜閣館蕭寥兮防叢柳吹長笛兮彈五弦【一本作玉琴】髙歌淩雲兮樂餘年舒篇卷兮與聖談釋冕投紱兮希彭超逍遙兮絕塵埃福亦不至兮禍亦不來

答曹嘉詩【見魏志注】

昔常接羽儀俱遊靑雲中惇道訓冑子儒化渙以融同聲無異響故使恩愛隆豈惟惇初好欵分在令終孔不陋九夷老氏適西戎逍遙滄海隅可以保王躬世事非所務周公不足夢寂令神王是以守至衝

贈棗腆

久官無成績棲遲於徐方寂寂守空城悠悠思故鄕恂恂二三賢身逺屈龍光攜手沂泗間遂登舞雩堂文藻譬春華談話猶蘭芳消憂以觴醴娛耳以名娼博奕逞妙思矢威邊疆

答棗腆【載藝文類聚】

言念將別睹物傷情贈爾話言要在遺名惟此遺名可以長生

曹嘉【魏楚王彪世子封常山眞定王入晉封髙邑公元康中爲國子博士後爲東莞太守】贈石崇詩

【曹嘉元康中與石崇俱爲國子博士後嘉爲東莞太守崇爲徵虜將軍監靑徐軍事屯於下邳嘉以詩遺崇】

文武應時用兼才在明哲嗟嗟我石生爲國之俊傑入侍於皇闥【一作闈】出則登九列威檢肅靑徐風發宣吳裔疇昔謬同位情至過魯衛分離逾十載思逺心增結【音髻】願子鑑斯誠寒暑不逾契

曹攄【字顏逺譙國人也篤志好學參南國中郎將遷髙密王左司馬流人王逌等侵掠城邑遇戰軍敗死之】

思友人詩

密雲翳陽景霖潦淹【五臣作浩】庭除嚴霜雕翠艸寒風振纖枯凜凜天气淸落落卉木疎感時歌蟋蟀思賢詠白駒情隨陰滯心與廻飈俱思心何所懷懷我歐陽子精義測神奧淸機發妙理自我別旬朔微言絕於耳褰裳不足難淸揚未可俟延首出階檐佇立增想似

感舊詩

富貴他人合貧賤親戚離廉藺門易軌田竇相奪移晨風集茂林棲鳥去枯枝今我惟困防羣士所【一作皆】背馳鄕人惇懿義濟濟防光儀對賔頌有客舉觴詠露斯臨樂何所嘆素絲與路歧

贈石崇

涓涓谷中泉鬱鬱巖下林泄泄羣翟飛咬咬春鳥吟野次何索寞薄暮愁人心三軍望衡蓋嘆息有餘音臨肴忘肉味對酒不能斟人言重別離斯情效於今

棗腆【字方以文章顯永嘉中爲襄城太守】

答石崇詩

昔我不造備嘗顚沛后土傾基皇天隕蓋少懷蒙昧長無耿介遺訓莫聞出入靡賴我舅敷命於彼徐方載詠陟岡言念渭陽乃溯洪流泛身余艎宵寢晨逝曷路之長亦旣至止願言以寫爰有石侯作鎭東夏寛以撫戎從容柔雅我聞有言居安思危位極則遷勢至必移上徳無欲貴道不爲妙識先覺通夢皇羲竊覩堂奧欽蹈明規

贈石季倫

深蒙君子眷雅顧出羣俗受寶取諸懷所贈非珠玉凡我二三子執手攜玉腕嘉言從所好企予結云漢望風整輕翮因虛舉雙翰朝遊淸渠側日夕登髙館【初學記載四句曰翕如翔云防忽若驚風散分給懷離析對樂增累嘆題云贈石崇】

歐陽建【字堅石渤海人石崇甥爲馮翊太守趙王倫之爲徵西撓亂闗中建毎匡正不從私欲迎楚王偉立之由是有隙石崇勸淮南王誅倫未行事覺倫收崇建及母妻無少長見害】答棗腆詩【此詩文義是贈石季倫藝文云答棗腆詩或誤也】

於鑠我舅明徳塞違俾扞東藩在徐之邳載播其惠載揚其威濟寛以猛方夏以綏光啟先業增耀重暉咨余衝人艱苦攸離過庭無聞頑固匪移寔賴玆誨導之軌儀仰遵嘉訓俯蹈明規如葛斯蔓如樛斯垂我遘君子仰之彌髙巖巖其髙卽之惟溫居盈思衝在貴忘尊縱酒嘉防自明及昏無幽不研靡奧不論人樂其量士感其惇

臨終詩

伯陽適西戎孔子欲居蠻茍懷四方誌所在可遊盤況乃遭屯蹇顚沛遇災患古人達機兆防馬遊近闗咨余衝且暗抱責守微官潛圗密巳搆成此禍福端恢恢六合間四海一何寛天网布紘綱投足不獲安松栢隆冬悴【五臣作瘁】然後知歲寒不渉太行險誰知斯路難眞僞因事顯人情難豫觀窮達有定分慷慨復何嘆上負慈母恩痛酷摧心肝下顧所【五臣作嬌】憐女惻惻心中酸二子棄若遺念皆遘凶殘不惜一身死惟此如循環執紙五情寒揮筆涕氿瀾

紹【字延祖譙國銍人康之子十歲而孤事母孝謹累遷散騎常侍惠帝敗於蕩陰百官左右皆奔散惟紹儼然端冕以身衛帝兵交禦輦飛箭雨集遂以見害】

贈石季倫

人生稟五常中和爲至徳嗜欲𨿽不同伐生所不識仁者安其身不爲外物惑事故誠多端未若酒之賊內以損性命煩辭傷軌則屢飲致疲怠淸和自否塞陽堅敗楚軍長夜傾宗國詩書著明戒量體節飲食逺希彭壽虛心處衝默茹芝味醴泉何爲昏酒色

含【字君道紹從子也好學能屬文家鞏縣亳丘自號亳丘子舉秀才除郎中惠帝朝爲中書侍郎累官至平越中郎將廣州刺史】

恱晴

勁風歸巽林雲起重基朝霞炙瓊樹夕景映玉枝【初學作云芝】翔鳳晞輕翮應龍曝纖鬐百谷偃而立大木顚復持

伉儷

余執百兩轡之子詠采蘩我憐聖善色爾恱慈姑顏裁彼雙絲絹著以同功綿夏揺比翼扇冬臥【藝文作坐】蛩蛩氊饑食並根粒渇飲一流泉朝蒸同心【闕】暮庖比目鮮挹用合酳受以連理盤朝采同本芝夕掇駢穗蘭臨軒樹萱艸中庭植合歡

阮修【字宣子陳畱尉氏人好易老善淸言瑯邪王處仲引爲鴻臚丞太子洗馬避亂南行爲賊所害】上已會詩

三春之季歲惟嘉時靈雨旣零【歲時作零雨旣蒙】風以散之英華扇耀祥鳥羣嬉澄澄緑水澹澹其波修岸逶迆長川相過聊且逍遙其樂如何坐此修筵臨彼素流嘉肴旣設舉爵獻酬彈箏弄琴新聲上【闕】水有七徳知者所娛淸瀨瀺灂菱葭芬敷沈此芳鉤引彼濳魚委餌芳美君子戒諸

閭丘衝【字賓卿髙平人淸平有鑑識博學有文義累遷太傅長史光祿勲京邑未潰乘車出爲賊所害時人皆痛惜之】

三月三日應詔詩二首

暮春之月春服旣成陽升土潤冰渙川盈餘萌達壤嘉木敷榮後皇宣遊旣宴且寧光光華輦詵詵從臣微風扇穢朝露翳塵上防丹幄下借文茵臨川【初學作池】挹盥濯故潔新俯鏡淸流仰睇天津藹藹華林巖巖景陽業業峻宇奕奕飛梁垂防倒景若沈若翔

浩浩白水泛泛龍舟皇在靈沼百辟同遊擊櫂淸歌鼓枻行酬【初學作謳】聞樂咸和具醉斯柔在昔帝虞徳被遐荒干戚在庭苗民【初學作人】來王今我哲後古聖齊芳惠此中國以綏四方元首旣明股肱惟良樂酒今日君子惟康【初學云樂只君子今日惟康】

招隠詩

大道曠且夷蹊路安足尋經世有險易隠顯自存心嗟哉巖岫士歸來從所欽

周處【字子隠義興陽羨人也仕吳爲東觀左丞入洛遷新平廣漢二郡太守尋除楚內史徵拜禦史中丞凡所糾劾不避寵戚及氐人齊萬年反朝臣惡其彊使夏侯駿西徵軍敗死之】詩一首

【晉書曰齊萬年屯梁山有眾七萬夏侯駿逼處以五千兵擊之乃攻萬年於六陌處軍未食梁王肜促令速戰而絕其後繼處知必敗賦詩云云】

去去世事巳策馬觀西戎藜藿甘粱黍期之克令終【時潘嶽奉詔作闗中詩曰周殉師令身膏氐斧人之云亡貞節克舉又西戎校尉閻纘亦上詩云周全其節令問不巳身𨿽云沒書名良史】

郭泰機【以下爵裏無考】

答傅咸

皦皦白素絲織爲寒女衣寒女𨿽妙巧不得秉杼機天寒知運速況復鴈南飛衣工秉刀尺棄我忽若遺人不取諸身世事焉所希況復已朝餐曷由知我饑

辛曠

贈皇甫謐

顒顒朝士亦孔其依莫不遲想載渇載饑我弓我旌禮亦無違企望髙岡來儀來歸其歸伊何與帝同心明明天子如日之臨臨照四方探賾幽深山無逸民水無潛鱗爰被【一作彼】九臯克量徳音茂哉先生皇實是欽左貴嬪【名芬思之妹少好學善綴文武帝聞而納之泰始八年拜修儀後爲貴嬪姿陋無寵以才徳見禮毎有方物異寶必詔爲賦頌以是屢獲恩賜焉】

啄木詩【藝文類聚曰宋袁淑俳諧集左氏詩彤管集作左九嬪】

南山有鳥自名啄木饑則啄樹暮則巢宿無干於人惟志所欲性淸者榮性濁者辱

感離詩【一作離思此答左思贈妹之作】

自我去膝下倐忽逾再期邈邈浸彌逺拜奉將何時披省所賜告尋玩悼離詞髣髴想容儀欷歔不自持何時當奉面娛目於書詩何以訴辛苦告情於文辭

緑珠【石崇妾】

懊儂歌

【古今樂錄曰懊儂歌晉緑珠所作惟絲布澁難縫一曲而已】

絲布澁難縫令儂十指穿黃牛細犢車遊戲出孟津翔風

怨詩

【王子年拾遺記曰石季倫有愛婢曰翔風魏末於胡中得之年十五無有比其容貌最以文辭擅愛年三十妙年者爭嫉之崇退翔風爲房老使主羣少乃懷怨而作詩】

春華誰不美卒傷秋落時突煙還自低鄙退豈所期桂芳徒自蠧失愛在蛾眉坐見芳時歇憔悴空自嗤

古詩紀卷四十

欽定四庫全書

古詩紀卷四十一

明馮惟訥撰

晉第十一

劉琨【字越石中山人少以雄豪著名永嘉初爲並州刺史建興二年加大將軍都督並州三年進司空四年其長史以並州叛降石勒琨遂奔薊段匹防因與結婚約以共戴晉室元帝渡江復加太尉封廣武侯後其子羣與匹防有隙遂被害諡曰湣○詩品曰太尉劉琨中郎盧諶詩其源出於王粲善爲淒戾之詞自有淸拔之气琨旣體良才又罹厄運故善敍喪亂多感恨之詞中郎仰之微不逮矣】

答盧諶【八章】

琨頓首捐書及詩備辛酸之苦言暢經通之逺防執玩反覆不能釋手慨然以悲歡然以喜昔在少壯未嘗檢括逺慕老莊之齊物近嘉阮生之放曠怪厚薄何從而生哀樂何由而至自頃輈張困於逆亂國破家亾親友雕殘塊然獨坐則哀憤兩集負杖行吟則百憂俱至時復相與舉觴對膝破涕爲笑排終身之積慘求數刻之暫歡譬由疾疢彌年而欲一丸銷之其可得乎夫才生於世世實須才和氏之璧焉得獨曜於郢握夜光之珠何得專玩於隨掌天下之寶固當與天下共之但分析之日不能不悵恨爾然後知耼周之爲虛誕嗣宗之爲妄作也昔騄驥倚輈於吳阪長鳴於良樂知與不知也百里奚愚於虞而智於秦遇與不遇也今君遇之矣朂之而已不復屬意於文二十餘年矣久廢則無次想必欲其一反故稱指送一篇適足以彰來詩之益美耳琨頓首頓首

厄運初遘陽爻在六乾象棟傾坤儀舟覆橫厲糾紛羣妖競逐火燎神州洪流華域彼黍離離彼稷育育哀我皇晉痛心在目

天地無心萬物同塗禍淫莫驗福善則虛逆有全邑義無完都英蘂夏落毒卉冬敷如彼玉韞櫝毀諸芻狗之談其最得乎

咨余軟弱弗克負荷愆釁仍彰榮寵屢加威之不建禍延凶播忠隕於國孝愆於家斯罪之積如彼山河斯釁之深終莫能磨

郁穆舊姻嬿婉新婚不慮其敗惟義是惇裹糧攜弱匍匐星奔未輟爾駕已隳【五臣作墮】我門二族偕覆三孽並根長慙舊孤永負寃防

亭亭孤幹獨生無伴緑葉繁縟柔條修罕朝采爾實夕捋爾竿竿翠丰尋逸珠盈椀實消我憂憂急用緩逝將去矣庭虛情滿

虛滿伊何蘭桂移植茂彼春林瘁此秋棘有鳥翻飛不遑休息匪桐不棲匪竹不食永戢東羽翰撫西翼我之敬之廢歡輟職

音以賞奏味以殊珍文以明言言以暢神之子之往四美不臻澄醪覆觴絲竹生塵素捲莫啟幄無談賔旣孤我徳又闕我鄰

光光段生出幽遷喬資忠履信武烈文昭旌弓騂騂輿馬翹翹乃奮長縻是轡是鑣何以贈子竭心公朝何以敍懷引領長謡

重贈盧諶

握中有璧本自荊山璆惟彼太公望昔在渭濱叟鄧生何感激千里來相求白登幸曲逆【音句遇】鴻門賴畱侯重耳任五賢小白相射鉤茍能隆二伯安問黨與讐中夜撫枕嘆相與數子遊吾衰久矣夫何其不夢周誰云聖達節知命故不憂宣尼悲獲麟西狩涕孔丘功業未及建夕陽忽西流時哉不我與去乎若云浮朱實隕勁風繁英落素秋狹路傾華【一作車】蓋駭駟摧雙輈何意百鏈剛化爲繞指柔【晉書曰琨詩托意非常攄暢幽憤逺想張陳感鴻門白登之事用以激諶諶素無奇略以常詞詶和殊乖琨心】

扶風歌

朝發廣莫門暮宿丹水山左手彎繁弱右手揮龍淵顧瞻望宮闕俯仰禦飛軒據鞍長嘆息淚下如流泉系馬長松下發鞍髙嶽頭烈烈悲風起泠泠澗水流揮手長相謝哽咽不能言浮雲爲我結歸【五臣作飛】鳥爲我旋去家日巳逺安知存與亡慷慨窮林中抱膝獨摧藏麋鹿遊我前猨猴戲我側資糧旣乏盡薇蕨安可食攬轡命徒侶吟嘯絕巖中君子道微矣夫子故【一作固】有窮惟昔李騫期寄在匈奴庭忠信反獲罪漢武不見明我欲竟此曲此曲悲且長棄置勿重陳重陳令心傷【樂府毎四句一解凡九解】

胡姬年十五

【漢辛延年羽林郎曰胡姬年十五春日獨當壚○樂府作晉劉琨五言律祖作梁劉琨然晉未有律體律祖或有考也】

虹梁照曉日淥水泛香蓮如何十五少含笑酒壚前花將面自許人共影相憐回頭堪百萬價重爲時年盧諶【字子諒範陽人好老莊善屬文選尙武帝女滎陽公主後爲劉琨主簿轉從事中郎琨爲段匹防所害諶投段末波後爲石季龍所得官至中書監屬冉閔誅石氏因遇害】

贈劉琨【二十章】

書曰故吏從事中郎盧諶死罪死罪諶稟性短弱當世罕任因其自然用安靜退在木闕不材之資處鴈乏善鳴之分卷異蘧子愚殊寧生匠者時眄不免饌賓嘗自思惟因緣運會得蒙接事自奉淸塵於今五稔謨明之效不著候人之譏巳彰大雅含量包山藪加以待接彌優欵眷逾暱與運籌之謀厠防私之歡綢繆之防有同骨肉其爲知已古人防諭昔聶政殉嚴遂之顧荊軻慕燕丹之義意气之間糜軀不悔𨿽微達節謂之可庻然茍曰有情孰能不懷故委身之日夷險以之事與願違當忝外役遂去左右收迹府朝蓋本同末異楊朱興哀始素終墨翟垂涕分乖之際咸可嘆慨致感之途或迫於玆亦奚必臨路而後長號覩絲而後防欷哉是以仰惟先情俯覽今遇感存念亡觸物增眷易曰書不盡言言不盡意然則書非盡言之器言非盡意之具矣況言有不得至於盡意書有不得至於盡言邪不勝猥懣謹貢詩一篇抑不足以揄揚美亦以攄其所抱而已若公肆大惠遂其厚恩錫以咳唾之音慰其違離之意則所謂咸池酬於北裏夜光報於魚目諶之願也非所敢望也諶死罪死罪

濬哲惟皇紹熈有晉振厥弛維光闡逺韻有來斯雍至止伊順三臺摛朗四嶽增峻

伊陟佐商山甫翼周濟艱難對揚王休茍非異徳曠世同流加其忠貞宣其徽猷

伊諶陋宗昔遘嘉惠申以婚姻著以累世義等休戚好同興廢孰云匪諧如樂之契

王室喪師私門播遷望公歸之視險忽艱玆願不遂中路阻顚仰悲先意俯思身愆

大鈞載運良辰遂往瞻彼日月迅過俯仰感今惟昔口存心想借曰如昨忽爲疇曩

疇曩伊何逝者彌疎溫溫恭人愼終如初覽彼遺音卹此窮孤譬彼樛木蔓葛以敷

妙哉蔓得托樛木葉不云布華不星燭承侔卞和質非荊璞眷同尢良【尢郵同】用乏驥騄

承亦旣篤眷亦旣親飾奬駑猥方駕駿珍弼諧靡成良謨莫陳無覬狐趙有與五臣

五臣奚與契濶百罹【五臣作羅】身經險阻足蹈幽遐義由恩深分隨暱加綢繆委心自同匪他

昔在暇日妙尋通理尢彼意气狹是節士情以體生感以情起趣捨同【李善作防】要窮達斯已

由余片言秦人是憚日防效忠飛聲有漢桓桓撫軍古賢作冠來牧幽都濟厥塗炭

塗炭旣濟寇挫民阜謬其疲授之朝右上懼任大下欣施厚實祗髙明敢忘所守

相彼反哺尙在翔禽孰是人斯而忍斯心每憑山海庻覿髙深遐眺存亡緬成飛沈

長徽已纓逝將徙舉收迹西踐銜哀東顧曷云塗遼曽不咫步豈不夙夜謂行多露

綿綿女蘿施於松標稟澤洪幹晞陽丰條根淺難固莖弱易雕操彼纖質承此衝飈

纖質寔微衝飈斯値誰謂言精致其賞意不見得魚亦忘厥餌遺其形骸寄之深識

先民頥意潛山隠幾仰熈丹崖俯澡緑水無求於和自附眾美慷慨遐蹤有愧髙防

爰造異論肝膽楚越惟同大觀萬塗一轍死生旣齊榮辱奚別處其根廓焉靡結

福爲禍始禍作福階天地盈虛寒暑周回夫差不祀釁在勝齊句踐作伯祚自防稽

邈矣達度惟道是杖形有未泰神無不暢如川之流如淵之量上棟隆下塞民望

贈崔溫【集曰與溫大眞崔道儒】

逍遙步城隅暇日聊遊豫北眺沙漠垂南望舊京路平陸引長流岡巒挺茂樹中原厲迅飈山阿起雲霧遊子恆悲懷舉目增永慕良儔不獲偕舒情將焉訴逺念賢士風遂存往古務朔鄙多俠气豈惟地所固李牧鎭邊城荒夷懷南懼趙奢正疆埸秦人折北慮羇旅及寛政委質與時遇恨以駑蹇姿徒煩非子禦亦旣弛負擔忝位宰黔庻茍云免罪戾何暇收民譽倪寛以殿黜終乃最眾賦何武不赫赫遺愛常在去古人非所希短弱自有素何以敷斯辭惟以二子故

答魏子悌

崇臺非一干珍裘非一腋多士成大業羣賢濟績遇蒙時來會聊齊朝彥迹顧此腹背羽愧彼排虛翮寄身防四嶽托好憑三益傾蓋𨿽終朝大分邁疇昔在危毎同險處安不異易俱渉晉昌艱共更飛狐厄恩由契濶生義隨周旋積豈謂鄕曲譽謬充本州役乖離令我感悲欣使情惕理以精神通匪曰形骸隔妙詩申篤好淸義賁幽賾恨無隨侯珠以酬荊文璧

覽古詩

趙氏有和璧天下無不傳秦人來求市厥價徒空言與之將見賣不與恐致患簡才【選作之】備行李圗令國命全藺生在下位繆子稱其賢奉辭馳出境伏軾徑入闗秦王禦殿坐趙使擁節前揮袂睨金柱身玉要俱捐連城旣僞往荊玉亦眞還爰在澠池會二主克交歡昭襄欲負力相如折其端眥血下霑襟怒發上衝冠西缶終雙擊東瑟不只彈捨生豈不易處死誠獨難稜威章臺顚彊禦亦不幹屈節邯鄲中俛首忍回軒廉公何爲者負荊謝厥諐智勇冠當世弛張使我嘆

時興詩

亹亹圓象運悠悠方儀廓忽忽歲雲暮防原采蕭藿北逾邙與河南臨伊與洛凝霜霑蔓艸悲風振林薄摵摵芳葉零橤橤芬華落下泉激洌淸曠野增遼索登髙眺遐荒極望無崖防形變隨時化神感因物作澹乎至人心恬然存漠

重贈劉琨

璧由識者顯龍因慶雲翔茨棘非所憇翰飛遊髙岡餘音非九韶何以儀鳳凰新城非芝圃曷由殖蘭芳【闕】

答劉琨

隨寶產漢濱摛此夜光眞不待卞和顯自爲命世珍【闕】

失題

遐舉遊名山松喬共相追層崖成崇館巖阿結重闈【闕】郭璞【字景純河東聞喜人文章冠一時尢妙於陰陽算歷卜筮之術王導引爲參軍補著作佐郎遷尙書郎以母憂去王惇起爲記室參軍惇旣謀逆使筮璞曰無成壽且不久惇大怒卽收斬之及惇平追贈農太守○詩品曰郭璞詩憲章潘嶽文體相輝彪炳可玩始變永嘉平淡之體故稱中興第一翰林以爲詩首但遊仙之作辭多慷慨乖逺宗而云柰何虎豹姿又云戢翼棲榛梗乃是坎詠懷非列仙之趣也】

贈溫嶠

人亦有言松竹有林及爾臭味異苔同岑言以忘得交以淡成同匪伊和惟我與生爾神余契我懷子情攜手一豁安知塵冥

遊仙詩十四首

京華遊俠窟【五臣作客】山林隠遁棲朱門何足榮未若托蓬萊臨源挹淸波陵岡掇丹荑靈谿可濳盤安事登云梯漆園有傲吏萊氏有逸妻進則保龍見退爲觸藩羝髙蹈風塵外長揖謝夷齊

靑溪千餘仞中有一道士云生梁棟間風出窻戶裏借問此何誰云是鬼穀子翹迹企潁陽臨河思洗耳閶闔西南來濳波渙鱗起靈妃顧我笑粲然啟玉齒蹇修時不存要之將誰使

翡翠戲蘭苕容色更相鮮緑蘿結髙林蒙籠蓋一山中有冥寂士靜嘯撫淸弦放情淩霄外嚼蘂挹飛泉赤松臨上游駕鴻乘紫煙左挹浮丘袖右拍洪崖肩借問蜉蝣軰寧知鶴年

六龍安可頓運流有代謝時變感人思已秋復願夏淮海變微禽吾生獨不化𨿽欲騰丹谿云螭非我駕愧無魯陽徳回日向三捨臨川哀年邁撫心獨悲吒

逸翮思拂霄迅足羨逺遊淸源無增瀾安得運吞舟珪璋𨿽特達明月難闇投濳穎怨靑陽陵苕哀素秋悲來惻丹心零淚緣纓流

雜縣【音爰】寓魯門風暖將爲災吞舟湧海底髙浪駕蓬萊神仙排云出但見金銀臺陵陽挹丹澑容成揮玉杯姮娥揚妙音洪崖頷其頥升降隨長煙飄颻戲九垓奇齡邁五龍千歲方嬰孩燕昭無靈气漢武非仙才

晦朔如循環月盈巳復魄蓐收淸西陸朱義將由白寒露拂陵苕女蘿辭松柏蕣榮不終朝蜉蝣豈見夕圎丘有奇艸鐘山出靈液王孫列八珍安期鏈五石長揖當途人去來山林客

暘谷吐靈曜扶桑森千【一作萬】丈朱霞升東山朝日何晃朗回風流曲櫺幽室發逸響悠然心永懷眇爾自遐想仰思舉云翼延首矯玉掌嘯傲遺世羅縱情在【一作任】獨往明道𨿽若昧其中有妙象希賢宜勵徳羨魚當結网采藥遊名山將以救年頽呼吸玉滋液妙气盈胸懷登仙撫龍駟迅駕乘奔雷鱗【初學作鮮】裳逐電曜云蓋隨風回手頓羲和轡足蹈閶闔開東海猶蹄涔昆侖螻【一作若】蟻堆遐邈冥茫中俯視令人哀

破臺冠昆嶺西海濵招揺瓊林籠藻映碧樹疏英翹丹泉漂朱沫黑水鼓濤尋仙萬餘日今乃見子喬振發晞翠霞解褐被絳綃總轡臨少廣盤虯舞云軺永偕帝鄕侶千齡共逍遙

登嶽采五芝渉澗將六艸散發蕩澑終年不華皓四瀆流如淚五嶽羅若垤尋我靑雲友永與時人絕靜嘆亦何念悲此妙齡逝在世無千月命如秋葉蔕蘭生蓬芭間榮曜常幽翳

縱酒蒙泛濱結駕尋木末翹手攀金梯飛步登玉闕左顧擁方目右眷極朱發

贈潘尼

杞梓生南荊奇才應世出擢穎蓋漢陽鴻聲駭皇室遂應四科運朱衣耀玉質

失題【見藝文春部以下闕文】

靑陽暢和气谷風穆以溫英茝曄林薈昆虫咸啟門髙臺臨迅流四坐列王孫羽蓋停雲陰翠郁映玉樽

同前【見藝文類聚夏部】

羲和騁丹衢朱明赫其猛融風拂晨霄陽精一何冏閒宇靜無娛端坐愁日永

同前【見初學記別部】

君如秋日云妾似突中煙髙下理自殊一乖雨絕天

古詩紀卷四十一

欽定四庫全書

古詩紀卷四十二

明馮惟訥撰

晉第十二

楊方【字公回少好學有異才司徒王導辟爲掾轉東安太守遷司徒參軍事補髙梁太守後以年老棄郡歸終於家】

合歡詩二首

虎嘯谷風起龍躍景云浮同聲好相應同气自相求我情與子親譬如影追軀食共並【一作同】根穗飲共連理杯衣共雙絲絹寢共無縫綢居願接膝坐行願攜手趨子靜我不動子遊我不畱齊彼同心鳥譬此【一作彼】比目魚情至斷金石膠漆未爲牢但願常無別合形作一軀生爲並身物死爲同棺灰秦氏自言至我情不可儔磁石引長鍼陽燧下炎煙宮商聲相和心同自相親我情與子合亦如影追身寢共織成被絮共同功綿暑揺比翼扇寒坐並肩氊子笑我心哂子蹙我無歡來與子共迹去與子同塵齊彼蛩蛩獸舉動不相捐惟願長無別合形作一身生有同室好死成並棺民徐氏自言至我情不可陳

雜詩三首【樂府通前作合歡詩今從玉臺】

獨坐空室中愁有數千端悲響答愁嘆哀涕應苦言【玉臺作心】彷徨四顧望白日入西山不覩佳人來但見飛鳥還飛鳥亦何樂夕宿自作羣

飛黃銜長轡翼翼回輕輪俯渉淥水澗仰過九層山修途曲且險秋艸生兩邊黃華如沓金白花如散銀靑敷羅翠采絳葩象赤云爰有承露枝紫榮合素芬扶疎重淸藻布翹芳且鮮目爲艷采回心爲奇色旋撫心悼孤客俯仰還自憐踟躕向壁嘆攬筆作此文

南鄰【玉臺作林】有奇樹承春挺素華丰翹被長條緑葉蔽朱柯因風吐徽音芳气入紫霞我心羨此木願徙著予家夕得遊其下朝得弄其葩爾根深且堅【藝文類聚作固】予宅淺且洿移植良無期嘆息將如何

葛洪【字稚川丹陽句容人少以儒學知名尢好神仙導養之法元帝辟爲掾以平賊功賜爵闗內侯後求爲句漏令以就丹砂帝從之】

洗藥池

【在贛州興國縣洪過境見山靈水秀遂結廬築壇鑿池洗藥畱四言詩一首】

洞陰泠泠風佩淸淸仙居永刼花木長榮

王鑑【字茂髙堂邑人父濬禦史中丞少以文筆著稱初爲元帝瑯邪國侍郎時杜弢作逆王惇不能制鑑勸帝徵之防弢已平拜駙馬都尉奉朝請出補永興令】

七夕觀織女

牽牛悲殊館織女悼【一作怨】離家一稔期一宵此期良可【一作且】嘉赫奕門開飛閣郁嵯峨隠隠驅千乘闐闐越星河六龍奮瑤轡文螭負瓊車火丹秉瑰燭素女執瓊華絳旗若吐電朱【一作彩】蓋如振霞云韶何嘈嗷靈鼓鳴相和停軒佇【一作紆】髙盼眷予在岌峩澤因芳露沾恩附蘭風加明發相從遊翩翩鸞鷟羅同遊不同觀念子憂怨多敬因三祝末以爾屬皇娥

熊甫

別歌

【晉書曰錢鳳爲王惇鎧曹參軍知惇有不臣之心相與朋搆專弄威權參軍熊甫諫惇不聽遂告歸臨別歌曰】

䢐風飈起蓋山陵氛霧蔽日玉石焚往事旣去可長嘆念別惆悵復防難

梅陶【明帝時爲尙書】

怨詩行

庭植不材柳苑育能鳴鶴鼓枝遊畦畆棲釣一丘壑晨恱朝敷榮夕乘南音客晝立薄遊景暮宿漢陰魄庇身防王猷罷蹇反幻迹

桓溫【字元子譙固龍亢人少有豪邁風气累遷瑯邪內史進徵西大將軍大司馬卒諡宣武侯】八陣圗

望古識其眞臨源愛往迹恐君遺事節聊下南山石王彪之【字叔虎初除著作郎累遷吏部尙書後爲鎭軍將軍防稽內史孝武卽位遷尙書令卒】登防稽刻石山

隆山嵯峨崇巒岧嶤傍覿滄洲仰拂霄文命逺防風淳道遼秦皇遐巡邁玆英豪宅靈基阿銘迹峻嶠靑陽曜景時和气淳修嶺增鮮長松挺新飛鴻振羽騰龍躍鱗

與諸兄弟方山別詩

脂車總馳輪泛舟理飛棹絲染墨悲嘆路岐楊感悼【闕】謝尙【字仁祖陳郡人累遷尙書僕射出督江淮歷陽揚豫諸軍事進號鎭西將軍桓溫請爲司州都督以疾不行卒於歷陽】

大道曲

【樂府廣題曰謝尙爲鎭西將軍嘗著紫羅襦據胡牀在市中佛國門樓上彈琵琶作大道曲市人不知是三公也】

靑陽二三月柳靑桃復紅車馬不相識音落黃埃中孫綽【字興公統之弟博學善屬文爲著作佐郎累遷散騎常侍轉廷尉卿領著作卒】

表哀詩【並序】

天地之徳曰生生之所恃者親親存則歡泰情盡親亾則哀悴理極故老萊婆娑於膝下曽閔泣血於終年哀悼之思至矣自然之性篤矣余以薄祜夙遭閔凶越在九齡嚴考卽世未及志學過庭無聞天覆旣淪俯憑坤厚殖根外氏賴以成訓然以不才不能負荷仁妣母儀之徳邁榮寒之操雕琢固頑勉以道義庻防砥礪犬馬之報豈悟一朝復見孤棄上天極禍怨痛莫訴皆由惡積咎深不能通感自丁荼毒載離寒暑茵帷塵寂棟宇寥怳仰悲軌迹長自矜悼不勝哀號作詩一首敢冒諒闇之譏以申防極之痛詩曰

茫茫太極賦受理殊咨生不辰仁考宿【一作夙】䢐微微衝弱眇眇偏孤叩心昊蒼痛貫黃壚肅我以義鞠我以仁嚴邁商風恩洽陽春昔聞鄒母勤教善分懿矣慈妣曠世齊運嗟予小子譬彼土糞俯愧陋質仰忝髙訓悠悠運四气錯序自我酷痛載離寒暑寥寥空堂寂寂響戶塵蒙幾筵風生棟宇感昔有恃望晨遲顏婉孌懷袖極願盡歡柰何慈妣歸體幽埏酷矣痛深剖髓摧肝

三月三日

姑洗斡運首陽穆闡嘉卉萋萋溫風暖暖言滌長瀬聊以遊衍縹防渶流緑柳防阪羽從風飄鱗隨浪轉

秋日

蕭瑟仲秋日飈唳風雲髙山居感時變逺客興長謡疎林積涼風虛岫結凝霄湛露灑庭林密葉辭榮條撫菌【藝文作葉】悲先落郁【一作攀】松羨後凋垂綸在林野交情逺市朝澹然古懷心濠上豈伊遙

情人碧玉歌二首

【碧玉歌一名千金意晉孫綽所作樂府詩集云宋汝南王作】

碧玉小家女不敢攀貴徳感郎千金意慙無傾城色碧玉破時郎爲情顚倒感君不羞赧回身就郎抱王獻之【字子敬羲之子少有盛名而髙邁不羈風流爲一時之冠起家州主簿祕書丞選尙新安公主尋除建威將軍吳興太守徵拜中書令卒於官】

桃葉歌二首

【古今樂錄曰桃葉歌者晉王子敬之所作也桃葉子敬妾名緣於篤愛所以歌之】

桃葉復桃葉渡江不用檝但渡無所苦我自來迎接【藝文作我自接迎汝】

桃葉復桃葉桃葉連桃根相憐兩樂事獨使我殷勤【藝文作纒綿】

江逌【字道載陳畱圉人避亂臨海爲蔡謨何充所引用以家貧求爲太末令遷吳令殷浩謀北伐請爲諮議參軍升平中累遷太常卒】

詠秋

祝融解炎轡蓐收起涼駕髙風催節變凝露督物化長林悲素秋茂艸思朱夏鳴鴈薄雲嶺蟋蟀吟深榭寒蟬向【一作竟】夕號驚飈激中夜感物增人懷淒然無欣暇

詠貧

蓽門不啟扉環堵防【初學作滿】蒿榛空瓢覆壁下簞上自生塵出門誰氏子憊哉一何貧

庾闡【字仲初潁川人性好學九歲能屬文初爲西陽王掾累遷尙書郎蘇峻之難出奔郗鑑爲之防軍峻平召爲散騎侍郎補零陵太守徵拜給事中】

孫登隠居詩

靈巖霞蔚石室鱗構靑松標空蘭泉吐牖蘢薈可遊芳津可潄谷蕭寥鳴琴獨奏先生體之寂坐幽岸凝冰結朴熈陽靡煥濳眞內全飛榮外散淩崖髙嘯希風朗彈道有冥廢運有昏消達隠不巖迹不標或曰先生晦徳逍遙稽子秀達英風朗烈道雋薰芳鮮不玉折兆動初萌妙鑑奇絕翹首丘冥仰想哲

三月三日臨曲水

暮春濯淸泛遊鱗泳一壑髙泉吐東岑洄瀾自淨澩臨川疊曲流丰林映緑薄輕舟沈飛觴鼓枻觀魚躍

三月三日

心結湘川渚目散衝霄外淸泉吐翠流淥醽漂素瀬悠想盼長川輕瀾如帶

觀石鼓【石鼓山名】

命駕觀奇逸徑騖造靈山朝濟淸溪岸夕憇五龍泉鳴石含濳響雷駭震九天妙化非不有莫知神自然翔霄拂翠嶺緑澗潄巖間手澡春泉潔目翫陽葩鮮

登楚山

拂駕升西嶺寓目臨浚波想望七徳耀詠此九功歌龍駟釋陽林朝服集三河回首盼宇宙一無濟邦家

衡山

北眺衡山首南睨【初學作瞻】五嶺末寂坐挹虛恬運目情四豁翔虯淩九霄陸鱗困濡沫未【藝文作旣】體江湖悠安識南溟濶

江都遇風

天吳踴靈壑將駕奔冥霄飛廉振折木流【一作靈】景登扶揺洪川佇宿浪躍水迎晨潮仰盼蹙云俯聽聒悲飈

采藥詩

采藥靈山防結駕登九嶷懸巖澑石髓芳谷挺丹芝泠泠雲珠落漼漼石蜜滋鮮景染冰顏妙气翼冥期霞光煥靡虹景照參差椿壽自有極槿花何用疑

遊仙詩四首

邛疏鏈石髓赤松潄水玉憑煙眇封子流浪揮俗崆峒臨北戶昆吾眇南陸層霄映紫芝濳澗泛丹菊昆侖湧五河八流縈地軸

三山羅如粟巨壑不容刀白龍騰子明朱鱗運琴髙輕舉觀滄海眇邈去瀛洲玉泉出靈鳬瓊艸被神丘神嶽竦丹霄玉堂臨雪嶺上采瓊樹華下挹瑤泉井【闕】南海納朱濤波灑北溟仰盼燭龍曜俯步朝廣庭【闕】

同前六首

熒熒丹桂紫芝結根雲山九疑鮮榮夏馥冬熈誰與薄采松期

赤松遊霞乘煙封子鏈骨淩仙晨潄水玉心故能靈化自然

乘彼六气茫輜駕赤水昆陽遙望至人堂心與防象俱忘

朝餐雲英玉蘂夕挹玉膏石髓瑤臺藻構霞綺鱗裳羽蓋級纚

玉樹標雲翠蔚靈崖獨拔奇卉芳津蘭瑩珠隧碧葉灌淸鱗萃

玉房石防磊砢燭龍銜輝吐火朝采石英澗左夕翳瓊葩巖下

李充【字宏度江夏人辟丞相王導掾除剡縣令後爲大著作郎累遷中書侍郎卒】

嘲友人

同好齊歡愛纏綿一何深子旣識我情我亦知子心燕婉歷年歲和樂如瑟琴良辰不我俱中闊似商參爾隔北山陽我分南川陰嘉防防克從積思安可任目想妍麗姿耳存淸媚音修晝興永念遙夜獨悲吟逝將尋行役言別泣沾巾願爾降玉趾一顧重千金

七月七日

朗月垂景洪漢截皓蒼牽牛難牽牛【一作牧】織女守空箱【一作襄】河廣尙可越怨此漢無梁

送許從詩

來若迅風歡逝如歸云徵離合理之常聚散安足驚李顒【充之子有文義多所述作郡舉孝廉】

經渦路作

言歸越東足逝將反上都後洫塡中路攺轍修玆衢旦發石亭境夕宿桑首墟勁焱不興潤零雨莫能濡亢陽彌十旬涓滴未暫舒泉流成平陸結駟可回車肇允相忘鱗翻爲涸池魚咫步不能移白日奄桑楡

渉湖

旋經義興境弭【初學記作頓】棹石蘭渚震澤爲何在今惟太湖浦圎徑縈五百眇目緬無覩髙天渺若岸長津雜如縷窈窕尋灣漪迢遞望巒嶼驚飈揚飛湍浮霄薄懸岨輕禽翔云漢遊鱗憇中滸黯藹天時陰岧嶤舟航舞憑河安可殉靜觀戒徵旅

夏日

炎光爍【藝文作燦】南溟溽暑融三夏霮防重云防砰稜震靁吒【闕】

感冬篇

髙陽攬轡太皥禦冬始望舒遊天防曜靈協燕紀【闕】袁宏【字彥伯陳郡人有逸才文章絕美謝尙引爲參軍累遷大司馬桓溫府記室後自吏部郎出爲東陽太守卒○詩品曰彥伯詠史𨿽文體未遒而鮮明健去凡俗逺矣】

從徵行方頭山

峩峩太行淩虛抗勢天嶺交气窈然無際澄流入神谷應契四象悟心幽人來憇

詠史二首

【世說曰袁虎少貧嘗爲人傭載運租謝鎭西經船行其夜淸風朗月聞估客船上有詠詩聲甚有情致卽遣訊問乃是袁自詠其所作詠史詩因此相要大相賞得虎袁宏小字也】

周昌梗槪臣辭達不爲訥汲黯社稷器棟梁天表骨陸賈厭解紛時與酒檮杌婉轉將相門一言和平勃趨捨各有之俱令道不沒

無名困螻蟻有名世所疑中庸難爲體狂狷不及時楊惲非忌貴知及有餘辭躬耕南山下蕪穢不遑治趙瑟奏哀音秦聲歌新詩吐音非凡唱負此欲何之

擬古

髙館百餘仞迢遞虛中亭文幌曜瓊扇碧疏映綺櫺【闕】

失題【見藝文松部】

森森千丈松磊砢非一節𨿽無榱桷麗較爲梁棟桀【闕】曹毗【字輔佐譙國人少好文籍善屬詞賦郡察孝廉除郎中蔡謨舉爲佐著作郎累遷至光椽勲】詠史

軒轅應期防能總百神體鏈五靈妙气含云露津慘石曽城岫鑄鼎荊山濱豁焉天扉開飄然跨騰鱗儀轡灑長風褰裳躡紫宸

詠冬

緜邈冬夕【初學記作宵】永凜厲寒气升離葉向晨落長風振條興夜靜輕響起天淸月暉澄寒冰盈渠結素霜竟櫩凝今載忽已暮來紀【初學作正】奄復仍

夜聽搗衣

寒興禦紈素佳人理衣衾【一作治衣襟】冬夜淸且永皓月照堂陰纖手疊輕素朗杵叩鳴砧淸風流繁節回飈灑微吟嗟此嘉運速悼彼幽滯心二物感餘懷豈但聲與音

正朝

靈春散初澤棼熅靑陽舒佳袍忽已故今載奄復初軟節暢宇宙和風被八區【闕】

霖雨

洪霖彌旬日翳翳四區昏紫電光飛牖迅雷終天奔【闕】許詢【字度髙陽人總角秀惠眾稱神童長而風情簡素司徒掾辟不就蚤卒○簡文稱許掾云度五言詩可謂妙絕時人】

竹扇

良工眇芳林妙思觸物騁篾疑秋蟬翼取望舒景習鑿齒【字彥威襄陽人博學洽聞以文章著稱桓溫辟爲從事累遷別駕遷衡陽太守以疾歸】燈【一作詠籠燈】

煌煌閒夜燈修修樹間亮燈隨風煒煜風與燈升降袁山松【陳郡陽夏人喬之孫也少有才名博學有文章歷吳郡太守孫恩作亂山松守滬瀆城城防被害】

菊

靈菊植幽崖擢穎陵寒飈春露不染色秋霜不攺條顧愷之【字長康晉陵無錫人博學有才气桓溫引爲大司馬參軍後爲殷仲堪參軍】神情詩【亦見陶集】

春水滿四澤夏云多奇峯秋月揚明輝冬嶺秀孤松【摘句】劉恢【字道生沛國人識局明濟有文武才爲車騎司馬年三十六卒贈前將軍】

失題【見藝文馬部】

東臯有一駿名曰千金駒絡首纏駿尾養以甘露芻【闕】

古詩紀卷四十二

欽定四庫全書

古詩紀卷四十三

明馮惟訥撰

晉第十三

蘭亭集詩【並序】

右將軍王羲之二首【字逸少瑯琊臨沂人善艸累遷江州刺史右軍將軍防稽內史】

永和九年歲在癸丑暮春之初防於防稽山陰之蘭亭修禊事也羣賢畢至少長咸集此地有崇山峻嶺茂林修竹又有淸流激湍暎帶左右引以爲流觴曲水列坐其次𨿽無絲竹管之盛一觴一詠亦足以暢敍幽情是日也天朗气淸惠風和暢仰觀宇宙之大俯察品類之盛所以遊目騁懷足以極視聽之娛信可樂也夫人之相與俯仰一世或取諸懷抱晤言一室之內或因寄所托放浪形骸之外𨿽趨捨萬殊靜躁不同當其欣於所遇蹔得於已快然自足不知老之將至及其所之旣倦情隨事遷感慨系之矣向之所欣俛仰之間巳爲陳迹猶不能不以之興懷況修短隨化終期於盡古人云死生亦大矣豈不痛哉毎覽昔人興感之由若合一契未嘗不臨文嗟悼不能諭之於懷固知一死生爲虛誕齊彭殤爲妄作後之視今亦由今之視昔悲夫故列敍時人錄其所述𨿽世殊事異所以興懷其致一也後之覽者亦將有感於斯文

代謝鱗次忽焉以周欣此暮春和气載柔詠彼舞雩異世同流廼攜齊契散懷一丘

仰視碧天際俯瞰淥水濱寥閴無涯觀寓目理自陳大矣造化工萬殊莫不均羣籟𨿽參差適我無非親瑯邪王友謝安二首【字安石尙之弟官太保都督封廬陵郡公】

伊昔先子有懷春遊契玆言執寄傲林丘森森連領茫茫原疇回霄垂霧凝泉散流

相與欣佳節率爾同褰裳薄雲羅景物微風翼輕航醇醪陶丹府兀若遊羲唐萬殊混一理安復覺彭殤司徒左西屬謝萬二首【字萬石太傅安弟也才气髙俊蚤知名歷吏部西中郎將豫州刺史散騎常侍】

肆眺崇阿寓目髙林靑蘿翳岫修竹冠岑谷流淸響條鼔鳴音崿吐潤霏霧成陰

司冥捲陰旗句芒舒陽旌靈液被九區光風扇鮮榮碧林輝翠萼紅葩擢新莖翔禽撫翰遊騰鱗躍淸泠

前余杭令孫統二首【字承公太原中都人楚之孫】

茫茫大造萬化齊軌防悟云【一作】同競異標防平勃運謀黃綺隠幾凡我仰希期山期水

地主觀山水仰尋幽人蹤回沼激中逵疎竹間修桐因流轉輕觴泠風飃落松時禽吟長澗萬籟吹連峯

左司馬孫綽二首

春詠登臺亦有臨流懷彼伐木宿【一作肅】此良儔修竹防沼旋瀬縈丘穿池激湍連濫觴舟

流風拂枉渚停雲防九臯鶯語吟修竹遊鱗戲瀾濤攜筆落云藻微言剖纖毫時珍豈不甘防味在聞韶

中軍參軍孫嗣【綽之子】

望巖懷逸許臨流想奇莊誰云眞風絕千載挹余【一作遺】芳

散騎常侍郗曇【字重熈髙平金鄕人官至徐兗二州刺史】

溫風起東谷和气振柔條端坐興逺想薄言遊近郊

潁川庾友【字惠彥小字玉臺潁川鄢陵人歷中書郎東陽太守】

馳心域表寥寥逺邁理感則一冥然斯防

潁川庾蘊

仰想虛舟說俯嘆世上賓朝榮𨿽云樂夕斃理自因

行參軍曹茂之【字永世彭城人仕至尙書郎】

時來誰不懷寄散山林間尙想方外賓迢迢有餘閒

上虞令華茂【廣陵人元帝時嗣父爵封都亭侯】

林榮其郁浪激其隈泛泛輕觴載欣載懷

滎陽桓偉【按晉書桓偉譙國龍亢人之兄爲荊州以偉爲冠軍將軍後加安西將軍荊州刺史此云滎陽未知是否】

主人𨿽無懷應物貴有尙宣尼遨沂津蕭然心神王數子各言志曽生發淸唱今我欣斯遊慍情亦蹔暢陳郡袁嶠之二首【晉書袁嶠字彥叔陳郡陽夏人桓溫引爲廣陵相遷江夏相勸溫伐蜀進號龍驤將軍未知是否】

人亦有言得意則歡佳賓旣臻相與遊盤微【一作徽】音疊詠馥焉若蘭茍齊一致遐想掲竿

四眺華林茂俯仰晴【一作淸】川渙激水流芳醪豁爾累心散遐想逸民軌遺音良可玩古人詠舞雩今也同斯嘆

王之【羲之長子早卒】

松竹挺巖崖幽澗激淸流消散肆情志酣暢豁滯憂王凝之二首【字叔平羲之第二子也歷江州刺史左將軍防稽內史孫恩攻防稽爲恩所害】

莊浪濠津巢步潁湄冥心眞寄千載同歸

氤氳柔風扇熈怡和气淳駕言興時遊逍遙暎通津

王肅之二首【字幼恭羲之第四子歷中書郎驃騎諮議】

在昔暇日味存林嶺今我斯遊神怡心靜

嘉防欣時遊豁爾暢心神吟詠曲水瀬淥波轉素鱗王徽之二首【字子猷羲之第五子卓犖不羈欲爲傲達仕至黃門侍郎】

散懷山水蕭然防羈秀薄粲穎疎松籠崖遊羽扇霄鱗躍淸池歸目寄歡心冥二奇

先師有冥藏安用羈世羅未若保衝眞齊契箕山阿

王渙之

去來悠悠子披褐良足欽超迹修獨往眞契齊古今

王彬之二首

丹崖竦立葩藻暎林淥水揚波載浮載沈

鮮葩暎林薄遊鱗戲淸渠臨川欣投釣得意豈在魚

王蘊之

散豁情志暢塵纓忽已捐仰詠挹余【一作遺】芳怡情味重淵

行參軍王丰之

肆盼巖岫臨泉濯趾感興魚鳥安居幽跱

郡功曹魏滂

三春陶和气萬物齊一歡明後欣時丰駕言暎淸瀾亹亹徳音暢蕭蕭遺世難望巖愧脫屣臨川謝掲竿

鎭軍司馬虞說

神散宇宙內形浪濠梁津寄暢須臾歡尙想味古人

郡五官謝繹

縱暢任所適回波縈遊鱗千載同一朝沐浴陶淸塵

行參軍徐丰之二首

俯揮素波仰掇芳蘭尙想嘉客希風永嘆

淸響擬絲竹班荊對綺疏零觴飛曲津歡然朱顏舒

徐州西平曹華

願與達人遊解結遨濠梁狂吟任所適浪流無何鄕

後序

孫綽

古人以水諭性有防哉非所以澄之則淸淆之則濁耶故振轡於朝市則充詘之心生閒步於林野則寥落之意興仰瞻羲唐邈然逺矣近詠臺閣顧探增懷聊於曖昩之中期乎瑩拂之道暮春之始禊於南澗之濱髙嶺千尋長湖萬頃乃借芳艸鑑淸流覽卉物觀魚鳥具類同榮資生咸暢於是和以醇醪齊以達觀快然兀矣焉復覺鵬鷃之二物哉耀靈縱轡急景西邁樂與時去悲亦系之往復推移新故相換今日之迹明復陳矣原詩人之致興諒歌詠之有由文多不載大略如此所賦詩亦裁而綴之如前四言五言焉

古詩紀卷四十三

欽定四庫全書

古詩紀卷四十四

明馮惟訥撰

晉第十四

陶淵明【字元亮入宋名濳潯陽柴桑人太尉長沙公侃之曽孫少有髙趣親老家貧起爲州祭酒不堪吏職解歸躬耕自資隆安中爲鎭軍參軍義熈元年遷建威參軍未防求爲彭澤令在縣八十餘日解歸曁入宋終身不仕顏延年誄之諡曰靖節徴士○詩品曰其源出於應璩又協左思風力文體省靜殆無長語篤意髙古辭興婉愜毎觀其文想其人徳世嘆其質直至如歡言酌春酒日暮天無雲風華淸靡豈直爲田家語耶古今隠逸詩人之宗也】

停雲【四章並序以下四言】

停雲思親友也罇湛新醪園列初榮願言不從嘆息彌襟

靄靄停雲蒙蒙時雨八表同昏平路伊阻靜寄東軒春醪獨撫良朋悠邈搔首延佇

停雲靄靄時雨蒙蒙八表同昏平陸成江有酒有酒閒飲東窓願言懷人舟車靡從

東園之樹枝條再榮競用新好以招餘情人亦有言日月於徵安得促席說彼平生

翩翩飛鳥息我庭柯斂翮閒止好聲相和豈無他人念子實多願言不獲抱恨如何

時運【四章並序】

時運遊暮春也春服旣成景物斯和偶影獨遊欣慨交心

邁邁時運穆穆良朝襲我春服薄言東郊山滌餘靄宇曖微霄有風自南翼彼新苗

洋洋平津乃漱乃濯邈邈遐景載欣載矚稱心而言人亦易足揮玆一觴陶然自樂

延目中流悠悠淸沂童冠齊業閒詠以歸我愛其靜寤寐交揮但恨殊世邈不可追

斯晨斯夕言息其廬花藥分列林竹翳如淸琴橫牀濁酒半壺黃唐莫逮慨獨在予

榮木【四章並序】

榮木念將老也日月推遷巳復有夏總角聞道白首無成

采采榮木結根於玆晨耀其華夕已喪之人生若寄顦顇有時靜言孔念中心悵而

采采榮木於玆托根繁華朝起慨暮不存貞脆由人禍福無門匪道曷依匪善奚惇

嗟予小子稟玆固陋䢐年旣流業不增舊志彼弗捨安此日富我之懷矣怛焉內疚

先師遺訓余豈云墜四十無聞斯不足畏脂我名車防我名驥千里𨿽遙孰敢不至

勸農【六章】

悠悠上古厥初生人傲然自足抱朴含眞智巧旣萌資待靡因誰其贍之實賴哲人

哲人伊何時惟后稷贍之伊何實曰播殖舜旣躬耕禹亦稼穡逺若周典八政始食

熈熈令音猗猗原陸卉木繁榮和風淸穆紛紛士女趣【一作趨】時競逐桑婦宵徵農夫野宿

气節易過和澤難久冀缺攜儷沮溺結耦相彼賢達猶勤壠畝矧伊眾庶曳裾拱手

民生在勤勤則不匱宴安自逸歲暮奚冀儋石不儲饑寒交至顧爾儔列能不懷愧

孔耽道徳樊須是鄙董樂琴書田園不履若能超然投迹髙軌敢不斂袵敬贊徳美

命子【十章】

悠悠我祖爰自陶唐邈爲虞賓歷世重光禦龍勤夏豕韋翼商穆穆司徒厥族以昌

紛紛戰國漠漠衰周鳳隠於林幽人在丘逸虯繞云奔鯨駭流天集有漢眷予湣侯

於赫湣侯運當攀龍撫劍夙邁顯玆武功書誓山河啟土開封亹亹丞相允迪前蹤

渾渾長源蔚蔚洪柯羣川載導眾條載羅時有語默運因隆窊在我中晉業融長沙

桓桓長沙伊勲伊徳天子疇我專徵南國功遂辭歸臨寵不忒【一作惑】孰謂斯心而近可得

肅矣我祖愼終如始直方二臺惠和千里於皇仁考淡焉虛止寄迹風雲寘玆慍喜

嗟予寡陋瞻望弗及顧慙華鬢負影只立三千之罪無後爲急我誠念哉呱聞爾泣

卜云嘉日占亦良時名汝曰儼字汝求思溫恭朝夕念玆在玆尙想孔伋庶其企而

厲夜生子遽而求火凡百有心奚特於我旣見其生實欲其可人亦有言斯情無假

日居月諸漸免於孩福不虛至禍亦易來夙興夜寐願爾斯才爾之不才亦已焉哉

贈長沙公族祖【四章並序】

長沙公於余爲族祖同出大司馬昭穆旣逺已爲路人經過潯陽臨別贈此

同源分流人易世疎慨然寤嘆念玆厥初禮服遂悠歲月眇䢐感彼行路眷然躊躇

於穆令族允構斯堂諧气冬暄映懷圭璋爰采春花載警秋霜我曰欽哉實宗之光

伊余云遘在長忘同笑言未久逝焉西東遙遙三湘滔滔九江山川阻逺行李時通

何以寫心貽此話言進簣𨿽微終焉爲山敬哉離人臨路淒然欵襟或遼音問其先

酬丁柴桑【二章】

有客有客爰來爰止秉直司聰於惠百里飡勝如歸聆善若始

匪惟諧也屢有良由載言載眺以寫我憂放歡一遇旣醉還休寔欣心期方從【一作同】我遊

答龎參軍【六章並序】

龎爲衛軍參軍從江陵使上都過潯陽見贈

衡門之下有琴有書載彈載詠爰得我娛豈無他好樂是幽居朝爲灌園夕偃蓬廬

人之所寶尙或未珍不有同好雲胡以親我求良友寔覯懷人懽心孔洽棟宇惟鄰

伊餘懷人欣徳孜孜我有防酒與汝樂之乃陳好言乃著新詩一日不見如何不思

嘉遊未斁誓將離分送爾於路銜觴無欣依依舊楚邈邈西云之子之逺良話曷聞

昔我云別倉庚載鳴今也遇之雪霰飄零大藩有命作使上京豈防宴安王事靡寜

慘慘寒日肅肅其風翩彼方舟容裔江中【一作容與衝衝】朂哉徵人在始思終敬玆良辰以保爾躬

歸鳥【四章】

翼翼歸鳥晨去於林逺之八表近憩云岑和風不洽翻翮求心顧儔相鳴景庇淸陰

翼翼歸鳥載翔載飛𨿽不懷遊見林情依遇云頡頏相鳴而歸遐路誠悠性愛無遺

翼翼歸鳥馴林徘徊豈思天路欣及舊棲𨿽無昔侶眾聲毎諧日夕气淸悠然其懷

翼翼歸鳥戢羽寒條遊不曠林宿則森標晨風淸興好音時交矰繳奚施巳捲安勞【捲與倦同】

遊斜川【並序以下五言】

辛丑歲正月五日天气澄和風物閒美與二三鄰曲同遊斜川臨長流望曽城魴鯉躍鱗於將夕水鷗乘和以翻飛彼南阜者名實舊矣不復乃爲嗟嘆若夫曽城傍無依接獨秀中臯遙望靈山有愛嘉名欣對不足率爾賦詩悲日月之遂往悼吾年之不畱各疏年紀鄕裏以記其時日

開歲倏五日吾生行歸休念之動中懷及辰爲玆遊气和天惟澄班坐依逺流弱湍馳文魴閒谷矯鳴鷗回澤散遊目緬然睇曽丘𨿽微九重秀顧瞻無匹儔提壺接賓侶引滿更獻酬未知從今去當復如此不中觴縱遙情防彼千載憂且極今朝樂明日非所求

示周續之祖企謝景夷三郎【時三人皆講禮校書】

負屙頽檐下終日無一欣藥石有時閒念我意中人相去不尋常道路邈何因周生述孔業祖謝響然臻道喪向千載今朝復斯聞馬隊非講肆校書亦已勤老夫有所愛思與爾爲鄰願言誨諸子從我潁水濱

怨詩楚調示龎主簿鄧治中【龎遵】

天道幽且逺鬼神茫昧然結髮念善事僶俛六九【一作五十】年弱冠逢世阻始室喪其偏炎火屢焚如螟蜮恣中田風雨縱橫至收斂不盈廛夏日長抱饑寒夜無被眠造夕思雞鳴及晨願烏遷在已亦何怨【一作何怨天】離憂淒目前吁嗟身後名於我若浮煙慷慨獨悲歌鐘期信爲賢

答龎參軍【並序】

三復來貺欲罷不能自爾鄰曲冬春再交欵然良對忽成舊遊俗諺云數面成親舊況情過此者乎人事好乖便當語離楊公所嘆豈惟常悲吾抱疾多年不復爲文本旣不丰復老病繼之輙依周孔往復之義且爲別後相思之資

相知何必舊傾蓋定前言有客賞我趣毎毎顧林園談諧無俗調所說聖人篇或有數鬥酒閒飲自懽然我寔幽居士無復東西緣物新人惟舊弱毫多所宣情通萬里外形迹滯江山君其愛體素來防在何年

五月旦作和戴主簿

虛舟縱逸棹回復遂無窮發歲始俛仰星紀奄將中南窓罕悴物北林榮且丰神淵寫時雨晨色奏景風旣來孰不去人理固有終居常待其盡曲肱豈傷衝遷化或夷險肆志無窊隆卽事如巳髙何必升華嵩

和劉柴桑

山澤久見招胡事乃躊躇直爲親舊故未忍言索居良辰入奇懷挈杖還西廬荒塗無歸人時時見廢墟茅茨已就治新疇復應畬谷風轉淒薄春醪解饑劬弱女𨿽非男慰情良勝無棲棲世中事歲月共相疎耕織稱其用過此奚所須去去百年外身名同翳如

酬劉柴桑

窮居寡人用時防四運周櫚庭多落葉慨然知已秋新葵郁北牖嘉穟養南疇今我不爲樂知有來歲不命室攜童弱良日登逺遊

和郭主簿二首

藹藹堂前林中夏貯淸陰凱風因時來回飈開【一作吹】我襟息交遊閒業臥起弄書琴園蔬有餘滋舊谷猶儲今營已良有極過足非所欽舂秫作美酒酒熟吾自斟弱子戲我側學語未成音此事眞復樂聊用防華簮遙遙望白雲懷古一何深

和澤周三春淸涼素秋節露凝無遊氛天髙風景澈陵岑聳逸峯遙瞻皆奇絕芳菊開林耀靑松冠巖列懷此貞秀姿卓爲霜下傑銜觴念幽人千載撫爾訣檢素不獲展厭厭竟良月

贈羊長史【並序】

左軍羊長史銜使秦川作此與之

愚生三季後慨然念黃虞得知千載外正【一作上】賴古人書賢聖畱余迹事事在中都豈防遊心目闗河不可逾九域甫已一逝將理舟輿聞君當先邁負屙不獲俱路若經商山爲我少躊躇多謝綺與角精爽今何如紫芝誰復采深谷久應蕪駟馬無貰患貧賤有交娛淸謡結心曲人乖運見疎擁懷累代下言盡意不舒

歲暮和張常侍

市朝淒舊人驟驥感悲泉明旦非今日歲暮余何言素顏斂光潤白髮一巳繁濶哉秦穆談旅力豈未愆向夕長風起寒云沒西山冽冽气遂嚴紛紛飛鳥還民生鮮常在矧伊愁苦纏屢闕淸酤至無以樂當年窮通靡攸慮顦顇由化遷撫已有深懷履運增慨然

和胡西曹示顧賊曹

防賓五月中淸朝起南颸不駛亦不遲飄飄吹我衣重云蔽白日閒雨紛微微流目視西園曄曄榮紫葵於今甚可愛柰何當復衰感物願及時毎恨靡所揮悠悠待秋稼寥落將賒遲逸想不可淹猖狂獨長悲

癸卯十二月中作與從弟敬逺

寢迹衡門下邈與世相絕顧盼莫誰知荊扉晝常閉【必結切】淒淒歲暮風翳翳經日雪傾耳無希聲在目皓巳潔【或作結】勁气侵襟袖簞瓢謝屢設蕭索空宇中了無一可恱歷覽千載書時時見遺烈髙操非所攀深得固窮節平津茍不由棲遲詎爲拙寄意一言外玆契誰能別

與殷晉安別【並序】

殷先作晉安南府長史掾因居潯陽後作太尉參軍移家東下作此以贈

遊好非久長【一作少長】一遇盡殷勤信宿酬淸話益復知爲親去歲家南裏薄作少時鄰負杖肆遊從淹畱防宵晨語默自殊勢亦知當乖分未謂事巳及興言在玆春飄飄西來風悠悠東去雲山川千里外言笑難爲因才華【集作良才】不隠世江湖多賤貧脫有經過便念來存故人

於王撫軍座送客

秋日淒且厲百卉具巳腓爰以履霜節登髙餞將歸寒气冒山澤遊雲倏無依洲渚思綿邈風水互乖違瞻夕欣良防離言聿云悲晨鳥暮來還懸崖斂餘暉逝止判殊路旋駕悵遲遲目送回舟逺情隨萬化遺

始作鎭軍參軍經曲阿作

弱齡寄事外委懷在琴書被褐欣自得屢空常晏如時來茍冥防宛轡【集作婉孌】憩通衢投防命晨裝暫與園田【一作林】疎眇眇孤舟逝綿綿歸思紆我行豈不遙登降【一作陟】千里餘目倦川途異心念山澤居望云慙髙鳥臨水愧遊魚眞想初在襟誰謂形迹拘聊且憑化遷終返班生廬

庚子歲五月中從都還阻風於規林二首

行行循歸路計日望舊居一欣侍溫顏再喜見友於鼓棹路﨑曲指景限西隅江山豈不險歸子念前途凱風負我心戢枻守窮湖髙莽眇無界夏木獨森疎誰言客舟逺近瞻百里餘延目識南嶺空嘆將焉如

自古嘆行役我今始知之山川一何曠巽坎難與期崩浪聒天響長風無息時久遊戀所生如何淹在玆靜念園林好人間良可辭當年詎有防縱心復何疑

辛丑歲七月赴假還江陵夜行塗中作

閒居三十載遂與塵事冥詩書惇宿好林園無俗情如何捨此去遙遙至南【一作西】荊叩枻新秋月臨流別友生涼風起將夕夜景湛虛明昭昭天宇濶皛皛川上平懷役不遑寐中宵尙孤徵商歌非吾事依依在耦耕投冠旋舊墟不爲好爵縈【一作榮】養眞衡茅下庻以善自名乙巳歲三月爲建威參軍使都經錢溪

我不踐斯境歲月好巳積晨夕看山川事事悉如昔微雨洗髙林淸飈矯云翮眷彼品物存義風都未隔伊余何爲者勉勵從玆役一形似有制素襟不可易園田日夢想安得久離析終懷在歸【一作壑】舟諒哉宜【一作負】霜柏

詠二疏

大象轉四時功成者自去借問衰周來防人得其趣遊目漢廷中二疏復此舉髙嘯返舊居長揖儲君傅餞送傾皇朝華軒盈道路離別情所悲余榮何足顧事勝感行人賢哉豈常譽厭厭閭裏歡所營非近務促席延故老揮觴道平素問金終寄心淸言曉未悟放意樂餘年遑卹身後慮誰云其人亡久而道彌著

詠三良

彈冠乘通津但懼時我遺服勤盡歲月常恐功愈微忠情謬獲露遂爲君所私出則陪文輿入必侍丹帷箴規向巳從計議初無虧一朝長逝後願言同此歸厚恩固難忘君命安可違臨穴防惟【一作遲】疑投義志攸希荊棘籠髙墳黃鳥聲正悲良人不可贖然沾我衣

詠荊軻

燕丹善養士志在報彊嬴招集百夫良歲暮得荊卿君子死知己提劍出燕京素驥鳴廣陌慷慨送我行雄發指危冠猛气沖長纓飲餞易水上四座列羣英漸離擊悲築宋意唱髙聲蕭蕭哀風逝淡淡寒波生商音【一作聲】更流涕羽奏壯士驚心知去不歸且有後世名登車何時顧飛蓋入秦庭淩厲越萬里逶迆過千城圖窮事自至豪主正怔營惜哉劍術疎奇功遂不成其人𨿽已沒千載有餘情

桃花源詩【並記】

晉太元中武陵人捕魚爲業緣溪行忘路之逺近忽逢桃花林夾岸數百步中無雜樹芳艸鮮美落英繽紛漁人甚異之復前行欲窮其林林盡水源便得一山山有小口髣髴若有光便捨船從口入初極狹才通人復行數十步豁然開朗土地平曠屋舍儼然有良田美池桑竹之屬阡陌交通雞犬相聞其中往來種作男女衣著悉如外人黃髮垂髫並怡然自樂見漁人乃大驚問所從來具答之便要還家設酒殺雞作食村中聞有此人咸來問訊自云先世避秦時亂率妻子邑人來此絕境不復出焉遂與外人間隔問今是何世乃不知有漢無論魏晉此人一一爲具言所聞皆嘆惋餘人各復延至其家皆出酒食停數日辭去此中人語云不足爲外人道也旣出得其船便扶向路處處志之及郡下詣太守說如此太守卽遣人隨其往尋向所志遂迷不復得路南陽劉子驥髙尙士也聞之欣然親往未果尋病終後遂無問津者

嬴氏亂天紀賢者避其世黃綺之商山伊人亦云逝往迹浸復湮來逕遂蕪廢相命肄農耕日入從所憩桑竹垂余防菽稷隨時藝春蠶收長絲秋熟靡王稅荒路曖交通雞犬互鳴吠俎豆猶古法衣裳無新制童孺縱行歌斑白歡遊詣艸榮識節和木衰知風厲𨿽無紀歷志四時自成歲怡然有餘樂於何勞智慧奇蹤隠五百一朝敞神界淳薄旣異源旋復還幽蔽借問遊方士焉測塵囂外願言躡輕風髙舉尋吾契

古詩紀卷四十四

欽定四庫全書

古詩紀卷四十五

明馮惟訥撰

晉第十五

陶淵明【二】

形影神【並序】

貴賤賢愚莫不營營以惜生斯惑甚焉故極陳形影之苦言神辧自然以釋之好事君子共取其心焉形贈影

天地長不沒山川無攺時艸木得常理霜露榮悴之謂人最靈智獨復不如玆適見在世中奄去靡歸期奚覺無一人親識豈相思但餘平生物舉目情淒洏我無騰化術必爾不復疑願君取吾言得酒莫茍辭

影答形

存生不可言衛生毎苦拙誠願遊昆華邈然玆道絕與子相遇來未嘗異悲恱憩防若暫乖止日終不別此同旣難常黯爾俱時滅身沒名亦盡念之五情熱立善有遺愛胡可不自竭酒云能消憂方此詎不劣

神釋

大鈞無私力萬物自森著人爲三才中豈不以我故與君𨿽異物生而相依附結托善惡同安得不相與三皇大聖人今復在何處彭祖壽永年欲畱不得住老少同一死賢愚無復數日醉或能防將非促齡具立善常所欣誰當爲汝譽甚念傷吾生正宜委運去縱浪大化中不喜亦不懼應盡便須盡無復獨多慮

九日閒居【並序】

餘閒居愛重九之名秋菊盈園而持醪靡由空服九華寄懷於言

世短意常多斯人樂久生日月依辰至舉俗愛其名露淒暄風息气澈天象明往燕無遺影來鴈有餘聲酒能祛百慮菊爲制頽齡如何蓬廬士空視時運傾塵爵恥虛罍寒華徒自榮斂襟獨閒謡緬焉起深情棲遲固多娛淹畱豈無成

歸田園居五首

少無適俗韻性本愛丘山誤落塵网中一去三十年羈鳥戀舊林池魚思故淵開荒南野際守拙歸園田方宅十餘畝艸屋八九間楡柳防後園桃李羅堂前曖曖逺人村依依墟裏煙狗吠深巷中雞鳴桑樹顚戶庭無塵雜虛室有餘閒久在樊籠裏復得返自然

野外罕人事窮巷寡輪鞅白日掩荊扉虛室絕塵想時復墟曲中披艸共來往相見無雜言但道桑麻長桑麻日已長我土【一作志誤】日已廣常恐霜霰至零落同艸莽種豆南山下艸盛豆苗稀晨興理荒穢帶月荷鋤歸道狹艸木長夕露沾我衣衣沾不足惜但使願無違久去山澤遊浪莽林野娛試攜子侄軰披榛步荒墟徘徊丘壠間依依昔人居井竈有遺處桑竹殘朽株借問采薪者此人皆焉如薪者向我言死沒無復餘一世異朝市此語眞不虛人生似幻化終當歸空無

悵恨獨策還﨑嶇歷榛曲山澗淸且淺遇以濯吾足漉我新熟酒只雞招近局【一作屬】日入室中闇荊薪代明燭懽來苦夕短已復至天旭

乞食

饑來驅我去不知竟何之行行至斯裏叩門拙言辭主人解余意遺贈副虛期【一作豈虛來】談諧終日夕觴至輙傾巵【一作杯】情欣新知懽言詠遂賦詩感子漂母惠愧我非韓才銜戢知何謝冥報以相貽

諸人共遊周家墓柏下

今日天气佳淸吹與鳴彈感彼柏下人安得不爲懽淸歌散新聲緑酒開芳顏未知明日事余襟良已殫

連雨獨飲

運生會歸盡終古謂之然世間有松喬於今定何間故老贈余酒乃言飲得仙試酌百情逺重觴忽忘天天豈去此哉【一作天際去此幾】任眞無所先云鶴有奇翼八表須臾還顧我抱玆獨僶俛四十年形骸久已化心在復何言

移居二首

昔欲居南村非爲卜其宅聞多素心人樂與數晨夕懷此頗有年今日從玆役獘廬何必廣取足蔽牀席鄰曲時時來抗言談在昔奇文共欣賞疑義相與析

春秋多佳日登髙賦新詩過門更相呼有酒斟酌之農務各自歸閒暇輒相思相思則披衣言笑無厭時此理將不勝無爲忽去玆衣食當須紀力耕不吾欺

癸卯歲始春懷古田舍二首

在昔聞南畝當年竟未踐屢空旣有人春興豈自免夙晨裝吾駕啟塗情巳緬鳥弄懽新節冷風送余善寒竹被荒蹊地爲罕人逺是以植杖翁悠然不復返卽理愧通識所保詎乃淺

先師有遺訓憂道不憂貧瞻望邈難逮轉欲志【一作忘】常勤秉耒懽時務解顏勸農人平疇交逺風良苗亦懷新𨿽未量歲功卽事多所欣耕種有時息行者無問津日入相與歸壺漿勞近鄰長吟掩柴門聊爲隴畝民

還舊居

疇昔家上京六載去還歸今日始復來惻愴多所悲阡陌不移舊邑屋或時非履歷周故居鄰老罕復遺步步尋往迹有處特依依流幻百年中寒暑日相推常恐大化盡气力不及衰撥置且莫念一觴聊可揮

戊申歲六月中遇火

艸廬寄窮巷甘以辭華軒正夏長風急林【一作鄰】室頓燒燔一宅無遺宇舫舟防門前迢迢新秋夕亭亭月將圎果菜始復生驚鳥尙未還中宵竚遙念一盼周九天總發抱孤念奄出四十年形迹憑化往靈府長獨閒貞剛自有質玉石乃非堅仰想東戶時餘糧宿中田鼓腹無所思朝起暮歸眠旣巳不遇玆且遂灌西【一作我】園

已酉歲九月九日

靡靡秋巳夕淒淒風露交蔓艸不復榮園木空自凋淸气澄余滓杳然天界髙哀蟬無歸響叢雁鳴雲霄萬化相尋繹人生豈不勞從古皆有沒念之中心焦何以稱我情濁酒且自陶千載非所知聊以永今朝

庚戌歲九月中於西田獲早稻

人生歸有道衣食固其端孰是【一作云】都不營而以求自安開春理常業歲功聊可觀晨出肆微勤日入負耒【一作禾】還山中饒霜露風气亦先寒田家豈不苦弗獲辭此難四體誠乃疲庶無異患幹盥濯息檐下鬥酒散襟顏遙遙沮溺心千載乃相關但願長如此躬耕非所嘆

丙辰歲八月中於下潠田舍獲【潠蘇困切】

貧居依稼穡戮力東林隈不言春作苦常恐負所懷司田眷有秋寄聲與我諧饑者懽初飽束帶鳴雞揚檝越平湖泛隨淸壑回鬱鬱荒山裏猿聲閒且哀悲風愛靜夜林鳥喜晨開曰余作此來三四星火頽姿年逝巳老其事未云乖遙謝荷篠翁聊得從君棲

飲酒二十首【並序】

餘閒居寡歡兼此夜巳長偶有名酒無夕不飲顧影獨盡忽焉復醉旣醉之後輙題數句自娛紙墨遂多辭無詮次聊命故人書之以爲歡笑爾

衰榮無定在彼此更共之邵生田中寧似東陵時寒暑有代謝人道毎如玆達人解其會【一作趣】逝將不復疑忽與一觴酒日夕懽相持

積善云有報夷叔在西山善惡茍不應何事立空言九十行帶索饑寒況當年不賴固窮節百世當誰傳道喪向千載人人惜其情有酒不肯飲但顧【一作願】世間名所以貴我身豈不在一生一生能復防倏如流電驚鼎鼎百年內持此欲何成

棲棲失羣鳥日暮猶獨飛徘徊無定止夜夜聲轉悲厲響思淸逺去來何依依自値孤生松斂翮遙來歸勁風無榮木此防獨不衰托身已得所千載不相違

結廬在人境而無車馬喧問君何能爾心逺地自偏采菊東籬下悠然見南山山气日夕佳飛鳥相與還此中有眞意欲辧已忘言

行止千萬端誰知非與是是非茍相形雷同共譽毀三季多此事達士似不爾咄咄俗中惡且當從黃綺秋菊有佳色裛露掇其英泛此忘憂物逺我遺世情一觴𨿽獨進杯盡壺自傾日入羣動息歸鳥趨林鳴嘯傲東軒下聊復得此生

靑松在東園眾艸沒奇【一作其】姿凝霜殄異類卓然見髙枝連林人不覺獨樹眾乃奇提壺掛【一作撫】寒柯逺望時復爲吾生夢幻間何事紲塵羈

淸晨聞叩門倒裳往自開問子爲誰歟田父有好懷壺漿逺見候疑我與時乖防縷茅檐下未足爲髙棲一世皆尙同願君汨其泥深感父老言稟气寡所諧紆轡誠可學違已詎非迷且共歡此飲吾駕不可回

在昔曽逺遊直至東海隅道路回且長風波阻中塗此行誰使然似爲饑所驅傾身營一飽少許便有餘恐此非名計息駕歸閒居

顏生稱爲仁榮公言有道屢空不獲年長饑至於老𨿽畱身後名一生亦枯槁死去何所知稱心固爲好客養千金軀臨化消其寶裸葬何必惡人當解意表

長公曽一仕壯節忽失時杜門不復出終身與世辭仲理歸大澤髙風始在玆一往便當已何爲復狐疑去去當奚道世俗久相欺擺落悠悠談請從余所之

有客常同止趣捨邈異境一士長獨醉一夫終年醒醒醉還相笑發言各不領規規一何愚兀傲差若穎寄言酣中客日沒燭當炳【一作秉】

故人賞我趣挈壺相與至班荊坐松下數斟已復醉父老雜亂言觴酌失行次不覺知有我安知物爲貴悠悠迷所畱酒中有深味

貧居乏人工灌木荒余宅班班有翔鳥寂寂無行迹宇宙一何悠人生少至百歲月相催逼鬢髮早已白若不委窮達素抱深可惜

少年罕人事遊好在六經行行向不惑淹畱遂無成竟抱固窮節饑寒飽所更獘廬交悲風荒艸沒前庭被褐守長夜晨雞不肯鳴孟公不在玆終以翳吾情

幽蘭生前庭含薰待淸風淸風脫然至見別蕭艾中行行失故路任道或能通覺悟當念還鳥盡廢良弓子云性嗜酒家貧無由得時賴好事人載醪袪所惑觴來爲之盡是諮無不塞有時不肯言豈不在伐國仁者用其心何嘗失顯默

疇昔苦長饑投耒去學仕將養不得節凍餒固纏已是時向立年志意多所恥遂盡介然分終死歸田裏冉冉星气流亭亭復一紀世路廓悠悠楊朱所以止𨿽無揮金事濁酒聊可恃

羲農去我久舉世少復眞汲汲魯中叟彌縫使其淳鳳鳥𨿽不至禮樂暫得新洙泗輟微響漂流逮狂秦詩書復何罪一朝成灰塵區區諸老翁爲事誠殷勤如何絕世下六籍無一親終日馳車走不見所問津若復不快飲空負頭上巾但恨多謬誤君當恕醉人

止酒

居止次城邑逍遙自閒止坐止髙防下步止蓽門裏好味止園葵大懽止稚子平生不止酒止酒情無喜暮止不安寢晨止不能起日日欲止之營衛止不理徒知止不樂未知止利己始覺止爲善今朝眞止矣從此一止去將止扶桑涘淸顏止宿容奚止千萬祀

述酒

重離照南陸鳴鳥聲相聞秋艸𨿽未黃融風久巳分素礫皛修渚南嶽無餘云豫章抗髙門重華固靈墳流淚抱中嘆傾耳聽司晨神州獻嘉粟西靈爲我馴諸梁董師旅羋勝喪其身山陽歸下國成名猶不勤卜生善斯牧安樂不爲君平王去舊京峽中納遺薰防陵甫云育三趾顯奇文王子愛淸吹日中翔河汾朱公練九齒閒居離世紛峩峩西嶺內偃息常所親天容自永固彭殤非等倫

責子【舒儼宣俟雍份端佚通佟凡五人舒宣雍端通皆小名也】

白髮被兩鬢肌膚不復實𨿽有五男兒總不好紙筆阿舒已二八懶惰故無匹阿宣行志學而不愛文術雍端年十三不識六與七通子垂九齡但覓梨與栗天運茍如此且進杯中物

有會而作【並序】

舊谷旣沒新谷未登頗爲老農而値年災日月尙悠爲患未已登歲之功旣不可希朝夕所資煙火裁通旬日巳來始念饑乏歲云夕矣慨然永懷今我不述後生何聞哉

弱年逢家乏老至【一作歲】更長饑菽麥實所羨孰敢慕甘肥惄如亞九飯當暑厭寒衣歳月將欲暮如何辛苦悲常善粥者心深恨蒙袂非嗟來何足吝徒沒空自遺斯濫豈彼志固窮夙所歸餒也已矣夫在昔餘多師

蠟日

風雪送余運無妨時已和梅柳夾門植一條有佳花我唱爾言得酒中適何多未能明多少章山有奇歌

擬古九首

榮榮牕下蘭密密堂前柳初與君別時不謂行當久出門萬里客中道逢嘉友未言心先【一作相】醉不在接杯酒蘭枯柳亦衰遂令此言負多謝諸少年相知不忠厚意气傾人命離隔復何有

辭家夙嚴駕當往志【一作至】無終問君今何行非商復非戎聞有田子春節義爲士雄斯人久巳死鄕裏習其風生有髙世名旣沒傳無窮不學狂馳子直在百年中仲春遘時雨始雷發東隅眾蟄各濳駭艸木縱橫舒翩翩新來燕雙雙入我廬先巢故尙在相將還舊居自從分別來門庭日荒蕪我心固匪石君情定何如

迢迢百尺樓分明望四荒暮作歸云宅朝爲飛鳥堂山河滿目中平原獨茫茫古時功名士慷慨爭此塲一旦百歲後相與還北邙松柏爲人伐髙墳互低昂頽基無遺主遊魂在何方榮華誠足貴亦復可憐傷

東方有一士被服常不完三旬九遇食十年著一冠辛苦無此比常有好容顏我欲觀其人晨去越河關靑松夾路生白雲宿檐端知我故來意取琴爲我彈上弦驚別鶴下弦操孤鸞願畱就君住從今至歳寒

蒼蒼谷中樹冬夏常如玆年年見霜雪誰謂不知時厭聞世上語結友到臨淄稷下多談士指彼決吾疑裝束旣有日巳與家人辭行行停出門還坐更自思不怨道里長但畏人我欺萬一不合意永爲世笑之伊懷難具道爲君作此詩

日暮天無雲春風扇微和佳人美淸夜達曙酣且歌歌竟長嘆息持此感人多皎皎【一作明明】雲間月灼灼葉中華豈無一時好不久當如何

少時【一作年】壯且厲撫劍獨行遊誰言行遊近張掖至幽州饑食首陽薇渴飲易水流不見相知人惟見古時丘路邊兩髙墳伯牙與莊周此士難再得吾行欲何求種桑長江邊三年望當采枝條始欲茂忽值山河攺柯葉自摧折根株浮滄海春蠶旣無食寒衣欲誰待本不植髙原今日復何悔

雜詩十二首

人生無根蔕飄如陌上塵分散逐風轉此巳非常身落地爲【一作流落成】兄弟何必骨肉親得懽當作樂鬥酒聚比鄰盛年不重來一日難再晨及時當勉勵嵗月不待人白日淪西河素月出東嶺遙遙萬里輝蕩蕩空中景風來入房戶夜中枕席冷气變悟時易不眠知夕永欲言無予和揮杯勸孤影日月擲人去有志不獲騁念此懷悲淒終曉不能靜

榮華難久居盛衰不可量昔爲三春蕖今作秋蓮房嚴霜結野艸枯悴未遽央日月有環周我去不再陽眷眷往昔時憶此斷人腸

丈夫志四海我願不知老親戚共一處子孫還相保觴弦肆朝日罇中酒不燥緩帶盡懽娛起晚眠常早孰若當世士冰炭滿懷抱百年歸丘壠用此空名道

憶我少壯時無樂自忻豫猛志逸四海騫翮思逺翥荏苒歳月頽此心稍已去值歡無復娛每每多憂慮气力漸衰損轉覺日不如壑舟無須防引我不得住前途當防許未知止泊處古人惜寸陰念此使人懼

昔聞長者言掩耳每不喜柰何五十年忽巳親此事求我盛年歡一毫無復意去去轉欲逺此生豈再值傾家時作樂竟此嵗月駛有子不畱金何用身後置

日月不肯遲四時相催迫寒風拂枯條落葉掩長陌弱質與運頽鬢早已白素標挿人頭前途漸就窄家爲逆旅捨我如當去客去去欲何之南山有舊宅

代耕本非望所業在田桑躬親未曾替寒餒常糟糠豈期過滿腹但願飽粳糧禦冬足大布麄絺以應陽正爾不能得哀哉亦可傷人皆盡獲宜拙生失其方理也可柰何且爲陶一觴

遙遙從羈役一心處兩端掩淚泛東逝順流追時遷日沒星與昴勢翳西山巓蕭條隔天涯惆悵念長【一作常】飡慷慨思南歸路遐無由緣關梁難虧替絕音寄斯篇閒居執蕩志時駛不可稽驅役無停息軒裳逝東崖沈陰擬薫麝寒气激我懷歲月有常禦我來淹已彌慷慨憶綢繆此情久已離荏苒經十載暫爲人所羈庭宇翳餘木倐忽日月虧

我行未雲遠回顧慘風涼春燕應節起髙飛拂塵梁邊鴈悲無所代謝歸北鄕離鵾鳴淸池渉暑經秋霜愁人難爲辭遙遙春夜長

嫋嫋松標崖婉孌柔童子年始三五間喬柯何可倚養色含精气粲然有心理

詠貧士七首

萬族各有托孤云獨無依曖曖空中滅何時見餘暉朝霞開宿霧眾鳥相與飛遲遲出林翮未夕復來歸量力守故轍豈不寒與饑知音茍不存巳矣何所悲

淒厲嵗雲暮擁褐曝前軒南圃無遺秀枯條盈北園傾壺絕餘瀝闚竈不見煙詩書塞座外日昃不遑研閒居非陳厄竊有慍見言何以慰吾懷賴古多此賢

榮叟老帶索欣然方彈琴原生納決履淸歌暢髙音重華去我久貧士世相尋敝襟不掩肘藜羮常乏斟豈忘襲輕裘茍得非所欽賜也徒能辯乃不見吾心

安貧守賤者自古有黔婁好爵吾不榮厚饋吾不酬一旦壽命盡服仍【一作乃】不周豈不知其極非道固無憂從來將千載未復見斯儔朝與仁義生夕死復何求袁安困積雪邈然不可幹阮公見錢入卽日棄其官芻槁有常溫采莒足朝湌豈不實辛苦所懼非饑寒貧富當交戰道勝無戚顏至徳冠邦閭淸節映西關

仲蔚愛窮居繞宅生蒿蓬翳然絕交遊賦詩頗能工舉世無知者止有一劉龔此士胡獨然實由罕所同介焉安其業所樂非窮通人事固以【一作已】拙聊得長相從昔在黃子防彈冠佐名州一朝辭吏歸淸貧略難儔年饑感仁妻泣涕向我流丈夫𨿽有志固爲兒女憂惠孫一晤嘆腆贈竟莫酬誰云固窮難邈哉此前修

讀山海經十三首

孟夏艸木長繞屋樹扶疎眾鳥欣有托吾亦愛吾廬旣耕亦已種時還讀我書窮巷隔深轍頗廻故人車歡言【一作然】酌春酒摘我園中蔬防雨從東來好風與之俱泛覽周王傳流觀山海圖俯仰終宇宙不樂復何如玉臺淩霞秀王母怡妙顏天地共俱生不知防何年靈化無窮已館宇非一山髙酣發新謡寧向俗中言迢遞槐江嶺是謂圃丘西南望昆墟光气難與儔亭亭明玕照落落靑瑤流恨不及周穆托乘一來遊丹木生何許廼在峚【音宻】山陽黃花復朱實食之壽命長白玉凝素液瑾瑜發奇光豈伊君子寶見重我軒黃翩翩三靑鳥毛色奇可憐朝爲王母使暮歸三危山我欲因此鳥具向王母言在世無所須惟酒與長年【一作惟願此長年】

逍遙蕪臯上杳然望扶木洪柯百萬尋森散覆暘谷靈人侍丹池朝朝爲日浴神景一登天何幽不見燭粲粲三珠樹寄生赤水陰亭亭淩風桂八榦共成林靈鳯撫云舞神鸞調玉音𨿽非世上寶爰得王母心自古皆有沒何人得靈長不死復不老萬嵗如平常赤泉給我飲員丘足我糧方與三辰遊壽考豈渠央誇父誕宏志乃與日競走俱至虞淵下似若無勝負神力旣殊妙傾河焉足有餘迹寄鄧林功竟在身後精衛銜微木將以塡滄海刑天舞干戚猛志故常在同物旣無慮化去不復悔徒設在昔心良晨詎可待巨猾肆威暴欽違帝防窫窳【上音軋下音愈】彊能變祖江遂獨死明明上天鑑爲惡不可履長枯固巳劇鵕鶚豈足恃

鵃鵝【當作鴰鴸】見城邑其國有放士念彼懷王世當時數來止靑丘有奇鳥自言獨見爾本爲迷者生不以諭君子巖巖顯朝市帝者愼用才何以廢共鯀重華爲之來仲父獻誠言姜公乃見猜臨沒告饑渴當復何及哉

悲從弟仲徳

銜哀過舊宅悲淚應心零借問爲誰悲懷人在九冥禮服名羣從恩愛若同生門前執手時何意爾先傾在數竟未免爲山不及成慈母沈哀疚二才數齡雙位委空館朝夕無哭聲流塵集虛坐宿艸旅前庭階除曠遊迹園林獨餘情翳然乘化去終天不復形遲遲將廻步惻惻悲襟盈

擬挽歌辭三首

有生必有死早終非命促昨暮同爲人今旦在鬼錄防气散何之枯形寄空木嬌兒索父啼良友撫我哭得失不復知是非安能覺千秋萬嵗後誰知榮與辱但恨在世時飲酒不得足

在昔無酒飲今但湛空觴春醪生浮蟻何時更能嘗肴案盈我前親舊哭我傍欲語口無音欲視眼無光昔在髙堂寢今宿荒艸鄕【一本有荒艸無人眠極視正茫茫二句】一朝【一作相送】出門去歸來夜未央

荒艸何茫茫白楊亦蕭蕭嚴霜九月中送我出逺郊四面無人居髙墳正嶣嶤馬爲仰天鳴風爲【一聲】作自蕭條幽室一已閉千年不復朝千年不復朝賢逹將【一作無】柰何向來相送人各自【一作已】還其家親戚或餘悲他人亦已歌死去何所道托體同山阿

聮句

鳴鴈乘風飛去去當何極念彼窮居士如何不嘆息【淵明】𨿽欲騰九萬扶搖竟何力逺招王子喬云駕庶可飭【愔之】顧侶正徘徊離離翔天側霜露豈不切徒愛雙飛翼【循之】髙柯擢條榦逺眺同天色思絕慶未看徒使生迷惑【淵明】

古詩紀卷四十五

欽定四庫全書

古詩紀卷四十六

明馮惟訥撰

晉第十六

桓【字敬道溫之孽子也襲爵南郡公後都督荊司等八州江州刺史矯詔加封楚王尋篡位劉裕等起義兵討殺之安帝反正】

登荊山

理不孤湛影比有津曾是名嶽明秀超鄰器棲荒外命契響神我之懷矣巾駕飛輪

南林彈

散帶躡良駟揮彈出長林歸翮赴舊棲喬木轉翔禽落羽尋絕響屢中轉應心

殷仲文【字仲文陳郡人少有才藻從兄仲堪薦用於防稽王道子後從桓反誅仲文爲劉裕所殺○詩品日晉宋之際殆無詩乎義熈中以謝益壽殷仲文爲華綺之冠殷不競矣】南州桓公九井作

四運𨿽鱗次理化各有準獨有淸秋日能使髙興盡景气多明逺風物自淒爽籟驚幽律哀壑叩虛牝嵗寒無早秀浮榮甘夙隕何以標貞脆薄言寄松菌哲匠感蕭晨肅此塵外軫廣筵散泛愛逸爵紆勝引伊余樂好仁惑祛吝亦泯猥首阿衡朝將貽匈奴哂

送東陽太守

昔人深誠嘆臨水送將離如何祖良遊心事孱在斯虛亭無畱賔東川緬逶迆【闕】

謝混【字叔源小字益壽陳郡陽夏人太傅安之孫也風華爲江左第一尙孝武帝晉陵公主官至中領軍尙書左僕射以與劉毅善坐誅】

遊西池

悟彼蟋蟀唱信此勞者歌有來豈不疾良遊常蹉跎逍遙越城肆願言屢經過廻阡被陵闕髙臺眺飛霞惠風蕩繁囿白雲屯曾阿景昃鳴禽集水木湛淸華褰裳順蘭沚徙倚引芳柯美人愆嵗月遲暮獨如何無爲牽所思南榮戒其多

送二王在領軍府集詩

苦哉逺徵人將乖萃余室明窓通朝暉絲竹盛蕭瑟樂酒輟今辰離端起來日

誡族子

【南史曰混風格髙峻少所交納惟與族子靈運瞻晦曜以文義賞防嘗居在烏衣巷故謂之烏衣之遊因宴飲之餘爲韻語以奬勸靈運等曰】

康樂誕通度實有名家韻若加繩染功剖瑩乃瓊瑾【靈運】宣明體逺識頴逹且沈雋若能去方執穆穆三才順【晦字宣明】阿多標獨解弱冠纂華質勝誡無文其尙又能峻【曜小字多】通逺懷淸悟采采標蘭訊直轡解不躓抑用解偏吝【瞻字通逺】防子基防尙無倦由慕藺勿輕一簣少進往必千仞【防卽防】數子勉之哉風流由爾振如不犯所知此外無所愼【靈運等並有誡勵之言惟防獨盡褒美】

吳隱之【字處黙濮陽鄄城人解褐輔國功曹累遷晉陵太守廣州刺史後遷中領軍義熈九年卒】酌貪泉賦詩

【晉書曰隆安中以隱之爲龍驤將軍廣州刺史未至州二十里地名石門有水曰貪泉飲者懷無厭之欲隱之至泉所酌而飲之因賦此詩及在州淸操逾厲】

古人雲此水一歃懷千金【一作石門有貪泉一歃重千金】試使夷齊飲終當不易心

宗炳【字少文南陽涅陽人性至孝居防過禮爲鄕閭所稱刺史殷仲堪桓並辟主簿不就廬山釋惠逺結白蓮社其間譽望尢著者號社中十八賢炳其一也○藝文類聚作宋人】

登半石山

淸晨陟阻崖气志洞蕭灑嶰谷崩地幽窮石淩天委長松列竦肅萬樹巉巖詭上施神農蘿下凝堯時髓

登白鳥山詩

我䢐白鳥山因名感昔擬仰升數百仞俯覽眇千里杲杲羣木分岌岌眾巒起【闕】

王嘉【字子年隴西安陽人淸虛服气不與世人交遊石季龍之末至長安潛隱於終南山苻堅累徴不赴公侯巳下咸躬往參詣及姚萇入長安禮嘉如苻堅故事後因事爲萇所害苻登聞嘉死設壇哭之贈太師謚文定公】

歌三首

【晉書本傳曰嘉死之日人有壠上見之其所造三章歌防事過皆驗○金陵志曰初王子年著防至安帝果爲劉氏所代】

帝諱昌明運當極特申一期延其息諸馬渡江百年中當值卯金折其鋒

欲知其姓艸肅肅谷中最細低頭熟鱗身甲體永興福【南史曰齊太祖髙皇帝諱道成姓蕭氏未受命時王子年作此歌按谷中精細者稻也卽道也熟猶成也】金刀利刃齊刈之【金刀劉字刈猶剪也】

王康琚【以下爵裏無考】

反招隱詩

小隱隱陵藪大隱隱朝市伯夷竄首陽老耼伏柱史昔在太平時亦有巢居子今𨿽盛明世能無中林士放神淸云外絕迹窮山裏鵾雞先晨鳴哀風迎夜起凝霜凋朱顏寒泉傷玉趾周才信眾人偏智任諸已推分得天和矯性失至理歸來安所期與物齊終始

招隱

登山招隱士褰裳躡遺蹤華條當圜室翠葉代綺牎【闕】湛方生

廬山神仙詩

序曰尋陽有廬山者盤基彭蠡之西其崇標峻極辰光隔輝幽澗澄深積淸百仞若乃絕阻重險非人迹之所遊窈窕衝深常含霞而貯气眞可謂神明之區域列眞之苑囿矣太元十一年有樵采其陽者於時鮮霞褰林傾暉映岫見一沙門披法服獨在巖中俄頃振裳揮錫淩崖直上排丹霄而輕舉起九折而一指旣白雲之可乘何帝鄕之足逺哉窮目蒼蒼翳然滅迹詩曰

吸風圃飲露丹霄室宅五嶽賔友松喬

後齋詩

解纓復褐辭朝歸藪門不容軒宅不盈畆茂艸籠庭滋蘭拂牖撫我子侄擕我親友茹彼園蔬飲此春酒開櫺攸曕坐對川阜心焉孰托托心非有素構易抱根難朽卽之匪逺可以長久

帆入南湖【帆扶泛切】

彭蠡紀三江廬嶽主眾阜白沙淨川路靑松蔚巖首此水何時流此山何時有人運互推遷玆器獨長久悠悠宇宙中古今疊先後

還都帆

髙嶽萬丈峻長湖千里淸白沙窮年潔林松冬夏靑水無暫停流木有千載貞寤言賦新詩忽忘羇客【一作旅】情

天晴詩

屏翳寢神轡飛廉收靈扇靑天瑩如鏡凝津平【初學作奕】如研落帆修江渚【初學作湄】悠悠極長眄淸气朗山壑千里遙相見

諸人共講老子

吾生幸凝湛智浪紛競結流宕失眞宗遂之弱防轍𨿽欲反故鄕埋翳歸途絕滌除非風垢心焉能歇大矣五千鳴特爲道防設鑑之誠水鏡塵穢皆朗徹

懷歸謠

辭衡門兮至歡懷生離兮苦辛豈羇旅兮一慨亦代謝兮感人四運兮遒盡化新兮嵗故氛慘慘兮凝晨風淒淒兮薄暮雨雪兮交紛重云兮四布天地兮一色六合兮同素山木兮摧披津壑兮凝沍感羇旅兮苦心懷桑梓兮增慕胡馬兮戀北越鳥兮依陽彼禽獸兮尙然況君子兮去故鄕望歸塗兮漫漫盼江流兮洋洋思渉路兮莫由欲越津兮無梁

秋夜詩

悲九秋之爲節物凋悴而無榮嶺頽鮮而殞緑木傾柯而落英履代謝以惆悵覩揺落而興情信臯壤而感人樂未畢而哀生秋夜淸兮何秋夕之轉長夜悠悠而難極月皦皦而停光播商气以淸溫扇髙風以革涼水激波以成漣露凝結而爲霜凡有生而必凋情何感而不傷茍靈符之未虛孰玆戀之可忘何天懸之難釋思假暢之冥方拂塵衿於風散近滯於老莊攬逍遙之宏維總齊物之大綱同天地於一指等太山於毫芒萬慮一時頓緤情累豁焉都忘物我泯然而同體豈復壽夭於彭殤

遊園詠

諒玆境之可懷究川阜之奇勢水窮淸以澈鑑山鄰天而無際乘初霽之新景登北館以悠矚對荊門之孤阜傍魚陽之秀嶽乘夕陽而含詠杖輕策以行遊襲秋蘭之流芬幙長猗之森修任緩步以升降歷丘墟而四周智無涯而難恬性有方而易適差一毫而遽乖徒理存而事隔故羈馬思其華林籠雉想其臯澤矧流客之歸思豈可忘於疇昔

蘇彥

七月七日詠織女

火流涼風至少昊協素藏織女思北沚牽牛嘆南陽時來嘉慶集整駕巾玉箱瓊佩垂藻蕤霧裾結云裳金翠耀華輜軿轅散流芳釋轡紫防庭解衿碧琳堂歡防未及究晨暉照扶桑仙童唱淸道盤螭起騰驤悵悵一宵促遲遲別日長

西陵觀濤

洪【一作江】濤奔逸勢駭浪駕丘山訇隱振宇宙漰磕津云連【闕】

陸衝

雜詩二首

命駕遵長途綿邈途難尋我行亦何艱山川阻且深洿澤無夷軌重巒有層陰零雨淹中路云蔽髙岑俯悼孤行獸仰嘆偏翔禽空谷回【闕】流風漂哀音羇旅淹畱久悵望愁我心

肆觀野原外放心希太和景嶽造天漢丰林冒重阿淸芬乘風散艷藻映淥波【闕】

江偉

答賀蠟

正元二年冬臘家君在陳郡余別在國舎不得集防弟廣平作詩以貽余余答之曰【藝文類聚作晉人然晉無正元之號或誤也】

蠟節之會廓焉獨處晨風朝興思我慈父我心懷戀運首延佇

範廣泉

徵虜亭餞王少傅

掛冠東門閻歸褐西唐足結轍塵髙衢祖供懸長麓韓卿辭輦路疎傅知殆辱素徳燭光塵軌芳前覺王齊之【瑯邪人廣明集云晉王齊之】

念佛三昧詩四首

妙用在幽【明作玆】渉有覽無神由昧徹識以照麄積防自引因功本虛泯彼三觀忘此毫余

寂漠何始理通防融然忘適乃廓靈暉心悠【一作遊】緬域得不踐機用之以衝防之以希

神資天凝圓映朝云與化而感與物斯羣應不以方受者自分寂爾淵鏡金水塵紛

慨自一生夙乏惠識托崇淵人庶借冥力思轉毫功在深不測至哉之念主心西極

卞裕

送桓竟陵

翰城將孰寄懷人應斯蒞餞行臨髙阜怡衿睦景气【闕】

失題【見初學記別部】

余弟適東邁眷戀將乖情離別信吾事淒心相纚嬰【闕】孔法生

徵虜亭祖王少傅

昔人鑑殆辱解紱揚歸舲眞感屬神慮髙興襲天情【闕】張駿【字公庭西涼牧張寔之世子防而奇偉十嵗能屬文後嗣位大都督大將軍涼州牧西平公】薤露行

在晉之二世皇道昧不明主暗無良臣艱【一作姦】亂起朝廷七柄失其所權綱防典刑愚猾窺神器牝雞又晨鳴哲婦逞幽虐宗祀一朝傾儲君縊新昌帝執金墉城禍釁萌宮掖胡馬動北坰三方風塵起玁狁竊上京義士扼素腕感慨懷憤盈誓心蕩眾狄積誠徹昊靈

東門行【選詩外編作遊春詩】

勾芒禦春正衡紀運玉瓊明庶起祥風和气翕來徵慶雲蔭八極甘雨潤四坰昊天降靈澤朝日耀華精嘉苗布原野百卉敷時榮鳩鵲與鶖黃間關相和鳴菉萍【一作芙蓉】覆靈沼香花揚芳馨春遊誠可樂感此白日傾休否有終極落葉思本莖臨川悲逝者節變動中情

馬岌

題宋纎石壁詩

【晉書曰宋纎字令艾惇煌人也隱居酒泉南山不應辟命酒泉太守馬岌造焉纎距而不見岌嘆曰名可聞而身不可見徳可仰而形不可覩今而後知先生人中之龍也銘詩於石壁曰】

丹崖百丈靑壁萬尋奇木蓊鬰蔚若鄧林其人如玉維國之琛室邇人遐實勞我心【張祚時太守楊宣畵纎像於閣上出入視之作頌曰爲枕何石爲潄何流身不可見名不可求】

趙整【字文業一名正雒陽淸水人或曰濟陰人年十八爲僞秦著作郎後遷至黃門侍郎武威太守爲人無須而瘦有妻妾而無兒時人謂閹然而情度敏逹學兼內外後出家事佛更名道整】酒徳歌

【秦王堅與羣臣飲以極醉爲限整作歌】

地列酒泉天垂酒池杜康妙識儀狄先知紂防殷邦桀傾夏國由此言之前危後則

諷諫詩二首

【髙僧傳曰正性好防諌無所廻避苻堅末年寵惑鮮卑惰於治政正因歌諌曰昔聞孟津河堅動容曰是朕也又歌曰北園有一樹堅笑曰將非趙文業耶】

昔聞孟津河千里作一曲此水本自淸是誰攪令濁【拾遺作亂使濁】

北園有一【拾遺作棗】樹布葉垂重陰外𨿽饒棘刺內實有赤心

諫歌

【晉孝武帝寧康二年冬十二月秦王堅與慕容垂夫人段氏同輦遊於後庭宦官趙整歌云云堅攺容謝之命夫人下輦】

不見雀來入鷰室但見浮雲蔽白日

琴歌

【晉書載記曰苻堅分氐戶於諸鎭趙整因侍援琴而歌云云堅笑而不納及敗於姚萇果如整言】

阿得脂阿得脂博勞舊父是仇綏尾長翼短不能飛逺徙種人畱鮮卑一旦緩急語阿誰【通鑑作當語誰】

苻朗【略陽臨渭氐人堅之從兄子也性宏逹神气爽邁徴拜鎭東將軍靑州刺史在任甚有聲績防晉遣淮陰太守髙素伐靑州朗遣使詣謝於彭城求降詔加員外散騎侍郎旣至揚州風流邁於一時超然自得多所陵忽王國寶譛而殺之】

臨終詩

四大起何因聚散無窮巳旣適一年中又入一死理冥心乘和暢未覺有終始如何箕山夫奄焉處東市曠此百年期逺同嵇叔子命也歸自天委化任冥紀

失名

曲池歌【拾遺在湛方生後詩品作湛詩非也】

曲池何淡澹芙蓉蔽淸源榮華盛壯時見者誰不歡一朝光采落見者不廻顏

古詩紀卷四十六

欽定四庫全書

古詩紀卷四十七

明馮惟訥撰

晉第十七

支遁【字道林本姓關氏陳畱人或云河東林慮人幼有神理聰明秀徹隱居余杭山年二十五出家後入剡於沃洲小嶺立寺行道晉哀帝卽位遣使徴請出都止東安寺講道行畱三載上書辭詔許之乃收迹剡山以晉太和元年終】

四月八日讚佛詩

三春疊云謝首夏含朱明祥祥令【一作今】日泰朗朗夕淸菩薩彩靈和眇然因化生四王應期來矯掌承玉形飛天鼓弱羅騰擢散芝英緑瀾頺龍首縹蘂翳流泠芙蕖育神葩傾柯獻朝榮芬津霈四境甘露凝玉瓶珍祥盈四八黃曜紫庭感降非情想恬怕【泊同】無所營根泯靈府神條秀形名圓光朗東旦金姿艶春精含和總八音吐納流芳馨迹隨因澑浪心與太虛六度啟窮俗八解濯世纓慧澤融無外空同忘化情

詠八日詩三首

大塊揮樞昭昭兩儀映萬品誕遊華澄淸凝聖釋迦乘虛防圎神秀機正交養衛恬和靈知澑性命動爲務下尸寂爲無中鏡

眞人播神化流渟良有因龍潛兜術邑漂景閻浮濵佇駕三春謝飛轡朱明旬八維披重藹九霄落芳津祗獻萬舞般遮奏伶倫淳白凝神宇蘭泉渙色身投步三才泰揚聲五道泯不爲故爲貴忘奇故奇神

緬哉古思想托因事生相與圖靈器像也像彼形黃裳羅帕質元服拖緋靑神爲恭者恵迹爲動者行虛堂陳藥餌蔚然起奇榮疑似垂微我諒作者情於焉遺所尙肅心擬太淸

五月長齋詩

炎精育仲气朱離吐凝陽廣漢潛涼變凱風乘和翔令月肇淸齋徳澤潤無疆四部欽嘉期潔已升云堂靜晏和春暉夕愓厲秋霜蕭條詠林澤恬愉味城傍逸容研衝防防運宮商匠者握神標乘風吹芳淵汪道行深婉婉化理長亹亹維摩虛徳音暢遊方罩窂【牢同】妙傾絕致由近藏略略微容簡八言振道綱掇煩練陳句臨危折婉章浩若驚颷散冋若揮夜光寓言豈所托意得筌自防霑濡妙習融靡靡輕塵亡蕭索情牖頽寥朗神軒張誰謂津遐一悟可以航願爲海遊師櫂柂入滄浪騰波濟漂客歸會道塲

八闗齋詩三首【並序】

間與何驃騎期當爲合八闗齋以十月二十二日集同意者在吳縣土山墓下三日淸晨爲齋始道士白衣凡二十四人淸和肅穆莫不靜暢至四日朝眾賢各去余旣樂野室之寂又有掘藥之懷遂便獨住於是乃揮手送歸有望路之想靜拱虛房悟外身之眞登山采藥集巖水之娯遂援筆染翰以慰二三之情

建意營法齋裏仁契朋儔相與期良晨沐浴造閒丘穆穆升堂賢皎皎淸心修窈窕八闗客無楗自綢繆寂黙五習眞亹亹勵心柔法鼔進三勸激切淸訓流淒愴願宏濟闔堂皆同舟明明表聖應此童蒙求存誠夾室裏三界讚淸休嘉祥歸宰相藹若慶雲浮

三悔啟前朝雙懴曁中夕鳴禽戒朗旦備禮寢役蕭索庭賔離飄颻隨風適踟躕岐路隅揮手謝內析輕軒馳中田習習陵電擊息心投佯步零零振金策引領望徵人悵悵孤思積咄矣形非我外物固已寂吟詠歸虛房守眞玩幽𨿽非一往遊且以閒自釋

靖一潛蓬廬愔愔詠初九廣漠排林篠流飈灑隙牖従容遐想逸采藥登崇阜崎嶇升千尋蕭條臨萬畝望山樂榮松瞻澤哀素栁解帶長陵岥婆娑淸川右泠風觧煩懷寒泉濯溫手寥神气暢欽若盤春藪逹度三才恍惚防神偶遊觀同隠丘愧無連化肘

詠懷詩五首

傲兀乘屍素日往復月旋弱防困風波流浪逐物遷中路髙韻益窈窕欽重重在何許采眞遊理間茍簡爲我養逍遙使我閒亮心神瑩含虛映自然亹亹沈情去彩彩衝懷鮮踟躕觀象物未始見牛全毛鱗有所貴所貴在忘筌

端坐鄰孤影眇罔思劬偃蹇收神轡領略綜名書涉老咍【一作怡】雙披莊玩太初詠發淸風集觸思皆恬愉俯欣質文蔚仰悲二匠䢐蕭蕭柱下迥寂寂防邑虛廓矣千載事消液歸空無無矣復何傷萬殊歸一塗道防貴想罔象掇珠悵怏濁水際幾防映淸渠反鑑歸澄漠容與含道符心與理理宻形與物物疏蕭索人事去獨與神明居

晞陽熙春圃悠緬嘆時往感物思所托蕭條逸韻上尙想天臺峻髣髴巖階仰泠風灑蘭林管瀬奏淸響霄崕育靈藹神含潤長丹沙映翠瀬芳芝曜五爽苕苕重岫深寥寥石室朗中有尋化士外身解世网抱朴鎭有心揮拂無想隗隗形崕頽冋冋神宇敞宛轉元造化縹瞥鄰大象願投若人蹤髙步振策杖

閒邪托靜室寂寥虛且眞逸想流巖阿朦朧望幽人慨矣風濟【一作滋】皎皎離染純時無問道睡行歌將何因靈溪無驚浪四嶽無埃塵余將遊其嵎觧駕輟飛輪芳泉代甘醴山果兼時珍修林暢輕迹石宇庇微身崇虛習本照損無歸昔神曖曖煩情故零零沖气新近非域中客逺非世外臣憺怕【一作澹泊】爲無徳孤哉自有鄰坤基葩簡秀幹光流易頴神理速不疾道會無陵騁超超介【一作分】石人握攬機領餘生一何散分不諮天挺沈無到韻變不揚蔚炳冉冉年往逡悠悠化期永翹首希津想登故未正生途𨿽十三日已造死境願得無身道【一作理】髙棲衝黙靖

述懷詩二首

翔鸞鳴昆崿逸志騰虛惚怳廻靈翰息肩棲南嵎濯足戲流瀾采練銜神髙吟潄芳醴頡頏登神梧蕭蕭猗【一作椅】明翩眇眇育淸軀長想運夷傾首俟靈符河淸誠可期戢翼令人劬

總角惇大道弱冠防雙逡巡釋長羅髙步尋帝先妙損階老忘懷浪濠川逹觀無不可炊累皆自然窮理增靈薪昭昭神火傳熈怡安沖漠優遊樂靜閒膏腴無爽味婉孌非雅弦恢心委形度亹亹隨化遷

詠大徳詩

遐想存哉衝風一何敞品物緝榮熈生途連惚怳旣防大澄眞物誘則智蕩昔聞庖丁子揮戈在【一作任】神往茍能嗣衝音攝生猶指掌乘彼來物間投此黙照朗邁度推捲舒忘懷附罔象交【一作天】樂盈胸襟神防流俯仰大同羅萬殊蔚若充甸网寄旅海漚鄕委化同天壤

詠禪思道人【並序】

孫長樂作道士坐禪之像並而讚之可謂因俯對以寄誠心求參焉於衡軛圖巖林之絕勢想伊人之在玆余精其制作美其嘉文不能黙巳聊著詩一首以繼於左

云岑竦太荒落落英岊布廻壑佇蘭泉秀嶺攢嘉樹蔚薈微遊禽崢嶸絕蹊路中有衝希子端坐摹【一作摩】太素自彊敏天行弱志欲無欲【音諭】玉質淩風霜淒淒厲淸趣指心契寒松綢繆諒嵗暮防衷兩息間綿綿進禪務投一滅官知攝二由神遇承蜩累危丸累十亦凝注懸想元气地研幾革麤慮懷夷震驚怕然肆幽度曽筌攀六淨空同浪七住逝虛乘有來永爲有待馭

詠利城山居

五嶽盤神基四瀆湧蕩津動求目方智默守標靜仁茍不宴出處托好有常因尋元存終古洞往想逸民玉潔箕巖下金聲瀬沂濵捲華藏紛霧振褐拂埃塵迹従尺蠖屈道與騰龍伸峻無單豹伐分非首陽眞長嘯歸林嶺瀟灑任陶鈞

鳩羅摩什【此云童壽天竺人秦苻堅遣其將呂光伐玆致之防堅爲姚萇所害什畱光所光死姚興乃西破呂隆迎致什待以國師之禮後死於長安晉義熈五年也】

十諭詩

一諭以諭空空必待此諭借言以會意意盡無會處旣得出長羅住此無所住若能映斯照萬象無來去

贈沙門法和

【髙僧傳曰什嘗作頌贈沙門法和凡爲十偈辭防皆爾】

心山育明徳流薰萬由延哀鸞孤桐上淸音徹九天恵逺【鴈門樓煩人本姓賈氏年二十一遇釋道安以爲師研求法藏髙悟賾襄陽旣沒振錫南遊結宇匡廬自年六十不復出山年八十三而終】

廬山東林雜詩【一作遊廬山】

崇巖吐淸气幽岫棲神迹希聲奏羣籟響出山澑滴有客獨遊徑然忘所適揮手撫雲門靈闗安足辟流【一作畱】心叩扄感至理弗隔孰是騰九霄不奮衝天翮妙同趣自均一悟超三益

報羅什偈一首

本端竟何従起滅有無際一微渉動境成此頽山勢惑相更相乘觸理自生滯因緣𨿽無主開途非一世時無悟宗匠誰謂握契末問尙悠悠相與期暮嵗

廬山諸道人

遊石門詩【並序】

石門在精舍南十餘里一名障山基連大嶺體絕眾阜辟三泉之會並立而開流傾巖映其上防形表於自然故因以爲名此𨿽廬山之一隅實斯地之奇觀皆傳之於舊俗而未覩者眾將由懸瀬險峻人獸迹絕逕回曲阜路阻行難故罕經焉釋法師以隆安四年仲春之月因詠山水遂杖錫而遊於時交徒同趣三十餘人咸拂衣晨徵悵然增興𨿽林壑幽邃而開塗競進𨿽乘危履石並以所恱爲安旣至則援木尋葛歷險窮崕猿臂相引僅乃造極於是擁勝倚巖詳觀其下始知七嶺之美蘊奇於此雙闕對峙其前重巖映帶其後巒阜周廻以爲障崇巖四營而開宇其中則有石臺石池宮館之象觸類之形致可樂也淸泉分流而合注淥淵鏡淨於天池文石發彩煥若披面檉松芳艸蔚然光目其爲神麗亦已備矣斯日也眾情奔恱矚覽無厭遊觀未久而天气屢變霄霧塵集則萬象隠形流光廻照則眾山倒影開闔之際狀有靈焉而不可測也乃其將登則翔禽拂翮鳴猿厲響歸云廻駕想羽人之來儀哀聲相和若音之有寄𨿽髣髴猶聞而神以之暢𨿽樂不期歡而欣以永日當其衝豫自得信有味焉而未易言也退而尋之夫崕谷之間防物無主應不以情而開興引人致深若此豈不以虛明朗其照閒邃篤其情耶並三復斯談猶昧然未盡俄而太陽告夕所存已往乃悟幽人之覽逹恆物之大情其爲神趣豈山水而已哉於是徘徊崇嶺流目四矚九江如帶邱阜成垤因此而推形有巨細智亦宜然廼喟然嘆宇宙𨿽遐古今一契靈鷲邈矣荒途日隔不有哲人風迹誰存應深悟逺慨焉長懷各欣一遇之同歡感良辰之難再情發於中遂共詠之云爾

超興非有本理感興自生忽聞石門遊奇唱發幽情褰裳思云駕望崕想曽城馳步乘長巖不覺質有輕矯首登靈闕眇若淩太淸端坐運虛輪轉彼中經神仙同物化未若兩俱

廬山諸沙彌

觀化決疑

謀始創大業問道叩篇妙唱發幽防觀化悟自然觀化化已及尋化無間然生皆由化化化化更相纒宛轉隨化流漂浪入化淵五道化爲海孰爲知化仙萬化同歸盡離化化乃悲哉化中客焉識化表年

史宗【史宗者不知何許人常著麻衣世號麻衣道士】

詠懷詩

【髙僧傳曰宗常在廣陵白土埭憑埭謳唱引防以自欣暢得直隨以施人時髙平檀只爲江都令聞而召來應對機防無所拘滯博逹稽古辧說儒乃賦詠懷詩一首檀只知非常人遣還所在遺布二十疋悉以乞人】

有欲苦不足無欲亦無憂未若淸虛者帶索被裘浮游一世間泛若不系舟方當畢塵累棲志老山邱帛道猷【本姓馮山陰人居若耶山少以篇牘著稱性率素好邱壑一吟一詠有濠上之風】陵峯采藥觸興爲詩

【釋氏古詩題云寄道壹有相招之意髙僧傳曰猷與道壹經有講筵之遇後與一書因贈詩云】

連峯數千里修林帶平津云過逺山翳風至梗荒榛茅茨隠不見雞鳴知有人閒步踐其徑處防見遺薪始知百代下故有上皇民

竺僧度【姓王名晞字元宗東莞人】

答苕華詩

【髙僧傳曰度少孤獨與母居求同郡楊徳愼女女字苕華未及成禮苕華父母繼亡度母亦卒度覩世代無常乃捨俗出家攺名僧度苕華服畢自惟三從之義無獨立之道乃與度書並贈詩度答書報詩於是専精佛法後不知所終】

機運無停住倐忽嵗時過巨石會當竭芥子豈云多良由去不息故令川上嗟不聞榮唘期皓首發淸歌布衣可暖身誰論飾綾羅今世𨿽云樂當柰後生何罪福良由已寧云已卹他

苕華

贈竺度

大道自無窮天地長且久巨石故叵消芥子亦難數人生一世間飄若風過牖榮華豈不茂日夕就雕朽川上有餘吟日斜思鼔缶淸音可娯耳滋味可適口羅紈可飾軀華冠可耀首安事自剪削耽空以害有不道妾區區但令君卹後

張奴

歌一首

【髙僧傳曰外國名僧佉叱寄名長幹寺有張奴者不知何許人不甚見食而常自肥澤冬夏常著單布衣佉叱行見張奴欣然而笑佉叱曰吾東見蔡防南訊馬生北遇王年今欲就杯度乃與子相見耶張奴乃題槐樹爲歌曰】

蒙蒙大象內照曜實顯彰何事迷昏子縦惑自招殃樂所少人往苦道若翻嚢不有松栢志何用擬風霜閒豫紫煙表長歌出昊蒼澄虛無色外應見有緣鄕嵗曜毗漢後麗辰傅殷王伊余非二仙晦迹之九方亦見流俗子觸眼致酸傷略謡觀有念寧曰盡矜章

謝道韞【王凝之之妻安西將軍奕之女也聰識有才辧及遭孫恩之難聞夫爲賊所害抽刄出門手殺數人自爾嫠居防稽家中莫不嚴肅有文才所著詩賦頌誄行於世】

登山

峩峩東嶽髙秀極衝靑天巖中間虛宇寂寞幽以非工復非匠云構發自然气象爾何物遂令我屢遷逝將宅斯宇可以盡天年

擬嵇中散詠松

遙望山上松隆冬不能凋願想遊下憇瞻彼萬條騰躍未能升頓足俟王喬時哉不我與大運所飄颻

詠雪聫句

【謝太傅安寒雪日內集與兒女講論文義俄而雪驟公欣然唱韻兄子胡兒及兄女道韞賡歌公大笑樂】

白雪紛紛何所似【謝公】撒鹽空中差可擬【胡兒】未若柳絮因風起【道韞】

桃葉【王獻之妾】

答團扇歌三首【樂府以前二首作古辭後一首作王金珠】

七寶畵團扇粲爛明月光與郎卻暄暑相憶莫相忘靑靑林中竹可作白團扇動揺郎玉手因風托方便團扇復團扇持許自障面憔悴無復理羞與郎相見

團扇郎

手中白團扇淨如秋團月淸風任動生嬌聲任意發謝芳姿

團扇歌二首

【古今樂錄曰團扇歌者晉中書令王瑉捉白團扇與嫂婢謝芳姿有愛情好甚篤嫂箠撻婢苦王東亭聞而止之芳姿素善歌嫂令歌一曲當赦之應聲歌云云瑉聞更問之汝歌何遺芳姿卽攺云云】

白團扇辛苦五流連是郎眼所見

白團扇憔悴非昔容羞與郎相見

劉和妻王氏

正朝詩

稔冉機運迅矣四節經太簇應律靑陽兆初正傅充妻辛氏

元正詩

元正啟令節嘉慶肇自玆咸奏萬年觴小大同恱熙陳新塗妻李氏

冬至詩

靈象尋數廻四气平運散陰律鼓微陽大明啟旦感與時來興心隨逝化嘆式宴集中堂賓客盈朝館

古詩紀卷四十七

欽定四庫全書

古詩紀卷四十八

明馮惟訥撰

晉第十八

蘇若蘭

璇璣圖詩【並序讀法】

前秦苻堅時秦州刺史扶風竇滔妻蘇氏陳畱令武功蘇道賢第三女也名蕙字若蘭智識精明儀容妙麗謙黙自守不求顯揚年十六歸於竇氏滔甚敬之然蘇氏性近於急頗傷嫉妬滔字連波右將軍於爽之孫朗之第二子也風神偉秀該通經史允丈允武時論髙之苻堅委以心膂之任備歷顯職皆有政聞遷秦州刺史以忤防謫戍燉煌防堅克晉襄陽慮有危偪借滔才略詔拜安南將軍畱鎭襄陽初滔有寵姬趙陽臺歌舞之妙無出其右滔置之別所蘇氏知之求而獲焉苦加捶辱滔深以爲憾陽臺又専伺蘇氏之短讒毀交至滔益忿蘇氏蘇氏時年二十三及滔將鎭襄陽邀蘇氏同往蘇氏忿之不與偕行乃擕陽臺之任絕蘇氏音問蘇氏悔恨自傷因織錦爲回文五防相宣瑩心輝目縦廣八寸題詩二百餘首計八百餘言縦橫反覆皆爲文章其文防畫無缺才情之妙超今邁古名曰璇璣圖然讀者不能悉通蘇氏笑曰裵徊宛轉自爲語言非我佳人莫之能解遂發蒼頭賫至襄陽滔覽之感其妙絕因送陽臺之關中而具車從盛禮迎蘇氏歸於漢南恩好愈重蘇氏所著文詞五千餘言屬隋季防亂文字散落追求弗獲而錦字回文盛傳於世朕聴政之暇畱心墳典散帙之次偶見斯圖因述若蘭之多才復美連波之悔過遂制此文聊示將來如意元年五月一日大周天冊金輪皇帝制

【仁智懷徳聖虞唐眞妙顯華重云章臣賢惟聖配英皇倫匹離飄浮江湘津傷嗟情家明葩榮志庭闈亂作人讒佞姦凶害我忠貞桑凶慈雍思恭基河慘嘆中無鏡紛爲篤明難受膚原禍因所恃滋極驕盈楡頑孝和淑自爲隔懷懷傷君朗光誰終榮茍不義姬班女媫妤辭輦漢成薄浸休家貞記孝塞慕所路房容珠感誓城傾在戒後孽嬖趙氏飛燕寔生景讒退逺惇貞敬殊增離曠幃飾曜思穹熒猶炎盛興漸至大伐用昭靑靑昭愚謙危節所是山憂經遐淸華英多蒼形未在謹深慮微察逺禍在防萌西滋防疑容持從梁心荒滛忘想感所欽岑幽巖峻嵯峨深淵重崕經网羅林光流電逝推生民堂妃闈飛衣誰追何恩情時形寒嵗識凋松愆居嘆如陽移陂施爲祗差生空後中奮衮爲相如感傷在勞貞物知終始咎獨懷何潛西不何誰神無感惟自節能我容聲將顏孜君想顏衰攺華容是與女賤曜日日激與通者曠思興厲不歌冶同情寧孜側夢仁賢別行士念誰賤鄙翳白無憤將上采悲詠風樊嘆發觀羽纒龍旂容衣詩情明顯怨衰情時傾英殊衰殊身節菲路和周楚長雙華宮憂虎雕飾繡始璇璣圖義年勞嘆寄華年有志飭忘葑長音南鄭歌商流徴殷繁華觀曜終始心詩興感逺殊浮沈時盛意麗哀遺身藏召衞詠齊曜情多文曜壯顏無平蘇氏理往憂嵗異浮惟必心華惟下微摧伯女志興榮傷患藻榮麗充端此作麗辭日思慕世異逝衰違榮感體憫悲窈河遐碩翠感生嬰漫丁冤詩風興鹿鳴懷悲哀誰遊倐無一俯憂作已聲窕廣路人粲我艱是漫是何桑翳感孟宣傷感情者頽然盈體仰情者處發淑思逶其威情惟憂何艱生時盛昭業傾思永戚我流若不中容何成幽曲姿歸迆頎防悲苦懷思苦我章徽恨微悼嘆戚知沙馳離儀貲辭房秦王懷土眷舊鄕身加兼愁悴少精神遐幽曠逺離鳳麟龍昭徳懷聖皇人商遊桑鳩揚仇傷榮身我乎集殃愆辜何因備嘗苦辛當神飛文遺分歸賤弦西翳雙激好摧君深日潤浸愆思罪積怨其根難尋所明經殊孤乖鴈爲激階陰巢水悲容仁均物品育生施天地徳貴平均勻専通身粲妾殊翔女楚步林燕淸思發離濵漢之步飄飄離微隔喬木誰陰一感寄飾散聲應有流東桃飛泉君嘆殊心攺者惑暱親間逺離殊我同衾志精浮光離哀傷柔淸廂休翔流長愁方禽伯在誠故遺舊廢故君子惟新貞微云輝羣悲春剛琴芳蘭凋茂熈陽春墻靣殊意惑故新霜冰齊潔志淸純望誰思想懷所親】讀圖內詩括例

依五色所分章次讀之

仁智至慘傷倫匹至楡桑人賤至聖皇春陽至殊方欽岑至如何

已上七言四十句毎句爲一首毎首反讀之計八十首

詩風至防仁賢至凋松充顏至虎龍日往至寄傾

已上五言十六句以毎句反讀之成三十二首

周南至相追年時至無差讒佞至未形愆辜至伯禽

已上四言二十四首毎兩句分讀就成一篇

寧顏至勞形懷憂至何冤念是至如何悼思至者誰詩情至終始

已上四言前四首以毎句反讀後一首毎句反讀成十首

嗟嘆至爲榮凶頑至爲基遊西至摧傷神明至鴈歸

已上三言十二首反讀成二十四首

佞因至舊新南鄭至遺身舊間至佞臣遺哀至南音

已上七言凢起頭退一字反讀之成四首

廂桃至基津嗟中至春親春哀至嗟仁基自至廂琴

已上七言自角退一字斜讀之成四首

再敍

回文詩圖古無悉通者予因究璇璣之義如日星之左右行天故布爲經緯由中旋外以旁循四旁於其交會皆契韻句巡還反覆窈窕縱橫各能妙暢又原五采相宣之說傳色以開其篇章其在經緯者始於璣蘇詩始四字其在節會者右旋而出隨其所至各成章什外經則始於仁眞至於音深中經自欽深至於身殷內經自詩情至於終始皆循方回文者也四角之方如仁眞欽心四韻成章而回文者也至其經緯之圓者隨色自分則外之四角窈窕成文而文皆六言也四旁相對成文而文皆六言也及交手成文而文皆四言也在中之四角者一例橫讀而四言在中之四旁者隨向橫讀而五言惟璇圖平氏四字不入章句觀其宛轉反復皆才思精深融徹如契自然蓋騷人才子所難豈必女工之尢哉詩編載馳史美班扇才女専靜用志不分𨿽皆擅名此爲精贍者也聊隨分篇掇其一隅以爲三隅之反代久傳訛頗有誤字亦輒證攺一二其他闕謬不欲以意足之𨿽未能盡逹元思抑庻幾不爲滯塞云

經緯【始於璣蘇詩始四字】

璣明別攺知識深峩嵯峻巖幽岑欽所感想忘淫荒心堂空惟思詠和音

詩興感逺殊浮沈華英翳曜潛陽林羅网經崕重淵深峩嵯峻巖幽岑欽

蘇作興感昭恨神辜罪天離間舊新霜冰齋潔志淸純望誰思想懷所親【凢三色讀不可回文】

外經

仁智懷徳聖虞唐眞妙顯華重云章臣賢惟聖配英皇倫匹離飄浮江湘【回讀】

傷慘懷慕增憂心堂空惟思詠和音藏摧悲聲發曲秦商弦激楚流淸琴

中經

欽岑幽巖峻嵯峩深淵重涯經网羅林陽潛曜翳英華沈浮異遊頽流沙【回讀】

何如將情纒憂慇多患生艱惟苦身加兼愁悴少精神遐憂曠逺離鳳麟

內經

詩情明顯怨義興理辭麗作此端無終始【回讀】

始終無端此作麗辭理興義怨顯明情詩

四角之方

仁智懷徳聖虞唐眞志篤終誓穹蒼欽所感想忘滛荒心憂增慕懷慘傷【回讀】

四角之間窈窕成文

嗟嘆懷所離經遐曠路傷中情家無君房幃淸華飾容朗鏡明【回讀】

四角在中者一例橫讀

念是咎愆誰與獨居賤女懷嘆鄙賤何如【反讀窈窕成文】愆咎是念誰與獨居嘆懷女賤鄙賤何如

四旁相對成文丈皆六言

讒人作亂闈庭姦凶害我忠貞禍原膚受難明所恃滋極驕盈

四旁相向橫讀而成五言

寒嵗識凋松貞物知終始顏衰攺華容仁賢別行士【反讀窈窕成文】

士行別賢仁容華攺衰顏終始知物貞松凋識嵗寒

交手成文文皆四言

讒佞姦凶害我忠貞禍因所恃滋極驕盈【反讀】

用色分章【止舉一隅餘皆仿此】

橫用色

嗟嘆懷所離經遐曠路傷中情【十二字用粉紅】

家無君房幃淸華飾容朗鏡明【用緑】

葩紛光珠耀英多思感誰爲榮【用白】

周風興自后妃楚樊厲節中闈【周楚二字用黃外十字用緑】

長嘆不能奮飛雙發歌我衮衣【長雙二字用黃外十字用粉紅】

華觀冶容爲誰宮羽同聲相追【華宮二字用黃外十字用靑】

已上依此順讀成章

直用色

庭闈亂作人明難受膚原【用緑】

榮茍不義姬城傾在戒後【用粉紅】

熒猶炎盛興形未在謹深【用靑】

已上作兩句各添下字倒讀成章

恩感顏寧孜孜傷情時在君側夢想勞形【用粉紅順讀】龍旂容衣虎雕飾繡【八字用緑】

橫用黃色

姦佞讒人作亂庭闈所因禍原膚受難明

右舉此爲例餘可悉通元祐三年九月工部何公過麯院見僕書幾有此驚曰昨日於屯田陳侯所觀書唐眞本圖宜皆可求一見果得出示凢六幅右三爲若蘭所居重樓復屋戶牖間各作著思練絲織錦遣使處左三幅爲竇滔歸第外爲車馬相迎次女妓坐大毺合樂其間樓閣對飲處【闕】圖中近上作逺水紅橋竇臨髙列騎擁旌旄以望橋之西氊車從數騎排引見滔盛禮迎蘇圖中近下左書武后序右寫詩圖徐視果有淡色分其篇章正與此同乃知人心不甚相逺而尢可怪矣靑紅綠旋折之方皆不之差蓋理之所在陰陽五行色味莫不相假況情識之運宜自合也元丰四年四月趙郡李公麟伯時再題

又五色讀法【見武功縣誌】

四圍縱橫初行八行十五廿二廿九行及仁嗟斜至春親廊琴斜至基津以朱畫其形如圖按讀法此色凡九圖餘四色色各一圖共字六百二十五計詩三千七百五十二首四隅嗟情至英多遊桑至長愁神飛至悲春凶慈至持従縱橫皆六字以墨畫正面妃闈至防悲移陂至貲辭縦六字橫十三字庭闈至防萌身我至惟新縦十三字橫六字以靑畫

中方正面龍旂至麗充衰情至暮世縦四字橫五字兩旁寒嵗至行士詩風至微縱五字橫四字以紫畫

中方四隅思情至側夢嬰漫至若我愆居至賤鄙懷悲至戚知縱橫皆四字又中縱各五字詩情至顯怨端比至麗辭橫各五字詩始至無端怨義至理辭空中心圓始平蘇氏詩心九字以黃畫

古詩紀卷四十八

欽定四庫全書

古詩紀卷四十九

明馮惟訥撰

晉第十九

郊廟歌辭

晉郊祀歌三首

傅

【晉書樂志曰武帝受命泰始二年詔郊祀明堂禮樂權用魏儀遵周室肇稱殷禮之義但攺樂章使傅爲之辭凡十九篇】

夕牲歌

天命有晉穆穆明明我其夙夜祗事上靈常於時假迄用其【一作有】成於薦牡進夕其牲崇徳作樂神祗是聴

迎送神歌

宣文蒸哉日靖四方永言保之夙夜匪康光天之命上帝是皇嘉樂殷薦靈祚景祥神祗降假享福無疆

饗神歌【三章】

天祚有晉其命惟新受終於魏奄有兆【晉書作黎】民燕及皇天懷柔百神不顯遺烈之徳之純享其牡式用肇禋神祗來格福祿是臻

時邁其猷昊天子之祐享有晉兆民戴之畏天之威敬授人時丕顯丕承於猶繹思皇極斯建庶績咸熙庻幾夙夜惟晉之祺

宣文惟後克配彼天撫寧四海保有康年於乎緝熈肆用靖民爰立典制爰修禮紀作民之極莫非資始克昌厥後永言保之

晉天地郊明堂歌六首

夕牲歌【天地郊明堂同】

皇矣有晉時邁其徳受終於天光濟萬國萬國旣光神定厥祥防於郊祀祗事上皇祗事上皇百福是臻巍巍祖考克配彼天嘉牲匪歆徳馨惟饗受天之祐神化四方【宋書作神和四暢】

降神歌

於赫大晉膺【晉書作應】天景祥二帝邁徳宣玆重光我皇受命奄有萬方郊祀配享禮樂孔章神祗嘉饗祖考是皇克昌厥後保祚無疆

天郊饗神歌

整泰壇祀【晉書作禮】皇神精气感百靈賓蘊朱火燎芳薪紫煙遊【一作起】冠靑雲神之體靡象形曠無方幽以淸神之來光景照聴無聞視無兆神之至舉歆歆靈爽協動余心神之坐同歡娯澤云翔化風舒嘉樂奏文中聲八音諧神是聴咸潔齊並芬芳烹牷牲享玉觴神恱饗歆禋祀祐大晉降繁祉祚京邑行【晉書作廣】四海保天年【晉書作命】窮地紀

地郊饗神歌

整泰折竢皇祗眾神感羣靈儀陰祀設吉禮施夜將極時未移只之體無形象潛泰幽洞忽荒只之出薆若有靈無逺天下母只之來遺光景昭若存終祗之至舉欣欣舞象徳歌成文只之坐同歡豫澤雨施化云布樂八變聲教敷物咸亨只是娯齊旣潔侍者肅玉觴進咸穆穆饗嘉豢歆徳馨祚有晉曁羣生溢九壤格天庭保萬壽延億齡

又【初學記載】

結方丘祗國琛樽旣享爼旣歆斂檢玉具鏖琛楙百福底自古協萬壽迄在今

明堂饗神歌

經始明堂享祀匪懈於皇烈考光配上帝赫赫上帝旣髙旣崇聖考是配明徳【樂府作堂】顯融率土敬職萬方來祭常於時假保祚永世

晉宗廟歌十一首

【南齊書樂志曰晉泰始中傅造祠廟夕牲昭夏歌一篇迎送神肆夏歌一篇登七廟七篇饗神歌二篇云登歌歌盛徳之功烈故廟異其文饗神猶周頌之有瞽及雍但說祭饗神明禮樂之盛七廟饗神皆用之】

夕牲歌

我夕我牲猗歟敬止嘉豢孔時供玆享祀神鑑厥誠博碩斯歆祖考降饗以虞孝孫之心

迎送神歌

嗚呼悠哉日鑑在玆以時享祀神明降之神明斯降旣祐饗之祚我無疆受天之祜赫赫太上巍巍聖祖明明烈考丕承繼序

徵西將軍登歌

經始宗廟神明戾止申錫無疆祗承享祀假哉皇祖綏予孫子燕及後昆錫玆繁祉

豫章府君登歌

嘉樂肆筵薦祀在堂皇皇宗廟乃祖先皇濟濟辟公相予蒸嘗享祀不忒降福穰穰

潁川府君登歌

於邈先後實司於天顯矣皇祖帝祉肇臻本支克昌資始開元恵我無疆享祀【晉書作祚】永年

京兆府君登歌

於惟曾皇顯顯令徳髙明淸亮匪兢柔克保乂命祐基命惟則篤生聖祖光濟四國

宣皇帝登歌

於鑠皇祖聖徳欽明勤施四方夙夜敬止載敷文教載揚武烈匡定社稷恭行天罰經始大業造創帝基畏天之命於時保之

景皇帝登歌

執競景皇克明克哲旁作穆穆惟祗惟畏纂宣之緒耆定厥功登此俊乂糾彼羣凶業業在位帝旣勤止維天之命於穆不已

文皇帝登歌

於皇時晉允文文皇聰明睿智聖敬神武萬幾莫綜皇斯淸之虎兕【晉書作虵豕】放命皇斯平之柔遠能邇簡授英賢創業垂綂勲格皇天

饗神歌【二章】

曰晉是常饗祀時序宗廟致敬禮樂具舉惟其來祭普天率土犧樽旣奠淸酤旣載亦有和羮薦羞斯備蒸蒸永慕感時思興登歌奏舞神樂其和祖考來格祐我邦家敷天之下罔不休嘉

肅肅在位濟濟臣工四海來格禮儀有容鐘鼔振管弦理舞開元歌永始神胥樂兮肅肅在位臣工濟濟小大咸敬上下有禮理管弦振鼓鐘舞象徳歌詠功神胥樂兮肅肅在位有來雍雍穆穆天子相維辟公禮有儀樂有則舞象功歌詠徳神胥樂兮

晉江左宗廟歌十三首

曹毗

【晉書樂志曰永嘉之亂海內分崩伶官樂噐皆沒於劉石江左初立宗廟以無雅樂器及伶人省大樂並鼔吹令是後頗得登歌食舉之樂明帝又詔阮孚等增益之成帝復置大樂官鳩集遺逸而尙未有金石也庾亮爲荊州與謝尙修復雅樂未具而亮薨及慕容雋平冉閔鄴下樂人頗有來者永和十一年謝尙鎭壽陽采拾樂人以備大樂並制石磬雅樂頗具太元中破苻堅獲其樂工楊蜀等閒習舊樂於是四廂金石始備使曹毗王珣等增造宗廟歌詩然郊祀遂不設樂】

歌髙祖宣皇帝

於赫髙祖徳協靈符應運撥亂釐整天衢勳格宇宙化動八區肅以典刑陶以珠神石吐瑞靈芝自敷肇基天命道均唐虞

歌世宗景皇帝

景皇承運纂隆洪緒皇維重抗天暉再舉蠢矣二宼擾我揚楚乃整元戎以膏齊斧亹亹神算赫赫王旅鯨鯢旣平功冠帝宇

歌太祖文皇帝

太祖齊聖王猷誕融仁教四塞天基累崇皇室多難嚴淸紫宮威厲秋霜恵過春風平蜀夷楚以文以戎奄有參墟聲流無窮

歌世祖武皇帝

於穆武皇允龔欽明應期登禪龍飛紫庭百揆時序聴防以情殊域旣賓僞吳亦平晨流甘露宵映朗星野有擊壌路垂頌聲

歌中宗元皇帝

運屯百六天羅解貫元皇勃興网羅江漢仰齊七政俯平禍亂化若風行澤猶雨散淪光更耀金輝復煥徳冠千載蔚有餘粲

歌肅宗明皇帝

明明肅祖闡帝祚英風夙發淸暉載路姦逆縱忒罔式皇度躬振朱旗遂豁天步宏猷淵塞髙羅云布品物咸寧洪基永固

歌顯宗成皇帝

於休顯宗道澤播式宣徳音暢物以和邁徳蹈仁匪禮弗過敷以純風濯以淸波連理映阜鳴鳳棲柯同防放勛義蓋山河

歌康皇帝

康皇穆穆仰嗣洪徳爲而不宰雅音四塞閒邪以誠鎭物以黙威靜區宇道宣邦國

歌孝宗穆皇帝

孝宗夙哲休音允臧如後晨離曜景扶桑垂訓華幄流潤八荒幽讚妙爰該典章西平僣蜀北靜舊疆髙猷遠暢朝有遺芳

歌哀皇帝

於穆哀皇聖心虛逺雅好古大庭是踐道尙無爲治存易簡化若風行民猶艸偃𨿽曰登遐徽音彌闡愔愔云韶盡美盡善

歌太宗簡文皇帝

王珣【字元琳丞相導之孫少以淸秀稱大司馬桓溫辟爲主簿從討袁眞封東亭侯孝武時累遷尙書令】

皇矣簡文於昭於天靈明若神周淡如淵衝應其來實與其遷亹亹心化日用不言易而有親簡而可傳觀流彌逺求本逾

歌烈宗孝武皇帝

天鑑有晉欽哉烈宗同規文考黙允龔威而能猛約而能通神鉦一震九域來同道積淮海雅頌自東气陶淳露化協時雍

四時祠祀歌

曹毗

肅肅淸廟巍巍聖功萬國來賓禮儀有容鐘鼔振金石熙宣兆祚武開基神斯樂兮理管弦有來斯和說功徳吐淸歌神斯樂兮洋洋化潤被九壤民無不恱道無不往禮有儀樂有式詠九功永無極神斯樂兮

燕射歌辭

晉四廂樂歌三首

傅

【晉書樂志曰晉初食舉亦用鹿鳴至武帝泰始五年使傅荀朂張華各造正旦行禮及王公上壽酒食舉樂歌詩後又詔成公綏亦作焉傅造三篇一曰天鑑二日於赫三曰天命】

正旦大會行禮歌【四章】

天鑑有晉世祚聖皇時齊七政朝此萬方

鐘鼓斯震九賓備禮正位在朝穆穆濟濟

煌煌三辰實麗於天君後是象威儀孔防

率禮無愆莫非邁徳儀刑聖皇萬邦惟則

上壽酒歌

於赫明明聖徳龍興三朝獻酒萬壽是膺敷佑四方如日之升自天降祚元吉有徴

食舉東西廂歌【十三章】

天命大晉載育羣生於穆上徳隨時化成

自祖配命皇皇后辟繼天創業宣文之績

丕顯宣文先知稼穡克恭克儉足教足食

旣教食之濟艱難上帝是祐下民所安

天祐聖皇萬邦來賀𨿽安勿安幹幹匪暇

乃正丘郊乃定冡社廙廙作宗光宅天下

惟敬朝饗爰奏食舉盡禮供禦嘉樂有序

羽設業笙鏞以間琴瑟齊列亦有箎塤

喤喤鼓鐘鎗鎗磬管八音克諧載夷載簡

旣夷旣簡其大不禦風化潛興如雲如雨

如雲之覆如雨之潤聲教所曁無思不順

教以化之樂以和之和而養之時惟邕熙

禮愼其儀樂節其聲於鑠皇繇旣和且平

晉四廂樂歌十七首

荀朂

【晉書樂志曰魏杜防傳舊雅樂四曲一曰鹿鳴二曰騶虞三曰伐檀四曰文王皆古聲辭及太和中左延年攺防騶虞伐檀文王三曲更自作聲節其名𨿽存而聲實異惟因防鹿鳴全不攺易正旦大防太尉奉璧羣後行禮東廂雅樂常作者是也後又攺三篇第一曰於赫篇詠武帝聲節與古鹿鳴同第二曰巍巍篇詠文帝用延年所攺騶虞聲第三曰洋洋篇詠明帝用延年所攺文王聲第四曰日復用鹿鳴鹿鳴之聲重用而除古伐檀古今樂錄曰漢故事上壽用四防曲魏明帝靑龍二年以長笛食舉第十一古大置酒曲代四會又易古詩名曰羽觴行用爲上壽曲施用最在前鹿鳴以下十二曲名食舉樂而四防之曲遂廢○晉書樂志曰泰始中使傅荀朂張華各造正旦大防行禮及王公上壽酒食舉樂歌詩朂乃更作行禮詩四篇又爲正旦大防王公上壽歌詩並食舉樂歌詩合十三篇又以魏氏歌詩或二言或三言或四言或五言與古詩不類以問司律中郎將陳頎頎曰被之金石未必皆當故朂造晉歌皆爲四言惟王公上壽酒一篇爲三言五言焉】

正旦大會行禮歌四首

於皇【宋書樂志曰晉荀朂造正旦大防行禮歌四篇一曰於皇當魏於赫】

於皇元首羣生資始履端大享敬禦繁祉肆覲羣後爰及卿士欽順則元允也天子

明明【當魏巍巍】

明明天子臨下有赫四表宅心恵浹荒貊柔逺能邇孔淑不逆來格祁祁邦家是若

邦國【當魏洋洋】

光光邦國天篤其祜丕顯哲命顧柔三祖世徳作求奄有九土思我皇度彛倫攸序

祖宗【當魏鹿鳴】

惟祖惟宗髙朗緝熙對越在天駿恵在玆聿求厥成我皇崇之式固其猶往敬用治

王公上壽酒歌

踐元辰【當魏羽觴行】

踐元辰延顯融獻羽觴祈令終我皇壽而隆我皇茂而嵩本支奮百世休祚鐘聖躬

食舉樂東西廂歌十二首

煌煌【當鹿鳴】

煌煌七曜重明交暢我有嘉賓是應是貺邦政旣圖接以大饗人之好我式遵徳讓

賓之初筵【當於穆】

賓之初筵藹藹濟濟旣朝乃宴以洽百禮頒以位敍或廷或陛登儐臺叟亦有兄弟胥子陪寮憲玆度楷觀頥養正降福孔偕

三後【當昭昭】

昔我三後大業是維今我聖皇焜燿前暉奕世重規明照九畿思輯用光時罔有違陟禹之迹莫不來威天被顯祿福履是綏

赫矣【當華華】

赫矣太祖克廣明徳廓開宇宙正世立則變化不經民無瑕慝創業垂綂兆我晉國

烈文【當朝宴】

烈文伯考時惟帝景夷險平亂威而不猛禦衡不迷皇塗煥炳七徳咸宣其寧惟永

猗歟【當盛徳】

猗歟盛歟先皇聖文則天作孚大哉爲君愼徽五典帝載是勤文武發揮茂建嘉勲修已濟治民用寧殷懷逺燭幽教氛氳善世不伐服事三分徳博化隆道冒無垠

隆化【當綏萬邦】

隆化洋洋帝命溥將登我晉道越惟聖皇龍飛革運臨燾八荒叡哲欽明配蹤虞唐封建厥福駿發其祥三朝習吉終然允臧其臧維何總彼萬方元侯列辟四嶽蕃王時見世享率玆有常旅揖在庭嘉客在堂宋衛旣臻陳畱山陽我有賓使觀國之光貢賢納計獻璧奉璋保祐命之申鍚無疆

振鷺【當朝朝】

振鷺於飛鴻漸其翼京邑穆穆四方是式無競惟人王綱允敇君子來朝言觀其極

翼翼【當順天】

翼翼大君民之攸塈信理天工恵康不匱將遠不仁訓以淳粹幽明有倫俊乂在位九族旣睦庻邦順比開元布憲四海鱗萃協時正統殊塗同致厚徳載物靈心隆貴敷奏讜言納以無諱樹之典象誨之義類上教如風下應如卉一人有慶羣萌以遂我後宴喜令問不墜

旣宴【當陟天庭】

旣宴旣喜翕是萬邦禮儀卒度物有其容晰晰庭燎喤喤鼔鐘笙磬詠徳萬舞象功八音克諧俗易化從其和如樂庻品時邕

時雍【當參兩儀】

時邕斌斌【宋書作份份】六合同塵往我祖宣威靜殊鄰首定荊楚遂平燕秦亹亹文皇邁徳流仁爰造艸昩應干順民靈瑞告符休徵響震天地弗違以和神人旣戡庸蜀吳防是賓肅愼率職楛矢來陳韓濊進樂均【晉書作宮】協淸鈞西旅獻獒扶南效珍蠻裔重譯齒文身我皇撫之景命惟新

嘉防

愔愔嘉防有聞無聲淸酤旣奠籩豆旣馨【晉書作升】禮充樂備簫韶九成愷樂飲酒酣而不盈率土歡豫邦國以寧王猷允塞萬載無傾

晉四廂樂歌十六首

張華

【晉書樂志曰張華以爲魏上壽食舉詩及漢代所施用其文句長短不齊未皆合古蓋以依詠節本有因循而識樂知音足以制聲度曲法用率非凡近之所能攺二代三京襲而不變𨿽詩章辭異廢興隨時至其韻逗畱曲折皆系於舊有由然也是以一皆因就不敢有所攺易】

王公上壽詩

稱元慶奉聖觴後皇延遐祚安樂撫萬方

食舉東西廂樂詩【十一章】

明明在上丕顯厥繇翼翼三壽蕃後惟休羣生漸徳六合承流三正元辰朝慶鱗萃華夏奉職貢八荒覲殊類黻冕充廣庭鳴玉盈朝位

濟濟朝位言覲其光儀序旣以時禮文煥以彰思皇享多祜嘉樂永無央

九賓在庭臚讚旣通升瑞奠贄乃侯乃公穆穆天尊隆禮動容履端承元吉介福禦萬邦

朝享上下咸雍崇多儀繁禮容舞盛徳歌九功揚芳烈播休蹤

皇化洽洞幽明懷柔百神輯祥禎潛龍躍雕虎仁儀鳳鳥屆遊麟枯蠧榮竭泉流菌芝茂枳棘柔和气應休徵協靈符彰帝期綏宇宙萬國和昊天成命賚皇家賚皇家

世資聖哲三後在天啟鴻烈啟鴻烈隆王基率土謳吟欣戴於時恆文象代气著期

泰始開元龍升在位四隩同風燮寧殊類五韙來備嘉生以遂凝庻績臻大康申繁祉無疆本支百世繼緒不忘繼緒不忘休有烈光永言配命惟晉之祥

聖明統世篤皇仁廣大配天地順動若陶鈞化參自然至徳通神明淸風暢八極流澤被無垠

於皇時晉奕世齊聖惟天降嘏神祗保定濟區夏允集大命有命旣集光帝猷大明重曜鑑六幽聲教洋溢恵滂流恵滂流移風俗多士盈朝賢俊比屋惇世心斵雕反素朴反素朴懷庻方干戚舞階庭防狄恱遐荒扶南假重譯肅愼襲衣裳雲覆雨施徳洽無疆旁作穆穆仁化翔

朝元日賓王庭承宸極當盛明衍和樂竭祗誠仰嘉恵懷徳馨遊淳風泳淑淸協億兆同歡榮建皇極統天位運陰陽禦六气殷羣生成性類王道浹治功成人倫序俗化淸防明祀祗三靈崇禮樂式儀刑

慶元吉宴三朝播金石詠泠簫奏九夏舞云韶邁徳音流英聲八紘一六合寧六合寧承聖明王澤洽道登隆綏函夏總華戎齊徳教混殊風混殊風康萬國崇夷簡尙惇徳王度逺遐則

正旦大防行禮詩【四章】

於赫皇祖迪哲齊聖經緯大業基天之命克開洪緒誕篤天慶旁濟彛倫仰齊七政

烈烈景皇克明克聰靜封略定勳功成民立政儀刑萬邦式固崇軌光紹前蹤

允文烈考濬哲應期參徳天地比功四時大亨以正庻績咸熙肇啟晉宇遂登皇基

明明我後徳通神受終正位協應天人容民厚下育物流仁躋我王道輝光日新

晉四廂樂歌

成公綏

王公上壽酒歌

上壽酒樂未央大晉應天慶皇帝永無疆

正旦大防行禮歌【十五章】

穆穆天子光臨萬國多士盈朝莫非俊徳流化罔極王猷允塞嘉防置酒嘉賓充庭羽旄曜宸極鐘鼓振太淸百辟朝三朝彧彧明儀刑濟濟鏘鏘金聲玉振

禮樂具宴嘉賓眉壽祚聖皇景福惟日新羣後戾止有來雍雍獻酬納贄崇此禮容丰肴萬俎防酒千鐘嘉賔盡宴樂福祿咸攸同

樂哉天下安寧道化行風俗淸簫韶作詠九成年丰穣世泰平至治哉樂無窮元首聰明股肱忠澍丰澤揚淸風

嘉瑞出靈應彰麒麟見鳳凰翔醴泉湧流中唐嘉禾生穂盈箱降繁祉祚聖皇承天位統萬國受命應期授聖徳四世重光宣開洪業景克昌文欽明徳彌彰肇啟晉邦流祚無疆

泰始建元鳳皇龍興龍興伊何享祚萬乘奄有八荒化育黎烝圖書煥炳【晉書作旣煥】金石有徴徳光大道熈隆被四表格皇穹奕奕萬嗣明明顯融髙朗令終保玆永祚與天比崇

聖皇君四海順人應天期三葉合重光泰始開洪基明曜參日月功化侔四時宇宙淸且泰黎庻咸雍熙善哉雍熙

惟天降命翼仁祐聖於穆三皇載徳彌盛總齊璇璣光統七政百揆時序化若神聖四海同風興至仁濟民育物擬陶鈞擬陶鈞垂恵潤皇皇羣賢峩峩英俊徳化宣芬芳播來

播來垂後昆淸廟何穆穆皇極辟四門皇極辟四門萬幾無不綜亹亹翼翼樂不及荒饑不遑食大禮旣行樂無極

登昆侖上層城乘飛龍升泰淸冠日月佩五星揚虹蜺建篲旌披慶雲防緐榮覽八極遊天庭順天地和陰陽序四時曜三光張帝紀正皇綱播仁風流恵康邁洪化振靈威懷萬方納九夷朝閶闔宴紫微

建五旗羅鐘虡列四縣奏韶武鏗金石揚旌羽縱八佾巴渝舞詠雅頌和律呂於胥樂樂聖主

化蕩蕩淸風泄總英雄禦俊傑開宇宙掃四裔光緝熙美聖哲超百代揚休烈流景祚顯萬世

皇皇顯祖翼世佐時寧濟六合受命應期神武鷹揚大化咸熙廓開皇衢用成帝基

光光景皇無競維烈匡時拯俗休功蓋世宇宙旣康九域有截天命降鑑啟祚明哲

穆穆烈考克明克雋實天生徳誕膺靈運肇建帝業開國有晉載徳奕世垂慶洪

明明聖帝龍飛在天與靈合契通徳幽仰化靑雲俯育重淵受靈之祜於萬斯年

晉冬至初歳小防歌

張華

日月不畱四气回周節慶代序萬國同【一作咸】休庻尹羣後奉壽【一作爵】升朝我有嘉禮式宴百僚繁肴綺錯防酒泉渟笙鏞和奏磬管流聲上隆其愛下盡其心宣其壅滯訓【一作詠】之徳音乃宣乃訓配享交泰永載仁風長撫無外

晉宴防歌

亹亹我皇配天垂光畱精日昃經覽無方聴朝有暇延命眾臣冠蓋雲集罇俎星陳肴蒸多品八珍代變羽爵無算究樂極宴歌者流聲舞者投袂動容有節絲竹並設宣暢四體繁手趣摯懽足發和酣不忘禮好樂無荒翼翼濟濟

晉中宮所歌

先王統大業化漸八維儀刑孚萬邦內訓隆壷闈皇英垂帝典大雅詠三妃執徳宣隆教正位理厥機【一作司】含章體柔順率禮蹈謙祗螽斯慈恵樛木逮幽微徽音穆淸風髙義邈不追遺榮參日月百世仰餘暉

晉宗親防歌

族燕明禮順餟食序親親骨肉散不殊昆弟豈他人本支篤同慶棠棣著先民於皇聖明後天覆且仁降禮崇親戚旁施協族姻式宴盡酣娯飲禦備羞珍和樂旣宣洽上下同歡欣徳教加四海惇睦被無垠

古詩紀卷四十九

欽定四庫全書

古詩紀卷五十

明馮惟訥撰

晉第二十

鼔吹曲辭

晉鼓吹曲二十二首

傅

【晉書樂志曰武帝令傅制鼓吹曲二十二篇以代魏曲】

靈之祥

【古朱鷺行古今樂錄曰靈之祥言宣皇帝之佐魏猶虞舜之事堯也旣有石瑞之徴又能用武以誅孟度之逆命也】

靈之祥石瑞章旌金徳出西方天降命授宣皇應期運時龍驤繼大舜佐陶唐讚武文建帝綱孟氏叛據南疆追有扈亂五常吳寇勁蜀虜彊交誓盟連遐荒宣赫怒奮鷹揚震乾威曜電光陵九天防石城梟逆命拯有生萬國安四海寧

宣受命

【古思悲翁行古今樂錄曰宣受命言宣皇帝禦諸葛亮養威重運神兵亮震怖而死】

宣受命應天機風雲時動神龍飛禦諸葛鎭雍梁邊境安夷夏康務節事勤定傾攬英雄保持盈淵穆穆赫明明衝而防天之經養威重運神兵亮乃震斃天下【晉書有安字】寧

徵遼東

【古艾而張行古今樂錄曰徵遼東言宣帝陵大海之表討滅公孫淵而梟其首也】

徵遼東敵失據威靈邁日域公孫旣授首羣逆破膽咸震怖朔北響應海表景附武功赫赫徳云布

宣輔政

【古上之回行古今樂錄曰言宣帝聖道深逺撥亂反正网羅文武之才以定二儀之序也】

宣皇輔政聖烈深撥亂反正從天心网羅文武才愼厥所生所生賢遺教施安上治民化風移肇創【一作造】帝基宏業垂於鑠明明時赫戲功濟萬世定二儀定二儀云行【樂府作澤】雨施海外風馳

時運多難

【古擁離行古今樂錄曰時運多難言宣帝致討吳方有徵無戰也】

時運多難道教痡天地變化有盈虛蠢爾吳蠻虎視江湖我皇赫斯致天誅有徵無戰弭其圖天威橫被廓東隅

景龍飛

【古戰城南行古今樂錄曰景龍飛言景帝克明威教賞從夷逆祚隆無疆崇此洪基也】

景龍飛禦天威聰鑑察動與神明恊機從之者顯逆之者滅夷文教敷武功巍普被四海萬邦望風莫不來綏聖徳濳防先天弗違弗違祥享世永長猛以致寛道化光赫明明祚隆無疆帝績惟期有命旣集崇此宏基

平玉衡

【古巫山髙行古今樂錄曰平玉衡言景帝一萬國之殊風齊四海之乖心禮賢養士而纂洪業也】

平玉衡糺姦回萬國殊風四海乖禮賢養士羈禦英雄思心齊纂戎洪業崇皇階品物咸亨聖敬日躋聰鑑盡下情明明綜天機

文皇綂百揆

【古上陵行古今樂錄曰文皇綂百揆言文帝始綂百揆用人有序以敷太平之化也】

文皇綂百揆繼天理萬方武將鎭四隅英佐盈朝堂謀言協秋蘭淸風發其芳洪澤所漸潤礫石爲珪璋大道謀【疑作侔】五帝盛徳逾三王咸光大上參天與地至化無內外無內外六合並康乂並康乂遘玆嘉會在昔羲與農大晉徳斯邁鎭徵及諸州爲蕃衛功濟四海洪烈流萬世

因時運

【古將進酒行古今樂錄曰因時運言文帝因時運變聖謀潛施解長蛇之交離羣桀之黨以武濟文審其大計以邁其徳也】

因時運聖策施長虵交解羣桀離勢窮奔吳虎騎厲惟武進審大計時邁其徳淸一世

惟庸蜀

【古有所思行古今樂錄曰惟庸蜀言文帝旣平萬乘之蜀封建萬國復五等之爵也】

惟庸蜀僣號天一隅劉備逆帝命禪亮承其餘擁眾數十萬闚隙承我虛驛騎進羽檄天下不遑居姜維屢冦邊隴上爲荒蕪文皇湣斯民歷世受罪辜外謨藩屏臣內謀眾士夫爪牙應指授腹心獻【一作同】良圖良圖協成文大【一作乃】興百萬軍雷鼓震地起猛勢陵浮雲逋虜畏天誅靣防造壘門萬里同風教逆命稱妾臣光建五等紀綱天人

天序

【古芳樹行古今樂錄曰天序言聖皇應歷受禪宏濟大化用人各盡其才也】

天序應歷受禪承靈祜禦羣龍勒螭虎宏濟大化英雋作輔明明綂萬幾赫赫鎭四方咎繇稷契之疇協蘭芳禮王臣覆兆民化之如天與地誰敢愛其身

大晉承運期

【古上邪行古今樂錄曰大晉承運期言聖皇應籙受圖化象神明也】

大晉承運期徳隆聖皇時淸晏白日垂光應籙圖陟帝位繼天正玉衡化行象神明至哉道隆虞與唐元首敷洪化百寮股肱並忠良民太康隆隆赫赫福祚盈無疆

金靈運

【古君馬黃行古今樂錄曰金靈運言聖皇踐祚致敬宗廟而孝道行於天下也】

金靈運天符發聖徴見參日月惟我皇體神聖受魏禪應天命皇之興靈有徴登大麓禦萬乘皇之輔若闞虎爪牙奮莫之禦皇之佐讚淸化百事理萬邦賀神祗應嘉瑞章恭享禮薦先皇樂時奏磬管鏘鼓淵淵鐘鍠鍠奠樽爼實玉觴神歆饗咸悅康宴孫子祐無疆大孝烝烝徳教被萬方

於穆我皇

【古雉子斑行古今樂錄曰於穆我皇言聖皇受命徳合神明也】

於穆我皇盛徳聖且明受禪君世光濟羣生普天率土莫不來庭顒顒六合內望風仰泰淸萬國雍雍興頌聲大化洽地平而天成七政齊玉衡惟平峨峨佐命濟濟羣英夙夜幹幹萬機是經𨿽治興匪荒寧謙道光沖不盈天地合徳日月同榮赫赫煌煌曜幽冥三光克從於顯天垂景星龍鳳臻甘露宵零肅神只只上靈萬物欣戴自天效其成

仲春振旅

【古聖人出行古今樂錄曰仲春振旅言大晉申文武之教畋獵以時也】

仲春振旅大致民武教於時日新師執提工執鼓坐作從【晉書作起】節有序盛矣允文允武搜田表禡申法誓遂圍禁獻社祭允以時明國制文武並用禮之經列車如戰大教明古今誰能去兵大晉繼天濟羣生

夏苖田

【古臨髙臺行古今樂錄曰夏苖田言大晉畋狩順時爲田除害也】

夏苖田運將䢐軍國異容文武殊乃命羣吏選車徒辧其號名讚契書王軍啟八門行同上帝居時路建大麾云旗翳紫虛百官象其事疾則疾徐則徐回衡旋軫罷陳獘車獻禽享祠蒸蒸配有虞惟大晉徳參兩儀化云敷

仲秋狝田

【古逺期行古今樂錄曰仲秋狝田言大晉𨿽有文徳不廢武事順時以殺伐也】

仲秋狝田金徳常剛涼風淸且厲凝露結爲霜白藏司辰蒼隼時鷹揚鷹揚猶尙父順天以殺伐春秋時序雷霆振威曜進退由鉦鼔致禽祀祊羽毛之用充軍府赫赫大晉徳芬烈陵三五敷化以文𨿽治【晉書作安】不廢武光宅四海永享天之祜

順天道

【古石畱行古今樂錄曰順天道言仲冬天閱用武修文大晉之徳配天也】

順天道握神契三時示講武事冬大閱鳴鐲振鼓鐸旌旗象虹霓文制其中武不窮武動軍誓眾禮成而義舉三驅以崇仁進止不失其序兵卒練將如闞虎惟闞虎气陵靑雲解圍三面殺不殄羣偃旌麾班六軍獻享蒸修典文嘉大晉徳配天祿報功爵俟賢饗燕樂受玆百祿嘉【晉書作壽】萬年

唐堯

【古務成行古曲亡古今樂錄曰唐堯言聖皇陟帝位徳化光四表也】

唐堯諮務成謙謙徳所興積漸終光大履霜致堅冰神明道自然【晉書作成】河海猶可凝舜禹統百揆元凱以次升禪讓應天歷睿聖世相承我皇陟帝位平衡正凖防徳化飛四表祥气見其徴興王坐俟旦亡主【一作國】恬【一作主】自矜致逺由近始覆簣成山陵披圖按先籍有其證靈液

云

【古云行古曲亡古今樂錄曰云言聖皇用人各盡其才也】

雲起丘山祥气萬里會龍飛何蜿蜿鳳翔何翽翽昔在唐虞朝時見靑雲際今親遊萬【一作方】國流光溢天外鶴鳴在後園淸音隨風邁成湯隆顯命伊摯來如飛周文獵渭濱遂載呂望歸符合如影響先天天弗違輟耕綜時【晉書作地】綱解褐衿天維元功配二王芬馨世所稀我皇敍羣才洪烈何巍巍桓桓徵四表濟濟理萬機神化感無方髦才盈帝畿丕顯惟昩旦日新孔所咨茂哉明聖徳日月同光輝

伯益

【古黃爵行古曲亡古今樂錄曰伯益言赤烏銜書有周以興今聖王受命神雀來也】

伯益佐舜禹職掌山與川徳侔十六相思心入無間【樂府作閒】智理周萬物下知眾鳥言黃雀應淸化翔集何翩翩和鳴棲庭樹徘徊云日間夏桀爲無道密网施山河【一作川】酷祝振纎网當柰黃雀何殷湯崇天徳去其三面羅逍遙羣飛來鳴聲乃復和朱雀作南宿鳯凰統羽羣赤烏銜書至天命瑞周文神雀今來遊爲我受命君嘉祥致天和膏澤隆【一作降】靑雲蘭風發芳气闔世同其芬

釣竿

【古釣竿行漢鐃歌二十二曲無釣竿古今樂錄曰釣竿言聖皇徳配堯舜又有呂望之佐以濟天功致太平也】

釣竿何冉冉甘餌芳且鮮臨川運思心微綸沈九淵太公寶此術乃在靈祕篇機變隨物移精妙貫未然遊魚驚著釣濳龍飛戾天戾天安所至撫翼翔太淸太淸一何異兩儀出渾成玉衡正三辰造化賦羣形退願輔聖君與神合其靈我君宏逺略天人不足並天人初並時昩昩何芒芒日月有徴兆文象興三皇蚩尢亂山民黃帝用兵徵萬方逮夏禹而徳衰三代不及虞與唐我皇聖徳配堯舜受禪卽祚享天祥率土防祜靡不肅庶事康庶事康穆穆明明荷百祿保無極永泰平

晉凱歌二首

張華

命將出徵歌

重華隆帝道戎蠻或不賓徐夷興有周鬼方亦違殷今在聖明世寇虐動四垠豺狼染牙爪羣生號穹旻元帥統方夏出車撫涼秦眾貞必以律臧否實在人威信加殊類疎逖思自親單醪豈有【一作無】味挾纊感至仁武功尙止戈七徳美安民逺迹由斯舉永世無風塵

勞還師歌

玁狁背天徳搆亂擾邦畿戎車震朔野羣帥贊皇威將士齊心旅感義忘其私積勢如鞹弩赴節如發機囂聲動山谷金光曜素暉揮防【晉書作戈】陵勁敵武步蹈橫屍鯨鯢皆授首北土永淸夷昔往冒隆暑今來白雪霏徵夫信勤瘁自古詠采薇收榮於捨爵燕喜在凱歸

舞曲歌辭

晉正徳大豫舞歌二首

傅

【宋書樂志曰晉武帝泰始九年荀朂典知樂事使郭瓊宋識等造正徳大豫之舞朂及傅張華又各造舞歌咸寧元年詔定祖宗之號而廟樂同用正徳大豫舞】

正徳舞歌

天命有晉光濟萬國穆穆聖王文武惟則在天斯正在地成徳載韜政刑載崇禮教我敷化臻於中道

大豫舞歌

於鑠皇晉配天受命熙帝之光世徳惟聖嘉樂大豫保祐萬姓淵兮不竭衝而用之先帝弗違防奉天時

晉正徳大豫舞歌二首

荀勗

正徳舞歌

人文垂則盛徳有容聲以依詠舞以象功干戚發揮節以笙鏞羽籥云防翊宣令蹤敷美盡善允恊時邕煥炳其章光乎萬邦萬邦洋洋承我晉道配天作享元命有造上化如風民應如艸穆穆斌斌形於綴兆文武旁作慶流四表無競維烈永世是紹

大豫舞歌

豫順以動大哉惟時時邁其仁世載邕熙兆我區夏宣文是基大業惟新我皇隆之重光累暉欽明文思迄用有成惟晉之祺穆穆聖皇受命旣固品物咸寧芳烈云布文教旁通篤以淳素元化洽暢被之暇豫作樂崇徳同美韶濩濬邈幽遐式遵王度

晉正徳大豫舞歌二首

張華

【晉書樂志曰泰始九年光祿大夫荀朂以杜防所制律呂校太樂總章鼓吹八音與律呂乖錯乃制古尺作新律呂以調聲韻律成遂班下太常使太樂總章鼔吹淸商施用朂遂典知樂事啟朝士解音律者共掌之使郭瓊宋識等造正徳大豫二舞其樂章亦張華所作云】

正徳舞歌

曰皇上天鑑惟光神器周回五徳代章祚命於晉世有哲王宏濟區夏陶甄萬方大明垂耀旁燭無疆蚩蚩庶類風徳永康皇道惟淸禮樂斯經金石在縣萬舞在庭象容表慶協律被聲軼武超濩取節六英同進退讓化漸無形大和宣洽通於幽

大豫舞歌

惟天之命符運有歸赫赫大晉三後重暉繼明紹世光撫九圍我皇紹期遂在璇璣羣生屬命奄有庶邦愼徽五典教遐通萬方同軌率土咸雍爰制大豫宣徳舞功醇化旣穆王道協隆仁及艸木恵加昆虫億兆夷人悅仰皇風丕顯大業永世彌崇

晉宣武舞歌四首

傅

【晉書樂志曰魏黃初三年攺漢巴渝舞曰昭武舞景初元年又作武始咸熙章斌三舞皆執羽籥及晉攺昭武舞曰宣武舞羽籥舞曰宣文舞咸寧元年詔廟樂停宣武宣文二舞而同用正徳大豫舞云】

惟聖皇篇

矛兪第一

惟聖皇徳巍巍光四海禮樂猶形影文武爲表裏乃作巴渝肆舞士劍弩齊列戈矛爲之始進退疾鷹鷂龍戰而豹起如亂不可亂動作順其理離合有統紀

短兵篇

劍兪第二

劍爲短兵其勢險危疾逾飛電回旋應規武節齊聲或合或離電發星騖若景若差兵法攸象軍容是儀

軍鎭篇

弩兪第三

弩爲逺兵軍之鎭其發有機體難動往必速重而不遲銳精分鏄射逺中微弩兪之樂一何奇變多姿退若激進若飛五聲協八音諧宣武象讚天威

窮武篇

安臺行亂第四

窮武者防何但敗北柔弱忘戰國家亦廢秦始徐偃旣已作戒前世先王鑑其機修文整武藝文武足相濟然後徳光大亂曰髙則亢滿則盈亢必危盈必傾去危傾守以平衝則久濁能淸混文武順天經

晉宣文舞歌二首

羽籥舞歌

羲皇之初天地開元罔罟禽獸羣黎以安神農教耕創業誠難民得粒食澹然無所患黃帝始徵伐萬品造其端軍駕無常居是曰軒轅軒轅旣勤止堯舜匪荒寧夏禹治水湯武又用兵孰能保安逸坐致太平聖王邁乾乾天下興頌聲穆穆且明明惟聖皇道化彰徵四海淸三光萬機理庶事康潛龍升儀鳯翔風雨時物繁昌卻走馬降瑞祥揚側陋簡忠良百祿是荷眉壽無疆

羽鐸舞歌

昔在渾成時兩儀尙未分陽升垂淸景陰降興浮雲中和合氛氳萬物各異羣人倫得其序眾生樂聖君三統繼五行然後有質文皇王殊運代治亂亦繽紛伊大晉徳兼往古越犧農邈舜禹參天地陵三五禮唐周樂韶武豈惟簫韶六代具舉澤霑地境化充天防聖明臨朝元凱作輔普天同樂胥浩浩元气遐哉太淸五行流邁日月代徵隨時變化庶物乃成聖皇繼天光濟羣生化之以道萬國咸寧受玆介福延於億齡

晉鼙舞歌五首

【古今樂錄曰晉鼙舞歌五篇一曰洪業篇當魏曲明明魏皇帝古曲闗東有賢女二曰天命篇當魏曲太和有聖帝古曲章和二年中三曰景皇篇當魏曲魏歷長古曲樂久長四曰大晉篇當魏曲天生烝民古曲四方皇五曰明君篇當魏曲爲君旣不易古曲殿前生桂樹按曹植怨歌行雲爲君旣不易爲臣良獨難不知與此同否○晉宋書樂志載此五詩俱不言是傅作樂府作詩或別有考也】

洪業篇

宣文創洪業盛徳在泰始聖皇應靈符受命君四海萬國何所樂上有明天子唐堯禪帝位虞舜惟恭已恭已正南面道化與時移大赦蕩萌漸文教被黃支象天則地體無爲聰明配日月神聖參兩儀𨿽有三凶類靜言無所施象天則地體無爲稷契並佐命伊呂升王臣蘭芷登朝肆下無失宿民聲發響自應表立景來附虓虎從羈制潛龍升【一作飛】天路備物立成器變通極其數百事以時敍萬機有常度訓之以克讓納之以忠恕羣下仰淸風海外同懽慕象天則地化云布昔日貴雕飾今尙儉與素昔日多纎介今去情與故象天則地化云布濟濟大朝士夙夜綜萬機萬機無廢理明明降疇諮臣譬列星景君配朝日暉事業並通濟功烈何巍巍五帝繼三皇三王世所歸聖徳應期運天地不能違仰之彌已髙猶天不可階將復禦龍氏鳳皇在庭棲

天命篇

聖祖受天命應期輔魏皇入則綜萬機出則徵四方朝廷無遺理方表寧且康道隆舜臣堯積徳逾大王孟度阻窮險造亂天一隅神兵出不意奉命致天誅赦善戮有罪元惡宗爲虛威風振勁蜀武烈慴彊吳諸葛不知命肆逆亂天常擁徒十餘萬數來寇邊疆我皇邁神武秉鉞鎭雍涼亮乃畏天威未戰先僕僵盈虛自然運時變固多艱東徵陵海表萬里梟賊淵受遺齊七政曹爽又滔天羣凶受誅殛百祿咸來臻黃華應福始王淩爲禍先

景皇篇

景皇帝聰明命世生盛徳參天地帝王道大創基旣已難繼世亦未易外則夏侯內則張與李三凶稱【晉書作構】逆亂帝紀順【樂府作從】天行誅窮其姦宄遏【晉書作邊】將禦其漸潛謀不得起罪人咸伏辜威風振萬里平衡綜萬機萬機無不理召陵桓不君內外何紛紛眾小便成羣防昩恣心治亂不分叡聖獨防濟武常以文順【樂府作從】天惟廢立掃霓披浮雲云霓旣已辟淸和未幾閒羽檄首尾至變起東南蕃儉欽爲長蛇外則憑吳蠻萬國紛騷擾戚戚天下懼不安神武禦六軍我皇秉鉞徵儉欽起壽春前鋒據項城出其不意並縱奇兵奇兵誠難禦廟勝實難支兩軍不期遇敵退計無施虎騎惟武進大戰沙陽陂欽乃亾防走奔虜若云披天恩赦有罪東土放鯨鯢

大晉篇

赫赫大晉於穆文皇蕩蕩巍巍道邁陶唐世稱三皇五帝及今重其光九徳克明文旣顯武又章恩洪六合兼濟萬方內舉元凱朝政以綱外簡虎臣時惟鷹揚靡順【樂府作從】不懷逆命斯亾仁配春日威逾秋霜濟濟多士同玆蘭芳唐虞至治四凶滔天致討儉欽罔不肅防化感海外海外來賓獻其聲樂並稱妾臣西蜀猾夏僣號方域命將致討委國稽服吳人放命憑海阻江飛書告諭響應來同先王建萬國九服爲藩衛亡秦壞諸侯享祚不二世歷代不能復忽逾五百歲我皇邁聖徳應期創典制分土五等藩國正封界莘莘文武佐千秋遘嘉會洪業溢區內仁風翔海外

明君篇

明君禦四海聴鑑盡物情顧望有譴罰竭忠身必榮蘭茝出荒野萬里升紫庭茨艸穢堂階掃截不得生能否莫相防百官正其名恭已愼有爲有爲無不成闇君不自信羣下執異端正直罹浸【一作譛】潤姦臣奪其權𨿽欲盡忠誠結舌不敢言結舌亦何憚盡忠爲身患淸流豈不潔飛塵濁其源岐路令人迷未逺勝不還忠臣立君朝正色不顧身邪正不並存譬若胡與秦胡秦有合時邪正各異津忠臣遇明君幹幹惟日新羣目統在綱眾星拱北辰設令遭闇主斥退爲凡民𨿽薄共【晉書作供】時用白茅猶可珍冰霜晝夜結蘭桂摧爲薪邪臣多端變用心何委曲便辟順【樂府作從】情指動隨君所欲偸安樂目前不問淸與濁積僞罔時主養交以持祿言行恆相違難饜甚谿谷昩死射幹沒覺露則滅族

晉鐸舞歌

雲門篇

【當魏太和時○宋書載此亦不云是作樂府作詩】

黃雲門唐咸池虞韶舞夏夏殷濩列代有五振鐸鳴金延大武淸歌發唱形爲主聲和八音協律呂身不虛動手不徒舉應節合度周其敍時奏宮角雜之以徴羽下饜眾目上從鐘鼓樂以移風與徳禮相輔安有失其所

拂舞歌詩三首

【晉書樂志曰拂舞出自江左舊云吳舞也晉曲五篇一曰白鳩二曰濟濟三曰獨漉四曰碣石五曰淮南王○齊多節略舊辭而因其曲名碣石篇四章已見曹孟徳淮南王一首已見漢古辭今不錄也】

白鳩篇

【南齊書樂志曰白符鳩舞出江南吳人所造其歌本云平平白符思我君恵集我金堂言白者金行符合也鳩亦合也符鳩𨿽異其義實同宋書樂志曰晉楊舞序云自到江南見白符舞或言白鳬鳩舞云有此來數十年矣察其辭防乃云吳人患孫皓虐政思屬晉也晉辭云翩翩白鳩載飛載鳴懷我君徳來集君庭蓋晉人攺其本歌云】

翩翩白鳩載飛載鳴懷我君徳來集君庭白雀呈瑞素羽鮮明翔庭舞翼以應仁幹交交【晉書作皎皎】鳴鳩或丹或黃樂我君恵振羽來翔東壁餘光魚在江湖恵而不費敬我微軀策我良駟習我驅馳與君周旋樂道亾余【晉書作忘饑】我心虛靜我志霑濡彈琴鼓瑟聊以自娯淩雲登臺浮游太淸扳龍附鳳目【晉書作自宋書作日】望身輕

獨漉篇

【獨漉一作獨祿南齊書樂志曰古辭明君曲後云勇安樂無慈不問淸與濁淸與無時濁邪交與獨祿伎錄曰求祿求祿淸白不濁淸白尙可貪污殺我晉歌爲鹿字古通用也疑是風刺之辭】

獨漉獨漉【晉書作獨獨祿祿】水深泥濁泥濁尙可水深殺我雍雍雙鴈遊戲田畔我欲射鴈念子孤散翩翩浮萍得風揺【晉書作遙】輕我心何合與之同並空牀低帷誰知無人夜衣錦繡誰別僞眞刀鳴箾中倚牀無施父寃不報欲活何爲猛虎斑斑遊戲山間虎欲齧人不避豪賢

濟濟篇

暢飛暢舞【晉書作暢暢飛舞】气流芳追念三五大綺黃去失有時可行去來同時【晉作去來時同】此未央時冉冉近桑楡但當飲酒爲歡娯衰老逝有何期【晉作何有期】多憂耿耿內懷思淵池廣【晉作曠】魚獨希願得黃浦眾所依恩感人世無比悲歌且舞無極已

晉白紵舞歌詩三首

【宋書樂志曰白紵舞按舞辭有巾袍之言紵本吳地所出宜是吳舞也晉俳歌云皎皎白緒節節爲雙吳音呼緒爲紵疑白緒卽白紵也南齊書樂志曰白紵歌周處風土記云吳黃龍中童謡云行白者君追汝句驪馬后孫權徵公孫淵浮海乘舶舶白也今歌和聲猶云行白紵焉樂府解題曰古詞盛稱舞者之美宜及芳時爲樂其譽白紵曰質如輕雲色如銀制以爲袍余作巾袍以光軀巾拂塵唐書樂志曰梁武帝令沈約效其辭爲四時白紵歌今中原有白紵曲辭防與此全殊】

輕軀徐起何洋洋髙舉兩手白鵠翔宛若龍轉乍低昂凝停善睞容儀光如推若引畱且行隨世而變誠無方舞以盡神安可忘晉世方昌樂未央質如輕雲色如銀愛之遺誰贈佳人制以爲袍余作巾袍以光軀巾拂塵麗服在禦會佳賓醪醴盈樽美且淳淸歌徐舞降祗神四座歡樂胡可陳【宋歌亦用此辭各以下句作上句無麗服二句】

雙袂齊舉鸞鳳翔羅裙飄颻昭儀光趨步生姿進流芳鳴淸歌及三陽人生世間如電過樂時毎少苦日多幸及良辰耀春華齊倡獻舞趙女歌羲和馳景逝不停春露未晞嚴霜零百艸凋索花落英蟋蟀吟牖寒蟬鳴百年之命忽若傾早知迅速秉燭行東造扶桑遊紫庭西至昆侖戲曾城

陽春白日風花香趨步明玉舞瑤璫聲發金石媚笙簧羅袿徐轉紅袖揚淸歌流響繞鳳梁如矜若思凝且翔轉盼遺精艷輝光將流將引雙鴈行歡來何晚意何長明君禦世永歌昌

晉杯槃舞歌詩

【宋書樂志曰槃舞漢曲也張衡舞賦云歷七槃而縱躡王粲七釋云七槃陳於廣庭顏延之云逓間闗於槃扇鮑昭云七槃起長袖皆以七槃爲舞也捜神記云晉太康中天下爲晉世寧舞矜手以接杯槃而反覆之此則漢世惟有柈舞而晉加之以杯反覆也五行志曰其歌云晉世寧舞杯槃言接杯槃於手上而反覆之至危也杯槃者酒食之器也而名曰晉世寧者言晉世之士茍偸於酒食之間而知不及逺晉世之寧猶杯槃之在手也唐書樂志曰漢有槃舞晉世謂之杯槃舞樂府詩云妍袖陵七槃言舞用槃七枚也】

晉世寧四海平普天安樂永大寧四海安天下歡樂治興隆舞杯槃舞杯槃何翩翩舉坐反覆壽萬年天與日終與一左回右轉不相失箏笛悲酒舞疲心中慷慨可健兒樽酒甘絲竹淸願令諸君醉復醒醉復醒時合同四座歡樂皆言工絲竹音可不聴亦舞此槃左右輕自相當合坐歡樂人命長人命長當結友千秋萬歳皆老壽

古詩紀卷五十

欽定四庫全書

古詩紀卷五十一

明馮惟訥撰

晉苐二十一

淸商曲辭

古辭

【淸商樂一曰淸樂淸樂者九代之遺聲其始卽相和三調是也並漢魏已來舊曲其辭皆古調晉馬南渡其音亡散宋武定闗中收其聲伎南朝文物斯爲最盛焉後魏孝文宣武相繼南伐得江左所傳舊曲及江南吳歌荊楚西聲總謂之淸商至於殿庭饗宴則兼奏之隋平陳文帝聽之善其節奏曰此華夏正聲也乃微更損益以新定律呂因於太常置淸商署以管之謂之淸樂隋室喪亂日益淪缺唐貞觀中用十部樂淸樂亦在焉至武后長安已後朝廷不重古曲工伎廢弛於吳音轉逺矣曲之存者僅有子夜上聲歡聞前溪阿子丁督護讀曲神等曲俱列於吳聲而西曲則石城樂烏夜啼烏棲曲估客莫愁襄陽江陵共戲壽陽等曲或舞曲或倚歌則雜出於荊郢樊鄧之間以其方俗故謂之西曲及梁天監中武帝攺西曲制江南弄爲龍笛采蓮采菱曲沈約制鳳笙等曲與西曲總列於淸商云訥按淸商曲古辭雜出各代子夜爲晉時人故以系晉其他如宋碧玉華山畿讀曲壽陽樂齊共戲樂楊叛兒梁攀楊枝歌有世代可考者各従其世無可考證如黃生黃鵠等曲並附於晉従其始也】

吳聲歌曲

子夜歌四十二首【晉宋齊辭】

【唐書樂志曰子夜歌者晉曲也晉有女子名子夜造此聲聲過哀苦樂府觧題曰後人更爲四時行樂之詞謂之子夜四時歌又有大子夜歌子夜警歌子夜變歌皆曲之變也】

落日出前門瞻矚見子度冶容多姿鬢芳香已盈路芳是香所爲冶容不敢當天不奪人願故使儂見郎防昔不梳頭絲髮被兩肩婉伸郎膝下何處不可憐自從別歡來奩器了不開頭亂不敢理粉拂生黃衣﨑嶇相怨慕始獲風雲通玉林【一作牀】語石闕悲思兩心同【石闕漢碑名】

見娘善【一作喜】容媚願得結金蘭空織無經緯求匹理自難

始欲識郎時兩心望如一理絲入殘機何悟不成匹前絲斷纒綿意欲結交情春蠶易感化絲子已復生今日已歡別合防在何時明燈照空局悠然未有期自從別郎來何日不咨嗟黃蘗郁成林當柰苦心多髙山種芙蓉復經黃蘗塢果得一蓮時流離嬰辛苦朝思出前門暮思還後渚語笑向誰道腹中陰憶汝擥枕北牕臥郎來就儂嬉小喜多唐突相憐能防時駐筯不能食蹇蹇步幃裏投瓊著局上終日走博子郎爲傍人取負儂非一事攡門不安橫無復相關意年少當及時蹉跎日就老若不信儂語但看霜下艸綠攬迮題錦雙裙今復開已許腰中帶誰共解羅衣常慮有貳意歡今果不齊枯魚就濁水長與淸流乖歡愁儂亦慘郎笑我便喜不見連理樹異根同條起感歡初殷勤嘆子後遼落打金側瑇瑁外艷裏懷薄別後涕流連相思情悲滿憶子腹糜爛肝膓尺寸斷道近不得數遂致盛寒違不見東流水何時復西歸誰能思不歌誰能饑不食日當戶倚惆悵底不憶擥裙未結帶約睂出前窻羅裳易飄颺小開罵春風舉酒待相勸酒還杯亦空願因微觴會心感色亦同夜覺百思纒憂嘆涕流襟徒懷傾筐情郎誰明儂心儂年不及時其於作乖離素不如浮萍轉動春風移夜長不得眠轉側聴更鼔無故歡相逢使儂肝腸苦歡從何處來端然有憂色三喚不一應有何比松栢念愛情慊慊傾倒無所惜重簾持自障誰知許厚薄气淸明月朗夜與君共嬉郎歌妙意曲儂亦吐芳詞驚風急素柯白日漸微蒙郎懷幽閨性儂亦恃春容夜長不得眠明月何灼灼想聞散喚聲虛應空中諾人各旣疇匹我志獨乖違風吹冬簾起許時寒薄飛我念歡的的子行由豫情霧露隠芙蓉見蓮不分明儂作北辰星千年無轉移歡行白日心朝東暮還西憐歡好情懷移居作鄕裏桐樹生門前出入見梧子遣信歡不來自往不復出金銅作芙蓉蓮子何能實初時非不宻其後日不如回頭枇櫛脫轉覺薄志疎寢食不相忘同坐復俱起玉藕金芙蓉無稱我蓮子恃愛如欲進含羞未肯前朱口發艷歌玉指弄嬌【亦見子夜警歌】

朝日照綺錢光風動紈素巧笑蒨兩犀美目揚雙蛾

子夜四時歌七十五首【晉宋齊辭】

春歌二十首

春風動春心流目矚山林山林多奇采陽鳥吐淸音綠荑帶長路丹椒重紫莖流吹出郊外共歡弄春英光風流月初新林錦花舒情人戲春月窈窕曵羅裾妖冶顏蕩駘景色復多媚溫風入南牖織婦懷春意碧樓初月羅綺垂新風含春未及歌桂酒發淸容杜防竹裏鳴梅花落滿道燕女遊春月羅裳曳芳艸朱光照綠苑丹華粲羅星那能閨中繡獨無懷春情鮮云媚朱景芳風散林花佳人步春苑繡帶飛紛葩羅裳迮紅袖玉釵明月璫冶遊步春露艷覓同心郎春林花多媚春鳥意多哀春風復多情吹我羅裳開新燕防初調杜鵑競晨鳴畫眉忘注口遊步散春情梅花落已盡柳花隨風散嘆我當春年無人相要喚昔別鴈集渚今還燕巢梁敢辭嵗月久但使逢春陽春園花就黃陽池水方淥酌酒初滿杯調弦始成曲【成一作終】

娉婷揚袖舞阿那曲身輕照灼蘭光在容冶春風生阿那曜姿舞逶迆唱新歌翠衣發華洛回情一見過明月照桂林【玉臺作朝日照北林】初花錦繡色誰能不相思獨在機中織

﨑嶇與時競不復自顧慮春風振榮林常恐華落去思見春花月含笑當道路逢儂多欲擿可憐持自誤自從別歡後嘆惜不絕響黃蘗向春生苦心隨日長

夏歌二十首

髙堂不作壁招取四面風吹歡羅裳開動儂含笑容反覆華簟上屏帳了不施郎君未可前待我整容儀開春初無歡秋冬更增淒共戲炎暑月還覺兩情諧春別猶春戀夏還情更久羅帳爲誰褰雙枕何時有疊扇放牀上企想遠風來輕袖拂華妝窈窕登髙臺含桃已中食郎贈合歡扇深感同心意蘭室期相見田蠶事已畢思婦猶苦身當暑理絺服持寄與行人朝登涼臺上夕宿蘭池裏乘風【樂府作月】采芙蓉夜夜得蓮子

暑盛靜無風夏云薄暮起擕手宻葉下浮沈朱李鬱蒸仲暑月長嘯出湖邊芙蓉始結葉拋艷未成蓮適見戴靑幡三春已復傾林鵲攺初調林中夏蟬鳴春桃初發紅惜色恐儂擿朱夏花落去誰復相尋覓昔別春風起今還夏云浮路遙日月促非是我淹畱靑荷蓋淥水芙蓉葩紅鮮郎見欲采我我心欲懷蓮四周芙蓉池朱堂敞無壁珍簟鏤玉牀繾綣任懷適赫赫盛陽月無儂不握扇窈窕瑤臺女冶遊戲涼殿春傾桑葉盡夏開蠶務畢晝夜理機絲知欲早成匹情知三夏熱今日偏獨甚香巾拂玉席共郎登樓寢輕衣不重防飈風故不涼三伏何時過許儂紅粉妝盛暑非遊節百慮相纒綿泛舟芙蓉湖散思蓮子間

秋歌十八首

風淸覺時涼明月天色髙佳人理寒服萬結砧杵勞淸露凝如玉涼風中夜發情人不還臥冶遊步明月鴻鴈搴南去乳燕指北飛徵人難爲思願逐秋風歸開窻秋月光滅燭解羅裳含笑帷幌裏舉體蘭蕙香適憶三陽初今已九秋暮追逐泰始樂不覺華年度飄飄初秋夕明月耀秋輝握腕同遊戲庭含媚素歸秋夜涼風起天髙星月明蘭房競妝飾綺帳待雙情涼風開窻寢斜月垂光照中宵無人語羅幌有雙笑金風扇素節玉露凝成霜登髙去來鴈惆悵客心傷艸木不常【一作長】榮顦顇爲秋霜今遇防始世年逢九春陽

自從別歡來何日不相思常恐秋葉零無復連理時掘作九州池盡是大宅裏處處種芙蓉婉轉得蓮子初寒八九月獨纒自絡絲寒衣尙未了郎喚儂底爲秋愛兩兩鴈春感雙雙燕蘭鷹接野雞雉落誰當見仰頭看桐樹桐花特可憐願天無霜雪梧子解千年白露朝夕生秋風淒長夜憶郎須寒服乘月搗白素秋風入牕裏羅帳起飄颺仰頭看明月寄情千里光別在三陽初望還九秋暮惡見東流水終年不西顧

冬歌十七首

淵冰厚三尺素雪覆千里我心如松栢君情復何似塗澀無人行冒寒往相覓若不信儂時但看雪上迹寒鳥依髙樹枯林鳴悲風爲歡顦顇盡那得好顏容夜半冒霜來見我輒怨唱懷冰闇中倚已寒不防亮躡履步荒林蕭索悲人情一唱泰始樂枯艸銜花生昔別春艸綠今還墀雪盈誰知相思老鬢白髮生寒云浮天凝積雪冰川波連山結玉巖修庭振瓊柯炭罏卻夜寒重袍坐疊褥與郎對華榻歌秉蘭燭天寒歳欲暮朔風舞飛雪懷人重衾寢故有三夏熱冬林葉落盡逢春已復曜葵藿生谷底傾心不防照朔風灑霰雨綠池蓮水結願歡攘皓腕共弄初落雪嚴霜白艸木寒風晝夜起感時爲歡嘆霜鬢不可視何處結同心西陵栢樹下晃蕩無四壁嚴霜凍殺我白雪停陰岡丹華耀陽林何必絲與竹山水有淸音未嘗經辛苦無故彊相矜欲知千里寒但看井水冰果欲結金蘭但看松栢林經霜不墮【一作墜】地嵗寒無異心

適見三陽日寒蟬已復鳴感時爲歡嘆白髮綠鬢生

大子夜歌二首

歌謡數百種子夜最可憐慷慨吐淸音明轉出天然絲竹發歌響假器揚淸音不知歌謡妙聲勢出口心

子夜警歌二首

鏤椀傳綠酒雕鑪薰紫煙誰知苦寒調共作白雪弦恃愛如欲進含羞出不前朱口發艷歌玉指防嬌弦

子夜變歌三首

【宋書樂志曰六變諸曲皆因事制歌古今樂錄曰子夜變歌前作持子送後作歡娯我送子夜警歌無送聲仍作變故呼爲變頭謂六變之首也】

人傳歡負情我自未嘗見三更開門去始知子夜變嵗月如流邁春盡秋已至熒熒條上花零落何乃駛歳月如流邁行已及素秋蟋蟀吟堂前惆悵使儂愁

上聲歌八首【晉宋齊辭】

【古今樂錄曰上聲歌者此因上聲促柱得名或用一調或用無調名如古歌辭所言謂哀思之音不及中和梁武因之攺辭無復雅句】

儂本是蕭艸持作蘭桂名芬芳頓交盛感郎爲上聲郎作上聲曲柱促使哀譬如秋風急觸遇傷儂懷初歌子夜曲攺調促鳴箏四座暫寂靜聴我歌上聲三鼓染烏頭聞鼓白門裏擥裳抱履走何不輕紀三月寒暖適楊柳可藏雀未言涕交零如何見君隔新衫繡兩襠【一作端】迮著羅裙裏行步動微塵羅裙隨風起

裲襠與郎著反繡持貯裏汗污莫濺浣持許相存在春月暖何太生裙迮羅襪曖曖日欲從儂門前過

歡聞歌

【古今樂錄曰歡聞歌者晉穆帝升平初歌畢輒呼歡聞不以爲送聲後因此爲曲名今世用莎持乙子代之語稍訛異也】

遙遙天無柱流漂萍無根單身如螢火持底報郎恩

歡聞變歌六首

【古今樂錄曰歡聞變歌者晉穆帝升平中童子輩忽歌於道曰阿子聞曲終輒云阿子汝聞不無幾而穆帝崩禇太后哭阿子汝聞不聲旣淒苦因以名之】

金瓦九重墻玉壁瑚柱中夜來相尋喚歡聞不顧歡來不徐徐陽窻都銳戶耶婆尙未眠肝心如推櫓張罾不得魚不櫓罾空歸君非鸕鷀鳥底爲守空池刻木作斑鷦有翅不能飛揺著帆檣上望見千里磯鍥臂飲淸血牛羊持祭天沒命成灰土終不罷相憐駛風何曜曜帆上牛渚磯防作繖子張船如侶馬馳

前溪歌七首【左克明曰古辭】

【宋書樂志曰前溪歌者晉車騎將軍沈玩所制郗昂樂府解題曰前溪舞曲也】

憂思出門倚逢郎前溪度莫作流水心引新都捨故爲家不鑿井擔瓶下前溪開穿亂漫下但聞林鳥啼逍遙獨桑頭北望東武亭黃被山側春風感郎情黃葛生爛漫誰能防葛根寧防嬌兒乳不防郎殷勤黃葛結蒙籠生在洛溪邊花落逐水【玉臺作隨流】去何當順流還還亦不復鮮

逍遙獨桑頭東北無廣親黃是小艸春風何足嘆憶汝涕交零

前溪滄浪映通波澄淥淸聲傳不絕千載寄汝名永與天地幷

阿子歌三首

【宋書樂志曰阿子歌者亦因升平初童子歌云晉穆帝升平中童子軰忽歌於道曰阿子聞曲終輒云阿子汝聞不無防而穆帝崩太后哭曰阿子汝聞不後人演其聲爲阿子歡聞二曲樂苑曰嘉興人養鴨兒鴨兒旣死因有此歌未知孰是】

阿子復阿子念汝好顏容風流世希有窈窕無人雙春月故鴨啼獨雄顚倒落工知悅死故來相尋博野田艸欲盡東流水又暴念我雙飛鳬饑渇常不飽

團扇郎六首

【古今樂錄曰團扇郎歌者晉中書令王瑉捉白團扇與嫂婢謝芳姿有愛情好甚篤嫂捶撻婢過苦王東亭聞而止之芳姿素善歌嫂令歌一曲當赦之應聲歌曰白團扇辛苦五流連是郎眼所見瑉聞更問之汝歌何遺芳姿卽攺云白團扇顦顇非昔容羞與郎相見後人因而歌之】

七寶畵團扇燦爛明月光餉郎卻暄暑相憶莫相忘【玉臺作桃葉】

靑靑林中竹可作白團扇動揺郎玉手因風托方便【玉臺作桃葉】

犢車薄不乘步行耀玉顏逢儂都共語起欲著夜半團扇薄不揺窈窕揺蒲葵相憐中道罷定是阿誰非禦路薄不行窈窕決橫塘團扇障白日面作芙蓉光白練薄不著趣欲著錦衣異色都言好淸白爲誰施

同前【樂府無名玉臺云桃葉作】

團扇復團扇持許自遮面憔悴無復理羞與郎相見

七日夜女郎歌九首

三春怨離泣九秋忻期歌駕鸞行日時月明濟長河長河起秋云漢渚風涼發含忻出霄路可笑向明月金風起漢曲素月明河邊七章未成匹飛燕【一作鸞】起長川

春離隔寒暑明秋暫一會兩嘆別日長雙情苦饑渇婉孌不終夕一別周年期桑蠶不作繭晝夜長懸絲靈匹怨離處索居隔長河云不應雷是儂啼嘆歌振玉下金堦拭眼矚星防惆悵登云軺悲恨兩情殫風驂不駕纓翼人立中庭簫管且停吹展我敍離情紫霞煙翠蓋斜月照綺牕銜悲握離袂易爾還年容

長史變歌三首【左克明曰古辭】

【宋書樂志曰長史變歌者晉司徒左長史王廞臨敗所制也】

出儂吳昌門淸水綠碧色徘徊戎馬間求罷不能得日和狂風扇心故淸白節朱門前世榮千載表忠烈朱桂結貞根芬芳溢帝庭陵霜不攺色枝葉永流榮

黃生曲三首

黃生無誠信防彊將儂期通夕出門望至晚竟不來崔子信桑條餒去多餒還爲歡復摧折命生絲髮間松栢葉靑蒨石橊花葳防迮置前後事歡今定憐誰

黃鵠曲四首

【列女傳曰魯陶嬰者魯陶明之女也少寡養幼孤無彊昆弟魯人或聞其義將求焉嬰乃作歌明已之不更二庭也魯人聞之不敢復求按黃鵠本漢橫吹曲名】

黃鵠參天飛半道郁徘徊腹中車輪轉君知思憶誰黃鵠參天飛半道還哀鳴三年失羣侶生離傷人情黃鵠參天飛凝融爭風回髙翔入闕時復乘雲頽黃鵠參天飛半道還後渚欲飛復不飛悲鳴覓羣侶

桃葉歌三首【左云古辭】

【古今樂錄曰桃葉歌者晉王子敬之所作也桃葉子敬妾名緑於篤愛所以歌之】

桃葉映紅花無風自婀娜春花映何限感郎獨采我【彤管新編作桃葉】

桃葉復桃葉桃葉連桃根相憐兩樂事獨使我殷勤【玉臺作王獻之】

桃葉復桃葉渡江不用檝但渡無所苦我自來迎接【一云我自迎接汝玉臺作王獻之】

同前

桃葉復桃葉渡江不用櫓風波了無常沒命江南渡【彤管新編作桃葉】

長樂佳七首

小庭春映日四角佩琳瑯玉枕龍須席郎瞑首何當雎鳩不集林體潔好淸流貞節曜奇世長樂戲汀洲鴛鴦翻碧樹皆以戲蘭渚寢食不相離長莫過時許比翼交頸遊千載不相離偕情欣歡念長樂佳

欲知長樂佳中陵羅淑女媚蘭雙情諧

欲知長樂佳中陵羅雎鳩美死兩心齊

欲知長樂佳中陵羅背林前溪長相隨

同前

紅羅復斗帳四角垂珠璫玉枕龍須席郎眠何處牀

歡好曲三首

淑女總角時喚作小姑子空艷初春花人見誰不【闕一字】窈窕上頭歡那得及破但看脫葉蓮何如芙蓉花逶迆總角年華艷星間月遙見情傾處不覺喉中噦

懊儂歌十四首

【古今樂錄曰懊儂歌者晉石崇緑珠所作惟絲布澀難縫一曲而已後皆隆安初民間訛謡之曲】

絲布澀難縫令儂十指穿黃牛細犢車遊戲出孟津江中白布帆烏布禮中帷潭如陌上鼓許是儂歡歸江陵去揚州三千三百里已行一千三所有二千在寡婦哭城頽此情非虛假相樂不相得抱恨黃泉下內心百際起外形空殷勤旣就頽城感敢言浮花言我與歡相憐約誓底言者常嘆負情人郎今果成詐我有一所歡安在深閤裏桐樹不結花何有得桐子長檣鐡鹿子布帆阿那起詫儂安在間一去三千里暫薄牛渚磯歡不下廷板水深沾儂衣黑白何在浣愛子好情懷傾家科理亂攬裳未結帯落托行人防月落天欲曙能得幾時眠淒淒下牀去儂病不能言髮亂誰料理托儂言相思還君華艷去催送實情來山頭艸歡少四面風趨使儂顚倒

懊惱柰何許夜聞家中論不得儂與汝

黃竹子歌

【唐李康成曰黃竹子歌江陵女歌皆今時吳歌也】

江邊黃竹子堪我女兒箱一船使兩槳得娘還故鄕

江陵女歌【玉臺作隋煬帝】

雨従天上落水從橋下流拾得娘裙帶同心結兩頭

神歌十一首

【古今樂錄曰神歌十一曲一曰宿阿二曰道君三曰聖郎四曰嬌女五曰白石郎六曰靑溪小姑七曰湖就姑八曰姑恩九曰采菱童十曰明下童十一曰同生】

宿阿曲

蘇林開天門趙尊閉地戶神靈亦道同眞官今來下

道君曲

中庭有樹自語梧桐推枝布葉

聖郎曲

左亦不佯佯右亦不翼翼仙人在郎傍玉女在郎側酒無沙糖味爲他通顏色

嬌女詩【二曲】

北遊臨河海遙望中菇菱芙蓉發盛華淥水淸且澄歌奏聲節髣髴有餘音

蹀躞越橋上河水東西流上有神仙【一作仙聖】居下有西流魚行不獨自去三三兩兩俱

白石郎曲【二曲】

白石郎臨江居前導江伯後從魚

積石如玉列松如翠郎艷獨絕世無其二

靑溪小姑曲

【按幹寶搜神記曰廣陵蔣子文嘗爲秣陵尉因擊賊傷而死吳孫權時封中都侯立廟鐘山異苑曰靑溪小姑蔣侯第三妺也】

開門白水側近橋梁小姑所居獨處無郎

湖就姑曲【二曲】

赤山湖就頭孟陽二三月綠蔽賁荇藪

湖就赤山磯大姑大湖東小姑居湖西

姑恩曲【二曲】

明姑遵八風蕃謁云日中前導陸離獸後從朱鳥麟鳳凰

苕苕山頭栢冬夏葉不衰獨當被天恩枝葉華葳防

采蓮童曲【二曲】

泛舟采菱葉過摘芙蓉花扣檝命童侶齊聲采蓮歌東湖扶菇童西湖采菱芰不持歌作樂爲持解愁思

明下童曲【二曲】

走馬上前阪石子彈馬蹄不惜彈馬蹄但惜馬上兒陳孔驕赭白陸郎乘斑騅徘徊射堂頭望門不欲歸

同生曲【二曲】

人生不滿百常抱千歳憂早知人命促秉燭夜深遊歳月如流邁行已及素秋蟋蟀鳴空堂感悵令人憂

古詩紀卷五十一

欽定四庫全書

古詩紀卷五十二

明馮惟訥撰

晉第二十二

淸商曲辭

古辭

西曲歌

三洲歌【三曲】

【唐書樂志曰三洲商人歌也古今樂錄曰三洲歌者商客數遊巴陵三江口往還因共作此歌其舊辭云啼將別共來梁武帝問法云聞法師善解音律此歌何如法云曰應歡會而有別離啼將別可攺爲歡將樂故其歌和云三洲防江口水従窈窕河傍流歡將樂共來長相思】

送歡板橋灣相待三山頭遙見千幅帆知是逐風流風流不暫停三山隠行舟願作比目魚隨歡千里遊湘東醽醁酒廣州龍頭鐺玉樽金鏤椀與郎雙杯行

采桑度

【采桑度一曰采桑唐書樂志曰采桑因三洲曲而生此聲苑也采桑度梁時作水經曰河水過屈縣西南爲采桑津春秋僖公八年晉裏克敗狄於采桑是也按古今樂錄曰采桑度舊舞十六人梁八人卽非梁時作矣】

蠶生春三月春桑正含緑女兒采春桑歌吹當春曲冶遊采桑女盡有芳春色姿容應春媚粉黛不加飾系條采春桑采葉何紛紛采桑不裝鉤牽壊紫羅裙語歡稍養蠺一頭養百塸柰當黑瘦盡桑葉常不周春月采桑時林下與歡俱養蠺不滿百那得羅繡襦采桑盛陽月綠葉何翩翩攀條上樹表牽壊紫羅裙僞蠺化作繭爛漫不成絲徒勞無所獲養蠺特底爲

江陵樂【四曲】

【古今樂錄曰江陵樂舊舞十六人梁八人】

不復蹋踶人踶地地欲穿盆隘歡繩防蹋壞絳羅裙不復出塲戲踶塲生靑艸試作兩三回踶塲方就好陽春二三月相將蹋百艸逢人駐步防揚聲皆言好蹔出後園看見花多憶子烏鳥雙雙飛儂歡今何在

靑陽度【三曲】

【古今樂錄曰靑陽度倚歌凡倚歌悉用鈴鼓無有吹】

隠機倚不織尋得爛漫絲成匹郎莫防憶儂經絞時碧玉搗衣砧七寶金蓮杵髙舉徐徐下輕搗只爲汝靑荷蓋綠水芙蓉披紅鮮下有並根藕上生並頭蓮【並頭一作同心】

靑驄白馬【八曲】

【古今樂錄曰靑驄白馬舊舞十八人】

靑驄白馬紫絲韁可憐石橋根柏梁

汝忽千里去無常願得到頭還故鄕

系馬可憐著長松遊戲徘徊五湖中

借問湖中采菱婦蓮子靑荷可得否

可憐白馬髙纒騣著地躑躅多徘徊

問君可憐六萌車迎取窈窕西曲娘

問君可憐下都去何得見君復西歸

齊唱可憐使人惑晝夜懷歡何日防

安東平【五曲】

【古今樂錄曰安東平舊舞十六人梁八人】

淒淒烈烈北風爲雪船道不通步道防絕

吳中細布闊幅長度我有一端與郎作袴

微物𨿽輕拙手所作余有三丈爲郎別厝

制爲輕巾以奉故人不持作好與郎拭塵

東平劉生復感人情與郎相知當解千齡

女兒子【二曲】

【古今樂錄曰女兒子倚歌也】

巴東三峽猿鳴悲夜鳴三聲淚沾衣

我欲上蜀蜀水難蹋蹀珂頭腰環環

來羅【四曲】

【古今樂錄曰倚歌也】

郁金黃花標下有同心艸艸生日已久人生日就老君子防未然莫近嫌疑邊田不躡履李下不正冠故人何怨新切少必求多此事何足道聴我歌來羅白頭不忍死心愁皆敖然遊戲泰始世一日當千年

那呵灘【六曲】

【古今樂錄曰那呵灘舊舞十六人梁八人其和云郎去何當還多敍江陵及揚州事那呵蓋灘名也】

我去只如還終不在道邊我若在道邊良信寄書還防江引百丈一濡多一艇上水郎擔篙何時至江陵江陵三千三何足特作逺書疏數知聞莫令信使防聞歡下揚州相送江津彎願得篙櫓折交郎到頭還篙折當更覓櫓折當更安各自是官人那得到頭還百思纒中心顦顇爲所歡與子結終始折約在金蘭

孟珠【二曲】

【一曰丹陽孟珠歌古今樂錄曰孟珠十曲二曲倚歌八曲舊舞十六人梁八人】

人言孟珠富信實金滿堂龍頭銜九花玉釵明月璫陽春二三月艸與水同色攀條摘香花言是歡气息

同前【八曲】

人言春復著我言未渠央暫出後湖看蒲菇如許長揚州石橊花摘挿雙襟中葳防當憶我莫持艷他儂陽春二三月艸與水同色道逢遊冶郎恨不早相識望歡四五年實情將懊惱願得無人處回身與郎抱陽春二三月正是養蠺時那得不相怨其再許儂來將歡期三更合歡如何走馬放蒼鷹飛馳赴郎期適聞梅作花花落已成子杜防繞林啼思従心上起可憐景陽山苕苕百尺樓上有明天子麟鳳戲中州【一作遊】

翳樂【三曲】

【古今樂錄曰翳樂一曲倚歌一曲舊舞十六人梁八人】

人生歡愛時少年新得意一旦不相見輒作煩寃思陽春二三月相將舞翳樂曲曲隨時變持許艷郎目人言揚州樂揚州信自樂總角諸少年歌舞自相逐

夜黃

【古今樂錄曰夜黃倚歌也自此以下至拔蒲並同】

湖中百種鳥半雌是半雄鴛鴦逐野鴨恐畏不成雙

夜度娘

夜來冒霜雪晨去履風波𨿽得敍微情柰儂身苦何

長松標

落落千丈松晝夜對長風嵗暮霜雪時寒苦與誰雙

雙行纒【二曲】

朱絲系腕繩眞如白雪凝非但我言好眾情共所稱新羅繡行纒足趺如春妍他人不言好獨我知可憐

黃督【二曲】

喬客他鄕人三春不得歸願看楊柳樹已復蔵斑鵻籠車度蹋衍故人求寄載催牛閉後戶無預故人事

西平樂

我情與歡情二情感蒼天形𨿽胡越隔神交中夜間

攀楊枝

【樂苑曰攀楊枝梁時作】

自従別君來不復著綾羅畫眉不注口施朱當柰何

尋陽樂

雞亭故儂去九里新儂還送一卻迎兩無有暫時閒

白附鳩

石頭龍尾彎新亭送客渚酤酒不取錢郎能飲幾許

拔蒲【二曲】

靑蒲銜紫茸長葉復從風與君同舟去拔蒲五湖中朝發桂蘭渚晝息桑楡下與君同拔蒲竟日不成把

作蠺絲【四曲】

柔桑感陽風阿娜嬰蘭婦垂條付綠葉委體看女手春蠺不應老晝夜常懷絲何惜微軀盡纒綿自有時績蠺初成繭相思條女宻投身湯水中貴得共成匹素絲非常質屈折成綺羅敢辭機杼勞但恐花色多

月節折楊柳歌十三首

正月歌

春風尙蕭條去故來如新苦心非一朝折楊柳愁思滿腹中歷亂不可數

二月歌

翩翩烏入鄕道逢雙燕飛勞君看三陽折楊柳寄言語儂歡尋還不復久

三月歌

泛舟臨曲池仰頭看春花杜防緯林啼折楊栁雙下俱徘徊我與歡共取

四月歌

芙蓉始懷蓮何處覓同心俱生世尊前折楊栁撚香散名花志得長相取

五月歌

菇生四五尺素身爲誰珍盛年將可惜折楊栁作得九子粽思想勞歡手

六月歌

三伏熱如火籠牕開北牖與郎對蹋坐折楊栁同塸貯蜜漿不用水洗溴

七月歌

織女遊河邊牽牛顧自嘆一防復周年折楊栁攬結長命艸同心不相負

八月歌

迎歡裁衣裳日月如流水白露凝庭霜折楊栁夜聞衣聲窈窕誰家婦

九月歌

甘菊吐黃花非無杯觴用當柰許寒何折楊柳授歡羅衣裳含笑言不取

十月歌

大樹轉蕭索天陰不作雨嚴霜半夜落折楊柳林中與松栢嵗寒不相負

十一月歌

素雪任風流樹木轉枯悴松栢無所憂折楊柳寒衣履薄冰歡詎知儂否

十二月歌

天寒嵗欲暮春秋及冬夏苦心停欲度折楊栁沈亂枕席間纒綿不覺久

閏月歌

成閏暑與寒春秋補小月念子時無閒折楊桞陰陽推我去那得有定主

古詩紀卷五十二

欽定四庫全書

古詩紀卷五十三

明馮惟訥撰

晉第二十三

雜曲歌辭

古辭

西洲曲【樂府作古辭玉臺新本作江淹非也】

憶梅下西洲折梅寄江北單衫杏子紅雙鬢鴉雛色西洲在何處兩槳橋頭渡日暮伯勞飛風吹烏桕樹樹下卽門前門中露翠鈿開門郎不至出門采紅蓮采蓮南塘秋蓮花過人頭低頭防蓮子蓮子靑如水置蓮懷袖中蓮心徹底紅憶郎郎不至仰首望飛鴻鴻飛滿西洲望郎上靑樓樓髙望不見盡日欄幹頭欄幹十二曲垂手明如玉捲簾天自髙海水揺空綠海水夢悠悠君愁我亦愁南風知我意吹夢到西洲

長幹曲

逆浪故相邀菱舟不怕揺妾家楊子住便弄廣陵潮

東飛伯勞歌【英華作梁武帝】

東飛伯勞西飛燕黃姑織女時相見誰家兒女對門居開顏發艷照裏閭南牕北牖桂月【藝文作桂明】光羅帷綺帳脂粉香女兒年幾十五六窈窕無雙顏如玉三春已暮花從風空畱可憐誰與同

樂辭

【祝穆曰窮袴也蓋漢人語吳競編此辭在十九首後】

繡幙圍香風耳節朱絲桐不知理何事淺立經營中愛惜加窮袴防閒托守宮今日牛羊上丘隴當年近前面發紅

休洗紅二首

休洗紅洗多紅色淡不惜故縫衣記得初按茜人壽百年能幾何後來新婦今爲婆

休洗紅洗多紅在水新紅裁作衣舊紅畨作裏廻黃轉綠無定期世事返復君所知

邯鄲歌【並下雜詩詩彚列在晉】

回顧防陵上北指邯鄲道短衣妾不傷南山爲君老

雜詩

玉釵色未分衫輕似露腕舉袖欲障羞廻持理髮亂

雜歌謡辭【歌辭】

無名氏徐聖通歌【藝文列晉人中】

【防稽典錄曰徐宏字聖通爲汝陰令誅鉏姦桀道不拾遺民乃歌之】

徐聖通政無雙平刑罰姦宄空

崔左丞歌

【崔洪字伯良博陵安平人以淸厲顯名武帝世爲禦史治書朝廷憚之尋爲尙書左丞時人爲之語曰】

叢生棘刺來自博陵在南爲鷂在北爲鷹

束晢歌

【晉書曰束晢陽平元城人太康中郡界大旱晢爲邑人請雨三日而雨注眾爲晢作歌】

束先生通神明請天三日甘雨零我黍以育我稷以生何以醻之報束長生

應詹歌

【晉書曰王澄恵帝末爲荊州牧假應詹督南平天門武陵三郡軍事天下大亂詹境獨全百姓歌之】

亂離旣普殆爲灰朽僥幸之運賴玆應後歲寒不凋孤境獨守拯我塗炭恵隆丘阜潤同江海恩猶父母

幷州歌【亦見趙書】

【樂府廣題曰晉汲桑淸河貝丘人力能扛鼎殘心少恩六月盛暑重裘累裀使十餘人扇之忽不淸涼便斬扇者幷州大姓田蘭薄盛斬於平原士女慶賀奔走道路而歌】

士爲將軍何可羞六月重裀披狐【一作豹】裘不識寒暑斷人頭雄兒田蘭爲報讐中夜斬首謝幷州

襄陽兒童歌

【晉書曰山簡字季倫永嘉初爲徵南將軍出鎭襄陽於時四方宼亂朝野危懼簡優遊卒歲惟酒是耽諸習氏者荊土豪族有佳園池簡毎出嬉遊多之池上置酒輙醉名之曰髙陽池時有兒童歌曰】

山公出何許往至髙陽池日夕倒載歸酩酊無所知時時能騎馬倒著白接防舉鞭向葛疆何如幷州兒【疆家在幷州簡愛將也】

吳人歌

【晉書曰鄧攸元帝時爲吳郡太守刑政淸明百姓歡悅後稱疾去百姓數千人畱牽攸船不得進攸乃少停夜中發去吳人歌之】

紞如打五鼓雞鳴天欲曙鄧侯挽不畱謝令推不去

豫州歌

【晉書曰祖逖元帝時爲豫州刺史躬自儉約督課農桑克已務施不畜資產子弟耕耘負擔樵薪又收葬枯骨爲之祭醊百姓感恱嘗置酒大防耆老中坐流涕曰吾等老矣更得父母死將何恨乃歌曰】

幸哉遺黎免俘虜三辰旣朗遇慈父酒忘勞甘瓠脯何以詠思歌且舞【祖逖別傳曰幸哉遺民免豺虎三辰旣朗遇慈父酒淸醪甘瓠脯亦何報恩歌且舞】

三明歌

【中興書曰諸葛恢字道明避難過江與潁川荀道明闓陳畱蔡道明謨俱有名譽號曰中興三明時人歌之曰】

京都【一作師】三明各有名蔡氏儒雅荀葛淸

庾公歌二首

【晉書五行志曰庾亮初鎭武昌出至石頭百姓於岸上歌之後連徵不入及薨於鎭以防還都葬皆如謡言】

庾公上武昌翩翩如飛鳥庾公還揚州白馬牽旒旐庾公初上時翩翩如飛烏庾公還揚州白馬牽流蘇【一作旒車】

郗王歌

【世說曰郗超王珣並以俊才爲桓大司馬所眷珣爲主簿超爲記室參軍超爲人多須珣形狀短小時人爲之歌曰】

髯參軍短主簿能令公喜能令公怒

禦路楊歌

【晉書五行志曰晉海西公太和中民爲此歌白者金行焉者國族紫爲奪正之色明以紫間朱也海西公尋廢三子非海西公之子縊以馬韁死之明日南方獻甘露】

靑靑禦路楊白馬紫遊韁汝非皇太子那得甘露漿

鳳凰歌

【宋書五行志曰晉海西公生皇子百姓歌之其歌甚美其防甚微海西公不男使左右向龍與內侍接生子以爲己子】

鳳凰生一雛天下莫不喜本言是馬駒今定成龍子

歷陽歌

【晉書五行志曰庾楷鎭歷陽百姓歌之後楷南奔桓爲所殺】

重羅黎重羅黎使君南上無還時

樊氏陂歌

【樊氏陂庾氏取之時人歌曰】

陂汪汪下田良樊子失業庾公昌

桓時小兒歌

【吳均續齊諧記曰桓簒位後朱雀門中忽見兩小兒通身如墨相和作籠歌云雲路邊小兒從而和之者數十人聲甚哀楚日旣夕二小兒入建康縣至閤下遂成雙漆鼓槌明年春而桓敗車無軸倚孤木桓字也荊州送首用敗籠包之又芒繩束防其屍沈諸江中悉如所歌焉】

芒籠茵繩防腹車無軸倚孤木

從者歌

【續安帝紀曰司馬休之兄尙爲桓所敗休之奔淮泗頗得彼之人心従者爲之歌曰】

可憐司馬公作性甚溫良憶昔水邊戲使我不能忘

涼州大馬歌

【晉書曰張軌永寧初爲涼州刺史王彌寇洛陽軌遣北宮屯張纂馬魴陰濬等率州軍擊破之又敗劉聰於河東京師歌之曰】

涼州大馬橫行天下涼州鴟苕宼賊消鴟苕翩翩悕殺人

麯遊歌

【晉書曰麯允金城人也與遊氏世爲豪族西州爲之語曰】

麯與遊牛羊不數頭南開朱門北望靑樓

隴上歌【二見】

【晉書載紀曰劉曜圍陳安於隴城安敗南走陜中曜使將軍平先丘中伯率勁騎追安安與壯士十餘騎於陜中格戰安左手奮七尺大刀右手執丈八蛇矛近交則刀矛俱發輙害五六遠則雙帶鞬服左右馳射而走平先亦壯健絕人與安搏戰三交奪其蛇矛而退遂追斬於澗曲安善於撫按吉凶夷險與眾同之及其死隴上爲之歌曜聞而嘉傷命樂府歌之】

隴上壯士有陳安軀幹𨿽小腹中寛愛養將士同心肝防驄父【一作交】馬鐡鍜鞍七尺大刀奮如湍丈八蛇矛左右盤十蕩十決無當前戰始三交失蛇矛棄我防驄竄巖幽爲我外援而懸頭西流之水東流河一去不還柰子何

同前【見趙書與前小異】

隴上健兒曰陳安軀幹𨿽小腹中寛愛養將士同心肝騄驄駿馬鐡鍜鞍七尺大刀配齊鐶丈八矛左右盤十蕩十決無當前百騎俱出如雲浮追者千萬騎悠悠戰始三交失虵矛十騎俱蕩九騎畱棄我騄驄攀巖幽天非降雨迨者休阿呵嗚呼柰子乎嗚呼阿呵柰子何

關隴歌【拾遺作苻秦時童謠】

【晉書曰苻堅時關隴淸宴百姓丰樂自長安至於諸州皆夾路樹槐柳二十里一亭四十里一驛旅行者取給於途工商貿販於道百姓歌之崔鴻前秦錄曰王猛化洽六州人移風變百姓歌之】

長安大街夾樹楊槐下走朱輪上有鸞棲英彥雲集誨我萌黎

苻秦鳳凰歌

【前秦錄曰苻堅時鳳凰集於東闕歌之曰】

鳳凰於飛其羽翼翼淵哉聖後饗齡萬億

苻堅時長安歌

【晉書載紀曰苻堅旣滅燕慕容衝姊僞淸河公主年十四有殊色堅納之寵冠後庭衝年十二亦有龍陽之姿堅又幸之姊弟專寵宮人莫進長安歌之咸懼爲亂王猛切諫堅乃出衝後竟爲衝所敗】

一雌復一雄雙飛入紫宮

滛豫歌【以下世代莫詳】

【古今樂錄曰晉宋以後有滛豫歌酈道元水經注曰白帝山城水門之西江中有孤石名滛豫石水冬出二十餘丈夏則沒亦有裁出焉江水東逕廣溪峽乃三峽之首也峽中有瞿唐黃龕二灘夏水回復防溯所忌國史補曰蜀之三峽最號峻急四月五月尢險故行者歌之滛或作灩豫或作預】

灩預大如馬瞿唐不可下

灩預大如牛瞿唐不可流

同前

滛預大如馬瞿唐不可下滛預大如象瞿唐不可上

同前

灩澦大如襆瞿唐不可觸金沙浮轉多桂浦忌經過【升庵詩話曰此舟人商估刺水行舟之歌樂府以爲梁簡文所作非也蜀江有瞿唐之患桂江有桂浦之險故渉瞿唐者則凖灩襆渉桂浦者則凖金沙今樂府桂浦作桂楫非也】

巴東三峽歌二首

【酈道元水經注曰巴東三峽謂廣溪峽巫峽西陵峽也三峽七百里中兩岸連山略無闕處重巖疊嶂隠蔽天日非亭午夜分不見日月宜都山川記曰自黃牛灘東入西陵界至峽口一百許裏山水紆曲林木髙茂猿鳴至淸山谷傳響泠泠不絕行者聞之莫不懷土故漁者歌曰】

巴東三峽巫峽長猿鳴三聲淚沾裳

巴東三峽猿鳴悲猿鳴三聲淚沾衣【古今樂錄作女兒子見前】

同前【見水經注】

灘頭白勃堅相持倐忽淪沒別無期

武陵人歌

【黃閣武陵記曰有綠蘿山側巖垂水懸蘿百里許得明月池碧潭鏡澈百尺見底素巖若雪松如挿翠流風叩阿有絲桐之韻土人爲之歌曰】

仰玆山兮迢迢層石構兮嵯峨朝日麗兮陽巖落景梁【一作陽】兮陰阿鄣壑兮生音吟籟兮相和敷芳兮綠林恬淡兮潤波樂玆潭兮安流緩爾櫂兮詠歌

綿州巴歌

豆子山打瓦鼓揚平山撒白雨下白雨取龍女織得絹二丈五一半屬羅江一半屬武

三峽謡

【水經注曰峽中有灘名曰黃牛灘南岸重嶺疊起最外髙崖間有色如人負刀牽牛人黒牛黃成就分明旣人迹所絕莫得究焉此巖旣髙加江湍紆廻𨿽途逕信宿猶望見此物故行者謡云雲言水路行深廻望如一矣】

朝見黃牛暮見黃牛三朝三暮黃牛如故【水經注作朝發黃牛暮發黃牛】

僰道謡

【益州記曰瀘水源出曲羅兩峯有殺气暑月舊不行故武侯以夏渡爲艱瀘水又下合諸水而總其目焉故有瀘江之名矣自朱提至僰道有水步道有黒水羊官水至崄難三津之阻行者苦之故俗爲之語曰】

猶溪赤木盤蛇七曲盤羊烏櫳气與天通

三秦記民謡

武功太白去天三百孤云兩角去天一握山水險阻黃金子午蛇盤烏櫳勢與天通

古詩紀卷五十三

欽定四庫全書

古詩紀卷五十四

明馮惟訥撰

晉苐二十四

雜歌謡辭【謡辭】

無名氏

泰始中謡

【晉書曰泰始中人爲賈充等謡言亡魏而成晉也】

賈裴王亂紀綱王裴賈濟天下【賈充裴秀王沈】

裴秀謡

【虞預晉書曰秀字季彥河東聞喜人父潛爲太常秀有風操八歲能著文叔父徽有髙才秀年十餘歲有賓客詣徽出則過秀時人爲之語曰】

後進【一作來】領袖有裴秀

南土謡

【晉書曰杜預都督荊州舊水道惟沔漢逹江陵千數百里無通路又巴丘湖沅湘之會表裏山川實爲險固荊蠻之所恃也預乃開揚口起夏口水道洪洞逹巴陵千餘里內瀉長江之險外通零桂之漕南土美而謡曰】

後世無叛由杜翁孰識智名與勇功

軍中謡

【晉書曰杜預遣周防等發伏兵隨孫歆軍而入直至帳下虜歆而還故軍中爲之謡曰】

以計代戰一當萬

閣道謡

【晉書曰潘嶽才名冠世爲眾所疾泰始十年出爲河陽令而鬱鬱不得志時尙書僕射山濤領吏部王濟裴楷等並爲帝所親遇嶽內非之乃題閣道爲謡】

閣道東有大牛王濟鞅裴楷鞧和嶠刺促不得休【世說曰山公以器重朝望年逾七十猶知管時任貴勝年少若和裴王之徒並共宗詠有署閣柱曰閣東有大牛和嶠鞅裴楷秋王濟剔嬲不得休或云潘尼作之竹林七賢論曰濤之處選非望路絕故貽是言】

蜀民謡

【許遜晉武帝太康初爲蜀郡旌陽縣令屬歲大疫死者十七八遜以所授神方拯治之符咒所及登時而愈蜀民爲之謡曰】

人無盜竊吏無姦欺我君活人病無能爲

蜀人謡二首

【晉書曰羅尙字敬之一名仲太康末爲荊州刺史及趙廞反於蜀乃假尙節爲平西將軍益州刺史尙性貪少防蜀人謡曰】

尙之所愛非邪則佞尙之所憎非忠則正富擬魯衛家成市裏貪如豺狼無復極已

蜀賊尙可羅尙殺我

武帝太康後童謡三首

【宋書五行志曰武帝太康後江南童謡於時吳人皆謂在孫氏子孫故竊發爲亂者相繼按橫目者四字自吳亡至晉元帝興幾四十年皆如童謡之言元帝懦而少斷局縮肉直斥之也】

局縮肉數橫目中國當敗吳當復

宮門柱且莫朽吳當復在三十年後

雞鳴不拊翼吳復不用力

惠帝時兒童謡

【襄陽耆舊傳曰晉恵帝卽位兒童謡云云又河內溫縣有人如狂造書云云楊濟以問蒯欽欽垂泣曰皇太后諱季蘭兩火武皇帝諱炎字也此言武皇崩而太后失尊罹大禍辱終始不以道不得附山陵乃歸於非所也及太后之見滅葬於街郵亭皆如其言晉書注曰楊駿居內府以防爲衛死時又爲防所害傷楊后被廢賈後絕其膳八日而崩崩葬街郵亭百姓哀之也】

兩火沒地哀哉秋蘭歸形街郵終爲人嘆

溫縣狂書

光光文長以【一作大】防爲墻毒藥𨿽【一作卽】行防【一作刄】還自傷

恵帝永熙中童謡

【晉書五行志曰恵帝永熈中童謡時楊駿専權楚王用事故言荊筆楊版二人不誅則君臣禮悖故云防作驢也】

二月末三月初荊筆楊版行詔書宮中大【一作人】馬幾作驢

恵帝元康中京洛童謡

【晉書五行志曰恵帝元康中京洛童謡南風賈後字也白晉行也沙門太子小字也魯賈謐國也言賈後將與謐爲亂以危太子而趙王因釁咀嚼豪賢以成簒奪也按賈後傳有此謡雲南風烈烈吹黃沙遙望魯國郁嵯峨前至三月滅汝家與五行志所載不同其後賈謐旣誅賈後尋亦廢死宋書五行志曰是時湣懷頗失眾望卒以廢黜不得其死焉】

南風起兮吹白沙遙望魯國何嵯峨千歲髑髏生齒牙城東馬子莫嚨哅比至來年纒汝【湣懷太子傳紀此謡云東宮馬子莫聾空前至臘月纒汝】

恵帝大安中童謡

【晉書五行志曰晉恵帝大安中童謡其後中原大亂宗藩並絕惟瑯琊汝南西陽南頓彭城同至江東而元帝嗣統矣】

五馬浮【宋書作遊】渡江一馬化爲龍

元康中童謡

【晉書五行志曰元康中天下商農通著大鄣日時童謡云云及趙王倫篡位其目實眇焉】

屠蘇障日覆兩耳當見瞎兒作天子

元康中洛中童謡

【晉書五行志曰晉元康中趙王倫旣簒洛中有童謡數月而齊王成都河間義兵同會誅倫按成都西藩而在鄴故曰虎従北來齊東藩而在許故曰龍従南來河間水區而在關中故曰水從西來齊畱輔政居於宮西有無君之心故曰登城看也】

虎從北來鼻頭汗龍從南來登城看水從西來河灌灌

著布謡

【晉書曰齊王冏字景治趙王倫篡位冏起義兵誅之拜大司馬加九錫政皆決之而恣用羣小不復朝覲時人謡云云遂爲長沙王所誅】

著布袙腹爲齊持服

洛下謡

【晉書曰長沙王乂武帝第六子也三王舉義乂率國應之後見冏專權奉天子攻冏斬之河間王顒與成都王穎同伐京師詔以乂爲大都督以距顒相持數月東海王越慮事不濟濳收乂送金墉城宻告張方方遣兵就金墉收乂炙殺之初乂執權之始洛下謡云云以正月二十五日廢後二日死如謡言】

艸木萌芽殺長沙

恵帝時洛陽童謡

【晉書曰恵帝時洛陽童謡明年而胡賊石勒劉羽反】

鄴中女子莫千妖前至三月抱胡腰

懷帝永嘉初童謡二首

【晉書五行志曰司馬越還洛時童謡也按列傳越旣與茍晞搆怨尋詔越爲丞相領兗州牧督兗豫司冀幽幷六州越辭丞相不受自許遷於鄄城移屯濮陽又遷於滎陽後自滎陽還洛○帝紀曰永嘉三年三月丁巳東海王越歸京師是也】

洛中大鼠長尺二若不早去天【宋書作大】狗至

又

【晉書五行志曰茍晞將破汲桑時有此謡司馬越由是惡晞奪其兗州隟難遂搆焉按列傳東海孝獻王越字元超懷帝永嘉初出鎭許昌自許昌率茍晞及冀州刺史丁邵討汲桑破之越還於許長史潘滔說之曰兗州天下樞要公宜自牧乃轉茍晞爲靑州刺史由是與晞有隙】

元超兄弟大洛度上桑打椹爲茍作

王彭祖謡

【晉書曰王浚永嘉中進大司馬加侍中大都督督幽冀諸軍事防京洛傾覆浚大樹威令專權橫恣時童謡曰】

幽州城門似藏戶中有伏屍王彭祖有狐踞府門翟雉入聴事

棗郎謡【見王浚傳】

十囊五囊入棗郎【棗嵩浚之子壻也浚聞責嵩而不能罪之也】

湣帝初童謡

【晉書五行志曰湣帝初童謡至建興四年帝降劉曜在城東豆田壁中】

天子在何許近在豆田中

建興中江南謡

【晉書五行志曰建興中江南謡歌按白者晉行坑器有口屬甕瓦甕質剛亦金之類也訇如白坑破者言二都傾覆王室大壞也合集持作甒者元帝鳩集遺余以主社禝未能尅復中原但偏王江南故其諭也及石頭之事六軍大潰兵人抄掠京邑爰及二宮其後三年錢鳳復攻京邑阻水而守相持月餘日焚燒城邑井堙木刋矣鳳等敗退沈充將其黨還吳興官軍踵之蹈借郡縣充父子授首黨與誅者以百數所謂揚州破換敗吳興覆瓿甊瓿甊瓦器又小於甒也】

訇【呼宏反】如白坑【宋書作阬】破合集持作甒【音武】揚州破換敗吳興覆瓿【音部】甊【盧斗反】

幼輿謡

【晉紀曰謝鯤王澄之徒慕竹林諸人散首披髮裸袒箕踞謂之八逹故鄰家女折其兩齒世爲謡曰】

任逹不已幼輿折齒

明帝太寧初童謡

【晉書五行志曰明帝太寧初童謡及明帝崩成帝幼爲蘓峻所逼遷於石頭禦膳不足此大馬死小馬餓也髙山峻也言峻尋死石峻弟蘇石也峻死後石據石頭尋爲諸公所破是亦山崩石破之應也】

惻惻力力【一作惻力惻力】放馬山側大馬死小馬餓髙山崩石自破

成帝末童謡

【晉書五行志曰成帝之末童謡少日而宮車晏駕】

礚礚【苦蓋反】何隆隆駕車入梓宮

咸康二年童謡

【晉書五行志曰咸康二年十二月河北謡言後如其言】

麥入土殺石虎

吳中童謡

【宋書五行志曰晉庾義在吳郡時吳中童謡無幾而庾義王洽相繼亡按晉史穆帝時庾羲爲吳興內史王洽爲吳郡內史徴拜領軍後皆卒於官義疑卽羲也】

寧食下湖荇不食湖上蒓庾吳沒命防復殺王領軍

哀帝隆和初童謡

【晉書五行志曰哀帝隆和初童謡朝廷聞而惡之攺年曰興寧民復歌曰𨿽復攺興寧亦復無聊生哀帝尋崩升平五年而穆帝崩不滿斗不至十年也】

升平不滿斗隆和那得久桓公入石頭陛下徒跣走

太和末童謡

【晉書五行志曰太和末童謡及海西公被廢百姓耕其門以種小麥】

犁牛耕禦路白門種小麥

京口民間謡二首

【晉書五行志曰王恭在京口民間忽有此謡按黃字上恭字頭也小字恭字下也尋如謡言】

黃頭小人【晉書作兒】欲作賊阿公在城下指防得

黃頭小人欲作亂賴得金刀則蕃扞

京口謡

【晉書五行志曰王恭鎭京口誅王國寶百姓爲此謡按昔年食白飯言得志也今年食麥防麥防麤穢其精已去明將敗也天公將加譴謫而誅之也撚嚨喉气不通死之祥也敗復敗丁寧之辭也恭尋死京都人行咳疾而喉並喝焉】

昔年食白飯今年食麥防天公誅讁汝教汝撚嚨喉嚨喉喝復喝京口敗復敗

孝武帝太元末京口謡

【晉書五行志曰孝武帝太元末京口謡尋王恭起兵誅王國寶旋爲劉牢之所敗故言拉颯棲也】

黃雌雞莫作雄父啼一旦去毛衣衣被拉颯棲

黃曇謡

【晉書曰桓石民爲荊州鎭上明百姓忽歌曰黃曇子曲終又云云頃之而桓石民死王忱爲荊州黃曇子乃是王忱字也忱小字佛大是大佛來上明也】

黃曇英揚州大佛來上明

荊州童謡

【晉書五行志曰殷仲堪在荊州時童謡未幾而仲堪敗桓遂有荊州】

芒籠目防防腹殷當敗桓當復

安帝元興中童謡

【宋書五行志曰晉安帝元興中桓旣得志而有童謡及敗走諸桓悉誅焉郎君司馬元顯也】

長幹巷巷長幹今年殺郎君明年斬諸桓【此歌亦見晉書桓傳明字作後】

安帝元興初童謡

【宋書五行志曰晉桓旣簒有此童謡及敗走至江陵五月中誅如其期焉按帝紀桓簒位在安帝元興二年十二月也】

艸生及馬腹鳥啄桓目

又

徵鐘落地桓迸走【徵鐘至穢之服桓四體之下稱元自下居上猶徵鐘之厠歌謡下體之詠民口也而云落地墜地之祥迸走之言其驗明矣】

司馬元顯時民謡二首

【宋書五行志曰司馬元顯時民謡詩此詩云襄陽道人竺曇林所作多所道行於世孟顗釋之曰十一口者字象也木亙桓也桓氏當悉走入關洛故云浩浩鄕也金刀劉也倡義諸公多姓劉娓娓美盛貌也】

當有十一口當爲兵所傷木亙當北度走入浩浩鄕金刀旣以刻娓娓金城中

安帝義熙初童謡

【晉書五行志曰安帝義熙初童謡時官養盧龍寵以金紫奉以名州養之已極而龍不能懷我好音舉兵內伐遂成讐敵也及敗斬伐其黨如艸木之成積焉按列傳盧循小字元龍元興二年宼廣州逐刺史吳隠自攝州事號平南將軍安帝乃假循徵虜將軍廣州刺史義熈中劉裕破循於豫章循走交州爲刺史杜慧業所殺】

官家養蘆化成荻蘆生不止自成積

安帝義熙初童謡二首

【晉書五行志曰盧龍據有廣州民間有謡云云後擁上流數州之地內逼京輦應天半之言時復有謡言云雲龍後果敗不得入石頭】

蘆生漫漫竟天半

蘆橙橙逐水流東風忽如起那得入石頭

永嘉中長安謡

【晉書曰張寔軌之子也軌卒授寔涼州刺史進大都督劉曜逼遷天子寔遣太府司馬韓璞東赴國難璞次南安諸斷軍路寔擊破之斬級數千時焦崧陳安宼隴右東與劉曜相持雍秦之人死者十八九初永嘉中長安語云云至是驗矣】

秦川中血沒腕【一作踠】惟有涼州倚柱觀【一作看】

西土謡

【晉書曰張茂寔之弟太興三年寔旣遇害州人推茂平西將軍涼州牧涼州大姓賈摹寔之妻弟也勢傾西土先是謡云云茂以爲信誘而殺之於是豪右屏迹威行涼域】

手莫頭圖涼州

姑臧謡

【晉書曰張駿寔之子茂卒駿嗣位大都督大將軍涼州牧西平公駿之立也姑臧謡云云至是而收復河南之地】

鴻從南來雀不驚誰謂孤雛尾翅生髙舉六翮鳳凰鳴

洪水謡【亦見崔鴻前秦錄】

【晉書曰苻洪字廣世略陽臨渭氐人也先是隴右大雨百姓苦之謡云云故因名洪自稱大單於三秦王死僞諡恵武帝】

雨若不止洪水必起

苻生時長安謡二首

【晉書曰苻生洪之孫嗣父健位僭稱帝初生夢大魚食苻又長安謡云云東海苻堅封地時爲龍驤將軍第在洛門之東生不知是堅以謡言之故誅其侍中魚遵及其子孫時又謡云云於是悉壞空城以禳之】

東海大魚化爲龍男便爲王女爲公問在何所洛門東百里望空城郁鬰何靑靑瞎兒不知法仰不見天星【生闕一目】

苻堅時長安謡

【晉書載紀曰苻堅時長安有此謡堅以鳳凰非梧桐不棲非竹實不食乃植桐竹數十萬株於阿房城以待之衝小字鳳凰至是終爲堅賊入止阿房城焉】

鳳凰鳳凰止阿房

苻堅時長安謡

【晉書曰秦之未亂也長安謡云云秦人呼鮮卑爲白虜慕容垂之起於關東歳在癸未】

長鞘馬鞭擊左股太歲南行當復【一作避】虜

苻堅初童謡

【晉書五行志曰苻堅初有此童謡及堅敗於淝水爲姚萇所殺在僞位凡三十年】

阿堅連牽三十年後若欲敗時當在江湖邊【一作江淮間】

苻堅時童謡

【晉書載紀曰苻堅彊盛之時國有童謡云云堅聞而惡之毎徵伐戒軍候云地有名新城者避之後因壽陽之敗其國大亂竟死於新城佛寺】

河冰淸復【一作且】淸苻詔死新城【秦人稱其君曰詔】

又

【晉書五行志曰有謡云云魚羊鮮也田斗卑也堅自號秦言滅之者鮮卑矣其羣臣諫堅令盡誅鮮卑堅不従及淮南初爲慕容衝所攻又爲姚萇所殺身死國滅】

魚羊田斗當滅秦

朔馬謡

【晉書曰孝武太元十四年苻堅故將呂光僭卽三河王位光徙西海郡人於諸郡至是謡云云頃之遂相扇動復徙之於西河】

朔馬心何悲念舊中心勞燕雀何徘徊意欲還故巢

燕童謡

【晉書曰慕容熙爲政暴虐其將馮防張興皆坐事奔亡結盟推慕容云爲主因熙出城閉門距守熙夜至龍城攻北門不尅爲云所執弒之時義熙二年也初童謡云云槁字上有艸下有禾兩頭然則禾艸俱盡而成髙字云父名抜小字禿頭三子而云季也熙竟爲云所滅】

一束槁兩頭然禿頭小兒來滅燕

大風謡

【晉書載紀曰慕容寶嗣位以慕容徳爲都督冀兗六州諸軍事鎭鄴會魏師入中山寶出奔於薊時有謡云云於是徳之羣臣勸徳僭號稱元】

大風蓬勃揚塵埃八井三刀卒起來四海鼎沸中山頽惟有徳人據三臺

諺語【附】

石仲容

【晉書曰石苞字仲容渤海南皮人也雅曠有知局容儀偉麗不修小節故時人爲之語曰】

石仲容姣無雙

渤海

【晉書曰歐陽建字堅石世爲冀方碩族雅有理思才藻美贍擅名北州人爲之語曰】

渤海赫赫歐陽堅石

貂不足

【晉書曰趙王倫僭位諸黨皆登卿相並列大封其餘同謀者咸超階越序不可勝紀至於奴卒廝役亦加爵位毎朝防貂蟬盈坐時人諺曰】

貂不足狗尾續

四部司馬

【魏略日成都王穎伐長沙王乂募免奴爲軍自稱四部司馬市郭人素謬語奴爲尙故里語日】

三部司馬階下兵四部司馬尙長明欲知太平須石鼈鳴

江應元

【晉書曰江統字應元陳畱圉人也靜黙有逺志時人爲之語曰】

嶷然稀言江應元

二王

【晉書羊祜傳云王衍嘗詣祜陳事辭甚俊辧祜不然之衍拂衣而起祜顧謂賓客曰王夷甫方以盛名處大位然敗俗傷化必此人也步闡之役祜以軍法將斬王戎故戎衍並憾之毎言論多毀祜時人爲之語曰】

二王當國羊公無徳

衛玠

【晉書曰瑯琊王澄有髙名少所推服毎聞衛玠言輒嘆息絕倒故時人爲之語曰】

衛玠談道平子絕倒

慶孫越石

【晉書曰劉輿字慶孫雋朗有才局與弟琨並尙書郭奕之甥名著當時京都爲之語曰】

洛中奕奕慶孫越石

洛中諺三首

洛中雅雅有三嘏【世說曰劉粹字純嘏宏字終嘏漠字衝嘏是親兄弟王安丰甥並是王安丰女壻宏眞長祖也】

洛中錚錚馮恵卿【恵卿名蓀是播子蓀與邢喬俱司徒李允外孫及允子順並知名時稱馮才淸李才明純粹邢】

洛中英英荀道明【晉書曰荀闓字道明有名稱京都爲之語】

王與馬

【晉書曰元帝以王惇爲揚州刺史加廣武將軍尋進左將軍都督徵討諸軍事假節帝初鎭江東威名未著惇與從弟導同心翼戴以隆中興時人爲之語曰】

王與馬共天下

郗生謡

【晉書曰王坦之字文度弱冠與郗超俱負重名時人爲之語云云嘉賓超小字也】

盛徳絕倫郗嘉賓江東獨步王文度

同前

【續晉陽秋曰超少有才气越世負俗不循常檢爲一代盛譽時人語曰】

大才槃槃謝家安江東獨步王文度盛徳日新郗嘉賓【一作揚州獨步王文度後來出人郗嘉賓】

王僧彌

【晉書曰王瑉字季琰少有才藝善行書與兄珣並有名聲出珣右故時人爲之語曰】

法護非不佳僧彌難爲兄【僧彌瑉小字也】

五樓

【晉書載紀曰慕容超時公孫五樓爲侍中尙書専總朝政王公內外無不憚之尙書都令史王儼謟事五樓遷尙書郎出爲濟南太守入爲尙書左丞時人爲之語曰】

欲得侯事五樓

二梁

【崔鴻前秦錄曰梁讜字伯言博學有雋才與弟熙俱以文藻淸麗見重一時人爲之語曰】

關東堂堂二申兩房未若二梁瓌我綺章

五龍一門

【崔鴻前涼錄曰辛攀字懷逺隴西狄道人父奭尙書郎兄鑑曠弟寶迅皆以才識知名故雍爲之語曰】

五龍一門金友玉昆

古詩紀卷五十四

欽定四庫全書

古詩紀卷五十五

明馮惟訥撰

宋第一

文帝【諱義隆武帝第二子先封宜都王徐羨之等廢少帝迎帝入承大統後爲元防劭所弒】登景陽樓

崇堂臨萬雉層樓跨九城瑤軒籠翠幌組幙翳云屏階上曉霧潔林下夕風淸蔓藻嬛緑葉芳蘭媚紫莖極望周天險畱察浹神京交渠紛綺錯列植發華英

北伐

季文鑑禍先辛生識機始崇眷【疑作替】非無徴興廢要有以自昔淪中畿倐馬盈百祀不覩南云陰但見胡塵起亂極治方形塗泰由積否方欲除遺氛矧乃穢邊鄙眷言悼斯民納隍良在已逝將振宏綱【一作羅】一麾同文軌孝武帝【諱駿字休龍文帝第三子封武陵王元防劭弒逆舉兵誅劭遂卽大位在位十一年○詩品曰宋孝武帝詩南平王鑠詩建平王宏詩孝武詩雕文織防過爲精宻爲二藩希慕見稱輕巧矣】丁督防歌六首

【一曰阿督防宋書樂志曰督防歌者彭城內史徐逵之爲魯軒所殺宋髙祖使府內直督防丁旿收斂殯埋之逵之妻髙祖長女也呼旿至閣下自問殮送之事每問輒嘆息曰丁督防其聲哀切後人因其聲廣爲曲焉唐書樂志曰丁督防晉宋間曲也今歌是宋孝武帝所制云】

督防北徵去前鋒無不平朱門垂髙蓋水世揚功名洛陽數千里孟津流無極辛苦戎馬間別易防難得督防北徵去相送落星墟帆檣如芒檉督防今何渠聞歡去北徵相送直瀆浦只有淚可出無復情可吐督防初徵時儂亦惡聞許願作石尢風四面斷行旅黃河流無極洛陽數千里坎軻戎旅間何由見歡子【樂府作王金珠】

自君之出矣【一云擬室思玉臺作許瑤】

自君之出矣金翠闇無精思君如日月回還晝夜生

遊覆舟山

束髮好怡衍弱冠頗流薄素想終勿傾聿來果邱壑層峯亙天維曠渚綿地絡逢臯列神苑遭壇樹仙閣松墱含靑暉荷源煜彤爍川界泳遊鱗巖庭響鳴鶴

登作樂山

修路軫孤轡竦石頓飛轅遂登千尋首表裏望丘原屯煙擾風穴積水溺云根漢潦吐新波楚山帶舊苑壤艸淩故國拱木秀頽垣目極情無畱客思空已繁

登魯山

解帆憇通渚息徒憑椒丘粵値風景和升髙從逺眸紀郢窮西路湘夢極南流杳哉漢陰水浩焉江界修

濟曲阿後湖

宵登毗陵路旦過云陽郛平湖曠津濟菇渚疊明蕪和風翼歸采夕氛晦山嵎驚瀾翻魚藻頳霞照桑楡

與廬陵王紹別

連嵗矜離心今玆幸良集信宿窮晨暮開顏披所戢未盡歡娯懷已傷岐路及舳艫引江介飛旌防爾邑悄擾徒旅戒團欒流景入遲遲分手念登路泣

幸中興堂餞江夏王詩

送行悵川逝離酌偶嵗陰陰雲掩歡緒江山起別心

拜衡陽文王義季墓

昩旦憑行軾濡露及山庭投步矜履蹈舉目增淒淸軺路滅歸軫淪闥負重扃深松朝已霧幽隧晏未明長楊敷晚素宿艸披初靑哀往起沈泉追愛慟中情竹帛憑年逺世範隨伏傾

七夕二首

白日傾晚照月升初光炫炫葉露滿肅肅庭風揚瞻言媚天漢幽期濟河梁服箱從奔軺紈綺闕成章解帶遽廻軫誰云秋夜長愛聚雙情欵念離兩心傷

開庭鏡天路餘光不可臨防風被弱縷迎輝貫鍼斯藝成無取時物聊可尋

夜聴妓

寒夜起聲管促席引靈寄深心屬悲弦逺情逐流吹勞襟憑若辰誰謂懷忘易

詠史

聶政憑驍气荊軻擅美風孤刃駭韓庭獨步震秦宮懷音豈若始捐軀在命終雄姿列往志流聲固無窮

初秋

夏盡炎气防火息涼風生綠艸未傾色白露已盈庭逺視秋云發近聴寒蟬鳴運移矜物化川上感餘情

秋夜

局景薄西隅升月照東垂肅肅風盈幕露傾枝側聞飛壺急坐見河宿移覩辰念節變感物矜乖離

四時

【南史曰孝武狎侮羣臣各有稱目栁元景桓防之𨿽並北人而王謨獨受老傖之目嘗爲謨作四時詩】

堇茹供春膳粟漿充夏餐瓟醬調秋菜白醝解冬寒

望月【以下二首文疑闕】

褰幕蕩暄气入夜漸流淸微防風始發曖曖月初明思因往物深悲以歸云盈

北伐

表裏跨原隰左右禦川梁月羽皎素魄皇旗赩【赩許力切】赤光

離合

霏雲起兮泛濫雨靄昏而不消意气悄以無樂音塵寂而莫交守邊境以臨敵寸心厲於戎昭閣盈圖記門滿賓僚仲秋始戒中園初凋池育秋蓮水滅寒漂防歸塗以易感日月逝而難要分中心而誰寄人懷念而必謠【悲客他方字】

華林都亭曲水聫句【一雲華林園效栢梁體】

九宮盛事予旒纊【帝】三輔務根誠難亮【揚州刺史江夏王義恭】防拙枌鄕慙恩望【南徐州刺史竟陵王誕】折衝莫效興民謗【領軍將軍元景】侍禁衞儲恩逾量【太子右率暢】臣謬叨寵九流曠【吏部尙書莊】防唇廢職方思讓【侍中偃】明筆直繩天威諒【禦史中丞顏師伯】江夏王義恭【武帝桓美人所生也元嘉中爲司徒建武三年爲太宰後爲廢帝所殺明帝定亂復舊爵邑諡曰文獻】

艷歌行

江南遊湘妃窈窕漢濵女淑問流古今蘭音媚鄭楚瑤顏映長川善服照通滸求思望襄澨嘆息對衡渚中情未相感搔首增企予悲鴻失良匹俯仰戀儔侶俳佪防寢食羽翼不能舉傾首佇春鷰爲我津辭語

遊子移

三河遊蕩子麗顏邁荊寶攜持玉柱箏懷挾忘憂艸綢繆甘泉中馳逐邯鄲道春服時制秋紈迎涼造珍魄暉素腕玉迹滿襟抱常嘆樂日晏恆悲歡不早揮吹傳舊美趨謠盡新好仲尼爲輟餐秦王足傾倒

自君之出矣

自君之出矣笥錦廢不開思君如淸風曉夜常徘徊

登景陽樓

丹墀設金屏瑤榭陳玉牀溫宮冬開燠淸殿夏含霜弱蘂布遐馥輕葉振逺芳彌望少無際肆睇周華疆象闕對馳道飛廉矚方塘邸寺送暉曜槐栁自成行通川溢輕艫長街盈方箱顧此爝火防胡顏厠天光

彭城戲馬臺集

騁騖辭南京弭節憩東楚懿蕃重遐望興言集僚侶於役未云淹時遷變溽暑眷戀江水流廻首獨延佇

溫泉

秦都壯溫谷漢京麗湯泉炎徳潛逺液暄波起玆源【闕】

失題【見初學泰山部】

大明總神武乘時以禦天金牒封梁甫玉簡禪岱山【闕】臨川王義慶【長沙景王第二子臨川王道規無子以義慶爲嗣永初元年襲封臨川王徵爲侍中丹陽尹尙書左僕射歷荊江南兗三州刺史爲性簡素寡嗜欲愛好文義足爲宗室之表】遊鼉湖

暄景轉諧淑艸木日滋長梅花覆樹白桃杏發榮光【闕】南平王鑠【字休文帝第四子未弱冠擬古三十餘首時人以爲亞迹陸機元凶弒立以鑠爲侍中及孝武入討鑠歸義最晚常懷憂懼然負才狡競每與兄弟計度藝能屢輕孝武孝武毒殺之】三婦艷詩

大婦裁霧縠中婦牒冰練小婦端淸景含歌登玉殿丈人且徘徊臨風傷流霰

白紵曲

僊僊徐動何盈盈玉腕俱凝若云行佳人舉袖輝【玉臺作耀】靑蛾摻摻擢手映鮮羅狀似明月泛云河體如輕風動流波

擬行行重行行

眇眇陵長道遙遙行逺之廻車背京裏【玉臺作邑】揮手從此辭堂上流塵生庭中綠艸滋寒螿翔水曲秋兔依山基芳年有華月佳人無還期日夕涼風起對酒長相思悲發江南調憂委子衿詩臥覺明燈晦坐見輕紈緇淚容不可飾幽鏡難復治【一作持】願垂薄暮景照妾桑楡時

擬明月何皎皎

落宿半遙城浮雲藹層闕玉宇來淸風羅帳延秋月結思想伊人沈憂懷明發誰爲客行久屢見流芳歇河廣川無梁山髙路難越

擬孟冬寒气至

白露秋風始秋風明月初明月照髙樓露落【一作白露】皎除迨及涼風起行見寒林疎客從逺方至贈我千里書先敍懷舊愛末陳久離居一章意不盡三復【一作幅】情有餘願遂平生志無使甘言虛

擬靑靑河邊艸

淒淒含露臺肅肅迎風館思女禦櫺軒哀心【一作聲】徹云漢端撫悲弦泣獨對明燈嘆良人久遙役耿介終昏旦楚楚秋水歌依依采菱彈

代收淚就長路

聳轡髙陵曲揮袂廣川濆黃塵昏白日悲風【一作荒塞】起浮雲蕭條萬里別契闊三秋分時往從朝露年來驚夕氳徘徊去芳節依遲從逺軍

過歷山湛長史艸堂

玆嶽蘊虛詭憑覽趣亦贍九峯相接連五渚逆縈浸層阿疲且引絕巖暢方禁澑眾夏更寒林交晝常防伊余久緇湼復得味恬淡願遂安期生於焉愜髙枕

七夕詠牛女

秋動淸風扇火移炎气歇廣檐含夜陰髙軒通夕月安步巡芳林傾望極云闕組幙縈漢陳龍駕淩霄發誰雲長河遙頗覺【一作劇】促筵恱沈情未申寫飛光已飄忽來對眇難期今歡自玆沒

秋歌【藝文無題在秋部】

昊天淸且髙秋气發初涼白露下防津明月流素光凝煙泛城闕淒風入軒房朱華先零落綠艸就蕓黃纎羅還笥篋輕紈攺衣裳

王韶之【字休泰偉之之子晉義熈中除著作郎復補通直郎領西省事武帝受命加驍騎將軍少帝時出爲吳郡太守徴爲祠部尙書加給事中】

贈潘綜吳逵舉孝廉詩【六章】

東寶惟金南木有喬發煇曾崖竦幹重霄美哉玆土世載英髦育翮幽林養音九臯

唐後明敡漢宗蒲輪我皇降鑑思樂懷人羣臣競薦舊章惟新余亦奚貢曰義與仁

仁義伊在惟吳惟潘心積純孝事著艱難投死如歸淑問若蘭吳實履仁心力偕單固此苦節易彼嵗寒霜雪𨿽厚松柏丸丸

人亦有言無善不彰二子徽猷彌久彌芳防叢出類景行朝陽誰謂道遐之則光咨爾庶事無然怠荒江革奉摯慶祿是荷姜詩入貢漢朝咨嗟朂哉行人敬爾休嘉俾是下國炤煇京華

伊余朽駘竊服懼盜無能禮樂豈暇聲教順彼康夷懿徳是好聊綴所懷以贈二孝

詠雪離合

霰先集兮雪乃零散輝素兮被檐庭曲室寒兮朔風厲州陸涸兮羣籟鳴

何承天【東海郯人博通古今尢精歷數仕宋領著作郎官至禦史中丞】

鼓吹鐃歌十五首

【宋書樂志曰鼔吹鐃歌十五篇何承天晉義熙中私造】

朱路篇

朱路揚和鸞翠蓋耀金華牡飾樊纓流旌拂飛霞雄防辟曠塗班劍翼髙車三軍且莫喧聼我奏鐃歌淸鞞驚短簫朗鼓節鳴笳人心惟愷豫玆音亮且和輕風起紅塵渟瀾發防波逸韻騰天路穨響結城阿仁聲被八表威震振九遐嗟嗟介冑士朂哉念皇家

思悲公篇

思悲公懷衮衣東國何悲公西歸公西歸流二叔幼主旣悟偃禾復偃禾復聖志申營都新邑從斯民從斯民徳惟明制禮作樂興頌聲興頌聲致嘉祥鳴鳯爰集萬國康萬國康猶弗已握髮吐餐下羣士惟我君繼伊周親覩盛世復何求

雍離篇

雍士多離心荊民懷怨情二凶不量徳搆難稱其兵王人銜朝命正辭糾不庭上宰宣九伐萬里舉長旌樓船掩江濆駟介飛重英歸徳戒後夫賈勇尙先鳴逆徒旣不濟愚智亦相傾霜鋒未及染鄢郢忽已淸西川無潛鱗北渚有奔鯨淩威致天府一戰夷三城江漢被美化宇宙歌太平惟我東郡民曾是深推誠

戰城南篇

戰城南衝黃塵丹旌電烻鼔雷震勍敵猛戎馬殷橫陣亙野若屯云仗大順應三靈義之所感士忘生長劍擊繁弱鳴飛鏑炫晃亂奔星虎騎躍華毦旋朱火延起騰飛煙驍雄斬髙旗搴長角浮叫響淸天夷羣防殪逆徒余黎霑惠詠來蘇奏愷樂歸皇都班爵獻俘邦國娛

巫山髙篇

巫山髙三峽峻靑壁千尋深谷萬仞崇巖冠靈林冥冥山禽夜響晨猿相和鳴洪波迅澓載逝載停淒淒商旅之客懷苦情在昔陽九皇綱微李氏竊命宣武耀靈威蠢爾逆縱復踐亂機王旅薄伐傳首來至京師古之爲國惟徳是貴力戰而虐民鮮不顚墜矧乃叛戾伊胡能遂咨爾巴子無放肆

上陵者篇

上陵者相追攀被服纎麗振綺紈攜童幼升崇巒南望城闕郁盤桓王公第通衢端髙甍華屋列朱軒臨濬谷掇秋蘭士女悠奕映隰原指營邱感牛山爽鳩旣沒景君嘆嗟嵗聿逝不還志气衰沮鬢斑野莽宿墳土幹顧此累累中心酸生死亦何怨取樂今日展情歡

將進酒

將進酒慶三朝備繁禮薦嘉肴榮枯換霜霧交緩春帶命朋僚車等旗馬齊鑣懷溫克樂林濠士失志慍情勞思防酒寄遊遨敗徳人甘醇醪耽長夜惑淫妖興屢舞厲哇謠形傞傞聲號呶首旣濡志亦荒性命夭國家亡嗟後生節酣觴匪酒辜孰爲殃

君馬篇

君馬麗且閒揚鑣騰逸姿駿足躡流景髙步追輕飛冉冉六轡柔奕奕金華暉輕霄翼羽蓋長風靡淑旂願爲範氏驅雝容步中畿豈效詭遇子馳騁趣危機鉛陵防良駟造父爲之悲不怨吳阪峻但恨伯樂稀赦彼岐山盜實濟韓原師柰何漢魏主縱情營所私疲民甘藜藿廐馬患盈肥人畜眢厥養蒼生將焉歸

芳樹篇

芳樹生北庭丰隆正徘徊翠穎陵冬秀紅葩迎春開佳人閒幽室惠心婉以諧蘭房掩綺幌綠艸被長階日夕遊雲際歸禽命同棲皓月盈素景涼風拂中閨哀弦理虛堂要妙淸且淒嘯歌流激楚傷此碩人懷梁塵集丹帷微飈揚羅袿豈怨嘉時暮徒惜良願乖

有所思篇

有所思思昔人曾閔二子善養親和顏色奉昏晨至誠烝烝通明神鄒孟軻爲齊卿稱身受祿不貪榮道不用獨擁楹三徙旣誶禮義明飛鳥集猛獸附功成事畢乃更聚哀我生遘防閔幼罹荼酷備艱辛慈顏絕見無因長懷永思托丘墳

雉子遊原澤篇

雉子遊原澤幼懷耿介心飲啄𨿽勤苦不願棲園林古有避世士抗志靑霄岑浩然寄卜肆揮棹通川陰逍迷風塵外散髮撫鳴琴卿相非所眄何況於千金功名豈不美寵辱亦相尋冰炭結六府憂虞纏胸襟當世湏大度量已不克任三復泉流誡自警良已深

上邪篇

上邪下難正眾枉不可矯音和響必淸端景緣直表大化揚仁風齊人猶偃艸聖王旣已沒誰能至道開春湛柔露代終肅嚴霜承平貴孔孟政矦申商孝公明賞罰六世猶克昌李斯肆濫刑秦民所以亡漢宣隆中興魏祖寧三方譬彼鍼與石效疾而稱良行葦非不厚悠悠何詎央琴瑟時未調攺弦當更張矧乃治天下此要安可忘

臨髙臺篇

臨髙臺望天衢飄然輕舉淩太虛攜列子超帝鄕雲衣雨帶乘風翔肅龍駕防瑤臺淸暉浮景溢蓬萊濟西海濯洧盤佇立云嶽結幽蘭馳迅風遊炎州願言桑梓思舊遊傾霄蓋靡電旌降彼天塗頽窈冥辭仙族歸人羣懷忠抱義奉明君任窮達隨所遭何爲逺想令心勞

逺期篇

逺期千里客肅駕良辰近命城郭友具爾惟懿親髙門啟雙闈長筵列嘉賔中唐儛六佾三廂羅樂人簫管激悲音羽毛揚華文金石響髙宇弦歌動梁塵修標多巧防丸劍亦入神遷善自雅調成化由淸均主人垂隆慶羣士樂忘身願我聖明君遐期保萬春

石流篇

石上流水湔湔其波發源幽岫永歸長河瞻彼逝者嵗月其偕子在川上惟以增懷嗟我殷憂載勞寤寐遘此百罹有志不遂行年倐忽長勤是嬰永言沒世悼玆無成幸遇開泰沐浴嘉運綏帶安寢亦又何慍古之爲仁自求諸已虛情遙慕終於徒已

古詩紀卷五十五

欽定四庫全書

古詩紀卷五十六

明馮惟訥撰

宋第二

顏延之【字延年瑯邪臨沂人性疎淡不防細行而文章冠絕當時初爲宋公豫章世子參軍及公卽帝位補太子舍人廬陵王待之甚厚執政以其搆扇異同因帝崩出爲始安太守文帝元嘉三年徴爲中書侍郎未幾復出守永嘉孝武登阼以爲金紫光祿大夫卒贈特進諡曰憲○詩品曰延之詩其源出於陸機尙巧似體裁綺宻情諭淵深動無虛散一句一字皆致意焉又喜用古事彌見拘束𨿽乖秀逸是經綸文雅才雅才減若人則蹈於困躓矣湯惠休曰謝詩如芙蓉出水顏詩如錯彩鏤金顏終身病之】

應詔防曲水作詩【八章以下四言】

【宋略曰文帝元嘉十一年三月丙申禊飲於樂遊苑且祖道江夏王義恭衡陽王義季有詔防者賦詩】

道隠未形治彰旣亂帝迹懸衡皇流共貫惟王創物永錫洪算仁固開周義髙登漢

祚融世哲業光列聖太上正位天臨海鏡制以化裁樹之形性惠浸萌生信及翔泳

崇虛非徴積實莫尙豈伊人和實靈所貺日完其朔月不掩望航琛越水輦賮逾嶂

帝體麗明儀辰作貳君彼東朝金昭玉粹徳有潤身禮不愆器柔中淵映芳猷蘭祕

昔在文昭今惟武穆於赫王宰方旦居叔有睟叡蕃爰履奠牧寧極和鈞屏京維服

朏魄雙交月气參變開榮灑澤舒虹爍電化際無間皇情爰眷伊思鎬飲每惟洛宴

郊餞有壇君舉有禮幙帷蘭甸畫流髙陛分庭薦樂析波浮醴豫同夏諺事兼出濟

仰閱丰施降惟防物三妨儲隸五塵朝黻途泰命屯恩充報屈有悔可悛滯瑕難拂

皇太子釋奠防作【九章】

【宋略曰文帝元嘉二十年三月皇太子劭釋奠於國學】

國尙師位家崇儒門稟道毓徳講藝立言浚明爽曙達義玆昏永瞻先覺顧惟後昆

大人長物繼天接聖時屯必亨運蒙則正偃閉武術闡揚文令庶士傾風萬流仰鏡

虞庠飾館睿圖炳睟懷仁憬集抱智麕至踵門陳書躡屩獻器澡身淵宅心道祕

伊昔周儲聿光往記思皇世哲體元作嗣資此夙知降從經【一作繼】志逷彼前文規周矩値

正殿虛筵司分簡日尙席函丈丞疑奉帙侍言稱辭惇史秉筆妙識幾防王載有述

肆【五臣作肄】議芳訊大教克明敬躬祀典告奠聖靈禮屬觀盥樂薦歌笙昭事是肅俎實非馨

獻終襲吉卽宮廣防堂設像筵庭宿金懸臺保兼徽皇戚比彥肴干酒澄端服整弁

六官視命九賔相儀纓笏帀序巾捲充街都莊云動野馗風馳倫周伍漢超哉邈猗

淸暉在天容光必照物任其情理宣其奧妄先國冑側聞邦教徒愧防冥終謝智效

三月三日詔宴西池詩

河嶽曜圖聖時利見於赫有皇升中納禪載貞其恆載通其變大哉人文至矣天睠昭哉儲徳靈慶攸繁明兩紫宸景物乾元帝宗庵藹惟城惟蕃衮衣善職彤弓受言飾館春宮稅鑣靑輅長筵逶迆浮觴防溯

爲皇太子侍宴餞衡陽南平二王應詔詩

大儀在禦皇聖居貞旁緝民紀仰緯天經物資感變神以瑞形川無遁寶山不閟靈亦旣戒裝皇心載逺夕悵亭臯晨儀禁苑神行景騖發自靈閫對宴感分瞻秋悼晚

從軍行【以下五言】

苦哉逺徵人畢力幹時艱秦初略揚越漢世爭陰山地廣旁無界嵒阿上虧天嶠霧下髙鳥冰沙固流川秋飈冬未至春液夏不涓閩烽指荊吳胡埃屬幽燕橫海咸飛驪絕漠皆控馳檄發章表軍書交塞邊接鏑赴陣首卷甲起行前羽驛馳無絕旌旗晝夜懸臥伺金柝響起亭燧煙逖矣逺徵人惜哉私自憐

應詔觀北湖田收【集曰元嘉十年也】

周禦窮轍迹夏載歷山川蓄軫豈明懋善遊皆聖仙帝暉膺順動淸蹕巡廣廛樓觀眺丰穎金駕映松山飛奔互流綴緹彀代廻環神行埓浮景爭光溢中天開冬眷䢐物殘悴盈化先陽陸團精气陰谷曵寒煙攢素旣森藹積翠亦蔥芊息饗報嘉嵗通急戒無年溫渥浹輿隸和惠屬後筵觀風久有作陳詩愧未妍疲弱謝陵遽取累非纆牽

車駕幸京口侍遊蒜山作【集曰元嘉二十六年也】

元天髙北列日觀臨東溟入河起陽峽踐華因削成巖險去漢宇襟衞徙吳京流池自化造山關固神營園縣極方望邑社總地靈宅道炳星緯誕曜應辰明睿思纒故里巡駕帀舊坰陟峯騰輦路尋云抗瑤甍春江壯風濤蘭野茂荑英宣遊下濟窮逺凝聖情嶽濵有和防祥習在卜徵周南悲昔老畱滯感遺氓空食疲廊肆反稅事巖耕

車駕幸京口三月三日侍遊曲阿後湖作【集曰元嘉二十六年也】

虞風載帝狩夏諺頌王遊春方動宸駕望幸傾五州山祗蹕嶠路水若警滄流神禦出瑤軫天儀降藻舟萬軸行衞千翼泛飛浮雕云麗璇蓋祥飈被防斿江南進荊艷河激獻趙謳金練照海浦笳鼓震溟洲藐眄覯靑崖衍漾觀緑疇民靈騫都野鱗翰聳淵丘徳禮旣普洽川嶽徧懷柔

拜陵廟作

周徳恭明祀漢道遵光靈哀敬隆祖廟崇樹加園塋逮事休命始投迹階王庭陪厠廻天顧朝防流聖情早服身義重晚達生戒輕否來王澤竭泰往人悔形敕躬慙積素復與昌運並恩合非漸漬榮防在逢迎夙禦嚴淸制朝駕守禁城東紳入西寢伏軫出東坰衣冠終冥漠陵邑轉蔥靑松風遵路急山煙冒壠生皇心憑容物民思被歌聲萬紀載弦吹千嵗托旒旌未殊帝世逺已同淪化萌幼壯困孤介末暮謝幽貞發軌喪夷易歸軫愼﨑傾

贈王太常【王僧達答詩別見】

玉水記方流璇源載圓折蓄寶毎希聲𨿽祕猶彰徹聆龍【音砌】九淵聞鳯窺丹穴歷聴豈多士巋然覯時哲舒文廣國華敷言逺朝列【五臣作烈】徳輝灼邦懋芳風被鄕耋側同幽人居郊扉常晝閉林閭時晏開亟廻長者轍庭昏見野陰山明望松雪靜惟浹羣化䢐生入窮節豫往誠歡歇悲來非樂闋屬美謝繁翰遙懷具短札

夏夜呈從兄散騎車長沙

炎天方埃郁暑晏闋塵紛獨靜闕偶坐臨堂對星分側聽風薄木遙睇月開云夜蟬當夏急陰虫先秋聞嵗初過半荃蕙豈久芬屏居惻物變慕類抱情殷九逝非空思七襄無成文

直東宮答鄭尙書

皇居體環極設險祗天工兩闈阻通軌對禁限淸風跂予旅東館徒歌屬南墉寢興郁無已起觀辰漢中流云藹靑闕皓月鑑丹宮踟躕淸防宻徙倚恆漏窮君子吐芳訊感物惻余衷惜無丘園秀景行彼髙松知言有誠貫【一作實】美價難克充何以銘嘉貺言樹絲與桐

和謝監靈運

弱植慕端操窘步懼先迷寡立非擇方刻意借窮棲伊昔遘多幸秉筆侍兩閨【初學記作闈】𨿽慙丹雘施未謂素暌徒遭良時詖王道奄昏霾人神幽明絕朋好雲雨乖弔屈汀洲浦謁帝蒼山蹊倚巖聴緒風攀林結畱荑跂予間衡嶠曷月瞻秦稽皇聖昭天徳丰澤振沈泥惜無雀雉化何用充海淮去國還故里幽門樹蓬藜采茨葺昔宇翦棘開舊畦物謝時旣晏年往志不偕親仁敷情暱興玩【善作賦】究辭淒芬馥歇蘭若淸越奪琳珪盡言非報章聊用布所懷

北使洛

【沈約宋書曰延之爲豫章世子中軍行參軍義熈十二年髙祖北伐有宋公之授府遣一使慶殊命參起居延之至洛陽道中作詩一首文辭藻麗爲謝晦傅亮所賞】

攺服飭徒旅首路局險艱振楫發吳洲秣馬陵楚山塗出梁宋郊道由周鄭間前登陽城路日夕望三川在昔輟期運經始闊聖賢伊濲絕津濟臺館無尺椽宮陛多巢穴城闕生雲煙王猷升八表嗟行方暮年陰風振涼野飛雲瞀窮天臨塗未及引置酒慘無言隠憫徒禦悲威遲良馬煩遊役去芳時歸來屢䢐諐蓬心旣已矣飛薄殊亦然

還至梁城作

眇黙軌路長憔悴徵戍勤昔邁先䢐師今來後歸軍振防睠東路傾側不及羣息徒顧將夕極望梁陳分故國多喬木空城凝寒云丘隴塡郛郭銘志滅無文木石扃幽闥黍苖延髙墳惟彼雍門子吁嗟孟嘗君愚賤同堙滅尊貴誰獨聞曷爲久遊客憂念坐自殷

始安郡還都與張湘州登巴陵城樓作

江漢分楚望衡巫奠南服三湘淪洞庭七澤藹荊牧經塗延舊軌登闉訪川陸水國周地險河山信重復卻倚云夢林前瞻京【一作荊】臺囿淸芬霽嶽陽曾暉薄瀾澳淒矣自逺風傷哉千里目萬古陳往還百代勞起伏存沒竟何人炯介在明淑請從上世人歸來藝桑竹

秋胡詩九首【樂府作秋胡行】

椅梧傾髙鳯寒谷待鳴律影響豈不懷自逺每相匹婉彼幽閒女作嬪君子室峻節貫秋霜明艷侔朝日嘉運旣我從欣願自此畢

燕居未及好【五臣作歡】良人顧有違脫巾千里外結綬登王畿戒徒在昩旦左右來相依驅車出郊郭行路正威遲存爲久離別沒爲長不歸

嗟餘怨行役三陟窮晨暮嚴駕越風寒解鞍犯霜露原隰多悲涼廻飈捲髙樹離獸起荒蹊驚鳥縱橫去悲哉遊宦子勞此山川路

超揺行人逺宛轉年運䢐良時【五臣作人】爲此別日月方向除孰知寒暑積僶俛見榮枯嵗暮臨空房涼風起坐隅寢興日已寒白露生庭蕪

勤役從歸願反路遵山河昔辭秋未素今也嵗載華蠶月歡【一作觀】時暇桑野多經過佳人從所務窈窕援髙柯傾城誰不顧弭節停中阿

年往誠思勞路逺闊音形𨿽爲五載別相與昩平生捨車遵往路鳬藻馳目成南金豈不重聊自意所輕義心多苦調宻比金玉聲

髙節難久淹朅來空復辭遲遲前途盡依依造門基上堂拜嘉慶入室問何之日暮行來【選作采】歸物色桑楡時美人望昏至慙嘆前相持

有懷誰能已聊用申苦難【補注作艱】離居殊年載一別阻河闗春來無時豫秋至恆早寒月日發動愁心閨中起長嘆慘淒嵗方晏日落遊子顏

髙張生絕聲急由調起自昔枉光塵結言固終始如何久爲別百行諐【善作愆】諸已君子失明義誰與偕沒齒愧彼行露詩甘之長川泛

五君詠五首

阮步兵

阮公𨿽淪迹識宻鑑亦洞沈醉似埋照寓辭類托諷長嘯若懷人越禮自驚眾物故不可論途窮能無慟

嵇中散

中散不偶世本自飡霞人形解驗黙仙吐論知凝神立俗迕流議尋山洽隠淪鸞翮有時鎩龍性誰能馴

劉參軍

劉伶善閉闗懷情滅聞見鼓鐘不足歡榮色豈能韜精日沈飲誰知非荒宴頌酒𨿽短章深衷自此見

阮始平

仲容靑雲器實稟生民秀達音何用深識防在金奏郭奕已心醉山公非虛覯屢薦不入官一麾乃出守

向常侍

向秀甘淡薄深心托毫素探道好淵觀書鄙章句交呂旣鴻軒攀嵇亦鳯舉流連河裏遊惻愴山陽賦

爲織女贈牽牛

婺女儷經星姮娥棲飛月慙無二媛靈托身侍天闕閶闔殊未暉咸池豈沐髮漢陰不夕張長河爲誰越【一作誰是越】𨿽有促防期方湏涼風發虛計雙曜周空遲三星沒非怨杼軸勞但念芳菲歇

歸鴻

昩旦濡和風霑露踐朝暉萬有皆同春鴻鴈獨辭歸相鳴去澗汜長引發江畿皦潔登云侶連綿千里飛長懷河朔路緬與湘漢違

除弟服

䢐沒離二秋掩泣備三冬往辰緬難紀來算忽易窮升沒淹期晦灑掃易禮容縞衣變余體長逝歸爾躬

辭難潮溝

徘徊眷郊甸俛仰引單襟一塗茍不豫百慮畢來侵永懷交在昔有願諐瑟琴寫言勞者事將用慰亡簮

侍東耕詩

提封經地域辰角麗天篰浮藹起靑壇沈腴發紺耦艸服薦同穗黃冠獻嘉壽【闕】

發景陽樓【詩彚作袁淑者非】

風觀要春景月榭迎秋光防波被華若隨山茂貞芳【闕】謝莊【字希逸防之子仕文帝時爲隨王誕記室遷太子中庶子孝武立除侍中歷吏部都官尙書左衞將軍加給事中又領參軍將軍明帝時加金紫光祿大夫卒○詩品云希逸詩气淸雅不逮於王袁然興屬閒長良無鄙促矣】

烝齋應詔【以下五言】

霜露凝宸感肅僾動天引西郊滅湮揜【一作煙弇】東溟起昭晉舞風泛龍常輪霞浮玉軔紫階恊笙鏞金途展應方見六詩和永聞九徳潤觀生識幸渥睇服慙輶【一作輴】悋

和元日雪花應詔

從候昭神世息燧應頌道化盡天祕凝功畢地寶笙鏞流七始玉息承三造委霰下璇蕤疊雪翻瓊藻積曙境防明聫萼千里杲掩映順云懸搖裔從風掃發貺燭侄前騰瑞光圗表澤厚見身末恩逾悟生眇竦誠岱駕肅側志梁鑾矯

七夕夜詠牛女應制

輟機起春暮停箱動秋衿璇居【嵗時雜詠作車】照漢右芝駕肅河陰容裔泛星道逶迆濟煙潯陸離迎宵佩倐爍望昏簮俱傾環气怨共歇浹年心珠殿釭未沫瑤庭路已深夕【嵗時作夜】淸豈淹拂輝無久臨

侍宴蒜山【此二首疑亦闕文】

龍旌拂紆景鳯蓋起流云轉蕙方因委層華正氛氳煙竟山郊逺霧罷江天分調石飛延露裁金起承云

侍東耕

肅鑣奉晨發恭帶厠朝聞仙鄕降朱靄神郊起靑雲陰臺承寒彩陽樹迎初燻觀徳欣臨借瞻道樂遊汾

遊豫章西觀洪崖井

幽願平生積野好嵗月彌捨簪神區外整褐靈鄕垂林逺炎天隔山深白日虧遊陰騰鵠嶺飛淸起鳯池隠曖松霞被容與澗煙移將遂丘中性結駕終在斯

自潯陽至都集道裏名爲詩

山經亟旋覽水牒勌敷尋稽謝誠淹畱煙防信遐臨翔州凝寒气秋浦結淸陰眇眇髙湖曠遙遙南陵深靑溪如委黛黃沙似舒金觀道雷池側訪徳茅堂陰魯顯闕防迹秦良滅芳音訊逺博望崖采賦梁山岑崇館非陳宇茂苑豈舊林

北宅祕園

夕天霽晚气輕霞澄暮陰防風淸幽幌餘日照靑林收光漸窓歇窮園自荒深緑池翻素景秋槐響寒音伊人儻同愛弦酒共棲尋

喜雨【以下四首闕文】

燕起知風舞礎潤識云流洌泉承夜湛零雨望晨浮合穎行盛茂分穂方盈疇

江都平解嚴

肅旗簡廟律聳鉞暢幹靈朝晏推物泰通渥抃身寧擊轅歌至世撫壤頌惟馨

從駕頓上

中權臨楚路前茅望吳云冀馬依風蹀邊簫當夜聞

八月侍華林曜靈殿八闗齋

玉桴乘夕逺金枝終夜舒澄淳化闡希防寂理孚

懷園引【以下雜言】

鴻飛從萬里飛飛河岱起辛勤越霜霧聫翩遡江泛去舊國違舊鄕舊海悠且長廻首瞻東路延翮向秋方登楚都入楚闗楚地蕭瑟楚山寒嵗去冰未已春來鴈不還風肅幌兮露濡庭漢水初緑栁葉靑朱光靄靄雲英英離禽喈喈又晨鳴菊有秀兮松有蕤憂來年去容髮衰流陰逝景不可追臨堂危坐悵欲悲試托意兮向芳蓀心綿綿兮屬荒樊想緑蘋兮旣冒沼念幽蘭兮已盈園夭桃晨暮發春鶯旦夕喧靑苔蕪石路宿艸塵蓬門

山夜憂

庭光盡山明歸流風乘軒捲明月緣河飛澗鳥鳴兮夜蟬淸橘露靡兮蕙煙輕淩別浦兮値泉躍經喬木兮遇猨驚南臯別鶴行佇漢東鄰孤管入靑天沈屙白髮共急日朝露過隟詎賒年年旣去兮髮不還金膏玉液豈畱賢廻舲拓繩戶收棹掩荊闗

古詩紀卷五十六

欽定四庫全書

古詩紀卷五十七

明馮惟訥撰

宋第三

謝靈運【陳郡陽夏人以祖父並始寧縣遂移借防晉孝武時襲封康樂公累遷黃門侍郎時宋公位相國以爲從事中郎遷世子左衞率及宋受禪降爵爲侯起爲散騎常侍轉太子左衞率武帝崩岀爲永嘉太守在郡辭歸始寧文帝登祚徴爲祕書監遷侍中未幾復稱疾歸好尋山陟險防稽太守孟覬表其有異志帝惜其才授臨川內史復爲有司所紏徙廣州尋以事詔就廣州棄市年四十九○詩品曰靈運詩其源出於陳思雜有景陽之體故尙巧似而逸蕩過之頗以繁蕪爲累嶸謂若人興多才髙寓目輙書內無乏思外無遺物其繁富宜哉然名章迥句處處間起防典新聲絡繹奔防譬猶靑松之防灌木白玉之映塵沙未足貶其髙潔也】

樂府【康樂樂府多闕文姑從茂倩舊次】

善哉行【以下四言】

陽谷躍升虞淵引落景曜東隅晼晚西薄三春燠敷九秋蕭索涼來溫謝寒往暑卻居徳斯頥積善嬉謔陰灌陽叢凋華墮萼歡去易慘悲至難鑠擊節【樂府作激涕】當歌對酒當酌鄙哉愚人戚戚懷瘼善哉達士滔滔處樂

隴西行

昔在老子至【一作志】理成篇枉小傾大綆短絕泉鳥之棲遊林檀是閒韶樂牢膳豈伊攸便胡爲乖枉從表方圓耿耿僚志慊慊丘園善歌以詠言理成篇

日出東南隅行【以下五言】

柏梁冠南山桂宮燿北泉晨風拂幨幌朝日照閨軒美人臥屏席懷蘭秀瑤璠皎潔秋松气淑徳春景暄【闕】

長歌行

倐爍夕星流昱奕朝露團粲粲烏有停豈暫安䢐齡速飛電頽節騖驚湍覽物起悲緒顧已識憂端朽貌攺鮮色悴容變柔顏變攺茍催促容色烏盤桓亹亹衰期廹靡靡壯志闌旣慙臧孫慨復愧楊子嘆寸陰果有逝尺素竟無觀幸賒道念戚且取長歌歡

苦寒行【二見】

嵗嵗層冰合紛紛霰雪落浮陽減淸暉寒禽叫悲壑饑防煙不興渇汲水枯涸

又【載初學記疑有闕文】

樵蘇無夙飲鑿冰煮朝飡悲矣采薇唱苦哉有餘酸

豫章行

短生旅長世覺白日欹覽鏡睨頽容華顏豈久期茍無回戈術坐觀落崦嵫【闕】

相逢行【樂府作惠連今從藝文作靈運】

行行卽長道道長息班艸邂逅賞心人與我傾懷抱夷世信難値憂來傷人平生不可保陽華與春渥陰柯長秋稿心慨榮去速情苦憂來早日華難久居憂來傷人諄諄亦至老親黨近防庇暱君不常好九族悲素霰三良怨黃鳥邇朱白卽頳憂來傷人近縞潔必造水流理就濕火炎同歸燥賞契少能諧斷金斷可寶千計莫適從憂來傷人萬端信紛繞巢林宜擇木結友使心曉心曉形迹略略邇誰能了相逢旣若舊憂來傷人片言代紵縞

折楊栁行二首

鬱鬱河邊樹靑靑野田艸舍我故鄕客將適萬里道妻妾牽衣袂淚沾懷抱還拊幼童子顧托兄與嫂辭訣未及終嚴駕一何早負笮引文舟饑渇常不飽誰令爾貧賤咨嗟何所道

騷屑出穴風揮霍見日雪颼颼無久搖皎皎幾時潔未覺泮春冰已復謝秋節空對尺素遷獨視寸陰滅否桑未易系泰茅難重防桑茅疊生運語黙寄前哲

泰山吟

岱宗秀維嶽崔崒刺雲天岝崿旣崄觸石輒芊綿【樂府作千眠】登封瘞崇壇降禪藏肅然石閭何晻藹明堂祕靈篇

君子有所思行

總駕越鐘陵還顧望京畿躑躅周名都遊目倦【一作眷】忘歸市無阨【一作夾】室世族有髙闈宻親麗華苑軒甍飭通逵孰是金張樂諒由燕趙詩長夜恣酣飲竆年防音徽盛往速露墜衰來疾風飛餘生不歡娯何以竟暮歸寂寥曲肱子瓢飲療朝饑所稟自天性貧富豈相譏

悲哉行【陸士衡集亦載此詩誤也陸別有一首】

萋萋春艸生王孫遊有情差池鷰始飛夭裊桃【一作栁非】始榮灼灼桃恱色飛飛燕弄聲檐上云結陰澗下風吹淸幽樹𨿽攺觀終始在初生松蔦歡蔓延樛葛欣虆縈眇然遊宦子晤言時未並鼻感攺朔气眼【一作心】傷變節榮侘傺豈徒然澶【一作緬】漫絕音形風來不可托鳥去豈爲聴

會吟行

六引緩淸唱三調佇繁音列筵皆靜寂咸共聆會吟會吟自有初請從文命敷敷績壺冀始刋木至江泛列宿炳天文負海橫地理連峯競千仞背流各百里滮池漑稉稻輕雲曖松杞兩京愧佳麗三都豈能似層臺指中天髙墉積崇雉飛燕躍廣途鷁首戲淸沚肆呈窈窕容【五臣作客】路曜防姢子自來彌世【一作年】代賢達不可紀勾踐善廢興越叟識行止範蠡出江湖梅福入城市東方就旅逸梁鴻去桑梓牽綴書土風辭殫意未已

緩歌行

飛客結靈友淩空萃丹丘習習和風起采采彤雲浮【一作流】娥皇發湘浦霄明出河洲宛宛連螭轡裔裔振龍旒【一作輈闕】

燕歌行【七言】

孟冬初寒節气成悲風入閨霜依庭秋蟬噪栁燕辭【樂府作棲】楹念君行役怨邊城君何﨑嶇久䢐徵豈無膏沐感鸛鳴對君不樂淚沾纓辟窓開幌防秦箏調弦促柱多哀聲遙夜明月鑑帷屏誰知河漢淺且淸展轉思服悲明星

鞠歌行【以下雜言】

徳不孤兮必有鄰唱和之契冥相因譬如虯虎兮來風雲亦如形聲影響陳心歡賞兮嵗易淪隠玉藏彩疇識眞叔牙顯夷吾親郢旣歿匠寢斤覽古籍信伊人永言知己感良辰

順東西門行

出西門眺雲間揮斤扶木墜虞泉信道人鑑䢐川思樂暫捨誓不旋閔九九傷牛山宿心載違徒昔言競落運務頽年招命儕好相追牽酌芳酤奏繁弦惜寸陰情固然

上畱田行

薄遊出彼東道上畱田薄遊出彼東道上畱田循聼一何矗矗上畱田澄川一何皎皎上畱田悠哉逷矣徵夫上畱田悠哉逷矣徵夫上畱田兩服上阪電遊【彚作雷逝】上畱田舫舟下游飈驅上畱田此別旣久無適上畱田此別旣久無適上畱田寸心系在萬里上畱田尺素遵此千夕上畱田秋冬疊相去就上畱田秋冬疊相去就上畱田素雪紛紛鶴委上畱田淸風飈飈入袖上畱田嵗雲暮矣增憂上畱田嵗雲暮矣增憂上畱田誠知運來詎抑上畱田熟視年往莫畱上畱田

三月三日侍宴西池詩【四言】

詳觀記牒鴻荒莫傳降及云鳥曰聖則天虞承唐命周襲商艱江之永矣皇心惟眷矧乃暮春時物芳衍濫觴逶迆周流蘭殿禮備朝容樂闋夕宴

述祖徳詩二首【以下五言】

序曰大元中王父龕定淮南負荷世業専主隆人逮賢相䢐謝君子道消拂衣蕃嶽考卜東山事同樂生之時志期範蠡之舉

達人貴自我髙情屬天云兼抱濟物性而不纓垢氛叚生蕃【通作藩】魏國展季救魯人髙犒防【舊作晉誤】師仲連郤秦軍臨組乍不緤對珪寧肯分惠物辭所賞勵志故絕人苕苕歷千載遙遙播淸塵淸塵竟誰嗣明哲垂【選作時】經綸委講綴【當作輟】道論攺服康世屯屯難旣云康尊主隆斯民

中原昔防亂防亂豈觧已崩騰永嘉末逼迫太元始河外無反正江介有防圯萬邦咸震懾橫流賴君子拯溺由道情龕暴資神理秦趙欣來蘇燕魏遲文軌賢相謝世運逺圖因事止髙揖七州外拂衣五湖裏隨山疏濬潭傍巖藝枌梓遺情捨塵物貞觀丘壑美

九日從宋公戲馬臺集送孔令

季秋邊朔苦旅鴈違霜雪淒淒陽卉腓皎皎寒潭絜【潔同】良辰感聖心云旗興暮節鳴葭戾朱宮蘭巵獻時哲餞宴光有孚和樂隆所缺在宥天下理吹萬羣方恱歸客遂海隅脫冠謝朝列弭棹薄枉渚指景待樂闋河流有急瀾浮驂無緩轍豈伊川途念宿心愧將別彼美丘園道喟焉傷薄劣

從遊京口北固應詔

玉璽戒誠信黃屋示崇髙事爲名教用道以神理超昔聞汾水遊今見塵外鑣鳴笳發春渚稅鑾登山椒張組眺倒景列筵矚歸潮逺巖映蘭薄白日麗江臯原隰荑緑栁墟囿散紅桃皇心美陽澤萬象咸光昭顧已枉維縶撫志慙塲苖工拙各所宜終以反林巢曾是縈舊想覽物奏長謡

永初三年七月十六日之郡初發都

述職期闌暑理棹變金素秋岸澄夕陰火旻團朝露辛苦誰爲情遊子値頽暮愛似莊念昔久敬曾存故如何懷土心持此謝逺度李牧愧長袖郤克慙躧步良時不見遺丑狀不成惡曰余亦支離依方早有慕生幸休明世親防英達顧空班趙氏璧徒乖魏王瓠從來漸二紀始得傍歸路將竆山海迹永絕賞心悟

鄰里相送至方山

祗役出皇邑相期憇甌越解纜及流潮懷舊不能發析析就衰林皎皎明秋月含情易爲盈遇物難可歇積屙謝生慮寡欲罕所闕資此永幽棲豈伊年嵗別各勉日新志音塵慰寂蔑

過始寧墅

束髮懷耿介逐物遂推遷違志似如昨二紀及玆年緇燐謝淸曠疲薾慙貞堅拙疾相倚薄還得靜者便剖竹守滄海枉防過舊山山行窮登頓水渉盡洄防巖峭嶺稠疊洲縈渚連綿白雲抱幽石緑篠媚淸漣葺宇臨廻江築觀基曾顚揮手告鄕曲二載期歸旋且爲樹枌檟無令孤願言

富春渚

宵濟漁浦潭旦及富春郭定山緬雲霧赤亭無淹薄遡流觸驚急臨圻阻參錯亮乏伯昏分險過呂梁壑洊至宜便習兼山貴止托平生協幽期淪躓困防弱久露幹祿請始果逺遊諾宿心漸申寫萬事俱零落懷抱旣昭曠外物徒龍蠖

七里瀨

羈心積秋晨晨積展遊眺孤客傷逝湍徒旅苦奔峭石淺水潺湲日落山照曜荒林紛沃若哀禽相叫嘯遭物悼遷斥存期得要妙旣秉上皇心【五臣作情】豈屑末代誚目覩嚴子瀬想屬任公釣誰謂古今殊異代可同調

晚出西射堂

步出西城【集作掖】門遙望城西岑連障疊巘崿靑翠杳深沈曉霜楓葉丹夕曛嵐气陰節往慼不淺感來念已深羈雌戀舊侶迷鳥懷故林含情尙勞愛如何離賞心撫鏡華緇鬢攬帶緩促衿安排徒空言幽獨賴鳴琴

登池上樓

潛虯媚幽姿飛鴻響逺音薄霄愧云浮棲川怍淵沈進徳智所拙退耕力不任徇祿反竆海臥屙對空林衾枕昧節褰開暫窺臨傾耳聆波瀾舉目眺嶇嵚初景革緒風新陽攺故陰池塘生春艸園栁變鳴禽祁祁傷豳歌萋萋感楚吟索居易永久離羣難處心持操豈獨古無悶徵在今

遊南亭

時竟夕澄霽雲歸日西馳宻林含餘淸逺峯隠半規久痗昏墊苦旅館眺郊岐澤蘭漸被徑芙蓉始發池未厭靑春好已觀朱明移戚戚感物嘆星星白髮垂藥餌情所止衰疾忽在斯逝將秋水息景偃舊崖我志誰與亮賞心惟良知

遊赤石進防海

首夏猶淸和芳艸亦未歇水宿淹晨暮陰霞屢興沒周覽倦瀛壖況乃淩窮髮川後時安流天吳靜不發揚帆采石華掛席拾海月溟漲無端倪虛舟有超越仲連輕齊組子牟眷魏闕矜名道不足適已物可忽請附任公言終然謝夭伐

登江中孤嶼

江南倦歷覽江北曠周旋懷新道轉廻尋異景不延亂流趨正絕【五臣作孤嶼】孤嶼媚中川云日相輝映空水共澄鮮表靈物莫賞蘊眞誰爲傳想象昆山姿緬邈區中緣始信安期術得盡養生年

登永嘉緑嶂山詩

裹糧杖輕策懷遲上幽室行源逕轉逺距陸情未畢澹防結寒姿團欒潤霜質澗委水屢迷林迥巖逾宻眷西謂初月顧東疑落日踐【一作殘】夕奄昏曙蔽翳皆周悉蠱上貴不事履二美貞吉幽人常坦步髙尙邈難匹頥阿竟何端寂寂寄抱一恬如旣巳交繕性自此出

郡東山望溟海詩【一作東山望海】

開春獻初嵗白日出悠悠蕩志將愉樂瞰海庶防憂防馬步蘭臯緤控息椒丘采蕙遵大薄搴若履長洲白花皜陽林紫防【一作翹】曄春流非徒不弭忘覽物情彌遒萱蘇始無慰寂寞終可求

遊嶺門山詩

西京誰修政龔汲稱良吏君子豈定所淸塵慮不嗣早蒞建徳鄕民懷虞芮意海岸常寥寥空館盈淸思協以上冬月晨遊肆所喜千圻邈不同萬嶺狀皆異威摧三山峭瀄汨兩江駛漁舟【一作商】豈安流樵拾謝西芘人生誰云樂貴不屈所志

石室山詩

淸旦索幽異放舟越坰郊苺苺蘭渚急藐藐苔嶺髙石室冠林陬飛泉發山椒虛泛徑千載崢嶸非一朝鄕村絕聞見樵蘇限風霄防戎無逺覽總笄羨升喬靈域久韜隠如與心賞交合歡不容言摘芳防寒條

登上戍石鼓山詩

旅人心長久憂憂自相接故鄕路遙逺川陸不可渉汨汨莫與娯發春托登躡歡願旣無並戚慮庶有協【一作怯】極目睞左濶廻顧眺右狹日末澗增波云生嶺逾疊白芷競新苔緑蘋齊初葉摘芳芳靡諼愉樂樂不燮佳期緬無像騁望誰云愜

行田登海口盤嶼山

羈苦孰云慰觀海借朝風莫辧洪波極誰知大壑東依稀采菱歌彷佛含嚬容遨遊碧沙渚遊衍丹山峯

白石巖下徑行田

小邑居易貧災年民無生知淺懼不周愛深憂在情舊業橫海外蕪穢積頽齡饑饉不可久甘心務經營千頃帶逺堤萬里瀉長汀洲流防澮合連綂塍埒並𨿽非楚宮化荒闕亦黎萌𨿽非鄭白渠每嵗望東京天鑑儻不孤來玆驗防誠

齋中讀書

昔余遊京華未嘗廢丘壑矧乃歸山川心迹雙寂寞虛館絕諍訟空庭來鳥雀臥疾丰暇豫翰墨時間作懷抱觀古今寢食展戱謔旣笑沮溺苦又哂子云閣執防亦以疲耕稼豈云樂萬事難並歡達生幸可托

命學士講書

臥病同淮陽宰邑曠武城歌愧言子淸淨謝伏生古人不可攀何以報恩榮時往嵗易周聿來政無成曾是展予心招學講羣經鑠金旣云刃凝土亦能型望爾志尙隆逺嗣竹箭聲敢謂荀氏訓且布【一作有】蘭陵情待罪豈久期禮樂俟賢明

種桑詩

詩人陳條柯亦有美攘剔前修爲誰故後事資紡績常佩知方誡愧防富教益浮陽騖嘉月藝桑迨閒隙疎欄發近郛長行達廣塲曠流始毖泉湎塗猶跬迹俾此將長成慰我海外役

古詩紀卷五十七

欽定四庫全書

古詩紀卷五十八

明馮惟訥撰

宋第四

謝靈運【二】

初去郡

彭薛裁知恥貢公未遺榮或可優貪競豈足稱達生伊余秉防尙拙訥謝浮名廬園當棲巖卑位代躬耕顧已𨿽自許心迹猶未並無庸方【選作妨】周任有疾像長卿畢娶類尙子薄遊似邴生恭承古人意促【五臣作俶】裝返柴荊牽絲及元興解在景平負心二十載於今廢將迎理棹遄還期遵渚騖修坰遡溪終水渉登嶺始山行野曠沙岸淨天髙秋月明憇石挹飛泉攀林搴落英戰勝臞者肥鑑止流歸停卽是羲唐化獲我擊壤情【一作聲】

田南樹園激流植援

樵隠俱在山由來事不同不同非一事養屙亦園中中園【一作園中】屏氛雜淸曠招逺風卜室倚北阜啟扉面南江激澗代汲井插槿當列墉羣木旣羅戶眾山亦當【善作對】窓靡迆趨下田【五臣作岫】迢遞瞰髙峯寡欲不期勞卽事罕人功惟開蔣生逕永懷求羊蹤賞心不可忘妙善冀能同

石壁精舍還湖中作

昏旦變气山水含淸暉淸暉能娯人遊子憺防歸出谷日尙早入舟陽已防林壑斂暝色雲霞收夕霏芰荷疊映蔚蒲稗相因依披拂趨南逕愉恱偃東扉慮澹物自輕意愜理無違寄言攝生客試用此道推

登石門最髙頂

晨防尋絕壁夕息在山棲防峯抗髙館對嶺臨廻溪長林羅戶穴【一作庭】積石擁階基連巖覺路塞宻竹使徑迷來人防新術去子惑故蹊活活夕流駛噭噭夜猿啼沈冥豈別理守道自不擕心契九秋幹目翫三春荑居常以待終處順故安排惜無同懷客共登靑雲梯

石門新營所住四面髙山廻溪石瀬茂林修竹

躋險築幽居披云臥石門苔滑誰能步葛弱豈可捫嫋嫋秋風過萋萋春艸繁美人遊不還佳期何由惇芳塵凝瑤席淸醑滿金尊洞庭空波瀾桂枝徒攀翻結念屬霄漢孤景莫與諼俯濯石下潭仰看條上猿早聞夕飈急晚見朝日暾崖傾光難畱林深響易奔感往慮有復理來情無存庶持乘日車【選作日用】得以慰營魂匪爲眾人說冀與智者論

於南山往北山經湖中瞻眺

朝旦發陽崖景落憇陰峯捨舟眺廻渚停防倚茂松側逕旣窈窕環洲亦玲瓏俛視喬木杪仰聆大壑淙石橫水分流林宻蹊絕蹤解作竟何感升長皆丰容初篁苞緑籜新蒲含紫茸海鷗戲春岸天雞防和風撫化心無厭覽物眷彌重不惜去人逺但恨莫與同孤遊非情嘆賞廢理誰通

從斤竹澗越嶺溪行

猿鳴誠知曙谷幽光未顯巖下云方合花上露猶逶迆傍隈隩迢遞陟陘峴過澗旣厲急登棧亦陵緬川渚屢徑復乘流翫廻轉蘋萍泛沈深菇蒲冒淸淺企石挹飛泉攀林摘葉捲想見山阿人薜蘿若在眼握蘭勤徒結折麻心莫展情用賞爲美事昩竟誰辧觀此遺物慮一悟得所遣

過白岸亭詩

拂衣遵沙垣緩步入蓬屋近澗防宻石逺山映疏木空翠難彊名漁釣易爲曲援蘿聆靑崖春心自相屬交交止栩黃呦呦食萍鹿傷彼人百哀嘉爾承筐樂榮悴疊去來竆通成休慽未若長疏散萬事恆抱朴

夜宿石門詩【拾遺作石門巖上宿】

朝搴苑中蘭畏彼霜下歇暝還雲際宿防此石上月鳥鳴識夜棲木落知風發異音同至聼殊響俱淸越妙物莫爲賞芳醑誰與伐美人竟不來陽阿徒晞髮

南樓中望所遲客

杳杳日西頽漫漫長路迫登樓爲誰思臨江遲來客與我別所期期在三五夕圓景早巳滿佳人殊【五臣作猶】未適卽事怨暌擕感物方淒慼孟夏非長夜晦明如嵗隔瑤華未堪折蘭苕已屢摘路阻莫贈問云何慰離析搔首訪行人引領冀良覿

廬陵王墓下作

曉月發云陽落日次朱方含淒泛廣川灑淚眺連岡眷言懷君子沈痛切中腸道消結憤懣運開申悲涼神期恆若存徳音初不忘䢐謝易永久松柏森已行延州協心許楚老惜蘭芳解劍竟何及撫墳徒自傷平生疑若人通蔽互相妨理感心情慟定非識所將脆促良可哀夭枉特兼常一隨往化滅安用空名揚舉聲泣已瀝長嘆不成章

還舊園作見顏範二中書

辭滿豈多秩謝病不待年偶與張邴合久欲還東山聖靈昔廻眷防尙不及宣何意衝飈激烈火縱炎煙焚玉發昆峯余燎遂見遷投沙理旣迫如卭願亦愆長與歡愛別永絕平生緣浮舟千仞壑總轡萬尋巓流沫不足險石林豈爲艱閩中安可處日夜念歸旋事躓兩如直心愜三避賢托身靑雲上棲巖挹飛泉盛明蕩氛昏貞休康屯邅殊方感成貸防物豫采甄感深操不固質弱易扳纏曾是反昔園語往實欵然曩基卽先築故池不更穿果木有舊行壤石無逺延𨿽非休憇地聊取永日閒衞生自有經息陰謝所牽夫子照淸素探懷授往篇

酬從弟惠連【五章○惠連西陵遇風獻康樂詩見本集】

寢瘵謝人徒滅迹入雲峯巖壑寓耳目歡愛隔音容永絕賞心望長懷莫與同末路値令弟開顏披心胸心胸旣云披意得咸在斯淩澗尋我室散帙問所知夕慮曉月流朝忌曛日馳悟對無厭歇聚散成分離分離別西川廻景歸東山別時悲已甚別後情更延傾想遲嘉音果枉濟江篇辛勤風波事欵曲洲渚言洲渚旣淹時風波子行遲務協華京想詎存空谷期猶復惠來章祗足攪餘思儻若果歸言共陶暮春時暮春𨿽未交仲春善遊遨山桃發紅蕚野蕨漸紫苞嚶嗚已恱豫幽居猶欝陶夢寐佇歸舟釋我吝與勞登臨海嶠初發疆中作與從弟惠連可見羊何共和之【四章○集作登臨海嶠與從弟惠連一首】

杪秋尋逺山山逺行不近與子別山阿含酸赴修畛中流袂就判欲去情不忍顧望脰未悁汀曲舟已隠隠汀絕望舟騖棹逐【一作逾】驚流欲抑一生歡並奔千里遊日落當棲薄系纜臨江樓豈惟夕情斂憶爾共淹畱淹畱昔時歡復增今日嘆玆情已分慮況乃協悲端秋泉鳴北澗哀猿響南巒戚戚新別心淒淒久念攢攢念攻別心旦發淸溪陰暝投剡中宿明登天姥岑髙髙入云霓還期那可尋儻遇浮丘公長絕子徽音

初發石首城

白珪尙可磨斯言易爲緇𨿽抱中孚爻猶勞貝錦詩寸心若不亮防命察如絲日月垂光景成貸遂兼玆出宿薄京畿晨裝搏曾颸重經平生別與朋知辭故山日已逺風波豈還時迢迢萬里帆茫茫終何之遊當羅浮行息必廬霍期越海陵三山遊湘歷九嶷欽聖若旦暮懷賢亦淒其皎皎明發心不爲嵗寒欺

入東道路詩

整駕辭金門命旅惟詰朝懷居顧歸云指塗溯行飈屬値淸明節榮華感和韶陵隰繁緑杞墟囿粲紅桃鷕鷕翚方雊纎纎麥垂苖隠軫邑裏宻緬邈江海遼滿目皆古事心賞貴所髙魯連謝千金延州權去朝行路旣經見願言寄吟謡

道路憶山中

采菱調易急江南歌不緩楚人心昔絕越客腸今斷斷絕𨿽殊念俱爲歸慮欵存鄕爾思積憶山我憤懣追尋棲息時偃臥任縱誕得性非外求自已爲誰纂不怨秋夕長常【一作恆】苦夏日短濯流激浮湍息陰倚宻竿懷故叵新歡含悲忘春暖淒淒明月吹惻惻廣陵散殷勤訴危柱慷慨命促管

入彭蠡湖口

客遊倦水宿風潮難具論洲島驟廻合圻岸屢崩奔乘月聼哀犺浥露馥芳蓀春晚緑野秀巖髙白雲屯千念集日夜萬感盈朝昏攀崖照石鏡牽葉入松門三江事多往九派理空存靈物希珍怪異人祕精魂金膏滅明光水碧綴【五臣作輟】流溫徒作千里曲弦絕念彌惇

入華子岡是麻源第三谷

南州實炎徳桂樹陵寒山銅陵映碧澗石磴瀉紅泉旣枉隠淪客亦棲肥遁賢險徑無測度天路非術阡遂登羣峯首邈若升【藝文類聚作騰】雲煙羽人絕髣髴丹丘徒空筌圖牒復磨滅碑版誰聞傳莫辧百代後安知千載前且申獨往意乘月防潺湲恆充俄頃用豈爲古今然

發歸瀬三瀑布望兩溪

我行乘日垂放舟月圓沫江免風濤渉淸防漪漣積石竦兩溪飛泉倒三山亦旣竆登陟荒藹橫目前窺巖不覩景披林豈見天陽烏尙傾翰幽篁未爲邅退尋平常時安知巢穴難風雨非攸恡擁志誰與宣倘有同枝條此日卽千年

初往新安桐廬口

絺綌𨿽淒其授衣尙未至感節良已深懷古亦云【一作徒役】思不有千里棹孰申百代意逺協尙子心遙得許生計旣及冷風善又卽秋水駛江山共開【一作閒】曠云日相照媚景夕羣物淸對玩咸可憙

擬魏太子鄴中集詩八首【並序】

建安末余時在鄴宮朝遊夕防究歡愉之極天下良辰美景賞心樂事四者難並今昆弟友朋二三諸彥共盡之矣古來此娯書籍未見何者楚襄王時有宋玉唐景梁孝王時有鄒枚嚴馬遊者美矣而其主不文漢武帝徐樂諸才備應對之能而雄猜多忌豈獲晤言之適不誣方將庶必賢於今日爾嵗月如流零落將盡撰文懷人感往增愴其辭曰

魏太子

百川赴巨海眾星環北辰照灼爛霄漢遙裔起長津天地中橫潰家王【五臣作皇】拯生民區宇旣蕩滌羣英必來臻忝此欽賢性由來常懷仁況值眾君子傾心隆日新論物靡浮說析理實敷陳羅縷豈闕辭窈窕防天人澄觴滿金罍連榻設華茵急弦動飛聼淸歌拂梁塵莫【善作何】言相遇易此歡信可珍

王粲

家本秦川貴公子孫遭亂流寓自傷情多

幽厲昔崩亂桓靈今板蕩伊洛旣燎煙函崤沒無像【五臣作象】整裝辭秦川秣馬赴楚壤沮漳自可美客心非外奬常嘆詩人言式防何由往上宰奉皇靈侯伯咸宗長云騎亂漢南宛【善作紀】郢皆掃蕩排霧屬盛明披云對淸朗慶泰欲重疊公子特先賞不謂息肩願一旦值明兩並載遊鄴京方舟泛河廣綢繆淸防娯寂寥梁棟響旣作長夜飲豈顧乘日養

陳琳

袁本初書記之士故述防亂事多

皇漢逢迍邅天下遭氛慝董氏淪闗西袁家擁河北單民【五臣作人】易周章窘身就羈勒豈意事乖已永懷戀故國相公實勤王信能定蝥賊復覩東都輝重見漢朝則餘生幸已多矧乃值明徳愛客不告疲飲防遺景刻夜聼極星爛【五臣作闌】朝遊竆曛黑衣哇動梁埃急觸蕩幽黙且盡一日娯莫知古來惑

徐幹

少無宦情有箕潁之心事故仕世多素辭

伊昔家臨淄提攜防齊瑟置酒飲膠東淹畱憇髙宻此歡謂可終外物始難畢搖蕩箕濮情窮年迫憂栗末塗幸休明棲集建薄質巳免負薪苦仍遊椒蘭室淸論事究萬美話信非一行觴奏悲歌永夜系【五臣作繼】白日華屋非蓬居時髦豈余匹中飲顧昔心悵焉若有失

劉楨

卓犖偏人而文最有气所得頗經奇

貧居晏裏閈少小長東平河兗當衝要淪飄薄許京廣川無逆流招納厠羣英北渡黎陽津南登宛【善作紀】郢城旣覽古今事頗識治亂情歡友相觧達敷奏究平生矧荷明哲顧知深覺命輕朝遊牛羊下暮坐括掲鳴終嵗非一日傳巵防淸聲辰事旣難諧歡願如今並惟羨肅肅翰繽紛戾髙冥

應瑒

汝潁之士流離世故頗有飄薄之嘆

嗷嗷雲中鴈舉翮自委羽求涼弱水湄違寒長沙渚顧我梁【五臣作涼】川時緩步集潁許一旦逢世難淪薄恆羇旅天下昔未定托身早得所官渡厠一卒烏林預艱阻晚節値眾賢防同庇天宇列坐廕華榱金樽盈淸醑始奏延露曲繼以闌夕語調笑輙酬答嘲謔無慙阻傾軀無遺慮在心良已敍

阮瑀

管書記之任故有優渥之言

河洲多沙塵風悲黃雲起金羈相馳逐聫翩何窮已慶雲惠優渥防薄攀多士念昔渤海時南皮戲淸沚今復河曲遊鳴葭泛蘭泛躧步陵丹梯並坐侍君子妍談旣愉心哀音【一作防】信睦耳傾酤系芳醑酌言豈終始自從食蓱來惟見今日美

平原侯植

公子不及世事但美遨遊然頗有憂生之嗟

朝遊登鳯閣日暮集華沼傾柯引弱枝攀條摘蕙艸徙倚窮騁望目極盡所討西顧太行山北眺邯鄲道平衢修且直白楊信裊裊副君命飲宴歡娯寫懷抱良遊匪晝夜豈云晚與早眾賔悉精妙淸辭灑蘭藻【五臣作蘭蒲】哀音下廻鵠余哇徹淸昊中山不知醉飲徳方覺飽願以黃髮期養生念將老

石壁立招提精舍

四城有頓躓三世無極已浮歡昩眼前沈照貫終始壯齡緩前期頽年追暮齒揮霍夢幻頃飄忽風電起良緣迨未謝時逝不可俟敬擬靈鷲山尙想祗洹軌絕澑飛庭前髙林映窓裏禪室棲空觀講宇析妙理

過瞿溪山僧

迎旭淩絕嶝映歸漵浦鑽燧斷山木掩岸墐石戶結架非丹甍借田資宿莾同遊息心客曖然若可睹淸霄颺浮煙空林響法鼔防懷狎鷗防攝生馴兕虎望嶺眷靈鷲延心念淨土若乘四等觀永防三界苦

七夕詠牛女

火逝首秋節新明月夕月光照戶秋首風入隙淩峯步曾崖【藝文作岑】憑云肆遙脈徙倚西北庭竦踴東南覿紈綺無報章河漢有駿軛

彭城宮中直感嵗暮

艸艸眷䢐物契契矜嵗殫楚艷起行戚吳趨絕歸懽修帶緩舊裳素鬂攺朱顏晚暮悲獨坐【藝文作已】鳴鶗歇春蘭

嵗暮【以下五首文闕】

殷憂不能寐苦此夜難頽明月照積雪朔風勁【初學作淸】且哀運往無淹物年逝覺已【藝文作易】催

登廬山絕頂望諸嶠

積峽忽復啟平塗俄已閉巒隴有合沓往來無蹤轍晝夜蔽日月冬夏共霜雪

夜發石闗亭

隨山逾千里浮溪將十夕鳥歸息舟楫星闌命行役亭亭曉月映泠泠朝露滴

答謝惠連

懷人行千里我勞盈十旬別時花灼灼別後葉蓁蓁

初發入南城

防波不輟手玩景豈停目𨿽未登雲峯且以歡水宿

東陽溪中贈答二首

可憐誰家婦緣流灑【一作洗】素足明月在雲間迢迢不可得

可憐誰家郎緣流乘素舸但問情若爲月就雲中墮

作離合

古人怨信次十日眇未央加我懷繾綣口脈情亦傷劇哉歸遊客處子勿相防【別字】

詩一首

【宋書本傳曰靈運爲孟覬所表帝惜其才不罪以爲臨川內史在郡遊放不異永嘉爲有司所糾司徒遣隨州從事收之靈運興兵叛逸爲詩曰】

韓亡子房奮秦帝魯連恥本自江海人忠義感君子

臨終詩

【梁書本傳曰靈運旣被擒文帝以謝勲參防管宜宥及後嗣降死徙廣州又爲有司所奏請依法収治詔於廣州棄市刑作詩曰】

龔勝無餘生季業有終盡稽公理旣迫霍生命亦殞淒淒後【一作淩】霜柏納納衝風菌邂逅竟無時【一作幾何】修短非所湣恨我君子志不得巖下泯送心正覺前斯痛久已忍惟願乘來生怨親同心朕

王子晉贊【贊例不錄以其近五言詩附存之】

淑質非不麗難以之百年儲宮非不貴豈若登雲天王子愛淸淨區中實諠冀見浮丘公與爾共繽翻

巖下見一老翁四五少年贊

【盛之荊州記初采藥衡山見一老翁四五年少對坐執書劉敬叔異苑曰湘東姚祖太元中爲郡吏經衡山望巖下數少年並執筆作書祖謂行旅休息乃過之未至百步少年相與飛颺遺一紙書在坐處前數句古時字自後皆鳥】

衡山采藥人路迷糧亦絕過息巖下坐正見相對說一老四五少仙隠不可別其書非世教其人必賢哲

維摩經十譬贊

【維摩經云是身如聚沫澡浴彊忍是身如泡不得久立是身如野馬渇愛疲勞是身如芭蕉中無有堅是身如幻轉受報應是身如夢其現恍怱是身如影行照而現是身如響因緣變失是身如霧意無靜想是身如電爲分散法】

聚沫泡合

水性本無泡激流遂聚沫卽異成狀貌消散歸虛壑君子識根本安事勞與奪愚俗駭變化橫復生欣怛

焰

性內相表狀非炎安知火新新相推移熒熒非向我如何滯著人終嵗迷因果

芭蕉

生分本多端芭蕉知不一含蕚不結核敷華何由實至人善取譬無宰誰能律莫暱緣合時當視分散日

聚幻

幻工作同異誰謂復非眞一從逝物過旣往亦何陳謬者疑久近逹者皆自賔勿起離合情會無百代人

夢

覺謂寢無知寐中非無見意狀盈眼前好惡疊【一作迷】萬變旣悟眇已往惜爲浮物戀孰視婆娑盡寧當非赤縣

影響合

影響順形聲資物故生理一旦揮霍去何因相像似羣有靡不然昩漠乎自已四色尙無本八防欲安恃

浮雲

泛濫明月陰薈蔚南山雨能爲變動用在我竟無取俄已就飛散豈復得攢聚諸法旣無我何由有我所

電

倐爍驚電過可見不可逐恆物生滅後誰復覈遲速愼勿空畱念橫便神理恧發已道易孚防情長之福

古詩紀卷五十八

欽定四庫全書

古詩紀卷五十九

明馮惟訥撰

宋第五

謝瞻【字宣逺六嵗能屬文與從叔混族弟靈運俱有盛名晉義熈中爲安城太守宋初除中書侍郎以弟晦當朝乃求岀守豫章遇病卒】

九日從宋公戱馬臺集送孔令詩

風至授寒服霜降休百工繁林收陽彩宻苑解華叢巢幕無畱燕遵渚有來【五臣作歸】鴻輕霞冠秋日迅商薄淸穹聖心眷嘉節揚鑾戾行宮四筵霑芳醴中堂起絲桐扶光迫西汜歡餘【初學作餘歡】宴有窮逝矣將歸客養素克有終臨流怨莫從歡心嘆飛蓬

答靈運【一作答康樂秋霽詩】

夕霽風气涼閒房有餘淸開軒滅華燭月露皓【五臣作浩】已盈獨夜無物役寢者亦云寧忽獲愁霖唱懷勞奏所誠【善作成】嘆彼行旅艱深玆眷言情伊余𨿽寡慰殷憂暫爲輕牽率酬嘉藻長揖愧吾生

於安城答靈運【五章】

條繁林彌蔚波淸源逾濬華宗誕吾秀之子紹前綢繆結風徽煙熅吐芳訊鴻漸隨事變云【五臣作靈】臺與年峻華萼相光飾嚶鳴【五臣作嚶嚶】恱同響親親子惇余賢賢吾爾賞比景後鮮輝方年一日長萎葉愛榮條涸流好河廣

徇業謝成操復禮愧貧樂幸會果代耕符守江南【五臣作南江】曲履運傷荏苒遵塗嘆緬邈布懷存所欽我勞一何篤

肇允𨿽同規翻飛各異槪迢遞封畿外窈窕承明內尋塗塗旣暌卽理理已【五臣一作亦】對絲路有恆悲矧乃在吾愛

跬行安步武鎩翮周數仞豈不識髙逺違方往有吝嵗寒霜雪嚴過半路逾峻量已畏友朋勇退不敢進行矣勵令猷寫誠酬來訊

王撫軍庾西陽集別時爲豫章太守庾被徴還東【集曰謝還豫章庾被徵還都王撫軍送至湓口南樓作】

祗召旋北京守官反【五臣作及】南服方舟析舊知對筵曠明牧舉觴矜飲餞指途念出宿來晨無定端別晷有成速頽陽照通津夕陰曖平陸榜人理行艫輶軒命歸僕分手東城闉發櫂西江隩離防𨿽相雜逝川豈往復誰謂情可書盡言非尺牘

張子房詩

王風哀以思周道蕩無章卜洛易隆替興亂罔不亡力政吞九鼎苛慝暴三殤息肩纏民思靈鑑集朱光伊人感代工聿來扶興王婉婉幙中畫輝輝天業昌鴻門銷薄蝕垓下殞攙搶爵仇建蕭宰定都防儲皇肇允契幽叟翻飛指帝鄕惠心奮千祀淸埃播無疆神武睦三正裁成被八荒明兩燭河陰慶霄薄汾陽鑾旍【五臣作旌】歷頽寢飾像薦嘉嘗聖心豈徒甄惟徳在無防逝者如可作揆子慕周行濟濟屬車士粲粲翰墨塲瞽夫違盛觀竦踴企一方四達𨿽平直蹇步愧無良飡和忘防逺延首詠太康

謝惠連【丹陽尹方明之子幹嵗能屬文元嘉七年爲彭城王法曹參軍年三十七卒○詩品云小謝詩才思富防恨其蘭玉夙凋故長轡未騁秋懷衣之作𨿽復靈運銳思亦何以加焉又工爲防歌謡風人第一】

秋胡行二首【以下四言】

春日遲遲桑何萋萋紅桃含夭綠栁舒荑邂逅粲者遊【一作遵】渚戱蹊華顏易攺良願難諧

系風捕影誠知不得念彼奔波意慮回惑漢女倐忽洛神飄揚空勤交甫徒勞陳王

隴西行

運有榮枯道有舒屈潛保黃裳顯服朱黻誰能守靜棄華辭榮竆谷是處考槃是營千金不回百代傳名厥包者柚防憂者萱何爲有用自乖中原實摘柯摧葉殞條煩

豫章行【以下五言】

軒帆遡遙路薄送瞰遐江舟車理殊緬宻友將逺從九里樂同潤二華念分峯集歡豈今發離嘆自古鐘促生靡緩期迅景無遲蹤緇發迫多素憔悴謝華防婉娩寡畱晷窈窕閉淹龍如何阻行止憤慍結心胸旣防達者度歡戚誰能封願子保淑愼良訊代徽容

塘上行

芳萱秀陵阿菲質不足營幸有防憂用移根托君庭垂穎臨淸池擢彩仰華甍霑渥雲雨潤葳蕤吐芳馨願君眷傾葉畱景惠余明

卻東西門行

慷慨發相思惆悵戀音徽四節競闌六龍引頽機人生隨時變遷化焉可祈百年難必保千慮盈懷之

代悲哉行【樂府作惠連鮑照集亦載此】

羇人感淑節緣感欲回轍我行詎幾時華實驟舒結覩實情有悲曕華意無恱覽物懷同志如何復乖別翩翩翔禽羅闗關鳴鳥列翔鳴常疇偶所嘆獨乖絕

燕歌行【七言】

四時推遷迅不停三秋蕭瑟葉解輕飛霜被野鴈南徵念君客遊羇思盈何爲淹畱無歸聲愛而不見傷心情朝日潛輝華燈明林鵲同棲渚鴻並接翮偶羽依蓬瀛仇依旅類相和鳴余獨何爲志無成憂緣物感淚沾纓

猛虎行【以下雜言】

貧不攻九嶷玉倦不憩三危峯九嶷有惑號三危無安容美物標貴用志士勵奇蹤如何祗逺役王命宜肅恭伐鼓功未著振旅何時從

又

猛虎潛深山長嘯自生風人謂客行樂客行苦心傷

鞠歌行

翔馳騎千里姿伯樂不舉誰能知南荊璧萬金貲卞和不斵與石離年難畱時易殞厲志莫賞徒勞疲沮齊音溺趙吹匠石善運郢不危古綿眇理參差單心慷慨防淚垂

前緩聲歌

羲和纎阿去嵯峨覩物知命使余轉欲悲歌憂戚人心胸處山勿居峯在行勿爲公居峯大阻銳爲公遇讒蔽雅琴自疎越雅韻能揚揚滑滑相混同終始福祿丰

三月三日曲水集【一作上巳曲水集○以下五言】

四時著平分三春稟融爍遲遲和景婉夭夭園桃灼攜朋適【藝文作斯】郊野昩爽【藝文作旦】辭郭蜚云興翠嶺芳飈起華薄解轡偃崇丘借艸繞回壑際渚羅時簌托波泛輕爵

泛南湖至石帆

軌息陸塗初枻鼓川路始漣漪繁波漾參差層峯峙蕭疏野趣生逶迆白雲起登陟苦防渉防盼樂心耳卽翫翫有竭在興興無已

西陵遇風獻康樂【五章】

我行指孟春春仲尙未發趣途逺有期念離情無歇成裝良辰漾舟陶嘉月瞻塗意少悰還顧情多闕哲兄感仳別相送越坰林飲餞野亭館分袂澄湖陰淒淒畱子言眷眷浮客心回塘隠艫栧逺望絕形音靡靡卽長路戚戚抱遙悲悲遙但自弭路長當語【五臣作問】誰行行道轉逺去去情彌遲昨發浦陽汭今宿浙江湄屯云蔽曾嶺驚風湧飛流零雨潤墳澤落雪灑林丘浮氛晦崖巘積素惑原疇曲汜薄停旅【五臣作依】通川絕行舟臨津不得濟佇楫阻風波蕭條洲渚際气色少諧和西瞻【五臣作矚】興遊嘆東睇起淒歌積憤成疢痗無萱將如何

代古【一作擬客從逺方來】

客從逺方來贈我鵠文綾貯以相思篋緘以同心繩裁爲親身服著以俱寢興別來經年嵗歡心不可淩瀉酒置井中誰能辧斗升合如杯中水誰能判淄澠

秋懷

平生無志意少小嬰憂患如何乘苦心矧復値秋晏皎皎天月明奕奕河宿爛蕭瑟含風蟬寥唳度云鴈寒商動淸閨孤燈曖幽幔耿介繁慮積展轉長宵半夷險難預謀倚伏昩前算𨿽好相如達不同長卿慢頗恱鄭生偃無取白衣宦未知古人心且從性所翫賔至可命觴朋來當染翰髙臺驟登踐淸淺【五臣作波】時陵亂頽魄不再圓傾羲無兩旦金石終銷毀丹靑暫雕煥各勉髮歡無貽白首嘆因歌遂成賦聊用布親串

衣

衡紀無淹度晷運倐如催白露滋園菊秋風落庭槐肅肅莎雞羽烈烈寒螿啼夕陰結空幕宵月皓中閨美人戒裳服端飾相招攜簮玉出北房鳴金步南階櫩髙砧響發楹長杵聲哀防芳起兩袖輕汗染防題紈素旣已成君子行未歸裁用笥中刀縫爲萬里衣盈篋自余手幽緘俟君開腰帶準疇昔不知今是非

泛湖歸出樓中望月

日落泛澄瀛星羅遊輕橈憩榭靣曲泛臨流退回潮輟防共駢筵並坐相招要哀鴻鳴沙渚悲猿響山椒亭亭映江月防防出谷飈斐斐气羃岫露盈條近矚祛幽蘊逺視蕩諠囂晤言不知罷從夕至淸朝

七月七日夜詠牛女

落日隠櫩楹升月照簾【玉防作房】櫳團團滿葉露析析振條風蹀足循廣除瞬目矖曾穹云漢有靈匹彌年闕相從遐川阻溺愛修渚曠淸容防杼不成藻聳轡騖前蹤昔離秋已兩今聚夕無防傾河易回斡欵情【玉臺作顏】難久悰沃若靈駕旋寂寥云幄空畱情顧華寢遙心逐奔龍沈吟爲爾感情深意彌重

喜雨

朱明振炎气溽暑扇溫飈羨彼明月輝離畢經中宵思此西郊雲旣雨盈崇朝上天湣憔悴商羊自吟謡

詠冬【藝文新本字譌作靈運考舊本正之】

七宿乘運曜三星與時滅履霜冰彌堅積寒風愈切繁雲起重陰回飈流輕雪園林粲斐皓庭除秀皎潔墀瑣有凝污【一作沍】逵衢無通轍

讀書

賁園奚足慕下帷故宜遵山成由一簣崇積始防塵虞軒𨿽眇莽顏隰亦何人

離合詩二首

放棹遵遙塗方與情人別嘯歌亦何言肅爾淩霜節【各字】

夫人皆薄離二友獨懷古思篤子衿詩山【當作三】川何足苦【念字】

夜集作離合

四坐宴嘉賔一客自逺臻九言何所戒十善故宜遵

長安有狹邪行【以下闕文】

紀郢有通逵通逵並軒車帟帟雕輪馳軒軒翠蓋舒撰防之五尹振轡從三閭推劍馮前軾鳴佩專後輿

順東西門行

哀朝菌閔頽力遷化常然焉肯息及壯齒遇世直酌酪華堂集親識舒情盡懽遣淒惻

夜集嘆乖

詩人詠踟躕騷首歌離別誠哉曩日歡展矣今夕切吾生赴進令質明卽行轍在貧故宜言贈子保溫恵曷用書諸紳久要亮有誓

與孔曲阿別詩

淒淒乘蘭秋言餞千里舟塗屆云陽邑邑宰有昔遊行人𨿽念路爲爾暫淹畱

詠螺蚌

輕羽不髙翔自用网羅纎鱗惑芳餌故爲釣所加螺蚌非有心沈迹在泥沙文無雕飾用味非鼎俎和

失題【見藝文言志類】

夕坐苦多慮行歌踐閨中房櫳引傾月步檐結春風

古詩紀卷五十九

欽定四庫全書

古詩紀卷六十

明馮惟訥撰

宋第六

鮑照【一作昭字明逺東海人文詞贍逸尢長於樂府始謁臨川王義慶貢詩言志櫂爲國侍郎遷秣陵令文帝選爲中書舍人上方以文章自髙頗多忌由是賦述不敢盡其才後臨海王子頊鎭荊州以爲前軍參軍時江外諸王皆拒命子頊敗遂遇害○詩品曰鮑照詩其源出於二張善形狀寫物之詞得景陽之俶詭含茂先之靡嫚骨節彊於謝混驅邁疾於延年總四家而擅美跨兩代而孤出嗟其才秀人防故取湮當代然貴尙巧似不避危反頗傷淸雅之調故言險俗者多以附照】樂府

采桑【以下五言】

季春梅始落工女事蠶作采桑淇洧間還戱上宮閣早蒲時結陰晚篁【一作竹】初解籜靄靄霧滿【集作灑】閨融融景盈幕乳燕逐艸虫巢蜂拾花萼是節最暄妍佳服又新爍綿【玉防作斂】嘆對迥塗揚歌防場藿抽琴試抒思薦佩果成托承君郢中美服義久心諾衞風古愉艷鄭俗舊浮薄靈願悲渡湘宓賦笑瀍洛盛明難重來淵意爲誰涸君其且調弦桂酒妾行酌

代蒿裏行

同盡無貴賤殊願有窮伸馳波催永夜零露逼短晨結【集作驅】我幽山駕去此滿堂親虛容遺劍佩實【樂府作美】貌戢衣巾鬥酒安可酌尺書誰復陳年代稍推逺懷抱日幽淪人生良自劇天道與何人賫我長恨意歸爲狐塵

代挽歌

獨處重防下憶昔登髙臺傲岸平生中不爲物所裁埏門只復閉白蟻相將來生時芳蘭體小虫今爲災鬢無復根枯髏依靑苔憶昔好飲酒素盤進靑梅彭韓及防藺疇昔已成灰壯士皆死盡餘人安在哉

代東門行

傷禽惡驚倦客惡離聲離聲斷客情賔禦皆涕零涕零心斷絕將去復還訣一息不相知何況異鄕別遙遙徵駕逺杳杳白日晚居人掩閨臥行子夜中飯野風吹艸【集作秋】木行子心腸斷食梅常苦酸衣葛常苦寒絲竹徒滿座憂人不解顏長歌欲自慰彌起長恨端

代放歌行

【歌錄曰孤子生行古辭曰放歌行】

蓼虫避葵堇習苦不言非小人自齷齪安知曠士懷雞鳴洛城裏禁門平旦開冠蓋縱橫至車騎四方來素帶曳長飈華纓結逺埃日中安能止鐘鳴猶未歸夷世不可逢賢君信愛才明慮自天斷不受外嫌猜一言分珪爵片善辭艸萊豈伊白璧賜將起黃金臺今君有何疾臨路獨遲回

代陳思王京洛篇【玉臺作煌煌京洛行】

鳯樓十二重四戶八綺窓繡桷金蓮花桂柱玉盤龍珠簾無隔露羅幌不勝風寶帳三千所爲爾一朝容揚芬紫煙上垂防綠雲中春吹回白日霜歌落塞鴻但懼秋塵起盛愛逐衰蓬坐視靑苔滿臥對錦筵空琴瑟縱橫散舞衣不復縫古來共歇薄君意豈獨濃惟見防黃鵠千里一相從

代門有車馬客行

門有車馬客問客何鄕士防步往相訊果得舊鄰里淒淒聲中情慊慊增下俚語昔有故悲論今無新喜淸晨相訪慰日暮不能巳歡戚競尋緒談調何終止辭端竟未究忽唱分途始前悲尙未弭後感【樂府作戚】方復起嘶聲盈我口談言在君耳手迹可傳心願爾篤行李

代櫂歌行

羇客離嬰時飄颻無定所昔秋寓江介玆【一作今】春客河滸往戢於役身願言永懷楚泠泠鯈疏潭邕邕鴈循渚飂戾長風振揺曳髙帆舉驚波無畱連舟人不躊竚

代白頭吟

直如朱絲繩淸如玉壺冰何慙宿昔意猜恨坐相仍人情賤恩舊世議逐衰興毫髮一爲瑕邱山不可勝食苖實碩防防白信蒼蠅鳬鵠逺成美薪蒭前見陵申黜褒女進班去趙姬升周王日淪惑漢帝益嗟稱心賞猶難恃貌恭豈易憑古來共如此非君獨撫膺

代東武吟

主人且勿諠賤子歌一言僕本寒鄕士出身防漢恩始隨張校尉占【一作召】募到河源後逐李輕車追虜窮塞垣宻塗亙萬里寧嵗猶七奔肌力盡鞍甲心思歷涼溫將軍旣下世部曲亦罕存時事一朝異孤績誰復論少壯辭家去竆老還入門腰鎌刈葵藿倚杖牧【一作收】雞豚昔如韝上鷹今似檻中猿徒結【一作積】千載恨空負百年怨棄席思君幄疲馬戀君軒願垂晉主惠不愧田子魂

代別鶴操

防鶴俱起時徘徊滄海間長防若天漢輕軀似云懸幽客時結侶提攜遊三山靑繳淩瑤臺丹羅籠紫煙海上悲風急三山多雲霧散亂一相失驚孤不得住緬然日月馳逺矣絕音儀有願而不遂無怨以生離鹿鳴在深艸蟬鳴隠髙枝心自有所存【一作懷】旁人那得知

代出自薊北門行

羽檄起邊亭烽火入咸陽徴師【選作騎】屯廣武分兵救朔方嚴秋筋竿勁虜陣精且彊天子按劍怒使者遙相望雁行緣石徑魚貫度飛梁簫鼓流漢思【當作颸】旌甲被胡霜疾風衝塞起沙礫自飄揚馬毛縮如蝟角弓不可張時危見臣節世亂識忠良投軀報明主身死爲國殤

代陸平原君子有所思行

西上登雀臺東下望云闕層閣肅天居馳道直如發繡甍結飛霞璇題納行月築山擬蓬壺穿池類溟渤選色徧齊代【集作岱】徴聲匝卭越陳鐘陪夕防笙歌待明發年貌不可還身意防盈歇蟻壤漏山阿【善作河】絲淚毀金骨器惡含滿敧物忌厚生沒智哉眾多士服理辧昭昩【葉音末一作晣】

代悲哉行【明逺集載此樂府作謝惠連】

羇人感淑節緣感欲回轍我行詎幾時華實驟舒結覩實情有悲瞻華意無恱覽物懷同志如何復乖別翩翩翔禽羅關關鳴鳥列翔鳴尙儔偶所嘆獨乖絕

代陳思王白馬篇

白馬騂角弓鳴鞭乘北風要途問邊急雜虜入雲中閉壁自往夏淸野逐還冬僑裝多闕絕旅服少裁縫埋身守漢境【一作節】沈命對胡封薄暮塞雲起飛沙被逺松含悲望兩都楚歌登四墉丈夫設計誤懷恨逐邊戎棄【一作罷】別中國愛要【一作邀】兾胡馬功去來今何道卑賤生所鐘但令塞上兒知我獨爲雄

代升天行

家世宅關輔勝帶宦王城備聞十帝事委曲兩都情倦見物興衰驟覩俗屯平翩翻若【一作類】回掌恍惚似朝榮窮途悔短計晚志重【一作愛】長生從師入逺嶽結友事仙靈五圖【一作芝】發金記九籥隠丹經風餐委松宿云臥恣天行冠霞登防閣解玉飲椒庭蹔遊越萬里少【一作近】別數千齡鳯臺無還駕簫管有遺聲何時【一作當】與汝曹啄腐共吞腥

松栢篇【並序】

余患腳上气四十餘日知舊先借傅集以余病劇遂見還開袠適見樂府詩龜鶴篇於危病中見長逝詞惻然酸懷抱如此重病彌時不差呼吸乏喘舉目悲矣火藥間闕而擬之

松栢受命獨歷代長不衰人生浮且脆鴥若晨風悲東海並逝川西山導落暉南郭【一作郊】恱籍短蒿裏收永歸諒無疇昔時百病起盡期志士惜牛刀忍勉自療治傾家行藥事顚沛去迎醫徒備火石苦奄至不得辭龜齡安可獲岱宗恨【一作限】已迫睿聖不得畱爲善何所益捨此赤縣居就彼黃壚宅永離九原親長與三辰隔屬纊生望盡闔棺世業埋事痛存人心恨結亡者懷祖旣云及壙亦已開室族內外哭親疎同共哀外姻逺近至名列通夜臺扶輿出殯宮低回戀庭室天地有盡期我去無還日居者今已盡人事從此畢火歇煙旣沒形銷聲亦滅鬼神來依我生人永辭訣大暮杳悠悠長夜無時節郁湮重冥下煩冤難具說安寢委沈寞戀戀念平生事業有餘結刋述未及成資儲無擔石兒女皆孩嬰一朝放捨去萬恨纏我情追憶世上事束教已自拘明發靡怡愈夕歸多憂虞轍閒晨逕荒撤宴式酒濡知今瞑目苦恨失爾時娯遙遙逺民居獨埋深壤中墓前人迹滅冡上艸日丰空林響鳴蜩髙松結悲風長寐無覺期誰知逝者竆生存處交廣連榻舒華茵已沒一何苦楛哉不容身昔日平居時晨夕對六親今日掩柰何一見無諧因禮席有降殺三齡速過隙幾筵就收撤室宇攺疇昔行女遊歸途仕子復王役家世本平常獨有亡者劇時祀望歸來四節靜塋丘孝子撫墳號父兮知來不欲還心依戀欲見絕無由煩冤荒隴側肝心盡崩抽

代苦熱行

赤阪橫西阻火山赫南威身熱頭且痛鳥墜魂來歸湯泉發云潭焦煙起石圻【作磯】日月有恆昏雨露未嘗晞丹蛇逾百尺蜂盈十圍含沙射流影吹蠱病【一作痛】行暉瘴气晝薰體菵露夜霑衣饑猿莫下食晨禽不敢飛毒涇尙多死度瀘寧具腓生軀蹈死地昌志登禍機戈船榮旣薄伏波賞亦防爵輕君尙惜士重安可希

代朗月行

朗月出東山照我綺窓前窓中多佳人被服妖且妍靚妝坐帳【一作帷】裏當戶防淸鬢奪衞女迅體絕飛燕先爲君歌一曲當作朗月篇酒至顏自解聲和心亦宣千金何足重所存意气間

代堂上歌行

四坐且莫【一作勿】諠聴我堂上歌昔仕京洛時髙門臨長河出入重宮裏結友曹與何車馬相馳逐賔朋好容華陽春孟春月朝光散流霞輕步逐芳風言笑防丹葩暉暉朱顏酡紛紛織女梭滿堂皆美人目成對湘娥𨿽謝侍君閒明妝帶綺羅箏笛更彈吹髙唱好相和萬曲不關心【一作情】一曲動情多欲知情厚薄更聴此聲歌

代結客少年塲行

驄馬金絡頭錦帶佩吳鉤失意杯酒間白刃起相讐追兵一旦至負劍逺行遊去鄕三十載復得還舊丘升髙臨四闗表裏望皇州九塗【一作衢】平若水防闕似云浮扶宮羅將相夾道列王侯日中市朝滿車馬若川流擊鐘陳鼎食方駕自相求今我獨何爲埳懷百憂

扶風歌

昨辭金華殿今次鴈門縣寢臥握秦戈棲息抱越箭忍

悲別親知行泣隨徵傳寒煙空徘徊朝

【日】乍舒捲

代少年時至衰老行【巳下五首樂府不載】

憶昔少年時馳逐好名晨結友多貴門出入富兒鄰綺羅艷華風車馬自揚塵歌唱靑齊女彈箏燕趙人好酒多芳气肴味厭時新今日每相念此事邈無因寄語後生子作樂當及春

代陽春登荊山行

旦登荊山頭崎嶇道難遊早行犯霜露苔滑不可畱極眺入云表竆目盡帝州方都列萬室層城帶髙樓奕奕朱軒馳紛紛縞衣流日氛映山浦暄霧逐風收花木亂平原桑柘盈【一作綿】平疇攀條防紫莖借露折芳柔遇物𨿽成趣念者不解憂且共慶春酒長歌登山丘

代貧賤苦愁行

湮沒𨿽死悲貧苦卽生劇長嘆至天曉愁苦竆日夕盛顏當少歇鬢髮先老白親友四面絕朋知斷三益空庭慙樹萱藥餌愧過客貧年防日時黯顏就人惜俄頃不相酬恧怩面已赤或以一金恨便成百年隙心爲千條計事未見一獲運圯津塗塞遂轉死溝洫以此竆百年不如還窀穸

代邊居行

少年逺京【一作荊】陽遙遙萬里行【集作方】陋巷絕人徑茅屋摧山岡不覩車馬迹但見麋鹿塲長松何落落丘隴無復行邊地無髙木蕭蕭多白楊盛年日月盡一去萬恨長悠悠世中人爭比錐刀忙不憶貧賤時富貴輙相防紛紛徒滿目何關慨予傷不如一畝中髙防挹淸漿遇樂便作樂莫使朝光

代邽街行【作去邪行】

竚立出門衢遙望轉蓬飛蓬去舊根在連翩逝不歸念我捨鄕俗親好久乖違慷慨懷長想惆悵戀音徽人生隨事變遷化焉可祈百年難必果千慮易盈虧

蕭史曲【樂府作鮑照藝文作張華然此詩詞格不類晉人當以樂府爲正】

蕭史愛長【一作少】年嬴女童顏火粒願排棄霞霧好登攀龍飛逸【一作竟】天路鳯起出秦關身去長不返簫聲時往還

王昭君

旣事轉蓬逺心隨鴈路絕霜鞞旦夕驚邊笳中夜咽

吳歌三首

夏口樊城岸曹公卻月戍但觀流水還識是儂流下夏口樊城岸曹公卻月樓觀見流水還識是儂淚流人言荊江狹荊江定自濶五兩了無聞風聲那得達

采菱歌七首

騖舲馳桂浦息棹偃椒潭簫防澄湘北菱歌淸漢南弭榜搴蕙荑停唱紉薰若含傷拾泉花營念采云萼暌濶逢暄新淒怨値妍華秋心不可蕩【樂府作殊不那】春恩亂如麻

要艷防嶼裏望美兩洲間褭褭風出浦容容【樂府作沈沈】日向山

煙曀越嶂深箭迅楚江急空抱琴中【樂府作心】悲徒望近關【樂府作開】泣

緘嘆淩珠淵收慨上金堤春芳行歇落是人方未齊思今懷近憶望古懷逺識懷古復懷今長懷無終極

幽蘭五首

傾輝引暮色孤景畱思顏梅歇春欲罷期渡往不還簾委蘭蕙露帳含桃李風攬帶昔何道坐令芳節終結佩徒分明抱梁輙乖忤華落知不終空愁坐相誤眇眇蛸掛网漠漠蠶防絲空慙不自信怯與君畫【一作劃】期

陳國鄭東門古今共所知長袖暫徘徊駟馬停路岐

中興歌十首

千冬遲【一作逢】一春萬夜視朝日生平値中興歡起百憂畢

中興太平運化淸四海樂祥景照玉臺紫煙遊鳯閣碧樓含夜月紫殿爭朝光防池散蘭麝風起自生芳白日照前窓玲瓏綺羅中美人掩輕扇含思歌春風三五容色滿四五妙華歇已輸春日歡分隨秋光沒北出湖邊戱前還苑中遊飛縠繞長松馳管逐波流九月秋水淸三月春花滋千金逐良日皆競中興時窮泰已有分壽夭復屬天旣是中興樂莫持憂自煎襄陽是小地壽陽非帝城今日中興樂遙冶在上京梅花一時艷竹葉千年色願君松栢心采照無竆極

代白紵舞歌詞四首【並序以下七言】

侍郎臣鮑照啟被教作白紵舞歌詞謹竭庸陋裁爲四曲附啟上呈識方淟悴思塗猥局言旣無雅聲未能文不足以宣贊聖防抽防妙實謹遣簡余慙隨悚盈謹啟詞曰

吳刀楚制爲佩禕纎羅霧縠垂羽衣含商咀徴歌露晞珠履【一作屣】颯沓紈袖飛淒風夏起素云回車怠馬煩客防歸蘭膏明燭承夜輝

桂宮栢寢擬天居朱爵文窓韜綺防象牀瑤席鎭犀渠雕屏匼匝組帷【一作帳】舒秦箏趙瑟挾笙竽垂璫散佩盈玉除停觴不禦欲誰須

三星參差霧霑濕悲管淸月將入寒光蕭條虫急荊王流嘆楚妃泣紅顏難長時易戢凝華結藻【一作絲】久延立非君之故豈安集

池中赤鯉庖所捐琴髙乘去騰【一作飛】上天命逢福世丁溢恩【一作徼命逢福丁溢恩】簪金借綺升曲筵恩厚徳深【一作思君厚徳】委如山潔誠洗志期暮年烏白馬角寧足言

代白紵曲二首

朱唇動素腕【一作袖】舉洛陽少童【一作年】邯鄲女古稱淥水今白紵催急管爲君舞竆秋九月荷葉黃北風驅鴈天雨霜夜長酒多樂未央

春風澹蕩俠思多天色淨淥气妍和含桃紅萼蘭紫芽朝日灼爍發園華捲幌結帷羅玉筵齊謳秦吹盧女千金顧笑買芳年

代鳴鴈行

邕邕鳴鴈鳴始旦齊行命侶入云漢中夜相失羣離亂畱連徘徊不忍散憔悴容儀君不知辛苦風霜亦何爲

擬行路難十八首【以下雜言】

奉君金巵之美酒瑇【一作玳】瑁玉匣之雕琴七防芙蓉之羽帳九華蒲萄之錦衾紅顏零落嵗將暮寒光宛轉時欲沈願君裁悲且減思聴我抵節行路吟不見栢梁銅雀上寧聞古時淸吹音

洛陽名工鑄爲金博山千斵復萬鏤上刻秦女攜手仙承君淸夜之歡娯列置幃裏明燭前外發龍鱗之丹防內含麝芬之紫煙如今君心一朝異對此長嘆終百年璇閨玉墀上椒閣文窓繡戶垂羅幕中有一人字金蘭被服纎羅采芳藿春燕參差風散梅開幃對景防春爵含歌攬涕恆抱愁【玉臺作不能言】人生幾時得爲樂寧作野中之防鳬不願雲間之別鶴

瀉水置平地各自東西南北流人生亦有命安能行嘆復坐愁酌酒以自寛舉杯斷絕歌路難心非木石豈無感吞聲躑躅不敢言

君不見河邊艸冬時枯死春滿道君不見城上日今暝沒盡【一作山】去明朝復更出今我何時當得然一去永滅入黃泉人生苦多歡樂少意气敷腴在盛年且願得志數相就牀頭恆有沽酒錢功名竹帛非我事存亡貴賤付皇天

對案不能食防劍擊柱長嘆息丈夫生世防幾時安能蹀躞垂羽翼棄置罷官去還家自休息朝出與親辭暮還在親側防兒牀前戱看婦機中織自古聖賢盡貧賤何況我輩孤且直

愁思忽而至跨馬出北門舉頭四顧望但見松栢園荊棘郁蹲蹲【集作撙撙】中有一鳥名杜防言是古時蜀帝魂聲音哀苦鳴不息羽毛憔悴似人髠飛走樹間啄【集作逐】虫蟻豈意往日天子尊念此死生變化非常理中心惻愴不能言

中庭五株桃一株先作花陽春妖冶二三月從風簸蕩落西家西家思婦見悲惋零淚沾衣撫心嘆初送我君出戶時何言淹畱節回換牀席生塵明鏡垢纎腰瘦削髮蓬亂人生不得恆稱意惆悵徙倚至夜半

剉蘗染黃絲黃絲歷亂不可治我昔與君始相値爾時自謂可君意結帶與君言死生好惡不相置【一作結帶與君同死生好惡不擬相棄置】今日見我顏色衰意中索寞【一作錯漠】與先異還君金【一作玉】釵玳瑁簪不忍見之【一作此】益愁思

君不見蕣華不終朝須臾奄冉零落銷盛年妖艷浮華輩不久亦當詣冢頭一去無還期千秋萬嵗無音詞孤魂防防空隴間獨魄徘徊繞墳基但聞風聲野鳥吟豈憶平生盛年時爲此令人多悲悒君當縱意自熈怡君不見枯籜走階庭何時復靑著故莖君不見亡靈防享祀何時傾杯竭壺罌君當見此起憂思寧及得與時人爭人生倐忽如絕電華年盛徳幾時見但令縱意存髙尙防酒嘉肴相胥防持此從朝竟夕暮差得亡憂消愁怖胡爲惆悵不能已難盡此曲令君忤

今年陽初花滿林明年冬末雪盈岑推移代謝紛交轉我君邊戍獨稽沈執袂分別已三載邇來寂淹無分音朝悲慘慘遂成滴暮思繞繞最傷心膏沐芳余久不禦蓬首亂鬂不飾簪徒飛輕埃舞空帷粉筐黛器靡復遺自生畱世苦不幸心中惕惕恆懷悲

春禽喈喈旦暮鳴最傷君子憂思情我初辭家從軍僑榮志溢气幹雲霄流浪漸冉經三齡忽有白髮素髭生今暮臨水防已盡明日對鏡復已盈但恐羇死爲鬼客客思寄滅生空精每懷舊鄕野念我舊人多悲聲忽見過客問何我寧知我家在南城答云我曾居君鄕知君遊宦在此城我行離邑已萬里今方羇役去逺徵來時聞君婦閨中孀居獨宿有貞名亦云悲朝泣閒房又聞暮思淚霑裳形容憔悴非昔恱蓬鬢衰顏不復妝見此令人有餘悲當願君懷不暫防

君不見少壯從軍去白首流離不得還故鄕窅窅日夜隔音塵斷絕阻河闗朔風蕭條白雲飛胡笳哀極邊气寒聴此愁人兮柰何登山逺望得畱顏將死胡馬迹能見妻子難男兒生世轗軻欲何道綿憂摧抑起長嘆君不見栢梁臺今日丘墟生艸萊君不見阿房宮寒云澤雉棲其中歌妓舞女今誰在髙墳累累滿山隅長袖紛紛徒競世非我昔時千金軀隨酒逐樂任意去莫令含嘆下黃壚

君不見冰上霜表裏陰且寒𨿽防朝日照信得幾時安民生故如此誰令摧折彊相看年去年來自如削白髮零落不勝冠

君不見春鳥初至時百艸含靑俱作花寒風蕭索一旦至竟得幾時保光華日月流邁不相饒令我愁思怨恨多

諸君莫嘆貧富貴不由人丈夫四十彊而仕余當二十弱冠辰莫言艸木委冬雪防應蘇息遇陽春對酒敍長篇窮途運命委皇天但願樽中九醖滿莫惜牀頭百个錢直得【一作須】優遊卒一嵗何勞辛苦事百年

梅花落

中庭雜樹多偏爲梅咨嗟問君何獨然念其霜中能作花霜中能作實揺蕩春風媚春日念爾零落逐寒風徒有霜華無霜質

代淮南王【玉臺分朱城以下別作一首】

淮南王好長生服食鏈气讀仙經琉璃作盌牙作盤金鼎玉七合神丹合神丹戱紫房紫房防女防明璫鸞歌鳯舞斷君腸朱城九門【一作朱門九重】門九閨願逐明月入君懷入君懷結君佩怨君恨君恃君愛築城思堅【刃】思利同盛同衰莫相棄

代雉朝飛

雉朝飛振羽翼專塲挾雌【一作雨】恃彊力媒已驚翳又逼蒿間潛彀盧矢直刎繡頸碎錦臆絕命君前無怨色握君手執杯酒意气相傾死何有

代北風涼行

北風涼雨雪雱京洛女兒多妍妝遙艷帷中自悲傷沈吟不語若有【一作爲】防問君何行何當歸苦使妾坐自傷悲慮年至慮顏衰情易復恨難追

代空城雀

雀乳四鷇空城之阿朝食【一作拾】野粟夕飲冰河髙飛畏鴟鳶下飛畏网羅辛傷伊何言怵迫良已多誠不及靑鳥逺食玉山禾猶勝吳宮燕無罪得焚窠賦命有厚薄長嘆欲如何

代夜坐吟

冬夜沈沈夜坐吟含聲未發已知心霜入幕風度林朱燈滅朱顏尋體君歌逐君音不貴聲貴意深

代春日行【三言】

獻嵗發吾將行春山茂春日明園中鳥多嘉聲梅始發桃【一作栁】始靑泛舟艫齊櫂驚奏采菱歌鹿鳴風防起波防生弦亦發酒亦傾入蓮池折桂枝芳袖動芬葉披兩相思兩不知

古詩紀卷六十

欽定四庫全書

古詩紀卷六十一

明馮惟訥撰

宋第七

鮑照【二】

侍宴覆舟山二首【勑爲栁元景作○以下五言】

息雨淸上郊開云照中縣逰軒越丹居暉燭集涼殿淩髙躋飛楹追焱起流宴苑含靈羣嵓庭藏物變明輝爍神都麗气冠華甸目逺幽情周醴洽深恩徧

繁霜飛玉闥愛景麗皇州淸蹕戒【一作式】馳路羽蓋佇宣遊神居旣崇盛嵓崄信環周禮俗陶徳聲昌防溢民謳慙無勝化質謬從雲雨浮【一作逰】

從拜陵登京峴

孟冬十月交殺盛陰欲終風烈無勁艸寒甚有凋松軍井冰晝結士馬氊夜重晨登峴山首霜雪凝未通息鞍循隴上支劍望雲峯表裏觀地險升降究天容東嶽覆如礪瀛海安足窮傷哉良永矣馳光不再中衰賤謝逺願疲老還舊邦深徳竟何報徒令田陌空

蒜山被始興王命作

暮冬霜朔嚴地閉泉不流武藏木陰丹烏【一作鳥】還飬羞勞農澤旣周役車時亦休髙薄符【一作浮】好蒨【一作淸】藻駕及時逰鹿苑豈淹睇兔園不足畱升嶠眺日軏臨迥望滄洲云生玉堂裏風靡銀臺陬陂石類星懸嶼木似煙浮形勝信天府珍寶麗皇州白日廻淸景芳艷洽歡柔參差出寒吹飉戾江上謳王徳愛文雅飛瀚灑鳴球美哉物會昌衣道服光猷

登廬山二首

懸裝亂水區薄旅次山楹千巖盛阻積萬壑勢廻縈巃嵸髙昔貌紛亂【一作純】襲前名洞澗窺地脈聳【藝文作疏】樹隱天經松磴上迷宻云竇下縱橫陰冰實夏結炎樹信冬榮嘈囋晨鵾思叫嘯夜猿淸深崖伏化迹穹岫閟長靈乘此樂山性重以逺逰情方躋羽人途永與煙霧幷

又【藝文類聚作登廬山望石門】

訪世失隱淪從山異靈士明發振云冠升嶠逺棲趾髙岑隔半天長崕斷千里氛【集作飛】霧承星辰潭壑洞江汜嶄絕類虎牙防岏象熊耳埋冰或百年韜樹必千祀雞鳴淸澗中猨嘯白雲裏瑤波逐穴開霞石觸峯起廻互非一形參差悉相似傾聼鳳管賔緬望釣龍子松桂盈膝前如何穢城市

從登香鑪峯

辭宗盛荊夢登歌美鳬繹徒牧杞梓饒曽非羽人宅羅景藹云扄沾光扈龍防禦風親列塗乘山窮禹迹含嘯對霧岑延蘿倚峯壁靑揺煙樹穹跨負天石霜崖滅土膏金澗測泉脈旋淵抱星漢乳竇通海碧谷館駕鴻人巖棲咀丹客殊物藏珎怪奇心隱仙籍髙世伏音華綿古遁精魄蕭瑟生哀聼參差逺驚覿慙無獻賦才洗污奉毫帛

從庾中郎逰園山石室

荒塗趣山楹云崖隱靈【一作虛】室岡澗紛縈抱林障沓重宻昏昏磴路深活活梁水疾幽隅秉晝燭地牖窺朝日怪石似龍章瑕璧麗錦質洞庭安可窮漏井終不溢沈空絕景聲崩危坐驚栗神化豈有方妙象竟無述至防鏈玉人處此長自畢

登翻車峴

髙山絕云霓深谷斷無光晝夜淪霧雨冬夏結寒霜淖阪旣馬領磧路又羊腸畏塗疑旅人忌轍覆行箱升岑望原陸四眺極川梁逰子思故居離客遲新鄕新知有客慰追故逰子傷

登黃鶴磯

木落江渡寒鴈還風送秋臨流斷商弦瞰川悲棹謳適郢無東轅還【藝文作過】夏有西浮三崖隱丹磴九派引滄流淚竹感湘別弄珠懷漢逰豈伊藥餌泰得奪旅人憂

登云陽九里埭

宿心不復歸流年抱衰疾旣成雲雨人悲緒終不一徒憶江南聲空錄齊後瑟方絕縈弦思豈見繞梁日

自礪山東望震澤

瀾漫潭洞波合沓崿嶂云漲島逺不測岡澗近難分幽篁愁暮見思鳥傷夕聞以此借沈屙棲迹別人羣結言非盡書有念豈敷文

三日逰南苑

采蘋及華月追節逐芳云騰蒨溢林疏麗日曄山文淸潭圎翠防花薄緣綺紋合樽遽景斜折榮組芬

贈故人馬子喬六首

躑躅城上羊攀隅食艸俱共日月輝昏明獨何早夕風飄野籜飛塵被長道親愛難重陳【集作見】懷憂坐空老寒灰滅更燃夕華晨更鮮春冰𨿽暫解冬水復還堅佳人捨我去賞愛長絕緣歡至不畱日感物輒傷年松生隴阪上百尺下無枝東南望河尾西北隱昆崖野風振山籟朋鳥夜驚離悲涼貫年節蔥翠恆若斯安得艸木心不怨寒暑移

種橘南池上種杏北池中池北旣少露池南又多風早寒逼晚嵗衰恨滿秋容湘濵有靈鳥其字曰鳴鴻一挹繒繳痛長別逺無雙

皎如川上鵠赫似握中丹宿心誰不欺明白古所難憑楹觀皓露灑酒蕩憂顏永念平生意窮光不忍還淹畱徒攀桂延佇空結蘭

雙劍將離別先在匣中鳴煙雨交將夕從此遂分形雌沈吳江裏【玉臺作水】雄飛入椘城吳江深無底椘關【一作闕】有崇扄一爲天地別豈直限幽明神物終不隔千祀儻還並

答客

幽居屬有念含意未連詞防客從外來問君何所思澄神自惆悵嘿慮久廻疑謂賔少安席方爲子陳之我以蓽門士負學謝前基愛賞好徧越放縱少矜持専求遂性樂不計緝名期歡至獨斟酒憂來輙賦詩聲交稍希歇此意更堅滋浮生急馳電物道險弦絲深憂寡情謬進伏兩暌時願賜卜身要得免後賢嗤

和王丞

限生歸有窮長意【一作憶】無巳年秋心日迥絕春思坐連綿銜協曠古願斟酌髙代賢遁迹俱浮海采藥共還山夜聼橫石波朝望宿巖煙明澗子防越飛蘿予縈牽性好必齊遂迹幽非妄傳滅志身世表藏名琴酒間

日落望江贈荀丞

旅人乏愉樂薄暮增思深日落嶺雲歸延頸望江陰亂流灇大壑長霧匝髙林林際無窮極云邊不可尋惟見獨飛鳥千里一揚音推其感物情則知逰子心君居帝京內髙會日揮金豈念慕羣客咨嗟戀景沈

秋日示休上人

枯桑葉易零疲客心易驚今玆亦何早巳聞絡緯鳴廻風滅且起捲蓬息復徵愴愴簟上寒淒淒帳裏淸物色延暮思霜露逼朝榮臨堂觀秋艸東西望楚城百物方蕭瑟坐嘆從此生

答休上人【一云答休上人菊詩湯恵休贈鮑侍郎詩別見】

酒出野田稻菊生髙岡艸味貌復何奇能令君傾倒玉椀徒自羞爲君慨【一作愧】此秋金蓋覆牙柈何爲心獨愁

吳興黃浦亭庾中郎別

風起洲渚寒云上日無輝連山眇煙霧長波迥難依旅鴈方南過浮客未西歸巳經江海別復與親眷違奔景易有窮離袖安可揮懽觴爲悲酌歌服成泣衣溫念終不渝藻志逺存追役人多牽滯顧路慙奮飛昧心附逺翰炯言藏佩韋

與伍侍郎別

民生如野鹿知愛不知命飲齕具攢聚翹陸歘驚迸傷我慕類心感爾食蘋性漫漫鄢郢途渺渺淮海逕子無金石質吾有犬馬病憂樂安可言離防孰能定欽哉愼所宜砥徳乃爲盛貧防不可防久交念惇敬

送別王宣城

發郢流椘思涉淇興衛情旣逢靑春獻復值白蘋生廣望周千里江郊藹防明舉爵自惆悵歌管爲誰淸潁陰騰前藻淮陽流昔聲樹道慕髙華屬路佇深馨

送從弟道秀別

參差生宻念躑躅行思悲悲思戀光景宻念盈【一作彌】嵗時嵗時多阻折光景乏安怡以此苦風情日夜驚懸旗登山臨朝日揚袂別所思浸滛旦潮廣瀾漫宿云滋天陰懼先發路逺常早辭篇詩後相憶杯酒今無持遊子苦行役兾防非逺期

贈傅都曺別

輕鴻戱江潭孤鴈集洲沚邂逅兩相親緣念共無巳風雨好東西一隔頓萬里追憶棲宿時聲容滿心耳落日川渚寒愁雲繞天起短翮不能翔徘徊煙霧裏

和傅大農與僚故別

絕節無緩響傷鴈有哀音非同年嵗意誰共【集作異】別離心伊昔謬通塗【一作望】冠屣預人林浮江望南嶽登潮窺海陰孰謂防居淺慕美久相深萋萋春艸秀嚶嚶喜禽辰物盡明茂尊盛獨幽沈之子安所適我方棲舊岑墜歡豈更接明愛邈難尋

送盛侍郎餞亭

霑霜襲冠帶驅駕越城闉北臨出塞道南望入鄕津髙墉宿寒霧平野起秋塵君爲坐堂子我乃負羇人欣悲豈等志甘苦誠異身結涕園中艸憔悴悲此春

與荀中書別

勞舟厭長浪疲斾倦行風連翩感孤志契濶傷賤躬親交篤離愛眷戀置酒終敷文勉徵念發藻慰愁容思君吟涉洧撫已謡渡江慙無黃鶴翅安得久相從願遂宿知意不使舊山空

從過舊宮

肅裝屬云旅奉靷承末塗嚴恭履桑梓加敬覽枌楡靈命蘊川瀆帝寶伏篇圗虎變由石紐龍翔自鼎湖功冠生民始道妙神器初宮陛畱前【一作昔】制歌思溢今衢余祥見云物遺像存陶漁泉流信淸泌原野實甘荼豈伊愛酆鄗天險兼上腴東秦邦北門非親誰克居仁聲日月懋恵澤雲雨敷盧令美何歇唐風久不渝防臣逢世慶徵賦備人徒空費行葦徳采束謝生芻

從臨海王上荊初發新渚

客行有苦樂但問客何行扳龍不待翼附驥絕塵梁珪分椘牧羽鷁指全荊云艫掩江汜千里被連旌戾戾旦風遒嘈嘈晨鼓鳴収防辭帝郊揚棹發皇京狐兔懷窟志犬馬戀主情撫襟同太息相顧俱涕零奉役塗未啟思歸思巳盈

還都道中三首

恱懌遂還心踴躍貪至勤鳴雞戒徵路暮息落日分急流騰飛沫回風起江濆孤獸啼夜侶離鴻噪霜羣物哀心交橫聲切思紛紜嘆慨訴同旅美人無相聞

風急訊灣浦裝髙偃檣舳夕聼江上波逺極千里目寒律驚窮蹊爽气起喬木隱隱日沒岫瑟瑟風發谷鳥還暮林諠潮上冰結洑夜分霜下淒悲端出遙陸愁來攢人懷羇心苦獨宿

久宦迷逺川川廣每多懼薄止閭邊亭閱歷險程路霮防防隅岫蒙昧江上霧時涼籟爭吹流洊浪奔趣【一作注】惻焉增愁起搔首東南顧茫然荒野中舉目皆凜素回風揚江泌寒鴉棲動樹太息終晨漏企我歸飈遇

上潯陽還都道中作

昨夜宿南陵今旦入蘆洲客行惜日月崩波不可畱侵星赴早路畢景逐前儔鱗鱗夕雲起獵獵晚【一作曉】風遒騰沙欝黃霧翻浪揚白鷗登艫眺淮甸掩泣望荊流絕目盡平原時見逺煙浮倐忽坐還合俄思甚兼秋未嘗違戶庭安能千里逰誰令乏古節貽此越鄕憂

還都至三山望石頭城

泉源安首流川末澄逺波晨光被水族曉气歇林阿兩江皎平迥三山欝駢羅南帆望越嶠北榜指齊河關扄繞天邑襟帶抱尊華長城非壑崄峻岨似荊芽攢樓貫白日摛堞隱丹霞徵夫喜觀國逰子遲見家流連入京引躑躅望鄕歌彌前嘆景促逾近勌路多偕萃猶如玆易將謂何

還都口號

分壤蕃帝華列正藹皇宮禮防及年暇朝奏因嵗通維舟歇金景結棹俟昌風鉦歌首寒物歸吹踐開冬陰沈煙塞合蕭瑟涼海空馳霜急歸節幽云慘天容旌鼓貫塗羽鷁被長江君王遲京國逰子思鄕邦恩世共渝洽身願兩扳逢勉防河濟客勤爾尺波功

行京口至竹裏

髙柯危且竦鋒石橫復仄復澗隱松聲重崖伏云色冰閉寒方壯風動鳥傾翼斯志逢凋嚴孤逰值曛逼兼塗無憇鞍半菽不遑食君子樹令名細人效命力不見長河水淸濁俱不息

發後渚

江上气早寒仲秋始霜雪從軍乏衣糧方冬與家別蕭條背鄕心淒愴淸渚發涼埃晦平臯飛潮隱修樾孤光獨徘徊空煙視升滅塗隨前峯逺意逐後云結華志分馳年韶顏慘驚節推琴三起嘆聲爲君斷絕

岐陽守風

差池玉防髙掩藹【一作映】瑤井沒廣岸屯宿陰懸崖棲歸月役人喜先馳軍令申早發洲迥風正悲江寒霧未歇飛雲日東西別鶴方椘越塵衣孰揮澣蓬思亂光髮

發長松遇雪

土牛旣送寒奠陵【一作陸】方浹馳振風揺地局封雪滿空枝江渠合爲陸天野浩無涯飲泉凍馬骨斵冰傷役疲昆明豈不慘黍谷寜可吹

詠史

五都矜財雄三川養聲利百金不市死明經有髙位京城十二衢飛甍各鱗次仕子彯華纓遊客竦輕轡明星晨未晞軒蓋巳云至賔禦紛颯沓鞍馬光照地寒暑在一時繁華及春媚君平獨寂寞身世兩相棄

蜀四賢詠【司馬相如嚴君平王褒

揚雄】

渤渚水浴鳬春山玉抵鵲皇漢方盛明羣龍滿階閣君平因世閒得還守寂寞閉簾注道徳開卦述天爵相如達生防能屯復能躍陵令無人事毫墨時灑落褒气有逸倫雅繢信炳博如令聖納賢金璫易羈絡良遮神明逰豈伊覃思作經不期賞虫篆憂散樂首路或參差投駕均逺托身表旣非我生內任丰薄

古詩紀卷六十一

欽定四庫全書

古詩紀卷六十二

明馮惟訥撰

宋第八

鮑照【三】

擬古八首

魯客事椘王懷金襲丹素旣荷主人恩又蒙令尹顧日宴罷朝歸輿【一作鞍】馬塞衢路宗黨生光輝【一作華】賔僕逺傾慕富貴人所欲道得亦何懼南國有儒生迷方獨淪誤伐木淸江湄設罝守毚兔

十五諷詩書篇翰靡不通弱冠參多士飛步防秦宮側覩君子論預見古人風兩說窮舌端五車摧筆鋒羞當白璧貺恥受聊城功晚節從世務乘障逺和戎觧佩襲犀渠捲袠奉盧弓始願力不及安知今所終

幽並重騎射少年好馳逐氊帶佩雙鞬象弧插雕服獸肥春艸短飛鞚越平陸朝逰鴈門上暮還樓煩宿石梁有餘勁驚雀無全目漢虜方未和邊城屢翻覆畱我一白羽將以分符【選作虎】竹

鑿井北陵隈百丈不及泉生事本瀾漫何用獨精堅防壯重寸陰衰暮及輕年放駕息朝歌提爵止中山【一作仙】日夕登城隅周廻視洛川街衢積凍艸城郭宿寒煙繁華悉何在宮闕久崩塡空謗齊景非徒稱夷叔賢伊昔不治業倦逰觀五都海岱饒壯士防泗多宿儒結髮起躍馬垂白對講書呼我升上席陳觶發瓢壺管仲死巳久墓在西北隅後面崔嵬者桓公舊冢廬君來誠旣晚不覩崇明初玉琬徒見傳交友義漸疎

束薪幽篁裏刈黍寒澗陰朔風傷我肌號鳥驚思心嵗暮井賦訖程課相追尋田租送函谷獸槁輸上林河渭冰未開關隴雪正深笞撃官有罰呵辱吏見侵不謂乘軒意伏櫪還至今

河畔艸未黃胡鴈已矯翼秋螢扶戶吟寒婦成夜織去嵗徵人還流傳舊相識聞君上隴時東望久嘆息宿昔攺衣帶朝旦【玉臺作旦暮】異容色念此憂如何夜長愁更多明鏡塵匣中瑤琴生网羅

蜀漢多奇山仰望與云平陰崖積夏雪陽谷散秋榮朝朝見雲歸夜夜聞猿鳴憂人本自悲孤客易傷情臨堂設樽酒畱酌思平生石以堅爲性君勿慙【一作輕】素誠紹古辭七首【橘生湘水側一首藝文作張華外編作漢古辭皆非也】

橘生湘水側菲陋人莫傳逢君金華宴得在玉几前三川窮名利京洛富妖妍恩榮難久恃隆寵易衰偏觀席妾淒愴覩翰君然徒抱忠孝志猶爲葑菲遷

昔與君別時蠺妾初獻絲何言年月駛寒衣巳治縧繡多廢亂篇帛久塵緇離心壯爲劇飛念如懸旗石席我不爽徳音君勿欺

瑟瑟涼海風竦竦寒山木紛紛羈思盈慊慊夜促訪言山海路千里歌別鶴弦絕空咨嗟形音誰賞錄辛苦異人狀美貌攺如玉徒畜巧言鳥不觧心欵曲

孤鴻散江嶼連翩遵渚飛含嘶衡桂浦馳顧河朔畿攢攢勁秋木昭昭淨冬暉牕前滌歡爵帳裏縫舞衣芳嵗猶自可日夜望君歸

憑楹翫夜月迥眺出谷云還山路已逺往海不及羣徘徊淸淮汭顧慕廣江濆物情乖喜歇守操古難聞三越丰少姿容態傾動君

開黛覩容【一作朝】顏臨鏡訪遙塗君子事河源彌祀闕還書春風掃地起飛塵生綺疏文袿爲誰設羅帳空捲舒不怨身孤寂但念星隱隅

暖嵗節物早萬萌迎春達春風夜防姢春霧朝晻靄軟蘭葉可采柔桑條易捋怨咽對風景悶瞀守閨闥天賦愁民命含生但契闊憂來無行伍歷亂如覃葛

學古

北風十二月雪下如亂巾實是愁苦節惆悵憶【一作別】情親會得兩少妾同是洛陽人嬛緜好眉目閒麗美腰身凝膚皎若雪明淨色如神驕愛生盼矚聲媚起朱唇衿服雜緹繢首飾亂瓊珍調弦俱起舞爲我唱梁塵人生貴得意懷願待君申幸值嚴冬暮幽夜方未晨齊衾久兩設角枕已雙陳願君早休息畱歌待三春

古辭

容華不待年何爲客逰梁九月寒陰合悲風斷君腸嘆息空房婦幽思坐自傷勞心結逺路惆悵獨未央

擬靑靑陵上柏

涓防亂江泉綿綿橫海煙浮生旅昭世空事嘆華年書翰幸閒暇我酌子縈弦飛鑣出荊路騖服指秦川渭濵富皇居鱗館匝河山輿童唱秉椒櫂女歌采蓮孚愉鸞閣上窈窕鳳楹前娛生信非謬安用求多賢

學劉公幹體五首

欲宦乏王事結主逺恩私爲身不爲名散書徒滿帷連冰上冬月披雪拾園葵聖靈燭區外小臣良見遺曀曀寒野霧蒼蒼陰山柏樹迥霧縈集山寒野風急嵗物盡淪傷孤貞爲誰立賴樹自能貞不計迹幽澁胡風吹朔雪千里度龍山集君瑤臺上飛舞兩楹前玆晨自爲美當避豓陽天【一作年】豓陽桃李節皎潔不成妍荷生淥泉中碧葉齊如規廻風蕩流霧珠水逐條垂彪炳此金塘藻耀君玉池不愁世賞絕但畏盛明移【藝文作張華】

白日正中時天下共明光北園有細艸當晝正含霜乖榮頓如此何用獨芬芳抽琴爲爾歌弦斷不成章

擬阮公夜中不能寐

漏分不能臥酌酒亂繁憂恵气憑夜淸素景緣隟流鳴鶴時一聞千里絕無儔佇立爲誰久寂寞空自愁

學陶彭澤體【奉和王義興】

長憂非生意短願不須多但使尊酒滿朋舊數相過秋風七八月淸露潤綺羅提瑟當戶坐嘆息望天河保此無傾動寜復滯風波

數名詩【文選作數詩】

一身仕關西家族滿山東二年從車駕齋祭甘泉宮三朝國慶畢休沐還舊邦四牡曜長路輕蓋若飛鴻五侯相餞送髙防集新丰六樂陳廣坐組帳揚春風七盤起長袖庭下列歌鐘八珍盈雕俎綺肴紛錯重九族共瞻遲賔友仰徽容十載學無就善宦一朝通

建除詩

建旗出燉煌西討屬國羌除去徒與騎戰車羅萬箱滿山又塡谷投鞍合營墻平原亙千里旗鼓轉相望定舍後未休騎敕前裝執戈無暫頓彎弧不解張破滅西零國生虜郅支王危亂悉平蕩萬里置關梁成軍入玉門士女獻壺漿収功在一時歷世荷餘光開壤襲朱紱左右佩金章閉帷艸太玆事殆愚狂

白雲

探靈喜觧骨測化善騰天情髙不戀俗厭世樂尋仙錬金宿明館屑玉止瑤淵鳳歌出林闕龍駕戾蓬山淩崖采三露攀鴻戱五煙昭昭景臨霞湯湯風媚泉命娥雙月際要媛兩星間飛虹眺捲河泛霧弄輕弦笛聲謝廣賔神道不復傳一逐白雲去千齡猶未旋

臨川王服竟還田裏

送舊禮有終事君慙懦薄稅駕罷朝衣歸志願巢壑尋思邈無報退命愧天爵捨耨將十齡還得守場藿道經盈竹笥農書滿塵閣愴愴秋風生戚戚寒緯作丰霧粲艸華髙月麗云崿屛迹勤躬稼衰疾倚芝藥顧此謝人羣豈直止商洛

行藥至城東橋

雞鳴關吏起伐鼓早通晨嚴車臨迥陌延瞰城闉蔓艸緣髙隅修楊夾廣津迅風首旦發平路塞飛塵擾擾逰宦子營營市井人懷金近從利撫劍逺辭親爭先萬里塗各事百年身開芳及稚節含防吝驚春尊賢永照灼孤賤長隱淪容華坐銷歇端爲誰苦辛

園中秋散

負疾固無豫晨衿悵巳單气交蓬門疏風數園艸殘荒墟半晚色幽庭憐夕寒旣悲月戶淸復切夜虫酸流枕商聲苦騷殺年志闌臨歌不知調發興誰與歡儻結弦上情豈孤林下彈

觀圃人藝植

善賈笑蠺漁巧宦賤農牧逺養徧關市防利窮海陸乘軺實金羈當壚信珠服居無逸身伎安得坐梁肉徒承屬生幸政緩吏平睦春畦及耘藝秋場早芟築澤閱旣繁髙山營又登熟抱鍤壠上餐結茅野中宿空織巳尙淳寜知俗翻覆

遇銅山掘黃精

土肪閟中經水芝韜內防【一作籍】寶餌緩童年命藥駐衰歷矧蓄終古情重拾煙霧迹羊角棲斷雲榼口流隘石銅谿晝森沈乳竇夜涓滴旣類風門磴復像天井壁蹀蹀寒葉離灇灇秋水積松色隨野防月露依艸白空守江海思豈愧梁鄭客得仁古無怨順道今何惜

見賣玉器者【並序】

見賣玉器者或人欲買疑其是瑉不肯成市聊作此詩以戱買者

涇渭不可雜瑉玉當早分子實舊椘客蒙俗謬前聞安知理孚采豈識質明溫我方歷上國從洛入函轅揚光十貫室馳譽四豪門奇聲振朝邑髙價服鄕村寜能與爾曺瑜瑕稍辧論

懷逺人

哀樂生有端離會起無因去事難重念恍惚似如神屬期眇起逺後遇邈無辰馳風掃遙路輕蘿含夕塵思君成首疾欲息睂不伸

夢歸鄕【玉臺作夢還詩】

銜淚出郭門撫劍無人逵沙風暗空【玉臺作塞】起離心眷鄕畿夜分就孤枕夢想暫言歸孀婦當戶嘆繅絲【外編作搔首】復鳴機慊欵論久別相將還綺闈歷歷檐下涼朧朧帳裏暉刈蘭爭芬芳采菊競葳蕤開奩奪香蘇探袖解纓徽夢中長路近覺後大江違驚起空嘆息恍惚神魂飛白水漫浩浩髙山壯巍巍波瀾異往復風霜攺榮衰此土非吾土慷慨當告誰

春羈

徵人嘆道遐去鄕愒路邇佳期每無從淮陽非咫尺春日起防心勞情出徙倚岫逺雲煙綿谷屈泉靡迆風起花四散露濃條【闕】暄妍正在玆摧抑多嗟思嘶聲名【一作召】邊堅豈我箱中紙染翰餉君琴新聲憶解子

嵗暮悲

霜露疊濡潤艸木互榮落日夜攺運周今悲復如昨晝色苦沈陰白雪夜廻薄皦潔冒霜鴈飄揚出風鶴天寒多顏苦妍容逐丹壑絲罥千里心獨宿乏然諾嵗暮羙人還寒壷與誰酌

在江陵嘆年傷老

五難未易夷三命戒淵抱方瞳起松髓頳髮疑桂腦役生良自休大患安足保開簾窺景夕備屬云物好翾翾燕弄風嫋嫋栁垂道池瀆亂蘋萍園楥羙花艸節如驚灰異零落就衰老

夜聽妓二首

夜來坐防時銀漢傾露落澄滄入閨景葳蕤被園藿絲管感暮情哀音繞梁作芳盛不可恆及嵗共爲樂天明坐當散琴酒駛酌

蘭膏消耗夜轉多亂筵雜坐更歌傾情逐節寧不苦特爲盛年惜容華

翫月城西門廨中

始見【一作出】西南樓纎纎如玉鉤末映東北墀娟娟似娥眉娥眉蔽珠櫳玉鉤隔鎖牕三五二八時千里與君同夜移衡漢落徘徊帷戶【玉臺作幌】中歸華先委露別葉早辭風客遊厭苦辛仕子倦飄塵沐澣自公日宴慰及私辰蜀琴抽白雪郢曲發【玉臺作繞】陽春肴干酒未闋金壷啟夕淪廻軒駐輕蓋畱酌待情人

喜雨【奉敕作】

營社達羣陰屯云【藝文作連宮】揜積陽河井起龍蒸日魄斂防光族雲飛泉室震風沈羽鄕升雰浹地維傾潤瀉天潢平灑周海嶽曲潦溢川莊驚雷鳴桂渚廻涓流玉堂珍木抽翠條炎卉擢【藝文作耀】朱芳關市欣九賦京廩開萬箱無謝堯爲君何用知栢皇

苦雨

連陰積澆灌滂沱下霖亂沈云日夕昏驟雨望【藝文作滛】朝旦蹊濘走獸稀林寒鳥飛晏密霧防下溪聚雲屯髙岸野雀無所依羣雞聚空館川梁日巳廣懷人邈渺漫徒酌相思酒空急促明彈

詠白雪

白珪誠自白不如雪光妍工隨物動气能逐勢方圎無妨玉顏媚不奪素繒鮮投心障苦節隱迹避榮年蘭焚石旣斷何用恃芳堅

三日

气暄動思心栁靑起春懷時艷憐花藥服淨俛登臺提觴野中飲愛心【一作心愛】煙未開露色染春艸泉源潔冰苔泥泥濡露條嫋嫋承風栽鳬雛掇苦薺黃鳥銜櫻梅解衿欣景預臨流競覆杯羙人竟何在浮心空自摧

詠秋

秋蘭徒晚綠流風漸不親飈我垂罳幕驚此梁上塵沈陰安可久丰景將遂淪何由忽靈化暫見別離人

秋夕

慮涕擁心用夜默發思機幽閨溢涼吹閒庭滿淸暉紫蘭花已歇靑梧葉方稀江上淒海戾漢曲驚朔霏髮斑悟壯晚物謝知嵗微臨宵嗟獨對撫賞怨情違躊躇空明月惆悵徒深惟

秋夜二首

夜久膏旣竭啟明旦未央環情倦始復空閨【一作閣】起晨裝幸承天光轉曲影入幽堂徘徊集通隟宛轉燭廻梁帷風自捲舒簾露視成行嵗役急窮晏生慮備溫涼絲紈夙染濯綿綿夜裁張冬雪旦夕至公子乏衣裳華心愛零落非直惜容光願君剪眾念且共覆前觴

遁迹避紛喧貨農棲寂寞荒徑馳野鼠空庭聚山雀旣逺人世歡還賴泉卉樂折栁樊場圃負綆汲潭壑霽旦見雲峯風夜聞海鶴江介早寒來白露先秋落麻壠方結葉田巳掃籜傾暉忽西下廻景思華幕攀蘿席中軒臨觴不能酌終古自多恨幽悲共淪鑠

和王護軍秋夕

散漫秋云逺蕭蕭霜月寒驚飈西北起孤鴈夜往還開軒當戶牖取琴試一彈停歌不能和終曲久辛酸金气方勁殺隆陽微且單泉涸甘井竭節徙芳嵗殘生事各多少誰共知易難投章心蘊結千里送輕紈願托孤老暇觴思暫開餐

和王義興七夕

宵月向掩扉夜霧方當白寒機思孀婦秋堂泣徵客匹命無單年偶影有雙夕暫交金石心湏防雲雨隔

冬至

舟遷莊甚笑水流孔急嘆景移風度攺日至晷廻換眇眇負霜鶴皎皎帶云鴈長河結瓓玕層冰如玉岸哀哀古老容慘顏愁嵗晏催促時節過逼廹聚離散羙人還未央鳴箏誰與彈

冬日

嚴風亂山起白日欲還次曛霧蔽窮天夕陰晦寒地煙霾有氛氳精光無明異風急野田空饑禽稍相棄含生共通閉懷賢惇爲利天窺茍平圓寧得巳偏媚瀉海有歸潮衰容不還稚君今且安歌無念老方至

望水

刷鬢垂秋日登髙觀水長千澗無別源萬壑共一廣流駛巨石轉湍廻急沫上苕苕嶺岸髙照照寒洲爽東歸難忖惻日逝誰與賞臨川憶古事目孱千載想河伯自矜大海若沈渺莽

望孤石

江南多暖谷雜樹茂寒峯朱華抱白雪陽條熈朔風蚌節流綺藻輝石亂煙虹泄云去無極馳波往不窮嘯歌淸漏畢徘徊朝景終浮生會當防歡酌每盈衷

山行見孤桐

桐生藂石裏根孤地寒陰上倚崩岸勢下帶洞阿深奔泉冬激射霧雨夏霖霪未霜葉巳肅不風條自吟昏明積苦思晝夜叫哀禽棄妾望掩淚逐臣對撫心𨿽以慰單危悲涼不可任幸願見雕斵爲君堂上琴

詠雙鷰二首

雙燕戲云崖羽翰【一作翮】始差池出入南閨裏經過北堂陲意欲巢君幕層楹不可窺沈吟芳嵗晚徘徊韶景移悲歌辭舊愛銜淚覓新知

可憐雲中燕旦去暮來歸自知羽翅弱不與鵠爭飛寄聲謝飛鵠往事子毛衣瑣心誠貧薄叵希節榮衰陰山饒苦霧危節多勁威豈但避霜雪當【一作復】儆野人機

酒後

晨節無兩淹年意不俱防自非羽酌歡何用慰愁旅

講易

云澤翔羽姬橫蓋招益人賁園無金尙履道易書紳

可愛

風帷閃珠帶月幌垂霧羅魏粲縫秋裳趙艷習春歌

夜聽聲

辭鄕不覺逺歡寡憂自繁何用慰秋望淸燭視夜翻

詠老【藝文作陸機下同】

軟顏收紅蕊鬂生素華冉冉逝將老咄咄柰老何

春詠

節運同可悲莫若春光甚和風未及燠遺涼淸且凜

在荊州與張使君李居士聯句

橋磴支吾轍篁路拂輕鞍三尹無喜色一適或垂竿

與謝尙書莊三連句

霞輝兮澗朗日靜兮川澄風輕桃欲開露重蘭未勝水光溢兮松霧動山煙疊兮石露凝掩映晨物防連綿夕羽興

月下登樓連句

髴髣蘿月光繽紛篁霧陰樂來亂憂念酒至歇憂心【鮑博士】露入覺牖髙螢蜚測苑深淸气澄永夜流吹不可臨【王延秀】密峯集浮碧疎瀾道瀛尋玉延幽性攀桂借知音【荀原之】辰意事淪晦良歡戒勿祲昭景有遺駟防賈無畱金【茍中書萬秋】

字謎三首

二形一體四支八頭四八一八飛泉仰流【井字】

頭如刀尾如鉤中央橫廣四角六抽右面負兩刃左邊雙屬牛【字】

幹之一九隻立無偶坤之二六宛然雙宿【土字】

贈顧墨曹

昏明易逺離會難揆云轍泉分西艫東軌【闕】

古詩紀卷六十二

欽定四庫全書

古詩紀卷六十三

明馮惟訥撰

宋第九

謝晦【字宣明陳郡陽夏人初爲宋武帝太尉參軍武帝受命封武昌縣公少帝卽位加中書令與徐傅輔政及少帝廢徐羨之以晦爲荊州刺史令居外爲援文帝卽位誅羨之等欲並討晦晦舉兵反軍敗伏誅】

彭城防詩

【宋書本傳曰晦爲宋武帝太尉主簿從徵關洛帝於彭城大防命紙筆賦詩晦恐帝有失起諫帝卽代作曰】

先蕩臨淄穢卻淸河洛塵華陽有逸驥桃林無伏輪謝世基

連句詩

【宋書曰世基晦之從子也有才气晦被誅世基坐從其將刑爲連句詩曰】

偉哉橫海鯨壯矣垂天翼一旦失風水翻爲螻蟻食

謝晦續之曰

功遂侔昔人保退無智力旣渉太行險斯路信難陟傅亮【字季友北地靈州人晉義熈中累遷中書黃門侍郎宋武帝受禪加尙書僕射後與徐羨之謝晦並受顧命同廢少帝奉迎文帝卽位元嘉二年誅○詩品曰季友文余常忽而不察今沈特進撰詩載其數首亦復平美】

從武帝平閩中

鞠旅揚城大搜徐方斾旌首路元戎啟行弭【一作擊】楫洪河總轡崇岡

從徵

息徒西楚佇楫舊鄕止猶嶽立動則云翔烈烈羣師星言啟行泛舟掩河秣馬登芒

奉迎大駕道路賦詩

【宋書本傳曰亮初奉迎大駕道路賦詩三首其一篇有憂懼之辭按本傳宋少帝廢亮立行臺於江陵奉迎文帝疑卽此時作也】

夙櫂發皇邑有人祖我舟餞離不以幣贈言重琳球知止道攸貴懷祿義所尢四牡倦長路君轡可以収張邴結晨軌疎董頓夕輈東隅誠已謝西景逝不畱性命安可圖懷此作前修敷袵銘篤誨引帶佩嘉謀迷寵非予志厚徳良未酬撫躬愧疲朽三省慙爵浮重明照蓬艾萬品同率由忠誥豈假知式微發直謳

冬至

星昴殷仲冬短晷窮南陸柔荔迎時萋芳蕓應節馥【闕】鄭鮮之【字道子開封人初仕晉爲輔國主簿宋武帝踐祚遷太常都官尙書元嘉三年爲尙書右僕射】

行經張子房廟

七雄裂周紐道盡鼎亦淪長風晦昆溟濳龍動泗濵紫煙翼丹虯靈媼悲素鱗【闕】

範泰【字伯倫順陽山陰人也仕宋武帝文帝時爲光祿大夫元嘉五年卒諡曰宣矦】

經漢髙廟

嘯吒英豪萃指揮五嶽分乘彼道消勢遂廓宇宙氛重瞳豈不偉奮臂騰羣防壯力拔髙山猛气烈迅風恃勇終必撓道勝業自隆

鸞鳥【並序】

昔罽賓王結罝峻卯之山獲一鸞鳥王甚愛之欲其鳴而不致也乃飾以金樊饗以珍羞對之愈戚三年不鳴其夫人曰嘗聞鳥見其類而後鳴何不懸鏡以映之王從其意鸞覩形悲鳴哀響衝霄一奮而絕嗟乎玆禽何情之深昔鐘子破琴於伯牙匠石韜斤於郢人蓋悲妙賞之不存慨神質於當年耳矧乃一舉而殞其身者哉悲夫乃爲詩曰

神鸞棲髙梧爰翔霄漢際軒翼颺輕風淸響中天厲外患難預謀髙羅掩逸勢明鏡懸髙堂顧影悲同契一激九霄音響流形已斃

詠老【藝文云梁範泰作考梁無此名附於此】

枉生竟何豫未云倐已老華髮飄悴容苦慮棲懷抱疇昔少年時皆以歸大造

範曄【字蔚宗泰之子也仕文帝時爲太子詹事大見信任乃與孔熈先謝綜共謀弒逆事覺伏誅】樂遊應詔詩

崇盛歸朝闕虛寂在川岑山梁協孔性黃屋非堯心軒駕時未肅文囿降照臨流雲起行蓋晨風引鑾音原薄信平蔚臺澗備曾深蘭池淸夏气修帳含秋陰遵渚攀蒙宻隨山上嶇嵚睇目有極覽遊情無近尋聞道𨿽已積年力互頽侵探已謝丹黻【一作雘】感事懷長林

臨終詩

禍福本無兆性命歸有極必至定前期誰能延一息在生已可知來緣防無識好醜共一丘何足異枉直豈論東陵上寜辧首山側𨿽無生琴庶同夏矦色寄言生存子此路行復卽

何長瑜【東海人初爲謝方明所致教子惠連讀書靈運過之以爲絕倫載之而去與靈運荀雍羊璿共爲山澤之遊時人謂之四友後爲臨川王義慶記室參軍廬陵王紹鎭潯陽以長瑜爲參軍掌書記行至板橋遇風溺死】

嘲府僚詩

【宋書曰何長瑜爲臨川王記室參軍甞於江陵寄書與族人何勗以韻語序臨川州府僚佐云云如此五六句輕薄少年遂演而廣之一時人士並爲品目盡加劇言苦句其文流行臨川怒以白太祖除爲廣州曽城令】

陸展染鬢【一作白】髮欲以媚側室靑靑不解久星星行復出

離合詩

宜然恱今防且怨明晨別肴防不能甘有難不可雪荀雍【字道雍潁川人官至員外散騎郎】

臨川亭

目極依春路披褐懷良辰明發戒徒禦臨流餞歸人吳邁逺【好爲篇章宋文帝聞而召之及見曰此人聯絕之外無所復有好自誇而蚩鄙他人毎作詩得稱意語輒擲地呼曰曹子建何足數哉】

飛來雙白鵠

可憐雙白鵠雙雙絕塵氛連翩弄光景交頸逰靑雲逢羅復逢繳雌防一旦分哀聲流海曲孤叫出【一作絕】江濆豈不慕前侶爲爾不及羣步步一零淚千里猶待君樂哉新相知悲來【一作矣】生別離持此百年命共逐寸陰移譬如空山艸零落心自知

櫂歌行

十三爲漢使孤劍出臯蘭西南窮天險東北畢地關岷山髙以峻燕水淸且寒一去千里孤邊馬何時還遙望煙嶂外瘴气鬰云端始知身死防平生從此殘

陽春歌【一作曲】

百里望咸陽知是帝京邑綠樹搖雲光春城起風色佳人愛華景流靡園塘側妍姿艷月映羅衣飄蟬翼宋玉歌陽春巴人長嘆息雅鄭不同賞那令君愴惻生平重愛恵私自憐何極

胡笳曲

輕命重意气古來豈但今緩頬獻一說揚眉受千金邊風落寒艸鳴笳墜飛禽越情結楚思漢耳聽胡音旣懷離俗傷復悲朝光侵日當故鄕沒遙見浮雲陰

長相思

晨有行路客依依造門端人馬風塵色知從河塞還時我有同棲結宦遊邯鄲將不異客子分饑復共寒煩君尺帛書寸心從此殫遣【玉臺作道】妾長憔悴豈復歌笑顏檐隱千霜樹庭枯十載蘭經春不舉袖秋落寧復防一見願道意君門已九關虞卿棄相印擔簦【玉臺作笠】爲同歡閨陰欲早霜何事空盤桓

長別離

生離不可聞況復長相思如何與君別當我盛年時蕙華每揺蕩妾心空自持榮乏艸木歡悴極霜露悲富貴貌難變貧賤顏易衰持此斷君腸君亦且【一作宜】自疑淮陰有逸將折羽謝翻飛楚有扛鼎士出門不得歸正爲隆凖公仗劍入紫防君才定何如白日下爭暉

杞梁妻

燈竭從初明蘭凋猶早薰扼腕非一代千載炳遺文貞夫淪莒役杜弔結齊君驚心白日長洲崩秋云精微貫穹旻髙城爲潰墳行人旣迷徑飛鳥亦失羣壯哉金石軀出門形影分一隨塵壤消聲譽誰共論

楚朝曲

白雲縈藹荊山阿洞庭縱橫日生【一作生白】波幽芳逺客悲如何繡被掩口越人歌壯年流瞻襄成和淸貞空情感電過初同末異憂愁多竆巷惻愴沈汨羅延思萬里掛長河翻驚漢陰動湘娥

遊廬山觀道士石室【詩彚作江總者非】

防葺眾山裏往來行迹稀尋嶺達仙居道士披雲歸似著周時冠狀披漢時衣安知世代積服古人不衰得我宿昔情知我道無爲

古意贈今人【玉臺作鮑令暉】

寒鄕無異服氊褐代文練日月望君歸年年不解綖荊揚春早和幽冀猶霜霰北寒妾已知南心君不見誰爲道辛苦寄情雙飛燕形廹杼煎絲顏落風催電容華一朝攺惟餘心不變

臨終

傷歌入松路鬥酒望靑山誰非一丘土參差前後間孔子【仕文帝時爲鎭西諮議參軍以文義見賞後遷黃門侍郎領步兵校尉】

櫂歌行

君子樂和莭品物待陽時上位降繁祉元已命水嬉倉武戒橋梁旄人樹羽旗髙檣抗飛帆羽蓋翳華枝佽飛激逸響姢娥吐淸辭溯洄緬無分欣流愴有思仰【闕】云繳俯引沈泉絲委羽漫通渚鮮染中塡坻鷁鳥感江使揚波駭馮夷夕影𨿽已西【闕】終無期【闕】

前緩聲歌

供帳設宮眾仙胥【闕】亞炤炤二儀曠雍容風雲暇北伐太行鼔南整九疑駕笙歌興洛川鳴簫起秦榭鈞天異三代廣樂非韶夏滿堂皆人靈列筵必羽化烏可循日畱兔自延月夜弱水時一濯扶桑聊暫捨兆旬方履端千齡【闕】八蠟

袁淑【字陽源陳郡陽夏人少有風气博渉多通元嘉中彭城王起爲祭酒累遷尙書吏部郎轉禦史中丞再遷太子左衛率元凶將行弒逆呼淑與蕭斌同力淑力諌不從遂遇害孝武立贈侍中太尉諡曰忠獻】

效子建白馬篇

劍騎何翩翩長安五陵間秦地天下樞八方湊才賢荊魏多壯士宛洛富少年意气深自負【一作許】肯事郡邑權借借關外來車徒傾國鄽五侯競書幣羣公亟爲言義分明於霜信行直如交歡池陽下畱宴汾陰西一朝許人諾何能坐相捐彯節去函谷投佩出甘泉嗟此務逺圖心爲四海懸但營身意遂豈校耳目前俠烈良有聞古來共知然

效古

誶【一作訊】此倦遊士本家自遼東昔李將軍十載事西戎結車髙闕下極望見雲中四面各千里從【音縱】橫起嚴風寒燠豈如莭霜雨多異同夕寐北河陰夢還甘泉宮勤役未云已壯年徒爲空廼知古時人所以悲轉蓬

詠冬至

連星貫初防令月臨首嵗薦樂行陰政登金【一作歌】贊陽滯収涼降天徳萌華宣地恵司瑞記【初學記作紀】夜晞書云掌朝誓

種蘭

【南史曰袁淑從母兄劉湛欲淑附已而淑不爲攺意由是大相乖失淑乃賦詩尋以病免】

種蘭忌當門懷璧莫向楚楚少別玉人門非植蘭所

登宣城郡

悵焉訊舊老玆前乃楚居十代闕州記百祀絕方書【闕】王微【一作徽宋書王微字景瑯琊人初爲始興王友除南平王鑠右軍諮議參軍仍爲中書侍郎微素無宦情時尙書江湛欲舉微爲吏部郎不就卒別有王徽仕宋文帝時爲廷尉遷交州刺史】雜詩二首【文選載第二首作王景景王防字也李善五臣皆云王徽恐非】

桑妾獨何懷傾筐未盈把自言悲苦多排卻不肯捨妾悲叵陳訴塡憂不銷冶寒鴈歸所從半塗失憑假壯情抃驅馳猛气捍朝社常懷云漢慙常欲復周雅重名好銘勒輕軀願圖寫萬里度沙漠懸師蹈朔野傳聞兵失利不見來歸者奚防埋旍麾何防喪車馬拊心悼恭人零淚覆面下徒謂久別離不見長孤寡寂寂掩髙門寥寥空廣廈侍君竟不歸収顏今就檟

思婦臨髙臺長想憑華軒防不成曲哀歌送苦言箕帚畱江介良人防鴈門誰憶無衣苦但知狐白溫日暗牛羊下野雀滿空園孟冬寒風起東壁正中昏朱火獨照人抱景自愁怨誰知心曲亂所思不可論

四气

蘅若首春華梧楸當夏翳鳴笙起秋風置酒飛冬雪

詠愁【藝文作王徽】

自予抱羈思眇與日月長載離非宋逺誰謂河難航憂隨積霖宻慨因朗旭彰負之苦不勝卽之竟無方如彼引鯤魚待盡守空梁天地豈私貪運至豈固當旣悟非形兆玆數詎可攘

王僧達【瑯琊臨沂人太保宏少子初爲始興王參軍孝武卽位以爲尙書右僕射尋出補僧達自負才地謂當時莫及及爲防軍不得志乃啟求徐州孝武不悅以爲徵虜將軍吳郡太守孝建三年除太常意尢不悅上表解職後以歸順功封寜陵縣矦遷中書令僧達屢經狂逆孝武因事下之獄賜死】

釋奠詩

時泰道暢禮僃樂修啟庠選俊博敎深求異人鱗萃淑羙云浮師尊訓浹嘉敬載柔

答顏延年

長卿冠華陽仲連擅海陰珪璋旣文府精理亦道心君子聳髙駕塵軌實爲林崇情符逺迹淸气溢素襟結遊略年義篤顧棄浮沈寒榮共偃曝春醖時獻斟聿來嵗序暄輕雲出東岑麥壠多秀色楊園流好音歡此乘日暇忽防逝景侵幽衷何用慰翰墨久謠吟棲鳳難爲條淑貺非所臨誦以永【一作詠】周旋匣以代兼金

和瑯琊王依古

少年好馳俠旅宦遊關源旣踐終古迹聊訊【一作誶】興亡言隆周爲藪澤皇漢成山樊久沒離宮地安識壽陵園仲秋邊風起孤蓬捲霜根白日無精景黃沙千里昏顯軌莫殊轍幽塗豈異防聖賢良已矣抱命復何怨

七夕月下

逺山斂氛防廣庭揚月波气往風集隟秋還露柯節气旣已孱【一作節期旣已屏】中宵振綺羅來歡詎終夕収淚泣分河

朱櫻

初櫻動時艷擅藻灼輝芳緗葉未開蕋【初學作萼】紅葩已發光

王素【字休業瑯琊臨沂人家貧母老隱居不仕宋孝建大明泰始中屢徴不就】

學阮步兵體

沈情發遐慮紆鬰懷所思髣髴聞簫管鳴鳳接嬴姬聯綿共云翼嬿婉相攜持寄言芳華士寵利不常期涇渭分淸濁視彼谷風詩

顏竣【字士遜延之之子也初隨孝武爲撫軍主簿元凶弒逆孝武舉兵入討轉諮議參軍領軍錄事孝武踐祚累遷吏部尙書諫諍懇切上意不悅下獄賜死】

七廟迎神辭

敬恭明祀孝道感通合樂維和展禮有容六舞肅列九變成終神之來思享玆潔衷靈之往矣綏我家邦

滛思古意

春風飛逺方紀轉流思堂貞節寄君子竆閨妾所藏裁書露微疑千里問新知君行過三稔故心久當移顏師伯【竣族兄也初隨孝武爲徐州主簿帝踐祚累遷侍中轉吏部尙書廢帝立轉爲左僕射奪其京尹師伯懼與栁元景謀廢立事泄伏誅】

自君之出矣

自君之出矣芳帷低不舉思君如回雪流亂無端緒

古詩紀卷六十三

欽定四庫全書

古詩紀卷六十四

明馮惟訥撰

宋第十

何偃【字仲宏廬江人元嘉中位太子中庶子孝武時累遷吏部尙書遷侍中卒】

冉冉孤生竹【拾遺作擬古】

流萍依淸源孤鳥宿深沚防幹相經縈風波能終始艸生有日月婚年行及紀思欲侍衣裳關山分萬里徒作春夏期空望良人軌芳色宿昔事誰見過時羙涼鳥臨秋竟歡願亦云巳豈意倚君恩坐守零落耳

荀防【字茂祖元嘉初以文義至中書郎】

擬相逢狹路間【樂府作長安有狹邪行】

朝發邯鄲邑暮宿井陘間井陘一何狹車馬不得旋邂逅相逢值﨑嶇交一言一言不容多伏軾問君家君家誠易知易知復易博南面平原居北趣相如閣飛樓臨名都通門枕華郭入門無所見但見雙棲鶴棲鶴數十雙鴛鴦羣相追大兄珥金璫中兄振纓緌伏臘一來歸鄰里生光輝小弟無所爲鬭雞東陌逵大婦織紈綺中婦縫羅衣小婦無所作挾瑟弄音徽丈人且卻坐梁塵將欲飛

擬靑靑河畔艸

熒熒山上火苕苕隔隴左隴左不可至精爽通寤寐寤寐衾幬同忽覺在他邦他邦各異邑相逐不相及迷墟在望煙木落知冰堅升朝各自進誰肯相攀牽客從北方來遺我端弋綈命僕開弋綈中有隱起珪長跪讀隱珪辭苦聲亦淒上言各努力下言長相懷

江智淵【濟陽考城人爲隨王誕後軍參軍累遷從事中郎將誕將爲逆智淵請假先返誕事發除中書侍郎出爲新安王長史卒初學作江智泉蓋避唐諱也】

宣貴妃挽歌

袿襚來塵寂筵俎竟虛存雲松方靄露風艸巳聲原湯恵休【字茂逺初入沙門名恵休孝武命使還俗本姓湯位至揚州刺史○詩品曰恵休滛靡情過其才世遂匹之鮑昭恐商周矣羊曜璠云是顏公忌昭之文故立休鮑之論】

怨詩行

明月照髙樓含君千里光巷中情思滿斷絕孤妾膓悲風蕩帷帳瑤翠坐自傷妾心依天末思與浮雲長嘯歌視秋艸幽葉豈再揚暮蘭不待嵗離華能防芳願作張女引流悲繞君堂君堂嚴且祕絕調徒飛揚

江南思

幽客海陰路畱戍淮陽津垂情向春艸知是故鄕人

楊花曲三首

葳蕤華結情宛轉風含思掩涕守春心折蘭還自遺江南相思引多嘆不成音黃鶴西北去銜我千里心深堤下生艸髙城上入云春人心生思思心長爲君

白紵歌二首

琴瑟未調心已悲任羅勝綺彊自持忍思一舞望所思將轉未轉恆如疑桃花水上春風出舞袖逶迆鸞照日徘徊鶴轉情艷逸君爲迎歌心如一

少年窈窕舞君前容華艶艶將欲然爲君嬌凝復遷延流目送笑不敢言長袖拂面心自煎願君流光及盛年

秋風【一作秋歌】

秋風嫋嫋入曲房羅帳含月思心傷蟠蟀夜鳴斷人腸長夜思君心飛揚他人相思君相防錦衾瑤席爲誰芳【一作徒爲芳】

秋思引

秋寒依依風過河白露蕭蕭洞庭波思君末光光已滅眇眇悲望如思何

楚明妃曲

瓊臺彩楹桂寢雕甍金閨流耀玉牖含英香芬幽靄珠彩珍榮文羅秋翠紈綺春輕驂駕鸞鶴往來仙靈含姿綿視微笑相迎結蘭枝送目成當年爲君榮

贈鮑侍郎【見鮑明逺集】

玳枝兮金英綠葉兮金莖不入君玉杯低彩還自榮想君不相艷酒上視塵生當令芳意重無使盛年傾孔欣【以下爵裏無考】

置酒髙樓上

置酒宴友生髙會臨疏櫺芳俎列嘉肴山罍滿春靑廣樂充堂宇絲竹橫兩楹邯鄲有名倡承間奏新聲八音何寥亮四座同歡情舉觴發湛露銜杯詠鹿鳴觴謠可相娛揚解意何榮顧歡來義士暢哉矯天誠朝日不夕盛川流常宵徵生猶懸水澑死若波瀾停當年貴得意何能競虛名

相逢狹路間

相逢狹路間道狹正踟躕如何不羣士行吟戱路衢輟步相與言君行欲焉如淳朴久巳凋榮利疊相驅流落尙風波人情多遷渝勢集堂必滿運去庭亦虛競趨甞不暇誰肯眷桑樞無爲肆獨往只將困淪胥未若及初九攜手歸田廬躬耕東山畔樂道詠書狹路安足遊方外可寄娛

祠太廟

束帶從王事結纓奉淸祀肅肅禁闈內翳然絕塵軌峩峩髙堂上層構郁雲起明發修薦享矜悚不遑止磬折階廊間棲棲常靡已

伍緝之

勞歌二首

防童輕嵗月謂言可久長一朝見零悴嘆息向秋霜迍邅已窮極疢屙復不康每恐先朝露不見白日光庻防盛年時暫遂情所望吉辰旣乖越來期眇未央促促嵗月盡窮年空悲傷

女蘿依附松終巳冠髙枝浮萍生托水至死枯不萎傷哉抱關士獨無松與期月色似冬艸居身苦且危幽生重泉下窮年冰與澌多謝負郭生無所事六奇勞爲社下宰時無魏無知

袁伯文

楚妃嘆

玉墀滴淒露羅幌已依霜逢春每先絕爭秋欲防芳

述山貧

傭滌倦閭閈耕牧憊松丘制荷依露壑搴若逗霜洲鬢垂驚年素膚耗盈帶憂幸有深棲性幽山可以畱湛茂之

歷山艸堂應教【南平王鑠有過歷山湛長史艸堂詩】

閉戶守漠無復車馬迹衰廢歸丘樊嵗寒見松栢身慚睢陽老名忝梁園客習隱非朝市追常在山澤離離揷天樹磊磊雲間石持此怡一生傷哉駒度隙

張望【一作晉人】

蠟除詩

靈告稔謝靑龍駕拂軫鮮冰迎流結凝霤垂檐霣人欣八蠟暢詎知嵗聿盡

貧士

荒墟人迹稀隱僻閭鄰闊葦籬自朽損毀屋正寥豁炎夏無完絺冬無暖褐四體困寒暑六時疲饑渇營生生愈瘁愁來不可割

蕭璟

貧士詩

四時疊來往苦辛隨事廹三冬泣牛衣五月披裘客遲遲春日永憂來安所適季秋授衣節荷裳竟不易班超棄筆硯婁敬脫挽軛𨿽云丈夫志終渉自媒迹賢哉顏氏子飲水常怡懌

徐諼

華林北澗

總長潭兮括逺源下沈澑兮起輕泉廻溪浚兮曲沼阻衝波激兮瀬淺淺貫九谷兮積靈芝飛淸濤兮潔澄連【一作川】

王叔之

遊羅浮山【藝文作宋王叔之】

庵靄靈嶽開景神封綿界盤址中天舉峯孤樓側挺層岫廻重風雲秀體卉木媚容【闕】

擬古【藝文作晉王叔之詩彚作曹毗者非】

客從北方來言欲到交趾逺行無他貨惟有鳳皇子百金我不欲千金難爲市【闕】

伏系之

詠椅桐詩

亭亭椅桐鬰玆庭圃翠條疏風綠柯防宇【闕】

許瑤【詩品冇齊朝請許瑤之又云許長於短句詠物或卽此也】

擬自君之出矣【藝文作宋孝武帝】

自君之出矣金翠闇無精思君如日月廻環晝夜生

詠柟橊枕

端木生河側因病遂成妍朝將云髻別夜與蛾眉連

閨婦答鄰人

昔如影與形今如胡與越不知行逺近忘卻離年月賀道慶【防稽人世以儒術顯】

離合詩

促席宴閒夜足歡不覺疲詠歌無餘願永言終在斯【信字】沈慶之【字宏先吳興武康人初事文帝累以戰伐有功加建威將軍後爲孝武撫軍中兵參軍元凶劭弒逆慶之奉孝武討之孝武踐祚以爲領軍將軍兗州刺史封南昌縣公以年滿七十固辭就第廢帝卽位加侍中太尉以盡言諫諍賫藥賜死】

侍宴詩

【南史云孝武嘗歡飲普令羣臣賦詩慶之粗有口辧手不知書上逼令作詩慶之曰臣請口受師伯上令顏師伯執筆慶之口受云云上甚悅眾坐並稱其辭意之羙】

微生遇多幸得逢時運昌朽老筋力盡徒步還南岡辭榮此聖世何媿張子房

劉俁

詩一首

【南史曰俁彥節子也嘗賦詩云云後彥節與袁粲謀誅齊髙帝不尅死俁亦被害】

城上艸植根非不髙所恨風霜早

王歆之

效孫皓爾汝歌

【南史曰河東王歆之嘗爲南康劉邕相素輕邕後歆之與邕俱與元會並坐邕謂歆之曰卿昔見臣今能見勸一杯酒否歆之因效孫皓歌答之】

昔爲汝作臣今與汝比肩旣不勸汝酒亦不願汝年陸凱

贈範曄詩

【荊州記曰陸凱與範曄交善自江南寄梅花一枝詣長安與曄兼贈詩曰】

折花逢驛使寄與隴頭人江南無所有【一作別信】聊贈一枝春

漁父

答孫緬歌

【南史曰漁父者不知姓名亦不知何許人太康孫緬爲潯陽太守落日逍遙渚際見一輕舟淩波隱顯俄而漁殳至神韻蕭灑垂綸長嘯緬甚異之褰裳渉水與之論用世之道漁父曰僕山海狂人不達世務未辧賤貧無論榮貴乃歌云云於是悠然鼓棹而去】

竹竿籊籊河水浟浟相防爲樂貪餌吞鉤非夷非恵聊以防憂

鮑令暉【詩品曰齊鮑令暉歌詩往往嶃絕淸巧擬古猶勝惟百願滛矣昭常答孝武云臣妹才自亞於左芬臣才不及太衝爾】

擬靑靑河畔艸

褭褭臨牕竹藹藹垂門桐灼灼靑軒女泠泠髙堂【一作臺】中明志逸秋霜玉顏掩春紅人生誰不別恨君早從戎鳴弦慙夜月紺黛羞春風

擬客從逺方來

客從逺方來贈我漆鳴琴木有相思文弦有別離音終身執此調嵗寒不攺心願作陽春曲宮商長相尋

代葛沙門妻郭小玉作二首

明月何皎皎垂幌照羅茵若共相思夜知同憂怨晨芳華豈矜貌霜露不憐人君非靑雲逝飄迹事咸秦妾持一生淚經秋復度春

君子將遙役遺我雙題錦臨當欲去時復畱相思枕題用常著心枕以憶同寢行行日已逺轉覺思彌甚

古意贈今人【樂府作吳邁逺】

寒鄕無異服氊褐代文練日月望君歸年年不解綖荊揚春早和幽冀猶霜霰北寒妾已知南心君不見誰爲道辛苦寄情雙飛燕形廹杼煎絲顏落風催電容華一朝攺惟餘心不變

題書後寄行人【樂府作自君之出矣】

自君之出矣臨軒不解顏砧杵夜不發髙門晝恆關帳【一作幃】中流熠燿庭前華紫蘭楊枯識節異鴻歸【一作來】知客寒遊用暮冬盡除春待君還【樂府作遊取暮春盡餘思待君還】

寄行人

桂吐兩三枝蘭開四五葉是時君不歸春風徒笑妾

古詩紀卷六十四

欽定四庫全書

古詩紀卷六十五

明馮惟訥撰

宋第十一

郊廟歌辭

宋南郊登歌三首

顏延之

【宋書樂志曰文帝元嘉二十二年詔顏延之造天地郊夕牲迎送神饗神雅樂登歌三篇】夕牲歌

夤威寶命嚴恭帝祖表海炳岱【選作炳海表岱】系唐冑楚靈鑑濬【選作睿】文民屬睿武奄受敷錫宅中拓宇亙地稱皇罄天作主月竁來賔日際奉土開元首正禮交樂舉六典聯事九官列序有牷在滌有潔在俎以王衷以答神祜

迎送神歌

維聖饗帝維孝饗【樂府作飬】親皇乎備矣有事上春禮行宗祀敬達郊禋金枝中樹廣樂四陳陟配在京降徳在民奔精照夜髙燎煬晨陰明浮爍沈禜【音詠】深淪告成大報受釐元神月禦按節星驅扶輪遙興逺駕【樂府作舉】燿燿振振

饗神歌

營泰畤定天衷思心睿謀筮從建表蕝設郊宮田燭置爟火通防元旬律首吉飾紫壇坎列室中星兆六宗秩幹宇晏地區謐大孝昭祭禮供牲日展盛自躬具陳器備禮容形儛綴被歌鐘望帝閽聳神蹕靈之來辰光溢潔粢酌娛太一明煇夜華晳日祼旣始獻又終煙薌鬯報淸穹饗宋徳祚王功休命永福履充

宋明堂歌九首

謝莊

【通典曰孝武建元元年使謝莊造郊廟舞樂明堂諸樂歌詩南齊書樂志曰明堂辭五帝漢郊祀歌皆四言宋孝武使謝莊造辭莊依五行數木數用三火數用七土數用五金數用九水數用六周頌我將祀文王言皆四其一句五一句七莊歌太祖亦無定句】

迎神歌【宋書曰依漢郊祀四句一轉韻後送神歌放此】

地紐謐幹樞回華蓋動紫微開旌蔽日車若云駕六龍乘絪緼曄帝京輝天邑聖祖降五靈集構瑤戺聳珠簾漢拂幌月棲檐舞綴暢鐘石融駐飛景鬰行風懋粢盛潔牲牷百禮肅羣司防皇徳逺大孝昌貫九幽洞三光神之安解玉鑾景福至萬防歡

登歌

雍臺辧朔澤宮練辰【一作服】潔火夕照明水朝陳六瑚賁室八羽華庭昭事先聖懷濡上靈肆夏戒敬升歌發徳永固鴻基以綏萬國

歌太祖文皇帝【宋書曰依周頌體】

維天爲大維聖祖是則辰居萬防綴旒下國內靈八輔外光四瀛蒿宮仰蓋日館希旌復殿畱景重檐結風刮楹接緯達響承虹設業設虡在王庭肇禋祀克配乎靈我將我享維孟之春以孝以敬以立我烝民

歌靑帝【三言依木數】

參映夕駟照晨靈乘震司靑春鴈將向桐始蕤柔風舞暄光遲萌動達萬品新潤無際澤無垠

歌赤帝【七言依火數】

龍精初見大火中朱光北至圭景同帝在在離寔司衡水雨方降木槿榮庶物盛長咸殷阜恩覃四冥被九有

歌黃帝【五言依土數】

履建【宋書作艮】宅中防司繩禦【宋作總】四方裁化徧寒燠布政周炎涼景麗條可結霜明冰可折凱風扇朱辰白雲流素節分至乘結【宋作涇】晷啟閉集恆度帝運緝萬有皇靈澄國步

歌白帝【九言依金數】

百川如鏡天地爽且明云沖气舉徳盛在素精木葉初下洞庭始揚波夜光徹地翻霜照懸河庶類収成嵗功行欲寧浹地奉渥罄宇承秋【宋作帝】靈

歌黒帝【六言作水數】

嵗月旣晏方馳靈乘坎徳司規云合晦鳥【一作歸】路白雲【一作雪】繁亙天涯雷在地時未光餙國典閉關梁四節徧萬物殿福九域祚八鄕晨晷促夕漏延太陰極防陽宣鵲將巢冰已解气濡水風動泉

送神歌

蘊禮容余樂度靈方畱景欲暮開九重肅五達鳳參差龍已沫云旣動河旣梁萬里照四空香神之車歸淸都琁庭寂玉殿虛濬化凝孝風熾顧靈心結皇思

宋宗廟登歌八首

王韶之

【宋書樂志曰武帝永初中詔廟樂用王韶之所造七廟登歌七首又有七廟享神登歌一首並以歌章太后其辭亦韶之造】

北平府君歌

綿綿遐緒明昭載融漢徳未逺堯有遺風於穆皇祖永世克隆本支惟慶貽厥靡竆

相國掾府君歌

乃立淸廟淸廟肅肅乃備【一作修】禮容禮容穆穆顯允皇祖昭是嗣服錫玆繁祉聿懷多福

開封府君歌

四縣旣序簫管旣舉堂獻六瑚庭萬八羽先王有典克禋皇祖丕顯洪烈永介休祜

武原府君歌

鐘鼓喤喤威儀將將溫恭禮樂致【一作敬】享曽皇邁徳垂仁系軌重光天命純嘏恵我無疆

東安府君歌

鑠矣皇祖帝度其心永言配命播此徽音思我茂猷如玉如金駿奔在陛是鑑是歆

孝皇帝歌

烝哉孝皇齊聖廣淵發祥誕慶景祚自天徳敷金石道被管弦有命旣集徽風永宣

髙祖武皇帝歌

惟天有命眷求上哲赫矣聖武撫運桓撥功並敷土道均汝墳止戈曰武經緯稱文鳥龍失紀云火代名受終攺物作我宋京至道惟王大業有劭降徳兆民升歌淸廟

七廟享神歌【並以歌章太后廟】

奕奕寢廟奉璋在庭笙籥旣列犠象旣盈黍稷匪芳明祀惟馨樂具禮充潔羞薦誠神之格思介以休禎濟濟羣辟永觀厥成

宋世祖廟歌二首

謝莊

世祖孝武皇帝歌

帝錫二祖長世多祜於穆睿考襲聖承矩極弛馭幹紐墜緒辟我皇維締我宗【一作宋】宇刷定四海肇構神京復禮輯樂散馬墮城澤牣九有化浮八瀛慶雲承掖甘露飛甍肅肅淸廟徽徽閟宮舞蹈象徳笙磬陳風黍稷非盛明徳惟崇神其歆止降福無竆

宣太后歌

稟祥月輝毓徳軒光嗣徽嬀汭思媚周姜母臨萬防訓藹紫房朱弦玉籥式載瓊芳

宋章廟樂舞歌十五首

殷淡【字夷逺陳郡長平人歷黃門吏部郎太子中庻子步兵校尉大明中以文章見知爲當時才士】

【宋書樂志曰章廟樂舞雜歌悉同用太廟辭惟三後別撰○梁天監元年周捨議曰周禮王出入奏王夏大祭祀與朝防同而漢制皇帝在朝奏永至朝會別奏皇夏二樂有異於禮爲乖乃除永至還用皇夏蓋秦漢以來稱皇故變王夏爲皇夏也又禮屍出入奏肆夏賔入大門奏肆夏牲出入奏昭夏宋季失禮神入廟門遂奏昭夏乃以牲牢之樂用接祖考之靈斯皆前代之深疵當今所宜攺也】肅成樂【二章○夕牲賔出入奏】

彛承孝典恭事嚴聖浹天奉賮罄壌齊慶司儀具序羽容夙彰芬枝颺烈黼構周張助寶奠軒酎珍充庭璆縣凝會琄朱竚聲先期選禮【樂府作會】肅若有承祗對靈祉皇慶昭膺

尊事威儀輝容昭敍迅恭神明粢盛牲爼肅肅嚴宮藹藹崇基皇靈降止百祗具司戒誠望夜端列承朝依微昭旦物色輕宵鴻慶遐鬯嘉令芳翊帝明徳永祚流光

引牲樂【牲出入奏】

維誠潔饗維孝奠靈敬芬黍稷敬滌犧牲騂繭在豢載溢載丰以承宗祀以肅皇衷蕭芳四舉華火周傳神監孔昭嘉是柔牷

嘉樂【豆呈毛血奏】

肇禋戒祀禮容咸舉六典餙文九司昭序牲柔旣昭犠剛旣陳恭滌惟淸敬事惟神加籩再禦兼爼重節動軒越聲流金縣奕奕閟幄亹亹嚴闈潔誠夕鑑端服晨暉聖靈戾止翊我皇則上綏四防下洋萬國永言孝饗孝饗有容儐僚贊列肅肅雍雍【齊樂亦用此分奕奕以下爲一章】

昭夏樂【迎神奏】

閟宮黝黝復殿微微璿除肅炤釭璧彤煇黼帟神凝玉堂嚴馨圓火夕耀方水朝淸金枝委樹翠鐙竚縣渟波澄宿華漢浮天恭事旣夙防心有慕仰降皇靈俯寧休祚

永至樂【皇帝入廟北門奏】

皇朝鬯矣孝容以昭鑾華羽迾拂漢涵【宋書作滈】申申嘉夜翊翊休朝行金景送步玉風韶師承祀則肅對禋祧

登歌【二章】

帝容承祀練時涓日九重徹關四靈賔室肅倡函音庻旄委佾休靈告饗嘉尙芬玉瑚飾列桂簋昭陳具司選禮翼翼振振

裸崇祀典酎恭孝時禮無爽物信靡媿辭精華孚鬯誠監昭通升歌翊節下管調風皇心履變敬明尊親大哉孝徳至矣交神

章徳凱容樂【章太后室】

幽瑞浚靈表彰嬪聖翊載徽文敷光崇慶上緯纒祥中維飾詠永屬煇猷聯昌景命

昭徳凱容樂【昭太后室】

明帝【諱彧字休景文帝子在位七年】

表靈躔象纘儀緯風膺華丹燿登瑞紫穹訓形霄宇武彰宸宮騰芬金石寫徳聲容

宣徳凱容樂【宣太后室】

天樞凝耀地紐儷輝聯光騰世炳慶翔機薰藹中防景躔上微玉頌鏤徳金籥傳徽

嘉胙樂【皇帝還東壁受福酒奏】

殷淡

禮洽福時【齊作祚】昌皇聖膺嘉祐帝業凝休祥居極乘景運宅徳瑞中王澄明臨四表精華延八鄕洞海周聲恵徹宇麗幹光靈慶纒世祉鴻烈永無疆

昭夏樂【二章○送神】

大孝備盛禮丰神安畱嘉樂充旋駕聳泛靑穹延八虛辟四空藹流景肅行風

昭融敎緝風度戀皇靈結深慕解羽縣輟華樹背【一作偕】璇除端玉輅流汪濊慶國步

休成樂【皇帝詣便殿奏】

【漢書禮志曰登歌再終下奏休成之樂羙神明旣饗也】

釃醴具登嘉爼咸饗洽誠陳禮周樂徧祝辭罷裸序容輟縣蹕動端庭鑾回嚴殿神儀駐景華漢亭虛八靈案衛三祗解途翠蓋燿澄【齊書作澄耀】罼奕凝宸【齊作凝晨】玉鑣息節金輅懷音式誠達孝祗心肅感追憑皇鑑思承淵範神錫懋祉四緯昭明仰福帝徽俯齊庶生

燕射歌辭

宋四廂樂歌五首

王韶之

【宋書樂志曰武帝永初元年有司奏依舊正旦設樂參詳屬三省攺太樂諸歌舞詩黃門侍郎王韶之立三十二章合用敎司詔可】

肆夏樂歌【四曲】

【宋書樂志曰王韶之造四廂樂歌五篇一曰肆夏樂歌四章客入四廂振作於鑠曲皇帝當陽四廂振作將將曲皇帝入變服四廂振作於鑠將將二曲又黃鐘太簇二廂作法章九功二曲○古今樂錄曰按周禮云王出入奏王夏賔出入奏肆夏肆夏本施之於賔帝王出入則不應奏肆夏也】

於鑠我皇體仁包元齊明日月比量乾坤陶甄百王稽則黃軒訏謨定命辰告四蕃

將將蕃後翼翼羣僚盛服待晨明發來朝饗以八珍樂以九韶仰祗天顏厥猷孔昭

法章旣設初筵長舒濟濟列辟端委皇除飲和無盈威儀有餘溫恭在位敬終如初

九功旣歌六代惟時被徳在樂宣道以詩穆矣太和品物咸熈慶積自逺告成在玆

大會行禮歌【二曲○宋書樂志曰姑洗廂作】

大哉皇宋長髮其祥纂系在漢統源伊唐徳之克明休有烈光配天作極辰居四方

皇矣我後聖徳通靈有命自天誕受休禎龍飛紫極造我宋京光宅宇宙赫赫明明

王公上壽歌【一曲○宋書樂志曰黃鐘廂作】

獻壽爵慶聖皇靈祚窮二儀休明等三光

殿前登歌【三曲○宋書樂志曰別有金石】

明明大宋緝熈皇道則天垂化光定天保天保旣定肆覲萬方禮繁樂富穆穆皇皇

沔彼流水朝宗天池洋洋貢職抑抑威儀旣習威儀亦閒禮容一人有則作孚萬邦

烝哉我皇固天誕聖履端惟始對越休慶如天斯久如日斯盛介玆景福永固駿命

食舉歌【十曲】

【宋書樂志曰王韶之造食舉歌十章黃鐘太簇二廂更作黃鐘作晨羲體至和王道開元辰禮有容五曲太簇作五玉懷荒裔皇猷緝惟永初王道純五曲】

晨羲載曜萬物咸覩嘉慶三朝禮樂備舉元正肇始典章暉明萬方畢來賀華裔充皇庭多士盈九位俯仰觀玉聲恂恂俯仰載爛其輝鼓鐘震天區禮容塞皇闈思樂窮休慶福履同所歸

五玉旣獻三帛是爾公爾侯鳴玉華殿皇皇聖後降禮南面元首納嘉禮萬邦同歡願休哉君臣嘉燕建五旗列四縣樂有文禮無倦融皇風窮一變

體至和感陰陽徳無不柔繁休祥瑞徽璧應嘉鐘舞靈鳳躍潛龍景星見甘露墜木連理禾同穗化洽仁澤敷極禎瑞窮靈符

懷荒裔綏齊民荷天祐靡不賔靡不賔長世盛昭明有融繁嘉慶繁嘉慶熈帝載合气鹹和蒼生欣戴三靈協瑞惟新皇代

王道四達流仁布徳窮理詠乾元垂訓順帝則靈化侔四時幽誠通默徳澤被八紘幹寜軌萬國皇猷緝咸熈泰禮儀煥帝庭要荒服遐外被髮襲纓冕左袵回衿帶天覆地載流澤汪濊聲教布濩徳光大

開元辰畢來王奉貢職朝後皇鳴珩佩觀典章樂王度悅徽芳陶盛化遊太康丕昭明永克昌

惟永初徳丕顯齊七政敷五典彛倫序洪化闡王澤流太平始樹聲教明皇紀和靈祗恭明祀衍景祚膺嘉祉禮有容樂有儀金石陳干羽施邁武濩均咸池歌南風舞徳稱文武煥頌聲興

王道純徳彌淑寜八表康九服道禮讓移風俗移風俗永克融歌盛羙造成功詠徽烈邈無窮

鼓吹曲辭

宋鼓吹饒歌三首

無名氏

【宋書樂志曰今鼔吹鐃歌四篇今惟有上邪等三篇其一篇闕古今樂錄曰上邪曲四解晚芝曲九解漢曲有逺期疑是也艾如張三解沈約云樂人以音聲相傳訓詁不可復解幾古樂錄皆大字是辭細字是聲聲辭合冩故致然爾】

上邪曲

大竭夜烏自云何來堂吾來聲烏奚姑悟姑尊盧聖子黃尊來餭淸嬰烏白日爲隨來郭吾微令吾【一解】應龍夜烏由道何來直子爲烏奚如悟姑尊盧雞子聼烏虎行爲來明吾防令吾【二解】

詩則夜烏道祿何來黒洛道烏奚悟如尊爾尊盧起黃華烏伯遼爲國日忠兩令吾【三解】

伯遼夜烏若國何求日忠兩烏奚如悟姑尊盧面道康尊籙龍永烏赫赫福祚夜音微令吾【四觧】

晚芝田

防令吾防令諸韓亂髮正令吾【一解】

防令吾諸韓從聴心令吾若裏洛何來韓防令吾【二解】尊盧忌盧文盧子路子路爲路雞如文盧炯烏諸祚微令吾【三解】

防令諸韓或公隨令吾【四解】

防令吾防諸或言隨令吾黑洛何來諸韓微令吾【五解】尊盧安成隨來免路路子爲吾路奚如文盧烱烏諸祚微令吾【六解】

防令吾防諸或言隨令吾【七解】

防令吾諸或言防苦黑洛何來諸韓防令吾【八解】尊盧公汫隨來免路子子路子爲路奚姑文盧烱烏諸祚微令吾【九解】

艾如張曲

防令吾呼歷捨居執來隨咄武子邪令烏銜鍼相風其右其右【一解】

防令吾呼羣議破葫執來隨吾咄武子邪令烏令烏今入海相風及後【二解】

防令吾呼無公赫吾執來隨吾咄武子邪令烏無公赫吾婮立諸布始布【三解】

舞曲歌辭

宋前後舞歌二首

王韶之

【宋書樂志曰武帝永初元年攺晉正徳舞曰前舞大豫舞曰後舞並防賔廂作孝武孝建二年九月建平王宏議以爲祖有功而宗有徳故漢髙祖廟樂稱武徳太宗廟樂曰昭徳魏制武始舞武廟制咸熈舞文廟則祖宗之廟別有樂名晉氏之樂正徳大豫及宋不更名直爲前後二舞依據昔代義舛事乖宜釐攺權稱以凱容爲韶舞宣烈爲武舞祖宗廟樂總以徳爲名若廟祧不毀則樂舞別稱猶漢髙文武咸有嘉號惠景二主樂無餘名章皇太后廟惟奏文樂明婦人無武事也郊祀之樂無復別名仍同宗廟而已詔如宏議○古今樂錄曰宋孝武攺前舞爲凱容之舞後舞爲宣烈之舞】前舞歌【齊書云前舞凱容歌】

於赫景明【一作命】天監是臨樂來伊陽禮作惟陰歌自徳富舞由功深庭列宮懸陛羅瑟琴翿籥繁會笙磬諧音簫韶𨿽古九成【一作奏】在今導志和聲徳音孔宣光我帝基協靈配幹儀刑六合化穆自然如彼云漢爲章於天熈熈萬類陶和當年擊轅中韶永世弗騫

後舞歌【齊書云後舞凱容歌】

假樂聖後寔天誕徳積羙自中王猷四塞龍飛在天儀刑萬國欽明惟神臨朝淵默不言之化品物咸徳【一作得】告成於天銘勲是勒翼翼厥猷亹亹其仁順天創制因定和神海外有截九圍無塵冕旒司契垂拱臨民乃舞大豫【一作凱容】欽若天人純嘏孔休萬民彌新

白紵舞歌詩

無名氏

【宋書樂志曰白紵舞歌詩舊新有三篇二篇與晉辭同其一篇異】

髙舉兩手白鵠翔輕軀徐起何洋洋凝停善睞容儀光宛若龍轉乍低昂隨世而變誠無方如推若引畱且行宋世方昌樂未央舞以盡神安可防愛之遺誰贈佳人質如輕雲色如銀袍以光軀巾拂塵制以爲袍余作巾四座歡樂胡可陳淸歌徐舞降祗神【按此本宋辭錯其文爾】

宋泰始歌舞曲十二首

皇業頌

明帝

皇業沿徳建帝運資勳融唐重盛軌冑楚載休風堯帝兆深祥元王衍遐慶積善傳上業祚福啟英聖衰數隨金祿登歷昌永命維宋垂光烈世羙流舞詠

聖祖頌

聖祖惟髙徳積勳代晉歷永建享鴻基萬古盛音冊睿文纘宸馭廣運崇帝聲衍徳被仁祉畱化洽民靈孝建締孝業允協天人謀宇內齊政軌宙表燭威流鐘管騰列聖彛銘賁重猷

明君大雅

虞龢【余姚人少居貧好學明帝時歷中書令】

明君應干數撥亂紹頽基民慶來蘇日國頌薰風詩天步或蹔艱列蕃扇迷慝廟勝敷九代神謨洞七徳文教洗昬俗武誼淸防埏英勲冠帝則萬壽永齊天

通國風

明帝

開寶業資賢昌謨明盛弼諧光烈武惟略景王勳南康華容變政文猛績爰著有左軍三王到氏文武贊丞相作輔屬伊旦沈栁宗侯皆殄亂泰始開運超百王司徒驃騎勳徳康江安謨效殷誠彰劉沈承規功名揚慶歸我後祚無疆

天符頌

天符革運世誕英皇在館神炫旣壯龍驤六鐘集表四緯駢光於穆配天永休厥祥

明徳頌

明徳孚教幽符麗紀山鼎見奇醴液涵祉鵷雛耀儀騶虞遊趾福延億祚慶流萬祀

帝圖頌

帝圖凝逺瑞羙昭宣濟流月鏡鹿毳霜鮮甘露降和花雪表年孝徳載衍芳風永傳

龍躍大雅

龍躍戎府玉耀蕃宮嵗淹豫野璽屬嬪中江波澈映石柏開文觀毓花蕋樓凝景云白烏三獲甘液再呈嘉穟表沃連理協成徳充動物道積通神宋業允大靈瑞方臻

淮祥風

淮祥應賢彥生翼贊中興致太平

宋世大雅

虞龢

宋世寜在泰始醉酒歡飽徳嘉萬國朝上壽酒帝同天惟長久

治兵大雅

明帝

王命治兵有徵無戰巾拂以淨醜類革面玉儀振旅載戢在辰中虛巾拂四表靜塵

白紵篇大雅

在心曰志發言詩聲成於文被管絲手舞足蹈欣泰時移風易俗王化基琴角揮韻白雲舒簫韶協音神鳳來拊撃和節詠在初章曲乍畢情有餘文同軌一道徳行國靖民和禮樂成四縣庭響羙勳英八列陛唱貴人聲舞飾麗華樂容工羅裳映【宋書作皎】日袂隨風金翠列輝蕙麝丰淑姿秀體久帝衷

宋書凰衘書伎辭

無名氏

【隋書樂志曰鳳凰銜書伎自宋齊以來有之三朝用之南齊書樂志曰蓋魚龍之流也元會曰侍中於殿前跪取其書以授舍人捨人受書升殿跪奏宋世有辭齊初詔江淹攺造至梁武帝普通中下詔罷之】

大宋興隆膺靈符鳳鳥感和銜素書嘉樂之羙通虛惟新濟濟邁唐虞巍巍蕩蕩道有餘

淸商曲辭

古辭

【淸商曲古辭一卷已入晉詩其題解系宋人作者別載於此如碧玉歌汝南王作讀曲民間爲彭城王義康作石城樂臧質作烏夜啼臨川王義慶作襄陽樂隋王誕作壽陽樂南平穆王作西烏夜飛沈攸之作今所傳辭類與本防不同蓋其題義𨿽各冇所始而詞或非其舊也郭茂蒨樂府題下不書名氏左克明直作古辭今各仍其舊云齊詩仿此】

吳聲歌曲

碧玉歌三首【左克明作古辭】

【樂苑曰碧玉歌者宋汝南王之所作也碧玉汝南王妾名以寵愛之甚所以歌之】

碧玉破時郎爲情顚倒芙蓉陵霜榮秋容故尙好碧玉小家女不敢攀貴徳感郎千金意慙無傾城色【玉臺作孫綽】

碧玉小家女不敢貴徳攀感郎意气重遂得結金蘭

同前二首

碧玉破時相爲情顚倒感郎不羞郎回身就郎抱【玉臺作孫綽】

杏梁日始照蕙席歡未極碧玉奉金杯淥酒助花色【玉臺作梁武帝】

同前

碧玉上宮妓出入千花林珠被玳瑁牀感郎情意深

華山畿二十五首

【古今樂錄曰華山畿者宋少帝時懊惱一曲亦變曲也少帝時南徐一士子從華山畿往云陽見客捨有女子年十八九悅之無因遂感心疾母問其故具以啟母母爲至華山尋訪見女具說女聞感之因脫蔽膝令母宻置其席下臥之當已少日果差忽舉席見蔽膝而抱持遂吞食而死气欲絕謂母曰葬時車載從華山度母從其意比至女門牛不肯前打拍不動女曰且待須臾妝防沐浴旣而出歌曰華山畿君旣爲儂死獨活爲誰施歡若見憐時棺木爲儂開棺應聲開女遂入棺家人扣打無如之何乃合葬呼曰神女冡】

華山畿君旣爲儂死獨活【一作生】爲誰施歡若見憐時棺木爲儂開

聞歡大養蠶定得防許絲所得何足言柰何黑瘦爲夜相思投壺不得箭憶歡作嬌時

開門枕水渚三刀治一魚歷亂傷殺汝

未敢便相許夜聞儂家論不持儂與汝

懊惱不堪止上牀解要繩自經屏風裏

啼著曙淚落枕將浮身沈被流去

將懊惱石闕晝夜題碑淚常不燥

別後常相思頓書千丈闕題碑無罷時

柰何許所歡不在間嬌笑向誰緒

隔津歡牽牛語織女離淚溢河漢

啼相憶淚如漏刻水晝夜流不息

著處多遇羅的的往年少艶情何能多

無故相然我路絕行人斷夜夜故望汝

一坐復一起黃昬人定後許時不來已

摩可濃巷巷相羅截終當不置汝

不能久長離中夜憶歡時抱被空中啼

腹中如湯灌肝膓寸寸斷敎儂底聊賴

相送勞勞渚長江不應滿是儂淚成許

柰何許天下人何限慊慊只爲汝

郎情難可道歡行豆挾心見荻多欲繞

松上蘿願君如行雲時時見經過

夜相思風吹窻簾動言是所歡來

長鳴雞誰知儂念汝獨向空中啼

腹中如亂絲憒憒適得去愁毒已復來

讀曲歌八十九首

【宋書樂志曰讀曲歌者民間爲彭城王義康所作也其歌云死罪劉領軍誤殺劉第四是也古今樂錄曰讀曲歌者元嘉十七年袁後崩百官不敢作聲歌或因酒防止竊聲讀曲細吟而巳】

花釵芙蓉髻雙鬢如浮雲春風不知著好來動羅裙念子情難有已惡動羅裙聴儂入懷不

紅藍與芙蓉我色與歡敵莫案石橊花歷亂聴儂摘千葉紅芙蓉照灼綠水邊餘花任郎摘愼莫擺儂蓮思歡久不愛獨枝蓮只惜同心藕

打壞木棲牀誰能坐相思三更書石闕憶子夜啼碑柰何不可言朝防莫牛迹知是宿蹄痕

娑拖何防歸道逢播掿郎口朱脫去盡花釵復低昂所歡子蓮從胸上度刺憶庭欲死

攬裳渡跣把絲織履故交白足露

上知所所歡不見憐憎狀從前度

思難忍絡甖語猶壺倒寫儂頓盡

上樹摘桐花何悟枝枯燥迢迢空中落遂爲梧子道桐花特可憐願天無霜雪梧子解千年

栁樹得春風一低復一昂誰能空相憶獨眠度三陽折楊栁百鳥園林啼道歡不離口

縠衫兩袖裂花釵鬢邊低何防分別歸西上古余啼所歡子不與他人別啼是憶郎耳

披被樹明燈獨思誰能忍欲知長塞夜蘭燈傾壺盡坐起嘆汝好願他甘叢香傾筐入懷抱

通髮不可料顦顇爲誰睹欲知相憶時但防裙帶緩防許

憶歡不能食徘徊三路間因風覓消息

朝日光景開從君良燕遊願如卜者防長與千嵗龜所歡子問春花可憐摘插裲襠裏

芳萱初生時知是無憂艸雙眉畫未成那能就郎抱百花鮮誰能懷春日獨入羅帳眠

聞歡得新儂四支懊如垂鳥散放行路井中百翅不能飛

憐歡敢喚名念歡不呼字連喚歡復歡兩誓不相棄柰何許石闕生口中銜碑不得語

白門前烏防白防來白防郎是儂良不知烏防郎是誰初陽正二月艸木鬰靑靑躡履步前園時物感人情靑幡起禦路綠栁防馳道歡贈玉樹箏儂送千金寶桃花落已盡愁思猶未央春風難期信托情明月光計約黃昬後人斷猶未來聞歡開方局已復將誰期自從別郎後臥宿頭不舉飛龍落藥店骨出只爲汝日光沒已盡宿鳥縱橫飛徙倚望行雲躞蹀待郎歸百度不一回千書信不歸春風吹楊栁華艷空徘徊音信闊方悟千里遙朝霜語白日知我爲歡消合防過藩來向曉開門去歡取身上好不爲儂作慮五鼓起開門正見歡子度何處宿行還衣被有霜露本自無此意誰交郎舉前視儂轉邁邁不復來時言自我別歡後歡音不絕響茱萸持撚泥龕有殺子像家貧近店肆出入引長事郎君不浮華誰能呈實意念日行不遇道逢播掿郎查滅衣服壞白肉亦黯瘡歔欷闇中啼斜日照帳裏無油何所苦但使天明爾黃絲咡素琴泛彈不斷百弄任郎作惟莫廣陵散思歡不得來抱被空中語月沒星不亮持底明儂緒詐我不出門冥就他儂宿鹿轉方相頭丁倒欺人目歡但且還去遺信相參伺契兒向髙店須防儂自來欲行一過心誰我道相憐摘菊持飲酒浮華著口邊語我不遊行常常走巷路敗橋語方相欺儂那得度闊面行負情詐我言端的畫背作天圖子將負星歷君行負憐事那得厚相於麻紙語三葛我薄汝麤疏黃天不滅解甲夜曙星出漏刻無心腸復令五更畢打殺長鳴雞彈去烏臼鳥願得連冥不復曙一年都一曉

空中人住在髙檣深閤裏書信了不通故使風往爾儂心常慊慊歡行由豫情霧露隠芙蓉見蓮詎分明非歡獨慊慊儂意亦驅驅雙燈俱時盡柰許兩無由誰交彊纏綿常持罷作慮作生隱藕葉蓮儂在何處相憐兩樂事黃作無趣怒合散無黃連此事復何苦誰交彊纒綿常持罷作意走馬織懸簾薄情柰當駛執手與歡別合會在何時明燈照空局悠然未有期百憶卻欲噫兩眼常不燥蕃師五鼔行離儂何太早含笑來向儂一抱不能置領後千里帶那頓誰多媚歡相憐今去何時來裲襠別去年不忍見分題

歡相憐題心共飲血流頭入黃泉分作兩死計

嬌笑來向儂一抱不能巳湖燥芙蓉萎蓮汝藕欲死歡心不相憐慊苦竟何巳芙蓉腹裏萎蓮汝從心起下帷掩燈燭明月照帳中無油何所苦但使天明儂執手與歡別欲去情不忍餘光照已藩坐見離日盡種蓮長江邊藕生黃蘗浦必得蓮子時流離經辛苦人傳我不虛實情明把納芙蓉萬層生蓮子信重沓聞乖事難懷況復臨別離伏語石板方作千嵗碑鈐蕩與時競不得尋傾慮春風扇芳條常念花落去坐倚無精魂使我生百慮方局十七道期會是何處暫出白門前楊栁可藏烏歡作沈水香儂作博山鑪十期九不果常抱懷恨生然燈不下炷有油那得明自從近日來了不相尋博竹簾裲襠題知子心情薄下帷燈火盡朗月照懷裏無油何所苦但令天明爾近日蓮違期不復尋博子六籌翻雙魚都成罷去巳一夕就郎宿通夜語不息黃蘗萬里路道苦眞無極登店賣三葛郎來買丈餘合匹與郎去誰解斷麤疏儂亦粗經風罷頓葛帳裏敗許麤疏中【闕】

紫艸生湖邊悞落芙蓉裏色分都未獲空中染蓮子閨閤斷信使的的兩相憶譬如水上影分明不可得逍遙待曉分轉側聴更鼓明月不應停特爲相思苦罷去四五年相見論故情殺荷不斷藕蓮心已復生辛苦一朝歡須防情易厭行膝防芙蓉深蓮非骨念慊苦憶儂歡書作後非是五果林中度見花多憶子

西曲歌

石城樂【五曲○左云古辭】

【唐書樂志曰石城樂者宋臧質所作也石城在竟陵質嘗爲竟陵郡於城上眺矚見羣少年歌謡通暢因作此曲古今樂錄曰石城樂舊舞十六人】

生長石城下開窻對城樓城中諸少年出入見依投陽春百花生摘挿環髻前捥指蹋防愁相與及盛年布帆百餘幅環環在江津執手雙淚落何時見歡還大艑載三千漸水丈五餘水髙不得渡與歡合生居聞歡逺行去相送方山亭風吹黃蘗藩惡聞苦籬聲

莫愁樂【二曲】

【唐書樂志曰莫愁樂者出扵石城樂石城有女子名莫愁善歌謡石城樂和中復有防愁聲因有此歌古今樂錄曰莫愁樂亦云蠻樂舊舞十六人梁八人樂府解題曰古歌亦有莫愁洛陽女與此不同】

莫愁在何處莫愁石城西艇子打兩槳催送莫愁來聞歡下揚州相送楚山頭探手抱腰防江水斷不流

烏夜啼【八曲左云古辭】

【唐書樂志曰烏夜啼者宋臨川王義慶所作也元嘉十七年徙彭城王義康扵豫章義慶時爲江州至鎭相見而哭文帝聞而怪之徵還慶大懼伎妾夜聞烏夜啼聲扣齋閤云明日應有赦其年更爲南兗州刺史因此作歌故其和云夜夜望郎來籠窻窻不開今所傳歌似非義慶本防古今樂錄曰烏夜啼舊舞十六人○臨川王義慶當作彭城王義康】

歌舞諸少年娉婷無種迹菖蒲花可憐聞名不曽識長檣鐵鹿子布防阿那起詫儂安在間一去數千里辭家逺行去儂歡獨離居此日無啼音裂帛作還書可憐烏臼鳥彊言知天曙無故三更啼歡子冒闇去烏生如欲飛飛飛各自去生離無安心夜啼至天曙籠窻窻不開蕩戶戶不動歡下葳蕤籥交儂那得往逺望千里煙隱當在歡家欲飛無兩翅當柰獨思何巴陵三江口蘆荻齊如麻執手與歡別痛切當柰何

襄陽樂【九曲○左云古辭】

【古今樂錄曰襄陽樂者宋隨王誕之所作也誕始爲襄陽郡元嘉二十六年仍爲雍州刺史夜聞諸女歌謡因而作之所以歌和中有襄陽來夜樂之語也舊舞十六人梁八人】

朝發襄陽城暮至大堤宿大堤諸女兒花艷驚郎目上水郎擔篙下水揺雙櫓四角龍子幡環環江當柱江陵三千三西塞陌中央但問相隨否何計道里長人言襄陽樂樂作非儂處乘星冒風流還儂揚州去爛漫女蘿艸結曲繞長松三春𨿽同色歲寒非處儂黃鵠參天飛中道鬰徘徊腹中車輪轉歡今定憐誰揚州蒲鍜環百錢兩三叢不能買將還空手攬抱儂女蘿自防薄寄托長松表何惜負霜死貴得相纏繞惡見多情歡罷儂不相語莫作烏集林忽如提儂去

壽陽樂【九曲○左云古辭】

【古今樂錄曰壽陽樂者宋南平穆王爲豫州所作也舊舞十六人梁八人按其歌辭蓋敍傷別望歸之思南平穆王卽劉鑠也】

可憐八公山在壽陽別後莫相防

東臺百餘尺淩風雲別後不防君

梁長曲水流明如鏡雙林與郎照

辭家逺行去空爲君明知嵗月駛

籠窻取涼風彈素琴一嘆復一吟

夜相思望不來人樂我獨愁

長淮何瀾漫路悠悠得當樂忘憂

上我長瀬橋望歸路秋風停欲度

銜淚出傷門壽陽去必還當防載

西烏夜飛【五曲○左云古辭】

【古今樂錄曰西烏夜飛者宋元徽五年荊州刺史沈攸之所作也攸之舉兵發荊州東下未敗之前思歸京師所以歌和云白日落西山還去來送聲云折翅烏飛何處被彈歸】

日從東方出團團雞子黃夫婦恩情重憐歡故在傍蹔請半日給徙倚娘店前目作宴瑱飽腹作宛惱饑我昨憶歡時攬刀持自刺自刺分應死刀作雜樓僻陽春二三月諸花盡芳盛持底喚歡來花笑鶯歌詠感郎﨑嶇情不復自顧慮臂繩雙入結遂成同心去雜歌謡辭

宋人歌

【檀道濟宋之良將有威名爲敵所畏宋主疑而殺之時人哀而作歌】

可憐白符鳩枉殺檀江州

元嘉中魏地童謡

【南史曰宋元嘉二十七年魏太武帝圍汝南戍文帝遣臧質北救至旴眙太武已過淮自廣陵返攻攻旴眙就質求酒質封溲便與之且報書云不聞童謠言邪虜馬飲江水佛貍死邜年冥期使然非復人事爾智識及眾豈能勝苻堅邪頃年展爾陸梁者是爾未飲江太嵗未邜耳時魏地冇童謡故質引之云】

軺車北來如穿雉不意虜馬飲江水虜主北歸石濟死虜欲渡江天不徙

大明中謡

【南史曰大明中有奚顯度者爲員外散騎侍郎孝武嘗使主領人功而苛虐無道動加捶撻暑雨寒雪不聴暫休人不堪命時建康縣考囚或用方材壓額及踝脛故民間有此謡又相戲曰勿反顧付奚度其暴酷如此】

寧得建康壓額不能受奚度拍

宋時謡

【南史曰宋時用人乖實有謡云】

上車不落爲著作體中何如作祕書

元徽中童謡

【齊書五行志曰元徽中童謡後沈攸之反雍州刺史張近兒襲江陵殺攸之子元瑱等】

襄陽白銅蹄郎殺荊州兒

童謡

【南史曰齊髙帝輔政袁粲劉彥節王蘊等皆不同而沈攸之又稱兵反粲蘊𨿽敗攸之尙存卞彬意猶以髙帝事無所成乃謂帝曰比聞謡云云公頗聞不時蘊居父憂與粲同死故云屍著服也服者衣也孝子不在日代哭者褚子也彬謂沈攸之得志褚彥回當敗故言哭也列管謂簫也髙帝不悅及彬退曰彬自作此】

可憐可念屍著服孝子不在日代哭列管暫鳴死滅族

禾絹謡

【南史曰宋明帝時阮佃夫楊運長王道隆皆擅威權言爲詔勅郡守令長一缺十除內外混然官以賄命王阮家富於公室中書舍人胡母顥専權奏無不可時人語云云禾絹謂上也】

禾絹閉眼諾胡母大張橐

將士謡

【南史曰宗越爲將性嚴酷好刑誅時王謨禦下亦少恩將士爲之語曰】

寧作五年徒不逐王謨謨猶尙可宗越更殺我

跋扈謡

【宋書武帝紀曰諸葛長人貪滛驕縱帝每優容之劉毅旣誅長人懼禍及將謀作亂帝自江陵還長人到門引前卻人閒語帝巳宻命左右丁旿自慢後於坐拉焉死牀側輿屍付廷尉旿驍勇有力時人語曰】

勿跋扈付丁旿

石城謡

【南史曰袁粲謀舉兵誅齊髙帝褚淵發其謀粲兵敗遇害而淵獨輔政於時百姓語曰】

可憐石頭城寧爲袁粲死不作褚淵生

二王謡

【南史云宋徳旣衰齊髙帝輔政朝野之人情懷彼此吏部尙書王延之尙書令王僧防中立無所去就時人語曰】

二王居平不送不迎

古詩紀卷六十五

欽定四庫全書

古詩紀卷六十六

明馮惟訥撰

齊第一

髙帝【姓蕭氏諱道成字紹伯仕宋累封齊王廢宋自立○詩品曰齊髙帝詩詞藻意深無所云少】塞客吟【此詩見蘇侃傳外編逸軌皆作侃詩非也】

【齊書曰髙帝在淮上取蘇侃爲冠軍錄事參軍是時新失淮防遣帝北戍每嵗秋冬間邊淮騷動帝廣遣偵安集荒余又營繕城府帝在兵中久見疑於時乃作塞客吟以諭志侃達此防更自勸勵委以府事深見知待】

寶緯紊宗神經越序徳晦河晉力宣江楚云雷兆壯天山繇武直髮指河【一作秦】闗凝精越漢渚秋風起塞艸衰雕鴻思邊馬悲平原千里顧但見轉蓬飛星嚴海淨月徹河明淸輝映幕素液凝庭金笳夜厲羽轊晨徵斡晴潭而悵泗枻松洲而悼情蘭涵風而瀉艷菊籠泉而散英曲繞首燕之嘆吹軫絕越之聲欷園琴之孤防想庭藿之餘馨靑闗望斷白日西斜恬源靚霧壠首暉霞戒旋鷁躍還波情綿綿而方逺思裊裊而遂多粵撃秦中之築因爲塞上之歌歌曰朝發兮江泉日夕兮陵山驚飈兮瀄汨淮流兮潺湲胡埃兮云聚楚斾兮星懸愁墉兮思宇惻愴兮何言定寰中之逸鑑審雕陵之迷泉悟樊籠之或累悵遐心以棲

羣鶴詠

【南史曰齊髙帝鎭淮陰爲宋明帝所疑被徵爲黃門郎深懷憂慮見平澤有羣鶴命筆詠之】

八風舞遙翮九野防淸音一摧雲間志爲君苑中禽武帝【諱賾字宣逺髙帝長子也初仕宋爲江州刺史輔髙帝受禪功參佐命後嗣位】

估客樂

【古今樂籙曰估客樂者齊武帝之所制也帝布衣時嘗遊樊鄧登柞以後追憶往事而作歌使樂府令劉瑤管弦被之教習卒遂無成有人啟釋寶月善解音律帝使奏之旬日之中便就諧合敕歌者常重爲感憶之聲猶行於世寶月又上兩曲帝數乘龍舟遊五城江中放觀以紅越布爲帆緑絲爲帆繂鍮石爲篙足篙榜者悉著郁林布作淡黃袴列開使江中衣出五城殿猶在齊舞十六人梁八人唐書樂志曰梁攺其名爲商旅行】

昔經樊鄧役阻潮梅根渚感憶追往事意滿辭不敍竟陵王子良【字雲英武帝第二子也幼聡敏宋末爲邵陵王友武帝卽位封競陵王南徐州刺史又兼司徒進號車騎將軍禮才好士傾意賔客天下才學皆逰集焉隆昌元年薨】九月侍宴

月殿風轉層臺气寒髙云斂色遙露已式詔司警言戾秋巒輕觴時薦落英可飡

侍皇太子釋奠宴

霜輕流日風送夕云雕檐結防綺井生文四璉合防八簋舒芬【闕】

遊後園

托性本禽魚棲情閒物外蘿徑轉連綿松軒方杳藹丘壑每淹畱風雲多賞防【闕】

行宅【並序】

余稟性端疎屬愛閒外往嵗羈役浙東備歷江山之羙名都勝境極盡登臨山原石道步步新情廻池絕澗往往舊識以吟以詠聊用述心

訪宇北山阿卜居西野外幼賞恱禽魚早性羨蓬艾【闕】登山望雷居士精舍同沈右衞過劉先生墓下作【並序○一作同隨王經劉先生墓下作】

沛國劉子珪學優未仕迹邇心遐履信體仁古之遺徳潛舟迅景滅賞淪輝言念芳猷式懷嗟述屬捨弟隨郡有示來篇彌縝久要之情益深宿艸之嘆升望西山率爾爲答𨿽因事雷生實申悲劉子云爾【劉瓛字子珪沛郡相人南史有傳】

漢陵淹館蕪晉殄【一作彌】洙風缺五都聲論空三河文義絕興禮邁前英談逾往哲明情日夜深徽音嵗時滅垣井總已平煙雲從容裔爾嘆牛山悲我悼驚川逝隨郡王蕭子隆【字云興武帝第八子性和羙有文才爲都督荊州刺史歷侍中中軍大將軍眀帝輔政謀害諸王子隆被害】

經劉瓛墓下

升堂子不謬問道余未窮如何辭白日千載隔音通山門一巳絕長夜緬難終初松切暮鳥新楊催曉風榛闗向蕪宻泉途轉銷空

王儉【字仲寶瑯邪人宋孝武時襲爵豫寜縣侯明帝選尙陽羨公主拜駙馬都尉官至侍中後輔齊髙帝受禪攺封南昌郡公累遷侍中尙書令】

侍皇太子釋奠宴

【南齊禮志永明二年皇太子講孝經親臨釋奠車駕幸聼】

禮惟國幹義實民端身由業澡世以教安金鎔乃器水術伊瀾漸芳則馥履冰固寒瞽宗務時頖宮善誘咨此含生躋彼仁壽淳移雅缺歷玆永久遊藝莫師獨學誰友三兆戒辰八鸞警旦風動蒿宮雲棲參館禮邁仁周樂超英濩神保爰格祝史斯贊郁鬯旣終徳馨是與降冕上庠升晏東序槐宰金貞藩維玉譽時彥莘莘國冑楚楚

侍太子九日宴圃詩

明明儲後衝黙其量徘徊禮樂優遊風尙防言外融幾神內王就日齊暉儀云等望本茂條榮源澄流潔漢稱間平周云魯衞咨我藩華方軼前軌秋日在房鴻鴈來翔寥寥淸景靄靄防霜艸木搖落幽蘭獨芳眷言淄苑尙想濠梁旣暢防酒亦飽徽猷有來斯恱無逺不柔

贈徐孝嗣

婉婉遊龍載遊載東靡靡行雲並躍齊蹤無類不感有來斯雍之子云邁嗟我莫從嵗雲暮止述職戒行崇蘭罷秀孤松獨貞悲風宵逺乘鴈晨徵撫物遐想念別書情【南史載四句曰方軌叔茂追淸彥輔柔亦不茹剛亦不吐時人以比蔡子尼之行狀也】

春日家園

徙倚未雲暮陽光忽已收羲和無停晷壯士豈淹畱冉冉【一作荏苒】老將至功名竟不修稷契匡虞夏伊呂翼商周撫躬謝先哲解紱歸山丘

春詩二首

蘭生已匝苑萍開欲半池輕風搖雜蘤細雨亂叢枝風光承露照霧色防蘭暉靑荑結翠藻黃鳥防春飛

春夕

露華方照嵗雲彩復經春虛閨稍疊艸幽帳日凝塵

後園餞從兄豫章

玆夕竟何夕念別開曾軒光風轉蘭蕙流月泛虛園王僧祐【字宗徽從子也舉秀才爲驃騎法曹雅好博古善老荘亭然獨立不交當世仕至太子中舍人】

贈王儉

【南史曰僧祐儉之從弟也儉嘗鳴笳列騶至僧祐門僧祐輙稱疾不出儉曰此吾之所望於若人也世皆推儉之愛名徳而重僧祐之不趨勢也】

汝家在市門我家在南郭汝家饒賔侶我家多鳥雀徐孝嗣【字始昌東海郯人也尙宋康樂公主拜駙馬都尉入齊累遷侍中封枝江縣侯東昏失徳將謀廢立事覺召入華林省飲藥死】

白雪歌【一作琴歌】

風閨晚翻靄月殿夜凝明願君早流眄無令春艸生

古詩紀卷六十六

欽定四庫全書

古詩紀卷六十七

明馮惟訥撰

齊第二

王融【字元長瑯邪人僧達之孫也少警慧博渉多通仕齊武帝遷祕書丞歷中書郎竟陵王子良防爲寜朔將軍武帝大漸謀立子良及欝林卽位下獄賜死○詩品曰齊寜朔將軍王融詩齊中庶子劉繪詩元長士章並有盛才詞羙英淨至於五言之作幾乎尺有所短譬應變將略非武侯所長未足以貶臥龍也】

樂府

齊明王歌辭七首【應司徒教作以下五言】

明王曲

明王日月照至樂天地和幸息雲門吹復歇咸池歌桂序【一作房】金匏轉瑤軒絲石羅朱騏步躑躅鶴舞蹉跎露凝嘉艸秀煙度醴泉波皇基方萬祀齊民樂如何

聖君曲

聖君應昌歷景祚啟休期龍樓神睿道兔園仁義基海蕩萬川集山崖百艸滋盤苖成萃止渝韎異來思淸明動離軫威惠【一作懷】被殊辭大哉君爲後何羨唐虞時

淥水曲

湛露攺寒司交鶯變春旭瓊樹落晨紅瑤塘水初淥日霽沙漵明風泉動【藝文作暗】華燭遵渚泛蘭觴乘漪防淸曲鬥酒千金輕寸陰百年促何用盡歡娯王度式如玉

采菱曲

炎光銷玉殿涼風吹鳯樓雕輜【一作靑輅】傃平隰朱櫂泊安流金華妝翠羽鷁首畫飛【一作龍】舟荊姬采菱曲越女江南謳騰聲翻葉靜發【一作散】響谷云浮良時時一遇佳人難再求

淸楚引

平原數千里飛觀郁岧岧淸月冋將曙浩露零中宵轉葉度沙海別羽自冰遼四面通寒色左右竟嚴飈崤澠多榛梗京索久塵苖逝將憑神武奮劍蕩遺妖

長歌引

周雅聼休明齊徳覯升平紫煙四時合黃河萬里淸翠栁防通街朱闕臨髙城方轂雷塵起接袖風雲生酣笑爭日夕絲管互逢迎䢐年無促慮長歌有餘聲

散曲

金枝湛明燎繡幕列芳然層閨橫綠綺曠席緬朱纏楚調廣陵散瑟柱秋風輕裙中山麗長袖邯鄲妍徐歌駐行景迅節瀹浮煙言願聖明主永永萬斯年

三婦艷詩

大婦織綺羅中婦織流黃小婦獨無事挾瑟上髙堂丈夫且安坐調詎未央

靑靑河畔艸

容容寒煙起翹翹望行子行子殊未歸寤寐君【一作若】容輝夜中心愛促覺後阻河曲河曲萬里餘情交襟袖疎珠露春華返璿霜秋照【一作桂】晚入室怨蛾眉情歸爲誰婉

同沈右率諸公賦鼔吹曲二首【附見謝朓集或作朓詩非也】巫山髙

想象【一作髣髴】巫山髙薄暮陽臺曲煙霞乍舒捲蘅【一作行】芳自斷續【集作煙雲自捲舒猿鳥時斷續】彼羙如可期寤言紛在矚憮然坐相思【一作望】秋風下庭綠

芳樹

相望早春日煙華雜如霧復此佳麗人含情結芳樹綺羅已自憐暄風多有趣去來徘徊者佳人不可遇

臨髙臺

遊人欲騁望積步上髙臺井蓮當夏吐窓桂逐秋開花飛低不入鳥散逺時來還看云棟影含月共徘徊

望城行

金城十二重雲气出表裏萬戶如不殊千門反相似車馬若飛龍長衢無極已簫鼓相逢迎信哉佳城市

法樂辭十二首【樂府作法壽樂歌】

天長命自短世促道悠悠禪衢開逺駕愛海亂輕舟累塵曾未極心樹豈能籌情埃何用洗正水有淸流

右歌本起

百神肅以防三靈震且越恆【一作常】曜揜芳宵薰風動蘭月丹榮藻玉墀翠羽文珠闕皓毳非虛來交輪豈徒發

右歌靈瑞

韶年春已仲明星夜未央千祀鐘休歷萬國會嘉祥金容涵夕景翠鬢佩晨光表塵維淨覺泛俗廼輪皇

右歌下生

襲气變離宮重柝驚層殿曼響感心神修容轉惟宴生老終已榮死病行當薦方爲淨國遊豈結危城戀

右歌在宮

春枝多病夭秋葉少欣榮心骸終委滅親愛暫平生長風吹北隴迅瀑急東瀛知三旣情暢得一乃身貞

右歌四遊

飛防辭國門端儀偃郊樹慈愛徒相思閨中空戀慕夙乖往塗駿足獨歸路舉袂謝時人得道且還去【一作顧】

右歌出國

明心十力寂慮安四禪靑禽承逸軌文驪【一作鑣】鏡重川鷲巖標逺勝鹿野究淸不有希世寶何以導蒙泉

右歌得道

亭亭防月流朏朏晨霜結川上不徘徊條間亟渝滅靈知湛常然符【一作俯】應有盈缺感運復來儀且厭人間世【音泄】

右歌防樹【一作寶樹】

春【一作舂】山玉所府檀林芳【一作鸞】所棲引火歸炎燧挹水自淸隄庵園無異轍祗館有同躋比肩非今古接武豈燕齊

右歌賢眾

昔余輕嵗月玆也重光陰閨中屏鈆黛闕下掛纓簪禪恱兼芳防法言戀【一作防】淸琴一異非能辧寵辱誰爲心

右歌學徒

峻宇臨層穹苕苕疎逺風騰芳淸漢裏響梵髙雲中金華紛苒若瓊樹郁靑蔥貞心延淨境邃業嗣天宮

右歌供具

影響未嘗隔晦明殊復親慈邈已逺睿後扇髙塵區中禔景福防外沐深仁萬祀畱國祚億兆慶唐民

右歌福應

少年子

聞有東方騎遙見上頭人待君送客返桂釵當自陳

江臯曲

林斷山更續洲盡江復開雲峯帝鄕起水源桐柏來

思公子

春盡風颯颯蘭凋木修修王孫久爲客思君徒自憂

王孫遊【玉防作春遊】

置酒登廣殿開襟望所思春艸行已歇何事久佳期

陽翟新聲【隋書翟作澤】

懷春發下蔡含笑向陽城恥爲飛雉曲好作鵾雞鳴

永明樂十首【謝朓同賦】

符昭景歷茂實偶英聲長爲南山固永與朝日明靈丘比翼棲芳林合條起兩代分憲章一朝會書軌二離金玉相三衮蘭蕙芳重儀文世子再奉東平王空谷返逸驂陰山響鳴鶴振玉躧丹墀懷芳步靑閣崇文晦已明膠庠雜復整弱臺畱折巾沂川詠芳穎定林去喧俗鹿野出埃霞香風流梵琯澤雨散雲花楚望傾澠滌日館仰鑾鈴已晞五云發方照兩河淸幸哉明盛世壯矣帝王居髙門夜不柝飲帳曉長舒總棹金陵渚方駕玉山阿輕露炫珠翠初風揺綺羅西園抽蕙艸北沼掇芳蓮生逢永明樂死日生之年

奉和秋夜長【玉臺作秋夜】

秋夜長夜長樂未央舞袖拂花燭歌聲繞鳯梁

詩

贈族叔衛軍

臺曜澄華鉉嶽裁峻經天爲象麗地作鎭不器其徳有斐斯文質超瑚璉才逸卿云揺筆泉瀉動詠霙紛徳馨伊何如蘭之宣貞筠抽箭潤璧懷山六樂畢該五禮備貫七訓是敷三英有粲惟旦惟公惟公惟旦

從武帝瑯邪城講武應詔

治兵聞魯策訓旅見周篇教民良不棄任智理恆全白日映丹羽頳霞丈翠旃淩山炫組甲帶水被戈船凝葭郁摧愴淸管乍聫綿早逢文化洽復屬武功宣願陪玉鑾右一舉掃燕然

棲寺聼講畢遊邸園七韻應司徒教

道勝業玆逺心閒地能隟桂橑郁初裁蘭墀坦將辟虛檐對長嶼髙軒臨廣液芳艸列成行嘉樹紛如積流風轉還【音旋】逕淸煙泛喬石日汨山照紅松映水華碧暢哉人外賞遲遲眷西夕

雜體報範通直

和璧荊山下隋珠漢水濵無雙自昔代有羙今爲鄰三楚多秀士江上復才人緯綃非善賈聖徳可名臣追飛且學步共子奉淸塵紫庭風日好靑槐枝葉新徘徊吹樓側欲見心所親君蘭蕙艸何用以書紳【莊子河上有家貧恃緯蕭而食者注蕭蒿也織蒿爲薄綃疑蕭字之誤也未詳音義融集作徵】

蕭諮議西上夜集【古文苑作別蕭諮議】

徘徊將所愛惜別在河梁衿袖三春隔江山千里長寸心無逺近邊地有風霜勉哉勤嵗暮敬矣事【玉防作愼】容光山中殊未懌杜若空自芳

別王丞僧孺【藝文作謝朓】

首夏實淸和餘春滿郊甸花樹雜爲錦月池皎如練如何於【一作當】此時別離言與宴畱雜已郁紆行舟亦遙衍非君不見思所悲思不見

寒晚敬和何徴君防

疏酌冬序閒琴攺秋律如何將暮天復值西歸日揺落迎軒牖飛鳴亂繩蓽煙灌共深陰風篁兩蕭瑟虛堂無笑語懷君首如疾早輕北山賦晚愛東臯逸上徳可潤身下澤有徐轡【葉音必】

和王友徳元古意二首

遊禽暮知返行人獨未歸坐銷芳艸气空度明月輝嚬容入朝鏡思淚防春衣巫山彩雲沒淇上綠楊稀待君竟不至秋鴈防防飛

霜气下盟津秋風度函谷念君淒以寒當軒捲羅縠纎手廢裁縫曲鬢罷膏沐千里不相聞寸心郁紛蘊【平聲】況復飛螢夜木葉亂紛紛

奉和竟陵王郡縣名

追芳承荔浦揖道訊虛丘升居臨廣牧從望盡平洲曾山臨翠阪方渠緬淸流陽臺翻早茂陰館懷名秋嵗宴東光弭景仄西華收端溪慙昔彥測水謝前修往食曲阜盛今屬平臺遊燕棠缺初雅鄭衮息遺謳久傾信都羙乃結茂陵儔河間誠可詠南海果難遊

遊仙詩五首【集云應教】

桃李不奢年桑楡多暮節常恐秋蓬根連翩因風雪習道徧槐岻追仙度瑤碣綠帙啟眞詞丹經流妙說長河且已縈曾山方可礪【葉音列】

獻嵗和風起日出東南隅鳯旍亂煙道龍駕溢云區結賞自員嶠移防乃方壺金巵浮水翠玉斝挹泉珠徒用霜露攺終然天地俱

命駕瑤池隈過息嬴女臺長袖何靡靡簫管淸且哀璧門涼月舉珠殿秋風廻淸鳥騖髙羽王母停玉杯舉手暫爲別千年將復來

湘沅有蘭芷汨吾欲南徵遺佩出長浦舉袂望增城朱霞拂綺樹白雲照金楹五芝多秀色八桂常冬榮弭節且夷與參差聞鳯笙

命駕隨所卽燭龍導輕鑣沙澤振寒艸弱水駕冰潮逺翔馳聲響流雪自飄颻忽與若士遇長舉入雲霄羅繹徒有睨蟭螟已寥寥

淨行詩十首【廣明集作淨行頌初學記作詩】

冥津殊復曉髙聼亦能卑陰墻𨿽兩宻幽夜有四知炎山翻烈火冰澗帀寒澌羅城振云幕鋒樹郁霜枝茹荼非云苦集木豈稱危求仁曾已得長嘆欲何爲

韞石諒非眞飾甁信爲假竊服臯門上濫吹澑軒下鳯祀徒驚心騶文終好野實相豈或照浮榮未能捨迹殊冠冕客事襲驅馳者已矣歇鄭聲無然亂周雅

處塵貴不染被褐重懷珠美玉曜幽石曾蘭挺叢芻四氏【一作民】不爲侶三界豈能渝諒玆親愛染寧以財利拘煩流捨智寶榛路坦夷途萬物竟何匹烈火樹紅芙【一作趺】

心怨動紛繞情怡輒遷互歡愛一離逺傷憂坐衰暮連幌結淸陰髙臺起風露腐毒緣芳防夭伐實修嫮欲网必虧生繁罝或全兔眇眇夜何期悠悠終肯悟

端襟測煩海矯步寫埃氛三受猶絕雨八苦若浮雲輸心仰圓極罄質委方墳朝遊淨國侶暮集靈山羣燈祗開逺照香宇薦嘉薫俛首睇人俗信矣靜爲君生塗非一理識緒固饒津徒駭東陵富空嗟北郭貧國生曾已戾顏氏信爲仁逢尢昭往業習善防玆身勤憂永夷泰晏安終苦辛令名且云重豈若樹良因

神膏施惟重酒恩未隆明璣隨水上潤玉藍田中稟天性所極資敬道攸崇羽毛共以勢輪軌相爲通報徳愴前雅酧言愛余風遵塗毎多舛顧省能無衝

冬狐理丰毳春蠶緒輕絲形骸翻爲阻心識還自欺華榮羈丱日生平少年時驅車追俠客酌酒防妖姬但念目前好安知身後悲惕然一以愧永與情愛辭

蘭室攺蓬心栴崖變伊艸丹靑有必渝絲皪【一作素】豈常皓曲轅且繩直詭木遂雕藻一簣或成山百里倦中道隆【一作崇】漢乃王臣失楚信元保勉矣徳不孤至言匪虛造

金山嚴寶仞瓊畹烈瑤荑墻狐議不窟檐燕豈能棲淨花莊思序慧沼盥身倪六羣儻未一七眾固恆齊端儀有直景正道無傾蹊維宮超以悟襄野竟何迷

春遊廻文詩【藝文類聚作賀道慶】

枝分栁塞北葉暗楡闗東垂條逐絮轉落蘂散花叢池蓮照曉月幔錦拂朝風低吹雜綸羽薄粉艷妝紅離情隔逺道嘆結深閨中

侍遊方山應詔

巡躅望登年帳飲臨秋縣日羽鏡霜潯云旗落風甸四瀛良在目八防宛如見小臣竊自嘉預奉柏梁防

奉辭鎭西應教

未學謝能算髙義幸知遊霤庭參辯奭梁苑豫才鄒徘徊嵗光晚揺落紅樹秋風旗縈別浦霜琯迾遙洲

餞謝文學離夜

所知共歌笑誰忍別笑歌離軒思黃鳥分渚愛靑莎翻情結逺斾灑淚與行波春江夜明月還望情如何和南海王殿下詠秋胡妻七首【樂府作秋胡行】

日月共爲照松筠俱以貞佩紛甘自逺結鏡待君明且協金蘭好方愉琴瑟情佳人忽千里幽閨積思生景落中軒坐悠悠望城闕髙樹升夕煙層樓滿初月光陰非或異山川屢難越輟泣揜鈆姿搔首亂雲髮傾魄屬䢐火搖念待方秋涼气承宇結明熠傃堦流三星亦虛暎四屋慘多愁思君如萱艸一見乃忘憂杼軸郁不諧契濶彌新故朔風櫩上發寒鳥林間度客逺乏衣裘嵗晏饒霜露參差興別緒依遲起離慕願言如可信行邁亦云反睇景不告勞瞻途寧遽逺何以淹歸轍蠶妾事春晚送目亂前華馳心迷舊婉椒佩容有結振芳跂路隅黃金徒以賦白珪終不渝明心良自皎安用久踟躕遄車及枌巷流日下西虞披帷悵有望出門遲所欲彼羙復來儀慙顏變欣矚蘭艾隔芳臭涇渭分淸濁去去夫人子請殉川之曲

琵琶【見謝朓集】

抱月如可明懷風殊復淸絲中傳意緒花裏寄春情掩抑有奇態淒鏘多好聲芳防幸時拂龍門空自生

詠幔【古文苑作謝朓】

幸得與珠綴羃防君之楹月映不辭捲風來輒自輕每聚金鑪气時駐玉琴聲但願置尊酒蘭缸當夜明

藥名【以下二首見事林廣紀】

重臺信嚴敞陵澤乃閒荒石蠶終未蠒垣衣不可裳秦芎畱近詠楚蘅搢逺翔韓原結神艸隨庭銜夜光

星名

眇嘆屬辰移端憂臨嵗永久慙入漢客每愧遵河影仙羽誠不退蓬襟良未整誰謂無正心大陵有霜穎

奉和月下

雕云度綺錢香風入珠网獨知此夜月依遲慕神賞

詠池上梨花

翻堦沒細艸集水間疏萍芳春照流雪深夕映繁星

詠梧桐

騫鳯影層枝輕虹鏡展緑豈斁龍門幽直慕瑤池曲

詠女蘿

羃防女蘿艸蔓衍旁松枝含煙黃且緑因風捲復垂

移席琴室應司徒教

雪崖似畱月蘿徑若披云潺湲石澑防綿巒山雨聞

抄眾書應司徒教

說禮固多才惇詩信爲善巖笥發仙華金縢開碧篆

奉和代徐二首【玉防作自君之出矣】

自君之出矣芳藇絕瑤巵思君如形影寢興未曾離自君之出矣金鑪香不然思君如明燭中宵空自煎

擬古二首【一作代槁砧二作鏡臺】

花蔕今何在亦是林下生何當垂防髻團扇雲間明鏡臺今何在寸身正相隨何當碎聫玉云上璧已虧

四色詠

赤如城霞起靑如松霧澈黑如幽都云白如瑤池雪

離合賦物爲詠【玉防云詠火】

冰容慙逺鑑水質謝明暉是照相思夕早望行人歸後園作廻文詩【此當爲梁元帝詩觀簡文諸人和詩可見藝文逸名俟考證】

斜峯繞徑曲聳石帶山連花餘拂戲鳥樹宻隠鳴蟬

防聲詩

園蘅紅蘤湖荇燡黃華廻鶴橫淮翰逺越合雲霞

代五雜組

五雜組慶雲發往復還經天月不獲已生胡越

奉和纎纎

兩頭纎纎綺上紋半白半黑鷦翔羣腷腷膊膊烏迷曛磊磊落落玉石分

王延

別蕭諮議

霏云承永夜皓燭騖離軒執酒愴誰與舉袖黙無言忍玆君爲別如此嵗方暄年深北岫時鳥思南國園江上愁別日階下樹芳蓀

古詩紀卷六十七

欽定四庫全書

古詩紀卷六十八

明馮惟訥撰

齊第三

謝朓【字暉宋僕射景仁之從孫少有羙名齊隨王子隆鎭荊州以爲文學未幾求還都除新安王記室尋兼尙書殿中郎宣城王鸞輔政以爲驃騎諮議掌中書詔誥轉中書郎出補宣城太守後遷至吏部郎兼衛尉永元初江右謀立始安王遙光引以爲黨不從收下獄死○詩品曰謝朓詩其源出於謝混防傷細宻頗在不倫一章之中自有玉石然奇章秀句往往警道足使叔源失步明逺變色善自發詩端而末篇多躓此意鋭而才弱也至爲後進士子之所嗟慕朓極與餘論詩感激頓挫過其文】

樂府

隨王鼓吹曲十首【以下五言】

【齊永明八年謝朓奉鎭西隨王教於荊州道中作鈞天以上三曲頌帝功校獵以上三曲頌藩徳】元會曲

二儀啟昌歷三陽應慶期珪贄紛成序鞮譯憬來思分階赩組練充庭羅翠旗觴流白日下吹溢景云滋天儀穆藻殿萬防壽皇基

郊祀曲

六宗禋配嶽五畤奠甘泉整蹕遊九闕淸簫開八埏鏘鏘玉鑾動溶溶金障旋郊宮光已屬升柴禮旣防福饗靈之集南嶽固斯年

鈞天曲

髙晏顥天臺置酒迎風觀笙鏞禮百神鐘石動云漢瑤堂琴瑟驚綺席舞衣散威鳯來參差鶴起淩亂已慶明庭樂詎慙南風彈

入朝曲

江南佳麗地金陵帝王州逶迆帶緑水迢遞起朱樓飛甍夾馳道垂楊防禦溝凝笳翼髙蓋疊鼔送華輈獻納雲臺表功名良可收

出藩曲

云枝紫防內分組承明阿飛艎遡極浦旌節去闗河眇眇蒼山色沈沈寒水波鐃音巴渝曲簫鼔盛唐歌夫君邁惟徳江漢仰淸和

校獵曲

凝霜冬十月殺盛涼飈哀原澤曠千里騰騎紛往來平罝望煙合烈火從風廻殪獸華容浦張樂荊山臺虞人昔有諭明明時戒哉

從戎曲

選旅辭轘轅弭節赴河源日起霜戈照風廻連騎翻紅塵朝夜合黃沙萬里昏寥戾淸笳轉蕭條邊馬煩自勉輟耕願徵役去何言

送逺曲

北梁辭歡宴南浦送佳人方衢控龍馬平路騁朱輪瓊筵妙舞絕桂席羽觴陳白雲丘陵逺山川時未因一爲淸吹激潺湲傷別巾

登山曲

天明開秀防瀾光媚碧堤風蕩飄鶯亂雲行芳樹低暮春春服羙遊駕淩丹梯升嶠旣小魯登巒且悵齊王孫尙遊衍蕙艸正萋萋

泛水曲

玉露霑翠葉金風鳴素枝罷遊平樂苑泛鷁昆明池旌旗散容裔簫管吹參差日晚厭遵渚采菱贈淸漪百年如流水寸心寧共知

江上曲

易陽春艸出踟躕日已暮蓮葉尙田田淇水不可渡願子淹桂舟時同千里路千里旣相許桂舟復容與江上可采菱淸歌共南楚

蒲生行【本集不載見樂府詩集】

蒲生廣湖邊托身洪波側春露惠我澤秋霜縟我色根葉從風浪常恐不水植攝生各有命豈云智與力安得遊雲上與爾同羽翼

詠邯鄲才人嫁爲廝養卒婦

生平宮閣裏出入侍丹墀開笥方羅縠窺鏡比蛾眉初別意未觧去久日生悲憔悴不自識嬌羞余故姿夢中忽彷佛猶言承燕私

同沈右率諸公賦鼓吹曲名【右率諸公詩各見本集】

芳樹

早翫華池陰復影【一作鼔】滄洲枻椅柅芳若斯葳蕤紛可結霜下桂枝銷怨與飛蓬折不厠玉盤滋誰憐終委絕

臨髙臺

千里常思歸登臺臨綺翼才見孤鳥還未辧連山極四面動淸風朝夜起寒色誰知倦遊者嗟此故鄕憶同賦雜曲名【時爲宣城守檀秀才江朝詩陶功曹朱孝亷同賦詩別見】

秋竹曲

防姢綺窓北結根未參差從風旣裊裊映日頗離離欲求棗下吹別有江南枝但能淩白雪貞心防曲池

曲池之水

緩步遵莓渚披衿待蕙風芙蕖舞輕帶苞筍出芳叢浮雲自西北江海思無窮鳥去能傳響見我綠琴中

同謝諮議詠銅爵臺

繐帷飄井幹樽酒若平生鬱鬱西陵樹詎聞歌吹聲芳襟染淚迹嬋姢空復情玉座猶寂寞況乃妾身輕

永明樂十首【王融同賦】

【南齊書樂志曰永明樂歌者竟陵王子良與諸文士造奏之人爲十曲】

帝圖開九有皇風浮四溟永明一爲樂咸池無復靈民和禮樂富世淸歌頌徽鴻名軼捲領稱首邁垂衣朱臺郁相望靑槐分馳道秋云湛甘露春風散芝艸龍樓日月照淄館風雲淸儲光溫似玉藩度式如瓊化洽鯷海君恩變龍庭長西北騖環裘東南盡龜象出車長洲苑選旅朝夕川絡絡結云騎奕奕泛戈船燕駟遊京洛趙服麗有輝淸歌畱上客妙舞送將歸實相薄五禮妙花開六塵明祥已玉燭寶瑞亦金輪生蔑蘿性身與佳惠隆飛纓入華殿屣步出重宮彩鳯鳴朝陽鶴舞淸商瑞此永明曲千載爲金皇

同王主簿有所思

佳期期未歸望望下鳴機徘徊東陌上月出行人稀

銅雀悲

落日髙城上餘光入繐帷寂寂深松晚寧知琴瑟悲

玉階怨

夕殿下珠簾流螢飛復息長夜縫羅衣思君此何極

金穀聚

渠碗送佳人玉杯邀【玉臺作要】上客車馬一東西別後思今夕

王孫遊

緑艸蔓如絲雜樹紅英發無論君不歸君歸芳已歇

詩

侍宴華光殿曲水奉勑爲皇太子作【九章以下四言】

旁求邃古逖聼鴻名大寶曰位得一爲貞朱祶葉祉綠字摛英升配同貫進讓殊聲

大橫將屬會昌已命國步中䢐宸居膺慶璽劍先傳龜玉增映宗堯有緒復禹無競

禮行郊社人神受職寶效山川鱗羽變色塞北靡丹徼南極浮毳駕風非【本集作飛】泳非【本集作登】陟

能官民秀利建天跗枵鶉列野營絳分區論思帝則獻納宸樞麟趾方定鵜翼誰濡

西京靄靄東都濟濟秋祓濯流春禊浮醴初吉云獻上除方啟昔駕陽頴今帳云陛

嘉樂舊矣芳宴在斯載畱神矚有睟天儀龍精巳映威仰未移葉依黃鳥花落春池

髙殿敞禁林稠宻靑磴崛起丹樓間出翠葆隨風金戈動日惆悵淸管徘徊輕佾

灞滻入筵河淇流阼海【一作媧】若【一作谷】來往觴肴防溯歡飫有終【本集作終日】淸光欲暮輕貂回首【本集作道】華組徐步登賢博望獻賦淸漳漢貳稱敏魏兩垂芳監撫有則匕鬯無方瞻言守器永愧元良

三日侍華光殿曲水宴代人應詔【十章】

羣分未辧類聚玆式天睠休明且求至徳禦繁實簡制動惟黙官府百王衣裳萬國

中葉遭閔副內多違悠悠靈貺爰有適歸於昭睿後撫運天飛凝居中縣神動外畿

懸象著明離光乃位我有儲徳徽猷淵備長壽察書龍樓廻轡重道上庠行遵儒肆

朝陽有榦布葉萋萋思皇威矣鵷羽髙棲出馳先輅入秉介珪瞻秦望井建魯分奎

求賢每勞得士方逸有覺斯順無文咸秩萬箱惟重百鍰載防屈艸戒諛階蓂紀日

文教已肅武節旣馳榮光可照合璧如規載懷姑射尙想瑤池濯龍乃飾天淵在斯

作樂順動實符時義上春初吉亦畱淵寄紅樹巖舒靑莎水被雕梁虹拖云甍鳥跂

髙懸甲帳周褰黼帷長筵列陛激水旋墀浮醪聚蟻靈蔡呈姿河宗躍踢海介夔跜

弱腕纎腰遷延妙舞秦箏趙瑟殷勤促柱降席連緌稱觴接武稽首萬年獻玆多祜

天地旣成泉流旣淸薄暮沾幸屬奉文明將標齊配刻掃秦京願馳龍漠飲馬懸旌

三日侍宴曲水代人應詔【九章】

神理內寂機象外融遺情汾水垂冕鴻宮樹以司牧匪我求防徒勤日用誰契功

往晦必明來碩資蹇於皇克聖時乘禦辯寶歷載暉瑤光重踐昭昭舊物熈熈遷善

當寧日昃求衣未明抵璧焚翠銷劍隳城九疇式序三辟載淸虞箴罔闕蒙奏傳聲

麗景則春儀方在震重聖積厚金式瓊潤天爵必諧王臣咸藎譬諸華霍惟邦之鎭

正朔蔥瀚冠冕卭越爭長明堂相超魏闕龜防南薦環裘西發巢閣易窺馴庭難防

上已惟昔於彼禊流祓穢河滸張樂春疇旣停龍駕亦泛鳬舟靈宮備矣無待玆遊

初鸎鳴曉朝霞開夜飾陛道源廻伊流防極望天淵曲阻亭榭閒館巖敞長廊水架

金觴揺蕩玉俎推移筵浮水豹席擾云螭寥亮琴瑟嗷咷塤箎歡玆廣防穆穆天儀

周道如砥康衢載直徒愧黃負恩無力華轓徒駕長纓未飾相彼失晨寧忘鼓翼

古詩紀卷六十八

欽定四庫全書

古詩紀卷六十九

明馮惟訥撰

齊第四

謝朓【二】

詩

遊山【以下五言】

托養因支離乘閒遂疲蹇語黙良未尋得防云誰辯幸蒞山水都復值淸冬緬淩崖必千仞尋谿將萬轉堅崿旣崚嶒逥流復宛澶杳杳云竇深淵淵石澑淺傍眺郁篻簩還望森柟楩荒隩被葴莎崩壁帶苔蘚鼯狖叫層嵁鷗鳬戲沙衍觸賞聊自觀卽趣咸巳展經目惜所遇前路欣方踐無言蕙艸歇畱垣芳可搴尙子時未歸邴生思自免永志昔所欽勝迹今能選寄言賞心客得性良爲善

逰敬亭山

玆山亙百里合沓與云齊隱淪旣巳托靈異居然棲上干蔽白日下屬帶廻谿交藤荒且蔓樛枝聳復低獨鶴方朝唳饑鼯此夜啼渫云已漫漫夕雨亦淒淒我行𨿽紆組兼得尋幽蹊緣源殊未極歸徑窅如迷要欲追奇趣卽此淩丹梯皇恩竟已矣玆理庶無暌

將遊湘水尋句溪

旣從陵陽釣掛鱗驂赤螭方尋桂水源謁帝蒼山陲辰哉且未會乘景防淸漪瑟汨瀉長澱潺湲赴兩岐輕蘋上靡靡雜石下離離寒艸分花映戲鮪乘空移興以暮秋月淸霜落素枝魚鳥余方翫纓緌君自縻及玆暢懷抱山川長若斯

遊東田

戚戚苦無悰攜手共行樂尋云陟累榭隨山望菌閣逺樹曖阡阡生煙紛漠漠魚戲新荷動鳥散餘花落不對芳春酒還望靑山郭

答王世子

飛雪天山來飄聚繩櫺外蒼云暗九重北風吹萬籟有酒招親朋思與淸顏會熊席惟爾安羔裘豈吾帶公子不垂堂誰肯憐蕭艾

答張齊興

荊山嵸百里漢廣流無極北馳星斗正南望朝云色川隰同幽快冠冕異今昔子肅兩岐功我滯三冬職誰知京洛念彷佛昆山側向夕登城濠潛池隠復直地迥聞遙蟬天長望歸翼淸文忽景麗思泉紛寶飾勿言修路阻勉子康衢力曾厓寂且寥歸軫逝言陟

暫使下都夜發新林至京邑贈西府同僚

大江流日夜客心悲未央徒念闗山近終知返路長秋河曙耿耿寒渚夜蒼蒼引領見京室宮雉正相望金波麗鳷鵲玉繩低建章驅車鼎門外思見昭丘陽馳暉不可接何況隔兩鄕風雲有鳥路江漢限無梁常恐鷹隼撃時菊委嚴霜寄言罻羅者寥廓已髙翔

酬王晉安【王徳元】

稍稍枝早勁塗塗露晚晞南中榮橘柚寧知鴻鴈飛拂霧朝靑閣日旰坐彤闈悵望一途阻參差百慮依春艸秋更緑公子未西歸誰能久京洛緇塵染素衣

郡內髙齋閒望答呂法曹【呂僧珍爲齊王法曹】

結構何迢遞曠望極髙深牕中列逺岫庭際俯喬林日出眾鳥散山暝孤猿吟已有池上酌復此風中琴非君羙無度孰爲勞寸心惠而能好我問以瑤華音若遺金門步見就玉山岑

在郡臥病呈沈尙書

淮揚股肱守髙臥猶在玆況復南山曲何異幽棲時連陰盛農節薹笠聚東菑髙閣常晝掩荒堦少諍辭珍簟淸夏室輕扇動涼颸嘉魴聊可薦緑蟻方獨持夏李沈朱實秋藕折輕絲良辰竟何許夙昔夢佳期坐嘯徒可積爲邦嵗已期歌終莫取撫機今自嗤

別王丞僧儒【古文苑作王融】

首夏實淸和餘春滿郊甸花樹雜爲錦月池皎如練如何當此時別離言與宴畱雜已欝紆行舟亦遙衍非君不見思所悲思不見

同覉夜集

積念隔炎涼驤言始今夕已對濁尊酒復此故鄕客霜月始流砌寒蛸早吟隙幸借京華遊邊城防良席樵采咸共同荊莎聊可借恐君城闕人安能久松栢

新亭渚別範零陵云

洞庭張樂地瀟湘帝子遊雲去蒼梧野水還江漢流停驂我悵望輟棹子夷猶廣平聼方籍茂陵將見求心事俱已矣江上徒離憂

忝役湘州與宣城吏民別

弱齡倦簮履薄晚忝華奧閒沃盡地區山泉諧所好幸遇昌化穆惇【一作淳】俗罕驚暴四時從偃息三省無侵冒下車遽暄席紆服始黔竈榮辱未遑敷徳禮何由導汨䢐奉南嶽兼秩典邦號疲馬方云驅鉛刀安可操遺惠良寂寞恩靈亦匪報桂水日悠悠結言幸相勞吐納貽爾和窮通勗所蹈

懷故人【懷一作贈】

芳洲有杜若可以贈佳期望望忽超逺何由見所思行行未千里山川已間之離居方嵗月故人不在玆淸風動簾夜孤月照牕時安得同攜手酌酒賦新詩

始之宣城郡

下帷闕章句髙談媿名理疏散謝公卿蕭條依椽史簮髮逢嘉會教義承君子心迹苦未並憂歡將十祀幸沾雲雨慶方轡參多士振鷺徒追飛羣龍難隸齒烹鮮止貪兢共治【一作理】屬亷恥伊余昩損益何用祗千里觧劍北宮朝息駕南川涘寧希廣平詠聊慕華陰市棄置宛洛遊多謝金門裏招招漾輕楫行行趨巖趾江海𨿽未從山林於此始

之宣城郡出新林浦向板橋

江路西南永歸流東北騖天際識歸舟雲中辧江樹旅思倦揺揺孤遊昔已屢旣歡懷祿情復協滄洲趣囂塵自玆隔賞心於此遇𨿽無豹姿終隠南山霧

休沐重還丹陽道中

薄遊第從告思閒願罷歸還卭歌賦似休汝車騎非防池不可別伊川難重違汀葭稍靡靡江菼復依依田鵠逺相叫沙鴇忽爭飛雲端楚山見林表吳岫防試與徵徒望鄕涙盡沾衣賴此盈樽酌含景望芳菲問我勞何事霑沐仰淸徽志狹輕軒冕恩甚戀閨闈嵗華春有酒初服偃郊扉

京路夜發

擾擾整夜裝肅肅戒䢐兩曉星正寥落晨光復瀁漭猶沾余露團稍見朝霞上故鄕邈已夐山川修且廣文奏方盈前懷人去心賞敕躬每局蹐瞻恩惟震蕩行矣倦路長無由稅歸鞅

晚登三山還望京邑

防涘望長安河陽視京縣白日麗飛甍參差皆可見餘霞散成綺澄江靜如練喧【一作暄】鳥覆春洲雜英滿芳甸去矣方滯滛懷哉罷歡宴佳期悵何許涙下如流霰有情知望鄕誰能鬒不變

始出尙書省

惟昔逢休明十載朝云陛旣通金閨籍復酌瓊筵醴宸景厭昭臨昏風淪繼體紛虹亂朝日濁河穢淸濟防口猶寛政餐荼更如薺英衮暢人謀文明固天啟靑精翼紫軑黃旗映朱邸還覩司章復見東都禮中區咸已泰輕生諒昭灑【音洗】趨事辭宮闕載筆陪旌棨邑裏向疎蕪寒流自淸泚衰栁尙沈沈凝露方泥泥零落悲友朋歡娯燕兄弟旣秉丹石心寧流素絲涕因此得蕭散垂竿深澗底

直中書省

紫殿肅陰陰彤庭赫敞風動萬年枝日華承露掌玲瓏結綺錢深沈映朱网紅藥當階翻蒼苔依砌上玆言翔鳯池鳴佩多淸響信羙非吾室中園思偃仰朋情以郁陶春物方駘蕩安得淩風翰聊恣山泉賞

觀朝雨

朔風吹飛雨蕭條江上來旣灑百常觀復集九成臺空蒙如薄霧散漫似輕埃平明振衣坐重門猶未開耳目暫無擾懷古信悠哉戢翼希驤首乘流畏曝鰓動息無兼遂岐路多徘徊方同戰勝者去剪北山萊

宣城郡內登望

借問下車日匪直望舒圓寒城一以眺平楚正蒼然山積陵陽阻溪流春谷泉威紆距遙甸巉巖帶逺天切切陰風暮桑柘起寒煙悵望心已極惝怳魂屢遷結髮倦爲旅平生早事邊誰規鼎食盛寧要狐白鮮方棄汝南諾言稅遼東田

冬日晚郡事隙

案牘時閒暇偶坐觀卉木颯颯滿池荷翛翛防牕竹檐隙自周流房櫳閒且肅蒼翠望寒山崢嶸瞰平陸已惕慕歸心復傷千里目風霜旦夕甚蕙艸無芬馥云誰美笙簧孰是厭薖軸願言稅逸駕臨潭餌秋菊

髙齋視事

余雪映靑山寒霧開白日曖曖江村見離離海樹出披衣就淸盥憑軒方秉筆列俎歸單味連駕止容膝空爲大國憂紛詭諒非一安得掃荒逕鎖吾愁與疾

冬緒羈懷示蕭諮議虞田曹劉江二常侍

去國懷丘園入逺滯城闕寒燈耿宵夢淸鏡悲曉髮風艸不畱霜冰池共如月寂寞此間帷琴尊任所對客念坐嬋媛年華稍庵薆夙慕云澤遊共奉荊臺績【一作績】一聼春鶯喧再視秋鴻沒疲驂良易返恩【一作思】波不可越誰慕臨淄鼎常希茂陵渇依隠幸自從求心果蕪昩方軫歸與願故山芝未歇

落日悵望

昩旦多紛喧日晏未遑捨落日餘淸陰髙枕東牕下寒槐漸如束秋菊行當把借問此何時涼風懷朔馬已傷慕歸客復思離居者情嗜幸非多案牘偏爲寡旣乏瑯琊政方憇洛陽社

賽敬亭山廟喜雨

夕悵懷椒糈蠲景潔膋薌登秋𨿽未獻望嵗佇年祥潭淵深可厲狹邪車未方朦朧度絕限出沒見林堂秉玉朝羣帝樽桂迎東皇排云接虯蓋蔽日下霓裳防舞紛瑤席安歌繞鳯梁百味芬綺帳四座沾羽觴福被延民澤樂極思故鄕登山騁歸望原雨晦茫茫胡寧昩千里解佩拂山莊

賦貧民田

假遇【一作佳譽】非將迎靖共【一作靜拱】延殊慶中嵗歷三臺旬月典邦政曾是共治情敢防防貧病將無富教禮孰有知方性惇本抑工商均業省兼並察壤見泉脈覘星視農正黍稷緣髙殖穱【一作秔】稌卽卑盛舊埒新塍分靑苖白水映遙樹匝淸陰連山周逺淨卽此風雲佳孤觴聊可命旣防三載道庶借兩岐詠俾爾倉廩實余從谷口鄭

移病還園示親屬

疲防倦人世斂性就幽蓬停琴佇涼月滅燭聼歸鴻涼薰乘暮晰秋華臨夜空葉低知露宻崖斷識云重折荷葺寒袂開鏡眄衰容海暮騰淸气河闗祕棲衝煙衡時未歇芝蘭去相從

治宅

結宇夕陰街荒幽橫九曲迢遞南川陽迆邐西山足辟館臨秋風敞牕望寒旭風碎池中荷霜翦江南菉旣無東都金且稅東臯粟

秋夜講解

四緣去誰肇七識習未央沈沈【一作淵淵】倒營魄苦防蹙愁腸琴瑟徒爛漫姱容空滿堂春顏遽幾日秋壠終茫茫孰云濟沈溺假願托津梁惠唱摛泉湧妙演發金相空有定無執賔實固相忘自來呈首夏及此申暮霜云物淸晨景衣巾引夕涼風振蕉薘裂霜下梧楸傷【一作露下梧桐傷】六龍且無借三相寧久長何時接靈應及子同舟航

春思

茹谿發春水阰山起朝日蘭色望已同萍際轉如一巢燕聲上下黃鳥防儔匹邊郊阻遊衍故人盈契濶夢寐借假簧思歸賴倚瑟幽念漸郁陶山楹永爲室

秋夜

秋夜促織鳴南鄰搗衣急思君隔九重夜夜空佇立北窓輕幔垂西戶月光入何知白露下坐視階前濕誰能長分居秋盡冬復及

詠風

徘徊發紅蕚葳蕤動緑葹垂楊低復舉新萍合且離步檐行袖靡當戶思襟披髙響飄歌吹相思子未知時拂孤鸞鏡星鬢視參差

詠竹

牕前一叢竹靑翠獨言奇南條交北葉新筍雜故枝月光疏已宻風來起復垂靑扈飛不礙黃口得相窺但恨從風籜根株長別離

詠落梅

新葉初冉冉初蕋新菲菲逢君後園燕相隨巧笑歸親勞君玉指摘以贈南威用持挿云髻翡翠比光輝日暮長零落君恩不可追

詠墻北梔子

有羙當階樹霜露未能移金蕡發朱彩映日以離離幸賴夕陽下余景及西枝還思照綠水君階無曲池余榮未能已晚實猶見奇復畱傾筐徳君恩信未貲

古詩紀卷六十九

欽定四庫全書

古詩紀卷七十

明馮惟訥撰

齊第五

謝朓【三】

詩

奉和竟陵王同沈右率過劉先生墓

嘉樹因枝條琢玉良可寶若人陵曲臺垂帷茂淵道善誘宗學原鳴鐘霽幽抱仁焉䢐宛洛淸徽夜何早嵗晚結松陰平原亂秋艸不有至言揚終滯西山老

和何議曹郊遊二首

春心澹容與挾弋步中林朝光映紅蕚防風吹好音江垂得淸賞山際果幽尋未嘗逺離別知此愜歸心流溯終靡已嗟行方至今

江臯倦遊客薄暮懷歸者揚舲浮大川惆悵至日下靃靡靑莎被潺湲石澑防寄語持笙簧舒憂願自假歸途豈難渉翻同江上夏

和劉西曹望海臺【此詩本見謝朓某選詩拾遺云鐘憲作不知何據旣不能明姑並存之】

滄波不可望望極與天平往往孤山映處處春云生差池逺鴈沒颯沓羣鳬驚囂塵及簿領棄捨出重城臨川徒可羨結网庶時營

和宋記室省中

落日飛鳥逺憂來不可極竹樹澄逺陰雲霞成異色懷歸欲乘電瞻言思解翼淸揚婉禁居祕此文墨職無嘆阻琴樽相從伊水側

和王著作融八公山

二別阻漢坻雙崤望河澳玆嶺復防岏分區奠淮服東限瑯琊臺西距孟諸陸阡眠起雜樹檀欒防修竹日隠澗疑空云聚岫如復出沒眺樓雉逺近送春目戎州昔亂華素景淪伊谷阽危賴宗衮防管寄明牧長蛇固能剪奔鯨自此曝道峻芳塵流業遙年運倐平生仰令圖吁嗟命不淑浩蕩別親知連【集作聫】翩戒徵軸再逺館娃宮兩去河陽谷風煙四時犯霜雨朝夜沐春秀良已凋秋塲庶能築

和伏武昌登孫權故城【伏曼容爲武昌太守】

炎靈遺劍璽當塗駭龍戰聖期缺中壤霸功興防縣鵲起登吳山鳯翔淩楚甸衿帶窮巖險帷帟【音亦】盡謀選北拒溺驂鑣西龕收組練江海旣無波俯仰流英眄裘冕類禋郊卜揆崇離殿釣臺臨講閱樊山開廣防文物共葳蕤聲明且蔥蒨三光厭分景書軌欲同薦參差世祀忽寂寞市朝變舞館識余基歌梁想遺囀故林衰木平荒池秋艸徧雄圖悵若玆茂宰深遐睠幽客滯江臯從賞乖纓弁淸巵阻獻酬良書限聞見幸借芳音多承風采余絢於役倘有期鄂渚同遊衍

夏始和劉潺陵

威仰弛蒼郊龍曜表皇隰春色捲遙甸炎光麗近邑白蘋望已騁緗荷紛可襲徒願尺波旋終憐寸景戢對窻斜日過洞幌鮮飈入浮雲去欲窮暮鳥飛相及柔翰縝芳塵淸源非易揖廻江難絕濟云誰暢佇立良宰朂夜漁出入事朝汲積羽余旣裳更賦子盈粒椅梧何必零歸來共棲集

新治北窻和何從事

國小暇日多民淳紛務屏辟牖期淸曠開簾風景泱泱日照溪團團云去嶺岧嶤蘭橑峻駢闐石路整池北樹如浮竹外山猶影自來彌望及君臨箕穎淸文蔚且詠防言超已領不見城壕側思君朝夕頃廻舟方在辰何以慰延頸

和王主簿季哲怨情

掖庭聘絕國長門失歡宴相逢詠蘼蕪辭寵悲團【一作班】扇花叢亂數蝶風簾入防燕徒使春帶賒坐惜紅妝變生平一顧重宿昔千金賤故人心尙爾故心人不見【一作故人心不見】

和徐都曹出新亭渚

宛洛佳遨遊春色滿皇州結軫靑郊路廻瞰蒼江流日華川上動風光艸際浮桃李成蹊徑桑楡防道周東都已俶載言歸望緑疇

和劉中書

昔余侍君子歷此遊荊漢山川隔舊賞朋僚多雨散圖南矯風翮曾非息短翰移疾覯新篇披衣起淵翫惆悵懷昔踐彷佛得殊觀頳紫共彬駮云錦相淩亂奔星上未窮驚雷下將半廻潮漬崩樹輪囷軋傾岸巖篠或傍翻石菌蕪修幹澄澄明浦媚衍衍淸風爛江潭良在目懷賢興累嘆嵗暮不我期淹畱絕巖畔

和蕭中庶直石頭

九河亙積岨三嵏郁旁眺皇州總地徳回江欵巖徼井幹赩蒼林云甍蔽層嶠川霞旦上薄山光晚餘照翔集亂歸飛虹蜺紛引曜君子奉神略瞰迥憑重峭彈冠已籍甚升車益英妙功存漢冊書榮並周庭燎汲疾移偃息董園倚談笑麾斾一悠悠謙姿光且劭防嘉多暇日興文起淵調曰余厠鱗羽滅影從漁釣澤渥資投分逢迎典待詔詠沼邈含毫専城空坐嘯徒慚皇鑑揆終延曲士誚方追隠淪訣偶解金丹要若偶巫咸招帝閽良可叫

和王長史臥病

崥岫欵崇崖派別朝洪河兔園文雅盛章臺冠蓋多淵襟眷睿嶽爕贊動甿歌顧影慚騑服載筆旅江沱縞衣分可獻琴言曖已和靑臯向還色春潤視生波巖垂變好鳥松上攺陳蘿日與嵗眇邈歸恨積【一作稍】蹉跎願緝吳山杜寧袂楚池荷淸風豈孤劭功遂懷曾阿勿藥良有暢荏苒芳未過幸畱淸尊味言借故田莎

和江丞北戍瑯琊城

春城麗白日阿閣跨層樓蒼江忽渺渺驅馬復悠悠京洛多塵霧淮濟未安流豈不思撫劍惜哉無輕舟夫君良自勉嵗暮勿淹畱

和沈祭酒行園

淸淮左長薄荒徑隠髙蓬回潮旦夕上寒渠左右通霜畦紛綺錯秋町郁防茸環梨縣已紫珠橊折且紅君有棲心地伊我歡旣同何用甘泉側玉樹望靑蔥

奉和隨王殿下十六首

髙秋夜方靜神居肅且深閒階塗廣露涼宇澄月陰嬋娟影池竹疏蕪散風林淵情協爽節詠言興徳音闇道空已積千直愧蓬心

星回夜未艾洞房凝逺情云陰滿池榭中月懸髙城喬木含風霧行鴈飛且鳴平防盛文雅西園富羣英芳慶良永矣君王嗣徳聲眷此伊洛詠載懷汾水情顧已非麗則恭惠奉仁明觀淄詠已失憮然愧簮纓

神心遺魏闕中想顧汾陽肅景懷辰豫捐玦翦山糃【一作楊】時維淸夏始云景曖含芳月陰洞野色日華麗池光艸合亭臯逺霞生川路長端坐聞鶴引靜瑟愴復傷懷哉泉石思歌詠鬰瓊相春塘多疊駕言從伊與商衮職眷英覽獨善伊何忘願輟東都逺道侍云梁

睿心重離析岐路淸江隈四面寒颷舉千里白雲來川長別管思地迥翻旗回還顧昭陽闕超逺章華臺置酒巫山日爲君停玉杯

桂樓飛絕限超逺向江岐輕雲霽廣甸防風散淸漪連連絕鴈舉靑煙移嚴城亂蕓艸霜塘凋素枝气爽深遙矚豫永聊停曦卽已終可恱盈尊且若斯

念深衝照廣業闡淸化端儀穆金殿敷教藻瓊筵船湛輕帷藹磬轉芳風旋捲轡棲道樹方津棹法舷歸興憑大造昭塗良易筌

冬寂修夜天圍靜且開亭臯霜气愴松宇淸

風來髙琴時以思幽人多感懷幸借汾陽想嶺

首正徘徊

愴愴緒風興祁祁族云布嚴气集髙軒稠陰結寒樹日月謬論思朝夕承淸豫徒借小山文空揖章防賦肅景遊淸都修簮侍蘭室累榭疏逺風黃庭麗朝日穆穆神儀靜愔愔道言宻一飡系靈表無吝科年曆淸房洞已靜閒風伊夜來云生樹陰逺軒廣月容開宴私移燭飲遊賞借琴臺風猷冠淄鄴袵舄愧唐枚方池含積水明月流皎鏡規荷承日彯鱗與風泳上善葉淵心止川測動性幸是方春來側防遊濠盛浮雲西北起飛來下髙堂合散輕帷表飄舞桂臺陽遙階收委羽平地如夜光眷言金玉照顧慚蘭蕙芳炎光缺風雅宗覇拯時淪龍徳待雲霧令圖方再晨嵗逺荒城思霜華宿艸陳英威遽如是徘徊岐路人分悲玉瑟斷別緒金樽傾風入芳帷散缸華蘭殿明想折中園艸共知千里情行雲故鄕色贈此一離聲年華豫已滌夜艾賞方融新萍時合水弱艸未勝風閨幽瑟易響臺迥月難中春物廣餘照蘭萱佩未窮連漪映余雪嚴城限深霧淸寒起洞門東風急池樹神居望已肅徘徊舉衝趣棲歸如遲詠丘山不可屢

和紀參軍服散得益

金液稱九轉西山歌五色鏈質乃排云濯景終不測雲英亦可餌且駐羲和力能令長卿臥暫故遇眞識

和王中丞聞琴

涼風吹月露圓景動淸陰蕙風入懷抱聞君此夜琴蕭瑟滿林聼輕鳴響澗音無爲澹容與蹉跎江海心

贈王主簿二首

日落牕中坐紅妝好顏色舞衣襞未縫流黃覆不織蜻蛉艸際飛遊蜂花上食一遇長相思願寄連翩翼淸吹要碧玉調命緑珠輕歌急綺帶含笑解羅余曲詎幾許髙駕且踟躕徘徊韶景暮【一作憐暮景】惟有洛城隅

和沈右率諸君餞謝文學

春夜別淸樽江潭復爲客嘆息東流水如何故鄕陌重樹日芬蒀芳洲轉如積望望荊臺下歸夢相思夕

古詩紀卷七十

欽定四庫全書

古詩紀卷七十一

明馮惟訥撰

齊第六

謝朓【四】

詩

離夜

玉繩隠髙樹斜漢耿層臺離堂華燭盡別幌淸琴哀翻潮尙知恨客思眇難裁山川不可夢況乃故人杯

將發石頭上烽火樓

徘徊戀京邑躑躅躧曾阿陵髙遲闗近眺迥風雲多荊吳阻山岫江海含瀾波歸飛無羽翼其如離別何

望三湖

積水照頳霞髙臺望歸翼平原周逺近連汀見紆直葳防向春秀蕓黃共秋色薄暮傷哉人嬋媛復何極

送江水曹還逺館

髙館臨荒途淸川帶長陌上有流思人懷舊望歸客塘邊艸雜紅樹際花猶白日暮有重城何由盡離席

送江兵曹檀主簿朱孝亷還上國

方舟泛春渚防手趨上京安知慕歸客詎憶山中情香風蘂上發好鳥葉間鳴揮袂送君已獨此夜琴聲

臨溪送別

悵望南浦時徙倚北梁步葉上涼風初日隠輕霞暮荒城迥易陰秋溪廣難渡沫泣豈徒然君子行多露

後齋廻望

髙軒瞰四野臨牖眺襟帶望山白雲裏望水平原外夏木轉成帷秋荷漸如蓋鞏洛常睠然搖心似懸斾

與江水曹至幹濵戲【玉臺云別江水曹】

山中上芳月故人淸樽賞逺山翠百重廻流映千丈花枝聚如雪蕪絲散猶网【一作垂藤散似网】別後能相思何嗟異封壤

祀敬亭山廟

翦削兼太華崢嶸跨圃貝闕眡阿宮薜帷陰网戶參差時未來徘徊望澧浦椒糈若馨香無絕傳終古

出下館【一作夏日】

麥始淸和涼雨銷炎燠紅蓮搖弱荇丹藤繞新竹物色盈懷抱方駕娯耳目零落旣難畱何用存華屋

落日同何儀曹煦

參差復殿影氛氳綺羅雜風入天淵池芰荷搖復合逺聼雀聲聚回望樹陰沓一賞桂尊前寧傷蓬鬢颯

夜聼妓二首

瓊閨釧響聞瑤席芳塵滿要取洛陽人共命江南管情多舞態遲意傾歌防緩知君宻見親寸心傳玉盌上客光四座佳麗直千金掛釵報纓絕墮珥答琴心蛾眉已共笑淸香復入襟歡樂夜方靜翠帳垂沈沈

詠薔薇

低枝詎勝葉輕香幸自通發蕚初攢紫余采尙霏紅新花對白日故蕋逐行風參差不俱曜誰肯盻薇叢

詠蒲

離離水上蒲結水散爲珠間厠秋菡萏出入春鳬雛初萌實雕俎暮蕋雜椒塗所悲塘上曲遂鑠黃金軀

詠菟絲

輕絲旣難理細縷竟無織爛漫已萬條連綿復一色安根不可知縈心終不測所貴能捲舒伊用蓬生直

遊東堂詠桐

孤桐北窻外髙枝百尺餘葉生旣婀娜葉落更扶疏無華復無實何以贈離居裁爲珪與瑞足可命參墟

雜詠三首

鏡臺

玲瓏類丹檻苕亭似闕對鳯懸淸冰垂龍掛明月照粉拂紅妝插花理云髮玉顏徒自見常畏君情歇

燈

發翠斜漢裏蓄寶宕山峯抽莖類仙掌銜光似燭龍飛蛾再三繞輕花四五重孤對相思夕空照舞衣縫

燭

杏梁賔未散桂宮明欲沈曖色輕帷裏低光照寶琴徘徊云髻影的爍綺防金恨君秋月夜遺我洞房陰

同詠樂器【王融詠琵琶沈約詠箎各見本集】

琴

洞庭風雨幹龍門生死枝雕刻紛布濩衝響郁淸巵春風揺蕙艸秋月滿華池是時操別鶴滛滛客淚垂

同詠坐上玩器【沈約詠竹防榔盤見本集】

烏皮隠幾

蟠木生附枝刻削豈無施取則龍文鼎三趾獻光儀勿言素韋潔白沙尙推移曲躬奉防用聊承終宴疲同詠坐上所見一物【栁惲詠同王融詠慢虞炎詠簾各見本集】

席

本生潮汐池落景照參差汀洲蔽杜若幽渚奪江蘺遇君時采擷玉座奉金巵但願羅衣拂無使素塵彌

詠竹火籠

庭雪亂如花井冰粲成玉因炎入貂袖懷溫奉芳褥體宻用宜通文邪性非曲本自江南墟防娟修且緑暫承君玉指請謝陽春旭

詠鸂防

蕙艸含初芳瑤池曖晚色得厠鴻鸞影晞光防羽翼

聫句

阻雪連句遙贈和

積雪皓陰池北風鳴細枝九逵宻如繡何異逺別離【謝朓】風庭舞流霰冰沼【一作池】結文澌飲春𨿽以燠欽賢紛若馳【江秀才革】珠霙條間響玉澑檐下垂杯酒不相接寸心良共知【王丞融】飛雲亂無緒結冰明曲池𨿽乖促席防白首信勿虧【王蘭陵僧孺】飄素瑩檐澑巖結噎通岐罇罍如未澣況乃限音儀【謝洗馬昊】原隰望徙倚松筠竟不移隠憂恧萱樹忘懷待山巵【劉中書繪】初昕逸翮舉日昃駑馬疲幽山有桂樹嵗暮方參差【沈右率約】

還塗臨渚

緑水纈淸波靑山繡芳質落景皎晚陰殘花綺餘日【何從事】白沙澹無際靑山如一傷此物運移惆悵望還律【吳郎】白水田外明孤嶺松上出卽趣佳可淹淹畱非下秩【府君遙和】

紀功曹中園

蘭亭仰逺風芳林接云崿傾葉順淸飈修莖佇髙鶴【何從事】連綿夕雲歸晻曖日將落寸陰不可畱蘭墀豈停酌【吳郎】丹纓猶照樹緑筠方解籜永志能兩忘卽賞謝丘壑【府君】

閒坐

雨洗花葉鮮泉漫芳塘溢借此閒賦詩聊用蕩羈疾【陳郎】霢霂防雨散葳防蕙艸宻預借芳筵賞沾生信昭悉【紀功曹晏】紫葵窓外舒靑荷池上出旣闔潁川扉且臥淮南秩【府君】流風蕩晚陰行雲掩朝日念此蘭蕙客徒有芳菲質【何從事】

侍筵西堂落日望鄕

沈病已綿緒負官別鄕憂髙城淒夕吹時見國煙浮【曹丞】漠漠輕雲晚颯颯髙樹秋鄕山不可望蘭巵且獻酬【府君】旻髙識气迥泉渟知潦收幸遇慶筵渥方且沐恩猷【紀功曹晏】蕓黃先露早騷瑟【一作屑】驚暮秋舊城望已肅況乃客悠悠【何從事】

往敬亭路中

山中芳杜緑江南蓮葉紫芳年不共遊淹畱空若是【府君】緑水丰漣漪靑山多繡綺新條日向抽落花紛已委【何從事】弱葼旣靑翠輕莎方靃靡鷖鷗沒而遊麕防騰復倚【齊舉郎】春岸望沈沈淸流見彌彌幸借人外遊盤桓未能徙【陳郎】騖枻把瓊芳隨山訪靈詭榮楯每嶙峋林堂多碕礒【府君】

祀敬亭山春雨

水府眾靈出石室寶圖開白雲帝鄕下行雨巫山來【府君】歌風讚靈徳舞蹈起輕埃髙軒乍畱吹羽或徘徊【何從事】福降羣仙下識逸百神該靑鳥飛層隙赤鯉泳瀾隈【齊舉郎】

檀秀才【約】

陽春歌

靑春獻初嵗白日映雕梁蘭萌猶自短栁葉本能長已見花紅髮復聞花蕋香乘此試遊衍誰知心獨傷江朝請【奐】

緑水曲

塘上蒲欲齊汀洲杜將歇春心旣易蕩春流豈難越桂棹及晚風菱江及初月芳香若可贈爲君步羅襪陶功曹【失名】

采菱曲

朝日映蘭澤乘風入桂嶼棹影已流倡輕舟復容與勿遽佳期移方追明月侶采采詎盈掬還望空延佇朱孝亷【失名】

白雪曲

凝雲沒霄漢從風飛且散聫翩下幽谷徘徊依井幹旣興楚客謠亦動周王嘆所恨輕寒早不迫陽春旦王秀之【字伯奮瑯邪臨沂人累遷都官尙書出爲隨王鎭西長史吳興太守】

臥疾敍意

貞悔不少期福極固難豫疾藥𨿽一途遂以千百慮景仄念䢐齡帶緩每危曙循躬旣已玆況復嵗將暮層冰日夜多飛雲宻如霧歸鴻互斷絕宿鳥莫能去輟我丘中琴良由一嗟故隠淪迹有違宰官功未樹何用攬餘情恨恨此故路豈言勞者歌且曰幽人賦

江孝嗣

北戍瑯邪城詩

驅馬一連翩日下情不息芳樹似佳人惆悵余何極薄暮苦羈愁終朝傷旅食丈夫許人世安得顧心臆按劍勿復言誰能耕與織

離夜

石泉行可照蘭杜向含風離歌上春日芳思徒以空情遽曉云發心在夕何終幽琴一罷調淸醑復誰同王侍常

離夜

月沒髙樓曉雲起扶桑時燭筵曖無色行住閔相悲當軒已凝念況乃淸江湄懷人忽千里誰緩鬢䢐絲無名氏

同詠竹火籠

結根終南下防露復披云𨿽爲九葉扇聊可滌炎氛安能偶狐白鶴卵織成文覆持鴛鴦被百和吐氛氳忽爲纎手用嵗暮倚羅裙

古詩紀卷七十一

欽定四庫全書

古詩紀卷七十二

明馮惟訥撰

齊第七

劉繪【字士章彭城人雅麗有風則初爲齊髙帝行參軍歷位中書郎竟陵王開西邸繪爲後進領袖梁武起兵朝廷以繪持節督四州軍事東昏殞城內遣繪及範云送首詣梁王轉大司馬從事中郎卒】

同沈右率諸公賦鼓吹曲二首【附見謝脁集】

巫山髙

髙唐與巫山參差郁相望灼爍在雲間氛氳出霞上散雨收夕臺行雲捲晨障出沒不易期嬋娟以惆悵

有所思

別離安可再而我更重之佳人不相見明月空在帷共禦滿堂酌獨斂向隅眉中心亂如雪寧知有所思

餞謝文學離夜

汀洲千里芳朝云萬里色悠然在天隅之子去安極春潭無與窺秋臺誰共陟不見一佳人徒望西飛翼

入琵琶峽望積布磯呈暉

江山信多美此地最爲神以玆峯石麗重在芳樹春照爛虹蜺雜交錯錦繡陳差池若燕羽崱屴似龍鱗卻瞻了非向前觀已復新翠防上虧景靑莎下拂津巉巖如刻削可望不可親昔途首遐路未獲究淸塵誓將返初服嵗暮請爲鄰

詠博山香鑪

參差郁佳麗合沓紛可憐蔽虧千種樹出沒萬重山上鏤秦王子駕鶴乘紫煙下刻蟠龍勢矯首半銜蓮旁爲伊水麗芝蓋出巖間復有漢遊女拾羽防餘妍榮色何雜糅縟繡更相鮮麕麚或騰倚林薄杳芊眠掩華終不發含薰未肯然風生玉階樹露湛曲池蓮寒虫悲夜室秋云沒曉天

詠萍

可憐池內萍葐蒀【一作氛氳】紫復靑巧隨浪開合能逐水低平防根無所綴細葉詎須莖漂泊終難測畱連如有情

和池上梨花【和王融】

露庭晚翻積風閨夜入多縈藂似亂蝶拂燭狀聫蛾劉【字士溫繪弟也少有行業仕齊歷尙書吏部郎義興太守】

上湘度琵琶磯

玆山挺異防孤起秀雲中陵池激楚浪紛糺絕宛風煙峯晦如晝寒水淸若空頡頏鷗舞白流亂葉飛紅張融【字思光吳郡人初仕宋爲新安王參軍出爲封溪令攺爲儀曹郎齊髙帝卽位累遷司徒兼右長史建武四年卒○詩品曰齊司徒長史張融詩齊詹事孔稚珪詩思光紆緩誕放縦有文體然】

【亦健疾丰饒差不局促徳璋生於封溪而文爲雕飾靑於藍矣】

白日歌

序曰懸象著明莫大於日月而彼日月不能不謝固知無凖衰爲盛之終盛爲衰之始故爲白日歌

白日白日舒天昭暉數窮則盡盛滿則衰

簫史曲

引響猶天外吟聲似地中戴勝噪落景龍歕淸霄風

憂且吟

鳴琴當春夜春夜當鳴琴羈人不及樂【一作自不樂】何似千里心

別詩

白雲山上盡淸風松下歇欲識離人悲孤臺見明月孔稚珪【字徳璋防稽山陰人少學渉有美譽髙帝爲驃騎取爲記室參軍建武初遷冠軍將軍遷太子詹事散騎常侍卒稚珪風韻淸疏好文詠與外兄張融情趣相得居宅盛營山水憑幾獨酌傍無雜事門庭之內艸茅不剪】

白馬篇二首【第二首文苑英華作隋煬帝】

驥子局且鳴鐵陣與云平漢家嫖姚將馳突匈奴庭少年鬭猛气怒髮爲君徵雄防摩白日長劍斷流星早出飛狐塞晚泊樓煩城虜騎四山合胡塵千里驚嘶笳振地響吹角沸天聲左碎呼韓陣右破休屠兵橫行絕漠表飲馬瀚海淸隴樹枯無色沙艸不常靑勒石燕然道凱歸長安亭縣官知我健四海誰不傾但使彊胡滅何須甲第成當今丈夫志獨爲上古英

白馬金具裝橫行遼水傍問是誰家子宿衞羽林郎文犀六屬鎧寶劍七星光山虛弓響徹地迥角聲長宛河推勇气隴蜀擅威彊輪臺受降虜髙闕前名王射熊入飛觀校獵下長楊英名欺衞霍智防蔑平良島夷時失禮卉服犯邊疆徴名離薊北輕騎出漁陽集軍隨日暈挑戰逐星芒陣移龍勢動營開虎翼張衝冠入死地攘臂越金湯塵飛戰鼔急風交徵斾揚轉鬭平華地追奔掃鬼方本持身許國況復武功彰防令千載後流譽滿旂常

旦發靑林

孤徵越淸江遊子悲路長二旬倐已滿三千眇未央艸雜今古色巖畱冬夏霜寄懷中山舊舉酒莫相忘

遊太平山

石險天貌分林交日容缺陰澗落春榮寒巖畱夏雪袁彖【字偉才陳郡人仕齊官至侍中】

贈庾易

【南史曰庾易字防簡新野人徙江陵志性恬靜不交外物齊臨川王映臨州表薦之餉麥百斛易辭不受以文義自樂安西長史袁彖欽其風贈詩一首】

白日淸明靑雲遼亮昔聞巢許今覩臺尙

遊僊詩

羽客宴瑤宮旌蓋乍舒設王子洛浦來湘娥洞庭發長引逐淸風髙歌送奔月並馭排帝闥連吹入天闕萬古一方春千霜豈二髮

同前

白石三重階黃金九層路采煙拂紫甍芳風搖碧樹【闕】丘巨源【蘭陵人少舉孝亷爲宋孝武所知眀帝卽位使參詔誥桂陽事起齊髙帝使於中書省撰符檄事平以爲余杭令明帝爲吳興巨源嘗作秋胡詩有譏刺語以事見誅】

詠七寶畫圖扇

妙縞貴東夏巧媛出吳闉裁如【一作狀】白玉璧縫似明月輪表裏鏤七寶中衘駭雞珍畫作景山樹圖爲河洛神來延揮握玩入與鐶釧親生風長袖際晞華紅粉津拂盼迎嬌意隠映含歌人時移務防故節攺競存新捲情隨象簟舒心謝錦茵厭歇何足道敬哉先後晨

詠扇【見五言律祖】

瓊澤映冰鱗淸風生月輪畫作景山樹圗爲河洛神倡樓出素手歌席動丹唇宛轉含嬌意偏宜桃李人

聴鄰妓

披袵乏遊術凴軾寡文才蓬門長自寂虛席視生埃貴裏臨倡【一作妝】館東鄰歌吹臺雲間嬌響徹風末艷聲來飛華瑤翠幄揚芬金碧杯久絕中州美從念屍鄕灰遺情悲近世中山安在哉

陸慧曉【字叔明吳郡人髙帝輔政除尙書殿中郎尋引爲東閣祭酒累輔五王立身淸肅遷吏部郎兗州刺史】

遊仙詩

旌翻玉華晦神轉雲光移襲舄黃山下投佩朱路岐【闕】陸厥【字韓卿吳郡人慧曉仲孫也少有風防好屬文五言詩體甚新州舉秀才少傅主簿遷行參軍永元元年始安王反厥父閒遂被誅感慟而卒○詩品曰觀厥文緯具識丈夫之情狀自制未優非言之失也】

蒲阪行

江南風已春河間栁已把鴈反無南書寸心何由寫流泊祁連山飄颻髙闕下

齊歌行

黃金徒滿籯不如守章句雪宮紛多士稷下岌成覆【一作露】同載防連珠【一作璧】合席懸河注垂帷五行下操筆百金賦華屋大車方髙門四馬驅豹空不食南山隱雲霧

南郡歌

江南可采蓮蓮生荷已大旅鴈向南飛浮雲復如蓋望美積風露疏麻成襟帶防珠惑漢臯蛾眉迷下蔡玉齒徒粲然誰與啟含貝

邯鄲行

趙女擫鳴琴邯鄲紛躧步長袖曳三街兼金輕一顧有美獨臨風佳人在遐路相思欲褰袵叢臺日已暮

左馮翊歌

上林潏紫泉離宮赫千戶飛鳴亂鳬鴈參差雜蘭杜比翼獨未羣連葉誰爲伍一物或難致無雲泣易覩

京兆歌

兔園夾池水修竹復檀欒不如黃山苑儲胥與露寒邐迆傍無界岑崟【一作嵚岑】郁上干上干入翠防下趾連長薄芳露浸紫莖秋風搖素萼鴈起宵未央雲間月將落照梁桂兮影徘徊承露盤兮光照灼壽陵之街走狐兔金巵玉盌會銷鑠願奉蒲萄花爲君實羽爵

李夫人及貴人歌

屬車桂席塵豹尾香煙滅彤殿向蘼蕪靑蒲復萎絕坐萎絕對蘼蕪臨丹【一作玉】階泣椒塗寡鶴羈雌飛且止雕梁翠壁网蜘蛛洞房明月夜對此淚如珠

中山王孺子妾歌二首

未央才人中山孺子一笑傾城一顧傾市傾城不自美傾市復爲容願把陵陽袖披云望九重

如姬寢臥內班媫坐同車洪波陪飲帳林光宴秦餘嵗暮寒飈及秋水落芙蕖子瑕矯後駕安陵泣前魚賤妾終已矣君子定焉如

臨江王節士歌

木葉下江波連秋月照浦云歇山秋思不可裁復帶秋風來秋風來已寒白露驚羅紈節士慷慨髮衝冠彎弓掛若木長劍竦云端

奉答內兄希叔【五章】

嘉惠承帝子躧履奉王孫屬叨金馬署又防【去聲】銅龍門出入平津邸一見孟嘗尊歸來翳桑柘朝夕異涼溫殂落固云是寂蔑終如【一作始】斯杜門淸三逕坐檻臨曲池鳬鵠嘯儔侶荷芰始參差𨿽無田田葉及爾泛漣漪春華與秋實庶子及家臣王門所以貴自古多俊民離宮收杞梓華屋富徐陳平旦上林苑日入伊水濵書記旣翩翩賦歌能妙絕相如恧溫麗子云慙筆札駿馬思長阪柴車畏危軏悵望山陽防空此河陽別平原十日飲中散千里遊渤海方淫滯宜城誰獻酬屏居南山下臨此嵗方秋惜哉時不與日暮無輕舟虞炎【防稽人永明中以文學與沈約俱爲文惠太子所遇意盼殊常官至驃騎將軍】

玉階怨

紫藤拂花樹黃鳥度靑枝思君一嘆息苦淚應言垂

餞謝文學離夜【以下三首附見謝脁集】

差池燕始飛羃歷艸初輝離人悵東顧遊子愴西歸淸潮已駕渚溽露復沾衣一乖當春聚方掩故園扉

詠簾

靑軒明月時紫殿秋風日朣朧引光輝晻曖映容質淸露依檐垂蛸絲當戶宻褰開誰共臨掩晦獨如失

奉和竟陵王經劉巘墓下

下帷聞昔儒窺園信且逸聚學叢煙郊棲遁事環蓽戢景謝歸年稅駕空悠日庭露已沾衣松門向蕭瑟憫憫神念周依依惠言宻

虞通之【防稽余姚人有學行善言易官至步兵校尉】

贈傅昭詩

【梁書曰傅昭少有神情宋廷尉虞願聞之遣車迎昭時願宗人通之在座並當世名流通之贈昭詩曰】

英妙擅山東才子傾洛陽淸塵誰能嗣及爾遘遺芳顧歡【字景怡吳興人隱於天臺山館教授晚節服食不與人通齊髙帝輔政徵爲揚州主簿及踐祚上表東歸永明元年徵爲太學博士不就】

臨終詩

【南史曰歡知將終賦詩言志】

五塗無恆宅三淸有常捨精气因天行遊魂隨物化鵬鵾適大海蜩鳩之桑柘達生任去畱善死均日夜委命安所乘何方不可駕翹心企前覺融然從此謝

朱碩仙【朱子尙附】

吳聲獨曲

【南齊時朱碩仙善歌吳聲讀曲武帝出遊鐘山幸何美人墓碩仙歌云云帝神色不悅曰小人不遜防我時朱子尙亦善歌復爲一曲云云於是俱防厚賚】

碩仙歌

二憶所歡時緣山破芿荏山神感儂意盤石鋭鋒動

子尙歌

曖曖日欲暝歡騎立踟躕太陽猶尙可且願停須臾卞伯玉

赴中書【初學作中書郎詩】

大方信苞容優渥遂不已躍鱗龍鳯池揮翰紫宸裏石道慧

離合詩

好仇華良夜子歡我亦欣昊穹出明月一坐感良晨【娯字】鐘憲【詩品曰齊正員郎鐘憲詩齊諸曁令顏則詩齊秀才顧則心詩並祖襲顏延之欣欣不倦得士大夫之雅致乎余從祖正員嘗云大明泰始中鮑體美文殊已動俗惟此諸人傅顏陸體用固執不如顏諸曁最荷家聲○按此則鐘憲爲嶸從祖顏諸曁或延之之後也】

登羣峯標望海【此詩見謝脁集題云和劉西曹望海拾遺作鐘憲】

蒼波不可望望極與天平往往孤山暎處處春云生差池逺鴈沒防沓羣鳬驚囂塵及簿領棄捨出重城臨川徒可羨結网庶時營

顧則心

望廨前水竹【何遜集載此詩題云望廨前水竹答崔錄事拾遺作顧則心】

蕭蕭叢竹映澹澹平湖淨葉倒漣漪文水漾檀欒影相思不會面相望空延頸逺天去浮雲長墟斜落景幽屙與嵗積賞心隨事屏鄕念一邅回白髮生俄頃

釋寶月【詩品曰齊道猷釋寶月詩庾白二胡亦有淸句】

估客樂【二曲】

【齊武帝布衣時嘗遊遊鄧登阼以後追憶往事作估客樂使寶月奏之管弦月又上此二曲凡四章】

郎作十里行儂作九里送防儂頭上釵與郎資路用有信數寄書無信心相憶莫作瓶落井一去無消息

同前

大艑珂峩頭何處發揚州借問艑上郎見儂所歡不初發揚州時船出平津泊五兩如竹林何處相尋博

行路難【選詩外編作柴廓】

君不見孤鴈關外發酸嘶度揚越空城客子心腸斷幽閨思婦气欲絕凝霜夜下拂羅衣浮雲中斷開明月夜夜遙遙徒相思年年望望情不歇寄我匣中靑銅鏡倩人爲君除白髮行路難行路難夜聞南城漢使度使我流淚憶長安

古詩紀卷七十二

欽定四庫全書

古詩紀卷七十三

明馮惟訥撰

齊第八

郊廟歌辭

齊南郊樂章十三首

【南齊書樂志曰武帝建元二年有司奏郊廟雅樂歌辭太廟登歌用禇淵余悉用謝超宗所多刪顏延之謝荘辭以爲新曲備攺樂名永明二年又詔王儉造太廟二室及郊配辭】

肅咸樂【羣臣出入】

謝超宗【陳郡人靈運之孫歷齊髙帝武帝累遷黃門郎掌國史除竟陵王徵北諮議記室】

夤承寶命嚴恭帝緒奄受敷錫升中拓宇亙地稱皇罄天作主月域來賔日際奉土開元首正禮交樂舉六典聫事九官列序【宋郊祀顏延之辭刪定】

引牲樂【牲出入夕牲歌並重奏】

皇乎敬矣恭事上靈昭教國祀肅肅明明有牲在滌有潔在俎以薦王衷以答神祜陟配在京降徳在民奔精望夜髙燎佇晨【有牲以下八句並顏辭】

嘉薦樂【薦豆呈毛血】

我恭我享惟孟之春以孝以敬立我烝民靑壇奄靄翠幕端凝嘉俎重薦兼籍再升設業設虡展容玉庭肇禋配祀克對上靈【增損謝荘辭】

昭夏樂【迎神】

惟聖饗帝惟孝饗親禮行宗祀敬達郊禋金枝中樹廣樂四陳月禦案節星驅扶輪遙興逺駕曜曜振振告成大報受釐元神【增損顏辭】

永至樂【皇帝入壇東門】

紫壇望靈翠幕佇神率天奉贄罄地來賔神貺並介泯祗合祉恭昭鑑享肅光孝祀威藹四靈洞曜三光皇徳全被大禮流昌

登歌【帝升壇】

報惟事天祭實尊靈史正嘉兆神宅崇禎五畤昭鬯六宗彞序介丘望塵皇軒肅舉

文徳宣烈樂【帝初獻】

營泰畤定天衷思心緒謀筮從田燭置爟火通大孝昭國禮融【刪定顏辭】

武徳宣烈樂【次奏】

功燭上宙徳耀中天風移九域禮飾八埏四靈晨炳五緯宵明膺歷締運道茂前聲

髙徳宣烈樂【髙帝配饗】

王儉

饗帝嚴親則天光大舄奕前古榮鏡無外日月宣華卿云流靄五漢同休六幽咸泰

嘉胙樂【飲福酒】

謝超宗

鬯嘉禮承休錫盛徳符景緯昌華應帝防聖藹耀昌基融祉暉世歷聲正涵月軌書文同日迹寶瑞昭神圖靈貺流瑞液我皇崇暉祚重芬冠往籍

昭夏樂【送神】

薦享洽禮樂該神娯展辰斾回洞雲路拂璇階紫芬靄靑霄開睠皇都顧玉臺畱昌徳結聖懷

昭逺樂【帝就燎位】

天以徳降帝以禮報牲尊俯陳柴幣仰燎事展司采敬達瑄薌煙贄靑昊震颺紫塲陳馨示防肅志宗禋禮非物偹福惟誠陳

休成樂【帝還便殿】

昭事上祀饗薦具陳回鑾轉翠拂景翔宸綴縣敷暢【一作錫】鐘石昭融羽炫深晷籥曀行風肆序輟度肅禮停文四金聳衞六馭齊輪

齊北郊樂歌六首

謝超宗

【南齊書樂志曰北郊樂迎地神奏昭夏之樂升壇奏登歌初獻奏地徳凱容之樂次奏昭徳凱容之樂送神奏昭夏之樂瘞埋奏幽之樂余辭同南郊隋書樂志曰齋氏承宋咸用元徽舊式宗祀朝饗奏樂俱同惟增北郊之禮乃元防所闕永明六年之所加也】

昭夏樂【迎神奏】

詔禮崇營敬饗畤靈正丹帷月肅紫墀展薦登華風縣凝鏘神惟戾止郁葆遙莊昭望嵗芬環遊辰太穆哉尙禮橫光秉藹

登歌【帝升壇奏】

佇靈敬享禋肅彛文縣動聲儀薦絜牲芬陰祗以貺昭祀式慶九服熈度六農祥正

地徳凱容樂【帝初獻奏】

繕方丘端國陰掩珪晷仰靈心詔源委徧丘林禮獻物樂薦音【亦刪顏辭】

昭徳凱容樂【次奏】

慶圖濬邈蘊祥祕瑤俔天炳月嬪光紫霄邦化靈懋閫則風調儷徳方儀徽載以昭

昭夏樂【送神奏】

薦神升享序楙淹玉俎停金奏寶斾轉旒駕旋溢素景郁紫躔靈心顧畱宸睠洽外瀛瑞中縣

幽樂【瘞埋奏】

後皇嘉慶定祗畤承帝休圖祗敷靈祉篚冪周序軒朱凝會牲幣芬壇精明佇蓋調川瑞昌警嶽祥泰

齊明堂樂歌十五首

謝超宗

【南齊書樂志曰武帝建元初詔謝超宗造明堂夕牲等歌並采用謝荘辭賔出入奏肅咸樂牲出入奏引牲樂薦豆呈毛血奏嘉薦樂迎神奏昭夏樂皇帝升明堂奏登歌初獻奏凱容宣烈之樂還東壁受福酒奏嘉胙樂送神奏昭夏樂並建元永明中作也其凱容宣烈樂嘉胙樂太廟同用】肅咸樂【賔出入】

彛承孝典恭事嚴聖浹天奉賮罄壤齊慶司儀具序羽容夙章芬枝揚烈黼搆周張助寶奠軒酎珍充庭璆縣凝防琄朱竚聲先期選禮肅若有承祗對靈祉皇慶昭膺

尊事威儀輝容昭序迅恭明神絜盛牲俎肅肅嚴宮藹藹崇基皇靈降止百祗具司戒誠望夜端烈承朝依防昭旦物色輕宵

引牲樂

惟誠絜饗惟孝尊靈敬芳黍稷敬滌犧牲騂繭在豢載溢載丰以承宗祀以肅皇衷蕭芳四舉華火周傳神鑑孔昭嘉足三牷

嘉薦樂二首

肇禋戒祀禮容咸舉六典飾文九司炤序牲柔旣昭犧剛旣陳恭滌惟淸敬事惟神加籩再禦兼俎重薦節動軒越聲流金縣

奕弈閟幄亹亹嚴闈絜誠夕鑑端服晨暉聖靈戾止翊我皇則上綏四防下洋萬國永言孝饗孝饗有容儐僚贊列肅肅雍雍【以上皆宋殷淡辭】

昭夏樂

地紐謐幹樞回華蓋動紫防開旌蔽日車若云駕六龍乘煙熅煜帝景燿天邑聖祖降五雲集懋粢盛絜牲牷百禮肅羣司防皇徳逺大孝昌貫九幽洞三光神之安解玉鑾景福至萬防歡【謝荘辭下同】

登歌

雍臺辧朔澤宮選辰絜火夕炤明水朝陳六瑚賁室八羽華庭昭事先聖懷濡上靈肆夏式敬升歌發徳永固洪基以綏萬國

凱容宣烈樂

釃醴具登嘉俎咸薦饗洽誠陳禮周樂徧祝辭罷祼序容輟縣蹕動端庭鑾回嚴殿神儀駐景華漢髙虛八靈案衞三祗解途翠蓋耀澄罼防凝宸玉鑣息節金輅懷音式誠達孝底心肅感追憑皇鑑思承淵範神錫懋祉四緯昭明仰福帝徽俯齊庶生【殷淡辭】

靑帝歌

參映夕駟昭晨靈乘震司靑春鴈將向桐始蕤和風舞暄光遲萌動達萬品親潤無際澤無垠【以下五首皆謝荘辭】

赤帝歌

龍精初見大火中朱光北至圭景同帝在在離寔司衡雨水方降木槿榮庶物盛長咸殷阜恩澤四溟被九有【下逸】

黃帝歌

履艮宅中宇司繩總四方裁化徧寒燠布政司炎涼至分乘經晷閉啟集恆度帝暉緝萬有皇靈澄國步

白帝歌

百川若鏡天地爽且明云沖气舉盛徳在素精庶類收成嵗功行欲寧浹地奉渥罄宇承帝靈

黑帝歌

嵗旣暮日方馳靈乘坎徳司規云合晦鳥蹊飛雪繁亙天涯晨晷促夕漏延太陰極防陽宣

嘉胙樂

禮薦洽福祚昌聖皇膺嘉祐帝業凝休祥居極乘景運宅徳瑞中王澄明臨四奧精華延八鄕洞海同聲憓澈宇麗幹光靈慶纏世祉鴻烈永無疆【殷淡辭】

昭夏樂

蘊禮容余樂度靈方畱景欲暮開九重肅五達鳯參差龍已沫云旣動河旣梁萬里照四空香神之車歸淸都璇庭寂玉殿虛鴻化凝孝風熾顧靈心結皇思鴻慶遐鬯嘉薦令芳翊帝明徳永祚深光【謝荘辭】

齊雩祭歌八首

謝脁

【南齊書樂志曰建武二年雩祭明堂謝脁造辭一依謝荘惟世祖四言也】

迎神【八章】

【齊樂志曰依漢來郊祀三言宋明堂迎神八解每四句一解】

淸明暢禮樂新龍景練貞辰

陽律亢陰晷伏耗下土薦穜稑

宸儀警王度幹嗟云漢望昊天

張盛樂奏云儛集五精延帝祖

雩有諷榮有秩膋鬯芬圭瓉瑟

靈之來帝閽開東煜燿吹徘徊

停龍轙徧觀此凍雨飛祥雲靡

壇可臨奠可歆對甿社鑑皇心

世祖武皇帝【三章】

濬哲維祖長髮其武帝出自震重光禦防七徳攸宣九疇咸敍靜難荊衡凝威蠡浦

昩旦丕承夕惕刑政化一車書徳馨粢盛昭星夜景非云曉慶衢室成陰璧水如鏡

禮充玉帛樂被匏弦於鑠在詠陟配於天自宮䢐兆靡愛牲牷我將我享水祚丰年

靑帝【三章】

營翼日鳥殷宵凝冰泮蟄昭

景陽陽風習習女夷歌東皇集

奠春酒秉靑珪命田祖渥羣黎

赤帝【三章】

惟此夏徳徳恢臺兩龍在禦炎精來

火景方中南訛秩靡艸云黃含桃實

族云蓊郁溫風扇興雨祁祁黍苖徧

黃帝【三章】

稟火自髙明毓金挺剛克涼燠資成化羣芳載厚徳陽季勾萌達炎䢐溽暑融商暮百工止嵗極淩陰衝泉流疏已淸原隰甸已平咸言祚惟億惇民保齊京

白帝【三章】

帝說於兌執矩固司藏百川收潦精景應金方

嘉樹離披楡關命賔鳥夜月如霜金風方嫋嫋

商陰肅殺萬寶咸已遒勞哉望嵗塲功兾可收

黑帝【三章】

白日短夜深招揺轉移太陰霜鐘鳴冥陵起星回天月窮紀

聴嚴風來不息望云黝無色曾冰冽積羽幽飛雪至天山側

關梁閉方不巡合國吹饗蠟賔綂防陽究終始百禮洽萬祚臻

送神【五章】

敬如在禮將周神之駕不少畱

躍龍鑣轉金蓋紛上馳云之外

警七曜詔八神排閶闔渡天津

有渰興膚寸積雨冥冥又終夕

俾棲糧維萬箱皇情暢景命昌

齊籍田樂歌二首

江淹【見梁】

【南齊書樂志曰籍田歌漢章帝元和元年班固奏周商頌載芟祀先農晉傅作祠先蠶夕牲歌詩一篇迎送神一篇饗社稷先農先聖先蠶歌詩三篇辭皆敍田農事胡道安作先農饗神詩一篇樂府相傳舊歌三章永明四年籍田詔江淹造歌淹不依古傳制祀先農迎送神升歌及饗神歌二章】迎送神升歌

羽鑾從動金駕時遊教騰義鏡樂綴禮修率先丹耦躬遵緑疇靈之聖之嵗殷澤柔

饗神歌

瓊斝旣飾繡簋以陳方燮嘉種永毓宵民

牲出入歌【以下三首見初學記未詳所用】

祝詳史具禮備樂薦有牲在陳有鼔在懸騰燭象星奔水類電郊燎夙戒駜彼乘駽以伺質明以佇神晏

薦豆呈毛血歌辭

時恭時祀有物有則伊我上聖實抱明徳犧象交陳郁尊四塞黍惟嘉谷酒惟默薦通蒼祗慶覃黎黑願靈之降祚家祜國

奏宣烈之樂歌舞

殷崇配天周尊明祀瑞合汾陰慶同泰畤靑幕云舒丹殿霞起二曜惟新五精告始於以享之景福是履

齊太廟樂歌十六首

謝超宗

【南齊書樂志曰宋升明中太祖爲齊王令司馬禇淵造太廟登歌二章建元初詔謝超宗造廟樂歌詩十六章永明二年又詔王儉造太廟二室歌辭】

肅咸樂【夕牲羣臣出入奏】

絜誠底孝孝感煙霜夤儀式序肅禮綿張金華樹藻肅哲騰光殷殷升奏嚴嚴階庠匪椒匪玉是降是將懋分神衷翊祐傳昌

引牲樂【牲出入奏】

肇祀嚴靈恭禮尊國達敬傅【遺作敷】典結孝陳則芬滌旣肅犧牷旣整聳誠流思端儀選景肆禮佇夜綿樂望晨崇席皇鑑用饗明神

嘉薦樂【薦豆呈毛血奏】

淸思眑眑閟寢防防恭言載感肅若有希芬俎具陳嘉薦兼列凝馨煙颺分炤星晢睿靈式降協我帝道上澄五緯下陶八表

昭夏樂【迎神奏】

涓辰選气展禮恭祗重闈月洞層牖煙施載虛玉鬯載受金枝天歌折饗云舞罄儀神惟降止泛景凝羲帝華永藹泯藻方摛

永至樂【皇帝入廟北門奏】

戲繇惟則姬經式序九司聫事八方承宇鑾迾靜陳縵樂具舉凝旒若慕傾璜載竚振振璇衞穆穆禮容載藹皇步式敷帝蹤

登歌【太祝祼地奏】

淸明【一作容】旣鬯大孝乃熈天儀睟愴皇心儼思旣芬房豆載潔牷牲郁祼升禮鋗金【一作玉】登聲茂對幽嚴式奉徽靈以享以祀惟感惟誠

凱容樂【皇祖廣陵丞室】

國昭惟茂帝穆惟崇登祥緯逺締世景融紛綸睿緒庵蔚王風明進厥始濬哲文終

凱容樂【皇祖太中大夫室】

璇條夤蔚瓊源浚照懋矣皇烈載挺明邵永言敬思式恭惟教休途良又榮光有耀

凱容樂【皇祖淮陰令室】

嚴宗正典崇享肇禋九章旣飭三淸旣陳昭恭皇祖承假徽神貞祐伊協卿藹是鄰

凱容樂【皇曾祖卽丘令室】

肅惟敬祀絜事參薌環袨像綴緬宻絲簧明明烈祖尙錫龍光粵雅於姬伊頌在商

凱容樂【皇祖太常卿室】

神宮懋鄴明寢昌基徳凝羽綴道鬯容辭假我帝緒懿我皇維昭大之載國齊之祺

宣徳凱容樂【皇考宣皇帝室奏】

道閟期運義開藏用皇矣睿祖至哉攸縱循規烈炤襲矩重芬徳溢軒羲道懋炎云

凱容樂【昭皇后室奏】

月靈誕慶雲瑞開祥道茂淵柔徳表徽章粹訓宸中儀形宙外容蹈凝華金羽傅藹

永祚樂【皇帝還東壁上福酒奏】

構宸抗宇合軫齊文萬靈載溢百禮以殷朱弦繞風翠羽停雲桂尊旣滌瑤俎旣薰升薦惟誠昭禮惟芬降祉遙裔集慶氤氳

肆夏樂【送神奏】

禮旣升樂以愉昭序溢幽饗餘人祗鬯敬教敷神光動靈駕翔芬九垓鏡八鄕福無屆祚無疆

休成樂【皇帝詣便殿奏】

睿孝式鬯饗敬爰偏【一作徧】諦容輟序佾文靜縣【一作懸】辰儀聳蹕霄衞浮鑾旒帟云舒翠華景摶恭惟尙烈休明再纏國猷逺藹昌圖聿宣

登歌二首

禇淵【字彥回河南陽翟人仕宋中書令後佐髙帝受禪進位司徒封南昌郡公】

惟王建國設廟凝靈月薦流典時祀暉經曕宸僾思雨露追情簡日筮晷閟奠升文金罍渟桂衝幄舒薰備僚肅列駐景開云

至饗攸極睿孝惇禮具物咸絜馨聲【齊書作馨香】合體气昭扶幽眇慕纏逺迎絲驚促送佾畱晚聖衷踐節攺增愴妙感崇深英徽彌亮

髙徳宣烈樂【太祖髙皇室】

王儉

悠悠艸昩穆穆經綸乃文乃武乃聖乃神動龕危亂靜比斯民誕膺休命奄有八夤握機肇運光啟禹服義滿天淵禮昭地軸澤靡不懷威無不肅戎夷竭歡象來致福偃風裁化暅日敷祥信星含曜秬艸流芳七廟觀徳六樂宣章惟先惟敬是饗是將

穆徳凱容樂【穆皇后室】

太姒嬪周塗山儷禹我後嗣徽重規疊矩肅肅閟宮翔翔云舞有饗徳馨無絕終古

明徳凱容樂【明帝室】

多難固業殷憂啟聖帝宗纉武維時執競起栁獻祥百堵興詠義𨿽祀夏功符受命逺無不懷邇無不肅其儀濟濟其容穆穆赫矣君臨昭哉嗣服允王惟後膺此多福禮以昭事樂以感靈八簋陳室六舞充庭觀徳在廟象徳在形四海來祭萬國咸寧

舞曲歌辭

齊前後舞歌二首

無名氏

前舞階步歌【齊樂志云新辭下篇同】

【隋書樂志曰近代舞出入皆作樂謂之階步咸用肆夏卽周官所謂樂出入奏鐘鼓也○古今樂錄曰何承天云今舞出樂謂之階步蕤賔廂作尋儀禮燕飲射三樂皆云席工於西階上大師升自西階北靣東上相者坐受瑟乃降笙入立於縣中北面乃合樂工歌鹿鳴四牡周南今直謂之階步而承天又以爲出樂俱失之矣】

天挺聖哲三方維綱川嶽伊寧七曜重光茂育萬物眾庶咸康道用潛通仁施遐揚徳厚坤極功髙昊蒼舞像盛容徳以歌章八音旣節龍躍鳯翔皇基永樹二儀等長

後舞階步歌

皇皇我後紹業盛明滌拂除穢宇宙載淸允執中和以蒞蒼生化逺被兆世軌形何以崇徳乃作九成妍步恂恂雅曲芬馨八風淸鼔應以祥禎澤浩天下功齊百靈

齊鼙舞曲三首

【南齊書樂志曰漢章帝造鼙舞歌云關東有賢女魏明帝代漢曲云明明魏皇帝傅代魏曲作晉洪業篇云宣文創洪業盛徳存泰始聖皇應靈符受命君四海今前四句錯綜其辭從五帝至不可階六句全辭後二句本云將復禦龍氏鳯皇在庭棲又攺易焉】

明君辭

明君創洪業盛徳在建元受命君四海聖皇應靈幹五帝繼三皇三皇世所歸聖徳應期運天地不能違仰之彌已髙猶天不可階將復結繩化靜拱天下齊【錯綜傅辭】

聖主曲辭

聖主受天命應期則虞唐升旒綜萬機端扆馭八方盈虛自然數揖讓歸聖明北化陵河塞南威越滄溟廣徳齊七政敷教騰三辰萬防必承慶百福咸來臻聖皇應福始昌徳洞祐先【錯綜傅辭】

明君辭

明君禦四海總鑑盡人靈仰成恩已洽竭忠身必榮聖澤洞三靈徳教被八鄕艸木變柯葉川嶽洞嘉祥愉樂盛明運舞蹈升秦時防霜永昌命軌心長歡怡【首四句亦錯綜傅辭】

齊白紵辭

王儉

陽春白日風化香趨步明月舞瑤裳

情發金石媚笙簧羅袿徐轉紅袖揚

淸歌流響繞鳯梁如驚若思凝且翔

轉盼流精艷輝光將流將引雙雁行

歡來何晚意何長明君馭世永歌昌【錯綜晉辭】

齊鳯皇衘書伎辭

江淹

【齊書樂志曰鳯皇衘書伎歌辭蓋魚龍之流也元防日侍中於殿前跪取其書宋世有此辭齊初詔中書郎江淹攺】

皇齊啟運從瑤璣靈鳯衘書集紫防和樂旣洽神所依超商捲夏耀英輝永世壽昌聲華飛

齊世昌辭

無名氏

【南齊書樂志曰晉杯槃舞歌十觧第三觧云舞杯槃何翩翩舉坐翻覆壽萬年其第一觧首句云首世寕宋攺爲宋世寕惡其杯槃翻覆辭不復取齊攺爲齊世昌後一觧辭同】

齊世昌四海安樂齊太平人命長當結久千秋萬嵗皆老壽

淸商曲辭

古辭

西曲歌

共戲樂【四曲】

【古今樂錄曰共戲樂舊舞十六人梁八人】

齊世方昌書軌同萬防獻樂列國風

時泰民康人物盛腰鼔鈴柈各相競

長袖翩翩若鴻驚纎腰嫋嫋會人情

觀風采樂徳化昌聖皇萬壽樂未央

楊叛兒【八曲】

【唐書樂志曰楊叛兒本童謡歌也齊隆昌時女巫之子曰楊旻少時隨母入內及長爲何后寵童謡云楊婆兒共戲來所歡語訛遂成楊叛兒古今樂錄曰楊叛兒送聲云叛兒教儂不復相思】

截玉作手鉤七寶光平天繡沓織成帶嚴帳信可憐蹔出白門前楊栁可藏烏歡作沈水香儂作博山鑪送郎乘艇子不作遭風慮橫篙擲去槳願倒逐流去七寶珠絡鼓教郎拍復拍黃牛細犢兒楊栁映松柏歡欲見蓮時移湖安屋裏芙蓉繞牀生眠臥抱蓮子聞歡逺行去送歡至新亭津邏無儂名【闕】

落秦中庭生誠知非好艸龍頭相鉤連見枝如欲繞楊叛西隨曲栁花經東陰風流隨逺近飄揚悶儂心

雜歌謠辭

無名氏

蘇小小歌

【一曰錢塘蘇小小歌樂府廣詩曰蘇小小錢塘名倡也蓋南齊時人西陵在錢塘江之西歌云西陵松柏下是也】

妾乘油壁車郎騎靑驄馬何處結同心西陵松柏下

永明初歌

【齊書五行志曰永明初百姓歌後句間云陶郎來白者金色馬者兵事三年妖賊唐防之起言唐來勞也】

白馬向城啼欲得城邊艸

永元元年童謠

【齊書五行志曰永元元年童謠千里流者江祐也東城遙光也遙光夜舉事垣歷生者烏皮袴褶往奔之跛腳亦遙光老姥子孝宇之象徐孝嗣也】

洋洋千里流流翣東城頭烏馬烏皮袴三更相告訴腳跛不得起誤殺老姥子

永元中童謡

【齊五行志曰永元中童謡云云識者觧云陳顯達屬豬崔恵景屬馬非也東昏侯屬豬馬子未詳梁王屬龍蕭穎冑屬虎崔恵景攻臺頓廣莫門死時年六十三烏集傳捨卽所謂瞻烏爰止於誰之屋三八二十四起建元元年至中興二年二十四年也摧折景陽樓亦髙臺傾之意也言天將去乃得也】

野豬𨿽嗃嗃馬子空閭渠不知龍與虎飲食江南墟七九六十三廣莫人無餘烏集傳捨頭今汝得寛休但看三八後摧折景陽樓

山陰謠

【南史曰丘仲孚爲山陰令居職甚有聲稱百姓爲此謠前世傳琰父子沈憲劉明相繼宰山陰並有政績】

二傅沈劉不如一丘

桓康歌

【南史曰桓康蘭陵人也隨武帝起兵摧堅防陣膂力絕人江南人畏之髙帝鎭東府除武陵王中兵寕朔將軍常侍衛左右帝誅黃回回使康數回罪然後殺之時人語曰】

欲侜張問桓康

長沙王歌

【南史曰長沙威王晃髙帝四子也少有武力升明中爲淮南宣城二郡太守晃便弓馬初沈攸之事起晃多從武容赫奕都街時人爲之語曰】

煥煥蕭四繖

都人歌

【南史曰永明末都下人士盛爲文章談義皆湊竟陵西邸劉繪爲後進領袖時張融言辭辧防周顒彌爲淸綺而繪音采不瞻麗雅有風則時人爲之語云云言繪處二人間也】

三人共宅夾淸漳張南周北劉中央

南州歌

【南史曰江革爲潯陽太守淸嚴爲屬城所憚正直自居不與典籖趙道智坐道智還都啟事誣奏革墮事好酒以瑯琊王曇縂代爲行事南州士庶爲之語曰】

故人不道智新人佞散騎莫知度不度新人不如故

差山歌

【南史曰沈麟士隱居余幹吳差山講經教授從學士數十百人各營屋宇依止其側時人爲之語曰】

差山中有賢士開門教授居成市

古詩紀卷七十三

欽定四庫全書

古詩紀卷七十四

明馮惟訥撰

梁第一

武帝【姓蕭氏諱衍字叔逹初仕齊累遷隨王鎭西諮議參軍後弒東昏而自立四傳五十五年】樂府

芳樹

緑樹始搖芳芳生非一葉一葉度春風芳華自相接雜色亂參差眾花紛重疊重疊不可思思此誰能愜

有所思

誰言生離久適意與君別衣上芳猶在握裏書未滅腰間雙綺帶夢爲同心結常恐所思露瑤華未忍折

臨髙臺【樂府作簡文帝】

髙臺半行雲望望髙不極艸樹無參差山河同一色髣髴洛陽道道逺難別識玉階故情人情來共相憶

雍臺

日落登雍臺佳人殊未來綺蓮花掩网戶琉璃開防茸臨紫桂蔓延交靑苔月沒光陰盡望子獨悠哉

長安有狹邪行【帝王集作魏武帝者非】

洛陽有曲陌曲陌不通驛忽遇【一作逢】二少童扶轡問君宅我宅邯鄲右易憶復可知大息組絪緼中息佩陸離小息尙靑綺總轡【本集作總角】遊南皮三息俱入門家臣拜門垂三息俱升堂防酒盈千巵三息俱入戶戶內有光儀大婦理金翠中婦事玉觹小婦獨閒暇調笙遊曲池丈人少裵佪鳯吹方參差

擬靑靑河畔艸

幕幕繡戶絲悠悠懷昔期昔期久不歸鄕國曠音徽音徽空結遲半寢覺如至旣寤了無形與君隔平生月以云掩光葉以霜摧老當途競自容莫肯爲【一作與】妾道

擬明月照髙樓

圓魄當虛闥淸光流思延延思對孤影淒怨還自憐臺鏡早生塵匣琴又無弦悲慕屢傷節離憂亟華年君如東扶景妾似西栁煙相去旣路迥明晦亦殊懸願爲銅鐵轡以感長樂前

閶闔篇

西漢本佳妍金馬望甘泉衛尉屯兵上期門曉漏傳猶重河東賦欲知追神仙羽騎淩雲轉閶闔帯空懸長旂掃月窟鳯迹輾星躔但使丹砂就能令億萬年

邯鄲歌

回顧灞陵上北指邯鄲道短衣妾不傷南山爲君老子夜歌二首【武帝淸商諸曲並見玉臺新詠其與樂府不同者注各題下】

恃愛如欲進含羞未肯前朱口發艶歌玉指弄嬌弦【樂府作古辭下同】

朝日照綺光風動紈羅巧笑蒨兩犀美目揚雙蛾

子夜四時歌

春歌四首

階上香入懷庭中花照眼春心一如此情來不可限【樂府作王金珠】

蘭葉始滿池梅花已落枝持此可憐意摘以寄心知朱日光素冰黃花映白雪折梅寄佳人共迎【一作道】陽春月【樂府作王金珠】

花塢蝶雙飛栁堤鳥百舌不見佳人來徒勞心斷絕【樂府不載】

夏歌四首

江南蓮花開紅光照碧水色同心復同藕異心無異【藝文載一首云江南蓮花水紅光復碧色同絲有同藕異心無異菂】

閨中花如繡簾上露如珠欲知有所思停織復踟躕玉盤著【一作貯】朱李金杯盛白酒𨿽欲持自親復恐不甘口【樂府作王金珠】

含桃落花日黃鳥營飛時君住馬已疲妾去蠶欲饑

秋歌四首

繡帶合歡結錦衣連理文懷情入夜月含笑出朝云【樂府作王金珠冬歌其首句云寒閨周黼帳】

七采紫金柱九華白玉梁但歌云不去含吐有餘香吹漏未可停弦斷更當續俱作雙絲引共奏同心曲【以上二首樂府不載】

當信抱梁期莫聽廻風音鏡中兩人髻分明無兩心

冬歌四首

寒閨動黻帳宻筵重錦席賣眼拂長袖含笑畱上客別時鳥啼戶今晨雪滿墀過此君不返但恐緑鬢衰【樂府所載古辭一首與此小異】

果欲結金蘭但防松柏林經霜不墮地嵗寒無異心【樂府作古辭】

一年漏將盡萬里人未歸君志固有在妾軀乃無依【樂府不載】

歡聞歌二首

艶艶金樓女心如玉池蓮持底報郎防俱期遊梵天【樂府作王金珠】

南有相思木合影復同心遊女不可求誰能息空陰【樂府作王金珠歡聞變歌】

團扇歌【樂府作王金珠】

手中白團扇淨如秋團月淸風任動生嬌香承意發

碧玉歌【樂府失名】

杏梁日始照蕙席歡未極碧玉奉金杯緑酒助花色

上聲歌【樂府作王金珠】

花色過桃杏名稱重金瓊名歌非下裏含笑作上聲

襄陽白銅鞮歌三首【英華作白銅鞮】

【隋書樂志曰梁武帝之在雍鎭有童謡云襄陽白銅蹄反防揚州兒識者言曰白銅蹄以金蹄爲馬也白金色也及義師之興實以鐵騎揚州之士皆靣縛果如謡言故卽位之後更造新聲帝自爲之詞三曲又令沈約爲三曲以被管古今樂錄曰襄陽蹋銅鞮者梁武西下所制也沈約又作其和云防陽白銅蹄聖徳應干來】

陌頭徵人去閨中女下機含情不能言送別沾羅衣艸樹非一香花葉百種色寄語故情人知我心相憶龍馬紫金鞍翠毦白玉羈照耀雙闕下知是襄陽兒

楊叛兒

桃花初發紅芳艸尙抽緑南音多有防偏重叛兒曲白紵辭二首【藝文樂府作簡文帝今從玉臺作武帝以下七言】

朱絲玉柱羅象筵飛琯促節舞少年短歌流目未肯前含笑一轉私自憐

纖腰嫋嫋不任衣嬌怨獨立特爲誰赴曲君前未忍歸上聲急調中心飛

河中之水歌【玉臺樂府作梁武帝藝文作古辭】

河中之水向東流洛陽女兒名莫愁莫愁十三能織綺十四采桑南陌頭十五嫁爲盧家婦十六生兒字阿侯盧家蘭室桂爲梁中有郁金蘓合香頭上金釵十二行足下絲履五文章珊瑚掛鏡爛生光平頭奴子擎【一作提】履箱人生富貴何所望恨不早嫁東家王

東飛伯勞歌【一云紹古歌玉臺藝文樂府並作古辭】

東飛伯勞西飛燕黃姑織女時相見誰家兒女對門居開顏發艷照裏閭南北牖掛明【藝文作桂月】光羅帷綺帳脂粉香女兒年防十五六窈窕無雙顏如玉三春已暮花從風空畱可憐誰與同

江南弄【七曲以下雜言】

【古今樂錄曰梁天監十一年冬武帝攺西曲制江南上云樂十四曲江南弄七曲一曰江南弄二曰龍笛曲三曰采蓮曲四曰鳯笙曲五曰采菱曲六曰遊女曲七曰朝云曲又沈約作四曲一曰趙瑟曲二曰秦箏曲三曰陽春曲四曰朝云曲亦謂之江南弄云】

江南弄【古今樂錄曰江南弄三洲韻】

和云陽春路娉婷出綺羅

眾花雜色滿上林舒芳耀緑垂輕陰連手躞蹀舞春心舞春心臨歳腴中人望獨踟躕

龍笛曲

和云江南音一唱值千金

美人綿在云堂雕金鏤竹眠玉牀婉愛寥亮繞虹梁繞虹梁流月臺駐狂風郁徘徊

采蓮曲【文苑英華作吳均今從樂府玉臺作武帝采菱曲同】

和云采蓮渚窈窕舞佳人

遊戲五湖采蓮歸發花田葉芳襲衣爲君艶歌世所希世所希有如玉江南弄采蓮曲

鳯笙曲

和云吹席長袖善畱客

緑耀尅碧雕琯笙朱唇玉指學鳯鳴流速參差飛且停飛且停在鳯樓弄嬌響間淸謳

采菱曲

和云菱歌女解佩戲江陽

江南稚女珠腕繩金翠搖首紅顏興桂棹容與歌采菱歌采菱心未怡翳羅袖望所思

遊女曲

和云當年少歌舞承酒笑

氛氳蘭麝體芳滑容色玉耀眉如月珠佩婐戲金闕戲金闕遊紫庭舞飛閣歌長生

朝云曲

和云徙倚折耀華

張樂陽臺歌上謁如寢如興芳晻曖容光旣艶復還沒復還沒望不來巫山髙心徘徊

上云樂【七曲】

【古今樂錄曰上云樂七曲梁武帝制以代西曲一曰鳯臺二曰桐柏三曰方丈四曰方諸五曰玉六曰金丹七曰全陵】

鳯臺曲

和云上云眞樂萬春

鳯臺上兩悠悠云之際神光朝天極華蓋遏延州羽衣昱耀春吹去復畱

桐柏曲

和云可憐眞人遊

桐柏眞升帝賔戲伊谷遊洛濵參差列鳯管容與起梁塵望不可至徘徊謝時人

方丈曲

方丈上崚層雲挹八玉禦三云金書發幽防碧簡吐門至道虛凝冥然共所遵

方諸曲【古今樂錄曰方諸曲三洲韻】

和云方諸上可憐歡樂長相思

方諸上上云人業守仁摐金集瑤池步光禮玉晨霞蓋容長肅淸虛伍列眞

玉曲

和云可憐遊戲來

玉山眞長仙九光曜五云生交帯要分影大華冠晨纓耉【一作壽】如羅出入遊太淸

金丹曲

和云金丹會可憐乘白雲

紫霜耀綘雪飛追以還轉復飛九眞道方微千年不傳一傳裔云衣

金陵曲

句曲仙長樂遊洞天巡防迹六門揖玉板登金門鳯泉回肆鷺羽降尋云鷺羽一流芳芬郁氛氳

古詩紀卷七十四

欽定四庫全書

古詩紀卷七十五

明馮惟訥撰

梁第二

武帝【二】

詩

逸民【一作逸民吟四言】

如壠生木木有異心如林鳴鳥鳥有殊音如江遊魚魚有浮沈巖巗山髙湛湛水深事迹易見理相難尋

直石頭【以下五言】

率土皆王土安知全髙尙東壠棄黍稷西遊入卿相屬逢利建始投分參末將尺寸功未施河山賞已諒攝官因時暇曵裾聊起望郁盤地勢逺參差百雉壯翠壁綘霄際丹樓靑霞上夕池出濠渚朝云生疊嶂籠鳥易爲恩屠羊無飾讓泰階端且平海水本無浪小臣何日歸頓轡從閒放

答任殿中宗記室王中書別

【武帝初仕齊爲隨王鎭西諮議參軍隨王鎭荊州帝赴鎭時同列以詩送別】

問我去何節光風正悠悠蘭華時未晏舉袂徒離憂緩客承別酒鳴琴和好仇淸宵一已曙藐爾泛長洲眷言無歇緒深情附還【音旋】流

宴詩

止殺心自詳勝殘道未徧四主慚懷音九夷稍革靣世治非去兵國安豈忘戰釣臺聞史籍岐陽書記傳【闕】

首夏泛天池

薄遊朱明節泛漾天淵池舟揖互容與藻蘋相推移碧沚紅菡萏白沙靑漣漪新波拂舊石殘花落故枝葉軟風易出艸宻路難披

登北顧樓

【梁史武帝大同十年三月幸京口城登北固樓更名北顧】

歇駕止行警回輿暫遊識淸道巡丘壑緩步肆登陟防行上差池羊腸轉相逼歷覽窮天步矖矚盡地域南城連地險北顧臨水側深潭下無底髙岸長不測舊嶼石若構新洲花如織

天安寺疏圃堂

乘和蕩猶豫此焉聊止息連山去無限長洲望不極參差照光彩左右皆春色晻曖矚遊絲出沒防飛翼其樂信難忘翛然寧有飾【一作極】

借田

寅賔始出日律中方星鳥千畆土膏紫萬頃陂色縹嚴駕佇霞昕浥露逗光曉啟行天猶暗伐鼔地未悄蒼龍發蟠蜿靑旂引窈窕仁化洽孩虫徳令禁胎夭耕借乘月映遺滯指秋杪年丰廉讓多嵗薄禮節少公卿秉耒耜庻甿荷鉏耰一人慙百王三推先億兆

撰孔子正言竟述懷詩

【隋志孔子正言二十卷梁武帝撰】

志學恥傳習弱冠闕師友愛悅夫子道正言思善誘刪次起實沈殺靑在建酉孤陋乏多聞獨學少擊叩仲冬寒气嚴霜風折細柳白水凝澗谿黃落散堆阜康哉信股肱惟聖歸元首獨嘆予一人端然無四友

遊仙

水華防靈奧陽精測神祕具聞上仙訣畱丹未肯餌潛名遊柱史隱迹居郎位委曲鳯臺日分明柏寢事蕭史暫徘徊待我升龍轡

遊鐘山大愛敬寺

曰予受塵縛未得畱蓋纒三有同永夜六道等長眠才性乏方便智力非善權生住無停相剎那卽䢐遷嘆逝比悠稔交臂乃奢年從流旣難反弱防謂不然二苦常追隨三毒自燒然貪癡飬憂畏【一作愛】熱惱坐焦煎道心理歸終信首故冝先駕言追善友回輿尋勝緣靣勢周大地縈帯極長川稜層疊嶂逺迆邐隥道懸朝日照花林光風起香山飛鳥發差池出云去連綿落英分綺色墜露散珠圓當道蘭藿靡臨堦竹便娟幽谷響嚶嚶石瀨鳴濺濺蘿短未中攬葛嫩不任牽攀緣傍玉澗褰陟度金泉長途翠防香樓間紫煙慧居超七淨梵住逾八禪始得展身敬方乃遂心防菩提聖種子十力【一作萬】良福田正趣果上果歸依天中天一道長死生有無離二邊何待空同右豈羨汾陽前以我初覺意貽爾後來賢

會【一作述】三敎

少時學周孔弱冠窮六經孝義連方冊仁恕滿丹靑踐言貴去伐爲善存好生中復觀道書有名與無名妙術鏤金版眞言隱上淸宻行貴陰徳顯證表長齡晚年開釋卷猶日映眾星苦集始覺知因果乃方明示敎惟平等至理歸無生分別根難一執著性易驚窮源無二聖測善非三英大椿徑億尺小艸裁云萌大云降大雨隨分各受榮心想起異解報應有殊形差別豈作意深淺固物情

和太子懴悔【太子卽簡文】

玉泉漏向盡金門光未成繚繞聞天樂周流揚梵聲蘭湯浴身垢懴悔淨心靈蔞艸獲再鮮落花蒙重榮【闕】

十諭五首

幻

揮霍變三有恍惚隨六塵蘭園種五果雕案出八珍對見不可信熟視事非眞空生四嶽想徒勞七識神著幻是幻者知幻非幻人

如炎

亂念矚長原例見望遙扄逶迆似江漢泛濫若滄溟金波揚素沬銀浪翻緑萍逺思如可取近至了無形熱緣熱惚逼渇愛渇心生

靈空

物情異所異世心同所同狀如薪遇火亦似艸行風迷惑三界裏顚倒六趣中五愛性洞逺十相法靈衝皆從妄所妄無非空對空

幹闥婆

靈海自已極滄流去無邊蜃蛤生異气闥婆鬰中天靑城接丹霄金樓帯紫煙皆從望見起非是物理然因彼凢俗諭此中又

夢

甘寢隨四坐蓋睡依五眾違從競分諍美惡相戲弄出家爲上首入仕作梁棟色已非眞實聞見相靈洞長眼出長夜大覺和大夢

代蘇屬國婦

良人如我期不謂當過時秋風忽送節白露凝階基愴愴獨涼枕慅慅孤月帷忽聽西北鴈似從東海湄果銜萬里書中有生離辭惟言長別矣不復道相思胡羊久剽奪漢節故支持帛上防未終臉下淚如絲空懷之死擔逺勞同穴詩

古意二首

飛鳥起離離驚散忽差池嗷嘈繞樹上翩翩集寒枝旣悲徵役久偏傷壠上兒寄言閨中妾此心詎能知不見松蘿上葉落根不移

當春有一艸緑花復垂枝云是忘憂物生在北堂陲飛飛雙蛺蝶低低兩差池差池低復起此芳性不移飛蝶雙復只此心人莫知

衣

駕言易水北送別河之陽沈思慘行鑣結夢在空牀旣寤丹緑謬始知紈素傷中州木葉下邊城應早霜陰虫日慘烈庭艸復蕓黃金風䢐淸夜明月懸洞房嫋嫋同宮女助我理衣裳參差夕杵引哀怨秋砧揚輕羅飛玉腕弱袖低紅妝朱顏日已與盻睇色增光以一匪石文成雙鴛鴦制握斷金刀薫用如蘭芳佳期久不歸持此寄寒鄕妾身誰與容思君苦入膓

織婦

送別出南軒離思沈幽室調梭輟寒夜鳴機罷秋日良人在萬里誰與共成匹願得一廻光照此憂與疾君情倘未忘妾心長自畢

戲作

宓妃生洛浦遊女出漢陽妖閒逾下蔡神妙絕髙唐綿駒且變俗王豹復移鄕況玆集靈異豈得無方將長袂必畱客淸哇咸繞梁燕趙羞容止西施慙芬芳徒聞殊可弄定自乏明璫

七夕

白露月下團秋風枝上鮮瑤臺含碧霧羅幕生紫煙妙防非綺節佳期乃涼年玉壺承夜急蘭膏依曉煎昔悲漢難越今傷河易旋怨咽雙念斷淒悼【一作切】兩情懸

紫蘭始萌

種蘭玉臺下气暖蘭始萌芬芳與時發婉轉迎節生獨使金翠嬌偏動紅綺情二遊何足懷一顧非傾城羞將苓芝侶豈畏鶗鴂鳴

邊戍

秋月出中天逺近無偏異共照一光輝各懷離別思

詠舞

腕弱復低舉身輕由回縱可謂寫自歡方與心期共

詠燭

堂中綺羅人席上歌舞兒待我光泛灔爲君照參差

詠筆

昔聞蘭蕙月獨是桃李年春心倘未冩爲君照情筵

詠笛

柯亭有奇竹含情復抑揚妙聲發玉指龍音響鳯凰

答蕭琛

【梁書曰髙祖在西邸早與琛狎每朝謙接以舊恩呼爲宗老琛亦奉陳昔恩以早簉中陽夙忝同閈𨿽迷興運猶荷洪慈上答云云】

𨿽云早契闊乃自非同志勿談興運初且道狂奴異

賜謝覽王暕詩

【南史曰中書侍郎謝覽侍武帝坐受敕與侍中王暕爲詩答贈其文甚工武帝賜詩云】

雙文旣後進二少實名家豈伊爾棟隆信乃俱國華

賜張率

【南史曰率侍武帝遊宴賦詩武帝別賜率詩曰】

東南有才子故能服官政余𨿽慚古昔得人今爲盛

戲題劉孺手板

【南史曰武帝宴壽光殿詔羣臣賦詩時劉孺與張率並醉未成武帝取孺手板題戲之曰】

張率東南美劉孺洛陽才攬筆便應就何事久遲回

送始安王方略入關

【梁武帝結好於魏遣始安王方略入關送之作詩曰】

如何吾幼子勝衣已別離十日無由宴千里送淚垂

覺意詩賜江革

【梁書曰時髙祖盛於佛敎朝賢多啟求受戒革精信因果而髙祖未知謂革不奉佛敎乃賜革覺意詩五百字】

惟當勤精進自彊行勝修豈可作底突如彼必死囚

聫句詩

傾城非人美十載難重逢𨿽懷軒中意愧無鬢髮容

淸暑殿效柏梁體【七言】

居中負扆寄纓紱【帝】言慙輻輳政無術【新安太守任昉】至徳無垠愧違弼【侍中徐勉】燮贊京河豈微物【丹陽丞劉泛】竊侍兩宮慙樞宻【黃門侍郎栁憕】淸通簡要臣豈汨【吏部郎中謝覽】出入帷扆濫榮秩【侍中張捲】復道龍樓歌楙實【太子中庻子王峻】空班獨坐慙羊質【禦史中丞陸杲】嗣以書記臣敢匹【右軍主簿陸倕】謬參和鼎講畫一【司徒主簿劉治】鼎味參和臣多慝【司徒左西屬江曹】

古詩紀卷七十五

欽定四庫全書

古詩紀卷七十六

明馮惟訥撰

梁第三

昭明太子【諱統字徳施武帝長子也生而聰睿讀書數行並下每遊宴祖道賦詩皆屬思便成無所點易寛和容眾接引才俊喜文章聚書至三萬餘卷著述甚多年三十一薨】

樂府

有所思【玉臺作庾肩吾】

公子【一作佳人】逺於隔乃在天一方望望江山阻悠悠道路長別前秋葉落別後春花芳雷嘆一聲響雨淚忽成行悵望情無極傾心還自傷

相逄狹路間

京華有曲巷巷曲【一作曲曲】不通輿道逢一俠客緣路問君居君居在城北可尋復易知朱門間皓壁刻桷映晨離階植若【一作苕】華艸光景逐飈移輕幰委四屋【一作逐四屈】蘭膏然百枝長子飾靑紫中子任以貲小子始總角方作啼弄兒三子俱入門赫奕盛羽儀華驑服衡轡白玉鏤鞿羈容止同規矩賔從盡恭卑雅鄭時間作孤竹乍參差云翔雜水宿弄吭滿淸池歡樂無終極流目豈知疲門下非毛遂坐上盡英奇大婦成貝錦中婦飭粉絁【一作治粉施】小婦獨無事理曲步檐垂丈人暫徙倚行使流風吹

三婦艶

大婦舞輕巾中婦拂華茵小婦獨無事紅黛潤芳津良人且髙臥方欲薦梁塵

飲馬長城窟行【一云擬靑靑河畔艸】

亭亭山上柏悠悠逺行客行客行路遙故鄕日迢迢迢迢不可見長望涕如霰如霰獨畱連長路邈綿綿胡馬愛北風越燕見日喜緼此望鄕情沈憂不能止有朋西南來投我用木李並有一札書行止風雲起扣封披書札書札竟何有前言節所愛後言別離久

長相思

相思無終極長夜起嘆息徒見貎嬋娟寧知心有憶寸心無以【一作所】因願附歸飛翼

將進酒

洛陽輕薄子長安遊俠兒宜城溢磲盌中山浮羽巵

上林

千金騕褭騎萬斥流水車爭遊上林裏髙蓋逗春華

詩

示徐州弟【四言】

【按梁書本紀簡文帝以天監十七年爲云麾將軍南徐州刺史】

宴君晝室靖眺銅池三墳旣覽四始兼摛髙宇旣淸虛堂復靜義府載陳言斯逞

詒明山賔【以下五言】

【南史曰明山賔平原鬲人先爲統州刺史入爲東宮學士兼國子祭酒昭明太子聞其築室未就有令曰明祭酒出撫大藩擁旄推轂珥金拖紫而恆事屢空間構宇未成今送薄助並詒以詩曰】

平仲古稱奇夷齊昔擅美令則挺伊賢東秦固多士築室非道傍置宅歸仁裏庚桑方有系原生今易擬必來三徑人將招五經士

春日宴晉熈王【此詩見藝文類聚考南史梁時無晉熈王疑藝文誤也】

百六鐘期數三七厄時中國難悲如燬親離嘆數窮藩哲遊沮夢揚花撫邊戎幸玆同宴醑引滿愛樽空

宴防思舊

孝若【明山賔】信儒雅稽古文惇淳茂防【到治】實俊朗文義縱橫陳佐公【陸倕】持方介才學罕爲鄰灌蔬【殷蕓】寔溫雅摛藻每淸新余非狎異者惟舊且懷仁綢繆似河曲契闊等漳濵如何離災盡漠同埃塵一起應劉念欲沾巾

詠山濤王戎詩二首【並序】

顏生五君詠不取山濤王戎余聊詠之焉

山公識量早厠竹林歡聿來值英主身遊廊廟端位隆五敎職才周五品官爲君翻已易居臣良不難濬衝如蕭散薄莫至中臺徴神歸鑑景晦行屬聚財嵇生襲夜阮借變靑灰畱連追宴緒壚下獨徘徊

和武帝遊鐘山大愛敬寺

唐遊薄汾水周載集瑤池豈若欽明後回鸞鷲嶺岐神心鑑無相仁化育有爲以玆惠日照復見法雨垂萬邦躋仁壽兆庻滌塵羈望云𨿽可識日用豈能知鴻名冠子姒徳澤邁軒羲班班仁獸集匹匹翔鳯儀善遊玆勝地玆嶽信靈奇嘉木互紛糺層峯郁蔽虧丹蕂繞垂榦綠竹防淸池舒華匝長阪好鳥鳴喬枝霏霏慶雲動靡靡祥風吹穀虛流鳯管野緑映丹麾帷宮設防外帳殿臨郊垂俯同南風作斯文良在斯伊臣限監國卽事阻陪隨顧惟實庸菲衝薄竟奚施至理徒興羨終然類管窺上聖良善誘下愚慚不移

開善寺法防

棲鳥猶未翔命駕出山莊詰屈登馬嶺回互入羊腸稍防原藹藹漸見岫蒼蒼落星埋逺樹新霧起朝陽陰池宿早鴈寒風催夜霜玆地信閒寂淸曠惟道場玉樹琉璃水羽帳郁金牀紫柱瑚地神幢明月璫牽蘿下石磴攀桂陟松梁澗斜日欲隠煙生樓半藏千祀終何邁百代歸我皇神功照不極睿鏡湛無方法輪明暗室【藝文作智日】慧海渡慈航塵根久未洗希霑垂露光

同泰僧正講【並序本集止云僧正】

大正以貞俗兼解郁爲善歌璡師以行有餘力緣情繼響余自法席旣防便思和寂杼軸二年濡翰兩器大正今春復爲同泰建講法輪將半此作方成所以物色不同序事或異

放光聞鷲嶽金牒祕香城窮源絕有際離照歸無名若人聆至寂寄說表眞冥能令梵志遣亦使羣魔驚寶珠分水相湏彌防色形學徒均染疊遊士譬春英伊子寡空智徒深愛怯【疑作恡】情舒金起祗苑開筵慕肅成年鐘儵從變望聚【疑作驟】舒盈今聞火【一作大】林聚淨土接承明掖影連髙塔法鼔亂嚴更雷聲芳樹長月出地芝生已知法味樂復悅言淸何因動飛轡暫使塵勞輕

鐘山解講

淸宵出望園詰晨屆鐘嶺輪動文學乘笳鳴賔從靜暾出巖隠光月落林余影糺紛八桂宻坡陁再城永伊予愛丘壑登髙至節景迢逓覩千室迆邐觀萬頃卽事已如斯重玆遊勝境精理旣已詳言亦兼逞方知惠【疑作蕙】帶人囂虛成易屏眺瞻情未終龍鏡忽遊騁非曰樂逸遊意欲識箕潁

圃講

白藏气已暮英序方及稍覺螿聲淒轉聞鳴鴈急穿池狀浩汗築峯形嶫岋旰云緣宇陰晚景乘軒入風來幔影轉霜流樹條濕林際素羽翾漪間頳尾吸試欲遊寶山庶攸信根立名利白巾談筆札劉王給玆樂逾笙磬寧止消涓邑【疑作悁悒】𨿽娛慧有三終寡聞知十

東齋聽講

昔聞孔道貴今覩釋花【疑作化】珍至理乃悟寂承稟實能仁示敎𨿽三徹妙法信平均信言一鄙俗延情方慕眞庻玆祛八倒兾此遣六塵良思大車道方願寶船津長延永生肇庻席諒徐陳是節朱明季灼爍治渠新霏云出翠嶺涼風起淸蘋旣飡甘露防方欲書諸紳

講席將訖賦三十韻詩依次用

法苑稱嘉柰慈園羨修竹靈覺相招影神仙其棲宿惠義比瑤瓊薫染猶【一作等】蘭菊理方十算功深似九築華水警銀舟方衢列金軸防言絕已久煩勞多累蓄因玆闡慧云欲使心塵伏八水潤焦芽三明啟羣目寶鐸旦參差名香晚芬郁暫捨六龍駕【一作驚】微祛二鼠蹙意樹發空花心蓮吐輕馥諭斯滄海變譬彼庵羅熟妙智方縟錦深詞同霧縠善學同梵爪眞言異銅腹逶迆合蓋城葳蕤布金郁珠華陰八溪玉流通九谷靑禽乍下上云鴈飛翻覆髙談屬時聽寡聞終自恧日麗鴛鴦瓦風度踟躕屋落蘤散逺香霏云捲遙族曠濟同象園中乘如佇獨後焰難堅明初心易驚縮應當離花水無令漆木投巖不足貴棘林安可宿器月希畱影心灰庻方撲視愛同采蜂遊善如原菽八邑仙人山四寶神龍澳藥樹永繁稠禪枝詎凋槭【一作縬】以玆悅聞道庻此優馳逐願追露寶車脫屣親推轂

晚春【此詩玉臺藝文並作簡文昭明集亦載之然語殊不類也】

紫蘭初葉滿黃鶯弄始稀石蹲還似獸蘿長更勝衣水曲文魚聚林暝雅鳥飛渚蒲變新節巗桐長舊圍風花落未已山齋開夜扉

林下作妓詩【玉臺作簡文初學作昭明昭明集亦載】

炎光向夕斂徙宴臨前池泉將影相得花與面相宜管聲如鳥防舞袖寫風枝懽樂不知醉千秋長若斯

擬古

晨風被庭槐夜露傷堦艸霧苦瑤池黑霜凝丹墀皓疏條索無陰落葉紛可掃安得紫芝術終然獲難老

賦書帙

擢影園池抽莖淇水側朝映出嶺雲莫聚飛歸翼幸雜緗囊用聊因班女織一合軒羲曲千齡如可卽

詠同心蓮

江南采蓮處照灼本足觀況等連枝樹俱耀紫莖端同逾並根艸雙異獨鳴鸞以玆代萱艸必使愁人歡

詠彈箏人

故箏猶可惜應度防【一作新】人邊塵多澁移柱風燥脆調弦還信三洲曲誰念九重泉

餞庾仲容

【梁書曰仲容先爲太子舎人後除安成王中記室當出隨府皇太子以舊恩特隆餞宴賜詩時輩榮之】

孫生陟陽道吳子朝歌縣未若樊林華【一作舉】置酒臨髙殿

貌雪【六言】

旣同摽梅萼散復似大谷花飛宻如公超所起皓如淵客所揮無羨昆巖列素豈匹振鷺羣飛

示云麾弟【七言】

白雲飛兮江上阻北流分兮山風舉山萬仞兮多髙峯流九派兮饒江渚山岧嶤兮乃逼天云微蒙兮後興實覽歷兮此名地故遨遊兮玆勝所爾登陟兮一長望理化顧兮忽憶予想玉顏兮在目中徒踟躕兮增延佇

擬古【見昭明集玉臺作簡文以下雜言】

窺紅對鏡斂雙眉含愁拭淚坐相思念人一去許多時眼語笑靨近來情心懷心想甚分明憶人不忍語衘恨獨吞聲

大言

觀修鵾其若轍鮒視滄海之如濫觴經二儀而局蹐跨六合以翺翔

細言

坐臥鄰空塵憑附蟭螟翼越咫尺而三秋度毫釐而九息

古詩紀卷七十六

欽定四庫全書

古詩紀卷七十七

明馮惟訥撰

梁第四

簡文帝【諱綱字世纉武帝第三子也六歳能屬文讀書十行俱下辭藻艶發雅好賦詩然又傷輕靡時號宮體初封晉安王云麾將軍丹陽尹歷兗荊南徐雍益五州刺史昭明太子薨立爲皇太子及嗣位之後侯景制命期年遇弒】

樂府

上之回

前斾拂回中後車臨桂宮輕絲駐云防春色繞川風桃林方灼灼柳路日曈曈笳聲駭胡騎淸磬詟山戎防臣今拜手願帝永無窮

采桑

春色映空來先發院邊梅細萍重疊長新花歷亂開連珂往淇上接幰至叢臺叢臺可憐妾當望飛蝶忌跌行衫領熨斗成褫襵【一作裙襵】下牀著珠佩捉鏡安花鑷薄晚畏蠶饑競采春桑葉寄語采桑伴訝今春日短枝髙攀不及葉細籠難滿年年將使君歷亂遣相聞欲知琴裏意還贈錦中文何當照梁日還作入山云重門皆已閉方知畱客袂可憐黃金絡復以靑絲系必也爲人時誰令畏夫婿

樂府三首

蜀國歌篇十韻

銅梁指斜谷【玉臺云銅梁望絕國】劍道望【英華作臨】中區通星上分野作固下爲都雅歌因良守妙舞自巴渝陽城嬉樂所劍騎鬰相趨五婦行難至百兩好遊娛牲祈望帝祀酒酹蜀侯姝江妃納重聘卓女愛將雛停時系爪息吹更治【玉臺作理唇】朱脫衫湔錦浪回扇避陽烏聞君握節返賤妾下城隅

艶歌篇十八韻【一作有女篇】

淩晨光景麗倡女鳯樓中前瞻削成小傍望捲旌空分妝開淺靨繞臉傅斜紅張琴未調軫飲吹不全終自知心所愛出入仕秦宮誰言連尹屈更是莫敖通輕軺綴皁蓋飛轡轢云驄金鞍隨系尾衘璅映纒騣戈鏤荊山玉劍飾丹陽銅左把蘓合彈傍持大屈弓控因鵲血挽繮【一作彊】用牛螉弋獵多登隴酣歌每入丰暉暉隠落日冉冉還房櫳燈生陽燧火塵散鯉魚風流蘓時下帳象簟復韜筒霧暗前柳寒疎井上桐女蘿托松際甘蔓井東拳拳恃君寵歳暮望無窮

妾薄命篇十韻

名都多麗質本自恃容姿蕩子行未至秋胡無定期玉貎歇紅臉長顰串【一作慣】翠眉奩鏡迷朝色縫鍼脆故絲本異搖舟咎何關竊席疑生離誰拊背溘死詎來遲王嬙貎本絕踉蹌入氊帷盧姬嫁日晚非復少年時轉山猶可遂烏白望難期【一作追】妾心徒自苦傍人防見嗤

君子行

君子懷琬琰不使涅塵淄從容子云閣寂寞仲舒帷多謝悠悠子管窺良可悲

從軍行

貮師惜善馬樓蘭貪漢財前年出右地今歳討輪臺魚云望旗聚龍沙隨陣開冰城朝浴鐵地道夜銜枚將軍號令宻天子璽書催何時反舊裏遙見下機來

長安有狹斜行

長安有徑塗塗徑不通輿道逢雙總丱扶輪問我居我居靑門北可憶復易尋大息騫金勒中息綰黃銀小息始得意黃頭作弄臣三息俱入門雅志揚淸塵三息俱上堂觴肴滿四陳三息俱入戶照耀光容新大婦舒綺絪中婦拂羅巾小婦最容冶映鏡學嬌顰丈人且安坐淸謳出絳唇

泛舟橫大江三首

【魏文帝飲馬長城窟行曰泛舟橫大江討彼犯荊虜】

滄波白日暉遊子出王畿旁望重山轉前觀逺帆稀廣水浮雲吹江風引夜衣旅鴈同洲宿寒鳬夾浦飛行客誰多病【一作興】當念早旋歸

隴西四戰地羽檄歳時聞護羌擁漢節校尉立元勲石門畱鐵騎冰城息夜軍洗兵逢驟雨送陣出黃雲沙長無止泊水脈屢縈分當思勒彜鼎無用想羅裙

悠悠懸斾旌知向隴西行減竈驅前馬衘枚進後兵沙飛朝似幕雲起夜疑城回山時阻路絕水亟稽程往年郅支服今歳單於平方歡凱樂盛飛蓋滿西京

鴈門太守行二首

輕霜中夜下黃葉逺辭枝寒苦春難覺邊城秋易知風急旍旗斷塗長鎧馬疲少解孫吳法家本幽並兒非關買雁肉徒勞皇甫規

隴暮風恆急關寒霜自濃櫪馬夜方思邊衣秋未重潛師夜接戰略地曉摧鋒悲笳動胡塞髙旗出漢墉勤勞謝功業淸白報迎逢非湏主人賞寧期定逺封單於如未系終夜慕前蹤

京洛篇【樂府作煌煌京洛行列鮑照後而逸作者之名或以爲鮑詩非也】

南遊偃師縣斜上灞陵東回瞻龍首堞遙望徳陽宮重門逺照耀天閣復穹窿城傍疑復道樹裏識松風黃河【一作沙】入洛水丹泉繞射熊夜輪懸素魄朝光蕩碧空秋霜曉驅鴈春雨暮成虹曲陽造甲第【曲陽後漢外戚王根也】髙安還禁中劉蒼歸作相竇憲出臨戎此時車馬合玆晨冠蓋通誰知兩京盛歡宴遂無窮

擢歌行

妾家住湘川菱歌本自便風生解刺浪水深能捉船葉亂由牽荇絲飄爲折蓮濺妝疑薄汗沾衣似故湔浣紗流暫濁汰錦色還鮮參同趙飛燕借問李延年從來入弦管詎【一作誰】在櫂歌前

怨歌行

十五頗有餘日照杏梁初蛾眉本多嫉掩鼻特成虛持此傾城貌翻爲不肖軀秋風吹海水寒霜依玉除月光臨戶駛荷花依浪舒望檐悲雙翼窺沼泣前魚【或作王余魚名也】苔生履處沒艸合行人疎裂紈傷不盡歸骨恨難祛早知長信別不避後園輿

美人篇

佳麗盡關恨風流最有名約黃能效月裁金巧作星粉光勝玉靚衫薄擬蟬輕宻態隨流臉嬌歌逐軟聲朱顏半已醉防笑隠香屏

鬭雞

歡樂良無巳東郊春可遊百花非一色新田多異流龍尾橫津漢車箱起戍樓玉冠初警敵芥羽忽猜儔十日驕旣滿九勝勢恆遒脫使田饒見堪能說魯侯

苦熱行

六龍騖不息三伏起炎陽寢興煩几案俯仰倦幃牀滂沱汗似鑠防靡風如湯洄池愧玉浪蘭殿非含霜細簾時半捲輕幌乍橫張云斜花影沒日落荷心香願見洪崖井詎憐河朔觴

茱萸女

茱萸生狹斜結子復銜花遇逢纎手摘濫得映鉛華雜與鬟簮挿偶逐鬢鈿斜東西爭贈玉縱橫來問家不無夫壻馬空駐使君車

棗下何纂纂

【古咄唶歌曰棗下何攢攢榮華各有時】

垂花臨碧澗結翠依丹巘非直入遊宮兼期植靈苑落日芳春暮遊人歌吹晚弱刺引羅衣朱實淩還幰且歡洛浦詞無羨安期逺

金樂歌

槐香欲覆井楊栁正藏鵶山鑪好無比玉構火賖牀頭辟繩結鏡上領巾斜鐵鑊種梁子銅樞生棗花開門拋水柱【一作信】城按特言家

行幸甘泉宮

雉歸海水寂裘來重譯通吉行五十里隨處宿離宮鼔聲恆入地塵飛上暗空尙【一作赦】書隨豹尾太史逐相風銅鳴周國鐩旗曵楚云虹幸臣射覆罷從騎【一作妓】新歌終薫逃拜金紫賢妻侍禁中不羨神仙侶排煙逐駕鴻

有所思

昔未離長信金翠奉乘輿何言人事異夙昔故防疎寂寞錦筵靜玲瓏玉殿虛掩閨泣團扇羅幌詠蘼蕪

臨髙臺【玉臺作梁武帝】

髙臺半行雲望望髙不極艸樹無參差山河同一色彷佛洛陽道道逺難別識玉堦故情人情來共相憶

和湘東王橫吹曲三首

折楊栁【樂府作栁惲者非】

楊栁亂成絲攀折上春時葉宻鳥飛礙風輕花落遲城髙短簫發林空畫角悲曲中無別意並是爲相思

洛陽道

洛陽佳麗所大道滿春光遊童初挾彈蠶妾始提筐金鞍照龍馬羅袂拂春桑玉車爭晚入潘果溢髙箱

紫驑馬

賤妾朝下機正值良人歸靑絲懸玉鐙朱汗染香衣驟急珂彌響多塵亂飛雕菇幸可薦故心君莫違

長安道

神臯開隴右陸海實西秦金槌【一作椎輪】抵長樂復道向冝春落花依度幰垂栁拂行輪【一作人】金張及許史夜夜尙畱賔

江南思二首

江南有妙伎時則應璿樞月暈蘆灰缺秋還懸炭枯含丹和九轉芳樹防千【一作三】株何辭天后誚終是列【一作到】仙都【懸炭事見淮南子亦古候气之法說林云懸羽與炭而知燥濕之气】

二【文苑英華作江南行】

桂檝晚應旋歷岸扣輕舷紫荷擎釣鯉銀【一作銅】筐挿短蓮人歸浦口暗那得久廻船

雞鳴髙樹顚

碧玉好名倡夫婿侍中郎桃花全覆井金門半隠堂時欣一來下復比雙鴛鴦雞鳴天尙早東烏定未光

明君詞【英華作昭君怨】

玉艷光瑤質金鈿婉黛紅一去葡萄觀長別披香宮秋檐照漢月愁帳入胡風妙工偏見詆無由情恨通

當置酒【陸士衡集亦載此詩今從樂府作簡文】

置酒宴嘉賔矚迥臨飛觀絕嶺隔天余長嶼橫江半日色花上綺風光水中亂三益旣葳蕤四始方防粲

詠中婦織流黃

翻花滿階砌愁人獨上機浮雲西北起孔雀東南飛調絲時繞腕易鑷乍牽衣鳴梭逐動釧紅妝映落暉

艶歌曲

云楣桂成戶飛棟杏爲梁斜通蕋气細隟引塵光裁衣魏後尺汲水淮南牀靑驪暮當返預使羅裙香

怨詩

秋風與白團本自不相安新人及故愛意气豈能寛黃金肘後鈴白玉案前盤誰堪空對此還成無歳寒

采蓮曲二首【玉臺共作一首】

晚日照空磯采蓮承晚暉風起湖難度蓮多摘未稀棹動芙蓉落船移白鷺飛荷絲傍繞腕菱角逺牽衣

二【蓮花賦歌】

常聞蕖可愛采擷欲爲裙葉滑不畱綖心忙無假薫千春誰與樂惟有妾隨君

霹靂引

來從東海上發自南山陽時聞連鼔響乍散投壺光飛車走四瑞繞電發時祥令去於斯表殺來永傳芳

雉朝飛操

晨光照麥畿平野度春翚避鷹時聳角妬壠或斜飛少年從逺役有限意多違不如隨蕩子羅袂拂臣【一作塵】衣

雙燕離【藝文作防燕詩】

雙燕有雄雌照日兩差池銜花落北戶逐蝶上南枝桂棟本曾宿虹梁早自窺願得長如此無令雙燕離

貞女行

借問懷春臺百尺淩雲霧北有歳寒松南臨女貞樹庭花對帷滿隙月依枝度但使明妾心無嗟坐遲暮

龍丘引

龍丘一回首楚路蒼無極水照弄珠影云吐陽臺色浦狹村煙度洲長歸鳥息遊蕩逐春心空憐無羽翼

賦得當壚【樂府作當壚曲】

十五正團團流光滿上蘭當壚設夜酒宿客解金鞍迎來挾琴易送別唱歌難欲知心恨急翻令衣帶寛

升仙篇

小室堪求道明光可學仙丹繒碧林宇緑玉黃金篇云車了無轍風馬詎須鞭靈桃恆可餌防回三千年

和人以妾換馬【樂府作愛妾換馬】

功名幸多種何事苦生離誰言似白玉定是媿靑驪必取匣中釧廻作餙金羈眞成恨不已願得路傍兒

半路溪【樂府作元帝】

相逢半路溪隔溪猶不渡望望判知是翩翩識行步摘贈蘭澤芳欲表同心句先將動舊情恐君疑妾妬

擬沈隠侯夜夜曲

靄靄夜中霜河開向曉光枕啼常帶粉身眠不著牀蘭膏盡更益薫鑪滅復香但問愁多少便知夜短長

獨處怨

獨處恆多怨開幕試臨風彈綦鏡奩上傅粉髙樓中自從【一作君】徵馬去音信不曾通只恐金屏掩明年已復空

代樂府三首

楚妃嘆

幽閨情脈脈【一作閨閒漏永永】漏長宵寂寂艸螢飛夜戶絲虫繞秋壁薄笑未爲欣防嘆還成戚金簮鬢下垂玉筯衣前滴

新成安樂宮

遙防雲霧中刻桷映丹紅珠簾通曉日金華拂夜風欲知歌管處來過安樂宮

雙桐生空井

【魏明帝猛虎行曰雙桐生空井】

季月雙桐井新枝雜舊株晚葉藏棲鳯朝花拂曙烏還防西子【一作稚子】照銀牀系轆轤

雍州曲三首

南湖

南湖荇葉浮復有佳期遊銀綸翡翠鉤玉軸芙蓉舟荷香亂衣麝橈聲隨急流

北渚

岸陰垂栁葉平江含粉堞好值城傍人多逢蕩舟妾緑水濺長袖浮苔染輕檝

大堤

宜城斷中道行旅亟畱連出妻工織素妖姬慣數錢炊雕畱上客貰酒逐神仙

賦樂府得大垂手【樂府作吳均下同】

垂手忽迢迢飛燕掌中嬌羅衣恣風引輕帶任情搖詎是長沙地促舞不回腰

小垂手

舞女出西秦躡影舞陽春且復小垂手廣袖拂紅塵折腰應兩袖頓足轉雙巾蛾眉與曼臉見此空愁人

有所思三首

可嘆不可思可思不可見余弦斷瑟柱殘朱染歌扇寂寂暮檐響黯黯垂簾色惟有瓴甋苔如見蜘蛛織入林防碚礧春至定無賖何時一可見更得似梅花

蜀道難二首

建平督郵道魚復永安宮若奏巴渝曲時當君思中巫山七百里巴水三回曲笛聲下復髙猿啼斷還續

采菱曲

菱花落復含桑女罷新蠶桂棹浮星艇徘徊蓮葉南

別鶴【一作烏棲曲】

接翮同發燕孤飛獨向楚值雪已迷羣驚風復失侶

生別離

別離四聲相思雙笛引一去十三年復無好音信

夜夜曲二首

北斗防幹去夜夜心獨傷月輝橫射枕燈光半隠牀【樂府作沈約】

愁人夜獨傷滅燭臥蘭房秪恐多情月旋來照妾牀【樂府無名氏玉臺作簡文帝】

春江曲

客行秪念路相爭度京口誰知堤上人拭淚空搖手

桃花曲

但使新花艶得間美人簮何湏論後實怨結子瑕心

樹中艸

幸有靑袍色聊因翠幄凋𨿽間瑚蔕非是合歡條

上畱田行【以下七言】

正月土膏初欲發天馬照耀動農祥田家鬥酒羣相勞爲歌長安金鳯凰

烏夜啼

緑艸庭中望明月碧玉堂裏對金鋪鳴撥捩發初異挑琴欲吹眾曲殊不疑三足朝含影直言九子夜相呼羞言獨眠枕下淚托道單棲城上烏

烏棲曲四首

芙蓉作船絲作防北斗橫天月將落采蓮渡頭擬黃河郎今欲渡畏風波

浮雲似帳月如鉤那能夜夜南陌頭冝城投泊今行熟停鞍系馬暫棲宿

靑牛丹轂七香車可憐今夜宿倡家倡家髙樹鳥欲棲羅帷翠帳向君低

織成屏風金屈膝朱唇玉面燈前出相防气息望君憐誰能含羞不自前

采菊篇

月精麗艸散秋株洛陽少婦絕妍姝相呼提筐采菊株朝起露濕霑羅襦東方千騎從驪駒更【一作豈】不下山逢故夫

東飛伯勞歌二首【一云古歌劉孝威擬古應敎別見】

翻階蛺蝶戀花情容華飛燕相逢迎誰家總角岐路陰裁紅防翠愁人心天綺井曖徘徊珠簾玉篋明鏡臺可憐年防十三四工歌巧舞入人意白日西落楊栁垂含情弄態兩相知

西飛迷雀東羈雉倡樓秦女乍相值誰家妖麗憐中止輕妝薄粉光閭裏网戶珠綴曲瓊鉤芳茵翠被香气流少年年防方三六含嬌聚態傾人目餘香落蘂坐相催可憐絕世爲誰媒

雞鳴篇【樂府作劉孝威以下雜言】

塒雞識將曙長鳴髙樹顚啄葉疑障羽排花彊欲前意气多驚舉飄颺獨無侶陳思助鬭協貍膏郈昭妬敵安金距丹山可愛有鳯凰金門飛舞有鴛鴦何如五徳美豈勝千里翔

度關山

關山逺可度逺度復難思直指遮歸道都防總前期力農爭地利轉戰逐天時材官蹶張皆命中農越騎盡搴旗搴旗逺不息驅虜何窮極狼居一封難覩閼氏永去無容色鋭气且橫行朱旗亂日精先屠光祿塞卻破夫人城凱歌還舊裏非是衒功名

從軍行

雲中亭障羽檄驚甘泉烽火通夜明貳師將軍新築營嫖姚校尉初出徵復有山西將絕世愛雄名三門應遁甲五壘學神兵白雲隨陣色蒼山答鼔聲迆邐觀鵞翼參差覩鴈行先平小月陣卻滅大宛城善馬還長樂黃金付水衡小婦趙人能鼔瑟侍婢初笄解鄭聲庭前桃花飛已【一作欲】合必應紅妝起見迎

隴西行

邊秋胡馬肥雲中驚冦入勇气特【一作時】無侶輕兵救邊急沙平不見虜嶂崄【一作轉】還相及出塞豈成歌經川未遑汲烏孫塗更阻康居路猶澁月暈抱龍城星流照馬邑長安路逺書不還寧知徵人獨佇立

江南弄三首【玉臺新本樂府英華並作昭明今從藝文作簡文按玉臺舊刻稱簡文爲皇太子後人遂謬以爲昭明故諸詩系名多錯互也】

江南曲

和云陽春路時使佳人度

枝中水上春並歸長楊掃地桃花飛淸風吹人光照衣光照衣景將夕擲黃金畱上客

龍笛曲

和云江南弄眞能下翔鳯

金門玉堂臨水居一嚬一笑千萬餘遊子去還願莫疎願莫疎意何極雙鴛鴦兩相憶

采蓮曲

和云采蓮歸淥水好沾衣

桂檝蘭橈浮碧水江花玉靣兩相似蓮疎藕折香風起香風起白日低采蓮曲使君迷

古詩紀卷七十七

欽定四庫全書

古詩紀卷七十八

明馮惟訥撰

梁第五

簡文帝【二】

詩

三日侍皇太子曲水宴【並序以下四言】

竊以周成洛邑自流水以禊除晉集華林同文軌而髙宴莫不禮具義舉沓矩重規昭動神明雍熈鐘石者也皇太子生知上徳英明在躬智湛靈珠辯均河注騰茂實於三善振嘉聲於八區是節也上巳屬辰余萌逹壤倉庚應律女夷司候爾乃分階樹羽疏泉泛爵蘭觴防溯蕙肴來往賔儀式序盛徳有容吹髮孫枝聲流嶰谷舞艶七盤歌新六變遊雲駐防仙鶴來儀都人野老雲集霧防結軫方衢飛軒照日【闕】

震徳葉靈年芳節淑濯伊臨灞蕩心愉目驤騎晨野摐金曉陸蕙气捲旌神飈擎轂層岑偃蹇聳觀岧嶤煙生翠幕日照綺寮銀華晨散金芝暮搖緑水動葉丹距映條顧惟菲薄徒承恩裕藝學未優聲績不樹豈辯河書寧摛淮賦徒偶羣龍終慚並馭

九日侍皇太子樂遊苑

離光麗景神英春裕副極儀天金鏘玉度監撫昭明善物宣布惠潤昆瓊澤熈垂露秋晨精曜駕動宮聞露點金節霜沈玉璣戈側影翠羽翻暉庭回鶴蓋水照犀衣蘭羞薦爼竹酒澄芬千音寫鳯百戲承云紫燕躍武赤越空橫飛鳥箭半轉蛇弓

應令詩

防軀多幸接蕚嘉運紫幄承慈靑衿稟訓傍玉流溫依蘭染薫百氏旣洽六義乃摛辭河瀉潤髙論忘疲翠幙晨宇朱花夜池牕斜八綺燈懸百枝

湣亂詩

【南史曰朱異蒙幸在朝莫不測目𨿽太子亦不能平及侯景亂圍城城內咸尢異簡文爲四言詩】

瞻彼阪田嗟斯氛霧謀之不臧褰我王度

上巳侍宴林光殿曲水【以下五言】

芳年畱帝賞應物動天襟挾苑連金陣分衢度羽林帷宮對廣掖層殿邇髙岑風旗爭曵影亭臯【初學作午】共生陰林花初墮蔕池荷欲吐心

和武帝宴詩二首【一作和武帝講武宴】

校尉開疎勒將軍定月支南通新息柱北屆武陽碑豫逰戲馬館敎戰昆明池銀塘瀉淸渭銅溝引直漪常從良家子命中幽並兒金鞍飾紫佩玉燕帖靑驪車書今已共願奏云亭儀

祭壺今息鼔董案或開帷聊舉靑龍陣正取絳宮時犒兵隨後拒軷祭逐前師軍門初露節步陳始分旗【闕】

侍遊新亭應令

神襟湣行邁岐路愴徘徊遙瞻十里陌傍望九城臺鳯管流虛谷龍騎借春荄曉光浮野暎朝煙承日回沙文浪中積春陰江上來柳葉帶風轉桃花含雨開聖情蘊珠綺札命表英才顧憐碔砆質何以儷瓊瓌

奉和登北顧樓【和武帝】

舂陵佳麗地濟水鳯凰宮況此徐方域川嶽邁周灃皇情愛歷覽遊渉擬崆峒聊驅式道無勞襄野童霧崖開早日晴天歇晚虹去帆入雲裏遙星出海中

登烽火樓

聳樓排樹出卻堞帶江淸陟峯試逺望鬰鬰盡郊京萬邑王畿曠三條綺陌平亙原橫地險孤嶼派流生悠悠歸棹入去帆驚水煙浮岸起遙禽逐霧徵

玩漢水

雜色昆侖水澄龍首渠豈若玆川麗淸流疾且徐離離細磧淨藹藹樹陰疎石衣隨澑捲水芝扶浪舒連翩瀉去檝鏡澈倒遙墟聊持防纓上於是察川魚

登城

日影半東檐靖念空杼柚小堂倦縹書華池厭修竹寂寞旣寡悰登城望原陸遙山半吐云嚴飈時響谷靡靡見虛煙森森視寒木落霞乍續斷晚浪時回復逺矚旣濡翰徒自勞心目短歌𨿽可裁緣情非霧縠

山池

日暮芙蓉水聊登鳴鶴舟飛艫飾羽毦長幔覆緹油停輿依柳息住蓋影空畱古樹橫臨沼新藤上掛樓魚遊向闇集戱鳥逗楂流

贈張纉

儀表咸推挹墻仞難窺踐旣富垂帷學復折波濤辯綺思曖霞飛淸文煥飈轉朱旗赫容與雕棨紛曜煜波揺白鱧舟風動蒼鷹舳九疑勢參差江天相蔽虧三春澧浦葉九月洞庭枝洞庭枝嬝娜澧浦葉參差芬芳與揺落俱應傷別離

餞廬陵內史王修應令

餞行臨上節開筵命羽觴回池瀉飛棟濃云垂畫堂疎槐未合影仄日暫流光園梅斂新藻【一作艶】階蕙結初芳餞臨海太守劉孝儀蜀郡太守劉孝勝

碣石臨東海峨嵋距西兩杜昔夾河二龍今出守方無夜犬驚向息神牛鬭涼風繞輕幕麥雨交新澑念此一銜觴懷離在惟舊

經琵琶峽

由來歷山川此地獨回邅百嶺相紆蔽千崖共隠天橫峯時礙水斷岸或通川還瞻已迷向直去復疑前夕波照孤月山枝斂夜煙此時愁緒宻【闕】魂九遷

仙客

漆水豈難變桐刀乍可揮靑書長命籙紫水芙蓉衣髙翔五嶽小低望九河防穿池聽龍長叱石待羊歸酒防時節久桃生歳月稀

往虎窟山寺【考藝文此詩簡文帝作觀明集所載王冏諸臣和詩可證也明集作江令詩蓋有脫簡紊誤爾】

塵中喧慮積物外眾情捐玆地信爽塏墟壠曖阡綿藹藹車徒邁飄飄旌眊懸細松斜繞逕峻嶺半藏天古樹無枝葉荒郊多野煙分花出黃鳥掛石下新泉蓊郁均雙樹淸虛類八禪棲神紫臺上適意白雲邊徒然嗟小藥何由齊大年

望同泰寺浮圖

遙看官佛圖帶璧復垂珠燭銀逾漢汝寶鐸邁昆吾日起光芒散風吟宮徵殊露落盤恆滿桐生鳯不雛飛幡雜晚虹【音綘】畫鳥狎晨鳬梵世淩空下應眞蔽景趨帝馬咸千轡天衣盡六銖意樂開長表多寶現今軀能令苦海渡復使慢山逾願能同四忍長當出九居【穆天子傳天子之寶璿珠燭銀郭璞曰銀有精光如燭也】

蒙預懴直疏詩【藝文作蒙預懴悔詩】

皇情矜幻俗聖徳湣重昬制書開攝受絲綸廣慧門時英滿君囿法侶盛天園俱銷五道縛共蕩四生怨【一作寃】三修【一作循】祛愛馬六念靜心猿庭深林【一作仗】彩艶地寂鳥【一作伎】聲喧上風吹法鼔垂鈴鳴晝軒新梅含未發落桂聚還翻早煙蔵石磴寒潮浸水門一朝蒙善誘方願遣籠樊

蒙華林園戒詩

庸夫耽世樂俗士重虛名三空旣難了八風恆易傾伊余久齊物本自一枯榮弱齡愛箕頴由來重伯成非爲樂肥遁特是厭逢迎執珪守蕃國主器作元貞昔日書銀字久自恧宗英斯焉佩金璽何由廣徳聲【一作馨】居髙常慮缺持滿每憂盈玆言信非矯丹心良可明舟航奉睿訓接引降皇情心燈朗暗室牢舟出愛瀛是節髙秋晚泬寥天气淸郊門光景麗祈年雲霧生紅蕖間靑紫露濕丹楹葉疎行逕出泉澑逺山鳴緑衿依浦戍綘顙拂林徵庻蒙八解益方使六塵輕脫聞時可去非捨重城

旦出興業寺講詩

沭芳肅朝帶駕言抵淨宮羽旗承去影鐃吹雜還風吳戈夏服箭驥馬緑沈弓水照栁初碧煙含桃半紅由來六塵縛宿昔五纒朦見鶴徒知謬察象理難【一作還】同方知恧四辯奚用語三空

遊光宅寺詩應令

陪遊入舊丰雲气欝靑蔥紫陌垂靑柳輕槐拂慧風八泉光綺樹四柱曖臨空翠网隨煙碧丹花共日紅方欣大云溥慈波流淨宮

十空六首

如幻

漢安設大響周穆置髙臺三里生雲霧瞬息起冰雷空持生識防徒用長心災慧人恆棄捨庸識屢邅回六塵俱不實三界信悠哉

水月

圓輪旣照水初生亦暎流溶溶如漬璧的的似沈鉤非關顧兔沒豈是桂枝浮空令誰雅識還用喜騰猴萬累若消蕩一相更何求

如響

疊嶂防參差連峯鬰相拒逺聞如句詠遙應成言語竟無五聲實誰謂八音所空成顚倒羣徒迷塵縛侶湣哉火宅中玆心良可去

如夢

祕駕良難辯司夢並成虛未驗周爲蝶安知人作魚空聞延壽賦徒勞岐伯書潛令六識擾安能二惑除當湏耳應滿然後會眞如

如影

朝光照皎皎久漏轉駸駸晝花斜色去夜樹有輕陰並能興眼入俱持動惑心息形影方止逐物慮恆侵若悟假名淺方知實相深

鏡像

精金宛成器懸鏡在髙堂後掛七龍网前發四珠光回望疑垂月傍瞻譬璧璫仁壽含萬類淮南辯四鄕終歸一亡有何關至道塲

和湘東王名士悅傾城【藝文作昭明者非】

美人稱絕世麗色譬花叢𨿽居李城北住在宋家東教歌公主第學舞漢成宮多遊淇水上好在鳯樓中履髙疑上砌裾開特畏風衫輕見跳脫珠槪雜靑虫垂絲繞帷幔落日度房櫳妝窓柳隔色井水照桃紅非憐江浦佩羞使春閨空

和徐錄事見內人作臥具

宻房寒日晚落照度邊紅簾遙不隔輕帷半捲懸方知纎手制詎減縫裳妍龍刀橫膝上畫尺墮衣前熨斗金塗色簮管白牙躔衣裁合歡襵文作鴛鴦連鍼用雙縫縷絮用八蠶綿香和麗丘蜜麝吐中臺煙已入琉璃帳兼雜太華氊且共雕鑪暖非同團扇捐更恐從軍別空牀徒自憐

戱贈麗人

麗姬與妖嬙共拂可憐妝同安鬟裏撥異作額間黃羅裙冝細簡畫屧重髙墻含羞來上砌防笑出長廊取花爭問色【藝文作寶鑷】扳枝念蕋香但歌聊一曲鳴弦未肯張自矜心所愛三十侍中郎

率爾成詠

借問仙將畵詎有此佳人傾城且傾國如雨復如神漢後憐名燕周王重姓申挾瑟曾遊趙吹簫屢入秦玉階偏望樹長廊每逐春約黃出意巧纒弦用法新迎風時引袖避日暫披巾疏花暎髻挿細佩繞衫身誰知日欲薄含羞不自陳

執筆戱書

舞女及燕姬倡樓復蕩婦參差大戾發搖曵小垂手釣竿蜀國彈新城折楊柳玉案西王桃蠡杯石橊酒甲乙羅帳異辛壬房戶暉夜夜有明月時時憐更衣

從頓暫還城

漢渚水初緑江南艸復黃日照蒲心發【一作暖】風吹梅蕋香徵艫艤湯塹歸騎息金隍舞觀衣常襞歌臺弦未張持此橫行去誰念守空牀

秋閨夜思

非關長信別詎是良人徵九重忽不見萬恨滿心生夕門掩魚鑰宵牀悲畫屏回月臨窓度吟虫繞砌鳴初霜霣細葉秋風驅【一作吹】亂螢故妝猶累日新衣制未成欲知妾不寐城外搗砧聲

詠內人晝眠

北聊就枕南檐日未斜攀鉤落綺障挿捩舉琵琶夢笑開嬌靨眠鬟壓落花簟文生玉腕香汗浸紅紗夫壻恆相伴莫誤是倡家

傷美人

昔聞倡女別蕩子無歸期今似陳王嘆流風難重思翠帶畱余結苔階沒故綦圖形更非是夢見反成疑燻鑪含好气庭樹吐花滋香燒日有歇花落無還時

孌童

孌童嬌麗質踐董復超瑕羽帳晨香滿珠簾夕漏賖翠被含鴛色雕牀鏤象牙妙年同小史姝貌比朝霞袖裁連璧錦牋織細種花攬袴輕紅出回頭雙鬢斜嬾眼時含笑玉手乍攀花懷情非後釣宻愛似前車定使燕姬妬彌令鄭女嗟

倡婦怨情十二韻

綺窓臨畫閣飛閣繞長廊風散同心艸月送可憐光髣髴簾中出妖麗特非常恥學秦羅防羞爲樓上妝散誕披紅帔生情新約黃斜燈入錦帳防煙出玉房六安雙玳瑁八幅兩鴛鴦猶是別時許畱值解心傷含涕坐度日俄頃變炎涼玉關驅夜雪金气落嚴霜飛狐驛使斷交河川路長蕩子無消息朱唇徒自傷

詠舞二首

戚裏多妖麗重聘蔑燕余逐節工新舞嬌態似淩虛納花承襵垂翠逐璫舒扇開衫影亂巾度履行疎徒勞交甫憶自有專城居

可憐稱二八逐節似飛鴻懸勝河陽妓闇與淮南同入行看履進轉靣望鬟空腕動苕華玉衫隨如意風上客何須起啼烏未肯終

戱作謝惠連體十三韻【玉臺作簡文外編廣文選並作沈約非也】

雜蕋映南庭庭中光景媚可憐枝上花早得春風意春風復有情拂幔且開楹盈盈【一作開楹】開碧煙拂幔復垂蓮偏使紅花散飄揚落眼前眼前多無況參差鬰相望珠繩翡翠帷綺幕芙蓉帳香煙出窻裏落日斜階上日影去遲遲節華咸在玆桃花紅若防栁葉亂如絲絲條轉暮光影落暮陰長春燕雙雙舞春心處處揚酒滿心聊足萱枝愁不忘

和借田【和武帝】

禮經聞往說觀寶著遐篇豈如春路動祈谷重民天蒼龍引玉軑文旗影曲旃皮軒承早日豹尾拂遊煙地廣重畦淨林芳翠幕懸靑壇出長畎帷宮繞直阡秉耒光帝則報獻重皇防度諧金石奏徳厚歌頌詮三春潤蓂莢七月待鳴蟬鰩魚顯嘉瑞銅雀應丰年不勞鄭國雨無榮鄴令田是知躬稼美兼聞富教宣

漢髙廟賽神

玉軑朝行動閶闔旦應開白雲蒼梧去丹鳯咸陽來日正山無影城斜漢屢回瞻流如地脈望嶺匹天臺欲祛九秋恨聊舉十千抔

祠伍貟廟

去國資孝本循忠全令名舟裏【一作中】多奇計蘆中復吐誠偃月交吳艦魚麗入楚營光功摧妙算載籍有餘聲洪濤猶鼔怒靈廟尙淒淸行潦承椒奠按歌雜鳯笙無勞晉後璧詎用楚臣纓宻樹臨寒水疎扉望逺城寮野霧入衣帳積苔生惟有三靑鳥斂翅時逢迎

守東華門開【一作守東平中華門開】

脂車向馳道總轡息中華落關猶待漏交防未通車薄雲初啟雨曙色始成霞塹流鋪紫若城風泛橘花弦誦終無取顧巳自懷嗟

春日想上林

春風本自奇楊栁最相冝栁條恆著地楊花好上衣處處春心動常惜光陰移西京董賢館南宛習都池荇間魚共樂桃上鳥相窺香車雲母幰駛馬黃金羈

喜疾瘳

朝猶掩扇宿幔未懸鉤逍遙臨四注兼持散九愁𨿽同衛子憊聊喜摯生瘳災星夜出境鳴禽晚去樓蠲邪無賈服祅气息梁牛隔簾陰翠篠映水含珠橊丹經蘊玉笥水出長洲結友尋方嶽采藥訪圓丘神隨七星變貎逐五云畱飛鴻若可駕輕簮必易抽

臥疾

沈屙類弩影積似河魚詎逢龍子浴空嘆楚王葅【闕】

詠風

飄颻散芳勢泛漾下蓬萊傳涼入鏤檻發气滿瑤臺委禾周邦偃飛鶃宋都回亟揺故葉落屢蕩新花開暫舞驚鳬去時送蕋香來已拂巫山雨何用捲寒灰

三月三日率爾成詩

芳年多美色麗景復妍遙握蘭惟是旦采艾亦今朝廻沙澑碧水曲岫散桃夭綺花非一種風絲亂百條雲起相思觀日照飛虹橋繁華炫姝色燕趙艶妍妖金鞍汗血馬寶髻瑚翹蘭馨起縠袖蓮錦束瓊腰相防隠緑樹見人還自嬌玉柱鳴羅薦磲椀泛回潮洛濵非拾羽滿握詎貽椒

晚春【玉臺藝文並作簡文亦見昭明集】

紫蘭葉初滿黃鶯弄不稀石蹲還似獸蘿長更如衣水曲【一作凍】文魚聚林暝鴉鳥飛渚蒲變新節巖桐長舊圍風花落未已山齋開夜扉

和湘東王首夏

冷風雜細雨垂雲助麥涼竹水俱蔥翠花蝶兩飛翔燕泥銜復落鶗吟斂更揚臥石藤爲防山橋樹作梁欲待華池上明月吐淸光

納涼

斜日晚駸駸池塘生半陰避暑髙梧側輕風時入襟落花還就影驚蟬乍失林遊魚吹水沫神蔡上荷心翠竹垂秋采丹棗映疎砧無勞夜遊曲寄此托防吟

晚景納涼

日移涼气散懷抱信悠哉珠簾影空捲桂戶向池開鳥【一作鳥】棲星欲見河淨月應來橫階入細筍蔽地濕輕苔艸化飛爲火蚊聲合似雷於玆靜聞見自此歇氛埃

初秋

羽翣晨猶動珠汗晝恆揮秋風忽嫋嫋向夕引涼歸浮陰郎染浪淸气始乘衣捲幌通河色開引【一作望】月輝晚花欄下照疎螢簟上飛直置猶如此何況送將歸

秋夜

螢飛夜的的虫思夕喓喓輕露沾懸井浮煙入綺寮檐重月沒早樹宻風聲饒池蓮翻罷葉霜篠生寒條端坐彌玆漏離憂積此宵

秋晚

浮雲出東嶺落日下西江促陰橫隠壁長暉斜度亂霞圓緑水紅葉影飛缸【闕】

大同八年秋九月

大君重九節下輦上林中酒闌嘉宴罷車騎各西東時余守西掖脂車歸北宮車分獨坐道扇拂冶城風落照壍中滿浮煙槐外通長樂含初紫安橊拆晚紅

大同十年十月戊寅

喧塵是時息靜坐對重巒冬深柳條落雪後桂枝殘星明霧色淨天白鴈行單雲飛乍想閣冰結逺疑紈晚橘隠重屏枯藤帶迥竿荻陰連水气山峯添【一作染】月寒

大同十一月庚戍【詩彚作冬夕】

玆園植藝積山谷久紆威直興轉多緒眞事亦因依是節嚴冬景寒云掩落暉逺聞風瑟瑟亂視雪霏霏泿起川難渡林深人至稀山禽背逕走野鳥歷塘飛

圃寒夕

洞門扉未掩金壺漏已催曛煙生澗曲暗色起林隈雪花無有蔕冰鏡不安臺堦楊始倒挿浦桂半新栽陳根委落蕙細蕋【一作葉】發香梅鴈去銜蘆上戱繞枝來

奉答南平王康賚朱櫻

倒流暎碧叢防露擎朱實花茂蝶爭飛枝濃鳥相失已麗金釵仍美玉盤橘寧異梅似丸不羨萍如日永植平臺垂長與云桂宻【一作匹】徒然奉推甘終以愧操筆

賦棗

浮華齊水麗垂彩鄭都奇白英紛靡靡紫實標離離風揺羊角樹日映雞心枝谷城逾石蜜蓬嶽表仙儀已聞安邑美永茂玉門垂

西齋行馬

晨風白金絡桃花紫玉珂影斜鞭照曜塵起足蹉跎任俠稱六輔輕薄出三河風吹鳯凰袖日映織成靴逺江艫舳少遙山煙霧多雲開瑪瑙葉水淨琉璃波廣路拂靑栁回塘繞碧莎不效孫吳術寧湏趙李過

賦得隴坻鴈初飛

髙翔憚濶海下去怯虞機霧暗早相失沙明還共飛隴狹朝聲聚風急暮行稀𨿽弭輪臺援未解龍城圍相思不得返且寄別書歸

藥名詩

朝風動春艸落日照橫塘重臺蕩子妾黃昏獨自傷燭映合歡被帷飄蘓合香石墨聊書賦鈆華試作妝徒令惜萱艸蔓延滿空房

卦名詩

櫛比園花滿徑復水流新離禽時入袖旅谷乍依蘋丰壺要上客鵠鼎命嘉賔車由泰夏闥馬散咸陽塵蓮舟𨿽未濟分宻已同人

古詩紀卷七十八

欽定四庫全書

古詩紀卷七十九

明馮惟訥撰

梁第六

簡文帝三

登城北望

登樓傳昔賦岀薊表前聞防陵忽回首河隄徒望軍玆焉聊回眺極目杳難分一水斜開岸雙城遙共云

登琴臺

蕪階【一作陌】踐昔徑復想鳴琴遊音容萬春罷髙名千載畱弱枝生古樹舊石染新流由來遞相嘆逝川終不收

餞別

行樂出南皮防餞臨華池籜解篁開節花暗鳥迷枝陰隨影度水色帶風移徒命銜杯酒終成憫別離

送別

行行異沂海【一作海沂】依依別路岐水苔隨防聚岸栁拂舟垂石菌生懸葉江槎流臥枝燭盡悲宵去酒滿惜將離

晚景出行【本集作美人】

細樹含殘影春閨散晚香輕花鬂邊隨防汗粉中光飛鳬初罷曲啼烏忽度行羞令白日暮車騎欝相望

春閨情

楊栁葉纎纎佳人懶織縑正衣還向鏡迎春試卷簾摘梅多繞樹覓燕好窺檐只言逐花艸計較應非嫌

詠美人觀畫

殿上圖神女宮裏出佳人可憐俱是畫誰能辯僞眞分眀淨眉眼一種細腰身所可特爲異長有好精神

詠人棄妾

昔時嬌玉步含羞花燭邊豈言心愛斷銜啼私自憐常【類作但】見歡成怨非關醜易妍獨鵠罷中路孤鸞死鏡前

美人晨妝【玉臺作簡文藝文類聚作昭明非是】

北向朝鏡錦帳復斜縈嬌羞不肯出猶言籹未成散黛隨眉廣胭脂逐臉生試將持出眾定得可憐名

和林下妓應令【初學記作昭明】

炎光向夕斂促宴臨前池泉將影相得花與靣相宜管聲長鳥哢舞袂寫風枝歡樂不知醉千秋長若斯

夜聽妓

合歡蠲忿葉萱艸忘憂條何如明月夜流風拂舞腰朱唇隨吹盡【玉臺作動】玉釧逐弦揺畱賔惜殘【一作別】弄負態動余嬌

擬落日中坐

杏梁斜日照餘暉映美人開函脫寶釧向鏡理紈巾遊魚動池葉舞鶴散階塵空嗟千嵗久願得及陽春

雪裏覓梅花

絕訝梅花晚爭來雪裏窺下枝低可見髙處逺難知俱羞惜腕露相讓到腰羸定須還剪防學作兩三枝

山齋

玲瓏繞竹澗間關通槿藩缺岸新成浦危石久爲門北榮下飛桂南柯吟夜猿暮流澄錦磧晨冰照彩鸞

晚日後堂

幔陰通碧砌日影度城隅岸栁垂長葉牎桃落細跗花畱蛺蝶粉竹翳蜻蜓珠賞心無與共染翰獨踟躕

望月

流輝入畫堂初照上梅梁形同七子鏡影類九秋霜桂花那不落團扇與誰妝空聞北彈未舉西園觴

開霽

景落商飈靖煙開四郊謐偃蹇暮山虹遊揚峯下日水紋城上動城樓水中出竟防共治功空臥淮陽秩

同劉諮議詠春雪

曉霰飛銀礫浮雲暗未開入池消不積因風墮復來思婦流黃素溫姬玉鏡臺看花言可折【一作挿】定自非春梅

雪朝

同云凝暮序嚴陰屯廣隰落梅飛四注翻霙舞三襲實斷望如連恆分似相及已觀池影亂復視簾珠濕

詠煙

浮空覆雜影含露宻花藤乍如洛霞發頗似巫云登映光飛百仞從風散九層欲持翡翠色時吐鯨魚燈

春日

年還樂應滿春歸思復生桃含可憐紫栁發斷腸靑落花隨燕入遊絲帶蝶驚邯鄲歌管地見許欲畱情

圃納涼

登山想劍閣逗浦憶辰陽飛流如凍雨夜月似秋霜螢翻競晚熱虫思引秋涼鳴波如礙石闇艸別蘭香

薄晚逐涼北樓防望

平衢望如掌曾雉曖相連斷雲畱去日長山減半天戲鳬乘洑下漁舟冒浪前【闕】

秋夜

髙秋【一作盲風】度函谷墜露下芳枝緑潭倒雲气靑山銜月規花心風上轉葉影樹中移【一作危】外遊獨千里夕嘆誰共知

七夕

秋期此時浹長夜徙河靈紫煙淩鳯羽紅光隨玉軿洛陽疑劍气成都怪客星天梭織來久方逢今夜停

九日賦韻

是節協陽數髙秋气已精檐芝逐月啟帷風依夜淸逺燭承歌黛斜橋聞履聲梁塵下未息共愛賞心並

賦得橋

浮梁旣衝崄通波信可陵乘空寫渭石跨岸擬河冰斜防隠濁霧布影入淸澠方知歌緑水無待榜蒼鷹

春日看梅花

昨日防梅樹新花已自生今旦聞春鳥何啻兩三聲凍解池開淥云穿天半晴遊心不應動爲此欲逢迎

和湘東王陽雲樓檐栁

曖曖陽雲臺春栁發新梅栁枝無極軟春風隨意來潭沲靑帷閉玲瓏朱扇開佳人有所望車聲非是雷

初桃

初桃麗新采照地吐其芳枝間畱紫燕葉裏發輕香飛花入露井交榦拂華堂若映前栁懸疑紅粉籹

詠橘

萎防暎庭樹枝葉淩秋芳故條雜新實金翠共含霜攀枝折縹榦甘防若瓊漿無假存雕飾玉盤余自嘗

香茅

銅律與鳴琴俱稱類君子豈若江淮間發葉超眾美珍同自牧歸茅因彚徵起豈獨邁秦蘅方知蔑沅芷

系馬

靑驪沈赭汗緑地懸花蹄未垂靑鞘尾猶掛紫障泥蹀足絆中憤揺頭攊上嘶紫關如未息直去取楡溪

賦得舞鶴

來自芝田逺飛度武溪深振迅依吳市差池逐晉琴奇【一作寄】聲傳迥澗動翅拂花林欲知情外物伊洛有淸潯

登板橋詠洲中獨鶴

逺霧旦氛氳單飛才可分孤驚宿【一作思】嶼浦羇唳下江濆意惑東西水心迷四靣云誰知獨辛苦江上念離羣

聽早蟬

艸歇鶗鳴初蟬思花落後乍飲三危露時防五官栁莊書哂鵬翼衛賦宜螓首桂樹可淹畱勿謂山中久

詠蛺蝶

空園暮煙起逍遙獨未歸翠鬛藏髙栁紅蓮拂水衣復此從風蝶雙雙花上飛寄與相知者同心終莫違

詠螢

本將秋艸並今與夕風輕騰空類星霣拂樹若花生屏疑神火照簾似夜珠明逢君拾光彩不恡此身傾

詠筆格

英華表玉笈佳麗稱蛛网無如玆制奇雕飾雜眾象仰出寫含花橫抽學仙掌幸因提拾用遂厠璇臺賞

詠鏡

四【一作錙】銖恆在側誰言覽鏡稀如冰不見水似扇長含輝全開玳瑁匣並捲織成衣脫入相如手疑言趙璧歸正月八日燃燈詩應令【廣明集不載名氏禪藻集作簡文】

藕樹交無極花云衣數重織竹能爲象縛荻巧成龍落灰然蕋盛垂油濕畫峯天宮倘若見燈王願可逢

和蕭東陽祀七里廟

萬里實幽宗三神亦天搆豈謂木石精斯乃山川守逺來太白旗遙徴靑鳥候以玆敬弗怠方知敎應富

賦詠五陰識枝詩

澆淳混神因心形復依色欲浪逐情飄愛网隨心織鑄金𨿽攺狀斬籌方未極鴿觀旣無辯猿攀此焉息

和湘東王三韻二首

春宵

花樹含春叢羅帳夜長空風聲隨篠韻月色與池同防牋徒自襞無信往雲中

冬曉

冬朝日照梁含怨下前牀帷褰竹葉帶鏡轉菱花光防是無人見何用早紅妝

詠晚閨【玉臺舊本次春閨情後題云又三韻】

珠簾向暮下妖姿不可追花風暗裏覺蘭燭帳中飛何時玉裏夜夜更縫衣

曉思【玉臺作蕭紀】

晨禽爭學囀朝花亂欲開鑪煙入斗帳屏風隠鏡臺紅妝防盡淚蕩子何當來

同庾肩吾四詠二首【玉臺舊本作簡文帝藝文作昭明按肩吾爲簡文宮臣當以玉臺爲正】

蓮舟買荷度

采蓮前岸隈舟子屢徘徊荷披衣可識風疎香不來欲知船度處當看荷葉開

照流看落釵

相隨照緑水意是重涼風流揺妝影壊釵落鬂花空佳期在何許徒傷心不同

賦樂名得箜篌

捩遲初挑吹弄急時催舞釧響逐弦鳴衫回半障柱欲知心不平君看黛眉聚

春日

花開防千葉水覆數重衣蝶颺縈空舞燕作同心飛歌妖弄曲罷鄭女挾琴歸

賦得入堦雨

細雨堦前入灑砌復沾帷漬花枝覺重濕鳥羽飛遲儻令斜日照並欲似遊絲

詠栁

垂陰滿上路結艸早知春花絮時隨鳥風枝屢拂塵欲散依依采時要歌吹人

詠芙蓉

圓花一蔕捲交葉半心開影前光照耀香裏蝶徘徊欣隨玉露防不逐秋風催

詠梔子花

素華偏可憙的的半臨池疑爲霜裏葉復類雪封枝日斜光隠見風還影合離【闕】

賦得薔薇

石橊瑚蘂木槿懸星葩豈如玆艸麗逢春始發花回風舒紫蕚照日吐新芽【闕】

仰和衛尉新渝侯巡城口號【庾肩吾王筠同賦】

帝京風雨中層闕煙霞浮玉署淸餘熱金城含暮秋水觀淩卻敵槐影帶重樓【闕】

臨後園

隠淪遊少海神仙入太華我有逍遙趣中園復可嘉千株同落葉百丈共尋霞【闕】

雨後

散絲與山气忽合復俄晴雷音稍入嶺電影尙連城雨餘雲稍薄風收熱復生【闕】

和防三教【和武帝】

聚沫多緣假標空非色香漢君𨿽起夢晉後徒降祥機昔未辯洞鑑資我皇【闕】

侍講詩

物善渥深慈監撫宣王事英邁八解心髙超七花意

登錦堂【詩彚作鮑照者非】

孫生酸棗寺王子枝江樓何如登石鏡因閒猶豫遊

夜遊北園

星芒侵嶺樹月暈隠城樓暗花舒不覺明波動見流

遊韋黃門園

息車冠蓋裏停轡仲長園檐疏逺興積賔至羽觴繁

入漵浦

泛水入回塘空枝度日光竹垂懸掃浪鳬疑逺避檣

罷丹陽郡往與吏民別

久歸從事麥非畱故吏錢柳栽今尙在棠陰君詎憐

示晉陵弟

零雨岐路悲送歸臨水節時事𨿽爲舛離憂等閒別

夜望浮圖上相輪絕句

光中辯垂鳯霧裏見飛鸞定用方諸水持添承露盤

愁閨照鏡

別來顦顇久他人怪容色只有匣中鏡還持自相識

金閨思二首

遊子久不返妾身當何依日移孤影動羞覩燕雙飛自君之別矣不復染膏脂南風送歸雁聊以寄相思

寒閨

緑葉朝朝黃紅顏日日異譬諭持相比那堪不愁思

從頓還城南

暫別兩成疑開簾生舊憶都知未有情更似新相識

夜遣內人還後舟

錦幔扶船列蘭橈拂浪浮去燭猶文水餘香尙滿舟

贈麗人

腰肢本猶絕眉眼特驚人判自無相比還來有洛神

遙望

散誕垂紅帔斜柯揷玉簮可憐無有比恣許直千金

行雨

本是巫山來無人覩容色惟有楚王臣曾言夢相識

和人渡水

婉娩新上頭湔裾出樂遊帶前結香艸鬟邊挿石橊

雜詠

被空眠數覺寒重夜風吹羅帷非海水那得度前知

詠武陵王左右【玉臺云詠武陵王左右伍暠傳杯】

頂分如兩防簮長驗上頭投杯如欲轉疑殘已復畱

彈箏

彈箏北下夜響淸音愁張髙弦易斷心傷曲不遒

梁塵

依帷蒙重翠帶日聚輕紅定爲歌聲起非關團扇風

遊人

遊戱長楊苑攜手雲臺間歡樂未窮已白日下西山

詠朝日

團團出天外煜煜上層峯光隨浪髙下影逐樹輕濃

望月

今夜月光來正上相思臺可憐無逺近光照悉徘徊

華月

兔絲生云夜蛾影出漢時欲傳千里意不照十年悲

詠云

浮雲舒五色瑪瑙應霜天玉葉散秋影金風飄紫煙

浮雲

可憐片雲生暫重復還輕欲思襄王夢應過白帝城

大同九年秋七月

髙樓辟左扇回望依蘭橈晚風防颺來落照參差好

詠薔薇

燕來枝益軟風飄花轉光氤氳不肯去還來階上香

檉

淩寒競貞節負雪固難虧無慚雲母桂詎減珊瑚枝

詠疏楓

萎緑映葭靑疏紅分浪白花葉灑行舟仍持送逺客

詠藤

纎條寄喬木弱影掣風斜標春抽曉翠出霧掛懸花

詠飛來鸂鶒

飛從何處來似出上林隈口銜長生葉翅染昆明苔

詠單鳬

銜苔入淺水刷羽向沙洲孤飛本欲去得影更淹畱

詠寒鳬

廻水浮輕浪沙塲弄羽衣隨山沒離離傍海飛

新燕【英華作昭明者非】

新禽應節歸俱向翠樓飛入簾驚釧響來礙舞衣

蜂

逐風從泛漾照日乍依防知君不畱眄銜花空自飛

詠籠燈絕句

動焰翠帷裏散影羅帳前花心生復落明銷君詎憐

賦得白羽扇

可憐白羽扇卻暑復來氛終無顧庻子誰爲一揮軍

詠獨舞

因羞彊正釵顧影時廻袂非關善畱客更是嬌夫壻

詠舞

嬌情因曲動弱步逐風吹懸釵隨舞落飛袖拂鬟垂

七夕穿鍼

憐從帳裏出想見夜開鍼欹疑月暗縷散怪風來

石橋

惠子臨濠上秦王見海神寫虹便欲飲圖星逼似眞

壊橋

虹飛亙林際星度斷山隅斜梁懸水迹畫柱脫輕朱

水中樓影

水底罘罳出萍間反宇浮風生色不壊浪去影恆畱

和湘東王后園廻文詩

枝雲間石峯脈水浸山岸池淸戱鵠聚樹秋飛葉散

詠雪【顚倒使韻】

鹽飛亂蝶舞花落飄粉匳匳粉飄落花舞蝶亂飛鹽

登山馬【元帝同賦】

登山馬【一本疊間樹二字】間樹識金裝艸合宜韀短影轉見鞭長何殊八公岫暫上淮南王

和湘東王古意詠燭

花中燭似將人意同憶啼流膝上燭焰落花中

倡樓怨節【六言】

朝日斜來照戶春鳥爭飛出林片光片影皆麗一聲一轉煎心上林紛紛花落淇水漠漠苔浮年馳節流易盡何爲忍憶含羞

和蕭侍中子顯春別四首【子顯詩別見以下七言】

別觀葡萄帶實垂江南荳防生連枝無情無意猶如此有心有恨徒別離

可憐淮水去來潮春堤楊栁拂河橋淚痕未燥詎終朝行聞玉佩已相要

桃紅李白若朝妝羞持顦顇比新芳不惜暫住【一作往】君前死愁無西國更生香

蜘蛛作絲滿帳中芳艸結葉當行路紅臉脈脈一生啼黃鳥飛飛有時度故人𨿽故昔經新新人𨿽新復應故【藝文作江總閨怨詩玉臺作簡文】

夜望單飛鴈

天霜河白夜星稀一雁聲嘶何處歸早知半路應相失不如從來本獨飛

應令【見藝文逰覽部】

蠡浦急兮川路長白雲重兮出帝鄕平原忽兮逺極目江甸阻兮羇心傷樹廬嶽兮髙且峻瞻水兮去泱泱逺煙生兮含山勢風散花兮傳馨香臨淸波兮望石鏡瞻鶴嶺兮睇仙荘望邦畿兮千里曠悲遙夜兮九廻腸顧龍樓兮不可見徒送目兮淚沾裳

擬古【亦見昭明集玉臺作簡文以下雜言】

窺紅對鏡斂雙眉含愁拭淚坐相思念人一去許多時眼語笑靨迎來情心懷心想甚分明憶人不忍語含恨獨吞聲

春情

蝶黃花紫燕相追楊低栁合露塵飛已見垂鉤掛緑樹誠知淇水沾羅衣兩童夾車問不巳五馬城南猶未歸鶯啼春欲駛無爲空掩扉

傷離新體【新一作雜】

傷離復傷離別後情鬰紆淒淒隠去棹憫憫愴還途慼慼意不申轉顧獨沾襟前驅經禦宿後騎歷河漘胡香翼還幰淸笳送後塵落日斜飛蓋餘暉承畫輪栁影長橫路槐枝深隠人桂宮夕淹銅龍扉甲館宵垂雲母幃朧朧月色上的的夜螢飛艸香襲余袂露灑沾人衣帶堞淩城云亂聚排枝度葉鳥爭歸盌中浮【一作緑】蟻不能酌琴間玉徽調別鶴別鶴千里別離聲弦調軫急心自驚試起登南樓還向華池遊前時篠生今欲合近日栽荷尙不抽猶是銜杯共賞處今玆對此獨生愁登樓望曖曖山川自分態偃師𨿽北連轘轅已南背逺聽寂無聞遙瞻目有閡含毫意不迷長嘆憶無賴

被幽述志詩【五言】

【廣明集曰梁簡文於幽縶中援筆自序云有梁正士蘭陵蕭綱立身行已終始若一風雨如晦雞鳴不已非欺暗室豈沈三光數至於此命也如何】

怳忽煙霞散颼飂松栢陰幽山白楊古野路黃塵深終無千月命安用九丹金闕里長蕪沒蒼天空照心【十月弒於永福省年四十九崩時太淸五年也】

古詩紀卷七十九

欽定四庫全書

古詩紀卷八十

明馮惟訥撰

梁第七

元帝【諱繹字世誠武帝第七子也初封湘東王爲會稽太守入爲侍中丹陽尹出爲使持節都督荊州刺史鎭西將軍侯景反逆遣王僧辯討誅之遂卽位於江陵西魏見伐兵敗出降爲梁王詧所害】樂府

長歌行【以下五言】

當壚擅防酒一巵堪十千無勞蜀山鑄扶受【一作授】采金錢人生行樂爾何處不畱連朝爲洛生詠夕作據梧眠從玆忘物我優遊得自然

芳樹

芬芳君子樹交柯禦宿園桂影含秋月桃花染春源落英逐風聚輕香帶蕋翻叢枝臨北閣灌木隠南軒交譲良冝重成蹊何用言

巫山髙

巫山髙不窮迥出荊門中灘聲下濺石猿鳴上逐風樹雜山如畵林暗澗疑空無因謝神女一爲出房櫳

隴頭水

銜悲別隴頭關路漫悠悠故鄕迷逺近徵人分去畱沙飛曉成幕海气旦如樓欲識秦川處隴水向東流

折楊栁

巫山巫峽長垂栁復垂楊同心且同折故人懷故鄕山似蓮花艶流如明月光寒夜猿聲徹遊子淚霑裳

關山月【一作傷別離】

朝望淸波道夜上白登臺月中含桂樹流影自徘徊寒沙逐風起春花犯雪開夜長無與晤衣單誰爲裁

洛陽道

洛陽開大道城北逹城西靑槐隨幔拂緑栁逐風低玉珂鳴戰馬金爪鬭塲雞桑萎日行暮多逢秦氏妻

長安道

西接長楸道南望小平津飛甍臨綺翼輕軒影畫輪雕鞍承赭汗槐路起紅塵燕姬雜趙女淹畱重上春

紫驑馬

長安美少年金絡鐵連錢宛轉靑絲鞚照耀瑚鞭依槐復依栁蹀躞復隨前方逐幽並去西北共聫翩

驄馬驅

朔方寒气重胡關饒苦霧白雪晝凝山黃雲宿埋樹連翩行役子終朝徵馬驅【葉都故切】試上金防山還防玉關路

劉生

任俠有劉生然諾重西京扶風好驚坐長安恆借名橊花聊夜飲竹葉解朝酲結交李都尉遨遊佳麗城

飛來雙白鶴

紫蓋學仙成能令吳市傾逐舞隨疎節聞琴應別聲集田遙赴影隔霧近相鳴時從洛浦渡飛向遼東城

班媫妤

婕妤初選入含媚向羅幃何言飛燕寵靑苔生玉墀誰知同輦愛遂作裂紈詩以玆自傷苦終無長信悲

半路溪【玉臺作簡文帝】

相逢半路溪隔溪猶不度望望判知是翩翩識行步摘贈蘭澤芳欲表同心句先將動舊情恐君疑妾妬

采蓮曲

碧玉小家女來嫁汝南王蓮花亂臉色荷葉雜衣香因持薦君子願襲芙蓉裳

吳趨行

水裏生蔥翅池心恆欲飛蓮花逐牀返何時乘防歸

燕歌行【以下七言】

燕趙佳人本自多遼東少婦學春歌黃龍戍北花如錦菟城前【一作南】月似蛾如何此時別夫壻金羈翠眊往交河還聞入漢去燕營怨妾愁心百恨生漫漫悠悠天未曉遙遙夜夜聽寒更自從異縣同心別偏恨同時成異節橫波滿臉萬行啼翠眉暫斂千重結並海連天合不開那堪春日上春臺乍見逺舟如落葉復防遙舸似行杯沙汀夜鶴嘯羈雌妾心無趣坐傷離翻嗟漢使音塵斷空傷賤妾燕南陲

烏棲曲四首【樂府又有幄中淸酒濃黛輕紅二首亦作元帝玉臺云蕭子顯詩也】

沙棠作船桂爲檝夜渡江南采蓮葉復值西施新浣沙共向江幹眺月華【王臺作共泛江幹瞻月華】

月華似璧星如佩流影澄明玉堂內邯戰九枝朝始成金巵玉盌共君傾

交龍成錦鬭鳯紋芙蓉爲帶石橊裙日下城南兩相望月沒參橫掩羅帳

七彩隋珠九華玉蛺蝶爲歌明星曲蘭房椒閣夜方開那知步步香風逐

詩

登隄望水【以下五言】

驅馬河隄上非謂城隅遊懷山殊未已徒然勞九愁旅泊依村樹江槎擁戍樓髙岸翻成浦曲港反通舟棗野良知嘆瓠河今可儔願假宣尼道【一作術】泗水卻橫流

赴荊州泊三江口【藝文作行經巴陵部伍】

渉江望行旅金鉦間防斿水際含天色虹光入浪浮栁條恆拂岸花气盡薰舟叢林多故社單戍有危樓疊鼔隨朱鷺長簫應紫驑蓮舟夾羽氅畫舸覆緹油榜歌殊未息於此泛安流

藩難未靜述懷

玉節威云夢金鉦韻渚宮霜戈臨塹白日羽映流紅簞醪結猛將芳餌引羣雄箭擁淇園竹劍聚若溪銅亟覩周王駿多逢鮑氏驄謀出河南賈威寄隴西馮溪云連陣合卻月半山空樓前飄宻栁井上落疏桐差營逢霔雨立壘掛長虹

和王僧辯從軍【樂府作從軍行】

寶劍飾龍淵長虹畫彩旃山虛和鐃管水淨寫樓船連雞隨火度燧象帶烽然洞庭晚風急瀟湘夜月圓荀令多文藻臨戎賦雅篇

和劉尙書兼明堂齋宮詩

質明攝上宰詰旦乘軺軒四圭邸蒼玉六變舞雲門香浮鬰金酒煙繞鳯凰樽貂冕交輝映珩佩自相喧防風颺淸管輕雨發陳根新花臨禦陌春色起天園河間獻樂語斯道媿能論

和劉尙書侍五明集詩【藝文作和劉尙書侍講】

帝徳洽區宇垂衣彰太平黃唐慙懋實子姒恧嘉聲治家陳五禮功成奏六英汲引畱宸鑑舟航動睿情法王惟一法無生信不生因因從此見果果自斯明元良仰副後含一震鴻名藏逾啟筮魯史冠春卿日宮佳气滿月殿善風淸綺錢蔽西觀緹幔捲南榮金門練朝鼔玉壺休夜更宮槐畱曉合城烏侵曙鳴露光枝上宿霞影水中輕虛薄今何事徒知戀法城

和鮑常侍龍川館

珍臺接間館迢遞山之旁多解三眞術俱善四明方玉題書仙篆金榜燭神光桂影侵檐進藤枝繞檻長苔衣隨澑轉梅气入風香

登顏園故閣

髙樓三五夜流影入丹墀先時畱上客夫壻美容姿妝成理蟬鬢笑罷斂蛾眉衣香知步近釧動覺行遲如何舞館樂翻見歌梁悲猶懸北幌未捲南軒帷寂寂空郊暮非復少年時

代舊姬有怨【一作邵陵王蕭綸】

寧爲萬里隔乍作死生離那堪眼前見故愛逐新移未展春花落遽被涼風吹怨黛舒還斂啼紅拭復垂誰能巧爲賦黃金妾不貲【一作自資】

夕出通波閣下觀妓【一云春夜防妓】

蛾月漸成光燕姬戲小堂胡舞開春閣鈴盤出步廊起龍調節奏【一作鼔】卻鳯防笙簧樹交臨舞席荷生夾妓航竹宻無分影花疎有異香舉杯聊轉笑歡玆樂未央

去丹陽尹荊州二首

驂駕乘駟馬謁帝朝承明分符蒞閩越終然慙勵精【闕】

又

副君垂奨盻仁慈穆且惇終朝陪北閣淸夜侍西園降貴深知已寧思食椹防未嘗辭晝室誰忍去轘轅【闕】

示吏民

闕裏尙防謙厲鄕裁知足咨余再分陜少思宜寡欲霞出浦流紅苔生岸泉緑方知江漢士變爲鄒魯俗

後臨荊州

擁旄去京縣褰帷辭未央弱冠復王役從容逰豈張不學胡威絹寧掛裴潛牀所冀方畱犢行當息飲羊戱蝶時飄粉風花乍落香髙欄來蕙气疎簾度晚光綺錢臨仄宇阿閣繞長廊

別荊州吏民

玉節居分陜金貂總上流麾軍時舉扇作賦且登樓年光徧原隰春色滿汀洲日華三翼舸風轉七星斿向解靑絲纜將移丹桂舟

宮殿名詩

林間花欲然竹逕露初圓鬭雞東道上走馬北塲【一作堂】邊合歡依暝捲葡萄向日鮮旗亭覓張放香車迎董賢定隔天淵水相思夜不眠【張氏成帝幸臣】

縣名詩

長陵新市北鄭衛好容儀先過上蘭苑還牽髙栁枝薄妝宜入鏡舒花堪照池蒲洲涵水色椒壁雜風吹此時方夜飲平臺傳羽巵

姓名詩

徵人習水戰辛苦配戈船夜城隨偃月朝軍逐避年龍吟澈水渡虹光入夜團濤來如陣起星上似烽然經時事南越還復討朝鮮

將軍名詩

虎旅皆成陣龍騎盡能鳴鞭俱破虜決勝往長楡細栁浮輕岸大樹繞棲烏樓船寫退鷁檣鳥狎飛鳬度河還自許偏與功名俱

屋名詩

梁園气色和鬥酒共相過玉柱調新曲畫扇掩餘歌深潭影菱菜絕壁掛輕蘿木蓮恨花晚薔薇嫌刺多含恨戱芳節徐步待金波

車名詩

長墟帶江轉連甍映日分佳人坐椒屋接膝對蘭薫繞砌縈流水邊梁圖畫云錦色懸殊眾衣香遙出羣日暮輕帷下黃金妾贈君

船名詩

天際浮雲飛三翼自相追池模白鵠舞檐知靑雀歸華淵通轉塹伏檻跨相磯松澗流星影桂斜月暉思君此無極髙樓淚染衣

歌曲名詩【樂府作金樂歌】

啼烏怨別偶曙鳥憶離家石闕題書字金燈飄落花東方曉星沒【一作度】西山晚日斜縠衫廻廣袖圍扇掩輕紗暫借靑驄馬來送黃牛車

藥名詩

戍客恆山下常思衣錦歸況看春艸歇還見防南飛蠟燭凝花影重臺閉綺扉風吹竹葉袖网綴流黃機詎信金城裏繁露曉霑衣

鍼穴名詩

金推五百里日晚唱歸來車轉承光殿步上通天臺釵臨曲池影扇拂玉堂梅先取中庭入罷逐步廊廻下關那早閉人迎已復開

兆名詩

土膏春气生倡女恊春情魚遊連北水鵠作遼東鳴折梅還挿鬢蕩柱更移聲銀燭含朱火金鑪對寶笙百枝凝夕焰卻月隠髙城

獸名詩

豹韜求祕術虎略選良臣水渉黃牛浦山過白馬津摧鋒上狐塞畫像入麒麟果下新花落桃枝芳樹春王孫及公子熊席復橫陳

鳥名詩

方舟去鳷鵲鵠引欲相要晨鳬移去舸飛燕動歸橈雞人憐夜刻鳯女念吹簫雀釵照輕幌翠的繞纎腰復聞朱鷺曲鉦管雜廻潮

樹名詩

趙李競追隨輕衫露弱枝杏梁始東照柘火未西馳香因玉釧動佩逐金衣移栁葉生眉上珠璫揺鬢垂逢君桂枝馬車下覓新知

艸名詩

胡王迎娉主塗經蒯北遊金錢買含笑銀缸影梳頭初控遊龍馬仍移捲栢舟中江離思切蓬鬢不堪秋況度菖蒲海落月似懸鉤

相名詩

仙人賣玉杖乘鹿去山林浮杯度池曲摩鏡往河陰井內書銅板竈裏化黃金妻揺五明扇妾弄一弦琴暫遊忽千里中天那可尋

望江中月影【文苑英華作簡文帝今從藝文初學作元帝】

澄江涵皓月水影若浮天風來如可泛流急不成圓秦鉤【一作鏡】斷復接和璧碎還聯裂紈依岸艸斜桂逐行船卽此春江上無俟百枝然

詠霧

曉霧晦階前垂珠帶葉邊五里浮長隰三晨暗逺天傍通似佳气卻望若飛煙疏簾還復密斷棟更疑連還思逢樂廣能令雲霧褰

春日

春還春節美春日春風過春心日日異春情處處多處處春芳動日日春禽變春意春已繁春人春不見不見懷春人徒望春光新春愁春自結春結詎能申欲道春園趣復憶春時人春人竟何在空爽上春期獨念春花落還以惜春時

納涼

髙舂斜日下佳气滿櫩楹池紅早花落水緑晚苔生星稀月稍上雲開河尙橫白鳥翻帷暗丹螢入帳明珠綦趨北閣玳席徙南榮金鋪掩夕扇玉壺傳夜聲

賦得渉江采芙蓉【樂府作吳均采蓮曲】

江風當夏【一作夜】淸桂檝【一作棹】逐流縈初疑京兆劍復似漢冠名荷香帶風逺蓮影向根生葉捲珠難澑花舒紅易傾日暮鳬舟滿歸來度錦城

賦得蘭澤多芳艸

春蘭本無艶春澤最葳防燕姬得夢罷尙書奏事歸臨池影入浪從風香拂衣當門已芬馥入室更芳菲蘭生不擇逕十步豈難稀【英華辯證曰春蘭本無艶初學記作無絕按楚辭春蘭兮秋菊長無絕兮終古則無絕字亦是】

詠石橊

塗林未應發春暮轉相催然燈疑夜火連珠勝早梅西域移根至南方釀酒來葉翠如新剪花紅似故裁還憶河陽縣映水珊瑚開

看摘薔薇

倡女倦春閨迎風戱玉除近叢看影宻隔樹望釵疏橫枝斜綰袖嫩葉下牽裾墻髙舉不及花新摘未舒莫疑挿鬢少分人猶有餘

賦得竹

嶰谷管新抽淇園節復修作龍還葛水爲馬向並州柯亭臨絕澗桃枝夾細流冠學芙蓉勢【一作樣】花堪威鳯遊卭王若有獻張騫應拜矦

詠池中燭影

魚燈且滅燼鶴熖暫停輝自有銜龍燭靑光入朱扉映水疑三燭翻池類九防入林如燐影度渚若螢飛河低扇月落霧上珠星稀章華終宴所飛蓋且相追

晚棲烏【文苑英華作樂府】

日暮連翩翼俱向上林棲風多前鳥駛云暗後羣迷路逺聲難徹飛斜行未齊應從故鄕返防過入蘭閨借問倡樓妾何如蕩子妻

古詩紀卷八十

欽定四庫全書

古詩紀卷八十一

明馮惟訥撰

梁第八

元帝【二】

登江州百花亭懷荊楚

極目才千里何由望楚津落花灑行路垂楊拂砌塵栁絮飄晴雪荷珠漾水銀試酌新春酒遙勸陽臺人

泛蕪湖

桂潭連菊岸桃李暎成蹊石文如濯錦雲飛似散珪橈度菱根反船去荇枝低颿隨迎雨燕鼔逐伺潮雞

早發龍巢【詩彚作劉瑱者非】

徵人喜放澑曉發晨陽隈初言前浦合定覺近洲開不疑行舫動惟防逺樹來還瞻起漲岸稍隠陽雲臺

夜宿栢齋

燭暗行人靜簾開云影入風細雨聲遲夜短更籌急能下班姬淚復使倡樓泣況此客遊人中宵空佇立

落日射羆

促宴引枚鄒中園觀獸侯日度堋陰廣風橫旗影浮移竿標入箭疊鼔送爭籌附枝時可息言從淸夜遊

後園防騎馬

良馬出蘭池連翩驅桂枝鳴珂隨局駛輕塵逐影移香來知驟近汗斂覺風吹遙望黃金綌懸識幽並兒

和劉上黃春日

新鶯隱葉囀新燕向飛栁絮時依酒梅花乍入衣玉珂逐風度金鞍暎日暉無令春色晚獨望行人歸

戱作艶詩

入堂值小婦出門逢故夫含辭未及吐絞袖且踟躕揺玆扇似月掩此淚如珠今懷固無巳故情今有餘

和林下作妓應令【和昭明】

日斜下北閣髙宴出南榮歌淸隨澗響舞影向池生輕花亂粉色風篠雜弦聲獨念陽臺下願待洛川笙

閨怨【玉臺作蕭綸題云代秋胡婦閨怨】

蕩子從遊宦思妾守房櫳塵鏡朝朝掩寒衾夜夜空若非新有悅何事久西東知人相憶否淚盡夢啼中

祀伍相廟

石城寧足拒金陣詎能追楚關開六塞吳兵入九圍山水猶縈帶城池失是非空餘壽宮在日暮舞靈衣詠風【英華作沈約今從藝文初學作元帝此下四首並似應令之作】

樓上試朝妝風花下砌傍入鏡先飄粉翻衫好染香度舞飛長袖傳歌共繞梁欲因吹少女還持拂大王

詠霧

三晨生逺霧五里闇城闉從風疑細雨映日似遊塵乍若飛【一作輕】煙散時如佳气新不妨鳴樹鳥時蔽摘花人

賦得蒲生我池中

池中種蒲葉葉影防池濵未好中宮薦行防隱士輪爲書聊可截匹栁復宜春瑞葉生符苑鏤碧獻周人

詠陽雲樓檐栁

楊栁非花樹依樓自覺春枝邊通粉色葉裏暎紅巾帶日交簾影因吹掃席塵拂檐應有意偏宜桃李人

五言詩【梁詞人麗句云梁世宗作】

寒浞猶稽命新都久未平畱滯淹三楚防岏保一城終當撫期運伐罪弔蒼生

晚景遊後園

髙軒聊騁望煥景入川梁波橫【一作揺】山渡影雨罷葉生光日移花色異風散水紋長【闕】

遊後園

暮春多淑气斜景落髙舂日照池光淺雲歸山望濃入林迷曲逕渡渚隔危峯【闕】

古意

妾在成都縣願作髙唐云樽中石橊酒機上葡萄紋【一作裙】停梭還斂色何時勸使君

雜詠二首

秋夜

秋夜九重空蕩子怨房櫳燈光入綺帷簾影穿屏風金徽調玉軫玆夜撫離鴻

寒閨【玉臺作寒宵】

烏鵲夜南飛良人行未歸池水浮明月寒風送衣願織廻文錦因君寄武威

和彈箏人二首【和昭明】

橫箏在故帷忽憶上弦時舊柱未移處銀帶手經持悔道啼將別敎成今日悲

瓊柱動金絲奏聲發趙曲流徴含陽春美手過如玉

出江陵縣還二首

遊魚迎浪上雊雉向林飛逺村雲裏出遙船天際歸朝出屠羊縣夕返仲宣樓水滿還侵岸沙盡稍開流

詠歌

汗輕紅粉濕坐久翠眉愁傳聲入鐘磬余轉雜箜篌

贈到漑洽

【梁書曰時以漑洽兄弟比之二陸故世祖贈詩曰】

魏世重雙丁晉朝稱二陸何如今兩到復似淩寒竹

武陵王詩

【南史曰武陵王紀稱帝於蜀起兵內伐元帝與之書許其還蜀專制岷方紀不從帝又遺之詩云云圓正者紀之子也紀僣號帝下圓正於獄在獄連句云云帝覽詩而泣紀敗圓正號哭絕食而死】

回首望荊門驚浪且雷奔四鳥嗟長別三聲悲夜猿

獄中連句【附】

蕭圎正

水長二江急云生三峽昏願赦淮南罪思報阜陵恩

別荊州吏民二首

寄言謝桀黠無乃气干云安知霸陵下復有李將軍莫言江漢逺煙霞隔數千何必黃丞相重應臨潁川

細雨

風輕不動葉雨細未霑衣入樓如霧上拂馬似塵飛

望春詩

葉濃知栁宻花盡覺梅疎蘭生未可握蒲小不堪書

緑栁

長條垂拂地輕花上逐風露霑疑染緑葉小未鄣空

詠梅

梅含今春樹還臨先日池人懷前嵗憶花發故年枝

宜男艸

可愛宜男艸垂采映倡家何時如此葉結實復含花

細艸

依堦疑緑蘚傍渚若靑苔漫生𨿽欲徧人迹會應開

賦得春荻

翠菼玉池前遙暎江南蓮非秋無有眊未燒不生煙

詠螢火

著人疑不熱集艸訝無煙到來燈下暗翻往雨中然

離合

泬寥云初【一作物】淨水木備春光龕定方無逺合浦不難航

後園作防文詩【此詩藝文次王融廻文詩後然觀簡文諸人和詩知此詩爲元帝作藝文志誤耳今列於此】

斜峯繞徑曲聳石帶山連花餘拂戲鳥樹密隠鳴蟬

賦得登山馬【簡文同賦】

登山馬【一本疊逕小二字】逕小馬才通汗赭疑沾勒衣香不逐風何殊隴頭望遙識祁連東

古意詠燭

花中燭焰焰動簾風不見來人影廻光持向空

春別應令四首【和簡文以下七言】

昆明夜月光如練上林朝花色如霰朝花夜月動春心誰忍相思不相見

門前楊栁亂如絲直置佳人不自持適言新作裂紈詩誰悟今成織素辭

日暮徙倚渭橋西正見流月與云齊若使月光無近逺應照離人今暝【一作夜】啼

試防機上交龍錦還瞻庭裏合歡枝映日通風影珠幔飄花拂葉度金池不聞離人當重合惟悲合罷防成離

別詩二首

別罷花枝不共攀別後書信不相關欲覓行人寄消息衣【疑作依】常潮水暝應還

三月桃花合靣脂五月新油好煎澤莫復臨時不寄人謾道江中無估客

送西歸內人

【南史曰元帝與廬陵王續相謗帝之臨荊州有宮人李桃兒者以才慧得進及還以李氏行時值宮戶禁重廬陵具狀以聞元帝泣對使訴於簡文簡文和之不得元帝猶懼送李氏還荊州世所謂西歸內人者也】

秋气蒼茫結孟津復送巫山薦枕神昔時慊慊愁應去今日勞勞長別人

宴淸言殿作栢梁體

玉衡七政轉璇璣【帝】升降端揆而才非【侍中尙書僕射臣裒】澄鏡朱紫難追【吏部尙書臣谷】

幽逼詩四首【五言】

【南史曰元帝避建鄴而都江陵外廹彊敵內失人和魏師至方徴兵四方未至而城見尅在幽逼求酒飲之制詩四絕後爲梁王詧所害】

南風且絕唱西陵最可悲今日還蒿裏終非封禪時人生逢百六天道異貞恆何言異螻蟻一旦損鯤鵬松風侵曉哀霜雰當夜來寂寥千載後誰畏軒轅臺夜長無歳月安知秋與春原陵五樹杏空得動耕人宣帝【諱詧字理孫昭明太子之第三子也幼好學善屬文尢長佛義普通中封嶽陽王后除西中郎將雍州刺史侯景作亂詧及其兄河東王譽搆隙於元帝元帝攻殺譽詧遂臣於西魏求援時周文帝爲相遣兵平江陵命詧主梁嗣資以江陵之地詧稱帝於其國年號大定在位八年終】建除詩

建國惟神業十世本靈長除苛逾漢祖徯後類殷湯滿盈旣虧度否運理還康平階今復覩徳星行見祥定冦資雄略靜亂屬賢良執訊窮郢魯弔伐徧徐揚破敵勳庸盛佩紫且懷黃危苗旣已竄妖沴亦云亡成功勒云社治定理要荒收防歸農器牧馬恣蒭塲開山接梯路架海擬山梁閉欲同彭老延壽等東皇

迎舍利

釋迦稱散體多寶號金軀白玉誠非比黃金良莫逾變見絕言象端異乃防符靈知𨿽隠顯妙色豈榮枯惟當千劫後方成無價珠

塵尾

匣上生光影毫際起風流本持談妙理寧是用椎牛

詠紙

皎白猶霜雪方正若布棊【一作基】宣情且記事寧同魚网時

牀詩

衡山白玉鏤漢殿珊瑚支踞膝申久坐屢好爲頻移

詠

虞人招不進繁氏久稱工已悲軒主迹復挹楚王風

詠履

雙見待聲宣並飛時表異處卑彌更妍常安豈悲墜

梨

大谷常流稱南荒本足珍緑葉已承露紫實復含津

百合

接葉有多種開花無異色含露或低垂從風時偃抑

蘭

折莖聊可佩入室自成芳開花不競節含秀委防霜邵陵王綸【武帝第六子也聰穎博學尢長尺牘爲穎州刺史侯景搆逆加徵討大都督率眾討景不克死】

代秋胡婦閨怨【藝文作元帝題云閨怨】

蕩子從遊宦思妾守房櫳塵鏡朝朝掩寒衾夜夜空若非新有悅何事久西東知人相憶否淚盡夢啼中

車中見美人

關懷出眉眼軟媚著腰肢語笑能嬌媄行步絕逶迆空中自迷惑渠傍防不知懸念猶如此得時應若爲

見姬人

春來不復賖入苑駐行車比來妝防異今世撥鬟斜卻扇承枝影舒衫受落花狂夫不妬妾隨意晚還家

入茅山尋桓淸逺題壁

荊門丘壑多甕牖風雲入自非棲遁情誰堪霜露濕

詠新月

霜氛含月彩靄靄下南樓霧濃光若晝云駛影疑流

和湘東王后園廻文詩

燭華臨靜夜香气入重幃曲度聞歌逺繁弦覺舞遲武陵王紀【字世詢一字大智武帝第八子也少勤學有文才屬辭不好輕華甚有骨气天監中封武陵郡王揚州刺史復益州刺史侯景亂紀不赴援僣號於蜀攺元天正明年眾潰爲元帝將樊猛所殺】

同蕭長史看妓【初學記作劉孝】

燕姬奏妙舞鄭女發淸歌回羞出曼臉送態入嚬蛾寧殊值行雨詎減見淩波想君愁日暮應羨魯陽戈

和湘東王夜夢應令

昨夜夢君歸賤妾下鳴機懸知意气薄不著去時衣故言如夢裏賴得鴈書飛

曉色【藝文作簡文帝題云曉思】

晨禽爭學囀朝花亂欲開鑪煙入斗帳屏風隠鏡臺紅妝隨淚盡蕩子何時廻

明君詞【一作昭君辭】

塞外無春色邊城有風霜誰堪覽明鏡持許照紅妝

閨妾寄徵人

斂色金星聚縈悲玉筯流願君看海气憶妾上髙樓

詠鵲

欲避新枝滑還向故巢飛今朝聽聲喜家信必應歸南鄕矦推【安成王秀之子也少淸敏好屬文深爲簡文所親賞以王子封南鄕縣侯歷淮南晉陵吳郡太守侯景之亂守東府城城防死之】

賦得翠石應令

依峯形似鏡構嶺勢如蓮映林同緑栁臨池亂百川碧苔終不落丹字本難傳有邁東明上來遊皆羽山臨賀王正徳【字公和臨川王宏子也武帝嗣未立養以爲子及生昭明正徳還本封西丰縣矦正徳心常怏怏普通三年奔魏魏不見禮逃歸武帝以復本封後進封臨賀王爲丹陽尹爲有司所紏去職乃與侯景同逆景誑立爲帝尋矯詔殺之】

詠竹火籠

【南史曰正徳奔魏初去之始爲詩一絕內火籠中】

楨幹屈曲盡蘭麝氛氳消欲知懷炭日正是履霜朝上黃矦曄【梁始興王憺之子初封安陸矦美才仗气言多激揚特被簡文友愛官至晉陵太守】

奉和太子秋晚詩

副君乘暇景臨秋坐北宮杏梁照初月蓮池引夕風淸暉洞藻井流香入綺櫳鵲聲時徙樹螢光乍減空涼氛散簟席露色變林叢

古詩紀卷八十一

欽定四庫全書

古詩紀卷八十二

明馮惟訥撰

梁第九

沈約【字休文吳興武康人宋泰始中蔡興宗引爲安西記室參軍入齊爲太子家令累遷吏部郎出爲東陽太守明帝徴爲五兵尙書及梁武受禪以佐命功除僕射歷尙書令侍中封建昌侯加特進卒謚曰隱詩品曰觀休文制五言最優詳其文體察其餘論固知其憲章鮑明逺也所以不閒於經綸而長於淸怨永明相王愛文王元長等皆宗附之約於時謝朓未遒江淹才盡範云名級故防故約稱獨步𨿽文不至其工麗亦一時之選也見重閭裏誦詠成音嶸謂約所著旣多今剪除涇雜收其精要允爲中品之第矣故當詞宻於範意淺於江也】

樂府

日出東南隅行【以下五言】

朝日出邯鄲照我叢臺端中有傾城艶顧景織羅紈延軀似纎約遺視若回瀾瑤裝暎層綺金服炫雕欒幸有同匡好西仕服秦官寶劍垂玉貝汗馬餙金鞍縈場類轉雪逸控寫【一作似】騰鸞羅衣夕解帶玉釵暮垂冠

昭君辭

朝發披香殿夕濟汾陰河於玆懷九逝自此斂雙蛾沾妝疑湛露繞臆狀流波日見奔沙起稍覺轉蓬多胡風犯肌骨非直傷綺羅銜涕試南望關山郁嵯峨始作陽春曲終成苦寒歌惟有三五夜明月暫經過

長歌行

連連舟壑攺防防市朝變來功嗣往迹莫武䢐升彥局塗頓逺防畱懽恨奔箭拊戚狀驚瀾循休擬回電嵗去芳願違年來苦心薦春貌旣移紅秋林豈停蒨一倍茂陵道寧思栢梁宴長戢兔園情永別金華殿聲徽無惑簡丹靑有餘絢幽籥且未調無使長歌倦

同前

春隰荑緑栁寒墀積皓雪依依往紀盈霏霏來思結思結纒歲宴曾是掩初節初節曽不掩浮榮逐缺缺更圓合浮榮永沈滅色隨夏蓮變態與秋霜耋道廹無異期賢愚有同絕銜恨豈云忘天道無甄別功名識所職竹帛尋摧裂生外茍難尋坐爲長嘆設

君子行

良禦惑燕楚妙察亂澠淄隄傾由漏壤垣隙自危基囂途或妄踐黨議勿輕持

從軍行

惜哉徵夫子憂恨良獨多浮天出鯷海束馬渡交河雪縈九折嶝風卷萬里波維舟無夕島秣驥乏平莎淩濤富驚沬援木闕垂蘿江颸鳴疊嶼流云照層阿埃晦朔馬白日照吳戈寢興動徵怨寤寐起還歌晨裝豈輟警夕壘詎淹和苦哉逺徵人悲矣將如何

豫章行

燕陵平而逺易河淸且駛一見塵波阻臨途引徵思雙劍愛匣同孤鸞悲影異宴言誠易纂淸歌信難嗣臥聞夕鐘急坐閱朝光亟往歡墜壯心來戚滿衰志䢐芳無再馥淪灰定還熾夏臺尙可忘榮辱亦奚事愧防曠士節徒感鄙生餌勞哉納辰和地逺托聲寄

相逢狹路間

相逢洛陽道系聲流水車路逢輕薄子竚立問君家君家誠易知易知復易憶龍馬滿街衢飛蓋交門側大子萬戶侯中子飛而食小子始從官朝夕溫省直三子俱入門赫奕多羽翼若若靑組紆煙煙金鐺色大婦繞梁歌中婦廻文織小婦獨無事閉門聊且卽緑綺試一彈鶴方鼓翼

長安有狹斜行

靑槐金陵陌丹轂貴遊士方驂萬乘臣炫服千金子咸陽不足稱臨淄孰能擬

三婦艷

大婦掃玉墀中婦結羅帷小婦獨無事對鏡畫蛾眉良人且安臥夜長方自私

江蘺生幽渚【一作塘上行】

澤蘭被荒徑孤芳豈自通幸逢瑤池曠得與金芝叢朝承紫臺露夕潤緑池風旣美修嫮女復悅防華童夙昔玉霜滿旦暮翠條空葉飄儲胥右芳歇露寒東紀化尙盈昃俗志信頺隆財殫交易絕華落愛難終所惜攺驩眄豈恨逐徵蓬願回昭陽景持照長門宮

卻出東西門行

驅馬城西阿遙眺想京闕望極煙原盡地逺山河沒揺裝非短晨還歌豈明發修服悵邊羈瞻途耿鄕謁馳蓋轉䢐龍回星引奔月樂去哀鏡【疑作境】滿悲來壯心歇歳華委䢐貌年霜移暮髮晨物久侵晏【一作尋】徵思坐淪越淸氛掩行夢憂原蕩瀛渤一念起關山千里顧丘窟

飲馬長城窟

介馬渡龍堆塗縈馬屢防前訪昌海驛兵燹入輪臺旌幕卷煙雨徒禦犯冰埃【闕】

靑靑河畔艸

漠漠牀上塵心中憶故人故人不可憶中夜長嘆息嘆息想容儀不言長別離別離稍已久空牀寄杯酒

梁甫吟

龍駕有馳策日禦無停陰星籥亟回變气化坐盈防寒光稍秋塞【一作色】日沈沈髙仄餘火【火大火心星也】傾河駕騰參飈風折暮艸驚籜【一作竿】霣層林時云【集作雨】靄空逺淵水結淸深奔樞【一作驅】豈易紐【一作任】珠庭不可臨懷仁每多意履順孰能禁露淸一惟促緩志且移心哀歌步梁甫嘆絕有遺音

君子有所思行

晨防終南首顧望咸陽川戚裏遡層闕甲館負崇軒復塗希紫閣重臺擬望仙巴姬幽蘭奏鄭女陽春弦共矜紅顏日俱忘白髮年寂寥茂陵宅照曜未央蟬無以五鼎盛顧嗤三經

白馬篇

白馬紫金鞍停鑣過上蘭寄言狹斜子詎知隴道難赤阪途三折龍堆路九盤冰生肌裏冷風起骨中寒功名志所急日暮不遑飡長驅入右地輕舉出樓蘭直去巴垂涕寧可望長安匪期定逺封無羨輕車官惟見恩義重豈覺衣裳單本持軀命答幸遇身名完

齊謳行

東秦稱右地川隰固夷昶層峯駕蒼云濁河流素壤靑丘良杳鬰雪宮信疏敞王佐攺殷命霸功繆周网【闕】

前緩聲歌

羽人廣宵宴帳集瑤池東開霞泛彩靄澄霧迎香風龍駕出黃苑帝服起河宮九疑煙雨三山馭螭鴻玉鑾乃排月瑤軷信淩空神行燭漠帝斾委曾虹簫歌美嬴女笙吹悅姬童瓊漿且未洽羽轡巳騰空息鳯曾城曲滅景淸都中隆祐集皇代委祚溢華嵩

芳樹【以下二首附謝朓集題云同沈右率諸公賦鼔吹曲名】

發蕚九華隈開跗寒露側氤氳非一香參差多異色宿昔寒飈舉摧殘不可識霜雪交橫至對之長嘆息

臨髙臺

髙臺不可望望逺使人愁連山無斷絕河水復悠悠所思竟何在洛陽南陌頭可望不可見何用解人憂

洛陽道

洛陽大道中佳麗實無比燕裙傍日開趙帶隨風靡領上蒲萄繡腰中合歡綺佳人殊未來薄暮空徙倚

江南曲

櫂歌發江潭采蓮渡湘南冝【一作莫】湏閒隠處舟浦予自諳羅衣織成帶墮馬碧玉簮但令舟楫渡寧計路嶄嵌【一作嵌嵌】

東武吟行

天徳深且曠人世賤而浮東枝才拂景西壑巳停輈逝辭金門寵去飲玉池流霄轡一永矣俗累從此休

怨歌行

時屯寧易犯俗險信難羣坎元淑賦頓挫敬通文遽淪班姬寵夙窆賈生墳短俗同如此長嘆何足云

悲哉行

旅遊媚年春年春媚遊人徐光旦垂彩和露曉凝津時嚶起稚葉蕙气動初蘋一朝阻舊國萬里隔良辰

雜曲三首

擕手曲

捨轡下雕輅更衣捧玉牀斜簮映秋水開鏡比春妝所畏紅顏促君恩不可長鵕冠且容裔豈吝桂枝亡

有所思

西徵登隴首東望不見家關樹抽紫葉塞艸發靑芽昆明當欲滿蒲萄應作花垂淚對漢使因書寄狹斜

夜夜曲【二首】

河漢縱且橫北斗橫復直星漢空如此寧知心有憶孤燈曖不明寒機曉猶織零淚向誰道雞鳴徒嘆息北斗防幹去夜夜心獨傷月輝橫射枕燈光半隱牀

釣竿

桂舟旣容與緑浦復回紆輕絲動弱芰防楫起單鳬扣舷忘日暮卒嵗以爲娛

臨碣石

碣石送返潮登罘禮朝日溟漲無端倪山島崇崪驥老心未窮酬恩豈終畢

湘夫人

瀟湘風已息沅澧復安流揚蛾一含睇防娟好且修捐玦置澧浦解佩寄中洲

貞女引

貞女信無矯傍鄰也見疑輕生本非惜賤軀良足悲傳芳托嘉樹歌寄好詞

襄陽蹋銅蹄歌三首【一云白銅鞮歌】

分手桃林岸送別峴山頭若欲寄音信漢水向東流生長宛水上從事襄陽城一朝遇神武奮翼起先鳴蹀飛塵起左右自生光男兒得富貴何必在歸鄕

永明樂

聮翩貴遊子侈靡千金客華轂起飛塵珠履竟長陌

江南弄四首【以下雜言】

趙瑟曲【文苑英華作元帝今從樂府作沈約】

邯鄲奇弄出文梓縈弦急調切流徴鶴徘徊白雲起白雲起郁披香離復合曲未央

秦箏曲

羅袖飄纚拂雕桐促柱髙張散輕宮迎歌度舞遏歸風遏歸風止流月壽萬春歡無歇

陽春曲

楊栁垂地鷰差池緘情忍思落容儀傷曲怨心自知心自知人不見動羅裙拂珠殿

朝云曲

陽臺氤氳多異色巫山髙髙上無極云來云去常不息常不息夢來遊極萬世度千秋

樂未央

億舜日萬堯年詠湛露歌采蓮願雜百和气宛轉金鑪前

四時白紵歌五首【七言】

【古今樂錄曰沈約云白紵五章勑臣約造武帝造後兩句】

春白紵

蘭葉參差桃半紅飛芳舞縠戱春風如嬌如怨狀不同含笑流眄滿堂中翡翠羣飛飛不息願在雲間長比翼佩服瑤艸駐容色舜日堯年歡無極

夏白紵【英華作梁武帝今從樂府作沈約】

朱光灼爍照佳人含情送意遙相親嫣然一【一作宛】轉亂心神非子之故欲誰因翡翠羣飛飛不息願在雲間長比翼佩服瑤艸駐容色舜日堯年歡無極

秋白紵

白露欲凝艸巳黃金琯玉柱響洞房雙心一意俱徊翔吐情寄君君莫忘翡翠羣飛飛不息願在雲間長比翼佩服瑤艸駐容色舜日堯年歡無極

冬白紵

寒閨晝宻羅幌垂婉容麗色心相知雙去雙還誓不移長袖拂面爲君施翡翠羣飛飛不息願在雲間長比翼佩服瑤艸駐容色舜日堯年歡無極

夜白紵

秦箏齊瑟燕趙女一朝得意心相許明月如規方襲予夜長未央歌白紵翡翠羣飛飛不息願在雲間長比翼佩服瑤艸駐容色舜日堯年歡無極

古詩紀卷八十二

欽定四庫全書

古詩紀卷八十三

明馮惟訥撰

梁第十

沈約【二】

詩

侍皇太子釋奠宴【以下四言】

尊學尙矣道亦遐哉啟圖觀祕辟苑興才事髙東序義邁雲臺峩峩徳傅灼灼英臺復禮曲臺反樂宣榭闕文內舉輶軒外駕結朋千里從師百捨墜典必修闕祀咸薦回鸞獻爵摐金委奠肆士辧儀胥人掌縣髣髴神蹤徘徊靈睠

爲南郡王侍皇太子釋奠宴二首

陵季相沿訓隨世殆政缺雅乖風漓化攺禮亡袵席樂沈河海三雍靡構四敎誰采瞻震並峻義屬重麗橫書淸道晦彼生知

義重師匡業貴虛受襄野順風西河杜帚表迹虧光降情廻首道禦百靈神行萬有尊學尙矣繼列傳徽旗章或舛玆道莫違自堂及室異軫同歸洋洋聖範楚楚儒衣

三日侍鳯光殿曲水宴應制

灮遲蕙畆气婉椒臺皇心愛矣帝曰遊哉玉鸞徐騖【一作警】翠鳯輕廻別殿廣臨離宮洞啟川祗奉壽河宗相禮淸洛漸筵長伊流陛洄蕩嘉羞揺漾芳醴輕歌易繞弱舞難持素云畱管鶴停絲引思爲歳歲亦陽止叨服賁身身亦昌止徒勤丹漆終愧文梓

爲臨川王九日侍太子宴

涼風北起髙鴈南翻葉浮楚水艸折梁園淒涼霜野惆悵晨鵾雲輕寒樹日麗秋原三金廣設六羽髙陳寒英始獻涼酎初醇靡靡神襟鏘鏘羣彥思媚儲猷洽和奉宴恩暢蘭席歡同桂殿景遽樂推臨風以眷麗景天枝位非徳舉任伍辰階祚均河楚負嶽未勝瞻云難侶望古興惕心焉載佇

九日侍宴樂遊苑

憑玉宅海端扆禦天止流飛壑靜震騰川凝神貫【一作賁】極摛道漏泉西裘委袵南風在弦暮芝始緑年桂初丹上林葉下滄池水寒霜霑玉樹鴈動輕瀾停蹕玉陛徙衛璿墀雕箱鳯防羽蓋鸞姿虹旌迢遞翠華葳防禮灞汭義髙洛湄

從齊武帝瑯琊城講武應詔【以下五言】

九功播祧墠七徳陳武懸展事昌國圖息兵由重戰皇情咨閱典出車迨辰選飾徒映寒隰翻綏臨廣甸颯沓佩吳戈參差腰夏箭風斾舒復捲雲霞淸以轉輕舞信徘徊前歌且遙衍秋原嘶代馬朱光浮楚練虹壑寫飛文巖阿藻余絢發震嶽靈從揚旌水華變慿髙訓武則中天起遐眷鳯蓋捲洪河珠旗掃【集作拂】長汧方待翠華舉逺適瑤池宴

三日侍林光殿曲水宴應制

宴鎬鏘玉鑾遊汾舉仙軷榮光泛彩旄修風動芝蓋淑气婉登晨天行聳云斾帳殿臨春籞帷宮繞芳薈漸席周羽觴分墀引廻瀨穆穆化升濟濟皇階泰將禦遺風軫逺侍瑤臺防

侍宴樂遊苑餞呂僧珍應詔

丹浦非樂戰負重切君臨我皇秉至徳防已用堯心湣玆區宇內魚鳥失飛沈推轂二崤道揚斾九河陰超乘盡三屬選士皆百金戎車出細栁餞席遵【一作樽】上林命師誅後服授律緩前禽函轘方解帶峣【本集作驍】武稍披襟伐罪芒山曲弔民伊水潯將陪告成禮待此未抽簮

正陽堂宴勞凱旋

凱入同髙宴飲至均多祜昔往歌采薇今來歡枤杜善戰惟我皇勝之不窺戶推轂授神謨余壯終能賈浩蕩金罍溢周流玉觴傅

遊鐘山詩應西陽王教【五章】

靈山紀【本集作標】地徳地險資嶽靈終南表秦觀少室邇王城翠鳯翔淮海衿帶繞神坰北阜何其峻林薄杳蔥靑發地多奇嶺干云非一狀合沓共隠天參差互相望郁嵂構丹巘崚嶒起靑嶂勢隨九疑髙气與三山壯卽事旣多美臨眺殊復奇南瞻儲胥觀西望昆明池山中咸可悅賞逐四時移春光發隴首秋風生桂枝多值息心侶結架山之足八解鳴澗流四禪隱巖曲窈防終不見蕭條無可欲所願從之遊寸心於此足君王挺逸趣羽斾臨崇基白雲隨玉趾靑霞雜桂旗淹畱訪五藥顧步佇三芝於焉仰鑣駕歳暮以爲期

登髙望春

登髙眺京洛街巷紛漠漠回首望長安城闕鬰盤桓日出照鈿黛風過動羅紈齊童躡朱履趙女揚翠翰春風揺雜樹葳蕤緑且丹寶瑟玖瑰柱金羈玳鞍淹畱宿下蔡置酒過上蘭解眉還復斂方知巧笑難佳期空靡靡含睇未成歡嘉客不可見因君寄長嘆

遊金華山

逺防追夙心靈山協久要天倪臨紫闕地道通丹竅未乘琴髙鯉且縱嚴陵釣若蒙羽駕迎得奉金書召髙馳入閶闔方覩靈妃笑

劉【藝文作畱】眞人東山還

連峯竟無巳積翠逺微微寥戾野風急蕓黃秋艸腓我來歳雲暮於此悵懷歸霜雪方共下寧止露霑衣待余兩岐秀去去掩柴扉

登暢樓

危峯帶北阜髙頂出南岑中有陵風榭回望川之陰岸險毎增減湍平互淺深水流本三臺髙乃四臨上有離羣客客有慕歸心落暉映長浦煥景燭中潯云生嶺乍黑日下溪半陰信美非吾土何事不抽簮

酬謝宣城朓【集云謝宣城朓臥疾】

王喬飛鳬舄東方金馬門從宦非宦侶避世作避諠揆予發皇鑑【一作覽】短翮屢飛翻晨趨朝【一作遊】建禮晚沐臥郊園賔至下塵榻憂來命緑尊昔賢侔時雨今守馥蘭蓀神交疲夢寐路逺隔思存牽拙謬東汜浮惰及西昆顧循良菲薄何以儷璵璠將隨渤澥去刷羽泛淸源

新安江至淸淺深見底貽京邑遊好

眷言訪舟客玆川信可珍洞徹隨淸淺皎鏡無冬春千仞寫髙樹百丈見遊鱗滄浪有時濁淸濟涸無津豈若乘斯去俯映日燐燐紛吾隔囂滓寧假濯衣巾願以潺湲水霑君纓上塵

送別友人【外編作任眆者非】

君東我亦西銜悲涕如霰浮雲一南北何由展言宴方作異鄕人贈子同心扇遙裔發海鴻連翻出檐燕春秋更去來參差不相見

去東陽與吏民別

防薄叨今幸忝荷非昔期唐風豈異世欽明重在玆飾驂去關輔分竹入河淇下車如昨日曵組忽彌期霜載凋秋艸風三動春旗無以招臥轍寧望後相思

早發定山

夙齡愛逺壑晚蒞見奇山標峯防虹外置嶺白雲間傾壁忽斜竪絕頂復孤圓歸海流漫漫出浦水濺濺野棠開未落山櫻發欲然防歸屬蘭杜懷祿寄芳荃眷言采三秀徘徊望九仙

循役朱方道路

分繻出帝京升裝奉皇穆洞野屬滄溟聨郊遡河服日映靑丘島塵起邯鄲陸江移林岸微巖深煙岫復歳嚴摧磴艸午寒散嶠木縈蔚夕飈捲蹉跎晚云伏霞志非易從旌軀信難牧豈慕淄宮梧方辭兔園竹羈心亦何言迷蹤庻能復

和竟陵王遊仙詩二首【王融範云同賦】

夭【一作天】矯【一作蟜】乘綘仙螭衣方陸離玉鑾隠雲霧溶溶紛上馳瑤臺風不息赤水正漣漪崢嶸圃上聊攀瓊樹枝

朝止閶闔宮暮宴淸都闕騰蓋隱【一作擁】奔星低鑾避行月九疑紛相從虹旌乍升沒靑鳥去復還髙唐云不歇若華有餘照淹畱且晞髮

遊沈道士館

秦皇禦宇宙漢帝恢武功歡娛人事盡情性猶未充鋭意三山上托慕九霄中旣表祈年觀復立望仙宮寧爲心好道直由意無窮曰余知止足是願不湏丰遇可淹畱處便欲息防躬山嶂逺重疊竹樹近蒙蘢開襟濯寒水觧帶臨淸風所累非物外爲念在空【一作蹤】朋來握石髓賓至駕輕鴻都令人徑絕惟使雲路通一舉淩倒景無事適華嵩寄言賞心客歳暮爾來同

酬華陽陶先生【見陶隱居傳】

三淸未可覿一气且空存所願廻光景拯難拔危魂若蒙丸丹贈豈懼六龍奔

還園宅奉酬華陽先生

早欲尋名山期待婚嫁畢二事𨿽云已此外復非一忽聞龍圖至仍覩榮光溢副朝首八元開壤賦千室冠纓曾弗露風雨未嘗櫛鳴玉響洞門金蟬映朝日慙無小人報徒叨令尹秩豈忘平生懷靡盬不遑卹

華陽先生登樓不復下贈呈

側聞上士說尺木乃騰霄雲駢不展地仙居多麗譙臥待三芝秀坐對百神朝銜書必靑鳥佳客信龍鑣非止靈桃實方見大椿凋

奉華陽王外兵

餐玉駐年齡吞霞反容質眇識靑丘樹廻見扶桑日爛漫蜃云舒嵚崟山海出

赤松澗

松子排煙去英靈眇難測惟有淸澗流潺湲終不息神丹在玆化云軿於此陟願受金液方片言生羽翼渇就華池飲饑向朝霞食何時當來還延佇靑巖側

八關齋

因戒倦輪飄習障從塵染四衢道難辟八正扉猶掩得理未易期失路方知險迷塗旣已復豁悟非無漸

古意

挾瑟叢臺下徙倚愛容光佇立日已暮戚戚苦人腸露葵已堪摘淇水未沾裳錦衾無獨暖羅衣空自香明月𨿽外照寧知心內傷

少年新婚爲之詠

山陰栁家女薄言出田墅丰容好姿顏便僻巧言語腰肢旣軟弱衣服亦華楚紅輪映早寒畫扇迎初暑錦履並花紋繡帶同心苣羅襦金薄厠云鬂花釵舉我情已鬰紆何用表﨑嶇托意眉間黛申心口上朱莫爭三春價坐喪千金軀盈尺靑銅鏡徑寸合浦珠無因逹往意欲寄防飛鳬裙開見玉趾衫薄映凝膚羞言趙飛燕笑殺秦羅敷自顧𨿽悴薄冠蓋曜城隅髙門列騶駕廣路從驪駒何慚鹿盧劍詎減府中趨還家問鄕裏詎堪持作夫

夢見美人

夜聞長嘆息知君心有憶果自閶闔開魂交覩顏【玉臺作容】色旣薦巫山枕又奉齊眉食立望復橫陳忽覺非在側那知神傷者潺湲淚沾臆

直學省愁臥

秋風吹廣陌蕭瑟入南闈愁人掩軒臥髙牕時動扉虛館淸陰滿神宇曖防防网虫垂戶織夕鳥傍櫩飛纓佩空爲忝江海事多違山中有桂樹歳暮可言歸

休沐寄懷

𨿽云萬重嶺所翫終【一作惟】一丘堦墀幸自足安事逺遨遊臨池淸溽暑開幌望髙秋園禽與時變蘭根應節抽憑軒搴木末垂堂對水周紫籜開緑篠白鳥映靑疇艾葉彌南浦荷花繞北樓送日隱層閣引月入輕幬爨熟寒蔬剪賔來春蟻浮來往旣云勌灮景爲誰畱

宿東園

陳王鬭雞道安仁采樵路東郊豈異昔聊可閒餘步野徑旣盤紆荒阡亦交互槿籬疎復宻荊扉新且故樹頂鳴風飈艸根積霜露驚麏去不息徵鳥時相顧茅棟嘯愁鴟平岡走寒兔夕陰帶層阜長煙引輕素飛光忽我遒豈止歳雲暮若蒙西山藥頽齡倘能度

行園【見謝宣城集】

寒方臥壠秋菇亦滿陂紫茄紛爛熳緑芋郁參差初菘向堪把時韮日離離髙梨有繁實何減萬年枝荒渠集野鴈安用昆明池

和左丞庾杲之病

歳暮豈云聊參差憂與疾匪澣孰能賜持身固無述握蘭空盈把待漏終不溢囂喧滿眼前簿領紛盈膝安用談天辯徒勞夢賜筆掛冠若東都山林寧復出

和竟陵王抄書

敎防因弛轡維峻屬貞期義乖良未逺斯文煥在玆超河綜絕禮冠楚綴淪詩披縢辧蠧冊酌醴訪深疑澄流黜往性泛略引前滋漢壁含遺篆名山多逸詞緑編方委閣素簡日盈輜空幸參鴛鷺比秀恧瓊芝挹流旣知廣復道還自嗤

奉賀竟陵王郡縣名【王融範云同賦】

西都富軒冕南宮溢才彥髙闕連朱雉方渠漸遊殿廣川肆河濟長岑繞崤汧曲梁濟危渚平臯騁悠眄淸淵皎澄徹曾山鬱蔥蒨陽泉濯春藻陰丘聚寒霰西華不可畱東光促奔箭望都遊子懷臨戎徵馬倦旣豫平章集復齒南皮宴一窺長安城羞言杜陵掾

奉賀竟陵王藥名

丹艸秀朱翹重臺架危岊木蘭露易飲射榦枝可結陽隰采辛夷寒山望積雪玉泉亟周流雲華乍明滅合歡葉暮捲爵林聲夜切垂景廹連桑思仙慕云埓荊實剖丹瓶龍芻汗奔血照握乃夜光盈車非玉屑細栁空葳蕤水萍終委絕黃符若可挹長生永昭晢

和陸慧曉百姓名

建都望淮海樹闕表衡稽井榦風雲出栢梁星漢齊皇王臨萬宇惠化覃黔黎言士服仁義宿昔秉華圭庸賢起幽谷欽言非象犀端委康國步偃息召邦擕舉政方分策易紀粲金泥伊余沐嘉幸由是別園畦曾防涓露答光景遂云西方隨煉丹子薄暮矯行迷

三月三日率爾成章

麗日屬元巳年芳具在斯開花已匝樹流嚶復滿枝洛陽繁華子長安輕薄兒東出千金堰西臨鴈鶩陂遊絲應空轉髙楊拂地垂綠幘文照耀紫燕光陸離淸晨戱伊水薄暮宿蘭池象筵鳴寶瑟金瓶泛羽巵寧憶春蠶起日暮桑欲萎長袂屢巳拂雕胡方自炊愛而不可見宿昔減容儀且當忘情去嘆息獨何爲

織女贈牽牛

紅妝與明鏡二物本相親用持施點畫不照離居人往秋𨿽一照一照復還塵塵生不復拂蓬首對河津冬夜寒如此寧遽道陽春初商忽云至暫得奉衣巾施衿巳成故每聚忽如新

應王中丞思逺詠月

月華臨靜夜夜靜滅氛埃方暉竟戶入圓影隙中來髙樓切思婦西園遊上才网軒映珠【一作朱】綴應門照緑苔洞房殊未曉淸光信悠哉

和王中書徳充詠白雲

白雲自帝鄕氛氳屢廻沒蔽虧昆山樹含吐瑤臺月秋風西北起飄我過城闕城闕已參差白雲復離離皎潔在天漢倒影入華池將過丹丘野時至碧林垂九重迎飛燕萬里送翔螭

詠雪應令

思鳥聚寒盧蒼云軫暮色夜雪合且離曉風驚復息嬋姢入綺牕徘徊鶩情極弱桂不勝枝輕飛屢低翼玉山聊可望瑤池豈難卽

和劉雍州繪博山香鑪

範金誠可則摛思必良工凝芳自朱燎先鑄首山銅壊姿信嵒奇態實玲瓏峯嶝互相拒巖岫杳無窮赤松遊其上斂足禦輕鴻蛟螭盤其下驤首盻層穹嶺側多奇樹或孤或復叢巖間有佚女垂袂似含風翚飛若未巳虎視郁余雄登山起重障左右引絲桐百和淸夜吐蘭煙四靣充如彼崇朝气觸石繞華嵩

詠湖中鴈

白水滿春塘旅鴈每廻翔唼流牽弱藻斂翮帶餘霜羣浮動輕浪單泛逐孤光懸飛竟不下亂起未成行刷羽同搖漾一舉還故鄕

冬節後至丞相第詣世子車中作

廉公失權勢門館有虛盈貴賤猶如此況乃曲池平髙車塵未滅珠履故餘聲賓階綠錢滿客位紫苔生誰當九原上鬱鬱望佳城

奉賀竟陵王經劉瓛墓

表閭欽逸軌軾墓禮眞防化塗終眇默神理瞹猶存塵經【一作駕】未輟幌髙衡已委門日蕪子云捨徒望董生園華陰無遺布楚席有靈樽泉倘能慰長夜且勿論

悼亡【一作悼往】

去秋三五月今秋還照梁【一作房】今春蘭蕙艸來春復吐芳悲哉人道異一謝永銷亡簾屏旣毀撤【一作屏筵空有設】帷席更施張遊塵掩虛座孤帳覆空牀萬事無不盡徒令存者傷

古詩紀卷八十三

欽定四庫全書

古詩紀卷八十四

明馮惟訥撰

梁第十一

沈約三

侍遊方山應詔

淸漢夜昭晢扶桑曉陸離發歌摐陽下【一作發吹垂楊下】建羽朝夕池摐金浮水若聳蹕詔山祗一霑九霄露藜藿終自知

樂將殫恩未已應詔

淒鏘笙管遒參差舞行亂輕肩旣屢舉長巾亦徐換雲鬢垂寶花輕妝染防汗羣臣醉又飽聖恩猶未半

泛永康江

長枝萌紫葉淸源泛緑苔山光浮水至春色犯寒來臨睨信永矣望美曖悠哉寄言幽閨妾羅袖勿空裁

餞謝文學離夜

漢池水如帶巫山云似蓋瀄汨背吳潮潺湲橫楚瀨一望沮漳水寧思江海防以我徑寸心從君千里外

別範安成

生平少年日分手易前期及爾同衰暮非復別離時勿言一樽酒明日難重持夢中不識路何以慰相思

效古

可憐桂樹枝單雄憶故雌嵗暮異棲宿春至猶別離山河隔長路路逺絕容儀豈云無可【玉臺作我】匹寸心終不移

庭雨應詔

出空寧可圖入庭倍難賦非煙復非云如絲復如霧霢霂裁欲垂霏防不能注𨿽無千金質聊爲一辰趣

初春

夾【一作扶】道覓陽春相將共擕手艸色猶自腓林中都未有無事逐梅花空敎信楊栁且復共歸來含情寄杯酒

春思【一作春詠】

楊栁亂如絲綺羅不自持春艸黃復緑客心傷此時靑苔已結洧碧水復盈淇日華照趙瑟風色動燕姬襟前萬行淚故是一相思

傷春

弱艸半抽黃輕條未全緑年芳被禁籞煙花繞層曲寒苔捲復舒冬泉斷方續早花散凝金初露成玉

秋夜

月落宵向分紫煙郁氛氳曀曀螢入霧離離鴈度云巴童暗理瑟漢女夜縫裙新知樂如是久要詎相聞

詠箎【古文苑云沈右率座賦二物爲詠】

江南簫管地妙響發孫枝殷勤寄玉指含情舉復垂雕梁再三繞輕塵四五移曲中有湥意丹誠君詎知

詠竹防榔盤

梢風有勁質柔用道非一平織方以文穹成圓且宻薦羞𨿽百品所貴浮天實幸承歡醑余寧辭嘉宴畢

檐前竹

萌開籜已垂結葉始成枝繁防上蓊茸【一作鬱鬱】促節下離離風動露滴瀝月照影參差得生君戶牖不願夾華池

翫庭栁【玉臺作詠栁】

輕陰拂建章夾道連未央因風結復解霑露柔且長楚妃思欲絕班女淚成行遊人未應去爲此還故鄕

麥李【藝文作詠李】

靑玉冠西海碧石彌外區化爲中園實其下成路衢在先良足貴因小邈難逾色潤房陵縹味奪寒水朱摘持欲以獻尙食且踟躕

詠桃

風來吹葉動風去畏花傷紅英已照灼況復含日灮歌童暗理曲遊女夜縫裳詎減當春淚能斷思人腸

詠靑苔

緣堦巳漠漠泛水復綿綿防根如欲斷輕絲似更聫長風隱細艸深堂沒綺錢縈郁無人贈葳蕤徒可憐

十詠二首

領邊繡

纎手制新奇刺作可憐儀縈絲飛鳯子結縷坐花兒不聲如動吹無風自褭枝麗色儻未歇聊承雲鬢垂

腳下履

丹墀上颯袿玉殿下趍鏘逆轉珠佩響先表繡桂香裾開臨舞席袖拂繞歌堂所嘆防懷妾見委入羅牀

懷舊詩九首

傷王融

元長秉奇調弱冠慕前蹤眷言懷祖武一簣望成峯途艱行易跌命舛志難逢折風落迅羽流恨滿靑松

傷謝朓

吏部信才傑文峯振奇響調與金石諧思逐風雲上豈言陵霜質忽隨人事往尺璧爾何冤一旦同丘壌

傷庾杲之

左【一作右】率馥時譽秀出冠朋僚聳玆千仞气振此百尋條蘊借含文雅散朗溢風飈楸檟【一作梧】今巳合容範尙昭昭

傷王諶

長史體閒任坦蕩無外求持身非詭遇應物有虛舟心從朋好盡形爲歡宴畱歡宴未終畢零落委山丘

傷虞炎

東南旣擅美洛陽復稱才擕手同歡宴比迹共遊陪事隨短秀落言歸長夜臺

傷李珪之

少府懷貞節忘軀濟所奉吏道勤不息繁文長自擁旣闕優孟歌身沒誰爲寵

傷韋景猷

韋叟識前載博物僃戎華稅驂止營校淪迹委泥沙始知庸聽局方悟大音賖

傷劉沨【藝文作佩】

處和無近累天然有勝質蕭瑟負髙情耿介懷秋實義貴良爲重蘭摧非所卹一罷平生言寧知擕手日

傷胡諧之

豫州懷風範綽然標雅度處約志不渝接廣情無忤頡頏事刀筆紛綸遞朱素美志同山阿浮年迫朝露

詠新荷應詔

勿言艸卉賤幸宅天池中微根才出浪短榦未搖風寧知寸心裏蓄紫復含紅

聽蟬鳴應詔

輕生宅園籞復得棲嘉樹豈敢擅洪枝輕條遭所遇葉宻形易揚風回響難住

詠笙

彼美實枮枝孤篠定參差鵾雞巳啁唽棗下復林離本期王子宴寧待洛濵吹

詠箏

秦箏吐絕調玉柱揚淸曲弦依髙張斷聲隨妙指續徒聞音繞梁寧知顏如玉

詠山橊

靈園同佳稱幽山有奇質停采久彌鮮含華豈期實長願防名隱無使孤株出

大言應令

隘此大泛庭方知九垓局窮天豈彌指盡地不容足

細言應令

開館尺箠余築榭防塵裏蝸角列州縣毫端建朝市

詠余雪

陰庭覆素芷南階褰緑葹玉臺新落構靑山已半虧

詠帳

甲帳垂和璧螭云張桂宮隨珠旣吐曜翠被復含風

侍宴詠反舌

假容不足觀遺音猶可薦幸蒙喬樹恩得以聞髙殿

寒松

梢聳振寒聲靑蔥標暮色疎葉望嶺齊喬榦臨云直

詠孤桐

龍門百尺時【一作峙】排云少孤立分根防玉池欲待髙鸞集

詠梧桐

秋還遽已落春曉猶未荑微葉𨿽可賤一剪或成珪

園橘

緑葉迎露滋朱苞待霜潤但令入玉柈金衣非所恡

詠梨應詔

大谷來旣重岷山道又難摧折非所恡但令入玉盤

西地梨【詩彚作簡文者非】

列茂河陽苑蓄紫濫觴隈翻黃秋沃若落素春徘徊

詠芙蓉

防風搖紫葉輕露拂朱房中池所以緑待我泛紅光

詠杜若

生在窮絕地豈與世相親不顧逢采擷本欲芳幽人

詠鹿蔥

野馬不任騎兔絲不任織旣非中野花無堪麕防食

甘蕉

抽葉固盈丈擢本信兼圍流甘揜椰實弱縷冠絺衣

詠菇

結根布洲渚垂葉滿臯澤匹彼露葵羮可以畱上客

早行逢故人車中爲贈

殘朱猶曖曖餘粉尙霏霏昨宵何處宿今晨拂露歸

爲鄰人有懷不至

影逐斜月來香隨逺風入言是定知非欲笑翻成泣

四城門

六龍旣驚軫二防復馳光衰齡難愼輔暮質易凋傷

和劉中書仙詩二首【以下十題闕文】

淸旦發洲日暮宿丹丘昆山西北映流泉東南流霓裳拂流電云車委輕霰崢嶸上不覩寥廓下無見殊庭不可及風熛多異色霞衣不待縫云錦不須織

華山館爲國家營功徳

流芳禱靈嶽稽首恭上帝昔祈萬壽臣今請億年丹方緘洞府河淸時一傳錦書飛雲字玉簡黃金編

和王衛軍觧講

妙輪輟往駕寶樹未開音甘露爲誰演得一標道心眇眇塗曠髙義總成林七花屏塵相八觧濯芳襟

侍宴謝朏宅餞東歸應制

皇情悵東羽斾拂南防夏云淸朝景秋風揚早蟬飲和陪下席論道光上筵

酬孔通直遏懷蓬居

閶闔旣洞啟龍樓亦髙辟兩宮集鸞步二闈引通籍伊爾事淸途紛吾供賤役

石塘瀨聽猿

噭噭夜猿鳴溶溶晨霧合不知聲逺近惟見山重沓旣歡東嶺唱復佇西巖答

出重圍和傅昭

魯連揚一策陳平出六奇邯鄲風雨散白登煙霧維排云出九地陵定振五巵

秋晨羈怨望海思歸

分空臨澥霧披逺望滄流八桂曖如畫三桑眇若浮煙極希丹水月逺望靑丘

侍宴樂遊苑餞徐州刺史應詔【丘遲同賦】

沃若動龍驂參差凝鳯管金塘艸未合玉池泉將滿

憩郊園和約法師采藥

郭外三千畆欲以貿朝饘繁蔬旣綺布宻菓亦星懸

上巳華光殿【七言】

於維盛世卽軒嬀朝鄷宴鎬復在斯朝光灼爍映蘭池春風婉轉入細枝時鸎顧慕聲合離輕波微動漾羽巵河宗海若生蛟螭浮梁徑度跨回漪朱顏始洽景將移安得壯士駐奔曦

六憶詩四首【以下雜言】

憶來時灼灼上堦墀勤勤敍別離慊慊道相思相防常不足相見乃防饑

憶坐時黯黯羅帳前或歌四五曲或弄兩三笑時應無比嗔時更可憐

憶食時臨盤動容色欲坐復羞坐欲食復羞食含哺如不饑擎甌似無力

憶眠時人眠彊未眠解羅不待勸就枕更須牽復恐傍人見嬌羞在燭前

八詠詩

【金華志曰八詠詩南齊隆昌元年太守沈約所作題於暢樓時號絕倡後人因更暢樓爲八詠樓云】

登臺望秋月

望秋月秋月光如練照曜三爵臺徘徊九華殿九華玳瑁梁華榱與璧璫以玆雕麗色持照明月光凝華入黼帳淸輝懸洞房先過飛燕戶卻映班姬牀桂宮裊裊落桂枝早寒淒淒凝白露上林晚葉颯颯鳴鴈門早鴻離離度湛秀質兮似規委淸光兮如素照愁軒之蓬髮影金堦之輕【一作微】步居人臨此笑以歌別客對之傷且慕經衰圃映寒叢凝淸夜帶秋風隨庭雪以偕素與池荷而共紅臨玉階【一作墀】之皎皎含霜靄之蒙蒙轥天衢而徙度轢長漢而飛空隱巖崖而半出隔帷幌而才通散朱庭之奕奕入靑瑣而玲瓏寒階悲寡鶴沙洲怨別鴻文姬泣胡殿昭君思漢宮余亦何爲者淹畱此山東

防圃臨春風

臨春風春風起春樹遊絲曖如网【一作煙】落花雰似霧先泛天淵池還過細栁枝蝶逢飛搖颺燕值羽差池揚桂斾動芝蓋開燕裾吹趙帶趙帶飛參差燕裾合且離回簮復轉黛顧步惜容儀容儀已炤灼春風復回薄氛氳桃李花靑跗含素蕚旣爲風所開復爲風所落搖緑蔕抗紫莖舞春雪雜流鶯曲房開兮金鋪響金鋪響兮妾思驚梧臺未陰淇川【一作水】始碧迎行雨於髙唐送歸鴻於碣石經洞房響紈素感幽閨思帷帟想芳園兮可以遊念蘭翹兮漸堪摘拂明鏡之冬塵解羅衣之秋襞旣鏗鏘以動佩又絪緼而流射始搖蕩以入閨終徘徊而緣隙鳴珠簾於繡戶散芳塵於綺席是時悵思歸安能久行役佳人不在玆春風誰爲惜

歳暮湣衰艸

湣衰艸衰艸無容色憔悴荒逕中寒荄不可識昔時兮春日昔日兮春風銜華兮佩實垂緑兮散紅氛氳鳷鵲右照曜望仙東送歸顧慕泣淇水嘉客淹畱懷上宮巖陬兮海岸冰多兮霰積爛漫兮客【一作巖】根攢幽兮寓【一作石】隟布綿宻於寒臯吐纎疎於危石旣惆悵於君子倍傷心於行役露縞枝於初旦霜紅夭於始夕雕芳卉之九衢霣靈茅之三脊風急崤道難秋至客衣單旣傷檐下菊復悲池上蘭飄落逐風盡方知嵗早寒流螢暗明燭雁聲斷才續委絕長信宮蕪穢丹墀曲霜奪莖上紫風銷葉中緑山變兮靑薇水折兮黃葦秋鴻兮疎引寒鳥兮聚飛徑荒寒艸合桐長舊巖圍【一作艸長荒徑防】園庭漸蕪沒霜露日霑衣願逐晨徵鳥薄暮共西歸

霜來悲落桐

悲落桐落桐早霜露燕至葉未抽鴻來枝已素本出龍門山長枝仰刺天上峯百丈絕下趾萬尋懸幽根未蟠結孤株復危絕初不照光景終年負霜雪自顧無羽儀不願生曲池芬芳本自乏華實無所施公子特畱盼王孫少見知分取孤生枿徙置北堂陲宿莖抽晚榦新葉生故枝故枝𨿽遼逺新葉頗離離春風一朝至榮華坐如斯自惟良菲薄君恩徒照灼顧巳非嘉樹空用憑阿閣願作淸廟琴爲君舞鶴薜荔可爲裳文杏堪作梁勿言艸木賤徒照君末光末光不徒照爲君含噭咷【一作防窱】陽柯淥水弦陰枝苦寒調厚徳非所任敢不虛其心若逢陽春至吐緑照淸潯

夕行聞夜鶴

聞夜鶴夜鶴唳南池對此孤明月臨風振羽儀伊吾人之菲薄無賦命之天爵抱局促之短懷隨冬春而哀樂湣海上之驚鳬傷雲間之離鶴離鶴昔未離回發天北垂忽遇疾風起暫下昆明池復畏冬冰合水宿非所宜欲棲不可住欲去飛已疲勢逐疾風舉求溫向衡楚復值南飛鴻參差共成侶海上多雲霧蒼茫失洲嶼自此別故羣獨向瀟湘渚故羣不離散相依江海畔夜止羽相切晝飛影相亂刷羽共浮沈湛澹泛淸潯旣不經離別安知慕侶心九冬負霜雪六翮飛不任且養淩雲翅俛仰弄淸音所望浮丘子旦夕來相尋

晨徵聽曉鴻

聽曉鴻曉鴻度將旦跨弱水之防瀾發成山之逺岸怵春歸之未防傷此嵗之云半出海漲之蒼茫入云途之彌漫無東西之可辧孰遐邇之能算防昔見於洲渚赴秋期於江漢集勁風於弱軀負重雪於輕翰寒溪可以飲荒臯可以竄溪水徒自淸防容豈足翫秋蓬飛兮未極塞艸寒兮無色吳山髙兮髙難度越水深兮深不可測羨明月之馳光顧徵禽之駛翼伊余馬之屢懷知君【一作吾】行之未極【一作息】夜綿綿而難曉愁參差而盈臆望山川悉無似惟星河猶可識孤鴈夜南飛客淚夜沾衣春鴻旦暮返客子方未歸嵗去歡娛盡年來容貌衰【一作非】攬袵形𨿽是撫臆事多違靑緺【一作蒲】𨿽長復易解白雲誠逺詎難依

解佩去朝市

去朝市朝市湥【一作晨】歸暮辭北纓而南䢐浮東川而西顧逢天地之降祥值日月之重光伊吾行之未已【一作伊當仁之菲薄】非餘情之信芳充待詔於金馬奉髙宴於栢梁觀鬭獸於虎圈望窈窕於披香遊西園兮登銅雀攀靑璅兮朓重陽講金華兮議宣室晝武帳兮夕文昌佩甘泉兮屣五柞簮枍栺【音詣】兮黻承光托後車兮侍華幄遊渤海兮泛淸漳天道有盈缺寒暑遞炎涼一朝賣玉椀眷眷惜餘香曲池無復處桂枝亦銷亡淸廟徒肅肅西陵久茫茫薄暮餘多幸嘉運重來昌忝稽郡之南尉典千里之光貴別北芒於濁河戀橫橋於淸渭望前軒之早桐對南階之初卉惟餘情之屢傷豈玆焉之能慰眷昔日兮懷哉嵗將暮兮歸去來

被褐守山東

守山東山東萬嶺【一作裏】郁靑蔥兩溪共一瀉水潔望如空岸側靑莎被巖間丹桂叢上瞻旣隠軫下睇亦溟蒙逺林響咆獸近樹聒鳴虫路出【一作帶】若溪右澗【一作泉】吐金華東萬仞倒危石百丈注懸淙【一作潨】掣曳瀉流電奔飛似白虹洞井含淸气漏穴吐飛風玉竇膏滴瀝石乳室空籠峭崿塗彌險巖岨步才通余捨平生之所愛歘暮年之此逢欲一去而不還悵鄒【一作恨邦】衣之未褫揖林壑之淸曠事氓俗之紛詭幸帝徳之方升值天綱之未毀旣除舊而就新故化民而俗徙播趙俗以南䢐扇齊風以東靡乳雉方可馴流蝗庻能弭淸心矯世濁儉政救民侈秩滿撫白雲淹畱事芝髓

王錫【字公嘏瑯邪人梁武令與張瓉入宮與昭明爲師友累遷吏部郎中】

大言應令

欲遊五嶽迫不得申杖千里之木鱠橫海之鱗

細言應令

冥冥藹藹離朱不辧其實步蝸角而三伏經鍼孔而千日

王規【字威明瑯邪人儉之孫騫之子仕武帝時累遷太子中庻子領東兵校尉】

大言應令

俯身望日入下視見星羅噓八風而爲气吹四海而揚波

細言應令

鍼鋒於焉止息髮杪可以翺翔蚊睂湥而易阻蟻目曠而難航

張纉

大言應令

河流旣竭日月俱騰罝羅防物動落云鵬

細言應令

遨遊蟻目辧輕塵蚊睫成宇虱如輪

殷鈞【一作均字季和陳郡長平人歷東宮學士國子祭酒】

大言應令

噫气爲風揮汗成雨聊灼戴山欲持探邃古

細言應令

泛舟毛滴海爲政蝸牛國逍遙輕塵上指塵問南北古詩紀卷八十四

欽定四庫全書

古詩紀卷八十五

明馮惟訥撰

梁第十二

江淹【字文通濟陽考城人弱冠以五經授宋始安王劉子眞爲南徐州王新安從事奉朝請始安薨舉南徐州桂陽王秀才轉建平王主簿雅以文章見遇及王移鎭朱方又爲鎭軍參軍領東海郡丞王欲舉兵淹以爲諷乃黜爲吳興令齊髙帝始置史館命淹掌之累遷禦史中丞明帝時出爲宣城太守還爲祕書監兼衞尉入梁爲散騎常侍遷金紫光祿大夫卒諡曰憲○詩品曰文通詩體總雜善於摹擬筋力於王微成就於謝朓故君子貴自立不可隨流俗】

樂府

銅爵妓【以下五言】

武皇去金閣英威長寂寞雄劍頓無光雜佩亦銷爍秋至明月圓風傷白露落淸夜何湛湛孤燭映蘭幕撫影愴無從惟懷憂不薄瑤色行應罷紅芳防爲樂徒登歌舞臺終成螻蟻郭

采菱曲

秋日心容與渉水望碧蓮紫菱亦可采試以緩愁年參差萬葉下泛漾百流前髙彩隘通壑香氛麗廣川歌出擢【一作趙】女曲儛入江南弦乘黿非逐俗駕鯉乃還仙眾美信如此無恨在【一作出】淸泉

詩

侍始安王石頭

緒官承盛世逢恩侍英王結劍從深景撫袖逐曽光暮情郁無巳流望在川陽平原忽超逺參差見南湘何如塞北陰雲鴻盡來翔擥鏡照愁色徒坐引憂方山中如未夕無使桂葉傷

從徵虜始安王道中

乘笏從帷幕仄身豫休明君子未獲晏小人亦自營結軒首涼野驅馬傃寒城容裔還鄕擢逶迆去國旌山气亙百里山色與云平喬松日夜竦紅霞旦夕生徒慙恩厚槪空抱捲施名仰願光威逺嵗晏返柴荊

從冠軍行建平王登廬山香鑪峯

廣成愛神鼎淮南好丹經此山具鸞鶴往來盡仙靈瑤艸正翕赩玉樹信蔥靑絳气下縈薄白雲上杳冥中坐瞰蜿虹俛伏視流星不尋遐怪極則知耳目驚日落長沙渚曾陰萬里生借蘭素多意臨風黙含情方學松栢隠羞逐市井名幸承光誦末伏思托後旍【本集作旌】

從建平王遊紀南城

恭承此嘉惠末官至南荊斂袵依【一作承】光采端笏奉仁明再逢緑艸合重見翠云生江甸知禮富漢渚聞教淸君王澹以思樹羽望楚城年積衣劍滅地逺宮館平錦帳終寂寞防瑟袐音英丹砂信難學黃金不可成遷化每如玆安用貴空名流巖慘中懷凝意方自驚願借若木景長照憂人情

望荊山

奉義【藝文作詔】至江漢始知楚塞長南關繞桐栢西嶽出魯陽寒郊無畱影秋日懸淸光悲風撓【一作繞】重林雲霞肅川漲嵗晏君如何零淚霑衣裳玉柱空掩露金樽坐含霜一聞苦寒奏再使艷歌傷

步桐臺

客子畏霜雪憂至竟悠哉綺帷生网羅寶刀積塵埃思君出漢北鞍馬登楚臺嵗防合雲光平原秋色來寂聴積空意凝望信長懷蕙芬自有美光景詎徘徊山中忽緩駕暮雪將盈階

秋至懷歸

悵然集漢北還望岨山田沄沄百重壑參差萬里山楚關帶秦隴荊云冠吳煙艸色斂窮水木葉變吳川秋至帝子降客人傷嬋姢試訪淮海使歸路成數千蓬驅未止極旌心徒自懸若華想無慰憂至定傷年

渡西塞望江上諸山

南國多異山雜樹共冬榮潺湲夕澗急嘈嘈【集作嘈】晨鵾鳴石林上參錯流沫下縱橫松气鑑靑藹霞光鑠丹英望古一凝思畱滯桂枝情結友愛逺嶽采藥好長生常畏佳人晚秋蘭傷紫莖海外果可學嵗暮誦仙經

赤亭渚

吳江泛邱墟饒桂復多楓水夕潮波黑日暮精气紅路長寒光盡鳥鳴秋艸窮瑤水𨿽未合珠霜竊過中坐識物序晏臥視嵗陰空一傷千里極獨望淮海風逺心何所類云邊有徵鴻

渡泉嶠出諸山之頂

岑崟蔽日月左右信艱哉萬壑共馳騖百谷爭往來鷹隼旣厲翼蛟魚亦曝鰓崩壁疊枕臥嶃石屢盤回伏波未能鑿樓船不敢開百年積流水千嵗生靑苔行行詎半景余馬以長懷南方天炎火魂兮可歸來

僊陽亭

擥淚訪亭玆地乃閩城萬古通漢使千載連吳兵瑤磵夐嶄崒銅山郁縱橫方水埋金艧圓岸伏丹瓊下視雄虹照俯看防霞明桂枝空命折煙气坐自驚劍逕羞前檢岷山慙舊名伊我從霜露僕禦復孤徵楚客心命絕一願聞越聲

遊黃蘗山

長望竟何極閩云連越邊南州饒奇怪赤縣多靈仙金峯各虧日銅石共臨天陽岫照鸞采陰谿噴龍泉殘杌千代木廧崒萬古煙禽鳴丹壁上猿嘯靑崖間秦皇慕隠淪漢武願長年皆負雄豪威棄劍爲名山況我葵藿志松木橫眼前所若同逺好臨風載悠然

還故園

漢臣泣長沙楚客悲辰陽古今𨿽不舉玆理亦宜傷山中信寂寥孤景吟空堂北地三變露南檐再逢霜竊值寰海辟仄見圭緯昌浮雲抱山川遊子禦故鄕遽發桃花渚適宿春風塲紅艸涵電色綠樹鑠煙光髙歌傃關國微嘆依笙篁請學碧靈艸終嵗自芬芳

劉僕射東山集

蕭蕭云色滋惟愛【一作憂】起長思喬木嘯山曲徵鳥怨水湄共惜玉樽暮願是【本集作使】光陰遲紳裳視絕云銜意方此時誦飾江臯駕終從海濵詩

陸東海譙山集

杳杳長役思思來使情濃恆忌光氛度借蕙望春紅靑莎被海月朱華冒水松輕風曖長嶽雄虹赫逺峯日暮崦嵫谷參差防云重永願白沙渚遊衍遂相從丹山有琴瑟不爲憂傷容

無錫縣歷山集

愁生白露日思起秋風年竊悲杜蘅暮擥涕弔空山落葉下楚水別鶴噪吳田嵐气陰不極日色半虧天酒至情蕭瑟慿樽還惘然一聞淸琴奏歔泣方畱連況乃客子念直置絲竹間

外兵舅夜集

丹林一葉舊碧艸從此空煙光拂夜色華舟蕩秋風斂意悵何已極望情思中瑤瀾寂以晏若采能防終暮心亦誰寄江臯桂有叢

貽袁常侍

昔我別楚水秋月麗秋天今君客吳阪春色縹【一作日媚】春泉幽冀生碧艸沅湘含翠煙鑠鑠霞上景懵懵云外山渉江竟何望畱滯空采蓮駐情光气下凝怨琴瑟前珠貝性明潤蘭玉好芳堅不以宿昔岨懷愧期暮年

古意報袁功曹【樂府作從軍行】

從軍出隴北長望陰山云涇渭各異流恩情於此分故人贈寶劍鏤以瑤華文一言鳯獨立再說鸞無羣何得晨風起悠哉淩翠氛黃鵠去千里垂涕爲報君

寄丘三公

昔我學冠劍逢君在三川何意風雨激一訣異東西【葉先】菊秀空應奪蘭芳防時堅常恐握手畢黯如光絕天安得明月珠擥涕寄吳山

臥疾怨別劉長史【藝文作臨秋怨別】

四時煎日夜玉露催紫榮始懷未及嘆春意秋方驚涼艸散螢色衰樹斂蟬聲憑景魂且謐臥堂怨已生承君客江潭先愁鴻鴈鳴吳山饒離袂楚水多別情金堅碧不滅桂華蘭有英無輟代上朝豈惜鏡中明但見一葉落哀恨方未平

應劉豫章別

淸塵播嶠岫逺【闕】被修【闕】

代髙行乃厲天俗態擥明楙散【闕】才賢裂【闕】

分【闕】堯甸【音田】於時秋永永江漢起殘煙獵獵風剪樹颯颯露傷蓮霞出海中雲水發江上泉浸淫泉懷浦泛濫云辭山洲渚一揚袂殞意元气前願效捲施艸春華冬復堅

燈夜和殷長史

冬盡防葉暮金石亦懷傷冰鱗不能起水鳥望川梁客子仿永夜寂寞幽意長臥歇丹邱采坐失曾泉光結眉慘成慮銷憂非羽觴此心兾可緩淸芷在沅湘

贈鏈丹法和殷長史

琴髙遊防稽靈變竟不還不還有長意長意希童顏身識本爛漫光曜不可攀方驗參同契金竈鏈神丹頓捨心知愛永卻平生歡玉牒裁可捲珠蘂不盈簞譬如明月色流采映嵗寒一待黃冶就靑芬遲孤鸞

從蕭驃騎新帝壘

鯢妖毀王度虹气岨王猷上宰軫靈略宏威肅廣謀綿崄冒戈堞乘嶠架烽樓燕兵歌越水代馬思吳州金笳夜一逺明月信悠悠云色被江出煙光帶海浮開襟夾蒼宇拓逺局溟洲折日承丹谷總駕臨靑邱仄待飈霧晏方從畎壑遊

惜晚春應劉祕書

煙景抱空意蘅杜綴幽心心憂望碧葉涵影顧靑林風光多樹色露華翻蕙陰水苔方下蔓石蘿日上尋霞衣已具帶仙冠不持【一作待】簮徒爲多委郁精魄還自臨始獲瓊歌贈一防重如金山中有雜桂玉瀝乃共斟

秋夕納涼奉和刑獄舅

蕭條晚秋景旻云承景斜虛堂起靑靄崦嵫生暮霞空居寂以欷左右自幽歌騎星謝屐【或作箕】尾濯髮慙陽阿年歇圃璧嵗減天津波金簫哀夜長瑤琴怨暮多四時通信黯春風日夜過楚水徒有蘭憂至竟如何

郊外望秋答殷博士

白露掩江臯靑滿平地蕪長夜亦何際銜思久踟躕企余重蘭貝淸才冨金瑜獨艷始東山擅麗終西都云精無永滯水碧豈慙濡屬我玆景半賞爾若光初折麻異離羣紉蕙非索居頻贈旣雅歌還懷諒短書

冬盡難離和丘長史

閒居深悵悵颸寒拂中閨寶禮自千里縑【一作緘】書果君題山川吐幽气云景抱長懷玆別亦爲逺潮瀾郁東西汀臯日慘色桂闇猿方啼擥意誰侘傺屑涕在心乖杜蘅念無沫石蘭終不暌冀總嵗暮駕遊衍蒼山蹊

池上酬劉記室

戚戚憂可結結憂視春暮紫荷漸曲池臯蘭覆徑路蔥蒨亙華堂葐蒀雜綺樹爲此久佇立容易光陰度水館次文【一作久】羽山葉下暝露懷賞入舊襟悅物覽新賦惜我無雕文報章慙復素

吳中禮石佛

幻生太浮詭長思多沈疑疑思不慙炤詭生寜盡時敬承積劫下金光鑠海湄火宅斂焚炭藥艸匝卉滋常願樂此道誦經空山坻禪心暮不雜寂行好無私軒騎久已訣親愛不畱遲憂傷漫漫情靈意終不淄誓尋靑蓮果永入梵庭期

采石上菖蒲

瑤琴久蕪沒金鏡廢不看不見空閨裏縱橫秋思端緩步遵汀渚揚枻泛春瀾電至煙流綺水綠桂涵丹憑酒竟【一作意】未悅半景方自嘆每爲憂見及杜若詎能寛冀采石上艸得以駐余【一作衰】顏赤鯉儻可乘雲霧不復還

就謝主簿宿

季月寒气重滋蘭錯無芳北風漂夜色河凝暠如霜悵哉心神晚燭滅此深堂芰衣如可贈寜濕岨云梁

無錫舅相送銜涕別

心逺路已迥意滿辭未陳曾風漂別蓋北云竦徵人杯酒憐嵗暮志气非上春若無孤鳥還瀝泣何所因

當春四韻同【闕】左丞

雷萌山中艸云煦江上花流煙漾璇景輕風泛淩霞我有幽蘭念銜意矚裏斜友人殊未還獨慰檐前華

感春冰遙和謝中書二首

江臯桐始華斂衣望邊亭平原何寂寂島暮蘭紫莖芬披好艸合流爛新光生冰雪徒皦防此焉空守貞暮意歌上眷悵哉望佳人擥洲之宿莽命爲瑤桂因觀書術不變學古道恆眞若作商山客寄謝丹水濵

詠美人春遊

江南二月春東風轉緑蘋不知誰家子看花桃李津白雪凝瓊貌明珠防絳唇行人咸息駕爭擬洛川神

徵怨

蕩子從徵久鳯樓簫管閒獨枕凋雲鬢孤燈損玉顏何日邊塵淨庭前徵馬還

古詩紀卷八十五

欽定四庫全書

古詩紀卷八十六

明馮惟訥撰

梁第十三

江淹【二】

雜體三十首【並序】

夫楚謡漢風旣非一骨魏制晉造固亦二體譬猶藍朱成彩雜錯之變無窮宮角爲音靡曼之態不極故蛾眉詎同貌而俱動於魄芳艸寜共气而皆悅於魂不其然歟至於世之諸賢各滯所迷莫不論甘而忌辛好丹而非素豈所謂通方廣恕好逺兼愛者哉乃及公幹仲宣之論家有曲直安仁士衡之評人立矯抗況復殊於此者乎又貴逺賤近人之常情重耳輕目俗之恆蔽是以邯鄲托曲於李奇士季假論於嗣宗此其效也然五言之興諒非敻古但關西鄴下旣巳罕同河外江南頗爲異法故黃經緯之辧金碧浮沈之殊僕以爲亦各具【選作合其】美兼善而巳今作三十首詩斆其文體𨿽不足品藻淵流庶亦無乖商防云爾

古離別

逺與君別者乃至鴈門關黃雲蔽千里遊子何時還送君如昨日檐前露已團不惜蕙艸晚所悲道裏寒君在天一涯妾身長別離願一見顏色不異瓊樹枝兔絲及水萍所寄終不移

李都尉陵從軍

樽酒送徵人踟躕在親宴日暮浮雲滋握手淚如霰悠悠淸水川嘉魴得所薦而我在萬里結友【一作發】不相見袖中有短書願寄雙飛燕

班婕妤詠扇

紈扇如團月出自機中素畫作秦王女乘鸞向煙霧彩色世所重𨿽新不代故竊愁涼風至吹我玉階樹君子恩未畢零落在中路

魏文帝曹丕遊宴

置酒坐飛閣逍遙臨華池神飈自逺至左右芙蓉披緑竹夾淸水秋蘭被幽崖月出照園中冠佩相追隨客從南楚來爲我吹參差淵魚猶伏浦聼者未云疲髙文一何綺小儒安足爲肅肅廣殿陰雀聲愁北林眾賔還城邑何用慰我【一作吾】心

陳思王曹植贈友

君王禮英賢不恡千金璧雙闕指馳道朱宮羅第宅從容冰井臺淸池映華薄涼風蕩芳气碧樹先秋落朝與佳人期日夕望靑閣褰裳摘明珠徙倚拾蕙若眷我二三子辭義麗金艧延陵輕寶劍季布重然諾處富不忘貧有道在葵藿

劉文學楨感懷

蒼蒼山中桂團團霜露色霜露一何緊桂枝生自直橘柚在南國因君爲羽翼謬防聖主私許身文墨職丹彩旣已過敢不自雕飾華月照芳池列坐金殿側微臣固受賜鴻恩良未測

王侍中粲懷徳

伊昔值世亂秣馬辭帝京旣傷蔓艸別方知枤杜情崤函蕩【選作復】丘墟冀闕緬縱橫倚棹泛涇渭日暮山河淸蟋蟀依素【選作桑】野嚴風吹枯莖鸛鷁在幽艸客子淚已零去鄕三【一作二】十載幸遭天下平賢主降嘉賞金貂服纓侍晏出河曲飛蓋遊鄴城朝露竟幾何忽如水上萍君子篤恩【選作惠】義柯葉終不傾福履旣所綏千載垂令名

嵇中散康言志

曰余不師訓潛志去世塵逺想出宏域髙步超常倫靈鳯振羽儀戢景西海濵朝食瑯玕實夕飲玉池津處順故無累養徳乃入神曠哉宇宙惠云羅更四陳哲人貴識義大雅明庇身莊生悟無爲老氏守其眞天下皆得一名實久相賔咸池饗爰居鐘鼓或愁辛栁惠善直道孫登庶知人寫懷良未逺感贈以書紳

阮步兵籍詠懷

靑鳥海上游鷽斯蒿下飛浮沈不相宜羽翼各有歸飄飄可終年【一作極】沆【一作滉】瀁安是非朝雲乘變化光耀世所希精衞銜木石誰能測幽微

張司空華離情

秋月映簾櫳懸光入丹墀佳人撫鳴琴淸夜守空帷蘭徑少行迹玉臺生网絲庭樹發紅彩閨艸含碧滋延佇整綾【一作羅】綺萬里贈所思願垂湛露惠信我皎日期

潘黃門嶽述哀

靑春速天機素秋馳白日美人歸重泉淒愴無終畢殯宮已肅淸松栢轉蕭瑟俯仰未能弭尋念非但一撫衿悼寂寞恍然若有失明月入綺牕髣髴想蕙質銷憂非萱艸永懷寄夢寐夢寐復冥冥何由覿爾形我慙北海術爾無帝女靈駕言出逺山徘徊泣松銘雨絕無還雲華落豈畱英日月方代序寢興何時平

陸平原機羇宦

儲後降嘉命恩紀被微身明發眷桑梓永嘆懷宻親流念辭南澨銜怨別西津驅馬遵淮泗旦夕見梁陳服義追上列矯迹厠宮臣朱黻咸髦士長纓皆俊民契闊承華內綢繆逾【選作越】嵗年日暮聊總駕逍遙觀洛川殂歿【選作䢐役】多拱木宿艸淩寒煙遊子易感慨躑躅還自憐願言寄三鳥離思非徒然

左記室思詠史

韓公淪賣藥梅生隠市門百年信荏苒何爲【選作用】苦心魂當學衞霍將建功在河源珪組賢君眄靑紫明主恩終軍才始達賈誼位方尊金張服貂冕許史乘華軒王矦貴片議公卿重一言太平多歡娛飛蓋東都門顧念張仲蔚蓬蒿滿中園

張黃門協苦雨

丹霞蔽陽景綠泉湧陰渚水鸛巢層甍山云潤柱礎有弇興春節愁霖貫秋序爕爕涼葉奪戾戾颸風舉髙談翫四時索居慕儔侶靑苕【選作苔】日夜黃芳蕤成宿楚嵗暮百慮【集作憂】交無以慰延佇

劉太尉琨傷亂

皇晉遘陽九天下橫氛霧秦趙值薄蝕幽並逢虎據伊余荷寵靈感激狥馳騖𨿽無六奇術冀與張韓遇寗戚扣角歌桓公遭乃舉荀息冒險難實以忠貞故空令日月逝愧無古人度飲馬出城濠北望沙漠路千里何蕭條白日隱寒樹投袂旣憤懣撫枕懷百慮功名惜未立發已攺素時哉茍有防治亂惟冥數

盧郎中諶感交

大廈須異材廊廟非庸器英俊著世功多士濟斯位眷顧成綢繆乃與時髦匹姻媾久不虧【選作虛】契闊豈但一逢厄旣已同處危非所卹常慕先達槪觀古論得失馬服爲趙將疆場得淸謐信陵佩魏印秦兵不敢出慨無握中防徒慙素絲質羇旅去舊京【一作鄕】感遇逾琴瑟自顧非杞梓勉力在無逸更以畏友朋濫吹乖名實

郭農璞遊仙

崦山多靈艸海濵饒奇石偃蹇尋靑雲隠淪駐精魄道人讀丹經方士鏈玉液朱霞入牕牖曜靈照空隙傲睨摘木芝陵波采水碧眇然萬里遊矯掌望煙客永得安期術豈愁蒙汜迫

孫廷尉綽雜述

太素旣已分吹萬著形兆寂動茍有源因謂殤子夭道喪渉千載津梁誰能了思乘扶揺翰卓然淩風矯靜觀尺箠義理足未嘗少冋冋秋月明憑軒詠堯老浪迹無蚩妍然後君子道領略歸一致南山有綺皓交臂久變化傳火乃薪艸亹亹思淸胸中去機巧物我俱忘懷可以狎鷗鳥

許徵君詢自敍

張子闇內機單生蔽外像一時排冥筌泠然空中賞遣此弱喪情資神任獨往采藥白雲隈聊以肆所養丹葩曜芳蕤綠竹陰閒敞苕苕寄意勝不覺淩虛上曲櫺激鮮飈石室有幽響去矣從所欲得失非外奬至哉操斤客重明固已朗五難旣灑落超迹絕塵网

殷東陽仲文興矚

晨遊任所萃悠悠蘊眞趣雲天亦遼亮時與賞心遇靑松挺秀蕚惠色出喬【集作芳】樹極眺淸波深緬映石璧素瑩情無餘滓拂衣釋塵務求仁旣自我風豈外慕直置忘所宰蕭散得遺慮

謝僕射混遊覽

信矣勞物化憂襟未能整薄言遵郊衢總轡出臺省淒淒節序髙寥寥心悟永時菊耀巖阿雲霞冠秋嶺眷然惜良辰徘徊踐落景捲舒𨿽萬緒動復歸有靜曾是廹桑楡嵗暮從所秉丹壑不可攀忘懷寄匠郢

陶徵君濳田居

種苗在東臯苗生滿阡陌𨿽有荷鉏倦濁酒聊自適日暮巾柴車路闇光已夕歸人望煙火稚子候檐隙問君亦何爲百年防有役但願桑麻成蠶月得紡績素心正如此開逕望三益

謝臨川靈運遊山

江海經邅廻山嶠備盈缺靈境信淹畱賞心非徒設平明登雲峯杳與廬霍絕碧障長周流金潭恆澄徹洞林帶晨霞石壁映初晣乳竇旣滴瀝丹井復寥泬嵓防轉奇秀岑崟還相蔽赤玉隠瑤溪云錦被沙汭夜聞猩猩啼朝見鼯防逝南中气候暖朱華淩白雪幸遊建徳鄕觀奇經禹穴身名竟誰辧圖史終磨滅且泛桂水潮映月遊海澨攝生貴處順將爲智者說

顏特進延之侍宴

太微凝帝宇瑤光正神縣揆日粲書史相都麗聞見列漢構仙宮開天制寶殿桂棟畱夏飈蘭橑停冬霰靑林結冥蒙丹巘被【五臣作披】蔥蒨山云備卿靄池卉具靈變重陽集淸氛下輦降宴騖望分寰隧曬曠盡都甸气生川嶽陰煙滅淮海見中坐溢朱組步櫩簉瓊弁禮登佇睿情樂闋延皇眄測恩躋愉逸防牒懵浮賤承榮重兼金【選作榮重餽兼金】巡華過盈瑱敢飾輿人詠方慙淥水薦

謝法曹惠連贈別

昨發赤亭渚今宿浦陽汭方作雲峯異豈伊千里別芳塵未歇席零【選作涔】淚猶在袂【入聲】停艫望極浦弭棹阻風雪風雪旣經時夜永起懷思泛濫北湖遊苕【李善作岧】亭南樓期防翰詠新賞開袠瑩所疑摘芳愛气馥拾蘂憐色滋色滋畏沃若人事亦銷鑠子衿怨勿往谷風誚輕薄共秉延州信無慙仲路諾靈芝望三秀孤筠情所托所托巳殷勤祗足攪懷人今行嶀嵊外銜思至海濵覿子杳未僝欵睇在何辰雜佩𨿽可贈疏華竟無陳無陳心悁勞旅人豈遊遨幸及風雪霽靑春滿江臯解纜前侶還望方郁陶煙景若離逺末響寄瓊瑤

王徵君微養疾

窈藹瀟湘空翠澗澹無滋寂歷百艸晦歘吸鵾雞悲淸陰往來逺月華散前墀鏈藥矚虛幌泛瑟臥遙帷水碧驗未黷金膏靈詎淄【集作詎能淄】北渚有帝子蕩瀁不可期悵然山中暮懷屙屬此詩

袁太尉淑從駕

宮廟禮哀敬枌邑道嚴恭潔由明祀肅駕在祈年詔徒登季月戒鳯藻行川云斾象漢徙宸网擬星懸朱櫂麗寒渚金鋄【無犯切馬冠也】映秋山羽衞藹流景防吹震沈淵辧詩測京國履籍鑑都甿謡響玉律邑頌被丹文軫薄桂海聲教燭冰天和惠頒上笏恩渥浹下筵幸侍觀洛後豈慕巡河前服義方無沫展歌殊未宣

謝光祿莊郊遊

肅舲出郊際徙樂逗江陰翠山方藹藹靑浦正沈沈涼葉照沙嶼秋榮冒水潯風散松架險云郁石道深靜黙【集作然】鏡緜野四睇亂層岑气淸知鴈引露華識猨音云裝信解黻煙駕可辭金始整丹泉術終覿紫芳心行光自容裔無使弱思侵

鮑參軍昭戎行

豪士枉尺璧宵人重恩光狥義非爲利執羈輕去鄕孟冬郊祀月殺气起嚴霜戎馬粟不暖軍士冰爲漿晨上城臯阪磧礫皆羊腸寒【集作云】陰籠白日大谷晦蒼蒼息徒稅徵駕倚劍臨八荒鷦鵬不能飛武伏川梁鎩翮由時至感物聊自傷竪儒守一經未足識行藏

休上人怨別

西北秋風至楚客心悠哉日暮碧雲合佳人殊未來露彩方泛艶月華始徘徊寶書爲君掩瑤瑟詎能開相思巫山渚悵望陽雲臺膏罏絕沈燎綺席生浮埃桂水日千里因之平生懷

學魏文帝

西北有浮雲繚繞華陰山惜哉時不遇入夜值霜寒秋風聒地起吹我至幽燕幽燕非我國窈窕爲誰賢少年歌且止歌聲斷客子

效阮公詩十五首【集作效古】

嵗暮懷感傷中夕弄淸琴戾戾曙風急團團明月陰孤云出北山宿鳥驚東林誰謂人道廣憂慨自相尋寜知霜雪後獨見松竹心

十年學讀書顏華尙美好不逐世間人鬭雞東郊道富貴如浮雲金玉不爲寶一旦鵜【一作鵙】鴂鳴嚴霜被勁艸志气多感失淚下沾懷抱

白露淹庭樹秋風吹羅衣忠信主不合辭意將訴誰獨坐東軒下雞鳴夜巳晞總駕命賔僕遵路起旋歸天命誰能見人蹤信可疑

飄飄恍惚中是非安所之大道常不驗金火每如斯忼慨少淑貌便姢多令辭宿昔秉心誓靈明將見期願從丹邱駕長弄華池滋

陰陽不可知鬼神惟杳冥暫試武帝貌一見李后靈同情淪異物有體入無形聖賢共艸昧仁智焉足明變化未有極恍惚誰能精

若木出海外本自丹水陰羣帝共上下鸞鳥相追尋千齡猶旦夕萬世更浮沈豈與異鄕士瑜瑕論淺深夏后乘兩龍髙防在帝臺榮光河雒出白雲蒼梧來侍禦多賢聖升降有羣才四時有變化盛明不徘徊髙陽邈已逺竚立誰語哉

昔余登大梁西南望洪河時寒原野曠風急霜露多仲冬正慘切日月少精華落葉縱橫起飛鳥時相過搔首廣川陰懷歸思如何常願反初服閒步潁水阿

宵月輝西極女圭映東海佳麗多異色芬葩有奇采綺縞非無情光陰命誰待不與風雨變長共山川在人道則不然消散隨風攺

少年學擊劍從師至幽州燕趙兵馬地惟見古時邱登城望山水平原獨悠悠寒暑有往來功名安可畱擾擾當途子毀譽多埃塵朝生輿馬間夕死衢路濵藜藿應見棄勢位乃爲親華屋爭結綬朱門競彈巾徒羨艸木利不愛金碧身至徳所以貴河上有丈人

華樹曜北林芬芳空自宣秋至白雲起蟪蛄號庭前中心有所思虛堂獨浩然安坐詠琴瑟逍遙可永年假乘試行遊北望髙山岑翩翩徵鳥翼蕭蕭松栢陰感時多辛酸覽物更傷心性命有定理禍福不可禁惟見雲際鵠江海自追尋

夕云映西山蟋蟀吟桑梓零露被百艸秋風吹桃李君子懷苦心感慨不能止駕言逺行遊驅馬淸河涘寒暑更進退金石有終始光色俯仰間英艶難久恃

至人貴無爲裁魂守寂寥惟有馳騖士風塵在一朝輿馬相跨躍賔從共矜驕天道好盈缺春華故秋凋不知北山民商歌弄塲苖

淸思詩五首

趙后未至麗陰妃非美極情理儻可論形有焉足識帝女在河洲晦映西海側陰陽無定光雜錯千萬色終嵗如瓊艸紅華長翕赩

師曠操雅操延子聆奇音鶴徒翔舞淸角自浮沈明琯東南逝精絲西北臨白雲瑤池曲止【集作止】使淚淫淫秋夜紫蘭生湛湛明月光偃蹇靈芝采容裔紫華堂林木不拂蓋淇水寜漸裳倐忽南江陰照曜北海陽從此長往來萬世無感傷

白露滋金瑟淸風蕩玉琴空閨饒逺念虛堂生夜陰玆夕一何哀明月沒西林世人重時暮道士情亦深願乘靑鳥翼徑出玉山岑

至徳不可傳靈不可侶艸木還根蔕精靈歸妙理我學杳冥道誰能測窮已須待九轉成終防長沙市

傷內弟劉常侍

金璧自蕙質蘭杜信嘉名丹防旣騰迹華蕚故揚聲伊余方罷秀嘆息向君榮誰疑春光昃何遽秋露輕逺心惜近路促景怨長情風至衣袖冷況復蟪蛄鳴白露防漢沼明月空漢生長悲離短意惻切吟空庭注欷東郊外流涕北山坰

悼室人十首

佳人永暮矣隠憂遂歷玆寶燭夜無華金鏡晝恆微桐葉生綠水霧天流碧滋蕙弱芳未空蘭深鳥思時湘醽徒有酌意塞不能持

適見葉蕭條巳復花庵郁帳裏春風蕩檐前還燕拂垂涕視去景摧心向䢐物今悲輒流涕昔歡常飄忽幽情一不弭守嘆誰能慰

夏云多雜色紅光鑠蕤鮮苒弱屏風艸潭拖【本集作施】曲池蓮黛葉鑑深水丹華香碧煙臨防方自弔擥气以傷然命知悲不絕恆如注海泉

駕言出遊衍冀以滌心胸復值煙雨散淸陰帶山濃素沙匝廣岸雄虹冠尖峯出風舞森桂落日曖圓松還結生不念楚客獨無容

秋至羅紈淚滿未能開風光肅入戶月華爲誰來結眉向珠网瀝思視靑苔鬂局將成葆帶減不須摧我心若涵煙葐蒀滿中懷

牕塵嵗時阻閨蕪日夜深流黃夕不織寜聞梭杼音涼靄漂虛座淸香蕩空琴蜻引知寂寥蛾飛測幽陰乃抱生死悼豈伊離別心

顥顥气薄暮蔌蔌淸衾單階前水光裂樹上雪花團庭鶴哀以立云雞肅且寒方東有苦淚承夜非膏蘭從此永黯削萱葉焉能寛

抒悲情𨿽滯送往意所知空座防時設虛帷無久垂暮气亦何勁嚴風照天涯夢寐無端際恍有分離意念毎失乖徒見四時虧

神女色姱麗乃出巫山湄逶迆羅袂下鄣日望所思佳人獨不然戶牖絕錦綦感此增嬋姢屑屑涕自滋淸光澹且減低意守空帷

二妃麗瀟湘一有乍一無佳人承雲气無下此幽都當追帝女迹出入泛靈輿掩映金淵側遊豫碧山隅曖然時將罷臨風返故居

雲山贊四首並序

壁上有雜畫皆作山水好勢仙者五六雲气生焉悵然防意題爲小贊云

王太子【一作王子喬】

子喬好輕舉不待錬銀丹控鶴去【一作上】窈窕學鳯對防岏山無一春艸穀有千年蘭云衣不躑躅龍駕何時還

陰長生

陰君惜靈骨珪璧詎爲寶日夜名山側果得金丹道憂傷永不至光顏如碧艸若渡西海時致意三靑鳥

白雲

紫煙世不覿赤鱗庖所捐白雲亦海外葐蒀起三山蕭瑟玉池上容裔帝臺前欲知靑都裏乘此乃登天

秦女

靑琴旣曠世緑珠亦絕羣猶不及秦女十五乘防云璧質人不見瓊光俗詎聞願使洛靈往爲我道奇芬

古詩紀卷八十六

欽定四庫全書

古詩紀卷八十七

明馮惟訥撰

梁第十四

範云【字彥龍南鄕舞陰人初爲齊竟陵王府主簿歷始興內史遷廣州刺史免官少與梁武帝友善及武帝平建業以云爲黃門郎與約同心翊贊遷散騎常侍吏部尙書卒諡曰文○詩品曰梁衞將軍範云梁中書郎丘遲詩範詩淸便宛轉如流風廻雪丘詩防綴映媚似落花依艸故當淺於江淹而秀於任昉】

巫山髙【以下三首同謝朓賦】

巫山髙不極白日隠光輝靄靄朝云去溟溟暮雨歸巖懸獸無迹林暗鳥疑【一作驚】飛枕席竟誰薦相望空【一作徒】依依

有所思【樂府作王融者非】

如何有所思而無相見時宿昔夢顏色階庭尋履綦髙張更何已引滿終自持欲知憂能老爲視鏡中絲

當對酒

對酒心自足故人來共持方悅羅衿觧誰念發成絲狥性良爲達求名本自欺迨君當歌日及我傾樽時古意贈王中書【集曰覽古贈王中書融王融雜體報範通直詩見本集】

攝官靑闥遙望鳯皇池誰云相去逺脈脈阻光儀岱山饒靈異沂水富英奇逸翮淩北海搏飛出南皮遭逢聖明後來棲桐樹枝竹花何莫莫桐葉何離離可棲復可食此外亦何爲豈知鷦鷯者一粒有餘貲

贈張徐州謖

田家樵采去薄暮方來歸還聞稚子說有客欵柴扉儐從皆珠玳裘馬悉輕肥軒蓋照墟落傳瑞生光輝疑是徐方牧旣是復疑非思【一作懷】舊昔言有此道今已微物情棄疵賤何獨顧衡闈恨不具雞黍得與故人揮懷情徒艸艸【一作慅慅】淚下空霏霏寄書雲間鴈爲我西北飛

答句曲陶先生【廣文選作山中懷故人】

終朝吐祥霧薄晚孕奇煙洞澗生芝艸重崖出醴泉中有懷眞士被褐守衝石戶棲千祕金壇謁九仙乘鵷方履漢轡鶴上騰天【上一作且】

貽何秀才【何遜答範記室云詩見本集】

桂葉竟穿荷蒲心爭出波有鷕驚蘋芰綿蠻弄藤蘿臨花空相望對酒不能歌聞君饒綺思摛掞足爲多布鼔誠自鄙何事絕經過

答何秀才【何遜落日前墟望贈範廣州詩見本集】

少年射防罷擢第雲臺中已輕淄水耋復笑廣州翁麟閣佇讐校虎觀遲才通方見雕篆合誰與畋漁同待爾金閨北予藝靑門東

贈俊公道人

秋蓬飄秋甸寒藻泛寒池風條振風響霜葉斷霜枝幸及淸江滿無使明月虧月虧君不來相期竟悠哉【初學記作何時】

別詩

孤煙起新丰鴈出雲中艸低金城霧木下玉門風別君河初滿思君月屢空折桂衡山北摘蘭沅水東蘭摘心焉寄桂折意誰通

渡黃河

河流迅且濁湯湯不可淩檜檝難爲榜松舟才自勝空庭偃舊木荒疇余故塍不覩人行迹但見狐兔興寄言河上老此水何當澄

治西湖

史氏導漳水西門漑河潮圖始未能悅克終良可要擁鍤勸年首提爵勞春朝平臯艸色嫩通林鳥聲嬌巳集故池鶩行蒔新田苗何吁畚築苦方驩魚稻饒

效古

寒沙四面平飛雪千里驚風斷陰山樹霧失交河城朝驅左賢陣夜薄休屠營昔事前軍幕今逐嫖姚兵失道刑旣重遲畱法未輕所賴今天子漢道日休明

建除詩

建國負東海衣冠成營丘除道梁淄水結駟登之罘滿座咸嘉友蘋藻絕時羞平望極聊攝直視盡姑尢定交無恆所同志互相求執手歡髙宴舉白窮獻酬破琴豈重賞臨濠寜再儔危生一朝露螻蟻將見謀成功退不處爲名自此收收名棄車馬單步反蝸牛開渠納秋水相士播春疇閉門謝世人何欲復何求

數名詩

一鼓有餘气趫勇正紛紜二廣無遺略雄虎自爲羣三河尙擾攘楯櫓起橨榲四巡駐靑蹕瘞玉曠亭云五十又舒斾旗幟日繽紛六郡良家子慕義輕從軍七獲美前載克俊嘉昔聞八音佇繁律將以安司勲九命旣斯復金璧固宜分十難康有道延首望卿云

州名詩

司春命初鐸靑耦肆中樊逸豫誠何事稻梁復宜惇徐步遵廣隰冀以寫憂源楊栁垂塲圃荊棘生庭門交情久所見益友能孰存

奉和齊竟陵王郡縣名詩【沈約王融同賦】

撫戈金城外解佩玉門中白馬騰逺雪蒼松壯寒風臨涇方辧渭安夷始和戎取禾廣田北驅獸飛狐東新城多雉堞故市絕商工海西舟楫斷雲南煙霧通罄節疇盛徳宣力照武功還飲漁陽水歸【一作應】轉杜陵蓬

贈沈左衞

伊昔霑嘉惠出入承明宮遊息萬年下經過九龍中越鳥憎北樹胡馬畏南風願言反漁蓨津梁肯【一作昔】見通

送沈記室夜別

桂水澄夜氛楚山淸曉云秋風兩鄕怨秋月千里分寒枝寜共采霜猿行獨聞捫蘿正憶我折桂方思君

送別

東風栁綫長送郎上河梁未盡樽前酒妾淚巳千行不愁書難寄但恐鬂將霜望懷白首約江上早歸航

望織女【英華作梁武帝今從藝文玉臺作範云】

盈盈一水邊夜夜空自憐不辭精衞苦河流未可塡寸情百重結一心萬處懸願作雙靑鳥共舒明鏡前

詠井

乃鑑長林曲有浚廣庭前卽源已爲浪因方自成圓兼冬積溫水疊暑泌寒泉不甘未應竭旣涸斷來翾

悲廢井

因舊未嘗攺緣甘故先竭歷稔久無禽一朝見開渫泌泉旣斯湧短綆將安設巳獲丁氏利方見管公緤

登三山

仄逕崩且危叢巖聳復垂石藤多捲節水樹繞蟠枝海中昔自重河上今如斯

之零陵郡次新亭

江幹逺樹浮天末孤煙起江天自如合煙樹還相似滄流未可源髙飄去何巳

閨思

春艸醉春煙深閨人獨眠積恨顏將老相思心欲然防回明月夜飛夢到郎邊

酌修仁水賦詩【見事類賦】

三楓何習習五渡何悠悠且飲修仁水不挹背邪流

登城怨

楚妃歌修竹漢女奏幽蘭獨以閨中笑豈知城上寒

詠桂樹【外編作庾信者非】

南中有八樹繁華無四時不識風霜苦安知零落期

詠寒松

修條拂層漢宻葉障天潯淩風知勁節負雪見貞心

園橘

芳條結寒翠圓【一作園】實變霜朱徙根楚州上來覆廣庭隅

詠早蟬

生隨春冰薄質與秋塵輕端綏挹霄液飛音承露淸

擬古五雜組詩【三言】

五雜組防塗山往復還兩崤關不得巳孀與鰥

擬古【見何遜集】

匣中一眀鏡好鑑眀鏡光眀鏡不可鑑一鑑一情傷

自君之出矣

自君之出矣羅帳咽秋風思君如蔓艸連延不可窮

擬古四色詩

丹如桓公廟靑如夕郎門黑如南巖防白如東山猨

四色詩四首

折栁靑門外握蘭翠疏中緑蘋騁春日碧渚澹時風差池朱鷰去繽翻赤鴈歸瀺灂丹魚聚聯翻血鳥飛素鱗颺北渚白水杜南宛獻環潤玉塞歸珠照瓊轅烏林葉將霣墨池水就幹豹藏暮雨黑猿淩夜寒

別詩【附見何遜集】

洛陽城東西長作經時別昔去雪如花今來花似雪

述行詩

振防出燕代驅車背朔並翩翩朱蓋轉蕭蕭良馬鳴【闕】丘遲【字希範烏程人靈鞠之子在齊以秀才累遷殿中郎梁武帝平建業引爲主簿及踐祚遷中書郎出爲永嘉太守還拜中書侍郎後遷司空從事中郎】

九日侍宴樂遊苑

朱明已謝蓐收司禮爰理秋袚備揚旌棨奉璋峩峩金貂濟濟上林敞離宮非一防殿廻風丹樓映日隨珠甲帳屯衞周悉睟容徐動天儀澄謐云物遊颺光景髙麗枯葉未落寒花委砌絲桐激舞楚雅閒慧參差繁響殷勤流詣

侍宴樂遊苑送張徐州應詔詩【沈約同賦】

詰旦閶闔開馳道聞鳯吹輕荑承玉輦細艸借龍騎風遲山尙響雨息雲猶積巢空初鳥飛荇亂新魚戱寔爲北門重匪親孰爲寄參差別念舉肅穆恩波被小臣信多幸投生豈酬義

旦發漁浦潭

漁潭霧未開赤亭風巳颺櫂歌發中流鳴鞞響沓障【一作嶂】村童忽相聚野老時一望詭怪石異象嶄絕峯殊狀森森荒樹齊析析寒沙漲藤垂島易陟崖傾嶼難傍信是永幽棲豈徒暫淸曠坐嘯昔有委臥治今可尙

夜發宻巖口

弭棹才假寐擊汰已爭先敞朗朝霞澈驚明曉魄懸萬尋仰危石百丈窺重泉叢枝上防防崩澑下塡塡

敬酬栁僕射徵怨

淸歌自信妍雅舞空僊僊耳中解明月頭上落金鈿雀飛且近逺暮入綺牕前魚戲𨿽南北終還荷葉邊惟見君行久新年非故年

答徐侍中爲人贈婦

丈夫吐然諾受命本遺家糟糠且棄置蓬首亂如麻側聞洛陽客金蓋翼髙車謁帝時來下光景不可奢幽房一洞啟二八盡芳華羅裙有長短翠鬢無低斜長眉橫玉臉皓腕捲輕紗俱防依井蝶共取落檐花何言徵戍苦抱膝空咨嗟

贈何郎【何遜答邱長史詩見本集】

向夕秋風起野馬雜塵埃憂至猶如繞詎是故人來檐際落黃葉堦前网緑苔遙情不入酒望美信難哉

題琴朴【一作材】奉栁吳興

邊山此嘉樹揺影出云垂淸心有素體直榦無曲枝凢耳非所別君子特見知不辭去根本造膝仰光儀

芳樹

芳葉巳漠漠嘉賔復離離發景傍云屋凝暉覆華池輕蜂掇浮穎弱鳥隠深枝一朝容色茂千春長不移

望雪

氛氳發紫漢雜沓被朱城倐忽銀臺搆俄頃玉樹生綿綿九軌合昭昭四區明【闕】

玉堦春艸

發澑始參差扶堦方沃若雜葉半藏蜻叢花未隠雀葳蕤亂碧紫蒼黃間濃薄【闕】

古詩紀卷八十七

欽定四庫全書

古詩紀卷八十八

明馮惟訥撰

梁第十五

任昉【字彥升樂安博昌人雅善屬文尢長載筆沈約一代詞宗深所推挹仕齊爲竟陵王記室參軍司徒長史武帝踐祚拜黃門侍郎掌著作出爲義興太守轉禦史中丞出爲新安太守爲政淸省吏民便之○詩品曰彥升少年爲詩不工故世稱沈詩任筆昉深恨之晚節愛好旣篤文亦遒變善銓事理拓體淵雅得國士之風但昉旣博物動輙用事所以詩不得奇少年士子效其如此獘矣】爲王嫡子侍皇太子釋奠宴【以下四言】

在昔歸運阻亂多夷山制宇蕩海爲家風雲攺族日月增華欽聖玆逺懷道玆衝踐言動俗果行移風進往一簣啟或三蒙冰實因水金亦在鎔惟神知化在物立言樂正雅頌咸被後昆告奠明祀觀道聖門日月不息師表常尊

贈王僧孺

【梁書曰王僧孺由治書侍禦史出爲唐令初僧孺與樂安任昉遇竟陵王西邸以文學友防及是將之縣昉贈詩其略曰】

惟子見知惟餘知子觀行視言要終猶始敬之重之如蘭如芷形應影隨曩行今止百行之首立人斯著子之有之誰毀誰譽修名旣立老至何遽誰其執鞭吾爲子禦劉略班藝虞志荀綠伊昔有懷交相欣朂下帷無倦升髙有屬嘉爾晨燈惜余夜燭

答劉居士

君子之道亦有其四髙行絕俗盛徳出類才同文錦學非書肆望之可階卽之難至輟精天理躔象少微人與俗異道與人違庭飛熠燿室滿伊威行無轍迹理絕心機

九日侍宴樂遊苑【以下五言】

帝徳峻韶夏王功書頌平共貫防五勝獨道邁三英我皇撫歸運時乘信告成一唱華鐘石再撫被絲笙黃艸歸雒木梯山薦玉榮時來濁河變瑞起溫洛淸物色動宸眷民豫【一作務】降皇情

奉和登景陽山

物色感神遊升髙悵有閱南望銅駞街北走長楸埒別澗宛滄溟疏山駕瀛碣奔鯨吐華浪司南動輕枻日下重門照雲開九華澈觀閣隆舊恩奉圖愧前哲

泛長溪

狥祿聚歸糧依隠謝羈勒絕物甘離羣長懷思去國長溪永東捨震區窮水域道遇垂綸叟聊訪問津惑弭檝申九言無爲累牽纆長泛滄浪水平明至曛黑

落日泛舟東溪

黝黝桑柘繁芃芃麻麥盛交柯溪易陰反景澄余映吾生𨿽有待樂天庶知命不學梁甫吟惟識滄浪詠田荒我有役秩滿余謝病

濟浙江

昧旦乘輕風江湖忽來往或與歸波送乍逐翻流上近岸無暇目逺峯更興想綠樹懸宿根丹崖頽久壤贈郭桐廬出谿口見余旣未至郭仍進村維舟久之郭生方至

朝發富春渚蓄意忍相思涿令行春返冠蓋溢川坻望久方來萃悲懽不自持滄江路窮此湍險方自玆疊嶂易成響重以夜猿悲客心幸自弭中道遇心期親好自斯絕孤遊從此辭

答何徵君

散誕羈鞿【一作靮】外拘束名教裏得性千乘同山林無【一作亦】朝市勿以耕蠶貴空笑易農士宿昔仰髙山超然絕塵軌傾壺已等樂命管亦齊喜【一作壺已等藥命管亦齊符璽】無爲嘆獨遊若終【一作路】方同止

贈徐徵君【外編作吳均者非】

促生悲永路早交傷晚別自我隔容徽於焉䢐嵗月情非山河阻意似江湖悅東臯有儒素杳與榮名絕曾是違賞心曷用箴余缺眇焉追平生塵書廢不閱信此伊能已懷抱豈暫輟何以表相思貞松擅嚴節

答劉孝綽

【南史曰孝綽繪之子年十四父黨沈約任昉範云等聞其名命駕造焉昉尢相賞愛梁天監初孝綽起家著作佐郎爲歸沐詩贈任昉昉報曰】

閱水旣成瀾藏舟遂移壑彼美洛陽子投我懷秋作久敬類誠言吹噓似嘲謔兼稱夏云盡復陳秋樹索詎慰耋嗟人徒深老夫托【一作徒然老夫諾】直史兼褒貶轄司專疾惡九折多美疹匪報庶良藥子其崇鋒穎春耕勵秋獲

答到建安餉杖

故人有所贈稱以冒霜筠定是湘妃淚潛灑遂璘彬扶危復防咽事歸薄暮人勞君尙齒意矜此杖鄕辰復資後坐【一作生】彥余方欠伸獻君千里笑紓我百憂嚬坐適𨿽有器臥遊苦無津何由乘此竹直見平生親

寄到漑

【南史曰時漑爲建安太守昉寄詩求二彩段】

鐵錢兩當一百易代名實爲惠當及時無待涼秋日

別蕭諮議【衍】

離燭有窮輝別念無終緒岐言未及申離目已先舉揆景巫衡阿臨風長楸浦浮雲難嗣音徘徊悵誰與儻有關外驛聊訪狎鷗渚

厲吏人講學

暮燭廹西楡將落誡南畆曰余本疏惰頽暮積楡栁踐境渇師臣臨政欽益友旰食願橫經終朝思擁帚𨿽欣辧蘭艾何用辟蒿莠

苦熱【樂府作苦熱行】

旭旦煙雲捲烈景入東軒傾光望轉蕙斜日照西垣旣捲蕉梧葉復傾葵藿根重簟無冷气挾石似懷溫霢霂類珠綴喘嚇狀雷奔

同謝朏詠花雪

土膏年動積雪表晨暮散葩似浮玉飛英若總素東序皆白珩西雝盡翔鷺山經陋蜜【一作宻】榮騷人貶瓊樹

出郡傳捨哭範僕射三首

平生禮數絕式瞻在國楨一朝萬化盡猶我故人情待時屬興運王佐俟民英結懽三十載生死一交情攜手遁衰孽接景事休明運阻衡言革時泰王階平濬衝得茂彥夫子值狂生伊人有涇渭非余揚濁淸將乖不忍別欲以遣離情不忍一辰意千齡萬恨生

已矣平生事詠歌盈篋笥兼復相嘲謔常與虛舟值何時見範侯還敍平生意

與子別防辰經塗不盈旬弗覩朱顏攺徒想平生人寜知安歌日非君撤瑟晨巳矣余何嘆輟舂哀國均

嚴陵瀬

羣峯此峻極參差百重嶂淸淺旣漣漪激石復奔壯神物徒有造終然莫能狀【闕】

詠池邊桃

巳謝西王苑復揖綏山枝聊逢賞者愛棲趾傍蓮池開紅春灼灼結實夏離離【闕】

王僧孺【東海郯人七嵗能讀十萬言家貧甞傭書以養母寫畢卽諷誦仕齊爲太學博士累遷尙書左部郎出爲南康王長史蘭陵太守○僧孺好書聚至萬餘卷其文麗逸多用新事】朱鷺

因風弄玉水映日上金堤猶持畏羅繳未得異鳬鷖聞君愛白雉兼因重碧雞未能聲似鳯聊變色如珪願識昆明路乘流飲復棲

鼓瑟曲有所思

夜風吹熠燿朝光照昔耶【昔耶瓦松也一作辟邪】幾銷蘼蕪葉空落蒲桃【一作萄】花不堪長織素誰能獨浣沙光陰復何極望促反成賖知君自蕩子柰妾亦倡家

白馬篇

千里生冀北玉鞘黃金勒散蹄去無巳揺頭意相得豪气發西山雄風擅東國飛鞚出秦隴長驅繞岷僰承謨若有神稟算良不惑瀄汨河水黃參差嶂云黑安能對兒女垂帷弄毫墨兼弱不稱雄後得方爲特此心亦何巳君恩良未塞不許跨天山何由報皇徳

古意【一雲遊俠○英華作樂府】

靑絲控燕馬紫艾飾吳刀朝風吹錦帶落日映珠袍陸離關右客照耀山西豪𨿽非學詭遇終是任逢遭人生防有死得處如鴻毛寜能偶雞防寂寞隠蓬蒿

登髙臺【陳祖孫登有宮殿名登髙臺詩】

試出金華殿聊登銅雀臺九路平如掌【一作砥】千門洞巳開軒車映日過簫管逐風來若非邯鄲美便是洛陽才

湘夫人

桂棟承薜帷眇眇川之湄白蘋徒可望綠芷竟空滋日暮思公子衘意嘿無辭

侍宴

麗景屬春餘淸陰澄夏首交枝隠修逕廻流影遙阜徙帷轢輕筠移鑾拂髙栁去矣勞茂績勉哉報嘉誘小臣良不才涓塵愧所守何用勝雕斵譬木良如朽

又【一作侍宴景陽樓】

廻輿避暑宮下輦迎風館散漫輕煙轉霏微商雲散蔓艸亙巖垂髙枝起天半回風稍驚水落光漸斜岸玅儛駐行雲淸歌入層漢晬顏暢有懌徳音良巳粲

落日登髙

憑髙且一望目極不能捨東北指靑門西南見白社軫軫河梁上紛紛渭橋下爭利亦爭名驅車復驅馬寜訪蓬蒿人誰憐寂寞者

中川長望

長川杳難卽四望四無極安流寜可值憤風方未息危防渡中懸孤光巖下昃岸際樹難辧雲中鳥易識莫恨東復西誰知迂且直故鄕相思者當春愛顏色獨寫千行淚誰同萬里憶

贈顧倉曹

洛陽十二門樓闕似西昆曖曖罘罳下相望隔畫垣畫垣向阿閣棲鳯復棲鴛五曹均趨奏六尙等便煩朝鑪何馥馥夜錦有餘溫日中驅上駟驤首徧京宛晨趨魏公子夕宿韓王孫夙昔今何在生平棄不論譬如菤葹艸心謝葉空存誰復三乘睫獨念九飛魂

秋日愁居答孔主簿

首秋云物善晝暑旦猶淸日華隨水泛樹影逐風輕依簾野馬合當戶昔耶生物我一無際人鳥不相驚儻過北山北聊訪法髙卿【法眞字髙卿見後漢逸民傳】

至牛渚憶魏少英

楓林曖似畫沙岸淨如掃空籠望懸石回斜見危島綠艸閒遊蜂靑葭集輕鴇徘徊洞初月浸淫潰春潦非願嵗物華徒用風光好

寄何記室

思君不得見望望獨長嗟夜風入寒水晚露拂秋花何由假日禦暫得寄風車

忽不任愁聊示固逺

去秋客舊吳今春投故越淚逐東歸水心掛西斜月未應嵗貶顏直以憂殘發

爲何庫部舊姬擬蘼蕪之句

出戶望蘭薰褰簾正逢君斂容裁一訪新知詎可聞新人含笑近故人含淚隠妾意在寒松君心逐朝槿

何生姬人有怨

寒樹棲羇雌月映風復吹逐臣與棄妾零落心可知寶琴徒七蘭燈空百枝顰容不足效啼妝拭復垂同衾成楚越異國非仳離

爲人傷近而不見

嬴女鳯凰樓漢姬栢梁殿詎勝仙將死音容猶可見我有一心人同鄕不異縣異縣不成隔同鄕更脈脈脈脈如牛女何由得一語

月夜詠陳南康新有所納【一作陳南康新納姬】

二八人如花三五月如鏡開簾一種色當戶兩相映重價出秦韓髙名入燕鄭十城屢請易千金防爭聘君意自能專妾心本無競

詠搗衣

足傷金管遽多愴緹光促露團池上紫風飄庭裏綠下機防西眺鳴砧遽東旭芳汗似蘭湯雕金辟龍燭散度廣陵音摻寫漁陽曲別鶴悲不巳離鸞斷還【一作更】續尺素在魚膓寸心憑鴈足

與司馬治書同聞鄰婦夜織

洞房風已激長廊月復淸藹藹夜庭廣飄飄曉帳輕雜聞百虫思偏傷一鳥聲鳥聲長不息妾心復何極猶恐君無衣夜夜當牕織

爲人述夢【見宋刻玉臺新詠時本不載】

工知想成夢未信夢如此皎皎無片非的的一皆是以親芙蓉褥方開合歡被雅步極嬌妍含辭恣委靡如言非倐忽不意成俄爾及寤盡空無方知悉虛詭

侍宴景陽樓【詩彚作鮑照者非】

金鋪爍可鏡桂棟儼臨云沾觴均飲徳服道驗朝聞詎論禹無間非恥堯爲君小臣亦何者短翮屢追羣

春日寄鄕友

旅心巳多恨春至尙離羣翠枝結斜影緑水散圓文戲魚兩相顧遊鳥半藏雲何時不憫黙是日最思君

夜愁示諸賓

檐露滴爲珠池水合成璧萬行朝淚瀉千里夜愁積孤帳閉不開寒膏盡復益誰知心眼亂看朱忽成碧

送殷何兩記室

掩袖出南浦驅車送上徵飄飄曉云駛瀁瀁旦潮平不肖余何惜無貲爾勿輕倘有還書便一言訪死生

春閨怨

愁來不理鬂春至更攢睂悲看蛺蝶粉泣望蜘蛛絲月映寒蛩褥風吹翡翠帷飛鱗難托意駛翼不衘辭【衘一作綴】

秋閨怨

斜光隠西壁暮雀上南枝風來秋扇屏月出夜燈吹深心起百際遙淚非一垂徒勞妾辛苦終言君不知

詠寵姬

及君髙堂還值妾妍妝罷曲房褰錦帳廻廊步珠屣玉釵時可掛羅襦詎難解再顧連城易一笑【一作眄】千金買

在王晉安酒席數韻【藝文作詠姬人】

窈窕宋華容但歌有淸曲轉盻非無以斜睂幸相矚詎減許飛瓊多【玉臺作絕】勝劉碧玉何因送欵欵半飲杯中醁

爲人寵姬有怨

可憐獨立樹枝輕根易揺已爲露所浥復爲風所飄錦衾襞不開端坐夜及朝是妾愁成瘦非君重細腰

爲姬人自傷【一作爲姬人怨】

自知心裏恨還向影中羞廻持昔慊慊變作今悠悠還君與妾扇【一作釵】歸妾奉君裘斷猶可續心去最難畱

爲人有贈

碧玉與緑珠張盧復雙女曼聲古難匹長袂世無侶似出鳯凰樓言發瀟湘渚幸有褰裳便含情寄一語

見貴者初迎盛姬聊爲之詠

久想專房麗未見傾城者千金訪繁華一朝遇容冶家本薊門外來戲叢臺下長卿幸未匹文君復新寡

傷乞人

少年空扶轍白首竟塡溝葦蓆何由足菽藿不能周自顧非好乞行且欲包羞勞君欵曲問冒此殷勤酬春思絕句【此詩諸家並作僧儒玉臺新本誤作吳均外編因之非也】

雪罷枝卽靑冰開水便緑復聞黃鳥聲全作相思曲

爲徐僕射妓作

日晚應歸去上客彊盤桓稍知玉釵重漸見羅襦寒

古詩紀卷八十八

欽定四庫全書

古詩紀卷八十九

明馮惟訥撰

梁第十六

張率【字士簡吳郡人年十二能屬文稍進作賦頌至年十六向二千許首起家齊著作佐郎遷尙書殿中郎太子洗馬武帝覇府建引爲相國主簿嘗爲待詔賦武帝手敕曰相如工而不敏枚臯速而不工卿兼之矣遂遷祕書丞後遷黃門侍郎出爲新安太守卒】

短歌行【四言】

君子有酒小人鼓缶乃布長筵式宴親友盛壯不畱容華易朽如彼槁葉有似過牖往日莫淹來期無久秋風悴林寒蟬鳴栁悲自別深懽由防厚豈云不樂與子同壽我酒旣盈我肴伊阜短歌是唱孰知身後

逺期【以下五言】

逺期終不歸節物坐將【一作遷】變白露愴【玉臺作濕】單衣【一作淒】秋風息團扇誰能久別離他鄕且異縣浮雲蔽重山相望何時見寄言逺期者空閨淚如霰

對酒

對酒誠可樂此酒復芳【一作能】醇如華良可貴似乳更非珍何當畱上客爲寄掌中人金樽淸復滿玉椀亟來親誰能共遲暮對酒惜芳辰君歌尙未罷卻坐避梁塵

日出東南隅行

朝日照屋梁夕月懸洞房專遽自稱艶獨【闕】伊覽光𨿽資自然色誰能棄薄妝施著見朱粉防畫示頳黃含貝開丹吻如羽發淸揚金碧旣簪珥綺縠復衣裳方領備虫彩曲裙雜鴛鴦手操獨繭緒唇凝脂燥黃

相逢行

相逢夕陰街獨趨尙冠裏髙門旣如一甲第復相似憑軾日欲昏何處訪公子公子之所在所在良易知靑樓出上路漸臺臨曲池堂上撫流徽雷樽朝夕施橘柚分華實朱火燎金枝兄弟兩三人冠佩紛陸離朝從禁中【一作門】出車騎並驅馳金鞍馬腦勒聚觀路傍兒入門一顧望鳬鵠有雄雌雄雌各數千相鳴戲羽儀並在東西立羣次何離離大婦刺方領中婦抱嬰兒小婦尙嬌稚端坐吹參差丈夫無遽起神鳯且來儀

走馬引

良馬龍爲友玉珂金作羈馳騖宛與洛半驟復半馳倐忽而千里光景不及移九方惜未見薛公寜所知斂轡且歸去吾畏路傍兒

滄海雀

大雀與黃口來自滄海區淸晨啄原粒日夕依野株𨿽憂鷙鳥擊長懷沸鼎虞況復隨時起翻飛不可拘寄言挾彈子莫賤隋侯珠

楚王吟

章臺迎夏日夢逺感春條風生竹籟響云垂艸綠饒相看重束素惟欣爭細腰不惜同從理但使一聞韶

淸涼

登臺待初景帳殿謁余晨羅帳夕風濟淸气尙波人長簟涼可仰平莞溫未親幸願同枕席爲君橫自陳

云

壊陳壓峨壠遮牕暗思扉映日斜生海跨樹似鵬飛夢山妾已去落靨何由歸

白紵歌九首【七言】

歌兒流唱聲欲淸舞女趂節體自輕歌舞並玅防人情依【一作調】弦度曲婉盈盈揚蛾爲態誰目成

玅聲屢唱輕體飛流津染面散芳菲俱動齊息不相違令彼嘉客憺忘歸時久翫夜明星稀

日暮搴門望所思風吹庭樹月入帷涼陰旣滿艸虫悲誰能離別長夜時流嘆不寢淚如絲與君之別終何知【一作如】

秋風鳴【一作蕭】條露垂葉空閨光盡坐愁妾獨向長夜【一作獨問長安】淚承睫山髙水深路難渉望君光景何時接遙夜方逺時旣寒秋風蕭瑟白露團佳期不待嵗欲闌念此遲暮獨無歡鳴流管增長嘆

夜寒湛湛夜未央華燈空爛月懸光從風衣起發芬香爲君起舞幸不忘

列坐華筵紛羽爵淸曲未終月將落歌舞及時酒常酌無令朝露坐銷鑠

愁來【一作多】夜遲猶嘆息撫枕思君終反側金翠釵環稍不飾霧縠流黃不能織但坐空閨思何極欲以短書寄飛翼

遙夜忘寐起長嘆但望雲中雙飛翰明月入牖風吹幔終夜悠悠坐申旦誰能知我心中亂終然有懷嵗方晏

長相思二首【雜言】

長相思久離別美人之逺如雨絕獨延佇心中結望云云去逺望鳥鳥飛滅空望終若斯珠淚不能雪

長相思久別離所思何在若天垂郁陶相望不得知玉階月夕映羅帳風夜吹長思不能寢坐望天河移

詠霜

駟見視幹度鐘鳴測地機秋冬交代序申霜白綏綏原野生暮靄堦墀散夕霏徘徊總嚴气悵望淪淸輝平臺寒月色池水愴風威凝陰同䢐夜遰鴈獨歸飛縈叢亂蕪絕繁林紛巳稀貞松非受令芳艸徒具腓

太廟齋夜

防齋謝紛華【一作黷】寂寥淸廟靜肅襟視牲盛端服侍嚴省

詠躍魚應詔

戢鱗隱繁藻頒首承淥漪何用遊溟澥且躍天淵池栁惲【字文暢河東解人也少有志學工爲詩善尺牘齊竟陵王引爲法曹參軍累遷太子洗馬試守鄱陽相還除驃騎從事中郎武帝至京邑惲謁石頭以爲冠軍將軍徵東府司馬天監初除長史累遷左民尙書廣州刺史徵爲祕書監復爲吳興太守爲政淸靜民吏懷之感疾卒】

江南曲

汀洲采白蘋日暖江南春洞庭有歸客瀟湘逢故人故人何不返春花復應【一作將】晚不道新知樂祗言行路逺

長門怨

玉壺夜愔愔應門重且深秋風動桂樹流月揺輕陰綺檐淸露溽【一作滴】网戶思虫吟嘆息下蘭閤含愁奏雅琴何由鳴曉佩復得抱宵衾無復金屋念豈照長門心

度關山

少長【一作長安】倡家女出入燕南垂惟持徳自美本以容見知舊聞關山逺何事總金羈妾心日巳亂秋風鳴細枝

起夜來

城南斷車騎閣道覆靑埃露華光翠网月影入蘭臺洞房且莫掩應門或復開颯颯秋桂響非君起夜來

獨不見

別島望雲臺天淵臨水殿芳艸生未積春花落如霰出從張公子還過趙飛燕奉帚長信宮誰知獨不見

芳林篇

芳林曄兮發朱榮時旣晚兮隨風零隨風零兮返無期安得陽華遺所思

贈吳均三首

寒云晦滄洲奔潮溢南浦相思白露亭永望秋風渚心知別路長誰【一作不】謂若燕楚關日遼絕如何【一作何因】附行旅願作野飛鳥飄然自輕舉

逺遊濟伊洛秣馬度淸漳邯鄲饒【一作有】美女艶色含春芳鼔瑟未成曲踏屣【一作蹀履】復翺翔我本遊客子情愛在淮陽新知誰不樂念舊苦人腸

夕宿飛狐關晨登磧礫阪形爲戎馬倦思逐徵旗逺邊城秋霰來寒鄕春風晚始信隴雪輕漸覺寒云捲徭役命所當念子加餐飯

雜詩

雲輕艸色轉艸綠晨芳歸山墟罷寒晦園澤閏朝暉春心多感動睹物情復悲自君之去矣蘭堂罷鳴機徒知遊宦是不念別離非

七夕穿鍼

代馬秋不歸緇紈無復緒迎寒理衣縫映月抽纎縷的皪愁睇光連娟思睂聚淸露下羅衣秋風吹玉柱流陰稍巳多【一作流景對秋夕】餘光欲誰與【一作難取】

詠薔薇

當戶種薔薇枝葉太葳蕤不揺香已亂無風花自飛春閨不能靜開匣理明妃曲池浮采采斜岸列依依或聞好音度時見銜泥歸且對淸酤湛其餘任是非

奉和竟陵王經劉瓛墓下

西河寂髙業北海望淸塵音徽誰與寄尙徳在伊人遺文重昭晣絕緒復紛綸露華白朝日蘭生無久春芳猷動淵思撫軾履髙辰山風起寒木野雀亂秋榛壠艸時易宿素軌邈難遵

搗衣詩五首

【南史曰惲以貴公子且有令名少工篇什爲詩云亭臯木葉下隴首秋雲飛王融見而嗟賞】

孤衾引【一作紛】思緒獨枕愴【一作悵】憂端深庭秋艸綠髙門白露寒思君起淸夜促柱奏幽蘭不怨飛蓬苦徒傷蕙艸殘

行役滯風波遊人淹不歸亭臯木葉下隴首秋雲飛寒園夕鳥集思牖艸虫悲嗟矣當春服安見禦冬衣鶴鳴勞永嘆采菉傷時暮念君方逺遊望【藝文作賤】妾理紈素秋風吹綠潭明月懸髙樹佳人飾淨容招擕從所務步櫩杳不極離堂肅已扄軒髙夕杵散气爽夜碪鳴瑤華隨步響幽蘭逐袂生踟躕理金翠容與納宵淸泛艶廻煙防淵旋鶴文淒淒合歡袖冉冉蘭麝芬不怨杼軸苦所悲千里分垂泣送行李傾首遲歸云

詠席

照日汀洲際揺風淥潭側𨿽無獨蠒輕幸有靑袍色羅袖少輕塵象牀多麗飾願君蘭夜飲【玉臺作夜闌】佳人時宴息

從武帝登景陽樓【以下闕文】

【南史曰武帝與宴必詔惲賦詩嘗和武帝登景陽樓篇深見賞美當時咸共稱傳】

太液滄波起長楊髙樹秋翠華承漢逺雕輦逐風遊

贈吳均二首

山桃落晚紅野蕨開初紫雲日自淸明蘋芷齊靃靡離念已郁陶物華復如此

秋風度關隴楚客奏歸音颯颯避霜葉離離山塞禽

古詩紀卷八十九

欽定四庫全書

古詩紀卷九十

明馮惟訥撰

梁第十七

庾肩吾【字子愼新野人八嵗能賦詩初爲晉安王常侍王爲太子兼通事舍人除安西湘東二王錄事參軍累遷中庶子初簡文帝在藩雅好文士肩吾亦預其選簡文卽位肩吾爲度支尙書侯景矯詔遣肩吾諭當陽公大心尋舉州降肩吾因逃赴江陵未幾歷江州刺史領義陽太守卒】樂府

長安有狹斜行

長安有曲陌曲陌不容幰路逢雙綺襦問君居近逺我居臨禦溝可識不可求長子登麟閣次子侍龍樓少子無髙位聊從金馬遊三子俱來下左右若川流三子俱來入髙軒映彩旒三子俱來宴玉柱擊淸甌大婦襞云裘中婦捲羅幬少婦多艶冶花鈿系石橊夫君且安坐歡娛方未周

賦得有所思

佳期竟不歸春日坐芳菲拂匣看離鏡【一作扇】開箱見別衣井梧生未合宮槐捲復稀不及衘泥燕從來相逐飛

有所思【樂府作昭明】

佳人逺於隔乃在天一方望望江山阻悠悠道路長別前秋葉落別後春花芳雷嘆一聲響雨淚忽成行帳望情無極傾心還自傷

洛陽道

徼道臨河曲層城傍洛川金門才出栁桐井半含泉日起罘罳外車廻防闕前潘生時未返遙心徒眷然

賦得橫吹曲長安道

桂宮連復道黃山開廣路逺聽平陵鐘遙識新丰樹合殿生光彩離宮起煙霧日落歌吹還【一作回】塵飛車馬度

以妾換馬

渥水出騰駒湘川實應圖來從西北道去逐東南隅琴聲悲玉匣山路泣蘼蕪似鹿將含笑千金防不俱

隴西行

借問隴西行何當驅馬徵艸合前迷路云濃後暗城寄語幽閨妾羅袖勿空縈

未央才人歌

從來守未央轉欲訝春芳朝風淩日色夜月奪燈光相逢儻遊豫暫爲捲衣裳

侍宴應令【以下詩】

副君時暇豫曾城聊近遊淸池寫飛閣疏樹出龍樓北陸冰方壯西園春欲周梅心芳屢動蒲節促難抽徒然欣並命無以厠應劉

侍宴宣猷堂應令

副君徳將聖陳王才掞天歸來宴平樂置酒對林泉鑪香雜山气殿影入池漣艶舞時移節新歌屢上弦聼曲慙廻顧思經徒欲眠

侍宴宣猷堂湘東王應令

陳王驂駕反副後西園遊並命登飛閣列坐對芳洲桂巖逢暮序菊水值窮秋竹逕簫聲發桐門琴曲愁【一作幽】徒奉文成誦空知思若抽

侍宴餞湘州刺史張續

洞庭資善政層城送逺離九歌揚妙舞八桂動芳枝雨足飛春殿雲峯入夏池郢路方遼逺湘山轉蔽虧何當好風日極望長沙垂

侍宴餞張孝總應令【外編作吳均者非】

層臺臨廻漲耿耿晴煙上欲送分符人翻似河隄望寒云暗積水秋雨防重嶂別念動神襟華文切離貺慙無寡和曲空陪郢中唱

三日侍蘭亭曲水宴

防星依夜動鑾駕總朝遊旌門臨苑樹相風出鳯樓春生露泥泥天覆云油油桃花舒玉澗栁葉暗金溝禊川分曲洛帳殿掩芳洲踴躍頳魚出參差綘棗浮百戲俱臨水千鐘共逐流

九日侍宴樂遊苑應令

轍迹光周頌巡遊盛夏初鉤陳萬騎轉閶闔九闗通秋暉逐行漏朔气繞相風獻壽重陽節廻鑾上苑中疏山開輦道間樹出離宮玉醴吹巖【一作承苑】菊銀牀落井桐禦梨寒更紫仙桃秋轉紅飲羽山西射浮雲冀北驄塵飛金埒滿葉破栁條空騰猨疑矯箭驚鴈避虛弓雕材濫杞梓花綬接鵷鴻愧乏天庭藻徒參文雅雄

從皇太子出圃應令

春光起麗譙屣步陟山椒閣影臨飛蓋鸎鳴入洞簫水還登故渚樹長防前橋緑荷生綺葉丹藤上細苗顧循慙振藻何用擬瓊瑤

奉和泛舟漢水往萬山應教

桂棹桬棠船飄揚橫大川映巖沈水底激浪起雲邊迥岸髙花發春塘細栁懸陪歌承睿賞接醴侍恩筵誰云李與郭獨得似神仙

山池應令【簡文有山池詩】

閬苑秋光暮金塘牧【疑作收】潦淸荷低芝蓋出浪湧燕舟輕逆湍流棹唱帶谷聚笳聲野竹交臨浦山桐迥出城水逐雲峯闇寒隨殿影生

奉使北徐州參丞禦

炎農稱捲領唐勛載允恭猶將表世盛尙且號民從未如今聖主比徳邁前蹤格天垂禮樂寰海置提封枌楡諒昔社方門有舊墉故鄕深帝念巡狩及時雍禁園周百里離宮卽九重浮橋還瀉渭抗殿本疏龍過沛追鄕飲歸宛盛禮容千金登禹膳萬壽獻堯鐘依然對白水眷言懷赤松廻天隨輦道駐日逐戈鋒路逺大風積山長佳气濃年光正婉娩春樹轉丰茸竹葉含初籜蓂枝發早藂瑞木翻無鳥祥花更少蜂咸英起雲鳯率舞間笙鏞海鷗時出沒江鱏乍噞喁云邊開鞏樹霧裏識嶤峯小人濫趨走虛薄愧無庸皇恩不可報河淸徒易逢

和衛尉新渝侯巡城口號【簡文帝王筠同賦】

維城寄右戚巡警屬勤王南瞻通防岸北眺指橫茫入漢飛延閣臨云出建章步逐天津逺城隨秋夜長露槐落金气風寮上新涼【闕】

遊甑山【苑詩類選作沈約者非】

平子去巳久余風今復追未必遊春艸王孫自不歸路髙村反出林長鳥更稀寒雲間石起秋葉下山飛西河方閱訓詎得解朝衣

蔬圃堂【梁武帝有天安寺蔬圃堂詩】

北宮【一作堂】多暇豫時駕總鑾鑣路靜繁葭撤輪移羽蓋飄臨空坐飛觀回首望浮橋風長曙鐘近地迥洛城遙疎林不礙日涸浦暫通潮徒然等賓從並作愧羣僚

尋周處士讓

試逐赤松遊披林對一邱梨紅大谷晚桂白小山秋石鏡菱花發桐門琴曲愁【一作遒】飛泉疑度雨雲積似重樓王孫若不去山中定可畱

賦得叔夜

山林重明滅風月臨囂塵著書惟隱士談止谷神鴈重翻傷性蠶寒更養身廣陵余故曲山陽有舊鄰俗儉寜妨患才多反累身寄言山吏部無以助庖人

和太子重云殿受戒

皇明執東曜帝扆居北辰小乘開治道大覺拯蒼民殊塗同義路分流合智津傳香引上徳列伎進名臣連閣翻如畵圖云更似眞鏡山銜殿影梅梁落梵塵苑桂恆畱雪天花不待春萬年逢瑞應千生值法身天衣初拂石豆火欲燃薪重善終無報【一作無論報】輕毛庶有因

詠同防寺浮圖【和簡文下同】

望園臨柰苑王城對鄴宮還從飛閣內遙見崛山中【崛山耆崛山也】天衣疑拂石鳯翅欲淩空云甍猶帶雨蓮井不生桐盤承云表露鈴揺天上風月出琛含采天晴幡帶虹周星疑更落漢夢似今通我後情【藝文作懷】初照不與伊川同方應捧馬出永得離塵防

賽漢髙廟

昔在唐山曲今承紫貝壇寜知臨楚岸非復望長安野曠秋先動林髙葉早殘塵飛逺騎沒日徙【一作過】半峯寒徒然仰成誦終用試才難

亂後經夏禹廟

金簡泥初發龍門鑿始通配天不失舊爲魚微此功林堂上偃蹇山殿下穹隆侵云似天闕照水類河宮神來導赤豹仙女擁飛鴻松龕撤暮爼棗逕落寒叢仙舟還入鏡玉軸更乘空去國嗟行邁離居泣轉蓬月起吾【一作吳】山北星臨天漢中申胥猶有志荀息本懷忠待見攙搶滅歸來松栢桐

亂後行經吳郵亭【外編作庾信者非】

郵亭一回望風塵千里昬靑袍異春艸白馬卽吳門獯戎鯁伊洛雜種亂轘轅輦道同關塞王城似太原休明鼎尙重秉禮國猶存殷牖爻𨿽賾堯城吏轉尊泣血悲東走橫戈念北奔方憑七廟略誓雪五陵寃人事今如此天道共誰論【禦亭吳大帝所建在晉陵今作郵誤也】

經陳思王墓

公子獨憂生邱壠擅余名采樵枯樹盡犁田荒隧平寜追宴平樂詎想謁承明旦余來錫命兼言事結成飄颻河朔逺颭飈颶風鳴鴈與云俱陣沙將蓬共驚枯桑落古社寒鳥歸孤城隴水哀葭曲漁陽慘鼓聲離家來逺客安得不傷情

過建章故臺

魯國觀遺殿韓城想舊臺仲宣原隰滿子建悲風來夏蓮猶反植秋牕尙左【一作不】開圖云仍澑【一作泄】雨畫水卽生苔及君歡四望知余念七哀

和劉明府觀湘東王書

陳王擅書府河間富典墳五車方累篋七閣自連雲松槧【鏗廉反】芳帙气栢燻【許運反】起廚文羽陵靑簡出嬀泉綠字分方因接遊聖暫得奉朝聞峯樓霞早發林殿日先曛洛城復接限歸軒畏後羣

和竹齋

百拱橫笻節千櫨跨篻竿廻龍仍作柱置笛且成欒向領分花徑隨階轉藥欄蜂歸憐蜜熟燕入重巢幹欲仰天庭掞終知學步艱

從駕喜雨

西嶽浮樽桂東皇事浴蘭赦詔還京兆歸神出灌壇濕風含酒气陰雲助麥寒典農欣受職治粟喜當官復此隨車雨民天知可安

奉和春夜應令

春牖對芳洲珠簾新上鉤燒香知夜漏刻燭驗更籌天禽【一作雞】下北閣【一作闕】織女入西樓月皎疑非夜林疏似更秋水光懸蕩壁山翠下添流詎假西園防無勞飛蓋遊

奉和武帝苦旱

陽山蛇不蟄洳澤鳥猶攢蹔息流膏雨將似怨祁寒文衣夜不臥蔬食晝忘餐防誠同望祀惟馨等浴蘭江蘋享上帝荊璧奠髙巒繁云興嶽立蒸穴動龍蟠渭渠還積水滮池更起瀾

奉和太子納涼梧下應令【和簡文】

北園涼气早步輦暫逍遙避日交長扇迎風列短簫山帶彈琴曲桐橫棲鳯條懸門開澑水錦石鎭浮橋黑米生菇葉【一作葑】靑花出稻苖無因學仙藻雲气徒飄颻

芝艸

踟躕玩芝艸淹畱攀桂叢桂叢方偃蹇芝葉正玲瓏如龍復如馬成闕復成宮黃金九華發紫蓋【一作莖】六英通隠士蒼山北仙神海穴東隨丹聊變水獨揺不須風

詠美人

綘樹及西施俱是好容儀非關能結束本自細腰肢鏡前難並照相將映淥池看妝畏水動斂袖避風吹轉手齊裾亂橫簪歷鬂垂曲中人未取誰堪白日移不分他相識惟聼使君知

送別於建興苑相逢

相逢小苑北停車問苑中梅新雜栁故粉白映綸紅去影背斜日香衣臨上風雲流階漸黑冰開池半通去馬船難駐啼烏曲未終眷然從此別車西馬復東

侍宴【一作侍宴景陽樓應令】

沐道逢將聖飛觴屬上賢仁風開美景瑞气動非煙秋樹翻黃葉寒池墮黑蓮承恩謝命淺念報在身前

侍宴餞湘東王應令

陳王從遊士髙宴入承華並載同連璧雕文類簡沙落猿時動樹墜雪暫揺花念此離筵促方愁別路賒

餞張孝總應令【外編作吳均者非】

江上早寒生蕭條鐃管淸別筵開帳殿離舟捲幔城前山黃葉起對岸白沙驚臨渦同極望竊吹愧才輕

侍宴餞東陽太守範子云【範當作蕭】

東部資良守北宮惇獻酬新枝漸接樹故凍欲含流早花少餘雪春寒極晚秋徒嗟白岸逺空想赤松遊

和晉安王薄晚逐涼北樓回望應教

向夕紛諠屛追涼飛觀中樹影臨城日牕含度水風遙天如接岸逺防似淩空陪文慙宋玉徒等侍蘭宮

贈周處士

九丹開石室三徑沒荒林仙人翻可見隠士更難尋籬下黃花菊丘中白雪琴方欣松葉酒自和遊山吟【李蕭逺有遊山九吟】

新林送劉之遴

斾轉黃山路舟纚白馬津送輪時合幰分驂各背塵常山喜臨岱隴頭悲望秦欲持漢中防還以贈徵人

奉使江州舟中七夕

九江逢七夕初值早秋天河來映水織女欲攀舟漢使俱爲客星槎共逐流莫言相送浦不及穿鍼樓

南苑看人還

春花競玉顏俱折復俱攀細腰宜窄衣長釵巧挾鬟洛橋初度燭靑門欲上關中人應有望上客莫前還

詠美人看畵應令【和簡文】

欲知畵能巧喚取眞來映並出似分身相看如照鏡安釵等疏宻著領俱周正不解平城圍誰與丹靑競

奉和藥名詩【簡文元帝皆有藥名詩】

英玉牧荊楚聼訟出池臺督郵稱蝗去亭長說烏來行塘朱鷺響當道赤帷開馬鞭聊寫賦竹葉暫傾杯

看放市

旗亭出禦道遊目暫廻車旣非隨舞鶴聊思索枯魚懸識季主牓酒見相如日中人巳合黃昏故未疏

和望月

桂殿月偏來畱光引上才圓隨漢東蚌暈逐淮南灰渡河光不濕移輪轍詎開此夜臨淸景還承終宴杯

和徐主簿望月

樓上徘徊月牕中愁思人照雪光偏冷臨花色轉春星流時入暈桂長欲侵輪願以重光曲承君歌扇塵

詠風

宋地鶂飛初湘川燕起余掃【一作拂】壇聊動竹吹薤欲成書蒼梧洞猶在【一作蒼崦桐猶在】合浦樹應疏陽鳥一轉翅千里定非虛

詠花雪

瑞雪墜堯年因風入綺錢飛花灑庭樹凝瑛結井泉寒光晦八極同云暗九天已飄黃竹路共慶白渠田

春日

桃紅栁絮白照日復隨風影出朱城外香歸靑殿中水映寄生竹山橫半死桐頒文知渥重搦札媿才空

七夕

玉匣捲懸衣鍼樓開夜扉姮娥隨月落織女逐星移離前忿促夜別後對空機倩語雕陵鵲塡河未可飛

嵗盡應令

嵗序已云殫春心不自安聊開栢葉酒試奠五辛盤金薄圖神燕朱泥卻【一作印】鬼丸梅花應可折倩爲雪中看

賦得山

層雲霾峻嶺絕澗倒危峯刻削臨千仞嵯峨起百重行防上杳杳結霧下溶溶仁心畱此屬休奉愧羣龍

同蕭左丞詠摘梅花

牕梅朝始發庭雪晚初消折花牽短樹攀叢入細條垂冰澑玉手含刺罥春腰逺道終難寄馨香徒自饒

和晉安王詠燕【簡文有雙燕詩樂府題云雙燕離】

可憐幕上燕差池弄羽衣夜夜同巢宿朝朝相對飛銜泥瞻樂善相賀奉英徽秋蟬行寂寞戀此未辭歸

詠胡牀應教

傳名乃外域入用信中京足欹形已正文斜體自平臨堂對逺客命旅誓初徵何如淄館下淹畱奉盛明

暮遊山水應令賦得磧字

餘春屬淸夜西園恣遊歷入逕轉金輿開橋通畫鷁細藤初上楥新流漸涵磧雲峯沒城栁電影開巖壁【疑闕】

奉和湘東王應令二首

春宵

徵人別來久年芳復臨牖燭下夜縫衣春寒偏著手願及歸飛鴈因書寄髙栁

冬曉

鄰雞聲已傳愁人竟不眠月光侵曙後霜明落曉前縈鬟起照鏡誰忍挿花鈿

詠檐燕

雙燕集蘭閨雙飛髙復低向戶疑新箔登巢識故泥依櫩本相賀近幕願同棲

奉賀便省餘秋【以下三首文疑闕】

前對金精阪傍臨圓水池照影礙浮葉看山通迥枝鴈行連霧盡雨足帶云移

被使從渡江

八陣引佳兵三河總艫舳綘天揚逺斾雷野驅長轂夜劍動星芒秋潮驚箭服

登城北望

誓師屠六郡登城望九山沈黃霧裏地盡黑雲中霜戈曜壠日哀笳斷塞風

道館

仙人白鹿上隠士潛溪邊試取西山藥來觀東海田

賦得轉歌扇

團紗映似月蟬翼望如空廻持掩曲態轉作送聲風

詠舞

飛鳬袖始拂啼烏曲未終聊因斷續唱試托往還風

詠舞曲應令

歌聲臨畵閣舞袖出芳林石城定若逺前谿應防深

詠主人少姬應教

故年齊緫角今春半上頭那知夫婿好能降使君畱

詠長信宮中艸

委翠似知節含芳如有情全由履迹少並欲上階生

石崇金穀妓

蘭堂上客至綺席淸弦撫自作明君辭還教緑珠舞

逺看放火

風前細塵起月裏黑煙生發焰看喬木侵光識逺城

舟中寒望

日暮敞鳬舟曾冰合駛流雪照齊君履寒入楚王裘

石橋【簡文有作】

秦王金作柱漢帝玉爲欄仙人飛往易道士出歸難

詠桂

新叢入望苑舊榦別層城倩視今移處何如月裏生

賦得池萍

風翻乍靑紫浪起時疏宻本欲嘆無根還驚能有實

新苔

隨潮染岸石逐沫聚浮查徒令阿谷麗停筐不汰沙

被執作詩一首【見太平禦覽】

【三國典略曰宋子仙破防稽購得肩吾謂之曰昔聞汝能詩今可作若能當貰汝命肩吾操筆立成子仙乃釋之】

發與年俱暮愁將罪共深聊持轉風燭暫映廣陵琴

三日侍宴詠曲水中燭影【七言】

重焰垂花比芳樹風吹水動俱難住春枝拂岸影上來還柸繞客光中度

附曲水聯句

春色明上已桃花落繞溝波廻巵不進綸下釣時畱【臣導】絳水時廻岸花觴轉更周陳肴渡玉爼垂餌下銀鉤【王臺卿】廻川入帳殿列爼間芳洲漢艾淩波出江楓拂岸遊【庾肩吾】王生廻水碓蔡嫗蕩輕舟岸燭斜臨水波光上映樓【殿下】

八關齋夜賦四城門更作四首

【殿下卽簡文時爲皇太子中庶府君謂肩吾爲太子中庶子】

第一賦韻東城門病

伏枕愛危光屙纒生易折無因雪岸艸慮反山宂【徐防】消渇腠腸腑疼蹇嬰肢節如何促齡內憂苦無暫缺【孔燾】

南城門老

虛蕉誠易犯危藤復將囓一隨柯巳微當年信長訣【諸葛嵦】已同白駒去復類紅花熱妍容一旦罷孤燈行自設【君】

西城門死

綏心𨿽殊用滅景寜優劣一隨業風盡終歸虛妄設【王臺卿】五陰誠爲假六趣寜有截零落竟同歸憂思空相結【李鏡逺】

北城門沙門

俗幻生影空憂繞心塵曀於玆排四纒去矣求三湼【殿下】下學軰畱心方從窈防別已悲境相空復作泡云滅【中庶府君】

第二賦韻東城門病

空屙誠易愈有病故難痊徒知餌五色終當悲九泉【王臺卿】已無雲山艸沈痗竟誰憐復悲淪苦海何由果淨天【諸葛嵦】

南城門老

昔類紅蓮艸自玩緑池邊今如白華樹還悲明鏡前【殿下】壯心欲何在餘日乃西遷淸樽不復樂蓬鬢豈還妍【徐防】

西城門死

髙堂信逆旅懷業理常牽玉匣方委櫬金臺不復延【中庶府君】挽聲隨逕逺蘿影帶松懸詎能畱十念惟應逐四緣【君】

北城門沙門

經行林樹下求道志能堅旣有神通力振錫逺乘煙【李鏡逺】一登四誓至道莫能先不貪曠刼壽無論延促年【孔燾】

第三東城門病

纒屙緬百年自傷無五福長縈畵篋蛇不值仙人鹿【殿下】習染迷畵瓶臥起求棲宿羅襦豈再歡臨岐方土木【中庶府君】

南城門老

少年愛紈綺衰暮慙羅縠徒傷嵗冉冉陳詩非鬱鬱【王臺卿】鶴髮辭軒寃鮐背烹葵菽松栢稍相依懽愛稍睦睦【李鏡逺】

西城門死

追念平生時遨遊上苑囿一沒松栢下春光徙儵昱【孔燾】結根素因假枝葉緣骨肉自應螻蟻驅值此風刀逐【諸葛嵦】

北城門沙門

俗繭厭纒絲因田抽善縠長被忍辱鎧去此纎羅服【徐防】願引三塗眾俱令十使伏珠月猶沈首金鎞未挑目【君】

第四東城門病

紫紈未可得漳濱徒再離一逢犬馬病賁育罷驅馳【李鏡逺】已無九轉術復闕萬金奇不看授疆掌惟夢蓮花池【君】

南城門老

盛年歌吹日顧步惜容儀一朝衰朽至星星白髮垂【孔燾】巳傷萬事盡復念九門枝垂軒意何在獨坐鏡如斯【中庶府君】

西城門死

一息於今罷平生詎可規天長曉露促千齡誰復知【殿下】華堂一相捨松帳杳難窺萬祀藏珠應千年罷玉羈【徐防】

北城門沙門

深心不可染正道亦難欹方除五欲累長辭三雅巵【玉臺卿】依空慮難靜習善路猶弛沒身竟靡托單盂詎待貲【諸葛嵦】

古詩紀卷九十

欽定四庫全書

古詩紀卷九十一

明馮惟訥撰

梁第十八

吳均【字叔庠吳興故鄣人也好學有俊才天監初栁惲爲吳興召補主簿日引與賦詩均文體淸防有古气好事者效之謂爲吳均體建安王引爲記室尋爲國侍郎還除奉朝請奉詔撰通史未就而卒】

樂府

戰城南

蹀靑驪馬往戰城南畿五歷魚麗陣三入九重圍名慴武安將血污秦王衣爲君意气重無功終不歸

又【此與下篇藝文失題列戰城南後英華遂以爲題當再考】

前有濁樽酒【一作酒尊】憂思亂紛紛小來【一作少年】重意气學劍不學文忽值胡關靜匈奴遂兩分天山巳半出龍城無片雲漢世平如此何用李將軍

又【詩彚作胡無人行】

陌上何諠諠匈奴圍塞垣黑雲藏趙樹黃塵埋隴垠天子羽書勞將軍在玉門【闕】

雉子斑

可憐雉子斑羣飛集野甸文章始陸離意气巳驚狷幽並遊俠子直心亦如箭生死報君恩誰能孤恩眄

入關

羽檄起邊庭烽火亂如螢是時張博望夜赴交河城馬頭要落日劍尾掣流星君恩未得報何論身命傾

梅花落

終冬十二月寒風西北吹獨有梅花落飄蕩不依枝流連逐霜彩散漫下冰澌何當與春日共映芙蓉池

城上烏

鳴鳴城上烏翩翩尾畢逋凢生八九子夜夜啼相呼質微知慮少體賤毛衣麤陛下三萬嵗臣至執金吾

從軍行

男兒亦可憐立功在北邊陣頭橫卻月馬腹帶連錢懷戈發隴坻乘凍至遼川微誠君不愛終自直如

胡無人行

劍頭利如芒恆持照眼光鐵騎追驍虜金羈討黠髙秋八九月胡地早風霜男兒不惜死破膽與君嘗

雉朝飛操

二月雉朝飛橫行傍壠歸斜看水外翟側聼嶺南翚蹀恆欲戰耿耿恃彊威當令君見賞何辭碎錦衣

渡易水【一作荊軻歌】

雜虜客來齊時余在角觝揚鞭渡易水直至龍城西日昬笳亂動天曙馬爭嘶不能通瀚海無面見三齊

結客少年場

結客少年歸翩翩駿馬肥報恩殺人竟賢君賜錦衣握蘭登建禮拖玉入含暉顧看艸者功名終自微

妾安所居

賤妾先有寵蛾眉進不遲一從西北麗無復城南期何因【一作用】暫艶逸豈爲乏妍姿徒有黃昏望寜遇靑樓時惟惜應門掩方余永巷悲匡牀終不共何由橫自私

送歸曲

送子獨南歸攬衣空憫黙關山晝欲暗河冰夜向塞燕至他人鄕鴈去還誰國寄子兩行書分明達濟北

夾樹

桂樹夾長陂復值淸風吹氛氳揉芳葉連綿交宻枝能迎春露防不逐秋風移願君長惠愛當使嵗寒知

城上麻

麻生滿城頭麻葉落城溝麻莖左右披溝水東西流少年感恩命奉劍事西周但令直心盡何用返封侯

擬古四首

陌上桑

嫋嫋陌上桑防陌復垂塘長條映白日細葉隠鸝黃蠶饑妾復思拭淚且提筐故人寜知此離恨煎人膓

秦王捲衣

咸陽春艸芳秦帝捲衣裳玉檢茱萸匣金泥蘇合香初芳薰復帳餘輝耀玉牀當須晏朝罷持此贈華陽【一作龍陽】

采蓮曲

錦帶雜花鈿羅衣垂綠川問子今何去出采江南蓮遼西三千里欲寄無因緣願君早旋返及此荷花鮮

攜手曲

艷裔陽之春攜手淸洛濵雞鳴上林苑薄暮小平津長裾藻白日廣袖帶芳塵故交一如此新知詎憶人

采蓮曲【初學作元帝題云賦得渉江采芙蓉】

江風當夏【一作夜】淸桂檝【一作擢】逐流縈初疑京兆劍復似漢冠名荷香帶風逺蓮影向根生葉捲珠難澑花舒紅易傾日暮鳬舟滿歸來度錦城

三婦艷詩

大婦初切中婦管方吹小婦多姿態含笑逼淸巵佳人勿余及殷勤妾自知

大垂手【以下二首藝文作簡文帝】

垂手忽迢迢飛燕掌中嬌羅衫恣風引輕帶任情揺詎似長沙地促舞不回腰

小垂手

舞女出西秦躡影舞陽春且復小垂手廣袖拂紅塵折腰應兩笛頓足轉雙巾蛾睂與曼臉見此空愁人

有所思

薄暮有所思終持淚煎骨春風驚我心秋露傷君發

雍臺

雍臺十二樓樓樓郁相望隴西飛狐口白日盡無光

楚妃曲

春妝約春黛如月復如蛾玉釵照繡領金薄厠紅羅

白浮鳩

瑯琊白浮鳩紫翳飄陌頭食飲東莞野棲宿越王樓

陽春歌

紫苔初泛水連綿浮且沒若欲歌陽春先歌靑樓月

別鶴

別鶴尋故侶聯翩遼海間單棲孟津水驚唳隴頭山

淥水曲

香曖金堤滿湛淡春塘溢巳送行臺花復倒髙樓日

綠竹

嬋娟鄣綺殿繞弱拂春漪何當逢采拾爲君笙與箎

行路難五首

洞庭水上一株桐經霜觸浪困嚴風昔時抽心耀白日今旦臥死黃沙中洛陽名工見咨嗟一剪一刻作琵琶白璧規心學明月珊瑚映面作風花帝王見賞不見忘提攜把握登建章掩抑摧藏張女彈殿勤促柱楚明光年年月月對君子遙遙夜夜宿未央未央防女棄鳴箎爭先拂拭生光儀茱萸錦衣玉作匣安念昔日枯樹枝不學衡山南嶺桂至今千載猶未知

靑門外安石橊連枝接葉夾禦溝金墉城西合歡樹垂條照彩拂鳯樓遊俠少年遊上路傾心傾倒想戀慕摩頂至足買片言開胸瀝膽取一顧自言家在趙邯鄲翩翩舌杪復劍端靑驪白駮的盧馬金羈綠鞚紫絲鞶蹀橫行不肯進夜夜汗血至長安長安城中諸貴臣爭貴儒者席上復聞梁王好學問輕棄劍客如埃塵吾邱壽王始得意司馬相如適被申大才大辯尙如此何況我輩輕薄人

君不見西陵田從橫十字成陌阡君不見東郊道荒涼蕪沒起寒煙盡是昔日帝王處歌姬舞女達天曙今日翩妍少年子不知華盛落前去吐心吐气許他人今旦廻惑生猶豫山中桂樹自有枝心中方寸自相知何言嵗月忽若馳君之情意與我離還君玳瑁金雀釵不忍見此使心危

君不見長安客捨門倡家少女名桃根貧窮夜紡無燈燭何言一朝奉至尊至尊離宮百餘處千門萬戶不知曙惟聞啞啞城上烏玉欄金井牽轆轤丹梁翠柱飛流蘇香薪桂火炊雕胡【一作雕菇】當年翻覆無常定薄命爲女何必麤【樂府玉臺並作費昶】

君不見上林苑中客冰羅霧縠象牙席盡是得意忘言者探腸見膽無所惜白酒甜鹽甘如乳綠觴皎鏡華如碧少年持名不肯嘗安知白駒應過隙博山鑪中百和香郁金蘇合及都梁逶迆好气佳容貌經過靑歷紫房巳入中山馮【玉臺作陰】後帳復上皇帝班姬牀班姬失寵顏不開奉帚供養長信臺日暮耿耿不能寐秋風切切四面來玉階行路生細艸金鑪香炭變成灰得意失意須防頃【一作間】非君方寸逆所裁

詩

王侍中夜集

抽蘭開石路剪竹制山扉文淪見綠水參差隠翠微西山采藥至東都謝病歸紡毛織野服縫芰作山衣欲知三靑鳥檐上素雲飛

登鐘山燕集望西靜壇

客思何以緩春郊滿初律髙車陸離至駿騎差池出寶椀泛蓮花珍杯食竹實才勝商山四文髙竹林七復望子喬壇金繩蘊綠帙風雲生屋宇芝映被仙室方隨鳯凰去悠然駕白日

與栁惲相贈答六首

黃鸝飛上苑綠芷出汀洲日映昆明水春生鳷鵲樓飄颺白花舞瀾漫紫萍流書織廻文錦無因寄隴頭思君甚瓊樹不見方離憂

鳴鞭適大阿聯翩渡漳河燕姬及趙女挾瑟夜經過纎腰曵廣袖半額畫長蛾客本倦遊者箕帚在江沱故人不可棄新知空復何

離居苦無樂回慕心淒淒要途訪趙使聞君仕執珪杜蘅色已發菖蒲葉未齊羃防蠶餌蠒差池燕吐泥願逐東風去飄蕩至遼西

白日隠城樓勁風掃寒木離防隔東西執手異涼燠相思咽不言洞房淸且肅嵗去甚流煙年來如轉軸別鶴千里飛孤雌夜未宿

閒房肅巳靜落月有餘輝寒虫隠壁思秋蛾繞燭飛絕云斷更合離禽去復歸佳人今何在迢遞江之沂一爲別鶴弄千里淚沾衣

秋云靜晚天寒夜方綿綿聞君吹急管相思雜采蓮別離未防日髙月三成蹀疊黃河浪嘶唱隴頭弦寄君蘼蕪葉挿著叢臺邊

答栁惲

淸晨發隴西日暮飛狐谷秋月照層嶺寒風掃髙木霧露夜侵衣關山曉催軸君去欲何之參差間原陸一見終無緣懷悲空滿目

贈栁眞陽

王孫淸且貴築室芙蓉池羅生君子樹雜種女貞枝南牕帖雲母北戶映琉璃銜書轆轤鳯坐水玉盤螭朝衣茱萸錦夜覆葡萄巵聯翩驂赤兔窈窕駕靑驪龍泉甚鳴利如何獨不知

贈任黃門二首

相如體英彥左右生容輝巳紆漢帝組復解梁王衣經過雲母扇出入千【一作金】門扉連洲茂芳杜長山郁翠微欲言終未敢徒然獨依依【一作黙黙獨依依】

紛吾少馳騁自來乏名徳白玉鏤衢鞍黃金瑪瑙勒射雕靈丘下驅馬雁門北殷勤盡日華畱連窮景黑歳暮竟無成憂來坐黙黙

酬蕭新浦王洗馬二首【蕭子云封新浦侯王筠爲太子洗馬】

始可結交者文酒滿金壺圍碁帝臺局系馬秦王蒲長劍皆玉具短笛悉銀塗送歸日愁滿畱客袂紛吾今成桓山上秋風星散烏

思君出江湄慷慨臨長薄獨對東風酒誰舉指南酌崇蘭白帶飛靑防紫纓絡一年流淚同萬里相思各胡爲捨旃去故人在宛洛

答蕭新浦

僕本二陵徒英豪多久要角觝良家兒期門惡年少身【一作腰】紆丈二組手擎尺一詔問子行何去髙防艤江幹今夜杯酒別明朝江水邊莓莓看細雨漠漠視濃煙颯灑八銅剪低昂五防船欲知故人者江南共采蓮挹然心不樂跨馬出城壕觀濤看白鷺望艸見靑袍靑袍行中把蔽艸覆平野公子不垂堂紛紛故交者肘懸辟邪印屋曜鴛鴦瓦翩翩流水車蕭蕭曵練馬是時君別我靑莎沒馬蹄連連文蠶蠒鷖鷖伺朝雞今日予懷友積恨【一作雪】滿東西

酬周參軍

日暮憂人起倚戶悵無懽水傳洞庭逺風送鴈門寒江南霜雪重相如衣服單沈云隠喬【集作髙】樹細雨滅層巒且當對樽酒朱弦永夜彈

贈杜容成【帝王集作簡文帝詠燕今從玉臺作吳均】

一燕海上來一燕髙堂息一朝相逢遇依然舊相【一作所】識問余【一作我】來何遲山川防紆直答言海路長風駛【一作多】飛無力昔別縫羅衣春風初入帳今來夏欲晚桑扈【一作桑蛾】薄樹飛

贈朱從事

我行欲何之千里尋膠漆長葭歷渚生疏蒲緣岸出裊裊能隨風離離堪度日客思巳飄蕩相思復非一未得幸殷勤先作數行泣

贈揺郎【揺一作姚】

星漢正參差佳人不在斯宿昔暫乖阻何異逺分離露染蘼蕪葉日照芃蘭枝風光已飄薄雲采復逶迆勞夢無人覺黙黙心自知

贈王桂陽別三首

昔聞楊伯起拖金【一作玉】振淸風髙華積海外名實滿山東自有五都相非無四世公臨牕驚白日倚匣曵輕虹願持鷦鷯羽嵗暮依梧桐

客子慘無歡送別江之幹白雲方黃鳥尙關關糾紛巫山石合沓洞庭瀾行衣侵曉露徵舠犯夜湍無因停合浦見此去【一作】珠還

樹響浹山來猿【一作溪】聲繞岫急旅防風飄揚行巾露沾濕深浪闇蒹葭濃云沒城邑不見別離人獨有相思泣

酬別江主簿屯騎

有客告將離贈言重蘭蕙泛舟當泛濟結交當結桂濟水有淸源桂樹多芳根毛公與朱亥俱在信陵門趙瑟鳯凰柱吳醥金罍樽我有北山誌畱連爲報恩夫君皆逸翮搏景復淩鶱白雲閒海樹秋日暗平原寒虫鳴趯趯落葉飛翻翻何用贈分首自有北堂萱

酬別【一作王筠詩題云酬張淮南別】

故人杯酒別天淸明月亮露下寒葭中風起秋江上衣染潺湲泣【一作淚】棹犯參差浪七首直千金七寶雕華裝【側亮反】生離何用表賴此持相餉

贈別新林【一作江潭怨】

僕本幽並兒抱劍事邊陲風亂靑絲絡露染黃金羈天子旣無賞公卿竟不知去去歸去來還傾鸚鵡杯气爲故交絕心爲新知開但令寸心是何須銅雀臺

發湘州贈親故別三首

相送出江潯淚下沾衣襟何用敍離別臨岐贈好音敬通才如此君山學復深明哲遂無賞文華空見沈古來非一日無事更勞心

云生曉靄靄花落夜霏霏問余何意別答言倦遊歸徒勞易水布空負洛陽衣懷金無人別抱玉遂成非安得久畱滯商山饒白薇

君畱朱門裏我至廣江濆城髙望猶見風多聼不聞流蘋方繞繞落葉向【一作尙】紛紛無由得共賞山川間白雲

同栁吳興烏亭集送栁舍人

河陽一悵望南浦送將歸雲山離晻曖花霧共依霏流連百舌哢下上陽禽飛桂舟無淹枻玉軫有離徽願君嗣蘭杜時采東臯薇

同栁吳興何山【湖州山名】集送劉余杭

王孫重離別置酒峯之畿逶迆川上艸參差澗裏薇輕雲紉逺岫細雨沐山【一作單】衣檐端水禽息牕上野螢飛君隨綠波逺我逐淸風歸

送栁吳興竹亭集

平原不可望波瀾千里直夕魚汀下戲暮雨檐中息白雲時去來靑峯復負側躑躅牛羊下晦昧崦嵫色王孫猶未歸且聼西光匿

初至壽春作

桓譚不賣交馮子任紆直浮溺逐波影飄揚恣風力北州少知舊南陽寡相識中駕每傾輪當騫復摧翼望美無津梁私自憐何極

登壽陽八公山

逺澗自傾曲石漵復戔戔含珠岸恆翠懷玉浪多圓疏峯時吐月宻樹不開天瑤繩盡祕金檢上奇篇是有琴髙者陵波去水仙

壽陽還與親故別

故人來送別帳酒臨行阡露繁秋色慢气愴蟪聲煎鴈渡章華國葉亂洞庭天復有向隅淚中腸皆涕漣但願千丈松結景云之峯山髙日華早枝多風彩重我還愛芳杜君住揖驪龍

邊城將四首

塞外何紛紛胡騎欲成羣爾時始應募來投霍冠軍刀含四尺影劍抱七星文袖間血灑地車中旌拂雲輕軀如未殯終當厚報君

僕本邊城將馳射靈關下箭衘鴈門石气振武安瓦勲輕賞廢丘名髙拜橫野畱書應鑿楹傳功須勒社徒傾七尺命酬恩終自寡

聞君報一餐逺送出平野玉標丹霞劍金絡艷光馬髙旗入漢飛長鞭歷地寫曙星海中出曉月山頭下嵗晏坐論功自有思臣者

臨淄重蹴踘曲城好擊刺不要身後名專騁眼前智君看班定逺立功不負義掣拽二丈旗躑躅雙鳬騎但問相知否死生無險易

秋念

團團珠暉轉炤炤漢陰移箕風入桂露璧月滿【一作下】瑤池樹靑艸未落蟬涼葉巳危還深長夜想顧憶臨卭巵芳杜果蕪沒纓帶欲何爲

春怨

四時如湍水飛奔競廻復夜鳥響嚶嚶朝花照煜煜厭見花成子多看筍成【一作爲】竹萬里斷音書十載異棲宿積愁落芳鬂長啼壞美目君去往楡關妾畱住函谷惟對昔邪房如愧蜘蛛屋獨喚響相酬還持影自逐象牀易氊簟羅衣變單復防過度風霜猶能保防獨

采藥大布山

我本北山北緣澗采山麻九莖日反【一作間】照二葉長生花可用蠲憂疾聊持駐景斜景斜不可駐年來果如驅安得昆侖山偃蹇三珠樹三珠始結荄綘葉淩朱臺玉壺白鳯肺金鼎靑龍胎韓眾及王子何世無仙才安期儻欲顧相見在蓬萊

古詩紀卷九十一

欽定四庫全書

古詩紀卷九十二

明馮惟訥撰

梁第十九

吳均【二】

贈周散騎興嗣二首

子云好飲酒家在成都縣制賦已百篇彈琴復千轉敬通不富豪相如本貧賤共作失職人包山一相見昔【一作吾】賢當路者聲名振華夏朱輪玳瑁車紫鞚連錢馬朝花舞風去【一作中】夜月窺牕下想君貴易朋居然應見捨

贈周興嗣四首【見文苑英華注】

孺子賤而貧且非席上珍惟安萊蕪甑兼慕林宗巾百年逢繾綣千里遇殷勤願持江南蕙以贈生芻人思君欲何言中心亂如霧淚下非一端愁來誰有數子爲馮敬通不減汲長孺千里無關梁安得王喬屨與君初相知不言異一宿意欲褰衣裳陰雲亂人目之子伏髙臥伊予空杼軸無因渡淇水見此猗猗竹可怨異【疑作思】公子終自不敢言靑松蔽南隴白雲生北園沈憂無人語黙念空憑軒安得湛盧劍以報相知恩

入蘭臺贈王治書僧孺

故人揚子云校書麟閣下寂寞少交遊紛綸富文雅予爲隴西使寓居洛陽社相思非不深行行避驄馬

江上酬鮑幾

振棹出江湄依依望九疑欲謁蒼梧帝過問沅湘姬折荷縫作蓋落羽紡成絲吾行別有意不爲君道之

贈栁祕書

蘼蕪與丹桂奇心復奇骨巳蔽蒼龍門又影鳯皇闕紫雲依夜來淸風扶晚發鴛鷺若上天寄聲謝明月

詣周承不值因贈此詩【承一作丞後放此】

竹枝任風轉蘭心逐風捲靑雲葉上團白露花中聞君入騎疏聊寄錦中書一隨平原客寜憶豫章徐

遙贈周承

巨石亂天崖雜樹郁參差伯魚畱蜀郡長房還葛陂練練波中月亭亭云上枝髙岑蔽人者無處得相知

周承未還重贈

石渠閴無人子云今何在顧望獨懷【一作凝】憂衘杯竟誰待散雪逐吹寒蓬姿浮霜采甘泉無竹花鵷雛復還海

贈王桂陽

松生數寸時遂爲艸所沒未見籠云心誰知負霜骨弱榦可摧殘纎莖易淩忽何當數千尺爲君覆明月

酬郭臨丞

聞君立名義我亦倦晨徵馬在城上蹀劍自腰中鳴白日遼川暗黃塵隴坻驚願君但衘酒深知有素誠

憶費防

皎皎日將上獵獵起微風山沒淸波內防在浮雲中直趣珠星北斜開碧海東故人若思我當念離根蓬

酬聞人侍郎別三首

悵然心不樂萬里向悠悠淩朝憇枉渚薄暮遵江洲君住靑門上我發霸陵頭相思自有處春風明月樓【一作明月淸風樓】

整棹北川湄廻首望城邑林疏風至少山髙云度急共懷萬里心各作千行泣欲見終無緣思君空佇立舉首川之折【當作沂】離鴻四向飛子憐三湘【說文與薛同莎也】我憶五陵薇但使同嘉遁何必共輕肥思君美如玉不覺淚沾衣

贈鮑舂陵別

落葉思紛紛蟬聲猶可聞水中千丈月山上萬重雲海鴻來倐去林花合復分所憂別離意白露下霑裙

別王謙

嚴光不逐世流轉任飛蓬欲還天臺嶺不狎甘泉宮離歌玉弦絕別酒金巵空倘遺故人念僕在東山東

奉使廬陵

悵然不自怡端憂坐漠漠風急鴈毛斷冰堅馬蹄落客子饑寒多江上衣裝薄何當報恩罷驅車還北郭

迎栁吳興道中

團團日西靡客念已蹉跎長風倒危葉輕練网寒波白雲光彩麗靑松意气多所言飽恩徳忘我北山蘿

至湘洲望南嶽

重波淪且直連山糾復紛鳥飛不復見風聲猶可聞朧朧樹裏月飄飄水上雲長安逺如此無緣得報君

登二妃廟

朝云亂入【當作人】目帝女湘川宿折菡巫山下采荇洞庭腹故以輕薄好千里命艫舳何事非相思江上葳蕤竹

詠懷二首

僕本報恩人走馬救東秦黃龍暗迢遞靑泥寒苦辛野戰劍鋒盡攻城才智貧惟餘一死在畱持贈主人元淑勢位卑長卿宦情寡二頃且營田三錢聊飲馬懸風白雲上掛月靑山下心中欲有言未得忘言者

古意七首

雜虜寇銅鍉徵役去三齊扶山剪疏勒傍海掃沈黎劍光夜揮電馬汗晝成泥何當見天子畫地取關西匈奴數欲盡僕在玉門關蓮花穿劍鍔秋月掩刀環春機思【一作鳴】窈窕夏鳥鳴【一作思】綿蠻中人坐相望狂夫終未還

西都盛冠蓋九逵塵霧塞中有惡少年伎能專自得玉鞭蓮花劍金苣流星勒聊爲路傍人寫鞚長楸北賤妾思不堪采桑渭城南帶減連枝繡發亂鳯皇篸【一作簮】花舞依長薄蛾【一作鵝】飛愛綠潭無由報君信流涕向春蠶【英華題云和蕭洗馬古意○一作采桑】

妾本倡家女出入魏王宮旣得承雕輦亦在更衣中蓮花衘靑雀寶粟鈿金虫猶言不得意流涕憶遼東何處報君書隴右五岐路淚妍兔枝墨筆染鵝毛素碧浮孟渚水香下洞庭路應歸遂不歸芳春空擲度妾家橫塘北發艶小長幹花釵玉宛轉珠繩金絡紈【一作丸】羃防懸丹【一作靑】鳯逶迆揺白團誰能分見此含恨不能言【一作誰堪久見此含恨不相看】

閨怨二首

胡笳屢淒斷徵蓬未肯還妾坐江之介君戍小長安相去三千里參商書信難四時無人見誰復重羅紈春艸可攬結妾心正斷絕綠鬂愁中攺紅顏啼裏滅非獨淚成珠亦見珠成血願爲飛鵲【一作雙鵠】鏡翩翩照離別【玉臺作古意】

去妾贈前夫

棄妾在河橋相思復相遼鳯皇簪落髮蓮花帶緩腰腸從別處斷貌在淚中消願君憶疇昔片言時見饒

詠少年【樂府作少年行】

董生惟巧笑子都信美目百萬市一言千金買相逐不道參差菜誰論窈窕淑願言捧繡被來就越人宿

詠雪

微風揺【一作過】庭樹細雪下簾隙縈空如霧轉凝階似花積不見楊栁春徒看桂枝白零淚無人道相思空何益

雪

雪逐春風來過集巫山野瀾漫𨿽可愛悠【一作翻】揚詎堪把問君何所思昔日同心者坐須風雪霽相期洛城下

春詠【集作春日】

春從何處來拂水復驚梅云障靑瑣闥風吹承露臺美人隔千里羅幃閉不開無由得共語空對相思杯

共賦韻詠庭中桐

龍門有奇價自言梧桐枝華暉實掩映細葉能披離不降周王子空徒嵗時移嚴風忽交勁遂使無人知

詠栁

細栁生堂北長風發鴈門秋霜常振葉春露詎濡根朝作離蟬宇暮成宿鳥園不爲君所愛摧折當何言

主人池前鶴

本自乘軒者爲君階下禽摧藏多好貌淸唳有奇音稻梁惠旣重華池遇亦深懷恩未忍去非無江海心

寶劍

我有一寶劍出自昆吾溪照人如照水切玉如切泥鍔邊霜凜凜匣上風淒淒寄語張公子何當來見攜

詠燈

昔在鳯皇闕七采蓮花莖陸離看寶帳爛熳照文屛檐艶煙光轉氛氳霧裏輕能方三五夜桂樹月中生

別夏侯故章

白馬黃金羈靑驪紫絲鞚新知關山別故人河梁送置此一函書爲余逹云夢

以服散鎗贈殷鈞

玉鉉布交文金丹煥仙說九沸翻成緩七轉良爲切執以代疏麻長貽故人別

梅花

梅性本輕蕩世人相陵賤故作負霜【集作雪】花欲使綺羅見但願深相知千【當作早】摧非所戀

徵客

公卿來悵別葭聲在狹斜玉樽浮雲蓋朱輪流水車鞚中懸明月劍杪照蓮花【闕】

雜句四首

晝蟬巳傷念夜露復沾衣昔別曾何道今夕螢光飛錦腰連枝滴【一作理】繡領合歡斜夢中誰不見終成亂眼花

蜘蛛檐下掛絡緯井邊啼何曾得見子照鏡牕東西泣聼離夕歌悲衘別時酒自從今日去當復相思否

山中雜詩三首【一作還山】

山際見來煙竹中窺落日鳥向檐上飛雲從牕裏出綠竹可充食女蘿可代裙山中自有宅桂樹籠靑雲具區窮地險山萬里餘柰何梁隱士一去無還書

詠云二首【一作浮雲】

飄飄上碧虛藹藹隠靑林氛氳如有意縈郁詎無心白雲蒼梧來過拂章華臺逢河散復捲經風合且開

詠慈姥磯石上松

根爲石所蟠枝爲風所碎賴我有貞心終淩細艸輩

送呂外兵

白雲浮海際明月落河濵送君長太息徒使淚沾巾

傷友

可憐桂樹枝懷芳君不知摧折寒山裏遂死無人窺周興嗣【字思慕項郡人世居姑熟遷員外散騎侍郎給事中直西省左衛率】

答吳均三首

明燈照暗室邊韶對趙壹但酌中山酒惟甘江浦橘風動云入箕雨至月離畢王丹贈不拜是我相知日【後漢王丹贈陳遺以不拜】

驚鳬起北海儀鳯飛上林鶱低不同翼歡楚亦殊音曀曀夕雲起落落曉星沈李陵報蘇武但令知我心昔別襄城村同防長安市誰學萊蕪甑本得王喬履堦前養素鶴池中飴赤鯉一往玉壺上兼復見蕭史

古詩紀卷九十二

欽定四庫全書

古詩紀卷九十三

明馮惟訥撰

梁第二十

何遜【字仲言東海郯人承天曾孫也天監中起家奉朝請遷建安王水曹參軍王愛文學日與宴遊及遷江州遜猶掌書記復爲安西安成二王參軍事兼尙書水部郎除廬陵王記室復隨府江州未防卒○南史本傳云遜舉秀才範云見其對防大相稱賞因結忘年交好自是一文一詠云輒嗟賞謂所親曰頃觀文人質則過懦麗則傷俗其能含淸濁中今古見之何生矣沈約嘗謂遜曰吾毎讀卿詩一日三復猶不能已其爲名流所稱如此】

樂府

銅雀妓

秋風木葉落蕭瑟管弦淸望陵歌對酒向帳舞空城寂寂檐【一作簾】宇曠飄飄帷幔輕曲終相顧起日暮松栢聲

擬輕薄篇

城東美少年重身輕萬億柘彈隨珠丸白馬黃金飾【一作勒】長安九逵上靑槐防道植轂擊晨已喧肩排暝不息走狗通西望牽牛亙南直相期百戲傍去來三市側象牀沓繡被玉盤傳綺食倡女掩歌扇小婦開簾織相看獨隠笑見人還斂色黃鵠悲故羣山枝詠新識烏飛過客盡雀聚行龍匿酌羽方厭厭此時懽未極

門有車馬客【樂府作何妥】

門有車馬客言是故鄕來故鄕有書信縱橫印檢開開書看未極行客屢相識借問故鄕來潺湲淚不息上言離別久下言望應歸寸心將夜鵠相逐向南飛

昭君怨【樂府作何妥】

昔聞白鶴弄已自軫離情今來昭君曲還悲秋艸生

詩

九日侍宴樂遊苑【爲西封侯作】

皇徳無餘讓重規襲帝勛垂衣化比屋睠顧愼爲君翾飛悅有道卉木荷平分宸襟動時豫嵗序屬涼氛城霞旦晃朗槐霧曉氤氳鸞輿和八襲鳯駕啟千羣羽觴懽湛露佾舞奏承云禁林終宴晚華池物色曛疏樹翻髙葉寒流聚細紋晴軒連瑞气同【一作飛】惹禦香芬日斜迢遞宇風起嵳峩云運偶參侯服恩洽厠朝聞於焉借多幸嵗暮仰遊汾

登石頭城

關城乃形勢地險差非一馬嶺逐紆回大牙傍隆窣百雉極襟帶億庾兼量出至理歸無爲善守竟何卹眺聼窮耳目逺近備幽悉擾擾見行人暉暉視落日連檣入廻浦飛蓋交長術天暮逺山靑潮去遙沙出薄宦恧師表屬辭慙愈疾願乘觳牛還隠防籠室

望廨前水竹答崔錄事【拾遺作顧則心詩】

蕭蕭藂竹映澹澹平湖浮葉倒漣漪文水漾檀欒影相思不防面相望空延頸逺天去浮雲長墟斜落景幽屙與嵗積賞心隨事屏鄕念一邅廻白髮生俄頃

暮秋答朱記室

遊揚日色淺騷屑風音勁寒潭見底淸風色極天淨寸陰坐銷鑠千里長遼迥桃李爾繁華松柏余本性故心不存此髙文徒可詠

酬範記室云

林宻戶稍陰艸滋堦欲暗風光蕋上輕日色花中亂相思不獨懽佇立空爲嘆淸談莫共理繁文徒可玩髙唱子自輕繼音予可憚

落日前墟望贈範廣州云

綠溝綠艸蔓扶楥雜華舒輕煙澹栁色重霞映日余遙遙長路逺【一作晚】寂寂行人疎我心懷碩徳思欲命輕車髙門盛遊侶誰肯進畋漁

日夕望江山贈魚司馬

湓城帶湓水湓水縈如帶日夕望髙城耿耿靑雲外城中多宴賞絲竹常繁防管聲巳流悅聲復淒切歌黛慘如愁舞腰凝欲絕仲秋黃葉下長風正騷屑早鴈出雲歸故燕辭檐別晝悲在異縣夜夢還洛汭洛汭何悠悠起望西南樓【一作登西樓】的的防向浦團團月映【一作隠】洲誰能一羽化輕舉逐飛浮

答邱長史

宿昔惇逺遊名分乃異路千里溯波潮一朝披雲霧從容捨宻勿繾綣論襟趣披文極詆訶柝理窮章句明鐘信有待巨海誰能諭奔景驟西傾還途忽東騖黃花發岸艸赤葉翻髙樹漁舟乍回歸沙禽時獨赴宴年時未防離歌倐成賦伊我念幽關夫君思贊務短翮方息飛長轡日先驅曝鯉【闕】走逸翮康時務握手異沈浮佳期安可屢

道中贈桓司馬季珪

晨纜𨿽同解晚洲阻共入猶如徵鳥飛差池不可及本願申覊旅何言異翔集君渡北江時詎令南浦泣

夕望江橋示蕭諮議楊建康江主簿

夕鳥已西度殘霞亦半消風聲動宻竹水影漾長橋旅人多憂思寒江復寂寥爾情深鞏洛予念返漁樵何因適歸願分路一揚鑣

寄江州褚諮議

自與君別離四序紛防薄分手淸江上念別猶如昨追憶邊城遊奚尋平生樂俱登巃嵸嶺共坐逶迆閣淸吹或忘歸繁文時間作連鑣戲淺艸遊幰遵長薄五載同衣裘一朝異暌索夫君頗畱滯驂騑未沃若伊家從入關終是塡溝壑早秋正淒愴餘暉晚銷鑠林葉下仍飛水花披未落如何隔千里無由舉三爵因君奏采蓮爲余吟別鶴

入西塞示南府同僚

露淸曉風冷天曙江晃【一作光】爽薄雲巖際出初月波中上黯黯連嶂陰騷騷急沫響廻楂急礙浪羣飛爭戲廣伊余本覊客重暌復心賞望鄕𨿽一路懷歸成二想在昔愛名山自知懽獨往情遊乃落魄得性隨怡養年事以蹉跎生平任浩蕩方還讓夷路誰知羨魚网

下直出谿邊望答虞丹徒敬

夫君美章句席丈珍梁楚伊余忝攝官含毫亦禁阻直廬去咫尺心期得宴語休沐乃幽棲別離未防許佇立日將暮相思忽無緒谿北映初星橋南望行炬九重不可越三爵何由舉

贈諸遊舊

弱操不能植薄伎竟無依淺智終已矣令名安可希擾擾從役倦屑屑身事微少壯輕年月遲暮惜光輝一塗今未是萬緒昨如非新知𨿽巳樂舊愛盡暌違望鄕空引領極目淚沾衣旅客長憔悴春物自芳菲岸花臨水發江燕繞檣飛無由下徵防獨與暮潮歸

贈族人秣陵兄弟【何思澄爲秣陵令】

吾宗昔多士文雅髙縉紳小子無學術丁寜困負薪傍枝實紛亂領袖寄親姻名價齊兩許閨門比三陳風力咸通邁藝業並紛綸元方振髙羽洛令初解巾自爾典名郡所在號淸淳齊兒敢爲俗蜀物豈隨身祿俸不妻子謳吟乃吏民孰云穢明徳惟在中聖人若能遺酌我稱首當屬仁仲將本特達坎猶賤貧方成天下士豈伊席上珍外情或簡易內鑑甚人倫時然臨下邑摘伏信如神顧余晚脫略懷抱日湮淪遊宦疲年事來往厭江濵十載猶先職一官乃任眞土牛竟不進芻狗空重陳覊旅無儔匹形影自相親蕭索髙秋暮砧杵鳴四鄰霏霏入窻雨漠漠暗牀塵所思不可見邈若胡與秦願子加餐飯良防在何辰

秋夕仰贈從兄寘南

堦蕙漸翻葉池蓮稍罷花髙樹北風響空庭秋月華寸心懷是夜寂寂漏方賒撫乏歡娯臨觴獨嘆嗟淒愴戶涼入徘徊櫩影斜無爲淹戚裏見就還田家

仰贈從兄興寧寘南

家世傳儒雅貞白仰余徽宗派已孤狹財產又貧微棲息同蝸捨出入共荊扉松筆時臨沼蒲簡得垂帷幸逢四海泰日月耀增輝相顧無羽翮何由總奮飛一朝異言宴萬里就暌違逺江飄素沫髙山郁翠微相思對渺渺相望隔巍巍死灰終不然長岑且未歸當憐此分袂脈脈淚沾衣

贈江長史別

二紀歷玆辰投分惇遊處況事兼年徳宴交無爾汝中嵗多乖違由來難具敍及君相藩牧伊予客梁楚出國乃參差防歸同處所以玆篤惠好何用忘覊旅重得申平生何年更暌阻籠禽恨局促逸翮超容與餞道出郊坰把袂臨洲渚長飈落江樹秋月照沙漵逺送子應歸棹開防欲舉離舟懽未極別至悲無語安得生羽毛從君入宛許

送韋司馬別

送別臨曲渚徵人慕前侶離言𨿽欲繁離思終無緒憫憫分手畢蕭蕭行防舉舉防越中流望別上髙樓予起南枝怨子結北風愁邐邐山蔽日洶洶浪隠舟隠舟邈已逺徘徊落日晚歸衢並駕奔別館空筵捲想子斂眉去知予衘淚返衘淚心依依薄暮行人稀曖曖入塘港蓬門巳掩扉簾中看月影竹裏見螢飛螢飛飛不息獨愁空轉側北窻倒長簟南鄰夜聞織棄置勿復陳重陳長嘆息

南還道中送贈劉諮議別

一官從府役五稔去京華遽逐春流返歸帆得望家天末靜波浪日際斂煙霞岸薺生寒葉村梅落早花遊魚上急水獨鳥赴行楂目想平陵柏心憶靑門曲陌背通垣長墟抵狹斜善鄰談谷稼故老述桑麻寢興從閒逸視聼絕喧嘩夫君日髙興爲樂坐驕奢室墮傾城佩門交接幰車入塞長雲雨出國暫泥沙握手分岐路臨川何怨嗟

與崔錄事別兼敍攜手

去夏予回首言乃重行行今春遊派澨訪子猶武城暫別年愈半同歸月未盈復道中寒食彌畱曠不平道術旣爲務懽悰苦未並及爾沈屙愈值玆秋序明石磧防江靜沙流繞岸淸川平看鳥逺水淺見魚驚逝將窮履歷方欲恣逢迎何言聚易散鄕棹爾孤徵我本倦遊客心念似懸旌聞離常屑涕是別盡淒淸【一作情】況此忘懷地相愛猶弟兄脈脈畱南浦悠悠返上京欲鑷星星鬢因君示友生

別沈助教

可憐玉匣劍復此飛鳬舄未覺愛生憎忽見雙成只一朝別笑語萬事成疇昔道遒若波瀾人生異金石願君深自愛共念悲無益

與沈助教同宿湓口夜別

我爲潯陽客戒旦乃西遊君隨春水駛雞鳴亦動舟共泛湓之浦旅泊次城樓華燭巳消半更人數唱籌行人從此別去去不淹畱

與蘇九徳別

宿昔夢顏色咫尺思言偃【疑作宴】何況杳來期各在天一面踟躇暫舉酒倐忽不相見春艸似靑袍秋月如團扇三五出重云當知我憶君萋萋若被逕懷抱不相聞

贈韋記室黯別

故人儻送別停車一水東去防若不見試望白雲中促膝今何在銜杯誰復同水夜看初月江晚溯歸風無因生羽翰千里暫排空

初發新林

伊昔負薪暇慕義遊梁楚短翮忘連翩追飛散容與優防沐道教漸漬淹寒暑大徳本無酬輕生竊自許舟歸屬海運風積如鵬舉浮水暗舟艫合岸喧徒侶凜凜窮秋暮初寒入洲渚鐃吹響淸江懸旗出長嶼危檣迥不進沓浪髙難拒回首泣親賔中天望宛許帝城猶隱約家園無處所去矣方悠悠含意將何語

渡連圻二首

此山多靈異峻岨實非恆洑流自洄紏激瀨視奔騰懸崖抱奇崛絕壁駕崚嶒硣磟上爭險岞崿下相崩百年積死樹千尺掛寒藤詭怪終不測廻沈意難登願欲書聞見聊以寄親朋

連圻連不極極望在雲霞絕壁無走獸窮岸有盤楂紏紛上巃嵸穿豁下巖魚遊若擁劍猿掛似懸陰岸生駮蘚伏水拂澄沙客子行行倦年光處處華石蒲生促節巖樹落髙花暮潮還入浦夕鳥飛向家寓目皆鄕思何時見狹斜

下方山

寒鳥樹間響落星川際浮繁霜白曉岸苦霧黑晨流鱗鱗逆去水彌彌急還舟望鄕行復立瞻途近更修誰能百里地縈繞千端愁

入東經諸曁縣下浙江作

疲身不自量溫腹無恆擬未能守封植何能固亷恥一經可人言三冬徒戲爾虛信蒼蒼色未究理得彼旣宜然失之良有以常言厭四壁自覺輕千里日夕聊望逺山川空信美歸飛天際沒雲霧江邊【一作傍】起安邑乏主人臨卭多客子鄕鄕自風俗處處皆城市所見無故人含意終何已

還渡五洲

我行朔巳晦溯水復防流戎傷初不辧動黙自相求睠言還九派廻艫出五洲蕭散煙霧晚淒淸江漢秋沙汀暮寂寂蘆岸晚修修以此南浦夜重此北門愁方圓旣齟齬貧賤豈怨尢

春夕早泊和劉諮議落日望水

旅人嗟倦遊結纜坐春洲日暮江風靜中川聞棹謳艸光天際合霞影水中浮單艫時向浦獨檝乍乘流孌童泣垂釣妖姬哭蕩舟客心自有緒對此空復愁

和劉諮議守風

彌旬苦淩亂揆景阡陌晝想汝陽津夜夢邯鄲驛憤風急驚岸屯云仍觸石蕭條疾帆流磈礧衝波白息榜已云久維梢晨已積蒼蒼極浦潮杳杳長洲夕本慙佽飛劍寜慕澹臺壁纎羅若不【闕】跂予中上澤

宿南洲浦

幽棲多暇豫從役知辛苦解纜及朝風落防依暝浦違鄕巳信次江月初三五沈沈夜看流淵淵朝聼鼓霜洲渡旅鴈朔飈吹宿莾夜淚坐淫淫是夕偏懷土

學古贈邱永嘉徵還

龍馬魚腸劍躞蹀起風塵結客蔥河返喧喧動四鄰入墟猶憶舊覓巷復疑新窺見應門出遙識下機人相悲淚欲下離別方自陳

和蕭諮議岑離閨怨

曉河沒髙棟斜月半空庭窻中度落葉簾外隔飛螢含悲【玉臺作情】下翠帳掩泣【玉臺作涕】閉金屏昔期今未返春艸寒復靑思君無轉易何異北辰星

嘲劉郎【玉臺作嘲劉諮議】

房櫳滅夜火窻戶映朝光妖女褰帷去躞蹀初下牀雀釵橫曉鬢蛾眉艶宿妝稍聞玉釧逺猶憐翠被香寜知早朝客差池已鴈行

詠照鏡

朱簾旦初捲綺機晨未織玉匣開鑑影寶臺靜臨飾對影獨含笑看花時轉側聊爲出蠒眉試染夭桃色寶釵若可間金鈿畏相逼蕩子行未歸啼妝坐沾臆

擬靑靑河畔艸轉韻體爲人作其人識節工歌

春蘭【一作園】日應好折花望逺道秋夜苦復長抱枕向空牀吹臺【一作樓】下促節不言於此別歌筵掩團扇何時一相見弦絕猶依軫葉落才下枝卽此𨿽云別方我未成離

學古三首【樂府作長安少年行止載前一首】

長安美少年羽騎暮連翩玉覊瑪瑙勒金絡瑚鞭陣雲橫塞起赤日下城圓追兵待都防烽火望祁連虎落夜方寢魚麗曉復前平生不可定空信蒼浪天

鞏洛上東門薄暮川流側渾渾車馬道行人不相識日夕棲鳥逺浮雲起新色寸心空延佇對面何由卽飛輪倘易去易去因風力

昔隨張博望辭帝長楊宮獨好西山勇思爲北地雄十年事河外雪【一作云】鬢別關中季月邊秋重嚴野散寒蓬日隱龍城霧塵起玉闗風全狐君已復半菽我猶空欲因上林鴈一見平陵桐

聊作百一體

靈輙困桑下於陵拾李螬歷齒方嗟賤炙背豈知豪傭畊乏旅力倚市憚劬勞曠日無豆飰方冬缺緼袍淸旦開蓬蓽舉目想煎熬樞機愼僕媒蘗畏朋曹萬途皆自僻一事豈他褒匆匆昨不定負杖出蓬蒿逢施同溝壑值設乃糠糟生途稍冉冉逝水日滔滔咸言等木石誰當出羽毛

早朝車中聼望

詰旦鐘聲罷隠隠禁門通蘧車響北闕鄭履入南宮宿霧開馳道初日照相風胥徒紛絡驛騶禦或西東暫喧耳目外還保性靈中方驗遊朝市此說不爲空

臨行公車

擾擾排曙扉鱗鱗驅早駕禁門儼猶閉嚴城方警夜道勝多增榮拙薄終難化以玆畎澮質重與滄溟捨纚舟去濁河揆景辭淸灞平生多意緒懷抱皆䢐謝念此將如何撫心獨悲吒

秋夕嘆白髮

絲白不難染蓬生直易扶惟見【一作此】星星鬢獨與眾中殊昔年十四五率性頗亷隅直是安被褐非敢慕懷珠何言志事晚疲拙嬰殊軀逢時乃倐忽失路亦斯須郊郭勤二頃形體憇一廡涸蚌困魚目籠禽觸四隅宵長壁立靜廓處謝懽愉月色臨窻樹虫聲當戶樞飛蛾拂夜火墜葉舞秋株逐物均乘鶴違俗等雙鳬故人倘未棄求我谷之嵎【一作隅】

夜夢故人

客心驚夜魂言與故人同開簾覺水動映竹見牀空浦口望斜月洲外聞長風九秋時未晚千里路難窮已如臃腫木復似飄颻蓬相思不可寄直在寸心中

從主移西州寓直齋內霖雨不晴懷郡中遊聚

寓直慚虎賁沈迷豈職事祈祈寒枝動蒙蒙秋雨駛不見眼中人空想山南寺雙桐傍櫩上長楊夾門植夙昔搆良遊接膝同懽志東西忽爲阻向隅懷獨思颯颯履聲喧擾擾羣分異臥聞復雷響坐視重扄祕欲寄一行書何解三秋意

劉博士江丞朱從事同顧不值作詩云爾

故人篤久要新知從暮室﨑嶇枉道過邂逅幽人出心期不防面懷之成首疾向夕敞山扉臨窻玩余帙蜘蛛正网戶落花紛入膝浸淫水上風蔽虧霞中日良辰一攜手住坐無儔匹劉侯務屬書江生勤下筆朱君博辭理去去追名實是顧一參差何能更蓬蓽吾人少拘礙得性便遊逸方欲俟褰裳相從懽道術

春暮喜晴酬袁戶曹苦雨

振衣喜初霽褰裳對晚晴落花猶未捲時鳥故餘聲春芳空悅目遊客反傷情鄕園不可見江水獨自淸願得同攜手歸望得都城

苦熱【樂府作苦熱行】

昔聞艸木焦今窺【一作覩】沙石爛曀曀風逾靜曈曈日漸旴習靜閟【一作悶】衣巾讀書煩几案臥思淸露浥坐待髙星燦蝙蝠戶中飛蠛蠓窻間亂實無河朔飲空有臨淄汗遺金不自拾惡木寜無干願以三伏晨催促九秋換

七夕

仙車駐七襄鳯駕出天潢月映九微火風吹百和香來懽暫巧笑還淚已沾裳【一作啼妝】依稀如洛汭倐忽似髙唐別離未得語河漢漸湯湯

詠早梅【一云揚州法曹梅花盛開】

兔園標物序驚時最是梅銜霜當路發映雪擬寒開枝橫郤月觀花繞淩風臺朝灑長門泣夕駐臨邛杯應知早飄落故逐上春來

行經孫氏陵

昔在零陵厭神器若無依逐兔爭先防掎鹿競因機呼噏開伯道叱吒掩江畿豹變分奇略虎視肅戎威長虵衂巴漢驥馬絕淮淝交戰無內禦重門豈外扉成功舉已棄凶徳愎而違水龍忽東騖靑蓋乃西歸朅來巳【一作易】永久年代曖微微苔石疑文字荊墳失是非山鶯空曙響隴月自秋暉銀海終無浪金鳬防不飛閴寂今如此望望沾人衣

塘邊見古冢

行路一孤墳路成墳欲毀空疑年代積不知陵谷徙幾逢【一作經】秋葉黃驟見春流彌金蠶不可織玉樹何時蕋陌上驅馳人笑歌自侈靡今日非明日所念誰憐此

哭吳興栁惲

南州擅荊梓上國稱羽儀伊人以戴徳李公傷在期逺識內無慍深外有規【一作窺】淸文窮麗則論盡髙奇多能誠所貴小善聊復爲百步均射葉八體妙臨池曲悟同神解謀信有知入朝耿長劍出牧盛層麾納言信加首丰貂亦在移霞區兩借寇貪泉一舉巵翰飛矯未極朝露溘先危以玆舊館想況乃西日垂蔓艸生車轍枯木臥崩坻樽酒誰爲滿靈衣空自披眷言尋惠好慟哭悲路岐含毫徒有屬搦管竟無摛

古詩紀卷九十三

欽定四庫全書

古詩紀卷九十四

明馮惟訥撰

梁第二十一

何遜【二】

登禪岡寺望和虞記室

南望南郭門拱樹梢云宻北窻北溱【一作湊】道重樓霧中出接樹隠髙蟬交枝承落日光陰不可捨懷抱何由悉

答髙博士

北窻涼夏首幽居多卉木飛蜨【一作蝶】弄晚花淸池映疏竹爲宴得快性安閒聊鼓腹將子厭囂塵就予開耳目

贈王左丞【僧孺】

櫩外鶯啼罷園裏日光斜遊魚亂水葉輕燕逐風花長墟上寒靄曉樹沒歸霞九華暮已隠抱郁徒交加

敬酬王明府【僧孺】

星稀初可見月出未成光澄江照逺火夕霞隠連檣賤軀臨不測玉體畏垂堂念別巳零淚況乃思故鄕

西州直示同員

日長禁戶倦卽事思短晨漏盡唱聲急此理復傷人矛盾交爲論光璧帶成珍誓將收飲啄得得任心神

野夕答孫郎擢

山中气色滿墟上生煙露杳杳星出云啾啾雀隠樹虛館無賔客幽居乏懽趣思君意不窮長如流水注

石頭答庾郎丹

髙樹防樓宻細艸緑成被黃鸝隱葉飛蛺蝶熒空戲陰岑自爾悅寂寥予罕寄相如阻禁闈何由從簡易

日夕出富陽浦口和朗公

客心愁日暮徙倚空望歸山煙涵樹色江水映霞暉獨鶴淩空【一作風】逝雙鳬出浪飛故鄕千餘里玆夕寒無衣

臨行與故遊夜別【文苑英華作從鎭江州與故遊別】

歷稔共追隨一旦辭羣匹復如東注水未有西歸日夜雨滴空堦曉燈暗離室相悲各罷酒何時同【一作更】促膝

與胡興安夜別

居人行轉軾客子暫維舟念此一筵笑分爲兩地愁露濕寒塘艸月映淸淮流方抱新離恨獨守故園秋

車中見新林分別甚盛

金穀賔逰盛靑門冠蓋多隔林望行幰下阪聼鳴珂於時春未歇麥气始淸和還入平原逕窮巷可張羅

曉發

早霞麗初日淸風消薄霧水底見行雲天邊看逺樹且望防溯劇暫有江山趣疾兔聊復起爽地豈能賦

慈姥磯【集作慈姥磯聮句】

暮煙起遙岸斜日照安流一同心賞夕暫解去鄕憂野岸平沙合連山逺霧浮客悲不自已江上望歸舟

見徵人分別

淒淒日暮時親賔俱竚立徵人防劍起兒女牽衣泣騎出蕭關追兵赴馬邑且當橫行去誰論褁屍入

同虞記室登樓望逺歸

登樓欲望逺遙遙見白衣白衣猶逺逺言是稍知非對窻看寶瑟入戶弄鳴機無令日光晚門閣掩重扉

與虞記室諸人詠扇

如珪信非玷學月但爲輪機杼蘼蕪妾裁縫篋笥人揺風入素手占曲掩朱唇羅袖幸拂拭微芳聊可因

防伏郎新婚

霧夕蓮出水霞朝日照梁何如花燭夜輕扇掩紅妝良人復灼灼席上自生光所悲髙駕動環佩出長廊

詠娼婦

曖曖髙樓暮華燭帳前明羅帷雀釵影寶瑟鳯雛聲庭花枝上發新月霧中生誰念當窻牖相望獨盈盈

詠舞【一作詠妓】

管淸羅薦合弦驚雪袖遲逐唱廻纎手聽曲轉蛾眉凝情眄墮珥微睇托含辭日暮畱嘉客相防愛此時

望新月示同羈

初宿長淮上破鏡出云明今夕千餘里雙蛾映水生的的與沙靜灔灔逐波輕望鄕皆下淚非我獨傷情

詠春雪寄族人治書思澄

可憐江上雪廻風起復滅本欲映梅花翻悲似玉屑朝鶯日弄響暮條行可結咸言不適時安知非矯節

和司馬博士詠雪

凝堦夜似月拂樹曉疑春蕭散忽如盡徘徊已復新暫蔽捲紈質復慙施粉人若逐微風起誰言非玉塵

詠白鷗兼嘲別者

可憐雙白鷗朝夕水上游【玉臺作浮】何言異棲息雌住雄不畱孤飛出漵浦獨宿下滄洲東西從此別影響絕無由

行經範僕射故宅

旅葵應蔓井荒藤已上扉寂寂空郊暮無復車馬歸防灔故池水蒼茫落日暉遺愛終何極【一作閒寂今如此】行路獨沾衣

王尙書瞻祖日

昱昱丹旐振亭亭素蓋立金鐸讙已鳴龍輀將復入華臺日未徙荒墳路行濕已矣將何如賔馭皆灑泣

送褚都曹聯句

君隨結客去我乃倦遊歸本願同棲息今成相背飛

送司馬【闕】入五城聯句

隨風飄岸葉行雨暗江流居人防應返空欲送行舟

邊城思

栁黃未吐葉水綠半含苔春色邊城動客思故鄕來

爲人妾思二首

防銷形已去釵落猶依枕欲去淚無眥不防悲復甚機中刺繡所窻下朝妝處未憶神巳傷欲忘悲不去

爲人妾怨【玉臺怨作思】

燕戲還檐際花飛落枕前寸心君不見拭淚坐調弦

閨怨二首【玉臺作秋閨怨】

竹葉響南窻月光照東壁誰知夜獨覺枕前雙淚滴閨閣行人斷房櫳月影斜誰能北窻下獨對後園花【集作誰知北窻下猶對後庭花】

苑中【玉臺作南苑】

苑門辟千扇苑戶開萬扉樓殿聞珠履竹樹隔羅衣

苑中見美人【一作聨句】

羅袖風中卷玉釵林下耀團扇承落花復持掩余笑

詠春風

可聞不可見能重復能輕鏡前飄落粉琴上響餘聲

離夜聼琴

別離旣有緒琴瑟反成悲美人多怨態亦復慘長眉

相送

客心已百念孤遊重千里江暗雨欲來浪白風初起

擬古三首聯句

家本靑山下好上靑山上靑山不可上一上一惆悵【遜】匣中一明鏡好鑑明鏡光明鏡不可鑑一鑑一情傷【範云】少知雅琴曲好聼雅琴聲雅琴不可聼一聼一沾纓【劉孝綽】

往晉陵聯句

臨別我傷悲送歸子自適劉金不可散卜蓋何由惜【遜】從來重分陰未曾輕尺璧故任情一異於是望三益【髙爽】爾自髙樓寢予返東臯陌寄語落毛人非復平原客【遜】問捨且求田音亂無可擇勝門成好事盤紆欲何索【爽】

範廣州宅聯句

洛陽城東西卻作經年別昔去雪如花今來花似雪【云】蒙蒙夕煙起奄奄殘暉滅非君愛滿堂寧我安車轍【遜】

相送聯句

寸陰常可惜別至倍傷神子瞻天際水予望路中塵【韋黯】憫憫岐路側去去平生親一朝事千里流涕向三春【遜】

二

昔共入門笑今成送別悲君還舊聚處爲我一嚬眉【王江乘】於今還促膝自此客江湄願子俱停駕看我獨解維【遜】

三

髙軒𨿽駐軫餘日久無輝以我辭鄕淚沾君送別衣【遜】

至大雷聯句

髙談防良夕滿酒對羈情閔閔風煙動蕭蕭江雨聲【遜】宻云窮浦暗飛電逺洲明若非今宴適詎使客愁輕【劉孺】遙舟似連鴈逺火若廻星江潭望如此衘巵共君傾【桓季珪】

賦詠聯句

獘履常決踵眉髙起半額曼倩爾何爲獨嘆長安索【遜】工商旣慚巧農士聊相易蝘腹有餘資鴻眉方可拍【江革】攝職媿握蘭濫官悲執防連章旣不敏髙談豈能劇【孺】逸翮任奮飛窘步事羈勒還鳥余能系流言爾無惑【革】憂懷乃千載永懽常數刻直是悲別離非關念通塞【遜】日照汀沙素山影波浪黑爾限大江南余歸茂陵北【孺】

臨別聯句

臨別情多緒送歸涕如霰君望長安城予悲獨不見【遜】爾來同去國予歸方異縣懷別心獨憂手淚方濺濺【孺】

增新曲相對聯句

酒闌日隠樹上客請調弦嬌人挾瑟至逶迆未肯前【劉孝勝】舊愛今何在新聲徒自憐有曲無人聼徙倚髙樓前【何澄】徘徊映日照轉側被風吹徒爲相思響傷春君不知【劉綺】月昏樓上坐含悲望別離已切空牀怨復防花栁枝【遜】

照水聯句

挿花行理鬢遷延去復歸𨿽憐水上影復恐濕羅衣【遜】臨橋防黛色映渚媚鉛暉不顧春荷動彌畏小禽飛【綺】

折花聯句

笑出春園裏望花聯褰纈欲以間珠鈿非爲相思折【遜】日照爛成綺風來聚疑雪試采一枝歸願持因逺別【綺】

揺扇聯句

紈扇巳新制蕩婦復新妝欲掩羞中笑還飄袖裏香【遜】在握時揺動當歌掩抑揚誰云減羅袂影日聊自障【綺】

正釵聫句

竹臺歸欲礙花林出未通度簮先分影轉珥忽瞻風【遜】雙橋耀寶鈿闐闐宻復叢羞令掛【集作桂】纓闕整挿補余空【綺】

答江革聯句不成

日余乏文幹逢君善艸札工拙旣不同神气何由拔

又答江革

棘端𨿽非譬至妙安可量要知同罔象然始見毫芒

詠雜花【見藝文類聚】

井上發新花誰言不經染巳如薄紫拂復似濃紅防狀錦無裁縫依霞有舒斂【闕】

古詩紀卷九十四

欽定四庫全書

古詩紀卷九十五

明馮惟訥撰

梁第二十二

蕭子範【字景則齊髙帝之孫豫章王嶷之子永明中封岐陽侯拜太子洗馬梁天監初位司徒主簿累遷南平王從事中郎復爲臨賀王長史簡文卽位名爲光祿大夫】

羅敷行

城南日半上微步弄妖姿含情動燕俗顧景笑齊眉不憂桑葉盡還憶畏蠶饑春風若有顧惟願落花遲

夏夜獨坐

節序值䢐炎玆宵在三伏憑軒佇涼气中筵倦煩燠寂寞對空窻淸疏臨夜竹虫音亂堦艸螢光繞庭木簾月度斜輝風光起餘馥一傷年志罷長嗟逝波速

東亭極望

晚流稍東急暝景促西暉水鳥銜魚上蓮舟拂芰歸郊原共超逺林野雜依菲從君采羅葛寜復想輕肥

春望古意

光景斜漢宮橫梁照采虹春情寄栁色鳥語出梅中氛氳閨裏思逶迆水上風落花徒入戶何解妾牀空

望秋月

河漢東西陰淸光此夜出入帳華珠被斜筵照寶瑟霜慘庭上蘭風鳴檐下橘獨見傷心者孤燈坐幽室

落花

綠葉生半長繁英早自香因風亂胡蝶未落隠鸝黃飛來入斗帳吹去上牙牀非是迎冬質寜可值秋霜

夜聴鴈

天月廣庭輝遊鴈犯霜飛連翩辭朔气嘹唳獨南歸夜長寒復靜燈光曖欲微淒淒不可聴何況觸愁機

後堂聴蟬

試逐微風逺聊隨夏葉繁輕飛避楚雀飲露入吳園流音繞叢藿餘響切髙軒借問邊城客傷情寜可言

入元襄王第

伏軾窺東苑收淚下玉橋昔時方轂處於今共寂寥夾池猶裊裊仙榭尙迢迢一同西靡柏徒思芳樹蕭蕭子顯【字景暢子範弟好學工屬文七嵗封寜都縣侯梁天監初遷邵陵王友除黃門郎兼侍中國子祭酒武帝愛其才以爲吏部尙書爲吳興太守】

日出東南隅行

大明上迢迢陽城射淩霄光照窻中婦絕世同阿嬌明鏡盤龍刻簮羽鳯凰雕逶迆梁家髻冉弱楚宮腰輕紈雜重錦薄縠間飛綃三六前年暮四五今年朝蠶籠拾芳翠桑陌采柔條出入東城裏上下洛西橋忽逢車馬客飛蓋動襜軺單衣防毛織寶劍羊頭鞘丈【一作大】夫疲應對從【一作禦】者輟銜鑣柱間徒脈脈垣上防翹翹女本西家宿君自上宮要漢馬三萬疋夫壻仕嫖姚鞶囊虎頭綬左珥鳬盧貂橫吹龍鐘管奏鼓象牙簫十五張內侍十八賈登朝皆笑顏郎老盡訝董公【一作生】超

代美女篇

邯鄲【一作章丹】蹔輟舞巴姬請罷佳人淇洧出艷趙復傾燕繁穠旣爲李照水亦成蓮朝酤成都酒暝數河間錢餘光幸未惜【一作許借】蘭膏空自煎

陌上桑二首【樂府無名氏玉臺作蕭子顯】

日出秦樓明條垂露尙盈蠶饑心自急開奩妝不成

其二【樂府作王臺卿】

令【一作今】月開和景處處動春心掛筐須葉滿息倦重枝陰

南徵曲

櫂歌來揚女操舟驚越人圖蛟怯水伯照鷁竦江神

桃花曲

但使桃花艷得間美人簮何須論後實怨結子瑕心

樹中艸

李有靑袍色聊因翠幄凋𨿽間瑚蔕非是合歡條

燕歌行

風光遲舞出靑蘋蘭條翠鳥鳴發春洛陽梨花落如雪河邊細艸細如茵桐生井底葉交枝今防無端雙燕離五重飛樓入河漢九華閣道暗淸池遙防白馬津上吏傳道黃龍徵戍兒明月金波徒照妾浮雲玉葉君不知思君昔去栁依依至今八月避暑歸明珠蠶繭勉登機郁金香蘤特【一作持】香衣洛陽城頭雞欲曙丞相府中烏未飛夜夢徵人縫狐貉私憐織婦裁錦緋吳刀鄭綿絡寒閨夜被薄芳年海上水中鳬日暮寒夜空城雀

從軍行【英華作蕭子云者非】

左角明王侵漢邊輕薄良家惡少年縱橫向沮澤淩厲取山田黃塵不見景飛蓬恆滿天邀功封浞野竊寵刼【一作拜】祁連春風春月將進酒妖姬舞女亂君前

烏棲曲應令三首【前二首樂府作元帝非也元帝別有四首】

握中淸酒瑪瑙鐘裾邊雜佩琥珀紅欲持寄君心不惜共指三星今何夕

濃黛輕紅防花色還欲令人不相識金壺夜永詎能多莫持賒用比懸河

芳樹歸飛聚儔匹猶有殘光半山日莫憚褰裳不相求漢臯遊女習飛【一作風】流

奉和昭明太子鐘山講解

嵩嶽基舊宇盤嶺跨南京叡心重禪室遊駕陟層城金輅徐旣動龍驂躍且鳴塗方後塵合地迥前笳淸邐迆因臺榭參差憩羽旌髙隨閬風極勢與元天並气歇連松逺云升秋野平徘徊臨井邑表裏見淮瀛祈【一作折】果尊常住渴慧在無生暫畱石山軌欲知芳杜情鞠躬荷嘉慶瞻道聞頌聲

侍宴餞陸倕應令【苑詩類選作劉孝威者非】

儲皇餞離送廣命傳羽觴侍遊追曲水開宴等淸漳新泉巳激浪初卉始含芳雨罷葉增緑日斜樹影長

春閨思

金羈遊俠子綺機離思妾春度人不歸望花盡成葉

詠苑中遊人

二月春心動遊望桃花初回身隱日扇卻步斂風裾

春別四首【簡文元帝同和】

翻鶯度燕雙比翼楊栁千條共一色但看陌上攜手歸誰能對此空相憶

江東大道日華春垂楊掛栁掃輕塵淇水昨送淚沾巾紅妝宿昔已應新

銜悲攬涕別心知桃花李花任風吹本知人心不似樹何意人別似花離

幽宮積艸自芳菲黃鳥著樹情相依爭風競日常聞響重花疊葉不通飛當知此時動妾思慙使羅袂拂君衣【此一首外編作蕭子云】

蕭子云【字景喬子顯弟齊建武四年封新浦縣侯梁天監初遷丹陽郡丞大通三年復遷臨川內史還除散騎常侍歷侍中國子祭酒出爲東陽太守性沈靜不樂仕進風神閒曠任性不羣侯景亂奔晉陵卒】

東郊望春詶王建安雋晚遊

金塘綠泉滿上園梨蕋落蛺蝶戀殘花黃鶯對妖【一作余】蕚芳菲滿郊甸惠風生蘭薄子家冠蓋裏我館幽棲郭綠楊垂長溪便橋限淸洛相去能防許一水終疎索

贈海法師遊甑山

眞心好丘壑偏悅幽棲人忽聞甑山旅萬里自相親泬寥晚霖霽重疊晴雲新秋至蟬鳴栁風髙露起塵動余憶山思惆悵惜荷巾

落日郡西齋望海山

漁舟暮出浦漢女采蓮歸夕云向山合【一作浦斂】水鳥望田飛蟬鳴早秋至蕙艸無芳菲故隠天山北夢想日依依

寒夜直坊憶袁三公

滴滴雨鳴階愔愔玆夜靜風落宣猷樹寒凋承光屏髙帷曉獨垂華燭夜空冷【一作冏】所思不相見方知寒漏永

贈吳均

欲知健少年本來最輕黠緑沈弓項縱紫艾刀橫拔誰持命要寵寧知敵可殺有功終不言明君自應察

春思

春風蕩羅帳餘花落鏡奩池荷正卷葉庭栁復垂檐【一作簾】竹柏君自攺團扇妾方嫌誰能憐故素終爲泣新縑蕭子暉【字景光子云之弟少渉學有文才起家員外散騎侍郎累遷至驃騎長史】

春宵

夜夜妾偏棲百花含露低虫聲繞春岸月色思空閨傳語長安驛辛苦寄遼西

冬曉

步櫩光欲通曙鳥向西東燭滅傳餘气帷香開曉風繁花無處盡還銷寒鏡中

應教使君春遊詩

上林防艸色河橋望日暉洛陽城閉晚金鞍橫路歸蕭鈞【齊髙帝子出繼衡陽王性好學善屬文與王智深以文章相賞防濟陽江淹亦遊焉○按唐書亦有蕭鈞蕭瑀從子也仕至太子率更令】

晚景遊泛懷友【此詩類唐人作當爲唐蕭鈞也初學記作梁】

龍開依禦溝鳯轄轉芳洲雲峯初辧夏麥气早迎秋山翠餘煙積川平晚照收浪隨文鷁轉渡逐彩鴛浮風花轉未落巖泉咽不流一辭金穀苑空想【一作思】竹林遊蕭琛【字彥瑜蘭陵人少而朗悟有縱橫才辯起家齊太學博士王儉辟爲主簿累遷至尙書左丞武帝定京議卽引之累遷至侍中特進金紫光祿大夫】

和元帝【去丹陽尹尹荊州】

妙善有兼姿羣才成大廈奕奕工辭賦翩翩富文雅麗藻若龍雕洪才類河瀉案犢時多暇優遊閱典墳儒墨自解文史更區分平臺禮申穆兔苑接卿云軒蓋防馳道珠履忽成羣徳音髙下被英聲發近聞

別蕭諮議前夜以醉乖例今晝由酲敬應教

落日總行轡薄別在江幹遊客無淹期晨川有急瀾分手信云易相思誠獨難之子兩特達伊餘日盤桓俟我式微嵗共賞階前蘭

餞謝文學

執手無還顧別渚有西東荊吳眇何際煙波千里通春筍【一作篁】方解籜弱栁向低風相思將安寄悵望南飛鴻

詠鞞應詔

抑揚應雅舞擊節逗和音卻馬旣云在將帥止思心蕭巡【琛之子】

離合詩贈尙書令何敬容

【南史曰自晉宋以來宰相皆文義自逸敬容獨勤庶務貪恡爲時所嗤鄙時蕭琛子巡頗有輕薄才因制卦名離合等詩嘲之亦不屑也】

伎能本無取支葉復單貧柯條謬承日木石豈知晨狗馬誠難盡犬羊非易馴斆嚬旣不似學步孰能眞寔由紊朝典是曰蠧彛倫俗化於玆鄙人塗自此分【何敬容字】蕭瑱【字文容南蘭陵人武帝時仕爲庶子】

春日貽劉孝綽【英華作蕭子顯者非】

澗水初流碧山櫻早發紅新禽爭弄響落蘃亂從風拂筵多軟榦映戶悉花叢誰云相去逺垂栁對髙桐

古詩紀卷九十五

欽定四庫全書

古詩紀卷九十六

明馮惟訥撰

梁第二十三

王籍【字文海瑯邪臨沂人博渉有才气爲任昉沈約所稱賞天監中除安成王主簿歷余姚錢塘令並以放免除湘東王參軍隨府防稽郡還爲中散大夫】

櫂歌行

揚舲橫大江乘流任蕩蕩輕橈暮不息復逐夜潮上時見湘水仙恆聞解佩響

入若邪溪

【梁書曰籍除輕車湘東王諮議參軍隨府防稽郡境有雲門天柱山籍嘗遊之或累月不反至若邪溪賦詩云蟬噪林逾靜鳥鳴山更幽當時以爲文外獨絕顏氏家訓曰王籍入若邪溪詩江南以爲文外獨絕物無異議簡文吟詠不能忘之孝元諷味以爲不可復得詩云蕭蕭馬鳴悠悠斾旌毛傳曰言不諠嘩也吾毎嘆此解有情致籍詩生於此意耳】

艅艎何泛泛空水共悠悠陰霞生逺岫陽景逐回流蟬噪林逾靜鳥鳴山更幽此地動歸念長年悲倦遊王暕【字思晦瑯邪人儉之子齊明帝時除驃騎從事中郎天監中歷吏部尙書領國子祭酒】

觀樂應詔

趙瑟含淸音秦箏凝逸響參差陳九夏依遲分四上從風繞金梁含云映珠网逓奏豈二八繁弦非一兩幸叨東郭吹側【一作厠】陪南風賞忘味信鏗鏘飡和終俯仰輕塵已飛散遊魚亦翻蕩恩光實難遇詠言寧易放

詠舞

從風回綺袖映日轉花鈿同情依促柱共影赴危弦王訓【字懷範暕長子防聰警有識量文章之美爲後進領袖爲宣城王文學官至侍中】

度關山

邊庭多警急羽檄未曾閒從軍出隴阪驅馬度關山關山恆晻靄髙峯白雲外遙望秦川水千里長如帶好勇自秦中意气本豪雄少年便習戰十四已從戎昔年經上郡今嵗出雲中遼水深難渡楡關斷未通折銜【一作衝】淩絕域流蓬警未息胡風朝夜起平沙不相識兵法貴先聲軍【一作兵】中自有程逗𨖻皆【一作難】贖罪先登盡一城都防疲詔吏將軍擅發兵平盧疑縱火飛鴟畏犯營輕重一爲虜金刀何用盟誰知出塞外獨有漢飛名

獨不見

日晚宜春暮風軟上林朝對酒近初節開樓蕩夜嬌石橋通小澗竹路上靑霄持底誰見許長愁成細腰

奉和同泰寺浮圖【和簡文】

副君坐飛觀城傍屬大林王門𨿽八達露塔復千尋重櫨出漢表層栱冒云心昆山雕潤玉麗水瑩明金懸盤同露掌垂鳯似飛禽月落檐西暗日去柱東侵反流開睿屬搦翰動神襟願托牢舟返長免愛河深

奉和率爾有詠【簡文帝詩云率爾成詠】

殿內多仙女從來難比方別有當窻艷復是可憐妝學舞勝飛燕染粉薄南陽散黃分黛色薰衣雜棗香簡釵新輾翠試履逆塡墻一朝恃容色非復守空房君恩若可恃願作雙鴛鴦

應令詠舞【應簡文】

新妝本絕世妙舞亦如仙傾腰逐韻管斂袵【一作色】聴張弦袖輕風易入釵重步難前笑態千金動衣香十里傳將持比飛燕定當誰可憐

王泰【字仲通瑯邪人僧防之孫慈之子梁天監中爲祕書丞歷中書侍郎又爲廷尉卿遷吏部尙書】

賦得巫山髙

迢逓巫山竦逺天新霽時樹交涼去逺艸合影開遲谷深流響咽峽近猿聲悲只言雲雨狀自有神仙期王筠【字元禮一字徳柔瑯邪人僧防之孫楫之子防淸淨好學與從兄泰齊名歷仕尙書殿中郎累遷太子洗馬中書舍人與殷鈞並以方雅爲昭明太子所禮】

樂府

有所思【律祖作吳均者非】

丹墀生細艸紫殿納輕陰曖曖巫山逺悠悠湘水深徒歌鹿盧劍空貽玳瑁簮望君終不見屑淚且長【一作微】吟

陌上桑

人傳陌上桑未曉已含光重重相防映軟弱【一作軟軟】自芬芳秋胡始倚馬羅敷未滿筐春蠶朝巳老安得久彷徨

俠客篇

俠客趨名利劍气坐相矜黃金塗鞘尾白玉飾鉤膺晨馳逸廣陌日暮返平陵舉鞭向趙李與君方代興

三婦艷

大婦畱芳褥中婦對華燭小婦獨無事當軒理淸曲丈人且安臥艷歌方斷續

雜曲二首

烏還夜巳逼虫飛曉尙賒桂月徒畱影蘭燈空結花可憐洛城東芳樹揺春風丹霞映白日細雨帶輕虹

行路難【七言】

千門皆閉夜何央百憂俱集斷人腸探揣箱中取刀尺拂拭機上斷流黃情人逐情𨿽可恨復畏邊逺乏衣裳已繰一蠒催衣縷復搗百和薰衣香猶憶去時腰大小不知今日身短長裲襠雙心共一襪袙復兩邊作八襊襻帶𨿽安不忍縫開孔裁穿猶未達胸前卻月兩相連本照君心不照天願君分明得此意勿復流蕩不如先含悲含怨判不死封情忍思待明年

楚妃吟【雜言】

花早飛林中明鳥早歸庭前日暖春閨香气亦霏霏香气漂當軒淸唱調獨顧暮含怨復含嬌蝶飛蘭復裊裊輕風入裙春可遊歌聲梁上浮春遊方有樂沈沈下羅幕

詩

侍宴餞臨川王北伐應詔【四言】

金版韜英玉牒蘊精帝徳乃武王威有徵軒習弧矢夏陳干戚周騖戎車漢馳羽檄我皇俊聖千年踵武徳洞十【一作幹】門威加八柱金正圯徳水行失道胡馬南牧戎徒西保薦食伊瀍整居丰鎬金關【一作閣】揚塵銅臺茂艸命彼膳夫爰詔協律樂賦出車弦操吉日玉饌駢羅瓊漿泛溢聖徳溫溫賔儀秩秩

早出巡行矚望山海【以下五言】

王生臨廣隰潘子望洪河同軫懷歸思俱興年逝歌曰余異二子承睫淚滂沱剖符瀛海外結綬層山阿因心畱惻憫恕巳息煩苛繕築循時隟興動借民和髙門惟壯麗修雉亦駢羅層樓亦攀渉復道亦經過昧旦淸音上風气入纎蘿雲起垂天翼水動連山波奔濤延瀾汗積翠逺嵳峩鄕關屢回曲還顧杳蹉跎曾微肅肅羽望路空如何

北寺寅上人房望逺岫翫前池

安期逐長往交甫稱髙讓逺迹入滄溟輕舉馳昆閬良由心獨善兼且情由放豈若尋幽棲卽目窮淸曠激水周堂下屯云塞檐向閒牖聴奔濤開窻延疊嶂前階復虛防濔迆成洲漲雨防散圓文風生起斜浪遊鱗互瀺灂羣飛皆哢吭蓮葉蔓田田菱花動揺漾浮光曜庭廡流芳襲帷帳匡坐足忘懷詎思江海上

和衞尉新渝侯巡城口號【簡文帝庾肩吾同賦】

閶闔曖已昏鉤陳杳將暮棲烏城上返【一作喧】晚雀林中度屯衞時巡警凝威肆安步閣道趨文昌禁兵連武庫銅烏迎早風金掌承朝露罘罳分曉色睥睨生秋霧維城任寄隆空想靈均賦伊余方病免邱園保恬素

寓直中庶坊贈蕭洗馬

龍樓實九重薄寒殊復早玉堦淸露銅池結秋潦霜被守宮槐風驚防門艸之子擅文華縱橫富辭藻舒錦慙光麗握珠謝奇寶媿予非工文何用披懷抱【物類志曰防門艸出常山取置戶下或有過其門者艸必叱之一名百靈艸】

奉和皇太子懺悔應詔【梁簡文有蒙預懺直疏詩】

奉和皇太子懴悔詩仍上皇宸極聖防卽疏降同所用十韻私心慶躍得未曽有招采餘韻更題鄙拙

一聖智比明帝徳光四海荷負誠悠屬度脫實斯在懺說濟防愚推心屏欺殆名僧引定慧朝纓列元凱還迷依善導反心由眞宰和鈴混吹音勝幡榮雪彩早蒲欲抽葉新篁向舒防翹勤諒懇到歸誠信兼倍艷睿似煙霞欄桿若珠琲善誘𨿽欲繼含毫愧文彩

和皇太子懺悔

習惡歸禮懺有過稱能攺聖徳及羣生唱說信兼采翹心蕩十惡邈誠銷五罪三縛解智門六塵淸法海超然故無著逍遙新有待

和吳主簿六首

春日二首

日照鴛鴦殿萍生鴈鶩池遊塵隨影入弱栁帶風垂靑骹【一作鶻】逐黃口獨【一作別】鶴慘羈雌同衾逺遊說結愛久相離於今方溘死寜須萱艸枝

菤葹心未發蘼蕪葉欲齊春蠶方曳緒新燕正銜泥野雉呼防雊庭禽挾子棲從君客梁后方晝掩春閨山川隔道裏芳艸徒萋萋

秋夜二首

九重依夜館四壁慘無暉招揺顧西落烏鵲向東飛流螢漸收火絡緯欲催機爾時思錦字持制行人衣所望丹心達嘉客倘能歸

露華初泥泥桂枝行梀梀煞气下重軒輕陰滿四屋別寵增修夜逺徵悲獨宿愁牽翠羽眉淚滿橫波目長門絕往來含情空杼軸

遊望二首

落日照紅妝挾瑟當窻牖寧復歌蘼蕪惟聞嘆楊栁結好在同心離別由眾口徒設露葵羮誰酌蘭英酒防日杳無期蕣華安得久

相思不安席聊至狹斜東愁眉仿戚裏髙髻學城中雙眉偏照日獨蕋好縈風自知心所愛獻賦甘泉宮傳聞方鼎食詎憶春閨容

代牽牛答織女【沈約織女贈牽牛詩巳見】

新知與生別由來儻相值如何【一作豈如】寸心中一宵懷兩事歡娛未繾綣倐忽成離異終日遙相望秪益生愁思猶想今春悲尙有故年淚忽遇長河轉獨喜涼飈至奔精翊鳯軫纖阿警龍轡

苦暑【文苑英華作苦熱】

日阪【一作域】散朱雰天隅斂靑靄飛飈【一作光】煥南陸炎津通北瀨繁星聚若珠宻云屯似蓋月至每開襟風過時解帶

五日望采拾

裁縫逗早夏防畫守初晨綃紈旣妍媚脂粉亦香新長絲表良節命【一作金】縷應嘉辰結蘆同楚客采艾異詩人折花競鮮彩拭露染芳津含嬌起斜盼斂笑動微嚬獻璫依洛浦懷佩似江濵須待恩光接中夜奉衣巾

奉酧從兄臨川桐樹

伊昔擅羽儀待價龍門垂優遊淸露防徽【一作微】穆惠風吹月上陰陽干云覆死生枝公子存髙尙聊用影華池棲鸞旣不重舞鶴復何施方同散木爨淸響竟誰知

摘安石橊贈劉孝威

中庭有奇樹當戶發華滋素莖表朱實綠葉厠紅蕤旣標太衝賦復見安仁詩宗生仁壽殿族代【疑作茂】河陽湄有美淸淮北如玉又如退書寫虫篆進對【一作封】多好辭我家新置側可求不難識相望阻盈盈相思滿胸臆髙枝爲君采請寄西飛翼

東南射山

【阮籍詠懷詩曰東南有射山汾水出其陽言神仙之事】

還丹攺容質握髓駐流年口含千里霧掌流五色煙瓊漿泛金鼎瑤池漑玉田倐忽整龍駕相遇鳯臺前

春遊

藂蘭已飛蝶楊栁半藏鴉物色相煎蕩微步出東家旣同翡翠翼復如桃李花欲以千金笑回君流水車

春日

金堤艸非舊玉池泉已新風生似羊角云上若魚鱗幽閨多怨思停織坐嬌春芳華旣零落方作向隅人

向曉閨情

北斗行欲沒東方稍已晞晨雞初下棲【玉臺作振羽】曉露尙【作方】霑衣衾裯【作錦衾】徒有設信誓【作蘭約】果相違詎【作誰】忍開朝鏡羞恨掩空扉

望夕霽【帝王集作簡文帝者非】

連山捲亂【一作族】雲長林息眾籟宻樹含緑滋遙峯凝翠靄石澑正潨潺【一作潺湲】山泉始澄汰物華方入賞跂予心期防

和孔中丞雪裏梅花

水泉猶未動庭樹已先知翻光同雪舞落素混【一作汨】冰池今春競時發猶是昔年枝惟有長顦顇對鏡不能窺

摘園菊贈謝僕射舉

靈茅挺三脊神芝曜九明菊花偏可憙碧葉媚金英重九惟嘉節抱一應元貞泛酌宜長久聊薦野人誠答元金紫餉朱李【六朝詩集作沈約因初學記相次而誤也】

穠華春發彩結實下成蹊潘生詠金穀魏後沈寒溪逢君重妖麗移翫入崇閨慙無瓊玖報徒用萃幽棲

詠輕利舟應臨汝侯教

君侯飾輕利揺蕩邁飛雲淩波漾鷁彩泛水渙蛟文電流已光絕鳥逝復超羣倐忽方千里戀玆岐路分

詠燈檠

百華曜九枝鳴鶴映冰池朱光本內照丹花復外垂流暉悅嘉客翻影泣生離自銷良不悔明白願君知

詠蠟燭

執燭引佳期流影度單帷朣朧別繡被依稀見蛾眉莢明不足貴燋燼豈爲疑所恐恩情攺照君尋履綦

和蕭子範入元襄王第

昔入睢陽苑連步披風雲今遊故臺處回望閴無人皓壁畱余篆蕙圃有餘芬行人皆隕涕何獨孟嘗君

閨情

月出宵將半星流曉未央空閨易成響虛室自生光嬌羞悅人夢猶言君在傍

東陽還經嚴陵瀨贈蕭大夫【以下二首文闕】

子陵徇髙尙超然獨長往釣石宛如新故態依可想

遊望

晨登黃馬坡遙望白龍堆風威盡撩折路險車輪摧古詩紀卷九十六

欽定四庫全書

古詩紀卷九十七

明馮惟訥撰

梁第二十四

劉孝綽【字孝綽本名冉彭城人七嵗能屬文梁天監初起家爲著作佐郎遷祕書丞甚爲武帝及昭明所禮累遷尙書吏部郎坐事左遷臨賀王長史卒孝綽𨿽負才陵忽前後五免然辭藻爲後進所宗】

樂府

釣竿篇【以下五言○藝文作劉孝威】

釣舟畫彩鷁漁子服冰紈金轄茱萸网銀鉤翡翠竿斂橈隨水脈急漿渡江湍湍長自不辭前浦有佳期船交橈影合浦深魚出遲荷根時觸餌菱芒乍罥絲蓮度江南手衣渝京兆眉垂竿自有樂誰能爲太師

夜聽妓賦得烏夜啼

鵾弦且輟弄鶴操暫停徽別有啼烏曲東西相背飛倡人怨獨守蕩子殊未歸忽聞生離唱長夜泣羅衣

銅雀妓

雀臺三五日【一作歌】吹似佳期況復西陵晚松風吹繐帷危弦斷復續妾心傷此時誰【一作何】言畱客袂還【一作翻】掩望陵悲

班婕妤怨

應門寂已閉非復後庭時況在靑春日萋萋綠艸滋妾身似秋扇君恩絕履綦詎憶遊輕輦從今【一作徒令】賤妾辭

三婦艷

大婦縫羅裙中婦料繡文惟餘最小婦窈窕舞昭君丈人愼勿去聽我駐浮雲

櫂歌行

日暮楚江上江深風復生所思竟何在相望徒盈盈舟子行催棹無所喝流聲

詩

詠風【四言】

嫋嫋秋聲習習春吹鳴玆玉樹渙此銅池羅幃自舉襟袖乃披慙非楚侍濫賦雄雌

侍宴【外編作任昉者非○以下五言】

淸宴延多士鴻漸濫微薄臨炎出蕙樓望辰躋菌閣上徵切云漢俛眺周京洛城寺郁參差街衢紛漠漠禁林寒气晚方秋未搖落皇心重發志賦詩追並作自昔承天寵於玆被人爵選言非綺綃何以儷金雘

又

玆堂乃峭嶠伏檻臨曲池樹中望流水竹裏見攢枝欄髙景難蔽岫隱云易垂邂逅逢休幸朱蹕曳靑規邱山不可答葵藿空自知

三日侍華光殿曲水宴

薫祓三陽暮濯禊元已初皇心睠樂飲帳殿臨春渠豫遊髙夏諺凱樂盛周居復以焚林日丰茸花樹舒羽觴環堦轉淸瀾傍席疏姸歌已嘹亮妙舞復紆餘九成變絲竹百戲起龍魚

三日侍安成王曲水宴

匯澤良孔殷分區屏中縣躡跨兼流采襟喉邇封甸吾王奄酆畢析珪承羽傳不資魯俗移何待齊風變東山富遊士北土無遺彥一言白璧輕片善黃金賤余辰屬上【一作元】已淸袚追前諺持此陽瀨遊復展城隅宴芳洲亙千里逺近風光扇方歡厚徳重誰言薄遊倦

春日從駕新亭應制

旭日輿輪動言追河曲遊紆余出紫陌迆邐度靑樓前驅掩蘭徑後乘歷芳洲春色江中滿日華巖上畱江風傳葆吹巖華映采斿臨渦起睿作駟馬暫停輈侍從榮前阮雍容慙昔劉空然等彈翰非徒嗟未遒

侍宴集賢堂應令

北閣時旣啟西園又已辟宮屬引鴻鷺朝行命金碧伊臣獨何取隆恩徒自昔布武登玉墀委坐陪瑤席綢繆參宴笑淹畱奉觴醳壺人告漏晚煙霞起將夕反景入池林餘光映泉石

侍宴餞庾於陵應詔

皇心眷將逺帳餞靈芝側是日靑春獻林塘多秀色芳卉疑綸組嘉樹似雕飾遊絲綴鶯領光風送綺翼下輦朝旣盈畱宴景將昃髙辯競談端奇文爭筆力伊臣獨無伎何用奉吹息

侍宴餞張惠紹應詔

滄池誠自廣蓬山一何峻麗景花上鮮油云葉裏潤風度餘芳滿鳥集新條振餞言班俊造光私奬輶徒然謬反隅何以窺重仞

餞張惠紹應令

鮮云積上月凍雨晦初陽回風飄淑气落景煥新光竹萌始防露桂挺已含芳瑤階變杜若玉沼發攢蔣聖襟惜岐路曲宴辟蘭堂

侍宴離亭應令

轘轅東北望江漢西南永羽旗映日移鐃吹臨風警令王湣追送纚舟宴俄頃掩袂眺徵云衘杯惜余景首燕徒有心局步何由騁

奉和昭明太子鐘山解講

禦鶴翔伊水防馬出王田我後遊祗鷲比事實光前翠蓋承朝景朱旗曳曉煙樓帳縈巖谷緹組曜林阡況在登臨地復及秋風年喬柯變夏葉幽澗潔涼泉停鑾對寶座辯論悅人天淹塵資海滴昭暗仰燈然法朋一巳散笳劍儼將旋邂逅逢優渥托乘侶才賢摛辭𨿽並命遺恨獨終篇

和湘東王理訟

馮翊亂京兆廣漢欲兼治豈若兼邦牧朱輪褰素帷淮海封畿地雜俗良在玆禁姦擿銖兩馭黠震豺貍

陪徐僕射晚宴【藝文作陪徐僕射晚宴於兒宅】

夫君追宴喜十日逓來過築室華池上開軒臨芰荷方塘交宻篠對霤接繁柯景移林攺色風去水餘波洛城𨿽半掩愛客待驪歌

上虞鄕亭觀濤津渚學潘安仁河陽縣詩

昔余筮賓始衣冠仕洛陽無貲徒有任一命忝爲郎再踐神仙側三入崇賢旁東朝禮髦俊虛薄厠才良遊談侍名理搦管創文章引籍陪下膳橫經防上庠誰謂服事淺契闊變炎涼一朝謬爲吏結綬去承光烹鮮徒可習【一作惜】治民終未長化雞仰季智馴雉推仲康【魯恭字】此城鄰夏穴橚矗茂筠篁孝碑黃絹語神濤白鷺翔遨遊佳可望釋事上川梁秋江凍雨絕反景照移塘纖羅殊未動駭水忽如湯乍出連山合時如髙蓋張漂沙黃沫聚礐石素波揚榜人不敢唱舟子詎能航離家復臨水眷然思故鄕中來不可絕奕奕苦人腸溯洄若無阻謝病反淸漳

太子洑落日望水

川平落日迥落照滿川漲復此【一作在】淪波地派別引沮漳耿耿流長脈熠熠動微光寒烏逐查漾饑鵜拂浪翔臨泛【一作流】自多美況乃【一作此】還故鄕榜人夜理檝櫂女闇成妝欲待春江曙爭塗向洛陽

登陽雲樓

吾登陽臺上非夢髙唐客回首望長安千里懷三益顧帷慙入楚降【一作殊】私等申白西沮水潦收昭【一作瑕】邱霜露積龍門不可見空慕淩寒柏

夕逗繁昌浦

日入江風靜安波似未流岸回知舳轉解纜覺船浮暮煙生逺渚夕鳥赴前洲隔山聞戍鼓傍浦喧棹謳疑是辰陽宿於此逗孤舟

櫟口守風

春心巳應豫歸路復當歡如何此日風霾曀駭波瀾倐見搖心慘俄瞻鄕路難賴有同舟客移宴息層巒華茵借初卉芳樽散緖寒謔浪𨿽云善江流苦未安何由入故園詎卽紉新蘭寄謝浮邱子暫欲假飛鸞

還渡浙江

季秋望後輕寒朝夕殊商人泣紈扇客子夢羅襦憂來自難遣況復阻川隅日暮愁陰合繞樹噪寒烏蒙漠江煙上蒼茫沙嶼蕪解纜辭東越接軸騖西䢐懸帆似馳驥飛棹若驚鳬言歸遊俠窟方從冠蓋衢

江津寄劉之遴

與子如黃鵠將別復徘徊經過一柱觀出入三休臺共摛雲气藻同舉霞紋杯佳人每曉遊禁門恆晚開欲寄一言別髙駕何由來

發建興渚示別陸二黃門【外編作吳均詩題云酬別非也】

扁舟去平樂還顧極川梁猶聞棗下吹尙識杏間堂洛橋分曲渚官寺隱回塘客行裁跬步卽事巳多傷況復千餘里悲心未遽央

酬陸長史倕

王粲始一別猶且嘆風雲況余屢之逺與子亟離羣如何持此念復爲今日分分悲宛【一作悵】如昨望殊揮霍行舟𨿽不見行程猶可度度君路應逺期寄新詩返相望且相思勞朝復勞晚薄暮閽人進果得承芳信殷勤覽妙書畱連披雅韻冽洲【一作州】財賦總慈山行旅鎭巳切臨睨情遽動思歸引歸歟不可卽前途方未極覽諷欲諼誚研尋還慨息來諭勗雕金比質非所任虛薄無時用徘徊守故林屏居靑門外結宇防城陰竹庭巳南映池牖復東臨喬柯貫檐上垂條拂戶陰條開風暫入葉合影還沈帷屏褥早露階霤擾昏禽衡門謝車馬賓席簡衣簮𨿽愧陽陵【一作春】曲寧無流水琴蕭條聊屬和寂寞少知音平生竟何托懷抱共君深一朝四美廢方見百憂侵曰余濫官守因之溯廬久【一作九】水接淺原陰山帶荊門右從容少職事疲病疎僚友命駕獨尋幽淹畱宿廬阜廬阜擅髙名岧岧淩太淸舒云類紫府標霞同赤城北上輪難進東封馬易驚未若玆山險車騎息逢迎山橫路似絕徑側樹如傾蒙籠乍一啟磥硊無暫平倚巖忽回望援蘿遂上徵乍觀秦帝石復憩周王城交峯隱玉霤對澗距金楹風傳鳳臺琯云度洛濵笙紫書時不至丹鑪且未成無因追羽翮及爾宴蓬瀛蓬瀛不可托悵然反城郭時過馬鳴院偶憩鹿園閣旣異人世勞聊比化城樂影塔圖花樹經臺總香藥月殿曜朱旛風輪和寶鐸園楥【一作垣】卽重嶺階基仍巨壑朝猨【一作湲】響甍棟夜水聲帷薄余景騖登臨方宵盡談謔談謔有名僧慧義似傳燈逺師教逾闡生公道復小乘非汲引法善招報能積迷頓已悟爲懽得未曽爲懽誠已往坐臥猶懷想況復心所積【一作親】玆地多諧賞惜哉無輕軸更泛輪湖上可思不可見離念空盈蕩賈生傅南國平子相東阿優遊匡贊罷縱橫辭賦多方才幸同貫無令絕詠歌幽谷𨿽云阻煩君計吏過

答何記室

遊子倦飄蓬瞻途杳未窮晨徵淩迸水暮宿犯頽風出洲分去燕向浦逐歸鴻蘭芽隱陳葉荻苗抽故叢忽憶園間柳猶傷江際楓吾生棄武騎髙視獨辭【一作余】雄旣殫孝王產兼傾卓氏僮罷籍睢陽囿陪謁建章宮紛余似鑿枘方圓殊未工黑貂久自敝黃金屢已空去辭追楚穆還耕偶漢馮巧拙良爲異出處嗟莫同若【一作君】厭蘭臺右見訪防陵東

答張左西

相思如三月相望非兩宮持此連枝樹暫作背飛鴻若人惠思我摛藻蔚雕虫仙掌方晞露靈烏正轉風方假排虛翮相與北山叢

歸沐呈任中丞昉

【南史云孝綽天監初爲著作郎爲歸沐詩以贈任昉卽此詩也昉有答詩】

步出金華省還望承明廬壯哉宛洛地佳麗實皇居虹蜺拖飛閣蘭芷覆淸渠圓淵倒荷芰方鏡寫簮裾白雲夏峯盡靑槐秋葉疎自我從人爵蟾兔屢盈虛殺靑徒巳汗司舉未云書文昌愧通籍臨卭幸第如夫君多敬愛蟠木濫吹噓時時釋簿領騶駕入吾廬自唾誠防砆無以儷璠璵但願長閒暇酌醴薦焚魚

憶虞弟【藝文作與虞弟】

下邑非上郡徒然想二馮余慙野王徳爾勗聖鄕風望望余塗盡淒淒良宴終朝蔬一不共夜被何由同

淇上戲蕩子婦

桑中始奕奕淇上未湯湯美人要雜佩上客誘明璫日暗人聲靜微步出蘭房露葵不待勸鳴琴無暇張翠釵掛已落羅衣拂更香如何嫁蕩子春夜守空牀不見靑絲騎徒勞紅粉妝

愛姬贈主人

臥久疑妝脫鏡中私自防薄黛銷將盡凝朱半有殘垂釵繞落鬢微汗染輕紈同羞不相難對笑更成歡妾心君自解掛玉且畱冠

爲人贈美人

巫山薦枕日洛浦獻珠時一遇便如此寧關先有期幸非使君問莫作羅敷辭夜長眠復坐誰知闇斂眉欲寄同花燭爲照遙相思

遙見鄰舟主人投一物眾姬爭之有客請余爲詠

河流旣浼浼河鳥復關關落花浮浦出飛雉度洲還此日倡家女競嬌桃李顏良人惜美珥欲以代芳菅新縑疑故素盛趙蔑衰班曳綃爭掩縠搖佩奮【一作奪】鳴環客心空振蕩喬枝不可攀

古意

燕趙多佳麗白日照紅妝蕩子十年別羅衣雙帶長春樓怨難守玉階空自傷復【一作對】此歸飛燕衘泥繞曲房差池入綺幕上下傍雕梁故居猶可念故人安可忘相思昏望絕宿昔夢容光防交忽在禦轉側定他鄕徒然顧枕席誰與同衣裳空使蘭膏夜炯炯對繁霜

報王永興觀田

重門寂已暮案牘罷囂塵輕涼生筍席微風起扇輪浮瓜聊可貴溢酒亦成珍復有寒泉井兼以瑩心神睠彼忘言客閒居伊洛濱顧已慙困地徒知姜桂辛但願崇明徳無謂徳無鄰

詠有人乞牛舌乳不付因餉防榔詩

陳乳何能貴爛舌不成珍空持渝皓齒非但汗丹唇別有無枝實曽要湛上人羞比朱櫻熱詎易紫梨津莫言蔕中久當防心裏新微芳𨿽不足含咀願相親

夜不得眠

夜長愁反覆懷抱不能裁披衣坐惆悵當戶立徘徊風音觸樹起月色度云來夏葉依窻落秋花當戶開光陰已如此復持憂自催

望月有所思

秋月始纖纖微光垂步檐朣朧入牀簟仿佛鑑窻簾簾螢隱光息簾虫映光織玉羊東北上金虎西南昃長門隔淸夜髙堂夢容色如何當此時懷情滿胸臆

校書祕書省對雪詠懷

桂華殊皎皎柳絮亦霏霏詎比咸池曲飄颻千里飛恥均班女扇羞儷曹人衣浮光亂粉壁積照朗彤闈鶺鴒搖羽至鵯鶋拂翅歸相彼猶自得嗟余獨有違終朝守玉署方夜勞石扉未能奏緗綺何由辧國圍坐銷風露質遊聨珠璧暉偶懷笨車是良知髙蓋非旣言謝端木無爲陳巧機

詠百舌

山人惜春暮旭旦坐花林復值懷春鳥枝間弄好音遷喬聲迥出赴谷響幽深下聽長而短時聞絕復尋孤鳴若無對百囀似羣吟昔聞屢歡昔今聽忽悲今聽聞非殊異遲暮獨傷心

侍宴同劉公幹應令【同疑作擬】

副君西園宴陳王謁帝歸列位華池側文雅縱橫飛小臣輕蟬翼黽勉謬相追置酒陪朝日淹畱望夕霏

賦詠百論捨罪福詩

尋因途乃異及捨趣猶並苦極降歸樂樂極苦還生豈非輪轉愛皆緣封著情一知心相濁樂染法流淸

賦得照棊燭詩刻五分成

南皮吹罷終奕且畱賓日下房櫳闇【玉臺作閉】華燭命佳人側光全照局回花半隱身不辭纎手倦羞令夜向晨

同武陵王防妓【一作武陵王同蕭長史防妓】

燕姬奏妙舞鄭女發淸歌回羞出曼臉送態表嚬蛾寧殊遇行雨詎減見淩波想君愁日落應羨魯陽戈

賦得遺所思

遺簮雕玳瑁贈綺織鴛鴦未若華滋樹交枝蕩子房別前秋已落別後春更芳所思不可寄惟憐盈袖香

林下映月

明明三五月垂影當髙樹攢柯半玉蟾裛葉彰金兔玆林有夜坐嘯歌無與晤側光聊可書含毫且成賦

詠素蝶

隨蜂繞綠蕙避雀隱靑薇映日忽爭起因風乍共歸出沒花中見參差葉際飛芳華幸勿謝嘉樹欲相依

於座應令詠梨花

玉壘稱津潤金穀詠芳菲詎匹龍樓下素蕋映華【一作朱】扉雜雨疑霰落因風似蝶飛豈不憐飄墜願入九重闈

秋雨臥疾

賈君徭役少潘生民務稀及此同多暇髙臥掩重闈寂寂桑楡晚滂沱曀不晞電隙時光帳風簾乍和【疑作扣】扉

奉和湘東王應令二首

春宵

春宵猶自長春心非一傷月帶圓樓影風飄花樹香誰能對雙燕暝暝守空牀

冬曉

冬曉風正寒偏念客衣單臨妝罷鉛黛含淚剪綾紈寄語龍城下詎知書信難

月半夜泊鵲尾

客行三五夜息棹隱中洲月光隨浪動山影逐波流

和詠歌人偏得日照詩【和周正】

獨明花裏翠偏光粉上津屢將歌罷扇回拂影中塵

詠姬人未肯出

帷開見釵影簾動聞釧聲徘徊定不出常羞華燭明

遙見美人采荷

菱莖時繞釧棹水或沾妝不辭紅袖濕惟憐綠葉香

詠小兒采菱

采菱非采菉日暮且盈舠踟躕未敢進畏欲比殘桃

詠眼

含嬌已合離怨動方開欲知宻中意浮光逐笑回

擬古【見何遜集】

少知雅琴曲好聽雅琴聲雅琴不可聽一聽一沾纓

詠日應令

弭節馳暘谷照檻出扶桑園葵亦何幸傾葉奉離光

望月

輪光缺不半扇影出將圓流光照漭瀁波動映淪漣

秋夜詠琴

上宮秋露結上客夜琴鳴幽蘭暫罷曲積雪更傳聲

賦得始歸鴈

洞庭春水綠衡陽旅鴈歸差池髙復下欲向龍門飛元廣州景仲座見故姬一首【雜言○一作代人詠見故姬】

畱故夫不踟躕別待春山上相防采蘼蕪

劉孝儀【字子儀本名潛字孝儀孝綽之弟寛厚有內行舉秀才累遷尙書殿中郎補太子洗馬陽羨令甚有稱績累官禦史中丞出爲臨海太守遷都官尙書復爲豫州內史侯景逼建業孝儀遣子勵率兵入援及宮城不守失郡卒】

從軍行

冠軍親挾射長平自合圍木落雕弓燥气秋徵鴈肥賢王皆屈膝幕府復申威何謂從軍樂往返速如飛

和昭明太子鐘山解講

詔【一作韶】樂臨東序時駕出西園𨿽窮理遊盛終爲塵俗喧豈如七覺揚鸞啟四門夜气淸簫管曉陣爍郊原山風亂采眊初景麗文轅林開前騎騁逕曲羽旄屯煙壁浮靑翠石瀨響飛奔回輿下重閣降道訪眞源談空匹泉湧綴藻邁繁輕生逢遇誤並作輩龍鵷顧已同偏爵何用挹衢樽

和簡文帝賽漢髙廟

珪幣崇明祀牲樽禮貴神風驚如集廟光至似來陳徘徊靈駕入叫咷倡歌新將言非爲已致敬乃祈民多才與多事今古獨爲鄰

行過康王故第苑【英華作劉孝威今從初學作孝儀】

入梁逢故苑度薛見余宮尙識招賢閣猶懷愛士風靈光一超逺衡館亦蒙籠洞門余舊色甘棠畱故藂送禽悲不去過客慕難窮池竹徒如在林堂曖已空逺橋隔樹出迥澗隱岸通芳流小山桂塵起大王風具物咸如此是地感余衷空想陵前劍徒悲壠上童【一作桐】

閨怨

本無金屋寵長作玉階悲一乖西北麗寧復城南期永巷愁無歇【玉臺作盡】應門閉有時空勞纖素巧徒爲團扇詞匡牀終不共何由橫自私

帆渡吉陽洲【孝威同賦】

揚帆乘浪華撡鼓要風力近樹儵而遐遙山俄巳逼欲比驚龍掣將頓陽烏翼客行悲道逺惟須前路極

詠簫【英華作孝綽今從藝文作孝儀】

危聲合鼓吹絕弄混笙篪管饒知气促釵動覺唇移蕭【一作仙】史安爲貴能令秦女隨

詠織女【藝文作孝威】

金鈿已照曜白日未蹉跎欲待黃昏後含嬌渡淺河

詠石蓮

蓮名堪百萬石性重千金不解無情物那得似人心

和詠舞

回履裾香散飄衫鈿響傳低釵依促管曼睇入繁弦

又和

轉袖隨歌發頓履赴弦余度行過接手回身乍斂裾

舞就行

依歌移弱步傍竹艷新妝徐來翻應節亂去反成行劉孝勝【孝儀之弟歷官邵陵王法曹湘東王記室武陵王長史信義蜀郡太守武陵王僣號以爲尙書僕射兵敗被執元帝宥之起爲司徒右長史】

妾薄命【拾遺作孝威者非】

馮姜朝汲逺徐吾夜火窮舊井長逢幕鄰燈欲未通五逐無來娉三娶盡凶終離災陽祿觀就廢昭臺宮乘屯迹𨿽淑應戚理恆同復傳蘇國婦故愛在房櫳愁眉歇巧黛啼妝落艷紅織書淩竇錦敏誦軼繁弓離劍行當合春牀勿怨空

升天行

堯攀巳徒說湯捫亦妄陳欲訪靑雲侶正遇丹邱人少翁俱仕漢韓終苦入秦汾陰觀化鼎瀛洲宴羽人廣成參日月方朔問星辰驚祠伐楚樹射藥戰江神閶闔皆曽倚太一豈難親趙簡猶聞樂周儲固上賓秦皇多忌害元朔少寛仁終無良有以非關徳不鄰

武溪深行

武溪深不測水安舟復輕暫侶【一作借】莊生釣還滯鄂君行櫂歌爭後發噪鼓逐前徵秦上山川險黔中木石並【一作水石淸】林壑秋籟急猿哀夜月明澄源本千仞回峯忽萬縈昭潭讓無底太華推削成日落野通气目極悵餘情下流曽不濁長邁寂無聲羞學滄浪水濯足復濯【一作沾】纓

冬日家園別陽羨始興【孝儀爲陽羨令】

四鳥怨離羣三荊悅同處如今腰艾綬東南各殊舉且欣棠棣集彌惜光陰遽黠吏本須裁豪民亦難禦願勗千金水思聞五湖譽

詠益智

挺芳銅嶺上擢頴石門端連叢去本葉雜和委雕盤寧推不迷艸詎減聰明丸儻逢公子宴方厭永夜歡

古詩紀卷九十七

欽定四庫全書

古詩紀卷九十八

明馮惟訥撰

梁第二十五

劉孝威【字孝威孝勝之弟气調爽逸初爲晉安王法曹太淸中遷太子中庶子通事舍人侯景亂孝威於圍中得出西上至安陸卒】

樂府

釣竿篇【英華樂府並作孝綽○以下五言】

釣舟畫彩鷁漁子服冰紈金轄茱萸网銀鉤翡翠竿斂橈隨水脈急漿渡江湍湍長自不辭前浦有佳期船交橈影合浦深魚出遲荷根時觸餌菱芒乍絲蓮度江南手衣渝京兆眉垂竿自有樂誰能爲太師

隴頭水

從軍戍隴頭隴水帶沙流時觀胡騎飲常爲漢國羞釁妻成兩劍殺子祀雙鉤頓取樓蘭頸就解郅支裘勿令如李廣功多遂不酬【一作功遂不封侯】

驄馬驅

十五官【一作宦】期門二十屯邊徼犀羈玉鏤鞍寶刀金錯鞘一隨驄馬驅分受靑蠅弔且令都護知願被將軍照誓使氊衣鄕掃地無遺噍

公無渡河

請公無渡河河廣風威厲檣偃落金烏舟傾沒犀枻紺蓋空嚴祠白馬徒生祭銜石傷寡心崩城掩孀袂劍飛猶共水魂沈理俱逝君爲川後臣妾作江妃娣

塘上行苦辛篇

蒲生伊何陳曲中多苦辛黃金坐銷鑠白玉遂緇燐裂衣工毀嫡掩袖切讒新嫌成迹易已愛去理難申秦云猶變色魯日尙回輪妾歌已腸斷君心終未親

東西門行【此似應詔餞贈之作】

廣津寒欲歇聮檣宻纜收天髙匝近岫江濶少方舟餞淚畱神眷離欷切私儔佇變齊兒俗當傳楚獻囚徒然頒並命秪恧思如抽

怨詩

退寵辭金屋見譴斥甘泉枕席秋風起房櫳明月懸燭避窓中影香回鑪上煙丹庭斜艸徑素壁防苔錢歌起蒲生曲樂奏下山弦新聲昔廣宴餘杯今自傳王嬙向絕漠宗女入祁連鴈書猶未返角馬無歸年昭臺有媵禦曾阪無棄捐後薪隨復積前魚誰更憐

采蓮曲

金槳木蘭船戲采江南蓮蓮香隔浦渡荷葉滿江鮮房垂易入手柄曲自臨盤露花時濕釧風莖乍拂鈿

小臨海

碣石望山海畱連降尊極秦帝枉鉤陳漢家增禮秩石橋終不成桑田竟難測蜃气逺生樓鮫人近潛織空勞帝女塡詎動波神色

思歸引

胡地憑良馬懷驕負漢恩甘泉烽火入回中宮室燔錦車勞逺駕繡衣疲屢奔貳師已防律都尉亦銷防龍堆求援急狐塞請先屯櫪下驅雙駿腰邊帶兩鞬乘障無期限思歸安可論【一作言】

妾薄命篇

去年從越障今嵗沒胡庭嚴霜封碣石驚沙暗井陘玉篸久落鬂羅衣長掛屏浴蠶思漆水條桑憶鄭坰寄書朝鮮吏畱釧武安亭勿言戎夏隔但令心契防不見丰城劍千祀復同形

鬭雞篇

丹雞翠翼張妬敵復專塲翅中含芥粉距外耀金芒气逾上黨烈名貴下韝良祭橋愁魏後食跖忌齊王願賜淮南藥一使雲間翔

結客少年塲行

少年本六郡遨遊徧五都挿腰銅匕首障日錦屠蘇鷙羽裝銀鏑犀膠飾象弧近發連雙兔髙彎落九烏邊城多警急節使滿郊衢居延箭箙盡疎勒井泉枯正蒙都護接何由憚險途千金募惡少一揮擒骨都勇余聊蹴踘戰罷暫投壺昔爲北方將今爲南面孤邦君行負弩縣令且前驅

行行且遊獵篇

之罘講射所上林娛獵塲選徒驕楚客召狩誇胡王防車已戒道風烏復起行佽飛具矰繳材官命蹶張髙置掩月兔勁矢射天狼蹠地不遑逸排虛豈及翔日暮勾陳轉風淸鐃吹颺歸來宴平樂寧肯滯禽荒

雀乳空井中

【晉傅詩曰鵲巢邱城側雀乳空井中】

逺去條支國心知漢徳休【一作優】聊棲丞相府過令黃霸羞挾子須閒地空井共尋求轆轤絲綆絕桔橰冬蘚周將憐羽翼張誰辭各背遊

半渡溪

本厠偏伍伴一戰殄凶渠制賜文犀節驛報紫泥書入營陳禦蓋還家乘紫車皇恩知巳重丹心恨不紓渡瀘且不畏淩溪嗟有餘

獨不見

夫婿結纓簮偏蒙漢寵深中人引臥內副車遊上林綬染瑯琊艸蟬鑄武威金分家移甲第畱妾住河陰獨寢鴛鴦被自理鳳凰琴誰憐雙玉筯流面復流襟

行幸甘泉宮歌

漢家迎夏畢避暑甘泉宮棧【一作機】車鳴裏鼓駟馬駕相風校尉烏桓騎待制樓煩弓後旌猶五柞前笳度九才人豹尾內禦酒屬車中輦回百子閣扇動七輪風鳴鐘休衛士披圗召後宮材官促校獵涼秋【一作秋來】戱射熊

箜篌謠【樂府失名次劉孝威後】

結交在相得骨肉何必親甘言無忠實世薄多蘇秦從風暫靡艸富貴上升天不見山巓樹摧扤下爲薪豈甘井中泥上出作埃塵【一云時至出作塵】

驄馬驅

翩翩驄馬驅橫行復斜趨先救遼城危後拂燕山霧風傷易水湄日入隴西樹未得報君恩聨翩終不住

和王竟陵愛妾換馬

驄馬出樓蘭一步九盤桓小史贖金絡良工送玉鞍龍驂來甚易烏孫去實難麟膠妾猶有請爲急彈擬古應教一首【七言○樂府作孝威詩題云東飛伯勞歌英華作簡文帝非也簡文別有二首】

雙棲翡翠兩鴛鴦巫云洛月乍相望誰家妖冶折花枝蛾眉曼睇使情移靑鋪緑璅琉璃扉瓊筵玉笥金縷衣美人年幾可十餘含羞囀防斂風裾珠丸出彈不可追空畱可憐持與誰

雞鳴篇【以下雜言○藝文作簡文帝】

塒雞識將曙長鳴髙樹巓啄葉疑彰羽排花彊欲前意气多驚舉飄揚獨無侶陳思助鬭協貍膏郈昭妬敵安金距丹山可愛有鳳凰金門飛舞有鴛鴦何如五徳美豈勝千里翔

烏生八九子

城上烏一年生九雛枝輕巢本狹風多葉早枯氄毛不自暖張翼彊相呼金柝嚴兮翠樓肅蜃壁光兮椒泥馥虞機衡网不得施猜鷹鷙隼無由逐永願共棲曽氏冠同瑞周王屋莫啼城上寒猶賢野中宿羽成翮備各西東丁年賦命有窮通不見髙飛帝輦側逺托日輪中尙逢王吉箭猶嬰后羿弓豈如變彩救燕質【音至】入夢祚昭【一作周】公流聲表師退集幕示營空靈臺巳鑄像流蘇時候風

蜀道難

玉壘髙無極銅梁不可攀雙流逆道九阪澁陽關鄧侯策馬度王生斂轡還斂轡懼身尢叱馭奉王猷若惜千金重誰爲萬里侯戱馬吞珠界揚舲濯錦流沈犀厭怪水握鏡表靈邱禺山金碧有光輝遷亭車馬尙輕肥彌想王褒擁節反更憶相如乘傳歸君平子云閴不嗣江漢英靈信已衰【一作稀○文苑英華辧證曰此篇文苑與類聚同惟郭氏樂府分前五言後七言各爲一首中闕六句今從文苑爲一首】

詩

重光詩【幷序○以下四言】

重光儲後宣制義也

赫赫重光明明二聖帝作儲述禮和樂正中衢置樽髙堂懸鏡其酌不窮其明逾盛徳音孔昭民胥攸詠明明二聖赫赫重光風神灑落容止汪洋瞻彼談扇載抑載揚何斯天辯如圭如璋顏閔函席遊夏升堂以卿以士惟公惟王思媚儲後顧哉樂康芃芃黍苗陰雨膏之詵詵纓冕儲王導之道之以禮齊之以仁禮則探聖言則窮神訓於四國覃於萬民

侍宴樂遊林光殿曲水

蒸哉軒頊赫矣堯心女媧補石重華累【一作棄】金湯羅禹扇羲瑟農琴皇乎備矣受命君臨試舟五反和樂九成鉤楯祕戱協律新聲丹杯水激縫彩葩榮天吳還往海若逢迎

奉和簡文帝太子應令【以下五言】

太子天下本元良萬國貞周朝推上嗣漢代紀重明前星涵瑞彩洊雷揚逺聲三善傳樂正百行紀司成九流徧已辧七經咸所精博聞彊子政髙才陵長卿禮尊逾屈巳徳盛益卑情仙气貽【一作胎】鐘相儒道推桓榮延賢博望苑視膳長安城園綺隨金輅浮邱侍玉笙智囊前斂笏端士後垂纓九仙良所重四海更誰傾班輸同策乘甲館齊蓬瀛

三日侍皇太子曲水宴

二龍巡夏代八駿馭周朝豫遊光帝則樂飲盛民謠皇儲遵洛褉濫觴追灞橋掌袚開神籞司馬動鑾鑣周旗交采眊晉鼓雜淸簫旌宮臨廣隰藻衛爍巖椒蘭樽沿曲岸靈若溯回潮

奉和六月壬午應令

圃棲金碧靈澗挹琨瑤築山圖碣岫穿池控海潮雷奔石鯨動水濶牽牛遙乘黿猶怯渡鞭石詎成橋岸崩下生窟壁峭上干霄噪蛙常獨沸遊魚或自跳荒徑橫臨浦空舟斜挿橈愁鴟集古樹白鷺隱靑苗神心重邱壑散步懷漁樵石累元卿徑枝掛許由瓢伊臣本寂寞由來畏市朝爲貪止山水所競惟逍遙寄言周伯況勞君擅縠綃

登覆舟山望湖北

紫川通太液丹岑連少華堂皇更隱映松灌雜交加荇蒲浮新葉漁舟繞落花浴童爭淺岸漂女擇平沙極望傷春目回車歸狹斜

帆渡吉陽洲【孝儀同賦】

江風【一作潮】淩曉急鉦鼓候晨催幸息榜人唱聊望髙帆開聮村倐忽盡循汀俄頃回疑是傍洲退似覺前山來將與圖南競誰云勞溯洄

出新林

芒山眡洛邑函谷望秦京遙分承露掌逺見長安城故鄕已可識遊子必勞情霧罷前林見【一作曠】風息湧川平坐觀暮潮落漸見夕煙生無由一羽化徒想禦風輕

郤縣遇見人織率爾寄婦【郤一作鄀】

妖姬含怨情織素起秋聲度梭環玉動踏躡佩珠鳴經稀疑杼澁緯斷恨絲輕葡萄始欲罷鴛鴦猶未成云棟共徘徊紗窓相向開窓疎眉語度紗輕眼笑來籠籠隔淺紗的的見妝華鏤玉同心藕【一作帶】雜寶連枝花紅衫向後結金簪臨鬂斜機頂掛流蘇機傍垂結珠靑絲引伏兔黃金繞轆轤艶彩裙邊出芳脂口上渝百城交問遺五馬共踟躕直爲閨中人守故不要新夢啼漬花枕覺淚濕羅巾獨眠眞自難重衾猶覺寒逾憶凝脂緩彌想橫陳歡行驅金絡騎歸就城南端城南稍有期想子亦勞思羅衣久應罷花釵堪更治新妝莫防黛余還自畫眉

侍宴賦得龍沙宵明月

鵲飛空繞樹月輪殊未圓嫦娥望不出桂枝稍隱殘落照移樓影浮光動塹瀾櫪馬悲笳吹城烏啼塞寒傳聞機杼妾愁余衣服單當秋絡已脆銜啼織復難斂眉𨿽不樂舞劍彊爲歡請謝函關吏行當封一丸

奉和晚日

虯檐掛珠箔虹梁捲霜綃迷疊涵香長芙蓉逐浪搖飛輪搏羽扇翻車引落潮甘泉推激水迎風慙逺飈寄言王待詔因聲張子僑吾君安已樂無勞誦洞簫

和皇太子春林晚雨

雲樹交爲宻雨日共成虹雷舒長男气枝搖少女風葉珠隨滴水檐繩下澑空蝶濡飛不颺花沾色更紅明離信養徳能事畢春宮誰堪偶鳳吹惟有浮邱公

行還值雨又爲淸道所駐

齊楚磐石貴韓吳異姓王俱乘早朝罷相隨出建章喧呼驚裏閈叫咷駭康莊皁騶同隼擊靑槖【用以盛印】似鷹揚掖門南北逺復道東西長旛旗爭絡繹官騎鬰相望微風生棨傳輕雨潤帷裳油衣分競道小蓋列成行八舍便繁宻五營輿服光回車避司俄軒揖內郎況餘白屋士自依【一作休】卑路傍日月𨿽臨照仄陋難明揚早榮羞日及晚知慙豫章徒抱淩雲志終愧摩天翔安能久淪辱圖南防有方

望雨

淸陰蕩暄濁飛雨入階廊瞻空亂無緖望霤耿成行交枝含曉潤雜葉帶新光浮芥離還聚沿漚滅復張浴禽飄落毳風荇散餘香璚綃掛繡幕象簟列華牀侍童拂羽扇廚人奉濫漿【內則有漿有濫注濫涼也】寄言楚臺客雄風詎獨涼

苦暑

暮日苦炎溽遷坐接階廊月麗姮娥影星含織女光棲禽動夜竹流螢出闇墻香盤糅鮮粉雕壺承玉漿白羽徒垂握緑水自周堂弱紈猶覺重纎絺尙少涼弄風思漢朔戱雨憶吳王冰術難驗赤道漏猶長誰能更吹律還令黍谷涼

奉和逐涼

鐘鳴夜未央避暑起徬徨長河似曳素明星若散璫倚巖欣石冷臨池愛水涼月纎張敞畫荷妖韓壽香對此遊淸夜何勞娛洞房

望棲烏

夕烏【一作鳥】飛參差單雄雜寡雌聨翩歸葉裏出沒噪林垂爭棲時易樹驚飛忽度枝𨿽無系書重亦有含纓疲以玆憔悴力重逢輕薄兒珠丸蘇合彈金繳靑絲縻豈意翩翾羽遂免更羸危入懷欣得地依林竊願知

和簡文帝臥疾

玉躬耗寒暑羣望崇珪璧仁祀盛黃縑禮壇優紺席憊均楚疾愈俄同宋年益豈勞誦賦臣寧用觀濤客

賦得曲澗

澗流急易轉溪竹暗難開近樓俄巳失前洲忽復回石岸生寒蘚沈根漬水苔菱舟失道去歸鳬迷徑來

奉和湘東王應令二首

春宵

花開人不歸節暖衣須變回釵掛反環拭淚繩春綫今夜月輪圓胡兵必應戰

冬曉

妾家邊洛城慣識曉鐘聲鐘聲猶未盡漢使報應行天寒硯冰凍心悲書不成

詠織女【玉臺初學並作孝儀】

金鈿巳照耀白日未蹉跎欲待黃昏至含嬌渡淺河

七夕穿鍼【和簡文】

縷亂恐風來衫輕羞指現故穿雙眼鍼持縫合歡扇

九日酌菊酒

露花疑始摘羅衣似適薰餘杯度不取欲持嬌使君

賦得鳴朄應令

雜扇𨿽俱斂交行忿自分轉袖時繞腕揚履自開裙

和定襄侯初笄

合鬟仍昔發略鬂卽前絲從今一梳罷無復更縈時

古體雜意

朝日大風霜寄事足交傷葉落枝柯淨常自起棊張

詠佳麗

可憐將可念可念直千金惟言有一恨恨不遂人心

望隔墻花

隔墻花半隱猶見動花枝當由美人摘詎止春風吹

枯葉竹

枯楊猶更緑臥柳尙還生勿嫌鳳不至終當待聖明

和簾裏燭

開關簾影出參差風熖斜浮光燭綺帶凝滴污垂花

詠剪防花

葉舒非漸大花發是初開無論人訝似蜂見也爭來

褉飲嘉樂殿詠曲水中燭影【七言】

火浣花心猶未長金枝宻熖已流芳芙蓉池畔涵停影桃花水脈引行光

賦得香出衣【雜言】

香出衣步近气逾飛博山登髙用鄴錦含情動靨比洛妃香纓麝帶縫金縷瓊花玉勝綴珠徽蘇合故年微恨歇都梁路逺恐非新猶賢漢君芳千里尙笑荀令止三旬

劉孝先【孝威之弟仕爲武陵王紀記室承聖中與兄孝勝俱隨紀軍出峽紀敗元帝以爲黃門郎遷侍中】

和兄孝綽夜不得眠

夜愁眠不安起望臺南端葉慘風聲異樓空月色寒笙冷調簧數弦脆上琴難百年行詎幾萬慮坐相攢誰家有明鏡暫借照心看

艸堂寺尋無名法師

飛鏡防靑天橫照滿樓前深林生夜冷復閣上宵煙葉動花中露湍鳴闇裏泉竹風聲若雨山虫聽似蟬摘果仍荷借酌水用花傳一巵聊自飲萬事且蕭然

和亡名法師秋夜艸堂寺禪房月下

幽人住山北月上照山東洞戶臨松徑虛窓隱竹叢出林避炎影步逕逐涼風平云斷髙岫長河隔淨空數螢流暗艸一鳥宿疎桐興逸煙霄上神閒宇宙中還思城闕下何異處樊籠

詠竹

竹生荒野外梢云聳百尋無人賞髙節徒自抱貞心恥染湘妃淚羞入上宮琴誰能制長笛當爲吐龍吟

春宵

夜樓明月露下百花鮮情多意不設啼罷未歸眠燉煌定若逺一信動經年

冬曉

晨霞影翠帷思婦織霜絲輕寒牽杼澁釧冷調梭遲乍廢倡樓粉貪赴逺人期

劉苞【字孝嘗彭城人好學能屬文起家參軍累遷太子洗馬掌書記自武帝卽位引進文學之士苞及從兄孝綽從弟孺並以文藻見知】

九日侍宴樂遊苑正陽堂詩

六郡良家子幽並遊俠兒立乘爭飲羽側騎競紛馳鳴珂飾華毦金鞍映玉羈膳羞殫海陸和齊眡秋宜雲飛雅琴奏風起洞簫吹曲終髙宴罷景落樹陰移微薄承嘉惠飲徳良不貲取效績無紀感恩心自知

望夕雨

崇朝搆行雨薄晚屯宻云緣階起素沫竟水散圓文河柳低未舉山桃落已芬淸罇久不薦淹畱遂待君劉孺【字孝稚彭城人沈約引爲主簿恆爲遊宴賦詩甚爲梁武所親愛累遷吏部尙書母憂以毀卒謚曰孝】

侍宴餞新安太守蕭幾應令

芝殿延藻景畫室寫油云覽多該洽聖思究前聞微宻探精義優遊妙典墳飲餞參多士言贈賦新文

相逢狹路間【此亦賦別之詩】

送君追遐路路狹曖朝雰三危上蔽日九折杳連云枝交幰不見聽靜吹才聞豈伊嘆道逺亦廼泣塗分況玆別親愛情念切離羣

劉遵【字孝陵孺之弟也淸雅有學行工屬文爲晉安王宣徳云麾二府記室甚見賔禮王入爲皇太子除中庶子卒】

度關山

隴樹寒色落塞云朝欲開谷深鼙易響路狹幰難回當知結綬去非是棄繻來行人思顧返道別且徘徊願度關山鶴勞歌立可哀

相逢狹路間

春晚駕香車交輪礙狹斜所恐帷風入疑傷步搖花含羞隱年少何因問妾家靑樓臨上路相期竟路賖

蒲阪行

漢使出蒲阪去去往交河間諜敢虧對驂馬脫鳴珂乍作渡瀘怨何辭上隴歌

和簡文帝賽漢髙帝廟

分蛇淪霸迹提劍滅雄威空餘淸祀處無復瑞雲飛仙車照丹穴霓裳影翠微投玦要漢女吹管召湘妃幸逢懷精日豫奉沐休歸

繁華應令

可憐周小童微笑摘蘭藂鮮膚勝粉白曼臉若桃紅挾彈雕陵下垂鉤蓮葉東腕動飄香麝衣輕任好風幸承拂枕選得奉畫堂中金屏障翠帔藍帊覆薰籠本知傷輕薄含辭羞自通剪袖恩𨿽重殘桃愛未終蛾眉詎須嫉新妝迎【一作近】入宮

從頓還城應令

漢水深難渡深潭見底淸錦笮系鳬舸珠竿懸翠旍鳴笳芳樹曲流唱采蓮聲神遊不停駕日暮返連營寧顧空房裏階下緑苔生

應令詠舞

倡女多艶色入選盡華年舉腕嫌衫重回腰覺態妍情繞陽春吹影逐相思履度開裙襵鬟轉匝花鈿所愁余曲罷爲欲在君前

七夕穿鍼

步月如有意情來不自禁向光抽一縷舉袖弄雙鍼

四時行生回【七言○見嵗時雜詠題上疑有脫誤】

三月三日咄泉水七月七日芍陂塘鳳靨蛾眉妝玉面朱簾綉戶映新妝

劉邈【彭城人曽爲侯景所得景攻臺城不克邈勸景乞和全師景然之】

折楊柳

髙樓十載別楊柳擢絲枝摘葉驚開駛攀條恨久離年年阻音息【一作信】月月減容儀春來誰不望相思君自知

萬山見采桑人【樂府作采桑】

倡妾不勝愁結束下靑樓逐伴西城【一作郊】路相擕南陌頭葉盡時移樹枝髙乍易鉤絲繩掛且脫金籠寫復收蠶饑日巳暮詎爲使君畱

見人織聊爲之詠

纎纎運玉指脈脈正蛾眉振躡開交縷停梭續斷絲檐花照初月洞口垂朱帷弄機行掩淚翻令織素遲

秋閨

螢飛綺窓外妾思霍將軍燈前量獸錦簾【一作檐】下織花紋墜露如輕雨長河似薄雲秋還百種事衣成未暇薰

古詩紀卷九十八

欽定四庫全書

古詩紀卷九十九

明馮惟訥撰

梁第二十六

陶景【字通明丹陽秣陵人弱冠齊髙帝引爲諸王侍讀永明十年上表辭祿止於句曲山自號華陽隱居梁武帝卽位屢加禮聘不出卒謚曰貞白先生】

告遊篇

性靈昔旣肇緣業久相因卽化非冥滅在理澹悲欣冠劍空衣影鑣轡乃仙身去此昭軒侶結彼瀛臺賔儻能踵畱轍爲子道津

胡笳曲

自戾【詩彚作負】飛天歷與奪徒紛紜百年三【一作四】五代終是甲辰君

寒夜怨【怨一作愁】

夜云生夜鴻驚淒切嘹唳傷夜情空山霜滿髙煙平鉛華沈照帳孤明寒月微寒風愁心絕愁淚盡情人不勝怨思來誰能忍

詔問山中何所有賦詩以答【答齊髙帝詔】

山中何所有嶺上多白雲只可自怡悅不堪持寄君

題所居壁

【南史曰景妙解術數逆知梁祚覆沒預制詩祕在篋裏化後門人方稍出之大同末士人競談理不習武事後侯景簒果居昭陽殿】

夷甫任散誕平叔坐談空不言昭陽殿化作單於宮和約法師臨友人【歷代吟譜云慧約字徳素有哭範荀詩云云乃以此作慧約作或別有考也】

我有數行淚不落十餘年今日爲君盡並灑秋風前

華陽頌十五首

樞域

河篇徵往冊孔記昭昔名三宿麗天序兩金標地英

質象

宅無乃生有在有則還空靈構不待匠虛影自成功

形位

總神列三府分除交五便陰暉迎夜晳晨精望曉懸

標貫

南峯秀鼎北嶺橫秦璧表裏玉沙津周回隱輪迹

區別

左帶柳汧水右浚陽谷川土懷北邙色井冽鳳門泉

迹號

郭幹跱畱岸姜巴亙逺蹤鶴廟或聞向別宅乃恆恭

類附

吳居非知地越家詎隱遷樹蓋徒低防石竈未嘗煙

物軌

果林鬰余柰蔬圃蔓遺辛熒芝可燭夜田泉常澣塵

遊集

降轡山客解駕淸華童寢宴含貞館髙防蕭閒宮

才英

淸歌翔羽集長嘯歸云翻子弦有逸調空談無與言

學稟

標捨雷平下立靜連石陰上道已衝念飛華當軫心

業運

濟神旣有在去畱從所宜心迹何用顯防途自相知

挺契

方隅遊瓊刃華陽棲隱居重離儻或似七元乃扶胥

機萌

號期行當滿亥數未終丁迨及唐承世將賓來聖庭

誠期

刋石窓上顯誠曲階門動靜顧矜錄不負保舉恩曹景宗【字子震新野人也仕齊累官至竟陵太守及武帝起兵景宗率眾來從除郢州刺史天監六年大敗魏於鐘離進爵爲公拜侍中領軍將軍卒】

光華殿侍宴賦競病韻

【南史曰景宗累立軍功天監初徵爲右衞將軍後破魏師凱旋帝於華光殿宴飲聨句令左僕射沈約賦韻景宗啟求賦詩帝曰卿伎能甚多人才英拔何必止在一詩景宗巳醉求作不巳時韻巳盡惟餘競病二字景宗便操筆而成帝深嘆賞朝賢驚嗟竟日】

去時兒女悲歸來笳鼓競借問行路人何如霍去病宗夬【字明南陽湼陽人世居江陵齊竟陵王集學士於西邸並見圖畫夬與焉明帝卽位以爲郢州刺史仕梁至五兵尙書】

荊州樂三首

迢遞樓雉懸參差臺觀雜城闕自相望雲霞紛颯防章華遊獵去紀郢從禽歸溶溶紫煙合鬱鬱紅塵飛朝發江津路暮宿靈溪道平衢廣且直長楊郁裊裊

遙夜吟

遙夜復遙夜遙夜憂未歇坐對風動帷臥見雲間月

別蕭諮議【衍】

別酒正參差乖情將陸離悵焉臨桂苑憫黙瞻華池輕雲流惠采時雨亂淸漪眇眇追蘭逕悠悠結芳枝眷言終何托心寄方在斯

傳昭【北地靈州人仕齊官中書通事舍人梁武卽位累遷散騎常侍所蒞常以淸淨爲政卒謚曰貞】

恭職北郊

皇猷屬穹昊至徳通深淵禋望沿禮舉咸秩資化宣端職恭瘞祀飭躬奉嚴蠲淑气符首節光風臨上年周捨【字升逸汝南安成人起家齊太學博士累遷至太常丞武帝卽位拜尙書祠部郎遷吏部郎太子詹事卒】

上云樂【雜言】

【隋書樂志曰梁三朝樂第四十四設寺子遵安息孔雀鳳凰文鹿胡舞登連上云樂歌舞伎樂府詩集曰上云樂有老胡文康辭周捨作或云範云】

西方老胡厥名文康遨遊六合傲誕三皇西觀蒙汜東戱扶桑南泛大蒙之海北至無通之鄕昔與若士爲友共弄彭祖扶牀往年暫到昆侖復值瑤池舉觴周帝迎以上席王母贈以玉漿故乃壽如南山誌若金剛靑眼白髮長長蛾眉臨髭髙鼻垂口非直能俳又善飲酒簫管鳴前門徒從後濟濟翼翼各有分部鳳皇是老胡家雞獅子是老胡家狗陛下撥亂反正再朗三光澤與雨施化與風翔覘云候呂志遊大梁重駟修路始屆帝鄕伏拜金闕仰瞻玉堂從者小子羅列成行悉知廉節皆識義方歌管愔愔鏗鼓鏘鏘響振鈞天聲若鵷皇前卻中規矩進退得宮商舉技無不佳胡舞最所長老胡寄篋中復有奇樂章賫持數萬里願以奉聖皇乃欲次第說老耄多所忘但願明陛下壽千萬嵗歡樂未渠央

還田舍

薄遊久已倦歸來多暇日未鑿武陵巖先開仲長室松篁日月長蓬麻嵗時宻心存野人趣貴使容吾膝況玆薄暮情髙秋正蕭瑟

徐勉【字修仁東海郯人仕齊累遷領軍長史梁武帝卽位累官吏部尙書加中書令𨿽居顯職不營產業大通中復授侍中中衞將軍卒謚曰簡肅】

采菱曲

相攜及嘉月采菱渡北渚微風吹櫂歌日暮相容與采采不能歸望望方延佇儻逢遺佩人預以心相許

迎客曲

絲管列舞席陳含聲未奏待嘉賓羅絲管舒舞席斂袖嘿唇迎上客

送客曲

袖繽紛聲委咽余曲未終髙駕別爵無算景巳流空紆長袖客不畱

和元帝【去丹陽尹荊州】

敬愛良是賢謙恭寔所務尊賢遺道徳重學嚴師傅六藝誠爲敏三雍稱有裕覆被惟仁義吐納必珪璋壯思如泉湧逸藻似云翔夙有匡時調早懷經世方畱心在庶績厲精思治綱

昧旦出新亭渚

驅車淩早術山華映初日攬轡且徘徊復值淸江謐杳靄楓樹林參差黃鳥匹气物宛如斯重以心期逸春堤一遊終朝意殊悉

詠司農府春幡

播谷重前經人天稱往錄靑珪禯東甸髙旗表治粟逶遲乘旦風蔥翠揚朝旭平秩庭春司和气承玉燭豈伊盈八政兼玆辯榮辱十千旣萬取利民誰不足

夏詩【英華作徐朏】

夏景厭房櫳促席翫花叢荷陰斜合翠蓮影對分紅此時避炎熱淸樽獨未空

詠琵琶

𨿽爲逺道怨翻成今日歡含花已灼灼類月復團徐悱【字敬業勉之第二子也聰敏能屬文位太子舍人累遷洗馬出爲湘東王友遷晉安內史先勉卒】

白馬篇

妍蹄飾鏤鞍飛鞚度河幹少年本上郡遨遊入露寒劍琢荊山玉彈把隨珠丸聞有邊烽急飛候至長安然諾竊自許捐軀諒不難占兵出細柳轉戰向樓蘭雄名盛李霍壯气勇彭韓能令石飲羽復使髮衝冠要功非汗馬報效乃鋒端日沒塞雲起風悲胡地寒西徵馘小月北去腦烏丸歸報明天子燕然石【一作今】復刋

古意詶到長史漑登瑯邪城

甘泉警烽候上谷抵【一作拒】樓蘭此江稱豁險玆山復郁盤表裏窮形勝襟帶盡巖巒修篁壯下屬危樓峻上千登陴起遐望回首見長安金溝朝灞滻甬道入鴛鸞鮮車騖華轂汗馬躍銀鞍少年負壯气耿介立衝冠懷紀燕山石思開函谷丸豈如灞上戱羞取路傍觀寄言封侯者數奇良可嘆

對房前桃樹詠佳期贈內

相思上北閣徙倚望東家忽有當窓樹兼含映日花方鮮類紅粉比素若鉛華更使增心憶彌令想狹斜無如一路阻脈脈似雲霞嚴城不可越言折代疎麻

贈內

日暮想靑陽躡履出椒房网虫生錦薦遊塵掩玉牀不見可憐影空餘黼帳香彼美情多樂挾瑟坐髙堂豈忘離憂者向隅心獨傷聊因一書札以代九回腸

徐怦【勉之從子仕爲武陵王紀參軍侯景亂怦勸紀入援不從紀稱帝又固諫被殺】

夏日

炎光歇中宇淸气入房櫳晚荷猶捲緑疎蓮久落紅徐防【侍晉安王隨府在雍州號髙齋學士】

長安有狹邪行

長安有勾曲勾勾不通驛塗逢二綺衣夾路訪君室君室近霸城易識復知名大息登金馬中息謁承明小息偏愛幸走馬曳長纓三息俱入門車服盡雕輕三息俱上堂嘉賔四座盈三息俱入戶室內有光榮大婦縑始呈中婦繡初營小婦多姿媚紅紗映削成上客且安坐胡牀妾自擎

賦得觀濤【藝文作徐防詩英華作任昉非也】

云容雜浪起楚水漫吳流漸防遙樹沒稍見逺天浮漁人迷舊浦海鳥失前洲不測滄溟曠輕鱗幸自遊

賦得蝶依艸應令

秋園花落盡芳菊數來歸那知不夢作眠覺也恆飛徐摛【字士繢東海郯人初爲晉安王侍讀及王爲皇太子轉家令出爲新安太守遷太子左衞率簡文嗣位進授左衞將軍固辭不拜簡文被閉摛不獲朝謁感气而卒摛文體旣別春宮盡學之宮體之號自斯而起】

胡無人行

列【一作刻】楹登殿擁絮拭胡妝猶將漢閨曲誰忍奏氈房遙憶甘泉夜闇淚斷人腸

詠筆

本自靈山出名因瑞艸傳纎端奉積潤弱質散芳煙直寫飛蓬牒【一作引】橫承落絮篇一逢提【一作掌】握重寧憶仲升捐

詠橘

麗樹標江浦結翠似芳蘭焜煌玉衡散照曜金衣丹愧以無雕飾徒然登玉盤

壞橋

匝欄生闇蘚覆板沒魚衣岸曲斜梁阻何時香步歸

賦得簾塵

朝逐珠胎捲夜傍玉鉤垂恆教羅袖拂不分秋風吹徐君蒨【字懷簡東海郯人孝嗣之子聰朗好學有輕艶之才新聲巧變人多諷習仕梁爲湘東王諮議參軍頗好聲色時時載妓肆遊荊楚山川靡不畢踐】

初春攜內人行戱

梳飾多今世衣著一時新艸短猶通屣梅香漸著人樹斜牽錦帔風橫入紅綸滿酌蘭英酒對此得娛神

共內人夜坐守嵗

歡多情未極賞至莫停杯酒中喜桃子粽裏覓楊梅簾開風入帳燭盡炭成灰勿疑鬂釵重爲待曉光催

別義陽郡二首

翔鳳樓遙望與云浮歌聲臨樹出舞影入江流葉落看村近天髙應向秋

飾面亭妝成更防星頰上紅疑淺眉心黛不靑故畱殘粉絮掛看箔簾釘

鮑至【東海人仕晉安王隨府在雍州號髙齋學士】

山池應令

望園光景暮林觀歇雰埃荷疎不礙檝石淺好縈苔風光逐榜轉山望向橋開樹交樓影沒岸暗水光來

奉和往虎窟山寺

神心睠物序訪道絕塵囂林疎蓋影出風去管聲遙息徒依勝境稅駕上山椒年還節已仲野綠气方韶短葉生喬樹疎花發早條逺峯帶云沒流煙雜雨飄復玆承乏者頒名厠末僚願借連河澗庶影慧燈昭一知衣內寶方慙【一作悲】玆地遼

孔燾【仕梁刑獄參軍簡文帝資遣孔燾二女教曰故無錫令孔燾經術長志履貞槪遊處積年一朝長往】

往虎窟山寺

聖情想區外脂駕出西南前驅聞鳳管後乘躍龍驂爰遊非逸豫幽谷有靈龕兼覿息心者宴坐臨淸潭禪食寧須稼云衣不待蠶蘋荇緣澗壑蘿葛蔓松楠鶯林響初轉春畦藥欲含惑心隨教遣法味與恩覃庶憑八解力永滅六塵貪

古詩紀卷九十九

欽定四庫全書

古詩紀卷一百

明馮惟訥撰

梁第二十七

劉峻【字孝標平原人年八嵗與母沒於魏齊永明中奔江南爲蕭遙欣刑獄梁天監初召入西省典校祕閣普通三年卒門人謚曰靜先生】

登郁洲山望海

滄潦聮霄岫層嶺郁巑崱下盤鹽海底上轉靈烏翼滇防非可辧鴻溶信難測輕塵久弭飛驚浪終不息云錦曜石嶼羅綾文水色

自江州還入石頭詩【藝文作劉峻英華次元帝後而逸其名或以爲元帝詩非也】

鼔枻浮大川延睇洛城觀洛城何鬱鬱杳與雲霄半前望蒼龍門斜瞻白鶴館槐垂禦溝道柳綴金隄岸迅馬晨風趨輕輿流水散髙歌【一作唱】梁塵下絙瑟荊禽亂我思江海遊曽無朝市玩忽寄靈臺宿空軫及關嘆仲子入南楚伯鸞出東漢何能棲樹枝取斃王孫彈

始居山營室【外編作始營山居】

自昔厭諠囂執志好棲息嘯歌棄城市歸來事畊織鑿戶闚嶕峣開軒望嶃崱激水檐前澑修竹堂陰植香風鳴紫鸎髙梧巢緑翼泉脈洞杳杳流【一作沈】波下不極仿佛玉山隈想象瑤池側夜誦神仙記旦吸雲霞色將馭六龍輿行從三鳥食誰與金門士撫心論胸臆

出塞

薊門秋气淸飛將出長城絕漠衝風急交河夜月明防敵摐金鼓摧鋒揚斾旌去去無終極日暮動邊聲劉霽【字士湮一云士烜平原人天監中歷仕尙書主客侍郎海鹽令居母憂廬墓側以哀卒】

詠荔枝

叔師貴其珍武仲稱斯美良由自逺致含滋不畱齒劉緩【按劉綬平原人爲湘東王記室未知是否史云劉緩淸虛逺有气調風流疊宕名髙一府】

敬酬劉長史詠名士悅傾城

不信巫山女不信洛川神何關別有物還是傾城人經共陳王戱曽與宋家鄰未嫁先名玉來時本姓秦粉光猶似面朱色不勝唇遙見疑花發聞香知異春釵長逐鬟髲襪小稱腰身夜夜言嬌盡日日態還新工傾荀奉倩能迷石季倫上客徒畱目不見正橫陳

江南可采蓮

【古辭曰江南可采蓮因以爲題云】

春初北岸涸夏月南湖通捲荷舒欲倚芙蓉生卽紅檝小宜回逕船輕好入叢釵光逐影亂衣香隨逆風江南少許地年年情不窮

看美人摘薔薇【詩彚作劉瑗按劉綬爲湘東王記室元帝亦有此詩當作綬也】

新花臨曲池佳麗復相隨鮮紅同映水輕香共逐吹繞架尋多處窺叢見好枝矜新猶恨少將故復嫌萎釵邊爛熳揷無處不相宜

奉和圃納涼

淸气流暄濁非關狹室中當由小堂上自有大王風焦螟動蘭室神飈起桂叢披襟深睿賞曲巷何由同

和晚日登樓【藝文作劉綏】

所以登臺榭正重接煙霞長絲【一作虹】觸欄斷歸鳥避窓斜俯巢窺暝宿臨樹摘髙花百雉時方晚九層光尙賖

雜詠和湘東王三首

秋夜【藝文作秋閨】

樓上起秋風絕望秋閨中燭澑花行滿香燃奩欲空徒教兩行淚俱浮妝上紅

冬宵【藝文作閨怨】

別後春池異荷盡欲生冰箱中剪刀冷臺上面脂凝纎腰轉無力寒衣恐不勝

寒閨

不堪寒夜久夜夜守空牀衣裾逐座襵釵影近燈長無憐四幅錦何須辟惡香

劉瑗

左右新婚【詩彚作劉緩】

小史如初日得婦類行雲琴聲【律祖作綺琴】妾曽聽桃子【律祖作緗桃】壻經分蛾眉參意畫繡被共籠薰偏增使君妬無趣遣相聞【律祖云可憐雙美合休持惱使君】

在縣中庭看月

移榻坐庭陰初時復臨侍兒能勸酒貴客解彈琴栢葉生鬟內桃花出髻心月光移數尺方知夜已深

新月

仙宮云箔捲露出玉簾鉤淸光無所贈相憶鳳凰樓劉顯【字嗣芳沛國相人幼敏慧嘗爲上朝詩沈約見而美之官尙書左丞仕至尋陽太守】

發新林浦贈同省

回首望歸途山川邈離異落日懸秋浦歸鳥飛相次感物傷我情惆悵懷親懿

裴子野【字幾原河東聞喜人梁武帝以爲著作郎累遷中書侍郎鴻臚卿領步兵校尉在禁中餘年嘿靜自守卒謚貞子】

答張貞成臯詩

匈奴時未滅連年被甲兵明君思將帥方聽鼔鼙聲吾生恣逸翮撫劍起䢐徵非徒慕辛季聊欲逞良平出車旣方軌絕幕且橫行豈伊長纓系行見黃河淸𨿽令懦夫勇念別猶有情感子盈編贈握玩以爲榮跂子振旅凱含毫備勒銘

詠雪

飄颻千里雪倐忽度龍沙從云合且散因風捲復斜拂艸如連蝶落樹似飛花若贈離居者折以代瑤華

上朝值雪

沐雪欵千門櫛風朝萬戶集霰渝丹黻流雲飄繡柱滴瀝垂土膏防幹懸石乳【闕】

陸倕【字佐公吳郡人慧曉之子十七舉秀才竟陵王開西邸延英俊倕預焉天監初爲安成王主簿遷臨川王東曹掾武帝雅愛倕才官至揚州大中正遷太常卿卒】

和昭明太子鐘山解講

終南鄰漢闕髙掌跨周京復此虧山嶺穹窿距帝城當衢啟珠館臨下搆山楹南望窮淮漵北眺盡滄溟步檐時中宿飛階或上徵网戶圖雲气龕室畫仙靈副君憐世网廣命萃人英道筵終後說鑾轡出郊坰雲峯響流吹松野映風旌睿心嘉杜若神藻茂琳瓊多謝先成敏空頒後乘榮

以詩代書別後寄贈【藝文作贈京邑僚友】

余本水鄕士閉門江海隅時逢世道泰蹇足步髙衢名成宦𨿽立效微功日疎入仕乘肥馬出守擁髙車關門遊昔吏遷亭有故書江派資賢牧宗英出建旟不勞王布鼓無賴露田車弼政非責實求名已課虛長卿病猶在修齡疾未祛詎知亭長肉寧掛府丞魚不能未能止內訟慙諸已僶俛從王事纚舟出淮泗朋故逺追尋暝宿淸江陰明旦一分手翻飛各異林歸舟隨岸曲猶聞歌棹音行者日超逺誰見別離心夕次冽洲岸明登慈姥岑水流多回復余歸良未尋江關【一作中】寒事早夜露傷秋艸心屬姑蘇臺目送邯鄲道葭葦日蒼蒼親知愼早涼劉兄消渇病休攝戒無良殷弟癲疾行止避風霜劉侯有餘冷宜餌陟【一作休】釐方伏子多風咳門冬幸易將率更愛雅體體弱思自彊吏曹勉玉潤諷議朂金相比部多暇日奚用肆龍章建徳何爲者無墮無人鄕記室朋從暇露蠍附行商議曹坐朝罷尺板嗣徽芳雙棲成獨宿俱飛忽異翔眷言思親友沈思結中腸追惟疇昔時朝府多歡暇薄暮塵埃靜飛蓋遙相迓李郭或同舟潘夏時方駕娛談終美景敷文永淸夜促膝豈異人戚戚皆朋【一作姻】婭今者一乖離漼然心事差山川望猶近便似隔天涯玉躬子加護昭質余未虧八行思自勉一札望來儀

贈任昉詩

【南史曰昉爲禦史中丞後進皆宗之時有彭城劉孝綽劉苞劉孺吳郡陸倕張率陳郡殷蕓沛國劉顯及到漑到洽車軌日至號曰蘭臺聚】

和風雜美气下有眞人遊壯矣荀文若賢哉陳太邱今則蘭臺聚萬古信爲儔任君本逹識張子復淸修旣有絕塵到復見黃中劉

陸罩【字洞元吳郡人仕梁爲太子中庶子掌管記大同十年以母老求去母歿後位終光祿卿】

采菱曲

參差雜荇枝田田競荷宻轉葉任香風舒花影流日戱鳥波中蕩遊魚菱下出不與文王嗜羞持比萍實

奉和往虎窟山寺【和簡文】

雞鳴動睟駕柰苑睠晨遊朱鑣陵九逹靑蓋出層樓嵗華滿芳岫虹彩被春洲葆吹臨風逺旌羽映九斿喬枝隱修逕曲澗聚輕流徘徊花艸合瀏亮鳥聲遒金盤響淸梵湧塔應鳴桴慧云方靡靡法水正悠悠實歸徒荷教信解愧難詶

閨怨

自憐斷帶日偏恨分釵時畱步惜余影含意結愁眉徒知今異昔空使怨成思欲以別離思獨向防蕪悲

詠笙

管淸羅袖拂響合絳唇吹含情應節轉逸態逐聲移所美周王子弄羽一參差

荀濟【字子通潁川人後居江左博涉眾書志調矯俗初與梁武帝布衣相知及帝登位仕不及之濟負气曰防盾鼻上磨墨作檄耳帝深不平之後又上書極詆佛法帝怒將加顯戮濟宻逃於魏欲匡靜帝事露爲齊文襄所執燔殺之○見廣明集】

贈陰梁州

【梁州刺史陰子春左遷濟作大詩贈之文傳時俗或稱於帝者帝曰个人𨿽有才亂俗好反不可用濟以不得志常懷悒怏二十餘載後因論佛法奔魏】

副尉西域返伏波南海還坎多搆難郁怏少騰遷孰云功未立寧是不全直爲逢迎寡良由聽受偏若人本髙絕芬馥邁蘭荃驅車趨折阪匡坐酌貪泉洗幘豈虛唱席皮良信然羣醉嫉孤醒眾恐獨妍龍旗翻委郁鷁軸更回邅鵾勢終橫海鵬力防衝天昔余遇知己一面深幹祀紆人重結襪辱徳逾過市詩酒恱風雲琴歌賞桃李淹畱漢水曲契濶渝川涘結綬惟貢公推名實鮑子徒然懷伏劍終無報國士髙懷不可忘劍意何能已已作金蘭契何言雲雨別咄嗟攺容鬂俄頃彌年嵗【葉蘇絕反】海曲窮地表江源表天際【葉子結反】云泥已殊路暄涼詎同節柳絮亟如絲梅花屢成雪月落桂陰逺風起萱條結鶴舞想低昻鵾弦夢淸切聞君戍靈關時猶未還數泛明月沼頻遊向【一作當】日灣金碧應仿佛輪鏡幾登攀復承西歸後將兵出湖口經過道路長往來日月久玉體何容歇金漿故應有陽臺可防私章華堪置酒旣彈趙人瑟復擊秦人缶缶瑟多奇調秦趙饒姝妙得意在雙眸傾城猶一咲伯喈恩【一作思】實早十杜【一作柱】天終少歿等盛姬傷存同魏車照君子篤久要宿昔盛賓僚依依集鱗羽眷眷共枝條一朝限岐路萬里異波潮容儀𨿽眇眇夢想尙昭昭新人不相識故人詎相憶杳杳間山川迢迢阻音息各附靑雲逺詎假排虛力風月接歡宴酒醴承顏色安知慕儔者潺潺涕沾軾僕本不平人悲愁眉亦嚬年來空自老嵗去不知春未能全【一作防】體命於中欲問津五噫如適越十上似遊秦肌膚積霜露膂力倦風塵烏裘日日故白髮朝朝新人生感意气相知無富貴懷趙實防頗思燕惟樂毅大選咆咻士廣募嫖姚尉映月比刀環瞻星看劍气郢路一迢逺長楸幾歔欷渤澥水尙寛崦嵫日猶未丈夫志四海兒女多辭費待余濟濁河從君宿淸渭

殷蕓【字灌蔬均之宗人昭明太子侍讀累遷散騎常侍左長史直東宮學士省大通三年卒】

詠舞

斜身含逺意頓足有餘情方知難再得所以遂傾城何敬容【字國禮廬江人尙齊武帝女拜駙馬都尉入梁累遷尙書令參選銓敍明審恪勤庶務太淸三年卒】

詠舞

因風且一顧揚袂隱雙蛾曲終情未已含睇目增波江從簡【濟陽考城人革之子少有文名位司徒從事中郎侯景亂爲任約所害】

采蓮諷【一作采荷調】

【樂府廣題曰梁太尉從事中郎江從簡年十七有才思時何敬容爲宰相從簡爲采荷調以刺之敬容覽之不覺嗟賞愛其巧麗】

欲持荷作柱荷弱不勝梁欲持荷作鏡荷暗本無光劉之遴【字思貞南陽陽人虯之子八嵗能屬文十五舉茂才對策沈約任昉見而異之初擢太學博士累遷南郡太守湘東王長史歷祕書監侯景之亂避難還鄕湘東王嫉其才送藥殺之】酬江總詩

【梁書曰江總持幼便聰慧神采英拔甚爲瑯琊王筠範陽張纉南陽劉之遴所重之遴嘗酬總詩曰】

上位居崇禮寺署鄰棲息忌聞曉騶唱每畏晨光赩髙談意未窮晤對賞無極探志共遨遊休沐忘退食曷用銷鄙吝枉趾覯顏色上下數千載揚防吐胸臆

古詩紀卷一百

欽定四庫全書卷

古詩紀卷一百一

明馮惟訥撰

梁第二十八

虞羲【按本集序曰字子陽防稽人七嵗能屬文齊始安王引爲侍郎尋兼建安徵虜府主簿功曹又兼記室參軍事天監中卒南史云羲字士光余姚人有才藻卒於晉安王侍郎○詩品曰梁常侍虞羲詩梁建陽令江洪詩子陽詩奇句淸防謝朓常嗟誦之洪𨿽無多亦能自迥出】

巫山髙

南國多奇山荊巫獨靈異雲雨麗以佳陽臺千里思勿言可再得特美君王意髙唐一斷絕光陰不可遲

自君之出矣

自君之出矣楊柳正依依君去無消息惟見黃鶴飛關山多險阻士馬少光輝流年無止極君去何時歸

送友人上湘

濡足送徵人褰裳臨水路共盈一樽酒對之愁日暮漢廣𨿽容舠風悲未可渡佳期難再得但願論心故沅水日生波芳洲行墜露共知丘壑攺同無金石固

詠霍將軍北伐

擁旄爲漢將汗馬出長城長城地勢險萬里與云平涼秋八九月虜騎入幽並飛狐白日晚瀚海愁雲生羽書時斷絕刁【音雕】斗晝夜驚乘墉揮寶劍蔽日引髙旍云屯七萃士魚麗六郡兵胡笳關下思羗笛隴頭鳴骨都先自詟日逐次亡精玉門罷斥堠甲第始修營位登萬庾積功立百行成天長地自久人道有虧盈未窮激楚樂已見髙臺傾當令麟閣上千載有雄名

數名詩

一去濠水陽連翩逺爲客二毛颯已垂家貧無所擇三徑日荒疎遙人心不懌四豪不降意何事黃金百五日來歸者朱輪竟長陌六郡輕薄兒追隨窮日夕七發動音容賔從紛奕奕八表服英嚴光光滿墳籍九流意何以守遂成白十載職不移來歸落松栢

見江邊竹

挺此貞堅性來樹朝夕池秋波漱下趾冬雪封上枝葳蕤防曉露蔥蒨集羈雌含風自颯颯負雪亦猗猗金明無異狀玉洞良在斯但恨非嶰谷伶倫未見知

春郊

光風轉蕙畮香霧郁蘭津暄遲蝶弄蘤景麗鳥和春樵歌喧壠暮漁枻亂江晨山中芳杜若依依獨思人

詠秋月

影麗髙臺端光入長門殿初生似玉鉤裁滿如團扇泛濫浮陰來金波時不見儻遇賞心者照之西園宴

橘詩

衝飈發隴首朔雪度炎洲摧折江南桂離披漠北楸獨有淩霜橘榮麗在中州從來自有節嵗暮將何憂

望雪

嵗杪云晝昏池冰夜結逺風金河起吹我玉山雪虞騫【防稽人工爲五言詩官至王國侍郎】

登鐘山下峯望

冠者五六人攜手巖之際散意百仞端極目千里睇疊岫乍昏明浮雲時捲閉遙看野樹短逺望樵人細

遊潮山悲古冢

長林帶朝夕【一作霧】孤嶺枕江村疎松含白水宻篠滿平原荒墳攺凍葉低壠變年根西光長檟落促爾膝前尊

尋沈剡溪夕至嵊亭

命楫尋嘉防信次歷山原捫天上云糺礜【一作搴】石下雷奔澄潭寫度鳥空嶺應鳴猿榜歌唱將夕商子處方昏

視月【玉臺作何子朗詩題云和繆郎視月】

淸夜未云疲珠簾聊可發泠泠玉潭水映見蛾眉月靡靡露方垂暉暉光稍沒佳人復千里餘影徒揮忽

擬雨詩【詩彚作劉孝威者非】

淸風送涼气薄暮蕩炎氛虹照漣漪水電出嵳峩云落暉散長足細雨織斜文

江洪【濟陽人工屬文爲建陽令坐事死詩品曰洪詩𨿽無多亦能自迥出】

和巴陵王四詠

采菱曲二首【以下三題藝文並作江淹今從樂府】

風生緑葉聚波動紫莖開含花復含實正待佳人來白日和淸風輕雲雜髙樹忽然當此時采菱復相遇

淥水曲二首

潺湲復皎潔輕鮮自可恱橫使有情禽照影遂孤絕塵容不忍飾臨池思客歸誰能別淥水全取浣羅衣【玉臺云誰能取淥水無趣涴羅衣】

秋風曲三首

先拂連雲臺罷入迎風殿已折池中荷復驅檐裏鷰【此首玉臺不載見藝文】

孀婦悲四時況在秋閨內淒葉畱晚蟬虛庭吐寒菜北牖風摧樹南籬寒蛩吟庭中無限月思婦夜鳴砧

胡笳曲二首

藏器欲邀時年來不相讓紅顏徵戍兒白首邊城將落日慘無光臨河獨飲馬飋颶夕風髙聨翩飛鴈下

詠歌姬

寶鑷間珠花分明靚妝防薄鬂約防黃輕紅澹鉛臉發言芳已馳復加蘭蕙染浮聲易傷嘆沈唱安而險孤轉忽徘徊雙蛾乍舒斂不持全示人半用輕紗掩

詠舞女

腰纎蔑楚媛體輕非趙姬映襟闐寶粟緣肘掛珠絲髮袖已成態動足復含姿斜睛若不眄嬌轉復遲疑何慙云鶴起詎減鳳驚時

和新浦侯齋前竹

本生出髙嶺移賞入庭蹊檀欒拂桂橑蓊蔥傍朱閨夜條風析析曉葉露淒淒籜紫春鸎思筠緑寒蛩啼不惜淩雲茂遂聽羣雀棲願抽一莖實試防翔鳳來

和新浦侯詠鶴

閒園有孤鶴摧藏信可憐寧望春臯下刷羽翫花鈿何時秋海上照影弄長川曉鳴動遙怨夕唳感孀眠哀咽芳林右憫黙華池邊猶冀淩雲志萬里共翩翩

爲建康詠紅牋

雜彩何足奇惟紅偏作可灼爍類蕖開輕明似霞破鏤質捲芳脂裁花承百和且傳別離心復是相思裹不值情牽人豈識風流座

江行

日沒風光靜逺山淸無雲潮落晚洲出浪罷沙成文挾琴上髙岸望月彈明君去家未千里斷絕怨離羣

詠荷

澤陂有微艸能花復能實碧葉喜翻風紅英宜照日移居玉池上托根庶非失如何霜露交應與飛蓬匹

詠美人治妝

上車畏不妍顧盼更斜轉大恨畫眉長猶言顏色淺江祿【字彥遐濟陽人爲太子洗馬湘東王錄事參軍後爲唐侯相卒】

津渚敗船

可愛木蘭資可憐丹桂質逐浪徒言是乘風還自失艸蔓防長埋沙巨舷難出陸沈成許去無復乘流日伏挺【字士操一云士標平昌安丘人博學有才思爲五言詩善效康樂體天監中除中軍參軍事遷侍禦史邵陵王爲江州攜挺之鎭侯景亂中卒】

行舟值早霧

水霧雜山煙防防不見天聽猿方忖岫聞瀨始知川漁人惑澳【一作隩】浦行舟迷溯防日中氛靄盡空水共澄鮮髙爽【廣陵人工屬文齊永明時舉孝廉天監初歷官臨川王參軍出爲晉陽令】

寓居公廨懷何秀才【遜】

寄止鄰城闕徒然失遊聚臥聞雜沓路坐對空寂宇風扉乍開闔粉蝶時翻舞若人不在玆煩憂何得愈

詠鏡

初上鳳凰墀此鏡照蛾眉言照長相守不照長相思虛心防不采貞明空自欺無言故此物更復對【玉臺作照】新期

詠酌酒人

長筵廣未同上客嬌難逼還杯了不顧回身正顏色謝微【梁書作謝徵字度陳郡陽夏人好學善屬文初爲安成王法曹累遷中書鴻臚出爲豫章王長史蘭陵太守】

濟黃河應教

積陰晦平陸淒風結暮序朝辭金穀戍【一作樹】夕逗黃河渚赤兔徒聨翩靑鳬詎容與淚甚聲難發悲多袖未舉虛薄謬君恩方嗟別宛許

謝舉【字言揚陳郡陽夏人莊之孫幼好學與兄覽齊名仕武帝時累遷尙書令】

淩雲臺

綺甍懸桂棟隱曖傍喬柯勢髙淩玉井臨迥渡金波易覺涼風至早飛秋鴈過髙臺相思曲望逺騷人歌幸屬【一作矚】此迢遞知承雲霧多

何思澄【字元靜東海郯人少勤學工文辭爲安成王記室天監十五年遷治書侍禦史遷秣陵令通事舍人出爲黟縣令除武陵王參軍】

奉和湘東王教班婕妤

寂寂長信晚雀聲喧洞房蜘蟵网髙閣駮蘚被長廊虛殿簾幃靜閒堦花蘂香悠悠視日暮還復守空牀

擬古

故交不可忘猶如蘭桂芳新知𨿽可悅不異茱萸香妾有鳳皇曲無非陌上桑薦君君不禦抱瑟自悲涼

南苑逢美人

洛浦疑回雪巫山似旦云傾城今始見傾國昔曽聞媚眼隨羞合丹唇逐笑分風捲葡萄帶日照石橊裙自有狂夫在空持勞使君

孔翁歸【防稽人工爲詩爲南平王記室】

奉和湘東王教班婕妤

長門與長信日暮九重空雷聲聽隱隱車響絕瓏瓏恩光隨妙舞團扇逐秋風鉛華誰不慕人意自難終何子朗【字世明遜之宗人早有才思卒於國山令】

學謝體

桂臺淸露拂銅陛落花沾美人紅粉罷攀鉤捲細簾思君暫促柱玉指何纎纎未應爲此別無故坐相嫌

和虞記室騫古意

美人弄白日灼灼當春牖淸鏡對蛾眉新花弄玉手燕下拾池泥風來吹細柳君子何時歸與我酌樽酒

和繆郎視月【藝文作虞鶱】

淸夜未云疲珠簾聊可發泠泠玉潭水映見蛾眉月靡靡露方垂暉暉光稍沒佳人復千里餘影徒揮忽沈旋【字士防約之子累官給事黃門侍郎撫軍長史以淸治稱謚恭侯】

詠螢火

火中變腐艸明滅靡恆調雨墜弗虧光陽升反奪照泊樹類奔星集艸疑餘燎望之如可灼攬之徒有燿沈趍【字孝鯉約之次子位黃門郎】

賦得霧

窈郁蔽園林依霏被軒牖睇有始疑空瞻空復如有遊蛇隱遙漢文豹棲南阜旣殊三五輝逺望徒延首

詠雀

肌薄少滋腴色淺非丹翠不懼越王羞寧懷秦後珥傍檐葺寒艸循塲啄余穗且欣大廈成焉須鴻鵠志

古詩紀卷一百一

欽定四庫全書

古詩紀卷一百二

明馮惟訥撰

梁第二十九

費昶【江夏人善爲樂府嘗作鼔吹曲武帝重之勅曰才气新拔有足嘉異賜絹十疋】

巫山髙

巫山光欲晚【一作曉】陽臺色依依彼美巖之曲寧知心是非朝云觸石起暮雨潤羅衣願解千金佩請逐大王歸

芳樹

幸被夕風吹屢得朝光照枝低疑欲舞花開似含笑長夜路悠悠所思不可召行人早旋返賤妾猶年少

有所思

上林烏欲棲長門日行暮所思郁不見空想丹墀步簾動意君來雷聲似車度北方佳麗子窈窕能回顧夫君自迷惑非爲妾心妬

長門怨

向夕千愁起自悔何嗟及愁思且歸牀羅襦方掩泣絳樹搖風軟黃鳥弄聲急金屋貯嬌時不言君不入

采菱曲

妾家五湖口采菱五湖側玉面不關妝雙眉本翠色日斜天欲暮風生浪未息宛在水中央空作兩相憶

思公子

公子才气饒淩雲自飄飄東出鬭雞道西登飲馬橋夕宴銀爲燭朝燔桂作焦虞卿亦何命窮極苦無聊

發白馬【白馬津名】

家本樓煩俗召募羽林兒怖羗角觝戱習戰昆明池弓弢不復挽劍衣恆露鈹一辭豹尾內長別屬車垂白馬今𨿽發黃河未結澌寄言閨中婦逢春心勿移

行路難二首【前一首藝文作吳均】

君不見長安客捨門倡家少女名桃根貧窮夜紡無燈燭何言一朝奉至尊至尊離宮百餘處千門萬戶不知曙惟聞啞啞城上烏玉欄金井牽轆轤丹梁翠柱飛流蘇香薪桂火炊雕胡【一作雕菇】當年翻覆無常定薄命爲女何必麤

君不見人生百年如流電心中埳防君不見我昔初入椒房時詎減班姬與飛燕朝逾金梯上鳳樓暮下瓊鉤息鸞殿柏梁晝夜香錦帳自飄颺笙歌棗下曲琵琶陌上桑過蒙恩所賜餘光曲沾被旣逢陰后不自專復值程姬有所避黃河千年始一淸微軀再逢永無議蛾眉掩月徒自妍傅粉施朱欲誰爲不如天淵水中鳥雙去雙飛長比翅

華觀省中夜聞城外衣

閶闔下重關丹墀吐明月秋气城中冷秋砧城外發浮聲繞雀臺飄響度龍闕宛轉何藏摧當從上路來藏摧意未已定自乘軒裏乘軒盡世家佳麗似朝霞圓璫耳上照方繡領間斜衣薰百和屑鬂挿九枝花昨暮庭槐落今朝羅綺薄拂席捲鴛鴦開縵舒鶴金波正容與玉步依砧杵紅袖往還縈素腕參差舉徒聞不得見獨夜空愁佇獨夜何窮極懷之在心惻階垂玉衡露庭舞相風翼瀝滴流星輝燦爛長河色三冬誠足用五日無糧食揚云已寂寥今君復直

和蕭記室春旦有所思

芳樹發春輝蔡子望靑衣水逐桃花去春隨楊柳歸楊柳何時歸裊裊復依依已防章臺陌復掃長門扉獨知離心者坐惜春光違洛陽逺如日何由見宓妃

春郊見美人【一本見作望】

芳郊拾翠人回袖捲芳春金輝起步搖紅防發吹綸陽陽蓋項日飄飄馬足塵薄暮髙樓下當知妾姓秦

詠照鏡

晨暉照杏梁飛燕起朝妝畱心散廣黛輕手約花黃正釵時念影拂絮且憐香方嫌翠色故乍道玉無光城中皆半額非妾畫眉長

和蕭洗馬畫屏風二首【蕭子範爲太子洗馬】

陽春發和气

日靜班姬門風輕董賢館捲耳緣階出反舌登墻喚蠶女桂枝鉤遊童蘇合彈拂袖當畱客相逢莫相難

秋夜涼風起

佳人在河內徵夫鎭馬邑零露一朝漙中夜兩垂泣气爽牀帳冷天寒鍼縷澁紅顏本暫時君還詎相及

詠入幌風

經堂【一作房】泛寶瑟乘隙動浮埃鏘金驅響至舉袂送芳來能使蘭膏滅乍見珠簾開輕裾試一舉令子暫遲回到漑【字茂灌彭城武原人少與兄沼弟洽共知名起家王國左常侍除尙書殿中郎建安太守累官吏部尙書所歷以淸白自修武帝恩禮甚篤】

餉任新安班竹杖因贈

卭竹借舊聞靈壽資前識復有冒霜筠寄生桂潭側文彩旣斑斕質性甚綢直所以夭天眞爲有乘危力未嘗以過投屢經蕓苗植【闕】

答任昉

【南史曰漑爲建安太守任昉寄詩求二衣段漑答云】

予衣本百結閩中徒八蠶假令金如粟詎使廉夫貪

秋夜詠琴

寄語調者客子心易驚離泣已將墜無勞別鶴聲劉漑【字茂灌彭城人官散騎常侍禦史中丞○見廣明集】

儀賢堂監策秀才聨句【初學作到漑】

雄州試異等揚庭乃專對顧學類括羽奇文若錦繢【漑】滋蘭成秀畹照車光赤琲攝官惡簮帶疲屙謝名輩【盧蕣】乙奏飲余列甲科光往載深奇無絕蹤孫董有遺槪【伏挺】春風涵宛轉遲光乍明昧列秀總中筵羣才盛皇代【王瑩】如綸疾影響裁蒲啟蒙昧雕龍旣已彰靑紫行當佩【王顒】裒然旣玉響髙粲亦蘭綷廣川良易追淄水非難配貢士光相門捜賢盡幽塞善說理無窮借書心靡誨來彥各東西翼亮更出內康哉信在今伊餘事耕耒【後三首闕名】

庾仲容【字仲容潁川鄢陵人歷尙書左丞諮議參軍出爲黟縣令太淸亂客遊防稽卒】

詠柿

發葉臨層檻翻英糅花藥風生樹影移露重新枝弱苑朱正蔥翠梁烏未銷鑠【闕】

庾丹【少有雋才爲桂州刺史蕭朗記室朗倨虐丹以直諫被害】

秋閨有望【律祖作庾肩吾者非○下同】

耿耿橫天漢飄飄出岫雲月斜樹倒影風至水回文巳泣機中婦復悲堂上君羅襦曉長襞翠被夜徒薰空汲銀牀井誰縫金縷裙所思竟不至持酒淸夜分

夜夢還家

歸飛夢所憶共子汲寒漿銅瓶素絲綆綺井白銀牀雀出丰茸樹虫飛玳瑁梁離人不相見爭忍對春光鮑泉【字潤嶽東海人事元帝爲通直侍郎元帝承制累遷信州刺史以世子方諸刺郢州使泉爲長史侯景遣兵襲之城防被害】

奉和湘東王春日

新鶯始新歸新蝶復新飛新花滿新樹新月麗新輝新光新气早新望新盈抱新水新緑浮新禽新聽好新景自新還新葉復新攀新枝𨿽可結新愁詎解顏新思獨氛氳新知不可聞新扇如新月新蓋學新云新落連珠淚新防石橊裙

落日看還

妖姬競早春上苑逐名辰苔輕變水色霞濃掩日輪雕甍斜落景畫扇拂遊塵衣香遙巳度衫紅逺更新誰家蕩舟妾何處織縑人

南苑看遊者

洛陽小苑地車馬盛經過緣溝駐行幰傍柳轉【一作度】鳴珂履髙含響佩襪輕半隱羅浮雲無處所何用轉橫波

江上望月

客行鉤始懸此夜月將川澄光自動流駛影難圓蒼蒼隨逺色瀁瀁逐漪漣無因轉還泛回首眷前賢

秋日

露色已成霜梧楸欲半黃燕去櫩恆靜蓮寒池不香夕鳥飛向月【一作日】余蚊聚逐光旅情恆自苦秋夜漸應長

詠梅花

可憐堦下梅飄蕩逐風回度簾拂羅幌縈窓落梳臺乍隨纎手去還因挿鬂來客心屢看此愁眉斂詎開

詠薔薇

經植宜春館靃靡上蘭宮片舒猶帶紫半捲未全紅葉疎難蔽日花宻易傷風佳麗新妝罷含笑折芳叢

寒閨

行人消息斷空閨靜復寒風急朝機燥鏡暗晚妝難從來腰自小衣帶就中寛

詠剪防花

花生剪刀裏從來訝逼眞風動𨿽難落蜂飛欲向人不知今日後誰能逆作春

鮑機【北史鮑宏傳父機以才學知名仕梁位侍書禦史】

伍子胥

忠孝誠無報感義本投身日暮江波急誰憐漁丈人楚墓悲猶在吳門恨未申

紀少瑜【字幼瑒秣陵人爲晉安國中尉大同七年引爲東宮學士復除武陵王記室參軍】

遊建興苑【樂府作建興苑】

丹陵抱天邑紫淵更上林銀臺懸百仞玉樹起千尋水流冠蓋影風揚歌吹音踟躕憐拾翠顧步惜遺簮日落庭光轉方幰屢移陰終言樂未極不道愛黃金

擬吳均體應教

庭樹發春輝遊人競下機卻匣擎歌扇開箱擇舞衣桑萎不復惜看花遽將夕自有專城居空持迷上客

月中飛螢

逺度時依幕斜來如畏牎向月光還盡臨池影更雙

詠殘燈

殘燈猶未滅將盡更揚輝惟餘一兩焰才得解羅衣褚翔【字世舉河南陽翟人終武帝世累遷吏部尙書母喪以毀卒】

鴈門太守行

三月楊花合四月麥秋初幽州寒食罷鄭國采桑疎便聞鴈門戍結束事戎車去嵗無霜雪今年有閏餘月如上弩星類水中魚戎車攻日逐燕騎蕩康居大宛歸善馬小月送降書寄語閨中妾勿怨寒牀虛

褚澐【字士洋河南陽翟人初爲縣令淸愼可紀仕至湘東王府參軍】

詠柰【藝文作褚湮】

成都貴素質酒泉稱白麗紅紫奪夏藻芬芳掩春蕙映日照新芳叢林抽晚蒂誰謂重三珠終焉競八桂不讓圜丘中粲潔華庭際

賦得蟬

避雀芳【一作喬】枝裏飛空華殿曲天寒響屢嘶日暮聲愈促繁吟如欲盡長韻還相續飲露非表淸輕身易知足張嵊【字四山吳郡人起家祕書郎累遷爲吳興太守死於侯景之難】

短簫

促柱始繁短簫吹初亮舞袖拂長席鐘音由簴颺已落檐瓦間復繞梁塵上時屬淸夏陰恩暉亦非望陸山才【字孔章吳郡人歷散騎常侍遷西陽武昌二郡太守】

刻吳閶門詩

【南史曰張彪爲東陽州刺史徵剡令王懷之遣沈泰等助謝岐居守泰反與岐迎陳文帝入城彪因其未定逾城而入陳文帝遂走彪復城守沈泰復說陳文帝遣張昭逹領兵購之彪被刼殺彪友吳中陸山才嗟泰等翻背刻吳閶門爲詩一絕云】

田橫感義士韓王報主臣若爲畱意气持寄禹川人朱異【字彥和吳郡錢塘人始爲揚州議曹從事召直西省累遷中領軍勸納矦景降及侯景反城內文武咸尢之因慙憤發病卒】

還東田宅贈朋離

應生背芒說石子河陽文𨿽有遨遊美終非沮溺羣曰余今卜築兼以隔囂紛池入東陂水窓引北巖云槿籬集田鷺茅檐帶野芬【一作氛】原隰何邐迆山澤共氛氳蒼蒼松樹合耿耿樵路分朝興候崖晚暮坐極林曛憑髙眺虹蜺臨下瞰【一作矚】耕耘豈直娛衰暮兼得慰殷勤懷勞猶未弭獨有望夫君

詠貧【藝文作朱超】

觸途皆可試惟貧獨未安窓開兩片月霜足一重寒藳濕鋪牀冷荷脆補衣難若言爲客易推劍與君彈

田飲引

卜田宇兮京之陽面淸洛兮背修邙屬風林之蕭瑟值寒野之蒼茫鵬紛紛而聚散鴻防防而逺翔酒沈兮俱發云沸兮波揚豈味薄於東魯鄙蜜甜於南湘於是客有不速朋自逺方臨淸池而滌器辟山牖而飛觴促膝兮道故久要兮不忘間談希夷之理或賦連翩之章王偉【洛陽人居潁川仕魏爲行臺郎後同侯景叛景文檄並偉所制景敗偉走匿艸中直瀆戍主黃公喜禽送江陵誅之】

獄中贈人詩

【南史曰偉被執送江陵於獄中爲詩贈元帝下要人曰】

趙壹能爲賦鄒陽解獻書何惜西江水不救轍中魚

在渭陽賦詩

平明聽戰鼓薄暮敍存亡楚漢方龍鬭秦關陣未央

古詩紀卷一百二

欽定四庫全書

古詩紀卷一百三

明馮惟訥撰

梁第三十

王臺卿【梁南平王世子恪除雍州刺史賓客有江仲舉蔡防王臺卿庾仲容四人俱被接遇按臺卿詩多與簡文倡和廣明集曰州民前臣刑獄參軍王臺卿○以下爵裏無考】

陌上桑四首

鬱鬱陌上桑盈盈道傍女送君上河梁拭淚不能語鬱鬱陌上桑遙遙山下蹊君去戍萬里妾來守空閨鬱鬱陌上桑皎皎雲間月非無巧笑姿皓齒爲誰發鬱鬱陌上桑裊裊機頭絲君行亦宜返今夕是何時

陌上桑【一云采桑玉臺作蕭子顯】

令月開和景處處動春心掛筐須葉滿息倦重枝陰

云歌

玉云初度色金風送影來全生疑魄暗半去月時開欲知無去所一爲上陽臺

一旦歌【樂府無名次王臺卿詩後】

一旦被頭痛避頭還著牀自無親伴侶誰當給水漿匍匐入山院正逢虎與狼對虎低頭啼垂淚淚千行

和簡文帝賽漢髙祖廟

沐芳事椒醑駕言遵壽宮瑤臺斜接岫玉殿上淩空樹出垂巖影竹引帶山風階長霧難歇窓髙云易通所悲樽俎撤按歌曲未終

奉和望同泰寺浮圖【和簡文下同】

朝光正晃朗湧塔標千丈儀鳳異靈烏金盤代仙掌積栱成雕桷髙檐掛珠网寶地若池沙風鈴如樹響刻削生千變丹靑圖萬象煙霞時出沒神仙乍來往晨霧半層生飛幡接云上游蜺不敢息翔鵾詎能仰讚善資哲人流詠歸明兩願假舟航末彼岸誰云廣

奉和往虎窟山寺

我王宗勝道駕言從所之輜軒轉朱轂驪馬躍靑絲淸渠影髙蓋遊樹拂行旗賓徒紛雜沓景物共依遲飛梁通澗道架宇接山基叢花臨回砌分流繞曲墀誰言非勝境雲山獨在玆塵情良易著道性故難緇承恩奉教義方當受持

奉和泛江【初學英華並作庾信】

春江下白帝畫舸向黃牛錦纜回沙磧蘭橈避荻洲濕花隨水泛空巢逐樹流建平船柹下荊門戰艦浮岸社多喬木山城足迥樓日落江風靜龍吟回上游

山池應令【和簡文】

歷覽周仁智登臨歡豫多穿渠引金穀辟道出銅駝長橋時跨水曲閣乍臨波巖風生竹樹池香出芰荷石幽銜細艸林末度橫柯

詠風

浸滛不可識去來非有情乍見珠簾捲時覺洞房淸暫拂蘭池上瀲淡玉波生一辯雄雌異還惡庶人輕

詠箏

依歌時轉韻按曲動花鈿促調移輕柱亂手度繁弦惟有髙秋月秦聲未可憐

同蕭治中十詠二首

蕩婦髙樓月

空庭髙樓月非復三五圎何須照牀裏終是一人眠

南浦別佳人

斂容送君別一斂無開時只應待相見還將笑解眉

詠水中樓影【和簡文】

飄飄似云度亭亭如蓋浮熟看波不動還是映髙樓

臨滄波

髙軒臨不測淸江窮廣深天邊生岸影水上結云陰風來白華起潮滿黃沙沈【闕】

王同

長安有狹邪行

名都馳道傍華轂亂鏘鏘道逢佳麗子問我居何鄕我家洛川上甲第遙相望珠扉玳瑁牀綺席流蘇帳大子執金吾次子中郎將小子陪金馬遨遊蔑卿相三子俱休沐風流郁何壯三子俱防同肅雍多禮讓三子俱還室絲管紛嘹亮大婦裁舞衣中婦學淸唱小婦窺鏡影弄此朝霞狀佳人且少畱爲君繞梁唱

奉和往虎窟山寺【和簡文】

美境多勝迹道塲實玆地造化本靈奇人功兼制置房廊相映屬堦閣並殊異髙明畱睿賞淸淨穆神思豫遊窮嶺歷借此方春至野花奪人眼山鶯紛可喜風景共鮮華水石相輝媚法像無塵染眞僧絕名利陪遊旣伏心聞道方刻意

朱記室

送別不及贈何殷二記室

慿軾徒下淚裁書路巳賒逺鼓依林響連檣倚岸斜山開云吐气風憤浪生花卽此余傷別何論爾望家二君勗琬琰無使沒泥沙

何寘南

答何秀才

自憐耿不寐擁褐至宵防蒼茫曙月落切戾曉風酸終朝長守饉疊夜抱餘寒周道坦且直弱命溘將殫靈臺聊寄止戚裏豈餘歡思家無積斂何以拯急難

沈繇

答何郎

歡戚遞來事聚散居常理但傷膠投漆忽作離矢形影一東西山川俄表裏執手涉梁上悲心萬端起方同兒女泣況此流潮水

孫擢

答何郎

幽居少怡樂坐靜對嘉林晚花猶結子新竹未成陰夫君阻淸切可望不可尋處處多蘐艸賴此慰人心江革

贈何記室聨句不成

龍鱗無復彩鳳翅於玆鎩疇昔似翩翩今辰何乙乙

又贈何記室

刻猴𨿽言巧辯對今知章且欣共巵酒勿道濫衣裳李鏡逺

詠日

始臨東嶽觀俄升若木枝萍實詎儔彩合扇且慙規北林耿初曜圎窓鑑早曦照庭余雪盡映檐澑滴垂徘徊匝花樹煜爚滿春池柳陰裁靡靡簾影復離離曽泉豈亭捨【淮南子曰日至曾泉是爲早食】桑楡忽在斯回戈安得中長繩不可羈衝情愛景落淸宴惜光馳溫暉徒巳荷深心竊自知

蜨蝶行

靑年已布澤微虫應節歡朝出南園裏暮依華葉端菱舟追或易風池度更難羣飛終不逺還向玉階蘭朱超道【朱超朱超道朱越各詩集所載名多互見疑是一人之作今從詩彚並載而於各題下仍分注本名以俟考訂】

采蓮曲【朱超】

艷色前後發緩檝去來遲看妝礙荷影洗手畏菱滋摘除蓮上葉拕出藕中絲湖里人無限何日滿船時

贈王僧辧【朱超】

故人總連率方舟下漢池玉節交橫映金鐃前後吹聚圖匡漢業傾產救韓危昔時明月夜防羽切髙枝衝天勢已逺控地力先疲各言獻捷後幾處泣生離

別劉孝先【朱超道○詩彚作何遜者非】

疲屙積未瘳伏枕倦長愁復念夜分首江上值䢐秋陰凝變逺色落葉泛寒流繁霜積曉纜輕冰繞夜舟曳裾出兔苑引領望龍樓勿念經臺側無爲戚情遊

別席中兵【朱超道】

數年共棲息一旦各聨翩莫論行近逺終是隔山川長波漫不極髙岫郁相連急風亂還鳥輕寒靜暮蟬扁舟已入浪孤帆漸逼天停車對空渚悵【集作長】望轉依然

夜泊巴陵【朱超】

月夜三江靜雲霧四邊收淤泥不通挽寒浦劣容舟回風折長艸輕冰斷細流古村空列樹荒戍久無樓

嵗晚沈屙【朱超道】

風將夜共靜空與月俱明燭滴龍猶伏罏開鳳欲驚葉飛林失影冰合澗無聲太息興牀念寧敢離衣行惟畏殘藤盡不聞桴鼓鳴

對雨【朱超】

當夏苦炎埃習靜對花臺落照依山盡浮涼帶雨來重云吐飛電髙棟響行雷灑樹輕花發滴沼細萍開泛沫縈堦艸奔流起砌苔無因假輕蓋徒然想上才

詠同心芙蓉【朱超】

靑山麗朝景峯朗夜光未及淸池上紅蕖並出房日分雙蔕影風合兩花香魚驚畏蓮折上礙荷長雲雨畱輕潤艸木隱嘉祥徒歌涉江曲誰見緝爲裳

奉和登百花亭懷荊楚【和元帝○朱超道】

亭髙登望極春心逺近同莫恨荊臺隱云行不礙空柳色浮新翠蘭心帶淺紅若因鵬舉便重上龍門中

賦得蕩子行未歸【藝文作朱越玉臺作朱超道】

坐樓愁出望息意不思春無柰園中柳寒時巳報人捉梳羞理鬂挑朱懶向唇何當上路晚風吹還騎塵

舟中望月【朱超】

大江濶千里孤舟無四鄰惟餘故樓月逺近必隨人入風先繞暈排霧急移輪若教長似扇堪拂艶歌塵

詠孤石【朱超】

侵霞去日近鎭水激流分對影疑雙闕孤生若斷雲遏風靜華浪騰煙起薄曛𨿽言近七嶺獨立不成羣

詠鏡【朱超道】

折花須自挿不用暫臨池當由可憐面偏與鏡相宜安釵釧獨響刷鬂袖俱移惟餘心裏恨影中恆不知

詠貧【初學作朱異藝文作朱超】

觸途皆可試惟貧獨未安窓開兩片月霜足一重寒藳濕鋪牀冷荷脆補衣難若言爲客易推劍與君彈

詠剪防花【朱超】

淺深依樹色舒捲聽人裁假令春巳度終住手中開

城上烏【朱超】

朝飛集帝城猶帶【一作作】夜啼聲近日毛𨿽暖聞心尙驚

詠獨棲鳥【朱超】

河水聞寒巳成凍塞艸愁霜懸自衰可念無端失林鳥此夜逆風何處歸列网遮山不聽度懸冰繞樹滑難依細石似鷰能隨雨片木作鳶猶解機但令積風多少便何患有翼不能飛寄語故林無數鳥防入羣裏比毛衣戴暠

釣竿【英華作劉孝威今從樂府】

試持渚釣暫罷池陽獵翠羽飾長綸蕖花裝小艓鉤利斷蒓絲防舉牽菱葉聊載前魚童還看後舟妾

君子行

畫野依徳星開對防水接越稱交讓連樹名君子數非惟二失升階無三止探甑不疑塵正冠還避李寄言蘧伯玉無爲嗟獨恥

從軍行

長安夜刺閨【夜警按刺於門也】胡騎白銅鞮詔書發隴右召募取關西劍懸三尺鞘鎧累七重犀督軍鳴戰鼓巡夜數更鞞侵星出柳塞際晚入楡溪秦涇含藥鴆晉火逐飛雞通泉開地道望敵竪云梯陰山日不暮長城風自淒弓寒折錦鞬【鞬字林云雜錦以被弓也】馬凍滑斜蹄燕旗竿上脆羗笛管中嘶登山試下趙慿軾且平齊當今函谷上惟用一丸泥

煌煌京洛行

欲知佳麗地爲君陳帝京由來稱俠窟爭利復爭名鑄銅門外馬刻石水中鯨黑龍過飲渭丹鳳俯臨城羣公邀郭解天子問黃瓊詔幸平陽第騎指伏波營五侯同拜爵七貴各垂纓衣風飄飄起車塵暗浪生舞見淮南法歌聞齊後聲揮金畱客坐饌玉待鐘鳴獨有文園客偏嗟武騎輕

月重輪行【初學作戴嵩或字誤也】

皇基屬明兩副徳表重輪重輪非是暈桂滿自恆春海珠含更滅階蓂翳且新婕妤比團扇曹王譬洛神浮川疑讓【一作滚】璧入戶類燒銀從來看顧兔不曾聞鬭麟北堂豈盈手西園偏照人

神仙篇

徒聞石爲火未見阪停丸暫數盈虛月長隨晝夜瀾辭家試學道逢師得姓韓閬山金靜室蓬丘銀露壇安平醖仙酒渤海轉神丹初飛喜退鳳新學法乘鸞十芒生月腦六焰起星肝流【一作飛】瓊播疑俗信玉類陽官都宴晚集紫府事朝看謝手今爲別進憐此俗難

車馬行

鞏洛風塵處冠蓋相塡咽多稱魏其冷競隨田蚡熱輪趣白虎第珂聚黃金穴獻酒悉葡萄詶言盡飛鐵東都虵已鑄西山綬應結期集類蒸煙晚至如吹雪子云爾何事門巷無車轍

度關山

昔聽隴頭吟平居巳流涕今上關山望長安樹如薺千里非鄕邑四海皆兄弟軍中大體自相褒其間得意各分曹博陵輕俠皆無位幽州重气本多豪馬銜苜蓿葉劍瑩鸊鵜膏初徵心未習復值鴈飛入山頭看月近艸上知風急笛喝曲難成笳繁響還澁武帝初承平東伐復西徵薊門海作塹楡塞冰爲城催令四校出倚望三邊平箭服朝來動刀環臨陣鳴將軍一百戰都護五千兵且決雄雌眼前利誰道功名身後事丈夫意气本自然來時辭第巳聞天但令此身與命在不持烽火照甘泉

詠歌眠

拂枕薰紅帊回燈復解衣傍邊知夜永不喚定應歸沈君攸【後梁人】

采桑

南陌落花移蠶妾畏桑萎逐便牽低葉爭多避小枝摘駛籠行滿攀髙腕欲疲看金怯舉意求心自可知

采蓮曲

平川映晚霞蓮舟泛浪華衣香隨岸逺荷影向流斜度手牽長柄轉檝避疏花還船不畏滿歸路詎嫌賒

薄暮動歌

柳谷向夕沈餘日蕙樓臨砌徙斜光金戶半入藂林影蘭徑時移落蘂香絲繩玉壺傳綺席秦箏趙瑟響髙堂舞裙拂履喧珠佩歌響出扇繞塵梁云邊雪飛柱促畱賓但須羅袖長日暮歌鐘恆不倦處處行樂爲時康

羽觴飛上苑

上路薄晚風塵合禁苑初春气色華石徑斷絲防蔓艸山流細沫擁浮花【外編作槎】魚文熠爚含餘日鶴蓋低昻照落霞隔樹銀鞍喧寶馬分衢玉軸動香車車馬處處盡成陰班荊促席對芳林藤杯屢動情仍暢翠樽引滿趣彌深山陽倒載非難得宜城醇醖促須斟半醉驪歌應可奏上客莫慮擲黃金

桂檝泛河中

黃河曲注通千里濁水分流引八川仙查逐源終未極蘇亭【一作漢帝】遺迹上難遷眇眇云根侵逺樹蒼蒼水气合遙天波影雜霞無定色湍文觸岸不成圓赤馬靑龍【一作驪】交出浦飛雲蓋海逺淩煙蓮舟渡沙轉不礙桂檝距浪弱難前風急金烏翅自轉汀長錦纜影微懸榜人欲歌先扣枻津吏猶醉彊持船河隄極望今如此行杯落葉詎虛傳

雙鷰離

雙鷰雙飛雙情相思容色已攺故心不衰雙入幕雙出帷秋風去春風歸幕上危雙鷰離銜羽一別涕泗垂夜夜孤飛誰相知左回右顧還相慕翩翩桂水不忍渡懸目掛心思越路縈郁摧折意不泄願作鏡鸞相對絕【一作孤鸞鏡中絕】

賦得臨水

開筵臨桂水攜手望桃源花落圎文出風急細流翻光浮動岸影浪息累沙痕滄波自可恱濯纓何用論

同陸廷尉驚早蟬

日暮野風生林蟬候節鳴望枝疑數處尋空定一聲地幽吟不斷葉動噪羣驚獨有河陽令偏嫌秋翅輕

夜出妓

簾間月色度燭定妓成行回身釧玉動頓履佩珠鳴低衫拂鬟影舉扇起歌聲匣中曲猶奏掌上體應輕

詠冰應教

日華照冰彩灼爍自相明陰潭欲半解陽岸已全輕未釋苔文隱將銷艸气生稍得觀魚上非獨見狐驚儻逢魏後術當驗可爲城

施榮泰【玉臺作施泰榮】

王昭君

垂羅下椒閣舉袖拂胡塵喞喞撫心嘆蛾眉誤殺人

雜詩

趙女修麗姿燕姬正容飾妝成桃毀紅黛起艸慙色羅裙數十重猶輕一蟬翼不言縠袖輕專嘆風多力鏘佩王池邊弄笑銀臺側折柳貽目成采蒲贈心識來時嬌未盡還去媚何極

髙允生【樂府列梁人中】

王子喬行

仙化非常道其義出自然王喬誕神气白日忽升天晻曖禦雲气飄飄乘長煙寄想崆峒外翺翔宇宙間七月有佳期控鶴崇崖巓永與時人別一去不復旋

百里奚歌

羇旅入秦庭始得收顯曜釋褐出輜車卓爲千乘道色進華容繁發徵調居貴易素心翻然忘久要裝金五羊皮寫情陳所告豈徒望自傷念君無定操

王循

晨風行

霧開九曲瀆風起千金堤岸回分野逕林際成牛蹊鳬隨落潮去日傍綺霞低望日輕舟隱瑟瑟逺寒淒還眺小平急宴語方難齊

房篆

金樂歌

前溪流碧水後渚映靑天登臺臨寶鏡開窓對綺錢玉顏光粉色羅袖拂金鈿春風散輕蝶明月映新蓮摘花競時侶催指及芳年

裴憲伯

朱鷺

秋來懼寒勁嵗去畏冰堅羣飛向葭下奮羽欲南遷暫戱龍池側時往鳳樓前所嘆恩光歇不得久聨翩庾成師

逺期篇

憶別春花飛已見秋葉稀涙粉羞明鏡愁帶減寛衣得書言未反夢見道應歸坐使紅顏歇獨掩靑樓扉車

隴頭水

隴頭徵人別隴水流聲咽只爲識君恩甘心從苦節雪凍弓斷風鼓旗竿折獨有孤雄劍龍泉字不滅

洛陽道

洛陽道八逹洛陽城九重重關如隱起雙闕似芙蓉王孫重行樂公子好遊從別有傾人處佳麗夜相逢

驄馬

驄馬鏤金鞍柘彈落金丸意欲驂驔【樂府作防】走先作野遊盤平明發下蔡日中過上蘭路逺行須疾非是畏人看

車遙遙【玉臺作傅】

車遙遙兮馬洋洋追思君兮不可忘君安逝兮西入秦願將微影隨君身君在陰兮影不見君仰日月妾所願姚翻

同郭侍郎采桑

鴈還髙柳北春歸洛水南日照茱萸領風搖翡翠篸【一作簮】桑間視欲暮閨裏遽饑蠶相思君助取相望妾那堪阮硏【一作妍】

櫂歌行

芙蓉始出水緑荇葉初鮮且停白雪和共奏激楚弦平生此遭遇一日當千年

古詩紀卷一百三

欽定四庫全書

古詩紀卷一百四

明馮惟訥撰

梁第三十一

鮑子卿【詩品有梁步兵鮑行卿未知是否】

詠畫扇【玉臺新本作髙爽者非今從舊本下同】

細絲本自輕弱防何足眄直爲發紅顏謬成握中扇乍奉長門泣時承柏梁宴思妝開已掩歌容隱而見但畫雙黃鵠莫作孤飛燕

詠玉階【玉臺新本作何子朗者非】

玉階巳誇麗復得臨紫微北戶接翠幄南路抵金扉重疊通日影參差藏月輝輕苔染珠履微瀲沸【一作吹拂】羅衣獨笑昆山曲空見靑鳬飛

王樞

古意應蕭信武教

朝取饑蠶食夜縫千里衣復聞南陌上日暮采蓮歸靑苔覆寒井紅藥間靑薇人生樂自極良時徒見違何由及新燕雙雙還共飛

至烏林村見采桑者因有贈

遙見提筐下翩妍實端妙將去復回身欲語先爲笑閨中初別離不許覓新知空結茱萸帶敢報木蘭枝

徐尙書座賦得阿鄰

紅蓮披早露玉貌映朝霞飛燕啼妝罷顧挿步搖花溘匝金鈿滿參差繡領斜暮還垂瑤帳香燈照九華湯僧濟

渫井得金釵

昔者倡家女摘花露井邊摘花還自挿照井還自憐窺窺終不罷笑笑自成妍寶釵於【一作從】此落從來非一年翠羽成泥去金色尙如鮮此人今何在此物今空傳楊皦

詠舞

紅顏自燕趙妙妓邁陽阿就行齊逐唱赴節闇相和折腰送余曲斂袖待新歌嚬容生翠羽曼睇出橫波𨿽稱趙飛燕比此詎成多

吳孜

春閨怨

玉關信使斷借問不相諳春光太無意窺窓來見參分與光音絕忽值日東南柳枝皆嬲燕桑葉復催蠶物色頓如此孀居自不堪

任豫

夏潦省宅

風棹出天街星言指沈室頓楫俄毀垣惻然悼窮陌春爲發大道夏爲漵潮折貴者陋懷居鄙人安朝夕生長數十載幸祐見衰白堂遺孤孩音庭余笄齔迹入似聚族慰出爲裏仁惜

劉臻

河邊枯樹

奇樹臨芳渚半死若龍門疾風摧勁葉沙坼毀盤根將軍猶未坐匠石不曾論無復淩雲勢空餘激浪痕可嗟摧折盡詎得上河源

鄧鏗

和陰梁州雜怨【藝文作閨怨】

暫別猶添恨何忍別經時叢桂頻銷葉庭樹幾辭枝君言妾貌攺妾畏君心移終須一相見並得兩相知

奉和夜聽妓聲

燭華似明月鬟影勝飛橋妓兒齊鄭樂爭妍學楚腰新歌自作曲舊瑟不須調眾中俱不笑座上莫相撩

月夜閨中

閨中日巳暮樓上月初華樹陰緣砌上窓影向牀斜開帷傷只鳳吹燈惜落花【藝文作開屏寫宻樹捲帳照垂花】誰能當此夕獨處類倡家

聞人蒨

春日二首

愁人試出牖春色定無窮參差依网日澹蕩入簾風落花還繞樹輕飛去隱空徒令玉筯泣雙垂明鏡中髙臺動春色淸池照日華緑葵向光轉翠柳逐風斜林有驚心鳥園多奪目花相與咸知節嘆子獨離家人行今不返何勞空折麻

顧煊【英華作愷】

賦得露

飛空猶蘊狀集物始成華萎黃病秋菊厭浥長春芽非惟溥蔓艸頗亦變蒹葭仍增江海浪聊防木蘭花王修已

九日

霜威始落翠寒气初入堂隋珠爛似燭懸黎疑夜光舞步因弦折歌聲隨袂揚夜深聞漏緩檐虛覺唱長王孝禮

詠鏡

可憐不自識終爾因鏡中分眉一等翠對面兩邊紅轉身先見動含笑逆相同猶嫌鏡裏促看人未好通謝

和蕭國子詠柰花

俱榮上節初獨秀髙秋晚吐綠變衰園舒紅搖落苑不逐奇幻生寧從吹律暄幸同瑤華折爲君聊贈逺範筠

詠愼火

【南越志曰廣州有樹可以禦火山北謂之愼火或謂之戒火多種屋上】

玆卉信叢叢微榮未足奇何期糅香艸遂得繞花池忘憂𨿽無用止焰或有施早得建章立幸柏梁垂

詠蓍

數奇不可偶性直誰能紆禎蔡伏靈異祥雲降溫腴甄固

奉和世子春情

昨晚褰簾望初逢雙燕歸今朝見桃李不啻數花飛含愁春欲度無復寄芳菲

王環

代西封侯美人

於今辭宴語方念泣離違無因從朔鴈一向黃河飛江伯瑤

和定襄侯楚越衫

裁縫在篋笥薫鬢帶餘香開著不忍看一見落千行劉

詠繁華

可憐宜出眾的的最分明秀眉開雙眼風流著語聲王湜【以下三人見梁詞人麗句】

贈情人

雨驟行人斷雲聚獨悲深儻更逢歸鴈一一傳情心李孝勝

詠安仁得果

潘嶽河邊返情知擲果多閉甍聽不見無柰識車何談士云

詠安仁得果

月上河陽縣來看洛陽花擲果人相非是故停車劉憺【英華作蟾】

驚早露

九畹凝芳葉百艸瑩新珠盈荷𨿽不潤拂竹竟難枯賀文標

詠春風

排簾動輕幔【一作幰】泛水拂垂楊本持飄落蘂翻送舞衣香

張騫

詠躍魚應詔

戢鱗隱繁藻頒首承綠漪何用遊溟澥且躍天淵池蕭若靜

石橋

連延過絕澗迢逓跨長津已數逢仙客兼曽度獦人蕭欣【見梁詞人麗句】

還宅作

時平有道泰世詖交情離寄言謝公叔千載畱淸規桓法闓

初入山作【見華陽隱居墨帖】

【元帝在藩送碑入山今猶在朱陽館東又冇南平王蕭偉所造淸逺之館卽崇弟子桓淸逺所居其桓師名法闓闕

之師也桓師初入山作詩曰】

寒谷夜將晨置賞復尋眞方壇垂宻葉澈水渡朱鱗杏林𨿽伏獸芝田詎俟人丹成方轉石鑪變欲銷銀當知勝地逺於此絕囂塵

釋寶志【不知何許人有人於宋太始中見之齊宋之交稍顯靈迹被髮徒跣語黙不倫預言未兆言多驗梁武帝尢深敬事天監十三年卒】

讖詩

【隋書五行志曰梁天監三年六月八日武帝講於重云殿沙門志公忽然起舞歌樂須防悲泣賦五言詩云云梁自天監至於大同三十餘年江表無事至太淸二年臺城陷帝享國四十八年所言五十里也太淸元年八月十三而侯景自懸瓠來降在丹陽之北子地帝惑朱異之言以納景景之作亂始自戊辰之嵗至午年帝憂崩】

樂哉三十餘悲哉五十里但看八十三子地妖災起佞臣作欺妄賊臣滅君子若不信吾言龍時侯賊起且至馬中間銜悲不見喜

又

【南史梁武帝紀曰天監中沙門釋寶志爲詩云云帝使周捨封紀之及中大同元年同泰寺災帝啟封捨手迹爲之流涕帝生於甲辰三十八克建鄴之年也遇災嵗實丙寅八十三矣四月十四日而火起之始自浮屠第三層三者帝之昆季次也】

昔年三十八今年八十三四中復有四城北火酣酣

又二首

【南史曰天監十年四月八日誌公於大防中作詩云云狗子景小字山家小兒猴狀景遂覆陷都邑毒害皇家初自懸瓠來降懸瓠卽昔之汝南也巴陵有地名三湘景奔敗處其言皆驗】

掘尾狗子自發狂當死未死齧人傷須防之間自滅亡起自汝陰死三湘【隋書五行志亦載此歌云兀尾狗子始著狂欲死不死齧人傷須臾之間自滅亡患在汝陰死三湘橫屍一旦無人藏】

山家小兒果攘臂太極殿前作虎視

釋智藏【姓顧氏吳郡吳人太初六年敇住興皇寺梁武授戒時時諮稟皇太子尢加敬接】

奉和武帝三教詩【廣明集云梁開善寺藏法師】

心源本無二學理共歸眞四執迷叢藥六味增苦辛資緣良雜品習性不同循至覺隨物化一道開異津大士流權濟訓義乃星陳周孔尙忠孝立行肇君親老氏貴裁欲存生由外身出言千里善芬爲窮世珍理空非卽有三明似未臻近識封岐路分鑣疑異塵安知悟云漸究極本同倫我皇體斯防妙鑑出機神眷言總歸轡回照引生民顧惟慙宿植邂逅逢嘉辰願陪入明解嵗暮有攸因

釋惠令

和受戒詩【庾肩吾有和太子重云殿受戒詩】

泬寥秋气爽搖落寒林疎風散飛廉雀浪動昆明魚是日何爲盛證戒奉皇儲願陪升自在神通任捲舒惠慕道士【見梁詞人麗句】

犯虜將逃作【文苑英華作顏之推題雲從周入齊夜渡砥柱】

客子倦艱辛夜出小平津馬色迷關吏雞鳴起戍人露鮮花斂影月照寶刀新問我將何去北海就孫賓僧正惠偘【梁詞人麗句】

詠獨杵衣

非是無人助意欲自鳴砧照月斂孤影乘風送迥音言雙絲練似奏一弦琴令君聞獨杵知妾有專心

聞侯方兒來防

羊皮贖去士馬革斂還屍天下方無事孝廉非哭時王金珠

子夜四時歌

【古今樂錄曰吳聲十曲一曰子夜二曰上柱三曰鳳將雛四曰上聲五曰歡聞六曰歡聞變七曰前溪八曰阿子九曰丁督護十曰團扇郎並梁所用曲鳳將雛以上三曲古有歌今不傳上聲以下七曲內人包明月制舞前溪一曲余並王金珠所制】

春歌三首【諸曲並見樂府玉臺新詠所載名氏與此不同者注各題下】

朱日光素水黃華映白雪折梅待佳人共迎陽春月【玉臺作梁武帝下同】

階上香入懷庭中花照眼春心郁如此情來不可限吹漏不可停斷弦當更續俱作雙思引共奏同心曲

夏歌二首

玉盤貯朱李金杯盛白酒本欲持自親復恐不甘口【玉臺作梁武帝】

垂簾倦煩熱捲幌乘淸陰風吹合歡帳直動相思琴

秋歌二首

疊素蘭房中勞情桂杵側朱顏潤紅粉香汗光玉色紫莖垂玉露綠葉落金櫻著錦如言重衣羅始覺輕

冬歌【玉臺作梁武帝秋歌首句云繡帶合歡結】

寒閨周黼帳錦衣連理文懷情入夜月含笑出朝云

子夜變歌

七防紫金柱九華白玉梁但歌繞不去含吐有餘香

上聲歌【玉臺作梁武帝】

花色過桃杏名稱重金瓊名歌非下裏含笑作上聲

歡聞歌【玉臺作梁武帝】

艷艷金樓女心如玉池蓮持底報郎恩俱期遊梵天

歡聞變歌【玉臺作武帝歡聞歌】

南有相思木合影復同心遊女不可求誰能識得音【玉臺作誰能息空陰】

阿子歌

可憐雙飛鳬飛集野田頭饑食野田艸渴飲淸河流

丁督護歌【玉臺作宋孝武帝】

黃河流無極洛陽數千里轗軻戎旅間何由見歡子

團扇郎

手中白團扇淨如秋團月淸風任動生嬌聲任意發【樂府又有團扇復團扇持許自遮面憔悴無復理羞與郎相見玉臺云桃葉作今列於晉】

包明月

前溪歌

當曙與未曙百鳥啼窓前獨眠抱被嘆憶我懷中儂單情何時雙

衛敬瑜妻王氏【霸城王整之姊適敬瑜年十六而夫亡父母舅姑咸欲嫁之不許乃截耳置盤中爲誓乃止雍州刺史蕭藻嘉其美節表其門】

連理詩

【南史曰貞女亡壻種樹百株墓前柏樹忽成連理一年許還復分散女乃爲詩曰】

墓前一株柏連根復並枝妾心能感木頽城何足奇

孤燕詩

【南史曰貞女所居戶有燕巢常雙飛來去後忽孤飛貞女感其偏棲乃以縷系腳爲志後嵗此燕更來猶帶前縷女復爲詩曰】

昔年無偶去今春猶獨歸故人恩義重不忍復雙飛王淑英妻劉氏【淑英瑯琊人妻劉氏繪之女孝綽之妺孝綽三妺並有才學一適王淑英一適張嵊一適徐悱】

昭君怨【一作昭君辭】

一生竟何定萬事最難保丹靑失舊儀玉匣成秋艸想妾辭關涙至今猶未燥漢使汝南還殷勤爲人道

暮寒

梅花自爛熳百舌早迎春逾寒衣逾薄未肯惜腰身

贈夫

妝鉛防黛拂輕紅鳴環動佩出房櫳看梅復看柳淚滿春衫中

徐悱妻劉氏【孝綽之妺稱劉三娘姊妺二人並有才學悱妻文尢淸拔悱爲晉安郡卒喪還建鄴劉爲祭文辭甚淒愴○玉臺作劉令嫺】

和婕妤怨【樂府作王淑英今從玉臺藝文作令嫺詩】

日落應門閉愁思百端生況復昭陽近風傳歌吹聲寵移終不恨讒枉太無情秪言爭分理非妬舞腰輕

答唐娘七夕所穿鍼

倡人效漢女靚妝臨月華連鍼學並蒂縈縷作開花孀閨絕綺羅攬贈自傷嗟𨿽言未相識聞道出良家曾停霍君騎經過柳惠車無由一共語暫看日升霞

答外二首

花庭麗景斜蘭牖輕風度落日更新妝開簾對春【一作芳】樹鳴鸝葉中舞戱蝶花間騖調琴本要歡心愁不成趣良防誠非逺佳期今不遇欲知幽怨多春閨深且暮東家挺奇麗南國擅容輝夜月方神女朝霞諭洛妃還看鏡中色比艶似知非摛辭徒妙好連類頓乖違智夫𨿽已麗傾城未敢希

聽百舌

庭樹旦新晴臨鏡出雕楹風吹桃李气過傳【一作傳過】春鳥聲淨寫山陽笛全作洛濱笙注意歡畱聽誤令妝不成

題甘蕉葉示人

夕泣已非疏夢啼【一作題】太眞數惟當夜枕知過此無人覺

摘同心梔子贈謝娘因附此詩

兩葉𨿽爲贈交情永未因同心何處恨梔子最關人

代陳慶之美人爲詠

臨妝欲含涕羞畏家人知還代粉中絮擁淚不聽垂

夢見故人

覺罷方知恨人心定不同誰能對角枕長夜一邊空

有期不至

黃昏信使斷衘怨心淒淒回燈向下榻轉面闇中啼

光宅寺

長廊欣目送廣殿悅逢迎何當曲房裏幽隱無人聲範靜妻沈氏【唐藝文志有範靖妻沈滿願集三卷】

昭君嘆二首

早信丹靑巧重貨【一作賂】洛陽師【毛延壽長安人今作洛陽】千金買蟬鬢百萬寫蛾眉

今朝猶漢地明旦入胡關情寄南云反思逐北風還

挾琴歌【樂府作當壚曲】

逶迆起塵唱宛轉繞梁聲調可以進蛾眉畫未成

映水曲

輕鬢學浮雲雙蛾擬初月水澄正落釵萍開理垂發

登樓曲

慿髙川陸近望逺阡陌多相思隔重嶺相憶限長河

越城曲【樂府無名與登樓曲相次】

別怨淒歌響離啼濕舞衣願假烏棲曲翻從南向飛

晨風行

理檝令舟人停艫息旅薄河津念君劬勞冒風塵臨路揮袂淚沾巾飈流勁潤逝若飛山髙防急絕音徽畱子句句獨言歸中心防防將依誰風彌葉落永離索神往形返情錯漠循帶易緩愁難卻心之憂矣頗銷鑠

戲蕭娘【玉臺作戲繡娘】

明珠翠羽帳金薄綠綃帷因風時暫舉想象見芳姿淸晨挿步搖向晚解羅衣托意風流子佳情詎可私

詠燈

綺筵日巳暮羅帷月未歸開花散四照含光出九微風軒動丹熖冰宇【律祖作水檻】澹靑輝不輕蛾繞惟恐曉蠅飛

詠五彩竹火籠

可憐潤霜質纖剖復毫分織作回風苣【律祖作迎風縷】制【律祖作裁】爲縈綺文含芳出珠被耀防接緗裙徒嗟今麗飾豈念昔淩雲【剖出楚山筠織成湘水紋寒銷九微火香傳百和薰氤氳擁翠被出入隨緗裙徒悲今麗質豈念昔淩雲右見詩話補遺與此小異故並錄之】

詠步搖花

珠華縈翡翠寶葉間金瓊剪荷不似裝爲【律祖作拈】花如自生低枝拂繡領微步動瑤瑛但令云髻挿蛾眉本易成【律祖作諒非桃李節彌令蜂蝶驚】

吳興妓童

贈謝府君【玉臺列置髙爽詩中題云吳興妖神贈謝府君覽今從彤管集正之】

玉釵空中墮金鈿行已歇獨泣謝春風長夜孤明月

古詩紀卷一百四

欽定四庫全書

古詩紀卷一百五

明馮惟訥撰

梁第三十二

郊廟歌辭

梁雅樂歌十一首

沈約

皇雅【三曲】

【皇帝出入宋孝建起居注奏永至至是攺爲皇雅取詩皇矣上帝臨下有赫也二郊太廟同用】

帝徳實廣運車書靡不賓執瑁朝羣後垂旒禦百神八荒重譯至萬國婉來親

華蓋拂紫微勾陳繞太一容裔被緹組參差羅防畢星回昭以爛天行徐且謐

淸蹕朝萬防端冕臨正陽靑絇黃金繶衮衣文繡裳旣散華虫采復流日月光

滌雅【一曲】

【牲出入宋元徽儀注奏引牲至是攺爲滌雅取禮記帝牛必在滌三月也二郊明堂太廟同用】

將修盛禮其儀孔熾有腯斯牲國門是置不黎不防靡愆靡忌呈肌獻體永言昭事俯休皇徳仰綏靈志百福具膺嘉祥允洎駿奔伊在慶覃遐嗣

牷雅【一曲】

【薦元血宋元徽三年儀注奏嘉薦至是攺爲牷雅取春秋左氏傳牲牷肥腯也二郊明堂太廟同用】

反本興敬復古昭誠禮容宿設祀事孔明華俎待獻崇碑麗牲充哉繭握肅矣簮纓其膋旣啟我豆旣盈庖丁遊刃葛盧驗聲多祉攸集景福來並

諴雅【三曲】

【降神及迎送宋元徽儀注奏昭夏至是攺爲諴雅取尙書至諴感神也】

懷忽慌瞻浩蕩盡誠潔致防想出杳冥降無象皇情肅具僚仰人禮盛神途敞僾明靈申敬享感蒼極洞象【南郊降神用】

地徳溥昆丘峻揚羽翟鼓應出尊只展誠信招海瀆羅嶽鎭惟福祉咸昭晉【北郊迎神用】

我有明徳馨非稷黍牲玉孔備嘉薦惟旅金懸宿設和樂具舉禮逹幽明敬行尊俎鐘鼓云送遐福是與【南北郊明堂太廟送神同用】

獻雅【一曲】

【皇帝飲福酒宋元徽儀注奏嘉祚梁初攺爲永祚至是攺爲獻雅取禮記祭統屍飲五洗玉爵獻卿今之福酒亦古獻之義也北郊明堂太廟同用】

神宮肅肅天儀穆穆禮獻旣同膺玆釐福我有馨明無愧史祝

禋雅【二曲】

【就燎位宋元徽儀注奏昭逺就埋位齊永明儀注奏幽至是燎埋俱奏禋雅取周禮大宗伯以禋祀祀昊天上帝也】

紫宮昭煥太乙微降臨下土尊髙上天載陳珪幣式備牲牷云箛淸引栒虡髙懸俯昭象物仰致髙煙肅彼靈祉咸逹皇防【就燎用】

盛樂斯舉協徵調宮靈饗慶洽祉積化融八變有序三獻已終坎牲瘞玉酧徳報功振垂成呂投壤生風道無虛致事由感通於皇盛烈比祚華嵩【就埋用】

梁南郊登歌詩二首

暾旣明禮告成惟聖祖主上靈爵已獻罍又盈息羽籥展歌聲僾如在結皇情

禮容盛尊俎列酒陳陶匏設獻淸酒致防潔王旣升樂已闋降蒼昊垂芳烈

梁北郊登歌二首

方壇旣塪地祗巳出盛典弗諐羣望咸秩乃升乃獻敬成禮卒靈降無兆神饗載謐允矣嘉祚其升如日至哉坤元實惟厚載躬玆奠饗誠交顯晦或升或降搖珠動佩徳表成物慶流皇代純嘏不諐祺福是賚

梁明堂登歌五首

靑帝

帝居在震龍徳司春開元布澤含和尙仁羣居旣散嵗云陽止飭農分地民粒惟始雕梁繡栱丹楹玉墀靈威以降百福來綏

赤帝

炎光在離火爲威徳執禮昭訓持衡受則靡艸旣凋溫風以至嘉薦惟旅時羞孔備齊緹在堂笙鏞在下匪惟七百無絕終始

黃帝

郁彼中壇含靈闡化回環气象輪無輟駕布徳焉在四序將收音宮數五飯稷驂駵宅屛居中旁臨外宇升爲帝尊降爲神主

白帝

神在秋方帝居西皓允玆金徳裁成萬寶鴻來雀化參見火斜幕無鳥菊有黃華載列笙磬式陳彛俎靈防常懷惟徳是與

黒帝

徳盛乎水冥紀節陰降陽騰气凝象閟【隋書作閉】司智蒞坎駕鐵衣祈寒拆地晷度回天悠悠四海駿奔奉職祚我無疆永隆民極

梁宗廟登歌七首

功髙禮洽徳尊樂備三獻具舉百司在位誠敬防諐幽明同致茫茫億兆無思不遂蓋之如天容之如地殷兆玉筐周始邠王於赫文祖基我大梁肇土七十奄有四方帝軒百祀人思未忘永言聖烈祚我無疆有夏多罪殷人塗炭四海倒懸十室思亂自天命我殲凶殄難旣躍乃飛言登天漢爰享爰格福祿攸贊犧象旣飾罍俎斯具我郁載馨黃流乃注峩峩卿士駿奔是務佩上鳴堦纓還拂樹悠悠億兆天臨日煦猗與至徳光被黔首鑄鎔蒼昊甄陶區有恪【一作肅】恭三獻對揚萬壽比屋可封含生無咎匪徒七百天長地久有命自天於皇后帝悠悠四海莫不來祭繁祉具膺八神聳衞福至有兆慶來無際播此余休於彼荒裔祀典昭潔我禮莫違八簋充室六龍解騑神宮肅肅靈寢微微嘉薦旣饗景福攸歸至徳光被洪祚載輝

梁小廟樂歌二首【樂府無作者名氏】

【隋書樂志曰梁又有小廟太祖太夫人廟也非嫡故別立廟皇帝每祭太廟訖諸小廟亦以一太牢如太廟禮】

舞歌

閟宮肅肅淸廟濟濟於穆夫人固天攸啟祚我梁徳膺斯盛禮文防逹向重檐丹陛飾我俎彛潔我粢盛躬事奠饗推尊盡敬悠悠萬國具承玆慶大孝追逺兆庶攸詠

登歌

光流者逺禮貴彌申嘉饗云備盛典必陳追養自本立愛惟親皇情乃慕帝服來尊駕齊六轡旂耀三辰感玆霜露事彼冬春以斯孝徳永被烝民

燕射歌辭

梁三朝雅樂六首

沈約

【隋書樂志曰梁初郊禋宗廟及三朝之樂並用宋齊元徽永明儀注惟攺嘉祚爲永祚又去永至之樂及武帝定國並以雅爲稱取詩序云言天下之事形四方之風謂之雅雅者正也止於十二則天數也乃去階步之樂增撤食之雅焉其詞並沈約所制○按雅樂歌有郊廟燕射通用者不獨用於三朝而已詳見後注】

俊雅【三曲】

【隋書樂志曰眾官出入宋元徽三年儀注奏肅咸樂齊及梁初亦同至是攺爲俊雅取禮記司徒論選士之序者而升之學曰俊士也二郊太廟明堂三朝同用焉】

設官分職髦俊攸俟髦俊伊何貴徳尙齒唐乂咸事周寧多士區區衞國猶賴君子漢之得人帝猷乃理開我八襲辟我九重珩佩流響纓紱有容衮衣前邁列辟雲從義兼東序事美西雍分階等肅異列齊恭重列北上分庭異陛百司揚職九賔相禮齊宋舅甥魯衞兄弟思皇藹藹羣龍濟濟我有嘉賓實惟愷悌

雅【一曲】

【皇太子出入奏雅取詩君子萬年永錫祚也三朝用之】

自西殷代哲王疊有降及周成惟器是守上天乃眷大梁旣受灼灼重明仰承元首體幹作貳命服斯九置保置師居前居後前星比耀克隆萬壽

寅雅【一曲】

【王公出入奏寅雅取尙書周官貳公化寅亮天地也三朝用之】

禮莫違樂具舉延藩辟朝帝所執桓蒲列齊莒垂衮毳紛容與升有儀降有序齊簮紱忘笑語始矜嚴終酣醑

介雅【三曲】

【上壽酒奏介雅取詩君子萬年介爾景福也三朝用之】

百福四象初萬壽三兀始拜獻惟衮職同心協卿士北極永無窮南山何足擬

壽隨百禮洽慶與三朝升惟皇集繁祉景福互相仍申錫永無遺穰簡必來應

百味旣含馨六飲莫能尙玉罍信湛湛金巵頗搖漾敬舉發天和祥祉流嘉貺

需雅【八曲】

【食舉奏需雅取易曰云上於天需君子以飲食宴樂也三朝用之】

實體平心待和味庶羞百品多爲貴或鼎或鼒宣九沸楚桂胡鹽芼芳卉加籩列俎雕且蔚

五味九變兼六和令芳甘防庶且多三危之露九期【一作貞】禾圓案方丈粲星羅皇舉斯樂同山河

九州上腴非一族芝碧樹壽華木終期采之不盈掬用拂鮏羴和九谷旣甘且飫致遐福

人欲所大味爲先興和盡敬咸在旃碧鱗朱尾獻嘉鮮紅毛綠翼墜輕翾臣拜稽首萬斯年

擊鐘以俟惟大國況乃禦天流至徳侑食斯舉揚盛則其禮不諐儀不忒風猷所被深且塞

膳夫奉職獻芳滋不麛不夭咸以時調甘適苦別澠淄其徳不爽受福釐於焉逸豫永無期

備味斯饗惟至聖鹹降人神禮爲盛或風或雅流歌詠負鼎言歸啟殷命悠悠四海同玆慶

道我六穗羅八珍洪鼎自爨匪勞薪荊包海物必來陳滑甘味和神以斯至徳被無垠

雍雅【三曲】

【徹饌奏雍雅取禮記大饗客出以雍徹也三朝用之】

明明在上其儀有序終事靡諐收鉶撒俎乃升乃降和樂備舉天徳莫違人謀是與敬行禮逹玆焉防語我餕惟阜我肴孔庶嘉味旣充食防斯飫屬厭無爽沖和在禦擊壤齊歡懷生等豫烝庶乃粒實由仁恕百司警列皇在在陛旣飫且醑卒食成禮其容穆穆其儀濟濟凢百庶寮莫不愷悌奄有萬國抑由天啟

梁三朝雅樂歌六首

蕭子云

【隋書樂志曰普通中薦疏之後攺諸雅歌敕蕭子云制辭旣無牲牢遂省滌雅牷雅雲南史曰梁初郊廟未革牲牷樂辭皆沈約撰至是承用子云啟宜攺之敇答曰此是主者守株宜急攺也仍使子云撰定敇曰郊廟歌辭應須典誥大語不得雜用子史文章淺言而沈約所撰亦多舛謬子云作成敇並施用○按梁雅樂歌十三首樂府分郊廟燕射二處載之此六首三朝所用郊廟尙闕四首樂府失載】

俊雅【三曲】

惟王建國辯方正位於赫有梁向明而治知人則哲聰明文思思皇多士俊乂咸事弗惟其官惟人乃備訓迪庶工位以徳序恭已而治垂旒當寧或以言揚或以事舉春朝秋覲圭幣惟旅翼翼酆郇峩峩齊楚客入金奏賓至縣興威儀有則是降是升百辟卿士元首是承左右秩秩終敬且矜彛倫攸序王猷以凝

雅

天下爲家大梁受命眷永一徳惟烈無競儀刑哲王元良誕慶灼灼明兩作離承聖英華外發溫文成性立師立保左右惟政休有烈光前星比盛

寅雅

車同軌行同倫來萬國相九賓延羣後朝藎臣禮時行樂日新摐夷則奏雅寅衮衣曜玉帛陳儀抑抑皇恂恂

介雅【三曲】

明君創洪業大同登頌聲開元洽百禮來儀奏九成申錫南山祚赫赫復明明

三朝禮樂和百福隨春酒玉樽湛而獻聰明作元後安樂享延年無疆臣拜手

四气新元旦萬壽初今朝趨拜齊衮玉鐘石變簫韶日升等皇運洪基邈日遙

需雅【八曲】

農用八政食爲先播時百谷民所天禘嘗郊社盡潔防防饗饋食禮節宣九功惟序登頌弦

感物而動物靡遂大羮不和有遺味非極口腹而行气節之民心殺攸貴寧爲禮本饔與餼

始諸飲食物之初設卦觀象受以需烝民乃粒有牲芻自衞反魯刪詩書弋不射宿殺巳祛

在昔哲王觀民志庶羞百品因時備爲善不同同歸治蔬膳菲食化始至率物以躬行尊位

雅有泂酌風采蘋薀藻之菜非八珍澗溪沼沚貴先民明信之徳感人神譬諸禴祭在西鄰

行葦之微猶勿踐寧惟血气無身剪聖人之心微而顯千里之應出言善況遂豚魚革前典

春酸夏苦冬有宜筐筥錡釡備糗馳逡巡揖讓詔司儀卑髙制節明等差君臣之序正在斯

日月光華風四塞規饗有序儀不忒匪天私梁乃佑徳光被四表自南北長世綴旒爲下國

雍雅【三曲】

穆穆天子時惟聖敬濟濟羣公恭爲徳柄爲撤有典膳夫是命禮行禘嘗義光朝聘神饗其徳民洽其慶尙有和羮旣戒且平亦有其餕亦惟克明其餕惟旅其酳惟成百禮斯洽三宥巳行明哉元首遹駿其聲戒食有章卒食惟序庭鳴金奏凱收籩筥客出以雍撤以振羽離磬乃作和鐘備舉濟濟威儀喤喤簨簴相和歌辭

五音曲五首

沈約

【隋書樂志曰梁有相和五引三朝第一奏之陳氏因焉隋文帝開皇中攺五引爲五音惟迎气於五郊降神奏之月令所謂孟春其音角也唐書樂志曰五郊迎气各以月律而奏其音蓋因隋舊制云】

角引

萌生觸發嵗在春咸池始奏徳尙仁惉懘以息和且均

徵引

執衡司事宅離方滔滔夏日火徳昌八音備舉樂無疆

宮引

八音資始君五聲興比和樂感百精優遊律呂被咸英

商引

司秋紀兌奏西音激揚鐘石和瑟琴風流福被樂愔愔

羽引

英紀運冬冰折【一作坼】物爲音本和且悅窮髙測深長無絕

相和六引【五曲】

蕭子云

【隋書樂志曰普通中敇蕭子云攺諸歌辭爲相和引則依五音宮商角徵羽爲第次非隨月次也】

宮引

宅中爲君聲之始气和而應律生子四宮旣作陰陽理

商引

君臣數九發涼風三夷則白藏通克諧候管和六同

角引

蟄虫始振音在斯五聲六律旋相爲韶繼夏盡備咸池

徵引

朱明在離日長至候气而動徵爲事六樂成文從之備

羽引

其音爲物登英制畱循短位濁淸惟皇創則和且平

古詩紀卷一百五

欽定四庫全書

古詩紀卷一百六

明馮惟訥撰

梁第三十三

鼓吹曲辭

梁鼓吹曲十二首

沈約

【隋書樂志曰鼓吹宋齊並用漢曲又充庭用十六曲梁髙祖乃去四曲畱其十二合日時也更制新歌以述功徳】

木紀謝

【隋書樂志曰漢第一曲朱鷺攺爲木紀謝言齊謝梁升也】

木紀謝火運昌炳南陸耀炎光民去癸鼎歸梁鮫魚出慶雲翔韊五帝軼三王徳無外化溥將仁蕩蕩義湯湯浸金石逹昊蒼橫四海被八荒舞干戚垂衣裳對天眷坐巖廊有錫祚無疆風教逺禮容盛感人神宣舞詠降繁祉延嘉慶

賢首山

【漢第二曲思悲翁攺爲賢首山言武帝破魏軍於司部肇王迹也】

賢首山險而峻乘峴憑臨胡陣騁奇謀奮卒徒斷白馬塞飛狐殪日逐殲骨都刃谷蠡馘林胡艸旣潤原亦塗輪無反幕有烏掃殘孽震戎逋揚凱奏展歡酺詠枤杜旋京吳

桐柏山

【漢第三曲艾如張攺爲桐柏山言武帝牧司王業彌章也】

桐柏山淮之首肇基帝迹遂光區有大震邊關殪獯醜農旣勸民惟阜穗充庭稼盈畝迨嘉辰芳糗納寒塲爲春酒昭景福介眉壽天斯長地斯久化無極功無朽

道亡

【漢第四曲上之回攺爲道亾言東昏喪道義師起樊鄧也】

道亡數極歸永元悠悠兆庶盡含寃沈河莫極皆無安赴海誰授矯龍翰自樊漢仙波流水淸且瀾救此倒懸拯塗炭誓師劉旅赫靈斷率玆八百驅十亂登我聖明去多難長夜杳冥忽云旦

忱威

【漢第五曲擁離攺爲忱威言破加湖元勲建也】

忱威授律命蒼兕言薄加湖灌秋水回瀾瀄汨泛增雉爭河投岸掬盈指犯刃嬰戈洞流矢資此威【一作盛】烈齊文軌

漢東流

【漢第六曲戰城南攺爲漢東流言義師克魯山城也】

漢東流江之汭逆徒蜂聚旌旗紛蔽仰震威靈乘髙騁鋭至仁解网窮鳥入懷因此龍躍言登泰階

鶴樓峻

【漢第七曲巫山髙攺爲鶴樓峻言平郢城兵威無敵也】

鶴樓峻連翠微因巖設險池永歸唇亡齒懼薄言震耀靈威凶眾稽顙天不能違金湯無所用功烈長巍巍

昬主恣淫慝

【漢第八曲上陵攺爲昬主恣淫慝言東昬政亂武帝起義平九江姑熟大破朱雀伐罪弔民也】

昬主恣淫慝皆曰自昌盛上仁矜億兆誓師爲請命旣齊丹浦戰又符甲子辰龕難伐有罪伐罪弔斯民悠悠億萬姓於此覩陽春

石首局

【漢第九曲將進酒攺爲石首局言義師平京城仍廢昬定大事也】

石首局比墉墐新堞嚴東壘峻共表裏遙相鎭矢未飛鼓方振競銜璧並輿櫬酒池擾象廊震同伐謀兼善陳辟應和掃煨燼剪庶惡靡余

期運集

【漢第十曲有所思攺爲期運集言武帝膺籙受禪徳盛化逺也】

期運集惟皇膺寶符龍躍淸漢渚鳳起方城隅謳歌共適夏獄訟兩違朱二儀啟嘉祚千載猶旦暮舞蹈流帝功金玉昭王度

於穆

【漢第十一曲芳樹攺爲於穆言大梁闡運君臣和樂休祚方逺也】

於穆君臣君臣和以肅關王道定天保樂均靈囿宴同在鎬前庭懸鼓鐘左右列笙鏞纓佩俯仰有則修禮容翔振鷺騁羣龍隆周何足擬逺與唐比蹤

惟大梁

【漢第十二曲上邪攺爲惟大梁言梁徳廣運仁化洽也】

惟大梁開運受籙膺圖君八極冠帶被五都四海並和防排闕欵塞無異塗

橫吹歌辭

梁鼓角橫吹曲

古辭

【橫吹曲其始亦謂之鼓吹馬上奏之乃軍中之樂也自漢巳來北狄樂總歸鼓吹署其後分爲二部有簫笳者爲鼓吹用之朝防道路有鼓角者爲橫吹用之軍中馬上所奏者是也晉書樂志曰橫吹有鼓角又有胡角卽胡樂也漢張騫入西域傳其法於西京惟得摩訶兜勒一曲李延年因胡曲更造新聲二十八解企諭本北歌唐書樂志曰北狄樂其可知者鮮卑吐谷渾部稽三國皆馬上樂也後魏樂府始有北歌卽所謂眞人代歌是也大都時命掖庭宮女晨夕職之周隋世與西涼樂雜奏今存者五十三章其名可解者六章慕容可汗吐谷渾部落稽鉅鹿公主白淨皇太子企諭也其不可解者多可汗之辭北虜之俗呼主爲可汗吐谷渾又慕容別種知此歌是燕魏之際鮮卑歌也其辭虜音竟不可曉梁胡吹又有大白淨皇太子小白淨皇太子企諭等曲隋鼓吹有白淨皇太子曲與北歌校之其音皆異又有半和企諭北惇蓋曲之變也】

企諭歌【四曲】

【企諭本北歌古今樂錄曰企諭歌四曲或云後又有二句頭毛墮落魄飛揚百艸頭最後男兒可憐虫一曲是苻融詩本云深山解谷口把谷無人收與今傳者小異】

男兒欲作健結伴不須多鷂子經天飛羣雀兩向波放馬大澤中艸好馬著臕牌子鐵裲襠【左作鉉下同】鉾鸐尾條

前行防後行齊著鐵裲襠前頭防後頭齊著鐵鉾男兒可憐虫出門懷死憂屍喪狹谷中白骨無人收

瑯琊王歌辭【八曲】

【古今樂錄曰瑯琊王歌八曲或云陰涼下又有二句云盛冬十一月就女覓凍漿最後云誰能騎此馬惟有廣平公按晉書載記廣平公姚弼興之子之弟也】

新買五尺刀懸著中梁柱一日三摩娑劇於十五女瑯琊復瑯琊瑯琊大道王陽春二三月單衫繡裲襠東山防西水水流盤石間公死姥更嫁孤兒甚可憐瑯琊復瑯琊瑯琊大道王鹿鳴思長艸愁人思故鄕長安十二門光門最姸雅渭水從壠來浮游渭橋下瑯琊復瑯琊女郎大道王孟陽三四月移鋪逐陰涼客行依主人願得主人彊猛虎依深山願得松柏長懀馬髙纏鬃遙知身是龍誰能騎此馬惟有廣平公

鉅鹿公主歌辭【三曲】

【唐書樂志曰梁有鉅鹿公主歌似是姚萇時歌其詞華音與北歌不同】

官家出遊雷大鼓細乘犢車開後戶

車前女子年十五手彈琵琶玉節舞

鉅鹿公主殷照女皇帝陛下萬幾主

紫驑馬歌辭【六曲】

【古今樂錄曰十五從軍徵以下是古詩】

燒火燒野田野鴨飛上天童男娶寡婦壯女笑殺人髙髙山頭樹風吹葉落去一去數千里何當還故處十五從軍徵八十始得歸道逢鄕里人家中有阿誰遙防是君家松柏冡累累兔從狗竇入雉從梁上飛中庭生旅谷井上生旅葵春谷持作飰采葵持作羮羮飰一時熟不知飴阿誰出門東向防涙落沾我衣

紫驑馬歌

【古今樂錄曰與前曲不同○郭茂倩以此爲梁曲見簡文詩注】

獨柯不成樹獨樹不成林念郎錦裲襠恆長不忘心

黃淡思歌【四曲】

【古今樂錄曰思音相思之思按李延年造橫吹曲二十八解有黃覃子不知與此同否】

歸歸黃淡思逐郎還去來歸歸黃淡百逐郎何處索心中不能言腹作車輪旋與郎相知時但恐傍人聞江外何郁拂龍洲廣州出象牙作帆檣綠絲作幃繂緑絲何葳蕤逐郎歸去來

地驅樂歌【四曲】

【古今樂錄曰側側力力以下八句是今歌有此曲最後云不可與力或云各有努力】

靑靑黃黃雀石頽唐槌殺野牛押殺野羊

驅羊入谷白羊在前老女不嫁蹋地喚天

側側力力念君無極枕郎左臂隨郎轉側

摩捋郎須防郎顏色郎不念女不可與力

地驅樂歌

【古今樂錄曰與前曲不同】

月明光光星欲墮欲來不來早語我

雀勞利歌辭

雨雪霏霏雀勞利長觜飽滿短觜饑

慕容垂歌辭【三曲】

【晉書載記曰慕容本名尋以讖記乃去夬以垂爲名慕容雋僭號封垂爲吳王徙鎭信都太元八年自稱燕王】

慕容攀墻視吳軍無邊岸我身分自當枉殺墻外漢慕容愁憤憤燒香作佛防願作墻裏燕髙飛出墻外慕容出墻望吳軍無邊岸咄我臣諸佐此事可惋嘆

隴頭流水歌【三曲】

【古今樂錄曰樂府有此歌曲解多於此辛氏三秦記曰隴渭西關其陂九回上有淸水四注流下俗歌云】

隴頭流水流離西下念我一身飄然曠野

西上隴阪羊腸九回山髙谷深不覺腳酸

手攀弱枝足逾弱泥

隴頭歌辭【三曲】

隴頭流水流離山下念吾一身飄然曠野

朝發欣城暮宿隴頭寒不能語舌捲入喉

隴頭流水鳴聲幽咽遙望秦川心腸斷絕

隔谷歌【二曲】

【古今樂錄曰前云無辭樂工有辭如此】

兄在城中弟在外弓無箭無括食糧乏盡若爲活救我來救我來

兄爲俘虜受困辱骨露力疲食不足弟爲官吏馬食粟何惜錢刀來我贖

淳於王歌【二曲】

肅肅河中育育熟須含黃獨坐空房中思我百媚郎百媚在城中千媚在中央但使心相念髙城何所妨

東平劉生歌

東平劉生安東子樹木稀屋裏無人防阿誰

捉搦歌【四曲】

粟谷難舂付石臼獘衣難護付巧婦男兒千凶飽人手老女不嫁只生口

誰家女子能行步反著裌襌後裙露天生男女共一處願得兩个成翁嫗

華陰山頭百丈井下有流水徹骨冷可憐女子能照影不見其餘見斜領

黃桑柘屐蒲子履中央有絲兩頭系小時憐母大憐壻何不早嫁論家計

折楊柳歌辭【五曲】

上馬不捉鞭反折楊柳枝蹀座【樂府作下馬】吹長笛愁殺行客兒

腹中愁不樂願作郎馬鞭出入擐郎臂蹀座郎膝邊放馬兩泉澤忘不著連羈擔鞍逐馬走何見得馬騎遙防孟津河楊柳郁婆娑我是虜家兒不解漢兒歌健兒須快馬快馬須健兒防跋黃塵下然後別雄雌

折楊柳枝歌【四曲】

上馬不捉鞭反抝楊柳枝下馬吹長笛愁殺行客兒門前一株棗嵗嵗不知老阿婆不嫁女那得孫兒抱敇敇何力力女子臨窓織不聞機杼聲惟聞女嘆息問女何所思問女何所憶阿婆許嫁女今年無消息

幽州馬客吟歌辭【五曲】

快馬常苦痩勁兒常苦貧黃禾起羸馬有錢始作人熒熒帳中燭燭滅不久停盛時不作樂春花不重生南山自言髙只與北山齊女兒自言好故入郎君懷郎著紫袴褶女著彩裌裙男女共燕遊黃花生後園黃花郁金色綠蛇銜珠丹辭謝牀上女還我十指環

慕容家自魯企由谷歌

郎在十重樓女在九重閣郎非黃鷂子那得雲中雀

髙陽樂人歌【二曲】

【古今樂錄曰魏髙陽王樂人所作也又有白鼻騧蓋出於此】

可憐白鼻騧相將入酒家無錢但共飲畫地作交賒何處防觴來兩頰色如火自有桃花容莫言人勸我

木蘭詩二首

【古今樂錄曰木蘭不知名浙江西道觀察使兼禦史中丞韋元甫續附入○古文苑作唐人木蘭詩】

喞喞復喞喞【一作促織何喞喞】木蘭當戶織不聞機杼聲但聞女嘆息問女何所思問女何所憶女亦無所思女亦無所憶昨夜見軍帖可汗大防兵軍書十二卷捲捲有爺名阿爺無大兒木蘭無長兄願爲市鞍馬從此替爺徵東市買駿馬西市買鞍韉南市買轡頭北市買長鞭朝辭爺娘去暮宿黃河邊不聞爺娘喚女聲但聞黃河流水鳴濺濺旦辭黃河去暮至黑山頭不聞爺娘喚女聲但聞燕山胡騎聲【一作鳴】啾啾萬里赴戎機關山度若飛朔气傳金柝寒光照鐵衣將軍百戰死壯士十年歸歸來見天子天子坐明堂策勲十二轉賞賜【一作賜物】百千彊可汗問所欲木蘭不用尙書郎【一作欲與木蘭賞不願尙書郎】願駞千里足【酉陽雜俎云願借明駝千里足】送兒還故鄕爺娘聞女來出郭相扶將阿姊聞妹來【一作阿聞姊來】妹當戶理紅妝小弟聞姊來磨刀霍霍向豬羊開我東閣門坐我西閣牀脫我戰時袍著我舊時裳當窓理雲鬢對鏡帖花黃出門防火伴火伴始【一作皆】驚惶同行十二年不知木蘭是女郎雄兔腳撲朔【一作握】雌兔眼迷【一作彌】離兩【一作防】兔傍地走安能辧我是雄雌

同前

木蘭抱杼嗟借問復爲誰欲聞所慽慽感激彊其顏老父兵籍气力日衰耗豈足萬里行有子復尙少胡沙沒馬足朔風裂人虜老父舊羸病何以彊自扶木蘭代父去秣馬備戎行易卻紈綺裳洗卻鉛粉妝馳馬赴軍幕慷慨擕幹將朝屯雪山下暮宿靑海傍夜襲月支虜更擕於闐羌將軍得勝歸士卒還故鄕父母見木蘭喜極成悲傷木蘭能承父母顏卻卸巾鞲理絲簧昔爲烈士雄今復嬌子容親戚持酒賀父母始知生女與男同門前舊軍都十年共崎嶇本結兄弟交死戰誓不渝今也見木蘭言聲𨿽是顏貌殊驚愕不敢前嘆重徒嘻吁世有臣子心能如木蘭節忠孝兩不渝千古之名焉可滅

古詩紀卷一百六

欽定四庫全書

古詩紀卷一百七

明馮惟訥撰

梁第三十四

淸商曲辭

梁雅樂歌五首

無名氏

【古今樂錄曰梁有雅樂歌五曲一名應王受圖曲二曰臣道曲三曰積惡篇四曰積善篇五曰宴酒篇三朝樂第十五奏之】

應王受圖曲

應王受圖荷天革命樂曰功成禮云治定恩庇臣念昭率性乃眷三才以宣八政愧無則哲臨淵自鏡防戒面從永隆福慶

臣道曲

孝義相化禮讓爲風當官無媚嗣民必公謙謙君子蹇蹇匪躬諒而不訐和而不同誡之誡之去驕思衝玆大雅是曰至忠

積惡篇

積惡在人猶酖處腹酖成形亡惡積身覆殷辛再離溫舒五族責必及嗣財豈潤屋斯川旣往逝命不復鏡玆餘殃幸修多福

積善篇

惟徳是輔皇天無親抱獄歸舜捨財去邠豚魚懷信行葦畱仁先世有作餘慶方因鳴玉承家錫珪於民連城非重積善爲珍

宴酒篇

記稱成禮詩詠飽徳卜晝有典厭夜不忒彛酒作民樂飲虧則腐腹遺防濡首亡國哲彼六馬去玆三惑占言孔昭以求溫克

舞曲歌辭

梁大壯大觀舞歌二首沈約

【隋書樂志曰梁初猶用凱容宣烈之舞武帝定樂以武舞爲大壯舞文舞爲大觀舞又曰大壯舞奏夷則大觀舞奏姑洗取其月望也三郊明堂太廟三朝同用古今樂錄曰梁攺宣烈爲大壯卽周武舞也攺凱容爲大觀卽舜韶舞也陳以凱容樂舞用之郊廟而大壯大觀猶同梁舞所謂祠用宋曲宴凖梁樂蓋取人神不雜也】

大壯舞歌

【隋書樂志曰大壯舞取易彖云大壯大者壯也正大而天地之情可見也古今樂錄曰大壯大觀二舞以大爲名老子云域中有四大論語云惟天爲大今制大壯大觀之名亦因斯而立義焉】

髙髙在上實愛斯人眷求聖徳大拯【一作極】彛倫率土方燎如火在薪惵惵黔首暮不及晨朱光啟耀兆發穹旻我皇郁起龍躍漢津言屇牧野電激雷震闕鞏之甲彭濮之人或貔或武漂杵浮輪我邦𨿽舊其命維新六伐乃止七徳必陳君臨萬國遂撫八寅

大觀舞歌

【大觀者取易彖曰大觀在上觀天之神道而四時不忒也】

皇矣帝烈大哉興聖奄有四方受天明命居上不怠臨下惟敬舉無諐則動無失正物從其本人遂其性昭播九功肅齊八柄寛以惠下徳以爲政三趾晨儀重輪夕映棧壑忘阻梯山匪夐如日有恆與天無竟載陳金石式流舞詠咸英韶夏於玆比盛

梁鞞舞歌

沈約【樂府失名考目錄作沈約】明之君六首

【隋書樂志曰梁三朝樂第十七設鼙舞唐書樂志曰明君本漢世鞞舞曲梁武帝時攺其辭以歌君徳】

大梁七百始天監三元初聖功澄宇縣帝徳總車書熙熙億兆臣其志皆懽愉

刑措甫自今隆平亦肇玆神武超楚漢安用道邠岐百拜奄來宅執玉咸在斯象天則地體無爲

禮緝民用擾樂諧風自移舜琴中已絕堯衣今復垂象天則地體無爲

治兵戰六獸爲邦命九官靈蛇及瑞羽分素復銜丹望就逾軒頊鏗鏘掩咸濩九尾擾成羣八象鳴相顧象天則地化云布

有爲臣所執司契君之道運行乃四時無言信蒼昊宸居體衝寂忘懷定天保

至徳同自然裁成侔造珍祥委天貺靈物開地寶窈窕降靑琴參差秀朱艸

梁鞞舞歌三首

周捨

明之君

赫矣明之君我皇邁前古機靈通日月聖敬締區宇淮海無橫波文軌同一土樂哉太平世當歌復當舞

明主曲

聖主應圖籙天下咸所歸端扆臨赤縣宸居法紫微遐方奉正朔外戶辟重扉我君延萬壽福祚長巍巍

明君曲

明君班五瑞就日朝百王充庭植鷺羽鈞天奏淸商本支同中嶽良臣安四方盛明普日月兆民樂未央

鐸舞曲

周捨

雲門且莫奏咸池且莫歌我後興至徳樂頌發中和白雲紛巳隆萬舞郁駢羅功成聖有作黃唐何足多

雜歌謠辭

無名氏

歌辭

洛陽歌

【南史曰大通初武帝遣飈勇將軍陳慶之送魏北海王元顥還北主魏轉戰而前連破魏軍顥入洛陽宮禦前殿攺元大赦於時上黨王元天穆來攻慶之又大破之慶之麾下悉著白袍所向披靡先是洛陽人歌云云至是果驗】

名軍大將莫自勞千兵萬馬被白袍

始興王歌

【南史曰梁始興忠武王憺爲都督荊州刺史時天監初軍旅之後公私匱乏憺厲精爲政廣辟屯田減省力役供其窮困辭訟者皆立待符教決於俄頃曹無畱事下無滯獄後徵還朝而民歌之荊土方言謂爹爲父故云】

始興王人之爹徒我反赴人急如水火何時復來哺乳我

北軍歌

【南史曰梁臨川靜惠王宏爲揚州刺史天監中武帝詔都督諸軍侵魏宏以帝之介弟所領皆器甲精新軍容甚盛北人以爲百數十年所未之有軍次洛口前軍克梁城諸將欲乘勝深入宏聞魏援近畏懦不敢進召諸將欲議旋師呂僧珍曰知難而退不亦善乎柳玭等不從宏不敢違羣議停軍不進魏人知其不武遺以巾幗北軍乃歌云云韋武叡也】

不畏蕭娘與呂姥但畏合肥有韋武

夏侯歌

【梁書曰夏侯防爲豫州刺史於蒼陵立堰漑田千餘頃境內賴之防兄亶先居此任兄弟並有恩惠百姓歌之】

我之有州賴彼【一作得】夏侯前兄後弟布政優優

鄱陽歌

【南史曰陸襄吳郡人爲鄱陽內史先是郡人鮮於琮反攻郡襄遣兵破之生獲琮時鄰郡按琮黨與因求貨賄皆不得其實或有善人盡室罹禍惟襄郡枉直無濫人歌之曰】

鮮於抄後善惡分人無橫死賴陸君

同前

【南史曰郡人有彭李二家先用忿爭遂相誣告襄引入內室不加責誚但和言解諭之二人感恩深自悔咎乃爲設酒食令其盡歡酒罷同載而還因相親厚人又歌曰】

陸君政無怨家鬭旣罷讎共車

瞿塘行人歌

【南史曰庾子輿新野人有孝性丁母憂哀至輙嘔血父卒於蜀子輿哀痛將絕奉喪還鄕秋水猶壯巴東有淫預石髙出二十許丈及秋至則才如見次有瞿塘大灘行旅忌之部伍至此石猶不見子輿撫心長叫其夜五更水忽退減安流南下及渡水復舊行人爲之語曰】

淫預如襆本不通瞿塘水退爲庾公

謠辭

北方童謠

【南史曰梁武帝時魏降人王足陳計求堰淮水以灌壽陽足引北方童謠云云帝發淮陽戶丁及戰士二十萬築之以康絢督其事南起浮山北抵巉石堰成長九里髙二十丈夾堤並樹杞柳軍人安堵其上魏軍竟潰而歸水之所及方數百里魏壽陽城戍稍徙頓八公山】

荊山爲上格浮山爲下格潼沱爲激溝並灌鉅野澤

梁武帝時謠

【南史曰梁武帝天監元年十一月立長子統爲皇太子時民間有謠按鹿子開者反語爲來子哭也後太子果薨是時長子歡爲徐州刺史以嫡孫次應嗣位而帝意在晉安王猶豫未決及立晉安王爲皇太子而歡止封豫章郡王還任謠言心徘徊者未定也城中諸少年逐歡歸去來者復還徐方之象也統卽昭明太子也】

鹿子開城門城門鹿子開當開復未開使我心徘徊城中諸少年逐歡歸去來

雍州童謠

【南史曰蕭範梁武帝之從子也都督雍州刺史撫循將士盡得歡心時論者謂範欲爲賊又童謠云云然卒無驗】

莫怱怱且寛公誰當作天子艸覆車邊巳

大同中童謠

【南史曰侯景渦陽之敗遣人求錦朝廷給之靑布其後皆用爲袍色尙靑景乘白馬靑絲爲轡欲以應謠】

靑絲白馬壽陽來

侯景時童謠

【南史曰侯景旣克建鄴修飾臺城及朱雀宣陽等門童謠曰】

的脰烏拂朱雀還與吳

又

脫靑袍著芒屩荊州天子挺應著

江陵謠

【南史曰侯景旣誅傳首至江陵元帝命梟於市三日然後煮而漆之以付武庫先是江陵謠言云云景首旣至元帝付李季長宅宅東卽苦竹町也旣加鼎鑊卽用市南水焉】

苦竹町市南有好井荊州軍殺侯景

梁童謠

【南史曰臨賀王正徳與侯景同逆其後梁室傾覆旣由正徳百姓至聞臨賀郡名亦不欲道童謠云云其惡之如此】

寧逢五虎入市不欲見臨賀父子

北童謠

【南史曰齊遣柳逹摩領兵侵梁陳霸先命侯安都敗之逹摩謂眾曰頃在北童謠云云侯景服靑巳倒於此今吾徒衣黃豈謠言驗邪】

石頭兩襠靑復黃

童謠

【南史曰梁兵旣勝齊兵中以賞俘貿酒者一人裁得一醉先是童謠曰】

虜萬夫入五湖城南酒家使虜奴

梁末童謠

【南史曰梁末有童謠及王僧辧滅說者以爲僧辧本乘巴馬以系侯景馬上郎王字也塵謂陳也江東謂羖羊角爲皁莢隋氏姓楊楊羊也言陳終滅於隋也】

可憐巴馬子一日行千里不見馬上郎但有黃塵起黃塵污人衣皁莢相料理

省中語

【南史曰賀琛仕梁爲散騎常侍領尙書左丞參禮儀事每進見武帝與語常移晷刻故省中語云云琛容止閒雅故時人呼之】

上殿不下有賀雅

王彬歌

【南史曰王彬好文章習篆與志齊名時人爲之語曰】

三眞六艸爲天下寶

三何歌二首

【南史曰何思澄與宗人遜及子朗俱擅文名時人語云云思澄聞之曰此言誤耳如不然固當歸遜思澄意謂宜在巳也】

東海三何子朗最多

人中爽爽有子朗【子朗字世明有才思】

鮑佐謠

【南史曰鮑正爲湘東王五佐好交遊無日不適人人爲之語曰】

無處不逢烏噪無處不逢鮑佐

古詩紀卷一百七

欽定四庫全書

古詩紀卷一百八

明馮惟訥撰

陳第一

後主【諱叔寶字元秀宣帝子卽位之後荒於酒色不卹政事而盛修宮室刑罰酷濫隋文帝命將南徵兵敗入隋見宥給賜甚厚仁壽四年終於洛陽】

樂府

采桑【以下五言】

春樓髻梳罷南陌競相隨去後花叢散風來香處移廣袖承朝日長鬟礙聚枝柯新攀易斷葉嫩摘前萎采蘩鉤手弱防汗雜妝垂不應歸獨早堪爲使君知

日出東南隅行

重輪上瑞暉西北照南威南威年二八開牖敞重闈當壚送客去上苑逐春歸髩下珠勝月牕前云帶衣紅裙結未解緑綺自難徽

三婦艷詞十一首

大婦避秋風中婦夜牀空小婦初兩髻含嬌新臉紅得意非霰日可憐那可同

大婦西北樓中婦南陌頭小婦初妝防回睂對月鉤可憐還自覺人看反更羞

大婦主【一作弄】縑機中婦裁春衣小婦新妝冶拂匣動琴徽長夜理淸曲余嬌且未歸

大婦妬蛾睂中婦逐春時小婦最年少相望捲羅幃羅幃夜寒捲相望人來遲

大婦上髙樓中婦蕩蓮舟小婦獨無事撥帳掩嬌羞丈夫應自解更深難道畱

大婦初調箏中婦飲歌聲小婦春妝罷弄月當宵楹季子時將意相看不用爭

大婦愛恆偏中婦意常堅小婦獨嬌笑新來華燭前新來誠可惑爲許得新憐

大婦酌金杯中婦照妝臺小婦偏妖冶下砌折新梅眾中何假問人今最後來

大婦怨空閨中婦夜偸啼小婦獨含笑正柱作烏棲河低帳未掩夜夜畫睂齊

大婦正當壚中婦裁羅襦小婦獨無事淇上待吳姝鳥歸花復落欲去卻踟躕

大婦年十五中婦當春戶小婦正橫陳含嬌情未吐所愁曉漏促不恨燈銷炷

飛來雙白鶴

朔吹已蕭瑟愁雲屢合開冬辛苦地白鶴從風催音響已淸切毛羽復殘摧飛來進【闕】但爲失雙回儻逢噲參徳當共銜珠來

采蓮曲

相催暗中起妝前日已光隨宜巧注口薄落防花黃風住疑衫宻舩小畏裾長波文散動檝菱花拂度航低荷亂翠影采袖新蓮香歸時會被喚且試入蘭房

昭君怨

圖形漢宮裏遙聘單於庭狼山聚雲暗龍沙飛雪輕笳吟度隴笛轉出關嗚啼妝寒葉下愁睂塞月生只餘馬上曲猶作別時聲

朱鷺

參差蒲未齊沈漾若浮緑朱鷺戱蘋藻裵徊流澗曲澗曲多巖樹逶迆復斷續振振𨿽以明湯湯今又矚

巫山髙

巫山巫峽深峭壁聳春林風巖朝蕋落霧嶺晚猨吟云來足枕雨過非感琴仙姬將夜月度影自浮沈

有所思三首【選詩拾遺作望逺】

蕩子好蘭期畱人獨自思落花同淚臉初月似愁睂階前看艸蔓牕中對网絲不言千里別【一作望】復是三春時杳杳與人期遙遙有所思山川千里間風月兩邊時相對春那劇相望景偏遲當由分別久夢來還自疑佳人在北燕相望渭橋邊團團落日樹耿耿曙河天愁多明月下淚盡鴈行前別心不可寄惟餘琴上弦

雉子斑

四野秋原暗十步啄方前雊聲風處逺翅影雲間連箭射妖姬笑裘值盛明然已足南皮賞復會北宮篇

臨髙臺

晚景登髙臺回望春光來霧濃山後暗日落云傍開煙裏看鴻小風來望葉回臨牕已響吹極眺且傾杯

隴頭

隴頭徵戍客寒多不識春驚風起嘶馬苦霧雜飛塵投錢積石水斂轡交河津四靣夕冰合萬里望佳人

隴頭水二首

塞外飛蓬徵隴頭流水鳴漠處揚沙暗波中燥葉輕地風冰易厚寒深澑轉淸登山一回顧幽咽動邊情髙隴多悲風寒聲起夜叢禽飛暗識路鳥轉逐徵蓬落葉時驚沫移沙屢擁空回頭不見望流水玉門東

折楊栁二首

楊栁動春情倡園妾屢驚入樓含粉色依風雜管聲武昌識新種官渡有殘生還將出塞曲仍共【玉臺作仍作】胡笳鳴

長條黃復緑垂絲宻且繁花落幽人徑步隠將軍屯谷暗宵鉦響風髙夜笛喧聊持暫攀折空足憶中園

關山月二首

秋月上中天回【一作回】照關城前暈缺隨灰減光滿應珠圓帶樹還添桂銜峯乍似復教徵戍客長怨久連翩戍邊歳月久恆悲望舒耀城遙接暈髙澗風連影揺寒光帶岫徙冷色含山峭看時使人憶爲似嬌娥照

洛陽道五首

諠嘩照邑裏遨遊出洛京霜枝嫩栁發水塹薄苔生停鞭回去影駐軸敞前甍臺上經相識城下屢逢迎踟躕還借問只重未知名

日光朝杲杲照耀東京道霧帶城樓開啼侵曙色早佳麗嬌南陌香气含風好自憐釵上纓不嘆河邊艸建都開洛汭中地乃城陽縱橫肆八逹左右辟康莊銅溝飛栁絮金穀落花光忘情伊水側稅駕河橋傍百尺瞰金埒九衢通玉堂栁花塵裏暗槐色露中光遊俠幽並客當壚京兆妝向夕風煙晚金羈滿洛陽靑槐夾馳道禦水映銅溝逺望淩霄闕遙看井幹樓黃金彈俠少朱輪盛徹侯桃花雜渡馬紛披聚陌頭

長安道

建章通未央長樂屬明光大道移甲第甲第玉爲堂遊蕩新丰裏戲馬渭橋傍當壚晚畱客夜夜苦紅妝

梅花落二首

春砌落芳梅飄零上鳯臺拂妝疑粉散逐澑似萍開映日花光動迎風香气來佳人早挿髻試立且裵徊楊栁春樓邊車馬飛塵煙連娉烏孫伎屬客單於氈鴈聲不見書蠶絲欲斷欲持塞上蕋試立將軍前

紫驑馬二首

嫖姚紫塞歸蹀紅塵飛玉珂鳴廣路金絡耀晨輝蓋轉時移影香動屢驚衣禁門猶未閉連騎恣相追【一作莫相違】

蹀紫驑馬照耀白銀鞍直去黃龍外斜趨莵端垂鞬還細栁揚塵歸上蘭紅臉桃花色客別重羞看

雨雪曲

長城飛雪下邊關地籟吟蒙蒙九天暗霏霏千里深樹泠月恆少山霧日偏沈況聽南歸鴈切思胡笳音

劉生

遊俠長安中置驛過新丰撃鐘蒲璧磬鳴楊葉弓孟公正驚客朱家始賣僮羞作荊卿笑捧劍出遼東

飲馬長城窟行

徵馬入他鄕山花此夜光離羣嘶向影因風屢動香月色含城暗秋聲雜塞長何以酬天【一作君】子馬革報疆塲

楊叛兒曲【拾遺作隋越王京洛行】

靑春上陽月結伴戱京華龍媒玉珂馬鳳軫繡香車水映臨橋樹風吹夾路花日昏歡宴罷相將歸狹斜

舞娘三首

樓上多嬌艷當牕並三五爭弄遊春陌相邀開繡戶轉態結紅裙含嬌拾翠羽畱賓乍拂弦托意時移柱淇水變新臺春壚當夏開玉靣含羞出金鞍排夜來春日好【一作多】風光尋觀向市傍轉身移佩響牽袖起衣香

估客樂

三江結儔侶萬里不辭遙恆隨鷁首舫屢逐雞鳴潮

三洲歌

春江聊一望細艸徧長洲沙汀時起伏畫舸屢淹畱

前有一樽酒行

殿髙絲吹滿日落綺羅鮮莫論朝漏促傾巵待夕筵

自君之出矣六首

自君之出矣霜暉當夜明思君若風影來去不曽停自君之出矣房空帷帳輕思君如晝燭懷心不見明自君之出矣不分道無情思君若寒艸零落故心生自君之出矣塵网暗羅帷思君如落日無有暫還時自君之出矣緑艸徧堦生思君如夜燭垂淚著雞鳴自君之出矣愁顏難復覩思君如蘗條夜夜只交苦

玉樹後庭花【以下七言】

【隋書樂志曰陳後主於淸樂中造黃驪畱及玉樹後庭花金釵兩髩垂等曲與幸臣等制其歌詞綺艷相髙極於輕蕩男女唱和其音甚哀】

麗宇芳林對髙閣新妝艷質本傾城映戶凝嬌乍不進出帷含態笑相迎妖姬臉似花含露玉樹流光照後庭

烏棲曲三首

陌頭新花歷亂生葉裏啼鳥送春情長安遊俠無數伴白馬驪珂路中滿

金鞍向暝欲相連玉靣俱要來帳前含態眼語懸相觧【音蟹】翠帶羅裙入爲觧

合歡襦薰百和香牀中被織兩鴛鴦烏啼漢沒天應曙只持懷抱送郎去

東飛伯勞歌

池側鴛鴦春日鸎緑珠絳樹相逢迎誰家佳麗過淇上翠釵綺袖波中漾雕軒繡戶花恆發珠簾玉砌移明月年時二七猶未笄轉顧流盼鬟髩低風飛蕋落將【一作時】何故可惜可憐空擲度

長相思二首【以下雜言】

長相思久相憶關山徵戍何時極望風雲絕音息上林書不歸回文徒自織羞將別後靣還似初相識

長相思怨成悲蝶縈艸樹連絲庭花飄散飛入帷帷中看隻影對鏡斂雙睂兩見同見【玉臺作望】月兩別共春時

古曲

桂鉤影桂枝開紫綺袖逐風回日明珠色偏亮葉盡衫香更來

獨酌謠四首

序曰齊人淳於髠善爲十酒偶效之作獨酌謡

獨酌謡獨酌且獨謡一酌豈陶暑二酌斷風飈三酌意不暢四酌情無聊五酌盂易覆六酌懽欲調七酌累心去八酌髙志超九酌防物我十酌忽淩霄淩霄異羽翼任致得飄飄寧學世人醉揚波去我遙爾非浮丘伯安見王子喬

獨酌謠獨酌起中宵中宵照春月初花發春朝春花春月正裵徊一尊一當夜開聊奏孫登曲仍斟畢卓杯羅綺徒紛亂金翠轉遲回中心本如水凝志更同灰逍遙自可樂世語世情哉

獨酌謡獨酌酒難消獨酌三兩盌弄曲兩三調調忽未畢忽值出房朝更似遊春苑還如逢麗譙衣香逐嬌去眼語送杯嬌余罇盡復益自得是逍遙

獨酌謡獨酌一尊酒尊酒傾未酌明月正當牖是牖非圓甕吾樂非擊缶自任物外懽更齊椿菌久捲舒乃一致忘情且十斗寧復語綺羅因情卽山藪

詩

同江僕射遊攝山棲霞寺【以下五言】

時宰磻溪心非關狎竹林鷲嶽靑松繞雞峯白日沈天迥浮雲細山空明月深摧殘枯樹影零落古藤陰霜村【一作月】夜烏去風路【一作露】寒猿吟自悲堪出俗詎是欲【一作願】抽簮

同平南弟元日思歸

至徳掩羲黃成功邁禹湯儀刑元四海來庭盛萬方鳴玉觀升降擊石乃鏗鏘三春气色早九疑煙霧長浮雲斷更續輕花落復香北宮瞻逺岫南服阻遙江爾言想伊洛我思屬瀟湘

立春日泛舟圃各賦一字六韻成篇

【座有張式陸瓊顧野王謝伸禇琢王縘傅縡陸瑜姚察等九人上○以下十六首並見歳時雜詠】

春光反禁苑曖日暖源桃霄煙近漠漠暗浪逺滔滔石苔侵緑蘚岸艸發靑袍回歌逐轉檝浮冰隨度刀遙看栁色嫩回望鳥飛髙自得欣爲樂忘意若臨濠

獻歳立春光風具美泛舟圃各賦六韻

【座有張式陸瓊顧野王殷謀陸琢岑之敬等六人上】

寒輕條已翠春初未囀禽野雪明巖曲山花照迥林苔色隨水澑樹影帶風沈沙長見水落歌遙覺浦深餘輝斜四戶流風颺八音旣此畱連席道欣放曠心

上已宴麗暉殿各賦一字十韻

芳景滿辟牕暄光生逺阜更以登臨趣還勝袚褉酒日照源上桃風揺城外栁斷雲仍合霧輕霞時映牖逺樹帶山髙嬌鶯含響偶一峯遙落日數花飛映綬度鳥或𨖻檐飄絲屢薄藪言志遞爲樂置觴方薦壽文學且迾筵羅綺令陳后干戈幸勿用寧須勞馬首

上已圃宣猷堂褉飲同賦八韻

綺殿三春晚玉燭四時平藤交近浦暗花照逺林明百戲堦庭滿八音調淸鶯喧雜管韻鐘響帶風生山髙雲气積水急澑杯輕簮纓今盛此俊乂本多名美才盡壯思文彩發雕英樂是西園日歡玆南館情

春色褉辰盡當曲宴各賦十韻

餘春尙芳菲中園飛桃李是時乃季月玆日葉上已旣有遊伊洛可以袚溱洧得性足爲娯髙堂聊復擬髙堂亦有趣圖繢此芳軌棲遁稱式驂善政日馴雉蘭桂觀往轍簮裾躡前趾啼禽靜或喧花落低還起水霧遙混雜山云逺相似坐客聴一言隨吾祛俗鄙

祓褉泛舟春日圃各賦七韻

園林多趣賞祓褉樂還尋春池已漫髙枝自嵸森日裏絲光動水中花色沈安流淺易榜峭壁迥難臨野鶯添管響深岫接鐃音山逺風煙麗苔輕激浪侵置酒來英雅嘉賢良所欽

上已圃宣猷嘉辰褉酌各賦六韻以次成篇

【座有張式陸瓊顧野王陸琢岑之敬等五人上】

園開簮帶合亭迥春芳過鶯度遊絲斷風駛落花多峯幽來鳥囀洲橫擁浪波歌聲初出牖舞影乍侵柯靣玉同釵玉衣羅異艸蘿旣悅筒暢復歡文酒和

七夕宴宣猷堂各賦一韻詠五物自足爲十並牛女一首五韻物次第用得帳屏風案唾壺履

【座有陸瓊傅緯陸瑜姚察等四人上】

錦作明玳牀黼垂光粉壁帶日芙蓉照因吹芳芬拆【帳】織成如繢采琉璃畏風擊秦宮得絕超漢座殊斑敵【屛風】已羅七爼滿兼逢百品易張陳答贈言梁室齊睂席【案】蘊仙此還異掌漏翻非役侍臣乃執捧良賓乃投擲【唾壺】賢捨觀穴踵田覩躡迹矩步今有儀用此前嘉客【履】

七夕宴重詠牛女各爲五韻

【座有劉防安逺侯方華張式陸瓊顧野王禇玠謝伸周燮傅緯陸瑜栁莊王瑳等十三人上】

明月照髙臺仙駕忽裵徊雷徙聞車度霞上見妝開房移看動馬斗轉望斟杯靨色隨星去髻影雜云來更覺今宵短只遽日輪催

同管記陸琛七夕五韻

亭亭秋月明團團夕露輕鳳駕今時度霓騎此宵迎防上采霞動粉外白雲生故嬌隔分別新歡起舊情含笑不終夜香風空自停

七夕宴樂修殿各賦六韻

【座有張式陸瓊禇玠王瓊傅緯陸瑜姚察七人上】

秋初芰荷殿寶帳芙蓉開玉笛隨上金鈿逐照回釵光揺玳瑁柱色輕玫瑰笑靨人前斂衣香動處來非同七襄駕詎隔一春梅神仙定不及寧用流霞杯

七夕宴圃各賦五韻

【座有顧野王陸琢姚察等四人】

殿深炎气少日落夜風淸月小看鍼暗雲開見縷明絲調聽魚出吹響間蟬聲度更銀燭盡陶暑玉巵盈星津𨿽可望詎得似人情

五言同管記陸瑜九日觀馬射

晴朝麗早霜秋景照堂皇榦慘風威切荷雕池望荒樓髙看鴈下葉散覺山涼歇霧含空翠新花濕露黃飛禽接斾影度日轉鈹光連翻北幽騎馳射西園傍勒移碼碯色鞭起珊瑚揚已同過隙逺更異良弓藏且觀千里汗仍瞻百步楊非爲從逸賞方追塞外羌

五言畫堂良夜履長在節歌管賦詩迾筵命酒十韻成篇【得沓合答雜納颯匝欱拉閤】

季冬初陽始寒气尙蕭颯原葉或委低岫云時吐欱雕樹乍疏回逺峯自重沓云興四山霾風動萬籟答肅肅凝霜下峩峩層冰合復殿可以娛於玆多延納迢迢百尺觀杳杳三休閤前後訓導屛左右文衛匝進退簮纓移縱橫壯思雜幸矣天地泰當無範雎拉

同管記陸瑜七夕四韻【陸瑜王瓊等二人上和】

河漢言淸淺相望限煙霄雲生劍气沒槎還客宿遙月上仍爲鏡星連可作橋惟當有今夕一夜不迢迢初伏七夕已覺防涼旣引應徐且命燕趙淸風朗月以望七襄之駕置酒陳樂各賦四韻之篇

【座有張式陸瓊顧野王傅緯陸玠等五人上】

廣席多才俊重合引珠妍管弦檐外響羅綺樹中鮮舉鍼還向月上儛復依筵度河將【闕】殿相看並是仙

晚宴文思殿

晚日落餘暉宵園翠蓋飛荷影侵池浪云色入山扉螢光息復起暗鳥去翻歸樂極未言醉杯深猶恨稀

宴光璧殿詠遙山燈

照耀浮輝明飄颻落燼輕枝多含樹影煙上帶佩生雜桂還如月依栁更疑星園中鶴采麗池上鳬飛驚

三善殿夕望山燈

重岫多風煙華燈此岫邊涸浦如珠露雕樹似花鈿依樓雜度月帶石影開蓮旣有常滿照羞與曉星連

入隋侍宴應詔

【南史曰後主從隋文帝東巡登芒山賦詩】

日月光天徳山河壯帝居太平無以報願上東封【一作萬年】書

幸武湖餞吳興太守任惠

寒雲輕重色秋水去來波待我戎衣定然送大風歌

宴詹事陸繕省

禁闥九重中宴賞三春日云收上樹隠葉長宮槐宻水緑已浮苔花舒正含實【闕】

聽箏【雜言出詩話補遺】

文牕玳瑁影嬋娟香帷翡萃出神仙促柱防唇鶯欲語調系爪鴈相連秦聲本自楊家解吳歈那知謝傅憐秖愁芳夜促蘭膏無那煎

附錄【按小說家所載後主煬帝諸詩辭多不類其爲後人依托無疑今別附於此以備省覽云爾】

隋渠詩

【海山記曰隋煬帝夕泛舟北海忽見水上有小舟至乃陳後主也帝起迎之後主曰聞陛下開隋渠引洪河之水東遊維揚因作詩以奏】

隋室開玆水初心謀大賒一千里力役百萬民吁嗟水殿不復返龍舟成小瑕溢流隨岸濁浪噴黃沙兩人迎客至三月栁飛花日腳沈云外楡梢噪暝鴉如今遊子俗異日便天家且樂人間景休尋海上槎人喧舟艤岸風細錦防斜莫言無後利千古壯京華

小牕詩

【顏師古隋遺錄曰煬帝昏酒嘗遊吳公宅雞臺忽與陳後主相過後主復詩十數篇帝止記小牕及寄侍兒碧玉詩】

午醉醒來晚無人夢自驚夕陽如有意偏傍小牕明

寄碧玉詩

離別膓應斷相思骨合銷愁魂若飛散憑仗一相招

戲贈沈後

【平陳錄曰沈後者望蔡侯君理女也以張貴妃權寵動經半年不得禦陳主當禦沈後處暫入卽還謂後曰何不見畱贈詩云云後答云云亦見朝野僉載】

畱人不畱人不畱人也去此處不畱人自有畱人處

答後主【附】

沈後

誰言不相憶見罷倒【一作便】成羞情知不肯住教道【一作我】若爲畱

古詩紀卷一百八

欽定四庫全書

古詩紀卷一百九

明馮惟訥撰

陳第二

陰鏗【孛子堅武威人五歳能誦詩賦日千言尢善五言詩爲當時所重仕梁爲湘東王法曹行參軍陳天嘉中爲始興王中錄事參軍累遷晉陵太守員外散騎常侍卒】

新成安樂宮【歷代吟譜曰鏗賦新成安樂宮援筆便就】

新宮實壯哉雲裏望樓臺迢遞翔鵾仰連翩賀燕來重櫩寒霧宿丹井夏【一作夜】蓮開砌石披新錦梁花畵早梅欲知安樂盛歌管雜塵埃

班婕妤怨

栢梁新寵盛長信昔防傾誰謂詩書巧翻爲歌舞輕花月分牕進苔艸共堦生接淚衫前滿單瞑【一作眠】夢裏驚可惜逢秋扇何用合歡名

蜀道難

王尊奉漢朝靈闗不憚遙髙岷長有雪陰棧屢經燒輪摧九折路騎阻七星橋蜀道難如此功名詎可要

和登百花亭懷荊楚

江陵一柱觀潯陽千里潮風煙望似接川路恨成遙落花輕未下飛絲斷易飄藤長還依格荷生不避橋陽臺可憶處惟有暮將朝

奉送始興王

良守別承明枉道暫逢迎去防收錦防【一作纜】歸騎指蘭城紛糺連山暗潺湲水淸桂晚花方白蓮秋葉始輕背飛傷客念臨岐憫聖情分風不得逺何由送上徵

廣陵岸送北使

行人引去節送客艤歸艫卽是觀濤處仍爲郊贈衢汀洲浪已息防江路不紆亭嘶背櫪馬檣囀向風烏海上春云雜天際晚防孤離舟對零雨別渚望飛鳬定知能下淚非但一楊朱

江津送劉光祿不及

依然臨送渚長望倚河津鼓聲隨聽絕防勢與云鄰泊處空餘鳥離亭已散人林寒正下葉釣晚欲收綸如何相背逺江漢與城闉

和傅郎歳暮還湘洲

蒼茫嵗欲晚辛苦客方行大江靜猶浪扁舟獨且徵棠枯綘葉盡蘆凍白花輕戍人寒不望沙禽迥未驚湘波各深淺空軫念歸情

渡靑艸湖

洞庭春澑滿平湖錦防張沅水桃花色湘流杜若香穴去茅山近江連巫峽長帶天澄迥碧映日動浮光行舟逗逺樹度鳥息危檣滔滔不可測一葦詎能航

渡岸橋

畫橋長且曲傍險復憑流寫虹晴尙飲圗星晝不收跨波連斷岸接路上危樓欄髙荷不及池淸影自浮何必橫南渡方復似牽牛

遊始興道館

紫臺髙不極淸谿千仭余壇邊逢藥銚洞裏閱仙書庭舞經乘鶴池遊被控魚稍昏蕙葉斂欲暝槿花疎徒教斧柯爛防自不淩虛

開善寺

鷲嶺春光徧王城野望通登臨情不極蕭散趣無窮鶯隨入戶樹花逐下山風棟裏歸云白牕外落暉紅古石何年臥枯樹幾春空淹畱昔未及幽桂在芳叢

罷故章縣

秩滿三秋暮舟虛一水濱漫漫遵歸道淒淒對別津晨風下散葉岐路起飛塵長岑舊知逺萊蕪本自貧被裏恆容吏正朝不系民惟當有一犢畱持贈後人

閒居對雨

四溟飛旦雨三逕絕來遊震位雷聲發離宮電影浮山云遙似帶庭葉近成舟茅檐下亂滴石竇引環流寄言一髙士如何麥不收

又

蘋藻降靈只聰明諒在斯觸石朝雲起從星夜月離八川奔巨壑萬頃溢澄陂緑野含膏潤靑山帶濯枝嘉禾方合穎秀麥已分岐寄語紛綸學持竿詎必知

行經古墓

偃松將古墓年代理當深表柱應堪燭碑書欲有金迥墳由路毀荒隧受田侵霏霏野霧合昏昏隴日沈懸劍今何在風楊空自吟

和樊晉陵傷妾

畫梁朝日盡芳樹落花辭忽以千金笑長作九泉悲鏡前塵劇粉機上网多絲戶余雙入燕牀有一空帷名香不可得何見返防時

和侯司空登樓望鄕

懷土臨霞觀思歸想石門瞻云望鳥道對栁憶家園寒田獲裏靜野日燒中昏信美今何益傷心自有源

登武昌岸望

遊人試歷覽舊迹巳丘墟巴水縈非字楚山斷類書荒城髙仞落古栁細條疏煙蕪遂若此當不爲能居

晚出新亭

大江一浩蕩離悲足幾重潮落猶如蓋云昏不作峯逺戍惟聞鼓寒山但見松九十方稱半歸途詎有蹤

晚泊五洲

客行逢日暮結纜晚洲中戍樓因嵁【一作碪】險村路入江窮水隨云度黑山帶日歸紅遙憐一柱觀欲輕千里風

詠得神仙

羅浮銀是殿瀛洲玉作堂朝遊雲暫起夕餌菊恆香聊持履成燕戲以石爲羊洪厓與松子乘羽就周王

遊巴陵空寺

日宮朝絕磬月殿夕無扉网交雙樹葉輪斷七燈輝香盡奩猶馥幡塵畫漸防借問將何見風气動天衣

秋閨怨

獨眠𨿽已慣秋來只自愁火籠恆暖腳行障鎭牀頭眉含黛俱斂啼將粉共流誰能無別恨惟守一空樓

南徵閨怨

湘水舊言深徵客理難尋獨愁無處道長悲不自禁逢人憎解佩從來懶聽音惟當有夜鵲南飛似妾心

侯司空宅詠妓【劉刪同賦】

佳人徧綺席妙曲動鵾樓似陽臺上池如洛水邊鶯啼歌扇後花落舞衫前翠栁將斜日俱照晚妝鮮

經丰城劍池

淸池自湛澹神劍久遷移無復連星气空餘似月池夾篠澄深淥含風結細漪惟有蓮花蕚還想匣中雌

西遊咸陽中

【阮籍詠懷詩曰西遊咸陽中趙李相經過】

上林春色滿咸陽遊俠多城斗疑連漢橋星象跨河影裏看飛轂塵前聽逺珂還家何意晚無處不經過

觀釣

澄江息晚浪釣侶枻輕舟絲垂遙濺水餌下暗通流歌聲時斷續檝影乍橫浮寄言濯纓者滄浪終滯遊

詠石

天漢支機罷仙嶺博棊餘零陵舊是燕昆池本學魚云移蓮勢出苔駮錦紋防還當谷城下別自解兵書

侍宴賦得夾池竹

夾池一叢竹垂【一作靑】翠不驚寒葉醖宜城酒皮裁【一作治】薛縣冠湘川染別淚衡嶺拂仙壇欲見葳防色當來兔苑看【一作欲見淩冬質當爲雪中看】

雪裏梅花

春近寒𨿽轉梅舒雪尙飄從風還共落照日不俱消葉開隨足影花多助重條今來漸異昨向晚判勝朝

五洲夜發

夜江霧裏闊新月迥中明澑船惟識火驚鳬但聽聲勞者時歌榜愁人數問更

詠鶴

休池屢獨舞對影或孤鳴乍動軒墀步時轉入林聲

古詩紀卷一百九

欽定四庫全書

古詩紀卷一百十

明馮惟訥撰

陳第三

徐陵【字孝穆東海郯人摛之子初爲梁晉安王參軍累遷至散騎常侍仕陳歷侍中安右將軍光祿大夫太子少傅南徐州大中正建昌縣開國侯气局深逺淸簡寡欲爲一代文宗】

樂府

驄馬驅【以下五言】

白馬號龍駒雕鞍名鏤渠【一作衢】諸兄二千石小婦字羅敷倚端輕掃史【一作吏】召募擊休屠塞外多風雪城中絕詔書空憶長楸下連蹀復連

中婦織流黃

落花還【一作飛】井上春機當戶前帶衫行陣口覓釧枕檀【一作入壇】邊數鑷經無亂新漿緯易牽蜘蛛夜伴織百舌曉驚眠封用黎陽土書因計吏船欲知夫壻處今督水衡錢

出自薊北門行

薊北聊長望黃昏心獨愁燕山【一作然】對古剎代郡隠【一作倚】城樓屢戰橋恆斷長冰塹不流天云如地陣漢月帶胡秋漬土泥函谷挼繩縛涼州平生燕頷相防自得封侯

隴頭水

別塗聳千仞離川懸百丈攢荊夏不通積雪冬難上枝交隴底暗石礙波前響廻首咸陽中惟言夢時往

折楊栁

嫋嫋河堤樹【一作栁】依依魏主營江陵有舊曲洛下作新聲妾對長楊苑君登髙栁城春還應共見蕩子太無情

闗山月二首

闗山三五月客子憶秦川思婦髙樓上當牕應未眠星旗映疏勒云陣上祁連戰气今如此從軍復幾年月出栁城東微云掩復通蒼茫縈白暈蕭瑟帶長風兵燒上郡胡騎獵雲中將軍擁節起戰士夜鳴弓

洛陽道二首

綠栁三春暗紅塵百戲多東門向金馬南陌接銅駝華軒翼葆吹飛蓋響鳴珂潘郎車欲滿無柰擲花何洛陽馳道上春日起塵埃濯龍望如霧【一作水】河橋渡似雷聞珂知馬蹀傍幰見甍開相看不得語宻意眼中來

長安道

輦道乘雙闕豪雄被五都橫橋象天漢法駕應坤圖韓康賣良藥董偃鬻明珠喧喧擁車騎非但執金吾

梅花落

對戶一株梅新花落故栽燕拾還蓮井風吹上鏡臺娼家怨【一作愁】思妾樓上獨裵徊啼看竹葉錦簮【一作篸】罷未能裁

紫驑馬

玉鐙繡纒鬃金鞍錦覆幪風驚塵未起艸淺埒猶空角弓連【一作穿】兩兔珠彈落雙鴻日斜馳逐罷連翩還上東

劉生

劉生殊倜儻任俠徧京華戚裏驚鳴築平陽吹怨笳俗儒排左氏新室忌漢家髙才被擯壓自古共憐嗟

烏棲曲二首【七言】

卓女紅籹期此夜胡姬沽酒誰論價風流荀令好兒郎偏能傅粉復薰香

繡帳羅帷隠燈燭一夜千年猶不足惟憎無賴汝南雞天河未落猶爭啼

雜曲

傾城得意已無儔洞房連閣未消愁宮中本造鴛鴦殿爲誰新起鳳凰樓綠黛紅顏兩相發千嬌百念情無歇舞衫廻袖勝春風歌扇當牕似秋月碧玉宮妓自翩妍絳樹新聲最可憐張星舊在天河上從來張姓本連天二八年時不憂度旁邊得寵誰相【一作應】妬立春歷日自當新正月春幡底須故流蘇錦帳掛香囊織成羅幌隠燈光只【一作秖】應私將琥珀枕瞑瞑來上瑚牀

長相思二首【雜言】

長相思望歸難傳聞奉詔戍臯蘭龍城逺鴈門寒愁來痩轉劇衣帶自然寛念君今不見誰爲抱腰看

長相思好春節夢裏恆啼悲不泄帳中起牕前防栁絮飛還聚遊絲斷復結欲見洛陽花如君隴頭雪

詩

同江詹事登宮城南樓【以下五言】

元良屬上徳率土被中孚漢幄朝無怠周門夕復趨桓經旣受業賀拜且尊儒壯志諧風雅髙文防斗樞鏗鏘葉舞蹈炤爛等琨瑜溝水慙雄伯漳川仰大巫鮑魚寧入爼釣鱉匪充廚叔譽恆詞屈防年豈濫誅

走筆戲書應令

此日乍殷勤相嫌不如春今宵花燭淚非是夜迎人舞席秋來捲歌筵無數塵曽經新代故那惡故迎新片月窺花簟輕寒入錦巾秋來應痩盡偏自著腰身

春情

風光今旦動雪色故年殘薄夜迎新節當罏卻晚寒奇【一作故】香分細霧【一作篆】石炭搗輕紈竹葉裁衣帶梅花奠酒盤年芳袖裏出春色黛中安欲知迷下蔡先將過上蘭

奉和詠舞【簡文有詠舞詩】

十五屬平陽因來入建章主家能教舞城中巧畫妝低鬟向綺席舉袖拂花黃燭送空廻【一作牕邊】影衫傳篋裏香當由好畱客故作舞衣長

和簡文帝賽漢髙帝廟【聲偶作徐摛詩彚作庾肩吾並誤】

山宮類牛首漢寢若龍川玉盌無秋酎金燈滅夜煙丹帷廹靈嶽紺席下羣仙堂虛沛築響釵低戚舞妍何殊後廟裏子建作華篇

山齋

桃源驚往客鶴嶠斷來賔復有風雲處蕭條無俗人山寒微有雪石路本無塵竹徑防籠巧茅齋結構新燒香披道記懸鏡厭山神砌水何年澑檐桐幾度春雲霞一已絕寧辧漢將秦

詠柑【藝文初學並作徐陵詩劉孝綽集載此或誤收也】

朱實挺江南苞品擅珍淑上林雜嘉樹江潭間修竹萬室擬封侯千株挺荊國綠葉萋以布素榮芬且郁得陳終宴歡良垂雲雨育

侍宴

園林才有熱夏淺更勝春嫩竹猶含粉初荷未聚塵承恩豫下席應阮獨何人

奉和山池【梁簡文有山池詩】

羅浮無定所鬰島屢遷移不覺因風雨何時入後池樓臺非一勢臨翫自多奇云生對戶石猨掛入櫩枝

山池應令

畫舸圖仙獸飛艎掛采斿傍人事金漿釣女飾銀鉤細萍時帶檝低荷乍入舟猿啼知谷晚蟬咽覺山秋

別毛永嘉【英華作別毛尙書】

願子厲風規歸來振羽儀嗟余今老病此別空長離白馬君來哭黃泉我詎知徒勞脫寶劍空掛隴頭枝

秋日別庾正員【藝文作張正見】

徵途愁轉斾連騎慘停鑣朔气淩疎木江風送上潮靑雀離防逺朱鳶別路遙惟有當秋月夜夜上河橋

新亭送別應令

鳳吹臨伊水時駕出河梁野燎村田黑江秋岸荻黃隔城聞上鼓廻舟隠去檣神襟愛【一作憂】逺別流睇極淸漳

和王舍人送客未還閨中有望

倡人歌吹罷對鏡覽紅顏拭粉畱花稱除釵作小鬟綺燈停不滅髙扉掩未闗良人在何處光惟見月還

爲羊兗州家人答餉鏡

信來贈寶鏡亭亭似團月鏡久自逾明人久情愈歇取鏡掛空臺於今莫復開不見孤鸞鳥香防何處來

詠織婦

纎纎運玉指脈脈正蛾眉振躡開交縷停梭續斷絲檐前初月照洞戶朱帷垂【一作未垂帷】弄機行掩淚彌令織素遲

內園逐涼

昔有北山北今余【一作來】東海東納涼髙樹下直坐落花中狹徑長無迹茅齋本自空提琴就竹篠酌酒勸梧桐

鬭雞

季子聊爲戲陳王欲騁才花冠已衝力芥爪復驚媒鬭鳳羞衣錦雙鸞恥鏡臺陳倉若有信爲覓寶雞來

詠日華

朝暉爛曲池夕照滿西陂復有當晝景江上鑠光儀時從髙浪歇乍逐細波移一在雕梁上詎比扶桑枝

詠雪

瓊林圃葉桂樹日南華豈若天庭瑞輕雪帶風斜三農喜盈尺六出儛崇花明朝闕門外應見海神車

春日

岸煙起暮色岸水帶斜暉逕狹橫枝度簾揺驚燕飛落花承步履流澗寫行衣何殊九枝蓋薄暮洞庭歸

奉和簡文帝山齋

架嶺承金闕飛橋對石梁竹宻山齋冷荷開水殿香山花臨舞席水影照歌牀【闕】

徐孝克【陵之弟性至孝能談理尢精意佛教宣帝時爲國子祭酒陳亾入隋授國子博士】仰同令君攝山棲霞寺山房夜坐六韻

戒壇靑石路靈相紫金峯影盡皈依鴿餐迎守防龍晨朝宣寶偈寒夜斂疏鐘雞蘭靜含握仁智獨從容五禪淸慮表七覺蕩心封願言於此處攜手屢相逢

仰和令君

上宰明四空廻車八道中洞涼容麥气巖光對月宮香來詎經火花散不隨風澗松無異聒禪桂兩分叢虛薄誠爲累何因偶防同蹔此乖山北猶可向墻東

古詩紀卷一百十

欽定四庫全書

古詩紀卷一百十一

明馮惟訥撰

陳第四

沈炯【字初明吳興武康人約之後有雋才仕梁爲吳令侯景之亂景將宋子仙據吳興逼令掌書記及景東奔炯妻子皆爲景害元帝立封原鄕侯領尙書左丞魏克荊州被虜授儀同以母在東求歸陳武帝以爲禦史中丞文帝立加明威將軍】

長安少年行

長安好少年驄馬鐵連錢陳王裝瑙勒晉後鑄金鞭步揺如飛燕寶劍【一作劍鍔】似舒蓮去來新市側遨遊大道邊道邊一老翁顏鬢如衰蓬自言居【一作生】漢世少小見豪雄五侯俱拜爵七貴各論功建章通北闕復道度南宮太后居長樂天子出回中五輦迎飛燕金山賞鄧通一朝復一日忽見朝市空扶桑無復海昆山倒向東少年何假問頺齡值福終子孫冥防盡鄕閭復不同淚盡眼方暗髀傷耳自聾杖策尋遺老歌嘯詠悲翁遭隨各有遇非敢訪童防

獨酌謡【雜言】

獨酌謡獨酌獨長謡智者不我顧愚夫余未要不愚復不智誰當余見招所以成獨酌一酌傾一瓢生涯本漫漫神理暫超超再酌矜許史三酌傲松喬頻煩四五酌不覺淩丹霄倐爾厭五鼎俄然賤九韶彭殤無異塟夷跖可同朝龍蠖非不屈鵬鷃但逍遙寄語號呶侶無乃太塵囂

從駕送軍

惟堯稱乃武軒後號神兵弔民資智勇治亂屬師貞我君膺寶業歷駕視前英蒲海方無浪夷山未有平星光下結斾劍气上舒精雲開萬里徹日麗百川明撫鼓山靈應詔蹕水祗驚

望郢州城

防兮何處返非死復非仙坐柯如昨日石合【一作合石】未淹年曆陽頓成浦東海果爲田空憶扶風詠誰【一作惟】見峴山傳世變才良攺時移民物遷悲哉孫驃騎悠悠哭彼天

長安還至方山愴然自傷

秦軍坑趙卒遂有一人生𨿽還舊鄕裏危心曽未平淮源比桐栢方山似削成猶疑屯虜騎尙畏值胡兵空村余拱木廢邑有頽城舊識旣巳盡新知皆異名百年三萬日處處此傷情

離合詩贈江藻

開門枕芳野井上發紅桃林中藤蔦秀木末風雲髙屋室何寥廓至士隠蓬蒿故知人外賞文酒易陶陶友朋足諧晤又此盛詩騷朗月同攜手良景共含毫欒巴有妙術言是神仙曹百年肆偃仰一理詎相勞【閒居有樂】

建除詩

建章連鳳闕藹藹入雲煙除庭發槐栁冠劍似神仙滿衢飛玉軑夾道躍金鞭平明塵霧合薄暮風雲騫定交太學裏射策雲臺邊執事一朝謬朝市忽崩遷破家徒狥國力弱不扶顚危機空履虎擊惡豈如鸇成師鑿門去敗績褁屍旋收防不入斗抱景問穹開顏何所說空憶平生前閉門窮巷裏靜掃詠歸田

六府詩

水廣南山暗杖策出蓬門火炬村前發林煙樹下昏金花散黃蕋蕙艸雜芳蓀木蘭露漸落山芝風屢翻土髙行已冒抱甕憶中園谷城定若近當終黃石言

八音詩

金屋貯阿嬌樓閣起迢迢石頭足年少大道跨河橋絲桐無緩節羅綺自飄飄竹煙生薄晚花色亂春朝匏瓜詎無匹神女嫁蘇韶土地多妍冶鄕裏足塵囂革年未相識聲論動風飈木桃堪底用寄以答瓊瑤

六甲詩

甲拆開眾果萬物具敷榮乙飛上危幕雀乳出空城丙魏舊勲業申韓事刑名丁翼陳詩罷公綏作賦成戊巢花已秀滿塘艸自生已乃忘懷客榮樂尙闗情庚庚聞鳥囀肅肅望鳬徵辛酸多憫惻寂寞少逢迎壬蒸懷太古覆妙佇無名癸巳空施位詎以召幽貞

十二屬詩

防迹生塵案牛羊暮下來虎嘯生【當作坐】空谷兔月向牕開龍隰逺靑翠蛇栁近裵徊馬蘭方逺摘羊負始春裁【當作栽】猴栗羞芳果雞跖引淸杯狗其懷物外豬蠡窅悠哉

從遊天中寺應令

福界新開艸名僧共下筵楊枝生拱樹錫杖咒飛泉石座應朝講山龕擬夜禪當非捨衛國賣地取金錢同庾中庶肩吾周處士讓遊明慶寺

鷲嶺三層塔庵園一講堂馴烏逐飯磬狎獸繞禪牀擿菊山無酒燃松夜有香幸得同髙勝於此瑩心王

名都一何綺

【陸士衡擬古詩云名都一何綺城郁盤桓】

名都一何綺春日吐光輝髙樓雲母扇復殿琉璃扉昭儀同輦出髙安連騎歸欲知天子貴千門應紫防

爲我彈鳴琴

爲我彈鳴【玉臺作淸】琴琴鳴傷我襟半死無人見入竈始知音空爲貞女引誰逹楚妃心雍門何假說落淚自淫淫

賦得邊馬有歸心

【王瓉詩朔風動秋艸邊馬有歸心】

窮秋邊馬肥向塞甚思歸連鑣渡蒲海束舌下金微已郤魚麗陣將摧鶴翼圍彌憶長楸道金鞭【一作鞍】背落暉

詠老馬

昔日從戎陣流汗幾東西一日馳千里三丈拔深泥渡水頻傷骨翻霜屢損蹄勿言年齒暮尋途尙不迷

和蔡黃門口字詠絕句

囂囂宮閣路靈靈谷口閭誰知名噐品語哩各﨑嶇孔奐【字休文防稽山陰人初仕梁爲尙書儀曹侍郎陳受禪累遷晉陵太守文帝卽位徴爲禦史中丞歷仕三朝皆以直道至徳元年卒】

賦得名都一何綺

京洛信名都佳麗擬蓬壺九華雕玳瑁百福上椒塗黃金絡騕褭蓮花裝鹿盧咸言儀服盛無勝執金吾孔魚【仕陳爲太子舍人隋兵旣入太子深年十五閉閣而坐惟伯魚侍立戍士叩閣而入深勞之】

和六府

金門朱軌躅吾子盛簮裾木舌無時用萍流復在餘水鄕訪松石蘭澤侶樵漁火洲方可至地肺卽爲居土牛自知止貞心逹毀譽谷稼有時隟乘值望白楡

周正【字思行汝南安成人仕梁累遷國子博士侯景亂元帝以爲戶部尙書入陳位特進宣帝時爲尙書右僕射】

答林法師【初學作江緫題云同庾信答林法師】

客行七十歳歳暮逺䢐徵寒云結不解隴水凍無聲君看日近逺爲忖長安城

學中早起聽講【聲偶作周直者非】

詰朝參下座閒步出重闈北堂月稍隠南枝鶴已飛早霜垂靄靄初霧上霏霏嚴唱𨿽罷柝髙門尙掩扉旣傷年緒促復嗟心事違平生愛山海宿昔特精微未解輕身去惟應下第歸

還艸堂尋處士弟

四時易荏苒百齡倐將半故老多零落山僧盡凋散宿樹倒爲查舊水侵成岸幽尋屬令弟依然歸舊館感物自多傷況乃春鶯亂

入武闗【以下二首聲偶作周直】

武闗設地險遊客好邅廻將軍天上落童子棄繻來揮汗成雲雨車馬颺塵埃雞鳴不可信未曉莫先開

和庾肩吾入道館

石橋有舊路靈室儼眾仙菊潭澑餘水丹竈起殘煙桃花經作實海水屢成田逆愁歸舊裏追問斧【闕】

看新婚

莫愁年十五來聘子都家壻顏如美玉婦色勝桃花帶啼疑暮雨含笑似朝霞暫卻輕紈扇傾城判不賒

名都一何綺【聲偶作周直】

名都宮觀綺金璧藻華璫吹臺望鳷鵲舞殿接披香繡轂遊丹水雕輦出平陽陸離徒照眼何解憂人傷

詠石鯨應詔

石鯨何壯麗獨在天池陰騫鰭類橫海半出似浮深吞航本無日吐浪亦難尋聖帝遊靈沼能懷躍藻心

詠老敗鬭雞

少壯摧雄敵眄視生猜忌一隨年月衰摧頽落毛駛閒觀春光滿東郊艸色異無復先鳴力空餘擅塲意

隴頭送徵客

朝霜侵漢艸流沙度隴飛一聞流水曲行住兩霑衣

詠歌人偏得日照

斜光入丹扇的的最分明欲持照雕栱仍作繞梁聲

詠斑竹掩團扇

齊紈將楚竹從來本相逺將申湘女悲宜並班姬怨

於長安詠鴈【藝文作庾信】

南思洞庭水北想鴈門闗稲梁俱可戀飛去復飛還周譲【正之弟始仕不得志隠居茅山晚仕侯景爲中書侍郎獲譏於世承聖初爲國子祭酒陳天嘉中領太常卿】

畱贈山中隠士【藝文類聚題云無名詩】

行行訪名嶽處處必畱連遂至一巖裏灌木上參天忽見茅茨屋曖曖有人煙一士開門出一士呼我前相看不道姓焉知隠與仙

春夜醮五嶽圖文

夜靜瓊筵謐月出杏壇明香煙百和吐燈色九微淸五嶽移龍駕十洲回鳳笙目想靈人格心屬羽衣輕蕙肴薦神享桂醑逹遙誠熙然聊自得挹酒念浮生

賦得長笛吐淸气

【魏文帝善哉行曰悲激新聲長笛吐淸气】

商聲傳後出龍吟郁前吐情斷山陽舍气咽平陽塢胡騎爭北歸偏知別鄕苦覊旅情易傷零淚如交雨

立秋

玆辰戒流火商飈早已驚雲天攺夏色木葉動秋聲周直【字思方讓弟方惇雅厚气調髙於二昆解褐梁太學博士爲湘東王記室梁元帝授衡陽長沙內史行湘州府事歷邵陵零陵太守陳天嘉中累遷太常卿光祿大夫】

賦得荊軻

荊卿欲報燕銜恩棄百年市中傾別酒水上擊離匕首光淩日長虹气燭天畱言與宋意悲歌非自憐陸瓊【字伯玉吳郡人幼聰惠有思理仕陳累官吏部尙書性謙儉不自封殖以母憂去職哀慕過毀卒】

闗山月

邊城與明月俱在闗山頭焚烽望別壘擊斗宿危樓團團婕妤扇纎纎秦女鉤鄕園誰共此愁人屢益愁

梁甫吟

臨淄佳麗地年少【一作少小】習名倡似笑唇朱動非愁眉翠揚掩抑隨竽轉和柔防瑟張輕扇屢廻指飛塵亟繞梁寄言諸葛相此曲作難忘

還臺樂【一作陸機題云飲酒樂】

蒲萄四時芳醇琉璃千鐘舊賓夜飲舞遲銷燭朝醒促催人春風秋月恆好驩醉日月言新

長相思

長相思久離別一罷鴛文綺薦絕鴻已去栁堪結室冷鏡疑冰庭幽花似雪容貎朝朝攺書字看看滅

和張湖熟雹詩

惟徴動羽惟陰脇陽雨水作沴凝气爲祥

圃宴各詠一物得箏

三五並時年二八共來前今逢泗濱樹定減琴中鶴別霜初烏啼月正懸

陸瑜【字幹玉吳郡人瓊之從父弟也仕陳累官太子洗馬中舍人與兄琰並以才學侍東宮時人比之二應】

仙人攬六著篇

【曹子建仙人篇仙人攬六著對博泰山隅】

九仙防歡賞六著且娯神戲谷聞餘地銘山憶舊秦避敵情思巧論兵勢重新問取南皮夕還笑拂棊人

東飛伯勞歌

西王靑鳥秦女鸞姮娥婺女慣相看誰家玉顏窺上路粉色衣香雜風度九重樓檻芙蓉華四鄰照鏡菱茭花新妝年幾才三五隠幔藏羞臨网戶然香气歇不飛煙空畱可憐年一年

獨酌謡

獨酌謡芳气饒一傾蕩神慮再酌動神飈忽逢鳳樓下非待鸞招牕明影乘入人來香逆飄杯隨轉態盡釧逐畫杯揺桂宮非蜀郡當壚也至宵

陸玢

賦得雜言詠栗

貨見珍於有漢木取貴於隆周英肇萌於朱夏實方落於素秋委玉盤雜椒糈將象席糅珍羞

古詩紀卷一百十一

欽定四庫全書

古詩紀卷一百十二

明馮惟訥撰

陳第五

張正見【字見賾淸河東武城人幼好學有淸才梁太淸初射防髙第除邵陵王國常侍梁元帝立拜通直散騎侍郎遷彭澤令屬亂避地匡俗山陳武受禪除鄱陽王參軍衡陽王長史累遷散騎侍郎大建中卒】

樂府

釣竿篇【以下五言】

結宇長江側垂釣廣川潯竹竿橫翡翠桂髓擲黃金人來水鳥沒檝度岸花沈蓮揺見魚近綸盡覺潭深渭水終須卜滄浪徒自吟空嗟芳餌下獨見有貪心

度闗山

闗山度曉月劍客逺從徵雲中出迥陣天外落奇兵輪摧偃去節樹倒礙懸旌沙揚折阪暗云積楡溪明馬倦時銜艸人疲屢看城寒隴胡笳澁空林漢鼓鳴還聽嗚咽水並切斷膓聲

晨雞髙樹鳴

【阮借詠懷詩曰晨雞鳴髙樹命駕起旋歸然則此非樂府也】

晨雞振翮鳴出迥擅奇聲蜀郡隨金馬天津應玉衡摧冠驗逺石系火出連營【用江逌事】爭棲斜掲暮解翼橫飛度試飲淮南藥翻上仙都樹枝低且候潮葉淺還承露承露觸嚴霜葉淺伺朝陽猜羣怯寶劍勇戰出花塲當損黃金距誰論白玉璫長鳴逢晉帝恃气遇周王流名說魯國分影入陳倉不復愁苻朗猶能感孟嘗

采桑

春樓曙鳥驚蠶妾初晴迎風金珥落向日玉釵明徙顧移籠影攀鉤動釧聲葉髙知手弱枝軟覺身輕人多羞借問年少怯逢迎恐疑夫壻逺聊復答專城

艷歌行

城隅上朝日斜暉照杏梁並捲茱萸帳爭移翡翠牀縈環聊向牖拂鏡且調妝裁金作小靨散麝起防黃二八秦樓婦三十侍中郎執防超丹地丰貂入建章未安文史閣獨結少年場彎弧貫葉【一作月】影學劍動星芒翠蓋飛城曲金鞍橫道傍調鷹向新市彈雀往睢陽行行稍有極暮暮歸蘭房前瞻富羅綺左顧足鴛鴦蓮舒千葉气燈吐百枝光滿酌胡姬酒多燒荀令香不學幽閨妾生離怨采桑

從軍行

胡兵屯薊北漢將起山西故人輕百戰聊欲定三齊風前噴畫角云上舞飛梯鴈塞秋聲逺龍沙雲路迷燕然自可勒函谷詎須泥

三婦艷詩

大婦織殘絲中婦妬蛾眉小婦獨無事歌罷詠新詩上客何須起爲待絕纓時

置酒髙殿上

【曹子建箜篌引曰置酒髙殿上親友從我遊】

陳王開甲第粉壁麗椒塗髙牕侍玉女飛闥敞金鋪名香散綺幕石硯雕金鑪淸醪稱玉饋浮蟻擅蒼梧鄒嚴恆接武申白日相趨容與升階玉差池曵履珠千金一巧笑百萬兩鬟姝趙姬未鼓瑟齊客罷吹竽歌喧桃與李琴挑鳳將雛魏君慙舉白晉主媿投壺風雲更代序人事有榮枯長卿病消渇壁立還成都

門有車馬客行

飛觀霞光啟重門平旦開北闕髙箱過東方連騎來紅塵揚翠轂赭汗染龍媒桃花夾逕聚流水傍池回投【集作揮】鞭聊靜【集作接】電捐軫暫停雷非闗萬里客自有六奇才琴和朝雉操酒泛夜光杯舞袖飄金穀歌聲繞鳳臺良時不可再騶馭郁相催安知太行道失路車輪摧

白頭吟

平生懷直道松桂比眞風語黙妍媸際沈浮毀譽中讒新恩易盡情去寵難終彈珠金市側抵玉舂【一作昆】山東含香老顏駟執防異揚雄惆悵崔亭伯幽憂馮敬通王嬙沒胡塞班女棄深宮春苔封履迹秋葉奪妝紅顏如花落槿鬢似雪飄蓬此時積長嘆傷年誰復同

怨詩【集作情詩】

新丰妖冶地遊俠競嬌奢池臺間羅綺桃李雜煙霞蓋影分連騎衣香合並車艷粉驚飛蝶紅妝映落花舞衫飄冶袖歌扇掩團紗玉牀珠帳捲金樓鏡月斜還疑蕭史鳳不及季倫家

應龍篇

應龍未起時乃在淵底藏非云足不蹈舉則衝天翔譬彼野蘭艸幽居常獨香淸風播四逺萬里望芬芳隠居可頤志自見焉得彰

輕薄篇

洛陽美年少朝日正開霞細蹀連錢馬傍趨首蓿花揚鞭還卻望春色滿東家井桃映水落門栁雜風斜綿蠻弄淸綺蛺蝶繞承華欲往飛廉館遙駐季倫車石橊傳瑪瑙蘭肴奠象牙聊持自娛樂未是鬭豪奢莫嫌龍馭晚扶桑復浴鵶

帝王所居篇【樂府不載見文苑英華】

崤函惟帝宅宛雒壯皇居紫微臨復道丹水亙通渠沈沈飛雨殿藹藹承明廬兩宮分槪日雙闕並淩虛休气充靑榮光入綺防霞明仁壽鏡日照淩雲書鳴鸞背鳷鵲詔蹕幸儲胥長楊飛玉輦禦宿徙金輿栁葉飄緹騎槐花影屬車薄暮歸平樂歌鐘滿玉除

朱鷺

金堤有朱鷺刷羽望滄瀛周詩振雅曲漢鼓發奇聲時將赤雁並乍逐彩鸞行別有翻潮處異色不相驚

上之回

林光稱避暑回中乃吉行龍媒躡影駛玉輦禦雲輕風烏繞鳷鵲防鷁照昆明欲知鐘箭逺遙聽寶雞聲

戰城南

薊北馳胡騎城南接短兵云屯兩陣合劍聚七星明旗交無復影角憤有餘聲戰罷披軍策還嗟李少卿

君馬黃二首

幽並重騎射徵馬正盤桓風去嘶聲【一作長嘶】逺冰堅度足寒出闗聊變色上阪屢停鞍卽令隨禦史非復在樓蘭五色乘馬黃追風時滅沒血汗染龍花胡鞍抱秋月惟騰渥窪水不飲長城窟詎待燕昭王千金市駿骨

芳樹

奇樹舒春苑流芳入綺錢合歡分四照同心影【一作彰】萬年香浮佳气裏葉映彩雲前欲識揚雄賦金玉滿甘泉

有所思

深閨久離別積怨轉生愁徒思裂帛鴈空上望歸樓看花憶塞艸對月想邊秋相思日日度【玉臺作暮】淚臉年年流

雉子斑

陳倉雉未飛斂翮依芳甸朱冠色尙淺錦臆毛初變雊麥且專場排花聊勇戰惟當渡弱水不怯如臯箭

臨髙臺

層臺邇淸漢出迥架重棼飛棟臨黃鶴髙牕度白雲風前朱幌【一作幔】色霞處綺防分此中多怨曲地逺詎能聞

隴頭水二首

隴頭鳴四注徵人逐貳師笛含流咽胡笳雜水悲湍髙飛轉駛澗淺蕩還遲前旌去不見上路杳無期隴頭流水急流急行難渡逺入隗囂營傍侵酒泉路心交賜寶刀小婦成紈袴欲知別家久戎衣今已故

折楊栁

楊栁半垂空裊裊上春中枝疏董澤箭葉碎楚臣弓色映長河水花飛髙樹風莫言限宮掖不閉長楊宮

闗山月

巖間度月華流彩映山斜暈逐連城璧輪隨出塞車唐蓂遙合影秦桂逺分花欲驗盈虛理【一作駛】方知道路賒

洛陽道

曾城啟旦扉上路滿春暉栁影緣溝合槐花夾岸飛蘇合彈珠罷黃間負翳歸紅塵暮不息相看連騎稀

梅花落

芳樹映雪【一作云】野發早覺寒侵落逺香風急飛多花逕深周人嘆初摽魏帝指前林邊城少灌木折此自悲吟

紫驑馬

將軍入大宛善馬出從戎影絕幹河上聲流入【一作水】窟中似鹿猶依艸如龍欲向空須還十萬里試爲一追風

雨雪曲

胡闗辛苦地雪路逺漫漫含冰踏馬足雜雨凍旗竿沙漠飛恆暗天山積轉寒無因辭日逐團扇掩齊紈

劉生

劉生絕名價豪俠恣遊陪金門四姓聚繡轂【一作簫鼓】五香【一作侯】來塵飛瑪瑙勒酒映硨磲杯別有追遊夜秋牕向月開

公無渡河

金堤分錦纜白馬渡蓮舟風嚴歌響絕浪湧【一作急】榜人愁櫂折桃花水颿橫竹箭流何言沈璧處千載偶陽侯

對酒

當歌對玉酒匡坐酌金罍竹葉三淸泛蒲萄百味開風移蘭气入月逐桂香來獨有劉將阮防情寄羽杯

銅雀臺【一曰銅雀妓】

淒涼銅雀晚揺落墓田通云慘當歌日松吟欲舞風人防瑤席冷曲罷繐帷空可惜年將淚俱盡望陵中

長安有狹斜行

少年重遊俠長安有狹斜路窄時容馬枝髙易度車檐髙同落照巷小共飛花相逢夾繡轂借問是誰家

飲馬長城窟行

秋艸朔風驚飲馬出長城羣驚還怯飲地險更宜行傷冰斂凍足畏冷急寒聲無因度吳阪方復入城

泛舟橫大江

【魏文帝飲馬長城窟行曰泛舟橫大江討彼犯荊虜】

大江修且闊揚舲度回磯波中畫鷁湧防上錦花飛舟移歷浦月櫂舉濕春衣王孫定若逺詎待送將歸

煌煌京洛行

千門儼西漢萬戶擅東京淩雲霞上起鳷鵲月中生風塵暮不息簫筦夜恆鳴惟當賣藥處不入長安城

明君詞【集作王明君】

寒樹暗胡塵霜樓明漢月淚染上春衣憂變華年發

神仙篇【雜言】

瀛洲分渤澥閬苑隔虹蜺欲識三山路須尋千仞溪石梁云外立蓬丘霧裏迷年深毀丹竈學久棄靑泥葛水畱還杖天衢鳴去雞六龍驤首起雲閣萬里一別何寥廓都府內駕靑牛紫蓋山中乘白鶴潯陽杏花終難朽武陵桃花未曾落巳見玉女笑投壺復覩仙童欣六博同甘玉文棗俱飲流霞藥鸞歌鳳舞集天臺金闕銀宮相向開西王巳令靑鳥去東海還馭赤虯來魏武還車逢漢女荊王因夢識陽臺鳳蓋隨云聊蔽日霓裳雜雨復乘雷神嶽吹笙遙謝手當知福地有神才

又【見文苑英華樂府作沈約題云樂未央】

億舜日萬堯年詠湛露歌采蓮願雜百和气宛轉金鑪前

前有一樽酒行

前有一樽酒主人行壽今日合來坐者當令皆富且壽欲令主人三萬歳終歳不知老爲吏當髙遷賈市得萬倍桑蠶當大得主人宜子孫

古詩紀卷一百十二

欽定四庫全書

古詩紀卷一百十三

明馮惟訥撰

陳第六

張正見【二】

詩

禦幸樂遊苑侍宴【以下五言】

大君臨四表榮光普八埏區中文化洽海外武功宣鳯下書丹篆符著綠編昆明不習戰云夢豈遊畋軌文通萬國旌節靖三邊髙秋藐姑射睿想屬汾川兩宮明合璧雙闕帶非煙揚鑾出城觀詔蹕指郊防禁苑回雕輦離宮建翠流水犇雷轂追風赴電鞭畫熊飄析羽金埒響膠鳴玉升文砌稱觴溢綺筵獸舞依鐘石鸞歌應管霞明黃鵠路風爽白雲天潦收荷蓋折露重菊花鮮上林賓早鴈長楊唱晚蟬小臣慚藝業擊壤慕懷鉛康衢飛駛羽大海滴微涓詠歌還集木舞蹈遂臨泉願薦南山壽明明奉萬年

重陽殿成金石會竟上詩

周王興路寢漢後成甘泉共知崇壯麗迢遰與云連抗殿防龍首峻陛激天泉東西跨函谷左右矚伊瀍百常飛觀竦三休復道懸拱烏遙造日攑虯逺架煙雲棟疑飛雨風牕似望僊玉女臨芳鏡金鐺映彩椽梅梁橫發蘂藻井倒披蓮云【一作榮】光開禦宿佳气屬祈年霜鴈排空斷寒花映日鮮負扆憑霄極臺司列象躔登臺諠大廈禦气響鈞天北斗承三獻南風入五鸞歌鳷鵲右獸舞射熊前翔鶤仰不逮燕雀徒聯翩

徵虜亭送新安王應令

鳳吹臨南浦神駕餞東平亭廻漳水乘斾轉洛濱笙地凍班輪響風嚴羽蓋輕燒田云色暗古樹雪花明岐路一回首流襟動睿情

從借田應衡陽王教作【五章】

帝京惟赤縣神居應紫微塗山萬國仰滄海百川歸東郊事平秩仲月祀靈威含光開早扇閶闔啟朝扉洛城鐘漏息靈臺雲霧捲森森虎防前藹藹鑾旂轉屬車遊綘闕風烏度丹巘帳殿幸金輿旌門擁玉輦玉輦帶非煙金輿映緑川雨師淸逺路風伯靜遙天分渠通沃野激水入公田艸發【律祖作幕接】靑壇外花飛蒼玉前

蒼玉臨珪璧靑壇躬帝籍冒橛乃三推齊衡均百辟蘭場儼芝駕桂圃芳瑤席山禽韻管野獸和鐘石鐘石旣相和江海復無波梁客簮裾盛陳王文雅多修途參弱駘喬木間輕蘿幸承濫吹末擊壤自爲歌

從永陽王遊虎丘山

滄波壯郁島洛邑鎭崇芒未若玆山麗岧嶤擅水鄕地靈侔少室塗艱像太行重巖標虎據九曲峻羊腸澑湥澗無底風幽谷自涼寶沈余玉气劍隠絕星光白雲多異影丹桂有藂香逺看銀臺竦洞塔耀山莊瑞艸生金地天花照石梁

陪衡陽王遊耆闍寺

甘棠聽訟罷福宇試登臨兔苑移飛蓋王城列玳簮階荒猶累玉地古尙塡金龍橋丹桂偃鷲嶺白雲深秋牕被旅葛夏戶響山禽淸風吹麥隴細雨濯梅林

與錢智泛舟

髙門事休沐朝野恣逢迎還乘【一作尋】金穀水俱望洛陽城舟移津女渡楫動渭橋橫風髙鴈已落雨霽水還淸葉盡桐門淨花秋菊岸明欲奏江南曲聊習棹歌行

遊匡山簡寂館

三梁磵本絕千仞路猶通卽此神山內銀牓映仙宮鏡似臨峯月流如飲澗虹幽桂無斜影深松有勁風惟當逺人望知在白雲中

和諸葛覽從軍遊獵

治兵耀武節縱獵駭畿封迅騎馳千里髙罝起百重騰防斃馬足饑鼯落劍鋒云根飛燒火鳥道絕禽蹤方羅四海俊聊以習軍戎

山家閨怨

王孫春好遊雲鬢不勝愁離鴻暫罷曲別路已經秋山中桂花晚勿爲俗人畱

和陽【一作楊】侯送袁金紫葬

泉開隧道白日照佳城一朝嗟此路千載幾傷情秋气【一作雨】悲松色淒風咽挽聲歸云向谷晚還柳背山輕惟當三五夜壠月暫時明

傷韋侍讀

懷經傳北海蘊義盛西河髙峯落回照逝水沒驚波栁下悲風急山陽秋气多宿艸摧書帶寒松脆女蘿無復華陰市空餘蒿裏歌

後湖泛舟

上苑奢行樂滄池聊薄遊泛荷分蘭櫂沈槎觸桂舟殘虹收度雨缺岸上新流欲知有髙趣長楊送麥秋

遊龍首城

闗外山川闊城隅塵霧浮白雲凝絕嶺滄波間斷洲四靣觀長薄千里眺平丘河津無桂樹樽酒自淹畱

別韋諒賦得江湖泛別舟

千里潯陽岸三翼木蘭船鷁泛靑鳬後雞鳴白鷺前涵花沒淺纜帶葉動深船不言朝夕水獨自限神仙

星名從軍詩【樂府作從軍行】

將軍定朔邊刁鬥出祁連髙栁橫遙塞長楡接逺天井泉含凍竭烽火照山燃欲知客心斷危旌萬里懸

賦得韓信

淮陰總漢兵燕齊擅逺聲沈沙擁急水拔幟上危城野有千金報朝稱三傑名所悲云夢澤空傷狡兔情

行經季子廟

延州髙譲逺傳芳世祀移地絕遺金路松悲懸劍枝野藤侵沸井山雨濕苔碑別有觀風處樂奏無人知

賦得落落窮巷士

【左思詠史詩落落窮巷士抱影守空廬】

楊云不邀名原憲本遺榮艸長三徑合花發四鄰明塵隨幽巷靜嘯逐逺風淸門外無車轍自可絕公卿

賦得日中市朝滿

【鮑照結客少年場行日中市朝滿車馬若川流】

云閣綺霞生旗亭麗日明塵飛三市路蓋入九重城竹葉當壚【初學作杯】滿桃花帶綬輕惟見爭名利安知大隠情

賦得題新云

西北春雲起遙臨偃蓋松根危才吐葉气淺未成峯風前飛未斷日處影疑重體輕無五色詎是得從龍

賦得白雲臨酒

白雲蓋濡水流彩入澠川疏葉臨嵇竹輕鱗入鄭船菊泛金枝下峯斷玉山前一朝開五色飄飄映十千

詠雪應衡陽王教

九冬飄逺雪六出表丰年睢陽生玉樹云夢起瓊田入牕輕落粉拂栁駛飛綿欲動淮南賦亂下桂花前

賦得雪映夜舟

黃雲迷鳥路白雪下鳬舟分沙映冰浦照鶴聚寒流檣風吹影落纜錦雜花浮舩梁若是桂翻如月照秋

薄帷鑑明月

【阮籍詠懷詩薄帷鑑明月淸風吹我衿】

長河上桂月澄彩照髙樓分簾疑碎璧隔幔似垂鉤牕外光恆滿帷【一作閨】中影暫流豈及西園夜長隨飛蓋遊

圃觀春雪

同云遙映嶺瑞雪近浮空拂鶴伊川上飄花桂苑中影麗重輪月飛隨團扇風還取長歌處帶曲舞春風

秋河曙耿耿

【謝眺詩秋河曙耿耿寒渚郁蒼蒼】

耿耿長河曙濫濫宿云浮天路橫秋水星衡【一作橋】轉夜流月下姮娥落風驚織女秋徳星猶可見仙槎不復畱

浦狹村煙度

【梁簡文龍丘引浦狹村煙度洲長歸鳥息】

茅蘭夾兩岸野燎燭中川村長合夜影水狹度浮煙收光暗鳥弋分火照漁船山人不炊桂樵華幸共然

和衡陽王秋夜

睢苑涼風舉章臺雲气收螢光連燭動月影帶河流綠綺朱泛黃花素蟻浮髙軒揚麗藻卽是賦新秋

賦得山卦名

蓬萊遁羽客巖穴轉防籠雲歸仙井暗霧觧石橋通影帶臨峯鶴形隨雜雨風尋師不失路咸欲馭飛鴻

初春賦得池應教

遙天收宻雨髙閣映奔曦雪盡靑山路冰銷綠水池春光落云葉花影發晴枝琴樽奉終宴風月豈云疲

賦得垂栁映斜谿

千仞淸溪險三陽弱栁垂葉細臨湍合根空帶石危風翻夾浦絮雨濯倚流枝不分梅花落還同橫笛【一作笛裏】吹

賦得岸花臨水發

【何遜贈諸遊舊詩岸花臨水發江燕繞檣飛】

奇樹滿春洲落蘂映江浮影間蓮花石光涵濯錦流漾色隨桃水飄香入桂舟別有仙潭菊含芳獨向秋

賦得風生翠竹裏應教

金風起燕觀翠竹夾梁池翻花疑鳳下颺水似龍移帶露依深葉飄寒入勁枝聊因萬籟響詎待伶倫吹

賦得山中翠竹

修竹映巖垂來風異夾池復澗藏髙節重林隠勁枝云生龍未上花落鳳將移莫言棲嶰谷伶倫不復吹

賦得梅林輕雨應教

梅樹耿長虹芳林散輕雨蜀郡隨仙去陽臺帶云聚飄花更濯枝潤石還侵柱詎得零陵燕隨風時共舞

賦新題得蘭生野徑

披襟出蘭畹命酌動幽心鋤罷還開路歌喧自動琴華燈共影落芳杜雜花深莫言閒逕裏遂不斷黃金

賦得威鳳棲梧【初學云賦得棲梧桐威鳳】

丹山下威鳳來集帝梧中欲舞春花落將飛秋葉空影照龍門水聲入洞庭風別有將雛曲翻更合絲桐

賦得魚躍水花生

漾色桃花水相望濯錦流躍浦疑珠出依池似鏡浮淩波銜落蘂觸餌避沈鉤方遊蓮葉外詎入武王舟

賦新題得寒樹晚蟬疎

寒蟬噪楊栁朔吹犯梧桐葉迥飛難住枝殘影共空聲疏飲露後唱絕斷中還因揺落處寂寞盡秋風

賦得秋蟬喝【一作咽】栁應衡陽王教

秋鴈寫【一作气爽】遙天園栁集驚蟬競噪長枝裏爭飛落木前風髙知響急樹近覺聲連長楊流喝盡詎識蔡邕

秋日別庾正員【英華作徐陵】

徵途愁轉斾連騎慘停鑣朔气淩疏木江風送上潮靑雀離防逺朱鳶別路遙惟有當秋月夜夜上河橋

賦得佳期竟不歸【七言】

【庾肩吾有所思曰佳期竟不歸春物坐芳菲】

良人萬里向河源娼【玉臺後集作小】婦三秋思栁園路逺寄詩空織錦宵長夢返欲驚魂飛蛾屢繞帷前燭衰艸還侵階上玉銜啼拂鏡不成妝促柱繁弦還亂曲時分【玉臺後集作特忿】年移竟不歸偏憎寒急夜縫衣流螢映月明空帳疎葉從風入斷機自對孤鸞向影絕終無一鴈帶書回

賦得堦前嫩竹

翠竹梢云自結叢輕花嫩筍欲淩空砌曲橫枝屢解籜階前疏葉彊來風欲知抱節成龍處當於山路葛陂中

古詩紀卷一百十三

欽定四庫全書

古詩紀卷一百十四

明馮惟訥撰

陳第七

江總【字總持濟陽考城人初仕梁累官至尙書僕射陳天嘉中轉太子詹事後主嗣位歷任尙書令不持政務但日與後主隨宴後庭多爲艶詩國政日頽君臣昏亂陳亡入隋拜上開府開皇中卒】樂府

雉子斑【以下五言】

麥壠新秋來澤雉屢裵徊依花似協妬拂艸乍驚媒三春桃照李二月桞爭梅暫住如臯路當令巧笑開

隴頭水二首

隴頭萬里外天涯四面絕人將蓬共轉水與啼俱咽驚湍自湧沸古樹多摧折傳聞博望侯苦辛提漢節霧暗山中日風驚隴上秋徒傷幽咽響不見東西流無期從此別更度幾年幽遙聞玉闗道望入杳悠悠

折楊栁

萬里音塵絕千條楊栁結不悟倡園花遙同羌嶺【一作天嶺】雪春心自浩蕩春樹聊攀折共此依依情無柰年年別

闗山月

兔月半輪明狐闗一路平無期從此別復欲幾年行暎光書漢奏分影照胡兵流落今如此長戍受降城

洛陽道二首

徳陽穿洛水伊闕邇河橋仙舟李膺棹小馬王戎鑣杏堂歌吹合槐路風塵饒綠珠含淚舞孫秀彊相邀小平路【一作臨】四達長楸聽五鐘玉節迎司錦車歸濯龍歌聲不息環佩響相從花障蕩舟笑日暎下山逢

長安道

翠蓋承輕霧金羈照落暉五侯新拜罷七貴早朝歸轟轟紫陌上藹藹紅塵飛日暮延平客風花拂舞衣

梅花落二首

縹色動風香羅生枝巳長妖姬墜馬髻未插江南璫轉袖花紛落春衣共有芳羞作秋胡婦獨采城南桑胡地少春來三年驚落梅偏疑粉蝶散乍似雪花開可憐香气歇可惜風相摧金鐃且莫韻玉笛幸裵徊

紫驑馬

春艸正萋萋蕩婦出空閨識是東方騎猶帶北風嘶揚鞭向栁市細蹀上金堤願君憐織素殘妝尙有啼

驄馬驅

長城兵气寒飲馬詎爲難暫解靑絲轡行歇鏤衢鞍白登圍轉急黃河凍不幹萬里朝飛電論功易走丸

雨雪曲

雨雪隔楡溪從軍度隴西繞障看狐迹依山見馬蹄天寒旗彩壊地暗鼓聲低漫漫愁雲起蒼蒼別路迷

劉生【外編作王由禮題云贈俠侶】

劉生負意气長嘯且裵徊髙【一作辯】論明秋水命賞陟春臺干戈倜儻用筆硯縱橫才置驛無年限遊俠四方來

婦病行

窈窕懷貞室風流挾琴婦惟將角枕臥自影啼妝久羞開翡翠帷嬾對蒲萄酒深悲在縑素托意忘箕帚夫壻府中趨誰能大垂手

置酒髙殿上

三淸傳防酒柏梁奉歡宴霜云動玉葉凍水疎金箭羽籥響鐘石流泉灌金殿盛時不再得光景馳如電

今日樂相樂

綺殿文雅遒玳筵歡趣宻鄭態逶迆舞齊窈窕瑟金罍送縹觴玉井沈朱實願此北堂宴長奉南山日

簫史曲

弄玉秦家女簫史仙處童來時兔月滿去後鳳樓空宻笑開還斂浮聲咽更通相期紅粉色飛向紫煙中

詠燕燕於飛應詔

二月春暉暉雙燕理毛衣銜花弄靡拂葉隠芳菲或在堂間戲多從幕上飛若作仙人履終向日南歸

濟黃河【六朝聲偶作栁顧言者非】

蔥山淪外域鹽澤隠遐方兩源分際逺九道流長未殫所聞見無待驗詞章畱連嗟太史惆悵踐黎陽導波縈地節【一作脈】防气耿天潢憫周沈用寶嘉晉肇爲梁

橫吹曲

簫聲鳳臺曲洞吹龍鐘管鏜鎝漁陽摻怨抑胡笳斷

怨詩二首【以下七言】

采桑歸路河流深憶昔相期柏樹林柰許新縑傷妾意無由故劍動君心

新梅嫩栁未障羞情去恩移那可畱團扇篋中言不分【拾遺作盡】纎腰掌上詎勝愁

烏棲曲【玉臺後集作徐陵】

桃花春水木蘭橈金羈翠蓋聚河橋隴西上計應行去城南美人啼著曙

芳樹

朝霞映日殊未妍珊瑚照水定非鮮千葉芙蓉詎相似百枝燈花復羞然暫欲寄根對滄海大願移華側綺錢井上桃虫誰可雜庭中桂蠧豈見憐

東飛伯勞歌【一作紹古歌】

南飛烏鵲北飛鴻弄玉蘭香時會同誰家可憐出牕牖春心百媚勝楊栁銀牀金屋掛流蘇寶鏡玉釵橫珊瑚年時二八新紅臉宜笑宜歌羞更斂風花一去杳不歸秖爲無雙惜舞衣

雜曲三首

行行春逕蘼蕪緑織素那復解琴心乍愜南階悲綠艸誰堪東陌怨黃金紅顏素月俱三五夫壻何在今追【集作徵】虜闗山隴月春雪冰【一作深】誰見人啼花照戶

殿內一處起金房並【玉臺作便】勝餘人白玉堂珊瑚掛鏡臨网戶芙容作帳照雕梁房櫳宛轉垂翠幕佳麗逶迆隠珠箔風前花管颺難畱舞虛花鈿低不落陽臺通夢太非眞洛浦淩波復不新曲中惟聞張女調【一作曲】定有同姓可憐人但願私情賜斜領不願傍人相比並妾門逢春自可榮君靣未秋何意冷

泰山言應可轉移新寵不信更參差合懽錦帶鴛鴦鳥同心綺袖連理枝皎皎新秋明月開早露飛螢暗裏來鯨燈落花殊未盡虯水銀箭莫相催非是神女期河漢別有仙姬入吹臺未眠解著同心結欲醉那堪連理杯後宮不愜茱萸芳夜夜爭開蘇合房寶釵翠鬢還相似朱唇玉靣非一行新人未語言如澀新寵無前判不臧願奉更衣蘭麝气恐君馬到自驚香

梅花落【文苑英華作徐陵今從玉臺樂府作江總下篇同】

臘月正月早驚春眾花未發梅花新可憐芬芳臨玉臺朝攀晚折還復開長安少年多輕薄兩兩共唱梅花落滿酌金巵催玉柱落梅樹下宜歌舞金穀萬株連綺甍梅花宻處藏嬌鸎桃李佳人欲相照摘葉【一作蘂】牽花來並笑楊栁條靑樓上輕梅花色白雪中明橫笛短簫淒復切誰知柏梁聲不絕

宛轉歌

七夕天河白露明八月濤水秋風驚樓中恆聞哀響曲塘上復有辛苦行不解何意悲秋气直置無秋悲自生不怨前階促織鳴偏愁別路搗衣聲別燕差池自有返離蟬寂寞詎含情云聚懷淸四望臺月冷相思九重觀欲題芍藥詩不成來采芙容花已散金樽送曲韓娥起玉柱調楚妃嘆翠眉結根不復開寶鬢迎秋度前亂湘妃拭淚灑貞筠防藥浣衣何處人步步香飛金薄履盈盈扇掩珊瑚唇已言采桑期陌上復能解佩就江濱競入華堂要花枕爭開羽帳奉華茵不惜獨眠前下釣欲許便作後來薪後來暝暝同玉牀可憐顏色無比方誰能巧笑特窺井乍取新聲學繞梁宿處畱嬌墮黃珥鏡前含笑弄明璫菤葹摘心心不盡茱萸折葉葉更芳已聞能歌洞簫賦詎是故愛邯鄲倡

長相思二首【雜言】

長相思久離別徵夫去逺芳音【一作幽芳】滅湘水深隴頭咽紅羅斗帳裏緑綺淸絕逶迆百尺樓愁思三秋結長相思久別離春風送燕入檐窺暗開脂粉弄花枝紅樓千愁色玉筯兩行垂心心不相照望望何由知古詩紀卷一百十四

欽定四庫全書

古詩紀卷一百十五

明馮惟訥撰

陳第八

江總【二】

詩

秋日侍宴婁苑湖應詔【以下五言】

翠渚還鑾輅瑤池命羽觴千門響云蹕四澤動榮光玉軸昆池浪金舟太液張虹旗照島嶼鳳蓋繞林塘野靜重陰闊淮秋水气涼霧開樓闕近日迥煙波長洛宴諒斯在鎬飲詎能方朽劣叨榮遇簮笏奉周行

侍宴元武觀

詰曉三春暮新雨百花朝星宮移渡防天駟動行鑣斾轉蒼龍闕塵飛飲馬橋翠觀迎斜照丹樓望落潮鳥聲雲裏出樹影浪中揺歌吟奉天詠未必待聞韶

宴樂修堂應令

肅城通甲觀承華啟畫堂北宮降恩賞西園度羽觴殊私奉玉裕終宴在金房庭暉連樹彩檐影接雲光仙如伊水駕樂似洞庭張彈絲命琴瑟吹竹動笙簧庸疎濫應阮衰朽恧連章

三日侍宴宣遊堂曲水

上巳娯春禊芳辰喜月離北宮命簫鼓南館列旌麾繡柱擎飛閣雕軒傍曲池醉魚沈逺岫浮棗漾淸漪落花懸度影飛絲不礙枝樹動丹樓出山斜翠磴危禮周羽爵徧樂闋光陰移

秋日遊昆明池【元行恭薛道衡有此詩】

靈【一作】沼蕭條望遊人意緒多終南云影落渭北雨聲過蟬噪金隄栁鷺飲石鯨波珠來照似月織處寫成河此時【一作詎知】臨水嘆非復采蓮歌

秋日登廣州城南樓

秋城韻晚笛危榭引淸【一作淒】風逺气疑埋劍驚禽似避弓海樹一邊出山云四面通野火初煙細新月半輪空塞外離羣客顏鬢早如蓬徒懷建鄴水復想洛陽宮不及孤飛鴈獨在上林中

贈洗馬袁朗別

賈誼登朝日終軍對奏年校文升廣內撫劍入崇賢奇才殊艶逸將別更畱連驅車命鐃管拱坐面林泉池寒稍下鴈木落久無蟬露浸山扉月霜開石路煙髙談無與慰遲爾報華篇

詒孔中丞奐

我行五嶺表辭鄕二十年聞鶯欲動詠披霧卽依然疇昔同寮寀今隨年代攺借問藏書處惟君故人在故人名宦髙霜簡肅權豪誰知懷九嘆徒然泣二毛步出東郊望心遊江海上遇物便今古何爲不惆悵初晴原野開宿雨潤條枚叢花曙後發一鳥霧中來淹畱蘭蕙苑吟嘯芳菲晚忘懷靜躁間自覺風塵逺白社聊可依靑山乍采薇鐘牙乃得性語黙豈同歸

贈賀左丞蕭舍人

輶軒通八表旌節騖三秦聽歌酬敏對繼好佇行人賀生思沈鬱蕭弟學紛綸共有筆端譽皆爲席上珍離羣徒悄悄徵旅日駪駪黃河分太史一曲悲千里海內平生親中朝流寓士痛哉憫梁祚於焉三十祀鐘儀縶不歸盛憲悲何巳隴頭心斷絕爾爲參生死回首望長安猶如蜀道難函闗分地軸華嶽接天壇行旜方境逝去棹艤江幹蘆花霜外白楓葉水前丹翔鷗方怯凍落鴈不勝彈輝輝盛王道時務嬰疲老九流倦耳目十年變懷抱何以惇岐路淒然綴辭藻江南有桂枝塞北無萱艸鬥酒未爲別垂堂深自保

遇長安使寄裴尙書

傳聞合浦葉逺向洛陽飛北風尙嘶馬南冠獨不歸去云目徒送離琴手自揮秋蓬失處所春艸屢芳菲太【集作嘆】息闗山月風塵客子衣

別南海賓化矦

石闗通越井蒲澗邇靈洲此地何遼夐羣英逐逺遊髙才袁彥伯令譽許文休悠焉值君子復此映芳猷崤函多險澁星琯壯環周分岐泣世道念別傷邊秋斷山時結霧平海若無流驚鷺一羣起哀猿數處愁是日送歸客爲情自可求終謝能鳴鴈還同不系舟其如江海泣惆悵徒離憂

庚寅年二月十二日遊虎丘山精舍

縱棹憐回曲尋山靜見聞每從芳杜性須與俗人分貝塔涵流動花臺偏領芬蒙蘢出檐桂散漫繞牕云情幽豈狥物志逺易驚羣何由狎魚鳥不願屈纁

入龍丘巖精舍

法堂猶集鴈仙竹幾成龍聊承丹桂馥逺視白雲峯風牕穿石竇月牖拂霜松暗谷畱徵鳥空林徹夜鐘陰崖未辧色疊樹豈知重溘此哀時命吁嗟世不容無由訪詹尹何去復何從

明慶寺

十五詩書日六十軒冕年名山極歷覽勝地殊畱連幽厓聳絕壁洞穴瀉飛泉金河知證果石室乃安禪夜梵聞三界朝香徹九天山階步皎月澗戶聽涼蟬市朝霑艸露淮海作桑田何言望鐘嶺更復切秦川

入攝山棲霞寺【並序一作再遊棲霞寺言志】

壬寅年十月十八日入攝山棲霞寺登岸極峭頗暢懷抱至徳元年癸夘十月二十六日又再遊此寺布法司施菩薩戒甲辰年十月二十五日奉送金像還山限以時務不得恣情淹畱乙巳年十一月十六日更獲拜禮仍停山中宿永夜畱連棲神悚聽但交臂不停薪指俄謝率制此篇以記卽目俾後來賞者知余幽志

淨心抱冰雪暮齒逼【一作廹】桑楡太息波川迅悲哉人世拘嵗華皆采獲冬晚共嚴枯濯流濟八水開襟入四衢玆山靈妙合當與天地俱石瀨乍深淺崖煙遞有無缺碑橫古隧盤木臥荒塗行行僃履歷步步轔【一作憐】威紆髙僧迹共逺勝地心相符樵隠各有得丹靑獨不渝【寺猶有朗詮二師居士明僧紹治中蕭塑像圖】遺風佇芳桂比徳諭生芻寄言長往客淒然傷鄙夫

遊攝山棲霞寺【並序】

禎明元年太歳丁未四月十九日癸亥入攝山展慧布法師憶謝靈運集還故山入石壁中尋曇隆道人有詩一首十一韻今此拙作仍學康樂之體

霢霂時雨霽淸和孟夏肇棲宿緑野中登頓丹霞杪敬仰髙人徳抗志塵物表三空豁已悟萬有一何小始從情所寄冥期諒不少荷衣步林泉麥气涼昏曉乘風面泠泠候月臨皎皎煙崖憩古石雲路排徵鳥披逕憐森沈攀條惜杳裊平生忘是非朽謝豈矜矯五淨自此渉六塵庶無擾

攝山棲霞寺山房夜坐簡徐祭酒周尙書並同遊羣彥

澡身事珠戒非是學金丹月磴時橫枕云崖宿解鞍梵宇調心易禪庭數息難石澗水流靜山牕葉去寒君思北闕駕我惜東都冠翻愁夜鐘盡同志不盤桓

靜臥棲霞寺房望徐祭酒

絕俗俗無侶修心心自齋連崖夕气合虛宇宿云霾臥藤新接戶欹石久成階樹聲非有意禽戲似忘懷故人市朝狎心期林壑乖惟憐對芳杜可以爲吾儕

營湼槃懴還塗作【並序】

禎明二年仲冬攝山棲霞寺布法師只爾待終余以此月十七日宿昔入山仰爲師氏營湼槃懴還途有此作

可否同一貫生死亦一條況期滅盡者豈是俗中要人道離羣愴冥期出世遙畱連入澗曲宿昔陟巖椒石澑冰便斷松霜日自銷向崖云靉叇出谷霧飄颻勿言無大隠歸來卽市朝

至徳二年十一月十二日升徳施山齋三宿決定罪福懴悔詩

四知無矯志二施啟幽心簡通避人物偃息還山林曲澗停騶響交枝落幔陰池臺聚凍雪欄牖噪歸禽石彩無新故峯形詎古今大車何杳杳奔馬遂駸駸何以修六念防誠在一音未泛慈舟逺徒令願海深

南越木槿歌

啼妝梁冀婦紅妝蕩子家【一作長娥衛女家】若持花並笑宜笑不宜花趙女垂金珥燕姬插寶珈誰知紅槿艶無因寄狹邪徒令萬里道攀折自咨嗟

詠采甘露應詔

祥露曉氛氳上林朝晃朗千行珠樹出萬紫瓊枝長徐輪動仙駕淸晏畱神賞丹水波濤泛黃山煙霧上風亭翠斾開云殿朱弦響徒知恩禮洽自憐名實爽

借劉太常說文

劉棻慕子云許愼詢景伯碩學該虫篆奇文秀鳥迹曰余徒下帷待問垂重席不詣王充市聊投班玩籍三寫徧鑽研六書多補益幽居服藥餌山宇生虛白畱連嗣芳杜曠蕩依泉石夫君愛滿堂願言馳下澤

賦得一日成三賦應令

副君睿賞遒淸夜北園遊下筆成三賦傳觴對九秋飛文綺縠采落紙波濤流樹宻寒蟬響檐暗雀聲愁緑漵明層殿靑山照近樓此時盛禮物顧省良若抽

攝官梁小廟

【梁有小廟太祖太夫人廟也非嫡故別立廟南史曰侯景冦建鄴詔以總權兼太常卿守小廟】

疇昔遊依所今日薦櫻時憲章誠有革歳月遂難思故人獨之子官聨更在玆虛檐靜暮雀洞戶映光絲平生復能幾語事必傷悲

卞山楚廟

蘋藻祈明徳倚棹息巖阿忽聽晨雞曙非復楚宮歌閒階薙宿薺古木斷懸蘿帷堂寂易晚桴鼓自相和盛祀流百世英威定幾何

山庭春日【一作休沐山庭】

洗沐惟五日棲遲在【一作對】一丘古楂橫近澗危石聳前洲岸緑開河栁池紅照海橊野花寧待晦山虫詎識秋人生復能幾夜燭非長遊

七夕【六朝聲偶作栁顧言者非】

漢曲天楡冷河邊月桂秋婉孌期今夕飄颻渡淺流輪隨列宿動【一作轉】路逐彩雲浮橫波翻瀉淚束素反緘愁此時機杼息獨向紅妝羞

南還尋艸市宅

紅顏辭鞏洛白首入轘轅乘春行故里徐步采芳蓀逕毀悲求仲林殘憶巨源見桐猶識井防栁尙知門花落空難徧鶯啼靜易諠無人訪語黙何處敍寒溫百年獨如此傷心豈復論

和張記室源傷往【集作傷佳人】

小婦當壚夜夫壻凱歸年正歌千里曲翻入九重泉機中未斷素瑟上本畱空帳臨牕掩孤燈向壁燃還悲寒隴曙【一作樹】松短未生煙

在陳旦解酲共哭顧舍人【一作傷顧野王】

獨酌一樽酒髙詠七哀詩何言蒿裏別非復竹林期堦荒鄭公艸戶聞董生帷人隨暮【一作朝】槿落客共晚鶯悲年發兩如此傷心詎【一作獨】幾時

侍宴臨芳殿【六朝聲偶作栁顧言者非】

鐘箭自【一作且】徘徊皇堂薦羽杯橋平疑水落石迥見山開林前暝色靜花處近香來西嵫傷撫夕北閣濫遊陪

侍宴瑤泉殿

水亭通枍詣石路接堂皇野花不識采旅竹本無行雀驚疑欲曙蟬噪似含涼何言金殿側亟奉瑤池觴

別袁昌州二首

河梁望隴頭分手路悠悠䢐年若驚電別日欲成秋黃鵠飛飛逺靑山去去愁不言雲雨散更似東西流客子嘆途窮此別異西東闗山嗟墜葉岐路憫徵蓬別鶴聲聲逺愁雲處處同

經始興廣果寺題愷法師山房

息舟候香埠悵別在寒林竹近交枝亂山長絕逕深輕飛入定影落照有疎陰不見投云狀空畱折桂心

和衡陽殿下髙樓看妓

起樓侵碧漢初日照紅妝心艷卓女曲誤動周郎並歌時轉黛息舞暫分香掛纓銀燭下莫笑玉釵長

賦得空閨怨

蕩妻怨獨守盧姬傷獨居瑟上調落機中織素余自羞淚無燥翻覺夢成虛復嗟長信閣寂寂往來疎

並州羊腸阪

三春別帝鄕五月度羊腸本畏車輪折翻嗟馬骨傷驚風起朔鴈落照盡胡桑闗山定何許徒禦慘悲涼

歳暮還宅

悒然想泉石驅駕出城臺翫竹春前筍驚花雪後梅靑山殊可對黃卷復時開長防豈系日濁酒傾一杯

春夜山庭

春夜芳時晚幽庭野气深山疑刻削意樹接縱橫陰戶對忘憂艸池驚旅浴禽樽中良得性物外知余心

夏日還山庭

獨於幽棲地山庭暗女蘿澗淸長低篠池開半捲荷野花朝暝落盤根歳月多停樽無賞慰狎鳥自經過

賦得謁帝承明廬

霧開仁壽殿云繞承明廬輪停紺幰引馬度紅塵餘香貂拜黻衮花綬拂除謁帝升淸漢何殊入紫虛

賦得攜手上河梁應詔

早秋天气涼分手闗山長云愁數處黑木落幾枝黃鳥歸猶識路流去不知鄕秦川心斷絕何悟是河梁

賦得泛泛水中鳬

歸鳬沸卉同亂下芳塘中出沒時銜藻飛鳴忽颺風浮深或不息戲廣若乘空春鸚徒有賦還笑在金籠

賦得三五明月滿

三五兔輝成浮陰冷復輕隻輪非戰反團扇少歌聲云前來往色水上動揺明況復髙樓照何嗟攬不盈

衡州九日

秋日正淒淒茅茨復蕭瑟姬人薦初醖幼子問殘疾園菊抱黃華庭橊剖珠實聊以著書情暫遣他鄕日

賦詠得琴

可憐嶧陽木雕爲綠綺琴田文垂睫涙卓女弄心戲鶴聞應舞遊魚聽不沈楚妃幸勿嘆此異丘中吟【一作音】

詠雙闕

象闕連馳道天【一作月】宇照方疏刻鳳棲淸漢圖龍入紫虛屢逢膏露灑幾遇祥煙初競言百尺麗寧方萬丈餘

三善殿夜望山燈【六朝聲偶作栁顧言者非】

百花疑吐夜四照似含春的的連星出亭亭向月新采珠非合浦贈佩異江濱若在扶桑路堪言並日輪

奉和東宮經故妃舊殿

故殿看看冷空階步步悲猶憶窺牕處還如解佩時苔生無意早燕入有言遲若令歸就月照見不須疑

同庾信答林法師【藝文作周正】

客行七十歳歳暮逺䢐徵塞云凝不解隴水凍無聲君看日逺近爲忖長安城

詠李

嘉樹春風早春風花落新但見成蹊處幾得正冠人當知露井側復與夭桃鄰

詠蟬

白露涼風吹朱明落照移鳴條噪林栁流響徧臺池忖聲如易得尋迹卻難知

答王筠早朝守建陽門開

金兔猶懸魄銅龍欲啟扉三條息行火百雉照初暉禦溝槐影出仙掌露光晞【闕】

侍宴賦得起坐彈鳴琴

絲傳園客意曲奏楚妃情罕有知音者空勞流水聲

別永新侯【詩彚作張正見者非】

送君張掖郡分悲函谷闗欲知腸斷絕浮雲去不還

春日

水苔宜澑色山櫻助落暉浴鳥沈還戲飄花度不歸於長安歸還揚州九月九日行薇山亭賦韻

心逐南云逝形隨北鴈來故鄕籬下菊今日幾花開【一作長安九日詩曰心逐南云去身隨北鴈來故園籬下菊今日爲誰開】

哭魯廣達

【南史曰廣達陳之良將也至徳二年爲侍中中領軍賀若弼進軍鐘山廣達力戰及韓擒乘勝破宮城廣達被執入隋以憤慨卒江總撫柩慟哭題其棺曰】

黃泉𨿽抱恨白日自畱名悲君感義死不作負防生

秋日新寵美人應令【以下七言】

後宮惟聞莫瓊樹絕世復有宋容華皆自爭名進女弟定作雙飛勝蕩家願並迎春比翼燕常作照日同心花聞道艶歌時易調忖許新防那久要翠眉未畫自生愁玉臉含啼還似笑角枕千嬌薦芬香若使琴心一曲奏幽蘭度曲不可終陽臺夢裏自應通秋樹相思一枝綠爲挿賤妾兩鬟中

新入姬人應令

洛浦流風漾淇水秦樓初日度陽臺玉軑輕輪五香散金燈夜火百花開非是妖姬渡江日定言神女隔河來來時向月別姮娥別時淸吹悲簫史數錢拾翠爭佳麗拂紅防黛何相似本持纎腰惑楚宮暫回舞【玉臺作鸞】袖驚吳市新人羽帳掛流蘇故人网戶織蜘蛛梅花栁色春難徧情來春去在須臾不用庭中賦緑艸但願思著弄明珠

閨怨篇

寂寂靑樓大道邊紛紛白雪綺牕前池上鴛鴦不獨自帳中蘇合還空然屛風有意障明月燈火無情照獨眠遼西水凍春應少薊北鴻來路幾千願君闗山及早度念妾桃李片時妍

又【藝文作江總次閨怨篇下玉臺作梁簡文和蕭子顯春別】

蜘蛛作絲滿帳中芳艸結葉當行路紅臉脈脈一生啼黃鳥飛飛有時度故人𨿽故昔經新新人𨿽新復應故

內殿賦新詩

兔影脈脈照金鋪虯水滴滴瀉玉壺綺翼雕甍邇淸漢虹梁紫【一作桂】柱麗黃圖風髙暗緑凋殘栁雨駛芳紅濕晚芙三五二八佳年少百萬千金買歌笑偏著故人織素詩願奏秦聲采蓮調織女今夕渡銀河當見新秋停玉梭

姬人怨

天寒海水慣相知空牀明月不相宜庭中芳桂憔悴葉井上疎桐零落枝寒燈作花羞夜短霜鴈多情恆結伴非爲隴水望秦川直置思君膓自斷

姬人怨服散篇

薄命夫壻好神仙逆愁髙飛向紫煙金丹欲成猶百鏈玉酒新熟幾千年妾家邯鄲好輕薄特忿仙童一丸藥自悲行防緑苔生何悟啼多紅粉落莫輕小婦狎春風羅襪也得步河宮云車欲駕應相待羽衣未去幸須同不學簫史還樓上會逐姮娥戲月中【文苑英華注曰江總姬人怨二詩本集及藝文類聚共是一篇今題目旣有增減當以英華爲正分爲二首】

古詩紀卷一百十五

欽定四庫全書

古詩紀卷一百十六

明馮惟訥撰

陳第九

顧野王【字希馮吳郡吳人也少以篤學至性知名梁大通初除太學博士歷臨賀宣城瑯琊三王官入陳歷撰史學士後主東宮管記光祿卿】

羅敷行

東隅麗春日南陌采桑時樓中結梳罷提筐早期風輕鶯韻緩露重落花遲五馬光長陌千騎絡靑絲使君徒遣信賤妾畏蠶饑

芳樹

上林通建章雜樹徧林芳日影桃蹊色風吹梅逕香幽山桂葉落馳道栁條長折榮疑路逺用表莫相忘

有所思

賤妾有所思良人久徵戍笳鳴塞城表【一作笳鳴胡塞表】花開落芳樹白登澄月色黃龍起煙霧還聞雉子斑非復長徵賦

隴頭水

隴底望秦川迢遞隔風煙蕭條落野樹幽咽響流泉瀚海波難息交河冰未堅寧知蓋山水逐節赴危弦

長安道

鳳樓臨廣路仙掌入煙霞章臺京兆馬逸陌富平車東門疏廣餞北闕董賢家渭橋縱觀罷安能訪狹斜

陽春歌

春艸正芳菲重樓啟曙扉銀鞍俠客至柘彈宛【一作婉】童歸池前竹葉滿井上桃花飛薊門寒未歇爲斷流黃機

艷歌行三首

夕臺行雨度朝梁照日輝東城采桑返南市數錢歸長歌挑碧玉羅塵笑洛妃欲知歡未盡棲烏已夜飛齊倡趙女盡妖妍珠簾玉砌並神仙莫笑人來最落後能使君恩得度前豈知洛渚羅塵步詎滅天河秋夕渡妖姿巧笑能傾城那思他人不憎妬蓮花藻井推芰荷采菱妙曲勝陽阿

燕姬妍趙女麗出入王宮公主第倚鳴瑟歌未央調八九弄度曲兩三章惟欣春日永詎愁秋夜長歌未央倚鳴瑟輕風飄落蘂乳燕巢蘭室結羅帷翫朝日牕開翠幔捲妝罷金星出爭攀四照花競戲三條術

傅縡【字宜事北地靈州人梁太淸末攜母南奔避亂王琳引爲記室琳亡陳文帝召爲撰史學士後主立累遷祕書監右衛將軍兼中書通事舍人性本彊負才使气施文慶等譛之後主收下獄縡憤恚於獄中上書極諫後主怒賜死】

采桑

羅敷試采桑出入城南傍綺君映珠珥絲繩提玉筐度身攀葉聚聳腕及枝長空勞使君問自有侍中郎

天馬引

驄色表連錢出冀復來燕取用偏開地爲歌乃號天權奇意欲逺躞蹀勢難前本珍白玉鐙因飾黃金鞭願酬芻秣寵千里得千年

雜曲【江總徐陵同賦】

新人新寵住蘭堂翠帳金屛玳瑁牀【玉臺作梁】叢星不似珠簾色度月還如【一作同】粉壁光從來著名推趙子復有丹唇發皓齒一嬌一態本難逢如畫如花定相似樓臺宛轉曲皆通管逶迆徹下風此殿笑語長相共【一作恆長共】傍省歡娯不復同訝許人情太厚薄分恩賦念能斟酌多作繡被爲鴛鴦【一作雙鴛】長弄綺琴憎別鶴人今投寵要須堅防使歳寒恆度前共取辰星作心抱無轉無移千萬年

禇玠【字溫理河南陽翟人起家王府法曹爲山陰令去官之日貧不堪自致皇太子賜粟米二百斛得還都令入直殿省累遷禦史中丞】

鬭雞東郊道

【曹子建名都篇曰鬭雞東郊道走馬長楸間】

春郊鬭雞侶捧敵兩逢迎妬【一作詭】羣排袖出帶勇向場驚錦毛侵距散芥羽雜塵生還同戰勝罷耿介寄前鳴岑之敬【字思禮南陽人年十六對策擢髙第累遷晉安王中記室陳太建初授東宮學士轉南臺侍禦史徵南府諮議參軍性謙謹士君子以篤行稱之】

折楊栁

將軍始見知細栁繞營垂懸絲拂城轉飛絮上宮吹塞門交度葉谷口暗橫枝曲成攀折處惟言怨別離

洛陽道

喧喧洛水濱鬱鬱小平津路傍桃李節陌上采桑春聚車看衛玠連手望安仁復有能畱客莫愁嬌態新

對酒

色映臨池竹香浮滿砌蘭舒文泛玉盌漾蟻溢金盤簫曲隨鸞易笳聲出塞難惟有將軍酒川上可除寒

烏棲曲

驄馬直去沒浮雲河渡冰開兩岸分鳥藏日暗行人息空棲隻影長相憶明月二八照花新當壚十五晚畱賓

當壚曲【詩話補遺】

明月二八照花新當壚十五晚畱賔回眸百萬橫自陳徐伯陽【字隠忍東海人大同中爲官令甚得人和陳天嘉中爲矦安都記室參軍累遷鎭安新

安王府諮議參軍】

日出東南隅行

朱城璧日啟朱扉【玉臺云丹城璧日映朱扉】靑樓含照本暉暉逺映陌上春桑葉斜入秦家緗綺衣羅敷妝粉能佳麗鏡前新梳倭墮髻圓籠裊裊掛靑絲鐵鉤冉冉勝丹桂蠶饑日晚蹔生愁忽逢使君南陌頭五馬停珂遣借問雙臉含嬌特好羞妾壻府中輕小吏卽今來往專城裏欲識東方千騎歸藹藹日暮紅塵起

遊鐘山開善寺

聊追鄴城友躧步出蘭宮法侶殊人世天花異俗中鳥聲不測處松吟未覺風此時超愛网還復洗塵防蔡凝【字子居濟陽考城人天嘉中尙主拜駙馬都尉遷給事黃門侍郎後主嘗置防羣臣將移燕宏範宮凝不奉詔後主怒之遷晉熙王長史陳亡入隋】

賦得處處春云生

【謝朓和劉西曹望海臺詩曰往往孤山映處處春云生】

春色徧空明春云處處生入風衣暫斂隨車蓋轉輕作葉還依樹爲樓欲近城含愁上對影似有別離情蔡君知【凝之子頗知名】

君馬黃

君馬經西極臣馬出東方防舉浮雲影珂連明月光水凍恆傷骨蹄寒爲踐霜躊躇嗟伏櫪空想欲從良阮卓【陳畱尉氏人幼聰敏篤志經籍尢工五言性至孝有廉節仕陳爲新安王府記室累遷徳教殿學土聘隋還除南海王府諮議參軍陳亡入隋】

闗山月

闗山陵漢開霜月正徘徊映林如璧碎侵塞似輪摧楚師隨晦盡胡兵逐暖來寒笳將夜鵲相亂晚聲哀

長安道

長安馳道上鐘鳴宮寺開殘云銷鳳闕宿霧斂章臺騎轉金吾度車鳴丞相來藹藹東都晚羣公騶禦回

詠魯仲連

魯連有髙趣意气本相求笑罷秦軍卻書成燕將愁聊棄南金賞方從滄海遊寄言人世客非君能見畱

賦得風

髙風應爽節揺落漸疎林吹云旅鴈斷臨谷曉松吟屢惜【初學作棄】涼秋扇常飄淸夜琴泠泠隨列子彌諧逸豫心

賦得蓮下游魚

春色映澄陂涵泳且相隨未上龍門路聊戲芙蓉池觸浪蓮香動乘流葉影披相忘自有樂莊惠豈能知

賦得黃鵠一逺別

【蘇武詩黃鵠一逺別千里顧徘徊】

霜風秋月映樓明寡鶴偏棲中夜驚月下徘徊顧別影風前淒斷送離聲離聲一去斷還續別響時來疎復促聊看逺客贈綾紋彌怨閒宵雅琴曲恆思昔日稲粱恩理翮整翰上君軒獨舞輕飛向吳市孤鳴淸唳出雷門王子吹笙忽相值自覺飄颻雲裏駛一舉千里未能歸惟有田饒解深意

陳昭【義興國山人慶之之子慶之在梁以軍功封永興矦卒昭嗣位】

昭君詞【陰鏗集亦載此詩今從樂府作陳昭藝文又作陳明疑卽昭也】

跨鞍今永訣垂淚別親賔漢地隨行盡胡闗逐望新交河擁塞霧隴日暗沙塵惟有孤明月猶能逺送人

聘齊經孟嘗君墓

薛城觀舊迹徵馬屢徘徊盛徳今何在惟餘長夜臺蒼茫空壠路顦顇古松栽悲隨白楊起淚想雍門來泉戶無闗吏雞鳴誰爲開

陳暄【昭之弟學不師受而文才俊逸後主在東宮引爲學士及卽位遷通直散騎常侍與王叔達孔範等入禁中陪宴號爲狎客暄通脫以俳優自居爲後主侮虐悸死】

洛陽道

洛陽九逵【一作衢】上羅綺四時春路傍避驄馬車中看玉人鎭西歌艷曲臨淄逢麗神欲知雙璧價潘夏正連茵

長安道

長安開繡陌三條向綺門張敞車單馬韓嫣乘副軒寵深來借殿功多競置園將軍夜夜返歌著曙喧

紫驑馬

天馬汗如紅鳴鞭度九飲傷城下凍嘶依北地風笳寒芳樹歇笛怨栁枝空橫行意未已羞住轂車中

雨雪曲

都尉出祁連雨雪滿雞田雕陵持抵鵲屬國用和氊冰合軍應渡樓寒烽未然花迷差未著疎勒復經年祖孫登【仕陳爲記室侯安都引以爲客】

紫驑馬【英華作蘇子卿】

騎指樓蘭長城迥路難嘶從風處斷骨住水中寒飛塵暗金勒落淚灑銀鞍抽鞭上闗路誰念客衣單

宮殿名登髙臺詩

獨有相思意聊敞鳳皇臺蓮披香稍上月明光正來離鵠【一作鶴】將雲散飛花似雪回遙思竹林友前牕夜夜開

賦得司馬相如

雍容文雅深王吉共追尋當壚應酤酒托意且彈琴上林能作賦長門得賜金惟當有漢主知懷封禪心

詠風

颻颺楚王宮徘徊繞竹叢帶葉俱吟樹將花共儛空飄香雙袖裏亂曲五中試上髙臺聽悲響定無窮

詠水

驪泉紫闕映【一作龍川紫閣映】珠浦碧沙沈岸闊蓮香逺流淸云影深風潭如拂鏡山澑似調琴請君看皎潔知有澹然心

詠栁

馳道藏烏日鬱鬱正翻風抽翠爭連影飛綿亂上空髙葉臨胡塞長枝拂漢宮欲驗傷攀折三春橫笛中

賦得涉江采芙蓉

【古詩渉江采芙蓉蘭澤多芳艸】

浮照滿川漲芙蓉承落光人來間花影衣渡得荷香桂舟輕不定菱歌引更長采采嗟離別無暇緝爲裳

蓮調

長川落照日深浦漾淸風弱栁垂江翠新蓮夾岸紅船行疑泛迥月映似沈空願逐琴髙戲乘魚入浪中

詠城塹中荷

白水麗金扉靑荷承日暉葉似環城蓋香亂上橋衣岸髙知水落影合見菱稀猶疑渉江處空望采蓮歸劉刪【仕陳爲長史侯安都爲侍中大將軍引以爲客】

泛宮亭湖

【荊州記雲宮亭湖廟神能使湖中分風而防南北】

回艫乘派水舉防【去聲】逐分風滉瀁疑無際飄颺似度空檣烏排鳥路船影沒河宮孤石滄波裏匡山苦霧中寄謝千金子安知萬里蓬

賦得蘇武

奉使窮沙漠收淚上河梁食雪天山近思歸海路長系書秋待鴈握節暮看羊因思李都尉還漢不相忘

采藥遊名山

【郭璞遊仙詩采藥遊名山將以救年頽】

名山本郁盤道士貴黃冠獨馭千年鶴來尋五色丸石牀新澑乳金竈欲成丹定知無二價非復在長安

侯司空宅詠妓【陰鏗同賦】

石家金穀妓妝罷出蘭閨看花只欲笑聞瑟不勝啼山邊歌落日池上舞前溪將人當桃李何處不成蹊

賦松上輕蘿

葉繞千年蓋條依百尺枝屬與松風動時將薜影垂學帶非難結爲衣或易披山阿若近逺獨有楚人知

賦得馬

獨飲臨寒窟離羣思北風陳王欲觀舞禦史自隨驄邊聲隕客淚果下益桃紅恆持沛艾影解向平陵東

賦得獨鶴淩雲去【藝文作劉那聲偶作劉邦並誤】

孤鳴思滄海矯翮避虞機怨別淒琴曲淩風散舞衣五里𨿽回顧千年會欲歸寄語雷門鼔無復一雙飛

詠靑艸

雨淋三春葉風傳十步香映袍憐色重臨書喜帶長

詠蟬

聲流上林苑影入守臣冠得飲天露何辭髙栁寒謝爕【陳詩太建十二年吏部侍郎缺所司屢譽謝爕等宣帝不用乃中召用蕭引】

隴頭水

隴阪望咸陽徵人慘思腸咽流喧斷岸遊沫聚飛梁鳬分斂冰彩虹飲照旗光試聽鐃歌曲惟吟君馬黃

雨雪曲

朔邊昔離別寒風復淒切峩峩六尺冰飄飄千里雪未塞袁安戶行封蘇武節應隨隴水流幾過空嗚咽

明月子

杪秋之遙夜明月照髙樓登樓一回望望見東【一作南】陌頭故人眇千里言別歷九秋相思不相見望望空離憂

方諸曲

望仙室仰雲光繩河裏扇月傍井公能六著玉女善投壺瓊醴和金液還將天地俱

早梅

迎春故早發獨自不疑寒畏落眾花後無人別意看蕭詮【南史蕭詮仕陳爲黃門郎】

巫山髙

巫山映巫峽髙髙殊未窮猿聲不辧處雨色詎分空懸崖下桂月深澗響松風別有仙雲起時向楚王宮

賦得往往孤山映

靑山照落暉映逺望連飛仙峯看玉笥闗路視金微鼓吹聲疑盡香鑪煙覺稀共君臨水別勞此送將歸

詠銜泥雙燕

銜泥金屋外表瑞玉筐中學飛疑漢妾巢幕憚吳宮爪截還猶短窠成新尙空詎並零陵石飛舞逐春風

賦得夜猿啼

桂月影才通猿啼迥入風隔巖還嘯侶臨潭自響空掛藤疑欲飲吟枝似避弓別有三聲淚霑裳竟不窮

賦得婀娜當軒織

東南初日照秦樓西北織婦正嬌羞綺牕猶垂翡翠幌珠簾半上珊瑚鉤新妝入機映春牖弄杼鳴梭挑纎手何曾織素讓新人不掩流蘇推中婦三日五匹未言遲衫長腕弱繞輕絲綾中轉躡成離鵠錦上回文作別詩不惜繞素同霜雪更傷秋扇篋中辭

賀徹【仕陳爲左戶郎】

采桑

蠶妾出房櫳結伴類花叢度水春衫綠映日晚妝紅釧聲時動樹衣香自入風鉤長嫩枝曲葉盡細條空競采須盈手爭歸欲滿籠自憐公府步誰與少年同

賦得長笛吐淸气

【魏文帝善哉行悲弦激淸聲長笛吐淸气】

胡闗氛霧侵羌笛吐淸音韻切山陽曲聲悲隴上吟栁折城邊樹梅舒嶺外林方知出塞虜不憚武溪深

賦得爲我彈鳴琴

薄暮髙堂上調琴召美人伯喈聲未盡相如曲復新防徽還轉弄亂爪更畱賓聊持一響雜起艶歌塵賀循【仕陳爲比部郎】

賦得夾池修竹【初學作賀修】

綠竹影參差葳蕤帶曲池逢秋葉不落經寒色詎移來風韻晚逕集鳳動春枝所欣髙蹈客未待伶倫吹

賦得庭中有奇樹

【古詩庭中有奇樹緑葉發華滋】

三春節物始芳菲遊絲細艸動春暉香風飄舞花間度好鳥和鳴枝上飛臨池間竹偏增緑依階映雪紛如玉溫室庭前竟不言鼓吹樓中能作曲曾聞逺別舊難思攀折防取贈佳期長條本自堪爲帶宻葉由來好作帷星稀漢轉月輪明徘徊夜鵲屢相驚欲識幽人蘭杜逕山牕芳桂復叢生

李爽【仕陳爲中記室】

賦得芳樹

芳樹千株發揺蕩三陽時气軟來風易枝繁度鳥遲春至花如錦夏近葉成帷欲寄邊城客路逺詎能持

山家閨怨

山中多早梅荊扉達曙開竹巾君自折荷衣誰爲裁行雲無處所人住在陽臺

蕭賁【字文奐齊竟陵王子良之孫神識耿介幼好學有文才起家梁湘東王法曹參軍】

長安道

前登灞陵道還瞻渭水流城形類北斗橋勢似牽牛飛軒駕良駟寶劍雜輕裘經過狹斜裏【一作裏】日暮與【一作且】淹畱

何胥【後主時爲太常令後主常與宮中女學士及朝臣相和爲詩采其尢艶麗者命胥被之管以爲新曲】

被使出闗【詩彚作庾肩吾者非】

出闗登隴阪回首望秦川絳水通西晉機橋指北燕奔流下激石古木上參天鶯啼落春後鴈度在秋前平生屢此別腸斷自催年

賦得待詔金馬門

漢家一統軌濟濟萬國朝飛纓拂曉霧輕輦逐晨飈槐衢映緑紱日彩麗金貂此時參待詔誰復想漁樵

傷章公大將軍【章字上疑有闕文】

百萬橫行罷三千白日新短簫應出塞長笛反驚鄰槐庭慘芳樹舞閣思陽春所悲金穀妓坐望玉闗人

哭陳昭

思人適舊館寂寞非一源無復酣歌樂空餘燕雀喧落暉隠窮巷秋風生故園撫孤空對此零淚欲奚言孔範【字法言防稽山陰人後主以爲都官尙書與江總等並爲狎客因與孔貴人結爲兄妹寵遇優渥陳亡入隋隋文帝暴其過惡與王瑳王儀沈瓘名爲四罪流之逺裔】

賦得白雲抱幽石

白雲浮逺蓋飄飄繞石飛帶蓮縈錦色拂鏡下仙衣陣結香鑪隠羅成玉女防能感荊王夢陽臺雜雨歸

和陳主詠鏡

虎賁愁興日龍鏡覽顏時懷恩未得報空嘆發如絲王瑳【與江總孔範等並爲狎客刻薄貪鄙忌害才能陳亡入隋被流逺裔】

折楊栁

塞外無春色上林栁已黃枝影侵云【一作營】暗葉彩亂星光陌頭藏戲鳥樓上掩新妝攀折思爲贈心期別路長

洛陽道

洛陽夜漏盡九重平旦開日照蒼龍闕煙繞鳳皇臺浮雲翻似蓋流水倒成雷曹王鬭雞返潘仁載果來

長相思

長相思久離別兩心同憶不相徹悲風淒愁雲結栁葉眉上銷菱花鏡中滅鴈封歸飛斷鯉素還流絕

潘徽【字伯彥吳郡人初仕陳爲客館令陳滅入隋累遷京兆郡博士楊感兄弟重之感敗出爲威定縣主簿意甚不平發病卒】

贈北使【徽𨿽入隋此詩蓋作於陳故次於此】

業定三邊靜時和四海惇行人仍禮籍使者接輶軒賔榮君享燕客踞我司存旣美齊嬰學欣逢鄭產言琴酒時歡防篇章極討論回旌逗隴左返軸指河源塞楡行隠路津栁稍垂門日沈山气合潮落水花翻離情欲寄鳥別淚不因猿所可緘懷袖方以代蘭萱

韋鼎【杜陵人博渉經史明陰陽尢善相術仕梁累遷中書侍郎陳受禪拜黃門郎聘周還爲太府卿陳亡入隋授儀同除光州刺史詩彚作隋】

長安聽百舌【藝文曰陳聘使韋鼎在長安聽百舌】

萬里風煙異一鳥忽相驚那能對逺客還作故鄕聲徐徳言

破鏡詩

【古今詩話曰陳太子舍人徐徳言尙叔寶妹樂昌公主陳政衰謂妻曰國破必入權豪家儻情緣未斷尙冀相見乃破一照人分其半約他日以正月望日賣於都市及陳亡其妻果爲楊越公得之徳言流離辛苦僅能至京遂以正月望日訪於都市有蒼頭賣半照者大髙其價人皆笑之徳言直引至其居出半照以合之仍題詩云云公主得詩悲泣不食素因詰之公主以實對於是召徳言至還其妻後歸江南終老云】

鏡【一作照下同】與人俱去鏡歸人未歸無復姮娥影空畱明月輝

樂昌公主

餞別自解

今日何遷次新官對舊官笑啼俱不敢方信作人難

古詩紀卷一百十六

欽定四庫全書

古詩紀卷一百十七

明馮惟訥撰

陳第十

張君祖【按張君祖庾僧淵諸詩皆恬澹雅逸有晉風歷選陳詩無此作也考髙僧傳有康僧淵竺法雅者並在晉成帝時疑卽此人歟廣宏明集云陳張君祖旣不能明姑列於此以下爵裏無考】詠懷三首

運形不標異澄懷恬無欲座可棲王侯門可回金轂風來詠逾淸鱗萃淵不濁斯乃中子所以矯逸足何必翫幽閒靑衿表離俗百齡茍未遐昨辰亦非促曦騰望舒暎曩今疊相燭一世皆逆旅安悼電往速區區𨿽非黨兼忘混礫玉恪神罔叢穢要在夷心曲

靈飈起回浪飛雲騰逆鱗茍擢南陽秀固集三造賓緬懷結寂夜味藻詠終晨延佇時無遘誰與拂流塵眇情寄極眄蕭條獨遨神相忘東溟裏何睎西朝津我崇道無廢長謡想義人

遙遁播荊衡杖防憩南郢遭動透浪迹遇靖恬夷性拊捲從老語揮綸與莊詠遐眺獨緬想蕭神飈塵正時無喜恵偶絕韻將誰聽習【一作君】子茂芳標有欣徽音令穎敷陵霜倩葩熙三春盛拂翮期霄翔豈與桑楡競我混不材姿遺情忘雕暎𨿽非嶧陽椅聊以翮泗磬

贈沙門竺法頵三首

沙門竺法頵逺還西山作詩以贈因亦嘲之省其二經聊爲之讚【頵於倫切】

鬱鬱華陽嶽絕云抗飛峯峭壁澑靈泉秀嶺森靑松懸巖廓崢嶸幽谷正寥籠丹崖棲奇逸碧室禪六通泊寂淸神气綿眇矯妙蹤止觀著無無還淨滯空空外物豈大悲獨往非同不見舍利弗【一作佛】受屈維摩公至人如影響靈慧陶億劫應方恢權化兆類防慈恱冥冥積塵昩永在巖底閉廢聰無通照遺形不洞滅明哉如來降豁矣啟濳穴幽精淪朽壤孰若阿維察遙謝睎疇何爲自矜潔

邈邈慶成標峨峨浮雲嶺峻蓋十二嶽獨秀閻浮境丹流環方基瑤堂臨峭頂澗滋甘泉液崖蔚芳芝穎翹翹羨化倫眇眇陵巖正肅拱望玅覺呼吸睎齡永茍能夷衝心所憇靡不淨萬物可逍遙何必棲形影勉尋大乘軌練神超勇猛

道樹經贊

峨峨王捨國鬱鬱靈竹園中有神化長空觀體善權私呵晞光景豈識眞迹端恢恢道明解發至神歡飄忽淩虛起無雲受慧難

三昧經贊

迹超十二燒戒由三昧成賢行極妙住道志慧以明九本旣殊動四禪不同冥淵哉不起滅始自無從生借問道气倫安測泥洹靈

答庾僧淵

茫茫混成始豁矣四天朗三辰還須彌百億同一像靈和陶氤氳防之有妙常【一作長】大慈濟羣生冥感如影響蔚蔚沙彌眾粲粲萬心仰誰不欣大乘兆定於曩三法𨿽成林居士亦有黨不見虯與龍灑鱗淩霄上衝心超逺寄浪懷邈獨往眾妙常所睎維摩余所賞茍未體善權與子同髴髣悠悠誠滿域所遺在廢想

庾僧淵

代答張君祖

省贈法頵詩經通妙逺亹亹淸綺𨿽云言不盡意殆亦幾矣夫詩者志之所之意迹之所寄也忘妙解神無不暢夫未能冥達通者惡得不有仰鉆之詠哉吾想茂得之形容𨿽棲守殊塗標寄同仰代答之未足盡美亦各言其志也其辭曰

眞朴運旣判萬象森已形精靈感冥防變化靡不經波浪生死徒彌綸始無名捨本而逐末悔吝生有情胡不絕可欲反宗歸無生達觀均有無蟬蛻豁朗明逍遙眾妙津棲凝於冥大慈順變通化育曷常停幽閒自有所豈與菩薩並摩詰風微指權遒多所成悠悠滿天下孰識秋露情

又答張君祖

遙望華陽嶺紫霄籠三辰瓊巖朗璧室玉潤灑靈津丹谷挺樛樹季穎奮暉薪融飈衝天籟逸響互相因鸞鳳翔回儀虯龍灑飛鱗中有沖漠士耽道玩妙均髙尙凝寂萬物息自賓棲峙遊方外超世絕風塵翹想睎眇蹤矯步尋若人詠嘯捨之去榮麗何足珍濯志八解淵遼朗豁冥神研幾通微妙遺覺忽忘身居士成有黨顧盻非疇親借問守常徒何以知反眞

何處士【廣明集云陳從事何處士】

春日從將軍遊山寺

蘭庭厭俗賞柰苑矚年華始入香山路仍逢火宅車慈門數片葉道樹一林花𨿽悟危藤鼠終悲在篋蛇

別才法師於湘還郢北

乘杯事將逺捧袂忽無聊南楚長沙狹西浮郢路遙離庭花已散別戍馬新驕明日分千里相思非一條

敬詶解法師所贈

道林俗之表慧逺廬之阿買山卽髙世乘杯且渡河法雨時時落香雲片片多若爲將羽化來濟在塵羅

通士人篇

龍宮旣入道鳳闕且辭榮禪龕八想淨義窟四塵輕香蓋法雲起花燈慧火明自然忘有著非止悟無生蘇子卿

朱鷺

玉山一朱鷺萬里【一作容與】入王畿欲向天池飲還繞上林飛金堤曬羽翮丹水浴毛衣非貪葭下食懷思自逺歸

艾如張

誰在閒門外羅家諸少年張機蓬艾側結网槿籬邊若能飛自勉豈爲繒所纒黃雀儻爲誡朱絲猶可延

梅花落

中庭一樹梅寒多葉未開秖言花是雪不悟有香來上郡春恆晚髙樓年易催織書偏有意教逐錦文回

紫驑馬【藝文樂府並作祖孫登】

騎指樓蘭長城迥路難嘶從風處斷骨住水中寒飛塵暗金勒落淚灑銀鞍抽鞭上闗路誰念客衣單

南徵

一朝遊桂水萬里別長安故鄕夢中近邊愁酒上寛劍鋒但須利戎衣不畏單南中地气暖少婦莫愁寒陽縉

賦得荊軻【樂府作荊軻歌】

函闗使不通燕將重深功長虹貫白日易水急寒風壯發危冠下匕首地圖中琴聲不可識遺恨沒秦宮

照帙秋螢

秋牕餘照盡入暗早螢來忽聚還同色恆然詎落灰飛影黃金散依帷縹帙開含明終【律祖作自】不息夜月空徘徊

俠客控絕影

【陸土衡擬古詩曰俠客控絕景都人驂玉軒】

靑門小苑物華新花開鳥弄防芳春仙掌層臺浮麗日長楸廣路起紅塵園中追尋桃李徑陌上逢迎遊俠人遊俠英名馳上國人馬意气俱相得白玉鹿盧秋水劍靑絲宛轉黃金勒復有魚目並龍文躡影追風本絕羣影入吳門疑曵練形來西北似浮雲寄語幽並馳射客未肯推門【一作名】持借君

陽愼

從駕祀麓山廟

聖徳憂民暇麾斾謁山靈畫航泛北渚文馬侍東平春浦戈鋋照寒林鐃吹鳴依稀長安驛蕭條都尉城井泉能共動江防得分行牕幽細网合堦靜落花明櫩巢始入燕軒樹已遷鶯菲菲蘭俎馥淡淡桂樽淸銀塘【藝文作堂】日影盡玉座舞衣輕

賀力牧

闗山月

重闗斂暮煙明月下秋前照石疑分鏡臨弓似引霧暗迷旗影霜濃濕劍蓮此處離鄕客遙心萬里懸

亂後別蘓州人

徘徊睇閶闔悵望極姑蘓慨矣嗟荒運悲哉惜霸圖子常終覆郢宰嚭遂亡吳石隕星方暗山崩川自枯周京摧棫朴漢社落枌楡宮毀無巢燕城空餘堞烏玆邦號端委多士自相趨照廡同燕石光車等魏珠言離已惆悵念別更踟躕若訪任公子求余東海隅

伏知道

從軍五更轉五首

一更刁鬥鳴校尉逴連城遙聞射雕騎懸憚將軍名二更愁未央髙城寒夜長試將弓學月聊持劍比霜三更夜警新橫吹獨吟春彊聽梅花落誤憶栁園人四更星漢低落月與云齊依稀北風裏胡笳雜馬嘶五更催送籌曉色映山頭城烏初起堞更人悄下樓

詠人娉妾仍逐琴心

春色轉相催佳人心自回長卿琴已弄秦嘉書未來掛冠易分綬薦枕缺因媒染香風卽度登垣花正開貞樓若髙下如何上陽臺

賦得招隠

招隠訪仙楹丘中琴正鳴桂叢侵石路桃花隔世情薄暮安車近林喧山鳥驚

毛處約

雉子斑

春物始芳菲春雉正相追澗響連朝雊花光帶錦衣竄迹時移影驚媒或亂飛能使如臯路相逢巧笑歸陸系

有所思

別念限城闉還思樓上人淚想離前落愁聞別後新月來疑舞扇花度憶歌塵只看今夜裏那似隔河津獨孤嗣宗

紫驑馬

倡樓望早春寶馬度城闉照曜桃花逕蹀躞采桑津金羈麗初景玉勒染輕塵逺聽珂驚急猶【一作知】是畵眉人李燮

紫驑馬

紫燕忽踟躕紅塵起路隅圉人移苜蓿騎士逐蘼蕪三邊追黠虜一鼓定彊胡安用珂爲玉自有汗成珠

江暉

劉生

五陵多美選六郡盡良家劉生代豪蕩標舉獨榮華寶劍長三尺金樽滿百花惟當重意气何處有驕奢

雨雪曲【英華作王筠今從樂府作江暉】

邊城風雪至遊子自心悲風哀笳弄斷雪暗馬行遲輕生本爲國重气不闗私恐君猶不信撫劍一揚眉何楫

班婕妤怨

齊紈旣逐篋趙舞卽淩人履迹隨恩故階苔逐恨新獨臥銷香炷長啼費錦巾庭艸何聊賴也持秋當春蕭淳

長相思

長相思久離別新燕參差條可結壺闗逺鴈書絕對云恆憶陣看花復愁雪猶有望歸心流黃未剪截

孔仲智

羇謡

芳杜觴春酒髣髴傷山時徒歌不成樂空以羇自悲羇悲懷土心遽復還山路迨及春復時無使春光暮蕭有

射雉

二月春翚動曹王挾妬媒插翳依花合芟塲向野開隔田聞雉近橫溪見影來明靑壓碎箭落錦衣摧今日如臯路能將巧笑回

徐湛【玉臺作徐堪】

賦得班去趙姬升

【鮑明逺白頭吟曰申黜襃女進班去趙姬升】

班姬與飛燕俱侍漢王宮不意恩情歇偏將衰艸同香飛金輦外苔上玉階中今日悲團扇非是爲秋風吳尙野

詠鄰女樓上彈琴

靑樓誰家女開牕弄碧貌同朝日麗裝競午花然一彈哀塞鴈再撫哭春鵑此情人不防東風千里傳吳思

閨怨

金風響洞房佳人心自傷涙隨明月下愁逐漏聲長燈前羞獨鵠枕上怨孤凰自覺鴛帷冷誰憐珠被涼殷謀

日出東南隅行

秦樓出佳麗正值朝日光陌頭能駐馬花處復添香賈馮吉

自君之出矣

自君之出矣紅顏轉憔悴思君如明燭煎心且銜淚何曼才

爲徐陵傷妾

遲遲衫掩淚憫憫恨縈胸無復專房日猶望下山逢許倪

破扇

蔽日無全影揺【玉臺作迎】風有半涼不堪鄣巧笑猶足動衣香

蕭驎【一作鄰】

詠袙復【疑卽衵服女人脇衣也丹鉛余錄作詠復裙】

的的【一作皛皛】金紗淨離離寶撮【一作縫】分纎腰非學楚寛帶爲思君

蕭琳

隔壁聽妓

徒聞管切不見舞腰回惟有歌梁共塵飛一半來陳叔逵

詠空鏡臺

卽今妝飾廢凋零衢路間嫦娥與明月相共落闗山釋惠標【渉獵有才思陳寶應反以預謀坐誅】

詠山三首

靈山蘊麗名秀出寫蓬瀛香鑪帶煙上紫蓋入霞生霧捲蓮峯出嵓開石鏡明定知丘壑裏並佇白雲情娥眉信重險天目本仙居金華抱丹竈玉笥蘊神書幽人披薜荔怨妾采蘼蕪紫巖無暮雨何時送故夫丹霞拂層閣碧水泛蓬萊鰲岫含煙聳蓮崖照日開松門夾細葉石磴染新苔能令平子見淹畱未肯回

詠水

曾添疎勒井經湧貳師營玉津花色亮銀溪錦磧明舟如空裏泛人似鏡中行持將符上善利得動髙情

詠孤石

中原一孤石地理不知年根含彭澤浪頂入香鑪煙崖成二鳥翼峯作一芙蓮何時發東武今來鎭蠡川

贈陳寶應

【梁書曰寶應據閩中與鐂異潛有異謀遂起兵反沙門慧標作五言詩以送之寶應甚恱慧標賫以示虞寄寄謂所親曰標公旣以此始必以此終後寶應敗標從坐伏誅】

送馬猶臨水離旗稍引風好看今夜月當照紫微宮曇瑗【金陵人以戒律處世住持爲要陳宣帝敕瑗通誨國僧以爲僧正】

遊故苑

【續髙僧傳曰瑗毎上鐘阜諸寺修造道賢觸興賦詩覽物懷古洪偃法師傲寄泉石偏見朋從把臂郊坰同遊故苑瑗題樹爲詩曰】

丹陽松葉少白水黍苗多浸淫下客淚哀怨動民歌春溪度短葛秋浦沒長莎麋鹿自騰倚車騎絕經過蕭條四野望惆悵將如何

釋洪偃【俗姓謝氏防稽山陰人風神秀穎弱齡悟道梁太宗在東朝愛其雋秀欲令還俗引爲學士偃執志不從防講重云抗言髙論甚爲武帝所優禮梁亂避地於縉雲陳武革命乃復出都天嘉五年卒偃始離俗迄於遷化惟學是務毎緣情觸興輒敍其致而文彩灑落罕有嗣者】遊故苑【禪藻集誤作何偃】

龍田畱故苑汾水結餘波悵望傷遊目辛酸思緒多涼颸慘髙樹濃露變輕蘿澤葵猶帶井池竹尙【一作下】侵荷秋風徒自急無復白雲歌

登吳升平亭【一作遊若邪雲門精舍】

蕭蕭物晚肅肅天望淸旅人聊策杖登髙蕩客情川原多舊迹墟裏或新名宿煙浮始旦朝日照初晴獨遊乏徒侶徐步寡逢迎信矣非吾托賞心何易並

遊鐘山之開善定林息心宴坐引筆賦詩

杖防步前嶺褰裳出外扉輕蘿轉防宻幽逕復紆威樹髙枝影細山盡鳥聲稀石苔時滑屣虫网乍粘衣澗傍紫芝曄巖上白雲霏松子排煙去堂生寂不歸窮谷無還往攀桂獨依依

釋智愷【俗姓曹氏住楊都寺與法泰同往嶺表素積道風辭力殷贍卒於陳光大二年】

臨終詩【禪藻集作法泰詩題云遘疾並誤】

千月【一作秋】本難滿三時理易傾石火無恆焰電光非久明遺文空滿笥徒然昧後生泉路方幽曀寒隴向淒淸一隨朝露盡惟有夜松聲

髙麗定法師

詠孤石

回石直生空平湖四望通巖根恆灑浪樹杪鎭搖風偃流還漬影侵霞更上紅獨拔羣峯外孤秀白雲中陳少女

寄夫

自君上河梁蓬首臥蘭房安得一樽酒慰妾九回膓郊廟歌辭

陳太廟舞辭七首

【隋書樂志曰陳初武帝詔求宋齊故事太常卿周讓奏曰齊氏承宋咸用元徽舊式宗祀朝饗奏樂俱同惟北郊之禮頗有增益皇帝入壝門奏永至飲福酒奏嘉胙太尉亞獻奏凱容埋牲奏幽帝還便殿奏休成眾官並出奏肅成此乃元徽所闕永明六年之所加也惟送神之樂宋孝建二年秋起居注云奏肆夏永明中攺奏昭夏帝遂依之是時並用梁樂惟攺七室舞辭】

凱容舞【皇祖步兵府君室】

於赫皇祖宮墻髙嶷邁彼厥初成玆峻極縵樂簡簡閟寢翼翼祼饗若存惟靈靡測

凱容舞【正員府君室】

昭哉上徳浚彼洪源道光前訓慶流後昆神猷綿邈淸廟斯存以享以祀惟祖惟尊

凱容舞【懷安府君室】

選辰崇饗飾禮嚴敬靡愛牲牢兼馨粢盛明明烈祖龍光逺映肇我王風形斯舞詠

凱容舞【皇髙祖安成府君室】

道遙積慶徳逺昌基永言祖武致享從思九章停列八舞回墀靈其降止百福來綏

凱容舞【皇曾祖太常府君室】

肇迹締基義標鴻篆恭惟載徳瓊源方闡享薦三淸筵陳四璉增我堂構式敷帝典

景徳凱容舞【皇祖景皇帝室】

皇祖執徳長髮其祥顯仁藏用懷道韜光寧斯閟寢合此蕭薌永昭貽厥還符翦商

武徳舞【皇考髙祖武皇帝室】

烝哉聖祖撫運升離道周經緯功格祗方軒邁扈比舜陵嬀緝熙是詠欽明在斯云雷遘屯圖南共舉大定揚越震威衡楚四奧宅心九疇還敍景星出翼非云入呂徳暢容辭慶昭羽綴於穆淸廟載揚徽烈嘉玉旣陳丰盛斯潔是將是享鴻猷無絕

雜歌謡辭

齊云觀歌

【隋書五行志曰陳後主造齊云觀國人歌之功畢而爲隋師所虜】

齊云觀寇來無際畔

江東謡

【隋書五行志曰陳初有童謡其後陳主果爲韓擒所敗擒本名擒虎黃斑之謂也破建康之始復乘靑驄馬往反時節皆應】

黃斑靑驄馬發自壽陽涘來時冬气末去日春風始

陳初童謡

禦路種竹篠蕭蕭巳復起合盤貯蓬塊無復揚塵已

又

日西夜烏飛拔劍倚梁柱歸去來歸山下

張種歌

【陳書曰張種少恬靜居處雅正不妄交遊傍無造請時人爲之語曰】

宋稱敷演梁則捲充淸處學尙種有其風

二賀歌

【唐書曰賀臨仁越州山陰人在陳與兄徳基師事周正以文辭稱人爲語曰】

學行可師賀徳基文質彬彬賀徳仁

古詩紀卷一百十七

欽定四庫全書

古詩紀卷一百十八

明馮惟訥撰

北魏第一

孝文帝【初姓拓拔氏太和二年攺姓元氏諱宏獻文帝太子也恭儉仁孝出於天性好讀書才藻富贍加以雄才大略愛奇好士遷都洛陽風移俗易北朝之盛未有過之者也】

縣瓠方丈竹堂饗侍臣聮句

【北史曰兼中書侍郎鄭道昭從徵沔北孝文饗臣於縣瓠方丈竹堂道昭與兄懿俱侍坐樂作酒酣孝文乃作歌】

白日光天兮無不曜江左一隅獨未照【帝】願從聖明兮登衡防萬國馳誠混內【一作日】外【彭城王勰】云雷大振兮天門辟率土來賔一正歷【鄭懿】舜舞干戚兮天下歸文徳逺被莫不思【鄭道昭】皇風一鼓兮九地匝戴日依天淸六合【邢巒】遵彼汝墳兮昔化貞未若今日道風明【帝】文王政教兮暉江沼寧如大化光四表【宋弁】

節閔帝【諱恭字修業廣陵惠王羽之子也正始中襲爵位給事中黃門侍郎以元義擅權托稱瘖病絕言一紀及莊帝崩尒朱世隆廢長廣王奉帝卽位攺元普防在位一年髙歡廢帝而立平陽王修是曰孝武帝帝遇弒年三十五】

詩一首

朱門久可患紫極非情玩顚覆立可待一年三易換時運正如此惟有修眞觀

聮句詩

帝使薛孝通等相嘲以酒爲韻

旣逢堯舜君願上萬年壽【孝通】平生好黙慚爲萬國首【帝】

帝曰卿所謂壽豈得徒然便命酌酒仍命更嘲孝通以忠爲韻

聖主臨萬機享世永無窮【元翽】豈惟被丰艸方亦及昆虫【孝通】朝賢旣濟濟野苗又芃芃【元翌】君臣體魚水書軌一華戎【帝】微臣信慶渥何以答華嵩【孝通】

彭城王勰【魏獻文帝第六子於孝文帝爲兄弟輔相左右忠藎勲望無與比隆宣武帝時爲髙肇讒搆所殺及子孝莊帝嗣綂追尊爲文穆皇帝】

應制賦銅鞮山松

【北史曰勰從孝文帝幸代都次於上黨之銅鞮山路傍有大松樹十數株帝賦詩示勰曰吾作詩𨿽不七步亦不言逺汝可作之比至吾間令就也勰時去帝十步且行且作未至帝所而就】

問松林松林經防冬山川何如昔風雲與古同

孝莊帝【諱子攸彭城王勰第三子明帝時封武城縣公進封長樂王明帝崩大都督尒朱榮謀廢立以帝家有忠顯且兼人望立爲帝攺元永安後爲尒朱兆所弒年二十四廟號敬宗】臨終詩

【伽藍記曰莊帝旣誅尒朱榮右僕射尒朱世隆至髙都立長廣王曄爲主遣頴川王尒朱兆舉兵向京師大軍失利遂執帝還晉陽縊於三級寺帝臨崩作五言詩曰】

權去生道促憂來死路長懷恨出國門含悲入鬼鄕隧門一時閉幽庭豈復光思鳥吟靑松哀風吹白楊昔來聞死苦何言身自當

濟陰王暉業【景穆帝之曽孫濟陰王小新成之孫也位司空太尉加特進領中書監錄尙書事北齊初降封羙陽縣公後爲文宣所殺】

感遇

【北史本傳曰暉業在魏以時運漸謝不復圖全惟事飲防嘗賦詩曰】

昔居王道防濟濟富羣英今逄世路阻狐兔郁縱橫中山王熙【字子眞景穆帝之曽孫中山王英之子累遷光祿勲湘州刺史初熙兄弟並爲淸河王懌所暱及劉騰元乂隔絕二宮矯詔殺懌熙乃起兵討之爲其長史栁元章等所執義殺之】絕命詩二首

義實動君子主辱死忠臣何以明是節將解七尺身【右示寮吏】

平生方寸心殷勤屬知已從今一銷化悲傷無極已【右別知友北史本傳曰熙旣藩王加有文學風气甚髙始鎭鄴知友才學之士袁翻李琰之李神雋王誦兄弟裴敬憲等或餞於河梁賦詩告別及將死復與知故書恨志意不遂時人矜之】

韓延之【字顯宗南陽堵陽人仕晉位平西府錄事參軍劉裕招之不屈後奔姚興明帝防常二年入魏爲武牢鎭將賜爵魯陽侯一云韓顯宗字茂親】

贈中尉李彪

賈生謫長沙董儒詣臨江愧無若人迹忽尋兩賢蹤追昔渠閣遊防駑厠羣龍如何情願奪飄然獨逺從痛哭去舊國衘淚屆新邦哀哉無援民嗷然失侶鴻彼蒼不我聞千里告志同

劉昶【字休道宋文帝第九子封晉熙王位中書令廢帝立以爲徐州刺史人間言昶有異志帝欲加誅討昶卽起兵統內數郡無應者知事不防乃奔魏甚爲孝文所禮重遷使持節都督吳越彭楚諸軍事大將軍鎭徐州卒諡曰明】

斷句

【南史曰昶兵敗奔魏棄母妻惟攜妾一人騎馬自隨在道慷慨爲斷句】

白雲滿鄣來黃塵暗天起闗山四面絕故鄕防千里蕭綜【字世謙梁武帝第二子封豫章王普同四年爲都督南兗州刺史鎭彭城奔魏歷司徒太尉尙壽陽公主在魏不得志嘗作聽鐘鳴悲落葉以申其志】

聽鐘鳴

歷歷聽鐘鳴當知在帝城西樹隱落月東窻見曉星霧露朏朏未分明烏啼啞啞已流聲驚客思動客情客思郁縱橫翩翩孤鴈何所棲依依別鶴半夜啼今嵗行已暮雨雪向淒淒飛蓬旦夕起楊栁尙翻低气鬱結涕滂沱愁思無所托彊作聽鐘歌【伽藍記曰洛陽城東建陽裏有臺髙三丈上作二精舍有鐘撞之聞五十里太后移在宮內置凝閒堂初梁豫章王蕭綜聞此鐘聲遂造聽鐘歌三首行於世】

悲落葉

悲落葉聮翩下重疊重疊落且飛從橫去不歸長枝交防昔何宻黃鳥闗闗動相失夕葉雜凝露朝花翻亂日亂春日起春風春風春日此時同一霜兩霜猶可當五晨六旦已颯黃乍逐驚風舉髙下任飄颺悲落葉落葉何時還夙昔共根本無復一相闗各隨灰土去髙枝難重攀

髙允【字伯恭渤海蓨人少好學博通經史神防初參樂平王軍事獻文末授懷州刺史太和二年拜鎭軍大將軍領中祕書事加光祿大夫歷事五帝出入三省五十餘年初無譴咎】

羅敷行

邑中有好女姓秦字羅敷巧笑羙回盻鬢髮復凝膚腳著花文履耳穿明月珠頭作墮馬髻倒枕象牙梳姌姌善趨步襜襜曵長裾王侯爲之顧駟馬自踟躕

王子喬

王少卿王少卿超升飛龍翔天庭遺儀景云漢酬光騖電逝忽若浮騎日月從列星跨騰八廓逾杳冥尋元气出天門窮覽有無究道根

答宗欽【十三章】

【髙允爲著作郎與崔浩同撰史宗欽贈詩以相規諷允答之云云後崔浩競坐暴楊國惡與宗欽同被誅允以太子救得免】

湯湯流漢藹藹南都載稱多士載耀靈珠邈矣髙族世記丹圖啟基郢城振彩涼區

吾生朗到誕發英風紹熙前緒奕世克隆方圓備體淑徳斯融望傾羣雋響駭華戎

響駭伊何金聲允著匡贊西藩拯厥時務肅志琴書恬心初素潛思淵渟秀藻云布

上天降命祚鐘有代恊耀紫宸與幹作配仁邁春陽功隆覆載招延隱叟永貽大賚

伊余櫟散才至庸微遭緣幸防忝與樞機竊名華省厠足丹墀愧無螢燭少益天暉

明外非諭信漸難兼體卑處下豈曰能謙進不道退失淵潛旣慚朱闕亦愧閭閻

史班稱逹楊蔡致深負荷典防載蹈於心四轍同軌覆車相尋敬承嘉誨永佩明箴

逺思古賢內尋諸已仰謝丘明長揖南史遐武𨿽存髙蹤難擬夙興夕惕豈獲恬止

世之圯矣靈運未通風馬殊隔區域異封有懷西望路陜莫從王澤逺灑九服來同

在昔平吳二陸稱寶今也尅涼吾生獨矯道映儒林義爲羣表我思與之均於紵縞

仁乏田蘇量非叔度韓生屬降林宗仍顧千載曠遊遘玆一遇藻詠風流鄙心已悟

年時迅邁物我俱逝任之斯通擁之則滯結駟貽塵屢空亦敝兩間可守安有回賜

詩以言志志以表丹慨哉刎頸義已中殘𨿽曰不敏請事金蘭爾其勵之無忘嵗寒

詠貞婦彭城劉氏【八章】

【渤海封卓妻劉氏彭城人成婚一夕卓官於京師以事見法劉氏在家忽形夢想知卓已死哀泣不止經旬凶問果至遂憤嘆而終時人比之秦嘉妻云髙允念其義髙而名不著乃爲之詩曰】

兩儀正位人倫肇甄爰制夫婦綂業承先𨿽曰異族气猶自然生則同室終契黃泉

封生令逹卓爲時彥內恊黃中外兼三變誰能作配克應其選實有華宗挺生淑媛

京野勢殊山川乖互乃奉王命載馳在路公務旣私義獲著因媒致幣遘止一暮

率我初冠眷彼弱笄形由禮比情以趣諧忻願難常影迹易乖悠悠言邁戚戚長懷

時值險屯橫離塵网伏鑕就刑身分土壤千里𨿽遐應如影響良嬪洞感發於夢想

仰惟親命俯尋嘉好誰謂防淺義深情到畢志守窮誓不二醮何以驗之殞身是效

人之處世孰不厚生心存於義所重則輕結憤鐘心甘就幽防永捐堂宇長辭母兄

茫茫中野翳翳孤丘葛虆蒙荊棘四周理茍不昧神必俱遊異哉貞婦曠世靡儔

宗欽【字欽若金城人仕沮渠防遜爲中書郎世子洗馬太武平涼州入魏拜著作郎】

贈髙允【十二章】

嵬峩恆嶺滉瀁滄溟山挺其和水燿其精啟玆令族應期誕生華冠眾彥偉邁羣英

於穆吾子含貞借茂如彼松竹陵霜擢秀味老思衝玩易體復戢翼九臯聲溢宇宙

我皇龍興重離疊映剛徳外彰柔明內鏡乾象奄气坤厚山競風無殊音俗無異徑

經緯曰文著述曰史斟酌九流錯綜幽防帝用訓諮明發虛擬廣辟四門披延髦士

爾應其求翰飛東觀口吐瓊音手揮霄翰彈毫珠零落紙錦粲墳無凝割典無滯泮

山降則謙含柔爲信林崇日漸明外【一作升】斯進有邈夫子兼玆四愼弱而難勝通而不峻

南薰邈矣史功不申固傾侫竇雄穢羙新遷以陵腐邕由卓泯時無逸勒路盈推輪

尹佚謨周孔明述魯抑揚羣致憲章三五昂昻髙生纂我遐武勿謂古今建規易矩

自昔索居沈淪西藩風馬旣殊標榜莫緣開通有運闇遇當年披衿暫面定交一言

諮疑祕省訪滯京都水鏡叔度洗吝田蘇望儀神婉卽象心虛悟言禮樂采研詩書

履霜悼遷撫節感變嗟我年邁迅逾激電進乏由賜退非回憲素髮掩枯顏落蒨

文以防友友由知已詩以明言言以通理盼坎迷流覿艮闇止伊爾虯光肆鱗曲水

段承根【威武姑臧人好學機辯有文思崔浩見而奇之言之魏太武請爲著作郎甚爲燉煌公李寶所敬待後以崔浩撰史事同被誅】

贈李寶【七章】

世道衰陵淳風殆緬衢交問鼎路盈訪防狥競爭馳天機莫踐不有眞宰榛棘誰翦

於皇我後重明襲煥文以息煩武以靜亂剖蜯求珍搜巖采榦野無投綸朝盈逸翰

自昔涼季林焚淵涸矯矯公子鱗羽靡托靈慧𨿽奮襖氛未廓鳳戢昆丘龍潛漠

數不常擾艱極則夷奮翼幽裔翰飛京師珥蟬紫闥仗節方畿弼我王度庶績緝熙

自余幽淪眷參舊契庶庇餘光優遊卒嵗忻路未淹離轡已際顧難分岐載張載繼

聞諸交舊累聖疊曜淳源𨿽漓民懷余劭思樂哲人靜以鎭躁藹彼繁音和此淸調

詢下曰文辯訐曰明化由禮治政以寛成勉崇仁教播徳簡刑傾首景風遲聞休聲

胡叟【字倫許安定臨涇人以姚氏將衰遂入長安觀風化後入沮渠牧犍不得志乃歸魏賜爵復始男家於宻云倫許好屬文旣善典雅之辭又工鄙俗之句】

示程伯逹

【北史本傳曰叟入沮渠牧犍牧犍遇之不重叟乃爲詩示所知廣平程伯逹其略曰】

羣犬吠新客侫暗排疎賔直途旣已塞曲路非所遵望衞惋祝鮀盻楚悼靈均何用宣憂懷托翰寄輔仁王肅【字恭懿瑯邪臨沂人仕齊爲祕書丞父奐及兄弟並爲南齊武帝所殺太和中奔魏孝文虛衿待之累遷尙書令宣武時尙陳畱公主後以破齊進位開府儀同三司封昌國縣侯揚州刺史】悲平城

悲平城驅馬入雲中陰山常晦雪荒松無罷風

祖瑩【字元珍範陽遒人孝文時拜太學博士累遷國子祭酒領給事黃門侍郎孝武登阼封文安縣子天平初進爵爲伯】

悲彭城

【北史曰尙書令王肅於省中詠悲平城詩彭城王勰甚嗟其羙欲使更詠乃失語云公可更爲誦悲彭城詩肅戲勰云何意呼悲平城爲彭城也勰有慙色瑩在座卽云悲彭城王公自未見肅云可爲誦之瑩應聲爲之肅甚嗟賞勰亦大悅】

悲彭城楚歌四面起屍積石梁亭血流睢水裏

常景【字永昌河內溫人聰敏有才思雅好文章孝文用爲門下錄事累遷車騎將軍右光祿大夫祕書監明帝幸國子寺詔百官作釋奠詩以景作爲羙經渉山水悵然懷古乃擬劉琨作扶風歌十五首】

讚四君

【北史曰景淹滯門下積嵗不至顯官以蜀司馬相如王褒嚴君平揚子云皆有髙才而無重位乃托意以讚之】

長卿有艶才直致不羣性郁若春煙舉皎如秋月映遊梁𨿽好仁仕漢常稱病淸貞非我事窮逹委天命

右司馬相如

王子挺秀質逸气幹靑雲明珠旣絕俗白鵠信驚羣才世茍不合遇否途自分空枉碧雞命徒獻金馬文

右王褒

嚴君情沈靜立志明霜雪味道綜微言端蓍演妙說才屈羅仲口位結李彊舌素尙邁金貞淸標陵玉徹

右嚴君平

蜀江導淸流揚子挹余休含光絕後彥覃思邈前修世輕久不賞談物無求當途謝權寵置酒得閒遊

右揚雄

鹿悆【字永吉濟陰乘氏人初爲眞定公元子直國中尉累拜金紫光祿大夫兼尙書右僕射天平中除梁州刺史爲反者鄭榮業執送闗西】

諷眞定公二首

【北史曰悆爲眞定公元子直國中尉恆勸以忠亷之節嘗賦五言詩云云子直少有令聞悆欲善其終故以諷焉】

嶧山萬丈樹雕鏤作琵琶由此材髙逺響藹中華援琴起何調幽蘭與白雪絲管韻未成莫使響絕董紹【字興逺新蔡鮦陽人起家四門博士累遷洛陽刺史尒朱天光啟以爲行臺從事天光敗賀防嶽復請爲開府諮議參軍孝武西遷除禦史中丞及周文登阼以議論朝廷賜死】

髙平牧馬詩

【北史曰紹爲賀拔嶽諮議參軍嶽擕紹於髙平牧馬紹悲而賦詩曰】

走馬山之阿馬渇飲黃河寧謂胡闗下復聞楚客歌馮元興【字子盛東魏郡肥鄕人少有操尙舉秀才後爲元乂所知引爲殿中郎遷侍讀普防初爲光祿大夫領中書舍人】

浮萍

【北史曰元興世寒因元義之勢托其交道相爲引用義旣賜死興亦被廢乃爲浮萍詩以自諭】

有艸生碧池無根綠水上脆弱惡風波危微苦驚浪

古詩紀卷一百十八

欽定四庫全書

古詩紀卷一百十九

明馮惟訥撰

北魏第二

陽固【字敬安北平無終人太和中從大將軍劉昶府法曹行參軍在軍勇決昶奇之言之孝文累遷尙書侍禦史明帝卽位除尙書考功郎中京兆王繼爲司徒辟固爲從事中郎觧除前軍將軍卒諡曰文】

刺讒詩

【北史曰宣武末中尉王顯當權固毎直言其過以此衘固又有人間之顯因奏固免官遂闔門自守作刺讒疾幸詩二首】

巧佞巧佞讒言興兮營營習習似靑蠅兮以白爲黒在汝口兮汝非蝮蠆毒何厚兮巧佞巧佞一何工矣伺間伺忿言必從矣朋黨噂自相同矣浸潤之譛傾人墉矣成人之美君子貴焉攻人之惡君子愧焉汝何人斯譛毀日繁予實無罪何騁汝言畨畨緝緝防言側入君子好讒如或弗及天疾防說汝其至矣無妄之禍行將及矣泛泛遊鳬弗制弗拘行藏之徒或智或愚維余小子未明玆理毀與行俱言與釁起我其懲矣我其悔矣豈求人兮思恕在已

疾幸詩

彼諂諛兮人之蠧兮刺促昔粟罔顧恥辱以求媚兮邪干側入如恐弗及以自容兮志行褊小好習不道朝挾其車夕承其輿或騎或徒載奔載趨或言或笑曲事親要正路不由邪徑是蹈不識大猷不知話言其朋其黨其徒實繁有詭其行有佞其音籧篨戚施邪媚是欽旣防且妒以逞其心是信是任亂是【北史作敗其】以多其始不愼末如之何習習宰嚭營營無極梁丘寡智王鮒淺識伊戾息夫異世同力江充趙髙甘言似直竪刁上官擅生羽翼乃如之人僣爽其徳豈徒防邦又亦覆國嗟爾中下其親其暱不謂其非不覺其失好之有年寵之有日我思古人心焉若疾百凡君子宜其愼矣覆車其【一作之】鑑近可信矣言旣備矣事旣至矣反是不思維塵及矣

盧元明【字防章範陽涿人渉歷羣書兼有文義永安初兼尙書令孝武登阼遷歷尙書右丞相轉散騎常侍】

晦日泛舟應詔

輕灰吹上管落蓂飄下蔕遲遲春色華晼晼年光麗李騫【字希義趙郡平棘人博渉經史文藻富贍位散騎常侍尙書左丞使梁坐事免後除黃門侍郎】

贈親友

【北史曰騫爲尙書左丞坐免論者以爲非罪騫嘗贈親友盧元明魏收詩蓋失職之志云】

幽棲多暇日總駕萃荒坰南曕帶宮雉北睇距畦瀛流火時將末懸炭漸雲輕寒風率已厲秋水寂無聲層陰蔽長野凍雨暗窮汀侶浴浮還沒孤飛息且驚三褫俄終嵗一丸曽未營閒居同洛涘歸身欵武城稍旅原思藋坐夢尹勤荊監河愛鬥【一作升】水蘇子借余明益州逹友趣廷尉辯交情豈若忻蓬蓽收志偶沈【懸炭事見淮南子亦古气之法說林懸羽與炭而知燥濕之气】

溫子升【字鵬舉其先太原人祖避難家於濟陰博覽百家文章淸婉熙平初舉髙第擢禦史孝莊卽位補南主客郎中遷散騎常侍中軍大將軍領本州大中正齊文襄引以爲諮議及元瑾荀濟等作亂文襄疑子升知其謀下晉陽獄死】

白鼻騧【以下樂府】

少年多好事攬轡向西都相逄狹斜路駐馬詣當壚

結襪子

誰能訪故劍防自逐前魚裁紈終委篋織素空有餘

安定侯曲

封疆在上地鐘鼓自相和美人當窻舞妖姬掩扇歌

燉煌樂

客從逺方來相隨歌且笑自有燉煌樂不減安陵調

涼州樂歌二首

逺遊武威郡遙望姑臧城車馬相交錯歌吹日縱橫路出玉門關城接龍城阪但事弦歌樂誰道山川逺

衣【詩話補遺】

長安城中秋夜長佳人錦石流黃香杵紋砧知近逺傳聲逓響何淒涼七夕長河爛中秋明月光蠮螉塞邊絕候鴈鴛鴦樓上望天狼

從駕幸金墉城【以下詩】

玆城實佳麗飛甍自相並膠葛擁行風岧嶤閟流景禦溝屬淸洛馳道通丹屏湛淡水成文參差樹交影長門久已閉離宮一何靜細艸緣玉階髙枝防桐井微微夕渚暗肅肅暮風冷神行揚翠旗天臨肅淸警伊臣從下列逢恩信多幸康衢𨿽已泰弱力將安騁

春日臨池

光風動春樹丹霞起暮陰嵳峩映連璧飄颻下散金徒自臨濠渚空復撫鳴琴莫知流水曲誰辯遊魚心

詠花蝶

素蝶向林飛紅花逐風散花蝶俱不息紅素還相亂芬芬共襲手葳蕤從可玩不慰行客心遽動離居嘆

相國淸河王挽歌

髙門詎攺轍曲沼尙餘波何言吹樓下翻成薤露歌髙孝緯

空城雀

百雉何寥廓四面風雲上紈素久爲塵池臺尙可仰啾啾雀噪城鬱鬱無歡賞日暮縈心曲橫琴聊自奬王容

大堤女

寶髻耀明璫香羅鳴玉佩大堤諸女兒一一皆春態入花花不見穿栁栁陰碎東風拂面來由來亦相愛王徳

春詞

春花綺繡色春鳥弦歌聲春風復蕩漾春女亦多情愛將鶯作友憐傍錦爲屏回頭語夫壻莫負艷陽徵周南

晚妝

靑樓誰家女當窻啟明月拂黛防蛾飛調脂艷桃發舞罷鸞自羞妝成淚仍滑願托嫦娥影尋郎縱燕越祖叔辧

千里思

細君辭漢宇王嬙卽虜衢寂寂人逕阻迢迢天路殊憂來似懸斾淚下若連珠無因上林鴈但見邊城蕪袁曜【北史袁曜字景騰博學有俊才仕魏爲車騎將軍淸河王懌文學未知是否】

釋奠詩

南庠貴齒東學尙親卑躬下問降禮師臣圓冠濟濟方領恂恂肄業旣終捨奠爰始韶音遞奏笙鏞間起茨夏愔愔晬容亹亹徳奢並慙陳信焉恥

王肅妻謝氏

贈王肅

【伽藍記曰洛陽城南正覺寺尙書令王肅所立也肅在江南娶謝氏女及至京師復尙公主其後謝氏爲尼來奔作詩贈肅公主亦代肅贈謝肅聞之甚恨遂造正覺寺以憩之】

本爲箔上蠶今作機上絲得絡逐勝去頗憶纏綿時陳畱長公主

代答詩

鍼是貫紳物目中常絍絲得帛縫新去何能衲故時

雜曲歌辭

無名氏

阿那瓌

【北史曰阿那瓌蠕蠕國主也通典曰蠕蠕自拓防初徙雲中卽有種落後魏太武神防中彊盛盡有匈奴故地阿那瓌孝明帝時蠕蠕國主辭云匈奴主也】

聞有匈奴主雜騎起塵埃列觀長平阪驅馬渭橋來

楊白花

【梁書曰楊華武都仇池人少有勇力容貌雄偉魏胡太后逼通之華懼及禍乃率其部曲降梁胡太后追思之不能已爲作楊白華歌使宮人連臂蹋足歌之聲甚淒惋南史曰楊華本名白花奔梁后名華魏名將大眼之子】

陽春二三月楊栁齊作花春風一夜入閨闥楊花飄蕩落南家含情出戶腳無力拾得楊花淚沾臆秋去春還防燕子願銜楊花入窠裏

雜歌謠辭

無名氏

詰汾歌

【北史曰北魏聖武皇帝諱詰汾嘗田於山澤歘見轁軿自天而下旣至見美婦人自稱天女受命相偶旦日請還期年復防於此言終而別及期帝至先田處果見天女以所生男授帝曰此君之子也當世爲帝王卽始祖神元皇帝也故時人諺曰】

詰汾皇帝無婦家力微皇帝無舅家【神元諱力微】

咸陽王歌

【北史曰後魏景明中咸陽王禧謀逆伏誅後宮人爲之歌其歌遂流於江表北人之在南者聞管奏之莫不灑泣】

可憐咸陽王柰何作事誤金牀玉几不能眠夜踏霜與露【一作夜起踏霜露】洛水湛湛彌岸長行人那得渡

裴公歌

【北史曰裴俠大綂中爲河北郡守躬履儉素愛民如子郡舊有漁獵夫三十人以供郡守俠曰以口腹役人吾所不爲也悉罷之又有丁三十人供郡守役俠亦不私並收庸爲市官馬嵗時旣積馬遂成羣去職之日一無所取民歌之云】

肥鮮不食丁庸不取裴公貞惠爲世規矩

李波小妹歌

【魏書曰廣平人李波宗族彊盛殘掠不已公私咸患百姓爲之語云云刺史李安世設方略誘波等殺之州內肅然】

李波小妹字雍容褰裾逐馬如捲蓬左射右射必疊防婦女尙如此男子安可逢

趙郡謡

【北史曰後魏李曾孝武時爲趙郡太守令行禁止並州丁零數爲山東害知曽能得百姓死力不敢入境賊於常山界得一死鹿賊長謂趙郡地也責之還令送鹿故處其見憚如此郡人爲之謡】

詐作趙郡鹿猶勝常山粟

二拔謡

【北史曰永熙二年竇泰破尒朱榮神武入洛尒朱仲部下都督張子期自滑臺歸命神武斬之斛斯椿由是不安乃與南陽王寶炬等搆神武於魏帝故魏帝心貳於賀拔嶽初孝明之時洛下以兩防相擊謡言云云好事者以二防謂拓拔賀拔言俱將衰之兆】

銅拔打鐵拔元家世將末

曲堤謡二首

【北史曰後魏宋世良孝莊時爲淸河太守才識閒明尢善政術郡東南有曲堤成公一姓阻而居之羣盜多萃於此人爲之語云云世良施八條之制盜奔他境人又謡云云】

寧度東吳防稽不歷成公曲堤

曲堤𨿽險賊何益但有宋公自屏迹

河東謡【歌元淑】

秦州河中杼柚代舂元公至止田疇始理

洛中童謡二首

【北史曰尒朱彥伯節閔帝時封博陵郡王位侍中及張勸等掩襲尒朱世隆神武執彥伯與世隆同斬於閶闔門外懸首於斛斯椿門樹先是洛中謡云云至是並驗】

三月末四月初楊灰簸土覓眞珠

頭去項腳根齊驅上樹不須梯

後魏宣武孝明時謡

【北史曰孝武帝永熙三年遇酖而崩初宣武孝明間謡云云識者以爲索謂魏本索髮焦梨狗子指宇文泰泰小字黒獺也】

狐非狐貉非貉焦梨狗子齧斷索

東魏童謡

【魏紀曰孝武帝旣入關渤海王髙歡議立淸河王子善見以奉明帝之後是爲孝靜皇帝遷都於鄴爲東魏自是軍國政務皆歸相府先是童謡云云按靑雀子謂靜帝實淸河王之世子鸚鵡謂齊神武卽髙歡也後竟爲齊所滅】

可憐靑雀子飛來鄴城裏羽翮垂欲成化作鸚鵡子

府君頌

【北史曰呂顯字子明皇始初拜鉅鹿太守淸身奉公百姓頌之】

時惟府君克淸克明緝我荒土人胥樂生願壽無疆以享長齡

三王歌

【後魏書曰濟南王元彧與從兄安丰王延明中山王熙齊名時人爲之語曰】

三王楚楚盡琳瑯未若濟南備圓方

袁祖謡

【北史曰祖瑩與陳郡袁翻齊名秀出時人爲之語曰】

京師楚楚袁與祖洛陽翩翩祖與袁

李謐歌

【北史曰李謐少好學周覽百氏初師事小學博士孔璠數年後璠還就謐請業同門生爲之語曰】

靑成藍藍謝靑師何常在明經

古詩紀卷一百十九

欽定四庫全書

古詩紀卷一百二十

明馮惟訥撰

北齊第一

邢邵【字子才河間鄭人十嵗能屬文日誦萬餘言文章典麗旣贍且速釋褐爲魏武挽郎累除國子祭酒齊宣武輔政徵爲賔客除黃門侍郎遷太常卿授特進邵率情簡素博覽墳籍公私諮稟爲世指南焉】

思公子【樂府】

綺羅日減帶桃李無顏色思君君未歸歸來豈相識

三日華林園公宴【以下詩】

回鑾自樂野弭蓋屬瑤池五丞接光景七友樹風儀芳春時欲遽覽物惜將移新萍已冒沼餘花尙滿枝艸滋徑蕪沒林長山蔽虧芳筵羅玉爼激水漾金巵歌聲斷以【一作且】續舞袖合還離

冬夜酬魏少傅直史館【一作酬魏收冬夜直史館】

年病從橫至動息不自安兼豆未能飽重裘詎觧寒況乃冬之夜霜气有餘酸風音響北牖月影度南端燈光明且滅華燭新復殘哀顏依攺壯志與時闌體羸不盡帶髮落彊扶冠夜景將欲近夕息故無寛忽有淸風贈辭義婉如蘭先言嘆三友次言慙一官麗藻髙鄭衛專學美齊韓審諭【一作諭】𨿽有屬筆削少能幹【一作刋】髙足自無限積風良可摶空想靑門易寧見赤松難寄語東山道髙駕且盤桓

冬日傷志篇

昔時惰遊士任性少矜裁朝驅【一作馳】瑪瑙勒夕銜熊耳杯折花步【一作贈】淇水撫琴望叢臺繁華夙昔攺衰病一時來重以三冬月愁雲聚復開天髙日色淺林勁鳥聲哀終風激檐宇余雪滿條枚遨遊昔宛洛踟躕今艸萊時事方去矣撫已獨傷懷【一作懷哉】

七夕【詩彚作宗懍者非】

盈盈河水側朝朝長嘆息不恡漸衰苦波流詎可測秋期忽云至停梭理容色束衿未觧帶回鑾已沾軾不見眼中人誰堪機上織願逐靑鳥去蹔因希羽翼

齊韋道遜晚春宴【觀題似韋道遜所作文苑英華作邢邵姑列於此】

日斜賔館晚風輕麥候初檐喧巢幕燕池躍戱蓮魚石聲隨流響桐影傍巖疏誰能千里外獨寄八行書

應詔甘露詩

膏露且漸洽凝液汭旍旗艸木盡霑被玉散復珠霏誰謂穹昊逺道合若應機

賀老人星詩

瑞動星光照化穆月輪重庶徵符祉籙將以贊時雍魏收【字伯起鉅鹿下曲陽人仕魏典起居注兼中書舍人與溫子升邢子才齊名世號三才天保初除中書令兼著作郎後除光祿大夫尙書右僕射特進謚文貞收有才無行在京洛輕薄尢甚人號爲驚蛺蝶】

美女篇二首【以下樂府】

楚襄遊夢去陳思胡洛歸參差結旌斾掩靄頓驂騑變化看臺曲駭散屬川沂仍令賦神女俄聞要虙妃照梁何足艷升霞反奮飛可言不可見言是復言非

【闕】

我帝更朝衣擅寵無論賤入愛不嫌微智瓊非俗物羅敷本自稀居然陋西子定可比南威新吳何爲誤舊鄭果難依甘言誠易污得失定因機無憎藥英妬心賞易侵違

永世樂

綺窻斜影入上客酒須添翠羽方開美鉛華汗不霑關門今可下落珥不相嫌

櫂歌行

雪澑添春浦花水足新流桃發武陵岸栁拂武昌樓

挾瑟歌

春風宛轉入曲房兼送小苑百花香白馬金鞍去未返紅妝玉筯下成行

後園宴樂【以下詩】

束馬輕燕外獵雉陋秦中朝車轉夜轂仁旗指日風式宴臨平圃展衛寫屠穹積崖疑造化導水逼神功樹靜歸煙合簾疏反照通一逢堯舜日未暇北山叢

喜雨

霞暉染刻棟礎潤上雕楹神山千葉照仙艸百花榮防澑髙齋響添池曲岸平滴下如珠落波回類璧成气調登萬里年和欣百靈定知丹甑出何須銅雀鳴

看栁上鵲

背嵗心能識登春巢自成立枯隨雨霽依枝須月明疑是雕籠出當由抵玉驚間關拂條軟回復振毛輕何獨離婁意傍人但未聽

晦日泛舟應詔

裊裊春枝弱關關新鳥呼棹唱忽逶迆菱歌時顧慕睿賞芳月色宴言忘日暮遊豫慰人心照臨康國步

月下秋宴

此夕甘言宴月照露方塗使星疑向蜀劍气不關吳良交契金水上客慰萱蘓何必應劉輩還來遊鄴都

五日

麥涼殊未畢蜩鳴早欲聞喧林尙黃鳥浮天已白雲辟兵書鬼字神印題靈文因想蒼梧郡玆日祀東君

庭栢

古松圖偃蓋新栢寫鑪峯淩寒翠不奪迎暄緑更濃茹葉輕沈體咀實化衰容將使中臺麝違山能見從

蠟節

凝寒迫淸祀有酒宴嘉平宿心何所道借此慰中情祖珽【字孝徵瑩之子神淸機警詞藻遒逸少馳令譽爲當世所推起家祕書郎後主時佞於陸媼拜尙書左僕射封燕國公專主機衡後以罪出爲北徐州刺史】

從北徵

翠旗臨塞道靈鼓出桑幹祁山斂雰霧瀚海息波瀾戍亭秋雨急關門朔气寒方系單於頸歌舞入長安

望海

登髙臨巨壑不知千萬里云島相接連風潮無極已時看逺鴻度乍見驚鷗起無待【一作不假】送將歸自然傷客子

挽歌

昔日【一作時】驅駟馬謁帝長楊宮旌懸白雲外騎獵紅塵中今來向漳浦素蓋轉悲風榮華與歌笑萬事盡成空裴讓之【字士禮河東聞喜人少好學有文情魏天平中舉秀才遷主客郎歷中書舍人散騎常侍及齊受禪封宜都縣男尋除淸河太守後被罪賜死】

有所思

夢中𨿽蹔見及覺始知非展轉不能寐徙倚獨披衣淒淒曉風急晻晻月光微室空常逹旦所思終不歸

從北徵

沙漠胡塵起關山烽燧驚皇威奮武略上將總神兵髙臺朔風駛絕野寒云生匈奴定逺近壯士欲橫行

公館宴酬南使徐陵

嵩山表京邑鐘嶺對江津方域殊風壤分野各星辰出境君圖事尋盟我卹鄰有才稱竹箭無用忝絲綸列樂歌鐘響張旃玉帛陳皇華徒受命延譽本無因韓宣將聘楚申胥欲去秦方期【一作當】飲河朔翻屬臥漳濵禮酒盈三獻賔筵盛八珍嵗稔鳴銅雀兵戢坐金人云來朝起蓋日落晚摧輪異國猶兄弟相知無舊新

裴訥之【字士言讓之弟純謹有局量弱冠爲平原公掌書記文宣朝累官至太子舍人】

鄴館公宴【英華作奉使至鄴館】

晉楚惇盟好僑札同心賞禮成樽爼陳樂和金石響朝云駕馬進曉日乘龍上防闕表皇居三臺映仙掌當階篁篠宻約岸荷蕖長束帶盡欣娯誰言騖歸兩

蕭祗【字敬式梁南平王偉之次子封定襄侯侯景亂起兵內援防州人以城應景遂奔東魏歷位太子少傅齊天保初授右光祿大夫國子祭酒】

香茅

鶗鴂芳不歇霜繁緑更滋擢本同三脊流芳有四時粗根縮酒易結觧舞蠶遲終當入楚貢豈羨詠陳詩

和回文詩【和湘東王后園】

危臺出岫迥曲澗上橋斜池蓮隱弱芰徑蓧落藤花蕭放【字希逸祗之子襲父爵爲淸河郡公武平中待詔文林館性好文詠頗善丹靑見知齊後主累遷太子中庶子散騎常侍】

冬夜詠妓

佳麗盡時年合瞑不成眠銀龍銜燭燼金鳳起鑪煙吹箎先弄曲調箏更撮歌還團扇後舞出妓行前絕代終難及誰復數神仙

詠竹

懷風枝轉弱防露影逾濃旣來丹穴鳳還作葛陂龍劉逖【字子長彭城人齊文襄以爲永安公參軍武成時遷散騎常侍未防與崔季舒等同戮】

對雨

重輪宵犯畢行雨旦浮空細落疑含霧斜飛覺帶風濕槐仍足緑沾桃更上紅無由似豹縱意坐山中

秋朝野望

駐車憑險岸飛蓋歷平湖菊寒花稍發蓮秋葉漸枯向浦低行鴈排空轉噪烏若將君共賞何處減城隅

浴溫湯泉【聲偶作劉邈詩非也】

驪岫猶懷土新丰尙有家神井堪消疹溫泉足蕩邪紫苔生石岸黃沫擁金沙振衣殊未已翻能停使車

淸歌發

扇中通曼臉曲裏奏陽春久應迷座客何啻起梁塵馬元熙【字長明河間人敬徳之子少傳父業兼長文藻以通直待詔文林館武平中授皇太子孝經在內甚得名譽隋開皇中終於秦王文學】

日晚彈琴

上客敞前扉鳴琴對晚暉掩抑歌張女淒淸奏楚妃稍視紅塵落漸覺白雲飛新聲獨見賞莫恨知音稀盧詢祖【範陽涿人有術學文辭華羙詢祖與宗人思道俱爲北州人俊魏收揚譽思道而以詢祖爲不及邢子廣曰詢祖有規檢禰衡思道無冰稜文舉後頗折節歷太子舍人司徒記室卒】趙郡王配鄭氏挽詞【北史趙郡王睿齊神武從子也娶鄭述祖女爲妃】

君王盛海內伉儷盡寰中女儀掩鄭國嬪容映趙宮春艷桃花水秋度桂枝風遂使叢臺夜明月滿牀空盧詢【名見顏氏家訓曰範陽盧詢疑卽盧詢祖也樂府作陳人】

中婦織流黃

別人心已怨愁空日復斜然香望韓壽磨鏡待秦嘉殘絲愁績爛余織恐縑賖支機一片石緩轉獨輪車下簾還憶月挑燈更惜花似天河上景春時織女家

髙昂【字敖曹北海蓚人膽力過人姿采殊異少不師訓專事馳騁齊神武起昻傾意附之因成覇業除侍中司徒兼西南道都督而敖曹酷好爲詩雅有情致時人稱焉○見太平廣記】

徵行詩

壠種千口牛泉連百壺酒朝朝圍山獵夜夜迎新婦

從軍與相州刺史孫騰行路難

春甲長驅不可息六日六夜三度食初時【闕】言作虎牢更被處置河橋北回首絕望便蕭條悲來雪涕還自抑

贈弟季式

【季式爲濟州刺史敖曹發驛以勸酒乃贈】

憐君停欲死天上人間無可比走馬海邊射遊鹿偏坐石上彈鳴雉昔時方伯願三公今日司徒羨刺史鄭公超【後主時爲奉朝請待詔文林館與祖珽等同撰禦覽】

送庾羽騎抱

舊宅靑山逺歸路白雲深遲暮難爲別揺落更傷心空城落日影迥地浮雲陰送君自有淚不假聽猿吟楊訓【後主時爲通直散騎侍郎待詔文林館同修禦覽】

羣公髙宴

中郎敷奏罷司坐朝歸開筵引貴客饌玉對春暉塵起金吾騎香逐令君衣緑酒犀爲椀鳴琴寶作徽寸陰良可惜千金本易揮

袁奭【字元明陳郡人梁司空昻之孫蕭莊時以侍中奉貢至齊及莊敗除瑯邪王儼大將軍諮議入文林館遷太中大夫】

從駕遊山

天遊響仙蹕春望動神澗水含初澑山花發早叢玉輿明淑景珠旗轉瑞風平原與上路【一作洛】佳气逺防防荀仲舉【字士髙穎川人世江南仕梁爲南沙令後至北齊入文林館以年老家貧出爲義寧太守○樂府玉臺俱作陳人】

銅雀臺

髙臺秋色晚直望已淒然況復歸風便松聲入斷淚逐梁塵下心隨團扇捐誰堪三五夜空對月光圓蕭慤【字仁祖蘭陵人梁宗室上黃侯曄之子天保中入齊武定中爲太子洗馬后主時爲齊州錄事參軍待詔文林館後入隋】

臨髙臺

崇臺髙百尺迥出望仙宮畫栱浮朝【一作云】气飛梁照晚虹小衫飄霧縠艷粉拂輕紅笙吹汶陽篠琴奏嶧山桐舞逐飛龍引花隨少女風臨春今若此極宴豈無窮

上之回【拾遺題云巡省】

發軔城西畤回輿事北遊山寒石道凍葉下故宮秋朔路傳淸警邊風卷畫旒嵗余巡省畢擁仗【一作按節】返皇州

飛龍引

河曲銜圖出江上負舟歸欲因作雨去還逐景雲飛引商吹細管下徵泛長徽持此淒淸引春夜舞羅衣

奉和濟黃河應教【樂府題云濟黃河】

大蕃連帝室驂駕奉皇猷未明驅羽騎淩晨方畫舟津城度維錦岸栁夾緹油鐘【一作鐃】聲颺別島旗影照蒼流早光生劍服朝風起節樓滔滔細波動裔裔輕舷浮回橈避近磧放舳下前洲全疑上天漢不異謁蓬丘望知雲气合聽識水聲秋從君何等樂喜從神仙遊

和崔侍中從駕經山寺

鉤陳夜警徼河漢曉參【一作縱】橫遊騎騰文馬前驅轉翠旌野禽喧曙色山樹動秋聲云表金輪見巖端畫栱明塔疑從地湧蓋似積香成泉髙下澑急松古上枝平儀臺多北思麗藻蔚緣情自嗤非照廡【一作乘】何以繼連城

奉和悲秋應令【英華作王冑】

秋天擬文學秋水擅莊蒙艸濕蒹葭露波捲洞庭風便坐翻桑葉長阪歇蘭藂檐喧猶有燕阪靜未來鴻蟬噪聞疑斷池淸映似空劉安悲落木曹植嘆徵蓬重明豈凝滯無累在淵衝隨時四序合應物五情同發言形惻隱睿作挺神功下材均朽木何以慕雕虫

屏風

秦皇臨碣石漢帝幸明庭非關重遊豫直是愛長齡讀記知州所觀圖見嶽形曉識仙人气夜辧少微星服銀有祕術蒸丹傳舊經風揺百影樹花落萬春亭飛流近更白叢竹逺彌靑逍遙保淸暢因持悅性情

奉和元日

帝宮通夕燎天門拂曙開瑞云生寶鼎榮光上露臺華山不凋葉宜城萬壽杯遙見飛鳬下懸知葉縣【聲偶作令】來

奉和初秋西園應教

池亭三伏后林館九秋前淸冷間泉石散漫雜風煙蕖開千葉影橊艷百枝然約嶺停飛斾淩波動畫船

奉和冬至應教

天宮初動磬緹室已飛灰暮風吹竹起陽云覆石來拆冰開荔色除雪出蘭栽慙無宋玉辧濫吹楚王臺

奉和望山應教

仙遊本多趣復此上秋初巖低石倒險嶺髙松更疏峯形疑鳥翅塞路似狼居矚望情無已詞殫意有餘

奉和詠龍門桃花

舊聞開露井今見植龍門樹少知非塞花髙異少源論時應未發故欲影歸軒秪言經摘罷猶勝逐風翻

春庭晚望

春庭聊縱望樓臺自相隱窻梅落晚花池竹開初筍泉鳴知水急云來覺山近不愁花不飛到畏花飛盡

秋思

【顏氏家訓曰蘭陵蕭慤工於篇什嘗有秋思詩云芙蓉露下落楊栁月中疏時人未之賞也吾愛其蕭散宛然在目潁川荀仲舉瑯琊諸葛漢亦以爲爾而盧思道之徒雅所不愜】

淸波收潦日華林鳴籟初芙蓉露下落楊栁月中疏燕幃緗綺被趙帶流黃裾相思阻音息【玉臺作信】結夢感離居

聽琴

洞門涼气滿閒館夕陰生隨流水急調雜秋風淸掩抑朝飛弄淒斷夜啼聲至人齊物我持此悅髙情

和司徒鎧曹陽辟疆秋晚【辟疆休之之子】

葉疏知樹落香盡覺荷衰山藪良多思田園聊復歸

春日曲水【雜言○初學記作春賦】

落花無限數飛鳥排花度禁苑至饒風吹花春滿路巖前片石迥如樓水裏連沙聚作洲二月鶯聲才欲斷三月春風已復流分流繞小度塹水還相注山頭望水雲水底防山樹舞餘香猶存歌盡聲猶住麥壠一驚翚菱潭兩飛鷺飛鷺復驚翚傾曦帶掩扉芳飈翼還幰藻露挹行衣

蕭轂【樂府英華並作蕭轂苑詩類選作蕭慤】

野田黃雀行

弱軀媿【一作慙】彩飾輕毛非錦文不知鴻鵠志非是鳳凰羣作風隨濁【一作濯】雨入曲應云空城舊侶絕滄海故交分寧死明珠彈且避鷹將軍

陽休之【字子烈北平無終人固之子初仕魏累官給事黃門侍郎入齊遷吏部尙書左僕射周武平齊隨駕赴長安歷納言太子少保上開府除和州刺史隋開皇二年罷任終於洛陽】春日

遲遲暮春日靄靄春光上柔露洗金盤輕絲綴珠网漸看階蔓稍覺池蓮長蝴蝶映花飛楚雀緣條響

詠萱艸

開跗幽澗底散彩曲堂垂優柔輕露濕微穆惠風吹朝朝含麗景夜夜對華池

正月七日登髙侍宴

廣殿麗年輝上林起春色風生拂雕輦云回浮綺翼

秋詩

日照前窻竹露濕後園薇夜蛩扶砌響輕蛾繞燭飛顏之推【字介瑯邪臨沂人初爲梁湘東王常侍元帝卽位以爲散騎侍郎後爲周軍所破奔齊累官黃門侍郎平原太守齊亡入周爲禦史上士隋開皇中太子召爲文學以疾終】

神仙

紅顏恃容色靑春矜盛年自言曉書劍不得學神仙風雲落時後嵗月度人前鏡中不相識捫心徒自憐願得金樓要思逢玉鈐篇九龍遊弱水八鳳出飛煙朝遊采瓊實夕宴酌膏泉崢嶸下無地列缺上陵天舉世聊一息中州安足旋

古意二首

十五好詩書二十彈冠仕楚王賜顏色出入章華裏作賦淩屈原讀書誇左史數從明月宴或侍朝云祀登山摘紫芝泛江采緑芷歌舞未終曲風塵暗天起吳師破九龍秦兵割千里狐兔穴宗廟霜露沾朝市璧入邯鄲宮劍去襄城水未獲殉陵墓獨生良足恥憫憫思舊都惻惻懷君子白髮闚明鏡憂傷沒余齒

寶珠出東國美玉產南荊隋侯曜我色卞氏飛吾聲已加明稱物復飾夜光名驪龍旦夕駭白虹朝暮生華彩燭兼乘價值詎連城常悲黃雀起毎畏靈蛟迎千刃安可捨一毀復難營昔爲時所重今爲時所輕願與濁泥防思將垢石並歸眞川嶽下抱潤潛其榮

從周入齊夜度砥柱【梁詞人麗句作惠慕道士詩題云犯虜將所作】

【北史本傳曰荊州爲周軍所破大將軍李穆送之推往農令掌其兄陽平公逺書翰遇河水暴長具船將妻子奔齊經砥柱之險時人稱其勇決】

俠客重艱辛夜出小平津馬色迷關吏雞鳴起戍人露鮮華劍彩月照寶刀新問我將何去北海就孫賔

和陽納言聽鳴蟬篇【隋盧思道同賦】

聽秋蟬秋蟬非一處細栁髙飛夕長楊明月曙歷亂起秋聲參差攪人慮單吟如轉簫羣噪學調笙風飄流曼響多含斷絕聲垂陰自有樂飲露獨爲淸短緌何足貴薄羽不羞輕螗蜋翳下偏難見翡翠竿頭絕易驚容止由來桂林苑無事淹畱南斗城城中帝皇裏金張及許史權勢熱如湯意气諠城市劍影奔星落馬色浮雲起鼎爼陳龍鳳金石諧宮徴關中滿季心關西饒孔子詎用虞公立國臣誰愛韓王遊說士【闕】紅顏宿昔同春花素鬢俄頃變秋艸中腸自有極那堪教作轉輪車【此篇見初學記紅顏以下脫誤俟再考】

趙儒宗

詠詩

有靈堪托夢無心觧自謀不能蓍下伏彊從蓮上游負圖非所冀支牀空見畱儻蒙一曳尾當爲屢回頭陸法和【不知何許人隱於江陵百里洲妙觧神術預見萌兆再爲元帝破賊帝以法和爲都督郢州刺史封江乘縣公元帝敗入齊文宣以爲大都督荊州刺史湘郡公無病而終】

讖詩二首

【北史本傳曰法和書其所居屋壁而塗之及剝落有文二首】

十年天子爲尙可百日天子急如火周年天子疊代坐【隋書五行志曰時文宣帝享國十年而崩廢帝嗣立百餘日用替厥位孝昭卽位一年而崩此其效也】一母生三天兩天共五年【婁太后生三天子自孝昭卽位至武成傳位後主共五年】馮淑妃【名小憐齊後主大穆後從婢也穆後愛衰以五月五日進之號曰續命慧黠工歌舞後主惑之立爲左皇后周師取平後主以淑妃奔洪洞戍復奔靑州爲周武所獲以賜代王逹逹甚嬖之】感琵琶

【淑妃侍代王逹彈琵琶因斷作詩曰】

𨿽蒙今日寵猶憶昔時憐欲知心斷絕應看膝上盧士深妻崔氏

靧面辭

【虞世南史略曰北齊盧士深妻崔林義之女有才學春日以桃花靧兒面咒曰】

取紅花取白雪與兒洗面作光悅取白雪取紅花與兒洗面作妍華取花紅取雪白與兒洗面作光澤取雪白取花紅與兒洗面作華容

古詩紀卷一百二十

欽定四庫全書

古詩紀卷一百二十一

明馮惟訥撰

北齊第二

郊廟歌辭

陸卬等奉詔作【歷代吟譜曰陸卬字云駒累遷給事黃門侍郎吏部郎中齊之郊廟諸歌多卬所制】

大禘圜丘及北郊歌辭十三首

【隋書樂志曰齊武成時始定四郊宗廟三朝之樂大禘圜丘及北郊樂並同祠武帝用圜丘樂○北郊樂歌八首辭同南郊隋書南北郊樂合載其文異者分注本句之下】

肆夏【夕牲羣臣入門奏】

肇應靈序奄字黎民乃朝萬國爰徴百神祗展方望幽顯咸臻禮崇聲恊贄列珪陳翼差鱗次端拱【隋書作笏】垂紳來趨動色式贊天人

髙明樂【迎神奏登歌辭同】

惟神鑑矣【北郊云惟祗監矣】皇靈肅止圓璧展事【北郊云方琮展事】成文卽始【北郊云卽陰成理】士備八能樂合六變【北郊云樂合八變】風湊伊雅光華襲薦宸衞騰景靈駕霏煙嚴壇生白綺席凝

昭夏樂【牲出入奏】

剛柔設位惟皇配之言肅其禮念暢在玆飭牲舉獸載歌且舞旣設伊腯致精靈府物色惟典齋沐加恭宗族咸曁罔不率從

昭夏樂【薦毛血奏】

展禮上月肅事應時繭栗爲用交暢有期弓矢斯發甕簝將事圓神致祀【北郊云方祗致祀】率由先志和以鸞刀臭以血膋至哉敬矣厥義孔髙

皇夏樂【進熟皇帝入門奏】

帝敬昭宣皇誠肅致玉帛齊軌屏攝咸次三垓上列【北郊云重垓上列】四陛旁升【北郊云分陛旁升】龍陳萬騎鳳動千乘神儀天藹睟容離曜金根停軫奉光先導

皇夏樂【皇帝升丘奏壇上登歌辭同】

紫壇云曖【北郊雲層壇云曖】紺幄霞褰【北郊云嚴幄霞褰】我其陟止載致其防百靈竦聽萬國咸仰人神咫尺應肹蠁

髙明樂【皇帝初獻奏】

上下眷旁午從爵以質獻以恭咸斯暢樂惟雍孝敬闡臨萬邦

髙明樂【皇帝奠爵訖奏髙明樂覆燾之舞】

自天子之防昌神道丘陵肅事【北郊云方澤祗事】克光天保九闗洞開百靈環列八尊呈備五聲投節

武徳樂【皇帝獻太祖配饗神座奏武徳之樂昭烈之舞】

配神登聖主極尊靈敬宣昭燭咸達窅冥禮化定樂贊功成穰穰介福下被羣生

皇夏樂【飲福酒奏】

皇心緬且感吉蠲奉至誠赫哉光盛徳乾坤照百靈報福歸昌運承祐播休明風雲馳九域龍蛟躍四溟浮幕呈光气儷象燭華精濩武方知恥韶夏僅同聲

髙明樂【送神降南陛奏】

獻享畢懸佾周神之駕將上游【北郊云將下游】超斗極絕河流【北郊云超荒極憇昆】懷萬國寧九州欣帝道心顧畱帀上下荷皇休

昭夏徳【紫壇旣燎奏】

黃覆載元首照臨合徳致禮有契其心敬申事闋絜誠云報玉帛載升【北郊云牲玉載陳】棫朴斯燎寥廓幽曖播以馨香皇靈惟監降福無疆

皇夏樂【皇帝還便殿奏】

天大親嚴匪敬伊孝永言肆饗宸明增耀陽丘旣暢【北郊云陰澤云暢】大典逾光乃安斯息欽若舊章天逥地旋鳴鑾引警且萬且億皇歷惟永

五郊樂歌五首

【隋書樂志曰齊五郊迎气降神並奏髙明樂又曰禮五方上帝並奏髙明之樂爲覆燾之舞】靑帝髙明樂

嵗云獻谷風歸斗東指鴈北飛電鞭激雷車遽虹旌靡靑龍馭和气洽具物滋翻降止應帝期

赤帝髙明樂

婺女司旦仲呂宣朱精禦節離景延根荄俊茂溫風發柘火風水應炎月執衡長物徳孔昭赤旂電【隋書作霞】曵防今朝

黃帝髙明樂

居中帀五運乘衡畢四時含養滋羣物協徳固皇基嘽緩契王風持載符君徳良辰動靈駕承祀昌邦國

白帝髙明樂

風涼露降馳景颺寒精山川揺落平秩在西成蓋藏成積烝民被嘉祉從享來儀鴻休溢千祀

黒帝髙明樂

虹藏雉化告寒冰壯地坼年殫日次月紀方極九川萬邦獻力葉光是紀嵗窮微陽潛兆方融天子赫赫明聖享神降福惟敬

祀五帝於明堂樂歌十一首

肆夏樂【先一日夕牲羣臣入門奏】

國陽崇祀嚴恭【隋書作載】有聞荒華胥曁樂我大君冕瑞有列禽帛載敍羣後師師威儀容與執禮辧物司樂考章率由靡墜休有烈光

髙明樂【太祝令迎神奏髙明樂覆燾舞】

祖徳光國圖昌祗上帝禮四方辟紫宮洞華闕龍虎奮風雲發飛朱雀從武攜日月帶雷雨耀宇內溢區中眷帝道感皇風帝道康皇風扇粢盛列椒醑薦神且寧防五精歸福祿幸閭亭

武徳樂【太祖配饗奏武徳樂昭烈舞】

我惟我祖自天之命道被歸仁時屯啟聖運鐘千祀授手萬姓夷掩虐匡頺翼正載經載營庶士咸寧九功以洽七徳兼盈丹書入告玉來呈露甘泉白雲郁河淸聲教咸往舟車畢防仁加有形化浹無外嚴親惟重陟配惟大旣祐斯歌率土攸賴

昭夏樂【牲出入奏】

孝享不匱精潔臨年滌牢委溢形色博牷於以用之言承歆祀肅肅威儀敢不敬止載飭載省惟牛惟羊明神有察保玆萬方

昭夏樂【毛血奏】

我將宗祀夤獻厥誠鞠躬如在側聽無聲薦色斯純呈气斯臭有滌有濯惟神其祐五方來格一人多祉明徳惟馨於穆不已

皇夏樂【皇帝入門奏皇帝升壇奏皇夏辭同】

象幹上構儀坤下基集靈崇祖永言孝思室陳簋豆庭羅懸佾夙夜畏威保玆貞吉舞貴其夜歌重其升降斯百祿惟饗惟應

髙明樂【皇帝初獻奏髙明樂覆燾舞】

度幾筵辟牖戶禮上帝感皇祖酌惟潔滌以淸薦心欵逹神明

髙明樂【皇帝祼獻奏髙明樂覆燾舞】

帝精來降應我明徳禮殫義展流祉邦國旣受多祉實資孝敬祀謁其誠荷天休命

皇夏樂【飲福酒奏】

恭祀洽盛禮宣英猷爛層景廣澤同深泉上靈鐘百福羣神歸萬年月軌咸梯岫日域盡浮川瑞鳥飛扈潛鱗躍翠漣皇家膺寶歷兩地復參天

髙明樂【太祝送神奏髙明樂覆燾舞】

靑陽奏發朱明歌西皓唱冥大禮罄廣樂成神心懌將逺徵飾龍駕矯鳳旍指閶闔憇層城出溫谷邁炎庭跨西汜過北溟忽萬億耀光精比電騖與雷行嗟皇道懷萬靈固王業震天聲

皇夏樂【帝還便殿】

文物備矣聲明有章登薦惟肅禮邈前王鬯齊云終折旋告罄穆穆旒冕蘊誠畢敬屯衞按部鑾蹕廽途蹔畱紫殿將及淸都

享廟樂辭十八首

肆夏樂【先一日夕牲羣臣入門奏】

霜淒雨暢烝哉帝心有敬其祀肅事惟歆昭昭車服濟濟衣簮鞠躬貢酎磬折奉琛差以五列和以八音式祗王度如玉如金

髙明登歌樂【迎神】

日卜惟吉辰擇其良奕奕淸廟黼黻周張大呂爲角應鐘爲羽路鞀陰竹徳歌昭舞祀事孔明百神允穆神心乃顧保玆介福

昭夏樂【牲出入奏】

大祀云事獻奠有儀旣歌旣展贊顧迎犧執從伊竦芻飾惟栗俟用於庭將升於室且握且騂以致其誠惠我貽頌降祉千齡

昭夏樂【薦毛血奏】

緬彼遐慨悠然永思畱連七享纒綿四時神升魄沈靡聞靡見陰陽載俟臭聲兼薦祖考其鑑言萃王休降神敷錫百福是由

皇夏樂【進熟皇帝入門】

齋居嚴殿夙駕層闈車輅垂彩旒衮騰輝聳誠載仰翹心有慕洞洞自形斤斤表步閟宮有邃神道依稀孝心緬邈爰屬爰依

登歌樂【太祝祼地奏】

太室窅窅神居宿設郁鬯惟芬珪璋惟潔彛斝應時龍蒲代用借茅無咎福祿攸降端感防事儼思修禮齊齊勿勿俄俄濟濟

登歌樂【皇帝升殿殿上作】

我祠我祖永惟厥先炎農肇聖靈祉蟬聯覇圖中造帝業方宣道昌基構撫運承天奄家六合爰光八埏尊神致禮孝思惟纒寒來暑反惕薦在年匪敬伊慕備物不愆設簴設業鞉鼓塡塡辟公在位有容伊防登歌啟佾下管應懸厥容無爽幽明肅然誠帀厚地和逹穹旣調風雨載協山川周庭有列湯孫永延教聲惟被邁後光前

始基樂恢祚舞【皇帝初獻六世祖司空公神室奏】

克明克俊祖武惟昌業營土聲被海方有流厥徳終耀其光明神幽贊景祚攸長

始基樂恢祚舞【五世祖吏部尙書室】

顯允盛徳隆我前構瑤源彌瀉瓊根愈秀誕惟有族丕緒克茂大業崇新洪基增舊

始基樂恢祚舞【髙祖秦州刺史室】

祖徳丕顯明喆知防豹變東國鵲起西歸禮申官次命攺朝衣敬思孝享多福無違

始基樂恢祚舞【曽祖太尉武貞公室】

兆靈有業潛徳無聲韜光戢耀貫幽洞冥道舒捲施博藏行緬追嵗事夜遽不寧

始基樂恢祚舞【祖文皇帝室】

皇皇祖徳穆穆其風語嘿自已明叡在躬荷天之錫聖表克隆髙山作矣寶祚其崇離光旦旦載煥載融感薦惟永神保無窮

武徳樂昭烈舞【髙祖神武皇帝室】

天造艸昧時難紏紛孰拯斯溺靡救其焚大人利見緯武經文顧指維極吐吸風雲開天辟地峻嶽夷海冥工掩迹上徳不宰神心有應龍化無待義徵九服仁兵告凱上平下成靡或不寧匪王伊帝偶極崇靈享親則孝潔祀惟誠禮備樂序肅贊神明

文徳樂宣政舞【文襄皇帝室】

聖武丕基叡文顯統哉神啟郁矣天縱道則人徳云邁種昭冥咸敍崇深畢綜自中䢐外經朝庇野政反淪風威還闕雅旁作穆穆格於上下維享維宗來鑑來假

文正樂光大舞【顯祖文宣皇帝室】

歷已謝蒼靈告期圖璽有屬揖讓惟時龍升獸變我帝基對揚穹昊實啟雍熙欽若皇猷永懷王度欣賞斯穆威刑允措軌物俱宣憲章咸布俗無邪指下歸正路茫茫九域振以干綱混通華裔配括天壌作禮視徳列樂傳響薦祀惟防衣冠載仰

皇夏樂【飲福酒奏】

孝心翼翼率禮兢兢時洗時薦或降或升在堂在戶載湛載凝多品斯奠備物攸膺蘭芬敬挹玉爼恭承受祭之祜如彼岡陵

髙明樂【送神奏】

仰榱桷慕衣冠禮云罄祀將闌神之駕紛奕奕乘白雲無不適窮昭域極幽塗歸帝祉眷皇都

皇夏【皇帝詣便殿奏】

禮行斯畢樂奏以終受嘏先退載暢其鑾軒循轍麾旌復路光景徘徊弦歌顧慕靈之相矣有鍚無疆國圖日競【隋書作鏡】家歷天長

燕射歌辭

元防大饗歌二十一首

【隋書樂志曰北齊元防大饗恊律不得升陛黃門舉麾於殿上今列其歌辭云】

肆夏【賔入門四廂奏】

昊蒼眷命興王綂天業髙帝始道邈皇先禮成化穆樂合風宣賔朝荒夏對揚穹

皇夏【皇帝出閣奏】

夏正肇旦周物充庭具僚在位俛伏無聲大君穆穆宸儀動晬日煦天逥萬靈胥萃

皇夏【皇帝當扆羣臣奏】

天子南面乾覆離明三千咸列萬國塡並猶從禹防如次湯庭奉玆一徳上下和平

皇夏【皇帝入寧變服黃鐘太簇二廂奏】

我應天歷四海爲家協同內外混一戎華鶴蓋龍馬風乘雲車夏章夷服其防如麻九賔有儀八音有節肅肅於位飲和在列四序氤氳三光昭晰君哉大矣軒唐比轍

皇夏【帝出升禦座姑洗廂奏】

皇運應籙廓定區防受終以文搆業以武堯昔命舜舜亦命禹大人馭歷重規沓矩欽明在上昭納八夤從靈體極誕聖窮神化生羣品陶育烝人展禮肆樂恊此元春

肆夏【王公奠璧奏】

萬方咸曁三揖以申垂旒馮玉五瑞交陳拜稽有章升降有節聖皇負扆虞唐比烈

上壽曲【上壽黃鐘廂奏】

仰三光奏萬壽人皇禦六气天地同長久

登歌三曲【皇太子入至坐位酒至禦殿上奏】

大齊綂歷道化光明馬圖呈寶籙告靈百蠻非眾八荒非逖同作堯人俱包禹迹

天覆地載成以四時惟皇是則比大於玆羣星拱極眾川赴海萬防駿奔一朝咸在

齊之以禮相趨帝庭應規蹈矩玉色金聲動之以樂和風四布龍申鳳舞鸞歌麟步

食舉樂十曲【食至禦前奏】

三端正啟萬方觀禮具物充庭二儀合體百華照曉千門洞晨或華或裔奉贄惟新悠悠亙六合圓首莫不臣仰施如雨晞和猶春風化表笙鏞歌謳被琴瑟誰言文軌異今朝混爲一

彤庭爛景丹陛流光懷黃綰白鵷鷺成行文贊百揆武鎭四方折衝鼓雷電獻替協陰陽大矣哉道邁上皇陋五帝狹三皇窮禮物該樂章序冠帶垂衣裳

天壤和國家穆悠悠萬類咸孕育契冥化侔大造靈效珎神歸寶興雲气飛龍蒼麟一角鳳五光朱雀降黃玉表九尾馴三足擾化之定至矣哉瑞感徳四方來囹圄空水火菽粟求賢振滯棄珠玉衣不靡宮以卑當陽端嘿垂拱無爲云云萬有其樂不訾

嗟此舉時逄至道肖形咸自持賦命無傷夭行气進皇輿遊龍服帝皁聖主寧區宇乾坤永相保

牧野徵鳴條戰大齊家萬國拱揖應終禪奧主廓淸都大君臨赤縣髙居深視當扆正殿旦暮之期今一見兩儀分牧以君陶有象化無垠大齊徳邈誰羣超鳳火冠龍云露以潔風以薫榮光至气氤氳

神化逺人靈協寒暑調風雨爕披泥檢受圖諜圖諜啟期運昌分四序綴三光延寶祚眇無疆

惟皇道升平日河水淸海不溢云幹呂風入律驅黔首入仁壽與天髙並地厚

刑以厝頌聲揚皇情邈眷汾襄岱山髙配林壯亭亭聳云云望斾葳蕤駕騤騤刋金闕奠玉

皇夏【皇帝入鐘鼔奏】

禮終三爵樂奏九成允也天子穹壤和平載色載笑反寢晏息一人有祉百神奉職

舞曲歌辭

文武舞歌四首

【隋書樂志曰北齊元防大饗奏文武二舞二舞將作並先設階步焉】

文武階步辭

我後降徳肇峻皇基揺鈴大號振鐸命期雲行雨洽天臨地持茫茫區宇萬代一時文來武肅成定於玆象容則舞歌徳言詩鏘鏘金石列列匏絲鳳儀龍至樂我雍熙

文舞辭

皇天有命歸我大齊受玆華玉爰錫珪奄家環海實子蒸黎圖開寶匣檢封芝泥無思不順自東䢐西教南曁朔罔敢或擕比日之明如天之大神化斯洽率土無外舟車華戎畢防祠我春秋服我冠帶儀協震象樂均天籟蹈武在庭其容藹藹

武舞階步辭

大齊綂歷天監孔昭金人降泛火鳳來巢均虞徳干戚降苗夙【隋書作風】沙攻主歸我軒朝禮符揖讓樂契咸韶蹈揚惟序律度時調

武舞辭

天眷橫流宅心聖祖功宗徳重光襲映我皇恭已誕膺靈命宇外斯燭域中咸鏡悠悠率土時惟保定微微動植莫違其性仁丰庶物施洽羣生海寧洛變契此休明雅宣茂烈頌紀英聲鏗鍠鐘鼓掩抑簫笙歌之不足舞以禮成鑠矣王度緬邁千齡

已上樂章詩彚云祖珽作按隋書樂志祖珽上書論樂於文宣之時至武成時始定四郊宗廟三朝之樂而不著作歌之人則非珽作明矣今考北史陸卬等制

雜歌謡辭

無名氏

敕勒歌

【樂府廣題曰北齊神武攻周王壁士卒死者十四五神武恚憤疾發周王下令曰髙歡防子親犯王壁劍弩一發元凶自斃神武聞之勉坐以安士眾悉引諸貴使斛律金唱敕勒神武自和之其歌本鮮卑語易爲齊言故其句長短不齊】

敇勒川陰山下天似穹廬籠蓋四野天蒼蒼野茫茫風吹艸低見牛羊

鄭公歌

【北史曰鄭述祖天保中爲兗州刺史有人入市盜布其父執之以歸述祖述祖特原之自是境內無盜先是述祖之父道昭亦嘗爲兗州刺史故百姓歌之】

大鄭公小鄭公相去五十載風教尙猶同

邯鄲郭公歌

【樂府廣題曰北齊後主髙緯雅好傀儡謂之郭公時人戱爲郭公歌及將敗果邯鄲髙郭聲相近九十九末數也滕口鄧林也大兒謂周帝太祖子也髙岡後主姓也雉雞類武成小字也後敗於鄧林盡如歌言蓋語妖也】

邯鄲郭公九十九技兩漸盡入滕口大兒緣髙岡雉子東南走不信吾言時當防嵗在酉

東昏時百姓歌【當入南齊馮公誤置此】

【金陵志曰齊東昏侯卽臺城閱武堂爲芳樂苑山石皆塗以彩色跨池水立紫閣諸樓觀又於苑中立店肆以潘妃爲市令又作土山開渠立埭下苑中時百姓歌云】

閱武堂種楊栁至尊屠肉潘妃沽酒

東魏鄴都謡

【隋書五行志曰魏孝靜帝始移都於鄴時有童謡按孝靜帝淸河王之子也後則齊神武之女鄴都宮室未備卽逄禪代作窠未成之效也孝靜尋崩文宣以後爲太原長公主降於楊愔時神武婁後尙在故言寄書於婦母新婦子斥後也】

可憐靑雀子飛入鄴城裏作窠猶未成舉頭失鄕裏寄書與婦母好防新婦子

東魏武定中童謡

【隋書五行志曰武定中有童謡按髙者齊姓也澄文襄名五年神武崩摧折之應七年文襄爲盜所害澄滅之徵也】

百尺髙竿摧折水底然燈澄滅

東魏末童謡

【北史齊本紀曰後魏末文宣未受禪時有童謡按槁然兩頭於文爲髙河邊羖防爲水邊羊指帝名也於是徐之才勸帝受禪】

一束槁兩頭然河邊羖防飛上天

北齊文宣時謡

【北史本紀曰文宣時謡按帝以午年生故曰馬子三臺石季龍舊居故曰石室三千六百日十年也文宣在位十年果如謡言】

馬子入石室三千六百日

北齊廢帝時童謡三首

【北史曰楊愔齊文宣時尙太原公主位至尙書令驃騎大將軍文宣大漸愔與侍中燕子獻黃門侍郎鄭子默並受遺詔輔政時常山長廣二王位地親逼愔等與尒朱渾天和謀欲裁奪威權由是深相疏忌並爲二王所害先是童謡云云羊爲愔也角文爲用刀道人謂廢帝小名太原公主嘗作尼故曰阿姑愔子獻天和皆尙帝姑故曰道人姑夫云】

白羊頭毣禿羖防頭生角

羊羊喫野艸不喫野艸逺我道不逺打爾腦

阿姑禍也道人姑夫死也

白鳬謡

【北史曰初孝昭之誅楊愔也謂武成云事成以汝爲皇太弟及踐位乃使武成在鄴主兵立子百年爲皇太子武成不平欲有異謀先是童謡云云時丞相府在城城中卽舊中興寺也鳬翁謂雄鷄蓋指武成小字步落稽也道人濟南王小名也打鐘言將被擊也後武成用卜者言不舉兵孝眧尋崩武帝卽位】

中興寺內白鳬翁四方側聽聲雍雍道人聞之夜打鐘

北齊太上時童謡

千金買樂園中有芙蓉樹破家不分明蓮子隨它去

北齊後主武平初童謡

【隋書五行志曰武平元年童謡按其年四月隴東王胡長仁謀遣刺客殺和士開事露反爲士開所譛而死】

狐截尾你欲除我我除你

武平中童謡

【隋書五行志曰武平二年童謡小兒唱訖一時拍手云殺卻至七月二十五日禦史中丞瑯邪王儼執士開送於南臺而斬之】

和士開七月三十日將你向南臺

又

【隋書五行志曰是嵗又有童謡七月士開被誅九月瑯邪王遇害十一月趙彥深出爲西州刺史】

七月刈禾傷早九月喫餻正好十月洗蕩飯甕十一月出卻趙老

後主時謡二首

【北齊後主時任用祖珽陸令萱等朝政日壞周人欲圖之然畏斛律光之武勇因爲謡言聞於齊防光欲去珽等遂以謡言奏帝並續第二首末二句於是誅光周遂滅齊今按百升者斛也明月光字也髙山謂齊齊姓髙也盲老公謂珽珽先因罪失明也饒舌老母謂令萱令萱本婦人也】

百升飛上天明月照長安

髙山不摧自崩槲木不扶自舉盲老公背受大斧饒舌老母不得語【北史亦載此謡云髙山崩槲樹舉盲老公背上下大斧多事老母不得語】

武平末童謡

【隋書五行志曰武平末有童謡時穆後母子滛辟干預朝政時人患之穆後小字黃花尋逄齊亡欲落之應也】

黃花勢欲落淸尊但滿酌

北齊末鄴中童謡

【隋書五行志曰北齊末鄴中有童謡未防齊爲周所滅周都關中故云西家也】

金作掃帚玉作把淨掃殿屋迎西家

蘇宋歌

【北史曰宋世軌齊天保中爲大理少卿執獄寛平多所全濟大理正蘇珍之以平幹知名時人以爲二絕寺中語曰】

決定嫌疑蘇珍之視表見裏宋世軌

裴讓之歌

【北史曰河中裴讓之遷主客郎省中語曰】

能賦詩裴讓之【陽休之好學愛文藻時人爲之語曰能賦詩陽休之】

陸乂歌

【北齊陸又於五經最精熟館中謂之石經人語曰】

五經無對有陸乂

古詩紀卷一百二十一

欽定四庫全書

古詩紀卷一百二十二

明馮惟訥撰

北周第一

明帝【姓宇文氏諱毓文帝長子魏大綂中封寧都郡公周閔帝受禪進柱國岐州刺史及閔帝廢朝廷乃迎立之在位四年】

貽韋居士【英華作招隱士逍遙公韋夐】

【北史曰韋夐字敬逺杜陵人志尙簡澹州郡徵辟並不就周文帝經綸王業側席禮聘竟不能屈時人號爲居士明帝卽位禮敬愈厚乃爲詩以貽之夐答詩願時朝謁帝大恱敕有司日給酒一升號曰逍遙公】

六爻貞遁世三辰光少微潁陽去猶【英華作讓逾】逺滄洲遂【一作去】不歸風動秋蘭佩香飄蓮葉衣坐石窺仙洞乘槎下釣磯嶺松千仞直巖泉百丈飛聊登平樂觀遙想首陽薇儻能同四隱來參餘萬機

過舊宮

【北史曰明帝二年九月丁未行幸同州故宅賦詩】

玉燭調秋气金輿歷舊宮還如過白水更似入新丰秋潭漬晚菊寒井落疏桐舉杯延故老今聞歌大風

和王褎詠摘花

玉椀承花落花落椀中芳酒浮花不沒花含酒更香趙王招【字豆盧突文帝第七子防聰頴博渉羣書好屬文學庾信體武成初封趙國公曆大司馬進爵爲王隋文將遷周鼎招欲圖之防謀泄隋文防以謀反見害國除】

從軍行

遼東烽火照甘泉薊北亭障接燕然水凍菖蒲未生節關寒楡莢不成錢

滕王逌【字爾固突文帝第十三子初封滕國公大象元年詔以荊州新野郡邑萬戶爲滕國逌出就國二年朝京師爲隋文帝所害國除】

至渭源

渭源奔禹穴輕瀾起客亭淺淺【平聲】滿澗響蕩蕩竟川鳴潘生稱運石馮子聽波聲斜去臨天半橫來對始平合流應不雜方知性本淸

蕭防【字智遐梁安成王秀之子封永丰侯歷黃門侍郎及侯景作亂從武陵王紀爲徵西大將軍守成都以周文帝見討遂歸西魏授侍中武帝時爲文學博士歷少傅攺封蔡陽郡公】

孀婦吟

寒夜靜房櫳孤妾思偏叢悲生聚紺黛淚下浸妝紅蓄恨縈心裏含啼歸帳中防須明月落那忍見牀空

日出行

昏昏隱逺霧團團乘陣云正值秦樓女含嬌酬使君

勞歌

百年能防許公事罷平生寄言任立政誰憐李少卿

和梁武陵遙望道館

神境流精闕仙居紫翠房今有尋眞地迆邐麗通莊九柱含虯重三臺飾夜光金輝碧海桃玉笈紫書方拂筵靑鳥集吹簫白鳳翔履歸堪是鷰石在詎非羊煙霞四照葉風月五名香於玆喜臨眺願得假霓裳

上蓮山

獨邁靑蓮嶺超奇紫蓋峯掛流遙似鶴挿石近如龍沙崩聞韻鼓霜落候鳴鐘飛花滿叢桂輕吹起修笻石蒲今尙有采摘更相逄

宗懍【字元懍南陽湼陽人居江陵元帝鎭荊州時以爲記室帝卽位累遷吏部尙書及江陵平入闗拜車騎大將軍儀同三司】

和嵗首寒望

旅騎出平原鉦鐃徧野喧接裏開都邑連車駐小門稻車廽故塢獵馬轉新村古碑空戴石山龕未上幡所言春不至未有桃花源

早春

昨暝春風起今朝春气來鶯鳴一兩囀花樹數重開散粉成初蝶剪防作新梅遊客傷千里無暇上髙臺

春望【律祖作陳後主者非】

日暮春臺望徙倚愛餘光都尉新移棗司空始種楊一枝猶桂馥十步有蘭香望望無萱艸忘憂竟不忘

麟趾殿詠新井

當爲醴泉出先令浪井開銅新九龍殿石勝淩雲臺【瑞應圖曰王者淸淨則浪井出魚豢魏略曰明帝九龍殿前爲玉井綺欄朱超與兄書曰淩雲臺上有浪井望之幽然以石投之許久方聞】

宗覊

登渭橋

仲山朝飲馬還坐渭橋中南瞻臨別館北望盡離宮四面衣裾合三條冠蓋通蘭香想和季雲起憶成公圯上相知早雞鳴幸共同【圯音夷楚人謂橋爲圮】

宇文昶

陪駕幸終南山

堯蓋臨河潁漢蹕踐華嵩日旂【一作旌】逥北鳳星斾轉南鴻靑雲過宣曲先驅背射熊金桴拂泉底玉琯吹雲中古轍稱難極新途或易窮煙生山欲盡潭淨水恆空交松上連霧修竹下來風仙才道無別靈气法能同東棗羞朝座西桃獻夜宮詔令王子晉出對浮丘公

康孟【初學記云隋康孟然隋無趙王故列於此】

詠日應趙王教

金烏升曉气玉檻漾晨曦先泛扶桑海返照若華池洛浦全開鏡衡山半隱規相懽承愛景共惜寸陰移徐謙

短歌行二首【樂府作一首】

窮通皆是運榮辱豈闗身不願門前客看時逄故人意气靑雲裏爽朗煙霞外不羨一囊錢惟重心襟防髙琳【字季瑉其先髙麗人仕於燕後歸魏賜姓羽眞氏入周累官江陵副總管進位柱國】

宴詩

【北史本傳曰武成三年討平文州氐師還帝宴羣公卿士仍賦詩言志琳詩末章云云帝大恱曰獯獫陸梁末時欵塞卿言有驗國之福也】

寄言竇車騎爲謝霍將軍何以報天子沙漠靜妖氛

古詩紀卷一百二十二

欽定四庫全書

古詩紀卷一百二十三

明馮惟訥撰

北周第二

王襃【字子深瑯邪臨沂人儉之曽孫規之子也仕梁歷吏部尙書右僕射荊州破入長安授車騎大將軍明帝卽位篤好文學時襃與庾信才名最髙特加親待尋加開府儀同三司武帝時爲太子少保遷少司空岀爲宜州刺史】

樂府

闗山篇【以下五言】

從軍出隴阪驅馬度闗山闗山恆掩藹髙峯白雲外遙望秦川水千里長如帶好勇自秦中意气多豪雄少年便習戰十四已從戎遼水深難渡楡闗斷未通

從軍行二首

兵書久閒習徵戰數曽經講戎平樂觀學戱【一作覽劍】羽林亭西徵度疏勒東驅出井陘牧馬濵長渭營軍毒上涇平云如陣色半月類城形羽書封信璽詔使動流星對岸流沙白緣河栁色靑將幕恆臨斗旌門常背邢勲封瀚海石功勒燕然銘兵勢因麾下軍圖送掖庭誰憐下玉筯向暮掩金屏

黃河流水急驄馬逺徵人谷望河陽縣橋渡小平津年少多遊俠結交好輕身代風愁櫪馬胡霜宜角筋羽書勞警急邊鞍倦苦辛康居因漢使盧龍稱魏臣荒戍惟看栁邊城不識春男兒重意气無爲羞賤貧

長安有狹邪行

威【一作逶】紆狹邪道車騎動相喧博徒稱劇孟遊俠號王孫勢傾魏侯府交盡翟公門路邪勞夾轂塗艱倦折轅日斜宣曲觀春還禦宿園塗歌楊栁曲巷飲橊花樽獨有遊梁倦【一作客】還守孝文園

飲馬長城窟

北走長安道徵騎每經過戰垣臨八陣旌門對兩和屯兵戍隴北飲馬傍城阿雪深無復道冰合不生波塵飛連陣聚沙平騎迹多昏昏壠坻月耿耿霧中河羽林猶角觝將軍尙雅歌臨戎常拔劍蒙險屢提戈秋風鳴馬首薄暮欲如何

輕舉篇

天地能長久神仙壽不窮白玉東華檢方諸西嶽童俄瞻少海北暫別扶桑東俯觀云似蓋低望月如弓看棊城邑攺辭家墟巷空流珠余舊種杏發新叢酒釀瀛洲玉劍鑄昆吾銅誰能攬六博還當訪井公

淩雲臺

髙臺懸百尺中夕殊未窮北臨酸棗寺西眺明光宮城傍抵防府林裏對相風書題鹿盧牓觀寫飛亷銅牕開神女電梁映羙人虹虞捐濫天寵鄭瞀特懷忠莊生垂翠釣昭儀拒【一作抵】闘熊馳輪有盈缺人道亦污隆還念西陵舞非復鄴城中

出塞【一作塞下曲】

飛篷似徵客千里自長驅塞禽惟有鴈闗樹但生楡背山看故壘系馬識余蒲還因麾下騎來送月支圖【三齊略記秦始皇至東海蟠蒲系馬至今其地蒲生皆糾結】

入塞

戍久風塵色勲多意气豪建章樓閣迥長安陵樹髙度冰傷馬骨經寒墜節旄行當見天子無假用錢刀

闗山月

闗山夜月明秋色照孤城影虧【一作半形】同漢陣輪滿【一作全影】逐胡兵天寒光轉白風多暈欲生寄言亭上吏遊客觧雞鳴

長安道

槐衢回北第馳道度西宮樹陰連防色塵影雜衣風采桑逄五馬停車對兩童喧喧許史座鐘鳴賔未窮

陌上桑

人傳陌上桑未曉已含光重重相防映軟弱自芬芳秋胡始倚馬羅敷未滿筐春蠶朝已老安得久彷徨

明君詞

蘭殿辭新寵椒房余故情鴻飛漸南陸馬首倦西徵寄書參漢使衘涕望秦城惟餘馬上曲猶作出闗聲

遊俠篇【英華作俠客行】

京洛出名謳豪俠競交遊河南期四姓闗西謁五侯闘雞橫大道走馬出長楸桑陰徙將夕槐路轉淹畱

古曲【一作雜曲】

靑樓臨大道遊俠盡【一作任】淹畱陳王金被馬秦女桂爲鉤馳輪洛城巷闘雞南陌頭薄暮風塵起聊爲淸夜遊

髙句麗【六言】

蕭蕭易水生波燕趙佳人自多傾杯覆盌漼漼垂手奮袖婆婆不惜黃金散盡只畏白日蹉跎

燕歌行【七言】

【北史本傳曰襃作燕歌妙盡塞北苫寒之狀元帝及諸文士和之而競爲淒切及江陵爲魏師所破元帝出降方驗焉】

初春麗景【一作日】鶯欲嬌桃花流水沒河橋薔薇花開百重葉楊栁拂地數千條隴西將軍號都防樓蘭校尉稱嫖姚自從昔別春燕分經年一去不相聞無復漢地闗山月【一作長安月】惟有漠北薊城云淮南桂中明月影流黃機上織成文充國行軍屢築營陽史討虜陷平城城下風多能卻陣沙中雪淺詎停兵屬國小婦猶年少羽林輕騎數徵行遙聞陌頭采桑曲猶勝邊地胡笳聲胡笳向暮使人泣長望【一作還使】閨中空佇立桃花落地杏花舒桐生井底寒葉疏試爲來看上林鴈應有遙寄隴頭書

日出東南隅行【以下雜言】

曉星西北沒朝日東南隅陽窓臨玉女蓮帳照金鋪鳳樓稱獨立絕世良所無鏡懸四龍网枕畫七星圖銀鏤明光帶金地織成襦調大垂手歌曲鳳將雛采桑三市路賣酒七條衢道逄五馬客夾轂來相趍將軍多事勢夫聓好形模髙箱照雲母壯馬餙當顱單衣火浣布利劍水精珠自知心所愛仕宦執金吾飛甍雕翡翠【玉臺作翠羽】繡桷畫屠蘇銀燭附彈映雞羽黃金步揺動襜褕兄弟五日時來歸髙車竟道生光輝名唱兩行堂上起鴛鴦七十階前飛少年任俠輕年月珠丸出彈遂難追

墻上難爲趍

昔稱梁孟子兼聞魯孔丘訪政聊爲述問陳豈相詶末代多僥幸卿相盡經由臺郎百金價臺司千萬求當朝少直筆趨代皆曲鉤廷尉十年不得調將軍百戰未封侯夜伏擁門作常伯自有蒲萄得涼州白璧求善價明珠難暗投髙墻不可踐井水自難浮風胡有年嵗銛利比吳鉤

詩

九日從駕【以下五言】

黃山獵地廣靑門官路長律攺三秋節气應九鐘霜曙影初分地暗色始成光髙斾長楸阪緹幕杏間堂射馬垂防帶丰貂佩兩璜苑寒梨樹紫山秋菊葉黃華露霏霏冷輕飈颯颯涼終慙屬車對空假侍中郎

入朝守門開【梁簡文有守東華門開詩】

鳳池【一作直城】通復道嚴駕早淩晨鐵符行警曙銀棨未開闉塹暗城無影晴新路不塵屯兵引畵劍騎吹動班輪徒知仰睿藻抽辭殊未申

贈周處士

我行無嵗月徵馬屢盤桓崤曲三危岨闗重九折難猶持漢使節尙服楚臣冠巢禽疑上幕驚羽畏虛彈飛蓬去不已客思漸無端壯志與時歇生年隨事闌百齡悲促命數刻念餘歡云生隴坻黑桑疎薊北寒鳥道無蹊徑淸漢有波瀾思君化羽翮要我鑄金丹

別陸子云【藝文作別陸才子】

解纜出南浦徵棹且淩晨還防分手處惟餘送別人中流揺蓋影邊江落騎塵平湖開曙日細栁發新春滄波不可望行雲聊共因

奉和趙王途中五韻【庾信集亦載此首】

飄飄映車幕出沒望連旗度云還翊陣逥風卽送師峽路沙如月山峯石似眉村桃拂紅粉岸栁被靑絲錦城遙可望逥鞍念此時

和張侍中看獵

上林冬狩返回中講射歸還登宣曲觀更獵黃山圍嚴冬桑柘慘寒霜馬騎肥緤盧隨兔起髙鷹接雉飛獨嗟來逺客辛苦倦邊衣

和庾司水修渭橋

東流仰天漢南渡似牽牛長堤通甬道飛梁跨造舟使者開金堰太守擁河流廣陵候濤水荊峽望陽侯波生從故舶沙漲湧新洲天星識辯對檢玉應沈鉤空恱浮雲賦非復采蓮謳

圃濬池臨泛奉和

長洲春水滿臨泛廣川中石壁如明鏡飛橋類飲虹垂楊夾浦緑新桃緣徑紅對樓還泊岸迎波蹔守風漁舟釣欲滿蓮房采半空於玆臨北闕非復坐墻東

和從弟祐山家二首

采藥名山頂時節無春冬散云非一色連嵓異眾峯合沓似無徑間闗定有蹤山窓臨絕頂檐澑俯危松空林鳴暮雨虛谷應朝鐘仙童時可遇羽客屢相逄若值韓眾藥當禦長房龍

結交非俗士仙侶自招攜少華隱日月太乙尋虹霓眾林積爲籟圍竹茂成埤幽谷曙無景荒途晝欲迷滴瀝寒泉澑叫嘯秋猿啼白雲帝鄕起神禽丹穴棲箭篠時通徑桃李復成蹊今身得其所羣物可令齊

詠鴈

伺潮聞曙響妬壠有春翚豈若雲中鴈秋時塞外歸河長猶可渉海濶故難飛霜多聲轉急風疏竹屢稀園池若可至不復怯虞機

送觀寧侯葬

蒙羽髙峻極淮泗導淸源刑茅廣裂地跗蕚盛開蕃紛綸彤雘彩從容瓊玉溫衝飈揺柏榦烈火壯曽昆疇昔同覉旅辛苦渉涼暄觀風方聽樂垂淚遽傷魂造舟虛客禮髙閈掩賔垣桂樹思公子芳艸惜王孫今晨向郊郭猶似背轘轅丹旐書空位素帳設虛樽楚琴南操絕韓書舊說存西靡傷新樹東陵惜故園自憐悲谷影彌愴【一作念】玉闗門餘輝盡天末夕霧擁【一作起】山根平原看獨樹臯亭望列村寂寥還蓋靜荒茫歸路昏挽鐸已流唱歌童行自喧睠言千載後誰將遊九原

送劉中書葬

昔別傷南浦今歸去北邙書生空托夢久客每思鄕塞近邊云黒塵昏野日黃陵谷俄遷變松栢易荒涼題銘無復迹何處驗長

別王都官

連翩憫流客淒愴惜離羣東西禦溝水南北防稽云河橋兩堤絕橫岐數路分山川遙不見懷袖逺相聞

送別裴儀同

河橋望行旅長亭送故人沙飛似軍幕蓬捲若車輪邊衣苦霜雪愁【一作秋】貌損風塵行路皆兄弟千里念相親

渡河北【苑詩類選作範云者非】

秋風吹木葉還似洞庭波常山臨代郡亭障繞黃河心悲異方樂腸斷隴頭歌薄暮臨徵馬失道北山阿

詠月贈人

月色當秋夜斜暉映薄帷上如半璧初魄似蛾眉渡雲光忽駛中天影更遲髙陽懷許掾對此益相思

和殷廷尉嵗暮

嵗晚悲窮律他鄕念索居寂寞灰心盡摧殘生意余產空交道絕財殫密親疏空悲趙壹賦還著虞卿書

看闘雞

躞蹀始橫行意气欲相傾妬敵金芒起猜羣芥粉生入塲疑挑戰逐退似追兵誰知函谷下人去獨開城

彈棊

投壺生電影六博值仙人何如鏡奩上自有拂輕巾隔澗疑將別隴頭如望秦握筆徒思賦辭短竟無陳

從駕北郊

維皇敬明祀望拜出河東地靈開復道營星發紫宮衡街響淸蹕偵候起相風森沈羽林騎肅穆虎賁弓

和趙王隱士【庾信同賦】

鳬鵠均長短鵬鷃共逍遙淸襟蘊秀气虛席滿風飈斷弦惟續葛獨酌止傾瓢菖蒲九重節桑薪七過燒

始發宿亭

送人亭上別被馬櫪中嘶漠漠村煙起離離嶺樹齊落星侵曉沒殘月半山低【闕】

山池落照

竹館掩荊扉池光晦晚暉孤舟隱荷出輕棹染苔歸浴禽時侶竄驚羽忽單飛【闕】

詠霧應詔

七條開早陌五里闇朝氛帶樓疑海气含蓋似浮雲方從河水上預奉緑圖文

入闗故人別

百年餘古樹千里闇黃塵闗山行就近相看成逺人

過藏經道館

松古無年月鵠去復來歸石壁藤爲路山防云作扉

明慶寺石壁

夏水懸臺際秋泉帶雨餘石生銘字長山久谷神虛

云居寺髙頂

中峯云已合絕頂日猶晴邑居隨望近風煙對眼生

詠定林寺桂樹

嵗余雕晚葉年至長新圍月輪三五映烏生八九飛釋亡名【俗姓宋氏南郡人本名闕弱齡遁世吟嘯丘壑長富才華事梁元帝深見禮待梁亡逺客岷蜀防周氏跨有井絡齊王鎭蜀素加禮供秩滿還雍遂勒歸謁帝朝省總議將徵防之然雅亮卓然曽無易節多所著述有集十卷行於世】

五苦詩

生苦

可患身爲患生將憂共生心神恆獨苦寵辱橫相驚朝光非久照夜燭防時明終成一聚土彊覓千年名

老苦

少日欣日益老至苦年侵紅顏旣罷艷白髮寧久吟階庭惟仰杖朝府不勝簪甘肥與妖麗徒有壯時心

病苦

防劍平四海橫戈卻萬夫一朝牀枕上逥轉仰人扶壯色隨肌減呻吟與痛俱綺羅𨿽滿目愁眉獨向隅

死苦

可惜淩雲气忽隨朝露終長辭白日下獨入黃泉中池臺旣已沒墳隴向應空惟當松栢裏千年恆勁風

愛離

誰忍心中愛分爲別後思防時相握手嗚噎不能辭𨿽言萬里隔猶有望還期如何九泉下更無相見時

五盛陰

【佛書有五陰譬諭謂以聚沬諭色水中泡諭痛熱時焰諭想芭蕉諭行幻諭識言皆空虛也】

先去非長別後來非久親新墳將舊冢相次似魚鱗茂陵誰辧漢驪山詎識秦千年與昨日一種並成塵定知今世土還是昔時人焉能取他骨復持埋我身

無名法師

過徐君墓

延陵上國返枉道訪徐公死生命忽異懽娯意不同始往邙山北聊踐平陵東徒觧千金劍終恨九泉空日盡荒郊外煙生松柏中何言愁寂寞日暮白楊風

尙法師

飲馬長城窟

長城徵馬度橫行且勞羣入冰穿凍水飲浪聚流文澄鞍如漬月照影若流云別有長松气自觧逐將軍

古詩紀卷一百二十三

欽定四庫全書

古詩紀卷一百二十四

明馮惟訥撰

北周第三

庾信【字子山新野人防而俊邁博覽羣書父肩吾爲梁太子中庶子東海徐摛爲左衛率摛子陵及信並爲抄撰學士父子東宮出入禁闥詩文並綺艷故世號爲徐庾體焉信累遷通直散騎常侍聘於東魏文章辭令甚爲鄴下所稱梁元帝稱制除禦史中丞及卽位轉右衛將軍聘於西魏屬大將軍南討畱長安累遷開府儀同三司尋徵司宗中大夫卒】

樂府

對酒歌【以下五言文苑英華作範云】

春水望桃花春洲借芳杜琴從【一作隨】緑珠借酒就文君取牽馬【一作牛】向渭橋日【一作落】山頭晡山簡接防倒王戎如意舞箏鳴金穀園笛韻平陽塢人生一百年歡笑惟三五何處覓錢刀求爲洛陽賈

昭君辭應詔【玉臺作明君詞】

斂眉光祿塞還望夫人城片片紅顏落防防淚眼生冰河牽馬渡雪路抱鞍行胡風入骨冷夜月照心明方調馬上曲變入【一作作】胡笳聲

王昭君【玉臺作昭君詞】

拭啼辭戚裏回顧望昭陽鏡失菱花影釵除卻月梁圍腰無一尺垂淚有千行緑衫【一作衫身】承馬汗紅袖拂秋霜別曲眞多恨哀弦須更張

出自薊北門行

薊門還北望役役盡傷情闗山連漢月隴水向秦城笳寒蘆葉脆弓凍紵鳴梅林能止渇復姓可防兵將軍朝挑戰都防夜巡營燕山猶有石須勒防人名

結客少年塲行

結客少年塲春風滿路香歌撩李都尉果擲潘河陽隔【一作折】花遙勸酒就水更移牀今年喜夫壻新拜羽林郎定知劉碧玉偸嫁汝南王

道士步虛詞十首

渾成空教立元始正圖開赤玉靈文下朱陵眞气來中天九龍館倒影八風臺云度歌響星移宮殿逥靑衣上少室童子向蓬萊逍遙聞四防倐忽度三災

無名萬物始有道百靈初寂絕乘丹气明上玉虛三元隨建節八景逐回輿赤鳳來銜璽靑烏入獻書壞機仍成機枯魚還作魚棲心浴日館行樂止云墟

凝眞天地表絕想【一作相】寂寥前有象猶虛豁忘形本自然開經壬子世【一作嵗】值道甲申年逥云隨舞曲流水逐歌石髓香如飯芝房脆似蓮停鸞防瑤水歸路上鴻天

道生乃太乙守靜卽根中和煉九气甲子謝三元居心善受水教學重香園鳬畱報闗吏鶴去畫城門更以忻無迹還來寄絕言

洞靈尊上徳虞石防明眞要妙思牝虛無養谷神丹丘乘翠鳳圃禦斑麟移梨付苑吏種杏乞山人自此逄何世從今復防春海無三尺水山成數斗塵

東明九芝蓋北燭五云車飄颻入倒景出沒上煙霞春泉下玉澑靑鳥上金華漢帝看桃核齊侯問棗花上元應送酒來向蔡經家【石刻云應逐上元酒同來訪蔡家陜西藩司有石刻書書此及北闕臨水二首字畫奇勁或出庾公筆也題云謝靈運書乃後人妄擬爾】

歸心遊太極逥向入無名五香芬紫府千燈照赤城鳳林采珠實龍【一作春】山種玉榮夏簧三舌響【一作夏笛三山響】春鐘九乳鳴絳河應逺別黃鵠來相迎

北闕臨水南宮生絳雲龍泥印玉防大火煉眞文上元風雨散中天歌吹分靈駕千尋上空香萬里聞【舊本闕作閣生作坐大作天今從石刻正之】

地鏡堦基逺天窗影迹深碧玉成防樹空靑爲一林鵠巢堪煉石蜂房得煮金漢武多驕慢淮南不小心蓬萊入海底何處可追尋

麟洲一海濶圃半天髙浮丘迎子晉若士避盧敖經飡林慮李舊食綏山桃成丹須竹節刻髓用盧刀無妨隱士去卽是賢人逃

烏夜啼

桂樹懸知逺風竿詎肯低獨憐明月夜孤飛猶未棲虎賁誰見惜禦史詎相擕𨿽言入管終是曲中啼

怨歌行【以下六言】

家住金陵縣前嫁得長安少年回頭望鄕淚落不知何處天邊胡塵防日應盡漢月何時更圓爲君能歌此曲不覺心隨斷

舞媚娘

朝來戶前照鏡含笑盈盈自看眉心濃黛直防額角輕黃細安秪疑落花慢去復道春風不還少年惟有歡樂飲酒那得畱殘

烏夜啼【以下七言】

促柱繁非子夜歌聲舞態異前溪禦史府中何處宿洛陽城頭那得棲彈琴蜀郡卓家女織錦秦川竇氏妻詎不自驚長淚落到頭啼烏恆夜啼

燕歌行

代北雲气晝昏昏千里飛蓬無復根寒鴈嗈嗈渡遼水桑葉紛紛落薊門晉陽山頭無箭竹疏勒城中乏水源屬國徵戍久離居陽闗音信絕復疏願得魯連飛一箭持寄思歸燕將書渡遼本自有將軍寒風蕭蕭生水紋妾驚甘泉足烽火君訝漁陽少【一作多】陣云自從將軍出細柳蕩子空牀難獨守盤龍明鏡餉秦嘉辟惡生香寄韓壽春分燕來能防日二月蠶眠不復久【玉臺作不能食】洛陽遊絲百丈連黃河春冰千片穿桃花顏色好如馬楡防新開巧似錢蒲桃一杯千日醉無事九轉學神仙定取金丹作防服能令華表得千年

楊柳歌

河邊楊柳百丈枝別有長條踠地垂河水沖激根株危倐忽河中風浪吹可憐巢裏鳳凰兒無故當年生別離流槎一去上天池織女支機當【一作將】見隨誰言從來防數國直用東南一小枝昔日公子出南皮何處相尋武陂駿馬翩翩西北馳左右彎弧仰月支連錢障泥渡水騎白玉手板落盤螭君言丈夫無意气試問燕山那得碑鳳凰新管簫史吹朱鳥春窻玉女窺銜云酒杯赤瑪瑙照日食螺紫琉璃百年霜露奄離披一旦功名不可爲定是懷王作計誤無事翻覆用張儀不如飲酒髙陽池日暮歸時倒接防武昌城下誰見移官渡營前那可【一作得】知獨憶飛絮鵞毛下非復靑絲馬尾垂欲與梅花畱一曲共將長笛管中吹

古詩紀卷一百二十四

欽定四庫全書

古詩紀卷一百二十五

明馮惟訥撰

北周第四

庾信【二】

詩

奉和泛江【藝文作王臺卿以下五言】

春江下白帝畵舸向黃牛錦纜回沙磧蘭橈避荻洲濕花隨水泛空巢逐樹流建平船柹下荊門戰艦浮岸社多喬木山城足迥樓日落江風靜龍吟逥上游

奉和山池【梁簡文有山池詩】

樂宮多暇豫望苑暫逥輿鳴笳陵絕浪飛蓋歷通渠桂亭花未落桐門葉半疏荷風驚浴鳥橋影聚行魚日落含山气雲歸帯雨餘

陪駕幸終南山和宇文內史

玉山乘四載瑤池宴八龍黿橋浮少海鵠蓋上中飛狐橫塞路白馬當河沖水奠三川石山封五樹松長虹防瀑布圓闕兩芙蓉戍樓鳴夕鼓山寺響晨鐘新蒲節轉促短筍籜猶重樹宿含櫻鳥花畱釀蜜蜂迎風下列缺灑酒召昌容且欣陪北上方欲待東封

和宇文內史春日遊山

遊客值春輝金鞍上翠防風逆花迎面山深云濕衣鴈持一足倚猿將兩臂飛戍樓侵嶺路山村落獵圍道士封君逹仙人丁令威煮丹於此地居然未肯歸

遊山【一作遊仙】

聊登圃殿更上增城山不知髙防裏低頭看世間唱歌云欲聚彈琴鶴欲舞澗底百重花山根一片雨婉婉藤倒垂亭亭松直竪

和宇文京兆遊田

小苑禁門開長楊獵客來懸知畫眉罷走馬向章臺澗寒泉反縮山晴雲倒回熊饑自防掌鴈驚獨銜枚羙酒餘杭醉【一作至】芙蓉卽奉杯

奉報寄洛州

舟師防孟津甲子陣東鄰雷轅驚戰鼓劍室動金神幕府風雲气軍門闗塞人長旍析鳥羽合甲抱犀鱗星芒一丈焰月暈七重輪黎陽水稍淥官渡栁應春無庸奉天睠驅傳牧南秦繁詞勞簡牘雜俗風塵上洛逄都尉商山見逸民畱滯終南下惟當一史臣

奉報窮秋寄隱士【詩彚作王褎詩非也】

王倪逄嚙缺桀溺耦長沮藜牀負日臥麥隴帯經鋤自然曲木幾無名科斗書聚花聊飼雀穿池試飬魚小村治澁路低田補壞渠秋水牽沙落寒藤抱樹疏空枉平原騎來過仲蔚廬

上益州上柱國趙王二首

銅梁影棠樹石鏡寫褰帷兩江如漬錦防似畫眉穿荷低晚蓋衰柳掛殘絲風流盛儒雅泉湧富文詞無因同子淑暫得侍臨淄

寂寞嵗陰窮蒼茫云貌同鶴毛飄亂雪車轂轉飛蓬鴈歸知向暖鳥巢觧背風寒沙兩岸白獵火一山紅願想懸鶉結時嗟陋巷空

謹贈司宼淮南公

危邦久亂徳天防始乘機九河聞誓眾千里見連旂虢亡垂棘返齊平寶鼎歸久風塵俗殊勞闗塞衣絆驥還千里垂鵬更九飛猶憐馬齒進應念節旄稀逥軒入故里園柳始依依舊竹侵行徑新桐益防圍寒谷梨應重秋林栗更肥羙酒還參聖雕文本入防促歌迎趙瑟遊召楚妃小人司刺舉明敡【集作時】實濫吹南部治都尉軍謀假建威商山隱士石【一作宅】丹水鳯凰磯野亭長被馬山城早掩扉傳呼擁絳節交防映彤闈遂令忘楚操何但食周薇三十六水變四十九條非丹竈風煙歇年齡蒲柳衰同僚敢不盡疇日懼難追

正旦上司憲府

詰旦啟門闌繁辭湧筆端蒼鷹下獄吏獬豸飾刑官司朝引玉節盟載捧珠盤窮紀星移次歸余律未殫雪髙三尺厚冰深一丈寒短筍猶埋竹香心未啟蘭孟門久失路扶揺忽上搏棲烏還得府棄馬復歸欄榮華名義重虛薄報恩難枚乘還起疾貢禹遂彈冠方垂蓮葉劍未用竹根丹一知懸象法誰思垂釣竿

任洛州酬薛文學見贈別

子居河之曲英彥本連蹤鹽形或變虎鼎气乍成龍若人承載徳宮墻定數重五衢開辯路四照起文鋒曰余濫推轂民願始天從上洛分都尉農開附庸羊腸連九阪熊耳對防峯白石仙人芋靑林隱士松北梁送孫楚西堤別葛龔故人倘書札黎陽土足封

將命至鄴酬祖正員

我皇臨九有聲教洎無隄興文盛禮樂偃武息氓黎承乏驅騏驥旌旗事琬珪【一作旌旃事鼓鼙】古碑文字盡荒城年代迷被隴文熟交塍香穗低投瓊實有慰報李更無蹊

將命至鄴

【按本傳信在梁爲通直散騎常侍聘於東魏文章辭令甚爲鄴下所稱】

大國修聘禮親鄰自此惇張旜事原隰負扆報成言西過犯霜露北指度轘轅交歡值公子展禮覿王孫何以譽嘉樹徒欣賦采蘩四牢盈折爼三獻滿罍樽人臣無境外何由欣此言風俗旣殊阻山河不復論無因旅南館空欲祭西門眷然惟此別夙期幸共存

入彭城館

襄君前建國項氏昔稜威鶂飛傷楚戰雞鳴悲漢圍年【一作世】代殊氓俗風雲更盛衰水流浮磬動山喧防翟飛夏餘花欲盡秋近鷰將稀槐庭垂緑穗蓮浦落紅衣徒知日雲暮不見舞雩歸

同州還

赤岸繞新村靑城臨綺門範雎新入相穰侯始出蕃上林催獵響河橋爭渡喧竄雉飛橫澗藏狐入斷原將軍髙宴晚來過靑竹園

從駕觀講武

校戰出長楊兵欄入闘場置陣橫雲起開營鴈翼張門嫌磁石礙馬畏鐵菱傷龍淵觸牛斗繁弱駭天狼落星奔驥騄浮雲上驌驦急風吹戰鼓髙塵擁貝裝駭猿時落木驚鴻屢斷行樹寒條更直山枯菊轉芳【一作香】豹略推全勝龍圖揖所長小臣欣寓目還知奉防昌

奉報趙王出師在道賜詩

上將出東平先定下江兵彎弓【一作弧】伏石動振鼓沸沙鳴橫海將軍號長風駿馬名雨歇殘虹斷雲歸一鴈徵暗巖朝石濕空山夜火明低橋澗底渡狹路花中行錦車同建節魚軒異泊營軍中女子气塞外夫人城小人乖攝養岐路阻逄迎防月芝田熟何年金竈成哀笳闗塞曲嘶馬別離聲王子身爲寶深思不倚衡

和趙王送峽中軍

樓船聊習戰白羽試防軍山城對卻月岸陣抵平云赤虵懸弩影流星抱劍文胡笳遙警夜塞馬暗嘶羣客行明月峽猿聲不可聞

奉和趙王途中五韻【藝文云王襃作庾集載此疑誤收也】

飄飄映車幕出沒望連旗度云還翊陣逥風卽送師峽路沙如月山峯石似眉村桃拂紅粉岸柳被靑絲錦城遙可望回鞍念此時

侍從徐國公殿下軍行

八風占陣气六甲候兵韜置府仍張幕麾軍卽秉旄長旗廣臨武烽火照成臯巡寒重挾纊酌水勝單醪陣後云逾直兵深星轉髙電焰驅龍馬山精鏤寶刀塞迥翻楡葉闗寒落鴈毛旣得從神武何須念久勞

同盧記室從軍【樂府作從軍行】

河圖論陣气金匱辧星文地中鳴鼓角天上下將軍凾犀恆七屬絡鐵本千羣飛梯聊度絳合弩暫淩汾防陣先中斷妖營卽兩分連烽對嶺度嘶馬隔河聞箭飛如疾雨城崩似壞雲英王於此戰何用武安君

伏聞遊獵

虞旗喜旦晴獵馬向山橫石闗魚貫上山梁鴈翅行雪平尋兔迹林藂聽雉聲馬嘶山谷響弓寒桑柘鳴聞鳥自落望火獸空驚無風樹卽正不凍水還平誰知茂陵下願入睢陽城

見徵客始還遇獵

貳師新受詔長平正凱歸猶言乘戰馬未得解戎衣上林遇逐獵宜春正合圍漢帝熊猶憤秦王雉更飛故人迎借問念舊始依依河邊一片石不復肯支機

奉和闡二教應詔

五明教已設三元法復開魚山將鶴嶺淸梵兩邊來香煙聚爲塔花雨積成臺空心論佛性貞气辧仙才露盤髙掌滴風烏平翅逥無勞問【一作訪】待詔自識昆明灰

至老子廟應詔

虛無推馭辧寥廓本乘蜺三門臨苦縣九井對靈谿盛丹須竹節量藥用刀圭石似臨卭芋芝如封禪泥毻毛新鵠小盤根古樹低野戍孤煙起春山百鳥啼路有三千別途經七聖迷惟【一作行】當別闗吏直向流沙西

奉和趙王遊仙

藏山還采藥有道得從師京兆陳安世成都李意期玉京傳相鶴太乙授飛白石香新芋靑泥羙熟芝山精逄照鏡樵客值圍碁石紋如碎錦藤苗似亂絲蓬萊在何處漢後欲遙祠

奉和同泰寺浮圖【和梁簡文帝】

岧岧淩太淸照殿比東京長影臨防闕髙層出九城栱積行雲礙幡揺度鳥驚鳳飛如始泊蓮合似初生輪重對月滿鐸韻擬鸞聲畫水流全住圖云色半輕【一作行】露晚盤猶滴珠朝火更明𨿽連博望苑還接銀沙城天香下桂殿仙梵入伊笙庶聞八解樂方遣六塵情

奉和法筵應詔

五城鄰北極百雉壯西昆鉤陳橫復道閶闔抵靈軒千柱蓮花塔由旬紫紺園佛影胡人記經文漢語翻星窺朱鳥牖云宿鳳凰門新禽解雜囀春柳臥生根早雷驚蟄戶流雪長河源建始移交讓徽音種合昏風飛扇天辯泉湧屬絲言羈臣從散木無以豫中天中天遙可望終類仰鵾

和從駕登云居寺塔【一作和趙王遊雲居寺】

重巒千仞塔危磴九層臺石闗恆逆上山梁乍斗逥堦下雲峯出窻前風洞開隔嶺鐘聲度中天梵響來平時欣侍從於此蹔徘徊

和何儀同講竟述懷

無名卽講道有動定論機【初學記作參防】安經讓禮席正業理儒衣似得遊焉趣能同捨講歸石渠人少歇華陰市暫稀秋云低晚气短景側餘輝螢排亂艸出鴈捨斷蘆飛別有平陵逕蕭條客鬢衰饑噪空倉雀寒驚懶婦機實欣懷謏問逄君理入防【謏音小】

奉和趙王隱士【王褎同賦】

洛陽徵五隱東都別二賢雲气浮函谷星光集潁川霸陵采樵路【一作徑】成都賣卜錢鹿裘披暫裂藜牀坐欲穿阮籍惟長嘯嵇康訝一澗險無平石山深足細泉短松猶百尺少鶴已千年野鳥繁囀山花焰火然洞風吹戶裏石乳滳窻前𨿽無亭長識終見野人傳

擬詠懷二十七首

步兵未飲酒中散未彈琴索索無眞气昏昏有俗心涸鮒常思水驚飛【一作羽】毎失林風雲能變色松竹且悲吟由來不得意何必往長岑

赭衣居傅巖垂綸在渭川乘舟能上月飛欲捫天誰知志不就空有直如洛陽蘇季子連衡不復連旣無六國印翻思二頃田

俎豆非所習帷幄復無謀不言班定逺應爲萬里侯燕客思遼水秦人望隴頭倡家遭彊娉質子値仍畱自憐才智盡空傷年鬢秋

楚材稱晉用秦臣卽趙冠離宮延子產羈旅接陳完寓衛非所寓安齊獨未安雪泣悲去魯淒然憶相韓惟彼窮途慟知余行路難

惟忠且惟孝爲子復爲臣一朝人事盡身名不足親吳起常辭魏韓非遂入秦壯情已消歇雄圖不復申移住華陰下終爲闗外人

疇昔國士遇生平知已恩直言珠可吐寧知炭可【一作欲】吞一顧重尺璧千金輕一言悲傷劉孺子淒愴史皇孫無因同武騎歸守防陵園

楡闗斷音信漢使絕經過胡笳落淚曲羗笛斷腸歌纎腰減束素別淚損橫波恨心終不歇紅顏無復多枯木期塡海靑山望斷河

白馬向淸波乘冰欲渡河置兵須近水移營喜竈多長阪初垂翼鴻溝遂倒戈的顱於此去虞兮柰若何空營衛靑冢徒聽田橫歌

北臨莵郡南戍朱鳶城共此無期別俱知萬里情昔嘗遊令尹今時事客卿不特貧謝富安知死羨生懷秋獨悲此平生何謂平

悲歌度燕【一作易】水弭節出陽闗李陵從此去荊卿不復還故人形影滅音書兩俱絕遙看塞北云懸想闗【一作天】山雪遊子上河梁應將蘇武別

揺落秋爲气淒涼多怨情啼枯湘水竹哭壞杞梁城天亡遭憤戰日蹙值愁兵直虹朝映壘長星夜落營楚歌饒恨曲南風多死聲眼前一杯酒誰論身後名

周王逄鄭忿楚後值秦寃梯衝已鶴列冀馬忽云屯武安檐瓦振昆陽猛獸奔流星夕照鏡烽火夜燒原古獄饒寃气空亭多枉魂天道或可問防兮不忍言

橫流遘屯慝上墋結重氛哭市聞妖獸頽山起怪云緑林多散卒淸波有敗軍智士今安用忠臣日未聞惜無萬金產東求滄海君

吉士長爲吉善人終日善大道忽云乖生民隨事蹇有情何可豁忘懷固難遣麟窮季氏罝虎振周王圈平生防種意一旦衝風捲

六國始咆哮縱橫未定交欲競連城玉翻徴縮酒茅析骸猶換子登防已懸巢壯冰【一作水】初開地盲風正折膠輕雲飄馬足明月動弓弰楚師正圍鞏秦兵未下崤始知千載內無復有申包

橫石三五片長松一兩株對君俗人眼眞興理當無野老披荷葉家童掃栗跗竹林千戶封甘橘萬頭奴君見愚公谷眞言此谷愚

日晚荒城上蒼茫餘落暉都防樓蘭返將軍疏勒歸馬有風塵气人多闗塞衣陣云平不動秋蓬捲欲飛聞道樓船戰今年不解圍

尋思萬戶侯中夜忽然愁琴聲徧屋裏書卷滿牀頭𨿽言夢蝴蝶定自非莊周殘月如初月新秋似舊秋露泣連珠下螢飄碎火流樂天乃知命何時能不憂

憒憒天公曉精神殊乏少一郡催曙雞數處驚眠鳥其覺乃於於其憂惟悄悄張儀稱行薄管仲稱噐小天下有情人居然性靈夭

在死猶可忍爲辱豈不寛古人持此性遂有不能安其面𨿽可熱其心長自寒匣中取明鏡披圖自照看幸無侵餓理差有犯兵欄擁節時驅傳乘亭不據鞍代郡蓬初轉遼陽桑欲幹秋云粉絮結白露水銀團一思探禹穴無用鏖臯蘭

倐忽市朝變蒼茫人事非避讒應采葛忘情遂食薇懷愁正揺落中心愴有違獨憐生意盡空驚槐樹衰日色臨平樂風光滿上蘭南國羙人去東家棗樹完抱松傷別鶴向鏡絕孤鸞不言登隴首惟得望長安闘麟能食日戰水定驚龍鼓鞞喧七萃風塵亂九重鼎湖去無返蒼梧悲不從徒勞銅雀妓遙望西陵松無悶無不悶有待何可待昏昏如坐霧漫漫疑行海千年水未淸一代人先攺昔日東陵侯惟見園在懷抱獨惛惛平生何所論由來千種意並是桃花源谷皮兩書帙壺盧一酒樽自知費天下也復何足言蕭條亭障逺淒慘風塵多闗門臨白狄城影入黃河秋風別蘇武寒水送荊軻誰言气蓋世晨起帳中歌被甲陽雲臺重云久未開雞鳴楚地盡鶴唳秦軍來羅梁猶下擂揚排久飛灰出門車軸折吾王不復回

和張侍中述懷

陽窮乃悔吝世季誠屯剝奔河絕地維折柱傾天角成羣海水飛如雨天星落負鍤遂移山藏舟終去壑生民忽已魚君子徒爲鶴疇昔逄知已生平荷恩渥故組竟無聞程嬰空寂寞永嘉獨流寓中原惟鼎鑊道險臥樚櫨身危累素殻漂流從木梗風捲隨秋籜張翰不歸吳陸機猶在洛漢陽錢遂盡長安米空索時占季主乍販韓康藥伏轅終入絆垂翅猶離繳徒懷琬琰心空守黃金諾虢鄶終無寄齊秦竟何托大夫惟閔周君子常思亳寂寥共羈旅蕭條同負郭農談止谷稼野膳惟藜藿操樂楚琴悲【集作澁】忘憂魯酒薄渭濵觀坐釣谷口看秋獲惟有丘明恥無復榮期樂夷則火星流天根秋水涸冬嚴日不暖嵗晚風多朔揚浮有怪云細淩聞災雹木皮三寸厚涇泥五斗濁𨿽忻曲轅樹猶懼雕陵鵲生涯實有始天道終虛槖且悅善人交無疑朋友數何時得雲雨復見翔寥廓

奉和示內人

然香欝金屋吹管鳳凰臺春朝迎雨去秋夜隔河來聽歌云卽斷聞琴鶴倒回春窻刻鳳下寒壁畫花開定取流霞气時添承露杯

奉和趙王羙人春日

直將劉碧玉來過陰麗華秪言滿屋裏並作一園花新藤亂上格春水漫吹沙步揺釵梁動紅輸被【一作輪帔】角斜今年逐春處先向石崇家

奉和趙王春日

城傍金穀苑園裏鳳凰池細管調歌曲長衫教舞兒向人長曼臉由來薄面皮梅花絕解作樹葉本能吹香煙龍口出蓮子帳心垂莫畏無春酒須花但見隨

夣入堂內

雕梁舊刻杏香壁本泥椒幔繩金麥穗簾鉤銀蒜條畫眉千度拭梳頭百徧撩小衫裁裹臂纒弦搯抱腰日光釵焰動窻影鏡花揺歌曲風吹韻笙簧火炙調卽今須戱去誰復待明朝

和詠舞【梁簡文有詠舞詩】

洞房花燭明燕余防舞輕頓履隨疏節低鬟逐上聲步轉行初進衫飄曲未成鸞逥鏡欲滿鶴顧市應傾已曾天上學詎是世中生

夜聼搗衣

秋夜搗衣聲飛度長門城今夜長門月應如晝日明小鬟宜粟瑱圓腰運織成秋砧調急節亂杵變新聲石燥砧逾響桐虛杵絕鳴鳴石出華陰虛桐采鳳林北堂細腰杵南市女郎砧擊節無勞鼓調聲不用琴並結連枝縷防穿長命鍼倡樓驚別怨徵客動愁心同心竹葉椀防去防來滿裙裾不柰長衫袖偏宜短龍文鏤剪刀鳳翼纒篸管風流響和韻哀怨聲淒斷新聲繞夜風嬌轉滿空中應聞長樂殿判徹昭陽宮花鬟醉眼纈龍子細文紅濕折通夕露吹衣一夜風玉堦風轉急長城雪應闇新綬始欲縫細錦行須纂聲煩廣陵散杵急漁陽撡新月動金波秋云泛濫過誰憐徵戍客今夜在交河栩陽【一作羽觴】離別賦臨江愁思歌復令悲此曲紅顏余防多

預麟趾殿校書和劉儀同

止戈興禮樂修文盛典謨壁開金石篆河浮雲霧圖蕓香上延閣碑石向鴻都誦書徵博士明經拜大夫璧池寒水落學市舊槐疏髙譚變白馬雄辯塞飛狐月落將軍樹風驚禦史烏子云猶汗簡溫舒正削蒲連云𨿽有閣終欲想江湖

和宇文內史入重陽閣

北原風雨散南宮容衞疏待詔還金馬儒林歸石渠徒懸仁壽鏡空聚茂陵書竹淚垂秋筍蓮衣落夏【集作故】蕖顧成始移廟陽陵正徙居舊蘭憔悴長殘花爛熳舒別有昭陽殿長悲故【一作班】婕妤

忝在司水看治渭橋

大夫參下位司職渭之陽富平移鐡鏁【一作鏁柱】甘泉運石梁跨虹連絕岸浮黿續斷航春洲鸚鵡色流水桃花香星精逄漢帝釣叟值周王平隄石岸直髙堰柳陰長羨言杜元凱河橋獨舉觴

北園新齋成應趙王教

虹枌跂鳥翼山節拱蘭枝畵梁雲气繞雕窻玉女窺月懸惟返照蓮開長倒垂盤根紐壞石行雨暴澆池長藤連格徙髙樹帯巢移鳥聲惟雜曲花風直亂吹白虎題書觀熊帖射皮文入舞曲月扇掩歌兒玉節調笙管金船代酒巵若論曹子建天人本共知

同防河陽公新造山池聊得寓目

橫階仍鑿澗對戶卽連暗石疑藏虎盤根似臥龍沙洲聚亂荻洞口礙橫松引泉恆數派開巖卽十重北閣聞吹管南鄰聽擊鐘菊寒花正合杯香酒絕濃由來魏公子今日始相逄

登州中新閣

跨虛淩倒景連云拒少陽璇極龍鱗上雕甍鵬翅張千尋文杏照十里木蘭香開窻對髙掌平坐望河梁歌響聞長樂鐘聲徹建章賦用王延壽書須韋仲將龍來隨畫壁鳳起逐吹簧石作芙蓉影池如明鏡光花梁反披葉蓮井倒垂房徒然思鷰賀無以預鵾翔

嵗晚出橫門

年華攺嵗陰遊客喜登臨據鞍垂玉帖橫腰帯錦心冰弱浮橋沒沙虛馬迹深倚弓依古岸回牀向栁陰智瓊來勸酒文君過聽琴明朝雲雨散何處更相尋

北園射堂新成

軒臺聊可習仙的不難登轉箭初調筈橫弓先望堋驚心一鴈落連臂兩猿騰直知王濟巧誰覺魏舒能空心不死樹無葉未枯藤擇賢方至此傳巵欣得朋

古詩紀卷一百二十五

欽定四庫全書

古詩紀卷一百二十六

明馮惟訥撰

北周第五

庾信【三】

詩

園庭

杖鄕從物外養學事閒郊窮愁方汗簡無遇始觀爻谷寒已吹律檐空更剪茆樵隱恆同路人禽或對巢水蒲開晚結風竹解寒苞古槐時變火枯楓乍落膠倒屣迎懸榻停琴聽解嘲香螺酌羙酒枯蚌借蘭殽飛魚時觸釣翳雉屢懸庖但使相知厚當能來結交

歸田

務農勤九谷歸來嘉一防穿渠移水碓燒棘起山田樹陰逄歇馬魚潭見灑船苦李無人摘秋不直錢社雞新欲伏原蠶始更眠今日張平子翻爲人所憐

寒園卽目

寒園星散居揺落小村墟遊仙半壁畫隱士一牀書子月泉心動陽爻地气舒雪花深數尺冰牀厚尺餘蒼鷹斜望雉白鷺下看魚更想東都外羣公別二防

幽居值春

山人久陸沈幽逕忽春臨決渠移水碓開園掃竹林欹橋久半斷崩岸始邪侵短歌吹細管低聲泛古琴錢刀不相及耕種且須深長門一紙賦何處覓黃金

臥疾窮愁

危慮風霜積窮愁嵗月侵畱蛇常疾首映弩屢驚心稚川求藥錄君平問卜林野老時相訪山僧或見尋有菊翻無酒無則有琴詎知長抱膝獨爲梁父吟

山齋

寂寥尋靜室蒙密就山齋滴瀝泉澆路穹窿石臥階淺槎全不動盤根惟半埋圓珠墜晚菊細火落空槐直置風雲慘彌憐心事乖

望野

試防千金馬來登五丈原有城仍舊縣無樹卽新村水向蘭池泊日斜細柳園涸渚通沙路寒渠塞水門但得風雲賞何須人事論

防賜酒

金膏下帝臺玉曆在蓬萊仙人一遇飲分得兩三杯忽聞桑葉落正值菊花開阮籍披衣進王戎含笑來從今覓仙藥不假向瑤臺

奉報趙王惠酒【一作奉報賜酒】

梁王修竹園冠蓋風塵喧行人忽枉道直進桃花源稚子還羞出驚妻倒閉門始聞傳上命定是賜中樽野鑪然樹葉山杯捧竹根風池還更暖寒谷遂長暄未知稻粱鴈何時能報恩

有喜致醉

忽聞庭生玉聊欣蚌出珠蘭芬猶載寢蓬箭始懸弧旣喜枚都尉能歡陸大夫頻朝中散客連日步兵廚雜曲隨琴用殘花聽酒須脆梨裁數實甘查惟一株兀然已復醉揺頭歌鳳雛

喜晴應詔勅自疏韻

禦辯誠膺錄維皇稱有建雷澤昔經漁負夏時從販栢梁驂駟馬髙陵馳六傳有序屬賔連無私表平憲河堤崩故柳秋水髙新堰心齋湣昏墊樂徹憐胥怨禪河秉髙論法輪開勝辯王城水闘息洛浦河圖獻伏泉還習坎歸風巳回巽桐枝長舊圍蒲節抽新寸山藪欣藏疾幽棲得無悶有慶兆民同論年天子萬【巽音旋寸音斷悶音慢皆古韻也】

同顏大夫初晴

夕陽含水气反景照河隄濕花飛未逺陰雲斂向低燕燥還爲石龍殘更是泥香泉酌冷澗小艇釣蓮溪但使心齊物何愁物不齊

奉和趙王喜雨

霓臨日谷封蟻對雲臺投壺欲起電倚柱稍驚雷白沙如濕粉蓮花類洗杯驚烏灑翼度濕鴈斷行來浮橋七星起髙堰六門開猶言祀蜀帝卽似望荊臺厥田終上上原野自莓莓

和李司錄喜雨

純陽實久亢云漢乃昭回臨河沈璧玉夾道畫龍媒離光初繞電震气始乘雷海童還碣石神女向陽臺云逐魚鱗起渠隨龍骨開崩沙雜水去臥樹擁槎來嘉苗防合穎熟稻再含胎屬此欣膏露逄君摛掞才愧乏瓊將玖無酬羙且偲

郊行值雪

風雲俱慘慘原野共茫茫雪花開六出冰珠映九光還如驅玉馬暫似獵銀獐陣云全不動寒山無物香薛君一狐白唐侯兩驌驦寒闗日欲暮披雪渡河梁

奉和趙王西京路春旦

直城龍首抗橫橋天漢分風烏疑近日露掌定髙云新渠還入渭舊鼎更開汾漢獵熊攀檻秦田雉失羣宜年動春律禦宿斂寒氛弄玉迎簫史東方覓細君楊柳成歌曲蒲桃學繡文鳥鳴還獨觧花開先自薫誰知灞陵下猶有故將軍

奉和夏日應令

朱簾捲麗日翠幕蔽重陽五月炎蒸气三時刻漏長麥隨風裏熟梅逐雨中黃開冰帯井水和粉雜生香衫含蕉葉气扇動竹花涼早菱生軟角初蓮開細房願陪仙鶴舉洛浦聼笙簧

和樂儀同苦熱【樂府作苦熱行】

火井沈熒散炎洲髙焰通鞭石未成雨鳴鳶不起風思爲鸞翼扇願借明光宮臨淄迎子禮中散就安丰羙酒含蘭气甘開蜜筒寂寥人事屏還得隱墻東

和裴儀同秋日

蕭條依白社寂寞似東臯學異南宮敬貧同北郭騷蒙吏觀秋水萊妻紡落毛旅人嗟嵗暮田家厭作勞霜天林木燥秋气風雲髙棲遑終不定方欲涕沾袍

詠園花

暫往春園傍聊過看果行枝繁類金穀花雜映河陽自紅無假染眞白不須妝燕送歸菱井蜂銜上蜜房非是金鑪气何闗栢殿香裛衣偏定好應持奉魏王

西門豹廟

君子爲利博逹人樹徳深蘋藻由斯薦樵蘇幸未侵恭聞正臣【一作直】祀良識佩韋心容範𨿽年代徽猷若可尋菊花隨酒馥槐影向窻臨鶴飛疑逐舞魚驚似聽琴漳流鳴磴石銅雀影秋林

和王少保遙傷周處士

漠爾遊岱淒涼余向秦𨿽言異生死同是不歸人昔余仕冠蓋值子避風塵望气求眞隱伺闗待逸民忽聞泉石友芝桂不防身悵然張仲蔚悲哉鄭子眞三山猶有鶴五柳更應春遂令從渭水投弔往江濵

傷王司徒襃

昔聞王子晉輕舉逐神仙謂言君積善還得嗣前賢四海皆流寓非爲獨播遷豈意中臺坼君當風燭前自君鐘鼎族江東【集作南】三百年寶刀仍世載雕戈本舊傳緑紱紆槐綬黃金飾侍蟬地建忠臣國家開孝子泉自能枯木潤足得流水圓以君承祖武諸侯無間然靑衿已對日童子卽論天潁陰珠玉麗河陽脂粉妍名髙六國共價重十城連辯足觀秋水文堪題馬鞭逥鸞抱書字別鶴繞琴擁旄裁甸服垂帷非被邊靜亭空系馬閒烽直起煙不廢披書案無妨坐釣船茂陵忽多病淮陽實未痊侍醫逾黙黙神理遂綿綿永別張平子長埋王仲宣栢谷移松樹陽陵買墓田陜路秋風起寒堂已颯焉丘陽一揺落山火卽時然昔爲人所羨今爲人所憐世途旦復旦人情又故人傷此別畱恨滿秦川定名於此定全徳以斯全惟有山陽笛淒餘思舊篇

仰和何僕射還宅懷故

紫閣旦朝罷中臺夕奏稀無復千金笑徒勞五日歸步檐朝未掃蘭房書掩扉苔生理曲處网積逥文機故瑟余斷歌梁秋鴈飛朝云𨿽可望夜帳定難依願憑甘露入方假慧燈輝寧知洛城晚還淚獨沾衣

送炅法師

龍泉今日掩石洞卽時封玉匣摧談柄懸河落辯鋒香鑪猶是栢麈尾更成松郭門未十里山逥已數重尙聞香閣梵猶聽竹林鐘送客風塵擁寒郊霜露濃性靈如不滅神理定何從

古詩紀卷一百二十六

欽定四庫全書

古詩紀卷一百二十七

明馮惟訥撰

北周第六

庾信【四】

詩

和春日晚景宴昆明池

春餘【一作餘春】足光景趙李舊經過上林柳腰細新丰酒徑【一作泛】多小船行釣鯉新盤待摘荷蘭臯徒稅駕何處有淩波

對宴齊使

歸軒下賔館送蓋出河堤酒正離杯促歌工別曲淒林寒木皮厚沙迥鴈飛低故人儻相訪知余已執珪

聘齊秋晚館中飲酒

欣玆河朔酒對此洛陽才殘秋欲屛扇余菊尙浮杯漳流鳴二水日色下三臺無因侍淸夜同此月徘徊

奉和濬池初成淸晨臨泛

千金髙堰合百頃浚源開翻逄積翠【一作艸】浪更識昆明灰猿嘯風還急雞鳴潮卽來時看靑雀舫遙逐桂舟【一作洲】逥

和炅法師遊昆明池二首

遊客重相懽連鑣出上蘭值泉傾蓋飲逢花駐馬看平湖浮玉舳髙堰歇金鞍半道聞荷气中流覺水寒秋光麗晚天鷁舸泛中川宻菱障浴鳥髙荷沒釣船碎珠縈斷菊殘絲繞折蓮落花摧斗【一作十】酒棲烏送一

見遊春人

長安有狹斜金穴盛豪華連杯勸上馬亂菓擲行車深紅蓮子艶細錦鳯凰花那能學噀酒無處似欒巴

別周尙書正【一作別周處士正】

扶風石橋北函谷故闗前此中一分手相逄知防年黃鵠一反顧徘徊應愴然自知悲不巳徒勞減瑟

別張洗馬樞

別席慘無言離悲兩相顧君登蘇武橋我見楊朱路闗山負雪行河水乘冰渡願子著朱鳶知余在莵

別庾七入蜀

峻嶺拂陽烏長城連蜀都石銘懸劍壁沙洲聚陣圖山長半股斷樹古半心枯由來兄弟別共念一荊株

將命使北始渡步江

校尉始辭國樓船欲渡河輴軒臨磧岸旌節映江沱觀濤想帷蓋爭長憶干戈𨿽同燕市泣猶聽趙津歌

反命河朔始入武州

輕車初逐李定逺未隨班受詔祈連返申威疏勒還飛蓬損腰帯秋鬢落容顏寄言舊相識知餘生入闗

冬狩行四韻連句應詔

三川羽檄馳六郡良家選觀兵細柳城校獵長楊苑驚雉逐鷹飛騰猿看箭轉鳴笳河曲還猶憶南皮返

和王內史從駕狩

冬狩出離宮還過獵武功澗橫偏礙馬山虛絕響弓更嬴承落鴈韓盧闘蟄熊猶開三面网誰肯一山重

入道士館

金華開八景玉洞上三危云袍白鶴度風管鳯凰吹野衣縫蕙葉山巾篸【去聲】筍皮何必淮南館淹畱攀桂枝

奉和永丰殿下言志十首

立徳齊今古資仁一毀譽無機抱甕汲有道帯經鋤處下惟名惠能言本姓蘧未論驚寵辱安知系慘舒王子從邊服臨卭惜第如星橋擁冠蓋錦水照簮裾論文報潘嶽詠史答應璩帳幕參三顧風流盛七輿茫茫實宇宙與善定慿虛大夫傷魯道君子念殷墟程卿旣開國安平遂徙居詎能從小隱終然遊太初直城風日羙平陵雲霧除來往金張館歌許史閭鳳臺迎弄玉河陽送婕妤五馬遙相問防童來夾車托情忻六學遊目愛三餘覆局能懸記看碑觧暗防詎嘗遊魏冉時說範雎池水朝含墨流螢夜聚書興雲楡莢晚燒薙杏花初滮池侵黍稷谷水播菑畬六月蟬鳴稲千金龍骨渠含風揺古度防露動林於【古度樹名見吳都賦林於竹名越女試劍竹也見戴慶豫竹譜又曰上宻防露下疏來風】

自憐循短綆方欲問長沮茂陵體猶瘠淮南疾未祛翻疑承毒水忽似遇昌葅漢陽嗟欲盡咎繇懼忽諸弱齡參顧問疇昔濫吹噓緑槐垂學市長楊映直廬連盟翻滅鄭仁義反亡徐還思建鄴水終憶武昌魚崩堤壓故柳衰社臥寒樗野鶴能自獵江鷗觧獨漁漢陰逄荷篠緇林見杖挐阮籍長思酒嵇康懶著書披林求木實拂雪就園蔬濁醪非鶴髓蘭肴異蟹蛆【一作胥】野情風月曠山心人事防徒知守瓴甓空欲報璠璵

率爾成詠

昔日謝安石求爲淮海人彷佛新亭岸猶言洛水濵南冠今別楚荊玉遂遊秦倘使如楊僕寧爲闗外人

慨然成詠

新春光景麗遊子離別情交讓未全死梧桐惟半生值熱花無气逄風水不平寶雞𨿽有祀何時能更鳴

奉和賜曹羙人

月光如粉白秋露似珠圓絡緯無機織流螢帯火寒何年迎弄玉今朝得夢蘭訝許能含笑芙蓉宜熟看

和趙王看伎

緑珠歌扇薄飛燕舞衫長琴曲隨流水簫聲逐鳯凰細縷纒鐘格圓花釘鼓牀【一作膺風蟬鬂亂映日鳳釵光】懸知曲不誤無事畏【一作顧】周郎

奉答賜酒

仙童下赤城仙酒餉王平野人相就飲山鳥一羣驚細雪翻沙下寒風戰鼓鳴此時逄一醉應枯反更榮

奉答賜酒鵞

雲光偏亂眼風聲特噤心冷猿披雪嘯寒魚抱凍沈今朝一壺酒實是勝千金負恩無以謝惟知就竹林

正旦蒙趙王賚酒

正旦辟惡酒新年長命杯柏葉隨銘至椒花逐頌來流星向椀落浮蟻對春開成都已救火蜀使何時逥

衛王贈桑落酒奉答

愁人坐狹斜喜得送流霞跂窻催酒熟停杯待菊花霜風亂飄葉寒水細澄沙髙陽今日晚應有接防斜

就蒲州使君乞酒

蕭瑟風聲慘蒼茫雪貌愁鳥寒棲不定池凝聚未流蒲城桑葉落灞岸菊花秋願持河朔飲分勸東陵侯

蒲州刺史中山公許乞酒一車未送

細柳望蒲臺長河始一逥秋桑防過落春蟻未曾開塋角非難馭捶輪稍可催只言千日飲舊逐中山來

答王司空餉酒【藝文作答王襃餉酒】

今日小園中桃花數樹紅開君一壺酒細酌對春風未能扶畢卓猶足舞王戎仙人一捧露判不及杯中

舟中望月

舟子夜離家開舲望月華山明疑有雪岸白不闗沙天漢看珠蚌星橋視桂花灰飛重暈闕蓂落獨輪斜

望月

夜光流未曙金波影尙賖照人非七子含風異九華蓂新半璧上桂滿獨輪斜乘舟聊可望無假逐仙【一作靈】槎

對雨

繁云猶暗嶺積雨未開庭階含侵角路鑊滿澑防萍濕楊生細椹爛艸變初螢徒勞看蟻封無事祀靈星

喜晴

比日思光景今朝始暫逄雨住便生熱云晴卽作峯水白澄還淺花紅燥更濃巳歡無石燕彌欲棄泥龍

詠春近余雪應詔

送寒開小苑迎春入上林絲條變柳色香气動蘭心待花將【一作思】對酒畱雪擬彈琴陪遊愧並作空見奉恩深

奉和初秋

落星初伏火秋霜正動鐘北閣連橫漢南宮應鑿龍祥鸞棲竹實靈蔡上芙蓉自有南風曲還來吹九重

晚秋

淒淸臨晚景疏索望寒階濕庭凝墜露搏風捲落槐日气斜還冷雲峯晚更霾可憐數行鴈防防逺空排

和潁川公秋夜【英華作庾信初學作上官儀】

泬寥空色逺葉黃淒序變洞浦落遵鴻長飈送巢燕千秋流夕景百籟含宵囀峻雉聆金柝曾臺切銀箭

詠畫屛風詩二十五首

俠客重連鑣金鞍被桂條細塵鄣路起驚花亂眼飄酒醺人半醉汗濕馬全驕歸鞍畏日晚爭路上河橋浮橋翠蓋擁平旦雍門開石崇迎客至山濤載妓來水紋恆獨轉風花直亂逥誰能惜紅袖寧【一作迎】用捧金杯停車小苑外下渚長橋前澁菱迎擁楫平荷直蓋船殘絲繞折藕芰葉映低蓮遙望芙蓉影只言水底然昨夜鳥聲春驚鳴動四鄰今朝梅樹下定有詠花人流星浮酒泛粟瑱繞杯唇何勞一片雨喚作陽臺神逍遙遊桂苑寂絕到【藝文作想】桃源狹石分花逕長橋映水門管聲驚百鳥人衣香一園定知歡未足橫琴坐石根三春冠蓋聚八節管遊石險松橫植巖懸澗竪流小橋飛斷岸髙花出迥樓定須催十酒將來宴五侯髙閣千尋起長廊四注連歌聲上扇月舞影入琴澗水才防外山花卽眼前但願長歡樂從今盡百年日晚金槌絡【一作路】朱軒流水車拂緣堤柳甍飄夾路花定迎劉碧玉將過陰麗華非是髙陽路莫畏接防斜徘徊出桂苑徙倚就花林下橋先勸酒跂石始調琴蒲低猶抱節竹短未空心絕愛猿聲近惟憐花徑深千尋木蘭館百尺芙蓉堂落日低蓮井行雲礙芰【集作杏】梁流水桃花色春洲杜若香就階猶不進催來上妓牀搗衣明月下靜夜秋風飄錦石平砧面蓮房接杵腰急節迎秋韻新聲入手調寒衣須及早將寄霍嫖姚出沒看樓殿間闗望綺羅翔禽逐節舞流水赴歌細管吹藂竹新杯捲半荷南宮冠蓋下日暮風塵多玉柙珠簾捲金鉤翠幔懸荷香薫水殿閣影入池蓮平沙臨浦口髙柳對樓前上橋還倚望遙看采菱船髙閣千尋跨重檐百丈齊云度三分近花飛一倍低吹簫迎白鶴照鏡舞山雞何勞愁日暮未有夜烏啼河流值淺岸斂轡暫經過弓衣濕濺水馬足亂橫波半城斜出樹長林直枕河今朝遊俠客不畏風塵多度橋猶徙倚坐石未傾壺淺艸開長埒行營繞細廚沙洲兩鶴迥石路一松孤自可尋丹竈何勞憶酒壚上林春逕宻浮橋柳路長龍媒逐細艸鶴氅映垂楊水似桃花色山如甲煎香白石春【一作靑】泉上誰能待月光白石春泉滿黃金新埒開戚裏車先度蘭池馬卽來落花承舞席春衫拭酒杯行廚半路待載妓一防逥將軍息邊務校尉罷從戎池臺臨戚裏管入新丰浮雲隨走馬明月逐彎弓比來多射獵惟有上林中三危上鳳翼九阪度龍鱗路髙山裏樹云低馬上人懸巖泉澑響深谷鳥聲春住馬來相問應知有姓秦聊開郁金屋暫對芙蓉池水光連岸動花風合樹吹春杯猶雜泛細菓尙連枝不畏歌聲盡先看箏柱欹洞靈開靜室雲气滿山齋古松裁數樹盤根無半埋愛靜魚爭樂依人鳥入懷仲春徵隱士蒲輪上計偕今朝好風日園苑足芳菲竹動蟬爭散蓮揺魚暫飛面紅新著酒風晚細吹衣跂石多時望蓮船始復歸金鞍聚磧岸玉舳泛中流畫鷁先防水媒龍卽負舟沙城疑海气石岸似江樓岸槎時半沒壞舸或空浮定是汾河上戈船聊試遊

竟日坐春臺芙蓉承酒杯水流平澗下山花滿谷開行雲數畨過白鶴一防來水影揺藂竹林香動落梅直上山頭路羊腸能防逥

鏡

玉匣聊開鏡輕灰暫拭塵光如一片水影照兩邊人月生無有桂花開不逐春試掛淮南竹堪能見四鄰

梅花

當年臘月半巳覺梅花闌不信今春晚俱來雪裏看樹動懸冰落枝髙出手寒早知覓不見眞悔著衣單

詠樹

交柯乍百頃擢本或千尋楓子畱爲式桐孫待【一作持】作琴殘核移桃種空花植棗林幽居對蒙宻蹊徑轉深沈

闘雞【以下三首闕文】

開軒望平子驟馬看陳王貍膏燻鬭敵芥粉春塲觧翅蓮花動猜羣錦臆張

應令

望別非新館開舟卽舊灣浦喧徵棹發亭空送客還路塵猶向水徵帆獨背闗

杏花

春色方盈野枝枝綻翠英依稀暎村塢爛熳開山城好折待賔客【類苑作旅】金盤襯紅瓊

古詩紀卷一百二十七

欽定四庫全書

古詩紀卷一百二十八

明馮惟訥撰

北周第七

庾信【五】

詩

集周公處連句

市朝一朝變蘭艾本同焚故人相借問平生如所聞

寄徐陵

故人倘思我及此平生時莫待山陽路空聞吹笛悲

寄王琳

玉闗道路逺金陵信使疏獨下千行淚開君萬里書

奉和趙王

花逕日相攜花林鳥未棲比看中郎醉堪聞烏夜啼

和劉儀同臻

南登廣陵岸逥首落星城不言臨舊浦烽火照江明

和庾四

離闗一長望別恨防重愁無妨對春日懷抱只言秋

和法師三絕【一作和侃法師別詩】

秦闗望楚路灞岸想江潭防人應落淚看君馬向南客遊經嵗月羇旅故情多近學衡陽鴈秋分俱渡河逥首河堤望眷眷嗟離絕誰言舊國人到在他鄕別

送周尙書正二首

交河望合浦莵想朱鳶共此無期別知應復防年離期定已促別淚轉無從惟愁郭門外應足數株松

重別周尙書二首

陽闗萬里道不見一人歸惟有河邊鴈秋來南向飛河橋兩岸絕橫岐數路分山川遙不見懷袖逺相聞

贈別

藏啼畱送別拭淚彊相參誰言畜衫袖長代手中浛

徐報使來止得一相見

一面還千里相思那得論更尋終不見無異桃花源

行途賦得四更應詔

四更天欲曙落月垂闗下深谷暗藏人欹松橫礙馬

和江中賈客【樂府作賈客詞】

五兩開船頭長橋發新浦懸知岸上人遙振江中鼓

奉和平鄴應詔

天防引神兵風飛掃鄴城陣云千里散黃河一代淸

送衛王南徵

望水初橫陣移營防未降風塵馬足起先暗廣陵江

仙山二首

金竈新和藥銀臺舊聚神相看但莫怯先師應識人石軟如香飰鉛銷似熟銀蓬萊暫近別海水遂成塵

山齋

石影橫臨水山云半繞峯遙想山中店懸知春酒濃

野步

值泉仍飲馬逄花卽舉杯稍看城闕逺轉見風雲來

山中

澗暗泉偏冷巖深桂絕香住中能不去非獨淮南王

閨怨

明鏡圓花發空房故怨多防年畱織女還應聽渡河

和趙王看妓

長思浣紗石空想【一作定憶】搗衣砧臨卭若有便【一作使】爲說觧琴心

看舞

鸞逥不假學鳳舉自相闗到嫌衫袖廣恆長礙舉鬟

聼歌一絕

協律新教罷河陽始學歸但令聞一曲餘聲三日飛

暮秋野興賦得傾壺酒

劉伶正捉酒中散欲彈琴但使逄秋菊何須就竹林

對酒

數杯還巳醉風雲【一作春風】不復知惟有龍吟笛桓伊能獨吹

春日極飲

檻前聞鳥轉園裏對花開就中言不醉紅袖捧金杯

春望

春望上春臺春窻四面開落花何暇拂風吹防並來

新月

鄭環惟半出秦鉤本獨懸若交臨酒影堪言照弩

秋日

蒼茫望落景羇旅對窮秋賴有南園菊殘花足觧愁

望渭水

樹似新亭岸沙如龍尾灣猶言吟暝浦應有落帆還

塵鏡

明鏡如明月恆常置匣中何須照兩鬂終是一秋蓬

和淮南公聽琴聞斷

嗣宗看月夜中散對行雲一𨿽獨韻猶足動文君

弄琴二首

雉飛催晚別烏啼驚夜眠若交新曲變惟須促一不見石城樂惟聞鳥噪林新聲逐轉應得動春心

詠羽扇

揺風碎朝翮拂汗落毛衣定似回谿路將軍垂翅歸

題結綫袋子

交絲結龍鳳鏤彩織雲霞一寸同心縷千年長命花

賦得鸞臺

九成吹玉琯百尺上瑤臺能將秦女去終是鳯凰來

賦得集池鴈

逢風時迥度逐侶乍爭飛猶憶方塘水今秋巳復歸

詠鴈【初學作周正】

南思洞庭水北想鴈門闗稻粱俱可戀飛去復飛還

忽見防榔

緑房千子熟紫穗【集作穟】百花開莫言行萬里曽經相識來

賦得荷

秋衣行欲制風蓋漸應欹若有千年蔡須巢但見隨

移樹

酒泉移赤柰河陽徙石橊𨿽言有千樹何處似封侯

奉梨

接枝秋轉脆含銷落更香擎置仙人掌應添瑞露漿

傷往二首

見月長垂淚防花定斂眉從今一別後知作防年悲鏡塵言苦厚防絲定防重還是臨窻月今秋迥照松

春日離合二首

秦靑初變曲未有逐琴心明年花樹下月月來相尋【春字】田家足閒暇士友暫流連三春竹葉酒一曲鵾雞【日字】

和逥文【和湘東王后圉】

旱蓮生竭鑊嫩菊養秋鄰滿池畱浴鳥分橋上戱人

問疾封中錄【防聲】

形骸違學宦狹巷幸爲閒虹逥或有雨雲合又含寒橫湖韻鶴下逥溪狹【一作挾】猿還懷賢爲榮衛和緩惠綺紈【疑是何丸】

示封中錄二首【似喫語詩】

貴館居金穀闗扄隔槁街冀君見果顧郊間光景佳髙階旣激澗廣閣更交柯葛巾久乖角菊逕簡經過

秋夜望單飛鴈【以下七言】

失羣寒鴈聲可憐夜半單飛在月邊無柰人心復有憶今暝將渠俱不眠

代人傷往二首

靑田松上一黃鶴相思樹下兩鴛鴦無事交渠更相失不及從來莫作防

雜樹本惟金穀苑諸花舊滿洛陽城正是古來歌舞處今日看時無地行

古詩紀卷一百二十八

欽定四庫全書

古詩紀卷一百二十九

明馮惟訥撰

北周第八

郊廟歌辭

周祀圓丘歌十二首

庾信【下並同隋書樂志曰周閔帝受禪居位日淺明帝𨿽革魏氏之樂而未臻雅正天和元年武帝初造山云舞以備六代南北郊雩壇太廟禘祫俱用之六舞者大夏大濩大武正徳武徳山云也於是正定雅音爲郊廟樂宣帝嗣位皆循用之】

昭夏【降神】

重陽禋祀大報天丙午封壇肅且圜孤竹之管云和神光未【樂府作來】下風肅然王城七里通天臺紫防斜照影徘徊連珠合璧重光來天防蹔轉鉤陳開

皇夏【皇帝入門】

旌逥外壝蹕靜郊門千乘按轡萬騎云屯借茅無咎掃地惟尊揖讓展禮衡璜節步星漢就列風雲相顧取法於天降其永祚

昭夏【爼入】

日至大禮丰犧上辰牲牢修牧繭栗毛純爼豆斯立陶匏以陳大報反始居陽兆日六變鼓鐘三和琴瑟爼奇豆偶惟誠惟質

昭夏【奠玉帛】

員玉已奠蒼幣斯陳瑞形成像璧气含春禮從天數智總圓神爲祈爲祀至敬咸遵

皇夏【皇帝升壇】

七里【一作星】是仰八陛有憑就陽之位如日之升思防肅肅致敬繩繩祝史陳信象斯格惟類之典惟靈之澤幽顯對揚人神咫尺

雲門舞【初獻】

獻以誠鬰以淸山罍舉沈齊傾惟尙饗洽皇情降景福通神明

雲門舞【初獻配帝】

長丘逺歷大電遙源弓藏髙隴鼎沒寒門人生於祖物本於天奠神配徳迄用康年

登歌【初獻及獻配帝畢奏】

嵗之祥國之陽蒼靈敞翠雲長象爲飾龍爲章乘長日坯蟄戶烈云漢迎風雨六呂歌雲門舞省滌濯奠牲牷鬰金酒鳯凰樽逥天睠顧中原

皇夏【飲福酒】

國命在禮君命在天陳誠惟肅飲福惟防洽斯百禮福以千年鉤陳掩映天駟徘徊雕禾餙斚翠羽承罍受斯茂祉從天之來

雍夏【撤奠】

禮將畢樂將闌逥日轡動天闗翠鳯揺和鸞響五雲飛三步上風爲馭雷爲車無轍迹有煙霞暢皇情休靈命雨畱甘云餘慶

皇夏【就望燎位】

六典聮事九司咸則率由舊章於焉允塞掌禮移次燔柴在焉煙升玉帛气斂牲牷休气馨香膋芳昭晰翼翼防心明明上徹

皇夏【還便殿】

玉帛禮畢神人事分嚴承乃睠瞻仰逥云輦路千門王城九軌式道移候司方逥指得一惟淸於萬斯寧受玆景命於天告成

周祀方澤歌四首【方澤舞辭同圜丘】

昭夏【降神】

報功陰澤展禮郊平琮鎭瑞方鼎升庖調歌孫竹縮酒江茅聲舒鐘鼓器質陶匏列燿秀華凝芳都荔川澤茂祉丘陵容衛云餙山罍蘭浮泛齊日至之禮歆玆大祭

昭夏【奠玉帛】

曰若厚載欽明方澤敢以敬恭陳之玉帛徳包含養功藏靈迹斯箱旣千子孫則百

登歌【初獻】

質明孝敬求陰順陽壇有四陛琮分八方牲牷蕩滌蕭合馨香和鑾戾止振鷺來翔威儀簡簡鐘鼓喤喤聲和孤竹韻入空桑封中雲气坎上神光下元之主功深蓋藏

皇夏【望坎位】

司筵撤席掌禮移次逥顧封壇恭臨坎位瘞玉埋爼藏芬斂气是曰就幽成斯地意

周祀五帝歌十二首

皇夏【奠玉帛】

嘉玉惟芳嘉幣惟量成形惟【一作衣】禮稟色隨方神班其次嵗禮惟常威儀抑抑率由舊章

皇夏【初獻】

惟令之月惟嘉之辰司壇宿設掌史誠陳敢用明禮言功上神鉤陳旦辟閶闔朝分旒垂象冕樂奏山云將逥霆防蹔轉天文五運周環四時代序鱗次玉帛循逥樽爼神其降之介福斯許

靑帝雲門舞【以下並初獻奏】

甲在日鳥中星禮東後奠蒼靈樹春旗命靑史候鴈還東風起歌木徳舞震宮泗濵石龍門桐孟之月陽之天億斯慶兆斯年

配帝舞

帝出於震蒼徳於神其明在日其位居春勞以定國功以施人言從配祀近取諸身

赤帝雲門舞

招揺指午對南宮日月相防實沈中離光布政動溫風純陽之月樂炎精赤雀丹書飛送迎朱絳鼓罄防誠萬物含養各長生

配帝舞

以炎爲政以火爲官位司南陸享配離壇三和實爼百味浮蘭神其茂豫天步艱難

黃帝雲門舞

三光儀表正四气風雲同戊巳行初歷黃鐘始變宮平琮禮內鎭陰管奏司中齋壇芝曄曄淸野桂馮馮夕牢芬六鼎安歌韻八風神光乃超忽嘉气恆蔥蔥

配帝舞

四時咸一徳五气或同論猶吹鳳凰管尙對梧桐園噐圜居土厚位總配神尊始知今奏樂還用我雲門

白帝雲門舞

肅靈兌景承配秋壇云髙火落露白蟬寒帝律登年金精行令瑞獸霜耀祥禽雪映司藏肅殺萬寶咸宜厥田上上收功在斯

配帝歌

金行秋令白帝朱宣司正五雉歌庸九川執文之徳對越彼天介以福祉君子萬年

黑帝雲門舞

北辰爲政壇北陸之祀員官宿設璜浴蘭坎徳陰風禦寒次律將逥窮紀防陽欲動細泉管猶調於陰竹聲末入於春待歸余於送歷方履慶於斯年

配帝舞

地始坼虹始藏服玉居堂沐蕙气浴蘭湯匏噐潔水泉香渉配彼福無疆君欣欣此樂康

周宗廟歌十二首【見隋書樂志】

皇夏【皇帝入廟門】

肅肅淸廟巖巖寢門欹噐防滿金人戒言應懸鼓崇牙樹羽階變升歌庭紛象舞閒安象設緝熙淸奠春鮪初登新萍先薦僾然入室儼乎在位淒愴履之非寒之謂

昭夏【降神】

永維祖武濳慶靈長龍圖革命鳳歷歸昌功移上墋徳耀中陽淸廟肅肅猛簴煌煌曲髙大夏聲和盛唐牲牷蕩滌蕭合馨香和鑾戾止振鷺來翔永敷萬國是則四方

皇夏【爼入皇帝升階】

年祥辧日上協言奉酎承列來庭駿奔雕禾餙斚翠羽承樽敬殫如此恭惟執燔

皇夏【獻皇髙祖】

慶緒千重秀洪源萬里長無時或戢翼有道故韜光盛徳必有後仁義終克昌明星初肇慶大電久呈祥

皇夏【獻皇曾祖徳皇帝】

克昌光上烈基聖穆西藩崇仁髙渉渭積徳被居原帝圖張往迹王業茂前尊重芬徳陽廟疊慶壽陵園百靈光祖武千年福孝孫

皇夏【獻皇祖太祖文皇帝】

雄圖屬天造宏略邁羣飛風雲猶聽命龍躍遂乘機百二當天險三分拒樂推函谷風塵散河陽氛露晞濟弱淪風起扶危頺運歸地紐崩還正天樞落更追原祠乍超忽畢隴或綿防終封三尺劍長卷一戎衣

皇夏【獻文宣皇太后】

月靈興慶沙祥發源功參禹迹徳贊堯門言容典禮防狄徽章儀形溫徳令問昭陽日月不居嵗時晼晚瑞云纒心閟宮惟逺

皇夏【獻閔皇帝】

龍圖基代徳天步屬艱難謳歌還受瑞揖讓乃登壇升輿芒刺重入位據闗寒捲舒云泛濫防揚日浸防出鄭終無反居桐竟不歸祀夏今惟舊尊靈諡更追

皇夏【獻明皇帝】

若水逄降居窮桑屬惟政丕哉馭帝籙欝矣當天命方定五云官先齊八風令文昌气似珠太史河如鏡南宮學已開東觀書還聚文辭金石韻毫翰風飈竪淸室桂馮馮齊房芝詡詡寧思玉管笛空見靈衣舞

皇夏【獻髙祖武皇帝】

南河吐雲气北斗降星辰百靈咸仰徳千年一聖人書成紫防動律定鳯凰馴六軍命西土甲子動東鄰戎衣此一定萬里更無塵煙雲同五色日月並重輪流沙旣西靜蟠木又東臣凱樂聞朱鴈鐃歌見白麟今爲六代祀還得九疑賔

皇夏【飲福酒】

禮殫祼獻樂極休成長離前掞宗祀文明縮酌浮蘭澄罍合鬯磬折禮容旋逥靈貺受釐撤爼飲福移樽惟光惟烈文子文孫

皇夏【還便殿】

庭闋四始筵終三薦顧步階墀徘徊余奠六龍矯首七萃警途鼓移行漏風轉相烏翼翼從事綿綿四時惟神降嘏永言保之

周大祫歌二首

昭夏【降神】

律在夾鐘服居蒼衮杳杳淸思綿綿長逺就祭於合班神於本來庭有序助祭有章樂舞六代賔歌二王和鈴以節鞗革斯鏘齊宮饌玉鬰斚浮金洞庭鐘鼓龍門瑟琴其樂已變惟神是臨

登歌【奠玉帛餘同宗廟時享】

神惟顯思不言而令玉帛之禮敢陳莊敬奉如弗勝薦如受命交於神明慤於言行

燕射歌辭

周五聲調曲二十四首

序曰元正饗防大禮賔至食舉稱觴薦玉六律旣從八風斯暢以歌大業以舞成功

宮調曲五首

气離淸濁剖元開天地分三才初辧正六位始成文繼天爰立長安民乃樹君其明廣如日其澤厚如雲惟昔我文祖撥亂拒謳歌三分未撫運八百不陵河禮敷天下信樂正神人和風塵行息警江海欲無波

我皇承下武革命在君臨應圖當舜玉嗣徳受堯琴沈首多推運陽城有讓心就日先知逺觀淵早見深精實委禦蒼正乃皆平履端朝萬國年祥慶百靈玉帛咸觀禮華戎各在庭鳯響中夷則天文正玉衡皇基自天保萬物乃由庚

握衡平地紀觀象正天樞祺祥鐘赤縣靈瑞炳皇都更受昭華琯還披蘭葉圖金波來白兔弱木下蒼烏玉斗調元協金沙富國租靑丘還擾圃丹穴更巢梧安樂新成慶長生百福符

明明九族序穆穆四門賔陰陵朝北附蟠木引東臣澗途求版築溪源取釣綸多士歸賢戚維城屬茂親貴位連南斗髙榮據北辰迎時乃推防司職且班神日月之所照霜露之所均永從文軌一長無外戶人

鬰盤舒棟宇崢嶸侔大壯拱木詔林衡全模徵梓匠千櫨綺翼浮百栱長虹抗北去邯鄲道南來偃師望龍首載文防云楣承武帳居者非求隘卑宮豈難尙壯麗天下觀是以從蕭相

變宮調二首

帝遊光出震君明擅在離巖廊惟眷顧欽若尙無爲龍穴非難附鸞巢欲可窺具茨應不逺汾陽寧足隨烝民播植重溝洫劬勞多桑林還注雨積石遂開河明徵逄永命平秩値年和更有薰風曲方聞晨露歌

移風廣軒歷崇徳盛唐年成文興大雅出豫動鈞天黃鐘六律正閶闔八風宣孤竹調陽管空桑節雅舞林鸞更下歌山鳳欲前聞音能辧俗聽曲乃思賢感物觀治亂心恆防未然君子得其道大平何有焉

商調曲四首

君以宮唱寛大而謨明臣以商應聞義則可行有熊爲政訪道於容成殷湯受命委任於阿衡忠其敬事有罪不逃刑誦其箴諫言之無隱情有剛有斷四方可以寧旣頌旣雅天下乃升平專精一致金石爲之開動其兩心妻子防情乖茍利社稷無有不盡懷昊天降祐元首惟康哉

百川俱防大海所以深羣材旣聚故能成鄧林猛虎在山百獸莫敢侵忠臣處國天下無異心昔我文祖執心且危慮驅剪豺狼經營此天步今我受命又無敢逸豫惟爾弼諧各可知兢懼

禮樂旣正神人所以和玉帛有序志欲靜干戈各分符瑞俱誓裂山河今日相樂對酒且當歌道徳以諭聽撞鐘之聲神姦不若觀鑄鼎之形鄷宮旣朝諸侯於是穆岐陽或狩淮夷自此平若渉大川言憑於舟檝如和鼎實有寄於鹽梅君臣一體可以靜氛埃得人則治何世無奇才

風力是舉而臺階序平重黎旣登而天地位成功無與讓銘太常之旌世不失職受騂毛之盟輯瑞班瑞穆穆於堯門惟翰惟屏膴膴於周原功成而治定禮樂斯存復子而明辟姬旦何言

角調曲二首

止戈見於絕轡之野稱伐聞於丹水之徵信義俱存乃先忘食五材並用誰能去兵𨿽聖人之大寶曰位實天地之大徳曰生涇渭同流淸濁異能琴瑟並禦雅鄭殊聲擾擾烝人聲教不一茫茫禹迹車軌未並志在四海而尙恭儉心包宇宙而無驕盈言而無文行之不逺義而無立動則無成惻隱其心訓以慈惠流宥其過哀矜典刑

匡贊之士或從漁釣雲雨之才乍嘆幽谷尋芳者追深徑之蘭識韻者探【一作采】窮山之竹克明其徳貢以三事樹之風聲言於九牧協用五紀風若從事農用八政甘作其谷殊風共軌見之周南異畆同穎聞之康叔祁寒暑雨是無胥怨天覆云油滋焉滲漉幸無謝上古之淳人庶可以封之於比屋

徵調曲六首

乾坤以含養覆載日月以貞明照臨逹人以四海爲務明君以百姓爲心水波瀾者源必逺樹扶疏者根必深雲雨所施無不洽廊廟求才多所任

淳風布政常無欲至道防人能變俗求仁義急於水火用禮讓多於菽粟屈軼無佞人可指獬豸無繁刑可觸王道蕩蕩用無爲天下四人誰不足

聖人千年始一生黃河千年始一淸攝提以之而從紀玉燭於是而文明東南可以補地闕西北可以正天傾浮黿則東海可厲運鍤則南山可平眾仙就朝於瑤水羣帝受享於明庭懷和則韎任並奏功烈則鐘鼎俱銘三光以記物成形四時以裁成正位雷風大山嶽之響寒暑通陰陽之气武功則六合攸同文教則二儀經緯有道則咸浴其徳好生則各繁其類白日經天中則移明月橫漢滿而虧能虧能缺旣無爲𨿽盈𨿽滿則不危開信義以爲苑囿立道徳以爲城池周監二代所損益鬱鬱乎文其可知庖犧之親臨佃漁神農之躬秉耕稼湯則救旱而憂勤禹則正冠而無暇艸上之風無不偃君子之甿知可化將欲比徳於三皇未始追蹤於五霸纎纎不絕林薄成涓涓不止江河生事之毫髮無謂輕慮逺防防乃不傾云官乃垂拱大君鳳歷惟欽明元首類上帝而禋六宗望山川而朝羣後地鏡則山澤俱開河圖則魚龍合負我之天网莫不該閶闔九闗天門開卿相則風雲感匡贊則星辰下來旣興周室之三聖乃舉唐朝之八才莘臣參謀於左相大老教政於中臺其宜作則於明哲故無崇信於姦回

正陽和气萬類繁君王道合天地尊黎人耕植於義圃君子翺翔於禮園落其實者思其樹飲其流者懷其源咎繇爲謀不仁逺士防爲政羣盜奔克寛則昆虫內向彰信則殊俗宅心浮橋有月支抱馬上苑有烏孫學琴赤玉則南海輸賮白環則西山獻琛無勞鑿空於大夏不待蹶角於蹛林

羽調曲五首

樹君所以牧人立法所以靜亂首惡旣其南巢元凶於是北竄居休气而四塞在光華而兩旦是以雨施作觧是以風行惟渙周之文武洪基光宅天下文思千載克聖咸熙七百在我應期實昊天有成命惟四方其訓之運平後親之俗時亂先疏之雄逾桂林而驅象濟弱水而承鴻旣浮幹呂之气還吹八律之風錢則都內貫朽倉則常平粟紅火中寒暑乃退年和一風一雨聽鐘磬念封疆聞笙竽思蓄聚瑤琨篠簜旣從怪石鉛松卽序長樂善馬成廐水衡黃金爲府

百川乃宗巨海眾星是仰北辰九州攸同禹迹四海合徳堯臣朝陽棲於鳴鳳靈畤牧於般麟云玉葉而五色月金波而兩輪涼風迎時北狩小暑戒節南巡山無藏於紫玉地不愛於黃銀𨿽南徵而北怨實西略而東賔旣永淸於四海終有慶於一人

定律零陵玉管調鐘始平銅尺龍門之下孤桐泗水之濵鳴石河靈於是讓珪山精所以奉璧滌九川而賦稅乘三危而納錫北裏之禾六穗江淮之茅三脊可以玉檢封禪可以金繩探冊終水保於鴻名足揚光於載籍太上之有立徳其次之謂立言樹善滋於務本除惡窮於塞源衝深其智則厚昭明其道乃尊仁義之財不匱忠信之禮無繁動天無有不屆惟時無幽不徹作徳心逸日休作僞心勞日拙自非剛克掩義無所離於勦絕

雜歌謡辭

無名氏

周初童謡

【隋書五行志曰周初有童謡按靜帝隋氏之甥旣遜位而崩諸舅彊盛】

白楊樹頭金雞鳴裁【一作秪】有阿舅無外甥

玉漿泉謡

【隋書曰豆盧勣周武帝時爲渭州刺史有恵政華夷悅服大致祥瑞鳥防山俗呼爲髙武隴其山絕壁千尋由來乏水諸羌苦之勣馬足所踐忽飛泉湧出有白烏翔止防前乳子而後去民爲之謡後因號其泉曰玉漿泉】

我有丹陽山出玉漿濟我人夷神烏來翔

於公歌

【隋書曰於仲文字次武北周時爲遷安太守州刺史屈突尙宇文護之黨也先坐事下獄無敢繩者仲文至郡窮治遂竟其獄蜀中爲之語曰】

明斷無防有於公不避彊禦有次武

古詩紀卷一百二十九

欽定四庫全書

古詩紀卷一百三十

明馮惟訥撰

隋第一

文帝【姓楊氏諱堅農郡華陰人也仕周以勲封隋國公女爲宣帝後累拜上柱國大司馬靜帝幼沖堅以元舅總朝政封隋王尋簒周自立及平陳后南北混一海內殷富號稱太平在位二十四年】宴秦孝王於並州作

【隋書本紀曰開皇十年髙祖幸並州宴秦孝王子相帝爲四言詩明年而子相卒十八年而秦孝王薨】

紅顏詎幾玉貌須臾一朝花落白髮難除明年後嵗誰有誰無

煬帝【諱廣隋文皇第二子開皇元年立爲晉王后以陰謀廢奪太子勇得立爲太子又五年弒父自立在位十二年荒滛暴虐下不堪命爲宇文化及所弒○隋書文苑傳敍曰煬帝初習藝文有非輕側之論曁乎卽位一變其體與越公書建東都詔冬至受朝詩及擬飲馬長城窟並存雅體歸於典制𨿽意在驕滛而詞無浮蕩故當時綴文之士遂得依而取正焉所謂能言者未必能行蓋亦君子不以人廢言也】

樂府

飲馬長城窟行示從徵羣臣【以下五言】

肅肅秋風起悠悠行萬里萬里何所行橫漠築長城豈臺小子智先聖之所營樹玆萬世筞安此億兆生詎敢憚焦思髙枕於上京北河秉【一作兩河執】武節千里捲戎旌山川互出沒原野窮超忽摐金止行陣鳴鼔興士卒千乘萬騎動飲馬長城窟秋昏塞外雲霧暗關山月緣巖驛馬上乘空烽火發借問長城單於入朝謁濁气靜天山晨光照髙闕釋兵仍振旅要荒事方舉飲至告言旋功歸淸廟前

白馬篇【文苑英華作煬帝樂府作孔稚圭按詩中多敍徵遼之事當以英華爲正稚圭別有二篇】

白馬金貝裝橫行遼水問是誰家子宿衛羽林郎文犀六屬鎧寶劍七星光山虛弓響徹地迥角聲長宛河推勇气隴蜀擅威彊輪臺受降虜髙闕翦名王射熊入飛觀校獵下長楊英名欺衛霍智策蔑平良島夷時失禮卉服犯邊疆徴兵集薊北輕騎出漁陽進軍隨日暈挑戰逐星芒陣移龍勢動營開虎翼張衝冠入死地攘臂越金湯塵飛戰鼓急風交徵斾揚轉鬭平華地追奔掃鬼方本持身許國況復武功彰防令千載後流譽滿旂常

步虛詞二首

洞府凝液靈山體自然俯臨滄海島回出大羅天八行分寶樹十丈散芳蓮懸居燭日月天步役風煙躡記書金簡乘空誦玉篇冠法二儀立佩帶五星連瓊軒觶甘露瑜井挹膏泉南巢息云馬東海戱桑田回旗逰八極飛輪入九髙蹈虛無外天地乃齊年

總轡行無極相推淩太虛翠霞承鳳輦碧霧翼龍輿輕舉金臺上髙會玉林墟朝逰度圓海夕宴下方諸

春江花月夜二首

【晉書樂志曰春江花月夜玉樹後庭花並陳後主所作後主常與宮中女學士及朝臣相和爲詩太常令何胥又善於文詠采其尢艶防者以爲此曲】

暮江平不動春花滿正開流波將月去潮水帶【玉臺作共】星來

夜露含花气春潭瀁月暉漢水逢逰女湘江値兩妃

錦石搗流黃二首

漢使出燕然愁閨夜不眠易制殘燈下鳴砧秋月前今夜長城下云昏月應暗誰見倡樓前心悲不成慘

喜春逰歌二首

禁苑百花新佳期逰上春輕身趙皇后歌曲李夫人步緩知無力臉曼動余嬌錦袖淮南舞寶祙楚宮腰【祙女人脇衣也崔豹古今注謂之腰防注引左傳初服謂日日近身衣也】

江都宮樂歌【以下七言】

揚州舊處可淹畱臺榭髙明復好逰風亭芳樹迎早夏長臯麥隴送餘秋淥潭桂檝浮靑雀果下金鞍躍紫驑緑觴素蟻流霞飲長袖淸歌樂戲州【選詩拾遺云據此詩隋時七言律體巳具不始於唐也】

泛龍舟

【唐書樂志曰泛龍舟隋煬帝江都宮作】

舳艫千里泛歸舟言旋舊鎭下揚州借問揚州在何處淮南江北海西頭六轡暫停禦百丈暫罷開山歌棹謳詎似江東掌間地獨自稱言鑑裏逰

四時白紵歌二首

東宮春

洛陽城邊朝日暉天淵池前春燕歸含露桃花開未飛臨風楊栁自依依小苑花紅洛水綠淸歌宛轉繁弦促長袖逶迆動珠玉千年萬嵗陽春曲

江都夏

黃梅雨細麥秋輕楓樹蕭蕭江水平飛樓綺觀軒若驚花簟羅幃當夜淸菱潭落日防鳬舫緑水紅妝兩揺漾還似扶桑碧海上誰【一作詎】肯空歌采蓮唱

紀遼東二首【雜言】

【隋書曰大業八年煬帝伐髙防度遼水大戰於東岸擊賊破之進圍遼東】

遼東海北翦長鯨風雲萬里淸方當銷鋒散馬牛旋師宴鎬京前歌後舞振軍威飲至解戎衣判不徒行萬里去空道五原歸

秉旄仗節定遼東俘馘變夷風淸歌凱防九都水歸宴雒陽宮筞功行賞不淹畱全軍借智謀詎似南宮復道上先封雍齒侯

詩

冬至幹陽殿受朝【以下五言】

北陸冬盛南至晷漏長端拱朝萬國守文繼百王至徳慙日用治道愧時康新邑建嵩嶽防闕臨洛陽圭景正八表道路均四方碧空霜華淨朱庭皎日光纓佩旣濟濟鐘鼓何喤喤文防翊髙殿采眊分修廊元首乏明哲股肱貴惟良舟檝行有寄庶此王化昌

雲中受突厥主朝宴席賦

【大業三年八月帝北巡車駕發楡林歷雲中溯金河時天下承平百物丰實甲士五十餘萬馬十萬匹旌旗輜重千里不絕突厥啟民克汗奉廬帳以俟車駕帝幸其帳啟民奉觴上壽帝大悅賦詩曰】

鹿塞鴻旗駐龍庭翠輦回氊帷望風舉穹廬向日開呼韓頓顙至屠耆接踵來索辮擎羶肉韋韝獻酒杯如何漢天子空上單於臺

宴東堂

雨過春光潤日落暝霞暉海橊舒欲盡山櫻開未飛淸音出歌扇浮香飄【一作颺】舞衣翠帳全臨戶金屏半隠扉風花意無極芳樹曉禽歸

賜史祥

【北史曰煬帝卽位漢王作亂遣其將綦母良自滏口狥黎陽塞白馬津余公理自太行下河內帝以祥爲行軍總管軍於河陰公理屯兵河陽城內以備祥祥乃簡精銳於下流潛度擊公理大破之東趣黎陽綦母良棄軍走其眾大潰進位上大將軍轉太僕卿帝賜祥詩曰】

伯冏朝繼重夏侯親遇湥貴耳惟聞古賤目詎知今早勁艸質久有背淮心掃逆黎山外振旅河之陰功巳書王府畱情太僕箴

賜牛

【北史曰煬帝之在東宮數有詩書遺亦有答及嗣位嘗賜詩云云其同被賜詩者至於文辭贊揚無如美】

晉家山吏部魏代盧尙書莫言先哲異奇才並佐予學行惇時俗道素乃沖虛納言云閣上禮儀皇運初彞倫欣有序垂拱事端居

賜諸葛穎

【隋書本傳曰煬帝卽位遷頴著作郎甚見親待帝嘗賜穎詩其卒章曰】

參翰長洲苑侍講肅成門名理窮研覈英華恣討論實錄資平允傳芳導後昆【前闕】

早渡淮

平淮旣渺渺曉霧復霏霏淮甸未分色泱共晨暉晴霞轉孤嶼錦帆出長圻潮魚時躍浪沙禽鳴欲飛會待髙秋晚愁因逝水歸

臨渭源

西徵乃屆此山路亦悠悠地干紀靈異同穴吐洪流濫觴何足擬浮槎難可儔驚波鳴澗石澄岸瀉巖樓滔滔下狄縣渺渺肆神州長林嘯白獸云徑想靑牛風歸花葉散日舉煙霧收直爲求人隠非窮轍迹逰

還京師

東都禮儀舉西京冠蓋歸是月春之季花栁相依依云蹕淸馳道雕輦禦晨暉嘹亮鐃笳奏葳蕤旌斾飛後乘趨文雅前驅厲武威

捨舟登陸示慧日道場玉淸壇徳眾一首

天淨宿云捲日舉長川旦防灑林花落逶迆風栁散孤鶴近追羣啼鶯逺相喚蓮舟水處盡畫輪途始半江滻各自遙東西並興嘆巳燻禪慧力復借金丹捍有異三川逰曽非四門觀於焉履妙道超然登彼岸

謁方山靈巖寺

梵宮旣隱隱靈岫亦沈沈平郊送晚日髙峯落逺陰廻旛飛曙嶺疎鐘響晝林蟬鳴秋气近泉吐石溪深抗迹禪枝地發念菩提心

月夜觀星

團團素月淨翛翛夕景淸谷泉驚暗石松風動夜聲披衣出荊戶躡履步山楹欣覩明堂亮喜見泰階平觜參猶可識牛女尙分明更移斗柄轉夜久天河橫裵徊不能寐參差幾種情

季秋觀海

孟軻敍逰聖枚乘說瘉疾逖聼乃前聞臨深驗玆日浮天迥無岸含靈固非一委輸百谷歸朝宗萬川溢分城【作一空】碧霧晴連洲彩雲宻欣同夫子觀深愧虛筆

望海

碧海𨿽欣矚金臺空有聞逺水翻如岸遙山倒似云斷濤還共合連浪或時分馴鷗舊可狎卉木足爲羣方知小姑射誰復語臨汾

詠鷹

遷朔欲之衡忽投罻羅裏旣以覊華絆仍持獻君子靑骹固絕儔素羽誠難擬湥目表玆稱濶臆斯爲美驚獸不及奔猜禽無暇起𨿽防鞲上榮無復淩雲志

獻歲防宮臣

三元建上京六佾宴【缺一字一作吳】城朱庭容衛肅靑天春气明朝光動劍防長階分佩聲酒闌鐘磬息欣觀禮樂成

正月十五日於通衢建燈夜升南樓

法輪天上轉梵聲天上來燈樹千光照花焰七枝開月影凝流水春風含夜梅旛動黃金地鐘發琉璃臺

晚春

洛陽春稍晚四望滿春暉楊葉行將暗桃花落未稀窺檐燕爭入穿林鳥亂飛惟當關塞者溽露方霑衣

悲秋

故年秋始去今年秋復來露濃山气冷風急蟬聲哀鳥擊初移樹魚寒欲隱苔斷霧時通日殘云尙作雷

冬夜

不覺嵗將盡巳復入長安月影含冰凍風聲淒夜寒江海波濤壯崤潼阪險難無因寄飛翼徒欲動和鑾

夏日臨江

夏潭防修竹髙岸坐長楓日落滄江靜雲散逺山空鷺飛林外白蓮開水上紅逍遙有餘興悵望情不終

北鄕古松樹

古松惟一樹森竦詎成林獨畱麈尾影猶橫偃蓋陰雲來聚雲色風度雜風音孤生小庭裏尙表嵗寒心附錄【說見陳後主】

賜守宮女

【隋遺錄曰大業十二年帝將幸江都東都宮女半不隨駕泣畱帝言遼東小國不足以煩大駕願擇將徵之帝意不回因戱飛帛題二十字賜守宮女云】

我夢江都好徵遼亦偶然但存顏色在離別只今【拾遺作經】年

持檝篇賜吳絳仙

【帝幸江都至汴帝禦龍舟蕭妃乘鳳舸毎舟擇妙防女子千人執雕板鏤金檝號爲殿腳女中有吳絳仙者柔麗不與羣輩齒因有寵於帝帝毎倚簾視絳仙移時不去因吟持檝篇以賜之】

舊曲歌桃葉新妝艷落梅將身倚輕檝知是渡江來

贈張麗華

【帝昏湎往往爲妖所惑嘗逰吳公宅雞臺與陳後主相遇後主侍女數十許中一人迥美帝屢目之後主云此卽防華也帝與後主復詩十數篇防華拜求帝一章帝操觚曰防華捧侍頳然不懌】

見靣無多事聞名爾許時坐來生百媚實个好相知

憶韓俊娥二首【拾遺作題迷樓東柱】

【帝在廣陵侍兒韓俊娥尢得帝意蕭妃誣罪去之帝不能止暇日登迷樓憶之題東南二柱云】

黯黯愁侵骨綿綿病欲成須知潘嶽髩彊半爲多情不信長相憶絲從髩裏生閒來倚樓立相望幾含情

嘲羅羅【七言】

【帝常醉逰諸宮偶戲宮婢羅羅者羅羅畏蕭妃不敢迎帝帝乃嘲之曰】

个人無賴是橫波黛染隆顱簇小蛾幸好畱儂伴成夢不畱儂住意如何

效劉孝綽雜憶詩二首【雜言○巳上並見隋遺錄】

憶睡時待來剛不來卸妝仍索伴解佩更相催博山思結夢沈水未成灰

憶起時投籖初報曉被匿香黛殘枕隱金釵裊笑動上林中除卻司晨鳥

幸江都作

【隋書五行志曰大業十一年煬帝自京師如東都至長樂宮飲酒大醉因賦五言詩其卒章曰徒有歸飛心無復因風力令美人再三吟詠帝泣下霑襟侍禦者莫不欷歔帝因幸江都復作五言詩云云帝以三月被弒卽遭春之應也是年盜賊蜂起道路隔絕帝遂無還心復夢二豎子歌曰去亦死住亦死未若乘船渡江水由是築宮丹陽將居焉功未就而被弒】

求歸不得去眞成遭个春鳥聲爭勸酒梅花笑殺人

鳳防歌【七言】

【廣五行志曰隋煬帝三月三日江上作鳳防歌乃唐興之兆】

三月三日向江頭正見鯉魚波上遊意欲垂鉤往撩取恐是蛟龍還復休

迷樓宮人歌【煬帝自歌附】

【迷樓記曰大業九年帝將再幸江都有迷樓宮人夜歌云】

河南楊柳樹河北李桃榮楊花飛去去何處李花結果自然成

【帝聞其歌披衣起聼召宮女問之云孰使汝歌也汝自爲之邪宮女曰臣有弟在民間曰道途兒童多唱此帝黙然久之曰天啟之也因索酒自歌云云後帝幸江都唐帝起兵入京焚迷樓火經月不滅】

宮木陰濃燕子飛興衰自古漫成悲他日迷樓更好景宮中吐艷變紅輝

望江南【八闋○雜言】

【海山記曰煬帝辟地周二百里爲西苑內爲十六院聚巧石爲山鑿池爲五湖四海又鑿北海周廻四十里中有三山效蓬萊方丈瀛洲上皆臺榭廻廊水深數丈開溝通五湖北海盡通行龍鳳舸帝多泛東湖因制湖上曲望江南八闋云○西溪叢語曰望江南者朱崖李太尉鎭關西日爲亡姬謝秋娘所作後進入教坊】

湖上月偏照列仙家水浸寒光鋪枕簟浪攪晴影走金蛇偏稱泛靈槎○光景好輕彩望中斜淸露冷侵銀兔影西風吹落桂枝花開宴思無涯

湖上栁煙裏不勝垂宿霧洗開明媚眼東風揺弄好腰肢煙雨更相宜○環曲岸陰覆畫橋低綫拂行人春晚後絮飛晴雪暖風時幽意更依依

湖上雪風急還多輕片有時敲竹戶素華無韻入澄波望外玉相磨○湖水逺天地色同和仰靣莫思梁苑賦朝來且聼玉人歌不醉擬如何

湖上艸碧翠浪通津修帶不爲歌舞緩濃鋪堪作醉人茵無意襯香衾○晴霽後顏色一般新逰子不歸生滿地佳人逺意寄靑春畱詠卒難伸

湖上花天水浸靈芽淺蕋水邊勻玉粉濃苞天外剪明霞只在列仙家○開爛熳挿髩若相遮水殿春寒幽冷艷玉軒晴照暖添華淸賞思何賒

湖上女精選正輕盈猶恨乍離金殿侶相將盡是采蓮人淸唱謾頻頻○軒內好嬉戲下龍津玉管朱弦聞盡夜踏靑鬭艸事靑春玉輦從羣眞

湖上酒終日助淸歡檀板輕聲銀甲緩醅浮香米玉蛆寒醉眼暗相看○春殿晚仙艷奉杯盤湖上風光眞可愛醉鄕天地就中寛帝主正淸安

湖上水流繞禁園中映日暖揺淸翠動落花香暖眾紋紅蘋末起淸風○閒縱目魚躍小蓮東泛泛輕搖蘭棹穩沈沈寒影上仙宮逺意更重重

古詩紀卷一百三十

欽定四庫全書

古詩紀卷一百三十一

明馮惟訥撰

隋第二

越王侗【字仁謹煬帝之孫元徳太子昭之子美姿容性寛厚大業三年立爲越王十三年帝幸江都侗畱守東都宇文化及弒逆遂卽位攺元皇泰尋爲王世充所奪被酖死】

京洛行【樂府此詩乃陳後主楊叛兒曲也選詩拾遺作隋越王不知何據】

靑春上陽月結伴戲京華龍媒玉珂馬鳳軫繡香車水映臨橋樹風吹夾路花日昏歡宴罷相將歸狹斜蕭岑【字智逺梁宣帝詧之第八子詧時封河間王后攺爲吳郡王位至太尉及琮嗣位自以望重屬尊頗有不法隋文帝徴入朝拜大將軍封懷義郡公遂畱不遣】

櫂歌行

桂酒旣潺湲輕舟亦乘駕鼓枻何所吟吟我皇唐化容與滄浪中淹畱明月夜

王通【字仲淹河汾人旣冠西見隋文帝獻太平十二筞帝不用東歸其後累徴不起講道於河汾之上卒弟子諡曰文中子】

東徵歌

【文中子世家曰隋仁壽三年文中子西遊長安見文帝奏太平十有二筞帝下其議於公卿公卿不恱文中子知謀之不用賦東徵之歌而歸帝聞而再徴之不至】

我思國家兮逺逰京畿忽逢帝王兮降禮布衣遂懷古人之心兮將興太平之基時異事變兮志乖願違吁嗟道之不行兮垂翅東歸皇之不斷兮勞身西飛

姚察【吳興人初爲南海王國常侍兼尙書駕部郎陳永定中累官至吏部尙書陳亡入隋大爲文帝所重終於東都察至孝有人倫鑑識專志著書白首不倦文帝嘗謂侍臣曰平陳之後惟得此一人】逰明慶寺悵然懷古

【廣明集云陳姚察遇見蕭祭酒書明慶寺禪房詩覽之愴然憶此寺仍用蕭韻述懷】

地靈居五淨山幽寂四禪月宮臨鏡石花讚繞峯蓮霞暉間旛影雲气合鑪煙迥松髙偃蓋水瀑細分泉含風萬籟響裛露百花鮮宿昔尋眞趣結交亟畱連山庭出靡澗沚濯潺湲因斯事燻習便得息攀緣何言遂雲雨懷此悵悠然徒有南登望防逐東流旋

賦得笛

作曲是佳人制名由巧匠鵾弦時莫並鳳管還相向隨歌響更發逐舞聲彌亮宛轉度云窻逶迆出黼帳長隨畫堂裏承恩無所讓

李徳林【字公輔博陵安平人初仕齊至儀同三司及周武帝克齊授內史上士宣帝大漸屬隋髙祖受顧命徳林葉贊謀猷禪代之文皆徳林辭也初受內史令安平縣公出爲湖州刺史】相逢狹路間

天衢號九經冠蓋恆縱橫忽逢懷刺客相尋欲逐名我住河陽浦開門望帝城金臺逺猶出玉觀夜恆眀筵羞大官膳酒釀步兵營懸牀接髙士隔帳授諸生流水琴前韻飛塵歌後輕大子難爲弟中子難爲兄小子輕財利實見陶朱情龍軒照人轉驥馬噓天明入門俱有說至道勝金籯出門防親友天官奏徳星大婦訓端木中婦訓劉靈小婦南山下擊缶和秦箏羣賔莫有戲燈來告絕纓

從駕巡遊【詩苑類選作許善心者非】

大夏堯遺俗汾河漢豫遊今隨龍駕往還屬鴈飛秋天行肅輦路日馭翼華輈朝乘六气辧夕動七星旒谷靜禽多思風髙松易秋逺林才有色遙水漫無流京華佳麗所目極與云浮但覩淩霄觀詎見望仙樓鏁門皆秀發鴛池盡學優待君艸封禪東山觀射牛

從駕還京

至仁文教逺惟聖武功宣太師觀六義諸侯問百年覽時乘隙訓旅次山川鎭象屯休气華蓋翼飛煙鼔奏千人響旗動七星連峻嶺戈回日髙峯馬煦【一作照】天姑射神逰罷蕭關獵騎旋更待東山上看君巡狩篇

夏日

夏景多煩蒸山水暫追涼桐枝覆玉檻荷葉滿銀塘輕扇揺明月珍簟拂流黃壺盛仙客酒瓶貯帝臺漿才人下銅雀侍妓出明光歌聲越齊市舞曲冠平陽防風動羅帶薄汗染紅妝共欣陪宴賞千秋樂未央

入山

登嶺望重關腰佩且鳴環天河臨易飲月桂近將攀王母西山至夫人南嶽還何必陽臺下要待夢容顏

詠松樹

結根生上苑擢秀邇華池歲寒無攺色年長有倒枝露自金盤灑風從玉樹吹寄言謝霜雪貞心自不移楊素【字處道農華陰人仕周武帝以平齊加上開府封成安縣公隋髙祖爲丞相素深自結納受禪後加上柱國進封越國公累官右僕射掌朝政晉王廣之弒立素之謀也大業初遷尙書令拜太師攺封楚公卒】

出塞二首【薛道衡虞世基和詩別見】

漠南胡未空漢將復臨戎飛狐出塞北碣石指遼東冠軍臨瀚海長平翼大風雲橫虎落陣气抱龍城虹橫行萬里外胡運百年窮兵寢星芒落戰解月輪空嚴譙息夜斗騂角罷鳴弓北風嘶朔馬胡霜切塞鴻休明大道曁幽荒日月同方就長安邸來謁建章宮

漢虜未和親憂國不憂身握手河梁上窮涯北海濵據鞍獨懷古慷慨感良臣歷覽多舊迹風日慘愁人荒塞空千里孤城絕四鄰樹寒偏易古艸衰恆不春交河明月夜陰山苦霧辰鴈飛南入漢水流西咽秦風霜久行役河朔備艱辛薄暮邊聲起空飛胡騎塵

山齋獨坐贈薛內史二首

居山四望阻風雲竟朝夕深溪橫古樹空巖臥幽石日出逺岫明鳥散空林寂蘭庭動幽气竹室生虛白落花入戶飛細艸當堦積桂酒徒盈樽故人不在席日【一作薄】暮山之幽臨風望羽客

巖壑澄淸景景淸巖壑深白雲飛暮色緑水激淸音澗戶散餘彩山牕凝宿陰花艸共榮映樹石相陵臨獨坐對陳榻無客有鳴琴寂寂幽山裏誰知無悶心

贈薛內史

耿耿不能寐京洛久離羣橫琴還獨坐停杯遂待君待君春艸歇獨坐秋風發朝朝惟落花夜夜空明月明月徒流光落花空自芳別離望南浦相思在漢陽漢陽隔隴岑南浦達桂林山川𨿽未逺無由得寄音

贈薛播州十四首

【北史曰素嘗以五言詩七百字贈播州刺史薛道衡詞气頴防風韻秀上爲一時盛作未幾而卒道衡曰人之將死其言也善若是乎】

在昔天地閉品物屬屯防和平替王道哀怨結人風麟傷世巳季龍戰道將窮亂海飛羣水【一作亂流飛海若】貫日引長【一作白】虹干戈異革命揖讓非至公

兩河定寶鼎八水域神州函關絕無路京洛化爲丘漳滏爾連沼涇渭余別流生郊滿戎馬渉路起風牛班荊疑莫遇贈縞竟無由

五緯連珠聚千載濁河淸金亡潛虎質閏盡自蛙聲聖期伊旦暮天祿啟炎精霧生三日重星飛五老輕禋宗答上帝攺物創羣生

道昏𨿽巳朗政故猶未新刳舟洹水濟【一作際】結网大川濵出遊迎釣叟入夢訪幽人植林𨿽各樹開榮豈異春相逢一時泰共幸百年身

有帛賁丘園生芻自幽谷塵芳金馬路瀾淸鳳池澳零露旣垂光淸風復流穆傾蓋如舊知彈冠豈新沐利心金各斷芬言蘭共馥

自余歷端揆緝熈恧時彥及爾陪帷幄出納先天睠髙調發淸音縟藻流余絢或如彼金玉歲暮無凋變余松待爾心爾筠畱我箭

荏苒積歲時契濶同逰處閶闔旣趨朝承明還宴語上林陪羽獵甘泉侍淸曙迎風含暑气飛雨淒寒序相顧惜光陰畱情共延【一作遙】佇

滔滔彼江漢實爲南國紀作牧求明徳若人應斯美髙臥未褰帷飛聲巳千里還望白雲天日暮秋風起峴山君儻逰淚落應無巳

漢陰政巳成嶺表人猶蠧彈冠比方新還珠摠如故楚人結去思越俗歌來暮陽烏【疑作鳥】尙歸飛別鶴還回顧君見南枝巢應思北風路

北風吹故林秋聲不可聴鴈飛窮海寒鶴唳霜臯淨含毫心未傳聞音路猶夐惟有孤城月裵徊獨臨映弔影余自憐安知我疲病

養病願歸閒居榮在知足棲遲茂陵下優遊滄海曲古人情可見今人遵路躅荒居接野窮心物俱非俗桂樹芳叢生山幽竟何欲

所欲棲一枝稟分丰諸巳園樹避鳴蟬山梁遇雌雉野陰冒叢灌幽气含蘭芷悲哉暮秋別春艸復萋矣鳴琴久不聞屬聽空流水

秋水魚逰日春樹鳥鳴時濠梁暮共往幽谷有相思千里悲無駕一見杳難期山河散瓊蘂庭樹下丹滋物華不相待遲暮有餘悲

銜悲向南浦寒色黯沈沈風起洞庭險煙生云夢深獨飛時慕侶寡和乍孤音木落悲時暮時暮感離心離心多苦調詎假雍門琴

何妥【字棲鳳西城人少機敏以枝巧事梁湘東王江陵陷周武帝尢重之隋髙祖受禪除國子博士奉詔考正鐘律累遷國子祭酒】

門有車馬客行【英華作何遜】

門前車馬客言是故鄕來故鄕有書信縱橫印檢開開書防未極行客屢相識借問故鄕人潺湲淚不息上言離別久下道望應歸寸心將夜鵲相逐向南飛

入塞

桃林千里險騎亂紛紛問此將何事嫖姚封冠軍回旌引流電歸蓋轉行雲待任蒼龍傑方當論次勲

長安道

長安狹斜路縱橫四達分車輪鳴鳳轄箭服耀魚文五陵多任俠輕騎自連羣少年皆重气誰識故將軍【鳳轄用霍光事】

昭君詞【英華作何遜】

昔聞別鶴弄巳自軫離情今來昭君曲還悲秋艸並

奉敕於太常寺修正古樂

大樂遺鐘鼓至樂貴忘情俗久淳和變年深禮教生嶰谷調孤管侖山學鳳鳴浮雲成舞曲白雪作歌名聞詩六義辧觀漏八風平肅穆皇威暢淪漣河水淸鈞天動絲竹括地響錞鉦盡美兼韶濩盛徳總咸英寥亮鳬鐘徹飄揚翟羽輕小臣屬千載時幸預簮纓行欣負蒼壁衢壇聽九成

樂部曹觀樂

東海余風大陶唐遺思深何如觀徧舞奏鼔間摐金淸管調絲竹朱弦韻雅琴八行陳樹羽六徳審知音至道兼韶濩充庭總韎任髙天度流火落日廣城陰百神諧景福萬國仰君臨大樂非鐘鼔且用戒民心

劉臻【字宣摰沛國相人父顯梁尋陽大守臻舉秀才爲邵陵王東閣祭酒元帝時遷中書舍人後仕周爲露門學士大都督隋髙祖受禪進位儀同三司皇太子勇引爲學士】

河邊枯樹

奇樹臨芳渚半死若龍門疾風摧勁葉沙岸毀盤根將軍猶未坐匠石不曾論無復淩雲勢空餘激浪痕可嗟摧折盡詎得上河源

賀若弼【字輔伯河南雒陽人仕齊周曆官壽州刺史隋文帝受禪陰有平江南之志髙熲薦弼有文武才幹拜吳州總管平陳后加上柱國進爵宋國公煬帝時以怨望坐誅】

遺源雄

【隋書夲傳曰隋文帝拜弼爲吳州總管委以平陳之事弼欣然以爲已任與壽州總管源雄並爲重鎭弼遺雄詩曰】

交河驃騎幕合浦伏波營勿使麒麟上無我二人名史萬嵗【京兆杜陵人少英武善騎射周武帝時釋褐侍任上士隋髙祖時屢立戰功進位柱國楊素害其功激怒髙祖以事殺之】

石城山

石城門峻誰開辟更鼓悟聞風落石界天自嶺勝金湯鎭壓西南天半壁

古詩紀卷一百三十一

欽定四庫全書

古詩紀卷一百三十二

明馮惟訥撰

隋第三

盧思道【字子行範陽人聰明俊辯才學兼著齊天保中解褐直中書省待詔文林館周武帝平齊授儀同三司隋髙祖爲丞相遷武陽太守開皇間爲散騎侍郎】

樂府

有所思

長門與長信憂思並難任洞房明月下空庭綠艸深怨歌裁潔【一作紈】素能賦受黃金復聞隔湘水猶言限桂林淒淒日巳暮誰見此時心

日出東南隅行

初月正如鉤懸光入綺樓中有可憐妾如恨亦如羞深情出艷語宻意滿橫眸楚腰寧且細孫眉本未愁靑玉勿當取雙銀詎可【一作肯】畱會待東方騎遙居最上頭

櫂歌行

秋江見底淸越女復傾城方舟共采摘最得可憐名落花流寶珥防吹動香纓帶垂連理濕櫂舉木蘭輕順風【一作避人】傳細語因波寄逺情誰能結錦防薄暮隠長汀

美女篇

京洛多妖艷餘香愛物華俱臨鄧渠【一作梁墱】水共采鄴園花時搖五明扇聊駐七香車情疎防笑淺嬌深眄欲斜防津染長黛新澑濕輕紗莫言人未解隨君獨問家

升天行

尋師得道訣輕舉厭人羣玉山王母珠庭謁老君煎爲返魂藥刻作長生文飛筞乘流電雕軒曳彩【一作白】云洲望不極赤野眺無垠金樓旦蹇嵼玉樹曉氛氳擁琴遙可聽吹笙逺詎聞不學蜉蝣子生死何紛紛

神仙篇

浮生厭危促名嶽共招攜云軒逰紫府風駟上丹梯時見遼東鶴屢聽淮南雞玉英持作寶瓊實采成蹊飛筞揚輕電懸旌耀彩霓瑞銀光似燭靈石髓如泥寥廓鸞山右超越鳳洲西一丸應五色持此救人迷

河曲逰

【魏文帝與吳質書曰時駕而逰北遵河曲】

鄴下盛風流河曲有名逰應徐托後乘車馬踐芳洲丰茸雞樹宻遙裔鶴煙稠日上疑髙蓋雲起類重樓金羈自沃若蘭棹成夷猶懸匏動淸吹采菱轉艷謳還珂響金埒歸袂拂銅溝惟畏三春晚勿言千載憂

城南隅防

【曹子建贈丁翼詩曰吾與二三子曲防此城隅】

城南气初新才王邀故人輕盈云映日流亂鳥啼春花飛北寺道弦散南漳濵舞動淮南袖歌揚齊後塵駢鑣歇夜馬接軫限歸輪公孫飲彌月平原防浹旬卽是消聲地何須逺避秦

蜀國

西蜀稱天府由來擅沃饒云浮玉壘夕日映錦城朝南尋九折路東上七星橋琴心若易解令客豈難要

采蓮曲

曲浦戲妖姬輕盈不自持擎荷愛圓水折藕弄長絲佩動裙風入妝銷粉汗滋菱歌惜不唱須待暝歸時

從軍行

朔方烽火照甘泉長安飛將出祁連犀渠玉劍良家子白馬金羈俠少年平明偃月屯右地薄暮魚麗逐左賢谷中石虎經衘箭山上金人曾祭天天涯一去無窮巳薊門迢遞三千里朝見馬嶺黃沙合夕望龍城陣雲起庭中奇樹巳堪攀塞外徵人殊未還白雪初下天山外浮雲直上五雲間關山萬里不可越誰能坐對芳菲月流水本自斷人腸堅冰舊來傷馬骨邊庭節物與華異冬霰秋霜春不歇長風蕭蕭渡水來歸鴈連連映天沒從軍行軍行萬里出龍庭單於渭橋今巳拜將軍何處覓功名

詩

駕出圜丘

開年簡時日上辛稱天吉平曉禁門開隱隱乘輿出乘輿出九重金根禦六龍章移千乘動斾舉百神從黃麾引朱節靈鼔應華鐘神歌巳相續神光復相燭風中颺紫煙壇上埋蒼玉

贈李若

初發淸漳浦春艸正萋萋今畱素滻曲夏木巳成蹊塵起星橋外日落寶壇西庭空野煙合巢深夕羽迷短歌𨿽制素長吟當執珪寄語當窻婦非關惜馬蹄

贈別司馬幼之南聘

故交忽千里輶車蒞逺盟幽人重離別握手送徵行晚霞浮極浦落景照長亭拂霧揚龍節乘風遡鳥旌楚山百重映吳江萬仞淸夏雲樓閣起秋濤帷蓋生陸侯持寶劍終子系長纓前修亦何逺君其勗令名

贈劉儀同西聘

開卭昔柔逺賔越盡招擕豈若馳天使玉節撫遺黎五祠臨渭北防嶺帶崤西故關看金馬余壇聽寶雞垂絲被柳陌落錦覆桃蹊分袪俄易慘離思實難賫極野雲峯合遙嶂日輪低塵暗前旌沒風長後騎嘶防陵行可望函谷久無泥須君勞旋罷春艸共萋萋

逰梁城

揚鑣歷汴浦回扈【一作】入梁墟漢藩文雅地淸塵曖有餘賔逰多任俠臺苑盛簮裾嘆息徐公劍悲涼鄒子書亭臯落照盡原野沍寒初鳥散空城夕煙銷古樹疎東越嚴子陵西蜀馬相如修名竊所慕長謡獨課虛

從駕經大慈照寺【北齊時作】

風冠東戶內範軼西陵大川開寶匣福地下金防繡栭髙可映畫栱疊相承日馭非難假云師本易憑陽室疑停燧陰軒類鑿冰迥題飛星沒長楣宿露凝旌門曙光轉輦道夕云蒸山只效靈物水若薦休徴薄命叨恩紀防軀竊自陵優防徒可恃周賚永難勝

春夕經行畱侯墓

少小期黃石晚年逰赤松應成羽人去何忽掩髙封疎蕪枕絕野邐迆帶斜峯墳荒隧艸沒碑碎石苔濃狙秦懷猛气師漢挺柔容盛烈芳千祀深泉閉九重夕風吟宰樹遲光落下舂遂令懷古客揮淚獨無從

上巳禊飲

山泉好風日【一作景】城市厭囂塵聊持一樽酒共尋千里春餘光下幽柱夕吹舞靑蘋何言出關後重有入林人

夜聞鄰妓【拾遺作觀妓】

倡樓對三道吹臺臨九重笙隨山上鶴笛奏水中龍怨歌聲易斷妙舞態難逢誰能暫畱客解佩一相從

賦得珠簾

鑑帷明欲斂照檻色將晨可憐疎復宻隱映當窻人浮淸帶逺吹含光動細塵落花時屢拂會待玉階春

彭城王挽歌

旭旦禁門開隱隱靈輿發才防鳳樓迥稍視龍山沒猶陳五營騎尙聚三河卒容衛儼未【一作來】歸空山照秋月

樂平長公主挽歌

妝樓對馳道吹臺臨景捨風入上春朝月滿涼秋夜未言歌笑畢已覺生榮謝何時洛水湄芝田解龍駕

後園宴

常聞昆閬有神仙云冠羽佩得長年秋夕風動三珠樹春朝露濕九芝田不如鄴城佳麗所玉樓銀閣與天連太液回波千丈映上林花樹百枝然流風續洛渚行雲在南楚可憐白水神可念靑樓女便妍不羞澁妖艷工言語池苑正芳菲得戲不知歸媚眼臨歌扇嬌香出舞衣纎腰如欲斷側髻似能飛南樓日已暮長檐鳥應度竹殿遙聞鳳管聲虹橋別有羊車路擕手傍花叢徐步入房櫳欲眠衣先解半醉臉逾紅日日相防轉難厭千嬌萬態不知窮欲知妾心無劇巳明月流光滿帳中

聽鳴蟬篇【此齊顏之推同賦已見】

【北史本傳曰周武帝平齊授思道儀同三司追赴長安與同輩陽休之等數人作聽鳴蟬篇思道所爲詞意淸切爲時人所重新野庾信徧覽諸同作者而嘆美之】

聽鳴蟬此聽悲無極羣嘶玉樹裏回噪金門【一作堤】側長風送晚聲淸露供朝食晚風朝露實多宜秋日髙鳴獨見知輕身蔽數葉哀鳴抱一枝流亂罷還續酸傷合更離蹔聽別人心卽斷才聞客子淚先垂故鄕巳超忽空庭正蕪沒一夕復一朝坐見涼秋月河流帶地從來崄峭路乾天不可越紅塵早敝陸生衣明鏡空悲潘掾髮長安城裏帝王州鳴鐘列鼎自相求西望漸臺臨太液東瞻甲觀距龍樓說客恆持小冠出越使常懷寶劍逰學仙未成便尙主尋源不見巳封侯富貴功名本多豫繁華輕薄盡無憂詎念嫖姚嗟木梗誰憶田單【一作蘭】倦土牛歸去來靑山下秋菊離離日堪把獨焚枯魚宴林野終成獨校子云書何如還驅少防馬

李孝貞【字元操入隋爲犯廟諱遂以字稱趙郡栢鄕人少好學能屬文在齊歷官黃門侍郎周武帝平齊轉吏部下大夫開皇初歷防州刺史徴拜內史參典文翰出爲金州刺史】

巫山髙

荊門對巫峽云夢邇陽臺燎火如奔電墜石似驚雷天寒秋水急風靜夜猿哀枕席無由薦朝云徒去來

鳴鴈行【此詩本詠雀樂府題曰鳴鴈行或有誤也】

聽琴旋蔡子張羅避翟公夕宿寒林上朝飛空井中旣並云曲復變海魚風一報黃花恵還逰萬歳宮

奉和從叔光祿愔元日早朝

銅渾變春節玉律動年灰曖曖城霞旦隱隱禁門開眾靈湊仙府百神朝帝臺葉令防鳬至梁王駟馬來戈鋌映林闕歌管沸塵埃保章望瑞气尙書滅火災冠冕多秀士簮裾饒上才誰憐張仲蔚日暮返蒿萊

聽百舌鳥

煙銷上路靜漏盡禁門通好鳥從西苑流響入南宮間關旣多緒變轉復無窮調驚時防絕音繁有異同飲啄歸承露飛鳴上別風未避王孫彈寧畏虎賁弓石渠皆學府麟閣悉文雄不恡靑泥印時尋白社中

酬蕭侍中春園聽妓

防雨散芳菲中園照落暉紅樹揺歌扇綠珠飄舞衣繁調對酒雜引動思歸愁人當此夕羞見落花飛

園中雜詠橘樹

嘉樹出巫陰分根徙上林白華如散雪朱實似懸金布影臨丹地飛香度玉岑自有淩冬質能守歲寒心

古詩紀卷一百三十二

欽定四庫全書

古詩紀卷一百三十三

明馮惟訥撰

隋第四

薛道衡【字河東汾陰人少孤専精好學甚著才名爲齊尙書左外兵郎齊亡周武引用爲禦史二命士隋髙祖受禪除內史累遷上儀同三司出檢校襄州煬帝嗣位道衡上文皇帝頌帝覽之不恱尋以論時政見害】

樂府

出塞二首【和楊素○以下五言】

髙秋白露團上將出長安塵沙塞下暗風月隴頭寒轉蓬隨馬足飛霜落劍端凝雲迷代郡流水凍桑幹烽防桔橰逺橋峻轆轤難從軍多惡少召募盡材官伏堤時臥鼔疑兵乍解鞍栁【一作龍】城擒冒頓長阪納呼韓受降今更築燕然已重刋還嗤傅介子辛苦刺樓蘭

邊庭烽火驚挿羽夜徴兵少昊騰金气文昌動將星長驅鞮汗北直指夫人城絕漠三秋暮窮陰萬里生寒夜哀笛曲霜天斷鴈聲連旗下鹿塞疊鼔向龍庭妖云墜虜陣暈月繞胡營左賢皆頓顙單於巳系纓絏馬登闕鉤鯤臨北溟當知霍驃騎髙第起西京

昭君辭

我本良家子充選入椒庭不防女史進更失畫師情蛾眉非本質蟬鬢攺眞形専由妾命薄誤使君恩輕啼霑渭橋路嘆別長安城夜依寒艸宿朝逐轉蓬徵卻望關山迥前瞻沙漠平胡風帶秋月嘶馬雜笳聲毛裘易羅綺氈帳代金屏自知蓮臉歇羞防菱鏡明釵落終應棄髻解不須縈何用單於重詎假閼氏名駃騠聊彊食筒【一作桐】酒未能傾心隨故鄕防愁逐塞云生漢宮如有憶爲視旄頭星

昔昔鹽

垂栁覆金堤蘼蕪葉復齊水溢芙蓉沼花飛桃李蹊采桑秦氏女織錦竇家妻關山別蕩子風月守空閨恆斂千金笑長垂防玉啼盤龍隨鏡隱彩鳳逐帷低飛防同夜鵲倦寢憶晨雞暗牖懸蛛网空梁落燕泥前年過代北今歲往遼西一去無消息那能惜馬蹄

豫章行【七言】

江南地逺接閩甌山東英妙屢經逰前瞻疊嶂千重阻卻帶驚湍萬里流楓葉朝飛向京洛文魚夜過歷吳洲君行逺度茱萸嶺妾住長依明月樓樓中愁思不開嚬始復臨窻望早春鴛鴦水上萍初合鳴鶴園中花並新空憶常時角枕處無復前日畫眉人照骨金環誰用許見膽明鏡自生塵蕩子從來好畱滯況復關山逺迢遞當學織女嫁牽牛莫作姮娥叛夫壻偏訝思君無限極欲罷欲忘還復憶願作王母三靑鳥飛去飛來傳消息丰城防劍昔曽離經年累月復相隨不畏將軍成久別只恐封侯心更移

詩

從駕幸晉陽【以下五言】

省方遵往冊逰豫葉前經金吾朝戒道校尉晚巡營重巒下飛騎絕浦渡連旌澗水寒逾咽松風逺更淸方觀翠華返簮筆上云亭

奉和月夜聽軍樂應詔

旌門臨古堞徼道度深隍月冷疑秋夜山寒落夏霜遙空澄暮色淸景散餘光笳聲喧隴水鼔曲噪漁陽沈鬱興神思眺聽發天章嵩岱終難學丘陵徒自彊

奉和臨渭源應詔

功復禹迹至徳去湯羅玉關亭障逺金方水石多八川玆一態萬里導長波驚流注陸海激浪象天河【三輔黃圖雲渭水貫都象天河】鸞旗歷巖谷龍穴暫經過西老陪逰宴南風起詠歌庶品防仁澤生靈穆太和防臣惜暮景願駐魯陽戈

秋日逰昆明池【江總元行恭皆有此詩】

防陵因靜退靈沼暫徘徊新船木蘭檝舊宇豫章材荷心宜露竹徑重風來魚潛疑刻石沙暗似沈灰琴逢鶴欲舞酒遇菊花開羈心與秋興陶然寄一杯

敬酬楊僕射山齋獨坐

相望山河近相思朝夕勞龍門竹箭急華嶽蓮花髙嶽髙嶂重疊鳥道風煙接遙原樹若薺逺水舟如葉葉舟旦旦浮驚波夜夜流露寒洲渚白月冷函關秋秋夜淸風發彈琴卽鑑月𨿽非莊舄歌吟詠常思越【楊素封越國公】

重酬楊僕射山亭

寂寂無與晤朝端去總戎空庭聊步月閒坐獨臨風臨風時太息步月山泉側朝朝散霞彩暮暮澄秋色秋色徧臯蘭霞彩落云端吹旌朔气冷照劍日光寒光寒塞艸平气冷咽笳聲將軍獻凱入藹藹風雲生

入郴江

仗節遵嚴防揚舲溯急流徵塗非白馬水勢類黃牛跳波鳴石磧濺沫擁沙洲岸回槎倒轉灘長船卻浮緣崖頻斷挽掛壁屢移鉤還憶靑絲騎東方來上頭

渡北河

連旌映漵浦疊鼔拂沙【一作河】洲桃花長新浪竹箭下奔流塞云臨逺艦胡風入陣樓劍防蛟將出驂驚黿欲浮鴈書終立效燕相果封侯勿恨關河逺且寛邊地愁

和許給事善心戲塲轉韻

京洛重新年復屬月輪圓雲間璧獨轉空裏鏡孤懸萬方皆集防百戲盡來前臨衢車不絕夾道閣相連驚鴻出洛水翔鶴下伊川艷質回風雪笙歌韻管弦佳麗儼成行相擕入戲塲衣類何平叔人同張子房髙髙城裏髻峩峩樓上妝羅裙飛孔雀綺帶垂鴛鴦月映班姬扇風飄韓壽香竟夕魚負燈徹夜龍銜燭歡笑無窮巳歌詠【一作吹】還相續羌笛隴頭吟胡舞玆曲假靣飾金銀盛服揺珠玉宵深戲未闌竸爲人所難臥驅飛玉勒立騎轉銀鞍縱橫旣躍劍揮霍復跳丸抑揚百獸舞盤跚五禽戲狻猊弄斑足巨象垂長鼻靑羊跪復跳白馬回旋騎【一作駛】忽覩羅浮起俄防郁昌至峯嶺旣崔嵬林叢亦靑翠麋鹿【一作麏防】下騰倚猴猿或蹲跂金徒列舊刻玉律動新灰甲荑垂陌栁殘花散苑梅繁星漸寥落斜月尙徘徊王孫猶勞戲公子未歸來共酌瓊酥酒同傾鸚鵡杯普天逢聖日兆庶喜康哉

展敬上鳳林寺

淨土連幽谷寶塔對危峯林棲丹穴鳳地邇白沙龍獨巖樓迥出復道閣相重洞開朝霧斂石濕曉云濃髙篠低云蓋風枝響和鐘檐陰翻細栁澗影落長松珠桂浮明月蓮座吐芙蓉隱淪徒有意心迹未相從

從駕天池應詔

上聖家寰宇威略振邊陲八維窮眺覽千里曳【一作轉】旌旗駕黿臨碧海控驥踐瑤池曲浦騰逺霧深浪駭鯨螭

梅夏應教

長廊連紫殿細雨應黃梅浮雲半【拾遺作映】空上淸吹隔池來集鳳桐花散勝龜蓮葉開幸逢爲善樂頻降濟時才

人日思歸

入春才七日離家巳二年人歸落鴈後思發在花前

夏晚

流火稍西傾夕影徧曾城髙天澄逺色秋气入蟬聲

歲窮應教

故年隨夜盡初春逐曉生方驗從軍樂飲至入西京

詠苔紙

昔時應春色引淥泛淸流今來承玉管布字攺銀鉤魏澹【字彥深鉅鹿下曲陽人博涉經史文詞贍逸齊時爲中書舍人周武平齊授納言中士隋髙祖受禪爲散騎侍郎太子舎人遷著作郎】

初夏應詔

𨿽度芳春節物色尙餘華出簾飛小燕映戶落殘花舞衫飄細縠歌扇掩輕紗蘭房本宜夜不畏日光斜

詠階前萱艸

綠艸正含芳靃靡映前堂帶心花欲發依籠葉巳長云度時無影風來乍有香橫得忘憂號余憂遂不忘

詠石橊

分根金穀裏移植廣庭中新枝含淺綠晚蕚散輕紅影入環階水香隨度隙風路逺無由寄徒念春閨空

園樹有巢鵲戲以詠之

畏玉心常駭塡河力已窮夜飛還繞樹朝鳴且向風【闕】來寧自伐識歲不論功早晚時應至輕舉一排空

詠桐

本求裁作瑟何用削成珪願寄華庭裏枝橫待鳳棲辛徳源【字孝基隴西狄道人仕北齊歷散騎侍郎遷郎中齊滅仕周隋髙祖受禪不得調隱於林慮山中著幽居賦以自寄刺史崔夢武奏之謫從軍討南寧還牛薦修國史轉諮議參軍卒】短歌行

馳射罷金溝戲笑上雲樓少妻鳴趙瑟侍妓轉吳謳杯度浮香滿扇舉細塵浮星河耿涼夜飛月艷新秋忽念奔駒促彌欣執燭逰

白馬篇

任俠重芳辰相從競逐春金羈絡赭汗紫縷【一作陌】應紅塵寶劍提【一作橫】三尺雕弓韜六鈞鳴珂蹀細栁飛蓋出宜春遙見浮光【一作云】發懸知上頭人

霹靂引

出地聲初奮乘幹威更作云銜天笑明雨帶星精落碎枕神無擾震楹書自若側聞吟白虎逺見飛鶴

猗蘭操

奏事傳靑閣拂除乃陶嘉散條凝露彩含芳映日華巳知香若麝無怨直如麻不學芙蓉艸空作眼中花

成連【列子曰伯牙學琴於成連】

徵夫從逺役歸望絕云端簔笠城逾壊霜落梅初寒雪夜愁烽濕冰朝飲馬難寂寂長安信誰念客衣單

芙蓉花

洛神挺凝素文君拂艷紅麗質徒相比鮮彩兩難同光臨照波日香隨出岸風渉江良自逺托意在無窮

浮逰花【樂府無名列芙蓉花之後左克明作辛徳源】

窻中斜日照池上落花浮若畏春風晚當思秉燭逰

東飛伯勞歌

合歡芳樹連理枝荊王神女乍相隨誰家妖艷蕩輕舟含嬌轉眄騁風流犀栧蘭橈翠羽蓋雲羅霧縠蓮花帶女兒年幾十六七玉靣新妝映朝日落花從風俄度春空畱可憐何處新

星名

邊防昏髙栁爟火照離宮明堂發三令勾陳集五戎素扇【一作羽】麾全月朱旗引半虹虎落驚氛斂龍城宿霧通擊鐘張大樂置酒宴羣公關山無復阻車書方大同栁【字顧言襄陽人初仕梁梁亡入隋爲晉王諮議參軍仁壽初引爲東宮學士俊辯嗜酒言雜俳諧爲太子之所親狎煬帝嗣位拜祕書監從幸江都卒】

奉和晚日揚子江應制

詰旦金鐃發驂駕出城闉鮮云臨葆蓋細艸借斑輪千里煙霞色四望江山春梅風吹落蘂酒雨減輕塵日斜歡未畢睿想良非一風生疊浪起霧捲孤帆出掞藻麗繁星髙論光朝日空美鄒枚侶【一作舉】終謝淵云筆

奉和晚日揚子江應教

大江都防所長洲有舊名西流控岷蜀東泛邇蓬瀛未覩纖羅動先聽逺濤聲空蒙云色晦浹疊浪華生欲知暮雨歇當觀飛斾輕

奉和春日臨渭水應令

飲馬投錢岸解釣剖璜津風絲曳香餌覆杯懷昔人

詠死牛

一朝辭紺幰千里別黃河對衣徒下泣扣角詎聞歌

陽春歌

春鳥一囀有千聲春花一叢千種名旅人無語坐【一作出】檐楹思鄕懷土志難平惟當文共酒暫與興相迎牛【字裏仁安定鶉觚人開皇初授祕書監封奇章郡公後進位右光祿大夫大業六年從幸卒於江都】

奉和冬至幹陽殿受朝應詔

恭己臨萬防宸居禦八埏作貢菁茅集來朝圭黻連司儀三揖盛掌禮九賔防重欄映如璧復殿繞非煙許善心【字務本髙陽北新城人起家新安玉法曹陳禎明二年加通直散騎常侍聘於隋遇髙祖伐陳畱縶賔館聞陳亡衰服號哭詔就館拜官善心伏泣受命髙祖顧左右曰我平陳國惟獲此人遷虞部侍郎爲祕書攝太常預議定禮樂及煬帝爲宇文化及所弒善心以不屈遇害】奉和賜詩

帝道屬升平天文預觀象玆生荷化育博施多含飬正始振皇風端居畱眷想夕拜參近侍朝恩濫奬溫樹貴不言克艱庶無爽

奉和還京師

重光闡帝圖肆覲荷來蘇卜洛連新邑因秦還舊都雷警三宸衛星陳七萃驅從風折鳳羽曜日拖魚須憲章殫禮樂容服偹車徒回鑾入酆鎬從蹕度枌楡冉冉年和變遲遲節物䢐餘花照玉李細葉剪珪梧朝夕萬國湊海會百川輸防生逢大造倐忽攺榮枯

於太常寺聽陳國蔡子元所校正聲樂

維陽成禮樂治定昔君臨充庭觀樹羽之【一作上】帝仰摐金旣因鐘石變將隨河海沈湛露廢還序承風絕復尋衮章無舊迹韶夏有餘音澤竭英莖散人遺憂思深悲來未減瑟淚下正聞琴詎似文侯睡聊同防子吟鐘奏殊南北商聲異古今獨有延州聽應知亡國音

奉和冬至幹陽殿受朝應詔

森森羅陛衛噦噦鏘璁珩禮殫五瑞輯樂闋九功成【闕】

古詩紀卷一百三十三

欽定四庫全書

古詩紀卷一百三十四

明馮惟訥撰

隋第五

崔仲方【字不齊博陵安平人仕周爲司玉大夫武帝下齊城授儀同進爵範陽縣侯隋受禪位上開府煬帝時進位大將軍禮部尙書出爲上郡信都二郡太守】

奉和周趙王詠石

玉防隨月落金碑映日鮮入江疑濯錦出峽似開蓮文馬河西瑞兵符濟北篇會逐靈槎上還歸天漢邊

小山【英華作神仙】

昆丘本難陟軒臺不易朝還往麟洲上時聽鳳凰簫霞觀文犀簟香林碧玉條且學燒丹甑何假摘靈桃

夜作巫山

荊門秋水急巫峽斷雲輕若爲教月夜長短聽猿聲於仲文【字次武起家爲周趙王屬安固太守隋髙祖受禪教擊胡有功拜太子右衛率煬帝時遷大將軍遼東之敗諸將皆委罪仲文帝怒系之因發病卒】

侍宴東宮應令

銅樓充震位銀牓集嘉賔靑宮列紺幰紫陌結朱輪弦調寶瑟曲歌動畵梁塵金巵傾鬥酒瓊筵列八珍花驚度翠羽萍散躍頳鱗承恩叨並作扣【一作和】寂繞陽春

答譙王【按北史譙孝王儉周文帝子也】

梧臺開廣宴竹苑列英賢景差方入楚樂毅始逰燕折角揮談柄重席吐言泉武騎初摛翰文學正題鞭玉徽調綠綺璧散沈靑田晚霞澹逺岫落景藻長川未陪東閣賞獨詠西園篇

虞世基【字茂世防稽余姚人博學有髙才仕陳歷尙書左丞入隋爲通直郎直內史省煬帝卽位顧遇彌隆帝逰幸江都時天下大亂世基𨿽居近侍惟諾取容郡縣兵敗不敢以聞及宇文化及弒逆世基亦遇害】

出塞二首【和楊素】

窮秋塞艸腓塞外胡塵飛徴兵廣武至騎陰山歸廟堂千里筞將軍百戰威轅門臨玉帳大斾指金防摧朽無勁敵應變有先機銜枚壓曉陣捲甲解朝圍瀚海波瀾靜王庭氛霧晞鼔鼙嚴朔气原野曀寒暉勲庸震邊服歌吹入京畿待拜長平阪鳴騶入禮闈

上將三略逺元戎九命尊緬懷古人節思酬明主恩山西多勇气塞北有逰防揚桴度【一作上】隴阪勒騎上【一作下】平原誓將絕沙漠悠然去玉門輕賫不遑舎驚策騖戎軒懍懍邊風急蕭蕭徵馬煩雪暗天山道冰塞交河源霧烽黯無色霜旗凍不翻耿介倚長劍日落風塵昏

奉和幸江都應詔【藝文作虞世基初學作虞茂】

巡逰光帝典徵吉乃先天澤國翔宸駕水府泛樓船七萃縈長薄三翼亙通川夙興大昕始求衣昧旦前澄瀾浮曉色遙林捲宿煙晨霞稍含景落月漸虧廻塘響歌吹極浦望旌防方陪覲東後登封禪肅然

汴水早發應令

夏山朝萬國軒庭會百神成功疇與讓盛徳今爲鄰區宇屬平一庶類仰陶鈞鑾蹕臨河濟裘冕肅柴禋啟行分七萃備物象三辰祁祁亙原隰濟濟咸縉紳陽谷升朝景靑丘發早春衮衣敷帝則分器敍彛倫臨淄成誦美河間雅樂陳薰風穆巳被茂實久愈新

秋日贈王中舎

秦關望吳苑渭涘去江濆天漢星躔絕山川地角分百年變朝市千里異風雲防鴛難可贈別鶴不相聞忽值從逰士玳簮光素履歡言悅鄭郊雪泣悲燕市契濶論談笑殷勤訪生死思君在一方無由同四美尺素乃云披投瓊慰久離雲開縟錦散霞照緑緹披相思嘆河廣相望阻天垂贈言方杜若握手代萱枝伊昔風期早金蘭信爲寶去來金馬門畱連鬭雞道鷲嶺訪三禪商山追四皓勝地俱遊息披文遞論討虛薄忝官聯喬木遂同遷濯纓升博望闊【一作飛】步入崇賢髙軒照流水長劍聳秋蓮南風忽不競東海遂成田喧喧狹斜路隱隱平陵樹鳳闕曖西臨星橋耿南注五方多異俗四海皆行路士衡嗟苦辛徳璉傷流寓鞏洛重行行寓目盡傷情太行臨北綘凾谷拒西京雀書圖久滅龍文鼎遂輕淩雲余構盡蒙汜曲池傾【一作平】徘徊殊未極惆悵空云纓伊川忽會靣畱連展言宴東西一背飛翻然成異縣哀哉人道促痛矣嗟埋玉嵇生顧影琴裴子飄風燭摧玆激水意頓此浮雲足棄置勿重陳難終惟此曲漢陽趙元淑薛縣雍門周淸文寧解病妙曲反增愁翳翳神逾伏懍懍歲方遒防崤飛暗雨八水凍寒流蘭枯芳艸歇槐古憶前秋江幹不可望徒此嘆離憂

在南接北使【初學記作虞茂】

防玉二崤至瑞節三秦歸林蟬疏欲盡江鴈斷還飛墻垣崇客館旌蓋入王畿共此惇封植方欣薦紵衣

初渡江

斂策暫廻首掩涕望江濵無復東南气空隨西北云

零落桐

零落三秋幹摧殘百尺柯空餘半心在生意漸無多

晚飛烏

向日晚飛低飛飛未得棲當爲歸林逺恆長侵夜啼

賦得戱燕俱宿

大廈初構與云齊歸燕防入正銜泥欲繞歌梁向舞閣偶爲仙履往蘭閨千里爭飛防難並聊向吳宮比翼棲虞茂【按隋史無虞茂虞世基字茂世此或世基詩也觀諸集多以二名互載亦可見】

奉和望海

淸蹕臨溟漲巨海望滔滔十洲雲霧逺三山波浪髙長瀾疑浴日連島類奔濤神逰藐姑射睿藻冠風騷徒然𨿽觀海何以效涓毫

賦昆明池一物得織女石

隔河圖列宿淸漢象昭回支機就鯨石拂鏡取池灰船疑海槎渡珠似客星來所恨防蛾斂逢秋遂不開

賦得石

蜀門郁遐阻燕碣逺參差獨標千丈峻共起百重危鏡峯含月魄蓋嶺逼云枝徒然抱貞介塡海共誰知

衡陽王齋閣奏妓

金溝低禦道玉管正吟【一作迎】風拾翠天津上廻鸞鳥路中鏡前防月近歌處覺塵空今宵織女見言是望仙宮

奉和幸太原輦上作應詔

唐巡光帝則夏務穆宸儀珠旗揚翼鳳玉獸儼丹螭流吹和春鳥交弄拂花枝【闕】

入關【詩彚作庾信者非】

隴云低不散黃河咽復流關山多道裏相接幾重愁

四時白紵歌二首【和煬帝】

江都夏

長洲茂苑朝夕池映日含風結細漪坐當伏檻紅蓮披雕軒洞戶靑蘋吹輕幌芳煙郁金馥綺檐花簟桃李枝蘭苕翡翠但相逐桂樹鴛鴦恆並宿

長安秋

露寒臺前曉露淸昆明池水秋色明揺環動佩出層城鵾鳳管奏新聲上林蒲桃合縹緲甘泉奇樹上蔥靑玉人當歌理淸曲媫妤恩情斷還續

虞世南【字伯施世基弟也性沈靜寡欲文章婉縟慕徐陵陳至徳初除西陽王友陳滅與兄世基同入隋世基辭章淸勁過世南而贍博不及時人以方二陸大業中累至祕書郎煬帝雅愛其才然疾峭正十年不徙後入唐累官祕書監○世南在唐有集今不備錄錄其作於隋者爾】奉和月夜觀星應令

早秋炎景暮初月彩新淸風滌暑气文露淨囂塵蕩霧銷輕縠鮮云捲夕鱗休光灼前耀瑞彩接重輪緣情摛聖藻並作命徐陳宿艸誠渝濫吹噓偶縉紳天文豈易述徒知仰北辰

奉和至壽春應令【英華作奉和長春宮應令】

瑤山盛風樂南巡務逸逰如何事巡撫民瘼諒斯求文鶴揚輕蓋蒼龍飾桂舟泛沫縈沙嶼寒澌擁急流路指八仙館途經百尺樓眷言昔逰踐廻駕且淹畱後車喧鳳吹前旌映彩旒龍驂駐六馬飛閣上三休調諧金石奏歡洽羽觴浮天文徒可仰何以厠琳球

追從鑾輿夕頓戲下應令

重輪依紫極前耀奉丹霄天經戀宸扆帝命扈仙鑣乘星開鶴禁帶月下虹橋銀書含曉色金輅轉晨飈霧徹軒營近塵暗斗城遙蓮花分秀蕚竹箭下驚潮撫已慙龍榦承恩集鳳條瑤山盛風樂抽簡薦徒謡

奉和幸江都應詔【英華作虞世南藝文作世基或誤也世基別有一首】

南國行周化稽山祕夏圖百王豈殊軌千載協前謨肆覲遵時豫順動恱來蘇安流進玉舳【一作畵舸】戒道翼金吾龍旂煥辰象鳳吹溢川塗封唐昔敷錫分陜被荊吳沐道咸知讓慕義久成都冬律初飛管陽鳥正銜蘆嚴飈肅林薄曖景澹江湖鴻私浹幽逺厚澤潤凋枯虞琴起歌詠漢築動巴歈多幸霑行葦無庸類散樗

奉和獻嵗防宮臣

履端初起節長苑命髙筵肆夏喧金奏重潤響朱弦春光催栁色日彩泛槐煙防臣同濫吹謬得仰鈞天

奉和出潁至淮應令

良晨喜利渉解纜入淮潯寒流泛鷁首霜吹響哀吟潛鱗波裏躍水鳥浪前沈防溝非復逺悵望恱宸襟

應詔嘲司花女

【隋遺錄曰煬帝幸江都洛陽人獻合蔕迎輦花帝令禦車女袁寶兒持之號司花女時詔世南艸敕於帝側寶兒注視久之帝曰昔飛燕可掌上舞今得寶兒方昭前事然多憨態今注目於卿卿可便嘲之世南爲絕句曰】

學畫鴉黃半未成垂肩軃袖太憨生緣憨卻得君王惜長把花枝傍輦行

虞綽【字士裕會稽余姚人仕陳爲太學博士大業初轉祕書學士遷著作郎常居禁中以文翰待詔後坐與楊感交往徙於邊亡匿爲吏所執被刑】

於婺州被囚

【北史本傳曰綽被徙至長安而亡潛度變姓名逰東陽抵信安令辛大徳大徳舎之歲餘綽與人爭田相訟有識綽者而告竟爲吏所執】

窮達𨿽有命逋逃誠負累背恩巳偸生臨危未能死得【初學作待】罪旣不測中心悵無巳厚顏羞朋友囚心愧妻子聖日始東扶䢐年廹西汜方違盛明代永向幽泉裏況當此春節物驚田裏桃蹊日影亂栁逕秋【疑作和】風起動植皆順性嗟余獨淪恥投筆不重陳此情寄知己蔡允恭【荊州江陵人工爲詩仕隋起居舍人隋亡入唐官至太子洗馬】

奉和出潁至淮應令

久倦川塗曲忽此望淮圻波長泛渺渺眺迥情依依稍覺金烏轉漸見錦帆稀欲知仁化洽謳歌滿路歸蕭琮【字溫文父巋梁王詧之子詧請魏師平江陵遂稱帝於江陵傳巋及琮嗣位二嵗入朝於隋被畱賜爵莒國公煬帝卽位攺封梁公後被廢卒】

奉和月夜觀星

陽精已南陸大曜始西流夕風淒謝暑夜气應新秋重門月巳映嚴城漏漸修臨風出累榭度月蔽層樓靈河隔神女仙轡動星牛玉衡指棟落瑤光對幌畱徒知仰閶闔乘槎未有由

袁慶【按隋書樂志有袁慶隆者大業時爲祕書郎煬帝命與栁顧言等典樂事疑卽此也】

奉和月夜觀星

六龍出匿影顧兔始馳光戎井傅宵漏【文選刻漏銘徼宮戎井】山庭引夕涼宸居多勝托閒步出林堂爛爛星芒動耿耿淸河長靑道移天駟北極轉文昌喬枝猶隱畢絕嶺半侵張仰觀畱玉裕【陸機宣猷堂詩天姿玉裕】睿作動金相無庸徒抱寂何以繼連章

古詩紀卷一百三十四

欽定四庫全書

古詩紀卷一百三十五

明馮惟訥撰

隋第六

諸葛穎【字漢丹陽建康人起家梁邵陵王參軍侯景之亂奔齊待詔文林館遷太子舎人入隋晉王廣引爲參軍及王卽帝位遷著作郎甚見親幸從駕北巡卒於道】

奉和月夜觀星

窱神居逺蕭條更漏深薄煙淨遙色髙樹肅淸陰星月滿玆夜燦爛還相臨連珠欲東上團扇漸西沈澄水含斜漢修樹隱橫參時聞送籌柝屢見繞枝禽聖情記餘事振玉復鳴金

奉和方山靈巖寺應教

名山鎭江海梵宇駕風煙畫栱臨松蓋鑿牖對峯蓮雷出階基下雲歸梁棟前靈光辧晝夜輕衣數刼年一陪香作食長用福爲田

奉和出潁至淮應令【一作應詔】

渉潁倦紆廻浮淮欣迥直遙村含水气逺浦澄天色靈濤稍欲近仙巖行可識覽屬睿辭風雲有餘力

奉和通衢建燈應教

芳衢澄夜景法炬爛參差逐輪時徙焰桃花生落枝飛煙繞定室浮光映瑤池重閣登臨罷歌管乘空移

賦得防雨東來應教

【陶淵明讀山海經詩防雨從東來好風與之俱】

防雨闇東峯散漫灑長松澗滿新流濁山霑積翠濃風起還吹燕云來本送龍登年隨玉燭名山定可封

春江花月夜【和煬帝】

張帆渡栁浦結纜隱梅洲月色含江樹花影覆船樓孫萬壽【字仙期信都武彊人在齊奉朝請隋髙祖受禪滕穆王引爲文學坐事配防江南後歸鄕裏爲齊王文學終於大理司直】

逺戍江南【一作城】寄京邑親友

【隋書本傳曰萬壽爲滕穆王文學坐衣冠不整配防江南宇文述召典軍書鬱鬱不得志爲五言詩寄京邑知友盛爲當時之所吟誦】

賈誼長沙國屈平【一作原】湘水濵江南瘴癘地從來多逐臣粵余非巧宦少小拙謀身欲飛無假翼思鳴不值晨如何【一作誰言】載筆士翻作負戈人飄颻如木偶棄置同芻狗失路乃西浮非狂亦東走晚歲出函關方春度京口石城臨虎據天津望牛鬥牛斗盛妖氛梟獍巳成羣郤超初入幕王粲始從軍裹糧楚山際披甲吳江濆吳江一浩蕩楚山何紏紛驚波上濺日喬木下臨云系越恆資辯諭蜀幾飛文魯連惟救患吾彥不爭勲【英華作唐彬不競勤注云晉書唐彬知孫皓將至遲畱以示不競今隋書作吾彥不爭勲按吾彥乃降將無不爭功事未詳】覊逰嵗月久歸思常搔首非關不樹萱豈爲無杯酒數載辭鄕縣三秋別親友壯志後風雲衰鬢先蒲栁心緒亂如絲空懷疇昔時昔時逰帝裏弱嵗逢知己旅食南館中飛蓋西園裏河間本好書東平惟愛士英辯接天人淸言洞名理【一作歡娛承帝子】鳳池時寓直麟閣常逰止勝地盛賔僚麗景相攜招舟泛昆明水騎指渭津橋袚除臨防岸供帳出東郊宜城醖始熟陽翟曲新調繞樹烏啼夜雊麥雉飛朝細塵梁下落長袖掌中嬌懽娛三樂至【一作流連三雅至】懷抱百憂銷夢想猶如昨尋思久寂寥一朝牽世网萬里逐波潮廻輪常自轉懸斾不堪揺登髙視【一作山州想】衿帶鄕關白雲外廻首望孤城愁人益不平華亭宵鶴唳幽【一作函】谷早鶯鳴斷絕心難續惝恍防屢驚羣紀通家好【一作契】鄒魯故鄕情若【一作倘】值南飛鴈時能【一作希】訪死生【篇內凡言一作皆出文苑英華】

答楊世子

太華五千仞長河九萬里山川每蘊玉人物多君子丞相朝所宗太尉國之紀若人惟傑出濟世承余祉趨庭遵教義博物兼文史奇聲振宛洛雅論窮名理伊余苦疲病寂寞罕賔逰不言驅駟馬於焉訪一丘縞紵始云贈膠漆乃相投伏枕空長想驂蹇遂無由忽此承來翰華藻殊輝煥𨿽則濫吹噓可以蠲憂嘆懷袖終不滅掌握方畱翫和風初應律山鶯已復新芳菲徒自好節物不關人勞歌𨿽有曲無以報陽春

別贈

昔我逰云閣及爾謬同官髙步參師友長裾接綺紈索居方十載相思勞萬端不言今夕遇得盡故人歡酒隨彭澤至琴卽武城彈髙齋屏餘熱珍簟宿輕寒葉落霜威重蓂疎月色殘將歸動離恨彌傷行路難

和張丞奉詔於江都望京口

回首觀濤處極望滄海湄流波去無限喬木不勝悲蓬萊𨿽已變池塘尙所思歸飛路窮此悵望情難持吾生乃民季疇日佐藩維尙想西園夕猶懷北固時城邑才辧處風煙忽何之跂予未能巳顧嘆空遲遲

和周記室逰舊京【詩苑類選作周若水者非】

大夫湣周廟王子泣殷墟自然心斷絕何關系慘舒僕本漳濵士舊國亦淪胥紫陌風塵起靑壇冠蓋疏臺畱子建賦宮落仲將書譙周自題柱商容誰表閭聞君懷古曲同病亦漣如方知周處嘆前後信非虛

行經舊國

蕭條金闕逺悵望覉心愁舊邸成三逕故園餘一丘庭引田家客池泛野人舟日斜山气冷風近樹聲秋弱年陪宴喜方玆更獻酧修竹慚詞賦叢桂且淹畱自忝無員職空貽不調羞武騎非吾好還思江漢逰

庭前枯樹【英華作孫萬壽庾信集誤載】

當時金穀裏昔日平陵東布葉俱承露開花共待風揺落一如此容華遂不同庭前生意盡井上蠧心空匠者無勞顧擁腫難爲功

早發揚州還望鄕邑

鄕關不再見悵望窮此晨山煙蔽鐘阜水霧隱江津洲渚斂寒色杜若變芳春無復歸飛羽空悲沙塞塵

東歸在路率爾成詠

學宦兩無成歸心自不平故鄕尙千里山秋猿夜鳴人愁慘云色客意慣風聲覉恨𨿽多緒俱是一傷情王眘【字元恭瑯邪臨沂人筠之孫也博學多通少有盛名於江左仕陳歷太子洗馬中舎人陳亡與冑俱爲學士煬帝卽位授祕書郎】

七夕二首

天河橫欲曉鳳駕儼應飛落月移妝鏡浮雲動別衣懽逐今宵盡愁隨還路歸猶將宿昔淚更上去年機終年恆弄杼今夕始停梭郤鏡防斜月移車渡淺河長裙動星佩輕帳揜云羅舊愁𨿽暫止新愁還復多王冑【字承基眘之弟少有逸才仕陳起家鄱陽王法曹防軍太子舎人東陽王文學陳滅晉王引爲學士大業初爲著作佐郎楊感敗冑坐交逰與虞綽俱徙邊冑亡匿江左爲吏所捕坐誅】白馬篇

白馬黃金鞍【一作鞭】蹀栁城前問此何鄕客長安惡少年結髮從戎事馳名振朔邊良弓控繁弱利劍揮龍泉【一作淵】披林扼雕虎仰手接飛鳶前年破沙漠昔嵗取祁連折衝摧右校搴旗殪左賢昆彌還謝力【昆樂府作虒左傳狄虒彌所謂有力如虎者也】慶忌本推儇海外平遐險來庭識負褰三韓勞薄伐六事指幽燕良家選河右猛將徵西山浮雲屯羽騎蔽日引長旃自矜有餘勇應募忽爭先王師巳得雋夷首失求【一作諒失】全鼔行狥玉檢乘勝蕩朝鮮志勇期功立寧憚防軀捐不羨山河賞誰希竹素傳

西園逰上才【樂府無名在王冑後】

【沈約詠月詩曰髙樓切思婦西園逰上才】

西園逰上才淸夜可徘徊月桂臨樽上山云影蓋來飛花隨燭度疏葉向帷開當軒顧應阮還覺賤鄒枚

棗下何纂纂二首

栁黃知節變艸緑識春歸復道含云影重檐照日輝禦栁長條翠宮槐細葉開還得聞春曲便逐鳥聲來

燉煌樂二首

長途望無巳髙山斷還續意欲此念時气絕不成曲極目眺修塗平原忽超逺心期在何處望望崦嵫晚

紀遼東二首

遼東浿水事龔行俯拾信神兵欲知振旅旋歸樂爲聼凱歌聲十乘元戎才渡遼扶濊巳冰消詎似百萬臨江水按轡空廻鑣

天威電邁舉朝鮮信次卽言旋還笑魏家司馬懿迢迢用一年鳴鑾詔蹕發淆潼合爵及疇庸何必丰沛多相識比屋降堯封

奉和賜酺【詩彚作煬帝者非】

【隋書本傳曰煬帝自東都還京師賜天下大酺四日爲五言詩詔羣官詩成者奏之帝覽冑詩而善之謂侍臣曰气髙致逺歸之於冑詞淸體潤其在世基意宻理新惟庾自直過此者未可以言詩也帝所有篇什多令繼和與虞綽齊名同志友善於時後進之士咸以二人爲凖的】

河洛稱朝市崤函實奧區周營曲阜作漢建奉春謨大君苞二代皇居盛兩都招揺正東指天駟廼西驅展軨齊玉軑式道耀金吾千門駐罕畢四逹儼車徒是節春之暮神臯華實敷皇情感時物睿思屬枌楡詔問百年老恩隆五日酺小人荷鎔鑄何由答大鑪

奉和悲秋應令

秋天擬文學秋水擅莊防艸濕蒹葭露波捲洞庭風便坐翻桑葉長阪歇蘭藂檐喧猶有燕陂靜未來鴻蟬噪聞疑斷池淸映似空劉安悲落木曹植嘆徵蓬重明豈凝滯無累在淵衝隨時四序合應物五情同發言形惻隱睿作挺神功下材均朽木何以慕雕虫【文苑英華注曰此篇前五韻見初學記作蕭慤秋日詩文苑一百五十八卷復云庾信作而一百七十九卷乃十韻共題王冑作觀其辭意只是一篇當以十韻爲正】

言反江陽寓目防涘贈易州陸司馬

逰人賣藥罷徐步反江干行吟防陵岸廻首望長安晨華照城闕參差復郁盤千門含日麗萬雉映霞丹雲開承露掌吹動相風竿逰童輕薄少鮮服鵕防冠花開傳粉晏塵起副車韓屢投防飛劍曾操兩色丸掛玉要逰女彈珠落矯翰信美非吾樂何事久盤桓欲動南登詠還謡北上難眷言思舊友䢐逺路漫漫燕陲望楚服天際與云端棹發吳濤上荊歌易水寒十年阻風月萬里別金蘭心期竟何許懷抱日摧殘容華冉冉謝衣帶朝朝寛盛憲寧延壽劉琨自少歡宿昔均取捨同波豈異瀾贈言不盡意擲筆起長嘆

酬陸常侍

相知四十年別離萬餘里君畱五湖曲余去三河涘寒松君後凋溺灰餘僅死何言西北云復覿東南美深交不忘故飛觴惇宴喜贈藻發中情奇音邁流徴追惟中歲日於斯同憇止思之宛如昨倐焉逾二紀疇昔多朋好一旦埋蒿裏無人莫巳知有慟傷知己把臂還相泣巋然吾與子霑襟行自念哀哉亦已矣吾歸在漆園著書試詞【一作經】理勞息乃殊致存亡寧異軌大路不能遵咄哉情可鄙

答賀屬

外黃初邸客蜀郡晚琴聲本欲從張耳何曾說馬卿定知逰道日非是第如行髙文擬雜佩善謔間瑤瓊前書言家室末敍掛簮纓問仁寧伐國揚波豈亂淸聞有陽臺客【一作曲】常畱入夢情無爲【一作由】嗟獨割空引助庖名

臥疾閩越述淨名意【並序】

余臥疾閩海彌畱旬朔善友顒法師勸余以淨名妙典調伏身心力疾粗陳其意敬簡法師云爾

客行萬餘里眇然滄海上五嶺常炎郁百越多山瘴兼以勞形神遂此嬰疲恙桐雷邈巳逺砭石良難訪抱影私自憐霑襟獨惆悵毗城有長者生平夙所尙復借大因緣勉以深廻向心路資調伏於焉念實相水沫本難摩乹城空有狀是生非至理是我皆虛妄求之不可得誰其受業障信矣大醫王玆力誠難量

別周記室

五里徘徊鶴三聲斷絕猿何言俱失路相對泣離樽別意淒無巳當歌寂不喧貧交欲有贈掩涕竟無言

賦得鴈送周員外戍嶺表

旅鴈別衡陽天寒關路長行斷由驚箭聲嘶爲犯霜罹繳無人憫能鳴反自傷何如侶泛泛刷羽戲方塘

爲寒牀婦贈夫

月淨閨偏冷更深夜轉長霜紈猶掩扇露縠未飄香解帶慙連理引被愧鴛鴦誰能未相識還爲守空牀

雨晴

初晴物涼夕景照山莊殘虹低飲澗新澑上侵塘風度蟬聲逺雲開鴈路長【闕】

古詩紀卷一百三十五

欽定四庫全書

古詩紀卷一百三十六

明馮惟訥撰

隋第七

徐儀【東海郯人陵之第三子少聰警仕陳位尙書殿中監入隋煬帝召爲學士尋除著作佐郎】

暮秋望月示學士各釋愁應教

碣石寒光逺【闕】秋色髙長洲正下葉曲岸巳飛濤君王悵晚節延佇謁神臯復屬西園夜輕輦暫遊遨遊遨未云賞蒼茫孤月上枝間影合離波上光來往此夕未央宮應照仙人掌掌髙明轉淨夜深畱睿想處處敞髙扄流照滿珠庭重輪入雅曲合璧應祥經燦爛浮珠网參差間玉星山幽有芳桂林靜發新蓂蓂開布帝城分枝共月明斜暉漸西落彌【闕】軫歸情驂駕且來逰聖藻命舒愁詢芻以蠲病參妙本難酬良史稱夭閎因時命應劉楚王追綠兕齊後出靑丘馳原落云翼截水曵吞舟無勞子虛吒卽事可忘憂

庾自直【潁川人仕陳歷豫章王外兵防軍記室大業初授著作佐郎解屬文於五言詩尢善特爲帝所愛宇文化及作逆與之北上感激發病卒】

初發東都應詔

二龍承玉軸萬騎翊林塘縱觀此何事巡駕幸淮揚伊雒山川轉江河道路長照日秋原靜分花曲水香稻粱叨嵗月羽翮仰恩光後塵歸舊裏還如仙鶴翔

元行恭【北齊後主時爲省右戶郎待詔文林館同撰禦覽】

秋逰昆明池【江總薛道衡皆有此詩】

旅客傷覉逺樽酒慰登臨池鯨隱舊石岸菊聚新金陣低云色近行髙鴈影深欹荷瀉圓露臥栁橫淸陰衣共秋風冷心學古灰沈還似無人處幽蘭入雅琴

過故宅

頽城百戰後荒宅四鄰通將軍樹【一作防】巳折步兵途轉窮吹臺有山鳥歌庭聒野虫艸深斜徑沒水盡曲池空林中滿明月是處來春風惟餘一廢井尙夾兩株桐尹式【河間人博學解屬文少有令聞仁壽中官至漢王記室漢王敗式自殺】

送晉熈公別

太行君失路扶揺我退飛無復紅顏在空持【一作將】白首歸色移三代服塵化兩京衣道窮方識命事去乃知非西追孫楚南津送陸機云薄鱗逾細山髙翠轉防气隨流水咽淚逐斷揮但令寸心宻隨意尺書稀

別宋常侍

逰人杜陵北送客漢川東無論去與住俱是一飄蓬秋鬢含霜白衰顏倚酒紅別有相思處啼烏雜夜風劉斌【南陽人之遴之孫有詞藻官至信都司功書佐竇建徳署爲中書舍人建徳敗復爲劉黒闥中書侍郎與黒闥亡歸突厥不知所終】

和謁孔子廟【一作李百藥】

性與𨿽天縱主世乃無由何言泰山毀空驚逝水流及門思往烈入室想前修寂寞荒堦暮摧殘古木秋遺風曖如此聊以慰蒸求

和許給事傷牛尙書【】

名臣不世出百工之所求況乃非常器遭逢興運秋符彩照千里銓衡綜九流經綸資博物樽爼寄皇猷韶濩傾復理典禮紊還修𨿽貞棟梁任兼好藝文防佇聞和鼎實行當奉介丘髙衢翻稅駕閱水遽遷舟傳呼更何日曵履聞無由歸防藐修路徵棹艤防溝林薄長風慘江上寒云愁夜臺終不曙遺芳徒自畱

送劉員外同賦陳思王詩得好鳥鳴髙枝

春林已自好時鳥復和鳴枝交難奮翼谷靜易流聲間關才得性繒繳遽相驚安知背飛逺拂霧獨晨徵

詠山

靈山峙千仭蔽日且嵳峩紫蓋云陰逺香鑪煙气多石梁髙鳥路瀑水近天河欲知聞道裏別自有仙歌孔徳紹【防稽人有淸才官至景城縣丞竇建徳稱王署爲中書令専典書檄建徳敗伏誅】

南隱逰泉山

名山狎招隱俗外逺相求還如倒景望忽似閬風逰臨崖俯大壑披霧仰飛流歲積松方偃年深椿欲秋野花開石鏡云葉掩山樓何湏問方士此處卽瀛洲

行經太華

紛吾世网暇靈嶽展幽尋寥廓風塵逺杳川谷深山昏五里霧日落二華陰疏峯起蓮葉危塞隱桃林何必東都外此處可抽簮

夜宿荒村

綿綿夕漏深客恨轉傷心撫弦無人聼對酒時獨斟故鄕萬里絕窮愁百慮侵秋艸思邊馬繞枝驚夜禽風度谷餘響月斜山半陰勞歌欲敍意終是白頭吟

王澤嶺遭洪水

地籟風聲急天津云色愁悠然萬頃滿俄爾百川浮還似金堤溢翻如碧海流驚濤遙起鷺廻岸不分牛木梗誠無托蘆灰豈暇求徒知懷趙景終是倦陽侯思得乘槎便蕭然河漢逰【諸本徒知懷趙景二句在木梗二句前今從唐詩品彚更正】

登白馬山防明寺

名嶽標形勝危峯逺郁紆成像建環極大壯闡規模層臺聳靈鷲髙殿邇陽烏暫同逰閬苑還類入仙都三休開碧題【一作嶺】萬戶洞金鋪攝心罄前禮訪道挹中虛【一作衢】遙瞻盡地軸長望極天隅白雲起梁棟丹霞映栱櫨露花疑濯錦泉月似沈珠今日桃源客相顧失歸途

送舍利宿定晉巖

仁祠表虛曠祗園展肅恭棲息翠防嶺登頓白雲峯映流防夜月臨風聽曉鐘澗芳十步艸崖陰百丈松蕭然遙路絕無復市朝蹤

觀太常奏新樂

大君膺寶歷出豫表功成鈞天金石響洞庭管淸八音動防防九變葉希聲和云畱睿賞薫風恱聖情盛烈光韶濩易俗邁咸英竊吹良無取率舞抃羣生

賦得渉江采芙蓉

蓮舟泛錦磧極目眺江幹沿流度檝易逆浪取花難有霧疑川廣無風見水寛朝來采摘倦詎得久盤桓

賦得華亭鶴【詩彚作賀澈者非】

華亭失侶鶴乘軒寵遂終三山淩苦霧千里激悲風心危白露下聲斷防中何言斯物變翻復似遼東

送蔡君知入蜀二首【知一作卻】

金陵巳去國銅梁忽背飛失路逺相送他鄕何日歸靈關九折險蜀道二星遙乘楂若有便希泛廣陵潮孔紹安【大業末爲監察禦史入唐拜內史舍人祕書監】

結客少年塲行

結客佩吳鉤橫行度隴頭鴈在弓前落雲從陣後浮吳師驚燧象燕將警奔牛轉蓬飛不息冰河結未流若使二邊定當封萬戶侯

傷顧學士

迢遞防崤道超忽三川媚此中俱失路思君不可思逰人行變橘逝者遽焚芝憶昔江湖上同詠子衿詩何言陵谷徙翻驚鄰笛悲陳根非席卉繐帳異書帷與善成空說殲良信在玆今日嚴夫子哀命不哀時

別徐永元秀才

金湯旣失險玉石乃同焚墜葉還相覆落羽更爲羣豈謂三秋節重傷千里分促離易轉幽咽水難聞欲識相思處山川間白雲

應詔詠夭桃

結葉還臨影飛香欲徧空不意餘花落翻沈露井中

石橊

可惜庭中樹移根逐漢臣只爲來時晚開花不及春【唐詩紀事曰紹安大業末爲監察禦史髙祖爲隋討賊河東紹安監其軍深見接遇髙祖受禪紹安自洛陽間行來奔拜內史舍人時夏侯端亦嘗爲禦史先來歸授祕書監紹安因侍宴詠石橊有祗爲來時晚開花不見春之句】

落葉

早秋驚落葉飄零似客心翻飛未肯下猶言惜故林

贈蔡君

疇昔同幽谷伊爾遷喬木赫奕盛靑紫討論窮簡牘【闕】岑徳潤【南陽人父之敬博渉文史雅有辭筆徳潤有父風位中軍吳興王記室】

雞鳴篇

鐘響應繁霜晨雞錦臆張簾迥猶侵露枝髙巳映光排空下朝掲奮翼上花塲雨晦思君子關開脫孟嘗旣得依云外安用集陳倉

賦得臨階危石

當階聳危石殊狀實難名帶山疑似獸侵波或類鯨雲峯臨棟起蓮影入檐生楚人終不識徒自蘊連城

詠灰

圖規暈不缺气攺律還虛欲然愁獄吏棄道畏刑書未得逢疆陣輕舉欲焉如

詠魚

劍影侵波合珠光帶水新蓮東自可戲安用上龍津陳子良【吳人在隋未有考入唐爲太子學士貞觀中卒】

上之回

承平重逰樂詔蹕上之回屬車響流水淸笳轉落梅嶺雲蓋道轉巖花映綬開下輦便髙宴何如在瑤臺

新成安樂宮

春色照蘭宮秦女旦窓中栁葉來眉上桃花落臉紅拂塵開扇匣捲帳卻薰籠衫薄偏憎日裙輕更畏風

春晚防羣公朝還人爲八韻

逰子惜春暮策杖出蒿萊正直康莊晚羣公謁帝廻履度南宮至車從北闕來珂影傍明月笳聲動落梅迎風采毦轉照日綬花開紅塵掩鶴蓋翠栁拂龍媒綺雲臨舞閣丹霞薄吹臺輕肥寧所羨未若反山隈

讚徳上越國公楊素

君侯稱上宰命世挺才英本超騏驥足復蘊風雲情攄藻掞錦綺育徳潤瑤瓊巳踵四知舉非無三傑名濟世同舟檝匡政本阿衡雍容入靑璅肅穆侍丹楹桂宮擅鳴佩槐路獨飛纓髙門羅虎防綺閣麗雕甍金罇酌湛湛歌扇掩盈盈匈奴軼燕薊烽火照幽並天子命薄伐受脤事専徵七徳播雄略十萬騁行兵鴈行蔽虜甸魚貫出長城交河方飲馬瀚海盛揚旌防劍倚天外像犀輝日精彎弧穿伏石揮戈斬大鯨鼔鼙朝作气刁鬥夜偏鳴六郡多壯士三邊豈足平嶺雲朝合陣山月夜臨營胡塵暗馬色芳樹動笳聲關云未盡散塞霧常自生川長蔓艸緑峯迥雜花明小人愧王氏雕文慙馬卿濫此叨書記何以謝過榮髙山徒仰止終是恨才輕【觀此知子良嘗爲越公掌書記】

夏晚尋於政世置酒賦韻

聊從嘉遁所酌醴共抽簮以玆山水地畱連風月心長楡落照盡髙栁暮蟬吟一返桃源路別後難追尋

入蜀秋夜宿江渚

我行逢日暮弭棹獨維舟水霧一邊起風林兩岸秋山陰黒斷磧月影素寒流故鄕千【一作萬】裏外何以慰羇愁

賦得妓

金穀多歡宴佳麗正芳菲流霞席上滿廻雪掌中飛明月臨歌扇行雲接舞衣何必桃將李別有待【一作代】春暉

送別

落葉聚還散徵禽去不歸以我窮途泣沾君出塞衣七夕防新婦隔巷停車【此及下首初學記作陳子良玉臺新詠作陳伯材】

隔巷遙停幰非復爲來遲只言更尙淺未是渡河時

詠春雪

光映妝樓月花承歌扇風欲妬梅將栁故落早春中

於塞北春日思歸【亦是七言律體】

我家吳防靑山逺他鄕關塞白雲深爲許覉愁長下淚那堪春色更傷心驚鳥屢飛恆失侶落花一去不歸林如何此日嗟遲暮悲來還作白頭吟

陳良

逰俠篇【英華作俠客行詩彚並入陳子良】

洛陽麗春色逰俠騁輕肥水逐車輪轉塵隨馬足飛雲影遙臨蓋花气近薰衣東郊鬭雞罷南皮射雉歸日暮河橋上揚鞭惜晚暉

庾抱【仕隋爲元徳太子學士唐髙祖起兵太子封隴西公以抱爲記室文檄皆出其手俄爲東宮學士貞觀初徙趙王友】

驄馬

上浮雲驄本出吳門中發迹來東道長鳴起北風廻鞍拂柱白赭汗類塵紅滅沒徒畱影無因圖漢宮

臥屙喜霽開扉望月簡宮內知友

秋雨移望疲屙倦苦辛忽對荊山璧委照越吟人髙髙侵地鏡皎皎徹天津色麗班姬篋光潤洛川神輪輝池上動桂影隙中新懷賢𨿽不見忽似暫參辰

別蔡參軍

人世多飄忽溝水易西東今日歡娛盡何年風月同悲生萬里外恨起一杯中性靈如未失南北有徵鴻

賦得胥臺露

胥臺旣落構荊棘稍侵扉棟折連云影梁摧照日暉翔鶤遂不反巢燕反無歸惟有團階露承睫共沾衣

和樂記室憶江水

遙想觀濤處猶意采蓮歌無因關塞葉共下洞庭波袁朗【雍州長安人在陳爲祕書郎累遷太子洗馬徳教殿學士入隋歷尙書儀曹郎後入唐轉給事中】

和洗掾登城南阪望京邑

二華連陌塞九隴綂金方奧區稱富貴重險擅雄彊龍飛防水上鳳集岐山陽神臯多瑞迹列代有興王我後膺靈命爰求宅玆土宸居法太防建國資天府風隔黎庶徳澤浸區宇醒醉各相扶謳歌從聖主南登少陵岸還望帝城中帝城何鬱鬱佳气廼蔥蔥金鳳淩綺觀璇題敞蘭宮復道東西合交衢南北通萬國朝前殿羣公議宣室鳴佩含早風華蟬曜朝日柏梁宴初罷千鐘歡未畢端拱肅巖廊思賢聽琴瑟逶迆萬雉列隱軫千閭布飛甍夾禦溝曲臺臨上路處處歌鐘鳴喧闐車馬度日落長楸間含情兩相顧是月冬之季陰寒晝不開驚風四靣集飛雪千里廻狐白登廊廟牛衣出艸萊詎知韓長孺無復重然灰

秋日應詔

玉樹涼風舉金塘細栁萎葉落商飈觀鴻歸明月池迎寒桂酒熟含露菊花垂一奉章臺宴千秋長願斯

秋夜獨坐【律祖作邢劭者非】

危斷客心虛彈落驚禽新秋百慮淨獨夜九愁深枯蓬惟逐吹墜葉不歸林如何悲此曲坐作白頭吟崔信明【靑州益都人彊記美文章隋大業中爲堯城令竇建徳僣號招之不屈去隱太行山唐貞觀六年詔拜興勢丞遷秦川令】

送金敬陵入蜀【敬疑作竟】

金門去蜀道玉壘望長安豈言千里逺方尋九折難西上君飛蓋東歸我掛冠猿聲出峽斷月彩落江寒從今與君別花月幾新殘

明餘慶【平原鬲人克讓之子官至司門郎越王侗稱制爲國子祭酒】

從軍行【外編作塞上】

三邊烽亂驚十萬且橫行風捲常山陣笳喧細栁營劍花寒不落弓月曉逾明防取淮南【一作河西】地持作朔方城

詠死烏

暮空長罷噪箭急不知驚賴余琴裏曲猶有夜啼聲栁莊【字思敬河東觧人事梁主詧及巋琮累遷太府卿梁廢入隋授開府儀同除給事黃門侍郎莊明習舊章雅達政事爲時所重○樂府作陳人】

劉生

座驚稱字孟豪雄道姓劉廣陌通朱邸大路起靑樓要賢驛已置畱賔轄且投光斜日下霧庭陰月上鉤杜公瞻【博陵曲陽人少好學有家風卒於安陽令初學記作松公瞻字之誤也文苑英華可據】

詠同心芙蓉

灼灼荷花瑞亭亭出水中一莖孤引綠防影共分紅色奪歌人臉香亂舞衣風名蓮自可念況復兩心同杜之松【公瞻之子大業中爲起居舍人唐貞觀中爲河中刺史】

敬和衛尉於卿詠栁

漢將本屯營遼河有戍城大夫曾取姓先生防得名髙枝拂逺鴈疏影度遙星不辭攀折苦爲入管弦聲王衡【太原晉陽人父操後梁時爲尙書令有七子衡最知名位中書黃門侍郎】

翫雪

寒庭浮暮雪疑從千里來皎潔隨處滿流亂逐風廻璧臺如始構瓊樹似新栽不待陽春節誰持【一作將】競落梅

宿郊外曉作【梁詞人麗句】

殘星落檐外餘月罷窻東水白先分色霞暗未成紅薛徳音【薛收弟收與弟徳音元敬齊名世號河東三鳳】

悼亡

鳳樓簫曲斷桂帳瑟空畫梁才照日銀燭巳隨風苔生履迹處花沒鏡塵中惟餘長簟月永夜向朦朧李宻【字元邃隴西成紀人以防爲煬帝東宮千牛備身楊感反遣人迎宻宻爲之籌防爲隋軍所獲乃夜亡去變姓名爲劉智逺後歸東郡賊翟讓讓推爲主建號魏公僣位於鞏南與唐戰師潰歸髙祖拜光祿卿封邢國公後復謀叛爲盛彥師所誅】

淮陽感秋

【劉仁軌河洛記曰宻來往諸賊帥之間說以舉大計莫肯從者因作詩言志】

金風颺初節玉露凋晚林此夕窮途士郁陶傷寸心眺聽良多感徙倚獨沾襟沾襟何所爲悵然懷古意秦俗猶未平漢道將何冀樊噲市井屠蕭何刀筆吏一朝時運合萬古傳名諡寄言世上雄虛生眞可愧

古詩紀卷一百三十六

欽定四庫全書

古詩紀卷一百三十七

明馮惟訥撰

隋第八

李巨仁【以下爵裏無考】

釣竿篇

潺湲靣江海滉瀁矚波瀾不惜黃金餌惟憐翡翠竿斜綸控急水定檝下飛湍潭迥風來易川長霧歇難寄言朝市客滄浪余自安

京洛篇

京洛類神仙靄靄卻雲煙漸臺臨太液玉樹並甘泉車喧平樂外騎擁濯龍前競結蕭朱綬爭攀李郭船獨悲韓長孺死灰猶未然

登名山篇【樂府失載名氏在梁武帝後詩彚作武帝詩誤也考文苑英華作李巨仁】

名山稱地鎭千仞上淩霄雲開金闕迥霧起石梁遙翠防橫鳥路珠澗入星橋風急靑溪晚霞散赤城朝寓目幽棲地駕言追綺季避世桃源士忘情漆園吏抽簮傲九辟脫屣輕千駟沈防負俗心蕭灑淩雲意蒼蒼聳極天伏眺盡山川疊峯如積浪分崖若斷煙淺深聞度雨輕重聽飛泉采藥逢三島尋眞值九仙藏書凡幾代防博已經年逝將追羽客千載一來旋

賦得方塘含白水

【劉公幹雜詩方塘含白水中有鳬與鴈】

白水溢方塘渺渺素波揚疊浪輕鳬影連漪寫鴈行長堤栁色翠夾岸荇花黃觀魚自有樂何必在濠梁

賦得鏡

魏公知本姓秦樓識舊名鳳從臺上出龍就匣中生無波菱自動不夜月恆明非惟照佳麗復得厭山精執恭

劉生

英名振關右雄气逸江東逰俠五都內去來三秦中劍照七星影馬控千金驄縱橫方未息因玆定武功

奉和出潁至淮應令

睿情欣逸賞臨泛入淮淝棹聲喧岸度颿影出雲飛淸流含日彩犇浪蕩霞暉還如漳水曲鳴笳啟路歸

和平涼公觀趙郡王妓

小堂羅薦陳妙妓命燕秦蛾眉疑假黛紅臉自含春合舞俱廻雪分歌共落塵齊竽不可厠空願上龍津

秋池一株蓮

秋至皆空【一作虛】落淩波獨吐紅托根方得所未肯卽從風

卞斌

和孔侍郎觀太常新奏樂

昔人夢上帝尙喜頌鈞天況玆開景業作樂武功宣大雅廢還理乘風毀更懸中和誠易擬韶夏詎相延犍爲【一作泗濵】磬響徹嶰谷管聲傳小臣濫淸耳長奏南風王由禮【徐伯揚傳伯楊大建初與中記室李爽記室張正見左戶郎賀徹學士阮卓黃門郎蕭銓三公郎王由禮處士馬樞記室祖孫登比部郎賀循長史劉刪等爲文防友】

驄馬

善馬金覊飾躡影復淩空影入長城水聲隨胡地風鞚斂靑門外珂喧紫陌中行行苦不倦惟當禦史驄

賦得馬援

二帝已馳聲五溪還總兵受詔金鞍動論功銅馬成惟稱聚米勢無慙薏苡情𨿽謝雲臺影猶傳千載名

賦得巖穴無結搆

【左太衝招隱詩巖穴無結搆丘中有鳴琴】

巖間無結搆谷處極幽尋葉落秋巢迥云生石路深早梅香野徑淸澗響丘琴獨有棲遲客畱連芳杜心

賦得髙栁鳴蟬

園栁吟涼久嘶蟬應序驚露下緌恆濕風髙翅轉輕葉疏飛更迥秋深響自淸何言枝裏翳遂入蔡琴聲魯範

神仙篇

王逺尋仙至欒巴訪術廻乘空向紫府控鶴下蓬萊霜分白鹿駕日映流霞杯煎金丹未熟醒酒藥初開乍應觀海變誰肯畏年頽

送別【英華作魯範】

去畱𨿽有異失路與君同何如防心艸還逐斷根蓬殷英童

采蓮曲

蕩舟無數伴解纜自相催汗粉無庸拭風裙隨意開棹移浮荇亂船進倚荷來藕絲牽作縷蓮葉捧成杯胡師耽

登終南山擬古【拾遺作李徳林者非】

結廬終南山西北望帝京煙霞亂鳥道劣見長安城宮雉互相映防闕雲間生鐘鼓沸閶闔笳管咽承明朱閣臨槐路紫蓋飛縱橫望望未極已甕牖秋風驚嵓岫艸木黃飛鴈遺寒聲墜葉積幽徑繁露垂荒庭甕中酒新熟澗谷寒虫鳴且對一壺酒安知世間名寄言朝市客同君樂太平

陳政【一作正】

贈竇蔡二記室入蜀

昆山積良寶大廈搆眾材馬卿委官去鄒子背淮來風流信多美朝夕豫平臺逸翮獨不羣淸才復遒上六輔昔推名二江今振向【響通】英華𨿽外發磨琢終內朗四海奮羽儀淸風久播馳【疑闕】沈鬱材難厠靑山翻易阻回首望煙霞誰知慕儔侶飄然不系舟爲情自可求若奉西園夜浩想北園【一作白雲】愁無因逐萍藻從爾泛淸流周若水

答江學士協

弱齡愛丘壑與子亟忘歸開襟對泉石攜手翫芳菲忽聞朝市變斯樂眇難追意气酒中攺容顏鏡裏衰祁寒傷暮節落景促餘暉野曠蓬常轉林遙鳥倦飛故友輕金玉萬里嗣音徽鄕關不可望客淚徒霑衣

薛昉

巢王座韻得餘詩

平臺愛賔客縫掖齒簮裾借卉懷春暮開襟近夏初嫩枝猶露鳥細藻欲藏魚舞袖臨飛閣歌聲出綺疎莫慮歸衢晚馳輪待興余

劉端

和初春宴東堂應令

睿賞葉春芳開筵臨畵堂庭梅飄早素檐栁變初黃八珍羅玉爼九醖湛金觴箏響流飛閣歌塵落妓行何必西園夜空承明月光

段君彥

過故鄴

玉馬芝蘭北金鳳鼓山東舊國千門廢荒壘四郊通深潭直有菊涸井半生桐粉落妝樓毀塵飛歌殿空𨿽臨武觀不識紫防宮年代俄成昔惟餘風月同

李那

奉和重適陽關

衘悲向玉闗垂淚上瑤臺舞閣懸新网歌梁積故埃紫庭生綠艸丹墀染碧苔金扉晝常掩珠簾夜暗開方池含水思芳樹結風哀行雨歸將絕朝云去不廻獨有西陵上松聲薄暮來

呂讓

和入

俘囚經萬里憔悴度三春髮攺河陽鬢衣余京洛塵鐘儀悲去楚隨防泣畱秦旣謝平吳利終成失路人沈君道

侍皇太子宴應令

副君監撫暇禁苑暫停車水落金沙淺云髙玉葉疏隨廚白羽駕逐釣紫鱗魚飽徳良無巳榮陪終宴余魯本

與胡師耽同系胡州出被刑獄中

叔夜初絕韓安灰未然相悲不相見幽縶與幽泉劉夢予

送別秦王學士江益【南史江總長子益仕陳歷中書黃門侍郎入隋爲秦王文學】

百年風月意一旦死生分客心還送客悲我復悲君陸季覽

詠桐

揺落依空井生死尙餘心不辭先入爨惟恨少知音鄭蜀賔

別詩【詩話總】

【隋長壽年中有鄭州鄭蜀賔風流名士頗善五言蹉跎鄕閭不求聞達垂桂冠選授江左一尉臨去賔友祖餞至上東門畱別云云酒酣自詠聲調哀蹙合坐嗚咽卒於官時人比之劉庭芝】

畏途方萬里生涯近百年不知將白首何處入黃泉【按蜀賔唐武后時人長壽亦武后年號馮公誤加隋字收此】

王謨

東海懸崖題詩【詩話總】

【海州東海縣臨海懸崖上有隋王謨磨崖題名並詩云云】

因巡來到此矚海防波流自玆一度往何日更廻眸乙支文徳【髙麗人】

遺於仲文

【隋書曰於仲文從煬帝徵遼束髙麗出兵掩襲輜重仲文廻擊大破之至鴨綠水髙麗將乙支文徳詐降仲文捨之旣去尋悔選騎追之每戰破賊文徳貽詩曰】

神策究天文妙算窮地理戰勝功旣髙知足願云已

古詩紀卷一百三十七

欽定四庫全書

古詩紀卷一百三十八

明馮惟訥撰

隋第九

僧法宣【續髙僧傳云常州業寺沙門法宣本隋人後入唐】

愛妾換馬

朱鬛飾金鑣紅妝束素腰似云來蹀如雪去飄颻桃花含淺汗栁葉帶余嬌騁先將獨立防絕不【玉臺作難】俱摽

和趙郡王觀妓應教【律祖作辛徳源者非】

桂山畱上客蘭室命媱妖城中畵眉黛宮內束纎腰舞袖風前舉歌聲扇後嬌周郎不相顧今日管調釋慧淨【俗姓房氏常山眞定人著名於開皇大業之間後入唐】

和琳法師初春法集之作

鷲嶺光前選祗園表昔恭哲人崇踵武道防羣龍髙座登蓮葉麈尾振霜松塵飛揚雅梵風度引疏鐘靜言澄義海叢論上詞鋒心虛道易合迹廣席難重和風動淑气麗日啟時雍髙才掞雅什顧已濫朋從因玆仰積善靈華庻可逢

和盧贊府逰紀國道塲

日光通漢室星彩晦周朝法域從此構香閣本岧嶤珠盤仰承露剎鳳俯摩霄落照侵虛牖長虹拖跨橋髙才暫騁目云藻遂飄颻欲追千里驥終是謝連鑣

於冬日普光寺臥疾值雪簡諸舊逰

臥屙苦畱滯辟戶望遙天寒云舒復捲落雪斷還連凝華照書閣飛素婉琴廻飄洛神賦皎映齊紈篇縈階如鶴舞拂樹似花鮮徒賞丰年瑞沈憂終自憐

英才言聚賦得升天行

馭風過閬苑控鶴下瀛洲欲采三芝秀先從千仞逰駕鳳吟虛管乘槎泛淺流頽齡一已駐方驗大椿秋

雜言

觀化祗山頂流睇古王城萬載池猶潔千年苑尙淸髣髴影堅路擢殘廣脇楹七寶仙臺亡舊迹四彩天花絕雨聲聲華日以逺自恨生何晚旣傷火宅中門還嗟寶渚迷長阪步陟平郊望心逰七海上擾擾三界溺邪津渾渾萬品忘眞匠惟有能仁獨圓悟廓塵靜浪開路創逢肌命棄身城更爲求人崩意樹持囊畢契戒珠淨被甲要心忍衣固三祗不倦陵二車一足忘勞超九數定防江淸沐久結智劍霜凝斬新霧無邊大刼無不修六時湣生遵六度度有流光功徳收金河示滅歸常住鶴林權唱演功周聖徳佳音傳餘響龍宮祕典海中探石室眞言山處仰流教在玆辰傳芳代有人沙河雪嶺迷朝徑巨海鴻崖亂夜津入萬死求一生投鍼偶穴非同諭束馬懸車豈等程不狥今身樂無祈後代榮誓舎危軀追勝義咸希畢契傳燈情勞歌勿復陳延眺且周巡東睇女巒畱二迹西馳鹿苑去三輪北睨舎城池尙在南睎尊嶺穴猶存五峯秀百池分粲粲鮮花明四曜輝輝道樹鏡三春揚錫指山阿攜步上祗陀旣覩如來疊衣石復觀天授迸余峨佇靈鎭梵嶽凝思徧生河金花逸掌儀前奉芳蓋陵虛殿後過旋繞經行砌目想如神契廻斯少福澗生津共防龍華捨塵翳

釋智炫【益州成都人少出家入京聽學逰於周齊之間周武帝接遇甚厚及隋文作相大佛法兩都歸趨一人而巳後還蜀隱於三學山年百餘嵗終】

逰三學山

秀嶺接重煙嵚岑上半天絕巖低更舉危峯斷復連側石傾斜澗回流瀉曲泉野紅知艸凍春來鳥自傳樹錦無機織猿鳴詎假葉宻風難度枝疏影易穿抱袠依閒沼策杖戱荒田逰心淸漢表置想白雲邊榮名非我願息意且蕭然

釋曇遷【見禪藻集】

緇素知友祖道新林去畱哀感賦詩一首

平生本胡越閩吳各異津聯翩一傾蓋便作法城親淸談解煩累愁眉始得伸今朝忽分手恨失眼中人子向徑何道慧業日當新我住防江側終爲松下塵沈浮從此隔無復更有因此別終天別迸淚忽霑巾

釋逵【見禪藻集】

言離廣府還望桂林去畱愴然自述贈懷

標心之梵宇運想入仙洲嬰痼乖同好沈情阻若抽葉落乍難聚情離不可收何日乘杯至詳觀演去流

戱擬四愁聊題兩絕

我行之數萬愁緒百重思那教六尺影獨步五天垂

二

上將可陵師匹士志難移如論惜短命何得滿長祗釋靈裕【俗姓趙定州曲陽人有道行甚爲齊文宣隋文帝之所尊禮而淸貞潔巳屢謝時榮初居相州大慈寺末又住演空寺大業元年終】

臨終詩二首

【續髙僧傳曰於時鄴下昌言裕師將過世矣道俗云合同稟歸戒訪傳音之無從裕亦信福命之有盡乃示誨善惡勵諸門人從覺不悆至第七日援筆制詩二首】

哀速終

今日坐髙堂明朝臥長棘一生聊巳竟來報將何息

悲永殯

命斷辭人路骸送鬼門前從今一別後更防幾何年釋智命【俗名鄭頲滎陽人初仕隋爲羽騎尉逃官流俗備歷講防及元徳作貳楊素薦之遷爲中舎人越王卽位歷官禦史大夫僞鄭開明連任不攺頲見四方多事頻請鄭主爲國修道不遂乃剃髮法服擎錫徑至宮門云鄭頲輒已出家世充怒勑下斬之頲聞喜曰吾願滿矣臨刑徧禮十方口詠般若索筆題詩云】

臨終詩

幻生還幻滅大幻莫過身安心自有處求人無有人釋智才

送別

鏡中辭舊識灞岸別新知年來本應老秪爲數經離曇延

戱題方圓動靜四字

【薛居士訪戱題方圓動靜四字曇延應聲曰】

方如方等城圓如智慧日動則識波浪靜類槃客沸大【見禪藻集】

媱泆曲【沸大作此曲彈琴以兆史見也】

煌煌郁金生幹野田過時不采宛見棄捐曼爾丰熾華色惟新與我同歡

委靡辭

宿心嘉爾故固良媒問名諧帥占相良時慘慘惕惕懼爾不來旣覩爾顏我心怡怡今不合歡豈徒費哉斯誓爲定淑女何疑

釋慧輪【新羅人】

悼嘆

眾美乃羅列羣英已古今也知生死兮那得不傷心釋慧英

一三五七九言

逰愁赤縣逺丹思抽鷲嶺寒風駛龍河激水流旣喜朝聞日復日不覺年頽秋更秋巳畢耆山本願誠難住終望持經振錫往神州

無名釋

生忍頌【禪藻集作無名氏】

亮吐淸气神響徹幽聾登基發春詠髙興希避蹤乘虛感靈覺魚山振思童摹寫天歌梵兾布法音同忘髙故不下颻颺數仭中比丘歌聲咀人畜振心鐘斯由暢句卽感寫逰空神期發筌悟豁爾得靈通【法苑珠林曰陳思王曹植幼合珪璋毎誦佛經流連嗟玩常逰魚山忽聆空中梵天之響淸雅哀婉乃摹其聲節寫爲梵唄世之諷誦咸憲章焉此誦所謂魚山振思童也】

順益頌【禪藻集云釋無名】

騄驥資鞭策蘭蕙佇薰風至理信難見非人孰可通輸心仰圓極瑩麗入中總轡超三有搏飛上四空簮纓猶幻夢財利若塵防髙揖謝時俗瀟灑出樊籠

禪暇【禪藻集作無名釋】

峩峩王舎城鬱鬱靈竹園中有神化長巧誘入幽善人募授福惡友樂讐怨善惡升沈異薰蕕別露門侯夫人【煬帝宮女】

自傷

【迷樓記曰煬帝建迷樓選後宮女數千以居其中由是後宮多不得進禦宮女侯夫人有美色一日縊於棟下臂系囊囊中有文左右取以進帝覽其詩反覆傷感厚禮之】

初入承明日深深報未央長門七八載無復見君王春寒入骨淸獨臥愁空房颯履步庭下幽懷空感傷平日親愛惜自待卻非常色美反成棄命薄何可量君恩實疏逺妾意徒彷徨家豈無骨肉偏親老北堂此身無羽翼何計出髙墻性命誠所重棄割良可傷懸帛朱棟上肝腸如沸湯引頸又自惜有若絲牽腸毅然就地死從此歸防鄕

妝成

妝成多自惜夢好卻成悲不及楊花意春來到處飛

自遣

祕洞扄仙卉雕房鎖玉人毛君眞可戮不肯寫昭君

自感三首

庭絕玉輦迹芳艸漸成窠隱隱聞簫鼔君恩何處多欲泣不成淚悲來翻彊歌庭花方爛漫無計柰春何春陰正無際獨步意如何不及閒花艸翻承雨露多

看梅二首

砌雪無消日捲簾時自顰庭梅對我有憐意先露枝頭一防春

香淸寒艷好誰惜是天眞玉梅謝後陽和至散與羣芳自在春

吳絳仙【煬帝宮女】

謝賜合歡果

【隋遺錄曰殿腳女自至廣陵悉用備月觀行宮由是絳仙不得親侍寢殿有郎將獻合歡水果一器帝命小黃門以一防騎馳賜絳仙遇馬急揺解絳仙拜賜因附紅箋小簡上進詩云云帝省章不恱顧黃門曰絳仙如何來辭何怨之深也黃門言其故帝曰絳仙不獨貌可觀詩意深切何謝左貴嬪乎】

驛騎馳防果君王寵念深寧知辭帝裏無復合歡心大義公主

書屏風

盛衰等朝露世道若浮萍榮華實難守池臺終自平富貴今何在空事寫丹靑杯酒恆無樂歌詎有聲余本皇家子飄流入虜庭一朝覩成敗懷抱忽縱橫古來共如此非我獨申名惟有明君曲偏傷逺嫁情

丁六娘

十索四首

【樂苑曰十索羽調曲也】

裙裁孔雀羅紅綠相參對映以蛟龍錦分明奇可愛麤細君自知從郎索衣帶

爲性愛風光偏憎良夜促曼眼腕中嬌相看無厭足懽情不耐眠從郎索花燭

君言花勝人人今去花近寄語落花風莫吹花落盡欲作勝花妝從郎索紅粉

二八好容顏非意得相關逢桑欲采折尋枝倒懶攀欲呈纎纎手從郎索指環

同前二首【樂府作無名氏選詩拾遺並作丁六娘】

含嬌不自轉送眼勞相望無那關情伴共入同心帳欲防人眼多從卽索錦障

蘭房下翠帷蓮帳舒鴛錦懽情宜早暢宻意湏同寢欲共作纏綿從郎索花枕

李月素

贈情人

感郎千金意含嬌抱郎宿試作帷中音羞開燈前目羅愛愛

閨思

幾當孤月夜遙望七香車羅帶因腰緩金釵逐鬢斜秦玉鸞

憶情人

蘭幕虫聲切椒庭月影斜可憐秦館女不及洛陽花蘇蟬翼

因故人歸作

郎去何太速郎來何太遲欲借一尊酒共敍十年悲張碧蘭

寄阮郎

郎如洛陽花妾似武昌栁兩地惜春風何時一攜手

古詩紀卷一百三十八

欽定四庫全書

古詩紀卷一百三十九

明馮惟訥撰

隋第十

郊廟歌辭

圜丘歌八首

【隋書樂志曰文帝開皇中詔牛姚察許善心虞世基劉臻等詳定雅樂等奏曰伏奉明詔詳定雅樂博訪知音旁求儒彥研校是非定其去就取爲一代正樂具在本司於是並撰歌辭三十首詔並令施行牛傳曰開皇九年奉詔攺定雅樂又作樂府歌辭撰定圜丘五帝凱樂按此則諸歌辭當爲牛所作也】

昭夏【降神】

肅祭典協良辰具嘉薦俟皇臻禮方成樂巳變感靈心廻天睠辟華闕下乾宮乘精气禦祥風望爟火通田燭膺介圭受瑄玉神之臨慶陰陽煙衢洞宸路深善旣福徳斯輔流鴻祚徧區宇

皇夏【皇帝升壇】

於穆我後昭明有融道濟區域功格穹百神警衛萬國承風仁深徳厚信洽義丰明發思政勤憂在躬鴻基惟永福祚長隆

登歌

徳深禮大道髙饗穆就陽斯恭陟配斯肅血膋升气冕裘標服誠感淸信陳史祝只承靈貺載膺多福

諴夏【皇帝初獻】

肇禋崇祀式奉【一作大報】尊靈因髙盡【一作就】敬掃地推誠六宗隨兆五緯陪營云和發韻孤竹揚聲【一作淸】我粢旣潔我酌惟明元神是鑑百祿來成

文舞【皇帝旣獻奏】

皇矣上帝受命自天睿圖作極文教遐宣四方監觀萬國陶甄有苖斯格無得稱焉天地之經和樂具舉休徴咸萃要荒式序正位履端秋霜春雨

需夏【皇帝飲福酒】

禮以恭事薦以饗時載淸酒備絜薌萁廻旒分爵思媚軒墀恵均徹爼祥降受釐十倫以具百福斯滋克昌厥徳永祚鴻基

武舞

禦歷膺期乘幹表則成功戡亂順時經國兵暢五材武七徳憬彼遐裔化行充塞三道備舉二儀交泰情發自中義均莫大祀敬恭肅鐘鼓繁防萬國斯歡兆民斯賴享玆介福康哉元首惠我無疆天長地久

昭夏【送神】

享序洽祀禮施神之駕儼將馳奔精驅長離耀牲煙達絜誠照騰日馭鼔電鞭辭下土升上瞻寥廓杳無際憺羣心畱余惠

五郊歌五首

【隋書樂志曰五郊歌辭靑郊奏角音赤郊奏徴音黃郊奏宮音白郊奏商音黒郊奏羽音迎送神登歌與圜丘同】

靑帝歌角音

震宮初動木徳惟仁龍精戒旦鳥歷司春陽光煦物溫風先導巖處載驚膏田巳冒犧牲丰絜金石和聲懷柔備禮明徳惟馨

赤帝歌徴音

長嬴開序炎上爲徳執禮司萌持衡禦國重離得位芒種在時含櫻薦實木槿垂防慶賞旣行髙明可處順時立祭事昭福舉

黃帝歌宮音

爰稼作土順位稱坤孕金成徳履艮爲尊黃本內色宮實聲始萬物資生四時咸紀靈壇泛掃盛樂髙張威儀孔備福履無疆

白帝歌商音

西成肇節盛徳在秋三農稍巳九谷行收金气肅殺商威飂戾嚴風鼔莖繁霜隕蔕厲兵詰暴敇法愼刑明神降嘏國步惟寧

黑帝歌羽音

英啟候冥陵初起虹藏於天雉化於水嚴關重閉星廻日窮黃鐘動律廣莫生風樽示本天產惟質恩覃外區福流京【隋書作景】室

感帝歌

【隋書樂志曰祀感帝奏諴夏迎送神登歌與圜丘同】

諴夏

禘祖垂典郊天有章以春之孟於國之陽繭栗惟誠陶匏斯尙人天接禮明幽交暢火靈降祚火歷載隆烝哉帝道赫矣皇風

雩祭歌

【隋書樂志曰雩祭蠟祭朝日夕月並奏諴夏其迎送神登歌並與圜丘同】

諴夏

朱明啟候時載陽肅若舊典延五方嘉薦以陳盛樂奏气序和平資靈佑公田旣雨私亦濡民殷俗富政化敷

蠟祭歌

諴夏

四方有祀八蠟酬功收藏旣畢榛葛送終使之必報祭之斯索三時告勞一日爲澤神祗必來鱗羽咸致惟義之盡惟仁之至年成物阜罷役息民皇恩已洽靈慶無垠

朝日夕月歌二首

朝日諴夏

扶木上朝暾嵫山沈暮景寒來逰晷促暑至馳輝永時和合璧耀俗泰重輪明執圭盡昭事服冕罄防誠

夕月諴夏

澄輝燭地域流耀鏡天儀歷艸隨長珠胎逐望虧成形表蟾兔竊藥資王母西郊禮旣成幽壇福惟厚

方丘歌四首

【隋書樂志曰祭方丘惟此四者異余並同圜丘】

昭夏【迎神】

柔功暢陰徳昭陳瘞典盛郊篚冪淸膋鬯馥皇情防具寮肅笙頌合鼓鞀防出桂旌屯虯蓋敬如在肅有承神胥樂慶福膺

登歌【奠玉帛】

道惟生育器乃包藏報功稱範殷薦有常六瑚已饋五齊流香貴誠尙質敬洽義章神祚惟永帝業增昌

諴夏【初獻】

厚載垂徳昆丘主神陰壇吉禮北至良辰鑑水呈絜牲栗表純樽壺夕啟幣玉朝陳羣望咸秩精靈畢臻祚流於國祉被於人

昭夏

奠旣徹獻已周竦靈駕逝逺逰洞四極帀九縣慶方流祉恆徧埋玉气掩牲芳晰神理顯國文

神州歌

【隋書樂志曰祭神州奏社稷先農並奏諴夏其迎送神登歌並與方丘同】

諴夏

四海之內一和之壤地曰神州物賴生長鹹池旣降泰圻斯饗牲牷尙黒珪玉實兩九防載寧神功克廣

社稷歌四首

春祈社諴夏

厚地開靈方壇崇祀達以風露樹之松梓勾萌旣甲芟柞伊始恭祈粢盛載膺休祉

春祈稷諴夏

粒食興教播厥有先尊神致絜報本惟防瞻楡束耒望杏開田方憑戩福佇詠丰年

秋報社諴夏

北墉申禮單出表誠丰犧入薦華樂在庭原隰旣平泉流又淸如雲巳望髙廩斯盈

秋報稷諴夏

民天務急農亦勤止或蓘或藨惟穈惟芑涼風戒時嵗云秋矣物成則報功施必祀

先農歌

諴夏

農祥晨晰土膏初起春原俶載靑壇致祀斂蹕長阡廻旌外壝房爼飾薦山罍沈滓親事朱紘躬持黛耜恭神務穯受禧降祉

先聖先師歌

諴夏

經國立訓學重教先三墳肇冊五典畱篇開鑿理著陶鑄功宣東膠西序春誦夏芳塵載仰祀典無騫

太廟樂歌九首

迎神歌

務本興教尊神體國霜露感心享祀陳則官聯式序奔走在庭幾筵結慕裸獻惟誠嘉樂載合神其降止永言保之錫以繁祉

登歌

孝熈嚴祖師象敬宗惟皇肅肅有來雍雍雕梁霞復繡橑云重觀聽自感奉璋伊恭彞斚盡飾羽綴有容升歌發藻景福來從

爼入歌【郊丘廟社同】

祭本用初祀由功舉駿奔咸防供神有序明酌盈樽丰犧實爼幽金旣薦繢錯惟旅享由明徳香非稷黍載流嘉慶克固鴻緒

皇髙祖太原府君神室歌

締基發祥肇源興慶廼仁廼哲克明克令庸宣國圖善流人詠開我皇業七百同盛

皇曾祖康王神室歌

皇條俊茂帝系靈長丰功疊軌厚利重光福由善積代以徳彰嚴恭盡禮永錫無疆

皇祖獻王神室歌

盛才必逹丕基增舊渉渭同符遷邠等構風邁徳義髙道富神鑑孔昭王猷克懋

皇考太祖武元皇帝神室歌

深仁防著至道潛敷皇矣太祖耀名天衢翦商隆祚奄宅隋區有命旣集誕開靈符

飲福酒歌【郊丘廟社同用】

神道正直祀事有融肅雍備禮莊敬在躬羞燔巳具奠酹將終降祥惟永受福無窮

送神歌

饗禮具利事成佇旒冕肅簮纓金奏終玉爼撤盡孝敬窮嚴絜人只分哀樂半降景福憑幽贊

燕射歌辭

元防大饗歌十一首

皇夏【皇帝出入殿庭奏郊丘廟社並同】

深哉皇度粹矣天儀司陛整蹕式道先馳八屯霧擁七萃云披退揚進揖步矩行規句陳乍轉華蓋徐移羽旗照耀珪組陸離居髙念下處安思危照臨有度紀律無虧

肆夏【太子出入】

惟熈帝載式固王猷體幹建本是曰孟侯馳道美漢寢門稱周徳心旣廣道業惟優傅保斯導賢才與逰瑜玉發響畵輪停輈皇基方峻匕鬯恆休

食舉歌【八曲】

燔黍設教禮之始五味相資火爲紀平心和徳在甘防牢羞旣陳鐘石俟以斯而禦揚盛軌

飬身必敬禮食昭時和嵗阜庶物饒鹽梅旣濟鼎鉉調特以膚臘加臐膮威儀濟濟懋皇朝

饔人進羞樂侑作川潛之膾雲飛臛甘酸有宜芬芍藥金惇玉豆盛交錯禦鼓旣聲安以樂

玉食惟後膳必珍芳菇旣絜重秬新是能安體又調神荊包必至海貢陳用之有節徳無垠

嘉羞入饋猶化謐沃土名滋帝臺實陽華之菜雕陵栗鼎爼芬芳豆邊溢通幽致逺車書一

道髙物備食多方山膚旣善水豢良桓蒲在位簨業張加籩折爼爛成行恩風下濟道化光

禮以安國仁爲政具物必陳饔牢盛罝罘斤斧順時令懷生熈熈皆得性於玆宴喜流嘉慶

皇道四達禮樂成臨朝日舉表時平甘芳旣飫醑以淸揚休玉巵正性情隆我帝載永明明

上壽歌

俗已乂時又良朝玉帛防衣裳基同北辰久壽共南上長黎元鼓腹樂未央

宴羣臣登歌

皇明馭歷仁深海縣載擇良辰式陳髙宴顒顒卿士昻昻侯甸車旗煜爚衣纓蔥蒨樂正展懸司宮飾殿三揖稱禮九賔爲傳圎鼎臨碑方壺在靣鹿鳴成曲嘉魚入薦筐篚相輝獻酬交徧飲和飽徳恩風長扇

皇后房內歌

【隋書樂志曰髙祖龍潛時頗好音樂嘗倚琵琶作歌二章名曰地厚天髙托言夫婦之儀牛修皇后房內之樂因取之爲房內曲命婦入並登歌上壽並用之】

至順垂典正內風母儀萬國訓範六宮求賢啟化進善宣功家邦載序道業斯融

大射登歌

道謐金科照時乂玉條明優賢饗禮洽選徳射儀成鑾旗欝云動寶軑儼天行巾車整三乏司裘飾五正鳴球響髙殿華鐘震廣庭烏號傳昔美淇衛著前名揖讓皆時傑升降盡朝英附枝觀體定杯水覩心平丰觚旣來去燔炙復縱橫欣看禮樂盛喜遇黃河淸

鼔吹曲辭

凱樂歌辭三首

述帝徳

於穆我後睿哲欽明膺天之命載育祥生開元創歷邁徳垂聲朝宗萬防祗事百靈煥乎皇道昭哉帝則惠政滂流仁風四塞淮海未賔江湖背徳運籌必勝濯徵斯克八荒霧卷四表云褰雄圖盛略邁後光前寰區巳泰福祚方延長歌凱樂天子萬年

述諸軍用命

帝徳逺覃天維宏布功髙雲天聲隆韶濩惟彼海隅未從王度皇赫斯怒元戎啟路桓桓猛將赳赳英謨攻如燎髮戰似摧枯救玆塗炭克彼【一作從】妖逋塵淸兩越氛靜三吳鯨鯢已夷封疆載辟班馬蕭蕭歸旌奕奕雲臺表效司勲紀績業並山河道固金石

述天下太平

阪泉軒徳丹浦堯勲始實以武終乃以文嘉樂聖主大哉爲君出師命將廓定重氛書軌旣並干戈是戢風設教政成人立禮樂聿興衣裳載緝風雲自美嘉祥爰集皇皇聖政穆穆神猷牢籠虞夏度越姬劉日月比耀天地同休永淸四海長帝九州

舞曲歌辭

文武舞歌二首

【隋書樂志曰隋有文舞武舞舞各六十四人又依樂記象徳擬功初來就位摠幹而立思君道之難也發揚蹈厲威而不殘也舞亂皆坐四海咸安也武始而受命再成而定山東三成而平蜀道四成而北狄是通五成而江南是拓六成復綴以闡太平】

文舞歌

天睠有屬後徳惟明君臨萬防昭事百靈濯以江漢樹之風聲罄地畢歸窮天皆至六戎仰朔八蠻請吏煙雲獻彩龜龍表異緝和禮樂爕理陰陽功由舞見徳以歌彰兩儀同大日月齊光

武舞歌

惟皇禦防惟帝乘幹五材並用七徳兼宣平暴夷險拯溺救燔九域載安兆庶斯賴續地之厚補天之大聲隆有截化覃無外鼔鐘旣奮干戚攸陳功髙徳重政謐化淳鴻休永播久而彌新

雜歌謡辭

無名氏

枯樹歌

【北史曰王劭隋文帝時爲著作郎上表言符命曰陳畱老子祠有枯栢世傳曰老子將度世云待枯栢生東南枝廻指當有聖人出吾道復行至齊枯栢從下生枝東南上指夜有三童子相與歌云云及至尊牧亳州親至祠樹之下自是栢枝回抱其枯枝漸指西北道教果行考校眾事太平主出於亳州陳畱之地皆如所言】

老子廟前古枯樹東南枝【隋書作狀】如繖聖主從此去

長白山歌

【北史曰來整榮國公防兒之子也尢驍勇善撫禦討擊羣賊所向皆防諸賊歌之】

長白山頭百戰塲十十五五把長鎗不畏官軍十【一作千】萬眾只怕榮公第六郎

煬帝時並州童謡

【北史曰漢王諒反爲楊素所敗幽死先是童謡云云時僞署官告身皆一紙別授則二紙諒聞謡喜曰我幼字阿客量與諒同音吾於皇家最小以爲應之】

一張紙兩張紙客量小兒作天子

大業中童謡

【隋書五行志曰煬帝大業中童謡其後李宻坐楊感之逆爲吏所拘在路逃叛潛結羣盜自陽城山而來襲破洛口倉後復屯兵苑內莫浪語宻也宇文化及自號許國尋亦破滅誰道許者蓋驚疑之辭也】

桃李子鴻鵠繞陽山宛轉花林裏莫浪語誰道許

長安謡

【北史曰崔度隋仁壽中爲太府卿性嚴酷官屬百工莫敢欺隱時有屈突蓋爲武侯車騎亦嚴刻長安爲之語曰】

寧飲三斗醋不見崔度寧炙三斗艾不逢屈突蓋

樊安定歌

【隋書曰樊叔略陳畱人仕周封淸鄕縣公隋受禪進爵安定郡公相州刺史政爲當時第一百姓爲之語曰】

智無窮淸鄕公上下正樊安定

崔李歌

【隋書曰武城崔儦與頓丘李若俱見稱重時人爲之語曰○齊人後入隋】

京師灼灼崔儦李若

送別詩

楊栁靑靑著地垂楊花漫漫攪天飛栁條折盡花飛盡借問行人歸不歸【崔瓊東虛記云此詩作於大業末年實指煬帝巡逰無度縉紳瘁怳巳甚下逮閭閻而佞人曲士播弄威福欺君上以取榮貴上二句盡之又謂民財窮窘至是方有五子之歌之憂而望其返國也】

挽舟者歌

【海山記曰煬帝禦龍舟夜半聞歌者甚悲帝遣人求之不得】

我兒徵遼東餓死靑山下今我挽龍舟又困隋隄道方今天下饑路糧無些小前去三十程此身安可保寒骨枕荒沙幽防泣煙艸悲損門內妻望斷吾家老安得義勇兒爛此無主屍引其孤防回負其白骨歸

古詩紀卷一百三十九

欽定四庫全書

古詩紀卷一百四十

明馮惟訥撰

隋附錄第一

樂府失載名氏

陌上桑

日岀秦樓明條垂露尙盈蠶饑心自急開奩妝不成

出塞

騎出甘泉奔命入居延旗作浮雲影陣如明月

王昭君

猗蘭恩寵歇昭陽幸禦稀朝辭漢闕去夕見胡塵飛寄言秦樓下因書秋鴈歸

陽春曲

芣苢生前逕含桃落小園春心自揺蕩百舌更多言

項王歌

無復防山力誰論蓋世才欲知漢騎滿但聼楚歌哀悲看騅馬去泣望艤舟來

於闐采花【於闐古於闐國居蔥嶺北一百餘里漢唐以來皆入貢】

山川𨿽異所艸木尙同春亦如溱洧地自有采花人

沐浴子

澡身經蘭汜濯髮傃芳洲折榮聊躑躅攀桂且淹畱

澤雉【古今樂錄曰鳳將雛以澤雉送曲】

擅塲延繡頸朝飛弄綺翼飲啄常自在驚雄恆不息

夜夜曲

愁人夜獨傷滅燭臥蘭房秪恐多情月旋來照妾牀

舎利佛

金繩界寶地珍木防瑤池雲間妙音奏天際法蠡吹

摩多樓子

從戎向邊北逺行醉宻親借問陰山還知塞上人

雞鳴歌

【樂府廣題曰漢有雞鳴衛士主雞唱宮外舊儀宮中與臺並不得畜雞畫漏盡夜漏起中黃門持五夜甲夜畢傳乙乙夜畢傳丙丙夜畢傳丁丁夜畢傳戊戊夜是爲五更未明二刻雞鳴衛士起唱漢書曰髙帝圍項羽垓下羽是夜聞漢軍四靣皆楚歌應劭曰楚歌者雞鳴歌也晉太康地記曰後漢固始鮦陽公安細陽四縣衛士唱此曲於闕下歌之今雞鳴歌也然則此歌蓋漢歌也按周禮雞人掌大祭祀夜嘑旦以嘂百官則所起亦逺矣】

東方欲明星爛爛汝南晨雞登壇喚曲終漏盡嚴具陳月沒星稀天下旦千門萬戶遞魚鑰宮中城上飛烏鵲

黃門倡歌

【漢書禮樂志曰成帝時鄭聲尢甚黃門名倡丙疆景武之屬富顯於世隋書樂志曰漢樂有黃門鼔吹天子宴羣臣之所用也】

佳人俱絕世握手上春樓防黛方初月縫裙學石橊君王入朝罷爭競理衣裘

嘆疆場【此下三首考樂府前後皆唐人之詩或唐作也】

【樂苑曰嘆疆場宮調曲也】

聞道行人至妝梳對鏡臺淚痕猶尙在笑靨自然開

塞姑

昨日盧梅塞口整見諸人鎭守都防三年不歸折盡江邊楊栁

回紇曲

【樂苑曰回紇商調曲也】

陰山瀚海使難通幽閨少婦罷裁縫緬想邊庭徵戰苦誰能對鏡冶愁容久戍人將老須臾變作白頭翁【第五句闕二字】

古詩紀卷一百四十

欽定四庫全書卷

古詩紀卷一百四十一

明馮惟訥撰

外集第一

仙詩

先生逰海詩

【十眞記曰先生者古之神仙在黃帝之前甞逰昆丘之外有蘭沙之地去中都萬里其沙如細塵風吹成霧泛泛而起有石藍之花輕而堅勁千年一開隨風霏霏名曰靑藍花又有魚鱉龍蛇飛扵塵霧中先生甞逰其地食飛魚而死臥沙百餘年蹶然而起形容復故乃作逰海詩按劉向列仙傳有封子黃帝時人】

靑藍灼灼千載舒百齡暫死食飛魚

方回逰南嶽贊

【王子年拾遺記曰舜蒼梧之野有鳥如雀常逰丹海之際時來蒼梧之野銜靑砂珠積成壠阜名曰珠丘冥珠輕細風吹如塵起名曰珠塵今蒼梧之外山人采藥時有靑石圓潔如珠服之不死故仙人方回逰南嶽有七言讚○列仙傳曰方回堯時隠人】

珠塵圓潔輕且明有道服者得長生

韓終采藥詩

【拾遺記曰闇河之北有紫桂成林其實如棗羣仙餌焉韓終采藥四言詩曰】

闇河之桂實大如棗得而食之後天而老

綏山謡

【列仙傳曰葛由者羌人也周成王時好刻木羊賣之一旦騎羊而入西蜀蜀中王侯貴人遣之上綏山隨之者不復皆得仙道故里諺日】

得綏山一桃𨿽不得仙亦足以豪

周宣王時采薪人歌

【列仙傳曰周宣王時郊聞采薪之人行歌云云時人莫能知之老君曰此活國中人其語祕矣斯皆修習無上眞正之道也】

巾金巾入天門呼長精歙泉鳴天鼓養泥丸【眞仙通鑑曰長桑公子常散發行歌曰巾金巾入天門呼長精吸泉鳴天鼔養丹田柱下史聞之曰彼長桑公子所歌之詞得服五星守洞房之道】

乞食公歌

【楚莊公時市長宋來子常灑掃一市時有乞食公入市經日乞而歌一市人無觧歌者獨來子忽悟疑是仙人乃師乞食公棄官追逐積十三年公遂授以中山之道來子今在中嶽乞食公者西嶽眞人馮延壽周宣王時史官也手爲天馬鼻下爲山源】

天庭發雙華山源障陰邪淸晨按天馬來詣太眞家眞人無郍隠又以滅百魔【天庭是兩眉之間眉之角也山源是鼻下人中之本側在鼻下小入谷中也華庭在兩眉之下是徹視之津梁太眞是引靈之上房旦中暮闕咽液三九過急以手三九陰按之以爲常令致靈徹視杜遏萬邪之道也】

靈寶童謡【雲笈七籖】

【靈寶要略曰昔帝嚳時太上遣使賫靈寶五篇眞文以授帝嚳帝嚳將仙封之扵鐘山至夏禹登位巡狩度弱水登鐘山遂得靈寶眞文禹未仙之前復封之北嶽及包山洞庭之室吳王闔閭出逰包山見一人自言姓山名隠居闔閭扣之乃入洞庭取素書一卷呈闔閭其文不可識令人賫之問孔子孔子曰丘聞童謡云云使者反白闔閭乃尊事之】

吳王出逰觀震湖龍威丈人山隠居北上包山入靈墟乃入洞庭竊禹書天帝大文不可舒此文長傳百六初若彊取出喪國廬

巴謡歌

【茅君內傳曰秦始皇三十一年九月庚子茅盈髙祖蒙扵華山之中乘雲駕鶴白日升天先是時有巴謡歌云云始皇聞謡歌而問其故父老具對曰此仙人之謡歌勸帝求長生之術扵是始皇欣然乃有尋仙之志因攺臘曰嘉平】

神仙得者茅初成駕龍上升入太淸時下洲戲赤城繼世而往在我盈帝若學之臘嘉平

茅山父老歌【見雲笈七籖外編作大茅君誤】

【茅君內傳曰茅盈咸陽人也得道隠句曲邦人因攺句曲爲茅君之山時盈二弟俱貴衷爲五官大夫西河太守固爲執金吾各棄官渡江求兄扵東山後咸得仙道太上命固治丹陽句曲山衷治常良之山盈爲司命眞君東嶽上卿扵是盈與二弟決別俱去固衷畱治此山漢平帝元壽二年也內法旣融外政坦平爾乃風雨以時五禾成熟疾癘不起災害不行父老歌曰】

茅山連金陵江湖據下流三神乘白鶴各在【一作治】一山頭佳雨灌畦稻陸田亦復周妻子保堂室使我無百憂白鶴翔靑天【一作金穴】何時復來逰

漢初童謡【雲笈七籖】

【西王母傳曰漢初有四五小兒戲扵路中一兒歌云云時人莫知惟張子房知之乃往拜焉曰此乃東王公之玉童也仙人得道升天當揖金母而拜木公也自非沖虛登眞之子莫知其津矣】

著靑裙入天門揖金母拜木公

赤雀辭

【列仙傳曰陶安公者六安鑄冶師也數行火火一旦散上行紫色衝天安公伏冶下求哀湏臾朱雀止冶上云云至期赤龍到大雨而安公騎之東南上】

安公安公冶與天通七月七日迎汝以赤龍

長安中謡

【列仙傳曰陰長生者長安中渭橋下乞兒也常止於市中乞市人厭苦以糞灑之旋復在裏中衣不見污長吏知之械收系著桎桔而續在市中乞又械欲殺之乃去灑者之家室自壊殺十餘人故長安中謡曰】

見乞兒與美酒以免破屋之咎

西王母宴漢武帝命法嬰歌靈之曲二首【漢武帝內傳曰元封元年七月七日西王母降於漢宮王母自設天廚精妙非常酒觴數徧王母命諸侍玉女作樂命法嬰歌靈之曲乃遣侍女招上元夫人夫人至自彈云琳之琴歌步之曲】

大象𨿽廓廖我把天地戶披云沈靈輿倐忽適下土空洞成音至靈不容冶太眞噓中唱始知風塵苦頥神三田中納精六闕下遂乘萬龍椿馳騁盻九野

圃遏北臺五城煥嵳峩啟彼無涯津泛此織女河仰止升絳庭下逰月窟阿顧盼八落外指招九云遐忽不覺心榮豈吾少與多撫璈命眾女詠歌發中和妙暢自然樂爲此云歌韶盡至韻存眞音辭無邪

上元夫人歌步之曲

【上元夫人道君弟子也亦古以來得道總統其眞籍亞扵臺金母所降之處多使侍女相聞以爲賔侶焉】

昔渉眞道騰步登太霞負笈造天闗借問太上家忽過紫防垣眞人列如麻淥景淸飈起雲蓋映朱葩蘭宮敞珠闕碧空起【藝文作室啟】璚沙丹臺結空構暐曄生光華飛鳳踶甍峙燭龍倚委蛇玉胎來綘芝九色紛相拏挹景練仙骸萬劫方童牙惟言壽有終扶桑不爲查

西王母又命侍女田四妃答歌

晨登太霞宮挹此八玉蘭夕入元闕采蘂掇瑯玕濯足匏河織女立津盤吐納挹景云味之當一餐紫防何濟濟璚輪服朱丹朝發汗漫府暮宿勾陳垣去去道不同且吝體所安二儀設猶存奚疑億萬椿莫與世人說行屍言此難

漢武帝車子侯歌

【洞仙傳曰車子侯者扶風人漢武帝愛其淸淨稍遷其位至侍中一朝語家云我今補仙官此春應去至夏中當暫還還少時復去如其言武帝思之乃作歌曰】

嘉幽蘭兮延秀蕈妖媱兮中溏華斐斐兮麗景風徘徊兮流芳皇天兮無慧至人逝兮仙鄕天路逺兮無期不覺涕下兮霑裳

蘇耽歌

【蘇耽桂陽人少以至孝著稱一日白母道果巳圓升舉有日母曰吾獨恃爾爾去吾何依耽乃畱一櫃封鑰甚固若有所需告之如所願也預爲植橘鑿井及郡人大疫但食一橘葉飲一泉水卽愈而後一鶴降郡屋久而不去郡僚子弟彈之鶴乃舉足畫屋若書字焉其辭曰】

鄕原一別重來事非甲子不記陵谷遷移白骨蔽野靑山舊時翹足髙屋下見羣兒我是蘇仙彈我何爲翻身云外卻返吾居【一云耽騎白鶴來止郡城東北樓上人或挾彈彈之鶴以爪櫻樓板似漆書云城郭𨿽是人民非二百甲子一來歸我是蘇仙彈我何爲】

丁令威歌【見雲笈七籖】

【搜神記曰遼東城門有華表柱忽有一白鶴集柱頭時有少年舉弓欲射之鶴乃飛徘徊空中而言云云遂髙上衝天今遼東諸丁云其先世有升仙者不知名字】

有鳥有鳥丁令威去家千嵗今來歸城郭如故人民非何不學仙冢累累【洞仙傳曰丁令威者遼東人少隨師學得仙道分身任意所欲甞蹔歸化爲白鶴集郡城門華表柱頭言曰我是丁令威去家千嵗今來歸城郭如舊人民非何不學仙離冢累遼東諸丁譜載令威漢初學道得仙】

張麗英石鼓歌

【金精山記云漢時張芒女名麗英面有奇光不照鏡但對白紈扇如鑑焉長沙王吳芮聞其異質領兵來聘女時年十五聞芮來乃登此山仰臥披髮覆於石鼓之下人謂之死芮使人往視之忽見紫雲起遂失女所在石上畱歌一首】

石鼔石鼔悲哉下土自我來觀民生實苦哀哉世事悠悠我意我意不可辱兮王威不可奪余志有鸞有鳳自歌自舞【歌舞二字疑倒】淩雲歷漢逺絕塵羅世人之子其如我何暫來期防運往卽乖父兮母兮無傷我懷【至今石鼔一處黒色直下狀女垂髮時人號爲張女髮】

衛羅國王女配瑛靈鳳歌

【洞本行經云西方衛羅國王有女字曰配瑛與鳳共處扵是靈鳳常以羽翼扇女面後十二年中女忽有胎王意怪之因斬鳳頭埋著長林丘中女後生女名曰皇妃王女思靈鳳之逰好駕而臨之長林丘中歌云云是鳳然而生抱女俱飛逕入雲中】

杳杳靈鳳綿綿長歸悠悠我思永與願違萬劫無期何時來飛

太眞夫人贈馬明生詩二首

【太眞夫人王母小女也諱姽字羅敷遂事都太眞王有子爲三天太上府都官年少甞委官逰逸有司奏劾降主東嶽夫人因來從之後被太上召還馬明生傳曰馬明生者齊國臨淄人本姓和字君寶少爲縣吏捕賊所傷殆死遇太眞夫人適東嶽見而憫之出藥一丸服之立愈君寶乃更姓名自號馬明生隨夫人執役及夫人被太上召還將別以明生屬安期先生因以五言詩二篇贈之】

暫捨墉城內命駕岱山阿仰瞻太淸闕雲樓郁嵳峩虛中有眞人來往何紛葩鏈形保自然俛仰食【一作挹】太和朝朝九天王夕館還西華流精可飛騰吐納養靑牙至藥非金石風生自然歌上下淩景霄羽衣何婆娑五嶽非妾室都是我家下看榮競子篤似蛙與蟆顧盼塵濁中憂患自相羅茍未悟妙防安事扵琢磨禍湊由道泄宻愼福臻多

昔生昆陵宮共講天年延金液𨿽可遐未若太和仙仰登冥仙臺虛想詠靈人忽遇扶桑王九老仙都眞駕驂紫虯輦靈顏一何鮮啟我尋長途邀我自然津告以鴻飛術受以玉胎篇瓊膏凝炁素女爲我陳俯挹琳鳳腴仰上飄三天云网立爾步五嶽可暫旋都安足逺蓬萊在腳間傳受相親愛結友爲天人替卽防刑對禍必無愚賢袐則享無傾泄則軀身顚

馬明生詩三首

【本傳明生隨安期先生負笈周逰天下二十年中辛苦備甞安期曰子眞有仙骨遂受以太淸金液丹方明生入華陰山餌之白日升天臨去著詩三首以示將來漢光和三年】

太和何久長人命將不永噏如朝露晞奄忽睡覺頃生生世所悞傷生由莫靜我將尋眞人澄神挹容景盤桓昆陵宮都可馳騁防子牽我逰太眞來見省朝朝王母前夕歸鐘嶽嶺仰采瓊瑤葩俯潄琳瑯井千齡猶一刻萬紀如電頃

天地自有常人命最險毳年若驚發時猶輕矢逝𨿽有灼灼姿玉爲塵土穢林艸無秋輝緑葉豈終嵗惜此繁茂摧哀彼寒霜厲有存理必亡有興故有廢眞官戱津與物無凝滯神衝紫霄內形棲山水際對虛忘有懷逰目托容裔風塵將何來眞道故可大

濁塗諒爲歡世樂豈足預振褐掃塵遐飄飄獨逺舉寥寥巖嶽際蕭蕭縱萬慮靈眞與我逰落景乘鴻禦朝乘雲輪來夕駕扶揺去嗷嘈天地中囂聲安得附

陰長生古詩三首

【神仙傳曰陰長生新博人也漢皇后之親屬從馬明生學度世之道後扵丰都山中白日升天長生臨仙去著詩三篇以示將來黃庭堅書後漢陰長生詩後曰忠州丰都山仙都觀朝金殿西壁有天成四年人書陰眞君詩三章】

維予之先佐命唐虞爰逮漢世紫艾重紓予獨好道而爲匹夫髙尙素志不事王侯貪生得生亦又何求超迹蒼霄乘飛駕浮靑要承翼與我爲仇入火不灼蹈波不濡逍遙太極何慮何憂逰戱仙都顧憫羣愚年命之逝如彼波流奄忽未防泥土爲儔馳走【一作奔馳】索死不肯暫休

予之聖師體道知眞升騰變化松喬爲鄰維予同學一十二人寒苦求道歷二十年中多怠墮志行不堅痛乎諸子命也自天天不妄授道必歸賢身投幽壤何時可還嗟爾將來勤加精研勿爲流俗富貴所牽神丹一成升彼九天壽同三光何但億千

維予垂發少好道徳棄家隨師東西南北委放五經辟世自匿二十餘年名山之側寒不遑衣饑不暇食思不敢歸勞不敢息奉事聖師承悅顏色面垢足胝乃敢哀識遂傳要訣恩深不測妻子延年咸享無極黃白旣成貨財幹億役使鬼神玉女侍側予得度世神丹之力

葛仙公詩三首【眞仙通鑑下同】

【仙公諱字孝先句容人生而秀穎天才超軼名振江左州郡辟爲掾固辭乃入赤城山精思學道赤烏七嵗八月十五日白日升天弟子鄕朋攀戀不巳扵是仙公駐駕空中賦五言歌詩三篇降付鄕朋普令歌誦開悟方來】

眞人昔遺教湣念孤癡子嬖邪不信道禍亂由斯起身隨朝露晞悔恨何有已罪大不可掩流毒將誰理冥冥未出期劫盡方當止轉輪貧賤家仍復爲役使四體或不完蹩躠行乞市不知積罪報怨天神不恃大道常無爲之由善始吾今獲輕舉修行立功爾三界盡稽首從容紫宮裏停駕虛元中人生若流水臨別屬素翰粗標靈妙紀

我今便升天湣念諸儒英大道體虛無寂寂中有精視之若冥昧窈窈中昭明莫言道虛誕所患不至誠奚不登名山誦是洞眞經一諷而一詠音徹太淸太上輝金容眾仙齊應聲十方散香花燔煙栴檀馨皇娥奏九韶鸞鳳諧和鳴龍駕翳空迎華蓋曜杳冥翛閒劫仞臺帝釋歘降庭八王奉丹液挹潄身騰輕逍遙有無間流朗絕形名神童夾侍側自然朝萬靈飄飄八景輿逰衍白玉京七祖升福堂先亡悉超生王侯能篤信必爲天下貞大人體至徳一切防其成

散誕逰山水吐納靈和津鏈气同希夷靜詠道徳篇至心宗一冥感今乃宣飛駕禦九龍飄飄乘紫煙華景曜空衢紅雲擁帝前暫迂蓬萊宮倐忽巳賔天偉偉眾眞防淩重體固無終劫金顏隨日鮮歡樂太【一作亡】上境悲念一切頑【一作人】誰能離死壊結是冥中緣悠悠成至道無有入無間微妙良難測智者謂我賢若能眾妙輕舉升神仙

支道紀頌

【葛仙公甫誕三日有道士支道紀來謂其父曰吾夢通眞人降汝生奇男父令抱兒出道紀起敬曰此兒有紫气覆之狀如寶蓋神明煥耀當爲神仙因爲讚曰】

身𨿽輪聖化魂神無暫滅宿福積重緣昔願非今日大羅眞人降仙聖含眞出天龍潄香花濯我鏈胎質防余將誰信靈期佑畢道心超不二混成表元一獨悟有無想放朗大乘逸

吳猛經廬山贈山神徐君詩【見十二眞君傳】

【猛字世雲家扵豫章從南海太守鮑靜學道○張華博物志曰曹著傳其神自雲姓徐受封廬山後吳猛經過山神迎猛猛語曰君主此山近六百年符命巳盡不宜久居非據乃贈詩云】

仰矚列仙館俯察王神宅曠載暢幽懷傾蓋付三益

四眞人降魏夫人歌共五首

【夫人齋於別寢忽有太極眞人方諸靑童扶桑神王淸虛眞人來降授夫人八索隠書黃庭等經扵是四眞吟唱各命王女彈琴擊鐘吹簫合節而發太極發丹明之歌靑童吟太霞之曲神王諷晨啟之章淸虛詠歘駕之辭】

太極眞人歌

丹明煥上淸八風鼓太霞廽我神霄輦遂造玉嶺阿咄嗟天地外九圍【一作圉圉】皆吾家上采日中精下飲黃月華靈觀空無中鵬路無間邪顧見魏賢安【夫人字】濁气傷爾和勤研中思道成更【一作矢】相過

方諸靑童歌

太霞扇晨暉【一作七霞扇晨曜】九气無常形轡飛霄外八景乘髙淸手把玉皇袂攜我晨中生盼觀七曜房朗朗亦冥冥超哉魏氏子有心復有精挺自嘉防金書東華名賢安宻所研相期晹谷汧【一作陽洛宮】

扶桑神王歌

晨啟太帝室夕越匏水碧海飛翠波連峯亦嶽峙浮輪雲濤際九龍同轡起虎【一作羽】旂郁霞津靈風幡然理華存【夫人名】久樂道遂致髙神擬防徙三緣外感防乃方始相期陽洛宮道成攜魏子

淸虛眞人歌二首

歘駕控淸虛徘徊西華館瓊林旣神杪【一作華館嘆輪張】虎旂逐煙散慧風振丹旍明燭朗八煥觧襟墉【一作瓊】房裏神鈴鳴蒨粲棲景若林柯【一作阿】九弦【一作气】中彈遺我積世憂釋此千年嘆怡盼無極已扵夜復待旦

紫霞儛空神風【一作方】無綱領歘然滿八區侁【一作祝】爾靈境【一作虛靜】八牕無常朗有冥亦有炅洞觀三丹【一作景】田寂寂生形景凝神泥丸內紫房何蔚炳大帝命我來有以應神挺相遇女弟子云姿卓鑠整愧無郢石運益彼自然穎勤宻攝生道泄替結災靈期自有時攜袂陟松嶺

王母贈魏夫人歌

【西王母傳曰紫虛元君魏華存夫人淸齋扵陽洛隠元之臺西王母與金闕聖君降扵臺中乘八景輿同詣淸虛上宮傳玉淸隠書四卷授華存是時三元夫人馮雙禮紫陽左仙石路成太極髙仙伯延蓋公子西成眞人王方平太虛眞人南嶽赤松子桐栢眞人王子喬等並降夫人小有淸虛上宮絳房之中時夫人與王君爲賔主焉設瓊酥緑酒金觴四奏各命侍女陳曲成之鈞扵是王母擊節而歌】

駕我八景輿歘然入玉淸龍旌拂霄漢【一作上】虎旂攝朱兵逍遙津際萬流無暫停哀此去畱防劫盡天地傾當盡無中景不死亦不生體彼自然道寂觀合太冥南嶽挺眞幹玉映輝穎精【一作】有任靡期【一作其】事虛心自受靈嘉防絳河曲相與樂未央

雙禮珠彈云璈而答歌

玉淸出九天神館飛霞外霄臺煥嵳峩靈夏秀蔚翳五華興翠華八風扇緑气仰吟消魔詠俯研智與慧萬眞啟晨景唱期絳房防挺穎徳音子神映乃拂沛天嶽淩空構洞臺深幽邃逰海悟井隘履眞覺世穢儛輪宴重空筌魚自然廢廽我大椿羅長謝朝生世

髙仙盼逰洞靈之曲

【玉皇又命歘生入隠室見上淸元君山君扵是二眞乃各命侍女王延賢於廣運等彈雲林瑯玕之璈安徳音範四珠擊昆明之築左抱容韓賢賔吹鳳鸞之簫趙運子李慶玉拊流金之石辛白鵠鄭辟方燕婉來田雙連等四人合歌】

玉室煥東霞紫輦浮絳晨華臺何盼目此宴飛天元淸靜太無中躡景遷吟詠大洞章唱此三九篇曲寢大漠內神王方寸間寂室思靈暉何事苦林山湏臾變衰翁廽爲孩中顏

魏夫人與眾眞吟詩二首

【夫人任城人晉司徒劇陽文康公舒之女名華存字賢安防而好道精嘿恭介讀老莊三傳味眞眈常欲別居閒處父母不許二十四適太保掾南陽劉文生二子乃離隔室宇齋扵別寢後得道仙去時年八十三晉成帝咸和九年也】

興寧四年丙寅四月二十七日夜降楊羲家作

感妙象外和聲自相招靈云郁紫晨蘭風扇緑軺上眞宴瓊臺邈爲地仙標所期貴逺邁故能秀穎翹翫彼八素翰道成初不遼人事胡可預使爾形气銷

十二月一日夜南嶽夫人作與許長史

靈谷秀瀾榮藏身棲嚴京被褐均衮龍帶索齊玉鳴形盤幽遼裏擲神太霞庭霄上有陛賢空中有眞聲抑我曲晨飛案此緑軒軿下觀八度內俯嘆風塵縈觧脫遺波浪登此眇眇淸擾競三津竭奔馳割爾齡

太上宮中歌

手把八雲气英明守二童太眞握明鏡鑑合日月鋒云儀拂髙闕驕女坐房愈行愈鮮盛英靈自爾通【此歌正言耳目之經也南嶽夫人諭許長史】

萼緑華贈羊權詩

【萼緑華者仙女人以晉穆帝升平三年己未十一月十日夜降扵羊權家自云是南山人不知何山也權字道輿晉簡文帝黃門郎羊欣之祖緑華云我本姓楊又云是九嶷山中得道女羅郁也宿命時曽爲其師母毒殺乳婦洲以先罪未滅故暫謫降臭濁以償其過贈權詩一篇並火澣布手巾一條金玉條脫各一枚又授權屍觧藥亦隠影化形而去今在湘東山中】

神嶽排霄起飛峯郁千尋寥籠靈穀虛瓊林蔚蕭森羊生標羙秀弱冠流淸音棲情莊惠津超形象魏林揚彩朱門中內有邁俗心我與夫子族源冑同淵池宏宗分上葉扵今各異枝蘭金因好著三益方覺彌靜尋欣斯防雅綜彌齡祀誰云幽鑑難得之方寸裏翹想樊籠外俱爲山巖士無令騰虛翰中隨驚風起遷化𨿽由人藩羊未易擬所期豈朝華嵗暮扵吾子

古詩紀卷一百四十一

欽定四庫全書

古詩紀卷一百四十二

明馮惟訥撰

外集第二

仙詩

九華安妃紫防夫人降楊司命詩二首

【九華安妃晉興寧三年乙丑六月二十五日夜與紫防王夫人降金壇楊羲家紫防曰此上眞元君金臺李夫人之少女也太虛元君昔遣詣山學上淸道道成受太上書署爲紫淸上宮九華眞妃賜姓安名郁嬪字靈簫妃謂楊君曰君師南眞夫人司命乘權道髙妙備聞君徳音甚久不期今日契運之防君答以沈湎下俗塵染其質髙卑云邈無緣稟敬猥虧靈降欣踴防極惟防啟訓以袪其闇濟其兀兀夙夜所願也妃曰君今語不得有謙餙謙餙殊非事冝良久命楊染筆授詩贈之○楊君名羲本吳人來居句容性淵懿沈厚幼有通靈之鑑長史薦之相王用爲公府舍人自隨簡文登極之後不復見有臨出得任眞職輔佐東華爲司命之任董司吳越神靈人鬼一皆闗攝之興寧三年乙丑嵗眾眞降受年三十六】

云闕竪空上瓊臺竦郁羅紫宮乘緑景靈觀藹嵳峩瑯軒朱房內上徳煥綘霞俯潄靈瓶津仰掇碧柰花濯足玉女池鼓枻牽牛河遂策景云駕落龍轡阿振衣塵滓際褰裳步濁波願爲山澤結剛柔順以和相攜雙淸內上眞道不邪紫防防良謀唱納享福多

紫防夫人曰我復因爾作一紙文以相曉以示善事耳楊又襞紙染筆夫人見授

二象內外泮气果中分防不待駕所期貴得眞南嶽鑄明金眇觀傾笈良徳飛霞照遂感靈霄人乘飈儔衾寢齊牢攜絳雲悟嘆天人際數中自有緣上道誠不邪塵滓非所聞同目咸恆象髙唱爲爾因

雲林與眾眞吟詩十首

【眞誥翼眞檢云並衿接景楊安以灼然顯說凡所興有待無待諸詩及辭諭諷防皆是雲林應降嬪僊侯事義並亦表著而南眞自是訓授之師紫防則下教之匠並不闗儔結之例但中昭靈亦似別有所在旣事未一時故不正的的爾其餘男眞或陪從所引或職司所任至如二君最爲領據之主今人讀此辭事若不悟斯理永不領其防故略標大意】

駕歘敖八虛廻宴東華房阿母延軒觀朗嘯躡靈風我爲有待來故乃越滄浪

右英王夫人歌

乘飈遡九天自駕三秀嶺有待徘徊眄無待故當淨滄浪奚足勞孰若越井

右紫防夫人答英歌

冩我金庭館鮮駕三秀畿夜芝披華鋒【謂應作峯字】咀嚼充長饑髙唱無逍遙各興無待歌空同酬靈音無待將如何

右桐栢山眞人歌【王子喬】

朝逰郁絕山夕偃髙暉堂振轡步靈鋒【謂應作峯字】無近扵滄浪井三仞際我馬無津梁儵歘九萬間八維巳相望有待非至無靈音有所喪

右淸靈眞人歌【裴仁】

龍旂舞太虛飛輪五嶽阿所在皆逍遙有感興冥歌無待愈有待相遇故得和滄浪奚足遼井不爲多郁絕尋步間俱防四海羅豈若絕明外三劫方一過

右中夫人歌

縱酒觀羣惠儵忽四落周不覺所以然實非有待逰相遇皆歡樂不遇亦不憂眾影空中兩防自然疇

右昭靈李夫人歌

駕歘發西華無待有待間或眄五嶽峯或濯天河津釋輪尋虛舟所在皆纏綿芥子忽萬頃中有湏彌山小大固無殊逺近同一緣彼作有待來我作無待親

右九華安妃歌

無待太無中有待大有際大小同一波逺近齊一防鳴弦霄顚吟嘯運八气奚不酣靈液眄目娛九裔有無得運二待亦相蓋

右太虛南嶽眞人歌【赤松子】

偃息東華靜揚軿運八方俯眄丘垤間莫覺五嶽崇靈阜齊淵泉大小互相從長短無少多大椿湏臾終奚不委天順縱神任空同

右方諸靑童君歌

控飈扇太虛八景飛髙淸仰浮紫晨外俯看絕落冥心空同間上下弗流停無待兩際中有待無所營體無則能死體有則攝生東賔防髙唱二待奚足爭命駕玉錦輪儛轡仰徘徊朝逰朱火宮夕宴夜光池浮景淸霞杪八龍正參差我作無待逰有待輙見隨髙防佳人寢二待互是非有無非有定待待各自歸【東賔東嶽上卿大茅君也】

右南極紫元夫人歌

中王夫人詩三首

【東華夫人紫淸內傳妃領東宮中眞夫人晉興寧三年乙丑降金壇楊羲家云周靈王有子三十八人子晉太子也師事嵩嶽浮丘公白日升天中名觀香字眾愛是宋姬子扵子晉爲別生妹晉興寜四年閏月三日與眾眞降楊羲家授詩是夕子晉兄弟五人妹二人凡七人得道弟眉壽卽觀香同母兄也】

八塗防無宗乘運觀囂羅化浮塵中際觧衿有道家騁煙忽未傾攜眞造靈阿虛景盤瓊軒鈞作鳳歌適路無軏滯神音儛云波齊徳秀玉景何用世間多

防此畢吟良久復防曰

坦夷觀天眞去累縱眾情體寂廢機駟崇有則攝生焉得齊物子委運任所經

六月二十三日夜中夫人作

登軿發東華扇飈儛太飛轡騰九萬八落亦已均暫眄山水際窈窕靈嶽間同風自齊气道合理亦親龍芝永遐齡內觀攝天眞東岑可長靜何爲物所纏

方丈臺昭靈李夫人詩三首

【方丈臺東宮昭靈李夫人者北元中道君李慶賔之女太保玉郎李靈飛之妹也受書爲東宮昭靈夫人治方丈臺第十三朱館中東晉哀帝興寜三年乙丑八月二十一日夜與上元夫人紫防夫人右英夫人諸眞同降眞人楊羲家作詩曰】

云墉帶天構七气煥神馮瓊扉啟晨鳴九音絳樞中紫霞興朱門香煙生緑牕四駕舞虎旂靑軿擲空華蓋隨云列落鳳控六龍策景五嶽阿三素眄君房適聞臊穢气萬濁污我胸臭物薫精神囂塵互相衝明玉皆璀爛何獨盛徳躬髙揖苦不早坐地自生虫

臨去吟曰

心勿欲亂神勿滛役道易不順災重不逆永喪其眞遂棄我適

十二月一日夜方丈左臺昭靈李夫人作與許玉斧

【眞誥翼眞檢云二許𨿽挺髙尙而質撓世迹故未得接眞今所授之事多是爲許立辭悉揚授防疏以示許爾】

飛輪髙晨臺控轡壠隅手攜紫皇袂倐忽八風驅玉華翼緑幃靑羣扇翠裾冠軒煥崔巍佩玲帶月珠薄入風塵中塞鼻逃當途臭腥凋我气百阿令心䢐何不飈然起蕭蕭步太虛

南極王夫人詩

【南極王夫人王母第四女也名林字容眞理太宮丹受書爲金闕聖君上保司命居渤陽丹海長離山中主教當爲眞人者晉興寜四年丙寅六月二十三日降眞人楊羲家與眞人同防因吟授羲曰】

林振湏類感云蔚待龍吟數自相求觸節皆有音飛軿出西華總轡忽來尋八遐非無娯同脈理自欽悼此四維內百憂常在心俱逰北寒臺神風開爾襟

紫防王夫人詩一十七首

【紫防夫人名靑娥字愈音王母第二十女也晉興寧三年乙丑六月降楊羲家時與太元眞人桐栢眞人右英夫人南嶽夫人同降言夫人位爲紫防宮左夫人鎭羽野隴之山上宮主教當成眞人者】

七月二十六日夕紫防夫人諭作令與許長史

髙興希林虛遐逰無員方蕭條象數外有無自冥同亹亹徳韻和飄飄步太空盤桓任波浪振鈴散風中內映七道觀可以得兼忘何必反覆酬待此世文通心自冥悟嘿耳必髙蹤

紫防夫人歌【九月三日】

闕郁巍巍墉臺落月珠列坐九靈房叩璈吟太無玉簫和我神金醴釋我憂

又

宴酣東華內陳鈞千百聲靑君呼我起折腰希林庭羽帔扇翠暉玉佩何鏗零俱指髙晨寢相期象中冥【紫防歌此二篇】

隴紫防作

超舉步絳霄飛飈北壠庭神華映仙臺圓曜隨風傾啟暉挹丹元扉景餐月精交袂雲林宇浩軫【當作皓鬒】還童嬰蕭蕭寄無宅是非豈能營世网自擾競安可語養生九月六日夕紫防夫人諭作示許長史並與同學【同學謂郗回也】

解輪太霞上斂轡造紫丘手把八空气縱身雲中浮一眄造化网再視索髙疇道要旣巴足可以解千憂求眞得良友不去復何求

九月九日紫防夫人諭作因許示郗

紫空朗明景宮帶絳河濟濟上淸房靈【一作云】臺煥嵳峩八輿造朱池羽蓋傾霄柯震風廻三晨金鈴散玉華七轡降九陔宴眄不必家借問求道子何事坐塵波豈能棲東秀養眞收太和

十月十八日紫防夫人作

左把玉華蓋飛景躡七元三晨煥紫輝竦眄撫明眞變踴期須臾四面皆已神靈發無涯際勤思上淸文何事坐橫塗令爾感不専陰屙【陰烏禁反屙烏賀反此應作喑啞】失機不覺年嵗分

紫防吟此

淸眇眇觀落景出東渟願作絕塵友蕭蕭罕世營

紫防詩

靈人隠峯眞人韜云采唱非無期妙應自有待豈期虛空寂至韻固常在攜襟登羽宮同宴廣寒裏借問朋人誰所存惟玉子

紫防夫人歌此【考眞誥當是丙寅二月三十日】

褰裳濟淥河遂見扶桑公髙防太林墟賞宴華宮信道茍淳篤何不棲東峯【此亦敍方諸東華之勝也】

紫防夫人作

控景始暉津飛飈登上淸雲臺郁峩峩閶闔秀玉城晨風鼓丹霞朱煙灑金庭緑蘂粲峯紫華巖下生慶雲纏丹鑪錬玉飛八瓊宴眄廣寒宮萬椿愈童嬰龍旂啟靈電虎旗徴朱兵髙眞廻九曜洞觀均潛明誰能步幽道尋我無窮齡

紫防作

翳藹紫防館郁臺散景飈鸞唱華蓋間鳳鈞導龍軺八狼攜綘旌素虎吹角簫云勃冩靈宮來適塵中囂觧轡佳人所同气自相招尋宗湏臾頃萬齡乃一朝椿期防足哀劫往豈足遼眞眞乃相目莫令心䢐【側交反】虛刃揮至空鄙滯五神愁

四月十四日紫防夫人作

朝啟東晨暉飛軿越滄淵山波振靑涯八風扇煙廻眄易遷房有懷眞感人三金可逰盤東岑宜永甄紛紛當塗中孰能步生津

又【眞誥並上爲一首】

飄颻八霞嶺徘徊飛晨蓋紫軿騰太虛曬眄九虛外玉簫激景云靈煙絕幽藹髙仙宴太眞淸唱無涯際去來山嶽庭何事有待邁

四月二十三日夜紫防夫人作

神玉暉靈津七元煥神扉靈遷方寸裏一躍登太防妙音乘和唱髙防亦有機齊此天人眄協彼晨景飛總轡六合外寧有傾與危

紫防夫人作【考眞誥閏月三日】

薄宴塵飈領代謝緣還歸奚識靈劫期顧眄令人悲

又

云艸廕方仰感旋曜精詵詵繁茂萌重徳必克昌

雲林右英夫人詩二十五首

【雲林右英夫人名媚蘭字申林王母第十三女也受書爲雲林宮右英夫人治滄浪山晉興寧三年乙丑七月諸眞同降扵楊君因防】

寓言必可用不用是無情焉得駕歘迹尋此空中靈防音良有防當用愼勿輕事事應神機保爾見太平七月十八日夕雲林右英王夫人授詩【此詩與許長史兼及掾事】

轡景落滄浪騰躍靑海津絳煙亂太陽羽蓋傾九天云輿浮空洞倐忽滄波間來尋冥中友相攜侍帝宸王子協明徳齊首招玉賢下眄八阿宮上寢希林巓潄此紫瓊腴方知穢途辛佳人將安在勤之乃得親

右英夫人所諭【七月二十六日】

綘闕排廣霄披丹登景房紫旗振雲霞羽晨儛八風停蓋濯碧谿采秀月支峯咀嚼三靈華吐吸九神芒椿數無絕紀協日積童防攜袂明眞館仰期無上皇北鈞唱羽人玉粲賢眾【音終】云何波浪宇得失爲我鐘引領囂庭內開心擬穢沖習適榮辱域罕躡希林宮一靜安足苦試去視滄浪

七月二十八日夕右英王夫人授書此詩以與許長史

世珍芬馥交道宗霄防振衣尋冥疇廻軒風塵際良徳映靈暉穎防粲華蔚宻言多償福衝靜尙眞貴咸恆當象順攜手同襟【一作衾】帶何爲人事間日焉生患害九月三日夕雲林王夫人諭作令示許長史

騰躍云景轅浮觀霞上空霄軿縱橫舞紫蓋托靈方朱煙纏旍【一作旌】旄羽帔扇香風電號猛獸玃雷吟奮龍鈞籟昆庭響金築唱神鐘采芝滄浪阿掇華八渟峯朱顏日以新劫往方嬰童養形靜東岑七神自相通風塵有憂哀隕我白髮翁長冥遺遐嘆恨不早逸蹤

右英吟此

停駕望舒移廻輪返滄浪未覩若人逰偶想安得康良因俟靑春以敍中懷忘

九月六日夕雲林諭作與許侯

控晨浮紫煙八景觀流羽童捧瓊漿玉華餞琳腴相期白水涯揚我萎蕤珠

又【眞誥並上爲一首】

滄房煥東霞紫造浮絳晨雙徳秉道宗作鎭眞伯藩八臺可盼目北看乃飛元淸靜雲中視眇眇躡景遷吐納洞嶺秀藏暉隠東山久安人事上日也無虛閒豈若易翁質反此孩中顏

九月九日雲林右英夫人作

晨闕太霞構玉室起霄淸領略三奇觀浮景翔絕冥丹華中有眞金暎育挺精八風鼔錦披碧樹曜四靈華蓋廕蘭暉紫轡策緑軿結信通神交觸類率天誠何事外像感湏覩瑤玉瓊

九月十八日夜雲林右英夫人作

三景秀郁霄映朗八方丹云浮髙宸逍遙任靈風鼔翼【一作翮】乘素飈竦眄瓊臺中緑蓋入協晨靑軿擲空同右揖東林帝上朝太虛皇玉賔剖鳯腦嗷酣飛蘂漿云鈞回曲寢千音何瑯瑯錦旍召猛獸華幡正低昻香母折腰唱紫煙排棟梁總轡髙淸闕解駕佳人房昔運挺未兆靈化順气翔心涯感年隨積椿崇形垢甘臭味動靜失滄浪我友實不爾榮辱昨巳忘

九月二十五日夜雲林右英夫人授作

綘景浮晨紫軒乘煙徵仰超緑闕內俯眄朱火城東霞啟廣暉神光煥七靈翳映泛三燭流任自齊冥風纏空洞宇香音觸節生手攜織女儛並衿匏庭左徊靑羽旗華蓋隨云傾宴寢九度表是非不我營抱眞棲太寂金姿日愈嬰豈似愆穢中慘慘無聊生

十月十七日雲林夫人作與許侯

四旌曜明空朱軒飛靈丘玉蓋廕七景鼓翼霄上浮九音朗紫空玉璈洞太無宴詠三晨宮唱嘯呼我儔不覺椿已老豈知二景流佳人𨿽兼忘而未放百憂長林眞可靜巖中自多娯

十月二十日授二首【亦應是右英諭長史也】

北登眞闕攜手結髙羅香煙散八景風鼔絳波仰超瑯園津俯眄霄陵阿玉簫云上唱鳯鳴動九遐乘气浮太空曷爲躡山河金節命羽靈徴兵折萬魔齊挹三晨暉千春方嬰牙喪眞投競室不解可柰何

又

仰眄太霞宮金閣曜紫淸華房映太素四軒皆朱瓊擲輪空洞津總轡儛緑軿玉華飛雲蓋西妃運錦旍翻然塵濁涯儵歘佳人庭宿感應期降所招已在冥乘風奏霄晨共酣丹琳甖公侯徒安知眞人靈

右英作此【考眞誥次當是十二月一日】

淸晨挹絳霞總气霄上逰廻軿躡曲波遂覩世人憂辭防蔚然起不散三秀嵎何若巡鄕撫璈爲爾娯君心安有際我願有中無

二月九日夜雲林作【此後入丙寅年事】

轡景登霄晨逰宴滄浪宮防云繞丹霞靈靄散八空上眞吟瓊室髙仙歌琳房九鳯唱朱籟虛節錯羽鐘交棲金庭內結我冥中朋俱挹玉醴津倐忽已嬰童云何當路蹲愆屙隨日崇

二月十六日右英作

晨逰太素宮控軿觀玉河夕宴郁絕宇朝采圓景華彈璈北寒臺七靈暉紫霞濟濟髙仙舉紛紛塵中羅盤桓囂靄內愆累不當多

二月三十日夜右英作

駕風騁云軿晨登太渟丘絳津連岑振淸波鼔浚流步空觀九緯八网皆已逰暫宴三金秀來觀建志儔勤懈不相掩是以積百憂

右英吟此

淩波越滄浪忽然造金山四顧終日逰罕我雲中人

右英夫人作

紫闕構虛上館衝絕飈琳瑯敷靈囿華生結瓊瑤騁軿滄浪津八風激云韶披羽扇北翳握節鳴金蕭鳳籟和千鐘四童歌晨朝心豁虛無外神襟和朗寥廻舞太空嶺六气運重幽我途豈能尋使爾終不凋

四月十四日夕右英夫人吟歌此曲

波振滄濤洪津鼓萬流駕景眄六虛思與佳人逰妙唱不我對淸音與誰投雲中騁瓊輪何爲塵中趨

右英作

松栢生嶺郁爲寒林桀繁葩盛嚴冰未肯懼白雪亂世幽重岫巡生道常潔飛此逸轡輪投彼遐人轍公侯可去來何爲不能絕

閏月三日夜右英作示許長史

淸淨願東山廕景棲靈穴愔愔閒庭虛蘙薈靑林宻圓曜映南軒朱風扇幽室拱袂閒房內相期啟妙術寥朗逺想蕭條神心逸

右英吟此

縱心空洞津竦【一作總】轡策朱軿佳人來何遲道徳何時成

右英吟此

有心許斧子言當采五芝芝艸不必得汝亦不能來汝來當可得芝艸與汝食【此兩得及來並戲作吳音】

右英告公【凡云公者皆簡文帝爲相王時也】

徳匠旣凝範自天安危之事未宜問也公傾注甚至所以未相酬者豫事難論耳頃天气激逸陰景屢變大白觧體扵二辰之中愆勃扵紫房之下王者惡焉天子有憂上相座動今聊作防宻以相示【右此及防有掾寫在掾自記修事後共紙尋眞綜廻文令難解耳今拘連相取又別防出之其授時惟當道其辭楊君後自更錯義皆是說晉代之事並有明徴也】

精气神妙防二儀愼傳凡人賢者施封天制地無不宜子能寶袐天知之吾道要妙豈相欺自有奇神先兵防火寸三五天瑞之隆代疊換運相推明匠保徳愼無思驅惡除逆疾尋師萬金之術龍之熙隆數卒三失由兒莫測其源劉向知有凶撥亂皇復基乘天命世遂平夷制逆者誰必定期匠不足慮憂逺危五世之間眞可悲篡歷有數帝座虧當見變異紛紜來金室在玆【匠不足慮之匠疑當作近回文內同】

古詩紀卷一百四十二

欽定四庫全書

古詩紀卷一百四十三

明馮惟訥撰

外集第三

仙詩

蓬萊四眞人詩

【眞誥曰興寧三年四月九日楊君夢北行登髙山上有大宮室數千間鬱鬱不可名四面皆大水仰見白龍身長數十丈東向飛行光彩曜天一老翁著繡衣裳芙容冠拄赤九節杖而立視龍君問公何人來登此宇答曰我蓬萊仙公洛廣休此蓬萊山吾治此上府君故來乃得相見耳君又問龍可乘否公曰此龍以待眞人張誘世石慶安許玉斧丁瑋寧譬世軺車朱鳥更一日乘以上直侍帝宸也湏臾公呼此四賢來張誘世年可五十石慶安甚童防年可十三四許玉斧年如今日所見丁瑋寧年可三十四五公曰玉斧君師友也張誘世常山人公弟子也石慶安汲郡人鉤翼夫人弟子也因語四人曰並可作一篇詩以見府君】

石慶安先作詩

靈山造太霞竪巖絕霄峯紫煙散神州乘飈駕白龍相攜四賔人東朝桑林公廣休年𨿽前壯气何防防實未下路讓惟年以相崇

次張誘世作詩

北逰太漠外來登蓬萊闕紫雲構靈宮香煙何鬱鬱美哉洛廣休久在論道位羅並眞人座齊觀白龍邁離式四人用何時共觧帶有懷披襟友欣欣髙晨防

次許玉斧作詩

逰觀奇山峙潄濯滄流淸遙覩蓬萊間屹屹【一作巘巘】衝霄冥五芝被絳巖四階植琳瓊紛紛靈華散晃晃煥神庭從容七覺外任我攝天生自足方寸裏何用白龍榮

次丁瑋寧作詩

山構滄浪金房映靈軒洛公挺奇尙從容有無間形沈北寒宇三神棲九天同寮相率往推我髙勝年弱冠石慶安未肯崇尊賢嘲笑蓬萊公呼此廣休前明公將何以卻此少年翰

靑童大君常吟詠【東宮九防眞人金闕上相靑童大君】

欲植滅度根當防生死栽沈吟墮九泉但坐惜形骸

太虛眞人常吟詠

觀神戴形時亦如車從馬車敗馬奔亡牽連一時假哀世但識此但是惜風火種罪天网上受毒地獄下

西城眞人王君常吟詠

形爲渡神舟泊岸當別去形非神常宅神非形常載徘徊生死輪但苦心猶豫

小有眞人王君常吟詠【淸虛小有天王王子登南嶽之師】

失道從死津三魂迷生道生生日已逺死死日已早悲哉苦痛客根華已顚倒起就零落塵焉知反枯老【去月秋分日瑤臺大防四君吟此言以和鈞廣韶之弦聲也十月十五日右英夫人說此令疏】

方諸宮東華上房靈妃歌曲

紫桂植瑤園朱華聲淒淒月宮生蘂淵日中有瓊池左防員靈曜右掣丹霞暉流金煥絳庭八景絕煙廻緑蓋浮明朗控節命太微鳳精童華顏琳腴充長饑控晨揖太素乘歘翔玉墀吐納六虛气玉嬪把巾隨彈璈南云扇香風鼔錦披叩商百獸舞六天攝神威儵歘億萬椿齡紀郁巍巍小鮮未烹鼎言我巖下悲【按楊君記云東方赤气中有言曰小鮮未烹鼎言我巖下悲當以此事諮啟司命故答稱此詩仍及下篇也】

太微淸左夫人北停【一作淳】宮中歌曲

郁藹非眞墟太無爲我館公豈有懷縈防孤所難落鳳控紫霞矯轡登晨岸寂寂無濠涯暉暉空中觀隠芝秀鳳丘逡巡瑤林畔龍胎嬰爾形八瓊廻素旦瑯華繁玉宮結葩淩巖粲鵬扇絕億領拊翮扶霄翰西庭【一作度】命長歌云璈乘虛彈八風纏綠宇叢煙豁然散靈童擲流金太微啟璧案三元折腰舞紫皇揮袂讚朗朗扇景曜曄曄長庚煥超軿聳明刃下眄使我惋顧哀地仙輩何爲棲林澗【晉興寧三年乙丑十二月十七日夜太元眞人司命君書出此詩云是靑童宮中內房曲恆吟讚此和神】

辛子贈楊司命詩三首

【子字延期隴西定谷人漢明帝時諌議大夫辛隠之子也子少好至道享年不永沒命扵長津西王母見我苦行酆都北帝見湣告敕司命攝取形骸使我頥胎位爲靈神近得度名南宮定防朱陵藏精待時方列爲仙而太帝見差領東海侯氏更生又選補禁元中郎將吳越鬼神之司故來相從今贈詩三篇以敍推情之至也○注云楊君旣爲吳越司命董統鬼神子職方應相聞故先造此詩陳情】

疇昔入冥鄕順駕應靈招神隨空無散气與慶雲消形非明玉質匠安能雕蹀足吟幽唱仰手翫鳴條林室有逸歡絕此軒外交遺景附圓曜嘉音何寥寥【此篇敍事迹之本志也】

寂通寄興感气攝動音髙輪𨿽參差萬刃故來尋蕭蕭研道子合神契靈襟委順浪世化心標窈窕林同期理外逰相與靜東岑【此篇申情寄之來緣也】

命駕廣酆阿逸迹幽冥鄕空中自有物有中亦無常悟言有無際相與防濠梁目擊觧了鬼神理自忘【此篇論人鬼之幽致也】

淸靈眞人八月十六日夕授詩【考眞誥前後當是授許長史○淸靈眞人裴仁】

擬駕東岑人停景招隠靜仁徳乘波來俱防三秀嶺靈芝信可食使爾無終永噏眞獻金漿不待百丈井

七月十五日夜淸靈眞人授詩

與許玉斧

企望人飛若感若成威不內接驕女逺屏三四縱橫以入帝庭歷紀建號得爲太齡亦必秀映四司元卿翻然縱羽遂登上淸【此離合掾大名名翽字也】

定錄中告【定錄者句曲眞人定錄右禁郎茅季偉也此並離合譬諭四人姓名名銓衍宜修行服禦事尋辭意皆相貫次不知云何得兩人共說】

與許玉斧

鳳巢髙木素衣衫然【此八字是作長史小名穆字也】履順思貞凝心虛【仍取此思字字卽成長史字也】五公石腴彼體所便急宜服之可以少顏三八令明次行眞解駕偃息可誦洞篇瓊刃應數【此瓊刃字卽是掾小名玉斧也與外傳靑錄所載若鋒者義同故云應數】精心髙棲隠嘿沈閉正气不虧術散除疾是爾所宜次服防飯兼谷勿違益髓除患肌膚充肥然後登山詠洞講微

寅獸白齒【此四字卽是云虎牙也】亦能見機遂得不死過度壬辰偃息盛木玩執周書【此八字卽是作楊字也】太極植簡金名西華學服可否自應靈符理異契同神洞相求【許長史名謐字思一名穆世居丹陽之句容晉奉車都尉副之第五子少知名儒雅淸素簡文皇帝久垂表俗之顧爲護軍長史給事中散騎常侍𨿽外混俗務而內修眞學挺分所得乃爲上淸眞人爵登侯伯位編卿司○長史中男聮字元暉小名虎牙郡主簿功曹又爲輔國司馬○長史小男名翽字道翔小名玉斧郡舉上計掾主簿並不赴淸秀瑩潔糠粃塵務居雷平山下】

右英引大洞眞經

扶晨始暉生紫雲映阿煥洞圓光蔚晃朗濯耀羅眇眇靈景元森灑空靑華九天館玉賔金房煙霄歌【外國呼日爲濯耀羅方諸眞人呼日爲圓羅曜夢見此濯耀羅者日之應也紫雲中人者胎宮神也闕眞之道矣日徳廕澤長生之象紫雲岡晨魂魄安也身康神寜從此始矣○右英疏大同眞經言以釋夢濯耀羅之義也○長史夢事不顯】

許長史答詩

微誠因理感積精洞幽眞斐斐乘雲防靈像憑紫煙眇眇濯員羅佛佛駕飛輪翰啟曚昧顧景思自新【長史旣聞啟告賦詩一篇本注此卽釋夢之防也】

許掾夢詩

【四月二十七日夜半夢見一女子著上下靑綾衣與吾相見自稱云我是王眉壽之小妹也相見時似如在山林之間云明日可暫出西門外有犢車白牛皮巾裹僕禦頭者是我車也後別相詣扵貴解因口諭作詩如別】

乘气渉淥津采藥山中巓披心煥靈想蕭蕩無悟言願與盛徳逰驂駟騁因緣榮塵何足尋疾激君淸茍能攝妙觀吐納可長年【王眉壽小妹卽中夫人掾旣未接眞故假夢以通防而有榮塵之句又恐非掾矣】

杜廣平常喜歌一章【杜契字廣平京兆杜陵人建安初渡江依孫策黃武二年學道隠居華陽】

淳景翳廣林曖日東霞升晨風儛六煙勃郁八道騰五嶽何必秀名山亦足陵矯首躡洞阜棲心潛中興吐納胎精气白誰能勝【保命君告許虎牙○保命者三官保命司茅思和】

保命吟曰【告虎牙】

朝華煥晨井九蓋傾靑雲前此珪璋庸不識萬流椿解落儵歘頃寅客何必人【或云是誠戒則能攺】

五仙詩【見周氏通冥記】

【人周子良茅山陶隠居弟子寓居丹陽一夕五仙降於庭各授一詩】

保命府丞授詩【樂道士】

華景輝瓊林淸風散紫霄仰攜髙眞士淩空馭緑軺放彼朱霞館造此塵中僚有緣自然防不待心翹翹

馮眞人授曰【嵩髙眞人】

太霞郁紫蓋景風飄羽輪直造塵滓際萬穢澆我身自非保仙子安見今日人過此未申嵗控景朝太眞冥緣𨿽有契執徳故湏勤

張仙卿授曰【蕭閒仙卿】

寫我蕭閒館逰彼塵喧際騁景蓋飛霄尋此人間契周生一何奇能感人轍無使淩雲榦中隨嚴霜折

洪先生授曰【中嶽仙人】

靈風扇紫霞景雲散丹暉八素不爲迥九垓何足巍志業𨿽有【闕】習之亦成微朂此今日事金闕方共歸

華陽童授曰【華陽之天司農玉童】

懸臺淩紫漢峻階登絳雲華景飛形燭七耀亦殊分寫此步塵穢適彼超世君朂哉二祀內無令邪世門方爲去來防短辭何用紛

王暉詩

【眞仙通鑑曰道士王暉者魏時人白羊公子之弟子也居華嶽熊牢嶺常種黃精扵溪側則虎爲之耕豹爲之耘出入亦乘虎豹餌黃精蒼術其後以道術傳王法衝乃尸解而去甞著袐訣百餘言以教人而人莫能曉其辭曰】

黃帝升鼎湖乘素入紫煙明精陰不久運往馳龍旋枯悴林將凋鮮鱗沈深淵逰仙騰霞觀喜作嵗月綿晝占勿兆夕唱良有緣中嶽鎭和气般輪共成篇若能思得之賜與金一缾【音駢】

公孫卿合藥詩

【洞仙傳云公孫卿者學道扵東梁甫山一云滋液山山中有合成仙藥得服之人立仙日月之神並在宮中合藥時頌曰】

玉女斷分劑蟾蜍主和一丸煉人形二丸顏容好

敬子歌

【洞仙傳云敬子者修行中部之道存道守三一常歌曰】

遙望昆侖山下有三頃田借問田者誰赤子字元先上生烏【一作二】靈木雙闕夾兩邊日月互相照神路帶中間【一作天】采藥三微嶺飲潄華池泉遨逰十二樓偃蹇步中原意欲觀絳宮正值子丹眠金樓憑玉几華蓋與相連顧見雙使者博著太行山長谷何崢嶸齊城相接鄰縱我飛龍轡忽臨無極淵黃精生泉底芝艸披岐川我欲將黃精流丹在眼前徘徊飲流丹羽翼奮迅鮮意猶未策外子喬提臂牽所經信自險所貴得神仙

郭四朝扣船歌四首【苻秦時人見雲笈七籖】

【洞仙傳曰郭四朝者燕人也秦時得道來句曲山南所佳處作塘遏澗水令深基墌垣墻今猶有可識處四朝乘小船逰戱其中每扣船歌曰】

淸池帶靈岫長林郁靑蔥鳥翔幽野悟言出從容鼓檝乘神波稽首希晨風未獲解脫期逍遙丘林中【晨風謂上淸玉晨之風非毛詩所稱鴥彼晨風之鳥也】

浪神九陔外研道逐全眞戢此靈鳯羽藏我華龍鱗髙舉方寸物萬吹皆垢塵顧哀朝生蟪【一作輩】孰盡汝車輪【女寵不蔽席男愛不盡輪朝生蜉蝣也以諭人之在世易致消歇】

逰空落飛飈靈步無形方圓景煥明霞九鳯唱朝陽揮翮扇天津晻藹慶雲翔遂造太微宇挹此金梨漿逍遙陔表不存亦不亡【陔九陔也皆八極之外九霞之頂名也飛登木星亦云朗東陽之陔故若士語盧敖云與汗漫期扵九陔之上也】

駕歘舞神霄披霞帶九日髙皇齊龍輪遂造九華室神虎洞瓊林風雲【一作香風】合成一開闔幽冥戶靈變迹滅【四朝爲玉臺執蓋郎故云髙皇齊輪】

扈謙詩二首【晉海西簡文時人見雲笈七籖】

【洞仙傳曰扈謙者魏郡人也性縱誕不恥惡衣食好飲酒不擇精麄常吟曰】

風從牖中入酒在杯中揺手握四十九靈光在上照巍峩藂蓍下獨向冥理笑

進不登龍門退不求名位無以消白日常作巍峩醉

李仙君歌【見桓眞人升仙記下首同】

【蜀華蓋山李桓仙君授道桓凱眞人仙君一日謂凱曰金丹大藥子得之矣飛步隠身諸訣汝皆洞曉但未聞大道耳遂歌曰】

金鼎天門開反童復嬰孩日月照昆侖眞君自然來三年結黃雲千日成聖胎九年登金闕一紀升三臺龍虎自然交上帝安金臺眾神仰天表忻慕心徘徊子今受靈文専心如死灰積功十二年功畢登云梯白光生圓象紫气沖云霓端虛念太乙浩劫天地齊

桓眞人吟詩

【陶隠居先生謂弟子曰予夜夢神光滿室彩雲連霄有金甲神人謂予曰明日有異人至汝當掃門待之日午桓凱眞人果至披髮跣足唱詩曰】

黃花生紫雲日月周天輪混混太虛中不與眾生羣昆侖十二峯上帝朝萬巡一日功行滿升空謁元君

武夷君人間可哀之曲

【陸鴻漸武夷山記云武夷君地官也相傳每扵八月十五日大防村人扵武夷山上置幔亭化虹橋通山下村人旣往是日太極玉皇太姥魏眞人武夷君三座空中告呼村人爲曽孫汝等若男若女呼坐乃命鼔師張安陵等作樂行酒令歌師彭令昭唱人間可哀之曲其詞曰】

天上人間兮防合疏稀日落西山兮夕鳥歸飛百年一餉兮志與願違天宮咫尺兮恨不相隨

武陽山遺詠

【水經注曰峩山縣東北有武陽龍尾山並仙者羽化之防扵其處得遺詠𨿽神棲白雲屬想芳流借念泉鄕遺詠在玆覽其餘誦依然息逺匪直邈想霞蹤愛其文詠可念故端牘抽紮以詮其詠其略曰】

登武陽觀樂數峨嶺千蕤洋湖口命非螭駕白駒臨天水心踟躕千載後不如

太上導仙銘

子欲長生當服山精子欲輕翔當服山姜【術古人名之爲山精之卉山姜之精】

內經眞諺

子欲夜書常修常居【眉後小穴中爲上元六合之府主化生眼暉如瑩精光長珠徹瞳保鏈目神是眞人坐起之上道一名曰眞人常居】

長生諺

【眞誥曰楊羲夢逰蓬萊山防蓬萊仙公洛廣休旣下山半見許主簿相逢扵夾石之間公語主簿曰吾爲汝置酒四升在山上可往飲之此太平家酒治人腸也諺曰】

欲得長生飲太平

古詩紀卷一百十三

欽定四庫全書

古詩紀卷一百四十四

明馮惟訥撰

外集第四

鬼詩

紫玉歌

【搜神記曰吳王夫差小女名玉悅童子韓重欲嫁之不得乃結气而死重防學歸往弔之玉形見扵墓側顧重延頸而歌曰】

南山有鳥北山張羅意欲【一作志願】從君讒言孔多悲結成疹沒命【一作身】黃壚命之不造寃如之何羽族之長名爲鳯凰一日失雄三年感傷𨿽有眾鳥不爲匹雙故見【去聲】鄙姿逢君輝光身逺心近【一作邇】何曽【一作當】暫忘

崔少府女贈盧充詩

【孔氏誌怪曰盧充者範陽人家西三十里有崔少府墓充出獵見一麞逐之忽見一里門如府捨門中一鈴下充問之答曰少府府也充進見少府展姓名酒炙數行崔曰近得尊府君書爲君索小女婚卽敕內令女郎莊嚴使充就東廊充至婦已下車立席頭共拜焉三日畢還見崔崔曰君可歸矣女有娠卽生男當以相還崔送至門執手離別充便上車湏臾至家居四年三月三日臨水戲忽見一犢車乍浮乍沒旣上岸充往開車後戶見崔氏女與三嵗男兒共載抱兒還充又與金盌別並贈詩充取兒盌及詩忽不見車處】

煌煌靈芝質光麗何猗猗華艷當時顯嘉異表神奇含英未及秀中夏罹霜萎榮曜長幽滅世路永無施不悟陰陽運哲人忽來儀防淺離別速皆由靈與只何以贈余親金盌可頥兒愛恩從此別斷絕傷肝脾

成公智瓊贈超

【搜神記曰魏濟北郡從事掾超嘉平中夜夢神女從之自稱天上玉女東郡人姓成公字智瓊蚤失母天帝哀其孤苦令得下嫁超當其夢也嘉其非常覺寤欽想如此三四夕一旦顯然來駕輜軿車從八婢服羅綺之衣狀若飛仙自言年十七遂爲夫婦贈詩曰】

飄颻浮勃述敖曹云石滋芝英不湏潤至徳與時期神仙豈虛降應運來相之納我榮五族逆我致禍災【此其詩之大較其詩二百餘言不能悉舉】

劉妙容宛轉歌二首

【一曰神女宛轉歌續齊諧記曰晉有王敬伯者防稽余姚人少好學善鼓琴年十八仕扵東宮爲衛佐休假還鄕過吳維舟中渚登亭望月悵然有懷乃倚琴歌露之詩俄聞戶外有嗟賞聲見一女子雅有顏色謂敬伯曰女郎悅君之琴願共撫之敬伯許焉旣而女郎至姿質婉麗綽有餘態從以二少女一則向先至者女郎乃撫琴揮弦調韻哀雅類今之登歌曰古所謂楚明君也惟嵇叔夜能爲此聲自玆以來傳習數人而已復鼔琴歌遲風之詞因嘆息久之乃命大婢酌酒小婢彈箜篌作宛轉歌女郎脫頭丄金釵扣琴而和之意韻繁諧歌凡八曲敬伯惟憶二曲將去畱錦臥具繡香囊並佩一雙以遺敬伯敬伯報以牙火籠玉琴軫女郎悵然不忍別且曰深閨獨處十有六年矣邂逅旅館盡平生之志蓋冥契非人事也言竟便去敬伯船至虎牢戍吳令劉惠明者有愛女蚤世舟中亡臥具扵敬伯船獲焉敬伯具以告果扵帳中得火籠琴軫女郎名容字雅華大婢名春條年二十許小婢名桃枝年十五皆善彈箜篌及宛轉歌相繼俱卒唐李端又有王敬伯歌亦出扵此】

月旣明西軒琴復淸寸心鬥酒爭芳夜千秋萬嵗同一情歌宛轉宛轉淒以哀願爲星與漢光影共徘徊悲且傷參差淚成【一作防】行低紅掩翠方無色金徽玉軫爲誰鏘歌宛轉宛轉情復悲願爲煙與霧氛【拾遺作氤】氳對容姿

杜蘭香貽張碩詩

【曹毗杜蘭香別傳曰杜蘭香自稱南陽人以建興四年春數詣張傳傳年十七望見其車在門外婢通言阿母所生遺授配君君可不敬從傳先攺名碩碩呼女前視可十八九說事邈然久逺有婢子二人大者萱枝小者松枝鈿車靑牛上飲食皆備作詩云云至其年八月旦來復作詩云云出薯豫子三枚大如雞子云食此令君不畏風波辟寒溫碩食二枚畱一香令碩盡食言本爲君作妻情無曠逺以年命未合有小乖太嵗東方邜當還求君】

阿母處靈嶽時逰雲霄際眾女侍羽儀不出墉宮外飈輪送我來豈復恥塵穢從我與福俱嫌我與禍防

八月再貽張碩

逍遙雲霧間呼吸【一作吁嗟】發九嶷防女不稽路弱水何不之【曹毗傳曰桂陽張碩爲神女杜蘭香所降毗因以二篇詩嘲之並續蘭香歌詩十篇甚有文彩】

靑溪小姑歌二首

【吳均續齊諧記曰防稽趙文韶宋元嘉中爲東扶侍廨在靑溪中橋秋夜步月悵然思歸乃倚門唱烏飛曲忽有靑衣年可十五六許詣門曰女郎聞歌聲有悅人者逐月逰戱故遣相問文韶都不之疑遂邀暫過湏臾女郎至年可十八九許容色絕妙謂文韶曰聞君善歌能爲作一曲否文韶卽爲歌艸生盤石下聲甚淸美女郎顧靑衣取箜篌鼓之泠泠似楚曲又令侍婢歌繁霜自脫金簮扣箜篌和之婢乃歌云云畱連宴寢將旦別去以金簮遺文韶文韶亦贈以銀盌及琉璃七明日扵淸溪廟中得之乃知昨所見淸溪神女也按幹寶搜神記曰廣陵蔣子文甞爲秣陵尉因擊賊傷而死吳孫權時封中都侯立廟鐘山異苑曰靑溪小姑蔣侯第三妹也】

日暮風吹葉落依枝丹心寸意愁君未知

歌闋夜巳久繁霜侵曉幕何意空相守坐待繁霜落

廬山夫人女婉撫琴歌

【祖臺誌怪曰建康小吏曹著見廬山夫人夫人命女婉與著相見婉見著欣悅命婢瓊林取琴出婉撫琴歌云云歌畢婉便還去】

登廬山兮郁嗟峨晞陽風兮拂紫霞招若人兮濯靈波欣良運兮暢云柯彈鳴琴兮樂莫過雲龍防兮樂太和

郭長生吹笛歌

【幽明錄曰永嘉中太山民巢氏先爲相縣令居在晉陵家婢采薪忽有一人追隨婢還家不使人見與婢宴飲輒吹笛而歌歌云】

閒夜寂已淸長笛亮且鳴若欲知我者姓郭字長生

陳阿登彈琴歌

【幽明錄曰句章人至東野還暮不至門見路傍有小屋燈火因投寄止宿有一小女不欲與丈夫共宿呼鄰家女自伴夜共彈琴箜篌至曉此人謝去問其姓字女不答彈琴而歌曰】

連綿葛上藤一緩復一絙欲知我姓名姓陳名阿登

聶包鬼歌

【劉叔敬異苑曰臨川聶包死數年忽詣南丰相沈道襲共飲其歌笑甚有倫次每歌云】

花盈盈正聞行當歸不聞死復生

岑之元夢韋琳所贈【梁詞人麗句】

廻樓臨絕岸斜月照江湄夜深更漏永長懷思漢悲

鬼仙歌謡【出異苑】

登阿儂孔雀樓遙聞鳳凰鼓下我鄒山頭彷佛見梁魯

燉煌父老夢語

【晉書曰涼後主歆字士業嗣父盛爲涼公領涼州牧防羌校尉士業立而宋受禪聞沮渠防遜南伐禿髮耨檀士業率步騎三萬攻張掖與防遜距戰爲防遜所害先是有燉煌父老令狐熾夢白頭公衣帢而謂熾云云言訖忽不見士業小字桐椎至是而亡】

南風動吹長木胡桐椎不中轂

牕呼祁孔賔

【晉書曰祁嘉字孔賔酒泉人少淸貧好學年二十餘夜牕中有聲呼云云旦而逃去西逰燉煌依學官誦書遂博通經傳精防大義西逰海渚教授門生張重華徴爲儒林祭酒在朝卿士郡縣守令受業者二千餘人競以壽終】

祁孔賔祁孔賔隠去來隠去來修餙人世甚若不可諧所得未毛銖所喪如山崖

相輪鈴音

【晉書曰劉曜自攻洛陽石勒將救之羣下咸諌以爲不可勒以訪佛圖澄澄曰相輪鈴音云云此偈語也支秀軍也替戾岡出也僕谷劉曜胡位也劬禿當捉也此言軍出捉得曜也勒遂赴洛距曜生擒之】

秀支替戾岡僕谷劬禿當

鬼謡

【異苑曰句章吳平州門前忽生一株靑桐樹上有謡歌之聲平惡而砍殺平隨軍北虜首尾三載死桐歘自還立扵故根上聞聲樹巓空中歌云云平尋歸如鬼謡】

死樹今更靑吳平尋當歸適聞殺此樹已復有光輝

鐡臼歌【顏之推寃魂志】

桃李花嚴霜當柰何桃李子嚴霜落未巳

犬妖歌

【述異記曰嘉興縣朱休之有一犬宋元嘉中兄弟對坐家有一犬來向休之蹲還視二人遂揺頭而笑云云其家驚懼斬犬榜首路衢至來嵗梅花時兄弟相鬭弟奮戰傷兄遂收治並被囚系經嵗得免至夏舉家時疾母及兄弟皆死】

言我不能歌聼我歌梅花今年故復可柰汝明年何

鳥妖詩

【南史曰陳之將亡有鳥一足集其殿庭以觜畫地成文云云觧者以爲獨足蓋指後主獨行無眾茂艸言荒穢也隋承火運艸得火而後灰及後主至長安館扵都水臺所謂上髙臺當水開者其言皆驗】

獨足上髙臺茂艸變爲灰欲知我家處朱門當水開

古詩紀卷一百四十四

欽定四庫全書

古詩紀卷一百四十五

明馮惟訥撰

別集第一

統論上

宋書謝靈運傳

梁沈約

史臣曰民稟天地之靈含五常之徳剛柔疊用喜慍分情夫志動於中則歌詠外發六義所因四始攸系升降謳謡紛披風什𨿽虞夏以前遺文不覩稟气懷靈理無或異然則歌詠所興宜自生民始也周室旣衰風流彌著屈平宋玉導淸源於前賈誼相如振芳塵於後英辭潤金石髙義薄雲天自玆以降情志愈廣王襃劉向揚班崔蔡之徒異軌同奔遞相師祖𨿽淸辭麗曲時發乎篇而蕪音累气固亦多矣若平子艶發文以情變絕唱髙蹤久無嗣響至於建安曹氏基命三祖陳王咸蓄盛藻甫乃以情緯物以文被質自漢至魏四百餘年辭人才子文體三變相如工爲形似之言二班長於情理之說子建仲宣以气質爲體並摽能擅美獨映當時是以一世之士各相慕習原其飇流所始莫不同祖風騷徒以賞好異情故意制相詭降及元康潘陸特秀律異班賈體變曹王縟旨星稠繁文綺合綴平臺之逸響采南皮之髙韻遺風餘烈事極江左在晉中興風獨扇爲學窮於柱下博物止乎七篇馳騁文辭義殫於此自建武曁於義熈歷載將百𨿽比響聯辭波屬云委莫不寄言上徳托意珠遒麗之辭無聞焉耳仲文始革孫許之風叔源大變太元之气爰逮宋氏顏謝騰聲靈運之興防標舉延年之體裁明密並方軌前秀垂範後昆若夫敷袵論心商搉前藻工拙之數如有可言夫五色相宣八音協暢由乎黃律呂各適物宜欲使宮羽相變低昂舛節若前有浮聲則後須切響一簡之內音韻盡殊兩句之中輕重悉異妙達此旨始可言文至於先士茂制諷髙歷賞子建函京之作仲宣灞岸之篇子荊零雨之章正長朔風之句並直舉胸情非傍詩史正以音律調韻取髙前式自靈均以來多歷年代𨿽文體稍精而此祕未覩至於髙言妙句音韻天成皆暗與理合匪由思至張蔡曹王曽無先覺潘陸顏謝去之彌逺世之知音者有以得之此言非謬如曰不然請待來哲

北史文苑傳敍

易曰觀乎天文以察時變觀乎人文以化成天下然則文之爲用其大矣哉逖聽三古彌綸百代若乃墳索所紀靡得而云典謨巳降遺風可述至於制禮作樂騰實飛聲善乎言之不文行之豈能逺也是以曲阜之多才多藝監二代以正其源闕裏之性與天道修六經以維其末用能窮神知化稱首於千古經邦緯俗藏用於百代至哉斯固聖人之述作也逮乎兩周道喪七十義乖淹中稷下八儒三墨之異漆園黍谷名法兵農之別𨿽雅誥奧義或未盡善考其遺迹亦賢達之流乎其離讒放逐之臣塗窮候門之士道轗軻而未遇郁抑而不申憤激委約之中飛文魏闕之下奮迅泥滓自致靑雲振沈溺於一朝流風聲於千載者往往而有矣漢自孝武之後雅尙斯文揚葩振藻者如林而二馬王揚爲之傑東京之朝玆道逾扇咀徵含商者成市而班傅張蔡爲之雄當塗受命尢好虫篆金行勃興無替前烈曹王陳阮負宏衍之思挺棟榦於鄧林潘陸張左擅侈麗之才飾羽儀於鳳穴斯並髙視當世連衡孔門𨿽時運推移質文屢變譬猶六代並奏易俗之用無爽九源競逐一致之理同歸歷選前英於斯爲盛旣而中州板蕩戎狄交侵僣僞相屬生靈塗炭故文章黜焉其能濳思於戰爭之閒揮翰於鋒鏑之下亦有時而間出矣若乃魯徵杜廣徐光尹弼之儔知名於二趙宋該封奕朱彤梁讜之屬見重於燕秦然皆迫於倉卒牽於戰陣章奏符檄則粲然可觀體物緣情則寂寥於世非其才有優劣時運然也至於朔方之地蕞爾夷俗胡義周之頌國都足稱宏麗區區河右而學者埓於中原劉延明之銘酒泉可謂淸典子曰十室之邑必有忠信豈徒言哉泊乎有魏定鼎沙朔南包河淮西吞闗隴當時之士有許謙崔宏宏子浩髙允髙閭遊雅等先後之間聲實俱茂詞義典正有永嘉之遺烈焉及太和在運鋭情文學固以頡頑漢徹跨躡曹丕气運髙逺艶藻獨構衣冠仰止咸慕新風律調頗殊曲度遂攺辭罕泉源言多胸臆潤古雕今有所未遇是故雅言麗則之奇綺合繡聯之美眇歷歳年未聞獨得旣而陳郡袁翻河內常景晚拔疇類稍革其風及明皇禦歷文雅大盛學者如牛毛成者如麟角孔子曰才難不其然也於時陳郡袁翻翻弟躍河東裴敬憲弟荘伯荘伯族弟伯茂範陽盧觀弟仲宣頓丘李諧勃海髙肅河間邢臧趙國李騫雕琢瓊瑤刻削杞梓並爲龍光俱稱鴻翼樂安孫彥舉濟陰溫子升並自孤寒郁然特起咸能綜采繁縟興屬淸華比於建安之徐陳應劉元康之潘張左束各一時也有齊自霸業云啟廣延髦俊開四門以賔之頓八紘以掩之鄴都之下煙霏霧集河間邢子才鉅鹿魏伯起範陽盧元明鉅鹿魏季景淸河崔長儒河間邢子明範陽祖孝徵中山杜輔北平陽子烈並其流也復有範陽祖鴻勳亦參文士之列及天保中李愔陸卬崔瞻陸元規並在中書參掌綸誥其李廣樊遜李徳林盧詢祖盧思道始以文章著名皇建之朝常侍王晞獨擅其美河淸天統之辰杜臺卿劉逖魏騫亦參詔勑自李愔巳下在省惟撰述除官詔旨其闗渉軍國文翰多是魏收作之及在武平李若荀士遜李徳林薛道衡並爲中書侍郎典司綸綍後主𨿽溺於羣小然頗好詠詩幼時嘗讀詩賦語人云終有觧作此理不初因畫屏風勑通直郎蕭放及晉陵王孝式錄古賢烈士及近代輕艶諸詩以充圖畫帝彌重之後復追齊州錄事參軍蕭慤趙州功曹參軍顏之推同入撰錄猶依霸朝謂之館客放及之推意欲更廣其事又因祖珽輔政愛重之推又托鄧長顒漸說後主屬意斯文三年祖珽奏立文林館於是更召引文學士謂之待詔文林館焉珽又奏撰禦覽詔珽及特進魏收太子太師徐之才中書令崔劼散騎常侍張雕中書監陽休之監撰珽等奏追通直散騎侍郎韋道遜陸乂太子舍人王劭衞尉丞李孝基殿中侍禦史魏澹中散大夫劉仲威袁奭國子博士朱才奉車都尉陸道閒考功郎中崔子樞左外兵郎薛道衡並省主客郎中盧思道司空東閣祭酒崔徳立太傅行參軍崔儦太學博士諸葛漢奉朝請鄭公超殿中侍禦史鄭子信等入館撰書並勅放慤之推等同入撰例復命散騎常侍封孝琰前樂陵太守鄭元禮衞尉少卿杜臺卿通直散騎常侍楊訓前南兗州長史羊蕭通直散騎侍郎馬元熙並省三公郎中劉瑉開府行參軍李師上溫君悠入館亦令撰書後復命特進崔季舒前仁州刺史劉逖散騎常侍李孝貞中書侍郎李徳林續入待詔尋又詔諸人各舉所知又有前通直散騎侍郎辛徳源並省右戶郎元行恭太尉中兵參軍劉儒行司空祭酒陽辟疆並入館待詔當時操筆之徒搜求略盡其外如廣平宋孝王信都劉善經輩三數人論其才性入館諸賢亦十三四不逮之周氏創業運屬陵夷纂遺文於旣喪聘奇士如弗及是以蘇亮蘇綽盧柔唐瑾元偉李昶之徒咸奮鱗翼自致靑紫然綽之建言務存質朴遂糠粃魏晉憲章虞夏𨿽屬辭有師古之美矯枉非適時之用故莫能常行焉旣而革車電邁渚宮云撤梁荊之風扇於闗右狂簡之徒斐然成俗流宕忘反無所取裁夫人有六情稟五常之秀情感六气順四時之序蓋文之所起情發於中而自漢魏以來迄乎晉宋其體屢變前哲論之詳矣曁永明天監之際太和天保之間洛陽江左文雅尢盛彼此好尙互有異同江左宮商發越貴於淸綺河朔詞義貞剛重乎气質气質則理勝其詞淸綺則文過其意理深者便於時用文華者宜於詠歌此其南北詞人得失之大較也若能掇彼淸音簡玆累句各去所短合其兩長則文質彬彬盡羙盡善矣梁自大同之後雅道淪缺漸乖典則爭馳新巧簡文湘東啟其淫放徐陵庾信分路揚鑣其意淺而繁其文匿而彩詞尙輕險情多哀思格以延陵之聼蓋亦亡國之音也隋文初統萬機毎念斲雕爲朴發號施令咸去浮華然時俗詞藻猶多淫麗故憲臺執法屢飛霜簡焬帝初習藝文有非輕側曁乎卽位一變其體與越公書建東都詔冬至受朝詩及擬飲馬長城窟並存雅體歸於典制𨿽意在驕淫而詞無浮蕩故當時綴文之士遂得依而取正焉所謂能言者未必能行蓋亦君子不以人廢言也爰自東帝歸秦逮乎靑蓋入洛四隩咸萃九州攸同江漢英靈燕趙奇俊並該天网之中俱爲大國之寶言刈其楚片善無遺潤水圓流不能十數才之難也不其然乎時之文人見稱當世者則齊人範陽盧思道安平李徳林河東薛道衡趙郡李元操鉅鹿魏澹陳人防稽虞世基河東柳防髙陽許善心等或鷹揚河朔或獨步漢南俱騁龍光並驅雲路矣

明詩

梁劉勰【文心雕龍下並同】

大舜云詩言志歌詠言聖謨所析義巳明矣是以在心爲志發言爲詩舒文載實其在玆乎詩者持也持人情性三百之蔽義歸無邪持之爲訓有符焉爾人稟七情應物斯感感物吟志莫非自然昔葛天氏樂辭云鳥在曲黃帝雲門理不空綺至堯有大唐之歌舜造南風之詩觀其二文辭達而巳及大禹成功九序惟歌太康敗徳五子咸怨順美匡惡其來久矣自商曁周雅頌圓備四始彪炳六義環深子夏監絢素之章子貢悟琢磨之句故商賜二子可與言詩自王澤殄竭風人輟采春秋觀志諷誦舊章酬酢以爲賔榮吐納而成身文逮楚國諷怨則離騷爲刺秦皇滅典亦造仙詩漢初四言韋孟首唱匡諫之義繼軌周人孝武愛文柏梁列韻嚴馬之徒屬辭無方至成帝品錄三百餘篇朝章國采亦云周備而辭人遺翰莫見五言所以李陵班婕妤見疑於後代也按召南行露始肇半章孺子滄浪亦有全曲暇豫優歌逺見春秋邪徑童謡近在成世閱時取證則五言久矣又古詩佳麗或稱枚叔其孤竹一篇則傅毅之詞比采而推兩漢之作乎觀其結體散文直而不野婉轉附物怊悵切情實五言之冠冕也至於張衡怨篇淸曲可詠仙詩緩歌雅有新聲曁建安初五言騰踴文帝陳思縱轡以騁節王徐應劉望路而爭驅並憐風月狎池苑述恩榮敍酣宴慷慨以任气磊落以使才造懷指事不求纎宻之巧驅辭逐貌惟取昭晰之能此其所同也乃正始明道詩雜仙心何晏之徒率多浮淺惟嵇志淸峻阮旨遙深故能標焉若乃應璩百一獨立不懼辭譎義貞亦魏之遺直也晉世羣才稍入輕綺張潘左陸比肩詩衢采縟於正始力柔於建安或防文以爲妙或流靡以自妍此其大略也江左篇制溺乎風嗤笑徇務之志崇盛亡機之談袁孫巳下𨿽各有雕采而辭趣一揆莫與爭雄所以景純仙篇挺防而爲俊矣宋初文詠體有因革荘老告退而山水方滋儷采百字之偶爭價一句之奇情必極貌以寫物辭必窮力而追新此近世之所競也故鋪觀列代而情變之數可監撮舉同異而綱領之要可明矣若夫四言正體雅潤爲本五言流調淸麗居宗華實異用惟才所安故平子得其雅叔夜含其潤茂先凝其淸景陽振其麗兼善則子建仲宣偏美則太衝公幹然詩有恆裁思無定位隨性適分鮮能通圓若妙識所難其易也將至忽之爲易其難也方來至於三六雜言則自出篇什離合之發則明於圖讖回文所興則道原爲始聯句共韻則柏梁余制巨細或殊情理同致總歸詩囿故不繁云

樂府

樂府者聲依永律和聲也鈞天九奏旣其上帝葛天八闋爰乃皇時自鹹英以降亦無得而論矣至於塗山歌於人始爲南音有娀謡乎飛燕始爲北聲夏甲嘆於東陽東音以發殷釐思於西河西音以興音聲推移亦不一槪矣匹夫庶婦謳吟土風詩官采言樂盲被律志感絲篁气變金石是以師曠覘風於盛衰季札鑑微於興廢精之至也夫樂本心術故響浹肌髓先王愼焉務塞淫濫敷訓冑子必歌九徳故能情感七始化動八風自雅聲寖微溺音騰沸秦燔樂經漢初紹復制氏紀其鏗鏘叔孫定其容與於是武徳興乎髙祖四時廣於孝文𨿽摹韶夏而頗襲秦舊中和之響閴其不還曁武帝崇禮始立樂府總趙代之音撮齊楚之气延年以曼聲協律朱馬以騷體制歌桂華雜曲麗而不經赤鴈羣篇靡而非典河間薦雅而罕禦故汲黯致譏於天馬也至宣帝雅頌詩效鹿鳴邇及元成稍廣淫樂正音乖俗其難也如此曁後郊廟惟雜雅章辭𨿽典文而律非防曠至於魏之三祖气爽才麗宰割辭調音靡節平觀其北上眾引秋風列篇或述酣宴或傷羈戍志不出於淫蕩辭不離於哀思𨿽三調之正聲實韶夏之鄭曲也逮於晉世則傅曉音創定雅歌以詠祖宗張華新篇亦充庭萬然杜防調律音奏舒雅荀朂攺懸聲節哀急故阮咸譏其離聲後人驗其銅尺和樂精妙固表裏而相資矣故知詩爲樂心聲爲樂體樂體在聲瞽師務調其器樂心在詩君子宜正其文好樂無荒晉風所以稱逺伊其相謔鄭國所以云亡故知季札觀辭不直聼聲而巳若夫艷歌婉孌怨志詄絕淫辭在曲正響焉生然俗聼飛馳職競新異雅詠溫恭必欠伸魚睨奇辭切至則拊髀雀躍詩聲俱鄭自此階矣凡樂辭曰詩詩聲曰歌聲來被辭辭繁難節故陳思稱李延年閒於增損古辭多者則宜減之明貴約也觀髙祖之詠大風孝武之嘆來遲歌童被聲莫敢不協子建士衡咸有佳篇並無詔伶人故事謝絲管俗稱乖調蓋未思也至於斬【疑作軒】伎鼔吹漢世鐃挽𨿽戎喪殊事而並總入樂府繆襲所致亦有可算焉昔子政品文詩與歌別故略具樂篇以標區界

時序

時運交移質文代變古今情理如可言乎昔在陶唐徳盛化鈞野老吐何力之談郊童含不識之歌有虞繼作政阜民安南風詩於元後爛云歌於列臣盡其美者何乃心樂而聲泰也至大禹敷土九序詠功成湯聖敬猗歟作頌逮姬文之徳盛周南勤而不怨太王之化淳邠風樂而不淫幽厲昬而板蕩怒平王微而黍離哀故知歌謡文理與世推移風動於上而波震於下者春秋以後角戰英雄六經泥蟠百家飇駭方是時也韓魏力政燕趙任權五蠧六虱嚴於奏令惟齊楚兩國頗有文學齊開荘衢之第楚廣蘭臺之宮孟軻賔館荀卿宰邑故稷下扇其淸風蘭陵郁其茂俗鄒子以談天飛譽騶奭以雕龍馳響屈平聨藻於日月宋玉交彩於風雲觀其艶說則籠罩雅頌故知暐煜之奇意出乎縱橫之詭俗也爰至有漢運接燔書髙祖尙武戲儒簡學𨿽禮律艸創詩書未遑然大風鴻鵠之歌亦天縱之英作也施及孝恵迄於文景經術頗興而辭人勿用賈誼抑而鄒枚沈亦可知己逮孝武崇儒潤色鴻業禮樂爭輝辭藻競騖柏梁展朝防之詩金堤制卹民之詠徴枚乘以蒲輪申主父以鼎食擢公孫之對防嘆兒寛之擬奏買臣負薪而衣錦相如滌器而被繡於是史遷壽王之徒嚴終枚臯之屬應對固無方篇章亦不匱遺風余采莫與比盛越昭及宣實繼武績馳騁石渠暇豫文防集雕篆之軼材發綺縠之髙諭於是王襃之倫底祿待詔自元曁成防意圖籍笑玉屑之諫淸金馬之路子云鋭思於千首子政讐校於六藝亦巳美矣爰自漢室迄至成哀𨿽世漸百齡辭人九變而大抵所歸祖述楚辭靈均余影於是乎在自哀平陵替光武中興深懷圖讖頗略文華然杜篤獻誄以免刑班彪參表以補令𨿽非旁求亦不遐棄及明帝疊耀崇愛儒術肄禮璧堂講文虎觀孟堅珥筆於國史賈逵給禮於端頌東平擅其懿文沛王振其通論帝則藩儀輝光相照矣自安和已下迄至順桓則有班傅三崔王馬張蔡磊落鴻儒才不時乏而文章之選存而不論然中興之後羣才稍攺前轍華實所附斟酌經辭蓋歷政講聚故漸靡儒風者也降及靈帝時好辭制造羲皇之書開鴻都之賦而樂松之徒招集淺陋故楊賜號爲驩兜蔡邕比之俳優其餘風遺文蓋蔑如也自獻帝播遷文學蓬轉建安之末區宇方輯魏武以相王之尊雅愛詩章文帝以副君之重妙善辭賦陳思以公子之豪下筆琳瑯並體貌英逸故俊才云蒸仲宣委質於漢南孔璋歸命於河北偉長從宦於靑土公幹狥質於海隅徳璉綜其斐然之思元瑜展其翩翩之樂文蔚休伯之儔子俶徳祖之侶傲雅觴豆之前雍容袵席之上灑筆以成酣歌和墨以借談笑觀其時文雅好慷慨良由世積亂離風衰俗怨並志深而筆長故梗槪而多气也至明帝纂戎制詩度曲徴篇章之士置崇文之觀何劉羣才疊相照耀少主相仍惟髙貴英雅顧盼合章動言成論於時正始余風篇體輕澹而阮應繆並馳文路矣晉宣始基景文克構並迹沈儒雅而務深方術至武帝惟新承平受命而膠序篇章弗簡皇慮降及懷湣綴旒而巳然晉𨿽不文人才實盛茂先揺筆而散珠太衝動墨而橫錦嶽湛曜聯璧之華機云標二俊之采應傅三張之徒孫摰成公之屬並結藻淸英流韻綺靡前史以爲運渉季世人未盡才誠哉斯談可爲嘆息元皇中興披文建學劉刁禮吏而寵榮景純文敏而優擢逮明帝束晳雅好文防升儲禦極孳孳講藝練情於誥策振采於辭賦庾以筆才逾親溫以文思益厚揄揚風流亦彼時之漢武也及成康促齡穆哀短祚簡文勃興淵乎淸峻微言精理亟滿席澹思醲采時灑文囿至孝武不嗣安恭已矣其文史則有袁殷之曹孫於之軰𨿽才或淺深珪璋足用自中朝貴江左彌盛因談餘气流成文體是以世極迍邅而辭意夷防詩必柱下之防歸賦乃漆園之義防故知文變染乎世情興廢系乎時序原始以要終𨿽百世可知也自宋武愛文文帝彬雅秉文之徳孝武多才英采云構自明以下文理替矣爾其縉紳之林霞蔚而飈起王袁聨宗以龍章顏謝重葉以鳳采何範張沈之徒亦不可勝也蓋聞之於世故略舉大較曁皇齊馭寶運集休明太祖以聖武膺籙髙祖以睿文纂業文帝以貳離含章中宗以上哲興運並文眀自天緝遐景祚今聖歷方興文思充被海嶽降神才英秀發馭飛龍於天衢駕騏驥於萬里經典禮章跨周轢漢唐虞之文其鼎盛乎鴻風懿采短筆敢陳颺言贊時請寄明哲

體性

八體屢遷功以學成【八體一曰典雅二曰逺奧三曰精約四曰顯附五曰繁縟六曰壯麗七曰新奇八曰輕靡】才力居中肇自血气气以實志志以定言吐納英華莫非情性是以賈生俊發故文防而體淸長卿傲誕故理侈而辭溢子云沈寂故志隠而味深子政簡易故趣昭而事博孟堅雅懿故裁宻而思靡平子淹通故慮周而藻宻仲宣躁鋭故穎出而才果公幹气褊故言壯而情駭嗣宗俶儻故響逸而調逺叔夜儁俠故興髙而采烈安仁輕敏故鋒發而韻流士衡矜重故情繁而辭隠觸類以推表裏必符豈非自然之恆資才气之大略哉

通變

論文之方譬諸艸木根幹麗土而同性臭味晞陽而異品矣是以九代詠歌志合文則黃歌斷竹質之至也唐歌在昔則廣於黃世虞歌卿云則文於唐時夏歌雕墻縟於虞代商周篇什麗於夏年至於序志述時其揆一也曁楚之騷文矩式周人漢之賦頌影寫楚世魏之薦制顧慕漢風晉之辭章瞻望魏采確而論之則黃唐淳而質虞夏質而辧商周麗而雅楚漢侈而艶魏晉淺而綺宋初訛而新從質及訛彌近彌澹何則競今疎古風味气衰也今才穎之士刻意學文多略漢篇師範宋集𨿽古今備閱然近附而逺疎矣夫靑生於藍綘生於蒨𨿽逾本色不能復化桓君山云予見新進麗文美而無采及見劉揚言辭常輒有得此其驗也故練靑濯絳必歸藍蒨矯訛翻淺還宗經誥斯斟酌乎質文之間而櫽括乎雅俗之際可與言通變矣

情采

夫鉛黛所以飾容而盼倩生於淑姿文采所以餙言而辧麗本於情性故情者文之經辭者理之緯經正而後緯成理定而後辭暢此立文之本源也昔詩人什篇爲情而造文辭人賦頌爲文而造情何以明其然蓋風雅之興志思蓄憤而吟詠情性以諷其上此爲情而造文也諸子之徒心非郁陶茍馳誇餙鬻聲釣世此爲文而造情也故爲情者要約而冩眞爲文者淫麗而煩濫而後之作者采濫忽眞逺棄風雅近師辭賦故體情之制日疏逐文之篇愈盛故有志深軒冕而泛詠臯壌心纒防務而虛述人外眞宰弗存翩其反矣夫桃李不言而成蹊有實存也男子樹蘭而不芳無其情也夫以艸木之微依情待實況乎文章述志爲本言與志反文豈足徴是以聨辭結采將欲明理采濫辭詭則心理愈翳固知翠綸桂餌反所以失魚言隠榮華殆謂此也是以衣錦褧衣惡文太章賁象窮白貴乎反本夫能設謨以位理擬地以置心心定而後結音理正而後摛藻使文不滅質博不溺心正采耀乎朱藍間色屏於紅紫乃可謂雕琢其章彬彬君子矣

比興

詩文奧包韞六義毛公述傳獨標興體豈不以風通而賦同比顯而興隠哉故比者附也興者起也附理者切類以指事起情者依微以擬議起情故興體以立附理故比例以生比則畜憤以斥言興則環譬以記諷蓋隨時之義不一故詩人之志有二也觀夫興之托諭婉而成章稱名也小取類也大關雎有別故后妃方徳屍鳩貞一故夫人像義義取其貞無從於夷禽徳貴其別不嫌於鷙鳥明而未融故發注而後見也且何謂爲比蓋冩物以附意颺言以切事者也故金錫以諭明徳珪璋以譬秀民螟蛉以類教誨蜩螗以冩號呼澣衣以擬心憂捲席以方誌固凡斯切象皆比義也至如麻衣如雪兩驂如舞若斯之類皆比類者也楚防信讒而三閭忠烈依詩制騷諷兼比興炎漢𨿽盛而辭人誇毗詩刺道喪故興義銷亡於是賦頌先鳴故比體云構紛紜雜遝信舊章矣夫比之爲義取類不常或諭於聲或方於貌或擬於心或譬於事宋玉髙唐云纎條悲鳴聲似竽籟此比聲之類也枚乘荒園云焱焱紛紛若塵埃之間白雲此則比貌之類也賈生鵩賦云禍之與福何異糺纒此以物比理者也王襃洞簫云優柔溫潤如慈父之愛子也此以聲比心者也馬融長笛云繁縟絡繹範蔡之說此以響比辯者也張衡南都雲起鄭舞蠒抽緒此以容比物者也若斯之類辭賦所先日用乎比月忘乎興習小而棄大所以文謝於周人也至於揚班之倫曹劉以下圖狀山川影冩云物莫不纎綜比義以敷其華驚聼回視資此效績又安仁螢賦云流金在沙季鷹春詩云靑條若總翠皆其義者也故此類𨿽繁以切至爲貴若刻鶴類鶩則無所取焉

物色

春秋代序陰陽慘舒物色之動心亦揺焉蓋陽气萌而駒步陰律凝而丹鳥羞微虫猶或入感四時之動物深矣若夫珪璋挺其惠心英華秀其淸气物色相召人誰獲安是以獻歳發春悅豫之情暢滔滔孟夏郁陶之心凝天髙气淸陰沈之志逺霰雪無垠矜肅之慮深歳有其物物有其容情以物遷辭以情發一葉且或迎意虫聲有足引心況淸風與明月同夜白日與春林共朝哉是以詩人感物聨類不窮流連萬象之際沈吟視聼之區冩气圖貌旣隨物以宛轉屬采附聲亦與心而裵徊故灼灼狀桃花之鮮依依盡楊栁之貌杲杲爲出日之容瀌瀌擬雨雪之狀喈喈逐黃鳥之聲喓喓學艸虫之韻皎日嘒星一言窮理參差沃若兩字連形並以少總多情貌無遺矣𨿽復思經千載將何易奪及離騷代興觸類而長物貌難盡故重沓舒狀於是嵯峨之類聚葳蕤之羣積矣及長卿之徒詭勢瓌聲模山範水字必魚貫所謂詩人麗則而約言辭人麗淫而繁句也至如雅詠棠華或黃或白騷述秋蘭緑葉紫莖凡摛表五色貴在時見若靑黃屢出則繁而不珍自近代以來文貴形似窺情風景之上鉆貌艸木之中吟詠所發志惟深逺體物爲妙功在密附故巧言切狀如印之印泥不加雕削而曲寫毫芥故能瞻言而見貌印字而知時也然物有恆姿而思無定檢或率爾造極或精思愈疏且詩騷所標並據要害故後進銳筆怯於爭鋒莫不因方以借巧卽勢以防奇善於適要則𨿽舊彌新矣是以四序紛廻而入興貴閒物色𨿽繁而析辭尙簡使味飄飄而輕舉情曄曄而更新古來辭人異代接武莫不參伍以相變因革以爲功物色盡而情有餘者曉防通也若乃山林臯壌實文思之奧府略語則闕詳說則繁然屈平所以能洞鑑風騷之情者抑亦江山之助乎

詩品上

梁鐘嶸【徵逺記室參軍】

气之動物物之感人故揺蕩性情形諸舞詠照燭三才暉麗萬有靈祗待之以致饗幽微借之以昭告動天地感鬼神莫近於詩昔南風之辭卿云之頌厥義夐矣夏歌曰郁陶乎予心楚謡曰名余曰正則𨿽詩體未全然是五言之濫觴也逮漢李陵始著五言之目矣古詩邈人世難詳推其文體固是炎漢之制非衰周之倡也自王揚枚馬之徒詞賦競爽而吟詠靡聞從李都尉迄班媫妤將百年間有婦人焉一人而巳詩人之風頓巳缺喪東京二百載中惟有班固詠史質木無文降及建安曹公父子篤好斯文平原兄弟鬰爲文棟劉楨王粲爲其羽翼次有攀龍托鳳自致於屬車者蓋將百計彬彬之盛大備於時矣是後陵遲衰微逮於有晉太康中三張【三張載協元也】二陸兩潘一左勃爾復興踵武前王風流未沫亦文章之中興也永興時貴黃老稍尙虛談於時篇什理過其辭澹乎寡味爰及江表微波尙傳孫綽許詢桓庾諸公詩皆平典似道徳論建安風力盡矣先是郭景純用雋上之才變創其體劉越石仗淸剛之气贊成厥美然彼眾我寡未能動俗逮義熈中謝益壽【混】斐然繼作元嘉中有謝靈運才髙詞盛富艶難蹤固巳含跨劉郭陵轢潘左故知陳思爲建安之傑公幹仲宣爲輔陸機爲太康之英安仁景陽爲輔謝客爲元嘉之雄顏延年爲輔斯皆五言之冠冕文詞之命世也夫四言文約意廣取效風騷便可多得每苦文繁而意少故世罕習焉五言居文詞之要是眾作之有滋味者也故云防流俗豈不以指事造形窮情寫物最爲詳切者邪故詩有六義焉一曰興二曰比三曰賦文巳盡而義有餘興也因物諭志比也直書其事寓言寫物賦也斯三義酌而用之幹之以風力潤之以丹彩使味之者無極聞之者動心是詩之至也若専用比興則患在意深意深則詞躓若但用賦體則患在意浮意浮則文散嬉成流移文無止泊有蕪漫之累矣若乃春風春鳥秋月秋蟬夏雲暑雨冬月祈寒斯四候之感諸詩者也嘉防寄詩以親離羣托詩以怨至於楚臣去境漢妾辭宮或骨橫朔野或魂逐飛蓬或負戈外戎殺气雄邊塞客衣單孀閨淚盡文士有觧佩出朝一去忘返女有揚蛾入寵再盼傾國凡斯種種感蕩心靈非陳詩何以展其義非長歌何以騁其情故曰詩可以羣可以怨使窮賤易安幽居靡悶莫尙於詩矣故詞人作者罔不愛好今之士俗斯風熾矣才能勝衣甫就小學必甘心而馳騖焉於是庸音雜體人各爲容至使膏腴子弟恥文不逮終朝防綴分夜呻吟獨觀謂爲警防眾覩終淪平鈍次有輕薄之徒咲曹劉爲古拙謂鮑昭羲皇上人謝朓今古獨步而師鮑昭終不及日中市朝滿【鮑照結客少年場行】學謝朓劣得黃鳥度靑枝【虞炎玉階怨】徒自棄於髙聼無渉於文流矣觀王公縉紳之士毎博論之餘何嘗不以詩爲口實隨其嗜欲商防不同淄澠並泛朱紫相奪喧議競起凖的無依近彭城劉士章俊賞之士疾其淆亂欲爲當世詩品口陳標防其文未遂感而作焉昔九品論人七略裁士校以賔實誠多未値至若詩之爲技較爾可知以類推之殆均博奕方今皇帝資生知之上才體沈鬱之幽思文麗日月賞究天人昔在貴遊巳爲稱首況八紘旣奄風靡云蒸抱玉者聨肩握珠者踵武以瞰漢魏而不顧吞晉宋於胸中諒非農歌轅議敢致流別嶸之今錄庻周旋於閭裏均之於談笑耳

詩品中

夫屬詞比事乃爲通談若經國文符應資博古撰徳駁奏宜窮往烈至乎吟詠情性亦何貴於用事思君如流水【徐幹雜詩】旣是卽目髙臺多悲風【陳思雜詩】亦惟所見淸晨登隴首羗無故實明月照積雪【謝康樂歳暮】詎出經史觀古今勝語多非補假皆由直尋顏延謝荘尢爲繁宻於時化之故大明泰始中文章殆同書抄近任昉王元長等辭不貴奇競須新事爾來作者寖以成俗遂乃句無虛語語無虛字拘攣補衲蠧文巳甚但自然英防罕值其人詞旣失髙則宜加事義𨿽謝天才且表學問亦一理乎陸機文賦通而無貶孝充翰林疎而不切王微鴻寶宻而無裁顏延論文精而難曉摯虞文志詳而博瞻頗曰知言觀斯數家皆就談文體而不顯優劣至於謝客集詩逢詩輙取張隲文士逢文卽書諸英志錄並載在文曾無品第嶸今所錄𨿽止乎五言然网羅今古詞文始集輕欲辧彰淸濁掎摭病利凡百二十人預此宗流者便稱才子至斯三品升降差非定制方申變裁請寄知者爾

談藝錄

吳郡徐禎卿

詩理宏淵談何容易究其妙用可略而言卿雲江水開雅頌之源烝民麥秀建國風之始覽其事迹興廢如存占彼民情困舒在目則知詩者所以宣郁之思光神妙之化者也先王協之於宮徴被之於簧弦奏之於郊社頌之於宗廟歌之於燕防諷之於房中蓋以之可以格天地感鬼神暢風教通庻情此古詩之大約也漢祚鴻朗文章作新安世楚聲溫純厚雅孝武樂府壯麗宏奇縉紳先生咸從附作𨿽規迹古風各懷剞劂美哉歌詠漢徳雍揚可爲雅頌之嗣也及夫興懷觸感民各有情賢人逸士呻吟於下裏棄妻思婦嘆詠於中閨鼔吹奏乎軍曲童謡發於閭巷亦十五國風之次也東京繼軌大演五言而歌詩之聲微矣至於含气布詞質而不采七情雜遣並自悠圓或間有微疵終難毀玉兩京詩法譬之伯仲塤篪所以相成其音調也魏氏之學獨専其盛然國運風移古朴易解曹王數子才气慷慨不詭風人而特立之功卒亦未至故時與之闇化矣鳴呼世代推移理有必爾風斯偃矣何足論才故特標極界以俟君子取焉

夫任用無方故情文異尙譬如錢體爲圓鉤形爲曲箸則尙直屏則成方大匠之家器飾雜出要其格度不過總心機之妙應假刀銛以成功耳至於眾工小技擅巧分門亦自力限有涯不可彊也姑陳其目第而爲言郊廟之詞荘以嚴戎兵之詞壯以肅朝防之詞大以雝公防之詞樂而則夫其大義固如斯巳深瑕重絫可得而言崇功盛徳易誇而乏雅華防彩防易淫而去質干戈車革易勇而亡警靈節韶光易采而成靡蓋觀於大者神越而心遊中無植幹鮮不移此宏詞之極軌也若夫欵欵贈言盡平生之篤好執手送逺慰此戀戀之情朂勵規箴婉而不直臨喪挽死痛旨深長雜懷因感以詠言覽古隨方而結論行旅迢遙苦辛各異遨遊晤賞哀樂難常孤孽怨思達人齊物忠臣幽憤貧士郁伊此詩家之錯變而規格之縱橫也然思或朽腐而未精情或零落而未備詞或罅缺而未博气或柔獷而未調格或莠亂而未葉咸爲病焉故知驅縱靡常城門一軌揮斤污鼻能者得之若廼訪之於逺不下帯袵索之以近則在千里此詩之所以未易言也

情者心之精也情無定位觸感而興旣動於中必形於聲故喜則爲笑啞憂則爲吁歔怒則爲叱吒然引而成音气實爲佐引音成詞文實與功蓋因情以發气因气以成聲因聲而繪詞因詞而定韻此詩之源也然情實眑必因思以窮其奧气有麄弱必因力以奪其偏詞難妥帖必因才以致其極才易飄揚必因質以禦其侈此詩之流也繇是而觀則知詩者乃精神之浮英造化之祕思也若夫妙騁心機隨方合節或約旨以植義或宏文以敍心或緩發如朱弦或急張如躍楛或始迅以中畱或旣優而後促或慷慨以任壯或悲淒以引泣或因拙以得工或發奇而佀易此論匠之超悟不可得而詳也易曰書不盡言言不盡意若乃因言求意其亦庶乎有得與

魏詩門戶也漢詩堂奧也入戶升堂固其機也而晉氏之風本之魏焉然而判迹於魏者何也故知門戶非定程也陸生之論文曰非知之難行之難也夫旣知行之難又安得云知之非難哉又曰詩緣情而綺靡則陸生之所知固魏詩之查穢耳嗟夫文勝質衰本同末異此聖哲所以感嘆翟朱所以興哀者也夫欲拯質必務削文欲反本必資去未是固曰然然非通論也玉韞於石豈曰無文淵珠露采亦非無質由質開文古詩所以擅巧由文求質晉格所以爲衰若乃文質雜興本末並用此魏之失也故防漢之武其流也猶至於魏宗晉之體其敝也不可以悉矣

夫情能動物故詩足以感人荊軻變徴壯士瞠目延年婉歌漢武慕嘆凡厥含生情本一貫所以同憂相瘁同樂相傾者也故詩者風也風之所至艸必偃焉聖人定經列國爲風固有以也若乃歔欷無涕行路必不爲之興哀愬難不膚聞者必不爲之變色故夫直戅之詞譬之無音之弦耳何所取聞於人哉至於陳采以目裁虛以蕩心抑又末矣

朦朧萌析情之來也汪洋漫衍情之沛也連翩絡屬情之一也馳軼步驟气之達也簡練揣摩思之約也頡頏累貫韻之齊也混純貞粹質之檢也明雋淸圓詞之藻也髙才閒擬濡筆求工發旨立意𨿽防出多門未有不由斯戶者也至於垓下之歌出自流離煮豆之詩成於艸卒命辭慷慨並自奇工此則深情素气激而成言詩之權例也傳曰疾行無善迹乃藝家之恆論也昔桓譚學賦於揚雄雄令讀千首賦蓋所以廣其資亦得以參其變也詩賦麤精譬之絺綌而不深探研之力宏識誦之功何能益也故古詩三百可以博其源遺篇十九可以約其趣樂府雄髙可以厲其气離騷深永可以禆其思然後法經而植旨防古以崇辭𨿽或未盡臻其奧吾亦罕見其失也嗚呼雕繢滿目並巳稱工芙蓉始發尢能擅麗後世之惑宜益滋焉夫未覩鈞天之美則北裏爲工不詠闗雎之亂則桑中爲雋故匪師涓難爲語也詩之辭气𨿽由政教然支分條布略有徑庭良由人士品殊藝隨遷易故宗工鉅匠辭淳气平豪賢碩俠辭雄气武遷臣孽子辭厲气促逸民遺老辭气沈賢良文學辭雅气俊輔臣弼士辭尊气嚴閹僮壼女辭弱气柔媚夫幸士辭靡气蕩荒才嬌麗辭淫气傷

夫哲匠鴻才固繇內穎中人承學必自迹求大抵詩之妙軌情若重淵奧不可測辭如繁露貫而不雜气如良駟馳而不軼由是而求可以冥防矣

古詩降魏辭人所遺𨿽蕭統簡輯過冗而不精劉勰緒論亦略而未備況夫人懷敝帚自過千金法言懿則遂見委廢至於篇句零落𨿽深猶幸有存者可足徴也故著此篇以標凖的粗方大義誠不越玆後之君子庶可以考也

詩譜

元陳繹曾【詩譜凡二卷今采其評各家詩語列於作者名下其總論則附於此】

古體

周南不離日用間有福天下萬世意

召南至誠諄恪秋毫不犯

邶風君子處變淵靜自守

齊風翩翩有俠气

唐風憂思深逺

秦風秋聲朝气

豳風深知民情而眞體之

小雅忠厚

宣王小雅振刷精神

大雅深逺

宣王大雅鋪張事業

周頌天心布聲

魯頌謹守禮法

商頌天威大聲

凡讀三百篇要防其情不足性有餘處情不足故寓之景性有餘故見乎情

凡讀騷要見情有餘處

凡讀漢詩先眞實後文華

凡讀建安詩於文華中取眞實

三國六朝樂府詩猶有眞意勝於當時文人之詩凡讀文選詩分三節東都以上主情建安以下主意三謝以下主辭齊梁諸家五言未成律體七言乃多古制韻度猶出盛唐人上一等但理不勝情气不勝辭耳

律體

沈約

吳均

何遜

王筠

任昉陰鏗

徐陵

薛道衡江總

右諸家律詩之源而尢近古者視唐律𨿽寛而風度逺矣

絕句體

古樂府渾然有大篇气象

六朝諸人語絕意不絕

文中子論詩【附】

子謂荀悅史乎史乎謂陸機文乎文乎皆思過半矣子謂文士之行可見謝靈運小人哉其文傲君子則謹沈休文小人哉其文冶君子則典鮑昭江淹古之狷者也其文急以怨吳筠孔珪古之狂者也其文怪以怒【南史無吳筠疑是吳均文之誤也】謝荘王融古之纖人也其文碎徐陵庾信古之誇人也其文誕或問孝綽兄弟子曰鄙人也其文淫或問湘東王兄弟子曰貪人也其文繁【南齊世祖之子湘東王名子建與兄竟陵王子良及隋郡王子隆皆好文章有集傳世】謝朓淺人也其文防江總詭人也其文虛皆古之不利人也子謂顏延之王儉任昉有君子之心焉其文約以則

古詩紀卷一百四十五

欽定四庫全書

古詩紀卷一百四十六

明馮惟訥撰

別集第二

統論下

明體

文章者所以宣上下之象明人倫之敍窮理盡性以究萬物之宜者也王澤流而詩作成功臻而頌興徳勳立而銘著嘉美終而誄集祝史陳辭官箴王闕周禮太師掌教六詩曰風曰賦曰比曰興曰雅曰頌言一國之事系一人之本謂之風言天下之事形四方之風謂之雅頌者美盛徳之形容賦者敷陳之稱也比者諭類之言也興者有感之辭也後世之爲詩者多矣其功徳者謂之頌其餘則總謂之詩頌詩之美者也古者聖帝明王功成治定而頌聲興於是奏於宗廟告於鬼神故頌之所美者聖王之徳也古之作詩者發乎情止乎禮義情之發因辭以形之禮義之指須事以明之故有賦焉所以假象盡辭敷陳其志古詩之賦以情義爲主以事類爲佐今之賦以事形爲本以義正爲助情義爲主則言省而文有例矣事形爲本則言當而辭無常文之煩省辭之險易蓋由於此夫假象過大則與類相逺逸辭過壯則與事相違辯言過理則與義相失靡麗過美則與情相悖此四過者所以背大體而害政教是以司馬遷割相如之浮說揚雄疾辭人之賦麗以淫詩之流也有三言四言五言六言七言九言古詩率以四言爲體而時有一句二句雜在四言之間後世演之遂以爲篇古詩之三言者振振鷺鷺於飛之屬是也五言者誰謂雀無角何以穿我屋之屬是也六言者我姑酌彼金罍之屬是也七言者交交黃鳥止於桑之屬是也九言者泂酌彼行潦挹彼注玆之屬是也夫詩𨿽以情志爲本而以成聲爲飾然則雅音之韻四言爲正其餘𨿽備曲折之體而非詩之正也【晉摯虞文章流別論】

嚴滄浪曰風雅頌旣亡一變而爲離騷再變而爲西漢五言三變而爲歌行雜體四變而爲沈宋律詩五言起於李陵蘇武【或云枚乘】七言起於漢武栢梁四言起於漢楚王傅韋孟六言起於漢司農谷永三言起於晉夏侯湛九言起於髙貴鄕公以時而論則有建安體【漢末年號曹子建父子及鄴中七子之詩】黃初體【魏年號與建安相接其體一也】正始體【魏年號阮諸公之詩】太康體【晉年號左思潘嶽二張二陸諸公之詩】元嘉體【宋年號顏鮑謝諸公之詩】永明體【齊年號齊諸公之詩】齊梁體【通兩朝而言之】南北朝體【通魏周而言之與齊梁體一也】陶體【淵明也】謝體【靈運也】徐庾體【徐陵庾信也】又有所謂選體【選詩時代不同體制隨異今人例用五言古詩爲選體非也】栢梁體【漢武帝與羣臣共賦七言毎句用韻後人謂此篇爲柏梁體】玉臺體【玉臺集乃徐陵所序漢魏六朝之詩皆有之或者但以纎艷者爲玉臺體其實則不然】宮體【梁簡文傷於輕靡時號宮體其他體制尙或不一然大槪不出此耳】有三句之歌【髙祖大風歌是也古華山畿二十五首多三句之詩其他古人詩多如此者】有兩句之歌【荊卿易水歌是也又古詩靑驄白馬共戲樂女兒子之類皆兩句之詞也】有一句之歌【漢書枹鼓不鳴董少平一句之歌也又漢童謡千乘萬騎上北邙梁童謡靑絲白馬壽陽來皆一句也】有歌行【古有鞠龍行放歌行長歌行短歌行又有單以歌名者不可枚述】有樂府【漢武帝定郊祀立樂府采齊楚趙魏之聲以入樂府以其音詞可被於弦歌也樂府俱備眾體兼統眾名也】有楚辭【屈原以下仿楚辭者皆謂之楚辭】有琴操【古有水仙操辛徳源所作別鶴操髙陵牧子所作】有謡【沈炯有獨酌謡王昌齡有箜篌謡穆天子傳有白雲謡也】曰吟【古詞有隴頭吟孔明有梁父吟文君有白頭吟】曰辭【選有漢武秋風辭樂府有木蘭辭】曰引【古曲有霹靂引走馬引飛龍引】曰詠【選有五君詠唐儲光羲有羣鳩詠】曰曲【古有大堤曲梁簡文有烏棲曲】曰篇【選有名都篇京洛篇白馬篇】曰唱【魏明帝有气出唱】曰防【古樂府有江南弄】有四聲有八病【四聲設於周顒八病嚴於沈約八病謂平頭上尾蜂腰鶴膝大韻小韻旁紐正紐之辧作詩正不必拘此數法不足據也】又有以嘆名者【古詞有楚妃嘆明君嘆】以愁名者【文選有四愁樂府有獨處愁】以哀名者【選有七哀少陵有八哀】以怨名者【古詞有寒夜怨玉階怨】以思名者【太白有靜夜思】以樂名者【齊武帝有估客樂宋臧質有石城樂】有古詩一韻兩用者【文選曹子建美女篇有兩難字謝康樂述祖徳詩有兩人字其後多有之】有古詩一韻三用者【文選任彥升哭範僕射詩三用情字也】有古詩三韻六七用者【古焦仲卿妻是也】有古詩重用二十許韻者【焦仲卿妻詩是也】有古詩旁取六七許韻者【韓退之此日足可惜篇是也凡雜用東冬江陽庚靑六韻歐陽公謂退之遇寛韻則故旁入他韻非也此乃用古韻耳於集韻自見之】有古詩全不押韻者【古采蓮曲是也】有後章字接前章者【曹子建贈白馬王彪之詩是也】有擬古有連句有分題【古人分題或各賦一物如雲送某人分題得某物也或曰探題】有分韻有借韻【如押十虞之韻可借八微或十二齊韻是也】有協韻【楚辭及選詩多用協韻】有今韻有古韻【如退之此日足可惜詩用古韻也蓋選詩多如此】論雜體則有風人【上句述一語下句釋其義如古子夜歌讀曲歌之類則多用此體】槁砧【古樂府槁砧今何在山上復有山何當大刀頭破鏡飛上天僻辭隠語也】五雜爼【見樂府】兩頭纖纖【亦見樂府】盤中【玉臺集有此詩蘇伯玉妻作寫之盤中屈曲成文也】回文【起於竇滔之妻織錦以寄其夫也】反覆【舉一字而誦皆成句無不押韻反覆成文也李公詩格有此二十一字詩】離合【字相拆合成文孔融漁父屈節之詩是也𨿽不關詩之輕重其體制亦古】建除【鮑明逺有建除詩毎句首冠以建除平定等字其詩𨿽佳蓋鮑本能詩非因建除之體而佳也】字謎人名卦名數名藥名州名【如此詩只成戲謔不足爲法也】又有六甲十屬之類及藏頭歇後等體【今皆削之近世有李公詩格泛而不備惠洪天廚禁臠最爲誤人今此卷有旁參二書者蓋其是處不可易也○滄浪所論詩體尙多自唐以下者不錄於此】

章句

夫章句無常而字有條數四字宻而不促六字格而非緩或變之以三五蓋應機之權節也至於詩頌大體以四言爲正惟祈父肇禋以二言爲句尋二言肇於黃世竹彈之謠是也三言興於虞時元首之詩是也四言廣於夏年洛汭之歌是也五言見於周代行露之章是也六言七言雜出詩騷而體之篇成於兩漢情數運周隨時代用矣【文心雕龍】

詩者始於舜臯之賡歌三代列國風雅繼作今之三百五篇是也其句法自三字至八字皆起於此三字句若鼓咽咽醉言歸之類四字句若關關雎鳩在河之洲之類五字句者若誰謂雀無角何以穿我屋之類七字句若交交黃鳥止於棘之類漢魏以降述作相望梁陳以來格致寖多自唐迄於國朝而體制大備矣【古今詩語】塵史曰王得仁謂七言始於垓下歌柏梁篇祖之劉【闕】以交交黃鳥止於桑爲七言之始合兩句爲一誤矣大雅曰維昔之富不如時頌曰學有緝熈於光明此七言之始王氏亦誤矣蓋始於擊壤歌帝力於我何有哉雅頌之後有南山歌子產歌采葛婦歌易水歌皆有七言而未成篇及大招百句小招七十句七言巳盛於楚矣【詩家直說○訥按諸家所論七言詩始惟垓下爲近之他皆雜出一二言未爲全體至如寧戚扣牛所歌髙誘注國語以爲碩鼠之詩𨿽未必然亦足以明南山白石之篇誘時末嘗有也他如列子擊壤孔叢子大道歌續博物志狄水歌拾遺記寧封子詩皇娥歌白帝子答歌皆出於著書者之手其文義各自爲體而辭義深淺居然有別至吳越春秋所載窮刼之曲采葛婦歌河梁之詩尢淺乃不足道而近時論詩者遂引以爲據辧七言不始於柏梁亦何以稱知言也】

又曰四言體始於康衢歌滄浪謂起於韋孟誤矣【同上○按四言詩三百五篇在前而嚴雲起於韋孟蓋其敍事布詞自爲一體漢魏以來遞相師法故云始於韋非徒言也或又引康衢以爲權輿又烏知康衢之謡非列子因雅頌而爲之者邪然明良五子之歌載在典謨可徴也】又曰江有汜乃三言之始迨天馬歌體制備矣嚴滄浪謂創自夏侯湛蓋泥於白氏六帖【同上○按三言始天馬似矣江有汜亦非純體曷謂始耶】

虞之賡歌夏五子之歌此三百篇之權輿也洪範無偏無陂至歸其有極蔡氏謂此章蓋詩之體使人吟詠而得其性情與周禮太師教以六詩同一機伊訓以三風十愆訓太甲自聖謨洋洋而下亦葉其音蓋欲日誦是訓如衞武公之抑戒也故曰詩可以興【困學紀聞】

夏侯太初辧樂論伏羲有网罟之歌神農有丰年之詠黃帝有龍衮之頌元次山補樂歌有网罟丰年二篇文心雕龍云二言肇於黃世竹彈之謠是也【竹彈歌見吳越春秋】文選注五言自李陵始文心雕龍云召南行露始肇半章孺子滄浪亦有全曲暇豫優歌逺見春秋邪徑童謠近在成世則五言久矣

東方朔有八言七言攷之風雅尙之以瓊華乎而七言也我不敢效我友自逸八言也【以上並困學紀聞】

雜體

列女傳式微二人之作聨句始此【困學紀聞○皮日休云柏梁七言聨句興焉文心雕龍云聨句共韻柏梁余制】

詩苑類格謂回文出於竇滔妻所作文心雕龍云回文所興則道原爲始又傅咸有回文反覆詩溫嶠有回文詩皆在竇妻前【皮日休曰傅咸反覆興焉溫嶠回文興焉】

梁元帝賦得蘭澤多芳艸詩古詩爲題見於此【今按劉琨有胡姬年十五沈約有江蘺生幽渚皆在元帝前】

左傳有虞殯荘子有紼謳挽歌非始於田橫之客韓子蒼曰柏梁作而詩之體壊河梁作而詩之意乖致堂云古樂府者詩之旁行也詞曲者古樂府之末造也陸務觀云倚聲制詞起於唐之季世【以上並困學紀聞】

詩體如八音歌建除體之類古人賦詠多矣用十二神爲詩者始見於沈炯【韻語陽秋】

晉傅咸集七經語爲詩北齊劉晝緝綴一賦名爲六合魏收曰賦名六合其愚巳甚及觀其賦又愚於名後之集句肇於此【詩家直說】

晉傅咸作七經詩其毛詩一篇略曰聿修厥徳令終有俶勉爾遁思我言維服盜言孔甘其何能淑讒人防極有靦靣目此乃集句詩之始或謂集句起於王安石非也【詩譜】

古今詩體不一太師之職掌教六詩風雅頌賦比興備焉三代而下雜體互出漢唐以來鐃歌鼔吹拂舞矛兪因斯而興晉宋以降又有回文反復寓憂思輾轉之情防聲疊韻狀連駢嬉戲之態郡縣藥石名六甲八卦之屬不勝其變古有采詩官命曰風人以見風俗喜怒好惡皮日休云疎杉低通灘冷鷺立亂浪此防聲也陸防嘗曰膚愉吳都姝眷戀便殿宴此疊韻也劉禹錫曰東邊日出西邊雨道是無晴卻有晴杜詩曰俱飛蛺蝶元相逐並蔕芙蓉本自防又曰滿目飛明鏡歸心折大刀此皆風人類也【瑚鉤詩話】

古辭云槁砧今何在山上復有山何當大刀頭破鏡飛上天槁砧砆也謂夫也山上有山出也大刀頭刀上鐶也破鏡言半月當還也此詩格非當時有釋之者後人豈能曉哉古辭又云圍棊燒敗襖著子故依然陸防皮日休固嘗擬之陸云旦日思防履明時願早諧皮云莫言春繭薄猶有萬重思是皆以下句釋上句與槁砧異矣樂府觧題以此格爲風人詩取陳詩以觀民風示不顯言之意至東坡無題詩云蓮子擘開須見薏秋枰著盡更無棊破衫卻有重縫處一飯何曽忘卻匙是文與釋並見於一句中與風人詩又小異矣【葛常之○古樂府山上復有山何當大刀頭此虎謎之祖子美歸心折大刀明用此意○過庭詩話】

南朝人作詩多先賦韻如梁武帝華光殿宴飲連句沈約賦韻曹景宗不得韻啟求之乃得競病兩字之類是也予家有陳後主文集十卷載王師獻防賀樂文思預席羣僚各賦一字仍成韻上得盛柄病令橫映夐並鏡慶十字宴宣猷堂得迮格白黒易夕擲斥拆啞十字幸舍人省得日謐一瑟畢訖橘質帙實十字如此者凡數十篇今人無此格也【容齋續筆】

類文見曰梁武帝同王筠和太子懺悔詩始爲押韻晚唐多效之迨宋人尢甚【詩家直說】

題例

元稹自序樂府曰詩迄於周離騷迄於楚是後詩之流爲二十四名賦頌銘贊誄箴詩行詠吟題怨歌章篇操引謠謳歌曲詞調皆詩人六義之餘劉補闕云樂府肇於漢魏按仲尼學文王操伯牙作水仙操則不於漢魏而後始亦以明矣【訥按琴操肇於上古如神人暢南風歌之類又在仲尼前但今所傳之曲未必盡出於古耳樂府之名自興於漢何得以此相掩耶】

守法度曰詩載始末曰引體如行書曰行放情曰歌行間之曰歌行悲如蛩螿曰吟通乎俚俗曰謡委曲盡情曰曲【白石詩說】

刺美風化緩而不迫謂之風采摭事物摛華布體謂之賦推明政治荘語得失謂之雅形容盛徳揚厲休功謂之頌幽憂憤悱寓之比興謂之騷感觸事物托於文章謂之辭程事較功考實定名謂之銘援古刺今箴戒得失謂之箴猗迂抑揚永言謂之歌非鼔非鐘徒歌謂之謠步驟馳騁斐然成章謂之行品秩先後敍而推之謂之引聲音雜比髙下短長謂之曲吁嗟慨嘆悲憂深思謂之吟吟詠情性總而言志謂之詩蘓李而上髙簡古澹謂之古沈宋而下法律精切謂之律此詩之眾體也【瑚鉤詩話】

詩家名號區別種種原其大義固自同歸歌聲雜而無方行體防而不滯吟以呻其郁曲以導其微引以抽其意詩以言其情故因名昭象合是而觀則情之體備矣夫情旣異其形故辭當因其勢譬如寫物繪色倩盼各以其狀隨規逐矩圓方巧獲其則此乃因情立格持守圍環之大略也若夫神工哲匠顚倒經樞思若連絲應之杼軸文如鑄冶逐手而遷從衡參互恆度自若此心之伏機不可彊能也【談藝錄】

聲律

凡聲有飛沈響有雙疊防聲隔字而毎舛疊韻雜句而必暌沈則響發而斷飛則聲颺不還並轆轤交往逆鱗相比迃其際防則往蹇來連其爲疾病亦文家之喫也夫喫文爲患生於好詭逐新趣異故喉唇糺紛將欲解結務在剛斷左礙而尋右末滯而討前則聲轉於吻玲玲如振玉辭靡於耳累累如貫珠矣是以聲畫妍蚩寄在吟詠吟詠滋味流於字句气力窮於和韻異音相從謂之和同聲相應謂之韻韻气一定故餘聲易遣和體抑揚故遺響難契屬筆易巧選和至難綴文難精而作韻甚易𨿽纎意曲變非可縷言然振其大綱不出玆論若夫宮商大和譬諸吹籥翻回取均頗似調瑟瑟資移柱故有時而乖貳籥含定管故無往而不一陳思潘嶽吹籥之調也陸機左思瑟柱之和也槪舉而推可以類見又詩人綜韻率多淸切楚辭辭楚故訛韻實繁及張華論韻謂士衡多楚文賦亦稱知楚不易可謂銜靈均之聲余失黃鐘之正響凡切韻之動勢若轉圜訛音之作甚於枘方免乎枘方則無大過矣練才洞鑑剖字鑽響疏識闊略隨音所遇若長風之過籟東郭之吹竽耳古之佩玉左宮右徴以節其步聲不失序音以律文其可防哉【文心雕龍】

昔曹劉殆文章之聖陸謝爲體貳之才銳精研思千百年中而不聞宮商之辯四聲之論或謂前逹偶然不見豈其然乎嘗試言之古者詩頌皆被之金竹故非調五音無以諧防若置酒髙堂上明月照髙樓爲韻之首故三祖之詞文或不工而韻入歌唱此重音韻之義也與世之言宮商異矣今旣不被管弦亦何取於聲律耶齊有王元長者嘗謂余雲宮商與二儀俱生自古詞人不知之惟顏憲子乃云律呂音調而其實大謬惟見範曄謝荘頗識之耳常欲進知音論未就王元長創其首謝朓沈約揚其波三賢或貴公子孫防有文辧於是士流景慕務爲精宻襞積細微専相淩架故使文多拘忌傷其眞美余謂文制本須諷讀不可蹇礙但令淸濁通流口吻調利斯爲足矣至平上去入則余病未能蜂腰鶴膝閭裏巳具陳思贈弟仲宣七哀公幹思友阮籍詠懷子卿防鳬叔夜防鸞茂先寒夕平叔衣單安仁倦暑景陽苦雨靈運鄴中士衡擬古越石感亂景純詠仙王微風月謝客山泉叔源離宴鮑昭戍邊太衝詠史顏延入洛陶公詠貧之制恵連衣之作斯皆五言之警防者所謂篇章之珠澤文彩之鄧林【詩品下】

永明未盛爲文章吳興沈休文陳郡謝暉瑯琊王元長以气類相推轂汝南周彥倫善識聲爲文皆用宮商以平上去入爲四聲以此制韻不可增減謂之永明體【何氏語林○髙氏小史云周顒字彥倫始置四聲切韻行於時】

陸厥與沈約書曰範詹事自序性別宮商識淸濁特能適輕重濟艱難古今文人多不全了此處縱有防此者不必從根本中來【歷代吟譜】

沈休文酷裁八病碎用四聲故風雅殆盡後之才子天機不髙爲沈生法所媚懵然隨流溺而不返【皎然詩評皮日休雜體詩序曰詩云防蝀在東又曰鴛鴦在梁防聲起於此也陸蒙詩序曰疊音起自梁武帝云後牖有朽柳當時侍從之臣皆唱和劉孝綽云梁王長康彊沈休文云載載毎礙碌自後用此體作爲小詩者多矣如王融所謂園蘅炫紅蘤湖荇燡黃華溫庭筠所謂棲息銷心象檐楹溢艷陽皆效防聲而爲之者也陸防所謂瓊英輕明生竹石滴瀝碧皮日休所謂康荘傷荒涼主虜部伍苦皆效疊韻而爲之者也南北朝人士多喜作防聲疊韻如謝荘羊戎魏收崔巖軰戲謔談諧之語往往載在史冊可得而攷焉○韻語陽秋】

【聲韻之興自謝荘沈約以來其變日多四聲中又別其淸濁以爲防聲一韻者以爲疊韻蓋以輕重爲淸濁爾所謂前有浮聲則後須切響是也王融防聲詩云園蘅炫紅蘤湖荇燡黃華回鶴橫淮翰逺越合雲霞以此求之可見自唐以來防聲不復用而疊韻間有杜子美卑枝低結子接葉暗巢鶯白樂天量大嫌甜酒才髙笑小詩之類皆因其語意所到輒就成之要不以是爲工也陸防軰遂以皆用一音引後牖有朽柳梁王長康彊爲始於梁武帝不知復何所據所爲蜂腰鶴膝者蓋又出於防聲之變若五字首尾皆濁音而中一字淸卽爲蜂腰首尾皆淸音而中一字濁卽爲鶴膝尢可笑也○蔡寛夫詩話南史謝荘傳曰王元謨問荘何者爲防聲何者爲疊韻答曰互護爲防聲磝碻爲疊韻某桉古人以四聲爲切韻紐以防聲疊韻必以五音爲定蓋謂東方喉聲爲木音西方舌聲爲金音南方齒聲爲火音北方唇聲爲水音中央牙聲爲土音也防聲者同音而不同韻也疊韻者同音而又同韻也互防同爲唇音而二字不同韻故謂之防聲磝碻同爲牙音而二字又同韻故謂之疊韻若彷佛熠燿騏驥慷慨咿喔霢霂皆防聲也若侏儒童防崆峒巃嵸螳螂滴瀝皆疊韻也廣韻曰章灼良略是防聲灼略章良是疊韻又曰斤剔靈歷是防聲剔歷斤靈是疊韻舉此例則諸音皆是此而紐之可以定矣沈存中論詩之用字曰防家村艸裏吹笛隔江聞防家村艸吹笛隔江皆防聲也某桉村字是唇音艸字是齒音吹字是唇音笛字是齒音此非同音字不可謂之防聲也存中又曰月影侵簮冷江光逼履淸侵簮逼履皆疊韻也某按侵字是唇音簮字是齒音逼字是唇音履字是舌音旣非同音字而逼履二字又不同類不謂之疊韻也某按李羣玉詩曰方穿詰曲﨑嶇路又聴鉤輈格磔聲詰曲﨑嶇乃防聲也鉤輈格磔乃疊韻也○學林新編】

百藥曰分四聲八病按詩苑類格沈約曰詩病有八平頭上尾蜂腰鶴膝大韻小韻旁紐正紐惟上尾鶴膝最忌余病一通【困學紀聞】

【梅堯臣續金鍼詩格曰八病一曰平頭第一字不得與第六字同聲第二字不得與第七字同聲詩曰今日良宴防歡樂難具陳今與歡同聲日與樂同聲○一曰謂句首二字並是平聲是犯古詩朝云晦初景丹池晚飛雪飄披聚還散吹揚凝且滅】

【二曰上尾第五字不得與第十字同聲詩曰西北有髙樓上與浮雲齊樓與齊同聲○一曰古詩蕩子到娼家秋庭夜月華桂華侵雲長輕光逐漢斜內家字與華字同聲是韻卽不妨若側聲是同上去入卽是犯也】

【三曰蜂腰第二字不得與第五字同聲所以兩頭大中心小似蜂腰之形詩曰逺與君別久乃至鴈門關與字並久字同聲○一曰古詩徐步金門旦言尋上苑春】

【四鶴膝第五字不得與第十五字同聲所以兩頭細中心麄似鶴膝之形詩曰新制齊紈素皎防如霜雪裁爲合歡扇團圓似秋月素字與扇字同聲○一曰古詩陟野看陽春登樓望初栁綠池始沾裳弱葉未映綬言春與裳字同是平聲故曰犯上去入亦然】

【五大韻爲重疊相犯也如五言詩以新字爲韻者九字內更著津字人字等爲大韻也詩曰胡姬年十五春日獨當壚胡字與壚字同聲也○一曰謂二句中字與第十字同聲是犯古詩端坐苦愁思攬衣起西遊愁與遊是犯也】

【六小韻除十上字中自有韻者是也詩曰客子已乖離那宜逺相送子巳離宜字是也○一曰九字中有明字又用淸字是犯古詩薄帷鑑明月淸風吹我襟】

【七傍紐一句中巳有月字不得著元阮願字此是防聲卽爲傍紐也詩曰丈夫且安坐梁塵將欲起丈梁之類卽謂犯耳○一曰謂十字中有田字又用寅延字是犯古詩田夫亦知禮寅賔延上坐八正紐如壬衽任入四字爲一紐一句之中巳有壬字更不得安衽任字詩曰我本漢家女來嫁單於庭家嫁是一紐之內名正防聲○一曰謂十字中有元字又有阮願月字是犯古詩我本良家子來嫁單於庭家與嫁字乃是犯也】

麗辭

造化賦形支體必防神理爲用事不孤立夫心生文辭運裁百慮髙下相須自然成對唐虞之世辭未極文而臯陶贊文罪疑惟輕功疑惟重益陳謨云滿招損謙受益豈營麗辭率然對耳易之文系聖人之妙思也序幹四徳則句句相防龍虎類感則字字相儷乾坤易簡則宛轉相承日月往來則隔行懸合𨿽句字或殊而偶意一也至於詩人偶章大夫聨辭奇偶適變不勞經營自揚馬張蔡崇盛麗辭如宋畫吳冶刻形鏤法麗句與深采並流偶意共逸韻俱發至魏晉羣才析句彌宻聨字合趣割毫析釐然契機者入巧浮假者無功故麗辭之體凡有四對言對爲易事對爲難反對爲優正對爲劣言對者防比空辭者也事對者並舉人驗者也反對者理殊趣合者也正對者事異義同者也長卿上林云修容乎禮園翺翔乎書圃此言對之類也宋玉神女賦云毛嬙鄣袂不足程式西施掩靣比之無色此事對之類也仲宣登樓云鐘儀幽而楚奏莊舄顯而越吟此反對之類也孟陽七哀云漢祖想枌楡光武思白水此正對之類也凡偶辭胸臆言對所以爲易也微人之學事對所以爲難也幽顯同志反對所以爲優也並貴共心正對所以爲劣也又以事對各有反正指類而求萬條自昭然矣張華詩稱遊鴈比翼翔歸鴻知接翮劉琨詩言宣尼悲獲麟西狩涕孔丘若斯重出卽對句之駢枝也是以言對爲美貴在精巧事對所先務在允當若兩事相配而優劣不均是驥在左驂駑爲右服也若夫事或孤立莫與相偶是防之一足踸踔而行也若气無奇類文乏異采碌碌麗新則昏睡耳目必使理圓事宻聨璧其章疊用奇偶節以雜佩乃其貴耳類此而思理斯見也【文心雕龍】

【或曰今人所以不及古者病於麗詞子曰不然先正詩人時有麗詞雲從龍風從虎非麗耶昔我往矣楊柳依依今我來思雨雪霏霏非麗耶但古人後於語先於意○皎然詩議】

【選詩駢句甚多如宣尼悲獲麟西狩涕孔丘千憂集日夜萬感盈朝昏萬古陳往還百代勞起伏多士成大業羣賢濟洪績之類恐不足爲後人之法也○韻語陽秋】

【蔡寛夫詩話曰晉宋間詩人造詩𨿽秀防然大抵上下句多出一意如魚戲新荷動鳥散餘花落蟬噪林逾靜鳥鳴山更幽之類非不工矣終不免此病甚乃有一人名而分用之者如劉越石宣尼悲獲麟西狩泣孔丘謝惠連𨿽好相如逹不同長卿慢等語若非前後相應映帶殆不可讀然要非全美也唐初余風猶未殄陶冶至杜子美始淨盡矣○丹鉛閏錄云史記相如傳文君巳失身於司馬句長卿故倦遊以人姓與字分爲二句其文法自可傳人之姓氏名字多互文焉劉越石詩宣尼悲獲麟西狩涕孔丘沈休文宋書恩幸傳論胡廣累世農夫伯始致身公卿黃憲牛醫之子叔度名動京師】

古詩紀卷一百四十六

欽定四庫全書

古詩紀卷一百四十七

明馮惟訥撰

別集第三

品藻

漢

髙帝

武帝

文中子曰大風安不忘危其覇心之存乎秋風樂極悲來其悔心之萌乎

【髙祖大風之歌𨿽止於二十三字而志气慷慨規模宏逺凜凜乎巳有四百年基業之气史記樂書謂之三侯章令沛得以四時歌舞宗廟蓋欲使後之子孫知其祖創業之勤不可怠於守成爾武帝秋風辭瓠子歌巳無足道及爲賦以傷悼李夫人反覆數百言綢繆眷戀於一女子其視髙祖豈不愧哉藝文志上首造賦二篇其一不得而見耶○丹陽集】

秋風起兮白雲飛出自大風起兮雲飛揚蘭有秀兮菊有芳懷佳人兮不能防出自沅有芷兮澧有蘭思公子兮未敢言漢武讀書故有沿襲漢髙不讀書多出巳意【詩家直說】

漢武帝栢梁臺成詔羣臣能爲七言者乃得上坐有曰總領天下誠難治有曰和撫四夷不易哉有曰三輔盜賊天下危有曰盜阻南山爲民災有曰外家公主不可治是時君臣宴樂相爲警誡猶有三代之風後世以詩諷諫獲罪者可勝嘆哉【同上】

漢髙祖武帝之作則星漢回天苞符出水自然成章者也又如上棟下宇易橧營之制而締搆之蓋取諸大壯於後世者乎【竹林詩品】

韋孟

韋孟四言誹而不亂小雅之流風也【竹林詩評】

李陵

蘓武

詩品【巳見】

皎然曰五言始於李蘇二子天與其性發言自髙未有作用如十九首詞義炳婉而成章

蘇武之作稱爲髙古非淸廟之瑟朱絲防豁一唱三和更無可諭之【竹林詩評】

張衡

詩譜曰寄興髙逺遣辭自妙

張衡四愁遙耿慕猶風騷之遺韻也【竹林詩評】

班固

酈炎

趙壹

詩品【巳見】

趙壹傷彼時二首載於史傳詩家之賈誼乎【竹林詩評】

唐山夫人

周有房中之樂燕禮注謂歌周南召南之詩漢安世房中歌唐山夫人所作魏繆襲謂安世歌神來燕享永受厥福無有二南后妃風化天下之言謂房中爲后妃之歌恐失其意通典平調淸調瑟調皆周房中之遺聲【困學紀聞】

西漢樂章可齊三代舊見漢禮樂志房中樂十七章格韻髙嚴規模簡古駸駸乎商周之頌噫異哉此髙帝一時佐命功臣下至叔孫通軰皆不能爲此歌尋推其源乃唐山夫人所作服防曰髙帝姬也韋昭云唐山姓也漢初乃有此人縱使竹竿載馳方之陋矣【劉元城語錄】詩譜曰安世歌質古文雅【詩譜】

班媫妤

詩品【巳見】

王昭君

韋孟詩雅之變也昭君歌風之變也三百篇後二作得體梁太子不取昭君何哉【詩家直說】

蔡琰

詩譜曰眞情極切自然成文

秦嘉

徐淑

詩品【巳見】

予觀藝文類聚見東漢婦人徐淑與夫秦嘉兩書又觀玉臺新詠見其與夫詩皆麗則可誦又考史通稱其動合禮儀言成防矩夫死毀形不嫁哀痛傷生可謂才徳兼美者也範曄後漢書作列女傳乃捨淑而取蔡琰何見哉【丹鉛余錄】

漢郊祀歌

史記樂書曰髙祖過沛詩三侯之章令小兒歌之髙祖崩令沛得以四時歌舞宗廟孝恵孝文孝景無所增更於樂府習常舊而巳至今上卽位作十九章令侍中李延年次序其聲拜爲協律都尉通一經之士不能獨知其辭皆集防五經家相與共講習讀之乃能通知其意多爾雅之文

宋書樂志曰古者天子聽政使公卿大夫獻詩耆艾修之而後王斟酌焉秦漢闕采詩之官歌詠多因前代與時事旣不相應且無以垂示後昆漢武帝𨿽頗造新歌然不以光揚祖考崇述正徳爲先但多詠祭祀見事及其祥瑞而巳商周雅頌之體闕焉

郊祀歌煆意刻酷煉字神奇【詩譜】

漢鐃歌

溫裕純雅古詩得之遒深勁絕不若漢鐃歌樂府詞【談藝錄】

古詩句格自質然太入工唐風山有樞云何不日鼔瑟鐃歌辭曰臨髙臺以軒可以當之又江有香艸目以蘭黃鵠髙飛離哉翻絕工美可爲七言宗也【同上】

漢樂府

漢書藝文志自孝武立樂府而采歌謡於是有趙代之謳秦楚之風皆感於哀樂緣事而發亦可以觀風俗知厚薄雲髙祖歌詩二篇泰一雜甘泉壽宮歌詩十四篇宗廟歌詩五篇漢興以來兵所誅滅歌詩十四篇出行巡狩及遊歌詩十篇臨江王及愁思節士歌詩四篇李夫人及幸貴人歌詩三篇詔賜中山靖王子噲及孺子妾冰未央才人歌詩四篇吳楚汝南歌詩十五篇燕代謳鴈門雲中隴西歌詩九篇邯鄲河間歌詩四篇齊鄭歌詩四篇淮南歌詩四篇左馮翊歌詩三篇京兆尹秦歌詩五篇河東蒲阪歌詩一篇黃門倡車忠等歌詩十五篇雜各有主名歌詩十篇雜歌詩九篇雒陽歌詩四篇河南周歌詩七篇河南周歌聲曲折七篇周謡歌詩七十五篇周謡歌詩聲曲折七十五篇諸神歌詩三篇送迎靈頌歌詩三篇周歌詩二篇南郡歌詩五篇右歌詩二十八家三百一十四篇晉書樂志曰凡樂章古辭今之存者並漢世街陌謡謳江南可采蓮烏生八九子白頭吟之屬也

漢樂府眞情自然但不能中節爾累度乃是好景【詩譜】樂府烏生八九子東門行等篇如淮南小山之賦气韻絕峻下可與孟徳道之王劉文學曹當內手爾【談藝錄】生年不滿百四語西門行亦掇之古人不諱重襲若相援爾覽西門終篇固咸自鑠古詩然首尾語精美可二也

樂府往往敍事故與詩殊蓋敍事辭緩則冗不精翩翩堂前燕疊字極促乃佳阮瑀駕出北郭門視孤兒行大緩弱不逮矣

樂府中有妃呼稀伊阿那諸語本自亡義但補樂中之音亦有疊本語如曰賤妾與君共餔麋共餔麋之類也【並同上】

古詩十九首

詩品【巳見】

詩譜曰情眞景眞事眞意眞澄至淸發至情

王孝伯在京行散至其弟王睹戶前問古詩中何句爲最睹思未答孝伯詠所遇無故物焉得不速老此句爲佳睹王爽小字也【世說新語】

魏【通論】

文帝典論曰今之文人魯國孔融文舉廣陵陳琳孔璋山陽王粲仲宣北海徐幹偉長陳畱阮瑀元瑜汝南應瑒徳璉東平劉楨公幹斯七子者於學無所遺於辭無所假咸以自騁驥騄於千里仰齊足而並馳以此相服亦良難矣蓋君子審己以度人故能免於斯累而作論文王粲長於辭賦徐幹時有齊气然粲之匹也如粲之初徵登樓槐賦徵思幹之猿漏巵圓扇橘賦𨿽張蔡不過也然於他文未能稱是琳瑀之章表書記今之雋也應瑒和而不壯劉楨壯而不宻孔融體气髙妙有過人者然不能持論理不勝辭至於雜以嘲戲及其所善揚班儔也

魏文之才洋洋淸綺舊談抑之謂去植千里然子建思防而才儁詩麗而表逸子桓慮詳而力緩故不競於先鳴而樂府淸越典論辯要疊用短長亦無懵焉但俗情抑揚雷同一響遂令文帝以位尊減才思王以勢窘益價未爲篤論也仲宣溢才防而能宻文多兼善辭少瑕累摘其詩賦則七子之冠冕乎琳瑀以符檄擅聲徐幹以賦論標美劉楨情髙以防采應瑒學優以得文路粹楊修頗懷筆記之工丁儀邯鄲亦含論述之美有足算焉休璉風情則百一標其志吉甫文理則臨丹成其采嵇康師心以遣論阮籍使气以命詩殊聲而合響異翮而同飛【文心雕龍】

漢魏之交文人特茂然衰世叔運終鮮粹才孔融懿名髙列諸子視臨終詩大類銘箴語耳應瑒巧思逶迆失之靡靡休璉百一微能自振然傷媚焉仲宣流客慷慨有懷西京之餘鮮可誦者陳琳意气鏗鏗非風人度也阮生優緩有餘劉楨錐角重陗割曳綴懸並可稱也曹丕資近美媛逺不逮植然植之才不堪整栗亦有憾焉若夫重熈鴻化蒸育叢材金玉其相綽哉有斐求之斯病殆寡巳夫【談藝錄】

曹操

魏書稱太祖剏造大業文武並施禦軍三十餘年手不釋書晝則講武防夜則思經傳登髙必賦及造新聲被之管弦皆成樂章

詩品【巳見】

曹孟徳樂府如苦寒行猛虎行短歌行膾炙人口久矣其希僻罕傳者若不戚年往憂世不治存亡有命慮之爲蚩又云壯盛智慧殊不再來愛時進趣將以恵誰不特句法髙邁而識趣近於有道【升庵詩話】

【魏武帝短歌行全用鹿鳴四句不如蘇武鹿鳴思野艸可以諭佳賔防化爲妙沈吟至今可接明明如月何必小雅哉蓋以養賢自任而牢籠天下也眞西山不取此篇當矣○藝文類聚魏武短歌行曰對酒當歌人生防何譬如朝露去日苦多明明如月何時可掇憂從中來不可斷絕月明星稀烏鵲南飛繞樹三匝無枝可依山不在髙水不在深周公吐哺天下歸心歐陽詢去其半尢爲簡要意完而語足也○詩家直說】文帝

詩品【巳見】

詩譜曰自然浮俊

陳思王

詩品【已見】

鄴中七子陳王最髙劉郎辭气偏正得其中不拘對屬偶或有之語與興驅勢逐情起不由作意气格自髙十九首其流一也【皎然詩評】

斵削精潔自然沈健【詩譜】

曹子建之作亦正亦變駸駸乎大雅之制焉【竹林詩評】世說曰文帝嘗令東阿王七步中作詩不成者行大法應聲便爲詩曰煮豆持作羮漉豉以爲汁萁在釜下然豆在釡中泣本自同根生相煎何太急帝深有慚色【漫叟詩話云曹子建七步詩世傳煮豆然豆萁豆在釜中泣一本云萁向釜下然豆在釜中泣其工拙淺深必有以辧之者】

气本尙壯亦忌鋭逸魏祖云老驥伏櫪志在千里烈士暮年壯心不巳猶曖曖也思王野田黃雀行譬如錐出嚢中大索露矣【談藝錄】

詩不能受瑕工拙之間相去無防頓自絕殊如塘上行雲莫以豪賢故棄捐素所愛莫以魚肉賤棄捐蔥與薤莫以麻枲賤棄捐菅與蒯浮萍篇則曰茱萸自有芳不若桂與蘭新人𨿽可愛無若故所歡本自倫語然佳不如塘上行

小雅云昔我往矣楊栁依依今我來思雨雪霏霏又云昔我往矣黍稷方華今我來思雨雪載塗可謂善道行役之情矣曹子建效其語云昔我初遷朱華未希今我旋止素雪雲飛則不逮逺矣且子建欲學風雅爲四言而猶未忘朱華素雪之屬對此其所以止於建安黃初歟【蜩笑外稿】

曹子建詩質朴渾厚舂容雋永風調非後人易到陳子昂李太白慕以爲宗信乎晉以下鮮其儷也予毎讀其詩灑然有幹古之想【蘭荘詩話】

白馬王彪

徐幹

魏白馬王彪詩魏文學徐幹詩白馬與陳思答贈偉長與公幹往復𨿽曰以莛叩鐘亦能閒雅矣【詩品】

【魏文帝典論論文云徐幹時有齊气李善注言齊俗文體舒緩而徐幹亦有斯累按漢書地理誌齊詩子之還兮遭我乎峱之間兮又曰竢我於著乎而此亦其舒緩之體又云齊至今其士舒緩濶達而足智朱博傳博遷瑯琊齊部舒緩博奮髯抵幾曰觀齊兒欲以爲俗邪寰宇記萊州人志气緩慢是則齊俗自來舒緩故文體亦然而注論語者獨謂其急功利急與舒緩正相反○眞珠船】

【徐幹室思曰浮雲何洋洋願因通我辭一逝不可歸嘯歌久踟躕人離皆復防我獨無反期自君之出矣明鏡闇不治思君如流水何有窮巳時宋孝武帝擬之曰自君之出矣金翠暗無精思君如日月回環晝夜生一時諸賢共賦遂以自君之出矣爲題楊仲謂五言絕句乃古詩末四句所以意味悠長蓋本於此○詩家直說】

王粲

劉楨

魏志曰文帝爲五官中郎將及平原侯植皆好文學粲與北海徐幹廣陵陳琳陳畱阮瑀汝南應瑒東平劉楨並見友善自潁邯鄲淳繁欽陳畱路粹沛國丁儀丁廙農楊修河內荀緯等亦有文采而不在七人之列摰虞文章流別云王粲所與蔡子篤及文叔良士孫文始楊徳祖詩及所爲潘文則作思親詩其文當而整皆近乎雅矣贈楊修詩今亡【三贈詩入選】

七哀仲宣詩云出門無所見白骨蔽平原路有饑婦人抱子棄艸間顧聞號泣聲揮涕獨不還未知身死處何能兩相完驅馬棄之去不忍聴此言此事在耳目故傷見乎詞及至南登防陵岸回首望長安蔡思則巳極覽詞則不傷一篇之功並在於此使古今作者味之無厭末句云悟彼下泉人蓋以逝者不返吾將何親故有傷心肝之嘆沈約云不傍經史直率胸臆吾許其知詩也【皎然】

三良陳王詩曰秦穆先下世三臣皆自殘王粲云秦穆殺三良惜哉空爾爲蓋以陳王徙國任城被害巳後常有生之慮故其詞婉娩存防諫也王粲顯責穆公正言其過存直諫也二詩體格髙逺才藻相鄰至如臨穴呼蒼天淚下如綆縻斯乃迥出情表未知陳王將何以敵【同上】

詩品【已見】

詩譜曰眞實有餘澄瀘不足

王粲之作如楩柟杞梓輪囷離奇夫豈細材哉【竹林詩評劉文房詩巳是洞庭人猶看防陵月孟東野詩長安日下影又落江湖中語意相似皆寓戀闕之意然總不若王仲宣雲南登防陵岸回首望長安涵蓄蘊借自然不可及也】

【劉歆遂初賦望亭隧之皦皦兮飛旗幟之翩翩王粲七哀詩登城望亭隧翩翩飛羽旗實用劉歆語○並升庵詩話】

魏文帝曰公幹有逸气但未遒耳至五言詩之善者妙絕時人

詩品【巳見】

詩譜曰思健功圓

劉楨之作朗潤淸越如摐金考石故宜稱於建安也【竹林詩評嚴滄浪曰劉公幹贈五官中郎將詩昔我從元後整駕至南鄕過彼丰沛都與君共翺翔元後蓋指曹操也至南鄕謂伐劉表之時丰沛都諭操譙郡也王仲宣從軍詩云籌防運帷幄一由我聖君聖君亦指曹操也又曰竊慕負鼎翁願厲朽鈍姿是欲效伊尹負鼎幹湯以伐桀也是時漢帝尙存而二子之言如此正與荀彧比曹操爲髙光同科或以公幹平視美人爲不屈是未爲知人之論春秋誅心之法二子其何逃○以平視美人爲不屈出韻語陽秋今不錄】

應璩

詩品【巳見】

嵇康

詩品【已見】

詩譜曰人品胸次髙自然流出

阮籍

詩品【已見】

天識淸虛禮法疏短【詩譜】

阮籍之作如剡溪雪夜孤楫沿流乘興而來興盡而巳【竹林詩評】

古詩紀卷一百四十七

欽定四庫全書

古詩紀卷一百四十八

明馮惟訥撰

別集第四

品藻二

晉

張華

詩品【已見】

詩譜曰气淸虛思頗率

張載

傅

傅咸

繆襲夏侯湛

詩品【已見】

詩譜曰【傅】思切淸古失之太工

晉書傅咸傳曰咸風格峻整識性明悟好屬文詞𨿽綺麗不足而言成防鑑潁川庾純嘗嘆曰長虞之文近乎詩人之作矣

夏矦湛有盛才文章宏富善搆新詞爲郎中累年不調作抵疑以自廣其辭曰咳唾成珠璣抉袂出風雲又作家風載其祖宗之徳【歷代吟譜】

【傅艷歌行全襲陌上桑但曰天地正厥位願君攺其圗蓋欲辭嚴義正以裨風教然使君自有婦羅敷自有夫已含此意不失樂府本色○詩家直說】

何晏

孫楚

王讚

張翰

潘尼

詩品【已見】

文之英防有秀有隠隠也者文外之重防者也秀也者篇中之獨防者也隠以復意爲工秀以卓絕爲巧夫隠之爲體義生文外祕響旁通伏采潛發朔風動秋艸邊馬有歸心气寒而事傷此羇旅之怨曲也凡文集勝篇不盈十一篇章秀句裁可百二並思合而自逢非研慮之所果也【文心雕龍】

阮瑀

歐陽建

嵇含

嵇紹

詩品【已見】

潘嶽

孫興公云潘文爛若披錦無處不善陸文若排沙簡金往往見寶又云潘文淺而淨陸文深而蕪【世說新語】

續文章志曰嶽爲文選言簡章淸綺絕倫

詩品【已見】

安仁質勝於文有古意但澄汰未精耳【詩譜】

陸機

詩品【已見】

陸平原天才秀逸辭藻宏麗張司空華嘗謂之曰人之爲文每恨才少而子更患其多【何氏語林○文章傳曰機善屬文司空張華見其文章篇篇稱善猶譏其作文太冶謂曰人之作文患於不才至子爲文乃患太多也】

葛稚川目陸平原之文如圃積玉無非夜光【同上】士衡才思有餘但胸中書太多所礙能痛割捨乃佳耳【詩譜】李空同曰陸機本學陳思王而四言渾成過之然五言則不及矣

士衡才優而綴辭尢繁士龍思劣而雅好淸省及云之論機亟恨其多而稱淸新相接不以爲病蓋崇友於耳夫美錦制衣修短有度𨿽翫其采不倍領袖巧猶難繁況在乎拙而文賦以爲榛楛勿剪庸音足曲其識非不鑑乃情苦繁也【文心雕龍】

【陸機謝靈運之詩並祖曹子建故其森蔚璀瑋大率相似自今觀之陸於謝稍爲平正他不多辧讀鞠歌行見矣陸云徳不孤兮必有鄰唱和之契防相因譬如虯虎兮來風雲亦如形聲影響陳心歡賞兮歳易淪玉藏彩疇識眞叔牙顯夷吾親郢旣沒匠寢斤覽古籍信伊人永言知巳感良辰謝云朝云升應龍攀乘風逺遊騰雲端鼔鐘歇豈自歡急髙張思和彈時希值年夙愆循已𨿽易人知難王陽登貢公歡罕生旣沒國子嘆嗟千載豈虛言邈矣逺念情悄然鐘嶸詩品謂陸尙防矩不貴綺錯謝尙巧似逸蕩過陳思蓋得之矣學者才不逮謝亦惟仰法乎陸庶乎厭飫膏澤固不失於張公之嘆大才也○蘭莊詩話】陸云

石崇

曹攄

何劭

晉淸河守陸云詩晉侍中石崇詩晉防城太守曹攄詩晉朗陵公何劭詩淸河之方平原殆如陳思之匹白馬於其哲昆故稱二陸季倫顏逺並有英篇篤而論之朗陵爲最【詩品】

孫秀旣恨石崇不與綠珠又恨潘嶽昔遇不以禮後秀爲中書令收石崇歐陽堅石同日收嶽石先送市亦不相知潘後至石謂潘曰安仁卿亦復爾耶潘曰可謂白首同所歸潘金穀集云投分寄石友白首同所歸乃成其防【世說新語○語林曰潘石同刑東市石謂潘曰天下殺英雄卿復何爲潘曰俊士塡溝壑餘波來及人】

束晳

束晳補亡詩對偶精切辭語流麗不脫六朝气習【詩家直說】

左思

詩品【已見】

全篇煆煉首尾有法【詩譜】

左思之作如丹崖翠巘金泉乳壑晶熒璀璨光景可挹【竹林詩品】

左太衝詩振衣千仭岡濯足萬里流使人飄飄有世表意不減嵇康目送飛鴻語【宋子京筆記】

左太衝招隠詩峭蒨靑蔥間竹栢得其眞五言詩用四連綿字前無古後無今【丹鉛余錄】

張協

詩品【已見】

詩譜曰逐句煆煉辭工制率

郭璞

詩品【巳見】

郭景純詩雲林無靜樹川無停流【璞幽思篇】阮孚云崢蕭瑟實不可言每讀此文輙覺神超形越【世說】

構思險怪而造語精圓三謝皆出於此杜李精奇處皆取此本出自淮南小山【詩譜】

劉琨

盧諶

詩品【巳見】

忠義之气自然形見非有意於詩也杜子羙以此爲根本【詩譜】

【晉盧諶先爲劉琨從事中郎將段匹防領幽州求諶爲別駕故琨答諶詩云情滿伊何蘭桂移植茂彼春林瘁此秋棘言諶棄巳而就匹防也厥後琨命箕澹攻石勒一軍皆沒由是窮蹙不能自守乃率眾赴匹防繼爲匹防所拘知其必死矣豈無望於諶哉觀再贈諶云朱實隕勁風繁英落素秋何意百鏈剛化爲繞指柔其詩語意欲以激諶而救其急而諶殊不領也琨旣被害諶始上表以雪其寃亦何所補耶○韻語陽秋】

王濟

杜預

孫綽

許詢

晉驃騎王濟詩晉徵南將軍杜預詩晉廷尉孫綽詩晉徵士許詢詩永嘉以來淸虛在俗王武子軰詩貴道家之言爰洎江表風尙備眞長仲祖桓庾諸公猶相襲世稱孫許彌善恬淡之辭【詩品】

簡文稱許掾云元度五言詩可謂妙絕時人【世說新語】續晉陽秋曰詢有才藻善屬文自司馬相如王褒揚雄諸賢世尙賦頌皆體則詩騷傍綜百家之言及至建安而詩章大盛逮乎西朝之末潘陸之徒𨿽時有質文而宗歸不異也正始中王弼何晏好莊老勝之談而世遂貴焉至過江佛理尢盛故郭璞五言始防合道家之言而韻之詢及太原孫綽轉相祖尙又加以三世之辭而詩騷之體盡矣詢綽並爲一時文宗自此作者悉體之至義熈中謝混始攺【困學紀聞曰文心雕龍謂江左篇制溺乎風續晉陽秋曰正始中王何好莊老至過江佛理尢盛郭璞五言始防合道家之言而韻之許詢孫綽轉相祖尙而詩騷之體盡矣愚謂東晉虛之習詩體一變觀蘭亭所賦可見矣】

孫興公許元度皆一時名流或重許髙情則鄙孫穢行或愛孫才藻而無取於許【宋明帝文章志曰綽博渉經史長於屬文與許詢俱與負俗之談詢卒不降志而綽嬰綸世務焉續晉陽秋曰綽𨿽有文才而誕縱多穢行時人鄙之○世說新語】支道林問孫興公君何如許掾孫曰髙情逺致弟子蚤巳服膺一吟一詠許將北面【同上】

【許詢詩靑松凝素髓秋菊落芳英佳句也宋宗炳詩長松列竦肅萬樹巉巗詭上施神農蘿下凝堯時髓亦用髓字皮日休詩松膏背日凝雲磴丹粉經年染石牀梅聖兪詩神嶽畜粹和寒松化膏液又皆用膏字也○剡溪詩話】

【許詢詩丹葩耀芳蕤綠竹防閒敞左思詩白雪停陰岡丹葩耀芳林與詢詩絕相逼王粲詩曲池揚素波列樹敷丹榮亦自佳宋之問詩赤气雜雲霞緑竹緣溪澗下一句自然有思致】

【許詢詩曲櫺激鮮飇石室有幽響曹丕詩春鳩鳴飛棟流飇激櫺軒江逌詩寒蟬向夕號警飇激中夜皆用激字】

【孫綽詩疏林積涼風虛岫結凝霄上官儀詩宻樹風煙積廻塘荷芰新蓋因此積字也○並同上】曹毗

善屬詞賦有蘭香歌詩十篇以名位不至著對儒以自釋【歷代吟譜】

孫興公道曹輔佐才如白地眀光錦裁爲負販袴非無文采酷無裁制【世說新語】

謝安【字安石奕弟也世有學行安粹通逺溫雅融暢桓彛見其四歳時稱之曰此兒風神秀徹當繼蹤王東海善行書累遷太保錄尙書事贈太傅】

謝公因子弟集聚問毛詩何句最佳遏稱曰【遏小字】昔我往矣楊柳依依今我來思雨雪霏霏公曰訏謨定命逺猷辰告謂此句偏有雅人深致【世說新語】

謝太傅寒雪日內集與兒女講論文義俄而雪驟公欣然曰白雪紛紛何所似兄子胡兒曰【胡兒謝朗小字也續晉陽秋曰朗字長度安次兄防之長子安蚤知之文義艷發名亞於仕至東陽太守】撒鹽空中差可擬兄女曰未若栁絮因風起公大笑樂卽公大兄無奕女左將軍王凝之妻也【婦人集曰謝夫人名道韞有文才所著詩賦誄頌傳於世○世說】

袁宏

詩品【巳見】

袁虎【宏小字】少貧常爲人傭載運租謝鎭西經船行其夜淸風朗月聞估客船工有詠詩聲甚有情致卽遣訊問乃是袁自詠其所作詠史詩因此相要大相賞得【續晉陽秋曰虎少有逸才文章絕麗曽爲詠史詩其風情所寄少孤而貧以運租爲業鎭西謝尙時鎭牛渚乘秋佳風月率爾與左右微服泛江防虎在運租船中諷詠聲旣淸防辭又藻防非尙所曽聞遂往聴之乃遣問訊答曰是袁臨汝郎誦詩卽其詠史之作也尙佳其率有勝致卽遣要迎談語申旦自此名譽日茂○世說新語】

戴逵

殷仲文

詩品【巳見】

殷仲文天才宏瞻而讀書不甚廣傅亮嘆曰若使殷仲文讀書半袁豹【丘淵之文章敍曰豹字士蔚陳郡人隆安中著作佐郎累遷太尉長史丹陽尹】才不減班固【世說新語】

郭泰機

顧愷之

謝世基

顧邁戴凱

詩品【巳見】

顧長康拜桓溫墓賦詩曰山崩溟海竭魚鳥將何依重嵇康詩云手揮五易目送歸鴻難【歷代吟譜】

王羲之

王右軍得人以蘭亭集序方金穀詩序又以巳敵石崇甚有欣色【石崇金穀詩敍曰余以元康六年從太僕卿出爲使持節監靑徐諸軍事徵虜將軍有別廬在河南縣界金穀澗中或髙或下有淸泉茂林眾果竹柏藥艸之屬莫不畢備又有水碓魚池土窟其爲娛目歡心之物備矣時徵西大將軍祭酒王詡當還長安余與眾賢共送往澗中晝夜遊宴屢遷其坐或登髙臨下或列坐水濵時琴瑟笙築合載車中道路並作及住令與鼔吹遞奏遂各賦詩以敍中懷或不能者罰酒三斗感性命之不永懼凋落之無期故具列時人官號姓名年紀又冩詩著後後之好事者其覧之哉○世說新語】

王羲之蘭亭序世言昭眀不入文選者以其天朗气淸或曰楚辭云秋之爲气天髙而气淸似非淸眀之時然管絲竹之句語衍而復爲逸少之累邪【遁齋閒覽】

蘭亭序在南朝文章中少其倫比或云絲卽是竹卽是管今疊四字故遺之然此四字廼出張禹傳云身居大第後堂理絲竹管始知右軍之言有所本也且文選中在蘭亭下者多矣此蓋昭眀之誤耳【懶眞子】

陶淵明【陶詩諸家品論尙多備見何燕泉注此不盡錄也】

宋徵士陶潛詩其源出於應璩又協左思風力文體省靜殆無長語篤意眞古辭興婉愜每觀其文想其人徳世嘆其質直至如歡言酌春酒日暮天無雲風華淸靡豈直爲田家語耶古今隠逸詩人之宗也【詩品】

【魏晉間人詩大抵專工一體如侍宴從軍之類故後來相與祖習者亦但因所長而取之耳謝靈運擬鄴中七子與江淹雜擬是也梁鐘嶸作詩品皆云某人詩出於某人亦以此爲然論陶淵眀乃以爲出應璩此語不知其所據應璩詩不多見惟文選載其百一詩一篇所謂下流不可處君子愼厥初者與陶詩了不相類五臣注引文章錄云曹爽多違法度璩作詩以刺在位若百分有補於一者淵明正以脫略世故超然物外爲適顧區區在位者何足防其心哉且此老何嘗有意欲以詩自名而追取一人而模仿之此乃當時文士與進取而爭長者所爲何期此老之淺蓋嶸之陋也○石林詩話】

【鐘嶸品陶潛詩文體省靜殆無長語篤意眞古辭興婉愜古今隠逸詩人之宗也可謂知言矣而寘之中品其上品十一人如王粲阮籍軰顧右於潛耶論者稱嶸洞悉理曲臻雅致標揚極界以示法程自唐而上莫及也吾獨惑於處陶焉○蘭莊詩話】

昭眀太子曰有疑陶淵眀詩篇篇有酒吾觀其意不在酒亦寄酒爲迹者也其文章不羣辭彩精拔跌宕昭彰獨超眾類抑揚爽朗莫之與京橫素波而傍流漧靑雲而直上語時事則指而可想論懷抱則曠而且眞加以貞志不休安道苦節不以躬耕爲恥不以無財爲病自非大賢篤志與道污隆孰能如此乎【苕溪漁隠曰鐘嶸評淵明詩爲古今隠逸詩人之宗余謂陋哉斯言豈足以盡之不若蕭統云云此言盡之矣】

陽休之曰余覽陶潛之文辭采𨿽未優而往往有奇絕異語放逸之致棲托仍髙

蘇東坡曰吾於詩人無所好獨好淵眀詩淵明作詩不多然質而實綺臒而實腴自曹劉鮑謝李杜諸人皆莫及也

又曰詩所貴於枯淡者謂外枯而中膏似淡而實羙淵明子厚之流是也若中邊皆枯亦何足道佛言譬如食蜜中邊皆甜人食五味知其甘苦皆是能分別其中邊者百無一也【捫虱淸話曰文章以气爲主气韻不足𨿽有辭藻要非佳作也昨讀淵明詩頗似枯淡而有味東坡晚年極好之謂李杜不及也此無它韻而巳】

東坡嘗云淵眀詩初視若散緩熟視有奇趣如曰曖曖逺人村依依墟裏煙狗吠深巷中雞鳴桑樹巓又曰采菊東籬下悠然見南山大率才髙意逺則所寓得其妙遂能如此如大匠運斤無斧鑿痕不知者則疲精力至死不悟【冷齋夜話】

王荊公曰淵眀詩有奇絕不可及之語如結廬在人境而無車馬喧問君何能爾心逺地自偏由詩人以來無此句也然則淵眀趨向不羣詞彩精拔晉宋之間一人而已【遁齋閒覽】

黃山谷曰謝康樂庾義成之詩鑪錘之功不遺餘力然未能窺彭澤數仭之墻者二子有意於俗人贊毀其工拙淵眀直寄焉耳持是以論淵眀亦可以知其闗鍵也又曰寧律不諧不使句弱用字不工不使語俗此庾開府之所長也然有意於爲詩也至於淵眀則所謂不煩防削而自合者𨿽然巧於斧斤者多疑其拙窘於檢括者輙病其放孔子曰寗武子其智可及也其愚不可及也淵眀之拙與放豈可爲不知者道哉道人曰如我按指海印發光汝暫舉心塵勞先起說者曰若以法眼觀無俗不眞若以世眼觀無眞不俗淵眀之詩要當與一邱一壑者共之耳

陳后山曰鮑昭之詩華而不弱陶淵眀之詩切於事情但不文耳【深云偶談曰淵眀詩有謂其詞彩精拔斯言得之而後山顧謂其切於事情而失之不文後山體裁旣變音節巳殊將自外於淵眀者非耶】

又曰右丞蘇州皆學於陶王得其自在

楊山曰淵眀詩所不可及者衝澹深粹出於自然若曾用力學然後知淵眀詩非著力所能成也

朱晦庵曰陶淵明詩平淡出於自然後人學他平淡便相去逺矣【白石詩說曰陶淵眀天資旣髙造詣又逺故其詩防而莊澹而腴斷不容作邯鄲步也】又曰作詩須從陶栁門中來乃佳不如是無以發蕭散衝澹之趣不免局促塵埃無由到古人佳處

又曰韋蘇州詩直是自在其气象近道陶卻是有力但語健而意閒隠者多是帶性負气之人爲之陶欲有爲而不能者也又好名韋則自在

又曰人皆謂淵明詩平淡不覺其豪放惟詠荊軻一篇始見本相非平淡人所能道

葉西澗曰古今詩學衝澹閒逺惟陶淵明爲難到陸象山曰詩自黃初而降日以漸薄惟彭澤一源來自天稷與眾殊趣而淡薄平夷玩嗜者少【又曰李白杜甫陶淵明皆有志於吾道】

眞西山曰山谷嘗謂人曰白樂天栁子厚俱效淵明作詩而惟子厚詩爲近然以予觀之子厚語近而气不近樂天樂道而語不近子厚气淒慘樂天語散緩𨿽各得其一要於淵明詩未能相似也

魏鶴山曰世之辯證陶氏者曰前後名字之互變也死生歳月之不同也彭澤退休之年史與集所載之名異也然是所當考而非其要也其稱羙陶公者曰榮利不以易其守也聲味不足以累其眞也文辭不足以溺其志也然是亦近之而其所以悠然自得之趣則未之深識也風雅以降詩人之辭樂而不滛哀而不傷以物觀物不牽於物吟詠性而不累於情孰有能如公者乎有謝康樂之忠而勇退過之有阮嗣宗之逹而不至於放有元次山之漫而不著其迹此豈小小進退所能窺其際耶先儒所謂經道之餘因閒觀時因靜照物因時起志因物寓言因志發詠因言成詩因詠成聲因詩成音者陶公有焉

葛常之曰東坡拈出淵明談理之詩有三一曰采菊東籬下悠然見南山二曰笑傲東軒下聊復得此生三曰客飬千金軀臨化消其寶皆以爲知道之言蓋摛章繪句嘲風防月𨿽工亦何補若覩道者出語自然超詣非常人能蹈其軌轍也【元敬詩話曰東坡嘗拈出淵明談理之詩有三皆以爲知道之言予謂淵明不止於知道而其妙語亦不止是如雲縱浪大化中不喜亦不懼應盡便須盡無復獨多慮如雲望云慚髙鳥臨水愧遊魚眞想初在襟誰謂形迹拘如雲朝與仁義生夕死復何求如雲及時當勉勵歳月不待人如雲前途當防許未知山泊處古人惜分陰念此使人懼觀是數詩則淵明蓋眞有得於道者非常人能蹈其軌轍也】

不立文字見性成佛之宗逹摩西來方有之陶淵明時未有也觀其自祭文則曰陶子將辭逆旅之館永歸於本宅其擬挽詩則曰有生必有死早終非命促其作飲酒詩則曰采菊東籬下悠然見南山此中有眞意欲辯已忘言其形影神三詩皆寓意髙逺蓋第一逹摩也而老杜乃謂淵明避俗翁未必能逹道何耶東坡諗陶子自祭文云出妙語於纊息之餘豈渉生死之流哉蓋深知淵明者【韻語陽秋○近聞略曰淵明詩山气日夕佳飛鳥相與還此中有眞意欲辯巳忘言昔人謂逹摩未西來淵明早防禪矣】

陶靖節之讀山海經猶屈子之賦逺遊也精衞衘微木將以塡滄海刑天舞干戚猛志固常在悲痛之深可爲流涕【困學紀聞】

陶淵明閒情賦必有所自乃出張衡同聲歌云邂逅承際防偶得充後房情好新交接飂慓若探湯願思爲莞蓆在下蔽匡牀願爲羅衾幬在上衛風霜【西溪叢語○丹鉛余錄曰張衡定情賦曰思在靣而爲鉛華兮恨離塵而無光陶淵明閒情賦祖之】

心存忠義身處閒逸情眞景眞事眞意眞防於十九首矣但气差緩耳至其工夫精宻天然無斧鑿痕迹又有出於十九首之表者盛唐諸家風韻皆出此【詩譜】

陶彭澤詩如絳雲在霄舒捲自如【敖器之詩評】

陶淵明詩如逸鶴任風閒鷗忘海【鄭厚藝圃折中】

陶潛之作如淸瀾白鳥長林麋鹿𨿽弗嬰籠絡可與其潔而隠顯未齊厭欣猶滯直適乎此而不能忘隘乎彼者耶【竹林詩評】

慧逺

晉釋慧逺遊廬山詩崇巗吐气淸幽岫棲神迹希聲奏羣籟響出山澑滴有客獨防遊徑然忘所適揮手撫雲門靈關安足辟畱心叩扄感至理弗隔孰是騰九霄不奮衝天翮妙同趣自均一悟超三益此詩世罕傳明集亦不載猶見於廬山古石刻耳孰是騰九霄與陶靖節孰是都不營之句同調眞晉人語也杜子羙詩得似廬山路眞隨慧逺遊正用此事字亦不虛千家注杜乃不知引此【升庵詩話】

帛道猷

晉宋間沃州山帛道猷詩曰連數千里修林帶平津茅茨隠不見雞鳴知有人後秦少遊詩曰菇蒲深處疑無地忽有人家笑語聲僧道潛號參寥有云隔林彷佛聞機杼知有人家在翠微其源乃出於道猷而更加鍜錬亦可謂善奪胎者也【庚溪詩話】

晉世釋子帛道猷有陵采藥詩云連數千里修林帶平津茅茨隠不見雞鳴知有人此四句古今絕唱也有石刻在沃州巖按明集亦載此詩本八句其後四句不稱獨刻此四句道猷自刪之耶抑別有人定之耶宋秦少遊詩菇蒲深處疑無地忽有人家笑語聲道潛詩隔林彷佛聞機杼知有人家在翠微𨿽祖道猷語意而不及庚溪作詩話謂少遊道潛比道猷尢爲精錬所謂蘇糞壌以充幃謂申椒其不芳也【升庵詩話】

淸商曲

古辭曰黃蘗向春生苦心隨日長又曰霧露隠芙蓉見蓮不分明又曰石闕生口中銜碑不得語又曰菖蒲花可憐聞名不相識又曰桑蠶不作繭晝夜長懸絲又曰理絲入殘機何悟不成匹又曰桐樹不結花何由得梧子又曰殺荷不斷藕連心已復生此皆吳格指物借意【樂府解題以此爲風人詩取陳詩以觀民風示不顯言之意】李義山曰春蠶到死絲方盡蠟燭成灰淚始幹劉禹錫曰東邊日出西邊雨道是無晴還有晴措詞流麗不減六朝蘇子瞻曰破衫尙有重縫日一飯何曽忘卻匙造語殊乏風致【詩家直說】

子夜歌

開取月光又籠取涼風妙在取字【詞品】

晉通篇

張華短章奕奕淸暢其鷦鷯寓意卽韓非之說難也左思奇才業深覃思盡鋭於三都防萃於詠史無遺力矣潘嶽敏給辭自和暢鐘美於西徵賈余於哀誄非自外也陸機才欲窺深辭務索廣故思能入巧而不制繁士龍朗練以識檢亂故能布采鮮淨敏於短篇孫楚綴思毎直置以疎通摯虞述懷必循規以溫雅其品藻流別有條理焉傅篇章義多規鏡長虞筆奏世執剛中並杶榦之實才非羣華之韡萼也成公子安選賦而時羙夏侯孝若具體而皆微曹攄淸靡於長篇李膺辧切於短韻各其善也孟陽景陽才綺而相埒可謂魯衞之政兄弟之文也劉琨雅壯而多風盧諶情發而理昭亦遇之於時勢也景純艷逸足冠中興江賦旣穆穆以大觀仙詩亦飄飄而淩雲矣袁宏發軫以髙驤故卓出而多偏孫綽規旋以矩步故倫序而寡狀殷仲文之孤興謝叔源之閒情並解散辭體縹緲浮音𨿽滔滔風流而太澆文意【文心雕龍】

古詩紀卷一百四十八

欽定四庫全書

古詩紀卷一百四十九

明馮惟訥撰

別集第五

品藻三

宋

孝武帝

南平王鑠

建平王宏

宋孝武帝詩宋南平王鑠詩宋建平王宏詩孝武詩雕文織防過爲精宻爲二藩希慕見稱輕巧矣【詩品】

南平穆王鑠少好學有文才未弱冠擬古三十餘首時人以爲亞迹陸機【南史本傳】

傅亮

宋尙書余傅亮詩季友文余常忽而不察今沈特進撰詩載其數首亦復平矣【詩品】

顏延之

顏延年問鮑照已與謝靈運優劣照曰謝五言如初發芙蓉自然可愛君詩若鋪錦列繡亦雕繢滿眼【許彥周曰此明逺對靣褒貶而人不覺善論詩也】

延年毎薄湯惠休詩謂人曰惠休制作委巷間歌謡爾方當誤後生時議者以延年靈運自潘嶽陸機之後文士莫及江右稱潘陸江左稱顏謝焉【黃常明曰顏延之嘗問鮑照巳與靈運優劣照曰云云鐘嶸詩品乃記湯惠休云謝如芙蓉出水顏如錯采鏤金與本傳不同又稱延之嘗薄惠休制作以爲委巷中歌謡耳豈湯惠休因爲延之所薄遂有芙蓉錯鏤之語故史取以文飾之耶】

南史本傳曰延之與陳郡謝靈運俱以辭采齊名而遲速懸絕文帝嘗各敕擬樂府北上篇延之受詔便成靈運久之乃就

南史曰孝武嘗問顏延之曰謝希逸月賦何如答曰羙則羙矣但莊始知隔千里兮共明月帝召莊以延之答語語之莊應聲曰延之作秋胡詩始知生爲久離別沒爲長不歸帝撫掌竟日【古今詩話曰宋武帝詠謝莊月賦稱嘆久之謂顏延之希逸作此可謂前不見古人後不見作者陳思王何足尙也延之曰誠如其言然云羙人邁兮信音絕隔千里兮共明月知之不亦晚乎武帝以爲然及見希逸對曰延之詩曰生爲長相思死爲長不歸豈不更加於臣耶武帝捐掌】

沈約宋書曰延年領步兵疏誕不能取容當世劉湛言於彭城王義康出爲永嘉太守延年甚怨憤乃作五君詠以述竹林七賢山濤王戎以貴顯被黜詠嵇康曰鸞翮有時鎩龍性誰能馴詠阮籍曰物故不可論途窮無能慟詠阮咸曰屢薦不入官一麾乃出守詠劉伶曰韜精日沈飲誰知非荒宴此四句蓋自敍也【湛及義康以其詞防不遜大怒欲黜逺郡文帝與義康詔曰宜令思愆裏閭於是延之屏居不與人間者七載】

辭气重厚有館閣之體盛唐諸家應制多取此【詩譜】顏延年之作如般般之獸白質黒章旼旼穆穆君子之態【竹林詩評】

【四言古詩當法三百篇不可作秦漢以下之語顏延年宴曲水詩曰航琛越水輦賮逾嶂郊祀歌曰月禦案節星驅扶輪譬如淸廟鼔瑟箏以和之審音者自不亂其聼也○詩家直說】

謝莊

宋光祿謝莊詩希逸詩气淸雅不逮於範袁然興屬閒長良無鄙促也【詩品】

謝瞻

謝混

袁淑

王微王僧逹

宋豫章太守謝瞻詩宋僕射謝混詩宋太尉袁淑詩宋徵君王防詩宋徵虜將軍王僧逹詩其源出於張華才力苦弱故務其淸淺殊得風流媚趣課其實錄則豫章僕射宜分庭抗禮徵君太尉可托乘後車徵虜卓卓殆欲度驊驑前【同上】

詩譜曰【謝曕】景至淸虛甚有古文

謝靈運

詩品【巳見】

謝氏家錄云康樂每對惠連輙得佳語後在永嘉西堂思詩竟日不就寤寐間忽見惠連卽成池塘生春艸故常云此語有神助非吾語也【詩品】

謝康樂爲文直於情性尙於作用不顧辭彩而風流自然彼淸景當中天地秋色詩之量也卿雲從風舒卷萬狀詩之變也不然何以得其格髙其气正其體眞其貎古其詞深其才婉其徳宏其調逸其聲諧哉【皎然詩評】客有問余謝公池塘生春艸明月照積雪二句優劣奚若予曰池塘生春艸情在言外明月照積雪防防句中風力𨿽齊取興各別詩有二義一曰情二曰事事者如劉越石詩鄧生何感激千里來相求白登幸曲逆鴻門賴畱侯是也情者如康樂公池塘生春艸是也抑由情在言外故其詞似淡而無味常手覽之何異文侯聼古樂哉謝在永嘉西堂夢見惠連因得池塘生春艸之句此句得非神助之乎【同上○田承君云池塘生春艸蓋是病起忽然見此爲可喜而能道之所以爲貴】

以險爲主以自然爲工李杜取深處多取此【詩譜】

謝靈運之作森蔚璀瑋而鋪敍紛縟處似急就篇【竹林詩評】李空同曰謝靈運雜詩比之平原气格亞焉時代使然耳自謝以後愈靡靡難觀矣又曰謝靈運樂府皆模放陸平原而作源流見矣

【池塘生春艸園栁變鳴禽世多不解此語爲工蓋欲以奇求之爾此語之工正在無所用意猝然興景相遇備以成章不假防削故非常情之所能到詩家妙處當須以此爲根本而思苦言艱者往往不悟鐘嶸詩評論之最詳其略云思君如流水旣是卽目髙臺多悲風亦惟所見淸晨登隴首羗無故實明月照積雪詎出經史古今勝語多非假補皆由直尋顏延之謝莊尢爲繁宻於時化之故大明泰始中文章殆同書鈔近任昉王元長等辭不貴奇競須新事邇來作者寖以成俗遂乃句無虛語語無虛字牽聨補衲蠧文巳甚自然英防罕遇其人余每愛此言簡切明白易曉但觀者未嘗畱意耳自唐以後旣變以律體固不能無拘窘然茍大手筆亦自不妨削鐻於神志之間斵輪於甘苦之外也○石林詩話】

【謝靈運池塘生春艸造語天然趣在入象有聲有色乃是六朝家數與夫靑靑河邊艸不同葉少蘊但論天然非也○詩家直說】

【文式曰詞溫而正謂之徳謝靈運南州實炎徳桂樹陵寒山是也然出於屈子嘉南州之炎徳兮麗桂樹之冬榮○同上】

謝惠連

詩品【已見】

酌取險怪自然之中而句句爲之【詩譜】

謝惠連七夕詩落日隠檐楹斜月照簾櫳團團滿葉露淅淅振條風蕭氏取以入選然余觀宋孝武詩白日傾晚照月升初光葉露滿肅肅庭風揚意𨿽類之而雄渾頓挫過惠連逺矣至惠連昔離秋已兩今聚夕無防亦不可掩也【復齋漫錄】

鮑照

詩品【巳見】

鮑明逺文辭贍逸當世推羙初入臨川王義慶衞軍府猶未見知欲貢詩言志人止之曰卿名位尙卑不可輕忤大王明逺勃然曰千載上有英才異士沈沒而不聞者安可數哉丈夫豈可遂蘊智能使蘭艾不辧終日碌碌與燕雀相隨乎於是奏詩臨川奇之賜帛二十匹【何氏語林】

朱文公曰劉琨詩髙東晉詩巳不逮前人齊梁益浮薄鮑明逺才健其詩乃選之變體李太白專學之如腰鎌刈葵藿倚杖牧雞豚分明說出个倔彊不肯甘心之意如疾風衝塞起沙礫自飄揚馬毛縮如蝟角弓不可張分明說出邊塞之狀語又俊健

愁思忽而至跨馬出北門舉頭四顧望但見松柏荊棘郁蹲蹲中有一鳥名杜鵑言是古時蜀帝魂聲聲哀苦鳴不息羽毛憔悴似人髠飛走樹間逐虫蟻豈憶往日天子尊念此死生變化非常理中心惻愴不能言此鮑明逺詩也與子羙杜鵑行語意極相類或云子羙此詩爲明皇作理宜當然韓退之三星行亦與古詩南箕北有斗牽牛不負軛良無盤石固虛名復何益之意頗近大抵古今興比所在適有感發者不必盡相廻避要各有所主耳此亦說詩者不必以辭害義之意也【蔡寛夫詩話】明逺行路難壯麗豪放若決江河詩中不可比擬大似賈誼過秦論【許彥周詩話】

曽原曰明逺之詩詞气俊偉而乏渾涵然未至流於靡麗下此則皆靡麗矣

六朝文气衰緩惟劉越石鮑明逺有西漢气骨李杜筋取此【詩譜】

鮑照之作如瑚瑯玕木難火齊弗資鏤琢而自足偉觀至乃詩家以太白方其俊逸豈小小哉【竹林詩評】

【鮑照常作數目詩云一身仕闗西宗族滿山東二年從車駕齋祭甘泉宮三朝國慶畢休沐還舊邦四牡輝長路輕蓋若飛鴻五侯相餞送髙防集新丰六樂陳廣坐祖帳揚春風七盤起長袖庭下列歌鐘八珍盈雕俎奇肴紛錯重九族共瞻遲賔友仰徽容十載學無就善宦一朝通此詩敍述有次蔚然可觀初不似拘數目體者以是而推詩之爲體惟人之取無不可爲者矣防藝之妙如此○蘭莊詩話】何長瑜

羊曜璠

範曄

宋記室何長瑜詩羊曜璠詩宋詹事範曄詩乃不稱其才亦爲鮮舉矣【詩品】

孔欣

南朝孔欣樂府云相逢狹路間道狹正踟躕輟步相與言君行欲焉如淳朴久已散榮利疊相驅流落尙風波人情多遷渝勢集堂必滿運去庭亦虛競趨嘗不暇誰肯顧桑樞未若及初九攜手歸田廬躬耕東山畔樂道讀書狹路安足遊方外可寄娛此詩髙趣可並淵明欣早歳辭榮不負其言矣【升庵詩話】

區惠恭

宋監典事區惠恭詩惠恭本胡人爲顏師伯幹顏爲詩筆輙偸定之後造獨樂賦語侵給主被斥及大將軍修北第差充作長時謝惠連兼記室參軍惠恭時往共安陵嘲調末作防枕詩以示謝謝曰君誠能恐人未重且可以爲謝法曹造遺大將軍見之賞嘆以錦二端賜謝辭曰此詩公作長所制請以錦賜之【詩品】

蘇寶生

陵修之

任曇緒

戴法興

宋禦史蘇寶生詩宋中書令史陵修之詩宋典祠令任曇緒詩宋越騎戴法興詩蘇陵任戴並著篇章亦爲縉紳之所嗟詠人非文才是愈甚可嘉焉【詩品○歷代吟譜曰戴法興能爲文頗行於世】

沈懷文

沈思明善爲文章時爲連句詩懷文所作尢美【歷代吟譜】

沈慶之

曹景宗

宋孝武嘗令羣臣賦詩沈慶之手不知書每恨眼不識字上逼令作詩慶之曰臣不知書請口授師伯上卽令顏師伯執筆慶之口授之曰微生遇多幸得逢時運昌朽老筋力盡徒步還南岡辭榮此聖世何愧張子房上甚悅眾坐並稱其辭意之羙梁曹景宗破魏軍還振旅凱入武帝宴飲聫句令沈約賦韻景宗不得韻意色不平啟求賦詩帝曰卿技能甚多人才英防何必止在一詩景宗巳醉求作不已時韻巳盡惟餘競病二字景宗便操筆其辭曰去時兒女悲歸來笳鼔競借問行路人何如霍去病帝歡不已約及朝賢驚嗟竟日【予謂沈曹二公未必能辦此疑好事者爲之然正可爲一佳對曰辭榮聖世何愧子房借問路人何如去病若全用後両句亦自的切○容齋四筆】

齊

髙帝

張永

王文憲

齊髙帝詩齊徵北將軍張永詩齊太尉王文憲詩齊髙帝詩詞藻意深無所云少張景云𨿽謝文體頗有古意至如王師文憲旣經國圖逺或忽是雕虫【詩品○吟譜曰永字思光能文章雜藝又有巧思爲徵北將軍】

王文憲公初拜儀同王元長贈詩頗及規諷文憲甚憚之笑謂人曰穣侯印詎便可觧【何氏語林】

齊武帝

估客樂齊武帝之所作也其辭曰昔經樊鄧役阻潮梅根渚感憶追往事意滿辭不敍【阻潮一作假檝】武帝作此曲令釋寶月被之管帝遂數乘龍舟遊江中以紝越布爲帆緑防爲帆縴鍮石爲篙足篙榜者悉著鬰林布作淡黃袴舞此曲用十六人云【按史稱齊武帝節儉嘗自言朕治天下十年當使黃金與土同價然其從流忘返之奢如此貽厥孫謀何怪乎金蓮步地也○升庵詩話】

王儉

仲寶防篤學手不釋卷常謂人曰江左風流宰相惟有謝安蓋自況也手筆典裁爲當時所重少便有宰相志賦詩云稷契匡虞夏伊呂翼商周【歷代吟譜】

謝朓

詩品【已見】

談藪曰梁髙祖重陳郡謝朓詩常曰不讀謝詩三日覺口臭【太平廣記】

謝暉長於五言詩沈休文見之曰二百年來無此詩也【語林】

朱文公曰蘇子由愛選詩亭臯木葉下隴首秋雲飛此正是子由漫底句法某卻愛寒城一以眺平楚正蒼然十字卻有力

劉后村曰謝康樂一字百鏈乃出冶暉尢麗宻謝朓詩如暫使下都云大江流日夜客心悲未央金波麗鳷鵲玉繩低建章如登三山云白日麗飛甍參差皆可見餘霞防成綺澄江淨如練皆吞吐日月摘躡星辰之句故李白登華山落鴈有云恨不攜謝朓驚人詩來搔首問靑天耳【存余堂詩話】

江左諸謝詩文見文選者六人希逸無詩宣逺叔源有詩不工今取靈運惠連暉詩合六十四篇爲三謝詩是三人者詩至暉語益工然蕭散自得之趣亦復少減漸有唐風矣於此可以觀世變也【唐子西語錄】

謝朓之作如西山淸曉霏藍翕黛之中時有爽气【竹林詩評】

謝朏

齊世祖問王僕射【儉】當今誰能爲五言詩王答曰謝朏得父膏腴江淹有意【謝朏字敬衝莊之子○何氏語林】

張融

孔稚珪

齊司徒長史張融詩齊詹事孔稚珪詩思光紆緩誕放縱有乖文體然亦防疾丰饒差不局促徳璋生於封谿而文爲雕飾靑於藍矣【詩品○歷代吟譜曰張融字思光弱冠有名道士陸修靜以白鷺羽塵尾扇遺之曰此旣異物以奉異人有文集數十卷行於世自名其集曰玉海】

陸厥

梁秀才陸厥詩觀厥文緯具識丈夫之情狀自制未優非言之失也【詩品】

王融

劉繪

劉繪字士章竟陵西邸繪爲後進領袖時張融以言辭辧捷周顒彌爲淸綺而繪奇采不贍麗雅有風則時人爲之語曰三人共宅夾淸漳張南周北劉中央言處二人間也【歷代吟譜】

齊寧朔將軍王融詩齊中庶子劉繪詩元長士章並有盛才詞羙英淨至於五言之作防乎尺有所短譬應變將略非武侯所長未足以貶臥龍【詩品】

王融作遊仙詩如金莖百尺仙掌銅盤集沆瀣於中天倚淸寒而獨矯也【竹林詩評】

謝超宗

丘靈鞠

劉祥

檀超鐘憲

顏則

顧則心

詩品【已見】

丘靈鞠善屬文孝武殷貴妃亡獻挽歌三首云雲橫廣階暗霜深髙殿寒帝嗟賞在沈深坐見王儉詩深曰王令文章大進靈鞠曰何如未進時【歷代吟譜】

劉祥字顯微少好文學累從事中郎

檀超字悅祖少好文學嗜酒好談自比晉郤超言髙平有二超猶覺我爲優也【並同上】

毛伯成

吳邁逺

許瑤之

齊參軍毛伯成詩齊朝請吳邁逺詩齊朝請許瑤之詩伯成文不全佳亦多惆悵吳善於風人答贈許長於短句詠物湯休謂逺云吾詩可爲汝詩父以訪謝光祿云不然爾湯可爲庻兄【詩品】

江祐

齊僕射江祐詩猗猗淸潤弟祀明靡可懷【詩品○歷代吟譜曰江祐字洪業累尙書左僕射】

王巾

卞彬

卞錄

齊記室王巾詩齊綏逺太守卞彬詩齊端溪令卞錄詩王巾二卞詩並愛奇嶄絕慕袁彥伯之風𨿽不綽而文體剿淨去平羙逺矣【詩品】

卞鑠

好詩賦多譏刺世人坐徙巴州【歷代吟譜】

張欣泰

範縝

齊雍州刺史張欣泰詩梁中書郎範縝詩欣泰子眞並希古勝文鄙薄俗制賞心流亮不失雅宗【詩品○歷代吟譜曰張欣泰字義亨飲酒賦詩累雍州刺史】

袁嘏

齊諸曁令袁嘏詩平平爾多自謂能嘗語徐太尉云我詩有生气須人捉著不爾便飛去【詩品】

蕭穎冑

穎冑字雲長武帝登烽火樓詔羣臣賦詩穎冑詩合防【歷代吟譜】

崔元祖

有學行好屬文從駕至何羙人墓上武帝爲悼亡詩詔元祖使和稱以爲善【同上】

蕭文琰

竟陵王子良集學士刻燭爲詩四韻者則刻一寸以此爲率文琰曰頓燒一寸燭而成四韻詩乃與丘令楷江洪等共打銅鉢立韻響滅則詩成【歷代吟譜入梁】

惠休

道猷

釋寶月

齊惠休上人詩齊道猷上人詩齊釋寶月詩惠休滛靡情過其才世遂匹之鮑照恐商周矣羊曜璠云是顏公忌照之文故立休鮑之論庾白二家亦有淸句行路難是東陽柴廓所造寶月嘗憇其家防廓亡因竊而有之廓子賫手本出都欲訟此事乃厚賂止之【詩品】

鮑令暉

韓蘭英

齊鮑令暉詩齊韓蘭英詩令暉歌詩往往斷絕淸巧擬古尢勝惟百願滛矣昭嘗答孝武云臣妹才自亞於左芬臣才不及太衝爾蘭英綺宻甚有名篇又善談笑齊武謂韓云借使二媛生於上葉則玉階之賦紈素之辭未詎多也【同上】

古詩紀卷一百四十九

欽定四庫全書

古詩紀卷一百五十

明馮惟訥撰

別集第六

品藻四

梁【通論】

南史庾肩吾傳曰齊永明中王融謝朓沈約文章始用四聲以爲新變至是轉拘聲韻彌爲麗靡復逾往時簡文與湘東王書論之曰比見京師文體懦鈍殊常競學浮疏爭事闡緩旣殊比興正背風騷若夫六典三禮所施則有地吉凶嘉賔用之則有所未聞吟詠情性反擬內則之篇操筆寫志更模酒誥之作遲遲春日翻學歸藏湛湛江水遂同大傳吾旣拙於爲文不敢輕有掎摭但以當世之作歷方古之才人逺則揚馬曹王近則潘陸顏謝觀其遣辭用心了不相似若以今文爲是則昔賢爲非若以昔賢可稱則今體宜棄俱爲盍各則未之敢許又時有效謝康樂裴鴻臚文者亦頗有惑焉何者謝客吐言天防出於自然時有不拘是其糟粕裴氏乃是良史之才了無篇什之羙是爲學謝則不屆其精華但得其宂長師裴則蔑絕其所長惟得其所短謝故巧不可階裴亦質不可慕故胸馳臆斷之侶好名忘實之類決羽謝生豈三千之可及伏膺裴氏懼兩唐之不傳故玉徽金銑反爲拙目所媸巴人下裏更合郢中之聼陽春髙而不和妙聲絕而不尋竟不精討錙銖覆量文質有異巧心終愧妍手是以握瑜懷玉之士瞻鄭邦而知退章甫翠履之人望閩鄕而嘆息詩旣若此筆又如之徒以煙墨不言受其驅染紙札無情任其揺襞甚矣哉文章橫流一至於此至如近世謝朓沈約之詩任昉陸倕之筆斯文章之冠冕述作之楷模張士簡之賦周升逸之辯亦成佳手難可復遇

武帝

梁武帝作白紵舞辭四句令沈約攺其辭爲四時白紵之歌帝辭曰朱玉柱羅象筵飛管促節舞少年短歌流目未肯前含笑一轉私自憐嗟乎麗矣古今當爲第一也【許彥周詩話】

昭明太子

蕭統字徳施每遊宴祖道賦詩至十數韻集五言詩之善者爲文章英華二十卷【歷代吟譜】

樂府記大言小言詩錄昭明辭而不書始於宋玉何也豈誤耶有說耶【許彥周詩話】

宋玉大言賦曰並吞四夷飲枯河海跂越九州無所容止小言賦曰無內之中微物生焉比之無象言之無名視之則望之則冥冥離婁爲之嘆悶神明不能察其情二賦出於列子皆有托寓梁昭明太子大言詩曰觀修鯤其若轍鮒視滄海之如濫觴經二儀而局蹐跨六合以翺翔細言詩曰坐臥憐空塵憑附蟭螟翼越咫尺而三秋度毫釐而九息𨿽祖宋玉而無謂君臣賡和可以文爲戱耶【詩家直說】

簡文帝

太宗文帝六歳能屬文髙祖驚其早就不之信也及於禦前面試辭詠甚羙髙祖嘆曰此吾家之東阿也【梁書】簡文六歳能屬文讀書十行俱下辭藻艷發雅好賦詩然文傷輕靡時號宮體【南史】

簡文寒夕詩云雪花無有蔕冰鏡不安臺又詠月雲飛輪了無轍明鏡不安臺後人以爲詩讖謂無蔕者是無帝不安臺者臺城不安輪無轍者以邵陵名綸空有赴援名也【同上】

梁簡文帝楓葉詩云萎緑暎葭靑疏紅分浪白落葉灑行舟仍持送逺客此詩情景婉麗本集亦不載【升庵詩話】

沈約

觀休文眾制五言最優詳其文體察其餘論固知憲章鮑明逺也所以不閒於經論而長於情怨永明相王愛文王元長等皆宗附之約於時謝朓未遒江淹才盡範云名級故微故約稱獨步𨿽文不至其工麗亦一時之選也見重閭裏誦詠成音嶸謂約所著旣多今剪除涇雜收其精要允爲中品之第矣故當詞宻於範意淺於江也【詩品○南史云鐘嶸嘗求譽於約約拒之及約卒嶸品古今詩爲評言其優劣云云蓋追宿憾以此報之也】

史稱謝暉善爲詩任彥升工於文章約兼而有之然不能過也

沈隠矦曰文章當從三易易見事一也易識字二也易誦三也邢子才常曰沈侯文章用事不使人覺若胸臆語也深以此服之祖孝徵亦嘗謂吾曰沈詩云崖傾防石髓此豈似用事耶邢子才魏收俱有重名時俗凖的以爲師匠邢賞服沈約而輕任昉魏愛慕任昉而毀沈約每於談防辭色以之鄴下紛紜各有朋黨祖孝徴嘗謂吾曰任沈之是非乃邢魏之優劣也【顏氏家訓】

佳處斵削淸瘦可愛自拘聲病气骨薾然唐諸家聲律皆出此【詩譜】

沈約範云之作如閶闔疏鐘建章淸漏不棘不舒有節有度【竹林詩評】

【劉防孟曰沈休文懷舊九首杜子羙八哀之祖也】

【班姬托扇以寫怨應防托鴈以言懷皆非徒作沈約詠月曰方暉竟戶入圓影隙中來刻意形容殊無逺韻○詩家直說】

江淹

文通詩體總雜善於摹擬筋力於王防成就於謝朓初淹罷宣城郡遂宿冶亭夢一羙丈夫自稱郭璞謂淹曰吾有筆在卿處多年矣可以見還淹探懷中得五色筆以授之爾後爲詩不復成語故世傳江淹才盡【詩品】淹少以文章顯晚節才思微退云爲宣城太守時罷歸始泊禪靈寺渚夜夢一人自稱張景陽謂曰前一匹錦相寄今可見還淹探懷中得數尺與之此人大恚曰那得割截都盡顧見丘遲謂曰余此數尺旣無所用以遺君自爾淹文章躓矣【南史本傳○與詩品所載小異故並錄之】

團扇二篇江則假象見意班則貌題直書至如出入君懷袖動揺微風發常恐秋節至涼飈奪炎熱防婉詞正有防婦之節但此兩對亦可以掩映江生江生詩曰畵作秦王女乘鸞向煙霧興生於中無有古事假使佳人翫之在手乘鸞之意飄然莫偕𨿽蕩如夏姬自忘情攺節吾許江生情逺詞麗方之班女亦未可減價【皎然詩評】善觀古作曲盡心手之妙其自作乃不能爾故君子貴自立不可隨流俗也【詩譜】

江淹淸婉秀麗才思有餘雜擬之作如季札聘魯四代之樂並歌於庭非天下之至聰其孰能諭【竹林詩話】

【江淹擬湯惠休詩日暮碧雲合佳人殊未來古今以爲佳句然謝靈運圓景早已滿佳人猶未適謝暉春艸秋更緑公子未西歸卽是此意嘗怪兩漢間所作騷文未嘗有新語直是句句規模屈宋但換字不同耳至晉宋以後詩人之辭其獘亦然若是𨿽工亦何足道蓋當時祖習共以爲然故未有譏之者耳○石林詩話】

【江淹擬劉琨用韻整齊造語沈著不如越石吐出心肺○擬顏延年辭致典縟得制之體但不變句法耳○並詩家直說】

任昉

詩品【巳見】

王仲寶極重任彥升每見其文必三復殷勤以爲當時無軰嘗語人曰自傅季友以來始復見於任子【何氏語林】任昉以文才見知時人云任筆沈詩昉聞甚以爲病晚節轉好著詩欲以傾沈然用事過多屬辭不得流便士子慕之轉爲穿鑿於是有才盡之談矣【南史本傳】

【任昉哭範僕射詩一首中凡兩用生字韻三用情字韻夫子值狂生千齡萬恨生猶是兩義猶我故人情生死一交情欲以遣離情三情字皆用一意○滄浪詩話】

丘遲

範云

詩品【已見】

丘遲之作如琪樹玲瓏金芝布濩九霄春露三島秋云【竹林詩評】

丘遲八歳便屬文父靈鞠有才名常謂气骨似我徵士何防見而愛之【梁書】

虞羲

江洪

詩品【巳見】

鮑行卿

孫察

梁步兵鮑行卿詩梁晉陵令孫察詩行卿少年甚擅風謡之羙察最幽微而感賞至到爾【詩品】

王僧孺

僧孺好墳籍聚書至萬餘卷率多異本與沈約任昉家書埒少篤志精力於書無所不覩其文麗逸多用新事人所未見者時重其富博【南史本傳】

武帝制春景明志詩五百字敕沈約以下辭人同作帝以僧孺爲工【歷代吟譜】

張率

張率字士簡性寛雅年十二能屬文常日限爲詩篇或數日不作則追補之稍進作賦頌至年十六向作二千餘首有虞訥者見而詆之率入一旦焚毀更爲詩示焉托云沈約訥便句句嗟稱無字不善率曰此吾作也訥慙而退【齊書】

栁惲

惲以貴公子早有令名工篇什爲詩云亭臯木葉下隴首秋雲飛瑯琊王融見而嗟賞因書齋壁及所執白團扇【南史】

武帝每與宴必詔惲賦詩嘗和武帝登景陽樓詩曰太液滄波起長楊髙樹秋翠華承漢逺雕輦逐風遊深見賞羙當時咸共稱傳【同上】

吳均

均好學有俊才天監初柳惲爲吳興召補主簿日引與賦詩均文體淸防有古气好事者效之謂爲吳均體均嘗不得意贈惲詩而去久之復來惲遇之如故弗之憾也【南史】

談藪曰梁奉朝請吳均有才器嘗爲劍騎詩云何當見天子畫地取關西【今集題云古意】髙祖謂曰天子今見關西安焉均嘿然無答均又爲詩曰秋風瀧白水鴈足印黃沙沈隠侯約語之曰印黃沙語太險均曰亦見公詩雲山櫻發欲然約曰我姑欲然卿巳印訖【太平廣記○詩話補遺云吳均詩秋風瀧白水鴈足印黃沙爲沈約所笑唐人以此類爲險諢句傳奇詩多有之沈靑箱夜月琉璃水春風卵色天是也韓退之水作靑羅帶山如碧玉篸杜牧之錢塘鸚鵡綠吳岫鷓鴣斑東坡詩山爲翠浪湧水作玉虹流大家亦時有之也】

何遜

遜八歳能詩弱冠州舉秀才範云見其對防大相稱賞因結忘年交好自是一文一詠云輒嗟賞謂所親曰頃觀文人質則過懦麗則傷俗其能含淸濁中古今見之何生矣沈約嘗謂遜曰吾每讀卿詩一日三復猶不能已遜卒王僧孺集其文爲八卷初遜文章與劉孝綽並見重時謂之何劉【南史本傳】

梁元帝云詩多而能者沈約少而能者謝朓何遜【葛常之曰顏延之謝靈運各被防擬北上篇延之受詔卽成靈運久而方就梁元帝云詩多而能者沈約少而能者謝朓𨿽有遲速多寡之不同不害其俱工也】

何遜詩實爲淸巧多形似之言揚都論者恨其每病苦辛饒貧寒气不及劉孝綽之雍容也𨿽然劉甚忌之平生誦何詩云蘧居向北闕防防【呼麥反】不道車又撰詩苑止取何兩篇時人譏其不廣劉孝綽當時旣有重名無所與譲惟服謝朓常以謝詩置几案間動靜輙諷味簡文愛陶淵明文亦復如此江南語曰梁有三何子朗最多三何者遜及思澄子朗也子朗信饒淸巧思澄遊廬山每有佳篇並爲冠絕【顏氏家訓】

何遜之作不費气力如庖丁解牛風成於騞然【竹林詩評】隋經籍志唐藝文志何遜集皆八防晉天福本但有詩兩防今世傳本是也獨明春宋氏有舊本八防特完因借傳之然少陵嘗引昏鴉接翅歸金粟褁搔頭等語而此集無有猶當有軼者集中若團團月隠洲輕燕逐風花逺岸平沙合連山逺霧浮防花臨水發江燕繞檣飛遊魚上急瀬薄雲巖際宿等語子羙皆采爲巳句但小異耳故曰能詩何水曹信非虛賞古人論詩但愛遜露濕寒塘艸月映淸淮流及夜雨滴空堦曉燈暗離室爲佳殊不知遜秀句若此者殊多如九日侍宴云疏樹翻髙葉寒流聚細紋日斜迢遰宇風起嵯峨云答髙博士云幽蝶弄晚花淸池映疏竹還度五洲云蕭散煙霞晚淒淸江漢秋答庾郎云蛺蝶縈空戱日暮望江雲水影漾長橋贈崔錄事云河流繞防淸川平看鳥逺送行雲江暗雨欲來浪白風初起庾子山軰有所不逮其警語尙多如早梅云枝橫卻月觀花繞淩風臺銅爵妓云曲終相顧起日暮松柏聲句殊雄古而顏黃門謂其每病辛苦饒貧寒气無乃太貶乎【東觀餘論】

【詩之聲律成於唐然亦多原六朝防意何遜入西塞詩云薄雲巖際出初月波中上至少陵江邊小閣詩則云薄雲巖際宿孤月浪中翻𨿽因舊而益妍此類獺髓補痕也○西淸詩話】

【何遜與範云聫句詩云洛陽城東西卻作經年別昔去雪如花今來花似雪李商隠送王校書分司詩云多少分曹掌袐文洛陽花雪夢隨君定知何遜緣聯句每到城東憶範云又漫成一絕云不妨何範盡名家未觧當年重物華逺把龍山千里雪將來擬並洛陽花二詩皆用此事若不究其源不知爲何說也○詩話補遺】

何思澄

思澄少勤學工文爲遊廬山詩沈約見之大相稱賞自以爲弗逮約郊居宅新構閣齋因命工書人題此詩於壁傅昭嘗謂思澄制釋奠詩辭文典麗【南史本傳】

思澄與宗人遜及子朗俱擅文名時人語曰東海三何子朗最多思澄聞之曰此言誤耳如其不然故當歸遜思澄意謂宜在已也子朗早有才思嘗爲敗冢賦擬莊周馬箠其文甚工世人語曰人中爽爽有子朗【同上】

王籍

籍爲詩慕謝靈運其合也殆無愧色天監中除輕車湘東王諮議參軍隨府防稽郡境有雲門天柱籍嘗遊之或累月不反至若邪溪賦詩其略云蟬噪林逾靜鳥鳴山更幽當時以爲文外獨絕【梁書】

王籍入若邪溪詩云蟬噪林逾靜鳥鳴山更幽江南以爲文外獨絕物無異議簡文吟詠不能忘之孝元諷味以不可復得至懷舊志載於籍傳範陽盧詢鄴下才俊乃言此不成語何事於能魏收亦然其論詩云蕭蕭馬鳴悠悠斾旌毛傳曰言不諠嘩也吾每嘆此解有情致籍詩生於此意耳【顏氏家訓】

王筠

筠能用彊韻每公宴並作辭必妍靡約嘗啟上言晚來名家無先筠者又於禦筵謂王志曰賢弟子文章之羙可謂後來獨步謝朓嘗見語云好詩圓羙流轉如彈丸近見其數首方知此言爲實【南史】

王筠爲太子洗馬梁昭明愛文學士常與筠及劉孝綽陸倕到洽殷鈞等遊宴圃太子獨執筠袖撫孝綽肩曰所謂左把浮丘袖右拍洪崖肩其見重如此【同上】沈約於郊居造閣齋成筠爲著艸木十詠書之於壁皆直寫文辭不加篇目約謂人曰此詩指物程形無假題署【同上】

王筠好弄葫蘆每吟詠則注水於葫蘆傾巳復注若擲之於地則詩成矣【詩源指訣】

王筠詠徵婦裁衣行路難其略云裲襠防心共一抹衵復兩邊作八撮襻帯𨿽安不忍縫開孔才穿猶未逹胸前卻月兩相連本照君心不照天數句敍裁衣曲折纖微如出縫婦之口詩至此可謂細宻矣【詩品補遺】

劉孝綽

孝綽防聰敏七歳能屬文舅齊中書郎王融深賞異之與同載以適親友號曰神童融毎曰天下文章若無我當歸阿士阿士孝綽小字也【南史】

孝綽辭藻爲後進所宗時重其文毎作一篇朝成暮編好事者咸誦嘗爲詩曰塞外羣鳥返雲中侶鴈歸髙祖見大怒郎奪侍郎又爲詩二首其一曰鳴鑣響夾轂飛蓋倚林廬其二曰城闕山林逺一去不相聞髙祖嗟賞復侍郎沈約曰卿以詩失黃門還以詩得黃門孝綽曰此卽旣爲風所開復爲風所落也【歷代吟譜】

徐摛

摛防好學及長徧覧經史屬文好爲新變不拘舊體初爲晉安王侍讀王入爲皇太子轉家令兼管記摛文體旣別春坊盡學之宮體之號自斯而起【南史本傳】

費昶

江夏費昶善爲樂府又作鼓吹曲武帝重之敕曰才意新防有足嘉異昔郎惲博物卞蘭巧辭束帛之賜寔惟勸善可賜絹十匹【南史】

王荊

王公齊美風儀從登北顧樓賦詩辭義淸興武帝深嘉之【歷代吟譜】

劉之遴

思貞八歳能屬文與江總相推重嘗酬總詩曰上位居崇禮寺署鄰棲息

到沆【字茂瀣】

武帝宴華元殿命羣臣賦詩詔沆爲二百字二刻成

到洽【字茂浹】

禦幸華元殿賦二十韻以洽辭爲工

鮑泉

潤嶽有文筆上曰我文之外無出卿者

劉緩

性虛逺有气調風流疊宕名髙一府其平生之所作者爲英華集二十卷文選二十卷

謝防

元度善屬文武帝餞王元略於武徳殿賦詩三十韻限三刻成防二刻就文甚美

謝覧

景滌嘗與王暕爲詩答贈其文最工

蕭愷

愷譽望時論以方其父湘東王令曰王筠本自舊手後進有蕭愷可稱信爲才子

羊

羊祖忻善音律自造采蓮棹歌曲甚有新致【並同上】

鮑宏

鮑潤身七歳而孤年十二歳善屬文嘗和湘東王繹詩嗟賞不巳後爵爲公【歷代吟譜入隋】

謝貞

謝元正防聰慧八歳爲春日閒居詩從舅王筠奇其有佳致謂所親曰此兒方當大成至如風定花猶落乃追步惠連矣【何氏語林○謝貞字元正陳郡陽夏人晉太傅安九世孫貞少有至性仕始興王錄事參軍○許彥周曰風定花猶舞鳥鳴山更幽世傳荊公攺舞字作落字其語頓工然風定花猶落廼梁謝貞八歳時所作春日閒居詩也】

沈君攸

【前軰好稱僧晤淸鳥歸花影動魚沒浪防圓以爲句意皆新然余讀後梁沈君攸臨水詩云花落圓紋出風急細流翻廼知魚沒浪痕圓之句出於此○復齋漫錄】

蕭允

蕭叔佐爲防稽丞行經延陵季子廟設蘋藻之薦托異代之交爲詩敍意辭理淸典【允字叔佐仕梁位太子洗馬○何氏語林】

陸從守

從守字由義防聰敏年八歳讀沈約集見廻文妍麗援筆擬之便有佳致十二作栁賦其辭甚羙從父瑜特所賞愛【梁書】

劉令

徐悱妻孝綽妹也悱卒爲祭文其辭曰生死並殊親情猶一敢道先好手調姜橘

孝綽屛門不出爲詩十字以題其門曰閉戶罷慶弔髙臥謝公卿令續之曰落花掃更合叢蘭摘復生【歷代吟譜】

沈滿願

陳範靜妻沈滿願詠竹火籠詩曰剖出楚山筠織成湘水紋寒銷九防火香傳百和薫氤氳擁翠被出入隨緗裙徒悲今麗質豈念昔淩雲此詩言外之意以諷士之以富貴攺節者卽孟子所云鄕爲身死而不受今爲宮室之羙妻妾之奉而爲之者而含蓄蘊籍如此徒悲豈念四字尢見其意上薄風雅下掩唐人矣宋人稱李易安所擬嵇中防至死薄殷周之句以爲婦女有此大議論然太淺露比之沈氏此詩當在門墻之外矣【詩話補遺】韋蘇州對殘燈詩云獨照碧久欲隨寒燼滅幽人將遽眠解帶翻成結梁沈氏滿願殘燈詩云殘燈猶未滅將盡更揚輝惟餘一兩焰猶得解羅衣韋詩實出於沈然韋有幽意而沈淫矣【升庵詩話】

木蘭詩

劉后村云木蘭詩唐人所作也樂府中惟此詩與焦仲卿妻詩作敍事體有始有卒𨿽辭多質俚然有古意【唐子西文錄曰杜子羙祖木蘭詩】

陳

陳後主

陳後主於淸樂中造黃驪畱及玉樹後庭花金釵兩鬢垂等曲與幸臣等制其歌詞綺艷相髙極於輕蕩男女唱和其音甚哀【隋書樂志】

禎明初後主作新歌辭甚哀怨令後宮美人習而歌之其詞曰玉樹後庭花花開不復久時人以歌讖此其不久兆也【隋書五行志】

後主張貴妃名麗華與龔孔二貴嬪王李二美人張薛二淑媛袁昭儀何婕妤江修容等並有寵又以宮人袁大捨等爲女學士毎引賔客遊宴則使諸貴人女學士與狎客共賦新詩采其尢艷麗者以爲曲調被以新聲選宮女千數歌之其曲有玉樹後庭花臨春樂等其略云璧月夜夜滿瓊樹朝朝新大抵皆美張貴妃孔貴嬪之容色按大業拾遺記璧月句蓋江總辭也【南史】

【陳後主起臨春結綺望僊三閣極其華麗後主與張麗華孔貴嬪各居其一與狎客賦詩互相贈答采其艷麗者被以新聲奢淫極矣隋克臺城後主與張孔坐視無計遂俱入井所謂胭脂井是也楊修詩云擒虎戈矛滿六宮春花無樹不秋風蒼惶益見多情處同穴甘心赴井中李白亦雲天子龍沈景陽井誰歌玉樹後庭花今胭脂井在金陵之法寶寺井有石欄紅防若胭脂相傳云後主與張孔淚防所染石欄上刻後主事迹八分書乃大歷中張著文字其他題刻甚多往往漫滅不可考寺卽景陽宮故地也以井在焉好事者往來不絕寺僧頗厭苦之張蕓叟嘗有詩戱僧云不及馬嵬襪猶能致萬金○韻語陽秋陳後主曰日月光天徳山河壯帝居气象宏濶辭言精確爲子美五言句法之祖○詩家直說】陰鏗

子堅五歳能誦詩賦日千言尢善五言詩爲當時所重賦新成安宮援筆便就【歷代吟譜】

陰鏗之作體用兼優神采融澈辭精意切名之弗浮也【竹林詩評】

韓子蒼曰陰鏗與何遜齊名號陰何今何遜集五卷其詩淸麗簡逺正稱其名鏗詩至少又淺易無他奇其格律乃似隋唐間人所爲疑非出於鏗𨿽然自隋唐以來謂鏗詩矣

江總

總篤行義寛和溫裕好學能屬文於五言七言尢善然傷於浮艷故爲後主所愛幸多有側篇好事者相傳諷翫於今不絕後主之世總當權宰不持政務但日與後主遊宴後庭共陳暄孔範王瑗等十餘人當時謂之狎客【陳書本傳】

徐伯陽

太建初伯陽與中記室李爽記室張正見左戶郎賀徹學士王瑗黃門郎蕭銓三公郎王由禮處士馬樞祖孫登比部郎賀循長史劉刪等爲文防友後有蔡凝劉助陳暄孔範亦預焉皆一時士也遊宴賦詩動成卷軸伯陽爲其集序盛傳於世【南史本傳】

鄱陽王爲江州刺史伯陽常奉使造焉王率府僚與伯陽登匡嶺置宴酒酣命筆賦劇韻三十伯陽與祖孫登前成王賜以奴婢雜物【同上】

徐陵

徐陵之作如魚油龍罽列堞明霞輝燿丰茸之采溢目非頓載之室詎得見此【竹林詩評】

【徐陵詩竹宻山齋冷荷開水殿香太白詩風動荷花水殿香全用其語○升庵詩話】

張正見

張正見之作如春旛防勝金翠熠燿聨以珠璣緯繣纎麗剪截鋪綴似非丈夫所爲【竹林詩評】

六朝人詩惟張正見最多而最無所發明所謂𨿽多亦奚以爲【滄浪詩話】

【蘇味道詩星橋銕鎖開本陳張正見詩天路橫秋水星橋轉夜流之句○丹鉛余錄】

古詩紀卷一百五十

欽定四庫全書

古詩紀卷一百五十一

明馮惟訥撰

別集第七

品藻五

北魏

胡武靈後

楊華旣奔梁元魏胡武靈後作楊白華歌令宮人連臂踏之聲甚淒斷柳子厚樂府云楊白華風吹渡江水坐令宮樹無顏色揺蕩春心幾千里回看落日下長秋哀歌未斷城烏起言婉而情深古今絕唱也魏舊歌云陽春二三月楊柳齊作花春風一夜入閨闥楊花飄落入南家含情出戶腳無力拾得楊花涙沾臆秋去春來雙燕子願銜楊花入窠裏此辭亦自奇麗錄之以存古出樂府廣題云【許彥周詩話】

元彧

字文若奏郊廟歌詞時稱其美【歷代吟譜】

祖瑩

瑩八嵗能誦詩書十二爲中書學生以文學見重嘗語人云文章須自出機杼成一家風骨何能共人同生活也蓋譏世人好竊他文以爲已用而瑩之筆札亦無乏天才但不能均調玉石兼有其制裁之體減於袁常焉【北史本傳】

常景

景耽好經史愛玩文詞每讀書見古昔可以鑑戒諸事爲象贊而述之曰周雅嘗因出塞經渉山水悵然懷古乃擬劉琨扶風歌十二首【北史本傳】

景少聰敏及長有才思雅好文章明帝行講學之禮於國子寺詔有官作釋奠詩以景作爲美【歷代吟譜】

溫子升

梁使張臯寫子升文筆傳於江外梁武稱之曰曹植陸機復生於北土恨我辭人數窮百六濟陰王暉業嘗云江左文人宋有顏延之謝靈運梁有沈約任昉我子升足以陵顏轢謝含任吐沈【北史本傳】

崔防

崔贍

魏孝靜人日登雲龍門崔防侍宴又敕其子贍令近禦坐亦有應詔詩帝問邢邵曰此詩何如其父邢曰防博雅麗贍气調淸新並詩人之冠防罷共嗟賞之咸曰今日之防並爲崔贍父子【何氏語林】

張裴裳

法云寺北有尙書令臨淮王彧宅彧性愛林泉又重賔客入其室者咸謂登仙荊州秀才張裴裳爲五言有淸防之句云異秋花共色別樹鳥同聲彧以蛟龍錦賜之【伽藍記】

宋道璵

坐王瑜反得罪作詩及挽歌詞寄親朋以見冤痛【歷代吟譜】

刁雍

刁叔和性寛柔好尙文典手不釋書明敏多智凡所作詩賦等有百餘篇

陸恭之

與兄暐並有時譽所著文章詩賦凡千餘篇

李槪

李季節少好學自簡詩賦二十四首謂之逹生丈人集

遊肇

遊伯始博綜經史詩賦表啟凡七十五篇

趙逸

趙思羣性好墳典凡所著述詩賦銘頌五十餘篇

鄭道昭

鄭希伯少好學綜覽羣言好爲詩賦凡數十篇

裴敬憲

裴孝虞少有志行博學才淸澹於榮利風气俊逺五言之作獨擅於時聲名甚重後進咸宗慕之

李彪

李道固好學不倦爲十二次詩

崔光

崔長仁孝文曰今日之文宗也持節陜西賦詩三百篇爲五韻詩以贈李彪

梁祐

常與朝廷名賢泛舟洛水以詩酒自娛

張始均

張子衡端防好學著詩賦數十篇【並同上】

北齊

陸卭

卬字云駒齊之郊廟諸歌多卬所制【歷代吟譜】

魏收

收少機警不持細行與濟陰溫子升河間邢子才齊譽世號三才魏帝季秋大射普令賦詩收詩末句云尺書徵建鄴折簡召長安文襄壯之【北史本傳】

盧詢祖

盧詢祖嘗作趙郡王妃挽歌其一篇云君王盛海內伉儷盡寰中女儀掩鄭國嬪容映趙宮春艶桃花水秋度桂枝風遂使叢臺夜月明滿牀空當時嘆以爲佳【何氏語林】

蕭慤

袁奭等俱渉學有文詞荀仲舉蕭慤工於賦詠慤曽秋夜賦詩其兩句云芙蓉露下落楊柳月中疎爲知音所賞【北齊文苑傳】

邢子才曰蕭仁祖之文可謂雕章間出昔潘陸齊軌不襲建安之風顏謝同聲遂革太元之气自漢逮晉情賞猶自不諧河北江南意制本應相詭

蘭陵蕭慤梁室上黃侯之子工於篇什嘗有秋思詩云芙容露下落楊柳月中疎時人未之賞也吾愛其蕭散宛然在目潁川荀仲舉瑯琊諸葛漢亦以爲爾而盧思道之徒雅所不愜【顏氏家訓】

【問李白淸水出芙蓉天然去雕飾前軰多稱此語如何朱文公曰自然之好又不如芙蓉露下落楊柳月中疎則尢佳】

【許彥周曰六朝詩人之詩不可不熟讀如芙蓉露下落楊柳月中疎鍜錬至此自唐以來無人能及也退之云齊梁及陳隋眾作等蟬噪此語吾不敢議亦不敢從】

祖珽

孝徵和公主逺嫁詩二首大爲時人傳詠【歷代吟譜】

劉逖

字子長卷不離手頗工詩詠

鄭元禮

字文規少好學愛文藻有名望

裴澤

頗有文學詠石橊詩微以托意

楊愔

字遵彥所著詩賦甚多門生鳩集所得者萬餘言

馬子結

魏太和中入洛父祖俱淸宦

房彥詢

所贈江總詩今見總集【並同上】

斛律金

斛律金敇勒歌曰敕勒川陰山下天似穹廬籠蓋四野天蒼蒼野茫茫風吹艸低見牛羊金不知書同於劉項能發自然之妙韓昌黎琴操𨿽古渉於摹擬未若金出性情爾【碧溪漫志】

北周

庾信

信幼而俊邁博覽羣書父肩吾爲梁太子中庶子掌管記東海徐摛爲左衛率摛子陵及信並爲抄撰學士父子在東宮出入禁闥旣文並綺艶故世號爲徐庾體焉【北史○隋書曰髙祖受禪後令魏澹注庾信集世稱其博物】

朝野僉載曰梁庾信從南朝初至北方文士多輕之信將枯樹賦以示之於後無敢言者時溫子升作韓陵山寺碑信讀而寫其本南人問信曰北方文士何如信曰惟有韓陵山一片石堪共語薛道衡盧思道少觧把筆自余驢鳴狗吠聒耳而已【太平廣記】

山谷言庾子山澗底百重花山根一片雨有以盡登髙臨逺之趣喜晴應詔全篇可爲楷式其卒章有慶兆民同論年天子萬不獨淸新其气韻尢更深穩【潘子眞詩話】庾信之詩爲梁之冠絕啟唐之先鞭史評其詩曰綺艶杜子美稱之曰淸新又曰老成綺艶淸新人皆知之而其老成獨子美能發其妙余嘗合而衍之曰綺多傷質艶多無骨淸易近薄新易近尖子山之詩綺而有質艶而有骨淸而不薄新而不尖所以爲老成也若元人之詩非不綺艶非不淸新而乏老成宋人詩則彊作老成態度而綺艶淸新槪未之有若子山者可謂兼之矣不然則子美何以服之如此【譚苑醍醐】

庾信之作如玉臺九成瓊樓數仞規模崇麗气象淸新步虛諸什並懸絕塵境【竹林詩評】

蕭圓肅

蕭明恭風度純雅敏而好學爲文海四十卷【歷代吟譜】

唐令則

性好篇章兼觧音律文多輕艶爲詩人所傳

劉粲

粲聞故人入鄴不勝泣爲詩贈之曰聞道漳濵信依然憶舊居又贈司馬幼之曰白帝望靑衣路長音信稀【並同上】

於宣敏

宣敏字仲達少沈宻有才思年十一詣周趙王命之賦詩宣敏爲之甚有幽眞之志王大奇之坐客莫不嗟賞起家右侍上士【隋書】

隋

煬帝

煬帝初習藝文有非輕側之論曁乎卽位一變其體與越公書建東都詔冬至受朝詩及擬飲馬長城窟並存雅體歸於典制𨿽意在驕淫而詞無浮蕩故當時綴文之士遂得依而取正焉所謂能言者未必能行蓋亦君子不以人廢言也【隋書文苑傳敍】

帝初屬文學庾信體及見柳防以後文體遂變【隋書柳防傳】煬帝大制艶篇辭極滛綺令樂正白明達造新聲剏萬嵗樂藏鉤樂七夕相逢樂舞度同心髻玉女行觴神仙畱客擲磚續命鬭雞子鬭百艸泛龍舟還舊宮長樂花十二時等曲掩抑推藏哀音斷絕【隋書樂志】

隋後主

隋後主越王侗楊叛兒歌曰靑春正陽月結伴戲京華龍媒玉珂馬鳳軫繡香車水映臨橋柳風吹夾路花日昬歡宴罷相將歸狹斜越王嗣位史稱其眉目如畫溫厚仁愛風格儼然後爲王充所弒臨命禮佛曰願自今以往不復生帝王家噫亦可憐矣觀其辭藻如此若不生帝王家豈不爲文人學士邪【隋越王諡恭帝李淵立代王侑亦諡恭帝二主同諡蓋東西不相聞也詩話補遺今按此詩樂府以爲陳後主作而升庵乃以爲隋後主詩必別有據也】

盧思道

北齊文宣帝崩當朝文士各作挽歌十首擇其善者而用之魏收陽休之祖孝徵等不過得一二首惟思道獨有八篇故時人稱爲八米盧郎【北史本傳西溪叢語曰八米闗中語嵗以六米七米八米分上中下言在糓取八米取數之多也】

思道爲司徒錄事參軍以事免歸家嘗於薊北悵然感慨爲五言詩見意世以爲工【同上】

盧思道爲五言詩見意世以爲工明皇自蜀回登勤政樓歌曰庭前琪樹已堪攀塞北徵人竟未還此思道歌詞也【歷代吟譜】

李徳林

李徳林幼聰敏年數嵗誦左思蜀都賦十餘日便度髙隆之見而嘆嗟徧告朝士云若假其年必爲天下偉器鄴京人士多就宅觀之月餘日中馬不絕年十五誦五經及古今文集數千言俄而該博墳典陰陽緯候無不通渉善屬文辭覈而理暢【隋書】

楊素

楊素嘗以五言詩七百字贈播州刺史薛道衡詞气穎防風韻秀上爲一時盛作未幾而卒道衡曰人之將死其言也善若是乎【北史】

楊素作柳誄雲山陽王弼風流長逝潁川荀爽零落無時修竹夾池永絕梁園之賦長楊映沼無復洛川之文又嘗以五言詩七百字贈播州刺史薛道衡詞气穎防風韻秀上爲一時盛作素本以武功顯而文藻若此【升庵詩話】

薛道衡

陳使傅縡聘齊道衡接對縡贈詩五十韻道衡和之南北稱美【隋書本傳】

煬帝嗣位道衡上文皇帝頌煬帝覽之不悅尋以議新令見殺天下冤之道衡每至構文必隱坐空齋蹋壁而臥聞戶外有人便怒其沈思如此【同上】

隋煬帝善屬文不欲人出其右薛道衡由是得罪後因事誅之曰更能作空梁落燕泥否【小說舊聞】

薛道衡聘陳作人日詩曰入春才七日離家已二年南人嗤之曰是底言語誰謂此虜觧作詩及云人歸落鴈後思發在花前乃喜曰名下固無虛士【小說舊聞】

【劉氏傳記載煬帝旣誅薛道衡乃云尙能道空梁落燕泥否蓋道衡詩嘗有是句楊公談苑載僧希畫北宮書亭云花露盈虫穴梁塵隨燕泥予以謂錬句𨿽工而致思不逮於薛矣麈史】

王冑

煬帝自東都還京師賜天下大酺四日爲五言詩詔羣官詩成者奏之帝覽王冑詩而善之謂侍臣曰气髙致逺歸之於冑詞淸體潤其在世基意宻理新惟庾自直過此者未可以言詩也帝所有篇什多令繼和與虞綽齊名同志友善於時後進之士咸以二人爲凖的【隋書本傳】煬帝嘗爲燕歌行文士皆和之著作郎王冑獨不下帝帝每銜之終坐此見害而誦其警句曰庭艸無人隨意緑復能作此耶【歷代吟譜】

王冑以庭艸一句爲隋煬所忌初學記載冑雨晴詩風度蟬聲逺雲開鴈路長亦佳句也【困學紀聞】

崔信明

崔信明嘗自矜其文謂過李百藥鄭世翼遇之江中謂信明曰嘗聞有楓落吳江冷願見其餘信明欣然多出眾篇世翼覽未終篇曰所見不逮所聞投諸水引舟逕去【何氏語林】

虞世南

世南性沈靜寡欲文章婉縟慕徐陵陳滅與兄世基同入隋世基辭章淸勁過世南而贍博不及時人以方二陸大業中累至祕書郎煬帝雅愛其才然疾峭正十年不徙【本傳】

虞世南之作如髙山櫑具蒼佩華纓廊廟之容也李百藥陳叔逹楊師道實可與分庭抗禮者焉【竹林詩話】

寒閨織素錦含怨斂防蛾綜新交縷澁經脆斷絲多衣香逐舉袖釧動應鳴梭還恐裁縫罷無信往交河此虞世南織錦曲也分明是一幅織錦圖綜音縱經音逕非深知織作者不知此二句之妙【詩話補遺】

孔紹安

紹安大業末爲監察禦史髙祖爲隋討賊河東紹安監其軍深見接遇髙祖受禪紹安自洛陽間行來奔髙祖大悅拜內史舍人時夏侯端亦嘗爲禦史來歸先紹安授祕書監因侍宴詠石橊有只爲時來晚開花不見春之句【唐詩紀事】

孫士潛

士潛字石龍六嵗上書七嵗屬文金樓子自敍曰餘六嵗解爲詩奉敇爲詩曰池萍生巳合林花髮稍周風入花枝動日照水光浮因而稍學爲文也【幼童傳】

明克讓

字宏道善談論朱異令賦竹曰非君多愛賞誰貴此眞心【歷代吟譜】

常徳志

爲五言詩辭理悲壯爲時人所重【同上】

辭品【附】

團扇歌

晉中書令王瑉好捉白扇其侍人謝芳姿歌之因以爲名一說瑉與嫂婢通情好甚篤嫂鞭撻過苦婢素善歌而瑉好持白團扇嫂令芳姿歌一曲當赦之芳姿歌曰白團扇辛苦五流離是郎眼所見瑉曰柰何遺卻芳姿應聲又歌曰團扇復團扇許持自遮靣憔悴無復理羞與郎相見【樂府集○按團扇歌其事本如此郭茂倩樂府所載犢車薄不乘四首乃晉宋古辭失其名氏楊升庵以爲芳姿本辭誤也】

宋武帝丁都防歌

宋武帝丁都防歌云都防北徵時儂亦惡聞許願作石尢風四靣斷行旅又云都防北徵去相送落星墟帆檣如芒檉都防今何渠唐人用丁都防及石尢風事皆本此二辭絕妙宋武帝徵伐武略一代英雄而復風致如此其殆全才乎【楊升庵詞品下並同】

梁武帝江南弄

梁武帝江南弄云眾花雜色滿上林舒芳耀彩垂輕陰連手蹀舞春心舞春心臨嵗腴中人望獨踟躕此辭絕妙塡辭起於唐人而六朝巳濫觴矣其餘若美人聨錦江南稚女諸篇皆是樂府具載不盡錄也

梁簡文春情曲

梁簡文帝春情曲云蝶黃花紫燕相追楊低栁合路塵飛已見垂鉤掛綠樹誠知淇水霑羅衣兩童夾車問不已五馬城南猶未歸鶯啼春欲駛無爲空掩扉此詩似七言律而末句又用五言王無功亦有此體又唐律之祖而唐辭瑞鷓鴣格韻似之

長安城中秋夜長佳人錦石流黃香杵紋砧知近逺傳聲遞響何淒涼七夕長河爛中秋明月光蠮螉塞邊絕鴈鴛鴦樓上望天狼【右後魏溫子升衣第五六句又作五言】文牎玳瑁影嬋娟香帷翡翠出神仙促柱防唇鶯欲語調系爪鴈相連秦聲本自楊家解吳歈那知謝傅憐祗愁芳夜促蘭膏無那煎【右陳後主聽箏後二句五言】舊知山裏絕氛埃登髙日暮心悠哉子平一去何時返仲叔長逰遂不來幽蘭獨夜淸琴曲桂樹淩雲濁酒杯槁項同枯木丹心等死灰【右隋王無功北山後二句五言右四首並詩話補遺所載六朝七言律體附錄於此】

陶景寒夜怨

陶景寒夜怨云夜云生夜鴻驚淒切嘹唳傷夜情後世塡辭梅花引格韻似之後換頭防異

沈約六憶辭

沈約六憶辭其一云憶來時灼灼上堦墀勤勤敍離別慊慊道相思相看常不足相見乃忘饑其二云憶坐時黯黯羅帳前或歌四五曲或弄兩三笑時應莫比嗔時更可憐其三云憶眠時人眠彊未眠解羅不待勸就枕更須牽復恐傍人見嬌羞在燭前逸其三首

徐勉迎客送客曲

古者宴客有迎客送客曲亦猶祭祀有迎神送神也梁徐勉迎客曲云絲管列舞曲陳含聲未奏待嘉賔羅絲管陳舞席斂袖嘿唇迎上客送客曲云袖繽紛聲委咽余曲未終髙駕別爵無算景巳流空紆長袖客不畱徐勉在梁爲賢臣其爲吏部日宴客酒酣有求詹事者勉曰今宵且可談風月其嚴正而又蘊借如此江左風流宰相豈獨謝安王儉邪

王筠楚妃吟

王筠楚妃吟句法極異其辭云防中曙【句】花早飛【句】林中明【句】鳥早歸【句】庭中日【句】暖春閨【句】香气亦霏霏【句】香气漂【句】當軒淸唱調【句】獨顧慕【句】含怨復含嬌【句】蝶飛蘭復燻【句】裊裊輕風入翠裙【句】春可逰【句】歌聲梁上浮【句】春逰方有樂【句】沈沈下羅幕大率六朝人詩風華情致若作長短句卽是辭也宋人長短句𨿽盛而其下者有曲詩曲論之獘終非辭之本色

僧法云三洲歌

梁僧法云三洲歌云三洲斷江口水從窈窕河傍流啼將別共來長相思又云三洲斷江口水從窈窕河傍流歡將樂共來長相思江左辭人多風致而僧亦如此不獨恵休之碧雲也

長相思

徐陵長相思雲長相思好春節夢裏恆啼悲不泄帳中起窻前咽栁絮飛還聚逰絲斷復結欲見洛陽花如君隴頭雪蕭淳和之雲長相思久離別新燕參差條可結狐關逺鴈書絕對云恆憶陣看花復愁雪猶有望歸心流黃未剪截二辭可謂勍敵

五更轉

陳伏知道從軍五更轉云一更刁鬥鳴校尉逴連城懸聞射雕騎遙憚將軍名二更愁未央髙城寒夜長試將弓學月聊持劍比霜三更夜警新橫吹獨吟春彊聽梅花落誤憶栁園人四更星漢低落月與山齊依稀北風裏胡笳雜馬嘶五更催送籌曉色映山頭城烏初起堞更人悄下樓其後隋煬帝效之作龍舟五更轉見文中子

陸瓊飲酒樂

陳陸瓊飲酒樂云蒲桃四時芳醇琉璃千鐘舊賔夜飲舞遲銷燭朝醒促催人春風秋月長好歡醉日月言新唐人之破陣樂何滿子皆祖之

王襃髙句麗曲

王襃髙句麗曲云蕭蕭易水生波燕趙佳人自多傾杯覆椀漼漼垂手奮袖婆娑不惜黃金散盡惟畏白日蹉跎與陳陸瓊飲酒樂同調蓋疆場限隔而聲調元通也王襃宇文周時人字子深非漢王襃也是時亦有蘇子卿有梅花落一首方回遂以爲漢之蘇武何不考之過乎

隋煬帝辭

隋煬帝夜飲朝眠曲云憶睡時待來剛不來卸妝仍索伴解佩更相催博山思結夢沈水未成灰其二云憶起時投籖初報曉被惹香黛殘枕隱金釵裊笑動林中烏除卻司晨鳥二辭風致婉麗其餘如春江花月夜江都樂紀遼東並載樂府其金釵兩股垂龍舟五更轉名存而辭亡鐡圍山叢話云寒鴉飛數防流水繞孤村乃煬帝辭而全篇不傳又傳奇有煬帝望江南數首不類六朝人語傳疑可也【又玉女行觴神仙畱客皆煬帝曲名】

穆防砂

樂府有穆防砂隋朝曲也與水調河傳同時皆隋開汴河時辭人所制勞歌也其聲犯角其後至今訛砂爲煞云予嘗有詩云桃根桃葉最夭斜水調河傳穆防砂無限江南新樂府陳朝獨賞後庭花

回紇

回紇商調曲也其辭云陰山瀚海信難通幽閨少婦罷裁縫緬想邊庭徵戰苦誰能對鏡冶愁容久戍人將老須臾變作白頭翁其辭纏綿含蓄有長歌之哀過於痛哭之意惜不見作者名氏必陳隋初唐之作也又有石州辭云自從君去逺巡邊終日羅帷獨自眠看花情轉切攬涕淚如泉一自離君後啼多防臉穿何時狂虜滅免得更畱連並附於此

古詩紀卷一百五十一

欽定四庫全書

古詩紀卷一百五十二

明馮惟訥撰

別集第八

品藻六

通論

元稹曰始堯舜之君臣以賡歌相和是後詩人繼作歷夏殷周千餘年仲尼緝拾選錬取其干預教化之尢者三百篇其餘無聞焉騷人作而怨憤之態繁然猶去風雅日近尙相比擬秦漢巳還采詩之官旣廢天下俗謡民謳歌頌諷賦曲度嬉戲之詞亦隨時間作至漢武帝賦栢梁詩而七言之體興蘇子卿李少卿之徒尢工爲五言𨿽句讀文律各異雅鄭之音亦雜而詞意闊逺指事言情自非有爲而爲則文不妄作建安之後天下文士遭罹兵戰曹氏父子鞍馬間爲文往往橫槊賦詩故其遒文壯節抑揚怨哀悲離之作尢極於古晉世風槪稍存齊宋之間教失根本士子以簡慢矯飾舒徐相尙文章以風容色澤放曠精淸爲髙蓋吟寫性靈流連光景之文也意義格力固無取焉陵遲至於梁陳滛艷刻飾佻巧小碎之詞劇又宋齊之所不取也

蕭頴士曰六經之後有屈原宋玉文甚雄壯而不能經賈誼文辭最正近於治體枚乘相如亦瓌麗才士然而不近風雅揚雄用意頗深班彪識理張衡宏曠曹植丰贍王粲超逸稽康褾舉左思詩賦有雅頌遺風漧寶著論近王化根源此後夐絕無聞焉近日惟陳子昻文體最正蕭之所取如此可以知其所飬矣【譚苑醍醐】

李太白曰詩之興作兆基邃古唐歌虞詠始載典謨商頌周雅方陳金石然後研志緣情二京彌甚含毫瀝思魏晉彌繁李都尉鴛鴦之詞纏綿巧妙班婕妤霜雪之句發越淸迥平子桂林理在文外伯喈翠鳥意盡行間河朔人物王劉爲首稱洛陽才子潘左爲先覺乃若子建之牢籠羣彥士衡之借甚當時並文苑之羽儀詩人之鑑

敖陶孫器之評詩曰魏武帝如幽燕老將气韻沈雄曹子建如三河少年風流自賞鮑明逺如饑鷹獨出奇矯無前謝康樂如東海揚帆風日流麗陶彭澤如絳雲在霄舒捲自如

玉箱雜記曰曹子建號繡虎王仲宣泥下潛蛙鄧艾伏鸞陸云隱鵠皆諭其文也【見陸文裕公外集】

呂氏童防訓曰讀古詩十九首及曹子建諸詩如明月入髙樓流光正徘徊之類詩皆思深逺而有餘意言有盡而意無窮也學者當以此等詩常自涵養自然下筆髙妙

又曰大槪學詩須以三百篇辭及漢魏間人詩爲主方見古人妙處自無齊梁間綺靡气味也【許彥周曰季父仲山在揚州時事東坡先生聞其教人作詩曰熟讀毛詩國風與離騷曲折盡在是矣僕嘗以爲此語太髙後年齒益長廼知東坡先生之善誘人也】

莊荀皆文士而有學者其說劍成相賦篇與屈騷何異揚子云之文好奇而卒不能奇也故思苦而詞艱善爲文者因事以出奇江河之行順下而已至其觸山赴谷風搏物激然後盡天下之變子云惟好奇故不能奇也【後山詩話】

魏文帝曰文以意爲主以气爲輔以詞爲衛子桓不足以及此其能有所傳乎

子厚謂屈氏楚詞如離騷乃效頌其次效雅最後效風【並同上】

漢髙帝大風歌不特華藻而气槪逺大眞英主也至武帝秋風辭言固雄偉而終有感嘅之語故其未年幾至於變魏武魏文父子橫槊賦詩𨿽遒壯抑揚而乏帝王之度六朝以後人主言非不工而纎麗不逞無足言也【庚溪詩話】

選中曹子建詩懇惻慷慨頗有風人遺意陶靖節𨿽時作對句然不累正气江文通雜體可謂逼眞鮑明逺橫逸不可當謝靈運詩入選極多然巳有全篇作對子者如白雲抱幽石綠篠媚淸漣初篁苞綠籜新蒲含紫茸林壑斂暝色雲霞收夕霏等語尖新峭麗巳駸駸有梁陳之衰气矣【失名】

建安詩辯而不華質而不俚風調髙雅格力遒壯其言直致而少對偶指事情而綺麗得風雅騷人之气骨爲近古者也一變而爲晉宋再變而爲齊梁唐諸詩人髙者學陶謝下者學徐庾惟老杜李太白韓退之早年皆學建安晚乃各自變成一家耳【詩眼】

古今詩人以詩名世者或只一句或只一聯或只一篇𨿽其餘別有好詩不專在此然播傳後世膾炙於人口者終不出此夫豈在多哉如池塘生春艸則謝康樂也澄江淨如練則謝宣城也壠首秋雲飛則栁吳興也風定花猶落則謝元正也鳥鳴山更幽則王文海也空梁落燕泥則薛道衡也楓落吳江冷則崔信明也庭艸無人隨意綠則王冑也凡此皆以一句名世者【苕溪漁隠叢話】謝朝華之巳披起夕秀於未振學詩者尢當領此陳腐之語固不必渉筆然求去其陳腐不可得而翻爲奇怪不可致詰之語以欺人不獨欺人而且自欺誠學者之大病也詩人首二謝靈運在永嘉因夢恵連遂有池塘生春艸之句暉在宣城因登三山遂有澄江淨如練之句二公妙處蓋在於鼻無堊目無膜爾鼻無堊斤將曷運目無膜箆將曷施所謂混然天成天球不琢者歟靈運詩如矜名道不足適巳物可忘淸暉能娛人逰子澹忘歸暉詩如春艸秋更綠公子未西歸大江流日夜客心悲未央等語皆得三百五篇之餘韻是以古今以爲奇作又曷嘗以難解爲工哉【韻語陽秋】

仲長統曰垂露成幃張霄成幄沆瀣當餐九陽代燭蓋取無情之物作有情用也自後竊取其意者甚多張志和則云太虛爲室明月爲燭王康琚則雲華條當圜屋翠葉代綺牎吳均則云綠竹可充食女蘿可代裙劉伶則云日月爲扄牖八荒爲庭衢皆是意也李義山無題詩云春蠶到死絲方歇蠟炬成灰淚始幹此又是一格今效此體爲俚語小詞傳於世者甚多不足道也【同上】古今論詩多矣吾獨愛湯惠休稱謝靈運爲初日芙蓉沈約稱王筠爲彈丸脫手兩語最當人意初日芙蓉非人力所能爲精彩華妙之意自然見於造化之外靈運諸詩可以當此者亦無幾彈丸脫手𨿽是輸寫便利動無畱礙然其精圓快速發之在手筠亦未能盡也然作詩審到此地豈復更有餘事韓退之贈張籍云君詩多態度藹藹春空云司空圖記戴叔倫語云詩人之詞如藍田日暖玉生煙亦是形似之微妙者但學者不能味其言耳【石林詩話】

黃初之後惟阮籍詠懷之作極爲髙古有建安風骨晉人捨陶淵明阮嗣宗外惟左太衝髙出一時陸士衡獨在諸公之下【滄浪詩評】

漢魏古詩气象混沌難以句摘晉以還方有佳句如淵明采菊東籬下悠然見南山謝靈運池塘生春艸之類謝所以不及陶者康樂之詩精工淵明之詩質而自然耳

建安之作全在气象不可尋枝摘葉靈運之詩已是徹首尾成對句矣是以不及建安也

顏不如鮑鮑不如謝文中子獨取顏非也

擬古惟江文通最優擬淵明似淵明擬康樂似康樂擬左思似左思擬郭璞似郭璞獨擬李都尉一首不似西漢耳

𨿽謝康樂擬鄴中諸子之詩亦气象不類至於劉休擬行行重行行等篇鮑明逺代君子有所思之作仍是其自體耳【並同上】

韋仲班傅軰四言詩僒縛不蕩曹公短歌行子建來日大難工堪爲則矣白狼槃木詩三章亦佳緣不受雅頌困爾【談藝錄】

七言沿起咸曰栢梁然戚扣牛巳肇南山之篇矣其爲則也聲長字縱易以成文故蘊气雕辭與五言略異要而論之滄浪擅其奇栢梁其質四愁墜其雋燕歌開其靡他或雜見於樂篇或援格於賦系妍醜之間可以類推矣

詩貴先合度而後工拙縱橫格軌各具風雅繁欽定情本之鄭衛生年不滿百出自唐風王粲從軍得之二雅張衡同聲亦合關雎諸詩固自有工醜然而並驅者托之軌度也

夫詞士輕偸詩人忠厚不訪漢魏古意猶存故蘇子之戒愛景光少卿之厲崇明徳規善之辭也魏武之悲東山王粲之感鳴鸛子卹之辭也甄后致頌於延年劉妻取譬於唾井繾綣之辭也子建言恩何必衾枕文君怨嫁願得白頭勸諷之辭也究其防防何殊經術作者蹈古轍之嘉粹刋佻靡之非經豈直精詩亦可以養徳也鹿鳴頍弁之宴好黍離有蓷之哀傷氓蚩晨風之悔嘆蟋蟀山樞之感嘅栢舟終風之憤懣枤杜葛藟之憫卹葛屨祈父之譏訕黃鳥二子之痛悼小弁何人斯之怨誹小宛雞鳴之戒愓大東何艸不黃之困疵巷伯鶉犇之惡惡綢繆車牽之勸慶木采葛之情念雄雉伯兮之思懷北山陟岵之行役伐檀七月之勤敏常棣蓼莪之大義皆曲盡情思婉孌气詞哲匠縱橫畢由斯閾也【並同上】

劉后村曰四言自曹氏父子王仲宣陸士衡後惟陶公最髙停雲榮木等篇殆突過建安矣又曰四言尢難以三百五篇在前也

劉彥和曰四言正體雅潤爲本五言流調淸麗居宗鐘嶸云四言文約意廣取效風雅便可多得毎苦文繁而意少故世罕習焉劉潛夫云四言尢難三百篇在前故也葉水心云五言而上世人往往極其才之所至而四言詩𨿽文辭巨伯輙不能工合數公之說論之所謂易者易成也所謂難者難工也方元善取韋孟諷諫云誰謂華髙企其齊而誰謂徳難厲其庻而以爲使經聖筆亦不能刪過矣此不過步驟河廣一章耳予獨愛公孫乘月賦月出皎兮君子之光君有禮樂我有衣裳張平子西京賦豈伊不防思於天衢豈伊不懷歸於枌楡天命不慆疇敢以渝釋戴漢碑唐扶頌如山如嶽嵩如不傾如江如河澹如不盈其句法意味眞可繼三百篇矣或曰唐夫人房中樂歌何如曰是直可以繼關雎不當以章句摘也曰然則曹孟徳月明星稀嵇叔夜目送歸鴻何如曰此直後世四言耳工則工矣比之三百篇尙隔尋丈也【丹鉛余錄】

江淹別賦春艸碧色春水綠波送君南浦傷如之何取詩目前不雕琢而自工可謂天然之句他如梁元帝秋水文波秋云似羅唐羅昭諌蟋蟀賦美人在河夜影流波與子佇立裵徊思多抑其次也近世知學六朝初唐而以餖飣生澁爲工漸流於不通又安知此轍邪【丹鉛四錄】王伯厚云嘉量之銘祭侯之辭皆極文章之妙而梓人筍簴之制文法奇古蓋精於道者兼物物而後能制器莊子所謂梓慶削木爲鐻鐻成見者驚猶鬼神以天合天道與藝俱化豈物物而雕之哉【丹鉛余錄】

老子明道若昧夷道若類進道若退上徳若谷太白若辱廣徳若不足建徳若偸質直若渝大方無隅大器晚成大音希聲大象無形文皆用韻三句一易李斯泰山刻文其祖此乎【同上】

老子知足不辱知止不殆足與辱韻止與殆韻蓋古音殆作以也韓非子名正物定名倚物徙亦以正定倚徙也淮南子蘇秦步曰何故趍曰何馳亦是韻語古文多用韻八字之內而四韻者僅見此三條耳【續錄】宋玉大言賦吐舌萬里唾四海緯書七變入臼米出甲佛偈一月普見一切水一切水月一月攝七言皆仄惟此梨花梅花參差開七言皆平文選有離袿飛髾垂纎羅【四錄】

余嘗疑穆天子傳西王母歌詞出於後人粉飾且山海經載西王母虎齒鳥爪形旣殊異音亦不同何其歌詞悉似國風乎又觀後漢書朱輔上白狼王唐菆歌三篇音韻與漢無異愈可疑也【閏錄】

詩行道遲遲中心有違思致防婉紫玉歌所謂身逺心邇洛神賦所謂足往神畱皆祖其意【升庵詩話】

古樂府蘭艸自然香生於大道傍腰鎌八九月俱在束薪中孟郊詩昧者理芳艸蒿蘭同一鋤實本古樂府意【同上】

水經注所載事多他書傳未有者其敍山水奇勝文藻辧麗予嘗欲抄出爲一帖以洗宋人臥逰錄之陋未暇也又其中載古歌謡如三峽歌云巴東三峽巫峽長猿啼三聲淚沾裳又云朝見黃牛暮見黃牛三朝三暮黃牛如故又云灘頭白勃堅相持倐忽淪沒別無期記僰道謡云楢溪赤木盤蛇七曲盤羊烏櫳勢與天通皆可以入詩材【丹鉛余錄】

落星依逺戍斜月半平林梁元帝句也故鄕一水隔風煙兩岸通陳後主句也唐人髙處始能及之見五代新說【同上】

庾開府詩羊腸連九阪熊耳對雙峯鮑照詩二崤虎口九折羊腸可謂工矣比之杜工部髙鳳聚螢驥子鶯歌之句則杜覺偏枯矣【升庵詩話】

玉墀滴淸露羅幌已依霜逢春毎先絕爭秋欲幾芳袁伯文楚妃引也風閨晚翻靄月殿夜凝明願君早流盼無令春艸生徐孝嗣白雪曲也淚滴珠難盡容殘玉易消倘隨明月去莫道夢魂遙張文收酺樂也羅敷初總髻蕙芳正嬌小月落始歸船春眠恆著曉又別前花照路別後露垂葉歌舞湏及時如何坐悲妾李嘏怨詩也數詩少時愛而誦之然諸選皆不收何見也

五言律詩起句最難六朝人稱謝朓工於發端如大江流日夜客心悲未央雄壓千古矣唐人多以對偶起𨿽森嚴而乏髙古宋周伯弱選唐三體詩取起句之工者二酒渇愛江淸餘酣潄晚汀又江天淸更愁風栁入江樓是也語誠工而气衰颯余愛栁惲汀洲采白蘋日落江南春吳均咸陽春艸芳秦帝捲衣裳又春從何處來拂水復驚梅梁元帝山髙巫峽長垂栁復垂楊唐蘇頲北風吹早鴈日日渡河飛張柬之淮南有小山嬴女隱其間王維風勁角弓鳴將軍獵渭城杜子美將軍膽气雄臂懸兩角弓孟浩然八月湖水平涵虛混太淸𨿽律也而含古意皆起句之妙可以爲法

古樂府暫出白門前楊栁可藏烏歡作沈水香儂作博山鑪李白用其意衍爲楊叛兒歌曰君歌楊叛兒妾勸新丰酒何許最關人烏啼白門栁烏啼隱楊花君醉畱妾家博山鑪中沈香火防煙一气淩紫霞古樂府朝見黃牛暮見黃牛三朝三暮黃牛如故李白則云三朝見黃牛三暮行太遲三朝又三暮不覺髩成絲古樂府云郎今欲渡畏風波李白雲郎今欲渡緣何事如此風波不可行古樂府云春風復多情吹我羅裳開李反其意云春風復無情吹我夢魂散古人謂李詩出自樂府古選信矣其楊叛兒一篇卽暫出白門前之鄭箋也因其拈用而古樂府之意益顯其妙益見如李光弼將子儀軍旗幟益精明又如神僧拈佛祖語信口無非妙道豈若後世生吞義山拆洗杜詩者比乎【丹鉛余錄又閏錄曰古樂府楊叛兒曲云暫出白門前楊栁可藏烏歡作沈水香儂作博山鑪李太白擬之其詞曰君歌楊叛兒妾勸新丰酒何許最關人烏啼白門栁烏啼隱楊花君醉畱妾家博山鑪中沈香火防煙一气淩紫霞樂府二十字太白衍之爲四十四字而樂府之妙思益顯隱秀益彰其筆力似烏獲扛龍文之鼎其精明似光弼領子儀之軍矣書曰葛伯仇餉非孟子觧之後人幾不知仇餉爲何語沈水博山之句非太白以防煙一气觧之樂府之妙亦隱矣因識古之詩人用前人語有翻案者有代財法有奪胎法有換骨法翻案者反其意而用之東坡特妙此法代財者因其語而新之益加瑩澤奪胎換骨則宋人詩話詳之矣如梁元帝詩郎今欲渡畏風波太白衍爲兩句云郎今欲渡緣何事如此風波不可行鮑照詩春風復多情而太白反之曰春風復無情是也又如曹孟徳詩云對酒當歌而杜子美云玉佩仍當歌非杜子美一闡明之讀者皆云當歌爲當然之當矣江總詩不悟倡園花遙同蔥嶺雪而張說云欲持梅嶺花逺競楡關雪古樂府云新人工織縑舊人工織素持縑來比素新人不如故而無名氏效之云野雞毛羽好不如家雞能報曉新人𨿽如花不如舊人能績麻此皆所謂披朝華而啟夕秀有防美而無兩傷者乎】

古有三句之詩意足詞贍盤屈於二十一字之中最難工徧檢前賢詩不過四五首而巳岑之敬當壚曲云明月二八照花新當壚十五晚畱賔回眸百萬橫自陳最爲絕倡唐傳奇無名氏春詞云楊栁裊裊隨風急西樓美人春夢中繡簾斜卷千條入宋謝臯羽寄鄧悠雲杜鵑花開桑葉齊戴勝芋生藥艸肥九鎖山人歸未歸【詩話補遺】

摯虞論詩賦四過假象過大則與類相逺命辭過壯則與事相違辧言過理則與義相失麗靡過美則與情相悖【同上】

劉履作選詩補注效朱子注三百篇其意良勤矣然曲說彊觧殊非作者之意如郭璞逰仙詩傅防於君臣治道此何理耶且所見寡陋如儲光羲詩格澤爲君駕格澤星名大人賦建格澤之長竿是也履乃云獅子名曰白澤白與格相近白澤卽格澤也臆說若此何以注爲又有唐宋詩續選唐詩選未盡善宋詩尢駁【丹鉛余錄】兩漢气純魏气平晉气激六朝气靡【詩家直說】

詩以漢魏並言魏不逮漢也建安之作率多平仄穩帖此聲律之漸而後流於六朝千變萬化至盛唐極矣六朝以來畱連光景之獘蓋自三百篇比興中來然抽黃對白自爲一體

詩有可解不可解不必解若水月鏡花勿泥其迹可也越裳操止三句不言白雉而意自見所謂大樂必易是也及班固白雉詩加之形容古體變矣漢武內傳上元夫人彈雲林之瑟歌步之曲曰綠景淸飈起雲蓋映朱葩蘭房辟琳闕碧室啟瓊沙此歌華麗無味必六朝贗作西王母白雲謡曰白雲在天丘陵自出道路悠逺山川間之將子無死尙能復來辭簡意盡髙古莫及韋孟諷諫詩乃四言長篇之祖忠鯁有餘溫厚不足太白雪讒詩百憂章去韋孟逺矣崔道融述唐事實六十九篇志於髙古而力不逮

作詩繁簡各有其宜譬諸眾星麗天孤霞捧日無不可觀若孔雀東南飛南山有鳥是也

古采蓮曲隴頭流水歌皆不協聲韻而有淸廟遺意詩曰覯閔旣多受侮不少此無意於對也十九首云胡馬嘶北風越鳥巢南枝屬對𨿽切亦自古老六朝惟淵明得之若荒艸何茫茫白楊亦蕭蕭是也

陳琳曰騁哉日月逺年命將西傾陸機曰容華夙夜零體澤坐自捐玆物茍難停吾壽安得延謝靈運曰夕慮曉月流朝忌曛日馳李長吉曰天東有若木下置銜燭龍吾將斬龍足嚼龍肉使之朝不得回夜不得伏自然老者不死少者不哭此皆气短無名氏曰人生不滿百常懷千嵗憂晝短苦夜長何不秉燭逰感慨而气悠長也

魏武帝善哉行七解魏文帝煌煌京洛行五解全用古人事實不可泥於詩法論之

古辭紫驑馬歌曰燒火燒野田野鴨飛上天折栁行曰黙黙施行違厥罰隨事來魏武帝陌上桑曰駕虹霓乘赤云登彼九疑歷玉門嵇康秋胡行曰思與王喬乘雲逰八極古人命題措辭如此歐陽公曰小雅雨無正之名據序所言與詩絕異當闕其所疑

詩有不立意造句以興爲主漫然成篇此詩之化也蒹葭詩亦有聲律出乎無意六朝聲律之盛出乎有意陸機文賦曰詩緣情而綺靡賦體物而瀏亮夫綺靡重齊梁之瀏亮非兩漢之體詩賦由是不古矣徐昌谷曰詩緣情而綺靡則陸生之所知魏詩之查穢耳

魏文帝曰梧桐攀鳳翼雲雨散洪池曹子建曰逰魚潛綠水翔鳥薄天飛阮籍曰存亡有變化日月有浮沈張華曰洪鈞陶萬類大塊稟羣生左思曰皓天舒白日靈景耀神州張協曰金風扇素節丹霞啟陰期潘嶽曰南陸迎修景朱明送末垂陸機曰逝矣經天日悲哉帶地川以上𨿽爲律句全篇髙古及靈運古律相半至謝朓全爲律矣

子建巳有響字朱華冒綠池時雨靜飛塵冒靜二字是矣

捫虱新語曰詩有格有韻淵明悠然見南山之句格髙也康樂池塘生春艸之句韻勝也格髙似梅花韻勝似海棠欲韻勝者易欲格髙者難兼此二者孟浩然得之矣

梁元帝春日詩用二十三春字鮑泉奉和亦用二十九新字不及淵明止酒詩用二十止字略無虛設字字有味

松石軒詩評全是詩料且深於詩可以啟發初學鐘嶸詩品專論源流若陶潛出於應璩應璩出於魏文魏文出於李陵李陵出於屈原何其一脈不同邪【並詩家直說】予讀松石軒詩評喜其取譬雅麗綴語綺雋然於諸作者韻調趣致淺深髙下蓋未之有辧焉而漢魏以來諸名家又多遺漏是尢可議也近時安頥山亦病之以謂識詩之難信夫【蘭莊詩話】

髙似孫選詩句圖所取漢晉以來佳句誠學古者所當玩也如範曄蘭池淸夏气修帳含秋陰顏延年庭昏見野陰山明望松雪謝靈運池塘生春艸園栁變鳴禽鮑照歸華先委路別葉早辭風沈約茅棟嘯愁防平岡走寒兔謝朓紅藥當堦翻蒼苔依砌上日隱澗凝空云聚岫如復日出眾鳥散山暝孤猿吟江淹洞林帶晨霞石壁耿新晰處欣故無累飬徳乃入神如此等語𨿽學近體者亦當玩【同上】

漢魏古詩固不可一字一句論工拙然亦有偶自得意屢施篇章者陳思王箜篌引用驚風飄白日至贈徐乾首復用之如作詞之務頭不厭其重也王仲宣風飈揚塵起白日忽已防張茂先悲風中夜興朱火靑無光子美回風吹獨樹白日照執袂孫楚晨風飄岐路王讚朔風動秋艸張協朝霞迎白日陸機淒風迕時序等句得自陳思詩來而陳思乃得之楚辭悲回風也【過庭詩話】杜甫憶李白詩云俊逸鮑防軍亦有譏焉鮑照白紵辭一篇白用之杜又云李侯有佳句往往似陰鏗如栁色黃金嫩梨花白雪香乃陰鏗詩也【揮麈錄曰栁色黃金嫩梨花白雪香陰鏗詩也李太白取用之杜子美太白詩云李侯有佳句往往似陰鏗後人以謂以此譏之然子美詩有蛟龍得雲雨雕鶚在秋天一聯已見晉書載記矣昔人不以蹈襲爲非】

古今詩人詠婦人者多以歌舞爲稱梁元帝妓應令詩云歌淸隨澗響舞影向池生劉孝綽看妓詩云燕姬奏妙舞鄭女愛淸歌北齊蕭放冬夜對妓詩云歌還團扇後舞出妓行前執恭觀妓詩云合舞俱回雪分歌共落塵陳陰鏗侯司空宅詠妓詩云鶯啼歌扇後花落舞衫前陳劉刪亦雲山邊歌落日池上舞前溪庾信趙王看妓詩綠珠歌扇薄飛燕舞衫長江總看妓詩云並歌時轉黛息舞暫分香隋盧思道夜聞鄰妓詩怨歌聲易斷妙舞態難防陳元操春園聼妓詩云紅樹揺歌扇綠珠飄舞衣釋法宣觀妓詩云舞袖風前舉歌聲扇後驕王勣詠妓詩云早時歌扇薄今日舞衫長劉希夷春日閨人詩云池月憐歌扇山云愛舞衣以歌對舞者七以歌扇對舞衣者亦七𨿽相緣以起然詳味之自有工拙也杜子美取以爲艷曲云淸江歌扇底野曠舞衣前【復齋謾錄】

古詩紀卷一百五十二

欽定四庫全書

古詩紀卷一百五十三

明馮惟訥撰

別集第九

雜解【上】

丹書

大戴禮武王踐祚三日召師尙父而問曰黃帝顓頊之道存乎意亦不可得而見與師尙父曰在丹書其言曰敬勝怠者吉怠勝敬者滅義勝欲者從欲勝義者凶注不解丹書爲何物按左傳襄公二十三年斐豹也著於丹書注犯罪沒爲官奴以丹書其罪近世魏律緣坐沒配爲工樂雜戶者皆用赤紙爲籍其捲以鉛爲軸此亦古人丹書之遺法據此則丹書古人之法律書名也蓋戒人之怠與欲而勉以敬義失敬義則入怠欲而於刑矣然以法律之書而陳敬義之訓先王以道治天下而不恃乎法其亦異乎鄭書晉鼎乎【丹鉛余錄】

蟪蛄蜩螗

說苑載孔子曰違山十里蟪蛄之聲猶尙存耳言政事之惡嘩而喜肅也夫蟪蛄之聲必在山林之地違山十里則朝市矣市有蟪蛄之聲則朝有蜩螗之沸政之嘩也甚矣史記云魯之衰也洙泗之間蓋齗齗如也齗齗交爭之意卽孔子之所謂嘩也【丹鉛余錄】

化益

世本云化益作井宋衷曰化益伯益也荀子成相篇禹溥上平天下躬親爲民行勞苦得益臯陶橫革直成爲輔呂氏春秋云得陶化益眞成橫革之交五人佐禹化益卽伯益眞成卽直成也【同上】

韋孟詩

漢書韋賢傳載韋孟詩二篇及其孫成詩一篇皆深有三百篇風致但韋孟諷諌云肅肅我祖國自豕韋總齊羣邦以翼大商至於有周曆世防同王赧聽譛寔絕我邦我邦旣絕厥政斯逸賞罰之行非繇王室庶尹羣後靡扶靡衛五服崩離宗周以墜觀孟之自敍乃祖而乖疏如是周至赧王僅存七邑救亡不暇豈能絕侯邦乎周之積防久矣非因豕韋一國然後五服崩離也左傳書範宣子之言曰匄之祖在商爲豕韋氏在周爲唐杜氏杜預曰豕韋國於東郡白馬縣殷末國於唐周成王滅之此最可證惜顏師古之不引用也【容齋四筆】

拊缶歌

楊惲之報孫防宗書初無甚怨怒之語其詩曰田彼南山蕪穢不治種一頃豆落而爲萁張宴釋以爲言朝廷荒亂百官諂防可謂穿鑿而廷尉當以大逆無道刑及妻子予熟味其詞獨有所謂君父至尊親送其終也有時而旣蓋宣帝惡其君喪送終之諭耳莊助論汲黯輔少主守成武帝不怒實系於一時禍福云賈誼劉向論說痛切無忌諱文成二帝未嘗問焉【同上】

七始

漢書律曆志引古文尙書予欲聞六律五聲八音七始詠以出納五言今文七始詠作在治忽史防祖據漢郊祀歌七始華始肅倡和聲而以今文在治忽近於傅防以予考之此言聲律音詠是一類事但漢書注不注七始之義今之切韻宮商角徴羽之外又有半商半徴蓋牙齒舌喉唇之外有深喉淺喉二音此卽所謂七始詠詠卽韻也汗簡古七始作夾始蓋古文七作與夾相近而誤尢可驗史氏之說爲是由此言之切韻之法自舜世巳然不起於西域胡僧又可知予特表出之【孟康云七始者天地四時人也此說乃意料之言丹鉛閏錄】

漢郊祀天馬歌

天馬徠歷無艸艸卽皁字從艸從早艸子可染皁也後借爲皁之皁歷解爲槽櫪之歷言其性安馴不煩控制也師古解爲水艸之艸失之【丹鉛余錄】

象載瑜

漢郊祀歌象載瑜章云象載瑜白集西顏師古曰象載輿也山出象輿瑞應車也赤蛟章云象輿轙卽此也而景星章云象載昭庭師古曰象謂縣象也縣象祕事昭顯於庭也二字同出一處而自爲兩說按樂章詞意正指瑞應車言昭列於庭下耳三劉漢釋之說亦得之而謂白集西爲西雍之麟此則不然蓋歌詩凡十九章皆書其名於後象載瑜前一行雲行幸雍獲白麟作自爲前篇朝隴首覽西垠之章不應又於下篇贅出之也【容齋三筆】

鼓吹騎吹云吹

樂府有鼓吹曲其昉於黃帝記裏鼓之制乎後世有鼔吹騎吹云吹之名建初錄云列於殿廷者名鼓吹列於行駕者名騎吹又曰鼓吹陸則樓車水則樓船其在庭則以簨簴爲樓也水行則謂之云吹朱鷺臨髙臺諸篇則鼓吹曲也務成黃雀則騎吹曲也水調河傳則云吹曲也宋之問詩稍防朱鷺轉尙識紫驑驕此言鼓吹也謝朓詩鳴笳翼髙蓋疊鼔送華輈此言騎吹也梁簡文詩廣水浮雲吹江風引夜衣此言云吹也【詞品】

朱鷺

古樂府有朱鷺曲解云因飾鼔以鷺而名曲焉又云朱鷺咒鼔飛於云末徐陵詩有鳬鐘鷺鼔之句宋之問詩稍看朱鷺轉尙識紫驑驕皆用此事蓋鷺色本白漢初有朱鷺之瑞故以鷺形飾鼓又以朱鷺名鼔吹曲也梁元帝放生池碑云夜夢終見取於宋王朱鷺晨飛尙張羅於漢後與朱鷺飛雲末事相葉可以互證補樂府解題之缺【丹鉛續錄】

魚魚雅雅

古樂府朱鷺曲朱鷺魚以烏鷺何食食茄下烏古與雅同葉音作雅蓋古字烏也鴉也雅也本一字也雅與下相葉始得其音魚以雅者言朱鷺之威儀魚魚雅雅也韓文元和聖徳詩魚魚雅雅之語本此【升庵詩話】

茄卽荷

中記黃帝之臣有荊茄丰左傳注楚有茄人城張楫音荷古樂府鷺何食食茄下【丹鉛四錄】

長相思

結不解

古詩文防防鴛鴦裁爲合歡被著以長相思緣以結不解著昌慮切鄭儀禮注著充之以絮也緣以絹切鄭禮記注緣飾邊也長相思謂以絲縷絡綿交互网之使不斷長相思之義也結不解按說文結而可解曰紐結不解曰締謂以鍼縷交鎖連結混合其縫如古人結綢繆結同心制取結不解之義也旣取其義以著愛而結好又美其名曰相思曰不解云合歡被宋趙徳麟侯鯖錄有解防而觀之可見古人詠物托意之工矣【丹鉛余錄】

雙鯉魚

古詩有客從逺方來遺我雙鯉魚呼童烹鯉魚中有尺素書魚腹中安得有書古人以諭隱宻也魚沈潛之物故云【夷白齋詩話】

古樂府詩尺素如殘雪結成防鯉魚要知心裏事防取腹中書防此詩古人尺素結爲鯉魚形卽緘也非如今人用蠟文選客從逺方來遺我防鯉魚卽此事也下云烹魚得書亦譬況之言耳五臣及劉履謂古人多於魚腹寄書引陳渉罩魚倡禍事証之何異癡人說夢邪【丹鉛余錄】

大人丈人

康翊仁鮫人潛織詩三日丈人嫌樂府焦仲卿妻三日斷五匹大人故嫌遲後漢範滂謂母爲大人而史記索隱注韋昭云古者名男子爲丈人尊父嫗爲丈人故漢書宣元六王傳所云丈人謂淮陽憲王外王母卽張博母也故古詩云三日斷五匹丈人故嫌遲也【吟窻雜錄】

黃姑

古樂府云東飛伯勞西飛燕黃姑織女時相見予初不曉黃姑爲何等語因讀杜公瞻所注宗懍撰荊楚嵗時記乃知黃姑卽河鼓也亦猶桑落之語轉呼爲索郎也【潘子眞詩話】

都梁

迷疊

古詩云博山鑪中百和香欝金蘇合及都梁又云氍毹五水香迷疊及都梁按廣志都梁香出交廣形如藿香迷疊出西域魏文帝有迷疊賦【王直方詩話】

窮袴

古樂府曰綉幕圍春風耳節朱絲桐不知理何事淺立經營中防惜加窮袴隄防托守宮今日牛羊上丘壠當時近前靣發紅前軰多全用其語老杜曰意匠慘淡經營中李長吉曰羅屛繡幕圍春風黃魯直曰今日牛羊上邱壠當時近前左右瞠窮袴漢時語也今襠袴也【吟齋夜話許彥周曰齊梁間樂府詩防惜加窮袴防閒托守宮今日牛羊上邱壠當時近前靣發紅老杜作麗人行賜名大國虢與秦其卒曰愼勿近前丞相嗔虢國秦國何預國忠事而近前卽嗔邪東坡言老杜似司馬遷蓋深知之】

猛燭猛炬

魏明帝樂府晝作不停手猛燭繼望舒晉庾闡藏鬮賦督猛炬以增明從因朗而心隔猛炬猛燭蓋大燭大炬也周禮所謂墳燭楚辭所云懸火也杜詩銅盤燒蠟光吐日其猛蠟乎【譚苑醍醐】

西山有仙童

相州棲霞谷有喬順二子服飛龍藥二子十年不饑魏文帝詩曰西山有仙童不飲亦不食謂此【古今詩話】

防衣

陳思王靈芝篇曰伯瑜年七十防衣以娛親今人但知老萊子之事而不知伯瑜【困學紀聞】

七哀

七哀詩起曹子建其次則王仲宣張孟陽也釋詩者謂病而哀義而哀感而哀悲而哀耳目聞見而哀口嘆而哀鼻酸而哀謂一事而七者具也子建之七哀哀在於獨棲之思婦仲宣之七哀哀在於棄子之婦人張孟陽之七哀哀在於已毀之園寢唐雍陶亦有七哀詩所謂君若無定云妾作不動山云行出山易山逐云去難是皆以一哀而七者具也【韻語陽秋】

探情以華

文選王仲宣詩探情以華覩著知防本於史記律書情核其華道者明矣之語華者貌也然史記之語觀仲宣之詩而益明仲宣之詩得李善之解而始白觀書所以貴乎博證也【升庵詩話】

日昃曰映

梁元帝纂要云日在午曰亭在未曰映王仲宣詩山岡有餘映謂日昃也【譚苑醍醐】

幽憤詩

文士傳曰嘉平中汲縣民共入山中見一人所居懸巖百仞叢林欝茂而神明甚察自云孫姓登名字公和康聞乃從逰三年問其所圖終不答然神謀所存良妙康毎防然嘆息將別謂曰先生竟無言乎登乃曰子識火乎生而有光而不用其光果然在於用光人生有才而不用其才果然在於用才故用光在乎得薪所以保其曜用才在乎識物所以全其年今子才多識寡難乎免於今之世矣子無多求康不能用及遭呂安事在獄爲詩自責云昔慙下惠今愧孫登

嵇中作幽憤詩知不免矣而卒章乃曰采微山阿散髮巖岫永嘯長吟頥性飬壽者悼此志之不遂也【東坡】

贈秀才入軍

文選載叔夜贈秀才入軍詩李善注謂兄喜秀才入軍而張銑謂叔夜弟不知其名考五詩或曰攜我好仇或曰思我良朋或曰佳人不在皆非兄弟之稱善銑所注恐未必然爾【韻語陽秋】

晉康贈弟秀才四言詩云感悟馳情思我所欽則以所欽爲弟陸機贈從兄車騎詩云寤寐靡安豫願言思所欽則以所欽爲兄又贈馮文羆詩云慷慨誰爲感願言懷所欽則以所欽爲友【失名】

鳳轄

傳記所傳漢宣帝以皂蓋車一乘賜大將軍霍光悉以金較具至夜車轄上金鳳皇輙亡去莫知所之至曉乃還如此非一守車人亦嘗見後南郡黃君仲北山羅鳥得鳳皇子入手卽化成紫金毛羽冠翅宛然具足可長尺餘守車人列云今月十二日夜車轄上鳳皇俱飛去曉則俱還今日不返恐爲人所得光甚異之具以列上後數日君仲詣闕上金鳳皇子云今月十二日夜北山羅鳥所得帝聞而疑之以置承露盤上俄而飛去帝使尋之直入光家止車轄上乃知信然帝取其車毎逰行輙乘禦之至帝崩鳳皇飛去莫知所在康詩云翩翩鳳轄逢此网羅正謂此也【嘉話錄】

妖女

阮籍詩昔余逰大梁登於黃華巓應龍沈冀州妖女不得眠按戰國策趙武靈西至河登黃華之上夢處女鼓琴歌詩因納吳廣女娃嬴孟姚其先七世而兆於簡子之夢及入宮而奪嫡亂國豈非妖女乎張平子應問曰女魃北而應龍翔合而觀之可見其防意蓋當是時魏明帝郭后毛后妬寵相殺正類武靈王事故隱語怪說亦春秋定哀多防辭意也顏延年曰阮公身事亂朝常恐遇禍因玆詠懷𨿽志在譏刺而文多隱避百代之下難以情測故粗明大意略其幽防也信哉【詩話補遺】

趙李

阮籍詩西逰咸陽市趙李相經過顏延年注趙飛燕李夫人非也按漢書乃成帝時趙季李欵延年之博尙有此誤【詩話補遺丹鉛余錄曰阮籍詠懷詩西逰咸陽市趙李相經過顏延年以爲趙飛燕李夫人劉防孟謂安知非實有此人不必求其誰何也不詳詩意咸陽趙李謂防俠近幸之儔漢書谷永傳小臣趙李從防賤貴寵成帝常與微行者籍用趙李字正出此若如顏延年說趙飛燕李夫人豈可言經過如劉防孟言當時實有此人唐王維詩亦有日夜經過趙李家豈唐時亦實有此人乎乃知讀書不詳考深思𨿽如延年之博學防孟之精鑑亦不免失之況下此者耶】

帶劍上吾丘

漢武故事曰漢武帝崩後忽見形謂陵令薛平曰我𨿽失勢猶爲汝君柰何令吏卒上吾陵磨劍乎因不見推陵防果有方石可以爲礪吏卒常盜磨刀劍霍光欲斬之張安世曰神道茫昧不宜爲法故阮公詠懷詩曰失勢在湏臾帶劍上吾丘【丹鉛余錄】

吹臺

東京記天淸寺繁臺梁孝王按歌吹之臺阮公詩云駕言發魏都南向望吹臺簫管有餘音梁王安在哉後有防氏居其側里人呼爲繁臺【文昌雜錄】

石

陸機詩石尙懷海我寧忘故鄕此蓋東北巖有大石俗云魯般所作夏則入海冬復止於西山上

南陔【束晳補亡詩】

陔釋曰隴也羣經【闕】辧曰序謂孝子相戒以飬陔當訓戒鄕飲酒燕禮賔醉而出奏陔之言戒也以陔爲節明無失禮【困學紀聞】

夷庚

左傳成十八年披其地以塞夷庚正義云平道也二字出此李善注誤

三命

祭法注司命主督察三命孝經援神契曰命有三科有受命以保慶有遭命以謫暴有隨命以督【闕】子注云命有三名行善得善曰受命行善得惡曰遭命行惡得惡曰隨命孫子荊詩云三命皆有極皆本援神契【並同上】

董京詩

晉書隱逸傳董京字威輦至洛陽行吟常宿白社中時乞於市得殘碎繒絮結以自覆全帛佳緜則不肯受或見推排罵辱曽無怒色孫楚貽書勸仕京不從答以古詩其末句云萬物皆賤惟人爲貴動以九州爲狹靜以圜堵爲大予詳最後二句明知足常足鵬鷃逍遙之意也【法藏碎金錄】

被池

左太衝詩衣被皆重池池被之心如池也李太白詩亦有綠池障泥錦之句又裝潢家以捲縫罅處爲玉池也【丹鉛余錄】

榮木

爾雅注榮木梧桐也槖鄂皆五陶詩冉冉榮木結根於玆是也或以爲榮華失之【同上】

明玕靑瑤

士大夫學淵明作詩往往故爲平澹之語而不知淵明制作之妙巳在其中矣如讀山海經云亭亭明玕照落落靑瑤流豈無雕琢之功蓋明玕爲竹靑瑤爲水與所謂紅皺曬檐瓦黃圓系門衡者異矣【竹坡詩話】

子夜

李太白雲子夜吳歌動君心李義山詩云鶯能子夜歌云晉有子夜者善歌非時數也【許彥周詩話】

石闕

古樂府云金銅作蓮花蓮子何其貴攡門不安橫無復相關意石闕生口中含悲不得語石闕古漢時碑名故云【夷白齋詩話】

小姑無郎

古樂府淸溪小姑曲雲開門白水側近橋梁小姑所居獨處無郎唐李義山詩神女生涯元是夢小姑居處本無郎小姑蔣子文第三妹也楊炯少姨廟碑云虞帝二妃湘水之波瀾未歇蔣侯三妹靑溪之軌迹可尋【升庵詩話】

白紵舞

宋書樂志有白紵舞樂府解題譽白紵曰質如輕雲色如銀制以爲袍余作巾袍以光軀巾拂塵王建云新縫白紵舞衣成來遲邀得吳王迎元稹云西施自舞王自管白紵翻翻鶴翎散則白紵舞衣也王建云新換霓裳月色裙豈霓裳羽衣舞亦用白耶【韻語陽秋】

三殤

李善注文選本末詳備極可善所謂五臣者眞俚儒之荒陋者也而世以爲勝善亦謬矣謝曕張子房詩云奇慝暴三殤此禮所謂上中下殤言暴秦無道戮及孥稚也而乃引苛政猛於虎吾父吾子吾夫皆死於是謂夫與父爲殤此豈非俚儒之荒陋乎【東坡】

池塘生春艸

池塘生春艸園栁變鳴禽靈運坐此詩得罪遂托以阿連夢中授此語有客以請舒王曰不知此詩何以得名於後世何以得罪於當時舒王曰權徳輿已常評之公苦未尋繹爾客退而求徳輿集了無所得復以爲問舒王誦其略曰池塘者泉州瀦漑之地今曰生春艸是王澤竭也豳詩所紀一虫鳴則一變今曰變鳴禽者將變也客以告士夫士夫益服舒王之博【吟窻雜錄】

瑤華

楚詞云折疏麻兮瑤華將以遺兮離居瑤華謂麻之華白也詩載木桃木李握椒芍藥之類皆相贈問之物所謂疏麻者所以贈問離居也謝靈運南樓遲客詩云瑤華未堪折蘭苕已屢摘路阻莫贈問何以慰離析越嶺溪行雲握蘭徒勤摘折麻心莫展駱賔王思家詩云旅行悲泛梗離恨斷疏麻錢起題輞川詩云折麻定延竚乘月期相尋皆用楚辭意用於離居至於起贈趙給事詩乃云不惜瑤華報木桃則是以瑤華爲玉誤矣【韻語陽秋】

云錦

文選海賦云云錦散文於沙汭之際故謝靈運詩有赤玉隱瑤溪云錦被沙汭之句觀其語意正言沙石五色如雲錦被於岸爾世見韓退之作曲江荷花行雲撐舟昆明度云錦遂謂退之以云錦二字狀荷花其實非也謂之度云錦言舟行於五色沙石之際豈謂荷花哉【同上○此江文通擬作葛常之云謝靈運詩非也】

送孔令詩

謝靈運送孔令詩季秋邊朔苦旅鴈違霜雪淒淒陽卉肥皎皎寒潭潔上二句見孔令避地之意三句諭時四句美孔賦而比也在宥天下理吹萬羣芳悅詩意防婉諭宋公尢妙【瑯琊漫抄】

牽絲

謝靈運詩牽絲及元興解在景平李善注引應璩詩不悟牽朱絲三署來相尋觧云牽絲初仕也解去仕也文苑英華康子元防軍帖子判云萬里牽絲俄畢子荊之任九流懸鏡行披彥輔之云又似用爲孫楚事【升庵詩話】

晚見朝日

謝靈運詩曉聞夕飈急晚見朝日暾此語殊有變互凡風起必以夕此云曉聞夕飈卽杜子美之喬本易髙風也晚見朝日倒景反照也孟郊詩南山塞天地日月石上生髙峯夕駐景深谷夜先明皆自謝詩翻出【譚苑醍醐】

陶嘉月

謝惠連云漾舟陶嘉月王襃九懷云陶嘉月兮總駕王逸云及吉時也【西溪叢語】

行藥

鮑昭行藥至城東橋詩五臣注云昭因疾服藥行而宣道之杜甫舟中伏枕詩云行藥病涔涔漢許皇后云我頭岑岑藥中得無有毒乎【同上】

吹蠱

鮑照苦熱行含沙射流影吹蠱痛行暉南中畜蠱之家蠱昏夜飛出飲水光如曵彗所謂行暉也文選注行暉行旅之暉非也【升庵詩話】

宗衮

東坡詆五臣注文選以爲荒陋予觀選中謝暉和王融詩云阽危賴宗衮防管寄明牧正謂謝安謝安石於暉爲逺祖以其爲相故曰宗衮而李周翰注曰宗衮謂王導導與融同宗言晉國臨危賴王導而破苻堅牧謂謝亦同破堅者夫以宗衮爲王導固可笑然猶以和王融之故微爲有說至以導爲與謝同破苻堅乃是全不知有史筞而狂妄注書所謂小兒彊解事也惟李善注得之【容齋隨筆】

謝詩

謝朓詶王晉安詩南中榮橘柚寧知鴻鴈飛後人不解此句之妙晉安卽閩泉州也南中榮橘柚卽諺雲樹蠻不落葉也寧知鴻鴈飛卽諺云鴈飛不到處也樹不凋鴈不到本是瘴鄕乃以美言之此是隱句之妙【升庵詩話】

平楚

謝暉詩云寒城一以眺平楚正蒼然平楚猶平野也呂延濟乃用翹翹錯薪言刈其楚謂楚木叢便覺意象殊窘凡五臣之陋類若此【唐子西語錄】

謝朓詩寒城一以眺平楚正蒼然楚叢木也登髙望逺見木杪如平地故云平楚猶詩所謂平林也陸機詩安轡遵平莽謝語本此唐詩燕掠平蕪去又逰絲蕩平綠又因謝詩而衍之也【升庵詩話】

佳麗

韓子佳麗也者邪正之分也戰國策宮中佳麗好玩又云趙天下善爲音佳麗人之所出也嚴安防佳麗珍怪順於耳目謝朓詩江南佳麗地佳麗字非始自謝也文選注失引之【丹鉛余錄】

萬年枝

謝朓詩風動萬年枝唐詩靑松忽似萬年枝三體詩注以爲冬靑非也艸木防云檍木枝葉可愛二月花白子似杏今官園種之取億萬之義攺名萬嵗樹卽此也【同上】

瑟居

梁武帝詩瑟居超七淨瑟與索同蕭索字一作蕭瑟則索居亦得作瑟居也蓋瑟索借用字正作槭【丹鉛四錄】

防門艸

王筠寓直詩霜被守宮槐風驚防門艸物類志曰防門艸出常山取置戶下或有過其門者艸必叱之一名百靈艸【丹鉛余錄】

碑生金

陰鏗詩曰表柱應堪燭碑書欲有金上句用張華然燭化狐事下句碑生金事人鮮知之考水經注魏受禪碑六字生金論者以爲司馬金行故曹氏六世而晉代之也又苻子曰木生蠍石生金又賈逵祠前碑石生金幹寶以爲晉中興之瑞郭璞傳碑生金庾氏禍至矣陰所用蓋出此【同上】

鄕裏

古人稱妻曰鄕裏沈休文山陰栁家女詩云還家問鄕裏詎堪持作夫南史張彪傳曰我不忍令鄕裏落他處姚令威曰今防稽人曰家裏其義同也【西溪叢語丹鉛續錄曰俗語云鄕裏夫妻步步相隨言鄕不離裏如夫不離妻也】

鳳艒

博雅艒防舟也艒音墨隋志有龍舟鳳艒【丹鉛續錄】

古詩紀卷一百五十三

欽定四庫全書

古詩紀卷一百五十四

明馮惟訥撰

別集第十

雜觧【下】

葵燕麥

劉禹錫再逰都觀詩序云惟兔葵燕麥動揺春風耳今人多引用之予讀北史邢劭傳載劭一書云國子𨿽有學官之名而無教授之實何異兔絲燕麥南箕北斗哉然則此語由來久矣爾雅曰莃兔葵籥雀麥郭璞注曰頗似葵而葉小狀如藜雀麥卽燕麥有毛廣志曰兔葵爚之可食古歌曰田中兔絲何嘗可絡道邊燕麥何嘗可獲皆見於太平禦覽上林賦箴析苞荔張揖注曰析似燕麥音斯葉庭珪海錄碎事云兔葵苖如龍芮花白莖紫燕麥艸似麥亦曰雀麥但未詳出於何書【容齋三筆】

金錯刀

張平子四愁詩云美人贈我金錯刀何以報之英瓊瑤金錯刀王莽所鑄錢名莽居攝變漢制以周錢有子母相權於是更造大錢徑寸二兮重十二銖文曰大錢五十又造契刀其環如大錢身形如刀長二寸文曰契刀五百錯刀以黃金錯其文曰一刀直五千與五銖錢凡四品並行杜子美對雪詩金錯囊垂罄銀壺酒易賒韓退之潭州泊船詩聞道松醪賤何須恡錯刀皆謂是也或注四愁詩引續漢書佩刀諸侯王以金錯環恐與王莽所鑄錯刀又別【藝苑雌黃】

閼氏

石季倫王明君辭云延我於穹廬加我閼氏名閼氏單於妻也上烏前切下章移切前漢匈奴傳曰冒頓後有愛閼氏生少子顏注閼氏匈奴皇后號劉貢父云匈奴單於號其妻閼氏耳顏便以皇后解之大俚俗也西河舊事云失我祁連嶺使我六畜不蕃息失我焉支山使我婦女無顏色蓋北方有焉支山山多紅藍北人采其花染緋取其英鮮者作胭脂婦人妝時用作頰色殊鮮明可愛匈奴名妻閼氏言可愛如胭脂也錢昭度作王昭君詩云閼氏才聞易妾名歸期長似俟河淸則誤讀氏字爲姓氏之氏矣【同上】

長楸

曹植詩鬭雞東郊道走馬長楸間陳沈烱邊馬有歸心詩彌憶長楸道金鞍背落暉杜子美玉腕驑詩頓驂飄赤汗局顧長楸畵馬圖詩霜蹄蹴踏長楸間苕溪漁隱曰文選注古人種楸於道故曰長楸【復齋謾錄】

詠月詩

梁朱超舟中望月詩入風先繞暈排霧急移輪梁庾肩吾詩圓隨漢東蚌暈逐淮南灰庾信望月詩灰飛重暈缺蓂落獨輪斜王襃關山月詩灰寒光轉白風多暈欲生蓋用淮南子所謂月隨灰而暈缺故子美晚月詩欲得淮南術風吹暈巳生

織女詩

文選古詩河漢淸且淺相去復幾許盈盈一水間脈脈不得語梁劉孝儀詠織女詩欲待黃昬至含嬌渡淺河隋江總七夕詩婉孌期今夕飄飄渡淺流王諲七夕詩天河橫欲曉風駕儼應飛故老杜天河詩牛女年年度何曾風浪生

一柱觀

張華博物志曰江陵有臺甚大而惟有一柱眾梁皆共此柱后土人呼爲木履觀或一柱觀梁劉孝綽江津寄劉之遴云經過一柱觀出入三休臺

錦纜

吳甘寧住止嘗以繒錦維舟去輙割棄以示奢侈陳張正見賦朔雪映夜舟詩檣風吹影落纜錦雜花浮世言錦纜始於煬帝非也吳陳之間巳見矣故杜子美秋興詩錦纜牙檣起白鷗又錦纜回沙磧蘭橈避狄州又送鄭二還江陵詩火旗還錦纜白馬出江城【並同上】

行李

唐李濟翁資暇錄云古使字作李左氏春秋傳言行李乃是行使後人誤爲李字春秋僖公三十年左氏傳云若舎鄭以爲東道主行李之往來共其困乏杜預曰李使人也又襄公八年左氏傳云亦不使一介行李告於寡君杜預曰行李行人也又昭公十三年左氏傳曰諸侯靖共好以爲事行理之命無月不至杜預曰行理使人通聘問者或言理或言李皆謂行使也但文其言謂之行李亦作理耳以此知其非攺古文爲李也古文字多矣李濟翁不言李字出何書未可遽爾泛舉而攺作也劉孝威結客少年塲行雲少年李六郡遨逰徧五都李作使音【西溪叢語】

燭銀

穆天子傳天子之寶璿珠燭銀郭璞曰銀有精光如燭也梁簡文詩燭銀逾漢女寶鐸邁昆吾江總貞女峽賦含照曜之燭銀溯潺湲之膏玉唐人詩用銀燭字本此【升庵詩話】

掛胡牀

魏裴潛爲兗州太守嘗作一胡牀及其去畱以掛柱梁簡文帝詩不學胡威絹寧掛裴潛牀太白詩去時無一物東壁掛胡牀

緑沈

梁簡文詩曰吳戈夏服箭驥馬緑沈弓予考之緑沈乃畵工色之名鄴中記云石虎造像牙桃枝扇或綠沈色或木蘭色或紫紺色或欝金色王羲之筆經云有人以綠沈漆管見遺南史梁武帝西園食綠沈是綠沈卽西皮色也杜少陵詩雨拋金鎖甲苔臥綠沈槍楊巨源詩吟詩白羽扇校獵綠沈槍皆謂以綠沈色爲漆飾槍柄耳【並同上】

合浦葉

劉欣期交州記云合浦東百里有一杉樹葉落隨風入洛陽城內漢時有善相者說此休徴當出王者特遣人伐樹庾信詩傳聞合浦葉逺向洛陽飛吳均詩三秋合浦葉九月洞庭枝薛道衡吳趨行杉葉朝飛向京洛文魚夜過歷吳洲皇甫冉詩心隨合浦葉命寄首陽薇楊盈川文合浦杉葉飛向洛陽始興鼔木徙於臨武事皆本此始興鼓木見水經注【丹鉛余錄】

刺閨

梁戴暠從軍行雲長安夜刺閨胡騎犯銅鞮刺閨夜有急報投刺於宮門也南史陳文帝每夜刺閨取外事分判者前相續敇雞人伺漏傳籖於殿中令投籖於階石上蹌然有聲隋煬帝詩投籖初報曉隋時此制猶存也【丹鉛余錄】

八蠶

文選吳都賦國稅再熟之稻鄕貢八蠶之綿注引劉欣期交州記云一嵗八蠶繭出日南也愼按漢兪益期牋云日南蠶八熟繭軟而薄又永嘉記云永嘉有八輦蠶一曰蚖珎蠶三月績二曰板蠶四月初績三曰蚖蠶四月績四曰愛珎五月績五曰愛蠶六月末績六曰寒珎七月績七曰四出蠶九月初績八曰寒蠶十月績凡蠶再熟者皆謂之珎此則八蠶之實也李賀詩將餧吳王八繭蠶則直謂一蠶之收當八繭耳一嵗八績恐誇者之過也

禦亭

一唐人送元中丞江淮轉運詩一首王維錢起集皆有之其去問珠官俗來經石春東南禦亭上莫問有風塵用事頗隱僻石用荀子紫魚鹽及文選石應節而揚葩事也禦亭吳大帝所建在晉陵庾信詩禦亭一回望風塵千里昬是也【並同上】

懸炭

後漢律曆志古者天子以日至禦前殿合八能之士陳八音聽樂均度晷景候鐘律權土炭放陰陽日冬至陽气至則樂均淸景長極黃鐘通土炭輕而衡仰日夏至陰气應則樂均濁景短極防賔通土炭重而衡低淮南子曰水勝故夏至濕火勝故冬至燥燥故炭輕濕故炭重蕭子云嵗暮直廬試衡輕炭燥權重泉涸李騫詩流火時將末懸炭漸雲輕梁簡文帝詩月暈蘆灰缺秋還懸炭枯懸炭古气法也今絕其法而人亦罕知其事文人引用亦僅此三條耳【丹鉛閏錄】

月表

禮記云爲朝夕必放於日月爲朝夕者蓋立圭以測日景立表以量月采日圭之法具於周禮月表世罕知漢書李尋傳月者眾陰之表消息見伏百里爲品千里立表王僧防詩所謂月表望靑丘是也吳下田家以正月八日夜立一竿於平地月初出有影卽量之據其長短移於水靣就橋柱畫痕記之梅雨水漲必到所記之處蓋古之遺法管子云不明於則而欲出號令猶立朝夕於運鈞之上運鈞泥工圓轉之器也【丹鉛續錄】

屠蘇

蕭子云雪賦曰韜罘罳之飛棟沒屠蘇之髙影始飄舞於圓池終停華於方井杜工部冷淘詩曰願憑金騕裊走置錦屠蘇屠蘇庵也廣雅云屠蘇平屋也通俗文曰屋平曰屠蘇魏略云李勝爲河南太守郡防事前屠蘇壊唐孫思邈有屠蘇酒方蓋取庵名以名酒後人遂以屠蘇爲酒名矣何遜詩郊郭勤二頃形體憇一蘇又大冠亦曰屠蘇禮曰童子幘無屋凡冠有屋者曰屠蘇晉志元康中商人皆著大障諺曰屠蘇障日覆兩耳防見暍兒作天子【丹鉛余錄○又詩話補遺曰周王襃詩飛甍雕翡翠繡桷畵屠蘇屠蘇本艸名畵於屋上因艸名以名屋杜詩云願隨金騕裊走置錦屠蘇此屠蘇屋名也後人又借屋名以名酒元是屠蘇酒是也又大帽形類屋亦名屠蘇南史謡云屠蘇障日覆兩耳是也】

黃雲

春秋運斗樞曰黃雲四合女訛驚邦感精符曰妻黨翔則黃雲入國妻黨翔謂女謁盛也淮南子曰黃天之气上爲黃雲下爲黃埃江淹詩河洲多沙塵風吹黃雲起李太白黃雲城南烏欲棲【補文選注之未備詩話補遺】

寶祙腰防

祙女人脇衣也隋煬帝詩錦袖淮南舞寶祙楚宮腰盧照鄰詩倡家寶祙蛟龍被是也或謂起自楊妃出於小說僞書不可信也崔豹古今注謂之腰防注引左傳衵服謂日日近身衣也是春秋之世已有之豈始於唐乎沈約詩嶺上蒲萄繡腰中合歡綺謝偃詩細風吹寶祙輕露濕紅紗【升庵詩話】

搗衣

字林云直舂曰搗古人搗衣両女子對立執一杵如舂米然今易作臥杵對坐搗之取其便也嘗見六朝人畵搗衣圖其制如此圖後有行書魏瓘賦云夜如何其秋兮巳半拽魯縞攘皓腕始於揺揚終於淩亂驚飛燕之兩行遏彩雲而一斷隱髙樓而如動度遙城而如散夜有露兮秋有風杵有聲兮衣可縫佳人聽兮意何窮步逍遙於涼景暢容與於晴空黃金釵兮碧雲髮白綸巾兮靑女月佳人良未歇臂長虹兮乍開淩倒景而將越是時也余未畢微影方流逶迆洞房半入宵夢窈窕閒館方增客愁李都尉以胡笳動泣向子期以鄰笛增憂古人獨感於聽今者況兼乎秋願君無按龍泉色誰道明珠不可投賦𨿽非偶自是齊梁風流之習也【同上】

黃額

後周天元帝令宮人黃眉墨妝其風流於後世虞世南詠袁寶兒云學畵鴉黃半未成此煬帝時是也至唐猶然駱賔王詩寫月圖黃罷淩波拾翠通又盧照鄰詩纎纎初月上鴉黃鴉黃粉白車中出宋陳去非蠟梅詩智瓊額黃且勿誇眼明見此風前葩智瓊晉代魚山神女也額黃事不見所出當時必有傳記而黃妝實自智瓊始乎【詞品】

靨飾

說文靨頬輔也洛神賦明眉善睞靨輔承權自吳宮有獺髓補痕之事唐韋固妻少時爲盜刃所刺以翠掩之女妝遂有靨飾其字二音一音琰一音叶溫飛卿詞繡衫遮笑靨煙艸防飛蝶此音叶又云粉心黃蕋花靨黛眉山兩防此音琰【同上】

斗音主

古文易日中見斗斗作主鄭注詩酌以大斗斗亦音主儀禮司宮設罍於洗東有枓釋之枓音主注枓防水器也律曆志聚於斗溝洫志涇水一石其泥數斗且漑且糞長我禾黍【譚苑醍醐】

黽音蔑

抱朴子舉秀才不知書舉孝亷父別居寒素淸白濁如泥髙弟良將怯如黽泥音涅後漢書引論語涅而不緇作泥而不滓可證也黽音蔑爾雅注引黽勉從事或蠠沒又作宻勿可證也泥音涅則黽當音蔑黽或音宻則泥當音匿古音例無定也晉書作怯如雞蓋不得其音而攺之【丹鉛四錄】

防與玷通

防與玷同古詩多用之束晳補亡詩鮮侔晨葩莫之防辱左思唐林兄弟贊二唐潔已乃防乃污陸厥答內兄希叔詩旣叨金馬署復防銅龍門杜子美詩幾回靑防朝班正承諸賢用事例也【宋樓鑰】

晉音齊

孟喜易晉作齊陸徳明云齊子西切義同蓋音躋躋亦晉也故知義同春秋齊師遷紀邢鄑郚鄑子移反文選髙犒防師【述祖徳詩】注引呂氏春秋秦將伐鄭賈人髙遇之乃矯鄭伯之命以勞之曰寡君使丙也術也視也於邊防之道也迷惑入大國之地再拜受之髙誘曰防國名也按防鄑同字從邑爲是從日傳寫誤也古但作晉而音子西反與易春秋合【譚苑醍醐】

帆字音

帆字符咸切舟上幔也又扶泛切使風也舟幔則平聲使風則去聲蓋動靜之異也劉熈釋名曰隨風張幔曰帆注去聲廣韻曰張布障風曰防音與梵同左傳宣公十三年注防斾投衡上使不防風謂車斾之受風若舟防之帆風也舟帆之帆平聲帆風之帆去聲防雲帆是扇風之名孫綽子曰動不中理若帆舟而無柁南史因風帆上前後連咽荊州記雲宮亭湖廟神能使湖中分風而帆南北晉湛方生有帆入南湖詩又有還都帆詩謝靈運有逰赤石進帆海詩劉孝威有帆渡吉陽洲詩選無因下徵帆徐陵詩南茨大麓北帆淸湘劉刪詩廻艫乘泛水舉帆逐分風孟浩然詩嶺北廻徵帆巴東問故人近蘇州刻孟詩攺徵帆爲徵棹蓋淺學妄攺非刀誤也【升庵詩話】

朅來

今文語辭朅來聿來不知所始按楚辭車旣駕兮朅而歸不得見兮心傷悲舊注朅去也又按呂氏春秋膠鬲見武王於鮪水曰西伯朅去無欺我也武王曰不子欺將伐殷也膠鬲曰朅至武王曰將以甲子日至注朅何也若然則朅之爲言盍也若以解楚辭則謂車旣駕矣盍而歸乎以不得見而心傷悲也意尢婉至則今文所襲用朅來者亦謂盍來也非是發語之辭矣文選注劉向七言曰朅來歸耕永自疏顏延年秋胡妻詩曰朅來空復辭皆謂盍來始通

班暽

何晏景福殿賦明光熠爚文彩璘班皇甫士安勸志靑紫之暽班暽班卽斕斑也斕字俗書到漑餉任昉杖詩文彩旣斑爛爛卽俗斕字韓文公詩華燭光爛爛注亦作平音班爛字古勝俗用斕字

谸眠

楚辭逺望兮阡眠陸機詩林薄杳阡眠呂延濟曰阡眠原野之色按說文谸山谷靑谸也則阡眠字當作谸眠又列子云鬰欝芊芊注芊芊茂盛之貌李白賦彩翠兮芊眠谸眠作芊眠亦通文選別作旰眠字皆從目【並同上】

陸機太白詩音

陸機招隱詩哀音附靈波頽響赴曾曲附音拊太白詩笛橫吹阿嚲廻向月樓中吹落梅下吹字音去聲不惟便於讀亦義宜爾也【丹鉛閏錄】

古詩用古韻

宋南平王劉鑠過歷山湛長史艸堂詩云玆山蘊靈詭憑覽趣亦贍九峯相接連五渚逆迎浸層阿痩且隱絕嵓暢方禁澑眾夏更寒林交晝長防伊予久緇涅復得味恬淡願逐安期生於焉愜髙枕贍音愼淡枕與浸防皆相葉爲韻蓋用古韻也庾信喜晴應詔詩云禦辧誠膺錄維皇稱有建栢梁驂四馬髙陵馳六傳河堤崩故栁秋水髙新堰王城水鬭息洛浦河圖獻伏泉還習坎陰風已回巽桐枝長舊圍蒲節抽新寸山藪欣藏疾幽棲得無悶有慶兆民同論年天子萬【升庵詩話曰巽音旋寸音斷悶音慢】亦古韻也吳才老韻補自謂博極羣書而不引此何邪劉鑠字休文選載其擬古二首其別詩惟見此首耳湛長史名茂之酬休詩巳見【同上】

【古之詩韻如三百篇協用者西北有髙樓上與浮雲齊是也如洪武韻互用者灼灼園中葵朝露待日晞是也如沈韻拘用者有鳥西南飛熠熠似蒼鷹是也漢人用韻參差沈約韻譜始爲嚴整早發定山尙用山先二韻及唐以詩取士遂爲定式後世因之不復古矣楊誠齋曰今之禮部韻乃是限制士子成文不許出韻因難以見工爾至於吟詠性情當以國風離騷爲法又奚禮部韻拘之哉古詩自有所葉如靡室靡家玁狁之故曹大家字本此○詩家直說】

日出東南隅行

日出東南隅行古詞曰日出東南隅照我秦氏樓舊說邯鄲女子姓秦名羅敷爲邑人千乘王仁妻仁爲趙王家令羅敷出采桑陌上趙王登樓見而悅之置酒欲奪焉羅敷彈箏作陌上桑以自明不從今其詞乃羅敷采桑陌上爲使君所邀羅敷盛誇其夫爲侍郎以拒之論者病其不同大抵詩人感詠隨所命意不必盡當其事所謂不以辭害意也且發乎情止乎禮義古詩之風也今次是詩益將體原其迹而以辧麗是逞約之以義殆有所未合而盧思道傅縡張正見復不究明更爲祖述使若其夫不有東方騎不爲侍中郎不作専城居乃得從使君之載歟如劉邈王筠之作蠶不饑日未暮亦安得徬徨爲使君畱哉蕭防殷謀曾不足道而沈君攸所謂看金怯舉意求心自可知亦庶幾焉故秋胡婦曰婦人當采桑力作以飬舅姑亦不願人之金此眞烈婦之辭耳【樂府集】

豫章行

豫章行豫章邑名漢南昌縣隋爲豫章有豫章江江連九江有釣磯陶侃少時嘗宿此夜聞人唱聲如量米者訪之吳時有度支於此亡今考傅陸士衡軰所作多敍別離怨恨思卽知豫章昔爲華艷盛麗之區耳至唐杜牧詩尙過稱其侈靡焉

董桃行

董桃行言神仙事傅休奕九秋篇十二章乃敍夫婦別離之思梁簡文賦行幸甘泉宮歌復云董桃律金紫賢妻侍禁中疑若引董賢及子瑕殘桃事終云不羨神仙侶排煙逐駕鴻皆所未詳按漢武內傳王母觴帝命侍女索桃剩桃七枚大如鴨子形色正靑以四枚防帝因自食其三帝收餘核王母問何爲帝曰欲種之王母曰此桃三千嵗一生實柰何帝乃止於是數過命侍女董防成吹云和笙觴帝作者取諸此耶

走馬引

走馬引樗裏牧恭所作也爲父報怨殺人亡匿山下有天馬夜降圍其室而鳴覺聞其聲以爲追吏奔而亡去旦視乃天馬迹因惕然大悟曰吾之所處將危乎遂荷糧去入沂澤中援琴而鼓之爲天馬聲曰走馬引而張敞爲京兆尹無威儀時罷朝防過走馬章臺街風俗曰殺君馬者路兒也言長吏馬肥觀者快之乘者喜其言驅馳不知至於死故張率作此引曰斂轡且歸去吾畏路兒

棗下何纂纂

棗下何纂纂古咄唶歌曰棗下何攢攢榮華各有時棗欲初赤時人從四邊來棗適今日賜誰當仰視之潘安仁笙賦曰詠園桃之夭夭歌棗下之纂纂歌曰棗下纂纂朱實離離宛其死矣化爲枯枝纂纂棗花也棗之纂纂盛貌實之離離將衰言榮謝之各有時也【並同上樂府集所載尙多正與樂府解題同耳觧題巳有別本故不重錄】

鳳將雛

鳳將雛曲吳競樂府題要云漢世樂曲名也而郭茂倩樂府詩集中無此詞獨通典載應璩百一詩爲作陌上桑及言鳳將雛張正見置酒髙殿上云琴挑鳳將雛當是用相如鼓琴挑云鳳兮歸故鄕遨逰四海求其凰之義則此曲其來久矣按晉書樂志吳聲十曲一曰子夜二曰上桂三曰鳳將雛此三曲自漢至梁有歌今不傳矣【葛常之】

踏揺娘

隋末有河間人鼻酗酒自號郎中每醉必敺擊其妻妻美而善歌每爲悲怨之聲輙揺頓其身好事者乃爲假靣以寫其狀呼爲踏揺娘今謂之談娘【劉賔客嘉話錄】

詠邯鄲故才人嫁爲廝飬卒婦

樂府有邯鄲才人嫁爲廝飬卒婦篇特亡其辭亦失其解及考史記張耳傳洎楚漢春秋並曰趙王武臣爲燕軍所獲囚於燕獄先後使者往請輙爲燕所殺趙有廝養卒謝其捨中曰吾將載趙王歸舎中人笑之乃走燕壁以利害說燕將燕以爲然乃歸趙王廝養卒禦王以歸武臣歸趙以美人妻飬卒以報之是其事也【升庵詩話】

昔昔鹽

薛道衡以空梁落燕泥之句爲隋煬帝所嫉考其詩名昔昔鹽凡十韻唐趙嘏廣之爲二十章其燕泥一章云春至今朝燕花時伴獨啼飛斜珠箔隔語近畵梁低帷捲閒窺戶牀空暗落泥誰能長對此防去復防棲樂苑以爲羽調曲怪錄載籧篨三娘工唱阿鵲鹽又有突厥鹽黃帝鹽白鴿鹽神雀鹽疏勒鹽滿座鹽歸國鹽唐詩媚賴吳娘唱是鹽更奏新聲刮骨鹽然則歌詩謂之鹽者如吟行曲引之類云今南嶽廟獻神樂曲有黃帝鹽而俗傳以爲黃帝炎長沙志從而書之蓋不考也韋縠編唐才調詩以趙詩爲劉長卿而題爲別宕子怨誤矣【容齋續筆】

夜夜昔昔

梁樂府夜夜曲或名昔昔鹽昔卽夜也列子昔昔夢爲君鹽亦曲之別名【丹鉛余錄】

烏鹽角

曲名有烏鹽角江鄰幾雜誌云始教坊家人市鹽得一曲譜於角子中翻之遂以名焉戴石屏有烏鹽角行元人月泉吟社詩山歌聒耳烏鹽角村酒柔情玉練捶【同上】

樂府命題

齊梁以來文士喜爲樂府辭然沿襲之久往往失其命題本意烏將八九子但詠烏雉朝飛但詠雉雞鳴髙樹巓但詠雞大抵類此而甚有並其題失之者如相府蓮訛爲想夫憐楊婆兒訛爲楊叛兒之類是也蓋辭人例多事語言不復詳研考𨿽李白亦不免此惟老杜兵車行悲靑阪無家別等數篇皆因事自出己意立題略不更蹈前人陳迹眞豪傑也

古樂府命題皆有主意後之人用樂府爲題者直當代其人而措辭如公無渡河須作妻止其夫之辭太白輩或失之惟退之琴操得體【唐子西文錄】

樂曲名解

古今樂錄曰傖歌以一句爲一解中國以一章爲一解王僧防啟曰古曰章今曰解解有多少當是先詩而後聲詩敍事聲成文必使志盡於詩音盡於曲是以作詩有丰約制解有多少又諸曲調皆有辭有聲而大曲又有艷有趍有亂辭者其歌詩也聲者若羊吾夷伊那何之類也艶在曲之前趍與亂在曲之後亦有吳聲西曲前有和後有送也愼按艶在曲之前與吳聲之和若今之引子趍與亂在曲之後與吳聲之送若今之尾聲羊吾夷伊那何皆聲之餘音嫋嫋有聲無字𨿽借字作譜而無義若今之哩囉嗹唵唵吽也知此可以讀古樂府矣【詞品】

樂府聲音

【鄭漁仲謂樂以詩爲本詩以聲爲用又謂古之詩今之詞曲也若不能歌之但能誦其文而說其義可乎不幸世儒義理之說日勝而聲歌之學日防馬貴與則謂義理布在方冊聲則湮沒無聞其言皆有見而朱文公亦謂聲气之和有不可得聞者此讀詩之所以難也夫樂之義理詩詞是也聲歌猶後世之腔調也兩者俱詣乃爲大成漁仲又謂樂之失自漢武始蓋言亡其聲耳漢世樂府如朱鷺君馬黃雉子斑等曲其辭皆存而不可讀想當時自有節拍短長髙下故可合於律呂後來擬作者但詠其名物詞𨿽有倫恐非樂府之全也且唐世之樂章卽今之律詩而李太白立進淸平調與王維之陽關曲於今皆在不知何以被之索宋之小詞今人亦不能歌矣今人能歌元曲南北詞皆有腔拍如月兒髙黃鶯兒之類亦有律呂可按一入於耳卽能辧之恐後世一失其聲亦但詠月詠鶯而巳此樂之所以難也求元審音宿悟神解者世合有異材○陸文裕公外集】

【周官鞮鞻氏掌四夷之樂與其聲歌東方曰韎南方曰任西方曰侏離北方曰禁文心雕龍云塗山歌於人始爲南音有娀謡乎飛燕始爲北聲夏甲嘆於東陽東音以發殷犛思於西河西音以興是四方皆有音也今歌曲但統爲南北二音如伊州涼州甘州渭州本是西音今並以爲北曲由是觀之則擊壤康衢卿雲南風白雲黃澤之類詩之篇什漢之樂府下逮關鄭白馬之撰𨿽詞有雅鄭並北音也若南音則孺子接輿越人紫玉吳歈楚艶以及今之戲文皆是然三百篇無南音周南召南皆北方也○眞珠船】

古詩紀卷一百五十四

欽定四庫全書

古詩紀卷一百五十五

明馮惟訥撰

別集第十一

辧證

禹碑

徐靈期衡山記云夏禹導水通凟刻石書名山之髙劉禹錫寄呂衡州詩云傳聞祝融峯上有神禹銘古石瑯玕姿祕文龍虎形崔融云於鑠大禹顯允天徳龍畫分螺書匾刻韓退之詩岣嶁山尖神禹碑字靑石赤形模奇又云千捜萬索何處有森森綠樹猿猱悲古今文士稱述禹碑者不一然劉禹錫蓋徒聞其名矣未至其地也韓退之至其地矣未見其碑也崔融所云則似見之蓋所謂螺書匾刻非目覩之不能道耳宋朱晦翁張南軒逰南嶽尋訪不獲其後晦翁作韓文考異遂謂退之詩爲傳聞之誤蓋以耳目所限爲斷也王象之輿地紀勝云禹碑在岣嶁峯又傳在衡山縣云宻峯昔樵人曽見之自後無有見者宋嘉定中蜀士因樵夫引至其所以紙打其碑七十二字刻於夔門觀中後俱亡近張季文僉憲自長沙得之云是宋嘉定中何致子一模刻於嶽麓書院者斯文顯晦信有神物防持哉碑凡七十七字輿地紀勝云七十二字誤也其文云承帝曰嗟翼輔佐卿洲渚與登鳥獸之門參身洪流而明發爾興久旅忘家宿嶽麓庭智營形析心罔弗辰往求平定華嶽泰衡宗防事裒勞余伸禋郁塞昏徙南瀆衍享衣制食偹萬國其寧竄舞永奔【丹鉛余錄】

麥秀之歌

史記箕子世家云箕子朝周過故殷墟感宮室毀壊生禾黍箕子傷之欲哭則不可欲泣爲其近婦人乃作麥秀之詩以歌之其詩曰麥秀漸漸兮禾黍油油彼狡童兮不與我好兮尙書大傳曰微子朝周過殷故墟見麥秀之蔪蔪兮禾黍之蠅蠅也曰此故父母之國乃爲麥秀之歌歌曰麥秀漸漸兮禾黍油油彼狡童兮不我好仇【按史記與尙書大傳所載之歌只差末句一字惟書傳序與歌蔪蔪蠅蠅字不同宋玉笛賦枚乘七發皆云麥秀蔪兮注麥芒也但史記以爲箕子而書傳以爲防子且稱父母之國尢爲有理不知司馬何所據而與書傳抵牾耶○學齋占畢】

龍蛇之歌

史記世家晉侯賞從亡者介子推不言祿祿亦不及子推從者憐之懸書宮門曰龍欲上天五蛇爲輔龍巳升云四蛇各入其宇一蛇獨怨終不見處余嘗觀劉向新序乃云子推之詩曰有龍矯矯將失其所有蛇從之周流天下龍入深淵得其安所有蛇從之獨不得甘雨遷向相拒不逺且向號博洽羣書所載不同如此故並錄之云【同上】

石鼔文

鞏丰云岐本周地平王東徙以賜秦襄公自此岐地屬秦秦人好田獵是石鼓詩之作其在獻公之前襄公之後乎其字類小篆地秦地聲秦聲字秦字其爲秦詩何疑【丹鉛續錄】

石槨銘

衛靈公死塟於故墓不吉塟沙丘掘之數仭得石槨洗而視之有銘曰不憑其子靈公奪而埋之夫靈公之爲靈久矣【見莊子】漢滕公夏侯嬰死送塟至東都門外駟不行踣地悲鳴卽掘馬蹄下得石槨其銘曰佳城欝欝三千年見白日於嗟滕公居此室乃塟斯地謂之馬冢【博物志○餘冬序錄曰塟有銘從占而然古人鑄造器物皆有欵識石槨之銘蓋欲識之類耳據銘所言豈防緯之書從古巳有此術邪】

臨河歌

漢書劉輔傳谷永等上書曰趙簡子殺其大夫鳴犢孔子臨河歌而還張宴注曰簡子欲分晉國故先殺鳴犢又聘孔子孔子聞其死至河而還也顏師古曰戰國筞說二人姓名云鳴犢鐸犨而史記及古今人表並以爲鳴犢竇犨蓋鐸竇其聲相近故有不同耳今永等指鳴犢一人不論竇犨也韓退之將歸撡亦云孔子之趙聞殺鳴犢作予案今本史記孔子世家乃以爲竇鳴犢舜華說苑權謀篇云晉有澤鳴犢犨其不同如此【容齋四筆】

逸詩

逸詩篇名若貍首【射義】驪駒【大戴禮漢書注】祈招【左傳】轡之柔矣【左傳周書】皆有其辭惟采薺【周禮】河水新宮茅防【左傳】鳩飛【國語】無辭或謂河水沔水也新宮斯幹也鳩飛小宛也周子醇樂府拾遺曰孔子刪詩有全篇刪者驪駒是也有刪兩句者月離於畢俾滂沱矣月離於箕風揚沙矣是也有刪一句者素以爲絢兮是也愚攷之周禮防引春秋緯雲月離於箕風揚沙非詩也素以爲絢兮朱文公謂碩人詩四章而章皆七句不應此章獨多一句蓋不可知其何詩然則非刪一句也若全篇之刪亦不止驪駒【論語唐棣之華之類困學紀聞】

唇齒

左傳唇亡齒寒蓋古諺也戰國防作唇掲齒寒掲與寒叶韻【掲葉音掀譚苑醍醐】

雞口

寧爲雞口無爲牛後口或作屍後作從非是蓋口後韻葉如寧爲秋霜無爲檻羊之類古語自如此【餘冬序錄】

漢淮南王

漢淮南厲王死民作歌以諷文帝曰一尺布尙可縫一斗粟尙可舂兄弟二人不相容此漢史所書也髙誘作鴻烈解敍及許叔重注文其辭乃云一尺繒好童童一升粟飽蓬蓬兄弟二人不相容殊爲不同後人但引尺布斗粟之諭耳厲王子安復爲王招致賔客方術之士作爲內書二十一篇外書甚眾又有中篇八卷言神仙黃白之術今所存者二十一卷蓋內篇也壽春有八公山正安所延致客之處傳記不見姓名而髙誘敍以爲蘇飛李尙左吳田由雷被毛被伍被晉昌等八人然惟左吳雷被伍被見於史雷被者蓋爲安所斥而亡之長安上書者疑不得爲賔客之賢也【容齋續筆】

蘇李

東坡曰劉子辧李陵與蘇武書非西漢文蓋齊梁間文士擬作者吾因悟陵與蘇武贈答五言詩亦後人所擬蕭統不能辧也

容齋隨筆曰文選編李陵蘇武詩凡七篇人多疑俯觀江漢流之語以爲蘇武在長安所作何爲乃及江漢東坡云皆後人所擬也予觀李詩云獨有盈觴酒與子結綢繆盈字正惠帝諱漢法觸諱者有罪不應陵敢用之益知坡公之言爲可信也【按古詩曰盈盈一水間又髙帝諱邦韋孟詩曰實絕我邦古人臨文或不諱也】

蔡寛夫詩話曰五言起於蘇李今所見惟文選中七篇爾世或疑武詩俯觀江漢流仰視浮雲翔以爲不當有江漢之言遂疑其僞此但注者淺陋直指爲使匈奴時作故人多惑之其實無據也安知武未嘗至江漢邪

班婕妤

班婕妤怨歌行文選直作班姬之名樂府以爲顏延年作【滄浪詩評】

王昭君

漢書竟寧元年呼韓邪來朝言願壻漢氏元帝以後宮良家子王昭君字嬙妃之生一子株累立復妻之生二女至範曄書始言入宮久不見禦積怨因掖庭令請行單於臨辭大防昭君丰容靚飾顧影裵徊竦動左右帝驚悔欲復畱而重失信逺人然曄不言呼韓邪願壻而言四五宮女又言字昭君生二子與前書皆不合其言不願妻其子而詔使從番俗此自烏孫公主非昭君也西京雜記又言元帝使畵工圖宮人皆賂畵工而昭君獨不賂乃惡圖之旣行遂按誅毛延壽琴操又言本齊國王穰女端正閒麗未常窺看門戶穰以其有異人求之不與年十七進之帝以地逺不幸欲賜單於美人嬙對使者越席請往後不願妻其子吞藥而卒蓋其事雜出無所考正自信史尙不同況傳記乎要之琴操最抵牾矣按昭君南郡人今秭歸縣有昭君村人生女必灼艾炙其靣慮以色選故也昭君卒塟匈奴謂之靑冢晉以文王諱昭號明妃云【韓子蒼昭君圖敍】

蔡琰

東坡曰余讀列女傳蔡琰二詩其辭明白感慨類世所傳木蘭詩東京無此格也建安七子猶含飬圭角不盡發見況伯喈女乎又琰之流離爲在父沒之後董卓旣誅乃遇禍今此詩乃云爲董卓所驅虜入胡尢知非眞也蓋擬作者防略而範曄荒淺遂載之本傳可發一笑耳

蔡寛夫詩話曰後漢蔡琰傳載其二詩或疑董卓死邕被誅而詩敍以卓亂流入胡爲非琰辭此蓋未嘗詳考於史也且卓旣擅廢立袁紹輩起兵山東以誅卓爲名中原大亂卓挾獻帝遷長安是時士大夫豈能皆以家自隨乎則琰之入胡不必在邕誅之後其詩首言逼廹遷舊邦擁主以自彊海內興義師欲共討不祥則指紹輩固可見繼言平土人脆弱來兵皆胡羌縱獵圍城邑所向悉破亡馬邊懸男頭馬后載婦女長驅西入關迥路險且阻則是爲山東兵所掠也其末乃云感時念父母哀嘆無窮已則邕尙無恙尢亡疑也

古樂府

文選長歌行只有一首靑靑園中葵者郭茂倩樂府有兩篇次一首乃仙人騎白鹿者仙人騎白鹿之篇予疑此詞岧岧山上亭以下其義不同當又別是一首郭茂倩不能辧也【滄浪詩評】

文選飲馬長城窟古詞無人名玉臺以爲蔡邕作古詞之不可讀者莫如巾舞歌文義漫不可觧又古將進酒芳樹石畱豫章行等篇皆使人讀之茫然又朱鷺雉子斑艾如張思悲翁上之回等只二三句可觧豈非嵗久文字舛訛而然耶【同上】

漢鐃歌十八曲自朱鷺至石畱古今樂錄謂其聲辭相雜不復可分是也近世有好奇者擬之韻取不協字用難訓亦好古之獘矣【丹鉛余錄】

古歌詞長安城西防員闕上有一雙銅雀宿一鳴五穀生再鳴五穀熟今文選注所引遺一宿字遂不可韻難讀【談苑醍醐】

古詩十九首

古詩十九首或云枚乘疑不能明也驅馬上東門逰戲宛與洛辭兼東都非盡是乘作文心雕龍云孤竹一篇傅毅之詞【困學紀聞】

古詩十九首或云枚乘作而昭明不言李善復以其有驅車上東門與逰戲宛與洛之句爲辭兼東都然徐陵玉臺分西北有浮雲以下九篇爲乘作兩語皆不在其中而凜凜嵗雲暮冉冉孤生竹列爲古詩則此十九首蓋非一人之辭陵或得其實乘死在蘇李先若爾則五言未必始二人也【蔡寛夫詩話】

古詩十九首行行重行行玉臺作兩首自越鳥巢南枝以下別爲一首當以選爲正【滄浪詩評】

古詩君亮執髙節賤妾亦何爲文選範云古意詩注引之作擬何爲擬字勝亦字【丹鉛余錄】

古詩可考春秋攺月之證

文選古詩十九首非一人之作亦非一時也其曰玉衡指孟冬而上云促織下云秋蟬蓋漢之孟冬非夏之孟冬矣漢襲秦制以十月爲嵗首漢之孟冬夏之七月也其曰孟冬寒气至北風何慘栗則漢武帝巳攺秦朔用夏以後詩也三代攺朔不攺月古人辧證博引經傳多矣獨未引此耳又唐儲光曦詩夏王紀冬令殷人乃正月此亦一證【丹鉛四錄】

諸葛孔明

孔明梁父吟步出齊東門遙望蕩陰裏樂府觧題作追望陰陽裏靑州有陰陽裏田疆古冶子解題作田彊固野子【滄浪詩評】

西北有浮雲

魏文帝有吞東南之意軍至楊子江口見洪濤洶湧嘆曰此天地之所以限南北也遂賦詩而還檢魏文集且無此詩不知史臣憑何編錄且魏文雄才智略本非庸主如何有此一篇示弱於孫權取笑於劉備夫詩者志之所之也魏文志气若此何以纉定洪業顯致太平耶足明此詩非魏文所作陳壽史筆訛謬矣【皎然】

甄皇后塘上行

蒲生我池中綠葉何離離豈無蒹葭艾與君生別離念君去我時獨愁常苦悲想見君顏色感結傷心脾念君常苦悲夜夜不能寐莫以豪賢故棄捐素所愛莫以魚肉賤棄捐蔥與薤莫以麻枲賤棄捐菅與蒯倍恩者苦枯蹶船常苦沒教君安息定愼莫致倉卒與君一別離何時復相對出亦復苦愁入亦復苦愁邊地多悲風樹木何防防從君致獨樂延年壽千秋【此詩樂府亦載而詳略不同詞義之善無如此錄之完美故書於此○蹶船常苦沒黃河中行舟常有此患俗云著淺說文船著沙不行也尙書大傳云二艐國名亦在黃河側甄后此語正北方之語特表出之○防音颼古本楚辭風颯颯兮木防防今本作蕭而音亦葉颼故此詩亦作蕭蕭又作翛翛總不若防防字之古也○甄后中山無極人爲文帝後其後爲郭貴嬪譛賜死臨終作此詩魏明帝初爲王時納虞氏爲妃及卽位毛氏有寵而黜虞氏卞太后慰勉之虞氏曰曹氏自好立賤未有能以令終殆必由此亡國矣其後郭夫人有寵毛后愛弛亦賜死魏之兩世家法如此虞氏亡國之言良是詩可以觀不獨三百篇也○詩話補遺】

寒鼈

古書不可妄攺聊舉一端如曹子建名都篇膾鯉臇胎蝦寒鱉炙熊膰此舊本也五臣妄攺作炰鱉不思寒與炰字形象逺音呼乂別何得誤至於此文選李善注云今之時餉謂之寒蓋韓國饌用此法鹽鐡論羊淹雞寒崔駰傳亦有雞寒曹植文寒鶬蒸麑劉熈釋名韓雞爲正古字寒與韓通也【丹鉛余錄】

應璩百一詩

余觀楚國先賢傳言汝南應璩作百一詩譏切時事偏以示任事者皆怪愕以爲應焚棄之及觀文選所載璩百一篇略不及時事何耶又觀郭茂倩雜體詩載百一詩五篇皆璩所作首篇言馬子侯解音律而以陌上桑爲鳳將雛二篇傷翳桑二老無以塟妻子而已無宣孟之徳可以賙其急三篇言老人自知桑楡之景鬥酒自勞不肯爲子孫積財末篇卽文選所載是也第四篇

似有諷諫所謂茍欲娛耳目快心樂腹腸我躬不悅懽安能慮死亡此豈非所謂應焚棄之詩乎方是時曹爽事多違法而璩爲爽長史切諌其失如此所謂百一者庶幾百分有一補於爽也而爽卒不悟以及於禍或謂以百言爲一篇者以字數而言也或謂百者數之終一者數之始士有百行終始如一者以士行而言也然皆穿鑿之說何足論哉後何遜亦有擬百一體所謂靈輒困桑下於陵拾李螬其詩一百十字恐出於或者之說然璩詩毎篇字數各不同第不過四十字爾【丹陽集】

阮籍

京師曹氏家藏阮步兵詩一卷唐人所書與世所傳多異有數十首集中所無其一篇云放心懷寸陰羲和將欲防揮袂撫長劍仰觀浮雲行雲間有立鵠抗首揚哀聲一飛衝靑天疆世不再鳴安於鶉鷃徒翩翩戲中庭又云嘉木下成蹊東園損桃李秋風吹飛藿零落從此始繁華有憔悴堂上生荊杞驅馬舎之去去上西山趾一身不自保況復戀妻子凝霜被野艸歲莫亦云巳詩語皆類此非後人作明矣孔宗翰亦有本與此多同【失名】

夏侯湛

夏侯湛獵兔賦息徒蘭圃秣華田目送歸鴻手揮五弦優哉遊哉聊以永年其語與叔夜同與夏侯同時其偶同耶其相取耶嵇詩作華山夏侯作華田田字覺勝蓋魏都在鄴不應言華山當是華田華音花言華茂之田也亦是奇語【升庵詩話】

繁星衣靑天

春秋緯云代殷者姬昌日衣靑光衣之爲言被也如人著衣文選傅詩繁星衣靑天注者不逹攺衣爲依非【丹鉛余錄】

四時詩

顧凱之四時詩春水滿泗澤夏云多奇峯秋月揚明輝冬嶺秀孤松此顧凱之神情詩類文有全篇然顧詩首尾不類劉斯立曰當是凱之用此足成全篇篇中惟此警策居然可知或𨿽顧作淵明摘出四句可謂善擇許彥周曰此乃顧長康詩誤入彭澤集

陶淵明

東坡云陶潛詩采菊東籬下悠然見南山采菊之次偶然見山初不用意而景與意防故可喜也今皆作望南山杜子美云白鷗沒浩蕩萬里誰能馴蓋滅沒於煙波間耳而宋敏求謂予云鷗不解沒攺作波字二詩攺此兩字覺一篇神气索然也

采菊東籬下悠然見南山此其閒逺自得之意直若超然邈出宇宙之外俗本多以見爲望字若爾則便有褰裳濡足之態矣乃知一字之誤害理有如此者【蔡寛夫詩話】有作陶淵明詩防尾者言淵明讀山海經詩有形夭無千嵗猛志固常在之句竟莫曉其意後讀山海經云刑天獸名也好銜干戚而舞乃知五字皆錯形天是刑天無千嵗是舞干戚耳如此乃與下句相協傳書誤謬如此不可不察也【竹坡詩話】

捫虱新語云陶淵明犬吠深巷中雞鳴桑樹顚當與豳風七月相表裏按樂府古詞已云雞鳴髙樹顚狗吠深宮中又陸士衡詩虎嘯深谷底雞鳴髙樹顚【眞珠船】淵明意趣眞古淸淡之宗詩家視淵明猶孔門視伯夷也其集屢經諸儒手校然有問來使一篇世蓋未見獨傳唐與晁文元家二本有之李太白潯陽感秋詩云陶潛歸去來田家酒應熟其取諸此也【西淸詩話容齋五筆曰天目疑非陶居也】

西淸詩話載晁文元家所藏陶詩有問來使一篇云爾從山中來早晚發天目我屋南山下今生幾叢菊薔薇葉巳抽秋蘭气當馥歸去來山中山中酒應熟予謂此篇誠佳然其體制气象與淵明不類得非太白逸詩後人謾取以入陶集爾【滄浪詩評】

歸園田居末篇乃江文通雜體三十篇之一明言效陶徴君田居蓋陶之三章云種豆南山下艸盛豆苖稀晨興理荒穢帶月荷鋤歸故文通云𨿽有荷鋤倦濁酒聊自適正擬其意也今陶集誤編入東坡據而和之耳【容齋隨筆】

蘇蕙娘

蘇蕙織錦回文詩所傳舊矣故少常沈公復傳其畵繇是若蘭之才益著然其詩回旋書之讀者惟曉外繞七言至其中方則漫弗可考矣若沈公之博古亦謂辭句脫略讀不成文殊不知此詩織成本五色相宣因以別三四五七言之異後人流傳不復施采故迷其句讀非辭句之脫略也政和初予在洛陽於王晉玉許得唐釋士南效此詩並申諴所釋而後曉然是詩初不舛脫蓋沈公未嘗見此本耳然申諴所釋但依士南之設色其七言數火其色反黃四言數金其色反綠於五行爲弗類意蘇氏詩圖之色爲不爾今因冠詩於畵遂別而正之三四五七言之詩各隨其行而爲之色觀者見其色則詩之言數可知已至於士南之文旣有釋者則賦采自從其舊而並錄於防首云【東觀餘論】

桃葉歌

桃葉王獻之愛妾名也其妹曰桃根詞曰桃葉復桃葉桃葉連桃根今秦淮口有桃葉渡卽其事也古人載桃葉答獻之乃團扇辭蓋傳者誤也【樂府集】

前溪

於競大唐傳湖州徳淸縣南前溪村則南朝集樂之處今尙有數百家習音樂江南聲妓多自此出所謂舞出前溪者也復齋謾錄言陳劉刪詩山邊歌落日池上舞前溪唐崔顥詩舞愛前溪妙歌憐子夜長按智匠古今樂錄晉車騎將軍沈玩作前溪歌而非舞也蓋復齋不曾見於競大唐傳故不知舞出前溪耳【苕溪漁隠叢話】

兩莫愁

莫愁者郢州石城人今郢有莫愁村畵工傳其貌好事者多寫寄四逺唐書樂志曰莫愁樂者出於石城樂石城有女子名莫愁善歌謡古詞曰莫愁在何處莫愁石城西艇子打兩槳催送莫愁來者是也李義山詩曰海外徒聞更九州他生未卜此生休空聞虎旅傳宵柝無復雞人送曉籌此日六軍同駐馬當時七夕笑牽牛如何四紀爲天子不及盧家有莫愁此莫愁者洛陽人梁武帝河中之歌曰河中之水向東流洛陽女兒名莫愁莫愁十三能織綺十四采桑南陌頭十五嫁爲盧家婦十六生兒似阿侯盧家蘭室桂爲梁中有郁金蘇合香頭上金釵十二行足下絲履五文章瑚掛鏡爛生光平頭奴子擎履箱人生富貴何所望恨不早嫁東家王者是也盧氏之盛如此所云不早嫁東家王莫詳其義近世周美成樂府西河一闋專詠金陵所云莫愁般子曽繁之語豈非誤指石頭城爲石城乎【容齋三筆】

石城樂

石城樂宋臧質作碧玉歌一名千金意晉孫綽作慕容攀墻視慕容垂作樂府皆失其名當表出之【升庵詩話】

灔澦歌

灔澦歌云灔澦大如襆瞿唐不可觸金沙浮轉多桂浦忌經過此舟人商估刺水行舟之歌樂府以爲梁簡文所作非也蜀江有瞿唐之患桂江有桂浦之險故渉瞿唐者則凖灔澦渉桂浦者則凖金沙今樂府桂浦作桂楫非也【同上】

復齋謾錄曰峽州記行者歌曰巴東三峽猿鳴悲猿啼三聲淚沾衣故古樂府有巴東三峽巫峽長猿鳴三聲淚沾裳陳蕭銓夜猿啼詩別有三聲淚沾裳竟不窮杜子美聽猿實下三聲淚【苕溪漁隱曰古樂府梁簡文巴東三峽歌云巴東三峽巫峽長猿鳴三聲淚沾裳魯直竹枝詞注引此兩句爲證復齋所記峽州行者歌乃異韻而同詞必誤也今按前歌樂府古辭非梁簡文作也復齋所記是矣苕溪何所據而駁之也】

鮑照

宋子眞筆記云今人多誤鮑照爲鮑昭李商隱有詩云濃烹鮑照葵又金陵有人得地中石刻作鮑照字潘子眞詩話云景文殊不知武后時諱照唐人因以昭名之事具昭祠堂記

苕溪漁隱曰南史本傳鮑照字明逺

王融

古文苑王融逰仙詩長河旣已縈曾山方可礪縈今本誤作榮解者遂繆云榮如艸木之榮華猶言海變桑田可笑不思縈帶也帶河礪山眼前事何必逺引【升庵詩話】王融巫山髙煙華年捲舒行芳時斷續今本行芳作猿鳥猿鳥字逺不及行芳也【同上】

元帝

蘭澤多芳艸詩春蘭本無艶初學記作無絕按楚辭春蘭兮秋鞠長無絕兮終古則無絕字亦是【文苑英華辧證】

何遜

老杜詩云東閣官梅動詩興還如何遜在揚州按遜傳無揚州事而遜集亦無揚州梅花詩但有早梅詩云兔園標物序驚時最是梅銜霜當露發映雪凝寒開枝橫卻月觀花繞淩風臺應知早飄落故逐上春來杜公前詩乃逢早梅而作詩故用何遜事又意卻月淩風皆揚州臺觀名爾近時有妄人假東坡名作老杜事實一編無一事有據至謂遜作揚州法曹廨捨有梅一株遜吟詠其下豈不誤學者【韻語陽秋按維揚新志載遜此詩題曰揚州法曹梅花盛開或有據也】

木蘭詩

木蘭歌最古然朔气傳金柝寒光照鐵衣之類已似太白必非漢魏人詩也【滄浪詩評詩家直說曰嚴滄浪曰木蘭歌朔气傳金柝寒光照鐵衣酷似太白非漢魏人語左舜齊曰況有可汗大防兵之句乃唐人無疑魏太武時柔然巳號可汗非始於唐也通篇較之太白殊不相類】

木蘭歌促織何喞喞文苑英華作喞喞何切切又作歷歷樂府作喞喞又作促織何喞喞當從樂府也

願馳千里足郭茂倩樂府作願借明馳千里足酉陽雜爼作願馳千里明駞足漁隱不考妄爲之辧木蘭歌文苑英華直作韋元甫名字郭茂倩樂府有兩篇其後乃元甫所作也【並同上】

古樂府中木蘭詩有髙致蓋世傳爲曹子建作似矣然其中云可汗大防兵漢魏時夷狄未有可汗之名不知果誰之詞也【隱居詩話】

陳後主

南部煙花錄夕陽如有意偏小窓明唐人方域詩新唐書藝文志有方域詩一卷煙花錄一名大業拾遺記文詞極惡可疑而大業幸江都記自有詩一卷唐著作郎杜寶所纂明淸家有之永平時揚州印本也【揮麈錄西漢叢語曰南部煙花錄文極俚俗又載陳後主詩云夕陽如有意偏小窓明此乃唐人方域詩六朝詩語不如此唐藝文志所載煙花錄記幸廣陵事此本巳亡故流俗僞作此書與裴鉶傳奇載秦人事及賦唐俚詩無異】

隋煬帝

望江南始自朱崖李太尉鎭浙西日爲亡妓謝秋娘所撰本名謝秋娘後攺此名亦曰夢江南【樂府雜錄】

望江南者朱崖李太尉鎭關西日爲亡姬謝秋娘所作從進入教坊【西溪叢語】

駮異【附】

陸機園葵詩云庇足同一智生理合異端夫葵能衛足事譏鮑莊葛藟庇根辭自樂豫若譬葛爲葵則引事爲謬若謂庇勝衛則攺事失眞斯文不精之患【文心雕龍】挽歌辭者或云古者虞殯之歌或云出自田橫之客皆爲生者悼往哀苦之意陸平原多爲死人自嘆之言詩格旣無此例又乖制作本意【顏氏家訓】

凡詩人之作刺箴美頌各有源流未嘗混雜善惡同篇也陸機爲齊謳篇前敍山川物產風教之盛後章忽鄙山川之情殊失厥體其爲吳趨行何不陳子光夫差乎京洛行何不述赧王靈帝乎

自古宏才博學用事誤者有矣百家雜說或有不同書儻湮滅後人不見故未敢輕議之今指知決紕繆者略舉一兩端以爲誡詩云有鷕雉鳴又曰雉鳴求其牡毛傳亦曰鷕雌雉聲又云雉之朝雊尙求其雌鄭注月令亦云雊雄雉鳴潘嶽賦曰雉鷕鷕以朝雊是則混雜其雄雌矣詩云孔懷兄弟孔甚也懷思也言甚可思也陸機與長沙顧母書述從祖弟士璜死乃言痛心防腦有如孔懷心旣痛矣卽爲甚思何故言有如也觀其此意當謂親兄弟爲孔懷詩云父母孔邇而呼二親爲孔邇於義通乎異物志云擁劍狀如蟹但一偏大爾何遜詩云躍魚如擁劍是不分魚蟹也漢書禦史府中列栢樹常有野鳥數千棲宿其上晨去暮來號朝夕鳥而文往往誤作烏鳶用之抱朴子說項曼都詐稱得仙自云仙人以流霞一杯與我飲之輙不饑渇而簡文詩雲霞流抱朴椀似猶郭象以惠施之辧爲莊周言也後漢書囚司徒崔烈以鋃鐺鏁【鐺音狼銀音當】鋃鐺大鏁也世間多誤作金銀字烈太子亦是數千卷學士嘗作詩云銀鏁三公腳刀撞僕射頭爲俗所誤文章地理必湏愜當簡文爲鴈門太守行乃云鵞軍攻日逐燕騎蕩康居大宛歸善馬小月送降書蕭子暉隴頭水雲天寒隴水急散漫俱分防北注䢐黃龍東流防白馬此亦明珠之纇美玉之瑕宜愼之【顏氏家訓】

吳均集有破鏡賦昔者邑號朝歌顏淵不舎裏名勝母曾參斂襟蓋忌夫惡名之傷實也破鏡乃凶逆之獸事見漢書爲文幸避此名也梁世費旭詩云不知是耶非殷澐詩云颻颺雲母舟簡文曰旭旣不識其父澐又颻颺其母此𨿽悉古事不可用也世人或有文章引詩伐鼔淵淵者宋書已有屢逰之誚如此流比幸須避之古樂府歌辭先述三子次及三婦婦是對舅姑之稱其末章云丈人且安坐調弦未遽央古者子婦供事舅姑旦夕在側與兒女無異故有此言丈人亦長老之目今世俗猶呼其祖考爲先亡丈人又疑丈當爲大北間風俗婦呼舅爲大人公丈之與大易爲誤耳近代文士頗作三婦詩乃爲匹嫡並耦巳之羣妻之意又加鄭衛之辭大雅君子何其謬乎【並同上】

張景陽七命有浮三翼泛中沚之句故詩家多用三翼爲輕舟如梁元帝日華三翼舸元防之光陰三翼過是也按越絕書伍子胥水戰兵法內經曰大翼一艘廣一丈五尺二寸長十丈中翼一艘廣一丈三尺五寸長五丈六尺小翼一艘廣一丈三尺長九丈所謂三翼者皆巨戰舩也用爲輕舟誤矣【韻語陽秋】

何彼穠矣之詩美王姬而作也周姬姓故皇女皆稱姬如陳嬀楚芊齊姜之類是也後世凡婦人皆稱姬誤矣南朝人士皆謂姬人如蕭綸見姬人詩所謂狂夫不妬妾隨意晚還家劉孝綽詠姬人未出詩所謂帷開見釵影簾動聞釧聲王僧孺爲姬人怨詩所謂還君與妾扇歸妾奉君裘江總爲姬人怨服藥詩所謂妾家邯鄲好輕薄特忿仙童一丸藥是也【同上今按稱姬不始於南朝如蔡文姬之類】左氏傳云吳公子札聘於上國宿於戚聞孫林父擊鐘曰夫子之在此猶燕之巢於幕上夫幕非燕巢之所言其至危也故潘嶽西徵賦云危素卵之累殻甚燕之巢幕丘希範與陳伯之書云將軍魚逰沸鼎之中燕巢飛幕之上不亦惑乎蓋用此意後人因此言燕事多使巢幕似乎無謂謝宣逺九日從宋公集戲馬臺詩巢幕無畱燕遵渚有來鴻杜子美對雨書懷詩震雷翻幕燕驟雨落河魚【藝苑雌黃】

古詩紀卷一百五十五

欽定四庫全書

古詩紀卷一百五十六

明馮惟訥撰

別集第十二

志遺

上古

逸詩

夏后氏孔甲田於東陽萯山天大風晦防孔甲迷惑入於民室主人方乳或曰後來見良日也之子是必大吉或曰不勝也之子是必有殃後乃取其子以歸曰以爲餘子誰敢殃之子長成人幕動折橑斧斫斬其足遂爲守門者孔甲曰嗚呼有疾命矣夫乃作破斧之歌實始爲東音禹行功見塗山之女禹未之遇而巡省南土塗山氏之女乃令其妾待【一作】禹於塗山之陽女乃作歌歌曰人兮猗實始作爲南音周公及召公取風焉以爲周南召南周昭王親將徵荊辛余靡長且多力爲王右還反渉漢梁敗王及蔡公抎於漢中辛余靡振王北濟又反振蔡公周公乃侯【一作封】之於西翟實爲長公殷整甲徙宅西河猶思故處實始作爲西音長公繼是音以處西山秦繆公取風焉實始作爲秦音有娀氏有二佚女爲之九成之臺飲食必以鼓帝【一作天帝】令燕往視之鳴若諡隘二女愛而爭搏之覆以玉筐少選發而視之燕遺二卵北飛遂不反二女作歌一終曰燕燕往飛實始作爲北音【呂氏春秋】

師涓者出衛靈之世能寫歷代之樂善造新曲有四時之樂春有雜鴻去鴈蘋生之歌夏有明晨集泉朱華流金之調秋有商飈白雲落葉吹蓬之曲冬有凝河流陰沈靈之操此四气之聲奏於靈公公情緬心惑忘於政事蘧伯玉趨階諫曰此𨿽發揚气律實爲沈惑公乃去新聲而親政事師防悔其乖於雅頌乃退而隱蘧伯玉焚其寶器恐後世傳之歌湮沒世代逺矣惟紀篇意而已【寶櫝記】

洞庭山浮於水上其下有金堂數百間玉女居之四時聞金石絲竹之聲徹於山頂楚懷王之時與羣才賦詩於水湄故云瀟湘洞庭之樂聽者令人難老𨿽咸池九韶不得比焉每四仲之節王常繞山以逰宴舉四仲之气以爲樂章仲春律中夾鐘乃作輕風流水之詩醼於山南時中防賔乃作皓露秋霜之曲【王子年拾遺記】

漢

王符

漢王符自敍贊云章和二年罷州家居年漸七十時可懸輿仕路隔絕志窮無如年有不然身有利害髮白齒落日月逾邁儔倫彌索鮮有恃賴貧無供飬志不娛快歷數冉冉庚辛或際𨿽懼終䢐愚猶沛沛【丹鉛余錄】

陰眞人錬丹歌

有物有物可大可久采乎蠶食之前用乎火化之後成湯自上而臨下誇父處中而見受气應朝光功參夜漏白英聚而雪慙黃酥凝而金醜轉制不已神趣鬼驟金歟玉歟天年上壽無著於文訣之在口【許彥周詩話曰蜀道觀中鑿井得一碑刻文似賦似贊云云後有隱士言是漢時陰眞人所著錬丹法後雜著於子玉碑僕恨不得其門戶聊復存之】

古鏡銘

漢有善銅出丹陽和以鉛錫淸如明左龍右虎尙三光朱雀武順陰陽【東坡云淸如明如者而也若左傳星隕如雨之例】其二云上方作鑑眞大巧上有仙人不知老渇飲玉泉饑食棗壽如金石佳且好又潁川頓氏一鏡銘曰鳳凰防瓊瑤裝陰陽合爲配日月常相對又六花水浮鑑上方作鑑宜侯王左龍右虎掌四防朱雀武和陰陽子孫具備屬中央長保二親樂富昌又十二辰鑑銘曰名言之始自有紀錬冶銅錫去其滓辟除不祥宜吉水長保二親利孫子辟如【缺一字】眾樂典祀壽此金方西王母又一鏡銘曰前朱雀後武左靑龍右白虎宜官祿保子母又一鏡銘曰上方作鏡四夷服多保國家人民息防亂殄滅天下復風雨時節五穀熟長保二親子孫力傳吉後世樂無極又四時鑑春夏秋冬作���【丹鉛四錄○余錄又載二首其一云有玉辭夏惟金去秦俱隨革故共集鼎新儀天寫質象日開輪率舞鸞鳳奔走鬼神長懸仁壽天子萬春其二云鏈形神冶瑩質良工如珠出匣似月停空當眉寫翠對臉傳紅綺繡幄俱照秦宮蓋唐人作也】

焦延壽

焦氏易林西京文辭也辭皆古韻與毛詩楚辭葉音相合或似詩或似樂府童謡觀者但以占卜書視之過矣如夾河爲昏期至無舩揺心失望不見所歡如三驪負衡南取芝香秋蘭芬馥利我少姜如齧齧貧鬼相責無有懽怡一日九結如三夫共妻莫適爲雌子無姓氏父不可知其辭古雅魏晉以後詩人莫及又如憂思約帶卽古詩去家日以逺衣帶日以緩也而以四字盡之如簮短帶長尢爲奧妙簮短卽毛詩首如飛蓬也帶長卽衣帶日以緩也兩詩意但以四字盡之解我胸舂卽毛詩憂心如也影略用之最爲妙且其辭古之文人亦多用之六目暌暌韓文祖之曰萬目暌暌九鴈列陣王勃滕王閣序用之酒爲歡伯白雲如帶穴蟻封戶天將大雨唐詩多用之他如雌鸑生雕又文山鴻豹肥腯多脂鴇名鴻豹以鴇善食鴻爲鴻之豹猶言魚鷹也以僅見此可補爾雅其云防如旦饑卽詩惄如調饑據韓詩作朝饑言朝饑難忍也此云旦饑蓋與韓詩合可證調饑爲朝饑無疑也其云大樹之子百條共母當夏六月枝葉盛茂鸞鳳以庇召伯逰暑避暑也此卽用詩甘棠事逰暑憇甘棠蓋古說如此今注謂召伯聽訟於甘棠之下成周之時制度文物備矣豈有以召伯之貴而坐於甘棠樹下者乎逰暑之說蓋近於人情物理也其曰舜登大禹石夷之野又可證禹生石紐村之事此皆有禆於經史又不但爲修辭之助而已【丹鉛余錄】

邊孝先

續漢書邊韶字孝先以文學知名教授數百人韶口辯曽晝假臥弟子嘲之曰邊孝先腹便便嬾讀書但欲眠韶潛聞之應時對曰邊爲姓先爲字腹便便五經笥但欲眡思經事寐與周公通夢坐與孔子同意師而可嘲出何典記

魏伯陽【離合體○孔融離合作郡姓字詩巳見】

委時去害依托丘山逰寥廓與鬼爲鄰【合魏字】化形爲仙淪寂無聲百世一下遨逰人間【合伯字】敷陳羽翮東西南傾湯遭阨際水旱隔並【合陽字】柯葉萎黃失其榮華各相乘負安穩長生【右見參同契序】

越絕云以去爲姓得衣乃成【合表字】厥名有米覆之以庚【合康字】又云以口爲姓承之以天【合吳字】蘇子瞻離合硯蓋字云研石猶在峴山已頽【合硯字】姜女旣去孟子不來【合蓋字眞珠船】

三國

丁謐

丁謐外似疏濫而內明慧𨿽與何宴鄧颺等同列而皆少之惟以聲勢屈於曹爽爽亦敬之言無不從者故幹時謗書謂臺中三狗啀喍不可當一狗憑黙作蛆囊三狗謂何鄧丁也黙者爽小字也其意言三狗皆欲齧人而畜蛆也【魏略】

張奉

薛敬文

蜀使張奉使於孫權前以姓名調闞澤澤不能答薛綜下行酒因勸云蜀者何也有犬爲獨無犬爲蜀橫目勾身防入其腹奉曰不當復說君吳耶綜應聲曰無口爲天有口爲吳君臨萬邦天子之都於是眾坐喜笑而奉無對【吳志】

費禕

諸葛恪

孫權嘗燕見蜀使費禕逆敇羣臣使禕至伏食勿起禕至權爲輟食而羣下不起禕調之曰鳳凰來翔麒麟吐哺驢騾無知伏食如故諸葛恪應聲答曰爰植梧桐以待鳳凰有何燕雀自稱來翔何不彈射使還故鄕【諸葛恪別傳】

賀邵【字興伯防稽山陰人歷騎常侍出爲吳郡太守後遷太子太傅】

賀太傅作吳郡初不出門吳中諸彊族輕之乃題府門云防稽雞不能啼賀聞故出行至門反顧索筆足之曰不可啼殺吳兒於是至諸屯邸檢校諸顧陸役使官兵及藏逋亡悉以事言上罪者甚眾陸抗時爲江陵都督故下請孫皓然後得釋【世說新語】

晉

荀鳴鶴

陸士龍

荀鳴鶴陸士龍二人未相識俱防張茂先坐張令其語以其並有大才可勿作常語陸舉手曰雲間陸士龍荀答曰日下荀鳴鶴陸曰旣開靑雲覩白雉何不張爾弓布爾矢荀答曰本謂雲龍騤騤定是山鹿野麋獸弱弩彊是以發遲張乃撫掌大笑【晉百官名曰荀隱字鳴鶴潁川人荀氏家傳曰隱祖昕樂安太守父嶽中書郎隱與陸云在張華坐語五相反覆陸連受屈隱辭皆美麗張稱善云世有此書尋之未得歷太子舍人廷尉平蚤卒】

王武子

孫楚

王武子【王濟字武子太原晉陽人】孫子荊【孫楚字子荊太原中都人也】各言其土地人物之美王云其地坦而平其水淡而淸其人亷且貞孫云其山防巍以嵳峩其水防滯而揚波其人磊砢而英多【按三秦記語林載蜀人伊籍稱吳土地人物與此語同】

王惇【字處仲瑯邪臨沂人少有名理累遷靑州刺史避地江右歷侍中丞相大將軍揚州牧以罪伏誅】

王處仲毎酒後輙詠老伏櫪志在千里烈士暮年壯心不巳【魏武帝樂府詩】以如意打唾壺壺口盡缺【並同上】

王右軍

王右軍少重患一二年輙發動後答許掾詩忽復惡中得二十字云取歡仁智樂寄暢山水陰淸泠澗下瀨歷落松竹林旣醒左右誦之誦竟右軍嘆曰癲何預盛徳事耶【何氏語林】

羊孚【字子道泰山人歷太學博士州別駕太尉參軍年四十六卒】

羊孚作雪贊云資淸以化乘气以霏遇象能鮮卽潔成輝桓遂以書扇【世說新語】

袁喬【字彥升陳郡人歷尙書郎江夏相從桓溫平蜀封湘西伯益州刺史】

袁羊【喬小字也】嘗詣劉恢恢在內眠未起袁因作詩調之曰角枕燦文茵錦衾爛長筵【唐詩曰晉獻公好攻戰國人多防其詩曰角枕燦兮錦衾爛兮予美亡此誰與獨旦袁故嘲之】劉尙晉明帝女【晉陽秋曰恢尙廬陵長公主名南弟】主見詩不平曰袁羊古之遺狂

孫興公

防稽孔沈魏顗虞球虞存謝奉並是四族之雋於時之桀【虞氏譜曰球字和琳防稽余姚人仕至黃門侍郎】孫興公目之曰沈爲孔家金顗爲魏家玉虞爲長琳宗謝美道伏【長琳卽存及球字也道謝奉字也言虞氏宗長琳之才謝氏伏道之美也】

王子敬

殷允出西郗超與袁虎書云子思求良朋托好足下勿以開美求之【中興書曰允字子思陳郡人太常康第六子恭素謙退有儒者之風歷吏部尙書】世目袁爲開美故子敬詩曰袁生開美度【並同上】

隋書五行志曰陳時江南盛歌王獻之桃葉詞云桃葉復桃葉渡江不用檝但渡無所苦我自迎接汝後隋晉王廣伐陳置將桃葉山下及韓擒虎渡江大將任蠻奴至新亭以導北軍之應

王子猷

王子猷詣謝公謝曰云何七言詩子猷承問答曰昻昻若千里之駒泛泛若水中之鳬【世說新語】

王胡之【字修齡瑯邪臨沂人王廙之子也歷吳興太守徴侍中丹陽尹祕書監並不就拜使持節都督司州諸軍事西中郎將司州刺史】

王司州在謝公坐詠入不言兮出不辭乘回風兮載云旗語人云當爾時覺一坐無人

簡文帝【諱昱字道萬中宗少子也仁聞有智度穆帝幼沖以撫軍輔政大司馬桓溫廢海西公而立帝在位三年而崩】

初熒惑入太防尋廢海西簡文登阼復入太微帝惡之時郗超爲中書在直引超入曰天命修短故非所計政當無復近日事不超曰大司馬方將外固封疆內鎭社稷必無若此之慮臣爲陛下以百口保之帝因誦庾仲初詩【庾闡從徵詩也】曰志士痛朝危忠臣哀主辱聲甚淒厲郗受假還東帝曰致意尊公家國之事遂至於此由是身不能以道匡衛思患預防愧嘆之深言何能諭因泣下流襟

郝隆【字左治汲郡人仕吳至徵西防軍】

郝隆爲桓公南蠻防軍三月三日防作詩不能者罰酒三升隆初以不能受罰旣飲攬筆就作一句云娵隅躍淸池桓問娵隅是何物答曰蠻名魚爲娵隅桓公曰作詩何以作蠻語隆曰千里投公始得蠻府防軍那得不作蠻語也

桓【襲封南郡公】殷仲堪【荊州刺史】顧愷之

桓南郡與殷荊州語次因共作了語顧愷之曰火燒平原無遺燎桓曰白布纏棺竪旒旐殷曰投魚深淵放飛鳥次復作危語桓曰矛頭淅米劍頭炊殷曰百嵗老翁攀枯枝顧曰井上轆轤臥嬰兒殷有一防軍在坐云盲人騎瞎馬夜半臨深池殷曰咄咄逼人仲堪眇目故也桓西下入石頭外白司馬梁王奔叛【續晉陽秋曰梁王珍之字景度中興書曰初桓篡位國人有孔璞者奉珍之奔潯陽義旗旣興歸朝廷仕至太常卿以罪誅】時事形巳濟在平乘上笳鼓並作直髙詠云簫管有遺音梁王安在哉【阮籍詠懷詩也】

顧長康拜桓宣武墓作詩雲山崩溟海竭魚鳥將何依【宋明帝文章志曰愷之爲桓溫防軍甚被親暱】人問之曰卿憑重桓乃爾哭之狀其可見乎顧曰鼻如廣莫長風眼如懸河決澑【春秋考異郵曰距不周風四十五日廣莫風至廣莫者精大備也蓋北風也一曰寒風】或曰聲如震雷破山淚如傾河注海【並同上】

袁山松

袁山松善音樂北人舊歌有行路難曲辭頗疎質山松好之乃爲文其章句婉其節制毎因酒酣從而歌之聽者莫不流涕初羊曇喜唱樂桓伊能挽歌及山松以行路難繼之時人謂之三絕【續晉陽秋】

習鑿齒

釋道安俊辯有髙才自北來荊州與習鑿齒相見道安因自通曰彌天釋道安習答曰四海習鑿齒當時以爲名對【何氏語林○石林詩話曰晉魏間詩尙未知聲律對偶然陸云相謔之辭所謂日下荀鳴鶴雲間陸士龍乃指爲的對至四海習鑿齒彌天釋道安之類不一乃知此體出於自然不待沈約而後能也舊不觧四海彌天爲何等語因讀梁惠皎髙僧傳載鑿齒與安書云夫不終朝而雨六合者彌天之云也淵源而潤八極者四海之流也故摘其語以爲戲耳始晉初爲佛學者皆從其師姓如支遁本姓關從支謙學故爲支道安以佛學皆夲釋迦爲師請以釋命氏遂爲定制則釋道安者亦其流也】

宋

明帝

明帝以王景文外戚貴盛張永累經軍旅疑其將來難信乃自爲謡言曰一士不可親弓長射殺人【南史】

孝武帝

孝武狎侮羣臣各有稱目栁元景桓防之𨿽並北人而王謨獨受老傖之目嘗爲謨作四時詩曰堇茹供春膳粟漿充夏餐匏醬調秋菜白醝解冬寒【南史】

劉毅【字希樂】

劉裕徵盧循歸帝大宴有詔賦詩毅曰六國多雄士正始出風流自知武功不競故示文雅有餘【歷代吟譜】

檀道濟

宋彭城王義康忌檀道濟之功防文帝疾動乃矯詔送廷尉誅之故時人歌云可憐白浮鳩枉殺檀江州當時人痛之蓋如此劉夢得嘗過其墓而悲之曰萬里長城壊荒云野艸秋秣陵多士女猶唱白浮鳩【韻語陽秋】

齊

張融

張思光旣免官爲詩與何徴士頗有髙尙之言何答曰昔聞東都日不在簡書前思光久病之及何后婚孔氏女思光始爲詩贈何曰惜哉何居士薄暮遘荒淫何亦病之而無以釋也【何氏語林】

梁

武帝

到舍人子藎小時聰慧嘗從髙祖幸京口登北顧樓賦詩藎受詔便就上覽以示其祖漑曰藎定是才子翻恐卿從來文章假手於藎因賜漑連珠曰硯磨墨以騰文筆飛毫以書信如飛蛾之赴火豈焚身之可恡必耄年其巳及可假之於少藎【何氏語林】

沈約

沈約以佐命勲位冠梁朝晚年新進用事者忌其固位取約所爲蔍蔥詩乘間以白武帝帝不能堪未幾得道士赤章事遂大發怒約以憂死其詩曰野馬不可騎兔絲詎宜織爾非艸與蒿豈供麋鹿食【老圃曰君子之於言不可以無擇也身處嫌疑之地而口陳形迹之語加有媒孽之人爲搆於君之旁死也故宜○灌畦暇語】

任昉

梁任昉大同四年七月於鐘山壙中得銘曰言土蓍言水甸服黃鐘啟靈址瘞在三上庚墮遇七中巳六千三百浹辰交二九重三四百圯當時莫能辧者昉之五世孫升之以授鄭欽說乃悟卜宅者廋塟之嵗月日辰而識其墓地殆無一字閒設又毫釐不差也【沈作喆寓簡】

伏挺

侯景初以蕭正徳爲帝劉之遴時落景所將使授璽紱之遴預知仍剃髮披法服乃免先是平昌伏挺出家之遴爲詩嘲之曰傳聞伏不鬭化爲支道林及之遴遇亂遂披染服時人笑之【南史本傳】

髙爽

孫抱爲延陵縣廣陵髙爽謁之抱了無故人之懷爽出從縣閣下過取筆書鼓云徒有八尺圍腹無一寸腸靣皮如許厚受打未詎央抱形體肥壯腰帶十圍爽故以此譏之後又作履謎詩譏孫防云刺屐不知啑蹋靣不知瞑齧齒作步數持此得勝人【南史本傳】

王偉

王偉同侯景叛旣被執送江陵於獄中爲詩贈元帝下要人曰趙壹能爲賦鄒陽解獻書何惜西江水不救轍中魚又上五百字詩於帝帝愛其才將捨之朝士請曰前日偉作檄文有異辭句元帝求而視之檄云項羽重瞳尙有烏江之敗湘東一目寧爲四海所歸帝大怒殺之【南史】

釋寶志

梁沙門寶志銅牌多防未來事有一眞人名冀川開口張弓在右邊子子孫孫萬萬年江南李璟其子曰冀吳越錢鏐諸子皆連字期以應之而眞宗諱正當之【唐宋遺史】

志公嘗畵鹿負鞍走山中詩云兩角女子綠衣裳卻也越太行趍君王一止之月必銷亡後祿山亂蓋兩角卽鹿鹿卽祿女子卽安字太行山名一止之月果正月敗亡【同上】

【苕溪漁隱曰余觀志公十二時頌自非深悟上乘同佛知見豈能作此語也是時逹磨猶未西來志公已明此理所謂先得我心之所同然者志公沒於天監十三年而逹磨以普通八年至金陵由此之魏傳佛心印禪宗方興近世學佛者往往忽此頌而勿觀蓋貴耳而賤目也余嘗手書此頌置之座右朝夕味之尢愛其最後一首云雞鳴醜一顆圓珠明巳久內外推尋覓總無境上施爲渾大有不見頭又無手世界壊時終不朽未了之人聼一言只這如今誰動口以至三祖信心銘永嘉證道歌皆禪學之髓初地之人所當服膺焉】

沙門曇彥

許詢與沙門曇彥同建浮圖未成而詢亡彥長年及見詢後身爲嶽陽王鎭越州彥呼曰許度來何暮昔日浮圖今如故王曰弟子姓蕭名詧彥乃以三昧力加被王恍然寤前身【沈作喆寓簡】

北魏

胡後

宣武靈皇后胡氏安定臨涇人司徒國珍之女也明帝踐阼尊爲皇太后臨朝聽政太后與明帝幸華林園宴羣臣於都亭曲水令王公以下賦七言詩太后詩曰化光造物含气貞明帝詩曰恭巳無爲賴慈英【北史】

盧元明

盧元明與潁川王由友善忽夜夢由攜酒就之言別賦詩及明憶其十字云自玆一去後朝市不復逰元明嘆曰由性不狎俗旅寄人間乃今有夢又復如此必有他故經三日果聞由爲亂兵所害【何氏語林】

徐之才

徐之才聰辯彊識有兼人之敏尢好劇談公私防聚各相嘲戲常嘲王昕姓雲有言則誑近犬則狂加頸足而爲馬施角尾而爲羊盧元明因戲之才云卿姓是未入人名是字之誤徐卽答云卿姓在亡爲虐在丘爲墟生男則爲虜飬馬則爲驢又嘗與朝士出逰遙望羣犬競走諸人試令目之徐應聲曰爲是宋鵲爲是韓盧爲逐李斯東走爲負帝女南䢐

裴伯茂

裴伯茂嗜酒疏傲以傷性致殞於家園友人常景李渾王元景盧元明魏季景李騫等十許人於墓旁致酒設祭哀哭涕泣一飲一酬曰裴中書魂而有靈知吾曹也乃各賦詩一篇李騫以魏收亦與之友寄以示收收時在晉陽乃同其作論敍伯茂云臨風想度對酒思公榮時人謂伯茂性誕傲謂收詩頗得事實【並同上】

褚

禇與陳伯之同入魏魏欲用之魏元防戲爲詩曰帽上著籠冠袴上著朱衣不知是今是不知非昔非魏人怒出爲始平太守【北史】

北齊

斛斯丰

北齊髙祖嘗宴羣臣酒酣各令歌樂武衛斛斯丰樂歌云朝亦飲酒醉暮亦飲酒醉日日飲酒醉國計無取次上曰丰樂不諂是好人也【樂府廣題】

王晞

王晞嘗詣晉祠賦詩曰日落應歸去魚鳥見畱連忽有相王使至召王不時至明日在丞相西閣祭酒盧思道謂王曰昨被召巳朱顏得不以魚鳥致怪王緩笑曰昨晚陶然頗以酒漿被責卿軰亦是畱連之一物豈直魚鳥而巳【何氏語林】

陽休之

武定二年除中書侍郎先是中書專主綸誥魏宣武已來事移門下至是發詔依舊任遇甚顯時魏收爲散騎常侍領兼侍郎與休之參掌詔命世論以爲中興一人士戲嘲休之云有觸藩之羝羊乘連錢之驄馬從晉陽而向鄴懷屬書而盈把【北史本傳】

盧思道

北齊盧思道聘陳設宴聯句作詩先唱者譏北人云楡生欲飽漢艸長止肥驢謂北人食楡吳地無驢故有此句思道卽續之曰共甑分炊飯同鐺各煮魚謂南人無義同炊異饌也吳人愧之【譚藪】

北周

宣帝

周宣帝與宮人半夜連臂蹋踶而歌自知身命促把燭夜行逰帝卽位二年崩【隋書五行志】

隋

李諤

字士恢能屬文文帝時上書曰自魏之三祖更尙文詞江左齊梁其獘彌甚連篇累牘不出月露之形積案盈箱惟是風雲之狀指儒素爲古拙用詞賦爲君子【歷代吟譜】

孫思邈

孫思邈四言詩曰取金之精合石之液列爲夫婦結爲魂魄一體混沌兩精感激河車覆載鼎無忒洪鑪烈火烘焰翕赫煙未及防焰不假碧如畜扶桑若藏霹靂奼女气索嬰兒聲寂透出兩儀麗於四極壁立幾多馬馳一驛宛其死矣適然從革惡黜善遷情回性易紫色內逹赤芒外射熠若火生乍疑血滴號曰中還退藏於宻霧五內川流百脈骨變金植顏駐玉澤陽徳乃敷陰功乃積南宮度名北斗落籍此詩詞髙古類魏伯陽而世傳者少錄於此云【丹鉛余錄】

歌謡

益部耆舊傳曰王忳字少林詣京師於客邸見諸生病甚困生謂忳曰腰下有金十斤願以相與乞收藏屍骸未問姓名呼吸因絕忳賣金一斤以給棺絮九斤置生腰下後署大度亭長到亭日有馬一疋至亭中其日大風有一繡被隨風來後忳騎馬突入金彥父見曰得眞盜矣忳說得狀又取被示之彥父悵然曰被馬俱止卿有何陰徳忳具說諸生事彥父曰此吾子也遣迎彥防金具存民謡之曰信哉少林世爲遇飛被走馬與鬼語

商氏世傳曰商亮字子華舉孝亷到陽城遇兩虎爭一羊亮按劍直前斬羊虎乃各以其半去時人爲之謡曰石裏之勇商子華暴虎見之藏爪牙

拾遺記曰郭況者光武皇后弟也累金數億錯拾寶以飾臺榭懸明珠於四晝視之如星夜望之如日裏語曰洛陽多錢郭氏室夜日晝星富無匹

曹操別傳曰呂布驍勇且有駿馬時人爲之語曰人中有呂布馬中有赤兔

三輔決錄曰遊殷字幼齊爲胡軫所害月餘軫得病但言伏伏遊幼齊將鬼來於是遽死關中諺曰生有知人之明死有責人之靈

述異記漢宣城守封邵化爲虎食郡民時人語曰無作封使君生不治民死食民

襄陽耆舊傳曰黃承彥髙爽俊朗爲沔南名士謂孔明曰聞君擇婦身有醜女黃髮頭靣才堪相配孔明許卽載送之鄕曲爲之諺曰莫作孔明擇婦正得阿承醜女【以上漢魏】

拾遺記曰張華爲九醖酒以三薇漬麯蘗出西羗麯出北番番中有指星麥四月火星出麥熟而獲之糵用水漬麥三夕而萌芽平旦雞鳴而用之俗人呼爲雞鳴麥以之釀酒醇美久含令人齒動若大醉不叫笑揺蕩令人肝腸消爛俗人謂爲消腸酒或云醇酒可爲長宵之樂兩說同而異事也閭裏歌曰寧得醇酒消腸不與日月齊光

語林曰晉孝武好與虞嘯父飲酒醉拜不能起帝呼人扶虞嘯父答曰臣位未及扶醉未及亂非分之賜所不敢當帝美之勑防取語於是爲風俗人相嘲調輙云好語防取【藝文類聚】

髙僧傳曰釋道溫姓皇甫安定朝那人髙士謐之後也年十六入廬山依逺公受學大明中勑爲都邑憎主累當講任稟位之賔塡委相屬精勤導物數感神異帝悅之賜錢五十萬人人爲之語曰帝王傾財溫公率則上天懷感神靈降徳

又曰釋慧靜姓王東阿人少逰學伊洛之間晚歷徐兗容甚黑而識悟淸逺時洛中有沙門道經亦解邁當世與靜齊名而耳甚長大故時人語曰洛下長大耳東阿黒如墨有問無不詶有詶無不塞【以上晉】

伽藍記曰洛陽城東北有上髙裏殷之頑民所居也髙祖名聞義裏遷京之始朝士住其中疊相譏刺竟皆去之惟有造甕者止其內世人歌曰洛陽城東北上髙裏殷之頑民昔所止今日百姓造甕子人皆棄去住者恥【髙祖北魏孝文帝也】

洛陽瑤光寺世宗宣武皇帝所立椒房學道之所掖庭美人並在其中亦有名族處女來儀此寺永安三年朱兆入洛縱兵大掠時有秀容胡騎數十入瑤光寺淫穢自後頗獲譏訕京師語曰洛陽女兒急作髻瑤光寺尼奪女婿

河東有劉白墮善釀飲之香美而醉經月不醒永熈中南靑州刺史毛鴻賔賫酒之藩路逢賊盜飲之卽醉皆被擒獲逰俠語曰不畏張弓挾刀惟畏白墮春醪河間王琛有婢朝云善吹箎能爲團扇歌隴上聲琛爲秦州刺史諸羌叛屢討之不降琛令朝云假爲貧嫗吹箎諸羌聞之悉皆流涕疊相謂曰何爲棄墳井在山谷爲防也相率歸降秦民語曰快馬健兒不如老嫗吹箎【並同上以上北魏】

韻語紀物產【見譚苑醍醐】

余常愛晉宋人以韻語紀物產如郭璞爾雅贊山海經贊王防藥艸贊之類皆質而工其原出於逸周書火浣布數語今彚書於後火澣之布入火不滅布則火色垢則布色出火而振之皎然凝乎雪【周書說火浣布】日南有野女羣不見夫其狀晶且白偏體無衣襦【唐防博物記】三防大實實不在三【𨿽名三防其實在四五枝】食之多汁味酸且防藏之尢好與眾果相參【陳祁暢異物志】蘋之依水猶卉植地靡見其布漠而鱗被物有常性孰知所自【郭子蘋贊】曰州畱者其實水牛蒼毛豕身用若擔毛衛防其犢與虎爲讐【欝林異物志】象之爲獸形體特詭身倍數牛目不逾狶鼻爲口役望頭若尾馴良承教聽言則跪素牙玉潔載籍所美服重致逺行如丘徙【萬震象贊】烏鰂八足集足在口縮喙在腹形類鞋囊其名烏鰂噏波潠墨迷射水慝【萬震海物異名記】瓦瓏鑛殻建瓴狀如渾沌錢文外眉而內渠【萬震海物異名記瓦瓏贊注眉爲髙爲眉渠爲防爲渠此魁六海鈴也】合浦之人習水善遊俛視層巖如猿仰株入如沈鼈出如輕鳬蹲泥剖蚌潛竊明珠【萬震南州誌】江瑤柱厥甲美如瑤玉【音裕三字一句三句一韻尢奇】肉柱膚寸名江瑤柱【萬震海物異記】獸曰犀處自林麓食防棘刺體兼五肉或有神異表露以甪【音錄】含精吐烈望如華燭置之荒野禽獸莫觸【萬震犀贊】神丘有火穴光景照千里昆侖有弱水鴻毛不能起【中記】一跳八尺兩跳丈六從春至夏裸袒相逐【風俗記海蛙】�復引一索飛絙杙閣其名曰笮人懸半空度彼絕壑【李膺笮橋贊】髙山嵯峨巖石磊落傾側縈廻下臨峭壑行者攀緣牽援帶索【袁山松山川記】蚺惟大蛇旣洪且長采色駮映其文錦章石灰吞鹿膄成癢瘡賔饗嘉食是豆是觴【南裔志】鮫之爲魚其子旣育驚必歸母還入其腹小則如之大則不復【楊孚交州異物志】

古詩逸句【見詩話補遺】

庭中有奇樹上有悲鳴蟬

泛泛江漢蘋飄蕩永無根

靑靑陵中艸傾葉晞朝日陽春被惠澤枝葉可攬結餓狼食不足饑豹食有餘

蝴蝶逰西園暮宿桑樹間

天霜木葉下鴻鴈當南飛【古詩四十餘首文選收其十九首今其遺句見於類書多有之聊錄其一二斷珪缺璧猶勝瓦礫如山也】

人逺精魂近寤寐夢容光【無名氏】

石上生菖蒲一寸八九節仙人勸我飡令人好顏色【同上】羈縶系世間進退維凖繩【江韋】

去婦不顧門萎韭不入園【諸葛孔明】

探懷授所歡願醉不顧身【王仲宣】

皎月垂素光云爲髣髴【劉公幹】

景如暎璧繁星如散錦【庾闡】

金荊持作枕紫荊持作狀【古歌】

爭先非吾事靜照在忘求【王右軍】

來若迅風散逰如歸云徵【李充】

遙防野樹短逺望樵人細【虞騫】

黃鳥鳴相追咬唆弄好音【古詩○按古長歌行雲黃鳥飛相追咬咬弄音聲竚立望西河泣下沾羅纓疑卽此也】

相思心旣勞相望脰亦悁【陸彥聲】

迅飈翼華蓋飄颻若鴻飛【石崇】

淸渺【闕】觀浴景出東渟【仙詩】

逍遙津際轡景落滄溟【上】

子書傳記語似詩者【詩話補遺】

美色不同靣悲音不共聲【論衡】

片玉可以琦奚必待盈尺【抱朴子】

兩江珥其市九橋帶其流【揚雄】

生無一日歡死有萬世名【列子】

善禦不忘馬善射不忘弓【韓詩外傳】

文繡被臺榭菽粟食鳬鴈【晏子】

日日獻玉衣旦旦獻玉食【列子】

駿馬飬外廐美人充下陳【戰國策】

操行有常賢仕宦無常遇【王充】

觸露不搯葵日中不剪韭【古諺】

飛鳥號其羣鹿鳴求其友【楚辭注】

膏以肥自焫翠以羽殃身【蘇秦】

薰以香自燒膏以明自煎【陳畱老父】

良將如收電可見不可追【抱朴子】

髙不絕山阜跛羊升其顚深不絕涓流孺子浴其淵【牟子】急行無善步促柱少和聲【王充】

孔子辭廩丘終不盜帶鉤許由讓天下終不利封侯【淮南】髙山尋云霓深谷肆無景【羊祜防】

南逰冏防野北息況墨鄕【淮南】

日回而月周時不與人逰【淮南】

百里不販樵千里不販糴【古諺】

兩貴不可同兩勢不可雙【說苑】

女愛不獘席男歡不盡輪【鬼穀子】

禦馬不釋防操弓不反檠【家語】

鵲巢知風起獺穴知水生【韓詩外傳】

丰屋知名家喬水知舊都【呂覽】

井水無大魚新林無長木【上】

餓狼守庖廚饑虎牧牢豚【仲長統昌言】

代馬依北風越鳥翔故巢【吳越春秋】

荊王不貴玉鮫人不貴珠【韓詩外傳】

蠧喙僕柱梁蚊芒起牛羊【新序】

靑崖若防黛素湍如委練【羅含湘中記】

白沙如霜雪赤岸若朝霞【上】

洞庭對嶽陽修眉鑑明鏡【上】

蟪蛄鳴於朝寒螿鳴於夕【風土記秋日】

蠅成市於朝蚊成市於夕【夏日】

煦气成虹霓揮袖起風塵【劉邵趙都賦】

不寶咫尺玉而愛寸陰旬【司馬法】

鼓聲不過閶柝聲不過閬【上】

鐸以聲自毀膏以明自鑠【淮南】

大江如索帶舟船如鳬鴈【郡國志】

跣跗被商舄重譯吟詩書【王充】

醴泉有故源嘉禾有舊根

白璧不可爲容容多後福【左雄傳】

仲尼長東魯大禹出西羗【晉書戴鸞傳】

明月不妄暎蘭葩豈虛鮮【郭璞】

朝霽靑陽升天光入隙中【佛經】

日從蒙汜出照樹初無影【上】

隴阪縈九曲不知髙幾里【三秦記】

髙樹翳朝云文禽蔽綠水【應璩】

平流皷怒浪靜樹振驚飈【尙書正義序】

榣木不生危松柏不處卑【國語】

古詩紀卷一百五十六

