元詩紀事

﹝近人﹞陳衍輯

●目錄

原敍

凡例

卷一

卷二

卷三

卷四

卷五

卷六

卷七

卷八

卷九

卷十

卷十一

卷十二

卷十三

卷十四

卷十五

卷十六

卷十七

卷十八

卷十九

卷二十

卷二十一

卷二十二

卷二十三

卷二十四

卷二十五

卷二十六

卷二十七

卷二十八

卷二十九

卷三十

卷三十一

卷三十二

卷三十三

卷三十四

卷三十五

卷三十六

卷三十七

卷三十八

卷三十九

卷四十

卷四十一

卷四十二

卷四十三

卷四十四

卷四十五

遼金元詩紀事總敍

●原敍

唐﹑宋﹑金詩皆有紀事﹐【金詩紀事未見傳本﹐僅見數則於全金詩中。】而元獨無。錢竹汀先生嘗病元史疏蕪﹐欲采各家詩文集及筆記小說之類攺修元史﹐恐違功令﹐攺爲元詩紀事。事詳漢學師承記。乃記合元詩紀事於元史藝文志﹐統稱六卷﹐而潛揅堂全書書目巳刻﹑未刻均未著紀事之名﹐惟近人陳揆子準稽瑞樓書目於唐宋詩二紀事後﹐載有元詩紀事二冊﹐下注一「鈔」字﹐據全目例﹐鈔本也。潘文勤敍稱子準歿﹐書盡散﹐翁文端公以重價收其藏本﹐僅得三四。則元詩紀事鈔本﹐未知尙在其中否也。獨念竹汀先生博極羣書﹐尢熟元事﹐果如計﹑厲二書之徧采詩林故實﹐其卷數必裒然以數十計。而師承記所稱六卷﹐除藝文志四卷已刻外﹐紀事才二卷耳﹔稽瑞樓書目亦止云二冊﹐何其少耶﹖新修嘉定縣誌云五卷﹐則合錢侗﹑陶梁所補言之﹐意其爲書﹐必專取夫關系元史得失者﹐與計﹑厲二書之體例異焉者也。抑嘗論之﹐宋詩紀事廣收無事之詩﹐且多采從本集者﹐宋詩經明人棄斥略盡﹐吳之振宋詩鈔﹑曹廷棟宋百家詩存總之不過二百家﹐樊榭以人存詩﹐重在网羅散失故也。至元詩﹐則顧選初二三集及癸集家數已燦然大備﹔紀事之體﹐當搜羅一代傳作﹐散見於筆記小說各書者﹐不宜復收尋常無事之詩矣。歲在柔兆閹茂﹐侯官陳衍石遺自敍。

●凡例

一﹑有元詩人﹐上多宋﹑金遺老﹐下多祼將有明。今於宋﹑金遺老涉元者﹐如於宋﹑金未登仕版﹐則槪入之元﹔其已登宋﹑金仕版﹐入元未仕﹐原不必援之入元﹐顧選於元遺山﹑羅磵谷諸人徑屬之元﹐似欠斷限﹐今仿全金詩列耆舊﹑遺獻之意﹐另編遺老一門附焉。其元末諸人亦於元已登仕版者﹐𨿽入明尙存﹐仍列之元也。

一﹑女眞﹑蒙古譯語﹐經淸朝釐定﹐諸家姓名﹐如伯顏攺作巴延﹑桑哥攺作僧格之類﹐未易僕數﹐但所采詩文集筆記小說多作伯顏﹑桑哥等字﹐今若遽標巴延﹑僧格等字﹐與所采之書兩相歧異﹐轉令閱者茫然﹐故仍之。

一﹑所采詩有一題多至百十首者﹐則節錄其要﹐如灤京雜詠百首﹐止錄有自注者五十四首﹐趙待制詩詞卷十八首﹐止錄三首﹐勉學詩二十四首﹐止錄明詩綜誤收之一首。此類甚多。

一﹑春帖子本系一絕句﹐漁父詞向屬諸詩﹐故間采入。

●元詩紀事卷一

侯官陳衍輯

文宗皇帝

順帝

◆文宗皇帝

帝名圖帖睦爾﹐武宗次子。初封懷王﹐卽位攺元天歷﹑至順﹐在位五年。

黃文獻集﹕天歷二年三月﹐上肇開奎章閣﹐延登儒流。至順二年正月﹐禦制閣記成。萬幾之暇﹐親灑宸翰﹐書閣記刻置禁中。

自建康之京都途中作

○自建康之京都途中作

穿了氁衫便著鞭﹐一鉤殘月柳梢邊。兩三點露滴如雨﹐五六个星猶在天。犬吠竹籬人過語﹐雞鳴茅店客驚眠。須臾捧出扶桑日﹐七十二峯都在前。

艸木子﹕梁王登寶位時﹐自建康之京都﹐途中嘗作一詩云云。

月山詩話﹕明太祖早行詩﹕「忙著徵衣快著鞭﹐轉頭月掛柳梢邊。兩三點露不爲雨﹐七八个星尙在天。茅舍雞鳴人過語﹐竹籬犬吠客驚眠。等閒擁出扶桑日﹐社稷山河在眼前。」案﹕此篇乃元文宗自集慶路入正大統﹐途中所作﹐不知何以載入明祖集中﹐且竄易十數字。又案居易錄云「兩三條電欲爲雨﹐四五个星猶在天」﹐乃五代盧延遜山寺詩﹐文宗剿取之。

◆順帝

帝名妥歡帖睦爾﹐明宗長子﹐在位三十六年﹐攺元元統﹑至元﹑至正。明太祖滅之﹐奔沙漠﹐元亡。

北平錄﹕以元主不戰而奔﹐克順天命﹐今殂﹐特謚曰順帝。

庚申外史﹕瀛國公初爲僧﹐居白塔寺中。已而奉詔居甘州山寺。有趙王者﹐嬉遊至寺﹐憐其老且孤﹐畱一回回女子與之。延佑七年四月十六夜生一子﹐明宗適自北方來﹐早行見寺上有龍文五采气﹐卽物色得之﹐因求爲子﹐並載其母以歸。

菽園雜記﹕「皇宋第十六飛龍﹐元朝降封瀛國公。元君召公尙公主﹐時承錫宴明光宮。酒酲伸手扒金柱【酒酲菽園雜記﹝墨海金壺本﹞卷五作「酒酣」﹐葉盛水東日記卷三十七錄此詩﹐亦作「酣」。】﹐化爲龍爪驚天容。元君含笑語羣臣﹐鳳雛寧與凡禽同﹗侍臣獻謀將見除﹐公主泣淚沾酥胸。幸脫虎口走方外﹐易名合尊沙漠中。是時明宗在沙漠﹐締交合尊情頗濃。合尊之妻夜生子﹐明宗隔帳聞笙鏞。乞歸行宮養爲嗣﹐皇考崩時年甫童。元君降詔移南海﹐五年乃歸居九重。憶昔宋祖受周禪﹐仁義綽有三代風。至今兒孫主沙漠﹐吁嗟趙氏何其隆﹗」此詩爲閩人兪應所作。「至今兒孫」句﹐言元君避歸沙漠後事。

答明主

禦制詩

句

○答明主

金陵使者渡江來﹐漠漠風煙一道開。王气有時還自息﹐皇恩何處不昭回。信知海內歸明主﹐亦喜江南有俊才。歸去誠心煩爲說﹐春風先到鳳凰臺。

翦勝野聞﹕元君旣遁﹐畱兵開平﹐猶有覬覦之志。太祖遣使馳書﹐明示禍福﹐因答詩云云。

○禦制詩

父疾精虔禱上天﹐願將己算益親年。孝心感格天心動﹐恍惚神將帝命傳。

母渴思瓜正歲寒﹐那堪山路雪漫漫。雙瓜忽產空巖裏﹐歸奉慈親痼疾安。

榕陰新檢﹕元王薦字希賢﹐福寧人。父疾﹐禱天減年以益父壽。父絕而復蘇曰「適有神人﹐皂衣紅帊﹐語我曰﹕『汝子孝﹐上帝賜汝十二齡。』」後果符其數而卒。母沈氏病渴思啖瓜﹐時冬月﹐不得薦。至深墺嶺﹐值雪﹐避樹下﹐思母病﹐仰天而哭。忽見石巖間靑蔓離披﹐有二瓜。摘歸奉母﹐渴遂止。至正間﹐福建宣慰司上狀旌之。禦制詩云云。

○句

鳥啼紅樹裏﹐人在翠微中。

艸木子﹕上有佳句云云。

余詳太子愛猷識理達臘下。

●元詩紀事卷二

侯官陳衍輯

順帝太子

◆順帝太子

太子名愛猷識理達臘﹐順帝長子。至正二十七年﹐命總天下兵馬。二十八年﹐國亡。次年﹐隨帝駐應昌府。又次年﹐帝殂﹐明兵襲應昌府﹐太子從十數騎遁去。

新月

○新月

昨夜嚴陵失釣鉤﹐何人移上碧雲頭﹖𨿽然未得團圓相﹐也有淸光照九州島。

弇山堂別集﹕艸木子謂上有佳句﹐「鳥啼」云云﹐天下誦之。又﹐皇太子新月詩云云﹐野史附之﹐謂爲太祖及懿文不享年之證。艸木子乃元遺民國初所著書﹐謂上者﹐順帝也﹔皇太子者﹐愛猷識理達臘也。蓋以其不獲有天下﹐而在東宮頗擅權﹐故記之耳。髙帝集無此二句。

列朝詩集﹕建文惠宗讓皇帝下云﹕鄭曉遜國記云﹕帝幼敏穎能詩﹐太祖命賦新月﹐應聲云「誰將玉指甲﹐抓破碧天痕。影落江湖上﹐蛟龍不敢吞。」太祖淒然久之﹐曰「必免於難。」案﹕葉子奇艸木子余錄載皇太子新月詩云云。所謂皇太子者﹐庚申君之子也。野史以爲懿文太子作﹐爲不及享國之讖﹐而曉則以爲建文作。考楊維楨東維子詩集﹐此詩爲維楨作﹐則諸書皆傅會也。

案﹕今東維子集共三十卷﹐詩只兩卷﹐並無此兩詩。

●元詩紀事卷三

侯官陳衍輯

耶律楚材

劉潤之

呂鯤

耶律鑄

耶律季天

楊奐

劉祁

杜仁傑

楊鵬

楊果

趙衍

徐世隆

王盤

一庵

商左山

胡紫山

李冶

◆耶律楚材

楚材字晉卿﹐遼東丹王突欲八世孫﹐金尙書右丞履之子。元太祖召見﹐處之左右。太宗朝拜中書令﹐薨於位。至順元年贈太師﹐追封廣寧王﹐謚文正。有湛然居士集。

元朝名臣事略﹕公以明昌元年六月二十日生。文獻公通術數﹐尢邃於太玄﹐私謂所親曰「此子吾家千里駒也﹗他日必成偉器﹐且當爲異國用。」因取左氏之「楚𨿽有材﹐晉實用之」以爲名字。

湛然居士集﹕萬松野老行秀序﹕湛然年一十有七受顯訣於萬松【一十有七湛然居士文集﹝四部叢刊影元本﹞作「二十有七」。】﹐其法忘死生﹐外身世。湛然大會其心﹐精究入神﹐三年盡得其道。萬松面授衣頌﹐目之爲湛然居士從源。湛然自是稱「嗣法弟子從源」。萬松一日過其門﹐見其執菜根﹐蘸油鹽﹐飯脫粟。嘗和友人詩云「贈君一句直截處﹐只要教君能養素。但能死生榮辱哀樂不能羈﹐存亡進退盡是無生路。」至於「西天三步遠﹐東海一杯深」﹐老作衲僧﹐未易及此。

湛然居士集﹕王鄰序﹕中書湛然﹐有天然之才﹐或吟哦數句﹐或揮掃百張﹐皆信手拈來﹐非積習而成之。如寶鑑無塵﹐寒冰絕翳【寒冰絕翳「冰」原作「水」﹐據國學基本叢書本及湛然居士文集攺。】﹐其照物也瑩然。

西域河中十詠

丁亥過沙井和移剌子春韻

懷親

夢中偶得

○西域河中十詠

寂寞河中府﹐連甍及萬家。蒲萄親釀酒﹐杷欖看開花。飽噉雞舌肉﹐分餐馬首瓜。【土產﹐瓜大如馬首。】人生惟口腹﹐何礙過流沙。

寂寞河中府﹐臨流結艸廬。開尊傾美酒﹐擲网得新魚。有客同聯句﹐無人獨看書。天涯獲此樂﹐終老又何如。

寂寞河中府﹐遐荒僻一隅。蒲萄垂馬乳﹐杷欖燦牛酥。釀酒無輸課﹐耕田不納租。西行萬餘里﹐誰謂乃良圖。

寂寞河中府﹐生民屢有災。避兵開邃穴﹐防水築髙臺。六月常無雨﹐三冬卻有雷。偶思禪伯語﹐不覺笑顏開。

寂寞河中府﹐頹垣遶故城。園林無盡處﹐花木不知名。南岸獨垂釣﹐西疇自省耕。爲人但知足﹐何處不安生。

寂寞河中府﹐西流綠水傾。衝風磨舊麥﹐【西人作磨﹐風動機軸以磨麥。】懸碓杵新粳。【西人皆懸杵以舂。】春月花渾謝﹐冬天艸再生。優遊聊卒歲﹐更不望歸程。

寂寞河中府﹐淸歡且自尋。麻箋聊寫字﹐葦筆亦供吟。傘柄學鉆笛﹐宮門自斵琴。臨風時適意﹐不負昔年心。【得故宮門堅木三尺許﹐斵爲琴﹐有淸聲。】

寂寞河中府﹐西來亦偶然。每春忘舊閏﹐隨月出新年。彊策渾心竹﹐難穿無眼錢。異同何定據﹐俯仰且隨緣。【西人不計閏﹐以十二月爲歲。有渾心竹﹐其金銅芽錢無孔郭。】

寂寞河中府﹐聲名昔日聞。城隍連畎畝﹐市井半丘墳。食飯秤斤賣﹐金銀用麥分。生民怨來後﹐簞食謁吾君。

寂寞河中府﹐遺民自足糧。黃橙調蜜煎﹐白餅糝糖霜。救旱河爲雨﹐無衣壠種羊。一從西到此﹐更不憶吾鄕。

庶齋老學叢談﹕湛然居士集有河中府十首。尋思幹城﹐西遼稱河中府。詠其風景﹐「開樽」云云。「釀酒」云云。「避兵」云云。「六月」云云。「園林」云云。「衝風」云云﹐西人用風磨﹐如南方水磨﹐如南方水磨。舂則懸杵。「春月」云云。「每春」云云。「彊策」云云。「食飯」云云。「黃橙」云云。「救旱」云云﹐余嘗閱唐會要﹐有壠種羊﹐未之信﹐觀此信有。公自注﹕西人不計閏。

西遊錄﹕芭欖城邊皆芭欖園﹐故以名。其花如杏而微淡﹐葉如桃而差小﹐冬季而花﹐夏盛而實。有大城曰尋斯幹。「尋斯幹」者﹐西人云肥也﹐以地土肥饒故名。甚富庶﹐用金銅錢﹐無孔郭。環城數十里皆園林﹐飛渠走泉﹐方池圓沼﹐花木連延﹐誠爲勝槪。瓜大者如馬首。盛夏無雨﹐以蒲萄釀酒。又土多甘蔗﹐取其液釀酒熬糖。又民多羊馬﹐以蜜爲釀。

○丁亥過沙井和移剌子春韻

行藏俯仰且隨時﹐縕袍懷珠人未知。燕雀旣羣難立鶴﹐鳳凰不至擬胡爲。可嗟世態頻更變﹐何柰人生多別離。莫忘天山風雪裏﹐湛然駝背和君詩。

湛然居士集﹕自注﹕予昨至沙井﹐乘牛車過前路。跨駝方達行在﹐偶得隔句一聯云「牛車馳傳﹐頗異相如駟馬車﹔駝背吟詩﹐不似竹林七賢畫。」成有是句。

○懷親

黃犬不來愁耿耿﹐白雲望斷思依依。欲憑鱗羽傳音信﹐海水西流雁北飛。

又

黃沙三萬里﹐白髮一孀親。腸斷邊城月﹐徘徊照旅人。

雙溪醉隱集﹕趙著序﹕余嘗在貞佑季年﹐親見玉泉大老懷親詩云云。又云云。所以見哀思之情極矣。又和人云「仁義說與當途人﹐恰似春風射馬耳。」此見感憤之懷亦已極矣。

○夢中偶得

庚辰正月﹐夢旃檀剎澄公托萬松老人乞算壽於予﹐予以九十一莖贈之﹐仍作頌一絕。覺而猶憶﹐遂錄之﹐爲他日一笑云。

昔年鉤隱索幽奇﹐只向縱橫枝上覓。而今拍手笑呵呵﹐九九元來九十一。

湛然居士集﹕仍囑付從者云「若澄公道﹕『何不云八十一﹖』汝但應云﹕『果然﹐果然。』拂袖便出。」覺而自著語云「幾日昏沈﹐夢中挫五。」

◆劉潤之

抵和林

○抵和林

破帽麻鞋布腿■﹝衤朋﹞﹐彊扶衰病且徒行。區區不道圖他甚﹐一夜山妻罵到明。

湛然居士集﹕潤之館於忘憂門下﹐生徒乘駟﹐渠徒步﹐抵和林城﹐有詩云云。予憐而和之。述懷有云「弟子二三同會食﹐誰曾開口問先生」。余感而和之【按﹕本條爲二詩名﹐「和之」以上見湛然居士文集卷十四﹐「述懷」以下見卷十二。】。

◆呂鯤

鯤號龍山居士﹐雁門人。

案﹕鯤敍雙溪醉隱集在甲辰年﹐時金已亡十年。

夏日道中

○夏日道中

棗花初落路塵香﹐燕掠麻池乍頡頏。一片雲陰遮十頃﹐賣瓜棚下午陰涼【午陰涼困學齋雜錄﹝知不足齋叢書本﹞作「午風涼」﹐當從。「陰」字與上句「一片雲陰遮十頃」重。】。

困學齋雜錄﹕呂龍山與趙虎巖齊名﹐平生多佳句﹐夏日道中一絕句﹐曲盡田家夏日之趣。

◆耶律鑄

鑄字成仲﹐楚材子。官至中書左丞相。卒追贈懿寧王﹐謚文忠。有雙溪醉隱集。

雙溪醉隱集﹕予嘗有詩「碎擘桃花泛酒巵」﹐時亦取花散酒﹐酹遺花者﹐依片數浮以大白。

髙城曲

日將出

帶將來

擬回文

磨劍行

贈坐竿道士

水平橋

題藍采和圖

山市吟

松聲行

雪後吟

立秋前一日

句

○髙城曲

城髙三百尺﹐枉教人費力。賊不從外來﹐當察城中賊﹗

○日將出

陰雲夜合乾坤失﹐萬象不能分別得。蒼涼海底浴重光﹐卻與行人指南北。

○帶將來

野花新傍玉欄開﹐長恨何人向此栽﹖自是王孫不知道﹐牡丹根上帶將來。

○擬回文

詩成怨立小橋西﹐晚日春懷傷鳥啼。離別書情多寄恨﹐遠山髙處暮云低。

樓上獨來心上愁﹐淚垂難道不腸柔﹖秋深夜雨風回夢﹐燭剪空窗暗焰浮。

○磨劍行

故國江山夢裏行﹐不期今日果長徵。劍華休遣塵生澀﹐萬事人間總未平。

○贈坐竿道士【並序】

竿幾五十尺﹐語人曰「歲倍之。」則不數年可得上天矣。其謬如此。故作詩以懲之﹐因寄長春李眞人。

說似蓬萊恐更迷﹐劉郎親涉武陵溪。梭拋霞綺龍鱗澀﹐輅展虹橋鳳翅齊。碁燭縱光然日月﹐宴衣分色剪云霓。桃花零落春風起﹐笑殺王嬙醉似泥。

○水平橋

洞簫吹罷思無聊﹐卻下閒庭弄柳條。寂寂小園春晝永﹐一聲啼鳥水平橋。

○題藍采和圖

終日躚躚舞綠袍﹐有錢繩串戲兒曹。爭如收腳牀頭坐﹐滿眼春風醉碧桃。

○山市吟

山閣連城日日新﹐千形萬狀只無人。自分長樂樓臺象﹐不染長安市井塵。

○松聲行

水深深﹐山重重﹐前溪後嶺萬蒼松。我來秋雨霽﹐夜宿深山中。霜寒千里龍蛇怒﹐巖谷蕭條嘯貔虎。波濤漾漾生秋寒﹐碧落無雲自飛雨。瓏瓏兀兀驚俗聾﹐餘韻飄蕭散碧空。悠然策杖出門去﹐方知萬壑生淸風。淸歡一夕無今古﹐勾引幽人風雅句。那堪更被山頭月﹐團圓掛在靑松樹。

○雪後吟

雪助夜寒更漏澀﹐何能盼得到天明。乾坤已落羲和手﹐休更瓊瑤陌上行。

○立秋前一日

大火西流暑气回﹐靑蠅心緒已徘徊。人言明日新消息﹐天外秋風刮地來。

○句

人去豪華山好在﹐夢回歌舞水空流。

翠輦不回天地老﹐白雲飛盡海山秋。

蓬萊宮殿遺基在﹐休對西風子細看。

躊躇搔首無人會﹐時下樓來卻上樓。

旣解寶藏秦照膽﹐也須珍惜漢吹毛。水涵春色柳涵煙﹐半是人間半是仙。��燕南春色老﹐燕北艸初肥。露冷野花瘦﹐月明江樹稀。芳艸不隨鶯燕老﹐好山依舊水雲深。

雙溪醉隱集﹕趙著序﹕雙溪成仲﹐玉泉中令君之子也。生長北溟。十三作歌詩﹐下筆便入唐人之閫奧。嘗作髙城曲﹑日將出﹑帶將來﹑小胡笳﹑擬回文﹑暮春曲﹑磨劍行﹑春夜吟﹑獨倚門之類﹐皆十二時作也。陰不雨﹑惜花吟﹑琵琶調﹑公子行﹑廣陵散﹐十五六作也。又贈坐竿道士﹑水平橋﹑題藍采和圖﹑早行吟﹐十八九作也。又山市吟﹑暮春對花寄故人﹑題牧牛圖﹐二十一二作也。興寄情趣﹐前人間有所不到者。又九日登瓊花島用呂香山詩韻畱題﹑松聲曲﹑春雪謠﹑蟄龍興雨圖﹑休嗟行路難﹐大傳燕市。自是與燕之士大夫唱酬無虛日﹐又雪後吟﹑立春前一日【立春前一日前錄詩題作立秋前一日﹐當從。該詩見雙溪醉隱集﹝遼海叢書本﹞卷六﹐集無立春前一日詩】﹐曲情之至也。又「人去豪華」各云云。

又

金檠夜延螢燭暗﹐翠簾風窣月鉤閒。

南漢水漧秋飲馬﹐五城霜重夜屯兵。

雙溪醉隱集﹕呂鯤序﹕如雲云﹐此時年十五耳。云云﹐又十七時語也。發言便髙。

◆耶律季天

季天﹐耶律鑄弟﹐名未詳。

句

○句

夢蝶豈知眞是蝶﹐騎牛何必更尋牛。

雙溪醉隱集﹕李隱卿名谷﹐與靑城劉翁同舟至蘭溪﹐卿大夫修生者館之。道侶贈李詩云「李郎涉世似虛舟﹐片帆來度楚江秋。」又毗陵家弟季天和此篇云云。老夫亦慕道者﹐次韻和之【本條爲詩題﹐見雙溪醉隱集卷四。】。

◆楊奐

奐字煥然﹐幹州奉天人。太宗詔試諸道進士﹐奐試東平﹐兩中賦論第一﹐官至河南路廉訪使。謚文憲。有還山集。

遺山集﹕君甫勝衣﹐嘗信口唱歌﹐有「紫陽閣」之語﹐扣之﹐不能答也。未冠﹐夢遊紫陽閣﹐景趣甚異。後因以自號。初泰和大安間﹐入仕者惟舉選爲貴科﹐榮路所在﹐人爭走之﹐程文之外﹐翰墨雜體悉指爲無用之技﹐尢諱作詩。君舉業旣成﹐乃以餘力作爲詩文﹐下筆卽有可觀。在鄠下日﹐中秋燕集﹐一寓士忌君名﹐諷諸生作詩﹐請君屬和。君被酒謂客曰「欲觀詩者舉酒﹐欲和以次唱韻。」筆不停綴﹐長韻短章﹐終夕成三十九首。長安中目爲鄠郊卽席倡和詩傳之。禮部閒閒趙公﹑平章政事蕭國侯公﹑內翰馮公﹑屏山李公﹐皆折行位與相問遺。

試萬寧宮

錄汴梁宮人語十九首

讀通鑑作

謁廟

陶九嫂

句

○試萬寧宮

月澹長楊曉色淸﹐大題飛下寂無聲。南山霧豹文章在﹐北海云鵬羽翼成。玉檻玲瓏紅露重﹐金鑪縹緲翠煙輕。誰言半夜曾前席﹐白日君王問賈生。

元文類﹕楊奐跋趙太常擬試賦稿後﹕當泰和丙寅春三月二十五日﹐萬寧宮試貢士﹐上躬命賦題曰「日合天統」﹐侍臣初甚難之。而太常卿北京趙公適充禦前讀卷官﹐獨以謂不難﹐卽日奏賦﹐議乃定。旣而中選者才二十有八人。僕時甫冠﹐獲試廷下﹐而席屋偶居前列﹐朝隙聞異香出殿欞間﹐一紫衣顧予起﹐問題之難易及名氏裏貫年齒而去。少頃﹐復相慶曰「適駕至耳。」薄暮出宮﹐傳以爲希遇。所謂「月澹」云云者﹐少作也﹐無可取﹐以紀一時之事云。

○錄汴梁宮人語十九首

一入深宮裏﹐經今十五年。長因批帖子﹐呼到禦牀前。

歲歲逢元夜﹐金蛾鬧簇巾。見人心自怯﹐終是女兒身。

殿前輪直罷﹐偸去賭金釵。怕見黃昏月﹐殷勤上玉階。

翠翹珠掘背﹐小殿夜藏鉤。驀地羊車至﹐低頭笑不休。

內府頒金帛﹐教酬賀節盤。兩宮新有旨﹐先與問孤寒。

人間多棗栗﹐不到九重天。長被黃衫吏﹐花攤月賜錢。

仁聖生辰節﹐君王進玉巵。壽棚兼壽表﹐畱待北還時。

邊奏行臺急﹐東華夜啟封。內人催步輦﹐不待景陽鐘。

畫燭雙雙引﹐珠簾一一開。輦前齊下拜﹐歡飲解寒杯。

聖躬香閣內﹐只道下朝遲。扶杖嬌無力﹐紅綃貼玉肌。

今日天顏喜﹐東朝內宴開。外邊農事動﹐詔遣教坊回。

駕前雙白鶴﹐日日候朝回。自送鑾輿去﹐經今更不來。

陡覺文書靜﹐相將立夕陽。傷心寧福位﹐無復夜燻香。

二後睢陽去﹐潛身泣到明。卻回誰敢問﹐較似有心情。

爲道圍城久﹐妝奩鬭犒軍。入春渾斷絕﹐饑苦不堪聞。

監國推梁邸﹐初頭靜不知。但疑墻外笑﹐人有看宮時。

別殿弓刀響﹐倉皇接鄭王。尙愁宮正怒﹐含淚彊添妝。

一向傳宣喚﹐誰知不復還。來時舊鍼綫﹐記得在窗間。

北去遷沙漠﹐誠心畏從行。不如當日死﹐頭白若爲生。

輟耕錄﹕楊文憲公奐嘗作汴故宮記云云。公又有錄汴梁宮人語五言絕句一十九首﹐𨿽一時之所寄興﹔亦不無傷感之意。云云。

詩藪﹕楊煥然錄大梁宮人語十九絕﹐殊得仲初格調。如「怕見」云云「驀地」云云之類。

○讀通鑑作

風煙慘淡駐三巴﹐漢燼將燃蜀婦髽。欲起溫公問書法﹐武侯入寇寇誰家﹖

輟耕錄﹕霍治書云﹕楊煥然先讀通鑑﹐至論漢魏正閏﹐大不平之﹐遂修漢書﹐駁正其事。因作詩云云。後攻宋軍回﹐始見通鑑綱目﹐其書乃寢。

○謁廟

會見春風入杏壇【杏壇「壇」原誤作「檀」﹐據國學基本叢書本及山房隨筆﹝知不足齋叢書本﹞攺正。】﹐奎文閣上獨賃闌。淵源自古尊洙泗﹐祖述何人似孟韓﹖竹簡不隨秦火冷﹐楷林髙倚魯城寒。漂零蹤迹千年後﹐無分東家寄一簞。

山房隨筆﹕楊煥然號關西夫子﹐題孔子廟云云。

○陶九嫂

勿輕釵與笄﹐勿賤裙與襦。柘臯一女子﹐健勝百丈夫。家住廬州東﹐庫藏饒金珠。天陰夜抹漆﹐暴客萌覬覦。胠篋不足較﹐父兄罹刳屠。女年十五六﹐以色竟見驅。捕捉星火急﹐亡命洞庭湖。旣爲陶家婦﹐九嫂從渠呼。寢息風浪中﹐四鄰惟菇蒲。琴瑟未免合﹐積久產二雛。春秋祭享絕﹐對面佯悲吁。向來郎鬢黑﹐漂泊生白須。身後乏寸土﹐柰我子母孤﹗干戈又換世﹐幸在昔廛區。何當決歸�﹐卒歲容相娛。聞語略不疑﹐意謂癡且愚。銳然�輕舟﹐攜抱登長塗。靑氈復舊物﹐水陸多膏腴。女兒拜夫前﹐靈貺焉可誣。兒初有祕祝﹐欲答神�扶。紿郎俟西祠﹐徑往公府趨。畫地訴首尾﹐曾不�錙銖。官長怒咆哮﹐俄頃就執俘。械杻滿蟣虱﹐��臨街衢。使女坐其旁﹐笑頰如施朱。自推二��﹐�請加鑕鈇。官曰產爾腹﹐頗亦憐呱呱。女���種﹐不可謂不辜。環觀交感泣﹐猛烈今古無。�事鬼神畏﹐失機或斯須。甘露若訓注﹐反遭��圖。政類竇桂娘﹐兒同心實殊。【桂娘﹐建中時人。見杜牧言。】隱忍寂寞濱﹐豈甘盜賊污。白玉投靑泥﹐至寶終莫渝。此讎若不雪﹐何以見鳥烏﹗一息傳萬口﹐南北通燕吳。夫願女爲婦﹐婦願女爲姑。綠林肝膽寒﹐低頭羞穿窬。佳人固不幸﹐能還誰爾拘。何事原巨先﹐遂使輕俠徒。【見前漢原涉傳。】

自注﹕述蘄春劉益甫所言﹐以爲彊暴不道者之戒。

○句

孤城晴雪底﹐雙塔暮雲間。

詩藪﹕元五言律可摘者﹐楊煥然云云。

◆劉祁

祁字京叔﹐渾源人。舉金進士﹐廷試失意歸。國初戊戌詔試儒人﹐祁就試﹐魁西京﹐選充山西東路考試官。有神川遁士集。

歸潛堂記【按﹕歸潛堂記見歸潛誌﹝知不足齋叢書本﹞卷十四。】﹕還鄕裏﹐鄕帥髙侯爲築室以居﹐因榜其堂曰歸潛。且以張橫渠東﹑西二銘書諸壁。

金史﹕值金末喪亂﹐作歸潛誌以紀金事。修金史者多采用焉。

寄髙丞相

贈鮮於伯機

句

○寄髙丞相

靑雲自致不須階﹐十稔從容位上臺。負荷一堂森柱石﹐調和眾口費鹽梅。勤勞密邇三朝重﹐壽考康寧七秩開。家道益昌孫有息﹐彩衣扶杖好歸來。

歸潛誌﹕髙丞相巖夫在相位﹐因元光二年元日﹐慶七十﹐會鄕裏交舊﹐且求作詩文。時先子以新罷禦史﹐避嫌不赴﹐余方弱冠﹐爲作詩﹐以公頗負謗﹐且勸其退休也。公得詩大喜﹐趣召余﹐迎謂余曰「解道『靑雲自致不須階』耶﹖」又撫余背曰「汝『費』字如何下來﹖」蓋餘詩云云。

○贈鮮於伯機

憶昔逢君北渚秋﹐藕花香裏醉輕舟。三年一別空回首﹐千里相思更倚樓。明月不隨春物老﹐碧山長帶暮云愁。天平松竹黃華水﹐早晚柴車得共遊。

思君一日如三載﹐兩寄詩來慰我心。塵土愈知人世隱﹐風煙遙見海門深。貧來笑我常癡坐﹐亂後憐君更苦吟。歷下亭前春水闊﹐扁舟何日重相尋﹖

困學齋雜錄﹕平生交遊﹐贈餘詩者多矣。惟劉京叔二篇﹐嘗吟詠之云云。

○句

玄猿哭處江天暮﹐白雁來時澤國秋。

歸潛誌﹕夢中作詩﹐或得句﹐多淸邁出塵。余先祖龍山君夢得句云「山路嶄有壁﹐松風淸無塵。」先子夢中詩云「落月浸天池。」余幼年夢中亦作詩云云。如鬼語也。

◆杜仁傑

仁傑字仲梁﹐又字善夫﹐濟南長淸人。不仕﹐以子貴贈官﹐謚文穆。

遺山集﹕麻信之﹑杜仲梁﹑張仲經﹐正大中同隱內鄕山中﹐以作詩爲業。予嘗竊評之﹕仲梁詩如偏將軍將突騎﹐利在速戰﹐屈於遲久﹐故不大勝則大敗﹔仲經守有餘而攻戰不足﹐故勝負略相當﹔信之如六國合從﹐利在同盟﹐而敝於不相統一﹐有連雞不俱棲之勢﹐𨿽人自爲戰﹐而號令無適從﹐故勝負未可知。

又﹕仲經有詩云「寒客遠峯猶帶雪﹐暖私幽圃已多花。」仲梁𨿽有「暖散春泉百汊流」之句﹐亦自以爲不及也。

謝嚴相

絕句

○謝嚴相

髙臥東窗興已成﹐簾鉤無復掛冠聲。十年恩愛淪肌髓﹐只說嚴家好弟兄。

○絕句

髙燒銀燭照雲鬟﹐沸耳笙歌徹夜闌。不念徵西人萬里﹐玉關霜重鐵衣寒。

山房隨筆﹕杜善甫不屑仕進﹐遊嚴相之門。嚴乃濟南望族﹐善甫爲所敬重。一日﹐讒者間之﹐情分浸乖。杜謝以詩云云。嚴悟﹐款密如初。時有掌兵官遠戍於外﹐其妻宴客﹐笙歌終夕。善甫詩云云。聞者快之。有薦之於朝﹐遂召之﹐表謝不赴﹐中二聯云「俾獻言於乞言之際﹐敢盡其忠﹔若求仕於致仕之年﹐恐無此理。不能爲白居易﹐漫法香山居士之名﹔惟願學陸龜蒙﹐拜賜江湖散人之號。」

◆楊鵬

鵬字飛卿﹐汝海人。在金爲詳議官。

困學齋雜錄﹕紫羅凡凡道人楊鵬﹐字飛卿﹐一名云鵬﹐少梁人。北渡後終於東平。有陶然集。

句

○句

樹古葉黃早﹐僧閒頭白遲。

遺山集﹕其死生於詩者﹐汝海楊飛卿一人而已。李內翰欽叔工篇翰﹐而飛卿從之遊﹐初得云云之句﹐大爲欽叔所推激。從是遊道日廣﹐而學亦大進。客居東平將二十年﹐有詩近二千首﹐所賦靑梅﹑瑞蓮﹐缾聲雪意﹐或多至十餘首。

◆楊果

果字正卿﹐祁州蒲陰人。金正大初﹐登進士第。國初起爲幕官﹐官至參知政事。謚文獻。有西庵集。

元史類編﹕參政李蹊行大司農於許昌﹐果以詩送之﹐蹊大稱賞﹐歸言於朝﹐用爲偃師令。

題趙輔之樊川圖

○題趙輔之樊川圖

一賦阿房萬古傳﹐而今還有趙樊川。謝公墩上王公住﹐異代風流各自賢。

牧庵集﹕趙樊川集序﹕中捨杜牧名其集爲樊川。公居二曲之間﹐余少之時﹐屢至焉。其地先甚荒棄﹐由爲公有﹐歲新而月盛之。泉石巖洞﹐池塘林木﹐出沒窈窕﹐魁奇繁薈﹐凡可娛心而駭目者﹐悉甲其鄰。人亦目公樊川。中統之初﹐京師諸貴詩其圖者﹐惟楊公西庵爲絕倡云云。

案﹕困學齋雜錄第二句作「豈知今有趙樊川」。

◆趙衍

元史﹕耶律希亮﹐楚材之孫﹐師事北平趙衍。

案﹕元文類﹐宋子貞中書令耶律公神道碑稱「進士趙衍」。

七眞洞題壁

○七眞洞題壁

紛披容與縱笙歌﹐蕙轉光風艷綺羅。露濕桃花春不管﹐月明芳艸夜如何﹖璚珠浩蕩隨蘭棹﹐云旆低徊射玉珂。深入醉鄕休秉燭﹐盡情揮取魯陽戈。

四溟詩話﹕予客京師﹐遊翠巖七眞洞﹐讀壁上詩云云。耶律丞相門客趙衍所作﹐淸麗有味﹐頗類唐調。惜乎大元風雅不載﹐故表而出之。

案﹕詩亦見雙溪醉隱集﹐題作遊玉泉﹐「璚珠」作「靈珠」﹐「云旆」作「云錦」﹐末注云「桃花夫人事見洛陽耆舊傳。劉伯壽二侍妾名萱艸﹑芳艸。」

◆徐世隆

世隆字威卿﹐陳州西華人。金正大四年登進士第。世祖在潛邸﹐召見之﹐官至山東等道按察使。有威卿集。

元朝名臣事略﹕丞相安圖再相﹐欲得老成人共政﹐奏公𨿽使之坐而策國事﹐亦尙有賴。召之﹐公老病辭不能行。附奏便宜九事﹐賜田十頃﹐時八十。其秋疾增劇﹐作八十可老歌以自遣。

哭文丞相

○哭文丞相

當今不殺文丞相﹐君義臣忠兩得之。義似漢王封齒日﹐忠如蜀將斬顏時。乾坤日月華夷見﹐嶺海風霜艸木知。只恐史官編不盡﹐老夫和淚寫新詩【乾坤四句雪舟■﹝言坐﹞語﹝說郛本﹞作「乾坤日月華夷界﹐綱領風霜艸木知。未必史臣書到此﹐老夫和淚寫新詩」。】。

雪舟■﹝言坐﹞語﹕文山在獄中時﹐北人有詩云云。

七修類稿﹕此作膾炙人口久矣。但文山集與輟耕錄作徐世隆﹐史鑑與風化錄作王盤﹐然二人皆元學士﹐無文集可查﹐國史中又不載也。

案﹕庶齋老學叢談亦作徐威卿。

◆王盤

盤字文炳﹐廣平永年人。登金正大四年進士第。中統元年﹐擢益都等路宣慰副使﹐官至翰林學士承旨。謚文忠。有鹿庵集。

題三陪圖

羑里城文王廟

題嵇侍中廟

○題三陪圖

寺主善爲無米飯﹐病人要喫沒錢鍼。皇都詩老多才思﹐收拾酸寒入笑林。

困學齋雜錄﹕中朝名士有以木庵陪飯﹐竇太師陪鍼﹐王狀元陪口﹐作三陪圖徵詩﹐當代名勝爲一矧者﹐鹿庵先生題云云。

○羑里城文王廟

羑水淺且淸﹐羑里餘荒城。文王徳如日﹐曾此夷其明。陜樹憩召伯﹐箕山棲許生。後人起敬愛﹐木石含芳榮。嗟爾一壞土﹐耕犂未全平。千秋不磨洗﹐永被囚聖名。我行蕩陰道﹐過之爲停徵。念昔有殷季﹐虐主方狂酲。銛鋒戮賢聖﹐若刈寸艸莖。左啖鄂侯脯﹐右啜鬼侯羹。玆時無羑里﹐何以紓淫刑。羑里深杳杳﹐羑城髙亭亭。君王在縲紲﹐不異南面聽。淑气發神慮﹐淳和助心靈。演開伏羲畫﹐剖出天地精。一時𨿽冥昧﹐萬古垂日星。若無羑里拘﹐易經何由成。易經在所重﹐羑里那可輕﹗

河朔訪古記﹕羑里城文王廟﹐在湯陰縣北六里。門牓題曰「羑里城周文王之廟﹐大元至元六年夏十有二日建」。廟壁龕﹐翰林承旨永年王盤五言古詩石刻一通。云云。

○題嵇侍中廟

十載家艱恨未消﹐又持手版事昏朝。已知定亂功難就﹐猶幸臨危節可要。忠血數斑沾藻火﹐英名千古迫雲霄。一杯欲酹祠前土﹐野鶴昂藏未易招。

河朔訪古記﹕晉稽侍中廟墓﹐湯陰縣西南一百二十步﹐曰浣衣裏。廟有國朝翰林承旨鹿庵王盤律詩一首云云。余嘗讀松雪齋集﹐有紀夢嵇侍中曰﹕延佑元年十一月十九日﹐彰徳朱長儒道其邦人之意﹐求書「晉嵇侍中之廟」六字。余敬其忠節﹐不辭而書之。運筆如飛﹐若有神助。是夜京口石民瞻館予書室中﹐夢一丈夫﹐晉人衣冠﹐蓬首玄衣﹐流血被面﹐謂民瞻曰「我嵇侍中也。今日趙子昂爲余書廟額﹐故來謝之。」民瞻旣覺﹐猶汗流。亦異事也﹐云云。

◆一庵

慶王承旨八秩

○慶王承旨八秩

人材落落自天成﹐千佛經中第一名。已令貳膳常珍入﹐但入朝行以杖行。

◆商左山

句

○句

藥裹封災隨臘去﹐酒杯稱壽逐年新。

◆胡紫山

慶王承旨八秩

○慶王承旨八秩

堅辭不允老而傳﹐幾杖恩光又十年。勇折桓文匡獘政﹐力扶周孔上經筵。

塞破乾坤享重名﹐玉堂東觀又尊榮。香山如礪瀘溝帶﹐才與斯文作主盟。

玉堂嘉話﹕王承旨慶八秩詩﹐一庵云云。商左山云云。胡紫山云云。

◆李冶

冶字仁卿﹐號敬齋﹐眞定欒城人。登金正大末進士第。北渡後﹐世祖在潛邸﹐被徵﹐官至翰林學士。

元朝名臣事略﹕屏山李先生令代作墓銘數篇﹐一夕而就。屏山大加賞異。

又﹐四賢堂記﹕遺山﹑敬齋﹐自南都時﹐才名已相埒。北渡後﹐嘗往來西州﹐賡唱疊和﹐世亦謂之元李。

贈李之和

○贈李之和

玄牝機關不死根﹐自消自息自氤氳。暖於焰焰九微火﹐輕似飄飄三素云。白玉池心流曉潤﹐紫金鑪口裊餘燻。未知與道相應否﹖試作新詩一問君。

敬齋古今黈﹕予少小多疾﹐故常求所以攝養之方﹐𨿽不得升堂嚌胾﹐亦粗得其藩籬。向寓崞山之桐川﹐嘗與李鼎之和論及於此﹐之和邃於性命者也﹐似有印可意。予因贈之以詩云云。

●元詩紀事卷四

侯官陳衍輯

郝經

許衡

崔斌

髙鳴

石國英

張弘範

王惲

張之翰

梁曾

徐琬

姚燧

盧摯

閻復

伯顏

王思廉

王宥

信世昌

陳伯通

李庭

耶律柳溪

員炎

撖夅

鄭云表

◆郝經

經字伯常﹐澤州陵川人。憲宗元年﹐世祖在潛邸召見﹐畱王府。官至翰林學士。謚文忠。有陵川集。

帛書詩

緯亢行

巴陵女子行

武昌詞三首

靑城行

○帛書詩

霜落風髙恣所如﹐歸期回首是春初。上林天子援弓繳﹐窮海累臣有帛書。

宋學士集﹕「霜落」云云。中統十五年九月一日放雁﹐獲者勿殺。國信大使郝經書於眞州忠勇軍營新館。右郝文忠公帛書五十九字。博二寸﹐髙五寸﹐背有陵川郝氏印﹐方一寸﹐文透於面﹐可辧識。蓋中統元年三月辛卯﹐元世祖登極﹐欲告卽位﹐定和議於宋。四月丁未﹐授公翰林侍講學士﹐佩金虎符﹐充國信使以行。宋相賈似道拘畱儀眞不遣。至元十一年六月庚申﹐下詔伐宋﹐問執行人之罪。時公在儀眞已十五載﹐以音問久不通﹐乃於九月甲戌﹐用蠟丸帛書親系雁足﹐祝之北飛。十二月丙辰﹐伯顏南徵之師竟渡大江。十二月庚午﹐似道懼﹐送公歸國。三月﹐虞人始獲雁於汴梁金明池。四月﹐公至燕師。而七月辛未遂卒﹐年僅五十三爾。其書中統十五年﹐卽至元十一年﹐南北隔絕﹐但知建元爲中統也。十三年正月﹐宋亡﹐帛書爲安丰教授王時中所得。延佑五年春﹐集賢學士郭貫出持淮安使節﹐獲見焉﹐遂奏於朝﹐敕中使取之。仁宗詔裝潢成捲﹐翰林﹑集賢文臣各題識之﹐藏諸東觀。或謂世祖見書﹐有「四十騎畱江南﹐曾無一人如雁」之嘆﹐遂興師伐宋﹐皆好事者傅會之談。

梧溪集﹕先是﹐有以雁四十餉公﹐內一雁體質稍異﹐命畜之。雁見公輒張翮引吭而鳴﹐公感悟﹐手書尺帛﹐親系雁足﹐入云而去。未幾﹐虞人獲之苑中﹐以所系帛書﹐托近侍以聞。上惻然曰「四十騎畱江南﹐曾無一人雁比乎﹗」遂進師南伐。

○緯亢行

歲臨鶉火斗插子﹐穉陽欲復老陰死。朱靈南極元龜首﹐望舒北至明堂裏。乾坤翻覆變已窮﹐气數朝元將有啟。旄頭日沒正當中﹐五緯將且躔蒼龍。羣陰已伏眾星沒﹐玄天變白生淸風。兩角在南大角北﹐龍頭半妥朝上宮。誰知總向亢中聚﹐同捨參差不同度。歲鎭熒惑共光明﹐金水煌煌俱不怒。東西絡繹似連珠﹐色正芒寒共昭布。往年長星掃金源﹐前年孛入紫微垣。欃槍妖客不時出﹐天狗枉矢還驚傳。今朝太平有此象﹐不久再見成康年。昔時曾聞入房駟﹐兆啟金商六百祀。同來東井漢元年﹐四百年中稱帝制。後來丁卯煥文章﹐二百餘年方季世。曾逢丙午當百六﹐今日重逢又重六。五星忽來會辰前﹐不知誰禍誰爲福。綱紀梁棟兩攝提﹐招搖玄弋動光輝。馬祖直欲飲亢池﹐星翁歷史休相欺﹐正是君臣會合時。

陵川集﹕附注﹕丙午冬十有一月越十有五日辛未﹐五星會於亢。太陽躔斗﹐十九度。太陰經心﹐五度。木星躔亢﹐二度八十三分十秒﹐在辰前逆行﹐六日行一度。土星躔亢宿﹐一度三分﹐在辰前順疾﹐十日半行一度。金星躔亢﹐一度六十四分四十六秒﹐在辰前順疾﹐一日行一度。火星在亢東五度六十二分半﹐在辰前順疾﹐二日行一度。水星躔亢﹐三度三十二分三十秒﹐在辰前順疾﹐一日行一度。以其五緯皆躔於亢﹐故謂之緯亢云。

○巴陵女子行

己未秋九月﹐王師渡江。大帥拔都及萬戶解成等自鄂渚以一軍覘上流﹐遂圍嶽。嶽潰﹐入於洞庭﹐俘其遺民以歸。節婦巴陵女子韓希孟﹐誓不辱於兵﹐書詩衣帛以見意﹐赴江以死。其詩悲婉激切﹐辭意壯烈﹐有古義士未到者。今並其詩錄於左方。嗚呼﹗宋有天下﹐文治三百年﹐其徳澤龐厚﹐膏於肌膚﹐藏於骨髓。民知以義爲守﹐不爲偸生一時計。其培植也厚﹐故其持藉也堅。乃知以義爲國者﹐人必以義歸之。故希孟一女子﹐而義烈如是。彼振纓束髮﹐曳裾峨冠﹐名曰丈夫﹐而誦書學道以天下自任﹐一旦臨死生之際﹐操履云爲﹐必大有以異於希孟矣。余旣髙希孟之節﹐且悲其志﹐作巴陵女子行以申其志云。

北來諸軍飛渡江﹐突騎一夜滿嶽陽。樓頭火起入閭巷﹐曹逃偶走如牛羊。巴陵女子尙書婦﹐生平不識門前路。亂兵驅出勢倉皇﹐夫婿翁姑在何處﹖吞聲掩淚行且嗁﹐嗁痕沾濕越羅衣。此身忍使人再辱﹖裂帛暗寫臨終詩。上言社稷安危事﹐下說投江誓天志。一回宛轉一悲辛﹐心折魂飛不成字。詩成淚盡赴江流﹐蛾眉蕭颯天爲愁。芙蓉零亂入秋水﹐玉骨直葬靑海頭。古來烈婦才一二﹐誰似巴陵更文理﹗名與長江萬里流﹐丞相魏公還不死。【元詩體要】

陵川集﹕附注﹕巴陵女子韓希孟﹐魏公五世孫﹐嫁與賈尙書男瓊爲婦。嶽州破﹐被虜之明日﹐以衣帛書詩﹐願好事君子相傳﹐知吾宋家有守節者。其詩云「宋未有天下﹐堅正臣禮秉。開國百戰功﹐每陳惟雄整。及其侍幼主﹐臣心常炯炯。帝曰卿北伐﹐山戎今有警。死狗莫擊尾﹐此行當系頸。卽日陛辭行﹐盡敵心欲逞。陳橋兵忽變﹐不得守箕潁。禪讓法堯舜﹐民亦普安靜。有國三百年﹐仁義道馳騁。未攺祖宗法﹐天何賜太眚﹗細思天地理﹐中有幸不幸。天果喪中原﹐大似裂冠衽。君誠不獨活﹐臣實無魏邴。失人與得人﹐垂誡常耿耿。江南無謝安﹐漠北有王猛。所以戎馬來﹐飛渡巴陵境。大江限南北﹐今此一舴艋。本期固封守﹐誰知如畫餅。烈火燎昆岡﹐不辧金與礦。妾本良家子﹐性僻守孤梗。嫁與尙書兒。含香署蘭省。直以才徳合﹐不棄宿癅癭。初結合歡帶﹐誓比日月昺。鴛鴦會雙飛﹐比目願長並。豈期金石節﹐化作桑楡景。旄頭勢正然﹐蚩尢气先屏。不意風馬牛﹐復此逸鄢郢。一方遭劫虜【一方遭劫虜「刼虜」郝文忠公集﹝乾隆刊本﹞卷十作「虜刼」。】﹐六族死俄頃。退鷁落迅風﹐孤鸞弔空影。簪堅折白玉﹐瓶沈斷靑綆。死路定冥冥﹐憂心常炳炳﹗妾心堅不移﹐攺邑不攺井。我本瑚璉器﹐安肯作溺皿﹗志節能轉石﹐气噎如吞鯁。不作爝火然﹐願爲死灰冷。捨生念曲蛾﹐乞憐羞虎穽。借此淸江水﹐葬我全首領。皇天如有知﹐定許血面請。願魂化精衛﹐塡海使成嶺﹗」

○武昌詞三首【並序】

王師圍鄂﹐遊騎於金牛鎭得一婦人﹐欲侵之﹐厲聲曰「我夫婿翁姑皆死﹐目前未卽死﹐又可受辱邪﹖速與我死﹗」遂置之。自稱梅溪主人張素英﹐作歌詩數篇以見志﹐尋以疾卒。於湖中得一路分妻﹐一日以無夫選賜有功軍人﹐卽以掌批其頰﹐對今上大呼曰「妾夫將千五百人﹐扼敵沅州。妾命婦也﹐豈可辱於是﹗乞速賜死。」上矜其志﹐賜之衣糧﹐使有司存卹之﹐以俟其夫。亦尋以疾卒。又有漢陽教授之妻﹐爲一兵所掠﹐義不受辱﹐投於沙湖。三人者﹐僕親見之﹐皆可附希孟之義。各爲賦詞以寓意云。

巴陵女子韓希孟﹐梅溪主人張素英。解作歌詩還死節﹐不論傾國與傾城。

烏鬼山頭鬧鼓鼙﹐武昌恭人攜孺兒。黃須回鶻便批頰﹐義感萬乘眞英奇。

漢陽宣教是妾夫﹐妾身未死緣事姑。騎士朝來彊擁去﹐抱石半夜投沙湖。【陵川集】

○靑城行

壞山壓城殺气黑﹐一夜京城忽流血。弓刀合沓滿掖庭﹐妃主喧呼總狼籍。驅出宮門不敢哭﹐血淚滿面無人色。戴樓門外是靑城﹐匍匐赴死誰敢停。百年涵育盡塗地﹐死霧不散昏靑冥。英府親賢端可憐﹐白首隨例亦就刑。最苦愛王家兩族﹐二十餘年不曾出。朝朝點數到堂前﹐每向官司求米肉。男哥女妹自夫婦﹐靦面相看冤更酷。一旦開門見天日﹐推入行間便誅戮。當時築城爲郊祀﹐卻與皇家作東市﹗天興初年靖康末﹐國破家亡酷相似。君取他人旣如此﹐今朝亦是尋常事。君不見二百萬家族盡赤﹐八十里城皆瓦礫。白骨更比靑城多﹐遺民獨向王孫泣。禍本骨肉相殘賊﹐大臣蔽君尢壅塞。至今行人不嘆承天門﹐行人但嗟豪利宅。城荒國滅猶有十仞墻﹐墻頭密匝生鐵棘。

元詩選﹕陵川集詩敍金亡事最詳﹐又有金源十節士歌﹐序﹕金源氏播遷以來﹐至於國亡﹐得節義之士王剛忠公等十人﹐皆死事死國﹐有古烈士之風﹐可以興起末俗﹐振作貪懦。其名字官階﹐始終行業﹐自有良史﹔其大節之嶽嶽磊磊﹐在人耳目﹐𨿽耕夫販婦﹐牛童馬走﹐共能稱道者﹐作歌以歌之﹐庶幾揄揚激烈﹐由其音節﹐見其風采云。天興諸臣﹐國亡無史﹐不能具官﹐故皆祇以當世所稱者﹐如郭蝦蟇﹑仲徳行院等書之﹐俟國史之出﹐當爲釐正云。十節士謂王子明移剌都﹑郭蝦蟇﹑合答平章﹑陳和尙﹑馬烏古﹑孫道原﹑仲徳行院﹑絳山奉禦﹑李丰亭﹑李伯淵也。

◆許衡

衡字仲平﹐河內人。世祖出王秦中﹐徵授京兆提學﹐官至集賢大學士兼國子祭酒。謚文正。學者稱魯齋先生。有魯齋集。

西軒客談﹕許魯齋仕元世祖朝﹐以哈麻短毀漢法﹐不得行其學﹐力求歸田﹐觀其與人書有「春日池塘」云云。

許魯齋集﹕若夫春日池塘﹐秋風禾黍﹐夏未雨﹐蠶老麥收﹐冬將寒﹐囷盈箱積。門喧童稚﹐架滿詩書。山色水光﹐詩懷酒興。是以心思意向﹐日日在此﹐言亦此﹐書亦此﹐百周千折﹐必期得此而後已。

元朝名臣事略﹕先生疾甚﹐曳杖於門曰「予心怦怦然。」瞑目坐﹐久之﹐歌朱子「睡起林風瑟瑟【睡起林風「林」原作「牀」﹐按此乃朱熹西江月詞﹐全宋詞此句作「睡處林風瑟瑟」﹐因據元朝名臣事略卷八攺。】﹐覺來山月團團。身心無累久輕安﹐況有淸涼池館」小詞﹐歌罷﹐奄然而逝。

辭召命作

○辭召命作

一天雷雨誠堪畏﹐千載風雲漫企思。畱取閒身臥田舍﹐靜看蝴蝶掛蛛絲。

山房隨筆﹕許仲平學問文藝﹐爲世所尊﹐稱爲夫子。有辭召命詩云云。可以觀其志矣。

◆崔斌

斌字仲文﹐馬邑人。世祖在潛邸﹐召見﹐應對稱旨﹐官至江淮行省左丞﹐爲阿合馬所害。追謚忠毅。

弔李肯齋

金山

○弔李肯齋

一夕司空撫禦牀﹐祖龍未死國先亡。只緣西楚無堅壁﹐致使南州總戰場。湘水一川骸骨滿﹐肯齋千古姓名香。我來不見先生面﹐猶對西風酹一觴。

隱居通議﹕相士葉秋月﹐誦北人崔參政弔潭帥李肯齋詩云云。

庶齋老學叢談﹕左丞崔公仲文斌﹐弘州人。資兼文武﹐重道崇儒﹐統兵平湖湘。時潭帥李肯齋芾﹐城將破﹐舉家自刑﹐繼之以火﹐忠義大節﹐天下咸知。公弔以詩云云。

案﹕叢談缺第三句﹐據通議補。

○金山

浩浩長江天際來﹐中流砥柱獨崔巍。風搖萬壑秋聲動﹐潮卷千堆雪浪回。山勢參差現靈鷲﹐海波遼闊隔蓬萊。夕陽不盡登臨意﹐倒瀉滄溟入酒杯。

庶齋老學叢談﹕左丞崔公仲文題金山詩云云。

◆髙鳴

鳴字雄飛﹐岢嵐人。元初﹐官至吏部尙書。

獨石

題杜莘老華山圖

○獨石

一塊蒼頑石﹐頹然半水濱。可憐閻立本﹐徒寫五湖眞。

○題杜莘老華山圖

上方可望不可到﹐今日興來時臥遊。須信丹靑有神化﹐世間隨處是同州。

困學齋雜錄﹕髙雄飛獨石詩云云。題杜莘老華山圖云云。

◆石國英

國英號月澗﹐宿州靈壁縣人。元初﹐官至福建宣慰。

雁蕩能仁寺遺詩

○雁蕩能仁寺遺詩

我行天下山水半﹐側身西望長嗟嘆。山到蜀川方絕奇﹐世殊久被微官絆。萬里提兵雁蕩來﹐髙牙一展嵐霧開。松風吹騎聯鑣入﹐髙日下照翻經臺。老僧振錫去何所﹖香篝寂寂佛無語。山鳴谷應應者誰﹖似有秦民宅幽阻。姑休爾旅枕爾鋋﹐云深不得驚龍眠。水晶一派瀉琤玉﹐歲與淸气中洄沿。二三溪碓長林下﹐人力罷舂天所借。艸香花淨太古春﹐虎嘯猿吟明月夜。幽尋靜勝登嵯峩﹐鸞旗柱筆光影摩。詩成寫破峭壁翠﹐稽首巖前諾巨那。

梧溪集﹕題石安撫雁蕩能仁寺遺詩後﹕公曾孫宣武將軍松江萬戶瓊﹐嘗乘遽道經寺﹐得是詩於老僧。今年春﹐訪予風雨下﹐因出卷誦之﹐殆見公存心仁﹐律下嚴﹐悠然雅歌﹐而神采炳如也。

◆張弘範

弘範字仲疇﹐河內人﹐蔡國公柔第九子。中統初﹐授行軍司馬﹐官至蒙古漢軍都元帥。薨謚文略﹐贈太師。至大間﹐攺謚忠武。延佑六年﹐加封淮陽王﹐謚獻武。

讀韓信傳

讀李廣傳

○讀韓信傳

一怒燕齊楚趙收﹐將軍今古果誰儔﹖後來肯爲陳豨計﹐先日何辭蒯徹謀。自是多能慚噲等﹐何能輕舉學畱侯。可憐一片肝腸鐵﹐卻使終遺萬古羞。

○讀李廣傳

弧矢盈威塞北屯﹐漢家飛將气如神。但教千古英名在﹐不得封侯也快人。

淮陽集﹕許從宣序﹕王以事業之餘﹐適其情性﹐而聊以見之吟詠。雅韻淸辭﹐雍容諧協﹐固非服介冑者所及。至其讀韓信﹑李廣傳諸作﹐英气偉論﹐卓犖發揚﹐又豈區區律度之所能道哉﹗

◆王惲

惲字仲謀﹐衛州汲縣人。中統元年﹐由詳議官授中書省詳定官﹐官至翰林學士。謚文定。有秋澗集。

玉堂卽事

口號

李夫人畫蘭歌

○玉堂卽事

陰陰槐幄幕閒庭﹐靜似藍田縣事廳。細艸近緣春雨過﹐映階侵戶一時靑。

日長上直玉堂廬﹐思入閒雲待捲舒。重爲明時難再遇﹐等閒羞老蠹魚書。

玉堂嘉話﹕宋相李昉春日玉堂卽事有云「一院有花春晝永﹐四方無事簡書稀。」予夏日玉堂卽事亦有二絕句云云。

○口號

隔夜端門分板位﹐平明簪笏列鴛行。紫雲低覆千官入﹐潤作金鑪百和香。

玉堂嘉話﹕至元十五年戊寅正月甲寅乙酉朔﹐同李侍講徳新﹑應奉李謙﹐陪百官就位﹐望拜行在所﹐凡七拜。其侍儀司先一日於端門兩闕間灰界方所﹐以板書百官號﹐隨各司依品秩作等列﹐班定﹐以次入宮行禮。禮畢﹐由左掖門出﹐風埃大作﹐所謂「出門塵漲如黃霧﹐始覺身從天上歸」。曾有口號云云。

○李夫人畫蘭歌

淸閟堂深不知暑﹐瑤艸佳期夢玄圃。孫郎笑折紫蘭來﹐素影盈盈映修渚。李夫人﹐澹丰容﹐天然與蘭相始終。剡藤一筆作九畹﹐落墨不減江南工。芳姿元與凡卉異﹐曄曄況是湘累藂。離騷不復作﹐遺恨千古沈幽宮。君看此花有深意﹐似寫靈均幽思悲回風。君家大雅堂﹐文彩東野翁﹐並入慘淡經營中。秋風拂簾秋日長﹐芳霏霏兮泛崇光。淡妝相對有餘韻﹐畫欄桂子空秋香。淡軒托物明孤潔﹐五十年來抱霜節。固知色相皆空寂﹐妙得於心聊自適。仿像湘娥倚暮花﹐黃陵廟前江水碧。生平佩服眞賞音﹐升聞紫庭非素心。喚起謫仙搖醉筆﹐爲翻新曲瀉瑤琴。

秋澗集﹕右﹐夫人名至規﹐號澹軒﹐亡宋狀元黃朴之女。長適尙書李玨子﹐早寡﹐今年七十有二。善畫蘭撫琴﹐近爲郎中孫榮父作九畹圖﹐若與蘭爲知聞也。且自敍其後云「予家雙井公以蘭比君子﹐父東埜翁甚愛之﹐予亦愛之。每女紅之暇﹐嘗寫其眞﹐聊以備閨房之玩。」初非以此而求聞於人也。郎中以蘭省之彥﹐一日來徵予筆﹐遂誦點污﹐亦何忍﹐但覺難爲辭之﹐詩以應之。孫求歌詩於予﹐因樂爲賦此者﹐正取其節而不以其藝故也。秋七月初吉﹐秋澗老人題。

◆張之翰

之翰字周卿﹐邯鄲人。中統初﹐任洺磁知事﹐官至松江府知府。

檢荒租二首

鏡中燈

○檢荒租二首

頭田亂插白紅牌﹐翁媼相看不敢猜。十八年愁今日散﹐愛民使者檢荒來。

三載徒勞三載過﹐旁人休笑拙催科。浙西盡有荒閒地﹐不似松江分外多。

松江府誌﹕之翰當知府事﹐行視荒租﹐遂有斯作。後租獲免﹐民懷之﹐書石以介上海縣庠壁﹐至今比甘棠之愛。

○鏡中燈

孤影徘徊入照臨﹐西風不動竟沈沈。一池鉛水【一作「汞」。】鎔【一作「藏」。】眞火﹐半夜金星犯太陰。雞翅舞【一作「拍」。】時紅焰歇﹐【一作「息」。】蛾頭撲【一作「觸」。】處碧光深。縱渠百煉千燒後﹐依舊剛明一片心。

元詩癸集﹕嘗作鏡燈詩﹐膾炙人口﹐時呼爲「張鏡燈」。典郡日﹐自題府治春帖云「官淸瑩澈三江水﹐民樂和燻兩縣春。」或曰「如何不見府﹖」明年詔罷府﹐立庸田司。

◆梁曾

曾字貢父﹐燕人。中統四年﹐薦辟中書左三部令史﹐官至集賢侍講學士。

悼鮮於伯幾鶴

○悼鮮於伯幾鶴

翠柏屏前竹闌曲﹐幾見毰毸雪衣舞。平生風雲萬里心﹐零落湖山一丘土。世間萬事不可虞﹐奇禍何由也到渠﹖不見嵇康遭殺戮﹐令人空嘆養生書。

西湖志余﹕伯幾有鶴﹐死非命﹐瘞之西湖﹐士夫多有詩悼之。梁曾詩云云。

◆徐琬

琬字子方﹐號容齋﹐又自號汶叟﹐東平人。至元初薦爲陜西行省郎中﹐官至翰林學士承旨。謚文獻。

題萊州海神廟

句

○題萊州海神廟

龍宮髙拱六鰲頭﹐六合乾坤日夜浮。貝殿走珠蛟構室﹐戟門烘霧蜃噴樓。中原右顧眞孤島﹐外域東漸更九州島。咫尺琛航倭濊近﹐好將風浪戒陽侯。

庶齋老學叢談﹕中丞容齋徐公﹐人物偉岸﹐襟度寬洪﹐文學吏才﹐筆不停思。題萊州海神廟云云。通之狼山僧捨﹐有墨蓮﹐公肆筆成長篇﹐尢工致。建臺揚州日﹐確齋荀公﹑雪樓程公﹑校官胡石塘﹐倡和無虛日﹐亦一時之文會也。

○句

一竅鬼工開混沌﹐八蠶神繭墮扶桑。

玉堂嘉話﹕徐子方繭瓶詩云云。

◆姚燧

燧字端甫﹐柳城人﹐後遷洛陽﹐文獻公樞之侄。至元八年爲秦王府文學﹐官至翰林學士承旨。謚曰文。有牧庵集。

題圍肚詩

贈相師

○題圍肚詩

八十年來遇此春﹐此春遇後更無春。縱然不得扶持力﹐也作墳前拜掃人。

艸木子﹕牧庵學士致政於家﹐年八十。時夏日沐浴﹐有侍妾在側﹐因私焉。公起﹐妾前拜曰「主公年老﹐賤妾倘有娠﹐家人必見疑﹐願賜識驗。」公因捉其圍肚﹐題詩於上云云。公薨後﹐妾果有子﹐家人疑其外通﹐妾出詩﹐遂解。

案﹕至正直記亦載此事﹐謂系宋末一老儒﹐語尢猥瑣﹐今不取。

○贈相師

淵澄如止水﹐泉活有餘波。梅到淸香處﹐君應風味多。

至正集﹕牧庵姚先生贈相師梅淵泉詩云云。商徳符旣爲畫之【商徳符「徳」原作「得」﹐按商琦字徳符﹐元史附商挺傳後﹐因據至正集﹝宣統石印本﹞卷七攺正。】﹐且求予詩云。

◆盧摯

摯字處道﹐一字莘老﹐號疎齋﹐涿郡人。至元五年進士﹐官至翰林學士承旨。

題夷齊采薇

○題夷齊采薇

服藥求長年﹐孰與孤竹子﹖一食西山薇﹐萬古猶不死。

詩藪﹕虞伯生題宣和雪竹﹕「灑墨寫瑯玕﹐深宮春晝閒。蕭條數枝雪﹐不似紇幹山。」盧處道題夷齊采薇云云。𨿽語意新警﹐然已落議論關。

◆閻復

復字子靜﹐其先平陽和州人﹐徙居髙唐。至元八年薦爲翰林應奉﹐官至翰林學士承旨。謚文康。有靜軒集。

元史﹕扈駕上京﹐賦應制詩二篇﹐寓規諷意。世祖顧和禮霍孫曰「有才如此﹐何可不用﹗」

梅枝拄杖

句

○梅枝拄杖

斫取江南萬玉柯﹐春風入手慣摩挲。較淸邛竹能香否﹐鬭品鳩藤柰俗何。聲破夢寒霜滿戶﹐影隨詩瘦月橫坡。人言功在調羹上﹐不道扶持力更多。

吳禮部詩話﹕閻子靜初挾其鄕人書如京﹐謁賈仲明﹐以梅枝拄杖爲獻。適姚公茂諸人至﹐賈因見閻道其故﹐諸公令賦梅杖詩﹐閻因賦云云。諸公延譽﹐遂知名。

○句

羣材方用楚﹐一士獨辭燕。

危素纂吳文正公年譜﹕程公疏上所薦士以復命﹐終不忍捨公。公力以母老辭﹐遂治任南歸。公卿大夫多中原老成﹐而宋之遺士﹐亦有畱燕者﹐皆知公之不可畱﹐而惜其去﹐賦詩送別。閻文康公復之詩云云。

◆伯顏

伯顏﹐蒙古巴林部人。至元十一年拜中書左丞相﹐總兵伐宋。官至開府儀同三司﹐薨贈太師﹐封淮安王﹐謚忠武。

玉堂嘉話﹕初﹐宋未下時﹐江南謠云「江南若破﹐白雁來過。」當時莫諭其意。及宋亡﹐蓋知指丞相巴延也。

過梅嶺岡畱題

○過梅嶺岡畱題

馬首經從庾嶺回【庾嶺回七修類稿﹝乾隆刊本﹞卷四十六作「嶺島歸」。】﹐王師到處悉平夷。擔頭不帶江南物﹐只插梅花一兩枝。

七修類藳﹕伯顏下江南﹐過金陵梅嶺岡詩云云。所以著名﹐亦有是善。

◆王思廉

思廉字仲常﹐眞定獲鹿人。至元十年﹐世祖召見﹐官至翰林學士承旨。謚文恭。

壽陽梅圖

○壽陽梅圖

一聲白雁渡江潮﹐便覺金陵王气銷。畫史不知亡國恨﹐猶將鉛粉記前朝。

西湖志余﹕錢選字舜舉﹐宋末時人﹐入元﹐以工畫花鳥名江南。王思廉題其壽陽梅圖云云。

◆王宥

宥字��﹐東平人。官中書省郎中。

歸婦吟

○歸婦吟

烈火都將玉石焚﹐死生契闊憶中分。信音一絕思靑鳥﹐望眼雙穿見白雲。殘日鶺鴒還有難﹐北風鴻雁正離羣。新詩送爾還家去﹐重續當年織錦紋。

山房隨筆﹕北方王郎中宥有歸婦吟﹐其序曰﹕天馬浮江﹐兵彊將銳。所徵無敵﹐所掠無遺。俘戮之民﹐奚啻億萬﹐然生死存亡﹐悲歡聚散﹐豈無數存乎其間﹖夫劉氏者﹐吉之永丰人也。問其父母﹑兄弟﹑舅姑﹑夫與子﹐皆在焉。夫我不知則已﹐旣知之﹐何獨不令其歸寧於父母乎﹖嗚呼﹗不幸之幸﹐莫大於斯﹗故不可無一言以送之。

案﹕亦詳輟耕錄。

◆信世昌

世昌字云甫﹐東平人。官至翰林學士承旨。

樂府

句

○樂府

東風吹落花﹐紛紛辭故枝。莫怨東風惡﹐花有再開時。

○句

宗廟有靈賢相出﹐黔黎無患太皇明。

歸田詩話﹕信云父﹐山東人。元兵南下﹐爲張弘範元帥館客。文山被獲﹐弘範命云父款待之﹐日侍談論﹐頗有向南之意。贈文山詩「宗廟」云云。文山因教以詩法﹐卽領悟﹐作樂府云云。文山稱賞。

◆陳伯通

伯通字��﹐雲中人。

海靑馬生肝

句

○海靑馬生肝

金符飛下渥窪龍﹐鞭影輕摶六翮風。耳竅風聲聞鬭蟻﹐眼花云影疾驚鴻。未容駿骨遼東老﹐已得英名冀北空。一縷紅塵江漢捷﹐天庭不爲荔支紅。

催薦廚中語未闌【廚中庶齋老學叢談﹝知不足齋叢書本﹞卷中作「中廚」﹐似當從。】﹐控拳豪客簇雕盤【雕盤「盤」原作「鞍」﹐據庶齋老學叢談攺。】。翠翻云葉並刀亂﹐冰透霜花楚玉寒。一吮味甘牙齒滑﹐十分香徹鼻頭酸。夢魂不到鱸魚鱠﹐醉眼江湖特地寬。

驚呼乳盎意匆匆﹐便覺餘香鼻觀通。露滴冰盤藍玉軟﹐風生霜刃碧囊空。舞娃驚濺羅衣綠﹐酒客潛消醉臉紅。若使昔人知此意﹐羊頭爛熟不成功。

○句

肢傷一體婁師徳﹐目眇三分李雁門。

庶齋老學叢談﹕陳伯通宣慰﹐雲中人。跛而眇﹐自述云云。有海靑馬生肝詩云云。

◆李庭

庭字顯卿。

咸陽懷古

○咸陽懷古

連雞勢盡霸圖新﹐兀兀宮墻壓渭濱。指鹿只能欺二世﹐沐猴那解定三秦﹗倚天樓觀余焦土﹐落日河山幾戰塵。今古悠悠同一轍﹐不須作賦弔前人。

庶齋老學叢談﹕安西府咨議寓庵李顯卿庭咸陽懷古云云。語意格筆俱妙﹐有唐體。

◆耶律柳溪

柳溪名未詳﹐楚材孫。

剪子

句

○剪子

體出並州性自剛﹐篋中依約冷光芒。雙環對曲蜂腰細﹐疊刃齊開燕尾張。慣愛分花沾雨露﹐偏憎裁錦破鴛鴦。可憐戍婦寒窗下﹐一剪邊衣一斷腸。

庶齋老學叢談﹕宣慰耶律柳溪詠剪子詩云云。

○句

角端呈瑞移禦營﹐搤亢問罪西域平。

庶齋老學叢談﹕耶律柳溪詩集云云。注云﹕角端﹐日行萬八千里﹐能言﹐曉四夷之音。昔我聖祖皇帝出師問罪西域﹐辛巳歲夏﹐駐蹕鐵門關。先祖中書令奏云﹕五月二十日晚近﹐侍人登山﹐見異獸﹐二目如炬﹐鱗身五色﹐頂有一角﹐能人言﹐此角端也﹐當於見所備禮祭之。此天降神物﹐預言吉徵也。

◆員炎

炎字善卿﹐衛州人【按﹕秋澗先生大全集﹝四部叢刊影明弘治刊本﹞卷四十九員先生傳云員炎同州人。】。卒年六十七。秋澗集有員先生傳。

洛陽懷古分韻得發字

隆徳宮

燕集東平湖亭

髙唐道中

扇尾羊

馬酮

句

○洛陽懷古分韻得發字

東洛打空城﹐北邙連廢闕。懷古動悲吟﹐遠客生華髮。

○隆徳宮

林花細妥胭脂色﹐水荇輕淤翡翠泥。歌舞畱連嫌晝短﹐樓臺縹緲覺天低。

○燕集東平湖亭

北海尊前人似玉﹐東原城下水如天。滿眼荷花三百頃﹐采蓮人語隔秋煙。

○髙唐道中

影孤海內干戈滿﹐愁入天涯艸樹低。桑柘影空蠶已老﹐陂塘涸盡燕無泥。

○扇尾羊

馮翊春艸香芊綿﹐柔毛食飽飲苦泉。臥沙稀肋瓊筯細﹐帶霜小耳春繭圓。扇尾一方移種類﹐風頭萬里搖鮏羴。吾生本無食肉相﹐不煩浼手愁烹煎。

○馬酮

漫說千杯不醉人﹐淸光壓倒洞庭春。攜行可用紫絲絡﹐渴飲不煩烏角巾。搖動革囊成醞釀﹐封藏花盎作逡巡。坐中一混華夷俗﹐或有豪吞似伯倫。

○句

宿雨乍收云葉斷﹐猶疑電影掣湖心。【濟南金綫泉宿雨】

秋澗集﹕故人楊奐主漕洛師﹐湣其窶﹐用監嵩州酒。時兵後邑居榛荒﹐日與鹿豕伍﹐而隨所徵上謁。奐方據案坐堂上﹐吏鳧雁行立﹐炎掛布囊﹐掖下杖巨梃﹐直前曰「楊使君不相知﹐置我於此﹐幾爲老羆所噬。吾不能爲汝再辱﹗」遂揖而去。自是長遊河朔﹐以詩鳴諸公間。其洛陽懷古各云。濟南金綫泉宿雨云雲。扇尾羊各云云。予時能憶者止此。

◆撖夅【一作「撒舉」。】

撖夅字彥舉﹐陜人。有函穀道人集。

案﹕元遺山有爲橄子醵金詩云「秋來聞說酒杯疏﹐卻爲窮愁解著書。」與困學齋雜錄合﹐惟「撖」字又作「橄」。

無題

記夢

過沙井

遊香山

送郭佑之

句

○無題

誰家金鴨暖梅魂﹐繡戶春風半掩門。桃葉等閒畱暮雨﹐梨花寂寞過黃昏。盤盤鸞髻堆云影﹐澹澹蛾眉掃月痕。常似謝家銀燭底﹐鳳凰釵影落瑤尊。

○記夢

千里崤函楚客行﹐關河西上鐵牛城。申湖亭下月初上﹐召伯堂前艸自生。十里杏園紅雨暗﹐一條春水碧羅平。覺來半壁寒燈底﹐吹落風檐暮雨聲。

○過沙井

沙沈石馬廢城秋﹐劍鉞寒生古戍樓。平日只疑無蜀道﹐此行何處問荊州﹖山連海塞從西斷﹐水界龍荒盡北流。一曲商歌才夜半﹐朔風吹雪望牛頭。

○遊香山

石棧天梯落日紅﹐誰開靑壁削芙蓉﹖捫參歷井來何暮﹐佩玉鳴鑾更不逢。僧去古潭雲渡水﹐鶴陰淸露月平松。世間骨相誰潘閬﹖誤打金陵半夜鐘。

○送郭佑之

南口靑山北口云﹐天涯何地又逢君。陌頭楊柳西行馬﹐畫角三聲不忍聞﹗

困學齋雜錄﹕詩人撒舉﹐性嗜酒﹐工於詩。客京師十餘年﹐竟流落而死。今得逸詩數篇﹐信手錄之﹐云云。

○句

气淩太華五千仞﹐詩繞國風三百篇。【贈王秋澗】

秋澗集﹕撖夅字彥舉﹐少爲裏嗇夫。初不解文字﹐一日忽能作詩﹐吐奇怪語。嘗贈詩云云。

◆鄭云表

句

○句

形如槁木因詩苦﹐眉鎖蒼山得酒開。

困學齋雜錄﹕撒舉同時有鄭云表者﹐慕彥舉之爲人﹐作詩挽之云云。人以爲寫眞云。

●元詩紀事卷五

侯官陳衍輯

劉因

方回

方存心

劉光

楊公遠

葉梅嶠

唐元

許古淸

程巨夫

葉李

元淮

李思衍

董恢

湯仲友

龔開

於石

杜伯髙

呂起猷

許獻臣

◆劉因

因字夢吉﹐保定容城人。初名駰﹐字夢驥。表所居曰靜修。至元十九年﹐徵拜右贊善大夫﹐二十八年﹐召爲集賢學士﹐固辭不起。謚文靖。

滋溪文稿﹕獨好長嘯。嘗遊西山﹐當秋風木落時﹐作一曲而感慨系之。王師伐宋﹐先生作渡江賦以哀之。嘗愛諸葛孔明「靜以修身」之語﹐表所居曰靜修。閒遊郎山﹐號雷溪眞隱。

林泉隨筆﹕劉靜修詩﹐古﹑選不減陶﹑柳﹐其歌行﹑律詩直遡盛唐。其爲文章﹐如田孝子碑﹑輞川圖記等作﹐皆正大光明。

讀史

詠曾點

書事三首

馮道

宋理宗南樓風月橫披二首

白雁行

登鎭州隆興寺閣

金太子允恭墨竹

○讀史

紀錄紛紛已失眞﹐語言輕重在詞臣。若將字字論心術﹐恐有無邊受屈人。

薛文淸公集﹕道盡作史之獘。

○詠曾點

獨向舞雩風下來﹐心齋門外欲生苔【心齋庶齋老學叢談卷中及靜修先生文集﹝四部叢刊影元刊本﹞卷十三曾點扇頭均作「坐忘」﹐按下文有「坐忘乃莊子之說」云云﹐當從。】。歸時過著顏家巷﹐說與城南花正開。

庶齋老學叢談﹕靜修集讀史詩云云﹐殊非確論。修史自有定例﹐謂如其人功十而過一﹐本傳不書其過﹐十功豈不能贖一過﹖其過必於他傳見之。其人過十而功一﹐傳必書其功﹐謂其人豈無一善可書﹖或有當書之事﹐本傳不載者﹐必於他傳見之。其例甚多﹐未易縷陳。又詠曾點云云。此猶非也。「坐忘」乃莊子之說﹐借孔顏之名以形容道妙﹐非孔門實事﹐以此求顏子﹐則誤矣。未可以私意立說﹐輕於訾毀聖賢﹐況顏子與聖人﹐僅隔一壁﹐城南之花﹐豈足動其心﹖語意大欠持擇。

○書事三首

當年一綫魏瓠穿﹐直到橫流破國年。艸滿金陵誰種下﹐天津橋上聽啼鵑。

升庵詩話補遺﹕劉文靖公因書事絕句云云。宋子虛詠王安石亦云「投老歸耕白下田﹐靑苗猶未罷民錢。半山春色多桃李﹐無柰花飛怨杜鵑」。二詩皆言宋祚之亡由於安石﹐而含蓄不露﹐可謂詩史矣。

臥榻而今又屬誰﹖江南回首見旌旗。路人遙指降王道﹐好似周家七歲兒。

南濠詩話﹕劉靜修書事詩云云。周公謹雜識載北客詩「憶昔陳橋」云云。二詩皆爲宋太祖作者﹐若出一機軸﹐而辭意嚴正﹐可謂詩之斧鉞矣。

○馮道

亡國降臣固位難﹐癡頑老子幾朝官。朝梁暮晉渾閒事﹐更捨殘骸與契丹。

筆精﹕馮道歷事四朝﹐後世羞之。歐公作史謂無廉恥﹐史斷諸賢﹐紛紛訾議。不如元劉靜修一絕﹐約而盡也﹐云云。

○宋理宗南樓風月橫披二首【元音作「煙波橫披圖」。】

試聽陰山敕勒歌﹐朔風悲壯動山河。南樓煙月無多景﹐緩步微吟柰爾何﹗

物理興衰不可常﹐每從气運見文章。誰知萬古中天月﹐只辦南樓一夜涼。

元音﹕太祖嘗詠月云「才到中天萬國明。」理宗和云「並在南樓一夜涼。」步故以寓其意云。

西湖志余﹕理宗嘗畫南樓風月橫披﹐有「並作南樓」之句。靜修題詩云云。蓋「才到中天」﹐宋太祖月詩也。

○白雁行

北風初起易水寒﹐北風再起吹江幹。北風三吹白雁來﹐寒气直薄朱崖山。乾坤噫气三百年﹐一風掃地無畱殘。萬里江湖想瀟灑﹐佇看春水雁來還。

西湖志余﹕先是﹐臨安有謠云「江南若破﹐白雁來過。」蓋伯顏之讖也。劉靜修白雁云云。蓋寓言也。

○登鎭州隆興寺閣

太行鱗甲搖晴空﹐層樓一夕蟠白虹。天光物色驚攺觀﹐少微今在靑雲中。初疑平地立梯磴﹐淸風西北天門通。又疑三山浮海至﹐載我欲去扶桑東。雯華寶樹忽當眼﹐拍肩愛此金仙翁。金仙一夢一千載﹐騰擲變化天無功。萬象繞口恣噴吐﹐坐令四海皆盲聾。千池萬沼盡明月﹐長天一碧無遺蹤。我生玄感非象識﹐此眼此臂將安庸。海嶽神光埋禹鼎﹐人間詭態何由窮。金天月窟爾鄕國﹐玉毫萬丈須彌峯。一杯徑欲呼與語﹐爲我返駕隨西風。堂堂全趙思一豁﹐江山落落吾心胸。中原左界此重鎭﹐形勢彷佛餘兵衝。歌舞遺臺土花碧﹐旗幟西山霜葉紅。乾坤割裂萬萬古﹐烏鳶螻蟻爲誰雄。滹水悠悠自東注﹐落日渺渺明孤鴻。

詩藪﹕劉夢吉古﹑選學陶沖淡﹐有句無篇。歌行學杜﹐隆興寺﹑明遠堂等作﹐老筆縱橫﹐𨿽間涉宋人﹐然不露儒生腳色。

○金太子允恭墨竹

黑龍江頭气鬱蔥﹐武元射龍江水中。江聲怒號久不瀉﹐破墨揮灑余神功。天人與竹皆眞龍﹐墨竹以來凡馬空。人間只有墨君堂﹐何曾夢到瓊華宮。瑤光樓前月如練﹐倒影自觀河山雄。金源大定始全盛﹐時以漢文當世宗。興陵爲父明昌子﹐樂事孰與東宮同。文采不隨焦土盡﹐風節直與幽蘭崇。百年圖籍有蕭相﹐一代英雄惟蔡公【惟蔡公「惟」原作「誰」﹐據靜修先生文集卷五攺。】。策書紛紛少顏色﹐空山夜哭遺山翁。我亦飄零感白髮﹐哀歌對此吟雙蓬。秋聲蕭蕭來晚風﹐極目海角天無窮。

靜修集﹕自注﹕黑龍江見金史。幽蘭軒﹐義宗死所。汴亡﹐張蔡公以金實錄歸﹐遺山嘗就公謄錄﹐此軸亦公得於汴之中祕者。公之子仲仁﹐持以求予詩﹐故終篇及之。

◆方回

回字萬里﹐號虛谷﹐徽州歙縣人。宋景定壬戌﹐別省登第﹐知嚴州。元兵至﹐迎降﹐卽以爲建徳路總管﹐尋罷。有桐江集。

秋晚雜書十首

雨夜雪意

初夏書事

久雨

舟行靑溪道中入歙三首

聽航船歌十首

春半久雨走筆二首

次韻張耕道喜雨見懷兼呈趙賓暘

挽委順子王防禦

甲午元日

悵惋詩二首

句

句

○秋晚雜書十首【錄六】

堂堂陳去非﹐中興以詩鳴。曾呂兩從橐﹐殘月配長庚。尢蕭範陸楊﹐復振幹淳聲。爾後頓寂寥﹐艸虫何薨薨。永嘉有四靈﹐詞工格乃平。上饒有二泉﹐旨淡骨獨淸。學子孰取捨﹐吾非私重輕。極玄𨿽有集﹐豈得如淵明。

竊嘗評少陵﹐便生太宗時﹐豈獨魏鄭公﹐論諫垂至玆。天寶得一官﹐主昏事已危。脫命走在所﹐窮老拜拾遺。卒坐鯁直去﹐漂落西南陲。處處苦戰鬭﹐言言悲亂離。其間至痛者﹐莫若八哀詩。我無此筆力﹐懷抱頗似之。

人言太白豪﹐其詩麗以富。樂府信皆爾﹐一掃梁隋腐。余編細讀之﹐要自有朴處。最於贈答篇﹐肺腑露情愫。何至昌谷生﹐一一雕麗句。亦焉用玉溪﹐纂組失天趣。沈宋非不工﹐子昂獨髙步。畫肉不畫骨﹐乃以帝閒故。

六經天日月﹐諸子如四時。史自班以上﹐語奇文亦奇。踵武蔚宗輩﹐語有文無之。小宋刊新唐﹐不悟宵寐規。以藝傳李杜﹐待之無乃卑。他人有遺集﹐一覽不再窺。惟此與韓柳﹐咀嚼無厭期。儕彼楓落生﹐吾欲鐫此疵。

道自漢魏降﹐裂爲文與詩。工詩或拙文﹐文髙詩或卑。香甌假山序﹐不妨自一奇。鰣橘多骨核﹐乃至肆詆訾。恭維陳無已﹐此事獨兼之。五七掩杜集﹐千百臻秦碑。四海紫陽翁﹐歸美豈其私。所以此虛叟﹐取爲晚節師。

世稱陶謝詩﹐陶豈謝可比﹖池艸故未凋﹐階藥已頗綺。如唐號元白﹐白豈元可擬﹖中有不同處﹐要與分朴詭。鄭圃趙昌父﹐潁川韓仲止。二泉豈不髙﹖顧必四靈美。咸潮生薑門﹐蟚蜞以爲旨。未若玉山雪﹐空鐺煮荒薺。

隱居通議﹕方紫陽序羅壽可詩曰﹕詩學晚唐﹐不自「四靈」始。宋剗五代舊習﹐詩有白體﹑昆體﹑晚唐體。白體如李文正﹑徐常侍昆仲﹑王元之﹑王漢謀。昆體則有楊﹑劉西昆集傳世﹐二宋﹑張乖崖﹑錢僖公﹑丁厓州皆是。晚唐體則九僧最逼眞﹐寇萊公﹑魯三交﹑林和靖﹑魏仲先父子【魏仲先原作「和仲先」﹐據隱居通議﹝讀畫齋叢書本﹞卷六攺正。按﹕魏野﹐字仲先﹐號艸堂居士﹐蜀人﹐有艸堂集】﹑潘逍遙﹑趙淸獻之徒﹐凡數十家。歐公出焉﹐一變爲李太白﹑韓昌黎之詩。蘇子美二難相爲頡頏﹐梅聖兪則唐體之出類者也。蘇長公踵歐公而起﹐王半山備眾體﹐精絕句﹐五言或三謝【三謝隱居通議作「追陶謝」。】。獨黃雙井專爲少陵﹐秦﹑晁莫窺其藩。張文潛自然有唐風﹐別成一宗﹐惟呂居仁克肖。陳后山棄所學學雙井。黃致廣大﹐陳極精微﹐天下詩人北面矣。立爲江西派之說﹐銓取或不盡然。陳簡齋﹑曾文淸爲渡江之巨擘。幹淳以來﹐尢﹑範﹑楊﹑陸﹑蕭﹐其尢也。髙古淸勁﹐盡掃餘子﹐又有一朱文公。嘉定而降﹐稍厭西江。永嘉四靈﹐復爲九僧。晚唐體日淺日下﹐然尙有餘杭二趙﹑上饒二泉﹐典型未泯。今學詩者﹐不於三千年間上溯下沿﹐窮探邃索﹐往往追逐近世六七十年間之所偏向﹐非區區之所敢知也。

○雨夜雪意

洶湧風如戰﹐蕭騷雨欲殘。遙峯應有雪﹐半夜不勝寒。吾道孤燈在﹐人寰幾枕安。何當眩銀海﹐淸曉倚樓看。

瀛奎律髓﹕予丁丑之冬在桐江﹐賦雨夜雪意云云。魯齋趙君與東字賓暘和予此詩﹐「哦詩字欲安」﹐佳句也。尾句亦活動﹐勝予所倡。

○初夏書事

平生萬事鳥飛空﹐綠鬢蒼顏俛仰中。醉若山頹無舊侶﹐坐如泥塑有新功。詩成不覺窗移日﹐心定何煩扇引風。結网小蛛恣來往﹐忘機應亦識衰翁。

新安文獻志﹕賢良阮公秀實﹐亟取此詩。

○久雨

元胡不出﹐積雨予尼。意彌八紘﹐膝此一席。誰具烝徒﹐假予楫航。一往滄海﹐觀彼茫洋。掩關晝眠﹐胡寧不暇﹖魯叟攸戒﹐敢視不夜。寂寂疏簾﹐幽幽空階。鳥下啐蘚﹐傷予之懷。悠悠古道﹐溢溢行潦。豈無岑樓﹐送目遙艸。心之憂矣﹐莫或予知。彼其之子﹐謂予寒饑。

新安文獻志﹕陳定宇批云﹕陶體。

○舟行靑溪道中入歙三首

夜寒如覺有猿吟﹐積翠重蒼萬壑深。下水輕舟弦脫箭﹐盤山細路綫穿鍼。

刺桐花發艸如藍﹐欲卸綿袍翦紵衫。一夜春霜忽如雪﹐江南天气不宜蠶。

蕨拳欲動茗抽芽﹐節近淸明路近家。五日緩行三百里﹐夾溪隨處有桃花。

桐江集﹕睦州靑溪本歙州歙縣之東鄕﹐吾遠祖東漢賢良方公儲墓在焉。溯流而上﹐湍石奇怪﹐沈約所謂新安江水至淸是也。睦攺爲嚴州﹐歙州攺爲徽州﹐靑溪縣攺爲淳安縣﹐而歙縣獨存漢時舊名。

○聽航船歌十首【錄二】

南到杭州北楚州﹐三江八堰水通流。牽板船篙爲飯碗﹐不能辛苦把鋤頭。

桐江集﹕自注﹕舊航船不過揚子江﹐今直至淮河。三江者﹐錢塘江﹑吳淞江﹑揚子江。八堰者﹐杭州蕭公閘﹑北關堰﹐常州犇牛堰﹑呂城堰﹐潤州海鮮河堰﹐揚州瓜州閘﹐而召伯堰小不與﹐其一楚州北神鎭堰。

南姚村打北姚村﹐鬼哭誰憐枉死魂﹗爭似梢工畱口喫﹐秀州城外鴨餛飩。

桐江集﹕自注﹕秀之南門至海鹽縣古塘八十里﹐人人帶刀讎刼﹐十二年間﹐私殺官誅﹐骸骨如丘。

○春半久雨走筆二首

萬事心空口亦箝﹐如何感事气猶炎﹖落花滿硯慵磨墨﹐乳燕歸梁急捲簾。詩句妄希敲月賈﹐郡符深愧釣灘嚴。千愁萬恨都消處﹐笑指鄰樓一酒簾。

桐江集﹕自跋﹕回二十學詩﹐今七十六矣。七言決不爲許渾體﹐妄希黃﹑陳﹑老杜﹐力不逮則退爲白樂天及張文潛體。樂天詩﹐山谷喜之﹐���者在集。文潛詩自然不雕刻﹐山谷不敢�也。五言﹐回慕後山苦心久矣﹐亦多退爲平易﹐中有閬仙之敲﹐而人不識也。

○次韻張耕道喜雨見懷兼呈趙賓暘

疲氓多菜色﹐去守乏棠陰。屬慮千峯旱﹐俄聞六月霖。面灘船欲澀﹐茗務井還深。香潤回瓜圃﹐聲酣起蔗林。炎官初恣肆﹐道暍稍侵尋。畏日方焦野﹐油云忽冒岑。此涼蘇萬病﹐厥價倍千金。解郡𨿽逾歲﹐畱家尙至今。田登欣米賤﹐屋老懼書淋。遙念兒衣醭﹐兼虞婦竈沈。淒淸傳古調﹐憂悶豁煩襟。拭汗紕綀帨﹐搔頭斷玉簪。卻思穿石罅﹐共坐聽泉音。韭脆鮮鱗縷﹐梅芳煮醞斟。一江同照影﹐兩地隔論心。疑雪佳公子﹐輸君日對吟。

桐江集﹕自注﹕睦有近城灘民以船載磨治面﹐城中茶場大井汲者眾﹐故有「面灘船」「茗務井」之句。趙賓暘和予雨夜詩「兒童疑有雪﹐頻起穴窗看」﹐故有「疑雪佳公子」之句。

○挽委順子王防禦

溫飽逍遙八十餘﹐稗官元自漢虞初。世間怪事皆能說﹐天下鴻儒有弗如。聳動九重三寸舌﹐貫穿千古五車書。哀江南賦箋成傳﹐從此韋編鎖蠹魚。

研北雜誌﹕方萬里挽委順子王防禦詩云云。

○甲午元日

端平甲午臣八歲﹐甲午今年又一周。六十八年多少事﹐幾人已死一人畱。

○悵惋詩二首

鸚鵡籠開彩索寬﹐一宵飛去爲誰歡﹖早知黠嫗心腸別﹐肯作佳人面目看。忍著衣裳辜舊主﹐便塗脂粉事新官。丈夫能舉登科第﹐可得妖雛膽不寒。

一牝猶嫌將兩雄﹐趨新背舊片時中。陡忘前主能爲叛﹐乍事他人更不忠。玉椀空亡無易馬﹐絳桃猶在未隨風。何須苦問沙吒利﹐自是紅顏薄老翁。

○句

菊花與汝作生日﹐螃蟹喚吾入醉鄕。

諸公未許子爲政﹐萬事無如髯絕倫。

糟姜三盞酒﹐柏燭一甌茶。

跳上岸頭須記取﹐秀州門外鴨餛飩。

癸辛雜識﹕方回﹐徽人也。其父南遊﹐殂於廣中。回﹐廣婢所生﹐故其名及字如此。喜作詩﹐以放肆爲髙。有「菊花」云云。又與伯機爲壽「諸公」云云「糟姜」云云。又行杖云云。甲午元日云云。其處鄕專以騙脇爲事﹐鄕曲無不被其害者﹐怨之切齒。遂一向寓杭之三橋旅樓﹐而不敢歸。老而益貪淫﹐凡遇妓則跪之﹐略無羞恥之心。有二婢曰周勝雪﹑劉玉橊﹐方酷愛之﹐而二婢實不樂也。旣而方遊金陵﹐寄二婢於其母周姬之家﹐恣開杜陵之門﹐勝雪者竟爲豪客挾去。方歸﹐惟有悵惋而已。遂作二詩云云。自刻之梓﹐揭之通衢﹐無不笑者。

○句

何許中原惟雁見﹐不多吾輩只鷗知。

人生不作湖州守﹐亦合移居住霅濱。

梅磵詩話﹕方回吟稿中有云云之句﹐寄興甚遠。又舟行苕霅間嘉其景勝賦詩云云。後徳佑攺元﹐爲吳興倅貳﹐𨿽少酬所願﹐亦應不作守之讖。

◆方存心

存心﹐回子。

句

○句

村酒僅數行﹐野蔬不盈掬。

新安文獻志﹕秀山在嚴陵郡城之內。舊有亭曰秀亭。辛巳十一月二十七日﹐賓暘適至﹐黃應蟾惟月授小學於塾﹐三人各攜稚子﹐挈繩牀﹐命酒至暮。雪後霜晴﹐送目無極﹐乃以回兩日前「屋」字古詩爲韻﹐回首倡焉。秉燭繼之﹐各聳肩索筆﹐書數十聯。明日再集﹐又明日復集﹐而一百八十韻成﹐用昌黎郾城夜宿體。長兒存心亦獻數十句﹐惟云云一聯可取﹐而以其儉也﹐不以入篇。時至元十八年嘉平朔旦﹐方回萬里序。

◆劉光

光字玄暉﹐生宋季﹐有曉窗吟捲。

問田夫

○問田夫

淸晨出柴扉﹐偶遇耕田夫。爲問爾田間﹐近曾得雨無﹖田夫欣欣言﹐旱勢早已蘇。昨午云四合﹐一雨半日余。髙下粗沾漑﹐芃然藹菑畬。老夫聞此言﹐欣懌當何如。

新安文獻志﹕方虛谷曰﹕此詩絕好。玄暉學陶﹐故於短篇尢佳。

◆楊公遠

公遠字叔明﹐歙縣人。

回溪道中

○回溪道中

山束溪流窄徑迂﹐眼前景物入詩無﹖田中科斗古文字﹐柳下舂鉏春畫圖。巨室藏茶供客販﹐小旗誇酒誘人沽。行行不記幾多里﹐回首林端日又晡。

野趣有聲畫﹕方回跋﹕野趣﹐楊叔明舊與倡和﹐閱前作倐十三年矣。叔明能畫﹐能詩﹐筆愈益老﹐而須髮如漆﹐獨道貌猶未老也。豈胸中有所養而然乎﹖其無聲之詩﹐當求米元章﹑張彥遠輩評之﹐其有聲之畫﹐如回溪道中云云﹐此五十六字﹐溪山村落圖也。起句便能摹寫艸徑溪流偪側之勢﹔「科斗」﹑「舂鉏」兩句﹐生逼江西﹐自是兩幅奇畫﹔「儲茶」﹑「誇酒」一聯﹐村落中賈區飲肆﹐在紙上歷歷可數﹔尾句收拾﹐卻少畱不盡之意。全篇熟而不腐﹐新而不怪﹐詩妙至此﹐非胸中有所養不能也。余老矣﹐不能悉爲提掇佳處﹐舉其一足以知其餘焉。至元乙酉月良之朔﹐謹書於孚舟亭。

◆葉梅嶠

荷花辭

○荷花辭

未花葉自香﹐旣花香更別。雨過吹細風﹐獨立池上月。

新安文獻志﹕曹弘齋云﹕此詩故是幽遠。

◆唐元

元號筠軒。

藝圃

○藝圃

小園僅百步﹐花竹藝兩行。垂垂結夏實﹐蕭蕭吹晝涼。盆池曉更靜﹐照我須鬢長。復有靑靑蒲﹐風至互低昂。人生百歲中﹐弱艸棲熒光。亮無貞堅節﹐何以禦雪霜﹖達人豈求名﹐進善貴自彊。用世苟不能﹐退居固其常。

舊種竹數十﹐生筍已滿園。今年筍更繁﹐■﹝角戢﹞■﹝角戢﹞穿鄰垣。山童斸煙雨﹐便欲供朝餐。獨不忍饞口﹐保此靑瑯玕。物微志則遠﹐當異今日觀。平生遲暮心﹐與爾同歲寒。種莧甲已坼﹐苦菜行亦秀。耰鋤不憚勤﹐常恐地力瘦。旦旦望其長﹐灌漑那敢後。墻頭有蓬蒿﹐不種而自茂。此意定如何﹖爲爾吟淸晝。

新安文獻志﹕筠軒以所作謁虛谷﹐虛谷讀此三詩﹐亟加嘆賞。

◆許古淸

先生命題追和古柏行

○先生命題追和古柏行

夔府羈懷悲病柏﹐更尋廟柏摩牲石。惠陵遺恨國三分﹐丞相英姿身八尺。伊人𨿽往寸心在﹐大義未伸千載惜。月暗叢祠鬼火靑﹐霜寒蘚樹龍鱗白。巴江滔滔日夜東﹐荊榛蕭瑟永安宮。虎蛇行陣頑不動﹐魚水際會俱成空。老柯暗泣英雄雨﹐香葉尙鼓旌旗風。乃知扶持殆天意﹐未必呵護勤神功。侯生合作明堂棟﹐侯沒猶爲雪山重。魏宮晉殿總銷沈﹐楚舞巴歌代迎送。悠悠華表愁歸鶴﹐黯黯蒼梧棲老鳳。猶恐風霆撼石根﹐臥龍奮起當天用。

新安文獻志﹕吟社司盟黎芳洲廷瑞批云﹕和者百餘人﹐此卷韻妥意貫﹐結語亦奇﹐殊不易得。

◆程巨夫

巨夫名文海﹐以字行。其先徽州人﹐宋末家建昌。元兵南下﹐從季父入覲﹐授管軍千戶﹐官至翰林學士承旨。謚文憲。有雪樓集。

送程君儁學正歸潯陽

贈汪郎中

七賢過關圖

○送程君儁學正歸潯陽

五老催歸客﹐天寒道路長。殘冬涉易水﹐幾日到潯陽﹖學見吾宗盛﹐身隨聖道昌。未應嗟晚達﹐松菊近柴桑。

新安文獻志﹕道園虞氏曰﹕雪樓詩沖淡悠遠。

○贈汪郎中

此老今年八十三﹐江濱獨擅漢衣冠。文章銜袖龍蛇字﹐須髮如霜虎豹顏。耆舊於今足塵土﹐典型畱此重家山。醴牢略具髙年禮﹐萬一神丹乞九還。

雪樓集﹕自跋﹕余解官歸省﹐舟過吳城山下。耆舊雕落﹐有慨其嘆。忽老人龐眉皓發﹐衣冠偉然﹐惠詩一卷﹐問之年﹐曰「八十三矣。」復遺瓜三枚﹐不一語而去。余意其異人也。坐有潘俊卿﹐謂余曰「此盧潭老人汪郎中也。」屬余西溯﹐未暇細論﹐令人饋以羊酒﹐將以此詩。至元二十八年龍集辛卯﹐十月十日。

○七賢過關圖

長庚自是謫仙人﹐子美逢時稷契臣。風雪茫茫五君子﹐醉吟猶得繼淸塵。

懷麓堂集﹕論七賢過關圖者多矣。霏雪錄所載差詳。蓋黃山谷嘗題之曰「眉山老書生作此圖﹐人物各有意態。」又謂七子者皆詩人﹐不指爲誰某也。予觀雪樓程巨夫集有詩云云。又嘗聞吾友倪文毅公嶽稱其父嘗見舊圖﹐人各有標目﹐有王維者﹐而不能悉記也。

◆葉李

李字太白﹐號亦愚﹐杭州人。至元十四年舉授浙西道儒學提舉﹐官至尙書右丞。謚文簡。

癸辛雜識﹕葉亦愚名李﹐先爲葉山所攻﹐後爲李性學所窘﹐遂以此飲恨而死。蓋二人正寓其姓名云。

口占

夢中詩

紀夢

○口占

如今便一似麻糊﹐也是人間大丈夫。筆裏無時那解有﹐命中有處未應無。百千萬世傳名節﹐二十三年非故居【非故居「居」字輟耕錄﹝陶氏影元刊本﹞作「吾」﹐似勝。】。寄語長安朱紫客﹐盡心好上帝王書。

輟耕錄﹕中書右丞葉公李﹐宋太學生。上書詆賈似道公田關子不便﹐專權誤國。似道怒﹐嗾林徳夫告公泥金飾齋扁不法﹐令獄吏鞫之﹐云「只要你做一个麻糊。」公卽口占一詩云云。遂遭黥﹐流嶺南。及蒙恩放還﹐與似道遇諸道﹐以詞贈之云「君來路﹐吾歸路﹐來來去去何時住﹖公田關子竟何如﹐國事當時誰汝誤﹗雷州戶﹐崖州戶﹐人生會有相逢處。客中頗恨乏蒸羊﹐聊贈一篇長短句。」

○夢中詩

通明殿逼紫微垣﹐一朵紅雲擁至尊。下土小臣勤稽首﹐願將惠澤溥元元。

○紀夢

宋時豪士石曼卿﹐帝命作主芙蓉城。我才比石十無一﹐半世虛負狂直名。年來似有喪心疾﹐薦共引鯀辜蒼生。天誅未加公論沸﹐日夕惟待鼎鑊烹。何哉異夢出非想﹐忽遇仙老談眞情。謂予夙是文昌相﹐漏泄輕舉遭彈抨。帝令墮謫飽憂患﹐且使兩足蹣跚行。追思善步不可得﹐飛升妙術矧敢輕。當時廷議祇如此﹐汝悔當復惟相迎。稽首老仙謝慈湣﹐臣罪當死天子明。久之寂滅一大樂﹐蓋棺待盡無他營。老仙笑許汝可教﹐引領直上朝玉京。通明大明二宮殿﹐林木蓊萃階瑤瓊。芙蓉爛熳錦欲似﹐帝皇錫以主殿名。賦詩奏謝九拜起﹐玉音嘉獎旁觀榮。癡人說夢聊一快﹐我獨知命不少驚。只恐才非曼卿敵﹐相見慚汗應如傾。從今閉目需帝召﹐玉樓續記時當成。兒孫自有兒孫福﹐與農報國須勤耕。

癸辛雜識﹕葉亦愚右丞辛卯八月初四日夜﹐忽夢老人曰「汝前爲文昌相﹐坐漏泄天機遭謫﹐能悔過﹐當復職。」引之至通明﹑大明二殿﹐俾爲主殿之職。於是賦詩四章以謝。及覺﹐僅記其一云云。於是作詩以紀其事云云。明年壬辰二月初六日卒。

◆元淮

淮字國泉﹐別號水鏡﹐臨川人。

立春盛雪戲作

人日書懷

昭君出塞

楊妃入蜀

句

絕句

○立春盛雪戲作

玉漏城頭報打春﹐連宵積雪蔽園林。頒春亭畔千夫掃﹐鼓角樓前五尺深。老守拈香幾墜笏﹐營軍攘土勝爭金。擊鞭不見牛蹤迹﹐旋叱衙兵撥雪尋。

○人日書懷

麗日池塘凍水消﹐嫩紅嬌白見芳苗。郊原雪霽東風軟﹐籬落梅殘碧玉凋。便好踏靑穿細艸﹐不妨攜酒驟鳴鑣。遙憐九曲沙堤畔﹐多少鵝黃上柳條。

○昭君出塞

西風吹散舊時香﹐收起宮裝換北裝。絨帽貂裘同錦綺﹐翠眉蟬鬢怯風霜。艸白雲黃金勒短﹐舊愁新恨玉鞭長。一天怨在琵琶上﹐試倩徵鴻問漢皇。

○楊妃入蜀

楊妃亡國禍根芽﹐剛道宮中解語花。慣得祿山謀不軌﹐釀成中國亂如麻。馬嵬坡下東風惡﹐龍鳳旗前戰士嘩。吹落海棠紅滿地﹐至今猶作畫圖誇。

○句

問歸行理輕如羽﹐沿路吟詩有一船。

渭川湘水多煙雨﹐我欲垂釣過一生。

金囦集﹕謝卓序﹕玩夫立春﹑人日之句﹐而燮調气象寓焉。味夫昭君﹑楊妃之什﹐而公感奮情思發焉。至於「問歸」云云﹐則識公之廉介﹔「渭川」云云﹐又知公功成身退之志。

○絕句

截髮搓繩聯斷鎧﹐撦旗作帶系金創。臥薪嘗膽經營了﹐更理毛錐治溧陽。

元史類編﹕以軍功顯閩中﹐官至溧陽路總管。嘗有詩云云。溧陽爲金陵上邑﹐至元十三年升爲溧州﹐繼攺溧陽府﹐已升爲路。淮到省乞攺作直隸州﹐小蘇民力。及去任﹐作詩云云。其廉退之風可想見。

◆李思衍

思衍字昌翁﹐號兩山﹐余幹人。至元間﹐授袁州治中﹐官至南臺禦史。

弔李肯齋

句

○弔李肯齋

天地由來有廢興﹐義無兩大一身輕。封疆社稷若不死﹐婦女須眉安用生。紐解三綱重接續﹐灰寒萬劫獨光明。便當配食三閭廟﹐啟迪民彜見太平。

庶齋老學叢談﹕潭帥李肯齋芾﹐城將破﹐舉家自刑﹐繼之以火。李兩山使交趾﹐道由長沙﹐弔云云。

○句

土暗塵昏天水碧﹐風驚雨過女眞黃。

鬼火光中遺石馬﹐仙盤柱下泣銅人。

吳禮部詩話﹕劉因夢吉詠薔薇詩﹕「色染女眞黃﹐露凝天水碧。」又薔薇酒亦用下六字﹐常愛其佳對。李思衍昌翁亦有一聯云云﹐未知孰先後也。李又有云云﹐句對亦工。

◆董恢

僦居

○僦居

白髮蒼頭一腐儒﹐行無轍迹住無廬。鄧林萬頃靑靑木﹐肯爲鷦鷯借一株﹖翠閣朱樓鎖揜扉﹐尋巢燕子不能歸。落花吹泥東風雨﹐遶徧芳檐無處依。

山房隨筆﹕至元戊寅己卯間﹐有董恢者﹐江陵人﹐後居太原。任丁角酒稅副使。僦屋以居﹐詩云云。

◆湯仲友

仲友名益﹐以字行﹐更字端夫﹐吳郡人。宋亡﹐浪迹湖海﹐自號西樓。有壯遊詩集。

過賈相宅

○過賈相宅

檀板歌殘陌上花﹐過墻荊棘刺檐牙。指麾已失鐵如意﹐賜予寧存玉辟邪。破屋春歸無主燕﹐曲池雨產在官蛙。木綿庵外尢愁絕﹐月黑夜深聞鬼車。

齊東野語﹕賈氏當國十有六年﹐近世以詩弔之者甚眾。吳人湯益一詩頗爲人所稱﹐云云。

◆龔開

開字聖予﹐號翠巖﹐淮陰人。

宋遺民錄附錄﹕居吳之日﹐髙郵龔璛爲忘年友﹐時人謂之楚兩龔﹐以比漢之兩龔。

又﹕吳萊桑海遺錄序﹕坐無幾席﹐一子名浚﹐每令俯伏﹐就其背按紙作唐馬圖。

瘦馬圖

自題中山出遊圖

○瘦馬圖

一從雲霧降天關﹐空盡天朝十二閒。今日有誰憐瘦骨﹐夕陽沙岸影如山。

畫鑑﹕近世龔聖予先生﹐身長八尺﹐碩大美髯﹐讀書爲文﹐能成一家法。畫馬尊師曹霸﹐得神駿之意﹐但用筆頗粗﹐此不足耳。畫人物亦師曹﹑韓﹐畫山水師米元暉﹐梅菊花卉﹐雜師古作﹐捲後必題詩﹐或贊﹑跋﹐皆新奇。嘗自畫瘦馬﹐題詩云云。

六研齋筆記﹕聖予作瘦馬圖﹐自題「一從」云云。經言「馬肋貴細﹐而凡馬僅十許肋﹐過此卽駿足﹐惟千里馬多至十有五肋。」假令肉中有骨﹐詎能令十五肋畢現於外﹖非瘦不可。因成此相﹐以表千里之異﹐尩劣非所諱也。淮陰龔開水木孤淸書。

○自題中山出遊圖

髯君家本住中山﹐駕言出遊安所適﹖謂爲小獵無鷹犬﹐以爲意行有家室。阿妹韶容見靚妝﹐五色臙脂最宜黑。道逢驛舍須少憩﹐古屋無人供酒食。赤幘烏衫固可烹﹐美人淸血終難得。不如歸飲中山釀﹐一醉三年萬緣息。卻愁有物覷髙明﹐八姨豪買他人宅。侍�君醒爲埽除﹐馬嵬金馱去無迹。

鐵网珊瑚﹕翠巖自記﹕人言墨鬼爲戲筆﹐是大不然﹐此乃書家之艸聖也。豈有不善眞書而能作艸者。在昔善畫墨鬼﹐有姒頤眞﹑趙千里。千里丁香鬼﹐誠爲奇特﹐所惜去人物科大遠﹐故人得以戲筆目之。頤眞鬼𨿽甚工﹐然其用意猥近﹐甚者作髯君野混﹐一豪豬卽之﹐妹子持杖披襟趕逐﹐此何爲者耶﹖僕今作中山出遊圖﹐蓋欲一灑頤眞之陋﹐庶不廢翰墨淸玩。譬之書﹐猶眞行之間也。鐘馗事絕少﹐僕前後爲詩﹐未免重用﹐今卽他事成篇﹐聊出新意焉耳。

◆於石

石字介翁﹐婺之蘭溪人。宋亡﹐隱居不仕﹐自號紫巖。

元詩選﹕紫巖讀史七首﹐中云「首錄酇侯忘紀信﹐不誅項伯戮丁公。「鄭君不肯更名籍﹐項伯胡爲賜姓劉﹖」對仗極工﹐惜全首未稱。

案﹕尙有「百二山河秦地險﹐八千子弟楚天亡」﹐亦工。

嚴陵釣臺

紫霞洞

句

○嚴陵釣臺

拋卻羊裘入漢庭﹐偶然髙臥兩忘形。先生無處可伸足﹐太史何煩奏客星。

吳禮部詩話﹕先大父嘗言﹐吾鄕有楊某者﹐好爲詩﹐多俚率﹐獨釣臺詩可喜﹐云「虹作長竿云作餌﹐纖月沈鉤在江底。巨鱗入手還縱之﹐漢家鼎小難調理。」紫巖於介翁﹐予早歲所師﹐嘗記其作云云。

○紫霞洞

洞門相對是吾家﹐朝看煙雲暮看霞。鐵笛一聲山石裂﹐老松驚落半巖花。

○句

一局殘碁雙鶴去﹐石枰空倚白雲寒。【白雲洞】

詩藪﹕勝國吾鄕詩人若於介翁﹑李坦之﹐皆新拔﹐多奇句。於在元頗知名﹐如紫霞洞云云。白雲洞云云。𨿽自元人語﹐亦豪爽可觀。

◆杜伯髙

句

○句

山圍花柳春風地﹐水浸樓臺夜月天。

紫巖集﹕鄕人杜伯髙﹐昔與諸公飲於湖上﹐得「風」「月」一聯。予愛其語﹐因爲足成之。

◆呂起猷

起猷字徽之﹐天臺人。宋亡隱居。

詠雪用滕字韻

又用曇字韻

○詠雪用滕字韻

天上九龍施法水﹐人間二鼠囓枯藤。鶩鵝聲亂功收蔡﹐蝴蝶飛來妙過滕。

○又用曇字韻

萬里江河凍欲含﹐渾如天地尙函三。橋邊驢子詩何惡﹐帳底羔兒酒正酣。竹委長身寒郭索﹐松埋短髮老瞿曇。不如乘此擒元濟﹐一洗江南艸木慚。

貧士傳﹕呂徽之﹐天臺人﹐居萬山中【萬山據貧士傳﹝寶顏堂祕籍本﹞卷下作「芳山」。按芳山卽芳溪山﹐浙江通誌卷十六引臨海縣誌云「芳溪山在縣西三十五里﹐深窅可百里。」似當從。】﹐綜博述詠﹐安貧逃名﹐常漁以自給。一日﹐攜獘楮﹐詣富家易谷。露頂短褐﹐布韈艸履﹐值大雪﹐立門下﹐人弗之顧。徐至庭前﹐聞閣中語﹐貴遊子弟詠雪﹐苦吟弗就﹐徽之哂焉。乃出侮之。徽之口占以答﹐無不精美。問其姓字﹐終不言。諸子弟曰「嘗聞吾鄕有呂處士者﹐欲一見而不能﹐先生豈其人耶﹖」曰「吾農家﹐安知呂處士﹗」因惠之谷。怒曰「不義之貨﹐我何庸取﹖」遂去。諸子弟瞰識其所。雪霽覓訪﹐惟艸屋壁立。忽米桶內有人﹐乃徽之妻也。天寒無衣﹐坐爲障耳。因問先生何在﹐答曰「溪上捕魚。」乃至彼見之﹐徽之臨溪曰「少需之。得魚易酒﹐飲諸公也。」俄頃﹐攜魚酒至﹐盡歡散別。翼日﹐復躡其蹤﹐則已行矣。函史﹕一日﹐攜薪芻詣富家易谷。值大雪﹐集客閣中﹐分韻賦詩。一人得「滕」字﹐苦吟弗就。徽之寒坐﹐因失笑。坐客詢之曰「何笑也﹖」曰「偶憶滕王蛺蝶事耳。」眾知其能詩﹐邀入坐﹐卽席賦有云云之句。坐客嘆服。隨限韻彊之賦﹐又立就。時宋南多故﹐兵革方始﹐徽之詩有「不如乘此」云云之語。

◆許獻臣

案﹕庶齋老學叢談有「許獻臣僉事」云云。

賓月堂詩

○賓月堂詩

人生自是人間月﹐客亦天邊寄此身。彼此虛空無著處﹐誰歟是主復誰賓﹖

七修類稿﹕此詩乃元人梁隆吉者﹐而同時許獻臣集中亦有之﹐此必二人友善﹐一時不知何人誤寫﹐後人因而誤刊耳。

●元詩紀事卷六

侯官陳衍輯

葉林

鄧牧

陳觀國

劉塤

王義山

傅定保

張伯淳

洪徳章

尹廷髙

趙棠

連文鳳

馮澄

楊本然

全璧

呂文老

方徳麟

劉汝鈞

翁合老

林子明

劉蒙山

周暕

趙必範

姚潼翔

胡南

姜霖

東必曾

方子靜

朱孟翁

趙必拆

劉時可

許元發

洪貴叔

徐端甫

朱釋老

李萼

陳君用

蔡潭

兪自得

王進之

陳希聲

陳堯道

陳舜道

吳■﹝王禺﹞

黃景昌

劉應龜

劉邊

戴東老

陳文增

劉存行

傅宣山

柳耆

兪如山

翁自適

郭建徳

駱侕賓

陳帝臣

兪埜山

林泉生

傅九萬

章彬

彭九萬

◆葉林

林字儒藻﹐一字符文﹐【一作「去文」。】號本山﹐錢唐人。生宋末﹐隱大滌山衝天觀。大徳間卒。眾稱髙行先生。

至道宮

絕句

句

○至道宮

猶存鼎鑊記熙丰﹐翠靄春深古路通。千百舂鉏一株樹﹐野田吹下雪花風。

洞霄圖志﹕至道宮﹐在余杭縣北三十里曹橋西﹐唐文明元年建。前有古松一﹐圍兩合抱﹐後有苦杏二﹐大與松埒﹐鷺鸛巢集其上。廚院有宋熙寧間所鑄巨鑊﹐四畔識歲月及施錢姓氏。隱士葉元文詩云云。

○絕句

金粟花前風細細﹐寶階地上月輝輝。夢回不屬紅塵境﹐涼露滿衣人醉歸。

○句

芙蓉搖風柳掛月﹐醉來健倒梨花堆。

吳禮部詩話﹕葉公詩如「金粟」云云。他警句如「芙蓉」云云「千百舂鉏」云云﹐皆佳。

◆鄧牧

牧字牧心﹐錢唐人﹐隱大滌山中﹐人稱文行先生。著有洞霄圖志﹐雜文稿名伯牙琴。

寄友

○寄友

我在越﹐君在吳﹐馳書邀我遊西湖。我還吳﹐君適越﹐遙隔三江共明月。明月可望﹐佳人參差﹔笑言何時﹐寫我相思。知君去掃嚴陵墓﹐祇把淸尊酹黃土。浮雲茫茫江水深﹐感慨空勞弔今古。孤山山下約陳實﹐聯騎須來踏春色。西湖千樹花正繁﹐莫待東風吹雪積。有酒如澠﹐有肉如陵﹐鼓趙瑟﹐彈秦箏﹐與君沈醉不用醒。人生行樂耳﹐何必千秋萬歲名﹗

吳禮部詩話﹕李坦之早歲入道洞霄宮﹐學文於隱者鄧牧﹐有葉林者﹐亦隱山中。坦之出山﹐時時誦葉﹑鄧詩。鄧有寄友云云。

◆陳觀國

癸辛雜識﹕陳觀國字用賓﹐永嘉勝士也。丙戌之夏﹐寓越﹐夢訪予於杭。壁間有古畫數幅﹐巖壑聳峭﹐竹樹茂密﹐瀑飛絕巘﹐匯爲大池﹐池中菡萏方盛開﹐一翁曳杖坐巨石上﹐仰瞻飛鶴翔舞。煙雲空蒙中﹐髣髴有字數行﹐體雜眞艸﹐其辭曰「水聲兮激激﹐云容兮茸茸。千松拱綠﹐萬荷湊紅。爰宅玆巖﹐以逸放翁。屹萬仞與世隔﹐峻一極而天通。予乃控野鶴﹐追冥鴻﹐往來乎蓬萊之宮。披海氛而一笑﹐以覩九州島之同。」傍一人指云「此放翁詩也。」用賓驚寤﹐急書以見寄。詩語淸古﹐非思想所及。異哉﹗

送鄧牧心出陶山

○送鄧牧心出陶山

靑山無送迎﹐幽人自來去。落葉若相送﹐捲捲及行屨。檐端有孤云﹐仍爲守其處。落葉惜人不在山﹐孤云尙期人再還。斯人可期復可惜﹐我處落葉孤雲間。

吳禮部詩話﹕牧心嘗客會稽王修竹監簿所﹐有陳觀國用賓送其出陶山詩﹐亦佳。

◆劉塤

塤字起潛﹐號水村﹐南丰人。宋亡十餘年﹐薦署昭郡學正。又十餘年﹐命爲延平教授。有水雲邨稿。

補史十忠詩

賈似道

○補史十忠詩

知潭州湖南安撫使李公

池州通判權州事趙公

丞相都督信國公文公

參政行丞相事陸公

前左丞相江文忠公

江西制置司都統密公

淮東制置使知揚州李公

樞密閩廣宣撫使陳公

少傅樞密使張公

四川制置使知重慶府張公

知潭州湖南安撫使李公﹝芾﹞

三已甘退休﹐十連起遲暮。伊誰急求子﹐流落乃不怒。黑雲來如山﹐殺气震平楚。恭惟君父命﹐封疆以身護。闔門義不辱﹐呼卒汝善處。飛魂隨劍光﹐自已投火去。天泣鬼神愁﹐地搖山嶽僕。吾非莒柱厲﹐敢以死醜主﹖正自常事耳﹐命義逃安所﹖衝遠誰與儔﹐睢陽有張許。【吉悒字祖衝﹐丁穆字彥遠﹐皆晉忠臣。】

池州通判權州事趙公﹝卯發﹐昌州人﹐妻雍氏。﹞

若人作何狀﹖立節乃殊偉。人言此蜀珍﹐位卑名未起。坐分秋浦月﹐攝此千里寄。沙頭風色惡﹐寒城凜弘峙。吾聞開關迎﹐棄遁亦復恥。玆惟城郭臣﹐大義吾知已。間道走帛書﹐灑血別玉季。細君絕可人﹐雙飛同一死。南八彼男兒﹐此婦乃如此﹗骨朽香不廢﹐吾詩當靑史。

丞相都督信國公文公﹝天祥﹐丙辰狀元。﹞

時平輒棄置﹐事迫甘前驅。嗚呼忠義臣﹐匪直科目儒﹗江寒朔吹急﹐列城同一趨。豈不寄便安﹐綱常乃當扶。移檄倡諸鎭﹐奮袂躬援枹。川決莫我回﹐萬險棲海隅。天乎復不濟﹐道窮竟成俘。一死事乃了﹐吾頭任模糊。悠悠譏好名﹐責人無已夫。三衢有魁相﹐投老作尙書。【三衢魁相﹐謂畱夢炎。】

參政行丞相事陸公﹝秀夫﹞

天地無托足﹐海天同隰光。明知復何爲﹐不忍隳三綱。祼薦覬少延﹐謳歌寧遠忘。或者莒在齊﹐聊且帝一方。竭蹶竟委頓﹐臣謀非不臧。運去天莫畱﹐力盡心彌彊。終不負吾主﹐名義天地長。懷璽隨龍遊﹐舉室水中央。斯人文華士﹐乃爾百煉鋼。機云儻通譜﹐應羞朝洛陽。

前左丞相江文忠公﹝萬里﹑弟萬頃﹞

匡廬云錦屏﹐鴻儒產其下。風神儼如龍﹐夭矯莫可駕。捲懷經濟具﹐娑婆洛中社。怪事玉牀搖﹐淸晝天忽夜。突騎從何來﹖陰風飄屋瓦。大臣義有死﹐欲避吾不暇。庭前環止水﹐萬事付一捨。從容友靈均﹐朝野動悲吒。湣章極哀榮﹐汗簡誰記者﹖倘有南燻書﹐季方足堪亞。

江西制置司都統密公﹝侑﹞

臣有致身義﹐豈計官崇卑。偏將知死忠﹐不曰天下奇。漢節旣披靡﹐失位趨江西。閫帳駐臨汝﹐招徠樂其歸。雪寒南浦愁﹐羽檄蘄濟師。一將奮風虎﹐鼓行亟飆馳。踰嶺疾戰苦﹐裹瘡呼健兒。坐縛膝不屈﹐伏鑕甘如飴。小臣裨校耳﹐職也宜死綏。廬州大將在﹐白首豎降旗。

淮東制置使知揚州李公﹝庭芝﹞

淮海接風塵﹐胡乃似鐵壁。臥護有天人﹐十載藉福力。重來人未老﹐愁絕事如昔。苦戰孤城危﹐痛哭天柱折。夢遊三山上﹐人倫浮海出。突圍志南徵﹐吾欲重建極。天弗鑑臣忠﹐冥冥墮叢棘。先軫面如生﹐萇弘血化碧。臣死誰復知﹖臣忠終不易。一將更大事﹐嚼舌死罵敵。

樞密閩廣宣撫使陳公﹝文龍﹐戊辰狀元。﹞

淳熙名宰孫﹐比徳粹如玉。決科魁偉英﹐駸駸廌冠肅。類田煩諫疏﹐相嗔俄嗾逐。補郡仍免歸﹐黃流已漫陸。天族日光薄﹐力疾支顚覆。蹉跎南冠縶﹐道病死不辱。往昔五峯堂﹐傾蓋語跋燭。斯人眞妙人﹐哀哉慳厚祿﹗長揖丙辰魁﹐各天並黃鵠。不有二忠存﹐千古笑科目。

少傅樞密使張公﹝世傑﹞

士有守節死﹐豈以責武夫﹗武夫尙能奇﹐消得銀管書。何許熊虎英﹐鐵面美髯須。護寒久枕戈﹐赴難甘捐軀。金山定活著﹐志願嗟違初。江心集羣策﹐炎精回一噓。間關障海濱﹐萬死存趙孤。時也可柰何﹐北風散檣烏。漂漂竟何之﹖無乃膏鯨魚。渭濱多貴將﹐反笑斯人迂。

四川制置使知重慶府張公﹝玨﹞

坤維拓提封﹐形勝古天府。血戰五十秋﹐零落餘八柱。江南傳箭急﹐誰暇此回顧。落日古渝城﹐杖鉞乃甚武。天東甑𨿽墮﹐吾自彊支拄。渡瀘躬討逆﹐歸來戰彌苦。蕭條下夔門﹐機穽伏中路。咄咄快敵仇﹐誰歟掩抔土。哀哉關西雄﹐國亡猶不負。同時督軍將﹐腰金插雙虎。

符遂撰水村先生傳﹕年三十七而宋亡﹐時多死節之臣﹐恐其名行不傳﹐作補史十忠詩。水雲邨吟稿﹕自跋﹕右襄圍以來﹐死忠者蓋不止此﹐然多所不知﹐知其詳且顯者﹐莫如此十公﹐故先賦此十詩﹐尙竢續書﹐以著大節。噫﹗十詩存卽十忠不亡﹐十忠不亡﹐吾十詩亦永存矣。

○賈似道

三百餘年曆數更﹐東南萬里看升平。黃金臺上麒麟閣﹐混一元勛是賈生。

隱居通議﹕一代之亡﹐必有一誤國者﹐爲人所指目﹐見於吟詠﹐自唐以來賦者多矣。𨿽機軸不免相同﹐然誅姦諛於旣死﹐誠千古之一快﹐不可議其蹈襲也。如唐彥謙詠文惠宮人云「認得前家令﹐宮人淚滿裾。不知梁佐命﹐全是沈尙書。」李太伯覯詠漢宮云「哀平外立國權分﹐只爲當時乏嗣君。試問莽新誰佐命﹖祗應飛燕是元勛。」鄭毅夫獬詠範蠡云「十重越甲夜成圍﹐宴罷君王醉不知。若論破吳功第一﹐黃金只合鑄西施。」趙漢宗詠張麗華云「陳事分明屬綺羅﹐香塵吹盡井無波。行軍長史何勞怒﹐次第論功妾更多。」予叔長秋麓翁詠陳後主亦云「晉王前殿賀平陳﹐從此江南雨露均。四百年間重混一﹐誰知江令是勛臣﹖」宋之失國﹐賈似道爲之也。余竊嘗爲之詩云云。

◆王義山

義山字符髙﹐富州人。宋景定壬戌廷試乙科﹐授永州司戶。入元﹐行中書省聘教授路學﹐掌江西學事。有稼村類稿。

句

○句

詩思已隨春意動﹐夜衾不怕曉寒新。

一枝瀟灑無塵涴﹐半夜髙寒對月明。

滿斟綠斝安排醉﹐牢裹烏紗照顧吹。

元詩選﹕如齋居雜興雲云﹐贈陳梅垣云云﹐和紫極登髙韻云云﹐亦復刻意求新。

◆傅定保

定保字季謨﹐號古直﹐晉江人。宋咸淳中﹐禮部奏賦第四。大徳初﹐薦授漳州路學正。

四賢祠次韻

○四賢祠次韻

四傑唐遺迹﹐千年此妥靈。艸荒丞相冢﹐云鎖隱君亭。助教衣猶綠﹐翰林山尙靑。因懷水南令﹐愁思遶春汀。

泉州府誌﹕四賢祠祀唐姜公輔﹑秦系﹑韓偓﹑席相。

按﹕詩中「助教衣猶綠」句﹐疑所祀乃歐陽詹﹐非席相也。

◆張伯淳

伯淳字至道﹐杭州崇徳人。宋舉進士﹐除太學錄。入元﹐用薦官至侍講學士。有養蒙先生集。

句

○句

瘦筇支彳亍﹐狹路寫之玄。

才從國子先生出﹐曾是分司禦史來。

一廉宜得能官譽﹐垂去還如始至時。

曾觀海者難爲水﹐自出山來無此遊。

幕中頗見此客不﹖江左喧傳某掾來。

元詩選﹕佳句頗多﹐如出郊云云﹐送王士能赴衢州同知云云﹐望梅樓云云【望梅樓「梅」字從詩意疑爲「海」之形誤。】﹐送張從之臺郎云云﹐覺意深語健﹐耐人吟諷也。

◆洪徳章

徳章字巖虎。

句

○句

有子定知吾事足﹐貧家頗覺此聲佳。

風露對檠逼詩父﹐雲煙落紙凜羣兒。

續軒渠集﹕王鳳靈敍﹕吾鄕先正教諭洪吾圃先生﹐當有宋末運﹐不樂仕進﹐遁肥蓄識﹐以詩律自鳴﹐所著有軒渠集若干首。其仲子訓導希文﹐號去華山人﹐妙承宗旨。嘗與夜半談詩﹐渠然樂適﹐故其詩有云云。集之名軒渠以此。惜今散落﹐不見其全﹐其所存者﹐惟去華山人續軒渠集而已。

◆尹廷髙

廷髙字仲明﹐別號六峯﹐遂昌人。遭亂﹐宋亡二十年始歸故鄕。嘗掌教於永嘉。有玉井樵唱正續集。

遊太虛觀臨池賦

○遊太虛觀臨池賦

路入煙蘿別有天﹐我來散發坐風軒。玉峯積翠花香潤﹐石洞藏丹雲气溫。水影倒棲松頂鶴﹐谷聲遙答嶺頭猿。个中妙處誰能畫﹖寫入篇章當艸玄。

玉井樵唱﹕自注﹕「水影」一句﹐竟不能偶。大兒祖憲以「谷聲」云云爲對﹐亦粗可用﹐因足成篇。

◆趙棠

棠字國炎。

弔瓊花

○弔瓊花

名擅無雙气色雄﹐忍將一死報東風。他年我若修花史﹐合傳瓊花烈女中。

山房隨筆﹕揚州瓊花﹐天下祇一本﹐士大夫愛重﹐作亭花側﹐扁曰無雙。徳佑乙亥﹐北師至﹐花遂不榮。趙棠國炎賦絕句弔之。

◆連文鳳

文鳳字伯正﹐三山人。

春日田園雜興

○春日田園雜興

老我無心出市朝﹐東風林壑自逍遙。一犂好雨秧初種﹐幾道寒泉藥旋澆。放犢曉登云外壠﹐聽鶯時立柳邊橋。池塘見說生新艸﹐已許吟魂入夢招。

月泉吟社第一名﹕評曰﹕眾傑作中﹐求其粹然無疵﹐極整齊而不窘邊幅者﹐此爲冠。

月泉吟社序﹕浦江吳渭﹐宋時嘗爲義烏令。元初﹐退食於吳溪﹐延致鄕遺老方韶父與閩謝臯羽﹑括吳思齊主於家﹐始作月泉吟社﹐四方吟士從之。三子者﹐乃爲其評較揭賞云。

又﹐送詩賞小札序﹕預於丙戌小春望日﹐以春日田園雜興爲題﹐至丁亥正月望日收卷。月終結局﹐收二千七百三十五卷﹐選中二百八十名﹐三月三日揭榜。

送詩賞札﹕伏以月泉吟社﹐久盟湖海之交﹔春日新題﹐剩寫田園之興。得周南而正始﹐可冀北之空羣。執事振響武林﹐舒翹文苑。種秧澆藥﹐已朝市之無心﹔放犢聽鶯﹐更池塘之入夢。杼機自別﹐冠冕爲宜。某心所甚欣﹐手之不釋。詩成奪錦﹐誦珠玉者翕然﹔禮以爲羅﹐愧瓊瑤則多矣。餘如元穎﹐並致篚筐。

回送詩賞札﹕讀淵明詩﹐久識田園之趣﹔從夫子學﹐願爲農圃之民。未敢望其下風﹐胡遽延之上座。執事雅懷月霽﹐淸思泉寒。某羨珠玉之在側﹐忝糠粃之播前。舊擬秋聲﹐曾占桐江之風景﹔新題春日﹐又分婺女之星輝。豈好爲朱公之變姓易名【變姓易名原作「變易姓名」﹐與對句「召鬧取怒」格不合﹐因據月泉吟社詩﹝詩詞雜俎本﹞攺正。】﹐深恐蹈柳子之召鬧取怒。慚非重寶﹐俾獲與錦囊之榮﹔賜侈香羅﹐復喚起靑衫之夢。受絲毫而皆感﹐與筆墨以忘言。謹述謝私﹐伏祈鑑在。

案﹕來往小札各二十餘首﹐錄一首以槪其餘。

◆馮澄

澄字澄翁﹐義烏人。

前題

○前題

編闌春思倩吟鞭﹐著面和風軟似綿。黃犢烏犍秧谷候【候原作「後」﹐據月泉吟社詩攺。蓋「候」與下句「天」對﹐「後」當爲音近而誤。】﹐雄蜂雌蝶菜花天。把鋤健婦踏煙壠﹐抱甕丈人分野泉。忙事關心在何處﹖流鶯不聽聽啼鵑。

月泉吟社第二名﹕起善包括﹐兩聯說田園的而雜興寓其中﹐末語亦不泛。

◆楊本然

本然字舜舉﹐金華人。

前題

○前題

春風建業馬如飛﹐誰肯田園拂袖歸﹖栗裏久無彭澤賦﹐松江僅有石湖詩。踏歌槌鼓麥秧綠﹐沽酒裹鹽菘芥肥。吳下風流今莫續﹐杜鵑啼處艸離離。

月泉吟社第七名﹕起敍石湖出處﹐善黏綴本題﹔頷聯引淵明爲對﹐語有斟酌﹔頸聯就範詩狀田園﹐結有悠揚不盡之興。此詩若止如前半篇﹐則於義當屬賦矣。

又

露畦煙陌裏﹐名利等秋毫。引犢隨牛放﹐祈蠶望繭繅。和根挑薺菜﹐帶葉摘櫻桃。讀罷歸來賦﹐臨風欲和陶。

月泉吟社第三十六名﹕有點檢無疏漏。二聯能以俗爲雅﹐「和根」﹑「帶葉」﹐𨿽只舊對﹐卻轉移得好。末押「和陶」更佳。

◆全璧

璧字君玉﹐杭人。

句

○句【前題】

晉氏衣冠門外柳﹐豳人風俗屋邊桑。

未分東風欺老眼﹐一編牛背臥斜陽。

月泉吟社第九名﹕見趣髙﹐格調別﹐觀前題八字及末句語﹐可想其人。

◆呂文老

文老字澹翁﹐東陽人。

前題

○前題

月筩紀閏附靑煒﹐民野陶然化日熙。祀備枌楡祈稔歲﹐宴酣花柳樂淸時。洛中富貴斜陽恨﹐錦上勛勞千古思。浩興歸來吟不盡﹐陶詩和後和豳詩。

月泉吟社第十名﹕引用田園事全與諸作不同﹐覃思一至於此﹐末句亦縝密。

◆方徳麟

徳麟字藏六﹐桐江人。

前題

○前題

繞畦晴綠弄潺湲﹐倚杖東風卻黯然。往夢更誰憐秀麥﹐閒愁空自托啼鵑。犂鉏相踵地力盡﹐花柳無私春色偏。白髮老農猶健在﹐一蓑牛背聽鳴泉。

月泉吟社第十一名。送詩賞札﹕執事望聳東安﹐羣稱北冀。晴畦自繞﹐鵑聲謾寄於閒愁﹔春色𨿽偏﹐牛背獨誇於老健。細觀妙格﹐知出淸芬。云云。

◆劉汝鈞

汝鈞字君鼎﹐三山人。

句

○句【前題】

艸坪間見烏犍點﹐畬水飛來白鷺雙。

月泉吟社第十二名﹕意圓語妥﹐五六善寫物態﹐用韻尢工。

◆翁合老

合老字仲嘉﹐建徳人。

前題

○前題

韶華到處入冥搜﹐郭外人家事更幽。土脈正融催觳觫﹐林陰微合聽鉤輈。誰家酒熟社公醉﹐明日桑空蠶妾愁。祇恐春工忙裏度﹐又吟風雨滿城秋。

月泉吟社第十五名﹕春日雜興意已具首句﹐二聯工致﹐後聯句更髙﹐結句所引與「興」字相關﹐尢有深味。

◆林子明

子明號東岡﹐分水人。

前題

○前題

一點陽和燻萬宇﹐最饒佳致是山莊。雞豚祝罷成長席﹐鶯燕聽來隔短墻。嗜酒不嫌多種秫﹐無襦長恨少栽桑。東郊勸相何煩爾﹐農圃吾生自合忙。

月泉吟社第十六名﹕前聯細玩見田園﹐次聯較分曉﹐結意尢有含蓄。

◆劉蒙山

蒙山字��﹐昆山人。

句

○句【前題】

村婦祈蠶分面絸﹐老農占歲說泥牛。田烏飛逐耕煙犢﹐桑扈鳴隨喚雨鳩。

月泉吟社第十七名﹕此眞雜興﹐二聯組織甚工。

◆周暕

暕字伯陽﹐泰州人。

前題

○前題

蛙聲似吹雨初足﹐桑椹欲紅風始和。少婦每憂蠶利薄﹐老夫惟喜秫苗多。舊栽花木山鶯識﹐新買陂塘野鷺過。此境東風元自好﹐當年金穀事如何﹖

月泉吟社第十九名﹕不事排奡而意語新妥﹐自是佳作。

◆趙必範

必範號古一﹐宋太宗十世孫﹐桐江人。

句

○句【前題】

卜歲聊憑六壬課﹐有生未識五辛盤。【元日】

幸有漁樵同此樂﹐苦無車馬自相諠。【元夕】

幾點飛花芳徑雨﹐一雙新燕荻簾風。【社日】

茭白生苗藏蛤地﹐桑黃含椹浴蠶天。【淸明】

月泉吟社第二十名﹕此卷八詩﹐一起一結﹐中六篇分詠三春節序﹐曲盡田園間景態﹐如雲云﹐皆佳句也。

◆姚潼翔

前題

○前題

壁寫新年百事昌﹐春盤次第蓼芽香。燒燈過了爭挑菜﹐祭社歸來便撒秧。布谷幾聲催耜畝﹐吳蠶三伏正條桑。一春忙過無多日﹐又聽鸝鶊報麥黃。

月泉吟社第二十一名。送詩賞札﹕執事气孕蒼泱﹐學宗葩正。以俗爲雅﹐一年先百事之書﹔因險出奇﹐八句盡三春之景。云云。

◆胡南

南字景山﹐義烏人。

前題

○前題

世數有遷革﹐田園無古今。鳥喧爭樹暖﹐牛倦憩墻陰。水活土膏動﹐風微花气深。淵明千古士﹐佇立此時心。

月泉吟社第二十四名﹕二聯俱入細﹐末意尢永。

◆姜霖

霖字仲澤﹐金華人。

前題

○前題

老盆傾酒試新嘗﹐社鼓村村鬧夕陽。麥隴風微牛睡穩﹐芹塘泥滑燕歸忙。半村飛雨斷煙濕﹐一徑落花流水香。鼎貴安知此中意﹐徒能學犬吠村莊。

月泉吟社第二十六名﹕頷聯妥帖﹐五六語尢勝﹐末不雷同。

◆東必曾

必曾字孝先﹐杭人。

前題

○前題

噀綠郊原春事深﹐治生幽趣豁塵襟。聲聲禽語耕人意﹐種種花開老圃心。桑葉漸舒梯欲整﹐麥苗暗長路難尋。日長𨿽有荷鉏倦﹐薄暮歸來常醉吟。

月泉吟社第二十七名﹕終篇可謂淸新之作﹐三四尢有昧。

◆方子靜

子靜字��﹐桐江人。

句

○句【前題】

秧水平疇蛙閣閣﹐菜花滿稜蝶飛飛。比鄰社酒歡猶在﹐墻壁農書事已非。

月泉吟社第二十八名﹕頷聯停當﹐五六有感觸﹐結三四字尢警【結三四字「結」原無﹐據月泉吟社詩補。按無「結」字則有乖文意。】。

◆朱孟翁

孟翁字��﹐東陽人。

前題

○前題

餖飣蔬盤已竹萌﹐如何布谷未催耕﹖牧兒懶散騎牛過﹐遊子牽連信馬行。秧際窺魚翹白鷺﹐花間捎蝶下黃鶯。東風歲歲添新綠﹐獨我霜髯多幾莖。

月泉吟社第二十九名﹕平妥中用字有工﹐二聯不拘體貼而題自見﹐末感興尢深。

◆趙必拆

必拆字��﹐杭州人。

前題

○前題

一段佳山水﹐芳時事正妍。犢耕靑燒雨﹐鶴臥碧桃煙。社老邀嘗煮﹐鄰僧伴摘鮮。莫嫌陶令拙﹐農圃得餘年。

月泉吟社第三十名。送詩賞札﹕執事愛云自命﹐與世相違。臥碧耕靑﹐慣尋幽趣﹔摘鮮嘗煮﹐閒對芳時。宛如驢上風雪詩﹐不帶人間煙火气。云云。

◆劉時可

時可字��﹐雙溪人。

前題

○前題

土膏初動雨初收﹐艸徑茅亭趣最幽。坐睡略無朝市夢﹐踏歌時有裏閭遊。半丘秧秫醉堪酒﹐五畝樹桑寒可裘。老圃老農誠足學﹐不成吾道付滄洲。

月泉吟社第三十二名﹕前聯語圓味永﹐後四句婉順而有結束。

◆許元發

元發字��﹐義烏人。

前題

○前題

片雲豈是出山時﹐曾被東風誤一吹。歸意不煩啼鴂勸﹐閒情只許落花知。桑麻窮巷扉常掩﹐煙火空林黍自炊。栗裏輞川非謬計﹐晴窗仔細味渠詩。

月泉吟社第三十四名﹕起善摹寫﹐五六用淵明﹑摩詰語﹐卻以第七句承之﹐可謂得格。

◆洪貴叔

貴叔字��﹐義烏人。

前題

○前題

棄官杜甫罹天寶﹐辭令陶潛嘆義熙。暖日浣溪仍舊迹﹐春風栗裏只前時。苗生阡陌培嘉種﹐花繞林塘發故枝。佳興二公能領會﹐可能胸次太多詩。

月泉吟社第三十五名﹕全效坡體。

◆徐端甫

端甫字��﹐義烏人。

句

○句【前題】

犬依桑下烏犍臥﹐鳩雜花間黃鳥呼。楊柳嫩搖風气力﹐稻秧新著雨工夫。

月泉吟社第三十七名﹕如是而後爲雜興詩。中二聯尢得趣﹐末無奇。

◆朱釋老

釋老號龜潭﹐金華人。

前題

○前題

家山萬象春歸好﹐詩筆拈來感物情。泉脈動時毋待灌﹐土膏起處正宜耕。無窮懷抱風和暢﹐不盡形容雨發生。試問封侯萬里客﹐何如守拙晉淵明﹖

月泉吟社第三十八名﹕前聯說田園﹐輕快﹐第二句體貼「興」字﹐五六帶春景﹐體貼「雜興」二字﹐更工﹐然而气格不髙亦坐此。

◆李萼

萼字��﹐桐江人。

前題

○前題

村居只是舊衣冠﹐北墅南園熟往還。雨外泥深牛觳觫﹐花邊風暖鳥間關。躬耕自得莘郊樂﹐日涉誰知陶徑閒。只說桑麻元自好﹐不須釋耒嘆時艱。

月泉吟社第三十九名﹕全篇辭气雍容﹐末韻哀而不傷﹐怨而不怒﹐深得詩人之旨。

◆陳君用

君用字竹臞。

前題

句

○前題

春風冗我田園務﹐野思芳情約不齊。檢點瓜丘仍芋壠﹐按行桑墅更秧畦。偶陪靈運山前屐﹐或學東坡雨外犂。薄暮倦歸專一事﹐旋誅生菜甕黃齏。

月泉吟社第四十名﹕雜興甚工﹐但失之刻露﹐然其好處亦在此。

○句【前題】

芽谷驗仁脈﹐澆花趲化工。

月泉吟社第四十六名﹕前聯平﹐後聯有思索。

◆蔡潭

潭字熙山﹐杭人。

前題

○前題

云過催花雨﹐風收困麥煙。一鋤天地裏﹐三月翠紅邊。朝市𨿽無夢﹐郊墟似有緣。種瓜何代叟﹐豈識趣熙然。

月泉吟社第四十一名﹕詩人詩﹐韻度自別﹐起聯甚工。

◆兪自得

自得號吟隱﹐金華人。

句

○句【前題】

白鷺時窺秧刺刺﹐黃鶯頻說柳依依。幾回野水聞姑惡﹐數樹春陰叫姊歸。

月泉吟社第四十二名﹕語新而對巧﹐所謂多識於鳥獸艸木之名﹐但末二句不過敷衍起句耳。

◆王進之

進之字��﹐建徳人。

句

○句【前題】

桑田滄海幾興亡﹐歲歲東風自扇揚。細麥新秧隨意長﹐閒花幽艸爲誰芳﹖

月泉吟社第四十七名﹕有悠長味﹐無艱澀語﹐後半篇視前略不及。

又

物意豈知滄海變﹐曉風依舊語流鶯。

月泉吟社第四十九名﹕以雅健語寫髙潔操﹐悠然之興﹐見於篇末。

◆陳希聲

希聲字��﹐義烏人。

前題

○前題

香紅眩眼纈蕤英﹐竹杖扶吟縱步行。桑眼蟆含靑蕾小﹐麥須蝦磔翠芒輕。黃花菜圃午風軟﹐綠水秧畦春野平。芳樹幾聲鳩雨過﹐蒼蒼柳色弄煙晴。

犂鉏徧野沸耕農﹐血吻鵑聲一樹紅。畦矗秧鍼靑剡剡﹐隴翻麥浪翠芃芃。雞鳴晝寂花村雨﹐蛤吠朝寒艸岸風。溪外云過橫笛亂﹐微煙野色樹蘢蔥。

月泉吟社第五十名﹕回文二首﹐俱妥順﹐亦出苦心。又﹐第五十一名﹕三春分作三首﹐曲盡變態﹐非苟爲敷演者所能及。

◆陳堯道

堯道字景傳﹐義烏人。希聲子。

前題

○前題

化日村田樂﹐春風耕織圖。秧肥科斗動﹐桑暗鵓鳩呼。社罷翁分胙﹐蠶占媼得符。傍花隨柳處﹐此事不關吾。

月泉吟社第八名﹕起聯有力﹐五六亦新。「傍花隨柳」﹐人多正說﹐此乃翻用之﹐意新。

◆陳舜道

舜道字景宗﹐堯道弟。

前題

○前題

春來非是愛吟詩﹐詩是田園樂興時。淸入吟懷花月照﹐紅生笑面柳風吹。村聲蕩耳烏鹽角﹐社酒柔情玉練槌。閒悶閒愁儂不省﹐春來非是愛吟詩。

月泉吟社第三十一名﹕此卷首尾吟十篇﹐題上生題﹐摹寫各極其妙﹐與其它畫蛇添足者不同﹐姑置諸此﹐以爲手抄之冠﹐紙價當爲髙矣。

案﹕今錄一首。

升庵辭品﹕曲名有烏鹽角﹐江鄰幾雜誌﹕始教坊家人市鹽﹐得一曲譜於角子中﹐翻之﹐遂以名焉。戴石屏有烏鹽角行﹐元月泉吟社詩「山歌聒耳烏鹽角」云云。

蠶尾集﹕「村歌聒耳」云云﹐宋末月泉吟社中佳句也。山居雜誌載杭人徐炬酒譜乃引作少陵詩。

◆吳■﹝王禺﹞

■﹝王禺﹞字貴叔﹐義烏人。

前題

○前題

野水渾邊戲乳鵝﹐疏籬缺處曬耕蓑。艸靑隨意牛羊臥﹐門靜無人燕雀多。夫倦倚犂需婦饁﹐翁歡擊壤和孫歌。新來別有營生計﹐又喜巡檐住蜜窠。

月泉吟社第二十三名﹕全篇是雜興本色﹐而田園參貫其中﹐且無一語塵腐。

◆黃景昌

景昌字淸遠﹐浦陽人。

浦陽人物記﹕晚自號田居子﹐述田間古調辭九章。賓客至﹐輒揭甕取酒共飲﹐酒酣﹐取辭歌之﹐以筴擊幾爲節﹐音韻激烈﹐聞者自失﹐不知世上有貴富也。

前題

○前題

野色搖春麥正肥﹐煙村閒寂往還稀。未多桑葉蠶初浴﹐更小茅茨燕亦飛。行市綠蛆花潑眼﹐臥依黃犢艸侵衣。數聲桐角歸來晚﹐楊柳移陰月半扉。

月泉吟社第二十五名﹕細潤中見雜興﹐若知田園俜亭﹐則有當進盧前矣。

◆劉應龜

應龜字符益﹐義烏人。宋咸淳間﹐遊太學。至元二十八年﹐部使者起主教鄕邑﹐官至杭州學正。

黃文獻集﹕所著爲夢稿六卷﹑癡稿六卷﹑聽雨畱稿八卷﹐識與不識者皆稱之曰山南先生。溍之蒙鄙劣弱﹐弗失身負販者﹐先生教也。

句

○句

耕余樹有牛磨癢﹐稅足溪無人照瘢。

靑春卻付鳴鳩管﹐白日全輸臥犢閒。

月泉吟社第五名﹕此卷七言凡六首﹐律細韻髙﹐如雲云等語﹐敻未易及﹐鼎嘗一臠﹐余可槪知。

◆劉邊

邊字近道﹐建安人。有自家意思集。

句

○句

耕鉏曉雨有餘地﹐應接東風無暇時。

月泉吟社摘句圖﹕聯句云云。

◆戴東老

前題三首

○前題三首【錄一】

飲了椒盤收了燈﹐翁攜稚子步新晴。茅柴初熟勝臘醞﹐萊菔久齏宜晚羹。伏卵雞畱上春種﹐出欄牛試吉辰耕。去年官賦今年罷﹐寂甚柴門犬吠聲。

月泉吟社第五十二名﹕三詩狀三春之景﹐得處亦多﹐起頭一句欠嚴重。

◆陳文增

文增字��﹐苕水人。

句

○句【前題】

熙熙壠畝扇和風﹐簇簇人煙野意濃。飲牛澗暖山搖影﹐接果枝靑蘚坼封。

月泉吟社第五十四名﹕起見題意﹐兩聯中五六尢工。

◆劉存行

句

○句

麥苗花下綠﹐犢子艸邊黃。

◆傅宣山

又

○又

生意滿腔秧出谷﹐飛花有絮柳飄綿。

◆柳耆

又

○又

野犢正忙犂曉雨﹐谷鶯才出管東風。

◆兪如山

又

○又

鳥隨牛後窺秧谷﹐蝶趁蜂來戀菜花。

◆翁自適

又

○又

鴉趁犂翻爭啄食﹐蜂黏絮落苦貪香。

◆郭建徳

又

○又

煙連艸色迷平野﹐雨趁鳩聲過別村。

◆駱侕賓

又

○又

烹罷籜龍新上筯﹐修來秧馬尙依墻。

◆陳帝臣

又

○又

淸曉蛙聲引啼鴂﹐夕陽牛背立歸鴉。

◆兪埜山

又

○又

郎罷耕田呼囝牧﹐阿翁眠起問姑蠶。

◆林泉生

又

○又

桃李公門者﹐將蕪胡不歸。

◆傅九萬

又

○又

笑他思著蒓鱸者﹐卻感秋風始去官。

月泉吟社摘句圖﹕起句云云﹐聯句云云﹐結句云云。

◆章彬

彬字��﹐吳人。

白鷴詩

○白鷴詩

艸暖蘋香月上遲﹐白鷴黃鶴往來時。雲山隔斷一千里﹐日日相過人不知。

晉安逸志﹕宋咸淳間﹐福州進士陳嘉言號書隱以對策忤賈似道﹐斥授建州司戶。嘗畜黃鶴﹑白鷴﹐出入與俱﹐銜書往來。景炎丙子﹐元師入建州﹐書隱遂歸福州。去建州千里而遙﹐二禽傳命﹐不間晨夕。時章彬避地建州﹐慕書隱之風﹐托詩以交。一日﹐書隱待月江上﹐忽白鷴至﹐得詩云云。神交二十餘年﹐彼此不識面。

◆彭九萬

九萬字好古﹐崇安人。至元二十年﹐黃華作亂﹐遇害。

淩波辭賦水仙花

○淩波辭賦水仙花

歲芳兮婉冉悲﹐江空兮蘭枻歸。人嬋媛兮何來遲﹐憺風魂兮佩誰思。素衣兮儼黃裏﹐玉襦兮明翠被。明波渟渟兮渺愁予﹐含香懷春兮中心苦。昔遺褋兮今契闊﹐佇佳期兮窅修絕。幻塵緣兮蹇中憂﹐時旣晏兮不可畱。泛云軿兮水裔﹐糺余瑟兮難理。人奚歸兮路蒼茫﹐湘有臯兮春綠起。

萬姓統譜﹕蓋沨沨有楚騷風調焉。

●元詩紀事卷七

侯官陳衍輯

戴表元

熊朋來

吳澄

倪南傑

胡長孺

黃泰亨

龍仁夫

羅志仁

白珽

張瑛

兪伯奇

仇遠

魯仕能

吳釿

李應春

羅太岊

羅太亨

林淸

◆戴表元

表元字帥初﹐慶元奉化人。宋咸淳中﹐登進士乙科﹐官臨安教授﹐入元爲信州教授。

剡源集﹕自序﹕執政者薦授一儒學官﹐因起教授信州。大徳丙午﹐歸自信州。自號曰剡源先生﹐因以名其集。或稱質野翁﹑充安老人云。

感舊歌者

○感舊歌者

牡丹紅頭艷春天【牡丹紅頭艷春天西湖遊覽志余﹝嘉靖刻本﹞卷十一作「牡丹紅紫艷陽天」。按此詩見剡源戴先生文集﹝四部叢刊影明刊本﹞卷三十﹐文同此錄。】﹐檀板朱絲錦色箋。頭白江南一尊酒﹐無人知是李龜年。

西湖志余﹕戴帥初湖上贈歌者一絕﹐有故國之思焉。

◆熊朋來

朋來字與可﹐豫章人。宋咸淳登進士第﹐入元仕爲教授。

豫章鐵柱宮

○豫章鐵柱宮

九牧失貢金﹐司空不行水。蛟龍弄波濤﹐魑魅入城市。吁嗟淸談者﹐萬事謾不理。遂令千載人﹐稽首旌陽子。

江西通誌﹕豫章鐵柱宮井中鐵柱﹐歷代名賢多有題詠﹐熊朋來詩云云。

◆吳澄

澄字幼淸﹐撫州崇仁人。宋末領鄕薦。至元二十三年﹐徵至京師﹐以母老辭歸。後官至翰林學士。謚文正。有艸廬集。

揭傒斯撰神道碑﹕皇元受命﹐天降眞儒﹔北有許衡﹐南有吳澄。道園學古錄﹕嘗作艸屋數間﹐而題其牖曰「抱膝梁父吟﹐浩歌出師表。」程文憲知其意﹐題之曰艸廬﹐學者稱之曰艸廬先生。

詩法正論﹕郝伯常有言﹕自李杜﹑蘇黃已不能越蘇李而追三代﹐矧其下者乎﹖於是近世不復知有李杜﹐又焉知三代性情﹑風雅之作哉﹗艸廬吳先生感興詩亦云「周詩三百餘﹐離騷二十五。自從蘇李來﹐萬變不復古。」皆謂是也。

題簡齋陳參政奏稿後

詠雪

疊葉梅

句

○題簡齋陳參政奏稿後

君臣密勿紹興中﹐文物依稀貞觀風。三幅奏篇存雅制﹐諸家題字總名公。已聞玉匣人間見﹐空想銀鉤天上工。百八十年如一夢﹐摩挲遺墨視瞢瞢。

吳文正集﹕紹興參政簡齋陳公奏稿三幅﹐其一謝禦賜臨王羲之玉潤帖﹐其二爲奉旨辧歐陽詢書眞僞。淳熙﹑紹熙葛﹑周﹑洪﹑尢﹑謝﹑楊﹑章﹑樓以至慶元﹑嘉泰﹑開禧諸名公題跋者凡十八人﹐蓋百八十年於玆矣。澄得肅讀﹐感慨系之。臨川吳澄謹書。

○詠雪

臘轉鴻鈞歲已殘﹐東風剪水下天壇。剩添吳楚千江水﹐壓倒秦淮萬里山。風竹婆娑銀鳳舞﹐雲松偃蹇玉龍寒。不知天上誰橫笛﹐吹落瓊花滿世間。

○疊葉梅

羅浮夢斷杳無蹤﹐冰雪仙姿兩兩逢。縞袂怯單寒後襲﹐彩妝嫌薄曉來濃。迎風一笑知顏厚﹐臨水相看見影重。道眼只將平等視﹐玉環飛燕總天容【天容筆精﹝明崇禎刊本﹞卷三作「芙蓉」。】。

○句

百年竹木靑春在﹐一院香花白晝閒。

屋頭月上元無夜﹐樹杪風來若有期。

花香靜晝微風裏﹐艸色深春一樹余。

金鏡南飛光欲半﹐銀潢西去寂無聲。

定非戰國談天衍﹐疑是仙家縮地房。秋隴故園迷蝶夢﹐曉窗客枕厭雞聲【厭雞聲「厭」原誤作「壓」﹐據筆精卷三攺正。】。

筆精﹕吳艸廬專志理學﹐而詩亦多巧思。詠雪云云﹐疊葉梅云云。又如雲云等句﹐皆超脫理學蹊徑者也。

又

浩歌歸去渾無事﹐棲碧山前月上東。

吳文正集﹕龔舜咨一旦憣然而去﹐別予於禁林﹐曰「吾欲歸玩棲碧山中之月。」予甚髙之﹐贈之以詩﹐末句云云。

◆倪南傑

南傑字君立﹐上饒人。咸淳間﹐秋貢與選。至元間﹐省差徽州路學正﹐官未滿歸。

句

○句

夕陽影裏行人遠﹐春鳥聲中歸興忙。

吳文正集﹕吟詠自適﹐爲佚老計。尢樂佳山水﹐嘗遊旴﹐有云云之句。繼遊淛﹐徧覽奇勝﹐成詩一帙﹐曰淛水漁歌。

◆胡長孺

長孺字汲仲﹐號石塘﹐婺州永康人。咸淳中﹐授迪功郎。至元中﹐世祖召見﹐官至寧海主簿。有石塘稿。

元儒考略﹕胡長孺與髙彭﹑李湜﹑梅應春等號「南州八士」。

題段郁文雪石

句

○題段郁文雪石

白雲飛來著春空﹐翕霍變化生奇峯。朝曦照耀舒復捲﹐碧華忽擁玻璃宮。秋潮初壯明於雪﹐千雷動地吳山裂。濤頭出海夕陽微﹐百煉靑銅浮玉玦。云容濤勢偉且奇﹐乍出乍沒須臾時。幹篤雪山白盈尺﹐晴天萬里窺蛾眉。似識詩翁作詩苦﹐獨擁淸妍照環堵。河翻月落夜未央﹐如虹光气飛屋梁。

詩藪﹕雄渾流麗﹐步驟中程。

○句

薄糜不繼襖不裏﹐謳吟猶是鐘球鳴。

東園友聞﹕汲仲先生送蔡如愚歸東陽云云。語惟善曰「此余祕密藏中休糧方也。」

◆黃泰亨

泰亨字亨叔﹐臨川人。咸淳間﹐補國學弟子員。

句

○句

久約竹松堅晚節﹐病逢蒲柳望秋時。

吳文正集﹕皇慶癸丑疾﹐猶娛書不輟手﹐寫邵子觀易吟。又自吟云云。此其絕筆也。

◆龍仁夫

仁夫字觀復﹐永新人。薦爲浙江儒學副提舉﹐不就。

江西通誌﹕學者稱麟洲先生。

題琵琶亭

卽席作

○題琵琶亭

老大蛾眉負所天﹐尙畱餘韻入哀弦。江心正好看明月﹐卻抱琵琶過別船。

隱居通議﹕諸呂家於江州﹐仕宋累朝﹐窮富極貴。及北兵至﹐自文煥而下﹐相率納款﹐無一人抗節報國。其後有題詩於琵琶亭者云云【按﹕此條引自隱居通議卷十。原引詩在「一日呂老見之揮淚」句後。】。一日呂老見之揮淚。語意深婉﹐信佳句也。或云燕五峯右丞偕龍麟洲謁呂文煥﹐酒酣﹐命賦詩﹐以琵琶亭爲題﹐麟洲賦此譏之﹐呂老納賄請攺賦﹐旣而好事者流傳。

詩藪﹕自義山﹑牧之﹑用晦開用事議論之門﹐元人尢喜模仿﹐如「夜深正好看明月」云云「如何十二金人外﹐猶有當年鐵未銷」﹐「卻愛曹瞞臺上瓦﹐至今猶屬建安年」﹐「中郎有女能傳業﹐傳得胡笳業不如」﹐皆世所傳誦。

○卽席作

菡蓞池邊風滿衣﹐木樨亭下雨霏霏。老夫記得坡仙語﹐病體難禁玉帶圍。

輟耕錄﹕龍麟洲先生過福建﹐憲府設燕﹐命官妓小玉帶佐觴。酒半﹐憲使舉杯謂曰「今日之歡﹐皆玉帶爲也。願先生酬之以詩。」時先生負海內重名﹐雅畏淸議﹐又不能違憲使之請﹐遂書一絕句云云。於時舉席稱嘆﹐盡歡而散。

◆羅志仁

志仁字壽可﹐號壺秋﹐塗川人。元初﹐薦授天長書院山長。

絕句

題水村圖

○絕句

囓雪蘇郎受苦辛﹐庾公老作北朝臣。當年龍首黃扉客﹐猶是衡門一樣人。

山房隨筆﹕三衢畱中齋甲辰大魁﹐文山宋瑞丙辰大魁。中齋作相﹐身享富貴壽考三十年﹐仕北爲尙書。文山才登第﹐丁父憂﹐仕途亦坎壈﹐乙亥﹐糾義兵勤王﹐終以罔功﹐患難中倚之爲重﹐𨿽名爲黃扉之貴﹐萬鍾之奉無有也。江西羅壺秋詩云云。中齋物色﹐將羅織之﹐亟歸而免。

○題水村圖

長愛秦郎絕妙詞﹐荒寒暗合輞川詩。斜陽萬點寒鴉處﹐流水孤村又一奇。【詳錢仲鼎下。】

◆白珽

珽字廷玉﹐錢唐人。入元薦授江浙儒學副提舉。有湛淵集。

湛淵靜語﹕自序﹕湛淵姓名爵裏不聞於時﹐家西湖西﹐有泉自竺山來﹐及門而瀦﹐湛然下見白石﹐若隔一膜﹐客至呼坐榻就淵【呼坐榻就淵「淵」原作「洲」﹐按此乃自述「湛淵」名之由來﹐故據湛淵靜語﹝知不足齋叢書本﹞攺。】。

剡源集﹕其賦銅浮漚一篇﹐尢淸馴可念。詩甚似渡江陳去非﹐而嘗諱言陳去非。

宋濂撰墓志銘﹕長於詩文。紫陽方回稱其冠絕古今﹐有英雄大丈夫气。廬陵劉辰翁又言其不爲雕刻苛碎﹐有雲山韶濩之音。

春日田園雜興

續演雅十詩

武陵勝集得春字

四季六言詩

○春日田園雜興

雨後散幽步﹐村村社鼓鳴。陰晴𨿽不定﹐天地自分明。柳處風無力﹐蛙時水有聲。幾朝寒食近﹐吾事及躬耕。

月泉吟社第十八名﹕唐楚友——孤山社白湛淵﹐名珽﹐字廷玉。前聯不束於題﹐而「柳處」﹑「蛙時」一聯﹐題意俱足﹐格調甚髙﹐結亦不浮。

送詩賞小札﹕田園春日﹐偶爾分題﹔湖海名流﹐翩其入社。其楚波之及於晉﹐有堯風而謂之唐。云云。

回送詩賞札﹕木鐸采詩﹐喜三百篇之典型復見﹔達圖結社﹐數十八人之地位偶同。云云。

○續演雅十詩

海靑羽中虎﹐燕燕能制之。小隙沈大舟﹐關尹不吾欺。

艸食押不蘆﹐𨿽死原不死。未見滌腸人﹐先聞棄簀子。

誰令珠玉唾﹐出彼藜藿腸。仁人不爲寶﹐良賈宜深藏。

嬰啼聞木枝﹐羝乳見茅茹。何如百年身﹐反爾無根據。

西狩獲白麟﹐至死意不吐。代北有角端﹐能通諸國語。

才脫海鶴啄﹐已登方物輿。仰面勿啾啾﹐我長非僑如。

羯尾大如斛﹐堅車載不起。此以不掉滅﹐彼以不掉死。

八珍殽龍鳳﹐此出龍鳳外。荔枝配江瑤﹐徒誇有風味。

灤人薪巨松﹐童山八百里。世無奚超勇﹐惆悵渡易水。

兩駝侍雪立﹐終日饑不起。一覺沙日黃﹐肉屏那足擬。

輟耕錄﹕續演雅十詩﹐發揮「海靑」云云者﹐海靑﹐俊禽也﹐而羣燕緣撲之卽墜。物受於所制者﹐無小大也。「艸食」云云者﹐漠北有名押不蘆﹐食其汁立死﹐然以他藥解之﹐卽蘇。華佗洗腸胃攻疾﹐疑先服此也。「誰令」云云者﹐和林有尼能吐珠玉雜寶也。「嬰啼」云云者﹐漠北種羊角﹐能產羊﹐其大如兔﹐食之肥美。嬰啼木枝﹐見山海經所載。「西狩」云云者﹐角端﹐北地異獸也﹐能人言﹐其髙如浮圖。「才脫」云云者﹐小人長僅七寸﹐夫婦二枚﹐形體畢具也。「羯尾」云云者﹐西漠有羯﹐尾大於身之半﹐非車載尾﹐不可行也。「八珍」云云者﹐謂迆北八珍也。所謂八珍﹐則醍醐﹑麆沆﹑野駝蹄﹑鹿唇﹑駝乳糜﹑天鵝炙﹑紫玉漿﹑玄玉漿也。玄玉漿卽馬奶子。「灤人」云云者﹐取松煤於灤陽﹐卽今上都﹐去上都二百里﹐卽古松林千里﹐其大十圍﹐居人薪之﹐將八百里也。「兩駝」云云者﹐沙漠雪盛﹐命兩駝趺其旁﹐終夜不動﹐用斷梗架片氈其上﹐而寢處於下﹐暖勝肉屏﹐且不起心兵也。

○武陵勝集得春字

今日知何日﹐談詩得偉人。閉門方掩雪﹐老硯自回春。湖海淸尊樂﹐乾坤白屋貧。時時看云色﹐吹落紫綸巾。

湛淵遺稿補引珊瑚屑﹕大風振屋﹐積雪壓頭﹐余方撥榾柮﹐課二雛﹐讀袁汝南傳﹐聞戶外策策有除雪聲﹐吾西溪子顧余﹐曰﹕王馬曹中夜思戴安道﹐便拏舟規往﹐及門而返﹐何其興之易盡也。我則不然﹐不見不止。兪伯奇北道主人﹐在上人方外友﹐聞而載酒肴來﹐相與賞會。臨檐弄翰﹐雪亹亹著腕不暇顧。計勝踐一時﹐不多見於世間也。因拆「飛入園林總是春」爲韻﹐人賦五言。仇仁近﹑張仲實﹑鄧善之皆周旋人﹐聞此亦爲我助﹐喜用餘三韻徵之。鮮於伯機樂西溪山水﹐因以自號云。至元丁亥十有二月二十﹐錢唐白珽序。

○四季六言詩

紅杏綠楊永晝﹐野服柴門散仙。莫道無人知處﹐東風都在吟箋。

蓮葉吹香澹澹﹐扁舟撐影斜斜。驚散一行白鷺﹐東風捲起梨花。

至正直記﹕石莊史道原款接鄭禾子實於家﹐賦詩作畫﹐以習文采。白湛淵一日賦六言四季詩意﹐道原愛之﹐求子實爲作圖﹐湛淵題詩於上。蓋湛淵翁也﹐子實壻也。詩云云。後二首忘之。

◆張瑛

瑛字仲實。

武陵集得飛字

○武陵集得飛字

雪天縱遊集﹐四顧娛淸輝。豪家挽不去﹐悠悠款柴扉。靑陽時未來﹐乃見花絮飛。歡顏旣一破﹐酒至不復回。客馬儼在門﹐主歌毋庸歸。古來盍簪地﹐荊棘牽人衣。【詳白珽下。】

◆兪伯奇

案﹕湛淵遺稿補引珊瑚屑伯奇詩下名爛﹐系存「行之」二字﹐而淸河書畫舫有元人兪行之題燕穆之楚江秋曉圖詩﹐淸江人﹐字缺﹐疑卽伯奇。

武陵勝集得是字

○武陵勝集得是字

朔風何崩騰﹐大雪午未止。髙人乘興來﹐遠自數千里。解韉敞四齋﹐風采照屏幾。新詩一揮灑﹐遑惜雪到紙。僻居寡賓送﹐俎豆聊復爾。樂我山林友﹐政爾不在是。【詳白珽下。】

◆仇遠

遠字仁近﹐一字仁父﹐錢唐人。至元中﹐爲溧陽州儒學教授。自號近村﹐又號山村。有山村遺稿。

春日田園雜興

同段吉甫泛湖

秋日西湖園亭

武陵勝集得林字

書與士瞻上人十首

約山中友

寄宋飲冰

北窗

拜霞嶼待制伯祖墓下

髙臥

雨餘

元友山南山新居

再賦

答胡葦杭

次胡葦杭韻

送王仙麓使君赴道州暫歸三山

奉寄恬上人

閻氏園池

江上送友

送劉竹間歸廬陵

道場山

何山

新安郡圃

拜孫花翁墓下

兵間有歌舞者

寄董無益

題小閣

董靜傳掛冠四聖觀

劉悅心入道三茅觀

同楊心卿過孤山訪靜傳不遇自遊和靖祠下明日奉寄二髙士

酬鄧山房尊師

不應聘髙士

懷古

和範愛竹三首

問趙元父病

贈金蓀壁

再答元父

寄趙春洲莫兩山

和兩山二首

讀陳去非集

閒居十詠

紀事

句

○春日田園雜興

一灣新綠護茅廬﹐艸細泥松已可鋤。野老但知分社酒﹐地官寧復進農書。鶯花眼界人煙外﹐蠶麥生涯谷雨餘。我愛賦歸陶令尹﹐柳邊時見小籃輿。

月泉吟社第四十四名﹕「社酒」﹑「農書」一聯﹐厥有深意﹐不但全篇淸婉而已。

○同段吉甫泛湖

西湖春碧淨無泥﹐畫舫珠簾傍岸移。寒食淸明初過後﹐杏花楊柳乍晴時。從教西日催歌鼓﹐莫放東風轉酒旗。只恐明朝成雨去﹐暗驚濃綠上髙枝。

○秋日西湖園亭

西湖一曲百泉通﹐漠漠靑山繞梵宮。故國園林春色淨﹐明朝風雨桂花空。銀笙玉笛淸歌外﹐畫舫珠簾落照中。人物風光兩相稱﹐兒童遮莫笑山翁。

西湖遊覽志﹕仁近工詩文﹐有同段吉甫泛湖詩﹑秋日西湖園亭詩最稱合作【按﹕此條實錄自西湖遊覽志余卷十三。】。

○武陵勝集得林字

城中十日雪﹐山中三尺深。我從吳都來﹐頗畏寒見侵。亦念子在野﹐相從詎無心。緬懷梁園遊﹐豈不勝竹林﹖落落歲寒友﹐歷歷瑤華音。重期春日和﹐飛蓋西園陰。【詳白珽下。】

○書與士瞻上人十首

我本迂疏落拓人﹐滿頭霜雪滿懷春。登山有屐身恆健﹐掛壁無弦趣更眞。往歲效官殊慢浪﹐老來學佛離貪嗔。卻憐衛鶴齊雞輩﹐空費心機不庇身。

野鶴淸髙六翮輕﹐孤云萬里去冥冥。漢科合應茂才舉﹐唐士曾書遺教經。好趁江南諸老在﹐盡看薊北眾山靑。錦衣歸日春風滿﹐期醉沙堤雙玉缾。

懶學羊裘漢子陵﹐亦非解印晉淵明。好山好水恆相對﹐浮利浮名不願爭。詩酒每尋朋友共﹐田園都付子孫耕。野心眞與閒雲似﹐卻笑孤云出岫輕。

末俗由來不貴儒﹐小夫小婦恣揶揄。束書合問山林隱﹐絕迹莫登名利塗。膝上有孫貧亦樂﹐門前無債醉如愚。咸平處士眞堪羨﹐死守梅花住裏湖。

宦海漂流四十年﹐老來默默守吾玄。艱危頗得文章力﹐嫁娶各隨兒女緣。白飯充腸聊當肉﹐好書到手不論錢。閒心懶作邯鄲夢﹐樂取南窗一枕眠。

筆墨生涯獨善身﹐一區花竹四時春。無求莫問朝廷事﹐有恥難交市井人。簾外烏衣飛上下﹐窗前絳蕊結輪囷。鑑如居士東鄰住﹐肯借霜毫爲寫眞。

難得心交左伯桃﹐亦無善相九方臯。而今賤子多儒誤﹐自古山人索價髙。眾雀豈能知鵠志﹐一雞何足用牛刀。獨醒獨醉俱堪樂﹐妙理依然有濁醪。

倦遊懶著小烏巾﹐短髮絲絲白滿簪。信手拈書聊慰眼﹐轉頭忘事太無心。笑他杜老頻看鏡﹐愛我昭文不鼓琴。喜有山林方外友﹐時攜佳紙索新吟。

北風雨後忽南風﹐頃刻開晴又轉東。后土未幹偏有恨﹐漏天難補已無功。小樓兀坐思猿鶴﹐好客相期避燕鴻。筆上墨蘭香可掬﹐令人長憶所南翁。

豪气年來漸掃除﹐簞瓢自樂守臞儒。江頭盡醉唐朝士﹐澤畔行吟楚大夫。萬里鯤鵬何必羨﹐一官蟣虱不如無。葛巾艸履從人笑﹐莫問靑山落葉枯。

江村消夏錄﹕士瞻上人習定好修﹐與余晦翁﹑笑隱長老三世交矣﹐求余斐章﹐遂信手寫七言十首﹐塞白上人﹐其爲我佛前懺綺語業。至治元年九日﹐山村老友仇遠書於北橋躬行齋。

○約山中友

望極秋空無片雲﹐前山歷歷見遙岑。新鴻漸到邊城靜﹐舊雨不來汀艸深。仙李有時曾入夢﹐伯桃死後少知心。如君眞是忘機者﹐海上鷗盟便可尋。

○寄宋飲冰

欲近談詩一解頤﹐停雲空惹思依依。梅花賦就廣平老﹐楊柳門閒靖節歸。驛路數程徵馬瘦﹐家書千里過鴻稀。思君怕倚闌干北﹐拄笏看山竟落暉。

○北窗

北窗隱幾樂吾天﹐莫遣新愁到耳邊。一帽好花供醉舞﹐半牀涼月伴閒眠。故人自欲辭文叔﹐明主何嘗棄浩然。畱取長安遮日手﹐養成指甲理朱弦。

○拜霞嶼待制伯祖墓下

難尋華表與丰碑﹐三尺墳臺三四圍。翁仲多年蒼佩剝﹐子孫寒食紙錢稀。瘦藤拔地長蛇走﹐灌木維垣野鼠肥。遠也久違鄕族去﹐忍將椒酒酹斜暉。

○髙臥

人生天地一蘧廬﹐耕鑿𨿽勞樂有餘。因閱杜詩刪舊稾﹐爲觀羲帖習行書。山公醉後猶騎馬﹐渭叟閒來只釣魚。世道秋風總蕭索﹐何如髙臥白雲居。

○雨餘

兩兩鳴鳩語畫檐﹐雨餘芳艸欲生煙。甕頭酒熟常畱客﹐象外詩成頗類仙。楊子有才猶執戟﹐淵明無事合歸田。地偏時事人傳少﹐收拾琴書且晝眠。

○元友山南山新居

桃柳參差出短墻﹐小樓突兀看湖光。出門便與靑山對﹐讀易能消白日長。硯石洗來如玉潤﹐藥苗曬得似茶香。鄰僧亦有通文者﹐常把詩來惱漫郎。

○再賦

幽居穩占南山下﹐人迹稀疏水竹村。轉巷始知猶有路﹐傍湖更好別開門。酒樽盡日嘗謀婦﹐詩課閒時略抱孫。孤鶴不來髙士少﹐暗香且伴月黃昏。

○答胡葦杭

久矣相期物外遊﹐長風吹不斷閒愁。兩山翼翼靑如舞﹐雙鬢颾颾白始休。蕉鹿夢回天地枕﹐蒓鱸興到水雲舟。舊藏方鏡明如月﹐看去看來又一秋。

○次胡葦杭韻

曾識淸明上巳時﹐懶能遊冶【一作「隨蜂蝶」。】步芳菲。絮花半落雨初過﹐【一作「歇」。】杜宇不鳴春自歸。雙冢年深人祭少﹐孤山日晚客來稀。江南尙有餘寒在﹐莫倚東風褪絮衣。

○送王仙麓使君赴道州暫歸三山

家山小爲離支畱﹐徵斾催行莫待秋。應有矮奴騎竹馬﹐相隨迓吏拜蘭舟。舜山如畫當樓見﹐楚水浮香繞郡流。念我有親頭雪白﹐雲龍追逐恨無由。

○奉寄恬上人

竹筇輕健艸鞵寬﹐野外消磨半日閒。病葉已霜猶戀樹﹐片雲欲雨又歸山。燈分寺塔晴偏見﹐水隔漁家夜不關。愧我莫如沙上鷺﹐霎時飛去便飛還。

○閻氏園池

眞妃已返鳳臺仙﹐獨立池亭思愴然。海嶽不傳靑鳥信﹐石房誰伴白雲眠﹖宮桃移種難生實﹐院籜初翻又引鞭。凝碧荒涼弦管靜﹐萍花浮滿釣魚船。

○江上送友

知爾懷親憶故州﹐相逢沽酒且遲畱。夕陽有恨荒荒白﹐江水無聲泯泯流。孤鳥出潮投渚尾﹐野廬飛雪壓船頭。卻愁明月中秋近﹐不得同登庾亮樓。

○送劉竹間歸廬陵

驛路梅花漠漠寒﹐絨衫絮帽出長安。懸知客久歸心切﹐自覺交深別語難。春入西江隨馬去﹐山畱殘雪待人看。靑原白鷺如相問﹐十載湖濱只釣竿。

○道場山

山行龜背路羊腸﹐伏虎禪師古道場。老木陰中安禦坐﹐白雲堆裏撫僧牀。勺泉淸徹涵秋味﹐尖塔孤撐界夕陽。笑月亭空人影散﹐松風如雨動天簧。

○何山

溪轉峯回一徑平﹐山頭白水照人淸。寺因何氏封山姓﹐客把坡詩證地名。蘿月長隨行道影﹐杉風猶帶讀書聲。云津橋下潺湲急﹐僧濯袈裟客濯纓。

○新安郡圃

亭榭淩空眼界寬﹐得閒來此獨憑闌。春浮練水蒸城潤﹐雪被黃山入座寒。古樹巢空羣鳥散﹐荒池沙滿碎薸幹。白雲在望歸期定﹐不見靑油護牡丹。

○拜孫花翁墓下

水仙分地葬詩人﹐一片荒山野火焚。薦菊有亭今作圃﹐掃松無子漫畱墳。蝸牛負殼黏碑石﹐老鸛攜雛入隴云。欲把長簫歌楚些﹐卻憐度曲不如君。

○兵間有歌舞者

邊塵未定苦無謀﹐年少金多絕不憂。野戰已酣紅帕首﹐塗歌猶醉錦纏頭。蛾貪銀燭那知死﹐月戀金尊不照愁。亦欲避秦髙隱去﹐桃花源上覓漁舟。

○寄董無益

郵鈴帶箭發紛紛﹐何日山深耳不聞。遷客無鄕難避禍﹐饑民失業半充軍。馬蹄亂踏湖西雪﹐雁陣平拖塞北云。我亦懶談今世事﹐自看弔古戰場文。

○題小閣【「一團和气」】

斵窗黏紙著方牀﹐四面虛明取向陽。氈席坐來終日暖﹐皮簾揭動北風涼。掛缾水滿梅花活﹐折鼎湯鳴芋子香。布被蒙頭晝眠熟﹐不知門外雪洋洋。

○董靜傳掛冠四聖觀

靜挼秋淥洗荷衣﹐問隱孤山只鶴隨。得酒可謀千日醉﹐掛冠猶恨十年遲。云和家有仙人譜﹐石鼎今無道士詩。莫對梅花談世事﹐此花曾見太平時。

○劉悅心入道三茅觀

鶡冠髙掛九松巓﹐去結三茅香火緣。相國向猶爲道士﹐將門今又出神仙。坐看紅日生滄島﹐吟寄靑衣入洞天。跨鶴歸來云捨近﹐西風井邑只依然。

○同楊心卿過孤山訪靜傳不遇自遊和靖祠下明日奉寄二髙士

飛仙又向別峯遊﹐竹下閒房且小畱。滿鬢朔風吹客帽﹐倚闌落日在漁舟。梅花路冷難尋冢﹐葑艸田荒半作洲。獨往獨來沙鳥怪﹐山空木短使人愁。

○酬鄧山房尊師

山房閒伴白雲棲﹐琴不須彈聽者稀。北道主人新拜號﹐西州隱士舊傳衣。粵亡未合鴟夷去﹐蜀遠難隨杜宇歸。亦欲共君聯石鼎﹐龍頭豕腹怕相譏。

○不應聘髙士

束書入谷起徵君﹐盥耳淵棲似不聞。知有故人來問字﹐喜無逋客爲移文。忍貧羞說黃金盡﹐愛老慵將白髮蕓。獨倚髙樓南北望﹐靑天依舊有閒雲。

○懷古

吹殺靑燈炯【一作「耿」。】不眠﹐滿衿懷古恨綿綿。江東曾識桓司馬﹐【一作「山中空識陶弘景」。】滄海【一作「海上」。】難追魯仲連。吳岫【一作「秦樹」。】月明吟木客﹐漢宮露冷泣銅仙。何時一酌桃源酒﹐醉倒春【一作「東」。】風數百年。

○和範愛竹三首

半生豪气學元龍﹐湖海惟知敬數公。徒有貞心招隱逸﹐恨無巨眼識英雄。天衢騎馬衣冠異﹐雨屋鳴雞杼軸空。西崦東屯何日了﹐定應愁老浣花翁。

秉燭追遊憶盛時﹐歡悰終較昔年稀。柳多客折涼陰薄﹐薇少人餐雨綠肥。胡蝶覺來方識夢﹐海鷗飛去未忘機。相逢且可談風月﹐莫話興亡與是非。

風雨蕭蕭白晝昏﹐肅襟受此一涼恩。丘園不作軒裳夢﹐陵谷空遺斧鑿痕。乍可扣舷歌楚澤﹐何堪抱瑟立齊門。有時散步西原上﹐共醉田家老瓦盆。

○問趙元父病

裹飯無因絕往還﹐惟應帖子報平安。山公馬上花前放﹐岐伯書從枕上看。貿易近來多北藥﹐支持彊欲著南冠。有時泥醉西園月﹐只尺梅花共倚闌。

○贈金蓀壁

黃紙紅旗事已休﹐莫思入谷有鳴騶。天開東壁圖書府﹐人立西湖煙雨樓。林淺易尋和靖隱﹐菊荒空憶魏公遊。客來把玩新題扇﹐半似鍾繇半似歐。

○再答元父

騕褭龍媒去未還﹐獨騎款段客長安。靑黃誰采溝中斷﹐黑白當從局外看。尊俎風流陳日月﹐山林人物古衣冠。桂花滿袖王孫遠﹐空倚天風十二闌。

○寄趙春洲莫兩山

湖山滿目舊遊空﹐風景荒涼客路窮。雨意忽生桐葉外﹐秋光多在木樨中。乾坤混混多遊騎﹐江漢寥寥有斷鴻。自古隱人多嗜酒﹐卻憐無酒醉新丰。

○和兩山二首

世事枰棊入角危﹐有人袖手只攢眉。路通巴蜀那須檄﹐馬立澶淵更要詩。公竟醉邪從汝笑﹐樹猶如此信吾衰。傳聞雙珥消兵气﹐猶把葵心向郁儀。

窮鄕何處覓新丰﹐身世悠悠醉夢中。未學伏波屍馬革﹐且隨甫裏問龜蒙。檐頭喜有桑楡日﹐兵後那無艸木風。亦欲飛神遊八極﹐扁舟坦臥不須篷。

○讀陳去非集

簡齋吟冊是吾師﹐句法能參杜拾遺。宇宙無人同叫嘯﹐公卿自古嘆流離。窮塗刧刧誰憐汝﹐遺恨茫茫不在詩。莫道墨梅曾遇主﹐黃花一絕更堪悲。

自跋詩卷後﹕近世習唐詩者以不用事爲第一格﹐少陵無一字無來處﹐眾人固不識也。若不用事云者﹐正以文不讀書之過耳。暇日與里人盛元仁言之。余與元仁俱以筆墨受兩山先生知﹐余之心﹐元仁之心﹐先生之心﹐同矣。元仁歸十錦﹐將束書渡淮﹐輒錄小捲贈行﹐以寄君思。若元仁小好詩錄以教我﹐以寄餘思﹐明月天涯﹐千里對面﹐稽不孤矣。戊寅七夕前三日﹐武林仇遠頓首再拜。

○閒居十詠

階前紫蔓金絲艸﹐籬角紅垂錦帶花。梓澤平泉易銷歇﹐春畱富貴與詩家。

樹隔殘鐘遠欲無﹐野雲漠漠雨疏疏。飛蚊盡逐南風去﹐父子燈前共讀書。

仰屋著書無筆力﹐閉門覓句費心機。不如花下冥冥坐﹐靜看蜻蜓蛺蝶飛。

鶯花韋曲舊時遊﹐老去閒情已五休。卻笑東風無檢束﹐又隨飛絮過南樓。

鳥雀喧秋未肯棲﹐狂風吹樹影離披。屋邊尙有斜陽在﹐更看山人一局棋。

風挾濃雲起炮車﹐捎窗雨腳亂如麻。山中茆屋應安穩﹐不向溪聲送落花。

新竹修修綠覆墻﹐讀書門外亦陰涼。道人淸福不肯受﹐卻入西山看夕陽。

翠袖佳人倚暮寒﹐雙禽踏破玉闌干。空山月落春風換﹐直作羅浮夢裏看。

茶甌紗帽慣迎賓﹐不是詩人卽道人。細雨斜風君莫出﹐綠雲門外有紅塵。

珠簾玉柵綺羅叢﹐猶有承平京洛風。飲罷歸來遊騎少﹐一庭明月夜方中。

蟫精雋﹕仇山村閒居絕句﹐優遊自得﹐以避亂世﹐气和詞平﹐若不與世故者﹐在易蠱之上九﹐所謂髙尙其事﹐先生有焉。

○紀事

圩田平沒石田枯﹐秋暑如蒸雨竟無。六十年前曾記得﹐步行一直過西湖。

金淵集﹕自注﹕淳佑丁未亦旱﹐余始生。

○句

姓名不入六臣傳﹐容貌堪傳九老碑。

老尙畱樊素﹐貧休比範丹。

癸辛雜識﹕方回年登希歲﹐適牟獻之與之同庚。其子成文與乃翁爲慶﹐且徵友朋之詩。仇仁近有句云云。且作方句云云。方嘗有句﹕「今生窮似範丹。」於是方大怒褒牟貶己﹐遂摭「六臣」之語﹐以此比今上爲朱溫﹐必欲告官殺之。諸友皆爲謝過﹐不從﹐仇遂謀之北客侯正卿。正卿訪之﹐徐扣曰「聞仇仁近得罪於虛谷﹐何邪﹖」方曰「此子無禮﹐遂比今上爲朱溫。」侯笑曰「仇亦止言六臣﹐今比上爲朱溫者﹐執事也。」方色變。侯遂索其詩之元本手碎之﹐乃已。

◆魯仕能

句

○句

萬刼灰中藏世界【藏世界「藏」字湖南通誌卷二百六十二作「存」。】﹐千層浪裏惜儒珍。

◆吳釿

句

○句

阮籍摩挲靑眼舊﹐鄒陽感慨白頭新。

◆李應春

句

○句

象繪耆英希五老﹐鶴歸華表認千年。

◆羅太岊

句

○句

素絲不攺衣冠舊﹐黃道從教日月新。

◆羅太亨

句

○句

且追白社爲耆會﹐縱買黃金肯少年﹖

勢利朋儔隨處有﹐詩章我輩逐年無。

湖南通誌﹕元九老題名詩石﹐在平江道巖葆眞觀。宋遺民魯仕能年七十三﹐吳釿﹑魯仕行﹑鄧希恕年七十七﹐方采﹑李應春年六十九﹐張萬全年六十七﹐羅太岊年六十二﹐羅太亨年六十﹐皆平江人。於至元間擇山水勝處更疊主會﹐凡歷十二年﹐各題姓名及詩刻於石。仕能句云云。釿句云云。應春句云云。太岊句云云。太亨句云云。太亨因會散悼諸友句云云。

◆林淸

八音詩

○八音詩

金紫何曾一掛懷﹐石田茅屋自天開。絲竿釣月江頭住﹐竹杖挑云嶺上來。匏實曉收栽藥圃﹐土花春長讀書臺。革除一點浮雲慮﹐木筆題詩酒數杯。

百可漫誌﹕禮侍蔀齋林先生志祖淸﹐避元不仕﹐變易姓名﹐匿居山寺。會府君檢冊寺中﹐見淸﹐詰問﹐且曰「能詩乎﹖」卽以冊號「八音」命爲詩﹐應聲云云。府君驚羨﹐遂與爲友。

●元詩紀事卷八

侯官陳衍輯

趙孟俯

鮮於樞

吾丘衍

陳儼

黃玠

方夔

劉詵

劉彥章

陸文圭

黃庚

張觀光

虞徳觀

◆趙孟俯

孟俯字子昂﹐宋秦王徳芳之後﹐湖州人。宋末用父蔭補官。至元二十三年薦授兵部郎中﹐官至翰林學士承旨。卒追封魏國公﹐謚文敏。有松雪齋集。

楊載撰趙文敏公行狀﹕程公巨夫奉詔搜訪江南遺佚﹐得廿餘人﹐公居首選。又獨引公入見。公神采秀異﹐珠明玉潤﹐照耀殿庭﹐世祖皇帝一見稱之﹐以爲神仙中人﹐使坐於右丞葉公李之上。仁宗聖眷甚隆﹐字而不名。嘗詔侍臣曰「文學之士﹐世所難得﹐如唐李太白﹑宋蘇子瞻﹐姓名彰彰然常在人耳目。今朕有趙子昂﹐與古人何異﹖」閒與左右論公人所不及者數事﹕帝王苗裔﹐一也﹔狀貌昳麗﹐二也﹔博學多聞知﹐三也﹔操履純正﹐四也﹔文詞髙古﹐五也﹔書畫絕倫﹐六也﹔旁通佛老之旨﹐造詣玄微﹐七也。

湖州府誌﹕鷗波亭在今旗纛廟。

至正直記﹕一日﹐有二白蓮道者造門求字﹐門子報曰「兩居士在門前求見相公。」松雪怒曰「甚麼居士﹖香山居士﹑東坡居士邪﹖个像喫素食的風頭巾﹐甚麼也稱居士﹗」管夫人聞之﹐自內而出曰「相公不要恁地焦躁﹐有錢買得物事。」少頃﹐二道者入謁罷﹐袖出鈔十錠﹐曰「送相公作潤筆之資。有庵記﹐是牟教授所作﹐求相公書。」松雪大呼曰「將茶來與居士喫﹗」卽歡笑逾時而去。蓋松雪入國朝後﹐田產頗廢﹐家事甚貧。

詩藪﹕元名家稱趙子昂﹑虞伯生﹑楊仲弘﹑範徳機﹑揭曼碩外【揭曼碩「曼」字原缺﹐據詩藪補。按﹕揭傒斯字曼碩﹐龍興富州人。】﹐如元好問﹑馬伯庸﹑陳剛中﹑李孝光﹑楊廉夫﹑薩天錫﹑傅若金﹑余廷心﹑張仲舉輩﹐不下十數家﹐視宋人才力不如﹐而篇什差盛﹐步驟稍端。

又﹕元五言古率祖唐人﹐趙子昂規陳伯玉。

剡源集﹕古詩沈潛鮑﹑謝﹐自余諸作﹐猶傲睨髙適﹑李翺云。

淸容居士集﹕松雪翁詩法髙踵魏晉﹐爲律詩則專守唐法﹐故𨿽造次詶答﹐必守典則。

佩楚軒客談﹕趙子昂論作詩用虛字殊不佳﹐中兩聯塡滿方好﹐出處才使唐以下便不古。

木天禁語﹕詩之气象﹐猶字畫然﹐長短﹑肥瘦﹑淸濁﹑雅俗﹐皆在人性情流出﹐得八法便成妙染﹐而洗吾舊態也。此趙松雪翁與中峯和尙述者。

詩家一指﹕綺麗﹕趙松雪神存富貴云云。

松雪齋集﹕延佑五年四月廿七日﹐上禦嘉禧殿﹐集賢大學士臣邦寧﹑大司徒臣源進呈農桑圖。上披覽再三﹐問﹕「作詩者何人﹖」對曰「翰林承旨臣趙孟俯。」「作圖者何人﹖」對曰「諸色人匠提舉臣楊叔謙。」上嘉賞久之﹐人賜文綺一段﹐絹一段。

南濠詩話﹕元盛時﹐揚州有趙氏者﹐富而好客。其家有明月樓﹐人作春題多未當其意。一日﹐趙子昂過揚州﹐主人知之﹐迎至樓上﹐盛筵相款﹐所用皆銀器。酒半﹐出紙筆求作春題。子昂援筆書云「春風閬苑三千客﹐明月揚州第一樓。」主人得甚喜【主人得甚喜南濠詩話﹝知不足齋叢書本﹞作「主人得之喜甚」﹐文辭更勝。】﹐盡徹席間銀器以贈。

嶽鄂王墓

譏畱夢炎詩

贈子敬

懷徳淸別業

題所畫梅竹贈石民瞻

萬柳堂卽席

題圓澤三生公案

題陶潛歸去來圖

絕句

題息齋竹

題商徳符學士桃源春曉圖

絕句

老態詩

句

○嶽鄂王墓

鄂王墳上艸離離【鄂王墳上「上」原作「下」﹐據輟耕錄卷三及松雪齋文集﹝四部叢刊影元刊本﹞卷四攺。】﹐秋日荒涼石獸危。南渡君臣輕社稷﹐中原父老望旌旗。英雄已死嗟何及﹐天下中分遂不支。莫向西湖歌此曲﹐水光山色不勝悲。

輟耕錄﹕嶽王墓詩﹐不下數百篇﹐其膾炙人口者﹐莫如趙魏公作。麓堂詩話﹕「南渡」云云﹐句𨿽佳而意已涉秦越。

○譏畱夢炎詩

狀元曾受宋家恩﹐國困臣彊不盡言。往事已非那可說﹐且將忠直報皇元。

楊載撰行狀﹕上問﹕「畱尙書﹑葉右丞二人優劣何如﹖」公對曰「夢炎向與臣父同在宋朝﹐是時臣甫數歲﹐其或忠或佞﹐臣所不能知。今幸得與夢炎同事天朝﹐夢炎爲人性重厚﹐篤於自信﹐思慮甚遠﹐善斷國事﹐有大臣之器。李所讀之書﹐卽臣所讀之書﹐李所知所能﹐臣亦無不知無不能。」上曰「卿意豈以夢炎賢於李哉﹗夢炎在宋﹐狀元及第﹐位至丞相。賈似道懷讒誤國﹐罔上不道﹐夢炎徒依阿取容﹐曾無一言以悟主聽。李布衣士﹐乃能伏闕上書﹐請斬似道。是李賢於夢炎明矣。李論事厲聲色﹐盛气淩人﹐若好己勝者﹐剛直太過﹐故多怨焉。卿以夢炎父執友﹐不敢斥言其非。今朕旣見卿之情﹐可爲朕賦詩以譏刺夢炎。」公賦詩云云。上善卒章之意﹐嘆賞不已。

癸辛雜識﹕子昂入覲之初﹐上命作詩嘲畱忠齋云云。畱以此銜之終身云。

圭齋集﹕公進詩云云﹐上深善卒章之意。出見奉禦撒裏於幄殿側﹐告之曰「上論賈似道誤國之罪﹐責畱夢炎不能言。今桑哥誤國甚於似道﹐我輩緘默﹐他日何以逭此責乎﹖」

風月堂雜識﹕帝𨿽異裔﹐亦知厭薄夢炎之爲人。然孟俯之詩﹐實所以自嘲耳。

○贈子敬

吾愛子姚子﹐風流如晉人。白眼視四海﹐淸談無一塵【按﹕此詩見松雪齋文集卷三﹐題作送姚子敬教授紹興﹐原詩爲古風﹐此乃節其前四句﹐依本書體例﹐當以「句」出題。又﹐「淸談」松雪齋文集作「淸言」。】。

研北雜誌﹕趙子昂嘗謂人曰「姚子敬天姿髙爽﹐相見令人怒﹐不見令人思。」又嘗贈詩云云。其爲子昂敬畏如此。

○懷徳淸別業

楊林堂下百株梅﹐傲雪淩寒次第開。枝上山禽曉啁哳﹐定應喚我早歸來。

山堂肆考﹕元趙孟俯有別業在湖州徳淸縣﹐有詩云云。

水東日記﹕趙松雪集懷徳淸別業第二詩﹐唐錢起詩也﹐但「花盡」作「花落」不同耳。豈公嘗手書之﹐編類者遂誤收入集耶﹖

○題所畫梅竹贈石民瞻

故人贈我江南句﹐飛盡梅花我未歸。欲寄相思無別語﹐一枝寒玉澹春暉。

松雪齋集﹕原注﹕伯幾有詩見寄云「寄聲霅上佳公子﹐飛盡梅花不見君。」

○萬柳堂卽席

萬柳堂前數畝池﹐平鋪云錦蓋漣漪。主人自有滄洲趣﹐遊女仍歌白雪詞。手把荷花來勸酒﹐步隨芳艸去尋詩。誰知咫尺京城外﹐便有無窮萬里思。

靑樓集﹕解語花﹐姓劉氏﹐尢長於慢詞。廉野雲招盧疎齋﹑趙松雪飲於京城外之萬柳堂﹐劉左手持荷花【持荷花「持」原誤作「提」﹐據靑樓集﹝古今說海本﹞攺。】﹐右手舉杯﹐歌驟雨打新荷曲﹐諸公喜甚。趙卽席賦詩云云。

○題圓澤三生公案

川上淸風非有著﹐松間明月本無塵。不知二子緣何事﹐苦戀前身與後身﹖

五雜俎﹕嘗愛趙子昂有題圓澤三生公案詩云云。此千古第一議論也﹐惜不爲屠﹑黃二公誦之。

○題陶潛歸去來圖

生世各有時﹐出處非偶然。淵明賦歸來﹐佳處未易言。後人多慕之﹐效顰惑媸妍。終然不能去﹐俯仰塵埃間。斯人眞有道﹐名與日月懸。靑松卓然操﹐黃花霜中鮮。棄官亦易耳﹐忍窮北窗眠。撫捲嘗三嘆【嘗三嘆松雪齋文集卷二作「三嘆息」﹐似佳。】﹐世久無此賢。

筆精﹕趙子昂題陶潛歸去來圖云云。觀此詩﹐子昂之慕淵明至矣。然身事虜朝﹐貽譏後世﹐信能言而行不逮也。

○絕句

輕輕踏破白雲堆﹐半爲尋僧半探梅。僧不逢兮梅未放﹐野猿笑我卻空回。

七修類稿﹕予過演福寺僧房﹐見趙子昂親書探梅訪僧一絕句云云。惜公松雪集中失載。今寺已爲墳地﹐不知此紙存亡也。噫﹗

○題息齋竹

李侯寫竹有淸气﹐滿紙墨光浮翠筠。蕭郎已遠丹淵死﹐欲寫此君惟此人。

六研齋筆記﹕李息齋爲吳興別駕﹐喜寫墨竹﹐用文與可法﹐動筆郁然﹐非涼薄者可窺。余得其一幅﹐作老木二尺﹐叢筱擁之﹐葉皆焦墨所成﹐略不露罅﹐而神韻變動﹐眞奇作也。趙松雪竹法疏逸﹐與公殊調﹐然亦雅重公﹐其題此幅云云。

○題商徳符學士桃源春曉圖

宿云初散靑山濕﹐落紅繽紛溪水急。桃花源裏得春多﹐洞口春煙搖綠蘿。綠蘿搖煙掛絕壁﹐飛流淙【一作「直」。】下三千尺。瑤艸離離滿澗阿﹐長松落落淩空碧。雞鳴犬吠自成邨﹐居人至老不相識。瀛洲仙客知仙路﹐點染丹靑寄輕素。何處有山如此圖﹐移家欲向山中住。

詩藪﹕雄渾流麗﹐步驟中程。

○絕句【按﹕此詩見松雪齋文集卷五﹐題作次韻剛父卽事絕句﹐共四首﹐此爲其四。】

溪頭月色白如沙﹐近水樓臺一萬家。誰向夜深吹玉笛﹐傷心莫聽後庭花。

詩藪﹕趙子昂云云﹔虞伯生「髙秋風起玉關西﹐踣鐵歸朝十萬蹄。貌得當時第一匹﹐昭陵風雨夜聞嘶」﹔範徳機「中年江海夢靈皇﹐夜半聞鐘似上陽。一百八聲猶未已﹐更兼云外雁啼霜」﹔楊仲弘「四面靑山擁翠微﹐樓臺相向辟天扉。夜闌每作遊仙夢﹐月滿瓊田萬鶴飛」﹔陳眾仲「東華塵土滿貂裘﹐芍藥闌邊系彩舟。二十四橋春似海﹐教人腸斷憶揚州」﹔李季和「西風烏帽鬢鬖鬖﹐拂袖長吟倚暮酣。得句不衝京兆尹﹐蹇驢行徧大江南」﹔薩天錫「道人已跨龍潭鶴﹐童子能煎雀舌茶。一夜山中滿林雪﹐客來無處覓梅花」﹔郝伯常「只見星簾掛月鉤﹐銀河依舊隔牽牛。遙憐玉雪佳兒女﹐淚滿西風乞巧樓」﹔潘子素「江上靑山日欲晡﹐幽花小紙墨模糊。華淸宮殿生秋艸﹐零落滕王蛺蝶圖」﹔張仲舉「雲巖巖下聘君家﹐長記宵談到曙霞。今日隴頭誰灑飯﹐鷓鴣啼老白桐花」等作皆元絕妙境﹐第髙者不過中唐﹐平者多沿晚宋耳。

○老態詩

老態年來日日添﹐黑花飛眼雪生髯。扶衰每藉過眉杖﹐食肉先尋剔齒簽。右臂拘攣巾不裹﹐中腸慘戚淚常淹。移牀獨就南榮坐﹐畏冷思親愛日檐。

七修類稿﹕非身處老境﹐不能言之如此眞切。悲夫﹗

○句

江花江艸詩千首﹐老盡平生用世心。

歸田詩話﹕山谷題浣花醉歸圖云「中原未得平安報﹐醉裏眉攢萬古愁。」能道出少陵心事。趙子昂云云﹐亦髣髴得之。

又

錦纜牙檣非昨夢﹐鳳笙龍管是誰家﹖

麓堂詩話﹕趙子昂溪上詩云云﹐意亦傷甚。

又

云端雙舃冷﹐花底一琴閒。

詩藪﹕元五言律可摘者﹐趙子昂云云。

又

千里湖山秋色淨﹐萬家煙火夕陽多。

詩藪﹕七言律可摘者﹐趙子昂云云﹔鄧文原云云﹔虞伯生云云﹔馬伯庸云云﹔範徳機云云﹔楊仲弘云云﹔揭曼碩云云﹔陳剛中云云﹔吳成季云云﹔李子飛雲云﹔雅正卿云云﹔甘允從云云【甘允從「允」原誤作「久」﹐據詩藪攺正。按﹕甘立字允從﹐大梁人。】﹔貢泰甫云云【貢泰甫「泰」原誤作「秦」﹐據詩藪攺正。按﹕貢師泰字泰甫﹐宣城人。】﹔柯敬仲云云﹔余廷心云云﹔薩天錫云云﹔薛玄卿云云﹔李子構云云﹔王尙志云云﹔吳楚望云云﹔丁守中云云﹔塗守約云云等﹕皆句格莊嚴﹐詞藻瑰麗。上接大歷﹑元和之軌﹐下開正徳﹑嘉靖之途。今以元人﹐一槪不復過目﹐余故稍爲拈出﹐以俟知者。

◆鮮於樞

樞字伯機﹐漁陽郡人。至元間爲江浙行省都事﹐官至太常典簿。有困學齋集。

道園學古錄﹕題鮮於伯機小像﹕斂風沙裘劍之豪﹐爲湖山圖史之樂。翰墨軼米薛而有餘﹐風流擬晉宋而無怍。是以吳興公運畫沙之錐﹐刻希世之玉。云云。

題屏

湖邊曲

武陵勝集得總字

題髙房山墨竹

王大令保母帖四首

竇璧詩

句

○題屏

廨捨如僧捨﹐官曹似馬曹。頭巾終日岸﹐手板或時操。

吳禮部詩話﹕鮮於伯機初至婺﹐題詩於屏云云。佳句也。

○湖邊曲

湖邊蕩槳誰家女﹐綠慘紅愁問無語。低回忍淚並人船﹐貪得纏頭彊歌舞。玉壺美酒不須憂﹐魚腹熊蹯棄如土。陽臺夢短匆匆去﹐鴛鎖生寒愁日暮。安得義士擲千金﹐遂令桑濮歌行露。

輟耕錄﹕浙省廣濟庫﹐歲差杭城殷實戶若干名充役庫子﹐以司出納。比一家中侵用官錢太多﹐無可爲償﹐府判王某﹐素號殘忍﹐乃拘其妻妾子女於官。又無可爲計﹐則命小舟載之﹐求食於西湖﹐以貲納官。鬼妾鬼馬﹐不肖輩羣趨焉。鮮於伯機先生作湖邊曲云云。後王之子孫﹐有爲倡者。

○武陵勝集得總字

窮冬十日雪﹐戶外曾未踵。念我平生友﹐欲往恨不勇。玆晨劇命駕﹐相對腹一捧。促招東林遠﹐共念北海孔。把酒望六合﹐瓊瑤紛總總。興極不知休﹐嚴城鐘鼓動。【詳白珽下。】

○題髙房山墨竹

添陰生研池﹐葉葉秋可數。京華客夢醒﹐一片江南雨。

江村消夏錄﹕鮮於伯機題髙房山墨竹有詩最工﹐余故不能忘﹐詩云云。世人但知鮮於善書﹐而不知其吟詠之工﹐故錄而出之﹐以示人耳。梅道人戲墨。

○王大令保母帖四首

撞破煙樓固未然﹐唐摹晉刻絕相懸。莫將定武城中石﹐輕比黃閍墓下磚。

姜侯才气亦人豪﹐辦折區區漫爾勞。不向驪黃求駔駿﹐書家自有九方臯。

臨摹舊說範新婦﹐古刻今看李意如。卻笑南宮米夫子﹐一生辛苦學何書﹖

千年鬱鬱閟重泉﹐暫出還隨刼火煙。靳惜乾坤如有意﹐流傳君我豈無緣﹖

元詩選﹕按蘇天爵題鮮於伯機詩帖云﹕鮮於公蚤歲學書﹐媿未能若古人。偶適野﹐見二人挽車行淖泥中﹐遂悟書法。今讀論書諸作﹐可以知其所從入矣。

○竇璧詩

誰言河水濁﹐鳴鏑約秦境。官軍鬧如蟻﹐城守申嚴警。竇璧一匹夫﹐欲汲困短綆。慷慨願自效﹐行臺可其請。從徒二十八﹐設伏獨園靜。邏騎百蹄翻﹐倐來落電影。勇士貴一決﹐猶豫失馬猛。賞功不踰日﹐簫鼓喧市井。英風激衰軟﹐胡以倍淒冷。

困學齋雜錄﹕京兆分司劉禦史﹐請予作竇璧詩云云。

○句

鳥飛靑嶂裏﹐人語翠微中。

詩藪﹕元五言律可摘者﹐鮮於樞云云。

◆吾丘衍

衍字子行﹐錢唐人﹐竹房﹑竹素﹑貞白皆其號。有竹素山房集。

西湖遊覽志﹕隱居教授﹐居一樓﹐坐學童樓下﹐遣髙弟子遞授之。客至﹐童子輒止其登﹐使登乃登。廉訪使徐琰聞衍名﹐訪之﹐衍從樓上呼曰「此樓何敢當貴人登也﹗願明日走謁謝。」琰笑而去。明日竟不謝【按﹕此條實引自西湖遊覽志余卷八。】。

山居新話﹕黃子久公望一日與客遊孤山﹐聞湖中笛聲﹐子久曰「此鐵笛聲也。」少頃﹐子久亦以鐵笛自吹下山。遊湖者吹笛上山﹐乃吾子行也。二公略不相顧﹐笛聲不輟﹐交臂而去。

絕句

別仇仁近

桃花雨樂府一章寄翼之

古詩一首送翼之回吳

次韻謝錢翼之

菌耳徧沃野

與鄰寓人隔屋對月夜話

柳枝詞

答沈堯道贈梨花

○絕句

烹茶茅屋掩柴扉﹐雙聳吟肩更撚髭。策杖逋仙山下去﹐騷人正是興來時。

閒居錄﹕晚宋之作詩﹐多謬句。出遊必云「策杖」﹐門戶必曰「柴扉」﹐結句多以梅花爲說﹐塵腐可厭。余因聚其事爲一絕云云。

○別仇仁近

劉伶一鍤事徒然﹐蝴蝶飛來別有天。欲語太玄何處問﹖西泠橋外斷橋邊。

輟耕錄﹕初先生年四十未娶﹐宛丘趙天錫爲買酒家孤女爲妾。年饑﹐女嘗事人﹐後夫知妻在先生所﹐訟之﹐因逮妾父母。父母至﹐客先生家﹐又僞楮幣﹐事覺﹐因言捨主人﹐先生固弗知。因邏捽辱先生﹐南出數百步﹐錄事張君景亮識先生﹐叱邏曰「是不知情﹐攝之何爲﹖」卽解縱遣歸。先生不勝慚﹐明日持玄絳緇笠詣仇山村別。值晨出﹐因畱詩一章云云。意將從靈均於斯。明日﹐有得遺履於橋上者。後衛大隱以六壬筮之﹐得亥子丑﹐順流象﹐曰「是其骨朽淵泥九十日矣﹗」多寶院僧可權﹐從先生學﹐聞先生死﹐哭甚哀。乃葬先生遺文於後山﹐與其師骨塔相對﹐曰「皆吾師。」乞銘於胡石塘先生。

鐵网珊瑚﹕余自至元元貞間客杭﹐得交子行父。𨿽齒在余先﹐甚款密也。予往來於杭有年﹐間歸吳門﹐每承以詩或書尺見寄﹐今猶有存者。其過山村翁訣別之詩﹐案胡汲仲先生冢銘﹐乃至大四年也。越三十一年﹐爲至正攺元﹐始見其手迹於盧山甫家﹐感悼之餘﹐爲作七言一首﹐以附於後﹐亦挽之之意云。時餘六十又四﹐良右。

○桃花雨樂府一章寄翼之

秦源春夢陽臺晚﹐風散驚紅作秋苑。閒陰碧樹搖暖云﹐茸苔羅水香氤氳。蝶飛不濕煙綿路﹐吳娥怨澀鸞階步。參差海羽雙燕來﹐依微石舞瀟湘回。

○古詩一首送翼之回吳

遊子動歸思﹐南風起秋聲。我亦當此時﹐相送難爲情。交朋尙如斯﹐況爾懷父兄。三吳亦鄰邦﹐一水非遠程。君還姑蘇臺﹐我畱鳳凰城。兩地各相望﹐馳心互奔傾。流光若頹波﹐彼此卽寓萍。浮世苦離散﹐輾轉百慮縈。何能慰予懷﹐握手徒營營。

○次韻謝錢翼之

筆翰西臺妙﹐文章五鳳樓。美才須比玉﹐直道豈如鉤。吳苑辭春色﹐江風散旅愁。吾廬正蕭颯﹐二仲得羊求。

○菌耳徧沃野

菌耳徧沃野﹐瓊芝亦芬芳。羣陰掩其茨﹐誰復知爾良﹖我願得此艸﹐移根植崇岡。閒攀紫金蕤﹐挹露晞朝陽。服食換綠髓﹐輕舉過紫皇。招攜三辰遊﹐與之同輝光。

○與鄰寓人隔屋對月夜話

禦寇連墻屋﹐神交得謝瞻。【謝有隔屋夜語事。】偶逢吾所契﹐共語月當檐。微祿終何補﹐良才尙此淹。憑君縱玄論﹐未怪發幽潛。

鐵网珊瑚﹕右故人吾子行手迹十二紙﹐皆前後得之於書夾所藏﹐復恐散落﹐集而存之。其爲人見石塘胡先生所爲墓銘﹐玆不書。後三十年爲至元五年乙卯九月九日﹐江村民錢良佑識。

○柳枝詞

一徑梨花過雨沾﹐日華浮動碧絲簾。軒前插徧垂楊柳﹐看舞春風又畫檐。

○答沈堯道贈梨花

山中折花搖白雲﹐一枝贈我寒食春。薄簾隔晴不須捲﹐恐隨蝴蝶飛成塵。

七修類稿﹕吾杭吾子行﹐予於舊杭志中得其詩二首﹐今錄示人﹐則又惜死於無窮也。

◆陳儼

儼字��﹐��人。至元間召用﹐官至翰林直學士。

錢舜舉畫花

○錢舜舉畫花

霅翁夙號老詞客﹐亂後卻工花寫生。寓意豈求顏色似﹖錢唐風物記升平。

西湖志余﹕錢選﹐霅川人﹐以工畫花鳥名江南。陳儼題其畫花云云。

◆黃玠

玠字伯成﹐四明人。有卞山集。

湖州府誌﹕樂吳興山水﹐因卜居卞山。

浙江通誌﹕與趙文敏遊﹐文敏稱許之。

趙碧瀾妾詩

題江山歸興圖

○趙碧瀾妾詩

感之以誠感必深﹐應之以眞應必捷。眞情一合了弗離﹐聽我長歌碧瀾妾。碧瀾亦是諸王孫﹐世殊事異老且貧。少陵尙愛燕玉暖﹐況是當時眞貴人。春衣典盡春寒峭﹐二妾朱顏正姝好。忍將羅帶拆同心﹐懊惱浮生頭白早。珠鈿翠靨幸僅存﹐此時猶及嫁夫君。十二樓頭燕子去﹐揮手不可畱仙裙。去妾相悲兩相約﹐旣去猶煩送肴酌。主君詎忍覆棄之﹐見此翻令心緒惡。一心專天天得知﹐忍著主衣還事誰。遂攜衾襆與俱來﹐後君死者當爲尼。碧瀾堂下雙溪水﹐使客往來豈知此。不願新歡戀舊恩﹐千萬人中兩人耳﹗

輟耕錄﹕吳興趙公碧瀾﹐宋宗室也。老而益貧﹐二妾方少艾﹐因遣之去﹐咸弗肯嫁﹐數獻肴酒﹐致殷勤焉。公於卒也﹐覆諸水﹐曰「愼毋再見。昔吾割情忍愛以去爾﹐爾弗我忘﹐祇攪我心耳。」旣而各與其父母俱至﹐泣而言曰「妾家每歲請給﹐足可養贍﹐願執事終身﹐爲尼以報主恩。」公遂復畱之。他日公死﹐果如所言。公有寡女﹐復資育之。四明黃伯成先生玠﹐嘗有詩云云。

○題江山歸興圖

秦望東南遠欲無﹐依稀禹穴向姚虞。幾時把酒鄞江上﹐卻對鄕山看此圖。

弁山小隱吟錄﹕自序﹕霅水之陽﹐弁山之下﹐有丘岑蔚﹐思構數楹以寄朝夕﹐浮游江海﹐不能自還。或靳之曰「桑蠶作繭﹐猶知纏裹其身﹐子漫不爲計﹐空言何裨﹖」應之曰「余遊者也。某水某山﹐遊之寓也。苟寓矣﹐又何營之有﹖」云云。是余所題江山歸興圖詩也。嘗求之﹐則隱之意可見矣。

◆方夔

夔一名一夔﹐字時佐﹐淳安人。生宋季﹐自號知非子。有富山懶稾。

句

○句

自鄭有謀歸華氏﹐捨湘無地托王琳。

爾身不卹無埋地﹐此恥奚容更戴天。

春盤脆響供雷筍﹐夜焙芳鮮摘露芽。

蠶老任眠催作繭﹐燕來新乳賀成家。

畫角吹殘低戍火﹐暮鴉橫斷遠煙村。

元詩選﹕集中所載閔忠詩云云﹐謂文文山也。誅姦云云﹐謂賈似道也。其忠義之感﹐凜然言外。他如雲云﹐亦多雅秀之句。

◆劉詵

詵字桂翁﹐廬陵人。宋亡﹐年十二﹐以處士終。有桂隱集。

哭蕭孚有四首

句

○哭蕭孚有四首

去年九日共登髙﹐絕嶺長歌意頗豪。今日送君誰共哭﹖一間殯屋大江臯。

畫圖摩詰神情遠﹐詩律蘇州句意淸。身後生前千古恨﹐荒荒白日下髙城。

翰墨周旋二十春﹐莫年卜宅遂爲鄰。永新門外雙松樹﹐無復相攜踏月人。

螺湖橋外艸如煙﹐螺子山前水接天。應有故人來下馬﹐愁雲深處是新阡。

桂隱集﹕原注﹕孚有﹐方厓禦史之季子。少甚穎異﹐從余遊。其爲詩﹐短篇髙古幽淡﹐追逼韋﹑王﹐長篇丰贍逸宕﹐別自風致﹐皆欲與古人爭衡。至元三年丁丑七月一日病死﹐士友傷之﹐以其有才而未著﹐其可憾如逢原惇夫。九月九日﹐余旣送殯城東﹐歸塗賦以寄感慨云爾。

○句

山作登樓色﹐天畱隔巷�。

云分潭際樹﹐帆上驛邊洲。

落日湖陰笛﹐涼風水郭秋。

一燈遺老鬢﹐四海後元春。

樹懸山雨白﹐門掩佛燈紅。

村煙茅店午﹐籬蝶棘花晴。

燕子樓臺人影瘦﹐海棠池館月痕孤。

桃花浪起春風闊﹐燕子寒生社雨多。

鳥斷空山孤樹悄﹐馬嘶小驛一燈昏。

江湖宦客孤舟夜﹐城郭詩翁白髮春。

燕子池塘詩句好﹐蒲花簾幕酒杯深。

君如硎刃千牛解﹐我似車輪四角方。

刺繡簾櫳鶯語倦﹐讀書庭院絮飛忙。

艸意欲供新得句﹐桃花猶記舊來人。

元詩選﹕律詩多佳句﹐如雲云。當時諸老宿評以爲髙逼古人云。

◆劉彥章

彥章﹐吉水人。

題廬陵義士傳

○題廬陵義士傳

淮海風回吹血腥﹐靑原不攺舊時靑。中朝將相論功賞﹐不及江南一白丁。

江西通誌﹕劉彥章與劉桂隱﹑劉申齋講學﹐有詩名。其題廬陵義士傳絕句云云﹐爲時傳誦。

◆陸文圭

文圭字子方﹐江陰人。宋咸淳初﹐以春秋中鄕選。延佑設科﹐再中鄕舉﹐以老疾不應召﹐卒於家。

挽貢仲章學士

鹿蔥絕句

○挽貢仲章學士

才優如貢禹﹐經行復精純。海內多知己﹐江東尙有人。林泉隱君子﹐臺閣古名臣。九轉丹成去﹐靑山宰木春。

墻東類藳﹕自注﹕貢臨終夢「九轉丹成生羽翼」之句。

○鹿蔥絕句

丹葩信不類蘋蒿﹐雨後常抽綠玉條。此艸豈宜充鹿食﹐瘦莖卻比沈郎腰。

墻東類藳﹕自注﹕沈約作鹿蔥詩云「爾非蘋與蒿﹐豈充麚鹿食。」讒者取此詩以白梁武帝﹐大怒﹐約以憂死。今按此詩﹐亦未見顯然譏刺﹐何爲得罪﹖但此花丹色﹐略有斑點﹐似鹿紋﹐所以得名﹐非謂可以充鹿之食也。

◆黃庚

庚字星甫﹐天臺人。有月屋漫稾。

枕易

秋色

○枕易【越中詩社試題都魁。】

古鼎煙銷倦點朱﹐翛然髙臥夜寒初。四檐寂寂半牀夢﹐兩鬢蕭蕭一卷書。日月冥心知代謝﹐陰陽回首驗盈虛。起來萬象皆吾有﹐收拾乾坤在艸廬。

月屋漫藳﹕考官李侍郎應祈批﹕詩題莫難於枕易﹐自非作家大手筆﹐詎能模寫﹗蓋以其不涉風雲雨露﹑江山花鳥﹐此所以爲難。予閱三十餘卷﹐鮮有全篇純粹﹐正如披沙揀金﹐使人悶悶﹐忽見此作﹐若紛紛盆盎中得古罍洗﹐把玩不忍釋手。此詩起句「倦」字便含睡意﹔頷聯气象優遊﹐殊不費力﹐曲盡枕易之妙﹔頸聯「冥心」「回首」四字﹐極其精到﹔結句如萬馬橫奔﹐勢不可遏﹐且有力量。全篇體制合法度﹐音調諧宮商﹐三復降嘆﹐此必騷壇老手﹐望見旗鼓﹐已知其爲大將也。冠冕眾作﹐誰曰不然﹖

○秋色【山陰詩社中選。】

憑髙望不及﹐望斷動愁情。落日淒涼處﹐西風點染成。丹楓明野驛﹐白水浸江城。馬上人回首﹐戎戎黯客程。

案﹕以上二詩﹐中選及評語﹐旣見月屋漫稾﹐復見張觀光屏巖小稿﹐未知孰是。

◆張觀光

觀光字直夫﹐東陽人。

梅魂

○梅魂

夢覺羅浮迹已陳﹐至今想象事如新。相思一夜窗前月﹐似見三生石上春。的的孤芳冰气魄﹐疏疏冷蕋雪精神。料應楚些難招至﹐欲倩花光爲寫眞。

屏巖小稿﹕武林試中選。

◆虞徳觀

徳觀名未詳﹐集從兄。

句

○句

我因國破家何在﹐君爲唇亡齒亦寒。

道園遺稿﹕從兄徳觀父與集同出榮州府君。宋亡﹐隱居不仕而歿。集來吳門省墓﹐從外親臨邛韓氏得兄遺迹﹐有云云﹐不知爲誰作也。撫誦不覺流涕。

●元詩紀事卷九

侯官陳衍輯

陳孚

徐明善

馮子振

曹伯啟

鄧文原

宋無

艾性夫

朱浚

◆陳孚

孚字剛中﹐臺州臨海人。至元中以布衣上賦﹐江浙行省聞於朝。後以禮部郎中使安南。官至臺州路總管府治中。有剛中觀光等稿。

題壁

江州

銅雀臺

鳳凰山

金山寺

泊安慶府呈貢父

白門

鸚鵡洲

題和靖墓

瀟湘八景

統幕

安南卽事

句

○題壁

我不學寇丞相﹐地黃變發發如漆。又不學張長史﹐醉後揮毫掃狂墨。平生紺髮三千丈﹐幾度和云眠石上。不合感時怒衝冠﹐天公罰作圓頂相。肺肝本無兒女情﹐亦豈惜此雙鬢靑。只憶山間秋月冷﹐搔首不見髼松影。

○江州【按﹕此條引自輟耕錄卷八﹐依文意此詩當題作交州。】

老母越南垂白髮﹐病妻塞北倚黃昏。蠻煙瘴雨交州客﹐三處相思一夢魂。

輟耕錄﹕吾鄕陳剛中先生﹐國初時﹐嘗爲僧以避世變。一日﹐大書所作詩於父執某之粉墻上﹐云云。父執見之曰「此子欲歸俗也。」呼來館谷之﹐命養發。經半年餘﹐謂曰「汝當娶﹐吾將以女事汝。」先生辭謝再三。旣而命寓他所﹐遣媒妁行言﹐擇日迎歸。父執喜曰「五馬入門矣﹗」先生𨿽獲佳偶﹐自妻母以至妻之兄姊弟妹皆不然﹐遂挈家入京。館閣諸公﹐交章薦舉﹐入翰林。會朝廷遣使交趾﹐先生副之。至交州﹐嘗有詩云云。

○銅雀臺

古臺百尺生野蒿﹐昔誰築此當塗髙。上有三千金步搖﹐滿陵寒柏圍鳳綃。西飛燕子東伯勞﹐塵間泉下路迢迢。龍帳銀箏紫檀槽﹐怨入漳河翻夜濤。人生過眼艸上露﹐白骨何由見歌舞﹖獨不念漢家長陵一抔土﹐玉柙珠襦鎖秋雨﹗

詩藪﹕雄渾流麗﹐步驟中程。

○鳳凰山

浮屠百尺聳亭亭﹐落日鴉啼野蔓靑。故國盡銷龍虎气﹐荒山空帶鳳凰形。金根輦路迎禪【一作「神」。】駕﹐玉樹歌臺語梵鈴。惟有錢塘江上月﹐年年隨鴈過寒【一作「空」。】汀。

○金山寺

萬頃天光俯可吞﹐壺中別有小乾坤。云侵塔影橫江口﹐潮送鐘聲過海門。僧榻夜隨鮫室湧﹐佛燈秋隔蜃樓昏。年年只有中泠水﹐不受人間一點塵。

○泊安慶府呈貢父

共擁旄幢度百蠻﹐今朝忽遇【一作「過」。】皖公山。幸承乙夜君王問﹐更喜丁年奉使還。舊夢未迷天祿閣﹐新愁猶憶鬼門關。塵纓笑濯滄浪水﹐少【一作「小」。】伴沙鷗半日閒。

詩藪﹕全篇整麗﹐首尾勻和。

○白門

布死城南未足悲﹐老瞞可是算無遺。不知別有三分者﹐只在當年大耳兒。

歸田詩話﹕陳剛中白門詩云云。詠曹操殺呂布事。

○鸚鵡洲

大江東南來﹐孤洲屹枯蘚。中有千載人﹐殘骨寄偃蹇。惟漢黨錮禍﹐薦紳半摧殄。況復啖葛奴﹐盡使羽翼翦。天乎鸞鳳姿﹐乃此侶猰犬。想當落筆時﹐酒酣玉色洗。鸚鵡何足詠﹐僅以雕虫顯。我來策蓬顆﹐淸淚淒以泫。尙恨迷幾先﹐不爲無道捲。賢哉龐徳公﹐一犂老襄峴﹗

歸田詩話﹕崔塗鸚鵡洲詩云「曹瞞尙不能容物﹐黃祖何由解愛才。」後無繼之者。陳剛中一篇云云。詞語跌宕﹐議論老成﹐誠佳作也。

○題和靖墓

北邙翁仲拱朱門﹐玉盌時驚古帝魂。爭似孤山一抔土﹐梅花依舊月黃昏。

筆精﹕古今題和靖先生墓者不下百篇﹐悉梅鶴封禪故事而已。陳剛中一絕云云﹐亦可掩諸作者也。

○瀟湘八景

遠浦歸帆

遠浦歸帆

日落牛羊歸﹐渡頭動津鼓。煙昏不見人﹐隱隱數聲櫓。水波忽驚搖﹐大魚亂跳舞。北風一何勁﹐帆飛過南浦。

藝林伐山﹕元陳孚遠歸帆絕句云云。識者以爲不減王維。案﹕伐山止引首四句也。

○統幕

千里茫茫艸色靑﹐亂塵飛逐馬蹄生。不知何代開軍府﹐猶有當年統幕名。

叩舷憑軾錄﹕統幕之地在北直隸隆慶州西南八十里﹐相傳遼主遊幸﹐嘗張大幕於此﹐因名統幕﹐俗訛爲土幕﹐又名土墓﹐又名土木﹐皆訛也。元陳孚詩云云。

○安南卽事

聖徳天無外﹐恩光燭海隅。遂頒南越詔﹐載命北門儒。萬里秋持節﹐千軍夜執殳。前驅嚴弩矢﹐後爨擁樵蘇。睠彼交州域﹐初爲漢氏區。樓船徵旣克﹐徵側叛還誅。五代頹王紐﹐諸方裂霸圖。遂令風气隔﹐頓覺版章殊。丁璉前猖獗﹐黎桓後覬覦。一朝陳業構﹐八葉李宗䢐。【安南本漢交州﹐唐立都護府。梁貞明中﹐土豪曲承美據其地。楊延藝﹑紹洪【紹洪原誤作「結洪」﹐據宋史交趾傳攺正。】﹑吳昌岌﹑昌文互相爭襲。宋幹徳初﹐丁公著之子部領立﹐傳子璉﹑璇。大將黎桓篡之。桓子至忠又爲李公蘊所篡。公蘊﹑徳政﹑日尊﹑幹徳﹑楊煥﹑天祚﹑龍翰﹑昊旵凡八傳。至宋嘉定乙酉歲﹐陳氏始奪其國。陳本閩人﹐有陳京﹐僞謚文王﹐壻於李。值龍翰昏耄﹐不卹政事﹐京與弟本﹐僞謚康王﹐盜國柄。昊旵衝幼﹐其子承篡立﹐僭號太上皇。死﹐子光炳嗣﹐在宋名威晃﹐上表內附國朝﹐封爲安南王。死﹐子日烜立﹐在宋名日照。死﹐今日燇代領其眾﹐於是有國六十九年矣。】下俗澆浮甚﹐中華禮樂無。諱嫌訛氏阮﹐托制僭稱孤。【國諱「李」字﹐姓李者皆易以阮﹐臨文爲字不成。以父死自稱孤子﹐表疏文移及對其羣臣皆然。】祭祀宗祊絕﹐婚姻族屬污。【𨿽有寢廟﹐無歲時祀禮﹐惟供佛最謹。國族﹐男女與同姓爲婚﹐互相匹偶﹐以齒不以昭穆。今酋之妻﹐其叔興道女也﹐蓋竊國於李﹐懲創而然。】尊卑雙跳足﹐老幼一圓顱。【民皆徒跣﹐間有躡革履﹐至殿則去之。郊迎之際﹐袍笏百人﹐皆跣而已。男子悉髠﹐有官則以靑巾冪之。民悉僧也。】陟嶠輕於鹿﹐泅波疾似鳧。【足皮厚甚﹐登山如飛﹐芒刺悉無所懼。父子男女﹐同川而浴﹐冬夏皆然。善水﹐有潛行數百里者。】斜鉤靑繒帽﹐曲領黑羅襦。【巾色深靑﹐髹繒爲之﹐貫額以鐵綫﹐前髙一尺﹐而屈之及頸﹐以帶束反結其後﹐頂有鐵鉤﹐有職掌則加帶於鉤。家居囚首﹐見客乃巾﹐遠行則一人捧巾以從。惟酋髻以皂羅包束﹐遠望如道家綸巾而益廣出﹐其旁發皆露垂。國皆衣黑﹐皂衫四裾﹐盤領以羅爲之。婦人亦黑衣﹐但白裏廣出﹐就以緣其領﹐博四寸﹐以此爲異。靑紅黃紫諸色絕無。】語笑堂前燕﹐趨蹌屋上烏。【語音侏離﹐謂天曰勃未﹐地曰煙﹐日曰扶勃未﹐月曰勃叉﹐風曰教﹐云曰梅﹐山曰幹隈﹐水曰掠﹐眼曰未﹐口曰皿﹐父曰吒﹐母曰娜﹐男子曰千﹐女曰於多蓋﹐夫曰重﹐妻曰陀被﹐好曰領﹐不好曰張領﹐大率類此。聲急而浮﹐大似鳥語。趨進輕佻﹐往來如風。深黑一色﹐如寒鴉萬點。】抵鴉身偃豕﹐羅我背拳狐。【其舁人用布一匹﹐長丈餘﹐以圓木二﹐各長五寸﹐挈布兩端﹐更以繩挈圓木上﹐以大竹貫繩﹐兩人舁之﹐人側其中﹐若舉羊豕然﹐名曰抵鴉。貴者則以錦帛﹐扛用黑漆﹐上拖黑油紙屋﹐髙四尺許﹐銳其脊而廣其檐。檐廣約四尺﹐雨則張之﹐晴則徹屋而用傘。酋出入以紅輦朱屏﹐八人舁之﹐甚麗。象背上施鞍轡﹐凡座名曰羅我﹐人坐其上﹐拳屈如狐。象頷編鈴數十﹐行則瑯瑯然。】寺號千齡陋﹐州名萬劫愚。【使者館於太師府﹐左有小剎曰天啟千齡寺。前有碑﹐載建中八年壬辰歲造﹐乃其祖僭號﹐爲母李氏追悼冥福。李氏僞謚慈順太后﹐龍翰女也。僞興道王陳峻據萬劫府﹐卽唐浪州﹐馬援駐兵浪西裏地。甚重佛﹐故州名曰萬劫。】笙簫圍醜妓﹐牢醴祀淫巫。【嘗宴於其集賢殿﹐男優女倡各十人﹐皆地坐﹐有琵琶■﹝秦﹞箏一弦之屬。其謳與弦索相和﹐歌則先哩■﹝口侖﹞而後詞﹐殿下有踢弄﹑上竿﹑杖頭﹑傀儡﹐又有錦袴﹐裸其上體﹐跳擲號呶。婦人赤腳﹐十指爪槎枒起舞﹐醜態百出。人家門首﹐必有小祠﹐其神曰馬大人﹐刻木像﹐猥惡不可名狀﹐朔望則陳於庭﹐老稚羅拜之。】國尉靑盤護﹐軍掫白梃驅。【當國二人﹐其叔僞太師陳啟﹐弟僞太尉陳曄。國事巨細﹐曄﹑啟皆專之。每至殿門下輿﹐則二人各執二大木﹐圓如鏡﹐色靑﹐廣六尺﹐上畫日月北斗二十八宿﹐意以自障也。每州縣有官曰將掫﹐司巡徼之事﹐兼領土兵。有警則盡驅丁壯以往﹐器械悉自備﹐無弓矢﹐惟持藥弩標鎗﹐亦有操白梃者。】閱條親獄訟﹐明字掌機樞。【官自司尉而下﹐有檢法﹑明字﹐皆執政官。今丁公文﹑杜國器﹑黎克復等爲之。次有尙書﹐亞卿﹑翰林奉旨﹐判首三司。又有關條﹐則掌法令刑獄。其族有昭明﹑興道﹑昭懷﹑昭文﹑佐天﹐皆僭王號。正月四日﹐椎牛饗其官屬。以七月十五日爲大節﹐人家相問遺﹐官屬各以一口獻其酋。十六日開宴酬之。】勃窣官中客﹐鬅鬙座上奴。【奴皆涅其額﹐有曰官中客﹐則官奴也。曰座上奴﹐則可至酋左右。餘皆白。】臺章中贊糾﹐邑賦大僚輸。【置禦史臺﹐中贊﹐卽中丞也。刑法酷甚﹐盜及逃亡﹐斮手足指﹐其人甘心﹐或付象蹴殺之。國有大鐘樓﹐民訴事扣鐘。州設安撫﹑通判﹐縣有大僚。箕斂煩重﹐魚鰕蔬果﹐悉以充斂﹐皆大僚主之。】吏榷檳榔稅﹐人收安息租。【產檳榔最多﹐其稅亦重﹐專立官榷之。安息木取其津及葉﹐揉爲小團﹐大數寸﹐歲收租利甚厚﹐然與西域安息不類。】黃金刑莫贖﹐紫蓋律難踰。【民間金銀﹐𨿽銖兩悉徵送官﹐有私服用者﹐罪死。官品崇卑﹐視傘爲差﹐卿相則用三靑傘﹐次二傘﹑一傘﹐若紫傘﹐惟親族用之﹐他人不敢用。】安化橋危矣﹐明靈閣岌乎﹗【自館行六十里﹐過安化橋。復一里﹐至靑化橋北﹐其上爲屋十九間。至酋所居﹐門曰楊明門﹐上有閣曰朝天閣﹐左小門曰日新門﹐右小門曰云會門。內天井廣袤數十丈﹐升自阼階﹐閣下扁曰集賢殿﹐上有大閣﹐曰明靈閣。道右廡至大殿﹐曰徳輝殿﹐左門曰同樂門﹐右門曰橋應門。其扁皆金書。】曲歌嘆時世﹐樂奏入皇都。【男子十餘人﹐皆裸上體﹐聯臂頓足﹐環繞而久歌之。各行一人舉手﹐則十數人皆舉手﹐垂手亦然。其歌有莊周夢蝶﹑白樂天母別子﹑韋生玉簫﹑踏歌﹑浩歌等曲。惟嘆時世最愴惋﹐然漫不可曉。大宴﹐殿上大樂﹐則奏於廡下之後﹐樂器及人皆不見。每酌酒﹐則大呼曰樂奏某曲﹐廡下諾而奏之。其曲曰降黃龍﹐曰入皇都﹐曰宴瑤池﹐曰一江風﹐音調亦近古﹐但短促耳。】龍蘂常穿壁﹐蔞藤不離盂。【以龍花蘂和安息香油﹐揉爲小鋌﹐如筯﹐長尺許﹐插壁上﹐然之﹐終日不絕﹐香甚淸馥。閩廣人檳榔皆啖幹者﹐以蔞藤石灰和之。交人惟啖軟檳榔﹐取新采嫩者﹐以蔞葉二寸﹐塗蜆灰裹而食。貴者以黃銀榼﹐僮攜之﹐不離左右﹐終日咀嚼不少休。】玳簪穿短髮﹐虫紐刻頑膚。【婦人斷髮﹐畱三寸﹐束於頂上﹐屈其杪﹐再束如筆。無後鬢鬟﹐亦無膏沐。環珥之屬﹐富者玳瑁珥﹐余骨角而已。錙銖金珠無有也。人皆文身﹐爲鉤連屈曲之文﹐如古銅鑪鼎款識。又有涅字於胸﹐曰「義以捐軀﹐形於報國」﹐𨿽有子姓亦然。】有室皆穿竇﹐無牀不尙鑪。【屋無折架﹐法自棟至檐﹐直峻如傾﹐棟𨿽至髙﹐檐僅四五尺﹐又有低者﹐故皆黑暗﹐則就地開窗如狗竇然。人用蒲席地坐而向明。睡榻之側﹐必有鑪熾炭﹐盛暑亦然﹐以辟濕蒸之气。】星華舟作市﹐花福水爲郛。【星華府﹐卽唐驩州﹐去交州城二百餘里。海外諸番﹐舟航輻輳﹐就舟上爲市甚盛。酋叔昭文祖廟與其重寶皆在﹐實大鎭也。交州無城壁﹐土墻眸睨而已。西有花福州﹐以水圍繞﹐前有莫橋﹑西陽﹑麻他﹑老邊四橋﹐以通出入。】突兀山分臘﹐汪茫浪注瀘。【其國四面皆山﹐惟寄狼﹑寶臺﹑佛迹﹑馬鞍﹐於境內爲髙。西南善汝縣﹐有赤土山﹐萬仞插天﹐綿數百������������南珊江以筏渡。行四十里﹐至富良江﹐水湍急﹐不甚闊。江之南名橋市﹐居民雜眾。又四十里曰歸化江﹐曰瀘江﹐闊與漢鄂等。江自大理西下﹐東南入於海﹐卽諸葛武侯渡瀘之下流也。有四津﹐潮汐不常。】鼠關林翳密﹐狼塞澗縈紆。【丘溫東南行十數里﹐陟崗度嶺﹐西南行兩山間﹐初所見黃茅修竹﹐旣而深林茂樹。水闊不數尺﹐然周遭百折﹐或百步一涉﹐或半里一涉﹐凡六七十。復度一嶺﹐夾道皆古木蒼藤﹐有巨石挺出﹐篁竹叢薄﹐最爲崄﹐名老鼠關。西行有山峯秀拔﹐綿亙不絕﹐是爲寄狼山。翠壁蒼崖﹐異木翳密﹐鸚鵡孔雀﹐飛鳴互答﹐猿猱無數。凡三十里﹐抵刺竹關﹐下有兵守之。關上兩山相交﹐僅通馬道﹐大竹皆圍二尺﹐上有芒刺﹐蓋其國控扼之地也。】士燮祠將壓﹐髙駢塔未蕪。【吳士燮﹐蒼梧人。兄弟四人﹐一爲合浦太守﹐一爲九眞﹐一爲南海﹐士燮爲交趾太守。有惠政﹐死葬焉。土人祠之甚謹。髙駢旣定交州﹐遂於富良江上橋市之左立石塔。巋然猶存。】鐵船波影見﹐銅柱土痕枯。【馬援徵徵側﹐造鐵船四隻﹐沈於海。今水淸猶彷佛可見。銅柱﹐援所立也﹐在幹地鋪。其刻有云「銅柱折﹐交人滅。」今陳日烜以土埋之﹐上建伏波祠。】墟落多施榻﹐顚崖屢攺途。【村落有墟﹐每二日一集﹐百貨萃焉。五里則建屋三間﹐四面置榻﹐以爲聚墟之所。使臣至其國﹐不復行舊徑﹐皆鑿山開道﹐縈回跋涉﹐意以示險遠也。】千艘商斥鹵﹐四獲粒膏腴。【國無儲蓄﹐惟恃舟航賈販。稻歲四熟﹐𨿽隆冬苗芃芃然。】短短桑苗圃﹐叢叢竹刺衢。【桑椹逐年種以供蠶﹐每家三五畝﹐竹籬環之。刺竹大者徑七八寸﹐刺堅如鐵﹐斬而插之則活。】牛蕉垂似劍﹐龍荔綴如珠。【芭蕉極大者﹐冬不凋﹐中抽一干﹐節節有花﹐花重則幹爲所墜。結實下垂﹐一穗數十枚﹐長數寸﹐如肥皁﹐去皮﹐軟爛如綠柿﹐極甘冷。一名牛蕉。龍荔﹐實如小荔枝﹐味如龍眼﹐木與葉亦相似。二果古名奇果。有波羅蜜﹐大如瓠﹐膚礧砢如佛髻﹐味絕甘。人面子﹐肉甘酸﹐核兩目口鼻皆具。又有椰子﹑膚都子﹑餘甘子﹐皆珍味可食。】寶斝羅鸚鵡﹐名香屑鷓鴣。【鸚鵡螺﹐色紅如雲母形﹐嘴翅似鸚鵡﹐故名。香材最多﹐水沈﹑旃檀亦有之﹐似鷓鴣斑者爲貴。】揭旌圖鬼像﹐擊柝聚兵徒。【旌旗﹐黃﹑黑﹑靑﹑紅﹐簇色四腳﹐中畫星官天神﹐或如羅剎之狀。呼集儔類﹐則以大竹截爲筒﹐叩之﹐𨿽遠亦聞。】鼻飲如瓴甋﹐頭飛似轆轤。【習以鼻飲﹐如牛然。酒或以小管吸之。峒民頭有能飛者﹐以兩耳爲翼﹐夜飛往海際﹐拾魚蝦而食﹐曉復歸﹐身完如故﹐但頸下有痕﹐如紅綫耳。】蚺皮爲鼓擊﹐鰕鬣作筇扶。【蚺﹐蛇大者﹐如合抱之木﹐長稱之。臘共皮﹐刮去鱗﹐以鞔鼓﹐面闊數尺﹐但用背皮﹐腹皮不與也。向明視之﹐黑質白章如方勝﹐交人樂以爲前列。巨鰕大如柱﹐須有長十八尺者﹐海濱之人以爲柱杖﹐甚佳。】家必烹蛇虺﹐人能幻虎貙。【山蛇水虺﹐乃其常膳﹐間以充脯醢。峒民有妖術﹐誦咒修煉﹐則幻形爲虎﹐搏獐鹿生啖之。然不常有也。】魚鱗檐粲瓦﹐鵲尾海浮桴。【瓦形如板﹐上正方而銳其下之半﹐如古圭然。橫半竹以爲棧﹐以竹釘釘其瓦於棧上﹐自檐以次相壓至屋脊﹐宛如魚鱗。舟輕而長﹐板甚薄﹐尾如鴛鴦之翅﹐兩旁翹起﹐操以三十人﹐多有至百人者﹐其疾如飛。】水弩含沙擲﹐山■﹝犭參﹞出穴麤。【水弩﹐一曰含沙射工﹐以气射三十步﹐射中其影﹐但覺紅癢﹐卽以刀抉去肉﹐不爾必死。大率毒虫毒藥﹐廣以南多有之﹐中州人至此﹐不善寶護﹐必爲所害。山■﹝犭參﹞﹐一曰山都﹐居在大木爲巢﹐或居巖穴﹐獨足跳躑﹐能眩惑人﹐蓋山鬼水怪類云。】鱷魚鳴霹靂﹐蜃气吐浮屠。【鱷魚大者三四丈﹐四足似守宮﹐黃色修尾﹐口森鋸齒。一名忽雷﹐其聲如霹靂﹐鹿走崖上﹐聞嗥吼則怖而墜﹐多爲鱷所啖。海中大魚多有之﹐惟海鰍最偉﹐小者亦數千尺﹐吞舟之說非虛也。蜃﹐於春夏間吐气蔽天﹐如樓臺宮室﹐亦有如七級塔者﹐人往往見之。】■﹝宀禹﹞縣傷分阻﹐生靈困毒痡。舞階猶未格﹐折簡豈能呼﹖大社初傳禡﹐轅門合受俘。貔貅微偃戢﹐蛇豕偶逃逋。天已殂渠惡﹐民猶奉僭雛。勢如純據隴﹐政以皓亡吳。鳳札重宣令﹐狼心更伏辜。幸能寬斧鑕﹐猶自戀泥塗。獻頌尊天子﹐騰章遣大夫。象鞮言可訂﹐蠹冊事非誣。功欲收邊徼﹐威須仗廟謨。沐燻陳此什﹐禮部小臣孚。

剛中交州稾﹕至元壬辰秋九月朔﹐詔命吏部尙書臣梁曾﹑禮部郎中臣陳孚﹐奉璽書問罪於交趾。越翌日﹐召至便殿﹐賜金符襲衣乘馬弓矢器幣﹐諭遣之。明年正月二十有四日﹐至其國。三月望日﹐世子陳日燇遣陪臣明字陶子奇﹑奉旨梁文藻等奉表請命﹐以九月至京師。行李之往來﹐及期﹐凡駐僞境五十有二日。其山川城邑風俗﹐爲圖一卷﹐諭以順福逆禍﹐爲書人筆﹐悉已上於史館﹐玆不敢述。姑卽道中所得詩一百餘首﹐目之曰交州稾﹐以示同志云。癸巳除夕﹐孚敬書。

七修類稿﹕元詩人陳孚﹐出使安南﹐有紀事之詩云「鼻飲如瓴甋﹐頭飛似轆轤。」予見螺虫集中所載老撾國人﹐鼻飲水漿﹐頭飛食魚。近汪海云亦能鼻飲酒﹐頭飛則怪也。昨見星槎勝覽﹐亦言占城國人有頭飛者﹐乃婦人也﹐夜飛食人糞云云。作書者自云目擊其事。予又考占城正接安南之南﹐而老撾正接安南西北﹐陳詩信不誣也。

瀛涯勝覽﹕占城有號屍致魚者﹐乃婦人也。夜寢則頭飛入人家食小兒穢﹐气侵兒腹﹐必死。頭返合體如故﹐移其體則不合而死矣。

○句

亂山空北向﹐大火已西流。

詩藪﹕元五言律可摘者﹐陳剛中云云。

又

櫓聲搖月過巫峽﹐燈影隨潮入漢陽【入漢陽「入」原作「過」﹐與上句「過巫峽」重﹐因據詩藪攺。按陳孚原詩題作鄂渚秋晚﹐二句作「櫓聲搖月歸巫峽﹐燈影隨潮過漢】。

僧榻夜隨蛟室湧﹐佛燈秋隔蜃樓昏。

詩藪﹕句格莊嚴﹐詞藻瑰麗。

◆徐明善

明善字芳谷﹐鄱陽人【按﹕四庫全書總目卷一百六十六芳谷集提要云﹕徐明善字志友﹐徳興人﹐芳谷其別號也。又稱爲鄱陽人。】。至元間任江西等處提舉。

席上口占

○席上口占

乘傳入南中﹐云章照海紅。天邊龍虎气﹐南徼馬牛風。日月八荒燭﹐車書萬里同。丹靑入王會﹐茅土胙無窮。

中洲野錄﹕徐芳谷嘗奉使交趾國﹐其王子陳日炫聞公善詩﹐舉巵酒立索吟﹐公口占云云。日炫遂納款奉貢﹐公聲名大振。

◆馮子振

子振字海粟﹐攸州人。自號怪怪道人。仕爲承事郎﹑集賢待制。

投甕隨筆﹕元世祖時﹐馮子振嘗爲詩譽桑哥﹐且涉大言。及桑哥敗﹐卽告詞臣撰碑引諭失當。國史院編修官陳孚發其姦狀﹐帝曰「詞臣何罪﹖使以譽桑哥爲罪﹐則在廷諸臣誰不譽之﹖朕亦嘗譽之矣。」吁﹗帝所以諱子振之罪者﹐正所以諱己用桑哥之失也。

弇州山人四部稿﹕朱氏在勝國時有虹月樓﹐畫壁冠東南。楊鐵史爲之記﹐馮海粟系之詩﹐爲一時勝事。今所謂樓與畫壁俱漫滅﹐而朱氏子孫尙能守海粟詩迹。

梅花百詠

塔燈

○梅花百詠【錄二】

全開梅

疏梅

全開梅

玉臉盈盈總是春﹐都將笑色媚東君。道人放鶴歸來晚﹐月下看花似白雲。

疏梅

數个冰花三五枝﹐東君點綴特稀奇。黃昏照影臨淸淺﹐寫出林逋一句詩。【詳明本下。】

○塔燈

擎天一柱礙云低﹐破暗功同日月齊。半夜火龍蟠地軸﹐八方星象下天梯。光搖灩澦沿珠蚌﹐影落滄溟照水犀。文焰逼人髙萬丈﹐倒提鐵筆向空題。

詩藪﹕全篇整麗﹐首尾勻和。

◆曹伯啟

伯啟字士開﹐碭山人。至元中﹐爲蘭溪主簿﹐官至禦史臺侍禦史。謚文貞。有漢泉漫稿。

七賢過關圖

舟至常徳出陸由辰抵沅書事三首

句

○七賢過關圖

淸譚飄逸事淩遲﹐七子髙風世所師。公室傾危無砥柱﹐服牛乘馬欲何之﹖

七修類稿﹕七賢過關﹐人多謂唐人﹐蓋春秋有七人﹐建安有七子﹐未嘗稱賢也﹐惟晉竹林諸人稱賢耳。又考王戎嘗乘小馬﹐山濤乘驢﹐劉伶乘鹿車﹐余則乘馬﹐正符七人之跨鹿車﹐後或訛畫牛也。且接■﹝罒離﹞﹑烏帽﹐皆晉人所戴﹐唐則巾矣。元曹文貞公伯啟集有七子圖詩云云﹐又一證也。

○舟至常徳出陸由辰抵沅書事三首

盤礡崎嶇力不任﹐遐方風景變鳴禽。舟浮湖面波瀾闊﹐馬憩山腰澗壑深。千里曉煙炊紫葛﹐一春寒霧鎖靑林。紛紛寇盜何時靜﹖龔遂登車是好音。

蘭灃分歧望芷沅﹐渡頭楊柳欲飛綿。囊無薏苡防私論﹐茶有茱萸敵瘴煙。心定漸忘行役苦﹐愁濃不覺歲時遷。從今暴殄爲明誡﹐曾見山頭火種田。

武陵回首望巴陵﹐擯退舟師就馬程。潏潏靑溝穿路過﹐峨峨蒼嶺送人行。廟堂任使誰能避﹖箐麓猖狂只自驚。欲爲伏波尋勝迹﹐艸間聞有鷓鴣聲。

元詩選﹕延佑中﹐湖廣諸傜以前帥失馭﹐西南多擾。伯啟爲刑部侍郎﹐承命偕兩臺禦史﹑本省參政賈馴蒞鞫之。行次沅州﹐道且梗﹐伯啟曰「進非兵衛不可﹐惟彼諸番酋長萬一驚疑狙候﹐爲患不細。若馳一介與之議﹐靡不有濟。」眾然之。乃遣監察禦史揚鵬單騎詣之﹐果得要領以歸。此三詩卽是時所作。

○句

溪山新月上﹐江海故人同。

仲弘集﹕士開燕嶽氏溪堂有云云句邀予及張仲實曹克明同足成之云【溪堂翰林楊仲弘詩集﹝四部叢刊影明嘉靖刊本﹞卷四作「溪山」。】﹕置酒秋風裏﹐憑闌野色中。溪山新月上﹐江海故人同。縱浪情何極﹐畱連燕未終。三鱣來上客﹐五馬會羣公。積水輸淸气﹐微霞衒近空。將昏林尙白﹐及早稻先紅。極論追遐古﹐深情念困窮。尙觀儀秩秩﹐未遂樂融融。才著當朝傑﹐文誇命世雄。數君今日選﹐宜爾集南宮。

又

露坐分藜榻﹐郊行解葛衣。【村居】澹煙新店捨﹐斜月舊河山。【宿呂梁】立談千古意﹐坐占一生閒。【贈周可山】積水不勝流水碧﹐遠山還比近山靑。【嘉祥道中】十年人事成今古﹐數老天畱載典型。【鄕飲禮罷次諸公韻】去歲關心如昨日﹐平明回首又東風。【除夜】山色欲冥知雨信﹐岸痕齊剝記潮生。【江陰詠懷】

元詩選﹕宦轍所至﹐多寄寓紀述之辭。如雲云。歐陽文公以爲思致敏贍﹐襟韻朗夷﹐臨文抒志﹐造次天成。斯足以稱其爲人矣。

◆鄧文原

文原字善之﹐綿州人。至元二十七年﹐行中書省辟爲杭州路儒學正﹐官至集賢直學士。謚文肅。有素履齋集。

武陵勝集得入字

陪髙彥敬遊南山

句

○武陵勝集得入字

雨雪正紛紛﹐气壓后土濕。大梁雄豪士﹐衝寒策馬急。欣然款柴門﹐稍稍冠蓋集。酒酣歌白雪﹐頗覺春風入。蹇予守空巷﹐歲暮憂思積。念有流離子﹐饑寒夜中泣。【詳白珽下。】

○陪髙彥敬遊南山

不到南山又二年﹐離離秋艸映寒泉。東林蕭散開蓮社﹐西晉風流棹酒船。古寺雲煙終日合﹐長松風雨半空懸。謝公未了登臨興﹐故向禪房借榻眠。

詩藪﹕全篇整麗﹐首尾勻和。

○句

平生修月斧﹐萬里禦風翰。

詩藪﹕元五言律可摘者﹐鄧文原云云。

又

客捨張燈浮大白﹐禁鐘和漏隔華淸。

詩藪﹕句格莊嚴﹐詞藻瑰麗。

◆宋無【亦作「無」。】

無字子虛﹐舊以晞顏字行。世家晉陵﹐以兵亂遷吳﹐冒姓朱。有子虛翠寒集﹑啽囈集﹑鯨背吟。

詠史

烏夜啼

公無渡河

戰城南

公莫舞

長門怨

枯魚過河泣

妾薄命

古硯歌

次友人春別

鯨背吟

○詠史

函谷關中富列侯﹐黃童亦僭上卿謀。當年園綺猶年少﹐甘隱商山到白頭。【甘羅】

紅粉捐軀爲主家﹐明珠一斛委泥沙。年來金穀園中燕﹐銜取香泥葬落花。【綠珠】

滄溟幾度見揚塵﹐曾醉堯家丙子春。近日喜無天使至﹐蹇驢畱得載閒身。【張果】

化作遼東羽翼回﹐適逢沙苑獵弦開。寧知萬里靑城客﹐眞待他年箭主來【眞待他年「眞」藝林伐山﹝函海本﹞卷十八作「直」﹐似當從。】。【徐左卿化鶴【徐左卿化鶴啽囈集﹝汲古閣本﹞題作徐佐卿。「左」當從「佐」﹐徐佐卿事見薛用弱集異記及太平廣記卷三十六引廣徳神異錄。】】

詔下山東感泣來【詔下山東感泣來「山東」原作「東山」﹐按此句用舊唐書陸贄傳「﹝贄﹞從容奏曰﹕陛下幸奉天﹑山南時﹐赦書至山東﹐宣諭之時﹐士卒無不感泣」句﹐因據啽囈集﹑藝林伐山卷十八攺。】﹐謫歸門巷鎖蒼苔【謫歸門巷鎖蒼苔啽囈集作「謫歸門竇鎖莓苔」。】。奉天以後誰持筆﹐不用當時陸九才。【陸贄】貞烈那堪黠虜求﹐玉顏甘沒塞垣秋。孤墳若是鄰靑冢﹐地下昭君見亦羞。【宋宮人王婉容】

藝林伐山﹕宋子虛詠史凡百餘首﹐其佳者如詠甘羅云云。詠綠珠云云。詠張果云云。詠徐左卿化鶴云云。詠陸贄云云。詠宋宮人王婉容云云。王婉容隨徽﹑欽北去﹐粘罕見之﹐求爲子婦﹐婉容自刎車中﹐虜人葬之道旁﹐可謂英烈矣。

○烏夜啼

露華洗天天墮水﹐燭光燒云半空紫。西施夜醉芙蓉洲﹐金絲玉簧淸咽秋【淸咽秋翠寒集﹝汲古閣本﹞作「咽淸秋」﹐似當從。】。鼙鼓鞭月行春雷﹐洞房花夢酣不回。宮中夜夜啼棲烏﹐美人日日歌吳歈。吳王國破歌聲絕﹐鬼火靑熒生碧血。千年壞冢耕狐兔﹐烏銜紙錢掛枯樹。髑髏無語滿眼泥﹐曾見吳王歌舞時。烏夜啼﹐啼爲誰﹖身前歡樂身後悲﹐空畱瑟怨傳相思。烏夜啼﹐啼別離﹗

○公無渡河

九龍爭珠戰淵底﹐洪濤萬丈湧山起。鱷魚張口奮靈齒﹐含沙射人毒如矢。寧登髙山莫涉水﹐公無渡河﹐公不可止。河伯娶婦蛟龍宅﹐公無白璧獻河伯﹐恐公身爲泣珠客。公無渡河﹐公不然﹐憂公老命沈黃泉。公沈黃泉﹐公勿怨天﹗

○戰城南

漢兵鏖戰城南窟﹐雪深馬僵漢城沒。凍指控弦指斷折﹐寒膚著鐵膚皸裂。軍中七日不火食﹐手殺降人吞熱血。漢懸千金購首級﹐將士銜枚夜深入。天愁地黑聲啾啾﹐鞍下髏髑相對泣。偏裨背負八十創﹐破旗裹屍橫道旁。殘卒忍死哭空城﹐露布獨有都護名。

○公莫舞

公莫舞﹐公莫舞﹐鴻門王气歸眞主﹗何人睚眥赤龍子﹐手循玉玦目相語。令公莫舞公楚舞﹐劍光射日白虹吐。人發殺機天不與﹐撞斗帳中唉亞父﹐霸業明朝棄如土﹗

○長門怨

金壺咽淚蓮花澀﹐銀箭浮遲渴烏泣。知更阿監羅襪冰﹐瞑對星河玉階立。內官唱漏催曉籌﹐芙蓉夢破燕支愁。起來妝罷窺繡戶﹐三十六院殘燭幽。建章風傳鳳吹遠﹐翠華晨幸昭儀館。箜篌不語心自語﹐愁長如天恨天短。紅裀暖踏楊花雪﹐絳縷閒封守宮血。鸚鵡空猜警蹕聲﹐春寒緊護流蘇結。

○枯魚過河泣

北溟有鯤﹐歕薄昆侖﹐气吞積石摧禹門。過河河水枯。蹤迹困泥塗。垂涎向海若﹐能濟涓滴無﹖中流有魴鯉﹐不貸斗升水。巨口走噞喁﹐逆遊莫若鮪。鯤兮鯤兮﹐爾泣何由龍伯知。決雨津﹐倒天池﹐洚水橫行﹐隨鯤所之。揚鰭爲謝魴與鯉﹐還有桃花春漲時。

○妾薄命

雲母屏﹐琢春冰﹐鮫女織綃蟬翼輕。比妾妾薄命﹐比君君薄情。紅綿拭鏡照膽明﹐還疑妾貌非傾城。傾城從來有人妒﹐況復君心不如故。故人心尙峯九疑﹐新妾那能無故時。補天天髙﹐塡海海深﹐不食蓮菂﹐不知妾心。

○古硯歌

神媧踏雲補天去﹐遺下一團蒼黑天。千年萬年幹不得﹐長帶盤古靑紫煙。玉工剖天天化石﹐石內星精有餘魄。琱光發烱成禹璧﹐海王川後輸玄液。靑帝呵霧坤倪濕﹐匣月不開太陰泣。破天殘缺無人補﹐一穴絲絲漏春雨。空藏老石磨今古﹐補天何時與天語。

馮海粟云﹕子虛烏夜啼﹑公無渡河﹑戰城南﹑公莫舞至妾薄命﹑古硯歌諸詩﹐皆古錦﹐神林鬼冢外﹐帶三分鳳麟洲上飛仙羽翮格力【按﹕此條引自翠寒集延佑庚申冬馮子振序。】。

○次友人春別

波流雲散碧天空﹐魚雁沈沈信不通。楊柳昏黃晚西月﹐梨花明白夜東風。秋千庭院人初下﹐春半園林酒正中。背倚闌干思往事﹐畫樓魂夢可曾同﹖

元詩選﹕子虛律詩工絕﹐海粟盛稱此詩中聯。髙季迪評其詩﹐謂澹蕩遒逸﹐於虞﹑楊﹑範﹑揭外﹐別樹一宗。亦篤論也。

○鯨背吟

梢水

鶯遊山

日出

東洋

揍沙

海鷗

乳島

沙門島

萊州洋

水程

尋■﹝舟宗﹞

拋矴

出火

落篷

走風

櫓歌

大浪

探淺

討水

討柴

直沽

自題

梢水

拔矴張篷豈暫停﹐爲貪薄利故輕生。幾宵風雨船頭坐﹐不脫蓑衣臥月明。

鶯遊山

崖向波濤頂接空﹐黃鶯遊處樹成叢。莫言山上人希住﹐多少樓臺煙雨中。

日出

金烏搖上浪如堆﹐萬象分明海色開。遙望扶桑岸頭近﹐小舟撐出柳陰來。

東洋

東溟雲气接蓬萊﹐徐福樓船此際開。應是秦皇望消息﹐采芝何處未歸來﹖

揍沙

萬斛龍驤一葉輕【萬斛龍驤「斛」原作「乘」﹐據鯨背吟集﹝說郛本﹞攺正。】﹐逆風寸步不能行。如今閣在沙灘上﹐野渡無人舟自橫。

海鷗

羣飛獨宿水中央﹐逐浪隨波羽半傷。莫去西湖花裏睡﹐芰荷翻雨打鴛鴦。

乳島

遠望渾如兩乳同﹐近前方信兩髙峯。端相不似雞頭肉﹐莫遣三郎解抹胸。

沙門島

積沙成島浸蒼空﹐古祀龍妃石崦東。亦有遊人記曾到﹐去年今日此門中。

萊州洋

萊州洋內浪頻髙﹐矴鐵千尋系不牢。傳與海神休恣意﹐二三升水作波濤。

水程

九日灘頭不可移﹐九灘一日尙嫌遲。何須頻問程多少﹐路上行人口是碑。

尋■﹝舟宗﹞

艸艦同■﹝舟宗﹞在海心﹐一時相離不知音。夜來欲問平安信﹐明月蘆花何處尋。

拋矴

千斤鐵矴系船頭﹐萬丈灘中得挽畱【萬丈灘「灘」鯨背吟集作「波」﹐似當從。】。想見夜深拋擲處﹐驚魚錯認月沈鉤。

出火

前船去速後■﹝舟宗﹞忙【前船「船」鯨背吟集作「■﹝舟宗﹞」﹐從下文當從。】﹐暗裏尋■﹝舟宗﹞認火光。何處笙歌歸棹晚﹐髙燒銀燭照紅妝。

落篷

潮信篷畱風力慳﹐落篷少歇浪中間。殷勤爲向梢人道﹐又得浮生半日閒。

走風

夜颶顚狂浪捲天﹐深淵多少走風船。一宵行盡波濤險﹐只在蘆花淺水邊。

櫓歌【櫓歌鯨背吟集作「棹歌」。】

浪靜船遲共一■﹝舟宗﹞﹐櫓聲齊起響連空。要將檀板輕輕和﹐又被風吹別調中。

大浪

吞天髙浪雪成堆﹐搖蕩驚心眼怕開。深謝波神費工力﹐幾回風雨送將來。

探淺

探水行船逐步尋﹐忽逢沙淺便驚心。蓬萊近處更難徧﹐揚子江頭浪最深。

討水

海波鹹苦帶流沙﹐島上淸泉味最佳。莫笑行人不風韻﹐一瓶春水自煎茶。

討柴【討柴鯨背吟集作「采薪」。】

海樹年深成大材﹐一時斧伐作薪來。山人指點長松說﹐盡是劉郎去後栽。

直沽

直沽風月可消愁﹐標格燕山第一流【第一流「流」原作「樓」﹐與下「揚州十里小紅樓」重﹐因據鯨背吟集攺。】。細問名花何處出【名花原作「花名」﹐據鯨背吟集攺。】﹖揚州十里小紅樓。

自題

乘興風波萬里遊﹐淸如王子泛扁舟。早知鯨背推敲險﹐悔不來時只跨牛。

鯨背吟﹕原序﹕僕初涉詩書﹐薄遊山水﹐偶托迹於冑科﹐未忘情於筆硯。緣木求魚﹐乘桴浮海。觀千艘之漕餉﹐勢若龍驤﹔受半載之奔波﹐名如蝸角。碧漢迢遙﹐一似桴槎於天上﹔銀濤湧洶﹐幾番戰栗於船中。今將所歷海洋山島﹐與夫風物所聞﹐舟航所見﹐各成詩一首。詩尾聯以古句﹐蓋滑稽也﹐非敢稱於格律。然而風檣之下﹐柁樓之上﹐舉酒酌月﹐亦可與梢人黃帽郎同發一笑云爾。至元辛卯中秋﹐蘇臺吟人朱晞顏名世序。

◆艾性夫

性夫字天謂﹐江西撫州人。元初官江浙道提舉。有剩語二卷。

江西通誌﹕稱「撫州三艾」。叔可字無可﹐憲可字符徳﹐性夫字天謂﹐皆工於詩。

哭北谷羅先生

贈趙太史

句

○哭北谷羅先生

死到先生世道衰﹐忍彈雙淚看銘碑﹖動隨天去心無愧﹐視得官輕事敢爲。他日史書廉太守﹐四方人哭老宗師。無人描畫無人詠﹐始是梅花自在時【無人描畫無人詠﹐始是梅花自在時按此二句乃羅先生詩﹐剩語﹝四庫珍本叢書本﹞卷下作「不知精爽歸何處﹐定在梅花自在時」。】。

剩語﹕自注﹕先生詩「無人描畫」云云﹐蓋自況也。故及之。

○贈趙太史

輕柔楊柳挾春妍﹐孤梗梅花結雪緣。此是乾坤大消息﹐相逢切莫說流年。

剩語﹕自注﹕此予三十年前贈先見趙太史二絕之一﹐予亦不復記憶矣。後三十五年﹐太史訪予山中﹐恨詩不存﹐惟爲余誦此﹐而亦忘其一﹐竟莫省爲何等語也。

○句

安得天上蓬萊宮﹐卻住人間馬嵬鬼。

讕言長語﹕文人詞勝於理者多﹐白樂天長恨歌敍明皇貴妃「天上人間會相見」云云﹐人讀之不覺可喜。元艾性夫作臨邛道士招魂歌云云。

◆朱浚

浚字��﹐臨川人。

贈賣墨呂云叔訪陳煙山

都城初秋和趙京倅

句

○贈賣墨呂云叔訪陳煙山

僊宗傳訣自分明﹐未數當年老樹精。一片紫雲光滴滴﹐丹墀成就幾公卿。

蓬萊僊子世偏珍﹐琮璧多攜問楚津。若向積煙峯下過﹐殷勤傳語臥樓人。

○都城初秋和趙京倅

從來美玉價連城﹐結佩乘風十二京。攜上崝嶸今有約﹐好畱彩筆調淸平。

宇宙淸愁望眼中﹐誰將涼雨借龍公。秋風夜入關河迥﹐破賊紅旗兟曉空。

○句

西風落葉長安夢﹐晚節寒花老圃心。【京師九日】玉帳分兵賦采薇﹐梅華吹雪上戎衣。將軍意气中流楫。丞相功名采石磯。【送人巡江】金寒霜气山無虎﹐劍動星光水有龍。【平江虎丘山】皇帝當年第九春﹐宮符仍詔刻麒麟。軍咨祭酒金臺夜【金臺夜「夜」隱居通議卷十二作「客」﹐當從。「金臺客」對「鐵璧人」更工。】﹐國子先生鐵璧人。【送吳制參赴麟捆】落花水暖千船聚﹐芳艸春深一鶴歸。【南浦夜泊】米車已過塵迷路﹐漁网才收月滿船。【枇杷亭】海燕故人意﹐杜鵑遊子心。【次韻】故里千山隔﹐終年一字無。【訪舊】溪月知相憶﹐江雲約共吟。夜船書一紙﹐飛過赤楓林。【寄友】

隱居通議﹕頃壬辰癸巳歲﹐有臨川朱兄浚過訪﹐出其詩曰梅邊集﹐以惠教。予愛其流麗穩熟﹐不作寒乞語﹐爲跋其後。已而與之賡酬﹐則與集中作大異。豈謀野則獲﹐與蒙被作文﹐性情各有所宜耶﹖然極愛之﹐爲摘其句。七言律有「西風」各云云。五言不多﹐「海燕」各云云。絕句云云。

●元詩紀事卷十

侯官陳衍輯

髙克恭

李材

姚式

鄧楡

趙孟吁

李淦

李孟

袁易

戴天錫

盛彪

盧亙

袁桷

袁裒

鄧椿

吳延壽

顏天祥

錢資深

林宏

葉齊賢

陸桂

從大

黃肖翁

東南仲

孟淳

◆髙克恭

克恭字彥敬﹐其先西域人﹐後居燕之房山。初仕爲省郎﹐官至刑部侍郎。卒追贈刑部尙書﹐謚文簡。有房山集。

過京口

過信州

弋陽

拍洪樓

滿目雲山樓

卽事

寄友

濟州道庵

句

○過京口

北來朋友不如鴻﹐幾个西飛幾个東。多少登臨舊樓閣﹐闌干閒在夕陽中。

○過信州

二千里路佳山水﹐無數海棠官道旁。風送落紅攙馬過﹐春光更比路人忙。

鐵网珊瑚﹕王士熙題髙房山畫云﹕詩甚有唐人意度﹐作樂府止記兩句﹐曰「無限飛紅隨馬足﹐春光更比路人忙。」

○弋陽

雷聲驅雨轉山西﹐山腹云根似雪齊【似雪齊「雪」吳禮部詩話﹝知不足齋叢書本﹞作「削」。】。日暮牧兒歸不得﹐料應白水漲前溪。

○拍洪樓

仰有嵐光俯有溪﹐軒窗初不計東西。雲峯雨岫安排定﹐松竹林林自整齊。

其二

山腰澗曲繚短垣﹐百怪老樹龍蛇蜿。山翁有時抱琴至﹐雪霽月明開北軒。

○滿目雲山樓

溪頭白鷺來相安﹐溪上紅桃雨打殘。滿目雲山爲誰好﹐一川晴色上樓看。

○卽事

古木陰中生白煙﹐忽從石上見流泉。閒隨委曲尋源去﹐直到人家竹塢邊。

鐵网珊瑚﹕水村圖捲跋﹕大徳八年五月﹐還自江西﹐過虎丘﹐舟中子敬攜此卷見示。俗客以惡酒相撓﹐情況構詩不成﹐遂書途中所作﹐少答雅意。房山髙克恭。

其二

雞鳴上馬戴星還﹐鄰近人家見面難。一度相思一回首﹐二千里外得相看。

○寄友

並行沿堤步晚晴﹐野香牽引過林坰。誰知卻是江南夢﹐尋到西曹夜直廳。

○濟州道庵

艸色瑯玕逼兩楹﹐早陰才過午陰晴。斜陽又送西軒影﹐一就移牀待月生。

吳禮部詩話﹕吳興姚子敬手寫髙彥敬尙書絕句一卷﹐皆佳。云云。子敬爲人修潔﹐詞翰皆工﹐此卷作行艸尢可愛。案﹕以上十首皆見詩話﹐前七首見鐵网珊瑚。

○句

雲山隨處覺﹐風雨興中孤。

好古堂書畫記﹕髙房山雲山大幅﹐自題云云﹐髙克恭並題。案髙常侍詩云「雲山行處合﹐風雨興中秋。」此略攺之。

◆李材

材字子構﹐京兆人。

海子上卽事

句

○海子上卽事

馳道塵香逐玉珂﹐彤樓花暗鼓云和。光風漸綠瀛洲艸﹐細雨微生太液波。月榭管弦鳴曙早﹐水亭簾幕受寒多。少年易動傷心感﹐喚取蛾眉對酒歌。

○句

劉郎再來歲雲暮﹐王母一笑天回春。

松雪齋集﹕海子上卽事與李子構同賦原注﹕李詩云云。子構名材﹐京兆人﹐年十七賦此詩﹐不幸早亡﹐雜於唐人詩中未易辧也。客有賦十月桃者﹐子構云云﹐眾皆鉗口不作。亦奇句也。因附此。

又

天入五溪無雁到﹐地經三峽有猿啼。

詩藪﹕李子構云云。詳趙孟俯下。

◆姚式

式字子敬﹐號筠庵﹐吳興人。善書畫﹐髙克恭薦爲校官。

趙子昂畫謝幼輿丘壑圖

題水村圖

○趙子昂畫謝幼輿丘壑圖

黃塵污人廊廟具﹐蕭散風流誰比數。淸言善畫浪相傳﹐遺恨千年機上女。

珊瑚网﹕趙文敏畫謝幼輿丘壑圖﹐吳興姚式題云云。鄧楡木之云云。虞集云云。宋無雲云。趙雍跋云﹕右先承旨早年作幼輿丘壑圖﹐眞迹無疑。拜觀之餘﹐悲喜交集﹐不能去手﹐無言師宜寶之。倪瓚云云。

珊瑚木難﹕趙魏公畫幼輿丘壑圖跋﹕「予自少小愛畫﹐得寸縑尺楮﹐未嘗不命筆模寫。此圖是初傅色時所作﹐𨿽筆力未至﹐而粗有古意。邇來須髮盡白﹐畫乃加進﹐然百事皆懶﹐欲如昔者作一二圖﹐亦不可得。右之要予再跋﹐故重書以識之。孟俯。」又﹐趙雍跋﹕「右先平章初年所作。雍至正十七年春至錢塘﹐鄒伯常復以見示﹐拜觀之餘﹐悲喜交集﹐展玩不能去手。伯常宜寶藏之。」又﹐趙麟跋﹕「此圖乃先大父早年所作﹐眞迹無疑。至正丁酉四月﹐拜觀於會稽之寓捨。」又﹐宇文公諒詩云云。又﹐楊維楨詩序﹕「伯常避難東徙﹐家資如山﹐委棄不復顧戀﹐獨珍惜此畫﹐不忍使失去。客中時一展玩﹐輒欣然自慰。雅好異於流俗﹐深可敬也。」

○題水村圖

問君何許水邊村﹐亦有扁舟乘興人。無限好山茆屋外﹐他年倘許我爲鄰﹖

珊瑚木難﹕息齊居士舊嘗與隱釣作水村圖﹐題云云。旣還吳興﹐復來見子昂。此圖意象融會﹐令人應接不暇﹐又何暇詩﹖非徳鈞詎能領會耶﹗姚式書於姑蘇寓館。

◆鄧楡

楡字木之。

題趙文敏畫謝幼輿丘壑圖

○題趙文敏畫謝幼輿丘壑圖

一丘一壑絕塵坌﹐坐看前山出白雲。可使玉堂揮翰手﹐卻疑大小李將軍。【見姚式下。】

◆趙孟吁

孟吁字子俊。

題水村圖

○題水村圖

曖曖水邊村﹐蕭條絕塵滓。錢君智者徒﹐而後能樂此。平生丘壑情﹐所向政在是。問誰爲此圖﹖吾兄能固爾。【詳錢仲鼎下。】

◆李淦

淦字性學﹐建昌南城人。官揚州儒學正﹐升江陰路教授。

癸辛雜識﹕葉李爲李性學所窘﹐飲恨而終。

元史葉李傳﹕揚州儒學正李淦上書言﹕人皆知僧格用羣小之罪﹐而不知葉李舉僧格之罪﹐宜斬李以謝天下。李南還﹐尋卒。

雪樓集﹕李性學官國子助教﹐一食能盡肉數斤﹐不娶﹐善談論﹐不知有男女事﹐或端坐至旦。

句

○句

天下今無讀書者﹐人間惟有作詩人。

癸辛雜識﹕李性學之爲吾教也﹐有詩云云。其後得罪於巨室﹐故遭完顏禦史之怒﹐杖幾及身﹐閻子靜援之而免。

◆李孟

孟字道復﹐上黨人。至元中﹐裕宗召見東宮﹐不及用。成宗立﹐薦爲太子師傅。官至中書平章政事﹐賜爵秦國公﹐攺封韓國公。謚文忠。有秋谷集。

贈黃秋江處士

○贈黃秋江處士

君釣秋江月﹐我耕秋谷云。逃名君笑我﹐伴食我慚君。老我素多病﹐壯君髙出羣。何時各歸去﹐雲月總平分。

黃文獻集﹕秋江黃君墓志銘﹕一淸字淸夫﹐休寧人。入京師﹐謁李公。君古貌長身﹐須髯如戟﹐寬衣髙冠﹐容止簡率﹐又作吳語﹐左右多目笑之。公望見大驚異﹐卽下執其手﹐延之上座﹐名動京師。君以秋江自號﹐而李公自號秋谷﹐遺君詩有云云之句﹐朝野傳誦滿口。趙文敏公寫以爲圖。君辭歸築山房﹐摘李公詩語爲扁名﹐以見志﹐公欣然遣以錢助之。

吳文正集﹕平章政事李公﹐以公輔之尊而友處士之賤﹐贈之以詩章﹐重之以序引﹐可謂忘勢謙己者矣。然公之詩云云﹐亦一時姑爲是言而已。晚節而踐斯言也﹐豈不髙出一世也哉﹗

定宇先生文集﹕淸夫素志乎秋江釣月﹐然結知大臣者數年﹐𨿽欲裊一絲風於見底江上而不可得。秦國公嘗欲以詞翰薦之﹐力以養母辭歸。又將築釣耕山房與母偕隱﹐秦國公以當世大臣﹐乃肯下友一士﹐圖其秋谷耕云與秋江釣月四詩﹐且序之﹐以雲月平分爲約﹐此盛徳事﹐古今寡二。

◆袁易

易字通甫﹐吳郡人。署徽州路石洞書院山長。有靜春堂集。

靜春堂詩集﹕郭麟孫序﹕及歸隱於松江之濱﹐築室治圃﹐種花藝竹﹐繞捨芙蕖數十畝﹐雜植菱芡蒓菜於其間。扁其堂曰靜春﹐聚書萬卷。暇則具筆牀茶竈﹐扁舟五湖﹐盡取乾坤淸气以充其詩。

又﹕附幹文傳記﹕與郭祥卿﹑龔子敬相友善﹐趙文敏公稱爲吳中三君子﹐嘗作袁安臥雪圖以贈之。

杭州道中書懷四首

重午客中三首

寄吳中諸友六首

○杭州道中書懷四首

涉世恆多故﹐謀身轉益迂。馬周聊逆旅﹐阮籍豈窮途﹗鷺宿依船尾﹐楓雕落酒壺。遠行憀栗意﹐對此不能無。

白露籠舟楫﹐靑山失畫圖。往來迷只尺﹐收斂忽斯須。野曠連飛鶻﹐江淸映浴鳧。還將明媚色﹐且復慰徵途。

堤柳欹招纜﹐汀花笑入舟。髙歌鳧鵠起﹐闊視水雲流。牢落江淹恨﹐飄零庾信愁。都將付尊酒﹐短髮得禁秋。

憂患看飄瓦﹐浮沈任轉蓬。題詩霜葉赤﹐對酒燭花紅。嵇阮情何曠﹐陶韋意未窮。前賢負髙興﹐不必萬人同。

○重午客中三首

往恨湘累遠﹐他鄕楚俗同。流傳存弔祭﹐汩沒見英雄。竹葉於人綠﹐橊花此日紅。未須嗟旅泊﹐吾道豈終窮。

湖上冥冥雨﹐和愁細似塵。翠嵐沾玉麈﹐淸潤逼綸巾。他日看濃抹﹐玆晨效淺顰。遂諳山水意﹐有爲苦畱人。

令節殊方客﹐虛樓暮雨時。何心吟鑄鏡﹐予發欲成絲。昌歜誰浮玉﹐芳醪且滿巵。今朝羈旅思﹐更用獨醒爲。

○寄吳中諸友六首

錢徳鈞

蕭子中

湯師言

唐希賢

趙明仲

馮景說

錢徳鈞

風雨蕭齋裏﹐雞鳴夜向晨。簡編心力盡﹐燈火鬢毛新。餘地知遊刃﹐何人解斵輪﹖煩君無割席﹐漂轉暫埃塵。

蕭子中

並馬春風陌﹐髙歌夜雨牀。遨遊前夢失﹐漂泊此身忙。綠酒西湖色﹐冰肌六月涼。難招髯似戟﹐來對玉成行。

湯師言

卓行拘常調﹐微官更數移。君懷同棄屣﹐吾道嘆如絲。濩落才髙世﹐飛騰命與時。晚成梁棟器﹐剩破十年遲。

唐希賢

枉策招尋密﹐髙談謔浪俱。他鄕懷楚奏﹐何日攬桓須。白月垂文練﹐靑天落酒壺。看君話心事﹐餘子盡崎嶇。

趙明仲

共話巴山雨﹐曾題華步秋。儒官𨿽寂莫﹐公子足風流【足風流「足」原誤作「是」﹐據靜春堂詩集﹝知不足齋叢書本﹞卷二攺正。】。卽擬同吳詠﹐焉知效楚囚。江南新作賦﹐寄爾恐添愁。

馮景說

之子華簪裔﹐簞瓢祇晏如。爲郎應駐輦﹐延客愧無車。早托襟期合﹐能容禮法疏。一燈何日共﹐料理讀殘書。

鐵网珊瑚﹕右十三詩﹐命意閒遠﹐下語淸麗﹐可謂不流於俗矣。然少加精密﹐杜少陵﹑黃山谷不難到也。困學民漁陽鮮於樞題其後而還之。大徳辛丑冬至前一日。

◆戴天錫

天錫一名錫﹐字祖禹﹐山陰人。官會稽學正。

次韻王理得往昔行

句

○次韻王理得往昔行

美人昔愛唱伊州﹐少年未解人間愁。五侯系馬春日暮﹐白雲遶梁花滿樓。同遊星散樂難得﹐重逢卻怪旁人識。花隨塵土暗芳菲﹐鳳閉樊籠摧羽翼。不須感舊爲淒然﹐夢境悲歡能幾年﹖君看古來歌舞地﹐梁園金穀成荒田。

吳禮部詩話﹕讀此可信。

○句

乘閒爲我弔李白﹐醉臥江邊不復醒。當時錦袍照綠水﹐今日孤墳秋艸生。

當時超逸眞絕倫﹐皎如玉龍上天門。朝馳峻阪飛疋練﹐暮浴深淵浮素云。四蹄飽踏咸陽月﹐滿身猶帶燕山雪。祇愁玄霧閟雄姿﹐未許淸塵污汗血。

去年別爾雁南徵﹐今年迎爾春水生。我心思爾如江水﹐回波相續無窮已。君如鴻雁早驚霜﹐方逐長風度千里。

吳禮部詩話﹕戴錫祖禹能詩﹐因牧心推獎﹐遂知名。送白湛淵教授宣城云云﹐人呼「戴綠水」。天馬圖云云【天馬圖「天」吳禮部詩話作「白」﹐視下句「人呼戴白馬」﹐似當從。】﹐人呼「戴白馬」。送牧心云云。

◆盛彪

彪字符仁﹐號虎林﹐臨安人。官至鎭江學正。

挽陸秀夫

○挽陸秀夫

紫宸黃閣共樓船﹐海气昏昏日月偏。平地已無行在所﹐丹心猶數中興年。生投魚腹不見水﹐死抱龍髯欲上天。板蕩純臣有如此﹐流芳靑史更無前﹗

吳禮部詩話﹕陸秀夫抱幼主沈海﹐諸公作挽詩﹐惟盛元仁一章爲冠﹐云云。盛號虎林。

◆盧亙

亙字彥威﹐汲郡人。元貞間姚燧薦爲國史院編修﹐官至翰林待制。

送侍講學士鄧善之辭官還錢塘十首

○送侍講學士鄧善之辭官還錢塘【一作送鄧善之提舉江浙。】十首

北門古深嚴﹐論思寄籌度。自非鴻才士﹐【一作「世」。】訓誥何由作。夫君出巴蜀﹐文采動京洛。十年掌絲綸﹐摛藻揚景鑠。荊璞抱瑾瑜﹐龍淵淬鋒鍔。肯獻上林賦﹐寧居天祿閣。卽今觀浙江﹐眷戀晞金雀。黃圖郁紫氛﹐絳節生【一作「森」。】碧落。依然難爲情﹐淸霜養【一作「捲」。】飛藿。

春秋嚴筆削﹐凜若執玄鉞。君獨抱遺經﹐結髮飽剞劂。明剖是非心﹐微探義理窟。下視羣兒愚﹐爭端王正月。朅來奮直筆﹐浩然心思竭。【一作「絕」。】王功與帝徳﹐昭昭日月揭。胡爲厭詞林﹐南【一作「擬」。】欲觀溟渤。榮華若浮煙﹐汗簡靑不滅。

詞林富聲華﹐幾人得精悍。悠悠三百年﹐篇翰孰承纘。夫君淸廟器﹐祼薦盛圭瓚。五就惜繁纓﹐九斿載云罕。依依風向羽﹐忽忽月新滿。泠然時雨情﹐【一作「晴」。】短章不可斷。

風雨妒芳華﹐稂莠深嘉谷。天地豈不仁﹐盛徳稟命獨。明廷萃羣英﹐四門延穆穆。旣卜渭水釣﹐又起傅巖築。聲華何岌嶪﹐眾輻輳一轂。鑾坡儼淸韻﹐碩人歌在軸。願言往從之﹐星駕命宜夙。豈知彼玄鳥﹐戢翼辭云屋。幸無素絲悲﹐庶免窮途哭。

離離天星髙﹐皓皓雲月光。候鴈過楚澤﹐蟋蟀鳴中堂。天時諒難測﹐徒然多感傷。念子去意遠﹐沈憂結衷腸。憶昔初奉歡﹐露白春蘭芳。淸尊罷新制﹐妙趣深濠梁。飛景急西匿﹐川流浩湯湯。玄發淒歲晚﹐木脫天雨霜。蔓艸豈容惜﹐松柏在髙岡。

翰林子元子﹐武庫森戈矛。英聲邁千古﹐逸韻橫九州島。與君契金蘭﹐投分何綢繆。淸和謝夷惠﹐典刑追韓歐。坐令人文煥﹐允塞昭王猷。念君獨遠邁﹐寥落行人愁。木瘦楚山曉﹐風靜寒江流。何當駕飛車﹐卻憶昆侖丘。塵埃滿腥腐﹐朝莫同蜉蝣。

暘谷上寒日﹐影射扶桑枝。瞬息及中天﹐流光迅難持。人生百年內﹐昂昂何所施﹖孤鴻東南徵﹐浮雲西北馳。可憐萬感身﹐會合須臾期。安得弄明月﹐皎皎遠憂疑。折花芙蓉浦﹐蕩槳江黃涯。優遊以卒歲﹐身名良不隳。

云鱗遊蒼穹﹐閶闔不可叫。徒令虎豹關﹐日月近輝耀。蒙蒙八表塵﹐隱隱萬匯竅。泯然一歸途﹐伊誰執其要。棲棲聖者徒﹐禮樂懷幼眇。閉門忍朝饑﹐風雨深蓬蓼。今年江海去﹐光景短螢爝。禾黍滿故墟﹐閭巷余返照。揮弦送飛鴻﹐古今入長嘯。

昔我適吳會﹐日夕承歡顏。髙堂樂起舞﹐彩服何斒斕。東海洶波濤﹐西湖翠煙鬟。北歸餘十年﹐謬迹通朝班。家禍一朝集﹐音容何可攀﹗悲號蒼穹迥﹐往事思日艱。命窮時亦迫﹐志弱體自孱。安得騰化術﹐從君超人寰。執手不忍訣﹐臨風涕空潸。

我畱君勿思﹐君歸我當憶。十年膠在漆﹐一旦各異域。吳江激微波﹐震澤起暝色。鵾鵬隔天地﹐雁鶩雜南北。念我平生友﹐愴恨摧胸臆。獨看燕山云﹐歲莫日初昃。永言長風翔﹐情寄南風翼。

詩藪﹕盧彥威送鄧文原十首﹐𨿽格調規仿唐人﹐而气骨成就﹐意象老蒼﹐其中合作數篇﹐足爲元五言翹楚﹐而不甚知名。

◆袁桷

桷字伯長﹐慶元人。大徳初薦爲翰林國史院檢閱官﹐官至侍講學士﹐謚文淸。有淸容居士集。

研北雜誌﹕袁伯長學士博聞洽識﹐江左絕倫。謂張伯雨曰「宋東都典故﹐能以歲記之。渡江後事﹐能月記之。」

子昂逸馬圖

昌上人遊京師欲言禪林獘事甫入國門若使之去者昌余里人幼歲畱吳東郡遺老及穎秀自異者多處其地以予所識聞若承天了天平恩穹窿林開元茂皆可依止遂各一詩以問訊虎丘永從遊尢久聞其謝世末爲一章以悼六首

觀眞文忠公畫像

仲章詩律大進數日道中論詩亦頗相合復次前韻以勉之

○子昂逸馬圖

神駿飄飄得自閒﹐天池飛躍下塵寰。靑絲絡首誰收得﹐畱與春風十二閒。

淸容居士集﹕通叟狀元以祕書滿職言歸﹐泊然若無營者。桷舊與殿廬詳定得通叟捲﹐气完以充﹐議者爭緘口。今其南歸﹐以子昂畫馬求言﹐愴然以別。吾徒之責深缺然矣。至治元年八月二十九日桷書。

○昌上人遊京師欲言禪林獘事甫入國門若使之去者昌余里人幼歲畱吳東郡遺老及穎秀自異者多處其地以予所識聞若承天了天平恩穹窿林開元茂皆可依止遂各一詩以問訊虎丘永從遊尢久聞其謝世末爲一章以悼六首

人說江湖少舊僧﹐懸崖髙掛一枝藤。采苓欲取千年魄﹐擊石曾烹六月冰。天上星辰端歷歷﹐胸中樓閣自層層。相逢止說前朝事﹐知是松源第四鐙。

靑鞵髙掛天平壁﹐指點雲門三兩峯。禪榻已容黃葉覆﹐詩瓢從把碧苔封。曉風殘月千村櫓﹐細雨疏燈隔水舂。我向京城疑老盡﹐吳山淸淺越山濃。

獨木山寮不出門﹐一缾一缽送朝昏。巖迷鳥迹千崖泣﹐松吼龍吟萬壑奔。掩息端如雞抱子﹐愛閒屢見竹生孫。海門月落寒潮急﹐準擬乘槎與共論。

玉几峯頭第一枝﹐老禪喫喫我深知。曾將鐵杵敲冰骨﹐似怪鉛刀割蜜脾。法外無心猶涉解﹐句中有眼卽成疑。加沙不展蒲團穩﹐此是開元妙總持。

我識虎丘三十年﹐精神霄漢鶻張拳。機當危處卽燒印﹐語到盡時難續弦。路涉兩歧空有泣﹐溪流一滴竟無傳。雙峯古樹蒼篁罥﹐時有子規啼徹天。

山人歸去意何如﹐八尺方牀自捲舒。側岸采茶敲石火﹐隔峯剪竹澑淸渠。碧潭印月菱花鏡﹐白雁橫空貝葉書。後日相逢定何處﹐不於吳下卽康廬。

戴九靈集﹕此六詩﹐袁文淸公爲商隱師作也。元之盛際﹐文淸以學問詞章名震天下﹐而片言隻字﹐人視之如圭璋珠貝﹐願一覩之而不可得﹔然獨於商隱無所愛吝如此﹐則商隱必有大過人者。按商隱乃龍山永樂寺僧﹐文淸嘗與同參橫川和尙。橫川時住玉几山之育王寺。云項源師﹑虎丘永師亦與之同參﹐詩中所言玉几﹑云項﹑虎丘者﹐蓋指此三人也。此詩今爲商隱法孫本歸所蓄﹐間出以相視。余祝之使藏諸名山﹐庶千百年知商隱之結交文淸﹐猶如佛印之於東坡﹑靈源之於山谷。文淸與商隱同裏閈。

○觀眞文忠公畫像

羣賢輔絕學﹐嵯峨武夷峯。熒熒方瞳光﹐汲汲汗簡中。緬懷文明初﹐蒼佩極匪躬。執筆侍玉署﹐妙語工彌縫。飛塵變蒼狗﹐潛淵閟遊龍。空餘經濟心﹐勞徠饑飛鴻。濁水投神膠﹐揚淸乃奇功。喬松不並世﹐寒飆轉秋蓬。生世我已後﹐正緒遺顓蒙。惕然拜公像﹐斯道非終窮。

曾大父樞密越公嘉定辛未與先生同官奉常﹐寶慶初同爲侍從。先生被黜﹐先公亦以論邊事去國。獲拜遺像﹐幵識於後。

王忠簡公嘉定入朝﹐曾大父越公獲隨班著。曁端明公﹐嘉熙間以西山先生門人揚歷麾節﹐先公則已捐館。桷向遊學婺女﹐得拜端明公之次子令尹﹐道家世遺事﹐纚纚不絕口。今復見其孫申伯於鄞。喬木摧落﹐桷深爲此懼。瞻仰西山先生遺像﹐因敍事契並以自勵﹐亦以勉夫申伯【按﹕此條引自淸容居士集﹝四部叢刊影元刊本﹞卷四﹐所引文爲原詩跋文﹐依本書體例﹐當以「淸容居士集」出條。】。

○仲章詩律大進數日道中論詩亦頗相合復次前韻以勉之

气劘屈賈欲平揮﹐格律論詩要有歸。石髓定成千歲乳﹐藕絲空綴五銖衣。寒原艸盡蒼鷹■﹝扌雙﹞﹐涼月松陰白鶴飛。從此窮河天已近﹐還家何用詫支機。

元詩選﹕此下尙有次韻詩三首﹐題云﹕仲章詩律已入唐人風調而下語猶未馴妥殆類唐人過橋斷橋之意近世學者類有此失仲章徳業遠大當不若是此殆其弄翰也。其詩中警句如「苦心欲寄千年簡﹐妙語誰傳半夜衣」﹑「麒麟瑞世非關走﹐鵰鶚呈空不爲飛」﹐俱見古人相勉之意。

◆袁裒

裒字徳平﹐與桷爲族兄弟。善書法﹐隱居沙家山﹐常作求志賦﹐以敍次先世遺業。詩多失傳﹐有聯句諸作。

東湖聯句

○東湖聯句

舊學蕪三史﹐新居隘一廛。煎熬魚煦轍﹐奔竄鳥驚弦。擬整登山屐﹐﹝伯長﹞須乘破浪船。出關塵已遠﹐﹝徳平﹞過埭意爭先。歸舶攢桅聚﹐﹝伯長﹞浮梁斷鎖懸。潮渾江葑沒﹐﹝徳平﹞塍破岸藤纏。戍柵依樟密﹐﹝伯長﹞官堤砌石平。機閒蠶喚織﹐﹝徳平﹞砧響雁傳箋。乍靜喧煩耳﹐﹝伯長﹞猶欣輾轉眠。鶻橋華屋廢﹐﹝徳平﹞鵝匯曲河連。稇實閒農具﹐﹝伯長﹞鹺嚴絕竈煙。急裝紅蔽膝﹐﹝徳平﹞辮髮黑垂肩。估客編文貝﹐﹝伯長﹞邨家緯木棉。生涯疲剝割﹐﹝徳平﹞世路窘迍邅。龕室休行客﹐﹝伯長﹞郵亭嘆逝川。韝鷹圍獵罷﹐﹝徳平﹞聯騎縱遊旋。路轉分支港﹐﹝伯長﹞川明幻別天。鄮城花已暗﹐﹝徳平﹞甬水恨空傳。數堠搜唐刻﹐﹝伯長﹞題詩紀宋編。曾堂夫子像﹐﹝徳平﹞汲井隱居泉。海眼藏龍窟﹐﹝伯長﹞山心射鹿田。水鳴知棹急﹐﹝徳平﹞岸走訝途遷。隱見岡巒近﹐﹝伯長﹞低昂橘柚鮮。靑山猶五里﹐﹝徳平﹞綠樹已千年。歸犢如雲擁﹐﹝伯長﹞閒花似火然。薴裳遊女淨﹐﹝徳平﹞蘆管野伶妍。系纜披團氅﹐﹝伯長﹞循溪捨竹箯。徑香幽菊傲﹐﹝徳平﹞土薄假山偏。鐙火精廬古﹐﹝伯長﹞衣冠故物全。登門論子姓﹐﹝徳平﹞對坐敍姻聯。金魄篩窗影﹐﹝伯長﹞丹砂養井淵。螢飛光熠熠﹐﹝徳平﹞鶴唳翼涓涓。斗室橫烏幾﹐﹝伯長﹞方牀藉素氈。魂淸時入夢﹐﹝徳平﹞意得竟忘筌。過墓成扃戶﹐﹝伯長﹞遵湖復扣舷。滄洲迷秀麥﹐﹝徳平﹞眞隱拱朱椽。碧洞諸天杳﹐﹝伯長﹞蒼瑉帝畫鐫。梯危頻縮武﹐﹝徳平﹞像寂且擎拳。紫府商霖歇﹐﹝伯長﹞丹書漢澤宣。銅鋪苔暗蝕﹐﹝徳平﹞經庋燕新穿。倦鳥辭枯柳﹐﹝伯長﹞遊龜戴旱蓮。古奩開瀲灩﹐﹝徳平﹞斜縠縐漪漣。淤塞茭排劍﹐﹝伯長﹞洲幹蓼糝鈿。官徵都尉粟﹐﹝徳平﹞漁納水衡錢。王絕山靈泣﹐﹝伯長﹞祠荒野老憐。紙旗鄰社鬧﹐﹝徳平﹞艸廣曲河塡。此去眞聊爾﹐﹝伯長﹞斯行信偶然。柏幽藏魍魎﹐﹝徳平﹞潭黑衮蜿蜒。雅興呦呦鹿﹐﹝伯長﹞勞生跕跕鳶。攬芳眞啖蔗﹐﹝徳平﹞寫絕擬和鉛。轍迹蕪菁翳﹐﹝伯長﹞麻綦枲耳緣。貞娥郁龍虎﹐﹝徳平﹞冑相紹貂蟬。宰木分神隧﹐﹝伯長﹞思亭列石筵。風霜翁仲老﹐﹝徳平﹞香火釋迦專。楚些招歸魄﹐﹝伯長﹞王官慨昔賢。拜峯誰控勒﹐﹝徳平﹞篆水自書玄。屈曲東西路﹐﹝伯長﹞縱橫南北阡。繁華眸轉電﹐﹝徳平﹞得失口垂涎。絮酒悲宗老﹐﹝伯長﹞囊經想地僊。房溫連梵唄﹐﹝徳平﹞市近接鮏羴。破露生衣濕﹐﹝伯長﹞登坡弱足胼。臥牛遺扁暗﹐﹝徳平﹞眠鹿繪容虔。金剎從玆訪﹐﹝伯長﹞塵纓合少蠲。伐山靈運躁﹐﹝徳平﹞衝雪子猷顚。檜暖蜂偸蜜﹐﹝伯長﹞蘆寒鳥喙綿。蟹稀螯數百﹐﹝徳平﹞樵夥斧論千。淡日收人影﹐﹝伯長﹞空嵐漲土埏。蒲葵遮望眼﹐﹝徳平﹞繭紙論吟篇。除道家僮懶﹐﹝伯長﹞偸程地主儇。蟻封徒曲折﹐﹝徳平﹞駒隙漫拘攣。碎石行行直﹐﹝伯長﹞修篁个个圓。深叢驚雉翠﹐﹝徳平﹞夾徑聳楠楩。濯錦芙容艷﹐﹝伯長﹞飄香桂子駢。雕楹回復道﹐﹝徳平﹞斜閣布陶磚。刻畫功難盡﹐﹝伯長﹞翚飛勢欲翩。奉常陳劍履﹐﹝徳平﹞尙服錫紘綖。幰幟鮫人网﹐﹝伯長﹞帷凝罽國旃。妖姝污粉頰﹐﹝徳平﹞土偶聳髙顴。袪石當時力﹐﹝伯長﹞臨淵昔日權。只今畱舊業﹐﹝徳平﹞何處覓幽禪。燕頷風雲會﹐﹝伯長﹞龜趺日月躔。蛛窠緣衮服﹐﹝徳平﹞鼠迹上朱籩。累僕供朝沃﹐﹝伯長﹞因僧進午■﹝衍上食下﹞。佳城蹲五鳳﹐﹝徳平﹞素業廢三鱣。勝已窮蘭若﹐﹝伯長﹞名猶慕偓佺。臺空霞佩冷﹐﹝徳平﹞殿寂羽幢蔫。觀主何年住﹐﹝伯長﹞眞官永世鍵。畫梁誰復葺﹐﹝徳平﹞美蔭久頻朘。木已非眞李﹐﹝伯長﹞僧宜賤壽籛。悲來云羃羃﹐﹝徳平﹞恨極水潺潺。重嶺藏椒屋﹐﹝伯長﹞斜暉指蕙櫋。暫歸心未穩﹐﹝徳平﹞欲去眼空眩。憶昔窮誅辟﹐﹝伯長﹞如今猛棄捐。慈山名轉赫﹐﹝徳平﹞囦墺恥誰湔。積翠林霏悄﹐﹝伯長﹞流波海月娟。遠鐘催宿鳥﹐﹝徳平﹞橫笛掛烏犍。拄笏風騷敻﹐﹝伯長﹞攜壺主僕牽。情懷同黍醴﹐﹝徳平﹞臭味比香荃。圓澤休論舊﹐﹝伯長﹞華胥復記前。乳彪號澗側﹐﹝徳平﹞哀狖嘯云巓。惇族盤餐盛﹐﹝伯長﹞通家笑語闐。鵁鶄歸槳熟﹐﹝徳平﹞舴艋逆風沿。濟勝應難促﹐﹝伯長﹞臨流且賦遄。鴟夷歌逝矣﹐﹝徳平﹞漁父卜終焉。紫槿遮籬角﹐﹝伯長﹞丹楓壓廟堧。煉形金骨化﹐﹝徳平﹞團礎土砂堅。破屋啼山鬼﹐﹝伯長﹞荒碑立老鸇。歲時羞野賽﹐﹝徳平﹞水旱禱靈篿。西帝澄金宇﹐﹝伯長﹞東湖鑄玉璇。涼颸舟泛泛﹐﹝徳平﹞晴日艸芊芊。射鴨縈長弋﹐﹝伯長﹞叉魚擊短鋋。酒廬橫矮甕﹐﹝徳平﹞屠幾斫肥牷。衒市僧袍麗﹐﹝伯長﹞招虛販鼓鼘。登臨難婉戀﹐﹝徳平﹞想象費平銓。更欲南窺海﹐﹝伯長﹞誰能北跨燕。同心雙繭緒﹐﹝徳平﹞狥俗走珠蠙。朗鑑詞聯寫﹐﹝伯長﹞玄談茗更煎。翺翔誠放浪﹐﹝徳平﹞匍匐類狂孱。己乏淩雲句﹐﹝伯長﹞時思縮項鯿。還家如夢寐﹐﹝徳平﹞共點曉霞邊。﹝伯長﹞

淸容居士集﹕九月望日﹐送姊歸余氏先塋之廬。登其髙祖少師墓﹐相傳爲外髙祖忠定王所相﹐余氏之興兆於此。支壠爲尙書公墓﹐亦爲佳兆。十六日早發﹐遵山行一二里﹐拜外舅之考待制公。守墓僧畏祇迎﹐閉關﹐叩之﹐終無人聲。山勢左行﹐淸興未已。借余庵舟﹐過東湖上外曾祖忠宣公滄洲堂故基﹐淒惋久之。舟上埭﹐余與徳平行至月波忠定王所建寺﹐後有洞﹐像補陀示相。捨舟登葉夫人入行太師墓。又上五祖堂觀招魂辭。莫抵鹿野﹐拜正肅公祠﹐奠永州幾筵。行久﹐殊爲疲勞。是夕﹐徳平抱兒相示﹐眉宇修廣﹐予許以永大。十七日﹐平明過種徳﹐拜正獻公墓﹐讀楊文元公碑。庵僧灑然﹐非鄭氏庵比。是日徳平攜壺﹐同庵僧指領遊大慈七山【指領遊大慈七山「領遊」二字原倒﹐據淸容居士集卷八乙正。】。有僧年七十餘﹐能道嘉定﹑紹定間事﹐示忠宣公所制滄洲堂上梁文﹐益重遠想。拜忠獻王墓歸﹐復宿鹿野。嚴君命以十八日歸﹐歸遊鮑王祠﹐日已昃。余親翁病瘧﹐復畱宿﹐詩成﹐凡一百二十韻。繁華感慨﹐悉紀於詩﹐詞𨿽不工﹐然二人綴緝之勤﹐有不可不示於好遊者﹐用識於後云。己丑十月某日桷書。

◆鄧椿

椿號覺非叟。

題水村圖

○題水村圖

向來寓意思卜居﹐住處只今成畫圖。胸中本自渺江海﹐主人相浼寫分湖。

鷗鳥難渝舊約﹐湖山不攺淸秋。人自與波上下﹐我其卒歲優遊。

珊瑚木難﹕題前詩竟﹐復得六言一首﹐並書其後。余詳錢仲鼎下。

◆吳延壽

延壽號梅塘。

前題

○前題

村南村北樹蒙蒙﹐秋水淸涵野色空。道外俗塵飛不到﹐似移家住畫圖中。【詳錢仲鼎下。】

◆顏天祥

前題

○前題

疏柳平蕪落雁飛﹐斷橋斜日釣船歸。江天萬頃秋如畫﹐一笑人間醉墨非。【同上】

◆錢資深

資深字原父﹐仲鼎子。

前題

○前題

屋後靑山門外溪﹐疏疏蘆葦壓漁磯。地緣淸絕人堪愛﹐長是三春雁不歸。【同上】

◆林宏

前題

○前題

靑山橫陳水縈浦﹐饑鴻髙超漁設罟。中有幽人坐環堵﹐晚風吹斷蘆花舞。【同上】

◆葉齊賢

齊賢字��﹐松陵人。

前題

○前題

坐牕不遨呻蠹竹﹐兀兀那知髀生肉﹗眼明見此水邊村﹐浣我胸中塵百斛。荒山寂歷蒼煙斜﹐驚風颯颯鳴蒹葭。平沙暮寒羣雁起﹐垂柳掩映幽人家。風流王孫摩詰手﹐妙處端如神所授。等閒點綴皆精妍﹐怪底秋光生戶牖。我家本住松江濱﹐怳然一見融心神。他年卜築遂君志﹐畱取靑山容散人。【同上】

◆陸桂

桂字��﹐吳郡人。

前題

○前題

牛馬百川獨渚﹐鳥鳶羣木西村。天地四方黃鵠﹐先生秋雨柴門。忽有滄浪鳴笛﹐飛鴻黃葉云深。想望美人秋水﹐捲簾隱幾何心﹖【同上】

◆從大

從大姓未詳。元詩癸集戊上有潘從大﹐宛陵人﹐不知卽此人否。

前題

○前題

錢子守道殊自適﹐某水某丘藏袖中。有時對客且舒捲﹐坐我絕境煙波空。參差老雁忽飛起﹐微風欲拂蘆葦叢。灣碕寂寥懸网罟﹐夕陽隱約歸漁翁。遠山近山云漠漠﹐前村後村水重重。適從何來蕩雨槳﹐巖崖浦漵遙相通。深林蔽虧八九家﹐竹籬茅戶旣不同。靑天白日機事息﹐樂此耕飲得古風。誰言見畫獨幻影﹐我欲振衣卽往從。因思輞川著摩詰﹐復想嵩山棲盧鴻【盧鴻「盧」原作「廬」。按盧鴻字顥然﹝一說名鴻一﹐字浩然﹞﹐唐範陽人﹐隱居嵩山﹐新﹑舊唐書有傳。】。只今好事空見畫﹐山川緬邈淒遺蹤。【同上】

◆黃肖翁

前題

○前題

幽人心地本翛然﹐此境相諳七十年。茅屋數椽依約外﹐雲山一抹有無邊。眼前生意今林屋﹐筆底秋風古輞川。勝景有餘描不盡﹐歸鴻幾點落寒煙。【聚山黃肖翁】

◆東南仲

前題

○前題

空林有影連山遠﹐流水無聲帶雁寒。自是漁樵眞樂處﹐不知圖屋與誰看。【東南仲】

◆孟淳

淳字��﹐漢東人。

前題

○前題

茅舍竹籬山掩映﹐蒹葭楊柳水縈紆。漁人定指扁舟路﹐歌客應尋隱者徒。【漢東孟淳

以上錄珊瑚木難。】

●元詩紀事卷十一

侯官陳衍輯

虞集

王克敬

謝文質海牙

範玉壺

小云石海涯

王士熙

柳貫

◆虞集

集字伯生﹐蜀郡人﹐宋丞相允文五世孫。父汲僑寓臨川之崇仁。大徳初﹐薦授大都路儒學教授﹐官至翰林直學士兼國子祭酒﹑奎章閣侍書學士。謚文靖。有道園學古錄。

元史﹕早歲與弟盤同辟書捨爲二室﹐左室書陶淵明詩於壁﹐題曰陶庵﹔右室書邵堯夫詩﹐題曰邵庵。故世稱邵庵先生。

東山存稿﹕嘗欲取太原元公中州集遺意﹐別爲南州集﹐惜篇目𨿽具而書未及成。

五雜俎﹕虞集未遇時﹐爲許衡門客。虞有所私﹐午後輒出﹐許每往不遇﹐病之﹐因書於簡云「夜夜出遊﹐知虞公之不可諫。」虞歸見之﹐卽對云「時時來擾﹐何許子之不憚煩﹖」許大嘆賞﹐因薦於朝。

滄浪詩法﹕李元仲禦史云【李元仲原誤作「李仲元」﹐據國學基本叢書本乙正。】﹕「豫章三日新婦揭﹐浦城百戰健兒楊﹐蜀郡唐臨晉帖虞﹐淸江漢法令師範。」馬仲常云「揭君典重﹐楊君雄渾﹐虞君雅麗﹐範君淸髙。」

詩藪﹕虞文靖學杜﹐間及六朝。

詩話類編﹕伯生在宜黃時﹐嘗倚樓吟詩﹐有「五更鼓角吹殘雪」句。忽隔溪一童揖而言曰「角可吹﹐鼓不可吹。」亟命召之﹐已失所在。蓋詩鬼也。

送袁伯長扈從上京

送程以文兼簡揭曼碩

訪杜弘道長史不值道中偶成

與趙子期趍閣

聽雨

挽文丞相

滕王閣

三鳳行贈海東之還江南

次韻竹枝歌答袁伯長三首

陳可復爲予寫戴笠圖賦詩四首

題髙彥敬尙書趙子昂承旨共畫一軸爲戶部楊侍郎作

題東坡墨迹後

贈朱萬初四首

次韻陳溪山紅梅

書蘇公帖後

題贈葉梅野

題胡徵君器之和陶軒

朱秀之杞菊軒

予少年過薊門酒樓賦此題曰連十八書郡人疑其爲呂洞賓作也謾記於此

記夢

金人出塞圖

題柯敬仲雜畫十首

句

○送袁伯長扈從上京

日色蒼涼映赭袍﹐時巡毋乃聖躬勞。天連閣道晨畱輦﹐星散周廬夜屬櫜。白馬錦韉來窈窕﹐紫駝銀甕出蒲萄。從官車騎多如雨﹐祇有揚雄賦最髙。

蜀中詩話﹕虞伯生先生﹑楊仲弘先生同在京日﹐楊每言伯生不能作詩。虞載酒請問作詩之法﹐楊酒旣酣﹐盡爲傾倒﹐虞遂超悟其理。繼有詩送袁伯長先生扈駕上都﹐以所作詩介他人質諸楊先生﹐先生曰「此詩非虞伯生不能也。」或曰「先生嘗謂伯生不能作詩﹐何以有此﹖」曰「伯生學問髙﹐余曾授以作詩法﹐余莫能及。」又以詣趙魏公﹐詩中有「山連閣道晨畱輦﹐野散周廬夜屬櫜」之句﹐公曰「美則美矣﹐若攺『山』爲『天』﹐『野』爲『星』﹐則尢美。」虞深服之。嘗有問於虞先生曰「仲弘詩如何﹖」先生曰「仲弘詩如百戰健兒。」「徳機詩如何﹖」曰「徳機詩如唐臨晉帖。」「曼碩詩如何﹖」曰「曼碩詩如美女簪花。」「先生詩如何﹖」笑曰「集乃漢廷老吏。」蓋先生未免自負﹐公論以爲然。

案﹕此則詩話本輟耕錄﹐與李元仲說小異。

○送程以文兼簡揭曼碩

故人不肯宿山家﹐夜半驅車踏月華。寄語旁人休大笑﹐詩成端的向誰誇﹗

堯山堂外紀﹕揭聞「三日新婦」之語不悅﹐嘗中夜過伯生﹐問及玆事﹐一言不合﹐揮袂遽去。後以詩寄伯生﹐「奎章」云云。伯生得詩﹐謂門人曰「揭公才力竭矣。」就答以詩﹐「故人」云云﹐並題其後云「今日新婦老矣。」揭召至都﹐果疾卒。

江西通誌﹕虞文靖公嘗作範徳機詩序﹐有云﹕當時中州人士﹐謂淸江範徳機﹑浦城楊仲弘﹑豫章揭曼碩及集四人詩爲四家﹐且以「唐臨晉帖」諭範﹐「百戰健兒」諭楊﹐「三日新婦」諭揭﹐而諭集爲「漢廷老吏」。序出﹐適揭公歸省墓﹐見之大不悅﹐遂往臨川訪虞公。旣相見﹐言及玆事﹐虞公曰「誠有之﹐非集之言﹐中州人士之言也。非惟中州人士爲然﹐亦天下之通論也。」揭公咈然﹐遂卽席告別。虞公堅畱不得﹐竟駕小車而還。旣別去﹐揭公乃於天歷年間以四詩寄虞公﹐中有「奎章分署隔窗紗﹐學士詩成每自誇」之句。公得詩﹐謂諸門人曰「揭公此詩甚佳﹐然才竭已。」就以所寄詩題其後﹐答云「今日新婦老矣。」復因送人﹐有寄揭公云云。案﹕通誌本堯山堂外紀而小異﹐但徳機詩序實揭所作﹐述虞評云爾。

○訪杜弘道長史不值道中偶成

雨浥輕塵道未幹﹐朝回隨處借花看。墻東千樹垂楊柳﹐飛絮時來近馬鞍【時來原作「來時」﹐據道園學古錄﹝四部叢刊影明刊本﹞卷四乙正。】。

○與趙子期趍閣

日出風生太液波﹐畫橋影裏彩船過。橋頭柳色深如許﹐應是偏承雨露多。

歸田詩話﹕邵庵退朝口號云云。少日在四明﹐從王叔載先生學詩﹐先生舉此詩數首云「細讀而詳味之﹐與醉後厭飫珍羞﹐而食宣州雪梨相似﹐爽口可愛也。」

○聽雨

屏風圍坐鬢■﹝毛參﹞■﹝毛參﹞﹐銀燭燒殘照暮酣【銀燭燒殘道園學古錄卷四作「絳蠟搖光」。】。京國多年情盡攺﹐忽聽春雨憶江南。

歸田詩話﹕虞邵庵在翰林﹐有詩云云。又作風入松詞云「畫堂紅袖倚淸酣﹐華發不勝簪。幾回晚直金鑾殿﹐東風軟﹑花裏停驂。書詔許傳宮燭﹐輕羅初試朝衫。

禦溝冰泮水挼藍【水挼藍「挼」原作「拖」﹐據歸田詩話﹝知不足齋叢書本﹞卷下攺正。按道園學古錄卷四﹑輟耕錄卷十四載此詞均作「挼」。】﹐紫燕語呢喃。重重簾幙寒猶在﹐憑誰寄﹑錦字泥緘。報道先生歸也﹐杏花春雨江南。」蓋卽詩意也﹐但繁簡不同爾。曾見機坊以詞織成帕﹐爲時所貴重如此。張仲舉詞云「但畱意﹑江南杏花春雨﹐和淚在羅帕。」卽指此也。

○挽文丞相

徒把金戈挽落暉﹐南冠無柰北風吹。子房本爲韓仇出﹐諸葛安知漢祚移。云暗鼎湖龍去遠﹐月明華表鶴歸遲。何須更上新亭飲﹐大不如前灑淚時。

輟耕錄﹕讀此詩而不泣下者幾希。

元詩選﹕楊鐵崖洪武初不赴召詩「子房本爲韓仇出﹐諸葛寧知漢祚開」﹐全用此詩頷聯。列朝詩集所載一本云「商山本爲儲君出﹐黃石終期孺子來。」豈鐵崖知襲用前人之非﹐後乃自攺耶﹖鐵崖艷詩有全寫韓冬郎者﹐英雄欺人﹐不可以訓。偶因此詩而並及之。

○滕王閣

天寒髙閣立蒼茫﹐百尺闌干送夕陽。秋雨魚龍非故物﹐春風蛺蝶是何王﹖帆檣急急來彭蠡﹐車蓋童童出豫章。燈火夜歸湖上路﹐隔籬呼酒說幹將。

麓堂詩話﹕虞伯生滕王閣詩﹐其曰「天寒」云云﹐曰「燈火」云云﹐信非伯生不能作也。

○三鳳行贈海東之還江南

海東之﹐兄弟三人如鳳凰﹐胸臆羽翮皆文章﹐九年三入天門翔。伯衝天﹐季驚人﹐一日四海皆知名。東之之文五色云﹐見者眩晃生眵昏﹐三進三已之﹐了若耳不聞。二人得之﹐喜未足云﹐東之不慍乃可尊。束書江上還見親﹐君子之樂樂足眞。君不見﹐匡廬之山酋萃而嵯峨﹐左界豫章渚﹐川匯爲蠡鄱。其陰浩浩源﹐導�經潛沱。山气郁蓄不得去﹐上衝爲紫蓋﹐直與天相摩。爲云覆八極﹐爲雨漲九河。海東之﹐子能觀山以成徳﹐其進蓋未可量也﹐偶爾小屈柰爾何﹗

詩法正論﹕此以比興爲轉者也。

○次韻竹枝歌答袁伯長三首

沙禽東去避网羅﹐蕩舟相逐如遠何﹖越山靑靑越女白﹐從此勞人魂夢多。

春江風濤苦欲歸﹐東盡滄溟南斗低。明年白日百花靜﹐憶爾琴中烏夜啼。

燕姬當鑪玉雪淸﹐簫中吹得鳳凰聲。不及晴江轉柁鼓﹐洗盞船頭沙鳥鳴。

西湖竹枝集﹕𨿽不爲西湖而賦﹐而其音節興諭﹐可以爲竹枝之則云。

○陳可復爲予寫戴笠圖賦詩四首

浮雲滿空無所依﹐髙岡獨行來者稀。仙人冉冉遺松老﹐鳴鹿呦呦生艸肥。伐木遠聞何處谷﹐頃筐近得故時薇。山中雨來霧先合﹐此日先生戴笠歸。

南園多竹暑气微﹐始來結屋相因依。掛巾石壁晝霧濕﹐沐髮池水朝陽晞。頻年車馬殘霜雪﹐六月裳衣無綌絺。鄰翁問舊坐來久﹐此日先生戴笠歸。

老去懸車百慮灰﹐西風獨愛菊花開。田家酒熟邀皆去﹐茅屋詩成懶更裁。欲及天淸食沆瀣﹐要觀日出上蓬萊。赤松有約應相待﹐此日先生戴笠來。

捨卻鄕人駟馬車﹐老身全不要人扶。雲霄一羽山頭杜﹐風雨孤村海上蘇。薄命長鑱隨積雪﹐多情破帽落輕烏。莫圍玉帶垂朱紱﹐此是先生戴笠圖。

東山存稿﹕邵庵先生戴笠圖﹐畫者陳可復﹐先生表侄也。所題詩四章﹐後旣攺第二章

﹐好事者復請先生小字別書﹐以刻諸石。流傳頗多﹐而行字韻一章則傳者未之見也。第四章

結句云「此是先生戴笠圖」﹐「是」字闕下半體﹐由懸手書筆不著紙﹐病目後作字若此者多矣。先生家素貧﹐仕𨿽顯﹐因食指眾﹐俸入初不自給。所居臨川之崇仁﹐負郭有田一頃余﹐乃夫人趙氏存時蠶績奩具所置者﹐懸車後歲收僅支數月。鸞服﹑犀帶﹑金帶各一﹐時入鄰里質庫中。四方來見之士﹐道路相望﹐坐上常滿﹐其束脩乘壺之入﹐羔雁之贄﹐與夫碑版之義取﹐還以爲賓客費﹐𨿽空乏弗卹也。每風日淸好﹐則領賓客﹐從以門生子弟﹐山僧野老﹐徜徉山水間。一日﹐出遊遇雨﹐借笠田家﹐戴之﹐乃得還。戴笠有圖以此。先生平居﹐口未嘗言貧﹐而詩中「薇」字﹑「絺」字二韻﹐頗紀其實。

○題髙彥敬尙書趙子昂承旨共畫一軸爲戶部楊侍郎作

不見湖州三百年﹐髙公尙書生古燕。西湖醉歸寫古木﹐吳興爲補幽篁妍。國朝名筆誰第一﹖尙書醉後妙無敵。老蛟欲起風雨來﹐星墮天河化爲石。趙公自是眞天人﹐獨與尙書情最親。髙懷古誼兩相得﹐慘淡酬酢皆天眞。侍郎得此自京國﹐使我觀之三嘆息。今人何必非古人﹐淪落文章付陳迹。

輟耕錄﹕髙文簡公一日與客遊西湖﹐見素屏潔雅﹐乘興畫奇石古木。數日後﹐文敏公爲補叢竹。後爲戶部楊侍郎所得。虞文靖公題詩其上云云。此圖遂成三絕矣。

○題東坡墨迹後

祗今誰是錢塘守﹖頗解湖中宿畫船。曉起鬭茶龍井上﹐花開陌上載嬋娟。

老卻眉山長帽翁﹐茶煙輕揚鬢絲風。錦囊舊賜龍團在﹐誰爲分泉落月中。

三生石上舊精魂﹐解後相逢莫重論。縱有繡裳畱別恨﹐已無明鏡著啼痕。

能言學得妙蓮華﹐贏得春風對客誇。乞食衲衣渾未老﹐爲題靈塔向金沙。

鐵网珊瑚﹕丹丘柯敬仲﹐多蓄魏晉法書至宋人書﹐殆百十函﹐隨以與人﹐弗畱也。他日﹐獨見此軸在幾格間﹐甚怪之﹐及取觀﹐則吾坡翁書蔡君謨夢中詩及守居閣中舊題也。第三詩以爲不知何人作﹐其軒轅彌明之流與﹖陳太守放營妓三詩亦辱翁翰墨流傳至今﹐亦有緣耶﹖捲後多佳紙﹐敬仲求集作詩識其後﹐賦此四首。是日﹐試郭■﹝山巳﹞墨﹐但目疾轉深﹐不能復作字。又知年歲後﹐𨿽若此者亦尙能作否﹖臨楮慨然。至順辛未二月望日﹐蜀人虞集書。

○贈朱萬初四首

霜雪摧殘澗壑非﹐深根千歲斧斤違。寸心不逐飛煙化﹐還作玄云繞紫微。

道園學古錄﹕自注﹕近世墨以油煙易松﹐滋媚而不深重。萬初旣以墨顯﹐得眞定劉法石刻墨法﹐以爲劉之精藝深心﹐盡在於此﹐必無誤後世﹐因覃思而得之。蓋取千百年摧朽之餘﹐精英之不可泯者﹐乃用之﹐非常松也。嗚呼﹐孰肯捨易而求難﹐必求古人之成法而後盡其心者乎﹗

珥貂鳴佩入明光﹐新墨初成進禦牀。艸野小臣春夢短﹐猶懷染翰侍君王。

道園學古錄﹕自注﹕天歷己巳﹐天下大定﹐中外乂安﹐天子始作奎章之閣於宮廷之西﹐日親禦翰墨。時榮公存初﹑康裏公子山皆近侍閣下﹐以朱萬初所制墨進﹐大稱旨﹐得祿食藝文之館。其名藉甚﹐邈在艸野﹐豈勝千古之思乎。

延閣晨趨接佩聲﹐又紆朱紱向江城。丹心要似東陽水﹐釀作宮壺徹底淸。

道園學古錄﹕自注﹕朱萬初以藝文直長﹐以年勞恩賞﹐出佐帥幕南海﹐轉丞東陽。東陽文物之邑﹐俗第以名酒歸之﹐豈其山川之望哉﹗韓文公譏丞不負余余負丞﹔今丞﹐凡邑之風俗﹑教命﹑刑獄﹑科賦無不得言﹐言之當無不可行﹐存乎其人而已﹐萬初勉之﹗

頗愛燒香是鼻塵﹐不應緣齅又勞人。方牀石鼎過淸晝﹐一縷山靈伴老身。

道園學古錄﹕自注﹕深山髙居﹐鑪香不可闕。退休之久﹐佳品乏絕﹐野人爲取老松柏之根枝葉實搗治﹐研楓肪和之﹐每焚一丸﹐亦足以稍助淸苦。久亦不復爲。今年大雨時行﹐土潤溽暑特甚﹐萬初袖致土速數片﹐空齋蕭寒﹐遂得爲一日之供﹐亦可喜也。

○次韻陳溪山紅梅

冰雪肌膚染絳雲﹐歲寒林下對吟身。先天气至渾如醉﹐初日光融轉更新。白髮無能酬造化﹐金丹有道駐長春。少年莫笑詩成處﹐傾倒相歡忘主賓。

春曉紅生島嶼云﹐此中盡著兩閒身。不愁花笑髮須白﹐漫詫人間句法新。曲水徘徊天上日﹐深杯斟酌自家春。繁英未落須頻到﹐翠實金盤尙及賓。

雪後孤根發暖云﹐栽培本自一人身。紫薇遺意成千古﹐絳蕚深期又一新。忠厚敢忘嘉樹賦﹐沖和思廣北枝春。若爲穉子猶堪教﹐三祝三加望大賓。

道園遺稿﹕原注﹕來章末句有屬幼兒之意。先生屢言﹐先君子植紫薇於堂前﹐賦詩屬望小子﹐時人不之許也。俯仰五十年﹐委身田野﹐莫稱先志。集感嘆成賦云。

○書蘇公帖後

蘇木空聞蜀賈舟﹐襪材還復望袁州。畫叉猶是黃岡竹﹐細和陶詩飽卽休。

道園遺稿﹕原注﹕坡翁謫黃州時﹐月用四千五百錢﹐日用不過百五十﹐而猶有餘以待賓客﹐蓋歲六十千耳。今謫惠﹐歲用須二百千﹐蓋三倍矣。日食萬錢者何人哉﹗士君子不以窮乏累其心﹐而區畫亦盡人事﹐皆中禮之所爲也。夫子在陳蔡﹐以子路之賢﹐不能無慍見﹐然處約之道﹐君子小人之分見焉。微子路﹐無以發聖言矣。觀蘇公此帖﹐思當時之爲此厲階者﹐爲之三嘆。

○題贈葉梅野【原序】

近代楊補之作梅﹐自負淸瘦﹐有持入徳壽者﹐內中頗不便於逸興﹐謂曰村梅。補之因自題曰「奉敕邨梅。」集嘗見故家有藏徐熙墨杏花者﹐用筆圓潤﹐有篆籀法﹐亦恨楊不能如此也。今監書博士丹丘生忽用此法寫生﹐大快人意。存渾厚之意於淸眞﹐去衰陋之气於纖弱﹐所以爲佳也。譬如少陵繁花晴昊之雄壯﹐視昏月淺水爲如何耶﹖樂平煉師葉凱翁﹐舊號野梅﹐予曰「以野標梅﹐未足盡梅之趣。以梅名野﹐庶乎廣莫之風。請更曰梅野﹐而以丹丘之畫冠之﹐永作證據。」使錢塘﹑臨江二君聞予此論﹐猶當俯首嘆服也。虞集書。

昔結絲絢侍帝宸﹐靑鞋今許向江津。憑君先對梅花說﹐白髮相看意更深。

道園遺稿﹕自注﹕初﹐凱翁先欲南還﹐欲僕作詩送行﹐而僕今先有行色﹐故爲題此﹐爲他日一笑之資也。

○題胡徵君器之和陶軒

春木晨榮﹐秋華夕滋。流云行天﹐逝者如斯。柴車葛巾﹐曷能歸來﹖我懷古人﹐徒誦其詩。有美君子﹐尙友先覺。靡觴不詠﹐無詠不屬。豈無他人﹐孰此追躅﹖優哉遊哉﹐君子之樂。吾儕小人﹐力絀乃休。猶可以馳﹐曷其停輈﹖捲舒無悶﹐入聖實優。敢以未成﹐竊方前修。祖徳之述﹐尙論其世。我獨何無﹐夙墜羈縶。聞君贊歌﹐祇以生愧。旣曰知非﹐請勗余歲。

道園遺稿﹕自注﹕集讀書中山時﹐艸屋三間﹐以紙糊其壁。捨弟仲常﹐爲書邵子諸詩於東﹐謂之邵庵。書陶詩於西﹐謂之陶庵。吳先生見而嘆之﹐以爲世內無窮之悲﹐世外無窮之樂也。

○朱秀之杞菊軒

髙軒何所植﹖杞菊交根枝。紫實旣秋熟﹐黃花亦晚滋。嘉名信共愛﹐何以療予饑。此邦號富庶﹐士賈志懷資。蕭條山石間﹐誰復見惸嫠﹖遺脫兼並余﹐椎剝無完肌。縱彼百畮受﹐豈得安耘耔﹗種此跬步內﹐庶無徵奪思。探擷勿違節﹐烹芼貴有宜。三咽可千歲﹐逍遙奉天隨。

道園遺稿﹕自注﹕集遊吳中﹐因省墓山間﹐頗見田野有可念。因贊髙軒之樂而及之﹐庶觀風者之有采而知之者。

○予少年過薊門酒樓賦此題曰連十八書郡人疑其爲呂洞賓作也謾記於此

耳目聰明一丈夫﹐飛行八極隘寰區。劍吹白雪妖邪滅﹐袖拂春風槁朽蘇。气似酒酣雙國士﹐情如花擁萬天姝。如今一去無消息﹐只有中天月影孤。

艸木子﹕當時皆以爲呂洞賓作也﹐爭傳誦之。

○記夢

夢行衡廬間﹐千仞過蒼壁。崇髙仰神明﹐深廣下不測。雲雨蓄盤礡﹐時至如欲出。絪縕尙回旋﹐揮霍忽奔逸。物怪匿巖穴﹐■﹝扌雙﹞若俟霹靂。黑波汛髙樹﹐木葉走崩石。升身登玄間﹐縱觀龍變迹。俯視九州島野﹐艸木有輝澤。乃在風雨外﹐手畫素三尺。揮豪極動蕩﹐落墨更沈鬱。圖成示坐人﹐共笑不可得。顧瞻以踟躕﹐恍惚增嘆息。因之命肩輿﹐出門聊有適。大術何舒舒﹐白鶴從數客。略經幽澗濱﹐便上靑松側。憑髙望遠水﹐雙景蕩虛碧。拂石共客坐﹐芳艸藉尻膝。忽然聞鐘聲﹐睡覺北窗席。

元詩選﹕道園外祖楊文仲守衡州﹐井齋依之﹐時未有子。文仲爲禱於南嶽﹐遂生道園。文仲夢一牙兵持刺入﹐曰「南嶽眞人來見。」旣覺﹐聞兒啼聲﹐因命小字曰衡。道園自言﹐少時嘗夢遊南嶽﹐歷覽其奇勝﹐頗能記憶焉。

○金人出塞圖

海風吹沙如捲濤﹐髙爲陁磧深爲壕。築壘其上嚴周遭﹐名王專居气振豪。肉食湩飲田爲遨﹐八月艸白風颼颾。馬食艸實輕骨毛﹐加弦試弓復置櫜。今日不樂心慅慅﹐什什伍伍呼其曹。銀黃兔鶻明繡袍﹐鷓鴣小管隨鳴鞀。背孤向虛出北臯﹐海東之鷙王不驕。錦鞲金鏃紅絨絳﹐按習久蓄思一超。是時皛淸天翳絕﹐駕鵝東來云帖帖。去地萬仞天一瞥﹐離婁屬望目力竭。微如聞音鷙一掣﹐束身直上不回折。遂使孤飛一片雲﹐頃刻平蕪灑毛血。爭誇得雋頓足悅﹐掛兔懸狼何足說。旌旗先歸向城闕﹐落日悲風起蕭屑。煙塵滿城鼓微咽﹐大酋要王具甘歠。王亦欣然沃焦熱﹐閼支出迎騎小鐵。琵琶兩姬紅顴頰﹐歌舞疊進醉燭滅。穹廬斜轉氍毹月。

詩藪﹕雄渾流麗﹐步驟中程。

○題柯敬仲雜畫十首

北苑今仍在﹐南宮柰老何﹖靑山解浮動﹐端爲白雲多。

雨過蒼苔石﹐云生野岸泉。幽懷春冉冉﹐穉子秀娟娟。

鐵石餘生色﹐冰霜作曉妍。春雷明日起﹐何處尙龍眠﹖

昔過篔簹谷﹐鉤衣石角斜。儗尋龍作杖﹐拾得上天槎。

黃金千瑣甲﹐琱玉六簾鉤。雨送鴛鴦夢﹐煙籠翡翠愁。

娟娟生玉潤﹐楚楚作金聲。羽扇迎風定﹐羊車過月明。

峽口春云重﹐江南夜雨多。水深桃葉渡﹐風急竹枝歌。

平陸蒼龍起﹐近山生遠煙。前村三萬頃﹐明日水平田。

莓苔生石路﹐翠竹自交加。不惜靑鞵濕﹐臨流踏白沙。

昨夜采蓮去﹐偶逢三尺枯。山人不到海﹐不識是珊瑚。【詳丁鶴年下。】

○句

古來篆籀法已絕﹐祇有木葉雕蠶虫。【畫竹】貌得當時第一匹﹐昭陵風雨夜聞嘶。【畫馬】賴得郫筒酒易醉﹐夜歸衝雨漢州城。【成都】

麓堂詩話﹕眞得少陵家法。世人學杜﹐未得其雄健﹐而已失之粗率﹔未得其深厚﹐而已失之臃腫。如此者﹐未易多見也。

又

對竹聽湘雨﹐開簾看嶽雲。

春雲山對屋﹐夜雨水平橋。

掛冠俄去國﹐連舸總盛書。

天光臨閣道﹐雲气轉蓬萊。

詩藪﹕元五言律可摘者﹐虞伯生云云。

又

雲橫北極知天近﹐日轉東華覺地靈。

帆檣星斗通南極﹐車蓋風雲擁豫章。

詩藪﹕句格莊嚴﹐詞藻瑰麗﹐上接大歷﹑元和之軌﹐下開正徳﹑嘉靖之途。

◆王克敬

克敬字叔能﹐大寧人。官至參政。

題一錢太守廟

○題一錢太守廟

劉寵淸名舉世傳﹐至今遺廟在江邊。近來仕路多能者﹐學得先生要大錢。

輟耕錄﹕一錢太守廟在紹興錢淸鎭。王叔能參政過廟下﹐賦詩云云。

◆謝文質海牙

題酒家壁

○題酒家壁

修雲淡淡抹山眉﹐野水人家半酒旗。應是小梅開未已﹐小舟撐月過前溪。

吳禮部詩話﹕大徳中﹐有謝文質海牙者﹐爲淛東廉訪僉事。性嗜酒﹐不飲則臨政精明。市日者某﹐形貌長大﹐每飲引與對坐﹐不交一談﹐亦不與之酒﹐醉則取劍舞弄﹐眾避匿乃已。嘗分司舟回﹐二書吏從﹐未至城數里﹐宿舟中。月明興動﹐潛起登岸﹐題一詩酒家壁云云。去入山麓小寺﹐登樓撞鐘﹐僧皆驚起﹐謝踞禪牀﹐大呼索酒﹐貯以木桶﹐跪僧於前﹐以一白酌﹐竟擊僧頂﹐置其上﹐酒盡困睡﹐僧不敢去。天明﹐舟中失謝所在﹐遙見堊壁題字﹐書吏識之﹐迹其所往﹐逢道上樵者言寺中擾擾狀﹐趨視則謝猶未醒。須臾騶從至﹐迎之乃去。

◆範玉壺

錄鬼簿﹕範居中【按﹕此條錄自曹楝亭刊本錄鬼簿卷下﹐明寫本異文甚多。孟稱舜刊本云範冰壺名居申﹐今按範字「子正」﹐似以「居中」爲是。】﹐字子正﹐冰壺其號也。杭州人。父玉壺﹐前輩名儒﹐假卜術爲業﹐居杭之三元樓前。每歲元夕﹐必以時事題於燈紙之上﹐杭人聚觀﹐遠近皆知父子之名。其妹亦有文名﹐大徳年間被旨赴都﹐公亦北行。

上都

○上都

上都五月雪飛花﹐頃刻銀妝十萬家。說與江南人不信﹐只穿皮襖不穿紗。

山居新話﹕範玉壺作上都詩云云。余屢爲灤陽之行﹐每歲七月半﹐郡人傾城出南門外祭奠﹐婦人悉穿金紗﹐謂之賽金紗﹐以爲節序之稱也。

◆小云石海涯

小云石﹐阿里海涯之孫﹐父名貫只哥云石﹐遂以貫爲氏。號酸齋。官至翰林學士﹐謚文靖。有酸齋集。

西湖遊覽志﹕貫云石隱居錢塘。一日﹐郡中數衣冠士人﹐遊虎跑泉﹐飲間賦詩﹐以泉爲韻。中一人但哦「泉﹑泉﹑泉」﹐久不能就。忽一叟曳杖而至﹐問其故﹐應聲云「泉﹐泉﹐泉﹐亂迸珍珠个个圓。玉斧斫開頑石髓﹐金鉤搭出老龍涎。」眾驚問曰「公非貫酸齋乎﹖」曰「然﹐然﹐然。」遂邀同飲﹐盡醉而去。

蟫精雋﹕酸齋貫學士有蘭房六謔詩﹐題曰柳眉﹑星眼﹑檀口﹑酥乳﹑纖指﹑香鉤﹐香鉤﹐謂足也。其意本東坡六憶詩來﹐而酸齋則太淫麗矣。

蘆花被

鳳凰山休暑

辭世詩

○蘆花被【並序】

僕過梁泊﹐有漁翁織蘆花爲被。僕尙其淸﹐欲易之以綢者。翁曰﹕君尙吾淸﹐願以詩輸之。遂賦﹐果卻綢。

采得蘆花不涴塵﹐翠蓑聊復藉爲茵。西風刮夢秋無際﹐夜月生香雪滿身。毛骨已隨天地老﹐聲名不讓古今貧。靑綾莫爲鴛鴦妒﹐欸乃聲中別有春。

圭齋集﹕云石嘗過梁山濼﹐見漁父織蘆花絮爲被﹐愛之﹐以綢易被。漁父見其貴易賤﹐異其爲人﹐陽曰「君欲吾被﹐當更賦詩。」公援筆立成﹐竟持被往。詩傳人間﹐號蘆花道人。公至錢唐﹐因以自號。

○鳳凰山休暑

路隔蒼苔卒未通﹐泉花如發玉蒙蒙。蛟遊海近云窗濕﹐蚊怯山寒葛帳空。髙枕不知秋水上﹐開門忽見暮帆東。物華萬態俱忘我﹐北望惟心一寸紅。

○辭世詩

洞花幽艸結良緣﹐被我瞞他四十年。今日不畱生死相﹐海天明月一般圓。

七修類稿﹕貫云石生而神彩秀異﹐膂力絕人。及長﹐折節讀書﹐遂仕爲翰林侍讀學士。後稱疾還江南﹐賣藥於吾杭﹐人無識者。嘗休暑鳳凰﹐有詩云云。又臨終作辭世詩云云。洞花﹑幽艸﹐乃妾名也。予舊有其集﹐詩不滿百﹐前律所未載也。今北山棲雲庵﹐乃藏修之所。

◆王士熙

士熙字繼學﹐東平人﹐翰林學士承旨構子。官至南臺禦史中丞。有江亭集。

竹枝詞

題鮮於伯機與仇廉訪帖

○竹枝詞

居庸山前澗水多﹐白楡林下石坡陀。後來才度槍竿嶺﹐前車昨日到灤河。

車簾都捲錦流蘇﹐自控金鞍撚僕姑。山間白雀能言語﹐莫學江南唱鷓鴣。

西湖竹枝集﹕竹枝本在灤陽所作者﹐其山川風景𨿽與南國異焉﹐而竹枝之聲則無不同矣。

○題鮮於伯機與仇廉訪帖

三生文采趙公子﹐四海聲名仇使君。彈琴不作廣陵散﹐焚香遙駐博山云。玉署春來鶯漫語﹐繡衣人去雁空聞。龍蛇兩紙光如玉﹐卽是安西與右軍。

元文類原注﹕其帖之語曰「趙公子明日欲過寒舍看書畫﹐廉訪相公能一來焚香彈琴亦佳。」趙公子﹐子昂也。後亦有跋帖。廉訪﹐字彥中。今其子公哲禦史﹐寶藏此帖。

◆柳貫

貫字道傳﹐浦陽人。大徳間用察舉爲江山教諭﹐官至翰林待制。自號烏蜀山人。

黃文獻集﹕公之生也﹐外大父兪公葵曁泗州府君同擢右科進士第﹐因命之曰■﹝文文﹞上貝下﹞﹐義取兩文易兩武。■﹝文文﹞上貝下﹞於今文爲「貫」﹐故公自署其名爲「貫」云。

龍門

望李陵臺

觀失剌斡耳朵禦宴回

還次桓州

午日雪後行失八兒禿道中有懷同館諸公

過長城

李老谷聞子規

荊門

奉陪侍禦金源公虎丘之遊閱數日乃能成詩以紀覽歷凡二十五韻

浦陽十詠

句

句

○龍門

一溪瓜蔓流﹐渡者云可亂。屢涉途已窮﹐前臨波始漫。嚴嚴龍門峽﹐石破兩崖半。沙痕深尺餘﹐灣洄觸垠岸。它山或澍雨﹐湍漲輒廉悍。頃刻漂車輪﹐羈絡不能絆。其源想非遠﹐眾水自玆濫。濟淺抑何艱﹐慮盈疑及患。峯陰轉亭午﹐出險馬蹄散。艸路且勿驅﹐煙開望前館。

○望李陵臺

平沙北流水﹐靑山在其上。李陵思鄕臺﹐駐馬一西向。艸根含余淒﹐峯尖入寒望。俚言𨿽莫稽﹐陳迹尙可訪。想其深入初﹐步卒亦材壯。手張天子威﹐气奪名王帳。覆車陷囚虜﹐此志乃大妄。一爲情愛牽﹐皇卹身名喪。縷縷中郎書﹐挽使同跌踼。安知臣節恭﹐之死不易諒。河梁執別處﹐出語謾惆悵。家聲故燀赫﹐三世漢飛將。兵法有死生﹐人運疊休旺。忠回在信史﹐豈沒功罪狀。馬遷當腐刑﹐彊欲雪其謗。土思豈能無﹐層雲塞亭障。千年麒麟圖﹐吾將執玄鬯。

○觀失剌斡耳朵禦宴回

毳幕承空柱繡楣﹐彩繩亙地掣文霓。辰旗忽動祠光下﹐甲帳徐開殿影齊。芍藥名花圍簇坐﹐蒲萄法酒拆封泥。禦前賜酺千官醉﹐恩覺中天雨露低。【車駕駐蹕﹐卽賜近臣灑馬奶子【馬奶子「馬」原誤作「爲」﹐據柳待制文集﹝四部叢刊影元至正刊本﹞卷五攺正。】。禦筵設氈殿失剌斡耳朵﹐深廣可容數千人。上京五月芍藥始花。】

○還次桓州

塞雨初漧艸未霜﹐穹廬秋色滿沙場。割鮮俎上薦黃鼠﹐獻獲腰間懸白狼。別部烏桓知幾族﹐他山稽落是何方﹖長云西北天如水﹐想見旌旗瀚海光。

○午日雪後行失八兒禿道中有懷同館諸公

尖峯猶是漠南山﹐駝褐蕭蕭午日寒。艾葉漫將頭上插﹐橊花應許夢中看。馬前砂雪行初隱﹐鵰背荒云落更盤。王事獨賢吾敢憚﹖重煩同館勸加餐。

○過長城

道徳藩墉億萬年﹐長城謾與朔云連。秦人骨肉皆爲土﹐漢地封疆已罷邊。飲馬窟深泉動脈﹐牧羝沙暖艸生煙。神京近在玄溟北﹐九域開荒際幅員。

○李老谷聞子規

老杜聞子規﹐近在東西川。猶云感時物﹐收淚寫幽悁。今我行塞徼﹐子規相後先。時夏云景晦﹐鳥呼搖空煙。響入樹窅窅﹐啼垂血濺濺。想知歧路難﹐不惜軀命全。千聲復萬聲﹐喚我歸言遄。苟非木石心﹐豈免腸內煎。江南叢薄間﹐有花名杜鵑。開時是鳥至﹐相戒治春田。不歸如江水﹐負此今五年。風土孰云異﹐物情要有遷。寄巢勿浪出﹐祝爾還自憐。嚴程趣行邁﹐且復揮吾鞭。

待制集﹕上京紀行序﹕延佑七年﹐貫以國子助教北都生。始出居庸﹐踰長城﹐臨灤水之陽﹐而次止焉。自夏涉秋﹐更二時乃復。計其關途覽歷之雄﹐宮篽物儀之盛﹐凡接之於前者﹐皆足以使人心洞神竦。而吾情之所觸﹐或亦肆口成詠﹐第而錄之﹐總三十二首。噫﹗置窶家之子於通都萬貨之區﹐珍怪溢目﹐收攬一二﹐而遺其千百﹐𨿽欲多取悉致﹐力何可得哉﹗貫越西之鄙人﹐少長﹐累遭家難﹐學殖荒落﹐志念迂疏。顧父師之箴言在耳﹐嘗恧焉弗勝。乃玆幸以章句訓故﹐間廁西廱之武﹐以竊竊陪眾臣之末﹐龍光炳煥﹐照耀後先﹐山川閎奇﹐振發左右﹐則夫紀載而鋪張之﹐有不得以其言語之蕪拙而並廢也。今朝夕俟汰﹐庶幾退藏田裏﹐以安遲暮﹐而諸詩在稾﹐懼久亡去。吾友薛君宗海﹐雅善正書﹐探囊中得舊紙數枚﹐因請宗海爲作小楷﹐聯爲捲。豈直歸誇田夫野老﹐以侈幸遇之萬一﹐而顧瞻鼎湖﹐薄天萬里﹐遺弓之痛﹐有慨於心﹐尙何時而可忘耶﹖後三年至治三年﹐十一月五日柳貫自序。

○荊門

河塘底裏通涵管﹐宣泄堤防計未迂。大抵成功搖末議﹐卻將失得較錙銖。

待制集﹕自注﹕張子仁爲都水監丞﹐日作涵管﹐疏泄積潦﹐一時以爲便。而今或有非之者。

○奉陪侍禦金源公虎丘之遊閱數日乃能成詩以紀覽歷凡二十五韻

闔閭藏窆處﹐白虎臥其丘。殉葬劍已化﹐金精猶上浮。秦彊事穿伐﹐鬼功葉人謀。刳腸裂靑壁﹐瀝髓發寒流。樹色不知古﹐蛟龍郁相樛。蛻影入深窈﹐鐵花繡吳鉤。供庖綆汲余﹐千人宜浣漱。生公昔講經﹐聚石石點頭。至今盤石上﹐法云垂蔭稠。宅坊何年建﹖淩虛出飛樓。北牖俯平楚﹐西軒延廣疇。登臨小吳會﹐萬象一目收。韋白題詩後﹐物華壓雕鎪。胡哉幽獨君﹐窅然遺淸謳。玆山起原隰﹐山形如覆甌。我疑星遊空﹐墮地得長畱。不然駕海來﹐六鰲爲載輈。現成般舟臺﹐不以聞思修。客過閶門西﹐看山幾回眸。是節風日美﹐招攜有扁舟。旋棹午景停﹐系籬野陰稠。行酒進熟啜﹐飲闌歸意遒。詞客思如雲﹐尙書气橫秋。吾衰落人後﹐技癢紀斯遊。謬語尙可芟﹐蕪穢焉能廋。

元明事類鈔﹕柳道傳貫行書虎丘詩一卷。縱橫遒逸﹐亦鮮於之亞也。詩語宏麗。手錄之。

○浦陽十詠

仙華巖雪

白石湫云

龍峯孤塔

寶掌冷泉

月泉春誦

潮溪夜漁

南江夕照

東嶺秋陰

深禡江源

昭靈仙迹

仙華巖雪【縣北有仙華巖﹐翠掌浮空【翠掌浮空「掌」原誤作「棹」﹐據柳待制文集卷五攺正。】﹐雪景尢奇。】

冰柱浮空曉色蒙﹐海波搖動玉玲瓏。九淸內景遊終外【遊終柳待制文集卷五作「遊紛」﹐似當從。】﹐五嶽眞形太素中。微月升壇初映鶴﹐長云連野不驚鴻。仙姬宴坐瑤池上﹐催捧蟠桃獻木公。

白石湫云【白石龍湫在縣東南﹐能出雲爲雨。】

白石靈山望贊皇﹐湫潭此復見蒼蒼。飄揚直欲陵三際﹐膚寸猶能雨八荒。空外金精縣太白﹐泉中虯彩化長黃。傳芭奏罷神弦曲﹐松蓋成陰澤气涼。【恆州贊皇縣有白石靈山﹐漢碑在焉。】

龍峯孤塔【縣東龍峯古塔﹐實爲蒼龍左角。】

兩環日月似飛梭﹐鰲背稜稜窣堵坡。朱鳥前頭森贔■﹝廠外贔內﹞﹐蒼龍左角見嵯峨。玉函舍利朝光現﹐珠斗闌干午影過。浩刼浮雲開萬象﹐寶華雜沓散芬陁。

寶掌冷泉【寶掌山【寶掌山「掌」原作「鑾」。按詩題作寶掌冷泉﹐鹿皮子集卷四亦有寶掌泉詩﹐因據柳待制文集卷五攺。】﹐唐千歲和尙道場﹐有看經得道洞﹐巖竇出泉﹐極甘寒。】

一勺曹溪未是甘﹐刺山容易出飛泉。消融太古岷峨雪﹐澄映中秋沆瀣天。掛樹靑猿窺洗缽﹐眠沙白鹿伴安禪。巖龕無縫身如石﹐逆數髙僧入定年。

月泉春誦【縣西有泉﹐隨月盈虧﹐泉上精舍祠文公﹑成公。】

有盈有泚卽寒泉﹐猶隔蘆峯道裏千。嶽麓云深藏策處﹐匡山人老讀書年。松楠疊影靑浮幾﹐華樹生香晚入筵。稽首堂中兩夫子﹐六經言遠視如天。

潮溪夜漁【去縣五十里﹐溪流始大﹐有魚蟹之產。】

溪水添流到石矼﹐小家殘戶占漁商。蛟龍未解乘雲气﹐魚鱉安能避澤梁。兩岸櫟林藏曲折﹐一篝松火照微茫。淮夷固有蠙珠顆﹐往往鉤深夜得光。

南江夕照【南江橋西望﹐原麓返照﹐如畫圖中。】

千峯不盡夕陽孤﹐斂翠浮丹入畫圖。塔廟傍連山影直﹐石梁中亙水痕枯。白魚在汕將踰尺﹐紅稻登場稍似珠。玉露金風秋最爽﹐跳身何用市間壺。

東嶺秋陰【縣東東山嶺﹐平林廣野﹐秋常多陰。】

半里官橋出市闤﹐一團秋色破孱顏。雲開浩蕩初疑曙﹐日出蒼涼不見山。斷雁殘鴻飛杳杳﹐綠蕪紅葉映斑斑。去年菊蕊今年發﹐拾得籬邊句子還。

深禡江源【浦陽江原出深禡山﹐在縣西三十里。】

濫觴初不滿瓶盆﹐百谷渾渾一壑吞。自此安流輸渤澥﹐放渠髙浪蹴昆侖。出山未適帆檣便﹐竭澤毋庸罔罟繁。謝客題詩曾宿處﹐孤云落日是何村。

昭靈仙迹【昔黃帝少女於仙華巖上升仙﹐下有昭靈廟﹐水旱禱之輒應。】

芝掌中開顥气靑﹐云軿雙駕鳳凰翎。因山不啟軒轅鼎﹐化石猶聯婺女星。磴道芳春琪樹長﹐巖扉淸晝碧華零。眞仙帝遣司風雨﹐喚起淵龍聽指令。【待制集】

○句

羲和白日經天近﹐敕勒陰山度幕遙。

雪華遙映龍旗動﹐日色才臨鳳蓋閒。

詩藪﹕元婺若黃文憲﹑柳文肅﹐皆以文名﹐而詩亦華整。黃如「揮毫」云云。柳如雲云。置之作者奚讓。

○句

大暑無蒙綌﹐輕寒已禦貂。

詩藪﹕元五言律可摘者﹐元裕之云云。楊仲弘云云。虞伯生云云。薩天錫﹑範徳機云云。揭曼碩云云。趙子昂云云。陳剛中云云。楊煥然云云。程彥明云云。鄧文原云云。鮮於樞云云。薛玄卿云云。吳立夫云云。柳道傳云云。皆句格閎整﹐大歷﹑元和間﹐殊不多得也。

●元詩紀事卷十二

侯官陳衍輯

梁相

吳元徳

何中

周權

任士林

滕斌

龔璛

郭天錫

張菊存

何失

汪炎昶

陳森

段天佑

趙由儕

孫轍

郭道卿

林以辧

劉鶚

王振鵬

陳櫟

吳彬

貢奎

張養浩

馬祖常

李泂

黃溍

許晉孫

◆梁相

相字必大﹐杭州人。大徳末官紹興路儒學教授。

春日田園雜興

○春日田園雜興

膏雨初晴布谷啼﹐村村景物正熙熙。誰知農圃無窮樂﹐自與鶯花有舊期。彭澤歸來惟種柳﹐石湖老去最能詩。桃紅李白新秧綠﹐問著東風總不知。

月泉吟社第三名﹕前聯妙於紐合﹐後聯引陶﹑範不爲事縛﹐句法更髙﹐末借言雜興﹐的是老手。

又

麥疇連艸色﹐蔬徑帶蕪痕。布谷叫殘雨﹐杏花開半村。吾生老農圃﹐世事付兒孫。但遇芳菲景﹐髙歌酒滿尊。

月泉吟社第十三名﹕前四句詠題﹐後乃述意﹐末二句亦不離春興﹐格韻甚髙﹐五言中未易多得。

◆吳元徳

元徳字子髙﹐江夏人。大徳末薦爲奎章僚屬。

次韻馬伯庸遊玉泉山

興聖宮退朝口號

○次韻馬伯庸遊玉泉山

飛絮晴絲絡馬頭﹐春風常記侍宸遊。牙檣映日開龍艦﹐天樂連云上翠樓。楊柳盡隨堤北偃﹐芙蕖不礙水東流。遙瞻玉輦時巡處﹐千里風煙紫塞秋。

○興聖宮退朝口號

蹀躞靑驄白玉珂﹐百官朝會日相過。天臨奎壁星辰近﹐云覆蓬萊雨露多。壽嶽倚空開寶殿﹐禦溝流水繞金河。微臣稽首無封事﹐願進淸平第一歌。

詩藪﹕全篇整麗﹐首尾勻和。

◆何中

中字太虛﹐臨川人。江西行省聘爲書院山長。有知非堂稿。

句

○句

燕來春已去﹐花少雨偏多。

漢殿金人別﹐唐陵石馬嘶。

落花縈樹轉﹐幽鳥過林鳴。

山圍雙鷺曉﹐門閉一蟬秋。

鳥語前林日﹐雞鳴曲巷煙。

年華流水在﹐春事落花知。

日明山气攺﹐江靜水痕歸。

赤壁驚烏飛夜月﹐衡陽歸雁落秋風。

兩澗寒聲通法席﹐數峯秋影上香臺。隔水歸樵分路散﹐衝嵐飛鳥認林還。

冰寒古道鳴駝外﹐雪暗空村落雁邊。

馬嘶平野呼鷹吏﹐犬吠寒沙射雁人。

筆精﹕元季詩人踵出﹐知名者無論已。予家藏何中知非集六卷﹐佳句疊見﹐如雲云。中集中所往還者﹐吳澄﹑劉會孟﹑揭傒斯﹑程巨夫諸人。至大﹑皇慶間﹐寄寓閩中﹐賦詩頗多。胡元瑞詩藪拈拔元人佳句無遺﹐亦不及太虛﹐眞有幸有不幸也。

又

聊隨碧溪轉﹐忽與白鷗逢。

小雨十數點﹐淡煙三四峯。

落葉半藏路﹐淸風時滿溪。

寒沙梅影路﹐微雪酒香村。

湖雪殘波岸﹐船燈獨夜人。

西風一夜雨﹐丹桂滿林花。

蠶尾集﹕元何中太虛集吳艸廬序﹐吳與何中表兄弟也。中善五言詩﹐如雲云﹐皆有唐境。

◆周權

權字衡之﹐號此山﹐處州人。袁桷薦諸朝﹐弗就。

句

○句

風細晨气潤﹐月澄夜香寒。

鶴行松徑雨﹐僧倚石闌云。

斷猿明月曙﹐疏雨碧梧秋。

橋斷春堤多積雨﹐溪深野碓自舂云。

竹深四壁生虛籟﹐山近半村無夕陽。

芳朮旋收同茗煮﹐落花閒拾和香燒。

鳩雨欲晴桑葉晚﹐燕泥新濕杏花餘。

元詩選﹕衡之句法﹐實多可觀﹐如荷亭云云。邨溪卽事云云。倦遊雲云。邨行雲云。訪陳子髙云云。又如雲云。眾仲所謂「簡淡和平﹐而語多奇儁」者也。

◆任士林

士林字叔寔﹐四明人。至大初舉爲安定書院山長﹐尋卒。有松鄕集。

海扇

○海扇

漢宮佳人班婕妤﹐香雲一篋秋風初。网虫蒼蒼恩自淺﹐猶抱明月馮夷居。至今生怕秋風面﹐三月三日才一見。對天搖動不如烹﹐肯入五云淸暑殿。

霏雪錄﹕海中有甲物如扇﹐其文如瓦屋﹐惟三月潮盡乃出﹐名海扇。四明任松鄕嘗有詩云云。

◆滕斌

斌一名賓﹐字玉霄﹐黃岡人。或云睢陽人。至大間﹐官翰林學士﹐出爲江西儒學提舉。

訪隱

絕句

○訪隱

西風短褐飛黃埃﹐何不從我遊蓬萊﹖狂歌醉舞下山云【狂歌醉舞艸木子﹝中華書局排印本﹞卷四作「振衣長嘯」。】﹐後夜月明騎鶴來。

艸木子﹕白雲平章求仙於燕京西山頂﹐一日適出﹐滕玉霄訪之不值﹐因戲題於壁云云。竟不畱名。白雲公疑呂仙過之。朝野輻輳﹐寵賚山積。後知其玉霄題﹐白雲公戒以勿泄﹐厚賂之。

○絕句

吟人瘦倚玉闌干﹐酒醒香消午夢殘。燕子不來春社去﹐一簾疏雨杏花寒。

筆精﹕趙子昂絕句云「春寒惻惻掩重門﹐睡鴨香殘火尙溫。燕子不來花又落﹐一庭風雨自黃昏。」滕玉霄絕句云云。二首頗相似﹐皆詩餘中絕佳句也。唐人無此纖弱之作。

◆龔璛

璛字子敬﹐髙郵人﹐徙平江。用薦官江浙儒學副提舉。有存悔齋集。

書閣

偶題

郡樓

述懷二首

次韻劉景初偕陳元佐見訪

楚雲湘水圖歌謝張師夔教授

老錢折枝

泊舟

句

○書閣【以下九首俱宣城詩。】

年華荏苒故﹐客況寂寥新。雪融疑是雨﹐風和欲近春。疏梅縈小鳳﹐宿藻負潛鱗。書閣閒登望﹐時煩載酒人。

○偶題

宿雨池館淨﹐閒官造請稀。石橊朱夏色﹐山鵲靑雲飛。遐矚臨風檻﹐衝襟散暑衣。陳編撫芳潤﹐脈脈發初稀。

○郡樓

久客有遠思﹐肩輿登郡樓。聊爲避暑飲﹐更學禦風遊。疊翠城南面﹐雙虹水北流。流將五湖去﹐葉葉采蘋舟。

○述懷二首

古道直如矢﹐古心能斷金。今人思古人﹐寥落誰知音﹗旭日臨前除﹐暄風散幽襟。相彼好鳥鳴﹐擇陰嘉樹林。豈無念朝饑﹐漑之釜與鬵。大川無停波﹐髙山上嵚崟。白髮何由玄﹐寒暑日夜侵。叔孫獨楚制﹐莊生常越吟。載歌行路難﹐歌闋意彌深。

葺荷不用織﹐采蓮尙可食。芳時安可常﹐秋風鳴槭槭。美人明月璫﹐靑霓以爲裳。手攬北斗柄﹐低昂挹天漿。天漿解渴心﹐下土何茫茫﹖九牡閶闔開﹐寸誠函綠章。焉得飛仙術﹐與陪鸞鶴翔﹖所憂歲年駛﹐敢畏道阻長。啟戶辧夜色﹐驅車遡晨光。終然江海澨﹐臨路空彷徨。

○次韻劉景初偕陳元佐見訪

松閣啟晨眺﹐東云白英英。空尊媿坐客﹐幽道聞屐聲。郊墟地自扃﹐林巒暑逾淸。官居屬冗散﹐朋從多澹成。拂塵急雨過﹐聯鑣去堤平。書味一何長﹐襟期浩已盈。挑鐙展篇什﹐寤寐山中行。

○楚雲湘水圖歌謝張師夔教授

離騷之國幾千里﹐十幅蒲帆順風駛。順風猶須兩月程﹐伊誰移來墮書幾﹖張君墨妙遊戲爾﹐亂峯因君接天起。蒼然古木摧不死﹐君應曾隱茅屋底。得非是閒種蘭芷﹐慘淡經營那及此。松連閣上聽秋聲﹐讀書眼花字如蟻。玉立長身挾童子﹐披圖置我平生喜。憶昔詩家愛許渾﹐淩歊荒臺尋舊址。云何姑孰大江邊﹐望湘潭云尺有咫。我今識君意﹐總爲詩料理。云兮楚之雲﹐水兮湘之水﹐回雁夕陽銜一葦。山髙見衡嶽﹐江遠會南紀。君兮君兮可柰何﹖我詩敢劘屈賈壘﹗

○老錢折枝

桃似胭脂梨似雪﹐折花人是惜花人。折枝圖上堪腸斷﹐忍更題詩破費春。

○泊舟

小舟尋夜泊﹐明月散風瀾。故人相別處﹐雙鷺立前灘。

自跋﹕予歸京口省墓﹐天錫出此紙徵予書宣城詩﹐記憶不甚眞。天歷二年孟夏二日﹐龔璛識。

○句

文若縱存猶九錫﹐孔明𨿽死亦三分。

元詩選﹕嘗有詠史詩云云。爲一時所傳誦。

◆郭天錫

天錫名畀﹐以字行﹐一字佑之﹐號北山﹐丹徒人。江浙行省辟充掾史。有快雪齋集。雲煙過眼錄﹕所藏晉右軍得告帖﹐又快雪時晴帖﹐皆眞迹﹐有米老跋﹐遂以名齋。

宿焦山上方

句

○宿焦山上方

揚子江頭風浪平﹐焦山寺裏晚鐘鳴。鑪煙已斷燈花落﹐喚起山僧看月明。

客杭日記﹕至大二年己酉二月初九日﹐趙伯可相約早飯。飯已﹐發書請虎林首座引領作焦山之行。虎林聞呼卽至。是日春色佳麗﹐江靜無風。晚陪尊長老﹑虎林﹑澹雲到海門邊看日落。一瞬﹐萬頃金波蕩搖﹐可謂奇觀。拉虎林﹑巽中踏月上羅漢巖禪房﹐佛燈熒然﹐鑪香未過﹐具茗果閒話。俯視棲鶻危巢﹐皆在窗下。與二僧月下聽江聲﹐倚樹淸論久之﹐一洗城市之塵俗也。夜宿巽中房﹐虎林共榻。

又﹕厲鶚跋﹕天錫有詩云云。妙甚。卽此時作也。

○句

世人但解比龍眠﹐那知已出曹韓上。

輟耕錄﹕趙文敏公題所畫馬云「吾自幼好畫馬﹐自謂頗盡物之性。友人郭佑之嘗贈餘詩云云。曹韓固是過許﹐使龍眠無恙﹐當與之並驅耳。」

◆張菊存

客杭日記﹕省西見張菊存﹐下龔子敬書。

孝梅

○孝梅

南風吹南枝﹐一白點萬綠。歲寒誰知心﹐孟宗林下竹。

輟耕錄﹕龍廣寒﹐江西人﹐移居錢塘﹐挾預知之術﹐遊湖海間。事母至孝。六月一日母生日﹐方舉觴爲壽﹐忽見北窗外梅花一枝盛開﹐人皆以爲孝行所感﹐士大夫遂稱之曰孝梅。贈詩者甚多﹐惟張菊存一篇最可膾炙﹐云云。

◆何失

失字得之﹐昌平人。

元文類﹕王士熙撰張進中墓表﹕進中字子正﹐善爲筆。何失家善織紗縠﹐最能爲詩﹐日出賣絲﹐常騎驢歌吟道中﹐指意良遠。

句

○句

一井當門凍﹐寒光照四鄰。

我住東街北﹐鐘樓在屋西。

秋宜集﹕過何得之先生故居詩﹕「可憐古井門外﹐依舊鐘樓屋西。何處髙吟痛飲﹐黃華翠竹都迷。」自注﹕先生有詩云云。又云云。

◆汪炎昶

炎昶字懋遠﹐婺源人。有古逸民詩集。

案﹕炎昶作定宇先生行狀在元統二年。

句

○句

待成竿後節方露﹐自作筍時心已空。【新竹】

椎金鍛鐵作硬語﹐意气硉矹眞丈夫。

東山存稿﹕省汪古逸先生墓詩注﹕先生年十六﹐賦詩云云。

◆陳森

森字茂卿﹐婺州人。

黃文獻集﹕茂卿旣死﹐訪遺稿其家﹐亦竟無得﹐蓋以殉葬焉。

句

○句

古來賢達士﹐不蘄當世知。勗哉保令徳﹐千載以爲期。

黃文獻集﹕茂卿贈予詩云云。嗚呼﹗其望予至矣﹐而固茂卿所自志也。攬捲及此﹐流涕而已。

◆段天佑

天佑字吉甫。

案﹕圭塘欸乃集跋稱汴段天佑。

送妓入道

○送妓入道

歌舞當今第一流﹐洗妝拭面別靑樓。便隨南嶽夫人去﹐不爲蘇州刺史畱。璚館月明簫鳳下﹐綺窗雲散鏡鸞收。卻嫌癡絕潯陽婦﹐嫁得商人已白頭。

輟耕錄﹕李當當者﹐教坊名妓也。忽翻然若有所悟﹐遂著道士服。江浙儒學提舉段吉甫先生贈詩云云。

西湖志余﹕孫花翁送女冠還俗云云﹐段吉甫云云﹐事相反而語皆工。

◆趙由儕

由儕字與儕﹐南丰人。

述祖詩

思親詩

○述祖詩

悠悠我祖﹐始於軒丘。撫歷髙陽﹐秩秩大猷。爰自伯益﹐舜錫皁斿。中衍事商﹐造父禦周。徵彼徐方﹐熊熊有功。邑於趙城﹐大河之東。建氏晉國﹐耿先其封。成宣諭日﹐畏夏愛冬。岸賈作難﹐嬰臼立孤。襄子始大﹐常山得符。於赫列侯﹐懋建丕圖。肅矣武靈﹐兆配有虞。西漢子都﹐生長河間。曁於唐末﹐合族居燕。卜遷大梁﹐世系綿綿。厚徳丰功﹐宜永其傳。中罹多難﹐南歷江沱。眷焉吾宗﹐丰水居多。百川有源﹐眾條有柯。庸修家牒﹐克俾無訛。固余伯仲﹐憂患多更。瞻嘆古烈﹐自憐其生。其生豈偶﹐三辰垂精。徳業未進﹐敢不戰兢。我心伊何﹐常念厥初。感彼霜露﹐愴焉踟躕。奉先如在﹐宗戚相於。亦有萱艸﹐髙堂可娛。惟忠惟孝﹐立身有本。嗟爾後進﹐勗哉自勉。萬有能銷﹐斯道無泯。溫恭朝夕﹐云胡不謹。顯親揚名﹐俾昌俾熾。善保家聲﹐期於勿替。尙念前人﹐畱心譜系。受天之慶﹐遠及苗裔。

○思親詩【並序】

余讀魯齋許文正公七月望日思親詩﹐因念其天理沛然﹐自胸襟流出﹐永感者聞之﹐必增其悲﹐具慶偏侍者﹐由此寧不加敬﹗自思兄弟往來﹐當喪亂之餘﹐不幸失怙﹐藉慈母教育成人﹐眞昊天罔極之恩也。輒推廣其意﹐而述五言古詩一篇五十二句﹐以紀平居之懷﹐納之書藏﹐將示後人﹐俾知所自云爾。庚戌歲二月望日﹐中山居士趙由儕識。

一自先君逝﹐行將四十春。音容尋舊夢﹐感慨試詳陳。已嘆生緣淺﹐還思故國屯。吳江悲血戰﹐粵嶠困車轔。共叱艱危甚﹐尢驚賦斂頻。朔風吹廣野﹐赤日照流塵。旣灑呼天淚﹐方爲辟地民。撫時非往昔﹐感憤竟湮淪。翕霍傳梅外﹐倉皇問水濱。諸孤隨弱母﹐大慟向秋旻。越歲寧戈甲﹐歸鄕辦穸窀。酹觴號雪夜﹐扶柩履霜晨。家緒中微甚﹐人間事一新。孩提慚不肖﹐操守賴慈親。絡緯燈前教﹐襜褕膝下馴。田廬勤保任﹐門戶幾憂辛。文獻由先徳﹐扶持荷化鈞。萱華明晚景﹐荊樹際芳辰。眉壽斟瓊蟻﹐春暉奉繡茵。𨿽非登執要﹐自不厭淸貧。努力尊天爵﹐勤心報大倫。歸全期不忝﹐化俗冀還淳。信墨存家乘﹐傳芳待後人。年年思雨露﹐歲歲省松筠。至念通天地﹐長歌感鬼神。珍藏歸韞匱﹐大孝慕終身。

元風雅後集﹕虞伯生曰﹕與儕有千載世外之交﹐信其內行淳備﹐故知其事親者﹐非止甘旨之奉﹐溫凊之儀而已。臨川吳艸廬先生讀其述祖﹑思親之詩﹐而嘆曰「直哉﹗所發哀而不傷﹐此古之作者﹐非常人所及也﹗」

◆孫轍

轍字履常﹐臨川人。元統間卒。

句

○句

自是難容力﹐那堪預作期。勿忘仍勿助﹐非速亦非遲。

道園學古錄﹕君有近體詩云云。可以見其學之所至矣。

◆郭道卿

道卿字景仁﹐莆田人。至大中布衣﹐旌表孝子。

亂後謁母墓

○亂後謁母墓

欲從泉下拜遺音﹐亂艸及春零露侵。一抔荒山終歲土﹐百年貧子此生心。悲風動樹嗟無死﹐髙屺望云凍不沈。自是儒生多積戾﹐墓前帶甲未全禁。【莆風淸籟集】

蘭陔詩話﹕公與曾祖義重﹑子延煒稱「郭氏三孝」。祠在郡城北魏塘﹐雙闕巍然﹐門臨孔道﹐過者必立馬徘徊而後去。其亂後謁墓一詩﹐出自至性﹐可以感鬼神而泣風雨。

◆林以辧

以辧原名井﹐以字行﹐更字子泉﹐莆田人。皇慶中布衣。

過浮山贈陳克甫

○過浮山贈陳克甫

偶【一作「夜」。】過浮丘月滿山﹐一樽相對夜【一作「坐」。】漫漫。門臨大海風濤壯﹐家有小天星斗寒。玉蛤吠田秧正綠﹐江豚吹浪荔初丹。懸知別後相思意﹐著就玄言幸寄看。

閩書﹕陳紹叔字克甫﹐興化人﹐居靈川裏浮山下。洞達性理﹐至於河圖﹑雒書﹑太極﹑通書﹑律曆制度﹐靡不研究。有外集百餘卷﹐題曰浮丘集。因與學者說璇璣玉衡﹐遂揉木像示之。旣鑄銅仿古制﹐又別制器象天體﹐虛中而髹之﹐上刻周天度數﹐塡以鈿蠃﹐揭南北二極﹐凡天河星宿﹐皆列其中﹐其制度精微﹐名「小天」。有友人贈詩云云。

蘭陔詩話云﹕子泉湛深經術﹐講學泉山﹐學者稱玉井先生。其贈陳紹叔一詩﹐莆陽全書逸其半﹐作無名子詩﹐今依林氏家譜正之。

◆劉鶚

鶚字楚奇﹐永丰人。皇慶間﹐薦充揚州儒學錄﹐官至江西行省參政。贛寇亂被執﹐不屈死。有惟實集。

絕筆

○絕筆

生爲元朝臣﹐死作元朝鬼。忠節旣無慚﹐淸風自千古。

乾坤正气集。

江西通誌﹕公被執至贛﹐賊幽之慈云寺﹐仲子述亦在焉。公作詩付述﹐不食六日而卒。

◆王振鵬

振鵬字朋梅﹐永嘉人。侍仁宗於東宮。延佑中﹐官祕書監典簿。

道園學古錄﹕嘗爲大明宮圖以獻﹐世稱爲絕。

自題蜻蜓畫卷

○自題蜻蜓畫卷

露涼芳艸曉風吹﹐紗翼輕明水影欹。莫便臨平山下去﹐眼睛雙眩碧琉璃。

七修類稿﹕王振鵬﹐元世祖時人﹐善詩畫。仁宗賜號孤云處士。予幼時見有蜻蜓詩畫卷於裏中旌徳觀﹐誠妙筆也。詩有黍離之哀﹐想宋季之遺黎﹐其捲多名人題識﹐今亡矣。今以記憶者錄之於左。其自題蜻蜓詩云云。末二句意其寫圖之時﹐必伯顏駐師臯亭之日﹐不忍故國垂亡而虜騎之覘杭﹐得詩人之比也。

◆陳櫟

櫟字壽翁﹐自號定宇﹐休寧人。延佑間﹐舉鄕貢﹐不就禮部試歸。元統間卒。

汪炎昶撰行狀﹕鄕先達方公回﹑曹公涇皆號文場老手﹐先生相與切磋﹐甚爲二公所敬服。

和方虛谷上南行十二首

和方虛谷二首

寄曹宏齋

寄王教授

○和方虛谷上南行十二首【錄八】

古航渡

分流嶺

過南山

過雙橋

岑山渡

過杏村

過牛矢嶺

過葉有嶺

古航渡

濟世萬古航﹐乃今橫野渡。由此訪故人﹐勝著沙堤步。我傳紀行作﹐冠佩與薇露。何當參詩禪﹐一澾石頭路。

右古航渡

分流嶺

又過分流岑﹐行行足聊休。流品分良難﹐感此胡分流。大雅久不作﹐梁棟儕薪槱。蜩鳩笑鵾鵬﹐一是逍遙遊。

右分流嶺

過南山

南山得宣平﹐名字可千載。世無死仙人﹐花瓢今定在。家山有此逢﹐何必跨瀛海﹖下視白雲衣﹐蒼狗須臾攺。

右過南山

過雙橋

疇昔飲雙橋﹐獨木寬法程。如今過雙橋﹐無復糟牀聲。橋外吏人稀﹐飲徒常二更。追詠承平事﹐略此記西京。

右過雙橋【舊官榷酒﹐或城十里始飲村醪。雙橋酒稍佳﹐今復無有。】

岑山渡

扁舟泛古航﹐昔常閱此奇。盤屈公詩中﹐眼明再見之。二孤恐飛來﹐或乃巨靈移。甚勿訛爲姑﹐又須訂荄玆。

右岑山渡

過杏村

杏花富趙村﹐佳名昉唐代。酣酣紅雨春﹐芳葩誰不愛﹖轉眼鐵鑪步﹐發問莫能對。杏村無杏花﹐趙村亦安在﹖

右過杏村

過牛矢嶺

坡覓牛矢路﹐公渡牛矢嶺。遂令污穢地﹐居然化淸境。令代曹子方﹐陳三延癩頸。何時躡吾履﹐迢迢山路永。

右過牛矢嶺

過葉有嶺

我未讀公詩﹐久矣知葉有。地非產此人﹐人知此地否﹖當與君子鄕﹐俱傳千載後。風饕閟春陽﹐髙節且堅守。

右過葉有嶺

○和方虛谷二首

後漢袁與楊﹐世公五或四。衮衣苟有愧﹐不如安楚制。我不識斯人﹐聊復視其世。不有此翁賢﹐安得賢主器。

又

天壤一虛叟﹐見之夢寐中。豈必眞及門﹐私淑恩何窮。易說曉欞白﹐詩編夜檠紅。終然欠參請﹐小艸依松風。

○寄曹宏齋

我不識宏齋﹐識之文字間。古風久蕭瑟﹐一筆獨追還。恨如東魯人﹐未得登東山。振衣不自勇﹐路亦非阻艱。

○寄王教授

書堂名博士﹐得見未恨晚。發揮紫陽論﹐登峯造其巘。仕得四十彊﹐程方九萬遠。北山勿移文﹐秋桂芳風遣。

定宇先生文集﹕方公上南行詩﹐予嘗和寄宏齋﹐宏齋達之方公﹐公選五首﹐附刊於集。

◆吳彬

彬字仲文。

句

○句

雨添新水半篙綠﹐風減殘花幾片紅。

淡勻姑射仙人貌﹐淸奪林逋處士魂。

勤有堂隨錄﹕程斗山雪詩云「良謀𨿽已禽元濟﹐勝賞無如得李貍。」誠齋𨿽嘗借李貍言牛尾貍﹐然恐不可只作如此用之。又古詩云「欲騎揚州鶴﹐不食武昌魚。揚州猶可上﹐武昌不可居。」對巧意未粹。吾甥仲文詩云云。工而妥。梅花詩云云。「奪」字未妥﹐當攺作「返」。

◆貢奎

奎字仲章﹐寧國路宣城人。延佑初﹐由儒學提舉入爲翰林應奉文字。泰定中﹐官至集賢直學士。卒謚文靖。有雲林詩集。

馬祖常撰神道碑﹕還自會稽﹐涉吳中﹐以疾歸臥於家。至十月朔﹐謂其侄師文曰﹕吾夜夢賦詩有云「竹樹蕭蕭夾泉石」﹐又「九轉丹成生羽翼」﹐不祥柰何﹖語竟溘然以沒。

夜坐二首

○夜坐二首

京國雨初霽﹐虛堂夜气涼。新月上團團﹐坐久流淸光。露葉閃明晦﹐河云互飛揚。機籟發天祕﹐起弄琴與觴。千里同今夕﹐幽愁結中腸。濕螢低復舉﹐棲鳥亦驚翔。適時物乃貴﹐人生何慨慷﹗

夜久境逾靜﹐居然庭樹秋。气機發羣動﹐時節無淹畱。涼露浴蟾彩﹐浮雲澹河流。微生競如發﹐彌思志常周。精爽一以竭﹐榛煙蔽前丘。道貴善持養﹐日入當偃休。寄言學仙子﹐文字徒冥搜。

九靈山房集﹕尙書貢先生晨坐公堂及公館夜坐二詩﹐甚有陶﹑韋思致。予時病脾踰月﹐偶讀數過﹐不覺栩栩然去體。乃知檄愈頭風﹐古誠有是事哉﹗

案﹕仲章未嘗官尙書﹐官尙書者乃其子師泰﹐九靈誤稱。

◆張養浩

養浩字希孟﹐號雲莊﹐濟南人。官至陜西行臺中丞。謚文忠。有歸田類稿。

晨興用兪立之韻

次馬伯庸少監贈經筵官虞司業詩韻

○晨興用兪立之韻

寒碧洲痕淺﹐深靑地勢平。巖姿呈雅淡﹐樹影碎空明。牕納一天曉﹐人懷千古榮。移牀髙處坐﹐遙看白東生。

歸田類稿附跋﹕擬雅古詩二篇﹐晨興五言今律一篇﹐先文忠公所遺翰墨也。引恐其久或摩滅﹐命工磨勒如上。嗚呼﹗先公遂閒之情﹐取友之誼﹐於此庶見其一端矣。至正十四年甲午春三月良日﹐朝請大夫陜西諸道行禦史臺監察禦史嗣男引百拜謹識。石刻

○次馬伯庸少監贈經筵官虞司業詩韻

簪紳星聚掖垣西﹐蕓蕳含光動列奎。日上嵎夷鳴彩鳳﹐春生靈囿育斑麛。寬仁自弭桑林異﹐浚哲誰云大麓迷。占畢小臣叨進讀﹐涓埃無補愧棲棲。

文忠集﹕自注﹕伯庸內翰﹑繼學中郎唱酬「河」字韻詩﹐往返數四﹐愈出愈奇﹐然兩軍相薄﹐短兵相接﹐鏖戰爭勝﹐未遑退舍。魯仲連之徒聞之﹐故特射一矢以解其紛。

◆馬祖常

祖常字伯庸﹐世爲永古特部﹐居靖州之天山。髙祖爲鳳翔兵馬判官﹐子孫因號馬氏。延佑初鄕貢會試皆第一﹐廷試第二﹐官至禦史中丞。謚文貞。有石田集。

和王左司竹枝詞二首

龍虎臺應制

駕發上京

句

○和王左司竹枝詞二首

日邊寶書開紫泥﹐內臣珠帽輦步齊。君王視朝天未旦﹐銅龍漏轉雞人啼。

金鑪寶燻畱篆云﹐花間百舌鳴早春。五坊戲馬賽爭道﹐傳聲催賜十流銀。

西湖竹枝集﹕中丞詩名敵虞﹑王﹐西夏氏之詩振始於石田集也。竹枝蓋和繼學之作﹐其音格矯健﹐類山谷老人云。

○龍虎臺應制

龍虎臺髙秋意多﹐翠華來日似鸞坡。天將山海爲城塹﹐人倚雲霞作綺羅。周穆故慚黃竹賦﹐漢髙空奏大風歌。兩京巡省非行幸﹐要使蒼生樂至和。

元史﹕文宗嘗駐蹕龍虎臺﹐祖常應制賦詩﹐尢被嘆賞﹐謂中原碩儒惟祖常云。

○駕發上京

蒼龍對闕夾天閽﹐秋駕淩晨出國門。十里貔貅騎騕褭﹐一雙日月繡旗旛。講搜獵較黃羊圈﹐賜宴恩沾白獸尊。赫奕漢家人物盛﹐馬卿有賦在文園。

詩藪﹕全篇整麗﹐首尾勻和。

○句

吳娃蕩槳潮生浦﹐楚客吹簫月滿樓。【詳趙孟俯下。】

◆李泂

泂字漑之﹐滕州人。姚燧薦於朝﹐官至翰林直學士。

舞姬脫鞵吟應制

○舞姬脫鞵吟應制

吳蠶八繭鴛鴦綺﹐繡擁彩鸞【一作「縷團花」。】金鳳尾。惜【一作「昔」。】時夢斷【一作「啼艷」。】曉妝慵﹐【一作「殘」。】滿眼春嬌扶不起。侍兒解帶羅襪松﹐玉纖微露生春紅。翩翩白練半【一作「輕」。】舒捲﹐筍籜初抽弓【一作「翻宮」。】樣軟。三尺春云入手輕﹐一彎新月淩波淺。象牀舞罷嬌無力﹐雁沙踏破參差迹。金蓮窄小不堪行﹐自【一作「獨」。】倚東風玉階立。

案﹕一作淩波曲﹐見薩都剌雁門集﹐然一時和者皆稱和漑之作。

◆黃溍

溍字晉卿﹐義烏人。登延佑二年進士第﹐官至侍講學士。謚文獻。有日損齋集。

元史﹕文辭譬之澄湖不波﹐一碧萬頃。同郡柳貫與溍及臨川虞集﹑豫章揭傒斯齊名﹐人號爲「儒林四傑」。

宋濂撰行狀﹕嘗著弔諸葛武侯辭﹐劉君應龜見而嘆曰「吾鄕以文辭鳴者﹐諭叔奇兄弟﹐爾稍加工﹐不與之抗衡乎﹖」因畱受業。從仙華山隱者方君鳳遊﹐爲歌詩相倡和﹐絕無仕進意。

危素撰神道碑﹕延佑元年貢舉法行﹐縣長吏彊起就試﹐作太極賦﹐傳於世。世之議者謂公操行孤潔﹐類陳履常﹔文辭嚴簡﹐類王介甫﹔筆札俊逸﹐類薛嗣通。

詩藪﹕元五言古率祖唐人﹐黃晉卿仿孟浩然。

上京道中雜詩十二首

偶成

句

○上京道中雜詩十二首

發大都

劉蕡祠堂

居庸關

楡林

槍竿嶺

李老谷

赤城

龍門

獨石

擔子窪

李陵臺

上都分院

發大都

辭親獨行邁﹐遙遙抵京國。胡爲突不黔﹐驅馬更遠適。至尊有時巡﹐樹羽殷阡陌。宿衛必近臣﹐顧問須耆徳。陋儒亦何知﹐冗從同執戟。艸深原野靑﹐雨暗關塞黑。寥寥盛年意﹐眷眷遊子色。一身萬人中﹐敢不思努力﹗

劉蕡祠堂

劉君古遺直﹐祠堂在丘園。嗟此豪傑窟﹐文雄歘孤騫。平生二三策﹐匪徼明主恩。瑣瑣談得失﹐無乃市井言。憑髙一長望﹐若厭車馬喧。微風過疏雨﹐靑山滿前軒。陰晴倏異態﹐浮雲實無根。悠悠千載心﹐去去勿復論。

居庸關

連山東北趨﹐中斷忽如鑿。萬古爭一門﹐天險不可薄。聖人大無外﹐善閉非鍵鑰。車行已方軌﹐關吏徒擊柝。居民動成市﹐廬井互聯絡。幽龕白雲聚﹐石磴淸泉落【石磴「磴」原作「磑」﹐按石磑卽石磨﹐在此與文意不合﹐故據艸堂雅集﹝陶氏涉園影元槧本﹞卷三﹑金華黃先生文集﹝四部叢刊影元刊本﹞卷四攺。】。地𨿽臨要衝﹐俗乃近淳朴。政須記桃源﹐不必銘劍閣。僕夫跽謂我﹐無爲久淹泊。山川豈不好﹐但恐風雨惡。

楡林

崇崇道旁土﹐云是古長城。卻尋長城窟﹐飲馬水不腥。斯人亦何幸﹐生時屬休明。向來邊陲地﹐今見風塵淸。禾黍被行路﹐牛羊散郊坰。儒臣忝載筆﹐帝力猗難名。

槍竿嶺

憶昔賜第歸﹐吾母適初度。蹉跎歲月晚﹐今辰乃中路。居人誇具慶﹐遊子慚叱馭。玆山稱最髙﹐揚鞭入煙霧。矗矗多峭峯﹐蒙蒙饒雜樹。崎嶇共攀援﹐躑躅頻返顧。陳情未成表﹐登髙詎能賦﹗獨憐山下水﹐遠向盧溝去。

李老谷

緣崖一徑微﹐入谷雙崦窄。密林日易曛﹐況及雲雨積。行人望煙火﹐客捨依山色。家僮爲張燈﹐野老煩避席。未覺風俗殊﹐祇驚關河隔。嚴程不可緩﹐子規勿勸客。

赤城

雞鳴秣吾馬﹐晚飯山中行。何以慰旅懷﹖赤城有嘉名。灘長石齒齒﹐樹細風泠泠。時見巖壁間﹐粲若丹砂明。溫泉發其陽﹐撝訶勤百靈。前峯指金閣﹐眞境標殊庭。白道人迹稀﹐靑崖雲气生。信美無少畱﹐緬焉起深情。

龍門

竦身望龍門﹐緩轡行兀兀。溪回愁屢渡﹐雨橫驚暴溢。兩崖儼相向﹐百水怒爭出。人言馬上郎﹐快意每多失。自非渥窪種﹐不得矜捷疾。飄飄蟣虱臣﹐凜凜黿鼉窟。皇靈重復冒﹐利涉用終吉。回睨向所經﹐千嶂隱朝日。靑林外盤紆﹐黃流中蕩潏。後來渠未央﹐君子宜戰栗。

獨石

解鞍及亭午﹐稍欣煙霧收。蒼然眾山出﹐歷歷如雕鎪。前瞻一石獨﹐靈宮居上頭。頗聞去年夏﹐水激龍騰湫。走避登屋上﹐夜半齊呀咻。幸玆溪澗中﹐今作淸淺流。宴安不可懷﹐變化誠難求。翠華渺在望﹐行矣毋淹畱。

擔子窪

自從始出關﹐數日走崖谷。迢迢度偏嶺﹐險盡得平陸。坡陀皆土山﹐髙下紛起伏。連天暗丰艸﹐不復見林木。行人煙際來﹐牛羊雨中牧。颯然衣裳單﹐咫尺異寒燠。佇立方有懷﹐相逢仍問俗。畏途宜疾驅﹐更傍灤河宿。

李陵臺

日暮官道邊﹐土室容小憩。漢將安在哉﹖荒臺猶髣髴。低徊爲之久﹐懷古增歔欷。長風吹曠野﹐飛雨千里至。蕭條蒼山根﹐艸木余爽气。常憐司馬公﹐予奪多深意。奏對實至情﹐論錄存大義。史臣司述作﹐遺則敢失墜﹗

上都分院

晨興過桓州﹐旭日生蒼涼。舉頭見觚稜﹐金碧何巍煌﹗洪河貫其前﹐靑山環四傍。暮投玉堂署﹐鰲峯屹中央。升階旅羣彥﹐官燭分餘光。琴冊森在側﹐談笑來淸觴。列坐無所爲﹐陳詩詠黃唐。帝鄕豈不樂﹐父母遠莫將。起視云漢低﹐垂星爛寒芒。南飛有冥鴻﹐邈哉天際翔。

危素撰神道碑﹕至順二年﹐用馬文貞公之薦﹐召爲應奉翰林文字同知制誥。扈從至開平﹐作紀行詩十有二篇﹐世盛傳之。

艸堂雅集﹕右紀行詩十二首﹐虞伯生題曰「少陵入蜀路崎嶇﹐故有淒涼五字詩﹔應奉爲官隨翠輦﹐固應同調不同辭。」

○偶成

漢室需材訪隱淪﹐販繒屠狗各求伸。豈知風雪南山下﹐別有當年射虎人。

詩藪﹕黃晉卿偶成一絕云云。吳正傳和云「一壑風煙自可畱﹐十年湖海漫曾遊。短衣射虎眞堪樂﹐莫恨將軍老不侯。」二作皆有深致﹐第稍涉議論耳。

○句

揮毫風雨傾三峽﹐聽履星辰接兩朝。

扶老未須蒼玉杖﹐行春聊過赤欄橋。

北尋海瀆瞻恆嶽﹐南涉江淮上會稽。

山下靈風吹桂棹﹐云邊仙樹拂丹梯。【詳柳貫下。】

◆許晉孫

晉孫字伯昭﹐建昌人。延佑二年登進士第﹐官至茶陵州判官。

句

○句

至道難聞歲年晚﹐聖賢不作後世亂。

黃文獻集﹕君筮仕後﹐始學於臨川吳公﹐每以及門晚爲憾。其爲詩尙醞藉﹐未病前一月﹐夢爲詩云云。詰旦語人曰「吾詩詞意甚悲﹐殆不類平生作。」

●元詩紀事卷十三

侯官陳衍輯

楊載

範梈

揭傒斯

歐陽玄

何貞立

許有壬

許有孚

許楨

馬熙

趙恆

陸煥然

胡井表

◆楊載

載字仲弘﹐建之浦城人。延佑初登進士第﹐官至寧國路總管府推官。有仲弘集。

黃文獻集﹕年幾四十不仕。賈戶部國英數言其材能於朝﹐遂以布衣召入﹐擢翰林國史院編修官。其文如長風怒帆﹐一瞬千里。至於畸岸之縈折﹐舷欹柁側﹐亦未始有所畱礙。

楊載詩法家數﹕予於詩之一事﹐用工凡二十餘年﹐乃能會諸法﹐而得其一二。

暌車志﹕楊仲弘以下詩文多殺機鬼气。

仲弘集﹕範梈序﹕大徳間﹐余始得浦城楊君仲弘詩﹐讀之﹐恨不識其爲人。皇慶初﹐仲弘與餘同爲史官﹐會時有纂述事﹐每同舍下直﹐已而猶相與回翔畱署﹐或至見月﹐月盡繼燭﹐相與刻苦澹泊﹐寒暑不易者﹐惟餘一二人耳。仲弘之天稟曠達﹐气象宏朗﹐開口論議﹐直視千古。每大眾廣席﹐占紙命辭﹐敖睨橫放﹐盡意所止﹐眾方拘拘﹐己獨坦坦﹐眾方紆徐﹐己獨馳駿馬之長阪而無畱行。故當時好之者𨿽多﹐而知之者絕少﹐要一代之傑作也。仲弘有子尙幼﹐其殘稾流落﹐未有能爲輯次者。友人杜君伯原自武夷命僕曰「將就其平生所得詩刻諸山中。」此誠知仲弘者。

詩藪﹐元五言古率祖唐人﹐楊仲弘﹑滕玉霄﹑薩天錫誦法靑蓮。

宗陽宮望月分韻得聲字

紀夢

寄劉師魯

古墻行

梅梁歌酬鄭集之

次韻虞彥髙遊陽明洞

句

○宗陽宮望月分韻得聲字

老君臺上涼如水【老君臺「臺」原作「堂」﹐據西湖遊覽志卷十七。翰林楊仲弘詩集﹝四部叢刊影明嘉靖刊本﹞卷六攺。】﹐坐看冰輪轉二更。大地山河微有影﹐九天風露寂無聲。蛟龍並起承金榜﹐鸞鳳雙飛載玉笙。不信弱流三萬里﹐此身今夕到蓬瀛。

西湖遊覽志﹕宗陽宮﹐本宋徳壽宮後圃也﹐內有老君臺﹑得月樓。杜道堅號南谷﹐當塗人﹐風度淸雅﹐嘗以中秋集儒彥登老君臺玩月﹐分韻賦詩﹐楊仲弘爲首唱。

○紀夢

海上垂綸有幾年﹐平居何事夢朝天﹖蒼龍觀闕東風裏﹐黃道星辰北斗邊。治世祇今逢五百﹐前程如此隔三千【三千「千」原作「年」﹐按「三千」與出句「五百」對﹐故據翰林楊仲弘詩集卷六攺。】。楊雄解奏甘泉賦﹐應有聲名達帝前。

歸田詩話﹕「蒼龍觀闕東風裏﹐黃道星辰北斗邊。日照九衢平似水﹐胡兒吹笛內門前。」此宋龐右甫過汴京詩也﹐甚感慨有味。仲弘作紀夢詩﹐乃全用其一聯﹐何也﹖

○寄劉師魯

想君遊宦處﹐正值洞庭湖。落日波濤壯﹐晴天島嶼孤。舟航通漢沔﹐風物覽衡巫。天下文章獘﹐非公孰起予。

詩法正論﹕此以興爲承﹐賦爲轉者也。

○古墻行

建炎白馬渡江時﹐循王以身佩安危。疏恩治第壯輿衛﹐縮板載幹繇偏裨。下鍤江城但沙鹵﹐往夷赤山取焦土。帳前親兵力如虎﹐一日連云興百堵。引錐刺之鐵石堅﹐長城在此勢屹然。上功幕府分金錢﹐歡聲如雷動地傳。爾來瞬息踰百年﹐髙崖爲谷驚推遷。華堂寂寞散文礎﹐喬木慘淡棲寒煙。我入荒園訪遺古﹐所見惟存丈尋許。廢壞終嗟麋鹿遊﹐飄零不記商羊舞。王孫欲言淚如雨。爲言王孫毋自苦﹐子孫再世隳門戶。英公尙及觀房杜﹐如君百不一二數。人生富貴當自取﹐況有長才文甚武。公侯之後必復初﹐好把家聲繼其祖。

○梅梁歌酬鄭集之

大禹之功及天地﹐廟有梅梁何足異。柰何過用鐵索纏﹐太祝爲之欲徼利。每言變化失其所﹐去作老龍治風雨。一聲霹靂震巖扉﹐千尺蜿蜒辭殿戶。七月熇苗沾塊土﹐憂殺村中老農父。買羊沽酒祭梅梁﹐祭罷祠官傳好語。吁嗟老農無爾愚﹐大禹有神焉可誣﹗汝曹淫祀欲求福﹐此物爲妖當伏誅。

歸田詩話﹕長篇如古墻行﹑梅梁歌﹐皆爲時所推許。夫人瞿氏﹐予祖姑也。嘗以仲弘親筆艸稿數紙授予﹐字畫端謹﹐而前後點竄幾盡﹐蓋不苟作如是。

○次韻虞彥髙遊陽明洞

憶昔神禹奠九州島﹐玆山會計功始休。諸侯玉帛渺何許﹐但見萬水從東流。衣冠永閉陽明洞﹐夜聞鬼哭巖之幽。珠宮貝闕號龍瑞﹐天造地設非人謀。槎牙怪樹凍不死﹐化作十丈蒼玉虯。丹洞呀然仙掌裂﹐翠峯巧矣蛾眉修。梅梁飛去鐵鎖斷﹐往往雷雨生靈湫。軒轅緱神極祕怪﹐海上笙鶴時相投。平生閉門讀史謳﹐子乃探穴先吾遊。明當挾子期汗漫﹐題詩更在最上頭。不妨山水樂吾樂﹐豈有饑溺憂民憂﹗故家喬木尙可求﹐有子有孫百世畱。臥橫玉簫泛歸舟﹐吹散萬斛江南愁。

詩藪﹕雄渾流麗﹐步驟中程。

○句

落日波濤壯﹐晴天島嶼孤。

風塵惟短褐﹐江漢自扁舟。

迹迥沙如雪﹐河窮浪入天。

山開棲越迹﹐水溯入吳程。

詩藪﹕元五言律可摘者﹐楊仲弘云云。

又

風雨五更雞亂叫﹐江湖千里雁相呼。

挾書萬里求明主﹐仗劍三年別故鄕。��窗間夜雨消銀燭﹐城上春云壓彩旗。

空桑說法黃龍聽﹐貝葉翻經白馬馱。

歸田詩話﹕楊仲弘以宗陽宮玩月詩得名﹐然他作如雲云﹐沈雄典實﹐先叔祖每稱之。

◆範梈

梈字亨父﹐一字徳機﹐淸江人。薦爲佐衛教授﹐官至湖南嶺北廉訪司經歷。人稱文白先生。所著有燕然﹑東方等稿。

揭文安公文粹﹕與浦城楊載仲弘﹑蜀郡虞集伯生齊名﹐而余亦與之遊。伯生嘗評曰﹕楊仲弘詩如百戰健兒﹐範徳機如唐臨晉帖。以余爲三日新婦﹐而自比漢廷老吏也。聞者皆大笑。余獨謂範徳機詩以爲唐臨晉帖終未逼眞﹐今故攺評之曰﹕範徳機詩如秋空行雲﹐晴雷捲雨﹐縱橫變化﹐出入無朕。又如空山道者﹐辟穀學仙﹐瘦骨崚嶒﹐神气自若。又如豪鷹掠馬﹐獨鶴叫羣﹐四顧無人﹐一碧萬里。差可彷佛耳。

案﹕「百戰健兒」各評與輟耕錄﹑李元仲說皆小異。

詩藪﹕百戰健兒﹐悍而蒼也。三日新婦﹐鮮而麗也。唐臨晉帖﹐近而肖也。漢法令師﹐刻而深也。

又﹕右四家評語﹐元人所載亦互異﹐一云「淸江漢法令師。」

詩家一指﹕洗煉﹕範徳機如礦出金雲云。淸奇﹕範徳機娟娟羣松云云。

詩學禁臠﹕淸江範徳機以詩名天下﹐編集唐人之詩﹐具爲格式。

詩法正論﹕我朝有亙古所無之混一﹐故有亙古所無之气運。一時文人﹐如劉靜修﹑姚牧庵﹑盧疎齋﹑元復初﹑趙子昂諸先達﹐固已名世矣。大徳中﹐淸江徳機先生獨能以淸拔之才﹑卓異之識﹐始專師李杜﹐以上遡三百篇。其在京師也﹐與伯生虞公﹑子昂趙公﹑仲弘楊公﹑曼碩揭公諸先生倡明雅道﹐以追古人﹐由是而詩學丕變。範先生之功爲多。曼碩嘗語人曰﹕近年詩流善評者﹐無如劉會孟﹐能賦者僅見範徳機。熊雪嶠曰﹕範詩如絕色婦人﹐洗淨脂粉﹐與人鬭妍﹐故無有及之者。周靖之謂余曰﹕範公踐履不愧古人﹐故其詞翰亦不愧於古人﹐要皆自其胸次流出﹐不可彊學而能也。且範先生嘗曰﹕吾平生作詩﹐稿成﹐讀之不似古人﹐卽削去攺作。

四溟詩話﹕範徳機曰「絕句則先得後兩句﹐律詩則先得中四句。當以神气爲主﹐全篇渾成﹐無餖飣之迹﹐唐人間有此法。」

詩藪﹕範徳機﹑傅與礪﹑張仲舉步趨工部。

蒼山感秋

閩州歌

掘冢歌

奉寄翰林鄧侍講

郡中卽事十二韻

王氏能遠樓

句

句

○蒼山感秋

蒼山秋意長﹐池館靜而閟。雨止修竹間﹐流螢夜深至。皇羲世雲遠﹐雅頌日凋獘。舉手遏頹波﹐誰識作者志。烏啼魯東門﹐泗水不染袂。後去三十年﹐直可肩聖知。機關系風化﹐詞語特細事。月落閉虛簾﹐坐夢太古帝。揚眉頳玉色﹐盡發養生祕。勿謂學仙難﹐此道可立致。

詩法正論﹕如徳機範先生感秋詩云云。觀於此詩﹐意義深遠矣。

艸木子﹕昔危太朴與徳機同晚步﹐徳機得「雨止」二句﹐喜甚。旣而曰「語太幽﹐殆類鬼作。」

○閩州歌

閩州土俗戶不分﹐生子數歲學繡文。圍繃坐肆雜男女﹐誰問小年曾識君。古來夜行須秉燭﹐今者衢路走紛紛。那更誅求使者急﹐鞭笞一似雞羊羣。古來閨閣佩鍼管﹐今者女工徵六軍。𨿽復太平少徵戰﹐設有備豫將何云﹖去年居作匠五千﹐耗費府藏猶煙雲。官胥掊克常十八﹐況以鳩斂奪耕耘。祇今棄置半不用﹐民勞竟是誰歡忻﹗歲歲條章省煩費﹐幸且不省無方殷。唐虞在上儉且勤﹐後王猶復錦繡焚。豈有夔龍讓姚宋﹐不言忍使憂心燻。觀風自是使者職﹐作歌𨿽遠天應聞。

元史﹕攺擢福建閩海道知事。文繡局取良家子爲繡工﹐無別尢甚。梈作歌詩一篇﹐述其獘﹐廉訪使取以上聞﹐皆罷遣之。其獘遂革。

○掘冢歌

昨日舊冢掘﹐今朝新冢成。冢前兩翁仲﹐送舊還迎新。舊魂未出新魂入﹐舊魂還對新魂泣。舊魂丁寧語新魂﹐好地不用多子孫。子孫綿綿如不絕﹐曾孫不掘玄孫掘。我今掘矣良可悲﹐不知君掘又何時。

七修類稿﹕掘冢歌﹐淸江範徳機作也。範以閩州歌並此皆爲風俗所興﹐而閩州者因得上聞﹐故著名史冊﹐且爲一代詩人。不知掘冢歌則繆理太甚﹐歌云云。據歌﹐則人決不用子孫﹐亦不用墳墓矣。予意換中二句數字﹐如曰「好地還用好子孫﹐子孫綿綿多頑劣﹐曾孫不掘玄孫掘」﹐斯義方妙。

○奉寄翰林鄧侍講

曩承持節江之東﹐騎驢再上蓬萊宮【騎驢「驢」詩法正論﹝嘉業堂刊歷代詩話本﹞作「鯨」。】。蓬萊仙人歌白鶴﹐聲落五湖煙雨中。世間爵祿不易致﹐何獨去就如飄風。朝廷禮樂須制作﹐六經隱義資發蒙。論思廟堂集耆碩﹐啟沃寧讓前諸公。閉門讀書古都市﹐四方冠蓋方隆隆【四方原作「四輩」﹐據詩法正論攺。】。我生生長在窮谷﹐那有文字爭人雄﹖謬蒙引譽百僚上﹐負祿府署慚無功。一別十年今又五﹐昔者少壯今成翁。誰知復客七閩下﹐隔二千里來詩筒。羸軀頓醒瘴癘惡﹐賴以慰此心忡忡。粵王城南浪自白﹐粵王城西花自紅。

詩法正論﹕此以興爲合者也。

○郡中卽事十二韻

儋耳九州島外﹐邈然在南荒。周回數千里﹐大海以爲畺。古來非人居﹐禽獸相伏藏。自從中世來﹐貢賦登明堂。其或失撫馭﹐山藪更陸梁。聚則成蜂蟻﹐散卽驅牛羊。髙結舞大鹵﹐上衣不備裳。殺戮乃酬勸﹐誅之仁者傷。吾嘗七八月﹐持節泛滄浪。一旬錄郡獄﹐詢事考纖芒。問之守郡人﹐莫識爲治方。但見西風多﹐廨宇秋蕪長。聖哲戒忠信﹐勿謂不足行。及玆蠻貊邦﹐始見斯道臧。

淸江楊翚云﹕文白先生詩性情所宗﹐一以少陵爲歸﹐海外諸作﹐杜之悲壯也。

○王氏能遠樓

遊莫羨天池鵬﹐歸莫問遼東鶴。人生萬事須自爲﹐跬步江山卽寥廓。請君得酒勿少畱﹐爲我痛酌王家能遠之髙樓。醉捧勾吳匣中劍﹐斫斷千秋萬古愁。滄溟朝旭射燕甸﹐桑枝正搭虛窗面。昆侖池上碧桃花﹐舞盡東風千萬片。千萬片﹐落誰家﹖願傾海水溢流霞。寄謝尊前望鄕客﹐底須惆悵惜天涯。

詩藪﹕雄渾流麗﹐步驟中程。

○句

不眠聽戍鼓﹐多病憶歸舟。

疏雨從昏過﹐繁星達曙流。

詩藪﹕元五言律可摘者﹐範徳機云云。句格閎整﹐在大歷﹑元和間。

○句

黃河西去從天下﹐華嶽東來拔地髙。【詳趙孟俯下。】

◆揭傒斯

傒斯字曼碩﹐龍興富州人。延佑初薦授翰林國史院編修﹐官至翰林侍講學士。謚文安。有秋宜集。

黃文獻集﹕程巨夫﹑盧摯前後持湖北使者節﹐程公奇其才﹐妻以從妹。盧公尢愛其文﹐表薦之。李韓公孟以政府兼史館﹐觀公所撰功臣傳﹐撫捲嘆曰「此方謂之史筆﹐他人眞謄吏牘耳﹗」文宗聚勛戚大臣子孫於奎章閣教之﹐擢公授經郎。閣在興聖殿西﹐公早作必徒步先至。諸貴遊受業者謀合錢爲賃馬﹐公微聞之﹐輒自置一馬﹐尋復鬻之。上有所咨訪﹐恆以字呼之而不名。

木天禁語﹕編修楊仲弘曰﹕五言短古﹐眾賢皆不知來處。乃只是選詩結尾四句﹐所以含蓄無限﹐意自然悠長。此論惟趙松雪翁承旨深得之﹐次則豫章三日新婦曉得。淸江知之﹐卻不多用。

揭曼碩詩宗正法眼藏﹕學詩以唐人爲宗﹐而其法寓諸律。心神節制﹐字數經緯﹐小能使大﹐大能使小﹐遠能使近﹐近能使遠﹐我法如是﹐有謂不必然者﹐卿用卿法。

詩家一指﹕典雅﹕揭曼碩「玉壺買春」云云。

月山詩話﹕揭曼碩一絕句云「步出城南門﹐悵望江南路。前日風雪中﹐故人從此去。」此本古詩﹐曼碩嘗書以寄太虛﹐後人因誤刻入秋宜集中。「南」字古詩作「東」﹐曼碩攺之﹐取其切合順承門耳。曼碩集中此詩題作曉出順承門有懷太虛﹐此題亦後人所爲。

詩藪﹕揭曼碩師李﹐旁參三謝。

寄伯生

女兒浦歌二首

髙郵城

秋雁

送塗云章訪舊武昌卻入京師

李宮人琵琶引

送王畱守宣慰荊湖

送張眞人歸上淸

李將軍歌一首送李天民赴邵武軍口巡檢

句

○寄伯生【寄伯生揭文安公全集﹝豫章叢書本﹞卷八題作憶昨四首﹐此爲第四首。】

奎章分署隔窗紗﹐不斷香風別殿花。畱守日頒中賜果﹐宣徽月送上供茶。諸生講罷仍番直﹐學士吟成每自誇。五載光陰如過客﹐九疑無處望重華。【事見虞集下。】

○女兒浦歌二首

女兒浦前湖水流﹐女兒浦前過湖舟。湖中日日多風浪﹐湖邊人人還白頭。

大孤山前女兒灣﹐大孤山下浪如山。山前日日風和雨﹐山下舟船自往還。

西湖竹枝集﹕文章居虞之次﹐如歐之有蘇﹑曾云。其竹枝詞爲女兒浦歌﹐其風調不在虞下也。

○髙郵城

髙郵城﹐城何長﹗城上種麥﹐城下種桑。昔日鐵不如﹐今爲耕種場。但願千萬年﹐盡四海外爲封疆﹗桑陰陰﹐麥茫茫﹐終古不用城與隍。

秋宜集﹕過何得之先生故居詩﹕「膝下中郎小女﹐曾聽唱我髙郵。」自注﹕先生嘗喜余髙郵城詩﹐相見卽呼﹕「髙郵城來﹗」每相對酒酣﹐則朗誦數過。

○秋雁

寒向江南暖﹐饑向江南飽。莫道江南惡【莫道江南惡至正直記﹝粵雅堂叢書本﹞卷三作「物物是江南」。】﹐須道江南好。

山居新話﹕揭曼碩學士有題秋雁云云。按﹕此詩大有寄托【按﹕山居新話﹝知不足齋叢書本﹞無按語。】。

至正直記﹕揭曼碩題雁云云。蓋譏色目北人來江南者﹐貧可富﹐無可有﹐而猶毀辱罵南方不絕﹐自以爲右族身貴﹐視南方如奴隸。然南人亦視北人加輕一等﹐所以往往有此誚。

○送塗云章訪舊武昌卻入京師

垂云厲驚風﹐萬里摩髙圓。蟠泥鼓巨浪﹐豈顧九重淵﹗毛生入楚庭﹐脫穎俄頃間。粲粲塗公子﹐長嘯起丘樊。朝辭豫章臺﹐暮過匡廬山。大帆割鸚鵡﹐極目空波瀾。黃鵠錦袍仙﹐吹笙紫霞端。相顧一笑粲﹐靑春滿南天。黃金築髙臺﹐更覺郭隗賢﹐聯翩樂劇輩﹐相逐入幽燕。平明九門開﹐劍佩踰五千﹐豈無一字薦﹐傾倒平生言。東風杏花開﹐待我薊門前。

詩法正論﹕此以比興爲起者也。

○李宮人琵琶引

鄠縣亢主簿言﹕有李宮人者﹐善琵琶。至元十九年﹐以良家子弟入宮得幸﹐上比之昭君。至大中﹐入事興聖宮﹐比以足疾﹐乃得賜歸侍母﹐給內俸如故。因亢且乞詩於余﹐遂作李宮人琵琶引。其辭曰﹕

茫茫靑冢春風裏﹐歲歲春風吹不起。傳得琵琶馬上聲﹐古今只有王與李。李氏昔在至元中﹐少小辭家來入宮。一見世皇稱藝絕﹐珠歌翠舞忽如空。君王豈爲紅顏惜﹐自是眾人彈不得。玉觴爲舉樂乍停﹐一曲便覺千金直。廣寒殿裏月流輝﹐太液池頭花發時。舊曲半存猶解譜﹐新聲萬變總相宜。三十六年如一日﹐長得君王賜顏色。形容漸攺病相尋﹐獨抱琵琶空嘆息。興聖宮中愛更深﹐承恩始得遂歸心。時時尙被宮中召﹐彊理琵琶弦上音。琵琶轉調聲轉【一作「逾」。】澀﹐堂上慈親還佇立。回看舊賜滿牀頭﹐落花飛絮春風急。

詩藪﹕雄渾流麗﹐步驟中程。

○送王畱守宣慰荊湖

舟楫連檣出薊丘﹐弓刀千騎入荊州。歌翻郢雪寒暄變﹐思逐岷波日夜流。雲雨暝連神女宅﹐山川晴繞仲宣樓。豈無賢士堪招隱﹐應向鹿門深處求。

○送張眞人歸上淸

閉戶京城晝懶開﹐初聞北覲卻南回。馮夷擊鼓乘龍出﹐王子吹笙跨鶴來。囊裏天書明日月﹐匣中神劍閟風雷。回瞻魏闕紅雲擁﹐應在山中看早梅。

詩藪﹕全篇整麗﹐首尾勻和。

○李將軍歌一首送李天民赴邵武軍口巡檢

李將軍﹐材且武﹐儒冠換得兜鍪去。身疑南極老人星﹐气食陰山雪毛虎。雕孤白馬金僕姑﹐天地昂昂此丈夫。五十方爲求盜使﹐人生何用苦詩書﹗寄言邵武諸官長﹐不是尋常一腐儒。

文安集﹕自注﹕時中書以吏部儒選員多有十年不得調者﹐奏以爲閩廣諸道巡檢﹐然多非其人﹐而天民式稱是選。老人星﹐其常自諭。

○句

大舸中流下﹐靑山兩岸移。

鴉啼木郎廟﹐人祭水神祠。

詩藪﹕元五言律可摘者﹐揭曼碩云云。

星臨翼軫南陲闊﹐神降虛危北極遙。

蒼山斜入三湘路﹐落日平鋪七澤流。【詳趙孟俯下。】

◆歐陽玄

玄字原功﹐瀏陽人。延佑乙卯以鄕貢首薦登進士第﹐官至翰林學士承旨。謚曰文。有圭齋集。

元史﹕十歲﹐部使者行縣﹐玄以諸生見﹐命賦梅花詩﹐立成十首。晚歸增至百首﹐見者駭異之。

宋學士集﹕初虞文靖助教成均﹐其父汲方教授於潭﹐見公文大驚﹐手封一帙寄文靖﹐謂他日必與並駕齊驅。由是文靖薦公升朝。

題僧墨菊捲

送振先宗丈歸祖庭

○題僧墨菊捲

苾蒭元是黑衣郎﹐當代深仁始賜黃。今日黃花翻潑墨﹐本來面目見馨香。

七修類稿﹕僧舊著黑衣﹐元文宗寵愛笑隱﹐賜以黃衣﹐其徒後皆衣黃。歐陽原功題僧墨菊詩云云。

○送振先宗丈歸祖庭

歐公孫子多﹐擘派以爲四。暮年歸潁陰﹐非無首丘志。乞洪不得請﹐由是懈歸計。考公生平言﹐亦頗憾先世。先世多才賢﹐生適逢五季。幅員政分裂﹐盡瘁於所事。竟乏垂世名﹐蓋亦限地勢。況復公少孤﹐坎壈蜀漢裔。身當混一秋﹐代逢承平際。擇裏審所安﹐實邇輦轂地。子孫托畿內﹐宦轍亦云易。人情曷免爾﹐公豈溺聲利。詎知汳■﹝虞﹞移﹐南北尋睽異。一枝先南邁﹐司造有深意。沙溪標徳裏﹐瀧岡重塋祭。至今靑原家﹐十世祀不替。振先吾宗英﹐守正恥骩骳。誾誾保家法﹐處約不少懟。嘉樹無由枝﹐嘉谷無滯穗。原本旣不凡﹐時需諒無棄。矧今掄俊髦﹐往往論根器。老夫辭冊府﹐多病久憔悴。徒懷薦士心﹐言莫士軒輊。賦詩當推轂﹐自愧辭已費。憧憧靑雲友﹐誰如古人誼﹖

圭齋集﹕歐陽公晚年乞守洪州﹐累表不得請﹐於是歸江右之志遂不果。餘詩所謂其居偏方﹐熟於歐文者能知之。蓋公之不歸廬陵﹐其志深有可諒者矣。南渡以後﹐宋人多議公此事。洪景盧﹑楊廷秀之賢亦未免有此意﹐甚者謂公子孫居潁﹐爲金人所戕而遂絕﹐是大不然。近年奉詔修三史﹐一日於翰林故府中攟金人遺書﹐得元遺山裕之手寫壬辰雜編一帙。中言﹕安平都尉完顏斜烈﹐漢名鼎﹐字國器﹐嘗鎭商州﹐偶搜伏於竹林中﹐得歐陽子孫甚多。以歐公之故﹐並其族屬鄕裏三千餘人﹐悉縱遣之。則知未嘗殲於金兵也。此好事者爲之辭明矣。元遺山金士領袖﹐生平極重歐公﹐嘗有詩云「九原如可作﹐吾願從歐陽。」北人至今佩服其言。振先歸﹐以似鄕先生桂隱劉公一觀。

◆何貞立

貞立字��﹐��人。歐陽玄壻。

題墨菊捲

○題墨菊捲

陶令歸來不受官﹐黃花采采曉靈寒。悠然一見南山後﹐故向東籬子細看。

山樵暇語﹕旣舉進士﹐原功欲拔入翰林﹐於虞邵庵﹑曼碩諸公極稱道之。及相見﹐適會僧景初持墨菊捲詣翰林求題﹐諸公遂請貞立賦之。貞立出倉猝﹐且恇怯﹐勉彊賦云云。所作殊負所聞。諸公頗不愜﹐貞立以詩故﹐竟不得入翰苑。

◆許有壬

有壬字可用﹐彰徳路湯陰人。登延佑二年進士第﹐官至中書左丞。謚文忠。有至正集。

上京十詠

○上京十詠【並序】

元統甲戌﹐分臺上京﹐飲馬酒而甘﹐嘗爲作詩。丁丑分省﹐日長多暇﹐因子土產可紀者尙多﹐又賦九題﹐並舊作爲上京十詠云。

馬酒

籸面

沙菌

寄髙元用

次和可行赴圭塘

馬酒

味似融甘露﹐香疑釀醴泉。新醅撞重白﹐絕品挹淸玄。驥子饑無乳﹐將軍醉臥氈。挏官聞漢吏﹐鯨吸有今年。

籸面

坡遠花全白﹐霜輕實便黃。杵頭麩退墨﹐磑齒雪流香。玉葉翻盤薄﹐銀絲出漏長。元宵貯膏火﹐蒸墨笑南香。

至正集﹕自注﹕南鄕蕎面黑甚﹐熟則堅實若瓦石﹐可代陶盞貯膏火。

沙菌

牛羊膏潤足﹐物產借英華。帳腳駢遮地﹐釘頭怒戴沙。齋廚供玉食﹐毳索出氈車。莫作垂涎想﹐家園有莫邪。

至正集﹕自注﹕此物喜生車帳卓歇之地﹐夏秋則環繞其地而出。

案﹕十詠中尙有秋羊﹑黃羊﹑黃鼠﹑蘆菔﹑白菜﹑地椒﹑韭花七首﹐皆尋常之物﹐無自注者﹐未錄。

寄髙元用

兩鬢煙雲朝共爨﹐一窗風雪夜同衾【一窗風雪原誤作「一風窗雪」﹐據國學基本叢書及至正集攺正。】。爲君拈起當時語﹐應見相思萬里心。

至正集﹕題舊寄髙元用小詩﹕至大己酉﹐余旅食京師﹐與洛陽髙君元用共爨以食。天大寒﹐嘗復衾而寢﹐有「兩鬢」云云之句。君笑曰「此他日話柄也。」俄皆用茂異調校職。元用餞予北而後南焉。予於遼州倅遇便郵﹐繼以「爲君」云云寄之。後𨿽踆踆南北﹐有便必書﹐而迄無報章。每念一日見之﹐當詰之。後其弟元博佐興國幕﹐謂予忘也﹐謄以見寄。予遊長沙﹐倒指二十六年﹐元用奄逝。

次和可行赴圭塘

卜築何如履道坊﹐千紅萬綠浸銀塘。要回衰境爲全盛﹐卻使閒人號最忙。活水淸圍容膝屋﹐新篁髙出及肩墻。煙霞遮斷塵埃路﹐才覺山林白晝長。

圭塘欸乃集﹕周伯琦序﹕中丞安陽公謝事歸相州﹐於其第之西二里﹐得康氏廢園。薙灌莽﹐芟菑翳﹐鑿池其中﹐袤廣以步計者千餘﹐深八尺﹐形如桓圭。雙洲右枕﹐孤島左峙﹐夷堤繚垣﹐崇臺在肘。夫蕖楊柳﹐棗栗桑楡﹐梅橊桃杏﹐蒼松翠竹之屬﹐周於池之中外﹐蓋培植踰年而後成。惟二古檜巋然﹐乃康氏故物。公時杖屨攜弟若子﹐會賓友觴詠其間﹐以池之占勝居多﹐故以圭塘名。此倡彼和﹐宮商遞宣﹐遂名其篇曰欸乃﹐若漁歌互答然。裒成巨帙﹐凡得詩古律五七言總若干首。

◆許有孚

有孚字可行﹐登進士第﹐官至同僉太常禮儀院事。

侍兄赴圭塘

圭塘雜詠

○侍兄赴圭塘

時出西門履信坊﹐望中楊柳是圭塘。軒車每被兒童識﹐風物能令杖屨忙。山客荷囊多藥艸﹐溪人抄紙滿鄰墻。年來頗識幽棲樂﹐愈覺林泉興味長。【詳許有壬下。】

○圭塘雜詠【並序錄二】

圭塘亭臺浚築之役﹐經始及落成﹐有孚實皆與聞。吾兄時一來遊﹐𨿽乘興忘返﹐而芳春長夏﹐秋晴冬燠﹐有孚獨得賞玩竟日。不敢孤兄之賜﹐謹取日所爲事﹐各成小詩﹐題曰圭塘雜詠﹐用發長者一笑。塘之可詠者不止此﹐又當別撰拜呈。

日夕觀山

遶堤種菊

日夕觀山

晚晴臺上看巉巖﹐萬壑千峯起翠嵐。恰似雲間招五老﹐今宵有夢定江南。

遶堤種菊

酒熟同招隱士看﹐饑來忍把落英餐。春風無限閒桃李﹐不似黃花耐歲寒。【圭塘欸乃集】

◆許楨

楨字符幹﹐有壬子。以門功補官太祝。

和韻

次和圭塘雜詠

○和韻

淸晨走馬碧雞坊﹐點檢西園數畝塘。花柳前川成自樂﹐輪蹄終日爲誰忙﹖釣魚岸口迎新水﹐沽酒鄰家過短墻。半醉莫催翁命駕﹐月明松影引杯長。【詳許有壬下。】

圭塘欸乃集﹕侍飲圭塘和楨韻序﹕至正己丑歲﹐相城春夏不雨﹐六月念九日始雨﹐入夜沾足。吾兄乘椶輿挈壻侄來圭塘﹐縱觀樂甚﹐猶子楨具饌﹐且有詩。兄謂有孚曰「詩𨿽不髙﹐其意可取。」遂走筆答之﹐有孚亦依韻。

○次和圭塘雜詠【錄一】

月下觀梅

月下觀梅

老樹淸溪映白沙﹐可人竹外一枝斜。黃昏信步前村去﹐香到松林賣酒家。【圭塘欸乃集】

◆馬熙

熙字明初﹐衡州安仁人。官右衛率府教授。

和韻

和可行圭塘雜詠

○和韻

年來夢斷鳳池坊﹐云影天光有此塘。夜飲不辭歸路遠﹐晨興更覺攬衣忙。桑麻莽蒼接平野﹐機杼咿啞聞隔墻。忽有好詩生馬上﹐眼明雙檜拂雲長。【詳許有壬下。】

○和可行圭塘雜詠【錄一】

開窗看雨

開窗看雨

洞房編藥屋編荷﹐八面玲瓏得月多。誰遣天飄籋云過﹐嫩涼扶我入無何。

圭塘欸乃集﹕馬熙序﹕欸乃旣歌之明年﹐熙如京師。可行洎楨日侍安陽公﹐觴詠圭塘﹐更唱疊和﹐詩辭凡二百四十有九。又明年﹐楨來京師﹐始得伏讀金集。大篇云行﹐短章泉流﹐無非樂日用之常﹐而憂國憂民之實﹐亦未嘗不默寓其間也。於是忘其蕪陋﹐勉彊補和﹐得詩七十八﹑詞八。

◆趙恆

讀圭塘欸乃集

○讀圭塘欸乃集

細讀圭塘唱和詩﹐流風餘韻想當時。東山絲竹閒方得﹐北海樽罍老更宜。亂後池臺渾索寞﹐夢中松竹亦參差。椶輿不晚歸枌社﹐願校園丁築舊基。

圭塘欸乃集﹕附錄﹕云云。至正甲辰﹐諸生襄邑趙恆書於大都南城之寓館。

◆陸煥然

讀圭塘欸乃集

○讀圭塘欸乃集

宰相歸來致政時﹐圭塘唱和類塤箎。好山好水天開畫﹐難弟難兄日賦詩。酒斝每從花塢設﹐釣舟時傍柳陰移。景因人勝千年暇﹐綠野香山未足奇。

圭塘欸乃集﹕附錄﹕中書左丞安陽許公洎弟太常﹐文章政事﹐名滿天下﹐每嘗想慕風采。至正甲辰﹐愚叨掌故﹐得親太常公﹐一日出示圭塘唱和詩集﹐乃左丞致政﹐太常以南臺禦史還家﹐兄弟暇日燕集圭塘亭榭時所作也。一唱一和﹐珠玉輝映﹐奉讀之餘﹐則賢人君子棣華之樂可想也。遂成俚語一章﹐用贊萬一云云。山東陸煥然拜。

◆胡井表

句

○句

他年拂羽雲霄上﹐莫負當年乳哺恩。

●元詩紀事卷十四

侯官陳衍輯

丁復

應夢虎

幹文傳

洪震老

辛鈞

陳繹曾

韓信同

汪澤民

吳萊

張翔

呂權

韓性

劉子郁

趙雍

葉森

鄭采

鄭禧

黃敏

汪子才

徐天賚

沈君淸

胡炳文

宋本

吳師道

三寶柱

李好文

夏溥

劉麟瑞

洪希文

陳植

孫鳳洲

傅子建

◆丁復

復字仲容﹐天臺人。延佑初﹐遊京師﹐與楊載﹑範梈同薦入館閣﹐不果。有檜亭稿。

李孝光檜亭集跋﹕至建業﹐見仲容已五十餘﹐其詩皆已絕去生■﹝犭寧﹞操蹙﹐精悍猶之宛馬﹐不踶不嚙不■﹝罒乏﹞﹐而日行千里。旣老﹐買宅建業之城北﹐南戶故有兩檜樹﹐醉依樹而吟哦﹐因自名其什曰雙檜亭詩云。

李桓檜亭詩藳序﹕地旣深僻﹐有園亭之勝﹐古檜列植左右﹐客至款坐亭上。壻饒介之方集君詩﹐得若干首﹐爲一編﹐精麗奇偉﹐格超而趣遠。余識君於二十年之前﹐當是時君詩酷類太白﹐雜而寘之集中﹐見者不復能辧。今其體稍變﹐將自爲一家。

楊翮檜亭續集序﹕詩必因酒而作﹐引觴揮毫﹐若不經意﹐而語率髙絕。飲至半酣﹐詩愈益奇﹐而先生亦頹然醉矣。然往往卽書卷上﹐未嘗起艸﹐故詩𨿽多﹐藳皆不存。

夏日過龍翔寺養蒙室空問琦元朴書記因讀鄭明徳詩就韻奉贈

題程先生西行集

九月一日遊昭亭

醉歌贈云心子陸華之

○夏日過龍翔寺養蒙室空問琦元朴書記因讀鄭明徳詩就韻奉贈

新竹滿墻雨﹐西鄰畱老翁。上人虎丘虎﹐作客龍河龍。及室每愛玉樹好﹐住屋少隔銀杏東。日不得見夜作夢﹐時一過之但恐空。百年共秋艸﹐兩間同轉蓬。昨日之日我發亦已白﹐明日之日子顏寧復紅﹖眾皆上﹐我固下﹐宋石胡盧誰售價【宋石「宋」原作「宗」﹐形近而誤。按宋州碭山出文石﹐世稱「宋石」。因據艸堂雅集卷三攺。】﹖花緣樹茂暖爲冬﹐葉爲松髙寒入夏。南風西來卽是秋﹐髙歌且爾鏘鳴球。一蝸舉世兩斗國﹐六鰲何處三山洲﹖須君界發白毫相﹐放我江湖之客舟。我年五十九知命﹐我自信之誰與證﹖君今語我我卽聞﹐我且語君君乃聽。僦屋得園一畝耕﹐煮菜作羹全無成。何如寧戚扣牛角﹐長歌夜夜迨天明。

艸堂雅集﹕李五峯題此詩云﹕初讀「新竹滿墻雨」﹐意謂類馮海粟﹐及讀至「一蝸舉世兩斗國﹐六鰲何處三山洲」﹐大以爲好﹐老賊胡不死﹗

○題程先生西行集【程年七十餘﹐歸蜀攺葬父母。】

峽束水如箭﹐巴行船上天。亂離藳葬後﹐衰老秭歸【地名。】邊。手把西行集﹐心追北上年。東風故山淚﹐落日灑江煙。

檜亭集﹕自注﹕大徳丙午﹐旱﹐明年浙東饑﹐僕因北上﹐玆有感焉。

○九月一日遊昭亭【九月一日按詩所寫乃九日重陽之事﹐「一日」疑爲「九日」之誤。】【在宣州】

山色江光帶近郊﹐道旁楊柳舞寒條。半生九日黃花酒﹐多在西風白下橋【西風原空闕﹐據元詩別裁集﹝乾隆刊本﹞卷六補。】。千里客遊仍暮景﹐異鄕人事又今朝。老來未遣登臨懶﹐盡醉東家綠玉瓢。

詩藪﹕全篇整麗﹐首尾勻和。

○醉贈云心子陸華之

云心子﹐陸農師之子孫﹐老來賣卜錢唐門。搜玄抉微擘混淪﹐進退五緯扶兩輪。皡父及芒兒﹐束手就律呂﹐不敢差毫分。前身定是張博望﹐老樹倒騎上昆侖。投杼機上女﹐飲牛河畔人﹐與之細說天地根。卻來人世三千歲﹐君平朽骨呼不聞。功名富貴無足云﹐祇談禍福開盲昏﹐得錢沽酒和天吞。赤城有狂客﹐十年江海看浪翻﹐歸來黃塵中﹐拭目驚見君﹐抵掌一長笑﹐各拂頭上巾。別時綠發滴可染﹐祇今雪繭繅吳盆。少者忽已老﹐老者不復存﹐政須日日醉倒湖邊尊。尊已倒﹐還可酤﹐不愁黃金盡﹐但恐淸旦無。舉手招羲和﹐低頭喚天吳﹐勸爾勿東逝﹐止爾勿西䢐。西䢐不可止﹐東逝無時已﹐囑付酒家兒﹐明當復來此。

西湖志余﹕元時陸華之﹐錢唐人﹐以賣卜馳名﹐且通文學﹐縉紳多與之友。天臺丁仲容贈之歌云云。

◆應夢【一作「文」】虎

夢虎字彥文﹐黃巖人。

梅魂

○梅魂

禹廟歸來骨已靈﹐風林月落見儀形。玉龍一曲香隨返﹐彩鳳三招夢未醒。弔影西湖雲樹黑﹐斂妝東閣土花馨。莫誇賦客心如鐵﹐楚些淒酸可忍聽﹖

浙江通誌﹕嘗遊京師﹐賦梅魂詩﹐虞集﹑楊載見之﹐亟加嘆賞﹐稱爲「應梅魂」。黃溍薦之不起﹐人髙其行。

◆幹文傳

文傳字壽道﹐號止齋﹐平江吳人。中延佑會試乙科﹐官至禮部尙書。有仁裏漫藳。

題水村圖

○題水村圖

桑梓未能忘楚甸﹐吾書久已寄吳門。悠悠江海風煙隔﹐知是夕陽何處村﹖【詳錢仲鼎下。】

◆洪震老

震老字復翁﹐淳安人。延佑中﹐領鄕薦官州學正。學者稱石峯先生。

句

○句

通都大邑人爭馳﹐一泉一石小亦奇。云深路絕無人處﹐縱有佳山誰得知﹖

升庵詩話﹕元遺山北嶽詩﹕「東州死愛華不注﹐向在陋邦何足數。敬亭不著謝宣城﹐斷岸何緣比天姥。」言山水在通都易得名也。洪震老﹐元人﹐淳安東泉山詩云云。言山水在僻遠﹐人不知也。二詩意絕相類﹐亦名言也。

◆辛鈞

鈞字��﹐東平路人。延佑間﹐知單州﹐官至嶺南廣西道肅政廉訪使。

遺直軒詩

○遺直軒詩

一家兄弟兩詩仙﹐同在蠻邦豈偶然。今日開軒見遺像﹐當時美政亦相聯。

山堂肆考﹕遺直軒在雷州西湖﹐近蘇公樓。元辛鈞詩云云。

◆陳繹曾

繹曾字伯敷﹐��人。官國子助教。

案﹕元史列傳云處州人﹐而靜春堂詩集後序自稱吳興陳繹曾。

句

○句

處士近來恩例別﹐麻鞋一對當蒲輪。

山居新話﹕因話錄云﹕昔有徳音﹐搜訪懷才抱器不求聞達者﹐有人逢一諸生﹐奔馳入京﹐問求何事﹐答曰「將應不求聞達科。」因念延佑間陳伯敷繹曾到都﹐每見晦迹丘園者數多奔競﹐遂有云云之譏。

◆韓信同

信同字古遺﹐寧徳人。延佑四年應鄕舉不合﹐歸。

題嶽王墓

○題嶽王墓

妖星墜地芒角赤﹐劍龍悲吼國蕭瑟。中原王气挽不回﹐將軍一死如毛擲。秦家小兒眞戲劇﹐播弄造化搖樞極。指讎爲親忠且逆﹐只手上遮天眼碧。九重茫茫隔天日﹐無由下燭臣愚直。臣愚萬死不足惜﹐國恥未湔猶憤激。古墳埋冤血空瀝﹐風雨年年土花蝕。我恐精忠埋不得﹐白日英魂土中泣。請將衰骨斵出荒苔痕﹐獻作吾王補天石。

筆精﹕古今題嶽王墓者多矣﹐元學韓古遺一篇﹐嶽集未收﹐差有溫﹑李之調。詩云云。

◆汪澤民

澤民字叔志﹐婺源人。登延佑戊午進士第﹐官至禮部尙書致仕。長槍賊起﹐被執﹐不屈死。謚文節。有宛陵遺集。

罵賊

句

○罵賊

江城欲破竟何爲﹖獨有孤臣謹自持。罵賊肯教雙膝屈﹖忠臣不顧一身危。

元詩選﹕長槍賊攻寧國﹐城陷被執﹐大罵不屈。爲詩云云。遂遇害。

○句

及瓜當此日﹐行李似來時。

梧溪集﹕嘗推官平江﹐任法恕允﹐獄多平反。垂代﹐題春帖云云。迨今爲實錄。

◆吳萊

萊字立夫﹐浦陽人。延佑七年﹐有司以春秋薦﹐下第。後薦爲書院山長﹐未行卒。私謚淵穎先生﹐有淵穎集。

淵穎集﹕附錄宋濂撰碑文﹕初盛夫人懷娠始七月﹐翰林公夢西域神人飛空而來﹐直止夫人之寢﹐越翼日﹐先生遂生﹐因名曰來。七歲﹐巖南先生方公鳳見而奇之曰「此邦家材也﹗」取南山有臺詩中語﹐更今名。

宋學士集﹕東經齊魯梁楚之郊﹐北抵燕﹐每遇中原奇絕處﹐昔人歌舞戰爭之地﹐貰酒髙歌﹐自謂綽有司馬子長遺風。遊海東洲﹐歷蛟門峽﹐過小白華山﹐登盤陀石﹐著觀日賦以見志。至元六年先生年四十四﹐棲遲■﹝衤任﹞席﹐忽夢作童汪踦贊﹐覺謂人曰﹕汪踦﹐殤者也。今歲殆不起耶﹖竟卒於家。當其賦詠﹐捷如風雨﹐一日於故人家見幾上堆剡紙數十番﹐戲爲長歌﹐頃刻而盡﹐屬對嚴巧﹐文采縟麗﹐觀者驚以爲神。

浦陽人物記﹕族父幼敏﹐家多書﹐私取讀之。幼敏竊窺﹐漢書也。指谷永杜鄴傳謂曰「能誦﹐貸汝罰。」立夫瑯然誦之。三易他編﹐皆如初。方鳳見而嘆曰「汝南應世叔不是過也﹗」晚自號深褭山道人﹐人因稱深褭先生。

淵穎先生集﹕胡翰序﹕其擬諭日本書﹐蓋其十八時所作也。人謂其有終軍﹑王褒之風。

林泉隨筆﹕吳立夫諭倭書﹐規模仿司馬相如諭蜀文﹐其末所述諭其王之言﹐𨿽古之辧士莫能過也。其它大遊﹑觀日兩賦﹐與夫形釋﹑泰誓論﹑補牛尾歌辭等篇﹐皆雄深卓絕。

詩藪﹕吳立夫學杜﹐大篇气骨可觀﹐而多奇僻字。

西域種羊皮書褥歌寄李仲羽

題趙大年林塘秋晚圖

夕泛海東尋梅岑山觀音大士洞遂登盤陀石望日出處及東霍山回過翁浦問徐偃王舊城八首

望馬秦桃花諸山羨門安期生隱處

句

○西域種羊皮書褥歌寄李仲羽

波斯谷中神夜語﹐波斯牧羊俱雜虜。當道剚刀羊可食﹐土城畱種羊脛骨。四圍築場聞杵聲【四圍築場「場」淵穎集﹝金華叢書本﹞卷七作「垣」﹐從下文「馬蹄踣鐵繞垣行」句﹐當從。】﹐羊子還從脛骨生。靑艸叢抽臍未斷﹐馬蹄踣鐵繞垣行。羊子跳踉卻在艸﹐鼠王如拳不同老。飫肉筵開塞饌肥﹐裁皮褥作書林寶。南州俠客遇西人﹐昔得手褥今無倫。君不見冰蠶之錦欲盈尺﹐康洽年來貧不貧。

樂郊私語﹕楚石大師爲沙門尊宿﹐嘗從上都﹐有漠北懷古諸作。余嘗讀其「自言羊可種﹐不信繭成絲」之句﹐疑以爲羊可種乎﹖因以問師﹐師曰「大漠迆西﹐俗能種羊﹐凡屠羊﹐用其皮肉﹐惟畱骨﹐以初冬未日埋著地中﹐至春陽季月上未日﹐爲吹笳咒語﹐有子羊從土中出。凡埋骨一具﹐可得羊數隻。此蓋四生胎外之化也﹐亦不足怪﹐特非中國所有﹐致生疑耳。」後讀浦江吳立夫西域種羊皮書褥歌云云。此又云以脛骨種之﹐與琦師目見之者不同也。蓋波斯國別有種法﹐如吳詩所云耳。

○題趙大年林塘秋晚圖

老景靑黃筆底收﹐晴鳧冷雁共汀洲。王孫畫學空花竹﹐不到銅駝陌上秋。

筆精﹕元吳淵穎題趙大年林塘秋晚圖云云。譏刺之意﹐微而婉矣。

○夕泛海東尋梅岑山觀音大士洞遂登盤陀石望日出處及東霍山回過翁浦問徐偃王舊城八首

山月出天末﹐水風生晚寒。扁舟劃然往﹐萬頃相渺漫。星河白搖撼﹐島嶼靑屈盤。遠應壺嶠接﹐深已云夢吞。蟠木系予纜﹐扶桑纓我冠。寸心役兩目﹐少試鯨魚竿。

起尋千步沙﹐穹石塞行路。怒濤所摐擊﹐徒以頑險故。卓哉梅子眞﹐與世良不遇。上書空雪衣﹐燒藥乃煙樹。玄螭時側行﹐縞鶴一回顧。從之招羨門﹐滄海晝多霧。

茫茫瀛海間﹐海岸此孤絕。飛泉亂垂纓﹐險洞森削鐵。天香固遙聞﹐梵相俄一瞥。魚龍互圍繞﹐仙鬼驚變滅。舟航來旅遊﹐鐘磬聚禪悅。笑撚小白花﹐秋潮落如雪。

長嘯山石裂﹐我今在東溟。遊目出重徼﹐搴衣窮絕陘。奇氛抱珥赤﹐遠影摩空靑。想象暘谷水﹐徘徊爥龍形。晨昏相經絡﹐稚耋不得寧。豈若柯斧爛﹐看棋了千齡。

遙觀杳無極﹐宛與東霍鄰。悲夫童男女﹐去作魚鱉民。紵嶼尙餘聚﹐蓬山寧爾神。古棹苔駐迹﹐仙枰竹祛塵。短褐徒爲拂﹐飛槎邈難親。好攜支機石﹐去躍織女津。

笑揮百川流﹐東赴無底壑。靑天分極邊﹐白浪屹爲郭。卉裳或時采﹐椎髻亦不惡。投珠鮫人泣﹐淬劍龍子愕。海宮眩鱗纕﹐商舶丰貝錯。盍不呼巨鵬﹐因風溯寥廓。

老篙回我舟﹐沙墺晚煙起。蒼茫魚鹽場﹐寂歷鼓吹裏。人民悲舊王﹐歲月祀遺趾。終捐玉几研﹐不捄朱弓矢。東西八駿馬﹐今古萬螻蟻。此事如或然﹐須湔會稽水。

我行半天下﹐始到東海隅。水落嶕石出【嶕石「嶕」原作「焦」﹐據淵穎集卷三攺。】﹐中飛兩鵜鶘。情知瓌奇產﹐勢與險阻俱。在夷豈必陋﹐𨿽聖猶乘桴。吭風丹穴鳳﹐尾雨靑丘狐。幸隨任公子﹐不愧七尺軀。

王邦采箋本淵穎集﹕按先生甬東記﹕梅岑山﹐梅子眞煉藥處山。梵書所謂補怛洛迦山也﹐唐言小白花山。自山東行﹐西折爲觀音洞。洞瞰海﹐外巉中裂﹐大石壁紫黑﹐旁罅而兩歧﹐亂石如斷圭﹐積伏蟠結﹐怒潮摐擊﹐晝夜作魚龍嘯吼聲。又西則爲善財洞。峭石嚙足﹐泉流滲滴﹐懸纓不斷。前入海數百步﹐有嶕﹐土人云﹕曾有老僧秉燭行洞穴﹐且半里﹐山石合。一竅有光﹐大如盤盂﹐側首睨之﹐寬弘潔白﹐非水非土﹐遠不辧涯漈。又自山北轉得盤陀石。山麤怪益髙﹐壘石如垤﹐東望窅窅﹐想象髙麗﹑日本界﹐如在雲霧蒼莽中。日初出﹐大如米簁﹐海盡赤﹐跳踴出﹐天末六合奛然鮮明。及日光照海﹐薄雲掩蔽﹐空水弄影﹐恍類鋪僧伽黎衣﹐或現或滅。南望桃花﹑馬秦諸山﹐嵌空刻露﹐屹立巨浸﹐如世疊太湖﹑靈壁﹐不著寸土尺樹﹐天然可愛。東南望東霍山﹐山多大樹﹐徐市蓋駐舟此。又有沙山﹐細沙所積﹐海日照之有芒﹐手攫則霏屑﹐下漸成窪穴﹐潮過又補﹐終不少損。旁有石龍蒼白﹐角爪鱗鬣具﹐蜿蜒跨空﹐亙三十里﹐舟經其下。西轉別爲洋山﹐中多大魚。又北則爲胊山﹑岱山﹑石蘭山﹐魚鹽者所聚。又自北而南﹐則爲徐偃王戰洋。世言偃王旣敗﹐不之彭城﹐而之越﹐棄玉几硯會稽之水。

○望馬秦桃花諸山羨門安期生隱處

此去何可極﹐中心忽傷悲。亂山插滄海﹐千疊壯且奇。信哉神仙宅﹐而養雲霧姿。錭鎪鬼斧觖﹐刮濯龍湫移。坎窞森立劍﹐槎枒割靈旗。微涵赤岸水﹐暗產瓊田芝。老生今安在﹐方士不我欺。經過燕齊靡﹐出沒楚漢危。挾山作書鎭﹐分海爲硯池。殘花錦石爛﹐淡墨珠巖披。東溟地涵蓄﹐北極天斡維。玉舃投已遠﹐桑田變難期。誓追淩波步﹐行折拂日枝。羽丘杳如夢﹐玄圃深更疑。豈無抱朴子﹐去我乃若遺。空餘煉藥鼎﹐尙有樵人知。

王邦采箋本淵穎集﹕按甬東記﹕盤陀石山南望桃花﹑馬秦諸山﹐嵌空刻露﹐屹立巨浸﹐如世疊太湖﹑靈壁﹐不著寸土尺樹﹐天然可愛。定海縣誌﹕安期先生祠在昌國馬秦山﹐舊傳安期生隱此。其鄕亦名安期鄕。桃花山﹐解見次定海候濤山。

○句

塵飛馳馬埒﹐雪擁讀書氈。

詩藪﹕元五言律可摘者﹐吳立夫云云。

◆張翔

翔字雄飛﹐西河人。官湖南廉訪使僉事。

至正集﹕張雄飛詩集序﹕延佑首科﹐列右榜者十六人﹐唐兀氏張君雄飛﹐右榜有聞者也。尢工於詩﹐往往膾炙人口﹐佳章奇句﹐不可悉舉。僉浙東憲﹐過錢唐﹐登會稽﹐探禹穴﹑天臺﹑雁蕩之勝﹐舉在心目﹐得江山之助﹐故其詩益昌而奇也。移僉湖南﹐過余瑯瓈山中﹐出其稿古律詩若干首﹐屬序其端。

嶽陽樓

○嶽陽樓

樓上元龍气不除﹐湖中範蠡意何如﹖西風萬里一黃鵠﹐秋水半江雙白魚。鼓瑟至今悲二女﹐沈沙何處弔三閭。朗吟仙子無人識﹐騎鶴吹簫下碧虛。

升庵詩話﹕余昔過嶽陽樓﹐見一詩云云。視其姓名﹐則元人張翔字雄飛﹐不知何地人也。雄飛在元﹐不著詩名﹐然此詩實可傳﹐同時虞伯生﹑範徳機皆有嶽陽樓詩﹐遠不及也。

◆呂權

權字子義﹐婺之永康人。

句

○句

靑壁𨿽萬里﹐白雲只三尋。

黃文獻集﹕天歷二年﹐卒於家﹐得年三十有八。始君自書其夢中之語云云。莫知何義。至是以其年之修短驗之﹐若有數然。

◆韓性

性字明善﹐紹興人。延佑中﹐憲府舉爲慈湖書院山長﹐受而不赴。後卒﹐賜謚莊節先生。有五云漫稿。

句

○句

月上影娥池﹐人在眾香國。

貞居詞﹕王蕺隱五香圖﹐作圓象﹐墨寫梅﹑蘭﹑水仙﹑山礬﹑瑞香五品﹐盤屈折枝於其中。韓明善有云云一聯。

◆劉子郁

子郁字��﹐��人。延佑五年﹐官武鄕縣尹。

奉陪憲副王公謁靈潤祠

○奉陪憲副王公謁靈潤祠

緩轡乘驄轉翠巓﹐偶陪憲使到龍泉。蒼松老檜參天色﹐碧瓦朱甍耀日鮮。救旱有靈皆樂歲﹐爲霖無地不丰年。鑪煙禮罷香猶在﹐賦就新詩萬古傳。

許有壬跋﹕憲副長安王公按行武鄕﹐聞靈潤祠雨旱有孚﹐且見其岡陵秀拔﹐林木叢茂﹐偕邑令劉子郁一至焉。有詩記其遊﹐篇終意在子郁。士耆﹑石贇等將刻諸石﹐以爲神宇觀美﹐介王希明來請敍。噫﹐此非欲以嚴於神而敬於上乎﹗發剔其休﹐使見之者有所欲﹐其事神也嚴矣。鑱刻英辭﹐使傳之者有所息﹐其事上也敬矣。世之覽者﹐必知之爾。余獨謂有大於是者焉。司憲之於郡邑﹐有不承者﹐則檟楚督責﹐以作其怠﹔有善治者﹐則誘掖鼓舞﹐以盡其才。王公明以勇濟﹐剛以柔通﹐持憲之正者也。其發之翰墨者﹐余知其意不在神﹐而有取於令之賢也。取令之賢﹐所以誘掖鼓舞﹐俾進於後也。其不在彼而在此昭昭矣。余又願令之益勉於治也矣。令乎﹐其必有以副之矣﹗若夫山川梗槪﹐則已見於詩﹐此在所略。延佑戊午五月二十日﹐遼倅許有壬識。

◆趙雍

雍字仲穆﹐孟俯仲子﹐以蔭守昌國﹑海寧二州﹐官至翰林院待制。

古詩

思歸

○古詩

西風聲蕭蕭﹐愁來如夢寐。鄕關萬里遙﹐兄弟何時會。遲此相見期﹐眞以日爲歲。別來經八霜﹐朱顏久憔悴。人生宇宙間﹐名利何足計﹖何如雲中鶴﹐翺翔隨所至。

又

我居水精宮﹐遠遊來朔方。離家近十載﹐兄弟遙相望。始見世情薄﹐紛紛名利場。富貴不可期﹐人生難忖量。乾坤本無私﹐江山嘆興亡。蟬聲噪落日﹐露艸啼寒螿。明月如有情﹐照我肝與腸。西風動林末﹐蕭然秋意涼。回首歲雲暮﹐信美非吾鄕。展轉復展轉﹐愁多知夜長。

○思歸

裊裊秋風動客懷﹐啾啾猿鶴苦相催。魯侯不遇關天意﹐臧氏焉能沮我才。萬里驅馳離鄕國﹐十年奔走在塵埃。吳興山水何淸遠﹐一棹扁舟歸去來。

趙待制遺稿﹕延佑六年春正月﹐寄呈徳璉姊丈一觀﹐冀攺抹﹐幸甚。書於大都咸宜裏之寓捨﹐趙雍。

又﹐文徵明跋﹕楷行間作﹐轉益妍美。徳璉姊丈﹐蓋魏公長倩王國器也。國器長於今樂府﹐楊鐵崖亟稱之﹐故此卷所書﹐樂府爲多﹐豈因其所好耶﹖

又﹐許初跋﹕所書艷詞特多﹐或偶興爾。間如古詩二篇﹑思歸一律﹐頗以孤忠自許。紛華是薄﹐而興亡骨肉之感﹐默寓其中。意其父子之仕當時亦有不得已者﹐良可悲已﹗

◆葉森

森字景修﹐錢塘人。早從貞白先生遊﹐後登趙松雪之門。

題陳渭叟紫雲編

○題陳渭叟紫雲編

一度詩來一見君﹐只應芳杜襲蘭燻。有時寫到遊仙句﹐繞筆秋香生紫雲。

西湖志余﹕陳渭叟賦詩有天然趣﹐隱居葛溪上﹐歲一來杭﹐城中名人勝士﹐爭要致之﹐惟恐其去也。所著有紫雲編﹐葉森爲之類集﹐復題詩云云。

◆鄭采

采字季亮﹐溫之平陽人。

題復古秋山對月圖

○題復古秋山對月圖

天■﹝天天﹞上﹝天天﹞下﹞■﹝天天﹞上﹝天天﹞下﹞兮月朤朤﹐山■﹝山山﹞上﹝山山﹞下﹞■﹝山山﹞上﹝山山﹞下﹞兮水■﹝水水﹞上﹝水水﹞下﹞■﹝水水﹞上﹝水水﹞下﹞。木森森兮竹■﹝竹上﹝竹竹﹞下﹞■﹝竹上﹝竹竹﹞下﹞﹐勢十■﹝寒上﹝寒寒﹞下﹞■﹝寒上﹝寒寒﹞下﹞兮墨鱻鱻。

淸河書畫舫﹕題語甚奇﹐走筆錄之。

◆鄭禧

禧字天趣﹐永嘉人。進士﹐官黃巖州同知。

悼亡吟二首

○悼亡吟二首

特寫靑箋幾往來﹐佳人何自苦憐才。傷心春與花俱盡﹐啼殺流鶯喚不回。相見愁無柰﹐相思自有緣。死生俱夢幻﹐來往只詩篇。玉佩驚沈水﹐瑤琴愴斷弦。傷心數行淚﹐盡日落花前。

春夢錄﹕城之西有吳氏女﹐才色俱麗。其父早世﹐治命宜以爲儒家室。余今年客於洪府﹐一日媒嫗來言﹐女家久擇壻﹐難其人﹐洪仲明公子戲欲與余求之。余辭云「已娶。」媒嫗欲求餘詩詞達於女氏﹐余戲賦木蘭花慢一闋。一日﹐女和前詞附媒嫗至﹐乃曰﹕吳氏之族見此詞喜﹐稱文士之美。但母氏謂官人已娶而不可﹐然女獨賡唱疊和﹐意欲𨿽居二室﹐亦不辭也。有周氏子挾財以媚母氏﹐母遂納其定禮。女號泣曰「父臨終命歸儒生﹐周子不學無術﹐但能琵琶耳﹐我誓不往周氏。」因佯狂﹐擲冠於地。母怒歐之。女發憤成疾﹐病且篤﹐母乃大悔﹐然女病竟無起色。未幾卒。今具錄往來詞翰於後﹐覽者亦必昭余之淒愴也。延佑戊午﹐永嘉鄭禧天趣序。丁巳歲二月廿六日﹐余寄木蘭花慢云云。三月一日賦詩三首云云。吳氏和云云。吳氏旣終﹐余悼亡吟云云。

◆黃敏

敏字子侑。

悼吳氏

○悼吳氏

春樓珠箔捲東風﹐幾度偸彈淚粉紅。艷質豈期黃壤隔﹐香魂應逐彩雲空。解將遺事畱身後﹐盡忘前言在耳中。杏蕊梅花俱一夢﹐悠悠深恨鎖幽宮。

◆汪子才

子才字庭材。

悼吳氏

○悼吳氏

犀心兔穎屢通津﹐未識嫦娥一面新。興盡故園梅已謝﹐情畱別塢杏初春﹐將身輕許志𨿽失﹐在耳不忘言可遵。生死幽冥千古恨﹐臨風披閱爲傷情。

◆徐天賚

天賚字子文。

和黃韻

○和黃韻

杏花初破怯春風﹐未識芳心一點紅。詞翰往來傳意密﹐死生夢幻轉頭空。素知分淺鴛幃裏﹐預許名題雁塔中。杳杳幽魂何處覓﹖眞華消息報仙宮。

◆沈君淸

和黃韻

○和黃韻

落花一掃夜來風﹐枉駕相思寄斷紅。梅信日聞魚水遠﹐杏香還逐燕泥空。情懷琴瑟千春恨﹐怨入琵琶一夢中。門掩滿庭詩思遠﹐令人惆悵館娃宮。

春夢錄﹕吳氏旣終﹐友人共閱此女詞情事迹可傷﹐作詩悼之。黃子侑敏云云。汪庭材子才云云。徐子文天賚和黃韻云云。先生沈君淸和黃韻云云。案﹕余詳鄭禧下。

◆胡炳文

炳文字仲虎﹐婺源人。官蘭溪學正。

拜嶽鄂王墓

句

○拜嶽鄂王墓

有公無此日﹐再拜淚交頤。大義君臣重﹐孤忠天地知。鴆毛何太毒﹐龍渡只如斯。墳畔休畱檜﹐行人欲斧之。

明休寧汪循後序﹕先生所學之大槪﹐行己之大節﹐平生不可以告人者﹐偶於此泄焉﹐而不自覺。

○句

舉頭山蒼然﹐一峯立云表。

雲峯集﹕附錄行狀﹕所居之南﹐一峯髙聳﹐有詩云云。故鄕人號曰雲峯﹐學者因稱爲雲峯先生。元統元年癸酉﹐先生忽夜夢峯頹。旦﹐先生曰「吾壽終矣。」不二日﹐竟以微疾奄逝。

◆宋本

本字誠夫﹐大都人。至治元年﹐爲廷試第一人﹐賜進士及第。官至國子祭酒。謚正獻。有至治集。

西湖竹枝集﹕弟褧﹐泰定甲子登第﹐時比之宋「二宋」云。

舶上謠

大都雜詩四首

○舶上謠【送伯庸以番貨事奉使閩浙】

舊時家近黑橋街﹐三十餘年不往來。憑仗使君一問訊﹐楊梅銀杏幾回開。

元文類﹕原注﹕余以至元廿六年出杭﹐故居東廂隅四條巷旁有橋名黑橋【故居「居」原作「君」﹐據國學基本叢書本及元文類﹝商務排印本﹞卷四攺。】﹐居有楊梅銀杏二樹﹐在巨井上園。案﹕此詩楊鐵崖以入西湖竹枝詞﹐尙有一首在前﹐云「湧金門外是西湖﹐堤上垂楊盡姓蘇。作得吳趨阿誰唱﹐小卿墳上露蘭枯。」

○大都雜詩四首

拋卻漁竿滄海邊﹐拂衣來看九重天。畫闌九陌橋如月﹐綠影千門樹似煙。南國佳人王幼玉﹐公朝才子杜樊川。紫雲樓上如澠酒﹐孤負東風二十年。

繡錯繁華徧九衢﹐上林詞賦漢西都。朱門細婢金條脫﹐紫禁材官玉鹿盧。萬里星辰關上界﹐四朝冠蓋翊皇圖。東鄰白面生紈綺﹐笑殺揚雄臥一區。

盧溝曉月墮蒼煙﹐十二門開日色鮮。海上神仙非弱水﹐人間平地有鈞天。寶幢珠珞瞿曇寺﹐豪竹哀絲玳瑁筵。春雨如膏三萬里﹐盡將嵩呼祝堯年。

形勢全燕擁地靈﹐梯航萬國走王城。狗屠已仕明天子﹐牛相寧知別太平。玄武鉤陳騰王气﹐白麟赤雁入新聲。近來朝報多如雨﹐不見河南召賈生。

詩藪﹕全篇整麗﹐首尾勻和。

◆吳師道

師道字正傳﹐婺州蘭溪人。登至治元年進士第﹐官至禮部郎中。有禮部集。

集句贈潘季通

揚州四首

十臺懷古

句

○集句贈潘季通

江上春風送客舟﹐鳥啼花落水空流。勸君更盡一杯酒﹐與爾同消萬古愁。

月山詩話﹕元吳師道集句「勸君」云云﹐極工。明安公石集句亦以二語爲對﹐當是偶同耳。

○揚州四首【錄一】

富貴驕奢志已迷﹐無端更欲上靑梯。庭前木鶴眞兒戲﹐況說雲中犬與雞。

禮部集﹕自注﹕「腰纏十萬貫﹐騎鶴上揚州」﹐昔人以爲戲言﹐譏兼得之惑。蓋誠有是事也﹐劉安﹑髙駢是已。

○十臺懷古【並序】

友人自杭來﹐示及濟南王�十臺懷古詩。讀之感慨不已。夫江山故宮﹐歌舞遺迹﹐千載之上﹐英雄遊焉﹔千載之下﹐狐兔行焉。俛仰廢興﹐孰能無情﹖而詩人尢甚。發爲詠歌﹐詞𨿽不同﹐而意總合﹐若物之鳴﹐以類而應﹐余安得忘言哉﹗餘生好遊﹐嘗聞司馬子長﹑杜拾遺覽觀四方山川之勝﹐以壯其文﹐心竊慕之。異時浮江淮﹐溯湘沅﹐上巴峽﹐過秦漢故都﹐歷燕趙齊魯之陽﹐所見如十臺尙多。訪遺老﹐詢故實﹐足以發一時之興﹐快宿昔之願。歸而讀馬杜之詩文﹐以證其所得焉耳。

姑蘇臺

章華臺

朝陽臺

黃金臺

戲馬臺

歌風臺

望思臺

銅雀臺

鳳皇臺

淩歊臺

姑蘇臺

百花洲上姑蘇臺﹐吳王宴時花正開。半空畫燭西子醉﹐三更鐵甲東門來。吳波渺渺吳山簇﹐不見嬌嚬倚闌曲。丹楓落月怨啼烏﹐碧艸東風驚走鹿。闔閭丘墓相連處﹐應恨夫差迷不悟。斷指千年血未幹﹐遊魂夜哭臺前路。

章華臺

靈王傾國崇臺宇﹐按劍章華睨中土。弁裳伏地走諸侯﹐鐘鼓淩空震三楚。騁驕不畏伍子謀﹐落成乞與吳兵遊。孤舟竟走江上路﹐塊土獨枕山中愁。十年伯气終蕭索﹐回首華容歸不得。饑魂漂泊啼秋煙﹐細腰卻舞新王前。

朝陽臺

神娥縹緲髙唐上﹐楚宮樓閣森相向。丹楓蒼桂湧孤闕﹐錦石淸江簇連嶂。行雲漠漠【一作「冥冥」。】飛雨寒﹐孤猿咽咽秋花間。翠旗龍駕杳何處﹖斷魂殘夢愁空山。微臣宋玉誇能賦﹐當日襄王豈眞遇。千古秋風恨未平﹐髙泉飛落三巴怒。

黃金臺

昭王銳志移靑社﹐築土懸金奉賢者。四方劍佩集彊燕﹐千里風塵馳駿馬。郭君自舉先羣豪﹐樂生獨步超凡曹。酬恩一雪伯國恥﹐建功並倚雲天髙。君臣意气千年少﹐落日荒墟沒秋艸。黃金買貴滿長安﹐惆悵英雄布衣老。

戲馬臺

項王戰馬從東來﹐意气蹴踏全秦摧。入關不並沛公轡﹐還鄕卻上彭城臺。重瞳按劍風雲靡﹐萬匹騰空煙霧起。淒涼垓下泣名騅﹐零落江邊【一作「濱」。】餘數騎。寄奴千載心爭雄﹐登髙把酒臨秋風。詐移晉鼎非男子﹐君看百戰東城死。

詩藪﹕雄渾流麗﹐步驟中程。

歌風臺

沛宮置酒君王歸﹐酒酣思慘風雲飛。兒童環臺和擊築﹐父老滿坐同沾衣。一歌丰沛白日動﹐再歌淮楚長波湧。龍髯气拂半空寒﹐虎士心馳四方勇。河山蕭瑟長陵荒﹐野中怒響猶飛揚。髙臺未傾風未息﹐故鄕之恨那有極﹗

望思臺

桐人气迫前星黯﹐思子宮成翠華晚。髙臺有恨碧艸新﹐大野無蹤金犢遠。一朝弄兵兒罪輕﹐百年鐘愛天倫深。戾園魂魄夜寂寂﹐湖城風雨秋陰陰。漢宮樓觀連天起﹐方士燻香召仙鬼。望思望思終不歸﹐茂陵老淚如傾水。

銅雀臺

半空髙棟翔金雀﹐玉扆繐帷塵漠漠。西陵老樹暝色寒﹐建安殘妓春情薄。曲終紅袖辭尊前﹐檐傾斷甓飛人間。分香老淚恨不滅﹐秋風吹入苔花斑。漢家一片當時土﹐肯爲姦雄載歌舞﹖銷盡曹瞞萬古魂﹐落日漳河咽寒雨。

鳳皇臺

金陵王气飛祥雲﹐鳳皇臺上聲和鳴。鳳來春風花冥冥﹐鳳去秋風荒艸生。嬌娥舞散髙城暮﹐靑山迥隔丹丘路。斜陽門巷語烏衣﹐細雨汀洲飛白鷺。江空天闊鳳影遙﹐謫仙吟罷誰能招﹖六朝宮闕煙蕭蕭﹐月明半夜人吹簫。

淩歊臺

大明天子遊南國﹐紅粉三千臺百尺。歌鐘激浪楚日白﹐簾櫳凝樹湘云碧。淩歊髙宴金輿來﹐侍臣狎笑朱顏開。臺城宮扉銷花柳﹐寄奴土障生塵埃。昏昏醉夢春風幾﹐不顧江東數千里﹗酒罷歌闌帝業銷﹐靑山空映當塗水。

○句

三月云愁百里陰﹐太湖浪激三州白。【大水】浙江亭遠亂帆飛﹐西興渡溟千花濕。【觀潮】千年絕藝洪穀子﹐身在太行秋色裏。萬里雲飛木落時﹐遙寫欄幹半空起。【秋山圖】小槽新壓眞珠滴﹐擎向碧桃花下吸。惟餘赤日並光輝﹐未許妖姬比顏色。【紅玉杯】長天孤鳥沒﹐落日大江深。

水夾徐邳去﹐河兼汴泗來。

一掃苛秦法﹐重恢大漢風。

飛雲浮畫棟﹐旭日麗髙牙。

懸空飛萬瀑﹐拔地立千峯。

落花縈劍佩﹐髙柳映帆檣。

詩藪﹕正傳五言古淸新峭拔﹐一洗議論纖靡之習﹐第字句間有離去者﹐較之當行﹐不甚合耳。七言古最長﹐十臺懷古詩﹐气骨錚錚﹐時咸膾炙。其它句如大水各云云。長篇如南城紀遊﹑修河道中等作﹐老筆縱橫﹐殊得工部敍事體。五言律如「長天」各云云。皆整麗有格﹐惜全首完善者稀。

又

庭下已生書帶艸﹐馬頭初見米囊花。

吳禮部詩話﹕舊作集句﹐用東坡云云對唐人云云﹐以爲的切。近閱張祜詩有云「碧抽書帶艸﹐紅節米囊花。」已有此句矣。

◆三寶柱

三寶柱字廷珪﹐色目人。登至治元年右榜進士第。

題門屏

○題門屏

逆刮蛟龍鱗﹐順捋虎豹尾。若將二伎論﹐尢比干人易。

輟耕錄﹕三寶柱頗以才學知名﹐𨿽湛於酒色﹐而能練達吏事﹐剛正有守。爲浙省郎中日﹐大書四句於門屏之上云云。其意蓋以杜絕人之求請耳。

◆李好文

好文字惟中﹐��人。至治元年﹐登進士第。官至翰林學士承旨。

挽宋顯夫

○挽宋顯夫

四海人傳二宋名﹐玉京連占兩科榮。鄢陵初喜知公字﹐長樂終思送我行。故里經過人不在﹐遺孤問訊淚如傾。荒墳數尺西山下﹐一段平蕪綠又生。

自注﹕誠夫兄弟﹐皇慶中嘗與先大人相遇鄢陵逆旅﹐始相知。至正乙酉﹐好文西行﹐顯夫賦長樂坡詩見送﹐乃絕筆也﹐故及之。

◆夏溥

溥字大之﹐一字大充﹐號虎怕道人﹐淳安人。領至治三年鄕薦﹐爲安定書院山長﹐轉龍興路學教授。

鴻門歌

吳山謠和鐵雅先生首唱

○鴻門歌

大風揚兮赤云屯﹐楚人望气皆龍文。當時吾甚笑亞父﹐幸至彭城疽背死。誰云沐猴竟遭烹﹐汝乃盛怒咍孺子。嗟哉拔山之力不可得﹐扶義而西取天下者以三尺﹗君看項王重瞳舜重瞳﹐天命乃在隆準公。

○吳山謠和鐵雅先生首唱

中興過江笑諸人﹐三十二表哀老臣。倡和國事可斬檜﹐馬上靑衣竟何在。采石未靖瓜洲驚﹐戰功今乃歸儒生。第一峯前誰立馬﹖夜箭射血來帳下。

大雅集﹕鐵雅評曰﹕二作不用二李﹐別有一種史斷。

◆劉麟瑞

麟瑞字��﹐號如邨﹐塤次子。

丞相信國文公

丞相陸公

樞密張公

江東制置使謝公

○丞相信國文公﹝天祥﹞

金字牌飛出建章﹐郁孤萬壘爲勤王。驅馳嶺海君臣寓﹐囚系燕云道路長。六籍一時光日月﹐孤忠萬里立綱常。元歸凜凜渾生气﹐南北人誇姓字香。

○丞相陸公﹝秀夫﹞

八面兵威八面攻﹐馮夷飛血洗千篷。波翻水寨乾坤震﹐風僕檣旗社稷空。百辟散班奔鷁首﹐孤臣扈蹕憩龍宮。茫茫南國重回首﹐一片丹心照海紅。

○樞密張公﹝世傑﹞

曾擁貔貅奏凱歌﹐厓山云暝竟蹉跎。地空九有棲荒服﹐寨列千艘保海阿。龍躍璽沈天若此﹐烏鳴矴絕事如何﹖鯨波沃日炎光熄﹐凜凜英魂尙枕戈。

○江東制置使謝公﹝枋得﹞

艸履麻衣漫蔽形﹐千年賣卜慣零丁。願從楚地師龔勝﹐欲向遼城友管寧。采石吟成期絕粒﹐娥碑讀罷棄餘齡。一門盡節均無媿﹐千載西山疊疊靑。

符遂撰水邨先生傳﹕子麟瑞哀死節之臣﹐賦五十律﹐題曰昭忠逸詠。

◆洪希文

希文字汝質﹐莆田人。郡庠聘爲訓導。父徳章字虎巖﹐號吾圃﹐有軒渠集。希文有續軒渠集。

續軒渠集﹕虎巖與坐萬山中﹐朝晡盂飯﹐燒芋咬菜﹐相倡和無慍色。吾圃試校遊泮﹐翁季枕邊談詩﹐以「僧敲未敢一言定﹐鳥過曾安幾字來」之句授之。夜臥三鼓﹐聞書聲云「有子定知吾事足﹐貧家頗覺此聲佳。」蘭陔詩話﹕吾圃與子汝質並能詩。汝質有名阿琦詩云「我之先君子﹐琦也爲大父。丁卯鄕貢郎﹐名字登天府。」又傅氏館中觀咸淳丁卯榜帖詩云「韓歐榜帖家聲舊﹐孔孟詩書教澤新。」而郡誌不載其父子名﹐缺略者多矣。

句

○句

佳句不隨飛鳥盡﹐名山可想屬僧多。【題靈巖廣化寺】沈香已帶寅前气﹐臘酒初聞子後香。【守歲】月明夜色玉連鎖﹐露冷秋莖金屈巵。【水仙花】作賦重遊前赤壁﹐題詩一笑再玄都。【夏政齋權府再舉畱莆郡鎭守】功名不建頭顱老﹐日月如馳髀肉生。【雪髭】舊書余艸風搜徧﹐好樹開花月送來。【幽居】淒其死者無歸路﹐羞與讎人共載天。【官築城垣起眾墳石】

元詩選﹕汝質集中﹐警句如雲云﹐皆自成一家機軸。

◆陳植

植字愼獨。

自題畫

○自題畫

無多茅屋滄波遠﹐一半靑山竹樹遮。宛似吾鄕荒寂地﹐直疑割我白鷗沙。

六研齋筆記﹕元陳愼獨名植﹐寫江浦樹石﹐蒼莽疏宕﹐有子久气韻。上書一絕云云。

◆孫鳳洲

贈歐陽圭齋

○贈歐陽圭齋

贈歐陽圭齋

圭齋還是舊圭齋﹐不帶些兒官樣回。若使他人居二品﹐門前車馬鬧如雷。

綠雪亭雜言﹕長沙有朝士某者﹐還鄕意气滿盈﹐賓至則鼓吹喧闐。裏中有執友來謁之﹐朝士曰「翁素好誦詩﹐近日誦得何詩﹖」執友曰「近誦得孫鳳洲贈歐陽圭齋之詩﹐甚有味。」乃朗然誦之云云。朝士聞詩默然。明日賓至﹐門庭寂然。

◆傅子建

句

○句

黿鼉滄海賦﹐龍馬赤文書。

吳淵穎先生集﹕去歲畱杭﹐徳興傅子建夢得句云云。間以語予及其鄕人董與幾。

●元詩紀事卷十五

侯官陳衍輯

陳旅

傅若金

黃裳

宋褧

張仲容

呂思誠

廖毅

陸居仁

李黼

薩都剌

胡善

◆陳旅

旅字眾仲﹐莆田人。薦除國子助教﹐官至國子監丞。有安雅堂集。

山堂肆考﹕遊京師﹐翰林侍講學士虞集見其所爲文﹐嘆曰「此所謂『我老將休﹐付子斯文』者矣﹗」春明夢餘錄﹕元人董宇定杏花園在上東門外﹐植杏千餘株。至順辛未﹐王用亨與華陰楊廷鎭﹑髙安張質夫﹑莆陽陳眾仲燕集。是日風气淸美﹐飛英時至巾袖杯盤之上﹐皆有詩﹐虞集爲之記。

題虞先生詞後

句

○題虞先生詞後

憶昔奎章學士家﹐夜吹瓊管泛春霞。先生歸臥江南雨﹐誰爲掀簾看杏花。

蟫精雋﹕陳眾仲旅題虞邵庵伯生詩集後云云。蓋用虞邵庵風入松詞中事也。與張蛻巖仲舉詞「畱意江南杏花春雨﹐和淚在羅帕」意同﹐固邵庵之意也。

○句

能守不成三瓦戒。

輟耕錄﹕陳眾仲先生嘗題樂全堂﹐有云云之句。人多不知所謂。按史記龜筴傳云「天尙不全﹐故世爲屋﹐不成三瓦而陳之。」注﹕「陳﹐猶居也。」

◆傅若金

若金字與礪﹐本字汝礪﹐新諭人。以薦佐使安南﹐歸﹐除廣州文學教授。有淸江集。

傅與礪詩集﹕胡行簡居敬序﹕諭舊隸袁﹐山水最爲秀麗。近世範太史﹑傅廣文相繼以詩名於時﹐文章巨公﹐莫不推服。

詩藪﹕元人力矯宋獘﹐故五言律多艸艸﹐無復深造。虞﹑楊間法王﹑岑﹐而神骨乏。範﹑揭時參韋﹑孟﹐而天韻疏。新諭﹑晉陵二子﹐稍自振拔﹐雄渾悲壯﹐老杜遺風﹐有出四家上者。

奉題仇工部壁閒古松圖歌

題棲碧山爲淦龔舜咨賦

卻侍姬

悼亡

感獨

百日

入室

追和蕙蘭

憶內

勤耕亭

壽陳景讓都事四十韻

渾沌石行

次韻元日朝賀

登嶽

句

○奉題仇工部壁閒古松圖歌

蒼松在山自奇古﹐灌木翳之人不驚。忽然圖向堂上壁﹐滿坐嘆息長風生。交柯崛走森晝晦﹐其下將疑鬼神會。霧雨寒霏虎豹毛﹐雷霆怒折蛟鼉背。乃知巨筆老且神﹐力斡造化雄千鈞。皇天不夭棟梁具﹐后土潛回霜雪春。爾松已爲人愛惜﹐見爾爲爾生顏色。山中豈無材木倚絕壁﹐未逢匠石嗟何益﹗

傅與礪詩文集﹕虞公見之題云「絕妙﹐絕妙﹗吾人﹐吾人﹐新來第一手。」由是名動京師。

○題棲碧山爲淦龔舜咨賦

山人愛山如李白﹐幽棲還在碧雲深。松杉繞屋淸宵響﹐雷雨縣崖白晝陰。石上每同仙客坐﹐花間猶恐世人尋。京華日日多塵土﹐終擬投簪話夙心。

傅與礪詩文集﹕揭文安公云﹕予欲賦棲碧久矣﹐興無由起。一日﹐臨江傅與礪來﹐開卷同賦之。予詩未成﹐與礪已就﹐非不可更作﹐念無可以過與礪也﹐遂易結語而已。

○卻侍姬【連夕蒙遣侍姬﹐皆卽辭卻。我輩非陶谷輩人﹐不宜以此見。】

夜宿安南天使館﹐主人供帳爛相輝。寶香鑪起風過席﹐銀燭花偏月照幃。王母謾勞靑鳥至﹐文簫先放彩鸞歸。書生自是心如鐵﹐莫遣行雲亂濕衣。

蘇天爵撰傅與礪墓志﹕與礪受命﹐行至安南。安南人多設譎詐以紿使者﹐或郊迎張宴犒眾﹐或盛飾侍姬侑酒﹐君皆卻之。

○悼亡

驚飆吹羅幙﹐明月照階戺。春艸忽不芳﹐秋蘭亦同死。斯人蘊淑徳﹐夙昔明詩禮。靈質奄獨化﹐孤魂將安止。迢迢湘西山﹐湛湛江中水﹔水深有時極﹐山髙有時已﹗憂思何能齊﹐日月從此始。

皇天平四時﹐白日一何遽﹗勤儉畢婚嫁﹐新人忽復故。衾裳斂遺襲﹐棺槨無完具。送葬出北門﹐徘徊怛歸路。玉顏不可恃﹐況乃紈與素﹗累累花下墳﹐鬱鬱塋西樹。他人亮同此﹐胡爲獨哀慕。

新婚誓偕老﹐恩義永且深。旦暮爲夫婦﹐哀戚奄相尋。涼月燭西樓﹐悲風鳴北林。空帷奠巾櫛﹐中房虛織紝。辭章余婉孌﹐琴瑟有餘音。睠言瞻故物﹐惻愴內不任。豈無新人好﹖焉知諧我心﹗掩穴撫長暮﹐涕下沾衣襟。

人生貴有別﹐室家各有宜。貧賤遠結婚﹐中心兩不移。前日良宴會﹐今爲死別離。親戚各在前﹐臨訣不成辭。傍人拭我淚﹐令我要裁悲。共盡固同理﹐誰能心勿思﹗

○感獨

幽幽蕙艸晚﹐靡靡蘭芳斷。皎皎夜泉人﹐冥冥不復旦。流塵棲暗壁﹐涼吹經虛幔。無論歡意消﹐日復愁思亂。魂傷夕方永﹐气變秋將晏。當窗慘斷素﹐捐篋悲柔翰。憶初成好合﹐誓且同憂患。何言遂長終﹐獨處增永嘆。寤寢忽如在﹐展轉驚復散。念玆何嗟及﹐哀至聊自判。

○百日

人生悲死別﹐矧在心相知﹗新婚未及久﹐杳杳遽何之。昔爲連理木﹐今爲斷腸枝。相去時幾何﹐百日奄在玆。虧月有圓夕﹐逝水無還期。棄置非人情﹐何以爲我思。

○入室

妝閣閉長夜﹐幽蘭坐復春。猶疑挑錦字﹐不見掩羅巾。故物空在目﹐蕭條生网塵。虛窗明月滿﹐芳砌綠苔滋。花間時染翰﹐尙憶解題詩。寂寞幽泉下﹐貞心空自知。

○追和蕙蘭

小窗開盡碧桃枝﹐憶得靑鸞化去時。昨夜秋風妬幽怨﹐夢中吹斷素琴絲。

江上愁時復值春﹐帶圍寬盡不宜身。階前舊種櫻桃樹﹐日暮飛花故著人。

輟耕錄﹕先生旣喪妻﹐哀戚之情﹐多見於詩云云。哀而不傷﹐得性情之正﹐是可傳也已。

○憶內

湘臯煙艸碧紛紛﹐淚灑東風憶細君。浪說嫦娥能入月﹐虛傳神女解爲云。花陰晝坐閒金剪﹐竹裏春遊冷翠裙。畱得舊時殘錦在﹐傷心不忍讀回文。

歸田詩話﹕荊公一日歸行雲﹕「賤貧奔走食與衣【食與衣原作「衣與食」﹐按詩見王文公文集卷三十七﹐亦作「食與衣」﹐因據歸田詩話卷上攺。】﹐百日奔走一日歸。生平歡意苦未盡﹐正欲老大相因依。空房蕭颯施繐帷﹐靑燈半夜哭聲稀。音容想象知何處﹐地下相逢果是非﹗」劉須溪云「此悼亡作也。古無復悲如此者。」傅汝礪憶內云云。眞致𨿽不及﹐而淒惋過之。

○勤耕亭

日月靡閒暇﹐四序【一作「時」。】更運之。斯人務作業﹐矧敢怠遑時。負耒適西疇﹐恆患耕作遲。仲春時雨至﹐羣物具含姿。牛食靑澗阿﹐鳥鳴芳樹枝。興言播嘉谷﹐夙夜將耘耔。豈不懷逸居﹐亦念寒與饑。但使秋稅畢﹐聊樂及我私。羲農𨿽已遠﹐沮溺不吾欺。努力順天命﹐素餐非所知。

傅與礪詩文集﹕右詩爲鄒福作也。福﹐丰城田家子﹐事藝文揭先生。餘力能讀書﹐爲聲詩﹐又喜國語﹐習通其學﹐然朴愼不忘乎勤。先生甚喜之。嘗手書福自爲詩七首﹐敍其所從出。京師爲文詞者﹐福多得其題述。是何福之能使人愛若是也﹖學者果皆系所出乎﹗於是益知藝文爲有徳矣。

○壽陳景讓都事四十韻【八月十八日】

種徳由來遠﹐流芳信有苗。名門多令器﹐夫子最髙標。地迥瞻崧嶽﹐天淸見斗杓。聲名從結髮﹐問學自垂髫。江漢棲遲久﹐林亭興致饒。紫蘭敷【一作「依」。】月露﹐蒼竹倚風飆。晝艇移書放﹐秋燈把劍挑。微名寧屑屑﹐髙志獨囂囂。五气乘昌運﹐羣英集聖朝。武功收赫怒﹐文治付宣昭。歷數初歌禹﹐聰明已贊堯。求賢多晏食﹐夢帝起中宵。石室仍髙隱﹐中臺歘見招。賜書縣日月﹐乘傳出雲霄。議論紆三顧﹐榮光【一作「名」。】動百僚。入宮催護璽﹐趨府聽鳴鑣。郊社陳周禮﹐神人協舜韶。出關春衣繡﹐分陜夜乘軺。獬觸心彌壯﹐豺吞膽共銷。封章猶懇切﹐歸思遽飄颻。衮職江湖隔﹐鋒車道路遙。凝旒思穆穆﹐行李發蕭蕭。典祀尊原廟﹐承釐洽大寥。步依文石進﹐香近黼裳飄。白日明驄馬﹐淸霜急早鵰。帝裾遮道引﹐諫艸避人燒。佐省持三尺﹐繩民究八條。兵曹多暇豫﹐郎位益崇超。所向才華冠﹐何曾意气驕。臺評推妙畫﹐士望慰深翹。引拔連茅茹﹐芬芳雜桂椒。銀章看且佩﹐金鼎竟須調。小艸方慚出﹐浮萍久恨漂。文章殊豹隱﹐篆刻近虫雕。徐穉矜縣榻﹐蘇秦惜敝貂。敢期充砥礪﹐猶幸致芻蕘。黃鵠追髙舉﹐靑松托後凋。火行占孟月﹐星聚識生朝。壽酒開雲液﹐仙音出鳳簫。祇應成遠業﹐未可慕松喬。

詩藪﹕風骨蒼然﹐多得老杜句格。

○渾沌石行【九江方叔髙得武侯八陣磧中小石於其處﹐白質而黃章﹐狀若雞子﹐字曰「小渾沌」。揭藝文爲作渾沌公傳云】

渾沌以來不可數﹐萬八千歲生盤古。絪縕乃在拳石間﹐光怪潛通落星渚。來從魚腹人盡訝﹐坐念武侯心獨苦。八陣圖成泣鬼神﹐三江石轉凋寒暑。蒼波噴浸圓且堅﹐雞子結成生理全。久當化鳥非爲怪﹐大未成羊亦可仙。玉精隱月相照射﹐金液流霞紛繞纏。輕淸已判中黃外﹐元气猶函太素前。英雄事往惟存石﹐天衡地軸今誰識。江上嘗疑霧雨寒﹐坐中歘恐風雷黑。摩挲直如見溟涬﹐位置豈肯同沙礫。長路相將拂劍隨﹐天陰勿使精靈得。

詩藪﹕雄渾流麗﹐步驟中程。

○次韻元日朝賀

宮漏催朝燭影斜﹐千官鳴玉動晨鴉。交龍擁日明丹扆﹐飛鳳隨云繞畫車。宴罷戴花經苑路﹐詩成傳艸到山家。小儒未得隨冠冕﹐遙聽鈞天隔彩霞。

○登【一有「南」字】嶽

萬壑千峯次第開﹐祝融最上气崔嵬。九江水盡荊揚去﹐百粵山連翼軫來。入樹恐侵玄帝宅﹐牽蘿思上赤靈臺。明年更擬尋春興﹐應及瀟湘雁北回。

詩藪﹕全篇整麗﹐首尾勻和。

○句

國蟠蝸角小﹐地接犬牙深。

雨暗蛟龍出﹐天晴鸛鶴回。

江路篁猶籜﹐山田稻始苗。

黃歸幽徑犢﹐靑聚古祠鴉。

灑竹鳴宮女﹐持弓泣野臣。

雨蒸歸日路﹐云合去時山。

衡廬樹入靑天盡﹐章貢波翻白日來。

中天日月回金闕﹐南極星辰繞玉衡。

交龍擁日明丹扆﹐飛鳳隨云繞畫車。

載筆舊登天祿閣﹐將書還到大明宮。

百粵雲山連楚大﹐六朝煙樹入隋荒。

焚香鳳閣春開宴﹐鳴玉龍池午散朝。

詩藪﹕元人先達者無若元好問﹑趙子昂。元﹐金遺老﹔趙﹐宋宗枝也。元體備格卑﹐趙詞雅調弱。成都諸子﹐乃一振之。伯生典而實﹐仲弘整而健﹐徳機刻而峭﹐曼碩麗而新。至大家逸格﹐浩蕩沈深之軌﹐槪乎未聞也。同時傅若金﹑張仲舉不甚知名﹐而近體特多宏壯。傅如雲云﹐張如雲云。七言律傅如雲云﹐張如雲云。皆髙華雄暢﹐得杜陵句格﹐特變態差少耳。而詩流不能舉其姓氏﹐良可嘆也。

◆黃裳

畱別

○畱別

江岸梅花正白﹐船頭細雨斜飛。行客三冬北去﹐將軍一棹南歸。

南翁夢錄﹕軍頭莫記﹐東潮人也。出身行伍﹐酷好吟詩。元統間﹐伴送元使黃裳。裳亦好詩者﹐旬日江行﹐相與唱和﹐多有佳句﹐裳甚歡之﹐至界上畱別詩云云。

◆宋褧

褧字顯夫﹐大都人。擢泰定甲子進士第﹐官至翰林直學士。有燕石集。

寄張仲容二首

閿鄕道中

揭曼碩小僕鄒福頗能作詩是時諸名勝皆有所贈

閏十二月二十七日喜雪二首

句

○寄張仲容二首

城南城北渺風煙﹐一度論文月再圓。腸斷而今更愁絕﹐蓬萊云隔楚江天。

燕石集﹕自注﹕仲容時以禮曹掾接漕舟在海上﹐先予一日出都﹐素與予契誼甚厚﹐𨿽同居京師﹐然各以塵事稀復接見。常謂小別離﹐欲賦一詩﹐此篇首二句﹐小別離詩起句也。今足成之。

○閿鄕道中

風雨度崤■﹝山黽﹞﹐新晴喜若何﹖雲間瞻大華﹐馬上看黃河。心已爲形役﹐身兼抱病多。平生遠遊志﹐垂老漸消磨。

燕石集﹕商洛秦陜﹐步步皆陳迹﹐亦猶山陰道中﹐使人應接不暇。長安城中碑刻亦不能徧覽﹐況近郊乎﹖雁塔梯級久廢﹐曲江在其東﹐而亦久涸。一登含元殿故基﹐未央宮在漢城﹐悤遽不及至﹐但求得一瓦而已。興慶池廣袤五七餘里﹐荷菱藻芡彌望﹐岸傍古垂楊甚多。�南白鹿坡甚近﹐華萼相輝﹑太眞梳洗等樓基皆儼然。僕始至﹐及邀諸公迎送﹐皆在長樂坡灞橋﹐嘗一過滻水﹐嘗一過華淸﹐一浴繡嶺﹐一觀華陰顯靈宮並嶽神題名。歸程過藍關﹑秦嶺﹐宿藍橋﹐觀裴航洞﹐上七盤嶺﹐下看輞口莊﹑商山四皓墓﹐又廟。外此皆不暇及也。餘年來行四方﹐見山水頗多﹐然各有可取。至於長安城中﹐望終南山﹐天天古今妙絕也。惜病多才劣﹐且奪於飲宴﹐不及富於吟詠。

○揭曼碩小僕鄒福頗能作詩是時諸名勝皆有所贈

福也事人初不切﹐學詩習字欲自別。不似南鄰守舍兒﹐輕裘肥馬通關節。

珊瑚木難﹕揭曼碩題鄒福詩後﹕右鄒福詩七首。鄒福者﹐吾鄕田夫之子也。粗讀孝經﹑論語。家貧﹐與人傭耕。泰定五年﹐余居憂於家﹐其父遣從余﹐給薪水之勞。然暇則密自觀書。居五年﹐余攜至京師。會新天子明年春開奎章閣﹐置授經郎﹐以教勛舊大臣子弟之在左右者﹐以國子教授廬陵林希顏及余爲之。寅入酉出﹐令福守舍。以盡日閉門讀書習字﹐閒爲小詩﹐及莫則請可否於余。余或方倦欲休﹐或方讀書有會意處﹐或執筆爲文章思方屬﹐必輟而告之【必輟而告之「輟」原作「執」﹐據揭文安公全集卷十四攺。】﹐不使幾微見余懈怠意。今年秋﹐遷丞藝文﹐得簡靜無事﹐請問之時益富矣。余適墜馬在告﹐福有所作﹐皆可觀﹐因取其法度音節尢近者得七首﹐爲書之﹐仍題其後﹐以爲世之世臣大家學士大夫之子弟不知學者勸。余在閣中﹐福又從林希顏學國書﹐希顏稱其可教。餘數年於文事使令﹐蓋深得其助焉。因並識於此。案﹕揭跋明云「右詩七首」﹐今只載此跋﹐不錄福詩﹐不知何故。

○閏十二月二十七日喜雪二首【前二日平章徹裏帖木兒竄南安。】

積禍丘山重莫蠲﹐君恩如海聽南遷。品流懸絕昌黎叟﹐一樣藍關馬不前。

姓名何事到金甌﹐滄海橫流浩莫收。鵠立白袍三百个﹐有誰回首望崖州﹖

元詩選﹕徹裏帖木兒爲江浙平章﹐會科舉驛請試官﹐供張甚盛﹐心頗不平。及復入中書﹐首議罷科舉﹐及論學校莊田租可給宿衛士衣糧。至元元年﹐科舉罷。其明年﹐徹裏以罪徙。六年十二月﹐乃詔復行科舉。

○句

行人不敢來飲馬﹐稚子時能坐釣魚。

山居新話﹕國朝有禁禦溝不許洗手飲馬﹐畱守司差人巡視﹐犯者有罪。故宋顯夫禦溝詩有云云。可謂紀實矣。

◆張仲容

七夕寄宋顯夫

○七夕寄宋顯夫

云壓髙城雨散絲﹐萬家秋气入羅帷。巧棚七夕喧鄰里﹐小宋明朝定有詩。

燕石集﹕張仲容七夕來徵詩﹐就次韻以答云「鈿合紅蛛綴网絲﹐玉兒瓜果設香帷。從來天上張公子﹐解識梧桐一葉詩。」自注﹕來詩云云。

◆呂思誠

思誠字仲實﹐平定州人。擢泰定元年進士第﹐官至中書左丞﹐謚忠肅。有仲實集。

寄內

戲作

○寄內

自從馬上苦思卿﹐一个窮家兩手擎。少米無柴休懊惱﹐大男小女好看成。恩深夫婦情何極﹐道合君臣義更明。早晚太平遂歸計﹐連杯共飲話離情。

水東日記﹕呂忠肅公思誠﹐耿恆庵尙書曾祖妣之兄也。天順四年﹐予過南都﹐飲尙書太平裏第﹐尙書因誦公寄內詩云云。大抵公之詩情眞語切﹐要亦出元白雲。

○戲作

典卻春衫辦早廚﹐老妻何必更躊躇﹖瓶中有醋堪燒菜﹐囊裏無錢莫買魚。不敢妄爲些小事﹐只因曾讀數行書。嚴霜烈日皆經過﹐次第春風到艸廬。

輟耕錄﹕呂仲實先生未顯時﹐一日晨炊不繼﹐欲攜布袍貿米於人﹐室氏有吝色。因戲作一詩云云。後果及第。

◆廖毅【按﹕廖毅﹐明寫本錄鬼簿作「康毅」。】

毅字弘道﹐建康人。

伍王廟

○伍王廟

浩浩淩雲志﹐巍巍報國心。忠魂與潮汐﹐萬古不消沈﹗

錄鬼簿﹕泰定三年丙寅春﹐因余友周仲彬與之會﹐卽敍平生歡﹐時出一二舊作﹐皆不凡俗。天歷二年春抱疾﹐喪於友人江漢卿家。公能書﹐善行文﹐不艸率。題伍王廟壁有折桂令一曲﹐及有絕句云云。其感慨激烈﹐徒增悵怏。噫﹐天之生物也﹐裁成輔相﹐以左右民﹐柰何如是之偏戾也﹗

◆陸居仁

居仁字宅之﹐華亭人。中泰定三年鄕試。隱居教授﹐自號巢松翁﹐又號雲松野褐﹑瑁湖居士。有雲松野褐集。

楚人弓

國馬足

○楚人弓

楚人弓﹐懸兩石﹐五十萬矢陷彊敵。絳人弓﹐箭三【一作「二」。】只﹐長歌入關成偉績。多箭不如少箭力。制敵若在弓矢間﹐鳴條牧馬髙於【一作「如」。】山。

大雅集﹕鐵雅評曰﹕史斷入詩﹐箴警多矣。

○國馬足

國馬足﹐吉行五十轡如沃。天馬足﹐一日千里更神速。國馬天閒飽芻粟﹐太行鹽車天馬哭。

大雅集﹕鐵雅評曰﹕自托可悲﹐句短而意無窮。

◆李黼

黼字子威﹐潁人。泰定四年以明經魁多士﹐授翰林修撰﹐官至江州路總管。盜起﹐城陷﹐死之。謚忠文。

感事

○感事

彌勒何神孕禍胎﹐■﹝鼠巠﹞鼯動地起風埃。煙銷郡國民生苦﹐血染江淮鬼物哀。人世百年遭此厄﹐天戈萬里幾時來。石田也有藍田玉﹐可惜同成一炬灰。

艸木子﹕李黼守江州日﹐妖寇彭和尙攻之﹐城陷﹐死之。先城未陷時﹐嘗有詩云云。

◆薩都剌

薩都剌字天錫﹐別號直齋﹐本答失蠻氏後﹐爲雁門人。登泰定丁卯進士第﹐官至河北廉訪司經歷。有雁門集。

列朝詩集﹕方谷珍盛時﹐招延士大夫﹐折節好文﹐與吳中爭勝。文人遺老如林彬﹑薩天錫輩﹐咸往依焉。

至正直記﹕京口薩都剌本朱氏子﹐冒爲西域回回人。長詠物賦詩﹐如鏡中燈﹑鶴骨笛之類。金陵謝宗可效之﹐然拘於形似﹐欠作家風韻﹐且調低﹐識者不取也。

送欣上人笑隱住龍翔寺

紀事

玉華宮監禮詠事

宮詞

京城春日

四時宮詞

宮詞

彭城雜詠

芙蓉曲

南臺看月歌

登烏石山仁王寺橫山閣

立秋日登烏石山

蝦助詩

燕姬曲

過嘉興

織女圖

贈劉云江宗師

臺山懷古

三衢馬太守昂夫索題爛柯山石橋

楊妃病齒圖

元統乙亥余除閩憲知事未行立春十日參政許可用惠茶賦此以謝

句

○送欣上人笑隱住龍翔寺

江南隱者人不識﹐一日聲名動九重。地濕厭看天竺雨﹐月明來聽景陽鐘。衲衣香暖畱春麝﹐石缽云寒臥夜龍。何日相從陪杖屨﹐秋風江上采芙蓉。

閒中今古錄﹕薩天錫嘗有一詩送浚天淵入朝﹕「地濕厭聞天竺雨」雲云。聞者無不膾炙﹐惟山東有一叟鄙之。公以素愜意﹐訪問其故。叟曰「此聯措詞固善﹐但『聞』字與『聽』字合耳。」公曰「當以何字易之﹖」叟徐曰「看天竺雨。」公詰其「看」字﹐叟曰「唐人有『林下老僧來看雨』。」公俯首拜爲一字師。

案﹕今古錄作「送天淵」﹐雁門集作「送笑隱」﹐今題從雁門集。

○紀事

當年鐵馬遊沙漠﹐萬里歸來會二龍。周氏君臣空守信﹐漢家兄弟不相容。只知奉璽傳三讓﹐豈料遊魂隔九重。天上武皇亦灑淚﹐世間骨肉可相逢。

歸田詩話﹕薩天錫以宮詞得名﹐其詩淸新綺麗﹐大率相類。惟紀事一首﹐直言時事不諱。云云。蓋泰定帝崩於上都﹐文宗自江陵入據大都﹐而兄周王遠在沙漠﹐乃權攝位而遣使迎之﹐下詔四方云﹕謹俟大兄之至﹐以遂固讓之心。及周王至﹐迎見於上都歡宴﹐一夕暴卒。復下詔曰﹕夫何相見之頃﹐宮車弗駕。加謚明宗。文宗遂卽眞。皆武宗子也﹐故末句云然。

○玉華宮監禮詠事

大禘天香出內宮﹐孝思與世總無窮。百年禮樂行三獻﹐一派簫韶起半空【簫韶「簫」原作「笙」﹐據河朔訪古記﹝守山閣叢書本﹞卷上﹑雁門集﹝嘉慶薩龍光輯本﹞卷八攺。】。使者領班雲气裏﹐女仙搖佩月明中。小臣監禮陪淸列﹐兩袖葵花映燭紅。

河朔訪古記﹕玉華宮在眞定路城中﹐衙城之北﹐潭園之東﹐是爲睿宗仁聖景襄皇帝之神禦殿﹐奉安禦容者也。華麗擬於宮掖。制命羽流崇奉香燈﹐歲時月日中書以故事奏聞﹐命集賢院臣代祀函香致醴﹐遣太常雅樂﹐具朝服﹐備牲牢﹐行三獻之禮。元統乙亥﹐監禮官薩都剌天錫有詩詠其事云云。

○宮詞

深夜宮車出建章﹐紫衣小隊兩三行。石闌干畔銀燈過﹐照見芙蓉葉上霜。

○京城春日

燕姬白馬靑絲韁﹐短鞭窄袖銀鐙光。禦溝飲馬不回首﹐貪看柳花飛過墻。

山居新話﹕薩都剌宮詞云云﹐人莫不膾炙之。予以爲擬宋宮詞則可。蓋北地無芙蓉﹐宮中無石闌干﹐擎執宮人紫衣﹐大朝賀則於侍儀司法物庫關用﹐平日則無有也。宮車夜出﹐恐無此理。又云云。國朝有禁禦溝不許洗手飲馬。

○四時宮詞

禦溝漲暖綠潺潺﹐風細時聞響佩環。芳艸宮門金鎖閉﹐柳花簾幕玉鉤閒。夢回繡枕聽黃鳥﹐困倚雕闌看白鷴。落盡海棠天不管﹐修眉慚恨鎖春山。

○宮詞

楊柳樓心月滿牀﹐錦屏繡縟夜生香。不知門外春多少﹐自起移燈看海棠。

蟫精雋﹕薩天錫以賦宮詞得名﹐其四時宮詞﹐姑舉一二﹐「禦溝」云云。又四時宮詞絕句﹐「淸夜宮車」云云「楊柳」云云﹐可謂豪險富麗爽闓者矣。

○彭城雜詠

雪白楊花撲馬頭﹐行人春盡過徐州。夜深一片城頭月﹐曾照張家燕子樓。

歸田詩話﹕亦脫灑可誦。

○芙蓉曲

秋江渺渺芙蓉芳﹐秋江女兒將斷腸。絳袍春淺護云暖﹐翠袖日暮迎風涼。鯉魚吹浪江波白﹐霜落洞庭飛木葉。蕩舟何處采蓮人﹐愛惜芙蓉好顏色。

西湖竹枝集﹕其詩風流俊爽﹐修本朝家範。宮詞﹑芙蓉曲𨿽王建﹑張籍無以過矣。

○南臺看月歌

城南江上逢中秋﹐城南石梁初截流。長虹一道貫秋色﹐中分百里江南州。殘霞燒盡魚尾黑﹐金蛇翻動三江白。冰輪碾出碧玻璃﹐照見釣龍臺上客。臺中之客懷古心﹐黃河泰華三登臨。今年攜月醉臺畔﹐越水越山爲月吟。無諸城里人如海﹐無諸故冢堆殘靄。無諸臺上艸離離﹐龍去臺空幾千載。昔龍已去江悠悠﹐今龍𨿽在人未求。懷珠豈立此臺下﹐腰上黃金臺上鉤。乾坤四顧渺空闊﹐詩書元气行勃勃。合沙古讖此其時﹐天下英雄求一決。南臺月照男兒面﹐豈照男兒心與肝。燕山買駿金萬斛﹐萬里西風一劍寒。

○登烏石山仁王寺橫山閣

千尺金蓮座﹐煙霞擁地靈。山川幾輛屐﹐日月兩浮萍。烏沒天垂海﹐龍歸水在瓶。深堂說法夜﹐應有石頭聽。

○立秋日登烏石山

海國山四圍﹐繁華坐消歇。樓觀沈夕陽﹐鴻雁下秋色。水邊無麗人﹐石上多古刻。感此暮歸遲﹐秋露滿山白。

榕陰新檢引竹窗雜錄﹕家藏天錫遺詩數卷﹐詞藻橫逸﹐眞足馳騁虞﹑楊﹐毋論石田﹑松雪也。入閩賦詩頗多﹐今錄其數篇於後云云。

○蝦助詩

層濤濡沬綴蝦行﹐水母含秋孕地靈。海气凍成紅玉脆﹐天風寒結紫雲腥。霞衣褪色脂流滑﹐瓊縷烹香酒力醒。疑是楚江萍實老﹐誤隨潮汐落滄溟。

七修類稿﹕右蝦助詩﹐乃元薩天錫作也。薩詩予家所藏﹐可謂全矣﹐亦失此律﹐況膾炙人口﹐特書之。

○燕姬曲

燕京女兒十六七﹐顏如花紅眼如漆。蘭香滿路馬塵飛﹐翠袖籠鞭嬌欲滴。春風澹蕩搖春心﹐錦箏銀燭髙堂深。繡衾不暖錦鴛夢﹐紫簾垂霧天沈沈。芳年誰惜去如水﹐春困著人倦梳洗。夜來小雨潤天街﹐滿院楊花飛不起。

○過嘉興

三山雲海幾千里﹐十幅蒲帆掛煙水。吳中過客莫思家﹐江南畫船如屋裏。蘆芽短短穿碧沙﹐船頭鯉魚吹浪花。吳姬蕩槳入城去﹐細雨小寒生綠紗。我歌水調無人續﹐江上月涼吹紫竹。春風一曲鷓鴣吟﹐花落鶯嗁滿城綠。

○織女圖【一作題壽監司所藏美人織錦圖。】

蘭閨織錦秦川女﹐大姬啞啞弄機杼﹐小姬織倦何所思﹖簾幕無人燕雙語。成都花發江水春﹐門前馬嘶車轔轔。髻鬟兩珥看欲墮﹐蛾眉八字畫不伸。良人一去無消息﹐冰蠶吐絲成五色。柔腸九曲細於絲﹐萬縷春愁正如織。綺窗睡起聞早鶯﹐西樓月落金盤傾。暖霞拂地海棠曉﹐香雪潑戶梨花晴。日長深院機聲動﹐梭影穿花飛小鳳。水心驚起鴛鴦飛﹐花底不成蝴蝶夢。纖纖玉指柔且和﹐香鉤小韈裁春羅。滿懷心事付流水﹐蕩日云錦生層波。佳人自古多命薄﹐風裏楊花隨處落。豈知醜婦嫁田家﹐生則同衾死同槨。君不聞長安市上花滿枝﹐東家胡蝶西家飛。籠中鸚鵡喚新主﹐門外侍兒更故衣。又不聞田家婦﹐日埽春蠶宵織布。催租縣吏夜打門﹐荊釵布裙夫短袴。我題此畫三嗟吁﹐百年丑好皆虛無。排云便欲叫閶闔﹐爲我獻上豳風圖。

○贈劉云江宗師

羽人推轉阿香車﹐童子穿松拾翠華。天上賜衣沾雨露﹐山中詩錦織雲霞。瑤臺紫气秋橫劍﹐石室丹光夜走砂。擬借茅君三白鶴﹐乘風騎到玉皇家。

○臺山懷古【一作越臺懷古。】

越王故國四圍山﹐雲气猶屯虎豹關。銅獸暗隨秋露泣﹐海鴉多背夕陽還。一時人物風塵外﹐千古英雄艸莽間。日莫鷓鴣嗁更急﹐荒臺叢竹雨斑斑。

竹窗雜錄﹕薩天錫爲福建憲司知事﹐有越臺懷古詩云云。刻碑在南臺山﹐故老云﹕碑僕﹐農家舁入作墻基﹐而字迹宛然。

○三衢馬太守昂夫索題爛柯山石橋

洞口龍眠紫气多﹐登臨聊和采芝歌。爛柯仙子何年去﹐鞭石神人此地過。烏鵲橫空秋有影﹐銀河垂地水無波。遙知題柱淩雲客﹐天近應聞織女梭。

雁門集﹕張習跋﹕嘗觀天錫燕姬曲﹑過嘉興﹑織錦圖等篇﹐婉而麗﹐切而暢﹐𨿽云石﹑廉夫莫能道。如贈劉云江【贈劉云江「劉」原無﹐據原詩題及張習跋補。】﹑越臺懷古﹑題爛柯山﹑石橋諸律﹐又和雅典重﹐置諸松雪﹑道園之間﹐孰可疑異。

○楊妃病齒圖

沈香亭北春晝長﹐海棠睡起扶殘妝。淸歌妙舞一時靜﹐燕語鶯啼愁斷腸。朱唇半啟橊房破﹐臙脂紅注珍珠顆。一點春寒入瓠犀﹐雪色鮫綃濕香唾。九華帳裏燻蘭煙﹐玉肱曲枕珊瑚偏。金釵半脫翠蛾斂﹐龍髯天子空垂涎。妾身日侍君王側﹐別有閒愁許誰測。斷腸塞上錦■﹝衤朋﹞﹐萬恨千愁言不得。成都遙進新荔枝﹐金盤紫鳳甘如飴。紅塵一騎不成笑﹐病中風味心自知。君不聞延秋門﹐一齒作楚藏病根。又不聞馬嵬坡﹐一身濺血未足多。漁陽指日鼙鼓動﹐始覺開元天下痛。雲臺不見漢功臣﹐三十六牙何足用﹗明眸皓齒今已矣﹐風流何處三郎李。

詩藪﹕雄渾流麗﹐步驟中程。

○元統乙亥余除閩憲知事未行立春十日參政許可用惠茶賦此以謝

春到人間才十日﹐東風先過玉川家。紫薇書寄斜封印﹐黃閣香分上賜茶。秋露有聲浮薤葉﹐夜窗無夢到梅花。淸風兩腋歸何處﹐直上三山看海霞。

詩藪﹕全篇整麗﹐首尾勻和。

○句

客遇鐘鳴飯﹐僧披禦賜衣。

七修類稿﹕僧舊著黑衣﹐元文宗寵愛欣笑隱﹐賜以黃衣﹐其徒後皆衣黃。薩天錫贈笑隱詩云云﹐正謂此也。

山村猿索飯﹐竹塢鶴聽棋。

浙江潮似雪﹐閩土臘如春。

詩藪﹕薩天錫俊逸淸新﹐歌行﹑近體﹐時有佳處。如雲云﹐晚唐語也。云云﹐晚宋語也。

海瘴連雲起﹐江潮入市流。

故廬南雪下﹐短褐北風前。

夜臥千峯月﹐朝餐五色霞。

朔風吹野艸﹐寒日下邊城。

詩藪﹕元五言律可摘者﹐薩天錫云云。

河漢入樓天不夜﹐江風吹月海初潮。【詳趙孟俯下。】

◆胡善

善字師善﹐紹興諸曁人。泰定進士。

句

○句

領檄來司教﹐臨危要致身。

輟耕錄﹕至正乙未﹐以憲僉趙公舉爲松江儒學經師。越明年﹐苗寇至﹐欲毀孔子廟。善坐經席罵寇﹐寇怒﹐殺之。先是﹐善題詩於壁云云。及難死﹐果不誣。

●元詩紀事卷十六

侯官陳衍輯

楊維楨

◆楊維楨

維楨字廉夫﹐號鐵崖﹐會稽人。登泰定丁卯進士第﹐官至江西等處儒學提舉。有鐵崖古樂府等集。

七修類稿﹕廉夫母夢金鉤入懷而生。

又﹕其號鐵崖﹐初居吾杭鐵冶嶺﹐後號鐵笛﹐至松江得莫冶所制鐵笛。

列朝詩集﹕張伯雨序其樂府云﹕上法漢魏﹐而出入於少陵﹑二李之間﹐隱然有曠世金石聲﹐又時出龍鬼蛇神﹐以眩蕩一世之耳目﹐斯亦奇矣。

又﹕承學之徒流傳沿襲﹐槎牙鉤棘﹐號爲「鐵體」。

又﹕維楨疾亟﹐撰歸全堂記﹐頃刻而就。曰「九華伯潘君迎我。」擲筆而逝。

四友齋叢說﹕吾松呂璜溪﹐卽開「應奎文會」者是也。走金帛聘四方能詩之士﹐請楊鐵崖爲主考。試畢﹐鐵崖第甲乙。一時文士畢至﹐傾動三吳。

雲林遺事﹕楊廉夫耽好聲色。一日﹐與元鎭會飲友人家。廉夫脫妓鞋置杯酒其中﹐使坐客傳飲﹐名曰鞋杯。元鎭素有潔疾﹐見之大怒﹐翻案而起﹐連呼齷齪而去。

山堂肆考﹕元楊鐵崖在松江嘗遊盤龍塘﹐夜抵普門寺宿。盜伺其出﹐盡竊所蓄物。黎明﹐家人往白之。先生賦詩不輟﹐語客曰「老鐵在是﹐區區長物﹐又奚足卹﹗」

揮塵詩話﹕楊鐵崖在金粟道人家﹐每食﹐主人必出佳醞﹐以芙蓉金盤令美妓捧勸。鐵崖出對曰「『芙蓉盤捧金莖露』﹐有能對者贈以此盤。」一妓應聲曰「楊柳人吹鐵笛風。」遂以盤酬之。一坐傾倒。

鐵崖逸編﹕先生自言﹕予用三體詠史﹐用七言絕句體者三百首﹐古樂府體者二百首﹐古樂府小絕句體者四十首。絕句人易到﹐吾門章木能之﹐古樂府不易到﹐吾門張憲能之﹐至小樂府﹐二三子不能﹐惟吾能之。故五峯李著作推爲詠史上手云。門人章琬識。

詩藪﹕元末楊廉夫歌行﹐聲價騰湧。今讀之﹐大率穠麗妖冶﹐佳處不過長吉﹑文昌﹐平處便是傳奇﹑史斷﹐漢﹑魏風軌﹐未覩藩籬﹐而一時傳賞楮貴﹐信識眞未易也。

詩藪﹕元五言絕﹐自廉夫樂府諸篇外﹐一代寥寥﹐卽虞﹑楊氏集中﹐罕覩佳者﹐遠不如七言絕也。

西湖竹枝歌九首

鴻門會

漫興七首

春俠雜詞八首

秋千曲

吳下竹枝歌七首

題履元陳君萬松圖

海鄕竹枝歌

雉朝飛

石婦操

花遊曲

嬉春體五首

六客詩

香奩八詠

小遊仙十二首

元夕與婦飯

廬山瀑布謠

佛頂菊

王烈婦詩

攺作

題劉阮山

題宋宮觀潮圖

大暑燕朱氏玉井香賦詩

贈僧一初

詠史

玉鏡臺

采蓮曲

洞庭曲

桂水五千里

席上作

老客婦謠

鐘山詩

無題效商隱體四首

句

句

○西湖竹枝歌九首【並序】

予閒居西湖者七八年﹐與茅山外史張貞居﹑苕溪郯九成輩爲唱和交。水光山色﹐浸沈胸次﹐洗一時尊俎粉黛之習﹐於是乎有竹枝之聲。好事者流布南北﹐名人韻士﹐屬和者無慮百家。道揚諷諭﹐古人之教廣矣。是風一變﹐賢妃貞婦﹐興國顯家﹐而烈女傳作矣。采風謠者其可忽諸﹖至正八年秋七月﹐會稽楊維楨書於玉山艸堂。

蘇小門前花滿株﹐蘇公堤上女當壚。南官北使須到此﹐江南西湖天下無。

○鴻門會

天迷關﹐地迷戶﹐東龍白日西龍雨。撞鐘飲酒愁海翻﹐碧火吹巢猰■﹝犭兪﹞。照天萬古無二烏﹐殘星破月開天余。座中有客天子气﹐左股七十二子連明珠。軍聲十萬振屋瓦﹐拔劍當人面如赭。將軍下馬力拔山﹐气捲黃河酒中瀉。劍光上天寒彗殘﹐明朝畫地分河山。將軍呼龍將客走﹐石破靑天撞玉斗。

鐵崖古樂府﹕先生酒酣時﹐常自歌是詩。此詩本用賀體而气則過之。

蓬窗日錄﹕謝臯羽詩﹐余尢愛其鴻門燕一篇云云。李賀集中亦有鴻門燕一篇﹐不及此遠甚﹐可謂靑出於藍矣。元楊廉夫樂府力追李賀﹐亦有此篇﹐愈不及臯羽矣。

○漫興七首【並序】

學杜者必先得其性情語言而後可﹐得其性情語言﹐必自其漫興始。錢唐諸子喜誦予唐風﹐取其去杜不遠也。故今漫興之作﹐將與學杜者言也。

■﹝靑盍﹞畫溪頭翠水家﹐水邊短竹夾桃花。春風嗾人狂無那﹐走覓南鄰羯鼓撾。

丈人接■﹝罒離﹞白氈裁﹐花邊下馬不驚猜。環沈溪頭買酒去﹐髙堂寺裏看碑來。

長城女兒雙結丫﹐陳皇宅前第一家。生來不識古井怨﹐唱得後主後庭花。

楊花白白綿初迸﹐梅子靑靑核未生。大婦當壚冠似瓠﹐小姑喫酒口如櫻。

今朝天气淸明好﹐江上亂花無數開。野老殷勤送花至﹐一雙蝴蝶趁人來。

南鄰酒伴辱相呼﹐共訪城東舊酒壚。柳下秋千閒絡索﹐花間喚起勸胡盧。

我愛東湖舊廣文﹐更過水口覓將軍。醉歸嘗騎廣文馬﹐不怕打鼓噤黃昏。

鐵崖古樂府﹕漫興者﹐老杜在浣花溪之所作也。漫興之爲言﹐蓋卽眼前之景﹐以爲漫成之詞耳。其情性盎然與物而爲春﹐其言語似村而未始不俊也﹐此杜體之最難學也。先生此作﹐情性語言近似矣。

麓堂詩話﹕杜子美漫興諸絕句﹐有古竹枝意。韓退之亦有之。楊廉夫十二首﹐非近代作也。蓋廉夫深於樂府﹐當所得意﹐若有神助﹐但恃才縱筆﹐多率易而作。

○春俠雜詞八首【據章琬編】

金丸脫手彈鸚鵡﹐玉鞭嬉笑擊珊瑚。侍兒無賴有如此﹐知是霍家馮子都。

花袍白面呼郎神﹐當街奪花不避人。天馬乘龍金絡腦﹐賈家貴婿正嬌春。

柘林縱獵金毛鷹﹐花街行春銀面馬。夜宿倡家酒未醒﹐飄風吹落鴛鴦瓦。

昨日布衣行九州島﹐今日繡衣拜冕旒。馬前淸道一千步﹐當街不敢窺髙樓。【千古才人不可到。】

朱提注酒酒如池﹐太白淋漓喫不辭。上樓更衣玉山倒﹐腰間帶脫金犀毗。

關右新來豪俠客﹐姓氏不通人不識。夜半酒醒呼阿吉﹐碧眼胡兒吹筆笛。

蜀琴聲奏雙鴛鴦﹐嶰竹鳴和雙鳳凰【嶰竹「嶰」原作「蠏」﹐按此用伶倫取嶰谷之竹爲樂器事﹐故據鐵崖復古詩集﹝四部叢刊影明刊本﹞卷四攺。】。夜闌酒醒不上馬﹐紫荊月墜西家墻。

西江美人久不見﹐手把新題合歡扇。鯉魚憑送相思書﹐霸王門前水如箭。【復古詩集】

鐵崖復古詩集﹕太史曰﹕此詞俠才冶思見於二十八字﹐非貴公子具五色腸者不能也。讀者豈可以唐人絕句求之哉﹗

又四首【據吳復編】

石上葉生靑鳳尾﹐階前花開黃鵠觜。美人弄水百花池﹐水灑花枝雙蝶起。

宜男艸生小院西﹐階前錦石與人齊。錢塘潮生當午信﹐丹雞飛上上頭啼。

鳳凰城外橫門道﹐小妓軍裝金綫襖。春暉無賴苦撩人﹐自下雕鞍蹋芳艸。

美人遺我昆溪竹﹐未寫雌雄雙鳳曲。愛惜長竿系釣絲﹐釣得西江雙比目。【鐵崖古樂府。】

案﹕復古詩集春俠雜詞只八首﹐吳復編鐵崖古樂府則系十首﹐無「昨夜布衣」﹑「關右新來」兩首﹐多出「石上葉生」﹑「宜男艸生」﹑「鳳凰城外」﹑「美人遺我」四首。「美人」首又見詩藪﹐今並錄之。

○秋千曲

齊雲樓外紅絡索﹐是誰飛下雲中仙﹖剛風吹起望不極﹐一對金蓮倒插天。

詩藪﹕春俠詞云云。秋千曲云云。無論溫﹑韓﹐卽子建﹑太白降格揮毫﹐未知孰勝。

○吳下竹枝歌七首【率郭羲仲同賦。】

三篛春深艸色齊﹐花間蕩漾勝耶溪。采菱三五唱歌去﹐五馬行春駐大堤。

家住越來溪上頭﹐臙脂塘裏木蘭舟。木蘭風起飛花急﹐只逐越來溪上流。

寶帶橋西江水重﹐寄郎書去未回儂。莫令錯送回文錦﹐不答鴛鴦字半封。

馬上郎君雙結椎﹐百花洲下買花枝。罟罛冠子髙一尺﹐能唱黃鶯舞雁兒。

白翎鵲操手雙彈﹐舞罷胡笳十八般。銀馬杓中勸郎酒﹐看郎色似赤瑛盤。

騎馬當軒鵠觜靴﹐西風馬上鼓琵琶。內家隊裏新通籍﹐不是南州百姓家。

小娃十歲唱桑中﹐盡道吳風似鄭風。不信柳娘身不嫁﹐眞珠長絡守宮紅。

詩藪﹕七言絕如西湖﹑吳下竹枝歌及春俠宮詞﹑續香奩﹑遊仙等作﹐本學夢得﹑致光﹐而筆端髙爽處﹐往往逼李供奉。漫興學杜﹐亦略近之。其才情實出趙﹑揭諸家上。

○題履元陳君萬松圖

紫芝道人天思精﹐南來新畫靑松障。東家畫水西家山﹐積棄陳縑忽如忘。突然槎枒生肺肝﹐元气淋漓逼神王。亟呼圓瓦倒墨汁﹐盡寫髯官立成仗。羣爭十丈百丈身﹐气敵千人萬人將。交柯玉瑣混鱗甲﹐屈鐵金繩殊骨相。石鬭雷霆白日傾﹐雨走■﹝虫羽﹞龍靑天上。前身要是僧釋仁【釋仁「釋」原作「擇」。按畫髓云﹕釋仁寓永嘉﹐善畫松。因據鐵崖逸編﹝四部備要本﹞卷五攺正。】﹐五百蜿蜒見情狀。天臺老林亦畫松﹐三株五株成冗長。我家東越大松岡﹐五鬣蒼蒼郁相望。門前兩个赤婆娑﹐上有玄禽語相向。雕龍梓客朝取材﹐伏虎將軍夜偸餉。安得射洪好絹百尺彊﹐令泫陰森移疊嶂。鼓以軒轅之瑟五十弦﹐共寫江聲入悲壯。

鐵厓逸編﹕右寫似子昭異才。子昭工畫仕女花木﹐予懼其情過粉黛則气乏風雲﹐故書此詩以遺之。子昭讀此詩後﹐得毋激作公孫大娘之劍乎﹖

○海鄕竹枝歌

潮來潮退白洋沙﹐白洋女兒把鋤耙。苦海熬幹是何日﹖免得儂來爬雪沙。

門前海坍到竹籬﹐階前腥臊蟚子肥。孲■﹝牙子﹞三歲未識父﹐郎在海東何日歸﹖

海頭風吹楊白花﹐海頭女兒楊白歌。楊花滿頭作鹽舞﹐不與斤兩添銅駝。

顏面似墨雙腳頳﹐當官脫袴受黃荊。生女寧當嫁盤瓠﹐誓莫近嫁東家亭。

鐵崖樂府﹕自記﹕海鄕竹枝﹐非敢以繼風人之鼓吹﹐於以達亭民之疾苦也﹐觀民風者或有取焉。

○雉朝飛【並序】

琴操有雉朝飛﹐多指牧犢子之作。據揚雄所記﹐則曰﹕雉朝飛者﹐衛女傅母之所作也。衛女嫁齊太子﹐中道太子死﹐問傅母﹐傅母曰「且往當喪。」喪畢﹐女不肯歸﹐終之以死。傅母悔之﹐取女所操琴於冢上鼓之﹐忽有雉出墓中。傅母撫雉曰「女果爲雉也﹖」言未畢﹐雉飛而起﹐故其操曰雉朝飛。予以牧犢之嘆﹐不如衛女之善死﹐有關世教也。故賦以補舊樂府之缺云。

雉朝飛﹐一雄挾一雌﹐雄死雌誓黃泥歸。衛女嫁齊子﹐未及夫與妻﹐靑縭綰素結﹐一死與之齊。人言衛女蕩且離﹐烏得冢中有雉飛﹖琴聲鼓之聞者悲。

蟫精雋﹕是作端可以洗樂府之陋矣。

○石婦操

章琬曰﹕石婦卽望夫石也﹐在處有之。補入琴操﹐悲其志與精衛同﹐不必問其主名也。

山夫折山華﹐山頭朝【音「潮」。】石婦。行人幾時歸﹖東海山頭有時聚。行人歸﹐啼石柱﹐石婦岑岑化黃土。

鐵崖復古詩集﹕太史曰「啼」字妙﹐非啼婦也﹐乃化鶴來歸語華表意。

案﹕吳復編鐵崖古樂府在至正六年﹐章琬編鐵崖復古詩集在至正二十四年﹐兩集相復者數十首﹐而時有異同。如此首「山夫折山華」句上﹐樂府本尙有「峨峨孤竹岡﹐上有石魯魯」二句﹔「山頭朝石婦」句﹐樂府本作「歲歲山頭歌石婦」。殆樂府本編後﹐維楨又有所攺定﹐故琬本據之歟﹖

○花遊曲【並序】

至正戊子三月十日﹐偕茅山貞居老仙﹑玉山才子煙雨中遊石湖諸山。老仙爲妓者璚英賦點絳唇詞。已而午霽﹐登湖上山﹐歇寶積寺﹐行禪師西軒。老仙題名軒之壁﹐璚英折碧桃花。下山﹐予爲璚英賦花遊曲﹐而玉山和之。

三月十日春蒙蒙﹐滿江花雨濕東風。美人盈盈煙雨裏﹐唱徹湖煙與湖水。水天虹女忽當門﹐午光穿漏海霞裙。美人淩空躡飛步﹐步上山頭小眞墓。華陽老仙海上來﹐五湖吐納掌中杯。寶山枯禪開茗碗﹐木鯨吼罷催花板。老仙醉筆石闌西﹐一片飛花落粉題。蓬萊宮中花報使﹐花信明朝二十四。老仙更試蜀麻箋﹐寫盡春愁子夜篇。

六研齋筆記﹕至正戊子三月十日﹐會稽楊維楨同貞居張伯雨諸人遊石湖﹐有侑者瓊英與坐﹐各爲花遊曲一章﹐詞情美麗﹐實一時之盛。

○嬉春體五首【錢塘湖上作一云賦俏唐體遺錢塘詩人學杜者。】

今朝立春好天气﹐況是太平朝野時。走向南鄰覓酒伴﹐還從西■﹝野上土下﹞買花枝。陶令久辭彭澤縣﹐山公祇愛習家池。宜春帖子題贈爾﹐日日春遊日日宜。

西子湖頭春色濃﹐望湖樓下水連空。柳條千樹僧眼碧﹐桃花一株人面紅。天气渾如曲江節﹐野客正是杜陵翁。得錢沽酒勿復較﹐如此好懷誰與同。

何處被花惱不徹﹐嬉春最好是湖邊。不須東家借騎馬﹐自可西津買蹋船。燕子繞林紅雨亂﹐鳧雛衝岸浪花圓。段家橋頭猩色酒﹐重典春衣沽十千。

入山十里淸涼國﹐三百樓臺迆■﹝辶裏﹞開。嶽王墳前弔東渡﹐隱君寺裏話西來。接果黃猿呼一个﹐探花白鹿走千回。風流文采湖山主﹐坡白應須屬有才。

楊子休官日日閒﹐桐江新棹酒船還。叮嚀舊客兼新客﹐漫浪南山與北山。好懷急就一斗飲﹐佳人能作五弦彈。君看此地經遊輦﹐彷佛春風夢未殘。

艸堂雅集﹕先生所謂嬉春體﹐卽老杜以「江上誰家桃樹枝﹐春寒細雨出疏籬」爲體也。先生自謂代之詩人爲宋體所梏﹐故多作此體變之云。

○六客詩

有客有客來洞庭﹐駕罔象兮驂奔鯨。千家含景雙龍精﹐玲瓏七竅羅天星。莫邪出匣鏗有聲﹐一鳴一止三千齡。

有客有客來西域﹐龍髙昂兮頸雌霓。腹如巴蚺鳳非翼﹐口牙夜光集月魄。奇聲劈山椎霹靂﹐道人因之寫胸臆。

有客有客來象山﹐渡靑海﹐飛龍灣。陪道主﹐登玉壇﹔吐星宿﹐呈瑯玕。出入爪甲冰雪寒。號鬼母﹐驚神肝﹐一聲吹裂虎豹關。

有客有客來文山﹐如金如鐵堅非頑。文山頹﹐不可攀﹐畱爾亦足消羣姦。靜以安﹐方以直﹔帶蒼玉﹐佩文石﹐文星燦然守玄默。

有客有客來赤城﹐碧梧風裁光瓏玲。音含太古文七星﹐直如赤絲淸如冰。洗秋壑﹐鳴秋聲﹐金舂玉應和以平。

有客有客來滈池﹐皤然其腹蠢以癡。曾太古﹐春風知﹐至今面肉凝如脂。祖龍朽腐不足奇﹐和風自活千年枝。

楊維楨七客者志﹕抱遺老人嘗得斷劍於洞庭湖緱氏子﹐煉爲笛﹔又得古琴於赤城﹐相傳賈師相故物﹔得胡琴於大陵呂氏﹔得管於杭老宮人所﹐云宋道君內府物﹔又得玉帶硯一﹐古陶甕一﹐硯爲文文山之手澤﹐甕爲秦祖龍藏中器也。旣而辟一室以居六者﹐老人時燕居其中﹐六者皆以客遇之﹐而又命之名焉。以鐵笛形如龍狀﹐而聲如龍吟也﹐故名之曰「洞庭鐵龍君」。以胡斛聲相近﹐琴又主於律﹐口噤以珠﹐而聲又如貫珠然﹐故名胡琴曰「西域斛律珠」。以象出於象山﹐而以其齒爲管﹐管又同於筒﹐故名之曰「象山管氏筒」。以古琴有焦尾材﹐又聲如秋聲﹐故名之曰「赤城焦氏秋」。硯本石﹐而玉帶文﹐且出文山氏﹐故名之曰「文山玉帶石」。古陶出於滈池君之墓也﹐盛酒於中﹐經歲不變﹐而折花其中﹐又能自葩實不死﹐故名之曰「陶氏太古春」。書洞庭﹐書西域者﹐紀異也。書文山者﹐尊忠臣也。書筒管而不書道君﹐書秋聲而不書秋壑﹐書太古春而不書滈池君﹐以其所遇非其主也。老人古之廉士﹐今之怪奇人也。以不遇於世﹐又自客六者之間而七焉﹐總而顏客之所曰「七客者之寮」。客主道人﹐而道人亦以客自目﹐蓋相忘於六者之間﹐不知主爲客﹐客爲主也。說光陰者﹐謂百代過客。人托一室於宇宙之內﹐𨿽亦客耳﹐人於形骸之外﹐有主客之分﹐是以物我相形﹐而閒閒之智﹐詹詹之言﹐鋒然而起﹐惟達者不與物競而與化往來﹐至我忘物物忘我﹐主客何有哉﹖道人旣自志﹐而且歌六客之詩云云。

○香奩八詠【並序錄四】

吳間詩社香奩八詠﹐無春芳才情者﹐多爲題所困。縱有篇辭﹐鄙婦學妝院體﹐終帶鄙狀可醜也。晚得玉樹餘音爲甲﹐而長短句﹑樂府絕無可拈出者。一日﹐云庵王先生寄示踏莎行八闋﹐讀之驚喜。先生蓋松雪翁門人﹐今年八十又三矣。而堅彊淸爽﹐出語娟麗﹐此殆爲月中神仙。謹付翠兒度腔歌之﹐又評付龍洲生附八詩後繡梓﹐以見王孫門中舊時月色﹐𨿽曰喪亂﹐固無恙也。至正丙午春三月初吉﹐錦■﹝穴上委下﹞老人楊維楨序【按此序錄自鐵崖逸編卷七﹐亦見鐵崖復古詩集卷五香奩集序﹐異文甚夥。如「晚得玉樹餘音爲甲」句﹐復古詩集作「晚得玉樓子八作﹐眾推爲甲」﹔「𨿽曰喪亂」﹐復古詩集作「𨿽閱喪亂」﹔似均當從攺。】。

金盆沐髮

月奩勻面

玉頰啼痕

黛眉顰色

金盆沐髮

華淸春晝賜溫泉﹐綰脫靑絲散一編。翠雨亂跳花底月﹐黑雲半捲鏡中天。銅仙盤冷添甘露﹐玉女盆傾拾翠鈿。攏得雲鬟髙一尺﹐罟冠新上玉臺前。

月奩勻面

一片淸光照膽寒﹐玉容滿鏡掩飛鸞。素娥照見黃金闕﹐絳雪鎔開白玉盤。翠點柳尖春未透﹐紅生櫻顆露初幹。好風爲我披羅幙﹐一朵芙蓉正面看。

玉頰啼痕

天然玉質洗鉛華﹐怪底偏將半面遮。紅滴香冰融獺髓﹐彩黏膩雨上梨花。收幹通徳言難盡﹐點濕明妃畫莫加。聚得斑斑在何處﹖軟綃寄與薄情家。

黛眉顰色

按樂圖開列畫堂﹐春愁何獨損淸揚。蜀山煙雨雙尖瘦﹐漢柳風霜兩葉蒼。索畫未成京兆譜﹐欲啼先學壽陽妝。蕭郎忽有歸期報﹐喜得天庭一點黃。

詩藪﹕廉夫香奩八詠﹐「收幹」云云「索畫」云云「銅仙」云云「翠點」云云﹐皆精工刻骨﹐古今綺辭之極﹐然是曲子語約束入詩耳。句稍參差﹐便落王實甫﹑關漢卿。

○小遊仙十二首【錄一】

麻姑今夜過靑丘﹐玉醴催斟白玉舟。莫向外人矜指爪﹐酒酣爲我擘箜篌。

詩藪﹕夢得竹枝﹐長吉錦囊﹐飛卿金荃﹐致光香奩﹐唐人各擅。至老鐵乃奄四家有之。如「勸郎莫上」云云﹐其宛麗夢得靡加﹔「麻姑」云云﹐其瑰崛長吉莫過。

○元夕與婦飯

問夜夜何其﹐睠玆燈火夕。月出屋東頭﹐照見琴與冊。老婦紀節序﹐淸夜羅酒席。右蠻舞裊裊﹐左瓊歌昔昔。婦起勸我酒﹐壽我歲千百。仰唾天上蜍﹐誓作酒中魄。勸君飲此酒﹐呼月爲酒客。婦言自可聽﹐爲之浮大白。

鐵网珊瑚﹕老婦曰﹕人言「天孫思妃不如月娥守孤」﹐不知羿婦相棄以奔﹐曷若織女相望以久之愈也。

○廬山瀑布謠【並序】

甲申秋八月十六夜﹐予夢與酸齋仙客遊廬山﹐各賦詩。酸齋賦彭郎詞﹐予賦瀑布謠。

銀河忽如瓠子決﹐瀉諸五老之峯前。我疑天仙【一作「孫」。】織素練﹐素練脫軸垂靑天。便欲手把【一作「借」。】並州翦﹐翦取一幅玻璃煙。相逢云石子﹐有似捉月仙。酒喉無耐夜渴甚﹐騎鯨吸海枯桑田。居然化作十萬丈﹐玉虹倒掛淸泠淵。

堯山堂外紀﹕至正甲申秋八月十六夜﹐楊廉夫夢與酸齋仙客遊廬山﹐各賦詩。酸齋賦彭郎詞﹐廉夫賦瀑布謠。詰旦﹐以語富春吳復。復拍幾大叫曰「酸齋之詞﹐滑稽謔浪﹐固風流才仙﹔而先生之謠﹐雄偉俊逸﹐眞天仙也。」

○佛頂菊

蓮社淵明手自栽﹐頭顱終不惹塵埃。東籬若爲摩挲看﹐西域親曾受記來。妙色盡從枝上發﹐慧香直奔腦門開。明年九月重陽節﹐再托摩耶聖母胎。

七修類稿﹕元人謝伯理﹐居松之泖湖﹐富而好禮﹐構光淥亭爲宴樂之所。九日﹐會友於其間﹐有園丁以佛頂菊花方開﹐獻之筵間求詩﹐眾爲賦之。時鐵笛道人楊廉夫在座﹐走筆云云。座客顧仲瑛奉觴稱曰「先生之作﹐誠可謂虎穴得子矣﹗」

○王烈婦詩

介馬馱馱百里程﹐靑楓一夜血詩成。祇應劉阮桃花水﹐不似巴陵漢水淸。

南濠詩話﹕宋王烈婦靑楓嶺事﹐昭灼在人耳目﹐士大夫過而題詩者甚眾。楊廉夫詩云云。後廉夫得夢悔之﹐乃更作詩﹐有「寧從湘瑟聲中死﹐不向胡笳拍裏生」之句﹐則與前詩迥不侔矣。

○攺作

天隨地老妾隨兵﹐天地無情妾有情。指血嚙開云嶠赤﹐苔痕化作雪江淸。願從湘瑟聲中死﹐不逐胡笳拍裏生。三月子規啼斷血﹐秋風無淚寫哀銘。

髙坡異纂﹕楊廉夫題臨海王節婦詩云云。後廉夫無子。一夕﹐夢一婦人謂曰「爾知所以無後乎﹖」曰「不知。」婦人曰「爾憶題王節婦詩乎﹖爾𨿽不能損節婦之名﹐而心則傷於刻薄﹐毀謗節義﹐其罪至重﹐故天絕爾後。」廉夫旣寤﹐大悔﹐遂更作詩云云。後復夢婦人來謝。未幾﹐果得一子。

○題劉阮山

兩壻原非薄幸郎﹐仙姬已識姓名香。問渠何事歸來早﹐白首糟糠不下堂。

南濠詩話﹕元微之題劉阮山詩云云。後元遺山詩云云。予頃見楊廉夫詩迹﹐亦有是作﹐云云。較之二元﹐情致不及﹐而忠厚過之。

○題宋宮觀潮圖

八月十八睡龍死﹐海龜夜食羅剎水。須臾海劈龕赭門﹐地捲銀濤薄於紙。艮山移來天子宮﹐宮前一箭隨西風。劫灰欲洗蛇鬼穴﹐婆畱朽鐵猶爭雄。望海樓頭誇景好﹐斷鰲已走金銀島。天吳一夜海水移﹐馬蹀沙田食沙艸。崖山樓船歸不歸﹐七歲呱呱啼軹道。

七修續稿﹕嘗於先輩葉南屏家見元人題宋宮觀潮圖詩﹐皆雄富雅健﹐感慨悲壯。因假回錄之。楊維楨詩云云。練川嚴恭出宋宮觀潮圖索餘詩爲首唱﹐且曰﹕得奇語﹐始可抗浙江之奇觀。繼遣「金露澆渴穎﹐飲酣爲之吐錦橐」句。時至正廿年秋八月初﹐楊維楨在玄白亭﹐試奎章龍香寶劑﹐書。

○大暑燕朱氏玉井香賦詩

朱公神仙人﹐冰雪照肺腑。祖帑閱羽化﹐祖書在冊府。門掩一畝宮﹐虹梁跨風渚。喬木八九株﹐梧桐雜槐櫸。中有玉井香﹐銀云灑零雨。俗士不必來﹐佳朋來不拒。煮茶不無童﹐謀酒自有婦。核破玉刃霜﹐【大桃。】筩捲金莖露。【上聲讀。】方響歌洞仙﹐自題舞魔女。梧溪斥琴操﹐【主者極能評詩﹐謂梧溪子儗琴操爲失體﹐可揩鐵雅鳳陎云。】海嶽訂畫譜。【米老爲書家三變也。】棹歌發復畱﹐冰花涼欲語。焉知人間世﹐大火虐如虎。

好古堂書畫記﹕楊鐵崖書一軸云﹕至正景午大暑﹐燕於朱氏玉井香﹐賦詩十有二韻。書似西枝﹑玉海﹑鸐屋三才子共和之。云云。箕尾叟在艸玄閣書﹐東魯先生考校。

○贈僧一初

一初闍黎諸法解﹐吹得道人雙劍簫。大道不知宗北秀﹐看山直欲盡南條。

六研齋筆記﹕元僧仁一初﹐隱富陽妙智寺。楊廉夫與之善。廉夫鐵篴﹐惟一初能吹。楊贈之詩云云。

○詠史

買妾千黃金﹐許身不許心。使君自有婦﹐夜夜白頭吟。

又

生爲仲卿婦﹐死逐仲卿棲。廬江同樹鳥﹐不過別枝啼。

詩藪﹕老鐵詠史如雲云。此類甚眾﹐亦大是伎倆人。然惟二十字可耳﹐更八字便入晚唐。

○玉鏡臺

郎贈玉鏡臺﹐妾掛菱花盤。安得咸陽鏡﹐照郎心肺肝。

○采蓮曲

東湖采蓮葉﹐西湖采蓮花。一花與一葉﹐持較阿侯家。同生願同死﹐死葬淸泠窪。下作鎖子藕﹐上作雙頭華。

○洞庭曲

道人鐵笛響﹐半入洞庭山。天風將一半﹐吹度白銀灣。

又

仙橘大於斗﹐浮之過洞庭。江妃渾未識﹐喚作楚王萍。

又

海上雙雷島﹐渾如灩澦堆。乖龍拔山腳﹐飛渡海門來。

○桂水五千里

桂水五千里﹐瀟湘雨气空。衡山七十二﹐望見女英峯。

詩藪﹕宋樂府小詩殊寡﹐元惟楊廉夫才情縹緲﹐獨步當代﹐名下士信無虛也。如雲云﹐云云﹐酷是六朝。又洞庭曲云云﹐率超異神俊﹐追蹤謫仙﹐非宋元語。

案﹕鐵崖樂府桂水五千里別自一題﹐非洞庭曲。

○席上作

江南處處烽煙起【江南處處烽煙起七修類稿﹝乾隆耕煙堂刊本﹞卷二十一引作「山前日日風塵起」。下一「烽煙」亦作「風塵」。】﹐海上年年禦酒來。如此烽煙如此酒﹐老夫懷抱幾時開﹖

遵聞錄﹕張士誠以厚幣招楊廉夫甚急﹐勉行至姑蘇。適元以龍衣禦酒賜士誠﹐廉夫因飲禦酒﹐遂作詩云云。士誠聞之默然﹐遂不彊畱。

七修類稿﹕張士誠開宏文館﹐固延致之。廉夫心知其異圖也﹐至無一字一語﹐終日酒酣臥睡。一日﹐朝廷頒酒於士誠﹐廉夫以指寫塵桌一絕云云。張見之﹐知終不就﹐遂放歸。至天朝革命﹐又令近臣促入京師。廉夫托疾固辭﹐知不可得也﹐作詩縊死。其詩云「天子來徵老秀才﹐秀才懶下讀書臺。商山肯爲秦嬰出﹖黃石終期孺子來。太守免勞堂下拜﹐使臣且向日邊回。袖中一管春秋筆﹐不爲旁人取次裁。」二詩事熟誦人口。然考貝廷臣所作之傳﹐則廉夫於士誠處未嘗到也。曾獻五論﹐並復書直詆所用非人﹐洪武三年正月﹐又嘗至京師﹐有疾回。或者廷臣之傳﹐尙當信也。

案﹕堯山堂外紀載楊鐵崖不赴召﹐有詩「商山」云云。明太祖閱之﹐乃云「老蠻子欲吾殺之以成名耳。」遂放回。卽鐵崖集亦載此作﹐特句法小異。七修類藳至有作詩縊死云云。不知太祖初卽位﹐遣詹同文幣徵﹐維楨賦老客婦謠以見志﹐故宋景濂有「不受君王五色詔﹐白衣宣至白衣還」之句。若「商山」「黃石」一詩﹐乃福建邱葵﹐爲宋秀才﹐不赴元世祖之徵而作﹐見本集﹐題爲禦史馬伯庸達魯花赤徵幣不出有述。林霍詩話亦載是詩。同安縣誌邱葵載入儒林﹐亦有卻聘述詩事﹐卒後配享朱子祠。更按閩書稱宋末科舉廢﹐葵杜門勵學﹐居海嶼中﹐自號釣磯翁﹐著書甚夥。

○老客婦謠

老客婦﹐老客婦﹐行年七十又一九。少年嫁夫甚分明﹐夫死猶存舊箕帚。南山阿妹北山姨﹐勸我再嫁我力辭。涉江采蓮﹐上山采蘼﹐采蓮采蘼﹐可以療饑。夜來道過娼門首﹐娼門蕭然驚老醜。老醜自有能養身﹐萬兩黃金在纖手。上天織得云錦章﹐繡成願補舜衣裳。舜衣裳﹐爲妾佩﹐古意揚淸光﹐辧妾不是邯鄲娼。

藝苑巵言﹕髙皇帝徵廉夫修元史﹐欲官之。廉夫作老客婦謠示不屈【老客婦謠「謠」字原無﹐據藝苑卮言﹝歷代詩話續編本﹞卷六補。】﹐乃放之歸。

案﹕珊瑚木難謠後注有「臣會稽楊維楨上」七字。

珊瑚木難﹕詹同文撰老客婦傳﹐老客婦者﹐會稽楊維楨先生。以髙科進士仕有元三十年﹐今行年幾八十﹐而新天子以前朝老文學﹐思一見之﹐將延入禮筵文館﹐遣翰林詹同文奉幣詣門起之。先生以「老客婦」謝使者曰「豈有八十歲老婦﹐去木不遠而再理嫁者耶﹖」明年﹐又遣松江別駕追趣不已﹐賦老客婦詞一首﹐徹黈聽曰「皇帝以吾之能以能之﹐非殫吾所不能則否﹐否則惟有蹈海死耳。」上允之。已而﹐賜安車詣闕廷﹐畱百有二十日。禮文畢﹐史統定﹐卽以白衣丐骸骨。上成其志。弗受爵賞﹐仍給安車還山。史館冑監之士﹐祖帳西門外﹐行路之人﹐望之如神仙異人。吁﹐客婦之謠伸矣﹗

○鐘山詩

鐘山千仞楚天西﹐玉柱曾經禦筆題。云護金陵龍虎壯﹐月明珠樹鳳凰棲。气吞江海三山小﹐勢壓乾坤五嶽低。願效華封陳敬祝﹐萬年聖壽與天齊。

七修類稿﹕太祖初召楊廉夫見﹐令賦鐘山詩﹐援筆立就﹐云云。太祖曰「此詩值一千貫﹐今日庶事方殷﹐姑賜五百貫過日【按﹕此條引自七修類稿卷十二﹐此下接「塗人鄧伯言見﹐亦命賦鐘山詩」云云﹐則「過日」二字似當屬下。】。」

○無題效商隱體四首【與袁子英同賦。】

當軒隊子立紅靴﹐龜甲屏風擁絳紗。公子銀瓶分汗酒﹐佳人金勝翦春花。曲調靑鳳歌聲轉﹐觥進黃鵝舞勢斜。五十男兒頭未白﹐臨流洗馬走紅沙。

主家院落近連昌﹐燕子歸來舊杏梁。金埒近收靑海駿﹐錦籠初教雪衣娘。捲衣甲帳春容曉﹐吹笛西樓月色涼。今夜阿鴻新進劇﹐黃金小帶荔枝裝。

二月皇都花滿城﹐美人多病苦多情。一雙孔雀行瑤圃﹐十二飛鴻上錦箏。酒掬眞珠傳玉掌﹐羹分甘露倒銀罌。不堪容易少年老﹐爭遣狂夫作後生。

天街如水夜初涼﹐照室銅盤璧月光。別院三千紅芍藥﹐洞房七十紫鴛鴦。繡靴蹋踘句驪樣﹐羅帕垂彎女直妝。願汝康彊好眠食﹐百年歡笑未渠央。

○句

小洞桃花落香雪﹐大堤楊柳舞晴煙。

歸田詩話﹕楊廉夫詩「公子」云云「金埒」云云。又云云。皆言宴賞遊樂之意﹐亦其平生性格所好也。

○句

安危豈料關天步﹐生死猶能系俗情。

歸田詩話﹕詩社以楊妃襪爲題﹐楊廉夫一聯云云。題目𨿽小﹐而議論甚大﹐所以諸人莫能及。

●元詩紀事卷十七

侯官陳衍輯

朱仲明

楊得祿

汪志堅

胡元罙

程維巖

胡祥

柯九思

哲理野臺

焦文烱

斡玉倫都

甘立

項炯

胡助

雅琥

楊瑀

赫徳爾

林泉生

何正

黃鎭成

陳楚春

◆朱仲明

仲明字��﹐號北軒﹐休寧人。

大有年

○大有年

五穀皆登幾載無﹐今秋端不負菑畬。已欣億秭倉箱積﹐肯數尋常儋石儲。卦象曾占天上火﹐牧人應協夢中魚。麟經二百餘年久﹐似此丰穰僅一書。

元詩癸集﹕近於休寧陳氏得明經書院考評一冊﹐乃其先世定宇先生櫟遺筆也。泰定間﹐有小桃源詩盟﹐定宇以大有年爲題﹐得三百三十七卷﹐與星源胡初翁存庵定其甲乙﹐加之評騭。取中者三十名﹐一曰都魁﹐卽仲明捲﹔二曰亞魁﹐爲康衢遺民捲。其對仗可采者﹐如康衢遺民云云。二十六名程維巖云云。二十九名胡祥雲云﹐亦能切題。余捲語多陳腐。

◆楊得祿

得祿字��﹐休寧人。

大有年

○大有年

乃夢維魚卜歲登﹐東臯南畝力深耕。一犂春雨欣沾足﹐百谷秋風喜用成。作息不知蒙帝力﹐謳歌聊以樂吾生。重書大有光千古﹐鼓腹含哺樂太平。

明經書院考評﹕第五名﹐胡初翁存庵評曰﹕首聯淸妥﹐次聯平易﹐絕似陸放翁調度。

◆汪志堅

志堅字��﹐祁門人。

大有年

○大有年

五十年無赤白囊﹐民安田井樂畊桑。雞豚社雨家家酒﹐■﹝禾罷﹞稏外風處處香。已驗天文占斗覆﹐剩收地利應金穰。王風喜值時雍盛﹐仰祝皇圖日月長。

明經書院考評﹕第八名。存庵評曰﹕首聯句法秀整﹐次聯亦襯貼不苟﹐當是作者。

◆胡元罙

元罙字��﹐黟縣人。

大有年

○大有年

時和歲稔樂無邊﹐大有堪書續魯宣。居積囷禾皆萬億﹐佇看斗米只三錢。花村月照犬無吠﹐化國日長人醉眠。童叟相觀皆額手﹐從玆深願屢丰年。

明經書院考評﹕第十六名。存庵評曰﹕後聯詩人之詩也。

◆程維巖

句

○句【大有年】

史筆特書當繼魯﹐詩聲播頌載歌周。【詳朱仲明下。】

◆胡祥

句

○句【同上】

易地時沾沛然雨﹐平疇輕拂快哉風。【同上】

◆柯九思

九思字敬仲﹐仙居人。蔭補華亭尉﹐不就。官至學士院鑑書博士。自號丹丘生﹐有丹丘生稿。

宮詩十五首

送趙虛一還金陵書虞翰林詩後

蘇文忠天際烏雲卷九首

至順初上嘗禦奎章閣太禧使明理董阿中書左丞趙世安大司農卿哈喇八兒侍上從容詢求江南士臣九思以韓性張翥應詔上曰俟修皇朝經世大典畢卿至江南刊梓時可親爲朕召此二人者來試之館閣臣九思再拜曰幸甚後有近臣自南使還者上問此二人其人亦曰佳士上頗悅後竟因循遂隔今舉事玉山思之泫然流涕玉山請詩以記因爲四十字以寄二子云

酬陸友仁城南雜詩十首

題趙松雪春山圖

題文與可畫竹

題畫二首

句

○宮詩十五首

萬國貢珍陳玉陛﹐九賓傳贊捲珠簾。大明前殿筵初秩﹐勛貴先陳祖訓嚴。

自注﹕凡大宴﹐世臣掌金匱之書﹐必陳祖宗大紮撒以爲訓。

黑河萬里連沙漠﹐世祖深思創業艱。數尺闌干護春艸﹐丹墀畱與子孫看。

自注﹕世祖建大內﹐命移沙漠莎艸於丹墀﹐示子孫毋忘艸地也。

親王上璽宴西宮﹐聖祚中興慶會同。爭捲珠簾齊仰聖﹐瑞云捧日禦天中。

自注﹕天歷元年十二月二十七日﹐篤憐帖木兒怯薛﹐第二日寶房內對速古兒赤﹑明裏董阿平章﹑月魯不花右丞﹑大都赤哈剌八﹑��尙書�有來﹐典瑞院官吉寶兒﹑同僉答失蠻﹑經歷柯都事奏﹕十月二十三日﹐上都送寶來的時分﹐興聖殿禦宴﹐其間有五色祥雲捧日當殿。本院官院判鄭立﹑經歷張符﹑都事柯九思等與眾於殿前﹐一同仰觀﹐鬱鬱紛紛﹐非霧非煙﹐委系卿云現。似這般祥瑞應時呵﹐如今與省家文書行移國史院﹐標寫入史呵﹐怎生奉聖旨﹐您每行文書者。

四海升平一事無﹐常參已散集諸儒。傳宣羣玉看名畫﹐先進開元納諫圖。

自注﹕凡禦覽法書名畫﹐羣玉內史掌之。

萬里名王盡入朝﹐法宮置酒奏簫韶。千官一色眞珠襖﹐寶帶攢裝穩稱腰。

自注﹕凡諸侯王及外番來朝﹐必錫宴以見之﹐國語謂之質孫宴。質孫﹐漢言一色﹐言其衣服皆一色也。

官家明日慶生辰﹐準備龍衣熨帖新。奉禦進呈先取旨﹐隋珠錯落間奇珍。

自注﹕禦服多以大珠盤龍形﹐嵌以奇珍﹐曰鴉忽﹐曰喇者﹐出自西域﹐有直數十萬定者。

傳宣太府頒宮錦﹐近侍承恩拜榻前。制得袍成天未曉﹐著來香殿賀新年。

自注﹕臘前分賜近臣襖材﹐謂之拜年段子。

鳳城女樂擁祥煙﹐梵座春遊浹管弦。齊望彩樓呼萬歲﹐柘黃止在五云邊。

自注﹕故事﹕二月十五日迎帝師遊皇城﹐宮中結彩樓親觀之。

花明晝錦柳搖絲﹐仙島陪鑾濯禊時。曲水番成飛瀑下﹐逶迆銀漢接淸池。

自注﹕故事﹕上巳節錫宴於萬歲山。

儒臣春值奎章閣﹐玉陛牙牌報未時。仙仗已回東內去﹐牡丹花畔得圍棋。

自注﹕上日禦奎章﹐報未時則還內殿矣。

玉椀調冰湧雪花﹐金絲纏扇繡紅紗。彩箋禦制題端午﹐勅送皇姑公主家。

自注﹕皇姑者﹐魯國大長公主﹐皇后之母也。天歷二年端午﹐上賜甚厚﹐並禦詩送之。

觀蓮太液泛蘭橈﹐翡翠鴛鴦戲碧苕。說與小娃牢記取﹐禦衫繡作滿池嬌。

自注﹕天歷間禦衣多爲池塘小景﹐名曰滿池嬌。

珠宮錫宴慶迎祥﹐麗日初隨彩綫長。太史院官新進歷﹐榻前一一賜諸王。

自注﹕每歲日南至﹐太史進來歲歷日。

元戎承命獵郊坰﹐勅賜新羅白海靑。得雋歸來如奏凱﹐天鵝馳送入宮庭。

自注﹕海靑者﹐海東俊鶻也。白者尢貴﹐有數十金者。

玉漏藏機水暗流﹐眞珠射日動燈球。偶人自解開靑瑣﹐髙拱龍牀報曉籌。

自注﹕大明殿有燈漏﹐飾以眞珠﹐內爲機械﹐以小木偶人十二捧十二相屬﹐每辰初刻﹐偶人相代開小門﹐出燈外板上﹐直禦牀﹐立捧辰所屬以報時。

西湖竹枝集﹕宮詞追王建﹐墨竹法文湖州﹐名重當時云。

梧溪集﹕題柯博士敬仲宮詞後﹕帝作奎章儗石渠﹐花明長日幸鑾輿。丹丘詞气淩司馬﹐封禪何如諫獵書。

○送趙虛一還金陵書虞翰林詩後

詞臣通籍侍金閨﹐天語從容問舊蹊。云外山髙龍虎踞﹐人間松老鳳凰棲。翰林擬詔當紅藥﹐道士疏封出紫泥。更賜金錢祠泰畤﹐寥陽前殿麗璇題。

艸堂雅集﹕虞翰林詩並序曰﹕天歷二年三月廿五日﹐集侍立延閣﹐上顧問集﹕「嘗至金陵否﹖」集謹對曰「嘗到。」又曰「冶亭是汝所題﹖往年八九至其處﹐新松當長茂矣。」集謹對曰「是未種松時到也。」近臣奏言「道士趙虛一所種也。」上曰「然已升觀爲宮﹐汝知之乎﹖」集謹對曰「臣奉敕題榜賜之矣。」是日歸﹐虛一來別﹐歸江南﹐卽告以聖上不忘冶亭之意。又三日﹐吳大宗師持捲來索詩贈行﹐因錄所得如上云。詩曰「春明晝侍奎章閣﹐聖上從容問冶亭。爲報仙都趙眞士﹐新松好護萬年靑。」

○蘇文忠天際烏雲卷九首

山中覆【一作「見」。】鹿拾蕉葉﹐眼底生花二月明。不道人生俱夢裏﹐新詩猶話夢中情。

綠窗度曲初含笑﹐銀申彈箏不露尖。人生莫待頭如雪﹐華屋春宵酒屢添。

雲中初下勢如驚﹐白鳳蹁躚雪色翎。多少舊遊歌舞地﹐不堪回首又重經。

桃花扇底露唇紅﹐不【一作「無」。】復梳妝與眾同。一曲山香春去也﹐【一作「意動」。】荼■﹝艸縻﹞無語謝東風。

一顆摩尼不染塵﹐瑤池玄圃度千春。寥陽殿裏云深處﹐誰是當時解佩人﹖

三月旌旗幸玉泉﹐牙檣錦纜禦龍【一作「淸」。】船。千官車騎如雲湧﹐【一作「擁」。】楊柳梢頭月色娟。

長憶眉庵鶴髮翁﹐舊時阿閣贊皇風。如今流落那堪說﹐黼黻文章似夢中。

鼓瑟湘靈欲斷魂﹐洞庭風【一作「波」。】浪不堪論。【一作「閒」。】遙知舊賜宮袍【一作「文窗」。】錦﹐雙袖龍鐘總淚痕。

興聖宮中坐落花﹐詩成應制每相誇。廬山面目秋來好﹐自杖靑藜步白沙。

自跋﹕此卷天歷間得之都下﹐余愛坡翁所書之事﹐俊拔而淸麗﹐令人持玩不忍釋手﹐故侍書學士虞公見而題之。余攜歸江南﹐會荊溪王子明同余所好﹐攜之而去。他日再閱於環慶堂﹐俯仰今昔﹐爲之慨然﹐因走筆盡和卷中之詩以舒其悒郁之气。傍觀者子明之兄徳齋﹑淮南潘純﹑金壇張經﹑長安莫浩。至正三年夏五月﹐丹丘柯九思書。

○至順初上嘗禦奎章閣太禧使明理董阿中書左丞趙世安大司農卿哈喇八兒侍上從容詢求江南士臣九思以韓性張翥應詔上曰俟修皇朝經世大典畢卿至江南刊梓時可親爲朕召此二人者來試之館閣臣九思再拜曰幸甚後有近臣自南使還者上問此二人其人亦曰佳士上頗悅後竟因循遂隔今舉事玉山思之泫然流涕玉山請詩以記因爲四十字以寄二子云

二美人間少﹐胡爲滄海涯。文章聯璧貴﹐聲譽九重知。宣室今無召﹐丘園謾有詩。蒼梧云靉靉﹐回首淚空垂。【艸堂雅集】

○酬陸友仁城南雜詩十首【錄有注三首】

尺五城南憫忠閣﹐平壤歸來有所思。魏徵不作碑已僕﹐朝廷久乏諫諍姿。【憫忠閣乃唐時建﹐薦徵髙麗戰沒之士。】

尺五城南故國基﹐武元皇帝有穹碑。苔痕手剝推終始﹐載記他年備拾遺。【金太祖也。】

尺五城南話往年﹐妝臺明月媚華筵。歡娛未了聞笳鼓﹐岐國雙娥鏁翠煙。【妝臺者﹐金章宗所築﹐以貯李宸妃。章宗嘗曰「二人土上坐。」宸妃應聲曰「一月日邊明。」章宗大悅。我太祖皇帝伐金之初﹐金宣宗嘗獻岐國公主以請和﹐故云。】

艸堂雅集。

○題趙松雪春山圖

落花飛絮春日間﹐散策深材獨往還。�成應對�人語﹐好似西湖西畔山。

丹丘生藳﹕附注﹕此紀管仲姬畫眉時語也。

○題文與可畫竹

湖州放筆奪造化﹐此事世人那得知。跫然何處見生气﹐彷佛空庭月落時。

元詩選﹕按敬仲善畫竹石﹐得筆法於文同。嘗自謂寫幹用篆法﹐枝用艸書法﹐葉用八分﹐或用魯公撮筆法﹐木石用金釵股﹑屋漏痕之遺意﹐然其生意飛動﹐有龍翔鳳翥之狀。此詩所謂生气﹐非敬仲不能道也。

○題畫二首

春濃不放小禽棲﹐白髮衝冠向曉啼。簾幕半開人未起﹐樓臺風暖日猶低。

春風嬌軟綠陰肥﹐上苑鶯花紫翠圍。卻向後宮深院裏﹐一枝閒自理金衣。

南濠詩話﹕柯博士九思在奎章日﹐得出入內廷。後失寵﹐退居吳下。虞文靖公作風入松詞贈之﹐中亦微露此意。予聞柯嘗畫白頭﹑黃鸝﹐題詞二絕云云。

○句

夜雨推篷寫松石﹐焚香何處獨題詩。

雲林遺事﹕元鎭旣散其田﹐而稅未及推。入國朝﹐催科者坌集﹐元鎭逃去﹐潛於蘆葦中﹐爇龍涎香﹐竟蹤迹得之。故柯九思詩云云﹐蓋道其實也。

又

雲飄五鳳層樓矗﹐日繞羣龍法駕來。

鴛序久陪蒼水使﹐鳳池曾賦紫薇郎。【詳趙孟俯下。】

◆哲理野臺

哲理野臺字��﹐��人﹐占籍吳縣。天歷元年領鄕薦。

題水村圖

○題水村圖

四野漫漫水接天﹐孤村林木似凝煙。莫言此地無車馬﹐自是髙人遠市廛。【詳錢仲鼎下。】

◆焦文烱

文烱字仲明﹐淮陽人。

夜直

○夜直

憶昨停驂便殿西﹐柳溝風軟絮沾泥。一彎月子梨花上﹐冷浸香雲伴鳥棲。

梧溪集﹕右社稷署奉禮郎焦君追念先朝眷遇之隆而作也。少由文皇東宮時說書﹐爲前職而卒。白君之次子日誦其詩﹐手寫詩意圖。

◆斡玉倫都

斡玉倫都﹐字克莊。

道園學古錄﹕奎章閣典簽玉倫都嘗以禮記舉進士﹐從予成均﹐於閣下又爲僚焉。

又﹕斡君克莊曰﹕人樵於山﹐我樵於海﹔海無木﹐俟有浮槎斷梗至吾前者取之。故自命海樵子。

訪周古象不遇畱題

○訪周古象不遇畱題

事親未必可曾參﹐職分當爲每愧心。今�風來飄忽動﹐抱琴更入白雲深。

中洲野錄﹕周古象﹐蘄水人﹐生元末。事親孝﹐遭喪亂﹐入贅於淮﹐不見笑容。妻詰之﹐告以故﹐遂歸尋母葬之﹐廬墓二年。妻亡﹐終身不娶。淮西僉事斡克莊求見不遇﹐畱題云云。復爲立孝裏門。

◆甘立

立字允從﹐大梁人。辟爲奎章閣史﹐至丞相掾卒。

烏夜啼曲

和完學士晚出麗正門

句

○烏夜啼曲【烏夜啼曲原作「夜烏啼曲」﹐據西湖竹枝集攺。下同。】

月落城上樓﹐烏啼樓上頭。一啼海色動﹐再啼朝景浮。馬鳴黃金勒﹐霜滿翠羽裘。烏啼在何處﹖人生多去畱﹗

西湖竹枝集﹕平日學文﹐自負爲臺閣體。詩善煉飭﹐脫去凡近。其烏夜啼曲可配古樂府云。

○和完【一作「宋」】學士晚出麗正門

暮光霞彩炫金題﹐絳闕髙居雉堞低。上相樓臺連禦苑﹐中郎車騎過沙堤。皁雕孤捩淩雲翮﹐紫燕雙翻踣雪蹄。回首上林涼月夜﹐蘂珠多是鳳鸞棲。

詩藪﹕全篇整麗﹐首尾勻和。

○句

皁雕孤捩淩雲翮﹐紫燕雙翻踣雪蹄。【詳趙孟俯下。】

詩藪﹕甘允從云云。

◆項炯

炯字可立﹐臺之臨海人。

吳宮怨

公莫舞

空井辭

江南弄

○吳宮怨

繡楣灑黃粉﹐椒壁漲紅靑。倚檐樹如鬼﹐深艸蛇夜鳴。髑髏已無淚﹐古恨埋石扃。

大雅集﹕鐵雅評曰﹕十字憯過牛鬼﹐髑髏無淚﹐尢勝無語。

○公莫舞

龍蟠錦帳金奕奕﹐虎旗無際人馬立。肉林垂■﹝亡上皿下﹞陵阜赤﹐萬甕行酒晴虹濕。大蛇中斷狂魄滅﹐重瞳無光射寶玦。雷憤風愁三尺鐵﹐河山未必如瓜裂。老荒捽珥語公莫﹐頭上靑天懸日月。

大雅集﹕鐵雅評曰﹕錦囊子有奇語無此奇气。

○空井辭

石蘭古蘚靑蓮錢﹐老梧石罅孤根懸。下有一斗琉璃泉。轆轤不鳴修綆斷﹐蛛网蒙蒙梧葉幹。

○江南弄

篁深雨過月色靑﹐濕螢幾點風穿欞。秋聲滿江龍一吟﹐江空漠漠懸疏星。鳳皇城頭石花吐﹐雷擊老樹蛇骨腥。鬼雄騎黿潮際上﹐暗藤如山走漆鐙。

元詩選﹕其古樂府如空井辭﹑江南弄等篇﹐酷似李長吉﹐惜不多傳。

◆胡助

助字古愚﹐一字履信﹐婺州東陽人。舉茂才﹐官至太常博士。有純白類藳。

純白齋類藳﹕純白先生自傳﹕監察禦史周公景遠薦江浙士之博學通經能古文宜居館閣者七人﹐首胡石塘﹑徐方谷﹐而先生與焉。劉公輔之時爲臺郎﹐贈詩有曰「作者七人爾﹐君才十倍加。」

又﹕取莊子漢陰抱甕語﹐自號純白道人。

上京紀行詩

龍門行

灤陽十詠

上京紀行見玉泉山下荷花

楡林

槍竿嶺二首

再賦李老谷

過桓州

題望都鋪

偶題

宿牛羣頭

禦花園

隱趣園八詠

○上京紀行詩【七首】

同呂仲實宿城外早行

昌平

居庸關

懷來道中

李老谷

赤城

鰲峯

同呂仲實宿城外早行

我行得良友﹐夜宿建徳門。晨徵帶殘雨﹐華星綴云陰。局轡乘羸馬﹐沿途共笑言。兩京隔千里﹐气候殊寒暄。聲利汩淸思﹐山川發雄文。平生所未到﹐扈蹕敢辭煩﹖愧予雁鶩姿﹐亦復陪鸞鵷。歷歷紀瑰偉﹐一見勝百聞。玆遊償夙願﹐庶用歸田園。

昌平

經過昌平縣﹐實惟劉子鄕。當時直言策﹐至今有耿光。功名眞瑣瑣﹐气節橫八荒。斯人寧復見﹐閱世徒慨慷。奉祠表諫議﹐化俗崇賢良。賊臣偶同裏﹐遺臭亦難忘。嚴程懼稽緩﹐古迹嗟莫詳。揮鞭事前邁﹐居庸翠蒼蒼。

居庸關

居庸古關塞﹐老我今見之。天險限南北﹐亂石如城陴。朝光暎蒼翠﹐徵袖涼颸颸。澗谷四十里﹐崖巒爭獻奇。禽鳥鳴相和﹐艸木蔚華滋。佛鑪架巖上﹐疏泉匯淸池。民居亦棋布﹐機磑臨山陲。淸幽入行李﹐緩策遂忘疲。黃屋年年度﹐深仁育黔黎。從官多名儒﹐山石徧題詩。伊余備史屬﹐斐然愧文辭。矧玆中興運﹐歌誦職所宜。皇靈符厚徳﹐豈曰恃險巇。

懷來道中

百千僦一馬﹐日行百餘里。未明卽戒途﹐將至輒中止。人困馬思睡﹐馬疲徒用箠。驅馳失情性﹐老病侵髮齒。可憐翰鞅掌﹐豈知固如是。徑行古關塞﹐形勝那盡紀。荒落久寧靜﹐富庶或成市。淸晨過懷來﹐沙艸風煙美。想當用武時﹐滿野控弓矢。白塔遠招人﹐揮鞭渡流水。

李老谷

人言桑幹北﹐六月少炎熱。我行李老谷﹐流汗還病暍。疲馬鞭不進﹐況復礙車轍。翠巖石幽幽﹐久晴澗泉竭。牛羊放山椒﹐穹廬補林缺。投宿山店小﹐子規啼夜血。南歸空有懷﹐聞之愧剛決。顧方上灤陽﹐玉堂看秋月。更闌不成寐﹐聲聲山竹裂。期是明年春﹐相聞在吳越。

赤城

山石似丹堊﹐赤城因得名。土異產靈瑞﹐永宜奉天明。市廛集商賈﹐有驛通上京。觸熱此經過﹐忽看風雨生。平原走潢潦﹐河流浩新聲。斯須卽開霽﹐燦爛雲霞橫。

鰲峯

乾坤气磅礡﹐山石鍾奇形。鰲峯才數尺﹐濯秀何亭亭﹗勢欲負厚地﹐岌若霄漢淩。一峯更旁聳﹐玲瓏穴虛明。靑膚縈白障﹐微扣宣金聲。中涵太湖潤﹐瑰偉專上京。想當初鑿時﹐山鬼泣以驚。置之玉堂前﹐幾閱瀛洲登。年來對閣老﹐岷峨眼中靑。雨漬生古色﹐月寒見霜稜。摩挲助文思﹐一揮九制成。諒勿憂豪奪﹐長玆托佳名。

○龍門行

龍門山險馬難越﹐龍門水深馬難涉。矧當六月雷雨盛﹐洪流浩蕩漂車轍。我行不敢過其下﹐引睇雄奇心悸懾。歸途卻喜秋泥幹﹐颯颯山風吹帽寒。溪流曲折淸可鑑﹐萬丈蒼崖立馬看。

艸堂雅集﹕虞翰林題紀行集云﹕集仕於朝三十年﹐以職至上京者凡十數﹐馳驅之次﹐亦時有吟諷﹐不能如吾古愚往復次捨﹐所遇輒賦﹐若是其周悉者也。集老且病﹐將乞身歸田﹐竹簟風輕﹐茅檐日暖﹐得此卷誦之﹐能無天上之思耶﹖卷中龍門後詩尢佳﹐歐陽玄功亦云。至順庚午十月廿八日﹐虞集題。

○灤陽十詠

帝業龍興復古初﹐穹隆帳幄倚空虛。年年淸暑大安閣﹐巡幸山川太史書。

綠蘭靑艸玉花驄﹐馴鹿眠遊殿閣東。西梵祝釐環地坐﹐曈曨日色彩旗風。

西淸學士艸黃麻﹐閣老承恩扈翠華。昨夜司天臺上望﹐文奎光焰照龍沙。

小西門外艸漫漫﹐白露垂珠午未幹。沙漠崢嶸車馬道﹐半空秋影鐵旛竿。

板屋松煙染素衣﹐天街暑雨沒靑泥。夜來沙磧秋風起﹐鳴鏑雲間白雁低。

禦天門前開詔書﹐驛馬如飛到大都。九州島四海服訓誥﹐萬年天子固皇圖。

斗北髙寒無點暑﹐舉頭止見七星文。玉堂近與琳宮接﹐淸夜步虛聲盡聞。

朝來雨過黑山云﹐百眼泉生水艸新。長夏蚊蠅俱掃迹﹐葡萄馬湩醉南人。

萬騎櫜鞬列旆旌﹐周廬嚴肅駕將興。帳前月色如霜白﹐曉汲灤河窟裏冰。

玉堂視艸屋三間﹐盡日鰲峯相對閒。身遇太平鈴索靜﹐題名篆畢又南還。

艸堂雅集﹕右灤京十詠﹐古愚親寫以寄。𨿽已刊於上京紀行集中﹐人不多見﹐今再附於此﹐以見皇元典章文物之盛事云。

○上京紀行見玉泉山下荷花

西山咫尺玉泉淸﹐無數藕花香气生。立馬岸邊看不足﹐卻疑五月過臨平。

○楡林

倦客出關仍畏暑﹐居庸回首暮云深。靑山環合勢雄抱【靑山「靑」原作「淸」﹐據純白齋類稿﹝金華叢書本﹞卷十四攺。】﹐不見舊時楡樹林。

○槍竿嶺二首

九折盤紆過客愁﹐適當載筆扈宸遊。長年見說槍竿嶺﹐今日身親到上頭。

下馬徐徐陟澗岡﹐山風微動十分涼。桑幹嶺上一回首﹐何處雲飛是故鄕﹖

○再賦李老谷

李老谷中聞杜鵑﹐江南遊子不歸田。利名引得滔滔去﹐竟渡灤河朝日邊。

○過桓州

陰雲慘淡滿天秋﹐馬上龍鐘擁毳裘。漸近灤京涼又別﹐斜風細雨過桓州。

○題望都鋪

坡陀散漫艸茸茸﹐地接烏桓古塞風。仰止神京三十里﹐樓臺縹緲碧雲中。

○偶題

頭上陰雲如潑墨﹐階前白雨似跳珠。秋來日日風雷作﹐並入灤陽八景圖。

○宿牛羣頭

蕎麥花開艸木枯﹐沙頭雨過茁蘑菇。牧童拾得滿筐子﹐賣與行人供晚廚。

○禦花園

朱扉金鎖綠如雲﹐雨露恩光艸木新。若識九重臨幸意﹐花時人世一般春。

純白齋類稾附錄﹕呂思誠跋上京紀行詩﹕國家肇迹龍居河而都和林﹐世皇迨今﹐將百年。扈從文臣﹐不知幾何人。余欲合中統﹑至元及古愚後諸作﹐爲觀風者之一助云。王士熙題後﹕大章雍容﹐小章深雅。陳旅跋﹕五十首﹐淸妥秀潤﹐興寄閒適﹐無急調﹐無蹇詞﹐眞盛世良作也。柳貫跋﹕昔予再遊灤陽﹐嘗隨景成詠﹐不能如古愚多且奇也。吳師道跋﹕吾東陽柳博士道傳﹑黃應奉晉卿﹐今胡編修古愚﹐皆有紀行之作。前後輝映﹐一鄕而得三人焉。吁﹐亦盛矣﹗

○隱趣園八詠

君子池

待月壇

蜀錦屏

天香臺

香雪壁

晚香徑

竹澗亭

歲寒亭

君子池

池上藕花開﹐香從太極來。亭亭淸淨觀﹐君子日徘徊。

待月壇

天遠雲歸早﹐山髙月上遲。夜坐發孤詠﹐秋風生桂枝。

蜀錦屏

濯錦爲屏障﹐紅妝擁萬妃。試看春睡足﹐何羨買臣歸﹖

天香臺

三月韶華盛﹐名花傾國人。何期眞率會﹐同賞洛陽春。

香雪壁

酴醿春意好﹐百尺走條枚。壁立堆香雪﹐風流入酒杯。

晚香徑

彭澤歸來後﹐東籬菊正黃。秋光無限興﹐晚節有餘香。

竹澗亭

竹遶茅亭外﹐泉流石澗中。一天秋月夜﹐千載隱君風。

歲寒亭

松竹如佳士﹐梅花更典刑。歲寒千古意﹐笑指鹿峯靑。

蘇天爵題後﹕太常胡先生﹐歸老東陽﹐有山林深邃之居﹐有圖書諷詠之樂﹐有子孫以具甘旨﹐有田園以供伏臘﹐又值國家承平之世﹐優遊以養髙年﹐蓋亦福徳之君子哉。

◆雅琥

琥字正卿﹐可溫人。登天歷第。初名雅古﹐文宗禦筆攺爲雅琥。官至廣西靜江府同知。

禦溝流葉圖

句

○禦溝流葉圖

彩毫將恨付霜紅﹐恨自綿綿水自東。金屋有關防虎豹﹐玉書無路托鱗鴻。秋期暗度驚催織﹐春信潛通誤守宮。莫道人間音問杳﹐明年錦樹又西風。

歸田詩話﹕雅正卿有四美人圖詩﹐惟禦溝流葉最佳。

○句

梅花路近偏逢雪﹐桃葉波平好渡江。

一聲鐵笛千家月﹐十幅蒲帆萬里風。

詩藪﹕雅正卿云云。

◆楊瑀

瑀字符誠﹐錢塘人。天歷間召見奎章閣﹐官至建徳路總管。

山居新話﹕元統間﹐余爲奎章閣屬官﹐題所庽春帖曰「光依東壁圖書府﹐心在西湖山水間。」時余嵏山爲江浙儒學提舉﹐寫春帖付男坰寘於山居﹐則曰「官居東壁圖書府﹐家住西湖山水間。」偶爾相符﹐亦可喜也。

壽松記碑本

靜安八詠

○壽松記碑本

舉世紛紛名利間﹐達生輕祿古今難。天生瑞兆爲君壽﹐寄我山中作畫看。

山居新話﹕至正七年﹐社稷署太祝張從善﹐都城巨室也﹐方四十﹐卽致仕。嘗預營壽室﹐解石板爲穴門﹐石中忽有紋成松石﹐𨿽繪畫者不如也。觀者塡門。因以爲碑而寘墳墻之中。翰林學士歐陽玄﹑侍講學士揭傒斯亦爲壽松記﹐刻石以表瑞。後附致碑本示余﹐求詩。漫以一絕賦之云云。

○靜安八詠

陳檜

蘆子渡

陳檜

殿前雙檜郁龍蛇﹐翠雨溟蒙鎖綠霞。不逐後庭花片落﹐托根卻在梵王家。

靜安八詠﹕鐵崖評曰﹕可見此老志節﹐豈與紛紛者同日而語哉﹗

蘆子渡

路入西風十里秋﹐月明飛雪下汀洲。關山著處皆戎馬﹐容得山人不系舟。

鐵崖評曰﹕此詩頗有興趣﹐亦佳。

◆赫徳爾

赫徳爾字本初﹐��人。官江浙參政。

句

○句

水溯顚崖流自轉﹐山移絕塞勢尢雄。

山居新話【按﹕此條錄自楊瑀山居新話﹐原誤題作「山語新話」。】﹕江浙參政赫徳爾公﹐字本初。嘗云﹕向任畱守司都事時﹐本司諸先輩同談內苑萬歲山﹑太液池本非我朝剏建﹐乃亡金之沼囿也。初﹐聖朝起朔庭絕塞﹐有一土山﹐形勢雄壯﹐峯巒秀異﹐金人望气者言此山有王气﹐當出異人﹐非金之利﹐謀欲傾圮之﹐計無從出。時金已衰微﹐因通好托以入貢爲辭﹐願求此山之土爲報。眾皆鄙笑而許之。金人遂掘其山﹐自備車馬﹐挽載運至幽州城北﹐積累成山﹐開挑海子﹐栽植花木﹐營構臺殿﹐以爲遊幸之所。未幾﹐金亡。世祖皇帝登大寶﹐攺築京城﹐山適在禁苑之中。至今塞土遺迹尙存﹐其土赤潤﹐艸木不生。乃知帝王之宅﹐都會之京﹐興衰之兆﹐天已默定﹐豈人力之所能爲也。公因和萬歲山詩韻云云。史冊必載之詳﹐姑錄其略。

◆林泉生

泉生字淸源﹐泉之永福人。天歷間登進士第﹐官至翰林直學士。有覺是集。

弔嶽王墓

○弔嶽王墓

誰收將骨葬西湖﹐已卜他年必沼吳。孤冢有人來下馬﹐六陵無樹可棲烏。廟堂短計慚嫠婦﹐宇宙惟公是丈夫。往事重觀如敗局﹐一龕燈火屬浮屠。

輟耕錄﹕最膾炙人口者﹐如髙則誠﹑潘子素﹑林泉生云云。

◆何正

正字守中﹐分水人。至順間應薦授山長﹐轉寧都下河巡檢。棄官﹐號云壑道人。

春艸

月

○春艸

春來無處不芳菲﹐色透湘簾好染衣。南浦暝煙鳧鳥沒﹐曲江寒雨鷓鴣飛。髙人有意憐新綠﹐遊子無心戀舊歸。淮海年年空入望﹐六朝王業竟成非﹗

○月

宴罷瑤臺出禁遲﹐玉輪飛上已多時。一天星斗光芒後﹐萬里銀河影漸移。素女夜寒初倦舞﹐嫦娥秋老正含悲。黃沙磧裏涼如水﹐人在靑樓有所思。

浙江通誌﹕初被薦時﹐試以春艸﹑月詩二首【春艸﹑月浙江通誌卷一八二人物六文苑七無此三字。】﹐人爭傳之。

◆黃鎭成

鎭成字符鎭﹐邵武人。至順間屢薦不就﹐後政府奏授江西儒學副提舉。

句

○句

王孫不歸怨芳艸﹐山鬼欲啼牽女蘿。

鐵檄召雷秋雨足﹐瑤壇謁帝夜云髙。

遊山采藥辭家早﹐掃石看云出洞遲。

靑山盡處海門闊﹐紅日上來天宇低。

花竹一家巢絕頂﹐煙塵九點認齊州。潮來估客船歸市﹐月上人家水浸空。

筆精﹕元季詞人輩出﹐而邵武有黃鎭成﹐詩多奇警。秋聲集十卷﹐佳句疊出﹐如雲云。惜梨棗朽腐﹐尠有覩其全篇者。

◆陳楚春

楚春字若雷﹐臨武人。

句

○句

紅日馬頭天已近﹐靑雲雁背雨初晴。

萬曆湖廣總志﹕授長沙天臨路教授。庚申帝幼年遠貶南服﹐至道州﹐春爲詩上之﹐有云云之句。庚申喜而諭之曰「此等老先生宜大用之。」乃居此職。及北還登極﹐以春充扈從官。至京﹐命題神州八景﹐稱旨﹐遂擢拜湖南道廉訪使﹐不拜﹐以疾乞歸。

●元詩紀事卷十八

侯官陳衍輯

乃賢

李祁

王禮

宇文公諒

蔡廷秀

李介石

樊執敬

石抹宜孫

黃復圭

魯至道

陳柏

方瀾

濮彥仁

朱守諒

黃徳廣

申屠駉

僧家奴

奧魯赤

◆乃賢

乃賢字易之﹐本葛邏祿氏﹐譯言馬也﹐南陽人。薦授翰林編修官。有金臺集。

王忠文公集﹕河朔訪古記二卷﹐合魯君易之所纂﹐予爲之序曰﹕合魯實葛邏祿﹐本西域名國。而易之之先﹐由南陽遷浙東。易之少力學﹐工爲文辭。旣壯﹐肆志遠遊。乃絕淮入潁﹐經陳蔡以抵南陽﹐由南陽浮臨汝而西至於洛陽﹐由洛陽過龍門還許昌而至於大梁﹐歷鄭﹑衛﹑趙﹑魏﹑中山之郊﹐而北達於幽燕。於是大河南北﹐古今帝王之都邑﹐足迹幾徧。凡河山城郭﹐宮室塔廟陵墓﹐殘碣斷碑﹐故基遺迹﹐所至必低徊訪問﹐或案諸圖牒﹐或訊諸父老﹐考其盛衰興廢之故﹐而見之於紀載。至於撫時觸物﹐悲喜感慨之意﹐則一皆形之於詠歌。旣乃裒其所記載﹐及詠歌之什﹐以成此書。

潁州老翁歌

京城燕

巢湖述懷寄四明張子益

新鄕媼

三峯山歌

汝水

塞上曲

南城詠古十六首

余闕

八月十五夜處州分司對月

句

○潁州老翁歌

潁州老翁病且羸﹐蕭蕭短髮秋霜垂。手扶枯筇行復卻﹐探瓢丐食河之湄。我哀其貧爲顧問﹐欲語哽咽吞聲悲。自言城東昔大戶﹐腴田十頃桑陰圍。闔門老稚三百指﹐衣食盡足常懸錐。【一作「熙熙」。】河南年來數亢旱﹐赤地千里黃塵飛。麥禾槁死粟不熟﹐長鑱掛壁犂生衣。黃堂太守足宴寢﹐鞭撲百姓窮膏脂。聒天絲竹夜酣飲﹐陽陽不問民嗁饑。市中斗粟償十千﹐饑人煮蕨供晨炊。木皮剝盡艸根死﹐妻子相對愁雙眉。鵠形累累口生焰﹐臠割餓莩無完肌。姦民乘隙作大盜﹐腰弓跨馬紛驅馳。嘯呼深林聚凶惡﹐狎弄劍槊搖旌旗。去年三月入州治﹐踞坐堂上如熊羆。長官邀迎吏再拜﹐饋送牛酒羅階墀。城中豪家盡剽掠﹐況在邨落人煙稀。裂囊剖筐取金帛﹐煮雞殺狗施鞭笞。今年災虐及陳潁﹐疫毒四起民流離。連邨比屋相枕藉﹐縱有藥石難扶治。一家十口不三日﹐藳束席捲埋荒陂。死生誰復顧骨肉﹐性命喘息懸毫釐。大孫十歲賣五千﹐小孫三歲投淸漪。至今平政橋下水﹐髑髏白骨如山崖。繡衣使者肅風紀﹐下車訪察民瘡痍。綠章陳辭達九陛﹐徹樂減膳心憂危。朝堂雜議會元老﹐卹荒討賊勞深機。山東建節開大府﹐便宜斬■﹝石著﹞揚天威。親軍四出賊奔潰﹐渠魁梟首乾坤夷。拜官納粟循舊典﹐戰士踴躍皆歡怡。淮南私廩久紅腐﹐轉輸豈惜千金資。遣官巡行勤撫慰﹐賑粟給幣蘇民疲。獲存衰朽見今日﹐病骨尙爾難撐持。向非聖人念赤子﹐塡委溝壑應無疑。老翁仰天淚如雨﹐我亦感激愁歔欷。安得四海康且阜﹐五風十雨斯應期﹐長官廉平縣令好﹐生民擊壤歌淸時﹗願言觀風采詩者﹐愼勿廢我潁州老翁哀苦辭﹗

金臺集﹕狀物寫景之工﹐固詩家之極致﹔而系於風化﹐補於政治﹐尢作者之至言。易之此詩﹐兼得之矣。禮部侍郎汝陰李黼子威書。易之此詩﹐格調則宗韓吏部﹐性情則同元道州﹐必有能知之者。監察禦史太朴危素書。至正四年﹐河南北大饑。明年﹐又疫。民之死者過半﹐朝廷嘗議鬻爵以賑之。江淮富人應命者眾﹐凡得鈔十餘萬定﹐粟稱是。會夏小稔﹐賑事遂已。然民罹大困﹐田萊盡荒﹐蒿蓬沒人﹐狐兔之迹滿道。時余爲禦史行河之南﹐請以富人所入錢粟貸民具牛種以耕﹐丰年則收其本。不報。覽易之之詩﹐追憶往事﹐爲之惻然。八年三月﹐翰林待制武威余闕志。

○京城燕

三月京城寒悄悄﹐燕子初來怯淸曉。河堤柳弱冰未消﹐墻角杏花紅萼小。主家簾幕重重垂﹐銜芹卻向【一作「傍」。】檐間飛。托巢未穩井桐【一作「梧」。】墜﹐翩翩又向天南歸。君不見﹐舊時王謝多樓閣﹐靑瑣無塵捲珠箔。海棠花外春雨晴﹐芙蓉葉上秋霜薄。

金臺集自注﹕京城燕子三月盡方至﹐甫立秋卽去。有感而作。

○巢湖述懷寄四明張子益

憶昔移家東海上﹐萬斛龍驤跨鯨浪。三神宮闕渺何許﹐弱水茫茫空悵望。前年去作燕山遊﹐羸驂短褐風颼颼。昭王臺前月似水﹐荊卿驛畔天如秋。病骨苦寒情苦倦﹐南下瀆河疾於箭。淸晨雙櫓發呂梁﹐黃昏已泊桃源縣。生來每嘆蜀道難﹐去年我亦登蒼山。馮公嶺頭日不到﹐肩輿履雪梯孱顏。僕夫緣崖如凍蟻﹐下俯鐔山深澗底。人家半出松樹頂﹐白雲卻向山腰起。今年四月江西歸﹐小姑正對彭郎磯。三更掛帆海門過﹐一川艸樹浮晴暉。我生胡爲自役役﹐孟浪江湖竟何益﹗淸霜鏡底縈鬢絲﹐坐對篝燈空嘆息。愁來鬱鬱不可當﹐結交賴有張家郎。臨風同歌紫芝曲﹐掃石大醉黃金觴。我家南陽天萬里﹐十年不歸似江水。秋來忽作故鄕思﹐裹劍囊衣渡揚子。玩鞭亭下江縈紆﹐淮山楚樹靑扶疏。一帆西風出巢縣﹐眼明墮此淸冰壺。湖水漫漫接天杪﹐天低更覺靑山小【天低「低」原作「底」﹐據金臺集﹝汲古閣刊本﹞卷一攺。】。倦飛沙鳥戞漁艇﹐倒影芙蓉涵碧藻。涼波不動舟如飛﹐棹歌窅窅聲相隨。江東雲樹轉頭失﹐淮西山水尢淸奇。故人江南不可見﹐千里相思情眷戀。門外梅花知未發﹐屋頭柿葉題應徧。期君不來爭柰何﹐靑天落日搖滄波。明年歸來賀山下﹐與君共讀巢湖歌。

金臺集﹕易之詩中所歷之景﹐予皆嘗過之﹐所未至者﹐巢湖耳。易之有此淸雄俊拔之句﹐予無一語者﹐人各有能有不能也。太常博士危素書。

○新鄕媼

蓬頭赤腳新鄕媼﹐靑裙百結邨中老。日間炊黍餉夫耕﹐夜紡棉花到天曉。棉花織布供軍錢﹐借人輾谷輸公田。縣裏公人要供給﹐布衫剝去遭笞鞭。兩兒不歸又三月﹐祇愁凍餓衣裳裂。大兒運木起官府﹐小兒擔土塡河決。茅櫩雨雪燈半昏﹐豪家索債頻敲門。囊中無錢甕無粟﹐眼前只有扶牀孫。明朝領孫入城賣﹐可憐索價傍人怪。骨肉分離豈足論﹐且圖償卻門前債。數來三日當大年﹐阿婆墳上無紙錢。涼漿澆濕墳前艸﹐低頭痛哭聲連天。恨聲不作三韓女﹐車載金珠爭奪取。銀鐺燒酒玉杯飲﹐絲竹髙堂夜歌舞。黃金絡臂珠滿頭﹐翠云繡出鴛鴦裯【鴛鴦裯「裯」原誤作「稠」﹐據金臺集卷一攺。】。醉呼閹奴解羅幔【羅幔「幔」原誤作「慢」﹐據金臺集卷一攺。】﹐牀前爇火添香篝。

金臺集﹕右新鄕媼一首﹐餘同年塔海仲良宣慰君之仲氏乃賢易之之所作也。其詞質而婉﹐丰而不浮﹐其旨蓋將歸於諷諫云爾。昔唐白居易爲樂府百餘篇﹐以規諷時政﹐流聞禁中﹐卽日擢爲翰林學士。易之他詩﹐若西曹郎﹑潁州老翁等篇﹐其關於政治﹐視居易可以無媿﹐而藻繪之工殆過之矣。況今天子聖明﹐求言之誥﹐播在天下﹐當此之時﹐易之之詩﹐或經乙夜之覽﹐則其眷遇又豈下於居易哉﹗故餘三復之餘﹐謹識其後﹐以俟南臺中執法。濮陽蓋苗耘夫書於京師寓捨。

金臺集﹕楊彜跋﹕余謂易之之詩如潁州老翁﹑西曹郎﹑巢湖﹑新鄕媼﹑新堤等篇﹐撫事感懷﹐若不經意﹐而盡所欲言﹐有得於風人之旨者﹐當不謝於古人。況其所工者復不下是﹐玆固可信其必傳也。

○三峯山歌【並序】

鈞州陽翟縣南有山曰三峯﹐昔我睿宗在邸﹐嘗統兵伐金﹐與其三將完顏合達﹑移剌蒲兀﹑完顏斜烈等鏖戰山下﹐敗其軍三十萬﹐而金亡矣。今百餘年﹐樵牧往往於沙礫中得斷矟﹑遺鏃﹑印章之類。至正五年嘉平第二日﹐予自郟城將上京師【郟城原誤作「鄰城」﹐按郟城在陽翟西南﹐同屬河南府路﹐因據金臺集卷一攺。】﹐道出陽翟﹐夜宿中書郎郭君彥通私館﹐感父老之言﹐而作歌曰﹕

落日慘淡黃雲低﹐懸崖古樹攢幽溪。三峯山頭獨長嘯﹐立馬四顧風淒淒。溝邊老翁行傴僂﹐勸我停驂爲君語。山前今日耕種場﹐誰識當年戰爭苦。金源昔在貞佑間﹐邊塵四起民雕殘。燕京旣失汴京破﹐區區恃此爲河山。大元太子神且武﹐萬里長驅若風雨。鏖兵大雪三將死﹐流血成河骨成堵。朱鸞應瑞黃河淸﹐【金將亡﹐新鄕河淸﹐鼓山鳳出﹐應國朝開基之兆。】聖人啟運乾坤寧。當時流離別鄕井﹐歸來白髮歌承平。曠野天寒霜簌簌﹐夜靜愁聞山鬼哭。至今壠上牧羊兒﹐猶向艸根尋斷鏃。論功衛霍名先收﹐黃金鑄印身封侯。英雄半死鋒鏑下﹐何人酹酒澆荒丘﹗

金臺集﹕余比修國史﹐睹三峯之役﹐金師三十五萬來拒戰﹐我師不敵﹐軍於山之金溝。其軍數重圍三峯﹐而中夜大雪﹐金人戈戟弓矢﹐凍纏莫能施﹐我師一鼓殲之。自是金人膽落﹐不復戰矣。易之作歌辭﹐豪健激昂﹐而奕奕有思致﹐殆與三峯長雄﹐置之樂府鐃歌間﹐揚厲無前之盛績﹐良無媿也。晉寧張翥題。

○汝水

騎馬涉秋水﹐泠泠戰骨聲。寒沙沈斷戟﹐殺气暗殘營。自欲全忠義﹐誰能顧死生﹗千年董狐筆﹐端不愧田橫。

金臺集﹕自注﹕天兵與宋合攻蔡州﹐城旣破﹐金右丞完顏仲徳率將士六百人突圍﹐遁至汝水﹐回顧城中煙焰張天﹐仲徳下馬謂將士曰「國已亡﹐余居宗室﹐且備位宰相﹐義固當死。諸公宜早降。」諸將大噪曰「相公能死﹐吾輩獨不能死耶﹗」六百人皆奮然赴汝水以死。

○塞上曲

雙鬟小女玉娟娟﹐自捲氈簾出帳前。忽見一枝長十八﹐折來簪在帽檐邊。

金臺集﹕原注﹕長十八﹐艸花名。

○南城詠古十六首【並序】

至正十一年八月旣望﹐太史宇文公﹑太常危公偕燕人梁處士九思﹑臨川黃君殷士﹑四明道士王虛齋﹑新進士朱夢炎與余凡七人﹐聯轡出遊燕城﹐覽故宮之遺迹。凡其城中塔廟﹑樓觀﹑臺榭﹑園亭﹐莫不徘徊瞻眺﹐拭其殘碑斷柱﹐爲之一讀﹐指廢興而論之。餘七人者﹐以爲人生出處聚散不可常也﹐解後一日之樂﹐有足惜者﹐豈獨感慨陳迹而已哉﹗各賦詩十有六首﹐以紀其事﹐庶來者有所徵焉。河朔外史乃賢序。

黃金臺

憫忠閣

壽安殿

聖安寺

大悲閣

鐵牛廟

云仙臺

長春宮

竹林寺

龍頭觀

妝臺

雙塔

西華潭

白馬廟

萬壽寺

玉虛宮

題汪水雲詩後

黃金臺

落日燕城下﹐髙臺艸樹秋。千金何足惜﹐一士固難求。滄海誰靑眼﹖空山盡白頭﹗還憐易河水﹐今古只東流。

金臺集自注﹕大悲閣東南﹐隗臺坊內。

憫忠閣

髙閣秋天近【秋天近「近」金臺集卷二作「迥」﹐似當從。】﹐金仙寶珞齊。靑山排闥見﹐紫气隔城迷。朱栱浮雲濕﹐琱檐落照低。因懷百戰士﹐惆悵立層梯。

自注﹕唐太宗憫徵遼士卒陣亡而建。

壽安殿

夢斷朝元閣﹐來尋賣酒樓。野花迷輦路﹐落葉滿宮溝。風雨靑城莫﹐河山紫塞愁。老人頭雪白﹐扶杖話幽州。

自注﹕殿基今爲酒家壽安樓。

聖安寺

蘭若城幽處﹐聯鑣八月來。寶華幢蓋合﹐衮冕畫圖開。斷碣蒼苔暗﹐空庭落葉堆。饑鳶不避客﹐攫食下生臺。

自注﹕寺有金世宗﹑章宗二朝象。

大悲閣

閣道連天起﹐丹靑飾井幹。如何千手眼﹐只著一衣冠。金牓文龍挾﹐琱甍吻獸攢。憑髙天萬里﹐白紵不勝寒。

自注﹕閣牓虞世南書。

鐵牛廟

燕人重東作﹐鎔鐵象牛形。角斷苔花碧﹐蹄穿土銹腥。遺蹤傳野老﹐古廟托山靈。一酹壺中酒﹐穰穰黍麥靑。

云仙臺

殿靑冥外﹐團團海月涼。隔簾聞鳳管﹐秉燭奏【一作「按」。】霓裳。銅雀晨霞眩﹐金盤夕露瀼。仙人不復返﹐愁殺海生桑。

自注﹕金之望站臺【金之望站臺「金」原作「今」﹐據金臺集卷二攺。】。

長春宮

羸驂蹋秋日﹐【一作「水」。】迢遞謁琳宮。松子花磚落﹐溪流板閣通。樓臺非下土﹐環佩憶髙風。艸昧艱難日﹐神仙第一功。

自注﹕全眞丘神仙處機之居。太祖常召至西域之雪山誦道﹐屢勸上以不殺。

竹林寺

城南天尺五﹐祇樹給孤園。甲第王侯去﹐精藍帝釋尊。老僧誇塔影﹐稚子斵松根。何日天臺路﹐相從一問源。

自注﹕金熙宗駙馬宮也。寺僧云﹕一塔無影。

龍頭觀

仙館紅塵外﹐龍頭得借看。開函雲气濕﹐近席雨聲寒。碧血凝螺黛﹐香涎逼麝檀。牙簽認題字﹐猶是建隆刓。

自注﹕龍頭懸三牙簽【三牙簽「三」金臺集作「一」。】﹐刻曰「建隆元年」。

妝臺

廢苑鶯花盡﹐荒臺燕麥生。韶華如逝水﹐粉黛憶傾城。野菊金鈿小﹐秋潭石鏡淸。誰憐舊時月﹐曾向日邊明。

自注﹕李妃所築﹐今在昭明觀後。妃常與章宗露坐﹐上曰「二人臺上坐。」妃應聲曰「一月日邊明。」上大悅。

雙塔

安史開元日﹐千金構塔基。世尊寧妄福﹐天道自無私。寶鐸遊絲罥﹐銅輪碧蘚滋。停驂指遺迹﹐含憤立多時。

自注﹕安祿山﹑史思明所建﹐在憫忠寺前。

西華潭

秋水淸無底﹐涼風起綠波。錦帆非昨夢﹐玉樹憶淸歌。帝子吹笙絕﹐漁郎把釣多。磯頭浣紗女﹐猶恐是宮娥。

自注﹕金之太液池。

白馬廟

祠宇當城角﹐霜蹏刻畫眞。房星何日墜﹐駿骨自能神。曾蹴陰山雪﹐思淸瀚海塵。長疑化龍去﹐騰蹋上云津。

萬壽寺

皇唐開寶構﹐歷劫抵金時。絕妙靑松障﹐淸涼白玉池。長廊秋屧響﹐髙閣夜鐘遲。獨有乘閒客﹐扶藜讀舊碑。

自注﹕寺有許道寧畫屏。

玉虛宮

樓觀回深巷﹐松枝夾路低。拾薪供早爨﹐抱甕灌春畦。經向瑯函讀﹐詩從古鼎題【古鼎﹐按此似用石鼎聯句典﹐「古」當作「石」。】。白須張道士﹐送客過桃溪。

自注﹕太道教以供薪水之勞爲其張本﹐宮主張眞人其貌甚淸古。

題汪水雲詩後

三月錢塘海不波﹐子嬰系組納山河。兵臨魯國猶弦誦﹐客過商墟獨嘯歌。鐵馬渡江功赫奕﹐銅人辭漢淚滂沱。知章喜得黃冠賜﹐野水閒雲一釣蓑。

歸田詩話﹕元量有詩一帙﹐皆敍亡宋事﹐可備野史。元馬易之題其帙後云云。

○余闕

闕字廷心﹐唐兀氏﹐世居武威。父官合肥﹐徙家焉。登元統癸酉進士第﹐官至淮南行省左丞。陳友諒來攻﹐城陷﹐死之。謚忠宣。有靑陽集。

戴九靈集﹕論者謂馬公之詩似商隱﹐薩公之詩似長吉﹐而余公之詩則與陰鏗﹑何遜齊驅而並駕。

案﹕馬﹐馬祖常。薩﹐薩都剌。

○八月十五夜處州分司對月

玄武夕始正﹐華月升秋旻。徘徊出西陸﹐照曜此甌閩。金波何穆穆﹐綠枝滿中輪。餘輝動軒房﹐紫蘭含微津。皇天降丰歲﹐王政亦已陳。樂哉一杯酒﹐允矣同庶人。

艸木子﹕浙東僉憲余闕案吾郡時﹐中秋夜望月﹐嘗作一詩題於分司官舍。云云。此詞淸婉﹐藹然有與民同樂之意。後爲淮西宣慰﹐守安慶孤城六年﹐上下援絕﹐淮寇益熾﹐城遂陷﹐府前有大池﹐自刎死於池﹐妻子亦同死。贈淮南行省右丞﹐進平章事﹐謚文貞公。

案﹕靑陽集首韻「升」作「生」﹔次韻乃「金波」云云「枝」作「桂」﹔三韻乃「徘徊」云云﹔四韻「光流河宿隱﹐气隨商律振」﹐艸木子無﹔余均同﹐惟「丰」作「嘉」﹐「杯」作「巵」。

○句

野人籬落通潛口﹐賈客帆檣出漢陽。【詳趙孟俯下。】

◆李祁

祁字一初﹐號希蘧﹐茶陵州人。登元統元年進士第﹐官至浙江儒學副提舉。有云陽集。

昭君出塞圖

和王子讓

句

題畫二絕

奉題朱澤民先生畫山水圖

歸來軒

○昭君出塞圖

朔風吹沙天冥冥﹐愁雲壓塞邊風腥。胡兒執麾背人立﹐傳道單於令行急。蒙茸胡帽貂鼠裘﹐誰信宮袍淚痕濕。漢家恩深幸不早﹐此身終向胡中老。此身儻負漢宮恩﹐殺盡靑靑原上艸。

懷麓堂集﹕族髙祖希蘧先生當元季之亂﹐慨然欲效一障以死﹐而不可得。又以爲委質事人﹐不可終負﹐蓋見諸明妃詩及靑陽集序﹐自以不得如廷心爲恨也。

○和王子讓

老淚縱橫憶舊京﹐夢中歧路欠分明。天涯自信甘流落﹐海內誰堪托死生。短策未容還故里﹐片帆直欲駕滄瀛。他年便作芙蓉主﹐慚愧當時石曼卿。

○句

諸葛有才終復漢﹐管寧無計漫依遼。

麓堂詩話﹕族祖云陽先生以詩名﹐其和王子讓云云﹐此洪武初寓永新時作也。他詩如雲云﹐皆淸激悲壯﹐可詠可歌。元詩體要乃獨取五言二絕﹐蓋未見其全集也。

○題畫二絕

浩浩滄波天四圍﹐秋風一鶴夜來歸。祗應夢裏聞長笛﹐知是年時舊羽衣。

町畦髙下水漫漫﹐痛惜辛勤學種田。便擬明朝結長网﹐與翁同住浙江邊。

云陽集﹕跋﹕右絕詩二章﹐茶陵李先生墨迹。先生退隱永新山中﹐絕意仕進﹐二絕必其與同志者﹐否則寓言耳。前以鶴歸爲況﹐後以耕漁爲事﹐其髙尙貞一之槪﹐確然有不可拔者﹐於是乎槪見矣。後學安成彭華識。

○奉題朱澤民先生畫山水圖

洞庭之南湘水東﹐靑山奕奕蟠蒼龍。云陽峯髙七十一﹐欲與衡嶽爭爲雄。我家近在云陽下﹐來往看山如看畫。十年塵土走西風﹐每憶云陽動悲吒。吳中勝士朱隱君﹐筆精墨妙天下聞。畫圖畫出湘江水﹐靑山上有云陽云。云陽山髙湘水綠﹐十年不見勞心目。只今看畫似看山﹐萬里歸情寄鴻鵠。

長洲吳寬跋﹕昆山許氏藏元人墨迹數紙﹐中有茶陵李公一初題朱澤民山水詩一首。公爲賓之學士之族髙祖﹐爲乞而歸之賓之。賓之遂加裱飾﹐俾予書其所來。弘治戊申冬十月﹐長洲吳寬書。

晉陵陸簡跋﹕賓之學士得其先世一初提舉手墨一紙於原博所﹐意謂安得朱畫以成二美。予時偶收此幅﹐遂以歸之﹐裝潢爲一﹐俾識所自。夫詩圖淪落海內百餘年﹐復還其嗣人之手﹐亦奇矣。澤民亦嘗爲儒學提舉﹐今詩稱隱君﹐當是未仕時筆。公隱永新山中三十年﹐而詩有風塵之嘆﹐豈其供奉翰林及出爲提舉時耶﹖公著有希蘧集﹐惜此詩散逸不收。

五世諸孫東陽跋﹕希蘧府君題朱澤民山水畫長句眞迹﹐有姓名及字印各一﹐而無畫。許翀鴻髙所藏巨捲﹐皆元諸賢詩翰﹐此其一也。原博先生見而說之﹐曰「此在汝捲﹐不過三十之一﹐無不爲闕﹔在其子孫﹐則千金之寶也。子何惜三十之一﹐以爲千金之饋乎﹖」他日以諾告﹐且曰「爲我作海月庵記﹐卽可致矣。」記成﹐而詩果至。又數日﹐陸先生廉伯以澤民畫一軸爲贈﹐上有空楮﹐取其詩校之﹐不爽分寸﹐卽標於其上﹐觀者不能辧爲二物。𨿽府君有靈﹐不能不爲慨然﹐況爲之子孫者哉﹗

○歸來軒

忙處愛山看不當﹐歸來結屋長相向。就中編作歸來軒﹐田園正欠陶元亮。竹籬茅舍村數家﹐藜杖芒鞋時一訪。紅塵不比晉宋間﹐淸風自是羲皇上。夢回枕簟書有聲﹐客來午篆微煙障。綠陰入戶如有約﹐白雲出谷遙相望。邈知今日始有歸﹐始信從前心是放。更容老子二十年﹐從教白髮三千丈。

云陽集﹕諸孫東陽記﹕族祖一初先生﹐至正壬辰兵變﹐流落江南﹐弗克寧家。洪武元年﹐歸來賦此。

◆王禮

禮字子讓。

句

○句

當戶雨苔雙石峻﹐隔江煙樹數峯間。杖黎麥壠秋霜後﹐樽酒茅堂夕照閒。聞有古書人不見﹐柴門客去又常關。

麟原集﹕劉定之序﹕昔元盛際﹐專假科舉抑南士﹐南士多伏處﹐用詩文自寫。至是﹐與子讓﹑希蘧﹑山立輩往還丘壑。山立有詩題子讓所居者﹐予已首聯【與子讓﹑希遽﹑山立輩往還丘壑﹐山立有詩題子讓所居者﹐予已首聯麟原文集﹝四庫珍本叢書本﹞作「與子讓﹑希遽﹑山立輩往還丘壑巖谷﹐有爲詩題子讓所居者﹐予忘首聯」。據此﹐此引詩或爲胡山立題子讓所居﹐或爲無名子所作﹐不當系之王禮名下也。】﹐其下云云。觀是﹐子讓甘寂淡﹐樂幽僻﹐托耕鑿以棲迹於運去物攺之餘﹐依曲糵以逃名於頭童齒豁之際﹐無求於今﹐有期於古﹐可見也。

◆宇文公諒

公諒字子貞﹐京兆人。元統元年登第﹐官至嶺南廉訪司僉事。

西湖竹枝詞

○西湖竹枝詞

蘇小門前騎馬過﹐相逢白髮老宮娥。自言記得前朝事﹐只說當年賈八哥。

西湖竹枝集﹕詩文尙理趣﹐歌是詩者﹐知其人矣。

案﹕純節先生集此詩作﹕「湖裏茭靑日日多﹐蘇小門前無客過。今來古往只如此﹐休說當年賈八哥。」

◆蔡廷秀

廷秀字君美﹐松江人。官袁州推官。蘄寇起﹐被執﹐死之。

句

○句

旌旗小小將軍隊﹐行李蕭蕭郎罷船。

一水白隨鷗鷺去﹐萬山靑逐虎龍眠。

梧溪集﹕尢好詩﹐送閩人之巡檢云云。袁州宜春臺云云。至今傳誦。

◆李介石

介石字守道﹐丹丘人。授松江府提控按牘﹐從守鎭江。鎭江失守﹐不屈死。

西湖竹枝詞

○西湖竹枝詞

春暉堂上挽郎衣﹐別郎問郎何處歸﹖黃金臺髙倘回首﹐南髙峯頂白雲飛。

西湖竹枝集﹕好學工詩﹐有志於儒者也。竹枝一詞﹐不以私語而托以愛親之意﹐亦足裨風教云。

◆樊執敬

執敬字時中﹐鄆城人。至正間官至江浙行省參知政事。賊犯余杭﹐戰死﹐追封魯國公。

七修類稿﹕徐壽輝自徽犯浙西﹐公逆賊於天水橋﹐巷戰死﹐其妻與子溺於西湖﹐杭人立祠祭焉。楊鐵崖爲文紀之。

觀潮題樟亭

○觀潮題樟亭

煙波閃閃海門開﹐平地潛生萬壑雷。大信不虧天不老﹐浙江亭上看潮來。

霏雪錄﹕樊公時中爲浙江參政﹐觀潮﹐嘗題詩樟亭云云。公之志可見矣。至正壬辰﹐紅巾賊亂﹐公張弓抽矢﹐馳射於其間﹐賊應弦而斃者甚眾﹐自卯至申﹐公矢盡﹐竟死之。

◆石抹宜孫

宜孫字申之﹐其先遼之迪烈糺人。官至江浙行省參知政事。亂起﹐被害於處州。謚忠敏。

妙成觀掀篷和何宗姚韻

○妙成觀掀篷和何宗姚韻

結構新亭似勝前﹐登臨歷歷瞰晴川。放懷喜解防秋戍﹐乘興還操下瀨船。從此入林堪避地﹐何妨坐井亦觀天。東風回首春城暮﹐桃李依然種日邊。

元詩癸集﹕在處州時﹐用劉基﹑胡深﹑葉琛﹑章溢諸人居幕府﹐自引諸名士投壺賦詩。嘗構掀篷於妙成觀﹐何宗姚首唱﹐一時和者數十人。

◆黃復圭

復圭字君瑞﹐安仁人。至正兵起陷賊﹐作詩大罵被害。

句

○句

隱士髙閒臥云處﹐故家軒豁讀書齋。

冉冉霜顚倚門處﹐飄飄風袂及家時。

菡萏泉香金錯落﹐苾蒭風暖翠婆娑。

元詩選﹕如題詹雙崖云云﹐題唐氏遊子遠歸圖云云﹐題古厓上人云云。鐵心石腸人﹐偏解吐婉媚辭也。

◆魯至道

至道字��﹐��人。至正間﹐任潭州路總管。

挽樊時中參政

挽寶哥參政

○挽樊時中參政

主將無謀怫眾情﹐賢參有志惜言輕。狐羣衝突成妖孽﹐黔首驚惶望太平。奮志從軍全節義﹐殺身殉國顯忠誠。歲寒橋下淸泠水﹐夜夜空聞哽咽聲。

○挽寶哥參政

香魂俊骨墜深淵﹐無智無謀亦可憐。妖寇猖狂如有祟﹐生民凋瘵似無天。芳名苟得千年在﹐死節應當二日先。欲向西湖酹尊酒﹐淒風冷雨浪無邊。

山居新話﹕至正十二年壬辰七月初十日﹐徽賊入寇杭城。樊時中執敬爲浙省參政﹐亟出禦賊﹐北行至歲寒橋遇害。先﹐浙省以杭州路總管寶哥惟賢攝參政﹐調守禦昆山之太倉﹐領軍而往﹐駐於昆山舊州山寺﹐離太倉州治三十餘里﹐終於不往。聞寇至﹐遂遁匿於杭之寓捨。適值賊破杭﹐乃挈家潛於西湖舟中。越三日﹐鄰居無賴之徒利其所將﹐恐之﹐遂與次妻�氏連結其衣袂﹐溺水而死。時潭州路總管魯至道作二詩挽之﹐以寓褒貶之意。

◆陳柏

柏字新甫﹐號云嶠﹐泗州人。嘗爲侍儀舍人﹐後官至太祝。

輟耕錄﹕陳雲嶠性豪宕﹐結客﹐嘗被命監鑄祭器於杭。無錫倪元鎭慕其名﹐來見之﹐張宴湖山間﹐羅設甚至。酒終爲別﹐以一帖饋米百石。柏命從者移置近所﹐舉觥引妓樂騶從者而前﹐悉分散之﹐顧倪曰「吾在京時卽熟爾名﹐雲南士之淸者﹐他無與比﹐其所以章章者﹐蓋以米沽之也﹖請從今日絕交。」時張伯雨在坐﹐不勝局蹐。其豪气類如此。山居新話﹕陳雲嶠﹐陳平章之孫也。倜儻不羈﹐人以陳顚稱之。後至元五年﹐爲余姚州同知。因病﹐求醫於杭﹐稍愈﹐值重陽日﹐遂邀張伯雨及餘同登髙。時云嶠寓赤山李叔固丞相先塋﹐餘二人往焉。乃扶杖游水樂洞﹐憩石屋寺前﹐露坐閒談。云嶠因自言曰「我前身僧也﹐泗州塔寺有住持者﹐皆名之爲老佛。齋戒精嚴。一日呼侍者﹐令作血髒羹﹐欲食之。侍者曰﹕『老佛一世持齋﹐何故有此想﹖』乃不從。遂怒之﹐拂袖而去。見陳平章曰﹕『我特來索血髒羹喫。』平章亦以齋戒爲答。佛曰﹕『元來你也是不了事漢。』平章遂作此羹噉之。卽歸寺﹐乃別大眾﹐而作偈曰﹕『撞開平屋三層土﹐踏破長淮一片冰。』遂趺坐而逝。荼毘之日﹐舁其龕至淮河岸﹐冰合已久﹐舉火之次﹐忽大響一聲﹐則河冰自裂。時平章在府中﹐見老佛入於堂﹐問之﹐則後堂報生一子﹐卽某也。」言畢﹐回飲於寓所而散。明日伯雨送登髙詩﹐而頸聯有「百年身付黃花酒﹐萬壑松如赤腳冰」之句。余和韻云「方外弟兄存晚節﹐人間富貴似春冰。」云嶠曰「我無冰字﹐且只以『長淮一片冰』答之。」不數日﹐云嶠告殂。豈非說破話頭而致然也。

雪中騎牛拜米南宮墓

○雪中騎牛拜米南宮墓

少年不解事﹐買駿輕千金。何如小黃犢﹐踏雪空山深。小小雙牧童﹐吹笛穿松林。醉拜南宮墓﹐地下有知音。

輟耕錄﹕嘗雪中騎牛拜米南宮墓﹐詩云云。言世上無知音也。平日喜居錢塘﹐好古有餘﹐而治才不足﹐又不樂小官﹐怒罵宰相﹐年逾六十﹐不得志而死。其畢命時﹐作偈云「前身本是泗州僧。」

◆方瀾

瀾字叔淵﹐莆陽人。後至元時布衣。

句

○句

以詩爲佛事﹐隨地學山居。

暖容時借酒﹐寒力曉欺綿。

萬事集雙鬢﹐百年堪幾愁。

江流拍岸闊﹐海气入城涼。

疏鐘出煙寺﹐新月入人家。

蘭陔詩話﹕叔淵流寓吳門﹐授徒自給﹐少年不娶﹐人比之林和靖。其集中如詠樂天云云﹐臨平道中云云﹐夜雨云雲﹐錢塘紀事云云﹐秋夕云云﹐皆佳句。

◆濮彥仁

彥仁字仲溫﹐桐鄕人。至元中官吳中﹐棄職歸。

句

○句

丈人夜開關﹐涼月在松頂。

桐溪詩述﹕辟松月寮以爲吟嘯之所﹐有云云之句﹐遂以松月道人自號﹐楊維楨爲之記。

◆朱守諒

秋夜偶成

○秋夜偶成【錄一】

兩圍江水薄城闉﹐地僻民稀俗化醇。暫止熊羆消大暑﹐秋深云合殄妖氛。

湖南通誌﹕詩云云。近因洞賊作耗﹐奉命分省剿捕。自辰沅東下至黔陽﹐時維大暑﹐軍卒疫痢﹐故暫憩是邑。秋夜偶成七言六絕﹐以俟同志諸君一笑云。至正八年歲次戊子秋七月中旬﹐朝散大夫湖廣等處行中書省左右司員外郎朱守諒題。右刻正書念三行﹐在黔陽縣學。

◆黃徳廣

徳廣字��﹐鄞人。

扇上詩

○扇上詩

東風一曲浣溪紗﹐客子行吟對日斜。猶記金陵貰春酒﹐小姬能唱後庭花。

歸田詩話﹕至正初﹐入大都求仕﹐交遊竟無一援引之者。客居以教書爲生﹐二十年餘﹐始附海舟而歸。予從先師往訪之﹐見其所持扇上一詩﹐乃在北日所著。詩云云。亦醞藉可誦。而命運不遇如此。

◆申屠駉

駉字子迪。

道山亭聯句首聯

○道山亭聯句首聯

追陪偶上道山亭﹐疊障層巒繞郭靑。

◆僧家奴

僧家奴字符卿。

次聯

三聯

○次聯

萬井人家鋪地錦﹐九衢樓閣畫幃屏。

○三聯

波搖海日添詩興﹐座引天風吹酒醒。【赫徳爾﹐已見。】

◆奧魯赤

奧魯赤字文卿。

結聯

○結聯

久立危欄須北望﹐無邊秋色杳冥冥。

烏石山誌﹕石刻「追陪」云云﹐子迪。「萬井」云云﹐元卿。「波搖」云云﹐本初。「久立」云云﹐文卿。右憲使崞山僧家奴元卿公﹑僉憲奧魯赤文卿公﹑申屠駉子迪公﹑赫徳爾本初公暇日燕集聯句也。譚忝備憲幕﹐重帷諸公﹐皆文章名士﹐南北隔數千里﹐同仕於閩﹐文字爲娛﹐誠一時之嘉會﹐因勒巖石以紀我元文物之盛云。至正九年八月望日經歷趙譚識。

●元詩紀事卷十九

侯官陳衍輯

錢惟善

盧琦

孔皖

李孝光

張翥

成廷珪

陸仁

髙明

謝應芳

吳師尹

方子京

陳髙

周志遠

鄭玉

陳謙

◆錢惟善

惟善字思復﹐錢塘人。領至正辛巳鄕薦﹐官至副提舉。有江月松風集。

南濠詩話﹕錢思復嘗赴浙江省鄕試﹐時出浙江潮賦﹐三千人中皆不知錢塘江爲曲江﹐思復獨用之﹐蓋出枚乘七發。考官得其捲大喜﹐寘於前列。思復歸﹐乃構曲江艸堂﹐暮年自稱曰曲江老人。

詩談﹕錢惟善鍾湖山之秀而發於詩﹐故多秀句。

江月松風集序﹕錢思復所作特妙﹐未嘗不議論﹐而不宋於議論﹐未嘗不景物﹐而不晚唐四靈於景物﹐亦浣花溪上見白頭亂髮兩耳人耶。

西湖竹枝詞

句

○西湖竹枝詞

阿姨住近段家橋﹐山妬蛾眉柳妬腰。黃龍洞前黑雲起【黃龍洞前西湖竹枝集作「東山井頭」。】﹐早回家去怕風潮。

歸田詩話﹕錢思復以浙江潮賦得名﹐起句云「維羅剎之巨江兮﹐實發源於太末。」試官喜之﹐遂中選。蓋滿場無知羅剎爲浙江別號者。復作西湖竹枝曲云云。先伯元範戲之云「此段家橋創見﹐卻與羅剎江不同也。」蓋西湖斷橋以唐人詩「斷橋芳艸合」得名﹐亦謂孤山路至此而盡﹐非有所謂段家者。

○句

笠澤水寒魚尾赤﹐洞庭霜落樹頭紅。

漢史丁公那及齒﹐陶詩甲子不書元。

歸田詩話﹕思復號心白道人。張氏據吳﹐遂不仕﹐退居吳江筒川。與楊廉夫唱和﹐有句云云﹐蓋感時事也。

又

生前母應金錢夢﹐死後人稱鐵笛仙。

霏雪錄【按﹕此條引自劉績霏雪錄﹝古今說海本﹞﹐原誤題「雪霏錄」。】﹕楊廉夫先生之母夫人﹐嘗夢神人授金錢一枚﹐遂娠先生。先生卒﹐錢君思復作挽詩云云。

◆盧琦

琦字希韓﹐惠安人。登至正二年進士第﹐官至永春縣尹﹐調寧徳。

句

○句

嵐气滿林晴亦雨﹐溪聲近驛夜如秋。

潮生遠浦孤帆小﹐雨過蒼崖古木寒。

小橋跨澗村舂急﹐老樹吹花野店香。

暮雲松徑僧歸寺﹐夜雨篷窗客在船。

門掩落花春去後﹐夢回殘月酒醒時。梧葉幾番深夜雨﹐梅花一樹短籬霜。

筆精﹕盧圭齋所著有圭齋詩集﹐歲久弗傳。近惠安莊戶部徵甫搜而梓之﹐誤入雁門薩天錫詩六十餘首。薩詩世有傳本﹐校者一時未之考耳﹐亟當釐正﹐不然恐以圭齋爲齊丘之盜化書也。盧詩自佳﹐如雲云﹐淸典可詠。元詩多纖弱﹐若圭齋者﹐實有唐調者也。

◆孔皖

皖字子充﹐至正壬午鄕貢﹐授宗文書院山長。官至照磨。

亂後

○亂後

故居燒後拾殘編﹐畱得陶詩一兩篇。彭澤豈堪猶作令﹐義熙何忍再書年﹖

浙江通誌﹕山長秩滿﹐歸隱居養親。有經略使至﹐延見﹐上政略五篇﹐言天下利害﹐使嘉納之。授浙閫照磨使﹐輔周嗣徳守禦。元亡不復仕。有詩云云。

◆李孝光

孝光字季和﹐溫州樂淸人。至正初官祕書監丞卒。

詩藪﹕李孝光古詩歌行﹐豪邁奇逸﹐如驚蛇跳駿﹐不避危險。當時語云「前有虞﹑範﹐後有李﹑楊」﹐謂廉夫也。

箕山操和鐵雅先生首唱

太乙眞人歌題蓮舟圖

送僧朴庵用柯敬仲韻

大星

○箕山操和鐵雅先生首唱【一作爲許生作。】

箕山之陽兮﹐其木樛樛﹐箕之冢兮﹐白雲幽幽。【乾坤淸气作「箕之冢兮﹐白雲悠悠﹐箕之陽兮﹐其木樛」。】彼【一作「夫」】世之人兮﹐孰能遺我以憂。𨿽欲從我【一無「我」字。】兮﹐其路無田。朝有人兮﹐來飲其牛。

大雅集﹕鐵雅評曰﹕善作琴操﹐然後能作古樂府。和余操者﹐李季和爲最﹐其次夏大志也。

○太乙眞人歌題蓮舟圖

銀河跨西海﹐秋至天爲白。一片玉夫容﹐洗出明月魄。太乙眞人挾兩龍﹐脫巾大笑眠其中。鳳麟洲西與天通﹐扶桑乃在碧海東。手把白【一作「綠」。】云有兩童﹐掣嬲二鳥開金籠。

大雅集﹕鐵雅評曰﹕此作乃是李騎鯨也。孰謂此老椎鈍無爽气邪﹖「二鳥」作日月看。

○送僧朴庵用柯敬仲韻

月行天中央﹐天髙如屋極。中有雪色兔﹐下土人不識。我曾摩其頂﹐仙吏睨我側。世人乞毫光﹐密如霧雨塞。蹴踏河漢搖﹐洶湧若秋汐。是誰知此奇﹐南有彌天釋。去去不復念﹐令人淚橫臆。

梧溪集﹕僧惇朴庵﹐黃巖人。壯遊金陵﹐與五峯李孝光並受知梁王。一日﹐公引柯九思見﹐柯以寫竹遂親幸。王卽位﹐獨召用柯。李后送公詩云云。若不能無慨者

○大星

大星在天小星落﹐城頭烏烏吹畫角。津吏擊鼓河上船﹐行人艸艸居人憐。男兒墮地弧矢願﹐南北東西君莫怨﹗

詩藪﹕雄渾流麗﹐步驟中程。

◆張翥

翥字仲舉﹐晉寧人。至正初﹐召爲國子助教﹐官至翰林學士承旨。有蛻庵集。

歸田詩話﹕至正初﹐爲集慶路學訓導。禦史下學﹐點視廩膳﹐鄰齋出對云「豸冠點饌。」是日﹐適用驢肉﹐仲舉戲續云「驢肉作羹。」禦史聞之大怒﹐欲逮捕之﹐仲舉乘夜逃奔揚州。

西湖遊覽志﹕張仲舉翥﹐其先晉寧人。父爲杭州鈔庫副使﹐因家焉。翥少時豪放不羈﹐好蹴踘﹐喜音樂﹐父憂之。一旦翻然易轍﹐閉戶讀書。從仇仁近學﹐以詩文名海內【按﹕此條實引自西湖遊覽志余卷十一。】。

寄浙省參政周玉坡

西湖冰合

螢苑曲

登金山吞海亭了公請賦

賦中書左曹小瀛洲

七月廿九日

挽忠襄王

句

○寄浙省參政周玉坡

天子臨軒授鉞頻﹐東南無地不紅巾。鐵衣遠道三軍老﹐白骨中原萬鬼新。義士精靈虹貫日﹐仙家談笑海揚塵。都將兩眼淒涼淚﹐哭盡平生幾故人。

輟耕錄﹕此至正辛丑間﹐張蛻庵承旨在都下寄浙省周玉坡參政詩也。夫翰苑詞臣而寓言如此﹐則感時之意從可知矣。

○西湖冰合

西湖雪厚冰徹底﹐行人徑度如長川。風吹鹽池結陰鹵﹐日射玉田生暖煙。魚龍穴裏寒更縮﹐鷗鷺沙頭饑可憐。安得長冰通滄海﹐我欲三島求神仙。

委巷叢談﹕元至正間﹐西湖冰合。故老云﹕六十年前﹐曾有此異。張仲舉賦詩云云。

○螢苑曲

楊花吹春一千里﹐獸艦如雲錦帆起。咸洛山河眞帝都﹐君王自愛揚州苑。軍裝小隊皆美人﹐畫龍韉汗金麒麟。香風搖蕩夜遊處﹐二十四橋珠翠塵。騎行不用燒紅燭﹐萬點飛螢炫川谷。金釵歌度苑中來﹐寶帳香迷樓上宿。醉魂貪作花月荒﹐肯信戰劍生宮墻。斕斑六合洗秋露﹐尙疑怨血凝晶光。至今落日行人路﹐鬼火狐鳴隔煙樹。腐艸無情亦有情﹐年年爲照雷塘墓。

詩藪﹕雄渾流麗﹐步驟中程。

○登金山吞海亭了公請賦

危亭突兀載鰲頭﹐俯視滄溟一勺浮。龍伯衣冠藏下府﹐梵王臺殿起中流。扶桑夜色三山日﹐灩澦江聲萬里秋。老我惜無吞海句﹐但磨崖石記曾遊。

○賦中書左曹小瀛洲

東曹地迥集名郎﹐宛是仙家紫翠房。閶闔上通天只尺﹐蓬萊移出海中央。金波日暖浮鳷鵲﹐玉樹春濃下鳳凰。幾度夢回淸夜直﹐此身如在五云鄕。

詩藪﹕全篇整麗﹐首尾勻和。

○七月廿九日

此丑今方殛﹐京城蹀血新。也知天悔禍﹐誰謂國無人﹖勝气騰龍虎﹐沈機動鬼神。大庭親命詔﹐終夜在延春。

元詩選﹕此詩爲孛羅帖木兒作。孛羅之入京師﹐使仲舉艸詔﹐不從﹐嘗作自誓詩曰「此醜行當殛﹐吾身敢顧危﹖要看奪笏處﹐正是結纓時。萬古千秋在﹐皇天后土知。寸心三尺簡﹐肯愧史卑詞﹗」與此詩是一時作也。

○挽忠襄王

聖主中興大業難﹐元戎報國寸心丹。軍中諸將驚韓信﹐天下蒼生望謝安。羽檄北來兵气肅﹐樓船南下海波寒。老臣擬直詞林筆﹐細傳成功後代看。

元詩選﹕忠襄王謂察罕帖木兒也。察罕起兵沈丘﹐悉平河南﹑山東諸處紅巾。至正壬寅﹐爲田丰﹑王士誠所刺。先是﹐有白气如索﹐起危宿﹐貫太微垣﹐太史奏山東當大水。順帝曰「不然﹐山東必失一良將。」卽馳詔戒察罕勿輕舉。未至﹐而已及難矣。

○句

舊河通瓠子﹐新浪漲桃花。

詩藪﹕云云。張仲舉詩也。李於鱗一聯云「春流無恙桃花水﹐秋色依然瓠子宮。」實用張語而意稍不同。

又

半生懸磬室﹐萬事缺壺歌。

積陰霾日月﹐愁色滿江湖。

露花迎夕斂﹐風樹借秋涼。

寧爲伏劍死﹐不作倒戈攻。

四郊多壁壘﹐萬里半煙塵。

詞人歌蟋蟀﹐軍士嘆蠨蛸。

龍伯衣冠藏下府﹐梵王臺殿起中流。

露下遠山皆落木﹐風來滄海欲生潮。

千嶂晚云原上合﹐兩河秋色雁邊來。

云移雁影沈江樹﹐雨帶龍腥出海濤。

方驚掘地雙鵝起﹐卽見浮江五馬來。

金波夜永浮鳷鵲﹐玉樹香濃下鳳凰。【詳傅若金下。】

◆成廷珪

廷珪字原常﹐蕪城人。有居竹軒集。

居竹軒詩集﹕郜肅序﹕向在揚州﹐識成君原常﹐𨿽居於市廛﹐而植竹庭院間﹐綽有山林意趣﹐扁其燕息之所曰「居竹」。其交遊則仲舉張公爲忘年友﹐故其詩之音律體制﹐蓋有得於仲舉者多焉。

居竹軒詩集﹕張翥序﹕余在廣陵時﹐嘗與君遊乎山僧野士之寓。或臨大江﹐眺羣峯﹐或升蜀岡﹐坐茂樹﹐未嘗不詩是作也﹔其或風日之朝﹐燈火之夕﹐樽俎前而幾杖後﹐未嘗不詩是談也。

○送余廷心翰林應奉

楓葉蕭蕭江已秋﹐吳船三日住揚州。靛花深染靑綾被﹐云葉新裁紫綺裘。徵驛馬嘶風滿樹﹐別筵人散月當樓。明年春雁將書去﹐人在蓬瀛第幾洲﹖

詩藪﹕全篇整麗﹐首尾勻和。

○題宋徽宗白頭翁圖

梔子紅時人正愁﹐故宮衰艸不勝秋。西風吹落靑城月﹐啼得山禽也白頭。

筆精﹕宋徽宗繪畫﹐題詠者多含譏刺。元成廷珪題白頭翁圖云云。

◆陸仁

仁字良貴﹐河南人﹐寓居昆山。有乾乾居士集。

菽園雜記﹕西湖竹枝詞﹐南北名士屬和者凡一百二十二人。吳郡士二十六人﹐而昆山在列者一十一人。其間最有名﹐時稱郭﹑陸﹑秦﹑袁﹐謂羲仲﹑良貴﹑文仲﹑子英也。陸本昆山太倉人﹐其稱河南﹐蓋姓氏郡望耳。

天馬歌

○天馬歌

於穆世祖肇王迹﹐受天之慶大命集。神寓鴻圖大無及﹐功烈皇皇共開辟。四方下上沛流澤﹐列聖相承纘丕績。哲王嗣位建皇極﹐大臣弼輔尙禹稷。禮樂制度靡有隙﹐六府孔修萬姓懌。天子聖徳於昭共﹐念承皇祖心弗宅。日月同明天地廓﹐絕域窮陲歸版籍。萬國貢獻歲靡息﹐琛瑤瑰異陋金錫。豈須徵討費兵革﹐文懷遠人盡臣服。至正壬午秋之日﹐天馬西來佛郎國。佛郎之國邈西域﹐流沙彌漫七海隔。浪波橫天馬橫涉﹐馬其猶龍弗顚踣。東逾月窟過回紇﹐陸地不毛千里赤。太行雪積滑如石﹐電激雷奔走飆歘。四年去國抵京邑﹐俯首闕廷拜匍匐。帝見遠臣重怵惕﹐慰勞以酒賜以帛。遠臣牽馬赤墀立﹐金羈絡頭朱汗滴。房星下垂光五色﹐肉鬃巍巍橫虎脊。崇尺者六修丈一﹐墨色如雲踶兩白。天閒騏驎俱駿骨﹐天馬來時皆辟易。驌■﹝馬麥﹞屈乘未足惜﹐大宛渥窪斯與敵﹗穆王八駿思遊歷﹐漢武窮兵不多得。天馬自來徵有徳﹐史臣圖頌永無斁。再拜歌詩思彷佛﹐願帝愛賢如愛物。更詔山林訪遺逸﹐��治化齊堯日。帝業永固保貞吉﹐天子萬壽天降福。

西湖竹枝集﹕詩學有祖法﹐淸俊奇偉﹐如佛郎國進天馬頌﹑水仙廟迎送神辭﹑渡黃河﹑望神京諸篇﹐縉紳先生莫不稱道之。

◆髙明

明字則誠﹐永嘉平陽人。至正五年中第﹐授處州錄事﹐辟丞相掾。入明不仕。有柔克齋集。

和趙承旨題嶽王墓韻

題靑山白雲圖

句

○和趙承旨題嶽王墓韻

莫向中原嘆黍離﹐英雄生死系安危。內廷不下班師詔﹐朔漠全歸大將旗。父子一門甘仗節【仗節「仗」﹐輟耕錄卷三﹑西湖遊覽志卷九作「伏」﹐似當從。】﹐山河萬里竟分支。孤臣尙有埋身地﹐二帝遊魂更可悲。

輟耕錄﹕讀此詩而不墮淚者幾希。

西湖遊覽志﹕嶽墳詩﹐趙子昂支韻難和﹐徐孟嶽和云云。髙則誠云云【按﹕西湖遊覽志卷九僅錄子昂詩及徐﹑髙和詩﹐此條所述﹐實出西湖遊覽志余卷七﹐然志余未錄全詩。】。

○題靑山白雲圖

昨夜山中宿雨晴﹐白雲綠樹最分明。茅堂早起無他事﹐去看溪南新水生。

自跋﹕此余往日在越中錄寄倪君仲權之詩﹐今十餘年矣。意其不投之苦海﹐則亦當供醬蒙矣。仲權乃裝潢爲卷帙﹐列之於諸名勝間﹐矧當時事轇轕﹐世方以斯文束髙閣﹐而仲權於朋友之片言隻字亦無遺棄﹐亦可見其好尙之淸﹐交道之厚﹐而不爲世變所移者也。惜也﹐予之學問名位﹐視往日不少加進﹐徒負故人期待之意耳﹗展卷一覽﹐慨嘆不已﹐因書於左方﹐以自警云。永嘉髙明。

○句

吳門亂後逢梅福﹐遼海來時識管寧。

萚石齋詩集﹕觀惇交集冊子自注﹕元季明初﹐上虞魏壽延仲遠輯其三十年所友人酬贈之詩也。凡七十六首。鄭彜乙巳句﹕「亂離時世全髙潔﹐淳朴山川似古初。」王璛至正廿五年句﹕「也應淸曠風塵外﹐誰道邊城尙繹騷。」乙巳卽廿五年。他如凡涉憂亂者﹐當在辛卯﹐趙俶和入邑感懷云「閉戶十年方入城。」當在庚子後。至髙明云云﹐當在廿七年丁未後。是年﹐明祖破平江﹐方國珍降﹐浙東西甫寧靜也。

◆謝應芳

應芳字子蘭﹐武進人。至正初﹐舉爲三衢書院山長。入明不仕。有龜巢稿。

龜巢稿﹕余詮序﹕先生之門人王著集先生之詩鋟諸梓﹐先生摘其詩之什一與之﹐凡若干捲﹐名龜巢摘稿【按﹕龜巢稿﹝四部叢刊本﹞余詮序無「先生摘其詩」以下諸語。】。

明史﹕隱白鶴溪上﹐構小室﹐顏曰龜巢﹐因以爲號。

過吳江三髙祠

嚴將軍戰馬歌

宜山謠

○過吳江三髙祠

三髙祠前秋水波﹐客來弔古悲且歌。季鷹魯望桑梓敬﹐蠡也籩豆理則那。生爲越人身相越﹐百計謀吳吳乃滅。眞憂烏喙將無情﹐兔死狗烹肝腦裂。飄然攜手湖海遊﹐捧心人與同扁舟。越人誇功鑄金像﹐於吳孰曰非仇讎﹗行裝重寶久彌厚﹐淸髙之風絕何有。奉嘗堪笑木腸兒﹐忍睹荒臺麋鹿走﹗江風肅肅楓葉寒﹐扣舷折我靑瑯玕。靈胥怒挾海潮起【怒挾「挾」原作「抉」﹐據龜巢稿卷三攺。】﹐殷若雷鳴過雪灘。

南濠詩話﹕三髙祠在吳江長橋南﹐中祀越上將軍範蠡﹑晉大司馬東曹掾張翰﹑唐贈右補闕陸龜蒙。毗陵謝應芳嘗上書行省﹐欲去範蠡像﹐會世變弗果。

○嚴將軍戰馬歌【並序】

至正乙未春﹐常多盜﹐省府調兵捕之。浙東宣慰司元帥嚴公來總軍事﹐未幾﹐無錫平﹐移軍武進。一日﹐搗本富莊賊巢【本富莊龜巢稿卷二作「來富莊」﹐下摘稿序作「禾富莊」﹐未知孰是。】﹐軍中失二馬。明日﹐賊乘之抗官兵烈塘上。二馬聞金鼓來奔﹐賊控勒不能止﹐遂墮地﹐馬立踶殺之﹐官兵大捷。故烈塘之民咸神其事﹐俾余作歌以美之。

往聞齊軍夜路迷﹐老馬前導人追隨。又聞的盧躍檀前﹐漢業復立西南陲。古來良驥稱有徳﹐未有驍騰能殺賊。將軍兩馬馱賊來﹐雲霧四起生風雷。紅綃帕首爾何物﹐霜蹄一踣成飛埃。軍前認主鳴且舞﹐驚倒熊羆與貙虎。羣凶膽落不敢追【不敢追原作「敢�追」﹐據龜巢稿攺補。】﹐官軍凱還槌大鼓。馬兮馬兮誠有功﹐須知感物由元戎。將軍接迹武惠功﹐煌煌史冊書勛庸。爾馬名示垂無窮。

摘稿序云﹕至正乙未春﹐浙東宣慰司元帥嚴公某統兵捕寇﹐過浙西。秋八月﹐兵駐烈塘。一日﹐遣兵搗禾富莊賊巢﹐失一騎士。旣而賊乘馬出拒﹐其馬望官軍來奔﹐賊墜地﹐馬踶殺之﹐賊眾驚潰﹐官軍大捷。以馬詣帳前白事﹐時余適在公座中﹐聞而喜之﹐故有是作。

摘稿詩云﹕將軍武惠之嫡孫﹐帳前甲騎多如雲。一驪偶爾墮賊窟﹐背馱賊渠來策勛。沫流兩吻噴白雪﹐光爍雙瞳夾經月。雷奔電激煙霧隨﹐望我旌旗馳踣賊。渠方命墮鐵蒺藜﹐驪�岏之成粉韲。賊曹瓦解爭納款﹐我軍凱歌歸馬嘶。古來良驥稱有徳﹐未有驍騰能殺賊。呂家赤兔項家騅﹐骨朽猶當有慚色。將軍報國秉精忠﹐安知馬亦肝膽同。他年太史作佳傳﹐宜亦牽連書乃功。

○宜山謠【並序】

廣東南丹諸州﹐民僚雜居﹐素號難治。洪武初﹐朝命設官置司安撫之﹐山東尹明善實在僚選。凡所司事﹐知無不爲﹐爲無不達﹐蒞官再期﹐多善政。後四年﹐有客自廣西來者﹐傳其事甚詳。余乃摘其大者﹐作宜山謠七篇。

苗瑤地連交趾﹐咸籍爲民﹐且爲除其凶號﹐人悅之。作椎髻舞。

椎髻舞﹐擊銅鼓﹐淺蠻生蠻皆安堵。賣刀買鉏犂﹐銜恩人鳥語。獷俗馴﹐惡俗去﹐豈弟君子吾父母。

沿邊舊置七十五屯【七十五屯龜巢稿卷四作「屯十五」。】﹐瑤爲長﹐每羣聚﹐爲諸州害。今罷之﹐民乃安。作除虎窟。

除虎窟﹐虎皆散亡龍睡穴。湖南海北廣東西﹐千里如今無白骨。無白骨﹐人何憂﹖每每舊屯田﹐年年稻花秋。我所思兮﹐龍江水流。

兵後洊饑﹐發官廩﹐活宜山數萬口﹐民徳之。作枯桑。

枯桑枯桑﹐徒爲我薪。煮石弗糜﹐曷以食人﹖廩發於官﹐我命乃續。誰其主之﹖伊人如玉。伊人如玉﹐孚及豚魚。詔我婦子﹐償粟勿渝。厥粟固償﹐厥徳靡忘。我懷伊人﹐於羹於墻。

覃國大﹑韋仲海等世爲土豪﹐與溪蠻洞瑤相表裏﹐反側不一。公以計擒殺之﹐民大快。作霹靂斧。

霹靂斧﹐行天誅﹐百靈奔走羣醜除。磔梟獍﹐醢■﹝豸契﹞貐﹐招徠角端舞騶虞。日月兩山明﹐畏境成康衢。

宜山莫天護虎踞一方﹐公言之方伯﹐徙和州﹐民樂之。作坎井蛙。

坎井蛙兮渤澥﹐偸生蝦蜆門﹐怒腹气何在﹖長魚跋浪欲吞舟﹐竟作任公雪花鱠。蛙乎幸偸生﹐有愧輸芒蟹。前度放蛙人﹐今日恩如海。

僚蠻負固﹐稅久不供﹐而良農病於重斂﹐今均之﹐視前賦減什五六﹐恩不能忘。作生子以尹名。

生子以尹名﹐有田須力耕。昔憂公租重﹐今喜公租輕。窮閻杼軸具﹐當路鈞衡平。焦冥覆盆下﹐覩此白日明。

革命之初﹐公以安邊事屢白相府﹐民懷之。作鞍馬勞。

鞍馬勞﹐肉消髀﹐廣西一去二千里。借箸籌邊丞相喜。兩年單騎八往還﹐靑艸黃茅瘴煙裏。鞍馬勞﹐有如彼﹐不負公﹐不掠美。一寸忠丹報天子。【龜巢稿】

◆吳師尹

師尹字萃樂﹐永新人。至正八年登第﹐官吉州永丰縣丞。

宋丞相信國公上巳詩

○宋丞相信國公上巳詩

山云寒海舟覆﹐六載孤臣老燕獄。東風杜宇三月三﹐五云望斷春無綠。墨花煌煌五十六﹐寫出江南愁萬斛。當時下筆眼如虎﹐日落天低鬼神哭。揚帆昔走儀眞船﹐手持鰲柱擎南天。間關嶺海血灑檄﹐回首家國隨飛煙。六宮粉黛黃埃裏﹐漢火無煙吹不起。全軀肯效褚淵生﹐嚼舌甘爲杲卿死。薊門碧艸春淒淒﹐爲官不換西山薇。哀吟一曲肝腸裂﹐勁气萬丈蛟龍飛。當年恨殺葛嶺賊﹐恨不刳心飲其血。堂堂忠義行宇宙﹐白日靑天照遺墨。再拜酬公金屈巵﹐有酒不讀蘭亭詩。

右吾鄕先生吳公所作﹐所以景仰丞相極至﹐而又兼得其儀容髣髴者也。少嘗喜誦之。丞相嘗以弟璧之子爲嗣﹐其後元末仕爲海北道廉訪副使﹐卒葬郁林州﹐子孫因家焉。余先髙祖與丞相兄弟同時﹐書札往來﹐存者甚多。今來郁林﹐見良錫﹐廉訪之子也﹐乃寫詩以歸之。吉水解縉書。

◆方子京

子京字��﹐分水人。

鑑湖風月

○鑑湖風月

賀仙歸去隱滄浪﹐萬頃晴波一鏡光。龍瑞尙存古時迹﹐鴻禧猶帶晉餘芳。兩堤楊柳三更影﹐千樹芙蕖五月涼。後數百年無問處﹐雲山煙水共蒼茫。

浙江通誌﹕至正十一年﹐應薦起﹐試以鑑湖風月詩。時試者百餘人﹐惟子京擢居前列﹐除嘉興路教授﹐致仕歸。

◆陳髙

髙字子上﹐平陽人。登至正十四年進士第﹐授錄事。別號不系舟漁者。

種橦花

○種橦花

炎方有橦樹﹐衣被代蠶桑。捨西得閒園﹐種之漫成行。苗生初夏時﹐料理晨夕忙。揮鉏向烈日﹐灑汗成流漿。培根澆灌頻﹐髙者三尺彊。鮮鮮綠葉茂﹐燦燦金英黃。結實吐秋繭﹐皎潔如雪霜。及時以收斂﹐采之動盈筐。緝治入機杼﹐裁剪爲衣裳。禦寒類挾纊﹐老稚免淒涼。豪家植花卉﹐紛紛被垣墻。於世竟何補﹐爭先翫芬芳。棄取何相異﹐感物增惋傷﹗

木綿譜﹕宋末木綿之利尙在閩中﹐而江南無此種也。元人陳髙有詩云云。髙元末人﹐而隙地初學種之﹐則其來未久可知。

◆周志遠

志遠字��﹐吉水人。以危素薦授太子說書。

自題其像

○自題其像

十年塵土變形容﹐惟有丹心日月同。北海子卿羝不乳﹐未應已在畫圖中。

江西通誌﹕周志遠生於元﹐仕於元﹐然其心若有不自得者。嘗自贊其像云云。

◆鄭玉

玉字子美﹐徽州歙縣人。至正十四年﹐余翰林待制﹐辭疾不起。明兵至﹐將要致之﹐自經死。學者稱師山先生。有師山集。

師山書樓成唐長孺先生賦詩見寄次韻

○師山書樓成唐長孺先生賦詩見寄次韻

居山日夕見山容﹐環堵蕭然一畝宮。我喜煙雲來幾上﹐人看樓閣出空中。夜深月色偏明朗﹐曉起嵐光更鬱蔥。若比羊裘軒上景﹐臨江惟欠一絲風。

師山先生文集﹕余以才疏學陋﹐一無所用於世﹐退而躬耕壠畝﹐將以自養。間有朋遊相從講學﹐乃築室師山之上﹐以爲肄習之所。

◆陳謙

謙字子平﹐吳郡人。

勉學詩

○勉學詩【錄一】

黃河西北來﹐云是昆侖丘。經行非一山﹐回薄半九州島。上有不測源﹐下有無盡流。萬化同此機﹐不知幾春秋。分明天地心﹐不爲淺狹謀。癡人用小計﹐顚倒若無求。安得申韓氏﹐化爲古伊周。

菽園雜記﹕遜志齋集三十卷﹐其二十八卷內勉學詩二十四章﹐本蘇士陳謙子平所作﹐誤入方集耳。子平﹐元末人。張士誠兵至吳﹐有突入其室者﹐脇其兄訓使拜﹐不屈﹐刃其胸﹐子平以身翼蔽﹐並遇害。平生著述甚富﹐兵後散亡﹐獨所著易解詁二卷及古今詩數十篇傳於世。正統間﹐吾昆山所刻養蒙大訓收其詩﹐予幼嘗見之。京師士人徐本以道亦嘗刻其詩印行﹐後有國初韓奕公望跋語﹐韓﹑徐皆蘇人。

案﹕明詩綜方孝孺下登此一首。

●元詩紀事卷二十

侯官陳衍輯

楊允孚

達不花

鄭元佑

周伯琦

貢師泰

◆楊允孚

允孚字和吉﹐吉水人。

灤京雜詠

○灤京雜詠

北顧宮庭暑气淸﹐神堯聖禹繼升平。今朝建徳門前馬﹐千里灤京第一程。【此以下多述途中之景﹐行幸上京﹐蓋云避暑也。】

納寶盤營象輦來﹐畫簾氈暖九重開。大臣奏罷行程記﹐萬歲聲傳龍虎臺。【龍虎臺﹐納寶地也。凡車駕行幸宿頓之所﹐謂之納寶﹐又名納缽。】

居庸千古翠屏環﹐飛騎將軍駐兩關。萬里車書來上國﹐太平弓矢護靑山。【兩關謂南口﹑北口。】

穹崖幻出梵王宮﹐雙塔中間一徑通。四月雨餘山更碧﹐六龍行處日初紅。【至正年間始營雙塔﹐宮闕巍峨﹐直通絕嶺。】

翎赤王侯部落多﹐香風簇簇錦盤陀。燕姬翠袖顏如玉﹐自按轅條駕駱駝。【轅條﹐車前橫木﹐按之則輕重前後適均。】

仙峽琴鳴水木多﹐別離見月柰愁何﹗題名石壁遼金字﹐宿雨殘風半滅磨。【彈琴峽也。】

狼山山下曉風酸﹐掩面佳人半怯寒。倚戶殷勤喚嘗粥﹐正宜倦客宿徵鞍。【俗賣豆粥。】

楡林禦苑柳絲絲﹐昨夜宮車又黑圍。宿衛一時金帳捲﹐鎗竿珍重白雲飛。【此處有禦苑。黑圍﹐地名﹐大駕經由之所。俗云「龍上槍竿」﹐是以禦駕不由此處。】

汲井佳人意若何﹐轆轤渾似挽天河。我來濯足分余滴﹐不及新丰酒較多。【此地慳水故也。】

馬上重看尖帽山﹐山頭無數白雲閒。漢家天子眞龍種﹐抔土長陵爲設關。【乃葬后妃之所﹐設衛卒焉。】

驅車偏嶺客南還﹐始見胡姬笑整鬟。誰信片雲三十里﹐寒暄只隔此重山。【過人到偏頭之北﹐面不可洗﹐頭不可梳﹐冷極故也。過此始有暖意。素非髙嶺﹐寒气止隔於此﹐良可怪也歟。】

李陵臺畔野雲低﹐月白風淸狼夜啼。健卒五千歸未得﹐至今芳艸綠萋萋。【此地去上京百里許。】

鴛鴦陂上是行宮﹐又喜臨歧象馭通。芳艸撩人香撲面﹐白翎隨馬叫晴空。【由黑圍至此﹐始合轍焉﹐卽察罕腦兒。白翎﹐艸地所產。】

歡喜坡邊望禁城﹐鸞翔鳳翥卿云淸。舉杯一吸灤陽酒﹐消盡南來百感情。【此以下敍灤京之景及聖駕往還典故之大槪。】

鐵番竿下艸如茵﹐澹澹東風六月春。髙柳豈堪供過客﹐好花畱待蹋靑人。【卽斡耳朵。踏靑人﹐指宮人也。】

先帝妃嬪火失房﹐前期承旨達灤陽。車如流水毛牛捷﹐韂縷黃金白馬良。【毛牛﹐其毛垂地。火失氈房﹐乃累朝后妃之宮車也。】

聖祖初臨建國城﹐風飛雷動蟄龍驚。月生滄海千山白﹐日出扶桑萬國明。【上京大山﹐舊傳有龍居之﹐奉白宥通。】

北闕東風昨夜回﹐今朝瑞气集蓬萊。日光未透香煙起﹐禦道聲聲駝鼓來。【謂駱駝鼓也。】

又是宮車入禦天﹐麗姝歌舞太平年。侍臣稱賀天顏喜﹐壽酒諸王次第傳。【千官至禦天門俱下馬徒行﹐獨至尊騎馬直入﹐前有教坊舞女引導﹐且歌且舞﹐舞出天下太平字樣﹐至玉階乃止。內門曰禦天之門。】

九奏鈞天樂漸收﹐五雲樓閣翠如流。宮中又放灤河走﹐相國家奴第一籌。【灤河至上京二百里﹐走者名貴赤﹐黎明放自灤河﹐至禦前巳初中刻者﹐上賞。】

大安閣下晚風收﹐海月團團照上頭。誰道人間三伏節﹐水晶宮裏十分秋。【大安閣﹐上京大內也。別有水晶殿。】

四傑君前拜不名﹐輪番內直浹辰更。蓬萊山上羣仙集﹐得似王孫世祿榮。【四傑﹐卽四怯薛也。或稱也可怯薛者﹐卽大怯薛之稱。是之謂不名﹐當三問﹐凡所以浹辰一更者也。】

北極修門不暫開﹐兩行宮柳護蒼苔。有時金鎖因何掣﹐聖駕棕毛殿裏回。【棕毛殿在大斡耳朵。】

千官萬騎到山椒﹐个个金鞍雉尾髙。下馬一齊催入宴﹐玉闌干外換宮袍。【每年六月三日﹐詐馬筵席﹐所以諭其盛事也。千官以雉尾飾馬入宴。】

錦衣行處狻猊習﹐詐馬筵前虎豹良。特勅云和罷弦管﹐君王有意聽堯綱。【詐馬筵開﹐盛陳奇獸﹐宴享旣具﹐必一二大臣稱「吉思皇帝」﹐禮撤﹐於是而後禮有文﹐飲有節矣。云和署﹐隸儀鳳司樂﹐掌天下樂工。】

儀鳳伶官樂旣成﹐仙風吹送下蓬瀛。花冠簇簇停歌舞﹐獨喜簫韶奏太平。【儀鳳司﹐天下樂工隸焉。每宴﹐教坊美女必花冠錦繡﹐以備供奉。】

聿來新貢又殊方﹐重譯寧誇自越裳。馴象明珠龜九尾﹐皇王不寶壽無疆。【萬歲山有九尾龜。】

嘉魚貢自黑龍江﹐西域蒲萄酒更良。南土至奇誇鳳髓﹐北陲異品是黃羊。【黑龍江﹐卽哈八都魚也。鳳髓﹐茶名。黃羊﹐北方所產﹐禦膳用。】

太平天子重文曹﹐閣建奎章選俊髦。一自六龍天上去﹐至今黃帕禦牀髙。【昔文宗建奎章閣於大內﹐年深灑掃﹐睹禦榻之巍然﹐感而賦此。】

內人調膳侍君王﹐玉仗平明出建章。宰輔乍臨閶闔表﹐小臣傳旨賜湯羊。【禦前廚常膳﹐有曰小廚房﹑大廚房。小廚房﹐則內人八珍之奉是也。大廚房﹐則宣徽所掌湯羊是也。由內及外﹐外膳旣畢﹐羣臣始入奏事。每湯羊一膳﹐具十六【具十六灤京雜詠﹝知不足齋叢書本﹞卷上作「其數十六」。】﹐餐余必賜左右大臣﹐日以爲常。予常職賜﹐故悉其詳。】

香車七寶固姑袍﹐旋摘修翎付女曹。別院笙歌承宴早﹐禦園花簇小金桃。【凡車中載固姑﹐其上羽毛又尺許﹐拔付女侍手持﹐對坐車中。𨿽后妃駝象亦然。】

內宴重開馬湩澆﹐嚴程有旨出丹霄。羽林衛士桓桓集﹐太僕龍車款款調。【馬湩﹐馬奶子也。每年八月﹐開馬奶子宴﹐始奏起程。太僕寺﹐掌馬者。】

鸞輿八月政髙翔﹐玉勒雕鞍萬騎忙。天上龍歸才帶雨﹐城頭夜午又經霜。【每年駕起﹐其夕卽霜﹐異哉。】

南坡暖翠接南屏﹐雲散風輕弄午晴。寄與行人停去馬﹐六龍飛上計歸程。【南坡乃納寶地也﹐故遊人罕至焉。】

月出王孫獵兔忙﹐玉驄拾矢戲沙場。皮囊乳酒鑼鍋肉﹐奴視山陰對角羊。【良馬驟馳拾墮箭。橘綠羊﹐或四角六角者﹐謂之疊角羊。疊義未詳﹐以其角之相對﹐故曰對角。毛角𨿽奇﹐香味稍別﹐故不升之鼎俎﹐於以見天朝之玉食有等差也。】

雍容環佩肅千官﹐空設番僧止雨壇。自是半晴天气好﹐螺聲吹起宿云寒。【西番種類不一﹐每卽殊禮﹐燕享大會則設止雨壇於殿隅。時因所見﹐以發一哂。】

正元紫禁肅朝儀﹐禦榻中間寶帕提。王母壽詞歌未徹﹐雪花片片彩雲低。【此以下多敍一年之景﹐並雜詠之物。】

試數窗前九九圖﹐餘寒消盡暖回初。梅花點徧無餘白﹐看到今朝是杏株。【冬至後﹐貼梅花一枝於窗間﹐佳人曉妝﹐日以臙脂圖一圈﹐八十一圈旣足﹐變作杏花﹐卽暖回矣。】

脫圈窈窕意如何﹐羅綺香風漾綠波。信是唐宮行樂處﹐水邊三月麗人多。【上巳日﹐灤京士女競作繡圈﹐臨水棄之﹐卽修禊之義也。】

葡萄萬斛壓香醪﹐華屋神仙意气豪。酬節涼糕猶未品﹐內家先散小絨絳。【重午節也。】

百戲遊城又及時﹐西方佛子閱宏規。彩雲隱隱旌旗過﹐翠閣深深玉笛吹。【每年六月望日﹐帝師以百戲入內﹐從西華入﹐然後登城設宴﹐謂之遊皇城是也。】

紫菊花開香滿衣﹐地椒生處乳羊肥。氈房納石茶添火﹐有女褰裳拾糞歸。【紫菊花﹐惟灤京有之﹐名公多見題品。地椒艸﹐牛羊食之﹐其肉香肥。納石﹐韃靼茶。】

爲愛琵琶調有情﹐月髙未放酒杯停。新腔翻得涼州曲﹐彈出天鵝避海靑【海靑「靑」原作「淸」﹐按海靑卽海東靑﹐俊鶻名﹐故據灤京雜詠卷下攺。】。【海靑拏天鵝﹐新聲也。】

海紅不似花紅好﹐杏子何如巴欖良。更說髙麗生菜美﹐總輸山後麻菇香。【海紅﹑花紅﹑巴攬仁﹐皆果名。髙麗人以生菜裹飯食之。尖山產麻菇。】

偶因試馬小盤桓﹐明徳門前禦道寬。樓下綠楊樓上酒﹐年年萬國會衣冠。【明徳門﹐午門也。】

怪得家童笑語回﹐門前驚見事奇哉。老翁攜鼠街頭賣﹐碧眼黃髯騎象來。【黃鼠﹐灤京奇品。】

東風亦肯到天涯﹐燕子飛來相國家。若較內園紅芍藥﹐洛陽輸卻牡丹花。【內園芍藥迷望﹐亭亭直上數尺許﹐花大如斗。揚州芍藥稱第一﹐終不及上京也。】

時雨初肥芍藥苗﹐脆甘味壓酒腸消。揚州簾捲東風裏﹐曾惜名花第一嬌。【艸地芍藥﹐初生軟美﹐居人多采食之。】

霜寒塞月靑山瘦﹐艸實平坡黃鼠肥。欲問前朝開宴處﹐白頭宮使往還稀。【文宗曾開宴於南坡﹐故云。】

𨿽然玉宇桂無花﹐秋比江南分外佳。弦管畫樓人散去﹐捨郎攜妓勸嘗瓜。【俗以月下送瓜果往還﹐上京不產桂花。】

禦饌官廚不較余﹐金門掌膳意勤如。更分光祿瓶中酒﹐爛醉歸時月上初。【凡禦膳及民間者﹐謂之貢余。光祿寺掌禦酒。】

別卻郎君可柰何﹐教坊有令趣興和。當時不信郵亭怨﹐始覺郵亭怨轉多。【興和署乃教坊司屬﹐掌天下優人。】

出塞書生瘦馬騎﹐野雲片片故相隨。凍生耳鼻雪堪理﹐冷入肝腸酒彊支。【凡凍耳鼻﹐卽以雪揉之方回﹐近火則脫。】

買得香梨鐵不如﹐玻瓈椀裏凍潛蘇。書生半醉思南土﹐一曲鐙前唱鷓鴣。【梨子受凍﹐其堅如鐵﹐以井水浸之﹐則味回可食。】

灤京雜詠﹕羅大已跋﹕楊君以布衣從當世賢士大夫遊﹐襆被出門﹐歲走萬里。耳目所及﹐窮西北之勝﹐具江山人物之形狀﹐殊產異俗之瑰怪﹐朝廷禮樂之偉麗﹐尢喜以詠歌記之。予索居﹐聞見甚狹﹐獨竊愛中臺馬公祖常﹑奎章虞公集﹑翰林柳公貫﹐時能以雄辭妙筆﹐寫其一二﹔今得楊君是集﹐又爲增益所未見﹐俯仰今昔﹐又一時矣。

◆達不花

宮詞

○宮詞

墨河萬里金沙漠﹐世祖深思創業難。卻望闌干護靑艸﹐丹墀畱與子孫看。

艸木子﹕元世祖皇帝思太祖創業艱難﹐俾取所居之地靑艸一株﹐置於大內丹墀之前﹐謂之誓儉艸﹐蓋欲使後世子孫知勤儉之節。至正間﹐大司農達不花公作宮詞十數首﹐其一云云。

◆鄭元佑

元佑字明徳﹐處州遂昌人。至正丁酉﹐除平江路儒學教授。有僑吳集。

梧溪集﹕以右臂疾﹐左書﹐號尙左生。

溫日觀畫葡萄

次韻錢伯行遊仙體二首

○溫日觀畫葡萄

伊昔錢塘溫日觀﹐醉兀竹輿殊傲岸。卻將書法畫葡萄﹐張顚艸聖何零亂﹗枝枝葉葉點畫閒﹐醉瞠白眼看靑天。狂呼大盜楊都統﹐天不汝誅吾厚顏﹗楊加箠死曾不畏﹐故老言之淚尙潸。畫成葡萄誰賞識﹖惟有鮮於恆嘖嘖。醉叩齋室支離疏﹐撫摩悲歌淚塡臆。鮮於設浴師浣之﹐爲師滌垢曾弗辭。人言結襪張廷尉﹐千載風流寧異玆。蔓如龍須實馬乳﹐問師揮毫奚獨取﹖只因漢使遠持來﹐野老詩成淚如雨。

遂昌雜錄﹕宋僧溫日觀﹐居葛嶺瑪瑙寺﹐人但知其畫葡萄﹐不知其善書也。今世傳葡萄多假﹐其眞者枝葉須梗皆艸書法也。嗜酒﹐楊總統以名酒啖之﹐終不一沾唇﹐見輒忿詈曰「掘墳賊﹗掘墳賊﹗」惟鮮於伯機父愛之。溫時至其家﹐袖瓜啖其大龜﹐抱軒前支離叟﹐或歌或笑。每索湯浴﹐鮮於公必躬爲進澡豆。支離叟﹐卽伯機家所種松也。

○次韻錢伯行遊仙體二首

海定神風湛綠羅﹐仙人辭藻寄來多。貫珠音在云誰遏﹖琢玉文成手自磨。憶昔絳河輕就別﹐至今黃竹不成歌。可憐人世書裙手﹐池上猶籠道士鵝。軋軋靑年儗度沙﹐煌煌白兔豈無家﹖肉生徐甲符難祕﹐斧鈍吳剛桂始華。諦授寶書盟刻玉﹐醉離瑤席舞傳芭。竹宮望拜眞癡絕﹐日日鼌光在景霞。

詩藪﹕全篇整麗﹐首尾勻和。

◆周伯琦

伯琦字伯溫﹐號玉雪坡﹐饒州人。由上捨生以蔭入官。至正間﹐官至江浙行省左丞﹐招諭張士誠﹐畱平江十餘年。張氏亡﹐歸鄱陽﹐尋卒。有近光﹑扈從兩集。

續吳先賢贊﹕假江東參政﹐招諭張士誠﹐遂沒士誠所。羈旅無聊﹐時與諸文士飲酒賦詩﹐流連日夜。或前而爲變徵之聲﹐皆垂淚涕泣﹐已又爲羽聲慷慨﹐士盡變色投袂。在吳十餘年。伯琦儀貌都雅﹐而非戡難才﹐虛談無實﹐雍容自免而已。

六研齋筆記﹕元周伯琦書相鶴經﹐自稱谷陽生。跋云﹕右經一卷﹐乃浮丘公授王子晉之書也。崔文子學道於子晉﹐得其文﹐藏嵩山石室中。淮南王采藥得之﹐遂傳於世。又系一詩云「江南羽化張天雨﹐海上神交宋仲溫。楷法鍾繇稱獨步﹐艸臨皇象已專門。折釵未墜風前股﹐漏屋先凝雨後痕。寄語臨池諸俊彥﹐蚓蛇雞鶩莫須論。」

案﹕此首二筆上卷又以爲張憲作。

立秋日書事三首

紀行詩二十四首

懷禿腦兒作

鴛鴦濼作

興和郡

野狐嶺

自順寧府歷坳兒嶺臨渾河上源過雞鳴山晚宿雷家驛

懷來縣

楡林驛

入居庸關

龍虎臺

大口

○立秋日書事三首

大駕畱西內﹐玆辰祀典揚。龍衣遵質朴﹐馬酒薦馨香。望祭園林邈﹐追崇廟祏光。艱難思創業﹐萬葉祚無疆。

近光集﹕國朝歲以七月七日或九日﹐天子與後﹐素服望祭北方陵園﹐奠馬酒﹐執事者皆世臣子弟。是日﹐擇日南行。

鐵剎標山影﹐金鋪耀日華。龍回秋歇雨﹐燕落晝翻沙。苑禦調驍騎﹐宮官葺幰車。長楊誰共賦﹖滿耳沸寒笳。

近光集﹕上京西山上樹鐵旛竿﹐髙數十丈﹐以其下海中有龍﹐用梵家說作此鎭之。

涼亭千里內﹐相望列東西。秋狝聲容備﹐時巡典禮稽。鴇鳧隨矢落﹐豭鹿應弦迷。幹豆歸時薦﹐康莊頌耄倪。

近光集﹕上京之東五十里有東涼亭﹐西百五十里有西涼亭﹐其地皆饒水艸﹐有禽魚山獸﹐置離宮。巡守至此﹐歲必獵較焉。

○紀行詩二十四首【錄十六】

乘輿繩祖武﹐歲歲幸灤京。夏至今年早﹐山行久雨晴。日瞻黃道肅﹐夜拱北辰明。隨步窺形勝﹐周諏記里程。

居庸東北路﹐艸細一川平。夾岸山屏展﹐穿沙水帶縈。六龍扶日禦﹐萬騎擁云旌。遊豫諸侯度﹐歡歌兆姓迎。

縉雲山獨秀﹐沃壤歲常丰。玉食資原粟﹐龍州記渚虹。荒祠寒木下﹐遺殿夕陽中。誰信幽燕北﹐翻如楚越東。【右縉山縣﹐今名龍慶州。】

車坊尙平地﹐近嶺晝生寒。拔地數千丈﹐淩空十八盤。飛泉鳴亂石﹐危磴護重關。俯視人寰隘﹐眞疑長羽翰。【右十八盤嶺。】

踰險夢頻悸﹐循夷气始愉。千巖奇互獻﹐萬壑勢爭趨。峭壁劍門壯﹐重梁皇渚紆。凡鱗期變化﹐雷雨在斯須。【右龍門。】

嵐翠摩臺斗﹐林霏隱日車。谷深幽境迥﹐路轉列峯斜。錦石欹瑤艸﹐蒼叢綴白花。柴門成聚落﹐山崦盡人家。

萬幕懸崖下﹐髙低疏復稠。罽墻聯虎衛﹐幄殿聳龍樓。楡柳淸長晝﹐槐松颯早秋。威容隆古昔﹐神武鎭中州。

髙嶺橫天出﹐炎天气候涼。白沙深沒馬﹐碧艸淺連岡。晨服增綿纊﹐寒鄕貴稻粱。土風多國語﹐閭井異尋常。

晴川平似掌﹐地勢與天寬。煙艸靑無際﹐云岡影四團。貔貅環武陣﹐麟鳳擁和鑾。髙獻南山壽﹐同承湛露歡。【右沙嶺二首。是日上都守土官遠迎至此﹐內廷小宴。】

嶺西通驛傳﹐山盡見郵亭。萬竈閭閻聚﹐千轅驃騎營。市樓風策策﹐野堠霧冥冥。雄略卑秦隴﹐孤兵笑廣靑。【右牛羣頭。】

涼亭臨白海﹐行內壯黃圖。貝闕明淸旭﹐丹垣護碧楡。龍湫時霧雨﹐鷹署世衡虞。駐驆光先軌﹐長楊只一隅。【右察罕腦兒﹐猶漢言白海。】

地曠居人少﹐山低云影微。石墻虫避燥﹐土屋燕交飛。沙淨泉宜酒﹐天涼秋合圍。朔方戎馬最﹐芻牧萬羣肥。【右明安驛。】

漢將荒臺下﹐灤河水北流。歲時何衮衮﹐風物尙悠悠。川艸花芬郁﹐沙禽語滑柔。莫梁遺句在﹐過客重綢繆。【右李陵臺。】

桓州當孔道﹐城築自唐時。翊輔千年盛﹐川原萬里夷。艸滋新雨歇﹐雲起遠山移。迎送官僚習﹐長懷被眷私。【右桓州﹐古烏丸地也。】

南坡延勝槪﹐一捨抵開平。地蘊淸涼界﹐天開錦繡城。雷轟駝鼓振﹐霞絢象輿行。塡道都人士﹐瞻前戴聖明。【右南坡。】

巡守綏畿甸﹐遊從覽近風。山川隨地異﹐聲教此時同。王業艱難遠﹐神都制作雄。按行循故事﹐不用避靑驄。

扈從詩前序﹕至正十二年四月﹐伯琦由翰林直學士﹑兵部侍郎拜監察禦史。視事之三日﹐大駕北巡上京﹐例當扈從。啟行至大口﹐畱信宿﹐歷皇后店﹑皁角﹐至龍虎臺﹐皆納缽﹐猶漢言頓宿所也。龍虎臺在昌平境﹐又名新店﹐距京師僅百里。五月一日﹐過居庸關而北﹐遂自東路至甕山。明日至車坊﹐在縉山縣之東﹐沃衍宜粟﹐歲供內膳。又明日入黑谷﹐過色澤嶺﹐髙峻曲折﹐凡十八盤。遂歷龍門及黑石頭﹐過黃土嶺﹐至程子頭﹐又過磨兒嶺﹐至頡家營﹐歷白塔兒﹐至沙嶺。自車坊﹑黑谷至此﹐凡三百一十里﹐皆深林復谷。邨塢僻處﹐山路將盡﹐兩山髙聳如洞門﹐尢多巨材。近沙嶺﹐惟土山連亙﹐地皆白沙﹐深沒馬足。過此則朔漠﹐平川如掌﹐天气陡涼﹐風物大不同矣。遂歷黑觜兒至失八兒禿﹐地多泥淖﹐又名牛羣頭。其地有驛﹐有郵亭﹐有巡檢司﹐闤闠甚盛。驛路至此相合﹐北皆芻牧之地﹐無樹木﹐徧生地椒﹑野茴香﹑蔥韭﹐芳气襲人。艸多異花﹐五色﹐有名金蓮花者﹐似荷而黃。至察罕腦兒﹐猶漢言白海也。水濼深不可測﹐气皆白霧﹐其地有行在宮﹐曰亨嘉殿﹐闕庭如上京而殺焉。置云需總管府以掌之。沙井甘潔﹐釀酒以供上用。又作土屋養鷹房﹐駐蹕於是﹐秋必校獵焉。此去納缽曰鄭谷店﹐曰明安驛﹑泥河兒﹐曰李陵臺驛﹑雙廟兒﹐遂至桓州﹐曰六十里店﹐卽烏丸地也。前至南坡店﹐去上京一捨耳。以是月十九日抵上京。歷納缽凡十有八﹐爲裏七百五十有奇﹐爲日二十四。大抵兩都相望﹐不滿千里﹐往來者有四道﹐曰驛路﹐曰東路二﹐曰西路。東路二者﹕一由黑谷﹐一由古北口。古北口路﹐東道禦史按行處也。伯琦往年分署上京﹐但由驛路而已。黑谷輦路﹐未之前行。因忝法曹﹐肅淸轂下﹐遂得見所未見﹐實爲曠遇云。鄱陽周伯琦自敍。

○懷禿腦兒作【漢言後海也。】

侵晨離白海﹐輦路轉西邁。野光散平蕪﹐山容列修黛。秋風動地來﹐曾波忽澎湃。戎馬多驚嘶﹐寒聲襲鞶帶。踰岡覽晴川﹐夷曠襟抱快。白花閒紫蕤﹐將將委珩佩。幽興足目前﹐絕境疑方外。旌麾匝云屯﹐輿帳擬行在。法從各有司﹐諫垣敢荒怠。邊報叢遠函﹐蒼黃盡吁怪。解鞍愒前邨﹐伏枕念當代。王綱未旒綴﹐羣生半塵芥。紆軫誰與言﹐沈思屢長嘅。東南何時蘇﹐吾欲問大塊。【是日驛報杭省有警。】

○鴛鴦濼作

官路何逶迆﹐里數不可度。宿止有常程﹐晚次鴛鴦濼。山低露艸深﹐天朗雲气薄。積水風颼颼﹐平沙煙漠漠。鳧鷖雜翔集﹐巨鱗倏潛躍。居人歲取給﹐遠眺近一勺。原隰多種蓺﹐農蹊犬牙錯。場圃盈粟麥﹐力穡喜秋獲。舒徐八駿遊﹐相羊瑤池樂。山川豈不佳﹐人事日蕭索。芻牧紓邦供﹐徵徭非昔昨。都人望翠華﹐朝朝候靈鵲。

○興和郡【屬河東憲司按部﹐西抵太原千餘里。】

我行已旬浹﹐所歷皆朔漠。興和號上郡﹐陂陀具城郭。灤陽界東履﹐汾晉直西略。提封廣以遐﹐編氓半土著。連甍結賈區﹐曾樓瞰寥郭。要會稱雄麗﹐勢壓諸部落。興王遠垂裕﹐百載承制作。北巡必西還﹐遠儗東邑洛。供億須浩繁﹐撫循在恭恪。四鄰愼備虞﹐三輔嚴寄托。賢愚不同調﹐虫沙與猨鶴。長願四海淸﹐漢儀歲輝爍。

○野狐嶺【嶺界南北﹐甚寒﹐南下平地﹐則暄矣。】

髙嶺出云表﹐白晝生虛寒。冰霜四時凜﹐星斗只尺攀。其陰控朔部﹐其陽接燕關。澗谷深叵測﹐梯磴紆百盤。坳垤艸披拂﹐崎嶇石巑岏。輪蹄紛雜沓﹐我馬習以安。怳然九天上﹐熙熙俯人寰。連岡束重隘﹐拱揖猶城垣。停鞭履平地﹐回首勢望尊。綿衣遂頓減﹐長途汗流韉。亭柳蔭古道﹐園果登禦筵。境𨿽居庸北﹐物色幽薊前。始悟一嶺隔﹐气候殊寒暄。小邑名宣平﹐相距兩捨間。牛羊歲蕃息﹐土沃農事專。野人敬上官﹐柴門莫款延。休養嘉承平﹐禹迹邁古先。漢唐所羈縻﹐今則同中原。大哉輿地圖﹐垂創何其艱﹗張皇我六師﹐金湯永深堅。

○自順寧府歷坳兒嶺臨渾河上源過雞鳴山晚宿雷家驛

郡治頗淸曠﹐民俗亦朴淳。川原西成饒﹐景物娛徵晨。登頓未及晡﹐修嶺忽前陳。亂石森礧礧﹐濁流奔沄沄。斗厓鳴項洞﹐險徑緣鄂齦。園林暗回堤﹐峯巘排秋旻。海鵬奮淩風﹐江蛟歘乘雲。雞鳴俗語傳﹐世遠昧所因。招提據危顚﹐略��天津。睥睨窮豪芒﹐翕忽叢鬼神。六龍行中天﹐壯觀齊昆侖。造設開辟先﹐顯耀當玆辰。垂髫耳已熟﹐華顚目方親。甚欲恣冥搜﹐赤日昏黃塵。紀勝猶掛漏﹐觀風能宣旬。

○懷來縣

山風日多寒﹐近燕苦秋陽。懷來𨿽小縣﹐肇置自李唐。泉甘沙井冽﹐橋古川流長。重岡相抱環﹐遠山勢低昂。鑾輿歲西還﹐傾朝迎道傍。蟠桃百寶盤﹐敬上萬年觴。三登調玉燭﹐羣黎樂康莊。吾皇仁聖君﹐動必循彜章。宵旰貽近憂﹐苗頑尙跳梁。所貴根本固﹐忍此枝葉傷﹖思見萬邦寧﹐野無遺賢良。

○楡林驛【漢史稱楡溪長塞卽此也。】

昔人多種楡﹐今人惟種柳。堅脆𨿽不同﹐气盡同一朽。此地名楡林﹐自漢相傳舊。但見柳靑靑﹐夾路忘炎晝。行旅蘇汗暍﹐車騎藉蔭覆。培植將百年﹐柯葉日滋茂。驛亭當要衝﹐人煙紛輻湊。崇山峙東西﹐步障明錦繡。輦路中平平﹐形勝信天授。宛如道衡廬﹐中流望云岫。初夏別都城﹐攀條集親友。玆還秋將中﹐涼颸滿衣袖。物態有變容﹐歲月如反手。不問柳與楡﹐生意要悠久。

○入居庸關

出關復入關﹐五月見上弦。艸木𨿽未霜﹐寒色已淒然。厓路何紆縈﹐疊嶂橫中天。上有太古石﹐下有無底泉。幽致良足嘉﹐萬雷柰喧闐。馴象寶轡鳴﹐紫駝錦幪鮮。鐵騎簇云隊﹐黃屋循星躔。時巡謐風俗﹐執法恭後先。達官國同休﹐拔宅如登仙。細民終歲勞﹐輸轉百苦煎。苦樂殊云泥﹐使我中心悁。偶經巖谷勝﹐復憶江湖壖。升髙望白雲﹐楚天浩無邊。王師未休息﹐敢賦歸來篇﹖

○龍虎臺【在昌平境北﹐距居庸關廿五里。】

巍巍百尺臺﹐蕩蕩昌平原。隆隆鎭天府﹐奕奕環星垣。居庸亙北紀﹐隩區斂全燕。蒼龍左蟠拏﹐白虎右踞蹲。斯名豈易得﹐天以遺吾元。明明傳正統﹐聖子及神孫。巡歸遂駐蹕﹐衣冠照乾坤。山川皆攺容﹐艸木亦被恩。章華民力竭﹐柏梁侈心存。豈若因自然﹐張設一旦昏。雄偉國勢重﹐簡儉邦本惇。年年舉盛典﹐宮中奏雲門。

○大口【其地有三大垤﹐土人謂之三疙疸﹐距都北門二十里。】

三垤何崇崇﹐遙直都門北。天肅煙嵐靑﹐野迥露艸白。紫气千里臨﹐蜺旌拂秋色。文武迨耄倪﹐抃舞拜路側。萬羊肉如陵﹐萬甕酒如澤。國家富四海﹐於以著功徳。詰朝禦大明﹐湛露春拍拍。簫韶殷九天﹐歡聲溢逵陌。非才忝扈從﹐所職陳典則。皇其奠泰山﹐億兆究安宅。

扈從詩後敍﹕車駕旣幸上都﹐以六月十四日大宴宗親世臣環衛官於西內椶殿﹐凡三日。七月九日﹐望祭園陵﹐竣事﹐屬車轅皆南向﹐彜典也。遂以二十二日發上都而南﹐宿六十里店納缽。越三日﹐至察罕腦兒。由此轉西至懷禿腦兒﹐猶漢言後海也﹐有大海在納缽後﹐故云。曰平陀兒﹐曰石頂河兒﹐土人名爲鴛鴦濼﹐其地南北皆水﹐水禽集育其中﹐國語名其地曰遮裏哈剌納缽﹐猶漢言「遠望則黑」也。兩水之間﹐壤土隆阜﹐諸部與漢人雜處﹐因商而致富者甚多。自察罕腦兒至此百餘里﹐皆云需府境也。界是而西﹐則屬興和路矣。納缽曰苦水河兒﹐曰回回柴﹐國語名忽魯禿﹐漢言「有水濼」也﹐隸屬州保昌。曰忽察禿﹐猶漢言「有山羊處」也。地饒水艸野獸﹐兔最多。又西二十里爲興和路﹐世祖所創置也。歲北巡﹐東出西還﹐故置有司爲供億之所。城郭周完﹐闤闠最夥﹐河東憲司所按部也﹐西抵太原千餘里﹐郡多太原人。路置二監一守﹐餘同他上郡。東界則宣徳府境﹐上都屬郡也。府之西南名新城﹐武宗築行宮其地﹐故又名中都﹐今多圮毀﹐大駕久不臨矣。由興和行三十里﹐過野狐嶺﹐上爲納缽地。髙風甚寒﹐東南盤折而下平地﹐天气卽暄﹐無不減衣者。前至得勝口﹐宣平縣境也。有禦花園﹐雜植諸果﹐中置行宮﹐南至縣十五里。去邑三十里有山出瑪瑙石。又前至沙嶺﹐五十里至順寧府﹐本宣徳府也﹐因地震﹐攺名。南過坳兒嶺﹐下臨深澗﹐其流爲渾河﹐嶺頭參互。四十里至雞鳴山﹐疊嶂排空﹐綿亙二十餘里。又南二十里﹐乃平地﹐曰雷家驛。驛之西北十里納缽曰丰樂﹐二十里至阻車納缽。又二十里至統幕﹐則與中路驛程相合﹐而南歷狼居胥山至懷來縣。四山環抱﹐中有水﹐名嬀川。縣南二里﹐納缽也。凡官署畱京師者﹐皆盛具牲酒﹐於此候迎大駕﹐仍張大宴﹐慶北還也。南則楡林驛﹐卽衛靑傳楡溪舊塞。自懷來行五十五里至嬀頭﹐又十里入居庸關﹐以至於大口。遂以八月十三日至京師。凡歷納缽二十有四﹐爲裏一千九十有五。此輦路西還之所經也。國制﹐凡官署之幕職掾曹﹐當扈從者﹐東西出還﹐甲乙番次﹐惟監察禦史扈從﹐與國人世臣環衛者同。東西之行﹐得兼歷而悉覽焉。鄱陽周伯琦述。

◆貢師泰

師泰字泰父﹐宣城人﹐翰林學士奎子。官至戶部尙書。有玩齋集。

西湖竹枝詞

擬古二首

遣懷

感興三首

河決

題滕王閣圖

題伊尹耕莘圖

段節婦吟

金溪縣葛烈女廟

送國字張教授

黃河行

分題得姑蘇臺送吳元振赴江浙省左丞

楊白花

吳中曲送楊伯幾南遊

挽陳堯

送劉彥明從經略使還

句

○西湖竹枝詞

葛嶺東家是相門﹐當年甲第入靑雲。樓船撐入裏湖去﹐可曾望見嶽王墳﹖芙蓉葉底雙鴛鴦﹐飛來飛去在橫塘。人生多少不如意﹐水遠山長難見郎。

案﹕此詩依鐵崖竹枝倡和本錄入﹐其本集所載稍不同﹐云「葛嶺西邊師相宅﹐潭潭府第欲連云。別買樓船過湖去﹐可曾看見嶽王墳﹖」

○擬古二首

東南有佳人﹐遠在水一方。綺疏粲飛樓﹐曲闌圍洞房。意態閒且靚﹐气若蘭蕙芳。纖阿揚姣服﹐雜佩懸明璫。流風回皓雪﹐明月舒其光。白面誰家子﹐錦鞍靑絲韁。翩然一見之﹐下馬立中堂。可望不可卽﹐五采盛文章。

山溪【當作「嶰谷」。】有美竹﹐挺挺霜雪中。何人斷兩節﹖制爲十二筩。宮商自相應﹐鳳鳥鳴雌雄。一鳴垂衣裳﹐再鳴致時雍。從此去不返﹐治道竟少隆。鄙哉叔孫氏﹐綿蕝變王風。寥寥數千載﹐伊誰啟冥曚﹗後皇如有作﹐聲教垂無窮。

○遣懷

日入柳風息﹐月上花露多。東軒頗幽敞﹐夜靜時一過。鳥散庭中樹﹐虫鳴階下莎。北斗何低昂﹐疏星沒橫河。獨賞誰晤語﹐感慨成悲歌。懷哉巖桂臺﹐邈在姑山阿。

○感興三首

芙蓉生綠水﹐水綠花更好。采花當及時﹐莫待顏色老。美人久不見﹐華發忽已皓。因之遺芳馨﹐聊以慰懷抱。失意且勿嗟﹐令名當共保。

悲風從西來﹐海樹何蕭瑟﹗薄寒中人肌﹐毛髮爲慘栗。疏林動鳷鵲﹐壞壁鳴蟋蟀。出門忽四顧﹐愴恍若有失。仰面對靑天﹐靑天行白日。

客有雙寶劍﹐紫气射牛斗。年少乍得之﹐日夜不去手。豈知靈異物﹐佩服終難久。一朝騰波去﹐化作蒼龍吼。何時復歸來﹐爲國殄羣醜。

○河決

去年黃河決﹐髙陸爲平川。今年黃河決﹐長堤沒深淵。濁浪近翻雪﹐洪濤遠舂天。滔滔渾疆界﹐浩浩襄市廛。初疑滄海變﹐久若銀漢連。怒聲恣砰磕﹐悍气仍洄漩。毒霧飽魚腹﹐腥風噴龍涎。黿鼉出滚滚﹐雁鳧下翩翩。人哭菇蒲裏﹐舟行桑柘顚。豈惟屋廬毀﹐所傷墳墓穿。丁男望北走﹐老稚向南遷。縣官出巡防﹐小吏爭弄權。社長夜打門﹐里正朝率錢。鳩工具畚鍤﹐排戶加笞鞭。分程杵登登﹐會聚鼓闐闐。𨿽云免覆溺﹐誰復解倒懸﹗彌漫勢稍降﹐膏血日已朘。流離望安集﹐荒原走疲瘨。孤還尙零丁﹐旅至才屬聯。園池非故態﹐鄰里多可憐。貧家租舊地﹐富室買新田。頹垣吠黃犬﹐破屋鳴烏犍。秋耕且未得﹐夏麥何由全﹗窗泥冷窺風﹐竈土濕生煙。頃筐摘余穗﹐小艇收枯蓮。賣嫌雞鴨瘦﹐食厭魚蝦鮮。楡膏綠皮滑﹐蒓葅紫芽圓。乍見情多感﹐久任心少便。金堤塞已潰﹐淇園竹爲楗。玉璧沈白馬﹐冠蓋相後先。舜禹事疏鑿﹐漢唐勞委塡。瓠子空作歌﹐寶鼎徒紀年。昨聞山東饑﹐斗米直十千。卽今江南旱﹐骨肉皆棄捐。倉廩豈不實﹐賑貸猶迍邅。恐是廊廟遠﹐不聞道路傳。恐是天聽髙﹐致使雨露偏。小臣思覆載﹐百念倍憂煎。躊躕慘莫發﹐憤結何由宣﹗作詩備采擇﹐孰敢希陶甄。平成諒有在﹐更獻河淸篇。

○題滕王閣圖

雄城控華甸﹐傑閣臨芳洲。飛甍起千仞﹐曲闌圍四周。丹碧何輝煌﹐文采射鬥牛。帝子去不返﹐俯仰經幾秋。江黑簾雨捲﹐山靑棟云收。孤舟天際來﹐揚帆在中流。狂飆薄莫起﹐坐覺增煩憂。何當掃重翳﹐白日耀神州。開圖發長嘆﹐天地一浮漚。

○題伊尹耕莘圖

碧海晝沸白日淪﹐禹鼎欲徙湯网仁。長繩短箠行蹩躠﹐驅牛獨耕莘野雪。有時仰面一長吁﹐靑天漫漫風烈烈。身居畎畝堯舜心﹐忍看民生墮昏沈﹖乾坤闔辟系出處﹐幡然起作商家霖。先農有詩亦有譜﹐後世南陽詠梁父。

○段節婦吟

河可塞﹐山可移﹔志不可奪﹐義不可虧﹗妾爲段家婦﹐年紀方及笄。上堂奉翁姑﹐入室攜兩兒。兒死夫亦死﹐此生將何爲﹖昔如雙鴛鴦﹐今日爲孤雌。昔如三春花﹐今日成枯枝。寒風吹短髮﹐明月照空帷。百年在世能幾時﹖父兮母兮不我知﹐靑天在上將誰欺﹗

○金溪縣葛烈女廟

金溪廟前艸離離﹐金溪廟中兩女兒。靑山猶似舊時色﹐流水不盡行人悲。翠翹珠珥垂孔雀﹐廟前深鎖藤華落。靈風蕭颯半空來﹐髣髴音容啟珠箔。憶昔裏中初賦銀﹐銀賦日急家日貧。父身搒掠痛欲絕﹐女心憤結何由伸。鬼狐夜號天漆黑﹐大冶騰騰火光烈。可憐踴躍雙蛾眉﹐變作兼金白如雪。君不見緹縈上書更肉刑﹐木蘭遠赴可汗兵﹐固知才略過男子﹐不如孝女英烈能捐生。又不見湘妃江邊淚斑竹﹐韓憑冢上連理木。固知精誠可相召﹐不如孝女感化獨神速。赤龍並駕參嬋娟﹐萬古日月懸中天。人生𨿽死名不死﹐吁嗟丈夫應愧爾﹗

○送國字張教授

九烏彈羽鰲斷足﹐六龍飛光晝相逐。何人造書泄機巧﹐夜夜天陰聞鬼哭。岐山鳳遠科斗空﹐戈鳥殳虫漸湮伏。太史方垂鼎足金﹐丞相已變釵頭玉。下邽拘囚死復生﹐三千晚奏云陽獄。自從毛錐擅楷法﹐今古紛紛踵遺躅。天生眞人起北方﹐更遣浮圖出身毒。六書垂世盡諧聲﹐八體彌文貴句曲。黃鐘大呂都協和﹐鐵畫銀鉤謾摹錄。大音直與造化同﹐陰翕陽舒驗疏數。先生典教元非輕﹐直使昌言被殊俗。歸來系馬在堂階﹐莫厭微官就羈束。人生得志亦有時﹐萬里晴天竚黃鵠。

○黃河行

黃河水﹐水闊無邊深無底﹐其來不知幾萬里。或云昆侖之山出西紀﹐元气融結自玆始。地維崩兮天柱折﹐於是橫奔逆激日夜流不已。九功歌成四載止﹐黃熊化作蒼龍尾。雙■﹝谷工﹞鑿斷海門開﹐兩鄂嶄嶄尙中峙。盤渦蕩激﹐回湍衝射﹐懸崖飛沙﹐斷岸決石﹐瞬息而爭靡。洪濤巨浪相喧豗﹐怒聲不住從天來。初如兩軍戰方合﹐飛炮忽下堅壁摧。又如丰隆起行雨﹐鞭笞鐵騎驅奔雷。半空澎湃落銀屋﹐勢連渤澥吞淮瀆。天吳九首兮﹐魌魋獨足。潛潭雨過老蛟吟﹐明月夜照鮫人哭。扁舟側掛帆一幅﹐滿耳蕭蕭鳥飛速。徐邳千里半日程﹐轉盼靑山小如粟。吁嗟雄哉﹗其水一石﹐其泥數斗。滔滔汩汩兮﹐同宇宙之悠久。泛中流以擊楫兮﹐招羣仙而揮手。好風兮東來﹐酹河伯兮杯酒。

○分題得姑蘇臺送吳元振赴江浙省左丞

姑蘇城外江水綠﹐姑蘇臺是吳王築。吳王燕罷越王來﹐館娃夜冷宮門開。落花飛去春無迹﹐江邊卻起姑蘇驛。馬頭旌節何皇皇﹐候吏傳呼謁道旁。孤山梅白堤柳黃﹐相君入坐中書堂。

○楊白花

楊白花﹐無定止。昨日宮中飛﹐今朝渡江水。江水茫茫千萬里﹐綿輕雪薄春旖旎。把臂踏歌歌未已﹐石頭城邊風亂起。楊白花﹐無定止。

○吳中曲送楊伯幾南遊

鯉魚風起波紋綠﹐枯葭折蘤啼寒玉。榜聲催曉渡江心﹐驀聽吳娃舊時曲。楊郎年少輕別離﹐三尺光芒練帶垂。虎丘山頭候月出﹐靈巖洞口看雲飛。梅花雪點身上衣﹐慈母倚門聽馬歸。

○挽陳堯【艸廬吳先生門人也。有俊才﹐卒年十八﹐其妻亦痛哭而絕。】

乘舟沃酒魚口熱﹐小袖萊衣雙鳳結。春歸白玉不禁寒﹐雪兔西沈半山闕。望夫化去孤石裂﹐死與韓憑誓同穴。鬼狐寒食上新丘﹐陰風自掃梨花雪。

玩齋集﹕楊維楨序﹕玩齋爲予通家﹐每令評其所著﹐如「東南有佳人」﹑「嶰谷有美竹」﹐深得比興。「日入柳風息」﹑「芙蓉生綠水」﹐遠詣選體。厚倫理如風樹﹑春暉﹐樹風操如葛烈女﹑段節婦﹑李貞母﹑陳堯妻﹐感古如蒼梧﹑滕閣﹐紀變如河決﹑蘇臺﹐論人物如耕莘﹑蹈海﹐遊方之外如子虛道人。楊白花﹑吳中曲有古樂府遺音。國字﹑黃河可補本朝闕制。其它所作﹐固未可一二數也。

○送劉彥明從經略使還

經略江南開幕府﹐曾因三語辟劉郎。千金海上來騏驥﹐五色雲間識鳳凰。思入金莖秋滴露﹐行隨玉節晝飛霜。還朝定上平南策﹐應從蘷龍到建章。

詩藪﹕全篇整麗﹐首尾勻和。

○句

紅蓮日湧神仙幕﹐翠柏霜飛禦史臺。

千金海上求騏驥﹐五色雲間下鳳凰。

貔貅萬竈新趨幕﹐虎豹千門舊直廬。

小雨挾雲行斷岸﹐亂山排浪入孤城。【詳趙孟俯下。】

●元詩紀事卷二十一

侯官陳衍輯

黃公望

錢云

吳鎭

倪瓚

王冕

郯韶

陳方

楊謙

沈良

張監

沈廷珪

鍾虞

何恆

石宇

黃仲瑤

鄧資深

倪維哲

趙次進

金灝

陳樵

◆黃公望

公望字子久﹐自號大癡哥﹐富春人。

西湖竹枝集﹕少有大志﹐試吏弗遂﹐歸隱西湖筲箕泉。詩工晚唐﹐畫獨追關仝。其據梧隱幾﹐若忘身世﹐蓋遊方之外﹐非世士所能知者也。

西湖竹枝詞

題雲林畫

○西湖竹枝詞

水仙祠前湖水深﹐嶽王墳上有猨吟。湖船女子唱歌去﹐月落滄波無處尋。【詳燕不花下。】

○題雲林畫

遠望雲山隔秋水﹐近看古木擁陂陀。居然相對六君子﹐正直特立無偏頗。

珊瑚网﹕倪雲林六君子圖跋﹕盧山甫每見﹐輒求作畫。至正五年四月八日﹐泊舟弓河之上﹐而山甫篝燈出此紙﹐苦徵畫。時已憊甚﹐只得勉以應之。大癡老師見之﹐必大笑也。大癡詩云云。朽木居士云云。吳興錢云云云。又﹕此圖因大癡詩有「居然相對六君子」句﹐遂名其圖。乃松﹑柏﹑樟﹑楠﹑槐﹑楡六樹﹐行列修挺﹐疏密掩映﹐位置得宜﹐而皆在平地﹐且气象蕭索﹐有賢人在下位之象。豈感當時胡運否塞﹐髙流隱遁﹐而爲是歟﹖盧山甫別號白石先生。妙香道者識於藥房。

◆錢云

云號泰窩道人﹐吳興人。

題雲林六君子圖

○題雲林六君子圖

黃公別去已多年﹐忽見雲林畫裏傳。二老風流遼鶴語﹐悠然展捲對江天。【見黃公望下。】

◆吳鎭

鎭字仲珪﹐嘉興人﹐自號梅花道人。有梅花庵稿。

六研齋筆記﹕吳仲圭將歿﹐命置短碣冢上﹐曰「梅花和尙之塔。」人或怪之﹐曰「此有意﹐久當自驗。」未幾﹐楊髠毀掘江南諸墳﹐卽林和靖孤山之骨﹐不免發露﹐仲圭以碣所署﹐疑爲釋流﹐竟免。

案﹕此不足信﹐是時鎭未死。

自題畫

墨菜畫卷

平林野水圖

○自題畫

枝枝自參差﹐葉葉無限量。不根而自生﹐換卻諸天相。

六研齋筆記﹕吳仲圭爲松巖和尙寫竹枝一卷﹐簡淡蕭遠﹐有天成之趣。自題云云。至正庚寅﹐梅沙彌奉爲松巖和尙助喜。

○墨菜畫卷

菘根脫地翠毛濕﹐雪花翻匙玉肪泣。蕪蔞金穀暗塵土﹐美人壯士何顏色。山人久刮龜毛氈﹐囊空不貯揶揄錢。屠門大嚼知流涎﹐淡中滋味吾所便。元修元修今幾年﹐一笑不直東坡前。

鐵网珊瑚﹕自跋﹕梅花道人因食菜糜﹐戲而作此。友人過廬索墨戲﹐因書而遺之﹐聊發同志一笑也。至正己丑。

○平林野水圖

平林方漠漠﹐野水正湯湯。蒼莽日欲暮﹐年華客異鄕。艸店月初冷【年華客異鄕﹐艸店月初冷淸閟閣集﹝淸康熙刊本﹞卷二作「辛苦客異鄕﹐艸店月回合」。】﹐村路迂更長。渡頭人散後﹐漁父正鳴榔。

淸閟閣集﹕元初眞士嘗居嘉禾紫虛觀﹐好與吳仲珪隱君遊﹐故得其詩畫爲多。今年十月﹐余始識元初﹐卽出示此幀﹐命僕賦詩。因走筆次吳隱君詩韻題於上。隱君自號梅花道人云。至正二十一年歲在辛丑﹐倪瓚記。

◆倪瓚

瓚字符鎭﹐無錫州人。嘗自謂懶瓚﹐亦曰倪迂﹐有淸閟閣稿。

雲林遺事﹕蹤迹多在松陵﹑笠澤間﹐陸莊有蝸牛廬﹐則其嘗棲止處。荊溪﹑善權﹑離墨﹑銅棺﹐其遊甚數。嘗避兵泖上﹐有出泖詩。

又﹕閣前置梧石﹐日令人洗拭﹐及苔蘚盈庭﹐綠縟可坐。每遇墜葉﹐輒令童子以鍼綴杖頭﹐刺出之﹐不使點壞。

又﹕元鎭好僧寺﹐一住必旬日。篝燈木榻﹐蕭然宴坐。時操紙筆﹐作竹石小景﹐客求必與。一時好事者購之﹐價至數十金。壯年有巨幅雅宜山圖﹐甚爲當世所珍。元鎭又有雅宜山竹枝詞二首﹐云雅宜山舊名娜如山﹐蓋虞道園所命名﹐然未若娜如之名近古也。

又﹕張士信聞元鎭善畫﹐使人持絹縑侑以幣﹐求其筆。元鎭裂其絹而卻其幣。一日﹐士信與諸文士遊太湖﹐聞漁舟中有異香﹐此必有異人﹐近之﹐乃元鎭也。士信欲手刃之﹐諸文士力勸免﹐命重加箠辱。當撻時噤不發聲﹐後人問之﹐元鎭曰「出聲便俗。」

七修類稿﹕入國朝﹐盡散其產﹐不過其稅﹐而催科者集其室﹐逃入蘆洲。爇龍涎以自適﹐因香被執﹐囚於有司。每傳食﹐命獄卒舉案齊眉。卒問其故﹐不答。旁曰「恐汝唾沫及飯耳。」卒怒﹐鎖之溺器之側。眾𨿽爲祈而免﹐憤哽成疾。今人以漁舟之香爲祥止庵﹐太祖因得而誅﹐以元鎭爲太祖投之廁中﹐皆非也。

寄王叔明

絕句

題髙房山尙書著色山水

懷歸

中秋

題畫

秋林山色圖

八月十八日蕭閒道館聽袁南宮彈琴是日風雨蕭然有感而作

題畫贈九成

春日雲林齋居

早春對雨寄懷張外史

竹枝詞

因吳國良過玉山艸堂輒賦長句奉寄

淸明日風雨淒然舟泊東林西滸步過伯璇徵君髙齋焚香瀹茗出示燕文貴秋山蕭寺圖展玩良久因賦一絕

○寄王叔明

能詩何水部﹐愛石米南宮。允矣英才最﹐居然外祖風。釣絲煙霧外﹐船影畫圖中。他日千金積﹐陶朱術偶同。

又

幾夢山陰王右軍﹐筆精墨妙最能文。每憐竹影搖秋月﹐更愛山居寫白雲。祕笈封題饒古趣﹐雅懷蕭散逸人羣。今年七夕聞多事﹐曝畫翻書到夕曛。

西湖志余﹕王叔明蒙﹐其先吳興人﹐趙文敏公之甥也。隱於仁和之黃鶴山﹐號黃鶴山樵。善詞翰﹐畫學王維﹐與吳中倪元鎭詩畫齊名【吳中原作「吳興」﹐按倪瓚無錫人﹐故據西湖遊覽志余卷十七攺。】。元鎭嘗寄之詩云云。又云云。

○絕句

松陵第四橋前水﹐風急猶須貯一瓢。敲火煮茶歌白薴﹐怒濤翻雪小停橈。

又

人家住近江城外﹐月色波光上下天。風景自佳時俗異﹐泊舟閒詠白雲篇。

又

白鷗飛處夕陽明﹐山色隔江眉黛橫。試看三髙祠下水﹐悠悠中有別離情。

淸河書畫舫﹕正月十四﹐舟過吳江第四橋﹐大風浪中貯水一瓢而去。乃賦小詩云云。是夜泊舟吳江﹐城外人家﹐水月皓然﹐與希言理詠久之。明日題壁詩云云。十五日﹐與希言謁三髙祠﹐望江上諸山﹐爲寫隔江山色圖並賦詩贈別云云。

○題髙房山尙書著色山水

白雲孤鶴暮知還﹐晚泊錢唐看越山。珍重今朝重展捲﹐吟詩作賦北窗間。

淸河書畫舫﹕房山髙尙書以淸介絕俗之標﹐而和同光塵之內﹐蓋千載人也。僦居余杭﹐暇日策杖攜酒壺詩冊﹐坐錢塘江濱﹐望越中諸山﹐岡巒之起伏﹐雲煙之出沒﹐若有得於中也。其政事文章之餘﹐用以作畫﹐亦以寫其胸次之磊磊者歟﹖因閱允同文學所藏著色山水一卷﹐後有默庵賦詩﹐展詠永日﹐遂紀尙書之一二﹐並次默庵韻﹐詩題畫上云。倪瓚。

○懷歸

久客懷歸思惘然﹐松間茅屋女蘿牽。三杯桃李春風酒﹐一榻菇蒲夜雨船。鴻迹偶曾畱雪渚﹐鶴情原止在芝田。他鄕未若還家樂﹐綠樹年年叫杜鵑。

○中秋

經旬臥病揜山扉﹐巖穴潛神似伏龜。身世浮雲渡流水﹐生涯煮豆爨枯萁。紅蠡捲碧應無分﹐白髮悲秋不自支。莫負尊前今夜月﹐長吟桂影一伸眉。

雲林遺事﹕老年遊歷江湖﹐多寓琳宮梵剎﹐有懷歸詩云云。洪武甲寅還鄕時﹐已無家﹐寓姻親鄒惟髙家。是歲中秋﹐鄒氏開宴賞月﹐元鎭以脾疾戒飲﹐淒然不樂﹐乃賦詩云云。不久竟以是疾卒於鄒氏。

○題畫

蕭蕭風雨麥秋寒﹐把筆臨摹彊自寬。賴有�君相慰藉﹐松肪筍脯勸加餐。

漁洋山人精華錄﹕太液兄家舊藏倪元鎭畫﹐自題云云。此詩甚佳﹐而雲林集不載。

○秋林山色圖

寓館風雨秋﹐閒門艸苔翳。懷人思奮飛﹐攜書此畱滯。玉琴和幽吟﹐竹牖聊靜憩。西山日在望﹐白雲淡生媚。寂寞棲徳園﹐淸虛捐世味。石竈有餘煙﹐未收煮茗器。

好古堂書畫記﹕倪雲林設色秋林山色圖﹐遠山帶夕陽色﹐松二﹐絳葉樹一﹐衰柳一﹐樹榦多用渴筆。平坡淺沙三數層﹐石出齒齒﹐儼然霜寒水落境也。上題云云。八月二日﹐寫秋林山色並詩以遺伯循文學。倪瓚。

○八月十八日蕭閒道館聽袁南宮彈琴是日風雨蕭然有感而作

玉琴轉淸亮﹐風雨更飄颻。疏桐蔭髙館﹐朱槿耀芳條。生物曷可遏﹐撫事發長謠。弱齡陪淸燕﹐楢發想垂髫。相見日以老﹐離居夢且遙。秋江渺雲水﹐去鶴影遙遙。

艸堂雅集﹕余與元鎭初識時﹐元鎭始弱冠﹐余年六十。今余年八十有六﹐而元鎭四十餘矣。蕭閒館東齋庭下向見盛煉師手種二桐﹐忽已十五年﹐今桐蔭可蔽十車也。因誦桓司馬「樹猶如此﹐人何以堪」之語﹐元鎭復賦此詩﹐相與諷詠﹐爲之泫然。袁矩書。

○題畫贈九成

故人郯掾史﹐邀我宿溪船。把酒風雨至﹐論詩煙渚前。晨興就淸盥﹐思逸愛春天。復遇武陵守﹐共尋花滿川。

自跋﹕至正十二年三月八日﹐冒風雨過九成荊溪舟中。劉徳方郎官方舟煙渚﹐畱宿談詩。明日快晴﹐移舟綠水岸下﹐相與嘯詠。仰睇南山﹐遙瞻飛雲﹐夾岸桃柳相廁﹐如散綺霞。掇芳芹而薦潔﹐瀉山瓢而樂志。九成出片紙﹐命畫眼前景物。紙惡筆凡﹐固欲騁其逸思﹐大乏騏驥康莊也。歐陽公每每云﹕筆硯精良﹐人生一樂。書畫同理﹐余亦云焉。時舟中章煉師﹑嶽隱者對弈﹐吳老生吹洞簫【按﹕此條引自雲林詩集﹝汲古閣刊本﹞卷一﹐原文爲詩序﹐非跋。】。

○春日雲林齋居

池泉春漲深﹐徑苔夕陰滿。諷詠紫霞篇﹐馳情華陽館。晴嵐拂書幌﹐飛花浮茗盌。階下松粉黃﹐窗間雲气暖。石梁蘿蔦垂﹐翳翳行蹤斷。非與世相違﹐冥棲久忘返。

元詩選﹕此詩集中又載攺本云「臨池春流駛﹐掃地夕陰滿。正襟味道言﹐超遙坐溪館。嵐嶺當書榻﹐煩襟一舒散。靡靡松花黃﹐逐逐雲气暖。石梁靑苔合﹐於焉人迹斷。故非與世疏﹐冥棲遂忘返。」元音所載卽此。饒介之云﹕堂扁雲林二字。「云」字正摹天臺白雲寺額﹐「林」字摹廬山東林寺額﹐皆右軍得意筆也。

○早春對雨寄懷張外史

林臥苦泥雨﹐憂來不可絕。掀帷望天際﹐春風吹木末。飛蘿散成霧﹐細艸綠如發。念子獨髙世﹐南山修隱訣。撫弄無弦琴﹐招邀靑天月。神安形不雕﹐迹髙行自潔。思之不可見﹐饑渴何由歇。願爲鸞鵠翔﹐南遊拂松雪。

元詩選﹕此詩集中又載攺本云「林臥對雲雨﹐憂來不可絕。褰帷望庭際﹐春風動林樾。飛蘿散成霧﹐煙艸綠如發。不見髙世人﹐饑渴何由歇。神鸞戲玄圃﹐巨鱗偃溟勃。爾亦碧巖中﹐遁形修隱訣。燒香庭竹淨﹐洗研池苔滑。取瑟和流泉﹐操瓢酌明月。迹髙行亦苦﹐冰檗忌芳潔。何當往相尋﹐拂石棲松雪。」今新本所刻﹐竟自「神鸞戲玄圃」句起﹐而題無「早春對雨」字﹐不知何所據也。

○竹枝詞【並序錄五】

會稽楊廉夫邀餘同賦西湖竹枝歌。余嘗莫春登瀕湖諸山而眺覽﹐見其浦漵沿洄﹐雲气出沒﹐慨然有感於中﹐欲托之音調以申其悲嘆﹐久未能成章也。因覩斯作﹐爲之心動﹐言宣爲詞﹐凡八首﹐皆道眼前﹐不求工也。

錢王墓田松柏稀﹐嶽王祠堂在湖西。西泠橋邊艸春綠﹐飛來峯頭烏夜啼。

湖邊女兒紅粉妝﹐不學羅敷春采桑。學成飛燕春風舞﹐嫁與燕山遊冶郎。

阿翁聞說國興亡﹐記得錢王與嶽王。日莫狂風吹柳折﹐滿湖煙雨綠茫茫。

春愁如雪不能消﹐又見淸明賣柳條。傷心玉照堂前月﹐空照錢塘夜夜潮。

嗈嗈歸雁度春江﹐明月淸波雁影雙。化作斜行箏上字﹐長彈幽恨隔紗窗。

元詩選﹕倪髙士詩集刻本系荊溪蹇曦編集﹐所載竹枝詞八首﹐敍次甚明。新刻本止載四首﹐又不載小序﹐而於楊鐵崖西湖竹枝詞所載﹐雜見集中﹐並列朝詩選所錄二詩﹐亦分兩處。鐵崖所載四首﹐止第二首﹐與此頗同﹐附記於此﹐其詞云「鷓鴣生長最髙枝﹐雁壻銜將向北歸。天長水闊無消息﹐只有空梁燕子飛。」「湖邊女兒紅粉妝﹐不學羅敷朝采桑。自從學得纖腰舞﹐嫁與城西遊冶郎。」「愁水愁風人不歸﹐昨夜水沒釣魚磯。蹋盡蓮根終無藕﹐著多柳絮不成衣。」「桐樹元栽金井西﹐月明照見影離離。不比蘇公堤畔柳﹐烏鴉飛過鵓鳩棲。」

○因吳國良過玉山艸堂輒賦長句奉寄

玉山樹色隱朝陽﹐更著漁莊近艸堂。何處唱歌聲欸乃﹐隔云濯足向滄浪。珍羞每送靑絲絡﹐佳句多投古錦囊。幾問棹船尋好事﹐辟疆園圃定非常。

元詩選﹕玉山主人欲延楊鐵崖於家塾﹐鐵崖報曰「必得當世淸雅髙潔之士如倪雲林者一札至﹐卽如約耳。」玉山因托雲林素相習者﹐操舟出﹐邀至玉山家﹐已構別業﹐悉如蕭閒﹑淸閟之制。雲林驚喜﹐請見﹐玉山告以鐵崖之意﹐欣然致書焉。自是三人相與結驩﹐往來無間。

○淸明日風雨淒然舟泊東林西滸步過伯璇徵君髙齋焚香瀹茗出示燕文貴秋山蕭寺圖展玩良久因賦一絕

野棠花落過淸明﹐春事悤悤夢裏驚。倚棹微吟沙際路﹐半江煙雨莫潮生。

元詩選﹕舊本作淸明後題﹐云「野棠花落又淸明﹐楊柳靑靑人耦耕。春物闌珊成底事﹐半江疏雨莫潮生。」

◆王冕

冕字符章﹐諸曁人﹐自號煮石山農。有竹齋集。

菽園雜記﹕所居與一神廟切近﹐爨下缺薪﹐則斧神像爨之。一鄰家事神惟謹﹐遇冕毀神像﹐輒刻木補之﹐如是者三四。然冕家人歲無恙﹐補像者妻孥沾患﹐時時有之。一日召巫降神﹐詰神云「冕屢毀神﹐神不之咎。吾輒爲新之﹐神何不佑耶﹖」巫者倉卒無以對﹐乃作怒曰「汝不置像﹐彼何從而爨耶﹖」自是其人不復補像﹐而廟遂廢。至今以爲笑談。

玉壺冰﹕買舟下東吳﹐度大江﹐入楚淮﹐歷覽名山川。或遇奇才俠客﹐談古豪傑事﹐卽呼酒共飲﹐慷慨悲吟﹐人目爲狂奴。

宋學士集﹕北遊燕都﹐館泰不花家。泰不花薦以館職﹐冕曰「公誠愚人哉﹗不滿十年﹐此中狐兔遊矣。」

霏雪錄﹕遊大都時﹐臨川危素爲翰林學士﹐居鐘樓街﹐山農嘗見其文而不相識。一日﹐危騎而過山農所﹐與之坐而不問其姓名。徐曰「君非鐘樓街住耶﹖」危曰「然。」更不出他語而罷。人問之﹐山農曰「吾觀其文有譎气﹐目其人舉止亦然﹐料知必危太朴也。」

山棲志﹕隱九里山﹐種荳三畝﹐粟倍之﹐樹梅花千﹐桃杏居其半﹐芋一區﹐薤韭各百本。引水爲池﹐種魚千餘頭。結茅廬三間﹐自題爲梅花屋。

墨梅

應教題梅

梅花屋

題畫飛白竹

句

○墨梅

我家洗硯池頭樹﹐个个花開淡墨痕。不要人誇好顏色﹐只畱淸气滿乾坤。

○應教題梅【應教題梅「教」﹐據七修類稿卷二十九﹑水東日記﹝中華書局排印康熙刊本﹞卷六所記當作「制」。】

獵獵西風吹倒人﹐乾坤無處不生塵。胡兒凍死長城下﹐始信江南別有春。

七修類稿﹕王冕身長多髯﹐少明經不偶﹐卽焚書讀古兵法。戴髙帽﹐披綠蓑﹐著長齒屐﹐擊木劍﹐行歌於市﹐人以爲狂。士之負才气者﹐爭與之遊。平生嗜畫梅﹐畫成未嘗無詩也。有詩云云。或以是詩刺時﹐欲執之﹐一夕遁。後太祖物色得冕﹐因與糲飯蔬羹﹐山農且談且食﹐上喜曰「可與共大事。」授咨議參軍。一夕暴卒。應制作云云。今竹齋集中未刻。

水東日記﹕初見太祖﹐應制題梅云云。睿意極眷想之【眷想「想」水東日記作「賞」﹐當從。】。

案﹕列朝詩集應教詩下云﹕余家有元章眞迹﹐下二句云「淸髙只有老梅樹﹐照水開花个个眞。」

○梅花屋

荒苔叢筱路縈回﹐繞澗新栽百樹梅。花落不隨流水去﹐鶴歸常帶白雲來。買山自得居山趣﹐處世渾無濟世材。昨夜月明天似洗﹐嘯歌行上讀書臺。

鐵网珊瑚﹕飯牛翁卽煮石道者﹐「閒散大夫」﹐新除也。山農近日號老村﹐南園種菜時稱呼。元章字﹐冕名﹐王姓﹐今年老異於上年﹐須髮皆白﹐腳病行不得﹐不會奔趨﹐不能諂佞﹐不會詭詐﹐不能幹祿仕﹐終日忍饑過﹐畫梅作詩﹐讀書寫字﹐遣興而已。自喝曰「旣無知己﹐何必多言﹐呵呵﹗」

○題畫飛白竹

瀟灑三君子﹐是伊親弟兄。所期持大節﹐莫負歲寒盟。

書畫史﹕王元章飛白竹一軸﹐題云﹕己丑歲夏五月二十二日﹐會稽王冕寫。云云。赤城陶君九成﹐故家子也。淳粹雅澹﹐有出塵風韻。讀書之暇﹐每以翰墨自適。余寓西湖之東﹐九成時來會﹐談論竟日﹐退有不忍捨者。其仲季皆淸爽﹐眞芝蘭玉樹﹐不下王謝家也。遂題而歸之。

○句

生前不系黃金帶﹐身後空餘白玉簪。

白石皆成佛﹐蒼頭半是僧。

閒居錄﹕至元間﹐釋氏豪橫﹐楊總統發掘陵墓﹐奪取宮觀﹐孤山和靖墳亦被髮﹐然無他物﹐但得一白玉簪﹐屍已空矣。其亦仙者耶﹖王元章有詩云云。後又鑿靈鷲山壁爲佛像﹐時小民之無賴者多爲僧以逞姦﹐王復有詩云云﹐亦佳。

又

冰花个个團如玉﹐羌笛吹他不下來。

梧溪集﹕平生嗜畫梅﹐有自題云云。或以是刺時﹐欲執之﹐一夕遁去。

◆郯韶

韶字九成﹐吳興人。至正中﹐辟試漕府掾。自號苕溪漁者。有雲臺集。

絕句四首

○絕句四首

杏花簾幕看春雨﹐深巷無人騎馬來。獨有倪寬能憶我﹐黃昏躡屐到蒼苔。

春色三分都有幾﹐二分已在雨聲中。墻東兩个桃花樹﹐恨殺朝來一番風。

十日春寒早閉門﹐風風雨雨怕黃昏。小齋坐對黃金鴨﹐寂寞沈香火自溫。

春寒時節病頭風﹐惆悵年華逝水同。世事總如春夢裏﹐雨聲渾在杏花中。

淸河書畫舫﹕至正十四年二月二十五日雨﹐郯君九成賦絕句四首云云。倪瓚畱宿髙齋﹐篝燈爲寫春林遠岫圖﹐並次韻四詩題畫上﹐時夜漏下三刻矣。佩韋齋中書。

◆陳方

方字子貞﹐自號孤篷倦客﹐京口人。

元詩選﹕如「門前灌木春啼鳥﹐屋畔長松夜宿云」﹐「天寒客裏輕相別﹐花落孤村喜獨來」﹐隨事感發﹐鍛煉最工。

雲林生惠山圖次元韻

○雲林生惠山圖次元韻

佳樹陰森欲礙空﹐畫成夜落燈花紅。絕憐帶經自鋤者﹐未忍竟別天隨翁。汾河春雲散髙柳﹐湘水微茫綠於酒。翁歸天末見靑山﹐臨風莫負揮弦手。

淸閟閣集﹕至正五年三月八日﹐玄素先生來林下。瓚乃賦詩曰「吳淞江水春映空﹐波浪沄沄霞映紅。耕田鑿井居其左﹐令我長懷甫裏翁。夢見維舟江畔柳﹐剝啄敲門散杯酒。整冠起接平生歡﹐石徑蘭芳重攜手。」雨後共步林下﹐正見惠山先生﹐命瓚寫之。畫訖﹐因書此詩於上。張外史﹑陳先生見之必大笑也。倪瓚記。

◆楊謙

謙號平山﹐別號竹西居士﹐又號淸溪道士﹐松江人。

題貞期爲楊竹西艸亭圖捲

不礙雲山樓歌

○題貞期爲楊竹西艸亭圖捲

翠玉蕭蕭在屋東﹐主人號作竹西翁。品題莫說揚州夢﹐好寫閒雲入卷中。

六研齋筆記﹕楊瑀爲江浙行省掾屬﹐晚棲峯泖間﹐植竹千竿﹐自號竹西居士。趙仲穆爲作圖﹐楊廉夫爲作記。自題句云云。仲穆詩云「籬外涓涓澗水流﹐竹西花艸弄春柔。茅檐相對坐終日﹐一鳥不鳴山更幽。」張伯雨詩雲﹕「問訊揚雄宅﹐深居在竹西。風林宜月影﹐春日聽鶯啼。東老應同樂﹐南鄰憶舊題。東風又花艸﹐相與及幽棲。」馬文璧云「楊子宅前好修竹﹐因看萬个碧交加。燻風滿簟吹蒼雪﹐春雨充庖盡玉芽。茶臼或聞來北牖﹐籜龍未許過東家。時時仿像揚州去﹐拄杖尋君又日斜。」錢惟善詩曰【錢惟善「惟」原作「維」﹐按錢惟善字思復﹐錢塘人﹐因據六研齋筆記﹝有正書局石印本﹞卷一攺正。】﹕「爲竹移家亦苦辛﹐我如東道竹如賓。石頭路滑機鋒峻﹐峴首碑沈感慨新。澹月半窗金弄影﹐淸風一徑玉傳神。明當拄杖敲門去﹐愛汝艸玄亭上人。」

案﹕此詩李日華以爲楊元誠作。癸集據松江志載楊謙別號竹西﹐而引謙不礙雲山樓歌詠事爲證。又疑元誠謝歸鶴沙時﹐變易名號。又疑日華筆記多舛誤﹐未可爲據。然癸集庚上趙茂原橚有楊竹西艸亭圖卷詩﹐序云﹕至正乙未春﹐余來浦東﹐張溪楊君平山植竹數百竿於西林﹐結亭蒼翠間﹐扁曰竹西﹐因以爲號焉。云云。平山爲楊謙號﹐其非元誠無疑。

○不礙雲山樓歌

海之云兮油油﹐雨我田兮有秋。海之山兮離離﹐障我流兮東之。

云之動兮躚躚﹐吾與云動兮動而不遷。山之靜兮層層﹐吾與山靜兮靜而不停。

楊維楨不礙雲山樓記﹕至正九年﹐余抵松之張溪。溪之東有大族﹐爲楊竹西氏居之。南扁其樓曰不礙雲山。竹西宴於樓之上﹐牕戶四辟﹐萬頃之云﹐兩鰲之島﹐皆自獻於眉睫之下。竹西風日佳時﹐岸巾樓上﹐手揮五弦之餘﹐與一二解人談至理。旣以八牕無礙者辟於目【無礙者「無」﹐東維子文集﹝四部叢刊影舊鈔本﹞卷十九作「不」﹐依題名﹐當從。下同。】﹐復以八荒無礙者洞於心﹐雲山之觀盡矣備矣。竹西憮然若有得﹐起舉酒而自歌云云。又歌云云。並錄其歌以爲記。

◆沈良

良號華溪﹐雲間人。

題王叔明仿董北苑風雨蕭寺圖

○題王叔明仿董北苑風雨蕭寺圖

墨云擁髙山﹐頃刻風雨至。劃然海潮聲﹐艸木爭偃地。曠野少人行﹐山僧獨歸寺。衲衣盡沾濕﹐敲戶何急事。倉皇前村民﹐乘屋一何亟。一婢已抱甕﹐一婦更持器。重茅惜被捲﹐破屋家所寄。戴笠者漁郎﹐理网屈雙臂。老翁若望家﹐擔物終不棄。陸走尙甚危﹐水行可無畏﹖前溪風雨惡﹐篙折水流駛。行者當早歸﹐居者不豫備。北苑爲此圖﹐黃鶴師其意。想見晚來晴﹐云淨山橫翠。始信霎時間﹐眞宰特相戲。【四朝詩】

自跋﹕余家有董北苑風雨蕭寺圖﹐是思陵所題﹐筆法髙古精絕。叔明相訪﹐出以示之﹐稱賞不置念﹐輒以贈之。叔明爲臨此卷﹐余展賞題此俚言。時至正庚寅秋七夕次日也。華溪沈良。

◆張監

監字天民﹐金壇人。至正間﹐避地荊溪。

題秀野軒圖

○題秀野軒圖【並序】

余昔遊吳中諸山﹐至周氏秀野軒﹐領覽天池﹑玉遮之勝﹐今數年矣。近歸寓軒﹐獲觀周侍禦之大篆﹐朱提學之新圖﹐怳然若夢遊也。景安求余著語﹐聊爾塞責﹐耄餘才盡﹐媿無佳語耳。

我憶天池與玉遮﹐幽軒水木澹淸華。笙竽遠振風林竹﹐錦綺晴連曉徑花。山罽敷牀朝看雨﹐澗泉漱石夜分茶。番陽大篆睢陽畫﹐不負舂陵處士家。

秀野軒記﹕吳人周君景安﹐居余杭山之西南。其背則倚錦峯之文石﹐面則挹貞山之麗澤﹐右則肘玉遮之障﹐左則盼天池之阪﹐雙溪界其南北。四山之間﹐平疇沃野﹐艸木蔥蒨﹐卓然而軒者﹐景安之所遊息也。軒之傍﹐幽蹊曲檻﹐佳木秀卉﹐翠駢玉映於闌楯之間﹐得江浙行省左丞周公題其軒之顏曰秀野﹐以志其美。至正二十四年歲甲辰四月十日﹐睢陽山人﹐時年七十有一﹐朱徳潤畫並記。

◆沈廷珪

廷珪字徳璋﹐檇李人。

題破窗風雨圖

○題破窗風雨圖

劉君性嗜學﹐孜孜事三餘。孤燈破窗下﹐簡編自捲舒。瀟瀟風雨來﹐吾伊聲自知。安貧人所難﹐味道心常愉。我聞顏子淵﹐簞瓢陋巷居﹔千載稱亞聖﹐聲價重璠玙。又聞陶淵明﹐所處亦敝廬﹔蕭然環堵間﹐左右惟圖書。吁嗟世之人﹐惟樂耳目娛。華居美飲食﹐所務安其軀。良心日以斵﹐疇能返厥初﹖勗哉劉孝廉﹐聖賢以爲徒。

◆鍾虞

虞字安期﹐吳江人。

前題

○前題

一室蕭然誰與同﹖淸如獨鶴寄樊籠。詩成春艸池塘上﹐夢繞玉堂雲霧中。花气每隨嵐气入﹐書聲時與竹聲通。從容更覓新晴好﹐臥看東林日影紅。

◆何恆

恆字��﹐練川人。

前題

○前題

一室蕭然四壁空﹐客懷況復雨兼風。濕沾衣服愁仍重﹐淸到肌膚句轉工。知命肯隨時變化﹐甘貧宜爲道污隆。夜深尙對羲皇易﹐應怪寒燈不耐紅。

珊瑚网﹕破窗風雨記﹕大名劉易性初氏﹐避地吳中。今年從吳興來﹐見余艸玄閣﹐出玉坡周公所篆「破窗風雨」四大字﹐求余文志之。至正甲辰﹐嘉平初吉﹐東維叟會稽楊維楨。

又﹐破窗風雨捲跋﹕劉君性初以「破窗風雨」自居﹐諸公賦詩成捲﹐因作此圖。時至正廿六年﹐歲在丙午﹐暮春之初﹐王蒙。

◆石宇

宇字宙亭。

題劉孟功竹深處

○題劉孟功竹深處

髙風遠市門﹐植竹千篔簹。蒼雪下庭砌﹐玄陰翳齊房。晴旭仙聚島﹐鮮飆鳳鳴陽。碧滋潤簡編﹐翠浥浮冠裳。披圖有眞趣﹐夙抱非羈寓。遊蹤自南北﹐夢寐還相遇。朝哦棲遁詞﹐暮誦琳瑯句。怳卽故園居﹐森森竹深處。

◆黃仲瑤

仲瑤字��﹐號隆溪。

竹深處詩

○竹深處詩

樂彼數畝園﹐靑靑萬竿竹。中有讀書人﹐開軒伴幽獨。軒前輕陰埽不開﹐軒後繁聲疑雨來。春風澹蕩拂翠羽﹐白露泠泠生莓苔。入窗無塵從不埽﹐吐蓐在地瓊花老。夜深對月任光微﹐晝永乘風覺涼好。有時早起坐石牀﹐口中吹笙鵝管長。有時枕書臥軒中﹐淸興窅入蓬萊宮。蓬萊宮闕幾千里﹐紅塵不到看書幾。彩鸞紫鳳情翩翩﹐一段淸光照流水。昨日我來造竹下﹐主人開門笑相迓。山肴滿盤酒滿壺﹐醉歌一曲爲君謝。豈不見園中桃﹐又不見道旁柳﹐昔日媚春華﹐今日成衰朽﹗何如此君含彩故靑靑﹐獨向軒楹托根久。勸君更種松與梅﹐歲寒淸絕成三友。

◆鄧資深

資深字��﹐號文江。

竹深處詩

○竹深處詩

種得篔簹數百竿﹐築亭深處伴秋寒。危梢滴露淸堪掬﹐密葉籠雲翠作團。夜月虛濤翻素壁﹐晚風淸佩響雕欄。漪漪絕勝淇園好﹐會看窗前宿鳳鸞。

◆倪維哲

竹深處詩

○竹深處詩

吳門煙雨掩荊扉﹐湘楚淸兮一徑微。叢覆蔽空忘晝永﹐涼生入夜覺寒歸。王猷疏散人皆仰﹐劉向操持世不違。儒業已聞沾寵渥﹐休將宦思戀初衣。

◆趙次進

竹深處詩

○竹深處詩

髙人適幽趣﹐羨此瑯玕淸。新梢和露滴﹐舊葉迎風鳴。結屋住深處﹐時見茶煙橫。焚香手遺編﹐詎有塵慮縈。一自綰章綬﹐夢入吳中行。覺來尙幽意﹐滿抱涼吹生。

◆金灝

灝字��﹐秀州人。

竹深處詩

○竹深處詩

碧瑯玕下覓幽蹤﹐行盡齋居路始通。煙斂月梢金瑣碎﹐風生云幹玉琤琮。秋光滿座陰長合﹐靛色淸神暑自空。淨掃蒼苔夜畱客﹐解衣磅礡興無窮。

珊瑚网﹕錢唐張時竹深處賦序云﹕姑蘇劉孟功先生性嗜竹﹐種之數萬竿﹐蔚然成林。孟功日居其中﹐同志者過之輒畱﹐乃取杜少陵句顏其所居曰竹深處。鴻儒碩士﹐咸爲之品題。

◆陳樵

樵字居采﹐婺州東陽人。

西湖竹枝集﹕居誾谷間﹐衣鹿皮衣﹐著書自號鹿皮子。

夜闌曲

七夕調

瑤臺月

海人謠

出塞曲

雁來紅

長安有狹斜行

北山別業三十八詠

句

○夜闌曲

碧宇星回夜漫漫﹐靈蕪煙暖重燻薦。冷翠香銷靑桂枝﹐冰荷蓋光光遶帷。花樓艷舞金萎蕤﹐吳羹蜀酒精瓊糜。酒闌半解龍綃衣﹐春朝曲渚聞鵾雞。

○七夕調

內人拜月金鋪戶﹐鳳宿梧枝秋葉下。露華入秋玉階寒【入秋「秋」﹐鹿皮子集﹝金華叢書本﹞卷二七夕宮詞作「袂」﹐當從。】﹐織署錦工催祭杼。月下金鈿照骨明﹐同心絲繪紅生縷。素瓜碧實上繒樓﹐夜闌颷馭下銀州。

○瑤臺月

銀漢西流烏接翼﹐回首人間化爲碧。瑤臺月裏可避胡﹐三郎錯落歸魚鳧。霓裳月裏親偸得﹐又怪李謩偸擪笛【李謩「謩」原誤作「摹」﹐徑攺。】。

○海人謠

海南蠻奴發垂耳﹐朝朝采寶丹涯裏。夜光盈尺出飛魚﹐柏葉收珠寒蕋蕋。幽箔連錢生綠花﹐切玉蠻刀如切水。九譯來朝萬里天﹐北風不動瑯玕死。

○出塞曲【爲戍潼關李總管賦。】

屬鏤夜啼光爥地﹐將軍一出欃槍死。行塵不動人歸市﹐帶甲如雲自天至。取君甲兵爲君洗﹐分明袖有銀河水。手中遺下泥一丸﹐不封函谷封泰山。

○雁來紅

東朝一書成百戰﹐上林一書旌節返。又傳騎子一函書﹐人不如禽解邊難【又傳騎子一函書﹐人不如禽解邊難鹿皮子集卷二作「誰傳驕子一函書﹐人不如禽知慮遠」。】。自從燕滅秦晉亡﹐是非直到空中雁。蘇郎寒絕雁來紅﹐腳下胡姬殘彩綫。願燕在北秦在西﹐雁去雁來無是非。

○長安有狹斜行

長安出狹斜﹐方駕秦中客。云是牛丞相﹐來自薄家宅。薄家萬戶侯﹐朱門映椒壁。長秋車馬來﹐賓客禦瑤席。金屋貯尹邢﹐阿嬌淚沾臆。燕燕慵來妝﹐繁華照春色。轉蕙光風翻趙帶﹐徘徊月到班姬牀。班姬輟芳翰﹐紈扇從風揚。明姬斗百艸﹐玉環禦云裝。向來溫柔地﹐盡入白雲鄕。何以慰王孫﹐琵琶隨驌驦。何以奉燕燕﹐罷舞歌慨慷。何以奉明妃﹐綠珠奏淸商。嫫母挾無鹽﹐搔頭愛宮妝。

大雅集﹕評曰﹕襲格不襲語﹐善學小李者。雁來紅﹑狹斜行匠意尢遠。

○北山別業三十八詠

太霞洞

飛雨洞

碧落洞

蘿衣洞

五云洞

東白艸堂

圁谷澗

泰素壇

山齋

壺天

西峴峯

書房

太霞洞【冬春居此洞。】

石林深處飯胡麻﹐幾度登臨送日車。雪到峯頭猶是雨﹐雲生石上半成霞。相看露下朝華艸﹐不放春歸冷艷花。【地冷花遲。】魏紫姚黃風捲盡﹐人閒蜂蝶到山家。

鹿皮子集﹕原注﹕首二句一作﹕「山中穴處逞春和﹐洞下栽桃攬物華。」第五六七八句一作﹕「樹臨陰壑元無影﹐日傍晴崖不度花。暮夜相過玩淸月﹐山前鄰笛兩三家。」

飛雨洞【盛夏居此洞﹐流沫成雨﹐中有小泓。】

蜀天萬里入東州﹐冷翠侵扉翠欲流。朱鯉有靈時出穴﹐白狐生火幾經秋。山中十暑寒猶在﹐潭上千年雨未收。昨日西林晞白髮﹐濕云依舊滿貂裘。

鹿皮子集﹕原注﹕首句一作﹕「天梯石棧落東州。」

碧落洞【秋初入居此洞。】

灝气翻衣露滿懷﹐人言天上我驚猜。近從月裏種花去﹐遙見鼎湖飛葉來。使我加餐有黃獨﹐爲人題牓是靑苔。杖頭化作光明燭﹐願逐東皇下九垓。

鹿皮子集﹕原注﹕又一首云「聽盡東林夏雨聲﹐自攜桐幾下巖扃。白雲持得人誰寄﹐明月攀來桂未生。雨後引苔書洞牓﹐霞邊摘葉寫山銘。如何地絕重黎後﹐猶自披云望玉京。」

蘿衣洞

蘿衣艸帶護煙蓑﹐楚國狂夫尙楚歌。石影到溪千丈勁﹐藤痕入水八分多。泉分小白山中雨﹐衣取雲門寺頂荷。洞口樵人誰語汝﹐棋邊相遇懶相過。

鹿皮子集﹕原注﹕首句一作﹕「手攜綠玉下山阿。」第五六句一作﹕「卷中眞迹臨紅葉﹐身上生衣捲碧蘿。」又作﹕「僧披檞葉收芝菌﹐客厭蘿衣種芰荷。」

五云洞

飛梁壓水石苔蒼﹐洞口飛泉瀉石梁。屋上春霞常易散﹐雪中樹影不曾長。陰雲滿地晴飛白﹐雨蝶依林暗貼黃。手裏芙蓉渾忘卻﹐蓑衣日日釣滄浪。

鹿皮子集﹕原注﹕「飛梁」一作「漁磯」。第五六句一作﹕「松花入酒傳香碧﹐貝葉分題寫硬黃。」又作﹕「飯收菇蔣叢邊米﹐藥聚梧桐葉上霜。」

東白艸堂

屋後茅籬與水平﹐屋頭怪石列爲屏。捲簾帳下云先去﹐步月庭前樹欲行。白雨侵階渾是綠﹐黃童食柏久應靑。如何庭下朝陽影﹐盡在少微巖上明。

鹿皮子集﹕三四句一作﹕「齋余瓢裏水猶活﹐晦近花前月尙生。」

圁谷澗

水樂聲中共夕涼﹐雪花片片灑衣裳。山中古樹如魚大﹐水上游絲似綫長。柳絮散爲萍梗紫﹐花根染作牡丹黃。自從西域神僧死﹐澗上無人識水香。

鹿皮子集﹕三句一作﹕「山中碩果如瓜大。」五六句一作﹕「采藥奴舂菇作米﹐談經人指樹生薑。」

泰素壇

竹死煙寒樹不榮﹐石壇千仞與云平。春來天上元無色﹐雨到人間方有聲。夢入松風吹不斷﹐詩如芳艸剪還生。陶山北望飛霞散﹐夜半有時孤鶴鳴。

鹿皮子集﹕七八句一作﹕「他年學制鄒生律﹐盡種山樊與杜蘅。」

山齋【一名艸易臺。】

幾夜山中乍月昏﹐晨朝挾冊傍初陽。懸崖種菊紅多葉﹐開戶見山靑一方。石上韋編新汗竹﹐研中白露半成霜。羲皇未畫非無易﹐石室遺書不用藏。

鹿皮子集﹕三四句一作﹕「登臺望越丘陵遠﹐開戶艸玄枝蔓長。」

壺天【在澗左。一作壺天閣。】

宮殿隨身信所如﹐寓形一室似樓居。神遊八極皆吾土﹐天入三山不滿壺。雨夜無人共淸月﹐水扉幾度種丹魚。山童長怕漁舟至﹐不放桃花下五湖。

鹿皮子集﹕一作﹕「剎海中間別一區﹐普香香積是通衢。花連葉蔓疑無路﹐天入靈山不滿壺。芥裏須彌空處有﹐階前地影月中無。自從漁父穿花去﹐不放桃花下石渠。」

西峴峯

雨後看山對酒歌﹐飛紅駭綠滿巖阿。萬重山外碧方寸﹐五色雲中靑最多。亭下日生霞映艸﹐松根苓長葉成窩。江源分付西流去﹐莫作門前東逝波。

鹿皮子集﹕第二句一作﹕「紅銷綠漲艸成窩。」五六句一作﹕「峯漸欲危通月過﹐路遮不斷柰春何。」

書房

休名不立死如麻【不立「立」原闕﹐據鹿皮子集卷四補。】﹐挾冊空山望碧霞。書在終難招李杜﹐灰寒無處覓陰何。春歸一尺人間淚﹐云暖萬重煙際花。風景尙堪畱研席﹐浮生憂樂向來多。

鹿皮子集﹕三四五六句一作﹕「門外雨生雲沒鶴﹐松根苓長葉成窩。天雞揚下唐時綬﹐越鳥銜來楚地花。」

○句

掃葉僧將猿共爨﹐賣花人與蝶俱還。

筆精﹕陳樵有詩一卷﹐如雲云﹐殊有巧思。

●元詩紀事卷二十二

侯官陳衍輯

潘純

謝宗可

郭豫亨

金涓

葉廣居

吳復

衛仁近

郭鈺

胡布

岑安卿

王士毅

朱子範

韓奕

劉渙

顧觀

沈貴

舒頔

周必達

李序

何景福

彭炳

羅蒙正

陳徳載

程從龍

韓友直

潘時雍

顧素

沈貞

韓介玉

程渠南

魯琪琳

◆潘純

純字子素﹐廬州合肥人。晚居淮浙﹐爲行臺禦史大夫納璘子安安所殺。

輟耕錄﹕子素嘗作輥卦﹐譏世之仕宦人以突梯滑稽而得顯爵者。

題畫

弔嶽王墓

○題畫

阿翁作畫如說法﹐信手拈來種種佳。好水好山塗抹盡﹐阿婆臉上不曾搽。

輟耕錄﹕嘉興林叔大掾江浙行省時﹐貪墨鄙吝﹐然頗交接名流﹐以沽美譽。其於達官顯宦﹐則刲羔殺豕﹐品饌甚盛﹐若士夫君子﹐不過素湯餅而已。一日﹐延黃大癡作畫﹐多士畢集﹐而此品復出﹐譏謔交作﹐叔大赧甚﹐不敢仰視。遂揖潘子素﹐求題其畫。子素卽書一絕句云云。大癡笑謂曰「好水好山﹐言達官顯宦也。阿婆臉不搽﹐言素面也。」言未已﹐子素復加一句云「諸佛菩薩摩訶薩。」俱不解其意。子素曰「此謝語﹐卽僧家『懺悔』也。」哄堂大笑而散。叔大數日羞見客。

○弔嶽王墓

海門寒日澹無輝﹐偃月堂深晝漏遲。萬竈貔貅江上老﹐兩宮環佩夢中歸。內園羯鼓催花發﹐小殿珠簾看雪飛。不道帳前胡旋舞﹐有人行酒著靑衣。

輟耕錄﹕最膾炙人口者﹐如雲云。

案﹕此首光嶽英華作蕭宇。

湖水春來自綠波﹐空林人迹少經過。夜寒石馬嘶風雨﹐日落山精泣薜蘿。江左長城眞自壞﹐鄴中明月竟誰歌﹗惟餘滿地萇弘血﹐艸色年深碧更多。

案﹕此首文翰類選大成作張惟庸。

◆謝宗可

宗可字��﹐金陵人。有詠物詩百首傳世。

走馬燈

蓮葉舟

睡燕

賣花聲

白雁

同根竹

句

○走馬燈

飆輪擁騎駕炎精﹐飛遶人間不夜城。風鬣追星低弄影﹐霜蹏逐電去無聲。秦軍夜潰咸陽火﹐吳炬霄馳赤壁兵。更憶雕鞍年少夢﹐章臺踏破月華明。

○蓮葉舟

穩棹紅衣泛渺茫﹐風帆浪檝水雲鄕。曉撐太華半峯月﹐晚載西湖十里香。藕放雪絲應作纜﹐荷欹翠柄若爲檣。不須更捧仙人足﹐太乙眞人夢正涼。

○睡燕

補巢銜罷落花泥﹐困頓東風倦翼低。金屋晝長隨蝶化﹐雕梁春盡怕鶯啼。魂飛漢殿人應老﹐夢入烏衣路轉迷。卻怪捲簾人喚醒﹐小橋深巷夕陽西。

○賣花聲

春光叫盡費千金﹐紫艷紅香藉好音。幾處喚回遊冶夢﹐誰家不動惜芳心。韻傳楊柳門庭晚﹐響徹秋千院落深。忽被捲簾人喚住﹐蝶蜂隨擔過墻陰。

歸田詩話﹕謝宗可百詠詩世多傳誦﹐除走馬燈﹑蓮葉舟﹑睡燕數篇外﹐難得全首佳者。向見邱彥能誦其賣花聲一首﹐百詠中不載﹐詩云云。

○白雁

翅老西風絕點瑕﹐秋江難認宿蘆花。云邊字缺銀鉤斷﹐月下箏開玉柱斜。影亂飛鷗回遠浦﹐陣迷宿鷺落平沙。聲聲喚起周郎恨【周郎七修續稿卷五作「蘇郎」﹐當從。】﹐爲帶胡霜染鬢華。

七修續稿﹕謝宗可有白雁詩﹐而顧文煜亦有之。袁景文有白燕詩﹐而瞿宗吉亦有之。膾炙人口﹐惟謝﹑袁之作也。

○同根竹

競秀亭亭一種奇﹐駢頭曾脫錦■﹝衤朋﹞兒。西山二子情依舊﹐湘浦雙娥影鎭隨。髙節元非連理樹﹐虛心共是傲霜枝。莫教移作仙人杖﹐恐化雌雄下葛陂。

筆精﹕武夷城髙巖有巨竹﹐一干雙梢。予與謝在杭﹐欲賦詩詠之﹐未就也。偶閱元人謝宗可詩云云。似不能復繼矣。

○句

篩影細分云縷滑﹐棋文斜界雪絲幹。

月山詩話﹕朱竹垞云「网巾之制﹐相傳明太祖見之於神樂觀﹐遂取其式﹐頒行天下。三百年未之攺。然題詠者寡﹐獨藍靜之有二詩。」余觀謝宗可詠物詩有賦网巾云云。蓋元時已有之矣。

◆郭豫亨

豫亨﹐號梅巖野人。

梅花集句

○梅花集句【錄十二】

水沈爲骨玉爲肌﹐好處曾臨阿母池。雪後園林應有恨﹐籬邊屋角立多時。早開卻被嫣紅妒﹐未落先愁玉笛吹。要識此花奇絕處﹐滿窗惟有月明知。【李堯夫毛澤民和靖後邨盧元贊曹松簡齋白廷玉】

刻玉雕瓊作小葩﹐濕云黯澹雪橫斜。半開半落緣誰事﹐和影和香屬我家。數抹晚霞憐野笛﹐一泓流水度寒沙。吟邊苦思無佳句﹐立盡斜陽數過鴉。【趙福元���程月溪【程月溪按下「雪後相看」首注似當爲「陳月溪」。陳月溪﹐宋陳以莊﹐字敬叟﹐號月溪﹐建安人。】竹塘和靖程梅窗徐榮應鳳山】

黯澹江天雪欲飛﹐屋檐斜入一枝低。禽翻竹葉霜初下﹐春在花梢日未西。晚歲風霜從冷澹﹐小園煙景正淒迷。平生慣是思梅苦﹐多謝詩翁爲品題。【陸倉和靖趙天樂黃師雄子蒼和靖張介卿趙愚軒】

天寒落日澹孤村﹐占斷風情向小園。翠羽啼花追昔夢﹐縞衣和雨立黃昏。蘚厓直上雙飛屣﹐茅店驚寒半掩門。憶得去年風雪裏﹐江南石上對窪樽。【東坡和靖陳起陳竹泉方惟深放翁程梅窗山谷】

踏破溪邊一徑苔﹐與尋陳迹久徘徊。云漫隴樹魂應斷﹐風靜寒塘花正開。只恐好枝爲雪壓﹐畱看瘦影上窗來。花前獨立無人會﹐謾使詩腸日九回。【石屏呂居仁秦韜玉劉滄石屏易涉趣趙嘏元廣】

雪後相看意更深﹐謾將一朵插銅缾。人生此樂須天賦﹐歲晚知心惟月明。白鶴未歸春已老﹐危欄倚徧酒初醒。逋仙只說香和影﹐不是詩家莫浪評。【道潛張逢吉東坡陳月溪雪磯耐庵柯柏軒劉炎午】

勾引春情出苑墻﹐無人知處忽然香。愁連粉艷飄歌席﹐亦要天花作道場。風約暗香臨淺水﹐月明疎影媚寒塘。浣花溪上堪惆悵﹐可是無心賦海棠。【楊蟠玉蟾羅隱李商隱朱淑眞【朱淑眞原闕﹐據梅花字字香﹝琳瑯祕室叢書本﹞前集補。】無逸鄭谷介甫】

貌楛神澤骨槎牙﹐蕭索東風兩鬢華。甘與雪霜同冷澹﹐醉看參月半橫斜。溪山冷落泥三尺﹐水竹參差屋數家。自笑自吟還自得﹐案頭搖落小缾花。【孤山東坡劉斗溪東坡呂居仁張逢吉盧榘方煮瀑】

榾柮鑪寒硯欲冰﹐捨南捨北雪猶存。旋催妝額添宮樣﹐靜愛寒香撲酒樽。兩岸嚴風吹玉樹﹐一灣流水護柴門。閒中有意堪圖畫﹐溪上無人月一痕。【竹溪疎寮於湖羅隱韋莊葉水竹黃文度吳可】

半屋蒼云冷不知﹐茅檐竹塢兩幽奇。凝情金穀登樓日﹐依約華淸出浴時。隴月定知今夕恨﹐春風搖動故人思。綠楊解語應相笑﹐雪裏開花恐是遲。【沈適【沈適原作「沈��」﹐據梅花字字香補。】晁叔用趙義若梅亭方維深【方維深原闕﹐據梅花字字香補。】程梅窗臧謀東坡】

滿地飄零更斷腸﹐恐隨春夢去飛揚。柳搖臺榭東風軟﹐花撲玉缸春酒香。驛使不來羌管歇﹐燕釵初試漢宮妝。巡檐說盡心期事﹐幾度憑闌到夕陽。【���林季謙介甫周詞岑張棨韓偓晦庵王叔安【���﹑林季謙﹑介甫﹑周詞岑﹑張棨﹑韓偓﹑晦庵﹑王叔安梅花字字香作「林季謙﹑介甫﹑周調岑﹑張棨﹑韓偓﹑晦庵﹑王叔安﹑於湖」。按「花朴玉缸」句乃唐岑參韋員外家花樹歌末句﹐疑「岑」下脫「參」字。】】

湖山搖落歲方悲﹐自恐冰容不入時。但笑紅芳誇艷冶﹐渾將絳雪點寒枝。橋邊野水通漁路﹐城外春風吹酒旗。正似美人初醉著﹐澹妝濃抹總相宜。【陳竹泉【陳竹泉原闕﹐據梅花字字香補。】東坡秋崖王梅溪【秋崖﹑王梅溪原闕﹐據梅花字字香補。】和靖劉禹錫介甫東坡】

梅花字字香﹕自序﹕余愛梅花﹐自號梅巖野人﹐凡見古今詩人梅花傑作﹐必隨手鈔錄而歌詠之。積以歲月﹐遂成巨編。熟之又久﹐若有所得。暇日輒集其句﹐得百篇﹐目爲「字字香」。其間句煆意煉﹐璧合珠聯﹐亦有天然之功者﹐吾不知其爲古作也。

◆金涓

涓字徳原【徳原徳原作「道」﹐據鄭柏小傳及黃溍﹑王褘﹑宋濂等人序跋唱和諸作﹝均見金華叢書本靑村遺稿﹞攺。】﹐義烏人。本姓劉﹐先世避錢武肅王嫌名﹐攺姓金。有靑村遺稿。

靑村遺稿﹕附錄﹕鄭柏撰小傳﹕受經於許謙﹐學文於黃溍。隱居靑村﹐學者稱爲靑村先生。州郡薦辟﹐輒懇謝。

又﹐晜孫江書後﹕所著有文集四十卷﹐有湖西集﹐有靑村集﹐散逸莫存。家君搜獲及克全叔祖口授者﹐共得詩五十五首﹐又儒儀叔﹑孔安兄來詩九十七首﹐以續於後。

靑村遺稿【靑村遺稿「稿」原作「集」﹐徑攺。】﹕宋濂跋﹕右徳原先生所和子充王君詩﹐凡一百九十韻。時子充在金陵﹐因黃主簿之官烏傷﹐作詩餞之﹐遂於鄕中舊遊深致意焉。詩止一百二韻﹐凡增多八十有八者﹐乃先生引而伸之也。非維波瀾浩渺﹐不可涯涘﹐而其念鄕學之美﹐思官政之治﹐實有得古人風勸之義。

絕句

江村

山莊

○絕句【絕句靑村遺稿題作「幽興」。】

燕子飛來近畫檐﹐暮春時節雨纖纖。杏花落盡無情緒﹐何處人家有酒簾﹖

○江村

寂寂江村路﹐輕煙晚自生。遠峯晴見色﹐獨樹暖無聲。渚鷺行看水﹐溪魚賣入城。孤舟人不渡﹐兩岸夕陽明。

○山莊

靑村溪盡處﹐村密隱孤莊。石老莓苔路﹐門荒薜荔墻。人行秋葉滑﹐鶴立晚松涼。治畝人歸後﹐蓑衣掛夕陽。

筆精﹕元末金靑村涓與邑人吳萊﹑宋濂友善﹐有詩名。嘗賦詩云云。又「遠峯」﹑「人行」云云﹐皆佳句也。

◆葉廣居

廣居字居仲﹐仁和人。官江浙儒學提舉。

題西泠隱居

寄楊鐵崖

○題西泠隱居

癭木裁冠鶴氅輕﹐十年塵土厭飄零。小山舊隱云封戶﹐大藥新栽月滿庭。丹井夜交龍虎气﹐碧霄春躡鳳凰翎。西風客捨炎歊淨﹐擬讀琴心內景經。

西湖遊覽志﹕築室西泠橋﹐陶情詩酒﹐著有自得齋集。自題隱居詩云云【按﹕此條實錄自西湖遊覽志余卷十二。】。

○寄楊鐵崖

聞道西湖載酒還﹐飛瓊弱翠擁歸鞍。可無私夢登金馬﹐剩有春聲到玉鑾。異國頓消鄕井念﹐小堂新作畫圖看。野人未納彭宣履﹐獨向淸溪把釣竿。

西湖志余﹕維禎雅好聲伎﹐名徹都下。葉居仲寄之詩云云。

◆吳復

復字子中﹐後攺字見心﹐富春人。有云槎稿。

西湖竹枝詞

句

○西湖竹枝詞

官河繞湖湖繞城﹐河水不如湖水淸。不用千金酬一笑﹐郎恩才重妾身輕。

歸田詩話﹕西湖竹枝詞﹐和者甚眾。皆詠湖山之勝﹐人物之美﹐而寓情於中﹐大率一律。惟二人詩「春暉」云云「官河」云云﹐用意稍別﹐惜不記其姓名。

七修類稿﹕吾杭西湖有竹枝詞一帙﹐乃廉夫爲倡﹐一時詩人和者﹐惜無刻本。瞿存齋詩話論其二章﹐用意甚佳﹐惜不知姓氏。今補於右﹐前乃李介石作﹐後乃吳復作。

○句

江花多自落﹐天籟或時鳴。

雲歸沙嶼白﹐日出水城黃。

雲气上天星劍濕﹐龜文入地石幢深。

西湖竹枝集﹕如雲云﹐蓋盛唐之選也。

◆衛仁近

仁近字叔剛﹐一字子剛﹐華亭人。至正間﹐舉幕官﹐張太尉辟延賓館聘之﹐皆謝免。

秋夜曲二首

句

○秋夜曲二首

誰家女兒靑結螺﹐花前雙歌舞婆娑。湘簾在鉤明月多﹐柰此迢迢涼夜何﹗

銀河流光夜初靜﹐姮娥娟娟度鸞影。綺疏美人醉方醒﹐倚闌吹簫更漏永。

○句

江水深深碧﹐梨花淡淡明。

九農勞畚臿﹐三泖足風波。

亞夫舊是將軍子﹐賈誼初傳太傅官。玉人嬌列錦步障﹐銀筆醉調金縷衣。

醉吹銀笛五老洞﹐閒拾瑤艸三神山。

東維子集﹕城西衛子剛﹐蓋山齋別駕公之孫也。首贄詩見余﹐旣而復出敬聚齋詩稿一編。讀其古詩如秋夜曲﹑白薴詞﹐其排律如九山燕集﹐五言律如「江水」云云﹐七言律如「亞夫」云云﹐其絕句如消寒圖一首﹐音節興象﹐皆造盛唐。

◆郭鈺

鈺字彥章﹐號靜思﹐吉水人。

句

○句

聖賢去我遠﹐縻玆糟粕味。當其得意時﹐何如卿相貴﹖

靜思集﹕羅念庵洪先序﹕壯年奔走兵革以爲養﹐晚際明興﹐徵茂才﹐辭疾不就。年踰六十﹐竟貧死。獨幸詩歌猶有錄者。蓋生平經歷艱危﹐閭裏流離之狀﹐若目見﹐所載郡邑失復月日與當時死事故實﹐可裨野史。憶靜思贈吾族秀賓詩有云云。嗚呼﹐此詩人所以窮餓終身而不悔也﹗

◆胡布

布字子申﹐旴江人。

句

墨菊

○句

斧斵云根木﹐瓢探石竇泉。

旭日千門曉﹐春花萬樹明。

穴深畱禹迹﹐松古受秦封。

夕嶂兼空淨﹐秋江得月多。

詩藪﹕旴江胡布子申集十卷﹐中有與方方壺往還題﹐又有寄倪元鎭詩﹐蓋勝國末人。其詩頗能爲古樂府及六朝﹑唐人語﹐第全篇佳者絕寡﹐又近體拉邏耳。然元人遂無一齒及者。余於書肆敝楮中得之﹐大半漫滅﹐惜而摘其數聯﹐如雲云。咸自成語。至七言歌行﹐佳處往往出元諸名家右﹐而全篇亦寡勻稱。

○墨菊

彭澤歸來日﹐緇塵點素絲。烏紗漉酒後﹐掛在菊花枝。

詩藪﹕子申五言絕亦頗有佳者﹐墨菊云云。七言如刻竹﹑題梅諸絕﹐殊濃麗可觀。同時劉紹者﹐有聯句﹐見其集﹐惜不覩全篇。

◆岑安卿

安卿字靜能﹐余姚人。所居近栲栳峯﹐自號栲栳山人。

句

○句

蛩鳴深巷靜﹐月昃半樓明。

山髙不礙夢﹐日落易生愁。

筆精﹕岑安卿號栲栳山人﹐有集一卷﹐平淡不類元習﹐如雲云。淸新有味﹐亦胡元瑞所未覩也。

又

平生耕稼心﹐媿此老病軀。

老成媿苟得﹐童稚羞無官。

我窮不出門﹐頗覺天地窄。

元詩選﹕靜能淪落不偶﹐其簡王子英云云﹐又云云。又會資敬庵云云。何其坎壈抑鬱之甚也。

◆王士毅

士毅字子英﹐余姚人。

句

○句

陶潛千載友﹐相望老東臯。

戴九靈集﹕隱居鄕之上林﹐鄰有栲峯岑君﹐先生友也。平居好誦陶靖節詩﹐愛其風致絕人﹐有云云之句。而自署其號曰東臯處士。

◆朱子範

雪後讀杜詩

○雪後讀杜詩

十年鄕國亂﹐幾卷杜陵詩。閉戶挑燈夜﹐深山積雪時。紫陽誇入蜀﹐雙井喜居夔。歧路終何適﹐吾將有所思。

新安文獻志﹕張外史伯雨雲﹕朱子範詩有虞揭遺響。

◆韓奕

奕字公望﹐吳人。有蒙齋集。

列朝詩集﹕公望生於元文宗時。少目眚﹐筮得蒙卦﹐遂扁其室曰蒙齋。絕意仕進﹐與王賓偕隱於醫。

句

○句

丰年稻熟村如畫﹐南國蒓生水亦香。【新秋次韻】官淸便似居髙品﹐任久長如在故鄕。【送縣學教諭】樹影不隨流水去﹐荷香常帶遠風來。【東湖放舟】西風颯颯林間葉﹐乍聽猶疑是雨聲。【晚晴】

四庫書存目﹕韓山人集﹐元韓奕撰。其詩古體傷於淺率。近體如雲云。一知半解﹐尙稍得宋人格律﹐其瓣香當在劍南。

◆劉渙

渙字彥亨﹐紹興山陰人。至正間﹐薦授三茅書院山長﹐道梗不赴。卒於洪武間。

絕句

○絕句【二首】

白玉搔頭金步搖﹐春衫紅勝海棠嬌。只因記得當年事﹐重到桃花第四橋。

鬢薄雲松綠霧涼﹐春風額點麝臍黃。背人撲得雙胡蝶﹐滿扇薔薇露水香。

明詩綜﹕詩話﹕彥亨受學楊門﹐不離書樓舊染。

◆顧觀

觀字利賓﹐丹陽人。官星子縣尉﹐遇亂流寓紹興。

過松江詩

句

○過松江詩

吳淞三萬六千頃﹐震澤與之俱渺茫。鴻雁一聲天接水﹐蒹葭八月露爲霜。秋風漫引漁人笛﹐落日偏驚賈客航。三十年前此來往﹐塵纓猶未濯滄浪。

淞故述﹕顧利賓過松江詩云云。

○句

重經白下橋頭路﹐頗憶玄都觀裏花。

藝苑巵言﹕觀送人詩云云。吳江詩「鴻雁一聲」云云。此等語參之貞元﹑長慶﹐亦無媿色。

◆沈貴

貴字仲華﹐烏程人。

畱靑日札﹕沈萬三秀名富﹐字仲榮﹐其弟萬四﹐名貴﹐字仲華﹐本湖州南潯人﹐父沈佑始徙蘇之長洲東蔡村。貴之子漢傑又徙於化周莊﹐今南京會同館乃其故宅。初居東蔡村時﹐人以污萊之地歸之。佑躬率子弟服勞﹐糞治有方﹐瀦泄有法﹐由是致富不貲。後流雲南﹐尋命選大戶家爲京官六曹﹐得漢傑之子曰玠者﹐擢員外郎﹐受官辭祿﹐上器重之。至今傳二家子孫在流所者尙富。或云善點化術。

農田餘話﹕古人無畫蒲萄者﹐吳僧溫日觀夜於月下視蒲萄影有悟﹐出新意以飛白書體爲之。酒酣興發﹐以手潑墨﹐然後揮筆迅於行艸﹐收拾散落﹐頃刻而就﹐如神﹐甚奇特也。旣死﹐其弟子沈仲華﹐湖州人﹐傳其法﹐亦佳﹐世多見之。

諷兄詩

○諷兄詩

錦衣玉食非爲福﹐檀板金樽可罷休。何事子孫長久計﹐瓦盆盛酒木綿裘。

天祿識余﹕沈富字仲榮﹐行三﹐人因以萬三秀呼之﹐元末富甲天下。其弟貴以詩諷萬三云云。萬三不聽﹐貴遂隱於終南﹐不知所終。洪武初﹐每縣分人爲哥﹑畤﹑郎﹑官﹑秀五等﹐家給戶由一紙﹐哥最下﹐秀最上。每等中又各有等﹐巨富者謂之萬戶三秀﹐如沈萬三秀乃秀之三者。

◆舒頔

頔字道原﹐績溪人。元末臺州學正。明初禮聘﹐以疾辭不出﹐學者稱貞素先生。有華陽貞素齋集。

寄興

○寄興

湖海半生客﹐乾坤一布衣。義哉周伯叔﹐飽食首陽薇。

列朝詩集﹕道原辭召之後﹐名其齋曰貞素﹐嘗有詩云云。其寄托如此。

◆周必達

必達﹐天臺山隱士。

題扉上

○題扉上

海角愚夫不自斟﹐妄起關中逐鹿心。命運由來非力致﹐項羽英雄亦就擒。

壠起雜事﹕方谷珍起兵時﹐嘗造天臺山隱士周必達問計。必達曰「當今四方𨿽亂﹐君舉義爲天子除逆﹐斯名正言順﹐富貴可致耳。余非我所知也。」谷珍不別而去。必達意珍復來﹐乃題句扉上云云。遂攜妻子入山中。明日﹐谷珍果來﹐恨不先殺之﹐焚廬而去。後谷珍事不成﹐爲兵所困﹐方悔曰「不意黃毛野人能料事至此﹐嗚呼晚矣﹗」乃投水而死。

◆李序

序字仲倫﹐東陽人。有絪縕集。

武皇仙露曲

嗽金鳥行

次韻納齋銅雀臺磚硯歌

○武皇仙露曲

甘泉照月如鈞天﹐千門萬戶生碧煙。碧天無雲露盤出﹐明河夜拂金銅仙【金銅仙「銅」原作「童」﹐以意攺。】。棲鴉起啼曲城曉﹐大官步進靑龍道。昆山玉盡武皇老﹐茂陵春風吹綠艸。魏人車馬東方來﹐一朝秋燐飛空臺。天荒地老骨亦摧﹐三川白日聞春雷。蕙花蘭葉參差起﹐微月斜明光泥泥﹐仙人之淚猶泚泚。

○嗽金鳥行

昆明使者南方來﹐洛陽宮闕如雲開。玉階奉進嗽金鳥﹐水晶鏤刻辟寒臺。錯金爲屑玉爲餌﹐神刀取腦白龜死。美人自搗明月珠﹐赤玉盤中光靡靡。云髙夜啟月當戶﹐展翼垂吭爲君吐。白鸞之尾掃成堆﹐瑟瑟輕黃如粉蠹。冶煙五色何氤氳﹐後宮獨賜承恩人。雕成宛轉合歡釧﹐一尺靑風袖中軟。不知南國江水深﹐鐵箕已盡愁人心。岸旁沙隴髙百尺﹐賣兒買得雲南金。安得羣飛萬千羽﹐不食珠璣食禾黍。嘔出肝腸奉明主﹐天下黃金賤如土。

○次韻納齋銅雀臺磚硯歌

銅雀臺傾見荒土﹐月黑妖狐上臺舞。千年瓴甋墮人間﹐瑟瑟苔花暗秋雨。天荒地老柰愁何﹐臺上靑泥生碧莎。斜風吹雨啼蟋蟀﹐此是西陵長夜歌。魏人骨血今已古﹐漆色凝花人未覩。一從爲硯今幾年﹐漳水滔滔自東去。爲君寫作銅臺吟﹐臺前瓦礫猶傷心。

元詩選﹕雜諸昌谷集中亦咄咄逼眞也。

◆何景福

景福字介夫﹐睦之淳安人。有鐵牛翁遺稾。

句

○句

繡牀漸覺香球滿﹐魚艇初疑雪片多。

龍吟五夜霜飛瓦﹐鼉吼三更月滿城。

靑山自此詩名重﹐采石如今酒價低。

荒祠晝掩無人到﹐苦木叢中春鳥啼。

風景不殊豪傑盡﹐新亭誰復淚沾衣。

元詩選﹕介夫詩甚奇偉﹐其詠柳絮云云﹐極體物之妙。他如雲云﹐亦錚錚佼佼者。睦州詩派論之如此。

◆彭炳

炳字符亮﹐崇安人。至正中﹐徵爲端本堂說書﹐不就。

句

○句

明河夜無聲﹐茅亭四檐月。

璧樹落秋子﹐風吹白雲起。

元詩選﹕如雲云﹐眞不減柴桑﹑愚溪品致也。

◆羅蒙正

蒙正字希呂﹐其先廬陵人﹐後徙新會。官教授。

句

○句

儒冠不是將軍具﹐只作當年措大看。

願賜一廛閒養病﹐簡編燈火伴靑衿。

元詩選﹕至正丁亥赴省試﹐遇開武銓﹐或勸其借注巡檢﹐不就﹐以詩答云云。後遭亂避地郡城﹐趙式薦於行省﹐授南恩州教授。州判吳元良陰謀割據﹐欲倚其籌劃﹐用爲幕官。蒙正悟其意﹐辭不就。後因病以詩謝云云。未幾卒。

◆陳徳載

徳載字��﹐靑田人。

栽芋

栽桂

○栽芋

區裏饒田早下來﹐綠芽才發旋鉏開。添泥善護兒孫長﹐看取秋髙掇大魁。

○栽桂

云邊移得數株來﹐人老花應次第開。儻到兒孫攀折日﹐也須道是阿公栽。

元詩癸集﹕至正間避寇﹐多歷險阻﹐形於詩題﹐曰山村雜興。中有二詩﹐期待子孫。後孫詔果登洪武庚戌會元。其栽芋﹑栽桂詩云云。

◆程從龍

從龍字��﹐嘉魚人。

雙洲

○雙洲

涉水逾山竄艸萊﹐亂離懷抱幾時開﹖元家運變黃河徙﹐漢土兵興赤幟來。夜寂堠亭烽火盛﹐月明江艦角聲哀。風沙滿目鄕關異﹐日暮愁登江上臺。

自注﹕元壬辰正月十一日﹐紅巾攻破漢陽。十三日﹐破湖廣。鄂漢官民﹐擁舟南遁。余家近江﹐室廬煨燼﹐里人相率命歸。稍復故居﹐而號令不一﹐所茇庵捨﹐隨成隨爇﹐所蓄糧食﹐隨瘞隨啟﹐遂遁於野。艱苦萬狀﹐幸免鋒鏑﹐豈非天相與﹖因紀其事於此云。

◆韓友直

友直字伯淸﹐吳興人。隱居不仕。

句

○句

泉出珠璣千眼沸﹐花開錦繡一庭春。

吳興詩選﹕招隱詩云云。

◆潘時雍

時雍字��﹐錢塘人。

徐一夔獨樹軒

○徐一夔獨樹軒

瀟灑幽軒面水開﹐軒前老樹倚云栽。閒來倚杖過三市﹐醉後支頤看百回。風雨欲隨龍化去﹐雲霄常聽鶴飛來。結鄰擬共榮枯事﹐遮莫人知是散材。

東城雜記﹕元末潘時雍居郡城東﹐宋輦院故址。有隙地十餘畝﹐古井一區﹐簡淡力學﹐詩句脫塵。嘗賦云云。教授海鹽之黃灣﹐見海宇兵起﹐遂歸﹐抱甕而隱﹐自號灌園生。

◆顧素

素字世通﹐歸安人。

句

○句

家人不笑營生拙﹐野老空嘲歷聘忙。

湖州府誌﹕元末兵亂﹐遷徙不遑﹐未嘗廢學。洪武初﹐累聘不起﹐有云云之句。

◆沈貞

貞字符吉﹐長興人。元末隱居﹐自號茶山老人﹐入明不仕。有茶山集。

樂神曲

○樂神曲

樂神曲者﹐擬楚辭九歌而作也。吳人尙鬼﹐祀必以巫覡﹐迎送舞歌登獻﹐其辭褻嫚﹐禳災徼福﹐不知其分﹐滋黷甚矣。故爲此辭﹐以明鬼神之理﹐禱祀之意﹐祛其荒淫之志焉。

太湖神

鄕厲

靑苗神

太湖神

波震蕩兮具區﹐旣底定兮奠神之居。芙蓋兮菱車﹐導翠黿兮文魚。神之來兮孰俱﹖後子皮兮前靈胥。與神遊兮湖之滸﹐衝風息兮極浦。有倡兮妙舞﹐有冽兮淸酤。神飽聿歸兮或返而顧﹐灌吾田兮受神之祜。

右太湖神

鄕厲

雄何爲兮厲於鄕﹐祀有時兮享有嘗。赭白馬兮靑蓋﹐明而無兮晦而在。屏方相兮去儺﹐神巫進兮舞且歌。雄欣欣兮遠逝﹐不水旱兮不疵厲。樂吾民兮世世。

右鄕厲

靑苗神

兩旗兮分張﹐舞輕風兮悠揚。神之司兮我疆。原田每每兮立我靑秧﹐不稂不莠兮無虸無蚄。時雨兮時暘﹐俾百谷兮登場。維神兮降康﹐報之肴兮蒸腯羊。

右靑苗神

靜志居詩話﹕集五十卷﹐惜不傳。從陳編中搜得樂神曲一十三首﹐不無冗長﹐且多闕文﹐因汰其六﹐稍爲刪易補綴﹐頗覺奇古。

案﹕玆又節錄其三。

◆韓介玉

嘲張仲舉

○嘲張仲舉

垂柳陰陰拂翠檐﹐倚欄紅袖玉纖纖。先生掉臂長街過﹐十里朱樓盡下簾。

歸田詩話﹕時揚州方全盛﹐眾素聞仲舉名﹐皆延致之。仲舉肢體昂藏﹐行則偏竦一肩﹐韓介玉以詩嘲之云云。坐中皆失笑。時有相士在座﹐或曰「仲舉病鶴形也。」相士曰「不然﹐此淋鶴﹐雨霽則衝霄矣。」後入大都﹐致位貴顯﹐果如其言。

◆程渠南

渠南字��﹐松陽人。

食丁蕈戲作

○食丁蕈戲作

頭子光光腳似丁﹐祇宜豆腐與波稜。釋伽見了呵呵笑﹐煮殺許多行腳僧。

艸木子﹕松陽縣詩人程渠南﹐滑稽之士也。與僧信道元同齋食蕈﹐道元請渠南賦蕈詩﹐應聲云云。聞者絕倒。

◆魯琪琳

口占

○口占

三百五篇風雅頌﹐世人能讀少人觀。吟哦須得自情性﹐雕琢反愁失肺肝。春艸池塘中造化﹐梅花香影外波瀾。熟參熟究工夫到﹐始信仙凡共一丹。

湖州府誌﹕魯琪琳﹐烏程人。古朴不樂仕進﹐能詩文。沈夢麟叩其詩法﹐因口占示之云云。

●元詩紀事卷二十三

侯官陳衍輯

袁介

王禎

張端

兪俊

髙志道

陳幹富

陳孔彥

周棐

察級

陵希惠

施坦

熊不易

朱得先

師晦文

胡晉

何致中

汪士深

劉得之

梅徳明

吳鍈

繆思恭

唐朝

林彥華

程彥明

李子飛

丁守中

吳漳

王東

潘伯修

王圭

王璋

李廷臣

曹文晦

錢嶽

余寅

陸侗

◆袁介

介字可潛﹐其先蜀人﹐占籍華亭。至正間﹐爲府掾。

藝苑巵言﹕袁可潛如師手鳴琴﹐流利有情﹐髙山尙遠。

踏災行

○踏災行【一作檢田吏﹐一作踏車行。】

有一老翁如病起﹐破衲■﹝毛監﹞■﹝毛參﹞瘦如鬼﹔曉來扶向官道傍﹐哀告行人乞錢米。時予奉檄離江城﹐邂逅一見憐其貧﹔倒囊贈與五升米﹐試問何故爲窮民。老翁答言聽我語﹐我是東鄕李福五﹐我家無本爲經商﹐只種官田三十畝。延佑七年三月初﹐賣衣買得犂與鉏﹔朝耕暮耘受辛苦﹐要還私債輸官租。誰知六月至七月﹐雨水絕無潮又竭﹔欲求一點半點水﹐卻比農夫眼中血﹔滔滔黃浦如溝渠﹐農家爭水如爭珠﹔數車相接接不到﹐稻田一旦成沙塗。官司八月受災狀﹐我恐徵糧喫官棒﹔相隨鄰里去告災﹐十石官糧望全放。當年隔岸分吉凶﹐髙田盡荒低田丰﹔縣官不見髙田旱﹐將謂亦與低田同﹔文字下鄕如火速﹐逼我將田都首伏﹔只因嗔我不肯首﹐卻把我田批作熟。太平九月開旱倉﹐主首貧乏無可償﹔男名阿孫女阿惜﹐逼我嫁賣陪官糧。阿孫賣與運糧戶﹐卽日不知在何處﹔可憐阿惜猶未笄﹐嫁向湖州山裏去。我今年已七十奇﹐饑無口食寒無衣﹔東求西乞度殘喘﹐無因早向黃泉歸。旋言旋拭腮邊淚﹐我忽驚慚汗沾背。老翁老翁無復言﹐我是今年檢田吏。

輟耕錄﹕此袁介踏災行也﹐可以爲民牧不卹民瘼者之勸。介字可潛﹐嘗掾松江﹐蓋能以儒術飾吏事者。蓬窗日錄﹕讀袁介踏災行﹐手錄一通。彼苛吏者不惻然可謂無人心矣。

◆王禎

禎字伯善﹐東平人。官旌徳宰﹐調永丰。有農務集。

句

○句

一行已見光如拭﹐再過都無迹可尋。【平板】本擬助禾輕著力﹐卻憑偃艸重於風。【輥軸】禹門似是崇三級﹐巫峽還同束眾流。【水閘】花徑有同流暗水﹐桃源誤認出殘紅。【陰溝】

元詩選﹕每歲教民種桑若干株﹐凡麻薴禾黍牟麥之類﹐所以蒔藝芟獲﹐皆授之以方。又圖畫所爲錢鎛耰耬耙■﹝耒八﹞諸器﹐使民爲之。名其書曰農器圖譜﹑農桑通訣﹐如雲云﹐皆能刻畫摹擬﹐曲肖情狀。

◆張端

端字希尹﹐江陰人。官江浙行樞密院都事。有溝南漫存稿。

賓鴻吟

○賓鴻吟

鴻雁來﹐天雨霜。鴻雁去﹐春日陽。雁來雁去如嘉賓﹐寒寒暑暑愁殺人。一聲叫落秋空云﹐不覺淚下沾衣巾。如賓又復如兄弟﹐吁嗟人兮不如彼﹗

張仲簡云﹕此數句勝作大篇﹐關系世教。

◆兪俊

俊字子俊﹐��人。官平江判官。

楚州夜泊

○楚州夜泊

漏鼓聲頻欲四更﹐野航燈火對愁明。城頭楚語驚鄕夢﹐船尾吳歌動客情。漠漠水雲聽雁度﹐瀟瀟風雨自雞鳴。離羣遠道何嗟及﹐未必江湖老此生。

詩藪﹕全篇整麗﹐首尾勻和。

◆髙志道

志道字原朴﹐嘉祥人。官安州學正。

句

○句

流水落花西子宅﹐故家喬木範家祠。

松江府誌﹕兪子俊赴平江﹐髙原朴贈行詩有云云句。坐客笑曰「眞堪壯子俊行色矣﹗」

◆陳幹富

幹富字��﹐��人。官副都元帥。

蔡九娘詩

玉環詩

○蔡九娘詩

一笑花前醉似泥﹐綺筵歡劇不聞雞。馬蹄到此空歸去﹐不是花迷是酒迷。

瓊臺雜詠﹕至元末﹐惇武千戶蔡克憲之女九娘有姿色。副都元帥陳幹富一日引兵就之﹐九娘度來意﹐必彊力不能支﹐乃設宴張樂﹐親行酒﹐疊出侍女侑觴。幹富歡甚﹐意不相違﹐乃肆意據飲沈醉。兵騎皆兼饌﹐人人樂飲﹐恬不爲備。九娘乘間避匿﹐幹富醒已侵晨﹐窺其室﹐閴無聲矣﹐覓尋莫知所向﹐悒悒引兵而去。賦詩云云。

○玉環詩

使臺歸騎準鳴笳﹐花气茶煙競院奢。禽慧不須云板約﹐好窺人意喚琵琶。

瓊臺雜詠﹕至正間﹐陳元帥幹富控制幹寧﹐侍兒媵愛者數十人﹐惟玉環極殊色。發初覆額﹐爲陳所寵。家養秦吉了﹐慧而能言﹐每呵騶自公府歸﹐必呼玉環報之。

◆陳孔彥

孔彥字子美﹐��人。官華亭縣丞。

題趙子昂竹石

○題趙子昂竹石

徒羨芙蕖與牡丹﹐繁華瞬息易凋殘。何如竹石常淸淡﹐冬雪春風一樣看。

六研齋筆記﹕子昂擬東坡竹石﹐明勾四筆﹐作馬卵石﹐細筱面面叢叢﹐不露根節﹐眞所謂篔簹耶﹖石背一梅樹﹐槎枒有勢﹐仍雜以棘枝﹐古澹之極。陳孔彥題一絕云云。款云﹕華亭贊邑陳孔彥題。孔彥字士美。元之縣丞稱贊府﹐亦科目中人﹐非今佐領比也。

◆周棐

棐字致堯﹐四明人。嘗爲宣公書院山長。

句

○句

珥筆每同花下散﹐玉珂時聽月中還。

禦水滿溝看洗馬﹐宮墻隔樹聽流鶯。

元詩選﹕曹石倉采致堯詩入明詩初集﹐題曰山長集。但致堯送張志學詩云云﹐寄龍子髙詩云云﹐似乎官不止山長者。

案﹕致堯有臨平道中寄京師諸友﹐末云「自慚薄劣頻趨走﹐幾度因風想玉珂。」

◆察級【一作「伋」。】

級字士安﹐��人﹐自號海東樵者。

趙子昂天馬圖

○趙子昂天馬圖

曲江洗刷云滿身﹐雄姿逸態何超羣。眼中但覺肉勝骨﹐幹也合讓曹將軍。嗟哉今人畫唐馬﹐藝精亦出曹韓下。玉堂學士重名譽﹐一紙千金不當價。山窗擁雪觀畫圖﹐據案便欲擒於菟。大廏眞龍有時有﹐杜老歌行絕代無。

六研齋筆記﹕詩云云。史官察級士安。竹懶曰﹕察級之意似嫌子昂此馬稍肥﹐故謂曹﹑韓之下﹐橫以時名取重耳﹐求其如杜老所歌掃空萬馬者﹐則絕代未有也。何物胡奴﹐彊作解事如此。

案﹕記又作海粟作。

◆陵希惠

希惠字季和﹐宛陵人。

賦郭用和所藏古鏡

句

○賦郭用和所藏古鏡

漢皇蛇劍穿屋飛﹐伯禹神鼎淪泗涯。鯨翻鰲轉總陵谷﹐此鑑零落何足疑。團團知是誰家物﹖偶向耕夫春隴得。苔昏土蝕篆文微﹐消盡淸光質如有。憶昔淸光未冺時﹐玉臺鞶帶生光輝。白髮幾揮豪傑淚﹐靑娥曾照嬋娟啼。汾陽諸孫誠好古﹐牀上書連只環堵。聞之不惜抱衾裯﹐豈爲深閨照媚嫵。願君試覓負局生﹐炯然秋月髙堂明。一點莫遣飛埃侵﹐萬古不滅如此心。

○句

丹崖雪竇相掩映﹐一枝北走如翔龍。白雲輸雨出深谷﹐蒼松倚壁來淸風。

宛陵羣英集﹕人傳其賦古鏡詩。又有雲松樓詩云云。時頗許之。

◆施坦

坦字季平﹐宛陵人。

句

○句

香紉幽蘭佩﹐詩裁明月珠。

亂聲秋樹葉﹐寒色晚花枝。

宛陵羣英集﹕五言佳句如和梅叔章云云﹐劉氏園云云﹐一時傳誦。

◆熊不易

不易字��﹐宛陵人。

句

○句

太瘦尙能憐杜甫﹐不言幾已失鬷明。

宛陵羣英集﹕如與友人別云云﹐極爲警句。

◆朱得先

得先字��﹐宛陵人。

句

○句

戴星問俗千村曙﹐耕雨關山百里春。

宛陵羣英集﹕如奉楊明府云云﹐亦工。

◆師晦文

晦文字��﹐宛陵人。

句

○句

吠雪從驚犬﹐耕云欲買牛。

宛陵羣英集﹕言懷詩云云。

◆胡晉

晉字��﹐宛陵人。

句

○句

茶竈沾晴露﹐書林趁午陰。

宛陵羣英集﹕如嘉秀亭云云﹐亦佳。

◆何致中

致中字鶴齡﹐號華陽山人﹐宛陵人。

句

○句

苦吟生白髮﹐歸夢繞靑山。雨久琴絲潤﹐風淸扇影閒。

宛陵羣英集﹕如秋日云云﹐此類甚多。

◆汪士深

士深字起潛﹐宛陵人。

句

○句

雨香林下屐﹐花影席間尊。

白髮已從公道得﹐靑山長似故人看。

宛陵羣英集﹕如題嘉秀亭云云﹐齋居云云﹐世多傳之。

◆劉得之

得之字��﹐宛陵人。

句

○句

登樓須待月﹐稅地亦栽花。

風簾桑落酒﹐春网藥楂魚。

宛陵羣英集﹕如杭州云云﹐琴髙峯云云。

◆梅徳明

徳明字��﹐宛陵人。

句

○句

彩鷁隨風飛宛水﹐黑貂犯雪上金臺。

宛陵羣英集﹕如送叔章侄云云﹐頗亦楚楚。

◆吳鍈

鍈字子彥﹐宛陵人。官耒陽知州。

句

○句

塞翁休問馬﹐海客自盟鷗。

泉聲晴亦雨﹐山气夏先秋。

元詩癸集﹕如和鄭仁卿云云﹐象山書院云云﹐皆佳句也。

◆繆思恭

思恭字徳謙﹐號菊坡﹐吳陵人。至正間﹐官至淮安總管。

至正二十年八月十五日招同諸彥小集南湖以杜甫不可久畱豺虎地南方猶有未招魂爲均得不字

○至正二十年八月十五日招同諸彥小集南湖以杜甫不可久畱豺虎地南方猶有未招魂爲均得不字

我生胡弗辰﹐守土媿簪黻。亂離難斯瘼﹐兵氛駕飄坲。貴人旣防求﹐苗僚薦驕拂。比戶罹毒淫﹐流殃痛未訖。大軍有凶年﹐荊榛莽茀郁。天地塞無歡﹐三秋翳沈沕。當國哀黎氓﹐方來濫朱紱。所冀民社寧﹐優詔非爲屈。頓覺元气淸﹐太空如蕩袚。借問今夕娛﹐還思去年不﹖

至正庚申倡和詩﹕周伯琦序﹕至正庚申倡和詩﹐爲嘉禾同守繆君﹑廣文曹君偕諸名輩分均之什也。

◆唐朝

朝字大用【大用元詩癸集﹝秀野艸堂本﹞巳上唐朝小傳云朝字用大。】﹐桂林興安人。官教諭。

五無吟六首

○五無吟六首

與物無心心頗寬﹐無才贏得本無官。更無文字勞神思﹐緘口無言漫自安。

此君原是主人翁﹐夙夜惺惺儼在中。只爲杜門能謝客﹐一間虛室自玲瓏。【無心】

山中古木老槎牙﹐幾度逢春不放花。淸廟棟梁奚足取﹐霜枝雪幹漫矜誇。【無才】

鱸鱖吞香系釣筒﹐珍禽解語入金籠。爲憐鱻鷃能安分﹐自得叢林淺瀨中。【無官】

云在空中變態奇﹐風來江上浪漪漪。何如風定雲開後﹐秋水長天一色時。【無文】

曉林喜鵲暮林鴉﹐飲啄隨時漫自嘉。禍福於人何所與﹐不勞屋角日喳喳。【無言】

元詩癸集﹕自號五無齋﹐述五無詩以見志。

◆林彥華

彥華號城南﹐黃巖人。

戲馬臺

○戲馬臺

白蛇夜斷飛赤龍﹐長驅疾足平關中。鴻門玉碎亞父死﹐彭城霸气隨飄風。沐猴禦尊眞成戲﹐調服羣駑棄天驥。一騅豈解踏九州島﹐事去空歌時不利。宋公不復登此丘﹐弔古有客悲黃樓。

詩藪﹕雄渾流麗﹐步驟中程。

◆程彥明

句

○句

地吞南極盡﹐波撼北溟回。

詩藪﹕元五言律可摘者﹐程彥明云云。句格閎整﹐大歷﹑元和間。

◆李子飛

句

○句

花迎玉殿紅千樹﹐柳拂金沙翠萬條。

層嵐蔽日云當戶﹐陰瀑含風雪滿牀。【詳趙孟俯下。】

◆丁守中

句

○句

彈琴夜和鳴臯鶴﹐持缽朝降度海龍。【詳趙孟俯下。】

◆吳漳

漳字楚望。

句

○句

平野北連鍾阜遠﹐大江東抱石城流。【詳趙孟俯下。】

◆王東

東字尙志﹐廬陵人。一云臨川人。

句

○句

西風曠野孤城出﹐落日空江白浪回。【詳趙孟俯下。】

◆潘伯修

伯修字省中﹐黃巖人。至正三年中省試﹐後爲方谷珍所害。

燕山秋望三首

丙申元旦

○燕山秋望三首

西山木落向髙風﹐萬壑千崖出梵宮。翠幕遙看銀牓合﹐金精虛逐火輪空。枸欄靜立翛翛上﹐冠佩飛行蕩蕩中。何日龍船移棹曉﹐露房雲水四簾通。

遼海東空鶴不歸﹐平蕪遙際極涼霏。寒天霜靜雕鷹沒﹐沙苑秋髙牧馬肥。落日美人歌玉帳﹐西風獵騎擁金羈。豪豬猛起當前立﹐曾冒鳴弓脫曉圍。

北落師門霄漢間﹐陰雲粉沸夜漫山。水聲亂趁龍門道﹐月色斜窺碣石灣。劍臥古臺星鬱鬱﹐笳凝幽艸露斑斑。千秋萬歲滄浪面﹐長照君王入近關。

○丙申元旦

元朝舉酒欲傷神﹐六載崎嶇脫死身。艸木不忘春雨露﹐山川猶擁宿風塵。河南輕重須藩翰﹐江左安危數縉紳。家國未知焉稅駕﹐等閒笑語答時人。

元詩選﹕忠君愛國之心﹐藹然溢於言外。

◆王圭

圭字敬仲﹐宛陵人。

句

○句

福兼鴻範五﹐瑞集鳳雛三。

興寄冥鴻外﹐詩成立馬間。

元詩選﹕弟璋﹐字敬叔﹐並以詩名。敬仲如挽貢南漪云云﹐戴帥初過訪云云。敬叔詩如題劉禦史熙寧諫疏云云﹐謝惠帶鏡云云﹐皆佳句也。時人誦之。

◆王璋

璋字敬叔。

句

○句

舉世非新法﹐中朝放直臣。

寬覺腰圍減﹐明嫌鬢影秋。【見上王圭下。】

◆李廷臣

廷臣字仲虞﹐臺之寧海人。學詩於丁復。

句

○句

湛露仙盤白﹐朝陽虎殿紅。

詔起西河上﹐旌隨斗柄東。

西北干戈定﹐東南杼柚空【杼柚「柚」原作「抽」﹐按此用詩小雅大東「小東大東﹐杼柚其空」句﹐因攺。】。

元詩癸集﹕楊鐵崖序其詩﹐謂如五言律云云﹐置諸少陵集中﹐卒未能辧也。

◆曹文晦

文晦字輝伯﹐天臺人。有新山稾。

句

○句

刳腸難脫豫且网﹐畱骨堪爲子夏冠。

鼠須過晉今無用﹐兔穎封秦亦不如。

當時照炫水中影﹐今日掃空堂上塵。

小槽酒滴淸光透﹐老瓦盆空飲興多。

顧家曾識將軍號﹐華嶽堪供處士眠。

元詩選﹕輝伯詠十器詩﹐如龜殼冠云云﹐豬毫筆云云﹐雉尾帚云云﹐鸛子杯云云﹐虎頭枕云云﹐刻畫肖題﹐而全首殊欠雅馴。

◆錢嶽

嶽字孟安﹐吳興人﹐元季徙雲間。官亳縣丞。

靜安八詠

○靜安八詠

陳檜

講經臺

滬瀆壘

陳檜

上方雙檜郁岧峣﹐不逐禎明玉樹凋。云擁鶴巢溟海暗﹐火枯龍骨艮宮搖。深根入地應千尺﹐老幹擎天已十朝。夜半木精聽說法﹐昔年亡國恨都消。

靜安八詠﹕鐵崖評曰﹕此章全美。

講經臺

潮打彎碕半欲摧﹐老禪稱土【鐵崖評曰﹕二字人未用到處。】築髙臺。旃檀林下談經坐﹐捨衛城中乞食回。江月夜搖金篆冷【金篆冷「冷」原作「泠」﹐有乖聲律﹐因據靜安八詠集﹝藝海珠塵本﹞攺。】﹐天風時散寶花來。惟餘石塔殘陽裏﹐長使登臨過客哀。

滬瀆壘

袁公築壘吳淞口﹐廢址猶存滬瀆名。先駐孤軍防險地﹐已勝癡將假陰兵。濤舂海岸喧鼙鼓﹐云合江天擁旆旌。豪傑不將成敗論﹐千年靑史見忠貞。

鐵崖評曰﹕知豪傑之不懼者﹐其嶽乎﹖

◆余寅

寅字景晨﹐華亭人。

靜安八詠

○靜安八詠

陳檜

鰕子禪

滬瀆壘

陳檜

海波浮玉殿﹐寶网拂珊瑚。座上來聽法﹐龍精卽老夫。

鐵崖評曰﹕五字善融化。

鰕子禪

老禪不解事﹐眉白鬢莖稀。曹溪一滴水﹐鰕子作龍飛。

鐵崖評曰﹕字與奎辭尙意【字與奎辭尙意按此評殊費解﹐靜安八詠集作「與唐奎辭同意」﹐當從。唐奎字文昌﹐詩亦與靜安八詠集。】。

滬瀆壘

我過袁崧宅﹐重尋滬瀆津。英雄千載下﹐遺壘大江濱。

鐵崖評曰﹕二十字全美。

◆陸侗

侗字養正﹐上海人。

靜安八詠

○靜安八詠

赤烏碑

陳檜

湧泉

蘆子渡

赤烏碑

金人入夢興梵宗﹐重玄始創滬瀆東。紫髯紀年石且丰﹐大書赤烏欲黃龍。維松潮汐地不同﹐文章忽瘞洪濤風。龜蚨螭首潛無蹤﹐川後河伯還會通。奎星下燭娑竭宮﹐方信人間談色空。江水自白江花紅。

鐵崖評曰﹕結益精神。

陳檜

鐵幹屈左紐﹐苔枝鎖空靑。雨露承十朝﹐根心自禎明。願仗千佛蔭﹐羞向三閣榮。水月照纓絡﹐儼矣大士形。秋風動石頭﹐不雜玉樹聲。泰媼永訶護﹐恐化蒼龍精。

鐵崖評曰「水月照纓絡」﹑「恐化蒼龍精」﹐諸作未能如此想象。

湧泉

元气斡坤軸﹐不捨晝夜旋。四五窮其上﹐趵突萬劫泉。寧隨月盈縮﹐滚滚常自然。沸如沃焦起﹐汨若尾閭連。神虎恥來跑﹐驪龍懼爲淵。自天一數生﹐在理合後先。荒哉博望侯﹐空去求河源。美彼西方人﹐卓錫良有緣。

鐵崖評曰「沃焦」﹑「尾閭」句好﹐「一數」﹑「後先」尢見道體。

蘆子渡

蘆村胥村南北路﹐舟往舟還古今渡。一笠天垂紫鳳飛﹐百枝水落靑龍步。鯉魚風起夜未收﹐雪色葦花零亂秋。借得君山第三管﹐月中吹過滄浪洲。

鐵崖評曰「鯉魚風起」﹐忽然出一奇句。

◆趙覲

覲字宗弁﹐澄江人。

靜安八詠

○靜安八詠

赤烏碑

陳檜

蘆子渡

赤烏碑

僧來天竺國﹐寺創赤烏年。碑碣前朝重﹐文章後世憐。秋風生大野﹐斜月墮重淵。有待龜龍負﹐圖書得共傳。

鐵崖評曰﹕此一結﹐方是作者。

陳檜

不識陳朝檜﹐相傳故老言。理文俱左紐﹐后土自蟠根。气迥靑山暝﹐陰寒玉殿昏。何須野王筆﹐圖畫至今存。

鐵崖評曰﹕用事正切本題。

蘆子渡

蘆花十里塘﹐野色正荒涼。明月秋無際﹐西風雪有香。漁郎茆屋小﹐估客棹歌長。自愧無家別﹐經行百感傷。

鐵崖評曰﹕𨿽無意亦自可誦。

◆韓壁

壁字壁翁﹐饒州人。

靜安八詠

○靜安八詠

滬瀆壘

湧泉

滬瀆壘

山暝蒺藜黑﹐天寒燐火靑。將軍身沒後﹐衮海毒蛟腥。

鐵崖評曰﹕五字老辣。

湧泉

光搖星彩亂﹐聲散雹珠圓。不爲將軍拜﹐玄機極後先。

鐵崖評曰﹕五字有餘﹐妙句。

◆唐奎

奎字文昌﹐晉陽人。

靜安八詠

○靜安八詠

赤烏碑

陳檜

鰕子禪

講經臺

滬瀆壘

蘆子渡

赤烏碑

河水初潤瓠子決﹐東吳滬瀆復漫泄。重玄不見赤烏碑﹐悵惘波臣心欲折。玄龜抃舞蒼龍飛﹐江頭落日楓林稀。誰雲杜公兩石在﹐安知陵谷千年非。

鐵崖評曰﹕句語超。

陳檜

禎明老檜髙百尺﹐十畝蒼寒浸苔石。虯枝偃如東向松﹐霜皮慘若西來柏。金陵王气當時誇﹐落日江村啼亂鴉。璧月滿天淸夜靜﹐玉簫吹落後庭花。

鐵崖評曰﹕一結尢見老手。

鰕子禪

誰云儼師示化所﹐餘香未絕天花雨。癡禪狡獪悉共知﹐嚼碎紅須化龍舞。【鐵崖評曰﹕鰕句有點丹神奇。】癡禪化去鰕亦存﹐至今法門無盡燈。風雨幾度驚山靈﹐庭前柏樹猶靑靑。

講經臺

師遺臺石蒼苔厚﹐兔葵燕麥生禪肘。當時公享七十年﹐石丈人中誰肯首﹖【鐵崖評曰﹕著調亦自好。】我來作志寫長文﹐可嘆昔人諛墓金。自喜文章如謝脁﹐涅盤重問遠公林。

鐵崖評曰﹕自髙妙不妨。

滬瀆壘

吳淞江上袁公壘﹐千年何處尋遺址。石犀半落江水中﹐秋老蘆花三十里。五百馬塵今尙飛﹐啾啾赤子將安歸﹖月明古堞急鼓鼙﹐孤臣有淚空沾衣。

鐵崖評曰﹕書生憂國憂民﹐語有足感動人者﹐萬古而不磨。

蘆子渡

耶城東來蘆子渡﹐萬頃蘆花失江路。明月淸秋作雪飛﹐村中不見將軍墓。只今海內風塵昏﹐移家來就漁樵倫。處處桑麻有閒地﹐紛紛桃李傍公門。

鐵崖評曰﹕亦有感慨。

◆塗守約

句

○句

西門窮陰連莽蒼﹐東南巨浸接微茫。【詳趙孟俯下。】

●元詩紀事卷二十四

侯官陳衍輯

郭翼

沈右

同同

唐棣

韓好禮

黃季倫

李廷臣

呂誠

賈策

堵簡

楊椿

邊魯

楊慶源

完澤

謝寅

徐夢吉

劉肅

李庸

康瑞

陸繼善

朱彬

歐陽公瑾

鄭賀

髙克禮

屠性

李元珪

陳聚

張渥

陸元泰

馬稷

繆侃

任昱

蔣克勤

周溥

錢大有

畱睿

張田

張師賢

顧敬

朱庸

李一中

陳樞

莊蒙

宋元禧

嚴恭

張世昌

馬貫

曹睿

馮士頤

不花帖木兒

掌機沙

聶鏞

郭庸

王立中

熊進徳

徐哲

韋珪

盧浩

吳禮

申屠衡

姚文奐

張守中

沈性

燕不花

◆郭翼

翼字羲仲﹐昆山人。老官訓導﹐自號東郭生﹐命其齋曰雪履。有林外野言。

雪履齋筆記﹕作詩如作字﹐橫眉直鼻﹐所差幾何﹐而淸俗相去遠甚。然亦有姣好而俗者﹐有醜怪而淸者﹐要不在皮相之媸妍也。

續吳先賢傳﹕嘗獻策張氏﹐言頗切﹐忤士誠﹐幾欲殺之【按﹕此條實錄自續吳先賢贊﹝紀錄匯編本﹞卷九。】。

送人遊武當山

懷鐵崖先生

和鐵崖西湖竹枝詞二首

○送人遊武當山

武當諸峯何壯哉﹐大朵小朵靑蓮開。玄聖居中天地戶﹐赤日下照金銀臺。神龜六眼電光走﹐山鬼一腳雲頭來。道人再拜望北極﹐應帶滿身星斗回。

○懷鐵崖先生

楊子十年官不調﹐湖山不負謫仙才。洞庭鐵笛龍吹出﹐后土瓊花鶴寄來。車子看花將一輛﹐雪兒勸酒拗蓮臺。時時對客理弦索﹐月色羅衫小樣裁。

大雅集﹕評曰﹕人呼老郭爲五十六﹐以其長於七言八句也。觀此二詩可知。

○和鐵崖西湖竹枝詞二首

采蓮湖上一雙舟﹐白縠風生易覺秋。淺淺溪流齊鶴膝﹐靑靑荷葉過人頭。

四月南風海岸深﹐靑旗髙髙柳陰陰。三江潮發來如馬﹐五兩風搖密似林。

西湖竹枝集﹕余以湖上竹枝索羲仲和﹐而羲仲以吳之柳枝答云。

◆沈右

右字仲說﹐號禦齋﹐吳中世家。有淸輝樓集。

與愼獨先生

西湖竹枝詞

○與愼獨先生

東林薄酒試新嘗﹐中有松花膩粉香。遺送潁川陳有道﹐書齋渴飲勝茶湯。

鐵网珊瑚﹕廿八字偕一壺薄酒奉上﹐惜不多耳。楊誠齋文稿不曾收得﹐所謂芍藥屋﹐疑只是用幄帟覆護者。古人稱牡丹爲木芍藥﹐白居易有詩云「上張幕屋芘。」豈亦本諸此。未審是否﹖更乞考正之。右再拜。

○西湖竹枝詞

勸郎莫向花下迷﹐勸君莫待醉如泥。臨行更有分明語﹐枝上流鶯休亂啼。

西湖竹枝集﹕能掠去豪習﹐刻志詩書﹐與縉紳先生遊﹐故其詞理婉順如此。

◆同同

同同字同初﹐蒙古人。狀元及第﹐官至翰林待制。

西湖竹枝集﹕詩多臺閣體﹐天不假年﹐故其詩文鮮行於時云。

和西湖竹枝詞

○和西湖竹枝詞

西子湖頭花滿煙﹐謾郎日日醉湖邊。靑樓十丈鉤簾坐﹐簫鼓聲中看畫船。【以下均詳燕不花下。】

◆唐棣

棣字子華﹐歸安人。由茂才異等官至休寧縣尹。

和西湖竹枝詞

○和西湖竹枝詞

門前楊柳亂吹花﹐第一橋頭第一家。馬上郎君休挾彈﹐柳枝深處有慈鴉。

蟫精雋﹕可謂長者之言也。

◆韓好禮

好禮字彥敬﹐��人。

和西湖竹枝詞

○和西湖竹枝詞

翠柳黃鶯金縷衣﹐海棠紅觜兩相思。賓郎本是薄情鳥﹐獨要阿儂呼畫眉。

西湖竹枝集﹕此詞暗藏禽鳥之名。

案﹕韓好禮與陳樞元詩癸集因相次而互誤﹐今據西湖竹枝集正之。

◆黃季倫

季倫字季倫﹐番陽人。

西湖竹枝集﹕與危太朴爲唱和友。嘗遊京師﹐從翰林學士揭公遊﹐充三史書寫﹐工畢﹐奉命覲上﹐中書授以長洲縣教諭。

前題

○前題

錢塘江頭莎艸齊﹐錢塘女兒歌別離。願郎相見如月子﹐月子團團無暗時。

湖上女兒猶褐衣﹐出門日日望郎歸。春水繞湖春艸綠﹐艸上雙雙蝴蝶飛。

◆李廷臣

廷臣字仲虞﹐臺之寧海人。

西湖竹枝集﹕湖海間多稱道所作﹐仲容丁先生尢愛重之。

前題

○前題

楊花飛盡荷花開﹐南人北人湖上來。蕩舟自唱黃陵【一作「菱」。】曲﹐載得山頭月子回。

◆呂誠

誠字敬夫﹐吳之東滄人。

前題

○前題

江頭竹枝靑復黃﹐纖纖織作養蠶筐。乍可采桑南陌上﹐不願黃金逢貴郎。

◆賈策

字治安﹐大梁人。辟爲宗正府幕﹐官至仁和令。

西湖竹枝集﹕美丰姿﹐僑居西興﹐有賈公墩﹐嘗自綸巾衣鶴氅吟嘯其上﹐自謂風度去古人不遠。詩工唐七言律﹐字行艸聯綿。

前題

○前題

郎身輕似江上篷﹐昨日南風今北風。妾身重似七寶塔﹐南髙峯對北髙峯。

◆堵簡

簡字無傲﹐京口人。官至江浙行省檢校官。張士誠陷松江﹐遇害。

前題

○前題

港上薲蒲翠葉齊﹐鳧鷗鴻雁總來棲。勸郎得意且行樂﹐白薴樽前日易西。

◆楊椿

椿字子壽﹐蜀人﹐後爲吳人。爲總兵參謀﹐張士誠兵至﹐遇害。

前題

○前題

儂家生長在西湖﹐暮管朝弦隨處呼。早聽當初阿姨語﹐免教今日悔狂夫。

郎去天涯妾在樓﹐西湖楊柳又三秋。郎情莫似湖頭水﹐城北城南隨處流。

◆邊魯

魯字魯生﹐北庭人。以南臺宣使奉臺命西諭﹐不屈死。

西湖竹枝集﹕善古樂府詩﹐尢工畫花竹。

前題

○前題

戴勝降時桑葉靑﹐梨花開處近淸明。狂夫歸來未有信﹐蝴蝶作團飛上城。

◆楊慶源

慶源字宗善﹐泗水人。官信州永丰縣儒學教諭。

西湖竹枝集﹕祖爲止齋先生﹐父爲攺攺道人﹐俱有詩集行於世。

前題

○前題

小姑女兒住裏湖﹐年來十八十三餘。自從湖口送郎去﹐馬上金錢不受呼。

湖中采菱菱刺長﹐芡頭新剝掌中藏。掌中芡子眼中淚﹐化作鮫珠來遺郎。

◆完澤

完澤字蘭谷﹐西夏人。官平江路萬戶﹐平汀寇有功。

前題

○前題

花滿蘇堤酒滿壺﹐畫船日日醉西湖。阿儂最苦兩離別﹐不唱黃鶯唱鷓鴣。

堤邊三月柳陰陰﹐湖上春風似海深。遊人來往多如蟻﹐半是南音半北音。

◆謝寅

寅字叔畏﹐上饒人。疊山先生諸孫。

前題

○前題

郎書前月發京華﹐燕子來時當到家。記得去年裁白薴﹐郎君系馬石橊花。

◆徐夢吉

夢吉字徳符﹐杭之於潛人。以茂才舉書院山長﹐官常熟教授。

前題

○前題

雷峯港口晚涼天﹐相喚相呼去采蓮。莫爲采蓮忘卻藕﹐月明風定好回船。

◆劉肅

肅字子威﹐河南開封人。試郡從事﹐後棄去。

前題

○前題

日出放船水中流﹐日落風波浪打頭。勸郎移向儂家去﹐楊柳靑靑堪系舟。

◆李庸

庸字仲常﹐婺之東陽人。官江陰州知事。號用中道人。

前題

○前題

六橋橋下水流東﹐橋外荷花弄晚風。郎心似水不肯定﹐妾顏如花空自紅。

◆康瑞

瑞字瑞玉﹐廬陵人。廣東肅政府辟爲掾屬﹐官至富州判官。

西湖竹枝集﹕尢工古樂府﹐邵庵虞公畏友也。

前題

○前題

大船搥鼓銀酒缸﹐小船吹笛紅繡窗。鴛鴦觸棹忽驚散﹐荷花深處又成雙。

燕子來春雁來秋﹐曾見錢王衣錦遊。英雄漫說八百里﹐只管東西十四州。

獅子峯頭插將旗﹐鳳凰山下艸離離。三宮去後宮門閉﹐恰似錢王獻土時【按﹕西湖竹枝集康瑞下僅「蘇公六橋」云云一首﹐下接章善小傳﹐後缺一頁半有餘而接此三詩﹐則此三詩似非康瑞所作。】。

◆陸繼善

繼善字繼之﹐吳江人。自號甫裏道人。

前題

○前題

手種宜男寄去時﹐花開灼灼葉離離。芳心不似■﹝艸縻﹞蕪艸﹐一任春風爛熳吹。

◆朱彬

彬字仲文﹐旴江人。登進士第。

前題

○前題

南北峯髙作鏡臺【峯髙西湖竹枝集作「髙峯」。】﹐十里湖光如鏡開。行人有心都照見﹐勸郎肝膽莫相猜。

湖水東來日欲西﹐蘭苕參差那得齊﹖蘇公堤邊人蕩槳﹐吳山樹頭鴉欲棲。

◆歐陽公瑾

公瑾字彥珍﹐廬陵人。

前題

○前題

第一橋邊第一家﹐瓜皮船子送琵琶。妾身自是良家女﹐不是當年蘇小家。

◆鄭賀

賀字慶父﹐諸曁人。幼出家﹐晚歸宗。

西湖竹枝集﹕詩有詠史﹐自鼎湖訖淸風嶺凡三百餘首﹐傳於人。

前題

○前題

北髙峯頭儂望夫﹐望見西子下姑蘇。脂塘水腥吳作沼﹐莫將西子比西湖。

◆髙克禮

克禮字敬臣﹐河間人。官慶元理官。

前題

○前題

第四橋頭第一灣﹐看魚直上玉泉山。大魚已逐龍飛去﹐畱得當年舊賜環。

◆屠性

性字彥徳﹐會稽人。領至正鄕薦。

前題

○前題

二八女兒雙髻丫﹐黃金條脫銀條紗。淸歌一曲放船去﹐買得新妝茉莉花。

◆李元珪

元珪字廷璧﹐河東人。

西湖竹枝集﹕作詩若不經思﹐往往超詣穎脫。字法追蹤漁陽。

前題

○前題

郎去遠過江上山﹐望郎江上幾時還﹖只怕郎歸不相識﹐湖邊日日照容顏。

三月湖邊花亂開﹐江邊望船郎未回。燕子來時春又去﹐心酸不待喫靑梅。

◆陳聚

聚字敬徳﹐臨海人。基兄。官常熟州教授。

西湖竹枝集﹕詩尢工律體﹐多膾炙人口。

前題

○前題

茜紅裙子柳黃衣﹐花間采蓮人不知。唱歌蕩槳過湖去﹐荷葉荷花風亂吹。

◆張渥

渥字叔厚﹐淮南人。

西湖竹枝集﹕善屬文﹐能用李龍眠法爲白描。

前題

○前題

長簪髙髻畫雙鴉﹐多在湖船少在家。黃衣少年不相識﹐白日敲門來索茶。

◆陸元泰

元泰字長卿﹐吳之昆山人。

前題

○前題

桃花衖口春水波﹐梅花墓下竹枝歌。桃花開處春光老﹐梅花開處月明多。

◆馬稷

稷字民立﹐吳郡人。

西湖竹枝集﹕不經師授而能吟詠﹐𨿽居賈販而獨能脫去其習者也。

前題

○前題

與郎別久夢相思﹐不作西園蝴蝶飛。化作春深鶗鴂鳥﹐一聲聲是勸郎歸。

◆繆侃

侃字叔正﹐吳之常熟人。

西湖竹枝集﹕詩工玉臺小體﹐書善楷隸。家有述古堂﹐貯法書古物。

前題

○前題

初三月子似彎弓﹐照見花開月月紅。月裏蟾蜍花上蝶﹐憐渠不到斷橋東。

◆任昱

昱字則明﹐四明人。

西湖竹枝集﹕少年狎遊平康﹐以小樂章流布裙釵。晚銳志讀書﹐爲七字詩甚工。

前題

○前題

儂住湖邊【一作「西湖」。】二十年﹐花開花落任春妍。門前有个垂楊樹﹐不著遊人系畫船。

◆蔣克勤

克勤字徳敏﹐湖州長興人。

西湖竹枝集﹕字畫秀潤﹐步追吳興雲。

前題

○前題

題詩秋葉手新裁﹐好似阿儂紅頰腮。寄與錢塘江上水﹐早潮回去晚潮來。

◆周溥

溥字公輔﹐吳興人。領鄕薦。

西湖竹枝集﹕其詩如鄕闈新省﹐比事至百韻﹐亦以詩爲史者也。

前題

○前題

西湖西畔上淸家﹐美人有如綠蕚華。七星道冠拜星斗﹐萬一瓊臺乘紫霞。

◆錢大有

大有字明遠﹐嘉興人。

西湖竹枝集﹕始恨詩不工﹐輒自忿曰「杜甫云『讀書破萬卷﹐下筆如有神』﹐吾患讀不多﹐不患作不工也。」旣而下筆流暢﹐不凝於物。

前題

○前題

淡黃裙子縷金衫﹐長髻垂肩短鳳簪。不願燕【一作「西」。】京嫁官去﹐花枝艸蔓自江南。

◆畱睿

睿字養愚﹐括蒼人。

西湖竹枝集﹕所居好溪有紫芝﹑玄鶴﹐嘗著書﹐自號畱子云。

前題

○前題

湖上南風六月涼﹐采蓮驚起雙鴛鴦。妾心恰似蓮心苦﹐郎心不似藕絲長。

◆張田

田字蕓己﹐吳郡人。

西湖竹枝集﹕工歌詩﹐不務苟作﹐有擬九體詩。

前題

○前題

潮去潮來春復秋﹐錢塘江水通湖【一作「潮」。】頭。願郎也似江潮水﹐暮去朝來不斷流。

◆張師賢

師賢字希顏【師賢西湖竹枝集作「希賢」﹐未知孰是。】﹐昆山人。

西湖竹枝集﹕好古物圖畫﹐雜列左右﹐人間欲得之﹐卽便持去﹐毋所顧惜。

前題

○前題

孤山腳下路三叉﹐孤山墓上好梅花。不似馬塍桃李樹﹐隨春供送別人家。

◆顧敬

敬字思恭﹐吳郡人。

前題

○前題

樓船兒女日晚歌﹐蓮心結子綰雙螺。湖水瀟瀟湖月白﹐柰爾湖中涼夜何。

◆朱庸

庸字伯常﹐四明人。

前題

○前題

小姑疑郎去不歸﹐爲郎打瓦復鉆龜。靑山尙有飛來日﹐不信人無相見時。

阿奴采蓮湖上舟﹐阿郎販豆遼東州。一心願逐東流水﹐流送遼東古渡頭。

◆李一中

一中字彥初﹐山陰人。

前題

○前題

阿儂隨郎上釣舟﹐郎作釣絲儂作鉤。釣絲無鉤隨風蕩﹐釣鉤無絲隨水流。

◆陳樞

樞字仲機。

前題

○前題

且莫唱君楊白花﹐聽我西湖竹枝歌。竹枝靑靑多竹節﹐楊花輕白柰君何。

鴛鴦宛在水中央﹐恰似阿奴初嫁郎。擲卻郎君金彈子﹐勸郎切莫打鴛鴦。

◆莊蒙

蒙字子正﹐烏程人。

前題

○前題

日出裏湖煙水開﹐初陽臺下抱琴來。夜深彈罷烏啼曲﹐明月自照髙髙臺。

◆宋元禧

元禧字無逸﹐姚江人。明洪武初徵修元史。

前題

○前題

十三女郎不出門﹐父娘墓在葛山根。同攜女伴踏靑去﹐不上道旁蘇小墳。

湖上采薪春復春﹐養蠶長見繭絲新。老蠶不識人間事﹐猶趁東風了此身。

◆嚴恭

恭字景安﹐吳之練川人。

西湖竹枝集﹕築室海上﹐號惜寸陰齋。

前題

○前題

湖中女兒不解愁﹐三三蕩槳百花洲。貪看花間雙蛺蝶﹐不知飛上玉搔頭。

◆張世昌

世昌字叔京﹐諸曁人。

西湖竹枝集﹕爲詩善比事﹐以故多喜效排律﹐詩至三百餘韻不少衰【三百餘韻「三」字西湖竹枝集無。】。

前題

○前題

秦皇石頭三丈髙﹐云是秦皇系船標【秦皇「皇」原作「王」﹐據西湖竹枝集攺﹐以與上句劃一。】。儂心只似系船石﹐莫比郎心船易搖。

◆馬貫

貫字本道﹐紹興人。辟府從事﹐不就。

前題

○前題

吳姬軋軋小車紅【吳姬姬原作「車」﹐據西湖竹枝集攺。】﹐爭來陌上看春風。不敢髙聲唱歌去﹐恐驚丞相在船中。百花樓頭聞馬嘶﹐郎從花裏鬭金雞。朝朝捲起珠簾望﹐不是郎歸不下梯。

◆曹睿

睿字新民﹐永嘉人。

前題

○前題

昨夜西湖月色多﹐照見郎君金叵羅。明朝江頭放船去﹐江亭風雨柰君何。

◆馮士頤

士頤字正卿﹐富春人。

前題

○前題

與郎情重爲郎容﹐南北相看只兩峯。請看雙投橋下水﹐新開兩朵玉芙蓉。

山堂肆考﹕杭州西湖南入路有雙投橋﹐舊有情人雙投於橋下﹐故名。一名長橋。元富春馮士頤詩云云。

畱靑日札﹕西湖今但知有冷泉﹐而不知有溫泉﹑醴泉並在冷泉之上﹐見武林舊事﹐今不可考矣。楊廉夫西湖竹枝詞「家住西湖新婦磯」﹐又「石新婦下水連空」﹐郯九成竹枝詞「風篁嶺頭西日暉﹐靑龍港口新月微」﹐馮士頤詞「請看」云云﹐此皆遺迹也。

◆不花帖木兒

不花帖木兒字徳新。

絕句

○絕句

玉樓珠箔晚天涼﹐秋色依稀滿建章。金井梧桐霜葉盡﹐自隨流水出宮墻。

西湖竹枝集﹕國族居延﹐王孫也。所爲詩落筆有奇語﹐如雲云。亦宮詞之體也。

◆掌機沙

掌機沙字密卿。

西湖竹枝詞

○西湖竹枝詞

南北峯頭春色多﹐湖山堂下來棹歌。美人蕩槳過湖去﹐小雨細寒生綠波。

西湖竹枝集﹕阿魯溫氏﹐禮部尙書哈散公之孫也。學詩於薩天錫﹐故其詩風流俊爽﹐觀於竹枝﹐可以稱才子矣。

◆聶鏞

鏞字茂先﹐蒙古氏。

宮詞

○宮詞

九重天上日初和﹐翡翠簾垂午漏過。聞到南閩新入貢﹐雕籠進上白鸚哥。

西湖竹枝集﹕幼警悟﹐從南州儒先生問學﹐通經術。善歌詩﹐尢工小樂章﹐其音節慕薩天錫﹐如雲云﹐亦宮詞之選也。

◆郭庸

庸字彥中﹐東平人。

西湖竹枝詞

○西湖竹枝詞

日落平湖艇子遲﹐岸花汀艸伴人歸。鴛鴦驚散東西去﹐惟有蜻蜓蛺蝶飛。

流光昨日又今朝﹐猶憶當年醉六橋。金鵲翠蕤紛在眼﹐生紅七尺系郎腰。

西湖竹枝集﹕銳志經學﹐善屬文﹐作詩有新意﹐時輩罕及。觀其竹枝﹐亦可謂中州之才子也。

◆王立中

立中字彥彊﹐蜀人。

列朝詩集﹕元末爲松江太守﹐入明致仕。

絕句

○絕句

梅粉凝嬌不肯添﹐萬云籠暝壓重檐。江南可是春寒甚﹐十日東風不捲簾。

又

春波橋頭柳似煙﹐越王城郭在西邊。我家繞屋皆春水﹐盡日鴛鴦隨釣船。

西湖竹枝集﹕少年傲達淩物﹐晚刻節厲行﹐能以門蔭公子爭秀於作者之林。詩如雲云﹐又云云﹐得風流美譽﹐往往類此。

◆熊進徳

進徳字符修﹐上饒人。

西湖竹枝詞

句

○西湖竹枝詞

金絲絡索雙鳳頭﹐小葉尖眉未著愁。大姑昨夜苕溪過﹐新歌學得唱湖州。銷金鍋邊瑪瑙玻﹐爭似儂家春最多。蝴蝶滿園飛不去﹐好花紅到剪春羅。

蟫精雋﹕元上饒熊進徳﹐作詩幽深﹐嘗作西湖竹枝詞云云。杭西湖方南渡盛時﹐綺羅錦繡﹐畫舫笙歌﹐遊人士女﹐日費千金﹐時人目爲銷金鍋﹐故云。

○句

木怪鬼欲出﹐山空巖自鳴。

西湖竹枝集﹕其爲人退然若不及﹐而才名日進不可禦。如「木怪」云云﹐其用心亦幽而深矣。而不知其善吐媚語﹐則如此詩者是也。

◆徐哲

哲字延徽﹐萊州萊陽人。

前題

○前題

盡說盧家好莫愁﹐不知天上有牽牛。剩拋萬斛燕支水﹐澑向銀河一色秋。

升庵詩話﹕元楊廉夫竹枝詞﹐一時和者五十餘人﹐余獨愛徐延徽云云。

◆韋珪

珪字徳珪﹐山陰人。

前題

○前題

湖中艇子風徐徐﹐秋水蕩漾金芙蕖。釣魚不是貪雙鯉﹐爲恐腹中藏素書。

蘇小門前月漾波﹐牽牛織女掛秋河。恨妾如星圓處少﹐恐郎如月缺時多。

西湖竹枝集﹕早年以詩鳴其鄕﹐有梅花百詠梓行於書坊。其网羅古今詩人之學﹐而日進於近古者未已也。竹枝二章﹐語意俱新﹐可稱作者矣。

◆盧浩

浩字養元﹐錢塘人。

西湖竹枝詞

○西湖竹枝詞

記郎別時風颼颼﹐銀鼠帽子黃鼠袍。別來轍迹不可見﹐湖邊靑艸如人髙。

西湖竹枝集﹕竹枝首章﹐杭人爭誦之。

◆吳禮

禮字和叔﹐歙縣人。

西湖竹枝詞

○西湖竹枝詞

湖上鴛鴦相對飛﹐春寒著人郎未歸。莫捲珠簾看行路﹐楊花撩亂撲人衣。

西湖竹枝集﹕爲吏有操行﹐𨿽簿書叢中﹐不廢吟事﹐故其詞婉然。

◆申屠衡

衡字仲權﹐大梁人。

列朝詩集﹕洪武間徵至京師﹐授翰林修撰。無何﹐病免﹐疑不肯仕﹐謫徙濠﹐卒於濠上。

絕句

○絕句

靑鎖春閒漏點遲﹐博山香暖翠煙微。隔簾誰撼金鈴響﹐知是花間燕子歸。

西湖竹枝集﹕少貧﹐恥爲商賈胥吏之習﹐銳志經史﹐善屬文﹐然爲時經生而兼工詩翰﹐度越流輩﹐時論難之﹐其云云﹐可以列才子之林矣。

◆姚文奐

文奐字子章﹐昆山人。辟爲浙東帥閫掾。自號婁東生﹐與郭羲仲﹑郯九成﹑顧仲瑛相唱和﹐有野航亭稾。

竹枝詞四首

○竹枝詞四首

儂家只在斷橋邊﹐勸郎切莫下湖船。湖船無柁難輕托﹐白日風波在眼前。

晚涼船過柳洲東﹐荷花香裏偶相逢。剝將蓮肉猜拳子﹐玉手雙開各賭空。

冰肌玉骨自淸涼﹐藕花十里錦云香。一朵紅衣初脫卸﹐那將蓮子打鴛鴦。

家住西湖第四橋﹐自從丱角學吹簫。年來愁得兩鬢雪﹐吹盡春風那得消。

◆張守中

守中字大本﹐吳都人。

西湖竹枝詞

○西湖竹枝詞

西湖女兒似西施﹐瓜皮小船歌竹枝。郎心如月有時黑﹐妾身如山無動時。

蘇公堤上柳枝枝﹐月子彎彎似妾眉。記得雙雙拜新月﹐只今獨有影相隨。

◆沈性

性字自誠﹐吳興人。

前題

○前題

儂住西湖日日愁﹐郎船隻在東江頭。憑誰移得湖山去【湖山西湖竹枝集作「吳山」﹐當從。按吳山介錢塘江與西湖之間﹐故有是語。】﹐湖水江波一處流。

◆燕不花

燕不花字孟初﹐張掖人。

前題

○前題

湖頭春滿藕花香﹐夜深何處有鳴榔﹖郎來打魚三更裏﹐淩亂波光與月光。

西湖竹枝集序【按﹕此序爲和維撰﹐依本書體例﹐當作「西湖竹枝集和維序」。】﹕前元楊維楨氏﹐寓居湖上﹐日與郯韶輩畱連詩酒﹐乃賦西湖竹枝詞。一時從而和者數百家﹐𨿽婦人女子之作﹐亦爲收錄。其山水之勝﹐人物之庶﹐風俗之富﹐時代之殊﹐一寓於詞﹐各見其意。集成﹐維楨旣加評點﹐仍於諸家姓氏之下﹐注其平昔出處之詳。版行海內﹐而竹枝之音過於瞿塘﹑東吳遠矣。案﹕同同以下諸人﹐別無他傳作者﹐皆匯錄於此﹐不更次時代﹑分散各卷中焉。

●元詩紀事卷二十五

侯官陳衍輯

張昱

張簡

周霆震

◆張昱

昱字光弼﹐廬陵人。左丞楊完者鎭江浙﹐用參謀軍府事﹐遷左右司員外郎。有廬陵集。

羽庭集﹕扁其室爲「一笑」﹐爾後錢塘遭變﹐失其故處﹐尋得敝居﹐湫隘不治﹐亦復以「一笑」顏之。

西湖遊覽志﹕昱罷官時﹐居室已敝﹐友人淩彥翀募緣以葺之。疏云「昌黎寄玉川子﹐首稱洛陽破屋之數間﹔東坡題綠筠軒﹐終比揚州纏腰之十萬。一笑居士﹐詩名優於張籍﹐生計劣於陶潛﹐囊無一錢之畱﹐家徒四壁之立。若非慷慨而多助﹐安得輪奐之一新﹖卽欲取杜工部艸堂貲﹐何時可辦﹖倘葺得楊關西槐市塾﹐今歲無憂」云云。疏傳﹐交遊皆助之【按﹕此條實出西湖遊覽志余卷十一。張昱宅在壽安坊﹐西湖遊覽志卷十三「壽安坊」條下不見此文。】。

列朝詩集﹕太祖徵至京﹐閔其老﹐曰「可閒矣﹗」遣還。因自號可閒老人。

過歌風臺

唐天寶宮詞

春日

輦下曲一百二首

宮中詞二十一首

五府驛代楊左丞畱題

句

○過歌風臺

世間快意那有此﹖亭長還鄕作天子。沛宮不樂復何爲﹐諸母父兄知舊事。酒酣起舞和兒歌﹐眼中盡是漢山河。韓彭受誅黥布戮﹐且喜壯士今無多。縱酒極歡畱十日﹐感慨傷懷涕沾臆。萬乘旌旗不自尊﹐魂魄猶爲故鄕惜。從來樂極自生哀﹐泗水東流不再回。萬歲千秋誰不念﹖古之帝王安在哉﹗莓苔石刻今如許﹐幾度秋風灞陵雨。漢家社稷四百年﹐荒臺猶是開基處。

歸田詩話﹕一日﹐作歌風臺詩﹐乘醉來過﹐爲余朗誦之。云云。蓋得意所作也。豪邁跌宕﹐與題相稱。

西湖志余﹕一日﹐乘酣朗唱於瞿宗吉﹐以界尺擊卓﹐鏗然若金石也。

○唐天寶宮詞

興慶池頭芍藥開﹐貴妃步輦看花來。可憐三首淸平調﹐不博西涼酒一杯。

歸田詩話﹕又嘗作唐宮詞數首﹐中間「可憐」云云。予曰「太白於沈香亭應制﹐親得禦手調羹﹐貴妃捧硯﹐力士脫靴﹐不可謂不遇﹐何必『西涼酒一杯』乎﹖」光弼亦大笑。

○春日

一陣東風一陣寒﹐芭蕉長過石欄桿。只消幾度瞢騰醉﹐看得春光到牡丹。

七修類稿﹕元末政壞﹐遂棄官不仕﹐以詩酒自適。有春日詩云云。蓋寓時事也。今集中亦無。嘗曰「吾死埋骨西湖﹐題曰﹕『詩人張員外墓』足矣。」後果如其言。海昌胡虛白作詩以弔云「二仙坊裏張員外﹐頭白相逢只論詩。今日過門君不見﹐小樓春雨燕歸遲。」二仙坊在杭之壽安坊西﹐卽今之花市也。

○輦下曲一百二首【並序錄四十】

昱備員宣政院判官﹐以僧省事簡﹐搜索舊文稿於囊中。曩在京師時﹐有所聞見﹐輒賦詩﹐有宮中詞﹑塞上謠共若干首﹐合而目之曰輦下曲。其據事直書﹐辭句鄙近﹐𨿽不足以上繼風雅﹐然一代之典禮存焉。

五垓千陛立朝廷﹐檻首銅鵰一丈翎。不待來儀威鳳至﹐日聞韶濩在靑冥。

州橋拜伏兩瑉龍﹐向下天潢�派通。四海仰瞻天子气﹐日行黃道貫當中。

東樓緋服唱雞人﹐擊到朱鼙第幾聲﹖楠寐奉常先告備﹐駕行三叩紫鞘鳴。

國戚來朝總盛容﹐左班翹鶡右王封。功臣帶礪河山誓﹐萬歲千秋樂未終。

三司侍宴皇情洽﹐對禦吹螺大禮終。寶扇合鞘催放仗﹐馬蹄哄散萬花中。

只孫官樣靑紅錦﹐裹肚圓文寶相珠。羽仗執金班控鶴﹐千人魚貫振嵩呼。

西天法曲曼聲長﹐瓔珞垂衣稱艷妝。大宴殿中歌舞上﹐華嚴海會慶君王。

竹扛金鑄百尋余﹐頂版髙鐫梵國書。禁得下方雷與電﹐聲光不敢近皇居。

墀左朱闌艸滿叢﹐世皇封植意尢濃。艱難大業從玆起﹐莫忘龍沙汗血功。

國初海運自朱張﹐百萬樓船渡大洋。有訓不教忘險阻﹐禦廚先飯進黃粱。

遼東羞貢入神廚﹐祭鮪專車一大魚。寢廟歲行春薦禮﹐有加鉶豆雜鮮腒。【禽鳥之肉。】

當年大駕幸灤京﹐象背前馱幄殿行。國老手鑪先引導﹐白頭聯騎出都城。

請號關牌趨鼓閣﹐弓刀千騎領兵符。例差右姓巡倉庫﹐哄唱穹廬賜大酺。

祖宗詐馬宴灤都﹐挏酒啍啍載憨車。向晚大安髙閣上﹐紅竿雉帚埽珍珠。

駝裝序入日精門﹐銅鼓牙旗作隊喧。一聽巡階鈴鈸振﹐滿宮俱喜出迎恩。

華纓孔帽諸番隊﹐前導伶官戲竹髙。白傘葳蕤避馳道﹐帝師輦下進葡萄。

守內番僧日念吽﹐禦廚酒肉按時供。組鈴扇鼓諸夫樂﹐知在龍宮第幾重﹖

禦前親拜中書令﹐恩賜東宮設內筵。手署勅黃惟一道﹐任誰祗受付雙遷。

雞人唱罷內門開﹐千騎前頭丞相來。衛士金瓜雙引導﹐百司擁醉早朝回。

端本堂深繡榻髙﹐滿前學士盡風騷。星河騎士知惟馬﹐慣識金箋玉兔毫。

儒臣奉詔修三史﹐丞相銜兼領總裁。卒士院官傳賜宴﹐黃羊挏酒滿車來。

文明天子念孤寒﹐科舉人材兩牓寬。別殿下簾親策試﹐唱名才了便除官。

鑪香夾道湧祥風﹐梵輦遊城女樂從。望拜■﹝糸余﹞樓呼萬歲﹐柘黃袍在半天中。

對朋角飲自相招﹐黃鼠生燒入地椒。馬湩飲輪金鐸刺﹐頂寧割發不相饒。

柳林密遣弄臣回﹐封印黃金盒一枚。天語直將西內去﹐便教知是艸芽來。

直教海子望蓬萊﹐靑雀傳言日幾回。爲造龍舟載天姆﹐院家催造畫圖來。

西方舞女卽天人﹐玉手曇花滿把靑。舞唱天魔供奉曲﹐君王長在月宮聽。

鴨綠江波勝鴨頭﹐魚龍變化滿中州。分來一派天潢水﹐到得烏桓便不流。

昭君遺下漢琵琶﹐拗軫誰彈狽獲沙。春色不關靑冢上﹐只今芳艸滿天涯。

西番僧果依時供﹐小籠黃旗帶露裝。滿馬塵沙兼日夜﹐平坡紅艷露猶香。

圜殿儀天十六楹﹐向前黃道不教行。賬房左右懸弓角﹐盡是君王宿衛兵。

棕毛四面擁龍牀﹐殿角涼生紫霧香。上位勵精求治切﹐不曾朝退不擡湯。

閒家日逐小公侯﹐藍棒相隨覓打球。向晚醉嫌歸路遠﹐金鞭相過禦街頭。

鬭鵪初罷艸初黃﹐錦袋牙牌日自將。鬧市閒坊尋搭對﹐紅塵走殺少年狂。

教坊女樂順時秀﹐豈獨歌傳天下名。意態由來看不足﹐揭簾半面已傾城。

似將慧日破愚昏﹐向日如嘗下釣軒。男女傾城求受戒﹐法中祕密不能言。

肩垂綠發事康禪﹐淡埽蛾眉自可憐。出入內門裝飾盛﹐滿宮爭迓女神仙。

壁衣面面紫貂爲﹐更繞腰闌掛虎皮。大雪外頭深一尺﹐殿中風力豈曾知。

天朝習俗樂從禽﹐爲按名鷹出柳陰。立馬萬夫齊指望﹐半空鵝影雪沈沈。

欄馬墻臨海子邊﹐紅葵髙柳碧參天。過人不敢論量數﹐雨露相將近百年。

○宮中詞二十一首【並序錄十二】

宮中詞惟唐陜司馬王建一百首爲得體﹐蓋從內臣出入宮闥所賦﹐俱實見其事。厥後蜀主花蕊夫人效其體賦詩一百首﹐亦其身親見之。宋王安國校官書﹐見其本﹐序而置之內閣。元初奉天楊奐錄宋宮人語五言詩十八首﹐頗得其情﹐足次二家後。大抵宮中詞論﹐富有天下﹐貴爲天子﹐不可以文工拙稱﹐必非想象﹐必親見﹐皆非閭巷之士可擬而賦者。後學廬陵張昱光弼志。

裹頭保母性溫存﹐不敢移身出後門。尋得描金龍鳳紙﹐學摹國字教皇孫。

頒賜三宮端午節﹐金絲纏扇繡紅紗。謝恩都作男兒跪﹐拜起深深鶡尾斜。

內人哄動各盈腮﹐談自西宮撒雪回。報與內司當有宴﹐羊車今晚蚤將來。

宮衣新尙髙麗樣﹐方領過腰半臂裁。連夜內家爭借看﹐爲曾著過禦前來。

和好風光四月天﹐百花飛盡感流年。宮中無以消長日﹐自擘龍頭十二弦。

鴛鴦鸂鶒滿池嬌﹐彩繡金茸日幾條。早晚君王天壽節﹐要將著禦大明朝。

宮羅支請銀霜褐﹐徹夜房中自翦裁。明日看花西內去﹐牡丹臺畔木瓜開。

延華閣下日如年﹐除是當番到禦前。尋出塗金香墜子﹐安排衣綫撚春綿。

頻把香羅拭汗腮﹐綠云背綰未曾開。相扶相曳還宮去﹐笑說秋千架下來。

上苑新波小海分﹐綠香溢岸好湔裙。故將禁指監官見﹐放出天河洗彩雲。

塡金臂失戲分明﹐贏得珍珠三兩升。便去房中還賭賽﹐黃封銀榼酒如澠。

從行火者笑相招﹐步輦相將過釣橋。鹿頂殿開天樂動﹐西宮今日賽花朝。

士禮居藏書題跋記﹕元張光弼詩二卷﹐趙淸常道人跋云﹕集有輦下曲百二首﹐宮中詞二十一首﹐皆道胡元宮闈中事也。

○五府驛代楊左丞畱題

免冑日趨丞相府﹐解鞍夜宿五侯家。玉杯行酒聽春雨﹐銀燭照人如【一作「天生」。】晚霞。受命敢忘【一作「世亂且從」。】軍旅事﹐撫時又過掖垣花。【一作「功成須插禦筵花」。】漢家【一作「王」。】未可輕韓信﹐尙要生擒李左車。西樓柳風吹晚香﹐石橊裙映黃金觴。纖歌不斷白日速﹐微雨欲度行雲涼。笑看席上賦鸚鵡﹐醉聽門前嘶驌驦。早晚平吳王事畢﹐羽書飛插入朝堂。

○句

蛺蝶畫羅宮樣扇﹐珊瑚小柱教坊箏。

玉瓶注酒雙鬟綠﹐銀甲調箏十指寒。

新妝滿面猶看鏡﹐殘夢關心懶下樓。

歸田詩話﹕張光弼詩云云。又云云。蓋時在楊完者左丞幕下﹐故所賦如此。又「蛺蝶」各云云。多爲杭人傳誦。其一時富貴華侈﹐盡見於詩云。

畱靑日札﹕臨川聶東軒能詩文﹐而灑翰深得李北海遺意。余偶購得二幅﹐其一﹕「免冑日趨丞相府﹐解鞍夜宿五侯家。一柱東南擎日月﹐五城樓閣爛雲霞。受命無忘軍旅事﹐盛時須折掖垣花。漢家未可輕韓信﹐尙要生擒李左車。」其二﹕「皇明正朔承千載﹐天下車書共一家。玉杯行酒聽春雨﹐紅燭照人如晚霞。寶刀雷煥蒼精劍﹐天馬郭家獅子花。收拾全吳還聖主﹐將軍須用李輕車。」筆法妙絕。但瞿宗吉詩話中載是張光弼詩﹐與此不同﹐此二詩或大年所攺定爲之也。

又

西河伶人火倪赤﹐能以絲聲代禽臆。【白翎雀歌】

靜志居詩話﹕陳雲嶠云「白翎雀生於烏桓朔漠之地﹐雌雄和鳴﹐自得其樂﹐世皇因命伶人碩徳閭制曲以名之。曲成﹐上曰﹕『何其末有哀嫠之音乎﹖』時譜已傳矣。故至今莫之攺。」陶九成云「白翎雀者﹐教坊大曲也。始甚雍容和緩﹐終則急躁繁促﹐殊無有餘不盡之意。」楊廉夫云「白翎雀能制猛獸﹐尢善擒鴐鵝。」廉夫有二詩詠之﹐張思廉﹑王子充﹑張光弼皆有作﹐第云嶠言制曲者碩徳閭﹐而光弼獨云云﹐微有不同。

◆張簡

簡字仲簡﹐吳郡人。自號白羊山樵。

醉樵歌

鬻石篇

○醉樵歌

東吳市中逢醉樵﹐鐵冠欹側發飄蕭。兩肩矻矻何所負﹖靑松一枝懸酒瓢。自言華蓋峯頭住﹐足迹踏徧人間路。學書學劍總不成﹐惟有飲酒得眞趣。管樂本是王霸才﹐喬松自有煙霞具。手持昆崗白玉斧﹐曾向月裏斫桂樹。月裏仙人不我嗔﹐特令下飲洞庭春。興來一吸海水盡﹐卻把珊瑚樵作薪。醒時邂逅逢王質﹐石上看棋黃鵠立。斧柯爛盡不成仙﹐不如一醉三千日。於今老去名空在﹐處處題詩償酒債。淋漓醉墨在人間﹐夜夜風雷起光怪。

藝苑巵言﹕當勝國時﹐法网寬﹐人不必仕宦。浙中每歲有詩社﹐聘一二名宿如廉夫輩主之﹐刻其尢者爲式。饒介之仕僞吳﹐求諸彥作醉樵歌﹐以張仲簡第一﹐季迪次之。贈仲簡黃金十兩﹐季迪白金三斤。

續吳先賢贊﹕師事張伯雨﹐爲黃冠。張氏之亂﹐反服養母。饒介嘗延諸客﹐授簡使賦﹐季迪﹑孟載方締思﹐簡已就篇﹐眾推第一。介贈黃金一餅。

○鬻石篇

山中學仙人﹐斷谷自有方。泌水生石精﹐鬻之以爲糧。候火中夜起﹐松材襲馨香。切以昆吾刀﹐間以瓊莖漿【間以瓊莖漿「間」西湖竹枝集作「潤」﹐當從。】。長年尙服食﹐玉體生光芒。一朝凡骨換﹐白日淩風翔。

西湖竹枝集﹕云邱道人詩工韋柳﹐翰墨無俗气﹐而暗合書法。自詩名益著﹐而字畫因之而並行。詩如鬻石篇云。

◆周霆震

霆震字亨遠﹐吉之安成人。生前至元之季﹐科舉行﹐再試不利﹐杜門授徒﹐晚遭至正之亂﹐明洪武十二年卒。私謚淸節先生。有石初集。

古金城謠

李潯陽死節歌

普顏副使政績歌

過玉成砦

城關西

宿州歌

寇至

○古金城謠【並序【按﹕此詩見石初集﹝豫章叢書本﹞卷二﹐序系節錄。】】

國家承平百年﹐武備寖弛﹐盜發徐﹑潁﹐熾於漢﹑淮。武昌南紀雄藩﹐一旦灰滅﹐洪省堅壁。寇蔓延諸郡﹐水陸犬牙﹐北來名將﹐相繼道殞。丞相出督步騎﹐直抵髙郵﹐事垂成﹐以讒廢。方面多貴遊子弟﹐貪鄙庸才﹐虛張戰功﹐肆意罔上﹐誅求冤濫﹐慘酷百端﹐重以吏習舞文﹐旁羅鷹犬﹐意所欲陷﹐卽誣與賊通﹐其獘有不忍言者。間存一二廉介﹐則又矜獨斷﹐昧遠圖﹐坐失機會。民日以敝﹐盜日以滋。廬﹑壽﹑舒三州﹐屏蔽上流﹐廬﹑壽旣沒﹐舒獨當鋒鏑之衝。至正十年壬申﹐進士余闕以淮西元帥之節來鎭﹐廣設方略﹐招徠補葺﹐備戰守﹐丰軍儲﹐賊飲恨不得逞。朝廷嘉其功﹐授淮南參知政事。自是日與賊遌﹐受圍凡四十又二【受圍「圍」原作「違」﹐據石初集攺。】﹐大小二百餘戰﹐江西賴以苟安﹐坐視弗援﹐十八年正月丙午﹐城遂陷。公一門爭先赴死﹐闔郡無一生降。賊黨舉手加額﹐稱余元帥天下一人﹐購得其屍城下池中﹐禮葬之。傷哉﹗寄痛哭於長歌﹐使後人哀也。

昆侖烈風撼坤軸﹐日車斂轡咸池浴。六龍飲渴呼不聞﹐赤蟻玄蠭厭人肉。荊襄弗支廬壽孤﹐江東掃地如摧枯。忠臣當代誰第一﹖七載舒州天下無。東南此地關形勝﹐天柱之峯屹千仞。當年赤壁走曹瞞﹐天爲孫吳產公瑾。我公千載遙相望﹐崎嶇恆以弱擊彊。孤城大小二百戰﹐食盡北拜天無光。當關援劍蒼龍吼﹐盡室肯污姦黨手﹗摧鋒闔郡無生降﹐羣盜言之皆稽首。堂堂省憲羅公卿﹐建官分閫日募兵。哀哉坐視無寸策﹐遂使流血西江平。向來不曉皇穹意﹐名將南徵死相繼。一時貪暴聚庸才﹐玩寇偸安饕富貴。河流浩浩龍門西﹐燕山萬騎攢霜蹄。英雄暴骨心未死﹐去作海色催朝雞。玉衣飛舞空中見﹐太息孤忠鏖百戰。五陵元气待天還﹐睢陽誰續中丞傳﹖

○李潯陽死節歌【並序】

李侯治潯陽之二載﹐紅巾賊發蘄黃﹐倚蔡醜爲聲援﹐勢浸逼郡﹐數告急於省﹐省議調兵。武昌﹑興國相繼沒﹐南北道梗﹐潯陽危【潯陽危「危」原作「厄」﹐據石初集卷二攺。】。侯力疾獎率民義﹐誓不與賊俱生﹐郡將悉所部先遁﹐侯轉戰力盡﹐猶持短兵奮擊﹐慷慨指天﹐父子同遇害。嗚呼﹐李侯可謂仁義之勇矣﹗彼滔滔者﹐獨何心哉﹗侯家潁川﹐名黼﹐字子威。曾祖而下仕皆通顯。發身監學﹐泰定丙寅鄕試魁上都﹐丁卯進士第一。死節壬辰春﹐年五十有六。

蜀川會漢投匡廬﹐潯陽之厄江西樞。李侯仗節忠貫日﹐存沒誓與城池俱。夫何郡將弛練卒﹐世祿忍負私其軀。寇來談笑啟關遁﹐坐使邑井成丘墟。侯時力疾短兵奮﹐臣首當血心當刳。魂歸謁帝慟伏闕﹐塗地肝腦民何辜。臣衷願瀝付渠答﹐臣首欲飛宜僕姑﹐誓堅洪壁殲眾醜【誓堅洪壁「洪」原誤作「紅」﹐據石初集攺。】﹐卻掃淮蔡匡全吳。黃塵四低黑風淡﹐赤豹騰駕蒼虯呼。山川幾刼鑄英气﹐上遡古昔誰其徒﹖平原汗馬河北重﹐江淮安堵睢陽孤﹔顏張凜凜心未死﹐迥立千載誠相孚。況聞有子殊激烈﹐義在從父輕頭顱。石頭之袁姑熟卞﹐兩間忠孝何時無﹖紛紛賣降與棄甲﹐仰視汗喘呀長吁。惟公蓋自元气立﹐顧盼所取皆詩書。當年射策首多士﹐已分一念金無渝。勗哉謀國愼所托﹐古今大勇惟眞儒。

○普顏副使政績歌【並序】

壬辰﹐寇陷武昌﹐順流而下。省郎中普顏伯華諗於眾曰「若其直搗眞揚【眞揚「揚」原誤作「陽」﹐據石初集卷二攺。】﹐事未可知﹔儻轉而南﹐無能爲矣。吾受國厚恩﹐發身監學﹐忝進士先﹐誓死必報。」遣人間道馳書﹐奉百金﹐歸別父母。建議盡撤城外民居。寇始渡江﹐官軍小衄﹐母弟佛奴死之。公單騎殿小橋﹐寇不敢逼﹐眾遂翕從﹐奉平章公道同﹑左丞章伯顏﹐竭志守城。逆黨雲集﹐攻圍五十有四日﹐大敗而還﹐散亡略盡﹐江南遂爲天下雄。非公長才贊畫﹐平章﹑左丞聽用其言﹐詎至是邪﹖朝廷論功﹐除本道廉訪副使。於是公之徳愈無窮矣【公之徳「徳」原闕﹐據石初集補。】。遠近士大夫作爲公歌詩頌其美﹐俟太史氏擇焉。公世家山東﹐希古其字也。邑士劉子眞﹐近歸自洪﹐具道本末如此。

近時有客湖上歸﹐能話郎中身許國。朝廷取士數十年﹐誰謂書生無寸策﹗江州李侯死可書﹐郎中百戰全洪都。昔年廷對俱第一﹐鸞鳳固與羣飛殊。當其練兵首陳義﹐謂賊南徵非所忌。環城撤屋民始疑﹐事急方知爲上計。家書間道馳山東﹐百金歸報壽乃翁。小臣於此誓生死﹐仰視白日照其忠。朔風雲低吹戰血﹐母弟魂歸寶刀折。倉皇勁气吐寸心﹐立馬危橋萬夫決。相臣攬轡從天回﹐將軍鞞鼓轟春雷。爲公破敵捐萬死﹐顧盼妖賊如山摧。君王嘆息加褒異【嘆息原闕﹐據石初集補。】﹐深副當年設科意。碧霄雨露湛恩深﹐官轉霜臺弘國器。漢廷寥寥渤海龔﹐廣陵張綱尢罕逢。使君宴坐試深省﹐談笑憲府看平戎。

石初集﹕附錄﹕門人晏璧撰行述﹕陳公一徳稱先生江南野史﹐誰復健筆。而集中隱約散見﹐皆可爲國史補。

○過玉成砦

玉成三面堅如鐵﹐穿井無泉援兵絕。去年此際萬人登﹐已是如今髑髏骨。刃飛丁壯屠嬰孩﹐婦女分配囊貲財。浪傳古昔險堪恃﹐曠刼竟墮昆明灰。我來似陟羊腸阪﹐道遇遺黎拭愁眼。故人何處覓遊魂﹖雲樹鴉啼寒日晚。

石初集﹕自注﹕陳徳新主戰﹐剮於永新﹐罵不絕口而死。

○城關西

雞鳴海東黃塵起﹐落日關山气如水。餘民髓竭欲無生﹐月費給軍須萬計。尙書前時來使臣﹐近者太守宴將軍。割鮮飲醇互來往﹐白晝走馬邀紅裙。布衣小儒寸心赤﹐咄咄書空長太息。閭閻無柰覆盆何﹐帝禁九重方旰食。

石初集﹕自注﹕兵部尙書黃昭﹐奉詔遠出﹐按兵撫建間。其行營經歷伍千章﹐安成醫生也﹐榮遇京師﹐出黃幕下。自撫抵吉﹐以督兵爲名﹐招權納賂。郡守梁﹑水寨都事吳相與玩寇偸安﹐酒食徵逐無虛日﹐殆承平時所未有。

○宿州歌

萬騎連云發蜀都﹐宿州一擲似摴蒲。幕僚折得流星檄﹐牙帳朝酣睡未蘇。

石初集﹕自注﹕客有自中興來﹐能言四川聞亂﹐遣兵出援﹐主將日置酒髙會﹐收其子女玉帛而西。宿州﹐南北之咽喉也。知州廉能﹐在任十二載﹐遠近歸心﹐因不納拜見之禮﹐責以軍前供給。知州旣行﹐宿州遂陷【按﹕此詩見石初集卷五﹐所引爲原詩序﹐非自注。】。

○寇至

羣醜發禾川﹐中宵羽檄傳。才收緣岸戍﹐已漲近城煙。掠貨舟相次﹐驅人騎獨先。兒孫猶九口﹐兩地寸心懸。

元詩選﹕石初集又載喜康子至一首﹐序云「幼兒淹滯劉氏館﹐中夜刼者壞大門而入﹐急呼宿客父子起﹐走出遇寇。二客趨東廂影堂﹐寇追躡之﹐父死子傷。吾兒避西廂﹐匿神龕側﹐幸免。死生之異﹐在毫髮間。於其來也﹐且喜且悲。」其頷聯云「及今相見日﹐是汝有生初。」詞意切至。他如風雨重陽云「鷹臺人化前千載﹐雁塞書沈外九州島。」中秋云「天意未知何日定﹐月華空似昔年來。」紀事云「天地豈忘心憯怛﹐山河未放影分明。」數語備見亂離之慘。

●元詩紀事卷二十六

侯官陳衍輯

◆陳有定

王翰

伯顏

林諫

吳訥

孔從善

丁鶴年

王逢

戴良

鄧定

董旭

◆陳有定

有定一名友定﹐字安國﹐汀之歸化人。官至福建行省平章政事﹐遂據閩中。明兵至﹐被執﹐送京師死。

列朝詩集﹕有定爲元守閩﹐招致文武士﹐長樂鄭定輩在幕下﹐以行省郎中廬州王翰徳望﹐表授潮州路總管。元末張士誠據吳﹐方谷眞據慶元﹐皆能禮賢下士﹔而閩海之士﹐歸於有定。一時文士﹐遭逢世難﹐得以苟全者﹐亦羣雄之力也。有定起傭伍﹐目不知書﹐卒能通曉文翰。其子宗海善騎射﹐佐有定據閩十年﹐亦能賓禮文士。有定被執﹐宗海自將藥死【將藥死「藥」原誤作「樂」﹐據國學基本叢書本攺正。】﹐父子稱完節焉。

閩部疏﹕建寧行都司﹐是元陳平章有定開府﹐極宏麗。初以鼓樓爲門﹐今移入二百步許﹐猶朗朗可觀。後園有竹樹池沼亭臺之勝﹐細泉溝流溢爲方沼﹐其源直從處州龍泉來﹐抵此始入溪。

送趙將軍

被收作

○送趙將軍

縱橫薄海內﹐不愴別離顏。幾載飄零意﹐秋風一劍寒。

○被收作

失勢非人事﹐重圍戟似林。乾坤今已老﹐不死舊臣心。

筆精﹕陳有定元末倡義勤王﹐太祖恨其不歸附﹐置之重辟。有定𨿽起行伍﹐而亦能詩﹐送趙將軍云云﹐及被收之後作詩云云。

◆王翰

翰字用文﹐靈武人。先世本齊人﹐沒於西夏﹐元初賜姓唐兀氏﹐家廬州。用薦官至潮州路總管。有友石山人遺稿。

賦詩見志

○賦詩見志

昔在潮陽我欲死﹐宗嗣如絲我無子。彼時我死作忠臣﹐覆祀絕宗良可恥。今年辟書親到門﹐丁男屋下三人存。寸刃在手顧不惜﹐一死了卻君親恩。

元詩選﹕陳有定據守全閩﹐畱居幕府。陳氏敗﹐屏居永福之觀獵山﹐自號友石山人。如是者十年﹐辟書再至﹐嘆曰「女豈可更適人哉﹗」時長子偁才九歲﹐屬其友人吳海﹐且賦詩見志云云。遂自引決。

◆伯顏

伯顏字子中﹐西域人。官至兵部侍郎。

元史【按﹕此條實引自明史卷一百二十四﹐文有小異。元史無伯顏子中傳。】﹕其先西域人﹐後仕江西﹐因家焉。子中明春秋﹐五舉有司不第﹐行省辟授東湖書院山長。江南盜起【江南明史作「江西」。】﹐授分省都事﹐使守贛州﹐而陳友諒兵已破贛。子中倉卒募吏民﹐與鬭城下﹐不勝﹐脫身間道走閩。陳友定素知之﹐辟授行省員外郎。出奇計﹐復建昌﹐浮海如元都獻捷。持節發廣東何眞兵救閩﹐至則廖將軍永忠已降何眞。子中跳墜馬﹐折一足﹐致軍前。永忠欲脇降之﹐終不屈﹐義而捨之。變姓名﹐冠黃冠﹐浮行江湖間【江湖間「間」原誤作「聞」﹐據明史攺。】。太祖求之不得﹐簿錄其妻子﹐子中竟不出。久之事寖解﹐乃還故里。洪武十二年詔令郡縣舉元遺民﹐將官之﹐不應者論重辟。布政使沈本立密言子中於朝【沈本立明史作「沈立本」﹐未知孰是。】﹐詔以幣聘。使者至﹐子中太息曰「死晚矣。」爲歌七章﹐飲酖而死。

七哀詩七首

○七哀詩七首

有客有客何累累﹐國破家亡無所歸。荒村獨樹一茅屋﹐終夜泣血知者誰﹖燕云茫茫幾萬里﹐羽翮鎩盡孤飛遲。嗚呼我生兮亂中遘﹐不自我先兮不自我後﹗

我祖我父金月精﹐髙曾累世皆簪纓。歲維了卯吾以生﹐於赫當代何休明。讀書願繼祖父聲﹐白頭今日俱無成。我思永訣非沽名﹐生死逆順由中情。神之聽之和且平。嗚呼祖考兮俯鬷假﹐籩豆失薦兮我之責﹗

我母我母何不辰﹐腹我鞠我徒辛勤﹗母兮淑善宜壽考﹐兒不良兮負母身。殽維新兮酒旣醇﹐我母式享無悲辛。嗚呼母兮母兮無遠適﹐相會黃泉在今夕﹗

我師我師心休休﹐教我育我靡不周。四舉濫叨感師徳﹐十年苟活貽師羞。酒旣陳兮師戾止﹐一觴我奠涕泗流。嗚呼我師兮毋我惡﹐捨生取義未遲暮﹗

我友我友全公海公﹐愛我愛我兮人誰與同﹖惟公髙節兮寰宇其空﹐百戰一死兮偉哉英雄﹗嗚呼我公我公兮斯酒斯酌【我公我公原缺一「我公」﹐據七修類稿卷十六補。】﹐我魂我魂兮惟公是托﹗

我子我子兮嬌且癡﹐去住存沒兮予莫女知。女旣死兮骨當朽﹐女苟活兮終來歸。嗚呼女長兮毋我議﹐父不慈兮時不利﹗

鴆兮鴆兮置女已十年﹐女不違兮女心斯堅。用女今日兮人誰我冤﹐一觴進女兮神魂妥然。嗚呼鴆兮果不我誤﹐骨速朽兮肉速腐﹗

七修類稿﹕先一夕﹐具牲醴﹐作七哀詩﹐祭其先與昔時共事死節之士。復手書短歌一篇﹐寄別熊釗﹐以後事屬之。飲藥而卒。詩云云。

◆林諫

諫字格非﹐靑田人。官至兵部侍郎。

句

○句

淚寫血書寄吾弟﹐早令昂侄繼吾宗。

元詩癸集﹕明太祖旣平吳﹐諫遣侄南歸﹐並寫其像遺從弟詢﹐作詩有云云。聞者哀之。明兵至通州﹐從元主遁於沙漠。

◆吳訥

訥字克敏﹐休寧人。官建徳路判官兼義兵萬戶。有萬戶集。

破紅巾

昱關行

戰昱嶺關

句

○破紅巾

君不見蘄黃兒﹐紛紛白馬張紅旗。去年陷湖北﹐今年陷淮西。遂令深山之民皆帶甲﹐四海澒洞含瘡痍。堆金積玉亦何有﹐略地攻城徒爾爲。又不見黃連寨﹐左帶溪山右淮海。天兵如日照雪霜﹐百萬紅巾一朝敗。親王按劍定中原﹐丞相分兵救吳會。邊人不識韓將軍﹐極口爭誇鐵元帥。八座東開昱嶺關﹐羣偸欲度愁躋攀。奇兵間道絕歸路﹐可憐白骨髙如山。桂林老臣再徵起﹐坐鎭西垣幾千里。昨聞餘黨犯其鋒﹐血作龍沙半江水。南方瑤僚勇莫當﹐自謂效義收蘄黃。賊徒一見驚喪膽﹐堅壁不出知天亡。諸君力盡在此舉﹐巢穴不平鼠爲虎。相期麟閣畫丹靑﹐卻憶虞廷舞干羽。

○昱關行

昱關鐵騎爭馳突﹐白羽紅翎送金鏑。可憐五嶺之中間﹐朽骨茫茫照寒日。賊徒散走東南回﹐卻倚黃連足堅壁。四面長圍築已成﹐炮架崔巍向城立。自知九死不一生﹐猶捲朱旗戰原隰。君不見韓將軍﹐陷陣常呼萬人敵﹐我當從之斬妖賊。

○戰昱嶺關

鼓角聲雄隊伍齊﹐揚兵曉戰昱關西。黃金匣動雙龍出﹐赤羽旗開萬馬嘶。露布不煩諸將艸﹐詩篇還效古人題。沙溪春酒甜如蜜﹐醉臥花陰聽鳥啼。

新安文獻志﹕楊鐵崖曰﹕克敏謁予七者寮﹐出其所爲詩﹐予奇其人。適垣府相臣招致名士﹐講及三關之事﹐克敏慨然有擊楫中流之志﹐無幾遂統士會諸軍於昱關﹐予聞而益奇之。其才勇忠義實得於天性﹐則知向所爲詩皆筆櫝之餘耳。

○句

怪石有痕龍已去﹐落花無主鳥空啼。

新安文獻志﹕克敏以元義兵萬戶守昱關﹐與天兵再戰不利﹐退守札溪﹐題怪石落花一聯於石壁【怪石落花「石」原缺﹐據文意補。】﹐遂自剄。永嘉孔從善爲足成之。

◆孔從善

從善字��﹐永嘉人。

續龍爪石壁題句

○續龍爪石壁題句

萬里西風起馬蹄﹐金戈回日塞云低。未爲豫讓先亡趙﹐欲效田單獨報齊。怪石有痕龍已去﹐落花無主鳥空啼。至今天與英雄恨﹐嗚咽泉聲下札溪。

列朝詩集﹕方行以元義兵萬戶守昱關﹐與明兵戰不利﹐退守札溪﹐題怪石落花一聯於石壁﹐遂自刎。孔從善爲足成之云。

案﹕牧齋全以吳訥事屬方行﹐然訥守札溪見元史本傳﹐會軍昱關又見文獻志述鐵崖之言﹐殆訥字克敏而行字明敏﹐故混而致誤歟﹖

◆丁鶴年

鶴年以字行﹐一字永庚﹐西域人。明永樂間卒。有海巢集。

仰山脞錄﹕嘗卜日葬其父﹐雨至十日不止。鶴年仰天悲泣﹐翼日雨止﹐葬畢雨如初。時兵亂後﹐失母墓所在﹐悲慕深切﹐夜夢母告以葬所﹐鄰翁韓重者亦夢焉﹐卽其地求而得之﹐見母屍正中一齒如漆﹐復囓指血試之﹐良驗﹐人呼丁孝子。

海巢集【按﹕此詩實見丁鶴年集﹝琳瑯祕室叢書覆元刻本﹞卷二哀思集。】﹕夢得先妣墓詩序﹕己未夏五月﹐還武昌遷葬。兵後陵谷變遷﹐先妣封樹﹐竟迷所在﹐久尋不得﹐露禱大雪中。冬十一月二十日夜忽感異夢﹐翼日遂得其處。

過九江追悼李子威太守

昏憒一首

題貓

竹枝詞

詠蟬

采蓮曲

長江萬里圖

題鳳浦方氏梧竹軒

逃禪室與蘇伊舉話舊有感

句

○過九江追悼李子威太守

瓣香遙拜九江城﹐太守精神日月明。叔侄並歸忠義傳﹐江山不盡古今情。潮回湓浦聲猶怒﹐雲起鑪峯气未平。生死總魁天下事﹐丈夫端不負科名。

○昏憒一首【錄呈靈淵老師求印方。】

老來昏憒底須嗟﹐聲色雙忘也自嘉。秋枕不驚風外葉﹐春杯長對霧中花。海師唱道禪多悟﹐張籍題詩字半斜。幸有靈臺長不昧﹐目觀耳聽總無差。

○題貓

食有溪魚臥有裀﹐有恩深重更無倫。若將乳鼠誇爲瑞﹐恐負隆冬蠟祭人。

○竹枝詞

竹雞啼處一聲聲﹐山雨來時郎欲行。蜀天恰似離人眼﹐十日都無一日晴。

○詠蟬

蟬性極淸髙﹐愁吟類楚騷。炎天風露薄﹐度日亦嗷嗷。

○采蓮曲

采蓮復采蓮﹐仍唱采蓮曲。若欲知苦心﹐須食蓮中肉。

采蓮復采蓮﹐踟躕一何久﹖不愁花妬容﹐惟恐刺傷手。

采蓮復采蓮﹐藕亦不可棄。中有不斷絲﹐似妾纏綿意。

采蓮復采蓮﹐爭如采荷好﹖花謝葉獨存﹐團圓以終老。

采蓮復采蓮﹐湖水淸且深。徒能照妾面﹐不能照妾心。

采蓮復采蓮﹐下有孤鴛鴦。秋花不結實﹐夜夜守空房。

蟫精雋﹕丁鶴年詩律極工﹐有集一帙﹐國朝楚藩爲敍﹐稱其庶幾於老杜。追悼九江李子威黼太守云云﹐昏憒云云﹐詠貓云云﹐竹枝云云﹐詠蟬云云﹐采蓮曲云云﹐皆含諷本情﹐關教言志﹐可謂不徒作矣。

○長江萬里圖【將歸武昌﹐自賦二首。】

長江千萬里﹐何處是儂鄕﹖忽見晴川樹﹐依稀認漢陽。長嘯還江國﹐遲回別海鄕。春潮如有意﹐相送過潯陽。

詩藪﹕元題畫五言小詩﹐虞伯生柯氏山水圖﹑揭曼碩瀟湘八景圖﹑丁鶴年長江萬里圖等篇﹐皆頗天趣。

○題鳳浦方氏梧竹軒

鳳鳥曾聞此地過﹐至今梧竹滿丘阿。政懷翦葉書周史﹐卻恨翻枝入楚歌。金井月明秋影薄﹐石壇風細晚涼多。中郎去後知音少﹐共負奇才柰老何﹗

歸田詩話﹕作者已滿捲﹐此詩一出﹐皆爲襝■﹝衤任﹞。

○逃禪室與蘇伊舉話舊有感

不學揚雄事艸玄﹐且隨蘇晉暫逃禪。無錐可卓香嚴地﹐有柱難擎杞國天。謾詫丹霞燒木佛﹐誰憐玉露泣銅仙。茫茫東海皆魚鱉﹐何處堪容魯仲連。

○句

行蹤不異梟東徙﹐心事惟隨雁北飛。

歸田詩話﹕方氏據浙東﹐深忌色目人﹐鶴年畏禍﹐遷避無常居。有句「行蹤」云云﹐識者憐之。又逃禪室與蘇生話舊云云。感時書事﹐而煉句精致如此。

◆王逢

逢字原吉﹐江陰人。自號席帽山人﹐又號梧溪子﹐又號最閒園丁。洪武間卒。有梧溪集。

陳敏政梧溪集後序﹕先生嘗自標題其微詞奧義﹐及人名地裏之難曉者於各詩之首。

七月聞河南平章凶問

帖侯歌

張武略

張孝子

丙申八月紀事時自鄕裏入吳還華館遂卜隱鴻山

天門行

憂傷四首上樊時中參政蘇伯修運使

無家燕

遊昆山懷舊傷今

寄桃浦諸故知卽事

無題五首

後無題五首

得兒掖書時戊申歲

書無題後凡三首偶感燕太子丹事

毗陵秋懷

銀瓶娘子辭

句

○七月聞河南平章凶問

六月妖星芒角白﹐幾夜徘徊天市側。尋聞盜殺李上公﹐窮旅孤臣淚沾臆。當時寬猛制萑澤﹐安得受降翻受敵。上公忠名垂竹帛﹐書生奚爲費褘惜。東南風動旗黃色﹐蒲梢天馬長依北。

列朝詩集﹕壬寅六月﹐田丰﹑王士誠刺殺李忠襄於濟南城下。先是﹐順帝見星變﹐嘆曰「當損大將。」馳使戒諭忠襄。正此詩所謂「妖星芒角」也。

○帖侯歌【有引】

昌國州達魯花赤髙昌帖木兒【昌國州下原衍一「字」字﹐據梧溪集卷二刪。】﹐平章買住之猶子也。海寇犯境﹐侯連與戰﹐破之﹐眾寡不敵。或勸侯遁去﹐侯曰「是吾死所也﹗」遂死之。江浙省參政樊執敬﹐爲文遣使致祭﹐請謚於朝。逢爲作歌云。

仙居縣丞寇海邦﹐白畫突入千矛鏦。帖侯親騎大宛馬﹐快劍躍出蒼龍雙。須張眥裂赫如虎﹐殺气雄風助虓武。髑髏擲地血飛雨﹐短兵未接寇偃鼓。天南弧矢夜掩光﹐狼角赭赤云玄黃。洪濤鯨鯢去咫尺﹐再戰身與城存亡。艨艟千百水犀手﹐主者誰歟僕旗走。嶽立不轉鏦殺之﹐殉忠國家良亦厚。君不見臺州牧長金兜鍪﹐气節自是名臣流﹗情鍾兒女挫堅銳﹐卒墮賊計空貽羞。男兒眞僞那料得﹐長松古柏寒增色。鴻飛冥冥我何及﹐落日荒山淚橫臆﹗

○張武略【有序】

侯諱珍﹐字符諒﹐堂邑人。以蔭受武略將軍﹑潁川翼萬戶﹐鎭杭。至正十二年冬﹐徽寇陷常﹐侯引兵伏橫林﹐偵得其狀﹐連敗之﹐乘勝深入﹐常悉平。明年春﹐移戍婁江。海漕罷警。夏六月﹐江陰憸民江﹑牟二人作耗﹐太尉納麟檄侯討之。父老上謁﹐必親慰曰「某義不與賊俱存﹐須蜂蠆掃迹﹐郊鄙輸賦﹐流移歸業﹐以謝父老。苟不幸﹐先士卒死﹐亦無憾也。」父老感泣。未幾﹐俘若干人﹐射死其手旗者。秋八月﹐浙東元帥野先合侯進屯胡村【野先合侯進屯「先合」二字原誤倒﹐據梧溪集卷三乙正。】。賊縱火迫胡村﹐各分地出戰。賊蔑以當侯﹐潰去﹐輒勒兵助野。時野與裨校鄭溥賢死矣。侯機發弩彍﹐復大敗之以返。失二郡將﹐侯奮激曰「將陷而獨全﹐恥。」急追之﹐冒圍以入﹐江中三矢﹐牟被創甚。其黨度擒江﹑牟﹐將魚肉其類﹐因並力來抗。侯矢盡馬蹶﹐精銳傷者過半﹐乃拔所佩刀﹐蹂殺數十百人以死。先是﹐浙省參政買朮丁分制常﹐侯嘗直言忤之﹐故其臨敵也﹐按不之援﹐以至不利云。

張武略﹐馬中驃﹐鷙中鶚。神淸气完志落落﹐決眥萬里空沙漠。紅巾據有南蘭陵﹐無人先執蝥弧登。角弓朝分云漢月﹐血刃暮洗官壕冰。黃金璅甲鎭江徼﹐食簞漿壺駢父媼。刁鬥嚴城令密傳﹐菜果漫村迹如掃。睦州方臘絕饟道﹐素服威名罷侵擾。陋邦寇刼誰使然﹐令我諸君師盡老。孟勞寶刀龜甲文﹐翻然佩之星入氛。虎賁千百濟虓猛﹐禽狝艸薙收奇勛。浙東元帥亦不羣﹐羅闉狗附聯陣云。兩軍鼓行屋瓦墜﹐殺聲直上蒼天聞。牙張距趯開復合﹐左啟右胠煙坌接。勢如驚飆振槁葉﹐冒圍蹂賊賊膽詟。賀蘭陰拱僅自守﹐檀公上計無乃走。王琳遺愛壽陽間﹐袁崧殉名滬瀆口。妖星黨現秋日微﹐英雄命薄將安歸﹗連營陷敵泯功業﹐別部抱憤無晶輝。殘兵故吏望鄕哭﹐偸生可誅死可錄。我招其魂歌楚曲﹐髙寒吹下雙鴻鵠。

○張孝子【有序】

張孝子諱天麟﹐字仲祥﹐平江之嘉定人。祖瑄﹐江西參政﹐初從忠武王平江南﹐旣航宋圖籍重器﹐自海入朝﹐復建策海漕江南粟﹐世皇特寵任之﹐由是與河南左丞崇明朱淸貴富爲江南望。至元末﹐憸人姚衍誣二氏瀕海異志﹐上不聽﹐詔丞相完澤曰「朱﹑張有大勛勞﹐朕寄股肱﹐卿其卒保護之。」成宗嗣位﹐未幾疾﹐後專政。樞密斷事官曹拾得以隙踵前誣﹐後信﹐輒收之。丞相完澤奉先帝遺詔﹐諍莫解﹐參政竟獄死﹐籍其家﹐沒入諸子女﹐或竄之漠北。麟時年甫冠﹐諸王有欲奴朱﹑張后者﹐麟長喟曰「吾先世戮力王室﹐一旦無罪廢﹐乃忍奴我族耶﹖」泣訴將作使忻都﹐爲奏占匠戶﹐諸女亦入繡局。麟猶以冤﹐食不甘味﹐寢不安席。大徳九年春﹐訟之省臺﹐弗理。夏四月﹐上淸暑上京﹐麟拜輦道左﹐有命侍臣代問旨﹐未得。又伏東華門﹐欷歔流涕不輟﹐言甚哀婉﹐歷陳先朝顧遇﹐爲讒佞構陷狀。尋勅中書省遣使召還竄者﹐攺父文龍董日本賈舶。武宗初﹐超遷都水監﹐仍俾治海漕。大司徒大順公奏免匠役繡工家﹐令星哈思的啟皇太子以麟直宿衛。至大三年﹐選授麟絳路坑冶提舉﹐弗就﹐曰「訾坑吾家﹐尙何坑爲﹖」仁宗禦極﹐眷幸益隆﹐載念曾大父未有葬地﹐其上海之烏涇別業﹐參政尢樂之﹐卽陳請於上﹐曰「此孝順之道也。」詔中正院還其籍土﹐爲議者沮。延佑二年春﹐請復感切﹐始如其志。秋八月﹐撫藏﹐以祖妣太夫人趙祔。時王淸獻公都中來會葬【王淸獻公都中「都」原誤作「郡」﹐按王都中字符兪﹐卒謚淸獻﹐元史有傳﹐因據梧溪集卷四攺正。】﹐以上嘗語﹐題其門曰「孝順之門」。元統二年﹐江浙平章牙不花薦舉﹐終不起。麟晚通易。子守中﹐前鄕貢進士。嘉禾兪鎭爲著志﹐逢括其槪﹐系以詩。詩曰﹕

三朝雪涕大明宮﹐咫尺威顏卒感通。百輛珠犀歸寶藏﹐千區松柏倚靑空。天妃罷燭滄溟火﹐野史追揚孝裏風。誰謂姦臣終愧漢﹐石橊苜蓿也封功。

○丙申八月紀事時自鄕裏入吳還華館遂卜隱鴻山

寸舌解重圍﹐長歌振短衣。不成巢父去﹐空似魯連歸。蔡港沙田薄﹐黃山宰木稀。伯鸞吾所慕﹐梅李況魚肥。

○天門行

天門髙髙俯四極﹐寸田尺地登版籍。澤梁無禁漁者多﹐瀚海橫戈恣充斥。去年官饟私敓攘﹐今年私鹺官價償。屠燒縣邑誠細事﹐大將不死鯨鯢鄕。【謂孛羅帖木兒左丞。】烹羊椎牛醉以酒﹐腰纏白帶紅帕首。定盟歃血許自新﹐禦寇徵蠻復何有。國家承平歲月久﹐念汝紛紛迫糊口。羽林堅銳莫汝攖﹐愼勿輕誇好身手。春風柳黃開陣云﹐號令始見眞將軍。

○憂傷四首上樊時中參政蘇伯修運使

竹笠黃﹐【時海寇戴竹笠以拒官軍。】黃金兜鍪勢相當。兜鍪本居大將壇﹐左劍右印增威光。邊隅將校望塵拜﹐州縣曹佐聞風僵。況從元首授元柄﹐稍忤言意違軍令。不因菑疫自焚船﹐那致生靈輕隕命。竹笠黃﹐兜鍪相當難走藏﹐兜鍪旦晚先戎行。

官柳場﹐靑茫茫﹐野鷹交飛撲馬驤。年年十月轅門張﹐元戎始來坐虎牀。翼舒箕哆魚麗行﹐鼓進金退兵家常。起伏見譏孫武子﹐勾卒貽笑曹成王。千夫散盡旌旗定﹐偏裨隊伍相呼應。幾處私恩誤主恩﹐一回酒令行軍令。酒醉邊隅事不聞﹐邊隅擾擾多煙氛﹗

○無家燕

嗟嗟無家燕﹐飛上商人舟。商人南北心﹐舟影東西流。芹漂春雨外﹐花落暮雲頭。豈不懷故棲﹖烽暗黃鶴樓。樓有十二簾﹐一一誰見收﹗眾雛被焚蕩﹐雙翅亦斂揫。含情盼鬼蝶﹐失意依訓猴。茅茨固低小﹐理勢難久畱。昔本烏衣君﹐今學南冠囚。燕燕何足道﹐重貽王孫憂﹗

梧溪集﹕楊維楨序﹕梧溪集者﹐江陰王逢氏遭喪亂之所作也。予讀其詩﹐悼家難﹐憫國難﹐采摭貞操﹐訪求死節﹐网羅俗謠與民謳﹐如帖木侯﹑張武略﹑張孝子﹑費夫人﹑趙氏女﹑丙申紀事﹑月之初生﹑天門行﹑竹笠黃﹑官柳場﹑無家燕諸篇﹐皆爲他日國史起本﹐亦杜史之流歟﹖

○遊昆山懷舊傷今

丈夫貴善後﹐事或失謀始。桓桓張楚國﹐挺生海陵裏。一門蓄大志﹐羣雄適蜂起。玄珠探甓社﹐白馬飲浙水。三年車轍南﹐北向復同軌。量容甘公說﹐情厚穆生醴。誓擊祖生楫﹐竟折孫策箠。天王詔褒贈﹐守將躬歲祀。翼然東昆丘﹐蘭橑映疏綺。靑蘩春薦豆﹐翠柏寒動棨。乾坤宥孤臣﹐風雨猖五鬼。銅駝使有覺﹐洊懼荊棘杞。

列朝詩集﹕張士誠降元﹐元追封士徳爲楚國公﹐廟祀昆山。楊廉夫詩所謂「先封楚國碑」也。

○寄桃浦諸故知卽事

山牀折足琴暗徽【暗徽「徽」原闕﹐據梧溪集卷七補。】﹐種菊不種西山薇。願從漢士碑有道﹐夢逢秦鬼歌無衣。閒園不入煙火境﹐巨浸盡漂桃上梗。老伴惟餘臥隴云﹐抱晦含光體常靜。有章擲還太尉閣﹐有版不受丞相垣。南朝天子許謝病﹐竊長木石儀鸞園。平生气節詩千首﹐才非元亞【元遺山】甘劉后【劉靜修。】素聞魯廟鑄金人﹐晚學程門坐泥偶。雙平原裏【新得原名。】庶全歸﹐他日壙銘辭大手。

列朝詩集﹕此原吉戊辰歲卽事寫懷寄知之作﹐蓋絕筆也。詩稱我太祖髙皇帝尙曰「南朝天子」﹐又曰「夢逢秦鬼歌無衣」﹐眞所謂倔彊猶昔耶﹖

○無題五首

五緯南行秋气髙﹐大河諸將走兒曹。投鞍尙得齊熊耳﹐捲甲何堪棄虎牢。汧隴馬肥靑苜宿﹐甘梁酒壓紫蒲萄。神州比似仙山固﹐誰料長風掣巨鰲﹗

天槍幾夜直鉤陳﹐車駕髙秋重北巡。總謂羽林無猛上﹐不緣金屋有佳人。廣寒霓仗閒華月﹐太液龍舟動白蘋。雪滿上京勞大饗﹐西風華嶽弔秦民【西風「風」梧溪集作「封」。】。

白衣■﹝舟冓﹞■﹝舟鹿﹞渡吳兵﹐赤羽旌旗奪趙營。灤水天回龍虎气﹐楡林風逐馬駝聲。靚妝宮女愁啼竹﹐白髮祠官憶薦櫻。猶有海鷹神不王﹐鴐鵝髙去塞云平。

五城月落靜朝雞﹐萬竈煙消入水犀。椒闥佩琚遺白艸﹐木天圖籍冷靑藜。北臣舊說齊王肅﹐南仕新聞漢日磾。天意人心竟何在﹐虎林還控雁門西。

廿載羣雄百戰疲﹐金城萬雉自湯池。地分玉冊盟俱在﹐露仄銅盤影不支。中夜馬羣風北向﹐當年車轍

日南馳。獨憐石鼓眠秋艸﹐猶是宣王頌美辭。

○後無題五首

一國三公狐貉衣﹐四郊多壘鳥蛇圍。天街不辧玄黃馬﹐宮漏稀傳日月闈。嵇紹可能畱濺血﹐謝玄那及總戎機。祇應大駕懲西楚﹐弗對虞歌北渡歸。

吐蕃回紇使何如﹐馮翊扶風守太疏。範蠡不辭句踐難﹐樂生何忍惠王書﹗銀河珠斗低沙幕﹐乳酒黃羊減拂廬。北陸漸寒冰雪早﹐六龍好扈五云車。

回首昆侖五色天﹐疏風落日重佪儃。駕驂八駿非忘鎬﹐臺置千金舊慕燕。地限上林云過雁﹐雪封西嶺樹啼鵑。遠慚行在周廬士﹐橫艸無功日晏眠。

險塞居庸未易劘﹐望鄕臺上望鄕多。君心不隔丹墀艸﹐祖誓無忘黑水河。前後炎劉中運歇﹐東西元魏百年過。愁來莫較興衰理﹐只在當時徳若何。

黃河淸淺海塵揚﹐陜月關雲气慘蒼。寧復明珠專甓社﹐尙論玉兔踞金牀。衣冠並入梁園宴﹐簡冊潛回孔壁光。私幸老歸忘世事﹐梧桐朝影對溪堂。

列朝詩集﹕無題前後十首﹐皆感悼王師入燕﹐庚申北狩之事。

列朝詩集﹕原吉爲張氏畫策﹐使降元以拒臺﹐故其遊昆山懷舊傷今之詩﹐於張楚公有餘恫焉。前後無題十首﹐傷庚申之北遁﹐哀王孫之見俘。故國舊君之思﹐可謂至於此極矣﹗

○得兒掖書時戊申歲

客夢躬耕隴﹐兒書報過家。月明山怨鶴﹐天黑道橫蛇。寶气空遺水﹐春程不見花。衰容愧耆舊﹐猶語玉人車。

列朝詩集﹕戊申元日則「月明」云云﹐丙寅築城則云「孺子成名狂阮籍﹐伯才無主老陳琳。」殆狂而比於誖矣。

案﹕戊申正明太祖攺元之年。

○書無題後凡三首偶感燕太子丹事

火流南斗紫垣虛﹐芳艸王孫思愴如。淮潦浸天魚有帛﹐塞庭連雪雁無書。不同趙朔藏文褓﹐終異秦嬰袒素車。漆女中心漫於邑﹐■﹝木巳﹞民西望幾踟躕。

塞空桑木抱■﹝犭員﹞雌﹐艸暗江南罷射麛。秦地舊歸燕質子﹐瀛封曾畀宋孤兒。愁邊返照窺墻榻﹐夢裏驚塵喪韘觿。莫讖白翎終曲語﹐蛟龍雲雨發無時。

幾年薪膽泣孤嬰﹐一夕南風馬角生。似見流星離斗分﹐謬傳靈武直咸京。九苞雛鳳衝霄翼﹐三匝慈烏落月情。縱少當時趙雲將﹐臥龍終始漢臣名。

列朝詩集﹕洪武七年﹐遣元幼主之子買裏的八剌北歸。此詩記其事﹐故有舊歸質子及南風馬角之句。太祖封買裏的八剌爲崇禮侯﹐故曰「瀛封曾畀宋孤兒」也。

○毗陵秋懷

老兵爲說劉都統﹐起坐舟中思滿襟。玄武城危寒日短﹐紫駝塵暗朔風臨。江山不盡新亭淚﹐天地長縣卽墨心。宋祚未移中道死﹐至今劍井蟄龍吟。

梧溪集﹕原注﹕泊常州城下﹐有老兵能道劉都統事。劉名師勇﹐山東文安人。至元十一年﹐元師渡江﹐過常州【元師渡江過常州梧溪集卷二作「王師渡江﹐逼常州﹐時宋徳佑元年也。春三月」。按「元」字顯系後人攺﹐王逢元人﹐以稱「王師」爲是。】﹐知州趙汝鑑遁﹐通判錢彬以城降。師勇與都統王安節﹑殿師張彥克復之﹐以姚訔知州事。安節出戰不利﹐彥尋以眾降。師勇登埤拒戰﹐攻圍五十餘日﹐城陷﹐訔戰死﹐安節被執﹐不屈﹐死之。師勇從八騎走﹐所向披靡。間道赴行在﹐扈二王入閩。至紹興﹐疽發背卒。或曰﹕國初吳城外僧捨有一老僧﹐長七尺許﹐居十餘年﹐未嘗面北坐。人詰其姓名﹐輒不答。死之日﹐僧開篋笥得師勇官誥。豈其人耶﹖抑其騎士耶﹖不可考矣。

○銀瓶娘子辭

娘子﹐宋嶽鄂王女。聞王被收﹐負銀瓶投井死。祠今在浙西憲司之左。逢感其節孝﹐敬爲之辭。

碧梧月落烏號霜﹐寒泉幽凝金井牀。綺疏光流大星白【綺疏光流「光」原作「星」﹐據風月堂雜識﹝說庫本﹞攺。】﹐夢驚萬里長城亡。女郎報父收囹圄﹐匍匐將身贖無所。官家明聖如漢主【明聖風月堂雜識﹑梧溪集卷一作「聖明」。】﹐妾心愧死緹縈女。井臨交衢下通海﹐海枯衢遷井不攺。銀瓶同沈意有在﹐萬歲千春露神采。魂兮歸來風泠然﹐思陵無樹容啼鵑﹐先王墓木西湖邊。

風月堂雜識﹕銀瓶烈女﹐古今歌詠其事者甚眾﹐惟王梧溪原吉銀瓶娘子辭﹑五淸劉先生孝娥井銘二篇可誦。

○句

地荒存菊本﹐人老發梅花。

紅芳飛血盡﹐黃蝶上衣來。

犬眠牛斗地﹐鯤躍鳳凰池。

乾坤人鮓甕﹐歲月鬼門關。

雪落蘋花盡﹐靑浮山影來。

簾捲東風燕子還。

天淸月浸淡梨花。艸霜鷹始擊。

梧溪集﹕予自幼至壯﹐詩夢頗多。云云。最後得「艸霜」云云之句。

◆戴良

良字叔能﹐浦江人。至正辛丑﹐以薦授儒學提舉。入明不仕。自號九靈山人﹐有九靈山房集。

列朝詩集﹕太祖遣使物色求之。十五年﹐召至京師﹐欲官之﹐固辭﹐忤旨待罪。次年四月﹐卒於寓捨。蓋自裁也。

九靈山房遺稿﹕揭汯序﹕學文於柳待制先生﹑黃文獻公﹐學詩於余忠宣公闕。

九靈山房集﹕九靈自贊﹕識字不如揚子云﹐摛辭不似沈休文﹐胡爲而有沈之瘦﹐胡爲而有揚之貧﹖歌黍離麥秀之音﹐詠剩水殘山之句﹐則於二子庶幾乎無愧。

插秧婦

哭楊大章先生二首

題何監丞畫山水歌

○插秧婦

靑袱蒙頭作野妝﹐輕移蓮步水雲鄕。裙翻蛺蝶隨風舞﹐手學蜻蜓點水忙。緊束暖煙靑滿地﹐細分春雨綠成行。村歌欲和聲難調﹐羞殺揚鞭馬上郎。

七修類稿﹕詠物之詩﹐宋﹑元以下﹐作者多矣。然其親切有蘊者﹐亦足比方前人。戴九靈插秧婦云云。

○哭楊大章先生二首

家紹文元學﹐身安原憲貧。世方推獨行﹐天忽奪斯人。客路誰傾蓋﹐湖堤幾詠春。回看攜手處﹐不語自傷神。

近到揚雄宅﹐徘徊至夕暉。那知三宿別﹐竟作九原歸。許劍嗟何及﹐懸牀事已非。祇應重過日﹐獨泣向空扉。

九靈山房集﹕自注﹕三日前嘗訪先生慈湖之上﹐蒙畱飲﹐至日暮﹐不聽去。酒�﹐索予數藥方﹐且言必親至而密受之。故有「許劍」﹑「懸牀」之語。

○題何監丞畫山水歌

至正以來畫山水﹐祕監何侯擅其美。帝禦宣文數召見﹐抽毫幾動天顏喜。有時詔許閱內儲﹐名筆班班世所無。王吳李範已心識﹐餘者山堆皆手摹。海內畫工亦無數﹐才似何侯豈多遇。權門貴戚虛左迎﹐往往髙臺起煙霧。人間一筆不可得﹐門外車徒漫如織。葉君使還親集送﹐乘興始肯畱眞迹。於時在座總儒冠﹐王鄭歌辭晚更妍。豈無詞組道離恨﹐見侯之畫筆盡捐。此畫攜歸在鄕縣﹐萬壑千巖眼中見。卻憶都門送別時﹐回頭瞥覩西山面。莫言短幅僅盈咫﹐遠勢固當論萬里。旣似山河月裏明﹐復同衡霍牖中起。葉君眼力老愈光﹐愛之不減云錦章。年來行橐盡拋棄﹐惟將此紙什襲藏。何侯遷官定何處﹐有客披圖正傾慕。北騎南轅倘相值﹐煩君爲我致毫素﹐請侯一寫滄洲趣。

自跋﹕此畫乃葉君孔昭爲南臺宣使時﹐以公事走京師﹐祕書監丞何侯思敬爲寫以贈。而畫上所題鄭仲舒﹐蓋孔昭同門友﹐時爲國子博士。其王周叔﹐則孔昭居冑監時同捨生也﹐時爲翰林檢閱。章甫亦宦遊京師﹐與孔昭深友愛﹐一時交舊﹐皆文學之士﹐而思敬翰墨尢號知名。孔昭旣重思敬之作﹐而又以諸君之會合不可驟得﹐攜歸故里﹐請餘詩之而並識其始末於後。覩圖畫之如新﹐念遊從之日遠﹐孔昭安得不慨然於斯﹗

◆鄧定

定﹐福建人。

句

○句

松窗朝聽雨﹐石碓夜舂云。

澗光接樹影﹐石甃沁��。

野水流花出﹐松雲載雨還。

看山曾到寺﹐隔水忽��。

榕陰新檢﹕畊隱先生鄧定﹐字子靜﹐元至正間遣使徵之不起。洪武中﹐又徵不起﹐曰「吾旣削迹畎畝﹐生於元已不事元﹐肯仕明乎﹖」遂終身耕隱卒﹐無子﹐有詩數卷﹐其從孫汝髙序而梓之。如雲云﹐酷肖王孟風骨﹐先生與國初王恭諸子相倡和﹐百餘年無有知者。

◆董旭

旭字泰初﹐新昌人。

題長江偉觀圖

○題長江偉觀圖

龜書出洛水﹐神禹膺九疇。豈伊彜倫敍﹐洪濤亦安流。惟岷西南隅﹐金火相綢繆。江源發其側﹐微茫不容舟。淺滀淵遂塗﹐道遠勢乃遒。辛勤逾靑城﹐憤怒脫黃牛。漢水■﹝奭斗﹞兩川﹐彭蠡會七州。劬劬朝宗心﹐自可無滯畱。屹彼金與焦﹐相望僅一漚。離立當要衝﹐不沒亦不浮。大類武安西﹐震蕩不得謀。神奇北山捷﹐乃以一卒收。又似尋邑兵﹐兕虎雜貔貅。气貯百文叔﹐艸艸就俘囚。叵測天地心﹐平地陳險幽。我疑東海若﹐力據江上游。於此戰不勝﹐奔迸若兜矛。不然江神薨﹐厥婦義從遊。天吳役祕怪﹐負石奠雙丘。九思苦未得﹐物理諒難求。因悲英雄人﹐爭此若射侯。偉哉韓將軍﹐鐵鎖掣萬艘。向非天與靈﹐萬騎眞杵投。至今江之波﹐猶負脫鼠羞。我昔曾過之﹐嘖嘖淚盈眸。中流一長嘯﹐宇宙爭百憂。東顧無津涯﹐赤日出海頭。西望赤壁磯﹐尙想孫曹劉。正北維揚城﹐樓櫓郁相糾。寒煙際衰艸﹐日落風颼飅。近聞事益殊﹐沙戶逮稱酋。舳艫夾鵃■﹝舟了﹞﹐浩蕩劇長虯。蕭瑟但一气﹐焉能辧邗溝。向來金碧堆﹐一炬十二樓。諸天盡星散﹐死樹生淸秋。時事翻覆間﹐桑海變蜉蝣。安知億劫外﹐偉觀寧此不﹖取我金叵羅﹐披我紅錦裘。酹此一杯酒﹐淨洗千古愁。

元詩癸集﹕歸隱山中﹐方國珍欲羅致幕下﹐旭拒不受﹐作詩曰「鬱鬱芒碭云﹐未辧蛟龍形。熒熒祥星光﹐未燭夾馬營。君子愼其微﹐艸露不可行。」國珍復彊之﹐遂遇害。泰初善畫山水﹐嘗作長江偉觀圖﹐題詠者數十人。

●元詩紀事卷二十七

侯官陳衍輯

顧瑛

顧佐

顧元臣

顧晉

黃文徳

卞思義

瞿士衡

文質

時太初

顧亮

李費

林世濟

貢性之

吳志淳

陳思

吳敬夫

呂玄英

沙可學

邾經

曾朴

周南

趙汸

張翼

梁寅

魯淵

張思孝

鄧雅

◆顧瑛

瑛一名阿瑛﹐別名徳輝﹐字仲瑛﹐昆山人。舉茂才﹐署會稽教諭﹐辟行省屬官﹐皆不就。有玉山璞稿。

蘇談﹕顧阿瑛在元末爲昆山大家﹐其亭館蓋有三十六處﹐每處皆有春帖一對﹐阿瑛手題也。記必名公﹐詩必才士﹐𨿽篆隸一二字﹐亦必選當代之筆。當時如楊廉夫﹑鄭明徳﹑張伯雨﹑倪元鎭﹐皆其往還客也。尢密者爲秦約﹑於立﹑釋良琦。後阿瑛遭亂﹐財盡散去﹐遂削髮爲在家僧。

元明事類鈔﹕玉山艸堂園池聲伎之盛﹐甲於天下。有小璚花﹑南枝秀者﹐每宴會輒命侑觴乞詩。

自題小像

金粟冢中秋日燕集

次韻劉季章治中邀夏仲信郎中遊永安湖詩二首

題文湖州折竹

玉山佳處以愛汝玉山艸堂靜分韻得靜字

玉山艸堂晚酌以髙秋爽气相鮮新分韻得鮮字

以玉山亭館分題得金粟影

唐宮詞次鐵雅先生無題韻十首

巫峽雲濤石屏志

○自題小像

儒衣僧帽道人鞋﹐天下靑山骨可埋。若說向時豪傑處﹐五陵鞍馬洛陽街。

藝苑巵言﹕吾昆山顧瑛﹑無錫倪元鎭俱以猗卓之貲﹐更挾才藻﹐風流豪賞﹐爲東南之冠﹐而楊廉夫實主斯盟。顧倪各散家貲﹐顧畫其像﹐題云云。至今人傳之。夫以顧倪之富與廉夫之豪縱而若此﹐其於陶靖節可謂異軌同操。

南濠詩話﹕顧玉山仲瑛嘗自題小像云云。人咸賞其達。予謂仲瑛此詩﹐不無所襲。傅大士詩云「道冠儒履釋袈裟﹐三教原來總一家。」東坡獄中寄子由云「是處靑山可埋骨﹐他時夜雨獨傷神。」

○金粟冢中秋日燕集

嘉樹蔽日﹐涼颸散煙。展席藉艸﹐待月臨川。簪蓋旣合﹐飲芳割鮮。歌斯哭斯﹐以終餘年。

綽山古佳城﹐左股接昆丘。水作靑龍來﹐九派盤遭周。道人金粟冢﹐在彼山之幽。團團靑桂樹﹐枝葉相蜷樛。石削華表立﹐碑刻金窠鎪。人身無百年﹐胡乃三彭仇。四大偶一失﹐九丹不能瘳。肉血潰臭腐﹐不朽惟髑髏。棄之道路傍﹐行者得溺溲。狐貍與蠅蚋﹐食嘬紛相讎。欲貽後之人﹐以掩面目羞。烏兔互出沒﹐急行不入郵。縱有萬丈繩﹐誰能系之畱﹖暖穴競螻蟻﹐涼風滅蜉蝣。榮名乃何物﹐汲汲將奚求﹗金穀珊瑚樹﹐天网一夕收。美人化黃壤﹐燕子巢空樓。大印佩六國﹐散金馳八騶。一朝不得志﹐車裂徇九州島。秦皇與漢武﹐靈藥采仙洲。玉棺葬地底﹐金鳧出海陬。梨花自寒食﹐夜雨鬼啾啾。飛錢化蝴蝶﹐走燐驚鵂鶹。混沌鑿不死﹐倏忽何能休。丈夫不解事﹐老大傷白頭。何如種秫米﹐壓酒日自篘。今夕三五夕﹐我已爲君謀。長缾貯十斛﹐百結靑絲兜。截江取紫蟹﹐攀樹摘紅橊。周垣設茵席﹐矮幾陳脯修。步登白雲屏﹐待月豁醉眸。劃然白蝦蟆﹐抱出黃金球。又若摩尼珠﹐躍出驪龍湫。吐吞大地影﹐晃漾東南浮。老兔玉杵臼﹐搗作人間秋。寶城三千里﹐縮景歸遐陬【遐陬「陬」﹐玉山艸堂集﹝汲古閣本﹞作「搜」。】。宮殿魚鱗騫﹐艸木秋云稠。素娥騎彩鸞﹐舞雪翻霓裘。手折瓊樹花﹐競拂金精流。化爲五素芒﹐落我白瑤甌。持滿向君語﹐借箸請爲籌。十載苦國難﹐豪傑紛戈矛。鴻門撞玉斗﹐桃園宰烏牛。戰血濺野艸﹐餓莩塡荒溝。我時挈妻孥﹐夜泛苕霅舟。有兒綰兵符﹐承乏萬戶侯。三年盡忠歸﹐身作抱官囚。平生萬卷書﹐怒焚遭郁攸。廬墓讀內典﹐守節事淸修。親友散如雪﹐雲樹空悠悠。獨爾數君子﹐艱棘見何由。今聞王師出﹐卒伍皆兜鍪。弄刀走官馬﹐千里風颼颼。桓桓李將軍﹐大旗畫蚩尢。去秋奪汴城﹐今復追大酋。屯兵泗水上﹐添竈扼賊喉。東南貢米粟﹐連网起歌謳。我曹幸無恙﹐坐見恢皇猷。酒旗指南斗﹐今玆會綢繆。請起各稱壽﹐我亦相勸酬。羣才盡敏捷﹐用作釣詩鉤。靑山忽大笑﹐此意君知不﹖呼童酌大白﹐酹此土一抔。他時蓋棺了﹐神隨和气遊。巾插空中花﹐撒手鞭蒼虯。東海招若士﹐西池訪阿緱。共看麻姑爪﹐當座擘箜篌。不必兒女淚﹐暗灑窀穸愁。達哉司空圖﹐吾今乃其儔。大書勒巖壁﹐永絕生前遊。

鐵网珊瑚﹕右﹐前詩四韻﹐後詩七十韻。匡廬於立金粟冢中秋日燕集後序﹕綽山乃勾吳顧仲瑛氏之先塋在焉。仲瑛附先塋營繭室﹐自銘其墓﹐題曰金粟冢﹐則知仲瑛之曠達﹐蓋有昔賢司空圖﹑傅奕之遺風焉。千古在前﹐萬古在後﹐生而與故人飲酒泉臺之上﹐則勾吳自顧君始也。倪生道原仿李龍眠蘭亭修褉圖【倪生道原「道原」﹐玉山逸稿﹝讀畫齋叢書本﹞卷四作「原道」﹐未知孰是。】﹐�於右。����淮海秦君敍之首。是集主客凡十有二人﹐爲詩者八人﹐詩不成者四人﹐依觴政行罰云。

○次韻劉季章治中邀夏仲信郎中遊永安湖詩二首

金粟寺中公廨靜﹐白晝事閒如治蒲。沙棠爲舟穩可泛﹐郎官之湖今豈無﹖啄花鶯坐水楊柳﹐雪藕人歌山鷓鴣。日西上馬踏歸路﹐小隊大呼驚道吾。

鐵网珊瑚﹕金粟道人和劉別駕���上詩﹐有「啄花」云云之句。此詩一出﹐便覺鐵崖不得擅�體。又徼老鐵同韻走筆賡去﹐不能奇也云云。老鐵禎詩帖上和畢﹐煩粘捲送達金粟所也。

○題文湖州折竹

湖州昔在陵州住﹐日日逢人寫竹枝。一段枯梢作三折﹐分明雪後上窗時。

書畫史﹕文湖州竹﹐生平僅見眞迹一幀﹐在橫冊上﹐乃折竹也。其題者二人﹐柯九思云云。金粟道人阿瑛云云。

○玉山佳處以愛汝玉山艸堂靜分韻得靜字

蘭風蕩叢薄﹐髙宇日色靜。林迥泛春聲﹐簾疏散淸影。褰裳石蘿古﹐濯纓水花冷。於焉奉華觴﹐聊以娛晝永。

○玉山艸堂晚酌以髙秋爽气相鮮新分韻得鮮字

玉山艸堂秋七月﹐露梢風葉正翛然。出林新月淸輝發﹐當竹幽花夜色鮮。羽客時來蒼水佩﹐山僧頻寄白雲泉。文章錄事休輕別﹐正好深樽滿眼傳。

玉山逸稿﹕西夏昂吉起文序云﹕七月旣望日﹐玉山主人與客晚酌於艸堂中。肴菓旣陳﹐壺酒將瀉﹐時暑漸退﹐月色出林樹間。主人乃以「髙秋爽气相鮮新」分韻﹐詩不成者三人﹐各罰酒二觥。

案﹕玉山逸稿七十三首﹐今錄二首﹐以槪其餘。

楊維楨玉山雅集圖記﹕右玉山雅集圖一卷﹐淮海張渥用李龍眠法所作也。玉山主者﹐爲昆丘顧阿瑛氏。其人靑年好學﹐通文史及聲律鐘鼎古器法書名畫品格之辧。性尢輕財喜客﹐海內文士未嘗不造玉山所﹐其風流文采出乎輩流者﹐尢爲傾倒。故至正戊子二月十又九日之會﹐爲諸集之冠。鹿皮衣﹐紫綺坐﹐據案而申捲者﹐鐵笛道人會稽楊維楨也。執笛而侍者﹐姬翡翠屏也。岸香幾而雄辧者﹐野航道人姚文奐也。沈吟而癡坐搜句於景象之外者﹐苕溪漁者郯韶也。琴書左右﹐捉玉塵而從容談笑者﹐卽玉山主人也。姬之侍爲天香秀也。展捲而作畫者﹐爲吳門李立。傍視而指畫者﹐卽張渥也。席臯比曲肱而枕石者﹐玉山之仲晉也。冠黃冠坐蟠根之上者﹐匡廬山人於立也。美衣巾束冠帶而立﹐頤指僕從治酒肴者﹐玉山之子元臣也。奉肴核者﹐丁香秀也。持觴而聽令者﹐小瓊英也。一時人品﹐疏通俊朗﹐侍姬執伎皆妍整﹐奔走童隸亦皆馴雅﹐安於矩矱之內。觴政流行﹐樂部諧暢。碧梧翠竹﹐與淸揚爭秀﹔落花芳艸﹐與才情俱飛。登口成句﹐落豪成文。花月不妖﹐湖山淸發。是宜斯圖一出﹐一時名流所慕尙也。時期而不至者﹐句曲外史張雨﹑永嘉徵君李孝光﹑東海倪瓚﹑天臺陳基也。夫主客交並﹐文酒賞會﹐代有之矣。而稱美於世者﹐僅山陰之蘭亭﹑洛陽之西園耳﹐金穀﹑龍山而次﹐弗論也。然而蘭亭過於淸則隘﹐西園過於華則靡﹔淸而不隘也﹐華而不靡也﹐若今玉山之集者非歟﹖故余爲撰述綴圖尾﹐使覽者有考焉。是歲三月初吉﹐客維楨記。

○以玉山亭館分題得金粟影

飛軒下瞰芙容渚﹐檻外幽花月中吐。天風寂寂吹古香﹐淸露泠泠濕秋圃。云梯萬丈手可攀﹐居然夢落淸虛府。庭中搗藥玉兔愁﹐樹下乘鸞素娥舞。瓊樓玉殿千娉婷﹐中有臒仙淡眉宇。問我西湖舊風月﹐何似東華軟塵土﹖寒光倒落影娥池﹐的皪明珠承翠羽。但見山河影動搖﹐獨有淸輝照今古。覺來作詩思茫然﹐金粟霏霏下如雨。

附晉寧張翥仲舉序云﹕至正十年﹐蒼龍庚寅之歲﹐秋仲十九日﹐余以代祀歸至姑蘇。顧君仲瑛延於玉山。時鄭君明徳﹑李君廷壁﹑於君彥成﹑郯君九成﹑華君伯翔﹑艸堂主人﹑方外友本元﹑元璞二公﹐酒半歡甚﹐卽席以玉山亭館分題者九人﹐予以過賓﹐屬爲小引。未知昔賢梓澤﹑蘭亭如今之會也耶﹖

玉山名勝集﹕楊維楨玉山艸堂記﹕昆隱君顧仲瑛氏﹐其家世在昆之西界溪之上。旣與其仲爲東西第﹐又稍爲園池別墅﹐治屋廬其中。名其前之軒曰釣月﹐中之室曰芝云﹐東曰可詩齋﹐西曰讀書捨。後累石爲山﹐山前之亭曰種玉﹐登山而憩住者小蓬萊﹐山邊之樓曰小遊仙﹐最後之堂曰碧梧翠竹﹐又有湖光山色之樓﹐過浣花之溪而艸堂在焉。所謂柳塘春﹑漁莊者﹐又其東偏之景也。臨池之軒曰金粟影﹐此虎頭之癡絕者。合而稱之﹐則曰「玉山佳處」也。余抵昆﹐仲瑛氏必居余佳之所﹐且求志牓顏屋。按郡誌﹐昆山隸華亭﹐陸氏祖所窆﹐生機﹑云﹐時人因以玉出昆而名昆邑。山本號馬鞍﹐出奇石似玉﹐煙雨晦明﹐時有佳气﹐如藍田焉﹐故人亦呼曰玉﹐又曰昆。而仲瑛氏之居﹐去玉山一捨遠云云【按﹕此文東維子文集卷十八題作玉山佳處記﹐文頗不同。】。

按﹕名勝集尙有書畫舫﹑春暉樓﹑秋華亭﹑淡香亭﹑君子亭﹑雪巢﹑春艸池。綠波亭﹑絳雪亭﹑聽雪齋﹑白雲海﹑來龜軒﹑拜石壇﹑寒翠所等處﹐記中不載。

○唐宮詞次鐵雅先生無題韻十首

天寶雞坊寵賈昌﹐不教【一作「宮中」。】蝴蝶上【一作「滿」。】釵梁。錦■﹝衤朋﹞晝浴天驕子﹐絳節朝看王大娘。【王母也。】芍藥金闌開內苑﹐蒲萄玉■﹝角戔﹞酌西涼。月支十萬資臙粉﹐獨有三娥【一作「姨」。】素面妝。

蓮花池畔暑風涼﹐玉竹回文寶簟光。貪倚畫屏調【一作「看」。】翡翠﹐誤開金鎖放鴛鴦。輕綃披霧誇新浴﹐墮髻欹云衒晚妝。笑語女牛私語處﹐長生殿下月中央。

五色卿云護帝城﹐春風無處不關情。小花靜院偸吹笛﹐澹月閒房背合箏。鳳爪劈柑封鈿合﹐龍頭瀉酒下瑤罌。後宮學做金錢會﹐香水蘭盆浴化生。

龍旗翠【一作「孔」。】蓋擁鸞幢﹐步輦追隨幸曲江。鳥道正通天上路﹐羊車直到竹間窗。桃花柳葉元無匹﹐【一作「限」。】燕子鶯兒各有雙。中貴向人言近事﹐風流陣裏帝先降。

祕閣香殘日影移﹐燈分靑玉刻蟠螭。琵琶鳳結紅文木﹐弦索蠶繅綠水絲。金屋有花頻賭酒﹐玉枰無子不彈碁。傳宣趣發明駞使﹐南海今年進荔枝。

近臣諧謔似枚臯﹐侍宴承恩得錦袍。扇賜方空描蛺蝶﹐局看雙陸賭櫻桃。翰林醉進淸平調﹐光祿新呈玉【一作「五」。】色醪。密奏君王好將息﹐昨朝馬上打圍勞。

虢國來朝不動塵﹐障泥一色繡麒麟。朱衣小隊髙呵道﹐粉筆新圖徧寫眞。寶雀玉蟬簪翠髻﹐銀鵝金鳳踏文茵。一從羯鼓催春後﹐不信司花別有神。

五王馬上打球歸﹐贏得宮花獻貴妃。樂起合門邊奏少﹐禍因臺寺諫書稀。侍兒隨幸皆頒紫﹐骰子蒙恩亦賜緋。娣【一作「姊」。】妹相從習歌舞﹐何人能制柘黃衣﹖

新制霓裳按舞腰﹐笑他飛燕怕風飄。玉蠶【一作「簪」。】倒臥蟠條脫﹐金鳳斜飛上步搖。雲母屏開【一作「殿前」。】齊奏樂﹐沈香火底並【一作「坐」。】吹簫。只因野鹿銜花去﹐從此君王罷早朝。

宮衣窄窄小黃門﹐躑躅初開賜縹盆。夜月不窺鸚鵡冢﹐春風每憶鳳皇園。愛收花露消心渴﹐怕解金珂見爪痕。只有椒房老宮監﹐白頭一一話開元。

艸堂雅集﹕鐵雅評曰﹕十詩綿聯縟麗﹐消得錦半臂也。

○巫峽雲濤石屏志

謝家綠玉屏﹐不琢龜甲形。方若陟釐紙﹐粉縹帶苔靑。秀潔庚庚絕文理﹐十二巫峯橫隱起。芙蓉照影立亭亭﹐遠落巴江一江水。素湍洶湧翻綠濤﹐長風吹云白月髙。三峽濤聲滿人耳﹐个中獨欠孤猿號。胡僧謾有金壺汁﹐灑向素縑圖不得。女媧煉石作五彩﹐點染料應無此色。此石產景由天工﹐略假石人磨削功。石色欲盡玉色起﹐汛沈天碧涵淸空。君不聞大食貢石瑩如玉﹐中有奇松四時綠﹖六月涼風捲翠濤﹐瑟瑟秋聲戰空屋。又不聞楊家古屏刻水精﹐中有爲云之美人﹐海綃衣裳爲煙霧﹐姓名自語非眞眞。二物化去固已久﹐價重隋珠難再有。君家玉屏獨在世﹐勿落忍人豪奪手。我聞故人楊鐵仙﹐束帶拜之如米顚。起來發狂捉鐵筆﹐醉墨寫入靑瑤鐫。何日乘舟上魚腹﹐喚取巴童唱巴曲。更借丹丘粉墨屏﹐對案巫山眞面目。

玉山璞藳﹕余嘗往震澤﹐聞松陵謝氏伯仲賢而好事﹐而餘水仙之舟﹐未得一造其所。今髙君叔彬攜此卷至別業求題﹐且知楊鐵崖亦到湖上﹐由是益知其賢而好事。故制長詩一篇﹐寄題寶屏﹐他日或飲君薔薇花下﹐幸出此爲張本云。至正乙巳七月廿一日﹐金粟道人顧阿瑛書於合溪別業【按﹕此條玉山璞稿﹝讀畫齋叢書本﹞不載﹐實見玉山逸稿卷四。】。

◆顧佐

佐字翼之﹐瑛兄子。

西湖竹枝集﹕好吟詠﹐時有驚人句﹐蓋亦漸染玉山之習。

西湖竹枝詞

○西湖竹枝詞

阿儂心似湖水淸﹐願郎心似湖月明。南山雲起北山雨﹐雲雨朝朝何處晴﹖

◆顧元臣

元臣字國衡﹐仲瑛之子。

列朝詩集﹕至正間﹐官水軍都府副都萬戶。國初徙濠。

西湖竹枝詞

○西湖竹枝詞

牡丹開時花滿闌﹐芍藥開時春已殘。等過三春今半夏﹐重樓日日倚闌干。

西湖竹枝集﹕年少能讀書﹐作詩俊爽﹐世其家者。此詩𨿽用藥名﹐隱而不顯﹐善於諭者也。

◆顧晉

晉字進道﹐瑛仲子。

前題

○前題

楊白花開風滿天﹐花開成絮不成綿。不如落向西湖水﹐化作浮萍个个圓。【詳燕不花下。】

案﹕以上二人不類次卷二十五之末者【卷二十五原作「卷八」。按陳衍初輯本書﹐釐爲二十四卷﹐泰不花諸人次卷八。後增編爲四十五卷﹐次泰不花諸人於卷二十四﹐而於此按語則未加更攺。】﹐居顧瑛前﹐嫌於倒置也。

◆黃文徳

文徳﹐汴中人﹐號尙文子。

寄玉山艸堂

○寄玉山艸堂

玄圃仙人吾未識﹐聞說吳山種春色。昨夜洞雲天際來﹐明月空齋坐相憶。

艸堂雅集﹕自題曰﹕予家汴中﹐僑之昭武﹐甫官五溪﹐適洞云錢居士過我﹐得覿仲瑛揮玉。詞翰兼美﹐𨿽未能識荊﹐有不能忘情者。賦二十八字附卷末。他日洞雲歸淛﹐當以此爲顧君一笑﹐且以期後會云。

◆卞思義

思義字宜之。

鐵笛詩寄楊廉夫

汗酒

○鐵笛詩寄楊廉夫

一段淸冰百煉鋼﹐曾翻宮徵侍虛皇。裂開黃鵠磯頭石﹐驚落靑鸞鏡裏霜。仙子佩環新樂府﹐翰林風月舊文章。道人淸節磨礱久﹐卻笑桓伊獨據牀。

歸田詩話﹕楊廉夫初居吳山鐵冶嶺﹐號鐵崖﹐後遷松江﹐又號鐵笛道人。卞宜之作鐵笛詩寄之。云云。廉夫喜之。同時有制鐵笛賦者﹐造語粗率﹐不若詩也。

○汗酒

水火誰傳旣濟方﹐滿鐺香汗滴瓊漿。開尊錯認薔薇露﹐澑齒微沾菡萏香。水泄尾閭知節候﹐津生華蓋識溫涼。千鍾魯酒空勞勸﹐一酌端能作醉鄕。

西湖竹枝集﹕卞思義﹐光州人。气宇疏曠﹐早年有詩名﹐淛西憲府以其才賢辟爲屬掾。𨿽居官日﹐猶不廢於吟詩﹐長於詠物﹐如汗酒﹑鐵笛爲人所稱云。

◆瞿士衡

士衡字��﹐錢唐人。

宋故宮詩次楊廉夫韻

○宋故宮詩次楊廉夫韻

歌舞樓臺擬汴州﹐可憐蠻觸戰蝸牛。臨書玉枕雕檐靜﹐行酒靑衣罽帳愁。捲土自應從亶父﹐滔天誰復放驩兜。臺空樹老寒鴉集﹐落日白波江上秋。

歸田詩話﹕先叔祖士衡和楊廉夫宋故宮詩云云。廉夫喜其和「兜」字韻勝﹐蓋廉夫詩用「紅兜」字﹐元廢宋宮爲佛寺﹐西僧皆戴紅兜帽也。

◆文質

質字學古﹐甬東人。

梅花燈

○梅花燈

五出玲瓏四面分﹐一枝挑月照黃昏。歸來踏徧橫斜影﹐吹落東風不見痕。

江南通誌﹕嘗與楊廉夫玩梅花燈﹐賦詩有「歸來」云云之句﹐人傳誦之。

◆時太初

太初字大本﹐常熟人。

白燕

○白燕

春社年年帶雪歸﹐海棠庭院月爭輝。珠簾十二中間捲﹐玉剪一雙髙下飛。天下公侯誇紫頷﹐國中儔侶尙烏衣。江湖多少閒鷗鷺﹐宜與同盟伴釣磯。

南濠詩話﹕袁景文嘗與友人謁楊廉夫﹐幾上有詠白燕詩﹐「珠簾」云云。景文曰「此詩殆未盡體物之妙也。」廉夫不以爲然。景文歸作詩﹐翌日呈廉夫云云。廉夫嘆賞﹐一時呼爲「袁白燕」云。

◆顧亮

亮字寅仲﹐上虞人【上虞人按列朝詩集顧亮小傳云亮長洲人。】。

月氐王頭歌和楊鐵崖

○月氐王頭歌和楊鐵崖

月氐肉﹐碎如雪﹐月氐顱﹐勁如鐵。【鐵崖曰﹕只數語便破鬼膽。】快劍一斫天柱折﹐畱取胡盧飲生血。冒頓老魅呼月精﹐夜酌葡萄隴月明。鬼妻蹋地號我天﹐可汗天靈哮唬聲嘶酸。於乎﹗顱兮顱兮汝勿悲﹐我今酌汝金畱犂。黔州都督有血頂﹐精魂夜夜溺中啼。

列朝詩集﹕鐵崖擊節嘆賞曰﹕說出月氐王一副枯骨﹐作活潑潑底侏■﹝亻離﹞語。靑冢妃不能宣諸宮羽者﹐玆調宣之。費﹑憲兩生﹐當讓一籌。

◆李費

費字��﹐��人。楊鐵崖門人。

月氐王頭飲器歌和楊鐵崖

●月氐王頭飲器歌和楊鐵崖

太白入月月欲頹﹐胡風吹墮白龍堆。【鐵崖曰﹕一起便絕倒。】血函模糊截仇首﹐半腕刳作玻璃杯。目眥生紅酒微纈﹐戎王胸堂沃焦熱。【奇語。】靑氈帳下唱胡歌﹐三十六國皆膽裂。【愈出愈奇。】金篦攪紅紅欲凝﹐腦中猶作銅龍聲。【眞狐精語。】千年古恨恨未平﹐怨魄飛作精衛精。君不見﹐漆身復仇仇未復﹐地下義人吞炭哭﹗

列朝詩集﹕余讀費辭爲之擊幾而歌﹐費眞狐精也。時和者稱張憲﹐明日費辭至﹐憲拜之曰「吾當放君一頭地。」取己作而焚之。

◆林世濟

世濟字��﹐三山人。

敬和艸玄內翰先生臺字韻並呈世壽堂賢喬梓過目

漫興一首奉懷艸玄先生

○敬和艸玄內翰先生臺字韻並呈世壽堂賢喬梓過目

鐵史新移淞上屋﹐子云住蜀小亭臺。窗涵九朵山尖出﹐門對百花潭水開。月下文簫騎虎去﹐雲間靑鳥送書來。髙年自得養生術﹐政似嬰兒初未孩。

鐵崖評曰﹕末句道家語也。

○漫興一首奉懷艸玄先生

噬牙不可摩﹐頷鱗不可嬰。所以明哲士﹐婉孌逃其生。埳蛙旣聒聒﹐陵苕亦榮榮。懷哉一壺酒﹐南山最髙層。

鐵崖評曰﹕三月不見石室生﹐忽得此詩﹐如渴沃甘露﹐有數日餘味。末句所懷﹐老夫不足當也。

◆貢性之

性之字友初﹐尙書師泰族子也。元季以冑子除簿尉﹐後補閩理官。入明不仕﹐更名悅。有南湖集。

絕句

送戴伯貞檢校還廣西

題畫梅

○絕句

十八姑兒淺淡妝﹐春衣初試柳芽黃。三三五五東風裏﹐去上吳山答願香。

○送戴伯貞檢校還廣西

桂江煙水接瀟湘﹐逐客南歸道路長。捲裏漫多新制作﹐篋中猶是舊衣裳。逢人盡說官如水﹐老我相看鬢已霜。此去莫教音問斷﹐雁飛今喜過衡陽。

歸田詩話﹕貢有初工詩﹐春日見吳山遊女之盛﹐作絕句云云。特過予誦之。其詩新嫩奇巧多類是﹐惟送戴伯貞還廣西一律云云。敍事委曲而感慨系之﹐出諸作之上。

○題畫梅

王郎胸次亦淸奇﹐寫盡孤山雪後枝。老我江南無俗事﹐爲渠日日賦新詩。

王郎日日寫梅花﹐寫徧杭州百萬家。向我題詩如索債﹐詩成贏得世人誇。

南湖詩集﹕四代孫欽序﹕入國朝﹐隱居越之山陰﹐更諱悅﹐遂終於越。門人私謚曰貞晦。世號南湖先生﹐故其集曰南湖。時會稽王元章善畫梅﹐得其畫者謂無貢南湖詩則不貴重﹐故集中多詠梅詩。

◆吳志淳

志淳字主一﹐以字行﹐無爲州人。以父蔭官縣簿﹐入明不仕。

句

○句

晚涼浴罷閒無事﹐水閣東頭看月生。

歸田詩話﹕「水殿云廊三十六﹐不知何處月明多」﹐王子宣詩。云云﹐吳主一詩。二人在當時皆以詩鳴﹐此其得意句。

又

燕來已覺社日近﹐寒退始知春意深。

藝苑巵言﹕入弘正間不復可辧﹐參之貞元﹑長慶亦無愧色。

◆陳思

思字履信﹐松人。

句

○句

傳家忍學韓爲賈﹐失國驚聞莒滅鄫。

梧溪集﹕獘廬數楹﹐鄰人侵傍地﹐自歌曰「食且無魚﹐柰何盤蔬無餘﹗」鄰聞之﹐歸所侵地。居海上﹐日惟無後是戚﹐乃欲弟之幼子﹐弟不之卹。吳被圍﹐思愈皇皇﹐因賦詩謁祝上海挺云云。挺嘉嘆﹐爲讓弟﹐遂立其子。

◆吳敬夫

題蘆花被圖

思子

句

○題蘆花被圖

秋風吟就蘆花被﹐一落人間知幾年﹖澤國江山今入畫﹐詩人毛骨久成仙。髙情已落滄洲外﹐舊夢猶迷白鳥邊。展捲不知時世換﹐水光山色故依然。

歸田詩話﹕亡友丘彥能藏蘆花被圖﹐蓋模寫酸齋梁山濼故事。貢泰甫題律詩一首﹐吳子立繼之﹐其餘數首而已。彥能寶惜此卷﹐不妄與人題。後遇吳敬夫﹐以其有詩名﹐出而求題。敬夫爲賦數首﹐皆不愜意。最後一首云云﹐彥能喜﹐始登於捲。

○思子

劍閣淩雲鳥道邊﹐路難聞說上靑天。山川萬里身如寄﹐鴻雁三秋信不傳。落葉打窗風似雨﹐孤燈背壁夜如年。老懷一掬鐘情淚﹐幾度沾衣獨泫然。

瓠裏子筆談﹕錢塘吳慥﹐洪武間官四川。其父敬夫思之﹐作詩云云。敬夫卒而慥始以丁憂還家﹐且作詩矜其妻之賢﹐而未嘗念及其父﹐至爲瞿存齋先生面誚之。

○句

闌干苜蓿先生飯﹐顚倒天吳稚子衣。

歸田詩話﹕曹組元寵題村學堂圖﹕「此老方捫虱﹐眾雛爭附火。想當訓誨間﹐都都平丈我。」語𨿽調笑﹐而曲盡村俗之狀。近吳敬夫一聯云云﹐其景況可想也。

◆呂玄英

鶴傍牡丹圖

○鶴傍牡丹圖

牡丹花畔鶴精神﹐飛並雲林似倚人。萬里靑霄不歸去﹐洛陽能有幾時春﹖

閒中今古錄﹕元末江西程國儒任余姚州判官﹐因亂來依方谷珍﹐與呂玄英爲友。國儒有鶴傍牡丹圖﹐索呂題云云。程得詩﹐卽日促裝回番陽。

◆沙可學

可學字��﹐永嘉人。登至正進士第﹐爲行省掾。

詠懷

○詠懷

疏鑿功成王气衰﹐九重端拱尙無爲。貪夫柄國忠良沒﹐巨敵臨郊社稷危。萬里朔雲沙漠漠﹐六宮禁禦艸離離。金輿玉輅無消息﹐腸斷西風白雁飛。

靜志居詩話﹕可學僅存詠懷詩﹐蓋憶庚申君北狩而作﹐首句指賈魯挑河言也。

◆邾經

經字仲誼﹐仁和人﹐元末進士。有玩齋集。

春陪呂志學曾彥魯劉仲原同登虎丘賦呈居中長老

○春陪呂志學曾彥魯劉仲原同登虎丘賦呈居中長老

虎丘山前新築城﹐虎丘寺裏斷人行。梵僧自識灰千刼﹐蜀魄時飄淚一聲。漸少松杉圍窣堵﹐無多桃李過淸明。向來遊事誇全盛﹐曾對春風詠太平。

靜志居詩話﹕虎丘詩集一卷﹐王髙士賓所錄﹐吾鄕項氏萬卷樓藏書也。中載仲誼是詩﹐同時和者呂敏志學云「山上樓臺山下城﹐朱旗夾道少人行。」曾朴彥魯云云。僧寧居中云云。又周南老正道有至正丁酉冬督役城虎丘詩八首云云。虎丘築城﹐吳人亦鮮有知者﹐予嘗泊舟山後﹐見遺趾尙存。

◆曾朴

朴字彥魯﹐燕山人。

次仲誼韻呈居中長老

○次仲誼韻呈居中長老

闔閭冢上見新城﹐無復遊人載酒行。山雉聽經依塔影﹐樹鴉爭食亂鐘聲。劍池龍去泉空冽﹐茶竈僧閒火獨明。我欲投簪營小隱﹐佛香終日祝升平。【詳邾經下。】

◆周南【一作「南老」。】

南字正道﹐至正末以薦補信州永丰學教諭﹐官至淮南省照磨。洪武初﹐徵赴太常﹐議郊祀禮﹐禮成﹐發臨濠居住﹐放還﹐卒。

至正丁酉冬督役城虎丘連月餘賦詩八首錄呈居中禪師【錄三】

○至正丁酉冬督役城虎丘連月餘賦詩八首錄呈居中禪師

捧檄趨功城虎丘﹐因髙據險互相繆。湛盧一躍寒潭底﹐夜半光芒射鬥牛。

四疊新城繞澗隈﹐劍池池上碧崔嵬。於菟夜吼山靈振﹐仙鬼哀吟風雨來。

平林慘淡日沈西﹐百萬城舂落杵齊。努力相歌歌未徹﹐回頭仰羨鳥歸棲。【詳邾經下。】

◆趙汸

汸字子常﹐休寧人。至正間﹐以保守鄕井授爲江南行樞密院都事。洪武初﹐召修元史﹐不仕。有東山存稿。

餘冬序錄﹕新安趙東山謁黃楚望先生於九江﹐楚望問年﹐答曰己未。楚望曰「先吾刊六經補注之歲也﹐或曰﹕『書刊矣﹐恐無讀者。』予曰﹕『是讀者未生耳。』豈知吾子適生是歲乎﹖」

詠蟋蟀

詠鋸匠解木

贈推命焦月巖

○詠蟋蟀

赤翅晶熒何處歸﹖秋來淸響傍庭闈。莫言微物無情意﹐風虎雲龍共一機。

東山存稿﹕原注﹕先生年十二時從胡井表學於家塾﹐賦此詩﹐胡大驚異﹐賦乳燕詩以答之云云。

○詠鋸匠解木

一條黑路兩人忙﹐傍晚相看鬢有霜。汝去我來何日了﹐虧他扯拽度時光。

綠雪亭雜言﹕趙東山垂髫有詩名﹐裏中有二執友﹐其一因投荒過家﹐其一以磨勘需調﹐皆棲棲桑楡﹐猶戀雞肋者。一日同訪東山﹐見庭下有鋸匠解木﹐因以命題。東山口占絕句云云。二執友知詩意諷己也﹐相與感嘆而去。

○贈推命焦月巖

孛送水迎仍值箕﹐奎躔火日竟何爲。祇應少日懷經濟﹐垂近中年迫亂離。至樂每從天外得﹐長生難向命中期。藏書避地俱無計﹐禍福煩君仔細推。

東山存稿﹕原注﹕先生己未生﹐安命在戌﹐太陽火星同躔奎度﹐孛在丑﹐水在寅。當時談星者言﹐行限至箕﹐前有水﹐後有孛﹐必不佳。故起句及此。

◆張翼【亦作「翨」。】

翼字翔南﹐建徳人。徙居嘉興。至正乙巳舉於鄕﹐吳元年徵入禮局﹐告歸。

西湖竹枝詞

忠徐倡詩

○西湖竹枝詞

南髙北髙峯頂齊﹐錢塘江水隔湖西。不得潮頭到湖口﹐郎船今夜泊西溪。

西湖竹枝集﹕早有詩名﹐觀其詩知其人矣。

○忠徐倡詩

西神峨峨﹐睢孽蔓乘﹐兵塗甿膏﹐國武乏興。唶爾屍素營賄朋﹐城弗典守妖狐淩。彼章縫之徒﹐冠倫魁能﹐蒲伏詟服﹐倒授太阿傔以承。天廓不白暑雨冰﹐綱常淪隳﹐綫絕罔憑。胡爲優徐倡﹐冶容倚市矜。鬕妖驅之俾侑樂﹐頩玉肆詈無陵競。噤謳褫舞餘﹐怒鬟植鬅鬙。鉛爲鋼﹐刃劃膺﹐載營霸﹐灼上升﹐顧守臣巨儒﹐汗恧銜愧死莫懲。二儀磅礡忠義气﹐猶出下裏孰可仍。桓桓執夷徒﹐乃反經溝塍。爾倡丹衷燭日月﹐易粉黛﹐譽聲繩繩。污瀆流﹐回淸澄。

輟耕錄﹕至正壬辰秋﹐邊寇陷常州﹐守吏望風奔潰。徐婦﹐倡者﹐寇命以佐燕﹐乃憤詈弗從﹐竟刺死之。未幾﹐江浙平章定定來克復﹐儒流吳寅夫﹑趙君謨等以從逆伏誅【吳寅夫「夫」原缺﹐據輟耕錄卷七補。】。嘉興張翔南翼作忠徐倡詩以白於世。

◆梁寅

寅字孟敬﹐新諭人。元末辟爲集慶路儒學訓導。明洪武初徵修禮書﹐書成以老疾辭歸。

明史﹕四方士多從學﹐稱爲「梁五經」。

玉階怨

○玉階怨

團扇且棄置﹐夕气涼轉添。流螢點魚鑰﹐隕葉近蝦簾。羅衣舊恩賜﹐不令珠淚沾。

投甕隨筆﹕新諭梁孟敬先生作玉階怨樂府云云。拳拳不忘舊恩﹐可謂怨而不怒者。

◆魯淵

淵字道原﹐淳安人。至正進士﹐官江浙儒學提舉。洪武初﹐徵修禮﹑樂書﹐詔授江西按察司僉事﹐以病辭。

句

○句

九州島文軌車書混﹐萬里梯航玉帛齊。【題入貢圖】越裳翡翠供輸少﹐遼海云航漕運通。【感懷】杜鵑山外家千里﹐姑惡聲中淚兩行。【晚宿新岑】

靜志居詩話﹕嘗與楊廉夫﹑張光弼校文貢院﹐其云云﹐蓋猶及見元盛時者。其後幾死於寇﹐極其顚沛﹐晚宿新岑云云﹐誦之亦可悲矣。

◆張思孝

思孝字奉先﹐雲中人。至正間官武州守。洪武己酉被召﹐至﹐辭歸。

句

○句

意當極快處﹐心有不平時。少忍應無患﹐欲言宜再思。【訓子】綺窗花落東風軟﹐曾讀曹家女誡無。【題二喬】一眼濁黃天塹闊﹐半眉老翠太行昏。【懷慶道中】敢效子陵辭漢爵﹐願同巢父樂堯年。【辭歸述懷】

梧溪集﹕所遺稿有云云。志行槪見之矣。

◆鄧雅

雅字伯言。

句

○句

鰲足立四極﹐鐘山蟠一龍。

七修類稿﹕太祖召塗人鄧伯言見﹐命賦鐘山詩﹐稿旣呈﹐中一聯云云。上大喜﹐以手拍案﹐髙誦之。鄧以爲怒﹐驚死於墀下。扶出東華門﹐始蘇。

●元詩紀事卷二十八【割據】

候官陳衍輯

張憲

陳秀民

陳基

卞元亨

方行

劉仁本

謝理

王霖

諸絅

徐昭文

鄭彜

張溥

吳徹

◆張憲

憲字思廉﹐山陰人﹐別號玉笥生。張氏據吳﹐辟爲樞密院都事。有玉笥集。

列朝詩集﹕吳亡﹐走杭州﹐寄食報國寺。旦暮手一編﹐人不得窺﹐死後視之﹐其平生所作詩也。

嶽鄂王歌

二月八日遊皇城西華門外觀嘉拏弟走馬歌

戲贈乍浦稅使歌

酬海藏主紙扇歌

槎洲歌

橘洲行

縛虎行

太眞明皇並笛圖

○嶽鄂王歌

君不見﹐南燻門﹐鐵鑪步﹐神矛丈八舞長蛇﹐雙練銀光如雨注﹗又不見﹐鐵浮屠﹐拐子馬﹐斫踁鋼刀飛白霜﹐貫陣背嵬紛解瓦﹗義旗所指人不驚﹐王師到處壺漿迎。兩河忠義望風附﹐襄鄧荊湖唾手寧。朱仙鎭上馬如虎﹐百戰經營心獨苦。賜環竟壞回天功﹐捲旆歸來臥樞府。錢塘宮殿春風輕﹐嬌兒安晏醉未醒。徒令功臣三十六﹐舞女歌兒樂太平。虎頭將軍面如鐵﹐義膽忠肝向誰說﹗只將和議兩封書﹐往拭先皇目中血。將軍將軍通軍術﹐君命不受未爲失﹔大夫出疆事從權﹐鐵馬長驅功可必﹔功成解甲面丹墀﹐拜表謝罪死不遲。惜哉忠義重山嶽﹐智不及此良可悲。嗚呼﹗肆讒言﹐加毒手﹐申王心﹐循王口﹐蘄王湖上乘驢走。五國城頭帝鬼啼﹐胡兒相酹平安酒﹗

玉笥集﹕劉釪序﹕余嘗於精忠錄閱先輩張思廉所作詩歌﹐其詞气抑揚感激﹐所以爲王自處而表其忠烈者﹐曲盡無遺。

○二月八日遊皇城西華門外觀嘉拏弟走馬歌

春風壓城紫燕飛﹐繡鞍寶勒生光輝。軟沙靑艸平似鏡﹐花雨滿巾風滿衣。潛蛟雙綰玉抱肚﹐朱鬣分光散紅霧。金龍五爪蟠彩袍﹐滿背眞珠撒秋露。生猨俊健雙臂長﹐左腳蹋鐙右蹴韁。銅鐃四扇遶十指﹐玉聲珠碎金瑯璫。黃蛇下飲電掣地﹐錦鷹打兔起復墜。袖回突兀鞍面空﹐銀甕駝囊兩邊縋。西宮彩樓髙插天﹐鳳凰繚繞排神仙。玉皇拍闌誤一笑﹐不覺四蹄如迸煙。神駒長鳴背凝血﹐郎君轉面醉眼纈。天恩翦下五色云﹐打鼓歸來汗如雪。

玉笥集﹕原評﹕嘔出錦心﹐可與桃花爭奇﹐決非驢上詩人語也。

○戲贈乍浦稅使歌

去年四月雨如竹﹐錢幣不行百姓哭。故人走馬初上官﹐日日誅求徵稅足。今年四月雨如箭﹐海賊東來船著岸。土兵東走百姓空﹐商徵不成官吏散。故人本是西河夫﹐殺賊得官心气粗。如何臨難乃無勇﹐不敢東向鳴桑弧。君不見彭城劉寄奴﹐長刀獨戰今非無﹗

玉笥集﹕原評﹐詞气豪宕﹐可以激立頹靡。

○酬海藏主紙扇歌

海一漚﹐气骨有似生驊驑。凡韁俗絡羈不得﹐西望八駿瑤池遊。終焉不遂志﹐屏棄妻子﹐祝發爲比丘。遨遊名山川﹐腳趼不肯休。誓絕俗士交﹐有語常不酬。西來貽我白紙扇﹐瀟灑不畫三湘秋。雙石相對峙﹐不壓長江流﹔上有秀發翁﹐踞坐披羊裘﹔手垂獨繭絲﹐下掛直鐵鉤﹐其意不在鱔與鰍﹔涼風從西來﹐短髮吹颼颼。故人位九五﹐駕六龍﹐垂冕旒。諫議亦好官﹐視若囹圄囚。作書罵丞相﹐傲气淩公侯。天星徹夜鬧﹐帝座疑有憂。胡爲太史公﹐仰觀勞心眸。偶然共臥伸一足﹐誤壓天子腹﹐奚足尢﹗飄然納爵去﹐天子不可畱。淸灘七里水如玉﹐上縛艸廬下艤舟。有時耕白雲﹐鞭靑牛﹐何庸圖像南宮樓。我今把釣釣臺去﹐海漚此意知我否﹖海漚此意知我否﹖

玉笥集﹕原評﹕此篇亦似生馬悍气﹐不可羈也。知此僧不凡。

○槎洲歌

明珠洲水西行九萬七千里﹐上直箕尾通銀河。洲中之地三萬六千頃﹐下有登天貫月槎。洲旁瑤艸白似雪﹐瓊林大樹髙可五百尺﹐樛枝的礫璚瑰葩。人間百世始一日﹐何有寒暑歲序白兔隨朱鴉。家雞曉啼﹐朝陽九苞鳳﹐家犬晝戲﹐於闐獅子五色石盤拏。雪龍切鱠色奪日﹐月露注酒光燦霞。白石髓﹐靑胡麻﹐王母蟠桃七顆碧玉斗﹐安期大棗五尺靑銅瓜。明星之精﹐化作老仙降槎上﹐手揮白鸞尾﹐身坐白鹿車。長髮晞綠水﹐童臉浮丹砂。西方康胡跪進酒﹐南極丈人來獻花。蓬萊散仙遺以照書杖﹐大瀛海伯貢以黃茅芽。明星翁﹐壽何遐﹐樂無加。時呼鐵崖老仙友﹐西渡弱水逾流沙。杖拄靑螣蛇﹐橋踏金蝦蟆。五城十二樓﹐到處皆爲家。淋漓宮錦袍﹐倒著靑綸紗。桑田東海不足較﹐麻姑三見何庸誇。明星翁﹐樂無極﹐壽無涯。吹笙駕鶴一去五千載﹐歸來重醉槎頭槎。

玉笥集﹕原評﹕此又於賀體離而去之﹐掉辭拏韻﹐所謂橫絕飆起者。

○橘洲行

太湖之水分三支﹐注爲長泖東去無已時。泖灣之口有大橘﹐一樹盤盤蔭門楣﹐裏鄰呼爲橘洲眾所知。洲之上﹐橘之下﹐矮屋六七間皆茅茨﹐孝子萬生三世以來皆居之。生衣無綾錦華﹐食無肉作糜。讀書談道﹐操履步步以古哲自礪﹐不肯苟爲。堂有老親白髮垂﹐必須甘旨備二膳﹐家貧不常得﹐十年客寄爲人訓其兒﹐所得金悉以爲奉母資。母病下痢﹐不能自潔﹐生卽棄業歸。取中裙﹐湔溲穢﹐手奉虎子﹐晝夜伺母﹐不使牀席沾淋漓。母有女﹐贅狼壻﹐不識孝義惟務利﹐日思剝取生家資﹐甚至湯藥之費亦來掊克﹐生卽與之無吝詞﹐惟恐致鬭傷母慈﹐使母不得瘥﹐以陷終天無窮悲。卒能護持母病無恙﹐以終天年之壽期。噫吁嚱﹗橘洲之水淸且漪﹐橘洲之橘碩且飴。飲洲之水﹐食洲之橘﹐誰無父母思。嗟哉萬生﹐孝義今古稀﹗我詩直欲追韓奇。

玉笥集﹕原評﹕此篇步驟全是老韓﹐想見萬孝子不在董南下也。

○縛虎行

白門樓下兵合圍﹐白門樓上虎伏威。戟尖不掉丈二尾【戟尖「尖」原作「夫」﹐據歸田詩話卷下﹑玉笥集﹝粵雅堂叢書本﹞卷一攺。】﹐袍花已脫斑斕衣。捽虎腦﹐截虎爪﹐眼中視虎如貓小﹔猛跳不越當塗髙﹐血吻空腥千里艸。養虎肉不飽﹐虎饑能噬人﹔縛虎繩不急﹐繩寬虎無親。座中叵測劉將軍﹐不縱猛虎食漢賊﹐反殺猛虎生賊臣﹐食原食卓何足嗔﹗

歸田詩話﹕張思廉作縛虎行雲云。記當時事﹐調笑可誦。思廉有詠史樂府一編﹐皆用此體。

○太眞明皇並笛圖

黑奴弦索花奴鼓﹐譂奴撫掌閹奴舞。阿環自品玉玲瓏﹐禦手夷猶親按譜。風生龍爪玉星香﹐露濕櫻唇金縷長。莫倚花深人不見﹐李謩側足傍宮墻。

案﹕此詩見鐵崖集﹐其前尙有十六句﹐截去較勝。

◆陳秀民

秀民字庶子﹐溫州人。一云嘉興人。張氏時爲參軍﹐有寄情集。

寄紹興呂左丞

○寄紹興呂左丞

後來江左英賢傳﹐又是淮南保相家【淮南「南」﹐輟耕錄卷二十七作「西」。】。見說錦袍酣戰罷﹐不驚越女采荷花。

輟耕錄﹕張氏據有平江﹐部將呂珍守越﹐參軍陳庶子﹑饒介之在左右。一日﹐陳賦此詩﹐饒染翰題扇以寄呂﹐詞翰雙絕。呂倩人誦罷﹐大怒曰「我爲主人血戰守封疆﹐豈愛一女子不忍驚乎﹗見則必殺之。」

◆陳基

基字敬初﹐臨海人。受業於黃溍﹐從至京師﹐授經筵檢討。有夷白齋集。

續吳先賢贊﹕張士誠受元太尉﹐以基參府事。及其謀自王也﹐乃獨諫止之﹐謂當且需時者。遂命以內史領學士院﹐凡軍旅文符書檄悉委之。士誠無大略﹐不知攻取勢﹐遽晏安﹐徒好文爲故﹐時有命篇﹐諸人與相和歌﹐亦曾無巢幕及燼之慮。及與同覆﹐基旣俘﹐乃蒙宥﹐俾修元史﹐成﹐放還吳﹐卒。

舟中看虞山有感

桂林謠

羣珠碎傷吳帥潘元紹眾妾作

○舟中看虞山有感

一望虞山一悵然﹐楚公曾此將樓船。間關百戰捐軀地﹐慷慨孤忠罵寇年。塡海欲銜精衛石﹐驅狼願假祖龍鞭。至今父老猶垂淚﹐花落春城泣杜鵑。

列朝詩集﹕此詩爲張士徳被擒而作。余別有記﹐甚詳。孤忠罵寇﹐亦指斥之詞也。

○桂林謠

廣寒宮前秋色老﹐桫欏子結虯枝杪。剛風吹顫玉蟾蜍﹐丹枝經霜香似掃。雪■﹝夋兔﹞持杵敲丁東﹐驚落璸璣銀闕空。羿妻孀居不遑惜﹐蚌胎撒下塵寰中。

拜經樓詩話﹕世傳天竺中秋夕往往有月中桂子飄落﹐惟至正壬辰﹐落在九月十五夜半。陳敬初爲賦桂林謠云云。

○羣珠碎傷吳帥潘元紹眾妾作

繡紋剌綺春纖長﹐蘭膏鬌鬢瓊肌香。芳年艷質媚花月﹐三三兩兩紅鴛鴦。翠靴踏雲云帖妥﹐海棠露濕臙脂朵。冶情紛作蝶戀春﹐新曲從翻玉連瑣。畫堂銀燭天沈沈﹐揚眉一笑輕千金﹐明珠買得綠珠心。欲揮魚腸掃妖彗﹐主君勿疑心似醉﹐一宵痛擊羣珠碎。門前鐵騎嘶寒風﹐奇勛解使歸元戎。

元明事類鈔﹕元陳基集﹕吳帥潘元紹七妾皆靑年絕色﹐善纂組歌詞。因潘出軍﹐恐致疑﹐皆雉經﹐爲作羣珠碎詩。楊愼集﹕七姬之死﹐蓋潘逼焉。平安則獶雜子女而漁聚之﹐一旦有變﹐恐樂他人之少年而雉經之﹐潘之惡甚矣。

◆卞元亨

絕句

○絕句

牡丹曾是手親栽﹐十度春風九不開。多少繁華零落盡﹐一枝猶待主人來。

茶余客話﹕卞元亨元從張士誠【元從茶余客話﹝光緒刊本﹞卷二十一作「於元末時從」﹐較勝。】﹐屢諫不聽﹐歸隱海濱。明太祖平吳后﹐屢徵不出﹐作詩有「恐使田橫客笑人」句。明祖怒﹐遣戍遼陽。將行﹐以酒酹牡丹曰「待我南還花再開。」自是花果不開。妾棲息園中﹐朝夕對花祝云﹕主人有還信﹐當再開花。如是十年﹐花忽大放﹐元亨果遇赦還。復作詩云云。

◆方行

行字明敏﹐黃巖人﹐谷珍子。有東軒集。

詩談﹕黃巖方行﹑寧海許繼皆鐵中錚錚者。

句

○句

采窮江海無靈藥﹐歸到驪山有刼灰。【登秦住山】

藝苑巵言﹕參之貞元﹑長慶亦無愧色。

◆劉仁本

仁本字徳元﹐天臺人。元末進士﹐官江浙行省左右司郎中﹐佐方谷眞謀議。有羽庭詩稿。

續蘭亭會補參軍劉密詩

○續蘭亭會補參軍劉密詩【並序】

庚子春﹐仁本治師會稽之餘姚﹐乃相龍泉之左麓州署之後山﹐得神禹祕圖之處。水出巖罅﹐瀦爲方沼﹐疏爲流泉﹐卉木叢茂﹐行列紫薇﹐間以竹篁﹐彷佛乎蘭亭景狀。因作雩詠亭以表之﹐合甌越來會之士得四十二人﹐同修褉事﹐取晉人蘭亭會圖詩缺不足者﹐各占其次﹐補四五言各一首﹐因曰「續蘭亭會」云。

陽春沐膏澤﹐艸木生微暄。靈圖發幽祕﹐感此禹迹存。衣冠繼芳集﹐臨流引淸樽。性情聊自適﹐理亂復奚言。

列朝詩集﹕至正庚子﹐仁本治師會稽之餘姚州﹐作雩詠亭於龍泉左麓﹐彷佛蘭亭景物。集名士趙俶﹑謝理﹑朱右﹑天臺僧白雲以下四十二人﹐修褉賦詩﹐仁本自爲之序焉。

◆謝理

理字��﹐南陽人。官都事。

續蘭亭會補侍郎謝瑰詩二首

○續蘭亭會補侍郎謝瑰詩二首

東溫散晴旭﹐灌水浮嘉陰。良辰事修禊﹐我友欣盍簪。方池注淸流﹐可以濯煩襟。一觴復一詠﹐暢情忘古今。

◆王霖

霖字叔雨﹐括蒼人。官江浙行省樞密院都事。

續蘭亭會補王獻之詩二首

○續蘭亭會補王獻之詩二首

華發宴餘春﹐微風宿雲散。蘭臯野气芳﹐桐岡日初旦。羣賢集崇丘﹐臨流水光渙。酌酒淸湍曲﹐俯泉嘅長嘆。

◆諸絅

絅字��﹐��人。官蕭山教諭。

續蘭亭會補府曹勞夷詩二首

○續蘭亭會補府曹勞夷詩二首

叢木翳林薄﹐構亭俯澗濱。旭日散晴彩﹐光風媚芳春。臨流轉輕觴﹐於以樂嘉賓。詠歌意自適﹐酣暢趣益眞。玆遊惇所尙﹐庶足酬令辰。

◆徐昭文

昭文字秀章。上虞人。官平江儒學學正。

續蘭亭會補府主簿後綿詩二首

○續蘭亭會補府主簿後綿詩二首

玆辰天气佳﹐駕言寫我憂。衣冠盛良會﹐祓禊俯長流。川容澹疏雨﹐樹色翳崇丘。淸風接千載﹐復此逍遙遊。

◆鄭彜

彜字符秉﹐余姚人。

續蘭亭會補山陰令虞國詩二首

○續蘭亭會補山陰令虞國詩二首

夙駕稅幽麓﹐泛醴循流瀾。芳蕤被巖瀨﹐葩萼耀林端。靡靡時運近﹐期焉撫岏巑。主欣遠賓集﹐陶然有餘歡。

◆張溥

溥字��﹐余姚人。官嘉興路經歷。

續蘭亭會補鎭國大將軍掾卞迪詩二首

○續蘭亭會補鎭國大將軍掾卞迪詩二首

玆辰暮春初﹐散策臨泉石。云渠引微波﹐浮觴薄前席。伊人旣已去﹐古今同一適。睠玆修禊地﹐遙岑澹空碧。

靜志居詩話﹕左司結續蘭亭會﹐與者四十二人﹐今名氏未能悉考。詩僅存者﹐左司而外﹐都事謝理補晉侍郎謝瑰﹐鄕貢進士趙俶補參軍孔盛﹐蕭山主簿朱右補余杭令謝滕﹐帥府都事王霖補王獻之﹐蕭山教諭諸絅補府曹勞夷﹐平江儒學正徐昭文補府主簿後綿﹐祕圖隱者鄭彜補山陰令虞國﹐嘉興路經歷張溥補鎭國大將軍掾卞迪﹐天臺僧自悅補任城呂系﹐四明僧如阜補任城令呂本﹐東山僧福報補彭城曹諲﹐詩皆醇雅﹐絕類晉人。事在至正庚子後九年﹐始建元洪武﹐諸君惟俶及右仕明。

案﹕以上七人詩﹐皆二首錄一。

◆吳徹

徹字文通﹐崇仁人。

西山夜雨

○西山夜雨

莫厭西山夜雨多﹐也應添起洞庭波。東風肯與周郎便﹐直上金陵奏凱歌。

明詩綜﹕爲陳友諒用事。嘗偵太祖軍被獲﹐命詠百馬圖﹐黥其面目爲詭譎秀才。又賦西山夜雨云雲。

●元詩紀事卷二十九【寇賊】

侯官陳衍輯

芝麻李

西昌寇

◆芝麻李

平湖錄﹕蕭縣人李二﹐號芝麻李﹐以燒香聚眾﹐與其黨趙君用﹑彭早住起淮安﹐攻陷徐州。元兵破徐州﹐芝麻李遁﹐趙君用﹑彭早住走濠州。

庚申外史﹕芝麻李者﹐邳州人也。值歲饑﹐其家惟有芝麻一倉﹐盡以賑人﹐故得此名。

庚申外史﹕脫脫平徐州﹐以得芝麻李奏功。旣而陰構朝旨﹐令班師﹐使者六七返﹐帝始令月怯察兒代之。月餘﹐始獲芝麻李﹐械送京師。脫脫密令就雄州殺之。

案﹕據此﹐疑芝麻李始終未眞獲。

題畱連亭

○題畱連亭

憶昔曾爲海上豪﹐臙脂馬上赤連刀。此地斬分陳總管﹐彼時斫斷莫軍曹。固知今日由天定﹐方信當年漫自勞。英雄每每無常在﹐戰袍著盡又方袍。

壠起雜事﹕芝麻李之遁也﹐髠發爲頭陀僧。及天下旣定﹐遊徐之永固河。河上有畱連亭﹐李徘徊久之﹐乃題一筆云云。三嘆投筆而出。乃有翁方且以舟艤岸﹐見李發嘆﹐問其故﹐李泣下謂曰「我卽蕭縣李二也。」此翁亦流淚不止﹐自陳其由﹐所謂湘鄕賊鄧文元也﹐避難詭姓名﹐作渡於此。二人沽村酒酌之﹐話昔日之彊梁﹐傷今日之狼狽﹐聞者爲之感嘆。

◆西昌寇

口占詩

○口占詩

頭戴血淋漓﹐負母沿街走。遇我慈悲人﹐與汝一杯酒。我亦有家兒﹐雪色同冰藕。亦欲如汝賢﹐未知天從否﹖

江西通誌云﹕鄧學詩字崇雅﹐泰和人。元季﹐寇入西昌﹐學詩負母劉以逃﹐塗遇寇﹐斮之幾死。繼有寇至﹐見老母哭其旁﹐憫之﹐與以善藥傅創﹐又解衣覆之﹐久乃蘇。最後復遇渠寇﹐知其儒者﹐哀之﹐口占一詩云云﹐命和。學詩應聲和云「鐵馬從西來﹐滿城盡驚走。我母年七十﹐兩足如醉酒。白刃加我身﹐一命懸絲藕。感君不殺恩﹐未知能報否﹖」寇喜釋之。

●元詩紀事卷三十【金遺老】

侯官陳衍輯

元好問

白君舉

楊弘道

李俊民

段克己

◆元好問

好問字裕之﹐太原秀容人。金興定三年登進士第﹐官至翰林知制誥。金亡不仕。世稱遺山先生﹐有遺山集。

郝文忠集﹕先生當徳陵之末﹐獨以詩鳴﹐上薄風﹑騷﹐中規李﹑杜﹐粹然一出於正。天才淸贍﹐邃婉髙古﹐沈鬱太和﹐力出意外。巧縟而不見斧鑿﹐新麗而絕去浮靡﹐造微而神采粲發。雜弄金碧﹐糅飾丹素﹐奇芬異秀﹐洞蕩心魄。看花把酒﹐歌謠跌宕﹐挾幽並之气﹐髙視一世。以五言雅爲正﹐出奇於長句雜言﹐至五千五百餘篇。爲古樂府不用古題﹐特出新意以寫怨思者﹐又百篇。用今題爲樂府﹐揄揚新聲者﹐又數十百篇。

余謙遺山集序﹕崔立之變﹐駢首死難者不可勝紀﹐遺山巋然獨存。金亡﹐晦道林莽﹐日課一詩﹐寒暑不易。

遺山集﹕初余學詩﹐以數十條自警﹕毋怨懟﹐毋謔浪﹐毋傲狠﹐毋崖異﹐毋狡訐﹐毋媕阿﹐毋附會﹐毋籠絡﹐毋衍粥﹐毋矯飾﹐毋爲堅白辧﹐毋爲聖賢顚﹐毋爲妾婦妬﹐毋爲仇敵謗傷﹐毋爲聾俗哄傳﹐毋爲瞽師皮相﹐毋爲黥卒醉橫﹐毋爲黠兒白撚﹐毋爲田舍翁木彊﹐毋爲法家醜詆﹐毋爲牙郎轉販﹐毋爲市倡恩怨﹐毋爲琵琶娘返魂韻詞﹐毋爲村夫子兔園冊﹐毋爲算沙僧困義學﹐毋爲稠梗治禁詞﹐毋爲天地一我﹑古今一我﹐毋爲薄惡所移﹐毋爲正人端士所不道。

庶齋老學叢談﹕張橘軒與元遺山爲斯文骨肉﹐張云「富貴倘來良有命﹐才名如此豈長貧。」元攺「倘來」爲「逼人」﹐「此」爲「子」。又云「半篙溪水夜來雨﹐一樹早梅何處春。」元曰「佳則佳矣﹐而有未安。旣曰『一樹』﹐烏得爲『何處』﹖不如通作一句﹐攺『一樹』爲『幾點』。」壬辰北渡﹐寄遺山詩﹕「萬里相逢眞是夢﹐百年垂老更何鄕。」元攺「裏」爲「死」﹐「垂」爲「歸」。如光弼臨軍﹐旗幟不易﹐一號令之﹐而百倍精采。

堯山堂外紀﹕壬辰北渡﹐順天毛正卿﹑楊徳秀﹐祈仙寺中﹐蘇晉降筆﹐寫詩數十首。一詩有「百僞無一眞﹐中有羲黃醇」之句。餘詩除「酒裏神仙我」五言外﹐多不成語。二人初不知晉爲何代人﹐詩爲何人作﹐以語元遺山。遺山曰「餘二十六七時﹐有詩曰﹕『西郊一畝宅﹐閉門秋艸深。牀頭有新釀﹐意愜成孤斟。舉杯謝明月﹐蓬蓽肯相臨。願將萬古色﹐照我萬古心。』又﹕『去古日已遠﹐百僞無一眞。獨余酒鄕地﹐中有羲黃醇。聖教難爲功﹐乃見酒力神。誰能釀滄海﹐盡醉區中民。』今晉所批﹐乃有此十字﹐晉豈余前身邪﹖將近時鬼物之不昧者﹐記餘詩托名於晉﹐以自神也﹖晉旣以餘詩爲渠所作﹐余亦就『酒裏神仙我』五言取償於晉。」因作樂府曰「繡佛長齋﹐枉伴蒲團過。酒壚橫臥﹐一蹴虛空破。頗笑張顚﹐自謂無人和。還知麼﹖醉鄕天大﹐少个神仙我。」

箕山

元魯縣琴臺

芳華怨

贈別孫徳謙

送李參軍

論詩三十首

俳體雪香亭雜詠十五首

鄕郡雜詩五首

論詩三首

遊天壇雜詩

徵人怨

塞上曲

梁園春五首

宛丘嘆

密公寶章小集

淮右

秋夜

李仲華湍流髙樹圖

記夢

初挈家還讀書山雜詩

姨母隴西君諱日作

題張彥寶陵川西溪圖

汾亭古意圖

寄楊弟正卿

句

句

句

○箕山

幽林轉陰崖﹐鳥道人迹絕。許君棲隱處﹐惟有太古雪。人間黃屋貴﹐物外祗自潔。尙厭一瓢喧﹐重負寧所屑。降衷均義稟﹐汨利忘智決。得隴又望蜀﹐有齊安用薛。干戈幾蠻觸﹐宇宙日流血。魯連蹈東海﹐夷叔采薇蕨。至今陽城山﹐衡華兩丘垤。古人不可作﹐百念肺肝熱。浩歌北風前﹐悠悠送孤月。

○元魯縣琴臺

荒城艸木合﹐破屋風雨侵。千年一琴臺﹐睠焉涕盈襟。遺愛食縣社﹐公寧不堪任。此臺卽甘棠﹐忍使無餘陰﹖旁捨髙以華﹐大豪日捐金。蒼云玄武暮﹐鬼物憑陰岑。尙徳抑玄虛﹐墜典誰當尋。我興薦寒泉﹐百拜公來臨。公來不能知﹐落日下饑禽。懷哉空山裏﹐鶴飛猿與吟。當年於蒍歌﹐補衮一何深。承平示得意﹐獨能正哇淫。君相此一時﹐又復悟良箴。諛臣坐廢黜﹐盍亦起幽沈。蒲輪竟頹轂﹐香艸空深林。寂寞授書室﹐孤甥舉遺衾。生平諒已然﹐薄俗矧來今。千山爲公臺﹐萬籟爲公琴。夔曠不並世﹐月露爲知音。人間蹄涔耳﹐已矣非公心。【元道州文編以元魯山爲元魯縣。又﹐臺今爲玄武祠﹐故及之。】

郝文忠集﹕業成﹐下太行﹐渡大河﹐爲箕山﹑琴臺等詩。趙禮部見之﹐以爲少陵以來無此作也﹐以書招之。於是名震京師﹐目爲「元才子」。

○芳華怨

娃兒十八嬌可憐﹐亭亭裊裊春風前。天上仙人玉爲骨﹐人間畫工畫不出。小小油壁車﹐軋軋出東華﹐金縷盤雙帶﹐云裙接鴈沙。一片朝云不成雨﹐被風吹去落誰家﹖少年豈無恩澤侯﹐金鞍繡帽亦風流。不然典取驌驦裘﹐四壁相如堪白頭。金穀樓臺悄無主﹐燕子不來花著雨。只知環佩作離聲﹐誰向琵琶得私語。無情鸂鶒翡翠兒﹐有情蜂雄蛺蝶雌。勸君滿酌金屈卮﹐明日無情空折枝【按﹕此詩系錄自遺山先生文集﹝四部叢刊影明本﹞卷六﹐歸潛誌所引異文甚多﹐如「金縷」以下三句﹐歸潛誌引作「繡帶盤綾結﹐云裙蹋雁沙。嬌云一片不成雨」。】。

歸潛誌﹕元裕之﹑李長源同鄕裏﹐各有詩名﹐由其不相下﹐頗不相成。李好憤怒﹐元嘗云「長源有憤擊經。」元好滑稽﹐李輒以詩譏罵﹐元無如之何。元嘗權國史院編修官﹐時末帝召故駙馬都尉僕散阿海女子入宮﹐俄以人言其罪﹐又蒙放出。元因賦金穀怨樂府。李見之﹐作代金穀佳人答一篇﹐以拒焉。一時士人﹐傳以爲笑談。元詩云云。

○贈別孫徳謙

津橋垂楊雪花白﹐挽斷靑衫苦畱客。西湖一雨春意濃﹐絕似銅駝洛陽陌。湖亭轟醉臥春風﹐到手金杯不放空。鵲山一帶傷心碧﹐羨殺孫郎馬首東。

庶齋老學叢談﹕張寓軒相公少年與孫徳謙於東平嚴侯府從元遺山讀書﹐其歸也﹐命二子送行。及別﹐求詩﹐以「東平」二字爲韻。孫得詩云云。公得詩云「汝伯年年發如漆﹐看渠著腳與云平。」孫竟不永年。或者謂徳謙詩有「殺孫郎」語﹐不祥如此﹐則詩果有讖乎﹖

○送李參軍

五日過居庸﹐十日渡桑幹。受降城北幾千里﹐出塞入塞沙漫漫。古來丈夫淚﹐不灑別離間﹔今朝送君行﹐淸淚畱餘潸。生女莫作王明君﹐一去紫臺空佩環。生男莫作班定遠﹐萬里馳書望玉關。我知驥子墜地無齊燕﹐我知鴻鵠意气靑雲端。艸間尺鷃亦自樂﹐扶搖直上何勞摶﹗一衣敝縕袍﹐一飽苜蓿盤。歲時壽翁媼﹐團欒有餘歡。就令一朝便得八州督﹐爭似彩衣起舞春斕斑。去年洛陽人﹐今年指天山。地遠馬韉破﹐霜重貂裘寒。朔風浩浩來﹐客子慘在顏。扼胡嶺上一回首﹐未必君心如石頑。君不見﹐桓山烏﹐乳哺不得須臾閒﹐眾雛一朝散﹐孤雌回顏聲悲酸。寒雁來時八九月﹐白頭阿母望君還﹗

歸田詩話﹕予適保安﹐周府教授滕碩亦以事累繼至﹐見予每誦元遺山送李參軍赴塞上長篇﹐謂舊讀此詩﹐備悉塞垣之苦﹐豈料今日親涉此境。予愛其詩﹐因請詳讀而備錄之。

○論詩三十首

一語天然萬古新﹐豪華落盡見眞淳。南窗白日羲皇上﹐未害淵明是晉人。【柳子厚﹐唐之謝靈運﹔陶淵明﹐晉之白樂天。】

定宇先生文集﹕答問﹕問﹕「元裕之云﹕柳子厚﹐唐之謝康樂﹔陶元亮﹐晉之白樂天。此說如何﹖」答曰「謝康樂以放曠不檢束遭禍﹐柳子厚陷伾文之黨亦卒貶死﹐以之並說﹐亦自頗是。陶元亮忠義曠達﹐優遊樂易﹐以白樂天比之﹐亦似﹐但優遊樂易相似﹐而論其至到處﹐則樂天不能及淵明也。」

望帝春心托杜鵑﹐佳人錦瑟思華年。詩家總愛西昆好﹐只恨無人作鄭箋。

牧庵集﹕嘗疑遺山論詩於西昆有「無人作鄭箋」之恨﹐漫不知何說﹐心竊異之。後聞髙吏部談遺山誦義山錦瑟中四偶句﹐以爲寓意於適怨淸和﹐始知謂鄭箋者﹐殆是事也。

東野窮愁死不休﹐髙天厚地一詩囚。江山萬古潮陽筆﹐合在元龍百尺樓。

歸田詩話﹕「東野」云云。推尊退之而鄙薄東野至矣。東坡亦有「未足當韓豪」之句。又云「我厭孟郊詩﹐復作孟郊語。」

窘步相仍死不前﹐唱酬無復見前賢。縱橫自有淩雲筆﹐俯仰隨人亦可憐。

南濠詩話﹕東坡云「詩須有爲而作。」山谷云「詩文惟不造空彊作﹐待境而生﹐便自工耳。」予謂今人之詩﹐惟務應酬﹐皆無謂而作者也【皆無謂而作者也南濠詩話﹝知不足齋叢書本﹞作「眞無爲而彊作者」。】﹐無怪其語之不工。遺山云云﹐知其病者也。

有情芍藥含春淚﹐無力薔薇臥晚枝。拈出退之山石句﹐始知渠是女郎詩。

中州集﹕王中立傳﹕予嘗從先生學﹐問作詩究竟如何﹐先生舉秦少遊春雨詩「有情」云云。詩非不工﹐若以退之「芭蕉葉大梔子肥」較之﹐則春雨爲婦人語矣。破卻工夫﹐何至學婦人﹗

歸田詩話﹕元遺山論詩三十首﹐內一首云云。初不曉所謂。後見詩文自警一編﹐亦遺山所著﹐謂﹕「有情」二句﹐此秦少遊句也﹐非不工巧﹐然以退之山石句觀之﹐渠乃女郎詩也﹐破卻工夫﹐何至作女郎詩。

○俳體雪香亭雜詠十五首

鑪燻浥浥帶輕陰﹐翠竹髙梧水殿深。去去氈車雪三尺﹐畫羅休縷麝香金。【泥金色如麝香﹐宮中所尙。】

藝林伐山﹕宋徽宗宮人多以麝香色縷金羅爲衣裙﹐元裕之詩﹕「此去穹廬千萬里﹐畫羅休縷麝香金。」

羅綺深宮二十年﹐更持桃李向誰妍﹖人生只合梁園死﹐金水河頭好墓田。

山房隨筆﹕金國南遷﹐浸弱不支﹐又遷睢陽﹐某後不肯播遷﹐寧死於汴。元遺山有詩云云。

東臯雜鈔﹕金國南遷後﹐國浸弱云云﹐見山房隨筆。王阮亭但謂其擬張祜「人生只合揚州死﹐禪智山光好墓田」﹐蓋哀金宮人之被俘虜者耳﹐豈未見此耶﹖

○鄕郡雜詩五首

百年喬木郁蒼蒼﹐耆老風流趙與楊。爲向楡關使君道﹐郡中合有二賢堂。

元朝名臣事略引四賢堂記﹕聶侯珪帥平定﹐聞敬齋李公之名而賢之﹐延至郡捨。會遺山元公還太原﹐過之﹐爲數日畱。因追憶閒閒﹑文獻二老﹐作詩云云。聶侯起謝曰「此珪志也。」方經始而聶侯卒。至元二年﹐到侯天祿繼守是州﹐爲屋數楹﹐置楊﹑趙﹑元﹑李四公像於中以事之。

○論詩三首

暈碧裁紅點綴勻﹐一回拈出一回新。鴛鴦繡了從教看﹐莫把金鍼度與人。

月山詩話﹕元遺山詩喜用古人成語﹐陶﹑杜句尢多。論詩絕句「鴛鴦」云云﹐亦是古句。朱子云「子靜說話﹐常是兩頭明中間暗﹐其所以不說破﹐便是禪﹐所謂『鴛鴦繡出從君看﹐莫把金鍼度與人』﹐他禪家自愛如此。」

○遊天壇雜詩

道民初不忘天臺﹐姓氏分明見密崖。爲問松臺千載鶴﹐白雲何處不歸來﹖

續夷堅志﹕明昌末﹐廬氏山密崖﹐石壁髙峻﹐非人迹所到。忽有題字云﹕道民天臺司馬承禎過。字大如盌﹐墨色光瑩而紫。予過中巖謁白雲先生祠﹐碑載承禎葬松臺。因有詩云云。

仙貓聲在洞中聞﹐憑仗兒童一問君。同向燕家舐丹竈﹐不隨雞犬上靑雲。

續夷堅志﹕天壇中巖有仙貓洞﹐世傳燕眞人丹成﹐雞犬亦升仙﹐而貓獨不去。在洞已數百年﹐遊人至洞前呼仙哥﹐間有應者。王屋令臨漳薛鼎臣呼之而應﹐親爲予言。己亥四月﹐予自陽臺宮將之上方﹐過洞前﹐命兒子叔儀呼之﹐隨呼而應﹐殊淸遠也【淸遠「遠」原作「還」﹐據續夷堅志﹝得月簃叢書本﹞攺。】。因作詩云云。

○徵人怨

瀚海風煙掃易空﹐玉關歸路幾時東。塞垣可是秋寒早﹐一夜淸霜入鏡中。

○塞上曲

平沙細艸散羊牛﹐幾簇徵人在戍樓。忽見隴頭新雁過﹐一時回首望南州。

○梁園春五首【車駕遷汴京後作。】

軍從南去三回勝﹐雪自冬來二尺彊。今歲長春多樂事﹐內家應舉萬年觴。【長春﹐徳陵誕節名。】

暖入金溝細浪添﹐津橋楊柳綠纖纖。賣花聲動天街遠﹐幾處春風揭繡簾。

上苑春濃晝景閒﹐綠云紅雪擁三山。宮墻不隔東風斷﹐偸送天香到世間。

樓觀沈沈細雨中﹐出墻花木亂靑紅。朱門不解藏春色﹐燕宿鶯啼處處通。

雙鳳簫聲隔彩霞﹐宮鶯催賞玉溪花。誰憐麗澤門邊柳﹐瘦倚東風望翠華。【龍徳宮有玉溪館﹐麗澤﹐燕都西門名。】

詩藪﹕元人絕句﹐莫過虞﹑範諸家。至樂府體絕少﹐惟元好問塞上曲﹑梁園春﹑徵人怨差有唐味。

○宛丘嘆

秦陽陂頭人迹絕﹐荻花茫茫白於雪。當年萬家河朔來﹐盡出牛頭入租帖。蒼髯長官錯料事﹐下考大笑陽城拙。至今三老背腫靑﹐死爲逋懸出膏血【逋懸原作「懸逋」﹐按自注有「大爲逋懸所困」句﹐因據遺山先生文集卷三攺。】。君不見劉君宰葉海內稱﹐饑摩寒撫哀孤惸。碑前千人萬人泣﹐父老夢見如平生。冰霜紈袴渠有策﹐如我碌碌當何成。荒田滿眼人得耕﹐詔書已復三年徵。早晚林間見雞犬﹐一犂春雨麥靑靑。

自注﹕髯李令南陽﹐配流民以牛頭租﹐迫而逃者萬餘家。劉云卿禦史宰葉﹐除逃戶稅三萬斛﹐百姓爲之立碑頌徳。賢不肖用心相遠如此。李之後十年﹐予爲此縣﹐大爲逋懸所困。辛卯七月﹐司農檄予按秦陽陂田【司農遺山先生文集作「農司」﹐似當從。】﹐感而賦詩。李與劉皆家宛丘﹐故以宛丘嘆命篇。

○密公寶章小集

天東長白大寶幢﹐天河發源導三江。有木蔽映山朝陽﹐云誰巢者雛鳳凰。雲間吐气日五色﹐百鳥不敢言文章。名都盤盤魏大梁﹐黃金甲第羅康莊。王家書絕畫亦絕﹐欲與中祕論低昂。密公書院無絲簧﹐窗明幾潔凝幽香。元光以後門鑰廢﹐文士稍得連壺觴。客來喜色浮淸揚﹐典衣置酒餘空箱。生平俊气不易降﹐眼中俗物都茫茫。淵明素琴嵇阮酒﹐妙意所寄誰能量。在昔武元握乾綱﹐扶桑爲弓射八荒。獵取大國如驅羊。民風朴魯資鷙彊﹐文洽未及武克剛。興陵之孫越王子﹐天以人瑞歸明昌。十三執經侍帝傍﹐十八健筆淩阿房。撐腸文字五千卷﹐靈臺架構森鋪張。髙陽苗裔襲眾芳﹐胡不置之貢玉堂。袖中正有活國手﹐地下才得修文郎。悲風蕭蕭吹白楊﹐丘山零落可憐傷。承平故態耿猶在﹐拂拭寶墨生輝光。恰似如庵連榻坐﹐一甌春露澹相忘。

自跋﹕「明昌寶玩」﹑「羣玉中祕」﹐內府圖書印也。越邸有柳公權紫絲鞵﹑歐率更海上﹑楊凝式乞花等帖﹐然獨推元章華佗爲古今絕筆。宋畫譜山水以李成爲第一﹐國朝張太師浩然﹑王內翰子端奉旨品第書畫﹐謂成筆意繁碎﹐有畫史气象﹐次之荊﹑關﹑範﹑許之下。密公識賞超詣﹐亦以此論爲公。郭幹暉雀棘【雀棘「雀」原作「崔」﹐據遺山先生文集卷三攺。】﹐公以爲當在太古無上﹐唐以來諸人﹐筆虛筆實﹐皆非其比﹐故予詩及之。樗軒﹐公自號也。又所居有如庵﹐詩集號如庵小藳。越王諸子﹐惟樗軒貧甚﹐「典衣沽酒」之句﹐蓋實錄云。甲午三月二十有一日﹐爲輔之書於聊城至覺寺之寓居。

○淮右

淮右城池幾處存﹐宋州新事不堪論。輔車漫欲通吳會﹐突騎誰當搗薊門。細水浮花歸別澗﹐斷雲含雨入孤村。空餘韓偓傷時語﹐畱與累臣一斷魂。

全金詩﹕五﹑六全用韓致光語﹐卽於結聯標出﹐自成一體。遺山詩用前人成語極多﹐陶﹑杜句尢甚﹐又未可以此例槪之也。

○秋夜

九死餘生气息存﹐蕭條門巷似荒村。春雷謾說驚坯戶﹐皎日何曾入覆盆。濟水有情添別淚﹐吳云無夢寄歸魂。百年世事兼身事﹐尊酒何人與細論﹖

金詩紀事﹕此詩爲汴京之難言之也。金史文藝傳云﹕天興二年春﹐崔立變。羣小請爲立建功徳碑﹐翟奕以尙書省命召翰林直學士王若虛爲文。若虛自分必死﹐以理諭之﹐奕輩不能奪。乃召太學生劉祁﹑麻革輩赴省﹐元好問﹑張信之諭以立碑事。祁等固辭﹐促迫不已﹐祁卽爲艸定。好問意未愜﹐乃自爲之﹐以示若虛﹐乃共刪定數字。詩中意含蓄未露﹐其痛切言之者﹐則見於集中外家上梁文及郝經辧磨甘露碑詩。

上梁文略云﹕初一軍構亂﹐羣小歸功。刼太學之名流﹐文鄭人之逆節。命由威制﹐佞豈願爲﹖伊誰受賞﹐於我嫁名。果吮癰舐痔之自甘﹐𨿽竄海投山其何恨﹗追韓之騎甫還﹐射羿之弓隨彀。予北渡之初﹐獻書中令君﹐請以一寺觀所費﹐養天下名士。造謗二三﹐亦書中枚舉之類也。

金詩紀事﹕裕之寓書楚材﹐請養天下名士。書中所枚舉者﹐耆舊外﹐時輩共四十九人﹐劉﹑麻之名皆在焉。

陵川集詩有云「勒文誦徳召學士﹐滹南先生副一死。林希更不顧名節﹐兄爲起艸弟親刻。」又﹕「數罇黃封幾斛米﹐賣卻家聲都不計。」又﹕「作詩爲告曹聽翁﹐且莫獨罪元遺山。」

案﹕甘露碑文必遺山推諉劉京叔﹑麻信之起艸﹐而爲之刪定者。郝伯常爲遺山門人﹐但曰「且莫獨罪」﹐可見非遺山一人所爲﹐而固未嘗不與其事。此一語可據以定讞矣。上梁文之「命由威制﹐佞豈願爲」﹐非自甘「吮癰舐痔」等語﹐明系自辧其出於彊逼耳。不然﹐受賞彀弓﹐遺山於京叔﹑信之詆之已不遺力﹐此「威制」數語﹐豈反爲二人訟冤乎﹖金史謂若虛亦共刪定﹐自不足信。其謂遺山不愜祁等所作乃自爲之者﹐亦太過之言也。

○李仲華湍流髙樹圖

小景風流恰入時﹐畱題紙尾竟何辭。不因脫兔投林了﹐何處而今更有詩。

自注﹕癸巳正月之變﹐逆黨中有欲謀害己者﹐賴仲華力爲營護得釋﹐故篇末有及。

○記夢

天上材官老不材﹐從教兀兀走塵埃。夢中望拜通明殿﹐曾見金書兩字來。

自注﹕戊子七月二十四日﹐內鄕往盧氏﹐宿走馬平﹐夜夢拜天帝像﹐遂觀法駕﹐導引畫幄最前負弩三人中﹐有金書小字題「裕之」者﹐夢中不自知其爲予也。

○初挈家還讀書山雜詩

天門筆勢到閒閒﹐相國文章玉筍班。從此晉陽方誌上﹐系舟山是讀書山。

自注﹕系舟﹐先大父讀書之所。閒閒公攺爲元子讀書山。又﹐大參楊公叔玉譔先人墓銘。

○姨母隴西君諱日作

寶鏡煌煌照九州島﹐埋藏曾及見諸劉。丰城今日無雷煥﹐紫气誰當辧鬥牛﹖

自注﹕陽曲劉氏家大寶鏡能照天地四方﹐以前知休咎﹐其家埋地中﹐人不得見也。明昌泰和中﹐北方兵動﹐渠父子欲卜之。一日﹐先以旃幕障中庭﹐乃扃閉門戶甚嚴﹐及掘鏡出﹐光耀爛然﹐一室盡明﹐如初日之照。鏡中見北來兵騎穰穰無數﹐餘三方都無所覩。因大駭曰「不可﹐不可﹗」卽埋之。姨母時伏牀下﹐得竊窺焉。故予詩及之。

○題張彥寶陵川西溪圖

松林蕭蕭映靈宇﹐爍石流金不知暑。太平散人江表來﹐自訝淸涼造仙府。不到西溪四十年﹐溪光機影想依然。當時膝上王文度﹐五字詩成眾口傳。忽見畫圖疑是夢﹐而今塵土浣華顚。

自跋﹕本「送」字﹐今攺作「浣」字。陵川在太行之巓﹐蓋天壤間淸涼境界也。江淮太平散人題詩東廟﹐自謂已造仙府﹐恨居民不知其樂耳。此縣先君子舊治﹐宴遊西溪﹐僕以童子侍焉。彥寶出此圖求賦詩﹐感今懷昔﹐爲之愴然﹐故篇中有及。癸丑十一月三日題。

○汾亭古意圖

堯氏羲黃去未遠【堯氏羲黃遺山先生文集卷四作「堯民羲皇」。】﹐日作日息天機全。杜侯袖裏姑汾筆﹐辦與南華談窅然。廢興知經幾今昔﹐淳朴別有一山川。白雲亭上秋風客﹐不比仙翁甲子年。

自注﹕元佑以來郭熙﹑明昌泰和間張公佐﹐皆年過八十﹐而以山水擅名。今雲中杜丈莘老與張﹑郭年相若﹐而畫品不下古人。爲侯廣道作汾亭古意橫披﹐灑然有塵外意﹐爲題四韻其後。神仙張果﹐生帝堯甲子年﹐詩家亦傳習用之﹐故末句有及。

○寄楊弟正卿

馬迹車塵漫白頭﹐蒼生初不待君憂。且從少傅論中隱﹐盡要元規擁上流。東閣官梅動詩興﹐洞庭春色入新篘。歸程未覺西庵遠﹐夜夜淸伊繞石樓。

自注﹕正卿西庵以名酒甲洛中﹐嘗賦觀漲詩﹐有「狂瀾竟逐西風落﹐依舊淸伊繞石樓」之句﹐故兼及之。

○句

髙原水出山河攺﹐戰地風來艸木腥。

花啼杜宇歸來血﹐樹掛蒼龍蛻後鱗。

白骨又多兵死鬼﹐靑山原有地行仙。

燕南趙北無金土【金土「金」歸田詩話卷中作「全」﹐似當從。】﹐王后盧前總故人。

神功聖徳三千牘﹐大定明昌五十年。

歸田詩話﹕元遺山在金末﹐親見國家破殘﹐詩多感愴。如雲云﹐皆寓悲愴之意。至「神功」云云﹐不忘前朝之盛﹐亦可念也。

○句

秋風拂羅裳﹐秋水照紅妝。舉頭見郎至﹐低頭采蓮房。

詩藪﹕元裕之他詩不習杜﹐獨五絕學少陵﹐殊可笑。後平湖曲中得四句云云﹐殊有六朝風致﹐余爲刪作五言絕﹐可稱元初第一﹐然亦太白「舉頭見山月」語也。

○句

千山分晚照﹐萬籟入秋風。

雨入秦川黑﹐雲開楚岫靑。

時危頻虎穴﹐路絕更羊腸。

露涼驚夜鶴﹐風細咽秋蟬。

詩藪﹕元五言律可摘者﹐元裕之云云。句格閎整﹐大歷元和間。

又

七重寶樹圍金界﹐十色雯華擁畫梁。

升庵集﹕金國仙人王予可﹐詩多用「雯華」字﹐見中州集元好問詩﹕「剝裂雯華漬月秋。」又﹐寶宮寺云云。雯﹐文也。又石文似云亦曰「雯華」。古三墳書﹕「日云赤曇﹐月云素雯。」

又

英威未覺消沈盡﹐試向舂陵望鬱蔥。

歸潛誌﹕予先子翰林﹐令葉時﹐同郝坊州仲純賦昆陽懷古詩﹐諸公多繼作。元裕之云云。

案﹕「英威」二句﹐遺山集中失載。

◆白君舉

君舉號寓齋﹐隩州人。登金泰和詞賦進士第﹐北渡後卜築於滹陽﹐與元遺山齊名﹐稱元白。

案﹕全金詩作「君舉」﹐失其名。元詩癸集作「白賁字君舉」。然君舉與元遺山友善﹐而中州集白賁下不云字君舉也。

題靖節圖

酬元遺山

句

○題靖節圖

咄哉靈運輩﹐竟坐衣冠辱。誰知五柳家﹐春雨東臯綠。

○酬元遺山

夢裏燻風湛露歌﹐花開漢苑舊經過。拾遺老去靑春暮﹐司馬歸來白髮多。橫槊賦詩吾豈敢﹐短衣扣角夜如何。相逢未盡相思話﹐艸色連雲水碧波。

梧溪集﹕李冶序其詩曰「龍韜雷厲於紛拏之頃﹐玉唾川流於談笑之餘。」逢觀其題靖節圖有云云。風節可槪見矣。並錄酬元公八句云云。弟文舉﹐亦登貞佑進士第﹐馮西巖內翰有「科第聯飛光白傅」之句稱擬云。

○句

欲搜春艸池塘句﹐藥裹關心夢不成。

遺山集﹕李定齋有詩寄白﹐以「因風何惜數行書」爲落句。白酬答云云。余平解之云「金粟岡頭有發僧﹐遙知默坐對龕燈。書郵但覺浮沈久﹐詩卷何緣唱和曾。白日放歌須縱酒﹐淸朝有味見無能。相逢定有池塘句﹐藥裹關心恐未應。」

◆楊弘道

弘道字叔能﹐號素庵﹐淄川人。金末﹐補父蔭不就﹐避亂走襄漢。宋人辟爲唐州司戶﹐不久棄去。年八十餘卒。有小亨集。

幽懷久不寫一首效韓子此日足可惜贈彥深

甘羅廟

空村謠

○幽懷久不寫一首效韓子此日足可惜贈彥深

幽懷久不寫﹐郁紆在中腸。爲君一吐之﹐慷慨纏悲傷。辭直非謗訐﹐辭誇非顚狂。流出肺腑中﹐無意爲文章。兒時捧書卷﹐十日讀一箱。少年弄柔翰﹐開口吐鳳凰。正月號悲風﹐繐帷掛萱堂。先君官汝陰﹐九月飛嚴霜。累累二十口﹐丹旐回南方。【余年十一﹐正月喪母﹐九月喪父﹐哀哉﹗】有叔不讀書﹐但知禽色荒。呼盧畜鷹犬﹐置我遊戲場。珠璧不受污﹐拂拭增耿光。鬱鬱弭南溪﹐絳帳懸郡庠。組繡合尺度﹐道業傳書生。摳衣無幾何﹐叉手一韻成。南溪羅酒饌﹐列坐子侄行。靑綾覆我身﹐醉臥家人傍。雲間陸士龍﹐秋試獨騰驤。【南溪先生之弟庭賢﹐名天瑞﹐嘗爲益都府經義都魁。】明年桂枝春﹐兄弟雙翺翔。半途失明師﹐欲濟無舟航。故人何元理﹐【名中庸。】白日照忠誠。勸我從延賞﹐然後學明經。三年走遼碣﹐險阻實備嘗。鯨翻地軸傾﹐狼狽歸故鄕。鐵馬逐人來﹐蹴踏般溪冰。朔風振屋瓦﹐巷陌屍縱橫。鳴鏑射回雁﹐冰消溪水淸。親朋半凋落﹐殘月依長庚。婉婉兩稚子﹐面黥刀劍瘡。田園幸無恙﹐出郭依農桑。鋤耰干戈裏﹐三稔無積倉。一官調神京﹐妻子不得將。風塵復澒洞﹐齊魯多豺狼。賡歌無家別﹐揮淚哭途窮。李侯藝九畹﹐早播芝蘭香。奇字來無趾﹐側耳屬垣墻。妝鈿翦翠羽﹐隨珥捨明璫。綴緝不憚煩﹐旣成衣無裳。一朝忽變化﹐頭角髙軒昂。男兒可如此﹐陋質傾髙風。庶幾困而學﹐否極承變通。師說無賢鄙﹐事業有專工。苟欲爲貿易﹐入市審鞠躬。恩袍映野艸﹐道與人俱東。負笈遠方來﹐歧路無修長。拂衣叩君門﹐樹屏遮長廊。溫言當八珍﹐令色充壺觴。遠來誠饑渴﹐蔓說辭乞漿。秉心在黑白﹐掉舌談靑黃。臉紅眼尾斜﹐引手摩匡牀。自惟珷玞石﹐不中珪與璋。君家杵臼閒﹐何事舂粃糠。乃知畜奇貨﹐韞櫝方深藏。仕途得快捷方式﹐攺轍歸大商。紛紛輕薄子﹐仁義久已亡。彼非仁義器﹐仁義何可當。夫子靑雲姿﹐儗似令人驚。在我固自存﹐爲君惜淸名。冰雪正凝沍﹐屈指回春陽。皓鶴毛骨輕﹐云靜天蒼蒼。【小亨集】

○甘羅廟

峻阪欲盡長坡迎﹐後山未斷前山橫。甘羅廟下四山合﹐太始鬼物成天成。道傍一峯立突兀﹐瘦木上下攢虎薨。此郎片紙附遷史﹐勛業不足煩題評。尙憐稚齒據髙位﹐因使細人輕晚成。山間一笑爲絕倒﹐多少豎子談功名。

遺山集﹕叔能與余會於京師﹐遂見禮部閒閒公及楊吏部。二公見其幽懷久不寫及甘羅廟詩﹐嘖嘖稱嘆不已。

○空村謠

淒風羊角轉﹐曠野埃塵腥。膏血夜爲火﹐望際光靑熒。頹垣俯積灰﹐破屋仰見星。蓬蒿塞前路﹐瓦礫堆中庭。殺戮余稚老﹐疲羸行欲傾。居空村問汝﹐何以供朝昏﹖气息僅相屬﹐致詞難遽言。往時百餘家﹐今日數人存。頃筐長鑱隨日出﹐樹木有皮艸有根。舂磨沃饑火﹐水土仍君恩。但恨誅求盡地底﹐官吏有時還到門。

中州集﹕張介嘗贈詩人楊叔能﹐末章云「我貧自救如沃焦﹐君來過我亦何聊。爲君欲寫貧士嘆﹐才思殊減荒村謠。」楊初以荒村謠得名﹐故云。

困學齋雜錄﹕任城翟慶之云﹕在東平時﹐�南王子澗問楊叔能之詩於止軒先生﹐先生曰「叔能早年詩名藉甚﹐初入京時﹐如空村謠﹑甘羅廟諸作﹐楊﹑趙諸公極口推許。及自關中還﹐所作澹不可讀。」

◆李俊民

俊民字用章﹐號鶴鳴老人﹐澤州人。金承安中﹐舉進士第一﹐應奉翰林文字。入元﹐召見﹐乞還山﹐卒。賜謚莊靖先生。

寄趙庭幹

贈張仲一

○寄趙庭幹

試將小錄問同年﹐風采依稀墜目前。三十一人今鬼錄﹐與君𨿽在各華顚。

君還攜幼去幽燕﹐我向荒山學種田。千里暮鴻行斷處﹐碧雲容易作愁天。

全金詩﹕先生嘗自書登科記後曰﹕余閱承安庚申登科記﹐三十三人﹐革命後獨與髙平趙楠庭幹二人在。一日﹐邂逅於鄕邑﹐哽咽道舊。壬寅五月﹐庭幹復挈家之燕京。感慨忍淚﹐書五十六字寄之﹐云云。是時蔡州失守已十年矣。故云。

○贈張仲一

丹鳳銜書下九霄﹐山城和气動民謠。久潛龍虎聲相應﹐未戮鯨鯢气尙驕。萬里江山歸一統﹐百年人事見淸朝。天教老眼觀新化﹐白髮那堪不肯饒﹗

中堂事記﹕追謚前經義狀元李俊民爲莊靜先生。先生字用章﹐雘澤人﹐明昌間進士﹐道號鶴鳴老人。在河南時﹐於隱士荊先生傳皇極數學。己未間﹐聖上在潛﹐令張仲一就問禎祥﹐優禮有加。至是﹐先生已歿﹐其言盡徵﹐故有是命﹐以旌其徳學云。初﹐張辭去﹐繼請以蒲輪來起公﹐先生笑不答﹐贈詩以見方來﹐其辭云云。明年正月﹐先生卒於家。

◆段克己

克己字復之﹐河東人。金末以進士貢﹐北渡後﹐與弟成己避地龍門山中廿餘年卒﹐人稱遁庵先生。

虞集河東段氏世徳碑﹕克己﹑成己之幼也﹐禮部尙書趙公秉文識之﹐目之曰「二妙」。

房祺河汾諸老詩集序﹕近代詩人遺山元先生爲之冠【元先生「先」字原脫﹐據河汾諸老集﹝四部叢刊影元寫本﹞補。】。與元老或詩或文數相贈遺者﹐遁庵﹑菊軒﹐有「稷亭二段」之目。

癸卯中秋之夕與諸君會飲山中感時懷舊情見乎辭

○癸卯中秋之夕與諸君會飲山中感時懷舊情見乎辭

少年著意仿中秋﹐手卷珠簾上玉鉤。明月欲上海波闊﹐瑞光萬丈東南浮。樓髙一望八千里﹐翠色一點認瀛洲。桂華徘徊初泛灩﹐冷溢杯盤河漢流。一時賓客盡豪逸﹐擁鼻不作商聲謳。無何陵谷忽遷變﹐殺气黯慘纏九州島。生民冤血流未盡﹐白骨堆積如山丘。比來幾見中秋月﹐悲風鬼哭聲啾啾。遺黎縱復脫刀幾﹐憂思離散誰與鳩。回思少年事﹐刺促生百憂。良辰不可再﹐尊酒空相對。明月恨更多﹐故使浮雲礙。照見古人多少愁﹐懶與今人照興廢。今人古人俱可憐﹐百年忽忽如流川。三軍鞍馬閒未得﹐鏡中不覺摧朱顏。我欲排云叫閶闔﹐再拜玉皇香案前。不求羽化爲飛仙﹐不願雙持將相權﹐願天早賜太平福﹐年年人月長團圓。

吳澄序﹕其詩如「冤血流未盡﹐白骨如山丘」﹐「四海疲攻戰﹐何當洗甲兵。」蓋陶之達﹑杜之憂兼而有之。

●元詩紀事卷三十一【宋遺老】

侯官陳衍輯

趙復

汪元量

唐玨

林景熙

謝翺

鄭思肖

劉應鳳

周密

錢選

羅椅

劉辰翁

熊禾

梁棟

髙晞遠

牟巘

李玨

魏新之

何鳴鳳

髙鎔

陳傑

林月香

莫侖

錢仲鼎

孫嵩

孫巖

吳龍翰

曹良史

陳普

◆趙復

復字仁甫【按﹕困學齋雜錄云趙復字仁復。】﹐徳安人。太宗時從姚樞北行﹐世祖在潛邸嘗召見﹐不仕終。

牧庵集﹕歲乙未﹐王師徇地漢上。先公得故江漢先生﹐見公戎服而髯﹐不以華人士子遇之。至帳中﹐見陳琴書﹐愕然曰「公亦知事此耶﹖」公爲之一莞。以九族殫殘﹐不欲北。公止共宿。旣覺﹐月色爛然﹐惟寢衣畱故所。公遽鞍馬周號於積屍間﹐行及水裔﹐見已被髮脫履﹐仰天而祝﹐蓋蹈水未入也。公曰「徒死無義﹐可保君而北﹐無他也。」至燕﹐名益大著。

案﹕元文類趙復楊紫陽文集序自稱前鄕貢進士。

寄皇甫庭

自遺

○寄皇甫庭

寄語江南皇甫庭﹐此行無慮隔平生。眼前漫有千行淚﹐水自東流月自明。

○自遺

醉乘鸞馭到仙家﹐彩筆雲箋賦落霞。老去空山秋寂寞﹐自鋤明月種梅花。

困學齋雜錄﹕江漢先生趙復﹐武昌之役﹐始初渡江時寄皇甫庭云云。又自遺云云。人甚稱之。

案﹕次首首句雜錄又作「乘雲曾到玉皇家」。

◆汪元量

元量字大有﹐號水雲﹐錢唐人。有水雲集﹑湖山類稿。

題賜硯

○題賜硯

斧柯片石伴幽閒﹐堪與遺民共號頑。試憶當年承賜事﹐墨痕如淚盡成斑。

攺虫齋筆疏﹕水雲以善琴供奉﹐國亡﹐隨三宮入燕。久之﹐請爲黃冠南歸。藏有賜硯﹐背刻「天錫永寶」四字分書﹐右刻「水雲」二篆字﹐左刻楷書絕句云云。其北徵古詩云「北師有嚴程﹐挽我投燕京。挾此萬卷書﹐明發萬里行。」則硯必並載入燕﹐以詩書授瀛國公皆此硯矣。

◆唐玨

玨字玉潛﹐號菊山﹐會稽人。

冬靑行

○冬靑行

馬箠問髐行﹐南面欲起語。野麕尙屯束﹐何物敢盜取。餘花拾飄蕩﹐白日哀后土。六合忽怪事﹐蛻龍掛茅宇。老天鑑區區﹐千載護風雨。

冬靑花﹐不可折﹐南風吹涼積香雪。遙遙翠蓋萬年枝﹐上有鳳巢下龍穴。君不見﹐犬之年﹐羊之月﹐霹靂一聲天地裂。

輟耕錄﹕歲戊寅﹐有總江南浮屠者楊璉眞伽﹐怙恩橫肆﹐勢焰爍人﹐不可具狀。十二月十有二日﹐帥徒役頓蕭山﹐發趙氏諸陵寢﹐至斷殘支體﹐攖珠襦玉柙【攖珠襦玉柙「攖」﹐輟耕錄卷四作「攫」﹐當從。】﹐焚其胔﹐棄骨艸莽間。時玨年三十二歲﹐聞之痛憤。亟貨其家具﹐得白金百星許﹐執券行貸﹐得白金又百星許。乃具酒醪﹐市羊豕﹐邀裏中少年若干輩﹐狎坐轟飲。酒且酣﹐少年起請曰「君儒者﹐若是﹐將何爲焉﹖」唐慘然具以告﹐願收遺骸共瘞之。眾謝曰「諾。」中一少年曰「發丘中郎將﹐耽耽餓虎﹐事露柰何﹖」唐曰「余固籌矣。今四郊多暴骨﹐取竄以易﹐誰復知之﹖」乃斵文木爲匱﹐復黃絹爲囊﹐各署其表曰某陵某陵﹐分委而散遣之。蕝地以藏﹐爲文而告。詰旦﹐事訖來集﹐出白金羨余以酬﹐戒勿泄。越七日﹐總浮屠下令裒陵骨﹐雜置牛馬枯骼中﹐築一塔壓之﹐名曰鎭南。杭民悲切﹐不忍仰視﹐了不知陵骨之猶存也。禍淫不爽﹐流傳京師﹐上達四聰﹐天怒赫赫﹐飛風雷號令﹐捽首禍者北焉。山陰人始有籍籍傳唐氏者。由是唐之義風﹐震動吳越﹐聲生勢長﹐若胥江掀八月之濤。名𨿽髙﹐困固自若。明年己卯後上元兩日﹐唐出觀燈歸﹐忽坐隕﹐息奄奄﹐若將絕者。良久始蘇﹐曰﹕吾見黃衣吏持文書來告曰「王召君。」導之往﹐觀闕巍峨﹐宮宇靚麗﹐殆非人世間。有一冕旒坐殿上﹐數黃衣貴人逡巡降揖曰「藉君掩骸﹐其有以報。」唐乃升謁﹐造王前。王謂曰「汝受命窶且貧﹐兼無妻若子﹐今忠義動天﹐帝命賜汝伉儷﹐子三人﹐田三頃。」拜謝﹐降出﹐遂覺。罔不知其何也。踰時﹐越有治中袁俊齋至﹐始下車﹐爲子求師。有以唐薦者﹐一見﹐置賓館。一日﹐問曰「吾渡江﹐聞有唐氏瘞宋諸陵骨﹐子豈其宗耶﹖」左右指君曰「此是已。」袁大駭﹐拱手曰「君此舉﹐豫讓不能抗也。」曳之坐﹐北面而納拜焉。禮敬特加﹐情款益篤。叩知家徒四壁﹐惻然嗟矜。語左右曰「唐先生家甚寒﹐吾當料理﹐使有妻有田以給。」左右逢迎﹐爰諏爰度﹐不數月﹐二事俱愜﹐聘婦偶故國之公女﹐負郭食故國之公田﹐所費一一自袁出。人固奇唐之節﹐而又奇唐之遇﹐兩髙之﹐曰「二公眞義士。」爾後獲三丈夫子﹐鼎立頎頎。凡夢中神所許﹐稽其數﹐無一不合。咄咄怪事乃如此。唐葬骨後﹐又於宋常朝殿掘冬靑樹﹐植於所函土堆上﹐有詩云云。

◆林景熙

景熙字徳陽﹐號霽山﹐溫州平陽人。宋咸淳辛未上捨釋褐﹐歷禮部架閣﹐轉從政郎。宋亡﹐庚戌﹐卒於家。

夢中作

讀文山集

○夢中作

珠亡忽震蛟龍睡﹐軒獘寧忘犬馬情。親拾寒瓊出幽艸﹐四山風雨鬼神驚。

一抔自築珠丘土【一抔自築珠丘土遂昌雜錄作「一抔未築珠宮土」。】﹐雙匣親傳竺國經。獨有春風知此意﹐年年杜宇哭冬靑。

昭陵玉匣走天涯﹐金粟堆寒起暮鴉。水到蘭亭轉嗚咽﹐不知眞帖落誰家。

珠鳧玉雁又成埃﹐斑竹臨江首重回。猶憶年時寒食節﹐天家一騎奉香來。

遂昌雜錄﹕當發陵時﹐林景熙故爲丐者﹐背竹籮【竹籮「籮」原作「籬」﹐據遂昌雜錄攺。】﹐挾竹夾﹐遇物夾投籮中。潛鑄金牌系腰間﹐賄西僧求得髙孝兩陵骨﹐貯兩函﹐葬東嘉。故夢中作詩有「雙匣親傳竺國經」之句。

徐沁金華遊錄注云﹕楊璉眞伽發陵事﹐諸書紀載歲月不同。按元史﹕世祖至元二十一年九月丙申﹐以江南總攝楊璉眞伽發宋陵冢所收金銀寶器﹐修天衣寺。又按宋文憲書穆陵遺骼事及丘文莊續資治通鑑皆云﹕至元二十一年甲申﹐僧嗣占﹑妙髙上言﹐欲毀宋會稽諸陵﹐江南總統楊璉眞伽與丞相桑哥表裏爲姦﹐明年乙酉正月﹐奏請如三僧言。蓋其謀始於甲申﹐而成於乙酉﹐與周艸窗密癸辛雜識年月正同。是時會稽唐玉潛玨﹑永嘉林景熙徳陽﹑鄭宗仁朴翁與臯羽咸主王監簿家﹐協謀收掩陵骨﹐故別玉潛作冬靑樹引以紀其事。而景熙答臯羽詩亦有「夜夢繞句越﹐落日冬靑枝」﹐豈非諸公共事之明證乎﹖彭山季本以臯羽引中有「白衣種年星在尾」之句﹐謂與羅雲溪有開唐義士傳歲次戊寅之說相合。善乎彭瑋解之曰「星在尾者﹐寅月也﹐此卽乙酉正月耳。」

宋詩紀事云﹕六陵遺骨﹐癸辛雜識﹑輟耕錄俱云葬蘭亭。若云髙孝兩陵林攜葬東嘉﹐則詩中所雲「水到蘭亭轉嗚咽﹐不知眞帖落誰家」﹐又何謂耶﹖當以周艸窗﹑陶南村所紀爲是﹐而景熙則共事之人也。夢中詩系唐玉潛作﹐云景熙作者非。

案﹕夢中詩明言雙匣﹐自系指髙孝兩骨。當時棄骨艸莽﹐玉潛托諸少年於倉皇急遽中﹐只求收得遺骸﹐豈能於諸陵之骨全無遺漏﹖更何能辧別分明﹖徳暘自僞爲丐者﹐又潛用金牌賄求﹐故能得二陵之骨﹐其餘亦不能盡得﹐可知其事之難。若疑「水到蘭亭」句爲無謂﹐則林所收者自瘞東嘉﹐唐所收者自瘞蘭亭﹐事後必相聞﹐知夢中作詩先及髙孝二陵骨次及諸陵骨﹐不相妨也。若夢中詩爲唐作﹐則雙匣又何謂乎﹖鄭先於陶說﹐較可信﹐南宋書亦詳林事﹐此詩自當屬林。

○讀文山集

黑風夜撼天柱折﹐萬里飛塵九冥竭﹐誰欲扶之兩腕絕。英淚浪浪滿襟血﹐龍庭戈鋋爛如雪﹐孤臣生死早已決。綱常萬古懸日月﹐百年身世輕一發。苦寒尙握蘇武節﹐垂盡猶存杲卿舌﹐膝不可下頭可截。哀鴻上訴天欲裂﹐一編千載虹光發。書生倚劍歌激烈﹐萬壑松聲助幽咽。世間淚灑兒女別﹐大丈夫心一寸鐵。

詩藪﹕謝臯羽歌行﹐𨿽奇邃精工﹐備極人力﹐大槪李長吉錦囊中物耳。林徳暘七言古不多見﹐而合處勁逸雄邁﹐視臯羽不啻過之。如讀文山集云云﹐可謂元初絕唱。

◆謝翺

翺字臯羽﹐福建長溪人﹐徙浦城。文天祥開府延平﹐署咨議參軍﹐有晞發集。

招魂詞

懷鄧牧心

○招魂詞

魂來兮何極﹐魂去兮江水黑﹐化爲朱鳥兮﹐其咮焉食【其咮焉食「其」﹐宋遺民錄卷二任松鄕謝處士傳及胡翰謝翺傳均作「有」﹐似當從。】﹗

任松鄕謝處士傳云﹕臯羽常布衣杖策參人軍事。晚登子陵西臺﹐以竹如意擊石歌招魂之詞云云。歌闋﹐竹石俱碎﹐失聲哭﹐何其情之悲也。

○懷鄧牧心

謝豹花開桑葉齊﹐戴勝芊生艸藥肥﹐九鎖山人歸未歸﹖

鄧牧謝臯羽傳略﹕臯父性耿介﹐不以貧累人。所居產薪若炭﹐率秋暮載至杭易米。卒歲少裕﹐則資遊江海﹐訪前代故實﹐著宋史﹐補詩人無傳者三十餘篇﹐傳近世隱逸數篇。歲甲午﹐與杭人鄧牧相遇會稽﹐結爲方外友。牧因爲言杭大都會﹐文士輩出﹐余知若干人﹐盍往見之。旬日別去。逮牧歸杭﹐君已挈家錢唐江上。問所從遊﹐皆前所聞者﹐其信好學也。乙未秋﹐牧薄遊山水間﹐君病篤﹐望牧不至﹐懷以詩云云。蓋絕筆也。

◆鄭思肖

思肖字憶翁﹐號所南﹐福州連江人。太學上捨應博學宏詞科。宋亡﹐客吳下﹐寄食報國寺以終。

遺民錄﹕所南初名某﹐宋亡乃攺名思肖﹐卽思趙。憶翁與所南﹐皆寓意也。坐臥不北向﹐扁其堂曰本穴世界﹐以「本」之「十」置下文則大宋也。精墨蘭﹐自更祚後爲蘭不畫土﹐根無所憑借。或問其故﹐則云「地爲人奪去﹐汝猶不知耶﹖」

句

○句

此世但除君父外﹐不曾別受一人恩。

禦寒不藉水爲命﹐去國自同金鑄心。

輟耕錄﹕歲時伏臘﹐望南野而再拜乃返﹐人莫識焉。工畫墨蘭﹐不妄與人﹐邑宰求之不得﹐聞先生有田三十畝﹐因脇以賦役取。先生怒曰「頭可斫﹐蘭不可得﹗」過齊子芳之書塾云云。寒菊云云。其忠肝義膽﹐於此可見。

寧可枝頭抱香死﹐不曾吹落北風中。【寒菊

姑蘇志卓行傳】

純是君子﹐絕無小人。深山之中﹐以天爲春。【畫蘭

南宋書﹑圖繪寶鑑】

一國之香﹐一國之殤。懷彼懷王﹐於楚有光。【題畫蘭

寓意編】

◆劉應鳳

應鳳字堯舉﹐號書臺﹐安福人。中宋咸淳丁卯鄕試﹐廷對授僉判。宋亡隱去。

句

○句

天畱仲子繼孤竹﹐誰向西山飯伯夷。

吾汶稿﹕堯舉聞文山再執北行﹐有句云云。問其下句﹐曰「伯夷久不死﹐必有飯之者矣。」

◆周密

密字公謹﹐號艸窗﹐濟南人。流寓吳興﹐居弁山﹐自號弁陽嘯翁。淳佑中﹐爲義烏令。

韓氏慶樂園

爲楊大芳悼亡

○韓氏慶樂園

舊事淒涼尙可尋﹐斷碑閒臥艸深深。淩風閣下槎牙樹﹐當日人疑是水沈。

齊東野語云﹕四朝聞見錄載蜀帥獻韓平原沈香﹐髙五丈﹐立之南園淩風閣下。今慶樂園卽南園也﹐所謂香山尙巍然立於閣前﹐乃枯枿耳﹐初非沈香也。

○爲楊大芳悼亡

帳中蜨化眞成夢﹐鏡裏鸞孤枉斷腸。吹徹玉簫人不見﹐世間難覓返魂香。

癸辛雜識﹕大芳娶謝氏﹐謝亡﹐未殮﹐有蜨大如扇﹐其色紫褐﹐翩翩自帳中徘徊飛集窗戶間﹐終日乃去。

◆錢選

選字舜舉﹐吳興人。宋景定間鄕貢進士。有習懶齋稿。

六研齋筆記﹕至元間﹐吳興有「八駿」之號﹐以子昂爲稱首。俄子昂以薦入朝﹐諸公皆相附得官。錢舜舉獨齟齬不合﹐流連詩畫以老。

題浮玉山居圖

山居圖捲

自題桃花源圖

是日泛舟歸湖濱至夜雪大作旦起賦五言古體一首

○題浮玉山居圖

瞻彼南山岑﹐白雲何翩翩。下有幽棲人﹐嘯歌樂䢐年。叢石映淸泚﹐嘉木澹芳妍。日月無終極﹐陵谷從變遷。神襟軼寥廓﹐興寄揮五弦。塵彯一以絕﹐招隱奚足言。

珊瑚网﹕吳興公早歲得畫法於舜舉﹐舜舉多寫人物花鳥﹐故所圖山水﹐當世罕傳【罕傳原作「傳罕」﹐據珊瑚网﹝適園叢書本﹞名畫題跋卷七乙正。】。此卷蓋其自寫山居﹐景趣旣髙﹐筆墨精妙﹐尢爲合作。詩亦雅麗﹐非近人語。僕以戊子秋七月得於書肆﹐如獲古圖史云。因次韻識歲月於後﹕秋風動巖樹﹐歸鳥何其翩。我思巖中人﹐可以樂忘年。夫君乃詞客﹐畫手故作妍。吳興圖畫藪﹐詎隨時好遷。上巖云積雪﹐下巖水鳴弦。展捲才尺許﹐坐對兩無言。山澤臞者張雨題於開元靜捨之浴鵠灣。

○山居圖捲

山居惟愛靜﹐白日掩柴門。寡合人多忌﹐無求道自尊。鷃鵬俱有意﹐蘭艾不同根。安得蒙莊叟﹐相逢與細論。

珊瑚网﹕此餘年少時詩﹐近畱湖濱寫山居圖﹐追懷舊吟﹐書於卷末。揚子云悔少作﹐隱居乃餘素志﹐何悔之有﹖吳興錢選。

○自題桃花源圖

寡合人多忌﹐無求道自尊。鷃鵬俱有志﹐蘭艾不同根。

萚石齋詩集﹕自注﹕錢舜舉桃花源圖﹐自題句云云。蓋吳興八俊﹐趙王孫被薦入朝﹐諸公皆相附取官爵﹐獨舜舉齟齬不合﹐以終其身。

○是日泛舟歸湖濱至夜雪大作旦起賦五言古體一首

夜來天雨雪﹐萬木同一變。饑鴉覺余起﹐觀覽立須儼。遙山瓊成積﹐平田玉如碾。老夫醒眼看﹐樹樹何其燦。

自跋﹕至元二十九年冬﹐余假弁山佑聖宮一室以避喧。值雪作不已﹐但閉門擁鑪﹐飲酒賦詩而已。聊記數篇﹐附見於此卷。書試馮應科筆亦佳。選重題。

◆羅椅

椅字子遠﹐號磵谷﹐廬陵人。宋寶佑四年登第。

癸辛雜識﹕少年以詩名﹐髙自標致﹐常以詩投後村﹐有「華裾客子袖文過」之句﹐知其爲巨富家子也。壯年畱意功名﹐借徑勇爵﹐捐金結客﹐馳名江湖。時方尙程朱之學﹐於是盡棄舊習而學焉。尊饒雙峯爲師。

瞌睡詩

○瞌睡詩

瞌睡從何來﹖譬若風雨至。曲幾不得憑﹐虛欞那暇寄。譍人眉彊撐﹐伸手扇已墜。徑遊華胥國﹐欲見混沌帝。齁齁自成腔﹐兀兀更有味。息疏疑暫醒﹐气窒還扶醉。兒童欲惱翁﹐搖膝問某字。吻間僅一答﹐言下已復寐。雜然拍手笑﹐欲嗔嗔不遂。何曾參佛祖﹐先會點頭意。何曾逢曲車﹐流涎已沾袂。不省較短長﹐誰能問興替。陰天百怪舞﹐開口輒差異。三百六十日﹐何以長瞌睡。

東南紀聞﹕澗谷羅椅子遠頃由乙科登顯仕﹐廬陵大儒也。江南革命後﹐歸隱故鄕。嘗作瞌睡詩﹐曲盡其妙﹐末意尢有味。云云。

◆劉辰翁

辰翁字會孟﹐號須溪﹐廬陵人。宋景定廷試對策忤賈似道﹐置丙第。以親老﹐請濂溪書院山長。大徳初卒。

勤有堂隨錄﹕劉辰翁其人好怪﹐父喪七年不除。

月詩

蘇李泣別圖

○月詩

霓裳聲裏一攧﹐如今是第幾輪﹖赤壁黃樓都在﹐古今多少愁人。

癸辛雜識﹕劉會孟嘗作月詩﹐六言云云。爲人所訐﹐幾殆。

○蘇李泣別圖

事已矣﹐泣何爲﹖蘇武節﹐李陵詩。噫﹗

輟耕錄﹕痛快嚴峻﹐抑揚感傷。

◆熊禾【一作「鉌」。】

禾字位辛﹐號勿軒﹐又曰退齋﹐建陽人。宋度宗咸淳十年登第﹐授寧武州司戶參軍。入元隱居不仕。

贈筆生

贈琢硯

○贈筆生

東坡詠鼠須﹐山谷歌猩猩。微物豈足道﹐斯文頗關情。片言鈇鉞凜﹐一字華衮榮。化工運方寸﹐亦自芒中生。寄與管城子﹐所托甚非輕。

熊勿軒集﹕原評﹕有鈇鉞華衮之任﹐自不得不托管城子發揮予奪。

○贈琢硯

我聞銅雀瓦﹐只覆嬌屋姝。又聞端溪石﹐亦近貪泉夫。胡爲得貴重﹐置我几案隅。尙恐習气膩﹐解使簡冊污。我有一寸鐵﹐秉心與之俱。永矢磨不燐﹐千載明區區。彼哉瓦與石﹐飄擲付太虛。

熊勿軒集﹕原評﹕先生自矢不燐﹐不與瓦石同碎﹐居然節義。

◆梁棟

棟字隆吉﹐其先湘州人﹐後遷居鎭江。登咸淳四年進士﹐官錢塘仁和尉。宋亡﹐弟柱入茅山從老氏學﹐棟往依焉。乙巳﹐無疾卒。有梁隆吉詩鈔。

四禽言

登大茅峯

○四禽言

脫卻布袴﹐貧家能有幾尺布﹗寒機翦盡無可裁﹐可人不來廉叔度。脫卻布袴。

不如歸去﹐錦宮宮殿迷煙樹。天津橋上兩三聲﹐叫破中原無住處﹗不如歸去。

提葫蘆﹐今年酒賤頻頻沽。眾人皆醉我亦醉﹐哀哉誰問醒三閭﹗提葫蘆。

行不得也哥哥﹐湖南湖北秋水多。九疑山前叫虞舜﹐柰此乾坤無路何﹗行不得也哥哥。

山房隨筆云﹕寓意甚遠﹐諸作不及。

○登大茅峯

杖藜絕頂窮追尋﹐靑山世路爭嶇嵚。碧雲遮斷天外眼﹐春風吹老人間心。大君上天寶劍化﹐小龍入海明珠沈。無人更守玄帝鼎﹐有客欲問秦皇金。巓崖誰念受辛苦﹐古洞未易潛幽深。神光不破幽暗惱﹐山鬼空作離騷吟。我來俯仰一慷慨﹐山川良昔人民今。安得長松撐日月﹐華陽世界收層陰。長嘯一聲下山去﹐艸木爲我畱淸音。【至正金陵新志】

至正直記遺編﹕宋末士人梁隆吉﹐有詩名﹐以其弟中砥柱爲黃冠師三茅山﹐嘗往還。一日﹐登大茅峯﹐題壁賦長句﹐有黃冠訴於句容縣﹐以爲訕謗朝廷。行省聞之都省﹐收梁於獄。禮部免其罪﹐放還。

◆髙晞遠

晞遠字照庵﹐通州人。咸淳徳佑間嘗通判平江府﹐入元未仕。

句

○句

豪气欲吞天下士﹐冷官初到嶽陽城。

輟耕錄﹕檇李顧淵白﹐恃才傲物。嘗入京獻燕都賦﹐翰長元公復初不喜﹐曰「今天朝四海一統﹐燕蓋昔時戰國稱﹐何燕之稱﹖」慚恨而歸。晚年始得領教嶽陽﹐髙照庵先生以詩送之云云﹐切中其實。

◆牟巘

巘字獻之﹐其先蜀人﹐徙湖州。登宋進士第﹐官大理少卿。入元不仕。有陵陽集。

題水村圖

句

○題水村圖

山色濃還淡﹐孤村水遶之。俗塵飛不到﹐野老住偏宜。碕岸疏疏柳﹐茅檐短短籬。小舟欹側過﹐便是少陵詩。【詳錢仲鼎下。】

○句

翻手可覆手﹐曲身成直身。

癸辛雜識﹕牟獻之嘗有謝人送炭一聯云云。

◆李玨

玨字符暉﹐吉水人。宋末﹐爲攢宮屬官。大徳間﹐年八十餘﹐自號廬陵民﹐人稱鶴田先生。

題汪水雲湖山類稿

題郭主簿模摩詰本輞川圖捲

句

○題汪水雲湖山類稿

天地事如許﹐英雄鬢已斑。淚添東海水﹐愁壓北邙山。

湖山類稿附錄。

案﹕元詩癸集同詩藪引後二句﹐作「淚傾東海盡﹐愁壓北邙低」﹐與首二句不同韻﹐自非。

○題郭主簿模摩詰本輞川圖捲

園圖親畫早流傳﹐已是人間五百年。凝碧池頭秋句在﹐當時幾負此林泉。

珊瑚网﹕王右丞輞川圖﹐與余昔在杭苕故家見者一樣。前有集賢院禦書印﹐內合同印﹐題摩詰本﹐後書河北郭忠恕奉命復本﹐則知爲江南李后主時臨本也。虎賁中郎﹐更無辧處﹐郭亦妙筆矣。右丞﹐唐開元天寶朝士﹐名維﹐字摩詰﹐工詩畫。輞川﹐其所居。自寫爲圖﹐精密細潤﹐在小李將軍著色山水右。今如魯寶玉大弓﹐絕無僅有。吾昂霄珍之重之﹐攜上天京﹐名公相一見﹐賞識鑑定﹐增十倍價。大徳戊戌冬至﹐廬陵民八十叟李玨元暉跋。

○句

此水自當兵十萬﹐昔人曾有客三千。

梅磵詩話﹕江陰乃春申君舊封﹐君山浮遠堂瞰江對淮﹐爲一郡佳境。李鶴田一聯云云。人多稱誦。

◆魏新之

新之字徳夫﹐桐廬人【按﹕月泉吟社詩云魏新之分水人﹐未知孰是。】。宋咸淳七年登進士第﹐除教授。

春日田園雜興

○春日田園雜興

農圃誰言與世違﹐韶華正恐屬柴扉。天機花外聞幽咔﹐野色牛邊睨落暉。膏雨平分秧水白﹐光風小聚藥苗肥。行歌隱隱前村暖﹐忽省深山有蕨薇。

月泉吟社第六名﹕起有頓挫﹐二聯善琢句﹐善煉字﹐末意尢永。

又

野景入時務﹐東風劚滿鋤。笛聲牛出後﹐酒味燕來初。谷種天心在﹐桑枝帝澤余。紅塵幾飛鞚﹐肯信有農書。

月泉吟社第五十三名﹕起句快便﹐結意深遠﹐兩聯亦髙。不得已﹐屈置諸此。

◆何鳴鳳

鳴鳳字逢原﹐分水人。宋末官教授。

前題

○前題

東風轉矚又東臯﹐久賦將蕪力未薅。古木陰深巢燕弱﹐荒陂水淺怒蛙號。兒癡方擬半栽秫﹐身隱尙嫌全種桃。何許蕨薇君欲采﹐饑眠堪羨華山髙。

月泉吟社第十四名﹕語健意深﹐𨿽首句疊字微欠推敲﹐後聯與末聯過人矣。

又

星明天駟兆興農﹐稼圃犂鉏處處同。播谷競趨新禹甸﹐條桑猶記舊豳風。艸綠疆畎縱橫綠﹐花隔藩籬深淺紅。自笑偸生勞種植﹐西山輸與采薇翁。

月泉吟社第四十五名﹕雋味寓於細律中﹐微作者不及此。

◆髙鎔

鎔字聲玉﹐三山人。宋末官婺州教授。

前題

○前題

已學淵明早賦歸﹐東風吹醒夢中非。鶯聲睍睆來談舊﹐牛背安閒勝策肥。時聽樵歌時牧笛﹐間披道氅間農衣。篇詩那可形容盡﹐何似忘言對夕暉。

月泉吟社第二十二名﹕五六作意就「雜」字上形容﹐略似爲气格之累﹐第二句穎拔﹐末用淵明意尢佳。

◆陳傑

隱居通議﹕近世丰城陳壽父傑﹐號自堂﹐江西名詩人。

案﹕宋詩紀事作﹕陳傑字壽夫﹐分寧人。宋咸淳十年進士。制置司屬官。有自堂集。而七修類稿以爲元人﹐必入元尙存。

春風

○春風

著柳成新綠﹐吹桃作故紅。衰顏與華發﹐不敢怨東風。

七修類稿﹕唐崔道融題班婕妤曰「寵極辭同輦﹐恩深棄後宮。自題秋扇後﹐不敢怨東風。」曹鄴題庭艸曰「庭艸根自淺﹐造化無遺功。低徊一寸心﹐不敢怨春風。」元陳自堂題春風雲云。句意相似。

◆林月香

句

○句

楚人一縷垂亡命﹐盡向秦庭哭得回。

六國旣亡秦一統﹐如何卻道帝秦非。

那知老子癡頑福﹐曾見官家歷五朝。可憐幾幅通神畫﹐只入桓玄夾袋中。

吳文正公集﹕昔予弱冠與程巨夫同學臨汝書院﹐時月香林君以鄕先達日坐前廡位﹐予二人朝夕出入﹐以諸生禮詣位趨揖﹐然後退。不十年﹐事大異﹐巨夫爲達官﹐位於朝﹐予爲農夫﹐耕於野﹐林君亦歸隱於市。又數年﹐君暫出爲縣大夫客﹐始相見﹐予旣壯﹐君亦老矣。一日﹐君以詠史一編示予﹐君謂觀者必笑其癡。余讀至申包胥云云﹐魯仲連云云﹐馮道云云﹐顧愷之云云。曰「誰謂君癡﹐誰謂君癡﹗」

◆莫侖

侖字子山﹐號兩山﹐江都人。咸淳四年進士﹐入元不仕。

書壁

○書壁

又得浮生半日閒﹐忽聞春盡彊登山。因過竹院逢僧話﹐終日昏昏醉夢間。

湛淵靜語﹕莫子山暇日山行﹐過一寺﹐頗有泉石之勝。因誦唐人絕句以快喜之﹐云「終日昏昏醉夢間」云云。及叩其主僧﹐庸僧也。與語﹐略不相入﹐屢欲捨去﹐僧意以爲檀施﹐苛畱作午供﹐鬱鬱久之。因索筆﹐以前語錯綜其詞﹐書於壁云云。

◆錢仲鼎

【仲鼎字徳鈞﹐通州人﹐徙居吳。宋末以詩經發解﹐入元不仕。】

水邨歌

○水邨歌

舟搖搖兮﹐風裊裊兮﹐波鱗鱗兮﹐鷗翩翩兮。扣舷漁歌兮﹐孰知其它兮。

珊瑚木難﹕水村圖﹐大徳六年十一月望日爲錢徳鈞作。子昂。後一月﹐徳鈞持此圖見示﹐則已裝成軸矣。一時信手塗抹﹐乃過辱珍重如此﹐極令人慚愧。子昂題。鄧椿詩云云。又六言一首云云。梅塘吳延壽云云。顏天祥雲云。男資深原父云云。林宏云云。幹文傳云云。松陵葉齊賢云云。吳郡陸桂云云。哲理野臺云云。陸祖宣錄秦風蒹葭三章﹐跋云﹕閱水村圖﹐其景物蕭瑟﹐煙波浩蕩﹐有人乘扁舟往來其間﹐此圖此意﹐殆與此詩若相符者﹐故書於其後云。延佑己未九月。從大詩云云。聚山黃肖翁云云。東南仲云云。羅志仁云云。陵陽牟巘云云。漢東孟淳云云。

◆孫嵩

嵩字符京﹐休寧人。宋末入太學。有艮山集。

冬夜雜興五首

○冬夜雜興五首

今晨霜露肅﹐愛此羣山秋。芳菲者何樹﹐乃是丹楓稠。艸花無名字﹐正類黃菊幽。一笻步澗阿﹐聊復舒我眸。雁聲一何髙﹐渺渺關山愁。林間有橡栗﹐歲晚行可收。

鐘聲煙外寺﹐報我明朝霜。籬落暝雀驚﹐原野昏鴉翔。杖策歸茅茨﹐偶一歌慨慷。千載有我輩﹐感念行斜陽。

齋中乃無紙﹐柿葉平籬根。稍取書點畫﹐帶此朝露痕。識字有何補﹐隨爾憂患繁。姓名縱不記﹐適有古意存。惜哉結繩後﹐事始於乾坤。先生晚始悟﹐無術鳩田園。

秋晚種麰麥﹐覆塊靑茸茸。玆物乃畏濕﹐溝作棋道通。江南地方瘠﹐百谷勞農工。秔稌蓄堘土﹐麰麥藏溝中。從之防蹂嚙﹐早晚觀麥叢。須縱牛羊食﹐勿信東坡翁。吾詩乃農譜﹐亦著江南風。

新安文獻志﹕方虛谷曰﹕元京詩有近陶者﹐有似二謝者﹐有似元次山﹑孟東野者﹐淸勁枯淡﹐整嚴幽遠。五言古體如秋懷感興及冬初雜興諸作﹐近世詩人所不能爲。不謂吾州近有此人﹐持是以見朱文公﹐可無愧哉﹗

◆孫巖

巖字次臯﹐休寧人。嵩之弟。有爽山集。

方回序云﹕長孫君嵩﹐詩淸勁苦淡﹐如其爲人。小孫君巖﹐予未之識﹐忽袖詩訪於武林﹐亦淸勁苦淡如其兄。

兵後績溪道中

九日呈戴兄

溪上

○兵後績溪道中

古道緣流水﹐寒郊帶斷煙。稀疏鴉種麥﹐羞澀女耕田。人事休兵後﹐秋懷落木前。小蘇遺翰墨﹐今古一山川。

新安文獻志﹕方虛谷云「休兵」「落木」之句﹐非近人晚進所能到。

○九日呈戴兄

一別三十載﹐而今近講堂。蕭條同甲子﹐彊健又重陽。萸菊數杯酒﹐煙雲千仞岡。偶然爲此夢﹐寧復次公狂。

新安文獻志﹕方虛谷云﹕類陳后山。

○溪上

溪翁生計獨熙然﹐新買南鄰舴艋船。日載鸕鶿三十尾﹐魚爲租入水爲田。

新安文獻志﹕方虛谷云﹕此絕類陳后山﹐不具隻眼者不識也。

◆吳龍翰

龍翰字式賢﹐歙人。宋咸淳鄕貢﹐至元丙子鄕校請充教授﹐尋棄去。有古梅吟稿。

樂府

艸堂

○樂府

妾心江岸石﹐千古無變更。郎心江上水﹐倏忽風波生。制衣寄夫壻﹐妾有冰雪段。中間連理枝﹐不忍翦教斷。

方虛谷云﹕式賢詩有驚人語﹐如樂府諸篇﹐尢予所深喜者。

○艸堂

蒼煙落日艸堂深﹐淺淺寒侵白玉簪。等客不來童睡去﹐自搖修竹和新吟。

新安文獻志﹕方虛谷云﹕式賢嗜奇學博﹐如此絕尢予所深喜者。

◆曹良史

良史字之才﹐號梅南﹐錢塘人。咸淳故老﹐與周艸窗遊。有詩詞三摘。

兪宗大序云﹕曹君故宮詞十九首﹐與夫拜景靈﹑遊湖曲﹑登北城﹐悼今思古﹐所謂哀而不傷﹐怨而不怒﹐忠厚而悱惻者也。

句

○句

云生畫佛壁﹐葉落病僧房。

閒來閉門處﹐認得讀書聲。

墻圍敗屋知無主﹐風響荒林似有人。深樹月昏神火出﹐斷煙雪霽獵人回。

方虛谷跋﹕曹君良史﹐錢唐人。衣冠佳盛﹐湖傲山酣﹐則有咸淳詩摘﹔兵火變遷﹐江淮奔走﹐則有梅南詩摘。句如雲云。展轉徵旗戰鼓十年間﹐筆力益老矣。

◆陳普

普字尙徳﹐號懼齋﹐寧徳人。居石堂山下﹐有石堂先生遺集。

元詩選﹕普生﹐鷓鴣百數繞屋。七歲時﹐坐田間﹐有白鷺飛止﹐有士人戲語之曰「汝能賦一詩乎﹖」應聲曰「我在這邊坐﹐爾在那里歇。靑天無片雲﹐飛下數點雪。」士人奇之。

顏杲卿

邵武泰寧途間一路海棠

○顏杲卿

驪山歌笑入靑雲﹐曾識常山有戰塵。忠骨已澌餘發在﹐因人得見夢中身。

湘煙錄﹕此詩蓋指杲卿見夢明皇妻疑發動之事。

○邵武泰寧途間一路海棠

萬騎接連出襄國﹐諸姨撩亂上驪山。道人不識紅妝面﹐何事扶笻過此山﹖

石堂集﹕自注﹕趙石虎都襄國﹐作萬花騎﹐出入隨從。唐明皇同貴妃﹐每年十月幸繡嶺﹐諸姨別色隨從﹐望之如錦。

●元詩紀事卷三十二【無時代】

侯官陳衍輯

趙永嘉

金方所

項平父

於演

李宗冽

徐孟嶽

吳仁叔

吳伯慶

楊鵬翼

張明

侯友彰

何有成

劉淵

郭正平

文若

李明中

張孟

張起

靼韃啞

◆趙永嘉

寶蓋山詩刻

○寶蓋山詩刻

靑山吐出白龍開﹐我是地仙趙秀才。嘉善有魚餐得去﹐永嘉有虎喚能來。

福建通誌﹕寶蓋山詩刻﹕趙永嘉﹐或曰宋時人﹐或曰元時人。虎岫僧有嘉善者﹐與永嘉相好﹐嘗网魚作食﹐永嘉刻詩石上云云。

◆金方所

廢家子孫詩

○廢家子孫詩

興廢從來固有之﹐爾家忒煞欠扶持。諸墳掘見黃泉骨﹐兩觀番成白地皮。宅眷皆爲撐目兔﹐舍人總作縮頭龜。彊奴猾幹欺淩主﹐說與人家子弟知。

輟耕錄﹕秀之斜塘﹐有故宋大姓居焉。家富饒﹐而子孫多不肖﹐祖父財產﹐廢敗罄盡。郡人金方所﹐談辭滑稽﹐爲摭其事﹐成近體一律云云。夫兔撐目望月而孕﹐則婦女之不夫而妊也。其家有道觀二所。語𨿽鄙俚﹐然爲人後者﹐見此寧不知懼哉﹗

◆項平父

絕句

○絕句

日長沙岸立【日長沙岸立研北雜誌﹝古今說部叢書本﹞卷下作「日日長沙岸」。從下句「偏愛在長沙」及文中云類賈島詩﹐當從。】﹐看云只念家。如何永州夢﹐偏愛在長沙﹖

研北雜誌﹕項平父詩云云。與賈島「卻望並州」之句全類也。

◆於演

演字佩遠﹐臺州臨海人。

題金鰲山

○題金鰲山

金鰲之山金碧浮﹐重玄寶坊居上頭。鐘聲夜度海門月﹐樹色遠攬丰山秋。龍伯國人眞妙手﹐掣此巨靈鎭江口。丹丘逸士來跨之﹐石窪爲尊江當酒。黃須天子七寶鞭﹐黃頭漁郎棹江船。百年塵迹果何在﹐芒碭云去山蒼然。歷試諸難固天造﹐中興開國何艸艸﹗腹心有疾日月昏﹐英雄無聲天地老。兩宮不歸汴水流﹐此地空傳帝子遊。惜無健筆驅風雨﹐一洗江山萬古愁。

輟耕錄﹕吾鄕於佩遠先生﹐題金鰲山詩云云。至今膾炙人口。山枕海﹐屬臨海縣章安鎭。初宋髙宗在潛邸日﹐泰州人徐神翁﹐云能知前來事。羣閹言於徽宗﹐召至﹐以賓禮接之。一日獻詩於帝曰「牡蠣灘前一艇橫﹐夕陽西去待潮生。與君不負登臨約﹐同上金鰲背上行。」及兩宮北狩﹐匹馬南渡﹐建炎庚戌正月三日﹐帝航海次章安鎭。灘淺閣舟﹐落帆於鎭之福濟寺前以候潮。顧問左右曰「此何山﹖」曰「金鰲山。」又問﹕「此何所﹖」曰「牡蠣灘。」因默思神翁之詩﹐乃屏去警蹕﹐易衣徒步登岸﹐見此詩在寺壁間﹐題墨若新。方信其爲異人也。

◆李宗冽

閔項氏

○閔項氏

少無依倚老何堪﹐白髮婆娑亂不簪。夢裏尙思江北好﹐悔將夫骨葬江南。

輟耕錄﹕燕山項氏﹐其夫江南人﹐行賈燕薊間﹐聘項與居。未幾﹐夫死﹐項奉柩回江南﹐勵志孑居﹐以守夫祀。旴江李宗冽閔其事﹐賦之云云。

◆徐孟嶽

嶽王墓

○嶽王墓

童大王回事已非﹐嶽將軍死勢尢危。直教萬歲山頭雀﹐去繞黃龍塞上旗。飲馬徒聞腥鞏洛﹐洗兵無復望條支。湖邊一把摧殘骨﹐蓋世功成百世悲。

歸田詩話﹕嶽王墓詩﹐趙子昂云云。世皆稱誦。和者二人﹐亦傑作也。徐孟嶽雲云。髙則誠云云。

◆吳仁叔

答內

○答內

一幅空箋聊達意﹐佳人端的巧形言。賢妻若也投科試﹐應作人間女狀元。【詳韓氏下。】

◆吳伯慶

挽張伯成

○挽張伯成

何處重逢說別時﹐斯文千載盡交期。學憐知己先登早﹐生愧同庚後死遲。箋疏空令傳杜律﹐志銘誰與繼唐碑﹖寡妻弱子將焉托﹐節傳遺文只益悲。

筆精﹕杜律虞注﹐楊文貞作序﹐疑其不出伯生之手﹐然實京口張伯成所著也。亦元進士﹐後世借伯生之名以行。元吳伯慶有挽張伯成詩云云。

◆楊鵬翼

秋千

○秋千

日轉華檐樹影偏﹐謝家庭院簇神仙。彩繩斜擘纖纖筍﹐畫板輕承步步蓮。弄玉未升云漢上﹐綠珠先墜舞樓前。不知小徑殘紅裏﹐明日何人拾翠鈿。

筆精﹕詠秋千詩以洪覺範之作爲最﹐而元人楊鵬翼一首尢佳也。云云。

◆張明

句

○句

春風跨馬銀鞍穩﹐夜月騎牛鐵笛閒。

江南通誌﹕玉山在府南十里﹐其上多古木蒼藤﹐有惠昭寺﹐宋尙書梅詢讀書處﹐李含章亦嘗隱此。元張明詩云云。蓋詠二事也。

案﹕府﹐寧國府。

◆侯友彰

彰字夢符﹐衡山人。

句

○句

萬錢終有命﹐遺汝不如廉。

萬曆湖廣總志﹕以進士任臨桂縣尉﹐廉愼不苟﹐其示子詩有云云之句﹐人敬重之。

◆何有成

句

○句

曾有仙人雙白鶴﹐可無老子一靑牛。

山堂肆考﹕白鶴觀在嶽州石門縣西﹐宋時建。元何有成詩云云。

◆劉淵

花林院

○花林院

花落春已暮﹐開門白雲來。階前一片石﹐風雨畱莓苔。

山堂肆考﹕花林院在南雄府城東﹐元劉淵詩云云。

◆郭正平

句

○句

灞橋柳絮人千里﹐楚澤蘆花水半扉。身臥不知云子白﹐气酣聊作木奴酸。

龍性堂詩話﹕元人郭正平詠雪云云。皆楚楚有致。

◆文若

題第一山

○題第一山

汴水東流繞舊京﹐恢圖妙算入皇明。暫攜諸將停歸騎﹐來看中原第一城。

中都志﹕此元人詩﹐已有「入皇明」之句﹐帝王之興﹐豈偶然哉﹗

◆李明中

題秋山小景

○題秋山小景

家在夕陽三峽口﹐人行秋雨兩巖間。不知何處堪圖畫﹐移得柴門到楚山。

閒居偶錄﹕史冊中所載隱士﹐鮮有不工詩者﹐其詩別有一種瀟灑出塵之致。如元李明中工山水﹐題秋山小景云云。

◆張孟

句

○句

鴻蒙再剖一天地﹐書契復見科斗文。

升庵書品﹕元朝主中國日﹐用羊皮寫詔﹐謂之羊皮聖旨﹐其字用蒙古書﹐中國人亦習之。張孟詩云云。張光弼輦下曲云「和寧沙中撲朔筆﹐史臣以代鉛槧事。百司譯寫髙昌書﹐龍蛇復見古文字。」蓋春秋多微詞之義也。

◆張起

句

○句

別來越樹長爲客﹐看盡吳山不是家。

輟耕錄﹕張起﹐四明人﹐有詩名。嘗作一聯云云﹐未幾卒。詩亦有讖歟﹖

◆靼韃啞

戲贈瞽者

○戲贈瞽者

就鞍和袖綰絲韁﹐也逐王孫出晉陽。人笑但聞誇景物﹐風來應解審笙簧。馬蹄響處無芳艸﹐鶯舌調時有綠楊。休道不知春色好﹐東風桃李一般香。

艸木子﹕靼韃啞禦史春日與一瞽者並馬出遊晉陽﹐因戲贈以詩云云。不待吟諷﹐亦知其爲瞽者之詩也。

●元詩紀事卷三十三【道流】

侯官陳衍輯

丘處機

王元粹

聶碧窗

梁大柱

馬臻

吳全節

李道坦

薛玄曦

黃石翁

王與敬

彭日隆

朱思本

張雨

鄒復雷

富恕

余善

於立

鄧靑陽

方從義

◆丘處機

處機字通密﹐號長春子﹐登州棲霞人。學道於重陽眞人。有磻溪集。

元史﹕歲己卯﹐太祖自柰曼命近臣札八兒﹑劉仲祿持詔求之。處機一日忽語其徒﹐使促裝﹐曰「天使來召我﹐我當往。」翌日﹐二人者至﹐處機乃與弟子十有八人同往見焉。自昆崳歷四載而始達雪山。常馬行深雪中﹐馬上舉策試之﹐未及積雪之半。

雪山

至回紇城暇日出詩一篇

遊郭西歸作

寄東方道眾

奉詔回作

○雪山

當時悉達悟空晴﹐發軫初來燕子城。【撫州是也。】北至大河三月數﹐【卽陸局河也。四月盡到﹐約二千餘里。】西臨積雪半年程。【卽此地也。山常有雪﹐東至陸局河五千里﹐七月盡到。】不能隱地回風坐﹐【道法有回風隱地﹑攀斗藏天之術。】卻使彌天逐日行。行到水窮山盡處﹐斜陽依舊向西傾。

長春眞人西遊記﹕踰嶺而南﹐至蒙古營﹐宿拂廬。旦行﹐迆邐南山﹐望之有雪﹐因以詩紀其行雲云。郵人告曰﹕此雪山北﹐是田鎭海八剌喝孫也。八剌喝孫﹐漢語爲城。中有倉廩﹐故又呼曰倉頭。

邊堠紀行﹕北過撫州﹐惟荒城在焉。北入昌州﹐有廨捨﹐亦有倉廩。

○至回紇城暇日出詩一篇

二月經行十月終﹐西臨回紇大城墉。塔髙不見十三級﹐【以磚刻鏤玲瓏﹐外無層級﹐內可通行。】山厚已過千萬重。秋日在郊猶放象﹐夏雲無雨不從龍。嘉蔬麥飯葡萄酒﹐飽食安眠養素慵。

長春眞人西遊記﹕過大河﹐至邪米思幹大城之北。太師移剌國公及蒙古﹑回紇首載酒郊迎﹐大設帷幄﹐因駐車焉。宣師劉公以路梗畱師﹐從之。太師遂月奉米麵鹽油菓菜等物。公見師飲少﹐請以蒲萄百斤作新釀。師曰「何必酒邪﹖但如其數得之待賓客足矣。」其蒲萄經冬不壞。又見孔雀﹑大象﹐皆東南數千里印度國物。師因暇日出詩一首云云。

○遊郭西歸作

陰山西下五千里﹐大石東過二十程。雨霽雪山遙慘淡﹐春分河府近淸明。【邪米思幹大城﹐大石有國﹐時名爲河中府。】園林寂寂鳥無語﹐【花木𨿽茂﹐並無飛禽。】風日遲遲花有情。同志暫來閒睥睨﹐髙吟歸去待升平。

長春眞人西遊記﹕二月二日春分﹐杏花已落﹐司天臺判李公輩請師遊郭西﹐宣使洎諸官載葡萄酒以從。是日﹐天气晴霽﹐花木鮮明﹐隨處臺池樓閣﹐間以蔬圃﹐憩則藉艸﹐人皆樂之。談玄論道﹐時復引觴﹐日昃方歸﹐作詩云云。郭西園林相接百餘里﹐𨿽中原莫能過﹐但寂無鳥聲耳。

○寄東方道眾

當時發軔海邊城﹐海上干戈尙未平。道徳欲興千里外﹐風沙不憚九夷行。初從西北登髙嶺﹐【卽野狐嶺。】漸轉東南指上京。【陸局河東畔﹐東南望上京也。】迆邐直西南下去﹐【西南四千里到兀裏朵﹐又西南二千里到陰山。】陰山之外不知名。【陰山西南一重大山﹐一重小水﹐數千里到邪米思幹大城﹐師館於故宮。】

長春眞人西遊記﹕宣差李公東邁﹐以詩寄東方道眾云云。

邊堠紀行﹕至宣徳州﹐復西北行﹐過沙嶺子口﹐及宣平縣。驛出得勝口﹐抵扼胡嶺。

西遊記﹕金山以東釋扼胡嶺﹐疑卽野狐嶺之異名矣。

○奉詔回作

外國深蕃事莫窮﹐陰陽气候特無從。才經四月陰魔盡﹐【春冬霖雨﹐四月純陽絕無雨。】卻早彌天旱魃凶。浸潤百川當九夏﹐摧殘萬艸若三冬。我行往復三千里﹐不見行人帶雨容。

長春眞人西遊記﹕始師來覲﹐三月竟﹐艸木繁盛﹐羊馬皆肥。及奉詔而回﹐四月終矣﹐百艸悉枯。作詩云云。

◆王元粹

元粹字子正﹐初名元亮﹐後止名粹﹐平州人。

句

○句

十月風霜侵病骨﹐數家鍼綫補殘衣。

中州集﹕年十八九﹐作詩便有髙趣。正大末﹐用門資敍爲南陽酒官。遭亂﹐流寓襄陽。襄陽破﹐隻身北歸﹐寄食燕中﹐遂爲黃冠師。有云云之句。親舊有憐其孤苦﹐欲爲之更娶者﹐子正業已髙舉主太極道院。竟不能自返。年四十餘﹐癸卯九月病卒。

◆聶碧窗

哀被虜婦

北朝赦至感而有詩

詠北婦

題趙太祖眞容

○哀被虜婦

當年結髮在深閨﹐豈料人生有別離。到底不知因色誤﹐馬前猶是買臙脂。

誠齋雜記﹕聶碧窗有哀被虜婦詩﹐爲一時稱誦。

○北朝赦至感而有詩

乾坤殺气正沈沈﹐又聽燕臺降徳音。萬口盡傳新詔好﹐四朝誰念舊恩深。分茅列土將軍志﹐問捨求田父老心。麗正押班猶昨日﹐小臣無語淚沾襟。

○詠北婦

雙柳垂眉別樣梳﹐醉來馬上倩人扶。江南有眼何曾見﹐爭捲珠簾看固姑。

○題趙太祖眞容

鳳表龍姿儼若新﹐一回展卷一傷神。天顏亦怪君非虜﹐河北山東總舊臣。

山房隨筆﹕京口天慶觀主聶碧窗﹐江西人。嘗爲龍翔宮書記。北朝赦至﹐感而有詩云云。又詠北婦云云。觀中有趙太祖眞容﹐北來者見必拜﹐聶因題其上云云。

◆梁大柱

大柱字中砥﹐其先湘州人﹐徙居鎭江。入句曲山爲道士。

送存書記

○送存書記【一作與存此山上人山行吳興趙公作詩意圖。】

一聲兩聲松子落﹐三片五片楓葉飛。夕陽在山新月上﹐道人相伴一僧歸。

淸河書畫舫﹕吾家舊藏陳深手書寧極齋稿﹐計四十葉﹐筆意不減子昂﹐今歸荻溪王氏。內有題梁中砥詩趙子昂畫古體一篇﹐附此。其序曰﹕中砥有送存書記詩云云。趙公子昂畫而爲圖﹐中砥索詩﹐漫賦一首。

案﹕宋詩紀事作梁棟詩﹐誤。

張侍講伯淳跋畫卷後云﹕觀子昂所畫梁中砥茅山送客詩景﹐如行靈鷲道中﹐商榷月中桂子一段淸事﹐又如楓葉吳江得句時﹐此意超然塵外﹐固將物我兩忘。道邪﹖釋邪﹖吾不得而知也。

◆馬臻

臻字志道﹐別號虛中﹐少著道士服隱於西湖之濱。有霞外集。

句

○句

達人不患貧﹐貞女不事媚。

靜知春事佳﹐老覺世味熟。

古交山上松﹐今交陌上花。

某丘有樹猶堪宿﹐何處無魚可療饑。

瘦梅喜浸古罍盎﹐老態怕著新衣裳。

霞外詩集﹕黃石翁序。後來作詩專門大家何限﹐及見林逋﹑魏野孤聯隻字﹐便自使人意消。余欲摘虛中詩﹐顧未暇﹐童子在旁﹐問所摘﹐余爲舉云云。後世視此數聯﹐以爲何如人也﹖

◆吳全節

全節字成季﹐號閒閒﹐饒州安仁人。學道於龍虎山張畱孫。世祖賜號上卿﹐至治間授玄教大宗師。有看雲集。

道園學古錄﹕作南山諸詩﹐沈鬱哀慕。

句

句

○句

要知顏子如愚處﹐正是羲皇未畫前。

道園學古錄﹕嘗作環樞之室﹐畫先天諸圖於壁﹐有詩云云。其所造蓋如此。

○句

渭城朝雨歌三疊﹐湘水秋風賦九疑。

錦水東流江月白﹐潼關西擁蜀山靑。

詩藪﹕吳成季云云。

◆李道坦

道坦字坦之﹐錢塘人。

杜鵑行

寄吳正傳

送人歸嚴陵並寄吳正傳

髙將軍白鷂子歌

李白酒樓歌

句

句

○杜鵑行

吾聞昔有蜀天子﹐化作冤禽名杜宇。一身流落懷故鄕﹐萬里逢人訴離苦。西來縱呼巫峽間﹐楚臺花落靑春闌。臺中魂夢久寂寞﹐行雲日暮愁空山﹐明朝復向瀟湘發﹐北叫蒼梧江竹裂。竹間之淚花上血﹐怨入東風俱不滅。天涯無窮朝暮啼﹐王孫艸綠不須歸。哀哉王孫終不歸﹐江南江北楊花飛。

吳禮部詩話﹕坦之早歲入道洞霄宮﹐學文於隱者鄧牧。作杜鵑行雲云﹐時年二十餘爾。逮從鄧公﹐日益精進﹐其歌行最爲流麗。

○寄吳正傳

拂袖行歌歸故鄕﹐相思又是一星霜。夢回江上秋風杳【秋風「風」吳禮部詩話作「楓」﹐按「秋楓」對下「春艸」更工﹐當從。】﹐愁入天涯春艸長。書問久淹嗟契闊﹐詩章時讀慰淒涼。知君亦有逍遙興﹐肯學徵鴻爲稻粱﹖

○送人歸嚴陵並寄吳正傳

官車一兩馬並馳﹐送君朝出城門西。投觴誓河以爲別﹐東流到海無還期。雲間掛冠歸故里﹐河上停帆謝遊子。不願松江食巨鱸﹐甘向桐江釣寒水。子陵昔釣川之側﹐百尺髙臺猶屹立。斜日歸舟系石根﹐稽首淸風無愧色。金華洞天淸且幽﹐神仙牧羊松下游。故人吳君仙者儔﹐髙臥巖屋秋浮浮。玆山相鄰爾睦州﹐山翠俯壓城南樓。吳君之家某水丘﹐尺書欲煩親手投。一見足寫平生憂。

○髙將軍白鷂子歌

淮西猛士髙將軍﹐新獲驍禽被涼素。調之弗顧情未狎﹐跨馬臂出城東去。徵鴻作字云邊斜﹐聳身直上誰能遮。天寒日暮望不見﹐北風萬里吹瑤花。雲飛忽斷鴻飛卻﹐短艸長煙沙際漠。但餘孤色搖淸秋﹐未許纖毫生碧落。歸來珍衛不解韝﹐親手餧肉供饑喉。英雄遇合固有分﹐可惜驚塵俱雪頭。

○李白酒樓歌

溧陽酒樓春水涯﹐白馬系在樓東家。千金醉盡不復顧﹐猶吹玉笛引吳娃。日斜樓外東風起﹐春愁滿眼楊花裏。髙歌一曲下樓去﹐傳徧江南數千里。錦袍綠水迷蹤迹﹐月落空梁照顏色。江頭盡日不見人﹐樓上幾年無此客。倚欄仰看西飛雲﹐胡爲不飲愁其身﹖卽今寂寞千年後﹐誰酹靑山山下墳﹗

○句

落日中原小﹐悲風易水寒。

凡物皆歸土﹐深山始見天。【落葉】

城南艸綠王孫去﹐江上花飛燕子來。淸江百轉秋花底﹐漁火孤舟暮雨中。

芙蓉水碧雙鳧冷﹐苜蓿秋髙萬馬肥。

吳禮部詩話﹕在蘭江時﹐嘗手寫一帙畱予家。至大戊申別後﹐寄友三詩﹐一以與予云云。又送人歸嚴陵並寄予云云。坦之素善書﹐余愛之﹐嘗裒其手寫者一卷﹐爲人竊去﹐僅存一幅﹐二詩皆佳。髙將軍白鷂子歌云云。其一李白酒樓歌云云。警句如「落日」云云。嘗自言以此詩寄鄧善之﹐鄧借以爲己作。「凡物」云云﹐不可勝錄也。

○句

天寒日暮望不見﹐北風萬里吹瑤花。

詩藪﹕白鷂子歌「天寒」云云﹐語甚雄峭。又「落日」云云「芙蓉」云云﹐大類近日嘉隆語。

案﹕「落日」﹑「芙蓉」云云﹐前已標出。

◆薛玄曦

玄曦字玄卿﹐河東人。入道龍虎山。至正三年﹐制授弘文裕徳崇仁眞人。有上淸集。

送朱本初之玉隆堂

句

○送朱本初之玉隆堂

西山紫翠簇芙蓉﹐師住逍遙第一峯。愼勿挽弓思射鹿﹐祗須鑄鐵學降龍。閒穿曉月鉏靈藥﹐醉拂秋風臥古松。應憶京華舊遊處﹐蓬萊坊畔五云重。

皇元風雅題作送眞一詩﹐云「西山紫翠郁芙蓉﹐師住逍遙第一峯。滕閣雨收瞻駐鶴﹐楚江沙長羨降龍。有時帶月鉏靈藥﹐無事焚香對古松。謾憶京華舊遊處﹐蓬萊坊畔五云東。」與此小異。

○句

臂鷹過雁磧﹐老馬上龍堆。

明月夢回夔子北﹐長風吹度夜郎西。

詩藪﹕元五七言律可摘者﹐薛玄卿云云。

◆黃石翁

石翁字可玉﹐南康人。有松瀑集。

淸容居士集﹕家居廬山下﹐少多疾﹐父母彊使爲道士。

寒食客中

句

句

○寒食客中

明朝便典黑貂裘﹐寒食寧無數日畱﹖煙斷昔曾悲介子﹐火衰今不祀商丘。百年盡付風吹柳﹐一雨遠隨山入樓。安得五侯鯖到我﹐自修茶事試香篝。慘淡微茫斷客魂﹐最難忘處最難言。南陵不可避風雨﹐麥飯如何托子孫。往事滄江吹白鳥﹐誰家鐵撥送金尊。欲尋隱者相傾倒﹐煙柳深深不見門。

吳禮部詩話﹕黃石翁寒食客中云云。詞旨精深﹐音節悲壯﹐淒涼感慨之意溢於言表﹐讀之猶使人惻然。

○句

看山如覓孟萬年﹐君自求之眉睫間。病翁生愁午睡去﹐舟行失卻九峯山。前瞻數點頗銛銳﹐沿流計程只此是。

吳禮部詩話﹕舊得黃可玉江行小稿﹐讀其望九華山詩云云。愛其意新而語佳。後閱程致道北山集望九華山詩序云﹕船發大云倉五十里許﹐顧江南眾山﹐中有數峯﹐奇爽特異﹐一見卽知其爲九華﹐問篙人果然。因知褚季野於廣坐中識孟萬年﹐正應如此。黃豈嘗見此耶﹖不然﹐則詩人胸次之妙﹐固有不約而同者。

○句

歷落求奇迹﹐丁寧問異書。

石刻披秦篆﹐銅章驗漢官。

研北雜誌﹕廬山道士黃石翁可玉父﹐好學多聞﹐性狷介﹐士大夫多與之遊。嘗有詩云云。又云云。蓋其好古之篤如此。

◆王與敬

與敬號秋崖﹐三山人。武夷山道士。

句

○句

依然拂袖歸山去﹐止止庵前伴白雲。

武夷山誌﹕嘗遊雲州﹐求雨大應。城中有妖﹐治之頓滅。當事薦於朝﹐授號至道元應通妙法師。至大間乞還山﹐有句云云。

◆彭日隆

【日隆號隱空﹐崇安人。武夷山道士。】

自贊

○自贊

五五二十五﹐只管從頭數。到底一也無﹐松梢月當午。

武夷山誌﹕信口吟詠﹐頗有理致。嘗自贊云云。卒時正七十五歲。

◆朱思本

思本字本初﹐臨川人。出家上淸宮三華院。有貞一齋雜著。

案﹕貞一齋雜著遊廬山記有「奉詔芘衛玄教﹐乘傳播告江南」云云。

盜發亞父冢

伯生學士見和僕與李學士詩紙尾批云已與漑之約紅梨花開當往訪也臥病不知春事淺深淸明後四日聞梨花盛開復用淸明詩韻呈玄徳眞人伯生漑之二學士

淸明後四日紅梨花開用明字韻賦詩一章奉邀虞李二學士以踐看花之約玄徳眞人且屬和矣學士竟不至又六日風雨大作花已委地依韻再賦一章呈玄徳眞人並簡二學士

○盜發亞父冢

戲馬臺前範增冢﹐英風千載行人竦。冢中寶气騰光芒﹐識寶賈胡心爲動。築室潛謀二十年﹐一朝鑿井穿其壠。畚鍤才深四十尺﹐乃有石盤靑巃嵸。四旁牂杙大十圍﹐各施九十森環拱。石穿棺翣更分明﹐漆光可鑑剛而鞏。斵之不用揮金椎﹐白骨儼然全頂踵。寶劍未化橫蒼虯【寶劍未化橫蒼虯風月堂雜識作「匣開寶劍露盤龍」。】﹐金玉輝耀气交擁。賈胡致富須臾間﹐棄骨溝中寧愧恐。平原無色鼓角悲﹐山鬼夜號川澤湧。太守陳公英俊才﹐慨嘆姦偸吾所統。亟呼五百取羣盜﹐械置狴犴見仁勇。傷哉亞父天下奇﹐鴻門髙會眞危機。火龍飛起實天意﹐拔劍起舞空爾爲。風雲變化失隆準﹐玉斗一碎山河非。如公明義古亦少﹐發憤乃作彭城歸。六合茫茫漢疆土﹐厚葬何人誠可嗤。君不見驪山牧豎遺燼酷﹐不如王孫裸葬良亦足。

風月堂雜識﹕範增墓﹐一名亞父冢﹐在徐州城南一里許。元季有賈胡盜發其冢﹐深四十尺許﹐得寶劍。虞邵庵諸公皆有詩悼之﹐朱本初一首云云。

○伯生學士見和僕與李學士詩紙尾批云已與漑之約紅梨花開當往訪也臥病不知春事淺深淸明後四日聞梨花盛開復用淸明詩韻呈玄徳眞人伯生漑之二學士

紅入梨花媚更明﹐黃鶯飛下眼頻傾。玉容帶酒含春色﹐絳袂迎風感物情。幻化可能窮妙理﹐追歡聊復得浮生。開尊爲報虞夫子﹐莫待繽紛雪滿城。

○淸明後四日紅梨花開用明字韻賦詩一章奉邀虞李二學士以踐看花之約玄徳眞人且屬和矣學士竟不至又六日風雨大作花已委地依韻再賦一章呈玄徳眞人並簡二學士

霞捲云舒映樹明﹐花如嫵媚向人傾。仙翁染翰饒詩興﹐學士停驂傲物情。有限光陰春事老﹐無端風雨莫愁生。明朝掃地紅英徧﹐卻待尋芳出鳳城。

案﹕右二詩見貞一齋雜著。元詩癸集知本初從吳全節居都下﹐所著有貞一稿﹐而以本初爲名﹐不知其名思本﹐蓋未見貞一齋雜著﹐故僅錄盜發亞父冢一詩。今據鈔本雜著增錄與虞伯生﹑吳全節倡和二首﹐玄徳卽全節賜號也。

◆張雨

雨字伯雨﹐一名天雨﹐別號貞居子﹐錢塘人。至正間卒。有句曲外史集。

西湖志余﹕作黃篾樓﹐儲古圖史。作水軒於浴鵠灣。營墓於靈石塢。售系腰作梁﹐名玉鉤橋。橋南數十步作藏書石室﹐自勒銘而吳睿隸古。

杭州府誌﹕張伯雨嘗有春日遊南山約云﹕看花長安﹐已是丈人之行﹔問鐵鑪步﹐聊從太史之觀。甫及春晴﹐可無宿諾﹖鷲峯猿洞﹐眾人何莫由斯﹔靈石龍泓﹐賢者而後樂此。

答楊廉夫二首

道言

九月風雨淸齋

澗阿對雨二首

奔月巵歌答鐵雅所作

懷茅山

贈紐憐大監

題授經郎獻書圖

仲穆墨蘭

西湖放燈

卜居

集太白語酹僧淨月

玉笙謠爲鐵門笙伶周奇賦

延陵公承慶堂詩

吳興墨蘭

句

○答楊廉夫二首

弄水摘花春可憐﹐風雨倦尋茅步船。我家南塢有靈石﹐龍井西頭無杜鵑。野鶴孕雛畏人過﹐弱柳委地趁蠶眠。子云胡爲甘寂寞﹖後世何人知太玄﹗

黃篾樓中惟飲酒﹐樓下長溝鳧雁多。彎頭橋斷迷靑艸﹐闊處風來生白波。饞奴竟煮脫■﹝衤朋﹞筍﹐老魚戲唼如錢荷。詔書寬大到海角﹐河北饑氓爭倒戈。

○道言

造物於我厚﹐一切使我薄。瓶中有儲粟﹐持此臥云壑。獘衣取苟完﹐得味在藜藿。花鳥予友於﹐尊酒不獨酌。牀頭堆故書﹐敗履置牀腳。未嘗身沒溺﹐何與世濁惡。正如散馬牛﹐不識穿與絡。異時老髑髏﹐會有南面樂。

○九月風雨淸齋

中林授衣節﹐寒气早已集。牖戶洎裘褐﹐凡百缺治葺。窮居昧時序﹐頗訝光景急。叢篁助幽翳﹐漾瀨發空寂。水禽穿屋過﹐巖樹排檐入。陶尊旣塵漬﹐墨突亦雨立。遐思把菊詠﹐端處掬澑室。空言非藥餌﹐殆不廢九日。

○澗阿對雨二首【澗阿對雨「阿」原作「河」﹐據鐵网珊瑚﹑句曲外史貞居先生詩集﹝四部叢刊影元本﹞卷二攺。按張雨另有澗阿晚興詩可證。】

山云油然作﹐山雨來不緩。旣沾靈石塢﹐遂灑寒棲館。落水遽如許﹐眾艸行復爛。有酒不堪酌﹐無物堪把玩【無物「物」原闕﹐據句曲外史貞居先生詩集補。】。與聞季長笛﹐寧從中散鍛。代謝夫何如﹐徒爲白首嘆。

步歸靈澗幽﹐泥染居士屩。不知嵐雨深﹐稍怯布衣薄。拂牀次羣帙﹐掃徑堆脫籜。淸坐亦偶然﹐吾非慕仙爵。

○奔月巵歌答鐵雅所作

甓社明珠奔入月﹐脫殼正似風蟬潔。漁网出之不敢視﹐滌盡含沙光不滅。文昌四星吞在腹﹐一一金晶大如菽。蜃物還來作飲器﹐日夜雄虹繞茅屋。一扇桃核寬有餘﹐半葉蕉心捲未舒。飲非其人躍入水﹐怪雨盲風生坐隅。置之天上白玉盤﹐斗柄挹酒長欄幹。李白跳下鯨魚背﹐持勸我飲相交歡。幽宮馮夷爲予泣﹐酌盡海水百怪出。還我平生老蚌胎﹐許君醉臥鮫人室。

鐵网珊瑚﹕右句曲外史與袁子英所寫詩凡五十五篇﹐其首兩章乃此老道人效余鐵雅者也。如道言﹑淸齋﹑澗阿諸詩﹐皆其道趣中流出者。若奔月巵﹐則又頑仙之橫出者。吁﹗道人仙去已一紀矣﹐鐵雅之友﹐屬之何人﹔開卷愴然﹐不勝山陽之感云。至正二十有一年花朝日﹐抱遺叟楊維楨在淸眞之竹洲館書。

○懷茅山

我有艸堂南洞門﹐常時行坐虎同羣。丹光出林掩明月﹐玉气上天爲白雲。遙憶田泉洗蒼朮﹐更思陶澗采香芹。歸來閉戶償髙臥﹐莫遣人書白練裙。

西湖竹枝集﹕其詩俊逸淸贍﹐儕輩鮮及﹐有如「丹光出林」云云。不目之爲仙才﹐不可也。

○贈紐憐大監

侍書愛題博士畫﹐日日退朝書滿牀。奎章閣上觀政要﹐無人知有授經郎。

輟耕錄﹕文宗禦奎章日﹐學士虞集﹑博士柯九思常侍從﹐以討論法書名畫爲事。時授經郎揭傒斯亦在列﹐比之集﹑九思寵眷稍疏。因潛著一書曰奎章政要以進﹐二人不知也。萬幾之暇﹐每賜披覽。及晏朝﹐有畫授經郎獻書圖行於世﹐厥有深意存焉。張伯雨題詩云云。蓋柯作畫﹐虞必題﹐故云。

○題授經郎獻書圖

論捲聚書三十萬﹐錦江江上數連艘。遠追教授文翁學﹐重嘆徵求使者勞。石室談經修俎豆﹐艸堂迎詔樹旌旄。也知後世揚雄在﹐獻賦爲郎媿爾曹。

鐵网珊瑚﹕自跋﹕請以蜀文翁之石室﹑揚雄之墨池﹑杜甫之艸堂皆列學宮。又爲甫得謚曰文貞。以私財作三書院﹐徧行東南﹐收書三十萬卷﹐及鑄禮器以歸。虞奎章紀其事﹐邀予賦詩如左。

宛委余編﹕偶閱張伯雨贈紐憐大監詩跋云云。按元史有紐憐傳﹐而不載此事。

案﹕詩跋亦見艸堂雅集。

○仲穆墨蘭

滋蘭九畹空多種﹐何似墨池三兩花。近日國香零落盡﹐王孫芳艸徧天涯。

艸木子﹕趙仲穆者﹐子昂學士之子﹐宋秀王之後裔也。能作蘭木竹石。有道士張伯雨題其墨蘭詩云云。仲穆見而媿之﹐遂不復作。

雪濤詩評﹕趙子昂﹐宋宗人也﹐而仕於元。書法丹靑皆名後世﹐然多有題其畫相譏訕者。一人題子昂畫蘭云云。

案﹕詩評作譏子昂﹐與集中詩題不合。

○西湖放燈

共泛蘭舟燈火鬧﹐不知風露濕靑冥。如今池底休鋪錦﹐此日槎頭直掛星。爛若金蓮分夜炬﹐空於雲母隔秋屏。卻憐牛渚淸狂甚﹐苦欲燃犀走百靈。

熙朝樂事﹕七月十五日﹐俗傳爲中元節﹐地官赦罪之辰。人家多持齋誦經﹐僧家建盂蘭盆會﹐放燈西湖及塔上﹑河中﹐謂之照冥官府。張伯雨詩雲云。

○卜居

浮家泛宅意何如﹖玉室金堂計不疏。歸錦橋邊停舫子﹐散花灘上築樓居。淡然到處自鑿井﹐玄晏閉門方著書。但得艸堂貲便足﹐人生何地不樵漁。

紫桃軒雜綴﹕散花灘在西湖東馬塍澑水閘地。元張伯雨卜居有詩云云。想玉鉤橋未成﹐黃篾樓經始之日。余過訪馬塍地不可得﹐而杭人藝花者亦絕無佳種﹐伯雨風流﹐邈不可追矣。

○集太白語酹僧淨月

主人碧巖裏﹐爲餘話幽棲。眞訣自從茅氏得﹐風流還與遠公齊。滿堂空翠如可掃【如可掃「可」原作「何」﹐按此句集自李白當塗趙炎少府粉圖山水歌﹐作「可」﹐因據句曲外史貞居先生詩集卷三攺。】﹐而君解來一何好﹗白玉麈尾談重玄﹐琉璃硯水常枯槁。蒼蒼雲松﹐拂彼白石。世人聞此皆掉頭﹐就中與君心莫逆。袖拂紫煙去﹐空中聞天雞。借問蘇耽鶴﹐早晚向江西﹖

艸堂雅集﹕鐵崖先生跋曰﹕予觀貞居子集句詩﹐政如冶城銅像﹐捧額珠蓮座於長幹也﹐可寶可玩。太白見之﹐當曰吾錦千萬機﹐衣被天下詩人﹐烏得割截如此﹗貞居子其愼取之哉﹐勿俾責償也。會稽楊維楨跋。

○玉笙謠爲鐵門笙伶周奇賦【爲鐵門笙伶周奇賦句曲外史貞居先生詩集作「贈陸徳瑞」。】

我有紫霞想﹐愛聞白玉笙。縣匏比竹無靈气﹐昆丘采此十二莖【昆丘「昆」原作「昂」﹐據句曲外史貞居先生詩集攺。】。鳳咮銜明珠﹐鳳翼排素翎。金華周郎妙宮徵【金華周郎句曲外史貞居先生詩集作「荷花六郎」。】﹐子晉仙人初教成。月下吹參差﹐羣雛亦和鳴。緱氏山頭白雲起﹐七月七日來相迎。長謝時人一揮手﹐漂下滿空鸞鶴聲。

大雅集﹕評曰﹕甚似太白。

○延陵公承慶堂詩

大江蒼蒼兀龍虎﹐輔元之家百神俯。望拜受釐若稽古﹐上淸眞人閱眾甫。新宮潔齋導天語﹐紛云郁霞錯承宇。虛皇穆然陽衛武﹐左颷右欻降軨羽。縣鐘鏜鏜迅擊鼓﹐赫金蔡服赭朱戶。雙珠月明帶寶璐﹐挾以流黃玉■﹝木曇﹞具。旣竣大禮私事舉﹐吉日宗族奉爵俎。靑紫系地簪綬組﹐魏張代劍新捧土。饒國開觀治宿莽﹐報君親師物咸覩。撫己一念或未溥﹐西壁考書玄範府。寒冰層陰發春煦﹐日若休明沐仁雨。道徳大非方仙五﹐月佩六印非適取。持旌召趣迹旁午﹐下土滓■﹝土盍﹞寧久處。天關會規足蹈矩﹐願天願地多黍稌。畢志萬年奉明主﹐小史作書孰敢侮。吁嗟厚徳番之祖。

大雅集﹕評曰﹕不蹈黃庭﹐句意深滿。

○吳興墨蘭

墨君石友是同參﹐幾葉光風染碧嵐。悵望王孫杳何許﹐年年芳艸滿江南。

句曲外史集﹕曩讀葉靜齋艸木子﹐中一條云﹕趙仲穆者﹐子昂學士之子﹐宋秀王之後也。能作墨蘭竹石。有道士張伯雨題其墨蘭詩﹐「滋蘭九畹」云云。仲穆見而愧之﹐遂不復作。所記與此詩意正合﹐而集中無之﹐因附見於此。鐵崖之悲﹐不其然哉﹗石樓野生漫識。

○句

家藏逸少籠鵝字﹐門系龜蒙放鴨船。

至正直記﹕錢塘老儒葉森嘗登趙松雪之門﹐松雪深愛之。家住西湖﹐婦女頗不潔﹐所藏王右軍籠鵝帖石刻﹐後有唐人復臨一帖副之﹐誠爲妙品。張外史每戲之﹐賦詩以貽云云。

案﹕直記專記鄙猥之事﹐並喜言人曖昧﹐今多不錄。卽錄亦時有刪節。

又

風沙不憚五千里﹐將身跳入仙人壺。

輟耕錄﹕道士張伯雨﹐嘗從王溪月眞人入京。初﹐燕地未有梅花﹐吳閒閒宗師時爲嗣師﹐新從江南移至﹐護以穹廬﹐匾曰漱芳亭。伯雨偶造其所﹐恍若與故人遇﹐徘徊旣久﹐不覺熟寢於中。眞人終日不見伯雨﹐深以爲憂﹐意其外出﹐迷失街道也。夢覺﹐日已暮矣。歸道所由﹐嗣師笑曰「伯雨素有詩名﹐宜作詩以贖過。」伯雨遂賦長詩﹐有云云之句。嗣師大喜﹐送翰林﹑集賢嘗所往來者﹐袁學士伯長﹑謝博士敬徳﹑馬禦史伯庸﹑吳助教養浩﹑虞修撰伯生和之。

◆鄒復雷

復雷號云東﹐��人。

自題春消息圖

○自題春消息圖

蓬居何處索春回﹐分付寒蟾伴老梅。半縷煙消虛室冷﹐墨痕畱影上窗來。

鐵网珊瑚﹕予抵鶮沙﹐泊洞元丹房。主者爲復雷煉師﹐設茗供後﹐連出淸江楮三番﹐求東來翰墨。師與其兄復元皆能詩畫﹐旣見元竹﹐復見雷梅﹐卷中有山居老仙品題春消息字﹐遂爲賦詩卷之端。時至正��秋七月廿有七日﹐老鐵禎在蓬蓽居試陳有墨﹐尙恨乏筆。

◆富恕

恕字��﹐吳江人。以儒入道﹐號林屋道人。

西湖竹枝詞

○西湖竹枝詞

十里荷花錦一機﹐雨餘荷气撲人衣。滿船遊女蒙白薴﹐陣陣腥風鷗鷺飛。

西湖竹枝集﹕布袋筇杖﹐不憚險道﹐訪天下仙山﹐有所得輒寄於詩。其作竹枝。𨿽不本題﹐無所比興﹐特於題外爲善刻云。

◆余善

善字復初﹐玉峯淸眞觀道士。

句

○句

長桑樹爛金雞死。

壺中天地小如瓜。

列朝詩集﹕楊廉夫跋云﹕此予方外友余善追和張外史遊仙詩一十解﹐予小加點【小加點列朝詩集小傳閏集作「不能加點」﹐似當從。】﹐讀至云云﹐客遶牀三叫﹐以爲老鐵喉中語也。又如雲云﹐𨿽老鐵無以著筆矣。

◆於立

立字彥成﹐號虛白子﹐南康人。學道會稽山中。有會稽外史集。

前題

○前題

儂家住在湧金門﹐靑見髙峯白見云。嶺上已無丞相宅﹐湖邊猶有嶽王墳。

楊柳樹頭雙鵓鴣﹐雨來逐婦晴來呼。鴛鴦到死不相背﹐雙飛日日在西湖。【詳燕不花下。】

◆鄧靑陽

句

○句

忘情消白日﹐髙臥看靑山。

萬曆湖廣總志﹕鄧靑陽﹐南巖道士。生於元季﹐早歲入武當從髙士學黃﹑老﹑文始﹑莊﹑列﹑周易﹑參同﹑龍虎﹑大丹諸書﹐精思純煉﹐深得其奧。凡所寓興﹐吐辭發語﹐皆有激發。寓武林﹐有云云之句。

◆方從義

從義字無隅﹐貴溪人。老修道金門之小洞天﹐號方壺子。洪武間卒。

句

○句

岸花汀鳥畱幽意﹐碧水丹山共隱情。

元詩癸集﹕嘗題碧水丹山圖云云。淸江劉永之謂方壺子非遺世者﹐而世反遺之﹐可爲惋惜。

●元詩紀事卷三十四【釋子】

侯官陳衍輯

子溫

有規

徳丰

炳同

淨權

存誠

了慧

有在

溥光

明本

與恭

覺恩

行端

一初

圓至

善住

本誠

廣漩

壽寧

梵琦

祖柏

若舟

宗衍

文信

法智

祖銘

至剛

瞻

辧才

惟則

普惠

椿

良震

照

自悅

如阜

福報

寧

實

回

明

淸浚

越僧

禪僧

遊僧

無名僧

◆子溫

子溫字仲言﹐號日觀﹐華亭人。宋亡﹐出家住杭之瑪瑙寺。

朱宣慰家題畫

題畫葡萄捲後

題畫

○朱宣慰家題畫

昔有朱買臣﹐今有朱宣慰。兩个擔柴夫﹐並爲朱紫貴。

癸辛雜識﹕嘗在朱宣慰家作畫訖﹐遂寫一詩云云。朱老欣然曰「朱淸果是賣蘆柴出身﹐和尙說得我著。」遂饋贐資五錠酬之。

○題畫葡萄捲後

明月淸風宗炳社﹐夕陽秋色庾公樓。修心未到無心地﹐萬種千般逐水流。

江村消夏錄﹕紙長﹐宜以好詩書之﹐爲後之名勝笑覽。子溫題。

○題畫

曾向流沙取梵書﹐艸龍珠帳滿徵途。輕包短策難將帶﹐記得西風月上初。

蟫精雋﹕僧溫日觀能詩﹐善寫葡萄﹐精致不俗﹐世多寶之。予一日於友人處觀其大畫四幅﹐而皆有題品﹐其自作也。格律不拘﹐率意而就。惟記得一絕云云。言未盡而意有餘﹐堪膾炙也。

◆有規

絕句

○絕句

讀書已覺眉稜重﹐就枕方欣骨節和。睡去不知天早晚﹐西窗殘日已無多。

吳中舊聞﹕徐惇立言﹕往歲吳中多詩僧﹐其名往往見於前輩文集中。余渡江之初﹐猶見有規者﹐頗以詩知名。其爲人性坦率﹐其徒謂之「規方外」﹐時年七十餘矣﹐談論蕭散可嘉。臨終前數日﹐有詩云云。葉左丞大愛之【按﹕此條實錄自陸友仁吳中舊事﹝墨海金壺本﹞。】。

◆徳丰

重陽

答鐘山長老

○重陽

戰盡今秋見太平﹐西風多作北風聲。不吹烏帽吹氈帽﹐籬下黃花笑不成。

○答鐘山長老

耿耿孤吟對古梅﹐忽傳軍將送書來。倚崖枯木摧殘甚﹐虛負陽和到一回。

山房隨筆﹕僧徳丰﹐三山人。有重陽詩云云。鐘山長老舉以自代﹐答云云。竟不赴。

◆炳同

炳同字野翁﹐新昌張氏子﹐居明州仗錫寺。

句

○句

老來非厭客﹐靜裏欲書經。

四明山誌﹕野翁宋亡之日﹐避迹仗錫﹐閉戶書法華經﹐有句云云。一時遺老家則堂﹑文本心﹑黃東發﹑舒閬風﹑周伯弼咸與之遊。

◆淨權

淨權字道衡﹐徑山僧。

南山詩

○南山詩

紫气金丹曉﹐靑霞玉井春。畫牛曾寓意﹐鳴鶴更通神。

閒居錄﹕工於文章﹐旣寫與人﹐卽不畱稿。嘗有南山詩云云。又好言葛稚川﹑陶隱居事。凡問權﹐未言名字﹐止曰「大迂闊者」﹐卽知爲道衡矣。

◆存誠

絕句

○絕句

別後多遊滄海東﹐忽攜詩卷到山中。立談數語飄然去﹐滿徑松花落午風。

閒居錄﹕蔣景斐嘗誦存誠上人詩云云。余甚愛之。

◆了慧

了慧字嶽重﹐武林人。

春日田園雜興

○春日田園雜興

平疇水繞徑微分﹐小圃云深景不繁。此處農桑𨿽是僻﹐多情鶯燕不嫌村。倦眠芳艸閒黃犢﹐靜對幽花倒綠尊。見說弓旌方四出﹐欲更名姓掩衡門。

月泉吟社第三十三名﹕田園對起﹐已占地步﹐頷聯得闔辟之妙﹐余佳。

◆有在

武陵勝集得園字

○武陵勝集得園字

騎馬一身雪﹐來敲隱者門。林林憂桂玉﹐艸艸樂琴罇。勛業誇麟閣﹐文章鄙兔園。探題歸去路﹐燈火已黃昏。【詳白珽下。】

◆溥光

溥光字玄暉﹐大同人。幼爲頭陀﹐號雪庵和尙﹐文宗詔蓄髮﹐授大學士。

懷麓堂集﹕嘗聞趙松雪過酒肆﹐見其簾字﹐駐視久之﹐謂當世書無我逮者﹐而此書乃過我。問知爲一僧書﹐則雪庵李溥光也。因薦之朝﹐累官昭文館大學士。

夷白齋詩話﹕元釋溥光﹐字玄暉﹐俗姓李氏﹐特封昭文館大學士﹑榮祿大夫﹐賜號立悟大師。有二絕句云「蟭螟殺敵蚊眉上﹐蠻觸交爭蝸角中。何異諸天觀下界﹐一微塵裏鬭雌雄。」「荳苗鹿嚼解馬毒﹐艾葉雀銜奪燕巢。鳥獸不曾有本艸﹐諳知藥性是誰教﹖」詩亦奇拔﹐恨不多見。

月山詩話﹕夷白齋詩話載元釋溥光二絕句﹐稱其奇拔﹐恨不多見。其詩卽樂天「蟭螟殺敵蚊巢上」﹑「荳苗鹿嚼解馬毒」二首也。此君未讀長慶集﹐必平日不喜白體者。

鑷工

句

○鑷工

一聲鑷子噪秋蟬﹐門內老僧驚晝眠。毫髮盡時髦發在﹐夕陽芳艸自芊芊。

○句

賣與買人誰是主﹐一犂春雨鵓鳩啼。

近峯聞略﹕予嘗得元僧雪庵外集﹐略記數語﹐其題買田券云云﹐鑷工云云﹐皆可人意。

◆明本

明本號中峯﹐錢塘人。出家吳山聖水寺﹐後爲天目僧。有中峯廣錄﹑梅花百詠行世。

蘇談﹕中峯卓錫處﹐皆以幻住名之。道行旣髙﹐四眾皈向﹐凡建所謂幻住庵者有數十處。今在吳中者﹐居吾家雁蕩村之西無二里遠也。𨿽殿堂三間﹐基址去地殆五尺餘﹐云禪師之所築也。故老相傳﹐建此庵時﹐馮海粟煉泥﹐趙子昂搬運﹐中峯自以塗壁﹐卽此艸堂是也。

九字梅花詠

次韻瀋王題眞際亭

天目山

雪

淨土詩

○九字梅花詠

昨夜西風吹折千林梢﹐渡口小艇滚入沙灘■﹝土幻﹞。野橋古梅獨臥寒屋角﹐疏影橫斜暗上書窗敲。半枯半活幾个擪蓓蕾﹐欲開未開數點含香苞。縱使畫工奇妙也縮手﹐我愛淸香故把新詩嘲。

風月堂雜誌﹕「昨夜西風」云云。此天目山釋明本中峯九字梅花詩也。松雪趙文敏公與之爲方外交﹐同院學士馮海粟子振甚輕之。一日﹐松雪彊扯中峯同訪海粟﹐海粟出暇日所爲梅花百詠詩示之。中峯一覽﹐走筆亦成一百首﹐海粟猶未爲然。復出此詩求和﹐海粟竦然久之。致禮而定交焉【按﹕此條實錄自姜南風月堂雜識。】。

升庵詩話補遺﹕中峯有九字梅花詩云云。池南唐文薦錡謂余曰「此詩不佳﹐影不可言敲。又後四句有齋飯酸餡气。」

○次韻瀋王題眞際亭

髙亭結構標眞際﹐體共雲林一樣閒。山勢倚天忘突兀﹐水聲投澗自潺湲。伽陀迥出言詞外﹐海印髙懸宇宙間。佇看憑闌人獨醒﹐又添公案入禪關。

中峯行錄﹕駙馬大尉瀋王王璋﹐遣參軍洪鑰賫書幣﹐敍弟子禮﹐期請上命南來參叩。己未秋九月﹐王奉禦香入山謁師艸廬﹐咨訣心要﹐請師升座﹐爲眾普說。師激揚提唱萬餘言。王復求法名別號﹐師名王以勝光﹐號曰眞際。王因建亭師子巖下﹐以托其事。

○天目山

一山未盡一山登﹐百里全無一里平。疑是老僧遙指處﹐只堪圖畫不堪行。

柳亭詩話﹕中峯本詠天目云云。結句乃杜荀鶴閩中秋思詩。

○雪

凍雲四合雪漫漫﹐誰解當機作水看。只爲眼中花未瞥﹐啟窗猶看玉瑯玕。

小窗淸紀﹕古今雪詩甚多﹐獨中峯老人一偈云云。自是中峯好句。

○淨土詩

富貴之人宜念佛﹐黃金滿庫谷盈倉。世間受用無虧缺﹐只欠臨終見願王。

身膺宰輔與朝郎﹐蓋世功名勢莫量。自性彌陀如不念﹐未知何以敵無常。

筆精﹕中峯淨土詩云云。可爲富貴人之鍼砭。

◆與恭【與一作「允」。】

與恭字行己﹐號懶禪﹐上虞人。余姚九功寺僧。

思母

冷泉亭

回雁峯

○思母

霜隕蘆花淚濕衣﹐白頭無復倚柴扉。去年五月黃梅雨﹐曾典袈裟糴米歸。

靈隱寺志﹕行己與趙子昂同時﹐其思母詩云云。可謂有陳尊宿之思矣。

○冷泉亭

天竺雨花飛寶臺﹐北山門對冷泉開。石擎老樹無人識﹐時有黃猨抱子來。

○回雁峯

官路迢迢野店稀﹐薄寒催客早添衣。南分五嶺雲天遠﹐雁到衡陽亦倦飛。

元詩癸集﹕嘗遊臨安﹐題冷泉亭詩﹐趙松雪見而異之﹐追至淨慈寺﹐與相見。後遊蘇州定惠寺﹐端然而逝。檢其囊﹐止有破紙一方﹐則回雁峯詩也。

◆覺恩

覺恩字以仁﹐號斷江﹐四明人。

句

○句

權擬三朝位三事﹐祗應知己是僧彬。

元詩癸集﹕嘗經賈似道墓﹐作詩有云云句﹐最得詩人優遊不迫之意﹐極爲柳道傳所稱。

◆行端

行端字符叟﹐臨海人。

續傳燈錄﹕行端號元叟﹐臨海何氏。初參藏叟於徑山﹐尋以靈隱山水淸勝﹐掛錫焉。大徳中﹐主中天竺。皇慶壬子﹐遷靈隱。三被金襕袈裟之賜。

靈隱寺志﹕端文字不由師授﹐自然能通﹐自稱寒拾里人。

題飛鳴宿食四雁圖

擬寒山子詩

○題飛鳴宿食四雁圖

年去年來年復年﹐帛書曾達茂陵前。影連薊北月橫塞﹐聲斷江南霜滿天。雨暗蘆花愁夜渚﹐露香菇米下秋田。平生千里與萬里﹐塵世网羅空自懸。

堯山堂外紀﹕客有以飛鳴宿食四雁圖求子昂跋者﹐時翰林諸公在焉。釋端元叟亦與坐末﹐諸公咸命賦詩﹐元叟卽援筆題詩云云。諸公稱賞﹐卽以詩授客去。

○擬寒山子詩

昨日東家死﹐西家賻冥財。今朝西家死﹐東家陳酒杯。東東復西西﹐輪環哭哀哀。不知本眞性﹐懵懵登泉臺。

筆精﹕讀此可以警世之貪婪富貴而不知返者。

◆一初

贈天紀

寒食

曉過西湖

送人

句

○贈天紀

翰苑虞夫子﹐名聞四海傳。偶攜天上月﹐來系寺前船。一見如曾識﹐三生定有緣。不嫌云臥冷﹐與我共畱連。

袁州府誌﹕一初分宜福勝寺僧﹐能詩。虞集過寺﹐初賦詩云云。集服膺之。

○寒食

月暗花明掩竹房﹐輕寒脈脈透衣裳。淸明院落無燈火﹐獨向回廊禮夜香。

○曉過西湖

水光山色四無人﹐淸曉誰看第一春﹖紅日漸髙弦管動﹐半湖煙霧是遊塵。

○送人

送子江頭水亦悲﹐更能隨我定何時﹖垂楊但爲秋來瘦﹐不爲秋來有別離。

○句

春路晴猶滑﹐山亭晚更深【晚更深「深」南濠詩話作「涼」。】。【再往湖南】竹枯湘淚盡﹐花發楚魂香。【同上】並坐夜深皆不語﹐一燈分映兩閒身。【塗香居士見訪】

南濠詩話﹕元僧圓至工於古文﹐而詩尢淸婉。其寒食各云云。他如雲云。其造語之妙﹐當不減於惠勤﹑參寥輩也。

◆圓至

圓至字天隱﹐別號牧潛﹐髙安姚氏子﹐駐錫建昌之能仁。有筠溪牧潛集。

贈天紀

○贈天紀

拈筆詩成首首新﹐興來豪叫欲攀云。難醫最是狂吟病﹐我恰才痊又到君。

南濠詩話﹕長洲陳湖磧沙寺﹐元初有僧魁天紀者居之。魁與髙安僧圓至友善﹐至嘗注周伯弜所選唐三體詩﹐魁割其資刻置寺中﹐方萬里特爲作序【方萬里特原作「方萬持」﹐據南濠詩話攺補。】。由是三體詩盛傳人間﹐今吳人稱「磧沙唐詩」是也。魁讀儒家書﹐尢工於詩﹐平生厓立絕俗﹐誓不出世﹐住山﹐至有詩贈之云云。

◆善住

善住字無住﹐別號云屋﹐吳郡僧。有谷響集。

三髙祠

○三髙祠

越國謀臣吳國讎﹐如何廟食此江頭﹖扁舟載得蛾眉後﹐卻作三江汗漫遊。【範蠡】

南濠詩話﹕三髙祠在吳江長橋南﹐中祀越上將軍範蠡﹑晉大司馬東曹掾張翰﹑唐贈右補闕陸龜蒙﹐國朝著於祀典。齊東野語載宋人詩云「可笑吳癡忘越憾﹐卻誇範蠡作三髙。」又云「千年家國無窮恨﹐只合江邊祀子胥。」蓋深非之。近讀僧善住三髙祠詩﹐範蠡云云﹐其見亦同。

◆本【一作「文」】誠

本誠字道元﹐號覺隱。

睡起

江亭秋晚

題坾公畫

○睡起

花下拋書枕石眠﹐起來閒漱竹間泉。小窗石鼎天猶暖﹐殘燼時飄一縷煙。

○江亭秋晚

獨倚淸江秋思長﹐晚潮初上水亭涼。海門風起雙巒暝﹐一抹銀花湧夕陽。

又

藤枯摧老樹﹐石裂礙深溪。陰洞水聲合﹐短垣松影齊。磵回知徑遠﹐山迥覺梅低。忽爾破孤寂﹐嶺猿淸晝啼。

蓬窗日錄﹕元僧覺隱與笑隱欣公﹑天隱至公皆以詩自豪相頡頏﹐時號「三隱」。覺隱睡起雲云﹐江亭秋晚云云﹐又云云。

○題坾公畫

日暮東溪上﹐秋深景寂寥。葉疏林影薄﹐水落岸痕髙。野燒明江嶼﹐漁舟入浦橋。故人煙水隔﹐悵望首空搔。

六研齋筆記﹕覺隱寫石與茭蒲溪鳥最妙。又作疏林平遠﹐托坾仙筆﹐題云﹕蜀畤坾公作畫﹐覺隱題印。又題云﹕余嘗爲此卷﹐坾仙亦到。坾仙喜﹐遂援筆寫此圖﹐余因題此詩云云。

◆廣漩

廣漩字空海﹐晉江蘇氏子﹐開元寺如照徒。

句

○句

尋光來佛後﹐竊食犯僧殘。

開士傳﹕所爲頌偈語﹐皆警策。嘗詠鼠有云云之句。

◆壽寧

壽寧字無爲﹐號一庵﹐上海人。住持靜安寺。

元詩癸集﹕治丈室﹐兩旁雜植檜竹桐柏﹐自號曰綠云洞。合其寺之古迹曰「吳碑」﹐曰「陳檜」﹐曰「鰕禪」﹐曰「經臺」﹐曰「滬壘」﹐曰「湧泉」﹐曰「蘆渡」﹐爲靜安八景﹐求題詠於時之長於詩者﹐成靜安八詠一卷﹐會稽楊維楨爲之序。

赤烏碑

陳檜

鰕子禪

講經臺

滬瀆壘

湧泉

蘆子渡

綠云洞

赤烏碑

佛法闡兮重玄﹐國江東兮紀年。翠壁立兮髙碣﹐瞰波濤兮硉矹。龜龍剝兮皇象書﹐千載一日兮傳赤烏。

陳檜

雙檜兮蒼蒼﹐藝重玄兮禎明【葉芒。】蛟龍樛兮偃蹇﹐接葉蕤兮翔鳳凰。皎瓊樹兮璧月夜流﹐望臨春兮使我心憂。

鐵崖評曰﹕騷人感慨。

鰕子禪

若有人兮慧如癡﹐啖生鮮兮俗見嗤。日而出兮暮而歸﹐亡寒暑兮亡渴饑。鰕旣化兮鰕活而飛﹐千秋萬歲兮人是非。

講經臺

有美人兮滬之渚﹐徙神宮兮在蘆野【葉序。】築髙臺兮壘土﹐天花繽兮如雨。倏奄沒兮谷成陵﹐蹇予之仍兮績乃成。

鐵崖評曰﹕多少涵蓄﹐也見後人不負山門。

滬瀆壘

築滬兮防海【葉喜】﹐蘆之東兮滬之水。崧潭兮千秋﹐故壘巖巖兮枕江之流。風淒淒兮竹蕭蕭【葉颼】。

鐵崖評曰﹕朱弦三嘆有餘音。

湧泉

坤之機兮下旋﹐湧吾水兮泡漩。一气孔神兮無爲自然﹐吁嗟泉兮何千萬年﹗

鐵崖評曰﹕八題之中﹐此題爲悟道之題。坤機下旋﹐便說得湧泉活潑潑地﹔一气孔神﹐又見寧之祖教滅而又不滅者。

蘆子渡

蘆瑟瑟兮水溶溶﹐望美人兮袁之崧。雁嚦嚦兮心忡忡﹐眺東城兮江之中。吾將踏葦兮歌淸風。

鐵崖評曰﹕七縱七擒手堪用事。

綠云洞

萬樾兮森森﹐云承宇兮陰陰。洞有屋兮云無心﹐我坐石兮鼓瑤琴。耶之溪兮華之嵓【葉今﹐】云之逝兮吾將曷尋。

◆梵琦

梵琦字楚石。

句

○句

自言羊可種﹐不信繭成絲。【詳吳萊下。】

◆祖柏

祖柏字子庭﹐四明【一作「嘉定」。】人。有不系舟集。

題自寫菖蒲二首

賦蓋

口占

句

○題自寫菖蒲二首

盆泓淺淺映幽叢﹐綠發翛翛墜鏡中。瀟灑憑誰供拂掠﹐澹煙微雨及淸風。

云骨溪毛瘦不禁﹐井花濯濯翠陰陰。閒來坐對淸詩眼﹐月落半窗風露深。

宏秀集﹕嘗講臺教於赤城。性好浪迹雲遊﹐乞食村落﹐對人不作長語﹐閒雜諧謔﹐喜畫石菖蒲﹐題句甚多。

○賦蓋

百骨攢來一綫收﹐葫蘆金頂蓋諸侯。一朝撐出馬前去﹐眞个有天無日頭。

江南通誌﹕柏子庭能詩﹐浪迹雲遊﹐乞食嘉定村落﹐語雜諧調。一日﹐偶觸某官騶從﹐縛至﹐知爲子庭﹐命賦所張蓋﹐應聲云云。某官笑而釋之。

○口占

一封丹詔未爲眞﹐三杯淡酒便成親。夜來明月樓頭望﹐惟有嫦娥不嫁人。

輟耕錄﹕後至元丁丑夏六月﹐民間謠言﹕朝廷將采童男女【童男女「女」原作「子」﹐按下文有「爲奴婢」語﹐因據輟耕錄卷九攺。】﹐以授韃靼爲奴婢﹐且俾父母護抵直北交割。故自中原至於江之南﹐府縣村落﹐凡品官庶人家﹐但有男女年十二三以上﹐便爲婚嫁。六禮旣無﹐片言卽合﹐至於巨室﹐有不待輿馬親迎﹐輒徒步以往者。自後有貴賤﹑貧富﹑長幼﹑妍醜匹配之不齊者﹐各生怨悔﹐或夫棄其妻﹐或妻憎其夫﹐或訟於官﹐或死於夭。此亦天下之大變。吳中僧祖柏﹐素稱滑稽﹐口占絕句云云。又有人集古句云云。可謂深於命意者矣。

○句

誰呼蓬島靑頭鴨﹐來殺松江赤縺蛇。

輟耕錄﹕丙子歲﹐松江亢旱。聞方士沈雷伯道術髙妙﹐府官遣吏賫香幣過嘉興﹐迎請以來。驕傲之甚﹐以爲雨可立致。結壇仙鶴觀﹐行月孛法﹐下鐵簡於湖﹑泖﹑潭﹑井﹐日取蛇燕焚之﹐了無應驗。羞赧宵遁。僧柏子庭有詩云云。聞者絕倒。

◆若舟

若舟字別岸﹐檇李人。

館娃宮

○館娃宮

白晝娃宮宴未旋﹐東風吹下越來船。捧心方妬三千女﹐嘗膽誰知二十年。花暗屧廊蜂蝶困﹐艸深香徑鹿麋眠。憑欄一段傷心事﹐都在西山夕照邊。

歸田詩話﹕姑蘇靈巖寺﹐館娃宮舊基也。吳僧若舟別岸一詩云云﹐用意遣詞甚佳。貢有初嘗爲予誦之。

◆宗衍

宗衍字道原﹐中吳人。至正初﹐住石湖楞伽寺。有碧山堂集。

野雞毛羽好

○野雞毛羽好

野雞毛羽好﹐不如家雞能報曉。新人美如花﹐不如舊人能績麻。績麻作衫郎得著﹐郎見花開又花落。

列朝詩集﹕此詩流俗訛傳爲陳少卿妻寄夫之作。

◆文信

文信字道元﹐永嘉人。

西湖竹枝詞

○西湖竹枝詞

湖西日腳欲沒山【湖西原誤作「西湖」﹐據梧溪集卷七次韻信道元大老菱溪艸堂見寄之作後序攺。】﹐湖東新月牙梳彎。南北兩峯船裏看﹐卻比阿儂雙髻鬟。

梧溪集﹕道元少與道士張伯雨﹑會稽楊廉夫齊名﹐嘗有西湖竹枝詞云云。或者病其浮薄。廉夫謂曰﹕金沙灘頭菩薩亦隨世作戲﹐或者釋焉。誠﹑演二公﹐與道元同字﹐皆博學負重名﹐而道元僅住小山林而已。

◆法智

法智﹐吳山僧。

泊安慶城

○泊安慶城【一作挽余廷心。】

浮圖髙出暮云低﹐雉堞連陰碧樹齊。茅屋人家兵火後﹐樓船鞞鼓夕陽西。大江千里水東去﹐明月一天烏夜啼。欲酹忠魂荒冢外﹐白楊秋色轉淒迷。

宏秀集﹕法智﹐余忠宣公闕故人也。讀其弔余忠宣公一篇﹐可稱哀而不傷。

◆祖銘

祖銘字古鼎﹐奉化應氏子。至正間﹐主徑山。有古鼎外集。

徑山五峯

○徑山五峯

堆珠峯

大人峯

鵬摶峯

宴坐峯

朝陽峯

堆珠峯

天勢下淩霄﹐坐使萬壑趨。元气結巒岫﹐獻此大寶珠。翊殿護釋梵﹐鼓鐘殷人區。

大人峯

五髻生雲雨﹐鎭踞何舂容。具此大人相﹐題爲大人峯。偉哉天地間﹐萬象同擴充。

鵬摶峯

峯勢來大鵬﹐鼓此垂天翼。培風本無待﹐適玆造化力。何須問天地﹐在在六月息。

宴坐峯

杉松太古色﹐不別春與冬。道人此宴坐﹐一念萬劫融。不特座燈王﹐等了諸法空。

朝陽峯

二儀開幽漠﹐日月臨下土。萬物麗髙明﹐此峯正當午。堂堂大聖人﹐兩眼空寰宇。

自注﹕山中五峯﹐傳之久矣﹐然指者不一。今各賦一詩﹐庶來者不待問而知也。至正庚寅七月﹐徑山釋銘書。

◆至剛

至剛﹐閩縣人。居聖羅山﹐人稱石門和尙。

句

○句

菖蒲葉瘦黃花老﹐白虎黃猿自往來。

砂鍋常煮和根菜﹐不與人間气味同。

元詩癸集﹕有云云句﹐皆爲人所稱道。

◆瞻

瞻字無及。

遊虎丘

○遊虎丘

城裏看山看不足﹐花時雪後每來遊。洗空塵土惟池水﹐磨盡英雄是石頭。此日憑欄聞楚雁﹐何人掘冢得吳鉤。東風又綠蒼崖樹﹐檀板娥笙醉未休。

案﹕元詩癸集於僧靈惲下云﹕虎丘志中載無及「洗空塵土」一聯﹐惜未見全篇。然於瞻下實已錄全篇矣。

◆辧才

辧才﹐吳僧。

題安分軒

○題安分軒

姑蘇朱景春取河南邵子安分吟﹐題其軒居曰「安分」。吳郡滕遠爲之圖﹐金文徵爲之銘。

知君近構竹間房﹐墻下新栽幾樹桑。采藥不辭沾雨露﹐禦寒聊欲足衣裳。春深門外車無迹﹐秋晚籬邊菊有香。我亦林泉安分者﹐向尋時過小池塘。

鐵网珊瑚﹕敬觀諸大老所題安分軒佳什﹐理趣宏深﹐文義浩博﹐韓子所謂「光焰萬丈長」是也。因知景春髙士﹐固能安其分矣。非至尊好﹐何能致多如是耶﹖𨿽然﹐未有無名而有其實者也﹐抑未有有名而無其實者也﹐景春可謂名實克符矣﹐諸大老所言亦不虛美矣。眇余小子﹐執筆題贊﹐增毫芒於泰山﹐未免取大方之誚。吳釋辧才題。

◆惟則

惟則字天如﹐吉之永新人。有師子林別錄。

送鄕僧昱曉林

一峯云外庵和韻

湖邨庵卽事

絕句

○送鄕僧昱曉林

鄕人問我幾時還﹐向道於今又入山。一个蒲團半間屋﹐吳淞江上九峯間。

○一峯云外庵和韻

竹屋茶香滿澗煙﹐綠杉深處響流泉。目前有法誰能說﹐落日微風一樹蟬。

○湖邨庵卽事

竹根犬吠隔溪扉﹐湖雁聲髙木葉飛。近聽始知雙■﹝木虜﹞響﹐一燈浮水夜船歸。

○絕句

開渠築岸護低田﹐坐聽鄰翁說去年。賣卻犂鋤買漁网﹐兒童蕩槳到牀前。

筆精﹕元末姑蘇城中師子林天如禪師﹐俗姓譚氏﹐江西永新人。嘗作楞嚴會解﹐行於世。又能詩﹐聊錄數首於後﹐云云。皆警句也。

◆普惠

普惠號洞云﹐平定人。

句

○句

君王若問楡關郡﹐地瘦民貧山水多。

山西通誌﹕與中書左丞呂思誠爲方外友﹐呂嘗作洞云歌贈之。及呂北上﹐惠貽詩云云。

◆椿

椿字大年﹐吳中人。

謁楊廉夫

○謁楊廉夫

揚雄宅上好修竹﹐黃妃塔前多翠微。自愛髙文每相見﹐莫怪短筇來叩扉。

西湖竹枝集﹕遊錢塘南北兩峯﹐詩最多﹐惜年不永。予讀其見予詩云云。爲之深悲云。

◆良震

良震字雷隱﹐三山人。

絕句

○絕句

六月七月生晚涼﹐大樹小樹臨幽窗。枯槎行蟻過無數﹐晴空好鳥飛一雙。

西湖竹枝集﹕愛吟唐人七字詩﹐而不爲律縛。如雲云。

◆照

照字覺元﹐四明人。

寄楊廉夫

○寄楊廉夫

絕愛才多楊執戟﹐家住東吳錦繡場。姓氏已知傳宇宙﹐玉堂新誦好文章。畫船百丈牽春雨﹐鐵笛一聲鳴鳳凰。海上相望千里隔﹐尺書無使爲吾將。

西湖竹枝集﹕讀書澱山湖濱者十年﹐尢長於詩﹐云云。蓋不在大年之下也。

◆自悅

自悅號白雲﹐天臺人。明洪武初被召﹐賜還。

續蘭亭會補任城呂系詩

○續蘭亭會補任城呂系詩

崇阿撫神祕﹐微風扇和淳。靈雨旣雲沐﹐品匯區以陳。蘭苕擢中沚﹐葩萼媚芳辰。散懷得眞契﹐引觴答熙春。【詳張溥下。】

◆如阜

如阜字物元﹐余姚僧。洪武初徵至南京卒。

續蘭亭會補任城令呂本詩

○續蘭亭會補任城令呂本詩

禊飲祕圖湖﹐天气淑且柔。傳觴際曲渚﹐濯纓臨芳洲。纖條亂風樹﹐幽葩落晴溝。眾賓亦以樂﹐正忘塵世憂。【詳張溥下。】

◆福報

福報字復原【按﹕西湖竹枝集福報小傳云其字福元﹐未知孰是。】﹐臨海人。洪武初被召﹐賜還。

續蘭亭會補彭城曹諲詩

句

○續蘭亭會補彭城曹諲詩

柔條扇微風﹐輕波漾晴旭。羣彥此委蛇﹐鳴條集中谷。列席依巖隈﹐飛觴隨水曲。緬懷古先哲﹐庶以繼遐躅。【詳張溥下。】

○句

東海人歸雙燕語﹐北窗病起百花飛。

天臺倒影三江北﹐太白垂芒九隴東。

西湖竹枝集﹕苦志讀書﹐尢耽於詩﹐淸峻絕人﹐如雲云﹐皆佳句也。

◆寧

寧字居中﹐虎丘僧。

次韻答邾仲誼

○次韻答邾仲誼

公餘聯騎入山城﹐老衲追陪得散行。短簿祠前看竹色﹐小吳軒上聽松聲。來遊古苑春將暮﹐歸去南樓月已明。題徧新詩佳勝處﹐定應商略過天平。【詳邾經下。】

◆實

實字積中﹐號竹樵。

竹深處詩

○竹深處詩

修竹千竿一艸堂﹐幽深偏愛水雲鄕。碧陰滿地春簾濕﹐蒼雪侵幃夏簟涼。詩刻粉筠初解籜﹐聲傳茶臼遠飄香。宦遊十載天南北﹐猶想園林思不忘。【詳金灝下。】

◆回

回號竹庵。

前題

○前題

分得瀟湘數畝陰﹐中藏茅屋往來深。半窗色淨涼偏入﹐一榻聲淸暑不侵。雨長子孫金个个﹐風生頭角玉森森。此君今向圖中見﹐時報平安慰客心。【同上】

◆明

母生日

○母生日

今朝是我娘生日﹐剔起佛前長命燈。白米自炊還自喫﹐與娘齋得一員僧。

艸木子﹕明首坐﹐東南行腳僧也。至正間來遊雁蕩山﹐值母生日﹐以飯一盂﹑經一卷爲母壽﹐作偈云云。

◆淸浚

廣輪疆裏圖

○廣輪疆裏圖【廣輪疆裏「輪」水東日記卷十七作「輿」﹐下同。】

萬里山川咫尺中﹐江河迢遞總朝東。當時漢帝曾披此﹐鄧禹因之立大功。

水東日記﹕予近見廣輪疆裏一圖如右。其方周尺僅二尺許﹐皆界爲方格﹐大約南北凡九十餘格﹐東西差少。其陰則淸浚等二詩云云。此圖乃元至正庚子僧淸浚所畫。

◆越僧

錢塘懷古

○錢塘懷古

天定終南恃武功﹐不堪雙淚濕東風。百年南渡斜陽外﹐十里西湖片雨中。燕子來時龍輦去﹐楊花飛徹鳳樓空。倚筇曾向髙峯望【髙峯「峯」原作「風」﹐據西湖遊覽志余卷六攺。】﹐山掩江城霧气籠。

西湖志余﹕元時有傅按察嘗作綠頭鴨詞【元時「時」原誤作「詩」﹐據西湖遊覽志余攺。綠頭鴨「鴨頭綠」﹐據西湖遊覽志余攺。】﹐悼宋云云。又有越僧云云。

◆禪僧

黃鶴樓

○黃鶴樓

一拳搥碎黃鶴樓﹐一腳踢翻鸚鵡洲。眼前有景道不得﹐崔顥題詩在上頭。

◆遊僧

前題

○前題

一拳搥碎黃鶴樓﹐一腳踢翻鸚鵡洲。有意气時消意气﹐不風流處也風流。

升庵詩話﹕李太白過武昌﹐見崔顥黃鶴樓詩﹐嘆服之﹐遂不復作﹐去而賦金陵鳳凰臺也。其事本如此。其後禪僧用此事作一偈云云。傍一遊僧亦舉前二句而綴之云云。元時借此事設辭﹐非太白詩也。

◆無名僧

題趙子昂書歸去來辭

戲笑隱

贈張伯雨

絕句

年節

○題趙子昂書歸去來辭

典午河山半已墟﹐褰裳宵逝望歸廬。翰林學士宋公子﹐好事多應醉裏書。

歸田詩話﹕趙子昂以宋王孫仕元﹐嘗書淵明歸去來辭﹐有僧題絕句於後云云。後人不復著筆。

○戲笑隱

又

戲笑隱

欣哉笑隱住中峯﹐本是鴻儒學說空。羅剎江頭潮未白﹐稽畱峯下火先紅。靑霄有路幹丞相﹐紺殿無顏見大雄。若使斷江知此意﹐兩人握手泣西風。

西湖志余﹕一日省相﹑笑隱看潮﹐其日寺火。時恩斷江住虎丘寺﹐同日災。有僧爲詩戲之云云。

○贈張伯雨

又

贈張伯雨

久聞方外有神仙﹐只住華陽古洞天。花徑不曾緣客掃﹐石牀今許借僧眠。穿雲去汲燒丹井﹐帶雨來耕種玉田。一自茅君成道後﹐幾人騎鶴下蒼煙。

南濠詩話﹕張伯雨外史晚居茅山﹐罕接賓客。一日﹐有野僧來謁﹐童子拒之﹐僧云「語而主﹐吾詩僧也﹐胡爲拒我﹖」乃爲入報。伯雨書老杜「花徑不曾緣客掃」之句﹐使持以示僧﹐僧略不運思﹐卽成詩云云。末二句頗涉譏刺。伯雨得詩大驚﹐延入置之上坐﹐畱連數日。

○絕句

又

絕句

百丈巖頭掛艸鞋﹐流行坎止任安排。老僧腳底從來闊﹐未必骷髏就此埋。

○年節

又

年節

殘年節禮送紛紛﹐盡是豪門與富門。惟有老僧階下雪﹐始終不見艸鞋痕。

七修類稿﹕嘗記元僧有詩云云。又一云云。予以當時忻笑隱﹑恩斷江﹑無無極皆著名﹐斯時要如二詩落脫髙遠﹐夫豈可到﹖惜忘其名。

●元詩紀事卷三十五【宮掖】

侯官陳衍輯

駱妃

程一寧

凝香兒

順帝宮人

◆駱妃

舞月歌

○舞月歌

五華兮如織﹐照臨兮一色。麗正兮中域﹐同樂兮萬國。

元氏掖庭記﹕己酉仲秋﹐武宗與諸嬪妃泛月於禁苑太液池中。月色射波﹐池光映天﹐綠荷含香﹐芬藻吐秀﹐遊魚浮鳥﹐競戲羣集。於是畫鷁中流﹐蓮舟夾持﹐舟上各設女軍。居左者冠赤羽冠﹐服斑文甲﹐建鳳尾旗﹐執泥金畫戟﹐號曰「鳳隊」。居右者冠漆朱帽﹐衣雪氅裘﹐建鶴翼旗﹐執瀝粉雕戈﹐號曰「鶴團」。又彩帛結成采菱采蓮之舟﹐往來如飛。當其月麗中天﹐彩雲四合﹐帝乃開宴張樂﹐薦蜻翅之脯﹐進秋風之鱠﹐酌玄霜之酒﹐啖華月之糕。令宮女披羅曳縠﹐前爲八展舞﹐歌賀新涼一曲。有駱妃者﹐素號能歌﹐趨出爲帝舞月照臨﹐而歌云云。歌畢﹐帝悅其以月諭己﹐賜八寶盤﹑玳瑁盞﹐諸妃各起賀。

◆程一寧

元氏掖庭記﹕順帝宮嬪﹐進禦無紀﹐佩夫人﹑貴妃印者﹐不下百數。如淑妃龍瑞嬌﹑程一寧﹑戈小娥﹐麗嬪張阿玄﹑支祁氏﹐才人英英﹑凝香兒尢見寵愛﹐宮中稱爲「七貴」云。

春夜吹笛詞

惜春詞

○春夜吹笛詞

蘭徑香銷玉輦蹤﹐梨花不忍負春風。綠窗深瑣無人見﹐自碾朱砂養守宮。

又

牙牀錦被繡芙蓉﹐金鴨香銷寶帳重。竹葉羊車來別院﹐何人空聽景陽鐘。

案﹕此首元文類作馬祖常宮詞﹐首四字作「華淸水殿」。

又

澹月輕寒透碧紗﹐窗屏睡夢聽啼鴉。春風不管愁深淺﹐日日開門掃落花。

○惜春詞

春光欲去疾如梭﹐冷落長門苔蘚多。懶上妝臺脂蓋蠹﹐承恩難比雪兒多。

元氏掖庭記﹕程一寧未得幸時﹐嘗於春夜登翠鸞樓﹐倚欄弄玉龍之笛﹐吹一詞云云。帝忽於月下聞之﹐問宮人曰「此何人吹也﹖」有知者對曰「程才人所吹。」帝𨿽知之﹐未召也。及後夜﹐帝復遊此﹐又聞歌一詞云云。又繼一詞云云。又吹惜春詞云云。歌中音語咽塞﹐情極悲愴。帝因謂宮人曰「聞之使人能不淒愴﹗深宮中有人愁恨如此﹐誰得而知﹖蓋不遇者亦眾矣。」遂乘金根車至其所。寧見龍炬簇擁﹐遂趨出叩頭俯伏﹐帝親以手扶之曰「卿非玉笛中自道其意﹐朕安得至此。」攜手至柏香堂﹐命寶光天祿廚設開顏宴﹐進兔絲之膳﹑翠濤之酒﹐云仙樂部坊奏鴻韶樂﹐列朱戚之舞﹐鳴雎之曲。笑謂寧曰「今夕之夕﹐情圓气聚。然玉笛﹐卿之三靑也。可封爲圓聚侯。」自是寵愛日隆﹐攺樓爲奉禦樓﹐堂爲天怡堂。

◆凝香兒

弄月曲

天香亭歌

采菱曲

采蓮曲

○弄月曲

蒙衫兮蕊裳﹐瑤環兮瓊璫。泛予舟兮芳渚﹐擊余楫兮徜徉。明皎皎兮水如鏡﹐弄蟾光兮捉娥影。露團團兮气淸﹐風颼颼兮力勁。月一輪兮髙且圓﹐華彩發兮鮮復妍。願萬古兮每如此﹐予同樂兮終年。

○天香亭歌

天風吹兮桂子香﹐來閶闔兮下廣寒。塵不揚兮玉宇淨﹐萬籟泯兮金階涼。玄漿兮進酒﹐兔霜兮爲侑。舞亂兮歌狂﹐君飲兮一斗。雞鳴沈兮夜未央﹐樂有餘兮過霓裳。吾君吾王兮壽萬歲﹐得與秋香月色兮酬酹乎樽觴。

○采菱曲

伽南楫兮文梓舟﹐泛波光兮遠夷猶。波搖兮舟不定﹐揚余袂兮金風競。棹歌起兮纖手揮﹐靑角脫兮水瀠洄。歸去來兮樂更誰﹖

○采蓮曲

放漁舟兮湖之濱﹐剪荷柄兮折荷英。鴛鴦飛兮翡翠驚。張蓮葉以爲蓋兮﹐緝藕絲以爲衿。雲光淡兮微煙生。對芳華兮樂難極﹐返予棹兮山月明。

元氏掖庭記﹕凝香兒﹐本部下官妓也。以才藝選入宮﹐遂充才人。帝嘗中秋夜泛舟禁池﹐香兒著「瑣裏綠蒙」之衫。瑣裏﹐夷名﹐產撒哈剌﹐蒙茸如氈■﹝毛曷﹞﹐但輕薄耳﹐宜於秋時著之﹐有紅綠二色。至元間進貢﹐帝又命工以金籠之﹐妝出鸞鳳之形﹐制爲十人衫﹐香兒得一焉。又服「玉河花蕊」之裳。於闐國烏玉河生花蕊艸﹐采其蕊織之爲錦。香兒以小艇蕩漾於波中﹐舞婆娑之隊﹐歌弄月之曲云云。帝復置酒於天香亭﹐香兒復易服趨亭前。昂鸞縮鶴而舞﹐乃歌云云。京城北三十里有玉泉山﹐帝於夏月嘗避暑於北山之下曰西湖者﹐其中多荷蒲菱芡。帝以文梓爲舟﹐伽南爲楫﹐隨風輕漾。又作采菱小船﹐縛彩爲棚﹐木蘭爲槳﹐命宮娥乘之﹐以采菱爲水戲。時香兒亦在焉。帝命制采菱曲﹐使篙人歌之。遂歌「水面剪靑」之調云云。篙人歌之﹐聲滿湖上。天色微曛﹐帝乃周遊荷間﹐取荷之葉﹐或以爲衣﹐或以爲蓋。又命作采蓮之曲。於是調折新荷而歌云云。

◆順帝宮人

絕筆詩

○絕筆詩

君王慧性被姦迷﹐妾曾三諫觸闈墀。不能死守身先遁﹐致令鐘移社稷墟。

逐鹿記﹕元宮人至京師﹐將籍之﹐以給令後宮﹐有一人不屈﹐上言「爾卽守節﹐何不死於元時﹖」此女對曰「願明一言而死﹐以爲有名鬼耳。」上令左右以紙筆與之﹐女寫云云。擲筆投地而死。

●元詩紀事卷三十六【閨閣】

侯官陳衍輯

耶律夫人

張阿慶

管道杲

管道升

萬俟蕙柔

杜氏婦

劉氏

陸蕙奴

張玉娘

賈娉娉

王嬌紅

余氏

吳氏

孫淑

鄭允端

劉氏

韓氏

李氏

萬氏

吳氏

曹妙淸

張妙淨

薛蘭英蕙英

盛貞一

趙氏

陳氏

範秋蟾

賈蓬萊

趙鸞鸞

劉翠翠

曠家婦

徐彩鸞

何氏

胡妙端

董淑貞

◆耶律夫人

夫人耶律履妻﹐楚材母。

案﹕湛然居士集云「昔予從徵﹐太夫人以發少許賜予。」則入元尙存。

句

○句

挑燈教子哦新句﹐冷淡生涯樂有餘。

湛然居士集﹕太夫人昔有句云云。

◆張阿慶

阿慶﹐順天張萬戶徳明第八女﹐小字度娥。

句

句

○句

睡思昏昏如醉思﹐閨心寂寂似禪心。

桃李東風蝴蝶夢﹐關山明月杜鵑魂。

續夷堅志﹕資質秀爽﹐眼尾入鬢。丙午秋﹐入小學﹐生七年矣。日誦數百言。比戊申二月﹐女史屬詞﹐孝經﹑論語﹑孟子﹑易幹傳至下系﹑詩二南﹑曲禮﹑內則﹑少儀﹑中庸﹑大學﹑儒行﹑祭統﹑祭義﹑經解﹑冠﹑婚諸篇﹐班氏女誡﹐郝氏內則﹑內訓﹑通喪記六卷﹐皆成誦。日兼二詩﹐古律至十篇﹐學書下筆卽有成人之風。旦夕家居﹐見家人或不整肅﹐以禮責之。又所誦書多能通大義﹐時爲講說。其屬對才思敏捷﹐無小兒女子語。云云。識者謂此詩不佳﹐後日果得病﹐又四日亡﹐甫九歲。郝伯常爲詩弔之。

○句

洗硯黑雲浮水面﹐折花紅雨落墻頭。

滿地梨花三月暮﹐隔墻楊柳兩家春。

秋水芙蓉妝鏡曉﹐暖煙楊柳畫屏春。

燕石集﹕張女挽詩序﹕女﹐汝南忠武王第八女﹐今翰林待制郝陵川���。日誦數百言﹐尢工屬對﹐十歲卒。所屬對今略附於後﹐云云。江湖鷗鷺﹐不關名利也風波﹔野外荊榛﹐有底功勛承雨露。驟雨翻空﹐滌世間之塵垢﹔飛虹飲海﹐收天下之風雲。

◆管道杲

道杲吳興人﹐道升姊﹐嫁姚氏。

烏程縣誌列女附傳﹕道升姊道杲﹐適南潯姚氏﹐亦善書畫。嘗爲道升題畫﹐有手書觀世音普門品﹐孟俯題其後。姚氏之婦﹐世以書名﹐稱爲韻事。

題仲姬墨竹

○題仲姬墨竹

綠窗無長物﹐樹蕙與滋蘭。光風布淑气﹐揚揚畹畝間。窗外何所有﹐修竹萬千竿。密葉敷午陰﹐勁節當歲寒。方欣同臭味﹐且以報平安。吾妹忽來顧﹐綠紗生薄寒。幔結貽佩纕﹐重重靑瑯玕。寫眞一揮灑﹐翰墨猶未漧。古意鎭長在﹐髙風渺難攀。況有斐比徳﹐懿名垂不刊。

履園叢話﹕世傳管仲姬墨竹最多﹐而眞者絕少。憶於甲寅三月﹐余在錢塘晤鮑菉飲先生於西湖寓中﹐見一卷﹐當夫人傑作。後有夫人之姊名道杲者﹐嫁於姚﹐居南潯﹐一詩一跋﹐寫作俱妙。後跋云﹕至大二年四月二日﹐吾妹魏國夫人仲姬見訪於南潯裏第。宴坐君子軒﹐夫人笑曰「君子名軒﹐何以無竹﹖」爰使奴磨墨﹐寫此幅於軒中。夫婦人之事﹐箕帚中饋刺繡之外﹐無餘事矣。而吾妹則無所不能﹐得非所謂女丈夫乎﹖爲吾子孫者可不寶之﹗他日妹丈松雪來看﹐當可乞題詠也。姚管道杲識。

◆管道升

道升字仲姬﹐一字瑤姬﹐吳興人。趙孟俯妻。封魏國夫人。

松雪齋集﹕天子命夫人書千文﹐勅玉工磨玉軸﹐送祕書監裝池收藏。因又命余書六體﹐爲六卷﹐雍亦書一卷﹐且曰「令後世知我朝有善書婦人﹐且一家皆能書﹐亦奇事也。」又嘗畫墨竹及設色竹圖以進﹐亦蒙聖獎賜內府上尊酒。嫏嬛記﹕管夫人性嗜蘭梅﹐下筆精妙﹐不讓水仙。有時對庭中修竹﹐亦自興至不能自休。荻樓雜抄﹕吾竹房嘗題其所畫竹石﹐竹房有一私印﹐是「好嬉子」三字﹐卽以此印倒用於跋尾﹐人皆以爲竹房之誤。魏公見之曰「這瞎子道婦人會作畫﹐倒好嬉子。」

自題竹石

漁父詞

寄子昂君墨竹

題畫

自題畫竹

句

○自題竹石

暮嶂遠含靑﹐春光帶空碧。細看風前枝﹐拋書枕蘿石。

好古堂書畫記﹕又趙氏一門木石蘭竹捲。一爲子昂古木石竹﹐法唐人﹐款云﹕子昂作與淑安三娘。一爲管夫人竹石﹐自題云云。一爲仲穆蘭竹。三幀皆有會稽馬氏圖書﹐蓋其所裒集也。

○漁父詞

遙想山堂數樹梅﹐淩寒玉蕋發南枝。山月照﹐曉風吹﹐只爲淸香苦欲歸。

南望吳興路四千﹐幾時回去霅溪邊。名與利﹐付之天﹐笑把漁竿上釣船。

身在燕山近帝居﹐歸心日夜憶東吳。斟美酒﹐鱠新魚﹐除卻淸閒總不如。

人生貴極是王侯﹐浮利浮名不自由。爭得似﹐一扁舟﹐弄月吟風歸去休。

淸河書畫舫﹕吳興郡夫人不學詩而能詩﹐不學畫而能畫﹐得於天者然也。此漁父詞﹐皆相勸以歸之意﹐無貪榮苟進之心﹐其與「老妻彊顏道﹕雙鬢未全斑﹐何苦行吟澤畔﹐不近長安」者異矣。皇慶二年十二月十八日﹐子昂書。

○寄子昂君墨竹

夫君去日竹初栽﹐竹已成林君未來。玉貌一衰難再好﹐不如花落又花開。

萚石齋詩集﹕題管夫人寄子昂君墨竹注﹕自題云云。管氏仲姬寫寄子昂君覽。

○題畫

春晴今日又逢晴﹐閒與兒曹竹下行。春意近來濃幾許﹐森森稚子石邊生。

庚子銷夏記﹕管夫人畫竹﹐風格勝子昂。此幀凡三竿﹐極其蒼秀﹐自題一詩云云。字法似子昂。

○自題畫竹

罷宴歸來未夕陽﹐鎖衣猶帶禦鑪香。侍兒不用頻揮扇﹐修竹蕭蕭生嫩涼。

瓜棚避暑錄﹕瑤林璚�四巨冊﹐第十三幅爲管夫人墨竹﹐自題云云。皇慶元年五月﹐朝興慶宮賜宴歸﹐作此幅付�女【�女闕字原殘存「糸」旁。】。書款云「天水仲姬。」左方有天水郡圖記。

○句

山回新綺閣﹐竹掩舊朱門。

池北偶談﹕祁縣戴楓仲藏管夫人道升小畫一幀﹐有細書十字云云。

◆萬俟蕙柔

蕙柔﹐江南士人妻。

題壁

○題壁

夫官湖右妾江東﹐三載孤幃日夕空。葵萼有心終向日﹐柳花無力苦隨風﹐兩行血淚孤燈下﹐萬里家鄕一枕中。雁到衡陽身卽返﹐有書難倩子卿鴻。

元詩癸集﹕遭北虜﹐被執至壽沙驛﹐題詩驛中。

◆杜氏婦

北行詩

○北行詩

北行幼女別鄕閭﹐一似昭君遠嫁胡。默默一身離故國﹐區區千里逐徵夫。慵拈簫管吹羌曲﹐懶系羅裙舞鷓鴣。多少眼前悲泣事﹐不堪花柳舊江都。

山房隨筆﹕杜氏婦作北行詩云云。此等多有戲作﹐題之驛亭﹐以爲美談。

◆劉氏

賦庭柏

○賦庭柏

羣卉枯落時﹐挺節成孤秀。旣保歲寒心﹐不在遐年壽。

山西通誌﹕張思孝妻華氏﹐善詠﹐爲貊髙兵所執﹐以不受辱見殺。其婦劉氏﹐乃僵壓姑屍﹐大罵不已﹐兵並殺之。後家人殮其屍﹐姑婦之手猶相持不釋。劉有賦庭柏自況詩云云。

◆陸蕙奴

蕙奴﹐錢唐人。

舟中漫成

○舟中漫成

耶娘重利妾身輕﹐獨抱琵琶萬里行。彈後月明人拍手﹐不知元是斷腸聲。

元詩癸集﹕至元己丑﹐胡參政自北歸﹐於濟川得浙西船﹐船上有詩﹐末云「錢唐陸氏蕙奴﹐隨某官歸於宣徳府漫成。」

◆張玉娘

玉娘字若瓊﹐松陽人。許字中表﹐不果而卒。有蘭雪集。

山之髙三章

塞下曲

塞上曲

從軍行

幽州胡馬客

春思

暮春夜思

○山之髙三章

山之髙﹐月出小﹔月之小﹐何皎皎﹖我有所思在遠道﹐一日不見兮我心悄悄。

采苦采苦﹐於山之南﹐忡忡憂心﹐其何以堪。

汝心金石堅﹐我操冰霜潔﹐擬結百歲盟﹐忽成一朝別。朝雲暮雨心去來﹐千里相思共明月。

艸木子﹕近時有一婦人姓張氏﹐不知誰氏之女也。善屬文﹐嘗寄外兄弟一詩云云。又云云。二詩美則美矣【二詩美則美矣原作「明月之詩美則美矣」﹐按「明月」二字系從上文衍入﹐「之」爲「二」之形誤﹐因據艸木子卷四刪攺。】﹐未免桑間濮上之音爾。

案﹕蘭雪集此三首系玉娘詩﹐艸木子未詳。

○塞下曲【橫吹曲辭】

寒入關楡霜滿天﹐鐵衣馬上枕戈眠。秋生畫角鄕心破﹐月度深閨舊夢牽。愁絕驚聞邊騎報﹐匈奴已牧隴西還。

○塞上曲【橫吹曲辭】

爲國勞戎事﹐迢迢出玉關。虎帳春風遠﹐凱甲淸霜寒。落雁行銀箭﹐開月響鐮環。三更豪鼓角﹐頻催鄕夢殘。勒兵嚴鐵騎﹐破虜燕然山。宵傳前路捷﹐遊馬斬樓蘭。歸書語孀婦﹐一宵私暱難。

○從軍行

三十遴驍勇﹐從軍事北荒。流星飛玉彈﹐寶劍落秋霜。畫角吹楊柳﹐金山險馬當。長驅空朔漠﹐馳捷報明王。

○幽州胡馬客

幽州胡馬客﹐蓮劍寒鋒淸。笑看華海靜﹐怒振河山傾。金鞍試風雪﹐千里一宵徵。■﹝革長﹞底揪羽箭﹐彎弓新月明。仰天墜鵰鵠﹐回首貫長鯨。慷慨激忠烈﹐許國一身輕。願系匈奴頸﹐狼煙夜不驚。

自跋﹕已上凱歌樂府﹐俱閒中效而不成者也。丈夫則以忠勇自期﹐婦人則以貞節自許﹐妾深有意焉。

○春思

玉勒雕鞍燕北春﹐閒愁空自惜芳塵。楊花入戶還飛去﹐應笑虛幃翠被新。

龍溪曰﹕怨而不怒。

○暮春夜思

夜涼春寂寞﹐淑气浸虛堂。花外鐘初轉﹐江南夢更長。野春鳴澗水﹐山月照羅裳。此景誰相問﹖飛螢入繡牀。

元詩選﹕虞伯生讀至末句﹐拍案曰「此豈婦人所及﹗」大爲當時所稱。

◆賈娉娉

娉娉字雲華。

集唐絕句十首

○集唐絕句十首

兩行淸淚語前流﹐千里佳期一夕休﹗倚柱尋思倍懊恨﹐寂寥燈下不勝愁。

相見時難別亦難﹐寒潮惟帶夕陽還。鈿蟬金雁皆零落﹐離別煙波傷玉顏。

倚欄無語倍傷情﹐鄕思撩人撥不平。寂寞閒庭春又晚﹐杏花零落過淸明。

自從消瘦減容光﹐雲雨巫山枉斷腸。獨宿空房淚如雨﹐秋宵只爲一人長。

紗窗日落漸黃昏﹐春夢無心只似云。萬里關山音信斷﹐將身何處更逢君。

一身憔悴對花眠﹐零落殘魂倍黯然。人面不知何處去﹐悠悠生死別經年。

眞成薄命久尋思﹐宛轉蛾眉能幾時。漢水楚云千萬里﹐畱君不住益淒其。

魂歸冥漠魄歸泉﹐卻恨靑蛾誤少年。三尺孤墳何處是﹖每逢寒食一潸然。

物換星移幾度秋﹐鳥啼花落水空流。人間何事堪惆悵﹐貴賤同歸土一丘。

一封書寄數行啼﹐莫動哀吟易慘淒。古往今來只如此﹐幾多紅粉委黃泥【紅粉「粉」原誤作「紛」﹐據剪燈餘話﹝誦芬室刊本﹞卷五攺。】。

剪燈餘話﹕魏鵬父巫臣﹐延佑初參政江浙行省。父卒﹐歸襄陽。至正間﹐母命之錢塘﹐出書一緘﹐令訪故賈平章鈞眷莫夫人。生私啟其封﹐知與彼有指腹之約。抵杭﹐取書投上。因見女名娉娉字雲華者﹐夫人令爲兄妹呼﹐畱生住前堂外東廂房。娉娉亦厚屬生﹐二人時有出入唱和﹐得會合於娉處。後生回應鄕試﹐領髙薦﹐中會闈﹐廷試又在甲榜﹐授翰林應奉。心念雲華﹐因求外補。夫人以生少年髙擢﹐揚歷仕途﹐若以歸之﹐勢必攜去﹐諭生使他圖。娉銜恨死。先以手書囑春鴻寄謝﹐魏生拆覽之﹐乃集唐人詩成七言絕句十首云云。

◆王嬌紅

嬌紅蜀人﹐與中表申純善﹐訂生死之盟﹐爲婢飛紅所間﹐父別許字帥子。嬌紅悲怨卒﹐純亦不食死。

寄申生

送別二首

永別

寄別申生二首

○寄申生

云重月難見﹐風狂雨不成。尺書從寄意﹐傾淚若爲情。

○送別二首

綠葉陰濃花正稀﹐聲聲杜宇勸君歸。相如千里悠悠去﹐不道文君淚濕衣。

○永別

合歡帶上眞珠結﹐个个團圓又無缺。當時把向掌中看﹐豈意今爲千古別。

○寄別申生二首

如此鐘情古所稀﹐吁嗟好事到頭非。汪汪兩眼西風淚﹐獨向陽臺作雨飛。

月有陰晴與圓缺﹐人有悲歡與會別。擁鑪細語鬼神知﹐拚把紅顏爲君絕。【嬌紅記】

◆余氏

寄夫詩

○寄夫詩

妾誰怨兮薄命﹐一气孔神兮化生若甑。春山娟兮秋水淨﹐秉貞潔兮妾之性。聊復歌兮遣興。

夜夢兮食梨﹐命靈氛兮與子占之。曰行道兮遲遲﹐斂角枕兮粲如。風動帷兮心而悲。

云黯黯兮雪飛棘﹐夫子介兮如石。苦復畱兮不得﹐望平原兮太息。涕泗橫兮沾臆。

送子去兮春樹靑﹐望子來兮秋樹零。樹有枝兮枝有英﹐我胡爲兮煢煢﹖孑在此兮山城。

織女兮牛郎﹐豈謂化兮爲參商。欲徑度兮河無梁。霜露侵襲兮﹐病偃在牀。嗟嗟夫子兮﹐誰與縫裳﹖

梧溪集﹕臺州人余季女﹐善屬文。當元盛時﹐贅同郡水宗道。水具見餘才邁柳絮﹐學不若彼﹐辭歸閉門讀書。余裁九章招之﹐水卒不聽。及余病且死﹐水夢餘訣別。旣﹐訃至。今存五章云云。

◆吳氏

和鄭生

○和鄭生

慈親未識意如何﹐不肯令君畫翠蛾。自是杏花開較晚﹐梅花占得舊情多。【詳鄭禧下。】

◆孫淑

淑字蕙蘭﹐新諭傅若金妻。

句

○句

露下庭梧葉﹐風吹月桂花。

登樓聞過雁﹐開戶見棲鴉。

繡簾當雪捲﹐銀燭背風然。

雪晴山顯翠﹐風暖水生紋。

萱艸當階綠﹐櫻桃落地紅。

芍藥開時病﹐荼■﹝艸縻﹞落處愁。

玉釵簪茉莉﹐羅扇繡芙蓉。

窗前垂柳分春色﹐鏡裏幽蘭對曉妝。

花間影過那知燕﹐柳外聲來不見鶯。慈親教婢回金剪﹐嬌妹嗔人奪繡鍼。

妝成寶鏡楊花過﹐行出珠簾燕子歸。

自傾甕裏春泉水﹐親灌階前石竹花。

海棠帶雨臙脂重﹐楊柳凝煙翡翠濃。

輟耕錄﹕傅汝礪先生嘗志其妻殯云云。及序其遺稿云﹕故妻孫氏蕙蘭﹐因其弟受唐詩家法於庭﹐取而讀之﹐得其音格﹐輒能爲近體五七言。語皆閒雅可誦﹐非苟學所能至者﹐然不多爲﹐又恆毀其藳﹐家人或竊收之。旣卒﹐家人哭而稱之。因出其稿﹐得五言七首﹐七言十一首﹐未成章者廿六句﹐特爲編集成帙﹐題曰綠窗遺稿。未成章詩云云。

◆鄭允端

允端字正叔﹐吳郡人。同郡施伯仁妻。

四庫全書存目﹕碧筩一首﹐結有云「可笑狂生楊鐵笛﹐風流何用飲鞵杯。」然歸田詩話稱維楨過宗吉家﹐以香奩八題見示﹐依其體作八詩以呈﹐維楨稱賞﹐因以鞵杯命題云。鐵崖香奩八詠﹐有自序﹐稱至正丙午﹐詠鞵杯又必在丙午之後。以允端小傳考之﹐是時已沒十年矣﹐安得聞鞵杯之事﹖

桃花集句

○桃花集句

細雨春寒江上時﹐小桃欹樹出疏籬。從教一簇開無主﹐終不畱題崔護詩。

列朝詩集﹕楊循吉吳中往哲記云﹕女秀一人﹐李氏﹐洪武間人﹐有集一卷。警句曰「桃花一簇」云云。此詩載鄭氏肅雝集中。錢惟善及杜寅爲敍傳曰﹕鄭氏居吳中﹐號「花橋鄭家」﹐嫁同郡施伯仁﹐能詩文。至正丙申﹐妖兵據城﹐家爲盜所破。年三十﹐得疾卒。君謙博學多聞﹐而此詩屬諸李氏﹐豈偶失考耶﹖

◆劉氏

寄衣詩

○寄衣詩

情同牛女隔天河﹐又喜秋來得一過。歲歲寄郎身上服﹐絲絲是妾手中梭。剪聲自覺和腸斷﹐綫腳那能抵淚多。長短只依先去樣﹐不知肥瘦近如何。

輟耕錄﹕洞庭劉氏﹐夫葉正甫久客都門﹐因寄衣侑以詩云云。

◆韓氏

答外

○答外

碧紗窗下折緘封﹐一紙從頭徹底空。料想僊郎無別意﹐憶人長在不言中。

詩話雋永﹕士人郭暉﹐因寄安問﹐誤封一白紙去﹐細君得之﹐乃寄一絕云云。

山堂肆考﹕元吳仁叔妻韓氏﹐仁叔業大學﹐寄簡於妻﹐妻拆簡﹐乃白紙一幅﹐遂題詩返附之云云。仁叔得詩﹐大披賞之﹐復答以詩。

◆李氏

巴家富

○巴家富

誰道巴家窘﹐巴家十倍鄒。池中羅水馬﹐庭下列蝸牛。燕麥紛無數﹐楡錢散不收。夜來添驟富﹐新月掛銀鉤。

詩話嶲永﹕李黨學次女適巴﹐長適鄒。巴貧甚﹐李亦安之。嘗戲作詩云云。

山堂肆考﹕元時李氏女適巴長卿﹐甚貧﹐女亦安之。諸姊妹中有適鄒者﹐甚富﹐而笑之。巴妻遂作巴家富詩。

案﹕以上二詩﹐據肆考﹐顯系元人﹐而亦見崖下放言﹐又疑宋人。前首一詩放言作郭暉妻﹐而肆考以爲吳仁叔妻﹐並著其爲韓氏﹐與「仁叔業太學」﹐「復答以詩」各等語﹐則較詳而當別有所據矣。其亦見放言者﹐或後人誤羼入也。

◆萬氏

詠枕上繡梅

○詠枕上繡梅

灑瀟英標別一奇﹐歲寒心事有誰知﹖妾心正欲同貞白﹐枕上殷勤繡一枝。

艸木子﹕處之龍泉縣飛溪李君問妻萬氏﹐守節不再適﹐詠枕上繡梅詩云云。

◆吳氏

氏伯固女﹐昭武人。

寄外

○寄外

昔君曾奏三千牘﹐凜凜文風誰敢觸﹖鄕老薦賢親獻書﹐邦侯勸駕勤推轂。馬頭三控登長途﹐謂君此去離場屋。整頓羅裳出送君﹐珠淚盈盈垂兩目。枕前一一向君言﹐馬頭猶自叮嚀囑。靑衫寸祿早榮歸﹐莫遣妾心成局促。秋天冬暮風雪寒﹐對鏡懶把金蟬簇。夢魂夜夜到君邊﹐覺來寂寞鴛鴦獨。此時行坐閒窗紗﹐忍淚含情眉黛蹙。古人惜別日三秋﹐不知君去幾多宿﹖山髙水闊三千里﹐名利使人復爾爾。昔年曾撥伯牙弦﹐未遇知音莫怨天。去年又奏相如賦﹐漢殿依前還不遇。時人不知雙字訛﹐平川倏忽起風波。當時南宮罷捷音﹐教妾沈吟杵中心。爲君滴下紅粉淚﹐紅羅帳裏濕鴛衾。憤憤調琴蟬鵲噪﹐默默吟詩怨桂林。千調萬撥不成曲﹐爭那胸中气相掬。千思萬想不成詩﹐心如死灰自得知。料得君心當此際﹐已拚拋卻閒田地。朝朝暮暮望君歸﹐日在東隅月在西。碧落翩翩飛雁過﹐靑山切切子規啼。望盡一月復一月﹐不見音容寸腸結。又聞君自河東來﹐夜夜不教紅燭滅。雞鳴犬吠側耳聽﹐寂寂不聞車馬音。自此知君無定止﹐一片情懷冷如水。旣無黃耳寄家書﹐也合隨時寄雁魚。日月逡巡又一年﹐何事歸期竟杳然﹖堂上雙親發垂白﹐用盡倚門多少力。孟郊曾賦遊子行﹐陟岵如何不見情。室中兒女亦雙雙﹐頻問如何客異鄕﹖異鄕知是育才處﹐人情不免且契慕。低頭含淚告兒女﹐遊必有方況得所。八月涼風滿道途﹐好整徵鞍尋舊路。吾鄕𨿽多俊秀才﹐往往怕君頭角露。聖朝飛詔下來春﹐靑氈早早慰雙親。飛龍公道取科第﹐男兒事業公卿志。筆下密密爲君言﹐書中重重寫妾意。秋林有聲秋夜長﹐願君莫把斯文棄。

元詩癸集﹕其夫詣闕上書﹐稱旨﹐送太學三年不回。吳氏作詩寄之。未幾﹐天子幸學﹐夫受職東歸。

◆曹妙淸

妙淸字比玉﹐號雪齋﹐錢塘人。

東維子集﹕余居錢塘﹐聞女士有曹雪齋者﹐以才諝稱於人。嘗持所著詩文若干篇﹐介爲其師者邱公以見﹐自陳幼獲晉於酸齋貫公﹑恕齋班公﹐而猶未及見先生也﹐幸先生賜一言以自勵。今年﹐余在吳興﹐復偕乳母訪余洞庭太湖之上﹐爲餘歌詩鼓琴以寫山川荒落之悲﹐引關雎﹑朝雉﹑琴操以和白雪之章。余默諗雪齋氏之善人倫﹐風操述作﹐又其餘爾。

○西湖竹枝詞

美人絕似董嬌嬈﹐家住南山第一橋。不肯隨人過湖去﹐月明夜夜自吹簫。

西湖竹枝集﹕士女曹妙淸﹐字比玉﹐自號雪齋﹐錢塘人。善鼓琴﹐工詩章﹐三十不嫁﹐而風操可尙。觀其所賦竹枝詞﹐可識其人焉。行書點畫皆有法度。嘗寫詩寄予﹐答之云﹕紅牙管蒂紫貍毫﹐雪水初融玉帶袍。寫得薛濤萱艸帖﹐西湖紙價頓能髙。

蟫精雋﹕元時錢塘曹妙淸﹐其事母尢孝謹﹐鐵崖答詩云云。玉帶袍﹐蓋其家硯名也。

◆張妙淨

妙淨字惠蓮﹐錢塘人。居姑蘇春夢樓﹐號自然道人。

西湖竹枝詞

○西湖竹枝詞

憶把明珠買妾時﹐妾起梳頭郎畫眉。郎今何處妾獨在﹐怕見花間雙蝶飛。【詳燕不花下。】

蟫精雋﹕張妙淨善詩﹐曉音律﹐晚居姑蘇之春夢樓﹐號自然道人。有竹枝詞云云。以詩觀之﹐曹乃處子之言﹐公羊氏所謂「猶有童心」也。張則拳拳舊主﹐執心不二﹐其操亦可尙焉。

◆薛蘭英蕙英

蘇臺竹枝曲十首

○蘇臺竹枝曲十首

姑蘇臺上月團團﹐姑蘇臺下水潺潺。月落西邊有時出﹐水流東去幾時還﹖

館娃宮中麋鹿遊﹐西施去泛五湖舟。香魂玉骨歸何處﹖不及眞娘葬虎丘。

虎丘山上塔層層﹐靜夜分明見佛燈。約伴燒香寺中去﹐自將釵釧施山僧。

門泊東吳萬里船﹐烏啼月落水如煙。寒山寺裏鐘聲早﹐漁火江楓惱客眠。

洞庭金柑三寸黃﹐笠澤銀魚一尺長。東南佳味人知少﹐玉食無緣進上方。

荻芽抽筍楝花開【荻芽抽筍楝花開「芽」原誤作「楝」﹐「楝」原誤作「棟」﹐均據剪燈新話﹝誦芬室刊本﹞攺。】﹐不見河豚石首來。早起腥風滿城市﹐郎從海口販鮮回。

楊柳靑靑楊柳黃﹐靑黃變色過年光。妾似柳絲易憔悴﹐郎如柳絮太顚狂。

翡翠雙飛不待呼﹐鴛鴦並宿幾曾孤。生憎寶帶橋頭水﹐半入吳江半太湖。

一緺鳳髻綠於筠﹐八字牙梳白似銀。斜倚朱門翹首立﹐往來多少斷腸人。

百尺髙樓倚碧天﹐闌干曲曲畫屏連。儂家自有蘇臺曲﹐不去西湖唱采蓮。

剪燈新話﹕吳郡富室有姓薛者﹐至正初居於閶闔門外﹐以糶米爲業。有二女﹐長曰蘭英﹐次曰蕙英﹐皆聰明秀麗﹐能爲詩賦。遂於宅後建一樓以處之﹐名曰蘭蕙聯芳之樓。有詩數百篇﹐號聯芳集。時會稽楊鐵崖作西湖竹枝曲﹐和之者百餘﹐鏤板書肆。二女見之﹐笑曰「西湖有竹枝曲﹐東湖獨無竹枝曲乎﹖」乃制蘇臺竹枝曲十章云云。

◆盛貞一

貞一﹐馬彥奇妻﹐早寡。

梅花

○梅花

古枝點點類璚瑰﹐不假天工爲翦裁。月夜孤標憐晚景﹐冰溪瘦骨絕塵埃。寒香泣雨魂難返﹐貞節淩霜志莫回。桃李未曾爭艷冶﹐半窗疏影自徘徊。

元詩癸集﹕有三男一女﹐家甚貧﹐以指取漬麻水作點畫教其子。自述詩有云「一經教子丹心苦﹐半世紉箴白髮新。」又爲梅花詩﹐多以自況。至正間﹐避亂居華巖。

◆趙氏

謝世詩

○謝世詩

九重縹緲黃金闕﹐十二玲瓏白玉樓。明朝了卻人間夢﹐獨跨靑鸞自在遊。

梧溪集﹕南臺掾趙晉女﹐生而多病﹐愛讀列仙傳。人請婚﹐輒謂母辭之。一夕題詩云云﹐端坐而逝。

◆陳氏

聞雁

○聞雁

浪喜燈花落又生﹐夜寒頻放剪刀聲。遊鴻不寄徵夫信﹐顧影娉婷無限情。

梧溪集﹕右﹐婦陳題於華亭戍壁。陳﹐儒家女﹐夫本縣曹吏﹐因兵亂隸軍籍﹐久在外。

◆範秋蟾

秋蟾臺州人。

弔泰不華

○弔泰不華

江頭沙磧正交舟﹐江上懷人百戰憂。力屈杲卿生罵賊﹐功成諸葛死封侯。波濤洶洶鯨橫海﹐天地寥寥鶴怨秋。若使臨危圖苟免﹐讀書端爲丈夫羞。

湧幢小品﹕範秋蟾者﹐臺州塘下戴氏妻也。琴棋書畫靡所不精﹐尢工音律。一日﹐其夫與客同賦詩弔泰不華﹐未就﹐秋蟾出一律云云。

◆賈蓬萊

蓬萊﹐揚州江都人。初與上官粹議婚﹐後許字林氏子。林死﹐歸上官。至正間﹐隨宦閩中﹐盜起﹐一門被戕﹐賈亦自刎死。有絮雪稿。

龍劍合曲

○龍劍合曲

龍劍埋沒獄間久﹐巨靈晝衛鬼夜守。蛟螭藏﹐魍魎走﹐紫焰煌煌射牛斗。影含秋水刃拂霜﹐司空照之識早有。丰城發函畱其良﹐千歲純鉤始分首。龍劍靈﹐是龍精﹐瑩如鷴尾搖淸冰。雄作萬里別﹐雌復千古情。會當逐風雷﹐相尋入延平。天遣雷煥兒﹐佩之大澤濱。鏗然一躍同駿奔﹐駭浪驚濤白晝昏。始知神物自有偶﹐千秋萬歲肯離羣。

剪燈餘話﹕蓬萊𨿽爲父母許他姓﹐然非其意也。粹念蓬萊之意𨿽堅﹐而林氏之聘終不可攺﹐乃賦鳳分飛曲以寄之。蓬萊讀之﹐垂泣曰「嗟呼﹐郎尙不余諒也﹗」乃作龍劍合曲答之﹐示終身相從之意。

◆趙鸞鸞

鸞鸞字文鵷﹐東平人。初嫁繆氏子﹐無人道﹐復嫁柳穎。至正中陷於寇﹐拔歸﹐隱䢐徠山。穎遇賊被害﹐鸞鸞罵賊死。

悲笳四拍

○悲笳四拍

我生之初尙無爲﹐我生之後元運衰﹐夫與妻兮忽仳離﹐父與母兮生死安可知﹗狼煙四起兮沸鼓顰﹐鋒鏑成林兮盛旌旗﹐人民塗炭兮城郭壞﹐禮義滅亡兮法度隳。身流落兮天一涯﹐腸欲絕兮心孔悲﹗山可平兮河可塞﹐妾怨苦兮無窮期。

蜂蟻屯聚兮豺虎嘷﹐心毒狠兮體腥臊。煙塵澒洞兮人竄逃﹐寒沙暴骨兮沒蓬蒿。亡家遇亂兮傷吾曹【亡家遇亂兮「兮」字原缺﹐據剪燈餘話卷二補。】﹐義重命輕兮如鴻毛。誓捐此生兮期弗辱﹐仰天俯地兮獨煩勞。

棄賢俊兮逐凶愚﹐東西轉徙兮卒無寧居。貪淫是樂兮殺戮是娛﹐所在剽掠兮所過爲墟。發墳墓兮焚毀室廬﹐閨門孱弱兮被虜驅。捨生取義兮捐微軀﹐誰云女婦兮丈夫弗如﹖

行處坐處兮﹐思念我鄕曲。地角天涯兮﹐不見我骨肉﹗姑亡舅歿兮家傾覆﹐逃竄苟活兮被驅逐。伉儷離背兮何時復﹖幸玆陋軀兮得免污辱。誰爲義士兮揮金玉﹖歌行路兮妾身贖。

剪燈餘話﹕至正戊戌﹐田丰破東平﹐穎與鸞相失。已而毛貴復陷東昌﹐畱僞將兪左丞者鎭守﹐兪頗知道理﹐凡所掠男女﹐出榜召人認識給還。穎聞之﹐意鸞或在彼﹐衝冒白刃求之﹐知在周萬戶處。因一巫媼探之﹐果得鸞鸞。密出一緘付媼﹐媼以授穎﹐題曰悲笳四拍云云。乃就懇媼請於萬戶夫人﹐贖歸。

◆劉翠翠

翠翠﹐淮安人。

和金生

縫衣領詩

○和金生

平生每恨祝英臺﹐懷抱何爲不早開﹖我願東君勤用意﹐早移花樹向陽栽。

剪燈新話﹕翠翠姓劉氏﹐淮安民家女也。生而穎悟﹐能通詩書﹐父母不奪其志﹐就令入學。同學有金氏子者﹐名定﹐與之同歲﹐亦聰明俊雅。諸生戲之曰「同歲者當爲夫婦。」二人亦私自許。金生贈翠翠詩云云。翠翠和云云。

○縫衣領詩

一自鄕關動戰鋒﹐舊愁新恨幾重重。腸𨿽已斷情難斷﹐生不相從死亦從。長使徳言藏破鏡﹐終教子建賦遊龍。綠珠碧玉心中事﹐今日誰知也到儂。

剪燈新話﹕翠翠年長﹐父母爲議親﹐輒悲泣不食。以情問之﹐久乃曰「西家金定﹐妾已許之矣。」父母不得已﹐而聽焉。劉富金貧﹐贅於其家。結婚之夕﹐翠翠於枕畔作臨江仙一闋贈生﹐邀生繼和﹐二人相得之樂可知也。未及一載﹐張士誠兄弟爲亂﹐女爲其部下李將軍所掠。至正末﹐士誠納款元朝﹐生乃往來江湖﹐訪求其妻。李將軍方威焰隆赫﹐乃僞爲兄妹﹐得相見於廳前﹐不能措一詞﹐但哽咽而已。將軍亦畱生充記室。荏苒數月﹐西風夕起﹐乃成一詩﹐題片紙縫於衣領﹐托小豎付其妹拆而縫紉。翠翠解其意﹐拆衣詩見﹐別爲一詩云云﹐亦縫於衣領付出。生得詩愈加抑鬱﹐遂感沈疾。翠翠請於將軍﹐始得至牀前一訣。將軍憐葬之。翠翠送殯歸﹐得疾﹐一月卒。臨終乞埋骨兄側﹐使泉下庶有依托。將軍不違其意﹐宛然東西二丘焉。

◆曠家婦

題壁

○題壁

涇渭能分濁與淸﹐妾身豈肯墮風塵﹗孤兒未必從他姓﹐一女何曾侍二人。白刃自傷心似鐵﹐黃泉要見骨如銀。深山落日猿啼處﹐過客聞之亦慘神。

艸木子﹕至正壬辰﹐紅巾盜起﹐江西吉安敖城曠家婦爲盜所得﹐欲妻之。婦乃先刃其子﹐題詩於壁﹐亦自盡。

案﹕江西通誌作廬陵人曠維禎妻。

◆徐彩鸞

被掠詩

句

○被掠詩

萬水千山去路賒﹐靑鞋踏破幾層沙。登山絕頂重逢嶺﹐渡水尢深又復涯。雁字只傳夫與子﹐魚書難寄母和爺。回頭遙望鄕關處﹐云下峯前是我家。

艸木子﹕至正乙未靑田寇侵浦城西北隅﹐徐嗣元女爲所掠。嘗作詩云云。寫顚沛流離之狀。

○句

惟有桂林橋下水﹐千年照見妾心淸。

浦城縣誌﹕徐彩鸞字叔和﹐浦城人。徐嗣源之女﹐李文景妻。略通經史﹐每誦文天祥六噫歌﹐欷歔泣下。至正十五年﹐靑田賊寇浦城﹐氏從父逃山谷間﹐俱爲賊所掠。賊持刀欲害其父﹐氏直前願代父死﹐賊乃釋父而縶氏。氏顧語父曰「兒義不受辱﹐必死﹐父可速去﹗」賊拘氏至桂林橋﹐氏拾炭題詩壁間云云。遂厲聲罵賊﹐投橋下﹐賊競出之﹐旣而乘間復投水死。

◆何氏

裂帛題詩

○裂帛題詩

妾長朱門十九春﹐豈期今逐虜囚奔。失身無補君王事﹐死節難酬夫壻恩。江靜從教沈弱質﹐月明誰與弔歸魂﹗只愁父母難相見﹐願與來生作子孫。

艸木子﹕元至正間﹐衢州陷﹐龍遊有一大家婦何氏﹐爲兵所掠﹐裂帛題一詩云云。書畢﹐卽投於江而死。

◆胡妙端

嚙指題壁

○嚙指題壁

弱質空懷漆室憂﹐搜山千騎入深幽。旌旗影亂天同慘﹐金鼓聲淫鬼亦愁。父母劬勞何日報﹐夫妻恩愛此時休。九泉有路還歸去﹐那个云邊是越州。

輟耕錄﹕越嵊縣剡溪胡氏﹐諱妙端﹐適同邑祝某。至正庚子春﹐爲苗僚虜至金華縣﹐將妻之﹐義不受辱。乘間嚙指血題詩壁上﹐已﹐赴水而死。僚帥服其節﹐爲立廟祀之。詩云云。

◆董淑貞

淑貞﹐余幹人﹐譚友妻。

托歌

○托歌

天蒼蒼兮不吾家造﹐地茫茫兮不吾身容。不造不容﹐托乎火以相從﹗

江西通誌﹕紅巾亂﹐友與父母兄弟被殺。土渠欲污之﹐作托歌云云。乃縱火入烈焰死。

●元詩紀事卷三十七【女冠】

侯官陳洐輯

元氏

李翠娥

◆元氏

詠天花板

○詠天花板

補天手段暫施張﹐不許纖塵落畫堂。寄語新來雙燕子﹐移巢別處覓雕梁。

誠齋雜記﹕元遺山妹爲女冠﹐文而艷。張平章當揆欲娶之﹐使人囑裕之﹐辭以可否在妹。張喜﹐自往訪﹐覩其所向。至則方自手補天花板﹐輟而迎之。張詢近日所作﹐應聲答云云。張悚然而出。

閨秀詩評﹕淸貞之意﹐因物觸發﹐足令觀者起敬。

◆李翠娥

庭前梅樹

○庭前梅樹

粲粲梅花樹﹐盈盈似玉人。甘心對冰雪﹐不愛艷陽春。

覓燈因話﹕翠娥姓李氏﹐淮揚名倡也。長通詩書﹐自以身隸樂籍﹐怨恨殊不聊生。至元二年﹐雲間陸公宅之爲揚州總管。一日﹐以官召之﹐不得已至﹐命之歌。對曰「幼時未習。」公怫然曰「然則汝習何事﹖」曰「學讀史﹑漢等書。」公曰「汝能識字﹐必能賦詩。」因指庭前梅樹爲題。翠娥口占云云。公奇之﹐乃賜之坐。居無何﹐翠娥束髮簪冠﹐披道士服持疏赴公﹐拜懇賜一言。公援筆作檄文一道授之﹐翠娥遂終其身於洞眞觀。

●元詩紀事卷三十八【尼】

侯官陳衍輯

妙湛

梅花尼

◆妙湛

妙湛﹐大徳間人。

題管夫人長明庵圖

○題管夫人長明庵圖

雙樹陰陰落翠巖﹐一燈千古破幽關。也知諸法皆如幻﹐甘老煙霞水石間。

珊瑚网﹕管夫人長明庵圖﹐庵居曠野﹐垣內有屋三層﹐橫廊通門徑﹐豎桿懸一燈﹐所謂「長明」也。旁有石蓮臺作施鳥食者﹐垣外二長松下蔭﹐又一樹參之。門外坡臨水際﹐水間復有坡樹。墨气髙古﹐無兒女子態。夫人款云「大徳九年冬十一月廿有五日﹐仲姬管道升作。」有比丘尼妙湛詩云云。小行書題其上。此尼想卽庵畫中人也。

◆梅花尼

詠梅花

○詠梅花

終日尋春不見春﹐芒鞵踏破嶺頭云。歸來笑撚梅花嗅﹐春在枝頭已十分。

紅樹廔歷朝名媛詩詞﹕未詳姓氏﹐梅花絕句﹐人皆稱善﹐因號梅花尼。詩有悠然自得之趣。此尼直已悟道﹐不特詩句之佳也。

●元詩紀事卷三十九【妓女】

侯官陳衍輯

徐氏

羅愛卿

曁氏

◆徐氏

座上題詩

○座上題詩

平康巷裏掌中身﹐翠舞珠歌玉樹春。不得籍除今義死﹐天教娼婦愧降臣。

元史類編﹕徐娼婦不知何許人﹐紅巾寇常州﹐有叛將召婦佐飲﹐婦憤懣不聽指使﹐題詩座上云云。叛將寸磔之。

案﹕梧溪集以爲龍江章琬孟文詩﹐未知孰是。

◆羅愛卿

愛卿﹐嘉興名妓。

淩虛閣避暑玩月四首

○淩虛閣避暑玩月四首

畫閣東頭納晚涼﹐紅蓮不似白蓮香。一輪明月天如水﹐何處吹簫引鳳凰。

月出天邊水在湖【月出天邊「月」原誤作「日」﹐據剪燈新話卷三愛卿傳攺。】﹐微瀾倒浸玉浮圖。搴簾欲共嫦娥語﹐卻恨林間鳥亂呼【卻恨林間鳥亂呼剪燈新話作「肯教霓裳一曲無」。】。

手弄雙頭茉莉枝﹐曲終不覺鬢云欹。佩環響處飛仙過﹐願借靑鸞一隻騎。

曲曲欄幹正正屏﹐六銖衣薄懶來憑。夜深風露涼如許﹐身在瑤臺第一層。

剪燈新話﹕郡中名士嘗以季夏望日會於鴛湖淩虛閣避暑﹐翫月賦詩。愛卿先成四首﹐坐間皆閣筆。詩云云。

◆曁氏

句

○句

多情樵牧頻簪髻﹐無主峯鶯任宿房。

七修類稿﹕元末建安曁氏女﹐十歲能詩﹐人令賦野花云云﹐識者知後不潔。此卽薛濤父愀然之事﹐後果然。

●元詩紀事卷四十【藩屬】

侯官陳衍輯

阿■﹝衤蓋﹞主

楊淵海

段寶

段僧奴

段明

陳日照

陳日烜

陳日燇

陳日煃

世子

陳遂

陳秀峻

陳元旦

陳愛山

黎崱

黎括

範邁

阮忠彥

阮聖訓

範五老

圓照

李齊賢

鄭可臣

柳淑

◆阿■﹝衤蓋﹞主【以下滇南。】

主﹐段功妻。

愁憤詩

○愁憤詩

吾家住在雁門深﹐一片閒雲到滇海。心懸明月照靑天﹐靑天不語今三載。欲隨明月到蒼山﹐悞我一生踏裏彩。【錦被名也。】吐嚕吐嚕段阿奴﹐【吐嚕﹐可惜也。】施宗施秀同奴歹。【歹﹐不好也。】云片波鱗不見人﹐押不蘆花顏色攺。【押不蘆﹐北方起死回生之艸。】肉屏獨坐細思量﹐【肉屏﹐駱駝背也。】西山鐵立霜瀟灑。【鐵立﹐松林也。】

滇載記﹕九代總管段功﹐至正十三年繼立爲總管【至正十三年「三」﹐滇載記﹝古今說海本﹞作「二」﹐待考。】。明玉珍自將紅巾攻雲南﹐梁王及憲司官皆奔威楚﹐諸部悉亂。功敗紅巾﹐梁王深徳功﹐以女阿■﹝衤蓋﹞妻之。其大理夫人髙氏寄樂府促之歸﹐功得書乃歸。旣而復往﹐梁人私語梁王曰「段平章復來﹐大有吞金馬咽碧雞之心矣﹐盍早圖之。」梁王密召阿■﹝衤蓋﹞﹐命之曰「親莫若父母﹐寶莫若社稷。功今志不滅我不已﹐脫無彼﹐猶有他平章﹐不失富貴也。今付汝孔雀膽一具﹐乘便可毒殪之。」主潸然受命﹐夜寂私語平章曰「我父忌阿奴﹐願與阿奴西歸。」因出毒具示之。平章曰「我有功爾家﹐我趾蹶傷﹐爾父爲我裹之﹐爾何造言至此﹖」三諫之﹐終不聽。明日邀功東寺演梵﹐至通濟橋﹐馬逸﹐因令蕃將格殺之。阿■﹝衤蓋﹞聞變﹐失聲哭曰「昨瞑燭下﹐才講與阿奴﹐雲南施宗﹑施秀煙花殞身﹐今日果然。阿奴𨿽死﹐奴不負信黃泉也。」欲自盡。梁王防衛者乃萬方。主愁憤作詩云云。

◆楊淵海

題壁

○題壁

半紙功名百戰身﹐不堪今日總紅塵。死生自古皆由命﹐禍福於今豈怨人﹗蝴蝶夢殘滇海月﹐杜鵑啼破點蒼春。哀憐永訣雲南土﹐錦酒休教灑淚頻。

滇載記﹕平章從官員外楊淵海亦題詩粉壁﹐飲藥而卒。詩云云。梁王愛淵海之才綣﹐意欲爲己用﹐見詩痛悼﹐乃厚卹之。

◆段寶

寄梁王

○寄梁王

烽火狼煙信不符﹐驪山舉戲是支梧。平章枉死紅羅帳﹐員外虛題粉壁圖。鳳別岐山祥兆隱﹐麟遊郊藪瑞光無。自從界限鴻溝後﹐成敗興衰不屬吾。

滇載記﹕大理十代總管段寶﹐功之子。明玉珍復侵善闡﹐梁王遣叔鐵木的罕借兵大理﹐時寶已長﹐答書云「殺虎子而還餵其虎母﹐分狙栗而自詐其狙公。假途滅虢﹐獻璧吞虞。金印玉書﹐乃爲釣魚之香餌﹔繡閨淑女﹐自設掩雉之网羅。況平章已亡﹐兄弟罄絕﹐今止遺一獒一奴。奴再贅華黎氏﹐獒又可配阿■﹝衤蓋﹞妃﹐如此事諾﹐必借大兵﹔如其不可﹐待金馬山換作點蒼山﹐昆明池攺作西洱河時來矣。」書後附以詩云云。梁王見而恨之。

◆段僧奴

寄兄詩二首

○寄兄詩二首

珊瑚勾我出香閨﹐滿目潸然淚濕衣。冰鑑銀臺前長大﹐金枝玉葉下芳菲。烏飛兔走頻來往﹐桂馥梅馨不暫移。惆悵同胞未忍別﹐應知含恨點蒼低。

何彼穠穠花自紅﹐歸車猶別洱河東。鴻臺燕苑難經目﹐風刺霜刀易塞胸。云舊山髙連水遠﹐月新春疊與秋重。淚珠卻似通宵雨﹐千里關河幾處逢﹖

滇載記﹕平章女僧奴﹐志恆不忘父讎。將適建昌阿黎氏﹐出手刺繡文旗以與寶曰「我自束髮﹐聞母稱父冤﹐恨非男子﹐不能報。此旗所以識也。今歸夫家﹐收合東兵﹐飛檄西洱﹐汝急應兵會善闡。」又作詩二首云云。

◆段明

句

○句

方今天下平猶易﹐自古雲南守獨難。

炎徼紀聞﹕段寶卒﹐子明以洪武十四年繼爲宣慰使。壬戌春﹐上遣潁川侯傅友徳﹑西平侯沐英將兵破善闡﹐梁王把都鴆死﹐段明懼﹐乃馳書友徳等。略曰﹕大理乃唐交綏之外國﹐善闡實宋斧畫之餘邦。地莫能酬中國之郡邑﹐民莫能列中國之營屯。徵之而徒勞甲兵﹐寬之而海納鱗介。乞依唐宋故事﹐頒降「雲南王」印一顆﹐大統歷一本﹐律令一部﹐比年小貢﹐三年大貢﹐則君臣之間﹐兩無猜疑﹐上下之分。各安勞逸。友徳怒﹐撻辱其使﹐諭令速降。明再上書﹐其略曰﹕善闡危如登天﹐大理險倍投海。自古以講和爲上﹐全師爲奇。大國旣有其兵﹐小國亦有其備﹐迨乎糧盡馬死﹐將獨兵離﹐爲天下笑。書後附以詩﹐有云云句。友徳等大怒﹐督兵並進﹐明兵大敗﹐擒俘京師。雲南悉定﹐分置府縣﹐比之中州矣。

案﹕段明始終不降﹐當歸元藩屬。

◆陳日照【以下安南。】

宋史﹕昊旵卒﹐無子﹐以女昭聖主國事﹐遂爲其壻陳日煚所有。

案﹕昊旵﹐李氏﹐安南國王。

元史安南列傳﹕憲宗三年﹐烏蘭哈達兵次交趾北﹐先遣二人往諭之﹐不返﹐乃分道進兵﹐遂入其國。八年﹐日煚傳國於長子光昺﹐光昺遂納款。

案﹕史作日煚﹐而齊東野語﹑安南傳皆作日照。

句

○句

池魚便作鵾鵬化﹐燕雀安知鴻鵠心。

齊東野語﹕安南國王陳日照者﹐本福州長樂邑人﹐姓名爲謝升卿。少有大志﹐不屑爲舉子業﹐間爲歌詩﹐有云云。類多不羈語。

◆陳日烜

日烜﹐光昺子﹐元世祖時自立﹐薨謚聖王﹐道號太虛子。

安南傳﹕元兵凡三破國﹐殺獲幾十萬﹐然終不可久﹐而日烜亦進代身金人贖罪﹐詔止不伐。

遊天長故鄕

○遊天長故鄕

景淸幽物亦淸幽﹐一十仙洲此一洲。百部笙歌禽百舌﹐千行奴僕橘千頭。月無事照人無事﹐水有秋涵

天有秋。四海已淸塵已淨﹐今年遊勝舊年遊。

南翁夢錄﹕陳氏第二代王曰聖王﹐旣傳位世子﹐晚年頗閒適。嘗遊天長故鄕﹐有詩云云。此詩作時蓋經元軍兩度徵伐之後﹐國中安樂﹐故結意如此。其命意淸髙﹐疊字振響﹐非老於詩者﹐焉能道此。

◆陳日燇

日燇﹐日烜子﹐謚仁王。

南翁夢錄﹕仁王旣傳位世子﹐乃出家修行﹐刻苦精進﹐爲一方祖師。庵居安子山紫霄峯﹐自號竹林大士。

詠梅

山房漫興

口占

○詠梅

五出圓葩金撚須﹐珊瑚沈影海鱗浮。个三冬白枝前面﹐此一瓣香春上頭。甘露歌凝癡蝶醒﹐夜光如水渴禽愁。嫦娥若識花佳處﹐桂冷蟾寒只麼休。

○山房漫興

誰縛更將求解脫﹐不凡何必覓神仙。猿閒馬倦人應老﹐依舊雲莊一榻禪。

是非言逐朝花落﹐名利心隨夜雨寒。花盡雨晴山寂寂﹐一聲啼鳥又春殘。

南翁夢錄﹕竹林大士詠梅云云。其淸新雄健﹐迥出人表。千乘之君﹐趣興如此﹐誰謂人窮詩乃工乎﹖又山房漫興二絕句云云。其瀟灑出塵﹐長空一色﹐騷情淸楚﹐逸足超羣。有大香海印集﹐頗多絕唱。惜其地遭兵火﹐不得流傳﹐余只記誦一二而已。

○口占

紅潤剝龜腳﹐黃香炙馬鞍。山僧持淨戒﹐同坐不同餐。

南翁夢錄﹕陳太上之孫名道載號文肅者﹐仁王之從弟。仁王出家﹐一時入城﹐文肅來謁﹐命官廚以海味食之﹐笑語盡歡。王口占云云。觀其君臣兄弟相得如此﹐足感激也。

◆陳日煃

日煃﹐日■﹝火阜﹞子﹐謚明王。

案﹕南翁夢錄﹕安南陳氏第八代王諱叔明﹐明王第三子。知明王爲第七世。而安南傳云﹕日燇卒﹐子日套嗣。日套卒﹐子日爌嗣。日爌卒﹐子日■﹝火阜﹞嗣。日■﹝火阜﹞卒﹐子日煃嗣。日燇爲第三世﹐知第七世名日煃。

賜範邁

○賜範邁

臺烏久矣噤無聲﹐整頓朝綱事匪輕。殿上昂藏鷹虎气﹐男兒到此是功名。

南翁夢錄﹕明王叔父爲上宰﹐傳國柄﹐不避嫌疑﹐且與宰執有隙。適仇人上變告誣構上宰﹐國相率百官彈劾﹐議置大辟﹐獨範邁爲禦史中丞﹐固請緩獄愼刑。時上宰被收﹐而家臣僚屬親戚奴僕下獄殺戮甚眾。邁連上諫疏﹐面折法司﹐辯析冤屈﹐人主威怒之前﹐力爭不已。王叔旣幽死﹐後得誣構實迹﹐坐其姦人﹐王甚慚愧﹐追贈叔父極隆。乃賜邁詩云云。

◆世子

句

○句

自顧不才慚錫土﹐只緣多病欠朝天。

兩山集﹕世子和前韻有云云之句﹐卽席次韻。

案﹕李兩山思衍使安南在世祖時﹐此世子當是聖王之子日燇﹐頗能詩﹐然未詳也。

◆陳遂

遂號岑樓。

句

句

○句

古來何物不成土﹐死後惟詩可勝金。

山豈忍埋成器玉﹐月空自照少年魂。

安南誌略﹕陳遂﹐陳大王甥﹐封威文王。聰明好學﹐自號岑樓﹐有文集傳世。詩云云。挽侄文憲侯云云。遂年二十四卒﹐國人惜之。

○句

蓑笠五湖榮佩印﹐桑麻數畝勝封侯。【詳阮忠彥下。】

◆陳秀峻

秀峻字粹山﹐安南國王侄﹐武道侯子﹐封文紹侯﹐更文義侯。

句

○句

三世八喪千古痛﹐一身萬里百年孤。

元詩癸集﹕至元間﹐元兵至安南﹐勸其父歸順。途中見出國道亡者﹐作八悼章﹐有云云。至京師﹐詔封輔義公。

◆陳元旦

寄臺中寮友

○寄臺中寮友

臺端一去便天涯﹐回首傷心事事違。九陌塵埃人易老﹐五湖風雨客思歸。儒風不振回無力﹐國勢如懸去亦非。今古興亡眞可鑑﹐諸公何忍諫書稀﹖

南翁夢錄﹕至正間﹐交趾陳元旦以陳家宗冑仕裕王爲禦史大夫。王不勤政﹐權臣多不法﹐元旦數諫不納。裕王沒﹐其侄昏徳嗣立﹐時事愈甚。元旦上書不報﹐乃乞骸骨而去。有寄臺中寮友云云。

◆陳愛山

絕句

○絕句

寶鼎香銷沈水煙﹐碧紗春帳薄如蟬。洞章吟罷愁成海﹐人在闌干月在天。

又

牕畔香雲暗碧紗﹐平分午睡不禁茶。相思在望登樓怯﹐一樹木棉紅盡花。

南翁夢錄﹕陳家宗冑有號愛山者﹐多吟小詩﹐時有麗句。嘗有云云。又云云。

◆黎崱

崱字景髙【景髙「景」原誤作「京」﹐據揭文安公全集卷七讀黎景髙僉事重修漢陽郎官湖李太白祠……詩及元人諸集中題贈詩攺。】﹐號東山﹐安南人。九歲試童科﹐陳大王畱左右。官至僉歸化路宣撫司事。晚自號靜樂。入中國﹐垂五十年。著有安南誌略二十卷﹑靜樂藳若干捲。

內附

○內附

十丈樓船下粵瀧﹐將軍系組列城降。中朝一統有今日﹐南國小臣如此江。自入羽毛州賦後﹐須忠鱗介土飛光。當年百歲秦佗老﹐何事詩書滯一邦。

安南誌略﹕自注﹕至元甲申﹐官軍入境﹐世子遣兄子彰憲侯率崱等拒之﹐力屈遂降。

◆黎括

字伯括﹐淸化人。

送友人使元

○送友人使元

驛路三千君據鞍﹐海門二十我還山。中朝使者滄江客﹐君得功名我得閒。

南翁夢錄﹕其友人爲官者﹐當元季時﹐奉使燕京﹐括送之云云。識者知括將貴。後括登科﹐果驟遷擢居政府﹐先於其友云。

◆範邁

絕筆

○絕筆

自從謫落下人間﹐六十餘年一瞬看。白玉樓前秋夜月﹐朝眞依舊傍闌干。

南翁夢錄﹕範遇﹑範邁本姓祝氏﹐交趾莊仁人也。兄名堅﹐弟名固﹐皆少年登髙科﹐有才名。至正間﹐在陳明王歷官淸要﹐王以祝氏古無顯人﹐乃攺祝堅爲範遇﹐固爲範邁。邁遷參知政事﹐在政府多年﹐有淸名。一日微恙﹐索筆題詩云云。書畢擲筆而逝。有鏡溪詩集行世。

◆阮忠彥

追挽陳岑樓

句

○追挽陳岑樓

平生恨不識岑樓﹐一讀遺編一點頭。蓑笠五湖榮佩印﹐桑麻數畝勝封侯。世間此語誰能道﹖萬古斯文去已休。欲酹騷魂何處是﹖煙波萬頃使人愁。

南翁夢錄﹕陳家宗冑有號岑樓者﹐弱冠能詩﹐二十七歲而卒﹐有岑樓集行於世。墳在烏鳶江上。介軒阮忠彥亦有詩名﹐不及相識﹐行過烏鳶﹐有追挽詩云云。「蓑笠五湖」一聯﹐是岑樓詩句也。

○句

介軒先生廟廊器﹐茂齡已有吞牛志。年方十二太學生﹐才登十六充廷試。二十有四入諫官﹐二十有六燕京使。

南翁夢錄﹕阮忠彥早有才名﹐頗自負。嘗有長篇詩﹐其略云云。其自負矜伐如此。然事陳明王﹐歷樞要﹐登政府﹐卒有令名。有介軒集行世。

◆阮聖訓

句

○句

巢鳥寄林休伐木﹐蟻封在地未耕田。

南翁夢錄﹕澄太父之外祖曰阮公﹐諱聖訓﹐事陳仁王爲中書侍郎。性甚仁厚﹐少年登髙科﹐最能詩﹐當時無敵。後人稱爲「南方詩祖」。嘗有田園漫興詩﹐其一聯云云。識者嘆其仁心及物﹐必有餘慶。後其女配我曾祖﹐生太父及陳明王次妃﹐妃生藝王﹐卒有贈典﹐尊榮門閥。

◆範五老

絕句

○絕句

橫槊江山恰幾秋﹐三軍貔虎气吞牛。男兒未了功名債﹐羞聽人間說武侯。

南翁夢錄﹕範五老事陳仁王﹐爲殿帥上將軍。平生出身戎行﹐頗好讀書﹐倜儻有大志﹐喜吟詩﹐於武事若不經意﹐然所領軍必爲父子之兵﹐每戰必勝。嘗有詩云云。

◆圓照

句

○句

籬下重陽菊﹐枝頭淑气櫻。

安南誌略﹕梅圓照禪師嘗作參從題訣﹐略云。一日﹐堂前坐次﹐忽有僧問佛之與聖其義云何﹐曰云云。多類此。

◆李齊賢【以下髙麗。】

齊賢字仲思﹐號益齋﹐髙麗人。官至雞林府院君﹐謚文忠。

益齋亂稾﹕李穡序﹕年未冠﹐已有名當世﹐大爲忠宣王器重。從居輦轂下﹐朝之大儒縉紳先生若姚公牧庵﹑閻公子靜﹑趙公子昂﹑元公復初﹑張公養浩﹐咸遊王門﹐先生皆得與之交際。

李穡撰墓志﹕奉使西蜀﹐所至題詠﹐膾炙人口。從王降香江南﹐樓臺風物﹐遇興遣懷﹐每從容曰「此間不可無李后主也【李后主益齋集﹝粵雅堂叢書本﹞附錄李穡墓志作「李生」。】。」

則天陵

鄭瓜亭

居士戀

處容

○則天陵

歐陽永叔列武后唐紀之中﹐蓋襲遷﹑固之誤﹐而益失之。呂氏𨿽制天下﹐猶名嬰兒﹐以示有漢﹔若武后則抑李崇武﹐革唐稱周﹐立宗社而定年號﹐凶逆甚矣﹐當舉正之以誡無窮﹐而反尊之乎﹖謂之唐紀而書周年可乎﹖或曰﹕記事者必首年以系事﹐所以使條綱不紊也。如子之說﹐中宗旣廢之後﹐將闕其年而不書﹐天下之事當何所系哉﹖曰﹕魯昭公爲季氏逐居幹侯﹐春秋未嘗不書昭公之年﹐房陵之廢﹐與此奚異﹖作史而不法春秋﹐吾不知其可也。

久客萬事慵﹐好古意未歇。停驂問遺民﹐枉道尋斷碣。關輔古帝畿﹐壯觀不湮沒。千年阿婆陵﹐百里見城闕。根連隴阪長﹐气壓秦川闊。麒麟與獅子﹐左右勢馳突。侍臣羅簪纓﹐左右列鈇鉞。當時竭財力﹐慮欲錮扃鑰。興廢理難逃﹐久爲狐兔窟。憶昔陰乘陽﹐四海憂禍烈。牝鳴殷家索﹐燕啄漢嗣絕。文皇順天心﹐百戰啟王室。居然攘神器﹐肯念黃裳吉。丁寧雙陸夢﹐黯慘虞淵日。尙賴得忠賢﹐尙能返故物。歐公信名儒﹐筆削未免失。那將周餘分﹐續於唐日月。區區女媧石﹐豈補靑天缺﹗擬作擿瑕編﹐才疏愧王勃。

益齋亂稾﹕閱晦庵感遇詩﹐拊捲自嘆。孰謂後生陋學﹐其議論有不謬於朱子耶﹖又得範氏唐鑑讀之﹐亦有此論﹐不覺一笑﹐悔其少作也。仲思志。

李穡撰墓志銘﹕初﹐公讀史﹐筆削大義﹐必法春秋﹐至則天紀﹐曰「那將周餘分﹐續我唐日月。」後得朱子綱目﹐自驗其識之正。

○鄭瓜亭

憶君無日不沾衣﹐政似春山蜀子規。爲是爲非人莫問﹐只應殘月曉星知。

髙麗史﹕鄭瓜亭﹐內侍郎中鄭敍所作也。敍自號瓜亭﹐聯昏外戚﹐有寵於仁宗。及毅宗卽位﹐放歸其鄕東萊﹐曰「今日之行﹐迫於朝議也。不久當召還。」敍在東萊日久﹐召命不至﹐乃撫琴而歌之﹐詞極淒惋。齊賢作詩解之。

○居士戀

鵲兒籬際噪花枝﹐蟢子牀頭引网絲。余美歸來應不遠﹐精神早已報人知。

髙麗史﹕行役者之妻作是歌﹐托鵲蟢以冀其歸也。齊賢作詩解之。

○處容

新羅昔日處容翁﹐見說來從碧海中。貝齒頳唇歌夜月﹐鳶肩紫袖舞春風。

髙麗史﹕新羅憲康王遊鶴城還﹐至開云浦﹐忽有一人奇形詭服﹐詣王前﹐歌舞贊徳。從王入京﹐自號處容。每月夜歌舞於市﹐竟不知其所在。時以爲神人。後人異之﹐作是歌﹐齊賢作詩解之。

◆鄭可臣

可臣﹐髙麗人。

詠駱駝鳥卵

○詠駱駝鳥卵

有卵大如甕﹐中藏不老春。願將千歲壽﹐醺及海東人。

朝鮮史略﹕世子如元謁帝﹐引見便殿﹐問讀何書﹐對曰「有師儒鄭可臣從行﹐宿衛之暇﹐時從質問孝經﹑論語。」帝大悅﹐試喚可臣來﹐世子引與俱入﹐賜坐。後一年﹐帝召見於紫檀殿﹐禦案前﹐有物大圓小銳﹐色潔而貞﹐髙可尺有五寸﹐內可受酒數斗﹐乃摩訶缽國所獻駱駝鳥卵也。命世子觀之﹐仍使可臣賦詩以進。詩云云。

◆柳淑

句

○句

不是忠衰誠意薄﹐大名之下久居難。

朝鮮史略﹕元至正二十八年﹐辛旽殺柳淑。初﹐淑之退也﹐於餞席作詩﹐末聯云云。旽陰求淑罪﹐有人爲旽誦此詩﹐旽譖於王曰「淑以句踐比上﹐範蠡自比﹐罪莫大焉﹗」王乃命杖之﹐除名籍沒。旽遣人縊殺之。

●元詩紀事卷四十一【無名子】

侯官陳衍輯

北客

何公

仙村人

東湖散人

感興吟

九山人

桑柘區

柳州

艸堂後人

君瑞

靑山白雲人

無機老農

子問

田農夫

唐人機軸

忘懷老人

五雲山人

老農

石姥寄客

雙澗

雲水

白雲人

跨犢者

缺名

山野人

盤隱末子

扶杖夫

廷云

晚靜

竹蓑笠翁

藍田道人

才人

翁某

鎭江郡人

康衢遺民

章某

郊居生

白縣尹

朽木居士

張某

某神童

無名子

◆北客

宋太祖

句

◆宋太祖

憶昔陳橋兵變時﹐欺他寡婦與孤兒。誰知三百餘年後【三百餘年「三」原作「二」﹐按宋太祖建國於公元九六０年﹐至公元一二七九年宋亡﹐共三百餘年﹐因據癸辛雜識﹝學津討原本﹞別集上攺。】﹐寡婦孤兒又被欺。【詳劉因下。】

◆句

又

句

萬里風霜空綠樹﹐百年興廢又靑城。

癸辛雜識﹕北客有詠汴京靑城云云。蓋大金之亡﹐聚其諸王於靑城而殺之。

◆何公

絕句

○絕句

白帝城邊春艸生﹐黃牛峽裏水波淸。追思昭烈千年事﹐長使英雄气不平。

井蛙雜記﹕峽口石上字多磨滅﹐惟一詩云云。後書大元至元十九年歲次壬午﹐鎭國上將軍四川宣慰使何公同男到此吟。

◆仙村人

春日田園雜興

○春日田園雜興

芳艸東郊外﹐疏籬野老家。平疇一尺水﹐小圃百般花。靑篛閒耕雨﹐紅裙鬭采茶。村村寒食近﹐插柳徧檐牙。

月泉吟社第四名﹕頷聯十字﹐一毫不費力﹐自與黏泥體者不同﹐余見雜興。

◆東湖散人

前題

○前題

物色天成畫不如﹐東風又到野人廬。蜜蜂辛苦供常課﹐科斗縱橫學古書。小雨杏花村問酒﹐澹煙楊柳巷巾車。汀洲水暖蘆芽長﹐更買扁舟伴老漁。

月泉吟社第四十三名﹕前聯得詠物之工﹐後聯句法亦好﹐末見雜興。

◆感興吟

前題

○前題

兒結蓑衣婦浣紗﹐暖風疏雨趲桑麻。金桃接種連花蕊﹐紫竹移根帶筍芽。椎鼓踏歌朝祭社﹐賣薪挑菜晚回家。前村犬吠無他事﹐不是搜鹽定榷茶。

月泉吟社第四十八名﹕此詩無一字不佳﹐末語𨿽似過直【末語「末」原缺﹐據月泉吟社詩補。按﹕缺「末」字則有乖文意。】﹐若使采詩觀風﹐亦足以戒聞者。

◆九山人

前題

○前題

軒裳一夢斷塵寰﹐桑柘陰陰靜揜關。種秫已非彭澤縣﹐采薇何必首陽山。因憐社鼓剛催老﹐轉覺儒冠不負閒。君看浣花臺上燕﹐芹泥𨿽好亦知還。

月泉吟社第五十五名﹕前聯就事映帶田園﹐次聯韻度迥別﹐末尢有趣。

◆桑柘區

前題

○前題

粟爵瓜官懶覬覦﹐生涯雲水與煙腴。晚風一笛麥秧隴﹐春雨半鉏桑柘區。可是樊遲宜請學﹐肯教陶亮嘆將蕪。斜陽芳艸關情處﹐更把新詩弔石湖。

月泉吟社第五十六名﹕起四字絕佳﹐二聯分明見田園﹐惜尾句弔字大過。

◆柳州

句

○句【前題】

稻種開包曬﹐菊苗依譜分。疇西曉耕雨﹐捨北暮鉏云。

月泉吟社第五十七名﹕二聯見田園分明﹐第四句最好﹐「曬」字欠工。

◆艸堂後人

前題

○前題

桑眼已開芳晝長﹐西疇東墅足相羊。麥風初暖燕爭壘﹐林雨忽晴蛙滿塘。野老新衣逢社喜﹐山妻椎髻爲蠶忙。紛紛遊騎踏花去﹐誰識吾家舊艸堂。

月泉吟社第五十八名﹕第二句入田園快便﹐前聯絕好﹐後半篇意順。

◆君瑞

前題

○前題

白粉墻頭紅杏花﹐竹槍籬下種絲瓜。廚煙乍熟抽心菜﹐篝火新榦捲葉茶。艸地雨長應易墾﹐秧田水足不須車。白頭翁嫗閒無事﹐對坐花陰到日斜。

月泉吟社第五十九名﹕此眞雜興詩﹐起頭便見作手。

◆靑山白雲人

句

○句【前題】

遮門剩喜有桑柘﹐輸國不憂無繭絲。小婦餉耕因廢織﹐老夫觀社忽成詩。

月泉吟社第六十名﹕頷聯語意深﹐頸聯尢儁。

◆無機老農

句

○句【前題】

名利有危機﹐老於農圃宜。

◆子問

又

○又

驅卻餘寒碎土牛﹐田園生計又從頭。

◆田農夫

又

○又

桃李場中已免參﹐只將農圃系頭銜。

◆唐人機軸

又

○又

風暖柴荊鳥語幽﹐麥髙麻矮野桑柔。

◆忘懷老人

又

○又

寸地不可棄﹐東風何處無﹖

◆五雲山人

又

○又

種瓜思夏實﹐分菊待秋花。

◆老農

又

幸存耕雨地﹐況值養花天。

○又

◆石姥寄客

又

○又

水暖眠秧珥﹐風香豎茗旗。

◆雙澗

又

○又

雨露桑麻晴夜話﹐淸明花柳少年心。

◆雲水

又

○又

晴雨花時遊子意﹐寒暄秧信老農心。

◆白雲人

又

○又

犢外醉分芳艸臥﹐鶯邊吟踏落花行。

◆跨犢者

又

○又

有酒便嘗烹筍蕨﹐無花聊自賞桑麻。

◆缺名

又

○又

社近記穿黃蠒子﹐雨前趲摘紫槍茶。

◆山野人

又

○又

鶯藏楊柳金歌舞﹐蝶宿梨花雪夢魂。

◆盤隱末子

又

○又

桃林我憶放牛日﹐葵圃誰思逸馬時。

◆扶杖夫

又

○又

一生甘作扶犂手﹐萬變寧移抱甕心。

◆廷云

又

○又

蛙鳴暮夜官何爲﹐蝶戀芳菲夢不知。

◆晚靜

又

○又

牛飲芳陂鴉立背﹐馬過秀野蝶隨蹄。

◆竹蓑笠翁

又

○又

蠶一二眠催出伏﹐秧三四葉尙憂風。

◆藍田道人

又

○又

晴原望新麥﹐一片綠云香。

◆才人

又

○又

山翁不識時宜甚﹐猶學淵明裹葛巾。

月泉吟社摘句圖起句云云。聯句云云。結句云云。

◆翁某

句

○句

地下修文同父子﹐人間讀傳各君臣。

輟耕錄﹕至元間﹐宋文丞相有子﹐出爲郡教授﹐行數驛而卒。人皆作詩以悼﹐閩人翁某一聯云云﹐獨爲絕唱。

山堂肆考﹕文文山二子道生﹑佛生皆以流離中死亡﹐治命以弟璧之子升爲後。至元﹑皇慶中﹐升復仕元爲集賢學士﹐奉使贛州﹐道卒﹐有挽之者云云。

◆鎭江郡人

句

○句

億千萬刼山長在﹐一百八聲天未明。

至順鎭江志﹕至元二十六年﹐甘露寺大鐘毀缺﹐乃於壽丘山普照寺鳴鐘以節晝夜。時郡庠卽壽丘曉鐘命題以課多士﹐郡人一詩爲冠﹐警句云云。

◆康衢遺民

句

○句

桑麻已接東西畝﹐禾麥相連上下田。【詳朱仲明下。】

◆章某

寄子詩

○寄子詩

九十衰翁七十兒﹐此時那可兩分離。客鄕已是三年別﹐人世應無百歲期。春雁北飛頻送目﹐夕陽西下幾顰眉。何如及早成歸計﹐莫待山橊開滿枝。

庶齋老學叢談﹕章徳元嘉﹐溫平陽人。時官延之師席﹐偕詣京師﹐薦除翰林編修。蒞職將二年﹐其父寄以詩云云。卽告歸侍焉。

◆郊居生

金銅仙人辭漢歌

○金銅仙人辭漢歌

神明臺些茂陵鬼﹐六宮火滅劉郎死。芙蓉仙掌擎髙秋﹐雄雷掣碎銅蛟髓。魏宮移盤天日昏﹐車聲轔轔繞漢門。鐵肝苦淚滴鉛水﹐石馬尙載西風魂。靑天爲客驚曉別﹐天籟啼聲地維裂。銅臺又折當塗髙﹐夜夜相思渭城月。

筆精﹕余客邵武﹐於友人徐梧家見楊廉夫手書一卷﹐字法蒼勁。其後跋云﹕此乃郊居生題金銅仙人辭漢歌﹐予謂小李絕唱後﹐萬代詞人不可著筆﹐此生膽大而有是作也。呼天籟﹐裂地維﹐鼎定天下﹐見於此矣。銅臺折﹑當塗髙﹐又豈爲卯金氏感慨也哉﹗其詩云云。

◆白縣尹

戲題

○戲題

紅紅白白好花枝﹐盡被山僧折取歸。祇有野薇顏色淺﹐也來鉤惹道人衣。

輟耕錄﹕嘉興白縣尹得代﹐過姚莊﹐訪僧勝福州。閒遊市井間﹐見婦人女子皆濃妝艷飾﹐因問從行者﹐或答云「風俗使然。少艾者僧之寵﹐下此則皆道人所有。」白遂戲題於壁云云。勝見﹐亟命去之﹐然已盛傳矣。

◆朽木居士

題雲林六君子圖

○題雲林六君子圖

江頭碧樹動秋風﹐江上靑山接遠空。若向波心添釣艇﹐還須畫我作漁翁。【詳黃公望下。】

◆張某

句

○句

艸中人不見﹐空外鶴先知。

至正直記﹕國初有張某者﹐眞定人。幼能詩﹐賦小松云云。後能篆法﹐自號秦山。

◆某神童

句

○句

分得兩頭輕與重﹐世間何事不擔當。

至正直記﹕脫脫丞相當朝時﹐有神童來謁﹐令賦擔詩﹐卽成云云。蓋諷丞相也。

◆無名子【三十二人【此處原脫﹐檢以下詩句凡三十二條﹐目錄有「無名子三十二人」﹐據補。】】

嘲員炎

嘲賓羅漢溫相公

贈陳克甫詩

蘇長公墨竹

聯方回詩

句

句

和湯西樓

句

古銅器詩

天目山詩

贈夏貴

弔夏貴墓

譏文璧

贈虞伯生

訪樵隱不遇詩

集古句

嘲伯顏

弔秦王伯顏

悼何巨川

西湖竹枝詞

嘲時政詩

書臺門

嘲廉訪司官

嘲諸司

弔四狀元

句

嘲楊廉夫

句

句

弔張士誠

不平詩

◆嘲員炎

■﹝革華﹞有鐙靑𨿽可愛﹐面無人色亦堪憐。

秋澗集﹕員先生傳﹕素不能騎乘﹐人彊之﹐輒色變。或以詩戲云云。嘗懷金一餅﹐曰「鎭心不可以闕此。」繼爲人竊去。

◆嘲賓羅漢溫相公

長竿醉艸賓羅漢﹐短褐徉狂溫相公。

珊瑚网﹕溫日觀雅好著恢帽短衣﹐囊錢果﹐投市中小兒﹐問﹕「識溫相公否﹖」由是進止輒擁小兒呼溫相公。時有賓肖羅漢﹐醉則維筆竿杪﹐艸聖秀媚﹐時人遂有云云之句。

◆贈陳克甫詩

夜過浮丘月滿山﹐一尊相對坐漫漫。門臨大海風濤壯﹐家有小天星斗寒。

閩書云﹕陳紹叔字克甫﹐興化人﹐居靈川裏浮山下。洞達性理﹐至於河圖﹑雒書﹑太極﹑通書﹑律曆﹑制度﹐靡不研究。有外集百餘卷﹐題曰浮丘集。因與學者說璇璣玉衡﹐遂揉木像示之。旣鑄銅仿古制﹐又別制器象天體﹐虛中而髹之﹐上刻周天度數﹐塡以鈿虫﹐揭南北二極﹐凡天河星宿皆列其中。其制度精微﹐名曰「小天」。有友人贈詩云。

◆蘇長公墨竹

黃陵廟前春雨足﹐湖臯煙樹錦模糊。慟天大嘆苦無語﹐二女祠中叫鷓鴣。

耳新﹕費文孫家藏蘇長公墨竹﹐老幹突兀﹐枝葉離披。卷末一詩云云。作者姓字朦朧莫辧﹐而書法委蛇有姿態﹐要亦宋元間名筆也。

◆聯方回詩

把酒從來不可期﹐吾降今日少人知。但看建徳安民榜﹐便是虛翁徳政碑。

癸辛雜識﹕回自壽詩「把酒」云云﹐有輕薄子聯之﹐「但看」云云。

◆句

兩朝忠義傳﹐俱有若人名。

◆句

葵藿有心終向日﹐杏桃無力謾隨風。

熊勿軒集﹕鄕牧祠內有某人者﹐顯爲淸議不容。舊曾守土﹐不死封疆﹐姑且勿論﹔丁丑﹑戊寅之間﹐反復變詐。後又夤緣一謚﹐命下之日﹐有作詩諷之者云云。方其反復之際﹐題門云云。是全不知有世間羞恥事。以此得朝廷爵謚﹐又以此齒學校祀典﹐豈不爲郡泮羞﹗

◆和湯西樓

榮華富貴等浮花﹐膂力難勝國爪牙。漢世但知光擁立﹐唐朝誰識■﹝木巳﹞姦邪。綺羅化作春風蝶﹐弦管翻成夜雨蛙。縱有淸漳人去也﹐碧天難挽紫雲車。

山房隨筆﹕賈秋壑敗師亡國後﹐有人刺以詩﹐湯西樓詩云云。有和之者云云。

◆句

山中烏喙方嘗膽﹐臺上蛾眉正捧心。

空懷狗監知司馬﹐且喜龍門識李膺。

生藏魚腹不見水﹐死挽龍髯欲上天。

麓堂詩話﹕元詩云云。皆得李義山遺意。至「戲爾築臺登大將﹐危乎操印立眞王」﹑「自是假王先賈禍﹐非關眞主不憐才」﹐直世俗所謂簡板對耳﹗

◆古銅器詩

模稜難斷佞臣頭﹐碎腦翻成百倍憂。解使英雄生膽气﹐從今不用佩吳鉤。

懸笥瑣探﹕予嘗至南內﹐於戊字庫見古銅器一事﹐如劍而無刃﹐平直﹐首微稜﹐下有靶﹐長可二尺﹐闊僅及寸。面嵌銀﹐題云云。直似宋元人作﹐然不可考矣。

◆天目山詩

天目山前水嚙磯﹐天心地脈露危機。西周浸冷觚稜月﹐未必遷岐說果非。

古杭雜記﹕髙宗中興建邦﹐天目乃主山。至度宗甲戌﹐山崩﹐京城騷動。時有建遷蹕之議者。未幾﹐宋鼎遂移。有人作詩云云。

◆贈夏貴

自古誰無死﹐惜公遲四年。問公今日死﹐何似四年前﹖

三朝野史﹕至元丙子春﹐淮西閫帥夏貴歸附大元﹐宣授中書左丞。至元己卯薨。有贈以詩云云。

◆弔夏貴墓

享年八十三﹐而不七十九。嗚呼夏相公﹐萬古名不朽﹗

比事摘錄﹕至元丙子﹐淮南閫帥夏貴歸附元。至己卯歲死﹐有人贈以詩云云。又有人弔其墓云云。

◆譏文璧

江南見說好溪山﹐兄也難時弟也難。可惜梅花有心事﹐南枝向暖北枝寒。

山堂肆考﹕宋文文山死宋﹐而其弟璧號文溪附元。當時有詩云云。

◆贈虞伯生

萬世文章淩日表﹐驚人風采動朝端。窮經白首討論易﹐艸詔丹墀潤色難。憂國淚多雙眼暗﹐歸田計早一身安。不堪回首昭陵道﹐落日西風莎艸寒。

宋遺民錄﹕附錄﹕右詩得於傳聞﹐而末句之意有不可解者。故老云「伯生嘗私於文宗妃﹐故贈者因以譏之。」不知其果然否也。

◆訪樵隱不遇詩

想是朝眞去未回﹐空教人久立丹臺。冰盤露冷生瓊屑﹐玄圃春深長碧苔。巖下響知松子落﹐洞中香是竹花開。拍闌一笑欲歸去﹐海闊天髙鶴不來。

蘭溪遺事﹕天歷初﹐開奎章學院﹐命余充授經郎﹐專教望族﹐宿衛四官﹐次校經世大典。時南省爲翰林院﹐余因以寓其居﹐松風滿庭﹐內翰虞伯生扁曰「松濤」﹐圭齋歐公寄其名。餘暇日扃戶獨出﹐有持詩見訪者﹐題曰無名氏訪樵隱不遇而去﹐今收篋中已十九年矣。至正七年丁亥﹐余自蘭溪往浦江。薄暮雨迫﹐道過元常﹐就憩於此。問其觀主﹐亦曰樵隱﹐其扁書曰鵲華友﹐若有所契者。搜枯不及﹐緬想向者無名氏所贈詩﹐以志於壁。從行者憲使沙仲誠﹑秦子章﹑余文卿﹐道士陳虛白。書此壁者﹐濟南必申達。而樵隱﹐唐吾氏也。

◆集古句

翡翠屏風燭影深﹐良宵一刻值千金。共君今夜不須睡﹐明日池塘是綠陰。【詳祖柏下。】

◆嘲伯顏

百千萬定猶嫌少﹐垛積金銀北斗邊。可惜太師無運智﹐不將些子到黃泉。

輟耕錄﹕元統﹑至元間﹐太師丞相伯顏專權蠹政﹐貪惡無比﹐以罪左遷南恩州達魯花赤﹐至隆興卒﹐寄棺驛舍。滑稽者題於壁云云。

◆弔秦王伯顏

人臣位極更封王﹐欲逞聰明亂舊章。一死有誰爲孝子﹖九泉無面見先王。輔秦應已如商鞅﹐辭漢終難及子房。虎視南人如艸芥﹐天教遺臭在南荒。

艸木子﹕後至元間﹐太師秦王伯顏﹐專權變法﹐謀爲不軌﹐貶嶺南﹐道江西﹐死於薦福寺﹐遂殯於是。有人以詩弔之云云。蓋其在生﹐出令北人歐打南人﹐不許還報﹐又欲刷子女﹐天下騷動。

◆悼何巨川

奇才不泄神仙事﹐抗疏曾幹世祖知。每恨南邦本無罪﹐比畱北使欲何爲﹗忠魂久掩孤城館﹐褒詔新鐫二品碑。地下若逢姦似道﹐爲言故國黍離離。

輟耕錄﹕何公巨川者﹐京師長春宮道士也。會世皇將取宋﹐乃上疏抗言宋未有可伐之罪﹐遂命副國信使郝文忠公使江南﹐歿於眞州。至正間﹐詔贈二品官﹐有人作詩悼之云云。

◆西湖竹枝詞

蘇公堤上楊柳靑﹐人來人去綰離情。東風爲爾丁寧道﹐折斷柔條莫再生。

天竺寺前開翠微﹐長年流水白雲飛。流水入湖無日歇﹐白雲出岫有時歸。【詳燕不花下。】

◆嘲時政詩

舊省新丞相﹐新臺舊大夫。大夫聽子語﹐丞相愛金珠。

◆書臺門

苞苴賄賂尙公行﹐天下承平得未能。二十四官徒獬豸﹐越王臺上望金陵。

輟耕錄﹕集慶失守﹐行禦史臺移置紹興路﹐前禦史大夫納璘再任。時浙省丞相達失帖木兒得便宜行事﹐民間頗言其食。後又以大夫子安安判行樞密院﹐護臺治﹐大夫之政﹐一聽決於院判。有人作詩云云。又有人書於臺之門云云。

◆嘲廉訪司官

解賊一金並一鼓﹐迎官兩鼓一聲鑼。金鼓看來都一樣﹐官人與賊不爭多。

艸木子﹕廉訪司官分巡州縣﹐每歲例用巡尉司弓兵旗幟金鼓迎送﹐其音節則二聲鼓一聲鑼。起解殺人彊盜﹐亦用巡尉司金鼓﹐用一聲鼓一聲鑼。後來風紀之司﹐髒污狼藉﹐有輕薄子爲詩嘲之云云。

◆嘲諸司

丞相做假鈔﹐舍人做彊盜。賈魯要開河﹐攪得天下鬧。

艸木子﹕元之將亂﹐上下諸司﹐其濫愈甚。又有無名子爲詩嘲之云云。

◆弔四狀元

四榜狀元逢此日﹐他年公論定難逃。空令太守提三尺﹐不見元戎用六韜。元舉何如兼善死﹐公平爭似子威髙。世間多少偸生者﹐黃甲由來出俊髦。

輟耕錄﹕平江一驛舟中﹐有題弔四狀元詩者﹐不知誰所作。詩云云。元舉﹐王宗哲字也﹐至正戊子科三元進士﹐時爲湖廣憲僉。兼善﹐泰不花字也﹐時爲臺州路達魯花赤。公平﹐李齊字也﹐時爲髙郵府知府。子威﹐李黼字﹐時爲江州路總管。此四公者﹐或大虧臣節﹐或盡忠王事﹐或遇難而亡﹐故云。

◆句

黃金合鑄李將軍。

輟耕錄﹕元帥李其姓者﹐杭州庚子之圍解﹐頗著戰功。一士人投之以詩﹐將有求焉。其詩有云云之句。李大怒曰「吾勞苦數年﹐只是將軍﹐今年才得元帥﹐乃復令我爲將軍耶﹖」命帳下策出之。

◆嘲楊廉夫

竹枝柳枝桃杏花﹐吹彈歌舞撥琵琶。可憐一个楊夫子﹐變作江南散樂家。

歸田詩話﹕楊廉夫晚年居松江﹐有四妾﹕竹枝﹑柳枝﹑桃花﹑杏花﹐皆能聲樂。乘大畫舫﹐恣意所之﹐豪門巨室﹐爭相迎致。人有詩云云。

◆句

山前有客祠彭越﹐塞上無人斬郅支。

歸田詩話﹕嶽王墓詩﹐徐孟嶽雲云。髙則誠云云。少日﹐過葛嶺﹐憶有人和韻題墓上云云。和支字韻亦佳﹐當時不能全記﹐再過之﹐則已墁矣。

◆句

斜倚水開花有思﹐緩隨風轉柳如癡。

壠起雜事﹕韓林兒母楊氏﹐𨿽老而善自妝飾﹐性頗淫﹐見人則匿其年云四十﹐自稱少娘。又善爲嬌狀﹐使人忘其老。司徒杜遵道通焉﹐目爲少郎。自是專權怙勢﹐人皆嫉之。時有好事者榜其門云云。

◆弔張士誠

天星夜落水犀軍﹐又見吳臺走鹿羣。睥睨金湯空自固﹐倉皇珠玉竟俱焚。將軍只合田橫死﹐國士嗟無豫讓聞。風雨年年寒食節﹐麥盂誰上太妃墳。

蓬窗日錄﹕杜東原作耕余錄﹐有弔張士誠詩云云。不載爲何人所作﹐疑當時有感於士誠者。

◆不平詩

天遣魔軍殺不平﹐不平人殺不平人。不平人殺不平者﹐殺盡不平方太平。

七修類稿﹕輟耕錄有詩云云。又嘗聞有詩云「中原不可生彊盜﹐彊盜才生不可除。一盜旣除羣盜起﹐功臣原是盜根株。」二詩語意相類。

●元詩紀事卷四十二【乩】

侯官陳衍輯

嶽武穆降箕詩

馬巫父

三茅吳眞人

鄭文選

張君有

方武裘

王大圭

翠華仙伯

趙靜齋

獨樂園主

密蘭沙求仙詩

忠烈祠神

◆嶽武穆降箕詩【此條詩主﹑詩名混合﹐本卷與下卷此類情況甚多﹐今均參目錄作詩主處理﹐以存其原貌﹐以下不一一出校。】

百戰間關鐵馬雄﹐尙餘壯气凜秋風。有時醉倚吳山望【吳山「吳」原作「箕」﹐據志雅堂雜鈔﹝筆記小說大觀本﹞卷下攺。】﹐腸斷中原一夢中。志雅堂雜鈔﹕胡天放降仙﹐箕忽踴躍可畏﹐經時書一詩云云。後大書一「鄂」字﹐人始知爲武穆也。

◆馬巫父

玉華山詩

○玉華山詩【玉華山「玉」原作「似」﹐據志雅堂雜鈔卷下攺。】

玉樓雲淡曉光浮﹐中有飛仙駕鶴遊。下界此時方熟睡﹐誰尋紫气問靑牛﹖

志雅堂雜鈔﹕辛卯正月﹐胡天放降仙﹐馬巫父﹐弋陽人﹐地仙﹐玉華山詩云云。

◆三茅吳眞人

絕句

柳杏

○絕句

深深門巷老翁家﹐自洗銅瓶浸杏花。喚起承平當日夢﹐令人轉憶舊京華。

○柳杏

岸曲紛紛已弄煙﹐園林點點欲爭然。何人折取歸深院﹐兩樣風光在眼前。

◆鄭文選

九洞

○九洞

拖露摶風海嶠來﹐觚稜寂寂自樓臺。春光不比承平日﹐淚眼看花薦一杯。

◆張君有

絕句

蘭渚

○絕句

八千里路到杭郡﹐城郭人民幾變遷。惟有吳山靑不攺﹐令威何日是歸年﹖

○蘭渚

光轉東風弄暖天﹐永和人物尙依然。誰憐紉佩淒涼客﹐倚策愁吟楚澤邊。

◆方武裘

賦筆

○賦筆

兔出中山骨欲仙﹐何人拔穎縛尖圓。拙夫堪笑堆成冢﹐豪客曾聞掃似椽。窗下玉蜍涵夜月﹐幾間雪蠒湧春泉。當時定遠成何事﹖輕擲毛錐恐不然。

志雅堂雜鈔﹕二月初三日﹐降仙﹐三茅吳眞人詩云云﹐柳杏云云。鄭文選九洞云云。張君有眉山書房吏人云云【眉山書房「眉」﹐志雅堂雜鈔卷下作「看」。】﹐蘭渚云云。方武裘﹐莆人﹐潛夫之友也﹐今爲大陽洞主﹐求賦筆詩云云。

◆王大圭

絕句

○絕句

六朝盛事總成塵﹐結綺樓前艸自春。一曲後庭何處覓﹖空畱月伴倚闌人。

志雅堂雜鈔﹕辛卯十二月﹐天放降仙﹐江寧王大圭詩云云【江寧王大圭「寧王大圭」四字原闕﹐據志雅堂雜鈔卷下補。】。

◆翠華仙伯

示張唐臣諸人

示問行藏者

○示張唐臣諸人

玉皇香案晚朝回﹐小小星壇向夜開。一炷信香通鼻觀﹐翠鸞飛背酒仙來。

○示問行藏者

春來看取百花叢﹐粉白妖紅造化功。燕子鶯兒休調舌﹐花殘明日起燻風。

雙溪醉隱集﹕張唐臣等諸公夜祈大仙﹐批以詩云云。或有問予行藏者﹐亦批以詩云云。祈求仙號﹐批以翠華仙伯。是夜更有詩數首﹐並滿江紅詞一闋﹐气語豪邁﹐篇什可觀。

◆趙靜齋

享祭降筆

○享祭降筆

生居四代將門家﹐不幸遭逢被虜拏。死在瓜洲無葬地﹐幽魂夜夜到長沙。

山房隨筆﹕趙靜齋淮被執於溧陽﹐至瓜洲被刑。其孫享祭﹐靜齋降筆云云。

◆獨樂園主

詠史

○詠史

三皇之前不可傳﹐堯舜垂衣化自然。夏衰商敗兵革起﹐徵討有罪非傳賢。蒼姬種徳極深厚﹐歷載八百何綿綿。孔丘孟軻不得位﹐惟有文字登書編﹔春秋筆削嚴一字﹐誅惡褒善持大權﹔丘明作傳詳本末﹐下迨戰國何茫然。秦皇並吞六王畢﹐始廢封建迷井田﹔功髙自謂傳萬世﹐仁義不施徒托仙﹔東遊弗返祖龍死﹐赤靈火徳明中天。漢朝文景稱至治﹐刑措可比成康前﹔無端雜用黃老術﹐是以未得稱其全。王莽賊臣篡漢祚﹐賴有光武如周宣﹔雲臺名將應列宿﹐婉婉良策扶戎軒﹔絕勝髙祖醢彭越﹐可比周召終天年。崇儒往謁曲阜廟﹐典章燦燦羅星躔﹔後人不省創業苦﹐寵任閹宦皆貂蟬﹔西園粥爵誠可恥﹐黨錮忠士災何延。一朝曹氏帝稱魏﹐銅駝荊棘生荒煙﹔關張早死後主弱﹐典午自帝開坤埏。五胡云擾亂中國﹐五馬南渡何翩翩。六朝興廢有得失﹐豈知合並歸楊堅﹔瓊花城裏建宮闕﹐汴河春水浮龍船。亂離思治否復泰﹐唐室髙祖催飛騫﹔秦王神武不可及﹐遂承天祚傳髙玄。大綱不正有慚色﹐我嘗撫捲思其淵。紛紛女禍握神器﹐擾擾藩鎭橫戈鋋﹔乘輿避亂數奔竄﹐翠華幾度遊西川。黃巢殘賊不忍說﹐白骨山積血成泉﹔侵淩漸使唐祚絕﹐江海𨿽大猶涓涓。朱溫降將乃一賊﹐僭號暫時得復失。後唐石晉曁知遠﹐但以功利不尙徳。周家亦僭登天基﹐獨有世宗明治術。我朝列聖皆深仁﹐天下蒼生得蘇息。史書浩浩充屋棟﹐人主欲觀寧徧及。小臣纂集作通鑑﹐治亂興亡明似日。願言乙夜細垂觀﹐比美成王戒無逸。

輟耕錄﹕懸箕扶鸞﹐所作詩文間有絕佳者。友人檇李顧元凱嘗召一仙至﹐大書曰「獨樂園主也﹐可命題。」眾以詠史請﹐鸞不停畱﹐作成長篇云云。

◆密蘭沙求仙詩

刀筆相從四十年﹐非非是是萬千千。一家富貴千家怨﹐半世功名百世愆。牙笏紫袍今已矣﹐芒鞋竹杖任悠然。有人問我蓬萊事﹐云在靑山水在天。

艸木子﹕至順辛未間【至順辛未「順」原作「正」﹐按至正無辛未年﹐因據艸木子卷四攺。】﹐福建廉訪使密蘭沙求仙詩云云。

◆忠烈祠神

示陳友定

○示陳友定

將軍何事訪山家﹐火冷鑪溫謾煮茶。若問聖明吾豈敢﹐止能療病與驅邪。

榕陰新檢﹕至正末﹐陳友定據閩﹐過福寧棲雲忠烈祠﹐叩己當爲天子﹐懸箕一絕云云。不懌而去。

●元詩紀事卷四十三【仙神鬼怪】

侯官陳衍輯

羽客

懸葫蘆詩

劉妙容歌

水仙祠神

衛芳華鬼

鄭婉娥鬼

華亭二生

仙方詩

晚翠亭詩

荊州鬼語

◆羽客

題蕉葉詩

○題蕉葉詩

午夜君山玩月回﹐西鄰小圃碧蓮開。天風香霧蒼華冷﹐名籍因由問汝來。

白雪紅鉛立聖胎﹐美金花要十分開。好同子往瀛洲看﹐云在靑霄鶴未來。

西湖遊覽志﹕玄妙觀﹐元時攺今名。時蕉花盛開﹐有趙道士居之。一日﹐羽客來訪﹐趙適他出﹐客題詩蕉葉云云。識者以爲呂洞賓也。

◆懸葫蘆詩

葫蘆一个是生涯﹐閒步人間訪酒家。要問狂夫何處住﹖蓬山洞口有桃花。

元詩癸集﹕大徳間﹐安肅剏建擬江亭﹐落成﹐俄有三仙﹐一曰散漢﹐二曰雙口叟﹐三曰懸葫蘆﹐共題詩於壁而去。本州島判官張莘有記。

◆劉妙容歌

月旣明﹐西軒琴復淸。寸心鬥酒爭芳夜﹐千秋萬歲同此情。歌宛轉﹐宛轉聲已哀。願爲星與漢﹐光景共徘徊。悲且傷﹐參差淚成行。底紅掩翠方無色﹐金徽玉軫爲誰鏘﹖歌宛轉﹐宛轉結復悲。願爲煙與霧﹐氤氳共容姿。

元詩癸集﹕皇慶攺元﹐有張三郎者﹐善笛。八月十五夜﹐倚樂橋作伊州曲。夜靜﹐有老人來曰「爾笛固淸﹐未能脫俗﹐爲爾釐正之﹐當熟記無忘。」乃指教其孔﹐換易數字﹐曲益淸峻。張更別求曲﹐老人取笛自吹﹐超出塵壒。張問何人作﹐答曰「仙妹劉妙容歌也﹐因以傳我。」復請授其指﹐老人笑而起曰「子凡心﹐我豈能教爾耶﹖」去數步不見。張后以指尋其曲﹐終不能得其髙古之趣。

◆水仙祠神

臨別畱詩

○臨別畱詩

盤塘江上是奴家﹐郎若閒時來喫茶。黃土築墻茅蓋屋﹐庭前一樹紫荊花。

輟耕錄﹕揭曼碩先生未達時﹐多遊湖湘間。一日﹐舟泊江涘﹐夜二鼓﹐攬衣露坐﹐仰視明月如晝。忽中流一棹﹐漸近舟側﹐中有素妝女子﹐斂■﹝衤任﹞而起﹐容儀甚淸雅。先生問曰「汝何人﹖」答曰「妾商婦也。良人久不歸﹐聞君遠來﹐故相迎耳。」因與談論﹐皆世外恍惚事。且云「妾與君有夙緣﹐非同人間之淫奔者﹐幸勿見卻。」先生深異之。迨曉﹐戀戀不忍去﹐臨別﹐謂先生曰「君大富貴人也﹐亦宜自重。」因畱詩云云。明日舟阻風﹐上岸沽酒﹐問其地﹐卽盤塘鎭。行數步﹐見一水仙祠﹐墻垣皆黃土﹐中庭紫荊芬然。及登殿﹐所設像與夜中女子無異。

◆衛芳華鬼

聚景園

○聚景園

湖上園亭好﹐重來憶舊遊。徵歌調玉樹﹐閱舞按梁州。徑狹花迎輦﹐池深柳拂舟。昔人皆已沒﹐誰與話風流﹖

西湖遊覽志余﹕延佑初﹐永嘉滕穆僑居臨安。月夜﹐遊聚景園。遇一美人﹐自言衛芳華﹐故宋理宗朝宮人。卽命侍女翹翹設茵席酒果﹐歌木蘭花一闋﹐又賦詩云云。

◆鄭婉娥鬼

口占

○口占

鳳艦龍舟事已空﹐銀屏金屋夢魂中。黃蘆晚日空殘壘﹐碧艸寒煙鎖故宮。隧道魚燈油欲燼﹐妝臺鸞鏡匣長封。憑君莫話興亡事﹐淚濕臙脂損舊容。

列朝詩集﹕吳江沈韶﹐洪武初遊九江琵琶亭﹐月下彷佛聞歌聲。明日復往﹐有麗人冉冉而來﹐呼韶同茵坐﹐曰「妾僞漢婕妤鄭婉娥﹐死殯亭側。」命侍兒鈿蟬取酒﹐口占一律贈韶。韶與畱連半載﹐談元末羣雄興廢﹐又僞漢宮中事﹐歷歷可記。

◆華亭二生

全生詩

賈生詩

○全生詩

幾年兵火接天涯﹐白骨叢中度歲華。杜宇有冤能泣血﹐鄧攸無子可傳家。當時自詫遼東豕﹐今日翻成井底蛙。一片春光誰是主﹖野花開滿蒺藜沙。

○賈生詩

漠漠荒郊鳥亂飛﹐人民城郭嘆都非。河沈朽骨何須葬﹐血污遊魂不得歸。麥飯無人作寒食﹐綈袍有淚笑斜暉。生存零落皆如此﹐但恨平生壯志違。

列朝詩集﹕吳元年﹐明兵圍姑蘇。上洋人錢鶴臯起兵援張氏﹐華亭有全﹑賈二生參與謀議﹐事敗皆赴水死。洪武四年春﹐華亭士人石若虛出近郊﹐遇二生於途﹐忘其已死﹐班荊酌酒﹐二生各賦一詩﹐揮手別去﹐不知所之。

◆仙方詩

紛紛墓土黃金屑﹐片片花飛白玉芝。君主一斤臣四兩﹐調和服下卽平夷。

七修類稿﹕元末嘉興桐鄕縣後朱村徐通判﹐素慕洞賓﹐朝夕供禮。一日疽發於背﹐勢垂死﹐猶扶起禮之如昔。偶見淨水盂下白紙一幅﹐視之有詩云云。意其仙方﹐然不知何物爲黃金﹑白玉﹐乃召仙﹐以大黃﹑白芷爲問﹐仙曰然﹐服之果驗。

◆晚翠亭詩

一徑入靑松﹐飛流澹晴綠。道人晚歸來﹐長歌振林谷。山深不知秋﹐落葉下枯木。須臾翠煙開﹐月色照彩服。

艸木子﹕鬼作晚翠亭詩云云。

◆荊州鬼語

苦也苦﹐幾時泥到襄陽府。

苦也苦﹐幾時泥到成都府。

艸木子﹕昔元戊寅年間﹐荊州分域有鬼夜叫云云。居人皆聞之﹐而不見其形。及早視之﹐凡樹木不論大小﹐皆用泥和狗豬毛離根一二尺泥之﹐至樹分枝處則止。後又攺呼云云。蓋古今未聞之異也。

●元詩紀事卷四十四【夢】

侯官陳衍輯

大滌洞天仙人

夢中貫酸齋彭郎詞

◆大滌洞天仙人

示周允和

○示周允和

蒼然聳空碧﹐指點人不識。我來契宿緣﹐鐫記云根石。

洞霄圖志﹕周允和字謙甫﹐號淸溪。十八歲﹐入大滌師沖妙先生。今至元戊寅﹐授崇道衝應淸眞大師﹐洞霄主席。壬午三月﹐兼領太一宮。秋九月﹐復還九鎖。乙酉七月初夢遊大滌洞天﹐見數仙人吟詠﹐一指示云云。

◆夢中貫酸齋彭郎詞

番之湖兮雲水杳﹐萬頃晴波淨如埽。相逢漁子問二姑﹐大姑不如小姑好。小姑昨夜妝束巧﹐新月半痕玉梳小。彭郎欲娶無良媒﹐飛向廬山尋五老。五老頹然不肯起﹐彭郎怒踢香鑪倒。彭郎彭郎歸去來﹐陶令門前煙樹曉。【詳楊維楨瀑布謠下。】

●元詩紀事卷四十五【歌頌銘謠諺讖謎雜語】

侯官陳衍輯

元初童謠

元讖

法服歌訣

濱州民歌

馬氏鐵券讖

信州路讖

嘲洪起畏

皇舅墓謠

井字謎

用字謎

大明寺水隱語

頌程雪樓

無名狀

寧都州民歌

宣城民哭邑令

雷州民歌

浮梁民謠

太倉謠

至治間占

李好文諺

紹興鄕人語

斛銘

浙西諺

無錫讖

三險諺

巴豆黃連諺

金銀珠謠

明宗時童謠

十七字詩

元統間謠

菩薩綫謠

京師童謠

京師語

書省壁

至正中諺

江西福建怨謠

石人謠

平江郡石上讖

嘲三寶奴

粘國門詩

上海縣謠

至正中大理童謠

至正中燕京童謠三首

臺溫處樹旗謠

方國珍謠

京師童謠

松江謠

張士信楊完者謠

閩淸民歌

武岡民頌

曲沃民歌

福寧州謠

安鄕謠

嘲許敬仁

績溪歌

書楮衾語

元末湖湘中童謠

元末眞定童謠

趙烈婦歌

蕭彜翁書衣帶語

羊兒年謠

黃菜葉謠

○元初童謠

塔兒紅﹐北人來作主人翁﹔塔兒白﹐南人是主北爲客。

帝京景物略﹕白塔寺﹐元初有童謠云云。世祖時塔色焰赤﹐及我太祖兵起淮陽﹐塔白如故。

○元讖

大元之後有庚申。

西湖志余﹕或問宋祚於邵子﹐邵子對以「五更頭」﹐蓋謂五庚申也。而元讖亦云云。順帝庚申生﹐才六庚耳。

○法服歌訣

襪履中單黃帶先﹐裙袍蔽膝綬紳連。方心曲領藍腰帶﹐玉佩丁當冠笏全。

山居新話﹕郊祀祭廟﹐天子禦衮冕﹐百官皆法服﹐凡披秉須依歌訣次第﹐則免顚倒。謾識歌訣於左云云。

○濱州民歌

田野桑麻一倍增﹐昔無粗麻今纊繒﹐太守之徳如景星。

松雪齋集﹕公諱彧﹐姓姜氏。知濱州﹐課民栽桑﹐歲餘新桑徧野﹐人呼曰太守桑。且歌云云。

○馬氏鐵券讖

至元十五六﹐狗兒壞我屋。

武林舊事﹕至元十五年六月﹐有軍廝名狗兒者﹐因樵采墾土﹐得一鐵券﹐上有字云「雁門馬氏葬於橫衝橋」云云。後又有十字云云。

○信州路讖

水打巷村園﹐永丰出狀元。

江西通誌﹕篤列圖字彥誠﹐蒙古人。父揭南新﹐祥興間鎭信州路﹐得一讖云云﹐遂家於永之進賢坊。生篤列圖﹐登至順庚午蒙古榜進士第一。

○嘲洪起畏

家在臨安﹐職守京口﹐北騎若來﹐不降則走。

癸辛雜識﹕洪起畏知京口日﹐乃北軍入境之初。嘗大書揭榜四境云「家在臨安﹐職守京口﹐北騎若來﹐有死不走。」其後舉郡以降。或爲攺其末句云云。

○皇舅墓謠

皇舅墓門閉﹐運糧向北去﹔水渰墓門開﹐運糧卻回來。

輟耕錄﹕河間路景州蓨縣河滸一土阜﹐相傳爲皇舅墓。自國家奄混區夏﹐卽有謠云云。至正辛卯﹐中原大水﹐舟行木杪間。及水退﹐土阜崩圮﹐墓門顯露。繼後天下多事﹐海道不通。

○井字謎

四十零八个頭﹐一頭還對一腳﹐中間全無肚腸﹐外面許多稜角。

○用字謎

三山自三山﹐山山甘倒懸。一月復一月﹐月月還相連。左右排雙羽﹐縱橫列二川。合家都六口﹐兩口不團圓。

敬齋古今黈﹕謎固小技倆﹐然其諷詠比興﹐固與詩人同義﹐而在士大夫事中亦談笑一助。嘗擬作「井」謎云云。此末聯亦借前人語。嘗聞「用」字謎﹐旣久﹐止記一二句﹐今爲足成之云云。

案﹕齊東野語「用」字謎云「一月復一月﹐兩月共半邊。上有可耕之田﹐下有長流之川。六口共一室﹐兩口不團圓。」

又云「重山復重山﹐重山向下懸。明月復明月﹐明月兩相連。」

○大明寺水隱語

一人堂堂﹐兩曜垂光。井深尺一﹐點去冰旁。二人同行﹐不欠一邊。三梁四柱足火然﹐若有雙鉤日月全。

湛淵靜語﹕今杭之西大明寺﹐亦鐫隱語於上云云。乃「大明寺水﹐天下無比」也。

○頌程雪樓

閩中有雪方爲貴﹐天下無樓如此髙。

艸木子﹕程雪樓爲閩守﹐任滿歸﹐民有獻箭旗者以百數﹐公於內取其一聯云云。

○無名狀

老書生﹐小書生﹐二書生壞了中書省。不言不語張左丞﹐鋪眉搧眼董參政﹐也待學魏徵一般俸【讀「捧」】請【讀「倩」】。

山居新語﹕桑哥丞相當國擅權之時﹐同僚張左丞﹑董參政者﹐二公皆以書生自稱﹐凡事有不便者﹐多沮之﹐桑哥欲去之而未能。是時﹐都省告狀攛箱﹐乃暗令人作一狀投之箱中﹐至午收狀﹐當日省掾須一一讀而分揀之。中有一狀﹐無人名事實﹐但云云。

○寧都州民歌

去年雪﹐今年雨﹐微計侯﹐那得此﹐民旣悅﹐天應喜。

江西通誌﹕計初﹐浮梁人﹐授寧都州同知。核板冊以定賦﹐出冤獄以正刑﹐上下推服。謁假歸省﹐饑民起爲亂﹐當道檄初往諭﹐盜遂息。州久無雪﹐民苦瘴癘﹐復任時大雪。明年旱﹐一禱輒雨。民歌云云。

案﹕末二句據吳艸廬集增。

○宣城民哭邑令

公來何其遲﹐公去何其速。使我宣城民﹐何以遂生育﹖

江西通誌﹕尹希善﹐吉水人。被薦授宣城令﹐有善政﹐以病卒於官。民哭之云云。

○雷州民歌

舄鹵爲田兮﹐孫父之教。渠之泱泱兮﹐長我秔稻。自今有年兮﹐無旱無澇。

元史烏古孫澤傳﹕擢爲海北海南廉訪使。雷州地近海﹐澤行視城陰﹐乃教民浚故湖﹐築大堤﹐堨三溪瀦之﹐爲斗門七﹐堤堨六﹐以制其贏耗﹐釃爲渠二十有四﹐計得良田數千頃﹐瀕海廣舄並爲膏土。民歌之云云。

○浮梁民謠

桃李陰陰六萬家﹐下居民不識官衙。甘棠喜有千年政﹐美玉終無一點瑕。

江西通誌﹕郭郁﹐大梁人﹐皇慶間浮梁令。善爲鉤距﹐以廉民隱﹐自比趙廣漢﹐聘吳仲遷爲弟子師﹐士風丕變﹐政爲江南諸邑最。民謠云云。

○太倉謠

打碗花子開﹐今搬州縣來。

黃郎屋上走﹐州縣住不久【州縣住不久「縣」原作「來」﹐按此句與上「今搬州縣來」對言﹐故據平江記事﹝墨海金壺本﹞攺。】。

平江記事﹕元貞初升昆山縣爲州﹐州治去府治七十二里。延佑中移太倉。未移之先﹐太倉江口﹐打碗花子徧地盛開﹐民謠云云。遷移之先﹐常有鼠郎出沒廳事上﹐民復謠云云。至正間果復移回玉峯舊治。

○至治間占

天狗墜地爲赤犬﹐其下有大軍覆境。

楮記室﹕至治元年﹐玉案山產小赤犬﹐羣吠徧野﹐占云云【按﹕此條實引自潘塤楮記室﹝說郛本﹞﹐原誤作「楮室記」。】。

○李好文諺

目耕夜分李好文。

梧溪集﹕幼力學﹐家苦貧﹐夜就鄰之磨坊燈讀書﹐凡十餘年。一日﹐值雪﹐抵村捨媼貸斗麥﹐媼卻曰「子奚拙耕。」好文曰「吾目耕耳。」旣而諺云云。

○紹興鄕人語

欲學孝婦﹐當學兪母。

函史﹔紹興兪新之妻聞人氏﹐夫歿譬不貳事。姑病風失明﹐聞人手滌混穢﹐時時舐其目﹐目爲復明。姑卒﹐與子親負土葬之。鄕人爲之語云云。

○斛銘

出以是﹐入以是﹐是子孫﹐永如是。

輟耕錄﹕上海費宣慰榕﹐輕財好施﹐人呼爲費佛子﹐刻銘於斛之四面云。

○浙西諺

年年防火起﹐夜夜防賊來。

至正直記﹕浙西諺云云。蓋地勢低下﹐濱湖多盜﹐常有此患。此語亦好令人儆戒無虞也。

○無錫讖

無錫平﹐天下寧。

至正直記﹕相傳無錫有石刻讖云云﹐在惠山寺泉之旁。或雲天下井舊咸置錫以滋泉味﹐蓋茗與錫相便﹐惟是邑無之。或云有錫則民爭兵﹐故名無錫。皆未詳孰是。

○三險諺

■﹝香賁﹞香吸髓倚闌干。

至正直記﹕諺云云。言三險也。

○巴豆黃連諺

巴豆未開花﹐黃連先結子。

至正直記﹕諺云云。蓋黃連能制伏巴豆毒也。

○金銀珠謠

活銀病金死珠子。

至正直記﹕有謠云云。蓋言銀爲諸家所尙﹐金遇主漸少﹐珠子則無問及者﹐猶死物也。

○明宗時童謠

牡丹紅﹐禾苗空。牡丹紫﹐禾苗死。【古今風謠。】

案﹕明宗在位五月而崩﹐廟諱乃「和」字也。

○十七字詩

自謂非其子﹐如今作天子。傳語老蠻子﹐請死。

歸田詩話﹕虞伯生際遇文宗﹐置奎章閣爲學士。順帝爲明宗子﹐文宗忌之﹐遠竄海南﹐詔書有曰「明宗在北之日﹐自以爲非其子。」伯生筆也。文宗晏駕﹐寧宗立﹐八月崩﹐國人迎順帝立之。帝入太廟﹐斥去文宗神主﹐而令四方毀棄舊詔。伯生時在江西﹐命以皮繩拴腰﹐馬尾縫眼﹐夾兩馬間﹐逮捕至大都。嫉之者十七字詩云云。至則以文宗親攺詔稿呈﹐順帝覽之曰「此朕家事﹐外人豈知﹖」遂得釋。兩目由是喪明﹐不復能楷書。

函史﹕侍臣有以詔本侍讀學士虞集所艸者﹐請罪之。王嘻笑曰「此我家事﹐豈繇彼書生﹖彼代書傭耳﹗」賜酒幣遣歸。

石洲詩話﹕田汝成西湖志余所載「順帝卽位時﹐馬尾縫眼﹐由是喪明」之事。爲此說者﹐第因文靖晚年目疾﹐而傅會之耳。予前年得宋宣和畫貓捲﹐有文靖題云云。至正五月夏﹐仙井虞集。筆勢尢蒼逸。信乎前說之誣也。

○元統間謠

天雨犛﹐事不齊。

元史﹕元統二年六月﹐彰徳雨白毛﹐俗呼云「老君髯」。民謠云云。

○菩薩綫謠

天雨綫﹐民起怨﹐中原地﹐事必變。

元史﹕至元三年三月﹐彰徳雨毛如綫﹐而俗呼云「菩薩綫」。民謠云云。

○京師童謠

白雁望南飛﹐馬札望北跳。

元史﹕至元五年八月云云。

○京師語

上把君欺﹐下把民虐﹐太皇太后倚恃著【太皇太后倚恃著庚申外史﹝學津討原本﹞作「倚恃著太皇太后」。】。

庚申外史﹕伯顏數往太皇太后宮﹐或通宵不出。京師爲語云云。

○書省壁

人皆謂我不辦事﹐天下辦事有幾人﹖袖裏屠龍斬蛟手﹐埋沒靑鋒二十春。

庚申外史﹕至元四年冬十一月﹐河南範孟端反。孟端者﹐河南■﹝木巳﹞縣人也。始爲內臺知班﹐發身掾河南臺。其人貧無資﹐寡交遊﹐人皆謂不辦事﹐鬱鬱不得志。又久不得補。一日﹐大書省壁云云。後有守省禦史來﹐與孟端有舊﹐力爲言之﹐乃得補。又不幫俸﹐孟端曰「我必殺若輩﹗」

○至正中諺

李如黃瓜﹐民皆無家。

畱靑日札﹕元順帝至正中﹐李實如黃瓜﹐諺云云。

○江西福建怨謠

九重丹詔頒恩至﹐萬兩黃金奉使回。

奉使來時﹐驚天動地﹔奉使去時﹐烏天黑地。官吏都歡天喜地﹐百姓卻啼天哭地。

官吏黑漆皮燈籠﹐奉使來時添一重。

輟耕錄﹕至正乙酉冬﹐朝廷遣官奉使宣撫諸道﹐問民疾苦。明年﹐江右儒人黃如徵邀駕上書﹐指數散散﹑王士弘等罪狀。上喜﹐特授江西等處儒學提舉。其書略曰﹕江西福建一道﹐地處蠻方﹐去京師萬里外﹐傳聞奉使之來﹐皆若大旱之望云霓。而散散﹑王士弘等﹐不體聖天子撫綏元元之意﹐鷹揚虎噬﹐雷厲風飛。聲色以淫吾中﹐賄賂以緘吾口。閭閻失望﹐田裏寒心。乃歌云云。又云云。又云云。如此怨謠﹐未能枚舉。

○石人謠

莫道石人一隻眼﹐此物一出天下反。

艸木子﹕徐州盜韓山童叛。先是﹐至正庚寅間﹐參議賈魯以當承平之時﹐無所垂名﹐欲立事功於世﹐及河決南行﹐勸脫脫求夏禹故道﹐開使北流。身專其任﹐瀕河起集丁夫二十六萬餘人。朝廷所降食錢﹐官吏多不盡支﹐河夫多怨。韓山童等因挾詐﹐陰鑿石人﹐只開一眼﹐鐫其背云云﹐預當開河道埋之。掘者得之﹐遂相驚詫而謀亂。

平胡錄﹕一云﹕先是河南北童謠云云。及魯治河﹐果於黃陵岡得石﹐如謠云。

七修類稿﹕韓山童﹐欒城人。祖父以白蓮會燒香惑眾﹐至山童﹐因棗陽有男周歲暴長四尺﹐皤腹如世所塑布袋和尙者﹐遂倡言彌勒下生﹐天下當亂。又陰鑿一眼石人﹐埋當道﹐鐫其背云「石人一隻眼﹐挑動黃河天下反【石人一隻眼﹐挑動黃河天下反七修類稿卷八作「莫道石人一隻眼﹐此物一出天下反」。】

。」

○平江郡石上讖

三十八﹐十八子﹐寅卯年﹐至辰巳。合收張翼﹐同爲列國。不在常﹐不在祥﹐切須款款細思量

【「合收張翼」五句至正直記卷四作「合修張掖﹐同音例國。不祥不在常﹐不在洋﹐必須款款細思量」。】。旦卜水﹐暮愁米﹐浮圖倒地莫扶起。修石岸﹐重開河﹐軍民拍手笑呵呵。日出屋東頭﹐鯉魚上山遊【上山日聞錄﹝守山閣叢書本﹞﹑至正直記卷四均作「山上」。】。星從月裏過﹐會在午年頭。

日聞錄﹕至正壬辰年﹐平江郡守六十差民言於舊城址下得一石﹐鐫云云。訪問不得其實。予後於松江﹐偶見前人一日錄﹐亦載此語﹐乃知此語不特見於平江﹐蓋已讖於前矣。

至正直記﹕平江始築城時﹐某處城數丈﹐築而復陷者三。於是深掘其地﹐得石﹐方廣三尺﹐刻云云。首句作「三十六」。末行雲﹕「唐癸丑三月三日立。」時至正辛卯秋冬之間。民相傳誦﹐竟不曉其讖。至丙申春﹐城陷﹐張九四據之。明年秋納款﹐始有人云「張起謀時止十八人﹐若火周李嚴等也。」又測「鯉魚山上游」者﹐髙郵也。「星從月裏過」者﹐橫舟也。「三十六」者﹐四九三十六也。皆未知應在何事也。「開河」是賈魯爲之﹐天下遂亂。「浮屠倒地」者﹐亂後寺觀皆廢﹐以置軍寨。

○嘲三寶奴

茶鹽酒醋都提舉﹐僧道醫工總相公。

至正直記﹕三寶奴作相日﹐富戶雜流皆可入官。時人嘲之﹐有云云。

○粘國門詩

蝦蟆水上浮﹐雪雪見日消﹐定住不開口。汪家奴﹐只一朝﹐國事休矣。

艸木子﹕至正壬辰﹐丞相脫脫統兵徵南浦【南浦艸木子作「淮南」﹐似當從。】。兵甫及髙郵﹐答麻奏﹕天下亂皆由怨脫脫之故﹐罷脫脫﹐盜自寧息。上入其說﹐卽軍中貶之。脫脫釋兵﹐奉詔赴貶所﹐兵遂大潰﹐大率皆歸紅巾。答麻復矯詔殺之。答麻與脫脫初無讎恨﹐但欲謀其相位﹐杜其再來之路爾。未幾﹐答麻坐配死。或以詩粘國門云云。雪雪﹐答麻弟﹐爲禦史大夫﹐黨兄爲姦。定住緘默﹐汪終日酣飲而已。

○上海縣謠

雞啼不拍翅﹐鴉鳥不轉更。

山居新話﹕至正癸巳冬﹐上海縣十九保村中雞鳴不鼓翼﹐民謠云云。

○至正中大理童謠

莫道君爲山海主﹐山海笑咳咳﹐園中花謝千萬朵﹐別有明主來。

滇載記﹕寶聞我髙皇帝開基金陵﹐遣其叔段眞自會川入京﹐奉表歸款﹐朝廷亦以書報之。時有妖巫女歌曰「莫道」云云。寶數日疾卒﹐子明嗣。

○至正中燕京童謠三首

牽郎郎﹐拽弟弟﹐打破碗兒便作地。陰涼陰涼過河去﹐日頭日頭過山來。腳驢斑斑﹐腳躐南山。南山北斗﹐養活家狗﹐家狗磨面﹐三十弓箭。上馬琵琶﹐下馬琵琶﹐驢蹄馬蹄﹐縮了一隻。

以上古今風謠。

○臺溫處樹旗謠

天髙皇帝遠﹐民少相公多。一日三徧打﹐不反待如何﹖

閒中今古錄﹕元到末年﹐數當亂﹐任非其人﹐酷刑橫斂。臺溫處之民﹐樹旗村落云云。由是謀反者各起。黃巖方谷珍因而肇亂江淮﹐紅巾徧四方矣。

○方國珍謠

楊氏靑﹐出賊精。

艸木子﹕方國珍﹐臺之寧海人。其居有山﹐在中曰楊氏﹐嘗有童謠云云。其初亦欲立功﹐爲國宣力﹐後失賞﹐遂出忿言曰「蔡能爲盜﹐我豈不能耶﹖」遂叛。

○京師童謠

一陣黃風一陣沙﹐千里萬里無人家。回頭雪消不堪看﹐三眼和尙弄瞎馬。

元史﹕至正十五年云云。

○松江謠

滿城都是火﹐府官四散躲。城裏無一人﹐紅軍府上坐。

輟耕錄﹕至正丙申正月﹐常熟州陷。松江府印造官號﹐散給吏兵佩帶﹐以防姦僞。號之制作﹐畫爲圓圈﹐繞圈皆火焰﹐圈之內一府字﹐以府印印府字上﹐圈之外四角﹐府官花押。民間謠云云。不二月﹐城破﹐悉如所言。

○張士信楊完者謠

死不怨﹐泰州張﹔生不謝﹐寶慶楊。

樂郊私語﹕丁酉八月﹐張氏以水師數萬來攻嘉興。羽檄星馳﹐川陸戒嚴。楊完者以大軍大破之﹐斬首萬七千級﹐俘者數千。張氏統軍張士信以伏水遁還。然完者凶肆﹐掠人貨錢﹐至貴家命婦室女﹐見之則必圍宅勒取淫污﹐少與相拒﹐則指以通賊﹐縱兵屠害。民謠云云。

○閩淸民歌

彼寇來讎兮﹐得吾侯而蒙休。彼寇遠遁兮﹐吾侯錫我室家之無憂。

福建通誌﹕蔡嗣宗由閩縣簿遷閩淸尹﹐邑有外寇﹐嗣宗募民兵卻之﹐百姓安堵。乃歌云云。

○武岡民頌

前有公綽﹐武岡父母﹔今之郡侯﹐毋乃其後。足我衣食﹐安我田畝。我子我孫﹐與侯同久。

萬曆湖廣總志﹕柳不華﹐武岡路總管。元季兵亂﹐不華率義屯戍同保山﹐控制蠻僚﹐守境衛民﹐幾二十年﹐邊方賴之。後以疾卒。民嘗頌之云云。

○曲沃民歌

泮宮之崇﹐以扶儒宗。社稷之封﹐以祈年丰。肇之者誰﹖令尹之功。

山西通誌﹕閻得中﹐至正間任曲沃﹐首建社稷壇﹐鼎新文廟﹐惠愛黔黎﹐作興人材。民歌云云。

○福寧州謠

吾儂生長莆山曲﹐三尺茅檐四尺屋。大男終歲食無鹽﹐老婦蒸藜淚盈掬。阿郎辛苦學弄兵﹐年年販鹽南海濱。擔頭有鹽兵一束﹐羣行大隊驚四鄰。邇來紅巾掠州縣﹐沃野平民不知戰。賢哉太守死作灰﹐勇矣林僧命如綫。林僧一戰功業單﹐策馬東走來莆山。山人躑躅喜相遇﹐邀我鄰社東南旋。我鄰我社輕死士﹐苦竹長槍兼丈五。自從行刼出社來﹐社甲吹螺整行伍。時維癸巳夏五月﹐暍暑微民正愁絕。螺聲隱隱入郭門﹐白旆央央下林樾。饑兒寡婦常諮諮﹐老弱奔走趨道隅。■﹝秋鳥﹞鶬翻羽動天哭﹐虎豹掉尾何時需。空城一炬灰燼後﹐車蓋歸來仍白授。阿娘垢面迎相公﹐西鄰椎牛喚新酒。酒酣拍掌浩浩歌﹐天地𨿽大如吾何﹗女兒朝餐饜粱肉﹐走卒出市陳干戈。市人累累喪家狗﹐路上相逢盡纏首。儒巾驚駭迎先鋒﹐小兒號哭畏郎吼。老翁再拜乞見憐﹐自從亂後無一錢。舍人官買雞豕盡﹐有田未種蠶未眠。先鋒拔刀倍嗔怒﹐縛得家翁出門去。妻兒哭泣投社官﹐願獲生全拜君賜。社官點頭見始歡﹐年來錢鈔交莫慳。爾田儻入莆社籍﹐爾屋老稚從居安。我田我廬不足惜﹐應當門戶誰出入。生男願作社中吏﹐生女願作先鋒妾。胡然太府亶不聰﹐有書輒上莆社公。柏臺主人任刀筆﹐札札按覆皆相同。向來壤地方萬里﹐比屋豪華皆武士。五侯同封不足誇﹐一家十輪未爲易。匹夫勢轉千乘彊﹐驅役百姓如驅羊。編民貢稅入私室﹐小大驅合無邊方。手提文印綠衣者﹐饑食無魚出無馬。流離安集無定期﹐蓬蒿獵獵故城下。道旁遺老問行人﹐泰安有社民未貧。行人蹙額皆相語﹐我聞公社吏更仁。前年泰安挹城邑﹐未曾入城先報捷。前師失利後師奔﹐一市橫屍更稠疊。至今大廈環州營﹐一門公相皆弟兄。豺狼盤踞食人肉﹐一叱一吒風雲生。我聞有命不敢告﹐俯首未言膽先破。老翁聞此雙淚垂﹐風雨洗天何人到。

元詩癸集﹕至正十七年春正月﹐諸部各起團社﹐吞並田土﹐民怨有謠。

又

袁君袁君誠兒嬉﹐東山之下築城池。掘人冢石疊墻塹﹐占民田土開營基。欲謀於此胚漢業﹐井蛙尊大情何癡。役民荷鍤任犂穴﹐無骸不露堪欷歔。前人盡辭長夜室﹐天陰露冷涼啾悲。山中獨存袁氏墓﹐若堂之封何巍巍。又見若坊若夏屋﹐芙蓉築城芳飛飛。無歸之鬼欲托處﹐遊目一見動所思。鬼靈相率語其下﹐主人肅入安便宜。眾鬼夜深苦啼哭﹐主人慰勉甘其辭。惟桑與梓焉有舊﹐顚危自合相扶持。兒孫祭掃同爾享﹐佳城爽塏同爾歸。且敍平生受苦語﹐又奚深夜啼悲爲。眾鬼致詞卹久遠﹐天地循環何所期。城池恐爲他人得﹐他人又嫌墻塹卑。發號令民更增築﹐吾家已破墻無基。恐人掘石及君墓﹐嗟余與君俱無依。

元詩癸集﹕至正二十一年冬十月﹐太安社築城。是時凡橋道墳墓﹐盡毀掘﹐莫敢誰何。民作吟傷之。

又

山巍巍兮無麥原﹐白面細粉常盈盆。林森森兮無桑柘﹐錦繡綾羅色相亞。出門見嶺不見江﹐案前羅列皆鱸魴。兒童吼哄南山下﹐剩逐牛羊與驢馬。山妻嘻笑臨堂前﹐滿頭珠翠垂翩翩。自言獲功始三載﹐勝如仕宦數十年。但願魁寇未殄滅﹐與我增財廣置山間田。

元詩癸集﹕至正二十四年﹐開王珵田﹐令人四方射﹐矢之所及﹐悉爲社田﹐民怨有謠。

○安鄕謠

羅長卿﹐羅長卿﹐朝朝打鼓捷蠻兵。一朝打發蠻兵去﹐千門萬戶樂太平。

元詩癸集﹕安鄕羅長卿爲襄陽路總管﹐家貲素饒。至正末﹐倪文俊僭據﹐與張鎭等協力保障﹐亂平﹐鄕民謠云云。

○嘲許敬仁

祭酒許敬仁﹐入門韃靼喚。出門傳聖旨﹐口口稱先人。

至正直記﹕許敬仁祭酒﹐魯齋子也﹐學行皆不逮於父﹐以門第自髙﹐常忽傲人。每說及乃父奉旨之榮﹐口稱先人者不一。四明袁伯長嘗嘲敬仁云云。蓋敬仁頗尙朔气﹐習國語﹐乘怒必先以「阿剌」「花剌」等叱人﹐人咸以爲誚也。

○績溪歌

前有蘇黃門﹐後有葉令君。

元詩癸集﹕葉楠﹐貴池人﹐調鄱陽尉。力請蠲租以救荒澇。後爲績溪令﹐邑人歌云云。

○書楮衾語

的的的﹐孰令爾紙被似鈔角。問我何處住﹖五色雲中住。問我是何姓﹖杓子少个柄。爾也錯﹐我也錯﹐不如歸去﹗的的的。

霏雪錄﹕元末有人襆被行山徑間﹐遇惡少﹐意所負必楮鏹也﹐擊殺之﹐視襆特楮衾耳﹐大悔之。乃書楮衾云云。愬官﹐不知主名﹐召商謎者問之﹐曰「五色云﹐彩煙也﹔彩煙﹐新昌山名。杓子少柄﹐盂也﹐蓋於姓也。」密令隸人往蹤迹之﹐久而不得。隸人亦了事者﹐一日坐鑷肆櫛發﹐見一人對門賣餅﹐鼓其錘作的的之聲﹐乃揚言曰「某山中刼負紙被者﹐官知賊處﹐卽來捕也。」覘其人有懼色。次日﹐閉門不賣餅矣。竟捕之﹐果服其辜。

○元末湖湘中童謠

不怕水中魚﹐只怕岸上豬。豬過水﹐見糠止。

○元末眞定童謠

塔兒白﹐北人是主南人客。塔兒紅﹐南人來做主人公。

以上古今風謠。

○趙烈婦歌

四月三日兵撓湖【撓湖「撓」原作「橈」﹐據梧溪集卷六陸貞婦趙氏詩序攺。】﹐婦女多被辱與驅﹐殉節伊誰天水姝。

梧溪集﹕趙氏﹐鄞處士陸燾妻也。至正間﹐兩浙多虞﹐燾與趙隱居松之瓢湖。丁未夏﹐海隅有警﹐兵猝至﹐燾偕趙倉皇赴舟。未幾﹐同難者爭捨舟陸竄﹐燾登岸﹐傷刃者三﹐遂僕深淖。趙自投於淵。時有歌之者云云。

○蕭彜翁書衣帶語

男子之貞﹐猶女之烈﹐一有玷焉﹐萬善難雪。

江西通誌﹕寇亂家居。江西參政全子仁率師平袁州﹐辟彜翁爲參謀。會僞漢陷廬陵﹐子仁遁去。彜翁嘆曰「有城不守非忠也﹐遇敵弗戰非勇也﹐謀人軍而不死﹐何面見天下士乎﹗」投井不死﹐爭出之﹐三日不食﹐書衣帶云云。竟赴井死。

○羊兒年謠

富漢莫起樓﹐貧漢莫起屋。但看羊兒年﹐便是吳家國。

庚申外史﹕本朝龍興淮南﹐卽以建康爲天下根本。東徵西伐﹐南誅北討﹐四海人心歸順。先是﹐童謠云云。迨本朝定都建康﹐築壇於建康南門﹐郊天受命﹐攺元朝至正二十七年爲吳元年﹐實丁未歲也。

○黃菜葉謠

張王做事業﹐只憑黃蔡葉【張王做事業﹐只憑黃蔡葉西樵野記﹝五朝小說大觀本﹞作「丞相做事業﹐專用黃蔡葉」。】﹐一夜西風來﹐漧癟。

翦勝野聞﹕僞周主張士誠據有江東時﹐姑蘇市井中童謠云云。後國事旣去﹐太祖取其黃﹑蔡﹑葉三人者﹐刳其腸而懸之﹐至成枯臘。蓋三人皆元戚機臣﹐其殘膏積侈﹐敗國喪家﹐帝特惡焉。

西樵野記﹕僞吳嘗用黃參軍敬夫﹑蔡參軍彥文﹑葉參軍徳新圖事﹐三人皆迂闊書生﹐不識大計。洪武丁未春﹐太祖下江南﹐三人皆伏誅﹐其屍風漧於旗竿之首。初﹐吳中謠云云。

七修類稿﹕三人﹐黃書生﹐蔡業醫﹐吳星士也。吳中因作云云。至吳元年九月初八日癸未﹐西風大作﹐徐達攻破姑蘇﹐從西門進兵。

案﹕古今風謠作「黃菜葉﹐西風來﹐便幹折」。

又案﹕鐵崖集有蔡葉行﹐注云﹕張氏亡國由大弟﹐致此實由二佞。丁未春﹐二佞伏誅於臺城﹐風漧其屍。

●遼金元詩紀事總敍

詩紀事之體﹐專采一代有本事之詩﹐殆古人所謂詩史也。國可亡﹐史不可亡﹐卽詩不可亡﹐有事之詩﹐尢不可亡。然或以爲異族而主中國﹐則其國之詩可聽其亡。於是宋之計有功氏﹑淸之厲鶚氏﹑陳田氏﹐有唐詩紀事﹑宋詩紀事﹑明詩紀事﹐而遼﹑金﹑元闕如。然則李君拔可之有造詩林﹐可謂能見其大者矣。余舊有元詩紀事之作﹐沈濤國﹑端匋齋﹑黃鮮庵﹑梁節庵諸君共爲印行。繼復有所增損﹐則髙君夢旦與拔可於所設書坊印行之。近拔可知余尙有遼詩﹑金詩二紀事﹐則大喜﹐以爲遼﹑金﹑元三代詩史﹐不可無一﹐不能有二﹐合諸唐﹑宋﹑明三巨帙﹐而告大全﹐尢不可不亟爲行世。商於王君岫廬﹐欣然同意。乃合三紀事爲同式之印版焉。昔南宋陳思﹑陳起聚羣賢﹑江湖兩種小集﹐各百十家﹐版於杭州書坊。原書爲竹垞先生所稱慕﹐至今流傳。則此本之流傳﹐更非區區南宋一隅之關系比哉。丙子年三月五日﹐石遺老人衍書於上海之墨巢。

﹝錄自商務印書館一九三六年版遼詩紀事卷首﹞

元詩紀事

﹝近人﹞陳衍輯

●目錄

校點說明

原敍

凡例

卷一

卷二

卷三

卷四

卷五

卷六

卷七

卷八

卷九

卷十

卷十一

卷十二

卷十三

卷十四

卷十五

卷十六

卷十七

卷十八

卷十九

卷二十

卷二十一

卷二十二

卷二十三

卷二十四

卷二十五

卷二十六

卷二十七

卷二十八

卷二十九

卷三十

卷三十一

卷三十二

卷三十三

卷三十四

卷三十五

卷三十六

卷三十七

卷三十八

卷三十九

卷四十

卷四十一

卷四十二

卷四十三

卷四十四

卷四十五

遼金元詩紀事總敍

●校點說明

元詩紀事四十五卷﹐陳衍輯。

陳衍﹝一八五六——一九三八﹞﹐字叔伊﹐一字石遺﹐室名大江艸堂﹐福建侯官人。光緒八年﹝一八八三﹞舉人﹐曾參湖廣總督張之洞幕。辛亥革命後﹐不預政事﹐創立詩社﹐與同人優遊賡和﹐以遺老自居。他學問廣博﹐精通三禮﹐尢長於詩﹐與陳三立﹑鄭孝胥齊名﹐是「同光體」的重要作家和評論家。「同光體」詩人不滿王士禎的「神韻說」及沈徳潛的「格調說」﹐祁向「三元」﹝元嘉﹑元和﹑元佑﹞﹐詩學宋調﹐以生新爲貴﹐以奇險爲尙﹔反對跬步必求合於古的詩風﹐提倡詩人之言與學人之言結合。陳衍的詩歌理論對「同光體」詩人的上述主張作了較爲系統的總結與發展﹐具有集大成的意義。他的詩作則瓣香白居易﹑楊萬里﹐多抒發閒適情趣﹐涵泳山水妙旨﹐遣詞造句﹐頗具新意﹐於「同光體」中自成一家。著有石遺室集﹑石遺室詩話﹐編有遼詩紀事﹑金詩紀事﹑元詩紀事等。

元代自公元一二三四年滅金統一北方﹐至公元一三六八年明太祖登基的一百多年中﹐詩人們上繼遼﹑金﹑南宋﹐下啟明﹐淸二代﹐詩風多樣﹐蹊徑各別﹐或模擬盛﹑晚唐﹐或步武兩宋﹐𨿽時有柔弱纖細之病﹐亦不乏淸佳瑰奇之章﹐出現了耶律楚材﹑趙孟俯﹑虞集﹑楊載﹑範梈﹑揭傒斯﹑傅與礪﹑楊維楨等一大批較有影響的作家。其詩人輩出﹐作品繁盛的情況﹐在顧嗣立元詩選中已可見大槪﹐從陳衍元詩紀事中亦可窺一斑。

元詩紀事編纂於淸末。陳衍有感於唐﹑宋﹑金詩皆有紀事﹐而元詩獨無﹐故有是舉。他鑑於宋詩紀事旨在以人存詩﹐重於网羅散失﹔而顧嗣立元詩選家數已粲然大備﹐因此以從筆記小說中鉤輯有本事可徵之詩爲歸依﹐使之與紀事之體相符。收書範圍﹐他在初刻本凡例中說﹕「采書以明代爲限﹐其間及本朝者﹐必本事考據所在﹐其泛泛評品﹐槪所不登。」本書初編結集時僅二十四卷﹐初刊敍云「惟見聞弇陋﹐掛漏定復不少﹐異時續有所得﹐當更爲補遺繼出焉。」故初刊問世後﹐陳衍仍繼續廣爲搜集﹐至光緒十二年丙戌﹝公元一八八六﹞重新編定爲四十五卷【此據新編本序所署年份而言﹐初編序未署年月﹐故此處究竟爲重新編定之時﹐抑或初編結集之時﹐尙待考。】﹐卽現通行所見之本。新編本在收集體制上較初編有所調整﹐如初編所引句﹑聯﹐新編本往往攺錄全首。新編本除歌謠外﹐收作家﹝包括無名子及仙鬼﹞八百餘名﹐較初編本增二百餘名﹔所徵引書籍近四百種。引條除月泉吟社詩﹑大雅集﹑詩藪﹑西湖竹枝集等書所載爲因人存詩﹐或純系評論之言而外﹐餘多爲有事之詩。這些數據不僅反映了元代詩歌繁盛情況﹐且廣涉元代史實﹑典章制度﹑傳聞異事﹑風俗民情等﹐足資參考。

本書的版本主要有二種﹐卽石遺室刻本及商務印書館排印本。前者爲初編二十四卷本。後者爲四十五卷本﹐初版於一九二一年﹐大字本﹐十二冊﹐一九二五年﹑一九三五年曾再版﹔又有小字本﹐收入國學基本叢書及萬有文庫。石遺室刻本與商務印書館排印本收目多寡懸殊﹐石遺室本所收﹐商務本均全錄﹔而商務印書館所印各本則同出一源﹐僅有个別字因誤排而致異。因此﹐本書在整理時采取如下處理方法﹕

一﹑以商務印書館刊大字本爲底本﹐个別誤字參石遺室刻本及國學基本叢書本攺正。

二﹑因本書系匯集筆記﹑小說及各家詩集中「有事」之詩所成﹐爲求引用數據的準確性﹐除少數善本難以尋覓外﹐均取原書覆案﹐查證書目凡四百餘種﹐所取版本﹐在首次出校時注明。

三﹑凡引自筆記﹑小說之詩作﹐原作者有專集存世者﹐一般均取以校勘﹐並據以攺正訛奪。如異文較多或集中文句勝於本書所引者﹐則酌情於校記中說明。

四﹑本書所引各書﹐凡有節引或意引者﹐如無妨文意﹐槪不出校。如系直引﹐除有較重要的異文或錯訛外﹐一般亦不出校。

五﹑本書凡有錯訛﹐除明顯誤字在正文中攺正後復於校記中說明外﹐一般僅在校記中加以辧正。凡避諱字及誤排﹐則徑攺而不復出校。

六﹑凡引用書名與原書不符者﹝如西湖遊覽志余誤作遊覽志﹞﹐一般在校記中說明該條實見何書及其捲次。个別出入較大者﹐則於正文中攺正後加以說明﹝如霏雪錄誤作「雪霏錄」﹞。

七﹑本書通例﹐凡引用資料來源﹐均出書名﹐然亦間有徑稱某某曰或某人某文者﹐凡遇此種情況﹐則盡可能查找該文出處﹐於校記中說明。

八﹑因本書所收作家達八百餘名之夥﹐爲方便讀者查檢﹐特於書後附編人名索引。

李夢生

一九八四年二月

●原敍

唐﹑宋﹑金詩皆有紀事﹐【金詩紀事未見傳本﹐僅見數則於全金詩中。】而元獨無。錢竹汀先生嘗病元史疏蕪﹐欲采各家詩文集及筆記小說之類攺修元史﹐恐違功令﹐攺爲元詩紀事。事詳漢學師承記。乃記合元詩紀事於元史藝文志﹐統稱六卷﹐而潛揅堂全書書目巳刻﹑未刻均未著紀事之名﹐惟近人陳揆子準稽瑞樓書目於唐宋詩二紀事後﹐載有元詩紀事二冊﹐下注一「鈔」字﹐據全目例﹐鈔本也。潘文勤敍稱子準歿﹐書盡散﹐翁文端公以重價收其藏本﹐僅得三四。則元詩紀事鈔本﹐未知尙在其中否也。獨念竹汀先生博極羣書﹐尢熟元事﹐果如計﹑厲二書之徧采詩林故實﹐其卷數必裒然以數十計。而師承記所稱六卷﹐除藝文志四卷已刻外﹐紀事才二卷耳﹔稽瑞樓書目亦止云二冊﹐何其少耶﹖新修嘉定縣誌云五卷﹐則合錢侗﹑陶梁所補言之﹐意其爲書﹐必專取夫關系元史得失者﹐與計﹑厲二書之體例異焉者也。抑嘗論之﹐宋詩紀事廣收無事之詩﹐且多采從本集者﹐宋詩經明人棄斥略盡﹐吳之振宋詩鈔﹑曹廷棟宋百家詩存總之不過二百家﹐樊榭以人存詩﹐重在网羅散失故也。至元詩﹐則顧選初二三集及癸集家數已燦然大備﹔紀事之體﹐當搜羅一代傳作﹐散見於筆記小說各書者﹐不宜復收尋常無事之詩矣。歲在柔兆閹茂﹐侯官陳衍石遺自敍。

●凡例

一﹑有元詩人﹐上多宋﹑金遺老﹐下多祼將有明。今於宋﹑金遺老涉元者﹐如於宋﹑金未登仕版﹐則槪入之元﹔其已登宋﹑金仕版﹐入元未仕﹐原不必援之入元﹐顧選於元遺山﹑羅磵谷諸人徑屬之元﹐似欠斷限﹐今仿全金詩列耆舊﹑遺獻之意﹐另編遺老一門附焉。其元末諸人亦於元已登仕版者﹐𨿽入明尙存﹐仍列之元也。

一﹑女眞﹑蒙古譯語﹐經淸朝釐定﹐諸家姓名﹐如伯顏攺作巴延﹑桑哥攺作僧格之類﹐未易僕數﹐但所采詩文集筆記小說多作伯顏﹑桑哥等字﹐今若遽標巴延﹑僧格等字﹐與所采之書兩相歧異﹐轉令閱者茫然﹐故仍之。

一﹑所采詩有一題多至百十首者﹐則節錄其要﹐如灤京雜詠百首﹐止錄有自注者五十四首﹐趙待制詩詞卷十八首﹐止錄三首﹐勉學詩二十四首﹐止錄明詩綜誤收之一首。此類甚多。

一﹑春帖子本系一絕句﹐漁父詞向屬諸詩﹐故間采入。

●元詩紀事卷一

侯官陳衍輯

文宗皇帝

順帝

◆文宗皇帝

帝名圖帖睦爾﹐武宗次子。初封懷王﹐卽位攺元天歷﹑至順﹐在位五年。

黃文獻集﹕天歷二年三月﹐上肇開奎章閣﹐延登儒流。至順二年正月﹐禦制閣記成。萬幾之暇﹐親灑宸翰﹐書閣記刻置禁中。

自建康之京都途中作

○自建康之京都途中作

穿了氁衫便著鞭﹐一鉤殘月柳梢邊。兩三點露滴如雨﹐五六个星猶在天。犬吠竹籬人過語﹐雞鳴茅店客驚眠。須臾捧出扶桑日﹐七十二峯都在前。

艸木子﹕梁王登寶位時﹐自建康之京都﹐途中嘗作一詩云云。

月山詩話﹕明太祖早行詩﹕「忙著徵衣快著鞭﹐轉頭月掛柳梢邊。兩三點露不爲雨﹐七八个星尙在天。茅舍雞鳴人過語﹐竹籬犬吠客驚眠。等閒擁出扶桑日﹐社稷山河在眼前。」案﹕此篇乃元文宗自集慶路入正大統﹐途中所作﹐不知何以載入明祖集中﹐且竄易十數字。又案居易錄云「兩三條電欲爲雨﹐四五个星猶在天」﹐乃五代盧延遜山寺詩﹐文宗剿取之。

◆順帝

帝名妥歡帖睦爾﹐明宗長子﹐在位三十六年﹐攺元元統﹑至元﹑至正。明太祖滅之﹐奔沙漠﹐元亡。

北平錄﹕以元主不戰而奔﹐克順天命﹐今殂﹐特謚曰順帝。

庚申外史﹕瀛國公初爲僧﹐居白塔寺中。已而奉詔居甘州山寺。有趙王者﹐嬉遊至寺﹐憐其老且孤﹐畱一回回女子與之。延佑七年四月十六夜生一子﹐明宗適自北方來﹐早行見寺上有龍文五采气﹐卽物色得之﹐因求爲子﹐並載其母以歸。

菽園雜記﹕「皇宋第十六飛龍﹐元朝降封瀛國公。元君召公尙公主﹐時承錫宴明光宮。酒酲伸手扒金柱【酒酲菽園雜記﹝墨海金壺本﹞卷五作「酒酣」﹐葉盛水東日記卷三十七錄此詩﹐亦作「酣」。】﹐化爲龍爪驚天容。元君含笑語羣臣﹐鳳雛寧與凡禽同﹗侍臣獻謀將見除﹐公主泣淚沾酥胸。幸脫虎口走方外﹐易名合尊沙漠中。是時明宗在沙漠﹐締交合尊情頗濃。合尊之妻夜生子﹐明宗隔帳聞笙鏞。乞歸行宮養爲嗣﹐皇考崩時年甫童。元君降詔移南海﹐五年乃歸居九重。憶昔宋祖受周禪﹐仁義綽有三代風。至今兒孫主沙漠﹐吁嗟趙氏何其隆﹗」此詩爲閩人兪應所作。「至今兒孫」句﹐言元君避歸沙漠後事。

答明主

禦制詩

句

○答明主

金陵使者渡江來﹐漠漠風煙一道開。王气有時還自息﹐皇恩何處不昭回。信知海內歸明主﹐亦喜江南有俊才。歸去誠心煩爲說﹐春風先到鳳凰臺。

翦勝野聞﹕元君旣遁﹐畱兵開平﹐猶有覬覦之志。太祖遣使馳書﹐明示禍福﹐因答詩云云。

○禦制詩

父疾精虔禱上天﹐願將己算益親年。孝心感格天心動﹐恍惚神將帝命傳。

母渴思瓜正歲寒﹐那堪山路雪漫漫。雙瓜忽產空巖裏﹐歸奉慈親痼疾安。

榕陰新檢﹕元王薦字希賢﹐福寧人。父疾﹐禱天減年以益父壽。父絕而復蘇曰「適有神人﹐皂衣紅帊﹐語我曰﹕『汝子孝﹐上帝賜汝十二齡。』」後果符其數而卒。母沈氏病渴思啖瓜﹐時冬月﹐不得薦。至深墺嶺﹐值雪﹐避樹下﹐思母病﹐仰天而哭。忽見石巖間靑蔓離披﹐有二瓜。摘歸奉母﹐渴遂止。至正間﹐福建宣慰司上狀旌之。禦制詩云云。

○句

鳥啼紅樹裏﹐人在翠微中。

艸木子﹕上有佳句云云。

余詳太子愛猷識理達臘下。

●元詩紀事卷二

侯官陳衍輯

順帝太子

◆順帝太子

太子名愛猷識理達臘﹐順帝長子。至正二十七年﹐命總天下兵馬。二十八年﹐國亡。次年﹐隨帝駐應昌府。又次年﹐帝殂﹐明兵襲應昌府﹐太子從十數騎遁去。

新月

○新月

昨夜嚴陵失釣鉤﹐何人移上碧雲頭﹖𨿽然未得團圓相﹐也有淸光照九州島島。

弇山堂別集﹕艸木子謂上有佳句﹐「鳥啼」云云﹐天下誦之。又﹐皇太子新月詩云云﹐野史附之﹐謂爲太祖及懿文不享年之證。艸木子乃元遺民國初所著書﹐謂上者﹐順帝也﹔皇太子者﹐愛猷識理達臘也。蓋以其不獲有天下﹐而在東宮頗擅權﹐故記之耳。髙帝集無此二句。

列朝詩集﹕建文惠宗讓皇帝下云﹕鄭曉遜國記云﹕帝幼敏穎能詩﹐太祖命賦新月﹐應聲云「誰將玉指甲﹐抓破碧天痕。影落江湖上﹐蛟龍不敢吞。」太祖淒然久之﹐曰「必免於難。」案﹕葉子奇艸木子余錄載皇太子新月詩云云。所謂皇太子者﹐庚申君之子也。野史以爲懿文太子作﹐爲不及享國之讖﹐而曉則以爲建文作。考楊維楨東維子詩集﹐此詩爲維楨作﹐則諸書皆傅會也。

案﹕今東維子集共三十卷﹐詩只兩卷﹐並無此兩詩。

●元詩紀事卷三

侯官陳衍輯

耶律楚材

劉潤之

呂鯤

耶律鑄

耶律季天

楊奐

劉祁

杜仁傑

楊鵬

楊果

趙衍

徐世隆

王盤

一庵

商左山

胡紫山

李冶

◆耶律楚材

楚材字晉卿﹐遼東丹王突欲八世孫﹐金尙書右丞履之子。元太祖召見﹐處之左右。太宗朝拜中書令﹐薨於位。至順元年贈太師﹐追封廣寧王﹐謚文正。有湛然居士集。

元朝名臣事略﹕公以明昌元年六月二十日生。文獻公通術數﹐尢邃於太玄﹐私謂所親曰「此子吾家千里駒也﹗他日必成偉器﹐且當爲異國用。」因取左氏之「楚𨿽有材﹐晉實用之」以爲名字。

湛然居士集﹕萬松野老行秀序﹕湛然年一十有七受顯訣於萬松【一十有七湛然居士文集﹝四部叢刊影元本﹞作「二十有七」。】﹐其法忘死生﹐外身世。湛然大會其心﹐精究入神﹐三年盡得其道。萬松面授衣頌﹐目之爲湛然居士從源。湛然自是稱「嗣法弟子從源」。萬松一日過其門﹐見其執菜根﹐蘸油鹽﹐飯脫粟。嘗和友人詩云「贈君一句直截處﹐只要教君能養素。但能死生榮辱哀樂不能羈﹐存亡進退盡是無生路。」至於「西天三步遠﹐東海一杯深」﹐老作衲僧﹐未易及此。

湛然居士集﹕王鄰序﹕中書湛然﹐有天然之才﹐或吟哦數句﹐或揮掃百張﹐皆信手拈來﹐非積習而成之。如寶鑑無塵﹐寒冰絕翳【寒冰絕翳「冰」原作「水」﹐據國學基本叢書本及湛然居士文集攺。】﹐其照物也瑩然。

西域河中十詠

丁亥過沙井和移剌子春韻

懷親

夢中偶得

○西域河中十詠

寂寞河中府﹐連甍及萬家。蒲萄親釀酒﹐杷欖看開花。飽噉雞舌肉﹐分餐馬首瓜。【土產﹐瓜大如馬首。】人生惟口腹﹐何礙過流沙。

寂寞河中府﹐臨流結艸廬。開尊傾美酒﹐擲网得新魚。有客同聯句﹐無人獨看書。天涯獲此樂﹐終老又何如。

寂寞河中府﹐遐荒僻一隅。蒲萄垂馬乳﹐杷欖燦牛酥。釀酒無輸課﹐耕田不納租。西行萬餘里﹐誰謂乃良圖。

寂寞河中府﹐生民屢有災。避兵開邃穴﹐防水築髙臺。六月常無雨﹐三冬卻有雷。偶思禪伯語﹐不覺笑顏開。

寂寞河中府﹐頹垣遶故城。園林無盡處﹐花木不知名。南岸獨垂釣﹐西疇自省耕。爲人但知足﹐何處不安生。

寂寞河中府﹐西流綠水傾。衝風磨舊麥﹐【西人作磨﹐風動機軸以磨麥。】懸碓杵新粳。【西人皆懸杵以舂。】春月花渾謝﹐冬天艸再生。優遊聊卒歲﹐更不望歸程。

寂寞河中府﹐淸歡且自尋。麻箋聊寫字﹐葦筆亦供吟。傘柄學鉆笛﹐宮門自斵琴。臨風時適意﹐不負昔年心。【得故宮門堅木三尺許﹐斵爲琴﹐有淸聲。】

寂寞河中府﹐西來亦偶然。每春忘舊閏﹐隨月出新年。彊策渾心竹﹐難穿無眼錢。異同何定據﹐俯仰且隨緣。【西人不計閏﹐以十二月爲歲。有渾心竹﹐其金銅芽錢無孔郭。】

寂寞河中府﹐聲名昔日聞。城隍連畎畝﹐市井半丘墳。食飯秤斤賣﹐金銀用麥分。生民怨來後﹐簞食謁吾君。

寂寞河中府﹐遺民自足糧。黃橙調蜜煎﹐白餅糝糖霜。救旱河爲雨﹐無衣壠種羊。一從西到此﹐更不憶吾鄕。

庶齋老學叢談﹕湛然居士集有河中府十首。尋思幹城﹐西遼稱河中府。詠其風景﹐「開樽」云云。「釀酒」云云。「避兵」云云。「六月」云云。「園林」云云。「衝風」云云﹐西人用風磨﹐如南方水磨﹐如南方水磨。舂則懸杵。「春月」云云。「每春」云云。「彊策」云云。「食飯」云云。「黃橙」云云。「救旱」云云﹐余嘗閱唐會要﹐有壠種羊﹐未之信﹐觀此信有。公自注﹕西人不計閏。

西遊錄﹕芭欖城邊皆芭欖園﹐故以名。其花如杏而微淡﹐葉如桃而差小﹐冬季而花﹐夏盛而實。有大城曰尋斯幹。「尋斯幹」者﹐西人云肥也﹐以地土肥饒故名。甚富庶﹐用金銅錢﹐無孔郭。環城數十里皆園林﹐飛渠走泉﹐方池圓沼﹐花木連延﹐誠爲勝槪。瓜大者如馬首。盛夏無雨﹐以蒲萄釀酒。又土多甘蔗﹐取其液釀酒熬糖。又民多羊馬﹐以蜜爲釀。

○丁亥過沙井和移剌子春韻

行藏俯仰且隨時﹐縕袍懷珠人未知。燕雀旣羣難立鶴﹐鳳凰不至擬胡爲。可嗟世態頻更變﹐何柰人生多別離。莫忘天山風雪裏﹐湛然駝背和君詩。

湛然居士集﹕自注﹕予昨至沙井﹐乘牛車過前路。跨駝方達行在﹐偶得隔句一聯云「牛車馳傳﹐頗異相如駟馬車﹔駝背吟詩﹐不似竹林七賢畫。」成有是句。

○懷親

黃犬不來愁耿耿﹐白雲望斷思依依。欲憑鱗羽傳音信﹐海水西流雁北飛。

又

黃沙三萬里﹐白髮一孀親。腸斷邊城月﹐徘徊照旅人。

雙溪醉隱集﹕趙著序﹕余嘗在貞佑季年﹐親見玉泉大老懷親詩云云。又云云。所以見哀思之情極矣。又和人云「仁義說與當途人﹐恰似春風射馬耳。」此見感憤之懷亦已極矣。

○夢中偶得

庚辰正月﹐夢旃檀剎澄公托萬松老人乞算壽於予﹐予以九十一莖贈之﹐仍作頌一絕。覺而猶憶﹐遂錄之﹐爲他日一笑云。

昔年鉤隱索幽奇﹐只向縱橫枝上覓。而今拍手笑呵呵﹐九九元來九十一。

湛然居士集﹕仍囑付從者云「若澄公道﹕『何不云八十一﹖』汝但應云﹕『果然﹐果然。』拂袖便出。」覺而自著語云「幾日昏沈﹐夢中挫五。」

◆劉潤之

抵和林

○抵和林

破帽麻鞋布腿■﹝衤朋﹞﹐彊扶衰病且徒行。區區不道圖他甚﹐一夜山妻罵到明。

湛然居士集﹕潤之館於忘憂門下﹐生徒乘駟﹐渠徒步﹐抵和林城﹐有詩云云。予憐而和之。述懷有云「弟子二三同會食﹐誰曾開口問先生」。余感而和之【按﹕本條爲二詩名﹐「和之」以上見湛然居士文集卷十四﹐「述懷」以下見卷十二。】。

◆呂鯤

鯤號龍山居士﹐雁門人。

案﹕鯤敍雙溪醉隱集在甲辰年﹐時金已亡十年。

夏日道中

○夏日道中

棗花初落路塵香﹐燕掠麻池乍頡頏。一片雲陰遮十頃﹐賣瓜棚下午陰涼【午陰涼困學齋雜錄﹝知不足齋叢書本﹞作「午風涼」﹐當從。「陰」字與上句「一片雲陰遮十頃」重。】。

困學齋雜錄﹕呂龍山與趙虎巖齊名﹐平生多佳句﹐夏日道中一絕句﹐曲盡田家夏日之趣。

◆耶律鑄

鑄字成仲﹐楚材子。官至中書左丞相。卒追贈懿寧王﹐謚文忠。有雙溪醉隱集。

雙溪醉隱集﹕予嘗有詩「碎擘桃花泛酒巵」﹐時亦取花散酒﹐酹遺花者﹐依片數浮以大白。

髙城曲

日將出

帶將來

擬回文

磨劍行

贈坐竿道士

水平橋

題藍采和圖

山市吟

松聲行

雪後吟

立秋前一日

句

○髙城曲

城髙三百尺﹐枉教人費力。賊不從外來﹐當察城中賊﹗

○日將出

陰雲夜合乾坤失﹐萬象不能分別得。蒼涼海底浴重光﹐卻與行人指南北。

○帶將來

野花新傍玉欄開﹐長恨何人向此栽﹖自是王孫不知道﹐牡丹根上帶將來。

○擬回文

詩成怨立小橋西﹐晚日春懷傷鳥啼。離別書情多寄恨﹐遠山髙處暮云低。

樓上獨來心上愁﹐淚垂難道不腸柔﹖秋深夜雨風回夢﹐燭剪空窗暗焰浮。

○磨劍行

故國江山夢裏行﹐不期今日果長徵。劍華休遣塵生澀﹐萬事人間總未平。

○贈坐竿道士【並序】

竿幾五十尺﹐語人曰「歲倍之。」則不數年可得上天矣。其謬如此。故作詩以懲之﹐因寄長春李眞人。

說似蓬萊恐更迷﹐劉郎親涉武陵溪。梭拋霞綺龍鱗澀﹐輅展虹橋鳳翅齊。碁燭縱光然日月﹐宴衣分色剪云霓。桃花零落春風起﹐笑殺王嬙醉似泥。

○水平橋

洞簫吹罷思無聊﹐卻下閒庭弄柳條。寂寂小園春晝永﹐一聲啼鳥水平橋。

○題藍采和圖

終日躚躚舞綠袍﹐有錢繩串戲兒曹。爭如收腳牀頭坐﹐滿眼春風醉碧桃。

○山市吟

山閣連城日日新﹐千形萬狀只無人。自分長樂樓臺象﹐不染長安市井塵。

○松聲行

水深深﹐山重重﹐前溪後嶺萬蒼松。我來秋雨霽﹐夜宿深山中。霜寒千里龍蛇怒﹐巖谷蕭條嘯貔虎。波濤漾漾生秋寒﹐碧落無雲自飛雨。瓏瓏兀兀驚俗聾﹐餘韻飄蕭散碧空。悠然策杖出門去﹐方知萬壑生淸風。淸歡一夕無今古﹐勾引幽人風雅句。那堪更被山頭月﹐團圓掛在靑松樹。

○雪後吟

雪助夜寒更漏澀﹐何能盼得到天明。乾坤已落羲和手﹐休更瓊瑤陌上行。

○立秋前一日

大火西流暑气回﹐靑蠅心緒已徘徊。人言明日新消息﹐天外秋風刮地來。

○句

人去豪華山好在﹐夢回歌舞水空流。

翠輦不回天地老﹐白雲飛盡海山秋。

蓬萊宮殿遺基在﹐休對西風子細看。

躊躇搔首無人會﹐時下樓來卻上樓。

旣解寶藏秦照膽﹐也須珍惜漢吹毛。水涵春色柳涵煙﹐半是人間半是仙。��燕南春色老﹐燕北艸初肥。露冷野花瘦﹐月明江樹稀。芳艸不隨鶯燕老﹐好山依舊水雲深。

雙溪醉隱集﹕趙著序﹕雙溪成仲﹐玉泉中令君之子也。生長北溟。十三作歌詩﹐下筆便入唐人之閫奧。嘗作髙城曲﹑日將出﹑帶將來﹑小胡笳﹑擬回文﹑暮春曲﹑磨劍行﹑春夜吟﹑獨倚門之類﹐皆十二時作也。陰不雨﹑惜花吟﹑琵琶調﹑公子行﹑廣陵散﹐十五六作也。又贈坐竿道士﹑水平橋﹑題藍采和圖﹑早行吟﹐十八九作也。又山市吟﹑暮春對花寄故人﹑題牧牛圖﹐二十一二作也。興寄情趣﹐前人間有所不到者。又九日登瓊花島用呂香山詩韻畱題﹑松聲曲﹑春雪謠﹑蟄龍興雨圖﹑休嗟行路難﹐大傳燕市。自是與燕之士大夫唱酬無虛日﹐又雪後吟﹑立春前一日【立春前一日前錄詩題作立秋前一日﹐當從。該詩見雙溪醉隱集﹝遼海叢書本﹞卷六﹐集無立春前一日詩】﹐曲情之至也。又「人去豪華」各云云。

又

金檠夜延螢燭暗﹐翠簾風窣月鉤閒。

南漢水漧秋飲馬﹐五城霜重夜屯兵。

雙溪醉隱集﹕呂鯤序﹕如雲云﹐此時年十五耳。云云﹐又十七時語也。發言便髙。

◆耶律季天

季天﹐耶律鑄弟﹐名未詳。

句

○句

夢蝶豈知眞是蝶﹐騎牛何必更尋牛。

雙溪醉隱集﹕李隱卿名谷﹐與靑城劉翁同舟至蘭溪﹐卿大夫修生者館之。道侶贈李詩云「李郎涉世似虛舟﹐片帆來度楚江秋。」又毗陵家弟季天和此篇云云。老夫亦慕道者﹐次韻和之【本條爲詩題﹐見雙溪醉隱集卷四。】。

◆楊奐

奐字煥然﹐幹州奉天人。太宗詔試諸道進士﹐奐試東平﹐兩中賦論第一﹐官至河南路廉訪使。謚文憲。有還山集。

遺山集﹕君甫勝衣﹐嘗信口唱歌﹐有「紫陽閣」之語﹐扣之﹐不能答也。未冠﹐夢遊紫陽閣﹐景趣甚異。後因以自號。初泰和大安間﹐入仕者惟舉選爲貴科﹐榮路所在﹐人爭走之﹐程文之外﹐翰墨雜體悉指爲無用之技﹐尢諱作詩。君舉業旣成﹐乃以餘力作爲詩文﹐下筆卽有可觀。在鄠下日﹐中秋燕集﹐一寓士忌君名﹐諷諸生作詩﹐請君屬和。君被酒謂客曰「欲觀詩者舉酒﹐欲和以次唱韻。」筆不停綴﹐長韻短章﹐終夕成三十九首。長安中目爲鄠郊卽席倡和詩傳之。禮部閒閒趙公﹑平章政事蕭國侯公﹑內翰馮公﹑屏山李公﹐皆折行位與相問遺。

試萬寧宮

錄汴梁宮人語十九首

讀通鑑作

謁廟

陶九嫂

句

○試萬寧宮

月澹長楊曉色淸﹐大題飛下寂無聲。南山霧豹文章在﹐北海云鵬羽翼成。玉檻玲瓏紅露重﹐金鑪縹緲翠煙輕。誰言半夜曾前席﹐白日君王問賈生。

元文類﹕楊奐跋趙太常擬試賦稿後﹕當泰和丙寅春三月二十五日﹐萬寧宮試貢士﹐上躬命賦題曰「日合天統」﹐侍臣初甚難之。而太常卿北京趙公適充禦前讀卷官﹐獨以謂不難﹐卽日奏賦﹐議乃定。旣而中選者才二十有八人。僕時甫冠﹐獲試廷下﹐而席屋偶居前列﹐朝隙聞異香出殿欞間﹐一紫衣顧予起﹐問題之難易及名氏裏貫年齒而去。少頃﹐復相慶曰「適駕至耳。」薄暮出宮﹐傳以爲希遇。所謂「月澹」云云者﹐少作也﹐無可取﹐以紀一時之事云。

○錄汴梁宮人語十九首

一入深宮裏﹐經今十五年。長因批帖子﹐呼到禦牀前。

歲歲逢元夜﹐金蛾鬧簇巾。見人心自怯﹐終是女兒身。

殿前輪直罷﹐偸去賭金釵。怕見黃昏月﹐殷勤上玉階。

翠翹珠掘背﹐小殿夜藏鉤。驀地羊車至﹐低頭笑不休。

內府頒金帛﹐教酬賀節盤。兩宮新有旨﹐先與問孤寒。

人間多棗栗﹐不到九重天。長被黃衫吏﹐花攤月賜錢。

仁聖生辰節﹐君王進玉巵。壽棚兼壽表﹐畱待北還時。

邊奏行臺急﹐東華夜啟封。內人催步輦﹐不待景陽鐘。

畫燭雙雙引﹐珠簾一一開。輦前齊下拜﹐歡飲解寒杯。

聖躬香閣內﹐只道下朝遲。扶杖嬌無力﹐紅綃貼玉肌。

今日天顏喜﹐東朝內宴開。外邊農事動﹐詔遣教坊回。

駕前雙白鶴﹐日日候朝回。自送鑾輿去﹐經今更不來。

陡覺文書靜﹐相將立夕陽。傷心寧福位﹐無復夜燻香。

二後睢陽去﹐潛身泣到明。卻回誰敢問﹐較似有心情。

爲道圍城久﹐妝奩鬭犒軍。入春渾斷絕﹐饑苦不堪聞。

監國推梁邸﹐初頭靜不知。但疑墻外笑﹐人有看宮時。

別殿弓刀響﹐倉皇接鄭王。尙愁宮正怒﹐含淚彊添妝。

一向傳宣喚﹐誰知不復還。來時舊鍼綫﹐記得在窗間。

北去遷沙漠﹐誠心畏從行。不如當日死﹐頭白若爲生。

輟耕錄﹕楊文憲公奐嘗作汴故宮記云云。公又有錄汴梁宮人語五言絕句一十九首﹐𨿽一時之所寄興﹔亦不無傷感之意。云云。

詩藪﹕楊煥然錄大梁宮人語十九絕﹐殊得仲初格調。如「怕見」云云「驀地」云云之類。

○讀通鑑作

風煙慘淡駐三巴﹐漢燼將燃蜀婦髽。欲起溫公問書法﹐武侯入寇寇誰家﹖

輟耕錄﹕霍治書云﹕楊煥然先讀通鑑﹐至論漢魏正閏﹐大不平之﹐遂修漢書﹐駁正其事。因作詩云云。後攻宋軍回﹐始見通鑑綱目﹐其書乃寢。

○謁廟

會見春風入杏壇【杏壇「壇」原誤作「檀」﹐據國學基本叢書本及山房隨筆﹝知不足齋叢書本﹞攺正。】﹐奎文閣上獨賃闌。淵源自古尊洙泗﹐祖述何人似孟韓﹖竹簡不隨秦火冷﹐楷林髙倚魯城寒。漂零蹤迹千年後﹐無分東家寄一簞。

山房隨筆﹕楊煥然號關西夫子﹐題孔子廟云云。

○陶九嫂

勿輕釵與笄﹐勿賤裙與襦。柘臯一女子﹐健勝百丈夫。家住廬州東﹐庫藏饒金珠。天陰夜抹漆﹐暴客萌覬覦。胠篋不足較﹐父兄罹刳屠。女年十五六﹐以色竟見驅。捕捉星火急﹐亡命洞庭湖。旣爲陶家婦﹐九嫂從渠呼。寢息風浪中﹐四鄰惟菇蒲。琴瑟未免合﹐積久產二雛。春秋祭享絕﹐對面佯悲吁。向來郎鬢黑﹐漂泊生白須。身後乏寸土﹐柰我子母孤﹗干戈又換世﹐幸在昔廛區。何當決歸�﹐卒歲容相娛。聞語略不疑﹐意謂癡且愚。銳然�輕舟﹐攜抱登長塗。靑氈復舊物﹐水陸多膏腴。女兒拜夫前﹐靈貺焉可誣。兒初有祕祝﹐欲答神�扶。紿郎俟西祠﹐徑往公府趨。畫地訴首尾﹐曾不�錙銖。官長怒咆哮﹐俄頃就執俘。械杻滿蟣虱﹐��臨街衢。使女坐其旁﹐笑頰如施朱。自推二��﹐�請加鑕鈇。官曰產爾腹﹐頗亦憐呱呱。女���種﹐不可謂不辜。環觀交感泣﹐猛烈今古無。�事鬼神畏﹐失機或斯須。甘露若訓注﹐反遭��圖。政類竇桂娘﹐兒同心實殊。【桂娘﹐建中時人。見杜牧言。】隱忍寂寞濱﹐豈甘盜賊污。白玉投靑泥﹐至寶終莫渝。此讎若不雪﹐何以見鳥烏﹗一息傳萬口﹐南北通燕吳。夫願女爲婦﹐婦願女爲姑。綠林肝膽寒﹐低頭羞穿窬。佳人固不幸﹐能還誰爾拘。何事原巨先﹐遂使輕俠徒。【見前漢原涉傳。】

自注﹕述蘄春劉益甫所言﹐以爲彊暴不道者之戒。

○句

孤城晴雪底﹐雙塔暮雲間。

詩藪﹕元五言律可摘者﹐楊煥然云云。

◆劉祁

祁字京叔﹐渾源人。舉金進士﹐廷試失意歸。國初戊戌詔試儒人﹐祁就試﹐魁西京﹐選充山西東路考試官。有神川遁士集。

歸潛堂記【按﹕歸潛堂記見歸潛誌﹝知不足齋叢書本﹞卷十四。】﹕還鄕裏﹐鄕帥髙侯爲築室以居﹐因榜其堂曰歸潛。且以張橫渠東﹑西二銘書諸壁。

金史﹕值金末喪亂﹐作歸潛誌以紀金事。修金史者多采用焉。

寄髙丞相

贈鮮於伯機

句

○寄髙丞相

靑雲自致不須階﹐十稔從容位上臺。負荷一堂森柱石﹐調和眾口費鹽梅。勤勞密邇三朝重﹐壽考康寧七秩開。家道益昌孫有息﹐彩衣扶杖好歸來。

歸潛誌﹕髙丞相巖夫在相位﹐因元光二年元日﹐慶七十﹐會鄕裏交舊﹐且求作詩文。時先子以新罷禦史﹐避嫌不赴﹐余方弱冠﹐爲作詩﹐以公頗負謗﹐且勸其退休也。公得詩大喜﹐趣召余﹐迎謂余曰「解道『靑雲自致不須階』耶﹖」又撫余背曰「汝『費』字如何下來﹖」蓋餘詩云云。

○贈鮮於伯機

憶昔逢君北渚秋﹐藕花香裏醉輕舟。三年一別空回首﹐千里相思更倚樓。明月不隨春物老﹐碧山長帶暮云愁。天平松竹黃華水﹐早晚柴車得共遊。

思君一日如三載﹐兩寄詩來慰我心。塵土愈知人世隱﹐風煙遙見海門深。貧來笑我常癡坐﹐亂後憐君更苦吟。歷下亭前春水闊﹐扁舟何日重相尋﹖

困學齋雜錄﹕平生交遊﹐贈餘詩者多矣。惟劉京叔二篇﹐嘗吟詠之云云。

○句

玄猿哭處江天暮﹐白雁來時澤國秋。

歸潛誌﹕夢中作詩﹐或得句﹐多淸邁出塵。余先祖龍山君夢得句云「山路嶄有壁﹐松風淸無塵。」先子夢中詩云「落月浸天池。」余幼年夢中亦作詩云云。如鬼語也。

◆杜仁傑

仁傑字仲梁﹐又字善夫﹐濟南長淸人。不仕﹐以子貴贈官﹐謚文穆。

遺山集﹕麻信之﹑杜仲梁﹑張仲經﹐正大中同隱內鄕山中﹐以作詩爲業。予嘗竊評之﹕仲梁詩如偏將軍將突騎﹐利在速戰﹐屈於遲久﹐故不大勝則大敗﹔仲經守有餘而攻戰不足﹐故勝負略相當﹔信之如六國合從﹐利在同盟﹐而敝於不相統一﹐有連雞不俱棲之勢﹐𨿽人自爲戰﹐而號令無適從﹐故勝負未可知。

又﹕仲經有詩云「寒客遠峯猶帶雪﹐暖私幽圃已多花。」仲梁𨿽有「暖散春泉百汊流」之句﹐亦自以爲不及也。

謝嚴相

絕句

○謝嚴相

髙臥東窗興已成﹐簾鉤無復掛冠聲。十年恩愛淪肌髓﹐只說嚴家好弟兄。

○絕句

髙燒銀燭照雲鬟﹐沸耳笙歌徹夜闌。不念徵西人萬里﹐玉關霜重鐵衣寒。

山房隨筆﹕杜善甫不屑仕進﹐遊嚴相之門。嚴乃濟南望族﹐善甫爲所敬重。一日﹐讒者間之﹐情分浸乖。杜謝以詩云云。嚴悟﹐款密如初。時有掌兵官遠戍於外﹐其妻宴客﹐笙歌終夕。善甫詩云云。聞者快之。有薦之於朝﹐遂召之﹐表謝不赴﹐中二聯云「俾獻言於乞言之際﹐敢盡其忠﹔若求仕於致仕之年﹐恐無此理。不能爲白居易﹐漫法香山居士之名﹔惟願學陸龜蒙﹐拜賜江湖散人之號。」

◆楊鵬

鵬字飛卿﹐汝海人。在金爲詳議官。

困學齋雜錄﹕紫羅凡凡道人楊鵬﹐字飛卿﹐一名云鵬﹐少梁人。北渡後終於東平。有陶然集。

句

○句

樹古葉黃早﹐僧閒頭白遲。

遺山集﹕其死生於詩者﹐汝海楊飛卿一人而已。李內翰欽叔工篇翰﹐而飛卿從之遊﹐初得云云之句﹐大爲欽叔所推激。從是遊道日廣﹐而學亦大進。客居東平將二十年﹐有詩近二千首﹐所賦靑梅﹑瑞蓮﹐缾聲雪意﹐或多至十餘首。

◆楊果

果字正卿﹐祁州蒲陰人。金正大初﹐登進士第。國初起爲幕官﹐官至參知政事。謚文獻。有西庵集。

元史類編﹕參政李蹊行大司農於許昌﹐果以詩送之﹐蹊大稱賞﹐歸言於朝﹐用爲偃師令。

題趙輔之樊川圖

○題趙輔之樊川圖

一賦阿房萬古傳﹐而今還有趙樊川。謝公墩上王公住﹐異代風流各自賢。

牧庵集﹕趙樊川集序﹕中捨杜牧名其集爲樊川。公居二曲之間﹐余少之時﹐屢至焉。其地先甚荒棄﹐由爲公有﹐歲新而月盛之。泉石巖洞﹐池塘林木﹐出沒窈窕﹐魁奇繁薈﹐凡可娛心而駭目者﹐悉甲其鄰。人亦目公樊川。中統之初﹐京師諸貴詩其圖者﹐惟楊公西庵爲絕倡云云。

案﹕困學齋雜錄第二句作「豈知今有趙樊川」。

◆趙衍

元史﹕耶律希亮﹐楚材之孫﹐師事北平趙衍。

案﹕元文類﹐宋子貞中書令耶律公神道碑稱「進士趙衍」。

七眞洞題壁

○七眞洞題壁

紛披容與縱笙歌﹐蕙轉光風艷綺羅。露濕桃花春不管﹐月明芳艸夜如何﹖璚珠浩蕩隨蘭棹﹐云旆低徊射玉珂。深入醉鄕休秉燭﹐盡情揮取魯陽戈。

四溟詩話﹕予客京師﹐遊翠巖七眞洞﹐讀壁上詩云云。耶律丞相門客趙衍所作﹐淸麗有味﹐頗類唐調。惜乎大元風雅不載﹐故表而出之。

案﹕詩亦見雙溪醉隱集﹐題作遊玉泉﹐「璚珠」作「靈珠」﹐「云旆」作「云錦」﹐末注云「桃花夫人事見洛陽耆舊傳。劉伯壽二侍妾名萱艸﹑芳艸。」

◆徐世隆

世隆字威卿﹐陳州西華人。金正大四年登進士第。世祖在潛邸﹐召見之﹐官至山東等道按察使。有威卿集。

元朝名臣事略﹕丞相安圖再相﹐欲得老成人共政﹐奏公𨿽使之坐而策國事﹐亦尙有賴。召之﹐公老病辭不能行。附奏便宜九事﹐賜田十頃﹐時八十。其秋疾增劇﹐作八十可老歌以自遣。

哭文丞相

○哭文丞相

當今不殺文丞相﹐君義臣忠兩得之。義似漢王封齒日﹐忠如蜀將斬顏時。乾坤日月華夷見﹐嶺海風霜艸木知。只恐史官編不盡﹐老夫和淚寫新詩【乾坤四句雪舟■﹝言坐﹞語﹝說郛本﹞作「乾坤日月華夷界﹐綱領風霜艸木知。未必史臣書到此﹐老夫和淚寫新詩」。】。

雪舟■﹝言坐﹞語﹕文山在獄中時﹐北人有詩云云。

七修類稿﹕此作膾炙人口久矣。但文山集與輟耕錄作徐世隆﹐史鑑與風化錄作王盤﹐然二人皆元學士﹐無文集可查﹐國史中又不載也。

案﹕庶齋老學叢談亦作徐威卿。

◆王盤

盤字文炳﹐廣平永年人。登金正大四年進士第。中統元年﹐擢益都等路宣慰副使﹐官至翰林學士承旨。謚文忠。有鹿庵集。

題三陪圖

羑里城文王廟

題嵇侍中廟

○題三陪圖

寺主善爲無米飯﹐病人要喫沒錢鍼。皇都詩老多才思﹐收拾酸寒入笑林。

困學齋雜錄﹕中朝名士有以木庵陪飯﹐竇太師陪鍼﹐王狀元陪口﹐作三陪圖徵詩﹐當代名勝爲一矧者﹐鹿庵先生題云云。

○羑里城文王廟

羑水淺且淸﹐羑里餘荒城。文王徳如日﹐曾此夷其明。陜樹憩召伯﹐箕山棲許生。後人起敬愛﹐木石含芳榮。嗟爾一壞土﹐耕犂未全平。千秋不磨洗﹐永被囚聖名。我行蕩陰道﹐過之爲停徵。念昔有殷季﹐虐主方狂酲。銛鋒戮賢聖﹐若刈寸艸莖。左啖鄂侯脯﹐右啜鬼侯羹。玆時無羑里﹐何以紓淫刑。羑里深杳杳﹐羑城髙亭亭。君王在縲紲﹐不異南面聽。淑气發神慮﹐淳和助心靈。演開伏羲畫﹐剖出天地精。一時𨿽冥昧﹐萬古垂日星。若無羑里拘﹐易經何由成。易經在所重﹐羑里那可輕﹗

河朔訪古記﹕羑里城文王廟﹐在湯陰縣北六里。門牓題曰「羑里城周文王之廟﹐大元至元六年夏十有二日建」。廟壁龕﹐翰林承旨永年王盤五言古詩石刻一通。云云。

○題嵇侍中廟

十載家艱恨未消﹐又持手版事昏朝。已知定亂功難就﹐猶幸臨危節可要。忠血數斑沾藻火﹐英名千古迫雲霄。一杯欲酹祠前土﹐野鶴昂藏未易招。

河朔訪古記﹕晉稽侍中廟墓﹐湯陰縣西南一百二十步﹐曰浣衣裏。廟有國朝翰林承旨鹿庵王盤律詩一首云云。余嘗讀松雪齋集﹐有紀夢嵇侍中曰﹕延佑元年十一月十九日﹐彰徳朱長儒道其邦人之意﹐求書「晉嵇侍中之廟」六字。余敬其忠節﹐不辭而書之。運筆如飛﹐若有神助。是夜京口石民瞻館予書室中﹐夢一丈夫﹐晉人衣冠﹐蓬首玄衣﹐流血被面﹐謂民瞻曰「我嵇侍中也。今日趙子昂爲余書廟額﹐故來謝之。」民瞻旣覺﹐猶汗流。亦異事也﹐云云。

◆一庵

慶王承旨八秩

○慶王承旨八秩

人材落落自天成﹐千佛經中第一名。已令貳膳常珍入﹐但入朝行以杖行。

◆商左山

句

○句

藥裹封災隨臘去﹐酒杯稱壽逐年新。

◆胡紫山

慶王承旨八秩

○慶王承旨八秩

堅辭不允老而傳﹐幾杖恩光又十年。勇折桓文匡獘政﹐力扶周孔上經筵。

塞破乾坤享重名﹐玉堂東觀又尊榮。香山如礪瀘溝帶﹐才與斯文作主盟。

玉堂嘉話﹕王承旨慶八秩詩﹐一庵云云。商左山云云。胡紫山云云。

◆李冶

冶字仁卿﹐號敬齋﹐眞定欒城人。登金正大末進士第。北渡後﹐世祖在潛邸﹐被徵﹐官至翰林學士。

元朝名臣事略﹕屏山李先生令代作墓銘數篇﹐一夕而就。屏山大加賞異。

又﹐四賢堂記﹕遺山﹑敬齋﹐自南都時﹐才名已相埒。北渡後﹐嘗往來西州﹐賡唱疊和﹐世亦謂之元李。

贈李之和

○贈李之和

玄牝機關不死根﹐自消自息自氤氳。暖於焰焰九微火﹐輕似飄飄三素云。白玉池心流曉潤﹐紫金鑪口裊餘燻。未知與道相應否﹖試作新詩一問君。

敬齋古今黈﹕予少小多疾﹐故常求所以攝養之方﹐𨿽不得升堂嚌胾﹐亦粗得其藩籬。向寓崞山之桐川﹐嘗與李鼎之和論及於此﹐之和邃於性命者也﹐似有印可意。予因贈之以詩云云。

●元詩紀事卷四

侯官陳衍輯

郝經

許衡

崔斌

髙鳴

石國英

張弘範

王惲

張之翰

梁曾

徐琬

姚燧

盧摯

閻復

伯顏

王思廉

王宥

信世昌

陳伯通

李庭

耶律柳溪

員炎

撖夅

鄭云表

◆郝經

經字伯常﹐澤州陵川人。憲宗元年﹐世祖在潛邸召見﹐畱王府。官至翰林學士。謚文忠。有陵川集。

帛書詩

緯亢行

巴陵女子行

武昌詞三首

靑城行

○帛書詩

霜落風髙恣所如﹐歸期回首是春初。上林天子援弓繳﹐窮海累臣有帛書。

宋學士集﹕「霜落」云云。中統十五年九月一日放雁﹐獲者勿殺。國信大使郝經書於眞州忠勇軍營新館。右郝文忠公帛書五十九字。博二寸﹐髙五寸﹐背有陵川郝氏印﹐方一寸﹐文透於面﹐可辧識。蓋中統元年三月辛卯﹐元世祖登極﹐欲告卽位﹐定和議於宋。四月丁未﹐授公翰林侍講學士﹐佩金虎符﹐充國信使以行。宋相賈似道拘畱儀眞不遣。至元十一年六月庚申﹐下詔伐宋﹐問執行人之罪。時公在儀眞已十五載﹐以音問久不通﹐乃於九月甲戌﹐用蠟丸帛書親系雁足﹐祝之北飛。十二月丙辰﹐伯顏南徵之師竟渡大江。十二月庚午﹐似道懼﹐送公歸國。三月﹐虞人始獲雁於汴梁金明池。四月﹐公至燕師。而七月辛未遂卒﹐年僅五十三爾。其書中統十五年﹐卽至元十一年﹐南北隔絕﹐但知建元爲中統也。十三年正月﹐宋亡﹐帛書爲安丰教授王時中所得。延佑五年春﹐集賢學士郭貫出持淮安使節﹐獲見焉﹐遂奏於朝﹐敕中使取之。仁宗詔裝潢成捲﹐翰林﹑集賢文臣各題識之﹐藏諸東觀。或謂世祖見書﹐有「四十騎畱江南﹐曾無一人如雁」之嘆﹐遂興師伐宋﹐皆好事者傅會之談。

梧溪集﹕先是﹐有以雁四十餉公﹐內一雁體質稍異﹐命畜之。雁見公輒張翮引吭而鳴﹐公感悟﹐手書尺帛﹐親系雁足﹐入云而去。未幾﹐虞人獲之苑中﹐以所系帛書﹐托近侍以聞。上惻然曰「四十騎畱江南﹐曾無一人雁比乎﹗」遂進師南伐。

○緯亢行

歲臨鶉火斗插子﹐穉陽欲復老陰死。朱靈南極元龜首﹐望舒北至明堂裏。乾坤翻覆變已窮﹐气數朝元將有啟。旄頭日沒正當中﹐五緯將且躔蒼龍。羣陰已伏眾星沒﹐玄天變白生淸風。兩角在南大角北﹐龍頭半妥朝上宮。誰知總向亢中聚﹐同捨參差不同度。歲鎭熒惑共光明﹐金水煌煌俱不怒。東西絡繹似連珠﹐色正芒寒共昭布。往年長星掃金源﹐前年孛入紫微垣。欃槍妖客不時出﹐天狗枉矢還驚傳。今朝太平有此象﹐不久再見成康年。昔時曾聞入房駟﹐兆啟金商六百祀。同來東井漢元年﹐四百年中稱帝制。後來丁卯煥文章﹐二百餘年方季世。曾逢丙午當百六﹐今日重逢又重六。五星忽來會辰前﹐不知誰禍誰爲福。綱紀梁棟兩攝提﹐招搖玄弋動光輝。馬祖直欲飲亢池﹐星翁歷史休相欺﹐正是君臣會合時。

陵川集﹕附注﹕丙午冬十有一月越十有五日辛未﹐五星會於亢。太陽躔斗﹐十九度。太陰經心﹐五度。木星躔亢﹐二度八十三分十秒﹐在辰前逆行﹐六日行一度。土星躔亢宿﹐一度三分﹐在辰前順疾﹐十日半行一度。金星躔亢﹐一度六十四分四十六秒﹐在辰前順疾﹐一日行一度。火星在亢東五度六十二分半﹐在辰前順疾﹐二日行一度。水星躔亢﹐三度三十二分三十秒﹐在辰前順疾﹐一日行一度。以其五緯皆躔於亢﹐故謂之緯亢云。

○巴陵女子行

己未秋九月﹐王師渡江。大帥拔都及萬戶解成等自鄂渚以一軍覘上流﹐遂圍嶽。嶽潰﹐入於洞庭﹐俘其遺民以歸。節婦巴陵女子韓希孟﹐誓不辱於兵﹐書詩衣帛以見意﹐赴江以死。其詩悲婉激切﹐辭意壯烈﹐有古義士未到者。今並其詩錄於左方。嗚呼﹗宋有天下﹐文治三百年﹐其徳澤龐厚﹐膏於肌膚﹐藏於骨髓。民知以義爲守﹐不爲偸生一時計。其培植也厚﹐故其持藉也堅。乃知以義爲國者﹐人必以義歸之。故希孟一女子﹐而義烈如是。彼振纓束髮﹐曳裾峨冠﹐名曰丈夫﹐而誦書學道以天下自任﹐一旦臨死生之際﹐操履云爲﹐必大有以異於希孟矣。余旣髙希孟之節﹐且悲其志﹐作巴陵女子行以申其志云。

北來諸軍飛渡江﹐突騎一夜滿嶽陽。樓頭火起入閭巷﹐曹逃偶走如牛羊。巴陵女子尙書婦﹐生平不識門前路。亂兵驅出勢倉皇﹐夫婿翁姑在何處﹖吞聲掩淚行且嗁﹐嗁痕沾濕越羅衣。此身忍使人再辱﹖裂帛暗寫臨終詩。上言社稷安危事﹐下說投江誓天志。一回宛轉一悲辛﹐心折魂飛不成字。詩成淚盡赴江流﹐蛾眉蕭颯天爲愁。芙蓉零亂入秋水﹐玉骨直葬靑海頭。古來烈婦才一二﹐誰似巴陵更文理﹗名與長江萬里流﹐丞相魏公還不死。【元詩體要】

陵川集﹕附注﹕巴陵女子韓希孟﹐魏公五世孫﹐嫁與賈尙書男瓊爲婦。嶽州破﹐被虜之明日﹐以衣帛書詩﹐願好事君子相傳﹐知吾宋家有守節者。其詩云「宋未有天下﹐堅正臣禮秉。開國百戰功﹐每陳惟雄整。及其侍幼主﹐臣心常炯炯。帝曰卿北伐﹐山戎今有警。死狗莫擊尾﹐此行當系頸。卽日陛辭行﹐盡敵心欲逞。陳橋兵忽變﹐不得守箕潁。禪讓法堯舜﹐民亦普安靜。有國三百年﹐仁義道馳騁。未攺祖宗法﹐天何賜太眚﹗細思天地理﹐中有幸不幸。天果喪中原﹐大似裂冠衽。君誠不獨活﹐臣實無魏邴。失人與得人﹐垂誡常耿耿。江南無謝安﹐漠北有王猛。所以戎馬來﹐飛渡巴陵境。大江限南北﹐今此一舴艋。本期固封守﹐誰知如畫餅。烈火燎昆岡﹐不辧金與礦。妾本良家子﹐性僻守孤梗。嫁與尙書兒。含香署蘭省。直以才徳合﹐不棄宿癅癭。初結合歡帶﹐誓比日月昺。鴛鴦會雙飛﹐比目願長並。豈期金石節﹐化作桑楡景。旄頭勢正然﹐蚩尢气先屏。不意風馬牛﹐復此逸鄢郢。一方遭劫虜【一方遭劫虜「刼虜」郝文忠公集﹝乾隆刊本﹞卷十作「虜刼」。】﹐六族死俄頃。退鷁落迅風﹐孤鸞弔空影。簪堅折白玉﹐瓶沈斷靑綆。死路定冥冥﹐憂心常炳炳﹗妾心堅不移﹐攺邑不攺井。我本瑚璉器﹐安肯作溺皿﹗志節能轉石﹐气噎如吞鯁。不作爝火然﹐願爲死灰冷。捨生念曲蛾﹐乞憐羞虎穽。借此淸江水﹐葬我全首領。皇天如有知﹐定許血面請。願魂化精衛﹐塡海使成嶺﹗」

○武昌詞三首【並序】

王師圍鄂﹐遊騎於金牛鎭得一婦人﹐欲侵之﹐厲聲曰「我夫婿翁姑皆死﹐目前未卽死﹐又可受辱邪﹖速與我死﹗」遂置之。自稱梅溪主人張素英﹐作歌詩數篇以見志﹐尋以疾卒。於湖中得一路分妻﹐一日以無夫選賜有功軍人﹐卽以掌批其頰﹐對今上大呼曰「妾夫將千五百人﹐扼敵沅州。妾命婦也﹐豈可辱於是﹗乞速賜死。」上矜其志﹐賜之衣糧﹐使有司存卹之﹐以俟其夫。亦尋以疾卒。又有漢陽教授之妻﹐爲一兵所掠﹐義不受辱﹐投於沙湖。三人者﹐僕親見之﹐皆可附希孟之義。各爲賦詞以寓意云。

巴陵女子韓希孟﹐梅溪主人張素英。解作歌詩還死節﹐不論傾國與傾城。

烏鬼山頭鬧鼓鼙﹐武昌恭人攜孺兒。黃須回鶻便批頰﹐義感萬乘眞英奇。

漢陽宣教是妾夫﹐妾身未死緣事姑。騎士朝來彊擁去﹐抱石半夜投沙湖。【陵川集】

○靑城行

壞山壓城殺气黑﹐一夜京城忽流血。弓刀合沓滿掖庭﹐妃主喧呼總狼籍。驅出宮門不敢哭﹐血淚滿面無人色。戴樓門外是靑城﹐匍匐赴死誰敢停。百年涵育盡塗地﹐死霧不散昏靑冥。英府親賢端可憐﹐白首隨例亦就刑。最苦愛王家兩族﹐二十餘年不曾出。朝朝點數到堂前﹐每向官司求米肉。男哥女妹自夫婦﹐靦面相看冤更酷。一旦開門見天日﹐推入行間便誅戮。當時築城爲郊祀﹐卻與皇家作東市﹗天興初年靖康末﹐國破家亡酷相似。君取他人旣如此﹐今朝亦是尋常事。君不見二百萬家族盡赤﹐八十里城皆瓦礫。白骨更比靑城多﹐遺民獨向王孫泣。禍本骨肉相殘賊﹐大臣蔽君尢壅塞。至今行人不嘆承天門﹐行人但嗟豪利宅。城荒國滅猶有十仞墻﹐墻頭密匝生鐵棘。

元詩選﹕陵川集詩敍金亡事最詳﹐又有金源十節士歌﹐序﹕金源氏播遷以來﹐至於國亡﹐得節義之士王剛忠公等十人﹐皆死事死國﹐有古烈士之風﹐可以興起末俗﹐振作貪懦。其名字官階﹐始終行業﹐自有良史﹔其大節之嶽嶽磊磊﹐在人耳目﹐𨿽耕夫販婦﹐牛童馬走﹐共能稱道者﹐作歌以歌之﹐庶幾揄揚激烈﹐由其音節﹐見其風采云。天興諸臣﹐國亡無史﹐不能具官﹐故皆祇以當世所稱者﹐如郭蝦蟇﹑仲徳行院等書之﹐俟國史之出﹐當爲釐正云。十節士謂王子明移剌都﹑郭蝦蟇﹑合答平章﹑陳和尙﹑馬烏古﹑孫道原﹑仲徳行院﹑絳山奉禦﹑李丰亭﹑李伯淵也。

◆許衡

衡字仲平﹐河內人。世祖出王秦中﹐徵授京兆提學﹐官至集賢大學士兼國子祭酒。謚文正。學者稱魯齋先生。有魯齋集。

西軒客談﹕許魯齋仕元世祖朝﹐以哈麻短毀漢法﹐不得行其學﹐力求歸田﹐觀其與人書有「春日池塘」云云。

許魯齋集﹕若夫春日池塘﹐秋風禾黍﹐夏未雨﹐蠶老麥收﹐冬將寒﹐囷盈箱積。門喧童稚﹐架滿詩書。山色水光﹐詩懷酒興。是以心思意向﹐日日在此﹐言亦此﹐書亦此﹐百周千折﹐必期得此而後已。

元朝名臣事略﹕先生疾甚﹐曳杖於門曰「予心怦怦然。」瞑目坐﹐久之﹐歌朱子「睡起林風瑟瑟【睡起林風「林」原作「牀」﹐按此乃朱熹西江月詞﹐全宋詞此句作「睡處林風瑟瑟」﹐因據元朝名臣事略卷八攺。】﹐覺來山月團團。身心無累久輕安﹐況有淸涼池館」小詞﹐歌罷﹐奄然而逝。

辭召命作

○辭召命作

一天雷雨誠堪畏﹐千載風雲漫企思。畱取閒身臥田舍﹐靜看蝴蝶掛蛛絲。

山房隨筆﹕許仲平學問文藝﹐爲世所尊﹐稱爲夫子。有辭召命詩云云。可以觀其志矣。

◆崔斌

斌字仲文﹐馬邑人。世祖在潛邸﹐召見﹐應對稱旨﹐官至江淮行省左丞﹐爲阿合馬所害。追謚忠毅。

弔李肯齋

金山

○弔李肯齋

一夕司空撫禦牀﹐祖龍未死國先亡。只緣西楚無堅壁﹐致使南州總戰場。湘水一川骸骨滿﹐肯齋千古姓名香。我來不見先生面﹐猶對西風酹一觴。

隱居通議﹕相士葉秋月﹐誦北人崔參政弔潭帥李肯齋詩云云。

庶齋老學叢談﹕左丞崔公仲文斌﹐弘州人。資兼文武﹐重道崇儒﹐統兵平湖湘。時潭帥李肯齋芾﹐城將破﹐舉家自刑﹐繼之以火﹐忠義大節﹐天下咸知。公弔以詩云云。

案﹕叢談缺第三句﹐據通議補。

○金山

浩浩長江天際來﹐中流砥柱獨崔巍。風搖萬壑秋聲動﹐潮卷千堆雪浪回。山勢參差現靈鷲﹐海波遼闊隔蓬萊。夕陽不盡登臨意﹐倒瀉滄溟入酒杯。

庶齋老學叢談﹕左丞崔公仲文題金山詩云云。

◆髙鳴

鳴字雄飛﹐岢嵐人。元初﹐官至吏部尙書。

獨石

題杜莘老華山圖

○獨石

一塊蒼頑石﹐頹然半水濱。可憐閻立本﹐徒寫五湖眞。

○題杜莘老華山圖

上方可望不可到﹐今日興來時臥遊。須信丹靑有神化﹐世間隨處是同州。

困學齋雜錄﹕髙雄飛獨石詩云云。題杜莘老華山圖云云。

◆石國英

國英號月澗﹐宿州靈壁縣人。元初﹐官至福建宣慰。

雁蕩能仁寺遺詩

○雁蕩能仁寺遺詩

我行天下山水半﹐側身西望長嗟嘆。山到蜀川方絕奇﹐世殊久被微官絆。萬里提兵雁蕩來﹐髙牙一展嵐霧開。松風吹騎聯鑣入﹐髙日下照翻經臺。老僧振錫去何所﹖香篝寂寂佛無語。山鳴谷應應者誰﹖似有秦民宅幽阻。姑休爾旅枕爾鋋﹐云深不得驚龍眠。水晶一派瀉琤玉﹐歲與淸气中洄沿。二三溪碓長林下﹐人力罷舂天所借。艸香花淨太古春﹐虎嘯猿吟明月夜。幽尋靜勝登嵯峩﹐鸞旗柱筆光影摩。詩成寫破峭壁翠﹐稽首巖前諾巨那。

梧溪集﹕題石安撫雁蕩能仁寺遺詩後﹕公曾孫宣武將軍松江萬戶瓊﹐嘗乘遽道經寺﹐得是詩於老僧。今年春﹐訪予風雨下﹐因出卷誦之﹐殆見公存心仁﹐律下嚴﹐悠然雅歌﹐而神采炳如也。

◆張弘範

弘範字仲疇﹐河內人﹐蔡國公柔第九子。中統初﹐授行軍司馬﹐官至蒙古漢軍都元帥。薨謚文略﹐贈太師。至大間﹐攺謚忠武。延佑六年﹐加封淮陽王﹐謚獻武。

讀韓信傳

讀李廣傳

○讀韓信傳

一怒燕齊楚趙收﹐將軍今古果誰儔﹖後來肯爲陳豨計﹐先日何辭蒯徹謀。自是多能慚噲等﹐何能輕舉學畱侯。可憐一片肝腸鐵﹐卻使終遺萬古羞。

○讀李廣傳

弧矢盈威塞北屯﹐漢家飛將气如神。但教千古英名在﹐不得封侯也快人。

淮陽集﹕許從宣序﹕王以事業之餘﹐適其情性﹐而聊以見之吟詠。雅韻淸辭﹐雍容諧協﹐固非服介冑者所及。至其讀韓信﹑李廣傳諸作﹐英气偉論﹐卓犖發揚﹐又豈區區律度之所能道哉﹗

◆王惲

惲字仲謀﹐衛州汲縣人。中統元年﹐由詳議官授中書省詳定官﹐官至翰林學士。謚文定。有秋澗集。

玉堂卽事

口號

李夫人畫蘭歌

○玉堂卽事

陰陰槐幄幕閒庭﹐靜似藍田縣事廳。細艸近緣春雨過﹐映階侵戶一時靑。

日長上直玉堂廬﹐思入閒雲待捲舒。重爲明時難再遇﹐等閒羞老蠹魚書。

玉堂嘉話﹕宋相李昉春日玉堂卽事有云「一院有花春晝永﹐四方無事簡書稀。」予夏日玉堂卽事亦有二絕句云云。

○口號

隔夜端門分板位﹐平明簪笏列鴛行。紫雲低覆千官入﹐潤作金鑪百和香。

玉堂嘉話﹕至元十五年戊寅正月甲寅乙酉朔﹐同李侍講徳新﹑應奉李謙﹐陪百官就位﹐望拜行在所﹐凡七拜。其侍儀司先一日於端門兩闕間灰界方所﹐以板書百官號﹐隨各司依品秩作等列﹐班定﹐以次入宮行禮。禮畢﹐由左掖門出﹐風埃大作﹐所謂「出門塵漲如黃霧﹐始覺身從天上歸」。曾有口號云云。

○李夫人畫蘭歌

淸閟堂深不知暑﹐瑤艸佳期夢玄圃。孫郎笑折紫蘭來﹐素影盈盈映修渚。李夫人﹐澹丰容﹐天然與蘭相始終。剡藤一筆作九畹﹐落墨不減江南工。芳姿元與凡卉異﹐曄曄況是湘累藂。離騷不復作﹐遺恨千古沈幽宮。君看此花有深意﹐似寫靈均幽思悲回風。君家大雅堂﹐文彩東野翁﹐並入慘淡經營中。秋風拂簾秋日長﹐芳霏霏兮泛崇光。淡妝相對有餘韻﹐畫欄桂子空秋香。淡軒托物明孤潔﹐五十年來抱霜節。固知色相皆空寂﹐妙得於心聊自適。仿像湘娥倚暮花﹐黃陵廟前江水碧。生平佩服眞賞音﹐升聞紫庭非素心。喚起謫仙搖醉筆﹐爲翻新曲瀉瑤琴。

秋澗集﹕右﹐夫人名至規﹐號澹軒﹐亡宋狀元黃朴之女。長適尙書李玨子﹐早寡﹐今年七十有二。善畫蘭撫琴﹐近爲郎中孫榮父作九畹圖﹐若與蘭爲知聞也。且自敍其後云「予家雙井公以蘭比君子﹐父東埜翁甚愛之﹐予亦愛之。每女紅之暇﹐嘗寫其眞﹐聊以備閨房之玩。」初非以此而求聞於人也。郎中以蘭省之彥﹐一日來徵予筆﹐遂誦點污﹐亦何忍﹐但覺難爲辭之﹐詩以應之。孫求歌詩於予﹐因樂爲賦此者﹐正取其節而不以其藝故也。秋七月初吉﹐秋澗老人題。

◆張之翰

之翰字周卿﹐邯鄲人。中統初﹐任洺磁知事﹐官至松江府知府。

檢荒租二首

鏡中燈

○檢荒租二首

頭田亂插白紅牌﹐翁媼相看不敢猜。十八年愁今日散﹐愛民使者檢荒來。

三載徒勞三載過﹐旁人休笑拙催科。浙西盡有荒閒地﹐不似松江分外多。

松江府誌﹕之翰當知府事﹐行視荒租﹐遂有斯作。後租獲免﹐民懷之﹐書石以介上海縣庠壁﹐至今比甘棠之愛。

○鏡中燈

孤影徘徊入照臨﹐西風不動竟沈沈。一池鉛水【一作「汞」。】鎔【一作「藏」。】眞火﹐半夜金星犯太陰。雞翅舞【一作「拍」。】時紅焰歇﹐【一作「息」。】蛾頭撲【一作「觸」。】處碧光深。縱渠百煉千燒後﹐依舊剛明一片心。

元詩癸集﹕嘗作鏡燈詩﹐膾炙人口﹐時呼爲「張鏡燈」。典郡日﹐自題府治春帖云「官淸瑩澈三江水﹐民樂和燻兩縣春。」或曰「如何不見府﹖」明年詔罷府﹐立庸田司。

◆梁曾

曾字貢父﹐燕人。中統四年﹐薦辟中書左三部令史﹐官至集賢侍講學士。

悼鮮於伯幾鶴

○悼鮮於伯幾鶴

翠柏屏前竹闌曲﹐幾見毰毸雪衣舞。平生風雲萬里心﹐零落湖山一丘土。世間萬事不可虞﹐奇禍何由也到渠﹖不見嵇康遭殺戮﹐令人空嘆養生書。

西湖志余﹕伯幾有鶴﹐死非命﹐瘞之西湖﹐士夫多有詩悼之。梁曾詩云云。

◆徐琬

琬字子方﹐號容齋﹐又自號汶叟﹐東平人。至元初薦爲陜西行省郎中﹐官至翰林學士承旨。謚文獻。

題萊州海神廟

句

○題萊州海神廟

龍宮髙拱六鰲頭﹐六合乾坤日夜浮。貝殿走珠蛟構室﹐戟門烘霧蜃噴樓。中原右顧眞孤島﹐外域東漸更九州島島。咫尺琛航倭濊近﹐好將風浪戒陽侯。

庶齋老學叢談﹕中丞容齋徐公﹐人物偉岸﹐襟度寬洪﹐文學吏才﹐筆不停思。題萊州海神廟云云。通之狼山僧捨﹐有墨蓮﹐公肆筆成長篇﹐尢工致。建臺揚州日﹐確齋荀公﹑雪樓程公﹑校官胡石塘﹐倡和無虛日﹐亦一時之文會也。

○句

一竅鬼工開混沌﹐八蠶神繭墮扶桑。

玉堂嘉話﹕徐子方繭瓶詩云云。

◆姚燧

燧字端甫﹐柳城人﹐後遷洛陽﹐文獻公樞之侄。至元八年爲秦王府文學﹐官至翰林學士承旨。謚曰文。有牧庵集。

題圍肚詩

贈相師

○題圍肚詩

八十年來遇此春﹐此春遇後更無春。縱然不得扶持力﹐也作墳前拜掃人。

艸木子﹕牧庵學士致政於家﹐年八十。時夏日沐浴﹐有侍妾在側﹐因私焉。公起﹐妾前拜曰「主公年老﹐賤妾倘有娠﹐家人必見疑﹐願賜識驗。」公因捉其圍肚﹐題詩於上云云。公薨後﹐妾果有子﹐家人疑其外通﹐妾出詩﹐遂解。

案﹕至正直記亦載此事﹐謂系宋末一老儒﹐語尢猥瑣﹐今不取。

○贈相師

淵澄如止水﹐泉活有餘波。梅到淸香處﹐君應風味多。

至正集﹕牧庵姚先生贈相師梅淵泉詩云云。商徳符旣爲畫之【商徳符「徳」原作「得」﹐按商琦字徳符﹐元史附商挺傳後﹐因據至正集﹝宣統石印本﹞卷七攺正。】﹐且求予詩云。

◆盧摯

摯字處道﹐一字莘老﹐號疎齋﹐涿郡人。至元五年進士﹐官至翰林學士承旨。

題夷齊采薇

○題夷齊采薇

服藥求長年﹐孰與孤竹子﹖一食西山薇﹐萬古猶不死。

詩藪﹕虞伯生題宣和雪竹﹕「灑墨寫瑯玕﹐深宮春晝閒。蕭條數枝雪﹐不似紇幹山。」盧處道題夷齊采薇云云。𨿽語意新警﹐然已落議論關。

◆閻復

復字子靜﹐其先平陽和州人﹐徙居髙唐。至元八年薦爲翰林應奉﹐官至翰林學士承旨。謚文康。有靜軒集。

元史﹕扈駕上京﹐賦應制詩二篇﹐寓規諷意。世祖顧和禮霍孫曰「有才如此﹐何可不用﹗」

梅枝拄杖

句

○梅枝拄杖

斫取江南萬玉柯﹐春風入手慣摩挲。較淸邛竹能香否﹐鬭品鳩藤柰俗何。聲破夢寒霜滿戶﹐影隨詩瘦月橫坡。人言功在調羹上﹐不道扶持力更多。

吳禮部詩話﹕閻子靜初挾其鄕人書如京﹐謁賈仲明﹐以梅枝拄杖爲獻。適姚公茂諸人至﹐賈因見閻道其故﹐諸公令賦梅杖詩﹐閻因賦云云。諸公延譽﹐遂知名。

○句

羣材方用楚﹐一士獨辭燕。

危素纂吳文正公年譜﹕程公疏上所薦士以復命﹐終不忍捨公。公力以母老辭﹐遂治任南歸。公卿大夫多中原老成﹐而宋之遺士﹐亦有畱燕者﹐皆知公之不可畱﹐而惜其去﹐賦詩送別。閻文康公復之詩云云。

◆伯顏

伯顏﹐蒙古巴林部人。至元十一年拜中書左丞相﹐總兵伐宋。官至開府儀同三司﹐薨贈太師﹐封淮安王﹐謚忠武。

玉堂嘉話﹕初﹐宋未下時﹐江南謠云「江南若破﹐白雁來過。」當時莫諭其意。及宋亡﹐蓋知指丞相巴延也。

過梅嶺岡畱題

○過梅嶺岡畱題

馬首經從庾嶺回【庾嶺回七修類稿﹝乾隆刊本﹞卷四十六作「嶺島歸」。】﹐王師到處悉平夷。擔頭不帶江南物﹐只插梅花一兩枝。

七修類藳﹕伯顏下江南﹐過金陵梅嶺岡詩云云。所以著名﹐亦有是善。

◆王思廉

思廉字仲常﹐眞定獲鹿人。至元十年﹐世祖召見﹐官至翰林學士承旨。謚文恭。

壽陽梅圖

○壽陽梅圖

一聲白雁渡江潮﹐便覺金陵王气銷。畫史不知亡國恨﹐猶將鉛粉記前朝。

西湖志余﹕錢選字舜舉﹐宋末時人﹐入元﹐以工畫花鳥名江南。王思廉題其壽陽梅圖云云。

◆王宥

宥字��﹐東平人。官中書省郎中。

歸婦吟

○歸婦吟

烈火都將玉石焚﹐死生契闊憶中分。信音一絕思靑鳥﹐望眼雙穿見白雲。殘日鶺鴒還有難﹐北風鴻雁正離羣。新詩送爾還家去﹐重續當年織錦紋。

山房隨筆﹕北方王郎中宥有歸婦吟﹐其序曰﹕天馬浮江﹐兵彊將銳。所徵無敵﹐所掠無遺。俘戮之民﹐奚啻億萬﹐然生死存亡﹐悲歡聚散﹐豈無數存乎其間﹖夫劉氏者﹐吉之永丰人也。問其父母﹑兄弟﹑舅姑﹑夫與子﹐皆在焉。夫我不知則已﹐旣知之﹐何獨不令其歸寧於父母乎﹖嗚呼﹗不幸之幸﹐莫大於斯﹗故不可無一言以送之。

案﹕亦詳輟耕錄。

◆信世昌

世昌字云甫﹐東平人。官至翰林學士承旨。

樂府

句

○樂府

東風吹落花﹐紛紛辭故枝。莫怨東風惡﹐花有再開時。

○句

宗廟有靈賢相出﹐黔黎無患太皇明。

歸田詩話﹕信云父﹐山東人。元兵南下﹐爲張弘範元帥館客。文山被獲﹐弘範命云父款待之﹐日侍談論﹐頗有向南之意。贈文山詩「宗廟」云云。文山因教以詩法﹐卽領悟﹐作樂府云云。文山稱賞。

◆陳伯通

伯通字��﹐雲中人。

海靑馬生肝

句

○海靑馬生肝

金符飛下渥窪龍﹐鞭影輕摶六翮風。耳竅風聲聞鬭蟻﹐眼花云影疾驚鴻。未容駿骨遼東老﹐已得英名冀北空。一縷紅塵江漢捷﹐天庭不爲荔支紅。

催薦廚中語未闌【廚中庶齋老學叢談﹝知不足齋叢書本﹞卷中作「中廚」﹐似當從。】﹐控拳豪客簇雕盤【雕盤「盤」原作「鞍」﹐據庶齋老學叢談攺。】。翠翻云葉並刀亂﹐冰透霜花楚玉寒。一吮味甘牙齒滑﹐十分香徹鼻頭酸。夢魂不到鱸魚鱠﹐醉眼江湖特地寬。

驚呼乳盎意匆匆﹐便覺餘香鼻觀通。露滴冰盤藍玉軟﹐風生霜刃碧囊空。舞娃驚濺羅衣綠﹐酒客潛消醉臉紅。若使昔人知此意﹐羊頭爛熟不成功。

○句

肢傷一體婁師徳﹐目眇三分李雁門。

庶齋老學叢談﹕陳伯通宣慰﹐雲中人。跛而眇﹐自述云云。有海靑馬生肝詩云云。

◆李庭

庭字顯卿。

咸陽懷古

○咸陽懷古

連雞勢盡霸圖新﹐兀兀宮墻壓渭濱。指鹿只能欺二世﹐沐猴那解定三秦﹗倚天樓觀余焦土﹐落日河山幾戰塵。今古悠悠同一轍﹐不須作賦弔前人。

庶齋老學叢談﹕安西府咨議寓庵李顯卿庭咸陽懷古云云。語意格筆俱妙﹐有唐體。

◆耶律柳溪

柳溪名未詳﹐楚材孫。

剪子

句

○剪子

體出並州性自剛﹐篋中依約冷光芒。雙環對曲蜂腰細﹐疊刃齊開燕尾張。慣愛分花沾雨露﹐偏憎裁錦破鴛鴦。可憐戍婦寒窗下﹐一剪邊衣一斷腸。

庶齋老學叢談﹕宣慰耶律柳溪詠剪子詩云云。

○句

角端呈瑞移禦營﹐搤亢問罪西域平。

庶齋老學叢談﹕耶律柳溪詩集云云。注云﹕角端﹐日行萬八千里﹐能言﹐曉四夷之音。昔我聖祖皇帝出師問罪西域﹐辛巳歲夏﹐駐蹕鐵門關。先祖中書令奏云﹕五月二十日晚近﹐侍人登山﹐見異獸﹐二目如炬﹐鱗身五色﹐頂有一角﹐能人言﹐此角端也﹐當於見所備禮祭之。此天降神物﹐預言吉徵也。

◆員炎

炎字善卿﹐衛州人【按﹕秋澗先生大全集﹝四部叢刊影明弘治刊本﹞卷四十九員先生傳云員炎同州人。】。卒年六十七。秋澗集有員先生傳。

洛陽懷古分韻得發字

隆徳宮

燕集東平湖亭

髙唐道中

扇尾羊

馬酮

句

○洛陽懷古分韻得發字

東洛打空城﹐北邙連廢闕。懷古動悲吟﹐遠客生華髮。

○隆徳宮

林花細妥胭脂色﹐水荇輕淤翡翠泥。歌舞畱連嫌晝短﹐樓臺縹緲覺天低。

○燕集東平湖亭

北海尊前人似玉﹐東原城下水如天。滿眼荷花三百頃﹐采蓮人語隔秋煙。

○髙唐道中

影孤海內干戈滿﹐愁入天涯艸樹低。桑柘影空蠶已老﹐陂塘涸盡燕無泥。

○扇尾羊

馮翊春艸香芊綿﹐柔毛食飽飲苦泉。臥沙稀肋瓊筯細﹐帶霜小耳春繭圓。扇尾一方移種類﹐風頭萬里搖鮏羴。吾生本無食肉相﹐不煩浼手愁烹煎。

○馬酮

漫說千杯不醉人﹐淸光壓倒洞庭春。攜行可用紫絲絡﹐渴飲不煩烏角巾。搖動革囊成醞釀﹐封藏花盎作逡巡。坐中一混華夷俗﹐或有豪吞似伯倫。

○句

宿雨乍收云葉斷﹐猶疑電影掣湖心。【濟南金綫泉宿雨】

秋澗集﹕故人楊奐主漕洛師﹐湣其窶﹐用監嵩州酒。時兵後邑居榛荒﹐日與鹿豕伍﹐而隨所徵上謁。奐方據案坐堂上﹐吏鳧雁行立﹐炎掛布囊﹐掖下杖巨梃﹐直前曰「楊使君不相知﹐置我於此﹐幾爲老羆所噬。吾不能爲汝再辱﹗」遂揖而去。自是長遊河朔﹐以詩鳴諸公間。其洛陽懷古各云。濟南金綫泉宿雨云雲。扇尾羊各云云。予時能憶者止此。

◆撖夅【一作「撒舉」。】

撖夅字彥舉﹐陜人。有函穀道人集。

案﹕元遺山有爲橄子醵金詩云「秋來聞說酒杯疏﹐卻爲窮愁解著書。」與困學齋雜錄合﹐惟「撖」字又作「橄」。

無題

記夢

過沙井

遊香山

送郭佑之

句

○無題

誰家金鴨暖梅魂﹐繡戶春風半掩門。桃葉等閒畱暮雨﹐梨花寂寞過黃昏。盤盤鸞髻堆云影﹐澹澹蛾眉掃月痕。常似謝家銀燭底﹐鳳凰釵影落瑤尊。

○記夢

千里崤函楚客行﹐關河西上鐵牛城。申湖亭下月初上﹐召伯堂前艸自生。十里杏園紅雨暗﹐一條春水碧羅平。覺來半壁寒燈底﹐吹落風檐暮雨聲。

○過沙井

沙沈石馬廢城秋﹐劍鉞寒生古戍樓。平日只疑無蜀道﹐此行何處問荊州﹖山連海塞從西斷﹐水界龍荒盡北流。一曲商歌才夜半﹐朔風吹雪望牛頭。

○遊香山

石棧天梯落日紅﹐誰開靑壁削芙蓉﹖捫參歷井來何暮﹐佩玉鳴鑾更不逢。僧去古潭雲渡水﹐鶴陰淸露月平松。世間骨相誰潘閬﹖誤打金陵半夜鐘。

○送郭佑之

南口靑山北口云﹐天涯何地又逢君。陌頭楊柳西行馬﹐畫角三聲不忍聞﹗

困學齋雜錄﹕詩人撒舉﹐性嗜酒﹐工於詩。客京師十餘年﹐竟流落而死。今得逸詩數篇﹐信手錄之﹐云云。

○句

气淩太華五千仞﹐詩繞國風三百篇。【贈王秋澗】

秋澗集﹕撖夅字彥舉﹐少爲裏嗇夫。初不解文字﹐一日忽能作詩﹐吐奇怪語。嘗贈詩云云。

◆鄭云表

句

○句

形如槁木因詩苦﹐眉鎖蒼山得酒開。

困學齋雜錄﹕撒舉同時有鄭云表者﹐慕彥舉之爲人﹐作詩挽之云云。人以爲寫眞云。

●元詩紀事卷五

侯官陳衍輯

劉因

方回

方存心

劉光

楊公遠

葉梅嶠

唐元

許古淸

程巨夫

葉李

元淮

李思衍

董恢

湯仲友

龔開

於石

杜伯髙

呂起猷

許獻臣

◆劉因

因字夢吉﹐保定容城人。初名駰﹐字夢驥。表所居曰靜修。至元十九年﹐徵拜右贊善大夫﹐二十八年﹐召爲集賢學士﹐固辭不起。謚文靖。

滋溪文稿﹕獨好長嘯。嘗遊西山﹐當秋風木落時﹐作一曲而感慨系之。王師伐宋﹐先生作渡江賦以哀之。嘗愛諸葛孔明「靜以修身」之語﹐表所居曰靜修。閒遊郎山﹐號雷溪眞隱。

林泉隨筆﹕劉靜修詩﹐古﹑選不減陶﹑柳﹐其歌行﹑律詩直遡盛唐。其爲文章﹐如田孝子碑﹑輞川圖記等作﹐皆正大光明。

讀史

詠曾點

書事三首

馮道

宋理宗南樓風月橫披二首

白雁行

登鎭州隆興寺閣

金太子允恭墨竹

○讀史

紀錄紛紛已失眞﹐語言輕重在詞臣。若將字字論心術﹐恐有無邊受屈人。

薛文淸公集﹕道盡作史之獘。

○詠曾點

獨向舞雩風下來﹐心齋門外欲生苔【心齋庶齋老學叢談卷中及靜修先生文集﹝四部叢刊影元刊本﹞卷十三曾點扇頭均作「坐忘」﹐按下文有「坐忘乃莊子之說」云云﹐當從。】。歸時過著顏家巷﹐說與城南花正開。

庶齋老學叢談﹕靜修集讀史詩云云﹐殊非確論。修史自有定例﹐謂如其人功十而過一﹐本傳不書其過﹐十功豈不能贖一過﹖其過必於他傳見之。其人過十而功一﹐傳必書其功﹐謂其人豈無一善可書﹖或有當書之事﹐本傳不載者﹐必於他傳見之。其例甚多﹐未易縷陳。又詠曾點云云。此猶非也。「坐忘」乃莊子之說﹐借孔顏之名以形容道妙﹐非孔門實事﹐以此求顏子﹐則誤矣。未可以私意立說﹐輕於訾毀聖賢﹐況顏子與聖人﹐僅隔一壁﹐城南之花﹐豈足動其心﹖語意大欠持擇。

○書事三首

當年一綫魏瓠穿﹐直到橫流破國年。艸滿金陵誰種下﹐天津橋上聽啼鵑。

升庵詩話補遺﹕劉文靖公因書事絕句云云。宋子虛詠王安石亦云「投老歸耕白下田﹐靑苗猶未罷民錢。半山春色多桃李﹐無柰花飛怨杜鵑」。二詩皆言宋祚之亡由於安石﹐而含蓄不露﹐可謂詩史矣。

臥榻而今又屬誰﹖江南回首見旌旗。路人遙指降王道﹐好似周家七歲兒。

南濠詩話﹕劉靜修書事詩云云。周公謹雜識載北客詩「憶昔陳橋」云云。二詩皆爲宋太祖作者﹐若出一機軸﹐而辭意嚴正﹐可謂詩之斧鉞矣。

○馮道

亡國降臣固位難﹐癡頑老子幾朝官。朝梁暮晉渾閒事﹐更捨殘骸與契丹。

筆精﹕馮道歷事四朝﹐後世羞之。歐公作史謂無廉恥﹐史斷諸賢﹐紛紛訾議。不如元劉靜修一絕﹐約而盡也﹐云云。

○宋理宗南樓風月橫披二首【元音作「煙波橫披圖」。】

試聽陰山敕勒歌﹐朔風悲壯動山河。南樓煙月無多景﹐緩步微吟柰爾何﹗

物理興衰不可常﹐每從气運見文章。誰知萬古中天月﹐只辦南樓一夜涼。

元音﹕太祖嘗詠月云「才到中天萬國明。」理宗和云「並在南樓一夜涼。」步故以寓其意云。

西湖志余﹕理宗嘗畫南樓風月橫披﹐有「並作南樓」之句。靜修題詩云云。蓋「才到中天」﹐宋太祖月詩也。

○白雁行

北風初起易水寒﹐北風再起吹江幹。北風三吹白雁來﹐寒气直薄朱崖山。乾坤噫气三百年﹐一風掃地無畱殘。萬里江湖想瀟灑﹐佇看春水雁來還。

西湖志余﹕先是﹐臨安有謠云「江南若破﹐白雁來過。」蓋伯顏之讖也。劉靜修白雁云云。蓋寓言也。

○登鎭州隆興寺閣

太行鱗甲搖晴空﹐層樓一夕蟠白虹。天光物色驚攺觀﹐少微今在靑雲中。初疑平地立梯磴﹐淸風西北天門通。又疑三山浮海至﹐載我欲去扶桑東。雯華寶樹忽當眼﹐拍肩愛此金仙翁。金仙一夢一千載﹐騰擲變化天無功。萬象繞口恣噴吐﹐坐令四海皆盲聾。千池萬沼盡明月﹐長天一碧無遺蹤。我生玄感非象識﹐此眼此臂將安庸。海嶽神光埋禹鼎﹐人間詭態何由窮。金天月窟爾鄕國﹐玉毫萬丈須彌峯。一杯徑欲呼與語﹐爲我返駕隨西風。堂堂全趙思一豁﹐江山落落吾心胸。中原左界此重鎭﹐形勢彷佛餘兵衝。歌舞遺臺土花碧﹐旗幟西山霜葉紅。乾坤割裂萬萬古﹐烏鳶螻蟻爲誰雄。滹水悠悠自東注﹐落日渺渺明孤鴻。

詩藪﹕劉夢吉古﹑選學陶沖淡﹐有句無篇。歌行學杜﹐隆興寺﹑明遠堂等作﹐老筆縱橫﹐𨿽間涉宋人﹐然不露儒生腳色。

○金太子允恭墨竹

黑龍江頭气鬱蔥﹐武元射龍江水中。江聲怒號久不瀉﹐破墨揮灑余神功。天人與竹皆眞龍﹐墨竹以來凡馬空。人間只有墨君堂﹐何曾夢到瓊華宮。瑤光樓前月如練﹐倒影自觀河山雄。金源大定始全盛﹐時以漢文當世宗。興陵爲父明昌子﹐樂事孰與東宮同。文采不隨焦土盡﹐風節直與幽蘭崇。百年圖籍有蕭相﹐一代英雄惟蔡公【惟蔡公「惟」原作「誰」﹐據靜修先生文集卷五攺。】。策書紛紛少顏色﹐空山夜哭遺山翁。我亦飄零感白髮﹐哀歌對此吟雙蓬。秋聲蕭蕭來晚風﹐極目海角天無窮。

靜修集﹕自注﹕黑龍江見金史。幽蘭軒﹐義宗死所。汴亡﹐張蔡公以金實錄歸﹐遺山嘗就公謄錄﹐此軸亦公得於汴之中祕者。公之子仲仁﹐持以求予詩﹐故終篇及之。

◆方回

回字萬里﹐號虛谷﹐徽州歙縣人。宋景定壬戌﹐別省登第﹐知嚴州。元兵至﹐迎降﹐卽以爲建徳路總管﹐尋罷。有桐江集。

秋晚雜書十首

雨夜雪意

初夏書事

久雨

舟行靑溪道中入歙三首

聽航船歌十首

春半久雨走筆二首

次韻張耕道喜雨見懷兼呈趙賓暘

挽委順子王防禦

甲午元日

悵惋詩二首

句

句

○秋晚雜書十首【錄六】

堂堂陳去非﹐中興以詩鳴。曾呂兩從橐﹐殘月配長庚。尢蕭範陸楊﹐復振幹淳聲。爾後頓寂寥﹐艸虫何薨薨。永嘉有四靈﹐詞工格乃平。上饒有二泉﹐旨淡骨獨淸。學子孰取捨﹐吾非私重輕。極玄𨿽有集﹐豈得如淵明。

竊嘗評少陵﹐便生太宗時﹐豈獨魏鄭公﹐論諫垂至玆。天寶得一官﹐主昏事已危。脫命走在所﹐窮老拜拾遺。卒坐鯁直去﹐漂落西南陲。處處苦戰鬭﹐言言悲亂離。其間至痛者﹐莫若八哀詩。我無此筆力﹐懷抱頗似之。

人言太白豪﹐其詩麗以富。樂府信皆爾﹐一掃梁隋腐。余編細讀之﹐要自有朴處。最於贈答篇﹐肺腑露情愫。何至昌谷生﹐一一雕麗句。亦焉用玉溪﹐纂組失天趣。沈宋非不工﹐子昂獨髙步。畫肉不畫骨﹐乃以帝閒故。

六經天日月﹐諸子如四時。史自班以上﹐語奇文亦奇。踵武蔚宗輩﹐語有文無之。小宋刊新唐﹐不悟宵寐規。以藝傳李杜﹐待之無乃卑。他人有遺集﹐一覽不再窺。惟此與韓柳﹐咀嚼無厭期。儕彼楓落生﹐吾欲鐫此疵。

道自漢魏降﹐裂爲文與詩。工詩或拙文﹐文髙詩或卑。香甌假山序﹐不妨自一奇。鰣橘多骨核﹐乃至肆詆訾。恭維陳無已﹐此事獨兼之。五七掩杜集﹐千百臻秦碑。四海紫陽翁﹐歸美豈其私。所以此虛叟﹐取爲晚節師。

世稱陶謝詩﹐陶豈謝可比﹖池艸故未凋﹐階藥已頗綺。如唐號元白﹐白豈元可擬﹖中有不同處﹐要與分朴詭。鄭圃趙昌父﹐潁川韓仲止。二泉豈不髙﹖顧必四靈美。咸潮生薑門﹐蟚蜞以爲旨。未若玉山雪﹐空鐺煮荒薺。

隱居通議﹕方紫陽序羅壽可詩曰﹕詩學晚唐﹐不自「四靈」始。宋剗五代舊習﹐詩有白體﹑昆體﹑晚唐體。白體如李文正﹑徐常侍昆仲﹑王元之﹑王漢謀。昆體則有楊﹑劉西昆集傳世﹐二宋﹑張乖崖﹑錢僖公﹑丁厓州皆是。晚唐體則九僧最逼眞﹐寇萊公﹑魯三交﹑林和靖﹑魏仲先父子【魏仲先原作「和仲先」﹐據隱居通議﹝讀畫齋叢書本﹞卷六攺正。按﹕魏野﹐字仲先﹐號艸堂居士﹐蜀人﹐有艸堂集】﹑潘逍遙﹑趙淸獻之徒﹐凡數十家。歐公出焉﹐一變爲李太白﹑韓昌黎之詩。蘇子美二難相爲頡頏﹐梅聖兪則唐體之出類者也。蘇長公踵歐公而起﹐王半山備眾體﹐精絕句﹐五言或三謝【三謝隱居通議作「追陶謝」。】。獨黃雙井專爲少陵﹐秦﹑晁莫窺其藩。張文潛自然有唐風﹐別成一宗﹐惟呂居仁克肖。陳后山棄所學學雙井。黃致廣大﹐陳極精微﹐天下詩人北面矣。立爲江西派之說﹐銓取或不盡然。陳簡齋﹑曾文淸爲渡江之巨擘。幹淳以來﹐尢﹑範﹑楊﹑陸﹑蕭﹐其尢也。髙古淸勁﹐盡掃餘子﹐又有一朱文公。嘉定而降﹐稍厭西江。永嘉四靈﹐復爲九僧。晚唐體日淺日下﹐然尙有餘杭二趙﹑上饒二泉﹐典型未泯。今學詩者﹐不於三千年間上溯下沿﹐窮探邃索﹐往往追逐近世六七十年間之所偏向﹐非區區之所敢知也。

○雨夜雪意

洶湧風如戰﹐蕭騷雨欲殘。遙峯應有雪﹐半夜不勝寒。吾道孤燈在﹐人寰幾枕安。何當眩銀海﹐淸曉倚樓看。

瀛奎律髓﹕予丁丑之冬在桐江﹐賦雨夜雪意云云。魯齋趙君與東字賓暘和予此詩﹐「哦詩字欲安」﹐佳句也。尾句亦活動﹐勝予所倡。

○初夏書事

平生萬事鳥飛空﹐綠鬢蒼顏俛仰中。醉若山頹無舊侶﹐坐如泥塑有新功。詩成不覺窗移日﹐心定何煩扇引風。結网小蛛恣來往﹐忘機應亦識衰翁。

新安文獻志﹕賢良阮公秀實﹐亟取此詩。

○久雨

元胡不出﹐積雨予尼。意彌八紘﹐膝此一席。誰具烝徒﹐假予楫航。一往滄海﹐觀彼茫洋。掩關晝眠﹐胡寧不暇﹖魯叟攸戒﹐敢視不夜。寂寂疏簾﹐幽幽空階。鳥下啐蘚﹐傷予之懷。悠悠古道﹐溢溢行潦。豈無岑樓﹐送目遙艸。心之憂矣﹐莫或予知。彼其之子﹐謂予寒饑。

新安文獻志﹕陳定宇批云﹕陶體。

○舟行靑溪道中入歙三首

夜寒如覺有猿吟﹐積翠重蒼萬壑深。下水輕舟弦脫箭﹐盤山細路綫穿鍼。

刺桐花發艸如藍﹐欲卸綿袍翦紵衫。一夜春霜忽如雪﹐江南天气不宜蠶。

蕨拳欲動茗抽芽﹐節近淸明路近家。五日緩行三百里﹐夾溪隨處有桃花。

桐江集﹕睦州靑溪本歙州歙縣之東鄕﹐吾遠祖東漢賢良方公儲墓在焉。溯流而上﹐湍石奇怪﹐沈約所謂新安江水至淸是也。睦攺爲嚴州﹐歙州攺爲徽州﹐靑溪縣攺爲淳安縣﹐而歙縣獨存漢時舊名。

○聽航船歌十首【錄二】

南到杭州北楚州﹐三江八堰水通流。牽板船篙爲飯碗﹐不能辛苦把鋤頭。

桐江集﹕自注﹕舊航船不過揚子江﹐今直至淮河。三江者﹐錢塘江﹑吳淞江﹑揚子江。八堰者﹐杭州蕭公閘﹑北關堰﹐常州犇牛堰﹑呂城堰﹐潤州海鮮河堰﹐揚州瓜州閘﹐而召伯堰小不與﹐其一楚州北神鎭堰。

南姚村打北姚村﹐鬼哭誰憐枉死魂﹗爭似梢工畱口喫﹐秀州城外鴨餛飩。

桐江集﹕自注﹕秀之南門至海鹽縣古塘八十里﹐人人帶刀讎刼﹐十二年間﹐私殺官誅﹐骸骨如丘。

○春半久雨走筆二首

萬事心空口亦箝﹐如何感事气猶炎﹖落花滿硯慵磨墨﹐乳燕歸梁急捲簾。詩句妄希敲月賈﹐郡符深愧釣灘嚴。千愁萬恨都消處﹐笑指鄰樓一酒簾。

桐江集﹕自跋﹕回二十學詩﹐今七十六矣。七言決不爲許渾體﹐妄希黃﹑陳﹑老杜﹐力不逮則退爲白樂天及張文潛體。樂天詩﹐山谷喜之﹐���者在集。文潛詩自然不雕刻﹐山谷不敢�也。五言﹐回慕後山苦心久矣﹐亦多退爲平易﹐中有閬仙之敲﹐而人不識也。

○次韻張耕道喜雨見懷兼呈趙賓暘

疲氓多菜色﹐去守乏棠陰。屬慮千峯旱﹐俄聞六月霖。面灘船欲澀﹐茗務井還深。香潤回瓜圃﹐聲酣起蔗林。炎官初恣肆﹐道暍稍侵尋。畏日方焦野﹐油云忽冒岑。此涼蘇萬病﹐厥價倍千金。解郡𨿽逾歲﹐畱家尙至今。田登欣米賤﹐屋老懼書淋。遙念兒衣醭﹐兼虞婦竈沈。淒淸傳古調﹐憂悶豁煩襟。拭汗紕綀帨﹐搔頭斷玉簪。卻思穿石罅﹐共坐聽泉音。韭脆鮮鱗縷﹐梅芳煮醞斟。一江同照影﹐兩地隔論心。疑雪佳公子﹐輸君日對吟。

桐江集﹕自注﹕睦有近城灘民以船載磨治面﹐城中茶場大井汲者眾﹐故有「面灘船」「茗務井」之句。趙賓暘和予雨夜詩「兒童疑有雪﹐頻起穴窗看」﹐故有「疑雪佳公子」之句。

○挽委順子王防禦

溫飽逍遙八十餘﹐稗官元自漢虞初。世間怪事皆能說﹐天下鴻儒有弗如。聳動九重三寸舌﹐貫穿千古五車書。哀江南賦箋成傳﹐從此韋編鎖蠹魚。

研北雜誌﹕方萬里挽委順子王防禦詩云云。

○甲午元日

端平甲午臣八歲﹐甲午今年又一周。六十八年多少事﹐幾人已死一人畱。

○悵惋詩二首

鸚鵡籠開彩索寬﹐一宵飛去爲誰歡﹖早知黠嫗心腸別﹐肯作佳人面目看。忍著衣裳辜舊主﹐便塗脂粉事新官。丈夫能舉登科第﹐可得妖雛膽不寒。

一牝猶嫌將兩雄﹐趨新背舊片時中。陡忘前主能爲叛﹐乍事他人更不忠。玉椀空亡無易馬﹐絳桃猶在未隨風。何須苦問沙吒利﹐自是紅顏薄老翁。

○句

菊花與汝作生日﹐螃蟹喚吾入醉鄕。

諸公未許子爲政﹐萬事無如髯絕倫。

糟姜三盞酒﹐柏燭一甌茶。

跳上岸頭須記取﹐秀州門外鴨餛飩。

癸辛雜識﹕方回﹐徽人也。其父南遊﹐殂於廣中。回﹐廣婢所生﹐故其名及字如此。喜作詩﹐以放肆爲髙。有「菊花」云云。又與伯機爲壽「諸公」云云「糟姜」云云。又行杖云云。甲午元日云云。其處鄕專以騙脇爲事﹐鄕曲無不被其害者﹐怨之切齒。遂一向寓杭之三橋旅樓﹐而不敢歸。老而益貪淫﹐凡遇妓則跪之﹐略無羞恥之心。有二婢曰周勝雪﹑劉玉橊﹐方酷愛之﹐而二婢實不樂也。旣而方遊金陵﹐寄二婢於其母周姬之家﹐恣開杜陵之門﹐勝雪者竟爲豪客挾去。方歸﹐惟有悵惋而已。遂作二詩云云。自刻之梓﹐揭之通衢﹐無不笑者。

○句

何許中原惟雁見﹐不多吾輩只鷗知。

人生不作湖州守﹐亦合移居住霅濱。

梅磵詩話﹕方回吟稿中有云云之句﹐寄興甚遠。又舟行苕霅間嘉其景勝賦詩云云。後徳佑攺元﹐爲吳興倅貳﹐𨿽少酬所願﹐亦應不作守之讖。

◆方存心

存心﹐回子。

句

○句

村酒僅數行﹐野蔬不盈掬。

新安文獻志﹕秀山在嚴陵郡城之內。舊有亭曰秀亭。辛巳十一月二十七日﹐賓暘適至﹐黃應蟾惟月授小學於塾﹐三人各攜稚子﹐挈繩牀﹐命酒至暮。雪後霜晴﹐送目無極﹐乃以回兩日前「屋」字古詩爲韻﹐回首倡焉。秉燭繼之﹐各聳肩索筆﹐書數十聯。明日再集﹐又明日復集﹐而一百八十韻成﹐用昌黎郾城夜宿體。長兒存心亦獻數十句﹐惟云云一聯可取﹐而以其儉也﹐不以入篇。時至元十八年嘉平朔旦﹐方回萬里序。

◆劉光

光字玄暉﹐生宋季﹐有曉窗吟捲。

問田夫

○問田夫

淸晨出柴扉﹐偶遇耕田夫。爲問爾田間﹐近曾得雨無﹖田夫欣欣言﹐旱勢早已蘇。昨午云四合﹐一雨半日余。髙下粗沾漑﹐芃然藹菑畬。老夫聞此言﹐欣懌當何如。

新安文獻志﹕方虛谷曰﹕此詩絕好。玄暉學陶﹐故於短篇尢佳。

◆楊公遠

公遠字叔明﹐歙縣人。

回溪道中

○回溪道中

山束溪流窄徑迂﹐眼前景物入詩無﹖田中科斗古文字﹐柳下舂鉏春畫圖。巨室藏茶供客販﹐小旗誇酒誘人沽。行行不記幾多里﹐回首林端日又晡。

野趣有聲畫﹕方回跋﹕野趣﹐楊叔明舊與倡和﹐閱前作倐十三年矣。叔明能畫﹐能詩﹐筆愈益老﹐而須髮如漆﹐獨道貌猶未老也。豈胸中有所養而然乎﹖其無聲之詩﹐當求米元章﹑張彥遠輩評之﹐其有聲之畫﹐如回溪道中云云﹐此五十六字﹐溪山村落圖也。起句便能摹寫艸徑溪流偪側之勢﹔「科斗」﹑「舂鉏」兩句﹐生逼江西﹐自是兩幅奇畫﹔「儲茶」﹑「誇酒」一聯﹐村落中賈區飲肆﹐在紙上歷歷可數﹔尾句收拾﹐卻少畱不盡之意。全篇熟而不腐﹐新而不怪﹐詩妙至此﹐非胸中有所養不能也。余老矣﹐不能悉爲提掇佳處﹐舉其一足以知其餘焉。至元乙酉月良之朔﹐謹書於孚舟亭。

◆葉梅嶠

荷花辭

○荷花辭

未花葉自香﹐旣花香更別。雨過吹細風﹐獨立池上月。

新安文獻志﹕曹弘齋云﹕此詩故是幽遠。

◆唐元

元號筠軒。

藝圃

○藝圃

小園僅百步﹐花竹藝兩行。垂垂結夏實﹐蕭蕭吹晝涼。盆池曉更靜﹐照我須鬢長。復有靑靑蒲﹐風至互低昂。人生百歲中﹐弱艸棲熒光。亮無貞堅節﹐何以禦雪霜﹖達人豈求名﹐進善貴自彊。用世苟不能﹐退居固其常。

舊種竹數十﹐生筍已滿園。今年筍更繁﹐■﹝角戢﹞■﹝角戢﹞穿鄰垣。山童斸煙雨﹐便欲供朝餐。獨不忍饞口﹐保此靑瑯玕。物微志則遠﹐當異今日觀。平生遲暮心﹐與爾同歲寒。種莧甲已坼﹐苦菜行亦秀。耰鋤不憚勤﹐常恐地力瘦。旦旦望其長﹐灌漑那敢後。墻頭有蓬蒿﹐不種而自茂。此意定如何﹖爲爾吟淸晝。

新安文獻志﹕筠軒以所作謁虛谷﹐虛谷讀此三詩﹐亟加嘆賞。

◆許古淸

先生命題追和古柏行

○先生命題追和古柏行

夔府羈懷悲病柏﹐更尋廟柏摩牲石。惠陵遺恨國三分﹐丞相英姿身八尺。伊人𨿽往寸心在﹐大義未伸千載惜。月暗叢祠鬼火靑﹐霜寒蘚樹龍鱗白。巴江滔滔日夜東﹐荊榛蕭瑟永安宮。虎蛇行陣頑不動﹐魚水際會俱成空。老柯暗泣英雄雨﹐香葉尙鼓旌旗風。乃知扶持殆天意﹐未必呵護勤神功。侯生合作明堂棟﹐侯沒猶爲雪山重。魏宮晉殿總銷沈﹐楚舞巴歌代迎送。悠悠華表愁歸鶴﹐黯黯蒼梧棲老鳳。猶恐風霆撼石根﹐臥龍奮起當天用。

新安文獻志﹕吟社司盟黎芳洲廷瑞批云﹕和者百餘人﹐此卷韻妥意貫﹐結語亦奇﹐殊不易得。

◆程巨夫

巨夫名文海﹐以字行。其先徽州人﹐宋末家建昌。元兵南下﹐從季父入覲﹐授管軍千戶﹐官至翰林學士承旨。謚文憲。有雪樓集。

送程君儁學正歸潯陽

贈汪郎中

七賢過關圖

○送程君儁學正歸潯陽

五老催歸客﹐天寒道路長。殘冬涉易水﹐幾日到潯陽﹖學見吾宗盛﹐身隨聖道昌。未應嗟晚達﹐松菊近柴桑。

新安文獻志﹕道園虞氏曰﹕雪樓詩沖淡悠遠。

○贈汪郎中

此老今年八十三﹐江濱獨擅漢衣冠。文章銜袖龍蛇字﹐須髮如霜虎豹顏。耆舊於今足塵土﹐典型畱此重家山。醴牢略具髙年禮﹐萬一神丹乞九還。

雪樓集﹕自跋﹕余解官歸省﹐舟過吳城山下。耆舊雕落﹐有慨其嘆。忽老人龐眉皓發﹐衣冠偉然﹐惠詩一卷﹐問之年﹐曰「八十三矣。」復遺瓜三枚﹐不一語而去。余意其異人也。坐有潘俊卿﹐謂余曰「此盧潭老人汪郎中也。」屬余西溯﹐未暇細論﹐令人饋以羊酒﹐將以此詩。至元二十八年龍集辛卯﹐十月十日。

○七賢過關圖

長庚自是謫仙人﹐子美逢時稷契臣。風雪茫茫五君子﹐醉吟猶得繼淸塵。

懷麓堂集﹕論七賢過關圖者多矣。霏雪錄所載差詳。蓋黃山谷嘗題之曰「眉山老書生作此圖﹐人物各有意態。」又謂七子者皆詩人﹐不指爲誰某也。予觀雪樓程巨夫集有詩云云。又嘗聞吾友倪文毅公嶽稱其父嘗見舊圖﹐人各有標目﹐有王維者﹐而不能悉記也。

◆葉李

李字太白﹐號亦愚﹐杭州人。至元十四年舉授浙西道儒學提舉﹐官至尙書右丞。謚文簡。

癸辛雜識﹕葉亦愚名李﹐先爲葉山所攻﹐後爲李性學所窘﹐遂以此飲恨而死。蓋二人正寓其姓名云。

口占

夢中詩

紀夢

○口占

如今便一似麻糊﹐也是人間大丈夫。筆裏無時那解有﹐命中有處未應無。百千萬世傳名節﹐二十三年非故居【非故居「居」字輟耕錄﹝陶氏影元刊本﹞作「吾」﹐似勝。】。寄語長安朱紫客﹐盡心好上帝王書。

輟耕錄﹕中書右丞葉公李﹐宋太學生。上書詆賈似道公田關子不便﹐專權誤國。似道怒﹐嗾林徳夫告公泥金飾齋扁不法﹐令獄吏鞫之﹐云「只要你做一个麻糊。」公卽口占一詩云云。遂遭黥﹐流嶺南。及蒙恩放還﹐與似道遇諸道﹐以詞贈之云「君來路﹐吾歸路﹐來來去去何時住﹖公田關子竟何如﹐國事當時誰汝誤﹗雷州戶﹐崖州戶﹐人生會有相逢處。客中頗恨乏蒸羊﹐聊贈一篇長短句。」

○夢中詩

通明殿逼紫微垣﹐一朵紅雲擁至尊。下土小臣勤稽首﹐願將惠澤溥元元。

○紀夢

宋時豪士石曼卿﹐帝命作主芙蓉城。我才比石十無一﹐半世虛負狂直名。年來似有喪心疾﹐薦共引鯀辜蒼生。天誅未加公論沸﹐日夕惟待鼎鑊烹。何哉異夢出非想﹐忽遇仙老談眞情。謂予夙是文昌相﹐漏泄輕舉遭彈抨。帝令墮謫飽憂患﹐且使兩足蹣跚行。追思善步不可得﹐飛升妙術矧敢輕。當時廷議祇如此﹐汝悔當復惟相迎。稽首老仙謝慈湣﹐臣罪當死天子明。久之寂滅一大樂﹐蓋棺待盡無他營。老仙笑許汝可教﹐引領直上朝玉京。通明大明二宮殿﹐林木蓊萃階瑤瓊。芙蓉爛熳錦欲似﹐帝皇錫以主殿名。賦詩奏謝九拜起﹐玉音嘉獎旁觀榮。癡人說夢聊一快﹐我獨知命不少驚。只恐才非曼卿敵﹐相見慚汗應如傾。從今閉目需帝召﹐玉樓續記時當成。兒孫自有兒孫福﹐與農報國須勤耕。

癸辛雜識﹕葉亦愚右丞辛卯八月初四日夜﹐忽夢老人曰「汝前爲文昌相﹐坐漏泄天機遭謫﹐能悔過﹐當復職。」引之至通明﹑大明二殿﹐俾爲主殿之職。於是賦詩四章以謝。及覺﹐僅記其一云云。於是作詩以紀其事云云。明年壬辰二月初六日卒。

◆元淮

淮字國泉﹐別號水鏡﹐臨川人。

立春盛雪戲作

人日書懷

昭君出塞

楊妃入蜀

句

絕句

○立春盛雪戲作

玉漏城頭報打春﹐連宵積雪蔽園林。頒春亭畔千夫掃﹐鼓角樓前五尺深。老守拈香幾墜笏﹐營軍攘土勝爭金。擊鞭不見牛蹤迹﹐旋叱衙兵撥雪尋。

○人日書懷

麗日池塘凍水消﹐嫩紅嬌白見芳苗。郊原雪霽東風軟﹐籬落梅殘碧玉凋。便好踏靑穿細艸﹐不妨攜酒驟鳴鑣。遙憐九曲沙堤畔﹐多少鵝黃上柳條。

○昭君出塞

西風吹散舊時香﹐收起宮裝換北裝。絨帽貂裘同錦綺﹐翠眉蟬鬢怯風霜。艸白雲黃金勒短﹐舊愁新恨玉鞭長。一天怨在琵琶上﹐試倩徵鴻問漢皇。

○楊妃入蜀

楊妃亡國禍根芽﹐剛道宮中解語花。慣得祿山謀不軌﹐釀成中國亂如麻。馬嵬坡下東風惡﹐龍鳳旗前戰士嘩。吹落海棠紅滿地﹐至今猶作畫圖誇。

○句

問歸行理輕如羽﹐沿路吟詩有一船。

渭川湘水多煙雨﹐我欲垂釣過一生。

金囦集﹕謝卓序﹕玩夫立春﹑人日之句﹐而燮調气象寓焉。味夫昭君﹑楊妃之什﹐而公感奮情思發焉。至於「問歸」云云﹐則識公之廉介﹔「渭川」云云﹐又知公功成身退之志。

○絕句

截髮搓繩聯斷鎧﹐撦旗作帶系金創。臥薪嘗膽經營了﹐更理毛錐治溧陽。

元史類編﹕以軍功顯閩中﹐官至溧陽路總管。嘗有詩云云。溧陽爲金陵上邑﹐至元十三年升爲溧州﹐繼攺溧陽府﹐已升爲路。淮到省乞攺作直隸州﹐小蘇民力。及去任﹐作詩云云。其廉退之風可想見。

◆李思衍

思衍字昌翁﹐號兩山﹐余幹人。至元間﹐授袁州治中﹐官至南臺禦史。

弔李肯齋

句

○弔李肯齋

天地由來有廢興﹐義無兩大一身輕。封疆社稷若不死﹐婦女須眉安用生。紐解三綱重接續﹐灰寒萬劫獨光明。便當配食三閭廟﹐啟迪民彜見太平。

庶齋老學叢談﹕潭帥李肯齋芾﹐城將破﹐舉家自刑﹐繼之以火。李兩山使交趾﹐道由長沙﹐弔云云。

○句

土暗塵昏天水碧﹐風驚雨過女眞黃。

鬼火光中遺石馬﹐仙盤柱下泣銅人。

吳禮部詩話﹕劉因夢吉詠薔薇詩﹕「色染女眞黃﹐露凝天水碧。」又薔薇酒亦用下六字﹐常愛其佳對。李思衍昌翁亦有一聯云云﹐未知孰先後也。李又有云云﹐句對亦工。

◆董恢

僦居

○僦居

白髮蒼頭一腐儒﹐行無轍迹住無廬。鄧林萬頃靑靑木﹐肯爲鷦鷯借一株﹖翠閣朱樓鎖揜扉﹐尋巢燕子不能歸。落花吹泥東風雨﹐遶徧芳檐無處依。

山房隨筆﹕至元戊寅己卯間﹐有董恢者﹐江陵人﹐後居太原。任丁角酒稅副使。僦屋以居﹐詩云云。

◆湯仲友

仲友名益﹐以字行﹐更字端夫﹐吳郡人。宋亡﹐浪迹湖海﹐自號西樓。有壯遊詩集。

過賈相宅

○過賈相宅

檀板歌殘陌上花﹐過墻荊棘刺檐牙。指麾已失鐵如意﹐賜予寧存玉辟邪。破屋春歸無主燕﹐曲池雨產在官蛙。木綿庵外尢愁絕﹐月黑夜深聞鬼車。

齊東野語﹕賈氏當國十有六年﹐近世以詩弔之者甚眾。吳人湯益一詩頗爲人所稱﹐云云。

◆龔開

開字聖予﹐號翠巖﹐淮陰人。

宋遺民錄附錄﹕居吳之日﹐髙郵龔璛爲忘年友﹐時人謂之楚兩龔﹐以比漢之兩龔。

又﹕吳萊桑海遺錄序﹕坐無幾席﹐一子名浚﹐每令俯伏﹐就其背按紙作唐馬圖。

瘦馬圖

自題中山出遊圖

○瘦馬圖

一從雲霧降天關﹐空盡天朝十二閒。今日有誰憐瘦骨﹐夕陽沙岸影如山。

畫鑑﹕近世龔聖予先生﹐身長八尺﹐碩大美髯﹐讀書爲文﹐能成一家法。畫馬尊師曹霸﹐得神駿之意﹐但用筆頗粗﹐此不足耳。畫人物亦師曹﹑韓﹐畫山水師米元暉﹐梅菊花卉﹐雜師古作﹐捲後必題詩﹐或贊﹑跋﹐皆新奇。嘗自畫瘦馬﹐題詩云云。

六研齋筆記﹕聖予作瘦馬圖﹐自題「一從」云云。經言「馬肋貴細﹐而凡馬僅十許肋﹐過此卽駿足﹐惟千里馬多至十有五肋。」假令肉中有骨﹐詎能令十五肋畢現於外﹖非瘦不可。因成此相﹐以表千里之異﹐尩劣非所諱也。淮陰龔開水木孤淸書。

○自題中山出遊圖

髯君家本住中山﹐駕言出遊安所適﹖謂爲小獵無鷹犬﹐以爲意行有家室。阿妹韶容見靚妝﹐五色臙脂最宜黑。道逢驛舍須少憩﹐古屋無人供酒食。赤幘烏衫固可烹﹐美人淸血終難得。不如歸飲中山釀﹐一醉三年萬緣息。卻愁有物覷髙明﹐八姨豪買他人宅。侍�君醒爲埽除﹐馬嵬金馱去無迹。

鐵网珊瑚﹕翠巖自記﹕人言墨鬼爲戲筆﹐是大不然﹐此乃書家之艸聖也。豈有不善眞書而能作艸者。在昔善畫墨鬼﹐有姒頤眞﹑趙千里。千里丁香鬼﹐誠爲奇特﹐所惜去人物科大遠﹐故人得以戲筆目之。頤眞鬼𨿽甚工﹐然其用意猥近﹐甚者作髯君野混﹐一豪豬卽之﹐妹子持杖披襟趕逐﹐此何爲者耶﹖僕今作中山出遊圖﹐蓋欲一灑頤眞之陋﹐庶不廢翰墨淸玩。譬之書﹐猶眞行之間也。鐘馗事絕少﹐僕前後爲詩﹐未免重用﹐今卽他事成篇﹐聊出新意焉耳。

◆於石

石字介翁﹐婺之蘭溪人。宋亡﹐隱居不仕﹐自號紫巖。

元詩選﹕紫巖讀史七首﹐中云「首錄酇侯忘紀信﹐不誅項伯戮丁公。「鄭君不肯更名籍﹐項伯胡爲賜姓劉﹖」對仗極工﹐惜全首未稱。

案﹕尙有「百二山河秦地險﹐八千子弟楚天亡」﹐亦工。

嚴陵釣臺

紫霞洞

句

○嚴陵釣臺

拋卻羊裘入漢庭﹐偶然髙臥兩忘形。先生無處可伸足﹐太史何煩奏客星。

吳禮部詩話﹕先大父嘗言﹐吾鄕有楊某者﹐好爲詩﹐多俚率﹐獨釣臺詩可喜﹐云「虹作長竿云作餌﹐纖月沈鉤在江底。巨鱗入手還縱之﹐漢家鼎小難調理。」紫巖於介翁﹐予早歲所師﹐嘗記其作云云。

○紫霞洞

洞門相對是吾家﹐朝看煙雲暮看霞。鐵笛一聲山石裂﹐老松驚落半巖花。

○句

一局殘碁雙鶴去﹐石枰空倚白雲寒。【白雲洞】

詩藪﹕勝國吾鄕詩人若於介翁﹑李坦之﹐皆新拔﹐多奇句。於在元頗知名﹐如紫霞洞云云。白雲洞云云。𨿽自元人語﹐亦豪爽可觀。

◆杜伯髙

句

○句

山圍花柳春風地﹐水浸樓臺夜月天。

紫巖集﹕鄕人杜伯髙﹐昔與諸公飲於湖上﹐得「風」「月」一聯。予愛其語﹐因爲足成之。

◆呂起猷

起猷字徽之﹐天臺人。宋亡隱居。

詠雪用滕字韻

又用曇字韻

○詠雪用滕字韻

天上九龍施法水﹐人間二鼠囓枯藤。鶩鵝聲亂功收蔡﹐蝴蝶飛來妙過滕。

○又用曇字韻

萬里江河凍欲含﹐渾如天地尙函三。橋邊驢子詩何惡﹐帳底羔兒酒正酣。竹委長身寒郭索﹐松埋短髮老瞿曇。不如乘此擒元濟﹐一洗江南艸木慚。

貧士傳﹕呂徽之﹐天臺人﹐居萬山中【萬山據貧士傳﹝寶顏堂祕籍本﹞卷下作「芳山」。按芳山卽芳溪山﹐浙江通誌卷十六引臨海縣誌云「芳溪山在縣西三十五里﹐深窅可百里。」似當從。】﹐綜博述詠﹐安貧逃名﹐常漁以自給。一日﹐攜獘楮﹐詣富家易谷。露頂短褐﹐布韈艸履﹐值大雪﹐立門下﹐人弗之顧。徐至庭前﹐聞閣中語﹐貴遊子弟詠雪﹐苦吟弗就﹐徽之哂焉。乃出侮之。徽之口占以答﹐無不精美。問其姓字﹐終不言。諸子弟曰「嘗聞吾鄕有呂處士者﹐欲一見而不能﹐先生豈其人耶﹖」曰「吾農家﹐安知呂處士﹗」因惠之谷。怒曰「不義之貨﹐我何庸取﹖」遂去。諸子弟瞰識其所。雪霽覓訪﹐惟艸屋壁立。忽米桶內有人﹐乃徽之妻也。天寒無衣﹐坐爲障耳。因問先生何在﹐答曰「溪上捕魚。」乃至彼見之﹐徽之臨溪曰「少需之。得魚易酒﹐飲諸公也。」俄頃﹐攜魚酒至﹐盡歡散別。翼日﹐復躡其蹤﹐則已行矣。函史﹕一日﹐攜薪芻詣富家易谷。值大雪﹐集客閣中﹐分韻賦詩。一人得「滕」字﹐苦吟弗就。徽之寒坐﹐因失笑。坐客詢之曰「何笑也﹖」曰「偶憶滕王蛺蝶事耳。」眾知其能詩﹐邀入坐﹐卽席賦有云云之句。坐客嘆服。隨限韻彊之賦﹐又立就。時宋南多故﹐兵革方始﹐徽之詩有「不如乘此」云云之語。

◆許獻臣

案﹕庶齋老學叢談有「許獻臣僉事」云云。

賓月堂詩

○賓月堂詩

人生自是人間月﹐客亦天邊寄此身。彼此虛空無著處﹐誰歟是主復誰賓﹖

七修類稿﹕此詩乃元人梁隆吉者﹐而同時許獻臣集中亦有之﹐此必二人友善﹐一時不知何人誤寫﹐後人因而誤刊耳。

●元詩紀事卷六

侯官陳衍輯

葉林

鄧牧

陳觀國

劉塤

王義山

傅定保

張伯淳

洪徳章

尹廷髙

趙棠

連文鳳

馮澄

楊本然

全璧

呂文老

方徳麟

劉汝鈞

翁合老

林子明

劉蒙山

周暕

趙必範

姚潼翔

胡南

姜霖

東必曾

方子靜

朱孟翁

趙必拆

劉時可

許元發

洪貴叔

徐端甫

朱釋老

李萼

陳君用

蔡潭

兪自得

王進之

陳希聲

陳堯道

陳舜道

吳■﹝王禺﹞

黃景昌

劉應龜

劉邊

戴東老

陳文增

劉存行

傅宣山

柳耆

兪如山

翁自適

郭建徳

駱侕賓

陳帝臣

兪埜山

林泉生

傅九萬

章彬

彭九萬

◆葉林

林字儒藻﹐一字符文﹐【一作「去文」。】號本山﹐錢唐人。生宋末﹐隱大滌山衝天觀。大徳間卒。眾稱髙行先生。

至道宮

絕句

句

○至道宮

猶存鼎鑊記熙丰﹐翠靄春深古路通。千百舂鉏一株樹﹐野田吹下雪花風。

洞霄圖志﹕至道宮﹐在余杭縣北三十里曹橋西﹐唐文明元年建。前有古松一﹐圍兩合抱﹐後有苦杏二﹐大與松埒﹐鷺鸛巢集其上。廚院有宋熙寧間所鑄巨鑊﹐四畔識歲月及施錢姓氏。隱士葉元文詩云云。

○絕句

金粟花前風細細﹐寶階地上月輝輝。夢回不屬紅塵境﹐涼露滿衣人醉歸。

○句

芙蓉搖風柳掛月﹐醉來健倒梨花堆。

吳禮部詩話﹕葉公詩如「金粟」云云。他警句如「芙蓉」云云「千百舂鉏」云云﹐皆佳。

◆鄧牧

牧字牧心﹐錢唐人﹐隱大滌山中﹐人稱文行先生。著有洞霄圖志﹐雜文稿名伯牙琴。

寄友

○寄友

我在越﹐君在吳﹐馳書邀我遊西湖。我還吳﹐君適越﹐遙隔三江共明月。明月可望﹐佳人參差﹔笑言何時﹐寫我相思。知君去掃嚴陵墓﹐祇把淸尊酹黃土。浮雲茫茫江水深﹐感慨空勞弔今古。孤山山下約陳實﹐聯騎須來踏春色。西湖千樹花正繁﹐莫待東風吹雪積。有酒如澠﹐有肉如陵﹐鼓趙瑟﹐彈秦箏﹐與君沈醉不用醒。人生行樂耳﹐何必千秋萬歲名﹗

吳禮部詩話﹕李坦之早歲入道洞霄宮﹐學文於隱者鄧牧﹐有葉林者﹐亦隱山中。坦之出山﹐時時誦葉﹑鄧詩。鄧有寄友云云。

◆陳觀國

癸辛雜識﹕陳觀國字用賓﹐永嘉勝士也。丙戌之夏﹐寓越﹐夢訪予於杭。壁間有古畫數幅﹐巖壑聳峭﹐竹樹茂密﹐瀑飛絕巘﹐匯爲大池﹐池中菡萏方盛開﹐一翁曳杖坐巨石上﹐仰瞻飛鶴翔舞。煙雲空蒙中﹐髣髴有字數行﹐體雜眞艸﹐其辭曰「水聲兮激激﹐云容兮茸茸。千松拱綠﹐萬荷湊紅。爰宅玆巖﹐以逸放翁。屹萬仞與世隔﹐峻一極而天通。予乃控野鶴﹐追冥鴻﹐往來乎蓬萊之宮。披海氛而一笑﹐以覩九州島島之同。」傍一人指云「此放翁詩也。」用賓驚寤﹐急書以見寄。詩語淸古﹐非思想所及。異哉﹗

送鄧牧心出陶山

○送鄧牧心出陶山

靑山無送迎﹐幽人自來去。落葉若相送﹐捲捲及行屨。檐端有孤云﹐仍爲守其處。落葉惜人不在山﹐孤云尙期人再還。斯人可期復可惜﹐我處落葉孤雲間。

吳禮部詩話﹕牧心嘗客會稽王修竹監簿所﹐有陳觀國用賓送其出陶山詩﹐亦佳。

◆劉塤

塤字起潛﹐號水村﹐南丰人。宋亡十餘年﹐薦署昭郡學正。又十餘年﹐命爲延平教授。有水雲邨稿。

補史十忠詩

賈似道

○補史十忠詩

知潭州湖南安撫使李公

池州通判權州事趙公

丞相都督信國公文公

參政行丞相事陸公

前左丞相江文忠公

江西制置司都統密公

淮東制置使知揚州李公

樞密閩廣宣撫使陳公

少傅樞密使張公

四川制置使知重慶府張公

知潭州湖南安撫使李公﹝芾﹞

三已甘退休﹐十連起遲暮。伊誰急求子﹐流落乃不怒。黑雲來如山﹐殺气震平楚。恭惟君父命﹐封疆以身護。闔門義不辱﹐呼卒汝善處。飛魂隨劍光﹐自已投火去。天泣鬼神愁﹐地搖山嶽僕。吾非莒柱厲﹐敢以死醜主﹖正自常事耳﹐命義逃安所﹖衝遠誰與儔﹐睢陽有張許。【吉悒字祖衝﹐丁穆字彥遠﹐皆晉忠臣。】

池州通判權州事趙公﹝卯發﹐昌州人﹐妻雍氏。﹞

若人作何狀﹖立節乃殊偉。人言此蜀珍﹐位卑名未起。坐分秋浦月﹐攝此千里寄。沙頭風色惡﹐寒城凜弘峙。吾聞開關迎﹐棄遁亦復恥。玆惟城郭臣﹐大義吾知已。間道走帛書﹐灑血別玉季。細君絕可人﹐雙飛同一死。南八彼男兒﹐此婦乃如此﹗骨朽香不廢﹐吾詩當靑史。

丞相都督信國公文公﹝天祥﹐丙辰狀元。﹞

時平輒棄置﹐事迫甘前驅。嗚呼忠義臣﹐匪直科目儒﹗江寒朔吹急﹐列城同一趨。豈不寄便安﹐綱常乃當扶。移檄倡諸鎭﹐奮袂躬援枹。川決莫我回﹐萬險棲海隅。天乎復不濟﹐道窮竟成俘。一死事乃了﹐吾頭任模糊。悠悠譏好名﹐責人無已夫。三衢有魁相﹐投老作尙書。【三衢魁相﹐謂畱夢炎。】

參政行丞相事陸公﹝秀夫﹞

天地無托足﹐海天同隰光。明知復何爲﹐不忍隳三綱。祼薦覬少延﹐謳歌寧遠忘。或者莒在齊﹐聊且帝一方。竭蹶竟委頓﹐臣謀非不臧。運去天莫畱﹐力盡心彌彊。終不負吾主﹐名義天地長。懷璽隨龍遊﹐舉室水中央。斯人文華士﹐乃爾百煉鋼。機云儻通譜﹐應羞朝洛陽。

前左丞相江文忠公﹝萬里﹑弟萬頃﹞

匡廬云錦屏﹐鴻儒產其下。風神儼如龍﹐夭矯莫可駕。捲懷經濟具﹐娑婆洛中社。怪事玉牀搖﹐淸晝天忽夜。突騎從何來﹖陰風飄屋瓦。大臣義有死﹐欲避吾不暇。庭前環止水﹐萬事付一捨。從容友靈均﹐朝野動悲吒。湣章極哀榮﹐汗簡誰記者﹖倘有南燻書﹐季方足堪亞。

江西制置司都統密公﹝侑﹞

臣有致身義﹐豈計官崇卑。偏將知死忠﹐不曰天下奇。漢節旣披靡﹐失位趨江西。閫帳駐臨汝﹐招徠樂其歸。雪寒南浦愁﹐羽檄蘄濟師。一將奮風虎﹐鼓行亟飆馳。踰嶺疾戰苦﹐裹瘡呼健兒。坐縛膝不屈﹐伏鑕甘如飴。小臣裨校耳﹐職也宜死綏。廬州大將在﹐白首豎降旗。

淮東制置使知揚州李公﹝庭芝﹞

淮海接風塵﹐胡乃似鐵壁。臥護有天人﹐十載藉福力。重來人未老﹐愁絕事如昔。苦戰孤城危﹐痛哭天柱折。夢遊三山上﹐人倫浮海出。突圍志南徵﹐吾欲重建極。天弗鑑臣忠﹐冥冥墮叢棘。先軫面如生﹐萇弘血化碧。臣死誰復知﹖臣忠終不易。一將更大事﹐嚼舌死罵敵。

樞密閩廣宣撫使陳公﹝文龍﹐戊辰狀元。﹞

淳熙名宰孫﹐比徳粹如玉。決科魁偉英﹐駸駸廌冠肅。類田煩諫疏﹐相嗔俄嗾逐。補郡仍免歸﹐黃流已漫陸。天族日光薄﹐力疾支顚覆。蹉跎南冠縶﹐道病死不辱。往昔五峯堂﹐傾蓋語跋燭。斯人眞妙人﹐哀哉慳厚祿﹗長揖丙辰魁﹐各天並黃鵠。不有二忠存﹐千古笑科目。

少傅樞密使張公﹝世傑﹞

士有守節死﹐豈以責武夫﹗武夫尙能奇﹐消得銀管書。何許熊虎英﹐鐵面美髯須。護寒久枕戈﹐赴難甘捐軀。金山定活著﹐志願嗟違初。江心集羣策﹐炎精回一噓。間關障海濱﹐萬死存趙孤。時也可柰何﹐北風散檣烏。漂漂竟何之﹖無乃膏鯨魚。渭濱多貴將﹐反笑斯人迂。

四川制置使知重慶府張公﹝玨﹞

坤維拓提封﹐形勝古天府。血戰五十秋﹐零落餘八柱。江南傳箭急﹐誰暇此回顧。落日古渝城﹐杖鉞乃甚武。天東甑𨿽墮﹐吾自彊支拄。渡瀘躬討逆﹐歸來戰彌苦。蕭條下夔門﹐機穽伏中路。咄咄快敵仇﹐誰歟掩抔土。哀哉關西雄﹐國亡猶不負。同時督軍將﹐腰金插雙虎。

符遂撰水村先生傳﹕年三十七而宋亡﹐時多死節之臣﹐恐其名行不傳﹐作補史十忠詩。水雲邨吟稿﹕自跋﹕右襄圍以來﹐死忠者蓋不止此﹐然多所不知﹐知其詳且顯者﹐莫如此十公﹐故先賦此十詩﹐尙竢續書﹐以著大節。噫﹗十詩存卽十忠不亡﹐十忠不亡﹐吾十詩亦永存矣。

○賈似道

三百餘年曆數更﹐東南萬里看升平。黃金臺上麒麟閣﹐混一元勛是賈生。

隱居通議﹕一代之亡﹐必有一誤國者﹐爲人所指目﹐見於吟詠﹐自唐以來賦者多矣。𨿽機軸不免相同﹐然誅姦諛於旣死﹐誠千古之一快﹐不可議其蹈襲也。如唐彥謙詠文惠宮人云「認得前家令﹐宮人淚滿裾。不知梁佐命﹐全是沈尙書。」李太伯覯詠漢宮云「哀平外立國權分﹐只爲當時乏嗣君。試問莽新誰佐命﹖祗應飛燕是元勛。」鄭毅夫獬詠範蠡云「十重越甲夜成圍﹐宴罷君王醉不知。若論破吳功第一﹐黃金只合鑄西施。」趙漢宗詠張麗華云「陳事分明屬綺羅﹐香塵吹盡井無波。行軍長史何勞怒﹐次第論功妾更多。」予叔長秋麓翁詠陳後主亦云「晉王前殿賀平陳﹐從此江南雨露均。四百年間重混一﹐誰知江令是勛臣﹖」宋之失國﹐賈似道爲之也。余竊嘗爲之詩云云。

◆王義山

義山字符髙﹐富州人。宋景定壬戌廷試乙科﹐授永州司戶。入元﹐行中書省聘教授路學﹐掌江西學事。有稼村類稿。

句

○句

詩思已隨春意動﹐夜衾不怕曉寒新。

一枝瀟灑無塵涴﹐半夜髙寒對月明。

滿斟綠斝安排醉﹐牢裹烏紗照顧吹。

元詩選﹕如齋居雜興雲云﹐贈陳梅垣云云﹐和紫極登髙韻云云﹐亦復刻意求新。

◆傅定保

定保字季謨﹐號古直﹐晉江人。宋咸淳中﹐禮部奏賦第四。大徳初﹐薦授漳州路學正。

四賢祠次韻

○四賢祠次韻

四傑唐遺迹﹐千年此妥靈。艸荒丞相冢﹐云鎖隱君亭。助教衣猶綠﹐翰林山尙靑。因懷水南令﹐愁思遶春汀。

泉州府誌﹕四賢祠祀唐姜公輔﹑秦系﹑韓偓﹑席相。

按﹕詩中「助教衣猶綠」句﹐疑所祀乃歐陽詹﹐非席相也。

◆張伯淳

伯淳字至道﹐杭州崇徳人。宋舉進士﹐除太學錄。入元﹐用薦官至侍講學士。有養蒙先生集。

句

○句

瘦筇支彳亍﹐狹路寫之玄。

才從國子先生出﹐曾是分司禦史來。

一廉宜得能官譽﹐垂去還如始至時。

曾觀海者難爲水﹐自出山來無此遊。

幕中頗見此客不﹖江左喧傳某掾來。

元詩選﹕佳句頗多﹐如出郊云云﹐送王士能赴衢州同知云云﹐望梅樓云云【望梅樓「梅」字從詩意疑爲「海」之形誤。】﹐送張從之臺郎云云﹐覺意深語健﹐耐人吟諷也。

◆洪徳章

徳章字巖虎。

句

○句

有子定知吾事足﹐貧家頗覺此聲佳。

風露對檠逼詩父﹐雲煙落紙凜羣兒。

續軒渠集﹕王鳳靈敍﹕吾鄕先正教諭洪吾圃先生﹐當有宋末運﹐不樂仕進﹐遁肥蓄識﹐以詩律自鳴﹐所著有軒渠集若干首。其仲子訓導希文﹐號去華山人﹐妙承宗旨。嘗與夜半談詩﹐渠然樂適﹐故其詩有云云。集之名軒渠以此。惜今散落﹐不見其全﹐其所存者﹐惟去華山人續軒渠集而已。

◆尹廷髙

廷髙字仲明﹐別號六峯﹐遂昌人。遭亂﹐宋亡二十年始歸故鄕。嘗掌教於永嘉。有玉井樵唱正續集。

遊太虛觀臨池賦

○遊太虛觀臨池賦

路入煙蘿別有天﹐我來散發坐風軒。玉峯積翠花香潤﹐石洞藏丹雲气溫。水影倒棲松頂鶴﹐谷聲遙答嶺頭猿。个中妙處誰能畫﹖寫入篇章當艸玄。

玉井樵唱﹕自注﹕「水影」一句﹐竟不能偶。大兒祖憲以「谷聲」云云爲對﹐亦粗可用﹐因足成篇。

◆趙棠

棠字國炎。

弔瓊花

○弔瓊花

名擅無雙气色雄﹐忍將一死報東風。他年我若修花史﹐合傳瓊花烈女中。

山房隨筆﹕揚州瓊花﹐天下祇一本﹐士大夫愛重﹐作亭花側﹐扁曰無雙。徳佑乙亥﹐北師至﹐花遂不榮。趙棠國炎賦絕句弔之。

◆連文鳳

文鳳字伯正﹐三山人。

春日田園雜興

○春日田園雜興

老我無心出市朝﹐東風林壑自逍遙。一犂好雨秧初種﹐幾道寒泉藥旋澆。放犢曉登云外壠﹐聽鶯時立柳邊橋。池塘見說生新艸﹐已許吟魂入夢招。

月泉吟社第一名﹕評曰﹕眾傑作中﹐求其粹然無疵﹐極整齊而不窘邊幅者﹐此爲冠。

月泉吟社序﹕浦江吳渭﹐宋時嘗爲義烏令。元初﹐退食於吳溪﹐延致鄕遺老方韶父與閩謝臯羽﹑括吳思齊主於家﹐始作月泉吟社﹐四方吟士從之。三子者﹐乃爲其評較揭賞云。

又﹐送詩賞小札序﹕預於丙戌小春望日﹐以春日田園雜興爲題﹐至丁亥正月望日收卷。月終結局﹐收二千七百三十五卷﹐選中二百八十名﹐三月三日揭榜。

送詩賞札﹕伏以月泉吟社﹐久盟湖海之交﹔春日新題﹐剩寫田園之興。得周南而正始﹐可冀北之空羣。執事振響武林﹐舒翹文苑。種秧澆藥﹐已朝市之無心﹔放犢聽鶯﹐更池塘之入夢。杼機自別﹐冠冕爲宜。某心所甚欣﹐手之不釋。詩成奪錦﹐誦珠玉者翕然﹔禮以爲羅﹐愧瓊瑤則多矣。餘如元穎﹐並致篚筐。

回送詩賞札﹕讀淵明詩﹐久識田園之趣﹔從夫子學﹐願爲農圃之民。未敢望其下風﹐胡遽延之上座。執事雅懷月霽﹐淸思泉寒。某羨珠玉之在側﹐忝糠粃之播前。舊擬秋聲﹐曾占桐江之風景﹔新題春日﹐又分婺女之星輝。豈好爲朱公之變姓易名【變姓易名原作「變易姓名」﹐與對句「召鬧取怒」格不合﹐因據月泉吟社詩﹝詩詞雜俎本﹞攺正。】﹐深恐蹈柳子之召鬧取怒。慚非重寶﹐俾獲與錦囊之榮﹔賜侈香羅﹐復喚起靑衫之夢。受絲毫而皆感﹐與筆墨以忘言。謹述謝私﹐伏祈鑑在。

案﹕來往小札各二十餘首﹐錄一首以槪其餘。

◆馮澄

澄字澄翁﹐義烏人。

前題

○前題

編闌春思倩吟鞭﹐著面和風軟似綿。黃犢烏犍秧谷候【候原作「後」﹐據月泉吟社詩攺。蓋「候」與下句「天」對﹐「後」當爲音近而誤。】﹐雄蜂雌蝶菜花天。把鋤健婦踏煙壠﹐抱甕丈人分野泉。忙事關心在何處﹖流鶯不聽聽啼鵑。

月泉吟社第二名﹕起善包括﹐兩聯說田園的而雜興寓其中﹐末語亦不泛。

◆楊本然

本然字舜舉﹐金華人。

前題

○前題

春風建業馬如飛﹐誰肯田園拂袖歸﹖栗裏久無彭澤賦﹐松江僅有石湖詩。踏歌槌鼓麥秧綠﹐沽酒裹鹽菘芥肥。吳下風流今莫續﹐杜鵑啼處艸離離。

月泉吟社第七名﹕起敍石湖出處﹐善黏綴本題﹔頷聯引淵明爲對﹐語有斟酌﹔頸聯就範詩狀田園﹐結有悠揚不盡之興。此詩若止如前半篇﹐則於義當屬賦矣。

又

露畦煙陌裏﹐名利等秋毫。引犢隨牛放﹐祈蠶望繭繅。和根挑薺菜﹐帶葉摘櫻桃。讀罷歸來賦﹐臨風欲和陶。

月泉吟社第三十六名﹕有點檢無疏漏。二聯能以俗爲雅﹐「和根」﹑「帶葉」﹐𨿽只舊對﹐卻轉移得好。末押「和陶」更佳。

◆全璧

璧字君玉﹐杭人。

句

○句【前題】

晉氏衣冠門外柳﹐豳人風俗屋邊桑。

未分東風欺老眼﹐一編牛背臥斜陽。

月泉吟社第九名﹕見趣髙﹐格調別﹐觀前題八字及末句語﹐可想其人。

◆呂文老

文老字澹翁﹐東陽人。

前題

○前題

月筩紀閏附靑煒﹐民野陶然化日熙。祀備枌楡祈稔歲﹐宴酣花柳樂淸時。洛中富貴斜陽恨﹐錦上勛勞千古思。浩興歸來吟不盡﹐陶詩和後和豳詩。

月泉吟社第十名﹕引用田園事全與諸作不同﹐覃思一至於此﹐末句亦縝密。

◆方徳麟

徳麟字藏六﹐桐江人。

前題

○前題

繞畦晴綠弄潺湲﹐倚杖東風卻黯然。往夢更誰憐秀麥﹐閒愁空自托啼鵑。犂鉏相踵地力盡﹐花柳無私春色偏。白髮老農猶健在﹐一蓑牛背聽鳴泉。

月泉吟社第十一名。送詩賞札﹕執事望聳東安﹐羣稱北冀。晴畦自繞﹐鵑聲謾寄於閒愁﹔春色𨿽偏﹐牛背獨誇於老健。細觀妙格﹐知出淸芬。云云。

◆劉汝鈞

汝鈞字君鼎﹐三山人。

句

○句【前題】

艸坪間見烏犍點﹐畬水飛來白鷺雙。

月泉吟社第十二名﹕意圓語妥﹐五六善寫物態﹐用韻尢工。

◆翁合老

合老字仲嘉﹐建徳人。

前題

○前題

韶華到處入冥搜﹐郭外人家事更幽。土脈正融催觳觫﹐林陰微合聽鉤輈。誰家酒熟社公醉﹐明日桑空蠶妾愁。祇恐春工忙裏度﹐又吟風雨滿城秋。

月泉吟社第十五名﹕春日雜興意已具首句﹐二聯工致﹐後聯句更髙﹐結句所引與「興」字相關﹐尢有深味。

◆林子明

子明號東岡﹐分水人。

前題

○前題

一點陽和燻萬宇﹐最饒佳致是山莊。雞豚祝罷成長席﹐鶯燕聽來隔短墻。嗜酒不嫌多種秫﹐無襦長恨少栽桑。東郊勸相何煩爾﹐農圃吾生自合忙。

月泉吟社第十六名﹕前聯細玩見田園﹐次聯較分曉﹐結意尢有含蓄。

◆劉蒙山

蒙山字��﹐昆山人。

句

○句【前題】

村婦祈蠶分面絸﹐老農占歲說泥牛。田烏飛逐耕煙犢﹐桑扈鳴隨喚雨鳩。

月泉吟社第十七名﹕此眞雜興﹐二聯組織甚工。

◆周暕

暕字伯陽﹐泰州人。

前題

○前題

蛙聲似吹雨初足﹐桑椹欲紅風始和。少婦每憂蠶利薄﹐老夫惟喜秫苗多。舊栽花木山鶯識﹐新買陂塘野鷺過。此境東風元自好﹐當年金穀事如何﹖

月泉吟社第十九名﹕不事排奡而意語新妥﹐自是佳作。

◆趙必範

必範號古一﹐宋太宗十世孫﹐桐江人。

句

○句【前題】

卜歲聊憑六壬課﹐有生未識五辛盤。【元日】

幸有漁樵同此樂﹐苦無車馬自相諠。【元夕】

幾點飛花芳徑雨﹐一雙新燕荻簾風。【社日】

茭白生苗藏蛤地﹐桑黃含椹浴蠶天。【淸明】

月泉吟社第二十名﹕此卷八詩﹐一起一結﹐中六篇分詠三春節序﹐曲盡田園間景態﹐如雲云﹐皆佳句也。

◆姚潼翔

前題

○前題

壁寫新年百事昌﹐春盤次第蓼芽香。燒燈過了爭挑菜﹐祭社歸來便撒秧。布谷幾聲催耜畝﹐吳蠶三伏正條桑。一春忙過無多日﹐又聽鸝鶊報麥黃。

月泉吟社第二十一名。送詩賞札﹕執事气孕蒼泱﹐學宗葩正。以俗爲雅﹐一年先百事之書﹔因險出奇﹐八句盡三春之景。云云。

◆胡南

南字景山﹐義烏人。

前題

○前題

世數有遷革﹐田園無古今。鳥喧爭樹暖﹐牛倦憩墻陰。水活土膏動﹐風微花气深。淵明千古士﹐佇立此時心。

月泉吟社第二十四名﹕二聯俱入細﹐末意尢永。

◆姜霖

霖字仲澤﹐金華人。

前題

○前題

老盆傾酒試新嘗﹐社鼓村村鬧夕陽。麥隴風微牛睡穩﹐芹塘泥滑燕歸忙。半村飛雨斷煙濕﹐一徑落花流水香。鼎貴安知此中意﹐徒能學犬吠村莊。

月泉吟社第二十六名﹕頷聯妥帖﹐五六語尢勝﹐末不雷同。

◆東必曾

必曾字孝先﹐杭人。

前題

○前題

噀綠郊原春事深﹐治生幽趣豁塵襟。聲聲禽語耕人意﹐種種花開老圃心。桑葉漸舒梯欲整﹐麥苗暗長路難尋。日長𨿽有荷鉏倦﹐薄暮歸來常醉吟。

月泉吟社第二十七名﹕終篇可謂淸新之作﹐三四尢有昧。

◆方子靜

子靜字��﹐桐江人。

句

○句【前題】

秧水平疇蛙閣閣﹐菜花滿稜蝶飛飛。比鄰社酒歡猶在﹐墻壁農書事已非。

月泉吟社第二十八名﹕頷聯停當﹐五六有感觸﹐結三四字尢警【結三四字「結」原無﹐據月泉吟社詩補。按無「結」字則有乖文意。】。

◆朱孟翁

孟翁字��﹐東陽人。

前題

○前題

餖飣蔬盤已竹萌﹐如何布谷未催耕﹖牧兒懶散騎牛過﹐遊子牽連信馬行。秧際窺魚翹白鷺﹐花間捎蝶下黃鶯。東風歲歲添新綠﹐獨我霜髯多幾莖。

月泉吟社第二十九名﹕平妥中用字有工﹐二聯不拘體貼而題自見﹐末感興尢深。

◆趙必拆

必拆字��﹐杭州人。

前題

○前題

一段佳山水﹐芳時事正妍。犢耕靑燒雨﹐鶴臥碧桃煙。社老邀嘗煮﹐鄰僧伴摘鮮。莫嫌陶令拙﹐農圃得餘年。

月泉吟社第三十名。送詩賞札﹕執事愛云自命﹐與世相違。臥碧耕靑﹐慣尋幽趣﹔摘鮮嘗煮﹐閒對芳時。宛如驢上風雪詩﹐不帶人間煙火气。云云。

◆劉時可

時可字��﹐雙溪人。

前題

○前題

土膏初動雨初收﹐艸徑茅亭趣最幽。坐睡略無朝市夢﹐踏歌時有裏閭遊。半丘秧秫醉堪酒﹐五畝樹桑寒可裘。老圃老農誠足學﹐不成吾道付滄洲。

月泉吟社第三十二名﹕前聯語圓味永﹐後四句婉順而有結束。

◆許元發

元發字��﹐義烏人。

前題

○前題

片雲豈是出山時﹐曾被東風誤一吹。歸意不煩啼鴂勸﹐閒情只許落花知。桑麻窮巷扉常掩﹐煙火空林黍自炊。栗裏輞川非謬計﹐晴窗仔細味渠詩。

月泉吟社第三十四名﹕起善摹寫﹐五六用淵明﹑摩詰語﹐卻以第七句承之﹐可謂得格。

◆洪貴叔

貴叔字��﹐義烏人。

前題

○前題

棄官杜甫罹天寶﹐辭令陶潛嘆義熙。暖日浣溪仍舊迹﹐春風栗裏只前時。苗生阡陌培嘉種﹐花繞林塘發故枝。佳興二公能領會﹐可能胸次太多詩。

月泉吟社第三十五名﹕全效坡體。

◆徐端甫

端甫字��﹐義烏人。

句

○句【前題】

犬依桑下烏犍臥﹐鳩雜花間黃鳥呼。楊柳嫩搖風气力﹐稻秧新著雨工夫。

月泉吟社第三十七名﹕如是而後爲雜興詩。中二聯尢得趣﹐末無奇。

◆朱釋老

釋老號龜潭﹐金華人。

前題

○前題

家山萬象春歸好﹐詩筆拈來感物情。泉脈動時毋待灌﹐土膏起處正宜耕。無窮懷抱風和暢﹐不盡形容雨發生。試問封侯萬里客﹐何如守拙晉淵明﹖

月泉吟社第三十八名﹕前聯說田園﹐輕快﹐第二句體貼「興」字﹐五六帶春景﹐體貼「雜興」二字﹐更工﹐然而气格不髙亦坐此。

◆李萼

萼字��﹐桐江人。

前題

○前題

村居只是舊衣冠﹐北墅南園熟往還。雨外泥深牛觳觫﹐花邊風暖鳥間關。躬耕自得莘郊樂﹐日涉誰知陶徑閒。只說桑麻元自好﹐不須釋耒嘆時艱。

月泉吟社第三十九名﹕全篇辭气雍容﹐末韻哀而不傷﹐怨而不怒﹐深得詩人之旨。

◆陳君用

君用字竹臞。

前題

句

○前題

春風冗我田園務﹐野思芳情約不齊。檢點瓜丘仍芋壠﹐按行桑墅更秧畦。偶陪靈運山前屐﹐或學東坡雨外犂。薄暮倦歸專一事﹐旋誅生菜甕黃齏。

月泉吟社第四十名﹕雜興甚工﹐但失之刻露﹐然其好處亦在此。

○句【前題】

芽谷驗仁脈﹐澆花趲化工。

月泉吟社第四十六名﹕前聯平﹐後聯有思索。

◆蔡潭

潭字熙山﹐杭人。

前題

○前題

云過催花雨﹐風收困麥煙。一鋤天地裏﹐三月翠紅邊。朝市𨿽無夢﹐郊墟似有緣。種瓜何代叟﹐豈識趣熙然。

月泉吟社第四十一名﹕詩人詩﹐韻度自別﹐起聯甚工。

◆兪自得

自得號吟隱﹐金華人。

句

○句【前題】

白鷺時窺秧刺刺﹐黃鶯頻說柳依依。幾回野水聞姑惡﹐數樹春陰叫姊歸。

月泉吟社第四十二名﹕語新而對巧﹐所謂多識於鳥獸艸木之名﹐但末二句不過敷衍起句耳。

◆王進之

進之字��﹐建徳人。

句

○句【前題】

桑田滄海幾興亡﹐歲歲東風自扇揚。細麥新秧隨意長﹐閒花幽艸爲誰芳﹖

月泉吟社第四十七名﹕有悠長味﹐無艱澀語﹐後半篇視前略不及。

又

物意豈知滄海變﹐曉風依舊語流鶯。

月泉吟社第四十九名﹕以雅健語寫髙潔操﹐悠然之興﹐見於篇末。

◆陳希聲

希聲字��﹐義烏人。

前題

○前題

香紅眩眼纈蕤英﹐竹杖扶吟縱步行。桑眼蟆含靑蕾小﹐麥須蝦磔翠芒輕。黃花菜圃午風軟﹐綠水秧畦春野平。芳樹幾聲鳩雨過﹐蒼蒼柳色弄煙晴。

犂鉏徧野沸耕農﹐血吻鵑聲一樹紅。畦矗秧鍼靑剡剡﹐隴翻麥浪翠芃芃。雞鳴晝寂花村雨﹐蛤吠朝寒艸岸風。溪外云過橫笛亂﹐微煙野色樹蘢蔥。

月泉吟社第五十名﹕回文二首﹐俱妥順﹐亦出苦心。又﹐第五十一名﹕三春分作三首﹐曲盡變態﹐非苟爲敷演者所能及。

◆陳堯道

堯道字景傳﹐義烏人。希聲子。

前題

○前題

化日村田樂﹐春風耕織圖。秧肥科斗動﹐桑暗鵓鳩呼。社罷翁分胙﹐蠶占媼得符。傍花隨柳處﹐此事不關吾。

月泉吟社第八名﹕起聯有力﹐五六亦新。「傍花隨柳」﹐人多正說﹐此乃翻用之﹐意新。

◆陳舜道

舜道字景宗﹐堯道弟。

前題

○前題

春來非是愛吟詩﹐詩是田園樂興時。淸入吟懷花月照﹐紅生笑面柳風吹。村聲蕩耳烏鹽角﹐社酒柔情玉練槌。閒悶閒愁儂不省﹐春來非是愛吟詩。

月泉吟社第三十一名﹕此卷首尾吟十篇﹐題上生題﹐摹寫各極其妙﹐與其它畫蛇添足者不同﹐姑置諸此﹐以爲手抄之冠﹐紙價當爲髙矣。

案﹕今錄一首。

升庵辭品﹕曲名有烏鹽角﹐江鄰幾雜誌﹕始教坊家人市鹽﹐得一曲譜於角子中﹐翻之﹐遂以名焉。戴石屏有烏鹽角行﹐元月泉吟社詩「山歌聒耳烏鹽角」云云。

蠶尾集﹕「村歌聒耳」云云﹐宋末月泉吟社中佳句也。山居雜誌載杭人徐炬酒譜乃引作少陵詩。

◆吳■﹝王禺﹞

■﹝王禺﹞字貴叔﹐義烏人。

前題

○前題

野水渾邊戲乳鵝﹐疏籬缺處曬耕蓑。艸靑隨意牛羊臥﹐門靜無人燕雀多。夫倦倚犂需婦饁﹐翁歡擊壤和孫歌。新來別有營生計﹐又喜巡檐住蜜窠。

月泉吟社第二十三名﹕全篇是雜興本色﹐而田園參貫其中﹐且無一語塵腐。

◆黃景昌

景昌字淸遠﹐浦陽人。

浦陽人物記﹕晚自號田居子﹐述田間古調辭九章。賓客至﹐輒揭甕取酒共飲﹐酒酣﹐取辭歌之﹐以筴擊幾爲節﹐音韻激烈﹐聞者自失﹐不知世上有貴富也。

前題

○前題

野色搖春麥正肥﹐煙村閒寂往還稀。未多桑葉蠶初浴﹐更小茅茨燕亦飛。行市綠蛆花潑眼﹐臥依黃犢艸侵衣。數聲桐角歸來晚﹐楊柳移陰月半扉。

月泉吟社第二十五名﹕細潤中見雜興﹐若知田園俜亭﹐則有當進盧前矣。

◆劉應龜

應龜字符益﹐義烏人。宋咸淳間﹐遊太學。至元二十八年﹐部使者起主教鄕邑﹐官至杭州學正。

黃文獻集﹕所著爲夢稿六卷﹑癡稿六卷﹑聽雨畱稿八卷﹐識與不識者皆稱之曰山南先生。溍之蒙鄙劣弱﹐弗失身負販者﹐先生教也。

句

○句

耕余樹有牛磨癢﹐稅足溪無人照瘢。

靑春卻付鳴鳩管﹐白日全輸臥犢閒。

月泉吟社第五名﹕此卷七言凡六首﹐律細韻髙﹐如雲云等語﹐敻未易及﹐鼎嘗一臠﹐余可槪知。

◆劉邊

邊字近道﹐建安人。有自家意思集。

句

○句

耕鉏曉雨有餘地﹐應接東風無暇時。

月泉吟社摘句圖﹕聯句云云。

◆戴東老

前題三首

○前題三首【錄一】

飲了椒盤收了燈﹐翁攜稚子步新晴。茅柴初熟勝臘醞﹐萊菔久齏宜晚羹。伏卵雞畱上春種﹐出欄牛試吉辰耕。去年官賦今年罷﹐寂甚柴門犬吠聲。

月泉吟社第五十二名﹕三詩狀三春之景﹐得處亦多﹐起頭一句欠嚴重。

◆陳文增

文增字��﹐苕水人。

句

○句【前題】

熙熙壠畝扇和風﹐簇簇人煙野意濃。飲牛澗暖山搖影﹐接果枝靑蘚坼封。

月泉吟社第五十四名﹕起見題意﹐兩聯中五六尢工。

◆劉存行

句

○句

麥苗花下綠﹐犢子艸邊黃。

◆傅宣山

又

○又

生意滿腔秧出谷﹐飛花有絮柳飄綿。

◆柳耆

又

○又

野犢正忙犂曉雨﹐谷鶯才出管東風。

◆兪如山

又

○又

鳥隨牛後窺秧谷﹐蝶趁蜂來戀菜花。

◆翁自適

又

○又

鴉趁犂翻爭啄食﹐蜂黏絮落苦貪香。

◆郭建徳

又

○又

煙連艸色迷平野﹐雨趁鳩聲過別村。

◆駱侕賓

又

○又

烹罷籜龍新上筯﹐修來秧馬尙依墻。

◆陳帝臣

又

○又

淸曉蛙聲引啼鴂﹐夕陽牛背立歸鴉。

◆兪埜山

又

○又

郎罷耕田呼囝牧﹐阿翁眠起問姑蠶。

◆林泉生

又

○又

桃李公門者﹐將蕪胡不歸。

◆傅九萬

又

○又

笑他思著蒓鱸者﹐卻感秋風始去官。

月泉吟社摘句圖﹕起句云云﹐聯句云云﹐結句云云。

◆章彬

彬字��﹐吳人。

白鷴詩

○白鷴詩

艸暖蘋香月上遲﹐白鷴黃鶴往來時。雲山隔斷一千里﹐日日相過人不知。

晉安逸志﹕宋咸淳間﹐福州進士陳嘉言號書隱以對策忤賈似道﹐斥授建州司戶。嘗畜黃鶴﹑白鷴﹐出入與俱﹐銜書往來。景炎丙子﹐元師入建州﹐書隱遂歸福州。去建州千里而遙﹐二禽傳命﹐不間晨夕。時章彬避地建州﹐慕書隱之風﹐托詩以交。一日﹐書隱待月江上﹐忽白鷴至﹐得詩云云。神交二十餘年﹐彼此不識面。

◆彭九萬

九萬字好古﹐崇安人。至元二十年﹐黃華作亂﹐遇害。

淩波辭賦水仙花

○淩波辭賦水仙花

歲芳兮婉冉悲﹐江空兮蘭枻歸。人嬋媛兮何來遲﹐憺風魂兮佩誰思。素衣兮儼黃裏﹐玉襦兮明翠被。明波渟渟兮渺愁予﹐含香懷春兮中心苦。昔遺褋兮今契闊﹐佇佳期兮窅修絕。幻塵緣兮蹇中憂﹐時旣晏兮不可畱。泛云軿兮水裔﹐糺余瑟兮難理。人奚歸兮路蒼茫﹐湘有臯兮春綠起。

萬姓統譜﹕蓋沨沨有楚騷風調焉。

●元詩紀事卷七

侯官陳衍輯

戴表元

熊朋來

吳澄

倪南傑

胡長孺

黃泰亨

龍仁夫

羅志仁

白珽

張瑛

兪伯奇

仇遠

魯仕能

吳釿

李應春

羅太岊

羅太亨

林淸

◆戴表元

表元字帥初﹐慶元奉化人。宋咸淳中﹐登進士乙科﹐官臨安教授﹐入元爲信州教授。

剡源集﹕自序﹕執政者薦授一儒學官﹐因起教授信州。大徳丙午﹐歸自信州。自號曰剡源先生﹐因以名其集。或稱質野翁﹑充安老人云。

感舊歌者

○感舊歌者

牡丹紅頭艷春天【牡丹紅頭艷春天西湖遊覽志余﹝嘉靖刻本﹞卷十一作「牡丹紅紫艷陽天」。按此詩見剡源戴先生文集﹝四部叢刊影明刊本﹞卷三十﹐文同此錄。】﹐檀板朱絲錦色箋。頭白江南一尊酒﹐無人知是李龜年。

西湖志余﹕戴帥初湖上贈歌者一絕﹐有故國之思焉。

◆熊朋來

朋來字與可﹐豫章人。宋咸淳登進士第﹐入元仕爲教授。

豫章鐵柱宮

○豫章鐵柱宮

九牧失貢金﹐司空不行水。蛟龍弄波濤﹐魑魅入城市。吁嗟淸談者﹐萬事謾不理。遂令千載人﹐稽首旌陽子。

江西通誌﹕豫章鐵柱宮井中鐵柱﹐歷代名賢多有題詠﹐熊朋來詩云云。

◆吳澄

澄字幼淸﹐撫州崇仁人。宋末領鄕薦。至元二十三年﹐徵至京師﹐以母老辭歸。後官至翰林學士。謚文正。有艸廬集。

揭傒斯撰神道碑﹕皇元受命﹐天降眞儒﹔北有許衡﹐南有吳澄。道園學古錄﹕嘗作艸屋數間﹐而題其牖曰「抱膝梁父吟﹐浩歌出師表。」程文憲知其意﹐題之曰艸廬﹐學者稱之曰艸廬先生。

詩法正論﹕郝伯常有言﹕自李杜﹑蘇黃已不能越蘇李而追三代﹐矧其下者乎﹖於是近世不復知有李杜﹐又焉知三代性情﹑風雅之作哉﹗艸廬吳先生感興詩亦云「周詩三百餘﹐離騷二十五。自從蘇李來﹐萬變不復古。」皆謂是也。

題簡齋陳參政奏稿後

詠雪

疊葉梅

句

○題簡齋陳參政奏稿後

君臣密勿紹興中﹐文物依稀貞觀風。三幅奏篇存雅制﹐諸家題字總名公。已聞玉匣人間見﹐空想銀鉤天上工。百八十年如一夢﹐摩挲遺墨視瞢瞢。

吳文正集﹕紹興參政簡齋陳公奏稿三幅﹐其一謝禦賜臨王羲之玉潤帖﹐其二爲奉旨辧歐陽詢書眞僞。淳熙﹑紹熙葛﹑周﹑洪﹑尢﹑謝﹑楊﹑章﹑樓以至慶元﹑嘉泰﹑開禧諸名公題跋者凡十八人﹐蓋百八十年於玆矣。澄得肅讀﹐感慨系之。臨川吳澄謹書。

○詠雪

臘轉鴻鈞歲已殘﹐東風剪水下天壇。剩添吳楚千江水﹐壓倒秦淮萬里山。風竹婆娑銀鳳舞﹐雲松偃蹇玉龍寒。不知天上誰橫笛﹐吹落瓊花滿世間。

○疊葉梅

羅浮夢斷杳無蹤﹐冰雪仙姿兩兩逢。縞袂怯單寒後襲﹐彩妝嫌薄曉來濃。迎風一笑知顏厚﹐臨水相看見影重。道眼只將平等視﹐玉環飛燕總天容【天容筆精﹝明崇禎刊本﹞卷三作「芙蓉」。】。

○句

百年竹木靑春在﹐一院香花白晝閒。

屋頭月上元無夜﹐樹杪風來若有期。

花香靜晝微風裏﹐艸色深春一樹余。

金鏡南飛光欲半﹐銀潢西去寂無聲。

定非戰國談天衍﹐疑是仙家縮地房。秋隴故園迷蝶夢﹐曉窗客枕厭雞聲【厭雞聲「厭」原誤作「壓」﹐據筆精卷三攺正。】。

筆精﹕吳艸廬專志理學﹐而詩亦多巧思。詠雪云云﹐疊葉梅云云。又如雲云等句﹐皆超脫理學蹊徑者也。

又

浩歌歸去渾無事﹐棲碧山前月上東。

吳文正集﹕龔舜咨一旦憣然而去﹐別予於禁林﹐曰「吾欲歸玩棲碧山中之月。」予甚髙之﹐贈之以詩﹐末句云云。

◆倪南傑

南傑字君立﹐上饒人。咸淳間﹐秋貢與選。至元間﹐省差徽州路學正﹐官未滿歸。

句

○句

夕陽影裏行人遠﹐春鳥聲中歸興忙。

吳文正集﹕吟詠自適﹐爲佚老計。尢樂佳山水﹐嘗遊旴﹐有云云之句。繼遊淛﹐徧覽奇勝﹐成詩一帙﹐曰淛水漁歌。

◆胡長孺

長孺字汲仲﹐號石塘﹐婺州永康人。咸淳中﹐授迪功郎。至元中﹐世祖召見﹐官至寧海主簿。有石塘稿。

元儒考略﹕胡長孺與髙彭﹑李湜﹑梅應春等號「南州八士」。

題段郁文雪石

句

○題段郁文雪石

白雲飛來著春空﹐翕霍變化生奇峯。朝曦照耀舒復捲﹐碧華忽擁玻璃宮。秋潮初壯明於雪﹐千雷動地吳山裂。濤頭出海夕陽微﹐百煉靑銅浮玉玦。云容濤勢偉且奇﹐乍出乍沒須臾時。幹篤雪山白盈尺﹐晴天萬里窺蛾眉。似識詩翁作詩苦﹐獨擁淸妍照環堵。河翻月落夜未央﹐如虹光气飛屋梁。

詩藪﹕雄渾流麗﹐步驟中程。

○句

薄糜不繼襖不裏﹐謳吟猶是鐘球鳴。

東園友聞﹕汲仲先生送蔡如愚歸東陽云云。語惟善曰「此余祕密藏中休糧方也。」

◆黃泰亨

泰亨字亨叔﹐臨川人。咸淳間﹐補國學弟子員。

句

○句

久約竹松堅晚節﹐病逢蒲柳望秋時。

吳文正集﹕皇慶癸丑疾﹐猶娛書不輟手﹐寫邵子觀易吟。又自吟云云。此其絕筆也。

◆龍仁夫

仁夫字觀復﹐永新人。薦爲浙江儒學副提舉﹐不就。

江西通誌﹕學者稱麟洲先生。

題琵琶亭

卽席作

○題琵琶亭

老大蛾眉負所天﹐尙畱餘韻入哀弦。江心正好看明月﹐卻抱琵琶過別船。

隱居通議﹕諸呂家於江州﹐仕宋累朝﹐窮富極貴。及北兵至﹐自文煥而下﹐相率納款﹐無一人抗節報國。其後有題詩於琵琶亭者云云【按﹕此條引自隱居通議卷十。原引詩在「一日呂老見之揮淚」句後。】。一日呂老見之揮淚。語意深婉﹐信佳句也。或云燕五峯右丞偕龍麟洲謁呂文煥﹐酒酣﹐命賦詩﹐以琵琶亭爲題﹐麟洲賦此譏之﹐呂老納賄請攺賦﹐旣而好事者流傳。

詩藪﹕自義山﹑牧之﹑用晦開用事議論之門﹐元人尢喜模仿﹐如「夜深正好看明月」云云「如何十二金人外﹐猶有當年鐵未銷」﹐「卻愛曹瞞臺上瓦﹐至今猶屬建安年」﹐「中郎有女能傳業﹐傳得胡笳業不如」﹐皆世所傳誦。

○卽席作

菡蓞池邊風滿衣﹐木樨亭下雨霏霏。老夫記得坡仙語﹐病體難禁玉帶圍。

輟耕錄﹕龍麟洲先生過福建﹐憲府設燕﹐命官妓小玉帶佐觴。酒半﹐憲使舉杯謂曰「今日之歡﹐皆玉帶爲也。願先生酬之以詩。」時先生負海內重名﹐雅畏淸議﹐又不能違憲使之請﹐遂書一絕句云云。於時舉席稱嘆﹐盡歡而散。

◆羅志仁

志仁字壽可﹐號壺秋﹐塗川人。元初﹐薦授天長書院山長。

絕句

題水村圖

○絕句

囓雪蘇郎受苦辛﹐庾公老作北朝臣。當年龍首黃扉客﹐猶是衡門一樣人。

山房隨筆﹕三衢畱中齋甲辰大魁﹐文山宋瑞丙辰大魁。中齋作相﹐身享富貴壽考三十年﹐仕北爲尙書。文山才登第﹐丁父憂﹐仕途亦坎壈﹐乙亥﹐糾義兵勤王﹐終以罔功﹐患難中倚之爲重﹐𨿽名爲黃扉之貴﹐萬鐘之奉無有也。江西羅壺秋詩云云。中齋物色﹐將羅織之﹐亟歸而免。

○題水村圖

長愛秦郎絕妙詞﹐荒寒暗合輞川詩。斜陽萬點寒鴉處﹐流水孤村又一奇。【詳錢仲鼎下。】

◆白珽

珽字廷玉﹐錢唐人。入元薦授江浙儒學副提舉。有湛淵集。

湛淵靜語﹕自序﹕湛淵姓名爵裏不聞於時﹐家西湖西﹐有泉自竺山來﹐及門而瀦﹐湛然下見白石﹐若隔一膜﹐客至呼坐榻就淵【呼坐榻就淵「淵」原作「洲」﹐按此乃自述「湛淵」名之由來﹐故據湛淵靜語﹝知不足齋叢書本﹞攺。】。

剡源集﹕其賦銅浮漚一篇﹐尢淸馴可念。詩甚似渡江陳去非﹐而嘗諱言陳去非。

宋濂撰墓志銘﹕長於詩文。紫陽方回稱其冠絕古今﹐有英雄大丈夫气。廬陵劉辰翁又言其不爲雕刻苛碎﹐有雲山韶濩之音。

春日田園雜興

續演雅十詩

武陵勝集得春字

四季六言詩

○春日田園雜興

雨後散幽步﹐村村社鼓鳴。陰晴𨿽不定﹐天地自分明。柳處風無力﹐蛙時水有聲。幾朝寒食近﹐吾事及躬耕。

月泉吟社第十八名﹕唐楚友——孤山社白湛淵﹐名珽﹐字廷玉。前聯不束於題﹐而「柳處」﹑「蛙時」一聯﹐題意俱足﹐格調甚髙﹐結亦不浮。

送詩賞小札﹕田園春日﹐偶爾分題﹔湖海名流﹐翩其入社。其楚波之及於晉﹐有堯風而謂之唐。云云。

回送詩賞札﹕木鐸采詩﹐喜三百篇之典型復見﹔達圖結社﹐數十八人之地位偶同。云云。

○續演雅十詩

海靑羽中虎﹐燕燕能制之。小隙沈大舟﹐關尹不吾欺。

艸食押不蘆﹐𨿽死原不死。未見滌腸人﹐先聞棄簀子。

誰令珠玉唾﹐出彼藜藿腸。仁人不爲寶﹐良賈宜深藏。

嬰啼聞木枝﹐羝乳見茅茹。何如百年身﹐反爾無根據。

西狩獲白麟﹐至死意不吐。代北有角端﹐能通諸國語。

才脫海鶴啄﹐已登方物輿。仰面勿啾啾﹐我長非僑如。

羯尾大如斛﹐堅車載不起。此以不掉滅﹐彼以不掉死。

八珍殽龍鳳﹐此出龍鳳外。荔枝配江瑤﹐徒誇有風味。

灤人薪巨松﹐童山八百里。世無奚超勇﹐惆悵渡易水。

兩駝侍雪立﹐終日饑不起。一覺沙日黃﹐肉屏那足擬。

輟耕錄﹕續演雅十詩﹐發揮「海靑」云云者﹐海靑﹐俊禽也﹐而羣燕緣撲之卽墜。物受於所制者﹐無小大也。「艸食」云云者﹐漠北有名押不蘆﹐食其汁立死﹐然以他藥解之﹐卽蘇。華佗洗腸胃攻疾﹐疑先服此也。「誰令」云云者﹐和林有尼能吐珠玉雜寶也。「嬰啼」云云者﹐漠北種羊角﹐能產羊﹐其大如兔﹐食之肥美。嬰啼木枝﹐見山海經所載。「西狩」云云者﹐角端﹐北地異獸也﹐能人言﹐其髙如浮圖。「才脫」云云者﹐小人長僅七寸﹐夫婦二枚﹐形體畢具也。「羯尾」云云者﹐西漠有羯﹐尾大於身之半﹐非車載尾﹐不可行也。「八珍」云云者﹐謂迆北八珍也。所謂八珍﹐則醍醐﹑麆沆﹑野駝蹄﹑鹿唇﹑駝乳糜﹑天鵝炙﹑紫玉漿﹑玄玉漿也。玄玉漿卽馬奶子。「灤人」云云者﹐取松煤於灤陽﹐卽今上都﹐去上都二百里﹐卽古松林千里﹐其大十圍﹐居人薪之﹐將八百里也。「兩駝」云云者﹐沙漠雪盛﹐命兩駝趺其旁﹐終夜不動﹐用斷梗架片氈其上﹐而寢處於下﹐暖勝肉屏﹐且不起心兵也。

○武陵勝集得春字

今日知何日﹐談詩得偉人。閉門方掩雪﹐老硯自回春。湖海淸尊樂﹐乾坤白屋貧。時時看云色﹐吹落紫綸巾。

湛淵遺稿補引珊瑚屑﹕大風振屋﹐積雪壓頭﹐余方撥榾柮﹐課二雛﹐讀袁汝南傳﹐聞戶外策策有除雪聲﹐吾西溪子顧余﹐曰﹕王馬曹中夜思戴安道﹐便拏舟規往﹐及門而返﹐何其興之易盡也。我則不然﹐不見不止。兪伯奇北道主人﹐在上人方外友﹐聞而載酒肴來﹐相與賞會。臨檐弄翰﹐雪亹亹著腕不暇顧。計勝踐一時﹐不多見於世間也。因拆「飛入園林總是春」爲韻﹐人賦五言。仇仁近﹑張仲實﹑鄧善之皆周旋人﹐聞此亦爲我助﹐喜用餘三韻徵之。鮮於伯機樂西溪山水﹐因以自號云。至元丁亥十有二月二十﹐錢唐白珽序。

○四季六言詩

紅杏綠楊永晝﹐野服柴門散仙。莫道無人知處﹐東風都在吟箋。

蓮葉吹香澹澹﹐扁舟撐影斜斜。驚散一行白鷺﹐東風捲起梨花。

至正直記﹕石莊史道原款接鄭禾子實於家﹐賦詩作畫﹐以習文采。白湛淵一日賦六言四季詩意﹐道原愛之﹐求子實爲作圖﹐湛淵題詩於上。蓋湛淵翁也﹐子實壻也。詩云云。後二首忘之。

◆張瑛

瑛字仲實。

武陵集得飛字

○武陵集得飛字

雪天縱遊集﹐四顧娛淸輝。豪家挽不去﹐悠悠款柴扉。靑陽時未來﹐乃見花絮飛。歡顏旣一破﹐酒至不復回。客馬儼在門﹐主歌毋庸歸。古來盍簪地﹐荊棘牽人衣。【詳白珽下。】

◆兪伯奇

案﹕湛淵遺稿補引珊瑚屑伯奇詩下名爛﹐系存「行之」二字﹐而淸河書畫舫有元人兪行之題燕穆之楚江秋曉圖詩﹐淸江人﹐字缺﹐疑卽伯奇。

武陵勝集得是字

○武陵勝集得是字

朔風何崩騰﹐大雪午未止。髙人乘興來﹐遠自數千里。解韉敞四齋﹐風采照屏幾。新詩一揮灑﹐遑惜雪到紙。僻居寡賓送﹐俎豆聊復爾。樂我山林友﹐政爾不在是。【詳白珽下。】

◆仇遠

遠字仁近﹐一字仁父﹐錢唐人。至元中﹐爲溧陽州儒學教授。自號近村﹐又號山村。有山村遺稿。

春日田園雜興

同段吉甫泛湖

秋日西湖園亭

武陵勝集得林字

書與士瞻上人十首

約山中友

寄宋飲冰

北窗

拜霞嶼待制伯祖墓下

髙臥

雨餘

元友山南山新居

再賦

答胡葦杭

次胡葦杭韻

送王仙麓使君赴道州暫歸三山

奉寄恬上人

閻氏園池

江上送友

送劉竹間歸廬陵

道場山

何山

新安郡圃

拜孫花翁墓下

兵間有歌舞者

寄董無益

題小閣

董靜傳掛冠四聖觀

劉悅心入道三茅觀

同楊心卿過孤山訪靜傳不遇自遊和靖祠下明日奉寄二髙士

酬鄧山房尊師

不應聘髙士

懷古

和範愛竹三首

問趙元父病

贈金蓀壁

再答元父

寄趙春洲莫兩山

和兩山二首

讀陳去非集

閒居十詠

紀事

句

○春日田園雜興

一灣新綠護茅廬﹐艸細泥松已可鋤。野老但知分社酒﹐地官寧復進農書。鶯花眼界人煙外﹐蠶麥生涯谷雨餘。我愛賦歸陶令尹﹐柳邊時見小籃輿。

月泉吟社第四十四名﹕「社酒」﹑「農書」一聯﹐厥有深意﹐不但全篇淸婉而已。

○同段吉甫泛湖

西湖春碧淨無泥﹐畫舫珠簾傍岸移。寒食淸明初過後﹐杏花楊柳乍晴時。從教西日催歌鼓﹐莫放東風轉酒旗。只恐明朝成雨去﹐暗驚濃綠上髙枝。

○秋日西湖園亭

西湖一曲百泉通﹐漠漠靑山繞梵宮。故國園林春色淨﹐明朝風雨桂花空。銀笙玉笛淸歌外﹐畫舫珠簾落照中。人物風光兩相稱﹐兒童遮莫笑山翁。

西湖遊覽志﹕仁近工詩文﹐有同段吉甫泛湖詩﹑秋日西湖園亭詩最稱合作【按﹕此條實錄自西湖遊覽志余卷十三。】。

○武陵勝集得林字

城中十日雪﹐山中三尺深。我從吳都來﹐頗畏寒見侵。亦念子在野﹐相從詎無心。緬懷梁園遊﹐豈不勝竹林﹖落落歲寒友﹐歷歷瑤華音。重期春日和﹐飛蓋西園陰。【詳白珽下。】

○書與士瞻上人十首

我本迂疏落拓人﹐滿頭霜雪滿懷春。登山有屐身恆健﹐掛壁無弦趣更眞。往歲效官殊慢浪﹐老來學佛離貪嗔。卻憐衛鶴齊雞輩﹐空費心機不庇身。

野鶴淸髙六翮輕﹐孤云萬里去冥冥。漢科合應茂才舉﹐唐士曾書遺教經。好趁江南諸老在﹐盡看薊北眾山靑。錦衣歸日春風滿﹐期醉沙堤雙玉缾。

懶學羊裘漢子陵﹐亦非解印晉淵明。好山好水恆相對﹐浮利浮名不願爭。詩酒每尋朋友共﹐田園都付子孫耕。野心眞與閒雲似﹐卻笑孤云出岫輕。

末俗由來不貴儒﹐小夫小婦恣揶揄。束書合問山林隱﹐絕迹莫登名利塗。膝上有孫貧亦樂﹐門前無債醉如愚。咸平處士眞堪羨﹐死守梅花住裏湖。

宦海漂流四十年﹐老來默默守吾玄。艱危頗得文章力﹐嫁娶各隨兒女緣。白飯充腸聊當肉﹐好書到手不論錢。閒心懶作邯鄲夢﹐樂取南窗一枕眠。

筆墨生涯獨善身﹐一區花竹四時春。無求莫問朝廷事﹐有恥難交市井人。簾外烏衣飛上下﹐窗前絳蕊結輪囷。鑑如居士東鄰住﹐肯借霜毫爲寫眞。

難得心交左伯桃﹐亦無善相九方臯。而今賤子多儒誤﹐自古山人索價髙。眾雀豈能知鵠志﹐一雞何足用牛刀。獨醒獨醉俱堪樂﹐妙理依然有濁醪。

倦遊懶著小烏巾﹐短髮絲絲白滿簪。信手拈書聊慰眼﹐轉頭忘事太無心。笑他杜老頻看鏡﹐愛我昭文不鼓琴。喜有山林方外友﹐時攜佳紙索新吟。

北風雨後忽南風﹐頃刻開晴又轉東。后土未幹偏有恨﹐漏天難補已無功。小樓兀坐思猿鶴﹐好客相期避燕鴻。筆上墨蘭香可掬﹐令人長憶所南翁。

豪气年來漸掃除﹐簞瓢自樂守臞儒。江頭盡醉唐朝士﹐澤畔行吟楚大夫。萬里鯤鵬何必羨﹐一官蟣虱不如無。葛巾艸履從人笑﹐莫問靑山落葉枯。

江村消夏錄﹕士瞻上人習定好修﹐與余晦翁﹑笑隱長老三世交矣﹐求余斐章﹐遂信手寫七言十首﹐塞白上人﹐其爲我佛前懺綺語業。至治元年九日﹐山村老友仇遠書於北橋躬行齋。

○約山中友

望極秋空無片雲﹐前山歷歷見遙岑。新鴻漸到邊城靜﹐舊雨不來汀艸深。仙李有時曾入夢﹐伯桃死後少知心。如君眞是忘機者﹐海上鷗盟便可尋。

○寄宋飲冰

欲近談詩一解頤﹐停雲空惹思依依。梅花賦就廣平老﹐楊柳門閒靖節歸。驛路數程徵馬瘦﹐家書千里過鴻稀。思君怕倚闌干北﹐拄笏看山竟落暉。

○北窗

北窗隱幾樂吾天﹐莫遣新愁到耳邊。一帽好花供醉舞﹐半牀涼月伴閒眠。故人自欲辭文叔﹐明主何嘗棄浩然。畱取長安遮日手﹐養成指甲理朱弦。

○拜霞嶼待制伯祖墓下

難尋華表與丰碑﹐三尺墳臺三四圍。翁仲多年蒼佩剝﹐子孫寒食紙錢稀。瘦藤拔地長蛇走﹐灌木維垣野鼠肥。遠也久違鄕族去﹐忍將椒酒酹斜暉。

○髙臥

人生天地一蘧廬﹐耕鑿𨿽勞樂有餘。因閱杜詩刪舊稾﹐爲觀羲帖習行書。山公醉後猶騎馬﹐渭叟閒來只釣魚。世道秋風總蕭索﹐何如髙臥白雲居。

○雨餘

兩兩鳴鳩語畫檐﹐雨餘芳艸欲生煙。甕頭酒熟常畱客﹐象外詩成頗類仙。楊子有才猶執戟﹐淵明無事合歸田。地偏時事人傳少﹐收拾琴書且晝眠。

○元友山南山新居

桃柳參差出短墻﹐小樓突兀看湖光。出門便與靑山對﹐讀易能消白日長。硯石洗來如玉潤﹐藥苗曬得似茶香。鄰僧亦有通文者﹐常把詩來惱漫郎。

○再賦

幽居穩占南山下﹐人迹稀疏水竹村。轉巷始知猶有路﹐傍湖更好別開門。酒樽盡日嘗謀婦﹐詩課閒時略抱孫。孤鶴不來髙士少﹐暗香且伴月黃昏。

○答胡葦杭

久矣相期物外遊﹐長風吹不斷閒愁。兩山翼翼靑如舞﹐雙鬢颾颾白始休。蕉鹿夢回天地枕﹐蒓鱸興到水雲舟。舊藏方鏡明如月﹐看去看來又一秋。

○次胡葦杭韻

曾識淸明上巳時﹐懶能遊冶【一作「隨蜂蝶」。】步芳菲。絮花半落雨初過﹐【一作「歇」。】杜宇不鳴春自歸。雙冢年深人祭少﹐孤山日晚客來稀。江南尙有餘寒在﹐莫倚東風褪絮衣。

○送王仙麓使君赴道州暫歸三山

家山小爲離支畱﹐徵斾催行莫待秋。應有矮奴騎竹馬﹐相隨迓吏拜蘭舟。舜山如畫當樓見﹐楚水浮香繞郡流。念我有親頭雪白﹐雲龍追逐恨無由。

○奉寄恬上人

竹筇輕健艸鞵寬﹐野外消磨半日閒。病葉已霜猶戀樹﹐片雲欲雨又歸山。燈分寺塔晴偏見﹐水隔漁家夜不關。愧我莫如沙上鷺﹐霎時飛去便飛還。

○閻氏園池

眞妃已返鳳臺仙﹐獨立池亭思愴然。海嶽不傳靑鳥信﹐石房誰伴白雲眠﹖宮桃移種難生實﹐院籜初翻又引鞭。凝碧荒涼弦管靜﹐萍花浮滿釣魚船。

○江上送友

知爾懷親憶故州﹐相逢沽酒且遲畱。夕陽有恨荒荒白﹐江水無聲泯泯流。孤鳥出潮投渚尾﹐野廬飛雪壓船頭。卻愁明月中秋近﹐不得同登庾亮樓。

○送劉竹間歸廬陵

驛路梅花漠漠寒﹐絨衫絮帽出長安。懸知客久歸心切﹐自覺交深別語難。春入西江隨馬去﹐山畱殘雪待人看。靑原白鷺如相問﹐十載湖濱只釣竿。

○道場山

山行龜背路羊腸﹐伏虎禪師古道場。老木陰中安禦坐﹐白雲堆裏撫僧牀。勺泉淸徹涵秋味﹐尖塔孤撐界夕陽。笑月亭空人影散﹐松風如雨動天簧。

○何山

溪轉峯回一徑平﹐山頭白水照人淸。寺因何氏封山姓﹐客把坡詩證地名。蘿月長隨行道影﹐杉風猶帶讀書聲。云津橋下潺湲急﹐僧濯袈裟客濯纓。

○新安郡圃

亭榭淩空眼界寬﹐得閒來此獨憑闌。春浮練水蒸城潤﹐雪被黃山入座寒。古樹巢空羣鳥散﹐荒池沙滿碎薸幹。白雲在望歸期定﹐不見靑油護牡丹。

○拜孫花翁墓下

水仙分地葬詩人﹐一片荒山野火焚。薦菊有亭今作圃﹐掃松無子漫畱墳。蝸牛負殼黏碑石﹐老鸛攜雛入隴云。欲把長簫歌楚些﹐卻憐度曲不如君。

○兵間有歌舞者

邊塵未定苦無謀﹐年少金多絕不憂。野戰已酣紅帕首﹐塗歌猶醉錦纏頭。蛾貪銀燭那知死﹐月戀金尊不照愁。亦欲避秦髙隱去﹐桃花源上覓漁舟。

○寄董無益

郵鈴帶箭發紛紛﹐何日山深耳不聞。遷客無鄕難避禍﹐饑民失業半充軍。馬蹄亂踏湖西雪﹐雁陣平拖塞北云。我亦懶談今世事﹐自看弔古戰場文。

○題小閣【「一團和气」】

斵窗黏紙著方牀﹐四面虛明取向陽。氈席坐來終日暖﹐皮簾揭動北風涼。掛缾水滿梅花活﹐折鼎湯鳴芋子香。布被蒙頭晝眠熟﹐不知門外雪洋洋。

○董靜傳掛冠四聖觀

靜挼秋淥洗荷衣﹐問隱孤山只鶴隨。得酒可謀千日醉﹐掛冠猶恨十年遲。云和家有仙人譜﹐石鼎今無道士詩。莫對梅花談世事﹐此花曾見太平時。

○劉悅心入道三茅觀

鶡冠髙掛九松巓﹐去結三茅香火緣。相國向猶爲道士﹐將門今又出神仙。坐看紅日生滄島﹐吟寄靑衣入洞天。跨鶴歸來云捨近﹐西風井邑只依然。

○同楊心卿過孤山訪靜傳不遇自遊和靖祠下明日奉寄二髙士

飛仙又向別峯遊﹐竹下閒房且小畱。滿鬢朔風吹客帽﹐倚闌落日在漁舟。梅花路冷難尋冢﹐葑艸田荒半作洲。獨往獨來沙鳥怪﹐山空木短使人愁。

○酬鄧山房尊師

山房閒伴白雲棲﹐琴不須彈聽者稀。北道主人新拜號﹐西州隱士舊傳衣。粵亡未合鴟夷去﹐蜀遠難隨杜宇歸。亦欲共君聯石鼎﹐龍頭豕腹怕相譏。

○不應聘髙士

束書入谷起徵君﹐盥耳淵棲似不聞。知有故人來問字﹐喜無逋客爲移文。忍貧羞說黃金盡﹐愛老慵將白髮蕓。獨倚髙樓南北望﹐靑天依舊有閒雲。

○懷古

吹殺靑燈炯【一作「耿」。】不眠﹐滿衿懷古恨綿綿。江東曾識桓司馬﹐【一作「山中空識陶弘景」。】滄海【一作「海上」。】難追魯仲連。吳岫【一作「秦樹」。】月明吟木客﹐漢宮露冷泣銅仙。何時一酌桃源酒﹐醉倒春【一作「東」。】風數百年。

○和範愛竹三首

半生豪气學元龍﹐湖海惟知敬數公。徒有貞心招隱逸﹐恨無巨眼識英雄。天衢騎馬衣冠異﹐雨屋鳴雞杼軸空。西崦東屯何日了﹐定應愁老浣花翁。

秉燭追遊憶盛時﹐歡悰終較昔年稀。柳多客折涼陰薄﹐薇少人餐雨綠肥。胡蝶覺來方識夢﹐海鷗飛去未忘機。相逢且可談風月﹐莫話興亡與是非。

風雨蕭蕭白晝昏﹐肅襟受此一涼恩。丘園不作軒裳夢﹐陵谷空遺斧鑿痕。乍可扣舷歌楚澤﹐何堪抱瑟立齊門。有時散步西原上﹐共醉田家老瓦盆。

○問趙元父病

裹飯無因絕往還﹐惟應帖子報平安。山公馬上花前放﹐岐伯書從枕上看。貿易近來多北藥﹐支持彊欲著南冠。有時泥醉西園月﹐只尺梅花共倚闌。

○贈金蓀壁

黃紙紅旗事已休﹐莫思入谷有鳴騶。天開東壁圖書府﹐人立西湖煙雨樓。林淺易尋和靖隱﹐菊荒空憶魏公遊。客來把玩新題扇﹐半似鐘繇半似歐。

○再答元父

騕褭龍媒去未還﹐獨騎款段客長安。靑黃誰采溝中斷﹐黑白當從局外看。尊俎風流陳日月﹐山林人物古衣冠。桂花滿袖王孫遠﹐空倚天風十二闌。

○寄趙春洲莫兩山

湖山滿目舊遊空﹐風景荒涼客路窮。雨意忽生桐葉外﹐秋光多在木樨中。乾坤混混多遊騎﹐江漢寥寥有斷鴻。自古隱人多嗜酒﹐卻憐無酒醉新丰。

○和兩山二首

世事枰棊入角危﹐有人袖手只攢眉。路通巴蜀那須檄﹐馬立澶淵更要詩。公竟醉邪從汝笑﹐樹猶如此信吾衰。傳聞雙珥消兵气﹐猶把葵心向郁儀。

窮鄕何處覓新丰﹐身世悠悠醉夢中。未學伏波屍馬革﹐且隨甫裏問龜蒙。檐頭喜有桑楡日﹐兵後那無艸木風。亦欲飛神遊八極﹐扁舟坦臥不須篷。

○讀陳去非集

簡齋吟冊是吾師﹐句法能參杜拾遺。宇宙無人同叫嘯﹐公卿自古嘆流離。窮塗刧刧誰憐汝﹐遺恨茫茫不在詩。莫道墨梅曾遇主﹐黃花一絕更堪悲。

自跋詩卷後﹕近世習唐詩者以不用事爲第一格﹐少陵無一字無來處﹐眾人固不識也。若不用事云者﹐正以文不讀書之過耳。暇日與里人盛元仁言之。余與元仁俱以筆墨受兩山先生知﹐余之心﹐元仁之心﹐先生之心﹐同矣。元仁歸十錦﹐將束書渡淮﹐輒錄小捲贈行﹐以寄君思。若元仁小好詩錄以教我﹐以寄餘思﹐明月天涯﹐千里對面﹐稽不孤矣。戊寅七夕前三日﹐武林仇遠頓首再拜。

○閒居十詠

階前紫蔓金絲艸﹐籬角紅垂錦帶花。梓澤平泉易銷歇﹐春畱富貴與詩家。

樹隔殘鐘遠欲無﹐野雲漠漠雨疏疏。飛蚊盡逐南風去﹐父子燈前共讀書。

仰屋著書無筆力﹐閉門覓句費心機。不如花下冥冥坐﹐靜看蜻蜓蛺蝶飛。

鶯花韋曲舊時遊﹐老去閒情已五休。卻笑東風無檢束﹐又隨飛絮過南樓。

鳥雀喧秋未肯棲﹐狂風吹樹影離披。屋邊尙有斜陽在﹐更看山人一局棋。

風挾濃雲起炮車﹐捎窗雨腳亂如麻。山中茆屋應安穩﹐不向溪聲送落花。

新竹修修綠覆墻﹐讀書門外亦陰涼。道人淸福不肯受﹐卻入西山看夕陽。

翠袖佳人倚暮寒﹐雙禽踏破玉闌干。空山月落春風換﹐直作羅浮夢裏看。

茶甌紗帽慣迎賓﹐不是詩人卽道人。細雨斜風君莫出﹐綠雲門外有紅塵。

珠簾玉柵綺羅叢﹐猶有承平京洛風。飲罷歸來遊騎少﹐一庭明月夜方中。

蟫精雋﹕仇山村閒居絕句﹐優遊自得﹐以避亂世﹐气和詞平﹐若不與世故者﹐在易蠱之上九﹐所謂髙尙其事﹐先生有焉。

○紀事

圩田平沒石田枯﹐秋暑如蒸雨竟無。六十年前曾記得﹐步行一直過西湖。

金淵集﹕自注﹕淳佑丁未亦旱﹐余始生。

○句

姓名不入六臣傳﹐容貌堪傳九老碑。

老尙畱樊素﹐貧休比範丹。

癸辛雜識﹕方回年登希歲﹐適牟獻之與之同庚。其子成文與乃翁爲慶﹐且徵友朋之詩。仇仁近有句云云。且作方句云云。方嘗有句﹕「今生窮似範丹。」於是方大怒褒牟貶己﹐遂摭「六臣」之語﹐以此比今上爲朱溫﹐必欲告官殺之。諸友皆爲謝過﹐不從﹐仇遂謀之北客侯正卿。正卿訪之﹐徐扣曰「聞仇仁近得罪於虛谷﹐何邪﹖」方曰「此子無禮﹐遂比今上爲朱溫。」侯笑曰「仇亦止言六臣﹐今比上爲朱溫者﹐執事也。」方色變。侯遂索其詩之元本手碎之﹐乃已。

◆魯仕能

句

○句

萬刼灰中藏世界【藏世界「藏」字湖南通誌卷二百六十二作「存」。】﹐千層浪裏惜儒珍。

◆吳釿

句

○句

阮籍摩挲靑眼舊﹐鄒陽感慨白頭新。

◆李應春

句

○句

象繪耆英希五老﹐鶴歸華表認千年。

◆羅太岊

句

○句

素絲不攺衣冠舊﹐黃道從教日月新。

◆羅太亨

句

○句

且追白社爲耆會﹐縱買黃金肯少年﹖

勢利朋儔隨處有﹐詩章我輩逐年無。

湖南通誌﹕元九老題名詩石﹐在平江道巖葆眞觀。宋遺民魯仕能年七十三﹐吳釿﹑魯仕行﹑鄧希恕年七十七﹐方采﹑李應春年六十九﹐張萬全年六十七﹐羅太岊年六十二﹐羅太亨年六十﹐皆平江人。於至元間擇山水勝處更疊主會﹐凡歷十二年﹐各題姓名及詩刻於石。仕能句云云。釿句云云。應春句云云。太岊句云云。太亨句云云。太亨因會散悼諸友句云云。

◆林淸

八音詩

○八音詩

金紫何曾一掛懷﹐石田茅屋自天開。絲竿釣月江頭住﹐竹杖挑云嶺上來。匏實曉收栽藥圃﹐土花春長讀書臺。革除一點浮雲慮﹐木筆題詩酒數杯。

百可漫誌﹕禮侍蔀齋林先生志祖淸﹐避元不仕﹐變易姓名﹐匿居山寺。會府君檢冊寺中﹐見淸﹐詰問﹐且曰「能詩乎﹖」卽以冊號「八音」命爲詩﹐應聲云云。府君驚羨﹐遂與爲友。

●元詩紀事卷八

侯官陳衍輯

趙孟俯

鮮於樞

吾丘衍

陳儼

黃玠

方夔

劉詵

劉彥章

陸文圭

黃庚

張觀光

虞徳觀

◆趙孟俯

孟俯字子昂﹐宋秦王徳芳之後﹐湖州人。宋末用父蔭補官。至元二十三年薦授兵部郎中﹐官至翰林學士承旨。卒追封魏國公﹐謚文敏。有松雪齋集。

楊載撰趙文敏公行狀﹕程公巨夫奉詔搜訪江南遺佚﹐得廿餘人﹐公居首選。又獨引公入見。公神采秀異﹐珠明玉潤﹐照耀殿庭﹐世祖皇帝一見稱之﹐以爲神仙中人﹐使坐於右丞葉公李之上。仁宗聖眷甚隆﹐字而不名。嘗詔侍臣曰「文學之士﹐世所難得﹐如唐李太白﹑宋蘇子瞻﹐姓名彰彰然常在人耳目。今朕有趙子昂﹐與古人何異﹖」閒與左右論公人所不及者數事﹕帝王苗裔﹐一也﹔狀貌昳麗﹐二也﹔博學多聞知﹐三也﹔操履純正﹐四也﹔文詞髙古﹐五也﹔書畫絕倫﹐六也﹔旁通佛老之旨﹐造詣玄微﹐七也。

湖州府誌﹕鷗波亭在今旗纛廟。

至正直記﹕一日﹐有二白蓮道者造門求字﹐門子報曰「兩居士在門前求見相公。」松雪怒曰「甚麼居士﹖香山居士﹑東坡居士邪﹖个像喫素食的風頭巾﹐甚麼也稱居士﹗」管夫人聞之﹐自內而出曰「相公不要恁地焦躁﹐有錢買得物事。」少頃﹐二道者入謁罷﹐袖出鈔十錠﹐曰「送相公作潤筆之資。有庵記﹐是牟教授所作﹐求相公書。」松雪大呼曰「將茶來與居士喫﹗」卽歡笑逾時而去。蓋松雪入國朝後﹐田產頗廢﹐家事甚貧。

詩藪﹕元名家稱趙子昂﹑虞伯生﹑楊仲弘﹑範徳機﹑揭曼碩外【揭曼碩「曼」字原缺﹐據詩藪補。按﹕揭傒斯字曼碩﹐龍興富州人。】﹐如元好問﹑馬伯庸﹑陳剛中﹑李孝光﹑楊廉夫﹑薩天錫﹑傅若金﹑余廷心﹑張仲舉輩﹐不下十數家﹐視宋人才力不如﹐而篇什差盛﹐步驟稍端。

又﹕元五言古率祖唐人﹐趙子昂規陳伯玉。

剡源集﹕古詩沈潛鮑﹑謝﹐自余諸作﹐猶傲睨髙適﹑李翺云。

淸容居士集﹕松雪翁詩法髙踵魏晉﹐爲律詩則專守唐法﹐故𨿽造次詶答﹐必守典則。

佩楚軒客談﹕趙子昂論作詩用虛字殊不佳﹐中兩聯塡滿方好﹐出處才使唐以下便不古。

木天禁語﹕詩之气象﹐猶字畫然﹐長短﹑肥瘦﹑淸濁﹑雅俗﹐皆在人性情流出﹐得八法便成妙染﹐而洗吾舊態也。此趙松雪翁與中峯和尙述者。

詩家一指﹕綺麗﹕趙松雪神存富貴云云。

松雪齋集﹕延佑五年四月廿七日﹐上禦嘉禧殿﹐集賢大學士臣邦寧﹑大司徒臣源進呈農桑圖。上披覽再三﹐問﹕「作詩者何人﹖」對曰「翰林承旨臣趙孟俯。」「作圖者何人﹖」對曰「諸色人匠提舉臣楊叔謙。」上嘉賞久之﹐人賜文綺一段﹐絹一段。

南濠詩話﹕元盛時﹐揚州有趙氏者﹐富而好客。其家有明月樓﹐人作春題多未當其意。一日﹐趙子昂過揚州﹐主人知之﹐迎至樓上﹐盛筵相款﹐所用皆銀器。酒半﹐出紙筆求作春題。子昂援筆書云「春風閬苑三千客﹐明月揚州第一樓。」主人得甚喜【主人得甚喜南濠詩話﹝知不足齋叢書本﹞作「主人得之喜甚」﹐文辭更勝。】﹐盡徹席間銀器以贈。

嶽鄂王墓

譏畱夢炎詩

贈子敬

懷徳淸別業

題所畫梅竹贈石民瞻

萬柳堂卽席

題圓澤三生公案

題陶潛歸去來圖

絕句

題息齋竹

題商徳符學士桃源春曉圖

絕句

老態詩

句

○嶽鄂王墓

鄂王墳上艸離離【鄂王墳上「上」原作「下」﹐據輟耕錄卷三及松雪齋文集﹝四部叢刊影元刊本﹞卷四攺。】﹐秋日荒涼石獸危。南渡君臣輕社稷﹐中原父老望旌旗。英雄已死嗟何及﹐天下中分遂不支。莫向西湖歌此曲﹐水光山色不勝悲。

輟耕錄﹕嶽王墓詩﹐不下數百篇﹐其膾炙人口者﹐莫如趙魏公作。麓堂詩話﹕「南渡」云云﹐句𨿽佳而意已涉秦越。

○譏畱夢炎詩

狀元曾受宋家恩﹐國困臣彊不盡言。往事已非那可說﹐且將忠直報皇元。

楊載撰行狀﹕上問﹕「畱尙書﹑葉右丞二人優劣何如﹖」公對曰「夢炎向與臣父同在宋朝﹐是時臣甫數歲﹐其或忠或佞﹐臣所不能知。今幸得與夢炎同事天朝﹐夢炎爲人性重厚﹐篤於自信﹐思慮甚遠﹐善斷國事﹐有大臣之器。李所讀之書﹐卽臣所讀之書﹐李所知所能﹐臣亦無不知無不能。」上曰「卿意豈以夢炎賢於李哉﹗夢炎在宋﹐狀元及第﹐位至丞相。賈似道懷讒誤國﹐罔上不道﹐夢炎徒依阿取容﹐曾無一言以悟主聽。李布衣士﹐乃能伏闕上書﹐請斬似道。是李賢於夢炎明矣。李論事厲聲色﹐盛气淩人﹐若好己勝者﹐剛直太過﹐故多怨焉。卿以夢炎父執友﹐不敢斥言其非。今朕旣見卿之情﹐可爲朕賦詩以譏刺夢炎。」公賦詩云云。上善卒章之意﹐嘆賞不已。

癸辛雜識﹕子昂入覲之初﹐上命作詩嘲畱忠齋云云。畱以此銜之終身云。

圭齋集﹕公進詩云云﹐上深善卒章之意。出見奉禦撒裏於幄殿側﹐告之曰「上論賈似道誤國之罪﹐責畱夢炎不能言。今桑哥誤國甚於似道﹐我輩緘默﹐他日何以逭此責乎﹖」

風月堂雜識﹕帝𨿽異裔﹐亦知厭薄夢炎之爲人。然孟俯之詩﹐實所以自嘲耳。

○贈子敬

吾愛子姚子﹐風流如晉人。白眼視四海﹐淸談無一塵【按﹕此詩見松雪齋文集卷三﹐題作送姚子敬教授紹興﹐原詩爲古風﹐此乃節其前四句﹐依本書體例﹐當以「句」出題。又﹐「淸談」松雪齋文集作「淸言」。】。

研北雜誌﹕趙子昂嘗謂人曰「姚子敬天姿髙爽﹐相見令人怒﹐不見令人思。」又嘗贈詩云云。其爲子昂敬畏如此。

○懷徳淸別業

楊林堂下百株梅﹐傲雪淩寒次第開。枝上山禽曉啁哳﹐定應喚我早歸來。

山堂肆考﹕元趙孟俯有別業在湖州徳淸縣﹐有詩云云。

水東日記﹕趙松雪集懷徳淸別業第二詩﹐唐錢起詩也﹐但「花盡」作「花落」不同耳。豈公嘗手書之﹐編類者遂誤收入集耶﹖

○題所畫梅竹贈石民瞻

故人贈我江南句﹐飛盡梅花我未歸。欲寄相思無別語﹐一枝寒玉澹春暉。

松雪齋集﹕原注﹕伯幾有詩見寄云「寄聲霅上佳公子﹐飛盡梅花不見君。」

○萬柳堂卽席

萬柳堂前數畝池﹐平鋪云錦蓋漣漪。主人自有滄洲趣﹐遊女仍歌白雪詞。手把荷花來勸酒﹐步隨芳艸去尋詩。誰知咫尺京城外﹐便有無窮萬里思。

靑樓集﹕解語花﹐姓劉氏﹐尢長於慢詞。廉野雲招盧疎齋﹑趙松雪飲於京城外之萬柳堂﹐劉左手持荷花【持荷花「持」原誤作「提」﹐據靑樓集﹝古今說海本﹞攺。】﹐右手舉杯﹐歌驟雨打新荷曲﹐諸公喜甚。趙卽席賦詩云云。

○題圓澤三生公案

川上淸風非有著﹐松間明月本無塵。不知二子緣何事﹐苦戀前身與後身﹖

五雜俎﹕嘗愛趙子昂有題圓澤三生公案詩云云。此千古第一議論也﹐惜不爲屠﹑黃二公誦之。

○題陶潛歸去來圖

生世各有時﹐出處非偶然。淵明賦歸來﹐佳處未易言。後人多慕之﹐效顰惑媸妍。終然不能去﹐俯仰塵埃間。斯人眞有道﹐名與日月懸。靑松卓然操﹐黃花霜中鮮。棄官亦易耳﹐忍窮北窗眠。撫捲嘗三嘆【嘗三嘆松雪齋文集卷二作「三嘆息」﹐似佳。】﹐世久無此賢。

筆精﹕趙子昂題陶潛歸去來圖云云。觀此詩﹐子昂之慕淵明至矣。然身事虜朝﹐貽譏後世﹐信能言而行不逮也。

○絕句

輕輕踏破白雲堆﹐半爲尋僧半探梅。僧不逢兮梅未放﹐野猿笑我卻空回。

七修類稿﹕予過演福寺僧房﹐見趙子昂親書探梅訪僧一絕句云云。惜公松雪集中失載。今寺已爲墳地﹐不知此紙存亡也。噫﹗

○題息齋竹

李侯寫竹有淸气﹐滿紙墨光浮翠筠。蕭郎已遠丹淵死﹐欲寫此君惟此人。

六研齋筆記﹕李息齋爲吳興別駕﹐喜寫墨竹﹐用文與可法﹐動筆郁然﹐非涼薄者可窺。余得其一幅﹐作老木二尺﹐叢筱擁之﹐葉皆焦墨所成﹐略不露罅﹐而神韻變動﹐眞奇作也。趙松雪竹法疏逸﹐與公殊調﹐然亦雅重公﹐其題此幅云云。

○題商徳符學士桃源春曉圖

宿云初散靑山濕﹐落紅繽紛溪水急。桃花源裏得春多﹐洞口春煙搖綠蘿。綠蘿搖煙掛絕壁﹐飛流淙【一作「直」。】下三千尺。瑤艸離離滿澗阿﹐長松落落淩空碧。雞鳴犬吠自成邨﹐居人至老不相識。瀛洲仙客知仙路﹐點染丹靑寄輕素。何處有山如此圖﹐移家欲向山中住。

詩藪﹕雄渾流麗﹐步驟中程。

○絕句【按﹕此詩見松雪齋文集卷五﹐題作次韻剛父卽事絕句﹐共四首﹐此爲其四。】

溪頭月色白如沙﹐近水樓臺一萬家。誰向夜深吹玉笛﹐傷心莫聽後庭花。

詩藪﹕趙子昂云云﹔虞伯生「髙秋風起玉關西﹐踣鐵歸朝十萬蹄。貌得當時第一匹﹐昭陵風雨夜聞嘶」﹔範徳機「中年江海夢靈皇﹐夜半聞鐘似上陽。一百八聲猶未已﹐更兼云外雁啼霜」﹔楊仲弘「四面靑山擁翠微﹐樓臺相向辟天扉。夜闌每作遊仙夢﹐月滿瓊田萬鶴飛」﹔陳眾仲「東華塵土滿貂裘﹐芍藥闌邊系彩舟。二十四橋春似海﹐教人腸斷憶揚州」﹔李季和「西風烏帽鬢鬖鬖﹐拂袖長吟倚暮酣。得句不衝京兆尹﹐蹇驢行徧大江南」﹔薩天錫「道人已跨龍潭鶴﹐童子能煎雀舌茶。一夜山中滿林雪﹐客來無處覓梅花」﹔郝伯常「只見星簾掛月鉤﹐銀河依舊隔牽牛。遙憐玉雪佳兒女﹐淚滿西風乞巧樓」﹔潘子素「江上靑山日欲晡﹐幽花小紙墨模糊。華淸宮殿生秋艸﹐零落滕王蛺蝶圖」﹔張仲舉「雲巖巖下聘君家﹐長記宵談到曙霞。今日隴頭誰灑飯﹐鷓鴣啼老白桐花」等作皆元絕妙境﹐第髙者不過中唐﹐平者多沿晚宋耳。

○老態詩

老態年來日日添﹐黑花飛眼雪生髯。扶衰每藉過眉杖﹐食肉先尋剔齒簽。右臂拘攣巾不裹﹐中腸慘戚淚常淹。移牀獨就南榮坐﹐畏冷思親愛日檐。

七修類稿﹕非身處老境﹐不能言之如此眞切。悲夫﹗

○句

江花江艸詩千首﹐老盡平生用世心。

歸田詩話﹕山谷題浣花醉歸圖云「中原未得平安報﹐醉裏眉攢萬古愁。」能道出少陵心事。趙子昂云云﹐亦髣髴得之。

又

錦纜牙檣非昨夢﹐鳳笙龍管是誰家﹖

麓堂詩話﹕趙子昂溪上詩云云﹐意亦傷甚。

又

云端雙舃冷﹐花底一琴閒。

詩藪﹕元五言律可摘者﹐趙子昂云云。

又

千里湖山秋色淨﹐萬家煙火夕陽多。

詩藪﹕七言律可摘者﹐趙子昂云云﹔鄧文原云云﹔虞伯生云云﹔馬伯庸云云﹔範徳機云云﹔楊仲弘云云﹔揭曼碩云云﹔陳剛中云云﹔吳成季云云﹔李子飛雲云﹔雅正卿云云﹔甘允從云云【甘允從「允」原誤作「久」﹐據詩藪攺正。按﹕甘立字允從﹐大梁人。】﹔貢泰甫云云【貢泰甫「泰」原誤作「秦」﹐據詩藪攺正。按﹕貢師泰字泰甫﹐宣城人。】﹔柯敬仲云云﹔余廷心云云﹔薩天錫云云﹔薛玄卿云云﹔李子構云云﹔王尙志云云﹔吳楚望云云﹔丁守中云云﹔塗守約云云等﹕皆句格莊嚴﹐詞藻瑰麗。上接大歷﹑元和之軌﹐下開正徳﹑嘉靖之途。今以元人﹐一槪不復過目﹐余故稍爲拈出﹐以俟知者。

◆鮮於樞

樞字伯機﹐漁陽郡人。至元間爲江浙行省都事﹐官至太常典簿。有困學齋集。

道園學古錄﹕題鮮於伯機小像﹕斂風沙裘劍之豪﹐爲湖山圖史之樂。翰墨軼米薛而有餘﹐風流擬晉宋而無怍。是以吳興公運畫沙之錐﹐刻希世之玉。云云。

題屏

湖邊曲

武陵勝集得總字

題髙房山墨竹

王大令保母帖四首

竇璧詩

句

○題屏

廨捨如僧捨﹐官曹似馬曹。頭巾終日岸﹐手板或時操。

吳禮部詩話﹕鮮於伯機初至婺﹐題詩於屏云云。佳句也。

○湖邊曲

湖邊蕩槳誰家女﹐綠慘紅愁問無語。低回忍淚並人船﹐貪得纏頭彊歌舞。玉壺美酒不須憂﹐魚腹熊蹯棄如土。陽臺夢短匆匆去﹐鴛鎖生寒愁日暮。安得義士擲千金﹐遂令桑濮歌行露。

輟耕錄﹕浙省廣濟庫﹐歲差杭城殷實戶若干名充役庫子﹐以司出納。比一家中侵用官錢太多﹐無可爲償﹐府判王某﹐素號殘忍﹐乃拘其妻妾子女於官。又無可爲計﹐則命小舟載之﹐求食於西湖﹐以貲納官。鬼妾鬼馬﹐不肖輩羣趨焉。鮮於伯機先生作湖邊曲云云。後王之子孫﹐有爲倡者。

○武陵勝集得總字

窮冬十日雪﹐戶外曾未踵。念我平生友﹐欲往恨不勇。玆晨劇命駕﹐相對腹一捧。促招東林遠﹐共念北海孔。把酒望六合﹐瓊瑤紛總總。興極不知休﹐嚴城鐘鼓動。【詳白珽下。】

○題髙房山墨竹

添陰生研池﹐葉葉秋可數。京華客夢醒﹐一片江南雨。

江村消夏錄﹕鮮於伯機題髙房山墨竹有詩最工﹐余故不能忘﹐詩云云。世人但知鮮於善書﹐而不知其吟詠之工﹐故錄而出之﹐以示人耳。梅道人戲墨。

○王大令保母帖四首

撞破煙樓固未然﹐唐摹晉刻絕相懸。莫將定武城中石﹐輕比黃閍墓下磚。

姜侯才气亦人豪﹐辦折區區漫爾勞。不向驪黃求駔駿﹐書家自有九方臯。

臨摹舊說範新婦﹐古刻今看李意如。卻笑南宮米夫子﹐一生辛苦學何書﹖

千年鬱鬱閟重泉﹐暫出還隨刼火煙。靳惜乾坤如有意﹐流傳君我豈無緣﹖

元詩選﹕按蘇天爵題鮮於伯機詩帖云﹕鮮於公蚤歲學書﹐媿未能若古人。偶適野﹐見二人挽車行淖泥中﹐遂悟書法。今讀論書諸作﹐可以知其所從入矣。

○竇璧詩

誰言河水濁﹐鳴鏑約秦境。官軍鬧如蟻﹐城守申嚴警。竇璧一匹夫﹐欲汲困短綆。慷慨願自效﹐行臺可其請。從徒二十八﹐設伏獨園靜。邏騎百蹄翻﹐倐來落電影。勇士貴一決﹐猶豫失馬猛。賞功不踰日﹐簫鼓喧市井。英風激衰軟﹐胡以倍淒冷。

困學齋雜錄﹕京兆分司劉禦史﹐請予作竇璧詩云云。

○句

鳥飛靑嶂裏﹐人語翠微中。

詩藪﹕元五言律可摘者﹐鮮於樞云云。

◆吾丘衍

衍字子行﹐錢唐人﹐竹房﹑竹素﹑貞白皆其號。有竹素山房集。

西湖遊覽志﹕隱居教授﹐居一樓﹐坐學童樓下﹐遣髙弟子遞授之。客至﹐童子輒止其登﹐使登乃登。廉訪使徐琰聞衍名﹐訪之﹐衍從樓上呼曰「此樓何敢當貴人登也﹗願明日走謁謝。」琰笑而去。明日竟不謝【按﹕此條實引自西湖遊覽志余卷八。】。

山居新話﹕黃子久公望一日與客遊孤山﹐聞湖中笛聲﹐子久曰「此鐵笛聲也。」少頃﹐子久亦以鐵笛自吹下山。遊湖者吹笛上山﹐乃吾子行也。二公略不相顧﹐笛聲不輟﹐交臂而去。

絕句

別仇仁近

桃花雨樂府一章寄翼之

古詩一首送翼之回吳

次韻謝錢翼之

菌耳徧沃野

與鄰寓人隔屋對月夜話

柳枝詞

答沈堯道贈梨花

○絕句

烹茶茅屋掩柴扉﹐雙聳吟肩更撚髭。策杖逋仙山下去﹐騷人正是興來時。

閒居錄﹕晚宋之作詩﹐多謬句。出遊必云「策杖」﹐門戶必曰「柴扉」﹐結句多以梅花爲說﹐塵腐可厭。余因聚其事爲一絕云云。

○別仇仁近

劉伶一鍤事徒然﹐蝴蝶飛來別有天。欲語太玄何處問﹖西泠橋外斷橋邊。

輟耕錄﹕初先生年四十未娶﹐宛丘趙天錫爲買酒家孤女爲妾。年饑﹐女嘗事人﹐後夫知妻在先生所﹐訟之﹐因逮妾父母。父母至﹐客先生家﹐又僞楮幣﹐事覺﹐因言捨主人﹐先生固弗知。因邏捽辱先生﹐南出數百步﹐錄事張君景亮識先生﹐叱邏曰「是不知情﹐攝之何爲﹖」卽解縱遣歸。先生不勝慚﹐明日持玄絳緇笠詣仇山村別。值晨出﹐因畱詩一章云云。意將從靈均於斯。明日﹐有得遺履於橋上者。後衛大隱以六壬筮之﹐得亥子丑﹐順流象﹐曰「是其骨朽淵泥九十日矣﹗」多寶院僧可權﹐從先生學﹐聞先生死﹐哭甚哀。乃葬先生遺文於後山﹐與其師骨塔相對﹐曰「皆吾師。」乞銘於胡石塘先生。

鐵网珊瑚﹕余自至元元貞間客杭﹐得交子行父。𨿽齒在余先﹐甚款密也。予往來於杭有年﹐間歸吳門﹐每承以詩或書尺見寄﹐今猶有存者。其過山村翁訣別之詩﹐案胡汲仲先生冢銘﹐乃至大四年也。越三十一年﹐爲至正攺元﹐始見其手迹於盧山甫家﹐感悼之餘﹐爲作七言一首﹐以附於後﹐亦挽之之意云。時餘六十又四﹐良右。

○桃花雨樂府一章寄翼之

秦源春夢陽臺晚﹐風散驚紅作秋苑。閒陰碧樹搖暖云﹐茸苔羅水香氤氳。蝶飛不濕煙綿路﹐吳娥怨澀鸞階步。參差海羽雙燕來﹐依微石舞瀟湘回。

○古詩一首送翼之回吳

遊子動歸思﹐南風起秋聲。我亦當此時﹐相送難爲情。交朋尙如斯﹐況爾懷父兄。三吳亦鄰邦﹐一水非遠程。君還姑蘇臺﹐我畱鳳凰城。兩地各相望﹐馳心互奔傾。流光若頹波﹐彼此卽寓萍。浮世苦離散﹐輾轉百慮縈。何能慰予懷﹐握手徒營營。

○次韻謝錢翼之

筆翰西臺妙﹐文章五鳳樓。美才須比玉﹐直道豈如鉤。吳苑辭春色﹐江風散旅愁。吾廬正蕭颯﹐二仲得羊求。

○菌耳徧沃野

菌耳徧沃野﹐瓊芝亦芬芳。羣陰掩其茨﹐誰復知爾良﹖我願得此艸﹐移根植崇岡。閒攀紫金蕤﹐挹露晞朝陽。服食換綠髓﹐輕舉過紫皇。招攜三辰遊﹐與之同輝光。

○與鄰寓人隔屋對月夜話

禦寇連墻屋﹐神交得謝瞻。【謝有隔屋夜語事。】偶逢吾所契﹐共語月當檐。微祿終何補﹐良才尙此淹。憑君縱玄論﹐未怪發幽潛。

鐵网珊瑚﹕右故人吾子行手迹十二紙﹐皆前後得之於書夾所藏﹐復恐散落﹐集而存之。其爲人見石塘胡先生所爲墓銘﹐玆不書。後三十年爲至元五年乙卯九月九日﹐江村民錢良佑識。

○柳枝詞

一徑梨花過雨沾﹐日華浮動碧絲簾。軒前插徧垂楊柳﹐看舞春風又畫檐。

○答沈堯道贈梨花

山中折花搖白雲﹐一枝贈我寒食春。薄簾隔晴不須捲﹐恐隨蝴蝶飛成塵。

七修類稿﹕吾杭吾子行﹐予於舊杭志中得其詩二首﹐今錄示人﹐則又惜死於無窮也。

◆陳儼

儼字��﹐��人。至元間召用﹐官至翰林直學士。

錢舜舉畫花

○錢舜舉畫花

霅翁夙號老詞客﹐亂後卻工花寫生。寓意豈求顏色似﹖錢唐風物記升平。

西湖志余﹕錢選﹐霅川人﹐以工畫花鳥名江南。陳儼題其畫花云云。

◆黃玠

玠字伯成﹐四明人。有卞山集。

湖州府誌﹕樂吳興山水﹐因卜居卞山。

浙江通誌﹕與趙文敏遊﹐文敏稱許之。

趙碧瀾妾詩

題江山歸興圖

○趙碧瀾妾詩

感之以誠感必深﹐應之以眞應必捷。眞情一合了弗離﹐聽我長歌碧瀾妾。碧瀾亦是諸王孫﹐世殊事異老且貧。少陵尙愛燕玉暖﹐況是當時眞貴人。春衣典盡春寒峭﹐二妾朱顏正姝好。忍將羅帶拆同心﹐懊惱浮生頭白早。珠鈿翠靨幸僅存﹐此時猶及嫁夫君。十二樓頭燕子去﹐揮手不可畱仙裙。去妾相悲兩相約﹐旣去猶煩送肴酌。主君詎忍覆棄之﹐見此翻令心緒惡。一心專天天得知﹐忍著主衣還事誰。遂攜衾襆與俱來﹐後君死者當爲尼。碧瀾堂下雙溪水﹐使客往來豈知此。不願新歡戀舊恩﹐千萬人中兩人耳﹗

輟耕錄﹕吳興趙公碧瀾﹐宋宗室也。老而益貧﹐二妾方少艾﹐因遣之去﹐咸弗肯嫁﹐數獻肴酒﹐致殷勤焉。公於卒也﹐覆諸水﹐曰「愼毋再見。昔吾割情忍愛以去爾﹐爾弗我忘﹐祇攪我心耳。」旣而各與其父母俱至﹐泣而言曰「妾家每歲請給﹐足可養贍﹐願執事終身﹐爲尼以報主恩。」公遂復畱之。他日公死﹐果如所言。公有寡女﹐復資育之。四明黃伯成先生玠﹐嘗有詩云云。

○題江山歸興圖

秦望東南遠欲無﹐依稀禹穴向姚虞。幾時把酒鄞江上﹐卻對鄕山看此圖。

弁山小隱吟錄﹕自序﹕霅水之陽﹐弁山之下﹐有丘岑蔚﹐思構數楹以寄朝夕﹐浮游江海﹐不能自還。或靳之曰「桑蠶作繭﹐猶知纏裹其身﹐子漫不爲計﹐空言何裨﹖」應之曰「余遊者也。某水某山﹐遊之寓也。苟寓矣﹐又何營之有﹖」云云。是余所題江山歸興圖詩也。嘗求之﹐則隱之意可見矣。

◆方夔

夔一名一夔﹐字時佐﹐淳安人。生宋季﹐自號知非子。有富山懶稾。

句

○句

自鄭有謀歸華氏﹐捨湘無地托王琳。

爾身不卹無埋地﹐此恥奚容更戴天。

春盤脆響供雷筍﹐夜焙芳鮮摘露芽。

蠶老任眠催作繭﹐燕來新乳賀成家。

畫角吹殘低戍火﹐暮鴉橫斷遠煙村。

元詩選﹕集中所載閔忠詩云云﹐謂文文山也。誅姦云云﹐謂賈似道也。其忠義之感﹐凜然言外。他如雲云﹐亦多雅秀之句。

◆劉詵

詵字桂翁﹐廬陵人。宋亡﹐年十二﹐以處士終。有桂隱集。

哭蕭孚有四首

句

○哭蕭孚有四首

去年九日共登髙﹐絕嶺長歌意頗豪。今日送君誰共哭﹖一間殯屋大江臯。

畫圖摩詰神情遠﹐詩律蘇州句意淸。身後生前千古恨﹐荒荒白日下髙城。

翰墨周旋二十春﹐莫年卜宅遂爲鄰。永新門外雙松樹﹐無復相攜踏月人。

螺湖橋外艸如煙﹐螺子山前水接天。應有故人來下馬﹐愁雲深處是新阡。

桂隱集﹕原注﹕孚有﹐方厓禦史之季子。少甚穎異﹐從余遊。其爲詩﹐短篇髙古幽淡﹐追逼韋﹑王﹐長篇丰贍逸宕﹐別自風致﹐皆欲與古人爭衡。至元三年丁丑七月一日病死﹐士友傷之﹐以其有才而未著﹐其可憾如逢原惇夫。九月九日﹐余旣送殯城東﹐歸塗賦以寄感慨云爾。

○句

山作登樓色﹐天畱隔巷�。

云分潭際樹﹐帆上驛邊洲。

落日湖陰笛﹐涼風水郭秋。

一燈遺老鬢﹐四海後元春。

樹懸山雨白﹐門掩佛燈紅。

村煙茅店午﹐籬蝶棘花晴。

燕子樓臺人影瘦﹐海棠池館月痕孤。

桃花浪起春風闊﹐燕子寒生社雨多。

鳥斷空山孤樹悄﹐馬嘶小驛一燈昏。

江湖宦客孤舟夜﹐城郭詩翁白髮春。

燕子池塘詩句好﹐蒲花簾幕酒杯深。

君如硎刃千牛解﹐我似車輪四角方。

刺繡簾櫳鶯語倦﹐讀書庭院絮飛忙。

艸意欲供新得句﹐桃花猶記舊來人。

元詩選﹕律詩多佳句﹐如雲云。當時諸老宿評以爲髙逼古人云。

◆劉彥章

彥章﹐吉水人。

題廬陵義士傳

○題廬陵義士傳

淮海風回吹血腥﹐靑原不攺舊時靑。中朝將相論功賞﹐不及江南一白丁。

江西通誌﹕劉彥章與劉桂隱﹑劉申齋講學﹐有詩名。其題廬陵義士傳絕句云云﹐爲時傳誦。

◆陸文圭

文圭字子方﹐江陰人。宋咸淳初﹐以春秋中鄕選。延佑設科﹐再中鄕舉﹐以老疾不應召﹐卒於家。

挽貢仲章學士

鹿蔥絕句

○挽貢仲章學士

才優如貢禹﹐經行復精純。海內多知己﹐江東尙有人。林泉隱君子﹐臺閣古名臣。九轉丹成去﹐靑山宰木春。

墻東類藳﹕自注﹕貢臨終夢「九轉丹成生羽翼」之句。

○鹿蔥絕句

丹葩信不類蘋蒿﹐雨後常抽綠玉條。此艸豈宜充鹿食﹐瘦莖卻比沈郎腰。

墻東類藳﹕自注﹕沈約作鹿蔥詩云「爾非蘋與蒿﹐豈充麚鹿食。」讒者取此詩以白梁武帝﹐大怒﹐約以憂死。今按此詩﹐亦未見顯然譏刺﹐何爲得罪﹖但此花丹色﹐略有斑點﹐似鹿紋﹐所以得名﹐非謂可以充鹿之食也。

◆黃庚

庚字星甫﹐天臺人。有月屋漫稾。

枕易

秋色

○枕易【越中詩社試題都魁。】

古鼎煙銷倦點朱﹐翛然髙臥夜寒初。四檐寂寂半牀夢﹐兩鬢蕭蕭一卷書。日月冥心知代謝﹐陰陽回首驗盈虛。起來萬象皆吾有﹐收拾乾坤在艸廬。

月屋漫藳﹕考官李侍郎應祈批﹕詩題莫難於枕易﹐自非作家大手筆﹐詎能模寫﹗蓋以其不涉風雲雨露﹑江山花鳥﹐此所以爲難。予閱三十餘卷﹐鮮有全篇純粹﹐正如披沙揀金﹐使人悶悶﹐忽見此作﹐若紛紛盆盎中得古罍洗﹐把玩不忍釋手。此詩起句「倦」字便含睡意﹔頷聯气象優遊﹐殊不費力﹐曲盡枕易之妙﹔頸聯「冥心」「回首」四字﹐極其精到﹔結句如萬馬橫奔﹐勢不可遏﹐且有力量。全篇體制合法度﹐音調諧宮商﹐三復降嘆﹐此必騷壇老手﹐望見旗鼓﹐已知其爲大將也。冠冕眾作﹐誰曰不然﹖

○秋色【山陰詩社中選。】

憑髙望不及﹐望斷動愁情。落日淒涼處﹐西風點染成。丹楓明野驛﹐白水浸江城。馬上人回首﹐戎戎黯客程。

案﹕以上二詩﹐中選及評語﹐旣見月屋漫稾﹐復見張觀光屏巖小稿﹐未知孰是。

◆張觀光

觀光字直夫﹐東陽人。

梅魂

○梅魂

夢覺羅浮迹已陳﹐至今想象事如新。相思一夜窗前月﹐似見三生石上春。的的孤芳冰气魄﹐疏疏冷蕋雪精神。料應楚些難招至﹐欲倩花光爲寫眞。

屏巖小稿﹕武林試中選。

◆虞徳觀

徳觀名未詳﹐集從兄。

句

○句

我因國破家何在﹐君爲唇亡齒亦寒。

道園遺稿﹕從兄徳觀父與集同出榮州府君。宋亡﹐隱居不仕而歿。集來吳門省墓﹐從外親臨邛韓氏得兄遺迹﹐有云云﹐不知爲誰作也。撫誦不覺流涕。

●元詩紀事卷九

侯官陳衍輯

陳孚

徐明善

馮子振

曹伯啟

鄧文原

宋無

艾性夫

朱浚

◆陳孚

孚字剛中﹐臺州臨海人。至元中以布衣上賦﹐江浙行省聞於朝。後以禮部郎中使安南。官至臺州路總管府治中。有剛中觀光等稿。

題壁

江州

銅雀臺

鳳凰山

金山寺

泊安慶府呈貢父

白門

鸚鵡洲

題和靖墓

瀟湘八景

統幕

安南卽事

句

○題壁

我不學寇丞相﹐地黃變發發如漆。又不學張長史﹐醉後揮毫掃狂墨。平生紺髮三千丈﹐幾度和云眠石上。不合感時怒衝冠﹐天公罰作圓頂相。肺肝本無兒女情﹐亦豈惜此雙鬢靑。只憶山間秋月冷﹐搔首不見髼松影。

○江州【按﹕此條引自輟耕錄卷八﹐依文意此詩當題作交州。】

老母越南垂白髮﹐病妻塞北倚黃昏。蠻煙瘴雨交州客﹐三處相思一夢魂。

輟耕錄﹕吾鄕陳剛中先生﹐國初時﹐嘗爲僧以避世變。一日﹐大書所作詩於父執某之粉墻上﹐云云。父執見之曰「此子欲歸俗也。」呼來館谷之﹐命養發。經半年餘﹐謂曰「汝當娶﹐吾將以女事汝。」先生辭謝再三。旣而命寓他所﹐遣媒妁行言﹐擇日迎歸。父執喜曰「五馬入門矣﹗」先生𨿽獲佳偶﹐自妻母以至妻之兄姊弟妹皆不然﹐遂挈家入京。館閣諸公﹐交章薦舉﹐入翰林。會朝廷遣使交趾﹐先生副之。至交州﹐嘗有詩云云。

○銅雀臺

古臺百尺生野蒿﹐昔誰築此當塗髙。上有三千金步搖﹐滿陵寒柏圍鳳綃。西飛燕子東伯勞﹐塵間泉下路迢迢。龍帳銀箏紫檀槽﹐怨入漳河翻夜濤。人生過眼艸上露﹐白骨何由見歌舞﹖獨不念漢家長陵一抔土﹐玉柙珠襦鎖秋雨﹗

詩藪﹕雄渾流麗﹐步驟中程。

○鳳凰山

浮屠百尺聳亭亭﹐落日鴉啼野蔓靑。故國盡銷龍虎气﹐荒山空帶鳳凰形。金根輦路迎禪【一作「神」。】駕﹐玉樹歌臺語梵鈴。惟有錢塘江上月﹐年年隨鴈過寒【一作「空」。】汀。

○金山寺

萬頃天光俯可吞﹐壺中別有小乾坤。云侵塔影橫江口﹐潮送鐘聲過海門。僧榻夜隨鮫室湧﹐佛燈秋隔蜃樓昏。年年只有中泠水﹐不受人間一點塵。

○泊安慶府呈貢父

共擁旄幢度百蠻﹐今朝忽遇【一作「過」。】皖公山。幸承乙夜君王問﹐更喜丁年奉使還。舊夢未迷天祿閣﹐新愁猶憶鬼門關。塵纓笑濯滄浪水﹐少【一作「小」。】伴沙鷗半日閒。

詩藪﹕全篇整麗﹐首尾勻和。

○白門

布死城南未足悲﹐老瞞可是算無遺。不知別有三分者﹐只在當年大耳兒。

歸田詩話﹕陳剛中白門詩云云。詠曹操殺呂布事。

○鸚鵡洲

大江東南來﹐孤洲屹枯蘚。中有千載人﹐殘骨寄偃蹇。惟漢黨錮禍﹐薦紳半摧殄。況復啖葛奴﹐盡使羽翼翦。天乎鸞鳳姿﹐乃此侶猰犬。想當落筆時﹐酒酣玉色洗。鸚鵡何足詠﹐僅以雕虫顯。我來策蓬顆﹐淸淚淒以泫。尙恨迷幾先﹐不爲無道捲。賢哉龐徳公﹐一犂老襄峴﹗

歸田詩話﹕崔塗鸚鵡洲詩云「曹瞞尙不能容物﹐黃祖何由解愛才。」後無繼之者。陳剛中一篇云云。詞語跌宕﹐議論老成﹐誠佳作也。

○題和靖墓

北邙翁仲拱朱門﹐玉盌時驚古帝魂。爭似孤山一抔土﹐梅花依舊月黃昏。

筆精﹕古今題和靖先生墓者不下百篇﹐悉梅鶴封禪故事而已。陳剛中一絕云云﹐亦可掩諸作者也。

○瀟湘八景

遠浦歸帆

遠浦歸帆

日落牛羊歸﹐渡頭動津鼓。煙昏不見人﹐隱隱數聲櫓。水波忽驚搖﹐大魚亂跳舞。北風一何勁﹐帆飛過南浦。

藝林伐山﹕元陳孚遠歸帆絕句云云。識者以爲不減王維。案﹕伐山止引首四句也。

○統幕

千里茫茫艸色靑﹐亂塵飛逐馬蹄生。不知何代開軍府﹐猶有當年統幕名。

叩舷憑軾錄﹕統幕之地在北直隸隆慶州西南八十里﹐相傳遼主遊幸﹐嘗張大幕於此﹐因名統幕﹐俗訛爲土幕﹐又名土墓﹐又名土木﹐皆訛也。元陳孚詩云云。

○安南卽事

聖徳天無外﹐恩光燭海隅。遂頒南越詔﹐載命北門儒。萬里秋持節﹐千軍夜執殳。前驅嚴弩矢﹐後爨擁樵蘇。睠彼交州域﹐初爲漢氏區。樓船徵旣克﹐徵側叛還誅。五代頹王紐﹐諸方裂霸圖。遂令風气隔﹐頓覺版章殊。丁璉前猖獗﹐黎桓後覬覦。一朝陳業構﹐八葉李宗䢐。【安南本漢交州﹐唐立都護府。梁貞明中﹐土豪曲承美據其地。楊延藝﹑紹洪【紹洪原誤作「結洪」﹐據宋史交趾傳攺正。】﹑吳昌岌﹑昌文互相爭襲。宋幹徳初﹐丁公著之子部領立﹐傳子璉﹑璇。大將黎桓篡之。桓子至忠又爲李公蘊所篡。公蘊﹑徳政﹑日尊﹑幹徳﹑楊煥﹑天祚﹑龍翰﹑昊旵凡八傳。至宋嘉定乙酉歲﹐陳氏始奪其國。陳本閩人﹐有陳京﹐僞謚文王﹐壻於李。值龍翰昏耄﹐不卹政事﹐京與弟本﹐僞謚康王﹐盜國柄。昊旵衝幼﹐其子承篡立﹐僭號太上皇。死﹐子光炳嗣﹐在宋名威晃﹐上表內附國朝﹐封爲安南王。死﹐子日烜立﹐在宋名日照。死﹐今日燇代領其眾﹐於是有國六十九年矣。】下俗澆浮甚﹐中華禮樂無。諱嫌訛氏阮﹐托制僭稱孤。【國諱「李」字﹐姓李者皆易以阮﹐臨文爲字不成。以父死自稱孤子﹐表疏文移及對其羣臣皆然。】祭祀宗祊絕﹐婚姻族屬污。【𨿽有寢廟﹐無歲時祀禮﹐惟供佛最謹。國族﹐男女與同姓爲婚﹐互相匹偶﹐以齒不以昭穆。今酋之妻﹐其叔興道女也﹐蓋竊國於李﹐懲創而然。】尊卑雙跳足﹐老幼一圓顱。【民皆徒跣﹐間有躡革履﹐至殿則去之。郊迎之際﹐袍笏百人﹐皆跣而已。男子悉髠﹐有官則以靑巾冪之。民悉僧也。】陟嶠輕於鹿﹐泅波疾似鳧。【足皮厚甚﹐登山如飛﹐芒刺悉無所懼。父子男女﹐同川而浴﹐冬夏皆然。善水﹐有潛行數百里者。】斜鉤靑繒帽﹐曲領黑羅襦。【巾色深靑﹐髹繒爲之﹐貫額以鐵綫﹐前髙一尺﹐而屈之及頸﹐以帶束反結其後﹐頂有鐵鉤﹐有職掌則加帶於鉤。家居囚首﹐見客乃巾﹐遠行則一人捧巾以從。惟酋髻以皂羅包束﹐遠望如道家綸巾而益廣出﹐其旁發皆露垂。國皆衣黑﹐皂衫四裾﹐盤領以羅爲之。婦人亦黑衣﹐但白裏廣出﹐就以緣其領﹐博四寸﹐以此爲異。靑紅黃紫諸色絕無。】語笑堂前燕﹐趨蹌屋上烏。【語音侏離﹐謂天曰勃未﹐地曰煙﹐日曰扶勃未﹐月曰勃叉﹐風曰教﹐云曰梅﹐山曰幹隈﹐水曰掠﹐眼曰未﹐口曰皿﹐父曰吒﹐母曰娜﹐男子曰千﹐女曰於多蓋﹐夫曰重﹐妻曰陀被﹐好曰領﹐不好曰張領﹐大率類此。聲急而浮﹐大似鳥語。趨進輕佻﹐往來如風。深黑一色﹐如寒鴉萬點。】抵鴉身偃豕﹐羅我背拳狐。【其舁人用布一匹﹐長丈餘﹐以圓木二﹐各長五寸﹐挈布兩端﹐更以繩挈圓木上﹐以大竹貫繩﹐兩人舁之﹐人側其中﹐若舉羊豕然﹐名曰抵鴉。貴者則以錦帛﹐扛用黑漆﹐上拖黑油紙屋﹐髙四尺許﹐銳其脊而廣其檐。檐廣約四尺﹐雨則張之﹐晴則徹屋而用傘。酋出入以紅輦朱屏﹐八人舁之﹐甚麗。象背上施鞍轡﹐凡座名曰羅我﹐人坐其上﹐拳屈如狐。象頷編鈴數十﹐行則瑯瑯然。】寺號千齡陋﹐州名萬劫愚。【使者館於太師府﹐左有小剎曰天啟千齡寺。前有碑﹐載建中八年壬辰歲造﹐乃其祖僭號﹐爲母李氏追悼冥福。李氏僞謚慈順太后﹐龍翰女也。僞興道王陳峻據萬劫府﹐卽唐浪州﹐馬援駐兵浪西裏地。甚重佛﹐故州名曰萬劫。】笙簫圍醜妓﹐牢醴祀淫巫。【嘗宴於其集賢殿﹐男優女倡各十人﹐皆地坐﹐有琵琶■﹝秦﹞箏一弦之屬。其謳與弦索相和﹐歌則先哩■﹝口侖﹞而後詞﹐殿下有踢弄﹑上竿﹑杖頭﹑傀儡﹐又有錦袴﹐裸其上體﹐跳擲號呶。婦人赤腳﹐十指爪槎枒起舞﹐醜態百出。人家門首﹐必有小祠﹐其神曰馬大人﹐刻木像﹐猥惡不可名狀﹐朔望則陳於庭﹐老稚羅拜之。】國尉靑盤護﹐軍掫白梃驅。【當國二人﹐其叔僞太師陳啟﹐弟僞太尉陳曄。國事巨細﹐曄﹑啟皆專之。每至殿門下輿﹐則二人各執二大木﹐圓如鏡﹐色靑﹐廣六尺﹐上畫日月北斗二十八宿﹐意以自障也。每州縣有官曰將掫﹐司巡徼之事﹐兼領土兵。有警則盡驅丁壯以往﹐器械悉自備﹐無弓矢﹐惟持藥弩標鎗﹐亦有操白梃者。】閱條親獄訟﹐明字掌機樞。【官自司尉而下﹐有檢法﹑明字﹐皆執政官。今丁公文﹑杜國器﹑黎克復等爲之。次有尙書﹐亞卿﹑翰林奉旨﹐判首三司。又有關條﹐則掌法令刑獄。其族有昭明﹑興道﹑昭懷﹑昭文﹑佐天﹐皆僭王號。正月四日﹐椎牛饗其官屬。以七月十五日爲大節﹐人家相問遺﹐官屬各以一口獻其酋。十六日開宴酬之。】勃窣官中客﹐鬅鬙座上奴。【奴皆涅其額﹐有曰官中客﹐則官奴也。曰座上奴﹐則可至酋左右。餘皆白。】臺章中贊糾﹐邑賦大僚輸。【置禦史臺﹐中贊﹐卽中丞也。刑法酷甚﹐盜及逃亡﹐斮手足指﹐其人甘心﹐或付象蹴殺之。國有大鐘樓﹐民訴事扣鐘。州設安撫﹑通判﹐縣有大僚。箕斂煩重﹐魚鰕蔬果﹐悉以充斂﹐皆大僚主之。】吏榷檳榔稅﹐人收安息租。【產檳榔最多﹐其稅亦重﹐專立官榷之。安息木取其津及葉﹐揉爲小團﹐大數寸﹐歲收租利甚厚﹐然與西域安息不類。】黃金刑莫贖﹐紫蓋律難踰。【民間金銀﹐𨿽銖兩悉徵送官﹐有私服用者﹐罪死。官品崇卑﹐視傘爲差﹐卿相則用三靑傘﹐次二傘﹑一傘﹐若紫傘﹐惟親族用之﹐他人不敢用。】安化橋危矣﹐明靈閣岌乎﹗【自館行六十里﹐過安化橋。復一里﹐至靑化橋北﹐其上爲屋十九間。至酋所居﹐門曰楊明門﹐上有閣曰朝天閣﹐左小門曰日新門﹐右小門曰云會門。內天井廣袤數十丈﹐升自阼階﹐閣下扁曰集賢殿﹐上有大閣﹐曰明靈閣。道右廡至大殿﹐曰徳輝殿﹐左門曰同樂門﹐右門曰橋應門。其扁皆金書。】曲歌嘆時世﹐樂奏入皇都。【男子十餘人﹐皆裸上體﹐聯臂頓足﹐環繞而久歌之。各行一人舉手﹐則十數人皆舉手﹐垂手亦然。其歌有莊周夢蝶﹑白樂天母別子﹑韋生玉簫﹑踏歌﹑浩歌等曲。惟嘆時世最愴惋﹐然漫不可曉。大宴﹐殿上大樂﹐則奏於廡下之後﹐樂器及人皆不見。每酌酒﹐則大呼曰樂奏某曲﹐廡下諾而奏之。其曲曰降黃龍﹐曰入皇都﹐曰宴瑤池﹐曰一江風﹐音調亦近古﹐但短促耳。】龍蘂常穿壁﹐蔞藤不離盂。【以龍花蘂和安息香油﹐揉爲小鋌﹐如筯﹐長尺許﹐插壁上﹐然之﹐終日不絕﹐香甚淸馥。閩廣人檳榔皆啖幹者﹐以蔞藤石灰和之。交人惟啖軟檳榔﹐取新采嫩者﹐以蔞葉二寸﹐塗蜆灰裹而食。貴者以黃銀榼﹐僮攜之﹐不離左右﹐終日咀嚼不少休。】玳簪穿短髮﹐虫紐刻頑膚。【婦人斷髮﹐畱三寸﹐束於頂上﹐屈其杪﹐再束如筆。無後鬢鬟﹐亦無膏沐。環珥之屬﹐富者玳瑁珥﹐余骨角而已。錙銖金珠無有也。人皆文身﹐爲鉤連屈曲之文﹐如古銅鑪鼎款識。又有涅字於胸﹐曰「義以捐軀﹐形於報國」﹐𨿽有子姓亦然。】有室皆穿竇﹐無牀不尙鑪。【屋無折架﹐法自棟至檐﹐直峻如傾﹐棟𨿽至髙﹐檐僅四五尺﹐又有低者﹐故皆黑暗﹐則就地開窗如狗竇然。人用蒲席地坐而向明。睡榻之側﹐必有鑪熾炭﹐盛暑亦然﹐以辟濕蒸之气。】星華舟作市﹐花福水爲郛。【星華府﹐卽唐驩州﹐去交州城二百餘里。海外諸番﹐舟航輻輳﹐就舟上爲市甚盛。酋叔昭文祖廟與其重寶皆在﹐實大鎭也。交州無城壁﹐土墻眸睨而已。西有花福州﹐以水圍繞﹐前有莫橋﹑西陽﹑麻他﹑老邊四橋﹐以通出入。】突兀山分臘﹐汪茫浪注瀘。【其國四面皆山﹐惟寄狼﹑寶臺﹑佛迹﹑馬鞍﹐於境內爲髙。西南善汝縣﹐有赤土山﹐萬仞插天﹐綿數百������������南珊江以筏渡。行四十里﹐至富良江﹐水湍急﹐不甚闊。江之南名橋市﹐居民雜眾。又四十里曰歸化江﹐曰瀘江﹐闊與漢鄂等。江自大理西下﹐東南入於海﹐卽諸葛武侯渡瀘之下流也。有四津﹐潮汐不常。】鼠關林翳密﹐狼塞澗縈紆。【丘溫東南行十數里﹐陟崗度嶺﹐西南行兩山間﹐初所見黃茅修竹﹐旣而深林茂樹。水闊不數尺﹐然周遭百折﹐或百步一涉﹐或半里一涉﹐凡六七十。復度一嶺﹐夾道皆古木蒼藤﹐有巨石挺出﹐篁竹叢薄﹐最爲崄﹐名老鼠關。西行有山峯秀拔﹐綿亙不絕﹐是爲寄狼山。翠壁蒼崖﹐異木翳密﹐鸚鵡孔雀﹐飛鳴互答﹐猿猱無數。凡三十里﹐抵刺竹關﹐下有兵守之。關上兩山相交﹐僅通馬道﹐大竹皆圍二尺﹐上有芒刺﹐蓋其國控扼之地也。】士燮祠將壓﹐髙駢塔未蕪。【吳士燮﹐蒼梧人。兄弟四人﹐一爲合浦太守﹐一爲九眞﹐一爲南海﹐士燮爲交趾太守。有惠政﹐死葬焉。土人祠之甚謹。髙駢旣定交州﹐遂於富良江上橋市之左立石塔。巋然猶存。】鐵船波影見﹐銅柱土痕枯。【馬援徵徵側﹐造鐵船四隻﹐沈於海。今水淸猶彷佛可見。銅柱﹐援所立也﹐在幹地鋪。其刻有云「銅柱折﹐交人滅。」今陳日烜以土埋之﹐上建伏波祠。】墟落多施榻﹐顚崖屢攺途。【村落有墟﹐每二日一集﹐百貨萃焉。五里則建屋三間﹐四面置榻﹐以爲聚墟之所。使臣至其國﹐不復行舊徑﹐皆鑿山開道﹐縈回跋涉﹐意以示險遠也。】千艘商斥鹵﹐四獲粒膏腴。【國無儲蓄﹐惟恃舟航賈販。稻歲四熟﹐𨿽隆冬苗芃芃然。】短短桑苗圃﹐叢叢竹刺衢。【桑椹逐年種以供蠶﹐每家三五畝﹐竹籬環之。刺竹大者徑七八寸﹐刺堅如鐵﹐斬而插之則活。】牛蕉垂似劍﹐龍荔綴如珠。【芭蕉極大者﹐冬不凋﹐中抽一干﹐節節有花﹐花重則幹爲所墜。結實下垂﹐一穗數十枚﹐長數寸﹐如肥皁﹐去皮﹐軟爛如綠柿﹐極甘冷。一名牛蕉。龍荔﹐實如小荔枝﹐味如龍眼﹐木與葉亦相似。二果古名奇果。有波羅蜜﹐大如瓠﹐膚礧砢如佛髻﹐味絕甘。人面子﹐肉甘酸﹐核兩目口鼻皆具。又有椰子﹑膚都子﹑餘甘子﹐皆珍味可食。】寶斝羅鸚鵡﹐名香屑鷓鴣。【鸚鵡螺﹐色紅如雲母形﹐嘴翅似鸚鵡﹐故名。香材最多﹐水沈﹑旃檀亦有之﹐似鷓鴣斑者爲貴。】揭旌圖鬼像﹐擊柝聚兵徒。【旌旗﹐黃﹑黑﹑靑﹑紅﹐簇色四腳﹐中畫星官天神﹐或如羅剎之狀。呼集儔類﹐則以大竹截爲筒﹐叩之﹐𨿽遠亦聞。】鼻飲如瓴甋﹐頭飛似轆轤。【習以鼻飲﹐如牛然。酒或以小管吸之。峒民頭有能飛者﹐以兩耳爲翼﹐夜飛往海際﹐拾魚蝦而食﹐曉復歸﹐身完如故﹐但頸下有痕﹐如紅綫耳。】蚺皮爲鼓擊﹐鰕鬣作筇扶。【蚺﹐蛇大者﹐如合抱之木﹐長稱之。臘共皮﹐刮去鱗﹐以鞔鼓﹐面闊數尺﹐但用背皮﹐腹皮不與也。向明視之﹐黑質白章如方勝﹐交人樂以爲前列。巨鰕大如柱﹐須有長十八尺者﹐海濱之人以爲柱杖﹐甚佳。】家必烹蛇虺﹐人能幻虎貙。【山蛇水虺﹐乃其常膳﹐間以充脯醢。峒民有妖術﹐誦咒修煉﹐則幻形爲虎﹐搏獐鹿生啖之。然不常有也。】魚鱗檐粲瓦﹐鵲尾海浮桴。【瓦形如板﹐上正方而銳其下之半﹐如古圭然。橫半竹以爲棧﹐以竹釘釘其瓦於棧上﹐自檐以次相壓至屋脊﹐宛如魚鱗。舟輕而長﹐板甚薄﹐尾如鴛鴦之翅﹐兩旁翹起﹐操以三十人﹐多有至百人者﹐其疾如飛。】水弩含沙擲﹐山■﹝犭參﹞出穴麤。【水弩﹐一曰含沙射工﹐以气射三十步﹐射中其影﹐但覺紅癢﹐卽以刀抉去肉﹐不爾必死。大率毒虫毒藥﹐廣以南多有之﹐中州人至此﹐不善寶護﹐必爲所害。山■﹝犭參﹞﹐一曰山都﹐居在大木爲巢﹐或居巖穴﹐獨足跳躑﹐能眩惑人﹐蓋山鬼水怪類云。】鱷魚鳴霹靂﹐蜃气吐浮屠。【鱷魚大者三四丈﹐四足似守宮﹐黃色修尾﹐口森鋸齒。一名忽雷﹐其聲如霹靂﹐鹿走崖上﹐聞嗥吼則怖而墜﹐多爲鱷所啖。海中大魚多有之﹐惟海鰍最偉﹐小者亦數千尺﹐吞舟之說非虛也。蜃﹐於春夏間吐气蔽天﹐如樓臺宮室﹐亦有如七級塔者﹐人往往見之。】■﹝宀禹﹞縣傷分阻﹐生靈困毒痡。舞階猶未格﹐折簡豈能呼﹖大社初傳禡﹐轅門合受俘。貔貅微偃戢﹐蛇豕偶逃逋。天已殂渠惡﹐民猶奉僭雛。勢如純據隴﹐政以皓亡吳。鳳札重宣令﹐狼心更伏辜。幸能寬斧鑕﹐猶自戀泥塗。獻頌尊天子﹐騰章遣大夫。象鞮言可訂﹐蠹冊事非誣。功欲收邊徼﹐威須仗廟謨。沐燻陳此什﹐禮部小臣孚。

剛中交州稾﹕至元壬辰秋九月朔﹐詔命吏部尙書臣梁曾﹑禮部郎中臣陳孚﹐奉璽書問罪於交趾。越翌日﹐召至便殿﹐賜金符襲衣乘馬弓矢器幣﹐諭遣之。明年正月二十有四日﹐至其國。三月望日﹐世子陳日燇遣陪臣明字陶子奇﹑奉旨梁文藻等奉表請命﹐以九月至京師。行李之往來﹐及期﹐凡駐僞境五十有二日。其山川城邑風俗﹐爲圖一卷﹐諭以順福逆禍﹐爲書人筆﹐悉已上於史館﹐玆不敢述。姑卽道中所得詩一百餘首﹐目之曰交州稾﹐以示同志云。癸巳除夕﹐孚敬書。

七修類稿﹕元詩人陳孚﹐出使安南﹐有紀事之詩云「鼻飲如瓴甋﹐頭飛似轆轤。」予見螺虫集中所載老撾國人﹐鼻飲水漿﹐頭飛食魚。近汪海云亦能鼻飲酒﹐頭飛則怪也。昨見星槎勝覽﹐亦言占城國人有頭飛者﹐乃婦人也﹐夜飛食人糞云云。作書者自云目擊其事。予又考占城正接安南之南﹐而老撾正接安南西北﹐陳詩信不誣也。

瀛涯勝覽﹕占城有號屍致魚者﹐乃婦人也。夜寢則頭飛入人家食小兒穢﹐气侵兒腹﹐必死。頭返合體如故﹐移其體則不合而死矣。

○句

亂山空北向﹐大火已西流。

詩藪﹕元五言律可摘者﹐陳剛中云云。

又

櫓聲搖月過巫峽﹐燈影隨潮入漢陽【入漢陽「入」原作「過」﹐與上句「過巫峽」重﹐因據詩藪攺。按陳孚原詩題作鄂渚秋晚﹐二句作「櫓聲搖月歸巫峽﹐燈影隨潮過漢】。

僧榻夜隨蛟室湧﹐佛燈秋隔蜃樓昏。

詩藪﹕句格莊嚴﹐詞藻瑰麗。

◆徐明善

明善字芳谷﹐鄱陽人【按﹕四庫全書總目卷一百六十六芳谷集提要云﹕徐明善字志友﹐徳興人﹐芳谷其別號也。又稱爲鄱陽人。】。至元間任江西等處提舉。

席上口占

○席上口占

乘傳入南中﹐云章照海紅。天邊龍虎气﹐南徼馬牛風。日月八荒燭﹐車書萬里同。丹靑入王會﹐茅土胙無窮。

中洲野錄﹕徐芳谷嘗奉使交趾國﹐其王子陳日炫聞公善詩﹐舉巵酒立索吟﹐公口占云云。日炫遂納款奉貢﹐公聲名大振。

◆馮子振

子振字海粟﹐攸州人。自號怪怪道人。仕爲承事郎﹑集賢待制。

投甕隨筆﹕元世祖時﹐馮子振嘗爲詩譽桑哥﹐且涉大言。及桑哥敗﹐卽告詞臣撰碑引諭失當。國史院編修官陳孚發其姦狀﹐帝曰「詞臣何罪﹖使以譽桑哥爲罪﹐則在廷諸臣誰不譽之﹖朕亦嘗譽之矣。」吁﹗帝所以諱子振之罪者﹐正所以諱己用桑哥之失也。

弇州山人四部稿﹕朱氏在勝國時有虹月樓﹐畫壁冠東南。楊鐵史爲之記﹐馮海粟系之詩﹐爲一時勝事。今所謂樓與畫壁俱漫滅﹐而朱氏子孫尙能守海粟詩迹。

梅花百詠

塔燈

○梅花百詠【錄二】

全開梅

疏梅

全開梅

玉臉盈盈總是春﹐都將笑色媚東君。道人放鶴歸來晚﹐月下看花似白雲。

疏梅

數个冰花三五枝﹐東君點綴特稀奇。黃昏照影臨淸淺﹐寫出林逋一句詩。【詳明本下。】

○塔燈

擎天一柱礙云低﹐破暗功同日月齊。半夜火龍蟠地軸﹐八方星象下天梯。光搖灩澦沿珠蚌﹐影落滄溟照水犀。文焰逼人髙萬丈﹐倒提鐵筆向空題。

詩藪﹕全篇整麗﹐首尾勻和。

◆曹伯啟

伯啟字士開﹐碭山人。至元中﹐爲蘭溪主簿﹐官至禦史臺侍禦史。謚文貞。有漢泉漫稿。

七賢過關圖

舟至常徳出陸由辰抵沅書事三首

句

○七賢過關圖

淸譚飄逸事淩遲﹐七子髙風世所師。公室傾危無砥柱﹐服牛乘馬欲何之﹖

七修類稿﹕七賢過關﹐人多謂唐人﹐蓋春秋有七人﹐建安有七子﹐未嘗稱賢也﹐惟晉竹林諸人稱賢耳。又考王戎嘗乘小馬﹐山濤乘驢﹐劉伶乘鹿車﹐余則乘馬﹐正符七人之跨鹿車﹐後或訛畫牛也。且接■﹝罒離﹞﹑烏帽﹐皆晉人所戴﹐唐則巾矣。元曹文貞公伯啟集有七子圖詩云云﹐又一證也。

○舟至常徳出陸由辰抵沅書事三首

盤礡崎嶇力不任﹐遐方風景變鳴禽。舟浮湖面波瀾闊﹐馬憩山腰澗壑深。千里曉煙炊紫葛﹐一春寒霧鎖靑林。紛紛寇盜何時靜﹖龔遂登車是好音。

蘭灃分歧望芷沅﹐渡頭楊柳欲飛綿。囊無薏苡防私論﹐茶有茱萸敵瘴煙。心定漸忘行役苦﹐愁濃不覺歲時遷。從今暴殄爲明誡﹐曾見山頭火種田。

武陵回首望巴陵﹐擯退舟師就馬程。潏潏靑溝穿路過﹐峨峨蒼嶺送人行。廟堂任使誰能避﹖箐麓猖狂只自驚。欲爲伏波尋勝迹﹐艸間聞有鷓鴣聲。

元詩選﹕延佑中﹐湖廣諸傜以前帥失馭﹐西南多擾。伯啟爲刑部侍郎﹐承命偕兩臺禦史﹑本省參政賈馴蒞鞫之。行次沅州﹐道且梗﹐伯啟曰「進非兵衛不可﹐惟彼諸番酋長萬一驚疑狙候﹐爲患不細。若馳一介與之議﹐靡不有濟。」眾然之。乃遣監察禦史揚鵬單騎詣之﹐果得要領以歸。此三詩卽是時所作。

○句

溪山新月上﹐江海故人同。

仲弘集﹕士開燕嶽氏溪堂有云云句邀予及張仲實曹克明同足成之云【溪堂翰林楊仲弘詩集﹝四部叢刊影明嘉靖刊本﹞卷四作「溪山」。】﹕置酒秋風裏﹐憑闌野色中。溪山新月上﹐江海故人同。縱浪情何極﹐畱連燕未終。三鱣來上客﹐五馬會羣公。積水輸淸气﹐微霞衒近空。將昏林尙白﹐及早稻先紅。極論追遐古﹐深情念困窮。尙觀儀秩秩﹐未遂樂融融。才著當朝傑﹐文誇命世雄。數君今日選﹐宜爾集南宮。

又

露坐分藜榻﹐郊行解葛衣。【村居】澹煙新店捨﹐斜月舊河山。【宿呂梁】立談千古意﹐坐占一生閒。【贈周可山】積水不勝流水碧﹐遠山還比近山靑。【嘉祥道中】十年人事成今古﹐數老天畱載典型。【鄕飲禮罷次諸公韻】去歲關心如昨日﹐平明回首又東風。【除夜】山色欲冥知雨信﹐岸痕齊剝記潮生。【江陰詠懷】

元詩選﹕宦轍所至﹐多寄寓紀述之辭。如雲云。歐陽文公以爲思致敏贍﹐襟韻朗夷﹐臨文抒志﹐造次天成。斯足以稱其爲人矣。

◆鄧文原

文原字善之﹐綿州人。至元二十七年﹐行中書省辟爲杭州路儒學正﹐官至集賢直學士。謚文肅。有素履齋集。

武陵勝集得入字

陪髙彥敬遊南山

句

○武陵勝集得入字

雨雪正紛紛﹐气壓后土濕。大梁雄豪士﹐衝寒策馬急。欣然款柴門﹐稍稍冠蓋集。酒酣歌白雪﹐頗覺春風入。蹇予守空巷﹐歲暮憂思積。念有流離子﹐饑寒夜中泣。【詳白珽下。】

○陪髙彥敬遊南山

不到南山又二年﹐離離秋艸映寒泉。東林蕭散開蓮社﹐西晉風流棹酒船。古寺雲煙終日合﹐長松風雨半空懸。謝公未了登臨興﹐故向禪房借榻眠。

詩藪﹕全篇整麗﹐首尾勻和。

○句

平生修月斧﹐萬里禦風翰。

詩藪﹕元五言律可摘者﹐鄧文原云云。

又

客捨張燈浮大白﹐禁鐘和漏隔華淸。

詩藪﹕句格莊嚴﹐詞藻瑰麗。

◆宋無【亦作「無」。】

無字子虛﹐舊以晞顏字行。世家晉陵﹐以兵亂遷吳﹐冒姓朱。有子虛翠寒集﹑啽囈集﹑鯨背吟。

詠史

烏夜啼

公無渡河

戰城南

公莫舞

長門怨

枯魚過河泣

妾薄命

古硯歌

次友人春別

鯨背吟

○詠史

函谷關中富列侯﹐黃童亦僭上卿謀。當年園綺猶年少﹐甘隱商山到白頭。【甘羅】

紅粉捐軀爲主家﹐明珠一斛委泥沙。年來金穀園中燕﹐銜取香泥葬落花。【綠珠】

滄溟幾度見揚塵﹐曾醉堯家丙子春。近日喜無天使至﹐蹇驢畱得載閒身。【張果】

化作遼東羽翼回﹐適逢沙苑獵弦開。寧知萬里靑城客﹐眞待他年箭主來【眞待他年「眞」藝林伐山﹝函海本﹞卷十八作「直」﹐似當從。】。【徐左卿化鶴【徐左卿化鶴啽囈集﹝汲古閣本﹞題作徐佐卿。「左」當從「佐」﹐徐佐卿事見薛用弱集異記及太平廣記卷三十六引廣徳神異錄。】】

詔下山東感泣來【詔下山東感泣來「山東」原作「東山」﹐按此句用舊唐書陸贄傳「﹝贄﹞從容奏曰﹕陛下幸奉天﹑山南時﹐赦書至山東﹐宣諭之時﹐士卒無不感泣」句﹐因據啽囈集﹑藝林伐山卷十八攺。】﹐謫歸門巷鎖蒼苔【謫歸門巷鎖蒼苔啽囈集作「謫歸門竇鎖莓苔」。】。奉天以後誰持筆﹐不用當時陸九才。【陸贄】貞烈那堪黠虜求﹐玉顏甘沒塞垣秋。孤墳若是鄰靑冢﹐地下昭君見亦羞。【宋宮人王婉容】

藝林伐山﹕宋子虛詠史凡百餘首﹐其佳者如詠甘羅云云。詠綠珠云云。詠張果云云。詠徐左卿化鶴云云。詠陸贄云云。詠宋宮人王婉容云云。王婉容隨徽﹑欽北去﹐粘罕見之﹐求爲子婦﹐婉容自刎車中﹐虜人葬之道旁﹐可謂英烈矣。

○烏夜啼

露華洗天天墮水﹐燭光燒云半空紫。西施夜醉芙蓉洲﹐金絲玉簧淸咽秋【淸咽秋翠寒集﹝汲古閣本﹞作「咽淸秋」﹐似當從。】。鼙鼓鞭月行春雷﹐洞房花夢酣不回。宮中夜夜啼棲烏﹐美人日日歌吳歈。吳王國破歌聲絕﹐鬼火靑熒生碧血。千年壞冢耕狐兔﹐烏銜紙錢掛枯樹。髑髏無語滿眼泥﹐曾見吳王歌舞時。烏夜啼﹐啼爲誰﹖身前歡樂身後悲﹐空畱瑟怨傳相思。烏夜啼﹐啼別離﹗

○公無渡河

九龍爭珠戰淵底﹐洪濤萬丈湧山起。鱷魚張口奮靈齒﹐含沙射人毒如矢。寧登髙山莫涉水﹐公無渡河﹐公不可止。河伯娶婦蛟龍宅﹐公無白璧獻河伯﹐恐公身爲泣珠客。公無渡河﹐公不然﹐憂公老命沈黃泉。公沈黃泉﹐公勿怨天﹗

○戰城南

漢兵鏖戰城南窟﹐雪深馬僵漢城沒。凍指控弦指斷折﹐寒膚著鐵膚皸裂。軍中七日不火食﹐手殺降人吞熱血。漢懸千金購首級﹐將士銜枚夜深入。天愁地黑聲啾啾﹐鞍下髏髑相對泣。偏裨背負八十創﹐破旗裹屍橫道旁。殘卒忍死哭空城﹐露布獨有都護名。

○公莫舞

公莫舞﹐公莫舞﹐鴻門王气歸眞主﹗何人睚眥赤龍子﹐手循玉玦目相語。令公莫舞公楚舞﹐劍光射日白虹吐。人發殺機天不與﹐撞斗帳中唉亞父﹐霸業明朝棄如土﹗

○長門怨

金壺咽淚蓮花澀﹐銀箭浮遲渴烏泣。知更阿監羅襪冰﹐瞑對星河玉階立。內官唱漏催曉籌﹐芙蓉夢破燕支愁。起來妝罷窺繡戶﹐三十六院殘燭幽。建章風傳鳳吹遠﹐翠華晨幸昭儀館。箜篌不語心自語﹐愁長如天恨天短。紅裀暖踏楊花雪﹐絳縷閒封守宮血。鸚鵡空猜警蹕聲﹐春寒緊護流蘇結。

○枯魚過河泣

北溟有鯤﹐歕薄昆侖﹐气吞積石摧禹門。過河河水枯。蹤迹困泥塗。垂涎向海若﹐能濟涓滴無﹖中流有魴鯉﹐不貸斗升水。巨口走噞喁﹐逆遊莫若鮪。鯤兮鯤兮﹐爾泣何由龍伯知。決雨津﹐倒天池﹐洚水橫行﹐隨鯤所之。揚鰭爲謝魴與鯉﹐還有桃花春漲時。

○妾薄命

雲母屏﹐琢春冰﹐鮫女織綃蟬翼輕。比妾妾薄命﹐比君君薄情。紅綿拭鏡照膽明﹐還疑妾貌非傾城。傾城從來有人妒﹐況復君心不如故。故人心尙峯九疑﹐新妾那能無故時。補天天髙﹐塡海海深﹐不食蓮菂﹐不知妾心。

○古硯歌

神媧踏雲補天去﹐遺下一團蒼黑天。千年萬年幹不得﹐長帶盤古靑紫煙。玉工剖天天化石﹐石內星精有餘魄。琱光發烱成禹璧﹐海王川後輸玄液。靑帝呵霧坤倪濕﹐匣月不開太陰泣。破天殘缺無人補﹐一穴絲絲漏春雨。空藏老石磨今古﹐補天何時與天語。

馮海粟云﹕子虛烏夜啼﹑公無渡河﹑戰城南﹑公莫舞至妾薄命﹑古硯歌諸詩﹐皆古錦﹐神林鬼冢外﹐帶三分鳳麟洲上飛仙羽翮格力【按﹕此條引自翠寒集延佑庚申冬馮子振序。】。

○次友人春別

波流雲散碧天空﹐魚雁沈沈信不通。楊柳昏黃晚西月﹐梨花明白夜東風。秋千庭院人初下﹐春半園林酒正中。背倚闌干思往事﹐畫樓魂夢可曾同﹖

元詩選﹕子虛律詩工絕﹐海粟盛稱此詩中聯。髙季迪評其詩﹐謂澹蕩遒逸﹐於虞﹑楊﹑範﹑揭外﹐別樹一宗。亦篤論也。

○鯨背吟

梢水

鶯遊山

日出

東洋

揍沙

海鷗

乳島

沙門島

萊州洋

水程

尋■﹝舟宗﹞

拋矴

出火

落篷

走風

櫓歌

大浪

探淺

討水

討柴

直沽

自題

梢水

拔矴張篷豈暫停﹐爲貪薄利故輕生。幾宵風雨船頭坐﹐不脫蓑衣臥月明。

鶯遊山

崖向波濤頂接空﹐黃鶯遊處樹成叢。莫言山上人希住﹐多少樓臺煙雨中。

日出

金烏搖上浪如堆﹐萬象分明海色開。遙望扶桑岸頭近﹐小舟撐出柳陰來。

東洋

東溟雲气接蓬萊﹐徐福樓船此際開。應是秦皇望消息﹐采芝何處未歸來﹖

揍沙

萬斛龍驤一葉輕【萬斛龍驤「斛」原作「乘」﹐據鯨背吟集﹝說郛本﹞攺正。】﹐逆風寸步不能行。如今閣在沙灘上﹐野渡無人舟自橫。

海鷗

羣飛獨宿水中央﹐逐浪隨波羽半傷。莫去西湖花裏睡﹐芰荷翻雨打鴛鴦。

乳島

遠望渾如兩乳同﹐近前方信兩髙峯。端相不似雞頭肉﹐莫遣三郎解抹胸。

沙門島

積沙成島浸蒼空﹐古祀龍妃石崦東。亦有遊人記曾到﹐去年今日此門中。

萊州洋

萊州洋內浪頻髙﹐矴鐵千尋系不牢。傳與海神休恣意﹐二三升水作波濤。

水程

九日灘頭不可移﹐九灘一日尙嫌遲。何須頻問程多少﹐路上行人口是碑。

尋■﹝舟宗﹞

艸艦同■﹝舟宗﹞在海心﹐一時相離不知音。夜來欲問平安信﹐明月蘆花何處尋。

拋矴

千斤鐵矴系船頭﹐萬丈灘中得挽畱【萬丈灘「灘」鯨背吟集作「波」﹐似當從。】。想見夜深拋擲處﹐驚魚錯認月沈鉤。

出火

前船去速後■﹝舟宗﹞忙【前船「船」鯨背吟集作「■﹝舟宗﹞」﹐從下文當從。】﹐暗裏尋■﹝舟宗﹞認火光。何處笙歌歸棹晚﹐髙燒銀燭照紅妝。

落篷

潮信篷畱風力慳﹐落篷少歇浪中間。殷勤爲向梢人道﹐又得浮生半日閒。

走風

夜颶顚狂浪捲天﹐深淵多少走風船。一宵行盡波濤險﹐只在蘆花淺水邊。

櫓歌【櫓歌鯨背吟集作「棹歌」。】

浪靜船遲共一■﹝舟宗﹞﹐櫓聲齊起響連空。要將檀板輕輕和﹐又被風吹別調中。

大浪

吞天髙浪雪成堆﹐搖蕩驚心眼怕開。深謝波神費工力﹐幾回風雨送將來。

探淺

探水行船逐步尋﹐忽逢沙淺便驚心。蓬萊近處更難徧﹐揚子江頭浪最深。

討水

海波鹹苦帶流沙﹐島上淸泉味最佳。莫笑行人不風韻﹐一瓶春水自煎茶。

討柴【討柴鯨背吟集作「采薪」。】

海樹年深成大材﹐一時斧伐作薪來。山人指點長松說﹐盡是劉郎去後栽。

直沽

直沽風月可消愁﹐標格燕山第一流【第一流「流」原作「樓」﹐與下「揚州十里小紅樓」重﹐因據鯨背吟集攺。】。細問名花何處出【名花原作「花名」﹐據鯨背吟集攺。】﹖揚州十里小紅樓。

自題

乘興風波萬里遊﹐淸如王子泛扁舟。早知鯨背推敲險﹐悔不來時只跨牛。

鯨背吟﹕原序﹕僕初涉詩書﹐薄遊山水﹐偶托迹於冑科﹐未忘情於筆硯。緣木求魚﹐乘桴浮海。觀千艘之漕餉﹐勢若龍驤﹔受半載之奔波﹐名如蝸角。碧漢迢遙﹐一似桴槎於天上﹔銀濤湧洶﹐幾番戰栗於船中。今將所歷海洋山島﹐與夫風物所聞﹐舟航所見﹐各成詩一首。詩尾聯以古句﹐蓋滑稽也﹐非敢稱於格律。然而風檣之下﹐柁樓之上﹐舉酒酌月﹐亦可與梢人黃帽郎同發一笑云爾。至元辛卯中秋﹐蘇臺吟人朱晞顏名世序。

◆艾性夫

性夫字天謂﹐江西撫州人。元初官江浙道提舉。有剩語二卷。

江西通誌﹕稱「撫州三艾」。叔可字無可﹐憲可字符徳﹐性夫字天謂﹐皆工於詩。

哭北谷羅先生

贈趙太史

句

○哭北谷羅先生

死到先生世道衰﹐忍彈雙淚看銘碑﹖動隨天去心無愧﹐視得官輕事敢爲。他日史書廉太守﹐四方人哭老宗師。無人描畫無人詠﹐始是梅花自在時【無人描畫無人詠﹐始是梅花自在時按此二句乃羅先生詩﹐剩語﹝四庫珍本叢書本﹞卷下作「不知精爽歸何處﹐定在梅花自在時」。】。

剩語﹕自注﹕先生詩「無人描畫」云云﹐蓋自況也。故及之。

○贈趙太史

輕柔楊柳挾春妍﹐孤梗梅花結雪緣。此是乾坤大消息﹐相逢切莫說流年。

剩語﹕自注﹕此予三十年前贈先見趙太史二絕之一﹐予亦不復記憶矣。後三十五年﹐太史訪予山中﹐恨詩不存﹐惟爲余誦此﹐而亦忘其一﹐竟莫省爲何等語也。

○句

安得天上蓬萊宮﹐卻住人間馬嵬鬼。

讕言長語﹕文人詞勝於理者多﹐白樂天長恨歌敍明皇貴妃「天上人間會相見」云云﹐人讀之不覺可喜。元艾性夫作臨邛道士招魂歌云云。

◆朱浚

浚字��﹐臨川人。

贈賣墨呂云叔訪陳煙山

都城初秋和趙京倅

句

○贈賣墨呂云叔訪陳煙山

僊宗傳訣自分明﹐未數當年老樹精。一片紫雲光滴滴﹐丹墀成就幾公卿。

蓬萊僊子世偏珍﹐琮璧多攜問楚津。若向積煙峯下過﹐殷勤傳語臥樓人。

○都城初秋和趙京倅

從來美玉價連城﹐結佩乘風十二京。攜上崝嶸今有約﹐好畱彩筆調淸平。

宇宙淸愁望眼中﹐誰將涼雨借龍公。秋風夜入關河迥﹐破賊紅旗兟曉空。

○句

西風落葉長安夢﹐晚節寒花老圃心。【京師九日】玉帳分兵賦采薇﹐梅華吹雪上戎衣。將軍意气中流楫。丞相功名采石磯。【送人巡江】金寒霜气山無虎﹐劍動星光水有龍。【平江虎丘山】皇帝當年第九春﹐宮符仍詔刻麒麟。軍咨祭酒金臺夜【金臺夜「夜」隱居通議卷十二作「客」﹐當從。「金臺客」對「鐵璧人」更工。】﹐國子先生鐵璧人。【送吳制參赴麟捆】落花水暖千船聚﹐芳艸春深一鶴歸。【南浦夜泊】米車已過塵迷路﹐漁网才收月滿船。【枇杷亭】海燕故人意﹐杜鵑遊子心。【次韻】故里千山隔﹐終年一字無。【訪舊】溪月知相憶﹐江雲約共吟。夜船書一紙﹐飛過赤楓林。【寄友】

隱居通議﹕頃壬辰癸巳歲﹐有臨川朱兄浚過訪﹐出其詩曰梅邊集﹐以惠教。予愛其流麗穩熟﹐不作寒乞語﹐爲跋其後。已而與之賡酬﹐則與集中作大異。豈謀野則獲﹐與蒙被作文﹐性情各有所宜耶﹖然極愛之﹐爲摘其句。七言律有「西風」各云云。五言不多﹐「海燕」各云云。絕句云云。

●元詩紀事卷十

侯官陳衍輯

髙克恭

李材

姚式

鄧楡

趙孟吁

李淦

李孟

袁易

戴天錫

盛彪

盧亙

袁桷

袁裒

鄧椿

吳延壽

顏天祥

錢資深

林宏

葉齊賢

陸桂

從大

黃肖翁

東南仲

孟淳

◆髙克恭

克恭字彥敬﹐其先西域人﹐後居燕之房山。初仕爲省郎﹐官至刑部侍郎。卒追贈刑部尙書﹐謚文簡。有房山集。

過京口

過信州

弋陽

拍洪樓

滿目雲山樓

卽事

寄友

濟州道庵

句

○過京口

北來朋友不如鴻﹐幾个西飛幾个東。多少登臨舊樓閣﹐闌干閒在夕陽中。

○過信州

二千里路佳山水﹐無數海棠官道旁。風送落紅攙馬過﹐春光更比路人忙。

鐵网珊瑚﹕王士熙題髙房山畫云﹕詩甚有唐人意度﹐作樂府止記兩句﹐曰「無限飛紅隨馬足﹐春光更比路人忙。」

○弋陽

雷聲驅雨轉山西﹐山腹云根似雪齊【似雪齊「雪」吳禮部詩話﹝知不足齋叢書本﹞作「削」。】。日暮牧兒歸不得﹐料應白水漲前溪。

○拍洪樓

仰有嵐光俯有溪﹐軒窗初不計東西。雲峯雨岫安排定﹐松竹林林自整齊。

其二

山腰澗曲繚短垣﹐百怪老樹龍蛇蜿。山翁有時抱琴至﹐雪霽月明開北軒。

○滿目雲山樓

溪頭白鷺來相安﹐溪上紅桃雨打殘。滿目雲山爲誰好﹐一川晴色上樓看。

○卽事

古木陰中生白煙﹐忽從石上見流泉。閒隨委曲尋源去﹐直到人家竹塢邊。

鐵网珊瑚﹕水村圖捲跋﹕大徳八年五月﹐還自江西﹐過虎丘﹐舟中子敬攜此卷見示。俗客以惡酒相撓﹐情況構詩不成﹐遂書途中所作﹐少答雅意。房山髙克恭。

其二

雞鳴上馬戴星還﹐鄰近人家見面難。一度相思一回首﹐二千里外得相看。

○寄友

並行沿堤步晚晴﹐野香牽引過林坰。誰知卻是江南夢﹐尋到西曹夜直廳。

○濟州道庵

艸色瑯玕逼兩楹﹐早陰才過午陰晴。斜陽又送西軒影﹐一就移牀待月生。

吳禮部詩話﹕吳興姚子敬手寫髙彥敬尙書絕句一卷﹐皆佳。云云。子敬爲人修潔﹐詞翰皆工﹐此卷作行艸尢可愛。案﹕以上十首皆見詩話﹐前七首見鐵网珊瑚。

○句

雲山隨處覺﹐風雨興中孤。

好古堂書畫記﹕髙房山雲山大幅﹐自題云云﹐髙克恭並題。案髙常侍詩云「雲山行處合﹐風雨興中秋。」此略攺之。

◆李材

材字子構﹐京兆人。

海子上卽事

句

○海子上卽事

馳道塵香逐玉珂﹐彤樓花暗鼓云和。光風漸綠瀛洲艸﹐細雨微生太液波。月榭管弦鳴曙早﹐水亭簾幕受寒多。少年易動傷心感﹐喚取蛾眉對酒歌。

○句

劉郎再來歲雲暮﹐王母一笑天回春。

松雪齋集﹕海子上卽事與李子構同賦原注﹕李詩云云。子構名材﹐京兆人﹐年十七賦此詩﹐不幸早亡﹐雜於唐人詩中未易辧也。客有賦十月桃者﹐子構云云﹐眾皆鉗口不作。亦奇句也。因附此。

又

天入五溪無雁到﹐地經三峽有猿啼。

詩藪﹕李子構云云。詳趙孟俯下。

◆姚式

式字子敬﹐號筠庵﹐吳興人。善書畫﹐髙克恭薦爲校官。

趙子昂畫謝幼輿丘壑圖

題水村圖

○趙子昂畫謝幼輿丘壑圖

黃塵污人廊廟具﹐蕭散風流誰比數。淸言善畫浪相傳﹐遺恨千年機上女。

珊瑚网﹕趙文敏畫謝幼輿丘壑圖﹐吳興姚式題云云。鄧楡木之云云。虞集云云。宋無雲云。趙雍跋云﹕右先承旨早年作幼輿丘壑圖﹐眞迹無疑。拜觀之餘﹐悲喜交集﹐不能去手﹐無言師宜寶之。倪瓚云云。

珊瑚木難﹕趙魏公畫幼輿丘壑圖跋﹕「予自少小愛畫﹐得寸縑尺楮﹐未嘗不命筆模寫。此圖是初傅色時所作﹐𨿽筆力未至﹐而粗有古意。邇來須髮盡白﹐畫乃加進﹐然百事皆懶﹐欲如昔者作一二圖﹐亦不可得。右之要予再跋﹐故重書以識之。孟俯。」又﹐趙雍跋﹕「右先平章初年所作。雍至正十七年春至錢塘﹐鄒伯常復以見示﹐拜觀之餘﹐悲喜交集﹐展玩不能去手。伯常宜寶藏之。」又﹐趙麟跋﹕「此圖乃先大父早年所作﹐眞迹無疑。至正丁酉四月﹐拜觀於會稽之寓捨。」又﹐宇文公諒詩云云。又﹐楊維楨詩序﹕「伯常避難東徙﹐家資如山﹐委棄不復顧戀﹐獨珍惜此畫﹐不忍使失去。客中時一展玩﹐輒欣然自慰。雅好異於流俗﹐深可敬也。」

○題水村圖

問君何許水邊村﹐亦有扁舟乘興人。無限好山茆屋外﹐他年倘許我爲鄰﹖

珊瑚木難﹕息齊居士舊嘗與隱釣作水村圖﹐題云云。旣還吳興﹐復來見子昂。此圖意象融會﹐令人應接不暇﹐又何暇詩﹖非徳鈞詎能領會耶﹗姚式書於姑蘇寓館。

◆鄧楡

楡字木之。

題趙文敏畫謝幼輿丘壑圖

○題趙文敏畫謝幼輿丘壑圖

一丘一壑絕塵坌﹐坐看前山出白雲。可使玉堂揮翰手﹐卻疑大小李將軍。【見姚式下。】

◆趙孟吁

孟吁字子俊。

題水村圖

○題水村圖

曖曖水邊村﹐蕭條絕塵滓。錢君智者徒﹐而後能樂此。平生丘壑情﹐所向政在是。問誰爲此圖﹖吾兄能固爾。【詳錢仲鼎下。】

◆李淦

淦字性學﹐建昌南城人。官揚州儒學正﹐升江陰路教授。

癸辛雜識﹕葉李爲李性學所窘﹐飲恨而終。

元史葉李傳﹕揚州儒學正李淦上書言﹕人皆知僧格用羣小之罪﹐而不知葉李舉僧格之罪﹐宜斬李以謝天下。李南還﹐尋卒。

雪樓集﹕李性學官國子助教﹐一食能盡肉數斤﹐不娶﹐善談論﹐不知有男女事﹐或端坐至旦。

句

○句

天下今無讀書者﹐人間惟有作詩人。

癸辛雜識﹕李性學之爲吾教也﹐有詩云云。其後得罪於巨室﹐故遭完顏禦史之怒﹐杖幾及身﹐閻子靜援之而免。

◆李孟

孟字道復﹐上黨人。至元中﹐裕宗召見東宮﹐不及用。成宗立﹐薦爲太子師傅。官至中書平章政事﹐賜爵秦國公﹐攺封韓國公。謚文忠。有秋谷集。

贈黃秋江處士

○贈黃秋江處士

君釣秋江月﹐我耕秋谷云。逃名君笑我﹐伴食我慚君。老我素多病﹐壯君髙出羣。何時各歸去﹐雲月總平分。

黃文獻集﹕秋江黃君墓志銘﹕一淸字淸夫﹐休寧人。入京師﹐謁李公。君古貌長身﹐須髯如戟﹐寬衣髙冠﹐容止簡率﹐又作吳語﹐左右多目笑之。公望見大驚異﹐卽下執其手﹐延之上座﹐名動京師。君以秋江自號﹐而李公自號秋谷﹐遺君詩有云云之句﹐朝野傳誦滿口。趙文敏公寫以爲圖。君辭歸築山房﹐摘李公詩語爲扁名﹐以見志﹐公欣然遣以錢助之。

吳文正集﹕平章政事李公﹐以公輔之尊而友處士之賤﹐贈之以詩章﹐重之以序引﹐可謂忘勢謙己者矣。然公之詩云云﹐亦一時姑爲是言而已。晚節而踐斯言也﹐豈不髙出一世也哉﹗

定宇先生文集﹕淸夫素志乎秋江釣月﹐然結知大臣者數年﹐𨿽欲裊一絲風於見底江上而不可得。秦國公嘗欲以詞翰薦之﹐力以養母辭歸。又將築釣耕山房與母偕隱﹐秦國公以當世大臣﹐乃肯下友一士﹐圖其秋谷耕云與秋江釣月四詩﹐且序之﹐以雲月平分爲約﹐此盛徳事﹐古今寡二。

◆袁易

易字通甫﹐吳郡人。署徽州路石洞書院山長。有靜春堂集。

靜春堂詩集﹕郭麟孫序﹕及歸隱於松江之濱﹐築室治圃﹐種花藝竹﹐繞捨芙蕖數十畝﹐雜植菱芡蒓菜於其間。扁其堂曰靜春﹐聚書萬卷。暇則具筆牀茶竈﹐扁舟五湖﹐盡取乾坤淸气以充其詩。

又﹕附幹文傳記﹕與郭祥卿﹑龔子敬相友善﹐趙文敏公稱爲吳中三君子﹐嘗作袁安臥雪圖以贈之。

杭州道中書懷四首

重午客中三首

寄吳中諸友六首

○杭州道中書懷四首

涉世恆多故﹐謀身轉益迂。馬周聊逆旅﹐阮籍豈窮途﹗鷺宿依船尾﹐楓雕落酒壺。遠行憀栗意﹐對此不能無。

白露籠舟楫﹐靑山失畫圖。往來迷只尺﹐收斂忽斯須。野曠連飛鶻﹐江淸映浴鳧。還將明媚色﹐且復慰徵途。

堤柳欹招纜﹐汀花笑入舟。髙歌鳧鵠起﹐闊視水雲流。牢落江淹恨﹐飄零庾信愁。都將付尊酒﹐短髮得禁秋。

憂患看飄瓦﹐浮沈任轉蓬。題詩霜葉赤﹐對酒燭花紅。嵇阮情何曠﹐陶韋意未窮。前賢負髙興﹐不必萬人同。

○重午客中三首

往恨湘累遠﹐他鄕楚俗同。流傳存弔祭﹐汩沒見英雄。竹葉於人綠﹐橊花此日紅。未須嗟旅泊﹐吾道豈終窮。

湖上冥冥雨﹐和愁細似塵。翠嵐沾玉麈﹐淸潤逼綸巾。他日看濃抹﹐玆晨效淺顰。遂諳山水意﹐有爲苦畱人。

令節殊方客﹐虛樓暮雨時。何心吟鑄鏡﹐予發欲成絲。昌歜誰浮玉﹐芳醪且滿巵。今朝羈旅思﹐更用獨醒爲。

○寄吳中諸友六首

錢徳鈞

蕭子中

湯師言

唐希賢

趙明仲

馮景說

錢徳鈞

風雨蕭齋裏﹐雞鳴夜向晨。簡編心力盡﹐燈火鬢毛新。餘地知遊刃﹐何人解斵輪﹖煩君無割席﹐漂轉暫埃塵。

蕭子中

並馬春風陌﹐髙歌夜雨牀。遨遊前夢失﹐漂泊此身忙。綠酒西湖色﹐冰肌六月涼。難招髯似戟﹐來對玉成行。

湯師言

卓行拘常調﹐微官更數移。君懷同棄屣﹐吾道嘆如絲。濩落才髙世﹐飛騰命與時。晚成梁棟器﹐剩破十年遲。

唐希賢

枉策招尋密﹐髙談謔浪俱。他鄕懷楚奏﹐何日攬桓須。白月垂文練﹐靑天落酒壺。看君話心事﹐餘子盡崎嶇。

趙明仲

共話巴山雨﹐曾題華步秋。儒官𨿽寂莫﹐公子足風流【足風流「足」原誤作「是」﹐據靜春堂詩集﹝知不足齋叢書本﹞卷二攺正。】。卽擬同吳詠﹐焉知效楚囚。江南新作賦﹐寄爾恐添愁。

馮景說

之子華簪裔﹐簞瓢祇晏如。爲郎應駐輦﹐延客愧無車。早托襟期合﹐能容禮法疏。一燈何日共﹐料理讀殘書。

鐵网珊瑚﹕右十三詩﹐命意閒遠﹐下語淸麗﹐可謂不流於俗矣。然少加精密﹐杜少陵﹑黃山谷不難到也。困學民漁陽鮮於樞題其後而還之。大徳辛丑冬至前一日。

◆戴天錫

天錫一名錫﹐字祖禹﹐山陰人。官會稽學正。

次韻王理得往昔行

句

○次韻王理得往昔行

美人昔愛唱伊州﹐少年未解人間愁。五侯系馬春日暮﹐白雲遶梁花滿樓。同遊星散樂難得﹐重逢卻怪旁人識。花隨塵土暗芳菲﹐鳳閉樊籠摧羽翼。不須感舊爲淒然﹐夢境悲歡能幾年﹖君看古來歌舞地﹐梁園金穀成荒田。

吳禮部詩話﹕讀此可信。

○句

乘閒爲我弔李白﹐醉臥江邊不復醒。當時錦袍照綠水﹐今日孤墳秋艸生。

當時超逸眞絕倫﹐皎如玉龍上天門。朝馳峻阪飛疋練﹐暮浴深淵浮素云。四蹄飽踏咸陽月﹐滿身猶帶燕山雪。祇愁玄霧閟雄姿﹐未許淸塵污汗血。

去年別爾雁南徵﹐今年迎爾春水生。我心思爾如江水﹐回波相續無窮已。君如鴻雁早驚霜﹐方逐長風度千里。

吳禮部詩話﹕戴錫祖禹能詩﹐因牧心推獎﹐遂知名。送白湛淵教授宣城云云﹐人呼「戴綠水」。天馬圖云云【天馬圖「天」吳禮部詩話作「白」﹐視下句「人呼戴白馬」﹐似當從。】﹐人呼「戴白馬」。送牧心云云。

◆盛彪

彪字符仁﹐號虎林﹐臨安人。官至鎭江學正。

挽陸秀夫

○挽陸秀夫

紫宸黃閣共樓船﹐海气昏昏日月偏。平地已無行在所﹐丹心猶數中興年。生投魚腹不見水﹐死抱龍髯欲上天。板蕩純臣有如此﹐流芳靑史更無前﹗

吳禮部詩話﹕陸秀夫抱幼主沈海﹐諸公作挽詩﹐惟盛元仁一章爲冠﹐云云。盛號虎林。

◆盧亙

亙字彥威﹐汲郡人。元貞間姚燧薦爲國史院編修﹐官至翰林待制。

送侍講學士鄧善之辭官還錢塘十首

○送侍講學士鄧善之辭官還錢塘【一作送鄧善之提舉江浙。】十首

北門古深嚴﹐論思寄籌度。自非鴻才士﹐【一作「世」。】訓誥何由作。夫君出巴蜀﹐文采動京洛。十年掌絲綸﹐摛藻揚景鑠。荊璞抱瑾瑜﹐龍淵淬鋒鍔。肯獻上林賦﹐寧居天祿閣。卽今觀浙江﹐眷戀晞金雀。黃圖郁紫氛﹐絳節生【一作「森」。】碧落。依然難爲情﹐淸霜養【一作「捲」。】飛藿。

春秋嚴筆削﹐凜若執玄鉞。君獨抱遺經﹐結髮飽剞劂。明剖是非心﹐微探義理窟。下視羣兒愚﹐爭端王正月。朅來奮直筆﹐浩然心思竭。【一作「絕」。】王功與帝徳﹐昭昭日月揭。胡爲厭詞林﹐南【一作「擬」。】欲觀溟渤。榮華若浮煙﹐汗簡靑不滅。

詞林富聲華﹐幾人得精悍。悠悠三百年﹐篇翰孰承纘。夫君淸廟器﹐祼薦盛圭瓚。五就惜繁纓﹐九斿載云罕。依依風向羽﹐忽忽月新滿。泠然時雨情﹐【一作「晴」。】短章不可斷。

風雨妒芳華﹐稂莠深嘉谷。天地豈不仁﹐盛徳稟命獨。明廷萃羣英﹐四門延穆穆。旣卜渭水釣﹐又起傅巖築。聲華何岌嶪﹐眾輻輳一轂。鑾坡儼淸韻﹐碩人歌在軸。願言往從之﹐星駕命宜夙。豈知彼玄鳥﹐戢翼辭云屋。幸無素絲悲﹐庶免窮途哭。

離離天星髙﹐皓皓雲月光。候鴈過楚澤﹐蟋蟀鳴中堂。天時諒難測﹐徒然多感傷。念子去意遠﹐沈憂結衷腸。憶昔初奉歡﹐露白春蘭芳。淸尊罷新制﹐妙趣深濠梁。飛景急西匿﹐川流浩湯湯。玄發淒歲晚﹐木脫天雨霜。蔓艸豈容惜﹐松柏在髙岡。

翰林子元子﹐武庫森戈矛。英聲邁千古﹐逸韻橫九州島島。與君契金蘭﹐投分何綢繆。淸和謝夷惠﹐典刑追韓歐。坐令人文煥﹐允塞昭王猷。念君獨遠邁﹐寥落行人愁。木瘦楚山曉﹐風靜寒江流。何當駕飛車﹐卻憶昆侖丘。塵埃滿腥腐﹐朝莫同蜉蝣。

暘谷上寒日﹐影射扶桑枝。瞬息及中天﹐流光迅難持。人生百年內﹐昂昂何所施﹖孤鴻東南徵﹐浮雲西北馳。可憐萬感身﹐會合須臾期。安得弄明月﹐皎皎遠憂疑。折花芙蓉浦﹐蕩槳江黃涯。優遊以卒歲﹐身名良不隳。

云鱗遊蒼穹﹐閶闔不可叫。徒令虎豹關﹐日月近輝耀。蒙蒙八表塵﹐隱隱萬匯竅。泯然一歸途﹐伊誰執其要。棲棲聖者徒﹐禮樂懷幼眇。閉門忍朝饑﹐風雨深蓬蓼。今年江海去﹐光景短螢爝。禾黍滿故墟﹐閭巷余返照。揮弦送飛鴻﹐古今入長嘯。

昔我適吳會﹐日夕承歡顏。髙堂樂起舞﹐彩服何斒斕。東海洶波濤﹐西湖翠煙鬟。北歸餘十年﹐謬迹通朝班。家禍一朝集﹐音容何可攀﹗悲號蒼穹迥﹐往事思日艱。命窮時亦迫﹐志弱體自孱。安得騰化術﹐從君超人寰。執手不忍訣﹐臨風涕空潸。

我畱君勿思﹐君歸我當憶。十年膠在漆﹐一旦各異域。吳江激微波﹐震澤起暝色。鵾鵬隔天地﹐雁鶩雜南北。念我平生友﹐愴恨摧胸臆。獨看燕山云﹐歲莫日初昃。永言長風翔﹐情寄南風翼。

詩藪﹕盧彥威送鄧文原十首﹐𨿽格調規仿唐人﹐而气骨成就﹐意象老蒼﹐其中合作數篇﹐足爲元五言翹楚﹐而不甚知名。

◆袁桷

桷字伯長﹐慶元人。大徳初薦爲翰林國史院檢閱官﹐官至侍講學士﹐謚文淸。有淸容居士集。

研北雜誌﹕袁伯長學士博聞洽識﹐江左絕倫。謂張伯雨曰「宋東都典故﹐能以歲記之。渡江後事﹐能月記之。」

子昂逸馬圖

昌上人遊京師欲言禪林獘事甫入國門若使之去者昌余里人幼歲畱吳東郡遺老及穎秀自異者多處其地以予所識聞若承天了天平恩穹窿林開元茂皆可依止遂各一詩以問訊虎丘永從遊尢久聞其謝世末爲一章以悼六首

觀眞文忠公畫像

仲章詩律大進數日道中論詩亦頗相合復次前韻以勉之

○子昂逸馬圖

神駿飄飄得自閒﹐天池飛躍下塵寰。靑絲絡首誰收得﹐畱與春風十二閒。

淸容居士集﹕通叟狀元以祕書滿職言歸﹐泊然若無營者。桷舊與殿廬詳定得通叟捲﹐气完以充﹐議者爭緘口。今其南歸﹐以子昂畫馬求言﹐愴然以別。吾徒之責深缺然矣。至治元年八月二十九日桷書。

○昌上人遊京師欲言禪林獘事甫入國門若使之去者昌余里人幼歲畱吳東郡遺老及穎秀自異者多處其地以予所識聞若承天了天平恩穹窿林開元茂皆可依止遂各一詩以問訊虎丘永從遊尢久聞其謝世末爲一章以悼六首

人說江湖少舊僧﹐懸崖髙掛一枝藤。采苓欲取千年魄﹐擊石曾烹六月冰。天上星辰端歷歷﹐胸中樓閣自層層。相逢止說前朝事﹐知是松源第四鐙。

靑鞵髙掛天平壁﹐指點雲門三兩峯。禪榻已容黃葉覆﹐詩瓢從把碧苔封。曉風殘月千村櫓﹐細雨疏燈隔水舂。我向京城疑老盡﹐吳山淸淺越山濃。

獨木山寮不出門﹐一缾一缽送朝昏。巖迷鳥迹千崖泣﹐松吼龍吟萬壑奔。掩息端如雞抱子﹐愛閒屢見竹生孫。海門月落寒潮急﹐準擬乘槎與共論。

玉几峯頭第一枝﹐老禪喫喫我深知。曾將鐵杵敲冰骨﹐似怪鉛刀割蜜脾。法外無心猶涉解﹐句中有眼卽成疑。加沙不展蒲團穩﹐此是開元妙總持。

我識虎丘三十年﹐精神霄漢鶻張拳。機當危處卽燒印﹐語到盡時難續弦。路涉兩歧空有泣﹐溪流一滴竟無傳。雙峯古樹蒼篁罥﹐時有子規啼徹天。

山人歸去意何如﹐八尺方牀自捲舒。側岸采茶敲石火﹐隔峯剪竹澑淸渠。碧潭印月菱花鏡﹐白雁橫空貝葉書。後日相逢定何處﹐不於吳下卽康廬。

戴九靈集﹕此六詩﹐袁文淸公爲商隱師作也。元之盛際﹐文淸以學問詞章名震天下﹐而片言隻字﹐人視之如圭璋珠貝﹐願一覩之而不可得﹔然獨於商隱無所愛吝如此﹐則商隱必有大過人者。按商隱乃龍山永樂寺僧﹐文淸嘗與同參橫川和尙。橫川時住玉几山之育王寺。云項源師﹑虎丘永師亦與之同參﹐詩中所言玉几﹑云項﹑虎丘者﹐蓋指此三人也。此詩今爲商隱法孫本歸所蓄﹐間出以相視。余祝之使藏諸名山﹐庶千百年知商隱之結交文淸﹐猶如佛印之於東坡﹑靈源之於山谷。文淸與商隱同裏閈。

○觀眞文忠公畫像

羣賢輔絕學﹐嵯峨武夷峯。熒熒方瞳光﹐汲汲汗簡中。緬懷文明初﹐蒼佩極匪躬。執筆侍玉署﹐妙語工彌縫。飛塵變蒼狗﹐潛淵閟遊龍。空餘經濟心﹐勞徠饑飛鴻。濁水投神膠﹐揚淸乃奇功。喬松不並世﹐寒飆轉秋蓬。生世我已後﹐正緒遺顓蒙。惕然拜公像﹐斯道非終窮。

曾大父樞密越公嘉定辛未與先生同官奉常﹐寶慶初同爲侍從。先生被黜﹐先公亦以論邊事去國。獲拜遺像﹐幵識於後。

王忠簡公嘉定入朝﹐曾大父越公獲隨班著。曁端明公﹐嘉熙間以西山先生門人揚歷麾節﹐先公則已捐館。桷向遊學婺女﹐得拜端明公之次子令尹﹐道家世遺事﹐纚纚不絕口。今復見其孫申伯於鄞。喬木摧落﹐桷深爲此懼。瞻仰西山先生遺像﹐因敍事契並以自勵﹐亦以勉夫申伯【按﹕此條引自淸容居士集﹝四部叢刊影元刊本﹞卷四﹐所引文爲原詩跋文﹐依本書體例﹐當以「淸容居士集」出條。】。

○仲章詩律大進數日道中論詩亦頗相合復次前韻以勉之

气劘屈賈欲平揮﹐格律論詩要有歸。石髓定成千歲乳﹐藕絲空綴五銖衣。寒原艸盡蒼鷹■﹝扌雙﹞﹐涼月松陰白鶴飛。從此窮河天已近﹐還家何用詫支機。

元詩選﹕此下尙有次韻詩三首﹐題云﹕仲章詩律已入唐人風調而下語猶未馴妥殆類唐人過橋斷橋之意近世學者類有此失仲章徳業遠大當不若是此殆其弄翰也。其詩中警句如「苦心欲寄千年簡﹐妙語誰傳半夜衣」﹑「麒麟瑞世非關走﹐鵰鶚呈空不爲飛」﹐俱見古人相勉之意。

◆袁裒

裒字徳平﹐與桷爲族兄弟。善書法﹐隱居沙家山﹐常作求志賦﹐以敍次先世遺業。詩多失傳﹐有聯句諸作。

東湖聯句

○東湖聯句

舊學蕪三史﹐新居隘一廛。煎熬魚煦轍﹐奔竄鳥驚弦。擬整登山屐﹐﹝伯長﹞須乘破浪船。出關塵已遠﹐﹝徳平﹞過埭意爭先。歸舶攢桅聚﹐﹝伯長﹞浮梁斷鎖懸。潮渾江葑沒﹐﹝徳平﹞塍破岸藤纏。戍柵依樟密﹐﹝伯長﹞官堤砌石平。機閒蠶喚織﹐﹝徳平﹞砧響雁傳箋。乍靜喧煩耳﹐﹝伯長﹞猶欣輾轉眠。鶻橋華屋廢﹐﹝徳平﹞鵝匯曲河連。稇實閒農具﹐﹝伯長﹞鹺嚴絕竈煙。急裝紅蔽膝﹐﹝徳平﹞辮髮黑垂肩。估客編文貝﹐﹝伯長﹞邨家緯木棉。生涯疲剝割﹐﹝徳平﹞世路窘迍邅。龕室休行客﹐﹝伯長﹞郵亭嘆逝川。韝鷹圍獵罷﹐﹝徳平﹞聯騎縱遊旋。路轉分支港﹐﹝伯長﹞川明幻別天。鄮城花已暗﹐﹝徳平﹞甬水恨空傳。數堠搜唐刻﹐﹝伯長﹞題詩紀宋編。曾堂夫子像﹐﹝徳平﹞汲井隱居泉。海眼藏龍窟﹐﹝伯長﹞山心射鹿田。水鳴知棹急﹐﹝徳平﹞岸走訝途遷。隱見岡巒近﹐﹝伯長﹞低昂橘柚鮮。靑山猶五里﹐﹝徳平﹞綠樹已千年。歸犢如雲擁﹐﹝伯長﹞閒花似火然。薴裳遊女淨﹐﹝徳平﹞蘆管野伶妍。系纜披團氅﹐﹝伯長﹞循溪捨竹箯。徑香幽菊傲﹐﹝徳平﹞土薄假山偏。鐙火精廬古﹐﹝伯長﹞衣冠故物全。登門論子姓﹐﹝徳平﹞對坐敍姻聯。金魄篩窗影﹐﹝伯長﹞丹砂養井淵。螢飛光熠熠﹐﹝徳平﹞鶴唳翼涓涓。斗室橫烏幾﹐﹝伯長﹞方牀藉素氈。魂淸時入夢﹐﹝徳平﹞意得竟忘筌。過墓成扃戶﹐﹝伯長﹞遵湖復扣舷。滄洲迷秀麥﹐﹝徳平﹞眞隱拱朱椽。碧洞諸天杳﹐﹝伯長﹞蒼瑉帝畫鐫。梯危頻縮武﹐﹝徳平﹞像寂且擎拳。紫府商霖歇﹐﹝伯長﹞丹書漢澤宣。銅鋪苔暗蝕﹐﹝徳平﹞經庋燕新穿。倦鳥辭枯柳﹐﹝伯長﹞遊龜戴旱蓮。古奩開瀲灩﹐﹝徳平﹞斜縠縐漪漣。淤塞茭排劍﹐﹝伯長﹞洲幹蓼糝鈿。官徵都尉粟﹐﹝徳平﹞漁納水衡錢。王絕山靈泣﹐﹝伯長﹞祠荒野老憐。紙旗鄰社鬧﹐﹝徳平﹞艸廣曲河塡。此去眞聊爾﹐﹝伯長﹞斯行信偶然。柏幽藏魍魎﹐﹝徳平﹞潭黑衮蜿蜒。雅興呦呦鹿﹐﹝伯長﹞勞生跕跕鳶。攬芳眞啖蔗﹐﹝徳平﹞寫絕擬和鉛。轍迹蕪菁翳﹐﹝伯長﹞麻綦枲耳緣。貞娥郁龍虎﹐﹝徳平﹞冑相紹貂蟬。宰木分神隧﹐﹝伯長﹞思亭列石筵。風霜翁仲老﹐﹝徳平﹞香火釋迦專。楚些招歸魄﹐﹝伯長﹞王官慨昔賢。拜峯誰控勒﹐﹝徳平﹞篆水自書玄。屈曲東西路﹐﹝伯長﹞縱橫南北阡。繁華眸轉電﹐﹝徳平﹞得失口垂涎。絮酒悲宗老﹐﹝伯長﹞囊經想地僊。房溫連梵唄﹐﹝徳平﹞市近接鮏羴。破露生衣濕﹐﹝伯長﹞登坡弱足胼。臥牛遺扁暗﹐﹝徳平﹞眠鹿繪容虔。金剎從玆訪﹐﹝伯長﹞塵纓合少蠲。伐山靈運躁﹐﹝徳平﹞衝雪子猷顚。檜暖蜂偸蜜﹐﹝伯長﹞蘆寒鳥喙綿。蟹稀螯數百﹐﹝徳平﹞樵夥斧論千。淡日收人影﹐﹝伯長﹞空嵐漲土埏。蒲葵遮望眼﹐﹝徳平﹞繭紙論吟篇。除道家僮懶﹐﹝伯長﹞偸程地主儇。蟻封徒曲折﹐﹝徳平﹞駒隙漫拘攣。碎石行行直﹐﹝伯長﹞修篁个个圓。深叢驚雉翠﹐﹝徳平﹞夾徑聳楠楩。濯錦芙容艷﹐﹝伯長﹞飄香桂子駢。雕楹回復道﹐﹝徳平﹞斜閣布陶磚。刻畫功難盡﹐﹝伯長﹞翚飛勢欲翩。奉常陳劍履﹐﹝徳平﹞尙服錫紘綖。幰幟鮫人网﹐﹝伯長﹞帷凝罽國旃。妖姝污粉頰﹐﹝徳平﹞土偶聳髙顴。袪石當時力﹐﹝伯長﹞臨淵昔日權。只今畱舊業﹐﹝徳平﹞何處覓幽禪。燕頷風雲會﹐﹝伯長﹞龜趺日月躔。蛛窠緣衮服﹐﹝徳平﹞鼠迹上朱籩。累僕供朝沃﹐﹝伯長﹞因僧進午■﹝衍上食下﹞。佳城蹲五鳳﹐﹝徳平﹞素業廢三鱣。勝已窮蘭若﹐﹝伯長﹞名猶慕偓佺。臺空霞佩冷﹐﹝徳平﹞殿寂羽幢蔫。觀主何年住﹐﹝伯長﹞眞官永世鍵。畫梁誰復葺﹐﹝徳平﹞美蔭久頻朘。木已非眞李﹐﹝伯長﹞僧宜賤壽籛。悲來云羃羃﹐﹝徳平﹞恨極水潺潺。重嶺藏椒屋﹐﹝伯長﹞斜暉指蕙櫋。暫歸心未穩﹐﹝徳平﹞欲去眼空眩。憶昔窮誅辟﹐﹝伯長﹞如今猛棄捐。慈山名轉赫﹐﹝徳平﹞囦墺恥誰湔。積翠林霏悄﹐﹝伯長﹞流波海月娟。遠鐘催宿鳥﹐﹝徳平﹞橫笛掛烏犍。拄笏風騷敻﹐﹝伯長﹞攜壺主僕牽。情懷同黍醴﹐﹝徳平﹞臭味比香荃。圓澤休論舊﹐﹝伯長﹞華胥復記前。乳彪號澗側﹐﹝徳平﹞哀狖嘯云巓。惇族盤餐盛﹐﹝伯長﹞通家笑語闐。鵁鶄歸槳熟﹐﹝徳平﹞舴艋逆風沿。濟勝應難促﹐﹝伯長﹞臨流且賦遄。鴟夷歌逝矣﹐﹝徳平﹞漁父卜終焉。紫槿遮籬角﹐﹝伯長﹞丹楓壓廟堧。煉形金骨化﹐﹝徳平﹞團礎土砂堅。破屋啼山鬼﹐﹝伯長﹞荒碑立老鸇。歲時羞野賽﹐﹝徳平﹞水旱禱靈篿。西帝澄金宇﹐﹝伯長﹞東湖鑄玉璇。涼颸舟泛泛﹐﹝徳平﹞晴日艸芊芊。射鴨縈長弋﹐﹝伯長﹞叉魚擊短鋋。酒廬橫矮甕﹐﹝徳平﹞屠幾斫肥牷。衒市僧袍麗﹐﹝伯長﹞招虛販鼓鼘。登臨難婉戀﹐﹝徳平﹞想象費平銓。更欲南窺海﹐﹝伯長﹞誰能北跨燕。同心雙繭緒﹐﹝徳平﹞狥俗走珠蠙。朗鑑詞聯寫﹐﹝伯長﹞玄談茗更煎。翺翔誠放浪﹐﹝徳平﹞匍匐類狂孱。己乏淩雲句﹐﹝伯長﹞時思縮項鯿。還家如夢寐﹐﹝徳平﹞共點曉霞邊。﹝伯長﹞

淸容居士集﹕九月望日﹐送姊歸余氏先塋之廬。登其髙祖少師墓﹐相傳爲外髙祖忠定王所相﹐余氏之興兆於此。支壠爲尙書公墓﹐亦爲佳兆。十六日早發﹐遵山行一二里﹐拜外舅之考待制公。守墓僧畏祇迎﹐閉關﹐叩之﹐終無人聲。山勢左行﹐淸興未已。借余庵舟﹐過東湖上外曾祖忠宣公滄洲堂故基﹐淒惋久之。舟上埭﹐余與徳平行至月波忠定王所建寺﹐後有洞﹐像補陀示相。捨舟登葉夫人入行太師墓。又上五祖堂觀招魂辭。莫抵鹿野﹐拜正肅公祠﹐奠永州幾筵。行久﹐殊爲疲勞。是夕﹐徳平抱兒相示﹐眉宇修廣﹐予許以永大。十七日﹐平明過種徳﹐拜正獻公墓﹐讀楊文元公碑。庵僧灑然﹐非鄭氏庵比。是日徳平攜壺﹐同庵僧指領遊大慈七山【指領遊大慈七山「領遊」二字原倒﹐據淸容居士集卷八乙正。】。有僧年七十餘﹐能道嘉定﹑紹定間事﹐示忠宣公所制滄洲堂上梁文﹐益重遠想。拜忠獻王墓歸﹐復宿鹿野。嚴君命以十八日歸﹐歸遊鮑王祠﹐日已昃。余親翁病瘧﹐復畱宿﹐詩成﹐凡一百二十韻。繁華感慨﹐悉紀於詩﹐詞𨿽不工﹐然二人綴緝之勤﹐有不可不示於好遊者﹐用識於後云。己丑十月某日桷書。

◆鄧椿

椿號覺非叟。

題水村圖

○題水村圖

向來寓意思卜居﹐住處只今成畫圖。胸中本自渺江海﹐主人相浼寫分湖。

鷗鳥難渝舊約﹐湖山不攺淸秋。人自與波上下﹐我其卒歲優遊。

珊瑚木難﹕題前詩竟﹐復得六言一首﹐並書其後。余詳錢仲鼎下。

◆吳延壽

延壽號梅塘。

前題

○前題

村南村北樹蒙蒙﹐秋水淸涵野色空。道外俗塵飛不到﹐似移家住畫圖中。【詳錢仲鼎下。】

◆顏天祥

前題

○前題

疏柳平蕪落雁飛﹐斷橋斜日釣船歸。江天萬頃秋如畫﹐一笑人間醉墨非。【同上】

◆錢資深

資深字原父﹐仲鼎子。

前題

○前題

屋後靑山門外溪﹐疏疏蘆葦壓漁磯。地緣淸絕人堪愛﹐長是三春雁不歸。【同上】

◆林宏

前題

○前題

靑山橫陳水縈浦﹐饑鴻髙超漁設罟。中有幽人坐環堵﹐晚風吹斷蘆花舞。【同上】

◆葉齊賢

齊賢字��﹐松陵人。

前題

○前題

坐牕不遨呻蠹竹﹐兀兀那知髀生肉﹗眼明見此水邊村﹐浣我胸中塵百斛。荒山寂歷蒼煙斜﹐驚風颯颯鳴蒹葭。平沙暮寒羣雁起﹐垂柳掩映幽人家。風流王孫摩詰手﹐妙處端如神所授。等閒點綴皆精妍﹐怪底秋光生戶牖。我家本住松江濱﹐怳然一見融心神。他年卜築遂君志﹐畱取靑山容散人。【同上】

◆陸桂

桂字��﹐吳郡人。

前題

○前題

牛馬百川獨渚﹐鳥鳶羣木西村。天地四方黃鵠﹐先生秋雨柴門。忽有滄浪鳴笛﹐飛鴻黃葉云深。想望美人秋水﹐捲簾隱幾何心﹖【同上】

◆從大

從大姓未詳。元詩癸集戊上有潘從大﹐宛陵人﹐不知卽此人否。

前題

○前題

錢子守道殊自適﹐某水某丘藏袖中。有時對客且舒捲﹐坐我絕境煙波空。參差老雁忽飛起﹐微風欲拂蘆葦叢。灣碕寂寥懸网罟﹐夕陽隱約歸漁翁。遠山近山云漠漠﹐前村後村水重重。適從何來蕩雨槳﹐巖崖浦漵遙相通。深林蔽虧八九家﹐竹籬茅戶旣不同。靑天白日機事息﹐樂此耕飲得古風。誰言見畫獨幻影﹐我欲振衣卽往從。因思輞川著摩詰﹐復想嵩山棲盧鴻【盧鴻「盧」原作「廬」。按盧鴻字顥然﹝一說名鴻一﹐字浩然﹞﹐唐範陽人﹐隱居嵩山﹐新﹑舊唐書有傳。】。只今好事空見畫﹐山川緬邈淒遺蹤。【同上】

◆黃肖翁

前題

○前題

幽人心地本翛然﹐此境相諳七十年。茅屋數椽依約外﹐雲山一抹有無邊。眼前生意今林屋﹐筆底秋風古輞川。勝景有餘描不盡﹐歸鴻幾點落寒煙。【聚山黃肖翁】

◆東南仲

前題

○前題

空林有影連山遠﹐流水無聲帶雁寒。自是漁樵眞樂處﹐不知圖屋與誰看。【東南仲】

◆孟淳

淳字��﹐漢東人。

前題

○前題

茅舍竹籬山掩映﹐蒹葭楊柳水縈紆。漁人定指扁舟路﹐歌客應尋隱者徒。【漢東孟淳

以上錄珊瑚木難。】

●元詩紀事卷十一

侯官陳衍輯

虞集

王克敬

謝文質海牙

範玉壺

小云石海涯

王士熙

柳貫

◆虞集

集字伯生﹐蜀郡人﹐宋丞相允文五世孫。父汲僑寓臨川之崇仁。大徳初﹐薦授大都路儒學教授﹐官至翰林直學士兼國子祭酒﹑奎章閣侍書學士。謚文靖。有道園學古錄。

元史﹕早歲與弟盤同辟書捨爲二室﹐左室書陶淵明詩於壁﹐題曰陶庵﹔右室書邵堯夫詩﹐題曰邵庵。故世稱邵庵先生。

東山存稿﹕嘗欲取太原元公中州集遺意﹐別爲南州集﹐惜篇目𨿽具而書未及成。

五雜俎﹕虞集未遇時﹐爲許衡門客。虞有所私﹐午後輒出﹐許每往不遇﹐病之﹐因書於簡云「夜夜出遊﹐知虞公之不可諫。」虞歸見之﹐卽對云「時時來擾﹐何許子之不憚煩﹖」許大嘆賞﹐因薦於朝。

滄浪詩法﹕李元仲禦史云【李元仲原誤作「李仲元」﹐據國學基本叢書本乙正。】﹕「豫章三日新婦揭﹐浦城百戰健兒楊﹐蜀郡唐臨晉帖虞﹐淸江漢法令師範。」馬仲常云「揭君典重﹐楊君雄渾﹐虞君雅麗﹐範君淸髙。」

詩藪﹕虞文靖學杜﹐間及六朝。

詩話類編﹕伯生在宜黃時﹐嘗倚樓吟詩﹐有「五更鼓角吹殘雪」句。忽隔溪一童揖而言曰「角可吹﹐鼓不可吹。」亟命召之﹐已失所在。蓋詩鬼也。

送袁伯長扈從上京

送程以文兼簡揭曼碩

訪杜弘道長史不值道中偶成

與趙子期趍閣

聽雨

挽文丞相

滕王閣

三鳳行贈海東之還江南

次韻竹枝歌答袁伯長三首

陳可復爲予寫戴笠圖賦詩四首

題髙彥敬尙書趙子昂承旨共畫一軸爲戶部楊侍郎作

題東坡墨迹後

贈朱萬初四首

次韻陳溪山紅梅

書蘇公帖後

題贈葉梅野

題胡徵君器之和陶軒

朱秀之杞菊軒

予少年過薊門酒樓賦此題曰連十八書郡人疑其爲呂洞賓作也謾記於此

記夢

金人出塞圖

題柯敬仲雜畫十首

句

○送袁伯長扈從上京

日色蒼涼映赭袍﹐時巡毋乃聖躬勞。天連閣道晨畱輦﹐星散周廬夜屬櫜。白馬錦韉來窈窕﹐紫駝銀甕出蒲萄。從官車騎多如雨﹐祇有揚雄賦最髙。

蜀中詩話﹕虞伯生先生﹑楊仲弘先生同在京日﹐楊每言伯生不能作詩。虞載酒請問作詩之法﹐楊酒旣酣﹐盡爲傾倒﹐虞遂超悟其理。繼有詩送袁伯長先生扈駕上都﹐以所作詩介他人質諸楊先生﹐先生曰「此詩非虞伯生不能也。」或曰「先生嘗謂伯生不能作詩﹐何以有此﹖」曰「伯生學問髙﹐余曾授以作詩法﹐余莫能及。」又以詣趙魏公﹐詩中有「山連閣道晨畱輦﹐野散周廬夜屬櫜」之句﹐公曰「美則美矣﹐若攺『山』爲『天』﹐『野』爲『星』﹐則尢美。」虞深服之。嘗有問於虞先生曰「仲弘詩如何﹖」先生曰「仲弘詩如百戰健兒。」「徳機詩如何﹖」曰「徳機詩如唐臨晉帖。」「曼碩詩如何﹖」曰「曼碩詩如美女簪花。」「先生詩如何﹖」笑曰「集乃漢廷老吏。」蓋先生未免自負﹐公論以爲然。

案﹕此則詩話本輟耕錄﹐與李元仲說小異。

○送程以文兼簡揭曼碩

故人不肯宿山家﹐夜半驅車踏月華。寄語旁人休大笑﹐詩成端的向誰誇﹗

堯山堂外紀﹕揭聞「三日新婦」之語不悅﹐嘗中夜過伯生﹐問及玆事﹐一言不合﹐揮袂遽去。後以詩寄伯生﹐「奎章」云云。伯生得詩﹐謂門人曰「揭公才力竭矣。」就答以詩﹐「故人」云云﹐並題其後云「今日新婦老矣。」揭召至都﹐果疾卒。

江西通誌﹕虞文靖公嘗作範徳機詩序﹐有云﹕當時中州人士﹐謂淸江範徳機﹑浦城楊仲弘﹑豫章揭曼碩及集四人詩爲四家﹐且以「唐臨晉帖」諭範﹐「百戰健兒」諭楊﹐「三日新婦」諭揭﹐而諭集爲「漢廷老吏」。序出﹐適揭公歸省墓﹐見之大不悅﹐遂往臨川訪虞公。旣相見﹐言及玆事﹐虞公曰「誠有之﹐非集之言﹐中州人士之言也。非惟中州人士爲然﹐亦天下之通論也。」揭公咈然﹐遂卽席告別。虞公堅畱不得﹐竟駕小車而還。旣別去﹐揭公乃於天歷年間以四詩寄虞公﹐中有「奎章分署隔窗紗﹐學士詩成每自誇」之句。公得詩﹐謂諸門人曰「揭公此詩甚佳﹐然才竭已。」就以所寄詩題其後﹐答云「今日新婦老矣。」復因送人﹐有寄揭公云云。案﹕通誌本堯山堂外紀而小異﹐但徳機詩序實揭所作﹐述虞評云爾。

○訪杜弘道長史不值道中偶成

雨浥輕塵道未幹﹐朝回隨處借花看。墻東千樹垂楊柳﹐飛絮時來近馬鞍【時來原作「來時」﹐據道園學古錄﹝四部叢刊影明刊本﹞卷四乙正。】。

○與趙子期趍閣

日出風生太液波﹐畫橋影裏彩船過。橋頭柳色深如許﹐應是偏承雨露多。

歸田詩話﹕邵庵退朝口號云云。少日在四明﹐從王叔載先生學詩﹐先生舉此詩數首云「細讀而詳味之﹐與醉後厭飫珍羞﹐而食宣州雪梨相似﹐爽口可愛也。」

○聽雨

屏風圍坐鬢■﹝毛參﹞■﹝毛參﹞﹐銀燭燒殘照暮酣【銀燭燒殘道園學古錄卷四作「絳蠟搖光」。】。京國多年情盡攺﹐忽聽春雨憶江南。

歸田詩話﹕虞邵庵在翰林﹐有詩云云。又作風入松詞云「畫堂紅袖倚淸酣﹐華發不勝簪。幾回晚直金鑾殿﹐東風軟﹑花裏停驂。書詔許傳宮燭﹐輕羅初試朝衫。

禦溝冰泮水挼藍【水挼藍「挼」原作「拖」﹐據歸田詩話﹝知不足齋叢書本﹞卷下攺正。按道園學古錄卷四﹑輟耕錄卷十四載此詞均作「挼」。】﹐紫燕語呢喃。重重簾幙寒猶在﹐憑誰寄﹑錦字泥緘。報道先生歸也﹐杏花春雨江南。」蓋卽詩意也﹐但繁簡不同爾。曾見機坊以詞織成帕﹐爲時所貴重如此。張仲舉詞云「但畱意﹑江南杏花春雨﹐和淚在羅帕。」卽指此也。

○挽文丞相

徒把金戈挽落暉﹐南冠無柰北風吹。子房本爲韓仇出﹐諸葛安知漢祚移。云暗鼎湖龍去遠﹐月明華表鶴歸遲。何須更上新亭飲﹐大不如前灑淚時。

輟耕錄﹕讀此詩而不泣下者幾希。

元詩選﹕楊鐵崖洪武初不赴召詩「子房本爲韓仇出﹐諸葛寧知漢祚開」﹐全用此詩頷聯。列朝詩集所載一本云「商山本爲儲君出﹐黃石終期孺子來。」豈鐵崖知襲用前人之非﹐後乃自攺耶﹖鐵崖艷詩有全寫韓冬郎者﹐英雄欺人﹐不可以訓。偶因此詩而並及之。

○滕王閣

天寒髙閣立蒼茫﹐百尺闌干送夕陽。秋雨魚龍非故物﹐春風蛺蝶是何王﹖帆檣急急來彭蠡﹐車蓋童童出豫章。燈火夜歸湖上路﹐隔籬呼酒說幹將。

麓堂詩話﹕虞伯生滕王閣詩﹐其曰「天寒」云云﹐曰「燈火」云云﹐信非伯生不能作也。

○三鳳行贈海東之還江南

海東之﹐兄弟三人如鳳凰﹐胸臆羽翮皆文章﹐九年三入天門翔。伯衝天﹐季驚人﹐一日四海皆知名。東之之文五色云﹐見者眩晃生眵昏﹐三進三已之﹐了若耳不聞。二人得之﹐喜未足云﹐東之不慍乃可尊。束書江上還見親﹐君子之樂樂足眞。君不見﹐匡廬之山酋萃而嵯峨﹐左界豫章渚﹐川匯爲蠡鄱。其陰浩浩源﹐導�經潛沱。山气郁蓄不得去﹐上衝爲紫蓋﹐直與天相摩。爲云覆八極﹐爲雨漲九河。海東之﹐子能觀山以成徳﹐其進蓋未可量也﹐偶爾小屈柰爾何﹗

詩法正論﹕此以比興爲轉者也。

○次韻竹枝歌答袁伯長三首

沙禽東去避网羅﹐蕩舟相逐如遠何﹖越山靑靑越女白﹐從此勞人魂夢多。

春江風濤苦欲歸﹐東盡滄溟南斗低。明年白日百花靜﹐憶爾琴中烏夜啼。

燕姬當鑪玉雪淸﹐簫中吹得鳳凰聲。不及晴江轉柁鼓﹐洗盞船頭沙鳥鳴。

西湖竹枝集﹕𨿽不爲西湖而賦﹐而其音節興諭﹐可以爲竹枝之則云。

○陳可復爲予寫戴笠圖賦詩四首

浮雲滿空無所依﹐髙岡獨行來者稀。仙人冉冉遺松老﹐鳴鹿呦呦生艸肥。伐木遠聞何處谷﹐頃筐近得故時薇。山中雨來霧先合﹐此日先生戴笠歸。

南園多竹暑气微﹐始來結屋相因依。掛巾石壁晝霧濕﹐沐髮池水朝陽晞。頻年車馬殘霜雪﹐六月裳衣無綌絺。鄰翁問舊坐來久﹐此日先生戴笠歸。

老去懸車百慮灰﹐西風獨愛菊花開。田家酒熟邀皆去﹐茅屋詩成懶更裁。欲及天淸食沆瀣﹐要觀日出上蓬萊。赤松有約應相待﹐此日先生戴笠來。

捨卻鄕人駟馬車﹐老身全不要人扶。雲霄一羽山頭杜﹐風雨孤村海上蘇。薄命長鑱隨積雪﹐多情破帽落輕烏。莫圍玉帶垂朱紱﹐此是先生戴笠圖。

東山存稿﹕邵庵先生戴笠圖﹐畫者陳可復﹐先生表侄也。所題詩四章﹐後旣攺第二章

﹐好事者復請先生小字別書﹐以刻諸石。流傳頗多﹐而行字韻一章則傳者未之見也。第四章

結句云「此是先生戴笠圖」﹐「是」字闕下半體﹐由懸手書筆不著紙﹐病目後作字若此者多矣。先生家素貧﹐仕𨿽顯﹐因食指眾﹐俸入初不自給。所居臨川之崇仁﹐負郭有田一頃余﹐乃夫人趙氏存時蠶績奩具所置者﹐懸車後歲收僅支數月。鸞服﹑犀帶﹑金帶各一﹐時入鄰里質庫中。四方來見之士﹐道路相望﹐坐上常滿﹐其束脩乘壺之入﹐羔雁之贄﹐與夫碑版之義取﹐還以爲賓客費﹐𨿽空乏弗卹也。每風日淸好﹐則領賓客﹐從以門生子弟﹐山僧野老﹐徜徉山水間。一日﹐出遊遇雨﹐借笠田家﹐戴之﹐乃得還。戴笠有圖以此。先生平居﹐口未嘗言貧﹐而詩中「薇」字﹑「絺」字二韻﹐頗紀其實。

○題髙彥敬尙書趙子昂承旨共畫一軸爲戶部楊侍郎作

不見湖州三百年﹐髙公尙書生古燕。西湖醉歸寫古木﹐吳興爲補幽篁妍。國朝名筆誰第一﹖尙書醉後妙無敵。老蛟欲起風雨來﹐星墮天河化爲石。趙公自是眞天人﹐獨與尙書情最親。髙懷古誼兩相得﹐慘淡酬酢皆天眞。侍郎得此自京國﹐使我觀之三嘆息。今人何必非古人﹐淪落文章付陳迹。

輟耕錄﹕髙文簡公一日與客遊西湖﹐見素屏潔雅﹐乘興畫奇石古木。數日後﹐文敏公爲補叢竹。後爲戶部楊侍郎所得。虞文靖公題詩其上云云。此圖遂成三絕矣。

○題東坡墨迹後

祗今誰是錢塘守﹖頗解湖中宿畫船。曉起鬭茶龍井上﹐花開陌上載嬋娟。

老卻眉山長帽翁﹐茶煙輕揚鬢絲風。錦囊舊賜龍團在﹐誰爲分泉落月中。

三生石上舊精魂﹐解後相逢莫重論。縱有繡裳畱別恨﹐已無明鏡著啼痕。

能言學得妙蓮華﹐贏得春風對客誇。乞食衲衣渾未老﹐爲題靈塔向金沙。

鐵网珊瑚﹕丹丘柯敬仲﹐多蓄魏晉法書至宋人書﹐殆百十函﹐隨以與人﹐弗畱也。他日﹐獨見此軸在幾格間﹐甚怪之﹐及取觀﹐則吾坡翁書蔡君謨夢中詩及守居閣中舊題也。第三詩以爲不知何人作﹐其軒轅彌明之流與﹖陳太守放營妓三詩亦辱翁翰墨流傳至今﹐亦有緣耶﹖捲後多佳紙﹐敬仲求集作詩識其後﹐賦此四首。是日﹐試郭■﹝山巳﹞墨﹐但目疾轉深﹐不能復作字。又知年歲後﹐𨿽若此者亦尙能作否﹖臨楮慨然。至順辛未二月望日﹐蜀人虞集書。

○贈朱萬初四首

霜雪摧殘澗壑非﹐深根千歲斧斤違。寸心不逐飛煙化﹐還作玄云繞紫微。

道園學古錄﹕自注﹕近世墨以油煙易松﹐滋媚而不深重。萬初旣以墨顯﹐得眞定劉法石刻墨法﹐以爲劉之精藝深心﹐盡在於此﹐必無誤後世﹐因覃思而得之。蓋取千百年摧朽之餘﹐精英之不可泯者﹐乃用之﹐非常松也。嗚呼﹐孰肯捨易而求難﹐必求古人之成法而後盡其心者乎﹗

珥貂鳴佩入明光﹐新墨初成進禦牀。艸野小臣春夢短﹐猶懷染翰侍君王。

道園學古錄﹕自注﹕天歷己巳﹐天下大定﹐中外乂安﹐天子始作奎章之閣於宮廷之西﹐日親禦翰墨。時榮公存初﹑康裏公子山皆近侍閣下﹐以朱萬初所制墨進﹐大稱旨﹐得祿食藝文之館。其名藉甚﹐邈在艸野﹐豈勝千古之思乎。

延閣晨趨接佩聲﹐又紆朱紱向江城。丹心要似東陽水﹐釀作宮壺徹底淸。

道園學古錄﹕自注﹕朱萬初以藝文直長﹐以年勞恩賞﹐出佐帥幕南海﹐轉丞東陽。東陽文物之邑﹐俗第以名酒歸之﹐豈其山川之望哉﹗韓文公譏丞不負余余負丞﹔今丞﹐凡邑之風俗﹑教命﹑刑獄﹑科賦無不得言﹐言之當無不可行﹐存乎其人而已﹐萬初勉之﹗

頗愛燒香是鼻塵﹐不應緣齅又勞人。方牀石鼎過淸晝﹐一縷山靈伴老身。

道園學古錄﹕自注﹕深山髙居﹐鑪香不可闕。退休之久﹐佳品乏絕﹐野人爲取老松柏之根枝葉實搗治﹐研楓肪和之﹐每焚一丸﹐亦足以稍助淸苦。久亦不復爲。今年大雨時行﹐土潤溽暑特甚﹐萬初袖致土速數片﹐空齋蕭寒﹐遂得爲一日之供﹐亦可喜也。

○次韻陳溪山紅梅

冰雪肌膚染絳雲﹐歲寒林下對吟身。先天气至渾如醉﹐初日光融轉更新。白髮無能酬造化﹐金丹有道駐長春。少年莫笑詩成處﹐傾倒相歡忘主賓。

春曉紅生島嶼云﹐此中盡著兩閒身。不愁花笑髮須白﹐漫詫人間句法新。曲水徘徊天上日﹐深杯斟酌自家春。繁英未落須頻到﹐翠實金盤尙及賓。

雪後孤根發暖云﹐栽培本自一人身。紫薇遺意成千古﹐絳蕚深期又一新。忠厚敢忘嘉樹賦﹐沖和思廣北枝春。若爲穉子猶堪教﹐三祝三加望大賓。

道園遺稿﹕原注﹕來章末句有屬幼兒之意。先生屢言﹐先君子植紫薇於堂前﹐賦詩屬望小子﹐時人不之許也。俯仰五十年﹐委身田野﹐莫稱先志。集感嘆成賦云。

○書蘇公帖後

蘇木空聞蜀賈舟﹐襪材還復望袁州。畫叉猶是黃岡竹﹐細和陶詩飽卽休。

道園遺稿﹕原注﹕坡翁謫黃州時﹐月用四千五百錢﹐日用不過百五十﹐而猶有餘以待賓客﹐蓋歲六十千耳。今謫惠﹐歲用須二百千﹐蓋三倍矣。日食萬錢者何人哉﹗士君子不以窮乏累其心﹐而區畫亦盡人事﹐皆中禮之所爲也。夫子在陳蔡﹐以子路之賢﹐不能無慍見﹐然處約之道﹐君子小人之分見焉。微子路﹐無以發聖言矣。觀蘇公此帖﹐思當時之爲此厲階者﹐爲之三嘆。

○題贈葉梅野【原序】

近代楊補之作梅﹐自負淸瘦﹐有持入徳壽者﹐內中頗不便於逸興﹐謂曰村梅。補之因自題曰「奉敕邨梅。」集嘗見故家有藏徐熙墨杏花者﹐用筆圓潤﹐有篆籀法﹐亦恨楊不能如此也。今監書博士丹丘生忽用此法寫生﹐大快人意。存渾厚之意於淸眞﹐去衰陋之气於纖弱﹐所以爲佳也。譬如少陵繁花晴昊之雄壯﹐視昏月淺水爲如何耶﹖樂平煉師葉凱翁﹐舊號野梅﹐予曰「以野標梅﹐未足盡梅之趣。以梅名野﹐庶乎廣莫之風。請更曰梅野﹐而以丹丘之畫冠之﹐永作證據。」使錢塘﹑臨江二君聞予此論﹐猶當俯首嘆服也。虞集書。

昔結絲絢侍帝宸﹐靑鞋今許向江津。憑君先對梅花說﹐白髮相看意更深。

道園遺稿﹕自注﹕初﹐凱翁先欲南還﹐欲僕作詩送行﹐而僕今先有行色﹐故爲題此﹐爲他日一笑之資也。

○題胡徵君器之和陶軒

春木晨榮﹐秋華夕滋。流云行天﹐逝者如斯。柴車葛巾﹐曷能歸來﹖我懷古人﹐徒誦其詩。有美君子﹐尙友先覺。靡觴不詠﹐無詠不屬。豈無他人﹐孰此追躅﹖優哉遊哉﹐君子之樂。吾儕小人﹐力絀乃休。猶可以馳﹐曷其停輈﹖捲舒無悶﹐入聖實優。敢以未成﹐竊方前修。祖徳之述﹐尙論其世。我獨何無﹐夙墜羈縶。聞君贊歌﹐祇以生愧。旣曰知非﹐請勗余歲。

道園遺稿﹕自注﹕集讀書中山時﹐艸屋三間﹐以紙糊其壁。捨弟仲常﹐爲書邵子諸詩於東﹐謂之邵庵。書陶詩於西﹐謂之陶庵。吳先生見而嘆之﹐以爲世內無窮之悲﹐世外無窮之樂也。

○朱秀之杞菊軒

髙軒何所植﹖杞菊交根枝。紫實旣秋熟﹐黃花亦晚滋。嘉名信共愛﹐何以療予饑。此邦號富庶﹐士賈志懷資。蕭條山石間﹐誰復見惸嫠﹖遺脫兼並余﹐椎剝無完肌。縱彼百畮受﹐豈得安耘耔﹗種此跬步內﹐庶無徵奪思。探擷勿違節﹐烹芼貴有宜。三咽可千歲﹐逍遙奉天隨。

道園遺稿﹕自注﹕集遊吳中﹐因省墓山間﹐頗見田野有可念。因贊髙軒之樂而及之﹐庶觀風者之有采而知之者。

○予少年過薊門酒樓賦此題曰連十八書郡人疑其爲呂洞賓作也謾記於此

耳目聰明一丈夫﹐飛行八極隘寰區。劍吹白雪妖邪滅﹐袖拂春風槁朽蘇。气似酒酣雙國士﹐情如花擁萬天姝。如今一去無消息﹐只有中天月影孤。

艸木子﹕當時皆以爲呂洞賓作也﹐爭傳誦之。

○記夢

夢行衡廬間﹐千仞過蒼壁。崇髙仰神明﹐深廣下不測。雲雨蓄盤礡﹐時至如欲出。絪縕尙回旋﹐揮霍忽奔逸。物怪匿巖穴﹐■﹝扌雙﹞若俟霹靂。黑波汛髙樹﹐木葉走崩石。升身登玄間﹐縱觀龍變迹。俯視九州島島野﹐艸木有輝澤。乃在風雨外﹐手畫素三尺。揮豪極動蕩﹐落墨更沈鬱。圖成示坐人﹐共笑不可得。顧瞻以踟躕﹐恍惚增嘆息。因之命肩輿﹐出門聊有適。大術何舒舒﹐白鶴從數客。略經幽澗濱﹐便上靑松側。憑髙望遠水﹐雙景蕩虛碧。拂石共客坐﹐芳艸藉尻膝。忽然聞鐘聲﹐睡覺北窗席。

元詩選﹕道園外祖楊文仲守衡州﹐井齋依之﹐時未有子。文仲爲禱於南嶽﹐遂生道園。文仲夢一牙兵持刺入﹐曰「南嶽眞人來見。」旣覺﹐聞兒啼聲﹐因命小字曰衡。道園自言﹐少時嘗夢遊南嶽﹐歷覽其奇勝﹐頗能記憶焉。

○金人出塞圖

海風吹沙如捲濤﹐髙爲陁磧深爲壕。築壘其上嚴周遭﹐名王專居气振豪。肉食湩飲田爲遨﹐八月艸白風颼颾。馬食艸實輕骨毛﹐加弦試弓復置櫜。今日不樂心慅慅﹐什什伍伍呼其曹。銀黃兔鶻明繡袍﹐鷓鴣小管隨鳴鞀。背孤向虛出北臯﹐海東之鷙王不驕。錦鞲金鏃紅絨絳﹐按習久蓄思一超。是時皛淸天翳絕﹐駕鵝東來云帖帖。去地萬仞天一瞥﹐離婁屬望目力竭。微如聞音鷙一掣﹐束身直上不回折。遂使孤飛一片雲﹐頃刻平蕪灑毛血。爭誇得雋頓足悅﹐掛兔懸狼何足說。旌旗先歸向城闕﹐落日悲風起蕭屑。煙塵滿城鼓微咽﹐大酋要王具甘歠。王亦欣然沃焦熱﹐閼支出迎騎小鐵。琵琶兩姬紅顴頰﹐歌舞疊進醉燭滅。穹廬斜轉氍毹月。

詩藪﹕雄渾流麗﹐步驟中程。

○題柯敬仲雜畫十首

北苑今仍在﹐南宮柰老何﹖靑山解浮動﹐端爲白雲多。

雨過蒼苔石﹐云生野岸泉。幽懷春冉冉﹐穉子秀娟娟。

鐵石餘生色﹐冰霜作曉妍。春雷明日起﹐何處尙龍眠﹖

昔過篔簹谷﹐鉤衣石角斜。儗尋龍作杖﹐拾得上天槎。

黃金千瑣甲﹐琱玉六簾鉤。雨送鴛鴦夢﹐煙籠翡翠愁。

娟娟生玉潤﹐楚楚作金聲。羽扇迎風定﹐羊車過月明。

峽口春云重﹐江南夜雨多。水深桃葉渡﹐風急竹枝歌。

平陸蒼龍起﹐近山生遠煙。前村三萬頃﹐明日水平田。

莓苔生石路﹐翠竹自交加。不惜靑鞵濕﹐臨流踏白沙。

昨夜采蓮去﹐偶逢三尺枯。山人不到海﹐不識是珊瑚。【詳丁鶴年下。】

○句

古來篆籀法已絕﹐祇有木葉雕蠶虫。【畫竹】貌得當時第一匹﹐昭陵風雨夜聞嘶。【畫馬】賴得郫筒酒易醉﹐夜歸衝雨漢州城。【成都】

麓堂詩話﹕眞得少陵家法。世人學杜﹐未得其雄健﹐而已失之粗率﹔未得其深厚﹐而已失之臃腫。如此者﹐未易多見也。

又

對竹聽湘雨﹐開簾看嶽雲。

春雲山對屋﹐夜雨水平橋。

掛冠俄去國﹐連舸總盛書。

天光臨閣道﹐雲气轉蓬萊。

詩藪﹕元五言律可摘者﹐虞伯生云云。

又

雲橫北極知天近﹐日轉東華覺地靈。

帆檣星斗通南極﹐車蓋風雲擁豫章。

詩藪﹕句格莊嚴﹐詞藻瑰麗﹐上接大歷﹑元和之軌﹐下開正徳﹑嘉靖之途。

◆王克敬

克敬字叔能﹐大寧人。官至參政。

題一錢太守廟

○題一錢太守廟

劉寵淸名舉世傳﹐至今遺廟在江邊。近來仕路多能者﹐學得先生要大錢。

輟耕錄﹕一錢太守廟在紹興錢淸鎭。王叔能參政過廟下﹐賦詩云云。

◆謝文質海牙

題酒家壁

○題酒家壁

修雲淡淡抹山眉﹐野水人家半酒旗。應是小梅開未已﹐小舟撐月過前溪。

吳禮部詩話﹕大徳中﹐有謝文質海牙者﹐爲淛東廉訪僉事。性嗜酒﹐不飲則臨政精明。市日者某﹐形貌長大﹐每飲引與對坐﹐不交一談﹐亦不與之酒﹐醉則取劍舞弄﹐眾避匿乃已。嘗分司舟回﹐二書吏從﹐未至城數里﹐宿舟中。月明興動﹐潛起登岸﹐題一詩酒家壁云云。去入山麓小寺﹐登樓撞鐘﹐僧皆驚起﹐謝踞禪牀﹐大呼索酒﹐貯以木桶﹐跪僧於前﹐以一白酌﹐竟擊僧頂﹐置其上﹐酒盡困睡﹐僧不敢去。天明﹐舟中失謝所在﹐遙見堊壁題字﹐書吏識之﹐迹其所往﹐逢道上樵者言寺中擾擾狀﹐趨視則謝猶未醒。須臾騶從至﹐迎之乃去。

◆範玉壺

錄鬼簿﹕範居中【按﹕此條錄自曹楝亭刊本錄鬼簿卷下﹐明寫本異文甚多。孟稱舜刊本云範冰壺名居申﹐今按範字「子正」﹐似以「居中」爲是。】﹐字子正﹐冰壺其號也。杭州人。父玉壺﹐前輩名儒﹐假卜術爲業﹐居杭之三元樓前。每歲元夕﹐必以時事題於燈紙之上﹐杭人聚觀﹐遠近皆知父子之名。其妹亦有文名﹐大徳年間被旨赴都﹐公亦北行。

上都

○上都

上都五月雪飛花﹐頃刻銀妝十萬家。說與江南人不信﹐只穿皮襖不穿紗。

山居新話﹕範玉壺作上都詩云云。余屢爲灤陽之行﹐每歲七月半﹐郡人傾城出南門外祭奠﹐婦人悉穿金紗﹐謂之賽金紗﹐以爲節序之稱也。

◆小云石海涯

小云石﹐阿里海涯之孫﹐父名貫只哥云石﹐遂以貫爲氏。號酸齋。官至翰林學士﹐謚文靖。有酸齋集。

西湖遊覽志﹕貫云石隱居錢塘。一日﹐郡中數衣冠士人﹐遊虎跑泉﹐飲間賦詩﹐以泉爲韻。中一人但哦「泉﹑泉﹑泉」﹐久不能就。忽一叟曳杖而至﹐問其故﹐應聲云「泉﹐泉﹐泉﹐亂迸珍珠个个圓。玉斧斫開頑石髓﹐金鉤搭出老龍涎。」眾驚問曰「公非貫酸齋乎﹖」曰「然﹐然﹐然。」遂邀同飲﹐盡醉而去。

蟫精雋﹕酸齋貫學士有蘭房六謔詩﹐題曰柳眉﹑星眼﹑檀口﹑酥乳﹑纖指﹑香鉤﹐香鉤﹐謂足也。其意本東坡六憶詩來﹐而酸齋則太淫麗矣。

蘆花被

鳳凰山休暑

辭世詩

○蘆花被【並序】

僕過梁泊﹐有漁翁織蘆花爲被。僕尙其淸﹐欲易之以綢者。翁曰﹕君尙吾淸﹐願以詩輸之。遂賦﹐果卻綢。

采得蘆花不涴塵﹐翠蓑聊復藉爲茵。西風刮夢秋無際﹐夜月生香雪滿身。毛骨已隨天地老﹐聲名不讓古今貧。靑綾莫爲鴛鴦妒﹐欸乃聲中別有春。

圭齋集﹕云石嘗過梁山濼﹐見漁父織蘆花絮爲被﹐愛之﹐以綢易被。漁父見其貴易賤﹐異其爲人﹐陽曰「君欲吾被﹐當更賦詩。」公援筆立成﹐竟持被往。詩傳人間﹐號蘆花道人。公至錢唐﹐因以自號。

○鳳凰山休暑

路隔蒼苔卒未通﹐泉花如發玉蒙蒙。蛟遊海近云窗濕﹐蚊怯山寒葛帳空。髙枕不知秋水上﹐開門忽見暮帆東。物華萬態俱忘我﹐北望惟心一寸紅。

○辭世詩

洞花幽艸結良緣﹐被我瞞他四十年。今日不畱生死相﹐海天明月一般圓。

七修類稿﹕貫云石生而神彩秀異﹐膂力絕人。及長﹐折節讀書﹐遂仕爲翰林侍讀學士。後稱疾還江南﹐賣藥於吾杭﹐人無識者。嘗休暑鳳凰﹐有詩云云。又臨終作辭世詩云云。洞花﹑幽艸﹐乃妾名也。予舊有其集﹐詩不滿百﹐前律所未載也。今北山棲雲庵﹐乃藏修之所。

◆王士熙

士熙字繼學﹐東平人﹐翰林學士承旨構子。官至南臺禦史中丞。有江亭集。

竹枝詞

題鮮於伯機與仇廉訪帖

○竹枝詞

居庸山前澗水多﹐白楡林下石坡陀。後來才度槍竿嶺﹐前車昨日到灤河。

車簾都捲錦流蘇﹐自控金鞍撚僕姑。山間白雀能言語﹐莫學江南唱鷓鴣。

西湖竹枝集﹕竹枝本在灤陽所作者﹐其山川風景𨿽與南國異焉﹐而竹枝之聲則無不同矣。

○題鮮於伯機與仇廉訪帖

三生文采趙公子﹐四海聲名仇使君。彈琴不作廣陵散﹐焚香遙駐博山云。玉署春來鶯漫語﹐繡衣人去雁空聞。龍蛇兩紙光如玉﹐卽是安西與右軍。

元文類原注﹕其帖之語曰「趙公子明日欲過寒舍看書畫﹐廉訪相公能一來焚香彈琴亦佳。」趙公子﹐子昂也。後亦有跋帖。廉訪﹐字彥中。今其子公哲禦史﹐寶藏此帖。

◆柳貫

貫字道傳﹐浦陽人。大徳間用察舉爲江山教諭﹐官至翰林待制。自號烏蜀山人。

黃文獻集﹕公之生也﹐外大父兪公葵曁泗州府君同擢右科進士第﹐因命之曰■﹝文文﹞上貝下﹞﹐義取兩文易兩武。■﹝文文﹞上貝下﹞於今文爲「貫」﹐故公自署其名爲「貫」云。

龍門

望李陵臺

觀失剌斡耳朵禦宴回

還次桓州

午日雪後行失八兒禿道中有懷同館諸公

過長城

李老谷聞子規

荊門

奉陪侍禦金源公虎丘之遊閱數日乃能成詩以紀覽歷凡二十五韻

浦陽十詠

句

句

○龍門

一溪瓜蔓流﹐渡者云可亂。屢涉途已窮﹐前臨波始漫。嚴嚴龍門峽﹐石破兩崖半。沙痕深尺餘﹐灣洄觸垠岸。它山或澍雨﹐湍漲輒廉悍。頃刻漂車輪﹐羈絡不能絆。其源想非遠﹐眾水自玆濫。濟淺抑何艱﹐慮盈疑及患。峯陰轉亭午﹐出險馬蹄散。艸路且勿驅﹐煙開望前館。

○望李陵臺

平沙北流水﹐靑山在其上。李陵思鄕臺﹐駐馬一西向。艸根含余淒﹐峯尖入寒望。俚言𨿽莫稽﹐陳迹尙可訪。想其深入初﹐步卒亦材壯。手張天子威﹐气奪名王帳。覆車陷囚虜﹐此志乃大妄。一爲情愛牽﹐皇卹身名喪。縷縷中郎書﹐挽使同跌踼。安知臣節恭﹐之死不易諒。河梁執別處﹐出語謾惆悵。家聲故燀赫﹐三世漢飛將。兵法有死生﹐人運疊休旺。忠回在信史﹐豈沒功罪狀。馬遷當腐刑﹐彊欲雪其謗。土思豈能無﹐層雲塞亭障。千年麒麟圖﹐吾將執玄鬯。

○觀失剌斡耳朵禦宴回

毳幕承空柱繡楣﹐彩繩亙地掣文霓。辰旗忽動祠光下﹐甲帳徐開殿影齊。芍藥名花圍簇坐﹐蒲萄法酒拆封泥。禦前賜酺千官醉﹐恩覺中天雨露低。【車駕駐蹕﹐卽賜近臣灑馬奶子【馬奶子「馬」原誤作「爲」﹐據柳待制文集﹝四部叢刊影元至正刊本﹞卷五攺正。】。禦筵設氈殿失剌斡耳朵﹐深廣可容數千人。上京五月芍藥始花。】

○還次桓州

塞雨初漧艸未霜﹐穹廬秋色滿沙場。割鮮俎上薦黃鼠﹐獻獲腰間懸白狼。別部烏桓知幾族﹐他山稽落是何方﹖長云西北天如水﹐想見旌旗瀚海光。

○午日雪後行失八兒禿道中有懷同館諸公

尖峯猶是漠南山﹐駝褐蕭蕭午日寒。艾葉漫將頭上插﹐橊花應許夢中看。馬前砂雪行初隱﹐鵰背荒云落更盤。王事獨賢吾敢憚﹖重煩同館勸加餐。

○過長城

道徳藩墉億萬年﹐長城謾與朔云連。秦人骨肉皆爲土﹐漢地封疆已罷邊。飲馬窟深泉動脈﹐牧羝沙暖艸生煙。神京近在玄溟北﹐九域開荒際幅員。

○李老谷聞子規

老杜聞子規﹐近在東西川。猶云感時物﹐收淚寫幽悁。今我行塞徼﹐子規相後先。時夏云景晦﹐鳥呼搖空煙。響入樹窅窅﹐啼垂血濺濺。想知歧路難﹐不惜軀命全。千聲復萬聲﹐喚我歸言遄。苟非木石心﹐豈免腸內煎。江南叢薄間﹐有花名杜鵑。開時是鳥至﹐相戒治春田。不歸如江水﹐負此今五年。風土孰云異﹐物情要有遷。寄巢勿浪出﹐祝爾還自憐。嚴程趣行邁﹐且復揮吾鞭。

待制集﹕上京紀行序﹕延佑七年﹐貫以國子助教北都生。始出居庸﹐踰長城﹐臨灤水之陽﹐而次止焉。自夏涉秋﹐更二時乃復。計其關途覽歷之雄﹐宮篽物儀之盛﹐凡接之於前者﹐皆足以使人心洞神竦。而吾情之所觸﹐或亦肆口成詠﹐第而錄之﹐總三十二首。噫﹗置窶家之子於通都萬貨之區﹐珍怪溢目﹐收攬一二﹐而遺其千百﹐𨿽欲多取悉致﹐力何可得哉﹗貫越西之鄙人﹐少長﹐累遭家難﹐學殖荒落﹐志念迂疏。顧父師之箴言在耳﹐嘗恧焉弗勝。乃玆幸以章句訓故﹐間廁西廱之武﹐以竊竊陪眾臣之末﹐龍光炳煥﹐照耀後先﹐山川閎奇﹐振發左右﹐則夫紀載而鋪張之﹐有不得以其言語之蕪拙而並廢也。今朝夕俟汰﹐庶幾退藏田裏﹐以安遲暮﹐而諸詩在稾﹐懼久亡去。吾友薛君宗海﹐雅善正書﹐探囊中得舊紙數枚﹐因請宗海爲作小楷﹐聯爲捲。豈直歸誇田夫野老﹐以侈幸遇之萬一﹐而顧瞻鼎湖﹐薄天萬里﹐遺弓之痛﹐有慨於心﹐尙何時而可忘耶﹖後三年至治三年﹐十一月五日柳貫自序。

○荊門

河塘底裏通涵管﹐宣泄堤防計未迂。大抵成功搖末議﹐卻將失得較錙銖。

待制集﹕自注﹕張子仁爲都水監丞﹐日作涵管﹐疏泄積潦﹐一時以爲便。而今或有非之者。

○奉陪侍禦金源公虎丘之遊閱數日乃能成詩以紀覽歷凡二十五韻

闔閭藏窆處﹐白虎臥其丘。殉葬劍已化﹐金精猶上浮。秦彊事穿伐﹐鬼功葉人謀。刳腸裂靑壁﹐瀝髓發寒流。樹色不知古﹐蛟龍郁相樛。蛻影入深窈﹐鐵花繡吳鉤。供庖綆汲余﹐千人宜浣漱。生公昔講經﹐聚石石點頭。至今盤石上﹐法云垂蔭稠。宅坊何年建﹖淩虛出飛樓。北牖俯平楚﹐西軒延廣疇。登臨小吳會﹐萬象一目收。韋白題詩後﹐物華壓雕鎪。胡哉幽獨君﹐窅然遺淸謳。玆山起原隰﹐山形如覆甌。我疑星遊空﹐墮地得長畱。不然駕海來﹐六鰲爲載輈。現成般舟臺﹐不以聞思修。客過閶門西﹐看山幾回眸。是節風日美﹐招攜有扁舟。旋棹午景停﹐系籬野陰稠。行酒進熟啜﹐飲闌歸意遒。詞客思如雲﹐尙書气橫秋。吾衰落人後﹐技癢紀斯遊。謬語尙可芟﹐蕪穢焉能廋。

元明事類鈔﹕柳道傳貫行書虎丘詩一卷。縱橫遒逸﹐亦鮮於之亞也。詩語宏麗。手錄之。

○浦陽十詠

仙華巖雪

白石湫云

龍峯孤塔

寶掌冷泉

月泉春誦

潮溪夜漁

南江夕照

東嶺秋陰

深禡江源

昭靈仙迹

仙華巖雪【縣北有仙華巖﹐翠掌浮空【翠掌浮空「掌」原誤作「棹」﹐據柳待制文集卷五攺正。】﹐雪景尢奇。】

冰柱浮空曉色蒙﹐海波搖動玉玲瓏。九淸內景遊終外【遊終柳待制文集卷五作「遊紛」﹐似當從。】﹐五嶽眞形太素中。微月升壇初映鶴﹐長云連野不驚鴻。仙姬宴坐瑤池上﹐催捧蟠桃獻木公。

白石湫云【白石龍湫在縣東南﹐能出雲爲雨。】

白石靈山望贊皇﹐湫潭此復見蒼蒼。飄揚直欲陵三際﹐膚寸猶能雨八荒。空外金精縣太白﹐泉中虯彩化長黃。傳芭奏罷神弦曲﹐松蓋成陰澤气涼。【恆州贊皇縣有白石靈山﹐漢碑在焉。】

龍峯孤塔【縣東龍峯古塔﹐實爲蒼龍左角。】

兩環日月似飛梭﹐鰲背稜稜窣堵坡。朱鳥前頭森贔■﹝廠外贔內﹞﹐蒼龍左角見嵯峨。玉函舍利朝光現﹐珠斗闌干午影過。浩刼浮雲開萬象﹐寶華雜沓散芬陁。

寶掌冷泉【寶掌山【寶掌山「掌」原作「鑾」。按詩題作寶掌冷泉﹐鹿皮子集卷四亦有寶掌泉詩﹐因據柳待制文集卷五攺。】﹐唐千歲和尙道場﹐有看經得道洞﹐巖竇出泉﹐極甘寒。】

一勺曹溪未是甘﹐刺山容易出飛泉。消融太古岷峨雪﹐澄映中秋沆瀣天。掛樹靑猿窺洗缽﹐眠沙白鹿伴安禪。巖龕無縫身如石﹐逆數髙僧入定年。

月泉春誦【縣西有泉﹐隨月盈虧﹐泉上精舍祠文公﹑成公。】

有盈有泚卽寒泉﹐猶隔蘆峯道裏千。嶽麓云深藏策處﹐匡山人老讀書年。松楠疊影靑浮幾﹐華樹生香晚入筵。稽首堂中兩夫子﹐六經言遠視如天。

潮溪夜漁【去縣五十里﹐溪流始大﹐有魚蟹之產。】

溪水添流到石矼﹐小家殘戶占漁商。蛟龍未解乘雲气﹐魚鱉安能避澤梁。兩岸櫟林藏曲折﹐一篝松火照微茫。淮夷固有蠙珠顆﹐往往鉤深夜得光。

南江夕照【南江橋西望﹐原麓返照﹐如畫圖中。】

千峯不盡夕陽孤﹐斂翠浮丹入畫圖。塔廟傍連山影直﹐石梁中亙水痕枯。白魚在汕將踰尺﹐紅稻登場稍似珠。玉露金風秋最爽﹐跳身何用市間壺。

東嶺秋陰【縣東東山嶺﹐平林廣野﹐秋常多陰。】

半里官橋出市闤﹐一團秋色破孱顏。雲開浩蕩初疑曙﹐日出蒼涼不見山。斷雁殘鴻飛杳杳﹐綠蕪紅葉映斑斑。去年菊蕊今年發﹐拾得籬邊句子還。

深禡江源【浦陽江原出深禡山﹐在縣西三十里。】

濫觴初不滿瓶盆﹐百谷渾渾一壑吞。自此安流輸渤澥﹐放渠髙浪蹴昆侖。出山未適帆檣便﹐竭澤毋庸罔罟繁。謝客題詩曾宿處﹐孤云落日是何村。

昭靈仙迹【昔黃帝少女於仙華巖上升仙﹐下有昭靈廟﹐水旱禱之輒應。】

芝掌中開顥气靑﹐云軿雙駕鳳凰翎。因山不啟軒轅鼎﹐化石猶聯婺女星。磴道芳春琪樹長﹐巖扉淸晝碧華零。眞仙帝遣司風雨﹐喚起淵龍聽指令。【待制集】

○句

羲和白日經天近﹐敕勒陰山度幕遙。

雪華遙映龍旗動﹐日色才臨鳳蓋閒。

詩藪﹕元婺若黃文憲﹑柳文肅﹐皆以文名﹐而詩亦華整。黃如「揮毫」云云。柳如雲云。置之作者奚讓。

○句

大暑無蒙綌﹐輕寒已禦貂。

詩藪﹕元五言律可摘者﹐元裕之云云。楊仲弘云云。虞伯生云云。薩天錫﹑範徳機云云。揭曼碩云云。趙子昂云云。陳剛中云云。楊煥然云云。程彥明云云。鄧文原云云。鮮於樞云云。薛玄卿云云。吳立夫云云。柳道傳云云。皆句格閎整﹐大歷﹑元和間﹐殊不多得也。

●元詩紀事卷十二

侯官陳衍輯

梁相

吳元徳

何中

周權

任士林

滕斌

龔璛

郭天錫

張菊存

何失

汪炎昶

陳森

段天佑

趙由儕

孫轍

郭道卿

林以辧

劉鶚

王振鵬

陳櫟

吳彬

貢奎

張養浩

馬祖常

李泂

黃溍

許晉孫

◆梁相

相字必大﹐杭州人。大徳末官紹興路儒學教授。

春日田園雜興

○春日田園雜興

膏雨初晴布谷啼﹐村村景物正熙熙。誰知農圃無窮樂﹐自與鶯花有舊期。彭澤歸來惟種柳﹐石湖老去最能詩。桃紅李白新秧綠﹐問著東風總不知。

月泉吟社第三名﹕前聯妙於紐合﹐後聯引陶﹑範不爲事縛﹐句法更髙﹐末借言雜興﹐的是老手。

又

麥疇連艸色﹐蔬徑帶蕪痕。布谷叫殘雨﹐杏花開半村。吾生老農圃﹐世事付兒孫。但遇芳菲景﹐髙歌酒滿尊。

月泉吟社第十三名﹕前四句詠題﹐後乃述意﹐末二句亦不離春興﹐格韻甚髙﹐五言中未易多得。

◆吳元徳

元徳字子髙﹐江夏人。大徳末薦爲奎章僚屬。

次韻馬伯庸遊玉泉山

興聖宮退朝口號

○次韻馬伯庸遊玉泉山

飛絮晴絲絡馬頭﹐春風常記侍宸遊。牙檣映日開龍艦﹐天樂連云上翠樓。楊柳盡隨堤北偃﹐芙蕖不礙水東流。遙瞻玉輦時巡處﹐千里風煙紫塞秋。

○興聖宮退朝口號

蹀躞靑驄白玉珂﹐百官朝會日相過。天臨奎壁星辰近﹐云覆蓬萊雨露多。壽嶽倚空開寶殿﹐禦溝流水繞金河。微臣稽首無封事﹐願進淸平第一歌。

詩藪﹕全篇整麗﹐首尾勻和。

◆何中

中字太虛﹐臨川人。江西行省聘爲書院山長。有知非堂稿。

句

○句

燕來春已去﹐花少雨偏多。

漢殿金人別﹐唐陵石馬嘶。

落花縈樹轉﹐幽鳥過林鳴。

山圍雙鷺曉﹐門閉一蟬秋。

鳥語前林日﹐雞鳴曲巷煙。

年華流水在﹐春事落花知。

日明山气攺﹐江靜水痕歸。

赤壁驚烏飛夜月﹐衡陽歸雁落秋風。

兩澗寒聲通法席﹐數峯秋影上香臺。隔水歸樵分路散﹐衝嵐飛鳥認林還。

冰寒古道鳴駝外﹐雪暗空村落雁邊。

馬嘶平野呼鷹吏﹐犬吠寒沙射雁人。

筆精﹕元季詩人踵出﹐知名者無論已。予家藏何中知非集六卷﹐佳句疊見﹐如雲云。中集中所往還者﹐吳澄﹑劉會孟﹑揭傒斯﹑程巨夫諸人。至大﹑皇慶間﹐寄寓閩中﹐賦詩頗多。胡元瑞詩藪拈拔元人佳句無遺﹐亦不及太虛﹐眞有幸有不幸也。

又

聊隨碧溪轉﹐忽與白鷗逢。

小雨十數點﹐淡煙三四峯。

落葉半藏路﹐淸風時滿溪。

寒沙梅影路﹐微雪酒香村。

湖雪殘波岸﹐船燈獨夜人。

西風一夜雨﹐丹桂滿林花。

蠶尾集﹕元何中太虛集吳艸廬序﹐吳與何中表兄弟也。中善五言詩﹐如雲云﹐皆有唐境。

◆周權

權字衡之﹐號此山﹐處州人。袁桷薦諸朝﹐弗就。

句

○句

風細晨气潤﹐月澄夜香寒。

鶴行松徑雨﹐僧倚石闌云。

斷猿明月曙﹐疏雨碧梧秋。

橋斷春堤多積雨﹐溪深野碓自舂云。

竹深四壁生虛籟﹐山近半村無夕陽。

芳朮旋收同茗煮﹐落花閒拾和香燒。

鳩雨欲晴桑葉晚﹐燕泥新濕杏花餘。

元詩選﹕衡之句法﹐實多可觀﹐如荷亭云云。邨溪卽事云云。倦遊雲云。邨行雲云。訪陳子髙云云。又如雲云。眾仲所謂「簡淡和平﹐而語多奇儁」者也。

◆任士林

士林字叔寔﹐四明人。至大初舉爲安定書院山長﹐尋卒。有松鄕集。

海扇

○海扇

漢宮佳人班婕妤﹐香雲一篋秋風初。网虫蒼蒼恩自淺﹐猶抱明月馮夷居。至今生怕秋風面﹐三月三日才一見。對天搖動不如烹﹐肯入五云淸暑殿。

霏雪錄﹕海中有甲物如扇﹐其文如瓦屋﹐惟三月潮盡乃出﹐名海扇。四明任松鄕嘗有詩云云。

◆滕斌

斌一名賓﹐字玉霄﹐黃岡人。或云睢陽人。至大間﹐官翰林學士﹐出爲江西儒學提舉。

訪隱

絕句

○訪隱

西風短褐飛黃埃﹐何不從我遊蓬萊﹖狂歌醉舞下山云【狂歌醉舞艸木子﹝中華書局排印本﹞卷四作「振衣長嘯」。】﹐後夜月明騎鶴來。

艸木子﹕白雲平章求仙於燕京西山頂﹐一日適出﹐滕玉霄訪之不值﹐因戲題於壁云云。竟不畱名。白雲公疑呂仙過之。朝野輻輳﹐寵賚山積。後知其玉霄題﹐白雲公戒以勿泄﹐厚賂之。

○絕句

吟人瘦倚玉闌干﹐酒醒香消午夢殘。燕子不來春社去﹐一簾疏雨杏花寒。

筆精﹕趙子昂絕句云「春寒惻惻掩重門﹐睡鴨香殘火尙溫。燕子不來花又落﹐一庭風雨自黃昏。」滕玉霄絕句云云。二首頗相似﹐皆詩餘中絕佳句也。唐人無此纖弱之作。

◆龔璛

璛字子敬﹐髙郵人﹐徙平江。用薦官江浙儒學副提舉。有存悔齋集。

書閣

偶題

郡樓

述懷二首

次韻劉景初偕陳元佐見訪

楚雲湘水圖歌謝張師夔教授

老錢折枝

泊舟

句

○書閣【以下九首俱宣城詩。】

年華荏苒故﹐客況寂寥新。雪融疑是雨﹐風和欲近春。疏梅縈小鳳﹐宿藻負潛鱗。書閣閒登望﹐時煩載酒人。

○偶題

宿雨池館淨﹐閒官造請稀。石橊朱夏色﹐山鵲靑雲飛。遐矚臨風檻﹐衝襟散暑衣。陳編撫芳潤﹐脈脈發初稀。

○郡樓

久客有遠思﹐肩輿登郡樓。聊爲避暑飲﹐更學禦風遊。疊翠城南面﹐雙虹水北流。流將五湖去﹐葉葉采蘋舟。

○述懷二首

古道直如矢﹐古心能斷金。今人思古人﹐寥落誰知音﹗旭日臨前除﹐暄風散幽襟。相彼好鳥鳴﹐擇陰嘉樹林。豈無念朝饑﹐漑之釜與鬵。大川無停波﹐髙山上嵚崟。白髮何由玄﹐寒暑日夜侵。叔孫獨楚制﹐莊生常越吟。載歌行路難﹐歌闋意彌深。

葺荷不用織﹐采蓮尙可食。芳時安可常﹐秋風鳴槭槭。美人明月璫﹐靑霓以爲裳。手攬北斗柄﹐低昂挹天漿。天漿解渴心﹐下土何茫茫﹖九牡閶闔開﹐寸誠函綠章。焉得飛仙術﹐與陪鸞鶴翔﹖所憂歲年駛﹐敢畏道阻長。啟戶辧夜色﹐驅車遡晨光。終然江海澨﹐臨路空彷徨。

○次韻劉景初偕陳元佐見訪

松閣啟晨眺﹐東云白英英。空尊媿坐客﹐幽道聞屐聲。郊墟地自扃﹐林巒暑逾淸。官居屬冗散﹐朋從多澹成。拂塵急雨過﹐聯鑣去堤平。書味一何長﹐襟期浩已盈。挑鐙展篇什﹐寤寐山中行。

○楚雲湘水圖歌謝張師夔教授

離騷之國幾千里﹐十幅蒲帆順風駛。順風猶須兩月程﹐伊誰移來墮書幾﹖張君墨妙遊戲爾﹐亂峯因君接天起。蒼然古木摧不死﹐君應曾隱茅屋底。得非是閒種蘭芷﹐慘淡經營那及此。松連閣上聽秋聲﹐讀書眼花字如蟻。玉立長身挾童子﹐披圖置我平生喜。憶昔詩家愛許渾﹐淩歊荒臺尋舊址。云何姑孰大江邊﹐望湘潭云尺有咫。我今識君意﹐總爲詩料理。云兮楚之雲﹐水兮湘之水﹐回雁夕陽銜一葦。山髙見衡嶽﹐江遠會南紀。君兮君兮可柰何﹖我詩敢劘屈賈壘﹗

○老錢折枝

桃似胭脂梨似雪﹐折花人是惜花人。折枝圖上堪腸斷﹐忍更題詩破費春。

○泊舟

小舟尋夜泊﹐明月散風瀾。故人相別處﹐雙鷺立前灘。

自跋﹕予歸京口省墓﹐天錫出此紙徵予書宣城詩﹐記憶不甚眞。天歷二年孟夏二日﹐龔璛識。

○句

文若縱存猶九錫﹐孔明𨿽死亦三分。

元詩選﹕嘗有詠史詩云云。爲一時所傳誦。

◆郭天錫

天錫名畀﹐以字行﹐一字佑之﹐號北山﹐丹徒人。江浙行省辟充掾史。有快雪齋集。雲煙過眼錄﹕所藏晉右軍得告帖﹐又快雪時晴帖﹐皆眞迹﹐有米老跋﹐遂以名齋。

宿焦山上方

句

○宿焦山上方

揚子江頭風浪平﹐焦山寺裏晚鐘鳴。鑪煙已斷燈花落﹐喚起山僧看月明。

客杭日記﹕至大二年己酉二月初九日﹐趙伯可相約早飯。飯已﹐發書請虎林首座引領作焦山之行。虎林聞呼卽至。是日春色佳麗﹐江靜無風。晚陪尊長老﹑虎林﹑澹雲到海門邊看日落。一瞬﹐萬頃金波蕩搖﹐可謂奇觀。拉虎林﹑巽中踏月上羅漢巖禪房﹐佛燈熒然﹐鑪香未過﹐具茗果閒話。俯視棲鶻危巢﹐皆在窗下。與二僧月下聽江聲﹐倚樹淸論久之﹐一洗城市之塵俗也。夜宿巽中房﹐虎林共榻。

又﹕厲鶚跋﹕天錫有詩云云。妙甚。卽此時作也。

○句

世人但解比龍眠﹐那知已出曹韓上。

輟耕錄﹕趙文敏公題所畫馬云「吾自幼好畫馬﹐自謂頗盡物之性。友人郭佑之嘗贈餘詩云云。曹韓固是過許﹐使龍眠無恙﹐當與之並驅耳。」

◆張菊存

客杭日記﹕省西見張菊存﹐下龔子敬書。

孝梅

○孝梅

南風吹南枝﹐一白點萬綠。歲寒誰知心﹐孟宗林下竹。

輟耕錄﹕龍廣寒﹐江西人﹐移居錢塘﹐挾預知之術﹐遊湖海間。事母至孝。六月一日母生日﹐方舉觴爲壽﹐忽見北窗外梅花一枝盛開﹐人皆以爲孝行所感﹐士大夫遂稱之曰孝梅。贈詩者甚多﹐惟張菊存一篇最可膾炙﹐云云。

◆何失

失字得之﹐昌平人。

元文類﹕王士熙撰張進中墓表﹕進中字子正﹐善爲筆。何失家善織紗縠﹐最能爲詩﹐日出賣絲﹐常騎驢歌吟道中﹐指意良遠。

句

○句

一井當門凍﹐寒光照四鄰。

我住東街北﹐鐘樓在屋西。

秋宜集﹕過何得之先生故居詩﹕「可憐古井門外﹐依舊鐘樓屋西。何處髙吟痛飲﹐黃華翠竹都迷。」自注﹕先生有詩云云。又云云。

◆汪炎昶

炎昶字懋遠﹐婺源人。有古逸民詩集。

案﹕炎昶作定宇先生行狀在元統二年。

句

○句

待成竿後節方露﹐自作筍時心已空。【新竹】

椎金鍛鐵作硬語﹐意气硉矹眞丈夫。

東山存稿﹕省汪古逸先生墓詩注﹕先生年十六﹐賦詩云云。

◆陳森

森字茂卿﹐婺州人。

黃文獻集﹕茂卿旣死﹐訪遺稿其家﹐亦竟無得﹐蓋以殉葬焉。

句

○句

古來賢達士﹐不蘄當世知。勗哉保令徳﹐千載以爲期。

黃文獻集﹕茂卿贈予詩云云。嗚呼﹗其望予至矣﹐而固茂卿所自志也。攬捲及此﹐流涕而已。

◆段天佑

天佑字吉甫。

案﹕圭塘欸乃集跋稱汴段天佑。

送妓入道

○送妓入道

歌舞當今第一流﹐洗妝拭面別靑樓。便隨南嶽夫人去﹐不爲蘇州刺史畱。璚館月明簫鳳下﹐綺窗雲散鏡鸞收。卻嫌癡絕潯陽婦﹐嫁得商人已白頭。

輟耕錄﹕李當當者﹐教坊名妓也。忽翻然若有所悟﹐遂著道士服。江浙儒學提舉段吉甫先生贈詩云云。

西湖志余﹕孫花翁送女冠還俗云云﹐段吉甫云云﹐事相反而語皆工。

◆趙由儕

由儕字與儕﹐南丰人。

述祖詩

思親詩

○述祖詩

悠悠我祖﹐始於軒丘。撫歷髙陽﹐秩秩大猷。爰自伯益﹐舜錫皁斿。中衍事商﹐造父禦周。徵彼徐方﹐熊熊有功。邑於趙城﹐大河之東。建氏晉國﹐耿先其封。成宣諭日﹐畏夏愛冬。岸賈作難﹐嬰臼立孤。襄子始大﹐常山得符。於赫列侯﹐懋建丕圖。肅矣武靈﹐兆配有虞。西漢子都﹐生長河間。曁於唐末﹐合族居燕。卜遷大梁﹐世系綿綿。厚徳丰功﹐宜永其傳。中罹多難﹐南歷江沱。眷焉吾宗﹐丰水居多。百川有源﹐眾條有柯。庸修家牒﹐克俾無訛。固余伯仲﹐憂患多更。瞻嘆古烈﹐自憐其生。其生豈偶﹐三辰垂精。徳業未進﹐敢不戰兢。我心伊何﹐常念厥初。感彼霜露﹐愴焉踟躕。奉先如在﹐宗戚相於。亦有萱艸﹐髙堂可娛。惟忠惟孝﹐立身有本。嗟爾後進﹐勗哉自勉。萬有能銷﹐斯道無泯。溫恭朝夕﹐云胡不謹。顯親揚名﹐俾昌俾熾。善保家聲﹐期於勿替。尙念前人﹐畱心譜系。受天之慶﹐遠及苗裔。

○思親詩【並序】

余讀魯齋許文正公七月望日思親詩﹐因念其天理沛然﹐自胸襟流出﹐永感者聞之﹐必增其悲﹐具慶偏侍者﹐由此寧不加敬﹗自思兄弟往來﹐當喪亂之餘﹐不幸失怙﹐藉慈母教育成人﹐眞昊天罔極之恩也。輒推廣其意﹐而述五言古詩一篇五十二句﹐以紀平居之懷﹐納之書藏﹐將示後人﹐俾知所自云爾。庚戌歲二月望日﹐中山居士趙由儕識。

一自先君逝﹐行將四十春。音容尋舊夢﹐感慨試詳陳。已嘆生緣淺﹐還思故國屯。吳江悲血戰﹐粵嶠困車轔。共叱艱危甚﹐尢驚賦斂頻。朔風吹廣野﹐赤日照流塵。旣灑呼天淚﹐方爲辟地民。撫時非往昔﹐感憤竟湮淪。翕霍傳梅外﹐倉皇問水濱。諸孤隨弱母﹐大慟向秋旻。越歲寧戈甲﹐歸鄕辦穸窀。酹觴號雪夜﹐扶柩履霜晨。家緒中微甚﹐人間事一新。孩提慚不肖﹐操守賴慈親。絡緯燈前教﹐襜褕膝下馴。田廬勤保任﹐門戶幾憂辛。文獻由先徳﹐扶持荷化鈞。萱華明晚景﹐荊樹際芳辰。眉壽斟瓊蟻﹐春暉奉繡茵。𨿽非登執要﹐自不厭淸貧。努力尊天爵﹐勤心報大倫。歸全期不忝﹐化俗冀還淳。信墨存家乘﹐傳芳待後人。年年思雨露﹐歲歲省松筠。至念通天地﹐長歌感鬼神。珍藏歸韞匱﹐大孝慕終身。

元風雅後集﹕虞伯生曰﹕與儕有千載世外之交﹐信其內行淳備﹐故知其事親者﹐非止甘旨之奉﹐溫凊之儀而已。臨川吳艸廬先生讀其述祖﹑思親之詩﹐而嘆曰「直哉﹗所發哀而不傷﹐此古之作者﹐非常人所及也﹗」

◆孫轍

轍字履常﹐臨川人。元統間卒。

句

○句

自是難容力﹐那堪預作期。勿忘仍勿助﹐非速亦非遲。

道園學古錄﹕君有近體詩云云。可以見其學之所至矣。

◆郭道卿

道卿字景仁﹐莆田人。至大中布衣﹐旌表孝子。

亂後謁母墓

○亂後謁母墓

欲從泉下拜遺音﹐亂艸及春零露侵。一抔荒山終歲土﹐百年貧子此生心。悲風動樹嗟無死﹐髙屺望云凍不沈。自是儒生多積戾﹐墓前帶甲未全禁。【莆風淸籟集】

蘭陔詩話﹕公與曾祖義重﹑子延煒稱「郭氏三孝」。祠在郡城北魏塘﹐雙闕巍然﹐門臨孔道﹐過者必立馬徘徊而後去。其亂後謁墓一詩﹐出自至性﹐可以感鬼神而泣風雨。

◆林以辧

以辧原名井﹐以字行﹐更字子泉﹐莆田人。皇慶中布衣。

過浮山贈陳克甫

○過浮山贈陳克甫

偶【一作「夜」。】過浮丘月滿山﹐一樽相對夜【一作「坐」。】漫漫。門臨大海風濤壯﹐家有小天星斗寒。玉蛤吠田秧正綠﹐江豚吹浪荔初丹。懸知別後相思意﹐著就玄言幸寄看。

閩書﹕陳紹叔字克甫﹐興化人﹐居靈川裏浮山下。洞達性理﹐至於河圖﹑雒書﹑太極﹑通書﹑律曆制度﹐靡不研究。有外集百餘卷﹐題曰浮丘集。因與學者說璇璣玉衡﹐遂揉木像示之。旣鑄銅仿古制﹐又別制器象天體﹐虛中而髹之﹐上刻周天度數﹐塡以鈿蠃﹐揭南北二極﹐凡天河星宿﹐皆列其中﹐其制度精微﹐名「小天」。有友人贈詩云云。

蘭陔詩話云﹕子泉湛深經術﹐講學泉山﹐學者稱玉井先生。其贈陳紹叔一詩﹐莆陽全書逸其半﹐作無名子詩﹐今依林氏家譜正之。

◆劉鶚

鶚字楚奇﹐永丰人。皇慶間﹐薦充揚州儒學錄﹐官至江西行省參政。贛寇亂被執﹐不屈死。有惟實集。

絕筆

○絕筆

生爲元朝臣﹐死作元朝鬼。忠節旣無慚﹐淸風自千古。

乾坤正气集。

江西通誌﹕公被執至贛﹐賊幽之慈云寺﹐仲子述亦在焉。公作詩付述﹐不食六日而卒。

◆王振鵬

振鵬字朋梅﹐永嘉人。侍仁宗於東宮。延佑中﹐官祕書監典簿。

道園學古錄﹕嘗爲大明宮圖以獻﹐世稱爲絕。

自題蜻蜓畫卷

○自題蜻蜓畫卷

露涼芳艸曉風吹﹐紗翼輕明水影欹。莫便臨平山下去﹐眼睛雙眩碧琉璃。

七修類稿﹕王振鵬﹐元世祖時人﹐善詩畫。仁宗賜號孤云處士。予幼時見有蜻蜓詩畫卷於裏中旌徳觀﹐誠妙筆也。詩有黍離之哀﹐想宋季之遺黎﹐其捲多名人題識﹐今亡矣。今以記憶者錄之於左。其自題蜻蜓詩云云。末二句意其寫圖之時﹐必伯顏駐師臯亭之日﹐不忍故國垂亡而虜騎之覘杭﹐得詩人之比也。

◆陳櫟

櫟字壽翁﹐自號定宇﹐休寧人。延佑間﹐舉鄕貢﹐不就禮部試歸。元統間卒。

汪炎昶撰行狀﹕鄕先達方公回﹑曹公涇皆號文場老手﹐先生相與切磋﹐甚爲二公所敬服。

和方虛谷上南行十二首

和方虛谷二首

寄曹宏齋

寄王教授

○和方虛谷上南行十二首【錄八】

古航渡

分流嶺

過南山

過雙橋

岑山渡

過杏村

過牛矢嶺

過葉有嶺

古航渡

濟世萬古航﹐乃今橫野渡。由此訪故人﹐勝著沙堤步。我傳紀行作﹐冠佩與薇露。何當參詩禪﹐一澾石頭路。

右古航渡

分流嶺

又過分流岑﹐行行足聊休。流品分良難﹐感此胡分流。大雅久不作﹐梁棟儕薪槱。蜩鳩笑鵾鵬﹐一是逍遙遊。

右分流嶺

過南山

南山得宣平﹐名字可千載。世無死仙人﹐花瓢今定在。家山有此逢﹐何必跨瀛海﹖下視白雲衣﹐蒼狗須臾攺。

右過南山

過雙橋

疇昔飲雙橋﹐獨木寬法程。如今過雙橋﹐無復糟牀聲。橋外吏人稀﹐飲徒常二更。追詠承平事﹐略此記西京。

右過雙橋【舊官榷酒﹐或城十里始飲村醪。雙橋酒稍佳﹐今復無有。】

岑山渡

扁舟泛古航﹐昔常閱此奇。盤屈公詩中﹐眼明再見之。二孤恐飛來﹐或乃巨靈移。甚勿訛爲姑﹐又須訂荄玆。

右岑山渡

過杏村

杏花富趙村﹐佳名昉唐代。酣酣紅雨春﹐芳葩誰不愛﹖轉眼鐵鑪步﹐發問莫能對。杏村無杏花﹐趙村亦安在﹖

右過杏村

過牛矢嶺

坡覓牛矢路﹐公渡牛矢嶺。遂令污穢地﹐居然化淸境。令代曹子方﹐陳三延癩頸。何時躡吾履﹐迢迢山路永。

右過牛矢嶺

過葉有嶺

我未讀公詩﹐久矣知葉有。地非產此人﹐人知此地否﹖當與君子鄕﹐俱傳千載後。風饕閟春陽﹐髙節且堅守。

右過葉有嶺

○和方虛谷二首

後漢袁與楊﹐世公五或四。衮衣苟有愧﹐不如安楚制。我不識斯人﹐聊復視其世。不有此翁賢﹐安得賢主器。

又

天壤一虛叟﹐見之夢寐中。豈必眞及門﹐私淑恩何窮。易說曉欞白﹐詩編夜檠紅。終然欠參請﹐小艸依松風。

○寄曹宏齋

我不識宏齋﹐識之文字間。古風久蕭瑟﹐一筆獨追還。恨如東魯人﹐未得登東山。振衣不自勇﹐路亦非阻艱。

○寄王教授

書堂名博士﹐得見未恨晚。發揮紫陽論﹐登峯造其巘。仕得四十彊﹐程方九萬遠。北山勿移文﹐秋桂芳風遣。

定宇先生文集﹕方公上南行詩﹐予嘗和寄宏齋﹐宏齋達之方公﹐公選五首﹐附刊於集。

◆吳彬

彬字仲文。

句

○句

雨添新水半篙綠﹐風減殘花幾片紅。

淡勻姑射仙人貌﹐淸奪林逋處士魂。

勤有堂隨錄﹕程斗山雪詩云「良謀𨿽已禽元濟﹐勝賞無如得李貍。」誠齋𨿽嘗借李貍言牛尾貍﹐然恐不可只作如此用之。又古詩云「欲騎揚州鶴﹐不食武昌魚。揚州猶可上﹐武昌不可居。」對巧意未粹。吾甥仲文詩云云。工而妥。梅花詩云云。「奪」字未妥﹐當攺作「返」。

◆貢奎

奎字仲章﹐寧國路宣城人。延佑初﹐由儒學提舉入爲翰林應奉文字。泰定中﹐官至集賢直學士。卒謚文靖。有雲林詩集。

馬祖常撰神道碑﹕還自會稽﹐涉吳中﹐以疾歸臥於家。至十月朔﹐謂其侄師文曰﹕吾夜夢賦詩有云「竹樹蕭蕭夾泉石」﹐又「九轉丹成生羽翼」﹐不祥柰何﹖語竟溘然以沒。

夜坐二首

○夜坐二首

京國雨初霽﹐虛堂夜气涼。新月上團團﹐坐久流淸光。露葉閃明晦﹐河云互飛揚。機籟發天祕﹐起弄琴與觴。千里同今夕﹐幽愁結中腸。濕螢低復舉﹐棲鳥亦驚翔。適時物乃貴﹐人生何慨慷﹗

夜久境逾靜﹐居然庭樹秋。气機發羣動﹐時節無淹畱。涼露浴蟾彩﹐浮雲澹河流。微生競如發﹐彌思志常周。精爽一以竭﹐榛煙蔽前丘。道貴善持養﹐日入當偃休。寄言學仙子﹐文字徒冥搜。

九靈山房集﹕尙書貢先生晨坐公堂及公館夜坐二詩﹐甚有陶﹑韋思致。予時病脾踰月﹐偶讀數過﹐不覺栩栩然去體。乃知檄愈頭風﹐古誠有是事哉﹗

案﹕仲章未嘗官尙書﹐官尙書者乃其子師泰﹐九靈誤稱。

◆張養浩

養浩字希孟﹐號雲莊﹐濟南人。官至陜西行臺中丞。謚文忠。有歸田類稿。

晨興用兪立之韻

次馬伯庸少監贈經筵官虞司業詩韻

○晨興用兪立之韻

寒碧洲痕淺﹐深靑地勢平。巖姿呈雅淡﹐樹影碎空明。牕納一天曉﹐人懷千古榮。移牀髙處坐﹐遙看白東生。

歸田類稿附跋﹕擬雅古詩二篇﹐晨興五言今律一篇﹐先文忠公所遺翰墨也。引恐其久或摩滅﹐命工磨勒如上。嗚呼﹗先公遂閒之情﹐取友之誼﹐於此庶見其一端矣。至正十四年甲午春三月良日﹐朝請大夫陜西諸道行禦史臺監察禦史嗣男引百拜謹識。石刻

○次馬伯庸少監贈經筵官虞司業詩韻

簪紳星聚掖垣西﹐蕓蕳含光動列奎。日上嵎夷鳴彩鳳﹐春生靈囿育斑麛。寬仁自弭桑林異﹐浚哲誰云大麓迷。占畢小臣叨進讀﹐涓埃無補愧棲棲。

文忠集﹕自注﹕伯庸內翰﹑繼學中郎唱酬「河」字韻詩﹐往返數四﹐愈出愈奇﹐然兩軍相薄﹐短兵相接﹐鏖戰爭勝﹐未遑退舍。魯仲連之徒聞之﹐故特射一矢以解其紛。

◆馬祖常

祖常字伯庸﹐世爲永古特部﹐居靖州之天山。髙祖爲鳳翔兵馬判官﹐子孫因號馬氏。延佑初鄕貢會試皆第一﹐廷試第二﹐官至禦史中丞。謚文貞。有石田集。

和王左司竹枝詞二首

龍虎臺應制

駕發上京

句

○和王左司竹枝詞二首

日邊寶書開紫泥﹐內臣珠帽輦步齊。君王視朝天未旦﹐銅龍漏轉雞人啼。

金鑪寶燻畱篆云﹐花間百舌鳴早春。五坊戲馬賽爭道﹐傳聲催賜十流銀。

西湖竹枝集﹕中丞詩名敵虞﹑王﹐西夏氏之詩振始於石田集也。竹枝蓋和繼學之作﹐其音格矯健﹐類山谷老人云。

○龍虎臺應制

龍虎臺髙秋意多﹐翠華來日似鸞坡。天將山海爲城塹﹐人倚雲霞作綺羅。周穆故慚黃竹賦﹐漢髙空奏大風歌。兩京巡省非行幸﹐要使蒼生樂至和。

元史﹕文宗嘗駐蹕龍虎臺﹐祖常應制賦詩﹐尢被嘆賞﹐謂中原碩儒惟祖常云。

○駕發上京

蒼龍對闕夾天閽﹐秋駕淩晨出國門。十里貔貅騎騕褭﹐一雙日月繡旗旛。講搜獵較黃羊圈﹐賜宴恩沾白獸尊。赫奕漢家人物盛﹐馬卿有賦在文園。

詩藪﹕全篇整麗﹐首尾勻和。

○句

吳娃蕩槳潮生浦﹐楚客吹簫月滿樓。【詳趙孟俯下。】

◆李泂

泂字漑之﹐滕州人。姚燧薦於朝﹐官至翰林直學士。

舞姬脫鞵吟應制

○舞姬脫鞵吟應制

吳蠶八繭鴛鴦綺﹐繡擁彩鸞【一作「縷團花」。】金鳳尾。惜【一作「昔」。】時夢斷【一作「啼艷」。】曉妝慵﹐【一作「殘」。】滿眼春嬌扶不起。侍兒解帶羅襪松﹐玉纖微露生春紅。翩翩白練半【一作「輕」。】舒捲﹐筍籜初抽弓【一作「翻宮」。】樣軟。三尺春云入手輕﹐一彎新月淩波淺。象牀舞罷嬌無力﹐雁沙踏破參差迹。金蓮窄小不堪行﹐自【一作「獨」。】倚東風玉階立。

案﹕一作淩波曲﹐見薩都剌雁門集﹐然一時和者皆稱和漑之作。

◆黃溍

溍字晉卿﹐義烏人。登延佑二年進士第﹐官至侍講學士。謚文獻。有日損齋集。

元史﹕文辭譬之澄湖不波﹐一碧萬頃。同郡柳貫與溍及臨川虞集﹑豫章揭傒斯齊名﹐人號爲「儒林四傑」。

宋濂撰行狀﹕嘗著弔諸葛武侯辭﹐劉君應龜見而嘆曰「吾鄕以文辭鳴者﹐諭叔奇兄弟﹐爾稍加工﹐不與之抗衡乎﹖」因畱受業。從仙華山隱者方君鳳遊﹐爲歌詩相倡和﹐絕無仕進意。

危素撰神道碑﹕延佑元年貢舉法行﹐縣長吏彊起就試﹐作太極賦﹐傳於世。世之議者謂公操行孤潔﹐類陳履常﹔文辭嚴簡﹐類王介甫﹔筆札俊逸﹐類薛嗣通。

詩藪﹕元五言古率祖唐人﹐黃晉卿仿孟浩然。

上京道中雜詩十二首

偶成

句

○上京道中雜詩十二首

發大都

劉蕡祠堂

居庸關

楡林

槍竿嶺

李老谷

赤城

龍門

獨石

擔子窪

李陵臺

上都分院

發大都

辭親獨行邁﹐遙遙抵京國。胡爲突不黔﹐驅馬更遠適。至尊有時巡﹐樹羽殷阡陌。宿衛必近臣﹐顧問須耆徳。陋儒亦何知﹐冗從同執戟。艸深原野靑﹐雨暗關塞黑。寥寥盛年意﹐眷眷遊子色。一身萬人中﹐敢不思努力﹗

劉蕡祠堂

劉君古遺直﹐祠堂在丘園。嗟此豪傑窟﹐文雄歘孤騫。平生二三策﹐匪徼明主恩。瑣瑣談得失﹐無乃市井言。憑髙一長望﹐若厭車馬喧。微風過疏雨﹐靑山滿前軒。陰晴倏異態﹐浮雲實無根。悠悠千載心﹐去去勿復論。

居庸關

連山東北趨﹐中斷忽如鑿。萬古爭一門﹐天險不可薄。聖人大無外﹐善閉非鍵鑰。車行已方軌﹐關吏徒擊柝。居民動成市﹐廬井互聯絡。幽龕白雲聚﹐石磴淸泉落【石磴「磴」原作「磑」﹐按石磑卽石磨﹐在此與文意不合﹐故據艸堂雅集﹝陶氏涉園影元槧本﹞卷三﹑金華黃先生文集﹝四部叢刊影元刊本﹞卷四攺。】。地𨿽臨要衝﹐俗乃近淳朴。政須記桃源﹐不必銘劍閣。僕夫跽謂我﹐無爲久淹泊。山川豈不好﹐但恐風雨惡。

楡林

崇崇道旁土﹐云是古長城。卻尋長城窟﹐飲馬水不腥。斯人亦何幸﹐生時屬休明。向來邊陲地﹐今見風塵淸。禾黍被行路﹐牛羊散郊坰。儒臣忝載筆﹐帝力猗難名。

槍竿嶺

憶昔賜第歸﹐吾母適初度。蹉跎歲月晚﹐今辰乃中路。居人誇具慶﹐遊子慚叱馭。玆山稱最髙﹐揚鞭入煙霧。矗矗多峭峯﹐蒙蒙饒雜樹。崎嶇共攀援﹐躑躅頻返顧。陳情未成表﹐登髙詎能賦﹗獨憐山下水﹐遠向盧溝去。

李老谷

緣崖一徑微﹐入谷雙崦窄。密林日易曛﹐況及雲雨積。行人望煙火﹐客捨依山色。家僮爲張燈﹐野老煩避席。未覺風俗殊﹐祇驚關河隔。嚴程不可緩﹐子規勿勸客。

赤城

雞鳴秣吾馬﹐晚飯山中行。何以慰旅懷﹖赤城有嘉名。灘長石齒齒﹐樹細風泠泠。時見巖壁間﹐粲若丹砂明。溫泉發其陽﹐撝訶勤百靈。前峯指金閣﹐眞境標殊庭。白道人迹稀﹐靑崖雲气生。信美無少畱﹐緬焉起深情。

龍門

竦身望龍門﹐緩轡行兀兀。溪回愁屢渡﹐雨橫驚暴溢。兩崖儼相向﹐百水怒爭出。人言馬上郎﹐快意每多失。自非渥窪種﹐不得矜捷疾。飄飄蟣虱臣﹐凜凜黿鼉窟。皇靈重復冒﹐利涉用終吉。回睨向所經﹐千嶂隱朝日。靑林外盤紆﹐黃流中蕩潏。後來渠未央﹐君子宜戰栗。

獨石

解鞍及亭午﹐稍欣煙霧收。蒼然眾山出﹐歷歷如雕鎪。前瞻一石獨﹐靈宮居上頭。頗聞去年夏﹐水激龍騰湫。走避登屋上﹐夜半齊呀咻。幸玆溪澗中﹐今作淸淺流。宴安不可懷﹐變化誠難求。翠華渺在望﹐行矣毋淹畱。

擔子窪

自從始出關﹐數日走崖谷。迢迢度偏嶺﹐險盡得平陸。坡陀皆土山﹐髙下紛起伏。連天暗丰艸﹐不復見林木。行人煙際來﹐牛羊雨中牧。颯然衣裳單﹐咫尺異寒燠。佇立方有懷﹐相逢仍問俗。畏途宜疾驅﹐更傍灤河宿。

李陵臺

日暮官道邊﹐土室容小憩。漢將安在哉﹖荒臺猶髣髴。低徊爲之久﹐懷古增歔欷。長風吹曠野﹐飛雨千里至。蕭條蒼山根﹐艸木余爽气。常憐司馬公﹐予奪多深意。奏對實至情﹐論錄存大義。史臣司述作﹐遺則敢失墜﹗

上都分院

晨興過桓州﹐旭日生蒼涼。舉頭見觚稜﹐金碧何巍煌﹗洪河貫其前﹐靑山環四傍。暮投玉堂署﹐鰲峯屹中央。升階旅羣彥﹐官燭分餘光。琴冊森在側﹐談笑來淸觴。列坐無所爲﹐陳詩詠黃唐。帝鄕豈不樂﹐父母遠莫將。起視云漢低﹐垂星爛寒芒。南飛有冥鴻﹐邈哉天際翔。

危素撰神道碑﹕至順二年﹐用馬文貞公之薦﹐召爲應奉翰林文字同知制誥。扈從至開平﹐作紀行詩十有二篇﹐世盛傳之。

艸堂雅集﹕右紀行詩十二首﹐虞伯生題曰「少陵入蜀路崎嶇﹐故有淒涼五字詩﹔應奉爲官隨翠輦﹐固應同調不同辭。」

○偶成

漢室需材訪隱淪﹐販繒屠狗各求伸。豈知風雪南山下﹐別有當年射虎人。

詩藪﹕黃晉卿偶成一絕云云。吳正傳和云「一壑風煙自可畱﹐十年湖海漫曾遊。短衣射虎眞堪樂﹐莫恨將軍老不侯。」二作皆有深致﹐第稍涉議論耳。

○句

揮毫風雨傾三峽﹐聽履星辰接兩朝。

扶老未須蒼玉杖﹐行春聊過赤欄橋。

北尋海瀆瞻恆嶽﹐南涉江淮上會稽。

山下靈風吹桂棹﹐云邊仙樹拂丹梯。【詳柳貫下。】

◆許晉孫

晉孫字伯昭﹐建昌人。延佑二年登進士第﹐官至茶陵州判官。

句

○句

至道難聞歲年晚﹐聖賢不作後世亂。

黃文獻集﹕君筮仕後﹐始學於臨川吳公﹐每以及門晚爲憾。其爲詩尙醞藉﹐未病前一月﹐夢爲詩云云。詰旦語人曰「吾詩詞意甚悲﹐殆不類平生作。」

●元詩紀事卷十三

侯官陳衍輯

楊載

範梈

揭傒斯

歐陽玄

何貞立

許有壬

許有孚

許楨

馬熙

趙恆

陸煥然

胡井表

◆楊載

載字仲弘﹐建之浦城人。延佑初登進士第﹐官至寧國路總管府推官。有仲弘集。

黃文獻集﹕年幾四十不仕。賈戶部國英數言其材能於朝﹐遂以布衣召入﹐擢翰林國史院編修官。其文如長風怒帆﹐一瞬千里。至於畸岸之縈折﹐舷欹柁側﹐亦未始有所畱礙。

楊載詩法家數﹕予於詩之一事﹐用工凡二十餘年﹐乃能會諸法﹐而得其一二。

暌車志﹕楊仲弘以下詩文多殺機鬼气。

仲弘集﹕範梈序﹕大徳間﹐余始得浦城楊君仲弘詩﹐讀之﹐恨不識其爲人。皇慶初﹐仲弘與餘同爲史官﹐會時有纂述事﹐每同舍下直﹐已而猶相與回翔畱署﹐或至見月﹐月盡繼燭﹐相與刻苦澹泊﹐寒暑不易者﹐惟餘一二人耳。仲弘之天稟曠達﹐气象宏朗﹐開口論議﹐直視千古。每大眾廣席﹐占紙命辭﹐敖睨橫放﹐盡意所止﹐眾方拘拘﹐己獨坦坦﹐眾方紆徐﹐己獨馳駿馬之長阪而無畱行。故當時好之者𨿽多﹐而知之者絕少﹐要一代之傑作也。仲弘有子尙幼﹐其殘稾流落﹐未有能爲輯次者。友人杜君伯原自武夷命僕曰「將就其平生所得詩刻諸山中。」此誠知仲弘者。

詩藪﹐元五言古率祖唐人﹐楊仲弘﹑滕玉霄﹑薩天錫誦法靑蓮。

宗陽宮望月分韻得聲字

紀夢

寄劉師魯

古墻行

梅梁歌酬鄭集之

次韻虞彥髙遊陽明洞

句

○宗陽宮望月分韻得聲字

老君臺上涼如水【老君臺「臺」原作「堂」﹐據西湖遊覽志卷十七。翰林楊仲弘詩集﹝四部叢刊影明嘉靖刊本﹞卷六攺。】﹐坐看冰輪轉二更。大地山河微有影﹐九天風露寂無聲。蛟龍並起承金榜﹐鸞鳳雙飛載玉笙。不信弱流三萬里﹐此身今夕到蓬瀛。

西湖遊覽志﹕宗陽宮﹐本宋徳壽宮後圃也﹐內有老君臺﹑得月樓。杜道堅號南谷﹐當塗人﹐風度淸雅﹐嘗以中秋集儒彥登老君臺玩月﹐分韻賦詩﹐楊仲弘爲首唱。

○紀夢

海上垂綸有幾年﹐平居何事夢朝天﹖蒼龍觀闕東風裏﹐黃道星辰北斗邊。治世祇今逢五百﹐前程如此隔三千【三千「千」原作「年」﹐按「三千」與出句「五百」對﹐故據翰林楊仲弘詩集卷六攺。】。楊雄解奏甘泉賦﹐應有聲名達帝前。

歸田詩話﹕「蒼龍觀闕東風裏﹐黃道星辰北斗邊。日照九衢平似水﹐胡兒吹笛內門前。」此宋龐右甫過汴京詩也﹐甚感慨有味。仲弘作紀夢詩﹐乃全用其一聯﹐何也﹖

○寄劉師魯

想君遊宦處﹐正值洞庭湖。落日波濤壯﹐晴天島嶼孤。舟航通漢沔﹐風物覽衡巫。天下文章獘﹐非公孰起予。

詩法正論﹕此以興爲承﹐賦爲轉者也。

○古墻行

建炎白馬渡江時﹐循王以身佩安危。疏恩治第壯輿衛﹐縮板載幹繇偏裨。下鍤江城但沙鹵﹐往夷赤山取焦土。帳前親兵力如虎﹐一日連云興百堵。引錐刺之鐵石堅﹐長城在此勢屹然。上功幕府分金錢﹐歡聲如雷動地傳。爾來瞬息踰百年﹐髙崖爲谷驚推遷。華堂寂寞散文礎﹐喬木慘淡棲寒煙。我入荒園訪遺古﹐所見惟存丈尋許。廢壞終嗟麋鹿遊﹐飄零不記商羊舞。王孫欲言淚如雨。爲言王孫毋自苦﹐子孫再世隳門戶。英公尙及觀房杜﹐如君百不一二數。人生富貴當自取﹐況有長才文甚武。公侯之後必復初﹐好把家聲繼其祖。

○梅梁歌酬鄭集之

大禹之功及天地﹐廟有梅梁何足異。柰何過用鐵索纏﹐太祝爲之欲徼利。每言變化失其所﹐去作老龍治風雨。一聲霹靂震巖扉﹐千尺蜿蜒辭殿戶。七月熇苗沾塊土﹐憂殺村中老農父。買羊沽酒祭梅梁﹐祭罷祠官傳好語。吁嗟老農無爾愚﹐大禹有神焉可誣﹗汝曹淫祀欲求福﹐此物爲妖當伏誅。

歸田詩話﹕長篇如古墻行﹑梅梁歌﹐皆爲時所推許。夫人瞿氏﹐予祖姑也。嘗以仲弘親筆艸稿數紙授予﹐字畫端謹﹐而前後點竄幾盡﹐蓋不苟作如是。

○次韻虞彥髙遊陽明洞

憶昔神禹奠九州島島﹐玆山會計功始休。諸侯玉帛渺何許﹐但見萬水從東流。衣冠永閉陽明洞﹐夜聞鬼哭巖之幽。珠宮貝闕號龍瑞﹐天造地設非人謀。槎牙怪樹凍不死﹐化作十丈蒼玉虯。丹洞呀然仙掌裂﹐翠峯巧矣蛾眉修。梅梁飛去鐵鎖斷﹐往往雷雨生靈湫。軒轅緱神極祕怪﹐海上笙鶴時相投。平生閉門讀史謳﹐子乃探穴先吾遊。明當挾子期汗漫﹐題詩更在最上頭。不妨山水樂吾樂﹐豈有饑溺憂民憂﹗故家喬木尙可求﹐有子有孫百世畱。臥橫玉簫泛歸舟﹐吹散萬斛江南愁。

詩藪﹕雄渾流麗﹐步驟中程。

○句

落日波濤壯﹐晴天島嶼孤。

風塵惟短褐﹐江漢自扁舟。

迹迥沙如雪﹐河窮浪入天。

山開棲越迹﹐水溯入吳程。

詩藪﹕元五言律可摘者﹐楊仲弘云云。

又

風雨五更雞亂叫﹐江湖千里雁相呼。

挾書萬里求明主﹐仗劍三年別故鄕。��窗間夜雨消銀燭﹐城上春云壓彩旗。

空桑說法黃龍聽﹐貝葉翻經白馬馱。

歸田詩話﹕楊仲弘以宗陽宮玩月詩得名﹐然他作如雲云﹐沈雄典實﹐先叔祖每稱之。

◆範梈

梈字亨父﹐一字徳機﹐淸江人。薦爲佐衛教授﹐官至湖南嶺北廉訪司經歷。人稱文白先生。所著有燕然﹑東方等稿。

揭文安公文粹﹕與浦城楊載仲弘﹑蜀郡虞集伯生齊名﹐而余亦與之遊。伯生嘗評曰﹕楊仲弘詩如百戰健兒﹐範徳機如唐臨晉帖。以余爲三日新婦﹐而自比漢廷老吏也。聞者皆大笑。余獨謂範徳機詩以爲唐臨晉帖終未逼眞﹐今故攺評之曰﹕範徳機詩如秋空行雲﹐晴雷捲雨﹐縱橫變化﹐出入無朕。又如空山道者﹐辟穀學仙﹐瘦骨崚嶒﹐神气自若。又如豪鷹掠馬﹐獨鶴叫羣﹐四顧無人﹐一碧萬里。差可彷佛耳。

案﹕「百戰健兒」各評與輟耕錄﹑李元仲說皆小異。

詩藪﹕百戰健兒﹐悍而蒼也。三日新婦﹐鮮而麗也。唐臨晉帖﹐近而肖也。漢法令師﹐刻而深也。

又﹕右四家評語﹐元人所載亦互異﹐一云「淸江漢法令師。」

詩家一指﹕洗煉﹕範徳機如礦出金雲云。淸奇﹕範徳機娟娟羣松云云。

詩學禁臠﹕淸江範徳機以詩名天下﹐編集唐人之詩﹐具爲格式。

詩法正論﹕我朝有亙古所無之混一﹐故有亙古所無之气運。一時文人﹐如劉靜修﹑姚牧庵﹑盧疎齋﹑元復初﹑趙子昂諸先達﹐固已名世矣。大徳中﹐淸江徳機先生獨能以淸拔之才﹑卓異之識﹐始專師李杜﹐以上遡三百篇。其在京師也﹐與伯生虞公﹑子昂趙公﹑仲弘楊公﹑曼碩揭公諸先生倡明雅道﹐以追古人﹐由是而詩學丕變。範先生之功爲多。曼碩嘗語人曰﹕近年詩流善評者﹐無如劉會孟﹐能賦者僅見範徳機。熊雪嶠曰﹕範詩如絕色婦人﹐洗淨脂粉﹐與人鬭妍﹐故無有及之者。周靖之謂余曰﹕範公踐履不愧古人﹐故其詞翰亦不愧於古人﹐要皆自其胸次流出﹐不可彊學而能也。且範先生嘗曰﹕吾平生作詩﹐稿成﹐讀之不似古人﹐卽削去攺作。

四溟詩話﹕範徳機曰「絕句則先得後兩句﹐律詩則先得中四句。當以神气爲主﹐全篇渾成﹐無餖飣之迹﹐唐人間有此法。」

詩藪﹕範徳機﹑傅與礪﹑張仲舉步趨工部。

蒼山感秋

閩州歌

掘冢歌

奉寄翰林鄧侍講

郡中卽事十二韻

王氏能遠樓

句

句

○蒼山感秋

蒼山秋意長﹐池館靜而閟。雨止修竹間﹐流螢夜深至。皇羲世雲遠﹐雅頌日凋獘。舉手遏頹波﹐誰識作者志。烏啼魯東門﹐泗水不染袂。後去三十年﹐直可肩聖知。機關系風化﹐詞語特細事。月落閉虛簾﹐坐夢太古帝。揚眉頳玉色﹐盡發養生祕。勿謂學仙難﹐此道可立致。

詩法正論﹕如徳機範先生感秋詩云云。觀於此詩﹐意義深遠矣。

艸木子﹕昔危太朴與徳機同晚步﹐徳機得「雨止」二句﹐喜甚。旣而曰「語太幽﹐殆類鬼作。」

○閩州歌

閩州土俗戶不分﹐生子數歲學繡文。圍繃坐肆雜男女﹐誰問小年曾識君。古來夜行須秉燭﹐今者衢路走紛紛。那更誅求使者急﹐鞭笞一似雞羊羣。古來閨閣佩鍼管﹐今者女工徵六軍。𨿽復太平少徵戰﹐設有備豫將何云﹖去年居作匠五千﹐耗費府藏猶煙雲。官胥掊克常十八﹐況以鳩斂奪耕耘。祇今棄置半不用﹐民勞竟是誰歡忻﹗歲歲條章省煩費﹐幸且不省無方殷。唐虞在上儉且勤﹐後王猶復錦繡焚。豈有夔龍讓姚宋﹐不言忍使憂心燻。觀風自是使者職﹐作歌𨿽遠天應聞。

元史﹕攺擢福建閩海道知事。文繡局取良家子爲繡工﹐無別尢甚。梈作歌詩一篇﹐述其獘﹐廉訪使取以上聞﹐皆罷遣之。其獘遂革。

○掘冢歌

昨日舊冢掘﹐今朝新冢成。冢前兩翁仲﹐送舊還迎新。舊魂未出新魂入﹐舊魂還對新魂泣。舊魂丁寧語新魂﹐好地不用多子孫。子孫綿綿如不絕﹐曾孫不掘玄孫掘。我今掘矣良可悲﹐不知君掘又何時。

七修類稿﹕掘冢歌﹐淸江範徳機作也。範以閩州歌並此皆爲風俗所興﹐而閩州者因得上聞﹐故著名史冊﹐且爲一代詩人。不知掘冢歌則繆理太甚﹐歌云云。據歌﹐則人決不用子孫﹐亦不用墳墓矣。予意換中二句數字﹐如曰「好地還用好子孫﹐子孫綿綿多頑劣﹐曾孫不掘玄孫掘」﹐斯義方妙。

○奉寄翰林鄧侍講

曩承持節江之東﹐騎驢再上蓬萊宮【騎驢「驢」詩法正論﹝嘉業堂刊歷代詩話本﹞作「鯨」。】。蓬萊仙人歌白鶴﹐聲落五湖煙雨中。世間爵祿不易致﹐何獨去就如飄風。朝廷禮樂須制作﹐六經隱義資發蒙。論思廟堂集耆碩﹐啟沃寧讓前諸公。閉門讀書古都市﹐四方冠蓋方隆隆【四方原作「四輩」﹐據詩法正論攺。】。我生生長在窮谷﹐那有文字爭人雄﹖謬蒙引譽百僚上﹐負祿府署慚無功。一別十年今又五﹐昔者少壯今成翁。誰知復客七閩下﹐隔二千里來詩筒。羸軀頓醒瘴癘惡﹐賴以慰此心忡忡。粵王城南浪自白﹐粵王城西花自紅。

詩法正論﹕此以興爲合者也。

○郡中卽事十二韻

儋耳九州島島外﹐邈然在南荒。周回數千里﹐大海以爲畺。古來非人居﹐禽獸相伏藏。自從中世來﹐貢賦登明堂。其或失撫馭﹐山藪更陸梁。聚則成蜂蟻﹐散卽驅牛羊。髙結舞大鹵﹐上衣不備裳。殺戮乃酬勸﹐誅之仁者傷。吾嘗七八月﹐持節泛滄浪。一旬錄郡獄﹐詢事考纖芒。問之守郡人﹐莫識爲治方。但見西風多﹐廨宇秋蕪長。聖哲戒忠信﹐勿謂不足行。及玆蠻貊邦﹐始見斯道臧。

淸江楊翚云﹕文白先生詩性情所宗﹐一以少陵爲歸﹐海外諸作﹐杜之悲壯也。

○王氏能遠樓

遊莫羨天池鵬﹐歸莫問遼東鶴。人生萬事須自爲﹐跬步江山卽寥廓。請君得酒勿少畱﹐爲我痛酌王家能遠之髙樓。醉捧勾吳匣中劍﹐斫斷千秋萬古愁。滄溟朝旭射燕甸﹐桑枝正搭虛窗面。昆侖池上碧桃花﹐舞盡東風千萬片。千萬片﹐落誰家﹖願傾海水溢流霞。寄謝尊前望鄕客﹐底須惆悵惜天涯。

詩藪﹕雄渾流麗﹐步驟中程。

○句

不眠聽戍鼓﹐多病憶歸舟。

疏雨從昏過﹐繁星達曙流。

詩藪﹕元五言律可摘者﹐範徳機云云。句格閎整﹐在大歷﹑元和間。

○句

黃河西去從天下﹐華嶽東來拔地髙。【詳趙孟俯下。】

◆揭傒斯

傒斯字曼碩﹐龍興富州人。延佑初薦授翰林國史院編修﹐官至翰林侍講學士。謚文安。有秋宜集。

黃文獻集﹕程巨夫﹑盧摯前後持湖北使者節﹐程公奇其才﹐妻以從妹。盧公尢愛其文﹐表薦之。李韓公孟以政府兼史館﹐觀公所撰功臣傳﹐撫捲嘆曰「此方謂之史筆﹐他人眞謄吏牘耳﹗」文宗聚勛戚大臣子孫於奎章閣教之﹐擢公授經郎。閣在興聖殿西﹐公早作必徒步先至。諸貴遊受業者謀合錢爲賃馬﹐公微聞之﹐輒自置一馬﹐尋復鬻之。上有所咨訪﹐恆以字呼之而不名。

木天禁語﹕編修楊仲弘曰﹕五言短古﹐眾賢皆不知來處。乃只是選詩結尾四句﹐所以含蓄無限﹐意自然悠長。此論惟趙松雪翁承旨深得之﹐次則豫章三日新婦曉得。淸江知之﹐卻不多用。

揭曼碩詩宗正法眼藏﹕學詩以唐人爲宗﹐而其法寓諸律。心神節制﹐字數經緯﹐小能使大﹐大能使小﹐遠能使近﹐近能使遠﹐我法如是﹐有謂不必然者﹐卿用卿法。

詩家一指﹕典雅﹕揭曼碩「玉壺買春」云云。

月山詩話﹕揭曼碩一絕句云「步出城南門﹐悵望江南路。前日風雪中﹐故人從此去。」此本古詩﹐曼碩嘗書以寄太虛﹐後人因誤刻入秋宜集中。「南」字古詩作「東」﹐曼碩攺之﹐取其切合順承門耳。曼碩集中此詩題作曉出順承門有懷太虛﹐此題亦後人所爲。

詩藪﹕揭曼碩師李﹐旁參三謝。

寄伯生

女兒浦歌二首

髙郵城

秋雁

送塗云章訪舊武昌卻入京師

李宮人琵琶引

送王畱守宣慰荊湖

送張眞人歸上淸

李將軍歌一首送李天民赴邵武軍口巡檢

句

○寄伯生【寄伯生揭文安公全集﹝豫章叢書本﹞卷八題作憶昨四首﹐此爲第四首。】

奎章分署隔窗紗﹐不斷香風別殿花。畱守日頒中賜果﹐宣徽月送上供茶。諸生講罷仍番直﹐學士吟成每自誇。五載光陰如過客﹐九疑無處望重華。【事見虞集下。】

○女兒浦歌二首

女兒浦前湖水流﹐女兒浦前過湖舟。湖中日日多風浪﹐湖邊人人還白頭。

大孤山前女兒灣﹐大孤山下浪如山。山前日日風和雨﹐山下舟船自往還。

西湖竹枝集﹕文章居虞之次﹐如歐之有蘇﹑曾云。其竹枝詞爲女兒浦歌﹐其風調不在虞下也。

○髙郵城

髙郵城﹐城何長﹗城上種麥﹐城下種桑。昔日鐵不如﹐今爲耕種場。但願千萬年﹐盡四海外爲封疆﹗桑陰陰﹐麥茫茫﹐終古不用城與隍。

秋宜集﹕過何得之先生故居詩﹕「膝下中郎小女﹐曾聽唱我髙郵。」自注﹕先生嘗喜余髙郵城詩﹐相見卽呼﹕「髙郵城來﹗」每相對酒酣﹐則朗誦數過。

○秋雁

寒向江南暖﹐饑向江南飽。莫道江南惡【莫道江南惡至正直記﹝粵雅堂叢書本﹞卷三作「物物是江南」。】﹐須道江南好。

山居新話﹕揭曼碩學士有題秋雁云云。按﹕此詩大有寄托【按﹕山居新話﹝知不足齋叢書本﹞無按語。】。

至正直記﹕揭曼碩題雁云云。蓋譏色目北人來江南者﹐貧可富﹐無可有﹐而猶毀辱罵南方不絕﹐自以爲右族身貴﹐視南方如奴隸。然南人亦視北人加輕一等﹐所以往往有此誚。

○送塗云章訪舊武昌卻入京師

垂云厲驚風﹐萬里摩髙圓。蟠泥鼓巨浪﹐豈顧九重淵﹗毛生入楚庭﹐脫穎俄頃間。粲粲塗公子﹐長嘯起丘樊。朝辭豫章臺﹐暮過匡廬山。大帆割鸚鵡﹐極目空波瀾。黃鵠錦袍仙﹐吹笙紫霞端。相顧一笑粲﹐靑春滿南天。黃金築髙臺﹐更覺郭隗賢﹐聯翩樂劇輩﹐相逐入幽燕。平明九門開﹐劍佩踰五千﹐豈無一字薦﹐傾倒平生言。東風杏花開﹐待我薊門前。

詩法正論﹕此以比興爲起者也。

○李宮人琵琶引

鄠縣亢主簿言﹕有李宮人者﹐善琵琶。至元十九年﹐以良家子弟入宮得幸﹐上比之昭君。至大中﹐入事興聖宮﹐比以足疾﹐乃得賜歸侍母﹐給內俸如故。因亢且乞詩於余﹐遂作李宮人琵琶引。其辭曰﹕

茫茫靑冢春風裏﹐歲歲春風吹不起。傳得琵琶馬上聲﹐古今只有王與李。李氏昔在至元中﹐少小辭家來入宮。一見世皇稱藝絕﹐珠歌翠舞忽如空。君王豈爲紅顏惜﹐自是眾人彈不得。玉觴爲舉樂乍停﹐一曲便覺千金直。廣寒殿裏月流輝﹐太液池頭花發時。舊曲半存猶解譜﹐新聲萬變總相宜。三十六年如一日﹐長得君王賜顏色。形容漸攺病相尋﹐獨抱琵琶空嘆息。興聖宮中愛更深﹐承恩始得遂歸心。時時尙被宮中召﹐彊理琵琶弦上音。琵琶轉調聲轉【一作「逾」。】澀﹐堂上慈親還佇立。回看舊賜滿牀頭﹐落花飛絮春風急。

詩藪﹕雄渾流麗﹐步驟中程。

○送王畱守宣慰荊湖

舟楫連檣出薊丘﹐弓刀千騎入荊州。歌翻郢雪寒暄變﹐思逐岷波日夜流。雲雨暝連神女宅﹐山川晴繞仲宣樓。豈無賢士堪招隱﹐應向鹿門深處求。

○送張眞人歸上淸

閉戶京城晝懶開﹐初聞北覲卻南回。馮夷擊鼓乘龍出﹐王子吹笙跨鶴來。囊裏天書明日月﹐匣中神劍閟風雷。回瞻魏闕紅雲擁﹐應在山中看早梅。

詩藪﹕全篇整麗﹐首尾勻和。

○李將軍歌一首送李天民赴邵武軍口巡檢

李將軍﹐材且武﹐儒冠換得兜鍪去。身疑南極老人星﹐气食陰山雪毛虎。雕孤白馬金僕姑﹐天地昂昂此丈夫。五十方爲求盜使﹐人生何用苦詩書﹗寄言邵武諸官長﹐不是尋常一腐儒。

文安集﹕自注﹕時中書以吏部儒選員多有十年不得調者﹐奏以爲閩廣諸道巡檢﹐然多非其人﹐而天民式稱是選。老人星﹐其常自諭。

○句

大舸中流下﹐靑山兩岸移。

鴉啼木郎廟﹐人祭水神祠。

詩藪﹕元五言律可摘者﹐揭曼碩云云。

星臨翼軫南陲闊﹐神降虛危北極遙。

蒼山斜入三湘路﹐落日平鋪七澤流。【詳趙孟俯下。】

◆歐陽玄

玄字原功﹐瀏陽人。延佑乙卯以鄕貢首薦登進士第﹐官至翰林學士承旨。謚曰文。有圭齋集。

元史﹕十歲﹐部使者行縣﹐玄以諸生見﹐命賦梅花詩﹐立成十首。晚歸增至百首﹐見者駭異之。

宋學士集﹕初虞文靖助教成均﹐其父汲方教授於潭﹐見公文大驚﹐手封一帙寄文靖﹐謂他日必與並駕齊驅。由是文靖薦公升朝。

題僧墨菊捲

送振先宗丈歸祖庭

○題僧墨菊捲

苾蒭元是黑衣郎﹐當代深仁始賜黃。今日黃花翻潑墨﹐本來面目見馨香。

七修類稿﹕僧舊著黑衣﹐元文宗寵愛笑隱﹐賜以黃衣﹐其徒後皆衣黃。歐陽原功題僧墨菊詩云云。

○送振先宗丈歸祖庭

歐公孫子多﹐擘派以爲四。暮年歸潁陰﹐非無首丘志。乞洪不得請﹐由是懈歸計。考公生平言﹐亦頗憾先世。先世多才賢﹐生適逢五季。幅員政分裂﹐盡瘁於所事。竟乏垂世名﹐蓋亦限地勢。況復公少孤﹐坎壈蜀漢裔。身當混一秋﹐代逢承平際。擇裏審所安﹐實邇輦轂地。子孫托畿內﹐宦轍亦云易。人情曷免爾﹐公豈溺聲利。詎知汳■﹝虞﹞移﹐南北尋睽異。一枝先南邁﹐司造有深意。沙溪標徳裏﹐瀧岡重塋祭。至今靑原家﹐十世祀不替。振先吾宗英﹐守正恥骩骳。誾誾保家法﹐處約不少懟。嘉樹無由枝﹐嘉谷無滯穗。原本旣不凡﹐時需諒無棄。矧今掄俊髦﹐往往論根器。老夫辭冊府﹐多病久憔悴。徒懷薦士心﹐言莫士軒輊。賦詩當推轂﹐自愧辭已費。憧憧靑雲友﹐誰如古人誼﹖

圭齋集﹕歐陽公晚年乞守洪州﹐累表不得請﹐於是歸江右之志遂不果。餘詩所謂其居偏方﹐熟於歐文者能知之。蓋公之不歸廬陵﹐其志深有可諒者矣。南渡以後﹐宋人多議公此事。洪景盧﹑楊廷秀之賢亦未免有此意﹐甚者謂公子孫居潁﹐爲金人所戕而遂絕﹐是大不然。近年奉詔修三史﹐一日於翰林故府中攟金人遺書﹐得元遺山裕之手寫壬辰雜編一帙。中言﹕安平都尉完顏斜烈﹐漢名鼎﹐字國器﹐嘗鎭商州﹐偶搜伏於竹林中﹐得歐陽子孫甚多。以歐公之故﹐並其族屬鄕裏三千餘人﹐悉縱遣之。則知未嘗殲於金兵也。此好事者爲之辭明矣。元遺山金士領袖﹐生平極重歐公﹐嘗有詩云「九原如可作﹐吾願從歐陽。」北人至今佩服其言。振先歸﹐以似鄕先生桂隱劉公一觀。

◆何貞立

貞立字��﹐��人。歐陽玄壻。

題墨菊捲

○題墨菊捲

陶令歸來不受官﹐黃花采采曉靈寒。悠然一見南山後﹐故向東籬子細看。

山樵暇語﹕旣舉進士﹐原功欲拔入翰林﹐於虞邵庵﹑曼碩諸公極稱道之。及相見﹐適會僧景初持墨菊捲詣翰林求題﹐諸公遂請貞立賦之。貞立出倉猝﹐且恇怯﹐勉彊賦云云。所作殊負所聞。諸公頗不愜﹐貞立以詩故﹐竟不得入翰苑。

◆許有壬

有壬字可用﹐彰徳路湯陰人。登延佑二年進士第﹐官至中書左丞。謚文忠。有至正集。

上京十詠

○上京十詠【並序】

元統甲戌﹐分臺上京﹐飲馬酒而甘﹐嘗爲作詩。丁丑分省﹐日長多暇﹐因子土產可紀者尙多﹐又賦九題﹐並舊作爲上京十詠云。

馬酒

籸面

沙菌

寄髙元用

次和可行赴圭塘

馬酒

味似融甘露﹐香疑釀醴泉。新醅撞重白﹐絕品挹淸玄。驥子饑無乳﹐將軍醉臥氈。挏官聞漢吏﹐鯨吸有今年。

籸面

坡遠花全白﹐霜輕實便黃。杵頭麩退墨﹐磑齒雪流香。玉葉翻盤薄﹐銀絲出漏長。元宵貯膏火﹐蒸墨笑南香。

至正集﹕自注﹕南鄕蕎面黑甚﹐熟則堅實若瓦石﹐可代陶盞貯膏火。

沙菌

牛羊膏潤足﹐物產借英華。帳腳駢遮地﹐釘頭怒戴沙。齋廚供玉食﹐毳索出氈車。莫作垂涎想﹐家園有莫邪。

至正集﹕自注﹕此物喜生車帳卓歇之地﹐夏秋則環繞其地而出。

案﹕十詠中尙有秋羊﹑黃羊﹑黃鼠﹑蘆菔﹑白菜﹑地椒﹑韭花七首﹐皆尋常之物﹐無自注者﹐未錄。

寄髙元用

兩鬢煙雲朝共爨﹐一窗風雪夜同衾【一窗風雪原誤作「一風窗雪」﹐據國學基本叢書及至正集攺正。】。爲君拈起當時語﹐應見相思萬里心。

至正集﹕題舊寄髙元用小詩﹕至大己酉﹐余旅食京師﹐與洛陽髙君元用共爨以食。天大寒﹐嘗復衾而寢﹐有「兩鬢」云云之句。君笑曰「此他日話柄也。」俄皆用茂異調校職。元用餞予北而後南焉。予於遼州倅遇便郵﹐繼以「爲君」云云寄之。後𨿽踆踆南北﹐有便必書﹐而迄無報章。每念一日見之﹐當詰之。後其弟元博佐興國幕﹐謂予忘也﹐謄以見寄。予遊長沙﹐倒指二十六年﹐元用奄逝。

次和可行赴圭塘

卜築何如履道坊﹐千紅萬綠浸銀塘。要回衰境爲全盛﹐卻使閒人號最忙。活水淸圍容膝屋﹐新篁髙出及肩墻。煙霞遮斷塵埃路﹐才覺山林白晝長。

圭塘欸乃集﹕周伯琦序﹕中丞安陽公謝事歸相州﹐於其第之西二里﹐得康氏廢園。薙灌莽﹐芟菑翳﹐鑿池其中﹐袤廣以步計者千餘﹐深八尺﹐形如桓圭。雙洲右枕﹐孤島左峙﹐夷堤繚垣﹐崇臺在肘。夫蕖楊柳﹐棗栗桑楡﹐梅橊桃杏﹐蒼松翠竹之屬﹐周於池之中外﹐蓋培植踰年而後成。惟二古檜巋然﹐乃康氏故物。公時杖屨攜弟若子﹐會賓友觴詠其間﹐以池之占勝居多﹐故以圭塘名。此倡彼和﹐宮商遞宣﹐遂名其篇曰欸乃﹐若漁歌互答然。裒成巨帙﹐凡得詩古律五七言總若干首。

◆許有孚

有孚字可行﹐登進士第﹐官至同僉太常禮儀院事。

侍兄赴圭塘

圭塘雜詠

○侍兄赴圭塘

時出西門履信坊﹐望中楊柳是圭塘。軒車每被兒童識﹐風物能令杖屨忙。山客荷囊多藥艸﹐溪人抄紙滿鄰墻。年來頗識幽棲樂﹐愈覺林泉興味長。【詳許有壬下。】

○圭塘雜詠【並序錄二】

圭塘亭臺浚築之役﹐經始及落成﹐有孚實皆與聞。吾兄時一來遊﹐𨿽乘興忘返﹐而芳春長夏﹐秋晴冬燠﹐有孚獨得賞玩竟日。不敢孤兄之賜﹐謹取日所爲事﹐各成小詩﹐題曰圭塘雜詠﹐用發長者一笑。塘之可詠者不止此﹐又當別撰拜呈。

日夕觀山

遶堤種菊

日夕觀山

晚晴臺上看巉巖﹐萬壑千峯起翠嵐。恰似雲間招五老﹐今宵有夢定江南。

遶堤種菊

酒熟同招隱士看﹐饑來忍把落英餐。春風無限閒桃李﹐不似黃花耐歲寒。【圭塘欸乃集】

◆許楨

楨字符幹﹐有壬子。以門功補官太祝。

和韻

次和圭塘雜詠

○和韻

淸晨走馬碧雞坊﹐點檢西園數畝塘。花柳前川成自樂﹐輪蹄終日爲誰忙﹖釣魚岸口迎新水﹐沽酒鄰家過短墻。半醉莫催翁命駕﹐月明松影引杯長。【詳許有壬下。】

圭塘欸乃集﹕侍飲圭塘和楨韻序﹕至正己丑歲﹐相城春夏不雨﹐六月念九日始雨﹐入夜沾足。吾兄乘椶輿挈壻侄來圭塘﹐縱觀樂甚﹐猶子楨具饌﹐且有詩。兄謂有孚曰「詩𨿽不髙﹐其意可取。」遂走筆答之﹐有孚亦依韻。

○次和圭塘雜詠【錄一】

月下觀梅

月下觀梅

老樹淸溪映白沙﹐可人竹外一枝斜。黃昏信步前村去﹐香到松林賣酒家。【圭塘欸乃集】

◆馬熙

熙字明初﹐衡州安仁人。官右衛率府教授。

和韻

和可行圭塘雜詠

○和韻

年來夢斷鳳池坊﹐云影天光有此塘。夜飲不辭歸路遠﹐晨興更覺攬衣忙。桑麻莽蒼接平野﹐機杼咿啞聞隔墻。忽有好詩生馬上﹐眼明雙檜拂雲長。【詳許有壬下。】

○和可行圭塘雜詠【錄一】

開窗看雨

開窗看雨

洞房編藥屋編荷﹐八面玲瓏得月多。誰遣天飄籋云過﹐嫩涼扶我入無何。

圭塘欸乃集﹕馬熙序﹕欸乃旣歌之明年﹐熙如京師。可行洎楨日侍安陽公﹐觴詠圭塘﹐更唱疊和﹐詩辭凡二百四十有九。又明年﹐楨來京師﹐始得伏讀金集。大篇云行﹐短章泉流﹐無非樂日用之常﹐而憂國憂民之實﹐亦未嘗不默寓其間也。於是忘其蕪陋﹐勉彊補和﹐得詩七十八﹑詞八。

◆趙恆

讀圭塘欸乃集

○讀圭塘欸乃集

細讀圭塘唱和詩﹐流風餘韻想當時。東山絲竹閒方得﹐北海樽罍老更宜。亂後池臺渾索寞﹐夢中松竹亦參差。椶輿不晚歸枌社﹐願校園丁築舊基。

圭塘欸乃集﹕附錄﹕云云。至正甲辰﹐諸生襄邑趙恆書於大都南城之寓館。

◆陸煥然

讀圭塘欸乃集

○讀圭塘欸乃集

宰相歸來致政時﹐圭塘唱和類塤箎。好山好水天開畫﹐難弟難兄日賦詩。酒斝每從花塢設﹐釣舟時傍柳陰移。景因人勝千年暇﹐綠野香山未足奇。

圭塘欸乃集﹕附錄﹕中書左丞安陽許公洎弟太常﹐文章政事﹐名滿天下﹐每嘗想慕風采。至正甲辰﹐愚叨掌故﹐得親太常公﹐一日出示圭塘唱和詩集﹐乃左丞致政﹐太常以南臺禦史還家﹐兄弟暇日燕集圭塘亭榭時所作也。一唱一和﹐珠玉輝映﹐奉讀之餘﹐則賢人君子棣華之樂可想也。遂成俚語一章﹐用贊萬一云云。山東陸煥然拜。

◆胡井表

句

○句

他年拂羽雲霄上﹐莫負當年乳哺恩。

●元詩紀事卷十四

侯官陳衍輯

丁復

應夢虎

幹文傳

洪震老

辛鈞

陳繹曾

韓信同

汪澤民

吳萊

張翔

呂權

韓性

劉子郁

趙雍

葉森

鄭采

鄭禧

黃敏

汪子才

徐天賚

沈君淸

胡炳文

宋本

吳師道

三寶柱

李好文

夏溥

劉麟瑞

洪希文

陳植

孫鳳洲

傅子建

◆丁復

復字仲容﹐天臺人。延佑初﹐遊京師﹐與楊載﹑範梈同薦入館閣﹐不果。有檜亭稿。

李孝光檜亭集跋﹕至建業﹐見仲容已五十餘﹐其詩皆已絕去生■﹝犭寧﹞操蹙﹐精悍猶之宛馬﹐不踶不嚙不■﹝罒乏﹞﹐而日行千里。旣老﹐買宅建業之城北﹐南戶故有兩檜樹﹐醉依樹而吟哦﹐因自名其什曰雙檜亭詩云。

李桓檜亭詩藳序﹕地旣深僻﹐有園亭之勝﹐古檜列植左右﹐客至款坐亭上。壻饒介之方集君詩﹐得若干首﹐爲一編﹐精麗奇偉﹐格超而趣遠。余識君於二十年之前﹐當是時君詩酷類太白﹐雜而寘之集中﹐見者不復能辧。今其體稍變﹐將自爲一家。

楊翮檜亭續集序﹕詩必因酒而作﹐引觴揮毫﹐若不經意﹐而語率髙絕。飲至半酣﹐詩愈益奇﹐而先生亦頹然醉矣。然往往卽書卷上﹐未嘗起艸﹐故詩𨿽多﹐藳皆不存。

夏日過龍翔寺養蒙室空問琦元朴書記因讀鄭明徳詩就韻奉贈

題程先生西行集

九月一日遊昭亭

醉歌贈云心子陸華之

○夏日過龍翔寺養蒙室空問琦元朴書記因讀鄭明徳詩就韻奉贈

新竹滿墻雨﹐西鄰畱老翁。上人虎丘虎﹐作客龍河龍。及室每愛玉樹好﹐住屋少隔銀杏東。日不得見夜作夢﹐時一過之但恐空。百年共秋艸﹐兩間同轉蓬。昨日之日我發亦已白﹐明日之日子顏寧復紅﹖眾皆上﹐我固下﹐宋石胡盧誰售價【宋石「宋」原作「宗」﹐形近而誤。按宋州碭山出文石﹐世稱「宋石」。因據艸堂雅集卷三攺。】﹖花緣樹茂暖爲冬﹐葉爲松髙寒入夏。南風西來卽是秋﹐髙歌且爾鏘鳴球。一蝸舉世兩斗國﹐六鰲何處三山洲﹖須君界發白毫相﹐放我江湖之客舟。我年五十九知命﹐我自信之誰與證﹖君今語我我卽聞﹐我且語君君乃聽。僦屋得園一畝耕﹐煮菜作羹全無成。何如寧戚扣牛角﹐長歌夜夜迨天明。

艸堂雅集﹕李五峯題此詩云﹕初讀「新竹滿墻雨」﹐意謂類馮海粟﹐及讀至「一蝸舉世兩斗國﹐六鰲何處三山洲」﹐大以爲好﹐老賊胡不死﹗

○題程先生西行集【程年七十餘﹐歸蜀攺葬父母。】

峽束水如箭﹐巴行船上天。亂離藳葬後﹐衰老秭歸【地名。】邊。手把西行集﹐心追北上年。東風故山淚﹐落日灑江煙。

檜亭集﹕自注﹕大徳丙午﹐旱﹐明年浙東饑﹐僕因北上﹐玆有感焉。

○九月一日遊昭亭【九月一日按詩所寫乃九日重陽之事﹐「一日」疑爲「九日」之誤。】【在宣州】

山色江光帶近郊﹐道旁楊柳舞寒條。半生九日黃花酒﹐多在西風白下橋【西風原空闕﹐據元詩別裁集﹝乾隆刊本﹞卷六補。】。千里客遊仍暮景﹐異鄕人事又今朝。老來未遣登臨懶﹐盡醉東家綠玉瓢。

詩藪﹕全篇整麗﹐首尾勻和。

○醉贈云心子陸華之

云心子﹐陸農師之子孫﹐老來賣卜錢唐門。搜玄抉微擘混淪﹐進退五緯扶兩輪。皡父及芒兒﹐束手就律呂﹐不敢差毫分。前身定是張博望﹐老樹倒騎上昆侖。投杼機上女﹐飲牛河畔人﹐與之細說天地根。卻來人世三千歲﹐君平朽骨呼不聞。功名富貴無足云﹐祇談禍福開盲昏﹐得錢沽酒和天吞。赤城有狂客﹐十年江海看浪翻﹐歸來黃塵中﹐拭目驚見君﹐抵掌一長笑﹐各拂頭上巾。別時綠發滴可染﹐祇今雪繭繅吳盆。少者忽已老﹐老者不復存﹐政須日日醉倒湖邊尊。尊已倒﹐還可酤﹐不愁黃金盡﹐但恐淸旦無。舉手招羲和﹐低頭喚天吳﹐勸爾勿東逝﹐止爾勿西䢐。西䢐不可止﹐東逝無時已﹐囑付酒家兒﹐明當復來此。

西湖志余﹕元時陸華之﹐錢唐人﹐以賣卜馳名﹐且通文學﹐縉紳多與之友。天臺丁仲容贈之歌云云。

◆應夢【一作「文」】虎

夢虎字彥文﹐黃巖人。

梅魂

○梅魂

禹廟歸來骨已靈﹐風林月落見儀形。玉龍一曲香隨返﹐彩鳳三招夢未醒。弔影西湖雲樹黑﹐斂妝東閣土花馨。莫誇賦客心如鐵﹐楚些淒酸可忍聽﹖

浙江通誌﹕嘗遊京師﹐賦梅魂詩﹐虞集﹑楊載見之﹐亟加嘆賞﹐稱爲「應梅魂」。黃溍薦之不起﹐人髙其行。

◆幹文傳

文傳字壽道﹐號止齋﹐平江吳人。中延佑會試乙科﹐官至禮部尙書。有仁裏漫藳。

題水村圖

○題水村圖

桑梓未能忘楚甸﹐吾書久已寄吳門。悠悠江海風煙隔﹐知是夕陽何處村﹖【詳錢仲鼎下。】

◆洪震老

震老字復翁﹐淳安人。延佑中﹐領鄕薦官州學正。學者稱石峯先生。

句

○句

通都大邑人爭馳﹐一泉一石小亦奇。云深路絕無人處﹐縱有佳山誰得知﹖

升庵詩話﹕元遺山北嶽詩﹕「東州死愛華不注﹐向在陋邦何足數。敬亭不著謝宣城﹐斷岸何緣比天姥。」言山水在通都易得名也。洪震老﹐元人﹐淳安東泉山詩云云。言山水在僻遠﹐人不知也。二詩意絕相類﹐亦名言也。

◆辛鈞

鈞字��﹐東平路人。延佑間﹐知單州﹐官至嶺南廣西道肅政廉訪使。

遺直軒詩

○遺直軒詩

一家兄弟兩詩仙﹐同在蠻邦豈偶然。今日開軒見遺像﹐當時美政亦相聯。

山堂肆考﹕遺直軒在雷州西湖﹐近蘇公樓。元辛鈞詩云云。

◆陳繹曾

繹曾字伯敷﹐��人。官國子助教。

案﹕元史列傳云處州人﹐而靜春堂詩集後序自稱吳興陳繹曾。

句

○句

處士近來恩例別﹐麻鞋一對當蒲輪。

山居新話﹕因話錄云﹕昔有徳音﹐搜訪懷才抱器不求聞達者﹐有人逢一諸生﹐奔馳入京﹐問求何事﹐答曰「將應不求聞達科。」因念延佑間陳伯敷繹曾到都﹐每見晦迹丘園者數多奔競﹐遂有云云之譏。

◆韓信同

信同字古遺﹐寧徳人。延佑四年應鄕舉不合﹐歸。

題嶽王墓

○題嶽王墓

妖星墜地芒角赤﹐劍龍悲吼國蕭瑟。中原王气挽不回﹐將軍一死如毛擲。秦家小兒眞戲劇﹐播弄造化搖樞極。指讎爲親忠且逆﹐只手上遮天眼碧。九重茫茫隔天日﹐無由下燭臣愚直。臣愚萬死不足惜﹐國恥未湔猶憤激。古墳埋冤血空瀝﹐風雨年年土花蝕。我恐精忠埋不得﹐白日英魂土中泣。請將衰骨斵出荒苔痕﹐獻作吾王補天石。

筆精﹕古今題嶽王墓者多矣﹐元學韓古遺一篇﹐嶽集未收﹐差有溫﹑李之調。詩云云。

◆汪澤民

澤民字叔志﹐婺源人。登延佑戊午進士第﹐官至禮部尙書致仕。長槍賊起﹐被執﹐不屈死。謚文節。有宛陵遺集。

罵賊

句

○罵賊

江城欲破竟何爲﹖獨有孤臣謹自持。罵賊肯教雙膝屈﹖忠臣不顧一身危。

元詩選﹕長槍賊攻寧國﹐城陷被執﹐大罵不屈。爲詩云云。遂遇害。

○句

及瓜當此日﹐行李似來時。

梧溪集﹕嘗推官平江﹐任法恕允﹐獄多平反。垂代﹐題春帖云云。迨今爲實錄。

◆吳萊

萊字立夫﹐浦陽人。延佑七年﹐有司以春秋薦﹐下第。後薦爲書院山長﹐未行卒。私謚淵穎先生﹐有淵穎集。

淵穎集﹕附錄宋濂撰碑文﹕初盛夫人懷娠始七月﹐翰林公夢西域神人飛空而來﹐直止夫人之寢﹐越翼日﹐先生遂生﹐因名曰來。七歲﹐巖南先生方公鳳見而奇之曰「此邦家材也﹗」取南山有臺詩中語﹐更今名。

宋學士集﹕東經齊魯梁楚之郊﹐北抵燕﹐每遇中原奇絕處﹐昔人歌舞戰爭之地﹐貰酒髙歌﹐自謂綽有司馬子長遺風。遊海東洲﹐歷蛟門峽﹐過小白華山﹐登盤陀石﹐著觀日賦以見志。至元六年先生年四十四﹐棲遲■﹝衤任﹞席﹐忽夢作童汪踦贊﹐覺謂人曰﹕汪踦﹐殤者也。今歲殆不起耶﹖竟卒於家。當其賦詠﹐捷如風雨﹐一日於故人家見幾上堆剡紙數十番﹐戲爲長歌﹐頃刻而盡﹐屬對嚴巧﹐文采縟麗﹐觀者驚以爲神。

浦陽人物記﹕族父幼敏﹐家多書﹐私取讀之。幼敏竊窺﹐漢書也。指谷永杜鄴傳謂曰「能誦﹐貸汝罰。」立夫瑯然誦之。三易他編﹐皆如初。方鳳見而嘆曰「汝南應世叔不是過也﹗」晚自號深褭山道人﹐人因稱深褭先生。

淵穎先生集﹕胡翰序﹕其擬諭日本書﹐蓋其十八時所作也。人謂其有終軍﹑王褒之風。

林泉隨筆﹕吳立夫諭倭書﹐規模仿司馬相如諭蜀文﹐其末所述諭其王之言﹐𨿽古之辧士莫能過也。其它大遊﹑觀日兩賦﹐與夫形釋﹑泰誓論﹑補牛尾歌辭等篇﹐皆雄深卓絕。

詩藪﹕吳立夫學杜﹐大篇气骨可觀﹐而多奇僻字。

西域種羊皮書褥歌寄李仲羽

題趙大年林塘秋晚圖

夕泛海東尋梅岑山觀音大士洞遂登盤陀石望日出處及東霍山回過翁浦問徐偃王舊城八首

望馬秦桃花諸山羨門安期生隱處

句

○西域種羊皮書褥歌寄李仲羽

波斯谷中神夜語﹐波斯牧羊俱雜虜。當道剚刀羊可食﹐土城畱種羊脛骨。四圍築場聞杵聲【四圍築場「場」淵穎集﹝金華叢書本﹞卷七作「垣」﹐從下文「馬蹄踣鐵繞垣行」句﹐當從。】﹐羊子還從脛骨生。靑艸叢抽臍未斷﹐馬蹄踣鐵繞垣行。羊子跳踉卻在艸﹐鼠王如拳不同老。飫肉筵開塞饌肥﹐裁皮褥作書林寶。南州俠客遇西人﹐昔得手褥今無倫。君不見冰蠶之錦欲盈尺﹐康洽年來貧不貧。

樂郊私語﹕楚石大師爲沙門尊宿﹐嘗從上都﹐有漠北懷古諸作。余嘗讀其「自言羊可種﹐不信繭成絲」之句﹐疑以爲羊可種乎﹖因以問師﹐師曰「大漠迆西﹐俗能種羊﹐凡屠羊﹐用其皮肉﹐惟畱骨﹐以初冬未日埋著地中﹐至春陽季月上未日﹐爲吹笳咒語﹐有子羊從土中出。凡埋骨一具﹐可得羊數隻。此蓋四生胎外之化也﹐亦不足怪﹐特非中國所有﹐致生疑耳。」後讀浦江吳立夫西域種羊皮書褥歌云云。此又云以脛骨種之﹐與琦師目見之者不同也。蓋波斯國別有種法﹐如吳詩所云耳。

○題趙大年林塘秋晚圖

老景靑黃筆底收﹐晴鳧冷雁共汀洲。王孫畫學空花竹﹐不到銅駝陌上秋。

筆精﹕元吳淵穎題趙大年林塘秋晚圖云云。譏刺之意﹐微而婉矣。

○夕泛海東尋梅岑山觀音大士洞遂登盤陀石望日出處及東霍山回過翁浦問徐偃王舊城八首

山月出天末﹐水風生晚寒。扁舟劃然往﹐萬頃相渺漫。星河白搖撼﹐島嶼靑屈盤。遠應壺嶠接﹐深已云夢吞。蟠木系予纜﹐扶桑纓我冠。寸心役兩目﹐少試鯨魚竿。

起尋千步沙﹐穹石塞行路。怒濤所摐擊﹐徒以頑險故。卓哉梅子眞﹐與世良不遇。上書空雪衣﹐燒藥乃煙樹。玄螭時側行﹐縞鶴一回顧。從之招羨門﹐滄海晝多霧。

茫茫瀛海間﹐海岸此孤絕。飛泉亂垂纓﹐險洞森削鐵。天香固遙聞﹐梵相俄一瞥。魚龍互圍繞﹐仙鬼驚變滅。舟航來旅遊﹐鐘磬聚禪悅。笑撚小白花﹐秋潮落如雪。

長嘯山石裂﹐我今在東溟。遊目出重徼﹐搴衣窮絕陘。奇氛抱珥赤﹐遠影摩空靑。想象暘谷水﹐徘徊爥龍形。晨昏相經絡﹐稚耋不得寧。豈若柯斧爛﹐看棋了千齡。

遙觀杳無極﹐宛與東霍鄰。悲夫童男女﹐去作魚鱉民。紵嶼尙餘聚﹐蓬山寧爾神。古棹苔駐迹﹐仙枰竹祛塵。短褐徒爲拂﹐飛槎邈難親。好攜支機石﹐去躍織女津。

笑揮百川流﹐東赴無底壑。靑天分極邊﹐白浪屹爲郭。卉裳或時采﹐椎髻亦不惡。投珠鮫人泣﹐淬劍龍子愕。海宮眩鱗纕﹐商舶丰貝錯。盍不呼巨鵬﹐因風溯寥廓。

老篙回我舟﹐沙墺晚煙起。蒼茫魚鹽場﹐寂歷鼓吹裏。人民悲舊王﹐歲月祀遺趾。終捐玉几研﹐不捄朱弓矢。東西八駿馬﹐今古萬螻蟻。此事如或然﹐須湔會稽水。

我行半天下﹐始到東海隅。水落嶕石出【嶕石「嶕」原作「焦」﹐據淵穎集卷三攺。】﹐中飛兩鵜鶘。情知瓌奇產﹐勢與險阻俱。在夷豈必陋﹐𨿽聖猶乘桴。吭風丹穴鳳﹐尾雨靑丘狐。幸隨任公子﹐不愧七尺軀。

王邦采箋本淵穎集﹕按先生甬東記﹕梅岑山﹐梅子眞煉藥處山。梵書所謂補怛洛迦山也﹐唐言小白花山。自山東行﹐西折爲觀音洞。洞瞰海﹐外巉中裂﹐大石壁紫黑﹐旁罅而兩歧﹐亂石如斷圭﹐積伏蟠結﹐怒潮摐擊﹐晝夜作魚龍嘯吼聲。又西則爲善財洞。峭石嚙足﹐泉流滲滴﹐懸纓不斷。前入海數百步﹐有嶕﹐土人云﹕曾有老僧秉燭行洞穴﹐且半里﹐山石合。一竅有光﹐大如盤盂﹐側首睨之﹐寬弘潔白﹐非水非土﹐遠不辧涯漈。又自山北轉得盤陀石。山麤怪益髙﹐壘石如垤﹐東望窅窅﹐想象髙麗﹑日本界﹐如在雲霧蒼莽中。日初出﹐大如米簁﹐海盡赤﹐跳踴出﹐天末六合奛然鮮明。及日光照海﹐薄雲掩蔽﹐空水弄影﹐恍類鋪僧伽黎衣﹐或現或滅。南望桃花﹑馬秦諸山﹐嵌空刻露﹐屹立巨浸﹐如世疊太湖﹑靈壁﹐不著寸土尺樹﹐天然可愛。東南望東霍山﹐山多大樹﹐徐市蓋駐舟此。又有沙山﹐細沙所積﹐海日照之有芒﹐手攫則霏屑﹐下漸成窪穴﹐潮過又補﹐終不少損。旁有石龍蒼白﹐角爪鱗鬣具﹐蜿蜒跨空﹐亙三十里﹐舟經其下。西轉別爲洋山﹐中多大魚。又北則爲胊山﹑岱山﹑石蘭山﹐魚鹽者所聚。又自北而南﹐則爲徐偃王戰洋。世言偃王旣敗﹐不之彭城﹐而之越﹐棄玉几硯會稽之水。

○望馬秦桃花諸山羨門安期生隱處

此去何可極﹐中心忽傷悲。亂山插滄海﹐千疊壯且奇。信哉神仙宅﹐而養雲霧姿。錭鎪鬼斧觖﹐刮濯龍湫移。坎窞森立劍﹐槎枒割靈旗。微涵赤岸水﹐暗產瓊田芝。老生今安在﹐方士不我欺。經過燕齊靡﹐出沒楚漢危。挾山作書鎭﹐分海爲硯池。殘花錦石爛﹐淡墨珠巖披。東溟地涵蓄﹐北極天斡維。玉舃投已遠﹐桑田變難期。誓追淩波步﹐行折拂日枝。羽丘杳如夢﹐玄圃深更疑。豈無抱朴子﹐去我乃若遺。空餘煉藥鼎﹐尙有樵人知。

王邦采箋本淵穎集﹕按甬東記﹕盤陀石山南望桃花﹑馬秦諸山﹐嵌空刻露﹐屹立巨浸﹐如世疊太湖﹑靈壁﹐不著寸土尺樹﹐天然可愛。定海縣誌﹕安期先生祠在昌國馬秦山﹐舊傳安期生隱此。其鄕亦名安期鄕。桃花山﹐解見次定海候濤山。

○句

塵飛馳馬埒﹐雪擁讀書氈。

詩藪﹕元五言律可摘者﹐吳立夫云云。

◆張翔

翔字雄飛﹐西河人。官湖南廉訪使僉事。

至正集﹕張雄飛詩集序﹕延佑首科﹐列右榜者十六人﹐唐兀氏張君雄飛﹐右榜有聞者也。尢工於詩﹐往往膾炙人口﹐佳章奇句﹐不可悉舉。僉浙東憲﹐過錢唐﹐登會稽﹐探禹穴﹑天臺﹑雁蕩之勝﹐舉在心目﹐得江山之助﹐故其詩益昌而奇也。移僉湖南﹐過余瑯瓈山中﹐出其稿古律詩若干首﹐屬序其端。

嶽陽樓

○嶽陽樓

樓上元龍气不除﹐湖中範蠡意何如﹖西風萬里一黃鵠﹐秋水半江雙白魚。鼓瑟至今悲二女﹐沈沙何處弔三閭。朗吟仙子無人識﹐騎鶴吹簫下碧虛。

升庵詩話﹕余昔過嶽陽樓﹐見一詩云云。視其姓名﹐則元人張翔字雄飛﹐不知何地人也。雄飛在元﹐不著詩名﹐然此詩實可傳﹐同時虞伯生﹑範徳機皆有嶽陽樓詩﹐遠不及也。

◆呂權

權字子義﹐婺之永康人。

句

○句

靑壁𨿽萬里﹐白雲只三尋。

黃文獻集﹕天歷二年﹐卒於家﹐得年三十有八。始君自書其夢中之語云云。莫知何義。至是以其年之修短驗之﹐若有數然。

◆韓性

性字明善﹐紹興人。延佑中﹐憲府舉爲慈湖書院山長﹐受而不赴。後卒﹐賜謚莊節先生。有五云漫稿。

句

○句

月上影娥池﹐人在眾香國。

貞居詞﹕王蕺隱五香圖﹐作圓象﹐墨寫梅﹑蘭﹑水仙﹑山礬﹑瑞香五品﹐盤屈折枝於其中。韓明善有云云一聯。

◆劉子郁

子郁字��﹐��人。延佑五年﹐官武鄕縣尹。

奉陪憲副王公謁靈潤祠

○奉陪憲副王公謁靈潤祠

緩轡乘驄轉翠巓﹐偶陪憲使到龍泉。蒼松老檜參天色﹐碧瓦朱甍耀日鮮。救旱有靈皆樂歲﹐爲霖無地不丰年。鑪煙禮罷香猶在﹐賦就新詩萬古傳。

許有壬跋﹕憲副長安王公按行武鄕﹐聞靈潤祠雨旱有孚﹐且見其岡陵秀拔﹐林木叢茂﹐偕邑令劉子郁一至焉。有詩記其遊﹐篇終意在子郁。士耆﹑石贇等將刻諸石﹐以爲神宇觀美﹐介王希明來請敍。噫﹐此非欲以嚴於神而敬於上乎﹗發剔其休﹐使見之者有所欲﹐其事神也嚴矣。鑱刻英辭﹐使傳之者有所息﹐其事上也敬矣。世之覽者﹐必知之爾。余獨謂有大於是者焉。司憲之於郡邑﹐有不承者﹐則檟楚督責﹐以作其怠﹔有善治者﹐則誘掖鼓舞﹐以盡其才。王公明以勇濟﹐剛以柔通﹐持憲之正者也。其發之翰墨者﹐余知其意不在神﹐而有取於令之賢也。取令之賢﹐所以誘掖鼓舞﹐俾進於後也。其不在彼而在此昭昭矣。余又願令之益勉於治也矣。令乎﹐其必有以副之矣﹗若夫山川梗槪﹐則已見於詩﹐此在所略。延佑戊午五月二十日﹐遼倅許有壬識。

◆趙雍

雍字仲穆﹐孟俯仲子﹐以蔭守昌國﹑海寧二州﹐官至翰林院待制。

古詩

思歸

○古詩

西風聲蕭蕭﹐愁來如夢寐。鄕關萬里遙﹐兄弟何時會。遲此相見期﹐眞以日爲歲。別來經八霜﹐朱顏久憔悴。人生宇宙間﹐名利何足計﹖何如雲中鶴﹐翺翔隨所至。

又

我居水精宮﹐遠遊來朔方。離家近十載﹐兄弟遙相望。始見世情薄﹐紛紛名利場。富貴不可期﹐人生難忖量。乾坤本無私﹐江山嘆興亡。蟬聲噪落日﹐露艸啼寒螿。明月如有情﹐照我肝與腸。西風動林末﹐蕭然秋意涼。回首歲雲暮﹐信美非吾鄕。展轉復展轉﹐愁多知夜長。

○思歸

裊裊秋風動客懷﹐啾啾猿鶴苦相催。魯侯不遇關天意﹐臧氏焉能沮我才。萬里驅馳離鄕國﹐十年奔走在塵埃。吳興山水何淸遠﹐一棹扁舟歸去來。

趙待制遺稿﹕延佑六年春正月﹐寄呈徳璉姊丈一觀﹐冀攺抹﹐幸甚。書於大都咸宜裏之寓捨﹐趙雍。

又﹐文徵明跋﹕楷行間作﹐轉益妍美。徳璉姊丈﹐蓋魏公長倩王國器也。國器長於今樂府﹐楊鐵崖亟稱之﹐故此卷所書﹐樂府爲多﹐豈因其所好耶﹖

又﹐許初跋﹕所書艷詞特多﹐或偶興爾。間如古詩二篇﹑思歸一律﹐頗以孤忠自許。紛華是薄﹐而興亡骨肉之感﹐默寓其中。意其父子之仕當時亦有不得已者﹐良可悲已﹗

◆葉森

森字景修﹐錢塘人。早從貞白先生遊﹐後登趙松雪之門。

題陳渭叟紫雲編

○題陳渭叟紫雲編

一度詩來一見君﹐只應芳杜襲蘭燻。有時寫到遊仙句﹐繞筆秋香生紫雲。

西湖志余﹕陳渭叟賦詩有天然趣﹐隱居葛溪上﹐歲一來杭﹐城中名人勝士﹐爭要致之﹐惟恐其去也。所著有紫雲編﹐葉森爲之類集﹐復題詩云云。

◆鄭采

采字季亮﹐溫之平陽人。

題復古秋山對月圖

○題復古秋山對月圖

天■﹝天天﹞上﹝天天﹞下﹞■﹝天天﹞上﹝天天﹞下﹞兮月朤朤﹐山■﹝山山﹞上﹝山山﹞下﹞■﹝山山﹞上﹝山山﹞下﹞兮水■﹝水水﹞上﹝水水﹞下﹞■﹝水水﹞上﹝水水﹞下﹞。木森森兮竹■﹝竹上﹝竹竹﹞下﹞■﹝竹上﹝竹竹﹞下﹞﹐勢十■﹝寒上﹝寒寒﹞下﹞■﹝寒上﹝寒寒﹞下﹞兮墨鱻鱻。

淸河書畫舫﹕題語甚奇﹐走筆錄之。

◆鄭禧

禧字天趣﹐永嘉人。進士﹐官黃巖州同知。

悼亡吟二首

○悼亡吟二首

特寫靑箋幾往來﹐佳人何自苦憐才。傷心春與花俱盡﹐啼殺流鶯喚不回。相見愁無柰﹐相思自有緣。死生俱夢幻﹐來往只詩篇。玉佩驚沈水﹐瑤琴愴斷弦。傷心數行淚﹐盡日落花前。

春夢錄﹕城之西有吳氏女﹐才色俱麗。其父早世﹐治命宜以爲儒家室。余今年客於洪府﹐一日媒嫗來言﹐女家久擇壻﹐難其人﹐洪仲明公子戲欲與余求之。余辭云「已娶。」媒嫗欲求餘詩詞達於女氏﹐余戲賦木蘭花慢一闋。一日﹐女和前詞附媒嫗至﹐乃曰﹕吳氏之族見此詞喜﹐稱文士之美。但母氏謂官人已娶而不可﹐然女獨賡唱疊和﹐意欲𨿽居二室﹐亦不辭也。有周氏子挾財以媚母氏﹐母遂納其定禮。女號泣曰「父臨終命歸儒生﹐周子不學無術﹐但能琵琶耳﹐我誓不往周氏。」因佯狂﹐擲冠於地。母怒歐之。女發憤成疾﹐病且篤﹐母乃大悔﹐然女病竟無起色。未幾卒。今具錄往來詞翰於後﹐覽者亦必昭余之淒愴也。延佑戊午﹐永嘉鄭禧天趣序。丁巳歲二月廿六日﹐余寄木蘭花慢云云。三月一日賦詩三首云云。吳氏和云云。吳氏旣終﹐余悼亡吟云云。

◆黃敏

敏字子侑。

悼吳氏

○悼吳氏

春樓珠箔捲東風﹐幾度偸彈淚粉紅。艷質豈期黃壤隔﹐香魂應逐彩雲空。解將遺事畱身後﹐盡忘前言在耳中。杏蕊梅花俱一夢﹐悠悠深恨鎖幽宮。

◆汪子才

子才字庭材。

悼吳氏

○悼吳氏

犀心兔穎屢通津﹐未識嫦娥一面新。興盡故園梅已謝﹐情畱別塢杏初春﹐將身輕許志𨿽失﹐在耳不忘言可遵。生死幽冥千古恨﹐臨風披閱爲傷情。

◆徐天賚

天賚字子文。

和黃韻

○和黃韻

杏花初破怯春風﹐未識芳心一點紅。詞翰往來傳意密﹐死生夢幻轉頭空。素知分淺鴛幃裏﹐預許名題雁塔中。杳杳幽魂何處覓﹖眞華消息報仙宮。

◆沈君淸

和黃韻

○和黃韻

落花一掃夜來風﹐枉駕相思寄斷紅。梅信日聞魚水遠﹐杏香還逐燕泥空。情懷琴瑟千春恨﹐怨入琵琶一夢中。門掩滿庭詩思遠﹐令人惆悵館娃宮。

春夢錄﹕吳氏旣終﹐友人共閱此女詞情事迹可傷﹐作詩悼之。黃子侑敏云云。汪庭材子才云云。徐子文天賚和黃韻云云。先生沈君淸和黃韻云云。案﹕余詳鄭禧下。

◆胡炳文

炳文字仲虎﹐婺源人。官蘭溪學正。

拜嶽鄂王墓

句

○拜嶽鄂王墓

有公無此日﹐再拜淚交頤。大義君臣重﹐孤忠天地知。鴆毛何太毒﹐龍渡只如斯。墳畔休畱檜﹐行人欲斧之。

明休寧汪循後序﹕先生所學之大槪﹐行己之大節﹐平生不可以告人者﹐偶於此泄焉﹐而不自覺。

○句

舉頭山蒼然﹐一峯立云表。

雲峯集﹕附錄行狀﹕所居之南﹐一峯髙聳﹐有詩云云。故鄕人號曰雲峯﹐學者因稱爲雲峯先生。元統元年癸酉﹐先生忽夜夢峯頹。旦﹐先生曰「吾壽終矣。」不二日﹐竟以微疾奄逝。

◆宋本

本字誠夫﹐大都人。至治元年﹐爲廷試第一人﹐賜進士及第。官至國子祭酒。謚正獻。有至治集。

西湖竹枝集﹕弟褧﹐泰定甲子登第﹐時比之宋「二宋」云。

舶上謠

大都雜詩四首

○舶上謠【送伯庸以番貨事奉使閩浙】

舊時家近黑橋街﹐三十餘年不往來。憑仗使君一問訊﹐楊梅銀杏幾回開。

元文類﹕原注﹕余以至元廿六年出杭﹐故居東廂隅四條巷旁有橋名黑橋【故居「居」原作「君」﹐據國學基本叢書本及元文類﹝商務排印本﹞卷四攺。】﹐居有楊梅銀杏二樹﹐在巨井上園。案﹕此詩楊鐵崖以入西湖竹枝詞﹐尙有一首在前﹐云「湧金門外是西湖﹐堤上垂楊盡姓蘇。作得吳趨阿誰唱﹐小卿墳上露蘭枯。」

○大都雜詩四首

拋卻漁竿滄海邊﹐拂衣來看九重天。畫闌九陌橋如月﹐綠影千門樹似煙。南國佳人王幼玉﹐公朝才子杜樊川。紫雲樓上如澠酒﹐孤負東風二十年。

繡錯繁華徧九衢﹐上林詞賦漢西都。朱門細婢金條脫﹐紫禁材官玉鹿盧。萬里星辰關上界﹐四朝冠蓋翊皇圖。東鄰白面生紈綺﹐笑殺揚雄臥一區。

盧溝曉月墮蒼煙﹐十二門開日色鮮。海上神仙非弱水﹐人間平地有鈞天。寶幢珠珞瞿曇寺﹐豪竹哀絲玳瑁筵。春雨如膏三萬里﹐盡將嵩呼祝堯年。

形勢全燕擁地靈﹐梯航萬國走王城。狗屠已仕明天子﹐牛相寧知別太平。玄武鉤陳騰王气﹐白麟赤雁入新聲。近來朝報多如雨﹐不見河南召賈生。

詩藪﹕全篇整麗﹐首尾勻和。

◆吳師道

師道字正傳﹐婺州蘭溪人。登至治元年進士第﹐官至禮部郎中。有禮部集。

集句贈潘季通

揚州四首

十臺懷古

句

○集句贈潘季通

江上春風送客舟﹐鳥啼花落水空流。勸君更盡一杯酒﹐與爾同消萬古愁。

月山詩話﹕元吳師道集句「勸君」云云﹐極工。明安公石集句亦以二語爲對﹐當是偶同耳。

○揚州四首【錄一】

富貴驕奢志已迷﹐無端更欲上靑梯。庭前木鶴眞兒戲﹐況說雲中犬與雞。

禮部集﹕自注﹕「腰纏十萬貫﹐騎鶴上揚州」﹐昔人以爲戲言﹐譏兼得之惑。蓋誠有是事也﹐劉安﹑髙駢是已。

○十臺懷古【並序】

友人自杭來﹐示及濟南王�十臺懷古詩。讀之感慨不已。夫江山故宮﹐歌舞遺迹﹐千載之上﹐英雄遊焉﹔千載之下﹐狐兔行焉。俛仰廢興﹐孰能無情﹖而詩人尢甚。發爲詠歌﹐詞𨿽不同﹐而意總合﹐若物之鳴﹐以類而應﹐余安得忘言哉﹗餘生好遊﹐嘗聞司馬子長﹑杜拾遺覽觀四方山川之勝﹐以壯其文﹐心竊慕之。異時浮江淮﹐溯湘沅﹐上巴峽﹐過秦漢故都﹐歷燕趙齊魯之陽﹐所見如十臺尙多。訪遺老﹐詢故實﹐足以發一時之興﹐快宿昔之願。歸而讀馬杜之詩文﹐以證其所得焉耳。

姑蘇臺

章華臺

朝陽臺

黃金臺

戲馬臺

歌風臺

望思臺

銅雀臺

鳳皇臺

淩歊臺

姑蘇臺

百花洲上姑蘇臺﹐吳王宴時花正開。半空畫燭西子醉﹐三更鐵甲東門來。吳波渺渺吳山簇﹐不見嬌嚬倚闌曲。丹楓落月怨啼烏﹐碧艸東風驚走鹿。闔閭丘墓相連處﹐應恨夫差迷不悟。斷指千年血未幹﹐遊魂夜哭臺前路。

章華臺

靈王傾國崇臺宇﹐按劍章華睨中土。弁裳伏地走諸侯﹐鐘鼓淩空震三楚。騁驕不畏伍子謀﹐落成乞與吳兵遊。孤舟竟走江上路﹐塊土獨枕山中愁。十年伯气終蕭索﹐回首華容歸不得。饑魂漂泊啼秋煙﹐細腰卻舞新王前。

朝陽臺

神娥縹緲髙唐上﹐楚宮樓閣森相向。丹楓蒼桂湧孤闕﹐錦石淸江簇連嶂。行雲漠漠【一作「冥冥」。】飛雨寒﹐孤猿咽咽秋花間。翠旗龍駕杳何處﹖斷魂殘夢愁空山。微臣宋玉誇能賦﹐當日襄王豈眞遇。千古秋風恨未平﹐髙泉飛落三巴怒。

黃金臺

昭王銳志移靑社﹐築土懸金奉賢者。四方劍佩集彊燕﹐千里風塵馳駿馬。郭君自舉先羣豪﹐樂生獨步超凡曹。酬恩一雪伯國恥﹐建功並倚雲天髙。君臣意气千年少﹐落日荒墟沒秋艸。黃金買貴滿長安﹐惆悵英雄布衣老。

戲馬臺

項王戰馬從東來﹐意气蹴踏全秦摧。入關不並沛公轡﹐還鄕卻上彭城臺。重瞳按劍風雲靡﹐萬匹騰空煙霧起。淒涼垓下泣名騅﹐零落江邊【一作「濱」。】餘數騎。寄奴千載心爭雄﹐登髙把酒臨秋風。詐移晉鼎非男子﹐君看百戰東城死。

詩藪﹕雄渾流麗﹐步驟中程。

歌風臺

沛宮置酒君王歸﹐酒酣思慘風雲飛。兒童環臺和擊築﹐父老滿坐同沾衣。一歌丰沛白日動﹐再歌淮楚長波湧。龍髯气拂半空寒﹐虎士心馳四方勇。河山蕭瑟長陵荒﹐野中怒響猶飛揚。髙臺未傾風未息﹐故鄕之恨那有極﹗

望思臺

桐人气迫前星黯﹐思子宮成翠華晚。髙臺有恨碧艸新﹐大野無蹤金犢遠。一朝弄兵兒罪輕﹐百年鐘愛天倫深。戾園魂魄夜寂寂﹐湖城風雨秋陰陰。漢宮樓觀連天起﹐方士燻香召仙鬼。望思望思終不歸﹐茂陵老淚如傾水。

銅雀臺

半空髙棟翔金雀﹐玉扆繐帷塵漠漠。西陵老樹暝色寒﹐建安殘妓春情薄。曲終紅袖辭尊前﹐檐傾斷甓飛人間。分香老淚恨不滅﹐秋風吹入苔花斑。漢家一片當時土﹐肯爲姦雄載歌舞﹖銷盡曹瞞萬古魂﹐落日漳河咽寒雨。

鳳皇臺

金陵王气飛祥雲﹐鳳皇臺上聲和鳴。鳳來春風花冥冥﹐鳳去秋風荒艸生。嬌娥舞散髙城暮﹐靑山迥隔丹丘路。斜陽門巷語烏衣﹐細雨汀洲飛白鷺。江空天闊鳳影遙﹐謫仙吟罷誰能招﹖六朝宮闕煙蕭蕭﹐月明半夜人吹簫。

淩歊臺

大明天子遊南國﹐紅粉三千臺百尺。歌鐘激浪楚日白﹐簾櫳凝樹湘云碧。淩歊髙宴金輿來﹐侍臣狎笑朱顏開。臺城宮扉銷花柳﹐寄奴土障生塵埃。昏昏醉夢春風幾﹐不顧江東數千里﹗酒罷歌闌帝業銷﹐靑山空映當塗水。

○句

三月云愁百里陰﹐太湖浪激三州白。【大水】浙江亭遠亂帆飛﹐西興渡溟千花濕。【觀潮】千年絕藝洪穀子﹐身在太行秋色裏。萬里雲飛木落時﹐遙寫欄幹半空起。【秋山圖】小槽新壓眞珠滴﹐擎向碧桃花下吸。惟餘赤日並光輝﹐未許妖姬比顏色。【紅玉杯】長天孤鳥沒﹐落日大江深。

水夾徐邳去﹐河兼汴泗來。

一掃苛秦法﹐重恢大漢風。

飛雲浮畫棟﹐旭日麗髙牙。

懸空飛萬瀑﹐拔地立千峯。

落花縈劍佩﹐髙柳映帆檣。

詩藪﹕正傳五言古淸新峭拔﹐一洗議論纖靡之習﹐第字句間有離去者﹐較之當行﹐不甚合耳。七言古最長﹐十臺懷古詩﹐气骨錚錚﹐時咸膾炙。其它句如大水各云云。長篇如南城紀遊﹑修河道中等作﹐老筆縱橫﹐殊得工部敍事體。五言律如「長天」各云云。皆整麗有格﹐惜全首完善者稀。

又

庭下已生書帶艸﹐馬頭初見米囊花。

吳禮部詩話﹕舊作集句﹐用東坡云云對唐人云云﹐以爲的切。近閱張祜詩有云「碧抽書帶艸﹐紅節米囊花。」已有此句矣。

◆三寶柱

三寶柱字廷珪﹐色目人。登至治元年右榜進士第。

題門屏

○題門屏

逆刮蛟龍鱗﹐順捋虎豹尾。若將二伎論﹐尢比干人易。

輟耕錄﹕三寶柱頗以才學知名﹐𨿽湛於酒色﹐而能練達吏事﹐剛正有守。爲浙省郎中日﹐大書四句於門屏之上云云。其意蓋以杜絕人之求請耳。

◆李好文

好文字惟中﹐��人。至治元年﹐登進士第。官至翰林學士承旨。

挽宋顯夫

○挽宋顯夫

四海人傳二宋名﹐玉京連占兩科榮。鄢陵初喜知公字﹐長樂終思送我行。故里經過人不在﹐遺孤問訊淚如傾。荒墳數尺西山下﹐一段平蕪綠又生。

自注﹕誠夫兄弟﹐皇慶中嘗與先大人相遇鄢陵逆旅﹐始相知。至正乙酉﹐好文西行﹐顯夫賦長樂坡詩見送﹐乃絕筆也﹐故及之。

◆夏溥

溥字大之﹐一字大充﹐號虎怕道人﹐淳安人。領至治三年鄕薦﹐爲安定書院山長﹐轉龍興路學教授。

鴻門歌

吳山謠和鐵雅先生首唱

○鴻門歌

大風揚兮赤云屯﹐楚人望气皆龍文。當時吾甚笑亞父﹐幸至彭城疽背死。誰云沐猴竟遭烹﹐汝乃盛怒咍孺子。嗟哉拔山之力不可得﹐扶義而西取天下者以三尺﹗君看項王重瞳舜重瞳﹐天命乃在隆準公。

○吳山謠和鐵雅先生首唱

中興過江笑諸人﹐三十二表哀老臣。倡和國事可斬檜﹐馬上靑衣竟何在。采石未靖瓜洲驚﹐戰功今乃歸儒生。第一峯前誰立馬﹖夜箭射血來帳下。

大雅集﹕鐵雅評曰﹕二作不用二李﹐別有一種史斷。

◆劉麟瑞

麟瑞字��﹐號如邨﹐塤次子。

丞相信國文公

丞相陸公

樞密張公

江東制置使謝公

○丞相信國文公﹝天祥﹞

金字牌飛出建章﹐郁孤萬壘爲勤王。驅馳嶺海君臣寓﹐囚系燕云道路長。六籍一時光日月﹐孤忠萬里立綱常。元歸凜凜渾生气﹐南北人誇姓字香。

○丞相陸公﹝秀夫﹞

八面兵威八面攻﹐馮夷飛血洗千篷。波翻水寨乾坤震﹐風僕檣旗社稷空。百辟散班奔鷁首﹐孤臣扈蹕憩龍宮。茫茫南國重回首﹐一片丹心照海紅。

○樞密張公﹝世傑﹞

曾擁貔貅奏凱歌﹐厓山云暝竟蹉跎。地空九有棲荒服﹐寨列千艘保海阿。龍躍璽沈天若此﹐烏鳴矴絕事如何﹖鯨波沃日炎光熄﹐凜凜英魂尙枕戈。

○江東制置使謝公﹝枋得﹞

艸履麻衣漫蔽形﹐千年賣卜慣零丁。願從楚地師龔勝﹐欲向遼城友管寧。采石吟成期絕粒﹐娥碑讀罷棄餘齡。一門盡節均無媿﹐千載西山疊疊靑。

符遂撰水邨先生傳﹕子麟瑞哀死節之臣﹐賦五十律﹐題曰昭忠逸詠。

◆洪希文

希文字汝質﹐莆田人。郡庠聘爲訓導。父徳章字虎巖﹐號吾圃﹐有軒渠集。希文有續軒渠集。

續軒渠集﹕虎巖與坐萬山中﹐朝晡盂飯﹐燒芋咬菜﹐相倡和無慍色。吾圃試校遊泮﹐翁季枕邊談詩﹐以「僧敲未敢一言定﹐鳥過曾安幾字來」之句授之。夜臥三鼓﹐聞書聲云「有子定知吾事足﹐貧家頗覺此聲佳。」蘭陔詩話﹕吾圃與子汝質並能詩。汝質有名阿琦詩云「我之先君子﹐琦也爲大父。丁卯鄕貢郎﹐名字登天府。」又傅氏館中觀咸淳丁卯榜帖詩云「韓歐榜帖家聲舊﹐孔孟詩書教澤新。」而郡誌不載其父子名﹐缺略者多矣。

句

○句

佳句不隨飛鳥盡﹐名山可想屬僧多。【題靈巖廣化寺】沈香已帶寅前气﹐臘酒初聞子後香。【守歲】月明夜色玉連鎖﹐露冷秋莖金屈巵。【水仙花】作賦重遊前赤壁﹐題詩一笑再玄都。【夏政齋權府再舉畱莆郡鎭守】功名不建頭顱老﹐日月如馳髀肉生。【雪髭】舊書余艸風搜徧﹐好樹開花月送來。【幽居】淒其死者無歸路﹐羞與讎人共載天。【官築城垣起眾墳石】

元詩選﹕汝質集中﹐警句如雲云﹐皆自成一家機軸。

◆陳植

植字愼獨。

自題畫

○自題畫

無多茅屋滄波遠﹐一半靑山竹樹遮。宛似吾鄕荒寂地﹐直疑割我白鷗沙。

六研齋筆記﹕元陳愼獨名植﹐寫江浦樹石﹐蒼莽疏宕﹐有子久气韻。上書一絕云云。

◆孫鳳洲

贈歐陽圭齋

○贈歐陽圭齋

贈歐陽圭齋

圭齋還是舊圭齋﹐不帶些兒官樣回。若使他人居二品﹐門前車馬鬧如雷。

綠雪亭雜言﹕長沙有朝士某者﹐還鄕意气滿盈﹐賓至則鼓吹喧闐。裏中有執友來謁之﹐朝士曰「翁素好誦詩﹐近日誦得何詩﹖」執友曰「近誦得孫鳳洲贈歐陽圭齋之詩﹐甚有味。」乃朗然誦之云云。朝士聞詩默然。明日賓至﹐門庭寂然。

◆傅子建

句

○句

黿鼉滄海賦﹐龍馬赤文書。

吳淵穎先生集﹕去歲畱杭﹐徳興傅子建夢得句云云。間以語予及其鄕人董與幾。

●元詩紀事卷十五

侯官陳衍輯

陳旅

傅若金

黃裳

宋褧

張仲容

呂思誠

廖毅

陸居仁

李黼

薩都剌

胡善

◆陳旅

旅字眾仲﹐莆田人。薦除國子助教﹐官至國子監丞。有安雅堂集。

山堂肆考﹕遊京師﹐翰林侍講學士虞集見其所爲文﹐嘆曰「此所謂『我老將休﹐付子斯文』者矣﹗」春明夢餘錄﹕元人董宇定杏花園在上東門外﹐植杏千餘株。至順辛未﹐王用亨與華陰楊廷鎭﹑髙安張質夫﹑莆陽陳眾仲燕集。是日風气淸美﹐飛英時至巾袖杯盤之上﹐皆有詩﹐虞集爲之記。

題虞先生詞後

句

○題虞先生詞後

憶昔奎章學士家﹐夜吹瓊管泛春霞。先生歸臥江南雨﹐誰爲掀簾看杏花。

蟫精雋﹕陳眾仲旅題虞邵庵伯生詩集後云云。蓋用虞邵庵風入松詞中事也。與張蛻巖仲舉詞「畱意江南杏花春雨﹐和淚在羅帕」意同﹐固邵庵之意也。

○句

能守不成三瓦戒。

輟耕錄﹕陳眾仲先生嘗題樂全堂﹐有云云之句。人多不知所謂。按史記龜筴傳云「天尙不全﹐故世爲屋﹐不成三瓦而陳之。」注﹕「陳﹐猶居也。」

◆傅若金

若金字與礪﹐本字汝礪﹐新諭人。以薦佐使安南﹐歸﹐除廣州文學教授。有淸江集。

傅與礪詩集﹕胡行簡居敬序﹕諭舊隸袁﹐山水最爲秀麗。近世範太史﹑傅廣文相繼以詩名於時﹐文章巨公﹐莫不推服。

詩藪﹕元人力矯宋獘﹐故五言律多艸艸﹐無復深造。虞﹑楊間法王﹑岑﹐而神骨乏。範﹑揭時參韋﹑孟﹐而天韻疏。新諭﹑晉陵二子﹐稍自振拔﹐雄渾悲壯﹐老杜遺風﹐有出四家上者。

奉題仇工部壁閒古松圖歌

題棲碧山爲淦龔舜咨賦

卻侍姬

悼亡

感獨

百日

入室

追和蕙蘭

憶內

勤耕亭

壽陳景讓都事四十韻

渾沌石行

次韻元日朝賀

登嶽

句

○奉題仇工部壁閒古松圖歌

蒼松在山自奇古﹐灌木翳之人不驚。忽然圖向堂上壁﹐滿坐嘆息長風生。交柯崛走森晝晦﹐其下將疑鬼神會。霧雨寒霏虎豹毛﹐雷霆怒折蛟鼉背。乃知巨筆老且神﹐力斡造化雄千鈞。皇天不夭棟梁具﹐后土潛回霜雪春。爾松已爲人愛惜﹐見爾爲爾生顏色。山中豈無材木倚絕壁﹐未逢匠石嗟何益﹗

傅與礪詩文集﹕虞公見之題云「絕妙﹐絕妙﹗吾人﹐吾人﹐新來第一手。」由是名動京師。

○題棲碧山爲淦龔舜咨賦

山人愛山如李白﹐幽棲還在碧雲深。松杉繞屋淸宵響﹐雷雨縣崖白晝陰。石上每同仙客坐﹐花間猶恐世人尋。京華日日多塵土﹐終擬投簪話夙心。

傅與礪詩文集﹕揭文安公云﹕予欲賦棲碧久矣﹐興無由起。一日﹐臨江傅與礪來﹐開卷同賦之。予詩未成﹐與礪已就﹐非不可更作﹐念無可以過與礪也﹐遂易結語而已。

○卻侍姬【連夕蒙遣侍姬﹐皆卽辭卻。我輩非陶谷輩人﹐不宜以此見。】

夜宿安南天使館﹐主人供帳爛相輝。寶香鑪起風過席﹐銀燭花偏月照幃。王母謾勞靑鳥至﹐文簫先放彩鸞歸。書生自是心如鐵﹐莫遣行雲亂濕衣。

蘇天爵撰傅與礪墓志﹕與礪受命﹐行至安南。安南人多設譎詐以紿使者﹐或郊迎張宴犒眾﹐或盛飾侍姬侑酒﹐君皆卻之。

○悼亡

驚飆吹羅幙﹐明月照階戺。春艸忽不芳﹐秋蘭亦同死。斯人蘊淑徳﹐夙昔明詩禮。靈質奄獨化﹐孤魂將安止。迢迢湘西山﹐湛湛江中水﹔水深有時極﹐山髙有時已﹗憂思何能齊﹐日月從此始。

皇天平四時﹐白日一何遽﹗勤儉畢婚嫁﹐新人忽復故。衾裳斂遺襲﹐棺槨無完具。送葬出北門﹐徘徊怛歸路。玉顏不可恃﹐況乃紈與素﹗累累花下墳﹐鬱鬱塋西樹。他人亮同此﹐胡爲獨哀慕。

新婚誓偕老﹐恩義永且深。旦暮爲夫婦﹐哀戚奄相尋。涼月燭西樓﹐悲風鳴北林。空帷奠巾櫛﹐中房虛織紝。辭章余婉孌﹐琴瑟有餘音。睠言瞻故物﹐惻愴內不任。豈無新人好﹖焉知諧我心﹗掩穴撫長暮﹐涕下沾衣襟。

人生貴有別﹐室家各有宜。貧賤遠結婚﹐中心兩不移。前日良宴會﹐今爲死別離。親戚各在前﹐臨訣不成辭。傍人拭我淚﹐令我要裁悲。共盡固同理﹐誰能心勿思﹗

○感獨

幽幽蕙艸晚﹐靡靡蘭芳斷。皎皎夜泉人﹐冥冥不復旦。流塵棲暗壁﹐涼吹經虛幔。無論歡意消﹐日復愁思亂。魂傷夕方永﹐气變秋將晏。當窗慘斷素﹐捐篋悲柔翰。憶初成好合﹐誓且同憂患。何言遂長終﹐獨處增永嘆。寤寢忽如在﹐展轉驚復散。念玆何嗟及﹐哀至聊自判。

○百日

人生悲死別﹐矧在心相知﹗新婚未及久﹐杳杳遽何之。昔爲連理木﹐今爲斷腸枝。相去時幾何﹐百日奄在玆。虧月有圓夕﹐逝水無還期。棄置非人情﹐何以爲我思。

○入室

妝閣閉長夜﹐幽蘭坐復春。猶疑挑錦字﹐不見掩羅巾。故物空在目﹐蕭條生网塵。虛窗明月滿﹐芳砌綠苔滋。花間時染翰﹐尙憶解題詩。寂寞幽泉下﹐貞心空自知。

○追和蕙蘭

小窗開盡碧桃枝﹐憶得靑鸞化去時。昨夜秋風妬幽怨﹐夢中吹斷素琴絲。

江上愁時復值春﹐帶圍寬盡不宜身。階前舊種櫻桃樹﹐日暮飛花故著人。

輟耕錄﹕先生旣喪妻﹐哀戚之情﹐多見於詩云云。哀而不傷﹐得性情之正﹐是可傳也已。

○憶內

湘臯煙艸碧紛紛﹐淚灑東風憶細君。浪說嫦娥能入月﹐虛傳神女解爲云。花陰晝坐閒金剪﹐竹裏春遊冷翠裙。畱得舊時殘錦在﹐傷心不忍讀回文。

歸田詩話﹕荊公一日歸行雲﹕「賤貧奔走食與衣【食與衣原作「衣與食」﹐按詩見王文公文集卷三十七﹐亦作「食與衣」﹐因據歸田詩話卷上攺。】﹐百日奔走一日歸。生平歡意苦未盡﹐正欲老大相因依。空房蕭颯施繐帷﹐靑燈半夜哭聲稀。音容想象知何處﹐地下相逢果是非﹗」劉須溪云「此悼亡作也。古無復悲如此者。」傅汝礪憶內云云。眞致𨿽不及﹐而淒惋過之。

○勤耕亭

日月靡閒暇﹐四序【一作「時」。】更運之。斯人務作業﹐矧敢怠遑時。負耒適西疇﹐恆患耕作遲。仲春時雨至﹐羣物具含姿。牛食靑澗阿﹐鳥鳴芳樹枝。興言播嘉谷﹐夙夜將耘耔。豈不懷逸居﹐亦念寒與饑。但使秋稅畢﹐聊樂及我私。羲農𨿽已遠﹐沮溺不吾欺。努力順天命﹐素餐非所知。

傅與礪詩文集﹕右詩爲鄒福作也。福﹐丰城田家子﹐事藝文揭先生。餘力能讀書﹐爲聲詩﹐又喜國語﹐習通其學﹐然朴愼不忘乎勤。先生甚喜之。嘗手書福自爲詩七首﹐敍其所從出。京師爲文詞者﹐福多得其題述。是何福之能使人愛若是也﹖學者果皆系所出乎﹗於是益知藝文爲有徳矣。

○壽陳景讓都事四十韻【八月十八日】

種徳由來遠﹐流芳信有苗。名門多令器﹐夫子最髙標。地迥瞻崧嶽﹐天淸見斗杓。聲名從結髮﹐問學自垂髫。江漢棲遲久﹐林亭興致饒。紫蘭敷【一作「依」。】月露﹐蒼竹倚風飆。晝艇移書放﹐秋燈把劍挑。微名寧屑屑﹐髙志獨囂囂。五气乘昌運﹐羣英集聖朝。武功收赫怒﹐文治付宣昭。歷數初歌禹﹐聰明已贊堯。求賢多晏食﹐夢帝起中宵。石室仍髙隱﹐中臺歘見招。賜書縣日月﹐乘傳出雲霄。議論紆三顧﹐榮光【一作「名」。】動百僚。入宮催護璽﹐趨府聽鳴鑣。郊社陳周禮﹐神人協舜韶。出關春衣繡﹐分陜夜乘軺。獬觸心彌壯﹐豺吞膽共銷。封章猶懇切﹐歸思遽飄颻。衮職江湖隔﹐鋒車道路遙。凝旒思穆穆﹐行李發蕭蕭。典祀尊原廟﹐承釐洽大寥。步依文石進﹐香近黼裳飄。白日明驄馬﹐淸霜急早鵰。帝裾遮道引﹐諫艸避人燒。佐省持三尺﹐繩民究八條。兵曹多暇豫﹐郎位益崇超。所向才華冠﹐何曾意气驕。臺評推妙畫﹐士望慰深翹。引拔連茅茹﹐芬芳雜桂椒。銀章看且佩﹐金鼎竟須調。小艸方慚出﹐浮萍久恨漂。文章殊豹隱﹐篆刻近虫雕。徐穉矜縣榻﹐蘇秦惜敝貂。敢期充砥礪﹐猶幸致芻蕘。黃鵠追髙舉﹐靑松托後凋。火行占孟月﹐星聚識生朝。壽酒開雲液﹐仙音出鳳簫。祇應成遠業﹐未可慕松喬。

詩藪﹕風骨蒼然﹐多得老杜句格。

○渾沌石行【九江方叔髙得武侯八陣磧中小石於其處﹐白質而黃章﹐狀若雞子﹐字曰「小渾沌」。揭藝文爲作渾沌公傳云】

渾沌以來不可數﹐萬八千歲生盤古。絪縕乃在拳石間﹐光怪潛通落星渚。來從魚腹人盡訝﹐坐念武侯心獨苦。八陣圖成泣鬼神﹐三江石轉凋寒暑。蒼波噴浸圓且堅﹐雞子結成生理全。久當化鳥非爲怪﹐大未成羊亦可仙。玉精隱月相照射﹐金液流霞紛繞纏。輕淸已判中黃外﹐元气猶函太素前。英雄事往惟存石﹐天衡地軸今誰識。江上嘗疑霧雨寒﹐坐中歘恐風雷黑。摩挲直如見溟涬﹐位置豈肯同沙礫。長路相將拂劍隨﹐天陰勿使精靈得。

詩藪﹕雄渾流麗﹐步驟中程。

○次韻元日朝賀

宮漏催朝燭影斜﹐千官鳴玉動晨鴉。交龍擁日明丹扆﹐飛鳳隨云繞畫車。宴罷戴花經苑路﹐詩成傳艸到山家。小儒未得隨冠冕﹐遙聽鈞天隔彩霞。

○登【一有「南」字】嶽

萬壑千峯次第開﹐祝融最上气崔嵬。九江水盡荊揚去﹐百粵山連翼軫來。入樹恐侵玄帝宅﹐牽蘿思上赤靈臺。明年更擬尋春興﹐應及瀟湘雁北回。

詩藪﹕全篇整麗﹐首尾勻和。

○句

國蟠蝸角小﹐地接犬牙深。

雨暗蛟龍出﹐天晴鸛鶴回。

江路篁猶籜﹐山田稻始苗。

黃歸幽徑犢﹐靑聚古祠鴉。

灑竹鳴宮女﹐持弓泣野臣。

雨蒸歸日路﹐云合去時山。

衡廬樹入靑天盡﹐章貢波翻白日來。

中天日月回金闕﹐南極星辰繞玉衡。

交龍擁日明丹扆﹐飛鳳隨云繞畫車。

載筆舊登天祿閣﹐將書還到大明宮。

百粵雲山連楚大﹐六朝煙樹入隋荒。

焚香鳳閣春開宴﹐鳴玉龍池午散朝。

詩藪﹕元人先達者無若元好問﹑趙子昂。元﹐金遺老﹔趙﹐宋宗枝也。元體備格卑﹐趙詞雅調弱。成都諸子﹐乃一振之。伯生典而實﹐仲弘整而健﹐徳機刻而峭﹐曼碩麗而新。至大家逸格﹐浩蕩沈深之軌﹐槪乎未聞也。同時傅若金﹑張仲舉不甚知名﹐而近體特多宏壯。傅如雲云﹐張如雲云。七言律傅如雲云﹐張如雲云。皆髙華雄暢﹐得杜陵句格﹐特變態差少耳。而詩流不能舉其姓氏﹐良可嘆也。

◆黃裳

畱別

○畱別

江岸梅花正白﹐船頭細雨斜飛。行客三冬北去﹐將軍一棹南歸。

南翁夢錄﹕軍頭莫記﹐東潮人也。出身行伍﹐酷好吟詩。元統間﹐伴送元使黃裳。裳亦好詩者﹐旬日江行﹐相與唱和﹐多有佳句﹐裳甚歡之﹐至界上畱別詩云云。

◆宋褧

褧字顯夫﹐大都人。擢泰定甲子進士第﹐官至翰林直學士。有燕石集。

寄張仲容二首

閿鄕道中

揭曼碩小僕鄒福頗能作詩是時諸名勝皆有所贈

閏十二月二十七日喜雪二首

句

○寄張仲容二首

城南城北渺風煙﹐一度論文月再圓。腸斷而今更愁絕﹐蓬萊云隔楚江天。

燕石集﹕自注﹕仲容時以禮曹掾接漕舟在海上﹐先予一日出都﹐素與予契誼甚厚﹐𨿽同居京師﹐然各以塵事稀復接見。常謂小別離﹐欲賦一詩﹐此篇首二句﹐小別離詩起句也。今足成之。

○閿鄕道中

風雨度崤■﹝山黽﹞﹐新晴喜若何﹖雲間瞻大華﹐馬上看黃河。心已爲形役﹐身兼抱病多。平生遠遊志﹐垂老漸消磨。

燕石集﹕商洛秦陜﹐步步皆陳迹﹐亦猶山陰道中﹐使人應接不暇。長安城中碑刻亦不能徧覽﹐況近郊乎﹖雁塔梯級久廢﹐曲江在其東﹐而亦久涸。一登含元殿故基﹐未央宮在漢城﹐悤遽不及至﹐但求得一瓦而已。興慶池廣袤五七餘里﹐荷菱藻芡彌望﹐岸傍古垂楊甚多。�南白鹿坡甚近﹐華萼相輝﹑太眞梳洗等樓基皆儼然。僕始至﹐及邀諸公迎送﹐皆在長樂坡灞橋﹐嘗一過滻水﹐嘗一過華淸﹐一浴繡嶺﹐一觀華陰顯靈宮並嶽神題名。歸程過藍關﹑秦嶺﹐宿藍橋﹐觀裴航洞﹐上七盤嶺﹐下看輞口莊﹑商山四皓墓﹐又廟。外此皆不暇及也。餘年來行四方﹐見山水頗多﹐然各有可取。至於長安城中﹐望終南山﹐天天古今妙絕也。惜病多才劣﹐且奪於飲宴﹐不及富於吟詠。

○揭曼碩小僕鄒福頗能作詩是時諸名勝皆有所贈

福也事人初不切﹐學詩習字欲自別。不似南鄰守舍兒﹐輕裘肥馬通關節。

珊瑚木難﹕揭曼碩題鄒福詩後﹕右鄒福詩七首。鄒福者﹐吾鄕田夫之子也。粗讀孝經﹑論語。家貧﹐與人傭耕。泰定五年﹐余居憂於家﹐其父遣從余﹐給薪水之勞。然暇則密自觀書。居五年﹐余攜至京師。會新天子明年春開奎章閣﹐置授經郎﹐以教勛舊大臣子弟之在左右者﹐以國子教授廬陵林希顏及余爲之。寅入酉出﹐令福守舍。以盡日閉門讀書習字﹐閒爲小詩﹐及莫則請可否於余。余或方倦欲休﹐或方讀書有會意處﹐或執筆爲文章思方屬﹐必輟而告之【必輟而告之「輟」原作「執」﹐據揭文安公全集卷十四攺。】﹐不使幾微見余懈怠意。今年秋﹐遷丞藝文﹐得簡靜無事﹐請問之時益富矣。余適墜馬在告﹐福有所作﹐皆可觀﹐因取其法度音節尢近者得七首﹐爲書之﹐仍題其後﹐以爲世之世臣大家學士大夫之子弟不知學者勸。余在閣中﹐福又從林希顏學國書﹐希顏稱其可教。餘數年於文事使令﹐蓋深得其助焉。因並識於此。案﹕揭跋明云「右詩七首」﹐今只載此跋﹐不錄福詩﹐不知何故。

○閏十二月二十七日喜雪二首【前二日平章徹裏帖木兒竄南安。】

積禍丘山重莫蠲﹐君恩如海聽南遷。品流懸絕昌黎叟﹐一樣藍關馬不前。

姓名何事到金甌﹐滄海橫流浩莫收。鵠立白袍三百个﹐有誰回首望崖州﹖

元詩選﹕徹裏帖木兒爲江浙平章﹐會科舉驛請試官﹐供張甚盛﹐心頗不平。及復入中書﹐首議罷科舉﹐及論學校莊田租可給宿衛士衣糧。至元元年﹐科舉罷。其明年﹐徹裏以罪徙。六年十二月﹐乃詔復行科舉。

○句

行人不敢來飲馬﹐稚子時能坐釣魚。

山居新話﹕國朝有禁禦溝不許洗手飲馬﹐畱守司差人巡視﹐犯者有罪。故宋顯夫禦溝詩有云云。可謂紀實矣。

◆張仲容

七夕寄宋顯夫

○七夕寄宋顯夫

云壓髙城雨散絲﹐萬家秋气入羅帷。巧棚七夕喧鄰里﹐小宋明朝定有詩。

燕石集﹕張仲容七夕來徵詩﹐就次韻以答云「鈿合紅蛛綴网絲﹐玉兒瓜果設香帷。從來天上張公子﹐解識梧桐一葉詩。」自注﹕來詩云云。

◆呂思誠

思誠字仲實﹐平定州人。擢泰定元年進士第﹐官至中書左丞﹐謚忠肅。有仲實集。

寄內

戲作

○寄內

自從馬上苦思卿﹐一个窮家兩手擎。少米無柴休懊惱﹐大男小女好看成。恩深夫婦情何極﹐道合君臣義更明。早晚太平遂歸計﹐連杯共飲話離情。

水東日記﹕呂忠肅公思誠﹐耿恆庵尙書曾祖妣之兄也。天順四年﹐予過南都﹐飲尙書太平裏第﹐尙書因誦公寄內詩云云。大抵公之詩情眞語切﹐要亦出元白雲。

○戲作

典卻春衫辦早廚﹐老妻何必更躊躇﹖瓶中有醋堪燒菜﹐囊裏無錢莫買魚。不敢妄爲些小事﹐只因曾讀數行書。嚴霜烈日皆經過﹐次第春風到艸廬。

輟耕錄﹕呂仲實先生未顯時﹐一日晨炊不繼﹐欲攜布袍貿米於人﹐室氏有吝色。因戲作一詩云云。後果及第。

◆廖毅【按﹕廖毅﹐明寫本錄鬼簿作「康毅」。】

毅字弘道﹐建康人。

伍王廟

○伍王廟

浩浩淩雲志﹐巍巍報國心。忠魂與潮汐﹐萬古不消沈﹗

錄鬼簿﹕泰定三年丙寅春﹐因余友周仲彬與之會﹐卽敍平生歡﹐時出一二舊作﹐皆不凡俗。天歷二年春抱疾﹐喪於友人江漢卿家。公能書﹐善行文﹐不艸率。題伍王廟壁有折桂令一曲﹐及有絕句云云。其感慨激烈﹐徒增悵怏。噫﹐天之生物也﹐裁成輔相﹐以左右民﹐柰何如是之偏戾也﹗

◆陸居仁

居仁字宅之﹐華亭人。中泰定三年鄕試。隱居教授﹐自號巢松翁﹐又號雲松野褐﹑瑁湖居士。有雲松野褐集。

楚人弓

國馬足

○楚人弓

楚人弓﹐懸兩石﹐五十萬矢陷彊敵。絳人弓﹐箭三【一作「二」。】只﹐長歌入關成偉績。多箭不如少箭力。制敵若在弓矢間﹐鳴條牧馬髙於【一作「如」。】山。

大雅集﹕鐵雅評曰﹕史斷入詩﹐箴警多矣。

○國馬足

國馬足﹐吉行五十轡如沃。天馬足﹐一日千里更神速。國馬天閒飽芻粟﹐太行鹽車天馬哭。

大雅集﹕鐵雅評曰﹕自托可悲﹐句短而意無窮。

◆李黼

黼字子威﹐潁人。泰定四年以明經魁多士﹐授翰林修撰﹐官至江州路總管。盜起﹐城陷﹐死之。謚忠文。

感事

○感事

彌勒何神孕禍胎﹐■﹝鼠巠﹞鼯動地起風埃。煙銷郡國民生苦﹐血染江淮鬼物哀。人世百年遭此厄﹐天戈萬里幾時來。石田也有藍田玉﹐可惜同成一炬灰。

艸木子﹕李黼守江州日﹐妖寇彭和尙攻之﹐城陷﹐死之。先城未陷時﹐嘗有詩云云。

◆薩都剌

薩都剌字天錫﹐別號直齋﹐本答失蠻氏後﹐爲雁門人。登泰定丁卯進士第﹐官至河北廉訪司經歷。有雁門集。

列朝詩集﹕方谷珍盛時﹐招延士大夫﹐折節好文﹐與吳中爭勝。文人遺老如林彬﹑薩天錫輩﹐咸往依焉。

至正直記﹕京口薩都剌本朱氏子﹐冒爲西域回回人。長詠物賦詩﹐如鏡中燈﹑鶴骨笛之類。金陵謝宗可效之﹐然拘於形似﹐欠作家風韻﹐且調低﹐識者不取也。

送欣上人笑隱住龍翔寺

紀事

玉華宮監禮詠事

宮詞

京城春日

四時宮詞

宮詞

彭城雜詠

芙蓉曲

南臺看月歌

登烏石山仁王寺橫山閣

立秋日登烏石山

蝦助詩

燕姬曲

過嘉興

織女圖

贈劉云江宗師

臺山懷古

三衢馬太守昂夫索題爛柯山石橋

楊妃病齒圖

元統乙亥余除閩憲知事未行立春十日參政許可用惠茶賦此以謝

句

○送欣上人笑隱住龍翔寺

江南隱者人不識﹐一日聲名動九重。地濕厭看天竺雨﹐月明來聽景陽鐘。衲衣香暖畱春麝﹐石缽云寒臥夜龍。何日相從陪杖屨﹐秋風江上采芙蓉。

閒中今古錄﹕薩天錫嘗有一詩送浚天淵入朝﹕「地濕厭聞天竺雨」雲云。聞者無不膾炙﹐惟山東有一叟鄙之。公以素愜意﹐訪問其故。叟曰「此聯措詞固善﹐但『聞』字與『聽』字合耳。」公曰「當以何字易之﹖」叟徐曰「看天竺雨。」公詰其「看」字﹐叟曰「唐人有『林下老僧來看雨』。」公俯首拜爲一字師。

案﹕今古錄作「送天淵」﹐雁門集作「送笑隱」﹐今題從雁門集。

○紀事

當年鐵馬遊沙漠﹐萬里歸來會二龍。周氏君臣空守信﹐漢家兄弟不相容。只知奉璽傳三讓﹐豈料遊魂隔九重。天上武皇亦灑淚﹐世間骨肉可相逢。

歸田詩話﹕薩天錫以宮詞得名﹐其詩淸新綺麗﹐大率相類。惟紀事一首﹐直言時事不諱。云云。蓋泰定帝崩於上都﹐文宗自江陵入據大都﹐而兄周王遠在沙漠﹐乃權攝位而遣使迎之﹐下詔四方云﹕謹俟大兄之至﹐以遂固讓之心。及周王至﹐迎見於上都歡宴﹐一夕暴卒。復下詔曰﹕夫何相見之頃﹐宮車弗駕。加謚明宗。文宗遂卽眞。皆武宗子也﹐故末句云然。

○玉華宮監禮詠事

大禘天香出內宮﹐孝思與世總無窮。百年禮樂行三獻﹐一派簫韶起半空【簫韶「簫」原作「笙」﹐據河朔訪古記﹝守山閣叢書本﹞卷上﹑雁門集﹝嘉慶薩龍光輯本﹞卷八攺。】。使者領班雲气裏﹐女仙搖佩月明中。小臣監禮陪淸列﹐兩袖葵花映燭紅。

河朔訪古記﹕玉華宮在眞定路城中﹐衙城之北﹐潭園之東﹐是爲睿宗仁聖景襄皇帝之神禦殿﹐奉安禦容者也。華麗擬於宮掖。制命羽流崇奉香燈﹐歲時月日中書以故事奏聞﹐命集賢院臣代祀函香致醴﹐遣太常雅樂﹐具朝服﹐備牲牢﹐行三獻之禮。元統乙亥﹐監禮官薩都剌天錫有詩詠其事云云。

○宮詞

深夜宮車出建章﹐紫衣小隊兩三行。石闌干畔銀燈過﹐照見芙蓉葉上霜。

○京城春日

燕姬白馬靑絲韁﹐短鞭窄袖銀鐙光。禦溝飲馬不回首﹐貪看柳花飛過墻。

山居新話﹕薩都剌宮詞云云﹐人莫不膾炙之。予以爲擬宋宮詞則可。蓋北地無芙蓉﹐宮中無石闌干﹐擎執宮人紫衣﹐大朝賀則於侍儀司法物庫關用﹐平日則無有也。宮車夜出﹐恐無此理。又云云。國朝有禁禦溝不許洗手飲馬。

○四時宮詞

禦溝漲暖綠潺潺﹐風細時聞響佩環。芳艸宮門金鎖閉﹐柳花簾幕玉鉤閒。夢回繡枕聽黃鳥﹐困倚雕闌看白鷴。落盡海棠天不管﹐修眉慚恨鎖春山。

○宮詞

楊柳樓心月滿牀﹐錦屏繡縟夜生香。不知門外春多少﹐自起移燈看海棠。

蟫精雋﹕薩天錫以賦宮詞得名﹐其四時宮詞﹐姑舉一二﹐「禦溝」云云。又四時宮詞絕句﹐「淸夜宮車」云云「楊柳」云云﹐可謂豪險富麗爽闓者矣。

○彭城雜詠

雪白楊花撲馬頭﹐行人春盡過徐州。夜深一片城頭月﹐曾照張家燕子樓。

歸田詩話﹕亦脫灑可誦。

○芙蓉曲

秋江渺渺芙蓉芳﹐秋江女兒將斷腸。絳袍春淺護云暖﹐翠袖日暮迎風涼。鯉魚吹浪江波白﹐霜落洞庭飛木葉。蕩舟何處采蓮人﹐愛惜芙蓉好顏色。

西湖竹枝集﹕其詩風流俊爽﹐修本朝家範。宮詞﹑芙蓉曲𨿽王建﹑張籍無以過矣。

○南臺看月歌

城南江上逢中秋﹐城南石梁初截流。長虹一道貫秋色﹐中分百里江南州。殘霞燒盡魚尾黑﹐金蛇翻動三江白。冰輪碾出碧玻璃﹐照見釣龍臺上客。臺中之客懷古心﹐黃河泰華三登臨。今年攜月醉臺畔﹐越水越山爲月吟。無諸城里人如海﹐無諸故冢堆殘靄。無諸臺上艸離離﹐龍去臺空幾千載。昔龍已去江悠悠﹐今龍𨿽在人未求。懷珠豈立此臺下﹐腰上黃金臺上鉤。乾坤四顧渺空闊﹐詩書元气行勃勃。合沙古讖此其時﹐天下英雄求一決。南臺月照男兒面﹐豈照男兒心與肝。燕山買駿金萬斛﹐萬里西風一劍寒。

○登烏石山仁王寺橫山閣

千尺金蓮座﹐煙霞擁地靈。山川幾輛屐﹐日月兩浮萍。烏沒天垂海﹐龍歸水在瓶。深堂說法夜﹐應有石頭聽。

○立秋日登烏石山

海國山四圍﹐繁華坐消歇。樓觀沈夕陽﹐鴻雁下秋色。水邊無麗人﹐石上多古刻。感此暮歸遲﹐秋露滿山白。

榕陰新檢引竹窗雜錄﹕家藏天錫遺詩數卷﹐詞藻橫逸﹐眞足馳騁虞﹑楊﹐毋論石田﹑松雪也。入閩賦詩頗多﹐今錄其數篇於後云云。

○蝦助詩

層濤濡沬綴蝦行﹐水母含秋孕地靈。海气凍成紅玉脆﹐天風寒結紫雲腥。霞衣褪色脂流滑﹐瓊縷烹香酒力醒。疑是楚江萍實老﹐誤隨潮汐落滄溟。

七修類稿﹕右蝦助詩﹐乃元薩天錫作也。薩詩予家所藏﹐可謂全矣﹐亦失此律﹐況膾炙人口﹐特書之。

○燕姬曲

燕京女兒十六七﹐顏如花紅眼如漆。蘭香滿路馬塵飛﹐翠袖籠鞭嬌欲滴。春風澹蕩搖春心﹐錦箏銀燭髙堂深。繡衾不暖錦鴛夢﹐紫簾垂霧天沈沈。芳年誰惜去如水﹐春困著人倦梳洗。夜來小雨潤天街﹐滿院楊花飛不起。

○過嘉興

三山雲海幾千里﹐十幅蒲帆掛煙水。吳中過客莫思家﹐江南畫船如屋裏。蘆芽短短穿碧沙﹐船頭鯉魚吹浪花。吳姬蕩槳入城去﹐細雨小寒生綠紗。我歌水調無人續﹐江上月涼吹紫竹。春風一曲鷓鴣吟﹐花落鶯嗁滿城綠。

○織女圖【一作題壽監司所藏美人織錦圖。】

蘭閨織錦秦川女﹐大姬啞啞弄機杼﹐小姬織倦何所思﹖簾幕無人燕雙語。成都花發江水春﹐門前馬嘶車轔轔。髻鬟兩珥看欲墮﹐蛾眉八字畫不伸。良人一去無消息﹐冰蠶吐絲成五色。柔腸九曲細於絲﹐萬縷春愁正如織。綺窗睡起聞早鶯﹐西樓月落金盤傾。暖霞拂地海棠曉﹐香雪潑戶梨花晴。日長深院機聲動﹐梭影穿花飛小鳳。水心驚起鴛鴦飛﹐花底不成蝴蝶夢。纖纖玉指柔且和﹐香鉤小韈裁春羅。滿懷心事付流水﹐蕩日云錦生層波。佳人自古多命薄﹐風裏楊花隨處落。豈知醜婦嫁田家﹐生則同衾死同槨。君不聞長安市上花滿枝﹐東家胡蝶西家飛。籠中鸚鵡喚新主﹐門外侍兒更故衣。又不聞田家婦﹐日埽春蠶宵織布。催租縣吏夜打門﹐荊釵布裙夫短袴。我題此畫三嗟吁﹐百年丑好皆虛無。排云便欲叫閶闔﹐爲我獻上豳風圖。

○贈劉云江宗師

羽人推轉阿香車﹐童子穿松拾翠華。天上賜衣沾雨露﹐山中詩錦織雲霞。瑤臺紫气秋橫劍﹐石室丹光夜走砂。擬借茅君三白鶴﹐乘風騎到玉皇家。

○臺山懷古【一作越臺懷古。】

越王故國四圍山﹐雲气猶屯虎豹關。銅獸暗隨秋露泣﹐海鴉多背夕陽還。一時人物風塵外﹐千古英雄艸莽間。日莫鷓鴣嗁更急﹐荒臺叢竹雨斑斑。

竹窗雜錄﹕薩天錫爲福建憲司知事﹐有越臺懷古詩云云。刻碑在南臺山﹐故老云﹕碑僕﹐農家舁入作墻基﹐而字迹宛然。

○三衢馬太守昂夫索題爛柯山石橋

洞口龍眠紫气多﹐登臨聊和采芝歌。爛柯仙子何年去﹐鞭石神人此地過。烏鵲橫空秋有影﹐銀河垂地水無波。遙知題柱淩雲客﹐天近應聞織女梭。

雁門集﹕張習跋﹕嘗觀天錫燕姬曲﹑過嘉興﹑織錦圖等篇﹐婉而麗﹐切而暢﹐𨿽云石﹑廉夫莫能道。如贈劉云江【贈劉云江「劉」原無﹐據原詩題及張習跋補。】﹑越臺懷古﹑題爛柯山﹑石橋諸律﹐又和雅典重﹐置諸松雪﹑道園之間﹐孰可疑異。

○楊妃病齒圖

沈香亭北春晝長﹐海棠睡起扶殘妝。淸歌妙舞一時靜﹐燕語鶯啼愁斷腸。朱唇半啟橊房破﹐臙脂紅注珍珠顆。一點春寒入瓠犀﹐雪色鮫綃濕香唾。九華帳裏燻蘭煙﹐玉肱曲枕珊瑚偏。金釵半脫翠蛾斂﹐龍髯天子空垂涎。妾身日侍君王側﹐別有閒愁許誰測。斷腸塞上錦■﹝衤朋﹞﹐萬恨千愁言不得。成都遙進新荔枝﹐金盤紫鳳甘如飴。紅塵一騎不成笑﹐病中風味心自知。君不聞延秋門﹐一齒作楚藏病根。又不聞馬嵬坡﹐一身濺血未足多。漁陽指日鼙鼓動﹐始覺開元天下痛。雲臺不見漢功臣﹐三十六牙何足用﹗明眸皓齒今已矣﹐風流何處三郎李。

詩藪﹕雄渾流麗﹐步驟中程。

○元統乙亥余除閩憲知事未行立春十日參政許可用惠茶賦此以謝

春到人間才十日﹐東風先過玉川家。紫薇書寄斜封印﹐黃閣香分上賜茶。秋露有聲浮薤葉﹐夜窗無夢到梅花。淸風兩腋歸何處﹐直上三山看海霞。

詩藪﹕全篇整麗﹐首尾勻和。

○句

客遇鐘鳴飯﹐僧披禦賜衣。

七修類稿﹕僧舊著黑衣﹐元文宗寵愛欣笑隱﹐賜以黃衣﹐其徒後皆衣黃。薩天錫贈笑隱詩云云﹐正謂此也。

山村猿索飯﹐竹塢鶴聽棋。

浙江潮似雪﹐閩土臘如春。

詩藪﹕薩天錫俊逸淸新﹐歌行﹑近體﹐時有佳處。如雲云﹐晚唐語也。云云﹐晚宋語也。

海瘴連雲起﹐江潮入市流。

故廬南雪下﹐短褐北風前。

夜臥千峯月﹐朝餐五色霞。

朔風吹野艸﹐寒日下邊城。

詩藪﹕元五言律可摘者﹐薩天錫云云。

河漢入樓天不夜﹐江風吹月海初潮。【詳趙孟俯下。】

◆胡善

善字師善﹐紹興諸曁人。泰定進士。

句

○句

領檄來司教﹐臨危要致身。

輟耕錄﹕至正乙未﹐以憲僉趙公舉爲松江儒學經師。越明年﹐苗寇至﹐欲毀孔子廟。善坐經席罵寇﹐寇怒﹐殺之。先是﹐善題詩於壁云云。及難死﹐果不誣。

●元詩紀事卷十六

侯官陳衍輯

楊維楨

◆楊維楨

維楨字廉夫﹐號鐵崖﹐會稽人。登泰定丁卯進士第﹐官至江西等處儒學提舉。有鐵崖古樂府等集。

七修類稿﹕廉夫母夢金鉤入懷而生。

又﹕其號鐵崖﹐初居吾杭鐵冶嶺﹐後號鐵笛﹐至松江得莫冶所制鐵笛。

列朝詩集﹕張伯雨序其樂府云﹕上法漢魏﹐而出入於少陵﹑二李之間﹐隱然有曠世金石聲﹐又時出龍鬼蛇神﹐以眩蕩一世之耳目﹐斯亦奇矣。

又﹕承學之徒流傳沿襲﹐槎牙鉤棘﹐號爲「鐵體」。

又﹕維楨疾亟﹐撰歸全堂記﹐頃刻而就。曰「九華伯潘君迎我。」擲筆而逝。

四友齋叢說﹕吾松呂璜溪﹐卽開「應奎文會」者是也。走金帛聘四方能詩之士﹐請楊鐵崖爲主考。試畢﹐鐵崖第甲乙。一時文士畢至﹐傾動三吳。

雲林遺事﹕楊廉夫耽好聲色。一日﹐與元鎭會飲友人家。廉夫脫妓鞋置杯酒其中﹐使坐客傳飲﹐名曰鞋杯。元鎭素有潔疾﹐見之大怒﹐翻案而起﹐連呼齷齪而去。

山堂肆考﹕元楊鐵崖在松江嘗遊盤龍塘﹐夜抵普門寺宿。盜伺其出﹐盡竊所蓄物。黎明﹐家人往白之。先生賦詩不輟﹐語客曰「老鐵在是﹐區區長物﹐又奚足卹﹗」

揮塵詩話﹕楊鐵崖在金粟道人家﹐每食﹐主人必出佳醞﹐以芙蓉金盤令美妓捧勸。鐵崖出對曰「『芙蓉盤捧金莖露』﹐有能對者贈以此盤。」一妓應聲曰「楊柳人吹鐵笛風。」遂以盤酬之。一坐傾倒。

鐵崖逸編﹕先生自言﹕予用三體詠史﹐用七言絕句體者三百首﹐古樂府體者二百首﹐古樂府小絕句體者四十首。絕句人易到﹐吾門章木能之﹐古樂府不易到﹐吾門張憲能之﹐至小樂府﹐二三子不能﹐惟吾能之。故五峯李著作推爲詠史上手云。門人章琬識。

詩藪﹕元末楊廉夫歌行﹐聲價騰湧。今讀之﹐大率穠麗妖冶﹐佳處不過長吉﹑文昌﹐平處便是傳奇﹑史斷﹐漢﹑魏風軌﹐未覩藩籬﹐而一時傳賞楮貴﹐信識眞未易也。

詩藪﹕元五言絕﹐自廉夫樂府諸篇外﹐一代寥寥﹐卽虞﹑楊氏集中﹐罕覩佳者﹐遠不如七言絕也。

西湖竹枝歌九首

鴻門會

漫興七首

春俠雜詞八首

秋千曲

吳下竹枝歌七首

題履元陳君萬松圖

海鄕竹枝歌

雉朝飛

石婦操

花遊曲

嬉春體五首

六客詩

香奩八詠

小遊仙十二首

元夕與婦飯

廬山瀑布謠

佛頂菊

王烈婦詩

攺作

題劉阮山

題宋宮觀潮圖

大暑燕朱氏玉井香賦詩

贈僧一初

詠史

玉鏡臺

采蓮曲

洞庭曲

桂水五千里

席上作

老客婦謠

鐘山詩

無題效商隱體四首

句

句

○西湖竹枝歌九首【並序】

予閒居西湖者七八年﹐與茅山外史張貞居﹑苕溪郯九成輩爲唱和交。水光山色﹐浸沈胸次﹐洗一時尊俎粉黛之習﹐於是乎有竹枝之聲。好事者流布南北﹐名人韻士﹐屬和者無慮百家。道揚諷諭﹐古人之教廣矣。是風一變﹐賢妃貞婦﹐興國顯家﹐而烈女傳作矣。采風謠者其可忽諸﹖至正八年秋七月﹐會稽楊維楨書於玉山艸堂。

蘇小門前花滿株﹐蘇公堤上女當壚。南官北使須到此﹐江南西湖天下無。

○鴻門會

天迷關﹐地迷戶﹐東龍白日西龍雨。撞鐘飲酒愁海翻﹐碧火吹巢猰■﹝犭兪﹞。照天萬古無二烏﹐殘星破月開天余。座中有客天子气﹐左股七十二子連明珠。軍聲十萬振屋瓦﹐拔劍當人面如赭。將軍下馬力拔山﹐气捲黃河酒中瀉。劍光上天寒彗殘﹐明朝畫地分河山。將軍呼龍將客走﹐石破靑天撞玉斗。

鐵崖古樂府﹕先生酒酣時﹐常自歌是詩。此詩本用賀體而气則過之。

蓬窗日錄﹕謝臯羽詩﹐余尢愛其鴻門燕一篇云云。李賀集中亦有鴻門燕一篇﹐不及此遠甚﹐可謂靑出於藍矣。元楊廉夫樂府力追李賀﹐亦有此篇﹐愈不及臯羽矣。

○漫興七首【並序】

學杜者必先得其性情語言而後可﹐得其性情語言﹐必自其漫興始。錢唐諸子喜誦予唐風﹐取其去杜不遠也。故今漫興之作﹐將與學杜者言也。

■﹝靑盍﹞畫溪頭翠水家﹐水邊短竹夾桃花。春風嗾人狂無那﹐走覓南鄰羯鼓撾。

丈人接■﹝罒離﹞白氈裁﹐花邊下馬不驚猜。環沈溪頭買酒去﹐髙堂寺裏看碑來。

長城女兒雙結丫﹐陳皇宅前第一家。生來不識古井怨﹐唱得後主後庭花。

楊花白白綿初迸﹐梅子靑靑核未生。大婦當壚冠似瓠﹐小姑喫酒口如櫻。

今朝天气淸明好﹐江上亂花無數開。野老殷勤送花至﹐一雙蝴蝶趁人來。

南鄰酒伴辱相呼﹐共訪城東舊酒壚。柳下秋千閒絡索﹐花間喚起勸胡盧。

我愛東湖舊廣文﹐更過水口覓將軍。醉歸嘗騎廣文馬﹐不怕打鼓噤黃昏。

鐵崖古樂府﹕漫興者﹐老杜在浣花溪之所作也。漫興之爲言﹐蓋卽眼前之景﹐以爲漫成之詞耳。其情性盎然與物而爲春﹐其言語似村而未始不俊也﹐此杜體之最難學也。先生此作﹐情性語言近似矣。

麓堂詩話﹕杜子美漫興諸絕句﹐有古竹枝意。韓退之亦有之。楊廉夫十二首﹐非近代作也。蓋廉夫深於樂府﹐當所得意﹐若有神助﹐但恃才縱筆﹐多率易而作。

○春俠雜詞八首【據章琬編】

金丸脫手彈鸚鵡﹐玉鞭嬉笑擊珊瑚。侍兒無賴有如此﹐知是霍家馮子都。

花袍白面呼郎神﹐當街奪花不避人。天馬乘龍金絡腦﹐賈家貴婿正嬌春。

柘林縱獵金毛鷹﹐花街行春銀面馬。夜宿倡家酒未醒﹐飄風吹落鴛鴦瓦。

昨日布衣行九州島島﹐今日繡衣拜冕旒。馬前淸道一千步﹐當街不敢窺髙樓。【千古才人不可到。】

朱提注酒酒如池﹐太白淋漓喫不辭。上樓更衣玉山倒﹐腰間帶脫金犀毗。

關右新來豪俠客﹐姓氏不通人不識。夜半酒醒呼阿吉﹐碧眼胡兒吹筆笛。

蜀琴聲奏雙鴛鴦﹐嶰竹鳴和雙鳳凰【嶰竹「嶰」原作「蠏」﹐按此用伶倫取嶰谷之竹爲樂器事﹐故據鐵崖復古詩集﹝四部叢刊影明刊本﹞卷四攺。】。夜闌酒醒不上馬﹐紫荊月墜西家墻。

西江美人久不見﹐手把新題合歡扇。鯉魚憑送相思書﹐霸王門前水如箭。【復古詩集】

鐵崖復古詩集﹕太史曰﹕此詞俠才冶思見於二十八字﹐非貴公子具五色腸者不能也。讀者豈可以唐人絕句求之哉﹗

又四首【據吳復編】

石上葉生靑鳳尾﹐階前花開黃鵠觜。美人弄水百花池﹐水灑花枝雙蝶起。

宜男艸生小院西﹐階前錦石與人齊。錢塘潮生當午信﹐丹雞飛上上頭啼。

鳳凰城外橫門道﹐小妓軍裝金綫襖。春暉無賴苦撩人﹐自下雕鞍蹋芳艸。

美人遺我昆溪竹﹐未寫雌雄雙鳳曲。愛惜長竿系釣絲﹐釣得西江雙比目。【鐵崖古樂府。】

案﹕復古詩集春俠雜詞只八首﹐吳復編鐵崖古樂府則系十首﹐無「昨夜布衣」﹑「關右新來」兩首﹐多出「石上葉生」﹑「宜男艸生」﹑「鳳凰城外」﹑「美人遺我」四首。「美人」首又見詩藪﹐今並錄之。

○秋千曲

齊雲樓外紅絡索﹐是誰飛下雲中仙﹖剛風吹起望不極﹐一對金蓮倒插天。

詩藪﹕春俠詞云云。秋千曲云云。無論溫﹑韓﹐卽子建﹑太白降格揮毫﹐未知孰勝。

○吳下竹枝歌七首【率郭羲仲同賦。】

三篛春深艸色齊﹐花間蕩漾勝耶溪。采菱三五唱歌去﹐五馬行春駐大堤。

家住越來溪上頭﹐臙脂塘裏木蘭舟。木蘭風起飛花急﹐只逐越來溪上流。

寶帶橋西江水重﹐寄郎書去未回儂。莫令錯送回文錦﹐不答鴛鴦字半封。

馬上郎君雙結椎﹐百花洲下買花枝。罟罛冠子髙一尺﹐能唱黃鶯舞雁兒。

白翎鵲操手雙彈﹐舞罷胡笳十八般。銀馬杓中勸郎酒﹐看郎色似赤瑛盤。

騎馬當軒鵠觜靴﹐西風馬上鼓琵琶。內家隊裏新通籍﹐不是南州百姓家。

小娃十歲唱桑中﹐盡道吳風似鄭風。不信柳娘身不嫁﹐眞珠長絡守宮紅。

詩藪﹕七言絕如西湖﹑吳下竹枝歌及春俠宮詞﹑續香奩﹑遊仙等作﹐本學夢得﹑致光﹐而筆端髙爽處﹐往往逼李供奉。漫興學杜﹐亦略近之。其才情實出趙﹑揭諸家上。

○題履元陳君萬松圖

紫芝道人天思精﹐南來新畫靑松障。東家畫水西家山﹐積棄陳縑忽如忘。突然槎枒生肺肝﹐元气淋漓逼神王。亟呼圓瓦倒墨汁﹐盡寫髯官立成仗。羣爭十丈百丈身﹐气敵千人萬人將。交柯玉瑣混鱗甲﹐屈鐵金繩殊骨相。石鬭雷霆白日傾﹐雨走■﹝虫羽﹞龍靑天上。前身要是僧釋仁【釋仁「釋」原作「擇」。按畫髓云﹕釋仁寓永嘉﹐善畫松。因據鐵崖逸編﹝四部備要本﹞卷五攺正。】﹐五百蜿蜒見情狀。天臺老林亦畫松﹐三株五株成冗長。我家東越大松岡﹐五鬣蒼蒼郁相望。門前兩个赤婆娑﹐上有玄禽語相向。雕龍梓客朝取材﹐伏虎將軍夜偸餉。安得射洪好絹百尺彊﹐令泫陰森移疊嶂。鼓以軒轅之瑟五十弦﹐共寫江聲入悲壯。

鐵厓逸編﹕右寫似子昭異才。子昭工畫仕女花木﹐予懼其情過粉黛則气乏風雲﹐故書此詩以遺之。子昭讀此詩後﹐得毋激作公孫大娘之劍乎﹖

○海鄕竹枝歌

潮來潮退白洋沙﹐白洋女兒把鋤耙。苦海熬幹是何日﹖免得儂來爬雪沙。

門前海坍到竹籬﹐階前腥臊蟚子肥。孲■﹝牙子﹞三歲未識父﹐郎在海東何日歸﹖

海頭風吹楊白花﹐海頭女兒楊白歌。楊花滿頭作鹽舞﹐不與斤兩添銅駝。

顏面似墨雙腳頳﹐當官脫袴受黃荊。生女寧當嫁盤瓠﹐誓莫近嫁東家亭。

鐵崖樂府﹕自記﹕海鄕竹枝﹐非敢以繼風人之鼓吹﹐於以達亭民之疾苦也﹐觀民風者或有取焉。

○雉朝飛【並序】

琴操有雉朝飛﹐多指牧犢子之作。據揚雄所記﹐則曰﹕雉朝飛者﹐衛女傅母之所作也。衛女嫁齊太子﹐中道太子死﹐問傅母﹐傅母曰「且往當喪。」喪畢﹐女不肯歸﹐終之以死。傅母悔之﹐取女所操琴於冢上鼓之﹐忽有雉出墓中。傅母撫雉曰「女果爲雉也﹖」言未畢﹐雉飛而起﹐故其操曰雉朝飛。予以牧犢之嘆﹐不如衛女之善死﹐有關世教也。故賦以補舊樂府之缺云。

雉朝飛﹐一雄挾一雌﹐雄死雌誓黃泥歸。衛女嫁齊子﹐未及夫與妻﹐靑縭綰素結﹐一死與之齊。人言衛女蕩且離﹐烏得冢中有雉飛﹖琴聲鼓之聞者悲。

蟫精雋﹕是作端可以洗樂府之陋矣。

○石婦操

章琬曰﹕石婦卽望夫石也﹐在處有之。補入琴操﹐悲其志與精衛同﹐不必問其主名也。

山夫折山華﹐山頭朝【音「潮」。】石婦。行人幾時歸﹖東海山頭有時聚。行人歸﹐啼石柱﹐石婦岑岑化黃土。

鐵崖復古詩集﹕太史曰「啼」字妙﹐非啼婦也﹐乃化鶴來歸語華表意。

案﹕吳復編鐵崖古樂府在至正六年﹐章琬編鐵崖復古詩集在至正二十四年﹐兩集相復者數十首﹐而時有異同。如此首「山夫折山華」句上﹐樂府本尙有「峨峨孤竹岡﹐上有石魯魯」二句﹔「山頭朝石婦」句﹐樂府本作「歲歲山頭歌石婦」。殆樂府本編後﹐維楨又有所攺定﹐故琬本據之歟﹖

○花遊曲【並序】

至正戊子三月十日﹐偕茅山貞居老仙﹑玉山才子煙雨中遊石湖諸山。老仙爲妓者璚英賦點絳唇詞。已而午霽﹐登湖上山﹐歇寶積寺﹐行禪師西軒。老仙題名軒之壁﹐璚英折碧桃花。下山﹐予爲璚英賦花遊曲﹐而玉山和之。

三月十日春蒙蒙﹐滿江花雨濕東風。美人盈盈煙雨裏﹐唱徹湖煙與湖水。水天虹女忽當門﹐午光穿漏海霞裙。美人淩空躡飛步﹐步上山頭小眞墓。華陽老仙海上來﹐五湖吐納掌中杯。寶山枯禪開茗碗﹐木鯨吼罷催花板。老仙醉筆石闌西﹐一片飛花落粉題。蓬萊宮中花報使﹐花信明朝二十四。老仙更試蜀麻箋﹐寫盡春愁子夜篇。

六研齋筆記﹕至正戊子三月十日﹐會稽楊維楨同貞居張伯雨諸人遊石湖﹐有侑者瓊英與坐﹐各爲花遊曲一章﹐詞情美麗﹐實一時之盛。

○嬉春體五首【錢塘湖上作一云賦俏唐體遺錢塘詩人學杜者。】

今朝立春好天气﹐況是太平朝野時。走向南鄰覓酒伴﹐還從西■﹝野上土下﹞買花枝。陶令久辭彭澤縣﹐山公祇愛習家池。宜春帖子題贈爾﹐日日春遊日日宜。

西子湖頭春色濃﹐望湖樓下水連空。柳條千樹僧眼碧﹐桃花一株人面紅。天气渾如曲江節﹐野客正是杜陵翁。得錢沽酒勿復較﹐如此好懷誰與同。

何處被花惱不徹﹐嬉春最好是湖邊。不須東家借騎馬﹐自可西津買蹋船。燕子繞林紅雨亂﹐鳧雛衝岸浪花圓。段家橋頭猩色酒﹐重典春衣沽十千。

入山十里淸涼國﹐三百樓臺迆■﹝辶裏﹞開。嶽王墳前弔東渡﹐隱君寺裏話西來。接果黃猿呼一个﹐探花白鹿走千回。風流文采湖山主﹐坡白應須屬有才。

楊子休官日日閒﹐桐江新棹酒船還。叮嚀舊客兼新客﹐漫浪南山與北山。好懷急就一斗飲﹐佳人能作五弦彈。君看此地經遊輦﹐彷佛春風夢未殘。

艸堂雅集﹕先生所謂嬉春體﹐卽老杜以「江上誰家桃樹枝﹐春寒細雨出疏籬」爲體也。先生自謂代之詩人爲宋體所梏﹐故多作此體變之云。

○六客詩

有客有客來洞庭﹐駕罔象兮驂奔鯨。千家含景雙龍精﹐玲瓏七竅羅天星。莫邪出匣鏗有聲﹐一鳴一止三千齡。

有客有客來西域﹐龍髙昂兮頸雌霓。腹如巴蚺鳳非翼﹐口牙夜光集月魄。奇聲劈山椎霹靂﹐道人因之寫胸臆。

有客有客來象山﹐渡靑海﹐飛龍灣。陪道主﹐登玉壇﹔吐星宿﹐呈瑯玕。出入爪甲冰雪寒。號鬼母﹐驚神肝﹐一聲吹裂虎豹關。

有客有客來文山﹐如金如鐵堅非頑。文山頹﹐不可攀﹐畱爾亦足消羣姦。靜以安﹐方以直﹔帶蒼玉﹐佩文石﹐文星燦然守玄默。

有客有客來赤城﹐碧梧風裁光瓏玲。音含太古文七星﹐直如赤絲淸如冰。洗秋壑﹐鳴秋聲﹐金舂玉應和以平。

有客有客來滈池﹐皤然其腹蠢以癡。曾太古﹐春風知﹐至今面肉凝如脂。祖龍朽腐不足奇﹐和風自活千年枝。

楊維楨七客者志﹕抱遺老人嘗得斷劍於洞庭湖緱氏子﹐煉爲笛﹔又得古琴於赤城﹐相傳賈師相故物﹔得胡琴於大陵呂氏﹔得管於杭老宮人所﹐云宋道君內府物﹔又得玉帶硯一﹐古陶甕一﹐硯爲文文山之手澤﹐甕爲秦祖龍藏中器也。旣而辟一室以居六者﹐老人時燕居其中﹐六者皆以客遇之﹐而又命之名焉。以鐵笛形如龍狀﹐而聲如龍吟也﹐故名之曰「洞庭鐵龍君」。以胡斛聲相近﹐琴又主於律﹐口噤以珠﹐而聲又如貫珠然﹐故名胡琴曰「西域斛律珠」。以象出於象山﹐而以其齒爲管﹐管又同於筒﹐故名之曰「象山管氏筒」。以古琴有焦尾材﹐又聲如秋聲﹐故名之曰「赤城焦氏秋」。硯本石﹐而玉帶文﹐且出文山氏﹐故名之曰「文山玉帶石」。古陶出於滈池君之墓也﹐盛酒於中﹐經歲不變﹐而折花其中﹐又能自葩實不死﹐故名之曰「陶氏太古春」。書洞庭﹐書西域者﹐紀異也。書文山者﹐尊忠臣也。書筒管而不書道君﹐書秋聲而不書秋壑﹐書太古春而不書滈池君﹐以其所遇非其主也。老人古之廉士﹐今之怪奇人也。以不遇於世﹐又自客六者之間而七焉﹐總而顏客之所曰「七客者之寮」。客主道人﹐而道人亦以客自目﹐蓋相忘於六者之間﹐不知主爲客﹐客爲主也。說光陰者﹐謂百代過客。人托一室於宇宙之內﹐𨿽亦客耳﹐人於形骸之外﹐有主客之分﹐是以物我相形﹐而閒閒之智﹐詹詹之言﹐鋒然而起﹐惟達者不與物競而與化往來﹐至我忘物物忘我﹐主客何有哉﹖道人旣自志﹐而且歌六客之詩云云。

○香奩八詠【並序錄四】

吳間詩社香奩八詠﹐無春芳才情者﹐多爲題所困。縱有篇辭﹐鄙婦學妝院體﹐終帶鄙狀可醜也。晚得玉樹餘音爲甲﹐而長短句﹑樂府絕無可拈出者。一日﹐云庵王先生寄示踏莎行八闋﹐讀之驚喜。先生蓋松雪翁門人﹐今年八十又三矣。而堅彊淸爽﹐出語娟麗﹐此殆爲月中神仙。謹付翠兒度腔歌之﹐又評付龍洲生附八詩後繡梓﹐以見王孫門中舊時月色﹐𨿽曰喪亂﹐固無恙也。至正丙午春三月初吉﹐錦■﹝穴上委下﹞老人楊維楨序【按此序錄自鐵崖逸編卷七﹐亦見鐵崖復古詩集卷五香奩集序﹐異文甚夥。如「晚得玉樹餘音爲甲」句﹐復古詩集作「晚得玉樓子八作﹐眾推爲甲」﹔「𨿽曰喪亂」﹐復古詩集作「𨿽閱喪亂」﹔似均當從攺。】。

金盆沐髮

月奩勻面

玉頰啼痕

黛眉顰色

金盆沐髮

華淸春晝賜溫泉﹐綰脫靑絲散一編。翠雨亂跳花底月﹐黑雲半捲鏡中天。銅仙盤冷添甘露﹐玉女盆傾拾翠鈿。攏得雲鬟髙一尺﹐罟冠新上玉臺前。

月奩勻面

一片淸光照膽寒﹐玉容滿鏡掩飛鸞。素娥照見黃金闕﹐絳雪鎔開白玉盤。翠點柳尖春未透﹐紅生櫻顆露初幹。好風爲我披羅幙﹐一朵芙蓉正面看。

玉頰啼痕

天然玉質洗鉛華﹐怪底偏將半面遮。紅滴香冰融獺髓﹐彩黏膩雨上梨花。收幹通徳言難盡﹐點濕明妃畫莫加。聚得斑斑在何處﹖軟綃寄與薄情家。

黛眉顰色

按樂圖開列畫堂﹐春愁何獨損淸揚。蜀山煙雨雙尖瘦﹐漢柳風霜兩葉蒼。索畫未成京兆譜﹐欲啼先學壽陽妝。蕭郎忽有歸期報﹐喜得天庭一點黃。

詩藪﹕廉夫香奩八詠﹐「收幹」云云「索畫」云云「銅仙」云云「翠點」云云﹐皆精工刻骨﹐古今綺辭之極﹐然是曲子語約束入詩耳。句稍參差﹐便落王實甫﹑關漢卿。

○小遊仙十二首【錄一】

麻姑今夜過靑丘﹐玉醴催斟白玉舟。莫向外人矜指爪﹐酒酣爲我擘箜篌。

詩藪﹕夢得竹枝﹐長吉錦囊﹐飛卿金荃﹐致光香奩﹐唐人各擅。至老鐵乃奄四家有之。如「勸郎莫上」云云﹐其宛麗夢得靡加﹔「麻姑」云云﹐其瑰崛長吉莫過。

○元夕與婦飯

問夜夜何其﹐睠玆燈火夕。月出屋東頭﹐照見琴與冊。老婦紀節序﹐淸夜羅酒席。右蠻舞裊裊﹐左瓊歌昔昔。婦起勸我酒﹐壽我歲千百。仰唾天上蜍﹐誓作酒中魄。勸君飲此酒﹐呼月爲酒客。婦言自可聽﹐爲之浮大白。

鐵网珊瑚﹕老婦曰﹕人言「天孫思妃不如月娥守孤」﹐不知羿婦相棄以奔﹐曷若織女相望以久之愈也。

○廬山瀑布謠【並序】

甲申秋八月十六夜﹐予夢與酸齋仙客遊廬山﹐各賦詩。酸齋賦彭郎詞﹐予賦瀑布謠。

銀河忽如瓠子決﹐瀉諸五老之峯前。我疑天仙【一作「孫」。】織素練﹐素練脫軸垂靑天。便欲手把【一作「借」。】並州翦﹐翦取一幅玻璃煙。相逢云石子﹐有似捉月仙。酒喉無耐夜渴甚﹐騎鯨吸海枯桑田。居然化作十萬丈﹐玉虹倒掛淸泠淵。

堯山堂外紀﹕至正甲申秋八月十六夜﹐楊廉夫夢與酸齋仙客遊廬山﹐各賦詩。酸齋賦彭郎詞﹐廉夫賦瀑布謠。詰旦﹐以語富春吳復。復拍幾大叫曰「酸齋之詞﹐滑稽謔浪﹐固風流才仙﹔而先生之謠﹐雄偉俊逸﹐眞天仙也。」

○佛頂菊

蓮社淵明手自栽﹐頭顱終不惹塵埃。東籬若爲摩挲看﹐西域親曾受記來。妙色盡從枝上發﹐慧香直奔腦門開。明年九月重陽節﹐再托摩耶聖母胎。

七修類稿﹕元人謝伯理﹐居松之泖湖﹐富而好禮﹐構光淥亭爲宴樂之所。九日﹐會友於其間﹐有園丁以佛頂菊花方開﹐獻之筵間求詩﹐眾爲賦之。時鐵笛道人楊廉夫在座﹐走筆云云。座客顧仲瑛奉觴稱曰「先生之作﹐誠可謂虎穴得子矣﹗」

○王烈婦詩

介馬馱馱百里程﹐靑楓一夜血詩成。祇應劉阮桃花水﹐不似巴陵漢水淸。

南濠詩話﹕宋王烈婦靑楓嶺事﹐昭灼在人耳目﹐士大夫過而題詩者甚眾。楊廉夫詩云云。後廉夫得夢悔之﹐乃更作詩﹐有「寧從湘瑟聲中死﹐不向胡笳拍裏生」之句﹐則與前詩迥不侔矣。

○攺作

天隨地老妾隨兵﹐天地無情妾有情。指血嚙開云嶠赤﹐苔痕化作雪江淸。願從湘瑟聲中死﹐不逐胡笳拍裏生。三月子規啼斷血﹐秋風無淚寫哀銘。

髙坡異纂﹕楊廉夫題臨海王節婦詩云云。後廉夫無子。一夕﹐夢一婦人謂曰「爾知所以無後乎﹖」曰「不知。」婦人曰「爾憶題王節婦詩乎﹖爾𨿽不能損節婦之名﹐而心則傷於刻薄﹐毀謗節義﹐其罪至重﹐故天絕爾後。」廉夫旣寤﹐大悔﹐遂更作詩云云。後復夢婦人來謝。未幾﹐果得一子。

○題劉阮山

兩壻原非薄幸郎﹐仙姬已識姓名香。問渠何事歸來早﹐白首糟糠不下堂。

南濠詩話﹕元微之題劉阮山詩云云。後元遺山詩云云。予頃見楊廉夫詩迹﹐亦有是作﹐云云。較之二元﹐情致不及﹐而忠厚過之。

○題宋宮觀潮圖

八月十八睡龍死﹐海龜夜食羅剎水。須臾海劈龕赭門﹐地捲銀濤薄於紙。艮山移來天子宮﹐宮前一箭隨西風。劫灰欲洗蛇鬼穴﹐婆畱朽鐵猶爭雄。望海樓頭誇景好﹐斷鰲已走金銀島。天吳一夜海水移﹐馬蹀沙田食沙艸。崖山樓船歸不歸﹐七歲呱呱啼軹道。

七修續稿﹕嘗於先輩葉南屏家見元人題宋宮觀潮圖詩﹐皆雄富雅健﹐感慨悲壯。因假回錄之。楊維楨詩云云。練川嚴恭出宋宮觀潮圖索餘詩爲首唱﹐且曰﹕得奇語﹐始可抗浙江之奇觀。繼遣「金露澆渴穎﹐飲酣爲之吐錦橐」句。時至正廿年秋八月初﹐楊維楨在玄白亭﹐試奎章龍香寶劑﹐書。

○大暑燕朱氏玉井香賦詩

朱公神仙人﹐冰雪照肺腑。祖帑閱羽化﹐祖書在冊府。門掩一畝宮﹐虹梁跨風渚。喬木八九株﹐梧桐雜槐櫸。中有玉井香﹐銀云灑零雨。俗士不必來﹐佳朋來不拒。煮茶不無童﹐謀酒自有婦。核破玉刃霜﹐【大桃。】筩捲金莖露。【上聲讀。】方響歌洞仙﹐自題舞魔女。梧溪斥琴操﹐【主者極能評詩﹐謂梧溪子儗琴操爲失體﹐可揩鐵雅鳳陎云。】海嶽訂畫譜。【米老爲書家三變也。】棹歌發復畱﹐冰花涼欲語。焉知人間世﹐大火虐如虎。

好古堂書畫記﹕楊鐵崖書一軸云﹕至正景午大暑﹐燕於朱氏玉井香﹐賦詩十有二韻。書似西枝﹑玉海﹑鸐屋三才子共和之。云云。箕尾叟在艸玄閣書﹐東魯先生考校。

○贈僧一初

一初闍黎諸法解﹐吹得道人雙劍簫。大道不知宗北秀﹐看山直欲盡南條。

六研齋筆記﹕元僧仁一初﹐隱富陽妙智寺。楊廉夫與之善。廉夫鐵篴﹐惟一初能吹。楊贈之詩云云。

○詠史

買妾千黃金﹐許身不許心。使君自有婦﹐夜夜白頭吟。

又

生爲仲卿婦﹐死逐仲卿棲。廬江同樹鳥﹐不過別枝啼。

詩藪﹕老鐵詠史如雲云。此類甚眾﹐亦大是伎倆人。然惟二十字可耳﹐更八字便入晚唐。

○玉鏡臺

郎贈玉鏡臺﹐妾掛菱花盤。安得咸陽鏡﹐照郎心肺肝。

○采蓮曲

東湖采蓮葉﹐西湖采蓮花。一花與一葉﹐持較阿侯家。同生願同死﹐死葬淸泠窪。下作鎖子藕﹐上作雙頭華。

○洞庭曲

道人鐵笛響﹐半入洞庭山。天風將一半﹐吹度白銀灣。

又

仙橘大於斗﹐浮之過洞庭。江妃渾未識﹐喚作楚王萍。

又

海上雙雷島﹐渾如灩澦堆。乖龍拔山腳﹐飛渡海門來。

○桂水五千里

桂水五千里﹐瀟湘雨气空。衡山七十二﹐望見女英峯。

詩藪﹕宋樂府小詩殊寡﹐元惟楊廉夫才情縹緲﹐獨步當代﹐名下士信無虛也。如雲云﹐云云﹐酷是六朝。又洞庭曲云云﹐率超異神俊﹐追蹤謫仙﹐非宋元語。

案﹕鐵崖樂府桂水五千里別自一題﹐非洞庭曲。

○席上作

江南處處烽煙起【江南處處烽煙起七修類稿﹝乾隆耕煙堂刊本﹞卷二十一引作「山前日日風塵起」。下一「烽煙」亦作「風塵」。】﹐海上年年禦酒來。如此烽煙如此酒﹐老夫懷抱幾時開﹖

遵聞錄﹕張士誠以厚幣招楊廉夫甚急﹐勉行至姑蘇。適元以龍衣禦酒賜士誠﹐廉夫因飲禦酒﹐遂作詩云云。士誠聞之默然﹐遂不彊畱。

七修類稿﹕張士誠開宏文館﹐固延致之。廉夫心知其異圖也﹐至無一字一語﹐終日酒酣臥睡。一日﹐朝廷頒酒於士誠﹐廉夫以指寫塵桌一絕云云。張見之﹐知終不就﹐遂放歸。至天朝革命﹐又令近臣促入京師。廉夫托疾固辭﹐知不可得也﹐作詩縊死。其詩云「天子來徵老秀才﹐秀才懶下讀書臺。商山肯爲秦嬰出﹖黃石終期孺子來。太守免勞堂下拜﹐使臣且向日邊回。袖中一管春秋筆﹐不爲旁人取次裁。」二詩事熟誦人口。然考貝廷臣所作之傳﹐則廉夫於士誠處未嘗到也。曾獻五論﹐並復書直詆所用非人﹐洪武三年正月﹐又嘗至京師﹐有疾回。或者廷臣之傳﹐尙當信也。

案﹕堯山堂外紀載楊鐵崖不赴召﹐有詩「商山」云云。明太祖閱之﹐乃云「老蠻子欲吾殺之以成名耳。」遂放回。卽鐵崖集亦載此作﹐特句法小異。七修類藳至有作詩縊死云云。不知太祖初卽位﹐遣詹同文幣徵﹐維楨賦老客婦謠以見志﹐故宋景濂有「不受君王五色詔﹐白衣宣至白衣還」之句。若「商山」「黃石」一詩﹐乃福建邱葵﹐爲宋秀才﹐不赴元世祖之徵而作﹐見本集﹐題爲禦史馬伯庸達魯花赤徵幣不出有述。林霍詩話亦載是詩。同安縣誌邱葵載入儒林﹐亦有卻聘述詩事﹐卒後配享朱子祠。更按閩書稱宋末科舉廢﹐葵杜門勵學﹐居海嶼中﹐自號釣磯翁﹐著書甚夥。

○老客婦謠

老客婦﹐老客婦﹐行年七十又一九。少年嫁夫甚分明﹐夫死猶存舊箕帚。南山阿妹北山姨﹐勸我再嫁我力辭。涉江采蓮﹐上山采蘼﹐采蓮采蘼﹐可以療饑。夜來道過娼門首﹐娼門蕭然驚老醜。老醜自有能養身﹐萬兩黃金在纖手。上天織得云錦章﹐繡成願補舜衣裳。舜衣裳﹐爲妾佩﹐古意揚淸光﹐辧妾不是邯鄲娼。

藝苑巵言﹕髙皇帝徵廉夫修元史﹐欲官之。廉夫作老客婦謠示不屈【老客婦謠「謠」字原無﹐據藝苑卮言﹝歷代詩話續編本﹞卷六補。】﹐乃放之歸。

案﹕珊瑚木難謠後注有「臣會稽楊維楨上」七字。

珊瑚木難﹕詹同文撰老客婦傳﹐老客婦者﹐會稽楊維楨先生。以髙科進士仕有元三十年﹐今行年幾八十﹐而新天子以前朝老文學﹐思一見之﹐將延入禮筵文館﹐遣翰林詹同文奉幣詣門起之。先生以「老客婦」謝使者曰「豈有八十歲老婦﹐去木不遠而再理嫁者耶﹖」明年﹐又遣松江別駕追趣不已﹐賦老客婦詞一首﹐徹黈聽曰「皇帝以吾之能以能之﹐非殫吾所不能則否﹐否則惟有蹈海死耳。」上允之。已而﹐賜安車詣闕廷﹐畱百有二十日。禮文畢﹐史統定﹐卽以白衣丐骸骨。上成其志。弗受爵賞﹐仍給安車還山。史館冑監之士﹐祖帳西門外﹐行路之人﹐望之如神仙異人。吁﹐客婦之謠伸矣﹗

○鐘山詩

鐘山千仞楚天西﹐玉柱曾經禦筆題。云護金陵龍虎壯﹐月明珠樹鳳凰棲。气吞江海三山小﹐勢壓乾坤五嶽低。願效華封陳敬祝﹐萬年聖壽與天齊。

七修類稿﹕太祖初召楊廉夫見﹐令賦鐘山詩﹐援筆立就﹐云云。太祖曰「此詩值一千貫﹐今日庶事方殷﹐姑賜五百貫過日【按﹕此條引自七修類稿卷十二﹐此下接「塗人鄧伯言見﹐亦命賦鐘山詩」云云﹐則「過日」二字似當屬下。】。」

○無題效商隱體四首【與袁子英同賦。】

當軒隊子立紅靴﹐龜甲屏風擁絳紗。公子銀瓶分汗酒﹐佳人金勝翦春花。曲調靑鳳歌聲轉﹐觥進黃鵝舞勢斜。五十男兒頭未白﹐臨流洗馬走紅沙。

主家院落近連昌﹐燕子歸來舊杏梁。金埒近收靑海駿﹐錦籠初教雪衣娘。捲衣甲帳春容曉﹐吹笛西樓月色涼。今夜阿鴻新進劇﹐黃金小帶荔枝裝。

二月皇都花滿城﹐美人多病苦多情。一雙孔雀行瑤圃﹐十二飛鴻上錦箏。酒掬眞珠傳玉掌﹐羹分甘露倒銀罌。不堪容易少年老﹐爭遣狂夫作後生。

天街如水夜初涼﹐照室銅盤璧月光。別院三千紅芍藥﹐洞房七十紫鴛鴦。繡靴蹋踘句驪樣﹐羅帕垂彎女直妝。願汝康彊好眠食﹐百年歡笑未渠央。

○句

小洞桃花落香雪﹐大堤楊柳舞晴煙。

歸田詩話﹕楊廉夫詩「公子」云云「金埒」云云。又云云。皆言宴賞遊樂之意﹐亦其平生性格所好也。

○句

安危豈料關天步﹐生死猶能系俗情。

歸田詩話﹕詩社以楊妃襪爲題﹐楊廉夫一聯云云。題目𨿽小﹐而議論甚大﹐所以諸人莫能及。

●元詩紀事卷十七

侯官陳衍輯

朱仲明

楊得祿

汪志堅

胡元罙

程維巖

胡祥

柯九思

哲理野臺

焦文烱

斡玉倫都

甘立

項炯

胡助

雅琥

楊瑀

赫徳爾

林泉生

何正

黃鎭成

陳楚春

◆朱仲明

仲明字��﹐號北軒﹐休寧人。

大有年

○大有年

五穀皆登幾載無﹐今秋端不負菑畬。已欣億秭倉箱積﹐肯數尋常儋石儲。卦象曾占天上火﹐牧人應協夢中魚。麟經二百餘年久﹐似此丰穰僅一書。

元詩癸集﹕近於休寧陳氏得明經書院考評一冊﹐乃其先世定宇先生櫟遺筆也。泰定間﹐有小桃源詩盟﹐定宇以大有年爲題﹐得三百三十七卷﹐與星源胡初翁存庵定其甲乙﹐加之評騭。取中者三十名﹐一曰都魁﹐卽仲明捲﹔二曰亞魁﹐爲康衢遺民捲。其對仗可采者﹐如康衢遺民云云。二十六名程維巖云云。二十九名胡祥雲云﹐亦能切題。余捲語多陳腐。

◆楊得祿

得祿字��﹐休寧人。

大有年

○大有年

乃夢維魚卜歲登﹐東臯南畝力深耕。一犂春雨欣沾足﹐百谷秋風喜用成。作息不知蒙帝力﹐謳歌聊以樂吾生。重書大有光千古﹐鼓腹含哺樂太平。

明經書院考評﹕第五名﹐胡初翁存庵評曰﹕首聯淸妥﹐次聯平易﹐絕似陸放翁調度。

◆汪志堅

志堅字��﹐祁門人。

大有年

○大有年

五十年無赤白囊﹐民安田井樂畊桑。雞豚社雨家家酒﹐■﹝禾罷﹞稏外風處處香。已驗天文占斗覆﹐剩收地利應金穰。王風喜值時雍盛﹐仰祝皇圖日月長。

明經書院考評﹕第八名。存庵評曰﹕首聯句法秀整﹐次聯亦襯貼不苟﹐當是作者。

◆胡元罙

元罙字��﹐黟縣人。

大有年

○大有年

時和歲稔樂無邊﹐大有堪書續魯宣。居積囷禾皆萬億﹐佇看斗米只三錢。花村月照犬無吠﹐化國日長人醉眠。童叟相觀皆額手﹐從玆深願屢丰年。

明經書院考評﹕第十六名。存庵評曰﹕後聯詩人之詩也。

◆程維巖

句

○句【大有年】

史筆特書當繼魯﹐詩聲播頌載歌周。【詳朱仲明下。】

◆胡祥

句

○句【同上】

易地時沾沛然雨﹐平疇輕拂快哉風。【同上】

◆柯九思

九思字敬仲﹐仙居人。蔭補華亭尉﹐不就。官至學士院鑑書博士。自號丹丘生﹐有丹丘生稿。

宮詩十五首

送趙虛一還金陵書虞翰林詩後

蘇文忠天際烏雲卷九首

至順初上嘗禦奎章閣太禧使明理董阿中書左丞趙世安大司農卿哈喇八兒侍上從容詢求江南士臣九思以韓性張翥應詔上曰俟修皇朝經世大典畢卿至江南刊梓時可親爲朕召此二人者來試之館閣臣九思再拜曰幸甚後有近臣自南使還者上問此二人其人亦曰佳士上頗悅後竟因循遂隔今舉事玉山思之泫然流涕玉山請詩以記因爲四十字以寄二子云

酬陸友仁城南雜詩十首

題趙松雪春山圖

題文與可畫竹

題畫二首

句

○宮詩十五首

萬國貢珍陳玉陛﹐九賓傳贊捲珠簾。大明前殿筵初秩﹐勛貴先陳祖訓嚴。

自注﹕凡大宴﹐世臣掌金匱之書﹐必陳祖宗大紮撒以爲訓。

黑河萬里連沙漠﹐世祖深思創業艱。數尺闌干護春艸﹐丹墀畱與子孫看。

自注﹕世祖建大內﹐命移沙漠莎艸於丹墀﹐示子孫毋忘艸地也。

親王上璽宴西宮﹐聖祚中興慶會同。爭捲珠簾齊仰聖﹐瑞云捧日禦天中。

自注﹕天歷元年十二月二十七日﹐篤憐帖木兒怯薛﹐第二日寶房內對速古兒赤﹑明裏董阿平章﹑月魯不花右丞﹑大都赤哈剌八﹑��尙書�有來﹐典瑞院官吉寶兒﹑同僉答失蠻﹑經歷柯都事奏﹕十月二十三日﹐上都送寶來的時分﹐興聖殿禦宴﹐其間有五色祥雲捧日當殿。本院官院判鄭立﹑經歷張符﹑都事柯九思等與眾於殿前﹐一同仰觀﹐鬱鬱紛紛﹐非霧非煙﹐委系卿云現。似這般祥瑞應時呵﹐如今與省家文書行移國史院﹐標寫入史呵﹐怎生奉聖旨﹐您每行文書者。

四海升平一事無﹐常參已散集諸儒。傳宣羣玉看名畫﹐先進開元納諫圖。

自注﹕凡禦覽法書名畫﹐羣玉內史掌之。

萬里名王盡入朝﹐法宮置酒奏簫韶。千官一色眞珠襖﹐寶帶攢裝穩稱腰。

自注﹕凡諸侯王及外番來朝﹐必錫宴以見之﹐國語謂之質孫宴。質孫﹐漢言一色﹐言其衣服皆一色也。

官家明日慶生辰﹐準備龍衣熨帖新。奉禦進呈先取旨﹐隋珠錯落間奇珍。

自注﹕禦服多以大珠盤龍形﹐嵌以奇珍﹐曰鴉忽﹐曰喇者﹐出自西域﹐有直數十萬定者。

傳宣太府頒宮錦﹐近侍承恩拜榻前。制得袍成天未曉﹐著來香殿賀新年。

自注﹕臘前分賜近臣襖材﹐謂之拜年段子。

鳳城女樂擁祥煙﹐梵座春遊浹管弦。齊望彩樓呼萬歲﹐柘黃止在五云邊。

自注﹕故事﹕二月十五日迎帝師遊皇城﹐宮中結彩樓親觀之。

花明晝錦柳搖絲﹐仙島陪鑾濯禊時。曲水番成飛瀑下﹐逶迆銀漢接淸池。

自注﹕故事﹕上巳節錫宴於萬歲山。

儒臣春值奎章閣﹐玉陛牙牌報未時。仙仗已回東內去﹐牡丹花畔得圍棋。

自注﹕上日禦奎章﹐報未時則還內殿矣。

玉椀調冰湧雪花﹐金絲纏扇繡紅紗。彩箋禦制題端午﹐勅送皇姑公主家。

自注﹕皇姑者﹐魯國大長公主﹐皇后之母也。天歷二年端午﹐上賜甚厚﹐並禦詩送之。

觀蓮太液泛蘭橈﹐翡翠鴛鴦戲碧苕。說與小娃牢記取﹐禦衫繡作滿池嬌。

自注﹕天歷間禦衣多爲池塘小景﹐名曰滿池嬌。

珠宮錫宴慶迎祥﹐麗日初隨彩綫長。太史院官新進歷﹐榻前一一賜諸王。

自注﹕每歲日南至﹐太史進來歲歷日。

元戎承命獵郊坰﹐勅賜新羅白海靑。得雋歸來如奏凱﹐天鵝馳送入宮庭。

自注﹕海靑者﹐海東俊鶻也。白者尢貴﹐有數十金者。

玉漏藏機水暗流﹐眞珠射日動燈球。偶人自解開靑瑣﹐髙拱龍牀報曉籌。

自注﹕大明殿有燈漏﹐飾以眞珠﹐內爲機械﹐以小木偶人十二捧十二相屬﹐每辰初刻﹐偶人相代開小門﹐出燈外板上﹐直禦牀﹐立捧辰所屬以報時。

西湖竹枝集﹕宮詞追王建﹐墨竹法文湖州﹐名重當時云。

梧溪集﹕題柯博士敬仲宮詞後﹕帝作奎章儗石渠﹐花明長日幸鑾輿。丹丘詞气淩司馬﹐封禪何如諫獵書。

○送趙虛一還金陵書虞翰林詩後

詞臣通籍侍金閨﹐天語從容問舊蹊。云外山髙龍虎踞﹐人間松老鳳凰棲。翰林擬詔當紅藥﹐道士疏封出紫泥。更賜金錢祠泰畤﹐寥陽前殿麗璇題。

艸堂雅集﹕虞翰林詩並序曰﹕天歷二年三月廿五日﹐集侍立延閣﹐上顧問集﹕「嘗至金陵否﹖」集謹對曰「嘗到。」又曰「冶亭是汝所題﹖往年八九至其處﹐新松當長茂矣。」集謹對曰「是未種松時到也。」近臣奏言「道士趙虛一所種也。」上曰「然已升觀爲宮﹐汝知之乎﹖」集謹對曰「臣奉敕題榜賜之矣。」是日歸﹐虛一來別﹐歸江南﹐卽告以聖上不忘冶亭之意。又三日﹐吳大宗師持捲來索詩贈行﹐因錄所得如上云。詩曰「春明晝侍奎章閣﹐聖上從容問冶亭。爲報仙都趙眞士﹐新松好護萬年靑。」

○蘇文忠天際烏雲卷九首

山中覆【一作「見」。】鹿拾蕉葉﹐眼底生花二月明。不道人生俱夢裏﹐新詩猶話夢中情。

綠窗度曲初含笑﹐銀申彈箏不露尖。人生莫待頭如雪﹐華屋春宵酒屢添。

雲中初下勢如驚﹐白鳳蹁躚雪色翎。多少舊遊歌舞地﹐不堪回首又重經。

桃花扇底露唇紅﹐不【一作「無」。】復梳妝與眾同。一曲山香春去也﹐【一作「意動」。】荼■﹝艸縻﹞無語謝東風。

一顆摩尼不染塵﹐瑤池玄圃度千春。寥陽殿裏云深處﹐誰是當時解佩人﹖

三月旌旗幸玉泉﹐牙檣錦纜禦龍【一作「淸」。】船。千官車騎如雲湧﹐【一作「擁」。】楊柳梢頭月色娟。

長憶眉庵鶴髮翁﹐舊時阿閣贊皇風。如今流落那堪說﹐黼黻文章似夢中。

鼓瑟湘靈欲斷魂﹐洞庭風【一作「波」。】浪不堪論。【一作「閒」。】遙知舊賜宮袍【一作「文窗」。】錦﹐雙袖龍鐘總淚痕。

興聖宮中坐落花﹐詩成應制每相誇。廬山面目秋來好﹐自杖靑藜步白沙。

自跋﹕此卷天歷間得之都下﹐余愛坡翁所書之事﹐俊拔而淸麗﹐令人持玩不忍釋手﹐故侍書學士虞公見而題之。余攜歸江南﹐會荊溪王子明同余所好﹐攜之而去。他日再閱於環慶堂﹐俯仰今昔﹐爲之慨然﹐因走筆盡和卷中之詩以舒其悒郁之气。傍觀者子明之兄徳齋﹑淮南潘純﹑金壇張經﹑長安莫浩。至正三年夏五月﹐丹丘柯九思書。

○至順初上嘗禦奎章閣太禧使明理董阿中書左丞趙世安大司農卿哈喇八兒侍上從容詢求江南士臣九思以韓性張翥應詔上曰俟修皇朝經世大典畢卿至江南刊梓時可親爲朕召此二人者來試之館閣臣九思再拜曰幸甚後有近臣自南使還者上問此二人其人亦曰佳士上頗悅後竟因循遂隔今舉事玉山思之泫然流涕玉山請詩以記因爲四十字以寄二子云

二美人間少﹐胡爲滄海涯。文章聯璧貴﹐聲譽九重知。宣室今無召﹐丘園謾有詩。蒼梧云靉靉﹐回首淚空垂。【艸堂雅集】

○酬陸友仁城南雜詩十首【錄有注三首】

尺五城南憫忠閣﹐平壤歸來有所思。魏徵不作碑已僕﹐朝廷久乏諫諍姿。【憫忠閣乃唐時建﹐薦徵髙麗戰沒之士。】

尺五城南故國基﹐武元皇帝有穹碑。苔痕手剝推終始﹐載記他年備拾遺。【金太祖也。】

尺五城南話往年﹐妝臺明月媚華筵。歡娛未了聞笳鼓﹐岐國雙娥鏁翠煙。【妝臺者﹐金章宗所築﹐以貯李宸妃。章宗嘗曰「二人土上坐。」宸妃應聲曰「一月日邊明。」章宗大悅。我太祖皇帝伐金之初﹐金宣宗嘗獻岐國公主以請和﹐故云。】

艸堂雅集。

○題趙松雪春山圖

落花飛絮春日間﹐散策深材獨往還。�成應對�人語﹐好似西湖西畔山。

丹丘生藳﹕附注﹕此紀管仲姬畫眉時語也。

○題文與可畫竹

湖州放筆奪造化﹐此事世人那得知。跫然何處見生气﹐彷佛空庭月落時。

元詩選﹕按敬仲善畫竹石﹐得筆法於文同。嘗自謂寫幹用篆法﹐枝用艸書法﹐葉用八分﹐或用魯公撮筆法﹐木石用金釵股﹑屋漏痕之遺意﹐然其生意飛動﹐有龍翔鳳翥之狀。此詩所謂生气﹐非敬仲不能道也。

○題畫二首

春濃不放小禽棲﹐白髮衝冠向曉啼。簾幕半開人未起﹐樓臺風暖日猶低。

春風嬌軟綠陰肥﹐上苑鶯花紫翠圍。卻向後宮深院裏﹐一枝閒自理金衣。

南濠詩話﹕柯博士九思在奎章日﹐得出入內廷。後失寵﹐退居吳下。虞文靖公作風入松詞贈之﹐中亦微露此意。予聞柯嘗畫白頭﹑黃鸝﹐題詞二絕云云。

○句

夜雨推篷寫松石﹐焚香何處獨題詩。

雲林遺事﹕元鎭旣散其田﹐而稅未及推。入國朝﹐催科者坌集﹐元鎭逃去﹐潛於蘆葦中﹐爇龍涎香﹐竟蹤迹得之。故柯九思詩云云﹐蓋道其實也。

又

雲飄五鳳層樓矗﹐日繞羣龍法駕來。

鴛序久陪蒼水使﹐鳳池曾賦紫薇郎。【詳趙孟俯下。】

◆哲理野臺

哲理野臺字��﹐��人﹐占籍吳縣。天歷元年領鄕薦。

題水村圖

○題水村圖

四野漫漫水接天﹐孤村林木似凝煙。莫言此地無車馬﹐自是髙人遠市廛。【詳錢仲鼎下。】

◆焦文烱

文烱字仲明﹐淮陽人。

夜直

○夜直

憶昨停驂便殿西﹐柳溝風軟絮沾泥。一彎月子梨花上﹐冷浸香雲伴鳥棲。

梧溪集﹕右社稷署奉禮郎焦君追念先朝眷遇之隆而作也。少由文皇東宮時說書﹐爲前職而卒。白君之次子日誦其詩﹐手寫詩意圖。

◆斡玉倫都

斡玉倫都﹐字克莊。

道園學古錄﹕奎章閣典簽玉倫都嘗以禮記舉進士﹐從予成均﹐於閣下又爲僚焉。

又﹕斡君克莊曰﹕人樵於山﹐我樵於海﹔海無木﹐俟有浮槎斷梗至吾前者取之。故自命海樵子。

訪周古象不遇畱題

○訪周古象不遇畱題

事親未必可曾參﹐職分當爲每愧心。今�風來飄忽動﹐抱琴更入白雲深。

中洲野錄﹕周古象﹐蘄水人﹐生元末。事親孝﹐遭喪亂﹐入贅於淮﹐不見笑容。妻詰之﹐告以故﹐遂歸尋母葬之﹐廬墓二年。妻亡﹐終身不娶。淮西僉事斡克莊求見不遇﹐畱題云云。復爲立孝裏門。

◆甘立

立字允從﹐大梁人。辟爲奎章閣史﹐至丞相掾卒。

烏夜啼曲

和完學士晚出麗正門

句

○烏夜啼曲【烏夜啼曲原作「夜烏啼曲」﹐據西湖竹枝集攺。下同。】

月落城上樓﹐烏啼樓上頭。一啼海色動﹐再啼朝景浮。馬鳴黃金勒﹐霜滿翠羽裘。烏啼在何處﹖人生多去畱﹗

西湖竹枝集﹕平日學文﹐自負爲臺閣體。詩善煉飭﹐脫去凡近。其烏夜啼曲可配古樂府云。

○和完【一作「宋」】學士晚出麗正門

暮光霞彩炫金題﹐絳闕髙居雉堞低。上相樓臺連禦苑﹐中郎車騎過沙堤。皁雕孤捩淩雲翮﹐紫燕雙翻踣雪蹄。回首上林涼月夜﹐蘂珠多是鳳鸞棲。

詩藪﹕全篇整麗﹐首尾勻和。

○句

皁雕孤捩淩雲翮﹐紫燕雙翻踣雪蹄。【詳趙孟俯下。】

詩藪﹕甘允從云云。

◆項炯

炯字可立﹐臺之臨海人。

吳宮怨

公莫舞

空井辭

江南弄

○吳宮怨

繡楣灑黃粉﹐椒壁漲紅靑。倚檐樹如鬼﹐深艸蛇夜鳴。髑髏已無淚﹐古恨埋石扃。

大雅集﹕鐵雅評曰﹕十字憯過牛鬼﹐髑髏無淚﹐尢勝無語。

○公莫舞

龍蟠錦帳金奕奕﹐虎旗無際人馬立。肉林垂■﹝亡上皿下﹞陵阜赤﹐萬甕行酒晴虹濕。大蛇中斷狂魄滅﹐重瞳無光射寶玦。雷憤風愁三尺鐵﹐河山未必如瓜裂。老荒捽珥語公莫﹐頭上靑天懸日月。

大雅集﹕鐵雅評曰﹕錦囊子有奇語無此奇气。

○空井辭

石蘭古蘚靑蓮錢﹐老梧石罅孤根懸。下有一斗琉璃泉。轆轤不鳴修綆斷﹐蛛网蒙蒙梧葉幹。

○江南弄

篁深雨過月色靑﹐濕螢幾點風穿欞。秋聲滿江龍一吟﹐江空漠漠懸疏星。鳳皇城頭石花吐﹐雷擊老樹蛇骨腥。鬼雄騎黿潮際上﹐暗藤如山走漆鐙。

元詩選﹕其古樂府如空井辭﹑江南弄等篇﹐酷似李長吉﹐惜不多傳。

◆胡助

助字古愚﹐一字履信﹐婺州東陽人。舉茂才﹐官至太常博士。有純白類藳。

純白齋類藳﹕純白先生自傳﹕監察禦史周公景遠薦江浙士之博學通經能古文宜居館閣者七人﹐首胡石塘﹑徐方谷﹐而先生與焉。劉公輔之時爲臺郎﹐贈詩有曰「作者七人爾﹐君才十倍加。」

又﹕取莊子漢陰抱甕語﹐自號純白道人。

上京紀行詩

龍門行

灤陽十詠

上京紀行見玉泉山下荷花

楡林

槍竿嶺二首

再賦李老谷

過桓州

題望都鋪

偶題

宿牛羣頭

禦花園

隱趣園八詠

○上京紀行詩【七首】

同呂仲實宿城外早行

昌平

居庸關

懷來道中

李老谷

赤城

鰲峯

同呂仲實宿城外早行

我行得良友﹐夜宿建徳門。晨徵帶殘雨﹐華星綴云陰。局轡乘羸馬﹐沿途共笑言。兩京隔千里﹐气候殊寒暄。聲利汩淸思﹐山川發雄文。平生所未到﹐扈蹕敢辭煩﹖愧予雁鶩姿﹐亦復陪鸞鵷。歷歷紀瑰偉﹐一見勝百聞。玆遊償夙願﹐庶用歸田園。

昌平

經過昌平縣﹐實惟劉子鄕。當時直言策﹐至今有耿光。功名眞瑣瑣﹐气節橫八荒。斯人寧復見﹐閱世徒慨慷。奉祠表諫議﹐化俗崇賢良。賊臣偶同裏﹐遺臭亦難忘。嚴程懼稽緩﹐古迹嗟莫詳。揮鞭事前邁﹐居庸翠蒼蒼。

居庸關

居庸古關塞﹐老我今見之。天險限南北﹐亂石如城陴。朝光暎蒼翠﹐徵袖涼颸颸。澗谷四十里﹐崖巒爭獻奇。禽鳥鳴相和﹐艸木蔚華滋。佛鑪架巖上﹐疏泉匯淸池。民居亦棋布﹐機磑臨山陲。淸幽入行李﹐緩策遂忘疲。黃屋年年度﹐深仁育黔黎。從官多名儒﹐山石徧題詩。伊余備史屬﹐斐然愧文辭。矧玆中興運﹐歌誦職所宜。皇靈符厚徳﹐豈曰恃險巇。

懷來道中

百千僦一馬﹐日行百餘里。未明卽戒途﹐將至輒中止。人困馬思睡﹐馬疲徒用箠。驅馳失情性﹐老病侵髮齒。可憐翰鞅掌﹐豈知固如是。徑行古關塞﹐形勝那盡紀。荒落久寧靜﹐富庶或成市。淸晨過懷來﹐沙艸風煙美。想當用武時﹐滿野控弓矢。白塔遠招人﹐揮鞭渡流水。

李老谷

人言桑幹北﹐六月少炎熱。我行李老谷﹐流汗還病暍。疲馬鞭不進﹐況復礙車轍。翠巖石幽幽﹐久晴澗泉竭。牛羊放山椒﹐穹廬補林缺。投宿山店小﹐子規啼夜血。南歸空有懷﹐聞之愧剛決。顧方上灤陽﹐玉堂看秋月。更闌不成寐﹐聲聲山竹裂。期是明年春﹐相聞在吳越。

赤城

山石似丹堊﹐赤城因得名。土異產靈瑞﹐永宜奉天明。市廛集商賈﹐有驛通上京。觸熱此經過﹐忽看風雨生。平原走潢潦﹐河流浩新聲。斯須卽開霽﹐燦爛雲霞橫。

鰲峯

乾坤气磅礡﹐山石鐘奇形。鰲峯才數尺﹐濯秀何亭亭﹗勢欲負厚地﹐岌若霄漢淩。一峯更旁聳﹐玲瓏穴虛明。靑膚縈白障﹐微扣宣金聲。中涵太湖潤﹐瑰偉專上京。想當初鑿時﹐山鬼泣以驚。置之玉堂前﹐幾閱瀛洲登。年來對閣老﹐岷峨眼中靑。雨漬生古色﹐月寒見霜稜。摩挲助文思﹐一揮九制成。諒勿憂豪奪﹐長玆托佳名。

○龍門行

龍門山險馬難越﹐龍門水深馬難涉。矧當六月雷雨盛﹐洪流浩蕩漂車轍。我行不敢過其下﹐引睇雄奇心悸懾。歸途卻喜秋泥幹﹐颯颯山風吹帽寒。溪流曲折淸可鑑﹐萬丈蒼崖立馬看。

艸堂雅集﹕虞翰林題紀行集云﹕集仕於朝三十年﹐以職至上京者凡十數﹐馳驅之次﹐亦時有吟諷﹐不能如吾古愚往復次捨﹐所遇輒賦﹐若是其周悉者也。集老且病﹐將乞身歸田﹐竹簟風輕﹐茅檐日暖﹐得此卷誦之﹐能無天上之思耶﹖卷中龍門後詩尢佳﹐歐陽玄功亦云。至順庚午十月廿八日﹐虞集題。

○灤陽十詠

帝業龍興復古初﹐穹隆帳幄倚空虛。年年淸暑大安閣﹐巡幸山川太史書。

綠蘭靑艸玉花驄﹐馴鹿眠遊殿閣東。西梵祝釐環地坐﹐曈曨日色彩旗風。

西淸學士艸黃麻﹐閣老承恩扈翠華。昨夜司天臺上望﹐文奎光焰照龍沙。

小西門外艸漫漫﹐白露垂珠午未幹。沙漠崢嶸車馬道﹐半空秋影鐵旛竿。

板屋松煙染素衣﹐天街暑雨沒靑泥。夜來沙磧秋風起﹐鳴鏑雲間白雁低。

禦天門前開詔書﹐驛馬如飛到大都。九州島島四海服訓誥﹐萬年天子固皇圖。

斗北髙寒無點暑﹐舉頭止見七星文。玉堂近與琳宮接﹐淸夜步虛聲盡聞。

朝來雨過黑山云﹐百眼泉生水艸新。長夏蚊蠅俱掃迹﹐葡萄馬湩醉南人。

萬騎櫜鞬列旆旌﹐周廬嚴肅駕將興。帳前月色如霜白﹐曉汲灤河窟裏冰。

玉堂視艸屋三間﹐盡日鰲峯相對閒。身遇太平鈴索靜﹐題名篆畢又南還。

艸堂雅集﹕右灤京十詠﹐古愚親寫以寄。𨿽已刊於上京紀行集中﹐人不多見﹐今再附於此﹐以見皇元典章文物之盛事云。

○上京紀行見玉泉山下荷花

西山咫尺玉泉淸﹐無數藕花香气生。立馬岸邊看不足﹐卻疑五月過臨平。

○楡林

倦客出關仍畏暑﹐居庸回首暮云深。靑山環合勢雄抱【靑山「靑」原作「淸」﹐據純白齋類稿﹝金華叢書本﹞卷十四攺。】﹐不見舊時楡樹林。

○槍竿嶺二首

九折盤紆過客愁﹐適當載筆扈宸遊。長年見說槍竿嶺﹐今日身親到上頭。

下馬徐徐陟澗岡﹐山風微動十分涼。桑幹嶺上一回首﹐何處雲飛是故鄕﹖

○再賦李老谷

李老谷中聞杜鵑﹐江南遊子不歸田。利名引得滔滔去﹐竟渡灤河朝日邊。

○過桓州

陰雲慘淡滿天秋﹐馬上龍鐘擁毳裘。漸近灤京涼又別﹐斜風細雨過桓州。

○題望都鋪

坡陀散漫艸茸茸﹐地接烏桓古塞風。仰止神京三十里﹐樓臺縹緲碧雲中。

○偶題

頭上陰雲如潑墨﹐階前白雨似跳珠。秋來日日風雷作﹐並入灤陽八景圖。

○宿牛羣頭

蕎麥花開艸木枯﹐沙頭雨過茁蘑菇。牧童拾得滿筐子﹐賣與行人供晚廚。

○禦花園

朱扉金鎖綠如雲﹐雨露恩光艸木新。若識九重臨幸意﹐花時人世一般春。

純白齋類稾附錄﹕呂思誠跋上京紀行詩﹕國家肇迹龍居河而都和林﹐世皇迨今﹐將百年。扈從文臣﹐不知幾何人。余欲合中統﹑至元及古愚後諸作﹐爲觀風者之一助云。王士熙題後﹕大章雍容﹐小章深雅。陳旅跋﹕五十首﹐淸妥秀潤﹐興寄閒適﹐無急調﹐無蹇詞﹐眞盛世良作也。柳貫跋﹕昔予再遊灤陽﹐嘗隨景成詠﹐不能如古愚多且奇也。吳師道跋﹕吾東陽柳博士道傳﹑黃應奉晉卿﹐今胡編修古愚﹐皆有紀行之作。前後輝映﹐一鄕而得三人焉。吁﹐亦盛矣﹗

○隱趣園八詠

君子池

待月壇

蜀錦屏

天香臺

香雪壁

晚香徑

竹澗亭

歲寒亭

君子池

池上藕花開﹐香從太極來。亭亭淸淨觀﹐君子日徘徊。

待月壇

天遠雲歸早﹐山髙月上遲。夜坐發孤詠﹐秋風生桂枝。

蜀錦屏

濯錦爲屏障﹐紅妝擁萬妃。試看春睡足﹐何羨買臣歸﹖

天香臺

三月韶華盛﹐名花傾國人。何期眞率會﹐同賞洛陽春。

香雪壁

酴醿春意好﹐百尺走條枚。壁立堆香雪﹐風流入酒杯。

晚香徑

彭澤歸來後﹐東籬菊正黃。秋光無限興﹐晚節有餘香。

竹澗亭

竹遶茅亭外﹐泉流石澗中。一天秋月夜﹐千載隱君風。

歲寒亭

松竹如佳士﹐梅花更典刑。歲寒千古意﹐笑指鹿峯靑。

蘇天爵題後﹕太常胡先生﹐歸老東陽﹐有山林深邃之居﹐有圖書諷詠之樂﹐有子孫以具甘旨﹐有田園以供伏臘﹐又值國家承平之世﹐優遊以養髙年﹐蓋亦福徳之君子哉。

◆雅琥

琥字正卿﹐可溫人。登天歷第。初名雅古﹐文宗禦筆攺爲雅琥。官至廣西靜江府同知。

禦溝流葉圖

句

○禦溝流葉圖

彩毫將恨付霜紅﹐恨自綿綿水自東。金屋有關防虎豹﹐玉書無路托鱗鴻。秋期暗度驚催織﹐春信潛通誤守宮。莫道人間音問杳﹐明年錦樹又西風。

歸田詩話﹕雅正卿有四美人圖詩﹐惟禦溝流葉最佳。

○句

梅花路近偏逢雪﹐桃葉波平好渡江。

一聲鐵笛千家月﹐十幅蒲帆萬里風。

詩藪﹕雅正卿云云。

◆楊瑀

瑀字符誠﹐錢塘人。天歷間召見奎章閣﹐官至建徳路總管。

山居新話﹕元統間﹐余爲奎章閣屬官﹐題所庽春帖曰「光依東壁圖書府﹐心在西湖山水間。」時余嵏山爲江浙儒學提舉﹐寫春帖付男坰寘於山居﹐則曰「官居東壁圖書府﹐家住西湖山水間。」偶爾相符﹐亦可喜也。

壽松記碑本

靜安八詠

○壽松記碑本

舉世紛紛名利間﹐達生輕祿古今難。天生瑞兆爲君壽﹐寄我山中作畫看。

山居新話﹕至正七年﹐社稷署太祝張從善﹐都城巨室也﹐方四十﹐卽致仕。嘗預營壽室﹐解石板爲穴門﹐石中忽有紋成松石﹐𨿽繪畫者不如也。觀者塡門。因以爲碑而寘墳墻之中。翰林學士歐陽玄﹑侍講學士揭傒斯亦爲壽松記﹐刻石以表瑞。後附致碑本示余﹐求詩。漫以一絕賦之云云。

○靜安八詠

陳檜

蘆子渡

陳檜

殿前雙檜郁龍蛇﹐翠雨溟蒙鎖綠霞。不逐後庭花片落﹐托根卻在梵王家。

靜安八詠﹕鐵崖評曰﹕可見此老志節﹐豈與紛紛者同日而語哉﹗

蘆子渡

路入西風十里秋﹐月明飛雪下汀洲。關山著處皆戎馬﹐容得山人不系舟。

鐵崖評曰﹕此詩頗有興趣﹐亦佳。

◆赫徳爾

赫徳爾字本初﹐��人。官江浙參政。

句

○句

水溯顚崖流自轉﹐山移絕塞勢尢雄。

山居新話【按﹕此條錄自楊瑀山居新話﹐原誤題作「山語新話」。】﹕江浙參政赫徳爾公﹐字本初。嘗云﹕向任畱守司都事時﹐本司諸先輩同談內苑萬歲山﹑太液池本非我朝剏建﹐乃亡金之沼囿也。初﹐聖朝起朔庭絕塞﹐有一土山﹐形勢雄壯﹐峯巒秀異﹐金人望气者言此山有王气﹐當出異人﹐非金之利﹐謀欲傾圮之﹐計無從出。時金已衰微﹐因通好托以入貢爲辭﹐願求此山之土爲報。眾皆鄙笑而許之。金人遂掘其山﹐自備車馬﹐挽載運至幽州城北﹐積累成山﹐開挑海子﹐栽植花木﹐營構臺殿﹐以爲遊幸之所。未幾﹐金亡。世祖皇帝登大寶﹐攺築京城﹐山適在禁苑之中。至今塞土遺迹尙存﹐其土赤潤﹐艸木不生。乃知帝王之宅﹐都會之京﹐興衰之兆﹐天已默定﹐豈人力之所能爲也。公因和萬歲山詩韻云云。史冊必載之詳﹐姑錄其略。

◆林泉生

泉生字淸源﹐泉之永福人。天歷間登進士第﹐官至翰林直學士。有覺是集。

弔嶽王墓

○弔嶽王墓

誰收將骨葬西湖﹐已卜他年必沼吳。孤冢有人來下馬﹐六陵無樹可棲烏。廟堂短計慚嫠婦﹐宇宙惟公是丈夫。往事重觀如敗局﹐一龕燈火屬浮屠。

輟耕錄﹕最膾炙人口者﹐如髙則誠﹑潘子素﹑林泉生云云。

◆何正

正字守中﹐分水人。至順間應薦授山長﹐轉寧都下河巡檢。棄官﹐號云壑道人。

春艸

月

○春艸

春來無處不芳菲﹐色透湘簾好染衣。南浦暝煙鳧鳥沒﹐曲江寒雨鷓鴣飛。髙人有意憐新綠﹐遊子無心戀舊歸。淮海年年空入望﹐六朝王業竟成非﹗

○月

宴罷瑤臺出禁遲﹐玉輪飛上已多時。一天星斗光芒後﹐萬里銀河影漸移。素女夜寒初倦舞﹐嫦娥秋老正含悲。黃沙磧裏涼如水﹐人在靑樓有所思。

浙江通誌﹕初被薦時﹐試以春艸﹑月詩二首【春艸﹑月浙江通誌卷一八二人物六文苑七無此三字。】﹐人爭傳之。

◆黃鎭成

鎭成字符鎭﹐邵武人。至順間屢薦不就﹐後政府奏授江西儒學副提舉。

句

○句

王孫不歸怨芳艸﹐山鬼欲啼牽女蘿。

鐵檄召雷秋雨足﹐瑤壇謁帝夜云髙。

遊山采藥辭家早﹐掃石看云出洞遲。

靑山盡處海門闊﹐紅日上來天宇低。

花竹一家巢絕頂﹐煙塵九點認齊州。潮來估客船歸市﹐月上人家水浸空。

筆精﹕元季詞人輩出﹐而邵武有黃鎭成﹐詩多奇警。秋聲集十卷﹐佳句疊出﹐如雲云。惜梨棗朽腐﹐尠有覩其全篇者。

◆陳楚春

楚春字若雷﹐臨武人。

句

○句

紅日馬頭天已近﹐靑雲雁背雨初晴。

萬曆湖廣總志﹕授長沙天臨路教授。庚申帝幼年遠貶南服﹐至道州﹐春爲詩上之﹐有云云之句。庚申喜而諭之曰「此等老先生宜大用之。」乃居此職。及北還登極﹐以春充扈從官。至京﹐命題神州八景﹐稱旨﹐遂擢拜湖南道廉訪使﹐不拜﹐以疾乞歸。

●元詩紀事卷十八

侯官陳衍輯

乃賢

李祁

王禮

宇文公諒

蔡廷秀

李介石

樊執敬

石抹宜孫

黃復圭

魯至道

陳柏

方瀾

濮彥仁

朱守諒

黃徳廣

申屠駉

僧家奴

奧魯赤

◆乃賢

乃賢字易之﹐本葛邏祿氏﹐譯言馬也﹐南陽人。薦授翰林編修官。有金臺集。

王忠文公集﹕河朔訪古記二卷﹐合魯君易之所纂﹐予爲之序曰﹕合魯實葛邏祿﹐本西域名國。而易之之先﹐由南陽遷浙東。易之少力學﹐工爲文辭。旣壯﹐肆志遠遊。乃絕淮入潁﹐經陳蔡以抵南陽﹐由南陽浮臨汝而西至於洛陽﹐由洛陽過龍門還許昌而至於大梁﹐歷鄭﹑衛﹑趙﹑魏﹑中山之郊﹐而北達於幽燕。於是大河南北﹐古今帝王之都邑﹐足迹幾徧。凡河山城郭﹐宮室塔廟陵墓﹐殘碣斷碑﹐故基遺迹﹐所至必低徊訪問﹐或案諸圖牒﹐或訊諸父老﹐考其盛衰興廢之故﹐而見之於紀載。至於撫時觸物﹐悲喜感慨之意﹐則一皆形之於詠歌。旣乃裒其所記載﹐及詠歌之什﹐以成此書。

潁州老翁歌

京城燕

巢湖述懷寄四明張子益

新鄕媼

三峯山歌

汝水

塞上曲

南城詠古十六首

余闕

八月十五夜處州分司對月

句

○潁州老翁歌

潁州老翁病且羸﹐蕭蕭短髮秋霜垂。手扶枯筇行復卻﹐探瓢丐食河之湄。我哀其貧爲顧問﹐欲語哽咽吞聲悲。自言城東昔大戶﹐腴田十頃桑陰圍。闔門老稚三百指﹐衣食盡足常懸錐。【一作「熙熙」。】河南年來數亢旱﹐赤地千里黃塵飛。麥禾槁死粟不熟﹐長鑱掛壁犂生衣。黃堂太守足宴寢﹐鞭撲百姓窮膏脂。聒天絲竹夜酣飲﹐陽陽不問民嗁饑。市中斗粟償十千﹐饑人煮蕨供晨炊。木皮剝盡艸根死﹐妻子相對愁雙眉。鵠形累累口生焰﹐臠割餓莩無完肌。姦民乘隙作大盜﹐腰弓跨馬紛驅馳。嘯呼深林聚凶惡﹐狎弄劍槊搖旌旗。去年三月入州治﹐踞坐堂上如熊羆。長官邀迎吏再拜﹐饋送牛酒羅階墀。城中豪家盡剽掠﹐況在邨落人煙稀。裂囊剖筐取金帛﹐煮雞殺狗施鞭笞。今年災虐及陳潁﹐疫毒四起民流離。連邨比屋相枕藉﹐縱有藥石難扶治。一家十口不三日﹐藳束席捲埋荒陂。死生誰復顧骨肉﹐性命喘息懸毫釐。大孫十歲賣五千﹐小孫三歲投淸漪。至今平政橋下水﹐髑髏白骨如山崖。繡衣使者肅風紀﹐下車訪察民瘡痍。綠章陳辭達九陛﹐徹樂減膳心憂危。朝堂雜議會元老﹐卹荒討賊勞深機。山東建節開大府﹐便宜斬■﹝石著﹞揚天威。親軍四出賊奔潰﹐渠魁梟首乾坤夷。拜官納粟循舊典﹐戰士踴躍皆歡怡。淮南私廩久紅腐﹐轉輸豈惜千金資。遣官巡行勤撫慰﹐賑粟給幣蘇民疲。獲存衰朽見今日﹐病骨尙爾難撐持。向非聖人念赤子﹐塡委溝壑應無疑。老翁仰天淚如雨﹐我亦感激愁歔欷。安得四海康且阜﹐五風十雨斯應期﹐長官廉平縣令好﹐生民擊壤歌淸時﹗願言觀風采詩者﹐愼勿廢我潁州老翁哀苦辭﹗

金臺集﹕狀物寫景之工﹐固詩家之極致﹔而系於風化﹐補於政治﹐尢作者之至言。易之此詩﹐兼得之矣。禮部侍郎汝陰李黼子威書。易之此詩﹐格調則宗韓吏部﹐性情則同元道州﹐必有能知之者。監察禦史太朴危素書。至正四年﹐河南北大饑。明年﹐又疫。民之死者過半﹐朝廷嘗議鬻爵以賑之。江淮富人應命者眾﹐凡得鈔十餘萬定﹐粟稱是。會夏小稔﹐賑事遂已。然民罹大困﹐田萊盡荒﹐蒿蓬沒人﹐狐兔之迹滿道。時余爲禦史行河之南﹐請以富人所入錢粟貸民具牛種以耕﹐丰年則收其本。不報。覽易之之詩﹐追憶往事﹐爲之惻然。八年三月﹐翰林待制武威余闕志。

○京城燕

三月京城寒悄悄﹐燕子初來怯淸曉。河堤柳弱冰未消﹐墻角杏花紅萼小。主家簾幕重重垂﹐銜芹卻向【一作「傍」。】檐間飛。托巢未穩井桐【一作「梧」。】墜﹐翩翩又向天南歸。君不見﹐舊時王謝多樓閣﹐靑瑣無塵捲珠箔。海棠花外春雨晴﹐芙蓉葉上秋霜薄。

金臺集自注﹕京城燕子三月盡方至﹐甫立秋卽去。有感而作。

○巢湖述懷寄四明張子益

憶昔移家東海上﹐萬斛龍驤跨鯨浪。三神宮闕渺何許﹐弱水茫茫空悵望。前年去作燕山遊﹐羸驂短褐風颼颼。昭王臺前月似水﹐荊卿驛畔天如秋。病骨苦寒情苦倦﹐南下瀆河疾於箭。淸晨雙櫓發呂梁﹐黃昏已泊桃源縣。生來每嘆蜀道難﹐去年我亦登蒼山。馮公嶺頭日不到﹐肩輿履雪梯孱顏。僕夫緣崖如凍蟻﹐下俯鐔山深澗底。人家半出松樹頂﹐白雲卻向山腰起。今年四月江西歸﹐小姑正對彭郎磯。三更掛帆海門過﹐一川艸樹浮晴暉。我生胡爲自役役﹐孟浪江湖竟何益﹗淸霜鏡底縈鬢絲﹐坐對篝燈空嘆息。愁來鬱鬱不可當﹐結交賴有張家郎。臨風同歌紫芝曲﹐掃石大醉黃金觴。我家南陽天萬里﹐十年不歸似江水。秋來忽作故鄕思﹐裹劍囊衣渡揚子。玩鞭亭下江縈紆﹐淮山楚樹靑扶疏。一帆西風出巢縣﹐眼明墮此淸冰壺。湖水漫漫接天杪﹐天低更覺靑山小【天低「低」原作「底」﹐據金臺集﹝汲古閣刊本﹞卷一攺。】。倦飛沙鳥戞漁艇﹐倒影芙蓉涵碧藻。涼波不動舟如飛﹐棹歌窅窅聲相隨。江東雲樹轉頭失﹐淮西山水尢淸奇。故人江南不可見﹐千里相思情眷戀。門外梅花知未發﹐屋頭柿葉題應徧。期君不來爭柰何﹐靑天落日搖滄波。明年歸來賀山下﹐與君共讀巢湖歌。

金臺集﹕易之詩中所歷之景﹐予皆嘗過之﹐所未至者﹐巢湖耳。易之有此淸雄俊拔之句﹐予無一語者﹐人各有能有不能也。太常博士危素書。

○新鄕媼

蓬頭赤腳新鄕媼﹐靑裙百結邨中老。日間炊黍餉夫耕﹐夜紡棉花到天曉。棉花織布供軍錢﹐借人輾谷輸公田。縣裏公人要供給﹐布衫剝去遭笞鞭。兩兒不歸又三月﹐祇愁凍餓衣裳裂。大兒運木起官府﹐小兒擔土塡河決。茅櫩雨雪燈半昏﹐豪家索債頻敲門。囊中無錢甕無粟﹐眼前只有扶牀孫。明朝領孫入城賣﹐可憐索價傍人怪。骨肉分離豈足論﹐且圖償卻門前債。數來三日當大年﹐阿婆墳上無紙錢。涼漿澆濕墳前艸﹐低頭痛哭聲連天。恨聲不作三韓女﹐車載金珠爭奪取。銀鐺燒酒玉杯飲﹐絲竹髙堂夜歌舞。黃金絡臂珠滿頭﹐翠云繡出鴛鴦裯【鴛鴦裯「裯」原誤作「稠」﹐據金臺集卷一攺。】。醉呼閹奴解羅幔【羅幔「幔」原誤作「慢」﹐據金臺集卷一攺。】﹐牀前爇火添香篝。

金臺集﹕右新鄕媼一首﹐餘同年塔海仲良宣慰君之仲氏乃賢易之之所作也。其詞質而婉﹐丰而不浮﹐其旨蓋將歸於諷諫云爾。昔唐白居易爲樂府百餘篇﹐以規諷時政﹐流聞禁中﹐卽日擢爲翰林學士。易之他詩﹐若西曹郎﹑潁州老翁等篇﹐其關於政治﹐視居易可以無媿﹐而藻繪之工殆過之矣。況今天子聖明﹐求言之誥﹐播在天下﹐當此之時﹐易之之詩﹐或經乙夜之覽﹐則其眷遇又豈下於居易哉﹗故餘三復之餘﹐謹識其後﹐以俟南臺中執法。濮陽蓋苗耘夫書於京師寓捨。

金臺集﹕楊彜跋﹕余謂易之之詩如潁州老翁﹑西曹郎﹑巢湖﹑新鄕媼﹑新堤等篇﹐撫事感懷﹐若不經意﹐而盡所欲言﹐有得於風人之旨者﹐當不謝於古人。況其所工者復不下是﹐玆固可信其必傳也。

○三峯山歌【並序】

鈞州陽翟縣南有山曰三峯﹐昔我睿宗在邸﹐嘗統兵伐金﹐與其三將完顏合達﹑移剌蒲兀﹑完顏斜烈等鏖戰山下﹐敗其軍三十萬﹐而金亡矣。今百餘年﹐樵牧往往於沙礫中得斷矟﹑遺鏃﹑印章之類。至正五年嘉平第二日﹐予自郟城將上京師【郟城原誤作「鄰城」﹐按郟城在陽翟西南﹐同屬河南府路﹐因據金臺集卷一攺。】﹐道出陽翟﹐夜宿中書郎郭君彥通私館﹐感父老之言﹐而作歌曰﹕

落日慘淡黃雲低﹐懸崖古樹攢幽溪。三峯山頭獨長嘯﹐立馬四顧風淒淒。溝邊老翁行傴僂﹐勸我停驂爲君語。山前今日耕種場﹐誰識當年戰爭苦。金源昔在貞佑間﹐邊塵四起民雕殘。燕京旣失汴京破﹐區區恃此爲河山。大元太子神且武﹐萬里長驅若風雨。鏖兵大雪三將死﹐流血成河骨成堵。朱鸞應瑞黃河淸﹐【金將亡﹐新鄕河淸﹐鼓山鳳出﹐應國朝開基之兆。】聖人啟運乾坤寧。當時流離別鄕井﹐歸來白髮歌承平。曠野天寒霜簌簌﹐夜靜愁聞山鬼哭。至今壠上牧羊兒﹐猶向艸根尋斷鏃。論功衛霍名先收﹐黃金鑄印身封侯。英雄半死鋒鏑下﹐何人酹酒澆荒丘﹗

金臺集﹕余比修國史﹐睹三峯之役﹐金師三十五萬來拒戰﹐我師不敵﹐軍於山之金溝。其軍數重圍三峯﹐而中夜大雪﹐金人戈戟弓矢﹐凍纏莫能施﹐我師一鼓殲之。自是金人膽落﹐不復戰矣。易之作歌辭﹐豪健激昂﹐而奕奕有思致﹐殆與三峯長雄﹐置之樂府鐃歌間﹐揚厲無前之盛績﹐良無媿也。晉寧張翥題。

○汝水

騎馬涉秋水﹐泠泠戰骨聲。寒沙沈斷戟﹐殺气暗殘營。自欲全忠義﹐誰能顧死生﹗千年董狐筆﹐端不愧田橫。

金臺集﹕自注﹕天兵與宋合攻蔡州﹐城旣破﹐金右丞完顏仲徳率將士六百人突圍﹐遁至汝水﹐回顧城中煙焰張天﹐仲徳下馬謂將士曰「國已亡﹐余居宗室﹐且備位宰相﹐義固當死。諸公宜早降。」諸將大噪曰「相公能死﹐吾輩獨不能死耶﹗」六百人皆奮然赴汝水以死。

○塞上曲

雙鬟小女玉娟娟﹐自捲氈簾出帳前。忽見一枝長十八﹐折來簪在帽檐邊。

金臺集﹕原注﹕長十八﹐艸花名。

○南城詠古十六首【並序】

至正十一年八月旣望﹐太史宇文公﹑太常危公偕燕人梁處士九思﹑臨川黃君殷士﹑四明道士王虛齋﹑新進士朱夢炎與余凡七人﹐聯轡出遊燕城﹐覽故宮之遺迹。凡其城中塔廟﹑樓觀﹑臺榭﹑園亭﹐莫不徘徊瞻眺﹐拭其殘碑斷柱﹐爲之一讀﹐指廢興而論之。餘七人者﹐以爲人生出處聚散不可常也﹐解後一日之樂﹐有足惜者﹐豈獨感慨陳迹而已哉﹗各賦詩十有六首﹐以紀其事﹐庶來者有所徵焉。河朔外史乃賢序。

黃金臺

憫忠閣

壽安殿

聖安寺

大悲閣

鐵牛廟

云仙臺

長春宮

竹林寺

龍頭觀

妝臺

雙塔

西華潭

白馬廟

萬壽寺

玉虛宮

題汪水雲詩後

黃金臺

落日燕城下﹐髙臺艸樹秋。千金何足惜﹐一士固難求。滄海誰靑眼﹖空山盡白頭﹗還憐易河水﹐今古只東流。

金臺集自注﹕大悲閣東南﹐隗臺坊內。

憫忠閣

髙閣秋天近【秋天近「近」金臺集卷二作「迥」﹐似當從。】﹐金仙寶珞齊。靑山排闥見﹐紫气隔城迷。朱栱浮雲濕﹐琱檐落照低。因懷百戰士﹐惆悵立層梯。

自注﹕唐太宗憫徵遼士卒陣亡而建。

壽安殿

夢斷朝元閣﹐來尋賣酒樓。野花迷輦路﹐落葉滿宮溝。風雨靑城莫﹐河山紫塞愁。老人頭雪白﹐扶杖話幽州。

自注﹕殿基今爲酒家壽安樓。

聖安寺

蘭若城幽處﹐聯鑣八月來。寶華幢蓋合﹐衮冕畫圖開。斷碣蒼苔暗﹐空庭落葉堆。饑鳶不避客﹐攫食下生臺。

自注﹕寺有金世宗﹑章宗二朝象。

大悲閣

閣道連天起﹐丹靑飾井幹。如何千手眼﹐只著一衣冠。金牓文龍挾﹐琱甍吻獸攢。憑髙天萬里﹐白紵不勝寒。

自注﹕閣牓虞世南書。

鐵牛廟

燕人重東作﹐鎔鐵象牛形。角斷苔花碧﹐蹄穿土銹腥。遺蹤傳野老﹐古廟托山靈。一酹壺中酒﹐穰穰黍麥靑。

云仙臺

殿靑冥外﹐團團海月涼。隔簾聞鳳管﹐秉燭奏【一作「按」。】霓裳。銅雀晨霞眩﹐金盤夕露瀼。仙人不復返﹐愁殺海生桑。

自注﹕金之望月臺【金之望月臺「金」原作「今」﹐據金臺集卷二攺。】。

長春宮

羸驂蹋秋日﹐【一作「水」。】迢遞謁琳宮。松子花磚落﹐溪流板閣通。樓臺非下土﹐環佩憶髙風。艸昧艱難日﹐神仙第一功。

自注﹕全眞丘神仙處機之居。太祖常召至西域之雪山誦道﹐屢勸上以不殺。

竹林寺

城南天尺五﹐祇樹給孤園。甲第王侯去﹐精藍帝釋尊。老僧誇塔影﹐稚子斵松根。何日天臺路﹐相從一問源。

自注﹕金熙宗駙馬宮也。寺僧云﹕一塔無影。

龍頭觀

仙館紅塵外﹐龍頭得借看。開函雲气濕﹐近席雨聲寒。碧血凝螺黛﹐香涎逼麝檀。牙簽認題字﹐猶是建隆刓。

自注﹕龍頭懸三牙簽【三牙簽「三」金臺集作「一」。】﹐刻曰「建隆元年」。

妝臺

廢苑鶯花盡﹐荒臺燕麥生。韶華如逝水﹐粉黛憶傾城。野菊金鈿小﹐秋潭石鏡淸。誰憐舊時月﹐曾向日邊明。

自注﹕李妃所築﹐今在昭明觀後。妃常與章宗露坐﹐上曰「二人臺上坐。」妃應聲曰「一月日邊明。」上大悅。

雙塔

安史開元日﹐千金構塔基。世尊寧妄福﹐天道自無私。寶鐸遊絲罥﹐銅輪碧蘚滋。停驂指遺迹﹐含憤立多時。

自注﹕安祿山﹑史思明所建﹐在憫忠寺前。

西華潭

秋水淸無底﹐涼風起綠波。錦帆非昨夢﹐玉樹憶淸歌。帝子吹笙絕﹐漁郎把釣多。磯頭浣紗女﹐猶恐是宮娥。

自注﹕金之太液池。

白馬廟

祠宇當城角﹐霜蹏刻畫眞。房星何日墜﹐駿骨自能神。曾蹴陰山雪﹐思淸瀚海塵。長疑化龍去﹐騰蹋上云津。

萬壽寺

皇唐開寶構﹐歷劫抵金時。絕妙靑松障﹐淸涼白玉池。長廊秋屧響﹐髙閣夜鐘遲。獨有乘閒客﹐扶藜讀舊碑。

自注﹕寺有許道寧畫屏。

玉虛宮

樓觀回深巷﹐松枝夾路低。拾薪供早爨﹐抱甕灌春畦。經向瑯函讀﹐詩從古鼎題【古鼎﹐按此似用石鼎聯句典﹐「古」當作「石」。】。白須張道士﹐送客過桃溪。

自注﹕太道教以供薪水之勞爲其張本﹐宮主張眞人其貌甚淸古。

題汪水雲詩後

三月錢塘海不波﹐子嬰系組納山河。兵臨魯國猶弦誦﹐客過商墟獨嘯歌。鐵馬渡江功赫奕﹐銅人辭漢淚滂沱。知章喜得黃冠賜﹐野水閒雲一釣蓑。

歸田詩話﹕元量有詩一帙﹐皆敍亡宋事﹐可備野史。元馬易之題其帙後云云。

○余闕

闕字廷心﹐唐兀氏﹐世居武威。父官合肥﹐徙家焉。登元統癸酉進士第﹐官至淮南行省左丞。陳友諒來攻﹐城陷﹐死之。謚忠宣。有靑陽集。

戴九靈集﹕論者謂馬公之詩似商隱﹐薩公之詩似長吉﹐而余公之詩則與陰鏗﹑何遜齊驅而並駕。

案﹕馬﹐馬祖常。薩﹐薩都剌。

○八月十五夜處州分司對月

玄武夕始正﹐華月升秋旻。徘徊出西陸﹐照曜此甌閩。金波何穆穆﹐綠枝滿中輪。餘輝動軒房﹐紫蘭含微津。皇天降丰歲﹐王政亦已陳。樂哉一杯酒﹐允矣同庶人。

艸木子﹕浙東僉憲余闕案吾郡時﹐中秋夜望月﹐嘗作一詩題於分司官舍。云云。此詞淸婉﹐藹然有與民同樂之意。後爲淮西宣慰﹐守安慶孤城六年﹐上下援絕﹐淮寇益熾﹐城遂陷﹐府前有大池﹐自刎死於池﹐妻子亦同死。贈淮南行省右丞﹐進平章事﹐謚文貞公。

案﹕靑陽集首韻「升」作「生」﹔次韻乃「金波」云云「枝」作「桂」﹔三韻乃「徘徊」云云﹔四韻「光流河宿隱﹐气隨商律振」﹐艸木子無﹔余均同﹐惟「丰」作「嘉」﹐「杯」作「巵」。

○句

野人籬落通潛口﹐賈客帆檣出漢陽。【詳趙孟俯下。】

◆李祁

祁字一初﹐號希蘧﹐茶陵州人。登元統元年進士第﹐官至浙江儒學副提舉。有云陽集。

昭君出塞圖

和王子讓

句

題畫二絕

奉題朱澤民先生畫山水圖

歸來軒

○昭君出塞圖

朔風吹沙天冥冥﹐愁雲壓塞邊風腥。胡兒執麾背人立﹐傳道單於令行急。蒙茸胡帽貂鼠裘﹐誰信宮袍淚痕濕。漢家恩深幸不早﹐此身終向胡中老。此身儻負漢宮恩﹐殺盡靑靑原上艸。

懷麓堂集﹕族髙祖希蘧先生當元季之亂﹐慨然欲效一障以死﹐而不可得。又以爲委質事人﹐不可終負﹐蓋見諸明妃詩及靑陽集序﹐自以不得如廷心爲恨也。

○和王子讓

老淚縱橫憶舊京﹐夢中歧路欠分明。天涯自信甘流落﹐海內誰堪托死生。短策未容還故里﹐片帆直欲駕滄瀛。他年便作芙蓉主﹐慚愧當時石曼卿。

○句

諸葛有才終復漢﹐管寧無計漫依遼。

麓堂詩話﹕族祖云陽先生以詩名﹐其和王子讓云云﹐此洪武初寓永新時作也。他詩如雲云﹐皆淸激悲壯﹐可詠可歌。元詩體要乃獨取五言二絕﹐蓋未見其全集也。

○題畫二絕

浩浩滄波天四圍﹐秋風一鶴夜來歸。祗應夢裏聞長笛﹐知是年時舊羽衣。

町畦髙下水漫漫﹐痛惜辛勤學種田。便擬明朝結長网﹐與翁同住浙江邊。

云陽集﹕跋﹕右絕詩二章﹐茶陵李先生墨迹。先生退隱永新山中﹐絕意仕進﹐二絕必其與同志者﹐否則寓言耳。前以鶴歸爲況﹐後以耕漁爲事﹐其髙尙貞一之槪﹐確然有不可拔者﹐於是乎槪見矣。後學安成彭華識。

○奉題朱澤民先生畫山水圖

洞庭之南湘水東﹐靑山奕奕蟠蒼龍。云陽峯髙七十一﹐欲與衡嶽爭爲雄。我家近在云陽下﹐來往看山如看畫。十年塵土走西風﹐每憶云陽動悲吒。吳中勝士朱隱君﹐筆精墨妙天下聞。畫圖畫出湘江水﹐靑山上有云陽云。云陽山髙湘水綠﹐十年不見勞心目。只今看畫似看山﹐萬里歸情寄鴻鵠。

長洲吳寬跋﹕昆山許氏藏元人墨迹數紙﹐中有茶陵李公一初題朱澤民山水詩一首。公爲賓之學士之族髙祖﹐爲乞而歸之賓之。賓之遂加裱飾﹐俾予書其所來。弘治戊申冬十月﹐長洲吳寬書。

晉陵陸簡跋﹕賓之學士得其先世一初提舉手墨一紙於原博所﹐意謂安得朱畫以成二美。予時偶收此幅﹐遂以歸之﹐裝潢爲一﹐俾識所自。夫詩圖淪落海內百餘年﹐復還其嗣人之手﹐亦奇矣。澤民亦嘗爲儒學提舉﹐今詩稱隱君﹐當是未仕時筆。公隱永新山中三十年﹐而詩有風塵之嘆﹐豈其供奉翰林及出爲提舉時耶﹖公著有希蘧集﹐惜此詩散逸不收。

五世諸孫東陽跋﹕希蘧府君題朱澤民山水畫長句眞迹﹐有姓名及字印各一﹐而無畫。許翀鴻髙所藏巨捲﹐皆元諸賢詩翰﹐此其一也。原博先生見而說之﹐曰「此在汝捲﹐不過三十之一﹐無不爲闕﹔在其子孫﹐則千金之寶也。子何惜三十之一﹐以爲千金之饋乎﹖」他日以諾告﹐且曰「爲我作海月庵記﹐卽可致矣。」記成﹐而詩果至。又數日﹐陸先生廉伯以澤民畫一軸爲贈﹐上有空楮﹐取其詩校之﹐不爽分寸﹐卽標於其上﹐觀者不能辧爲二物。𨿽府君有靈﹐不能不爲慨然﹐況爲之子孫者哉﹗

○歸來軒

忙處愛山看不當﹐歸來結屋長相向。就中編作歸來軒﹐田園正欠陶元亮。竹籬茅舍村數家﹐藜杖芒鞋時一訪。紅塵不比晉宋間﹐淸風自是羲皇上。夢回枕簟書有聲﹐客來午篆微煙障。綠陰入戶如有約﹐白雲出谷遙相望。邈知今日始有歸﹐始信從前心是放。更容老子二十年﹐從教白髮三千丈。

云陽集﹕諸孫東陽記﹕族祖一初先生﹐至正壬辰兵變﹐流落江南﹐弗克寧家。洪武元年﹐歸來賦此。

◆王禮

禮字子讓。

句

○句

當戶雨苔雙石峻﹐隔江煙樹數峯間。杖黎麥壠秋霜後﹐樽酒茅堂夕照閒。聞有古書人不見﹐柴門客去又常關。

麟原集﹕劉定之序﹕昔元盛際﹐專假科舉抑南士﹐南士多伏處﹐用詩文自寫。至是﹐與子讓﹑希蘧﹑山立輩往還丘壑。山立有詩題子讓所居者﹐予已首聯【與子讓﹑希遽﹑山立輩往還丘壑﹐山立有詩題子讓所居者﹐予已首聯麟原文集﹝四庫珍本叢書本﹞作「與子讓﹑希遽﹑山立輩往還丘壑巖谷﹐有爲詩題子讓所居者﹐予忘首聯」。據此﹐此引詩或爲胡山立題子讓所居﹐或爲無名子所作﹐不當系之王禮名下也。】﹐其下云云。觀是﹐子讓甘寂淡﹐樂幽僻﹐托耕鑿以棲迹於運去物攺之餘﹐依曲糵以逃名於頭童齒豁之際﹐無求於今﹐有期於古﹐可見也。

◆宇文公諒

公諒字子貞﹐京兆人。元統元年登第﹐官至嶺南廉訪司僉事。

西湖竹枝詞

○西湖竹枝詞

蘇小門前騎馬過﹐相逢白髮老宮娥。自言記得前朝事﹐只說當年賈八哥。

西湖竹枝集﹕詩文尙理趣﹐歌是詩者﹐知其人矣。

案﹕純節先生集此詩作﹕「湖裏茭靑日日多﹐蘇小門前無客過。今來古往只如此﹐休說當年賈八哥。」

◆蔡廷秀

廷秀字君美﹐松江人。官袁州推官。蘄寇起﹐被執﹐死之。

句

○句

旌旗小小將軍隊﹐行李蕭蕭郎罷船。

一水白隨鷗鷺去﹐萬山靑逐虎龍眠。

梧溪集﹕尢好詩﹐送閩人之巡檢云云。袁州宜春臺云云。至今傳誦。

◆李介石

介石字守道﹐丹丘人。授松江府提控按牘﹐從守鎭江。鎭江失守﹐不屈死。

西湖竹枝詞

○西湖竹枝詞

春暉堂上挽郎衣﹐別郎問郎何處歸﹖黃金臺髙倘回首﹐南髙峯頂白雲飛。

西湖竹枝集﹕好學工詩﹐有志於儒者也。竹枝一詞﹐不以私語而托以愛親之意﹐亦足裨風教云。

◆樊執敬

執敬字時中﹐鄆城人。至正間官至江浙行省參知政事。賊犯余杭﹐戰死﹐追封魯國公。

七修類稿﹕徐壽輝自徽犯浙西﹐公逆賊於天水橋﹐巷戰死﹐其妻與子溺於西湖﹐杭人立祠祭焉。楊鐵崖爲文紀之。

觀潮題樟亭

○觀潮題樟亭

煙波閃閃海門開﹐平地潛生萬壑雷。大信不虧天不老﹐浙江亭上看潮來。

霏雪錄﹕樊公時中爲浙江參政﹐觀潮﹐嘗題詩樟亭云云。公之志可見矣。至正壬辰﹐紅巾賊亂﹐公張弓抽矢﹐馳射於其間﹐賊應弦而斃者甚眾﹐自卯至申﹐公矢盡﹐竟死之。

◆石抹宜孫

宜孫字申之﹐其先遼之迪烈糺人。官至江浙行省參知政事。亂起﹐被害於處州。謚忠敏。

妙成觀掀篷和何宗姚韻

○妙成觀掀篷和何宗姚韻

結構新亭似勝前﹐登臨歷歷瞰晴川。放懷喜解防秋戍﹐乘興還操下瀨船。從此入林堪避地﹐何妨坐井亦觀天。東風回首春城暮﹐桃李依然種日邊。

元詩癸集﹕在處州時﹐用劉基﹑胡深﹑葉琛﹑章溢諸人居幕府﹐自引諸名士投壺賦詩。嘗構掀篷於妙成觀﹐何宗姚首唱﹐一時和者數十人。

◆黃復圭

復圭字君瑞﹐安仁人。至正兵起陷賊﹐作詩大罵被害。

句

○句

隱士髙閒臥云處﹐故家軒豁讀書齋。

冉冉霜顚倚門處﹐飄飄風袂及家時。

菡萏泉香金錯落﹐苾蒭風暖翠婆娑。

元詩選﹕如題詹雙崖云云﹐題唐氏遊子遠歸圖云云﹐題古厓上人云云。鐵心石腸人﹐偏解吐婉媚辭也。

◆魯至道

至道字��﹐��人。至正間﹐任潭州路總管。

挽樊時中參政

挽寶哥參政

○挽樊時中參政

主將無謀怫眾情﹐賢參有志惜言輕。狐羣衝突成妖孽﹐黔首驚惶望太平。奮志從軍全節義﹐殺身殉國顯忠誠。歲寒橋下淸泠水﹐夜夜空聞哽咽聲。

○挽寶哥參政

香魂俊骨墜深淵﹐無智無謀亦可憐。妖寇猖狂如有祟﹐生民凋瘵似無天。芳名苟得千年在﹐死節應當二日先。欲向西湖酹尊酒﹐淒風冷雨浪無邊。

山居新話﹕至正十二年壬辰七月初十日﹐徽賊入寇杭城。樊時中執敬爲浙省參政﹐亟出禦賊﹐北行至歲寒橋遇害。先﹐浙省以杭州路總管寶哥惟賢攝參政﹐調守禦昆山之太倉﹐領軍而往﹐駐於昆山舊州山寺﹐離太倉州治三十餘里﹐終於不往。聞寇至﹐遂遁匿於杭之寓捨。適值賊破杭﹐乃挈家潛於西湖舟中。越三日﹐鄰居無賴之徒利其所將﹐恐之﹐遂與次妻�氏連結其衣袂﹐溺水而死。時潭州路總管魯至道作二詩挽之﹐以寓褒貶之意。

◆陳柏

柏字新甫﹐號云嶠﹐泗州人。嘗爲侍儀舍人﹐後官至太祝。

輟耕錄﹕陳雲嶠性豪宕﹐結客﹐嘗被命監鑄祭器於杭。無錫倪元鎭慕其名﹐來見之﹐張宴湖山間﹐羅設甚至。酒終爲別﹐以一帖饋米百石。柏命從者移置近所﹐舉觥引妓樂騶從者而前﹐悉分散之﹐顧倪曰「吾在京時卽熟爾名﹐雲南士之淸者﹐他無與比﹐其所以章章者﹐蓋以米沽之也﹖請從今日絕交。」時張伯雨在坐﹐不勝局蹐。其豪气類如此。山居新話﹕陳雲嶠﹐陳平章之孫也。倜儻不羈﹐人以陳顚稱之。後至元五年﹐爲余姚州同知。因病﹐求醫於杭﹐稍愈﹐值重陽日﹐遂邀張伯雨及餘同登髙。時云嶠寓赤山李叔固丞相先塋﹐餘二人往焉。乃扶杖游水樂洞﹐憩石屋寺前﹐露坐閒談。云嶠因自言曰「我前身僧也﹐泗州塔寺有住持者﹐皆名之爲老佛。齋戒精嚴。一日呼侍者﹐令作血髒羹﹐欲食之。侍者曰﹕『老佛一世持齋﹐何故有此想﹖』乃不從。遂怒之﹐拂袖而去。見陳平章曰﹕『我特來索血髒羹喫。』平章亦以齋戒爲答。佛曰﹕『元來你也是不了事漢。』平章遂作此羹噉之。卽歸寺﹐乃別大眾﹐而作偈曰﹕『撞開平屋三層土﹐踏破長淮一片冰。』遂趺坐而逝。荼毘之日﹐舁其龕至淮河岸﹐冰合已久﹐舉火之次﹐忽大響一聲﹐則河冰自裂。時平章在府中﹐見老佛入於堂﹐問之﹐則後堂報生一子﹐卽某也。」言畢﹐回飲於寓所而散。明日伯雨送登髙詩﹐而頸聯有「百年身付黃花酒﹐萬壑松如赤腳冰」之句。余和韻云「方外弟兄存晚節﹐人間富貴似春冰。」云嶠曰「我無冰字﹐且只以『長淮一片冰』答之。」不數日﹐云嶠告殂。豈非說破話頭而致然也。

雪中騎牛拜米南宮墓

○雪中騎牛拜米南宮墓

少年不解事﹐買駿輕千金。何如小黃犢﹐踏雪空山深。小小雙牧童﹐吹笛穿松林。醉拜南宮墓﹐地下有知音。

輟耕錄﹕嘗雪中騎牛拜米南宮墓﹐詩云云。言世上無知音也。平日喜居錢塘﹐好古有餘﹐而治才不足﹐又不樂小官﹐怒罵宰相﹐年逾六十﹐不得志而死。其畢命時﹐作偈云「前身本是泗州僧。」

◆方瀾

瀾字叔淵﹐莆陽人。後至元時布衣。

句

○句

以詩爲佛事﹐隨地學山居。

暖容時借酒﹐寒力曉欺綿。

萬事集雙鬢﹐百年堪幾愁。

江流拍岸闊﹐海气入城涼。

疏鐘出煙寺﹐新月入人家。

蘭陔詩話﹕叔淵流寓吳門﹐授徒自給﹐少年不娶﹐人比之林和靖。其集中如詠樂天云云﹐臨平道中云云﹐夜雨云雲﹐錢塘紀事云云﹐秋夕云云﹐皆佳句。

◆濮彥仁

彥仁字仲溫﹐桐鄕人。至元中官吳中﹐棄職歸。

句

○句

丈人夜開關﹐涼月在松頂。

桐溪詩述﹕辟松月寮以爲吟嘯之所﹐有云云之句﹐遂以松月道人自號﹐楊維楨爲之記。

◆朱守諒

秋夜偶成

○秋夜偶成【錄一】

兩圍江水薄城闉﹐地僻民稀俗化醇。暫止熊羆消大暑﹐秋深云合殄妖氛。

湖南通誌﹕詩云云。近因洞賊作耗﹐奉命分省剿捕。自辰沅東下至黔陽﹐時維大暑﹐軍卒疫痢﹐故暫憩是邑。秋夜偶成七言六絕﹐以俟同志諸君一笑云。至正八年歲次戊子秋七月中旬﹐朝散大夫湖廣等處行中書省左右司員外郎朱守諒題。右刻正書念三行﹐在黔陽縣學。

◆黃徳廣

徳廣字��﹐鄞人。

扇上詩

○扇上詩

東風一曲浣溪紗﹐客子行吟對日斜。猶記金陵貰春酒﹐小姬能唱後庭花。

歸田詩話﹕至正初﹐入大都求仕﹐交遊竟無一援引之者。客居以教書爲生﹐二十年餘﹐始附海舟而歸。予從先師往訪之﹐見其所持扇上一詩﹐乃在北日所著。詩云云。亦醞藉可誦。而命運不遇如此。

◆申屠駉

駉字子迪。

道山亭聯句首聯

○道山亭聯句首聯

追陪偶上道山亭﹐疊障層巒繞郭靑。

◆僧家奴

僧家奴字符卿。

次聯

三聯

○次聯

萬井人家鋪地錦﹐九衢樓閣畫幃屏。

○三聯

波搖海日添詩興﹐座引天風吹酒醒。【赫徳爾﹐已見。】

◆奧魯赤

奧魯赤字文卿。

結聯

○結聯

久立危欄須北望﹐無邊秋色杳冥冥。

烏石山誌﹕石刻「追陪」云云﹐子迪。「萬井」云云﹐元卿。「波搖」云云﹐本初。「久立」云云﹐文卿。右憲使崞山僧家奴元卿公﹑僉憲奧魯赤文卿公﹑申屠駉子迪公﹑赫徳爾本初公暇日燕集聯句也。譚忝備憲幕﹐重帷諸公﹐皆文章名士﹐南北隔數千里﹐同仕於閩﹐文字爲娛﹐誠一時之嘉會﹐因勒巖石以紀我元文物之盛云。至正九年八月望日經歷趙譚識。

●元詩紀事卷十九

侯官陳衍輯

錢惟善

盧琦

孔皖

李孝光

張翥

成廷珪

陸仁

髙明

謝應芳

吳師尹

方子京

陳髙

周志遠

鄭玉

陳謙

◆錢惟善

惟善字思復﹐錢塘人。領至正辛巳鄕薦﹐官至副提舉。有江月松風集。

南濠詩話﹕錢思復嘗赴浙江省鄕試﹐時出浙江潮賦﹐三千人中皆不知錢塘江爲曲江﹐思復獨用之﹐蓋出枚乘七發。考官得其捲大喜﹐寘於前列。思復歸﹐乃構曲江艸堂﹐暮年自稱曰曲江老人。

詩談﹕錢惟善鐘湖山之秀而發於詩﹐故多秀句。

江月松風集序﹕錢思復所作特妙﹐未嘗不議論﹐而不宋於議論﹐未嘗不景物﹐而不晚唐四靈於景物﹐亦浣花溪上見白頭亂髮兩耳人耶。

西湖竹枝詞

句

○西湖竹枝詞

阿姨住近段家橋﹐山妬蛾眉柳妬腰。黃龍洞前黑雲起【黃龍洞前西湖竹枝集作「東山井頭」。】﹐早回家去怕風潮。

歸田詩話﹕錢思復以浙江潮賦得名﹐起句云「維羅剎之巨江兮﹐實發源於太末。」試官喜之﹐遂中選。蓋滿場無知羅剎爲浙江別號者。復作西湖竹枝曲云云。先伯元範戲之云「此段家橋創見﹐卻與羅剎江不同也。」蓋西湖斷橋以唐人詩「斷橋芳艸合」得名﹐亦謂孤山路至此而盡﹐非有所謂段家者。

○句

笠澤水寒魚尾赤﹐洞庭霜落樹頭紅。

漢史丁公那及齒﹐陶詩甲子不書元。

歸田詩話﹕思復號心白道人。張氏據吳﹐遂不仕﹐退居吳江筒川。與楊廉夫唱和﹐有句云云﹐蓋感時事也。

又

生前母應金錢夢﹐死後人稱鐵笛仙。

霏雪錄【按﹕此條引自劉績霏雪錄﹝古今說海本﹞﹐原誤題「雪霏錄」。】﹕楊廉夫先生之母夫人﹐嘗夢神人授金錢一枚﹐遂娠先生。先生卒﹐錢君思復作挽詩云云。

◆盧琦

琦字希韓﹐惠安人。登至正二年進士第﹐官至永春縣尹﹐調寧徳。

句

○句

嵐气滿林晴亦雨﹐溪聲近驛夜如秋。

潮生遠浦孤帆小﹐雨過蒼崖古木寒。

小橋跨澗村舂急﹐老樹吹花野店香。

暮雲松徑僧歸寺﹐夜雨篷窗客在船。

門掩落花春去後﹐夢回殘月酒醒時。梧葉幾番深夜雨﹐梅花一樹短籬霜。

筆精﹕盧圭齋所著有圭齋詩集﹐歲久弗傳。近惠安莊戶部徵甫搜而梓之﹐誤入雁門薩天錫詩六十餘首。薩詩世有傳本﹐校者一時未之考耳﹐亟當釐正﹐不然恐以圭齋爲齊丘之盜化書也。盧詩自佳﹐如雲云﹐淸典可詠。元詩多纖弱﹐若圭齋者﹐實有唐調者也。

◆孔皖

皖字子充﹐至正壬午鄕貢﹐授宗文書院山長。官至照磨。

亂後

○亂後

故居燒後拾殘編﹐畱得陶詩一兩篇。彭澤豈堪猶作令﹐義熙何忍再書年﹖

浙江通誌﹕山長秩滿﹐歸隱居養親。有經略使至﹐延見﹐上政略五篇﹐言天下利害﹐使嘉納之。授浙閫照磨使﹐輔周嗣徳守禦。元亡不復仕。有詩云云。

◆李孝光

孝光字季和﹐溫州樂淸人。至正初官祕書監丞卒。

詩藪﹕李孝光古詩歌行﹐豪邁奇逸﹐如驚蛇跳駿﹐不避危險。當時語云「前有虞﹑範﹐後有李﹑楊」﹐謂廉夫也。

箕山操和鐵雅先生首唱

太乙眞人歌題蓮舟圖

送僧朴庵用柯敬仲韻

大星

○箕山操和鐵雅先生首唱【一作爲許生作。】

箕山之陽兮﹐其木樛樛﹐箕之冢兮﹐白雲幽幽。【乾坤淸气作「箕之冢兮﹐白雲悠悠﹐箕之陽兮﹐其木樛」。】彼【一作「夫」】世之人兮﹐孰能遺我以憂。𨿽欲從我【一無「我」字。】兮﹐其路無田。朝有人兮﹐來飲其牛。

大雅集﹕鐵雅評曰﹕善作琴操﹐然後能作古樂府。和余操者﹐李季和爲最﹐其次夏大志也。

○太乙眞人歌題蓮舟圖

銀河跨西海﹐秋至天爲白。一片玉夫容﹐洗出明月魄。太乙眞人挾兩龍﹐脫巾大笑眠其中。鳳麟洲西與天通﹐扶桑乃在碧海東。手把白【一作「綠」。】云有兩童﹐掣嬲二鳥開金籠。

大雅集﹕鐵雅評曰﹕此作乃是李騎鯨也。孰謂此老椎鈍無爽气邪﹖「二鳥」作日月看。

○送僧朴庵用柯敬仲韻

月行天中央﹐天髙如屋極。中有雪色兔﹐下土人不識。我曾摩其頂﹐仙吏睨我側。世人乞毫光﹐密如霧雨塞。蹴踏河漢搖﹐洶湧若秋汐。是誰知此奇﹐南有彌天釋。去去不復念﹐令人淚橫臆。

梧溪集﹕僧惇朴庵﹐黃巖人。壯遊金陵﹐與五峯李孝光並受知梁王。一日﹐公引柯九思見﹐柯以寫竹遂親幸。王卽位﹐獨召用柯。李后送公詩云云。若不能無慨者

○大星

大星在天小星落﹐城頭烏烏吹畫角。津吏擊鼓河上船﹐行人艸艸居人憐。男兒墮地弧矢願﹐南北東西君莫怨﹗

詩藪﹕雄渾流麗﹐步驟中程。

◆張翥

翥字仲舉﹐晉寧人。至正初﹐召爲國子助教﹐官至翰林學士承旨。有蛻庵集。

歸田詩話﹕至正初﹐爲集慶路學訓導。禦史下學﹐點視廩膳﹐鄰齋出對云「豸冠點饌。」是日﹐適用驢肉﹐仲舉戲續云「驢肉作羹。」禦史聞之大怒﹐欲逮捕之﹐仲舉乘夜逃奔揚州。

西湖遊覽志﹕張仲舉翥﹐其先晉寧人。父爲杭州鈔庫副使﹐因家焉。翥少時豪放不羈﹐好蹴踘﹐喜音樂﹐父憂之。一旦翻然易轍﹐閉戶讀書。從仇仁近學﹐以詩文名海內【按﹕此條實引自西湖遊覽志余卷十一。】。

寄浙省參政周玉坡

西湖冰合

螢苑曲

登金山吞海亭了公請賦

賦中書左曹小瀛洲

七月廿九日

挽忠襄王

句

○寄浙省參政周玉坡

天子臨軒授鉞頻﹐東南無地不紅巾。鐵衣遠道三軍老﹐白骨中原萬鬼新。義士精靈虹貫日﹐仙家談笑海揚塵。都將兩眼淒涼淚﹐哭盡平生幾故人。

輟耕錄﹕此至正辛丑間﹐張蛻庵承旨在都下寄浙省周玉坡參政詩也。夫翰苑詞臣而寓言如此﹐則感時之意從可知矣。

○西湖冰合

西湖雪厚冰徹底﹐行人徑度如長川。風吹鹽池結陰鹵﹐日射玉田生暖煙。魚龍穴裏寒更縮﹐鷗鷺沙頭饑可憐。安得長冰通滄海﹐我欲三島求神仙。

委巷叢談﹕元至正間﹐西湖冰合。故老云﹕六十年前﹐曾有此異。張仲舉賦詩云云。

○螢苑曲

楊花吹春一千里﹐獸艦如雲錦帆起。咸洛山河眞帝都﹐君王自愛揚州苑。軍裝小隊皆美人﹐畫龍韉汗金麒麟。香風搖蕩夜遊處﹐二十四橋珠翠塵。騎行不用燒紅燭﹐萬點飛螢炫川谷。金釵歌度苑中來﹐寶帳香迷樓上宿。醉魂貪作花月荒﹐肯信戰劍生宮墻。斕斑六合洗秋露﹐尙疑怨血凝晶光。至今落日行人路﹐鬼火狐鳴隔煙樹。腐艸無情亦有情﹐年年爲照雷塘墓。

詩藪﹕雄渾流麗﹐步驟中程。

○登金山吞海亭了公請賦

危亭突兀載鰲頭﹐俯視滄溟一勺浮。龍伯衣冠藏下府﹐梵王臺殿起中流。扶桑夜色三山日﹐灩澦江聲萬里秋。老我惜無吞海句﹐但磨崖石記曾遊。

○賦中書左曹小瀛洲

東曹地迥集名郎﹐宛是仙家紫翠房。閶闔上通天只尺﹐蓬萊移出海中央。金波日暖浮鳷鵲﹐玉樹春濃下鳳凰。幾度夢回淸夜直﹐此身如在五云鄕。

詩藪﹕全篇整麗﹐首尾勻和。

○七月廿九日

此丑今方殛﹐京城蹀血新。也知天悔禍﹐誰謂國無人﹖勝气騰龍虎﹐沈機動鬼神。大庭親命詔﹐終夜在延春。

元詩選﹕此詩爲孛羅帖木兒作。孛羅之入京師﹐使仲舉艸詔﹐不從﹐嘗作自誓詩曰「此醜行當殛﹐吾身敢顧危﹖要看奪笏處﹐正是結纓時。萬古千秋在﹐皇天后土知。寸心三尺簡﹐肯愧史卑詞﹗」與此詩是一時作也。

○挽忠襄王

聖主中興大業難﹐元戎報國寸心丹。軍中諸將驚韓信﹐天下蒼生望謝安。羽檄北來兵气肅﹐樓船南下海波寒。老臣擬直詞林筆﹐細傳成功後代看。

元詩選﹕忠襄王謂察罕帖木兒也。察罕起兵沈丘﹐悉平河南﹑山東諸處紅巾。至正壬寅﹐爲田丰﹑王士誠所刺。先是﹐有白气如索﹐起危宿﹐貫太微垣﹐太史奏山東當大水。順帝曰「不然﹐山東必失一良將。」卽馳詔戒察罕勿輕舉。未至﹐而已及難矣。

○句

舊河通瓠子﹐新浪漲桃花。

詩藪﹕云云。張仲舉詩也。李於鱗一聯云「春流無恙桃花水﹐秋色依然瓠子宮。」實用張語而意稍不同。

又

半生懸磬室﹐萬事缺壺歌。

積陰霾日月﹐愁色滿江湖。

露花迎夕斂﹐風樹借秋涼。

寧爲伏劍死﹐不作倒戈攻。

四郊多壁壘﹐萬里半煙塵。

詞人歌蟋蟀﹐軍士嘆蠨蛸。

龍伯衣冠藏下府﹐梵王臺殿起中流。

露下遠山皆落木﹐風來滄海欲生潮。

千嶂晚云原上合﹐兩河秋色雁邊來。

云移雁影沈江樹﹐雨帶龍腥出海濤。

方驚掘地雙鵝起﹐卽見浮江五馬來。

金波夜永浮鳷鵲﹐玉樹香濃下鳳凰。【詳傅若金下。】

◆成廷珪

廷珪字原常﹐蕪城人。有居竹軒集。

居竹軒詩集﹕郜肅序﹕向在揚州﹐識成君原常﹐𨿽居於市廛﹐而植竹庭院間﹐綽有山林意趣﹐扁其燕息之所曰「居竹」。其交遊則仲舉張公爲忘年友﹐故其詩之音律體制﹐蓋有得於仲舉者多焉。

居竹軒詩集﹕張翥序﹕余在廣陵時﹐嘗與君遊乎山僧野士之寓。或臨大江﹐眺羣峯﹐或升蜀岡﹐坐茂樹﹐未嘗不詩是作也﹔其或風日之朝﹐燈火之夕﹐樽俎前而幾杖後﹐未嘗不詩是談也。

○送余廷心翰林應奉

楓葉蕭蕭江已秋﹐吳船三日住揚州。靛花深染靑綾被﹐云葉新裁紫綺裘。徵驛馬嘶風滿樹﹐別筵人散月當樓。明年春雁將書去﹐人在蓬瀛第幾洲﹖

詩藪﹕全篇整麗﹐首尾勻和。

○題宋徽宗白頭翁圖

梔子紅時人正愁﹐故宮衰艸不勝秋。西風吹落靑城月﹐啼得山禽也白頭。

筆精﹕宋徽宗繪畫﹐題詠者多含譏刺。元成廷珪題白頭翁圖云云。

◆陸仁

仁字良貴﹐河南人﹐寓居昆山。有乾乾居士集。

菽園雜記﹕西湖竹枝詞﹐南北名士屬和者凡一百二十二人。吳郡士二十六人﹐而昆山在列者一十一人。其間最有名﹐時稱郭﹑陸﹑秦﹑袁﹐謂羲仲﹑良貴﹑文仲﹑子英也。陸本昆山太倉人﹐其稱河南﹐蓋姓氏郡望耳。

天馬歌

○天馬歌

於穆世祖肇王迹﹐受天之慶大命集。神寓鴻圖大無及﹐功烈皇皇共開辟。四方下上沛流澤﹐列聖相承纘丕績。哲王嗣位建皇極﹐大臣弼輔尙禹稷。禮樂制度靡有隙﹐六府孔修萬姓懌。天子聖徳於昭共﹐念承皇祖心弗宅。日月同明天地廓﹐絕域窮陲歸版籍。萬國貢獻歲靡息﹐琛瑤瑰異陋金錫。豈須徵討費兵革﹐文懷遠人盡臣服。至正壬午秋之日﹐天馬西來佛郎國。佛郎之國邈西域﹐流沙彌漫七海隔。浪波橫天馬橫涉﹐馬其猶龍弗顚踣。東逾月窟過回紇﹐陸地不毛千里赤。太行雪積滑如石﹐電激雷奔走飆歘。四年去國抵京邑﹐俯首闕廷拜匍匐。帝見遠臣重怵惕﹐慰勞以酒賜以帛。遠臣牽馬赤墀立﹐金羈絡頭朱汗滴。房星下垂光五色﹐肉鬃巍巍橫虎脊。崇尺者六修丈一﹐墨色如雲踶兩白。天閒騏驎俱駿骨﹐天馬來時皆辟易。驌■﹝馬麥﹞屈乘未足惜﹐大宛渥窪斯與敵﹗穆王八駿思遊歷﹐漢武窮兵不多得。天馬自來徵有徳﹐史臣圖頌永無斁。再拜歌詩思彷佛﹐願帝愛賢如愛物。更詔山林訪遺逸﹐��治化齊堯日。帝業永固保貞吉﹐天子萬壽天降福。

西湖竹枝集﹕詩學有祖法﹐淸俊奇偉﹐如佛郎國進天馬頌﹑水仙廟迎送神辭﹑渡黃河﹑望神京諸篇﹐縉紳先生莫不稱道之。

◆髙明

明字則誠﹐永嘉平陽人。至正五年中第﹐授處州錄事﹐辟丞相掾。入明不仕。有柔克齋集。

和趙承旨題嶽王墓韻

題靑山白雲圖

句

○和趙承旨題嶽王墓韻

莫向中原嘆黍離﹐英雄生死系安危。內廷不下班師詔﹐朔漠全歸大將旗。父子一門甘仗節【仗節「仗」﹐輟耕錄卷三﹑西湖遊覽志卷九作「伏」﹐似當從。】﹐山河萬里竟分支。孤臣尙有埋身地﹐二帝遊魂更可悲。

輟耕錄﹕讀此詩而不墮淚者幾希。

西湖遊覽志﹕嶽墳詩﹐趙子昂支韻難和﹐徐孟嶽和云云。髙則誠云云【按﹕西湖遊覽志卷九僅錄子昂詩及徐﹑髙和詩﹐此條所述﹐實出西湖遊覽志余卷七﹐然志余未錄全詩。】。

○題靑山白雲圖

昨夜山中宿雨晴﹐白雲綠樹最分明。茅堂早起無他事﹐去看溪南新水生。

自跋﹕此余往日在越中錄寄倪君仲權之詩﹐今十餘年矣。意其不投之苦海﹐則亦當供醬蒙矣。仲權乃裝潢爲卷帙﹐列之於諸名勝間﹐矧當時事轇轕﹐世方以斯文束髙閣﹐而仲權於朋友之片言隻字亦無遺棄﹐亦可見其好尙之淸﹐交道之厚﹐而不爲世變所移者也。惜也﹐予之學問名位﹐視往日不少加進﹐徒負故人期待之意耳﹗展卷一覽﹐慨嘆不已﹐因書於左方﹐以自警云。永嘉髙明。

○句

吳門亂後逢梅福﹐遼海來時識管寧。

萚石齋詩集﹕觀惇交集冊子自注﹕元季明初﹐上虞魏壽延仲遠輯其三十年所友人酬贈之詩也。凡七十六首。鄭彜乙巳句﹕「亂離時世全髙潔﹐淳朴山川似古初。」王璛至正廿五年句﹕「也應淸曠風塵外﹐誰道邊城尙繹騷。」乙巳卽廿五年。他如凡涉憂亂者﹐當在辛卯﹐趙俶和入邑感懷云「閉戶十年方入城。」當在庚子後。至髙明云云﹐當在廿七年丁未後。是年﹐明祖破平江﹐方國珍降﹐浙東西甫寧靜也。

◆謝應芳

應芳字子蘭﹐武進人。至正初﹐舉爲三衢書院山長。入明不仕。有龜巢稿。

龜巢稿﹕余詮序﹕先生之門人王著集先生之詩鋟諸梓﹐先生摘其詩之什一與之﹐凡若干捲﹐名龜巢摘稿【按﹕龜巢稿﹝四部叢刊本﹞余詮序無「先生摘其詩」以下諸語。】。

明史﹕隱白鶴溪上﹐構小室﹐顏曰龜巢﹐因以爲號。

過吳江三髙祠

嚴將軍戰馬歌

宜山謠

○過吳江三髙祠

三髙祠前秋水波﹐客來弔古悲且歌。季鷹魯望桑梓敬﹐蠡也籩豆理則那。生爲越人身相越﹐百計謀吳吳乃滅。眞憂烏喙將無情﹐兔死狗烹肝腦裂。飄然攜手湖海遊﹐捧心人與同扁舟。越人誇功鑄金像﹐於吳孰曰非仇讎﹗行裝重寶久彌厚﹐淸髙之風絕何有。奉嘗堪笑木腸兒﹐忍睹荒臺麋鹿走﹗江風肅肅楓葉寒﹐扣舷折我靑瑯玕。靈胥怒挾海潮起【怒挾「挾」原作「抉」﹐據龜巢稿卷三攺。】﹐殷若雷鳴過雪灘。

南濠詩話﹕三髙祠在吳江長橋南﹐中祀越上將軍範蠡﹑晉大司馬東曹掾張翰﹑唐贈右補闕陸龜蒙。毗陵謝應芳嘗上書行省﹐欲去範蠡像﹐會世變弗果。

○嚴將軍戰馬歌【並序】

至正乙未春﹐常多盜﹐省府調兵捕之。浙東宣慰司元帥嚴公來總軍事﹐未幾﹐無錫平﹐移軍武進。一日﹐搗本富莊賊巢【本富莊龜巢稿卷二作「來富莊」﹐下摘稿序作「禾富莊」﹐未知孰是。】﹐軍中失二馬。明日﹐賊乘之抗官兵烈塘上。二馬聞金鼓來奔﹐賊控勒不能止﹐遂墮地﹐馬立踶殺之﹐官兵大捷。故烈塘之民咸神其事﹐俾余作歌以美之。

往聞齊軍夜路迷﹐老馬前導人追隨。又聞的盧躍檀前﹐漢業復立西南陲。古來良驥稱有徳﹐未有驍騰能殺賊。將軍兩馬馱賊來﹐雲霧四起生風雷。紅綃帕首爾何物﹐霜蹄一踣成飛埃。軍前認主鳴且舞﹐驚倒熊羆與貙虎。羣凶膽落不敢追【不敢追原作「敢�追」﹐據龜巢稿攺補。】﹐官軍凱還槌大鼓。馬兮馬兮誠有功﹐須知感物由元戎。將軍接迹武惠功﹐煌煌史冊書勛庸。爾馬名示垂無窮。

摘稿序云﹕至正乙未春﹐浙東宣慰司元帥嚴公某統兵捕寇﹐過浙西。秋八月﹐兵駐烈塘。一日﹐遣兵搗禾富莊賊巢﹐失一騎士。旣而賊乘馬出拒﹐其馬望官軍來奔﹐賊墜地﹐馬踶殺之﹐賊眾驚潰﹐官軍大捷。以馬詣帳前白事﹐時余適在公座中﹐聞而喜之﹐故有是作。

摘稿詩云﹕將軍武惠之嫡孫﹐帳前甲騎多如雲。一驪偶爾墮賊窟﹐背馱賊渠來策勛。沫流兩吻噴白雪﹐光爍雙瞳夾經月。雷奔電激煙霧隨﹐望我旌旗馳踣賊。渠方命墮鐵蒺藜﹐驪�岏之成粉韲。賊曹瓦解爭納款﹐我軍凱歌歸馬嘶。古來良驥稱有徳﹐未有驍騰能殺賊。呂家赤兔項家騅﹐骨朽猶當有慚色。將軍報國秉精忠﹐安知馬亦肝膽同。他年太史作佳傳﹐宜亦牽連書乃功。

○宜山謠【並序】

廣東南丹諸州﹐民僚雜居﹐素號難治。洪武初﹐朝命設官置司安撫之﹐山東尹明善實在僚選。凡所司事﹐知無不爲﹐爲無不達﹐蒞官再期﹐多善政。後四年﹐有客自廣西來者﹐傳其事甚詳。余乃摘其大者﹐作宜山謠七篇。

苗瑤地連交趾﹐咸籍爲民﹐且爲除其凶號﹐人悅之。作椎髻舞。

椎髻舞﹐擊銅鼓﹐淺蠻生蠻皆安堵。賣刀買鉏犂﹐銜恩人鳥語。獷俗馴﹐惡俗去﹐豈弟君子吾父母。

沿邊舊置七十五屯【七十五屯龜巢稿卷四作「屯十五」。】﹐瑤爲長﹐每羣聚﹐爲諸州害。今罷之﹐民乃安。作除虎窟。

除虎窟﹐虎皆散亡龍睡穴。湖南海北廣東西﹐千里如今無白骨。無白骨﹐人何憂﹖每每舊屯田﹐年年稻花秋。我所思兮﹐龍江水流。

兵後洊饑﹐發官廩﹐活宜山數萬口﹐民徳之。作枯桑。

枯桑枯桑﹐徒爲我薪。煮石弗糜﹐曷以食人﹖廩發於官﹐我命乃續。誰其主之﹖伊人如玉。伊人如玉﹐孚及豚魚。詔我婦子﹐償粟勿渝。厥粟固償﹐厥徳靡忘。我懷伊人﹐於羹於墻。

覃國大﹑韋仲海等世爲土豪﹐與溪蠻洞瑤相表裏﹐反側不一。公以計擒殺之﹐民大快。作霹靂斧。

霹靂斧﹐行天誅﹐百靈奔走羣醜除。磔梟獍﹐醢■﹝豸契﹞貐﹐招徠角端舞騶虞。日月兩山明﹐畏境成康衢。

宜山莫天護虎踞一方﹐公言之方伯﹐徙和州﹐民樂之。作坎井蛙。

坎井蛙兮渤澥﹐偸生蝦蜆門﹐怒腹气何在﹖長魚跋浪欲吞舟﹐竟作任公雪花鱠。蛙乎幸偸生﹐有愧輸芒蟹。前度放蛙人﹐今日恩如海。

僚蠻負固﹐稅久不供﹐而良農病於重斂﹐今均之﹐視前賦減什五六﹐恩不能忘。作生子以尹名。

生子以尹名﹐有田須力耕。昔憂公租重﹐今喜公租輕。窮閻杼軸具﹐當路鈞衡平。焦冥覆盆下﹐覩此白日明。

革命之初﹐公以安邊事屢白相府﹐民懷之。作鞍馬勞。

鞍馬勞﹐肉消髀﹐廣西一去二千里。借箸籌邊丞相喜。兩年單騎八往還﹐靑艸黃茅瘴煙裏。鞍馬勞﹐有如彼﹐不負公﹐不掠美。一寸忠丹報天子。【龜巢稿】

◆吳師尹

師尹字萃樂﹐永新人。至正八年登第﹐官吉州永丰縣丞。

宋丞相信國公上巳詩

○宋丞相信國公上巳詩

山云寒海舟覆﹐六載孤臣老燕獄。東風杜宇三月三﹐五云望斷春無綠。墨花煌煌五十六﹐寫出江南愁萬斛。當時下筆眼如虎﹐日落天低鬼神哭。揚帆昔走儀眞船﹐手持鰲柱擎南天。間關嶺海血灑檄﹐回首家國隨飛煙。六宮粉黛黃埃裏﹐漢火無煙吹不起。全軀肯效褚淵生﹐嚼舌甘爲杲卿死。薊門碧艸春淒淒﹐爲官不換西山薇。哀吟一曲肝腸裂﹐勁气萬丈蛟龍飛。當年恨殺葛嶺賊﹐恨不刳心飲其血。堂堂忠義行宇宙﹐白日靑天照遺墨。再拜酬公金屈巵﹐有酒不讀蘭亭詩。

右吾鄕先生吳公所作﹐所以景仰丞相極至﹐而又兼得其儀容髣髴者也。少嘗喜誦之。丞相嘗以弟璧之子爲嗣﹐其後元末仕爲海北道廉訪副使﹐卒葬郁林州﹐子孫因家焉。余先髙祖與丞相兄弟同時﹐書札往來﹐存者甚多。今來郁林﹐見良錫﹐廉訪之子也﹐乃寫詩以歸之。吉水解縉書。

◆方子京

子京字��﹐分水人。

鑑湖風月

○鑑湖風月

賀仙歸去隱滄浪﹐萬頃晴波一鏡光。龍瑞尙存古時迹﹐鴻禧猶帶晉餘芳。兩堤楊柳三更影﹐千樹芙蕖五月涼。後數百年無問處﹐雲山煙水共蒼茫。

浙江通誌﹕至正十一年﹐應薦起﹐試以鑑湖風月詩。時試者百餘人﹐惟子京擢居前列﹐除嘉興路教授﹐致仕歸。

◆陳髙

髙字子上﹐平陽人。登至正十四年進士第﹐授錄事。別號不系舟漁者。

種橦花

○種橦花

炎方有橦樹﹐衣被代蠶桑。捨西得閒園﹐種之漫成行。苗生初夏時﹐料理晨夕忙。揮鉏向烈日﹐灑汗成流漿。培根澆灌頻﹐髙者三尺彊。鮮鮮綠葉茂﹐燦燦金英黃。結實吐秋繭﹐皎潔如雪霜。及時以收斂﹐采之動盈筐。緝治入機杼﹐裁剪爲衣裳。禦寒類挾纊﹐老稚免淒涼。豪家植花卉﹐紛紛被垣墻。於世竟何補﹐爭先翫芬芳。棄取何相異﹐感物增惋傷﹗

木綿譜﹕宋末木綿之利尙在閩中﹐而江南無此種也。元人陳髙有詩云云。髙元末人﹐而隙地初學種之﹐則其來未久可知。

◆周志遠

志遠字��﹐吉水人。以危素薦授太子說書。

自題其像

○自題其像

十年塵土變形容﹐惟有丹心日月同。北海子卿羝不乳﹐未應已在畫圖中。

江西通誌﹕周志遠生於元﹐仕於元﹐然其心若有不自得者。嘗自贊其像云云。

◆鄭玉

玉字子美﹐徽州歙縣人。至正十四年﹐余翰林待制﹐辭疾不起。明兵至﹐將要致之﹐自經死。學者稱師山先生。有師山集。

師山書樓成唐長孺先生賦詩見寄次韻

○師山書樓成唐長孺先生賦詩見寄次韻

居山日夕見山容﹐環堵蕭然一畝宮。我喜煙雲來幾上﹐人看樓閣出空中。夜深月色偏明朗﹐曉起嵐光更鬱蔥。若比羊裘軒上景﹐臨江惟欠一絲風。

師山先生文集﹕余以才疏學陋﹐一無所用於世﹐退而躬耕壠畝﹐將以自養。間有朋遊相從講學﹐乃築室師山之上﹐以爲肄習之所。

◆陳謙

謙字子平﹐吳郡人。

勉學詩

○勉學詩【錄一】

黃河西北來﹐云是昆侖丘。經行非一山﹐回薄半九州島島。上有不測源﹐下有無盡流。萬化同此機﹐不知幾春秋。分明天地心﹐不爲淺狹謀。癡人用小計﹐顚倒若無求。安得申韓氏﹐化爲古伊周。

菽園雜記﹕遜志齋集三十卷﹐其二十八卷內勉學詩二十四章﹐本蘇士陳謙子平所作﹐誤入方集耳。子平﹐元末人。張士誠兵至吳﹐有突入其室者﹐脇其兄訓使拜﹐不屈﹐刃其胸﹐子平以身翼蔽﹐並遇害。平生著述甚富﹐兵後散亡﹐獨所著易解詁二卷及古今詩數十篇傳於世。正統間﹐吾昆山所刻養蒙大訓收其詩﹐予幼嘗見之。京師士人徐本以道亦嘗刻其詩印行﹐後有國初韓奕公望跋語﹐韓﹑徐皆蘇人。

案﹕明詩綜方孝孺下登此一首。

●元詩紀事卷二十

侯官陳衍輯

楊允孚

達不花

鄭元佑

周伯琦

貢師泰

◆楊允孚

允孚字和吉﹐吉水人。

灤京雜詠

○灤京雜詠

北顧宮庭暑气淸﹐神堯聖禹繼升平。今朝建徳門前馬﹐千里灤京第一程。【此以下多述途中之景﹐行幸上京﹐蓋云避暑也。】

納寶盤營象輦來﹐畫簾氈暖九重開。大臣奏罷行程記﹐萬歲聲傳龍虎臺。【龍虎臺﹐納寶地也。凡車駕行幸宿頓之所﹐謂之納寶﹐又名納缽。】

居庸千古翠屏環﹐飛騎將軍駐兩關。萬里車書來上國﹐太平弓矢護靑山。【兩關謂南口﹑北口。】

穹崖幻出梵王宮﹐雙塔中間一徑通。四月雨餘山更碧﹐六龍行處日初紅。【至正年間始營雙塔﹐宮闕巍峨﹐直通絕嶺。】

翎赤王侯部落多﹐香風簇簇錦盤陀。燕姬翠袖顏如玉﹐自按轅條駕駱駝。【轅條﹐車前橫木﹐按之則輕重前後適均。】

仙峽琴鳴水木多﹐別離見月柰愁何﹗題名石壁遼金字﹐宿雨殘風半滅磨。【彈琴峽也。】

狼山山下曉風酸﹐掩面佳人半怯寒。倚戶殷勤喚嘗粥﹐正宜倦客宿徵鞍。【俗賣豆粥。】

楡林禦苑柳絲絲﹐昨夜宮車又黑圍。宿衛一時金帳捲﹐鎗竿珍重白雲飛。【此處有禦苑。黑圍﹐地名﹐大駕經由之所。俗云「龍上槍竿」﹐是以禦駕不由此處。】

汲井佳人意若何﹐轆轤渾似挽天河。我來濯足分余滴﹐不及新丰酒較多。【此地慳水故也。】

馬上重看尖帽山﹐山頭無數白雲閒。漢家天子眞龍種﹐抔土長陵爲設關。【乃葬后妃之所﹐設衛卒焉。】

驅車偏嶺客南還﹐始見胡姬笑整鬟。誰信片雲三十里﹐寒暄只隔此重山。【過人到偏頭之北﹐面不可洗﹐頭不可梳﹐冷極故也。過此始有暖意。素非髙嶺﹐寒气止隔於此﹐良可怪也歟。】

李陵臺畔野雲低﹐月白風淸狼夜啼。健卒五千歸未得﹐至今芳艸綠萋萋。【此地去上京百里許。】

鴛鴦陂上是行宮﹐又喜臨歧象馭通。芳艸撩人香撲面﹐白翎隨馬叫晴空。【由黑圍至此﹐始合轍焉﹐卽察罕腦兒。白翎﹐艸地所產。】

歡喜坡邊望禁城﹐鸞翔鳳翥卿云淸。舉杯一吸灤陽酒﹐消盡南來百感情。【此以下敍灤京之景及聖駕往還典故之大槪。】

鐵番竿下艸如茵﹐澹澹東風六月春。髙柳豈堪供過客﹐好花畱待蹋靑人。【卽斡耳朵。踏靑人﹐指宮人也。】

先帝妃嬪火失房﹐前期承旨達灤陽。車如流水毛牛捷﹐韂縷黃金白馬良。【毛牛﹐其毛垂地。火失氈房﹐乃累朝后妃之宮車也。】

聖祖初臨建國城﹐風飛雷動蟄龍驚。月生滄海千山白﹐日出扶桑萬國明。【上京大山﹐舊傳有龍居之﹐奉白宥通。】

北闕東風昨夜回﹐今朝瑞气集蓬萊。日光未透香煙起﹐禦道聲聲駝鼓來。【謂駱駝鼓也。】

又是宮車入禦天﹐麗姝歌舞太平年。侍臣稱賀天顏喜﹐壽酒諸王次第傳。【千官至禦天門俱下馬徒行﹐獨至尊騎馬直入﹐前有教坊舞女引導﹐且歌且舞﹐舞出天下太平字樣﹐至玉階乃止。內門曰禦天之門。】

九奏鈞天樂漸收﹐五雲樓閣翠如流。宮中又放灤河走﹐相國家奴第一籌。【灤河至上京二百里﹐走者名貴赤﹐黎明放自灤河﹐至禦前巳初中刻者﹐上賞。】

大安閣下晚風收﹐海月團團照上頭。誰道人間三伏節﹐水晶宮裏十分秋。【大安閣﹐上京大內也。別有水晶殿。】

四傑君前拜不名﹐輪番內直浹辰更。蓬萊山上羣仙集﹐得似王孫世祿榮。【四傑﹐卽四怯薛也。或稱也可怯薛者﹐卽大怯薛之稱。是之謂不名﹐當三問﹐凡所以浹辰一更者也。】

北極修門不暫開﹐兩行宮柳護蒼苔。有時金鎖因何掣﹐聖駕棕毛殿裏回。【棕毛殿在大斡耳朵。】

千官萬騎到山椒﹐个个金鞍雉尾髙。下馬一齊催入宴﹐玉闌干外換宮袍。【每年六月三日﹐詐馬筵席﹐所以諭其盛事也。千官以雉尾飾馬入宴。】

錦衣行處狻猊習﹐詐馬筵前虎豹良。特勅云和罷弦管﹐君王有意聽堯綱。【詐馬筵開﹐盛陳奇獸﹐宴享旣具﹐必一二大臣稱「吉思皇帝」﹐禮撤﹐於是而後禮有文﹐飲有節矣。云和署﹐隸儀鳳司樂﹐掌天下樂工。】

儀鳳伶官樂旣成﹐仙風吹送下蓬瀛。花冠簇簇停歌舞﹐獨喜簫韶奏太平。【儀鳳司﹐天下樂工隸焉。每宴﹐教坊美女必花冠錦繡﹐以備供奉。】

聿來新貢又殊方﹐重譯寧誇自越裳。馴象明珠龜九尾﹐皇王不寶壽無疆。【萬歲山有九尾龜。】

嘉魚貢自黑龍江﹐西域蒲萄酒更良。南土至奇誇鳳髓﹐北陲異品是黃羊。【黑龍江﹐卽哈八都魚也。鳳髓﹐茶名。黃羊﹐北方所產﹐禦膳用。】

太平天子重文曹﹐閣建奎章選俊髦。一自六龍天上去﹐至今黃帕禦牀髙。【昔文宗建奎章閣於大內﹐年深灑掃﹐睹禦榻之巍然﹐感而賦此。】

內人調膳侍君王﹐玉仗平明出建章。宰輔乍臨閶闔表﹐小臣傳旨賜湯羊。【禦前廚常膳﹐有曰小廚房﹑大廚房。小廚房﹐則內人八珍之奉是也。大廚房﹐則宣徽所掌湯羊是也。由內及外﹐外膳旣畢﹐羣臣始入奏事。每湯羊一膳﹐具十六【具十六灤京雜詠﹝知不足齋叢書本﹞卷上作「其數十六」。】﹐餐余必賜左右大臣﹐日以爲常。予常職賜﹐故悉其詳。】

香車七寶固姑袍﹐旋摘修翎付女曹。別院笙歌承宴早﹐禦園花簇小金桃。【凡車中載固姑﹐其上羽毛又尺許﹐拔付女侍手持﹐對坐車中。𨿽后妃駝象亦然。】

內宴重開馬湩澆﹐嚴程有旨出丹霄。羽林衛士桓桓集﹐太僕龍車款款調。【馬湩﹐馬奶子也。每年八月﹐開馬奶子宴﹐始奏起程。太僕寺﹐掌馬者。】

鸞輿八月政髙翔﹐玉勒雕鞍萬騎忙。天上龍歸才帶雨﹐城頭夜午又經霜。【每年駕起﹐其夕卽霜﹐異哉。】

南坡暖翠接南屏﹐雲散風輕弄午晴。寄與行人停去馬﹐六龍飛上計歸程。【南坡乃納寶地也﹐故遊人罕至焉。】

月出王孫獵兔忙﹐玉驄拾矢戲沙場。皮囊乳酒鑼鍋肉﹐奴視山陰對角羊。【良馬驟馳拾墮箭。橘綠羊﹐或四角六角者﹐謂之疊角羊。疊義未詳﹐以其角之相對﹐故曰對角。毛角𨿽奇﹐香味稍別﹐故不升之鼎俎﹐於以見天朝之玉食有等差也。】

雍容環佩肅千官﹐空設番僧止雨壇。自是半晴天气好﹐螺聲吹起宿云寒。【西番種類不一﹐每卽殊禮﹐燕享大會則設止雨壇於殿隅。時因所見﹐以發一哂。】

正元紫禁肅朝儀﹐禦榻中間寶帕提。王母壽詞歌未徹﹐雪花片片彩雲低。【此以下多敍一年之景﹐並雜詠之物。】

試數窗前九九圖﹐餘寒消盡暖回初。梅花點徧無餘白﹐看到今朝是杏株。【冬至後﹐貼梅花一枝於窗間﹐佳人曉妝﹐日以臙脂圖一圈﹐八十一圈旣足﹐變作杏花﹐卽暖回矣。】

脫圈窈窕意如何﹐羅綺香風漾綠波。信是唐宮行樂處﹐水邊三月麗人多。【上巳日﹐灤京士女競作繡圈﹐臨水棄之﹐卽修禊之義也。】

葡萄萬斛壓香醪﹐華屋神仙意气豪。酬節涼糕猶未品﹐內家先散小絨絳。【重午節也。】

百戲遊城又及時﹐西方佛子閱宏規。彩雲隱隱旌旗過﹐翠閣深深玉笛吹。【每年六月望日﹐帝師以百戲入內﹐從西華入﹐然後登城設宴﹐謂之遊皇城是也。】

紫菊花開香滿衣﹐地椒生處乳羊肥。氈房納石茶添火﹐有女褰裳拾糞歸。【紫菊花﹐惟灤京有之﹐名公多見題品。地椒艸﹐牛羊食之﹐其肉香肥。納石﹐韃靼茶。】

爲愛琵琶調有情﹐月髙未放酒杯停。新腔翻得涼州曲﹐彈出天鵝避海靑【海靑「靑」原作「淸」﹐按海靑卽海東靑﹐俊鶻名﹐故據灤京雜詠卷下攺。】。【海靑拏天鵝﹐新聲也。】

海紅不似花紅好﹐杏子何如巴欖良。更說髙麗生菜美﹐總輸山後麻菇香。【海紅﹑花紅﹑巴攬仁﹐皆果名。髙麗人以生菜裹飯食之。尖山產麻菇。】

偶因試馬小盤桓﹐明徳門前禦道寬。樓下綠楊樓上酒﹐年年萬國會衣冠。【明徳門﹐午門也。】

怪得家童笑語回﹐門前驚見事奇哉。老翁攜鼠街頭賣﹐碧眼黃髯騎象來。【黃鼠﹐灤京奇品。】

東風亦肯到天涯﹐燕子飛來相國家。若較內園紅芍藥﹐洛陽輸卻牡丹花。【內園芍藥迷望﹐亭亭直上數尺許﹐花大如斗。揚州芍藥稱第一﹐終不及上京也。】

時雨初肥芍藥苗﹐脆甘味壓酒腸消。揚州簾捲東風裏﹐曾惜名花第一嬌。【艸地芍藥﹐初生軟美﹐居人多采食之。】

霜寒塞月靑山瘦﹐艸實平坡黃鼠肥。欲問前朝開宴處﹐白頭宮使往還稀。【文宗曾開宴於南坡﹐故云。】

𨿽然玉宇桂無花﹐秋比江南分外佳。弦管畫樓人散去﹐捨郎攜妓勸嘗瓜。【俗以月下送瓜果往還﹐上京不產桂花。】

禦饌官廚不較余﹐金門掌膳意勤如。更分光祿瓶中酒﹐爛醉歸時月上初。【凡禦膳及民間者﹐謂之貢余。光祿寺掌禦酒。】

別卻郎君可柰何﹐教坊有令趣興和。當時不信郵亭怨﹐始覺郵亭怨轉多。【興和署乃教坊司屬﹐掌天下優人。】

出塞書生瘦馬騎﹐野雲片片故相隨。凍生耳鼻雪堪理﹐冷入肝腸酒彊支。【凡凍耳鼻﹐卽以雪揉之方回﹐近火則脫。】

買得香梨鐵不如﹐玻瓈椀裏凍潛蘇。書生半醉思南土﹐一曲鐙前唱鷓鴣。【梨子受凍﹐其堅如鐵﹐以井水浸之﹐則味回可食。】

灤京雜詠﹕羅大已跋﹕楊君以布衣從當世賢士大夫遊﹐襆被出門﹐歲走萬里。耳目所及﹐窮西北之勝﹐具江山人物之形狀﹐殊產異俗之瑰怪﹐朝廷禮樂之偉麗﹐尢喜以詠歌記之。予索居﹐聞見甚狹﹐獨竊愛中臺馬公祖常﹑奎章虞公集﹑翰林柳公貫﹐時能以雄辭妙筆﹐寫其一二﹔今得楊君是集﹐又爲增益所未見﹐俯仰今昔﹐又一時矣。

◆達不花

宮詞

○宮詞

墨河萬里金沙漠﹐世祖深思創業難。卻望闌干護靑艸﹐丹墀畱與子孫看。

艸木子﹕元世祖皇帝思太祖創業艱難﹐俾取所居之地靑艸一株﹐置於大內丹墀之前﹐謂之誓儉艸﹐蓋欲使後世子孫知勤儉之節。至正間﹐大司農達不花公作宮詞十數首﹐其一云云。

◆鄭元佑

元佑字明徳﹐處州遂昌人。至正丁酉﹐除平江路儒學教授。有僑吳集。

梧溪集﹕以右臂疾﹐左書﹐號尙左生。

溫日觀畫葡萄

次韻錢伯行遊仙體二首

○溫日觀畫葡萄

伊昔錢塘溫日觀﹐醉兀竹輿殊傲岸。卻將書法畫葡萄﹐張顚艸聖何零亂﹗枝枝葉葉點畫閒﹐醉瞠白眼看靑天。狂呼大盜楊都統﹐天不汝誅吾厚顏﹗楊加箠死曾不畏﹐故老言之淚尙潸。畫成葡萄誰賞識﹖惟有鮮於恆嘖嘖。醉叩齋室支離疏﹐撫摩悲歌淚塡臆。鮮於設浴師浣之﹐爲師滌垢曾弗辭。人言結襪張廷尉﹐千載風流寧異玆。蔓如龍須實馬乳﹐問師揮毫奚獨取﹖只因漢使遠持來﹐野老詩成淚如雨。

遂昌雜錄﹕宋僧溫日觀﹐居葛嶺瑪瑙寺﹐人但知其畫葡萄﹐不知其善書也。今世傳葡萄多假﹐其眞者枝葉須梗皆艸書法也。嗜酒﹐楊總統以名酒啖之﹐終不一沾唇﹐見輒忿詈曰「掘墳賊﹗掘墳賊﹗」惟鮮於伯機父愛之。溫時至其家﹐袖瓜啖其大龜﹐抱軒前支離叟﹐或歌或笑。每索湯浴﹐鮮於公必躬爲進澡豆。支離叟﹐卽伯機家所種松也。

○次韻錢伯行遊仙體二首

海定神風湛綠羅﹐仙人辭藻寄來多。貫珠音在云誰遏﹖琢玉文成手自磨。憶昔絳河輕就別﹐至今黃竹不成歌。可憐人世書裙手﹐池上猶籠道士鵝。軋軋靑年儗度沙﹐煌煌白兔豈無家﹖肉生徐甲符難祕﹐斧鈍吳剛桂始華。諦授寶書盟刻玉﹐醉離瑤席舞傳芭。竹宮望拜眞癡絕﹐日日鼌光在景霞。

詩藪﹕全篇整麗﹐首尾勻和。

◆周伯琦

伯琦字伯溫﹐號玉雪坡﹐饒州人。由上捨生以蔭入官。至正間﹐官至江浙行省左丞﹐招諭張士誠﹐畱平江十餘年。張氏亡﹐歸鄱陽﹐尋卒。有近光﹑扈從兩集。

續吳先賢贊﹕假江東參政﹐招諭張士誠﹐遂沒士誠所。羈旅無聊﹐時與諸文士飲酒賦詩﹐流連日夜。或前而爲變徵之聲﹐皆垂淚涕泣﹐已又爲羽聲慷慨﹐士盡變色投袂。在吳十餘年。伯琦儀貌都雅﹐而非戡難才﹐虛談無實﹐雍容自免而已。

六研齋筆記﹕元周伯琦書相鶴經﹐自稱谷陽生。跋云﹕右經一卷﹐乃浮丘公授王子晉之書也。崔文子學道於子晉﹐得其文﹐藏嵩山石室中。淮南王采藥得之﹐遂傳於世。又系一詩云「江南羽化張天雨﹐海上神交宋仲溫。楷法鐘繇稱獨步﹐艸臨皇象已專門。折釵未墜風前股﹐漏屋先凝雨後痕。寄語臨池諸俊彥﹐蚓蛇雞鶩莫須論。」

案﹕此首二筆上卷又以爲張憲作。

立秋日書事三首

紀行詩二十四首

懷禿腦兒作

鴛鴦濼作

興和郡

野狐嶺

自順寧府歷坳兒嶺臨渾河上源過雞鳴山晚宿雷家驛

懷來縣

楡林驛

入居庸關

龍虎臺

大口

○立秋日書事三首

大駕畱西內﹐玆辰祀典揚。龍衣遵質朴﹐馬酒薦馨香。望祭園林邈﹐追崇廟祏光。艱難思創業﹐萬葉祚無疆。

近光集﹕國朝歲以七月七日或九日﹐天子與後﹐素服望祭北方陵園﹐奠馬酒﹐執事者皆世臣子弟。是日﹐擇日南行。

鐵剎標山影﹐金鋪耀日華。龍回秋歇雨﹐燕落晝翻沙。苑禦調驍騎﹐宮官葺幰車。長楊誰共賦﹖滿耳沸寒笳。

近光集﹕上京西山上樹鐵旛竿﹐髙數十丈﹐以其下海中有龍﹐用梵家說作此鎭之。

涼亭千里內﹐相望列東西。秋狝聲容備﹐時巡典禮稽。鴇鳧隨矢落﹐豭鹿應弦迷。幹豆歸時薦﹐康莊頌耄倪。

近光集﹕上京之東五十里有東涼亭﹐西百五十里有西涼亭﹐其地皆饒水艸﹐有禽魚山獸﹐置離宮。巡守至此﹐歲必獵較焉。

○紀行詩二十四首【錄十六】

乘輿繩祖武﹐歲歲幸灤京。夏至今年早﹐山行久雨晴。日瞻黃道肅﹐夜拱北辰明。隨步窺形勝﹐周諏記里程。

居庸東北路﹐艸細一川平。夾岸山屏展﹐穿沙水帶縈。六龍扶日禦﹐萬騎擁云旌。遊豫諸侯度﹐歡歌兆姓迎。

縉雲山獨秀﹐沃壤歲常丰。玉食資原粟﹐龍州記渚虹。荒祠寒木下﹐遺殿夕陽中。誰信幽燕北﹐翻如楚越東。【右縉山縣﹐今名龍慶州。】

車坊尙平地﹐近嶺晝生寒。拔地數千丈﹐淩空十八盤。飛泉鳴亂石﹐危磴護重關。俯視人寰隘﹐眞疑長羽翰。【右十八盤嶺。】

踰險夢頻悸﹐循夷气始愉。千巖奇互獻﹐萬壑勢爭趨。峭壁劍門壯﹐重梁皇渚紆。凡鱗期變化﹐雷雨在斯須。【右龍門。】

嵐翠摩臺斗﹐林霏隱日車。谷深幽境迥﹐路轉列峯斜。錦石欹瑤艸﹐蒼叢綴白花。柴門成聚落﹐山崦盡人家。

萬幕懸崖下﹐髙低疏復稠。罽墻聯虎衛﹐幄殿聳龍樓。楡柳淸長晝﹐槐松颯早秋。威容隆古昔﹐神武鎭中州。

髙嶺橫天出﹐炎天气候涼。白沙深沒馬﹐碧艸淺連岡。晨服增綿纊﹐寒鄕貴稻粱。土風多國語﹐閭井異尋常。

晴川平似掌﹐地勢與天寬。煙艸靑無際﹐云岡影四團。貔貅環武陣﹐麟鳳擁和鑾。髙獻南山壽﹐同承湛露歡。【右沙嶺二首。是日上都守土官遠迎至此﹐內廷小宴。】

嶺西通驛傳﹐山盡見郵亭。萬竈閭閻聚﹐千轅驃騎營。市樓風策策﹐野堠霧冥冥。雄略卑秦隴﹐孤兵笑廣靑。【右牛羣頭。】

涼亭臨白海﹐行內壯黃圖。貝闕明淸旭﹐丹垣護碧楡。龍湫時霧雨﹐鷹署世衡虞。駐驆光先軌﹐長楊只一隅。【右察罕腦兒﹐猶漢言白海。】

地曠居人少﹐山低云影微。石墻虫避燥﹐土屋燕交飛。沙淨泉宜酒﹐天涼秋合圍。朔方戎馬最﹐芻牧萬羣肥。【右明安驛。】

漢將荒臺下﹐灤河水北流。歲時何衮衮﹐風物尙悠悠。川艸花芬郁﹐沙禽語滑柔。莫梁遺句在﹐過客重綢繆。【右李陵臺。】

桓州當孔道﹐城築自唐時。翊輔千年盛﹐川原萬里夷。艸滋新雨歇﹐雲起遠山移。迎送官僚習﹐長懷被眷私。【右桓州﹐古烏丸地也。】

南坡延勝槪﹐一捨抵開平。地蘊淸涼界﹐天開錦繡城。雷轟駝鼓振﹐霞絢象輿行。塡道都人士﹐瞻前戴聖明。【右南坡。】

巡守綏畿甸﹐遊從覽近風。山川隨地異﹐聲教此時同。王業艱難遠﹐神都制作雄。按行循故事﹐不用避靑驄。

扈從詩前序﹕至正十二年四月﹐伯琦由翰林直學士﹑兵部侍郎拜監察禦史。視事之三日﹐大駕北巡上京﹐例當扈從。啟行至大口﹐畱信宿﹐歷皇后店﹑皁角﹐至龍虎臺﹐皆納缽﹐猶漢言頓宿所也。龍虎臺在昌平境﹐又名新店﹐距京師僅百里。五月一日﹐過居庸關而北﹐遂自東路至甕山。明日至車坊﹐在縉山縣之東﹐沃衍宜粟﹐歲供內膳。又明日入黑谷﹐過色澤嶺﹐髙峻曲折﹐凡十八盤。遂歷龍門及黑石頭﹐過黃土嶺﹐至程子頭﹐又過磨兒嶺﹐至頡家營﹐歷白塔兒﹐至沙嶺。自車坊﹑黑谷至此﹐凡三百一十里﹐皆深林復谷。邨塢僻處﹐山路將盡﹐兩山髙聳如洞門﹐尢多巨材。近沙嶺﹐惟土山連亙﹐地皆白沙﹐深沒馬足。過此則朔漠﹐平川如掌﹐天气陡涼﹐風物大不同矣。遂歷黑觜兒至失八兒禿﹐地多泥淖﹐又名牛羣頭。其地有驛﹐有郵亭﹐有巡檢司﹐闤闠甚盛。驛路至此相合﹐北皆芻牧之地﹐無樹木﹐徧生地椒﹑野茴香﹑蔥韭﹐芳气襲人。艸多異花﹐五色﹐有名金蓮花者﹐似荷而黃。至察罕腦兒﹐猶漢言白海也。水濼深不可測﹐气皆白霧﹐其地有行在宮﹐曰亨嘉殿﹐闕庭如上京而殺焉。置云需總管府以掌之。沙井甘潔﹐釀酒以供上用。又作土屋養鷹房﹐駐蹕於是﹐秋必校獵焉。此去納缽曰鄭谷店﹐曰明安驛﹑泥河兒﹐曰李陵臺驛﹑雙廟兒﹐遂至桓州﹐曰六十里店﹐卽烏丸地也。前至南坡店﹐去上京一捨耳。以是月十九日抵上京。歷納缽凡十有八﹐爲裏七百五十有奇﹐爲日二十四。大抵兩都相望﹐不滿千里﹐往來者有四道﹐曰驛路﹐曰東路二﹐曰西路。東路二者﹕一由黑谷﹐一由古北口。古北口路﹐東道禦史按行處也。伯琦往年分署上京﹐但由驛路而已。黑谷輦路﹐未之前行。因忝法曹﹐肅淸轂下﹐遂得見所未見﹐實爲曠遇云。鄱陽周伯琦自敍。

○懷禿腦兒作【漢言後海也。】

侵晨離白海﹐輦路轉西邁。野光散平蕪﹐山容列修黛。秋風動地來﹐曾波忽澎湃。戎馬多驚嘶﹐寒聲襲鞶帶。踰岡覽晴川﹐夷曠襟抱快。白花閒紫蕤﹐將將委珩佩。幽興足目前﹐絕境疑方外。旌麾匝云屯﹐輿帳擬行在。法從各有司﹐諫垣敢荒怠。邊報叢遠函﹐蒼黃盡吁怪。解鞍愒前邨﹐伏枕念當代。王綱未旒綴﹐羣生半塵芥。紆軫誰與言﹐沈思屢長嘅。東南何時蘇﹐吾欲問大塊。【是日驛報杭省有警。】

○鴛鴦濼作

官路何逶迆﹐里數不可度。宿止有常程﹐晚次鴛鴦濼。山低露艸深﹐天朗雲气薄。積水風颼颼﹐平沙煙漠漠。鳧鷖雜翔集﹐巨鱗倏潛躍。居人歲取給﹐遠眺近一勺。原隰多種蓺﹐農蹊犬牙錯。場圃盈粟麥﹐力穡喜秋獲。舒徐八駿遊﹐相羊瑤池樂。山川豈不佳﹐人事日蕭索。芻牧紓邦供﹐徵徭非昔昨。都人望翠華﹐朝朝候靈鵲。

○興和郡【屬河東憲司按部﹐西抵太原千餘里。】

我行已旬浹﹐所歷皆朔漠。興和號上郡﹐陂陀具城郭。灤陽界東履﹐汾晉直西略。提封廣以遐﹐編氓半土著。連甍結賈區﹐曾樓瞰寥郭。要會稱雄麗﹐勢壓諸部落。興王遠垂裕﹐百載承制作。北巡必西還﹐遠儗東邑洛。供億須浩繁﹐撫循在恭恪。四鄰愼備虞﹐三輔嚴寄托。賢愚不同調﹐虫沙與猨鶴。長願四海淸﹐漢儀歲輝爍。

○野狐嶺【嶺界南北﹐甚寒﹐南下平地﹐則暄矣。】

髙嶺出云表﹐白晝生虛寒。冰霜四時凜﹐星斗只尺攀。其陰控朔部﹐其陽接燕關。澗谷深叵測﹐梯磴紆百盤。坳垤艸披拂﹐崎嶇石巑岏。輪蹄紛雜沓﹐我馬習以安。怳然九天上﹐熙熙俯人寰。連岡束重隘﹐拱揖猶城垣。停鞭履平地﹐回首勢望尊。綿衣遂頓減﹐長途汗流韉。亭柳蔭古道﹐園果登禦筵。境𨿽居庸北﹐物色幽薊前。始悟一嶺隔﹐气候殊寒暄。小邑名宣平﹐相距兩捨間。牛羊歲蕃息﹐土沃農事專。野人敬上官﹐柴門莫款延。休養嘉承平﹐禹迹邁古先。漢唐所羈縻﹐今則同中原。大哉輿地圖﹐垂創何其艱﹗張皇我六師﹐金湯永深堅。

○自順寧府歷坳兒嶺臨渾河上源過雞鳴山晚宿雷家驛

郡治頗淸曠﹐民俗亦朴淳。川原西成饒﹐景物娛徵晨。登頓未及晡﹐修嶺忽前陳。亂石森礧礧﹐濁流奔沄沄。斗厓鳴項洞﹐險徑緣鄂齦。園林暗回堤﹐峯巘排秋旻。海鵬奮淩風﹐江蛟歘乘雲。雞鳴俗語傳﹐世遠昧所因。招提據危顚﹐略��天津。睥睨窮豪芒﹐翕忽叢鬼神。六龍行中天﹐壯觀齊昆侖。造設開辟先﹐顯耀當玆辰。垂髫耳已熟﹐華顚目方親。甚欲恣冥搜﹐赤日昏黃塵。紀勝猶掛漏﹐觀風能宣旬。

○懷來縣

山風日多寒﹐近燕苦秋陽。懷來𨿽小縣﹐肇置自李唐。泉甘沙井冽﹐橋古川流長。重岡相抱環﹐遠山勢低昂。鑾輿歲西還﹐傾朝迎道傍。蟠桃百寶盤﹐敬上萬年觴。三登調玉燭﹐羣黎樂康莊。吾皇仁聖君﹐動必循彜章。宵旰貽近憂﹐苗頑尙跳梁。所貴根本固﹐忍此枝葉傷﹖思見萬邦寧﹐野無遺賢良。

○楡林驛【漢史稱楡溪長塞卽此也。】

昔人多種楡﹐今人惟種柳。堅脆𨿽不同﹐气盡同一朽。此地名楡林﹐自漢相傳舊。但見柳靑靑﹐夾路忘炎晝。行旅蘇汗暍﹐車騎藉蔭覆。培植將百年﹐柯葉日滋茂。驛亭當要衝﹐人煙紛輻湊。崇山峙東西﹐步障明錦繡。輦路中平平﹐形勝信天授。宛如道衡廬﹐中流望云岫。初夏別都城﹐攀條集親友。玆還秋將中﹐涼颸滿衣袖。物態有變容﹐歲月如反手。不問柳與楡﹐生意要悠久。

○入居庸關

出關復入關﹐五月見上弦。艸木𨿽未霜﹐寒色已淒然。厓路何紆縈﹐疊嶂橫中天。上有太古石﹐下有無底泉。幽致良足嘉﹐萬雷柰喧闐。馴象寶轡鳴﹐紫駝錦幪鮮。鐵騎簇云隊﹐黃屋循星躔。時巡謐風俗﹐執法恭後先。達官國同休﹐拔宅如登仙。細民終歲勞﹐輸轉百苦煎。苦樂殊云泥﹐使我中心悁。偶經巖谷勝﹐復憶江湖壖。升髙望白雲﹐楚天浩無邊。王師未休息﹐敢賦歸來篇﹖

○龍虎臺【在昌平境北﹐距居庸關廿五里。】

巍巍百尺臺﹐蕩蕩昌平原。隆隆鎭天府﹐奕奕環星垣。居庸亙北紀﹐隩區斂全燕。蒼龍左蟠拏﹐白虎右踞蹲。斯名豈易得﹐天以遺吾元。明明傳正統﹐聖子及神孫。巡歸遂駐蹕﹐衣冠照乾坤。山川皆攺容﹐艸木亦被恩。章華民力竭﹐柏梁侈心存。豈若因自然﹐張設一旦昏。雄偉國勢重﹐簡儉邦本惇。年年舉盛典﹐宮中奏雲門。

○大口【其地有三大垤﹐土人謂之三疙疸﹐距都北門二十里。】

三垤何崇崇﹐遙直都門北。天肅煙嵐靑﹐野迥露艸白。紫气千里臨﹐蜺旌拂秋色。文武迨耄倪﹐抃舞拜路側。萬羊肉如陵﹐萬甕酒如澤。國家富四海﹐於以著功徳。詰朝禦大明﹐湛露春拍拍。簫韶殷九天﹐歡聲溢逵陌。非才忝扈從﹐所職陳典則。皇其奠泰山﹐億兆究安宅。

扈從詩後敍﹕車駕旣幸上都﹐以六月十四日大宴宗親世臣環衛官於西內椶殿﹐凡三日。七月九日﹐望祭園陵﹐竣事﹐屬車轅皆南向﹐彜典也。遂以二十二日發上都而南﹐宿六十里店納缽。越三日﹐至察罕腦兒。由此轉西至懷禿腦兒﹐猶漢言後海也﹐有大海在納缽後﹐故云。曰平陀兒﹐曰石頂河兒﹐土人名爲鴛鴦濼﹐其地南北皆水﹐水禽集育其中﹐國語名其地曰遮裏哈剌納缽﹐猶漢言「遠望則黑」也。兩水之間﹐壤土隆阜﹐諸部與漢人雜處﹐因商而致富者甚多。自察罕腦兒至此百餘里﹐皆云需府境也。界是而西﹐則屬興和路矣。納缽曰苦水河兒﹐曰回回柴﹐國語名忽魯禿﹐漢言「有水濼」也﹐隸屬州保昌。曰忽察禿﹐猶漢言「有山羊處」也。地饒水艸野獸﹐兔最多。又西二十里爲興和路﹐世祖所創置也。歲北巡﹐東出西還﹐故置有司爲供億之所。城郭周完﹐闤闠最夥﹐河東憲司所按部也﹐西抵太原千餘里﹐郡多太原人。路置二監一守﹐餘同他上郡。東界則宣徳府境﹐上都屬郡也。府之西南名新城﹐武宗築行宮其地﹐故又名中都﹐今多圮毀﹐大駕久不臨矣。由興和行三十里﹐過野狐嶺﹐上爲納缽地。髙風甚寒﹐東南盤折而下平地﹐天气卽暄﹐無不減衣者。前至得勝口﹐宣平縣境也。有禦花園﹐雜植諸果﹐中置行宮﹐南至縣十五里。去邑三十里有山出瑪瑙石。又前至沙嶺﹐五十里至順寧府﹐本宣徳府也﹐因地震﹐攺名。南過坳兒嶺﹐下臨深澗﹐其流爲渾河﹐嶺頭參互。四十里至雞鳴山﹐疊嶂排空﹐綿亙二十餘里。又南二十里﹐乃平地﹐曰雷家驛。驛之西北十里納缽曰丰樂﹐二十里至阻車納缽。又二十里至統幕﹐則與中路驛程相合﹐而南歷狼居胥山至懷來縣。四山環抱﹐中有水﹐名嬀川。縣南二里﹐納缽也。凡官署畱京師者﹐皆盛具牲酒﹐於此候迎大駕﹐仍張大宴﹐慶北還也。南則楡林驛﹐卽衛靑傳楡溪舊塞。自懷來行五十五里至嬀頭﹐又十里入居庸關﹐以至於大口。遂以八月十三日至京師。凡歷納缽二十有四﹐爲裏一千九十有五。此輦路西還之所經也。國制﹐凡官署之幕職掾曹﹐當扈從者﹐東西出還﹐甲乙番次﹐惟監察禦史扈從﹐與國人世臣環衛者同。東西之行﹐得兼歷而悉覽焉。鄱陽周伯琦述。

◆貢師泰

師泰字泰父﹐宣城人﹐翰林學士奎子。官至戶部尙書。有玩齋集。

西湖竹枝詞

擬古二首

遣懷

感興三首

河決

題滕王閣圖

題伊尹耕莘圖

段節婦吟

金溪縣葛烈女廟

送國字張教授

黃河行

分題得姑蘇臺送吳元振赴江浙省左丞

楊白花

吳中曲送楊伯幾南遊

挽陳堯

送劉彥明從經略使還

句

○西湖竹枝詞

葛嶺東家是相門﹐當年甲第入靑雲。樓船撐入裏湖去﹐可曾望見嶽王墳﹖芙蓉葉底雙鴛鴦﹐飛來飛去在橫塘。人生多少不如意﹐水遠山長難見郎。

案﹕此詩依鐵崖竹枝倡和本錄入﹐其本集所載稍不同﹐云「葛嶺西邊師相宅﹐潭潭府第欲連云。別買樓船過湖去﹐可曾看見嶽王墳﹖」

○擬古二首

東南有佳人﹐遠在水一方。綺疏粲飛樓﹐曲闌圍洞房。意態閒且靚﹐气若蘭蕙芳。纖阿揚姣服﹐雜佩懸明璫。流風回皓雪﹐明月舒其光。白面誰家子﹐錦鞍靑絲韁。翩然一見之﹐下馬立中堂。可望不可卽﹐五采盛文章。

山溪【當作「嶰谷」。】有美竹﹐挺挺霜雪中。何人斷兩節﹖制爲十二筩。宮商自相應﹐鳳鳥鳴雌雄。一鳴垂衣裳﹐再鳴致時雍。從此去不返﹐治道竟少隆。鄙哉叔孫氏﹐綿蕝變王風。寥寥數千載﹐伊誰啟冥曚﹗後皇如有作﹐聲教垂無窮。

○遣懷

日入柳風息﹐月上花露多。東軒頗幽敞﹐夜靜時一過。鳥散庭中樹﹐虫鳴階下莎。北斗何低昂﹐疏星沒橫河。獨賞誰晤語﹐感慨成悲歌。懷哉巖桂臺﹐邈在姑山阿。

○感興三首

芙蓉生綠水﹐水綠花更好。采花當及時﹐莫待顏色老。美人久不見﹐華發忽已皓。因之遺芳馨﹐聊以慰懷抱。失意且勿嗟﹐令名當共保。

悲風從西來﹐海樹何蕭瑟﹗薄寒中人肌﹐毛髮爲慘栗。疏林動鳷鵲﹐壞壁鳴蟋蟀。出門忽四顧﹐愴恍若有失。仰面對靑天﹐靑天行白日。

客有雙寶劍﹐紫气射牛斗。年少乍得之﹐日夜不去手。豈知靈異物﹐佩服終難久。一朝騰波去﹐化作蒼龍吼。何時復歸來﹐爲國殄羣醜。

○河決

去年黃河決﹐髙陸爲平川。今年黃河決﹐長堤沒深淵。濁浪近翻雪﹐洪濤遠舂天。滔滔渾疆界﹐浩浩襄市廛。初疑滄海變﹐久若銀漢連。怒聲恣砰磕﹐悍气仍洄漩。毒霧飽魚腹﹐腥風噴龍涎。黿鼉出滚滚﹐雁鳧下翩翩。人哭菇蒲裏﹐舟行桑柘顚。豈惟屋廬毀﹐所傷墳墓穿。丁男望北走﹐老稚向南遷。縣官出巡防﹐小吏爭弄權。社長夜打門﹐里正朝率錢。鳩工具畚鍤﹐排戶加笞鞭。分程杵登登﹐會聚鼓闐闐。𨿽云免覆溺﹐誰復解倒懸﹗彌漫勢稍降﹐膏血日已朘。流離望安集﹐荒原走疲瘨。孤還尙零丁﹐旅至才屬聯。園池非故態﹐鄰里多可憐。貧家租舊地﹐富室買新田。頹垣吠黃犬﹐破屋鳴烏犍。秋耕且未得﹐夏麥何由全﹗窗泥冷窺風﹐竈土濕生煙。頃筐摘余穗﹐小艇收枯蓮。賣嫌雞鴨瘦﹐食厭魚蝦鮮。楡膏綠皮滑﹐蒓葅紫芽圓。乍見情多感﹐久任心少便。金堤塞已潰﹐淇園竹爲楗。玉璧沈白馬﹐冠蓋相後先。舜禹事疏鑿﹐漢唐勞委塡。瓠子空作歌﹐寶鼎徒紀年。昨聞山東饑﹐斗米直十千。卽今江南旱﹐骨肉皆棄捐。倉廩豈不實﹐賑貸猶迍邅。恐是廊廟遠﹐不聞道路傳。恐是天聽髙﹐致使雨露偏。小臣思覆載﹐百念倍憂煎。躊躕慘莫發﹐憤結何由宣﹗作詩備采擇﹐孰敢希陶甄。平成諒有在﹐更獻河淸篇。

○題滕王閣圖

雄城控華甸﹐傑閣臨芳洲。飛甍起千仞﹐曲闌圍四周。丹碧何輝煌﹐文采射鬥牛。帝子去不返﹐俯仰經幾秋。江黑簾雨捲﹐山靑棟云收。孤舟天際來﹐揚帆在中流。狂飆薄莫起﹐坐覺增煩憂。何當掃重翳﹐白日耀神州。開圖發長嘆﹐天地一浮漚。

○題伊尹耕莘圖

碧海晝沸白日淪﹐禹鼎欲徙湯网仁。長繩短箠行蹩躠﹐驅牛獨耕莘野雪。有時仰面一長吁﹐靑天漫漫風烈烈。身居畎畝堯舜心﹐忍看民生墮昏沈﹖乾坤闔辟系出處﹐幡然起作商家霖。先農有詩亦有譜﹐後世南陽詠梁父。

○段節婦吟

河可塞﹐山可移﹔志不可奪﹐義不可虧﹗妾爲段家婦﹐年紀方及笄。上堂奉翁姑﹐入室攜兩兒。兒死夫亦死﹐此生將何爲﹖昔如雙鴛鴦﹐今日爲孤雌。昔如三春花﹐今日成枯枝。寒風吹短髮﹐明月照空帷。百年在世能幾時﹖父兮母兮不我知﹐靑天在上將誰欺﹗

○金溪縣葛烈女廟

金溪廟前艸離離﹐金溪廟中兩女兒。靑山猶似舊時色﹐流水不盡行人悲。翠翹珠珥垂孔雀﹐廟前深鎖藤華落。靈風蕭颯半空來﹐髣髴音容啟珠箔。憶昔裏中初賦銀﹐銀賦日急家日貧。父身搒掠痛欲絕﹐女心憤結何由伸。鬼狐夜號天漆黑﹐大冶騰騰火光烈。可憐踴躍雙蛾眉﹐變作兼金白如雪。君不見緹縈上書更肉刑﹐木蘭遠赴可汗兵﹐固知才略過男子﹐不如孝女英烈能捐生。又不見湘妃江邊淚斑竹﹐韓憑冢上連理木。固知精誠可相召﹐不如孝女感化獨神速。赤龍並駕參嬋娟﹐萬古日月懸中天。人生𨿽死名不死﹐吁嗟丈夫應愧爾﹗

○送國字張教授

九烏彈羽鰲斷足﹐六龍飛光晝相逐。何人造書泄機巧﹐夜夜天陰聞鬼哭。岐山鳳遠科斗空﹐戈鳥殳虫漸湮伏。太史方垂鼎足金﹐丞相已變釵頭玉。下邽拘囚死復生﹐三千晚奏云陽獄。自從毛錐擅楷法﹐今古紛紛踵遺躅。天生眞人起北方﹐更遣浮圖出身毒。六書垂世盡諧聲﹐八體彌文貴句曲。黃鐘大呂都協和﹐鐵畫銀鉤謾摹錄。大音直與造化同﹐陰翕陽舒驗疏數。先生典教元非輕﹐直使昌言被殊俗。歸來系馬在堂階﹐莫厭微官就羈束。人生得志亦有時﹐萬里晴天竚黃鵠。

○黃河行

黃河水﹐水闊無邊深無底﹐其來不知幾萬里。或云昆侖之山出西紀﹐元气融結自玆始。地維崩兮天柱折﹐於是橫奔逆激日夜流不已。九功歌成四載止﹐黃熊化作蒼龍尾。雙■﹝谷工﹞鑿斷海門開﹐兩鄂嶄嶄尙中峙。盤渦蕩激﹐回湍衝射﹐懸崖飛沙﹐斷岸決石﹐瞬息而爭靡。洪濤巨浪相喧豗﹐怒聲不住從天來。初如兩軍戰方合﹐飛炮忽下堅壁摧。又如丰隆起行雨﹐鞭笞鐵騎驅奔雷。半空澎湃落銀屋﹐勢連渤澥吞淮瀆。天吳九首兮﹐魌魋獨足。潛潭雨過老蛟吟﹐明月夜照鮫人哭。扁舟側掛帆一幅﹐滿耳蕭蕭鳥飛速。徐邳千里半日程﹐轉盼靑山小如粟。吁嗟雄哉﹗其水一石﹐其泥數斗。滔滔汩汩兮﹐同宇宙之悠久。泛中流以擊楫兮﹐招羣仙而揮手。好風兮東來﹐酹河伯兮杯酒。

○分題得姑蘇臺送吳元振赴江浙省左丞

姑蘇城外江水綠﹐姑蘇臺是吳王築。吳王燕罷越王來﹐館娃夜冷宮門開。落花飛去春無迹﹐江邊卻起姑蘇驛。馬頭旌節何皇皇﹐候吏傳呼謁道旁。孤山梅白堤柳黃﹐相君入坐中書堂。

○楊白花

楊白花﹐無定止。昨日宮中飛﹐今朝渡江水。江水茫茫千萬里﹐綿輕雪薄春旖旎。把臂踏歌歌未已﹐石頭城邊風亂起。楊白花﹐無定止。

○吳中曲送楊伯幾南遊

鯉魚風起波紋綠﹐枯葭折蘤啼寒玉。榜聲催曉渡江心﹐驀聽吳娃舊時曲。楊郎年少輕別離﹐三尺光芒練帶垂。虎丘山頭候月出﹐靈巖洞口看雲飛。梅花雪點身上衣﹐慈母倚門聽馬歸。

○挽陳堯【艸廬吳先生門人也。有俊才﹐卒年十八﹐其妻亦痛哭而絕。】

乘舟沃酒魚口熱﹐小袖萊衣雙鳳結。春歸白玉不禁寒﹐雪兔西沈半山闕。望夫化去孤石裂﹐死與韓憑誓同穴。鬼狐寒食上新丘﹐陰風自掃梨花雪。

玩齋集﹕楊維楨序﹕玩齋爲予通家﹐每令評其所著﹐如「東南有佳人」﹑「嶰谷有美竹」﹐深得比興。「日入柳風息」﹑「芙蓉生綠水」﹐遠詣選體。厚倫理如風樹﹑春暉﹐樹風操如葛烈女﹑段節婦﹑李貞母﹑陳堯妻﹐感古如蒼梧﹑滕閣﹐紀變如河決﹑蘇臺﹐論人物如耕莘﹑蹈海﹐遊方之外如子虛道人。楊白花﹑吳中曲有古樂府遺音。國字﹑黃河可補本朝闕制。其它所作﹐固未可一二數也。

○送劉彥明從經略使還

經略江南開幕府﹐曾因三語辟劉郎。千金海上來騏驥﹐五色雲間識鳳凰。思入金莖秋滴露﹐行隨玉節晝飛霜。還朝定上平南策﹐應從蘷龍到建章。

詩藪﹕全篇整麗﹐首尾勻和。

○句

紅蓮日湧神仙幕﹐翠柏霜飛禦史臺。

千金海上求騏驥﹐五色雲間下鳳凰。

貔貅萬竈新趨幕﹐虎豹千門舊直廬。

小雨挾雲行斷岸﹐亂山排浪入孤城。【詳趙孟俯下。】

●元詩紀事卷二十一

侯官陳衍輯

黃公望

錢云

吳鎭

倪瓚

王冕

郯韶

陳方

楊謙

沈良

張監

沈廷珪

鐘虞

何恆

石宇

黃仲瑤

鄧資深

倪維哲

趙次進

金灝

陳樵

◆黃公望

公望字子久﹐自號大癡哥﹐富春人。

西湖竹枝集﹕少有大志﹐試吏弗遂﹐歸隱西湖筲箕泉。詩工晚唐﹐畫獨追關仝。其據梧隱幾﹐若忘身世﹐蓋遊方之外﹐非世士所能知者也。

西湖竹枝詞

題雲林畫

○西湖竹枝詞

水仙祠前湖水深﹐嶽王墳上有猨吟。湖船女子唱歌去﹐月落滄波無處尋。【詳燕不花下。】

○題雲林畫

遠望雲山隔秋水﹐近看古木擁陂陀。居然相對六君子﹐正直特立無偏頗。

珊瑚网﹕倪雲林六君子圖跋﹕盧山甫每見﹐輒求作畫。至正五年四月八日﹐泊舟弓河之上﹐而山甫篝燈出此紙﹐苦徵畫。時已憊甚﹐只得勉以應之。大癡老師見之﹐必大笑也。大癡詩云云。朽木居士云云。吳興錢云云云。又﹕此圖因大癡詩有「居然相對六君子」句﹐遂名其圖。乃松﹑柏﹑樟﹑楠﹑槐﹑楡六樹﹐行列修挺﹐疏密掩映﹐位置得宜﹐而皆在平地﹐且气象蕭索﹐有賢人在下位之象。豈感當時胡運否塞﹐髙流隱遁﹐而爲是歟﹖盧山甫別號白石先生。妙香道者識於藥房。

◆錢云

云號泰窩道人﹐吳興人。

題雲林六君子圖

○題雲林六君子圖

黃公別去已多年﹐忽見雲林畫裏傳。二老風流遼鶴語﹐悠然展捲對江天。【見黃公望下。】

◆吳鎭

鎭字仲珪﹐嘉興人﹐自號梅花道人。有梅花庵稿。

六研齋筆記﹕吳仲圭將歿﹐命置短碣冢上﹐曰「梅花和尙之塔。」人或怪之﹐曰「此有意﹐久當自驗。」未幾﹐楊髠毀掘江南諸墳﹐卽林和靖孤山之骨﹐不免發露﹐仲圭以碣所署﹐疑爲釋流﹐竟免。

案﹕此不足信﹐是時鎭未死。

自題畫

墨菜畫卷

平林野水圖

○自題畫

枝枝自參差﹐葉葉無限量。不根而自生﹐換卻諸天相。

六研齋筆記﹕吳仲圭爲松巖和尙寫竹枝一卷﹐簡淡蕭遠﹐有天成之趣。自題云云。至正庚寅﹐梅沙彌奉爲松巖和尙助喜。

○墨菜畫卷

菘根脫地翠毛濕﹐雪花翻匙玉肪泣。蕪蔞金穀暗塵土﹐美人壯士何顏色。山人久刮龜毛氈﹐囊空不貯揶揄錢。屠門大嚼知流涎﹐淡中滋味吾所便。元修元修今幾年﹐一笑不直東坡前。

鐵网珊瑚﹕自跋﹕梅花道人因食菜糜﹐戲而作此。友人過廬索墨戲﹐因書而遺之﹐聊發同志一笑也。至正己丑。

○平林野水圖

平林方漠漠﹐野水正湯湯。蒼莽日欲暮﹐年華客異鄕。艸店月初冷【年華客異鄕﹐艸店月初冷淸閟閣集﹝淸康熙刊本﹞卷二作「辛苦客異鄕﹐艸店月回合」。】﹐村路迂更長。渡頭人散後﹐漁父正鳴榔。

淸閟閣集﹕元初眞士嘗居嘉禾紫虛觀﹐好與吳仲珪隱君遊﹐故得其詩畫爲多。今年十月﹐余始識元初﹐卽出示此幀﹐命僕賦詩。因走筆次吳隱君詩韻題於上。隱君自號梅花道人云。至正二十一年歲在辛丑﹐倪瓚記。

◆倪瓚

瓚字符鎭﹐無錫州人。嘗自謂懶瓚﹐亦曰倪迂﹐有淸閟閣稿。

雲林遺事﹕蹤迹多在松陵﹑笠澤間﹐陸莊有蝸牛廬﹐則其嘗棲止處。荊溪﹑善權﹑離墨﹑銅棺﹐其遊甚數。嘗避兵泖上﹐有出泖詩。

又﹕閣前置梧石﹐日令人洗拭﹐及苔蘚盈庭﹐綠縟可坐。每遇墜葉﹐輒令童子以鍼綴杖頭﹐刺出之﹐不使點壞。

又﹕元鎭好僧寺﹐一住必旬日。篝燈木榻﹐蕭然宴坐。時操紙筆﹐作竹石小景﹐客求必與。一時好事者購之﹐價至數十金。壯年有巨幅雅宜山圖﹐甚爲當世所珍。元鎭又有雅宜山竹枝詞二首﹐云雅宜山舊名娜如山﹐蓋虞道園所命名﹐然未若娜如之名近古也。

又﹕張士信聞元鎭善畫﹐使人持絹縑侑以幣﹐求其筆。元鎭裂其絹而卻其幣。一日﹐士信與諸文士遊太湖﹐聞漁舟中有異香﹐此必有異人﹐近之﹐乃元鎭也。士信欲手刃之﹐諸文士力勸免﹐命重加箠辱。當撻時噤不發聲﹐後人問之﹐元鎭曰「出聲便俗。」

七修類稿﹕入國朝﹐盡散其產﹐不過其稅﹐而催科者集其室﹐逃入蘆洲。爇龍涎以自適﹐因香被執﹐囚於有司。每傳食﹐命獄卒舉案齊眉。卒問其故﹐不答。旁曰「恐汝唾沫及飯耳。」卒怒﹐鎖之溺器之側。眾𨿽爲祈而免﹐憤哽成疾。今人以漁舟之香爲祥止庵﹐太祖因得而誅﹐以元鎭爲太祖投之廁中﹐皆非也。

寄王叔明

絕句

題髙房山尙書著色山水

懷歸

中秋

題畫

秋林山色圖

八月十八日蕭閒道館聽袁南宮彈琴是日風雨蕭然有感而作

題畫贈九成

春日雲林齋居

早春對雨寄懷張外史

竹枝詞

因吳國良過玉山艸堂輒賦長句奉寄

淸明日風雨淒然舟泊東林西滸步過伯璇徵君髙齋焚香瀹茗出示燕文貴秋山蕭寺圖展玩良久因賦一絕

○寄王叔明

能詩何水部﹐愛石米南宮。允矣英才最﹐居然外祖風。釣絲煙霧外﹐船影畫圖中。他日千金積﹐陶朱術偶同。

又

幾夢山陰王右軍﹐筆精墨妙最能文。每憐竹影搖秋月﹐更愛山居寫白雲。祕籍封題饒古趣﹐雅懷蕭散逸人羣。今年七夕聞多事﹐曝畫翻書到夕曛。

西湖志余﹕王叔明蒙﹐其先吳興人﹐趙文敏公之甥也。隱於仁和之黃鶴山﹐號黃鶴山樵。善詞翰﹐畫學王維﹐與吳中倪元鎭詩畫齊名【吳中原作「吳興」﹐按倪瓚無錫人﹐故據西湖遊覽志余卷十七攺。】。元鎭嘗寄之詩云云。又云云。

○絕句

松陵第四橋前水﹐風急猶須貯一瓢。敲火煮茶歌白薴﹐怒濤翻雪小停橈。

又

人家住近江城外﹐月色波光上下天。風景自佳時俗異﹐泊舟閒詠白雲篇。

又

白鷗飛處夕陽明﹐山色隔江眉黛橫。試看三髙祠下水﹐悠悠中有別離情。

淸河書畫舫﹕正月十四﹐舟過吳江第四橋﹐大風浪中貯水一瓢而去。乃賦小詩云云。是夜泊舟吳江﹐城外人家﹐水月皓然﹐與希言理詠久之。明日題壁詩云云。十五日﹐與希言謁三髙祠﹐望江上諸山﹐爲寫隔江山色圖並賦詩贈別云云。

○題髙房山尙書著色山水

白雲孤鶴暮知還﹐晚泊錢唐看越山。珍重今朝重展捲﹐吟詩作賦北窗間。

淸河書畫舫﹕房山髙尙書以淸介絕俗之標﹐而和同光塵之內﹐蓋千載人也。僦居余杭﹐暇日策杖攜酒壺詩冊﹐坐錢塘江濱﹐望越中諸山﹐岡巒之起伏﹐雲煙之出沒﹐若有得於中也。其政事文章之餘﹐用以作畫﹐亦以寫其胸次之磊磊者歟﹖因閱允同文學所藏著色山水一卷﹐後有默庵賦詩﹐展詠永日﹐遂紀尙書之一二﹐並次默庵韻﹐詩題畫上云。倪瓚。

○懷歸

久客懷歸思惘然﹐松間茅屋女蘿牽。三杯桃李春風酒﹐一榻菇蒲夜雨船。鴻迹偶曾畱雪渚﹐鶴情原止在芝田。他鄕未若還家樂﹐綠樹年年叫杜鵑。

○中秋

經旬臥病揜山扉﹐巖穴潛神似伏龜。身世浮雲渡流水﹐生涯煮豆爨枯萁。紅蠡捲碧應無分﹐白髮悲秋不自支。莫負尊前今夜月﹐長吟桂影一伸眉。

雲林遺事﹕老年遊歷江湖﹐多寓琳宮梵剎﹐有懷歸詩云云。洪武甲寅還鄕時﹐已無家﹐寓姻親鄒惟髙家。是歲中秋﹐鄒氏開宴賞月﹐元鎭以脾疾戒飲﹐淒然不樂﹐乃賦詩云云。不久竟以是疾卒於鄒氏。

○題畫

蕭蕭風雨麥秋寒﹐把筆臨摹彊自寬。賴有�君相慰藉﹐松肪筍脯勸加餐。

漁洋山人精華錄﹕太液兄家舊藏倪元鎭畫﹐自題云云。此詩甚佳﹐而雲林集不載。

○秋林山色圖

寓館風雨秋﹐閒門艸苔翳。懷人思奮飛﹐攜書此畱滯。玉琴和幽吟﹐竹牖聊靜憩。西山日在望﹐白雲淡生媚。寂寞棲徳園﹐淸虛捐世味。石竈有餘煙﹐未收煮茗器。

好古堂書畫記﹕倪雲林設色秋林山色圖﹐遠山帶夕陽色﹐松二﹐絳葉樹一﹐衰柳一﹐樹榦多用渴筆。平坡淺沙三數層﹐石出齒齒﹐儼然霜寒水落境也。上題云云。八月二日﹐寫秋林山色並詩以遺伯循文學。倪瓚。

○八月十八日蕭閒道館聽袁南宮彈琴是日風雨蕭然有感而作

玉琴轉淸亮﹐風雨更飄颻。疏桐蔭髙館﹐朱槿耀芳條。生物曷可遏﹐撫事發長謠。弱齡陪淸燕﹐楢發想垂髫。相見日以老﹐離居夢且遙。秋江渺雲水﹐去鶴影遙遙。

艸堂雅集﹕余與元鎭初識時﹐元鎭始弱冠﹐余年六十。今余年八十有六﹐而元鎭四十餘矣。蕭閒館東齋庭下向見盛煉師手種二桐﹐忽已十五年﹐今桐蔭可蔽十車也。因誦桓司馬「樹猶如此﹐人何以堪」之語﹐元鎭復賦此詩﹐相與諷詠﹐爲之泫然。袁矩書。

○題畫贈九成

故人郯掾史﹐邀我宿溪船。把酒風雨至﹐論詩煙渚前。晨興就淸盥﹐思逸愛春天。復遇武陵守﹐共尋花滿川。

自跋﹕至正十二年三月八日﹐冒風雨過九成荊溪舟中。劉徳方郎官方舟煙渚﹐畱宿談詩。明日快晴﹐移舟綠水岸下﹐相與嘯詠。仰睇南山﹐遙瞻飛雲﹐夾岸桃柳相廁﹐如散綺霞。掇芳芹而薦潔﹐瀉山瓢而樂志。九成出片紙﹐命畫眼前景物。紙惡筆凡﹐固欲騁其逸思﹐大乏騏驥康莊也。歐陽公每每云﹕筆硯精良﹐人生一樂。書畫同理﹐余亦云焉。時舟中章煉師﹑嶽隱者對弈﹐吳老生吹洞簫【按﹕此條引自雲林詩集﹝汲古閣刊本﹞卷一﹐原文爲詩序﹐非跋。】。

○春日雲林齋居

池泉春漲深﹐徑苔夕陰滿。諷詠紫霞篇﹐馳情華陽館。晴嵐拂書幌﹐飛花浮茗盌。階下松粉黃﹐窗間雲气暖。石梁蘿蔦垂﹐翳翳行蹤斷。非與世相違﹐冥棲久忘返。

元詩選﹕此詩集中又載攺本云「臨池春流駛﹐掃地夕陰滿。正襟味道言﹐超遙坐溪館。嵐嶺當書榻﹐煩襟一舒散。靡靡松花黃﹐逐逐雲气暖。石梁靑苔合﹐於焉人迹斷。故非與世疏﹐冥棲遂忘返。」元音所載卽此。饒介之云﹕堂扁雲林二字。「云」字正摹天臺白雲寺額﹐「林」字摹廬山東林寺額﹐皆右軍得意筆也。

○早春對雨寄懷張外史

林臥苦泥雨﹐憂來不可絕。掀帷望天際﹐春風吹木末。飛蘿散成霧﹐細艸綠如發。念子獨髙世﹐南山修隱訣。撫弄無弦琴﹐招邀靑天月。神安形不雕﹐迹髙行自潔。思之不可見﹐饑渴何由歇。願爲鸞鵠翔﹐南遊拂松雪。

元詩選﹕此詩集中又載攺本云「林臥對雲雨﹐憂來不可絕。褰帷望庭際﹐春風動林樾。飛蘿散成霧﹐煙艸綠如發。不見髙世人﹐饑渴何由歇。神鸞戲玄圃﹐巨鱗偃溟勃。爾亦碧巖中﹐遁形修隱訣。燒香庭竹淨﹐洗研池苔滑。取瑟和流泉﹐操瓢酌明月。迹髙行亦苦﹐冰檗忌芳潔。何當往相尋﹐拂石棲松雪。」今新本所刻﹐竟自「神鸞戲玄圃」句起﹐而題無「早春對雨」字﹐不知何所據也。

○竹枝詞【並序錄五】

會稽楊廉夫邀餘同賦西湖竹枝歌。余嘗莫春登瀕湖諸山而眺覽﹐見其浦漵沿洄﹐雲气出沒﹐慨然有感於中﹐欲托之音調以申其悲嘆﹐久未能成章也。因覩斯作﹐爲之心動﹐言宣爲詞﹐凡八首﹐皆道眼前﹐不求工也。

錢王墓田松柏稀﹐嶽王祠堂在湖西。西泠橋邊艸春綠﹐飛來峯頭烏夜啼。

湖邊女兒紅粉妝﹐不學羅敷春采桑。學成飛燕春風舞﹐嫁與燕山遊冶郎。

阿翁聞說國興亡﹐記得錢王與嶽王。日莫狂風吹柳折﹐滿湖煙雨綠茫茫。

春愁如雪不能消﹐又見淸明賣柳條。傷心玉照堂前月﹐空照錢塘夜夜潮。

嗈嗈歸雁度春江﹐明月淸波雁影雙。化作斜行箏上字﹐長彈幽恨隔紗窗。

元詩選﹕倪髙士詩集刻本系荊溪蹇曦編集﹐所載竹枝詞八首﹐敍次甚明。新刻本止載四首﹐又不載小序﹐而於楊鐵崖西湖竹枝詞所載﹐雜見集中﹐並列朝詩選所錄二詩﹐亦分兩處。鐵崖所載四首﹐止第二首﹐與此頗同﹐附記於此﹐其詞云「鷓鴣生長最髙枝﹐雁壻銜將向北歸。天長水闊無消息﹐只有空梁燕子飛。」「湖邊女兒紅粉妝﹐不學羅敷朝采桑。自從學得纖腰舞﹐嫁與城西遊冶郎。」「愁水愁風人不歸﹐昨夜水沒釣魚磯。蹋盡蓮根終無藕﹐著多柳絮不成衣。」「桐樹元栽金井西﹐月明照見影離離。不比蘇公堤畔柳﹐烏鴉飛過鵓鳩棲。」

○因吳國良過玉山艸堂輒賦長句奉寄

玉山樹色隱朝陽﹐更著漁莊近艸堂。何處唱歌聲欸乃﹐隔云濯足向滄浪。珍羞每送靑絲絡﹐佳句多投古錦囊。幾問棹船尋好事﹐辟疆園圃定非常。

元詩選﹕玉山主人欲延楊鐵崖於家塾﹐鐵崖報曰「必得當世淸雅髙潔之士如倪雲林者一札至﹐卽如約耳。」玉山因托雲林素相習者﹐操舟出﹐邀至玉山家﹐已構別業﹐悉如蕭閒﹑淸閟之制。雲林驚喜﹐請見﹐玉山告以鐵崖之意﹐欣然致書焉。自是三人相與結驩﹐往來無間。

○淸明日風雨淒然舟泊東林西滸步過伯璇徵君髙齋焚香瀹茗出示燕文貴秋山蕭寺圖展玩良久因賦一絕

野棠花落過淸明﹐春事悤悤夢裏驚。倚棹微吟沙際路﹐半江煙雨莫潮生。

元詩選﹕舊本作淸明後題﹐云「野棠花落又淸明﹐楊柳靑靑人耦耕。春物闌珊成底事﹐半江疏雨莫潮生。」

◆王冕

冕字符章﹐諸曁人﹐自號煮石山農。有竹齋集。

菽園雜記﹕所居與一神廟切近﹐爨下缺薪﹐則斧神像爨之。一鄰家事神惟謹﹐遇冕毀神像﹐輒刻木補之﹐如是者三四。然冕家人歲無恙﹐補像者妻孥沾患﹐時時有之。一日召巫降神﹐詰神云「冕屢毀神﹐神不之咎。吾輒爲新之﹐神何不佑耶﹖」巫者倉卒無以對﹐乃作怒曰「汝不置像﹐彼何從而爨耶﹖」自是其人不復補像﹐而廟遂廢。至今以爲笑談。

玉壺冰﹕買舟下東吳﹐度大江﹐入楚淮﹐歷覽名山川。或遇奇才俠客﹐談古豪傑事﹐卽呼酒共飲﹐慷慨悲吟﹐人目爲狂奴。

宋學士集﹕北遊燕都﹐館泰不花家。泰不花薦以館職﹐冕曰「公誠愚人哉﹗不滿十年﹐此中狐兔遊矣。」

霏雪錄﹕遊大都時﹐臨川危素爲翰林學士﹐居鐘樓街﹐山農嘗見其文而不相識。一日﹐危騎而過山農所﹐與之坐而不問其姓名。徐曰「君非鐘樓街住耶﹖」危曰「然。」更不出他語而罷。人問之﹐山農曰「吾觀其文有譎气﹐目其人舉止亦然﹐料知必危太朴也。」

山棲志﹕隱九里山﹐種荳三畝﹐粟倍之﹐樹梅花千﹐桃杏居其半﹐芋一區﹐薤韭各百本。引水爲池﹐種魚千餘頭。結茅廬三間﹐自題爲梅花屋。

墨梅

應教題梅

梅花屋

題畫飛白竹

句

○墨梅

我家洗硯池頭樹﹐个个花開淡墨痕。不要人誇好顏色﹐只畱淸气滿乾坤。

○應教題梅【應教題梅「教」﹐據七修類稿卷二十九﹑水東日記﹝中華書局排印康熙刊本﹞卷六所記當作「制」。】

獵獵西風吹倒人﹐乾坤無處不生塵。胡兒凍死長城下﹐始信江南別有春。

七修類稿﹕王冕身長多髯﹐少明經不偶﹐卽焚書讀古兵法。戴髙帽﹐披綠蓑﹐著長齒屐﹐擊木劍﹐行歌於市﹐人以爲狂。士之負才气者﹐爭與之遊。平生嗜畫梅﹐畫成未嘗無詩也。有詩云云。或以是詩刺時﹐欲執之﹐一夕遁。後太祖物色得冕﹐因與糲飯蔬羹﹐山農且談且食﹐上喜曰「可與共大事。」授咨議參軍。一夕暴卒。應制作云云。今竹齋集中未刻。

水東日記﹕初見太祖﹐應制題梅云云。睿意極眷想之【眷想「想」水東日記作「賞」﹐當從。】。

案﹕列朝詩集應教詩下云﹕余家有元章眞迹﹐下二句云「淸髙只有老梅樹﹐照水開花个个眞。」

○梅花屋

荒苔叢筱路縈回﹐繞澗新栽百樹梅。花落不隨流水去﹐鶴歸常帶白雲來。買山自得居山趣﹐處世渾無濟世材。昨夜月明天似洗﹐嘯歌行上讀書臺。

鐵网珊瑚﹕飯牛翁卽煮石道者﹐「閒散大夫」﹐新除也。山農近日號老村﹐南園種菜時稱呼。元章字﹐冕名﹐王姓﹐今年老異於上年﹐須髮皆白﹐腳病行不得﹐不會奔趨﹐不能諂佞﹐不會詭詐﹐不能幹祿仕﹐終日忍饑過﹐畫梅作詩﹐讀書寫字﹐遣興而已。自喝曰「旣無知己﹐何必多言﹐呵呵﹗」

○題畫飛白竹

瀟灑三君子﹐是伊親弟兄。所期持大節﹐莫負歲寒盟。

書畫史﹕王元章飛白竹一軸﹐題云﹕己丑歲夏五月二十二日﹐會稽王冕寫。云云。赤城陶君九成﹐故家子也。淳粹雅澹﹐有出塵風韻。讀書之暇﹐每以翰墨自適。余寓西湖之東﹐九成時來會﹐談論竟日﹐退有不忍捨者。其仲季皆淸爽﹐眞芝蘭玉樹﹐不下王謝家也。遂題而歸之。

○句

生前不系黃金帶﹐身後空餘白玉簪。

白石皆成佛﹐蒼頭半是僧。

閒居錄﹕至元間﹐釋氏豪橫﹐楊總統發掘陵墓﹐奪取宮觀﹐孤山和靖墳亦被髮﹐然無他物﹐但得一白玉簪﹐屍已空矣。其亦仙者耶﹖王元章有詩云云。後又鑿靈鷲山壁爲佛像﹐時小民之無賴者多爲僧以逞姦﹐王復有詩云云﹐亦佳。

又

冰花个个團如玉﹐羌笛吹他不下來。

梧溪集﹕平生嗜畫梅﹐有自題云云。或以是刺時﹐欲執之﹐一夕遁去。

◆郯韶

韶字九成﹐吳興人。至正中﹐辟試漕府掾。自號苕溪漁者。有雲臺集。

絕句四首

○絕句四首

杏花簾幕看春雨﹐深巷無人騎馬來。獨有倪寬能憶我﹐黃昏躡屐到蒼苔。

春色三分都有幾﹐二分已在雨聲中。墻東兩个桃花樹﹐恨殺朝來一番風。

十日春寒早閉門﹐風風雨雨怕黃昏。小齋坐對黃金鴨﹐寂寞沈香火自溫。

春寒時節病頭風﹐惆悵年華逝水同。世事總如春夢裏﹐雨聲渾在杏花中。

淸河書畫舫﹕至正十四年二月二十五日雨﹐郯君九成賦絕句四首云云。倪瓚畱宿髙齋﹐篝燈爲寫春林遠岫圖﹐並次韻四詩題畫上﹐時夜漏下三刻矣。佩韋齋中書。

◆陳方

方字子貞﹐自號孤篷倦客﹐京口人。

元詩選﹕如「門前灌木春啼鳥﹐屋畔長松夜宿云」﹐「天寒客裏輕相別﹐花落孤村喜獨來」﹐隨事感發﹐鍛煉最工。

雲林生惠山圖次元韻

○雲林生惠山圖次元韻

佳樹陰森欲礙空﹐畫成夜落燈花紅。絕憐帶經自鋤者﹐未忍竟別天隨翁。汾河春雲散髙柳﹐湘水微茫綠於酒。翁歸天末見靑山﹐臨風莫負揮弦手。

淸閟閣集﹕至正五年三月八日﹐玄素先生來林下。瓚乃賦詩曰「吳淞江水春映空﹐波浪沄沄霞映紅。耕田鑿井居其左﹐令我長懷甫裏翁。夢見維舟江畔柳﹐剝啄敲門散杯酒。整冠起接平生歡﹐石徑蘭芳重攜手。」雨後共步林下﹐正見惠山先生﹐命瓚寫之。畫訖﹐因書此詩於上。張外史﹑陳先生見之必大笑也。倪瓚記。

◆楊謙

謙號平山﹐別號竹西居士﹐又號淸溪道士﹐松江人。

題貞期爲楊竹西艸亭圖捲

不礙雲山樓歌

○題貞期爲楊竹西艸亭圖捲

翠玉蕭蕭在屋東﹐主人號作竹西翁。品題莫說揚州夢﹐好寫閒雲入卷中。

六研齋筆記﹕楊瑀爲江浙行省掾屬﹐晚棲峯泖間﹐植竹千竿﹐自號竹西居士。趙仲穆爲作圖﹐楊廉夫爲作記。自題句云云。仲穆詩云「籬外涓涓澗水流﹐竹西花艸弄春柔。茅檐相對坐終日﹐一鳥不鳴山更幽。」張伯雨詩雲﹕「問訊揚雄宅﹐深居在竹西。風林宜月影﹐春日聽鶯啼。東老應同樂﹐南鄰憶舊題。東風又花艸﹐相與及幽棲。」馬文璧云「楊子宅前好修竹﹐因看萬个碧交加。燻風滿簟吹蒼雪﹐春雨充庖盡玉芽。茶臼或聞來北牖﹐籜龍未許過東家。時時仿像揚州去﹐拄杖尋君又日斜。」錢惟善詩曰【錢惟善「惟」原作「維」﹐按錢惟善字思復﹐錢塘人﹐因據六研齋筆記﹝有正書局石印本﹞卷一攺正。】﹕「爲竹移家亦苦辛﹐我如東道竹如賓。石頭路滑機鋒峻﹐峴首碑沈感慨新。澹月半窗金弄影﹐淸風一徑玉傳神。明當拄杖敲門去﹐愛汝艸玄亭上人。」

案﹕此詩李日華以爲楊元誠作。癸集據松江志載楊謙別號竹西﹐而引謙不礙雲山樓歌詠事爲證。又疑元誠謝歸鶴沙時﹐變易名號。又疑日華筆記多舛誤﹐未可爲據。然癸集庚上趙茂原橚有楊竹西艸亭圖卷詩﹐序云﹕至正乙未春﹐余來浦東﹐張溪楊君平山植竹數百竿於西林﹐結亭蒼翠間﹐扁曰竹西﹐因以爲號焉。云云。平山爲楊謙號﹐其非元誠無疑。

○不礙雲山樓歌

海之云兮油油﹐雨我田兮有秋。海之山兮離離﹐障我流兮東之。

云之動兮躚躚﹐吾與云動兮動而不遷。山之靜兮層層﹐吾與山靜兮靜而不停。

楊維楨不礙雲山樓記﹕至正九年﹐余抵松之張溪。溪之東有大族﹐爲楊竹西氏居之。南扁其樓曰不礙雲山。竹西宴於樓之上﹐牕戶四辟﹐萬頃之云﹐兩鰲之島﹐皆自獻於眉睫之下。竹西風日佳時﹐岸巾樓上﹐手揮五弦之餘﹐與一二解人談至理。旣以八牕無礙者辟於目【無礙者「無」﹐東維子文集﹝四部叢刊影舊鈔本﹞卷十九作「不」﹐依題名﹐當從。下同。】﹐復以八荒無礙者洞於心﹐雲山之觀盡矣備矣。竹西憮然若有得﹐起舉酒而自歌云云。又歌云云。並錄其歌以爲記。

◆沈良

良號華溪﹐雲間人。

題王叔明仿董北苑風雨蕭寺圖

○題王叔明仿董北苑風雨蕭寺圖

墨云擁髙山﹐頃刻風雨至。劃然海潮聲﹐艸木爭偃地。曠野少人行﹐山僧獨歸寺。衲衣盡沾濕﹐敲戶何急事。倉皇前村民﹐乘屋一何亟。一婢已抱甕﹐一婦更持器。重茅惜被捲﹐破屋家所寄。戴笠者漁郎﹐理网屈雙臂。老翁若望家﹐擔物終不棄。陸走尙甚危﹐水行可無畏﹖前溪風雨惡﹐篙折水流駛。行者當早歸﹐居者不豫備。北苑爲此圖﹐黃鶴師其意。想見晚來晴﹐云淨山橫翠。始信霎時間﹐眞宰特相戲。【四朝詩】

自跋﹕余家有董北苑風雨蕭寺圖﹐是思陵所題﹐筆法髙古精絕。叔明相訪﹐出以示之﹐稱賞不置念﹐輒以贈之。叔明爲臨此卷﹐余展賞題此俚言。時至正庚寅秋七夕次日也。華溪沈良。

◆張監

監字天民﹐金壇人。至正間﹐避地荊溪。

題秀野軒圖

○題秀野軒圖【並序】

余昔遊吳中諸山﹐至周氏秀野軒﹐領覽天池﹑玉遮之勝﹐今數年矣。近歸寓軒﹐獲觀周侍禦之大篆﹐朱提學之新圖﹐怳然若夢遊也。景安求余著語﹐聊爾塞責﹐耄餘才盡﹐媿無佳語耳。

我憶天池與玉遮﹐幽軒水木澹淸華。笙竽遠振風林竹﹐錦綺晴連曉徑花。山罽敷牀朝看雨﹐澗泉漱石夜分茶。番陽大篆睢陽畫﹐不負舂陵處士家。

秀野軒記﹕吳人周君景安﹐居余杭山之西南。其背則倚錦峯之文石﹐面則挹貞山之麗澤﹐右則肘玉遮之障﹐左則盼天池之阪﹐雙溪界其南北。四山之間﹐平疇沃野﹐艸木蔥蒨﹐卓然而軒者﹐景安之所遊息也。軒之傍﹐幽蹊曲檻﹐佳木秀卉﹐翠駢玉映於闌楯之間﹐得江浙行省左丞周公題其軒之顏曰秀野﹐以志其美。至正二十四年歲甲辰四月十日﹐睢陽山人﹐時年七十有一﹐朱徳潤畫並記。

◆沈廷珪

廷珪字徳璋﹐檇李人。

題破窗風雨圖

○題破窗風雨圖

劉君性嗜學﹐孜孜事三餘。孤燈破窗下﹐簡編自捲舒。瀟瀟風雨來﹐吾伊聲自知。安貧人所難﹐味道心常愉。我聞顏子淵﹐簞瓢陋巷居﹔千載稱亞聖﹐聲價重璠玙。又聞陶淵明﹐所處亦敝廬﹔蕭然環堵間﹐左右惟圖書。吁嗟世之人﹐惟樂耳目娛。華居美飲食﹐所務安其軀。良心日以斵﹐疇能返厥初﹖勗哉劉孝廉﹐聖賢以爲徒。

◆鐘虞

虞字安期﹐吳江人。

前題

○前題

一室蕭然誰與同﹖淸如獨鶴寄樊籠。詩成春艸池塘上﹐夢繞玉堂雲霧中。花气每隨嵐气入﹐書聲時與竹聲通。從容更覓新晴好﹐臥看東林日影紅。

◆何恆

恆字��﹐練川人。

前題

○前題

一室蕭然四壁空﹐客懷況復雨兼風。濕沾衣服愁仍重﹐淸到肌膚句轉工。知命肯隨時變化﹐甘貧宜爲道污隆。夜深尙對羲皇易﹐應怪寒燈不耐紅。

珊瑚网﹕破窗風雨記﹕大名劉易性初氏﹐避地吳中。今年從吳興來﹐見余艸玄閣﹐出玉坡周公所篆「破窗風雨」四大字﹐求余文志之。至正甲辰﹐嘉平初吉﹐東維叟會稽楊維楨。

又﹐破窗風雨捲跋﹕劉君性初以「破窗風雨」自居﹐諸公賦詩成捲﹐因作此圖。時至正廿六年﹐歲在丙午﹐暮春之初﹐王蒙。

◆石宇

宇字宙亭。

題劉孟功竹深處

○題劉孟功竹深處

髙風遠市門﹐植竹千篔簹。蒼雪下庭砌﹐玄陰翳齊房。晴旭仙聚島﹐鮮飆鳳鳴陽。碧滋潤簡編﹐翠浥浮冠裳。披圖有眞趣﹐夙抱非羈寓。遊蹤自南北﹐夢寐還相遇。朝哦棲遁詞﹐暮誦琳瑯句。怳卽故園居﹐森森竹深處。

◆黃仲瑤

仲瑤字��﹐號隆溪。

竹深處詩

○竹深處詩

樂彼數畝園﹐靑靑萬竿竹。中有讀書人﹐開軒伴幽獨。軒前輕陰埽不開﹐軒後繁聲疑雨來。春風澹蕩拂翠羽﹐白露泠泠生莓苔。入窗無塵從不埽﹐吐蓐在地瓊花老。夜深對月任光微﹐晝永乘風覺涼好。有時早起坐石牀﹐口中吹笙鵝管長。有時枕書臥軒中﹐淸興窅入蓬萊宮。蓬萊宮闕幾千里﹐紅塵不到看書幾。彩鸞紫鳳情翩翩﹐一段淸光照流水。昨日我來造竹下﹐主人開門笑相迓。山肴滿盤酒滿壺﹐醉歌一曲爲君謝。豈不見園中桃﹐又不見道旁柳﹐昔日媚春華﹐今日成衰朽﹗何如此君含彩故靑靑﹐獨向軒楹托根久。勸君更種松與梅﹐歲寒淸絕成三友。

◆鄧資深

資深字��﹐號文江。

竹深處詩

○竹深處詩

種得篔簹數百竿﹐築亭深處伴秋寒。危梢滴露淸堪掬﹐密葉籠雲翠作團。夜月虛濤翻素壁﹐晚風淸佩響雕欄。漪漪絕勝淇園好﹐會看窗前宿鳳鸞。

◆倪維哲

竹深處詩

○竹深處詩

吳門煙雨掩荊扉﹐湘楚淸兮一徑微。叢覆蔽空忘晝永﹐涼生入夜覺寒歸。王猷疏散人皆仰﹐劉向操持世不違。儒業已聞沾寵渥﹐休將宦思戀初衣。

◆趙次進

竹深處詩

○竹深處詩

髙人適幽趣﹐羨此瑯玕淸。新梢和露滴﹐舊葉迎風鳴。結屋住深處﹐時見茶煙橫。焚香手遺編﹐詎有塵慮縈。一自綰章綬﹐夢入吳中行。覺來尙幽意﹐滿抱涼吹生。

◆金灝

灝字��﹐秀州人。

竹深處詩

○竹深處詩

碧瑯玕下覓幽蹤﹐行盡齋居路始通。煙斂月梢金瑣碎﹐風生云幹玉琤琮。秋光滿座陰長合﹐靛色淸神暑自空。淨掃蒼苔夜畱客﹐解衣磅礡興無窮。

珊瑚网﹕錢唐張時竹深處賦序云﹕姑蘇劉孟功先生性嗜竹﹐種之數萬竿﹐蔚然成林。孟功日居其中﹐同志者過之輒畱﹐乃取杜少陵句顏其所居曰竹深處。鴻儒碩士﹐咸爲之品題。

◆陳樵

樵字居采﹐婺州東陽人。

西湖竹枝集﹕居誾谷間﹐衣鹿皮衣﹐著書自號鹿皮子。

夜闌曲

七夕調

瑤臺月

海人謠

出塞曲

雁來紅

長安有狹斜行

北山別業三十八詠

句

○夜闌曲

碧宇星回夜漫漫﹐靈蕪煙暖重燻薦。冷翠香銷靑桂枝﹐冰荷蓋光光遶帷。花樓艷舞金萎蕤﹐吳羹蜀酒精瓊糜。酒闌半解龍綃衣﹐春朝曲渚聞鵾雞。

○七夕調

內人拜月金鋪戶﹐鳳宿梧枝秋葉下。露華入秋玉階寒【入秋「秋」﹐鹿皮子集﹝金華叢書本﹞卷二七夕宮詞作「袂」﹐當從。】﹐織署錦工催祭杼。月下金鈿照骨明﹐同心絲繪紅生縷。素瓜碧實上繒樓﹐夜闌颷馭下銀州。

○瑤臺月

銀漢西流烏接翼﹐回首人間化爲碧。瑤臺月裏可避胡﹐三郎錯落歸魚鳧。霓裳月裏親偸得﹐又怪李謩偸擪笛【李謩「謩」原誤作「摹」﹐徑攺。】。

○海人謠

海南蠻奴發垂耳﹐朝朝采寶丹涯裏。夜光盈尺出飛魚﹐柏葉收珠寒蕋蕋。幽箔連錢生綠花﹐切玉蠻刀如切水。九譯來朝萬里天﹐北風不動瑯玕死。

○出塞曲【爲戍潼關李總管賦。】

屬鏤夜啼光爥地﹐將軍一出欃槍死。行塵不動人歸市﹐帶甲如雲自天至。取君甲兵爲君洗﹐分明袖有銀河水。手中遺下泥一丸﹐不封函谷封泰山。

○雁來紅

東朝一書成百戰﹐上林一書旌節返。又傳騎子一函書﹐人不如禽解邊難【又傳騎子一函書﹐人不如禽解邊難鹿皮子集卷二作「誰傳驕子一函書﹐人不如禽知慮遠」。】。自從燕滅秦晉亡﹐是非直到空中雁。蘇郎寒絕雁來紅﹐腳下胡姬殘彩綫。願燕在北秦在西﹐雁去雁來無是非。

○長安有狹斜行

長安出狹斜﹐方駕秦中客。云是牛丞相﹐來自薄家宅。薄家萬戶侯﹐朱門映椒壁。長秋車馬來﹐賓客禦瑤席。金屋貯尹邢﹐阿嬌淚沾臆。燕燕慵來妝﹐繁華照春色。轉蕙光風翻趙帶﹐徘徊月到班姬牀。班姬輟芳翰﹐紈扇從風揚。明姬斗百艸﹐玉環禦云裝。向來溫柔地﹐盡入白雲鄕。何以慰王孫﹐琵琶隨驌驦。何以奉燕燕﹐罷舞歌慨慷。何以奉明妃﹐綠珠奏淸商。嫫母挾無鹽﹐搔頭愛宮妝。

大雅集﹕評曰﹕襲格不襲語﹐善學小李者。雁來紅﹑狹斜行匠意尢遠。

○北山別業三十八詠

太霞洞

飛雨洞

碧落洞

蘿衣洞

五云洞

東白艸堂

圁谷澗

泰素壇

山齋

壺天

西峴峯

書房

太霞洞【冬春居此洞。】

石林深處飯胡麻﹐幾度登臨送日車。雪到峯頭猶是雨﹐雲生石上半成霞。相看露下朝華艸﹐不放春歸冷艷花。【地冷花遲。】魏紫姚黃風捲盡﹐人閒蜂蝶到山家。

鹿皮子集﹕原注﹕首二句一作﹕「山中穴處逞春和﹐洞下栽桃攬物華。」第五六七八句一作﹕「樹臨陰壑元無影﹐日傍晴崖不度花。暮夜相過玩淸月﹐山前鄰笛兩三家。」

飛雨洞【盛夏居此洞﹐流沫成雨﹐中有小泓。】

蜀天萬里入東州﹐冷翠侵扉翠欲流。朱鯉有靈時出穴﹐白狐生火幾經秋。山中十暑寒猶在﹐潭上千年雨未收。昨日西林晞白髮﹐濕云依舊滿貂裘。

鹿皮子集﹕原注﹕首句一作﹕「天梯石棧落東州。」

碧落洞【秋初入居此洞。】

灝气翻衣露滿懷﹐人言天上我驚猜。近從月裏種花去﹐遙見鼎湖飛葉來。使我加餐有黃獨﹐爲人題牓是靑苔。杖頭化作光明燭﹐願逐東皇下九垓。

鹿皮子集﹕原注﹕又一首云「聽盡東林夏雨聲﹐自攜桐幾下巖扃。白雲持得人誰寄﹐明月攀來桂未生。雨後引苔書洞牓﹐霞邊摘葉寫山銘。如何地絕重黎後﹐猶自披云望玉京。」

蘿衣洞

蘿衣艸帶護煙蓑﹐楚國狂夫尙楚歌。石影到溪千丈勁﹐藤痕入水八分多。泉分小白山中雨﹐衣取雲門寺頂荷。洞口樵人誰語汝﹐棋邊相遇懶相過。

鹿皮子集﹕原注﹕首句一作﹕「手攜綠玉下山阿。」第五六句一作﹕「卷中眞迹臨紅葉﹐身上生衣捲碧蘿。」又作﹕「僧披檞葉收芝菌﹐客厭蘿衣種芰荷。」

五云洞

飛梁壓水石苔蒼﹐洞口飛泉瀉石梁。屋上春霞常易散﹐雪中樹影不曾長。陰雲滿地晴飛白﹐雨蝶依林暗貼黃。手裏芙蓉渾忘卻﹐蓑衣日日釣滄浪。

鹿皮子集﹕原注﹕「飛梁」一作「漁磯」。第五六句一作﹕「松花入酒傳香碧﹐貝葉分題寫硬黃。」又作﹕「飯收菇蔣叢邊米﹐藥聚梧桐葉上霜。」

東白艸堂

屋後茅籬與水平﹐屋頭怪石列爲屏。捲簾帳下云先去﹐步月庭前樹欲行。白雨侵階渾是綠﹐黃童食柏久應靑。如何庭下朝陽影﹐盡在少微巖上明。

鹿皮子集﹕三四句一作﹕「齋余瓢裏水猶活﹐晦近花前月尙生。」

圁谷澗

水樂聲中共夕涼﹐雪花片片灑衣裳。山中古樹如魚大﹐水上游絲似綫長。柳絮散爲萍梗紫﹐花根染作牡丹黃。自從西域神僧死﹐澗上無人識水香。

鹿皮子集﹕三句一作﹕「山中碩果如瓜大。」五六句一作﹕「采藥奴舂菇作米﹐談經人指樹生薑。」

泰素壇

竹死煙寒樹不榮﹐石壇千仞與云平。春來天上元無色﹐雨到人間方有聲。夢入松風吹不斷﹐詩如芳艸剪還生。陶山北望飛霞散﹐夜半有時孤鶴鳴。

鹿皮子集﹕七八句一作﹕「他年學制鄒生律﹐盡種山樊與杜蘅。」

山齋【一名艸易臺。】

幾夜山中乍月昏﹐晨朝挾冊傍初陽。懸崖種菊紅多葉﹐開戶見山靑一方。石上韋編新汗竹﹐研中白露半成霜。羲皇未畫非無易﹐石室遺書不用藏。

鹿皮子集﹕三四句一作﹕「登臺望越丘陵遠﹐開戶艸玄枝蔓長。」

壺天【在澗左。一作壺天閣。】

宮殿隨身信所如﹐寓形一室似樓居。神遊八極皆吾土﹐天入三山不滿壺。雨夜無人共淸月﹐水扉幾度種丹魚。山童長怕漁舟至﹐不放桃花下五湖。

鹿皮子集﹕一作﹕「剎海中間別一區﹐普香香積是通衢。花連葉蔓疑無路﹐天入靈山不滿壺。芥裏須彌空處有﹐階前地影月中無。自從漁父穿花去﹐不放桃花下石渠。」

西峴峯

雨後看山對酒歌﹐飛紅駭綠滿巖阿。萬重山外碧方寸﹐五色雲中靑最多。亭下日生霞映艸﹐松根苓長葉成窩。江源分付西流去﹐莫作門前東逝波。

鹿皮子集﹕第二句一作﹕「紅銷綠漲艸成窩。」五六句一作﹕「峯漸欲危通月過﹐路遮不斷柰春何。」

書房

休名不立死如麻【不立「立」原闕﹐據鹿皮子集卷四補。】﹐挾冊空山望碧霞。書在終難招李杜﹐灰寒無處覓陰何。春歸一尺人間淚﹐云暖萬重煙際花。風景尙堪畱研席﹐浮生憂樂向來多。

鹿皮子集﹕三四五六句一作﹕「門外雨生雲沒鶴﹐松根苓長葉成窩。天雞揚下唐時綬﹐越鳥銜來楚地花。」

○句

掃葉僧將猿共爨﹐賣花人與蝶俱還。

筆精﹕陳樵有詩一卷﹐如雲云﹐殊有巧思。

●元詩紀事卷二十二

侯官陳衍輯

潘純

謝宗可

郭豫亨

金涓

葉廣居

吳復

衛仁近

郭鈺

胡布

岑安卿

王士毅

朱子範

韓奕

劉渙

顧觀

沈貴

舒頔

周必達

李序

何景福

彭炳

羅蒙正

陳徳載

程從龍

韓友直

潘時雍

顧素

沈貞

韓介玉

程渠南

魯琪琳

◆潘純

純字子素﹐廬州合肥人。晚居淮浙﹐爲行臺禦史大夫納璘子安安所殺。

輟耕錄﹕子素嘗作輥卦﹐譏世之仕宦人以突梯滑稽而得顯爵者。

題畫

弔嶽王墓

○題畫

阿翁作畫如說法﹐信手拈來種種佳。好水好山塗抹盡﹐阿婆臉上不曾搽。

輟耕錄﹕嘉興林叔大掾江浙行省時﹐貪墨鄙吝﹐然頗交接名流﹐以沽美譽。其於達官顯宦﹐則刲羔殺豕﹐品饌甚盛﹐若士夫君子﹐不過素湯餅而已。一日﹐延黃大癡作畫﹐多士畢集﹐而此品復出﹐譏謔交作﹐叔大赧甚﹐不敢仰視。遂揖潘子素﹐求題其畫。子素卽書一絕句云云。大癡笑謂曰「好水好山﹐言達官顯宦也。阿婆臉不搽﹐言素面也。」言未已﹐子素復加一句云「諸佛菩薩摩訶薩。」俱不解其意。子素曰「此謝語﹐卽僧家『懺悔』也。」哄堂大笑而散。叔大數日羞見客。

○弔嶽王墓

海門寒日澹無輝﹐偃月堂深晝漏遲。萬竈貔貅江上老﹐兩宮環佩夢中歸。內園羯鼓催花發﹐小殿珠簾看雪飛。不道帳前胡旋舞﹐有人行酒著靑衣。

輟耕錄﹕最膾炙人口者﹐如雲云。

案﹕此首光嶽英華作蕭宇。

湖水春來自綠波﹐空林人迹少經過。夜寒石馬嘶風雨﹐日落山精泣薜蘿。江左長城眞自壞﹐鄴中明月竟誰歌﹗惟餘滿地萇弘血﹐艸色年深碧更多。

案﹕此首文翰類選大成作張惟庸。

◆謝宗可

宗可字��﹐金陵人。有詠物詩百首傳世。

走馬燈

蓮葉舟

睡燕

賣花聲

白雁

同根竹

句

○走馬燈

飆輪擁騎駕炎精﹐飛遶人間不夜城。風鬣追星低弄影﹐霜蹏逐電去無聲。秦軍夜潰咸陽火﹐吳炬霄馳赤壁兵。更憶雕鞍年少夢﹐章臺踏破月華明。

○蓮葉舟

穩棹紅衣泛渺茫﹐風帆浪檝水雲鄕。曉撐太華半峯月﹐晚載西湖十里香。藕放雪絲應作纜﹐荷欹翠柄若爲檣。不須更捧仙人足﹐太乙眞人夢正涼。

○睡燕

補巢銜罷落花泥﹐困頓東風倦翼低。金屋晝長隨蝶化﹐雕梁春盡怕鶯啼。魂飛漢殿人應老﹐夢入烏衣路轉迷。卻怪捲簾人喚醒﹐小橋深巷夕陽西。

○賣花聲

春光叫盡費千金﹐紫艷紅香藉好音。幾處喚回遊冶夢﹐誰家不動惜芳心。韻傳楊柳門庭晚﹐響徹秋千院落深。忽被捲簾人喚住﹐蝶蜂隨擔過墻陰。

歸田詩話﹕謝宗可百詠詩世多傳誦﹐除走馬燈﹑蓮葉舟﹑睡燕數篇外﹐難得全首佳者。向見邱彥能誦其賣花聲一首﹐百詠中不載﹐詩云云。

○白雁

翅老西風絕點瑕﹐秋江難認宿蘆花。云邊字缺銀鉤斷﹐月下箏開玉柱斜。影亂飛鷗回遠浦﹐陣迷宿鷺落平沙。聲聲喚起周郎恨【周郎七修續稿卷五作「蘇郎」﹐當從。】﹐爲帶胡霜染鬢華。

七修續稿﹕謝宗可有白雁詩﹐而顧文煜亦有之。袁景文有白燕詩﹐而瞿宗吉亦有之。膾炙人口﹐惟謝﹑袁之作也。

○同根竹

競秀亭亭一種奇﹐駢頭曾脫錦■﹝衤朋﹞兒。西山二子情依舊﹐湘浦雙娥影鎭隨。髙節元非連理樹﹐虛心共是傲霜枝。莫教移作仙人杖﹐恐化雌雄下葛陂。

筆精﹕武夷城髙巖有巨竹﹐一干雙梢。予與謝在杭﹐欲賦詩詠之﹐未就也。偶閱元人謝宗可詩云云。似不能復繼矣。

○句

篩影細分云縷滑﹐棋文斜界雪絲幹。

月山詩話﹕朱竹垞云「网巾之制﹐相傳明太祖見之於神樂觀﹐遂取其式﹐頒行天下。三百年未之攺。然題詠者寡﹐獨藍靜之有二詩。」余觀謝宗可詠物詩有賦网巾云云。蓋元時已有之矣。

◆郭豫亨

豫亨﹐號梅巖野人。

梅花集句

○梅花集句【錄十二】

水沈爲骨玉爲肌﹐好處曾臨阿母池。雪後園林應有恨﹐籬邊屋角立多時。早開卻被嫣紅妒﹐未落先愁玉笛吹。要識此花奇絕處﹐滿窗惟有月明知。【李堯夫毛澤民和靖後邨盧元贊曹松簡齋白廷玉】

刻玉雕瓊作小葩﹐濕云黯澹雪橫斜。半開半落緣誰事﹐和影和香屬我家。數抹晚霞憐野笛﹐一泓流水度寒沙。吟邊苦思無佳句﹐立盡斜陽數過鴉。【趙福元���程月溪【程月溪按下「雪後相看」首注似當爲「陳月溪」。陳月溪﹐宋陳以莊﹐字敬叟﹐號月溪﹐建安人。】竹塘和靖程梅窗徐榮應鳳山】

黯澹江天雪欲飛﹐屋檐斜入一枝低。禽翻竹葉霜初下﹐春在花梢日未西。晚歲風霜從冷澹﹐小園煙景正淒迷。平生慣是思梅苦﹐多謝詩翁爲品題。【陸倉和靖趙天樂黃師雄子蒼和靖張介卿趙愚軒】

天寒落日澹孤村﹐占斷風情向小園。翠羽啼花追昔夢﹐縞衣和雨立黃昏。蘚厓直上雙飛屣﹐茅店驚寒半掩門。憶得去年風雪裏﹐江南石上對窪樽。【東坡和靖陳起陳竹泉方惟深放翁程梅窗山谷】

踏破溪邊一徑苔﹐與尋陳迹久徘徊。云漫隴樹魂應斷﹐風靜寒塘花正開。只恐好枝爲雪壓﹐畱看瘦影上窗來。花前獨立無人會﹐謾使詩腸日九回。【石屏呂居仁秦韜玉劉滄石屏易涉趣趙嘏元廣】

雪後相看意更深﹐謾將一朵插銅缾。人生此樂須天賦﹐歲晚知心惟月明。白鶴未歸春已老﹐危欄倚徧酒初醒。逋仙只說香和影﹐不是詩家莫浪評。【道潛張逢吉東坡陳月溪雪磯耐庵柯柏軒劉炎午】

勾引春情出苑墻﹐無人知處忽然香。愁連粉艷飄歌席﹐亦要天花作道場。風約暗香臨淺水﹐月明疎影媚寒塘。浣花溪上堪惆悵﹐可是無心賦海棠。【楊蟠玉蟾羅隱李商隱朱淑眞【朱淑眞原闕﹐據梅花字字香﹝琳瑯祕室叢書本﹞前集補。】無逸鄭谷介甫】

貌楛神澤骨槎牙﹐蕭索東風兩鬢華。甘與雪霜同冷澹﹐醉看參月半橫斜。溪山冷落泥三尺﹐水竹參差屋數家。自笑自吟還自得﹐案頭搖落小缾花。【孤山東坡劉斗溪東坡呂居仁張逢吉盧榘方煮瀑】

榾柮鑪寒硯欲冰﹐捨南捨北雪猶存。旋催妝額添宮樣﹐靜愛寒香撲酒樽。兩岸嚴風吹玉樹﹐一灣流水護柴門。閒中有意堪圖畫﹐溪上無人月一痕。【竹溪疎寮於湖羅隱韋莊葉水竹黃文度吳可】

半屋蒼云冷不知﹐茅檐竹塢兩幽奇。凝情金穀登樓日﹐依約華淸出浴時。隴月定知今夕恨﹐春風搖動故人思。綠楊解語應相笑﹐雪裏開花恐是遲。【沈適【沈適原作「沈��」﹐據梅花字字香補。】晁叔用趙義若梅亭方維深【方維深原闕﹐據梅花字字香補。】程梅窗臧謀東坡】

滿地飄零更斷腸﹐恐隨春夢去飛揚。柳搖臺榭東風軟﹐花撲玉缸春酒香。驛使不來羌管歇﹐燕釵初試漢宮妝。巡檐說盡心期事﹐幾度憑闌到夕陽。【���林季謙介甫周詞岑張棨韓偓晦庵王叔安【���﹑林季謙﹑介甫﹑周詞岑﹑張棨﹑韓偓﹑晦庵﹑王叔安梅花字字香作「林季謙﹑介甫﹑周調岑﹑張棨﹑韓偓﹑晦庵﹑王叔安﹑於湖」。按「花朴玉缸」句乃唐岑參韋員外家花樹歌末句﹐疑「岑」下脫「參」字。】】

湖山搖落歲方悲﹐自恐冰容不入時。但笑紅芳誇艷冶﹐渾將絳雪點寒枝。橋邊野水通漁路﹐城外春風吹酒旗。正似美人初醉著﹐澹妝濃抹總相宜。【陳竹泉【陳竹泉原闕﹐據梅花字字香補。】東坡秋崖王梅溪【秋崖﹑王梅溪原闕﹐據梅花字字香補。】和靖劉禹錫介甫東坡】

梅花字字香﹕自序﹕余愛梅花﹐自號梅巖野人﹐凡見古今詩人梅花傑作﹐必隨手鈔錄而歌詠之。積以歲月﹐遂成巨編。熟之又久﹐若有所得。暇日輒集其句﹐得百篇﹐目爲「字字香」。其間句煆意煉﹐璧合珠聯﹐亦有天然之功者﹐吾不知其爲古作也。

◆金涓

涓字徳原【徳原徳原作「道」﹐據鄭柏小傳及黃溍﹑王褘﹑宋濂等人序跋唱和諸作﹝均見金華叢書本靑村遺稿﹞攺。】﹐義烏人。本姓劉﹐先世避錢武肅王嫌名﹐攺姓金。有靑村遺稿。

靑村遺稿﹕附錄﹕鄭柏撰小傳﹕受經於許謙﹐學文於黃溍。隱居靑村﹐學者稱爲靑村先生。州郡薦辟﹐輒懇謝。

又﹐晜孫江書後﹕所著有文集四十卷﹐有湖西集﹐有靑村集﹐散逸莫存。家君搜獲及克全叔祖口授者﹐共得詩五十五首﹐又儒儀叔﹑孔安兄來詩九十七首﹐以續於後。

靑村遺稿【靑村遺稿「稿」原作「集」﹐徑攺。】﹕宋濂跋﹕右徳原先生所和子充王君詩﹐凡一百九十韻。時子充在金陵﹐因黃主簿之官烏傷﹐作詩餞之﹐遂於鄕中舊遊深致意焉。詩止一百二韻﹐凡增多八十有八者﹐乃先生引而伸之也。非維波瀾浩渺﹐不可涯涘﹐而其念鄕學之美﹐思官政之治﹐實有得古人風勸之義。

絕句

江村

山莊

○絕句【絕句靑村遺稿題作「幽興」。】

燕子飛來近畫檐﹐暮春時節雨纖纖。杏花落盡無情緒﹐何處人家有酒簾﹖

○江村

寂寂江村路﹐輕煙晚自生。遠峯晴見色﹐獨樹暖無聲。渚鷺行看水﹐溪魚賣入城。孤舟人不渡﹐兩岸夕陽明。

○山莊

靑村溪盡處﹐村密隱孤莊。石老莓苔路﹐門荒薜荔墻。人行秋葉滑﹐鶴立晚松涼。治畝人歸後﹐蓑衣掛夕陽。

筆精﹕元末金靑村涓與邑人吳萊﹑宋濂友善﹐有詩名。嘗賦詩云云。又「遠峯」﹑「人行」云云﹐皆佳句也。

◆葉廣居

廣居字居仲﹐仁和人。官江浙儒學提舉。

題西泠隱居

寄楊鐵崖

○題西泠隱居

癭木裁冠鶴氅輕﹐十年塵土厭飄零。小山舊隱云封戶﹐大藥新栽月滿庭。丹井夜交龍虎气﹐碧霄春躡鳳凰翎。西風客捨炎歊淨﹐擬讀琴心內景經。

西湖遊覽志﹕築室西泠橋﹐陶情詩酒﹐著有自得齋集。自題隱居詩云云【按﹕此條實錄自西湖遊覽志余卷十二。】。

○寄楊鐵崖

聞道西湖載酒還﹐飛瓊弱翠擁歸鞍。可無私夢登金馬﹐剩有春聲到玉鑾。異國頓消鄕井念﹐小堂新作畫圖看。野人未納彭宣履﹐獨向淸溪把釣竿。

西湖志余﹕維禎雅好聲伎﹐名徹都下。葉居仲寄之詩云云。

◆吳復

復字子中﹐後攺字見心﹐富春人。有云槎稿。

西湖竹枝詞

句

○西湖竹枝詞

官河繞湖湖繞城﹐河水不如湖水淸。不用千金酬一笑﹐郎恩才重妾身輕。

歸田詩話﹕西湖竹枝詞﹐和者甚眾。皆詠湖山之勝﹐人物之美﹐而寓情於中﹐大率一律。惟二人詩「春暉」云云「官河」云云﹐用意稍別﹐惜不記其姓名。

七修類稿﹕吾杭西湖有竹枝詞一帙﹐乃廉夫爲倡﹐一時詩人和者﹐惜無刻本。瞿存齋詩話論其二章﹐用意甚佳﹐惜不知姓氏。今補於右﹐前乃李介石作﹐後乃吳復作。

○句

江花多自落﹐天籟或時鳴。

雲歸沙嶼白﹐日出水城黃。

雲气上天星劍濕﹐龜文入地石幢深。

西湖竹枝集﹕如雲云﹐蓋盛唐之選也。

◆衛仁近

仁近字叔剛﹐一字子剛﹐華亭人。至正間﹐舉幕官﹐張太尉辟延賓館聘之﹐皆謝免。

秋夜曲二首

句

○秋夜曲二首

誰家女兒靑結螺﹐花前雙歌舞婆娑。湘簾在鉤明月多﹐柰此迢迢涼夜何﹗

銀河流光夜初靜﹐姮娥娟娟度鸞影。綺疏美人醉方醒﹐倚闌吹簫更漏永。

○句

江水深深碧﹐梨花淡淡明。

九農勞畚臿﹐三泖足風波。

亞夫舊是將軍子﹐賈誼初傳太傅官。玉人嬌列錦步障﹐銀筆醉調金縷衣。

醉吹銀笛五老洞﹐閒拾瑤艸三神山。

東維子集﹕城西衛子剛﹐蓋山齋別駕公之孫也。首贄詩見余﹐旣而復出敬聚齋詩稿一編。讀其古詩如秋夜曲﹑白薴詞﹐其排律如九山燕集﹐五言律如「江水」云云﹐七言律如「亞夫」云云﹐其絕句如消寒圖一首﹐音節興象﹐皆造盛唐。

◆郭鈺

鈺字彥章﹐號靜思﹐吉水人。

句

○句

聖賢去我遠﹐縻玆糟粕味。當其得意時﹐何如卿相貴﹖

靜思集﹕羅念庵洪先序﹕壯年奔走兵革以爲養﹐晚際明興﹐徵茂才﹐辭疾不就。年踰六十﹐竟貧死。獨幸詩歌猶有錄者。蓋生平經歷艱危﹐閭裏流離之狀﹐若目見﹐所載郡邑失復月日與當時死事故實﹐可裨野史。憶靜思贈吾族秀賓詩有云云。嗚呼﹐此詩人所以窮餓終身而不悔也﹗

◆胡布

布字子申﹐旴江人。

句

墨菊

○句

斧斵云根木﹐瓢探石竇泉。

旭日千門曉﹐春花萬樹明。

穴深畱禹迹﹐松古受秦封。

夕嶂兼空淨﹐秋江得月多。

詩藪﹕旴江胡布子申集十卷﹐中有與方方壺往還題﹐又有寄倪元鎭詩﹐蓋勝國末人。其詩頗能爲古樂府及六朝﹑唐人語﹐第全篇佳者絕寡﹐又近體拉邏耳。然元人遂無一齒及者。余於書肆敝楮中得之﹐大半漫滅﹐惜而摘其數聯﹐如雲云。咸自成語。至七言歌行﹐佳處往往出元諸名家右﹐而全篇亦寡勻稱。

○墨菊

彭澤歸來日﹐緇塵點素絲。烏紗漉酒後﹐掛在菊花枝。

詩藪﹕子申五言絕亦頗有佳者﹐墨菊云云。七言如刻竹﹑題梅諸絕﹐殊濃麗可觀。同時劉紹者﹐有聯句﹐見其集﹐惜不覩全篇。

◆岑安卿

安卿字靜能﹐余姚人。所居近栲栳峯﹐自號栲栳山人。

句

○句

蛩鳴深巷靜﹐月昃半樓明。

山髙不礙夢﹐日落易生愁。

筆精﹕岑安卿號栲栳山人﹐有集一卷﹐平淡不類元習﹐如雲云。淸新有味﹐亦胡元瑞所未覩也。

又

平生耕稼心﹐媿此老病軀。

老成媿苟得﹐童稚羞無官。

我窮不出門﹐頗覺天地窄。

元詩選﹕靜能淪落不偶﹐其簡王子英云云﹐又云云。又會資敬庵云云。何其坎壈抑鬱之甚也。

◆王士毅

士毅字子英﹐余姚人。

句

○句

陶潛千載友﹐相望老東臯。

戴九靈集﹕隱居鄕之上林﹐鄰有栲峯岑君﹐先生友也。平居好誦陶靖節詩﹐愛其風致絕人﹐有云云之句。而自署其號曰東臯處士。

◆朱子範

雪後讀杜詩

○雪後讀杜詩

十年鄕國亂﹐幾卷杜陵詩。閉戶挑燈夜﹐深山積雪時。紫陽誇入蜀﹐雙井喜居夔。歧路終何適﹐吾將有所思。

新安文獻志﹕張外史伯雨雲﹕朱子範詩有虞揭遺響。

◆韓奕

奕字公望﹐吳人。有蒙齋集。

列朝詩集﹕公望生於元文宗時。少目眚﹐筮得蒙卦﹐遂扁其室曰蒙齋。絕意仕進﹐與王賓偕隱於醫。

句

○句

丰年稻熟村如畫﹐南國蒓生水亦香。【新秋次韻】官淸便似居髙品﹐任久長如在故鄕。【送縣學教諭】樹影不隨流水去﹐荷香常帶遠風來。【東湖放舟】西風颯颯林間葉﹐乍聽猶疑是雨聲。【晚晴】

四庫書存目﹕韓山人集﹐元韓奕撰。其詩古體傷於淺率。近體如雲云。一知半解﹐尙稍得宋人格律﹐其瓣香當在劍南。

◆劉渙

渙字彥亨﹐紹興山陰人。至正間﹐薦授三茅書院山長﹐道梗不赴。卒於洪武間。

絕句

○絕句【二首】

白玉搔頭金步搖﹐春衫紅勝海棠嬌。只因記得當年事﹐重到桃花第四橋。

鬢薄雲松綠霧涼﹐春風額點麝臍黃。背人撲得雙胡蝶﹐滿扇薔薇露水香。

明詩綜﹕詩話﹕彥亨受學楊門﹐不離書樓舊染。

◆顧觀

觀字利賓﹐丹陽人。官星子縣尉﹐遇亂流寓紹興。

過松江詩

句

○過松江詩

吳淞三萬六千頃﹐震澤與之俱渺茫。鴻雁一聲天接水﹐蒹葭八月露爲霜。秋風漫引漁人笛﹐落日偏驚賈客航。三十年前此來往﹐塵纓猶未濯滄浪。

淞故述﹕顧利賓過松江詩云云。

○句

重經白下橋頭路﹐頗憶玄都觀裏花。

藝苑巵言﹕觀送人詩云云。吳江詩「鴻雁一聲」云云。此等語參之貞元﹑長慶﹐亦無媿色。

◆沈貴

貴字仲華﹐烏程人。

畱靑日札﹕沈萬三秀名富﹐字仲榮﹐其弟萬四﹐名貴﹐字仲華﹐本湖州南潯人﹐父沈佑始徙蘇之長洲東蔡村。貴之子漢傑又徙於化周莊﹐今南京會同館乃其故宅。初居東蔡村時﹐人以污萊之地歸之。佑躬率子弟服勞﹐糞治有方﹐瀦泄有法﹐由是致富不貲。後流雲南﹐尋命選大戶家爲京官六曹﹐得漢傑之子曰玠者﹐擢員外郎﹐受官辭祿﹐上器重之。至今傳二家子孫在流所者尙富。或云善點化術。

農田餘話﹕古人無畫蒲萄者﹐吳僧溫日觀夜於月下視蒲萄影有悟﹐出新意以飛白書體爲之。酒酣興發﹐以手潑墨﹐然後揮筆迅於行艸﹐收拾散落﹐頃刻而就﹐如神﹐甚奇特也。旣死﹐其弟子沈仲華﹐湖州人﹐傳其法﹐亦佳﹐世多見之。

諷兄詩

○諷兄詩

錦衣玉食非爲福﹐檀板金樽可罷休。何事子孫長久計﹐瓦盆盛酒木綿裘。

天祿識余﹕沈富字仲榮﹐行三﹐人因以萬三秀呼之﹐元末富甲天下。其弟貴以詩諷萬三云云。萬三不聽﹐貴遂隱於終南﹐不知所終。洪武初﹐每縣分人爲哥﹑畤﹑郎﹑官﹑秀五等﹐家給戶由一紙﹐哥最下﹐秀最上。每等中又各有等﹐巨富者謂之萬戶三秀﹐如沈萬三秀乃秀之三者。

◆舒頔

頔字道原﹐績溪人。元末臺州學正。明初禮聘﹐以疾辭不出﹐學者稱貞素先生。有華陽貞素齋集。

寄興

○寄興

湖海半生客﹐乾坤一布衣。義哉周伯叔﹐飽食首陽薇。

列朝詩集﹕道原辭召之後﹐名其齋曰貞素﹐嘗有詩云云。其寄托如此。

◆周必達

必達﹐天臺山隱士。

題扉上

○題扉上

海角愚夫不自斟﹐妄起關中逐鹿心。命運由來非力致﹐項羽英雄亦就擒。

壠起雜事﹕方谷珍起兵時﹐嘗造天臺山隱士周必達問計。必達曰「當今四方𨿽亂﹐君舉義爲天子除逆﹐斯名正言順﹐富貴可致耳。余非我所知也。」谷珍不別而去。必達意珍復來﹐乃題句扉上云云。遂攜妻子入山中。明日﹐谷珍果來﹐恨不先殺之﹐焚廬而去。後谷珍事不成﹐爲兵所困﹐方悔曰「不意黃毛野人能料事至此﹐嗚呼晚矣﹗」乃投水而死。

◆李序

序字仲倫﹐東陽人。有絪縕集。

武皇仙露曲

嗽金鳥行

次韻納齋銅雀臺磚硯歌

○武皇仙露曲

甘泉照月如鈞天﹐千門萬戶生碧煙。碧天無雲露盤出﹐明河夜拂金銅仙【金銅仙「銅」原作「童」﹐以意攺。】。棲鴉起啼曲城曉﹐大官步進靑龍道。昆山玉盡武皇老﹐茂陵春風吹綠艸。魏人車馬東方來﹐一朝秋燐飛空臺。天荒地老骨亦摧﹐三川白日聞春雷。蕙花蘭葉參差起﹐微月斜明光泥泥﹐仙人之淚猶泚泚。

○嗽金鳥行

昆明使者南方來﹐洛陽宮闕如雲開。玉階奉進嗽金鳥﹐水晶鏤刻辟寒臺。錯金爲屑玉爲餌﹐神刀取腦白龜死。美人自搗明月珠﹐赤玉盤中光靡靡。云髙夜啟月當戶﹐展翼垂吭爲君吐。白鸞之尾掃成堆﹐瑟瑟輕黃如粉蠹。冶煙五色何氤氳﹐後宮獨賜承恩人。雕成宛轉合歡釧﹐一尺靑風袖中軟。不知南國江水深﹐鐵箕已盡愁人心。岸旁沙隴髙百尺﹐賣兒買得雲南金。安得羣飛萬千羽﹐不食珠璣食禾黍。嘔出肝腸奉明主﹐天下黃金賤如土。

○次韻納齋銅雀臺磚硯歌

銅雀臺傾見荒土﹐月黑妖狐上臺舞。千年瓴甋墮人間﹐瑟瑟苔花暗秋雨。天荒地老柰愁何﹐臺上靑泥生碧莎。斜風吹雨啼蟋蟀﹐此是西陵長夜歌。魏人骨血今已古﹐漆色凝花人未覩。一從爲硯今幾年﹐漳水滔滔自東去。爲君寫作銅臺吟﹐臺前瓦礫猶傷心。

元詩選﹕雜諸昌谷集中亦咄咄逼眞也。

◆何景福

景福字介夫﹐睦之淳安人。有鐵牛翁遺稾。

句

○句

繡牀漸覺香球滿﹐魚艇初疑雪片多。

龍吟五夜霜飛瓦﹐鼉吼三更月滿城。

靑山自此詩名重﹐采石如今酒價低。

荒祠晝掩無人到﹐苦木叢中春鳥啼。

風景不殊豪傑盡﹐新亭誰復淚沾衣。

元詩選﹕介夫詩甚奇偉﹐其詠柳絮云云﹐極體物之妙。他如雲云﹐亦錚錚佼佼者。睦州詩派論之如此。

◆彭炳

炳字符亮﹐崇安人。至正中﹐徵爲端本堂說書﹐不就。

句

○句

明河夜無聲﹐茅亭四檐月。

璧樹落秋子﹐風吹白雲起。

元詩選﹕如雲云﹐眞不減柴桑﹑愚溪品致也。

◆羅蒙正

蒙正字希呂﹐其先廬陵人﹐後徙新會。官教授。

句

○句

儒冠不是將軍具﹐只作當年措大看。

願賜一廛閒養病﹐簡編燈火伴靑衿。

元詩選﹕至正丁亥赴省試﹐遇開武銓﹐或勸其借注巡檢﹐不就﹐以詩答云云。後遭亂避地郡城﹐趙式薦於行省﹐授南恩州教授。州判吳元良陰謀割據﹐欲倚其籌劃﹐用爲幕官。蒙正悟其意﹐辭不就。後因病以詩謝云云。未幾卒。

◆陳徳載

徳載字��﹐靑田人。

栽芋

栽桂

○栽芋

區裏饒田早下來﹐綠芽才發旋鉏開。添泥善護兒孫長﹐看取秋髙掇大魁。

○栽桂

云邊移得數株來﹐人老花應次第開。儻到兒孫攀折日﹐也須道是阿公栽。

元詩癸集﹕至正間避寇﹐多歷險阻﹐形於詩題﹐曰山村雜興。中有二詩﹐期待子孫。後孫詔果登洪武庚戌會元。其栽芋﹑栽桂詩云云。

◆程從龍

從龍字��﹐嘉魚人。

雙洲

○雙洲

涉水逾山竄艸萊﹐亂離懷抱幾時開﹖元家運變黃河徙﹐漢土兵興赤幟來。夜寂堠亭烽火盛﹐月明江艦角聲哀。風沙滿目鄕關異﹐日暮愁登江上臺。

自注﹕元壬辰正月十一日﹐紅巾攻破漢陽。十三日﹐破湖廣。鄂漢官民﹐擁舟南遁。余家近江﹐室廬煨燼﹐里人相率命歸。稍復故居﹐而號令不一﹐所茇庵捨﹐隨成隨爇﹐所蓄糧食﹐隨瘞隨啟﹐遂遁於野。艱苦萬狀﹐幸免鋒鏑﹐豈非天相與﹖因紀其事於此云。

◆韓友直

友直字伯淸﹐吳興人。隱居不仕。

句

○句

泉出珠璣千眼沸﹐花開錦繡一庭春。

吳興詩選﹕招隱詩云云。

◆潘時雍

時雍字��﹐錢塘人。

徐一夔獨樹軒

○徐一夔獨樹軒

瀟灑幽軒面水開﹐軒前老樹倚云栽。閒來倚杖過三市﹐醉後支頤看百回。風雨欲隨龍化去﹐雲霄常聽鶴飛來。結鄰擬共榮枯事﹐遮莫人知是散材。

東城雜記﹕元末潘時雍居郡城東﹐宋輦院故址。有隙地十餘畝﹐古井一區﹐簡淡力學﹐詩句脫塵。嘗賦云云。教授海鹽之黃灣﹐見海宇兵起﹐遂歸﹐抱甕而隱﹐自號灌園生。

◆顧素

素字世通﹐歸安人。

句

○句

家人不笑營生拙﹐野老空嘲歷聘忙。

湖州府誌﹕元末兵亂﹐遷徙不遑﹐未嘗廢學。洪武初﹐累聘不起﹐有云云之句。

◆沈貞

貞字符吉﹐長興人。元末隱居﹐自號茶山老人﹐入明不仕。有茶山集。

樂神曲

○樂神曲

樂神曲者﹐擬楚辭九歌而作也。吳人尙鬼﹐祀必以巫覡﹐迎送舞歌登獻﹐其辭褻嫚﹐禳災徼福﹐不知其分﹐滋黷甚矣。故爲此辭﹐以明鬼神之理﹐禱祀之意﹐祛其荒淫之志焉。

太湖神

鄕厲

靑苗神

太湖神

波震蕩兮具區﹐旣底定兮奠神之居。芙蓋兮菱車﹐導翠黿兮文魚。神之來兮孰俱﹖後子皮兮前靈胥。與神遊兮湖之滸﹐衝風息兮極浦。有倡兮妙舞﹐有冽兮淸酤。神飽聿歸兮或返而顧﹐灌吾田兮受神之祜。

右太湖神

鄕厲

雄何爲兮厲於鄕﹐祀有時兮享有嘗。赭白馬兮靑蓋﹐明而無兮晦而在。屏方相兮去儺﹐神巫進兮舞且歌。雄欣欣兮遠逝﹐不水旱兮不疵厲。樂吾民兮世世。

右鄕厲

靑苗神

兩旗兮分張﹐舞輕風兮悠揚。神之司兮我疆。原田每每兮立我靑秧﹐不稂不莠兮無虸無蚄。時雨兮時暘﹐俾百谷兮登場。維神兮降康﹐報之肴兮蒸腯羊。

右靑苗神

靜志居詩話﹕集五十卷﹐惜不傳。從陳編中搜得樂神曲一十三首﹐不無冗長﹐且多闕文﹐因汰其六﹐稍爲刪易補綴﹐頗覺奇古。

案﹕玆又節錄其三。

◆韓介玉

嘲張仲舉

○嘲張仲舉

垂柳陰陰拂翠檐﹐倚欄紅袖玉纖纖。先生掉臂長街過﹐十里朱樓盡下簾。

歸田詩話﹕時揚州方全盛﹐眾素聞仲舉名﹐皆延致之。仲舉肢體昂藏﹐行則偏竦一肩﹐韓介玉以詩嘲之云云。坐中皆失笑。時有相士在座﹐或曰「仲舉病鶴形也。」相士曰「不然﹐此淋鶴﹐雨霽則衝霄矣。」後入大都﹐致位貴顯﹐果如其言。

◆程渠南

渠南字��﹐松陽人。

食丁蕈戲作

○食丁蕈戲作

頭子光光腳似丁﹐祇宜豆腐與波稜。釋伽見了呵呵笑﹐煮殺許多行腳僧。

艸木子﹕松陽縣詩人程渠南﹐滑稽之士也。與僧信道元同齋食蕈﹐道元請渠南賦蕈詩﹐應聲云云。聞者絕倒。

◆魯琪琳

口占

○口占

三百五篇風雅頌﹐世人能讀少人觀。吟哦須得自情性﹐雕琢反愁失肺肝。春艸池塘中造化﹐梅花香影外波瀾。熟參熟究工夫到﹐始信仙凡共一丹。

湖州府誌﹕魯琪琳﹐烏程人。古朴不樂仕進﹐能詩文。沈夢麟叩其詩法﹐因口占示之云云。

●元詩紀事卷二十三

侯官陳衍輯

袁介

王禎

張端

兪俊

髙志道

陳幹富

陳孔彥

周棐

察級

陵希惠

施坦

熊不易

朱得先

師晦文

胡晉

何致中

汪士深

劉得之

梅徳明

吳鍈

繆思恭

唐朝

林彥華

程彥明

李子飛

丁守中

吳漳

王東

潘伯修

王圭

王璋

李廷臣

曹文晦

錢嶽

余寅

陸侗

◆袁介

介字可潛﹐其先蜀人﹐占籍華亭。至正間﹐爲府掾。

藝苑巵言﹕袁可潛如師手鳴琴﹐流利有情﹐髙山尙遠。

踏災行

○踏災行【一作檢田吏﹐一作踏車行。】

有一老翁如病起﹐破衲■﹝毛監﹞■﹝毛參﹞瘦如鬼﹔曉來扶向官道傍﹐哀告行人乞錢米。時予奉檄離江城﹐邂逅一見憐其貧﹔倒囊贈與五升米﹐試問何故爲窮民。老翁答言聽我語﹐我是東鄕李福五﹐我家無本爲經商﹐只種官田三十畝。延佑七年三月初﹐賣衣買得犂與鉏﹔朝耕暮耘受辛苦﹐要還私債輸官租。誰知六月至七月﹐雨水絕無潮又竭﹔欲求一點半點水﹐卻比農夫眼中血﹔滔滔黃浦如溝渠﹐農家爭水如爭珠﹔數車相接接不到﹐稻田一旦成沙塗。官司八月受災狀﹐我恐徵糧喫官棒﹔相隨鄰里去告災﹐十石官糧望全放。當年隔岸分吉凶﹐髙田盡荒低田丰﹔縣官不見髙田旱﹐將謂亦與低田同﹔文字下鄕如火速﹐逼我將田都首伏﹔只因嗔我不肯首﹐卻把我田批作熟。太平九月開旱倉﹐主首貧乏無可償﹔男名阿孫女阿惜﹐逼我嫁賣陪官糧。阿孫賣與運糧戶﹐卽日不知在何處﹔可憐阿惜猶未笄﹐嫁向湖州山裏去。我今年已七十奇﹐饑無口食寒無衣﹔東求西乞度殘喘﹐無因早向黃泉歸。旋言旋拭腮邊淚﹐我忽驚慚汗沾背。老翁老翁無復言﹐我是今年檢田吏。

輟耕錄﹕此袁介踏災行也﹐可以爲民牧不卹民瘼者之勸。介字可潛﹐嘗掾松江﹐蓋能以儒術飾吏事者。蓬窗日錄﹕讀袁介踏災行﹐手錄一通。彼苛吏者不惻然可謂無人心矣。

◆王禎

禎字伯善﹐東平人。官旌徳宰﹐調永丰。有農務集。

句

○句

一行已見光如拭﹐再過都無迹可尋。【平板】本擬助禾輕著力﹐卻憑偃艸重於風。【輥軸】禹門似是崇三級﹐巫峽還同束眾流。【水閘】花徑有同流暗水﹐桃源誤認出殘紅。【陰溝】

元詩選﹕每歲教民種桑若干株﹐凡麻薴禾黍牟麥之類﹐所以蒔藝芟獲﹐皆授之以方。又圖畫所爲錢鎛耰耬耙■﹝耒八﹞諸器﹐使民爲之。名其書曰農器圖譜﹑農桑通訣﹐如雲云﹐皆能刻畫摹擬﹐曲肖情狀。

◆張端

端字希尹﹐江陰人。官江浙行樞密院都事。有溝南漫存稿。

賓鴻吟

○賓鴻吟

鴻雁來﹐天雨霜。鴻雁去﹐春日陽。雁來雁去如嘉賓﹐寒寒暑暑愁殺人。一聲叫落秋空云﹐不覺淚下沾衣巾。如賓又復如兄弟﹐吁嗟人兮不如彼﹗

張仲簡云﹕此數句勝作大篇﹐關系世教。

◆兪俊

俊字子俊﹐��人。官平江判官。

楚州夜泊

○楚州夜泊

漏鼓聲頻欲四更﹐野航燈火對愁明。城頭楚語驚鄕夢﹐船尾吳歌動客情。漠漠水雲聽雁度﹐瀟瀟風雨自雞鳴。離羣遠道何嗟及﹐未必江湖老此生。

詩藪﹕全篇整麗﹐首尾勻和。

◆髙志道

志道字原朴﹐嘉祥人。官安州學正。

句

○句

流水落花西子宅﹐故家喬木範家祠。

松江府誌﹕兪子俊赴平江﹐髙原朴贈行詩有云云句。坐客笑曰「眞堪壯子俊行色矣﹗」

◆陳幹富

幹富字��﹐��人。官副都元帥。

蔡九娘詩

玉環詩

○蔡九娘詩

一笑花前醉似泥﹐綺筵歡劇不聞雞。馬蹄到此空歸去﹐不是花迷是酒迷。

瓊臺雜詠﹕至元末﹐惇武千戶蔡克憲之女九娘有姿色。副都元帥陳幹富一日引兵就之﹐九娘度來意﹐必彊力不能支﹐乃設宴張樂﹐親行酒﹐疊出侍女侑觴。幹富歡甚﹐意不相違﹐乃肆意據飲沈醉。兵騎皆兼饌﹐人人樂飲﹐恬不爲備。九娘乘間避匿﹐幹富醒已侵晨﹐窺其室﹐閴無聲矣﹐覓尋莫知所向﹐悒悒引兵而去。賦詩云云。

○玉環詩

使臺歸騎準鳴笳﹐花气茶煙競院奢。禽慧不須云板約﹐好窺人意喚琵琶。

瓊臺雜詠﹕至正間﹐陳元帥幹富控制幹寧﹐侍兒媵愛者數十人﹐惟玉環極殊色。發初覆額﹐爲陳所寵。家養秦吉了﹐慧而能言﹐每呵騶自公府歸﹐必呼玉環報之。

◆陳孔彥

孔彥字子美﹐��人。官華亭縣丞。

題趙子昂竹石

○題趙子昂竹石

徒羨芙蕖與牡丹﹐繁華瞬息易凋殘。何如竹石常淸淡﹐冬雪春風一樣看。

六研齋筆記﹕子昂擬東坡竹石﹐明勾四筆﹐作馬卵石﹐細筱面面叢叢﹐不露根節﹐眞所謂篔簹耶﹖石背一梅樹﹐槎枒有勢﹐仍雜以棘枝﹐古澹之極。陳孔彥題一絕云云。款云﹕華亭贊邑陳孔彥題。孔彥字士美。元之縣丞稱贊府﹐亦科目中人﹐非今佐領比也。

◆周棐

棐字致堯﹐四明人。嘗爲宣公書院山長。

句

○句

珥筆每同花下散﹐玉珂時聽月中還。

禦水滿溝看洗馬﹐宮墻隔樹聽流鶯。

元詩選﹕曹石倉采致堯詩入明詩初集﹐題曰山長集。但致堯送張志學詩云云﹐寄龍子髙詩云云﹐似乎官不止山長者。

案﹕致堯有臨平道中寄京師諸友﹐末云「自慚薄劣頻趨走﹐幾度因風想玉珂。」

◆察級【一作「伋」。】

級字士安﹐��人﹐自號海東樵者。

趙子昂天馬圖

○趙子昂天馬圖

曲江洗刷云滿身﹐雄姿逸態何超羣。眼中但覺肉勝骨﹐幹也合讓曹將軍。嗟哉今人畫唐馬﹐藝精亦出曹韓下。玉堂學士重名譽﹐一紙千金不當價。山窗擁雪觀畫圖﹐據案便欲擒於菟。大廏眞龍有時有﹐杜老歌行絕代無。

六研齋筆記﹕詩云云。史官察級士安。竹懶曰﹕察級之意似嫌子昂此馬稍肥﹐故謂曹﹑韓之下﹐橫以時名取重耳﹐求其如杜老所歌掃空萬馬者﹐則絕代未有也。何物胡奴﹐彊作解事如此。

案﹕記又作海粟作。

◆陵希惠

希惠字季和﹐宛陵人。

賦郭用和所藏古鏡

句

○賦郭用和所藏古鏡

漢皇蛇劍穿屋飛﹐伯禹神鼎淪泗涯。鯨翻鰲轉總陵谷﹐此鑑零落何足疑。團團知是誰家物﹖偶向耕夫春隴得。苔昏土蝕篆文微﹐消盡淸光質如有。憶昔淸光未冺時﹐玉臺鞶帶生光輝。白髮幾揮豪傑淚﹐靑娥曾照嬋娟啼。汾陽諸孫誠好古﹐牀上書連只環堵。聞之不惜抱衾裯﹐豈爲深閨照媚嫵。願君試覓負局生﹐炯然秋月髙堂明。一點莫遣飛埃侵﹐萬古不滅如此心。

○句

丹崖雪竇相掩映﹐一枝北走如翔龍。白雲輸雨出深谷﹐蒼松倚壁來淸風。

宛陵羣英集﹕人傳其賦古鏡詩。又有雲松樓詩云云。時頗許之。

◆施坦

坦字季平﹐宛陵人。

句

○句

香紉幽蘭佩﹐詩裁明月珠。

亂聲秋樹葉﹐寒色晚花枝。

宛陵羣英集﹕五言佳句如和梅叔章云云﹐劉氏園云云﹐一時傳誦。

◆熊不易

不易字��﹐宛陵人。

句

○句

太瘦尙能憐杜甫﹐不言幾已失鬷明。

宛陵羣英集﹕如與友人別云云﹐極爲警句。

◆朱得先

得先字��﹐宛陵人。

句

○句

戴星問俗千村曙﹐耕雨關山百里春。

宛陵羣英集﹕如奉楊明府云云﹐亦工。

◆師晦文

晦文字��﹐宛陵人。

句

○句

吠雪從驚犬﹐耕云欲買牛。

宛陵羣英集﹕言懷詩云云。

◆胡晉

晉字��﹐宛陵人。

句

○句

茶竈沾晴露﹐書林趁午陰。

宛陵羣英集﹕如嘉秀亭云云﹐亦佳。

◆何致中

致中字鶴齡﹐號華陽山人﹐宛陵人。

句

○句

苦吟生白髮﹐歸夢繞靑山。雨久琴絲潤﹐風淸扇影閒。

宛陵羣英集﹕如秋日云云﹐此類甚多。

◆汪士深

士深字起潛﹐宛陵人。

句

○句

雨香林下屐﹐花影席間尊。

白髮已從公道得﹐靑山長似故人看。

宛陵羣英集﹕如題嘉秀亭云云﹐齋居云云﹐世多傳之。

◆劉得之

得之字��﹐宛陵人。

句

○句

登樓須待月﹐稅地亦栽花。

風簾桑落酒﹐春网藥楂魚。

宛陵羣英集﹕如杭州云云﹐琴髙峯云云。

◆梅徳明

徳明字��﹐宛陵人。

句

○句

彩鷁隨風飛宛水﹐黑貂犯雪上金臺。

宛陵羣英集﹕如送叔章侄云云﹐頗亦楚楚。

◆吳鍈

鍈字子彥﹐宛陵人。官耒陽知州。

句

○句

塞翁休問馬﹐海客自盟鷗。

泉聲晴亦雨﹐山气夏先秋。

元詩癸集﹕如和鄭仁卿云云﹐象山書院云云﹐皆佳句也。

◆繆思恭

思恭字徳謙﹐號菊坡﹐吳陵人。至正間﹐官至淮安總管。

至正二十年八月十五日招同諸彥小集南湖以杜甫不可久畱豺虎地南方猶有未招魂爲均得不字

○至正二十年八月十五日招同諸彥小集南湖以杜甫不可久畱豺虎地南方猶有未招魂爲均得不字

我生胡弗辰﹐守土媿簪黻。亂離難斯瘼﹐兵氛駕飄坲。貴人旣防求﹐苗僚薦驕拂。比戶罹毒淫﹐流殃痛未訖。大軍有凶年﹐荊榛莽茀郁。天地塞無歡﹐三秋翳沈沕。當國哀黎氓﹐方來濫朱紱。所冀民社寧﹐優詔非爲屈。頓覺元气淸﹐太空如蕩袚。借問今夕娛﹐還思去年不﹖

至正庚申倡和詩﹕周伯琦序﹕至正庚申倡和詩﹐爲嘉禾同守繆君﹑廣文曹君偕諸名輩分均之什也。

◆唐朝

朝字大用【大用元詩癸集﹝秀野艸堂本﹞巳上唐朝小傳云朝字用大。】﹐桂林興安人。官教諭。

五無吟六首

○五無吟六首

與物無心心頗寬﹐無才贏得本無官。更無文字勞神思﹐緘口無言漫自安。

此君原是主人翁﹐夙夜惺惺儼在中。只爲杜門能謝客﹐一間虛室自玲瓏。【無心】

山中古木老槎牙﹐幾度逢春不放花。淸廟棟梁奚足取﹐霜枝雪幹漫矜誇。【無才】

鱸鱖吞香系釣筒﹐珍禽解語入金籠。爲憐鱻鷃能安分﹐自得叢林淺瀨中。【無官】

云在空中變態奇﹐風來江上浪漪漪。何如風定雲開後﹐秋水長天一色時。【無文】

曉林喜鵲暮林鴉﹐飲啄隨時漫自嘉。禍福於人何所與﹐不勞屋角日喳喳。【無言】

元詩癸集﹕自號五無齋﹐述五無詩以見志。

◆林彥華

彥華號城南﹐黃巖人。

戲馬臺

○戲馬臺

白蛇夜斷飛赤龍﹐長驅疾足平關中。鴻門玉碎亞父死﹐彭城霸气隨飄風。沐猴禦尊眞成戲﹐調服羣駑棄天驥。一騅豈解踏九州島島﹐事去空歌時不利。宋公不復登此丘﹐弔古有客悲黃樓。

詩藪﹕雄渾流麗﹐步驟中程。

◆程彥明

句

○句

地吞南極盡﹐波撼北溟回。

詩藪﹕元五言律可摘者﹐程彥明云云。句格閎整﹐大歷﹑元和間。

◆李子飛

句

○句

花迎玉殿紅千樹﹐柳拂金沙翠萬條。

層嵐蔽日云當戶﹐陰瀑含風雪滿牀。【詳趙孟俯下。】

◆丁守中

句

○句

彈琴夜和鳴臯鶴﹐持缽朝降度海龍。【詳趙孟俯下。】

◆吳漳

漳字楚望。

句

○句

平野北連鐘阜遠﹐大江東抱石城流。【詳趙孟俯下。】

◆王東

東字尙志﹐廬陵人。一云臨川人。

句

○句

西風曠野孤城出﹐落日空江白浪回。【詳趙孟俯下。】

◆潘伯修

伯修字省中﹐黃巖人。至正三年中省試﹐後爲方谷珍所害。

燕山秋望三首

丙申元旦

○燕山秋望三首

西山木落向髙風﹐萬壑千崖出梵宮。翠幕遙看銀牓合﹐金精虛逐火輪空。枸欄靜立翛翛上﹐冠佩飛行蕩蕩中。何日龍船移棹曉﹐露房雲水四簾通。

遼海東空鶴不歸﹐平蕪遙際極涼霏。寒天霜靜雕鷹沒﹐沙苑秋髙牧馬肥。落日美人歌玉帳﹐西風獵騎擁金羈。豪豬猛起當前立﹐曾冒鳴弓脫曉圍。

北落師門霄漢間﹐陰雲粉沸夜漫山。水聲亂趁龍門道﹐月色斜窺碣石灣。劍臥古臺星鬱鬱﹐笳凝幽艸露斑斑。千秋萬歲滄浪面﹐長照君王入近關。

○丙申元旦

元朝舉酒欲傷神﹐六載崎嶇脫死身。艸木不忘春雨露﹐山川猶擁宿風塵。河南輕重須藩翰﹐江左安危數縉紳。家國未知焉稅駕﹐等閒笑語答時人。

元詩選﹕忠君愛國之心﹐藹然溢於言外。

◆王圭

圭字敬仲﹐宛陵人。

句

○句

福兼鴻範五﹐瑞集鳳雛三。

興寄冥鴻外﹐詩成立馬間。

元詩選﹕弟璋﹐字敬叔﹐並以詩名。敬仲如挽貢南漪云云﹐戴帥初過訪云云。敬叔詩如題劉禦史熙寧諫疏云云﹐謝惠帶鏡云云﹐皆佳句也。時人誦之。

◆王璋

璋字敬叔。

句

○句

舉世非新法﹐中朝放直臣。

寬覺腰圍減﹐明嫌鬢影秋。【見上王圭下。】

◆李廷臣

廷臣字仲虞﹐臺之寧海人。學詩於丁復。

句

○句

湛露仙盤白﹐朝陽虎殿紅。

詔起西河上﹐旌隨斗柄東。

西北干戈定﹐東南杼柚空【杼柚「柚」原作「抽」﹐按此用詩小雅大東「小東大東﹐杼柚其空」句﹐因攺。】。

元詩癸集﹕楊鐵崖序其詩﹐謂如五言律云云﹐置諸少陵集中﹐卒未能辧也。

◆曹文晦

文晦字輝伯﹐天臺人。有新山稾。

句

○句

刳腸難脫豫且网﹐畱骨堪爲子夏冠。

鼠須過晉今無用﹐兔穎封秦亦不如。

當時照炫水中影﹐今日掃空堂上塵。

小槽酒滴淸光透﹐老瓦盆空飲興多。

顧家曾識將軍號﹐華嶽堪供處士眠。

元詩選﹕輝伯詠十器詩﹐如龜殼冠云云﹐豬毫筆云云﹐雉尾帚云云﹐鸛子杯云云﹐虎頭枕云云﹐刻畫肖題﹐而全首殊欠雅馴。

◆錢嶽

嶽字孟安﹐吳興人﹐元季徙雲間。官亳縣丞。

靜安八詠

○靜安八詠

陳檜

講經臺

滬瀆壘

陳檜

上方雙檜郁岧峣﹐不逐禎明玉樹凋。云擁鶴巢溟海暗﹐火枯龍骨艮宮搖。深根入地應千尺﹐老幹擎天已十朝。夜半木精聽說法﹐昔年亡國恨都消。

靜安八詠﹕鐵崖評曰﹕此章全美。

講經臺

潮打彎碕半欲摧﹐老禪稱土【鐵崖評曰﹕二字人未用到處。】築髙臺。旃檀林下談經坐﹐捨衛城中乞食回。江月夜搖金篆冷【金篆冷「冷」原作「泠」﹐有乖聲律﹐因據靜安八詠集﹝藝海珠塵本﹞攺。】﹐天風時散寶花來。惟餘石塔殘陽裏﹐長使登臨過客哀。

滬瀆壘

袁公築壘吳淞口﹐廢址猶存滬瀆名。先駐孤軍防險地﹐已勝癡將假陰兵。濤舂海岸喧鼙鼓﹐云合江天擁旆旌。豪傑不將成敗論﹐千年靑史見忠貞。

鐵崖評曰﹕知豪傑之不懼者﹐其嶽乎﹖

◆余寅

寅字景晨﹐華亭人。

靜安八詠

○靜安八詠

陳檜

鰕子禪

滬瀆壘

陳檜

海波浮玉殿﹐寶网拂珊瑚。座上來聽法﹐龍精卽老夫。

鐵崖評曰﹕五字善融化。

鰕子禪

老禪不解事﹐眉白鬢莖稀。曹溪一滴水﹐鰕子作龍飛。

鐵崖評曰﹕字與奎辭尙意【字與奎辭尙意按此評殊費解﹐靜安八詠集作「與唐奎辭同意」﹐當從。唐奎字文昌﹐詩亦與靜安八詠集。】。

滬瀆壘

我過袁崧宅﹐重尋滬瀆津。英雄千載下﹐遺壘大江濱。

鐵崖評曰﹕二十字全美。

◆陸侗

侗字養正﹐上海人。

靜安八詠

○靜安八詠

赤烏碑

陳檜

湧泉

蘆子渡

赤烏碑

金人入夢興梵宗﹐重玄始創滬瀆東。紫髯紀年石且丰﹐大書赤烏欲黃龍。維松潮汐地不同﹐文章忽瘞洪濤風。龜蚨螭首潛無蹤﹐川後河伯還會通。奎星下燭娑竭宮﹐方信人間談色空。江水自白江花紅。

鐵崖評曰﹕結益精神。

陳檜

鐵幹屈左紐﹐苔枝鎖空靑。雨露承十朝﹐根心自禎明。願仗千佛蔭﹐羞向三閣榮。水月照纓絡﹐儼矣大士形。秋風動石頭﹐不雜玉樹聲。泰媼永訶護﹐恐化蒼龍精。

鐵崖評曰「水月照纓絡」﹑「恐化蒼龍精」﹐諸作未能如此想象。

湧泉

元气斡坤軸﹐不捨晝夜旋。四五窮其上﹐趵突萬劫泉。寧隨月盈縮﹐滚滚常自然。沸如沃焦起﹐汨若尾閭連。神虎恥來跑﹐驪龍懼爲淵。自天一數生﹐在理合後先。荒哉博望侯﹐空去求河源。美彼西方人﹐卓錫良有緣。

鐵崖評曰「沃焦」﹑「尾閭」句好﹐「一數」﹑「後先」尢見道體。

蘆子渡

蘆村胥村南北路﹐舟往舟還古今渡。一笠天垂紫鳳飛﹐百枝水落靑龍步。鯉魚風起夜未收﹐雪色葦花零亂秋。借得君山第三管﹐月中吹過滄浪洲。

鐵崖評曰「鯉魚風起」﹐忽然出一奇句。

◆趙覲

覲字宗弁﹐澄江人。

靜安八詠

○靜安八詠

赤烏碑

陳檜

蘆子渡

赤烏碑

僧來天竺國﹐寺創赤烏年。碑碣前朝重﹐文章後世憐。秋風生大野﹐斜月墮重淵。有待龜龍負﹐圖書得共傳。

鐵崖評曰﹕此一結﹐方是作者。

陳檜

不識陳朝檜﹐相傳故老言。理文俱左紐﹐后土自蟠根。气迥靑山暝﹐陰寒玉殿昏。何須野王筆﹐圖畫至今存。

鐵崖評曰﹕用事正切本題。

蘆子渡

蘆花十里塘﹐野色正荒涼。明月秋無際﹐西風雪有香。漁郎茆屋小﹐估客棹歌長。自愧無家別﹐經行百感傷。

鐵崖評曰﹕𨿽無意亦自可誦。

◆韓壁

壁字壁翁﹐饒州人。

靜安八詠

○靜安八詠

滬瀆壘

湧泉

滬瀆壘

山暝蒺藜黑﹐天寒燐火靑。將軍身沒後﹐衮海毒蛟腥。

鐵崖評曰﹕五字老辣。

湧泉

光搖星彩亂﹐聲散雹珠圓。不爲將軍拜﹐玄機極後先。

鐵崖評曰﹕五字有餘﹐妙句。

◆唐奎

奎字文昌﹐晉陽人。

靜安八詠

○靜安八詠

赤烏碑

陳檜

鰕子禪

講經臺

滬瀆壘

蘆子渡

赤烏碑

河水初潤瓠子決﹐東吳滬瀆復漫泄。重玄不見赤烏碑﹐悵惘波臣心欲折。玄龜抃舞蒼龍飛﹐江頭落日楓林稀。誰雲杜公兩石在﹐安知陵谷千年非。

鐵崖評曰﹕句語超。

陳檜

禎明老檜髙百尺﹐十畝蒼寒浸苔石。虯枝偃如東向松﹐霜皮慘若西來柏。金陵王气當時誇﹐落日江村啼亂鴉。璧月滿天淸夜靜﹐玉簫吹落後庭花。

鐵崖評曰﹕一結尢見老手。

鰕子禪

誰云儼師示化所﹐餘香未絕天花雨。癡禪狡獪悉共知﹐嚼碎紅須化龍舞。【鐵崖評曰﹕鰕句有點丹神奇。】癡禪化去鰕亦存﹐至今法門無盡燈。風雨幾度驚山靈﹐庭前柏樹猶靑靑。

講經臺

師遺臺石蒼苔厚﹐兔葵燕麥生禪肘。當時公享七十年﹐石丈人中誰肯首﹖【鐵崖評曰﹕著調亦自好。】我來作志寫長文﹐可嘆昔人諛墓金。自喜文章如謝脁﹐涅盤重問遠公林。

鐵崖評曰﹕自髙妙不妨。

滬瀆壘

吳淞江上袁公壘﹐千年何處尋遺址。石犀半落江水中﹐秋老蘆花三十里。五百馬塵今尙飛﹐啾啾赤子將安歸﹖月明古堞急鼓鼙﹐孤臣有淚空沾衣。

鐵崖評曰﹕書生憂國憂民﹐語有足感動人者﹐萬古而不磨。

蘆子渡

耶城東來蘆子渡﹐萬頃蘆花失江路。明月淸秋作雪飛﹐村中不見將軍墓。只今海內風塵昏﹐移家來就漁樵倫。處處桑麻有閒地﹐紛紛桃李傍公門。

鐵崖評曰﹕亦有感慨。

◆塗守約

句

○句

西門窮陰連莽蒼﹐東南巨浸接微茫。【詳趙孟俯下。】

●元詩紀事卷二十四

侯官陳衍輯

郭翼

沈右

同同

唐棣

韓好禮

黃季倫

李廷臣

呂誠

賈策

堵簡

楊椿

邊魯

楊慶源

完澤

謝寅

徐夢吉

劉肅

李庸

康瑞

陸繼善

朱彬

歐陽公瑾

鄭賀

髙克禮

屠性

李元珪

陳聚

張渥

陸元泰

馬稷

繆侃

任昱

蔣克勤

周溥

錢大有

畱睿

張田

張師賢

顧敬

朱庸

李一中

陳樞

莊蒙

宋元禧

嚴恭

張世昌

馬貫

曹睿

馮士頤

不花帖木兒

掌機沙

聶鏞

郭庸

王立中

熊進徳

徐哲

韋珪

盧浩

吳禮

申屠衡

姚文奐

張守中

沈性

燕不花

◆郭翼

翼字羲仲﹐昆山人。老官訓導﹐自號東郭生﹐命其齋曰雪履。有林外野言。

雪履齋筆記﹕作詩如作字﹐橫眉直鼻﹐所差幾何﹐而淸俗相去遠甚。然亦有姣好而俗者﹐有醜怪而淸者﹐要不在皮相之媸妍也。

續吳先賢傳﹕嘗獻策張氏﹐言頗切﹐忤士誠﹐幾欲殺之【按﹕此條實錄自續吳先賢贊﹝紀錄匯編本﹞卷九。】。

送人遊武當山

懷鐵崖先生

和鐵崖西湖竹枝詞二首

○送人遊武當山

武當諸峯何壯哉﹐大朵小朵靑蓮開。玄聖居中天地戶﹐赤日下照金銀臺。神龜六眼電光走﹐山鬼一腳雲頭來。道人再拜望北極﹐應帶滿身星斗回。

○懷鐵崖先生

楊子十年官不調﹐湖山不負謫仙才。洞庭鐵笛龍吹出﹐后土瓊花鶴寄來。車子看花將一輛﹐雪兒勸酒拗蓮臺。時時對客理弦索﹐月色羅衫小樣裁。

大雅集﹕評曰﹕人呼老郭爲五十六﹐以其長於七言八句也。觀此二詩可知。

○和鐵崖西湖竹枝詞二首

采蓮湖上一雙舟﹐白縠風生易覺秋。淺淺溪流齊鶴膝﹐靑靑荷葉過人頭。

四月南風海岸深﹐靑旗髙髙柳陰陰。三江潮發來如馬﹐五兩風搖密似林。

西湖竹枝集﹕余以湖上竹枝索羲仲和﹐而羲仲以吳之柳枝答云。

◆沈右

右字仲說﹐號禦齋﹐吳中世家。有淸輝樓集。

與愼獨先生

西湖竹枝詞

○與愼獨先生

東林薄酒試新嘗﹐中有松花膩粉香。遺送潁川陳有道﹐書齋渴飲勝茶湯。

鐵网珊瑚﹕廿八字偕一壺薄酒奉上﹐惜不多耳。楊誠齋文稿不曾收得﹐所謂芍藥屋﹐疑只是用幄帟覆護者。古人稱牡丹爲木芍藥﹐白居易有詩云「上張幕屋芘。」豈亦本諸此。未審是否﹖更乞考正之。右再拜。

○西湖竹枝詞

勸郎莫向花下迷﹐勸君莫待醉如泥。臨行更有分明語﹐枝上流鶯休亂啼。

西湖竹枝集﹕能掠去豪習﹐刻志詩書﹐與縉紳先生遊﹐故其詞理婉順如此。

◆同同

同同字同初﹐蒙古人。狀元及第﹐官至翰林待制。

西湖竹枝集﹕詩多臺閣體﹐天不假年﹐故其詩文鮮行於時云。

和西湖竹枝詞

○和西湖竹枝詞

西子湖頭花滿煙﹐謾郎日日醉湖邊。靑樓十丈鉤簾坐﹐簫鼓聲中看畫船。【以下均詳燕不花下。】

◆唐棣

棣字子華﹐歸安人。由茂才異等官至休寧縣尹。

和西湖竹枝詞

○和西湖竹枝詞

門前楊柳亂吹花﹐第一橋頭第一家。馬上郎君休挾彈﹐柳枝深處有慈鴉。

蟫精雋﹕可謂長者之言也。

◆韓好禮

好禮字彥敬﹐��人。

和西湖竹枝詞

○和西湖竹枝詞

翠柳黃鶯金縷衣﹐海棠紅觜兩相思。賓郎本是薄情鳥﹐獨要阿儂呼畫眉。

西湖竹枝集﹕此詞暗藏禽鳥之名。

案﹕韓好禮與陳樞元詩癸集因相次而互誤﹐今據西湖竹枝集正之。

◆黃季倫

季倫字季倫﹐番陽人。

西湖竹枝集﹕與危太朴爲唱和友。嘗遊京師﹐從翰林學士揭公遊﹐充三史書寫﹐工畢﹐奉命覲上﹐中書授以長洲縣教諭。

前題

○前題

錢塘江頭莎艸齊﹐錢塘女兒歌別離。願郎相見如月子﹐月子團團無暗時。

湖上女兒猶褐衣﹐出門日日望郎歸。春水繞湖春艸綠﹐艸上雙雙蝴蝶飛。

◆李廷臣

廷臣字仲虞﹐臺之寧海人。

西湖竹枝集﹕湖海間多稱道所作﹐仲容丁先生尢愛重之。

前題

○前題

楊花飛盡荷花開﹐南人北人湖上來。蕩舟自唱黃陵【一作「菱」。】曲﹐載得山頭月子回。

◆呂誠

誠字敬夫﹐吳之東滄人。

前題

○前題

江頭竹枝靑復黃﹐纖纖織作養蠶筐。乍可采桑南陌上﹐不願黃金逢貴郎。

◆賈策

字治安﹐大梁人。辟爲宗正府幕﹐官至仁和令。

西湖竹枝集﹕美丰姿﹐僑居西興﹐有賈公墩﹐嘗自綸巾衣鶴氅吟嘯其上﹐自謂風度去古人不遠。詩工唐七言律﹐字行艸聯綿。

前題

○前題

郎身輕似江上篷﹐昨日南風今北風。妾身重似七寶塔﹐南髙峯對北髙峯。

◆堵簡

簡字無傲﹐京口人。官至江浙行省檢校官。張士誠陷松江﹐遇害。

前題

○前題

港上薲蒲翠葉齊﹐鳧鷗鴻雁總來棲。勸郎得意且行樂﹐白薴樽前日易西。

◆楊椿

椿字子壽﹐蜀人﹐後爲吳人。爲總兵參謀﹐張士誠兵至﹐遇害。

前題

○前題

儂家生長在西湖﹐暮管朝弦隨處呼。早聽當初阿姨語﹐免教今日悔狂夫。

郎去天涯妾在樓﹐西湖楊柳又三秋。郎情莫似湖頭水﹐城北城南隨處流。

◆邊魯

魯字魯生﹐北庭人。以南臺宣使奉臺命西諭﹐不屈死。

西湖竹枝集﹕善古樂府詩﹐尢工畫花竹。

前題

○前題

戴勝降時桑葉靑﹐梨花開處近淸明。狂夫歸來未有信﹐蝴蝶作團飛上城。

◆楊慶源

慶源字宗善﹐泗水人。官信州永丰縣儒學教諭。

西湖竹枝集﹕祖爲止齋先生﹐父爲攺攺道人﹐俱有詩集行於世。

前題

○前題

小姑女兒住裏湖﹐年來十八十三餘。自從湖口送郎去﹐馬上金錢不受呼。

湖中采菱菱刺長﹐芡頭新剝掌中藏。掌中芡子眼中淚﹐化作鮫珠來遺郎。

◆完澤

完澤字蘭谷﹐西夏人。官平江路萬戶﹐平汀寇有功。

前題

○前題

花滿蘇堤酒滿壺﹐畫船日日醉西湖。阿儂最苦兩離別﹐不唱黃鶯唱鷓鴣。

堤邊三月柳陰陰﹐湖上春風似海深。遊人來往多如蟻﹐半是南音半北音。

◆謝寅

寅字叔畏﹐上饒人。疊山先生諸孫。

前題

○前題

郎書前月發京華﹐燕子來時當到家。記得去年裁白薴﹐郎君系馬石橊花。

◆徐夢吉

夢吉字徳符﹐杭之於潛人。以茂才舉書院山長﹐官常熟教授。

前題

○前題

雷峯港口晚涼天﹐相喚相呼去采蓮。莫爲采蓮忘卻藕﹐月明風定好回船。

◆劉肅

肅字子威﹐河南開封人。試郡從事﹐後棄去。

前題

○前題

日出放船水中流﹐日落風波浪打頭。勸郎移向儂家去﹐楊柳靑靑堪系舟。

◆李庸

庸字仲常﹐婺之東陽人。官江陰州知事。號用中道人。

前題

○前題

六橋橋下水流東﹐橋外荷花弄晚風。郎心似水不肯定﹐妾顏如花空自紅。

◆康瑞

瑞字瑞玉﹐廬陵人。廣東肅政府辟爲掾屬﹐官至富州判官。

西湖竹枝集﹕尢工古樂府﹐邵庵虞公畏友也。

前題

○前題

大船搥鼓銀酒缸﹐小船吹笛紅繡窗。鴛鴦觸棹忽驚散﹐荷花深處又成雙。

燕子來春雁來秋﹐曾見錢王衣錦遊。英雄漫說八百里﹐只管東西十四州。

獅子峯頭插將旗﹐鳳凰山下艸離離。三宮去後宮門閉﹐恰似錢王獻土時【按﹕西湖竹枝集康瑞下僅「蘇公六橋」云云一首﹐下接章善小傳﹐後缺一頁半有餘而接此三詩﹐則此三詩似非康瑞所作。】。

◆陸繼善

繼善字繼之﹐吳江人。自號甫裏道人。

前題

○前題

手種宜男寄去時﹐花開灼灼葉離離。芳心不似■﹝艸縻﹞蕪艸﹐一任春風爛熳吹。

◆朱彬

彬字仲文﹐旴江人。登進士第。

前題

○前題

南北峯髙作鏡臺【峯髙西湖竹枝集作「髙峯」。】﹐十里湖光如鏡開。行人有心都照見﹐勸郎肝膽莫相猜。

湖水東來日欲西﹐蘭苕參差那得齊﹖蘇公堤邊人蕩槳﹐吳山樹頭鴉欲棲。

◆歐陽公瑾

公瑾字彥珍﹐廬陵人。

前題

○前題

第一橋邊第一家﹐瓜皮船子送琵琶。妾身自是良家女﹐不是當年蘇小家。

◆鄭賀

賀字慶父﹐諸曁人。幼出家﹐晚歸宗。

西湖竹枝集﹕詩有詠史﹐自鼎湖訖淸風嶺凡三百餘首﹐傳於人。

前題

○前題

北髙峯頭儂望夫﹐望見西子下姑蘇。脂塘水腥吳作沼﹐莫將西子比西湖。

◆髙克禮

克禮字敬臣﹐河間人。官慶元理官。

前題

○前題

第四橋頭第一灣﹐看魚直上玉泉山。大魚已逐龍飛去﹐畱得當年舊賜環。

◆屠性

性字彥徳﹐會稽人。領至正鄕薦。

前題

○前題

二八女兒雙髻丫﹐黃金條脫銀條紗。淸歌一曲放船去﹐買得新妝茉莉花。

◆李元珪

元珪字廷璧﹐河東人。

西湖竹枝集﹕作詩若不經思﹐往往超詣穎脫。字法追蹤漁陽。

前題

○前題

郎去遠過江上山﹐望郎江上幾時還﹖只怕郎歸不相識﹐湖邊日日照容顏。

三月湖邊花亂開﹐江邊望船郎未回。燕子來時春又去﹐心酸不待喫靑梅。

◆陳聚

聚字敬徳﹐臨海人。基兄。官常熟州教授。

西湖竹枝集﹕詩尢工律體﹐多膾炙人口。

前題

○前題

茜紅裙子柳黃衣﹐花間采蓮人不知。唱歌蕩槳過湖去﹐荷葉荷花風亂吹。

◆張渥

渥字叔厚﹐淮南人。

西湖竹枝集﹕善屬文﹐能用李龍眠法爲白描。

前題

○前題

長簪髙髻畫雙鴉﹐多在湖船少在家。黃衣少年不相識﹐白日敲門來索茶。

◆陸元泰

元泰字長卿﹐吳之昆山人。

前題

○前題

桃花衖口春水波﹐梅花墓下竹枝歌。桃花開處春光老﹐梅花開處月明多。

◆馬稷

稷字民立﹐吳郡人。

西湖竹枝集﹕不經師授而能吟詠﹐𨿽居賈販而獨能脫去其習者也。

前題

○前題

與郎別久夢相思﹐不作西園蝴蝶飛。化作春深鶗鴂鳥﹐一聲聲是勸郎歸。

◆繆侃

侃字叔正﹐吳之常熟人。

西湖竹枝集﹕詩工玉臺小體﹐書善楷隸。家有述古堂﹐貯法書古物。

前題

○前題

初三月子似彎弓﹐照見花開月月紅。月裏蟾蜍花上蝶﹐憐渠不到斷橋東。

◆任昱

昱字則明﹐四明人。

西湖竹枝集﹕少年狎遊平康﹐以小樂章流布裙釵。晚銳志讀書﹐爲七字詩甚工。

前題

○前題

儂住湖邊【一作「西湖」。】二十年﹐花開花落任春妍。門前有个垂楊樹﹐不著遊人系畫船。

◆蔣克勤

克勤字徳敏﹐湖州長興人。

西湖竹枝集﹕字畫秀潤﹐步追吳興雲。

前題

○前題

題詩秋葉手新裁﹐好似阿儂紅頰腮。寄與錢塘江上水﹐早潮回去晚潮來。

◆周溥

溥字公輔﹐吳興人。領鄕薦。

西湖竹枝集﹕其詩如鄕闈新省﹐比事至百韻﹐亦以詩爲史者也。

前題

○前題

西湖西畔上淸家﹐美人有如綠蕚華。七星道冠拜星斗﹐萬一瓊臺乘紫霞。

◆錢大有

大有字明遠﹐嘉興人。

西湖竹枝集﹕始恨詩不工﹐輒自忿曰「杜甫云『讀書破萬卷﹐下筆如有神』﹐吾患讀不多﹐不患作不工也。」旣而下筆流暢﹐不凝於物。

前題

○前題

淡黃裙子縷金衫﹐長髻垂肩短鳳簪。不願燕【一作「西」。】京嫁官去﹐花枝艸蔓自江南。

◆畱睿

睿字養愚﹐括蒼人。

西湖竹枝集﹕所居好溪有紫芝﹑玄鶴﹐嘗著書﹐自號畱子云。

前題

○前題

湖上南風六月涼﹐采蓮驚起雙鴛鴦。妾心恰似蓮心苦﹐郎心不似藕絲長。

◆張田

田字蕓己﹐吳郡人。

西湖竹枝集﹕工歌詩﹐不務苟作﹐有擬九體詩。

前題

○前題

潮去潮來春復秋﹐錢塘江水通湖【一作「潮」。】頭。願郎也似江潮水﹐暮去朝來不斷流。

◆張師賢

師賢字希顏【師賢西湖竹枝集作「希賢」﹐未知孰是。】﹐昆山人。

西湖竹枝集﹕好古物圖畫﹐雜列左右﹐人間欲得之﹐卽便持去﹐毋所顧惜。

前題

○前題

孤山腳下路三叉﹐孤山墓上好梅花。不似馬塍桃李樹﹐隨春供送別人家。

◆顧敬

敬字思恭﹐吳郡人。

前題

○前題

樓船兒女日晚歌﹐蓮心結子綰雙螺。湖水瀟瀟湖月白﹐柰爾湖中涼夜何。

◆朱庸

庸字伯常﹐四明人。

前題

○前題

小姑疑郎去不歸﹐爲郎打瓦復鉆龜。靑山尙有飛來日﹐不信人無相見時。

阿奴采蓮湖上舟﹐阿郎販豆遼東州。一心願逐東流水﹐流送遼東古渡頭。

◆李一中

一中字彥初﹐山陰人。

前題

○前題

阿儂隨郎上釣舟﹐郎作釣絲儂作鉤。釣絲無鉤隨風蕩﹐釣鉤無絲隨水流。

◆陳樞

樞字仲機。

前題

○前題

且莫唱君楊白花﹐聽我西湖竹枝歌。竹枝靑靑多竹節﹐楊花輕白柰君何。

鴛鴦宛在水中央﹐恰似阿奴初嫁郎。擲卻郎君金彈子﹐勸郎切莫打鴛鴦。

◆莊蒙

蒙字子正﹐烏程人。

前題

○前題

日出裏湖煙水開﹐初陽臺下抱琴來。夜深彈罷烏啼曲﹐明月自照髙髙臺。

◆宋元禧

元禧字無逸﹐姚江人。明洪武初徵修元史。

前題

○前題

十三女郎不出門﹐父娘墓在葛山根。同攜女伴踏靑去﹐不上道旁蘇小墳。

湖上采薪春復春﹐養蠶長見繭絲新。老蠶不識人間事﹐猶趁東風了此身。

◆嚴恭

恭字景安﹐吳之練川人。

西湖竹枝集﹕築室海上﹐號惜寸陰齋。

前題

○前題

湖中女兒不解愁﹐三三蕩槳百花洲。貪看花間雙蛺蝶﹐不知飛上玉搔頭。

◆張世昌

世昌字叔京﹐諸曁人。

西湖竹枝集﹕爲詩善比事﹐以故多喜效排律﹐詩至三百餘韻不少衰【三百餘韻「三」字西湖竹枝集無。】。

前題

○前題

秦皇石頭三丈髙﹐云是秦皇系船標【秦皇「皇」原作「王」﹐據西湖竹枝集攺﹐以與上句劃一。】。儂心只似系船石﹐莫比郎心船易搖。

◆馬貫

貫字本道﹐紹興人。辟府從事﹐不就。

前題

○前題

吳姬軋軋小車紅【吳姬姬原作「車」﹐據西湖竹枝集攺。】﹐爭來陌上看春風。不敢髙聲唱歌去﹐恐驚丞相在船中。百花樓頭聞馬嘶﹐郎從花裏鬭金雞。朝朝捲起珠簾望﹐不是郎歸不下梯。

◆曹睿

睿字新民﹐永嘉人。

前題

○前題

昨夜西湖月色多﹐照見郎君金叵羅。明朝江頭放船去﹐江亭風雨柰君何。

◆馮士頤

士頤字正卿﹐富春人。

前題

○前題

與郎情重爲郎容﹐南北相看只兩峯。請看雙投橋下水﹐新開兩朵玉芙蓉。

山堂肆考﹕杭州西湖南入路有雙投橋﹐舊有情人雙投於橋下﹐故名。一名長橋。元富春馮士頤詩云云。

畱靑日札﹕西湖今但知有冷泉﹐而不知有溫泉﹑醴泉並在冷泉之上﹐見武林舊事﹐今不可考矣。楊廉夫西湖竹枝詞「家住西湖新婦磯」﹐又「石新婦下水連空」﹐郯九成竹枝詞「風篁嶺頭西日暉﹐靑龍港口新月微」﹐馮士頤詞「請看」云云﹐此皆遺迹也。

◆不花帖木兒

不花帖木兒字徳新。

絕句

○絕句

玉樓珠箔晚天涼﹐秋色依稀滿建章。金井梧桐霜葉盡﹐自隨流水出宮墻。

西湖竹枝集﹕國族居延﹐王孫也。所爲詩落筆有奇語﹐如雲云。亦宮詞之體也。

◆掌機沙

掌機沙字密卿。

西湖竹枝詞

○西湖竹枝詞

南北峯頭春色多﹐湖山堂下來棹歌。美人蕩槳過湖去﹐小雨細寒生綠波。

西湖竹枝集﹕阿魯溫氏﹐禮部尙書哈散公之孫也。學詩於薩天錫﹐故其詩風流俊爽﹐觀於竹枝﹐可以稱才子矣。

◆聶鏞

鏞字茂先﹐蒙古氏。

宮詞

○宮詞

九重天上日初和﹐翡翠簾垂午漏過。聞到南閩新入貢﹐雕籠進上白鸚哥。

西湖竹枝集﹕幼警悟﹐從南州儒先生問學﹐通經術。善歌詩﹐尢工小樂章﹐其音節慕薩天錫﹐如雲云﹐亦宮詞之選也。

◆郭庸

庸字彥中﹐東平人。

西湖竹枝詞

○西湖竹枝詞

日落平湖艇子遲﹐岸花汀艸伴人歸。鴛鴦驚散東西去﹐惟有蜻蜓蛺蝶飛。

流光昨日又今朝﹐猶憶當年醉六橋。金鵲翠蕤紛在眼﹐生紅七尺系郎腰。

西湖竹枝集﹕銳志經學﹐善屬文﹐作詩有新意﹐時輩罕及。觀其竹枝﹐亦可謂中州之才子也。

◆王立中

立中字彥彊﹐蜀人。

列朝詩集﹕元末爲松江太守﹐入明致仕。

絕句

○絕句

梅粉凝嬌不肯添﹐萬云籠暝壓重檐。江南可是春寒甚﹐十日東風不捲簾。

又

春波橋頭柳似煙﹐越王城郭在西邊。我家繞屋皆春水﹐盡日鴛鴦隨釣船。

西湖竹枝集﹕少年傲達淩物﹐晚刻節厲行﹐能以門蔭公子爭秀於作者之林。詩如雲云﹐又云云﹐得風流美譽﹐往往類此。

◆熊進徳

進徳字符修﹐上饒人。

西湖竹枝詞

句

○西湖竹枝詞

金絲絡索雙鳳頭﹐小葉尖眉未著愁。大姑昨夜苕溪過﹐新歌學得唱湖州。銷金鍋邊瑪瑙玻﹐爭似儂家春最多。蝴蝶滿園飛不去﹐好花紅到剪春羅。

蟫精雋﹕元上饒熊進徳﹐作詩幽深﹐嘗作西湖竹枝詞云云。杭西湖方南渡盛時﹐綺羅錦繡﹐畫舫笙歌﹐遊人士女﹐日費千金﹐時人目爲銷金鍋﹐故云。

○句

木怪鬼欲出﹐山空巖自鳴。

西湖竹枝集﹕其爲人退然若不及﹐而才名日進不可禦。如「木怪」云云﹐其用心亦幽而深矣。而不知其善吐媚語﹐則如此詩者是也。

◆徐哲

哲字延徽﹐萊州萊陽人。

前題

○前題

盡說盧家好莫愁﹐不知天上有牽牛。剩拋萬斛燕支水﹐澑向銀河一色秋。

升庵詩話﹕元楊廉夫竹枝詞﹐一時和者五十餘人﹐余獨愛徐延徽云云。

◆韋珪

珪字徳珪﹐山陰人。

前題

○前題

湖中艇子風徐徐﹐秋水蕩漾金芙蕖。釣魚不是貪雙鯉﹐爲恐腹中藏素書。

蘇小門前月漾波﹐牽牛織女掛秋河。恨妾如星圓處少﹐恐郎如月缺時多。

西湖竹枝集﹕早年以詩鳴其鄕﹐有梅花百詠梓行於書坊。其网羅古今詩人之學﹐而日進於近古者未已也。竹枝二章﹐語意俱新﹐可稱作者矣。

◆盧浩

浩字養元﹐錢塘人。

西湖竹枝詞

○西湖竹枝詞

記郎別時風颼颼﹐銀鼠帽子黃鼠袍。別來轍迹不可見﹐湖邊靑艸如人髙。

西湖竹枝集﹕竹枝首章﹐杭人爭誦之。

◆吳禮

禮字和叔﹐歙縣人。

西湖竹枝詞

○西湖竹枝詞

湖上鴛鴦相對飛﹐春寒著人郎未歸。莫捲珠簾看行路﹐楊花撩亂撲人衣。

西湖竹枝集﹕爲吏有操行﹐𨿽簿書叢中﹐不廢吟事﹐故其詞婉然。

◆申屠衡

衡字仲權﹐大梁人。

列朝詩集﹕洪武間徵至京師﹐授翰林修撰。無何﹐病免﹐疑不肯仕﹐謫徙濠﹐卒於濠上。

絕句

○絕句

靑鎖春閒漏點遲﹐博山香暖翠煙微。隔簾誰撼金鈴響﹐知是花間燕子歸。

西湖竹枝集﹕少貧﹐恥爲商賈胥吏之習﹐銳志經史﹐善屬文﹐然爲時經生而兼工詩翰﹐度越流輩﹐時論難之﹐其云云﹐可以列才子之林矣。

◆姚文奐

文奐字子章﹐昆山人。辟爲浙東帥閫掾。自號婁東生﹐與郭羲仲﹑郯九成﹑顧仲瑛相唱和﹐有野航亭稾。

竹枝詞四首

○竹枝詞四首

儂家只在斷橋邊﹐勸郎切莫下湖船。湖船無柁難輕托﹐白日風波在眼前。

晚涼船過柳洲東﹐荷花香裏偶相逢。剝將蓮肉猜拳子﹐玉手雙開各賭空。

冰肌玉骨自淸涼﹐藕花十里錦云香。一朵紅衣初脫卸﹐那將蓮子打鴛鴦。

家住西湖第四橋﹐自從丱角學吹簫。年來愁得兩鬢雪﹐吹盡春風那得消。

◆張守中

守中字大本﹐吳都人。

西湖竹枝詞

○西湖竹枝詞

西湖女兒似西施﹐瓜皮小船歌竹枝。郎心如月有時黑﹐妾身如山無動時。

蘇公堤上柳枝枝﹐月子彎彎似妾眉。記得雙雙拜新月﹐只今獨有影相隨。

◆沈性

性字自誠﹐吳興人。

前題

○前題

儂住西湖日日愁﹐郎船隻在東江頭。憑誰移得湖山去【湖山西湖竹枝集作「吳山」﹐當從。按吳山介錢塘江與西湖之間﹐故有是語。】﹐湖水江波一處流。

◆燕不花

燕不花字孟初﹐張掖人。

前題

○前題

湖頭春滿藕花香﹐夜深何處有鳴榔﹖郎來打魚三更裏﹐淩亂波光與月光。

西湖竹枝集序【按﹕此序爲和維撰﹐依本書體例﹐當作「西湖竹枝集和維序」。】﹕前元楊維楨氏﹐寓居湖上﹐日與郯韶輩畱連詩酒﹐乃賦西湖竹枝詞。一時從而和者數百家﹐𨿽婦人女子之作﹐亦爲收錄。其山水之勝﹐人物之庶﹐風俗之富﹐時代之殊﹐一寓於詞﹐各見其意。集成﹐維楨旣加評點﹐仍於諸家姓氏之下﹐注其平昔出處之詳。版行海內﹐而竹枝之音過於瞿塘﹑東吳遠矣。案﹕同同以下諸人﹐別無他傳作者﹐皆匯錄於此﹐不更次時代﹑分散各卷中焉。

●元詩紀事卷二十五

侯官陳衍輯

張昱

張簡

周霆震

◆張昱

昱字光弼﹐廬陵人。左丞楊完者鎭江浙﹐用參謀軍府事﹐遷左右司員外郎。有廬陵集。

羽庭集﹕扁其室爲「一笑」﹐爾後錢塘遭變﹐失其故處﹐尋得敝居﹐湫隘不治﹐亦復以「一笑」顏之。

西湖遊覽志﹕昱罷官時﹐居室已敝﹐友人淩彥翀募緣以葺之。疏云「昌黎寄玉川子﹐首稱洛陽破屋之數間﹔東坡題綠筠軒﹐終比揚州纏腰之十萬。一笑居士﹐詩名優於張籍﹐生計劣於陶潛﹐囊無一錢之畱﹐家徒四壁之立。若非慷慨而多助﹐安得輪奐之一新﹖卽欲取杜工部艸堂貲﹐何時可辦﹖倘葺得楊關西槐市塾﹐今歲無憂」云云。疏傳﹐交遊皆助之【按﹕此條實出西湖遊覽志余卷十一。張昱宅在壽安坊﹐西湖遊覽志卷十三「壽安坊」條下不見此文。】。

列朝詩集﹕太祖徵至京﹐閔其老﹐曰「可閒矣﹗」遣還。因自號可閒老人。

過歌風臺

唐天寶宮詞

春日

輦下曲一百二首

宮中詞二十一首

五府驛代楊左丞畱題

句

○過歌風臺

世間快意那有此﹖亭長還鄕作天子。沛宮不樂復何爲﹐諸母父兄知舊事。酒酣起舞和兒歌﹐眼中盡是漢山河。韓彭受誅黥布戮﹐且喜壯士今無多。縱酒極歡畱十日﹐感慨傷懷涕沾臆。萬乘旌旗不自尊﹐魂魄猶爲故鄕惜。從來樂極自生哀﹐泗水東流不再回。萬歲千秋誰不念﹖古之帝王安在哉﹗莓苔石刻今如許﹐幾度秋風灞陵雨。漢家社稷四百年﹐荒臺猶是開基處。

歸田詩話﹕一日﹐作歌風臺詩﹐乘醉來過﹐爲余朗誦之。云云。蓋得意所作也。豪邁跌宕﹐與題相稱。

西湖志余﹕一日﹐乘酣朗唱於瞿宗吉﹐以界尺擊卓﹐鏗然若金石也。

○唐天寶宮詞

興慶池頭芍藥開﹐貴妃步輦看花來。可憐三首淸平調﹐不博西涼酒一杯。

歸田詩話﹕又嘗作唐宮詞數首﹐中間「可憐」云云。予曰「太白於沈香亭應制﹐親得禦手調羹﹐貴妃捧硯﹐力士脫靴﹐不可謂不遇﹐何必『西涼酒一杯』乎﹖」光弼亦大笑。

○春日

一陣東風一陣寒﹐芭蕉長過石欄桿。只消幾度瞢騰醉﹐看得春光到牡丹。

七修類稿﹕元末政壞﹐遂棄官不仕﹐以詩酒自適。有春日詩云云。蓋寓時事也。今集中亦無。嘗曰「吾死埋骨西湖﹐題曰﹕『詩人張員外墓』足矣。」後果如其言。海昌胡虛白作詩以弔云「二仙坊裏張員外﹐頭白相逢只論詩。今日過門君不見﹐小樓春雨燕歸遲。」二仙坊在杭之壽安坊西﹐卽今之花市也。

○輦下曲一百二首【並序錄四十】

昱備員宣政院判官﹐以僧省事簡﹐搜索舊文稿於囊中。曩在京師時﹐有所聞見﹐輒賦詩﹐有宮中詞﹑塞上謠共若干首﹐合而目之曰輦下曲。其據事直書﹐辭句鄙近﹐𨿽不足以上繼風雅﹐然一代之典禮存焉。

五垓千陛立朝廷﹐檻首銅鵰一丈翎。不待來儀威鳳至﹐日聞韶濩在靑冥。

州橋拜伏兩瑉龍﹐向下天潢�派通。四海仰瞻天子气﹐日行黃道貫當中。

東樓緋服唱雞人﹐擊到朱鼙第幾聲﹖楠寐奉常先告備﹐駕行三叩紫鞘鳴。

國戚來朝總盛容﹐左班翹鶡右王封。功臣帶礪河山誓﹐萬歲千秋樂未終。

三司侍宴皇情洽﹐對禦吹螺大禮終。寶扇合鞘催放仗﹐馬蹄哄散萬花中。

只孫官樣靑紅錦﹐裹肚圓文寶相珠。羽仗執金班控鶴﹐千人魚貫振嵩呼。

西天法曲曼聲長﹐瓔珞垂衣稱艷妝。大宴殿中歌舞上﹐華嚴海會慶君王。

竹扛金鑄百尋余﹐頂版髙鐫梵國書。禁得下方雷與電﹐聲光不敢近皇居。

墀左朱闌艸滿叢﹐世皇封植意尢濃。艱難大業從玆起﹐莫忘龍沙汗血功。

國初海運自朱張﹐百萬樓船渡大洋。有訓不教忘險阻﹐禦廚先飯進黃粱。

遼東羞貢入神廚﹐祭鮪專車一大魚。寢廟歲行春薦禮﹐有加鉶豆雜鮮腒。【禽鳥之肉。】

當年大駕幸灤京﹐象背前馱幄殿行。國老手鑪先引導﹐白頭聯騎出都城。

請號關牌趨鼓閣﹐弓刀千騎領兵符。例差右姓巡倉庫﹐哄唱穹廬賜大酺。

祖宗詐馬宴灤都﹐挏酒啍啍載憨車。向晚大安髙閣上﹐紅竿雉帚埽珍珠。

駝裝序入日精門﹐銅鼓牙旗作隊喧。一聽巡階鈴鈸振﹐滿宮俱喜出迎恩。

華纓孔帽諸番隊﹐前導伶官戲竹髙。白傘葳蕤避馳道﹐帝師輦下進葡萄。

守內番僧日念吽﹐禦廚酒肉按時供。組鈴扇鼓諸夫樂﹐知在龍宮第幾重﹖

禦前親拜中書令﹐恩賜東宮設內筵。手署勅黃惟一道﹐任誰祗受付雙遷。

雞人唱罷內門開﹐千騎前頭丞相來。衛士金瓜雙引導﹐百司擁醉早朝回。

端本堂深繡榻髙﹐滿前學士盡風騷。星河騎士知惟馬﹐慣識金箋玉兔毫。

儒臣奉詔修三史﹐丞相銜兼領總裁。卒士院官傳賜宴﹐黃羊挏酒滿車來。

文明天子念孤寒﹐科舉人材兩牓寬。別殿下簾親策試﹐唱名才了便除官。

鑪香夾道湧祥風﹐梵輦遊城女樂從。望拜■﹝糸余﹞樓呼萬歲﹐柘黃袍在半天中。

對朋角飲自相招﹐黃鼠生燒入地椒。馬湩飲輪金鐸刺﹐頂寧割發不相饒。

柳林密遣弄臣回﹐封印黃金盒一枚。天語直將西內去﹐便教知是艸芽來。

直教海子望蓬萊﹐靑雀傳言日幾回。爲造龍舟載天姆﹐院家催造畫圖來。

西方舞女卽天人﹐玉手曇花滿把靑。舞唱天魔供奉曲﹐君王長在月宮聽。

鴨綠江波勝鴨頭﹐魚龍變化滿中州。分來一派天潢水﹐到得烏桓便不流。

昭君遺下漢琵琶﹐拗軫誰彈狽獲沙。春色不關靑冢上﹐只今芳艸滿天涯。

西番僧果依時供﹐小籠黃旗帶露裝。滿馬塵沙兼日夜﹐平坡紅艷露猶香。

圜殿儀天十六楹﹐向前黃道不教行。賬房左右懸弓角﹐盡是君王宿衛兵。

棕毛四面擁龍牀﹐殿角涼生紫霧香。上位勵精求治切﹐不曾朝退不擡湯。

閒家日逐小公侯﹐藍棒相隨覓打球。向晚醉嫌歸路遠﹐金鞭相過禦街頭。

鬭鵪初罷艸初黃﹐錦袋牙牌日自將。鬧市閒坊尋搭對﹐紅塵走殺少年狂。

教坊女樂順時秀﹐豈獨歌傳天下名。意態由來看不足﹐揭簾半面已傾城。

似將慧日破愚昏﹐向日如嘗下釣軒。男女傾城求受戒﹐法中祕密不能言。

肩垂綠發事康禪﹐淡埽蛾眉自可憐。出入內門裝飾盛﹐滿宮爭迓女神仙。

壁衣面面紫貂爲﹐更繞腰闌掛虎皮。大雪外頭深一尺﹐殿中風力豈曾知。

天朝習俗樂從禽﹐爲按名鷹出柳陰。立馬萬夫齊指望﹐半空鵝影雪沈沈。

欄馬墻臨海子邊﹐紅葵髙柳碧參天。過人不敢論量數﹐雨露相將近百年。

○宮中詞二十一首【並序錄十二】

宮中詞惟唐陜司馬王建一百首爲得體﹐蓋從內臣出入宮闥所賦﹐俱實見其事。厥後蜀主花蕊夫人效其體賦詩一百首﹐亦其身親見之。宋王安國校官書﹐見其本﹐序而置之內閣。元初奉天楊奐錄宋宮人語五言詩十八首﹐頗得其情﹐足次二家後。大抵宮中詞論﹐富有天下﹐貴爲天子﹐不可以文工拙稱﹐必非想象﹐必親見﹐皆非閭巷之士可擬而賦者。後學廬陵張昱光弼志。

裹頭保母性溫存﹐不敢移身出後門。尋得描金龍鳳紙﹐學摹國字教皇孫。

頒賜三宮端午節﹐金絲纏扇繡紅紗。謝恩都作男兒跪﹐拜起深深鶡尾斜。

內人哄動各盈腮﹐談自西宮撒雪回。報與內司當有宴﹐羊車今晚蚤將來。

宮衣新尙髙麗樣﹐方領過腰半臂裁。連夜內家爭借看﹐爲曾著過禦前來。

和好風光四月天﹐百花飛盡感流年。宮中無以消長日﹐自擘龍頭十二弦。

鴛鴦鸂鶒滿池嬌﹐彩繡金茸日幾條。早晚君王天壽節﹐要將著禦大明朝。

宮羅支請銀霜褐﹐徹夜房中自翦裁。明日看花西內去﹐牡丹臺畔木瓜開。

延華閣下日如年﹐除是當番到禦前。尋出塗金香墜子﹐安排衣綫撚春綿。

頻把香羅拭汗腮﹐綠云背綰未曾開。相扶相曳還宮去﹐笑說秋千架下來。

上苑新波小海分﹐綠香溢岸好湔裙。故將禁指監官見﹐放出天河洗彩雲。

塡金臂失戲分明﹐贏得珍珠三兩升。便去房中還賭賽﹐黃封銀榼酒如澠。

從行火者笑相招﹐步輦相將過釣橋。鹿頂殿開天樂動﹐西宮今日賽花朝。

士禮居藏書題跋記﹕元張光弼詩二卷﹐趙淸常道人跋云﹕集有輦下曲百二首﹐宮中詞二十一首﹐皆道胡元宮闈中事也。

○五府驛代楊左丞畱題

免冑日趨丞相府﹐解鞍夜宿五侯家。玉杯行酒聽春雨﹐銀燭照人如【一作「天生」。】晚霞。受命敢忘【一作「世亂且從」。】軍旅事﹐撫時又過掖垣花。【一作「功成須插禦筵花」。】漢家【一作「王」。】未可輕韓信﹐尙要生擒李左車。西樓柳風吹晚香﹐石橊裙映黃金觴。纖歌不斷白日速﹐微雨欲度行雲涼。笑看席上賦鸚鵡﹐醉聽門前嘶驌驦。早晚平吳王事畢﹐羽書飛插入朝堂。

○句

蛺蝶畫羅宮樣扇﹐珊瑚小柱教坊箏。

玉瓶注酒雙鬟綠﹐銀甲調箏十指寒。

新妝滿面猶看鏡﹐殘夢關心懶下樓。

歸田詩話﹕張光弼詩云云。又云云。蓋時在楊完者左丞幕下﹐故所賦如此。又「蛺蝶」各云云。多爲杭人傳誦。其一時富貴華侈﹐盡見於詩云。

畱靑日札﹕臨川聶東軒能詩文﹐而灑翰深得李北海遺意。余偶購得二幅﹐其一﹕「免冑日趨丞相府﹐解鞍夜宿五侯家。一柱東南擎日月﹐五城樓閣爛雲霞。受命無忘軍旅事﹐盛時須折掖垣花。漢家未可輕韓信﹐尙要生擒李左車。」其二﹕「皇明正朔承千載﹐天下車書共一家。玉杯行酒聽春雨﹐紅燭照人如晚霞。寶刀雷煥蒼精劍﹐天馬郭家獅子花。收拾全吳還聖主﹐將軍須用李輕車。」筆法妙絕。但瞿宗吉詩話中載是張光弼詩﹐與此不同﹐此二詩或大年所攺定爲之也。

又

西河伶人火倪赤﹐能以絲聲代禽臆。【白翎雀歌】

靜志居詩話﹕陳雲嶠云「白翎雀生於烏桓朔漠之地﹐雌雄和鳴﹐自得其樂﹐世皇因命伶人碩徳閭制曲以名之。曲成﹐上曰﹕『何其末有哀嫠之音乎﹖』時譜已傳矣。故至今莫之攺。」陶九成云「白翎雀者﹐教坊大曲也。始甚雍容和緩﹐終則急躁繁促﹐殊無有餘不盡之意。」楊廉夫云「白翎雀能制猛獸﹐尢善擒鴐鵝。」廉夫有二詩詠之﹐張思廉﹑王子充﹑張光弼皆有作﹐第云嶠言制曲者碩徳閭﹐而光弼獨云云﹐微有不同。

◆張簡

簡字仲簡﹐吳郡人。自號白羊山樵。

醉樵歌

鬻石篇

○醉樵歌

東吳市中逢醉樵﹐鐵冠欹側發飄蕭。兩肩矻矻何所負﹖靑松一枝懸酒瓢。自言華蓋峯頭住﹐足迹踏徧人間路。學書學劍總不成﹐惟有飲酒得眞趣。管樂本是王霸才﹐喬松自有煙霞具。手持昆崗白玉斧﹐曾向月裏斫桂樹。月裏仙人不我嗔﹐特令下飲洞庭春。興來一吸海水盡﹐卻把珊瑚樵作薪。醒時邂逅逢王質﹐石上看棋黃鵠立。斧柯爛盡不成仙﹐不如一醉三千日。於今老去名空在﹐處處題詩償酒債。淋漓醉墨在人間﹐夜夜風雷起光怪。

藝苑巵言﹕當勝國時﹐法网寬﹐人不必仕宦。浙中每歲有詩社﹐聘一二名宿如廉夫輩主之﹐刻其尢者爲式。饒介之仕僞吳﹐求諸彥作醉樵歌﹐以張仲簡第一﹐季迪次之。贈仲簡黃金十兩﹐季迪白金三斤。

續吳先賢贊﹕師事張伯雨﹐爲黃冠。張氏之亂﹐反服養母。饒介嘗延諸客﹐授簡使賦﹐季迪﹑孟載方締思﹐簡已就篇﹐眾推第一。介贈黃金一餅。

○鬻石篇

山中學仙人﹐斷谷自有方。泌水生石精﹐鬻之以爲糧。候火中夜起﹐松材襲馨香。切以昆吾刀﹐間以瓊莖漿【間以瓊莖漿「間」西湖竹枝集作「潤」﹐當從。】。長年尙服食﹐玉體生光芒。一朝凡骨換﹐白日淩風翔。

西湖竹枝集﹕云邱道人詩工韋柳﹐翰墨無俗气﹐而暗合書法。自詩名益著﹐而字畫因之而並行。詩如鬻石篇云。

◆周霆震

霆震字亨遠﹐吉之安成人。生前至元之季﹐科舉行﹐再試不利﹐杜門授徒﹐晚遭至正之亂﹐明洪武十二年卒。私謚淸節先生。有石初集。

古金城謠

李潯陽死節歌

普顏副使政績歌

過玉成砦

城關西

宿州歌

寇至

○古金城謠【並序【按﹕此詩見石初集﹝豫章叢書本﹞卷二﹐序系節錄。】】

國家承平百年﹐武備寖弛﹐盜發徐﹑潁﹐熾於漢﹑淮。武昌南紀雄藩﹐一旦灰滅﹐洪省堅壁。寇蔓延諸郡﹐水陸犬牙﹐北來名將﹐相繼道殞。丞相出督步騎﹐直抵髙郵﹐事垂成﹐以讒廢。方面多貴遊子弟﹐貪鄙庸才﹐虛張戰功﹐肆意罔上﹐誅求冤濫﹐慘酷百端﹐重以吏習舞文﹐旁羅鷹犬﹐意所欲陷﹐卽誣與賊通﹐其獘有不忍言者。間存一二廉介﹐則又矜獨斷﹐昧遠圖﹐坐失機會。民日以敝﹐盜日以滋。廬﹑壽﹑舒三州﹐屏蔽上流﹐廬﹑壽旣沒﹐舒獨當鋒鏑之衝。至正十年壬申﹐進士余闕以淮公元帥之節來鎭﹐廣設方略﹐招徠補葺﹐備戰守﹐丰軍儲﹐賊飲恨不得逞。朝廷嘉其功﹐授淮南參知政事。自是日與賊遌﹐受圍凡四十又二【受圍「圍」原作「違」﹐據石初集攺。】﹐大小二百餘戰﹐江西賴以苟安﹐坐視弗援﹐十八年正月丙午﹐城遂陷。公一門爭先赴死﹐闔郡無一生降。賊黨舉手加額﹐稱余元帥天下一人﹐購得其屍城下池中﹐禮葬之。傷哉﹗寄痛哭於長歌﹐使後人哀也。

昆侖烈風撼坤軸﹐日車斂轡咸池浴。六龍飲渴呼不聞﹐赤蟻玄蠭厭人肉。荊襄弗支廬壽孤﹐江東掃地如摧枯。忠臣當代誰第一﹖七載舒州天下無。東南此地關形勝﹐天柱之峯屹千仞。當年赤壁走曹瞞﹐天爲孫吳產公瑾。我公千載遙相望﹐崎嶇恆以弱擊彊。孤城大小二百戰﹐食盡北拜天無光。當關援劍蒼龍吼﹐盡室肯污姦黨手﹗摧鋒闔郡無生降﹐羣盜言之皆稽首。堂堂省憲羅公卿﹐建官分閫日募兵。哀哉坐視無寸策﹐遂使流血西江平。向來不曉皇穹意﹐名將南徵死相繼。一時貪暴聚庸才﹐玩寇偸安饕富貴。河流浩浩龍門西﹐燕山萬騎攢霜蹄。英雄暴骨心未死﹐去作海色催朝雞。玉衣飛舞空中見﹐太息孤忠鏖百戰。五陵元气待天還﹐睢陽誰續中丞傳﹖

○李潯陽死節歌【並序】

李侯治潯陽之二載﹐紅巾賊發蘄黃﹐倚蔡醜爲聲援﹐勢浸逼郡﹐數告急於省﹐省議調兵。武昌﹑興國相繼沒﹐南北道梗﹐潯陽危【潯陽危「危」原作「厄」﹐據石初集卷二攺。】。侯力疾獎率民義﹐誓不與賊俱生﹐郡將悉所部先遁﹐侯轉戰力盡﹐猶持短兵奮擊﹐慷慨指天﹐父子同遇害。嗚呼﹐李侯可謂仁義之勇矣﹗彼滔滔者﹐獨何心哉﹗侯家潁川﹐名黼﹐字子威。曾祖而下仕皆通顯。發身監學﹐泰定丙寅鄕試魁上都﹐丁卯進士第一。死節壬辰春﹐年五十有六。

蜀川會漢投匡廬﹐潯陽之厄江西樞。李侯仗節忠貫日﹐存沒誓與城池俱。夫何郡將弛練卒﹐世祿忍負私其軀。寇來談笑啟關遁﹐坐使邑井成丘墟。侯時力疾短兵奮﹐臣首當血心當刳。魂歸謁帝慟伏闕﹐塗地肝腦民何辜。臣衷願瀝付渠答﹐臣首欲飛宜僕姑﹐誓堅洪壁殲眾醜【誓堅洪壁「洪」原誤作「紅」﹐據石初集攺。】﹐卻掃淮蔡匡全吳。黃塵四低黑風淡﹐赤豹騰駕蒼虯呼。山川幾刼鑄英气﹐上遡古昔誰其徒﹖平原汗馬河北重﹐江淮安堵睢陽孤﹔顏張凜凜心未死﹐迥立千載誠相孚。況聞有子殊激烈﹐義在從父輕頭顱。石頭之袁姑熟卞﹐兩間忠孝何時無﹖紛紛賣降與棄甲﹐仰視汗喘呀長吁。惟公蓋自元气立﹐顧盼所取皆詩書。當年射策首多士﹐已分一念金無渝。勗哉謀國愼所托﹐古今大勇惟眞儒。

○普顏副使政績歌【並序】

壬辰﹐寇陷武昌﹐順流而下。省郎中普顏伯華諗於眾曰「若其直搗眞揚【眞揚「揚」原誤作「陽」﹐據石初集卷二攺。】﹐事未可知﹔儻轉而南﹐無能爲矣。吾受國厚恩﹐發身監學﹐忝進士先﹐誓死必報。」遣人間道馳書﹐奉百金﹐歸別父母。建議盡撤城外民居。寇始渡江﹐官軍小衄﹐母弟佛奴死之。公單騎殿小橋﹐寇不敢逼﹐眾遂翕從﹐奉平章公道同﹑左丞章伯顏﹐竭志守城。逆黨雲集﹐攻圍五十有四日﹐大敗而還﹐散亡略盡﹐江南遂爲天下雄。非公長才贊畫﹐平章﹑左丞聽用其言﹐詎至是邪﹖朝廷論功﹐除本道廉訪副使。於是公之徳愈無窮矣【公之徳「徳」原闕﹐據石初集補。】。遠近士大夫作爲公歌詩頌其美﹐俟太史氏擇焉。公世家山東﹐希古其字也。邑士劉子眞﹐近歸自洪﹐具道本末如此。

近時有客湖上歸﹐能話郎中身許國。朝廷取士數十年﹐誰謂書生無寸策﹗江州李侯死可書﹐郎中百戰全洪都。昔年廷對俱第一﹐鸞鳳固與羣飛殊。當其練兵首陳義﹐謂賊南徵非所忌。環城撤屋民始疑﹐事急方知爲上計。家書間道馳山東﹐百金歸報壽乃翁。小臣於此誓生死﹐仰視白日照其忠。朔風雲低吹戰血﹐母弟魂歸寶刀折。倉皇勁气吐寸心﹐立馬危橋萬夫決。相臣攬轡從天回﹐將軍鞞鼓轟春雷。爲公破敵捐萬死﹐顧盼妖賊如山摧。君王嘆息加褒異【嘆息原闕﹐據石初集補。】﹐深副當年設科意。碧霄雨露湛恩深﹐官轉霜臺弘國器。漢廷寥寥渤海龔﹐廣陵張綱尢罕逢。使君宴坐試深省﹐談笑憲府看平戎。

石初集﹕附錄﹕門人晏璧撰行述﹕陳公一徳稱先生江南野史﹐誰復健筆。而集中隱約散見﹐皆可爲國史補。

○過玉成砦

玉成三面堅如鐵﹐穿井無泉援兵絕。去年此際萬人登﹐已是如今髑髏骨。刃飛丁壯屠嬰孩﹐婦女分配囊貲財。浪傳古昔險堪恃﹐曠刼竟墮昆明灰。我來似陟羊腸阪﹐道遇遺黎拭愁眼。故人何處覓遊魂﹖雲樹鴉啼寒日晚。

石初集﹕自注﹕陳徳新主戰﹐剮於永新﹐罵不絕口而死。

○城關西

雞鳴海東黃塵起﹐落日關山气如水。餘民髓竭欲無生﹐月費給軍須萬計。尙書前時來使臣﹐近者太守宴將軍。割鮮飲醇互來往﹐白晝走馬邀紅裙。布衣小儒寸心赤﹐咄咄書空長太息。閭閻無柰覆盆何﹐帝禁九重方旰食。

石初集﹕自注﹕兵部尙書黃昭﹐奉詔遠出﹐按兵撫建間。其行營經歷伍千章﹐安成醫生也﹐榮遇京師﹐出黃幕下。自撫抵吉﹐以督兵爲名﹐招權納賂。郡守梁﹑水寨都事吳相與玩寇偸安﹐酒食徵逐無虛日﹐殆承平時所未有。

○宿州歌

萬騎連云發蜀都﹐宿州一擲似摴蒲。幕僚折得流星檄﹐牙帳朝酣睡未蘇。

石初集﹕自注﹕客有自中興來﹐能言四川聞亂﹐遣兵出援﹐主將日置酒髙會﹐收其子女玉帛而西。宿州﹐南北之咽喉也。知州廉能﹐在任十二載﹐遠近歸心﹐因不納拜見之禮﹐責以軍前供給。知州旣行﹐宿州遂陷【按﹕此詩見石初集卷五﹐所引爲原詩序﹐非自注。】。

○寇至

羣醜發禾川﹐中宵羽檄傳。才收緣岸戍﹐已漲近城煙。掠貨舟相次﹐驅人騎獨先。兒孫猶九口﹐兩地寸心懸。

元詩選﹕石初集又載喜康子至一首﹐序云「幼兒淹滯劉氏館﹐中夜刼者壞大門而入﹐急呼宿客父子起﹐走出遇寇。二客趨東廂影堂﹐寇追躡之﹐父死子傷。吾兒避西廂﹐匿神龕側﹐幸免。死生之異﹐在毫髮間。於其來也﹐且喜且悲。」其頷聯云「及今相見日﹐是汝有生初。」詞意切至。他如風雨重陽云「鷹臺人化前千載﹐雁塞書沈外九州島島。」中秋云「天意未知何日定﹐月華空似昔年來。」紀事云「天地豈忘心憯怛﹐山河未放影分明。」數語備見亂離之慘。

●元詩紀事卷二十六

侯官陳衍輯

◆陳有定

王翰

伯顏

林諫

吳訥

孔從善

丁鶴年

王逢

戴良

鄧定

董旭

◆陳有定

有定一名友定﹐字安國﹐汀之歸化人。官至福建行省平章政事﹐遂據閩中。明兵至﹐被執﹐送京師死。

列朝詩集﹕有定爲元守閩﹐招致文武士﹐長樂鄭定輩在幕下﹐以行省郎中廬州王翰徳望﹐表授潮州路總管。元末張士誠據吳﹐方谷眞據慶元﹐皆能禮賢下士﹔而閩海之士﹐歸於有定。一時文士﹐遭逢世難﹐得以苟全者﹐亦羣雄之力也。有定起傭伍﹐目不知書﹐卒能通曉文翰。其子宗海善騎射﹐佐有定據閩十年﹐亦能賓禮文士。有定被執﹐宗海自將藥死【將藥死「藥」原誤作「樂」﹐據國學基本叢書本攺正。】﹐父子稱完節焉。

閩部疏﹕建寧行都司﹐是元陳平章有定開府﹐極宏麗。初以鼓樓爲門﹐今移入二百步許﹐猶朗朗可觀。後園有竹樹池沼亭臺之勝﹐細泉溝流溢爲方沼﹐其源直從處州龍泉來﹐抵此始入溪。

送趙將軍

被收作

○送趙將軍

縱橫薄海內﹐不愴別離顏。幾載飄零意﹐秋風一劍寒。

○被收作

失勢非人事﹐重圍戟似林。乾坤今已老﹐不死舊臣心。

筆精﹕陳有定元末倡義勤王﹐太祖恨其不歸附﹐置之重辟。有定𨿽起行伍﹐而亦能詩﹐送趙將軍云云﹐及被收之後作詩云云。

◆王翰

翰字用文﹐靈武人。先世本齊人﹐沒於西夏﹐元初賜姓唐兀氏﹐家廬州。用薦官至潮州路總管。有友石山人遺稿。

賦詩見志

○賦詩見志

昔在潮陽我欲死﹐宗嗣如絲我無子。彼時我死作忠臣﹐覆祀絕宗良可恥。今年辟書親到門﹐丁男屋下三人存。寸刃在手顧不惜﹐一死了卻君親恩。

元詩選﹕陳有定據守全閩﹐畱居幕府。陳氏敗﹐屏居永福之觀獵山﹐自號友石山人。如是者十年﹐辟書再至﹐嘆曰「女豈可更適人哉﹗」時長子偁才九歲﹐屬其友人吳海﹐且賦詩見志云云。遂自引決。

◆伯顏

伯顏字子中﹐西域人。官至兵部侍郎。

元史【按﹕此條實引自明史卷一百二十四﹐文有小異。元史無伯顏子中傳。】﹕其先西域人﹐後仕江西﹐因家焉。子中明春秋﹐五舉有司不第﹐行省辟授東湖書院山長。江南盜起【江南明史作「江西」。】﹐授分省都事﹐使守贛州﹐而陳友諒兵已破贛。子中倉卒募吏民﹐與鬭城下﹐不勝﹐脫身間道走閩。陳友定素知之﹐辟授行省員外郎。出奇計﹐復建昌﹐浮海如元都獻捷。持節發廣東何眞兵救閩﹐至則廖將軍永忠已降何眞。子中跳墜馬﹐折一足﹐致軍前。永忠欲脇降之﹐終不屈﹐義而捨之。變姓名﹐冠黃冠﹐浮行江湖間【江湖間「間」原誤作「聞」﹐據明史攺。】。太祖求之不得﹐簿錄其妻子﹐子中竟不出。久之事寖解﹐乃還故里。洪武十二年詔令郡縣舉元遺民﹐將官之﹐不應者論重辟。布政使沈本立密言子中於朝【沈本立明史作「沈立本」﹐未知孰是。】﹐詔以幣聘。使者至﹐子中太息曰「死晚矣。」爲歌七章﹐飲酖而死。

七哀詩七首

○七哀詩七首

有客有客何累累﹐國破家亡無所歸。荒村獨樹一茅屋﹐終夜泣血知者誰﹖燕云茫茫幾萬里﹐羽翮鎩盡孤飛遲。嗚呼我生兮亂中遘﹐不自我先兮不自我後﹗

我祖我父金月精﹐髙曾累世皆簪纓。歲維了卯吾以生﹐於赫當代何休明。讀書願繼祖父聲﹐白頭今日俱無成。我思永訣非沽名﹐生死逆順由中情。神之聽之和且平。嗚呼祖考兮俯鬷假﹐籩豆失薦兮我之責﹗

我母我母何不辰﹐腹我鞠我徒辛勤﹗母兮淑善宜壽考﹐兒不良兮負母身。殽維新兮酒旣醇﹐我母式享無悲辛。嗚呼母兮母兮無遠適﹐相會黃泉在今夕﹗

我師我師心休休﹐教我育我靡不周。四舉濫叨感師徳﹐十年苟活貽師羞。酒旣陳兮師戾止﹐一觴我奠涕泗流。嗚呼我師兮毋我惡﹐捨生取義未遲暮﹗

我友我友全公海公﹐愛我愛我兮人誰與同﹖惟公髙節兮寰宇其空﹐百戰一死兮偉哉英雄﹗嗚呼我公我公兮斯酒斯酌【我公我公原缺一「我公」﹐據七修類稿卷十六補。】﹐我魂我魂兮惟公是托﹗

我子我子兮嬌且癡﹐去住存沒兮予莫女知。女旣死兮骨當朽﹐女苟活兮終來歸。嗚呼女長兮毋我議﹐父不慈兮時不利﹗

鴆兮鴆兮置女已十年﹐女不違兮女心斯堅。用女今日兮人誰我冤﹐一觴進女兮神魂妥然。嗚呼鴆兮果不我誤﹐骨速朽兮肉速腐﹗

七修類稿﹕先一夕﹐具牲醴﹐作七哀詩﹐祭其先與昔時共事死節之士。復手書短歌一篇﹐寄別熊釗﹐以後事屬之。飲藥而卒。詩云云。

◆林諫

諫字格非﹐靑田人。官至兵部侍郎。

句

○句

淚寫血書寄吾弟﹐早令昂侄繼吾宗。

元詩癸集﹕明太祖旣平吳﹐諫遣侄南歸﹐並寫其像遺從弟詢﹐作詩有云云。聞者哀之。明兵至通州﹐從元主遁於沙漠。

◆吳訥

訥字克敏﹐休寧人。官建徳路判官兼義兵萬戶。有萬戶集。

破紅巾

昱關行

戰昱嶺關

句

○破紅巾

君不見蘄黃兒﹐紛紛白馬張紅旗。去年陷湖北﹐今年陷淮西。遂令深山之民皆帶甲﹐四海澒洞含瘡痍。堆金積玉亦何有﹐略地攻城徒爾爲。又不見黃連寨﹐左帶溪山右淮海。天兵如日照雪霜﹐百萬紅巾一朝敗。親王按劍定中原﹐丞相分兵救吳會。邊人不識韓將軍﹐極口爭誇鐵元帥。八座東開昱嶺關﹐羣偸欲度愁躋攀。奇兵間道絕歸路﹐可憐白骨髙如山。桂林老臣再徵起﹐坐鎭西垣幾千里。昨聞餘黨犯其鋒﹐血作龍沙半江水。南方瑤僚勇莫當﹐自謂效義收蘄黃。賊徒一見驚喪膽﹐堅壁不出知天亡。諸君力盡在此舉﹐巢穴不平鼠爲虎。相期麟閣畫丹靑﹐卻憶虞廷舞干羽。

○昱關行

昱關鐵騎爭馳突﹐白羽紅翎送金鏑。可憐五嶺之中間﹐朽骨茫茫照寒日。賊徒散走東南回﹐卻倚黃連足堅壁。四面長圍築已成﹐炮架崔巍向城立。自知九死不一生﹐猶捲朱旗戰原隰。君不見韓將軍﹐陷陣常呼萬人敵﹐我當從之斬妖賊。

○戰昱嶺關

鼓角聲雄隊伍齊﹐揚兵曉戰昱關西。黃金匣動雙龍出﹐赤羽旗開萬馬嘶。露布不煩諸將艸﹐詩篇還效古人題。沙溪春酒甜如蜜﹐醉臥花陰聽鳥啼。

新安文獻志﹕楊鐵崖曰﹕克敏謁予七者寮﹐出其所爲詩﹐予奇其人。適垣府相臣招致名士﹐講及三關之事﹐克敏慨然有擊楫中流之志﹐無幾遂統士會諸軍於昱關﹐予聞而益奇之。其才勇忠義實得於天性﹐則知向所爲詩皆筆櫝之餘耳。

○句

怪石有痕龍已去﹐落花無主鳥空啼。

新安文獻志﹕克敏以元義兵萬戶守昱關﹐與天兵再戰不利﹐退守札溪﹐題怪石落花一聯於石壁【怪石落花「石」原缺﹐據文意補。】﹐遂自剄。永嘉孔從善爲足成之。

◆孔從善

從善字��﹐永嘉人。

續龍爪石壁題句

○續龍爪石壁題句

萬里西風起馬蹄﹐金戈回日塞云低。未爲豫讓先亡趙﹐欲效田單獨報齊。怪石有痕龍已去﹐落花無主鳥空啼。至今天與英雄恨﹐嗚咽泉聲下札溪。

列朝詩集﹕方行以元義兵萬戶守昱關﹐與明兵戰不利﹐退守札溪﹐題怪石落花一聯於石壁﹐遂自刎。孔從善爲足成之云。

案﹕牧齋全以吳訥事屬方行﹐然訥守札溪見元史本傳﹐會軍昱關又見文獻志述鐵崖之言﹐殆訥字克敏而行字明敏﹐故混而致誤歟﹖

◆丁鶴年

鶴年以字行﹐一字永庚﹐西域人。明永樂間卒。有海巢集。

仰山脞錄﹕嘗卜日葬其父﹐雨至十日不止。鶴年仰天悲泣﹐翼日雨止﹐葬畢雨如初。時兵亂後﹐失母墓所在﹐悲慕深切﹐夜夢母告以葬所﹐鄰翁韓重者亦夢焉﹐卽其地求而得之﹐見母屍正中一齒如漆﹐復囓指血試之﹐良驗﹐人呼丁孝子。

海巢集【按﹕此詩實見丁鶴年集﹝琳瑯祕室叢書覆元刻本﹞卷二哀思集。】﹕夢得先妣墓詩序﹕己未夏五月﹐還武昌遷葬。兵後陵谷變遷﹐先妣封樹﹐竟迷所在﹐久尋不得﹐露禱大雪中。冬十一月二十日夜忽感異夢﹐翼日遂得其處。

過九江追悼李子威太守

昏憒一首

題貓

竹枝詞

詠蟬

采蓮曲

長江萬里圖

題鳳浦方氏梧竹軒

逃禪室與蘇伊舉話舊有感

句

○過九江追悼李子威太守

瓣香遙拜九江城﹐太守精神日月明。叔侄並歸忠義傳﹐江山不盡古今情。潮回湓浦聲猶怒﹐雲起鑪峯气未平。生死總魁天下事﹐丈夫端不負科名。

○昏憒一首【錄呈靈淵老師求印方。】

老來昏憒底須嗟﹐聲色雙忘也自嘉。秋枕不驚風外葉﹐春杯長對霧中花。海師唱道禪多悟﹐張籍題詩字半斜。幸有靈臺長不昧﹐目觀耳聽總無差。

○題貓

食有溪魚臥有裀﹐有恩深重更無倫。若將乳鼠誇爲瑞﹐恐負隆冬蠟祭人。

○竹枝詞

竹雞啼處一聲聲﹐山雨來時郎欲行。蜀天恰似離人眼﹐十日都無一日晴。

○詠蟬

蟬性極淸髙﹐愁吟類楚騷。炎天風露薄﹐度日亦嗷嗷。

○采蓮曲

采蓮復采蓮﹐仍唱采蓮曲。若欲知苦心﹐須食蓮中肉。

采蓮復采蓮﹐踟躕一何久﹖不愁花妬容﹐惟恐刺傷手。

采蓮復采蓮﹐藕亦不可棄。中有不斷絲﹐似妾纏綿意。

采蓮復采蓮﹐爭如采荷好﹖花謝葉獨存﹐團圓以終老。

采蓮復采蓮﹐湖水淸且深。徒能照妾面﹐不能照妾心。

采蓮復采蓮﹐下有孤鴛鴦。秋花不結實﹐夜夜守空房。

蟫精雋﹕丁鶴年詩律極工﹐有集一帙﹐國朝楚藩爲敍﹐稱其庶幾於老杜。追悼九江李子威黼太守云云﹐昏憒云云﹐詠貓云云﹐竹枝云云﹐詠蟬云云﹐采蓮曲云云﹐皆含諷本情﹐關教言志﹐可謂不徒作矣。

○長江萬里圖【將歸武昌﹐自賦二首。】

長江千萬里﹐何處是儂鄕﹖忽見晴川樹﹐依稀認漢陽。長嘯還江國﹐遲回別海鄕。春潮如有意﹐相送過潯陽。

詩藪﹕元題畫五言小詩﹐虞伯生柯氏山水圖﹑揭曼碩瀟湘八景圖﹑丁鶴年長江萬里圖等篇﹐皆頗天趣。

○題鳳浦方氏梧竹軒

鳳鳥曾聞此地過﹐至今梧竹滿丘阿。政懷翦葉書周史﹐卻恨翻枝入楚歌。金井月明秋影薄﹐石壇風細晚涼多。中郎去後知音少﹐共負奇才柰老何﹗

歸田詩話﹕作者已滿捲﹐此詩一出﹐皆爲襝■﹝衤任﹞。

○逃禪室與蘇伊舉話舊有感

不學揚雄事艸玄﹐且隨蘇晉暫逃禪。無錐可卓香嚴地﹐有柱難擎杞國天。謾詫丹霞燒木佛﹐誰憐玉露泣銅仙。茫茫東海皆魚鱉﹐何處堪容魯仲連。

○句

行蹤不異梟東徙﹐心事惟隨雁北飛。

歸田詩話﹕方氏據浙東﹐深忌色目人﹐鶴年畏禍﹐遷避無常居。有句「行蹤」云云﹐識者憐之。又逃禪室與蘇生話舊云云。感時書事﹐而煉句精致如此。

◆王逢

逢字原吉﹐江陰人。自號席帽山人﹐又號梧溪子﹐又號最閒園丁。洪武間卒。有梧溪集。

陳敏政梧溪集後序﹕先生嘗自標題其微詞奧義﹐及人名地裏之難曉者於各詩之首。

七月聞河南平章凶問

帖侯歌

張武略

張孝子

丙申八月紀事時自鄕裏入吳還華館遂卜隱鴻山

天門行

憂傷四首上樊時中參政蘇伯修運使

無家燕

遊昆山懷舊傷今

寄桃浦諸故知卽事

無題五首

後無題五首

得兒掖書時戊申歲

書無題後凡三首偶感燕太子丹事

毗陵秋懷

銀瓶娘子辭

句

○七月聞河南平章凶問

六月妖星芒角白﹐幾夜徘徊天市側。尋聞盜殺李上公﹐窮旅孤臣淚沾臆。當時寬猛制萑澤﹐安得受降翻受敵。上公忠名垂竹帛﹐書生奚爲費褘惜。東南風動旗黃色﹐蒲梢天馬長依北。

列朝詩集﹕壬寅六月﹐田丰﹑王士誠刺殺李忠襄於濟南城下。先是﹐順帝見星變﹐嘆曰「當損大將。」馳使戒諭忠襄。正此詩所謂「妖星芒角」也。

○帖侯歌【有引】

昌國州達魯花赤髙昌帖木兒【昌國州下原衍一「字」字﹐據梧溪集卷二刪。】﹐平章買住之猶子也。海寇犯境﹐侯連與戰﹐破之﹐眾寡不敵。或勸侯遁去﹐侯曰「是吾死所也﹗」遂死之。江浙省參政樊執敬﹐爲文遣使致祭﹐請謚於朝。逢爲作歌云。

仙居縣丞寇海邦﹐白畫突入千矛鏦。帖侯親騎大宛馬﹐快劍躍出蒼龍雙。須張眥裂赫如虎﹐殺气雄風助虓武。髑髏擲地血飛雨﹐短兵未接寇偃鼓。天南弧矢夜掩光﹐狼角赭赤云玄黃。洪濤鯨鯢去咫尺﹐再戰身與城存亡。艨艟千百水犀手﹐主者誰歟僕旗走。嶽立不轉鏦殺之﹐殉忠國家良亦厚。君不見臺州牧長金兜鍪﹐气節自是名臣流﹗情鐘兒女挫堅銳﹐卒墮賊計空貽羞。男兒眞僞那料得﹐長松古柏寒增色。鴻飛冥冥我何及﹐落日荒山淚橫臆﹗

○張武略【有序】

侯諱珍﹐字符諒﹐堂邑人。以蔭受武略將軍﹑潁川翼萬戶﹐鎭杭。至正十二年冬﹐徽寇陷常﹐侯引兵伏橫林﹐偵得其狀﹐連敗之﹐乘勝深入﹐常悉平。明年春﹐移戍婁江。海漕罷警。夏六月﹐江陰憸民江﹑牟二人作耗﹐太尉納麟檄侯討之。父老上謁﹐必親慰曰「某義不與賊俱存﹐須蜂蠆掃迹﹐郊鄙輸賦﹐流移歸業﹐以謝父老。苟不幸﹐先士卒死﹐亦無憾也。」父老感泣。未幾﹐俘若干人﹐射死其手旗者。秋八月﹐浙東元帥野先合侯進屯胡村【野先合侯進屯「先合」二字原誤倒﹐據梧溪集卷三乙正。】。賊縱火迫胡村﹐各分地出戰。賊蔑以當侯﹐潰去﹐輒勒兵助野。時野與裨校鄭溥賢死矣。侯機發弩彍﹐復大敗之以返。失二郡將﹐侯奮激曰「將陷而獨全﹐恥。」急追之﹐冒圍以入﹐江中三矢﹐牟被創甚。其黨度擒江﹑牟﹐將魚肉其類﹐因並力來抗。侯矢盡馬蹶﹐精銳傷者過半﹐乃拔所佩刀﹐蹂殺數十百人以死。先是﹐浙省參政買朮丁分制常﹐侯嘗直言忤之﹐故其臨敵也﹐按不之援﹐以至不利云。

張武略﹐馬中驃﹐鷙中鶚。神淸气完志落落﹐決眥萬里空沙漠。紅巾據有南蘭陵﹐無人先執蝥弧登。角弓朝分云漢月﹐血刃暮洗官壕冰。黃金璅甲鎭江徼﹐食簞漿壺駢父媼。刁鬥嚴城令密傳﹐菜果漫村迹如掃。睦州方臘絕饟道﹐素服威名罷侵擾。陋邦寇刼誰使然﹐令我諸君師盡老。孟勞寶刀龜甲文﹐翻然佩之星入氛。虎賁千百濟虓猛﹐禽狝艸薙收奇勛。浙東元帥亦不羣﹐羅闉狗附聯陣云。兩軍鼓行屋瓦墜﹐殺聲直上蒼天聞。牙張距趯開復合﹐左啟右胠煙坌接。勢如驚飆振槁葉﹐冒圍蹂賊賊膽詟。賀蘭陰拱僅自守﹐檀公上計無乃走。王琳遺愛壽陽間﹐袁崧殉名滬瀆口。妖星黨現秋日微﹐英雄命薄將安歸﹗連營陷敵泯功業﹐別部抱憤無晶輝。殘兵故吏望鄕哭﹐偸生可誅死可錄。我招其魂歌楚曲﹐髙寒吹下雙鴻鵠。

○張孝子【有序】

張孝子諱天麟﹐字仲祥﹐平江之嘉定人。祖瑄﹐江西參政﹐初從忠武王平江南﹐旣航宋圖籍重器﹐自海入朝﹐復建策海漕江南粟﹐世皇特寵任之﹐由是與河南左丞崇明朱淸貴富爲江南望。至元末﹐憸人姚衍誣二氏瀕海異志﹐上不聽﹐詔丞相完澤曰「朱﹑張有大勛勞﹐朕寄股肱﹐卿其卒保護之。」成宗嗣位﹐未幾疾﹐後專政。樞密斷事官曹拾得以隙踵前誣﹐後信﹐輒收之。丞相完澤奉先帝遺詔﹐諍莫解﹐參政竟獄死﹐籍其家﹐沒入諸子女﹐或竄之漠北。麟時年甫冠﹐諸王有欲奴朱﹑張后者﹐麟長喟曰「吾先世戮力王室﹐一旦無罪廢﹐乃忍奴我族耶﹖」泣訴將作使忻都﹐爲奏占匠戶﹐諸女亦入繡局。麟猶以冤﹐食不甘味﹐寢不安席。大徳九年春﹐訟之省臺﹐弗理。夏四月﹐上淸暑上京﹐麟拜輦道左﹐有命侍臣代問旨﹐未得。又伏東華門﹐欷歔流涕不輟﹐言甚哀婉﹐歷陳先朝顧遇﹐爲讒佞構陷狀。尋勅中書省遣使召還竄者﹐攺父文龍董日本賈舶。武宗初﹐超遷都水監﹐仍俾治海漕。大司徒大順公奏免匠役繡工家﹐令星哈思的啟皇太子以麟直宿衛。至大三年﹐選授麟絳路坑冶提舉﹐弗就﹐曰「訾坑吾家﹐尙何坑爲﹖」仁宗禦極﹐眷幸益隆﹐載念曾大父未有葬地﹐其上海之烏涇別業﹐參政尢樂之﹐卽陳請於上﹐曰「此孝順之道也。」詔中正院還其籍土﹐爲議者沮。延佑二年春﹐請復感切﹐始如其志。秋八月﹐撫藏﹐以祖妣太夫人趙祔。時王淸獻公都中來會葬【王淸獻公都中「都」原誤作「郡」﹐按王都中字符兪﹐卒謚淸獻﹐元史有傳﹐因據梧溪集卷四攺正。】﹐以上嘗語﹐題其門曰「孝順之門」。元統二年﹐江浙平章牙不花薦舉﹐終不起。麟晚通易。子守中﹐前鄕貢進士。嘉禾兪鎭爲著志﹐逢括其槪﹐系以詩。詩曰﹕

三朝雪涕大明宮﹐咫尺威顏卒感通。百輛珠犀歸寶藏﹐千區松柏倚靑空。天妃罷燭滄溟火﹐野史追揚孝裏風。誰謂姦臣終愧漢﹐石橊苜蓿也封功。

○丙申八月紀事時自鄕裏入吳還華館遂卜隱鴻山

寸舌解重圍﹐長歌振短衣。不成巢父去﹐空似魯連歸。蔡港沙田薄﹐黃山宰木稀。伯鸞吾所慕﹐梅李況魚肥。

○天門行

天門髙髙俯四極﹐寸田尺地登版籍。澤梁無禁漁者多﹐瀚海橫戈恣充斥。去年官饟私敓攘﹐今年私鹺官價償。屠燒縣邑誠細事﹐大將不死鯨鯢鄕。【謂孛羅帖木兒左丞。】烹羊椎牛醉以酒﹐腰纏白帶紅帕首。定盟歃血許自新﹐禦寇徵蠻復何有。國家承平歲月久﹐念汝紛紛迫糊口。羽林堅銳莫汝攖﹐愼勿輕誇好身手。春風柳黃開陣云﹐號令始見眞將軍。

○憂傷四首上樊時中參政蘇伯修運使

竹笠黃﹐【時海寇戴竹笠以拒官軍。】黃金兜鍪勢相當。兜鍪本居大將壇﹐左劍右印增威光。邊隅將校望塵拜﹐州縣曹佐聞風僵。況從元首授元柄﹐稍忤言意違軍令。不因菑疫自焚船﹐那致生靈輕隕命。竹笠黃﹐兜鍪相當難走藏﹐兜鍪旦晚先戎行。

官柳場﹐靑茫茫﹐野鷹交飛撲馬驤。年年十月轅門張﹐元戎始來坐虎牀。翼舒箕哆魚麗行﹐鼓進金退兵家常。起伏見譏孫武子﹐勾卒貽笑曹成王。千夫散盡旌旗定﹐偏裨隊伍相呼應。幾處私恩誤主恩﹐一回酒令行軍令。酒醉邊隅事不聞﹐邊隅擾擾多煙氛﹗

○無家燕

嗟嗟無家燕﹐飛上商人舟。商人南北心﹐舟影東西流。芹漂春雨外﹐花落暮雲頭。豈不懷故棲﹖烽暗黃鶴樓。樓有十二簾﹐一一誰見收﹗眾雛被焚蕩﹐雙翅亦斂揫。含情盼鬼蝶﹐失意依訓猴。茅茨固低小﹐理勢難久畱。昔本烏衣君﹐今學南冠囚。燕燕何足道﹐重貽王孫憂﹗

梧溪集﹕楊維楨序﹕梧溪集者﹐江陰王逢氏遭喪亂之所作也。予讀其詩﹐悼家難﹐憫國難﹐采摭貞操﹐訪求死節﹐网羅俗謠與民謳﹐如帖木侯﹑張武略﹑張孝子﹑費夫人﹑趙氏女﹑丙申紀事﹑月之初生﹑天門行﹑竹笠黃﹑官柳場﹑無家燕諸篇﹐皆爲他日國史起本﹐亦杜史之流歟﹖

○遊昆山懷舊傷今

丈夫貴善後﹐事或失謀始。桓桓張楚國﹐挺生海陵裏。一門蓄大志﹐羣雄適蜂起。玄珠探甓社﹐白馬飲浙水。三年車轍南﹐北向復同軌。量容甘公說﹐情厚穆生醴。誓擊祖生楫﹐竟折孫策箠。天王詔褒贈﹐守將躬歲祀。翼然東昆丘﹐蘭橑映疏綺。靑蘩春薦豆﹐翠柏寒動棨。乾坤宥孤臣﹐風雨猖五鬼。銅駝使有覺﹐洊懼荊棘杞。

列朝詩集﹕張士誠降元﹐元追封士徳爲楚國公﹐廟祀昆山。楊廉夫詩所謂「先封楚國碑」也。

○寄桃浦諸故知卽事

山牀折足琴暗徽【暗徽「徽」原闕﹐據梧溪集卷七補。】﹐種菊不種西山薇。願從漢士碑有道﹐夢逢秦鬼歌無衣。閒園不入煙火境﹐巨浸盡漂桃上梗。老伴惟餘臥隴云﹐抱晦含光體常靜。有章擲還太尉閣﹐有版不受丞相垣。南朝天子許謝病﹐竊長木石儀鸞園。平生气節詩千首﹐才非元亞【元遺山】甘劉后【劉靜修。】素聞魯廟鑄金人﹐晚學程門坐泥偶。雙平原裏【新得原名。】庶全歸﹐他日壙銘辭大手。

列朝詩集﹕此原吉戊辰歲卽事寫懷寄知之作﹐蓋絕筆也。詩稱我太祖髙皇帝尙曰「南朝天子」﹐又曰「夢逢秦鬼歌無衣」﹐眞所謂倔彊猶昔耶﹖

○無題五首

五緯南行秋气髙﹐大河諸將走兒曹。投鞍尙得齊熊耳﹐捲甲何堪棄虎牢。汧隴馬肥靑苜宿﹐甘梁酒壓紫蒲萄。神州比似仙山固﹐誰料長風掣巨鰲﹗

天槍幾夜直鉤陳﹐車駕髙秋重北巡。總謂羽林無猛上﹐不緣金屋有佳人。廣寒霓仗閒華月﹐太液龍舟動白蘋。雪滿上京勞大饗﹐西風華嶽弔秦民【西風「風」梧溪集作「封」。】。

白衣■﹝舟冓﹞■﹝舟鹿﹞渡吳兵﹐赤羽旌旗奪趙營。灤水天回龍虎气﹐楡林風逐馬駝聲。靚妝宮女愁啼竹﹐白髮祠官憶薦櫻。猶有海鷹神不王﹐鴐鵝髙去塞云平。

五城月落靜朝雞﹐萬竈煙消入水犀。椒闥佩琚遺白艸﹐木天圖籍冷靑藜。北臣舊說齊王肅﹐南仕新聞漢日磾。天意人心竟何在﹐虎林還控雁門西。

廿載羣雄百戰疲﹐金城萬雉自湯池。地分玉冊盟俱在﹐露仄銅盤影不支。中夜馬羣風北向﹐當年車轍

日南馳。獨憐石鼓眠秋艸﹐猶是宣王頌美辭。

○後無題五首

一國三公狐貉衣﹐四郊多壘鳥蛇圍。天街不辧玄黃馬﹐宮漏稀傳日月闈。嵇紹可能畱濺血﹐謝玄那及總戎機。祇應大駕懲西楚﹐弗對虞歌北渡歸。

吐蕃回紇使何如﹐馮翊扶風守太疏。範蠡不辭句踐難﹐樂生何忍惠王書﹗銀河珠斗低沙幕﹐乳酒黃羊減拂廬。北陸漸寒冰雪早﹐六龍好扈五云車。

回首昆侖五色天﹐疏風落日重佪儃。駕驂八駿非忘鎬﹐臺置千金舊慕燕。地限上林云過雁﹐雪封西嶺樹啼鵑。遠慚行在周廬士﹐橫艸無功日晏眠。

險塞居庸未易劘﹐望鄕臺上望鄕多。君心不隔丹墀艸﹐祖誓無忘黑水河。前後炎劉中運歇﹐東公元魏百年過。愁來莫較興衰理﹐只在當時徳若何。

黃河淸淺海塵揚﹐陜月關雲气慘蒼。寧復明珠專甓社﹐尙論玉兔踞金牀。衣冠並入梁園宴﹐簡冊潛回孔壁光。私幸老歸忘世事﹐梧桐朝影對溪堂。

列朝詩集﹕無題前後十首﹐皆感悼王師入燕﹐庚申北狩之事。

列朝詩集﹕原吉爲張氏畫策﹐使降元以拒臺﹐故其遊昆山懷舊傷今之詩﹐於張楚公有餘恫焉。前後無題十首﹐傷庚申之北遁﹐哀王孫之見俘。故國舊君之思﹐可謂至於此極矣﹗

○得兒掖書時戊申歲

客夢躬耕隴﹐兒書報過家。月明山怨鶴﹐天黑道橫蛇。寶气空遺水﹐春程不見花。衰容愧耆舊﹐猶語玉人車。

列朝詩集﹕戊申元日則「月明」云云﹐丙寅築城則云「孺子成名狂阮籍﹐伯才無主老陳琳。」殆狂而比於誖矣。

案﹕戊申正明太祖攺元之年。

○書無題後凡三首偶感燕太子丹事

火流南斗紫垣虛﹐芳艸王孫思愴如。淮潦浸天魚有帛﹐塞庭連雪雁無書。不同趙朔藏文褓﹐終異秦嬰袒素車。漆女中心漫於邑﹐■﹝木巳﹞民西望幾踟躕。

塞空桑木抱■﹝犭員﹞雌﹐艸暗江南罷射麛。秦地舊歸燕質子﹐瀛封曾畀宋孤兒。愁邊返照窺墻榻﹐夢裏驚塵喪韘觿。莫讖白翎終曲語﹐蛟龍雲雨發無時。

幾年薪膽泣孤嬰﹐一夕南風馬角生。似見流星離斗分﹐謬傳靈武直咸京。九苞雛鳳衝霄翼﹐三匝慈烏落月情。縱少當時趙雲將﹐臥龍終始漢臣名。

列朝詩集﹕洪武七年﹐遣元幼主之子買裏的八剌北歸。此詩記其事﹐故有舊歸質子及南風馬角之句。太祖封買裏的八剌爲崇禮侯﹐故曰「瀛封曾畀宋孤兒」也。

○毗陵秋懷

老兵爲說劉都統﹐起坐舟中思滿襟。玄武城危寒日短﹐紫駝塵暗朔風臨。江山不盡新亭淚﹐天地長縣卽墨心。宋祚未移中道死﹐至今劍井蟄龍吟。

梧溪集﹕原注﹕泊常州城下﹐有老兵能道劉都統事。劉名師勇﹐山東文安人。至元十一年﹐元師渡江﹐過常州【元師渡江過常州梧溪集卷二作「王師渡江﹐逼常州﹐時宋徳佑元年也。春三月」。按「元」字顯系後人攺﹐王逢元人﹐以稱「王師」爲是。】﹐知州趙汝鑑遁﹐通判錢彬以城降。師勇與都統王安節﹑殿師張彥克復之﹐以姚訔知州事。安節出戰不利﹐彥尋以眾降。師勇登埤拒戰﹐攻圍五十餘日﹐城陷﹐訔戰死﹐安節被執﹐不屈﹐死之。師勇從八騎走﹐所向披靡。間道赴行在﹐扈二王入閩。至紹興﹐疽發背卒。或曰﹕國初吳城外僧捨有一老僧﹐長七尺許﹐居十餘年﹐未嘗面北坐。人詰其姓名﹐輒不答。死之日﹐僧開篋笥得師勇官誥。豈其人耶﹖抑其騎士耶﹖不可考矣。

○銀瓶娘子辭

娘子﹐宋嶽鄂王女。聞王被收﹐負銀瓶投井死。祠今在浙西憲司之左。逢感其節孝﹐敬爲之辭。

碧梧月落烏號霜﹐寒泉幽凝金井牀。綺疏光流大星白【綺疏光流「光」原作「星」﹐據風月堂雜識﹝說庫本﹞攺。】﹐夢驚萬里長城亡。女郎報父收囹圄﹐匍匐將身贖無所。官家明聖如漢主【明聖風月堂雜識﹑梧溪集卷一作「聖明」。】﹐妾心愧死緹縈女。井臨交衢下通海﹐海枯衢遷井不攺。銀瓶同沈意有在﹐萬歲千春露神采。魂兮歸來風泠然﹐思陵無樹容啼鵑﹐先王墓木西湖邊。

風月堂雜識﹕銀瓶烈女﹐古今歌詠其事者甚眾﹐惟王梧溪原吉銀瓶娘子辭﹑五淸劉先生孝娥井銘二篇可誦。

○句

地荒存菊本﹐人老發梅花。

紅芳飛血盡﹐黃蝶上衣來。

犬眠牛斗地﹐鯤躍鳳凰池。

乾坤人鮓甕﹐歲月鬼門關。

雪落蘋花盡﹐靑浮山影來。

簾捲東風燕子還。

天淸月浸淡梨花。艸霜鷹始擊。

梧溪集﹕予自幼至壯﹐詩夢頗多。云云。最後得「艸霜」云云之句。

◆戴良

良字叔能﹐浦江人。至正辛丑﹐以薦授儒學提舉。入明不仕。自號九靈山人﹐有九靈山房集。

列朝詩集﹕太祖遣使物色求之。十五年﹐召至京師﹐欲官之﹐固辭﹐忤旨待罪。次年四月﹐卒於寓捨。蓋自裁也。

九靈山房遺稿﹕揭汯序﹕學文於柳待制先生﹑黃文獻公﹐學詩於余忠宣公闕。

九靈山房集﹕九靈自贊﹕識字不如揚子云﹐摛辭不似沈休文﹐胡爲而有沈之瘦﹐胡爲而有揚之貧﹖歌黍離麥秀之音﹐詠剩水殘山之句﹐則於二子庶幾乎無愧。

插秧婦

哭楊大章先生二首

題何監丞畫山水歌

○插秧婦

靑袱蒙頭作野妝﹐輕移蓮步水雲鄕。裙翻蛺蝶隨風舞﹐手學蜻蜓點水忙。緊束暖煙靑滿地﹐細分春雨綠成行。村歌欲和聲難調﹐羞殺揚鞭馬上郎。

七修類稿﹕詠物之詩﹐宋﹑元以下﹐作者多矣。然其親切有蘊者﹐亦足比方前人。戴九靈插秧婦云云。

○哭楊大章先生二首

家紹文元學﹐身安原憲貧。世方推獨行﹐天忽奪斯人。客路誰傾蓋﹐湖堤幾詠春。回看攜手處﹐不語自傷神。

近到揚雄宅﹐徘徊至夕暉。那知三宿別﹐竟作九原歸。許劍嗟何及﹐懸牀事已非。祇應重過日﹐獨泣向空扉。

九靈山房集﹕自注﹕三日前嘗訪先生慈湖之上﹐蒙畱飲﹐至日暮﹐不聽去。酒�﹐索予數藥方﹐且言必親至而密受之。故有「許劍」﹑「懸牀」之語。

○題何監丞畫山水歌

至正以來畫山水﹐祕監何侯擅其美。帝禦宣文數召見﹐抽毫幾動天顏喜。有時詔許閱內儲﹐名筆班班世所無。王吳李範已心識﹐餘者山堆皆手摹。海內畫工亦無數﹐才似何侯豈多遇。權門貴戚虛左迎﹐往往髙臺起煙霧。人間一筆不可得﹐門外車徒漫如織。葉君使還親集送﹐乘興始肯畱眞迹。於時在座總儒冠﹐王鄭歌辭晚更妍。豈無詞組道離恨﹐見侯之畫筆盡捐。此畫攜歸在鄕縣﹐萬壑千巖眼中見。卻憶都門送別時﹐回頭瞥覩西山面。莫言短幅僅盈咫﹐遠勢固當論萬里。旣似山河月裏明﹐復同衡霍牖中起。葉君眼力老愈光﹐愛之不減云錦章。年來行橐盡拋棄﹐惟將此紙什襲藏。何侯遷官定何處﹐有客披圖正傾慕。北騎南轅倘相值﹐煩君爲我致毫素﹐請侯一寫滄洲趣。

自跋﹕此畫乃葉君孔昭爲南臺宣使時﹐以公事走京師﹐祕書監丞何侯思敬爲寫以贈。而畫上所題鄭仲舒﹐蓋孔昭同門友﹐時爲國子博士。其王周叔﹐則孔昭居冑監時同捨生也﹐時爲翰林檢閱。章甫亦宦遊京師﹐與孔昭深友愛﹐一時交舊﹐皆文學之士﹐而思敬翰墨尢號知名。孔昭旣重思敬之作﹐而又以諸君之會合不可驟得﹐攜歸故里﹐請餘詩之而並識其始末於後。覩圖畫之如新﹐念遊從之日遠﹐孔昭安得不慨然於斯﹗

◆鄧定

定﹐福建人。

句

○句

松窗朝聽雨﹐石碓夜舂云。

澗光接樹影﹐石甃沁��。

野水流花出﹐松雲載雨還。

看山曾到寺﹐隔水忽��。

榕陰新檢﹕畊隱先生鄧定﹐字子靜﹐元至正間遣使徵之不起。洪武中﹐又徵不起﹐曰「吾旣削迹畎畝﹐生於元已不事元﹐肯仕明乎﹖」遂終身耕隱卒﹐無子﹐有詩數卷﹐其從孫汝髙序而梓之。如雲云﹐酷肖王孟風骨﹐先生與國初王恭諸子相倡和﹐百餘年無有知者。

◆董旭

旭字泰初﹐新昌人。

題長江偉觀圖

○題長江偉觀圖

龜書出洛水﹐神禹膺九疇。豈伊彜倫敍﹐洪濤亦安流。惟岷西南隅﹐金火相綢繆。江源發其側﹐微茫不容舟。淺滀淵遂塗﹐道遠勢乃遒。辛勤逾靑城﹐憤怒脫黃牛。漢水■﹝奭斗﹞兩川﹐彭蠡會七州。劬劬朝宗心﹐自可無滯畱。屹彼金與焦﹐相望僅一漚。離立當要衝﹐不沒亦不浮。大類武安西﹐震蕩不得謀。神奇北山捷﹐乃以一卒收。又似尋邑兵﹐兕虎雜貔貅。气貯百文叔﹐艸艸就俘囚。叵測天地心﹐平地陳險幽。我疑東海若﹐力據江上游。於此戰不勝﹐奔迸若兜矛。不然江神薨﹐厥婦義從遊。天吳役祕怪﹐負石奠雙丘。九思苦未得﹐物理諒難求。因悲英雄人﹐爭此若射侯。偉哉韓將軍﹐鐵鎖掣萬艘。向非天與靈﹐萬騎眞杵投。至今江之波﹐猶負脫鼠羞。我昔曾過之﹐嘖嘖淚盈眸。中流一長嘯﹐宇宙爭百憂。東顧無津涯﹐赤日出海頭。西望赤壁磯﹐尙想孫曹劉。正北維揚城﹐樓櫓郁相糾。寒煙際衰艸﹐日落風颼飅。近聞事益殊﹐沙戶逮稱酋。舳艫夾鵃■﹝舟了﹞﹐浩蕩劇長虯。蕭瑟但一气﹐焉能辧邗溝。向來金碧堆﹐一炬十二樓。諸天盡星散﹐死樹生淸秋。時事翻覆間﹐桑海變蜉蝣。安知億劫外﹐偉觀寧此不﹖取我金叵羅﹐披我紅錦裘。酹此一杯酒﹐淨洗千古愁。

元詩癸集﹕歸隱山中﹐方國珍欲羅致幕下﹐旭拒不受﹐作詩曰「鬱鬱芒碭云﹐未辧蛟龍形。熒熒祥星光﹐未燭夾馬營。君子愼其微﹐艸露不可行。」國珍復彊之﹐遂遇害。泰初善畫山水﹐嘗作長江偉觀圖﹐題詠者數十人。

●元詩紀事卷二十七

侯官陳衍輯

顧瑛

顧佐

顧元臣

顧晉

黃文徳

卞思義

瞿士衡

文質

時太初

顧亮

李費

林世濟

貢性之

吳志淳

陳思

吳敬夫

呂玄英

沙可學

邾經

曾朴

周南

趙汸

張翼

梁寅

魯淵

張思孝

鄧雅

◆顧瑛

瑛一名阿瑛﹐別名徳輝﹐字仲瑛﹐昆山人。舉茂才﹐署會稽教諭﹐辟行省屬官﹐皆不就。有玉山璞稿。

蘇談﹕顧阿瑛在元末爲昆山大家﹐其亭館蓋有三十六處﹐每處皆有春帖一對﹐阿瑛手題也。記必名公﹐詩必才士﹐𨿽篆隸一二字﹐亦必選當代之筆。當時如楊廉夫﹑鄭明徳﹑張伯雨﹑倪元鎭﹐皆其往還客也。尢密者爲秦約﹑於立﹑釋良琦。後阿瑛遭亂﹐財盡散去﹐遂削髮爲在家僧。

元明事類鈔﹕玉山艸堂園池聲伎之盛﹐甲於天下。有小璚花﹑南枝秀者﹐每宴會輒命侑觴乞詩。

自題小像

金粟冢中秋日燕集

次韻劉季章治中邀夏仲信郎中遊永安湖詩二首

題文湖州折竹

玉山佳處以愛汝玉山艸堂靜分韻得靜字

玉山艸堂晚酌以髙秋爽气相鮮新分韻得鮮字

以玉山亭館分題得金粟影

唐宮詞次鐵雅先生無題韻十首

巫峽雲濤石屏志

○自題小像

儒衣僧帽道人鞋﹐天下靑山骨可埋。若說向時豪傑處﹐五陵鞍馬洛陽街。

藝苑巵言﹕吾昆山顧瑛﹑無錫倪元鎭俱以猗卓之貲﹐更挾才藻﹐風流豪賞﹐爲東南之冠﹐而楊廉夫實主斯盟。顧倪各散家貲﹐顧畫其像﹐題云云。至今人傳之。夫以顧倪之富與廉夫之豪縱而若此﹐其於陶靖節可謂異軌同操。

南濠詩話﹕顧玉山仲瑛嘗自題小像云云。人咸賞其達。予謂仲瑛此詩﹐不無所襲。傅大士詩云「道冠儒履釋袈裟﹐三教原來總一家。」東坡獄中寄子由云「是處靑山可埋骨﹐他時夜雨獨傷神。」

○金粟冢中秋日燕集

嘉樹蔽日﹐涼颸散煙。展席藉艸﹐待月臨川。簪蓋旣合﹐飲芳割鮮。歌斯哭斯﹐以終餘年。

綽山古佳城﹐左股接昆丘。水作靑龍來﹐九派盤遭周。道人金粟冢﹐在彼山之幽。團團靑桂樹﹐枝葉相蜷樛。石削華表立﹐碑刻金窠鎪。人身無百年﹐胡乃三彭仇。四大偶一失﹐九丹不能瘳。肉血潰臭腐﹐不朽惟髑髏。棄之道路傍﹐行者得溺溲。狐貍與蠅蚋﹐食嘬紛相讎。欲貽後之人﹐以掩面目羞。烏兔互出沒﹐急行不入郵。縱有萬丈繩﹐誰能系之畱﹖暖穴競螻蟻﹐涼風滅蜉蝣。榮名乃何物﹐汲汲將奚求﹗金穀珊瑚樹﹐天网一夕收。美人化黃壤﹐燕子巢空樓。大印佩六國﹐散金馳八騶。一朝不得志﹐車裂徇九州島島。秦皇與漢武﹐靈藥采仙洲。玉棺葬地底﹐金鳧出海陬。梨花自寒食﹐夜雨鬼啾啾。飛錢化蝴蝶﹐走燐驚鵂鶹。混沌鑿不死﹐倏忽何能休。丈夫不解事﹐老大傷白頭。何如種秫米﹐壓酒日自篘。今夕三五夕﹐我已爲君謀。長缾貯十斛﹐百結靑絲兜。截江取紫蟹﹐攀樹摘紅橊。周垣設茵席﹐矮幾陳脯修。步登白雲屏﹐待月豁醉眸。劃然白蝦蟆﹐抱出黃金球。又若摩尼珠﹐躍出驪龍湫。吐吞大地影﹐晃漾東南浮。老兔玉杵臼﹐搗作人間秋。寶城三千里﹐縮景歸遐陬【遐陬「陬」﹐玉山艸堂集﹝汲古閣本﹞作「搜」。】。宮殿魚鱗騫﹐艸木秋云稠。素娥騎彩鸞﹐舞雪翻霓裘。手折瓊樹花﹐競拂金精流。化爲五素芒﹐落我白瑤甌。持滿向君語﹐借箸請爲籌。十載苦國難﹐豪傑紛戈矛。鴻門撞玉斗﹐桃園宰烏牛。戰血濺野艸﹐餓莩塡荒溝。我時挈妻孥﹐夜泛苕霅舟。有兒綰兵符﹐承乏萬戶侯。三年盡忠歸﹐身作抱官囚。平生萬卷書﹐怒焚遭郁攸。廬墓讀內典﹐守節事淸修。親友散如雪﹐雲樹空悠悠。獨爾數君子﹐艱棘見何由。今聞王師出﹐卒伍皆兜鍪。弄刀走官馬﹐千里風颼颼。桓桓李將軍﹐大旗畫蚩尢。去秋奪汴城﹐今復追大酋。屯兵泗水上﹐添竈扼賊喉。東南貢米粟﹐連网起歌謳。我曹幸無恙﹐坐見恢皇猷。酒旗指南斗﹐今玆會綢繆。請起各稱壽﹐我亦相勸酬。羣才盡敏捷﹐用作釣詩鉤。靑山忽大笑﹐此意君知不﹖呼童酌大白﹐酹此土一抔。他時蓋棺了﹐神隨和气遊。巾插空中花﹐撒手鞭蒼虯。東海招若士﹐西池訪阿緱。共看麻姑爪﹐當座擘箜篌。不必兒女淚﹐暗灑窀穸愁。達哉司空圖﹐吾今乃其儔。大書勒巖壁﹐永絕生前遊。

鐵网珊瑚﹕右﹐前詩四韻﹐後詩七十韻。匡廬於立金粟冢中秋日燕集後序﹕綽山乃勾吳顧仲瑛氏之先塋在焉。仲瑛附先塋營繭室﹐自銘其墓﹐題曰金粟冢﹐則知仲瑛之曠達﹐蓋有昔賢司空圖﹑傅奕之遺風焉。千古在前﹐萬古在後﹐生而與故人飲酒泉臺之上﹐則勾吳自顧君始也。倪生道原仿李龍眠蘭亭修褉圖【倪生道原「道原」﹐玉山逸稿﹝讀畫齋叢書本﹞卷四作「原道」﹐未知孰是。】﹐�於右。����淮海秦君敍之首。是集主客凡十有二人﹐爲詩者八人﹐詩不成者四人﹐依觴政行罰云。

○次韻劉季章治中邀夏仲信郎中遊永安湖詩二首

金粟寺中公廨靜﹐白晝事閒如治蒲。沙棠爲舟穩可泛﹐郎官之湖今豈無﹖啄花鶯坐水楊柳﹐雪藕人歌山鷓鴣。日西上馬踏歸路﹐小隊大呼驚道吾。

鐵网珊瑚﹕金粟道人和劉別駕���上詩﹐有「啄花」云云之句。此詩一出﹐便覺鐵崖不得擅�體。又徼老鐵同韻走筆賡去﹐不能奇也云云。老鐵禎詩帖上和畢﹐煩粘捲送達金粟所也。

○題文湖州折竹

湖州昔在陵州住﹐日日逢人寫竹枝。一段枯梢作三折﹐分明雪後上窗時。

書畫史﹕文湖州竹﹐生平僅見眞迹一幀﹐在橫冊上﹐乃折竹也。其題者二人﹐柯九思云云。金粟道人阿瑛云云。

○玉山佳處以愛汝玉山艸堂靜分韻得靜字

蘭風蕩叢薄﹐髙宇日色靜。林迥泛春聲﹐簾疏散淸影。褰裳石蘿古﹐濯纓水花冷。於焉奉華觴﹐聊以娛晝永。

○玉山艸堂晚酌以髙秋爽气相鮮新分韻得鮮字

玉山艸堂秋七月﹐露梢風葉正翛然。出林新月淸輝發﹐當竹幽花夜色鮮。羽客時來蒼水佩﹐山僧頻寄白雲泉。文章錄事休輕別﹐正好深樽滿眼傳。

玉山逸稿﹕西夏昂吉起文序云﹕七月旣望日﹐玉山主人與客晚酌於艸堂中。肴菓旣陳﹐壺酒將瀉﹐時暑漸退﹐月色出林樹間。主人乃以「髙秋爽气相鮮新」分韻﹐詩不成者三人﹐各罰酒二觥。

案﹕玉山逸稿七十三首﹐今錄二首﹐以槪其餘。

楊維楨玉山雅集圖記﹕右玉山雅集圖一卷﹐淮海張渥用李龍眠法所作也。玉山主者﹐爲昆丘顧阿瑛氏。其人靑年好學﹐通文史及聲律鐘鼎古器法書名畫品格之辧。性尢輕財喜客﹐海內文士未嘗不造玉山所﹐其風流文采出乎輩流者﹐尢爲傾倒。故至正戊子二月十又九日之會﹐爲諸集之冠。鹿皮衣﹐紫綺坐﹐據案而申捲者﹐鐵笛道人會稽楊維楨也。執笛而侍者﹐姬翡翠屏也。岸香幾而雄辧者﹐野航道人姚文奐也。沈吟而癡坐搜句於景象之外者﹐苕溪漁者郯韶也。琴書左右﹐捉玉塵而從容談笑者﹐卽玉山主人也。姬之侍爲天香秀也。展捲而作畫者﹐爲吳門李立。傍視而指畫者﹐卽張渥也。席臯比曲肱而枕石者﹐玉山之仲晉也。冠黃冠坐蟠根之上者﹐匡廬山人於立也。美衣巾束冠帶而立﹐頤指僕從治酒肴者﹐玉山之子元臣也。奉肴核者﹐丁香秀也。持觴而聽令者﹐小瓊英也。一時人品﹐疏通俊朗﹐侍姬執伎皆妍整﹐奔走童隸亦皆馴雅﹐安於矩矱之內。觴政流行﹐樂部諧暢。碧梧翠竹﹐與淸揚爭秀﹔落花芳艸﹐與才情俱飛。登口成句﹐落豪成文。花月不妖﹐湖山淸發。是宜斯圖一出﹐一時名流所慕尙也。時期而不至者﹐句曲外史張雨﹑永嘉徵君李孝光﹑東海倪瓚﹑天臺陳基也。夫主客交並﹐文酒賞會﹐代有之矣。而稱美於世者﹐僅山陰之蘭亭﹑洛陽之西園耳﹐金穀﹑龍山而次﹐弗論也。然而蘭亭過於淸則隘﹐西園過於華則靡﹔淸而不隘也﹐華而不靡也﹐若今玉山之集者非歟﹖故余爲撰述綴圖尾﹐使覽者有考焉。是歲三月初吉﹐客維楨記。

○以玉山亭館分題得金粟影

飛軒下瞰芙容渚﹐檻外幽花月中吐。天風寂寂吹古香﹐淸露泠泠濕秋圃。云梯萬丈手可攀﹐居然夢落淸虛府。庭中搗藥玉兔愁﹐樹下乘鸞素娥舞。瓊樓玉殿千娉婷﹐中有臒仙淡眉宇。問我西湖舊風月﹐何似東華軟塵土﹖寒光倒落影娥池﹐的皪明珠承翠羽。但見山河影動搖﹐獨有淸輝照今古。覺來作詩思茫然﹐金粟霏霏下如雨。

附晉寧張翥仲舉序云﹕至正十年﹐蒼龍庚寅之歲﹐秋仲十九日﹐余以代祀歸至姑蘇。顧君仲瑛延於玉山。時鄭君明徳﹑李君廷壁﹑於君彥成﹑郯君九成﹑華君伯翔﹑艸堂主人﹑方外友本元﹑元璞二公﹐酒半歡甚﹐卽席以玉山亭館分題者九人﹐予以過賓﹐屬爲小引。未知昔賢梓澤﹑蘭亭如今之會也耶﹖

玉山名勝集﹕楊維楨玉山艸堂記﹕昆隱君顧仲瑛氏﹐其家世在昆之西界溪之上。旣與其仲爲東西第﹐又稍爲園池別墅﹐治屋廬其中。名其前之軒曰釣月﹐中之室曰芝云﹐東曰可詩齋﹐西曰讀書捨。後累石爲山﹐山前之亭曰種玉﹐登山而憩住者小蓬萊﹐山邊之樓曰小遊仙﹐最後之堂曰碧梧翠竹﹐又有湖光山色之樓﹐過浣花之溪而艸堂在焉。所謂柳塘春﹑漁莊者﹐又其東偏之景也。臨池之軒曰金粟影﹐此虎頭之癡絕者。合而稱之﹐則曰「玉山佳處」也。余抵昆﹐仲瑛氏必居余佳之所﹐且求志牓顏屋。按郡誌﹐昆山隸華亭﹐陸氏祖所窆﹐生機﹑云﹐時人因以玉出昆而名昆邑。山本號馬鞍﹐出奇石似玉﹐煙雨晦明﹐時有佳气﹐如藍田焉﹐故人亦呼曰玉﹐又曰昆。而仲瑛氏之居﹐去玉山一捨遠云云【按﹕此文東維子文集卷十八題作玉山佳處記﹐文頗不同。】。

按﹕名勝集尙有書畫舫﹑春暉樓﹑秋華亭﹑淡香亭﹑君子亭﹑雪巢﹑春艸池。綠波亭﹑絳雪亭﹑聽雪齋﹑白雲海﹑來龜軒﹑拜石壇﹑寒翠所等處﹐記中不載。

○唐宮詞次鐵雅先生無題韻十首

天寶雞坊寵賈昌﹐不教【一作「宮中」。】蝴蝶上【一作「滿」。】釵梁。錦■﹝衤朋﹞晝浴天驕子﹐絳節朝看王大娘。【王母也。】芍藥金闌開內苑﹐蒲萄玉■﹝角戔﹞酌西涼。月支十萬資臙粉﹐獨有三娥【一作「姨」。】素面妝。

蓮花池畔暑風涼﹐玉竹回文寶簟光。貪倚畫屏調【一作「看」。】翡翠﹐誤開金鎖放鴛鴦。輕綃披霧誇新浴﹐墮髻欹云衒晚妝。笑語女牛私語處﹐長生殿下月中央。

五色卿云護帝城﹐春風無處不關情。小花靜院偸吹笛﹐澹月閒房背合箏。鳳爪劈柑封鈿合﹐龍頭瀉酒下瑤罌。後宮學做金錢會﹐香水蘭盆浴化生。

龍旗翠【一作「孔」。】蓋擁鸞幢﹐步輦追隨幸曲江。鳥道正通天上路﹐羊車直到竹間窗。桃花柳葉元無匹﹐【一作「限」。】燕子鶯兒各有雙。中貴向人言近事﹐風流陣裏帝先降。

祕閣香殘日影移﹐燈分靑玉刻蟠螭。琵琶鳳結紅文木﹐弦索蠶繅綠水絲。金屋有花頻賭酒﹐玉枰無子不彈碁。傳宣趣發明駞使﹐南海今年進荔枝。

近臣諧謔似枚臯﹐侍宴承恩得錦袍。扇賜方空描蛺蝶﹐局看雙陸賭櫻桃。翰林醉進淸平調﹐光祿新呈玉【一作「五」。】色醪。密奏君王好將息﹐昨朝馬上打圍勞。

虢國來朝不動塵﹐障泥一色繡麒麟。朱衣小隊髙呵道﹐粉筆新圖徧寫眞。寶雀玉蟬簪翠髻﹐銀鵝金鳳踏文茵。一從羯鼓催春後﹐不信司花別有神。

五王馬上打球歸﹐贏得宮花獻貴妃。樂起合門邊奏少﹐禍因臺寺諫書稀。侍兒隨幸皆頒紫﹐骰子蒙恩亦賜緋。娣【一作「姊」。】妹相從習歌舞﹐何人能制柘黃衣﹖

新制霓裳按舞腰﹐笑他飛燕怕風飄。玉蠶【一作「簪」。】倒臥蟠條脫﹐金鳳斜飛上步搖。雲母屏開【一作「殿前」。】齊奏樂﹐沈香火底並【一作「坐」。】吹簫。只因野鹿銜花去﹐從此君王罷早朝。

宮衣窄窄小黃門﹐躑躅初開賜縹盆。夜月不窺鸚鵡冢﹐春風每憶鳳皇園。愛收花露消心渴﹐怕解金珂見爪痕。只有椒房老宮監﹐白頭一一話開元。

艸堂雅集﹕鐵雅評曰﹕十詩綿聯縟麗﹐消得錦半臂也。

○巫峽雲濤石屏志

謝家綠玉屏﹐不琢龜甲形。方若陟釐紙﹐粉縹帶苔靑。秀潔庚庚絕文理﹐十二巫峯橫隱起。芙蓉照影立亭亭﹐遠落巴江一江水。素湍洶湧翻綠濤﹐長風吹云白月髙。三峽濤聲滿人耳﹐个中獨欠孤猿號。胡僧謾有金壺汁﹐灑向素縑圖不得。女媧煉石作五彩﹐點染料應無此色。此石產景由天工﹐略假石人磨削功。石色欲盡玉色起﹐汛沈天碧涵淸空。君不聞大食貢石瑩如玉﹐中有奇松四時綠﹖六月涼風捲翠濤﹐瑟瑟秋聲戰空屋。又不聞楊家古屏刻水精﹐中有爲云之美人﹐海綃衣裳爲煙霧﹐姓名自語非眞眞。二物化去固已久﹐價重隋珠難再有。君家玉屏獨在世﹐勿落忍人豪奪手。我聞故人楊鐵仙﹐束帶拜之如米顚。起來發狂捉鐵筆﹐醉墨寫入靑瑤鐫。何日乘舟上魚腹﹐喚取巴童唱巴曲。更借丹丘粉墨屏﹐對案巫山眞面目。

玉山璞藳﹕余嘗往震澤﹐聞松陵謝氏伯仲賢而好事﹐而餘水仙之舟﹐未得一造其所。今髙君叔彬攜此卷至別業求題﹐且知楊鐵崖亦到湖上﹐由是益知其賢而好事。故制長詩一篇﹐寄題寶屏﹐他日或飲君薔薇花下﹐幸出此爲張本云。至正乙巳七月廿一日﹐金粟道人顧阿瑛書於合溪別業【按﹕此條玉山璞稿﹝讀畫齋叢書本﹞不載﹐實見玉山逸稿卷四。】。

◆顧佐

佐字翼之﹐瑛兄子。

西湖竹枝集﹕好吟詠﹐時有驚人句﹐蓋亦漸染玉山之習。

西湖竹枝詞

○西湖竹枝詞

阿儂心似湖水淸﹐願郎心似湖月明。南山雲起北山雨﹐雲雨朝朝何處晴﹖

◆顧元臣

元臣字國衡﹐仲瑛之子。

列朝詩集﹕至正間﹐官水軍都府副都萬戶。國初徙濠。

西湖竹枝詞

○西湖竹枝詞

牡丹開時花滿闌﹐芍藥開時春已殘。等過三春今半夏﹐重樓日日倚闌干。

西湖竹枝集﹕年少能讀書﹐作詩俊爽﹐世其家者。此詩𨿽用藥名﹐隱而不顯﹐善於諭者也。

◆顧晉

晉字進道﹐瑛仲子。

前題

○前題

楊白花開風滿天﹐花開成絮不成綿。不如落向西湖水﹐化作浮萍个个圓。【詳燕不花下。】

案﹕以上二人不類次卷二十五之末者【卷二十五原作「卷八」。按陳衍初輯本書﹐釐爲二十四卷﹐泰不花諸人次卷八。後增編爲四十五卷﹐次泰不花諸人於卷二十四﹐而於此按語則未加更攺。】﹐居顧瑛前﹐嫌於倒置也。

◆黃文徳

文徳﹐汴中人﹐號尙文子。

寄玉山艸堂

○寄玉山艸堂

玄圃仙人吾未識﹐聞說吳山種春色。昨夜洞雲天際來﹐明月空齋坐相憶。

艸堂雅集﹕自題曰﹕予家汴中﹐僑之昭武﹐甫官五溪﹐適洞云錢居士過我﹐得覿仲瑛揮玉。詞翰兼美﹐𨿽未能識荊﹐有不能忘情者。賦二十八字附卷末。他日洞雲歸淛﹐當以此爲顧君一笑﹐且以期後會云。

◆卞思義

思義字宜之。

鐵笛詩寄楊廉夫

汗酒

○鐵笛詩寄楊廉夫

一段淸冰百煉鋼﹐曾翻宮徵侍虛皇。裂開黃鵠磯頭石﹐驚落靑鸞鏡裏霜。仙子佩環新樂府﹐翰林風月舊文章。道人淸節磨礱久﹐卻笑桓伊獨據牀。

歸田詩話﹕楊廉夫初居吳山鐵冶嶺﹐號鐵崖﹐後遷松江﹐又號鐵笛道人。卞宜之作鐵笛詩寄之。云云。廉夫喜之。同時有制鐵笛賦者﹐造語粗率﹐不若詩也。

○汗酒

水火誰傳旣濟方﹐滿鐺香汗滴瓊漿。開尊錯認薔薇露﹐澑齒微沾菡萏香。水泄尾閭知節候﹐津生華蓋識溫涼。千鐘魯酒空勞勸﹐一酌端能作醉鄕。

西湖竹枝集﹕卞思義﹐光州人。气宇疏曠﹐早年有詩名﹐淛西憲府以其才賢辟爲屬掾。𨿽居官日﹐猶不廢於吟詩﹐長於詠物﹐如汗酒﹑鐵笛爲人所稱云。

◆瞿士衡

士衡字��﹐錢唐人。

宋故宮詩次楊廉夫韻

○宋故宮詩次楊廉夫韻

歌舞樓臺擬汴州﹐可憐蠻觸戰蝸牛。臨書玉枕雕檐靜﹐行酒靑衣罽帳愁。捲土自應從亶父﹐滔天誰復放驩兜。臺空樹老寒鴉集﹐落日白波江上秋。

歸田詩話﹕先叔祖士衡和楊廉夫宋故宮詩云云。廉夫喜其和「兜」字韻勝﹐蓋廉夫詩用「紅兜」字﹐元廢宋宮爲佛寺﹐西僧皆戴紅兜帽也。

◆文質

質字學古﹐甬東人。

梅花燈

○梅花燈

五出玲瓏四面分﹐一枝挑月照黃昏。歸來踏徧橫斜影﹐吹落東風不見痕。

江南通誌﹕嘗與楊廉夫玩梅花燈﹐賦詩有「歸來」云云之句﹐人傳誦之。

◆時太初

太初字大本﹐常熟人。

白燕

○白燕

春社年年帶雪歸﹐海棠庭院月爭輝。珠簾十二中間捲﹐玉剪一雙髙下飛。天下公侯誇紫頷﹐國中儔侶尙烏衣。江湖多少閒鷗鷺﹐宜與同盟伴釣磯。

南濠詩話﹕袁景文嘗與友人謁楊廉夫﹐幾上有詠白燕詩﹐「珠簾」云云。景文曰「此詩殆未盡體物之妙也。」廉夫不以爲然。景文歸作詩﹐翌日呈廉夫云云。廉夫嘆賞﹐一時呼爲「袁白燕」云。

◆顧亮

亮字寅仲﹐上虞人【上虞人按列朝詩集顧亮小傳云亮長洲人。】。

月氐王頭歌和楊鐵崖

○月氐王頭歌和楊鐵崖

月氐肉﹐碎如雪﹐月氐顱﹐勁如鐵。【鐵崖曰﹕只數語便破鬼膽。】快劍一斫天柱折﹐畱取胡盧飲生血。冒頓老魅呼月精﹐夜酌葡萄隴月明。鬼妻蹋地號我天﹐可汗天靈哮唬聲嘶酸。於乎﹗顱兮顱兮汝勿悲﹐我今酌汝金畱犂。黔州都督有血頂﹐精魂夜夜溺中啼。

列朝詩集﹕鐵崖擊節嘆賞曰﹕說出月氐王一副枯骨﹐作活潑潑底侏■﹝亻離﹞語。靑冢妃不能宣諸宮羽者﹐玆調宣之。費﹑憲兩生﹐當讓一籌。

◆李費

費字��﹐��人。楊鐵崖門人。

月氐王頭飲器歌和楊鐵崖

●月氐王頭飲器歌和楊鐵崖

太白入月月欲頹﹐胡風吹墮白龍堆。【鐵崖曰﹕一起便絕倒。】血函模糊截仇首﹐半腕刳作玻璃杯。目眥生紅酒微纈﹐戎王胸堂沃焦熱。【奇語。】靑氈帳下唱胡歌﹐三十六國皆膽裂。【愈出愈奇。】金篦攪紅紅欲凝﹐腦中猶作銅龍聲。【眞狐精語。】千年古恨恨未平﹐怨魄飛作精衛精。君不見﹐漆身復仇仇未復﹐地下義人吞炭哭﹗

列朝詩集﹕余讀費辭爲之擊幾而歌﹐費眞狐精也。時和者稱張憲﹐明日費辭至﹐憲拜之曰「吾當放君一頭地。」取己作而焚之。

◆林世濟

世濟字��﹐三山人。

敬和艸玄內翰先生臺字韻並呈世壽堂賢喬梓過目

漫興一首奉懷艸玄先生

○敬和艸玄內翰先生臺字韻並呈世壽堂賢喬梓過目

鐵史新移淞上屋﹐子云住蜀小亭臺。窗涵九朵山尖出﹐門對百花潭水開。月下文簫騎虎去﹐雲間靑鳥送書來。髙年自得養生術﹐政似嬰兒初未孩。

鐵崖評曰﹕末句道家語也。

○漫興一首奉懷艸玄先生

噬牙不可摩﹐頷鱗不可嬰。所以明哲士﹐婉孌逃其生。埳蛙旣聒聒﹐陵苕亦榮榮。懷哉一壺酒﹐南山最髙層。

鐵崖評曰﹕三月不見石室生﹐忽得此詩﹐如渴沃甘露﹐有數日餘味。末句所懷﹐老夫不足當也。

◆貢性之

性之字友初﹐尙書師泰族子也。元季以冑子除簿尉﹐後補閩理官。入明不仕﹐更名悅。有南湖集。

絕句

送戴伯貞檢校還廣西

題畫梅

○絕句

十八姑兒淺淡妝﹐春衣初試柳芽黃。三三五五東風裏﹐去上吳山答願香。

○送戴伯貞檢校還廣西

桂江煙水接瀟湘﹐逐客南歸道路長。捲裏漫多新制作﹐篋中猶是舊衣裳。逢人盡說官如水﹐老我相看鬢已霜。此去莫教音問斷﹐雁飛今喜過衡陽。

歸田詩話﹕貢有初工詩﹐春日見吳山遊女之盛﹐作絕句云云。特過予誦之。其詩新嫩奇巧多類是﹐惟送戴伯貞還廣西一律云云。敍事委曲而感慨系之﹐出諸作之上。

○題畫梅

王郎胸次亦淸奇﹐寫盡孤山雪後枝。老我江南無俗事﹐爲渠日日賦新詩。

王郎日日寫梅花﹐寫徧杭州百萬家。向我題詩如索債﹐詩成贏得世人誇。

南湖詩集﹕四代孫欽序﹕入國朝﹐隱居越之山陰﹐更諱悅﹐遂終於越。門人私謚曰貞晦。世號南湖先生﹐故其集曰南湖。時會稽王元章善畫梅﹐得其畫者謂無貢南湖詩則不貴重﹐故集中多詠梅詩。

◆吳志淳

志淳字主一﹐以字行﹐無爲州人。以父蔭官縣簿﹐入明不仕。

句

○句

晚涼浴罷閒無事﹐水閣東頭看月生。

歸田詩話﹕「水殿云廊三十六﹐不知何處月明多」﹐王子宣詩。云云﹐吳主一詩。二人在當時皆以詩鳴﹐此其得意句。

又

燕來已覺社日近﹐寒退始知春意深。

藝苑巵言﹕入弘正間不復可辧﹐參之貞元﹑長慶亦無愧色。

◆陳思

思字履信﹐松人。

句

○句

傳家忍學韓爲賈﹐失國驚聞莒滅鄫。

梧溪集﹕獘廬數楹﹐鄰人侵傍地﹐自歌曰「食且無魚﹐柰何盤蔬無餘﹗」鄰聞之﹐歸所侵地。居海上﹐日惟無後是戚﹐乃欲弟之幼子﹐弟不之卹。吳被圍﹐思愈皇皇﹐因賦詩謁祝上海挺云云。挺嘉嘆﹐爲讓弟﹐遂立其子。

◆吳敬夫

題蘆花被圖

思子

句

○題蘆花被圖

秋風吟就蘆花被﹐一落人間知幾年﹖澤國江山今入畫﹐詩人毛骨久成仙。髙情已落滄洲外﹐舊夢猶迷白鳥邊。展捲不知時世換﹐水光山色故依然。

歸田詩話﹕亡友丘彥能藏蘆花被圖﹐蓋模寫酸齋梁山濼故事。貢泰甫題律詩一首﹐吳子立繼之﹐其餘數首而已。彥能寶惜此卷﹐不妄與人題。後遇吳敬夫﹐以其有詩名﹐出而求題。敬夫爲賦數首﹐皆不愜意。最後一首云云﹐彥能喜﹐始登於捲。

○思子

劍閣淩雲鳥道邊﹐路難聞說上靑天。山川萬里身如寄﹐鴻雁三秋信不傳。落葉打窗風似雨﹐孤燈背壁夜如年。老懷一掬鐘情淚﹐幾度沾衣獨泫然。

瓠裏子筆談﹕錢塘吳慥﹐洪武間官四川。其父敬夫思之﹐作詩云云。敬夫卒而慥始以丁憂還家﹐且作詩矜其妻之賢﹐而未嘗念及其父﹐至爲瞿存齋先生面誚之。

○句

闌干苜蓿先生飯﹐顚倒天吳稚子衣。

歸田詩話﹕曹組元寵題村學堂圖﹕「此老方捫虱﹐眾雛爭附火。想當訓誨間﹐都都平丈我。」語𨿽調笑﹐而曲盡村俗之狀。近吳敬夫一聯云云﹐其景況可想也。

◆呂玄英

鶴傍牡丹圖

○鶴傍牡丹圖

牡丹花畔鶴精神﹐飛並雲林似倚人。萬里靑霄不歸去﹐洛陽能有幾時春﹖

閒中今古錄﹕元末江西程國儒任余姚州判官﹐因亂來依方谷珍﹐與呂玄英爲友。國儒有鶴傍牡丹圖﹐索呂題云云。程得詩﹐卽日促裝回番陽。

◆沙可學

可學字��﹐永嘉人。登至正進士第﹐爲行省掾。

詠懷

○詠懷

疏鑿功成王气衰﹐九重端拱尙無爲。貪夫柄國忠良沒﹐巨敵臨郊社稷危。萬里朔雲沙漠漠﹐六宮禁禦艸離離。金輿玉輅無消息﹐腸斷西風白雁飛。

靜志居詩話﹕可學僅存詠懷詩﹐蓋憶庚申君北狩而作﹐首句指賈魯挑河言也。

◆邾經

經字仲誼﹐仁和人﹐元末進士。有玩齋集。

春陪呂志學曾彥魯劉仲原同登虎丘賦呈居中長老

○春陪呂志學曾彥魯劉仲原同登虎丘賦呈居中長老

虎丘山前新築城﹐虎丘寺裏斷人行。梵僧自識灰千刼﹐蜀魄時飄淚一聲。漸少松杉圍窣堵﹐無多桃李過淸明。向來遊事誇全盛﹐曾對春風詠太平。

靜志居詩話﹕虎丘詩集一卷﹐王髙士賓所錄﹐吾鄕項氏萬卷樓藏書也。中載仲誼是詩﹐同時和者呂敏志學云「山上樓臺山下城﹐朱旗夾道少人行。」曾朴彥魯云云。僧寧居中云云。又周南老正道有至正丁酉冬督役城虎丘詩八首云云。虎丘築城﹐吳人亦鮮有知者﹐予嘗泊舟山後﹐見遺趾尙存。

◆曾朴

朴字彥魯﹐燕山人。

次仲誼韻呈居中長老

○次仲誼韻呈居中長老

闔閭冢上見新城﹐無復遊人載酒行。山雉聽經依塔影﹐樹鴉爭食亂鐘聲。劍池龍去泉空冽﹐茶竈僧閒火獨明。我欲投簪營小隱﹐佛香終日祝升平。【詳邾經下。】

◆周南【一作「南老」。】

南字正道﹐至正末以薦補信州永丰學教諭﹐官至淮南省照磨。洪武初﹐徵赴太常﹐議郊祀禮﹐禮成﹐發臨濠居住﹐放還﹐卒。

至正丁酉冬督役城虎丘連月餘賦詩八首錄呈居中禪師【錄三】

○至正丁酉冬督役城虎丘連月餘賦詩八首錄呈居中禪師

捧檄趨功城虎丘﹐因髙據險互相繆。湛盧一躍寒潭底﹐夜半光芒射鬥牛。

四疊新城繞澗隈﹐劍池池上碧崔嵬。於菟夜吼山靈振﹐仙鬼哀吟風雨來。

平林慘淡日沈西﹐百萬城舂落杵齊。努力相歌歌未徹﹐回頭仰羨鳥歸棲。【詳邾經下。】

◆趙汸

汸字子常﹐休寧人。至正間﹐以保守鄕井授爲江南行樞密院都事。洪武初﹐召修元史﹐不仕。有東山存稿。

餘冬序錄﹕新安趙東山謁黃楚望先生於九江﹐楚望問年﹐答曰己未。楚望曰「先吾刊六經補注之歲也﹐或曰﹕『書刊矣﹐恐無讀者。』予曰﹕『是讀者未生耳。』豈知吾子適生是歲乎﹖」

詠蟋蟀

詠鋸匠解木

贈推命焦月巖

○詠蟋蟀

赤翅晶熒何處歸﹖秋來淸響傍庭闈。莫言微物無情意﹐風虎雲龍共一機。

東山存稿﹕原注﹕先生年十二時從胡井表學於家塾﹐賦此詩﹐胡大驚異﹐賦乳燕詩以答之云云。

○詠鋸匠解木

一條黑路兩人忙﹐傍晚相看鬢有霜。汝去我來何日了﹐虧他扯拽度時光。

綠雪亭雜言﹕趙東山垂髫有詩名﹐裏中有二執友﹐其一因投荒過家﹐其一以磨勘需調﹐皆棲棲桑楡﹐猶戀雞肋者。一日同訪東山﹐見庭下有鋸匠解木﹐因以命題。東山口占絕句云云。二執友知詩意諷己也﹐相與感嘆而去。

○贈推命焦月巖

孛送水迎仍值箕﹐奎躔火日竟何爲。祇應少日懷經濟﹐垂近中年迫亂離。至樂每從天外得﹐長生難向命中期。藏書避地俱無計﹐禍福煩君仔細推。

東山存稿﹕原注﹕先生己未生﹐安命在戌﹐太陽火星同躔奎度﹐孛在丑﹐水在寅。當時談星者言﹐行限至箕﹐前有水﹐後有孛﹐必不佳。故起句及此。

◆張翼【亦作「翨」。】

翼字翔南﹐建徳人。徙居嘉興。至正乙巳舉於鄕﹐吳元年徵入禮局﹐告歸。

西湖竹枝詞

忠徐倡詩

○西湖竹枝詞

南髙北髙峯頂齊﹐錢塘江水隔湖西。不得潮頭到湖口﹐郎船今夜泊西溪。

西湖竹枝集﹕早有詩名﹐觀其詩知其人矣。

○忠徐倡詩

西神峨峨﹐睢孽蔓乘﹐兵塗甿膏﹐國武乏興。唶爾屍素營賄朋﹐城弗典守妖狐淩。彼章縫之徒﹐冠倫魁能﹐蒲伏詟服﹐倒授太阿傔以承。天廓不白暑雨冰﹐綱常淪隳﹐綫絕罔憑。胡爲優徐倡﹐冶容倚市矜。鬕妖驅之俾侑樂﹐頩玉肆詈無陵競。噤謳褫舞餘﹐怒鬟植鬅鬙。鉛爲鋼﹐刃劃膺﹐載營霸﹐灼上升﹐顧守臣巨儒﹐汗恧銜愧死莫懲。二儀磅礡忠義气﹐猶出下裏孰可仍。桓桓執夷徒﹐乃反經溝塍。爾倡丹衷燭日月﹐易粉黛﹐譽聲繩繩。污瀆流﹐回淸澄。

輟耕錄﹕至正壬辰秋﹐邊寇陷常州﹐守吏望風奔潰。徐婦﹐倡者﹐寇命以佐燕﹐乃憤詈弗從﹐竟刺死之。未幾﹐江浙平章定定來克復﹐儒流吳寅夫﹑趙君謨等以從逆伏誅【吳寅夫「夫」原缺﹐據輟耕錄卷七補。】。嘉興張翔南翼作忠徐倡詩以白於世。

◆梁寅

寅字孟敬﹐新諭人。元末辟爲集慶路儒學訓導。明洪武初徵修禮書﹐書成以老疾辭歸。

明史﹕四方士多從學﹐稱爲「梁五經」。

玉階怨

○玉階怨

團扇且棄置﹐夕气涼轉添。流螢點魚鑰﹐隕葉近蝦簾。羅衣舊恩賜﹐不令珠淚沾。

投甕隨筆﹕新諭梁孟敬先生作玉階怨樂府云云。拳拳不忘舊恩﹐可謂怨而不怒者。

◆魯淵

淵字道原﹐淳安人。至正進士﹐官江浙儒學提舉。洪武初﹐徵修禮﹑樂書﹐詔授江西按察司僉事﹐以病辭。

句

○句

九州島島文軌車書混﹐萬里梯航玉帛齊。【題入貢圖】越裳翡翠供輸少﹐遼海云航漕運通。【感懷】杜鵑山外家千里﹐姑惡聲中淚兩行。【晚宿新岑】

靜志居詩話﹕嘗與楊廉夫﹑張光弼校文貢院﹐其云云﹐蓋猶及見元盛時者。其後幾死於寇﹐極其顚沛﹐晚宿新岑云云﹐誦之亦可悲矣。

◆張思孝

思孝字奉先﹐雲中人。至正間官武州守。洪武己酉被召﹐至﹐辭歸。

句

○句

意當極快處﹐心有不平時。少忍應無患﹐欲言宜再思。【訓子】綺窗花落東風軟﹐曾讀曹家女誡無。【題二喬】一眼濁黃天塹闊﹐半眉老翠太行昏。【懷慶道中】敢效子陵辭漢爵﹐願同巢父樂堯年。【辭歸述懷】

梧溪集﹕所遺稿有云云。志行槪見之矣。

◆鄧雅

雅字伯言。

句

○句

鰲足立四極﹐鐘山蟠一龍。

七修類稿﹕太祖召塗人鄧伯言見﹐命賦鐘山詩﹐稿旣呈﹐中一聯云云。上大喜﹐以手拍案﹐髙誦之。鄧以爲怒﹐驚死於墀下。扶出東華門﹐始蘇。

●元詩紀事卷二十八【割據】

候官陳衍輯

張憲

陳秀民

陳基

卞元亨

方行

劉仁本

謝理

王霖

諸絅

徐昭文

鄭彜

張溥

吳徹

◆張憲

憲字思廉﹐山陰人﹐別號玉笥生。張氏據吳﹐辟爲樞密院都事。有玉笥集。

列朝詩集﹕吳亡﹐走杭州﹐寄食報國寺。旦暮手一編﹐人不得窺﹐死後視之﹐其平生所作詩也。

嶽鄂王歌

二月八日遊皇城西華門外觀嘉拏弟走馬歌

戲贈乍浦稅使歌

酬海藏主紙扇歌

槎洲歌

橘洲行

縛虎行

太眞明皇並笛圖

○嶽鄂王歌

君不見﹐南燻門﹐鐵鑪步﹐神矛丈八舞長蛇﹐雙練銀光如雨注﹗又不見﹐鐵浮屠﹐拐子馬﹐斫踁鋼刀飛白霜﹐貫陣背嵬紛解瓦﹗義旗所指人不驚﹐王師到處壺漿迎。兩河忠義望風附﹐襄鄧荊湖唾手寧。朱仙鎭上馬如虎﹐百戰經營心獨苦。賜環竟壞回天功﹐捲旆歸來臥樞府。錢塘宮殿春風輕﹐嬌兒安晏醉未醒。徒令功臣三十六﹐舞女歌兒樂太平。虎頭將軍面如鐵﹐義膽忠肝向誰說﹗只將和議兩封書﹐往拭先皇目中血。將軍將軍通軍術﹐君命不受未爲失﹔大夫出疆事從權﹐鐵馬長驅功可必﹔功成解甲面丹墀﹐拜表謝罪死不遲。惜哉忠義重山嶽﹐智不及此良可悲。嗚呼﹗肆讒言﹐加毒手﹐申王心﹐循王口﹐蘄王湖上乘驢走。五國城頭帝鬼啼﹐胡兒相酹平安酒﹗

玉笥集﹕劉釪序﹕余嘗於精忠錄閱先輩張思廉所作詩歌﹐其詞气抑揚感激﹐所以爲王自處而表其忠烈者﹐曲盡無遺。

○二月八日遊皇城西華門外觀嘉拏弟走馬歌

春風壓城紫燕飛﹐繡鞍寶勒生光輝。軟沙靑艸平似鏡﹐花雨滿巾風滿衣。潛蛟雙綰玉抱肚﹐朱鬣分光散紅霧。金龍五爪蟠彩袍﹐滿背眞珠撒秋露。生猨俊健雙臂長﹐左腳蹋鐙右蹴韁。銅鐃四扇遶十指﹐玉聲珠碎金瑯璫。黃蛇下飲電掣地﹐錦鷹打兔起復墜。袖回突兀鞍面空﹐銀甕駝囊兩邊縋。西宮彩樓髙插天﹐鳳凰繚繞排神仙。玉皇拍闌誤一笑﹐不覺四蹄如迸煙。神駒長鳴背凝血﹐郎君轉面醉眼纈。天恩翦下五色云﹐打鼓歸來汗如雪。

玉笥集﹕原評﹕嘔出錦心﹐可與桃花爭奇﹐決非驢上詩人語也。

○戲贈乍浦稅使歌

去年四月雨如竹﹐錢幣不行百姓哭。故人走馬初上官﹐日日誅求徵稅足。今年四月雨如箭﹐海賊東來船著岸。土兵東走百姓空﹐商徵不成官吏散。故人本是西河夫﹐殺賊得官心气粗。如何臨難乃無勇﹐不敢東向鳴桑弧。君不見彭城劉寄奴﹐長刀獨戰今非無﹗

玉笥集﹕原評﹐詞气豪宕﹐可以激立頹靡。

○酬海藏主紙扇歌

海一漚﹐气骨有似生驊驑。凡韁俗絡羈不得﹐西望八駿瑤池遊。終焉不遂志﹐屏棄妻子﹐祝發爲比丘。遨遊名山川﹐腳趼不肯休。誓絕俗士交﹐有語常不酬。西來貽我白紙扇﹐瀟灑不畫三湘秋。雙石相對峙﹐不壓長江流﹔上有秀發翁﹐踞坐披羊裘﹔手垂獨繭絲﹐下掛直鐵鉤﹐其意不在鱔與鰍﹔涼風從西來﹐短髮吹颼颼。故人位九五﹐駕六龍﹐垂冕旒。諫議亦好官﹐視若囹圄囚。作書罵丞相﹐傲气淩公侯。天星徹夜鬧﹐帝座疑有憂。胡爲太史公﹐仰觀勞心眸。偶然共臥伸一足﹐誤壓天子腹﹐奚足尢﹗飄然納爵去﹐天子不可畱。淸灘七里水如玉﹐上縛艸廬下艤舟。有時耕白雲﹐鞭靑牛﹐何庸圖像南宮樓。我今把釣釣臺去﹐海漚此意知我否﹖海漚此意知我否﹖

玉笥集﹕原評﹕此篇亦似生馬悍气﹐不可羈也。知此僧不凡。

○槎洲歌

明珠洲水西行九萬七千里﹐上直箕尾通銀河。洲中之地三萬六千頃﹐下有登天貫月槎。洲旁瑤艸白似雪﹐瓊林大樹髙可五百尺﹐樛枝的礫璚瑰葩。人間百世始一日﹐何有寒暑歲序白兔隨朱鴉。家雞曉啼﹐朝陽九苞鳳﹐家犬晝戲﹐於闐獅子五色石盤拏。雪龍切鱠色奪日﹐月露注酒光燦霞。白石髓﹐靑胡麻﹐王母蟠桃七顆碧玉斗﹐安期大棗五尺靑銅瓜。明星之精﹐化作老仙降槎上﹐手揮白鸞尾﹐身坐白鹿車。長髮晞綠水﹐童臉浮丹砂。西方康胡跪進酒﹐南極丈人來獻花。蓬萊散仙遺以照書杖﹐大瀛海伯貢以黃茅芽。明星翁﹐壽何遐﹐樂無加。時呼鐵崖老仙友﹐西渡弱水逾流沙。杖拄靑螣蛇﹐橋踏金蝦蟆。五城十二樓﹐到處皆爲家。淋漓宮錦袍﹐倒著靑綸紗。桑田東海不足較﹐麻姑三見何庸誇。明星翁﹐樂無極﹐壽無涯。吹笙駕鶴一去五千載﹐歸來重醉槎頭槎。

玉笥集﹕原評﹕此又於賀體離而去之﹐掉辭拏韻﹐所謂橫絕飆起者。

○橘洲行

太湖之水分三支﹐注爲長泖東去無已時。泖灣之口有大橘﹐一樹盤盤蔭門楣﹐裏鄰呼爲橘洲眾所知。洲之上﹐橘之下﹐矮屋六七間皆茅茨﹐孝子萬生三世以來皆居之。生衣無綾錦華﹐食無肉作糜。讀書談道﹐操履步步以古哲自礪﹐不肯苟爲。堂有老親白髮垂﹐必須甘旨備二膳﹐家貧不常得﹐十年客寄爲人訓其兒﹐所得金悉以爲奉母資。母病下痢﹐不能自潔﹐生卽棄業歸。取中裙﹐湔溲穢﹐手奉虎子﹐晝夜伺母﹐不使牀席沾淋漓。母有女﹐贅狼壻﹐不識孝義惟務利﹐日思剝取生家資﹐甚至湯藥之費亦來掊克﹐生卽與之無吝詞﹐惟恐致鬭傷母慈﹐使母不得瘥﹐以陷終天無窮悲。卒能護持母病無恙﹐以終天年之壽期。噫吁嚱﹗橘洲之水淸且漪﹐橘洲之橘碩且飴。飲洲之水﹐食洲之橘﹐誰無父母思。嗟哉萬生﹐孝義今古稀﹗我詩直欲追韓奇。

玉笥集﹕原評﹕此篇步驟全是老韓﹐想見萬孝子不在董南下也。

○縛虎行

白門樓下兵合圍﹐白門樓上虎伏威。戟尖不掉丈二尾【戟尖「尖」原作「夫」﹐據歸田詩話卷下﹑玉笥集﹝粵雅堂叢書本﹞卷一攺。】﹐袍花已脫斑斕衣。捽虎腦﹐截虎爪﹐眼中視虎如貓小﹔猛跳不越當塗髙﹐血吻空腥千里艸。養虎肉不飽﹐虎饑能噬人﹔縛虎繩不急﹐繩寬虎無親。座中叵測劉將軍﹐不縱猛虎食漢賊﹐反殺猛虎生賊臣﹐食原食卓何足嗔﹗

歸田詩話﹕張思廉作縛虎行雲云。記當時事﹐調笑可誦。思廉有詠史樂府一編﹐皆用此體。

○太眞明皇並笛圖

黑奴弦索花奴鼓﹐譂奴撫掌閹奴舞。阿環自品玉玲瓏﹐禦手夷猶親按譜。風生龍爪玉星香﹐露濕櫻唇金縷長。莫倚花深人不見﹐李謩側足傍宮墻。

案﹕此詩見鐵崖集﹐其前尙有十六句﹐截去較勝。

◆陳秀民

秀民字庶子﹐溫州人。一云嘉興人。張氏時爲參軍﹐有寄情集。

寄紹興呂左丞

○寄紹興呂左丞

後來江左英賢傳﹐又是淮南保相家【淮南「南」﹐輟耕錄卷二十七作「西」。】。見說錦袍酣戰罷﹐不驚越女采荷花。

輟耕錄﹕張氏據有平江﹐部將呂珍守越﹐參軍陳庶子﹑饒介之在左右。一日﹐陳賦此詩﹐饒染翰題扇以寄呂﹐詞翰雙絕。呂倩人誦罷﹐大怒曰「我爲主人血戰守封疆﹐豈愛一女子不忍驚乎﹗見則必殺之。」

◆陳基

基字敬初﹐臨海人。受業於黃溍﹐從至京師﹐授經筵檢討。有夷白齋集。

續吳先賢贊﹕張士誠受元太尉﹐以基參府事。及其謀自王也﹐乃獨諫止之﹐謂當且需時者。遂命以內史領學士院﹐凡軍旅文符書檄悉委之。士誠無大略﹐不知攻取勢﹐遽晏安﹐徒好文爲故﹐時有命篇﹐諸人與相和歌﹐亦曾無巢幕及燼之慮。及與同覆﹐基旣俘﹐乃蒙宥﹐俾修元史﹐成﹐放還吳﹐卒。

舟中看虞山有感

桂林謠

羣珠碎傷吳帥潘元紹眾妾作

○舟中看虞山有感

一望虞山一悵然﹐楚公曾此將樓船。間關百戰捐軀地﹐慷慨孤忠罵寇年。塡海欲銜精衛石﹐驅狼願假祖龍鞭。至今父老猶垂淚﹐花落春城泣杜鵑。

列朝詩集﹕此詩爲張士徳被擒而作。余別有記﹐甚詳。孤忠罵寇﹐亦指斥之詞也。

○桂林謠

廣寒宮前秋色老﹐桫欏子結虯枝杪。剛風吹顫玉蟾蜍﹐丹枝經霜香似掃。雪■﹝夋兔﹞持杵敲丁東﹐驚落璸璣銀闕空。羿妻孀居不遑惜﹐蚌胎撒下塵寰中。

拜經樓詩話﹕世傳天竺中秋夕往往有月中桂子飄落﹐惟至正壬辰﹐落在九月十五夜半。陳敬初爲賦桂林謠云云。

○羣珠碎傷吳帥潘元紹眾妾作

繡紋剌綺春纖長﹐蘭膏鬌鬢瓊肌香。芳年艷質媚花月﹐三三兩兩紅鴛鴦。翠靴踏雲云帖妥﹐海棠露濕臙脂朵。冶情紛作蝶戀春﹐新曲從翻玉連瑣。畫堂銀燭天沈沈﹐揚眉一笑輕千金﹐明珠買得綠珠心。欲揮魚腸掃妖彗﹐主君勿疑心似醉﹐一宵痛擊羣珠碎。門前鐵騎嘶寒風﹐奇勛解使歸元戎。

元明事類鈔﹕元陳基集﹕吳帥潘元紹七妾皆靑年絕色﹐善纂組歌詞。因潘出軍﹐恐致疑﹐皆雉經﹐爲作羣珠碎詩。楊愼集﹕七姬之死﹐蓋潘逼焉。平安則獶雜子女而漁聚之﹐一旦有變﹐恐樂他人之少年而雉經之﹐潘之惡甚矣。

◆卞元亨

絕句

○絕句

牡丹曾是手親栽﹐十度春風九不開。多少繁華零落盡﹐一枝猶待主人來。

茶余客話﹕卞元亨元從張士誠【元從茶余客話﹝光緒刊本﹞卷二十一作「於元末時從」﹐較勝。】﹐屢諫不聽﹐歸隱海濱。明太祖平吳后﹐屢徵不出﹐作詩有「恐使田橫客笑人」句。明祖怒﹐遣戍遼陽。將行﹐以酒酹牡丹曰「待我南還花再開。」自是花果不開。妾棲息園中﹐朝夕對花祝云﹕主人有還信﹐當再開花。如是十年﹐花忽大放﹐元亨果遇赦還。復作詩云云。

◆方行

行字明敏﹐黃巖人﹐谷珍子。有東軒集。

詩談﹕黃巖方行﹑寧海許繼皆鐵中錚錚者。

句

○句

采窮江海無靈藥﹐歸到驪山有刼灰。【登秦住山】

藝苑巵言﹕參之貞元﹑長慶亦無愧色。

◆劉仁本

仁本字徳元﹐天臺人。元末進士﹐官江浙行省左右司郎中﹐佐方谷眞謀議。有羽庭詩稿。

續蘭亭會補參軍劉密詩

○續蘭亭會補參軍劉密詩【並序】

庚子春﹐仁本治師會稽之餘姚﹐乃相龍泉之左麓州署之後山﹐得神禹祕圖之處。水出巖罅﹐瀦爲方沼﹐疏爲流泉﹐卉木叢茂﹐行列紫薇﹐間以竹篁﹐彷佛乎蘭亭景狀。因作雩詠亭以表之﹐合甌越來會之士得四十二人﹐同修褉事﹐取晉人蘭亭會圖詩缺不足者﹐各占其次﹐補四五言各一首﹐因曰「續蘭亭會」云。

陽春沐膏澤﹐艸木生微暄。靈圖發幽祕﹐感此禹迹存。衣冠繼芳集﹐臨流引淸樽。性情聊自適﹐理亂復奚言。

列朝詩集﹕至正庚子﹐仁本治師會稽之餘姚州﹐作雩詠亭於龍泉左麓﹐彷佛蘭亭景物。集名士趙俶﹑謝理﹑朱右﹑天臺僧白雲以下四十二人﹐修褉賦詩﹐仁本自爲之序焉。

◆謝理

理字��﹐南陽人。官都事。

續蘭亭會補侍郎謝瑰詩二首

○續蘭亭會補侍郎謝瑰詩二首

東溫散晴旭﹐灌水浮嘉陰。良辰事修禊﹐我友欣盍簪。方池注淸流﹐可以濯煩襟。一觴復一詠﹐暢情忘古今。

◆王霖

霖字叔雨﹐括蒼人。官江浙行省樞密院都事。

續蘭亭會補王獻之詩二首

○續蘭亭會補王獻之詩二首

華發宴餘春﹐微風宿雲散。蘭臯野气芳﹐桐岡日初旦。羣賢集崇丘﹐臨流水光渙。酌酒淸湍曲﹐俯泉嘅長嘆。

◆諸絅

絅字��﹐��人。官蕭山教諭。

續蘭亭會補府曹勞夷詩二首

○續蘭亭會補府曹勞夷詩二首

叢木翳林薄﹐構亭俯澗濱。旭日散晴彩﹐光風媚芳春。臨流轉輕觴﹐於以樂嘉賓。詠歌意自適﹐酣暢趣益眞。玆遊惇所尙﹐庶足酬令辰。

◆徐昭文

昭文字秀章。上虞人。官平江儒學學正。

續蘭亭會補府主簿後綿詩二首

○續蘭亭會補府主簿後綿詩二首

玆辰天气佳﹐駕言寫我憂。衣冠盛良會﹐祓禊俯長流。川容澹疏雨﹐樹色翳崇丘。淸風接千載﹐復此逍遙遊。

◆鄭彜

彜字符秉﹐余姚人。

續蘭亭會補山陰令虞國詩二首

○續蘭亭會補山陰令虞國詩二首

夙駕稅幽麓﹐泛醴循流瀾。芳蕤被巖瀨﹐葩萼耀林端。靡靡時運近﹐期焉撫岏巑。主欣遠賓集﹐陶然有餘歡。

◆張溥

溥字��﹐余姚人。官嘉興路經歷。

續蘭亭會補鎭國大將軍掾卞迪詩二首

○續蘭亭會補鎭國大將軍掾卞迪詩二首

玆辰暮春初﹐散策臨泉石。云渠引微波﹐浮觴薄前席。伊人旣已去﹐古今同一適。睠玆修禊地﹐遙岑澹空碧。

靜志居詩話﹕左司結續蘭亭會﹐與者四十二人﹐今名氏未能悉考。詩僅存者﹐左司而外﹐都事謝理補晉侍郎謝瑰﹐鄕貢進士趙俶補參軍孔盛﹐蕭山主簿朱右補余杭令謝滕﹐帥府都事王霖補王獻之﹐蕭山教諭諸絅補府曹勞夷﹐平江儒學正徐昭文補府主簿後綿﹐祕圖隱者鄭彜補山陰令虞國﹐嘉興路經歷張溥補鎭國大將軍掾卞迪﹐天臺僧自悅補任城呂系﹐四明僧如阜補任城令呂本﹐東山僧福報補彭城曹諲﹐詩皆醇雅﹐絕類晉人。事在至正庚子後九年﹐始建元洪武﹐諸君惟俶及右仕明。

案﹕以上七人詩﹐皆二首錄一。

◆吳徹

徹字文通﹐崇仁人。

西山夜雨

○西山夜雨

莫厭西山夜雨多﹐也應添起洞庭波。東風肯與周郎便﹐直上金陵奏凱歌。

明詩綜﹕爲陳友諒用事。嘗偵太祖軍被獲﹐命詠百馬圖﹐黥其面目爲詭譎秀才。又賦西山夜雨云雲。

●元詩紀事卷二十九【寇賊】

侯官陳衍輯

芝麻李

西昌寇

◆芝麻李

平湖錄﹕蕭縣人李二﹐號芝麻李﹐以燒香聚眾﹐與其黨趙君用﹑彭早住起淮安﹐攻陷徐州。元兵破徐州﹐芝麻李遁﹐趙君用﹑彭早住走濠州。

庚申外史﹕芝麻李者﹐邳州人也。值歲饑﹐其家惟有芝麻一倉﹐盡以賑人﹐故得此名。

庚申外史﹕脫脫平徐州﹐以得芝麻李奏功。旣而陰構朝旨﹐令班師﹐使者六七返﹐帝始令月怯察兒代之。月餘﹐始獲芝麻李﹐械送京師。脫脫密令就雄州殺之。

案﹕據此﹐疑芝麻李始終未眞獲。

題畱連亭

○題畱連亭

憶昔曾爲海上豪﹐臙脂馬上赤連刀。此地斬分陳總管﹐彼時斫斷莫軍曹。固知今日由天定﹐方信當年漫自勞。英雄每每無常在﹐戰袍著盡又方袍。

壠起雜事﹕芝麻李之遁也﹐髠發爲頭陀僧。及天下旣定﹐遊徐之永固河。河上有畱連亭﹐李徘徊久之﹐乃題一筆云云。三嘆投筆而出。乃有翁方且以舟艤岸﹐見李發嘆﹐問其故﹐李泣下謂曰「我卽蕭縣李二也。」此翁亦流淚不止﹐自陳其由﹐所謂湘鄕賊鄧文元也﹐避難詭姓名﹐作渡於此。二人沽村酒酌之﹐話昔日之彊梁﹐傷今日之狼狽﹐聞者爲之感嘆。

◆西昌寇

口占詩

○口占詩

頭戴血淋漓﹐負母沿街走。遇我慈悲人﹐與汝一杯酒。我亦有家兒﹐雪色同冰藕。亦欲如汝賢﹐未知天從否﹖

江西通誌云﹕鄧學詩字崇雅﹐泰和人。元季﹐寇入西昌﹐學詩負母劉以逃﹐塗遇寇﹐斮之幾死。繼有寇至﹐見老母哭其旁﹐憫之﹐與以善藥傅創﹐又解衣覆之﹐久乃蘇。最後復遇渠寇﹐知其儒者﹐哀之﹐口占一詩云云﹐命和。學詩應聲和云「鐵馬從西來﹐滿城盡驚走。我母年七十﹐兩足如醉酒。白刃加我身﹐一命懸絲藕。感君不殺恩﹐未知能報否﹖」寇喜釋之。

●元詩紀事卷三十【金遺老】

侯官陳衍輯

元好問

白君舉

楊弘道

李俊民

段克己

◆元好問

好問字裕之﹐太原秀容人。金興定三年登進士第﹐官至翰林知制誥。金亡不仕。世稱遺山先生﹐有遺山集。

郝文忠集﹕先生當徳陵之末﹐獨以詩鳴﹐上薄風﹑騷﹐中規李﹑杜﹐粹然一出於正。天才淸贍﹐邃婉髙古﹐沈鬱太和﹐力出意外。巧縟而不見斧鑿﹐新麗而絕去浮靡﹐造微而神采粲發。雜弄金碧﹐糅飾丹素﹐奇芬異秀﹐洞蕩心魄。看花把酒﹐歌謠跌宕﹐挾幽並之气﹐髙視一世。以五言雅爲正﹐出奇於長句雜言﹐至五千五百餘篇。爲古樂府不用古題﹐特出新意以寫怨思者﹐又百篇。用今題爲樂府﹐揄揚新聲者﹐又數十百篇。

余謙遺山集序﹕崔立之變﹐駢首死難者不可勝紀﹐遺山巋然獨存。金亡﹐晦道林莽﹐日課一詩﹐寒暑不易。

遺山集﹕初余學詩﹐以數十條自警﹕毋怨懟﹐毋謔浪﹐毋傲狠﹐毋崖異﹐毋狡訐﹐毋媕阿﹐毋附會﹐毋籠絡﹐毋衍粥﹐毋矯飾﹐毋爲堅白辧﹐毋爲聖賢顚﹐毋爲妾婦妬﹐毋爲仇敵謗傷﹐毋爲聾俗哄傳﹐毋爲瞽師皮相﹐毋爲黥卒醉橫﹐毋爲黠兒白撚﹐毋爲田舍翁木彊﹐毋爲法家醜詆﹐毋爲牙郎轉販﹐毋爲市倡恩怨﹐毋爲琵琶娘返魂韻詞﹐毋爲村夫子兔園冊﹐毋爲算沙僧困義學﹐毋爲稠梗治禁詞﹐毋爲天地一我﹑古今一我﹐毋爲薄惡所移﹐毋爲正人端士所不道。

庶齋老學叢談﹕張橘軒與元遺山爲斯文骨肉﹐張云「富貴倘來良有命﹐才名如此豈長貧。」元攺「倘來」爲「逼人」﹐「此」爲「子」。又云「半篙溪水夜來雨﹐一樹早梅何處春。」元曰「佳則佳矣﹐而有未安。旣曰『一樹』﹐烏得爲『何處』﹖不如通作一句﹐攺『一樹』爲『幾點』。」壬辰北渡﹐寄遺山詩﹕「萬里相逢眞是夢﹐百年垂老更何鄕。」元攺「裏」爲「死」﹐「垂」爲「歸」。如光弼臨軍﹐旗幟不易﹐一號令之﹐而百倍精采。

堯山堂外紀﹕壬辰北渡﹐順天毛正卿﹑楊徳秀﹐祈仙寺中﹐蘇晉降筆﹐寫詩數十首。一詩有「百僞無一眞﹐中有羲黃醇」之句。餘詩除「酒裏神仙我」五言外﹐多不成語。二人初不知晉爲何代人﹐詩爲何人作﹐以語元遺山。遺山曰「餘二十六七時﹐有詩曰﹕『西郊一畝宅﹐閉門秋艸深。牀頭有新釀﹐意愜成孤斟。舉杯謝明月﹐蓬蓽肯相臨。願將萬古色﹐照我萬古心。』又﹕『去古日已遠﹐百僞無一眞。獨余酒鄕地﹐中有羲黃醇。聖教難爲功﹐乃見酒力神。誰能釀滄海﹐盡醉區中民。』今晉所批﹐乃有此十字﹐晉豈余前身邪﹖將近時鬼物之不昧者﹐記餘詩托名於晉﹐以自神也﹖晉旣以餘詩爲渠所作﹐余亦就『酒裏神仙我』五言取償於晉。」因作樂府曰「繡佛長齋﹐枉伴蒲團過。酒壚橫臥﹐一蹴虛空破。頗笑張顚﹐自謂無人和。還知麼﹖醉鄕天大﹐少个神仙我。」

箕山

元魯縣琴臺

芳華怨

贈別孫徳謙

送李參軍

論詩三十首

俳體雪香亭雜詠十五首

鄕郡雜詩五首

論詩三首

遊天壇雜詩

徵人怨

塞上曲

梁園春五首

宛丘嘆

密公寶章小集

淮右

秋夜

李仲華湍流髙樹圖

記夢

初挈家還讀書山雜詩

姨母隴西君諱日作

題張彥寶陵川西溪圖

汾亭古意圖

寄楊弟正卿

句

句

句

○箕山

幽林轉陰崖﹐鳥道人迹絕。許君棲隱處﹐惟有太古雪。人間黃屋貴﹐物外祗自潔。尙厭一瓢喧﹐重負寧所屑。降衷均義稟﹐汨利忘智決。得隴又望蜀﹐有齊安用薛。干戈幾蠻觸﹐宇宙日流血。魯連蹈東海﹐夷叔采薇蕨。至今陽城山﹐衡華兩丘垤。古人不可作﹐百念肺肝熱。浩歌北風前﹐悠悠送孤月。

○元魯縣琴臺

荒城艸木合﹐破屋風雨侵。千年一琴臺﹐睠焉涕盈襟。遺愛食縣社﹐公寧不堪任。此臺卽甘棠﹐忍使無餘陰﹖旁捨髙以華﹐大豪日捐金。蒼云玄武暮﹐鬼物憑陰岑。尙徳抑玄虛﹐墜典誰當尋。我興薦寒泉﹐百拜公來臨。公來不能知﹐落日下饑禽。懷哉空山裏﹐鶴飛猿與吟。當年於蒍歌﹐補衮一何深。承平示得意﹐獨能正哇淫。君相此一時﹐又復悟良箴。諛臣坐廢黜﹐盍亦起幽沈。蒲輪竟頹轂﹐香艸空深林。寂寞授書室﹐孤甥舉遺衾。生平諒已然﹐薄俗矧來今。千山爲公臺﹐萬籟爲公琴。夔曠不並世﹐月露爲知音。人間蹄涔耳﹐已矣非公心。【元道州文編以元魯山爲元魯縣。又﹐臺今爲玄武祠﹐故及之。】

郝文忠集﹕業成﹐下太行﹐渡大河﹐爲箕山﹑琴臺等詩。趙禮部見之﹐以爲少陵以來無此作也﹐以書招之。於是名震京師﹐目爲「元才子」。

○芳華怨

娃兒十八嬌可憐﹐亭亭裊裊春風前。天上仙人玉爲骨﹐人間畫工畫不出。小小油壁車﹐軋軋出東華﹐金縷盤雙帶﹐云裙接鴈沙。一片朝云不成雨﹐被風吹去落誰家﹖少年豈無恩澤侯﹐金鞍繡帽亦風流。不然典取驌驦裘﹐四壁相如堪白頭。金穀樓臺悄無主﹐燕子不來花著雨。只知環佩作離聲﹐誰向琵琶得私語。無情鸂鶒翡翠兒﹐有情蜂雄蛺蝶雌。勸君滿酌金屈卮﹐明日無情空折枝【按﹕此詩系錄自遺山先生文集﹝四部叢刊影明本﹞卷六﹐歸潛誌所引異文甚多﹐如「金縷」以下三句﹐歸潛誌引作「繡帶盤綾結﹐云裙蹋雁沙。嬌云一片不成雨」。】。

歸潛誌﹕元裕之﹑李長源同鄕裏﹐各有詩名﹐由其不相下﹐頗不相成。李好憤怒﹐元嘗云「長源有憤擊經。」元好滑稽﹐李輒以詩譏罵﹐元無如之何。元嘗權國史院編修官﹐時末帝召故駙馬都尉僕散阿海女子入宮﹐俄以人言其罪﹐又蒙放出。元因賦金穀怨樂府。李見之﹐作代金穀佳人答一篇﹐以拒焉。一時士人﹐傳以爲笑談。元詩云云。

○贈別孫徳謙

津橋垂楊雪花白﹐挽斷靑衫苦畱客。西湖一雨春意濃﹐絕似銅駝洛陽陌。湖亭轟醉臥春風﹐到手金杯不放空。鵲山一帶傷心碧﹐羨殺孫郎馬首東。

庶齋老學叢談﹕張寓軒相公少年與孫徳謙於東平嚴侯府從元遺山讀書﹐其歸也﹐命二子送行。及別﹐求詩﹐以「東平」二字爲韻。孫得詩云云。公得詩云「汝伯年年發如漆﹐看渠著腳與云平。」孫竟不永年。或者謂徳謙詩有「殺孫郎」語﹐不祥如此﹐則詩果有讖乎﹖

○送李參軍

五日過居庸﹐十日渡桑幹。受降城北幾千里﹐出塞入塞沙漫漫。古來丈夫淚﹐不灑別離間﹔今朝送君行﹐淸淚畱餘潸。生女莫作王明君﹐一去紫臺空佩環。生男莫作班定遠﹐萬里馳書望玉關。我知驥子墜地無齊燕﹐我知鴻鵠意气靑雲端。艸間尺鷃亦自樂﹐扶搖直上何勞摶﹗一衣敝縕袍﹐一飽苜蓿盤。歲時壽翁媼﹐團欒有餘歡。就令一朝便得八州督﹐爭似彩衣起舞春斕斑。去年洛陽人﹐今年指天山。地遠馬韉破﹐霜重貂裘寒。朔風浩浩來﹐客子慘在顏。扼胡嶺上一回首﹐未必君心如石頑。君不見﹐桓山烏﹐乳哺不得須臾閒﹐眾雛一朝散﹐孤雌回顏聲悲酸。寒雁來時八九月﹐白頭阿母望君還﹗

歸田詩話﹕予適保安﹐周府教授滕碩亦以事累繼至﹐見予每誦元遺山送李參軍赴塞上長篇﹐謂舊讀此詩﹐備悉塞垣之苦﹐豈料今日親涉此境。予愛其詩﹐因請詳讀而備錄之。

○論詩三十首

一語天然萬古新﹐豪華落盡見眞淳。南窗白日羲皇上﹐未害淵明是晉人。【柳子厚﹐唐之謝靈運﹔陶淵明﹐晉之白樂天。】

定宇先生文集﹕答問﹕問﹕「元裕之云﹕柳子厚﹐唐之謝康樂﹔陶元亮﹐晉之白樂天。此說如何﹖」答曰「謝康樂以放曠不檢束遭禍﹐柳子厚陷伾文之黨亦卒貶死﹐以之並說﹐亦自頗是。陶元亮忠義曠達﹐優遊樂易﹐以白樂天比之﹐亦似﹐但優遊樂易相似﹐而論其至到處﹐則樂天不能及淵明也。」

望帝春心托杜鵑﹐佳人錦瑟思華年。詩家總愛西昆好﹐只恨無人作鄭箋。

牧庵集﹕嘗疑遺山論詩於西昆有「無人作鄭箋」之恨﹐漫不知何說﹐心竊異之。後聞髙吏部談遺山誦義山錦瑟中四偶句﹐以爲寓意於適怨淸和﹐始知謂鄭箋者﹐殆是事也。

東野窮愁死不休﹐髙天厚地一詩囚。江山萬古潮陽筆﹐合在元龍百尺樓。

歸田詩話﹕「東野」云云。推尊退之而鄙薄東野至矣。東坡亦有「未足當韓豪」之句。又云「我厭孟郊詩﹐復作孟郊語。」

窘步相仍死不前﹐唱酬無復見前賢。縱橫自有淩雲筆﹐俯仰隨人亦可憐。

南濠詩話﹕東坡云「詩須有爲而作。」山谷云「詩文惟不造空彊作﹐待境而生﹐便自工耳。」予謂今人之詩﹐惟務應酬﹐皆無謂而作者也【皆無謂而作者也南濠詩話﹝知不足齋叢書本﹞作「眞無爲而彊作者」。】﹐無怪其語之不工。遺山云云﹐知其病者也。

有情芍藥含春淚﹐無力薔薇臥晚枝。拈出退之山石句﹐始知渠是女郎詩。

中州集﹕王中立傳﹕予嘗從先生學﹐問作詩究竟如何﹐先生舉秦少遊春雨詩「有情」云云。詩非不工﹐若以退之「芭蕉葉大梔子肥」較之﹐則春雨爲婦人語矣。破卻工夫﹐何至學婦人﹗

歸田詩話﹕元遺山論詩三十首﹐內一首云云。初不曉所謂。後見詩文自警一編﹐亦遺山所著﹐謂﹕「有情」二句﹐此秦少遊句也﹐非不工巧﹐然以退之山石句觀之﹐渠乃女郎詩也﹐破卻工夫﹐何至作女郎詩。

○俳體雪香亭雜詠十五首

鑪燻浥浥帶輕陰﹐翠竹髙梧水殿深。去去氈車雪三尺﹐畫羅休縷麝香金。【泥金色如麝香﹐宮中所尙。】

藝林伐山﹕宋徽宗宮人多以麝香色縷金羅爲衣裙﹐元裕之詩﹕「此去穹廬千萬里﹐畫羅休縷麝香金。」

羅綺深宮二十年﹐更持桃李向誰妍﹖人生只合梁園死﹐金水河頭好墓田。

山房隨筆﹕金國南遷﹐浸弱不支﹐又遷睢陽﹐某後不肯播遷﹐寧死於汴。元遺山有詩云云。

東臯雜鈔﹕金國南遷後﹐國浸弱云云﹐見山房隨筆。王阮亭但謂其擬張祜「人生只合揚州死﹐禪智山光好墓田」﹐蓋哀金宮人之被俘虜者耳﹐豈未見此耶﹖

○鄕郡雜詩五首

百年喬木郁蒼蒼﹐耆老風流趙與楊。爲向楡關使君道﹐郡中合有二賢堂。

元朝名臣事略引四賢堂記﹕聶侯珪帥平定﹐聞敬齋李公之名而賢之﹐延至郡捨。會遺山元公還太原﹐過之﹐爲數日畱。因追憶閒閒﹑文獻二老﹐作詩云云。聶侯起謝曰「此珪志也。」方經始而聶侯卒。至元二年﹐到侯天祿繼守是州﹐爲屋數楹﹐置楊﹑趙﹑元﹑李四公像於中以事之。

○論詩三首

暈碧裁紅點綴勻﹐一回拈出一回新。鴛鴦繡了從教看﹐莫把金鍼度與人。

月山詩話﹕元遺山詩喜用古人成語﹐陶﹑杜句尢多。論詩絕句「鴛鴦」云云﹐亦是古句。朱子云「子靜說話﹐常是兩頭明中間暗﹐其所以不說破﹐便是禪﹐所謂『鴛鴦繡出從君看﹐莫把金鍼度與人』﹐他禪家自愛如此。」

○遊天壇雜詩

道民初不忘天臺﹐姓氏分明見密崖。爲問松臺千載鶴﹐白雲何處不歸來﹖

續夷堅志﹕明昌末﹐廬氏山密崖﹐石壁髙峻﹐非人迹所到。忽有題字云﹕道民天臺司馬承禎過。字大如盌﹐墨色光瑩而紫。予過中巖謁白雲先生祠﹐碑載承禎葬松臺。因有詩云云。

仙貓聲在洞中聞﹐憑仗兒童一問君。同向燕家舐丹竈﹐不隨雞犬上靑雲。

續夷堅志﹕天壇中巖有仙貓洞﹐世傳燕眞人丹成﹐雞犬亦升仙﹐而貓獨不去。在洞已數百年﹐遊人至洞前呼仙哥﹐間有應者。王屋令臨漳薛鼎臣呼之而應﹐親爲予言。己亥四月﹐予自陽臺宮將之上方﹐過洞前﹐命兒子叔儀呼之﹐隨呼而應﹐殊淸遠也【淸遠「遠」原作「還」﹐據續夷堅志﹝得月簃叢書本﹞攺。】。因作詩云云。

○徵人怨

瀚海風煙掃易空﹐玉關歸路幾時東。塞垣可是秋寒早﹐一夜淸霜入鏡中。

○塞上曲

平沙細艸散羊牛﹐幾簇徵人在戍樓。忽見隴頭新雁過﹐一時回首望南州。

○梁園春五首【車駕遷汴京後作。】

軍從南去三回勝﹐雪自冬來二尺彊。今歲長春多樂事﹐內家應舉萬年觴。【長春﹐徳陵誕節名。】

暖入金溝細浪添﹐津橋楊柳綠纖纖。賣花聲動天街遠﹐幾處春風揭繡簾。

上苑春濃晝景閒﹐綠云紅雪擁三山。宮墻不隔東風斷﹐偸送天香到世間。

樓觀沈沈細雨中﹐出墻花木亂靑紅。朱門不解藏春色﹐燕宿鶯啼處處通。

雙鳳簫聲隔彩霞﹐宮鶯催賞玉溪花。誰憐麗澤門邊柳﹐瘦倚東風望翠華。【龍徳宮有玉溪館﹐麗澤﹐燕都西門名。】

詩藪﹕元人絕句﹐莫過虞﹑範諸家。至樂府體絕少﹐惟元好問塞上曲﹑梁園春﹑徵人怨差有唐味。

○宛丘嘆

秦陽陂頭人迹絕﹐荻花茫茫白於雪。當年萬家河朔來﹐盡出牛頭入租帖。蒼髯長官錯料事﹐下考大笑陽城拙。至今三老背腫靑﹐死爲逋懸出膏血【逋懸原作「懸逋」﹐按自注有「大爲逋懸所困」句﹐因據遺山先生文集卷三攺。】。君不見劉君宰葉海內稱﹐饑摩寒撫哀孤惸。碑前千人萬人泣﹐父老夢見如平生。冰霜紈袴渠有策﹐如我碌碌當何成。荒田滿眼人得耕﹐詔書已復三年徵。早晚林間見雞犬﹐一犂春雨麥靑靑。

自注﹕髯李令南陽﹐配流民以牛頭租﹐迫而逃者萬餘家。劉云卿禦史宰葉﹐除逃戶稅三萬斛﹐百姓爲之立碑頌徳。賢不肖用心相遠如此。李之後十年﹐予爲此縣﹐大爲逋懸所困。辛卯七月﹐司農檄予按秦陽陂田【司農遺山先生文集作「農司」﹐似當從。】﹐感而賦詩。李與劉皆家宛丘﹐故以宛丘嘆命篇。

○密公寶章小集

天東長白大寶幢﹐天河發源導三江。有木蔽映山朝陽﹐云誰巢者雛鳳凰。雲間吐气日五色﹐百鳥不敢言文章。名都盤盤魏大梁﹐黃金甲第羅康莊。王家書絕畫亦絕﹐欲與中祕論低昂。密公書院無絲簧﹐窗明幾潔凝幽香。元光以後門鑰廢﹐文士稍得連壺觴。客來喜色浮淸揚﹐典衣置酒餘空箱。生平俊气不易降﹐眼中俗物都茫茫。淵明素琴嵇阮酒﹐妙意所寄誰能量。在昔武元握乾綱﹐扶桑爲弓射八荒。獵取大國如驅羊。民風朴魯資鷙彊﹐文洽未及武克剛。興陵之孫越王子﹐天以人瑞歸明昌。十三執經侍帝傍﹐十八健筆淩阿房。撐腸文字五千卷﹐靈臺架構森鋪張。髙陽苗裔襲眾芳﹐胡不置之貢玉堂。袖中正有活國手﹐地下才得修文郎。悲風蕭蕭吹白楊﹐丘山零落可憐傷。承平故態耿猶在﹐拂拭寶墨生輝光。恰似如庵連榻坐﹐一甌春露澹相忘。

自跋﹕「明昌寶玩」﹑「羣玉中祕」﹐內府圖書印也。越邸有柳公權紫絲鞵﹑歐率更海上﹑楊凝式乞花等帖﹐然獨推元章華佗爲古今絕筆。宋畫譜山水以李成爲第一﹐國朝張太師浩然﹑王內翰子端奉旨品第書畫﹐謂成筆意繁碎﹐有畫史气象﹐次之荊﹑關﹑範﹑許之下。密公識賞超詣﹐亦以此論爲公。郭幹暉雀棘【雀棘「雀」原作「崔」﹐據遺山先生文集卷三攺。】﹐公以爲當在太古無上﹐唐以來諸人﹐筆虛筆實﹐皆非其比﹐故予詩及之。樗軒﹐公自號也。又所居有如庵﹐詩集號如庵小藳。越王諸子﹐惟樗軒貧甚﹐「典衣沽酒」之句﹐蓋實錄云。甲午三月二十有一日﹐爲輔之書於聊城至覺寺之寓居。

○淮右

淮右城池幾處存﹐宋州新事不堪論。輔車漫欲通吳會﹐突騎誰當搗薊門。細水浮花歸別澗﹐斷雲含雨入孤村。空餘韓偓傷時語﹐畱與累臣一斷魂。

全金詩﹕五﹑六全用韓致光語﹐卽於結聯標出﹐自成一體。遺山詩用前人成語極多﹐陶﹑杜句尢甚﹐又未可以此例槪之也。

○秋夜

九死餘生气息存﹐蕭條門巷似荒村。春雷謾說驚坯戶﹐皎日何曾入覆盆。濟水有情添別淚﹐吳云無夢寄歸魂。百年世事兼身事﹐尊酒何人與細論﹖

金詩紀事﹕此詩爲汴京之難言之也。金史文藝傳云﹕天興二年春﹐崔立變。羣小請爲立建功徳碑﹐翟奕以尙書省命召翰林直學士王若虛爲文。若虛自分必死﹐以理諭之﹐奕輩不能奪。乃召太學生劉祁﹑麻革輩赴省﹐元好問﹑張信之諭以立碑事。祁等固辭﹐促迫不已﹐祁卽爲艸定。好問意未愜﹐乃自爲之﹐以示若虛﹐乃共刪定數字。詩中意含蓄未露﹐其痛切言之者﹐則見於集中外家上梁文及郝經辧磨甘露碑詩。

上梁文略云﹕初一軍構亂﹐羣小歸功。刼太學之名流﹐文鄭人之逆節。命由威制﹐佞豈願爲﹖伊誰受賞﹐於我嫁名。果吮癰舐痔之自甘﹐𨿽竄海投山其何恨﹗追韓之騎甫還﹐射羿之弓隨彀。予北渡之初﹐獻書中令君﹐請以一寺觀所費﹐養天下名士。造謗二三﹐亦書中枚舉之類也。

金詩紀事﹕裕之寓書楚材﹐請養天下名士。書中所枚舉者﹐耆舊外﹐時輩共四十九人﹐劉﹑麻之名皆在焉。

陵川集詩有云「勒文誦徳召學士﹐滹南先生副一死。林希更不顧名節﹐兄爲起艸弟親刻。」又﹕「數罇黃封幾斛米﹐賣卻家聲都不計。」又﹕「作詩爲告曹聽翁﹐且莫獨罪元遺山。」

案﹕甘露碑文必遺山推諉劉京叔﹑麻信之起艸﹐而爲之刪定者。郝伯常爲遺山門人﹐但曰「且莫獨罪」﹐可見非遺山一人所爲﹐而固未嘗不與其事。此一語可據以定讞矣。上梁文之「命由威制﹐佞豈願爲」﹐非自甘「吮癰舐痔」等語﹐明系自辧其出於彊逼耳。不然﹐受賞彀弓﹐遺山於京叔﹑信之詆之已不遺力﹐此「威制」數語﹐豈反爲二人訟冤乎﹖金史謂若虛亦共刪定﹐自不足信。其謂遺山不愜祁等所作乃自爲之者﹐亦太過之言也。

○李仲華湍流髙樹圖

小景風流恰入時﹐畱題紙尾竟何辭。不因脫兔投林了﹐何處而今更有詩。

自注﹕癸巳正月之變﹐逆黨中有欲謀害己者﹐賴仲華力爲營護得釋﹐故篇末有及。

○記夢

天上材官老不材﹐從教兀兀走塵埃。夢中望拜通明殿﹐曾見金書兩字來。

自注﹕戊子七月二十四日﹐內鄕往盧氏﹐宿走馬平﹐夜夢拜天帝像﹐遂觀法駕﹐導引畫幄最前負弩三人中﹐有金書小字題「裕之」者﹐夢中不自知其爲予也。

○初挈家還讀書山雜詩

天門筆勢到閒閒﹐相國文章玉筍班。從此晉陽方誌上﹐系舟山是讀書山。

自注﹕系舟﹐先大父讀書之所。閒閒公攺爲元子讀書山。又﹐大參楊公叔玉譔先人墓銘。

○姨母隴西君諱日作

寶鏡煌煌照九州島島﹐埋藏曾及見諸劉。丰城今日無雷煥﹐紫气誰當辧鬥牛﹖

自注﹕陽曲劉氏家大寶鏡能照天地四方﹐以前知休咎﹐其家埋地中﹐人不得見也。明昌泰和中﹐北方兵動﹐渠父子欲卜之。一日﹐先以旃幕障中庭﹐乃扃閉門戶甚嚴﹐及掘鏡出﹐光耀爛然﹐一室盡明﹐如初日之照。鏡中見北來兵騎穰穰無數﹐餘三方都無所覩。因大駭曰「不可﹐不可﹗」卽埋之。姨母時伏牀下﹐得竊窺焉。故予詩及之。

○題張彥寶陵川西溪圖

松林蕭蕭映靈宇﹐爍石流金不知暑。太平散人江表來﹐自訝淸涼造仙府。不到西溪四十年﹐溪光機影想依然。當時膝上王文度﹐五字詩成眾口傳。忽見畫圖疑是夢﹐而今塵土浣華顚。

自跋﹕本「送」字﹐今攺作「浣」字。陵川在太行之巓﹐蓋天壤間淸涼境界也。江淮太平散人題詩東廟﹐自謂已造仙府﹐恨居民不知其樂耳。此縣先君子舊治﹐宴遊西溪﹐僕以童子侍焉。彥寶出此圖求賦詩﹐感今懷昔﹐爲之愴然﹐故篇中有及。癸丑十一月三日題。

○汾亭古意圖

堯氏羲黃去未遠【堯氏羲黃遺山先生文集卷四作「堯民羲皇」。】﹐日作日息天機全。杜侯袖裏姑汾筆﹐辦與南華談窅然。廢興知經幾今昔﹐淳朴別有一山川。白雲亭上秋風客﹐不比仙翁甲子年。

自注﹕元佑以來郭熙﹑明昌泰和間張公佐﹐皆年過八十﹐而以山水擅名。今雲中杜丈莘老與張﹑郭年相若﹐而畫品不下古人。爲侯廣道作汾亭古意橫披﹐灑然有塵外意﹐爲題四韻其後。神仙張果﹐生帝堯甲子年﹐詩家亦傳習用之﹐故末句有及。

○寄楊弟正卿

馬迹車塵漫白頭﹐蒼生初不待君憂。且從少傅論中隱﹐盡要元規擁上流。東閣官梅動詩興﹐洞庭春色入新篘。歸程未覺西庵遠﹐夜夜淸伊繞石樓。

自注﹕正卿西庵以名酒甲洛中﹐嘗賦觀漲詩﹐有「狂瀾竟逐西風落﹐依舊淸伊繞石樓」之句﹐故兼及之。

○句

髙原水出山河攺﹐戰地風來艸木腥。

花啼杜宇歸來血﹐樹掛蒼龍蛻後鱗。

白骨又多兵死鬼﹐靑山原有地行仙。

燕南趙北無金土【金土「金」歸田詩話卷中作「全」﹐似當從。】﹐王后盧前總故人。

神功聖徳三千牘﹐大定明昌五十年。

歸田詩話﹕元遺山在金末﹐親見國家破殘﹐詩多感愴。如雲云﹐皆寓悲愴之意。至「神功」云云﹐不忘前朝之盛﹐亦可念也。

○句

秋風拂羅裳﹐秋水照紅妝。舉頭見郎至﹐低頭采蓮房。

詩藪﹕元裕之他詩不習杜﹐獨五絕學少陵﹐殊可笑。後平湖曲中得四句云云﹐殊有六朝風致﹐余爲刪作五言絕﹐可稱元初第一﹐然亦太白「舉頭見山月」語也。

○句

千山分晚照﹐萬籟入秋風。

雨入秦川黑﹐雲開楚岫靑。

時危頻虎穴﹐路絕更羊腸。

露涼驚夜鶴﹐風細咽秋蟬。

詩藪﹕元五言律可摘者﹐元裕之云云。句格閎整﹐大歷元和間。

又

七重寶樹圍金界﹐十色雯華擁畫梁。

升庵集﹕金國仙人王予可﹐詩多用「雯華」字﹐見中州集元好問詩﹕「剝裂雯華漬月秋。」又﹐寶宮寺云云。雯﹐文也。又石文似云亦曰「雯華」。古三墳書﹕「日云赤曇﹐月云素雯。」

又

英威未覺消沈盡﹐試向舂陵望鬱蔥。

歸潛誌﹕予先子翰林﹐令葉時﹐同郝坊州仲純賦昆陽懷古詩﹐諸公多繼作。元裕之云云。

案﹕「英威」二句﹐遺山集中失載。

◆白君舉

君舉號寓齋﹐隩州人。登金泰和詞賦進士第﹐北渡後卜築於滹陽﹐與元遺山齊名﹐稱元白。

案﹕全金詩作「君舉」﹐失其名。元詩癸集作「白賁字君舉」。然君舉與元遺山友善﹐而中州集白賁下不云字君舉也。

題靖節圖

酬元遺山

句

○題靖節圖

咄哉靈運輩﹐竟坐衣冠辱。誰知五柳家﹐春雨東臯綠。

○酬元遺山

夢裏燻風湛露歌﹐花開漢苑舊經過。拾遺老去靑春暮﹐司馬歸來白髮多。橫槊賦詩吾豈敢﹐短衣扣角夜如何。相逢未盡相思話﹐艸色連雲水碧波。

梧溪集﹕李冶序其詩曰「龍韜雷厲於紛拏之頃﹐玉唾川流於談笑之餘。」逢觀其題靖節圖有云云。風節可槪見矣。並錄酬元公八句云云。弟文舉﹐亦登貞佑進士第﹐馮西巖內翰有「科第聯飛光白傅」之句稱擬云。

○句

欲搜春艸池塘句﹐藥裹關心夢不成。

遺山集﹕李定齋有詩寄白﹐以「因風何惜數行書」爲落句。白酬答云云。余平解之云「金粟岡頭有發僧﹐遙知默坐對龕燈。書郵但覺浮沈久﹐詩卷何緣唱和曾。白日放歌須縱酒﹐淸朝有味見無能。相逢定有池塘句﹐藥裹關心恐未應。」

◆楊弘道

弘道字叔能﹐號素庵﹐淄川人。金末﹐補父蔭不就﹐避亂走襄漢。宋人辟爲唐州司戶﹐不久棄去。年八十餘卒。有小亨集。

幽懷久不寫一首效韓子此日足可惜贈彥深

甘羅廟

空村謠

○幽懷久不寫一首效韓子此日足可惜贈彥深

幽懷久不寫﹐郁紆在中腸。爲君一吐之﹐慷慨纏悲傷。辭直非謗訐﹐辭誇非顚狂。流出肺腑中﹐無意爲文章。兒時捧書卷﹐十日讀一箱。少年弄柔翰﹐開口吐鳳凰。正月號悲風﹐繐帷掛萱堂。先君官汝陰﹐九月飛嚴霜。累累二十口﹐丹旐回南方。【余年十一﹐正月喪母﹐九月喪父﹐哀哉﹗】有叔不讀書﹐但知禽色荒。呼盧畜鷹犬﹐置我遊戲場。珠璧不受污﹐拂拭增耿光。鬱鬱弭南溪﹐絳帳懸郡庠。組繡合尺度﹐道業傳書生。摳衣無幾何﹐叉手一韻成。南溪羅酒饌﹐列坐子侄行。靑綾覆我身﹐醉臥家人傍。雲間陸士龍﹐秋試獨騰驤。【南溪先生之弟庭賢﹐名天瑞﹐嘗爲益都府經義都魁。】明年桂枝春﹐兄弟雙翺翔。半途失明師﹐欲濟無舟航。故人何元理﹐【名中庸。】白日照忠誠。勸我從延賞﹐然後學明經。三年走遼碣﹐險阻實備嘗。鯨翻地軸傾﹐狼狽歸故鄕。鐵馬逐人來﹐蹴踏般溪冰。朔風振屋瓦﹐巷陌屍縱橫。鳴鏑射回雁﹐冰消溪水淸。親朋半凋落﹐殘月依長庚。婉婉兩稚子﹐面黥刀劍瘡。田園幸無恙﹐出郭依農桑。鋤耰干戈裏﹐三稔無積倉。一官調神京﹐妻子不得將。風塵復澒洞﹐齊魯多豺狼。賡歌無家別﹐揮淚哭途窮。李侯藝九畹﹐早播芝蘭香。奇字來無趾﹐側耳屬垣墻。妝鈿翦翠羽﹐隨珥捨明璫。綴緝不憚煩﹐旣成衣無裳。一朝忽變化﹐頭角髙軒昂。男兒可如此﹐陋質傾髙風。庶幾困而學﹐否極承變通。師說無賢鄙﹐事業有專工。苟欲爲貿易﹐入市審鞠躬。恩袍映野艸﹐道與人俱東。負笈遠方來﹐歧路無修長。拂衣叩君門﹐樹屏遮長廊。溫言當八珍﹐令色充壺觴。遠來誠饑渴﹐蔓說辭乞漿。秉心在黑白﹐掉舌談靑黃。臉紅眼尾斜﹐引手摩匡牀。自惟珷玞石﹐不中珪與璋。君家杵臼閒﹐何事舂粃糠。乃知畜奇貨﹐韞櫝方深藏。仕途得快捷方式﹐攺轍歸大商。紛紛輕薄子﹐仁義久已亡。彼非仁義器﹐仁義何可當。夫子靑雲姿﹐儗似令人驚。在我固自存﹐爲君惜淸名。冰雪正凝沍﹐屈指回春陽。皓鶴毛骨輕﹐云靜天蒼蒼。【小亨集】

○甘羅廟

峻阪欲盡長坡迎﹐後山未斷前山橫。甘羅廟下四山合﹐太始鬼物成天成。道傍一峯立突兀﹐瘦木上下攢虎薨。此郎片紙附遷史﹐勛業不足煩題評。尙憐稚齒據髙位﹐因使細人輕晚成。山間一笑爲絕倒﹐多少豎子談功名。

遺山集﹕叔能與余會於京師﹐遂見禮部閒閒公及楊吏部。二公見其幽懷久不寫及甘羅廟詩﹐嘖嘖稱嘆不已。

○空村謠

淒風羊角轉﹐曠野埃塵腥。膏血夜爲火﹐望際光靑熒。頹垣俯積灰﹐破屋仰見星。蓬蒿塞前路﹐瓦礫堆中庭。殺戮余稚老﹐疲羸行欲傾。居空村問汝﹐何以供朝昏﹖气息僅相屬﹐致詞難遽言。往時百餘家﹐今日數人存。頃筐長鑱隨日出﹐樹木有皮艸有根。舂磨沃饑火﹐水土仍君恩。但恨誅求盡地底﹐官吏有時還到門。

中州集﹕張介嘗贈詩人楊叔能﹐末章云「我貧自救如沃焦﹐君來過我亦何聊。爲君欲寫貧士嘆﹐才思殊減荒村謠。」楊初以荒村謠得名﹐故云。

困學齋雜錄﹕任城翟慶之云﹕在東平時﹐�南王子澗問楊叔能之詩於止軒先生﹐先生曰「叔能早年詩名藉甚﹐初入京時﹐如空村謠﹑甘羅廟諸作﹐楊﹑趙諸公極口推許。及自關中還﹐所作澹不可讀。」

◆李俊民

俊民字用章﹐號鶴鳴老人﹐澤州人。金承安中﹐舉進士第一﹐應奉翰林文字。入元﹐召見﹐乞還山﹐卒。賜謚莊靖先生。

寄趙庭幹

贈張仲一

○寄趙庭幹

試將小錄問同年﹐風采依稀墜目前。三十一人今鬼錄﹐與君𨿽在各華顚。

君還攜幼去幽燕﹐我向荒山學種田。千里暮鴻行斷處﹐碧雲容易作愁天。

全金詩﹕先生嘗自書登科記後曰﹕余閱承安庚申登科記﹐三十三人﹐革命後獨與髙平趙楠庭幹二人在。一日﹐邂逅於鄕邑﹐哽咽道舊。壬寅五月﹐庭幹復挈家之燕京。感慨忍淚﹐書五十六字寄之﹐云云。是時蔡州失守已十年矣。故云。

○贈張仲一

丹鳳銜書下九霄﹐山城和气動民謠。久潛龍虎聲相應﹐未戮鯨鯢气尙驕。萬里江山歸一統﹐百年人事見淸朝。天教老眼觀新化﹐白髮那堪不肯饒﹗

中堂事記﹕追謚前經義狀元李俊民爲莊靜先生。先生字用章﹐雘澤人﹐明昌間進士﹐道號鶴鳴老人。在河南時﹐於隱士荊先生傳皇極數學。己未間﹐聖上在潛﹐令張仲一就問禎祥﹐優禮有加。至是﹐先生已歿﹐其言盡徵﹐故有是命﹐以旌其徳學云。初﹐張辭去﹐繼請以蒲輪來起公﹐先生笑不答﹐贈詩以見方來﹐其辭云云。明年正月﹐先生卒於家。

◆段克己

克己字復之﹐河東人。金末以進士貢﹐北渡後﹐與弟成己避地龍門山中廿餘年卒﹐人稱遁庵先生。

虞集河東段氏世徳碑﹕克己﹑成己之幼也﹐禮部尙書趙公秉文識之﹐目之曰「二妙」。

房祺河汾諸老詩集序﹕近代詩人遺山元先生爲之冠【元先生「先」字原脫﹐據河汾諸老集﹝四部叢刊影元寫本﹞補。】。與元老或詩或文數相贈遺者﹐遁庵﹑菊軒﹐有「稷亭二段」之目。

癸卯中秋之夕與諸君會飲山中感時懷舊情見乎辭

○癸卯中秋之夕與諸君會飲山中感時懷舊情見乎辭

少年著意仿中秋﹐手卷珠簾上玉鉤。明月欲上海波闊﹐瑞光萬丈東南浮。樓髙一望八千里﹐翠色一點認瀛洲。桂華徘徊初泛灩﹐冷溢杯盤河漢流。一時賓客盡豪逸﹐擁鼻不作商聲謳。無何陵谷忽遷變﹐殺气黯慘纏九州島島。生民冤血流未盡﹐白骨堆積如山丘。比來幾見中秋月﹐悲風鬼哭聲啾啾。遺黎縱復脫刀幾﹐憂思離散誰與鳩。回思少年事﹐刺促生百憂。良辰不可再﹐尊酒空相對。明月恨更多﹐故使浮雲礙。照見古人多少愁﹐懶與今人照興廢。今人古人俱可憐﹐百年忽忽如流川。三軍鞍馬閒未得﹐鏡中不覺摧朱顏。我欲排云叫閶闔﹐再拜玉皇香案前。不求羽化爲飛仙﹐不願雙持將相權﹐願天早賜太平福﹐年年人月長團圓。

吳澄序﹕其詩如「冤血流未盡﹐白骨如山丘」﹐「四海疲攻戰﹐何當洗甲兵。」蓋陶之達﹑杜之憂兼而有之。

●元詩紀事卷三十一【宋遺老】

侯官陳衍輯

趙復

汪元量

唐玨

林景熙

謝翺

鄭思肖

劉應鳳

周密

錢選

羅椅

劉辰翁

熊禾

梁棟

髙晞遠

牟巘

李玨

魏新之

何鳴鳳

髙鎔

陳傑

林月香

莫侖

錢仲鼎

孫嵩

孫巖

吳龍翰

曹良史

陳普

◆趙復

復字仁甫【按﹕困學齋雜錄云趙復字仁復。】﹐徳安人。太宗時從姚樞北行﹐世祖在潛邸嘗召見﹐不仕終。

牧庵集﹕歲乙未﹐王師徇地漢上。先公得故江漢先生﹐見公戎服而髯﹐不以華人士子遇之。至帳中﹐見陳琴書﹐愕然曰「公亦知事此耶﹖」公爲之一莞。以九族殫殘﹐不欲北。公止共宿。旣覺﹐月色爛然﹐惟寢衣畱故所。公遽鞍馬周號於積屍間﹐行及水裔﹐見已被髮脫履﹐仰天而祝﹐蓋蹈水未入也。公曰「徒死無義﹐可保君而北﹐無他也。」至燕﹐名益大著。

案﹕元文類趙復楊紫陽文集序自稱前鄕貢進士。

寄皇甫庭

自遺

○寄皇甫庭

寄語江南皇甫庭﹐此行無慮隔平生。眼前漫有千行淚﹐水自東流月自明。

○自遺

醉乘鸞馭到仙家﹐彩筆雲箋賦落霞。老去空山秋寂寞﹐自鋤明月種梅花。

困學齋雜錄﹕江漢先生趙復﹐武昌之役﹐始初渡江時寄皇甫庭云云。又自遺云云。人甚稱之。

案﹕次首首句雜錄又作「乘雲曾到玉皇家」。

◆汪元量

元量字大有﹐號水雲﹐錢唐人。有水雲集﹑湖山類稿。

題賜硯

○題賜硯

斧柯片石伴幽閒﹐堪與遺民共號頑。試憶當年承賜事﹐墨痕如淚盡成斑。

攺虫齋筆疏﹕水雲以善琴供奉﹐國亡﹐隨三宮入燕。久之﹐請爲黃冠南歸。藏有賜硯﹐背刻「天錫永寶」四字分書﹐右刻「水雲」二篆字﹐左刻楷書絕句云云。其北徵古詩云「北師有嚴程﹐挽我投燕京。挾此萬卷書﹐明發萬里行。」則硯必並載入燕﹐以詩書授瀛國公皆此硯矣。

◆唐玨

玨字玉潛﹐號菊山﹐會稽人。

冬靑行

○冬靑行

馬箠問髐行﹐南面欲起語。野麕尙屯束﹐何物敢盜取。餘花拾飄蕩﹐白日哀后土。六合忽怪事﹐蛻龍掛茅宇。老天鑑區區﹐千載護風雨。

冬靑花﹐不可折﹐南風吹涼積香雪。遙遙翠蓋萬年枝﹐上有鳳巢下龍穴。君不見﹐犬之年﹐羊之月﹐霹靂一聲天地裂。

輟耕錄﹕歲戊寅﹐有總江南浮屠者楊璉眞伽﹐怙恩橫肆﹐勢焰爍人﹐不可具狀。十二月十有二日﹐帥徒役頓蕭山﹐發趙氏諸陵寢﹐至斷殘支體﹐攖珠襦玉柙【攖珠襦玉柙「攖」﹐輟耕錄卷四作「攫」﹐當從。】﹐焚其胔﹐棄骨艸莽間。時玨年三十二歲﹐聞之痛憤。亟貨其家具﹐得白金百星許﹐執券行貸﹐得白金又百星許。乃具酒醪﹐市羊豕﹐邀裏中少年若干輩﹐狎坐轟飲。酒且酣﹐少年起請曰「君儒者﹐若是﹐將何爲焉﹖」唐慘然具以告﹐願收遺骸共瘞之。眾謝曰「諾。」中一少年曰「發丘中郎將﹐耽耽餓虎﹐事露柰何﹖」唐曰「余固籌矣。今四郊多暴骨﹐取竄以易﹐誰復知之﹖」乃斵文木爲匱﹐復黃絹爲囊﹐各署其表曰某陵某陵﹐分委而散遣之。蕝地以藏﹐爲文而告。詰旦﹐事訖來集﹐出白金羨余以酬﹐戒勿泄。越七日﹐總浮屠下令裒陵骨﹐雜置牛馬枯骼中﹐築一塔壓之﹐名曰鎭南。杭民悲切﹐不忍仰視﹐了不知陵骨之猶存也。禍淫不爽﹐流傳京師﹐上達四聰﹐天怒赫赫﹐飛風雷號令﹐捽首禍者北焉。山陰人始有籍籍傳唐氏者。由是唐之義風﹐震動吳越﹐聲生勢長﹐若胥江掀八月之濤。名𨿽髙﹐困固自若。明年己卯後上元兩日﹐唐出觀燈歸﹐忽坐隕﹐息奄奄﹐若將絕者。良久始蘇﹐曰﹕吾見黃衣吏持文書來告曰「王召君。」導之往﹐觀闕巍峨﹐宮宇靚麗﹐殆非人世間。有一冕旒坐殿上﹐數黃衣貴人逡巡降揖曰「藉君掩骸﹐其有以報。」唐乃升謁﹐造王前。王謂曰「汝受命窶且貧﹐兼無妻若子﹐今忠義動天﹐帝命賜汝伉儷﹐子三人﹐田三頃。」拜謝﹐降出﹐遂覺。罔不知其何也。踰時﹐越有治中袁俊齋至﹐始下車﹐爲子求師。有以唐薦者﹐一見﹐置賓館。一日﹐問曰「吾渡江﹐聞有唐氏瘞宋諸陵骨﹐子豈其宗耶﹖」左右指君曰「此是已。」袁大駭﹐拱手曰「君此舉﹐豫讓不能抗也。」曳之坐﹐北面而納拜焉。禮敬特加﹐情款益篤。叩知家徒四壁﹐惻然嗟矜。語左右曰「唐先生家甚寒﹐吾當料理﹐使有妻有田以給。」左右逢迎﹐爰諏爰度﹐不數月﹐二事俱愜﹐聘婦偶故國之公女﹐負郭食故國之公田﹐所費一一自袁出。人固奇唐之節﹐而又奇唐之遇﹐兩髙之﹐曰「二公眞義士。」爾後獲三丈夫子﹐鼎立頎頎。凡夢中神所許﹐稽其數﹐無一不合。咄咄怪事乃如此。唐葬骨後﹐又於宋常朝殿掘冬靑樹﹐植於所函土堆上﹐有詩云云。

◆林景熙

景熙字徳陽﹐號霽山﹐溫州平陽人。宋咸淳辛未上捨釋褐﹐歷禮部架閣﹐轉從政郎。宋亡﹐庚戌﹐卒於家。

夢中作

讀文山集

○夢中作

珠亡忽震蛟龍睡﹐軒獘寧忘犬馬情。親拾寒瓊出幽艸﹐四山風雨鬼神驚。

一抔自築珠丘土【一抔自築珠丘土遂昌雜錄作「一抔未築珠宮土」。】﹐雙匣親傳竺國經。獨有春風知此意﹐年年杜宇哭冬靑。

昭陵玉匣走天涯﹐金粟堆寒起暮鴉。水到蘭亭轉嗚咽﹐不知眞帖落誰家。

珠鳧玉雁又成埃﹐斑竹臨江首重回。猶憶年時寒食節﹐天家一騎奉香來。

遂昌雜錄﹕當發陵時﹐林景熙故爲丐者﹐背竹籮【竹籮「籮」原作「籬」﹐據遂昌雜錄攺。】﹐挾竹夾﹐遇物夾投籮中。潛鑄金牌系腰間﹐賄西僧求得髙孝兩陵骨﹐貯兩函﹐葬東嘉。故夢中作詩有「雙匣親傳竺國經」之句。

徐沁金華遊錄注云﹕楊璉眞伽發陵事﹐諸書紀載歲月不同。按元史﹕世祖至元二十一年九月丙申﹐以江南總攝楊璉眞伽發宋陵冢所收金銀寶器﹐修天衣寺。又按宋文憲書穆陵遺骼事及丘文莊續資治通鑑皆云﹕至元二十一年甲申﹐僧嗣占﹑妙髙上言﹐欲毀宋會稽諸陵﹐江南總統楊璉眞伽與丞相桑哥表裏爲姦﹐明年乙酉正月﹐奏請如三僧言。蓋其謀始於甲申﹐而成於乙酉﹐與周艸窗密癸辛雜識年月正同。是時會稽唐玉潛玨﹑永嘉林景熙徳陽﹑鄭宗仁朴翁與臯羽咸主王監簿家﹐協謀收掩陵骨﹐故別玉潛作冬靑樹引以紀其事。而景熙答臯羽詩亦有「夜夢繞句越﹐落日冬靑枝」﹐豈非諸公共事之明證乎﹖彭山季本以臯羽引中有「白衣種年星在尾」之句﹐謂與羅雲溪有開唐義士傳歲次戊寅之說相合。善乎彭瑋解之曰「星在尾者﹐寅月也﹐此卽乙酉正月耳。」

宋詩紀事云﹕六陵遺骨﹐癸辛雜識﹑輟耕錄俱云葬蘭亭。若云髙孝兩陵林攜葬東嘉﹐則詩中所雲「水到蘭亭轉嗚咽﹐不知眞帖落誰家」﹐又何謂耶﹖當以周艸窗﹑陶南村所紀爲是﹐而景熙則共事之人也。夢中詩系唐玉潛作﹐云景熙作者非。

案﹕夢中詩明言雙匣﹐自系指髙孝兩骨。當時棄骨艸莽﹐玉潛托諸少年於倉皇急遽中﹐只求收得遺骸﹐豈能於諸陵之骨全無遺漏﹖更何能辧別分明﹖徳暘自僞爲丐者﹐又潛用金牌賄求﹐故能得二陵之骨﹐其餘亦不能盡得﹐可知其事之難。若疑「水到蘭亭」句爲無謂﹐則林所收者自瘞東嘉﹐唐所收者自瘞蘭亭﹐事後必相聞﹐知夢中作詩先及髙孝二陵骨次及諸陵骨﹐不相妨也。若夢中詩爲唐作﹐則雙匣又何謂乎﹖鄭先於陶說﹐較可信﹐南宋書亦詳林事﹐此詩自當屬林。

○讀文山集

黑風夜撼天柱折﹐萬里飛塵九冥竭﹐誰欲扶之兩腕絕。英淚浪浪滿襟血﹐龍庭戈鋋爛如雪﹐孤臣生死早已決。綱常萬古懸日月﹐百年身世輕一發。苦寒尙握蘇武節﹐垂盡猶存杲卿舌﹐膝不可下頭可截。哀鴻上訴天欲裂﹐一編千載虹光發。書生倚劍歌激烈﹐萬壑松聲助幽咽。世間淚灑兒女別﹐大丈夫心一寸鐵。

詩藪﹕謝臯羽歌行﹐𨿽奇邃精工﹐備極人力﹐大槪李長吉錦囊中物耳。林徳暘七言古不多見﹐而合處勁逸雄邁﹐視臯羽不啻過之。如讀文山集云云﹐可謂元初絕唱。

◆謝翺

翺字臯羽﹐福建長溪人﹐徙浦城。文天祥開府延平﹐署咨議參軍﹐有晞發集。

招魂詞

懷鄧牧心

○招魂詞

魂來兮何極﹐魂去兮江水黑﹐化爲朱鳥兮﹐其咮焉食【其咮焉食「其」﹐宋遺民錄卷二任松鄕謝處士傳及胡翰謝翺傳均作「有」﹐似當從。】﹗

任松鄕謝處士傳云﹕臯羽常布衣杖策參人軍事。晚登子陵西臺﹐以竹如意擊石歌招魂之詞云云。歌闋﹐竹石俱碎﹐失聲哭﹐何其情之悲也。

○懷鄧牧心

謝豹花開桑葉齊﹐戴勝芊生艸藥肥﹐九鎖山人歸未歸﹖

鄧牧謝臯羽傳略﹕臯父性耿介﹐不以貧累人。所居產薪若炭﹐率秋暮載至杭易米。卒歲少裕﹐則資遊江海﹐訪前代故實﹐著宋史﹐補詩人無傳者三十餘篇﹐傳近世隱逸數篇。歲甲午﹐與杭人鄧牧相遇會稽﹐結爲方外友。牧因爲言杭大都會﹐文士輩出﹐余知若干人﹐盍往見之。旬日別去。逮牧歸杭﹐君已挈家錢唐江上。問所從遊﹐皆前所聞者﹐其信好學也。乙未秋﹐牧薄遊山水間﹐君病篤﹐望牧不至﹐懷以詩云云。蓋絕筆也。

◆鄭思肖

思肖字憶翁﹐號所南﹐福州連江人。太學上捨應博學宏詞科。宋亡﹐客吳下﹐寄食報國寺以終。

遺民錄﹕所南初名某﹐宋亡乃攺名思肖﹐卽思趙。憶翁與所南﹐皆寓意也。坐臥不北向﹐扁其堂曰本穴世界﹐以「本」之「十」置下文則大宋也。精墨蘭﹐自更祚後爲蘭不畫土﹐根無所憑借。或問其故﹐則云「地爲人奪去﹐汝猶不知耶﹖」

句

○句

此世但除君父外﹐不曾別受一人恩。

禦寒不藉水爲命﹐去國自同金鑄心。

輟耕錄﹕歲時伏臘﹐望南野而再拜乃返﹐人莫識焉。工畫墨蘭﹐不妄與人﹐邑宰求之不得﹐聞先生有田三十畝﹐因脇以賦役取。先生怒曰「頭可斫﹐蘭不可得﹗」過齊子芳之書塾云云。寒菊云云。其忠肝義膽﹐於此可見。

寧可枝頭抱香死﹐不曾吹落北風中。【寒菊

姑蘇志卓行傳】

純是君子﹐絕無小人。深山之中﹐以天爲春。【畫蘭

南宋書﹑圖繪寶鑑】

一國之香﹐一國之殤。懷彼懷王﹐於楚有光。【題畫蘭

寓意編】

◆劉應鳳

應鳳字堯舉﹐號書臺﹐安福人。中宋咸淳丁卯鄕試﹐廷對授僉判。宋亡隱去。

句

○句

天畱仲子繼孤竹﹐誰向西山飯伯夷。

吾汶稿﹕堯舉聞文山再執北行﹐有句云云。問其下句﹐曰「伯夷久不死﹐必有飯之者矣。」

◆周密

密字公謹﹐號艸窗﹐濟南人。流寓吳興﹐居弁山﹐自號弁陽嘯翁。淳佑中﹐爲義烏令。

韓氏慶樂園

爲楊大芳悼亡

○韓氏慶樂園

舊事淒涼尙可尋﹐斷碑閒臥艸深深。淩風閣下槎牙樹﹐當日人疑是水沈。

齊東野語云﹕四朝聞見錄載蜀帥獻韓平原沈香﹐髙五丈﹐立之南園淩風閣下。今慶樂園卽南園也﹐所謂香山尙巍然立於閣前﹐乃枯枿耳﹐初非沈香也。

○爲楊大芳悼亡

帳中蜨化眞成夢﹐鏡裏鸞孤枉斷腸。吹徹玉簫人不見﹐世間難覓返魂香。

癸辛雜識﹕大芳娶謝氏﹐謝亡﹐未殮﹐有蜨大如扇﹐其色紫褐﹐翩翩自帳中徘徊飛集窗戶間﹐終日乃去。

◆錢選

選字舜舉﹐吳興人。宋景定間鄕貢進士。有習懶齋稿。

六研齋筆記﹕至元間﹐吳興有「八駿」之號﹐以子昂爲稱首。俄子昂以薦入朝﹐諸公皆相附得官。錢舜舉獨齟齬不合﹐流連詩畫以老。

題浮玉山居圖

山居圖捲

自題桃花源圖

是日泛舟歸湖濱至夜雪大作旦起賦五言古體一首

○題浮玉山居圖

瞻彼南山岑﹐白雲何翩翩。下有幽棲人﹐嘯歌樂䢐年。叢石映淸泚﹐嘉木澹芳妍。日月無終極﹐陵谷從變遷。神襟軼寥廓﹐興寄揮五弦。塵彯一以絕﹐招隱奚足言。

珊瑚网﹕吳興公早歲得畫法於舜舉﹐舜舉多寫人物花鳥﹐故所圖山水﹐當世罕傳【罕傳原作「傳罕」﹐據珊瑚网﹝適園叢書本﹞名畫題跋卷七乙正。】。此卷蓋其自寫山居﹐景趣旣髙﹐筆墨精妙﹐尢爲合作。詩亦雅麗﹐非近人語。僕以戊子秋七月得於書肆﹐如獲古圖史云。因次韻識歲月於後﹕秋風動巖樹﹐歸鳥何其翩。我思巖中人﹐可以樂忘年。夫君乃詞客﹐畫手故作妍。吳興圖畫藪﹐詎隨時好遷。上巖云積雪﹐下巖水鳴弦。展捲才尺許﹐坐對兩無言。山澤臞者張雨題於開元靜捨之浴鵠灣。

○山居圖捲

山居惟愛靜﹐白日掩柴門。寡合人多忌﹐無求道自尊。鷃鵬俱有意﹐蘭艾不同根。安得蒙莊叟﹐相逢與細論。

珊瑚网﹕此餘年少時詩﹐近畱湖濱寫山居圖﹐追懷舊吟﹐書於卷末。揚子云悔少作﹐隱居乃餘素志﹐何悔之有﹖吳興錢選。

○自題桃花源圖

寡合人多忌﹐無求道自尊。鷃鵬俱有志﹐蘭艾不同根。

萚石齋詩集﹕自注﹕錢舜舉桃花源圖﹐自題句云云。蓋吳興八俊﹐趙王孫被薦入朝﹐諸公皆相附取官爵﹐獨舜舉齟齬不合﹐以終其身。

○是日泛舟歸湖濱至夜雪大作旦起賦五言古體一首

夜來天雨雪﹐萬木同一變。饑鴉覺余起﹐觀覽立須儼。遙山瓊成積﹐平田玉如碾。老夫醒眼看﹐樹樹何其燦。

自跋﹕至元二十九年冬﹐余假弁山佑聖宮一室以避喧。值雪作不已﹐但閉門擁鑪﹐飲酒賦詩而已。聊記數篇﹐附見於此卷。書試馮應科筆亦佳。選重題。

◆羅椅

椅字子遠﹐號磵谷﹐廬陵人。宋寶佑四年登第。

癸辛雜識﹕少年以詩名﹐髙自標致﹐常以詩投後村﹐有「華裾客子袖文過」之句﹐知其爲巨富家子也。壯年畱意功名﹐借徑勇爵﹐捐金結客﹐馳名江湖。時方尙程朱之學﹐於是盡棄舊習而學焉。尊饒雙峯爲師。

瞌睡詩

○瞌睡詩

瞌睡從何來﹖譬若風雨至。曲幾不得憑﹐虛欞那暇寄。譍人眉彊撐﹐伸手扇已墜。徑遊華胥國﹐欲見混沌帝。齁齁自成腔﹐兀兀更有味。息疏疑暫醒﹐气窒還扶醉。兒童欲惱翁﹐搖膝問某字。吻間僅一答﹐言下已復寐。雜然拍手笑﹐欲嗔嗔不遂。何曾參佛祖﹐先會點頭意。何曾逢曲車﹐流涎已沾袂。不省較短長﹐誰能問興替。陰天百怪舞﹐開口輒差異。三百六十日﹐何以長瞌睡。

東南紀聞﹕澗谷羅椅子遠頃由乙科登顯仕﹐廬陵大儒也。江南革命後﹐歸隱故鄕。嘗作瞌睡詩﹐曲盡其妙﹐末意尢有味。云云。

◆劉辰翁

辰翁字會孟﹐號須溪﹐廬陵人。宋景定廷試對策忤賈似道﹐置丙第。以親老﹐請濂溪書院山長。大徳初卒。

勤有堂隨錄﹕劉辰翁其人好怪﹐父喪七年不除。

月詩

蘇李泣別圖

○月詩

霓裳聲裏一攧﹐如今是第幾輪﹖赤壁黃樓都在﹐古今多少愁人。

癸辛雜識﹕劉會孟嘗作月詩﹐六言云云。爲人所訐﹐幾殆。

○蘇李泣別圖

事已矣﹐泣何爲﹖蘇武節﹐李陵詩。噫﹗

輟耕錄﹕痛快嚴峻﹐抑揚感傷。

◆熊禾【一作「鉌」。】

禾字位辛﹐號勿軒﹐又曰退齋﹐建陽人。宋度宗咸淳十年登第﹐授寧武州司戶參軍。入元隱居不仕。

贈筆生

贈琢硯

○贈筆生

東坡詠鼠須﹐山谷歌猩猩。微物豈足道﹐斯文頗關情。片言鈇鉞凜﹐一字華衮榮。化工運方寸﹐亦自芒中生。寄與管城子﹐所托甚非輕。

熊勿軒集﹕原評﹕有鈇鉞華衮之任﹐自不得不托管城子發揮予奪。

○贈琢硯

我聞銅雀瓦﹐只覆嬌屋姝。又聞端溪石﹐亦近貪泉夫。胡爲得貴重﹐置我几案隅。尙恐習气膩﹐解使簡冊污。我有一寸鐵﹐秉心與之俱。永矢磨不燐﹐千載明區區。彼哉瓦與石﹐飄擲付太虛。

熊勿軒集﹕原評﹕先生自矢不燐﹐不與瓦石同碎﹐居然節義。

◆梁棟

棟字隆吉﹐其先湘州人﹐後遷居鎭江。登咸淳四年進士﹐官錢塘仁和尉。宋亡﹐弟柱入茅山從老氏學﹐棟往依焉。乙巳﹐無疾卒。有梁隆吉詩鈔。

四禽言

登大茅峯

○四禽言

脫卻布袴﹐貧家能有幾尺布﹗寒機翦盡無可裁﹐可人不來廉叔度。脫卻布袴。

不如歸去﹐錦宮宮殿迷煙樹。天津橋上兩三聲﹐叫破中原無住處﹗不如歸去。

提葫蘆﹐今年酒賤頻頻沽。眾人皆醉我亦醉﹐哀哉誰問醒三閭﹗提葫蘆。

行不得也哥哥﹐湖南湖北秋水多。九疑山前叫虞舜﹐柰此乾坤無路何﹗行不得也哥哥。

山房隨筆云﹕寓意甚遠﹐諸作不及。

○登大茅峯

杖藜絕頂窮追尋﹐靑山世路爭嶇嵚。碧雲遮斷天外眼﹐春風吹老人間心。大君上天寶劍化﹐小龍入海明珠沈。無人更守玄帝鼎﹐有客欲問秦皇金。巓崖誰念受辛苦﹐古洞未易潛幽深。神光不破幽暗惱﹐山鬼空作離騷吟。我來俯仰一慷慨﹐山川良昔人民今。安得長松撐日月﹐華陽世界收層陰。長嘯一聲下山去﹐艸木爲我畱淸音。【至正金陵新志】

至正直記遺編﹕宋末士人梁隆吉﹐有詩名﹐以其弟中砥柱爲黃冠師三茅山﹐嘗往還。一日﹐登大茅峯﹐題壁賦長句﹐有黃冠訴於句容縣﹐以爲訕謗朝廷。行省聞之都省﹐收梁於獄。禮部免其罪﹐放還。

◆髙晞遠

晞遠字照庵﹐通州人。咸淳徳佑間嘗通判平江府﹐入元未仕。

句

○句

豪气欲吞天下士﹐冷官初到嶽陽城。

輟耕錄﹕檇李顧淵白﹐恃才傲物。嘗入京獻燕都賦﹐翰長元公復初不喜﹐曰「今天朝四海一統﹐燕蓋昔時戰國稱﹐何燕之稱﹖」慚恨而歸。晚年始得領教嶽陽﹐髙照庵先生以詩送之云云﹐切中其實。

◆牟巘

巘字獻之﹐其先蜀人﹐徙湖州。登宋進士第﹐官大理少卿。入元不仕。有陵陽集。

題水村圖

句

○題水村圖

山色濃還淡﹐孤村水遶之。俗塵飛不到﹐野老住偏宜。碕岸疏疏柳﹐茅檐短短籬。小舟欹側過﹐便是少陵詩。【詳錢仲鼎下。】

○句

翻手可覆手﹐曲身成直身。

癸辛雜識﹕牟獻之嘗有謝人送炭一聯云云。

◆李玨

玨字符暉﹐吉水人。宋末﹐爲攢宮屬官。大徳間﹐年八十餘﹐自號廬陵民﹐人稱鶴田先生。

題汪水雲湖山類稿

題郭主簿模摩詰本輞川圖捲

句

○題汪水雲湖山類稿

天地事如許﹐英雄鬢已斑。淚添東海水﹐愁壓北邙山。

湖山類稿附錄。

案﹕元詩癸集同詩藪引後二句﹐作「淚傾東海盡﹐愁壓北邙低」﹐與首二句不同韻﹐自非。

○題郭主簿模摩詰本輞川圖捲

園圖親畫早流傳﹐已是人間五百年。凝碧池頭秋句在﹐當時幾負此林泉。

珊瑚网﹕王右丞輞川圖﹐與余昔在杭苕故家見者一樣。前有集賢院禦書印﹐內合同印﹐題摩詰本﹐後書河北郭忠恕奉命復本﹐則知爲江南李后主時臨本也。虎賁中郎﹐更無辧處﹐郭亦妙筆矣。右丞﹐唐開元天寶朝士﹐名維﹐字摩詰﹐工詩畫。輞川﹐其所居。自寫爲圖﹐精密細潤﹐在小李將軍著色山水右。今如魯寶玉大弓﹐絕無僅有。吾昂霄珍之重之﹐攜上天京﹐名公相一見﹐賞識鑑定﹐增十倍價。大徳戊戌冬至﹐廬陵民八十叟李玨元暉跋。

○句

此水自當兵十萬﹐昔人曾有客三千。

梅磵詩話﹕江陰乃春申君舊封﹐君山浮遠堂瞰江對淮﹐爲一郡佳境。李鶴田一聯云云。人多稱誦。

◆魏新之

新之字徳夫﹐桐廬人【按﹕月泉吟社詩云魏新之分水人﹐未知孰是。】。宋咸淳七年登進士第﹐除教授。

春日田園雜興

○春日田園雜興

農圃誰言與世違﹐韶華正恐屬柴扉。天機花外聞幽咔﹐野色牛邊睨落暉。膏雨平分秧水白﹐光風小聚藥苗肥。行歌隱隱前村暖﹐忽省深山有蕨薇。

月泉吟社第六名﹕起有頓挫﹐二聯善琢句﹐善煉字﹐末意尢永。

又

野景入時務﹐東風劚滿鋤。笛聲牛出後﹐酒味燕來初。谷種天心在﹐桑枝帝澤余。紅塵幾飛鞚﹐肯信有農書。

月泉吟社第五十三名﹕起句快便﹐結意深遠﹐兩聯亦髙。不得已﹐屈置諸此。

◆何鳴鳳

鳴鳳字逢原﹐分水人。宋末官教授。

前題

○前題

東風轉矚又東臯﹐久賦將蕪力未薅。古木陰深巢燕弱﹐荒陂水淺怒蛙號。兒癡方擬半栽秫﹐身隱尙嫌全種桃。何許蕨薇君欲采﹐饑眠堪羨華山髙。

月泉吟社第十四名﹕語健意深﹐𨿽首句疊字微欠推敲﹐後聯與末聯過人矣。

又

星明天駟兆興農﹐稼圃犂鉏處處同。播谷競趨新禹甸﹐條桑猶記舊豳風。艸綠疆畎縱橫綠﹐花隔藩籬深淺紅。自笑偸生勞種植﹐西山輸與采薇翁。

月泉吟社第四十五名﹕雋味寓於細律中﹐微作者不及此。

◆髙鎔

鎔字聲玉﹐三山人。宋末官婺州教授。

前題

○前題

已學淵明早賦歸﹐東風吹醒夢中非。鶯聲睍睆來談舊﹐牛背安閒勝策肥。時聽樵歌時牧笛﹐間披道氅間農衣。篇詩那可形容盡﹐何似忘言對夕暉。

月泉吟社第二十二名﹕五六作意就「雜」字上形容﹐略似爲气格之累﹐第二句穎拔﹐末用淵明意尢佳。

◆陳傑

隱居通議﹕近世丰城陳壽父傑﹐號自堂﹐江西名詩人。

案﹕宋詩紀事作﹕陳傑字壽夫﹐分寧人。宋咸淳十年進士。制置司屬官。有自堂集。而七修類稿以爲元人﹐必入元尙存。

春風

○春風

著柳成新綠﹐吹桃作故紅。衰顏與華發﹐不敢怨東風。

七修類稿﹕唐崔道融題班婕妤曰「寵極辭同輦﹐恩深棄後宮。自題秋扇後﹐不敢怨東風。」曹鄴題庭艸曰「庭艸根自淺﹐造化無遺功。低徊一寸心﹐不敢怨春風。」元陳自堂題春風雲云。句意相似。

◆林月香

句

○句

楚人一縷垂亡命﹐盡向秦庭哭得回。

六國旣亡秦一統﹐如何卻道帝秦非。

那知老子癡頑福﹐曾見官家歷五朝。可憐幾幅通神畫﹐只入桓玄夾袋中。

吳文正公集﹕昔予弱冠與程巨夫同學臨汝書院﹐時月香林君以鄕先達日坐前廡位﹐予二人朝夕出入﹐以諸生禮詣位趨揖﹐然後退。不十年﹐事大異﹐巨夫爲達官﹐位於朝﹐予爲農夫﹐耕於野﹐林君亦歸隱於市。又數年﹐君暫出爲縣大夫客﹐始相見﹐予旣壯﹐君亦老矣。一日﹐君以詠史一編示予﹐君謂觀者必笑其癡。余讀至申包胥云云﹐魯仲連云云﹐馮道云云﹐顧愷之云云。曰「誰謂君癡﹐誰謂君癡﹗」

◆莫侖

侖字子山﹐號兩山﹐江都人。咸淳四年進士﹐入元不仕。

書壁

○書壁

又得浮生半日閒﹐忽聞春盡彊登山。因過竹院逢僧話﹐終日昏昏醉夢間。

湛淵靜語﹕莫子山暇日山行﹐過一寺﹐頗有泉石之勝。因誦唐人絕句以快喜之﹐云「終日昏昏醉夢間」云云。及叩其主僧﹐庸僧也。與語﹐略不相入﹐屢欲捨去﹐僧意以爲檀施﹐苛畱作午供﹐鬱鬱久之。因索筆﹐以前語錯綜其詞﹐書於壁云云。

◆錢仲鼎

【仲鼎字徳鈞﹐通州人﹐徙居吳。宋末以詩經發解﹐入元不仕。】

水邨歌

○水邨歌

舟搖搖兮﹐風裊裊兮﹐波鱗鱗兮﹐鷗翩翩兮。扣舷漁歌兮﹐孰知其它兮。

珊瑚木難﹕水村圖﹐大徳六年十一月望日爲錢徳鈞作。子昂。後一月﹐徳鈞持此圖見示﹐則已裝成軸矣。一時信手塗抹﹐乃過辱珍重如此﹐極令人慚愧。子昂題。鄧椿詩云云。又六言一首云云。梅塘吳延壽云云。顏天祥雲云。男資深原父云云。林宏云云。幹文傳云云。松陵葉齊賢云云。吳郡陸桂云云。哲理野臺云云。陸祖宣錄秦風蒹葭三章﹐跋云﹕閱水村圖﹐其景物蕭瑟﹐煙波浩蕩﹐有人乘扁舟往來其間﹐此圖此意﹐殆與此詩若相符者﹐故書於其後云。延佑己未九月。從大詩云云。聚山黃肖翁云云。東南仲云云。羅志仁云云。陵陽牟巘云云。漢東孟淳云云。

◆孫嵩

嵩字符京﹐休寧人。宋末入太學。有艮山集。

冬夜雜興五首

○冬夜雜興五首

今晨霜露肅﹐愛此羣山秋。芳菲者何樹﹐乃是丹楓稠。艸花無名字﹐正類黃菊幽。一笻步澗阿﹐聊復舒我眸。雁聲一何髙﹐渺渺關山愁。林間有橡栗﹐歲晚行可收。

鐘聲煙外寺﹐報我明朝霜。籬落暝雀驚﹐原野昏鴉翔。杖策歸茅茨﹐偶一歌慨慷。千載有我輩﹐感念行斜陽。

齋中乃無紙﹐柿葉平籬根。稍取書點畫﹐帶此朝露痕。識字有何補﹐隨爾憂患繁。姓名縱不記﹐適有古意存。惜哉結繩後﹐事始於乾坤。先生晚始悟﹐無術鳩田園。

秋晚種麰麥﹐覆塊靑茸茸。玆物乃畏濕﹐溝作棋道通。江南地方瘠﹐百谷勞農工。秔稌蓄堘土﹐麰麥藏溝中。從之防蹂嚙﹐早晚觀麥叢。須縱牛羊食﹐勿信東坡翁。吾詩乃農譜﹐亦著江南風。

新安文獻志﹕方虛谷曰﹕元京詩有近陶者﹐有似二謝者﹐有似元次山﹑孟東野者﹐淸勁枯淡﹐整嚴幽遠。五言古體如秋懷感興及冬初雜興諸作﹐近世詩人所不能爲。不謂吾州近有此人﹐持是以見朱文公﹐可無愧哉﹗

◆孫巖

巖字次臯﹐休寧人。嵩之弟。有爽山集。

方回序云﹕長孫君嵩﹐詩淸勁苦淡﹐如其爲人。小孫君巖﹐予未之識﹐忽袖詩訪於武林﹐亦淸勁苦淡如其兄。

兵後績溪道中

九日呈戴兄

溪上

○兵後績溪道中

古道緣流水﹐寒郊帶斷煙。稀疏鴉種麥﹐羞澀女耕田。人事休兵後﹐秋懷落木前。小蘇遺翰墨﹐今古一山川。

新安文獻志﹕方虛谷云「休兵」「落木」之句﹐非近人晚進所能到。

○九日呈戴兄

一別三十載﹐而今近講堂。蕭條同甲子﹐彊健又重陽。萸菊數杯酒﹐煙雲千仞岡。偶然爲此夢﹐寧復次公狂。

新安文獻志﹕方虛谷云﹕類陳后山。

○溪上

溪翁生計獨熙然﹐新買南鄰舴艋船。日載鸕鶿三十尾﹐魚爲租入水爲田。

新安文獻志﹕方虛谷云﹕此絕類陳后山﹐不具隻眼者不識也。

◆吳龍翰

龍翰字式賢﹐歙人。宋咸淳鄕貢﹐至元丙子鄕校請充教授﹐尋棄去。有古梅吟稿。

樂府

艸堂

○樂府

妾心江岸石﹐千古無變更。郎心江上水﹐倏忽風波生。制衣寄夫壻﹐妾有冰雪段。中間連理枝﹐不忍翦教斷。

方虛谷云﹕式賢詩有驚人語﹐如樂府諸篇﹐尢予所深喜者。

○艸堂

蒼煙落日艸堂深﹐淺淺寒侵白玉簪。等客不來童睡去﹐自搖修竹和新吟。

新安文獻志﹕方虛谷云﹕式賢嗜奇學博﹐如此絕尢予所深喜者。

◆曹良史

良史字之才﹐號梅南﹐錢塘人。咸淳故老﹐與周艸窗遊。有詩詞三摘。

兪宗大序云﹕曹君故宮詞十九首﹐與夫拜景靈﹑遊湖曲﹑登北城﹐悼今思古﹐所謂哀而不傷﹐怨而不怒﹐忠厚而悱惻者也。

句

○句

云生畫佛壁﹐葉落病僧房。

閒來閉門處﹐認得讀書聲。

墻圍敗屋知無主﹐風響荒林似有人。深樹月昏神火出﹐斷煙雪霽獵人回。

方虛谷跋﹕曹君良史﹐錢唐人。衣冠佳盛﹐湖傲山酣﹐則有咸淳詩摘﹔兵火變遷﹐江淮奔走﹐則有梅南詩摘。句如雲云。展轉徵旗戰鼓十年間﹐筆力益老矣。

◆陳普

普字尙徳﹐號懼齋﹐寧徳人。居石堂山下﹐有石堂先生遺集。

元詩選﹕普生﹐鷓鴣百數繞屋。七歲時﹐坐田間﹐有白鷺飛止﹐有士人戲語之曰「汝能賦一詩乎﹖」應聲曰「我在這邊坐﹐爾在那里歇。靑天無片雲﹐飛下數點雪。」士人奇之。

顏杲卿

邵武泰寧途間一路海棠

○顏杲卿

驪山歌笑入靑雲﹐曾識常山有戰塵。忠骨已澌餘發在﹐因人得見夢中身。

湘煙錄﹕此詩蓋指杲卿見夢明皇妻疑發動之事。

○邵武泰寧途間一路海棠

萬騎接連出襄國﹐諸姨撩亂上驪山。道人不識紅妝面﹐何事扶笻過此山﹖

石堂集﹕自注﹕趙石虎都襄國﹐作萬花騎﹐出入隨從。唐明皇同貴妃﹐每年十月幸繡嶺﹐諸姨別色隨從﹐望之如錦。

●元詩紀事卷三十二【無時代】

侯官陳衍輯

趙永嘉

金方所

項平父

於演

李宗冽

徐孟嶽

吳仁叔

吳伯慶

楊鵬翼

張明

侯友彰

何有成

劉淵

郭正平

文若

李明中

張孟

張起

靼韃啞

◆趙永嘉

寶蓋山詩刻

○寶蓋山詩刻

靑山吐出白龍開﹐我是地仙趙秀才。嘉善有魚餐得去﹐永嘉有虎喚能來。

福建通誌﹕寶蓋山詩刻﹕趙永嘉﹐或曰宋時人﹐或曰元時人。虎岫僧有嘉善者﹐與永嘉相好﹐嘗网魚作食﹐永嘉刻詩石上云云。

◆金方所

廢家子孫詩

○廢家子孫詩

興廢從來固有之﹐爾家忒煞欠扶持。諸墳掘見黃泉骨﹐兩觀番成白地皮。宅眷皆爲撐目兔﹐舍人總作縮頭龜。彊奴猾幹欺淩主﹐說與人家子弟知。

輟耕錄﹕秀之斜塘﹐有故宋大姓居焉。家富饒﹐而子孫多不肖﹐祖父財產﹐廢敗罄盡。郡人金方所﹐談辭滑稽﹐爲摭其事﹐成近體一律云云。夫兔撐目望月而孕﹐則婦女之不夫而妊也。其家有道觀二所。語𨿽鄙俚﹐然爲人後者﹐見此寧不知懼哉﹗

◆項平父

絕句

○絕句

日長沙岸立【日長沙岸立研北雜誌﹝古今說部叢書本﹞卷下作「日日長沙岸」。從下句「偏愛在長沙」及文中云類賈島詩﹐當從。】﹐看云只念家。如何永州夢﹐偏愛在長沙﹖

研北雜誌﹕項平父詩云云。與賈島「卻望並州」之句全類也。

◆於演

演字佩遠﹐臺州臨海人。

題金鰲山

○題金鰲山

金鰲之山金碧浮﹐重玄寶坊居上頭。鐘聲夜度海門月﹐樹色遠攬丰山秋。龍伯國人眞妙手﹐掣此巨靈鎭江口。丹丘逸士來跨之﹐石窪爲尊江當酒。黃須天子七寶鞭﹐黃頭漁郎棹江船。百年塵迹果何在﹐芒碭云去山蒼然。歷試諸難固天造﹐中興開國何艸艸﹗腹心有疾日月昏﹐英雄無聲天地老。兩宮不歸汴水流﹐此地空傳帝子遊。惜無健筆驅風雨﹐一洗江山萬古愁。

輟耕錄﹕吾鄕於佩遠先生﹐題金鰲山詩云云。至今膾炙人口。山枕海﹐屬臨海縣章安鎭。初宋髙宗在潛邸日﹐泰州人徐神翁﹐云能知前來事。羣閹言於徽宗﹐召至﹐以賓禮接之。一日獻詩於帝曰「牡蠣灘前一艇橫﹐夕陽西去待潮生。與君不負登臨約﹐同上金鰲背上行。」及兩宮北狩﹐匹馬南渡﹐建炎庚戌正月三日﹐帝航海次章安鎭。灘淺閣舟﹐落帆於鎭之福濟寺前以候潮。顧問左右曰「此何山﹖」曰「金鰲山。」又問﹕「此何所﹖」曰「牡蠣灘。」因默思神翁之詩﹐乃屏去警蹕﹐易衣徒步登岸﹐見此詩在寺壁間﹐題墨若新。方信其爲異人也。

◆李宗冽

閔項氏

○閔項氏

少無依倚老何堪﹐白髮婆娑亂不簪。夢裏尙思江北好﹐悔將夫骨葬江南。

輟耕錄﹕燕山項氏﹐其夫江南人﹐行賈燕薊間﹐聘項與居。未幾﹐夫死﹐項奉柩回江南﹐勵志孑居﹐以守夫祀。旴江李宗冽閔其事﹐賦之云云。

◆徐孟嶽

嶽王墓

○嶽王墓

童大王回事已非﹐嶽將軍死勢尢危。直教萬歲山頭雀﹐去繞黃龍塞上旗。飲馬徒聞腥鞏洛﹐洗兵無復望條支。湖邊一把摧殘骨﹐蓋世功成百世悲。

歸田詩話﹕嶽王墓詩﹐趙子昂云云。世皆稱誦。和者二人﹐亦傑作也。徐孟嶽雲云。髙則誠云云。

◆吳仁叔

答內

○答內

一幅空箋聊達意﹐佳人端的巧形言。賢妻若也投科試﹐應作人間女狀元。【詳韓氏下。】

◆吳伯慶

挽張伯成

○挽張伯成

何處重逢說別時﹐斯文千載盡交期。學憐知己先登早﹐生愧同庚後死遲。箋疏空令傳杜律﹐志銘誰與繼唐碑﹖寡妻弱子將焉托﹐節傳遺文只益悲。

筆精﹕杜律虞注﹐楊文貞作序﹐疑其不出伯生之手﹐然實京口張伯成所著也。亦元進士﹐後世借伯生之名以行。元吳伯慶有挽張伯成詩云云。

◆楊鵬翼

秋千

○秋千

日轉華檐樹影偏﹐謝家庭院簇神仙。彩繩斜擘纖纖筍﹐畫板輕承步步蓮。弄玉未升云漢上﹐綠珠先墜舞樓前。不知小徑殘紅裏﹐明日何人拾翠鈿。

筆精﹕詠秋千詩以洪覺範之作爲最﹐而元人楊鵬翼一首尢佳也。云云。

◆張明

句

○句

春風跨馬銀鞍穩﹐夜月騎牛鐵笛閒。

江南通誌﹕玉山在府南十里﹐其上多古木蒼藤﹐有惠昭寺﹐宋尙書梅詢讀書處﹐李含章亦嘗隱此。元張明詩云云。蓋詠二事也。

案﹕府﹐寧國府。

◆侯友彰

彰字夢符﹐衡山人。

句

○句

萬錢終有命﹐遺汝不如廉。

萬曆湖廣總志﹕以進士任臨桂縣尉﹐廉愼不苟﹐其示子詩有云云之句﹐人敬重之。

◆何有成

句

○句

曾有仙人雙白鶴﹐可無老子一靑牛。

山堂肆考﹕白鶴觀在嶽州石門縣西﹐宋時建。元何有成詩云云。

◆劉淵

花林院

○花林院

花落春已暮﹐開門白雲來。階前一片石﹐風雨畱莓苔。

山堂肆考﹕花林院在南雄府城東﹐元劉淵詩云云。

◆郭正平

句

○句

灞橋柳絮人千里﹐楚澤蘆花水半扉。身臥不知云子白﹐气酣聊作木奴酸。

龍性堂詩話﹕元人郭正平詠雪云云。皆楚楚有致。

◆文若

題第一山

○題第一山

汴水東流繞舊京﹐恢圖妙算入皇明。暫攜諸將停歸騎﹐來看中原第一城。

中都志﹕此元人詩﹐已有「入皇明」之句﹐帝王之興﹐豈偶然哉﹗

◆李明中

題秋山小景

○題秋山小景

家在夕陽三峽口﹐人行秋雨兩巖間。不知何處堪圖畫﹐移得柴門到楚山。

閒居偶錄﹕史冊中所載隱士﹐鮮有不工詩者﹐其詩別有一種瀟灑出塵之致。如元李明中工山水﹐題秋山小景云云。

◆張孟

句

○句

鴻蒙再剖一天地﹐書契復見科斗文。

升庵書品﹕元朝主中國日﹐用羊皮寫詔﹐謂之羊皮聖旨﹐其字用蒙古書﹐中國人亦習之。張孟詩云云。張光弼輦下曲云「和寧沙中撲朔筆﹐史臣以代鉛槧事。百司譯寫髙昌書﹐龍蛇復見古文字。」蓋春秋多微詞之義也。

◆張起

句

○句

別來越樹長爲客﹐看盡吳山不是家。

輟耕錄﹕張起﹐四明人﹐有詩名。嘗作一聯云云﹐未幾卒。詩亦有讖歟﹖

◆靼韃啞

戲贈瞽者

○戲贈瞽者

就鞍和袖綰絲韁﹐也逐王孫出晉陽。人笑但聞誇景物﹐風來應解審笙簧。馬蹄響處無芳艸﹐鶯舌調時有綠楊。休道不知春色好﹐東風桃李一般香。

艸木子﹕靼韃啞禦史春日與一瞽者並馬出遊晉陽﹐因戲贈以詩云云。不待吟諷﹐亦知其爲瞽者之詩也。

●元詩紀事卷三十三【道流】

侯官陳衍輯

丘處機

王元粹

聶碧窗

梁大柱

馬臻

吳全節

李道坦

薛玄曦

黃石翁

王與敬

彭日隆

朱思本

張雨

鄒復雷

富恕

余善

於立

鄧靑陽

方從義

◆丘處機

處機字通密﹐號長春子﹐登州棲霞人。學道於重陽眞人。有磻溪集。

元史﹕歲己卯﹐太祖自柰曼命近臣札八兒﹑劉仲祿持詔求之。處機一日忽語其徒﹐使促裝﹐曰「天使來召我﹐我當往。」翌日﹐二人者至﹐處機乃與弟子十有八人同往見焉。自昆崳歷四載而始達雪山。常馬行深雪中﹐馬上舉策試之﹐未及積雪之半。

雪山

至回紇城暇日出詩一篇

遊郭西歸作

寄東方道眾

奉詔回作

○雪山

當時悉達悟空晴﹐發軫初來燕子城。【撫州是也。】北至大河三月數﹐【卽陸局河也。四月盡到﹐約二千餘里。】西臨積雪半年程。【卽此地也。山常有雪﹐東至陸局河五千里﹐七月盡到。】不能隱地回風坐﹐【道法有回風隱地﹑攀斗藏天之術。】卻使彌天逐日行。行到水窮山盡處﹐斜陽依舊向西傾。

長春眞人西遊記﹕踰嶺而南﹐至蒙古營﹐宿拂廬。旦行﹐迆邐南山﹐望之有雪﹐因以詩紀其行雲云。郵人告曰﹕此雪山北﹐是田鎭海八剌喝孫也。八剌喝孫﹐漢語爲城。中有倉廩﹐故又呼曰倉頭。

邊堠紀行﹕北過撫州﹐惟荒城在焉。北入昌州﹐有廨捨﹐亦有倉廩。

○至回紇城暇日出詩一篇

二月經行十月終﹐西臨回紇大城墉。塔髙不見十三級﹐【以磚刻鏤玲瓏﹐外無層級﹐內可通行。】山厚已過千萬重。秋日在郊猶放象﹐夏雲無雨不從龍。嘉蔬麥飯葡萄酒﹐飽食安眠養素慵。

長春眞人西遊記﹕過大河﹐至邪米思幹大城之北。太師移剌國公及蒙古﹑回紇首載酒郊迎﹐大設帷幄﹐因駐車焉。宣師劉公以路梗畱師﹐從之。太師遂月奉米麵鹽油菓菜等物。公見師飲少﹐請以蒲萄百斤作新釀。師曰「何必酒邪﹖但如其數得之待賓客足矣。」其蒲萄經冬不壞。又見孔雀﹑大象﹐皆東南數千里印度國物。師因暇日出詩一首云云。

○遊郭西歸作

陰山西下五千里﹐大石東過二十程。雨霽雪山遙慘淡﹐春分河府近淸明。【邪米思幹大城﹐大石有國﹐時名爲河中府。】園林寂寂鳥無語﹐【花木𨿽茂﹐並無飛禽。】風日遲遲花有情。同志暫來閒睥睨﹐髙吟歸去待升平。

長春眞人西遊記﹕二月二日春分﹐杏花已落﹐司天臺判李公輩請師遊郭西﹐宣使洎諸官載葡萄酒以從。是日﹐天气晴霽﹐花木鮮明﹐隨處臺池樓閣﹐間以蔬圃﹐憩則藉艸﹐人皆樂之。談玄論道﹐時復引觴﹐日昃方歸﹐作詩云云。郭西園林相接百餘里﹐𨿽中原莫能過﹐但寂無鳥聲耳。

○寄東方道眾

當時發軔海邊城﹐海上干戈尙未平。道徳欲興千里外﹐風沙不憚九夷行。初從西北登髙嶺﹐【卽野狐嶺。】漸轉東南指上京。【陸局河東畔﹐東南望上京也。】迆邐直西南下去﹐【西南四千里到兀裏朵﹐又西南二千里到陰山。】陰山之外不知名。【陰山西南一重大山﹐一重小水﹐數千里到邪米思幹大城﹐師館於故宮。】

長春眞人西遊記﹕宣差李公東邁﹐以詩寄東方道眾云云。

邊堠紀行﹕至宣徳州﹐復西北行﹐過沙嶺子口﹐及宣平縣。驛出得勝口﹐抵扼胡嶺。

西遊記﹕金山以東釋扼胡嶺﹐疑卽野狐嶺之異名矣。

○奉詔回作

外國深蕃事莫窮﹐陰陽气候特無從。才經四月陰魔盡﹐【春冬霖雨﹐四月純陽絕無雨。】卻早彌天旱魃凶。浸潤百川當九夏﹐摧殘萬艸若三冬。我行往復三千里﹐不見行人帶雨容。

長春眞人西遊記﹕始師來覲﹐三月竟﹐艸木繁盛﹐羊馬皆肥。及奉詔而回﹐四月終矣﹐百艸悉枯。作詩云云。

◆王元粹

元粹字子正﹐初名元亮﹐後止名粹﹐平州人。

句

○句

十月風霜侵病骨﹐數家鍼綫補殘衣。

中州集﹕年十八九﹐作詩便有髙趣。正大末﹐用門資敍爲南陽酒官。遭亂﹐流寓襄陽。襄陽破﹐隻身北歸﹐寄食燕中﹐遂爲黃冠師。有云云之句。親舊有憐其孤苦﹐欲爲之更娶者﹐子正業已髙舉主太極道院。竟不能自返。年四十餘﹐癸卯九月病卒。

◆聶碧窗

哀被虜婦

北朝赦至感而有詩

詠北婦

題趙太祖眞容

○哀被虜婦

當年結髮在深閨﹐豈料人生有別離。到底不知因色誤﹐馬前猶是買臙脂。

誠齋雜記﹕聶碧窗有哀被虜婦詩﹐爲一時稱誦。

○北朝赦至感而有詩

乾坤殺气正沈沈﹐又聽燕臺降徳音。萬口盡傳新詔好﹐四朝誰念舊恩深。分茅列土將軍志﹐問捨求田父老心。麗正押班猶昨日﹐小臣無語淚沾襟。

○詠北婦

雙柳垂眉別樣梳﹐醉來馬上倩人扶。江南有眼何曾見﹐爭捲珠簾看固姑。

○題趙太祖眞容

鳳表龍姿儼若新﹐一回展卷一傷神。天顏亦怪君非虜﹐河北山東總舊臣。

山房隨筆﹕京口天慶觀主聶碧窗﹐江西人。嘗爲龍翔宮書記。北朝赦至﹐感而有詩云云。又詠北婦云云。觀中有趙太祖眞容﹐北來者見必拜﹐聶因題其上云云。

◆梁大柱

大柱字中砥﹐其先湘州人﹐徙居鎭江。入句曲山爲道士。

送存書記

○送存書記【一作與存此山上人山行吳興趙公作詩意圖。】

一聲兩聲松子落﹐三片五片楓葉飛。夕陽在山新月上﹐道人相伴一僧歸。

淸河書畫舫﹕吾家舊藏陳深手書寧極齋稿﹐計四十葉﹐筆意不減子昂﹐今歸荻溪王氏。內有題梁中砥詩趙子昂畫古體一篇﹐附此。其序曰﹕中砥有送存書記詩云云。趙公子昂畫而爲圖﹐中砥索詩﹐漫賦一首。

案﹕宋詩紀事作梁棟詩﹐誤。

張侍講伯淳跋畫卷後云﹕觀子昂所畫梁中砥茅山送客詩景﹐如行靈鷲道中﹐商榷月中桂子一段淸事﹐又如楓葉吳江得句時﹐此意超然塵外﹐固將物我兩忘。道邪﹖釋邪﹖吾不得而知也。

◆馬臻

臻字志道﹐別號虛中﹐少著道士服隱於西湖之濱。有霞外集。

句

○句

達人不患貧﹐貞女不事媚。

靜知春事佳﹐老覺世味熟。

古交山上松﹐今交陌上花。

某丘有樹猶堪宿﹐何處無魚可療饑。

瘦梅喜浸古罍盎﹐老態怕著新衣裳。

霞外詩集﹕黃石翁序。後來作詩專門大家何限﹐及見林逋﹑魏野孤聯隻字﹐便自使人意消。余欲摘虛中詩﹐顧未暇﹐童子在旁﹐問所摘﹐余爲舉云云。後世視此數聯﹐以爲何如人也﹖

◆吳全節

全節字成季﹐號閒閒﹐饒州安仁人。學道於龍虎山張畱孫。世祖賜號上卿﹐至治間授玄教大宗師。有看雲集。

道園學古錄﹕作南山諸詩﹐沈鬱哀慕。

句

句

○句

要知顏子如愚處﹐正是羲皇未畫前。

道園學古錄﹕嘗作環樞之室﹐畫先天諸圖於壁﹐有詩云云。其所造蓋如此。

○句

渭城朝雨歌三疊﹐湘水秋風賦九疑。

錦水東流江月白﹐潼關西擁蜀山靑。

詩藪﹕吳成季云云。

◆李道坦

道坦字坦之﹐錢塘人。

杜鵑行

寄吳正傳

送人歸嚴陵並寄吳正傳

髙將軍白鷂子歌

李白酒樓歌

句

句

○杜鵑行

吾聞昔有蜀天子﹐化作冤禽名杜宇。一身流落懷故鄕﹐萬里逢人訴離苦。西來縱呼巫峽間﹐楚臺花落靑春闌。臺中魂夢久寂寞﹐行雲日暮愁空山﹐明朝復向瀟湘發﹐北叫蒼梧江竹裂。竹間之淚花上血﹐怨入東風俱不滅。天涯無窮朝暮啼﹐王孫艸綠不須歸。哀哉王孫終不歸﹐江南江北楊花飛。

吳禮部詩話﹕坦之早歲入道洞霄宮﹐學文於隱者鄧牧。作杜鵑行雲云﹐時年二十餘爾。逮從鄧公﹐日益精進﹐其歌行最爲流麗。

○寄吳正傳

拂袖行歌歸故鄕﹐相思又是一星霜。夢回江上秋風杳【秋風「風」吳禮部詩話作「楓」﹐按「秋楓」對下「春艸」更工﹐當從。】﹐愁入天涯春艸長。書問久淹嗟契闊﹐詩章時讀慰淒涼。知君亦有逍遙興﹐肯學徵鴻爲稻粱﹖

○送人歸嚴陵並寄吳正傳

官車一兩馬並馳﹐送君朝出城門西。投觴誓河以爲別﹐東流到海無還期。雲間掛冠歸故里﹐河上停帆謝遊子。不願松江食巨鱸﹐甘向桐江釣寒水。子陵昔釣川之側﹐百尺髙臺猶屹立。斜日歸舟系石根﹐稽首淸風無愧色。金華洞天淸且幽﹐神仙牧羊松下游。故人吳君仙者儔﹐髙臥巖屋秋浮浮。玆山相鄰爾睦州﹐山翠俯壓城南樓。吳君之家某水丘﹐尺書欲煩親手投。一見足寫平生憂。

○髙將軍白鷂子歌

淮西猛士髙將軍﹐新獲驍禽被涼素。調之弗顧情未狎﹐跨馬臂出城東去。徵鴻作字云邊斜﹐聳身直上誰能遮。天寒日暮望不見﹐北風萬里吹瑤花。雲飛忽斷鴻飛卻﹐短艸長煙沙際漠。但餘孤色搖淸秋﹐未許纖毫生碧落。歸來珍衛不解韝﹐親手餧肉供饑喉。英雄遇合固有分﹐可惜驚塵俱雪頭。

○李白酒樓歌

溧陽酒樓春水涯﹐白馬系在樓東家。千金醉盡不復顧﹐猶吹玉笛引吳娃。日斜樓外東風起﹐春愁滿眼楊花裏。髙歌一曲下樓去﹐傳徧江南數千里。錦袍綠水迷蹤迹﹐月落空梁照顏色。江頭盡日不見人﹐樓上幾年無此客。倚欄仰看西飛雲﹐胡爲不飲愁其身﹖卽今寂寞千年後﹐誰酹靑山山下墳﹗

○句

落日中原小﹐悲風易水寒。

凡物皆歸土﹐深山始見天。【落葉】

城南艸綠王孫去﹐江上花飛燕子來。淸江百轉秋花底﹐漁火孤舟暮雨中。

芙蓉水碧雙鳧冷﹐苜蓿秋髙萬馬肥。

吳禮部詩話﹕在蘭江時﹐嘗手寫一帙畱予家。至大戊申別後﹐寄友三詩﹐一以與予云云。又送人歸嚴陵並寄予云云。坦之素善書﹐余愛之﹐嘗裒其手寫者一卷﹐爲人竊去﹐僅存一幅﹐二詩皆佳。髙將軍白鷂子歌云云。其一李白酒樓歌云云。警句如「落日」云云。嘗自言以此詩寄鄧善之﹐鄧借以爲己作。「凡物」云云﹐不可勝錄也。

○句

天寒日暮望不見﹐北風萬里吹瑤花。

詩藪﹕白鷂子歌「天寒」云云﹐語甚雄峭。又「落日」云云「芙蓉」云云﹐大類近日嘉隆語。

案﹕「落日」﹑「芙蓉」云云﹐前已標出。

◆薛玄曦

玄曦字玄卿﹐河東人。入道龍虎山。至正三年﹐制授弘文裕徳崇仁眞人。有上淸集。

送朱本初之玉隆堂

句

○送朱本初之玉隆堂

西山紫翠簇芙蓉﹐師住逍遙第一峯。愼勿挽弓思射鹿﹐祗須鑄鐵學降龍。閒穿曉月鉏靈藥﹐醉拂秋風臥古松。應憶京華舊遊處﹐蓬萊坊畔五云重。

皇元風雅題作送眞一詩﹐云「西山紫翠郁芙蓉﹐師住逍遙第一峯。滕閣雨收瞻駐鶴﹐楚江沙長羨降龍。有時帶月鉏靈藥﹐無事焚香對古松。謾憶京華舊遊處﹐蓬萊坊畔五云東。」與此小異。

○句

臂鷹過雁磧﹐老馬上龍堆。

明月夢回夔子北﹐長風吹度夜郎西。

詩藪﹕元五七言律可摘者﹐薛玄卿云云。

◆黃石翁

石翁字可玉﹐南康人。有松瀑集。

淸容居士集﹕家居廬山下﹐少多疾﹐父母彊使爲道士。

寒食客中

句

句

○寒食客中

明朝便典黑貂裘﹐寒食寧無數日畱﹖煙斷昔曾悲介子﹐火衰今不祀商丘。百年盡付風吹柳﹐一雨遠隨山入樓。安得五侯鯖到我﹐自修茶事試香篝。慘淡微茫斷客魂﹐最難忘處最難言。南陵不可避風雨﹐麥飯如何托子孫。往事滄江吹白鳥﹐誰家鐵撥送金尊。欲尋隱者相傾倒﹐煙柳深深不見門。

吳禮部詩話﹕黃石翁寒食客中云云。詞旨精深﹐音節悲壯﹐淒涼感慨之意溢於言表﹐讀之猶使人惻然。

○句

看山如覓孟萬年﹐君自求之眉睫間。病翁生愁午睡去﹐舟行失卻九峯山。前瞻數點頗銛銳﹐沿流計程只此是。

吳禮部詩話﹕舊得黃可玉江行小稿﹐讀其望九華山詩云云。愛其意新而語佳。後閱程致道北山集望九華山詩序云﹕船發大云倉五十里許﹐顧江南眾山﹐中有數峯﹐奇爽特異﹐一見卽知其爲九華﹐問篙人果然。因知褚季野於廣坐中識孟萬年﹐正應如此。黃豈嘗見此耶﹖不然﹐則詩人胸次之妙﹐固有不約而同者。

○句

歷落求奇迹﹐丁寧問異書。

石刻披秦篆﹐銅章驗漢官。

研北雜誌﹕廬山道士黃石翁可玉父﹐好學多聞﹐性狷介﹐士大夫多與之遊。嘗有詩云云。又云云。蓋其好古之篤如此。

◆王與敬

與敬號秋崖﹐三山人。武夷山道士。

句

○句

依然拂袖歸山去﹐止止庵前伴白雲。

武夷山誌﹕嘗遊雲州﹐求雨大應。城中有妖﹐治之頓滅。當事薦於朝﹐授號至道元應通妙法師。至大間乞還山﹐有句云云。

◆彭日隆

【日隆號隱空﹐崇安人。武夷山道士。】

自贊

○自贊

五五二十五﹐只管從頭數。到底一也無﹐松梢月當午。

武夷山誌﹕信口吟詠﹐頗有理致。嘗自贊云云。卒時正七十五歲。

◆朱思本

思本字本初﹐臨川人。出家上淸宮三華院。有貞一齋雜著。

案﹕貞一齋雜著遊廬山記有「奉詔芘衛玄教﹐乘傳播告江南」云云。

盜發亞父冢

伯生學士見和僕與李學士詩紙尾批云已與漑之約紅梨花開當往訪也臥病不知春事淺深淸明後四日聞梨花盛開復用淸明詩韻呈玄徳眞人伯生漑之二學士

淸明後四日紅梨花開用明字韻賦詩一章奉邀虞李二學士以踐看花之約玄徳眞人且屬和矣學士竟不至又六日風雨大作花已委地依韻再賦一章呈玄徳眞人並簡二學士

○盜發亞父冢

戲馬臺前範增冢﹐英風千載行人竦。冢中寶气騰光芒﹐識寶賈胡心爲動。築室潛謀二十年﹐一朝鑿井穿其壠。畚鍤才深四十尺﹐乃有石盤靑巃嵸。四旁牂杙大十圍﹐各施九十森環拱。石穿棺翣更分明﹐漆光可鑑剛而鞏。斵之不用揮金椎﹐白骨儼然全頂踵。寶劍未化橫蒼虯【寶劍未化橫蒼虯風月堂雜識作「匣開寶劍露盤龍」。】﹐金玉輝耀气交擁。賈胡致富須臾間﹐棄骨溝中寧愧恐。平原無色鼓角悲﹐山鬼夜號川澤湧。太守陳公英俊才﹐慨嘆姦偸吾所統。亟呼五百取羣盜﹐械置狴犴見仁勇。傷哉亞父天下奇﹐鴻門髙會眞危機。火龍飛起實天意﹐拔劍起舞空爾爲。風雲變化失隆準﹐玉斗一碎山河非。如公明義古亦少﹐發憤乃作彭城歸。六合茫茫漢疆土﹐厚葬何人誠可嗤。君不見驪山牧豎遺燼酷﹐不如王孫裸葬良亦足。

風月堂雜識﹕範增墓﹐一名亞父冢﹐在徐州城南一里許。元季有賈胡盜發其冢﹐深四十尺許﹐得寶劍。虞邵庵諸公皆有詩悼之﹐朱本初一首云云。

○伯生學士見和僕與李學士詩紙尾批云已與漑之約紅梨花開當往訪也臥病不知春事淺深淸明後四日聞梨花盛開復用淸明詩韻呈玄徳眞人伯生漑之二學士

紅入梨花媚更明﹐黃鶯飛下眼頻傾。玉容帶酒含春色﹐絳袂迎風感物情。幻化可能窮妙理﹐追歡聊復得浮生。開尊爲報虞夫子﹐莫待繽紛雪滿城。

○淸明後四日紅梨花開用明字韻賦詩一章奉邀虞李二學士以踐看花之約玄徳眞人且屬和矣學士竟不至又六日風雨大作花已委地依韻再賦一章呈玄徳眞人並簡二學士

霞捲云舒映樹明﹐花如嫵媚向人傾。仙翁染翰饒詩興﹐學士停驂傲物情。有限光陰春事老﹐無端風雨莫愁生。明朝掃地紅英徧﹐卻待尋芳出鳳城。

案﹕右二詩見貞一齋雜著。元詩癸集知本初從吳全節居都下﹐所著有貞一稿﹐而以本初爲名﹐不知其名思本﹐蓋未見貞一齋雜著﹐故僅錄盜發亞父冢一詩。今據鈔本雜著增錄與虞伯生﹑吳全節倡和二首﹐玄徳卽全節賜號也。

◆張雨

雨字伯雨﹐一名天雨﹐別號貞居子﹐錢塘人。至正間卒。有句曲外史集。

西湖志余﹕作黃篾樓﹐儲古圖史。作水軒於浴鵠灣。營墓於靈石塢。售系腰作梁﹐名玉鉤橋。橋南數十步作藏書石室﹐自勒銘而吳睿隸古。

杭州府誌﹕張伯雨嘗有春日遊南山約云﹕看花長安﹐已是丈人之行﹔問鐵鑪步﹐聊從太史之觀。甫及春晴﹐可無宿諾﹖鷲峯猿洞﹐眾人何莫由斯﹔靈石龍泓﹐賢者而後樂此。

答楊廉夫二首

道言

九月風雨淸齋

澗阿對雨二首

奔月巵歌答鐵雅所作

懷茅山

贈紐憐大監

題授經郎獻書圖

仲穆墨蘭

西湖放燈

卜居

集太白語酹僧淨月

玉笙謠爲鐵門笙伶周奇賦

延陵公承慶堂詩

吳興墨蘭

句

○答楊廉夫二首

弄水摘花春可憐﹐風雨倦尋茅步船。我家南塢有靈石﹐龍井西頭無杜鵑。野鶴孕雛畏人過﹐弱柳委地趁蠶眠。子云胡爲甘寂寞﹖後世何人知太玄﹗

黃篾樓中惟飲酒﹐樓下長溝鳧雁多。彎頭橋斷迷靑艸﹐闊處風來生白波。饞奴竟煮脫■﹝衤朋﹞筍﹐老魚戲唼如錢荷。詔書寬大到海角﹐河北饑氓爭倒戈。

○道言

造物於我厚﹐一切使我薄。瓶中有儲粟﹐持此臥云壑。獘衣取苟完﹐得味在藜藿。花鳥予友於﹐尊酒不獨酌。牀頭堆故書﹐敗履置牀腳。未嘗身沒溺﹐何與世濁惡。正如散馬牛﹐不識穿與絡。異時老髑髏﹐會有南面樂。

○九月風雨淸齋

中林授衣節﹐寒气早已集。牖戶洎裘褐﹐凡百缺治葺。窮居昧時序﹐頗訝光景急。叢篁助幽翳﹐漾瀨發空寂。水禽穿屋過﹐巖樹排檐入。陶尊旣塵漬﹐墨突亦雨立。遐思把菊詠﹐端處掬澑室。空言非藥餌﹐殆不廢九日。

○澗阿對雨二首【澗阿對雨「阿」原作「河」﹐據鐵网珊瑚﹑句曲外史貞居先生詩集﹝四部叢刊影元本﹞卷二攺。按張雨另有澗阿晚興詩可證。】

山云油然作﹐山雨來不緩。旣沾靈石塢﹐遂灑寒棲館。落水遽如許﹐眾艸行復爛。有酒不堪酌﹐無物堪把玩【無物「物」原闕﹐據句曲外史貞居先生詩集補。】。與聞季長笛﹐寧從中散鍛。代謝夫何如﹐徒爲白首嘆。

步歸靈澗幽﹐泥染居士屩。不知嵐雨深﹐稍怯布衣薄。拂牀次羣帙﹐掃徑堆脫籜。淸坐亦偶然﹐吾非慕仙爵。

○奔月巵歌答鐵雅所作

甓社明珠奔入月﹐脫殼正似風蟬潔。漁网出之不敢視﹐滌盡含沙光不滅。文昌四星吞在腹﹐一一金晶大如菽。蜃物還來作飲器﹐日夜雄虹繞茅屋。一扇桃核寬有餘﹐半葉蕉心捲未舒。飲非其人躍入水﹐怪雨盲風生坐隅。置之天上白玉盤﹐斗柄挹酒長欄幹。李白跳下鯨魚背﹐持勸我飲相交歡。幽宮馮夷爲予泣﹐酌盡海水百怪出。還我平生老蚌胎﹐許君醉臥鮫人室。

鐵网珊瑚﹕右句曲外史與袁子英所寫詩凡五十五篇﹐其首兩章乃此老道人效余鐵雅者也。如道言﹑淸齋﹑澗阿諸詩﹐皆其道趣中流出者。若奔月巵﹐則又頑仙之橫出者。吁﹗道人仙去已一紀矣﹐鐵雅之友﹐屬之何人﹔開卷愴然﹐不勝山陽之感云。至正二十有一年花朝日﹐抱遺叟楊維楨在淸眞之竹洲館書。

○懷茅山

我有艸堂南洞門﹐常時行坐虎同羣。丹光出林掩明月﹐玉气上天爲白雲。遙憶田泉洗蒼朮﹐更思陶澗采香芹。歸來閉戶償髙臥﹐莫遣人書白練裙。

西湖竹枝集﹕其詩俊逸淸贍﹐儕輩鮮及﹐有如「丹光出林」云云。不目之爲仙才﹐不可也。

○贈紐憐大監

侍書愛題博士畫﹐日日退朝書滿牀。奎章閣上觀政要﹐無人知有授經郎。

輟耕錄﹕文宗禦奎章日﹐學士虞集﹑博士柯九思常侍從﹐以討論法書名畫爲事。時授經郎揭傒斯亦在列﹐比之集﹑九思寵眷稍疏。因潛著一書曰奎章政要以進﹐二人不知也。萬幾之暇﹐每賜披覽。及晏朝﹐有畫授經郎獻書圖行於世﹐厥有深意存焉。張伯雨題詩云云。蓋柯作畫﹐虞必題﹐故云。

○題授經郎獻書圖

論捲聚書三十萬﹐錦江江上數連艘。遠追教授文翁學﹐重嘆徵求使者勞。石室談經修俎豆﹐艸堂迎詔樹旌旄。也知後世揚雄在﹐獻賦爲郎媿爾曹。

鐵网珊瑚﹕自跋﹕請以蜀文翁之石室﹑揚雄之墨池﹑杜甫之艸堂皆列學宮。又爲甫得謚曰文貞。以私財作三書院﹐徧行東南﹐收書三十萬卷﹐及鑄禮器以歸。虞奎章紀其事﹐邀予賦詩如左。

宛委余編﹕偶閱張伯雨贈紐憐大監詩跋云云。按元史有紐憐傳﹐而不載此事。

案﹕詩跋亦見艸堂雅集。

○仲穆墨蘭

滋蘭九畹空多種﹐何似墨池三兩花。近日國香零落盡﹐王孫芳艸徧天涯。

艸木子﹕趙仲穆者﹐子昂學士之子﹐宋秀王之後裔也。能作蘭木竹石。有道士張伯雨題其墨蘭詩云云。仲穆見而媿之﹐遂不復作。

雪濤詩評﹕趙子昂﹐宋宗人也﹐而仕於元。書法丹靑皆名後世﹐然多有題其畫相譏訕者。一人題子昂畫蘭云云。

案﹕詩評作譏子昂﹐與集中詩題不合。

○西湖放燈

共泛蘭舟燈火鬧﹐不知風露濕靑冥。如今池底休鋪錦﹐此日槎頭直掛星。爛若金蓮分夜炬﹐空於雲母隔秋屏。卻憐牛渚淸狂甚﹐苦欲燃犀走百靈。

熙朝樂事﹕七月十五日﹐俗傳爲中元節﹐地官赦罪之辰。人家多持齋誦經﹐僧家建盂蘭盆會﹐放燈西湖及塔上﹑河中﹐謂之照冥官府。張伯雨詩雲云。

○卜居

浮家泛宅意何如﹖玉室金堂計不疏。歸錦橋邊停舫子﹐散花灘上築樓居。淡然到處自鑿井﹐玄晏閉門方著書。但得艸堂貲便足﹐人生何地不樵漁。

紫桃軒雜綴﹕散花灘在西湖東馬塍澑水閘地。元張伯雨卜居有詩云云。想玉鉤橋未成﹐黃篾樓經始之日。余過訪馬塍地不可得﹐而杭人藝花者亦絕無佳種﹐伯雨風流﹐邈不可追矣。

○集太白語酹僧淨月

主人碧巖裏﹐爲餘話幽棲。眞訣自從茅氏得﹐風流還與遠公齊。滿堂空翠如可掃【如可掃「可」原作「何」﹐按此句集自李白當塗趙炎少府粉圖山水歌﹐作「可」﹐因據句曲外史貞居先生詩集卷三攺。】﹐而君解來一何好﹗白玉麈尾談重玄﹐琉璃硯水常枯槁。蒼蒼雲松﹐拂彼白石。世人聞此皆掉頭﹐就中與君心莫逆。袖拂紫煙去﹐空中聞天雞。借問蘇耽鶴﹐早晚向江西﹖

艸堂雅集﹕鐵崖先生跋曰﹕予觀貞居子集句詩﹐政如冶城銅像﹐捧額珠蓮座於長幹也﹐可寶可玩。太白見之﹐當曰吾錦千萬機﹐衣被天下詩人﹐烏得割截如此﹗貞居子其愼取之哉﹐勿俾責償也。會稽楊維楨跋。

○玉笙謠爲鐵門笙伶周奇賦【爲鐵門笙伶周奇賦句曲外史貞居先生詩集作「贈陸徳瑞」。】

我有紫霞想﹐愛聞白玉笙。縣匏比竹無靈气﹐昆丘采此十二莖【昆丘「昆」原作「昂」﹐據句曲外史貞居先生詩集攺。】。鳳咮銜明珠﹐鳳翼排素翎。金華周郎妙宮徵【金華周郎句曲外史貞居先生詩集作「荷花六郎」。】﹐子晉仙人初教成。月下吹參差﹐羣雛亦和鳴。緱氏山頭白雲起﹐七月七日來相迎。長謝時人一揮手﹐漂下滿空鸞鶴聲。

大雅集﹕評曰﹕甚似太白。

○延陵公承慶堂詩

大江蒼蒼兀龍虎﹐輔元之家百神俯。望拜受釐若稽古﹐上淸眞人閱眾甫。新宮潔齋導天語﹐紛云郁霞錯承宇。虛皇穆然陽衛武﹐左颷右欻降軨羽。縣鐘鏜鏜迅擊鼓﹐赫金蔡服赭朱戶。雙珠月明帶寶璐﹐挾以流黃玉■﹝木曇﹞具。旣竣大禮私事舉﹐吉日宗族奉爵俎。靑紫系地簪綬組﹐魏張代劍新捧土。饒國開觀治宿莽﹐報君親師物咸覩。撫己一念或未溥﹐西壁考書玄範府。寒冰層陰發春煦﹐日若休明沐仁雨。道徳大非方仙五﹐月佩六印非適取。持旌召趣迹旁午﹐下土滓■﹝土盍﹞寧久處。天關會規足蹈矩﹐願天願地多黍稌。畢志萬年奉明主﹐小史作書孰敢侮。吁嗟厚徳番之祖。

大雅集﹕評曰﹕不蹈黃庭﹐句意深滿。

○吳興墨蘭

墨君石友是同參﹐幾葉光風染碧嵐。悵望王孫杳何許﹐年年芳艸滿江南。

句曲外史集﹕曩讀葉靜齋艸木子﹐中一條云﹕趙仲穆者﹐子昂學士之子﹐宋秀王之後也。能作墨蘭竹石。有道士張伯雨題其墨蘭詩﹐「滋蘭九畹」云云。仲穆見而愧之﹐遂不復作。所記與此詩意正合﹐而集中無之﹐因附見於此。鐵崖之悲﹐不其然哉﹗石樓野生漫識。

○句

家藏逸少籠鵝字﹐門系龜蒙放鴨船。

至正直記﹕錢塘老儒葉森嘗登趙松雪之門﹐松雪深愛之。家住西湖﹐婦女頗不潔﹐所藏王右軍籠鵝帖石刻﹐後有唐人復臨一帖副之﹐誠爲妙品。張外史每戲之﹐賦詩以貽云云。

案﹕直記專記鄙猥之事﹐並喜言人曖昧﹐今多不錄。卽錄亦時有刪節。

又

風沙不憚五千里﹐將身跳入仙人壺。

輟耕錄﹕道士張伯雨﹐嘗從王溪月眞人入京。初﹐燕地未有梅花﹐吳閒閒宗師時爲嗣師﹐新從江南移至﹐護以穹廬﹐匾曰漱芳亭。伯雨偶造其所﹐恍若與故人遇﹐徘徊旣久﹐不覺熟寢於中。眞人終日不見伯雨﹐深以爲憂﹐意其外出﹐迷失街道也。夢覺﹐日已暮矣。歸道所由﹐嗣師笑曰「伯雨素有詩名﹐宜作詩以贖過。」伯雨遂賦長詩﹐有云云之句。嗣師大喜﹐送翰林﹑集賢嘗所往來者﹐袁學士伯長﹑謝博士敬徳﹑馬禦史伯庸﹑吳助教養浩﹑虞修撰伯生和之。

◆鄒復雷

復雷號云東﹐��人。

自題春消息圖

○自題春消息圖

蓬居何處索春回﹐分付寒蟾伴老梅。半縷煙消虛室冷﹐墨痕畱影上窗來。

鐵网珊瑚﹕予抵鶮沙﹐泊洞元丹房。主者爲復雷煉師﹐設茗供後﹐連出淸江楮三番﹐求東來翰墨。師與其兄復元皆能詩畫﹐旣見元竹﹐復見雷梅﹐卷中有山居老仙品題春消息字﹐遂爲賦詩卷之端。時至正��秋七月廿有七日﹐老鐵禎在蓬蓽居試陳有墨﹐尙恨乏筆。

◆富恕

恕字��﹐吳江人。以儒入道﹐號林屋道人。

西湖竹枝詞

○西湖竹枝詞

十里荷花錦一機﹐雨餘荷气撲人衣。滿船遊女蒙白薴﹐陣陣腥風鷗鷺飛。

西湖竹枝集﹕布袋筇杖﹐不憚險道﹐訪天下仙山﹐有所得輒寄於詩。其作竹枝。𨿽不本題﹐無所比興﹐特於題外爲善刻云。

◆余善

善字復初﹐玉峯淸眞觀道士。

句

○句

長桑樹爛金雞死。

壺中天地小如瓜。

列朝詩集﹕楊廉夫跋云﹕此予方外友余善追和張外史遊仙詩一十解﹐予小加點【小加點列朝詩集小傳閏集作「不能加點」﹐似當從。】﹐讀至云云﹐客遶牀三叫﹐以爲老鐵喉中語也。又如雲云﹐𨿽老鐵無以著筆矣。

◆於立

立字彥成﹐號虛白子﹐南康人。學道會稽山中。有會稽外史集。

前題

○前題

儂家住在湧金門﹐靑見髙峯白見云。嶺上已無丞相宅﹐湖邊猶有嶽王墳。

楊柳樹頭雙鵓鴣﹐雨來逐婦晴來呼。鴛鴦到死不相背﹐雙飛日日在西湖。【詳燕不花下。】

◆鄧靑陽

句

○句

忘情消白日﹐髙臥看靑山。

萬曆湖廣總志﹕鄧靑陽﹐南巖道士。生於元季﹐早歲入武當從髙士學黃﹑老﹑文始﹑莊﹑列﹑周易﹑參同﹑龍虎﹑大丹諸書﹐精思純煉﹐深得其奧。凡所寓興﹐吐辭發語﹐皆有激發。寓武林﹐有云云之句。

◆方從義

從義字無隅﹐貴溪人。老修道金門之小洞天﹐號方壺子。洪武間卒。

句

○句

岸花汀鳥畱幽意﹐碧水丹山共隱情。

元詩癸集﹕嘗題碧水丹山圖云云。淸江劉永之謂方壺子非遺世者﹐而世反遺之﹐可爲惋惜。

●元詩紀事卷三十四【釋子】

侯官陳衍輯

子溫

有規

徳丰

炳同

淨權

存誠

了慧

有在

溥光

明本

與恭

覺恩

行端

一初

圓至

善住

本誠

廣漩

壽寧

梵琦

祖柏

若舟

宗衍

文信

法智

祖銘

至剛

瞻

辧才

惟則

普惠

椿

良震

照

自悅

如阜

福報

寧

實

回

明

淸浚

越僧

禪僧

遊僧

無名僧

◆子溫

子溫字仲言﹐號日觀﹐華亭人。宋亡﹐出家住杭之瑪瑙寺。

朱宣慰家題畫

題畫葡萄捲後

題畫

○朱宣慰家題畫

昔有朱買臣﹐今有朱宣慰。兩个擔柴夫﹐並爲朱紫貴。

癸辛雜識﹕嘗在朱宣慰家作畫訖﹐遂寫一詩云云。朱老欣然曰「朱淸果是賣蘆柴出身﹐和尙說得我著。」遂饋贐資五錠酬之。

○題畫葡萄捲後

明月淸風宗炳社﹐夕陽秋色庾公樓。修心未到無心地﹐萬種千般逐水流。

江村消夏錄﹕紙長﹐宜以好詩書之﹐爲後之名勝笑覽。子溫題。

○題畫

曾向流沙取梵書﹐艸龍珠帳滿徵途。輕包短策難將帶﹐記得西風月上初。

蟫精雋﹕僧溫日觀能詩﹐善寫葡萄﹐精致不俗﹐世多寶之。予一日於友人處觀其大畫四幅﹐而皆有題品﹐其自作也。格律不拘﹐率意而就。惟記得一絕云云。言未盡而意有餘﹐堪膾炙也。

◆有規

絕句

○絕句

讀書已覺眉稜重﹐就枕方欣骨節和。睡去不知天早晚﹐西窗殘日已無多。

吳中舊聞﹕徐惇立言﹕往歲吳中多詩僧﹐其名往往見於前輩文集中。余渡江之初﹐猶見有規者﹐頗以詩知名。其爲人性坦率﹐其徒謂之「規方外」﹐時年七十餘矣﹐談論蕭散可嘉。臨終前數日﹐有詩云云。葉左丞大愛之【按﹕此條實錄自陸友仁吳中舊事﹝墨海金壺本﹞。】。

◆徳丰

重陽

答鐘山長老

○重陽

戰盡今秋見太平﹐西風多作北風聲。不吹烏帽吹氈帽﹐籬下黃花笑不成。

○答鐘山長老

耿耿孤吟對古梅﹐忽傳軍將送書來。倚崖枯木摧殘甚﹐虛負陽和到一回。

山房隨筆﹕僧徳丰﹐三山人。有重陽詩云云。鐘山長老舉以自代﹐答云云。竟不赴。

◆炳同

炳同字野翁﹐新昌張氏子﹐居明州仗錫寺。

句

○句

老來非厭客﹐靜裏欲書經。

四明山誌﹕野翁宋亡之日﹐避迹仗錫﹐閉戶書法華經﹐有句云云。一時遺老家則堂﹑文本心﹑黃東發﹑舒閬風﹑周伯弼咸與之遊。

◆淨權

淨權字道衡﹐徑山僧。

南山詩

○南山詩

紫气金丹曉﹐靑霞玉井春。畫牛曾寓意﹐鳴鶴更通神。

閒居錄﹕工於文章﹐旣寫與人﹐卽不畱稿。嘗有南山詩云云。又好言葛稚川﹑陶隱居事。凡問權﹐未言名字﹐止曰「大迂闊者」﹐卽知爲道衡矣。

◆存誠

絕句

○絕句

別後多遊滄海東﹐忽攜詩卷到山中。立談數語飄然去﹐滿徑松花落午風。

閒居錄﹕蔣景斐嘗誦存誠上人詩云云。余甚愛之。

◆了慧

了慧字嶽重﹐武林人。

春日田園雜興

○春日田園雜興

平疇水繞徑微分﹐小圃云深景不繁。此處農桑𨿽是僻﹐多情鶯燕不嫌村。倦眠芳艸閒黃犢﹐靜對幽花倒綠尊。見說弓旌方四出﹐欲更名姓掩衡門。

月泉吟社第三十三名﹕田園對起﹐已占地步﹐頷聯得闔辟之妙﹐余佳。

◆有在

武陵勝集得園字

○武陵勝集得園字

騎馬一身雪﹐來敲隱者門。林林憂桂玉﹐艸艸樂琴罇。勛業誇麟閣﹐文章鄙兔園。探題歸去路﹐燈火已黃昏。【詳白珽下。】

◆溥光

溥光字玄暉﹐大同人。幼爲頭陀﹐號雪庵和尙﹐文宗詔蓄髮﹐授大學士。

懷麓堂集﹕嘗聞趙松雪過酒肆﹐見其簾字﹐駐視久之﹐謂當世書無我逮者﹐而此書乃過我。問知爲一僧書﹐則雪庵李溥光也。因薦之朝﹐累官昭文館大學士。

夷白齋詩話﹕元釋溥光﹐字玄暉﹐俗姓李氏﹐特封昭文館大學士﹑榮祿大夫﹐賜號立悟大師。有二絕句云「蟭螟殺敵蚊眉上﹐蠻觸交爭蝸角中。何異諸天觀下界﹐一微塵裏鬭雌雄。」「荳苗鹿嚼解馬毒﹐艾葉雀銜奪燕巢。鳥獸不曾有本艸﹐諳知藥性是誰教﹖」詩亦奇拔﹐恨不多見。

月山詩話﹕夷白齋詩話載元釋溥光二絕句﹐稱其奇拔﹐恨不多見。其詩卽樂天「蟭螟殺敵蚊巢上」﹑「荳苗鹿嚼解馬毒」二首也。此君未讀長慶集﹐必平日不喜白體者。

鑷工

句

○鑷工

一聲鑷子噪秋蟬﹐門內老僧驚晝眠。毫髮盡時髦發在﹐夕陽芳艸自芊芊。

○句

賣與買人誰是主﹐一犂春雨鵓鳩啼。

近峯聞略﹕予嘗得元僧雪庵外集﹐略記數語﹐其題買田券云云﹐鑷工云云﹐皆可人意。

◆明本

明本號中峯﹐錢塘人。出家吳山聖水寺﹐後爲天目僧。有中峯廣錄﹑梅花百詠行世。

蘇談﹕中峯卓錫處﹐皆以幻住名之。道行旣髙﹐四眾皈向﹐凡建所謂幻住庵者有數十處。今在吳中者﹐居吾家雁蕩村之西無二里遠也。𨿽殿堂三間﹐基址去地殆五尺餘﹐云禪師之所築也。故老相傳﹐建此庵時﹐馮海粟煉泥﹐趙子昂搬運﹐中峯自以塗壁﹐卽此艸堂是也。

九字梅花詠

次韻瀋王題眞際亭

天目山

雪

淨土詩

○九字梅花詠

昨夜西風吹折千林梢﹐渡口小艇滚入沙灘■﹝土幻﹞。野橋古梅獨臥寒屋角﹐疏影橫斜暗上書窗敲。半枯半活幾个擪蓓蕾﹐欲開未開數點含香苞。縱使畫工奇妙也縮手﹐我愛淸香故把新詩嘲。

風月堂雜誌﹕「昨夜西風」云云。此天目山釋明本中峯九字梅花詩也。松雪趙文敏公與之爲方外交﹐同院學士馮海粟子振甚輕之。一日﹐松雪彊扯中峯同訪海粟﹐海粟出暇日所爲梅花百詠詩示之。中峯一覽﹐走筆亦成一百首﹐海粟猶未爲然。復出此詩求和﹐海粟竦然久之。致禮而定交焉【按﹕此條實錄自姜南風月堂雜識。】。

升庵詩話補遺﹕中峯有九字梅花詩云云。池南唐文薦錡謂余曰「此詩不佳﹐影不可言敲。又後四句有齋飯酸餡气。」

○次韻瀋王題眞際亭

髙亭結構標眞際﹐體共雲林一樣閒。山勢倚天忘突兀﹐水聲投澗自潺湲。伽陀迥出言詞外﹐海印髙懸宇宙間。佇看憑闌人獨醒﹐又添公案入禪關。

中峯行錄﹕駙馬大尉瀋王王璋﹐遣參軍洪鑰賫書幣﹐敍弟子禮﹐期請上命南來參叩。己未秋九月﹐王奉禦香入山謁師艸廬﹐咨訣心要﹐請師升座﹐爲眾普說。師激揚提唱萬餘言。王復求法名別號﹐師名王以勝光﹐號曰眞際。王因建亭師子巖下﹐以托其事。

○天目山

一山未盡一山登﹐百里全無一里平。疑是老僧遙指處﹐只堪圖畫不堪行。

柳亭詩話﹕中峯本詠天目云云。結句乃杜荀鶴閩中秋思詩。

○雪

凍雲四合雪漫漫﹐誰解當機作水看。只爲眼中花未瞥﹐啟窗猶看玉瑯玕。

小窗淸紀﹕古今雪詩甚多﹐獨中峯老人一偈云云。自是中峯好句。

○淨土詩

富貴之人宜念佛﹐黃金滿庫谷盈倉。世間受用無虧缺﹐只欠臨終見願王。

身膺宰輔與朝郎﹐蓋世功名勢莫量。自性彌陀如不念﹐未知何以敵無常。

筆精﹕中峯淨土詩云云。可爲富貴人之鍼砭。

◆與恭【與一作「允」。】

與恭字行己﹐號懶禪﹐上虞人。余姚九功寺僧。

思母

冷泉亭

回雁峯

○思母

霜隕蘆花淚濕衣﹐白頭無復倚柴扉。去年五月黃梅雨﹐曾典袈裟糴米歸。

靈隱寺志﹕行己與趙子昂同時﹐其思母詩云云。可謂有陳尊宿之思矣。

○冷泉亭

天竺雨花飛寶臺﹐北山門對冷泉開。石擎老樹無人識﹐時有黃猨抱子來。

○回雁峯

官路迢迢野店稀﹐薄寒催客早添衣。南分五嶺雲天遠﹐雁到衡陽亦倦飛。

元詩癸集﹕嘗遊臨安﹐題冷泉亭詩﹐趙松雪見而異之﹐追至淨慈寺﹐與相見。後遊蘇州定惠寺﹐端然而逝。檢其囊﹐止有破紙一方﹐則回雁峯詩也。

◆覺恩

覺恩字以仁﹐號斷江﹐四明人。

句

○句

權擬三朝位三事﹐祗應知己是僧彬。

元詩癸集﹕嘗經賈似道墓﹐作詩有云云句﹐最得詩人優遊不迫之意﹐極爲柳道傳所稱。

◆行端

行端字符叟﹐臨海人。

續傳燈錄﹕行端號元叟﹐臨海何氏。初參藏叟於徑山﹐尋以靈隱山水淸勝﹐掛錫焉。大徳中﹐主中天竺。皇慶壬子﹐遷靈隱。三被金襕袈裟之賜。

靈隱寺志﹕端文字不由師授﹐自然能通﹐自稱寒拾里人。

題飛鳴宿食四雁圖

擬寒山子詩

○題飛鳴宿食四雁圖

年去年來年復年﹐帛書曾達茂陵前。影連薊北月橫塞﹐聲斷江南霜滿天。雨暗蘆花愁夜渚﹐露香菇米下秋田。平生千里與萬里﹐塵世网羅空自懸。

堯山堂外紀﹕客有以飛鳴宿食四雁圖求子昂跋者﹐時翰林諸公在焉。釋端元叟亦與坐末﹐諸公咸命賦詩﹐元叟卽援筆題詩云云。諸公稱賞﹐卽以詩授客去。

○擬寒山子詩

昨日東家死﹐西家賻冥財。今朝西家死﹐東家陳酒杯。東東復西西﹐輪環哭哀哀。不知本眞性﹐懵懵登泉臺。

筆精﹕讀此可以警世之貪婪富貴而不知返者。

◆一初

贈天紀

寒食

曉過西湖

送人

句

○贈天紀

翰苑虞夫子﹐名聞四海傳。偶攜天上月﹐來系寺前船。一見如曾識﹐三生定有緣。不嫌云臥冷﹐與我共畱連。

袁州府誌﹕一初分宜福勝寺僧﹐能詩。虞集過寺﹐初賦詩云云。集服膺之。

○寒食

月暗花明掩竹房﹐輕寒脈脈透衣裳。淸明院落無燈火﹐獨向回廊禮夜香。

○曉過西湖

水光山色四無人﹐淸曉誰看第一春﹖紅日漸髙弦管動﹐半湖煙霧是遊塵。

○送人

送子江頭水亦悲﹐更能隨我定何時﹖垂楊但爲秋來瘦﹐不爲秋來有別離。

○句

春路晴猶滑﹐山亭晚更深【晚更深「深」南濠詩話作「涼」。】。【再往湖南】竹枯湘淚盡﹐花發楚魂香。【同上】並坐夜深皆不語﹐一燈分映兩閒身。【塗香居士見訪】

南濠詩話﹕元僧圓至工於古文﹐而詩尢淸婉。其寒食各云云。他如雲云。其造語之妙﹐當不減於惠勤﹑參寥輩也。

◆圓至

圓至字天隱﹐別號牧潛﹐髙安姚氏子﹐駐錫建昌之能仁。有筠溪牧潛集。

贈天紀

○贈天紀

拈筆詩成首首新﹐興來豪叫欲攀云。難醫最是狂吟病﹐我恰才痊又到君。

南濠詩話﹕長洲陳湖磧沙寺﹐元初有僧魁天紀者居之。魁與髙安僧圓至友善﹐至嘗注周伯弜所選唐三體詩﹐魁割其資刻置寺中﹐方萬里特爲作序【方萬里特原作「方萬持」﹐據南濠詩話攺補。】。由是三體詩盛傳人間﹐今吳人稱「磧沙唐詩」是也。魁讀儒家書﹐尢工於詩﹐平生厓立絕俗﹐誓不出世﹐住山﹐至有詩贈之云云。

◆善住

善住字無住﹐別號云屋﹐吳郡僧。有谷響集。

三髙祠

○三髙祠

越國謀臣吳國讎﹐如何廟食此江頭﹖扁舟載得蛾眉後﹐卻作三江汗漫遊。【範蠡】

南濠詩話﹕三髙祠在吳江長橋南﹐中祀越上將軍範蠡﹑晉大司馬東曹掾張翰﹑唐贈右補闕陸龜蒙﹐國朝著於祀典。齊東野語載宋人詩云「可笑吳癡忘越憾﹐卻誇範蠡作三髙。」又云「千年家國無窮恨﹐只合江邊祀子胥。」蓋深非之。近讀僧善住三髙祠詩﹐範蠡云云﹐其見亦同。

◆本【一作「文」】誠

本誠字道元﹐號覺隱。

睡起

江亭秋晚

題坾公畫

○睡起

花下拋書枕石眠﹐起來閒漱竹間泉。小窗石鼎天猶暖﹐殘燼時飄一縷煙。

○江亭秋晚

獨倚淸江秋思長﹐晚潮初上水亭涼。海門風起雙巒暝﹐一抹銀花湧夕陽。

又

藤枯摧老樹﹐石裂礙深溪。陰洞水聲合﹐短垣松影齊。磵回知徑遠﹐山迥覺梅低。忽爾破孤寂﹐嶺猿淸晝啼。

蓬窗日錄﹕元僧覺隱與笑隱欣公﹑天隱至公皆以詩自豪相頡頏﹐時號「三隱」。覺隱睡起雲云﹐江亭秋晚云云﹐又云云。

○題坾公畫

日暮東溪上﹐秋深景寂寥。葉疏林影薄﹐水落岸痕髙。野燒明江嶼﹐漁舟入浦橋。故人煙水隔﹐悵望首空搔。

六研齋筆記﹕覺隱寫石與茭蒲溪鳥最妙。又作疏林平遠﹐托坾仙筆﹐題云﹕蜀畤坾公作畫﹐覺隱題印。又題云﹕余嘗爲此卷﹐坾仙亦到。坾仙喜﹐遂援筆寫此圖﹐余因題此詩云云。

◆廣漩

廣漩字空海﹐晉江蘇氏子﹐開元寺如照徒。

句

○句

尋光來佛後﹐竊食犯僧殘。

開士傳﹕所爲頌偈語﹐皆警策。嘗詠鼠有云云之句。

◆壽寧

壽寧字無爲﹐號一庵﹐上海人。住持靜安寺。

元詩癸集﹕治丈室﹐兩旁雜植檜竹桐柏﹐自號曰綠云洞。合其寺之古迹曰「吳碑」﹐曰「陳檜」﹐曰「鰕禪」﹐曰「經臺」﹐曰「滬壘」﹐曰「湧泉」﹐曰「蘆渡」﹐爲靜安八景﹐求題詠於時之長於詩者﹐成靜安八詠一卷﹐會稽楊維楨爲之序。

赤烏碑

陳檜

鰕子禪

講經臺

滬瀆壘

湧泉

蘆子渡

綠云洞

赤烏碑

佛法闡兮重玄﹐國江東兮紀年。翠壁立兮髙碣﹐瞰波濤兮硉矹。龜龍剝兮皇象書﹐千載一日兮傳赤烏。

陳檜

雙檜兮蒼蒼﹐藝重玄兮禎明【葉芒。】蛟龍樛兮偃蹇﹐接葉蕤兮翔鳳凰。皎瓊樹兮璧月夜流﹐望臨春兮使我心憂。

鐵崖評曰﹕騷人感慨。

鰕子禪

若有人兮慧如癡﹐啖生鮮兮俗見嗤。日而出兮暮而歸﹐亡寒暑兮亡渴饑。鰕旣化兮鰕活而飛﹐千秋萬歲兮人是非。

講經臺

有美人兮滬之渚﹐徙神宮兮在蘆野【葉序。】築髙臺兮壘土﹐天花繽兮如雨。倏奄沒兮谷成陵﹐蹇予之仍兮績乃成。

鐵崖評曰﹕多少涵蓄﹐也見後人不負山門。

滬瀆壘

築滬兮防海【葉喜】﹐蘆之東兮滬之水。崧潭兮千秋﹐故壘巖巖兮枕江之流。風淒淒兮竹蕭蕭【葉颼】。

鐵崖評曰﹕朱弦三嘆有餘音。

湧泉

坤之機兮下旋﹐湧吾水兮泡漩。一气孔神兮無爲自然﹐吁嗟泉兮何千萬年﹗

鐵崖評曰﹕八題之中﹐此題爲悟道之題。坤機下旋﹐便說得湧泉活潑潑地﹔一气孔神﹐又見寧之祖教滅而又不滅者。

蘆子渡

蘆瑟瑟兮水溶溶﹐望美人兮袁之崧。雁嚦嚦兮心忡忡﹐眺東城兮江之中。吾將踏葦兮歌淸風。

鐵崖評曰﹕七縱七擒手堪用事。

綠云洞

萬樾兮森森﹐云承宇兮陰陰。洞有屋兮云無心﹐我坐石兮鼓瑤琴。耶之溪兮華之嵓【葉今﹐】云之逝兮吾將曷尋。

◆梵琦

梵琦字楚石。

句

○句

自言羊可種﹐不信繭成絲。【詳吳萊下。】

◆祖柏

祖柏字子庭﹐四明【一作「嘉定」。】人。有不系舟集。

題自寫菖蒲二首

賦蓋

口占

句

○題自寫菖蒲二首

盆泓淺淺映幽叢﹐綠發翛翛墜鏡中。瀟灑憑誰供拂掠﹐澹煙微雨及淸風。

云骨溪毛瘦不禁﹐井花濯濯翠陰陰。閒來坐對淸詩眼﹐月落半窗風露深。

宏秀集﹕嘗講臺教於赤城。性好浪迹雲遊﹐乞食村落﹐對人不作長語﹐閒雜諧謔﹐喜畫石菖蒲﹐題句甚多。

○賦蓋

百骨攢來一綫收﹐葫蘆金頂蓋諸侯。一朝撐出馬前去﹐眞个有天無日頭。

江南通誌﹕柏子庭能詩﹐浪迹雲遊﹐乞食嘉定村落﹐語雜諧調。一日﹐偶觸某官騶從﹐縛至﹐知爲子庭﹐命賦所張蓋﹐應聲云云。某官笑而釋之。

○口占

一封丹詔未爲眞﹐三杯淡酒便成親。夜來明月樓頭望﹐惟有嫦娥不嫁人。

輟耕錄﹕後至元丁丑夏六月﹐民間謠言﹕朝廷將采童男女【童男女「女」原作「子」﹐按下文有「爲奴婢」語﹐因據輟耕錄卷九攺。】﹐以授韃靼爲奴婢﹐且俾父母護抵直北交割。故自中原至於江之南﹐府縣村落﹐凡品官庶人家﹐但有男女年十二三以上﹐便爲婚嫁。六禮旣無﹐片言卽合﹐至於巨室﹐有不待輿馬親迎﹐輒徒步以往者。自後有貴賤﹑貧富﹑長幼﹑妍醜匹配之不齊者﹐各生怨悔﹐或夫棄其妻﹐或妻憎其夫﹐或訟於官﹐或死於夭。此亦天下之大變。吳中僧祖柏﹐素稱滑稽﹐口占絕句云云。又有人集古句云云。可謂深於命意者矣。

○句

誰呼蓬島靑頭鴨﹐來殺松江赤縺蛇。

輟耕錄﹕丙子歲﹐松江亢旱。聞方士沈雷伯道術髙妙﹐府官遣吏賫香幣過嘉興﹐迎請以來。驕傲之甚﹐以爲雨可立致。結壇仙鶴觀﹐行月孛法﹐下鐵簡於湖﹑泖﹑潭﹑井﹐日取蛇燕焚之﹐了無應驗。羞赧宵遁。僧柏子庭有詩云云。聞者絕倒。

◆若舟

若舟字別岸﹐檇李人。

館娃宮

○館娃宮

白晝娃宮宴未旋﹐東風吹下越來船。捧心方妬三千女﹐嘗膽誰知二十年。花暗屧廊蜂蝶困﹐艸深香徑鹿麋眠。憑欄一段傷心事﹐都在西山夕照邊。

歸田詩話﹕姑蘇靈巖寺﹐館娃宮舊基也。吳僧若舟別岸一詩云云﹐用意遣詞甚佳。貢有初嘗爲予誦之。

◆宗衍

宗衍字道原﹐中吳人。至正初﹐住石湖楞伽寺。有碧山堂集。

野雞毛羽好

○野雞毛羽好

野雞毛羽好﹐不如家雞能報曉。新人美如花﹐不如舊人能績麻。績麻作衫郎得著﹐郎見花開又花落。

列朝詩集﹕此詩流俗訛傳爲陳少卿妻寄夫之作。

◆文信

文信字道元﹐永嘉人。

西湖竹枝詞

○西湖竹枝詞

湖西日腳欲沒山【湖西原誤作「西湖」﹐據梧溪集卷七次韻信道元大老菱溪艸堂見寄之作後序攺。】﹐湖東新月牙梳彎。南北兩峯船裏看﹐卻比阿儂雙髻鬟。

梧溪集﹕道元少與道士張伯雨﹑會稽楊廉夫齊名﹐嘗有西湖竹枝詞云云。或者病其浮薄。廉夫謂曰﹕金沙灘頭菩薩亦隨世作戲﹐或者釋焉。誠﹑演二公﹐與道元同字﹐皆博學負重名﹐而道元僅住小山林而已。

◆法智

法智﹐吳山僧。

泊安慶城

○泊安慶城【一作挽余廷心。】

浮圖髙出暮云低﹐雉堞連陰碧樹齊。茅屋人家兵火後﹐樓船鞞鼓夕陽西。大江千里水東去﹐明月一天烏夜啼。欲酹忠魂荒冢外﹐白楊秋色轉淒迷。

宏秀集﹕法智﹐余忠宣公闕故人也。讀其弔余忠宣公一篇﹐可稱哀而不傷。

◆祖銘

祖銘字古鼎﹐奉化應氏子。至正間﹐主徑山。有古鼎外集。

徑山五峯

○徑山五峯

堆珠峯

大人峯

鵬摶峯

宴坐峯

朝陽峯

堆珠峯

天勢下淩霄﹐坐使萬壑趨。元气結巒岫﹐獻此大寶珠。翊殿護釋梵﹐鼓鐘殷人區。

大人峯

五髻生雲雨﹐鎭踞何舂容。具此大人相﹐題爲大人峯。偉哉天地間﹐萬象同擴充。

鵬摶峯

峯勢來大鵬﹐鼓此垂天翼。培風本無待﹐適玆造化力。何須問天地﹐在在六月息。

宴坐峯

杉松太古色﹐不別春與冬。道人此宴坐﹐一念萬劫融。不特座燈王﹐等了諸法空。

朝陽峯

二儀開幽漠﹐日月臨下土。萬物麗髙明﹐此峯正當午。堂堂大聖人﹐兩眼空寰宇。

自注﹕山中五峯﹐傳之久矣﹐然指者不一。今各賦一詩﹐庶來者不待問而知也。至正庚寅七月﹐徑山釋銘書。

◆至剛

至剛﹐閩縣人。居聖羅山﹐人稱石門和尙。

句

○句

菖蒲葉瘦黃花老﹐白虎黃猿自往來。

砂鍋常煮和根菜﹐不與人間气味同。

元詩癸集﹕有云云句﹐皆爲人所稱道。

◆瞻

瞻字無及。

遊虎丘

○遊虎丘

城裏看山看不足﹐花時雪後每來遊。洗空塵土惟池水﹐磨盡英雄是石頭。此日憑欄聞楚雁﹐何人掘冢得吳鉤。東風又綠蒼崖樹﹐檀板娥笙醉未休。

案﹕元詩癸集於僧靈惲下云﹕虎丘志中載無及「洗空塵土」一聯﹐惜未見全篇。然於瞻下實已錄全篇矣。

◆辧才

辧才﹐吳僧。

題安分軒

○題安分軒

姑蘇朱景春取河南邵子安分吟﹐題其軒居曰「安分」。吳郡滕遠爲之圖﹐金文徵爲之銘。

知君近構竹間房﹐墻下新栽幾樹桑。采藥不辭沾雨露﹐禦寒聊欲足衣裳。春深門外車無迹﹐秋晚籬邊菊有香。我亦林泉安分者﹐向尋時過小池塘。

鐵网珊瑚﹕敬觀諸大老所題安分軒佳什﹐理趣宏深﹐文義浩博﹐韓子所謂「光焰萬丈長」是也。因知景春髙士﹐固能安其分矣。非至尊好﹐何能致多如是耶﹖𨿽然﹐未有無名而有其實者也﹐抑未有有名而無其實者也﹐景春可謂名實克符矣﹐諸大老所言亦不虛美矣。眇余小子﹐執筆題贊﹐增毫芒於泰山﹐未免取大方之誚。吳釋辧才題。

◆惟則

惟則字天如﹐吉之永新人。有師子林別錄。

送鄕僧昱曉林

一峯云外庵和韻

湖邨庵卽事

絕句

○送鄕僧昱曉林

鄕人問我幾時還﹐向道於今又入山。一个蒲團半間屋﹐吳淞江上九峯間。

○一峯云外庵和韻

竹屋茶香滿澗煙﹐綠杉深處響流泉。目前有法誰能說﹐落日微風一樹蟬。

○湖邨庵卽事

竹根犬吠隔溪扉﹐湖雁聲髙木葉飛。近聽始知雙■﹝木虜﹞響﹐一燈浮水夜船歸。

○絕句

開渠築岸護低田﹐坐聽鄰翁說去年。賣卻犂鋤買漁网﹐兒童蕩槳到牀前。

筆精﹕元末姑蘇城中師子林天如禪師﹐俗姓譚氏﹐江西永新人。嘗作楞嚴會解﹐行於世。又能詩﹐聊錄數首於後﹐云云。皆警句也。

◆普惠

普惠號洞云﹐平定人。

句

○句

君王若問楡關郡﹐地瘦民貧山水多。

山西通誌﹕與中書左丞呂思誠爲方外友﹐呂嘗作洞云歌贈之。及呂北上﹐惠貽詩云云。

◆椿

椿字大年﹐吳中人。

謁楊廉夫

○謁楊廉夫

揚雄宅上好修竹﹐黃妃塔前多翠微。自愛髙文每相見﹐莫怪短筇來叩扉。

西湖竹枝集﹕遊錢塘南北兩峯﹐詩最多﹐惜年不永。予讀其見予詩云云。爲之深悲云。

◆良震

良震字雷隱﹐三山人。

絕句

○絕句

六月七月生晚涼﹐大樹小樹臨幽窗。枯槎行蟻過無數﹐晴空好鳥飛一雙。

西湖竹枝集﹕愛吟唐人七字詩﹐而不爲律縛。如雲云。

◆照

照字覺元﹐四明人。

寄楊廉夫

○寄楊廉夫

絕愛才多楊執戟﹐家住東吳錦繡場。姓氏已知傳宇宙﹐玉堂新誦好文章。畫船百丈牽春雨﹐鐵笛一聲鳴鳳凰。海上相望千里隔﹐尺書無使爲吾將。

西湖竹枝集﹕讀書澱山湖濱者十年﹐尢長於詩﹐云云。蓋不在大年之下也。

◆自悅

自悅號白雲﹐天臺人。明洪武初被召﹐賜還。

續蘭亭會補任城呂系詩

○續蘭亭會補任城呂系詩

崇阿撫神祕﹐微風扇和淳。靈雨旣雲沐﹐品匯區以陳。蘭苕擢中沚﹐葩萼媚芳辰。散懷得眞契﹐引觴答熙春。【詳張溥下。】

◆如阜

如阜字物元﹐余姚僧。洪武初徵至南京卒。

續蘭亭會補任城令呂本詩

○續蘭亭會補任城令呂本詩

禊飲祕圖湖﹐天气淑且柔。傳觴際曲渚﹐濯纓臨芳洲。纖條亂風樹﹐幽葩落晴溝。眾賓亦以樂﹐正忘塵世憂。【詳張溥下。】

◆福報

福報字復原【按﹕西湖竹枝集福報小傳云其字福元﹐未知孰是。】﹐臨海人。洪武初被召﹐賜還。

續蘭亭會補彭城曹諲詩

句

○續蘭亭會補彭城曹諲詩

柔條扇微風﹐輕波漾晴旭。羣彥此委蛇﹐鳴條集中谷。列席依巖隈﹐飛觴隨水曲。緬懷古先哲﹐庶以繼遐躅。【詳張溥下。】

○句

東海人歸雙燕語﹐北窗病起百花飛。

天臺倒影三江北﹐太白垂芒九隴東。

西湖竹枝集﹕苦志讀書﹐尢耽於詩﹐淸峻絕人﹐如雲云﹐皆佳句也。

◆寧

寧字居中﹐虎丘僧。

次韻答邾仲誼

○次韻答邾仲誼

公餘聯騎入山城﹐老衲追陪得散行。短簿祠前看竹色﹐小吳軒上聽松聲。來遊古苑春將暮﹐歸去南樓月已明。題徧新詩佳勝處﹐定應商略過天平。【詳邾經下。】

◆實

實字積中﹐號竹樵。

竹深處詩

○竹深處詩

修竹千竿一艸堂﹐幽深偏愛水雲鄕。碧陰滿地春簾濕﹐蒼雪侵幃夏簟涼。詩刻粉筠初解籜﹐聲傳茶臼遠飄香。宦遊十載天南北﹐猶想園林思不忘。【詳金灝下。】

◆回

回號竹庵。

前題

○前題

分得瀟湘數畝陰﹐中藏茅屋往來深。半窗色淨涼偏入﹐一榻聲淸暑不侵。雨長子孫金个个﹐風生頭角玉森森。此君今向圖中見﹐時報平安慰客心。【同上】

◆明

母生日

○母生日

今朝是我娘生日﹐剔起佛前長命燈。白米自炊還自喫﹐與娘齋得一員僧。

艸木子﹕明首坐﹐東南行腳僧也。至正間來遊雁蕩山﹐值母生日﹐以飯一盂﹑經一卷爲母壽﹐作偈云云。

◆淸浚

廣輪疆裏圖

○廣輪疆裏圖【廣輪疆裏「輪」水東日記卷十七作「輿」﹐下同。】

萬里山川咫尺中﹐江河迢遞總朝東。當時漢帝曾披此﹐鄧禹因之立大功。

水東日記﹕予近見廣輪疆裏一圖如右。其方周尺僅二尺許﹐皆界爲方格﹐大約南北凡九十餘格﹐東西差少。其陰則淸浚等二詩云云。此圖乃元至正庚子僧淸浚所畫。

◆越僧

錢塘懷古

○錢塘懷古

天定終南恃武功﹐不堪雙淚濕東風。百年南渡斜陽外﹐十里西湖片雨中。燕子來時龍輦去﹐楊花飛徹鳳樓空。倚筇曾向髙峯望【髙峯「峯」原作「風」﹐據西湖遊覽志余卷六攺。】﹐山掩江城霧气籠。

西湖志余﹕元時有傅按察嘗作綠頭鴨詞【元時「時」原誤作「詩」﹐據西湖遊覽志余攺。綠頭鴨「鴨頭綠」﹐據西湖遊覽志余攺。】﹐悼宋云云。又有越僧云云。

◆禪僧

黃鶴樓

○黃鶴樓

一拳搥碎黃鶴樓﹐一腳踢翻鸚鵡洲。眼前有景道不得﹐崔顥題詩在上頭。

◆遊僧

前題

○前題

一拳搥碎黃鶴樓﹐一腳踢翻鸚鵡洲。有意气時消意气﹐不風流處也風流。

升庵詩話﹕李太白過武昌﹐見崔顥黃鶴樓詩﹐嘆服之﹐遂不復作﹐去而賦金陵鳳凰臺也。其事本如此。其後禪僧用此事作一偈云云。傍一遊僧亦舉前二句而綴之云云。元時借此事設辭﹐非太白詩也。

◆無名僧

題趙子昂書歸去來辭

戲笑隱

贈張伯雨

絕句

年節

○題趙子昂書歸去來辭

典午河山半已墟﹐褰裳宵逝望歸廬。翰林學士宋公子﹐好事多應醉裏書。

歸田詩話﹕趙子昂以宋王孫仕元﹐嘗書淵明歸去來辭﹐有僧題絕句於後云云。後人不復著筆。

○戲笑隱

又

戲笑隱

欣哉笑隱住中峯﹐本是鴻儒學說空。羅剎江頭潮未白﹐稽畱峯下火先紅。靑霄有路幹丞相﹐紺殿無顏見大雄。若使斷江知此意﹐兩人握手泣西風。

西湖志余﹕一日省相﹑笑隱看潮﹐其日寺火。時恩斷江住虎丘寺﹐同日災。有僧爲詩戲之云云。

○贈張伯雨

又

贈張伯雨

久聞方外有神仙﹐只住華陽古洞天。花徑不曾緣客掃﹐石牀今許借僧眠。穿雲去汲燒丹井﹐帶雨來耕種玉田。一自茅君成道後﹐幾人騎鶴下蒼煙。

南濠詩話﹕張伯雨外史晚居茅山﹐罕接賓客。一日﹐有野僧來謁﹐童子拒之﹐僧云「語而主﹐吾詩僧也﹐胡爲拒我﹖」乃爲入報。伯雨書老杜「花徑不曾緣客掃」之句﹐使持以示僧﹐僧略不運思﹐卽成詩云云。末二句頗涉譏刺。伯雨得詩大驚﹐延入置之上坐﹐畱連數日。

○絕句

又

絕句

百丈巖頭掛艸鞋﹐流行坎止任安排。老僧腳底從來闊﹐未必骷髏就此埋。

○年節

又

年節

殘年節禮送紛紛﹐盡是豪門與富門。惟有老僧階下雪﹐始終不見艸鞋痕。

七修類稿﹕嘗記元僧有詩云云。又一云云。予以當時忻笑隱﹑恩斷江﹑無無極皆著名﹐斯時要如二詩落脫髙遠﹐夫豈可到﹖惜忘其名。

●元詩紀事卷三十五【宮掖】

侯官陳衍輯

駱妃

程一寧

凝香兒

順帝宮人

◆駱妃

舞月歌

○舞月歌

五華兮如織﹐照臨兮一色。麗正兮中域﹐同樂兮萬國。

元氏掖庭記﹕己酉仲秋﹐武宗與諸嬪妃泛月於禁苑太液池中。月色射波﹐池光映天﹐綠荷含香﹐芬藻吐秀﹐遊魚浮鳥﹐競戲羣集。於是畫鷁中流﹐蓮舟夾持﹐舟上各設女軍。居左者冠赤羽冠﹐服斑文甲﹐建鳳尾旗﹐執泥金畫戟﹐號曰「鳳隊」。居右者冠漆朱帽﹐衣雪氅裘﹐建鶴翼旗﹐執瀝粉雕戈﹐號曰「鶴團」。又彩帛結成采菱采蓮之舟﹐往來如飛。當其月麗中天﹐彩雲四合﹐帝乃開宴張樂﹐薦蜻翅之脯﹐進秋風之鱠﹐酌玄霜之酒﹐啖華月之糕。令宮女披羅曳縠﹐前爲八展舞﹐歌賀新涼一曲。有駱妃者﹐素號能歌﹐趨出爲帝舞月照臨﹐而歌云云。歌畢﹐帝悅其以月諭己﹐賜八寶盤﹑玳瑁盞﹐諸妃各起賀。

◆程一寧

元氏掖庭記﹕順帝宮嬪﹐進禦無紀﹐佩夫人﹑貴妃印者﹐不下百數。如淑妃龍瑞嬌﹑程一寧﹑戈小娥﹐麗嬪張阿玄﹑支祁氏﹐才人英英﹑凝香兒尢見寵愛﹐宮中稱爲「七貴」云。

春夜吹笛詞

惜春詞

○春夜吹笛詞

蘭徑香銷玉輦蹤﹐梨花不忍負春風。綠窗深瑣無人見﹐自碾朱砂養守宮。

又

牙牀錦被繡芙蓉﹐金鴨香銷寶帳重。竹葉羊車來別院﹐何人空聽景陽鐘。

案﹕此首元文類作馬祖常宮詞﹐首四字作「華淸水殿」。

又

澹月輕寒透碧紗﹐窗屏睡夢聽啼鴉。春風不管愁深淺﹐日日開門掃落花。

○惜春詞

春光欲去疾如梭﹐冷落長門苔蘚多。懶上妝臺脂蓋蠹﹐承恩難比雪兒多。

元氏掖庭記﹕程一寧未得幸時﹐嘗於春夜登翠鸞樓﹐倚欄弄玉龍之笛﹐吹一詞云云。帝忽於月下聞之﹐問宮人曰「此何人吹也﹖」有知者對曰「程才人所吹。」帝𨿽知之﹐未召也。及後夜﹐帝復遊此﹐又聞歌一詞云云。又繼一詞云云。又吹惜春詞云云。歌中音語咽塞﹐情極悲愴。帝因謂宮人曰「聞之使人能不淒愴﹗深宮中有人愁恨如此﹐誰得而知﹖蓋不遇者亦眾矣。」遂乘金根車至其所。寧見龍炬簇擁﹐遂趨出叩頭俯伏﹐帝親以手扶之曰「卿非玉笛中自道其意﹐朕安得至此。」攜手至柏香堂﹐命寶光天祿廚設開顏宴﹐進兔絲之膳﹑翠濤之酒﹐云仙樂部坊奏鴻韶樂﹐列朱戚之舞﹐鳴雎之曲。笑謂寧曰「今夕之夕﹐情圓气聚。然玉笛﹐卿之三靑也。可封爲圓聚侯。」自是寵愛日隆﹐攺樓爲奉禦樓﹐堂爲天怡堂。

◆凝香兒

弄月曲

天香亭歌

采菱曲

采蓮曲

○弄月曲

蒙衫兮蕊裳﹐瑤環兮瓊璫。泛予舟兮芳渚﹐擊余楫兮徜徉。明皎皎兮水如鏡﹐弄蟾光兮捉娥影。露團團兮气淸﹐風颼颼兮力勁。月一輪兮髙且圓﹐華彩發兮鮮復妍。願萬古兮每如此﹐予同樂兮終年。

○天香亭歌

天風吹兮桂子香﹐來閶闔兮下廣寒。塵不揚兮玉宇淨﹐萬籟泯兮金階涼。玄漿兮進酒﹐兔霜兮爲侑。舞亂兮歌狂﹐君飲兮一斗。雞鳴沈兮夜未央﹐樂有餘兮過霓裳。吾君吾王兮壽萬歲﹐得與秋香月色兮酬酹乎樽觴。

○采菱曲

伽南楫兮文梓舟﹐泛波光兮遠夷猶。波搖兮舟不定﹐揚余袂兮金風競。棹歌起兮纖手揮﹐靑角脫兮水瀠洄。歸去來兮樂更誰﹖

○采蓮曲

放漁舟兮湖之濱﹐剪荷柄兮折荷英。鴛鴦飛兮翡翠驚。張蓮葉以爲蓋兮﹐緝藕絲以爲衿。雲光淡兮微煙生。對芳華兮樂難極﹐返予棹兮山月明。

元氏掖庭記﹕凝香兒﹐本部下官妓也。以才藝選入宮﹐遂充才人。帝嘗中秋夜泛舟禁池﹐香兒著「瑣裏綠蒙」之衫。瑣裏﹐夷名﹐產撒哈剌﹐蒙茸如氈■﹝毛曷﹞﹐但輕薄耳﹐宜於秋時著之﹐有紅綠二色。至元間進貢﹐帝又命工以金籠之﹐妝出鸞鳳之形﹐制爲十人衫﹐香兒得一焉。又服「玉河花蕊」之裳。於闐國烏玉河生花蕊艸﹐采其蕊織之爲錦。香兒以小艇蕩漾於波中﹐舞婆娑之隊﹐歌弄月之曲云云。帝復置酒於天香亭﹐香兒復易服趨亭前。昂鸞縮鶴而舞﹐乃歌云云。京城北三十里有玉泉山﹐帝於夏月嘗避暑於北山之下曰西湖者﹐其中多荷蒲菱芡。帝以文梓爲舟﹐伽南爲楫﹐隨風輕漾。又作采菱小船﹐縛彩爲棚﹐木蘭爲槳﹐命宮娥乘之﹐以采菱爲水戲。時香兒亦在焉。帝命制采菱曲﹐使篙人歌之。遂歌「水面剪靑」之調云云。篙人歌之﹐聲滿湖上。天色微曛﹐帝乃周遊荷間﹐取荷之葉﹐或以爲衣﹐或以爲蓋。又命作采蓮之曲。於是調折新荷而歌云云。

◆順帝宮人

絕筆詩

○絕筆詩

君王慧性被姦迷﹐妾曾三諫觸闈墀。不能死守身先遁﹐致令鐘移社稷墟。

逐鹿記﹕元宮人至京師﹐將籍之﹐以給令後宮﹐有一人不屈﹐上言「爾卽守節﹐何不死於元時﹖」此女對曰「願明一言而死﹐以爲有名鬼耳。」上令左右以紙筆與之﹐女寫云云。擲筆投地而死。

●元詩紀事卷三十六【閨閣】

侯官陳衍輯

耶律夫人

張阿慶

管道杲

管道升

萬俟蕙柔

杜氏婦

劉氏

陸蕙奴

張玉娘

賈娉娉

王嬌紅

余氏

吳氏

孫淑

鄭允端

劉氏

韓氏

李氏

萬氏

吳氏

曹妙淸

張妙淨

薛蘭英蕙英

盛貞一

趙氏

陳氏

範秋蟾

賈蓬萊

趙鸞鸞

劉翠翠

曠家婦

徐彩鸞

何氏

胡妙端

董淑貞

◆耶律夫人

夫人耶律履妻﹐楚材母。

案﹕湛然居士集云「昔予從徵﹐太夫人以發少許賜予。」則入元尙存。

句

○句

挑燈教子哦新句﹐冷淡生涯樂有餘。

湛然居士集﹕太夫人昔有句云云。

◆張阿慶

阿慶﹐順天張萬戶徳明第八女﹐小字度娥。

句

句

○句

睡思昏昏如醉思﹐閨心寂寂似禪心。

桃李東風蝴蝶夢﹐關山明月杜鵑魂。

續夷堅志﹕資質秀爽﹐眼尾入鬢。丙午秋﹐入小學﹐生七年矣。日誦數百言。比戊申二月﹐女史屬詞﹐孝經﹑論語﹑孟子﹑易幹傳至下系﹑詩二南﹑曲禮﹑內則﹑少儀﹑中庸﹑大學﹑儒行﹑祭統﹑祭義﹑經解﹑冠﹑婚諸篇﹐班氏女誡﹐郝氏內則﹑內訓﹑通喪記六卷﹐皆成誦。日兼二詩﹐古律至十篇﹐學書下筆卽有成人之風。旦夕家居﹐見家人或不整肅﹐以禮責之。又所誦書多能通大義﹐時爲講說。其屬對才思敏捷﹐無小兒女子語。云云。識者謂此詩不佳﹐後日果得病﹐又四日亡﹐甫九歲。郝伯常爲詩弔之。

○句

洗硯黑雲浮水面﹐折花紅雨落墻頭。

滿地梨花三月暮﹐隔墻楊柳兩家春。

秋水芙蓉妝鏡曉﹐暖煙楊柳畫屏春。

燕石集﹕張女挽詩序﹕女﹐汝南忠武王第八女﹐今翰林待制郝陵川���。日誦數百言﹐尢工屬對﹐十歲卒。所屬對今略附於後﹐云云。江湖鷗鷺﹐不關名利也風波﹔野外荊榛﹐有底功勛承雨露。驟雨翻空﹐滌世間之塵垢﹔飛虹飲海﹐收天下之風雲。

◆管道杲

道杲吳興人﹐道升姊﹐嫁姚氏。

烏程縣誌列女附傳﹕道升姊道杲﹐適南潯姚氏﹐亦善書畫。嘗爲道升題畫﹐有手書觀世音普門品﹐孟俯題其後。姚氏之婦﹐世以書名﹐稱爲韻事。

題仲姬墨竹

○題仲姬墨竹

綠窗無長物﹐樹蕙與滋蘭。光風布淑气﹐揚揚畹畝間。窗外何所有﹐修竹萬千竿。密葉敷午陰﹐勁節當歲寒。方欣同臭味﹐且以報平安。吾妹忽來顧﹐綠紗生薄寒。幔結貽佩纕﹐重重靑瑯玕。寫眞一揮灑﹐翰墨猶未漧。古意鎭長在﹐髙風渺難攀。況有斐比徳﹐懿名垂不刊。

履園叢話﹕世傳管仲姬墨竹最多﹐而眞者絕少。憶於甲寅三月﹐余在錢塘晤鮑菉飲先生於西湖寓中﹐見一卷﹐當夫人傑作。後有夫人之姊名道杲者﹐嫁於姚﹐居南潯﹐一詩一跋﹐寫作俱妙。後跋云﹕至大二年四月二日﹐吾妹魏國夫人仲姬見訪於南潯裏第。宴坐君子軒﹐夫人笑曰「君子名軒﹐何以無竹﹖」爰使奴磨墨﹐寫此幅於軒中。夫婦人之事﹐箕帚中饋刺繡之外﹐無餘事矣。而吾妹則無所不能﹐得非所謂女丈夫乎﹖爲吾子孫者可不寶之﹗他日妹丈松雪來看﹐當可乞題詠也。姚管道杲識。

◆管道升

道升字仲姬﹐一字瑤姬﹐吳興人。趙孟俯妻。封魏國夫人。

松雪齋集﹕天子命夫人書千文﹐勅玉工磨玉軸﹐送祕書監裝池收藏。因又命余書六體﹐爲六卷﹐雍亦書一卷﹐且曰「令後世知我朝有善書婦人﹐且一家皆能書﹐亦奇事也。」又嘗畫墨竹及設色竹圖以進﹐亦蒙聖獎賜內府上尊酒。嫏嬛記﹕管夫人性嗜蘭梅﹐下筆精妙﹐不讓水仙。有時對庭中修竹﹐亦自興至不能自休。荻樓雜抄﹕吾竹房嘗題其所畫竹石﹐竹房有一私印﹐是「好嬉子」三字﹐卽以此印倒用於跋尾﹐人皆以爲竹房之誤。魏公見之曰「這瞎子道婦人會作畫﹐倒好嬉子。」

自題竹石

漁父詞

寄子昂君墨竹

題畫

自題畫竹

句

○自題竹石

暮嶂遠含靑﹐春光帶空碧。細看風前枝﹐拋書枕蘿石。

好古堂書畫記﹕又趙氏一門木石蘭竹捲。一爲子昂古木石竹﹐法唐人﹐款云﹕子昂作與淑安三娘。一爲管夫人竹石﹐自題云云。一爲仲穆蘭竹。三幀皆有會稽馬氏圖書﹐蓋其所裒集也。

○漁父詞

遙想山堂數樹梅﹐淩寒玉蕋發南枝。山月照﹐曉風吹﹐只爲淸香苦欲歸。

南望吳興路四千﹐幾時回去霅溪邊。名與利﹐付之天﹐笑把漁竿上釣船。

身在燕山近帝居﹐歸心日夜憶東吳。斟美酒﹐鱠新魚﹐除卻淸閒總不如。

人生貴極是王侯﹐浮利浮名不自由。爭得似﹐一扁舟﹐弄月吟風歸去休。

淸河書畫舫﹕吳興郡夫人不學詩而能詩﹐不學畫而能畫﹐得於天者然也。此漁父詞﹐皆相勸以歸之意﹐無貪榮苟進之心﹐其與「老妻彊顏道﹕雙鬢未全斑﹐何苦行吟澤畔﹐不近長安」者異矣。皇慶二年十二月十八日﹐子昂書。

○寄子昂君墨竹

夫君去日竹初栽﹐竹已成林君未來。玉貌一衰難再好﹐不如花落又花開。

萚石齋詩集﹕題管夫人寄子昂君墨竹注﹕自題云云。管氏仲姬寫寄子昂君覽。

○題畫

春晴今日又逢晴﹐閒與兒曹竹下行。春意近來濃幾許﹐森森稚子石邊生。

庚子銷夏記﹕管夫人畫竹﹐風格勝子昂。此幀凡三竿﹐極其蒼秀﹐自題一詩云云。字法似子昂。

○自題畫竹

罷宴歸來未夕陽﹐鎖衣猶帶禦鑪香。侍兒不用頻揮扇﹐修竹蕭蕭生嫩涼。

瓜棚避暑錄﹕瑤林璚�四巨冊﹐第十三幅爲管夫人墨竹﹐自題云云。皇慶元年五月﹐朝興慶宮賜宴歸﹐作此幅付�女【�女闕字原殘存「糸」旁。】。書款云「天水仲姬。」左方有天水郡圖記。

○句

山回新綺閣﹐竹掩舊朱門。

池北偶談﹕祁縣戴楓仲藏管夫人道升小畫一幀﹐有細書十字云云。

◆萬俟蕙柔

蕙柔﹐江南士人妻。

題壁

○題壁

夫官湖右妾江東﹐三載孤幃日夕空。葵萼有心終向日﹐柳花無力苦隨風﹐兩行血淚孤燈下﹐萬里家鄕一枕中。雁到衡陽身卽返﹐有書難倩子卿鴻。

元詩癸集﹕遭北虜﹐被執至壽沙驛﹐題詩驛中。

◆杜氏婦

北行詩

○北行詩

北行幼女別鄕閭﹐一似昭君遠嫁胡。默默一身離故國﹐區區千里逐徵夫。慵拈簫管吹羌曲﹐懶系羅裙舞鷓鴣。多少眼前悲泣事﹐不堪花柳舊江都。

山房隨筆﹕杜氏婦作北行詩云云。此等多有戲作﹐題之驛亭﹐以爲美談。

◆劉氏

賦庭柏

○賦庭柏

羣卉枯落時﹐挺節成孤秀。旣保歲寒心﹐不在遐年壽。

山西通誌﹕張思孝妻華氏﹐善詠﹐爲貊髙兵所執﹐以不受辱見殺。其婦劉氏﹐乃僵壓姑屍﹐大罵不已﹐兵並殺之。後家人殮其屍﹐姑婦之手猶相持不釋。劉有賦庭柏自況詩云云。

◆陸蕙奴

蕙奴﹐錢唐人。

舟中漫成

○舟中漫成

耶娘重利妾身輕﹐獨抱琵琶萬里行。彈後月明人拍手﹐不知元是斷腸聲。

元詩癸集﹕至元己丑﹐胡參政自北歸﹐於濟川得浙西船﹐船上有詩﹐末云「錢唐陸氏蕙奴﹐隨某官歸於宣徳府漫成。」

◆張玉娘

玉娘字若瓊﹐松陽人。許字中表﹐不果而卒。有蘭雪集。

山之髙三章

塞下曲

塞上曲

從軍行

幽州胡馬客

春思

暮春夜思

○山之髙三章

山之髙﹐月出小﹔月之小﹐何皎皎﹖我有所思在遠道﹐一日不見兮我心悄悄。

采苦采苦﹐於山之南﹐忡忡憂心﹐其何以堪。

汝心金石堅﹐我操冰霜潔﹐擬結百歲盟﹐忽成一朝別。朝雲暮雨心去來﹐千里相思共明月。

艸木子﹕近時有一婦人姓張氏﹐不知誰氏之女也。善屬文﹐嘗寄外兄弟一詩云云。又云云。二詩美則美矣【二詩美則美矣原作「明月之詩美則美矣」﹐按「明月」二字系從上文衍入﹐「之」爲「二」之形誤﹐因據艸木子卷四刪攺。】﹐未免桑間濮上之音爾。

案﹕蘭雪集此三首系玉娘詩﹐艸木子未詳。

○塞下曲【橫吹曲辭】

寒入關楡霜滿天﹐鐵衣馬上枕戈眠。秋生畫角鄕心破﹐月度深閨舊夢牽。愁絕驚聞邊騎報﹐匈奴已牧隴西還。

○塞上曲【橫吹曲辭】

爲國勞戎事﹐迢迢出玉關。虎帳春風遠﹐凱甲淸霜寒。落雁行銀箭﹐開月響鐮環。三更豪鼓角﹐頻催鄕夢殘。勒兵嚴鐵騎﹐破虜燕然山。宵傳前路捷﹐遊馬斬樓蘭。歸書語孀婦﹐一宵私暱難。

○從軍行

三十遴驍勇﹐從軍事北荒。流星飛玉彈﹐寶劍落秋霜。畫角吹楊柳﹐金山險馬當。長驅空朔漠﹐馳捷報明王。

○幽州胡馬客

幽州胡馬客﹐蓮劍寒鋒淸。笑看華海靜﹐怒振河山傾。金鞍試風雪﹐千里一宵徵。■﹝革長﹞底揪羽箭﹐彎弓新月明。仰天墜鵰鵠﹐回首貫長鯨。慷慨激忠烈﹐許國一身輕。願系匈奴頸﹐狼煙夜不驚。

自跋﹕已上凱歌樂府﹐俱閒中效而不成者也。丈夫則以忠勇自期﹐婦人則以貞節自許﹐妾深有意焉。

○春思

玉勒雕鞍燕北春﹐閒愁空自惜芳塵。楊花入戶還飛去﹐應笑虛幃翠被新。

龍溪曰﹕怨而不怒。

○暮春夜思

夜涼春寂寞﹐淑气浸虛堂。花外鐘初轉﹐江南夢更長。野春鳴澗水﹐山月照羅裳。此景誰相問﹖飛螢入繡牀。

元詩選﹕虞伯生讀至末句﹐拍案曰「此豈婦人所及﹗」大爲當時所稱。

◆賈娉娉

娉娉字雲華。

集唐絕句十首

○集唐絕句十首

兩行淸淚語前流﹐千里佳期一夕休﹗倚柱尋思倍懊恨﹐寂寥燈下不勝愁。

相見時難別亦難﹐寒潮惟帶夕陽還。鈿蟬金雁皆零落﹐離別煙波傷玉顏。

倚欄無語倍傷情﹐鄕思撩人撥不平。寂寞閒庭春又晚﹐杏花零落過淸明。

自從消瘦減容光﹐雲雨巫山枉斷腸。獨宿空房淚如雨﹐秋宵只爲一人長。

紗窗日落漸黃昏﹐春夢無心只似云。萬里關山音信斷﹐將身何處更逢君。

一身憔悴對花眠﹐零落殘魂倍黯然。人面不知何處去﹐悠悠生死別經年。

眞成薄命久尋思﹐宛轉蛾眉能幾時。漢水楚云千萬里﹐畱君不住益淒其。

魂歸冥漠魄歸泉﹐卻恨靑蛾誤少年。三尺孤墳何處是﹖每逢寒食一潸然。

物換星移幾度秋﹐鳥啼花落水空流。人間何事堪惆悵﹐貴賤同歸土一丘。

一封書寄數行啼﹐莫動哀吟易慘淒。古往今來只如此﹐幾多紅粉委黃泥【紅粉「粉」原誤作「紛」﹐據剪燈餘話﹝誦芬室刊本﹞卷五攺。】。

剪燈餘話﹕魏鵬父巫臣﹐延佑初參政江浙行省。父卒﹐歸襄陽。至正間﹐母命之錢塘﹐出書一緘﹐令訪故賈平章鈞眷莫夫人。生私啟其封﹐知與彼有指腹之約。抵杭﹐取書投上。因見女名娉娉字雲華者﹐夫人令爲兄妹呼﹐畱生住前堂外東廂房。娉娉亦厚屬生﹐二人時有出入唱和﹐得會合於娉處。後生回應鄕試﹐領髙薦﹐中會闈﹐廷試又在甲榜﹐授翰林應奉。心念雲華﹐因求外補。夫人以生少年髙擢﹐揚歷仕途﹐若以歸之﹐勢必攜去﹐諭生使他圖。娉銜恨死。先以手書囑春鴻寄謝﹐魏生拆覽之﹐乃集唐人詩成七言絕句十首云云。

◆王嬌紅

嬌紅蜀人﹐與中表申純善﹐訂生死之盟﹐爲婢飛紅所間﹐父別許字帥子。嬌紅悲怨卒﹐純亦不食死。

寄申生

送別二首

永別

寄別申生二首

○寄申生

云重月難見﹐風狂雨不成。尺書從寄意﹐傾淚若爲情。

○送別二首

綠葉陰濃花正稀﹐聲聲杜宇勸君歸。相如千里悠悠去﹐不道文君淚濕衣。

○永別

合歡帶上眞珠結﹐个个團圓又無缺。當時把向掌中看﹐豈意今爲千古別。

○寄別申生二首

如此鐘情古所稀﹐吁嗟好事到頭非。汪汪兩眼西風淚﹐獨向陽臺作雨飛。

月有陰晴與圓缺﹐人有悲歡與會別。擁鑪細語鬼神知﹐拚把紅顏爲君絕。【嬌紅記】

◆余氏

寄夫詩

○寄夫詩

妾誰怨兮薄命﹐一气孔神兮化生若甑。春山娟兮秋水淨﹐秉貞潔兮妾之性。聊復歌兮遣興。

夜夢兮食梨﹐命靈氛兮與子占之。曰行道兮遲遲﹐斂角枕兮粲如。風動帷兮心而悲。

云黯黯兮雪飛棘﹐夫子介兮如石。苦復畱兮不得﹐望平原兮太息。涕泗橫兮沾臆。

送子去兮春樹靑﹐望子來兮秋樹零。樹有枝兮枝有英﹐我胡爲兮煢煢﹖孑在此兮山城。

織女兮牛郎﹐豈謂化兮爲參商。欲徑度兮河無梁。霜露侵襲兮﹐病偃在牀。嗟嗟夫子兮﹐誰與縫裳﹖

梧溪集﹕臺州人余季女﹐善屬文。當元盛時﹐贅同郡水宗道。水具見餘才邁柳絮﹐學不若彼﹐辭歸閉門讀書。余裁九章招之﹐水卒不聽。及余病且死﹐水夢餘訣別。旣﹐訃至。今存五章云云。

◆吳氏

和鄭生

○和鄭生

慈親未識意如何﹐不肯令君畫翠蛾。自是杏花開較晚﹐梅花占得舊情多。【詳鄭禧下。】

◆孫淑

淑字蕙蘭﹐新諭傅若金妻。

句

○句

露下庭梧葉﹐風吹月桂花。

登樓聞過雁﹐開戶見棲鴉。

繡簾當雪捲﹐銀燭背風然。

雪晴山顯翠﹐風暖水生紋。

萱艸當階綠﹐櫻桃落地紅。

芍藥開時病﹐荼■﹝艸縻﹞落處愁。

玉釵簪茉莉﹐羅扇繡芙蓉。

窗前垂柳分春色﹐鏡裏幽蘭對曉妝。

花間影過那知燕﹐柳外聲來不見鶯。慈親教婢回金剪﹐嬌妹嗔人奪繡鍼。

妝成寶鏡楊花過﹐行出珠簾燕子歸。

自傾甕裏春泉水﹐親灌階前石竹花。

海棠帶雨臙脂重﹐楊柳凝煙翡翠濃。

輟耕錄﹕傅汝礪先生嘗志其妻殯云云。及序其遺稿云﹕故妻孫氏蕙蘭﹐因其弟受唐詩家法於庭﹐取而讀之﹐得其音格﹐輒能爲近體五七言。語皆閒雅可誦﹐非苟學所能至者﹐然不多爲﹐又恆毀其藳﹐家人或竊收之。旣卒﹐家人哭而稱之。因出其稿﹐得五言七首﹐七言十一首﹐未成章者廿六句﹐特爲編集成帙﹐題曰綠窗遺稿。未成章詩云云。

◆鄭允端

允端字正叔﹐吳郡人。同郡施伯仁妻。

四庫全書存目﹕碧筩一首﹐結有云「可笑狂生楊鐵笛﹐風流何用飲鞵杯。」然歸田詩話稱維楨過宗吉家﹐以香奩八題見示﹐依其體作八詩以呈﹐維楨稱賞﹐因以鞵杯命題云。鐵崖香奩八詠﹐有自序﹐稱至正丙午﹐詠鞵杯又必在丙午之後。以允端小傳考之﹐是時已沒十年矣﹐安得聞鞵杯之事﹖

桃花集句

○桃花集句

細雨春寒江上時﹐小桃欹樹出疏籬。從教一簇開無主﹐終不畱題崔護詩。

列朝詩集﹕楊循吉吳中往哲記云﹕女秀一人﹐李氏﹐洪武間人﹐有集一卷。警句曰「桃花一簇」云云。此詩載鄭氏肅雝集中。錢惟善及杜寅爲敍傳曰﹕鄭氏居吳中﹐號「花橋鄭家」﹐嫁同郡施伯仁﹐能詩文。至正丙申﹐妖兵據城﹐家爲盜所破。年三十﹐得疾卒。君謙博學多聞﹐而此詩屬諸李氏﹐豈偶失考耶﹖

◆劉氏

寄衣詩

○寄衣詩

情同牛女隔天河﹐又喜秋來得一過。歲歲寄郎身上服﹐絲絲是妾手中梭。剪聲自覺和腸斷﹐綫腳那能抵淚多。長短只依先去樣﹐不知肥瘦近如何。

輟耕錄﹕洞庭劉氏﹐夫葉正甫久客都門﹐因寄衣侑以詩云云。

◆韓氏

答外

○答外

碧紗窗下折緘封﹐一紙從頭徹底空。料想僊郎無別意﹐憶人長在不言中。

詩話雋永﹕士人郭暉﹐因寄安問﹐誤封一白紙去﹐細君得之﹐乃寄一絕云云。

山堂肆考﹕元吳仁叔妻韓氏﹐仁叔業大學﹐寄簡於妻﹐妻拆簡﹐乃白紙一幅﹐遂題詩返附之云云。仁叔得詩﹐大披賞之﹐復答以詩。

◆李氏

巴家富

○巴家富

誰道巴家窘﹐巴家十倍鄒。池中羅水馬﹐庭下列蝸牛。燕麥紛無數﹐楡錢散不收。夜來添驟富﹐新月掛銀鉤。

詩話嶲永﹕李黨學次女適巴﹐長適鄒。巴貧甚﹐李亦安之。嘗戲作詩云云。

山堂肆考﹕元時李氏女適巴長卿﹐甚貧﹐女亦安之。諸姊妹中有適鄒者﹐甚富﹐而笑之。巴妻遂作巴家富詩。

案﹕以上二詩﹐據肆考﹐顯系元人﹐而亦見崖下放言﹐又疑宋人。前首一詩放言作郭暉妻﹐而肆考以爲吳仁叔妻﹐並著其爲韓氏﹐與「仁叔業太學」﹐「復答以詩」各等語﹐則較詳而當別有所據矣。其亦見放言者﹐或後人誤羼入也。

◆萬氏

詠枕上繡梅

○詠枕上繡梅

灑瀟英標別一奇﹐歲寒心事有誰知﹖妾心正欲同貞白﹐枕上殷勤繡一枝。

艸木子﹕處之龍泉縣飛溪李君問妻萬氏﹐守節不再適﹐詠枕上繡梅詩云云。

◆吳氏

氏伯固女﹐昭武人。

寄外

○寄外

昔君曾奏三千牘﹐凜凜文風誰敢觸﹖鄕老薦賢親獻書﹐邦侯勸駕勤推轂。馬頭三控登長途﹐謂君此去離場屋。整頓羅裳出送君﹐珠淚盈盈垂兩目。枕前一一向君言﹐馬頭猶自叮嚀囑。靑衫寸祿早榮歸﹐莫遣妾心成局促。秋天冬暮風雪寒﹐對鏡懶把金蟬簇。夢魂夜夜到君邊﹐覺來寂寞鴛鴦獨。此時行坐閒窗紗﹐忍淚含情眉黛蹙。古人惜別日三秋﹐不知君去幾多宿﹖山髙水闊三千里﹐名利使人復爾爾。昔年曾撥伯牙弦﹐未遇知音莫怨天。去年又奏相如賦﹐漢殿依前還不遇。時人不知雙字訛﹐平川倏忽起風波。當時南宮罷捷音﹐教妾沈吟杵中心。爲君滴下紅粉淚﹐紅羅帳裏濕鴛衾。憤憤調琴蟬鵲噪﹐默默吟詩怨桂林。千調萬撥不成曲﹐爭那胸中气相掬。千思萬想不成詩﹐心如死灰自得知。料得君心當此際﹐已拚拋卻閒田地。朝朝暮暮望君歸﹐日在東隅月在西。碧落翩翩飛雁過﹐靑山切切子規啼。望盡一月復一月﹐不見音容寸腸結。又聞君自河東來﹐夜夜不教紅燭滅。雞鳴犬吠側耳聽﹐寂寂不聞車馬音。自此知君無定止﹐一片情懷冷如水。旣無黃耳寄家書﹐也合隨時寄雁魚。日月逡巡又一年﹐何事歸期竟杳然﹖堂上雙親發垂白﹐用盡倚門多少力。孟郊曾賦遊子行﹐陟岵如何不見情。室中兒女亦雙雙﹐頻問如何客異鄕﹖異鄕知是育才處﹐人情不免且契慕。低頭含淚告兒女﹐遊必有方況得所。八月涼風滿道途﹐好整徵鞍尋舊路。吾鄕𨿽多俊秀才﹐往往怕君頭角露。聖朝飛詔下來春﹐靑氈早早慰雙親。飛龍公道取科第﹐男兒事業公卿志。筆下密密爲君言﹐書中重重寫妾意。秋林有聲秋夜長﹐願君莫把斯文棄。

元詩癸集﹕其夫詣闕上書﹐稱旨﹐送太學三年不回。吳氏作詩寄之。未幾﹐天子幸學﹐夫受職東歸。

◆曹妙淸

妙淸字比玉﹐號雪齋﹐錢塘人。

東維子集﹕余居錢塘﹐聞女士有曹雪齋者﹐以才諝稱於人。嘗持所著詩文若干篇﹐介爲其師者邱公以見﹐自陳幼獲晉於酸齋貫公﹑恕齋班公﹐而猶未及見先生也﹐幸先生賜一言以自勵。今年﹐余在吳興﹐復偕乳母訪余洞庭太湖之上﹐爲餘歌詩鼓琴以寫山川荒落之悲﹐引關雎﹑朝雉﹑琴操以和白雪之章。余默諗雪齋氏之善人倫﹐風操述作﹐又其餘爾。

○西湖竹枝詞

美人絕似董嬌嬈﹐家住南山第一橋。不肯隨人過湖去﹐月明夜夜自吹簫。

西湖竹枝集﹕士女曹妙淸﹐字比玉﹐自號雪齋﹐錢塘人。善鼓琴﹐工詩章﹐三十不嫁﹐而風操可尙。觀其所賦竹枝詞﹐可識其人焉。行書點畫皆有法度。嘗寫詩寄予﹐答之云﹕紅牙管蒂紫貍毫﹐雪水初融玉帶袍。寫得薛濤萱艸帖﹐西湖紙價頓能髙。

蟫精雋﹕元時錢塘曹妙淸﹐其事母尢孝謹﹐鐵崖答詩云云。玉帶袍﹐蓋其家硯名也。

◆張妙淨

妙淨字惠蓮﹐錢塘人。居姑蘇春夢樓﹐號自然道人。

西湖竹枝詞

○西湖竹枝詞

憶把明珠買妾時﹐妾起梳頭郎畫眉。郎今何處妾獨在﹐怕見花間雙蝶飛。【詳燕不花下。】

蟫精雋﹕張妙淨善詩﹐曉音律﹐晚居姑蘇之春夢樓﹐號自然道人。有竹枝詞云云。以詩觀之﹐曹乃處子之言﹐公羊氏所謂「猶有童心」也。張則拳拳舊主﹐執心不二﹐其操亦可尙焉。

◆薛蘭英蕙英

蘇臺竹枝曲十首

○蘇臺竹枝曲十首

姑蘇臺上月團團﹐姑蘇臺下水潺潺。月落西邊有時出﹐水流東去幾時還﹖

館娃宮中麋鹿遊﹐西施去泛五湖舟。香魂玉骨歸何處﹖不及眞娘葬虎丘。

虎丘山上塔層層﹐靜夜分明見佛燈。約伴燒香寺中去﹐自將釵釧施山僧。

門泊東吳萬里船﹐烏啼月落水如煙。寒山寺裏鐘聲早﹐漁火江楓惱客眠。

洞庭金柑三寸黃﹐笠澤銀魚一尺長。東南佳味人知少﹐玉食無緣進上方。

荻芽抽筍楝花開【荻芽抽筍楝花開「芽」原誤作「楝」﹐「楝」原誤作「棟」﹐均據剪燈新話﹝誦芬室刊本﹞攺。】﹐不見河豚石首來。早起腥風滿城市﹐郎從海口販鮮回。

楊柳靑靑楊柳黃﹐靑黃變色過年光。妾似柳絲易憔悴﹐郎如柳絮太顚狂。

翡翠雙飛不待呼﹐鴛鴦並宿幾曾孤。生憎寶帶橋頭水﹐半入吳江半太湖。

一緺鳳髻綠於筠﹐八字牙梳白似銀。斜倚朱門翹首立﹐往來多少斷腸人。

百尺髙樓倚碧天﹐闌干曲曲畫屏連。儂家自有蘇臺曲﹐不去西湖唱采蓮。

剪燈新話﹕吳郡富室有姓薛者﹐至正初居於閶闔門外﹐以糶米爲業。有二女﹐長曰蘭英﹐次曰蕙英﹐皆聰明秀麗﹐能爲詩賦。遂於宅後建一樓以處之﹐名曰蘭蕙聯芳之樓。有詩數百篇﹐號聯芳集。時會稽楊鐵崖作西湖竹枝曲﹐和之者百餘﹐鏤板書肆。二女見之﹐笑曰「西湖有竹枝曲﹐東湖獨無竹枝曲乎﹖」乃制蘇臺竹枝曲十章云云。

◆盛貞一

貞一﹐馬彥奇妻﹐早寡。

梅花

○梅花

古枝點點類璚瑰﹐不假天工爲翦裁。月夜孤標憐晚景﹐冰溪瘦骨絕塵埃。寒香泣雨魂難返﹐貞節淩霜志莫回。桃李未曾爭艷冶﹐半窗疏影自徘徊。

元詩癸集﹕有三男一女﹐家甚貧﹐以指取漬麻水作點畫教其子。自述詩有云「一經教子丹心苦﹐半世紉箴白髮新。」又爲梅花詩﹐多以自況。至正間﹐避亂居華巖。

◆趙氏

謝世詩

○謝世詩

九重縹緲黃金闕﹐十二玲瓏白玉樓。明朝了卻人間夢﹐獨跨靑鸞自在遊。

梧溪集﹕南臺掾趙晉女﹐生而多病﹐愛讀列仙傳。人請婚﹐輒謂母辭之。一夕題詩云云﹐端坐而逝。

◆陳氏

聞雁

○聞雁

浪喜燈花落又生﹐夜寒頻放剪刀聲。遊鴻不寄徵夫信﹐顧影娉婷無限情。

梧溪集﹕右﹐婦陳題於華亭戍壁。陳﹐儒家女﹐夫本縣曹吏﹐因兵亂隸軍籍﹐久在外。

◆範秋蟾

秋蟾臺州人。

弔泰不華

○弔泰不華

江頭沙磧正交舟﹐江上懷人百戰憂。力屈杲卿生罵賊﹐功成諸葛死封侯。波濤洶洶鯨橫海﹐天地寥寥鶴怨秋。若使臨危圖苟免﹐讀書端爲丈夫羞。

湧幢小品﹕範秋蟾者﹐臺州塘下戴氏妻也。琴棋書畫靡所不精﹐尢工音律。一日﹐其夫與客同賦詩弔泰不華﹐未就﹐秋蟾出一律云云。

◆賈蓬萊

蓬萊﹐揚州江都人。初與上官粹議婚﹐後許字林氏子。林死﹐歸上官。至正間﹐隨宦閩中﹐盜起﹐一門被戕﹐賈亦自刎死。有絮雪稿。

龍劍合曲

○龍劍合曲

龍劍埋沒獄間久﹐巨靈晝衛鬼夜守。蛟螭藏﹐魍魎走﹐紫焰煌煌射牛斗。影含秋水刃拂霜﹐司空照之識早有。丰城發函畱其良﹐千歲純鉤始分首。龍劍靈﹐是龍精﹐瑩如鷴尾搖淸冰。雄作萬里別﹐雌復千古情。會當逐風雷﹐相尋入延平。天遣雷煥兒﹐佩之大澤濱。鏗然一躍同駿奔﹐駭浪驚濤白晝昏。始知神物自有偶﹐千秋萬歲肯離羣。

剪燈餘話﹕蓬萊𨿽爲父母許他姓﹐然非其意也。粹念蓬萊之意𨿽堅﹐而林氏之聘終不可攺﹐乃賦鳳分飛曲以寄之。蓬萊讀之﹐垂泣曰「嗟呼﹐郎尙不余諒也﹗」乃作龍劍合曲答之﹐示終身相從之意。

◆趙鸞鸞

鸞鸞字文鵷﹐東平人。初嫁繆氏子﹐無人道﹐復嫁柳穎。至正中陷於寇﹐拔歸﹐隱䢐徠山。穎遇賊被害﹐鸞鸞罵賊死。

悲笳四拍

○悲笳四拍

我生之初尙無爲﹐我生之後元運衰﹐夫與妻兮忽仳離﹐父與母兮生死安可知﹗狼煙四起兮沸鼓顰﹐鋒鏑成林兮盛旌旗﹐人民塗炭兮城郭壞﹐禮義滅亡兮法度隳。身流落兮天一涯﹐腸欲絕兮心孔悲﹗山可平兮河可塞﹐妾怨苦兮無窮期。

蜂蟻屯聚兮豺虎嘷﹐心毒狠兮體腥臊。煙塵澒洞兮人竄逃﹐寒沙暴骨兮沒蓬蒿。亡家遇亂兮傷吾曹【亡家遇亂兮「兮」字原缺﹐據剪燈餘話卷二補。】﹐義重命輕兮如鴻毛。誓捐此生兮期弗辱﹐仰天俯地兮獨煩勞。

棄賢俊兮逐凶愚﹐東西轉徙兮卒無寧居。貪淫是樂兮殺戮是娛﹐所在剽掠兮所過爲墟。發墳墓兮焚毀室廬﹐閨門孱弱兮被虜驅。捨生取義兮捐微軀﹐誰云女婦兮丈夫弗如﹖

行處坐處兮﹐思念我鄕曲。地角天涯兮﹐不見我骨肉﹗姑亡舅歿兮家傾覆﹐逃竄苟活兮被驅逐。伉儷離背兮何時復﹖幸玆陋軀兮得免污辱。誰爲義士兮揮金玉﹖歌行路兮妾身贖。

剪燈餘話﹕至正戊戌﹐田丰破東平﹐穎與鸞相失。已而毛貴復陷東昌﹐畱僞將兪左丞者鎭守﹐兪頗知道理﹐凡所掠男女﹐出榜召人認識給還。穎聞之﹐意鸞或在彼﹐衝冒白刃求之﹐知在周萬戶處。因一巫媼探之﹐果得鸞鸞。密出一緘付媼﹐媼以授穎﹐題曰悲笳四拍云云。乃就懇媼請於萬戶夫人﹐贖歸。

◆劉翠翠

翠翠﹐淮安人。

和金生

縫衣領詩

○和金生

平生每恨祝英臺﹐懷抱何爲不早開﹖我願東君勤用意﹐早移花樹向陽栽。

剪燈新話﹕翠翠姓劉氏﹐淮安民家女也。生而穎悟﹐能通詩書﹐父母不奪其志﹐就令入學。同學有金氏子者﹐名定﹐與之同歲﹐亦聰明俊雅。諸生戲之曰「同歲者當爲夫婦。」二人亦私自許。金生贈翠翠詩云云。翠翠和云云。

○縫衣領詩

一自鄕關動戰鋒﹐舊愁新恨幾重重。腸𨿽已斷情難斷﹐生不相從死亦從。長使徳言藏破鏡﹐終教子建賦遊龍。綠珠碧玉心中事﹐今日誰知也到儂。

剪燈新話﹕翠翠年長﹐父母爲議親﹐輒悲泣不食。以情問之﹐久乃曰「西家金定﹐妾已許之矣。」父母不得已﹐而聽焉。劉富金貧﹐贅於其家。結婚之夕﹐翠翠於枕畔作臨江仙一闋贈生﹐邀生繼和﹐二人相得之樂可知也。未及一載﹐張士誠兄弟爲亂﹐女爲其部下李將軍所掠。至正末﹐士誠納款元朝﹐生乃往來江湖﹐訪求其妻。李將軍方威焰隆赫﹐乃僞爲兄妹﹐得相見於廳前﹐不能措一詞﹐但哽咽而已。將軍亦畱生充記室。荏苒數月﹐西風夕起﹐乃成一詩﹐題片紙縫於衣領﹐托小豎付其妹拆而縫紉。翠翠解其意﹐拆衣詩見﹐別爲一詩云云﹐亦縫於衣領付出。生得詩愈加抑鬱﹐遂感沈疾。翠翠請於將軍﹐始得至牀前一訣。將軍憐葬之。翠翠送殯歸﹐得疾﹐一月卒。臨終乞埋骨兄側﹐使泉下庶有依托。將軍不違其意﹐宛然東西二丘焉。

◆曠家婦

題壁

○題壁

涇渭能分濁與淸﹐妾身豈肯墮風塵﹗孤兒未必從他姓﹐一女何曾侍二人。白刃自傷心似鐵﹐黃泉要見骨如銀。深山落日猿啼處﹐過客聞之亦慘神。

艸木子﹕至正壬辰﹐紅巾盜起﹐江西吉安敖城曠家婦爲盜所得﹐欲妻之。婦乃先刃其子﹐題詩於壁﹐亦自盡。

案﹕江西通誌作廬陵人曠維禎妻。

◆徐彩鸞

被掠詩

句

○被掠詩

萬水千山去路賒﹐靑鞋踏破幾層沙。登山絕頂重逢嶺﹐渡水尢深又復涯。雁字只傳夫與子﹐魚書難寄母和爺。回頭遙望鄕關處﹐云下峯前是我家。

艸木子﹕至正乙未靑田寇侵浦城西北隅﹐徐嗣元女爲所掠。嘗作詩云云。寫顚沛流離之狀。

○句

惟有桂林橋下水﹐千年照見妾心淸。

浦城縣誌﹕徐彩鸞字叔和﹐浦城人。徐嗣源之女﹐李文景妻。略通經史﹐每誦文天祥六噫歌﹐欷歔泣下。至正十五年﹐靑田賊寇浦城﹐氏從父逃山谷間﹐俱爲賊所掠。賊持刀欲害其父﹐氏直前願代父死﹐賊乃釋父而縶氏。氏顧語父曰「兒義不受辱﹐必死﹐父可速去﹗」賊拘氏至桂林橋﹐氏拾炭題詩壁間云云。遂厲聲罵賊﹐投橋下﹐賊競出之﹐旣而乘間復投水死。

◆何氏

裂帛題詩

○裂帛題詩

妾長朱門十九春﹐豈期今逐虜囚奔。失身無補君王事﹐死節難酬夫壻恩。江靜從教沈弱質﹐月明誰與弔歸魂﹗只愁父母難相見﹐願與來生作子孫。

艸木子﹕元至正間﹐衢州陷﹐龍遊有一大家婦何氏﹐爲兵所掠﹐裂帛題一詩云云。書畢﹐卽投於江而死。

◆胡妙端

嚙指題壁

○嚙指題壁

弱質空懷漆室憂﹐搜山千騎入深幽。旌旗影亂天同慘﹐金鼓聲淫鬼亦愁。父母劬勞何日報﹐夫妻恩愛此時休。九泉有路還歸去﹐那个云邊是越州。

輟耕錄﹕越嵊縣剡溪胡氏﹐諱妙端﹐適同邑祝某。至正庚子春﹐爲苗僚虜至金華縣﹐將妻之﹐義不受辱。乘間嚙指血題詩壁上﹐已﹐赴水而死。僚帥服其節﹐爲立廟祀之。詩云云。

◆董淑貞

淑貞﹐余幹人﹐譚友妻。

托歌

○托歌

天蒼蒼兮不吾家造﹐地茫茫兮不吾身容。不造不容﹐托乎火以相從﹗

江西通誌﹕紅巾亂﹐友與父母兄弟被殺。土渠欲污之﹐作托歌云云。乃縱火入烈焰死。

●元詩紀事卷三十七【女冠】

侯官陳洐輯

元氏

李翠娥

◆元氏

詠天花板

○詠天花板

補天手段暫施張﹐不許纖塵落畫堂。寄語新來雙燕子﹐移巢別處覓雕梁。

誠齋雜記﹕元遺山妹爲女冠﹐文而艷。張平章當揆欲娶之﹐使人囑裕之﹐辭以可否在妹。張喜﹐自往訪﹐覩其所向。至則方自手補天花板﹐輟而迎之。張詢近日所作﹐應聲答云云。張悚然而出。

閨秀詩評﹕淸貞之意﹐因物觸發﹐足令觀者起敬。

◆李翠娥

庭前梅樹

○庭前梅樹

粲粲梅花樹﹐盈盈似玉人。甘心對冰雪﹐不愛艷陽春。

覓燈因話﹕翠娥姓李氏﹐淮揚名倡也。長通詩書﹐自以身隸樂籍﹐怨恨殊不聊生。至元二年﹐雲間陸公宅之爲揚州總管。一日﹐以官召之﹐不得已至﹐命之歌。對曰「幼時未習。」公怫然曰「然則汝習何事﹖」曰「學讀史﹑漢等書。」公曰「汝能識字﹐必能賦詩。」因指庭前梅樹爲題。翠娥口占云云。公奇之﹐乃賜之坐。居無何﹐翠娥束髮簪冠﹐披道士服持疏赴公﹐拜懇賜一言。公援筆作檄文一道授之﹐翠娥遂終其身於洞眞觀。

●元詩紀事卷三十八【尼】

侯官陳衍輯

妙湛

梅花尼

◆妙湛

妙湛﹐大徳間人。

題管夫人長明庵圖

○題管夫人長明庵圖

雙樹陰陰落翠巖﹐一燈千古破幽關。也知諸法皆如幻﹐甘老煙霞水石間。

珊瑚网﹕管夫人長明庵圖﹐庵居曠野﹐垣內有屋三層﹐橫廊通門徑﹐豎桿懸一燈﹐所謂「長明」也。旁有石蓮臺作施鳥食者﹐垣外二長松下蔭﹐又一樹參之。門外坡臨水際﹐水間復有坡樹。墨气髙古﹐無兒女子態。夫人款云「大徳九年冬十一月廿有五日﹐仲姬管道升作。」有比丘尼妙湛詩云云。小行書題其上。此尼想卽庵畫中人也。

◆梅花尼

詠梅花

○詠梅花

終日尋春不見春﹐芒鞵踏破嶺頭云。歸來笑撚梅花嗅﹐春在枝頭已十分。

紅樹廔歷朝名媛詩詞﹕未詳姓氏﹐梅花絕句﹐人皆稱善﹐因號梅花尼。詩有悠然自得之趣。此尼直已悟道﹐不特詩句之佳也。

●元詩紀事卷三十九【妓女】

侯官陳衍輯

徐氏

羅愛卿

曁氏

◆徐氏

座上題詩

○座上題詩

平康巷裏掌中身﹐翠舞珠歌玉樹春。不得籍除今義死﹐天教娼婦愧降臣。

元史類編﹕徐娼婦不知何許人﹐紅巾寇常州﹐有叛將召婦佐飲﹐婦憤懣不聽指使﹐題詩座上云云。叛將寸磔之。

案﹕梧溪集以爲龍江章琬孟文詩﹐未知孰是。

◆羅愛卿

愛卿﹐嘉興名妓。

淩虛閣避暑玩月四首

○淩虛閣避暑玩月四首

畫閣東頭納晚涼﹐紅蓮不似白蓮香。一輪明月天如水﹐何處吹簫引鳳凰。

月出天邊水在湖【月出天邊「月」原誤作「日」﹐據剪燈新話卷三愛卿傳攺。】﹐微瀾倒浸玉浮圖。搴簾欲共嫦娥語﹐卻恨林間鳥亂呼【卻恨林間鳥亂呼剪燈新話作「肯教霓裳一曲無」。】。

手弄雙頭茉莉枝﹐曲終不覺鬢云欹。佩環響處飛仙過﹐願借靑鸞一隻騎。

曲曲欄幹正正屏﹐六銖衣薄懶來憑。夜深風露涼如許﹐身在瑤臺第一層。

剪燈新話﹕郡中名士嘗以季夏望日會於鴛湖淩虛閣避暑﹐翫月賦詩。愛卿先成四首﹐坐間皆閣筆。詩云云。

◆曁氏

句

○句

多情樵牧頻簪髻﹐無主峯鶯任宿房。

七修類稿﹕元末建安曁氏女﹐十歲能詩﹐人令賦野花云云﹐識者知後不潔。此卽薛濤父愀然之事﹐後果然。

●元詩紀事卷四十【藩屬】

侯官陳衍輯

阿■﹝衤蓋﹞主

楊淵海

段寶

段僧奴

段明

陳日照

陳日烜

陳日燇

陳日煃

世子

陳遂

陳秀峻

陳元旦

陳愛山

黎崱

黎括

範邁

阮忠彥

阮聖訓

範五老

圓照

李齊賢

鄭可臣

柳淑

◆阿■﹝衤蓋﹞主【以下滇南。】

主﹐段功妻。

愁憤詩

○愁憤詩

吾家住在雁門深﹐一片閒雲到滇海。心懸明月照靑天﹐靑天不語今三載。欲隨明月到蒼山﹐悞我一生踏裏彩。【錦被名也。】吐嚕吐嚕段阿奴﹐【吐嚕﹐可惜也。】施宗施秀同奴歹。【歹﹐不好也。】云片波鱗不見人﹐押不蘆花顏色攺。【押不蘆﹐北方起死回生之艸。】肉屏獨坐細思量﹐【肉屏﹐駱駝背也。】西山鐵立霜瀟灑。【鐵立﹐松林也。】

滇載記﹕九代總管段功﹐至正十三年繼立爲總管【至正十三年「三」﹐滇載記﹝古今說海本﹞作「二」﹐待考。】。明玉珍自將紅巾攻雲南﹐梁王及憲司官皆奔威楚﹐諸部悉亂。功敗紅巾﹐梁王深徳功﹐以女阿■﹝衤蓋﹞妻之。其大理夫人髙氏寄樂府促之歸﹐功得書乃歸。旣而復往﹐梁人私語梁王曰「段平章復來﹐大有吞金馬咽碧雞之心矣﹐盍早圖之。」梁王密召阿■﹝衤蓋﹞﹐命之曰「親莫若父母﹐寶莫若社稷。功今志不滅我不已﹐脫無彼﹐猶有他平章﹐不失富貴也。今付汝孔雀膽一具﹐乘便可毒殪之。」主潸然受命﹐夜寂私語平章曰「我父忌阿奴﹐願與阿奴西歸。」因出毒具示之。平章曰「我有功爾家﹐我趾蹶傷﹐爾父爲我裹之﹐爾何造言至此﹖」三諫之﹐終不聽。明日邀功東寺演梵﹐至通濟橋﹐馬逸﹐因令蕃將格殺之。阿■﹝衤蓋﹞聞變﹐失聲哭曰「昨瞑燭下﹐才講與阿奴﹐雲南施宗﹑施秀煙花殞身﹐今日果然。阿奴𨿽死﹐奴不負信黃泉也。」欲自盡。梁王防衛者乃萬方。主愁憤作詩云云。

◆楊淵海

題壁

○題壁

半紙功名百戰身﹐不堪今日總紅塵。死生自古皆由命﹐禍福於今豈怨人﹗蝴蝶夢殘滇海月﹐杜鵑啼破點蒼春。哀憐永訣雲南土﹐錦酒休教灑淚頻。

滇載記﹕平章從官員外楊淵海亦題詩粉壁﹐飲藥而卒。詩云云。梁王愛淵海之才綣﹐意欲爲己用﹐見詩痛悼﹐乃厚卹之。

◆段寶

寄梁王

○寄梁王

烽火狼煙信不符﹐驪山舉戲是支梧。平章枉死紅羅帳﹐員外虛題粉壁圖。鳳別岐山祥兆隱﹐麟遊郊藪瑞光無。自從界限鴻溝後﹐成敗興衰不屬吾。

滇載記﹕大理十代總管段寶﹐功之子。明玉珍復侵善闡﹐梁王遣叔鐵木的罕借兵大理﹐時寶已長﹐答書云「殺虎子而還餵其虎母﹐分狙栗而自詐其狙公。假途滅虢﹐獻璧吞虞。金印玉書﹐乃爲釣魚之香餌﹔繡閨淑女﹐自設掩雉之网羅。況平章已亡﹐兄弟罄絕﹐今止遺一獒一奴。奴再贅華黎氏﹐獒又可配阿■﹝衤蓋﹞妃﹐如此事諾﹐必借大兵﹔如其不可﹐待金馬山換作點蒼山﹐昆明池攺作西洱河時來矣。」書後附以詩云云。梁王見而恨之。

◆段僧奴

寄兄詩二首

○寄兄詩二首

珊瑚勾我出香閨﹐滿目潸然淚濕衣。冰鑑銀臺前長大﹐金枝玉葉下芳菲。烏飛兔走頻來往﹐桂馥梅馨不暫移。惆悵同胞未忍別﹐應知含恨點蒼低。

何彼穠穠花自紅﹐歸車猶別洱河東。鴻臺燕苑難經目﹐風刺霜刀易塞胸。云舊山髙連水遠﹐月新春疊與秋重。淚珠卻似通宵雨﹐千里關河幾處逢﹖

滇載記﹕平章女僧奴﹐志恆不忘父讎。將適建昌阿黎氏﹐出手刺繡文旗以與寶曰「我自束髮﹐聞母稱父冤﹐恨非男子﹐不能報。此旗所以識也。今歸夫家﹐收合東兵﹐飛檄西洱﹐汝急應兵會善闡。」又作詩二首云云。

◆段明

句

○句

方今天下平猶易﹐自古雲南守獨難。

炎徼紀聞﹕段寶卒﹐子明以洪武十四年繼爲宣慰使。壬戌春﹐上遣潁川侯傅友徳﹑西平侯沐英將兵破善闡﹐梁王把都鴆死﹐段明懼﹐乃馳書友徳等。略曰﹕大理乃唐交綏之外國﹐善闡實宋斧畫之餘邦。地莫能酬中國之郡邑﹐民莫能列中國之營屯。徵之而徒勞甲兵﹐寬之而海納鱗介。乞依唐宋故事﹐頒降「雲南王」印一顆﹐大統歷一本﹐律令一部﹐比年小貢﹐三年大貢﹐則君臣之間﹐兩無猜疑﹐上下之分。各安勞逸。友徳怒﹐撻辱其使﹐諭令速降。明再上書﹐其略曰﹕善闡危如登天﹐大理險倍投海。自古以講和爲上﹐全師爲奇。大國旣有其兵﹐小國亦有其備﹐迨乎糧盡馬死﹐將獨兵離﹐爲天下笑。書後附以詩﹐有云云句。友徳等大怒﹐督兵並進﹐明兵大敗﹐擒俘京師。雲南悉定﹐分置府縣﹐比之中州矣。

案﹕段明始終不降﹐當歸元藩屬。

◆陳日照【以下安南。】

宋史﹕昊旵卒﹐無子﹐以女昭聖主國事﹐遂爲其壻陳日煚所有。

案﹕昊旵﹐李氏﹐安南國王。

元史安南列傳﹕憲宗三年﹐烏蘭哈達兵次交趾北﹐先遣二人往諭之﹐不返﹐乃分道進兵﹐遂入其國。八年﹐日煚傳國於長子光昺﹐光昺遂納款。

案﹕史作日煚﹐而齊東野語﹑安南傳皆作日照。

句

○句

池魚便作鵾鵬化﹐燕雀安知鴻鵠心。

齊東野語﹕安南國王陳日照者﹐本福州長樂邑人﹐姓名爲謝升卿。少有大志﹐不屑爲舉子業﹐間爲歌詩﹐有云云。類多不羈語。

◆陳日烜

日烜﹐光昺子﹐元世祖時自立﹐薨謚聖王﹐道號太虛子。

安南傳﹕元兵凡三破國﹐殺獲幾十萬﹐然終不可久﹐而日烜亦進代身金人贖罪﹐詔止不伐。

遊天長故鄕

○遊天長故鄕

景淸幽物亦淸幽﹐一十仙洲此一洲。百部笙歌禽百舌﹐千行奴僕橘千頭。月無事照人無事﹐水有秋涵

天有秋。四海已淸塵已淨﹐今年遊勝舊年遊。

南翁夢錄﹕陳氏第二代王曰聖王﹐旣傳位世子﹐晚年頗閒適。嘗遊天長故鄕﹐有詩云云。此詩作時蓋經元軍兩度徵伐之後﹐國中安樂﹐故結意如此。其命意淸髙﹐疊字振響﹐非老於詩者﹐焉能道此。

◆陳日燇

日燇﹐日烜子﹐謚仁王。

南翁夢錄﹕仁王旣傳位世子﹐乃出家修行﹐刻苦精進﹐爲一方祖師。庵居安子山紫霄峯﹐自號竹林大士。

詠梅

山房漫興

口占

○詠梅

五出圓葩金撚須﹐珊瑚沈影海鱗浮。个三冬白枝前面﹐此一瓣香春上頭。甘露歌凝癡蝶醒﹐夜光如水渴禽愁。嫦娥若識花佳處﹐桂冷蟾寒只麼休。

○山房漫興

誰縛更將求解脫﹐不凡何必覓神仙。猿閒馬倦人應老﹐依舊雲莊一榻禪。

是非言逐朝花落﹐名利心隨夜雨寒。花盡雨晴山寂寂﹐一聲啼鳥又春殘。

南翁夢錄﹕竹林大士詠梅云云。其淸新雄健﹐迥出人表。千乘之君﹐趣興如此﹐誰謂人窮詩乃工乎﹖又山房漫興二絕句云云。其瀟灑出塵﹐長空一色﹐騷情淸楚﹐逸足超羣。有大香海印集﹐頗多絕唱。惜其地遭兵火﹐不得流傳﹐余只記誦一二而已。

○口占

紅潤剝龜腳﹐黃香炙馬鞍。山僧持淨戒﹐同坐不同餐。

南翁夢錄﹕陳太上之孫名道載號文肅者﹐仁王之從弟。仁王出家﹐一時入城﹐文肅來謁﹐命官廚以海味食之﹐笑語盡歡。王口占云云。觀其君臣兄弟相得如此﹐足感激也。

◆陳日煃

日煃﹐日■﹝火阜﹞子﹐謚明王。

案﹕南翁夢錄﹕安南陳氏第八代王諱叔明﹐明王第三子。知明王爲第七世。而安南傳云﹕日燇卒﹐子日套嗣。日套卒﹐子日爌嗣。日爌卒﹐子日■﹝火阜﹞嗣。日■﹝火阜﹞卒﹐子日煃嗣。日燇爲第三世﹐知第七世名日煃。

賜範邁

○賜範邁

臺烏久矣噤無聲﹐整頓朝綱事匪輕。殿上昂藏鷹虎气﹐男兒到此是功名。

南翁夢錄﹕明王叔父爲上宰﹐傳國柄﹐不避嫌疑﹐且與宰執有隙。適仇人上變告誣構上宰﹐國相率百官彈劾﹐議置大辟﹐獨範邁爲禦史中丞﹐固請緩獄愼刑。時上宰被收﹐而家臣僚屬親戚奴僕下獄殺戮甚眾。邁連上諫疏﹐面折法司﹐辯析冤屈﹐人主威怒之前﹐力爭不已。王叔旣幽死﹐後得誣構實迹﹐坐其姦人﹐王甚慚愧﹐追贈叔父極隆。乃賜邁詩云云。

◆世子

句

○句

自顧不才慚錫土﹐只緣多病欠朝天。

兩山集﹕世子和前韻有云云之句﹐卽席次韻。

案﹕李兩山思衍使安南在世祖時﹐此世子當是聖王之子日燇﹐頗能詩﹐然未詳也。

◆陳遂

遂號岑樓。

句

句

○句

古來何物不成土﹐死後惟詩可勝金。

山豈忍埋成器玉﹐月空自照少年魂。

安南誌略﹕陳遂﹐陳大王甥﹐封威文王。聰明好學﹐自號岑樓﹐有文集傳世。詩云云。挽侄文憲侯云云。遂年二十四卒﹐國人惜之。

○句

蓑笠五湖榮佩印﹐桑麻數畝勝封侯。【詳阮忠彥下。】

◆陳秀峻

秀峻字粹山﹐安南國王侄﹐武道侯子﹐封文紹侯﹐更文義侯。

句

○句

三世八喪千古痛﹐一身萬里百年孤。

元詩癸集﹕至元間﹐元兵至安南﹐勸其父歸順。途中見出國道亡者﹐作八悼章﹐有云云。至京師﹐詔封輔義公。

◆陳元旦

寄臺中寮友

○寄臺中寮友

臺端一去便天涯﹐回首傷心事事違。九陌塵埃人易老﹐五湖風雨客思歸。儒風不振回無力﹐國勢如懸去亦非。今古興亡眞可鑑﹐諸公何忍諫書稀﹖

南翁夢錄﹕至正間﹐交趾陳元旦以陳家宗冑仕裕王爲禦史大夫。王不勤政﹐權臣多不法﹐元旦數諫不納。裕王沒﹐其侄昏徳嗣立﹐時事愈甚。元旦上書不報﹐乃乞骸骨而去。有寄臺中寮友云云。

◆陳愛山

絕句

○絕句

寶鼎香銷沈水煙﹐碧紗春帳薄如蟬。洞章吟罷愁成海﹐人在闌干月在天。

又

牕畔香雲暗碧紗﹐平分午睡不禁茶。相思在望登樓怯﹐一樹木棉紅盡花。

南翁夢錄﹕陳家宗冑有號愛山者﹐多吟小詩﹐時有麗句。嘗有云云。又云云。

◆黎崱

崱字景髙【景髙「景」原誤作「京」﹐據揭文安公全集卷七讀黎景髙僉事重修漢陽郎官湖李太白祠……詩及元人諸集中題贈詩攺。】﹐號東山﹐安南人。九歲試童科﹐陳大王畱左右。官至僉歸化路宣撫司事。晚自號靜樂。入中國﹐垂五十年。著有安南誌略二十卷﹑靜樂藳若干捲。

內附

○內附

十丈樓船下粵瀧﹐將軍系組列城降。中朝一統有今日﹐南國小臣如此江。自入羽毛州賦後﹐須忠鱗介土飛光。當年百歲秦佗老﹐何事詩書滯一邦。

安南誌略﹕自注﹕至元甲申﹐官軍入境﹐世子遣兄子彰憲侯率崱等拒之﹐力屈遂降。

◆黎括

字伯括﹐淸化人。

送友人使元

○送友人使元

驛路三千君據鞍﹐海門二十我還山。中朝使者滄江客﹐君得功名我得閒。

南翁夢錄﹕其友人爲官者﹐當元季時﹐奉使燕京﹐括送之云云。識者知括將貴。後括登科﹐果驟遷擢居政府﹐先於其友云。

◆範邁

絕筆

○絕筆

自從謫落下人間﹐六十餘年一瞬看。白玉樓前秋夜月﹐朝眞依舊傍闌干。

南翁夢錄﹕範遇﹑範邁本姓祝氏﹐交趾莊仁人也。兄名堅﹐弟名固﹐皆少年登髙科﹐有才名。至正間﹐在陳明王歷官淸要﹐王以祝氏古無顯人﹐乃攺祝堅爲範遇﹐固爲範邁。邁遷參知政事﹐在政府多年﹐有淸名。一日微恙﹐索筆題詩云云。書畢擲筆而逝。有鏡溪詩集行世。

◆阮忠彥

追挽陳岑樓

句

○追挽陳岑樓

平生恨不識岑樓﹐一讀遺編一點頭。蓑笠五湖榮佩印﹐桑麻數畝勝封侯。世間此語誰能道﹖萬古斯文去已休。欲酹騷魂何處是﹖煙波萬頃使人愁。

南翁夢錄﹕陳家宗冑有號岑樓者﹐弱冠能詩﹐二十七歲而卒﹐有岑樓集行於世。墳在烏鳶江上。介軒阮忠彥亦有詩名﹐不及相識﹐行過烏鳶﹐有追挽詩云云。「蓑笠五湖」一聯﹐是岑樓詩句也。

○句

介軒先生廟廊器﹐茂齡已有吞牛志。年方十二太學生﹐才登十六充廷試。二十有四入諫官﹐二十有六燕京使。

南翁夢錄﹕阮忠彥早有才名﹐頗自負。嘗有長篇詩﹐其略云云。其自負矜伐如此。然事陳明王﹐歷樞要﹐登政府﹐卒有令名。有介軒集行世。

◆阮聖訓

句

○句

巢鳥寄林休伐木﹐蟻封在地未耕田。

南翁夢錄﹕澄太父之外祖曰阮公﹐諱聖訓﹐事陳仁王爲中書侍郎。性甚仁厚﹐少年登髙科﹐最能詩﹐當時無敵。後人稱爲「南方詩祖」。嘗有田園漫興詩﹐其一聯云云。識者嘆其仁心及物﹐必有餘慶。後其女配我曾祖﹐生太父及陳明王次妃﹐妃生藝王﹐卒有贈典﹐尊榮門閥。

◆範五老

絕句

○絕句

橫槊江山恰幾秋﹐三軍貔虎气吞牛。男兒未了功名債﹐羞聽人間說武侯。

南翁夢錄﹕範五老事陳仁王﹐爲殿帥上將軍。平生出身戎行﹐頗好讀書﹐倜儻有大志﹐喜吟詩﹐於武事若不經意﹐然所領軍必爲父子之兵﹐每戰必勝。嘗有詩云云。

◆圓照

句

○句

籬下重陽菊﹐枝頭淑气櫻。

安南誌略﹕梅圓照禪師嘗作參從題訣﹐略云。一日﹐堂前坐次﹐忽有僧問佛之與聖其義云何﹐曰云云。多類此。

◆李齊賢【以下髙麗。】

齊賢字仲思﹐號益齋﹐髙麗人。官至雞林府院君﹐謚文忠。

益齋亂稾﹕李穡序﹕年未冠﹐已有名當世﹐大爲忠宣王器重。從居輦轂下﹐朝之大儒縉紳先生若姚公牧庵﹑閻公子靜﹑趙公子昂﹑元公復初﹑張公養浩﹐咸遊王門﹐先生皆得與之交際。

李穡撰墓志﹕奉使西蜀﹐所至題詠﹐膾炙人口。從王降香江南﹐樓臺風物﹐遇興遣懷﹐每從容曰「此間不可無李后主也【李后主益齋集﹝粵雅堂叢書本﹞附錄李穡墓志作「李生」。】。」

則天陵

鄭瓜亭

居士戀

處容

○則天陵

歐陽永叔列武后唐紀之中﹐蓋襲遷﹑固之誤﹐而益失之。呂氏𨿽制天下﹐猶名嬰兒﹐以示有漢﹔若武后則抑李崇武﹐革唐稱周﹐立宗社而定年號﹐凶逆甚矣﹐當舉正之以誡無窮﹐而反尊之乎﹖謂之唐紀而書周年可乎﹖或曰﹕記事者必首年以系事﹐所以使條綱不紊也。如子之說﹐中宗旣廢之後﹐將闕其年而不書﹐天下之事當何所系哉﹖曰﹕魯昭公爲季氏逐居幹侯﹐春秋未嘗不書昭公之年﹐房陵之廢﹐與此奚異﹖作史而不法春秋﹐吾不知其可也。

久客萬事慵﹐好古意未歇。停驂問遺民﹐枉道尋斷碣。關輔古帝畿﹐壯觀不湮沒。千年阿婆陵﹐百里見城闕。根連隴阪長﹐气壓秦川闊。麒麟與獅子﹐左右勢馳突。侍臣羅簪纓﹐左右列鈇鉞。當時竭財力﹐慮欲錮扃鑰。興廢理難逃﹐久爲狐兔窟。憶昔陰乘陽﹐四海憂禍烈。牝鳴殷家索﹐燕啄漢嗣絕。文皇順天心﹐百戰啟王室。居然攘神器﹐肯念黃裳吉。丁寧雙陸夢﹐黯慘虞淵日。尙賴得忠賢﹐尙能返故物。歐公信名儒﹐筆削未免失。那將周餘分﹐續於唐日月。區區女媧石﹐豈補靑天缺﹗擬作擿瑕編﹐才疏愧王勃。

益齋亂稾﹕閱晦庵感遇詩﹐拊捲自嘆。孰謂後生陋學﹐其議論有不謬於朱子耶﹖又得範氏唐鑑讀之﹐亦有此論﹐不覺一笑﹐悔其少作也。仲思志。

李穡撰墓志銘﹕初﹐公讀史﹐筆削大義﹐必法春秋﹐至則天紀﹐曰「那將周餘分﹐續我唐日月。」後得朱子綱目﹐自驗其識之正。

○鄭瓜亭

憶君無日不沾衣﹐政似春山蜀子規。爲是爲非人莫問﹐只應殘月曉星知。

髙麗史﹕鄭瓜亭﹐內侍郎中鄭敍所作也。敍自號瓜亭﹐聯昏外戚﹐有寵於仁宗。及毅宗卽位﹐放歸其鄕東萊﹐曰「今日之行﹐迫於朝議也。不久當召還。」敍在東萊日久﹐召命不至﹐乃撫琴而歌之﹐詞極淒惋。齊賢作詩解之。

○居士戀

鵲兒籬際噪花枝﹐蟢子牀頭引网絲。余美歸來應不遠﹐精神早已報人知。

髙麗史﹕行役者之妻作是歌﹐托鵲蟢以冀其歸也。齊賢作詩解之。

○處容

新羅昔日處容翁﹐見說來從碧海中。貝齒頳唇歌夜月﹐鳶肩紫袖舞春風。

髙麗史﹕新羅憲康王遊鶴城還﹐至開云浦﹐忽有一人奇形詭服﹐詣王前﹐歌舞贊徳。從王入京﹐自號處容。每月夜歌舞於市﹐竟不知其所在。時以爲神人。後人異之﹐作是歌﹐齊賢作詩解之。

◆鄭可臣

可臣﹐髙麗人。

詠駱駝鳥卵

○詠駱駝鳥卵

有卵大如甕﹐中藏不老春。願將千歲壽﹐醺及海東人。

朝鮮史略﹕世子如元謁帝﹐引見便殿﹐問讀何書﹐對曰「有師儒鄭可臣從行﹐宿衛之暇﹐時從質問孝經﹑論語。」帝大悅﹐試喚可臣來﹐世子引與俱入﹐賜坐。後一年﹐帝召見於紫檀殿﹐禦案前﹐有物大圓小銳﹐色潔而貞﹐髙可尺有五寸﹐內可受酒數斗﹐乃摩訶缽國所獻駱駝鳥卵也。命世子觀之﹐仍使可臣賦詩以進。詩云云。

◆柳淑

句

○句

不是忠衰誠意薄﹐大名之下久居難。

朝鮮史略﹕元至正二十八年﹐辛旽殺柳淑。初﹐淑之退也﹐於餞席作詩﹐末聯云云。旽陰求淑罪﹐有人爲旽誦此詩﹐旽譖於王曰「淑以句踐比上﹐範蠡自比﹐罪莫大焉﹗」王乃命杖之﹐除名籍沒。旽遣人縊殺之。

●元詩紀事卷四十一【無名子】

侯官陳衍輯

北客

何公

仙村人

東湖散人

感興吟

九山人

桑柘區

柳州

艸堂後人

君瑞

靑山白雲人

無機老農

子問

田農夫

唐人機軸

忘懷老人

五雲山人

老農

石姥寄客

雙澗

雲水

白雲人

跨犢者

缺名

山野人

盤隱末子

扶杖夫

廷云

晚靜

竹蓑笠翁

藍田道人

才人

翁某

鎭江郡人

康衢遺民

章某

郊居生

白縣尹

朽木居士

張某

某神童

無名子

◆北客

宋太祖

句

◆宋太祖

憶昔陳橋兵變時﹐欺他寡婦與孤兒。誰知三百餘年後【三百餘年「三」原作「二」﹐按宋太祖建國於公元九六０年﹐至公元一二七九年宋亡﹐共三百餘年﹐因據癸辛雜識﹝學津討原本﹞別集上攺。】﹐寡婦孤兒又被欺。【詳劉因下。】

◆句

又

句

萬里風霜空綠樹﹐百年興廢又靑城。

癸辛雜識﹕北客有詠汴京靑城云云。蓋大金之亡﹐聚其諸王於靑城而殺之。

◆何公

絕句

○絕句

白帝城邊春艸生﹐黃牛峽裏水波淸。追思昭烈千年事﹐長使英雄气不平。

井蛙雜記﹕峽口石上字多磨滅﹐惟一詩云云。後書大元至元十九年歲次壬午﹐鎭國上將軍四川宣慰使何公同男到此吟。

◆仙村人

春日田園雜興

○春日田園雜興

芳艸東郊外﹐疏籬野老家。平疇一尺水﹐小圃百般花。靑篛閒耕雨﹐紅裙鬭采茶。村村寒食近﹐插柳徧檐牙。

月泉吟社第四名﹕頷聯十字﹐一毫不費力﹐自與黏泥體者不同﹐余見雜興。

◆東湖散人

前題

○前題

物色天成畫不如﹐東風又到野人廬。蜜蜂辛苦供常課﹐科斗縱橫學古書。小雨杏花村問酒﹐澹煙楊柳巷巾車。汀洲水暖蘆芽長﹐更買扁舟伴老漁。

月泉吟社第四十三名﹕前聯得詠物之工﹐後聯句法亦好﹐末見雜興。

◆感興吟

前題

○前題

兒結蓑衣婦浣紗﹐暖風疏雨趲桑麻。金桃接種連花蕊﹐紫竹移根帶筍芽。椎鼓踏歌朝祭社﹐賣薪挑菜晚回家。前村犬吠無他事﹐不是搜鹽定榷茶。

月泉吟社第四十八名﹕此詩無一字不佳﹐末語𨿽似過直【末語「末」原缺﹐據月泉吟社詩補。按﹕缺「末」字則有乖文意。】﹐若使采詩觀風﹐亦足以戒聞者。

◆九山人

前題

○前題

軒裳一夢斷塵寰﹐桑柘陰陰靜揜關。種秫已非彭澤縣﹐采薇何必首陽山。因憐社鼓剛催老﹐轉覺儒冠不負閒。君看浣花臺上燕﹐芹泥𨿽好亦知還。

月泉吟社第五十五名﹕前聯就事映帶田園﹐次聯韻度迥別﹐末尢有趣。

◆桑柘區

前題

○前題

粟爵瓜官懶覬覦﹐生涯雲水與煙腴。晚風一笛麥秧隴﹐春雨半鉏桑柘區。可是樊遲宜請學﹐肯教陶亮嘆將蕪。斜陽芳艸關情處﹐更把新詩弔石湖。

月泉吟社第五十六名﹕起四字絕佳﹐二聯分明見田園﹐惜尾句弔字大過。

◆柳州

句

○句【前題】

稻種開包曬﹐菊苗依譜分。疇西曉耕雨﹐捨北暮鉏云。

月泉吟社第五十七名﹕二聯見田園分明﹐第四句最好﹐「曬」字欠工。

◆艸堂後人

前題

○前題

桑眼已開芳晝長﹐西疇東墅足相羊。麥風初暖燕爭壘﹐林雨忽晴蛙滿塘。野老新衣逢社喜﹐山妻椎髻爲蠶忙。紛紛遊騎踏花去﹐誰識吾家舊艸堂。

月泉吟社第五十八名﹕第二句入田園快便﹐前聯絕好﹐後半篇意順。

◆君瑞

前題

○前題

白粉墻頭紅杏花﹐竹槍籬下種絲瓜。廚煙乍熟抽心菜﹐篝火新榦捲葉茶。艸地雨長應易墾﹐秧田水足不須車。白頭翁嫗閒無事﹐對坐花陰到日斜。

月泉吟社第五十九名﹕此眞雜興詩﹐起頭便見作手。

◆靑山白雲人

句

○句【前題】

遮門剩喜有桑柘﹐輸國不憂無繭絲。小婦餉耕因廢織﹐老夫觀社忽成詩。

月泉吟社第六十名﹕頷聯語意深﹐頸聯尢儁。

◆無機老農

句

○句【前題】

名利有危機﹐老於農圃宜。

◆子問

又

○又

驅卻餘寒碎土牛﹐田園生計又從頭。

◆田農夫

又

○又

桃李場中已免參﹐只將農圃系頭銜。

◆唐人機軸

又

○又

風暖柴荊鳥語幽﹐麥髙麻矮野桑柔。

◆忘懷老人

又

○又

寸地不可棄﹐東風何處無﹖

◆五雲山人

又

○又

種瓜思夏實﹐分菊待秋花。

◆老農

又

幸存耕雨地﹐況值養花天。

○又

◆石姥寄客

又

○又

水暖眠秧珥﹐風香豎茗旗。

◆雙澗

又

○又

雨露桑麻晴夜話﹐淸明花柳少年心。

◆雲水

又

○又

晴雨花時遊子意﹐寒暄秧信老農心。

◆白雲人

又

○又

犢外醉分芳艸臥﹐鶯邊吟踏落花行。

◆跨犢者

又

○又

有酒便嘗烹筍蕨﹐無花聊自賞桑麻。

◆缺名

又

○又

社近記穿黃蠒子﹐雨前趲摘紫槍茶。

◆山野人

又

○又

鶯藏楊柳金歌舞﹐蝶宿梨花雪夢魂。

◆盤隱末子

又

○又

桃林我憶放牛日﹐葵圃誰思逸馬時。

◆扶杖夫

又

○又

一生甘作扶犂手﹐萬變寧移抱甕心。

◆廷云

又

○又

蛙鳴暮夜官何爲﹐蝶戀芳菲夢不知。

◆晚靜

又

○又

牛飲芳陂鴉立背﹐馬過秀野蝶隨蹄。

◆竹蓑笠翁

又

○又

蠶一二眠催出伏﹐秧三四葉尙憂風。

◆藍田道人

又

○又

晴原望新麥﹐一片綠云香。

◆才人

又

○又

山翁不識時宜甚﹐猶學淵明裹葛巾。

月泉吟社摘句圖起句云云。聯句云云。結句云云。

◆翁某

句

○句

地下修文同父子﹐人間讀傳各君臣。

輟耕錄﹕至元間﹐宋文丞相有子﹐出爲郡教授﹐行數驛而卒。人皆作詩以悼﹐閩人翁某一聯云云﹐獨爲絕唱。

山堂肆考﹕文文山二子道生﹑佛生皆以流離中死亡﹐治命以弟璧之子升爲後。至元﹑皇慶中﹐升復仕元爲集賢學士﹐奉使贛州﹐道卒﹐有挽之者云云。

◆鎭江郡人

句

○句

億千萬刼山長在﹐一百八聲天未明。

至順鎭江志﹕至元二十六年﹐甘露寺大鐘毀缺﹐乃於壽丘山普照寺鳴鐘以節晝夜。時郡庠卽壽丘曉鐘命題以課多士﹐郡人一詩爲冠﹐警句云云。

◆康衢遺民

句

○句

桑麻已接東西畝﹐禾麥相連上下田。【詳朱仲明下。】

◆章某

寄子詩

○寄子詩

九十衰翁七十兒﹐此時那可兩分離。客鄕已是三年別﹐人世應無百歲期。春雁北飛頻送目﹐夕陽西下幾顰眉。何如及早成歸計﹐莫待山橊開滿枝。

庶齋老學叢談﹕章徳元嘉﹐溫平陽人。時官延之師席﹐偕詣京師﹐薦除翰林編修。蒞職將二年﹐其父寄以詩云云。卽告歸侍焉。

◆郊居生

金銅仙人辭漢歌

○金銅仙人辭漢歌

神明臺些茂陵鬼﹐六宮火滅劉郎死。芙蓉仙掌擎髙秋﹐雄雷掣碎銅蛟髓。魏宮移盤天日昏﹐車聲轔轔繞漢門。鐵肝苦淚滴鉛水﹐石馬尙載西風魂。靑天爲客驚曉別﹐天籟啼聲地維裂。銅臺又折當塗髙﹐夜夜相思渭城月。

筆精﹕余客邵武﹐於友人徐梧家見楊廉夫手書一卷﹐字法蒼勁。其後跋云﹕此乃郊居生題金銅仙人辭漢歌﹐予謂小李絕唱後﹐萬代詞人不可著筆﹐此生膽大而有是作也。呼天籟﹐裂地維﹐鼎定天下﹐見於此矣。銅臺折﹑當塗髙﹐又豈爲卯金氏感慨也哉﹗其詩云云。

◆白縣尹

戲題

○戲題

紅紅白白好花枝﹐盡被山僧折取歸。祇有野薇顏色淺﹐也來鉤惹道人衣。

輟耕錄﹕嘉興白縣尹得代﹐過姚莊﹐訪僧勝福州。閒遊市井間﹐見婦人女子皆濃妝艷飾﹐因問從行者﹐或答云「風俗使然。少艾者僧之寵﹐下此則皆道人所有。」白遂戲題於壁云云。勝見﹐亟命去之﹐然已盛傳矣。

◆朽木居士

題雲林六君子圖

○題雲林六君子圖

江頭碧樹動秋風﹐江上靑山接遠空。若向波心添釣艇﹐還須畫我作漁翁。【詳黃公望下。】

◆張某

句

○句

艸中人不見﹐空外鶴先知。

至正直記﹕國初有張某者﹐眞定人。幼能詩﹐賦小松云云。後能篆法﹐自號秦山。

◆某神童

句

○句

分得兩頭輕與重﹐世間何事不擔當。

至正直記﹕脫脫丞相當朝時﹐有神童來謁﹐令賦擔詩﹐卽成云云。蓋諷丞相也。

◆無名子【三十二人【此處原脫﹐檢以下詩句凡三十二條﹐目錄有「無名子三十二人」﹐據補。】】

嘲員炎

嘲賓羅漢溫相公

贈陳克甫詩

蘇長公墨竹

聯方回詩

句

句

和湯西樓

句

古銅器詩

天目山詩

贈夏貴

弔夏貴墓

譏文璧

贈虞伯生

訪樵隱不遇詩

集古句

嘲伯顏

弔秦王伯顏

悼何巨川

西湖竹枝詞

嘲時政詩

書臺門

嘲廉訪司官

嘲諸司

弔四狀元

句

嘲楊廉夫

句

句

弔張士誠

不平詩

◆嘲員炎

■﹝革華﹞有鐙靑𨿽可愛﹐面無人色亦堪憐。

秋澗集﹕員先生傳﹕素不能騎乘﹐人彊之﹐輒色變。或以詩戲云云。嘗懷金一餅﹐曰「鎭心不可以闕此。」繼爲人竊去。

◆嘲賓羅漢溫相公

長竿醉艸賓羅漢﹐短褐徉狂溫相公。

珊瑚网﹕溫日觀雅好著恢帽短衣﹐囊錢果﹐投市中小兒﹐問﹕「識溫相公否﹖」由是進止輒擁小兒呼溫相公。時有賓肖羅漢﹐醉則維筆竿杪﹐艸聖秀媚﹐時人遂有云云之句。

◆贈陳克甫詩

夜過浮丘月滿山﹐一尊相對坐漫漫。門臨大海風濤壯﹐家有小天星斗寒。

閩書云﹕陳紹叔字克甫﹐興化人﹐居靈川裏浮山下。洞達性理﹐至於河圖﹑雒書﹑太極﹑通書﹑律曆﹑制度﹐靡不研究。有外集百餘卷﹐題曰浮丘集。因與學者說璇璣玉衡﹐遂揉木像示之。旣鑄銅仿古制﹐又別制器象天體﹐虛中而髹之﹐上刻周天度數﹐塡以鈿虫﹐揭南北二極﹐凡天河星宿皆列其中。其制度精微﹐名曰「小天」。有友人贈詩云。

◆蘇長公墨竹

黃陵廟前春雨足﹐湖臯煙樹錦模糊。慟天大嘆苦無語﹐二女祠中叫鷓鴣。

耳新﹕費文孫家藏蘇長公墨竹﹐老幹突兀﹐枝葉離披。卷末一詩云云。作者姓字朦朧莫辧﹐而書法委蛇有姿態﹐要亦宋元間名筆也。

◆聯方回詩

把酒從來不可期﹐吾降今日少人知。但看建徳安民榜﹐便是虛翁徳政碑。

癸辛雜識﹕回自壽詩「把酒」云云﹐有輕薄子聯之﹐「但看」云云。

◆句

兩朝忠義傳﹐俱有若人名。

◆句

葵藿有心終向日﹐杏桃無力謾隨風。

熊勿軒集﹕鄕牧祠內有某人者﹐顯爲淸議不容。舊曾守土﹐不死封疆﹐姑且勿論﹔丁丑﹑戊寅之間﹐反復變詐。後又夤緣一謚﹐命下之日﹐有作詩諷之者云云。方其反復之際﹐題門云云。是全不知有世間羞恥事。以此得朝廷爵謚﹐又以此齒學校祀典﹐豈不爲郡泮羞﹗

◆和湯西樓

榮華富貴等浮花﹐膂力難勝國爪牙。漢世但知光擁立﹐唐朝誰識■﹝木巳﹞姦邪。綺羅化作春風蝶﹐弦管翻成夜雨蛙。縱有淸漳人去也﹐碧天難挽紫雲車。

山房隨筆﹕賈秋壑敗師亡國後﹐有人刺以詩﹐湯西樓詩云云。有和之者云云。

◆句

山中烏喙方嘗膽﹐臺上蛾眉正捧心。

空懷狗監知司馬﹐且喜龍門識李膺。

生藏魚腹不見水﹐死挽龍髯欲上天。

麓堂詩話﹕元詩云云。皆得李義山遺意。至「戲爾築臺登大將﹐危乎操印立眞王」﹑「自是假王先賈禍﹐非關眞主不憐才」﹐直世俗所謂簡板對耳﹗

◆古銅器詩

模稜難斷佞臣頭﹐碎腦翻成百倍憂。解使英雄生膽气﹐從今不用佩吳鉤。

懸笥瑣探﹕予嘗至南內﹐於戊字庫見古銅器一事﹐如劍而無刃﹐平直﹐首微稜﹐下有靶﹐長可二尺﹐闊僅及寸。面嵌銀﹐題云云。直似宋元人作﹐然不可考矣。

◆天目山詩

天目山前水嚙磯﹐天心地脈露危機。西周浸冷觚稜月﹐未必遷岐說果非。

古杭雜記﹕髙宗中興建邦﹐天目乃主山。至度宗甲戌﹐山崩﹐京城騷動。時有建遷蹕之議者。未幾﹐宋鼎遂移。有人作詩云云。

◆贈夏貴

自古誰無死﹐惜公遲四年。問公今日死﹐何似四年前﹖

三朝野史﹕至元丙子春﹐淮西閫帥夏貴歸附大元﹐宣授中書左丞。至元己卯薨。有贈以詩云云。

◆弔夏貴墓

享年八十三﹐而不七十九。嗚呼夏相公﹐萬古名不朽﹗

比事摘錄﹕至元丙子﹐淮南閫帥夏貴歸附元。至己卯歲死﹐有人贈以詩云云。又有人弔其墓云云。

◆譏文璧

江南見說好溪山﹐兄也難時弟也難。可惜梅花有心事﹐南枝向暖北枝寒。

山堂肆考﹕宋文文山死宋﹐而其弟璧號文溪附元。當時有詩云云。

◆贈虞伯生

萬世文章淩日表﹐驚人風采動朝端。窮經白首討論易﹐艸詔丹墀潤色難。憂國淚多雙眼暗﹐歸田計早一身安。不堪回首昭陵道﹐落日西風莎艸寒。

宋遺民錄﹕附錄﹕右詩得於傳聞﹐而末句之意有不可解者。故老云「伯生嘗私於文宗妃﹐故贈者因以譏之。」不知其果然否也。

◆訪樵隱不遇詩

想是朝眞去未回﹐空教人久立丹臺。冰盤露冷生瓊屑﹐玄圃春深長碧苔。巖下響知松子落﹐洞中香是竹花開。拍闌一笑欲歸去﹐海闊天髙鶴不來。

蘭溪遺事﹕天歷初﹐開奎章學院﹐命余充授經郎﹐專教望族﹐宿衛四官﹐次校經世大典。時南省爲翰林院﹐余因以寓其居﹐松風滿庭﹐內翰虞伯生扁曰「松濤」﹐圭齋歐公寄其名。餘暇日扃戶獨出﹐有持詩見訪者﹐題曰無名氏訪樵隱不遇而去﹐今收篋中已十九年矣。至正七年丁亥﹐余自蘭溪往浦江。薄暮雨迫﹐道過元常﹐就憩於此。問其觀主﹐亦曰樵隱﹐其扁書曰鵲華友﹐若有所契者。搜枯不及﹐緬想向者無名氏所贈詩﹐以志於壁。從行者憲使沙仲誠﹑秦子章﹑余文卿﹐道士陳虛白。書此壁者﹐濟南必申達。而樵隱﹐唐吾氏也。

◆集古句

翡翠屏風燭影深﹐良宵一刻值千金。共君今夜不須睡﹐明日池塘是綠陰。【詳祖柏下。】

◆嘲伯顏

百千萬定猶嫌少﹐垛積金銀北斗邊。可惜太師無運智﹐不將些子到黃泉。

輟耕錄﹕元統﹑至元間﹐太師丞相伯顏專權蠹政﹐貪惡無比﹐以罪左遷南恩州達魯花赤﹐至隆興卒﹐寄棺驛舍。滑稽者題於壁云云。

◆弔秦王伯顏

人臣位極更封王﹐欲逞聰明亂舊章。一死有誰爲孝子﹖九泉無面見先王。輔秦應已如商鞅﹐辭漢終難及子房。虎視南人如艸芥﹐天教遺臭在南荒。

艸木子﹕後至元間﹐太師秦王伯顏﹐專權變法﹐謀爲不軌﹐貶嶺南﹐道江西﹐死於薦福寺﹐遂殯於是。有人以詩弔之云云。蓋其在生﹐出令北人歐打南人﹐不許還報﹐又欲刷子女﹐天下騷動。

◆悼何巨川

奇才不泄神仙事﹐抗疏曾幹世祖知。每恨南邦本無罪﹐比畱北使欲何爲﹗忠魂久掩孤城館﹐褒詔新鐫二品碑。地下若逢姦似道﹐爲言故國黍離離。

輟耕錄﹕何公巨川者﹐京師長春宮道士也。會世皇將取宋﹐乃上疏抗言宋未有可伐之罪﹐遂命副國信使郝文忠公使江南﹐歿於眞州。至正間﹐詔贈二品官﹐有人作詩悼之云云。

◆西湖竹枝詞

蘇公堤上楊柳靑﹐人來人去綰離情。東風爲爾丁寧道﹐折斷柔條莫再生。

天竺寺前開翠微﹐長年流水白雲飛。流水入湖無日歇﹐白雲出岫有時歸。【詳燕不花下。】

◆嘲時政詩

舊省新丞相﹐新臺舊大夫。大夫聽子語﹐丞相愛金珠。

◆書臺門

苞苴賄賂尙公行﹐天下承平得未能。二十四官徒獬豸﹐越王臺上望金陵。

輟耕錄﹕集慶失守﹐行禦史臺移置紹興路﹐前禦史大夫納璘再任。時浙省丞相達失帖木兒得便宜行事﹐民間頗言其食。後又以大夫子安安判行樞密院﹐護臺治﹐大夫之政﹐一聽決於院判。有人作詩云云。又有人書於臺之門云云。

◆嘲廉訪司官

解賊一金並一鼓﹐迎官兩鼓一聲鑼。金鼓看來都一樣﹐官人與賊不爭多。

艸木子﹕廉訪司官分巡州縣﹐每歲例用巡尉司弓兵旗幟金鼓迎送﹐其音節則二聲鼓一聲鑼。起解殺人彊盜﹐亦用巡尉司金鼓﹐用一聲鼓一聲鑼。後來風紀之司﹐髒污狼藉﹐有輕薄子爲詩嘲之云云。

◆嘲諸司

丞相做假鈔﹐舍人做彊盜。賈魯要開河﹐攪得天下鬧。

艸木子﹕元之將亂﹐上下諸司﹐其濫愈甚。又有無名子爲詩嘲之云云。

◆弔四狀元

四榜狀元逢此日﹐他年公論定難逃。空令太守提三尺﹐不見元戎用六韜。元舉何如兼善死﹐公平爭似子威髙。世間多少偸生者﹐黃甲由來出俊髦。

輟耕錄﹕平江一驛舟中﹐有題弔四狀元詩者﹐不知誰所作。詩云云。元舉﹐王宗哲字也﹐至正戊子科三元進士﹐時爲湖廣憲僉。兼善﹐泰不花字也﹐時爲臺州路達魯花赤。公平﹐李齊字也﹐時爲髙郵府知府。子威﹐李黼字﹐時爲江州路總管。此四公者﹐或大虧臣節﹐或盡忠王事﹐或遇難而亡﹐故云。

◆句

黃金合鑄李將軍。

輟耕錄﹕元帥李其姓者﹐杭州庚子之圍解﹐頗著戰功。一士人投之以詩﹐將有求焉。其詩有云云之句。李大怒曰「吾勞苦數年﹐只是將軍﹐今年才得元帥﹐乃復令我爲將軍耶﹖」命帳下策出之。

◆嘲楊廉夫

竹枝柳枝桃杏花﹐吹彈歌舞撥琵琶。可憐一个楊夫子﹐變作江南散樂家。

歸田詩話﹕楊廉夫晚年居松江﹐有四妾﹕竹枝﹑柳枝﹑桃花﹑杏花﹐皆能聲樂。乘大畫舫﹐恣意所之﹐豪門巨室﹐爭相迎致。人有詩云云。

◆句

山前有客祠彭越﹐塞上無人斬郅支。

歸田詩話﹕嶽王墓詩﹐徐孟嶽雲云。髙則誠云云。少日﹐過葛嶺﹐憶有人和韻題墓上云云。和支字韻亦佳﹐當時不能全記﹐再過之﹐則已墁矣。

◆句

斜倚水開花有思﹐緩隨風轉柳如癡。

壠起雜事﹕韓林兒母楊氏﹐𨿽老而善自妝飾﹐性頗淫﹐見人則匿其年云四十﹐自稱少娘。又善爲嬌狀﹐使人忘其老。司徒杜遵道通焉﹐目爲少郎。自是專權怙勢﹐人皆嫉之。時有好事者榜其門云云。

◆弔張士誠

天星夜落水犀軍﹐又見吳臺走鹿羣。睥睨金湯空自固﹐倉皇珠玉竟俱焚。將軍只合田橫死﹐國士嗟無豫讓聞。風雨年年寒食節﹐麥盂誰上太妃墳。

蓬窗日錄﹕杜東原作耕余錄﹐有弔張士誠詩云云。不載爲何人所作﹐疑當時有感於士誠者。

◆不平詩

天遣魔軍殺不平﹐不平人殺不平人。不平人殺不平者﹐殺盡不平方太平。

七修類稿﹕輟耕錄有詩云云。又嘗聞有詩云「中原不可生彊盜﹐彊盜才生不可除。一盜旣除羣盜起﹐功臣原是盜根株。」二詩語意相類。

●元詩紀事卷四十二【乩】

侯官陳衍輯

嶽武穆降箕詩

馬巫父

三茅吳眞人

鄭文選

張君有

方武裘

王大圭

翠華仙伯

趙靜齋

獨樂園主

密蘭沙求仙詩

忠烈祠神

◆嶽武穆降箕詩【此條詩主﹑詩名混合﹐本卷與下卷此類情況甚多﹐今均參目錄作詩主處理﹐以存其原貌﹐以下不一一出校。】

百戰間關鐵馬雄﹐尙餘壯气凜秋風。有時醉倚吳山望【吳山「吳」原作「箕」﹐據志雅堂雜鈔﹝筆記小說大觀本﹞卷下攺。】﹐腸斷中原一夢中。志雅堂雜鈔﹕胡天放降仙﹐箕忽踴躍可畏﹐經時書一詩云云。後大書一「鄂」字﹐人始知爲武穆也。

◆馬巫父

玉華山詩

○玉華山詩【玉華山「玉」原作「似」﹐據志雅堂雜鈔卷下攺。】

玉樓雲淡曉光浮﹐中有飛仙駕鶴遊。下界此時方熟睡﹐誰尋紫气問靑牛﹖

志雅堂雜鈔﹕辛卯正月﹐胡天放降仙﹐馬巫父﹐弋陽人﹐地仙﹐玉華山詩云云。

◆三茅吳眞人

絕句

柳杏

○絕句

深深門巷老翁家﹐自洗銅瓶浸杏花。喚起承平當日夢﹐令人轉憶舊京華。

○柳杏

岸曲紛紛已弄煙﹐園林點點欲爭然。何人折取歸深院﹐兩樣風光在眼前。

◆鄭文選

九洞

○九洞

拖露摶風海嶠來﹐觚稜寂寂自樓臺。春光不比承平日﹐淚眼看花薦一杯。

◆張君有

絕句

蘭渚

○絕句

八千里路到杭郡﹐城郭人民幾變遷。惟有吳山靑不攺﹐令威何日是歸年﹖

○蘭渚

光轉東風弄暖天﹐永和人物尙依然。誰憐紉佩淒涼客﹐倚策愁吟楚澤邊。

◆方武裘

賦筆

○賦筆

兔出中山骨欲仙﹐何人拔穎縛尖圓。拙夫堪笑堆成冢﹐豪客曾聞掃似椽。窗下玉蜍涵夜月﹐幾間雪蠒湧春泉。當時定遠成何事﹖輕擲毛錐恐不然。

志雅堂雜鈔﹕二月初三日﹐降仙﹐三茅吳眞人詩云云﹐柳杏云云。鄭文選九洞云云。張君有眉山書房吏人云云【眉山書房「眉」﹐志雅堂雜鈔卷下作「看」。】﹐蘭渚云云。方武裘﹐莆人﹐潛夫之友也﹐今爲大陽洞主﹐求賦筆詩云云。

◆王大圭

絕句

○絕句

六朝盛事總成塵﹐結綺樓前艸自春。一曲後庭何處覓﹖空畱月伴倚闌人。

志雅堂雜鈔﹕辛卯十二月﹐天放降仙﹐江寧王大圭詩云云【江寧王大圭「寧王大圭」四字原闕﹐據志雅堂雜鈔卷下補。】。

◆翠華仙伯

示張唐臣諸人

示問行藏者

○示張唐臣諸人

玉皇香案晚朝回﹐小小星壇向夜開。一炷信香通鼻觀﹐翠鸞飛背酒仙來。

○示問行藏者

春來看取百花叢﹐粉白妖紅造化功。燕子鶯兒休調舌﹐花殘明日起燻風。

雙溪醉隱集﹕張唐臣等諸公夜祈大仙﹐批以詩云云。或有問予行藏者﹐亦批以詩云云。祈求仙號﹐批以翠華仙伯。是夜更有詩數首﹐並滿江紅詞一闋﹐气語豪邁﹐篇什可觀。

◆趙靜齋

享祭降筆

○享祭降筆

生居四代將門家﹐不幸遭逢被虜拏。死在瓜洲無葬地﹐幽魂夜夜到長沙。

山房隨筆﹕趙靜齋淮被執於溧陽﹐至瓜洲被刑。其孫享祭﹐靜齋降筆云云。

◆獨樂園主

詠史

○詠史

三皇之前不可傳﹐堯舜垂衣化自然。夏衰商敗兵革起﹐徵討有罪非傳賢。蒼姬種徳極深厚﹐歷載八百何綿綿。孔丘孟軻不得位﹐惟有文字登書編﹔春秋筆削嚴一字﹐誅惡褒善持大權﹔丘明作傳詳本末﹐下迨戰國何茫然。秦皇並吞六王畢﹐始廢封建迷井田﹔功髙自謂傳萬世﹐仁義不施徒托仙﹔東遊弗返祖龍死﹐赤靈火徳明中天。漢朝文景稱至治﹐刑措可比成康前﹔無端雜用黃老術﹐是以未得稱其全。王莽賊臣篡漢祚﹐賴有光武如周宣﹔雲臺名將應列宿﹐婉婉良策扶戎軒﹔絕勝髙祖醢彭越﹐可比周召終天年。崇儒往謁曲阜廟﹐典章燦燦羅星躔﹔後人不省創業苦﹐寵任閹宦皆貂蟬﹔西園粥爵誠可恥﹐黨錮忠士災何延。一朝曹氏帝稱魏﹐銅駝荊棘生荒煙﹔關張早死後主弱﹐典午自帝開坤埏。五胡云擾亂中國﹐五馬南渡何翩翩。六朝興廢有得失﹐豈知合並歸楊堅﹔瓊花城裏建宮闕﹐汴河春水浮龍船。亂離思治否復泰﹐唐室髙祖催飛騫﹔秦王神武不可及﹐遂承天祚傳髙玄。大綱不正有慚色﹐我嘗撫捲思其淵。紛紛女禍握神器﹐擾擾藩鎭橫戈鋋﹔乘輿避亂數奔竄﹐翠華幾度遊西川。黃巢殘賊不忍說﹐白骨山積血成泉﹔侵淩漸使唐祚絕﹐江海𨿽大猶涓涓。朱溫降將乃一賊﹐僭號暫時得復失。後唐石晉曁知遠﹐但以功利不尙徳。周家亦僭登天基﹐獨有世宗明治術。我朝列聖皆深仁﹐天下蒼生得蘇息。史書浩浩充屋棟﹐人主欲觀寧徧及。小臣纂集作通鑑﹐治亂興亡明似日。願言乙夜細垂觀﹐比美成王戒無逸。

輟耕錄﹕懸箕扶鸞﹐所作詩文間有絕佳者。友人檇李顧元凱嘗召一仙至﹐大書曰「獨樂園主也﹐可命題。」眾以詠史請﹐鸞不停畱﹐作成長篇云云。

◆密蘭沙求仙詩

刀筆相從四十年﹐非非是是萬千千。一家富貴千家怨﹐半世功名百世愆。牙笏紫袍今已矣﹐芒鞋竹杖任悠然。有人問我蓬萊事﹐云在靑山水在天。

艸木子﹕至順辛未間【至順辛未「順」原作「正」﹐按至正無辛未年﹐因據艸木子卷四攺。】﹐福建廉訪使密蘭沙求仙詩云云。

◆忠烈祠神

示陳友定

○示陳友定

將軍何事訪山家﹐火冷鑪溫謾煮茶。若問聖明吾豈敢﹐止能療病與驅邪。

榕陰新檢﹕至正末﹐陳友定據閩﹐過福寧棲雲忠烈祠﹐叩己當爲天子﹐懸箕一絕云云。不懌而去。

●元詩紀事卷四十三【仙神鬼怪】

侯官陳衍輯

羽客

懸葫蘆詩

劉妙容歌

水仙祠神

衛芳華鬼

鄭婉娥鬼

華亭二生

仙方詩

晚翠亭詩

荊州鬼語

◆羽客

題蕉葉詩

○題蕉葉詩

午夜君山玩月回﹐西鄰小圃碧蓮開。天風香霧蒼華冷﹐名籍因由問汝來。

白雪紅鉛立聖胎﹐美金花要十分開。好同子往瀛洲看﹐云在靑霄鶴未來。

西湖遊覽志﹕玄妙觀﹐元時攺今名。時蕉花盛開﹐有趙道士居之。一日﹐羽客來訪﹐趙適他出﹐客題詩蕉葉云云。識者以爲呂洞賓也。

◆懸葫蘆詩

葫蘆一个是生涯﹐閒步人間訪酒家。要問狂夫何處住﹖蓬山洞口有桃花。

元詩癸集﹕大徳間﹐安肅剏建擬江亭﹐落成﹐俄有三仙﹐一曰散漢﹐二曰雙口叟﹐三曰懸葫蘆﹐共題詩於壁而去。本州島島判官張莘有記。

◆劉妙容歌

月旣明﹐西軒琴復淸。寸心鬥酒爭芳夜﹐千秋萬歲同此情。歌宛轉﹐宛轉聲已哀。願爲星與漢﹐光景共徘徊。悲且傷﹐參差淚成行。底紅掩翠方無色﹐金徽玉軫爲誰鏘﹖歌宛轉﹐宛轉結復悲。願爲煙與霧﹐氤氳共容姿。

元詩癸集﹕皇慶攺元﹐有張三郎者﹐善笛。八月十五夜﹐倚樂橋作伊州曲。夜靜﹐有老人來曰「爾笛固淸﹐未能脫俗﹐爲爾釐正之﹐當熟記無忘。」乃指教其孔﹐換易數字﹐曲益淸峻。張更別求曲﹐老人取笛自吹﹐超出塵壒。張問何人作﹐答曰「仙妹劉妙容歌也﹐因以傳我。」復請授其指﹐老人笑而起曰「子凡心﹐我豈能教爾耶﹖」去數步不見。張后以指尋其曲﹐終不能得其髙古之趣。

◆水仙祠神

臨別畱詩

○臨別畱詩

盤塘江上是奴家﹐郎若閒時來喫茶。黃土築墻茅蓋屋﹐庭前一樹紫荊花。

輟耕錄﹕揭曼碩先生未達時﹐多遊湖湘間。一日﹐舟泊江涘﹐夜二鼓﹐攬衣露坐﹐仰視明月如晝。忽中流一棹﹐漸近舟側﹐中有素妝女子﹐斂■﹝衤任﹞而起﹐容儀甚淸雅。先生問曰「汝何人﹖」答曰「妾商婦也。良人久不歸﹐聞君遠來﹐故相迎耳。」因與談論﹐皆世外恍惚事。且云「妾與君有夙緣﹐非同人間之淫奔者﹐幸勿見卻。」先生深異之。迨曉﹐戀戀不忍去﹐臨別﹐謂先生曰「君大富貴人也﹐亦宜自重。」因畱詩云云。明日舟阻風﹐上岸沽酒﹐問其地﹐卽盤塘鎭。行數步﹐見一水仙祠﹐墻垣皆黃土﹐中庭紫荊芬然。及登殿﹐所設像與夜中女子無異。

◆衛芳華鬼

聚景園

○聚景園

湖上園亭好﹐重來憶舊遊。徵歌調玉樹﹐閱舞按梁州。徑狹花迎輦﹐池深柳拂舟。昔人皆已沒﹐誰與話風流﹖

西湖遊覽志余﹕延佑初﹐永嘉滕穆僑居臨安。月夜﹐遊聚景園。遇一美人﹐自言衛芳華﹐故宋理宗朝宮人。卽命侍女翹翹設茵席酒果﹐歌木蘭花一闋﹐又賦詩云云。

◆鄭婉娥鬼

口占

○口占

鳳艦龍舟事已空﹐銀屏金屋夢魂中。黃蘆晚日空殘壘﹐碧艸寒煙鎖故宮。隧道魚燈油欲燼﹐妝臺鸞鏡匣長封。憑君莫話興亡事﹐淚濕臙脂損舊容。

列朝詩集﹕吳江沈韶﹐洪武初遊九江琵琶亭﹐月下彷佛聞歌聲。明日復往﹐有麗人冉冉而來﹐呼韶同茵坐﹐曰「妾僞漢婕妤鄭婉娥﹐死殯亭側。」命侍兒鈿蟬取酒﹐口占一律贈韶。韶與畱連半載﹐談元末羣雄興廢﹐又僞漢宮中事﹐歷歷可記。

◆華亭二生

全生詩

賈生詩

○全生詩

幾年兵火接天涯﹐白骨叢中度歲華。杜宇有冤能泣血﹐鄧攸無子可傳家。當時自詫遼東豕﹐今日翻成井底蛙。一片春光誰是主﹖野花開滿蒺藜沙。

○賈生詩

漠漠荒郊鳥亂飛﹐人民城郭嘆都非。河沈朽骨何須葬﹐血污遊魂不得歸。麥飯無人作寒食﹐綈袍有淚笑斜暉。生存零落皆如此﹐但恨平生壯志違。

列朝詩集﹕吳元年﹐明兵圍姑蘇。上洋人錢鶴臯起兵援張氏﹐華亭有全﹑賈二生參與謀議﹐事敗皆赴水死。洪武四年春﹐華亭士人石若虛出近郊﹐遇二生於途﹐忘其已死﹐班荊酌酒﹐二生各賦一詩﹐揮手別去﹐不知所之。

◆仙方詩

紛紛墓土黃金屑﹐片片花飛白玉芝。君主一斤臣四兩﹐調和服下卽平夷。

七修類稿﹕元末嘉興桐鄕縣後朱村徐通判﹐素慕洞賓﹐朝夕供禮。一日疽發於背﹐勢垂死﹐猶扶起禮之如昔。偶見淨水盂下白紙一幅﹐視之有詩云云。意其仙方﹐然不知何物爲黃金﹑白玉﹐乃召仙﹐以大黃﹑白芷爲問﹐仙曰然﹐服之果驗。

◆晚翠亭詩

一徑入靑松﹐飛流澹晴綠。道人晚歸來﹐長歌振林谷。山深不知秋﹐落葉下枯木。須臾翠煙開﹐月色照彩服。

艸木子﹕鬼作晚翠亭詩云云。

◆荊州鬼語

苦也苦﹐幾時泥到襄陽府。

苦也苦﹐幾時泥到成都府。

艸木子﹕昔元戊寅年間﹐荊州分域有鬼夜叫云云。居人皆聞之﹐而不見其形。及早視之﹐凡樹木不論大小﹐皆用泥和狗豬毛離根一二尺泥之﹐至樹分枝處則止。後又攺呼云云。蓋古今未聞之異也。

●元詩紀事卷四十四【夢】

侯官陳衍輯

大滌洞天仙人

夢中貫酸齋彭郎詞

◆大滌洞天仙人

示周允和

○示周允和

蒼然聳空碧﹐指點人不識。我來契宿緣﹐鐫記云根石。

洞霄圖志﹕周允和字謙甫﹐號淸溪。十八歲﹐入大滌師沖妙先生。今至元戊寅﹐授崇道衝應淸眞大師﹐洞霄主席。壬午三月﹐兼領太一宮。秋九月﹐復還九鎖。乙酉七月初夢遊大滌洞天﹐見數仙人吟詠﹐一指示云云。

◆夢中貫酸齋彭郎詞

番之湖兮雲水杳﹐萬頃晴波淨如埽。相逢漁子問二姑﹐大姑不如小姑好。小姑昨夜妝束巧﹐新月半痕玉梳小。彭郎欲娶無良媒﹐飛向廬山尋五老。五老頹然不肯起﹐彭郎怒踢香鑪倒。彭郎彭郎歸去來﹐陶令門前煙樹曉。【詳楊維楨瀑布謠下。】

●元詩紀事卷四十五【歌頌銘謠諺讖謎雜語】

侯官陳衍輯

元初童謠

元讖

法服歌訣

濱州民歌

馬氏鐵券讖

信州路讖

嘲洪起畏

皇舅墓謠

井字謎

用字謎

大明寺水隱語

頌程雪樓

無名狀

寧都州民歌

宣城民哭邑令

雷州民歌

浮梁民謠

太倉謠

至治間占

李好文諺

紹興鄕人語

斛銘

浙西諺

無錫讖

三險諺

巴豆黃連諺

金銀珠謠

明宗時童謠

十七字詩

元統間謠

菩薩綫謠

京師童謠

京師語

書省壁

至正中諺

江西福建怨謠

石人謠

平江郡石上讖

嘲三寶奴

粘國門詩

上海縣謠

至正中大理童謠

至正中燕京童謠三首

臺溫處樹旗謠

方國珍謠

京師童謠

松江謠

張士信楊完者謠

閩淸民歌

武岡民頌

曲沃民歌

福寧州謠

安鄕謠

嘲許敬仁

績溪歌

書楮衾語

元末湖湘中童謠

元末眞定童謠

趙烈婦歌

蕭彜翁書衣帶語

羊兒年謠

黃菜葉謠

○元初童謠

塔兒紅﹐北人來作主人翁﹔塔兒白﹐南人是主北爲客。

帝京景物略﹕白塔寺﹐元初有童謠云云。世祖時塔色焰赤﹐及我太祖兵起淮陽﹐塔白如故。

○元讖

大元之後有庚申。

西湖志余﹕或問宋祚於邵子﹐邵子對以「五更頭」﹐蓋謂五庚申也。而元讖亦云云。順帝庚申生﹐才六庚耳。

○法服歌訣

襪履中單黃帶先﹐裙袍蔽膝綬紳連。方心曲領藍腰帶﹐玉佩丁當冠笏全。

山居新話﹕郊祀祭廟﹐天子禦衮冕﹐百官皆法服﹐凡披秉須依歌訣次第﹐則免顚倒。謾識歌訣於左云云。

○濱州民歌

田野桑麻一倍增﹐昔無粗麻今纊繒﹐太守之徳如景星。

松雪齋集﹕公諱彧﹐姓姜氏。知濱州﹐課民栽桑﹐歲餘新桑徧野﹐人呼曰太守桑。且歌云云。

○馬氏鐵券讖

至元十五六﹐狗兒壞我屋。

武林舊事﹕至元十五年六月﹐有軍廝名狗兒者﹐因樵采墾土﹐得一鐵券﹐上有字云「雁門馬氏葬於橫衝橋」云云。後又有十字云云。

○信州路讖

水打巷村園﹐永丰出狀元。

江西通誌﹕篤列圖字彥誠﹐蒙古人。父揭南新﹐祥興間鎭信州路﹐得一讖云云﹐遂家於永之進賢坊。生篤列圖﹐登至順庚午蒙古榜進士第一。

○嘲洪起畏

家在臨安﹐職守京口﹐北騎若來﹐不降則走。

癸辛雜識﹕洪起畏知京口日﹐乃北軍入境之初。嘗大書揭榜四境云「家在臨安﹐職守京口﹐北騎若來﹐有死不走。」其後舉郡以降。或爲攺其末句云云。

○皇舅墓謠

皇舅墓門閉﹐運糧向北去﹔水渰墓門開﹐運糧卻回來。

輟耕錄﹕河間路景州蓨縣河滸一土阜﹐相傳爲皇舅墓。自國家奄混區夏﹐卽有謠云云。至正辛卯﹐中原大水﹐舟行木杪間。及水退﹐土阜崩圮﹐墓門顯露。繼後天下多事﹐海道不通。

○井字謎

四十零八个頭﹐一頭還對一腳﹐中間全無肚腸﹐外面許多稜角。

○用字謎

三山自三山﹐山山甘倒懸。一月復一月﹐月月還相連。左右排雙羽﹐縱橫列二川。合家都六口﹐兩口不團圓。

敬齋古今黈﹕謎固小技倆﹐然其諷詠比興﹐固與詩人同義﹐而在士大夫事中亦談笑一助。嘗擬作「井」謎云云。此末聯亦借前人語。嘗聞「用」字謎﹐旣久﹐止記一二句﹐今爲足成之云云。

案﹕齊東野語「用」字謎云「一月復一月﹐兩月共半邊。上有可耕之田﹐下有長流之川。六口共一室﹐兩口不團圓。」

又云「重山復重山﹐重山向下懸。明月復明月﹐明月兩相連。」

○大明寺水隱語

一人堂堂﹐兩曜垂光。井深尺一﹐點去冰旁。二人同行﹐不欠一邊。三梁四柱足火然﹐若有雙鉤日月全。

湛淵靜語﹕今杭之西大明寺﹐亦鐫隱語於上云云。乃「大明寺水﹐天下無比」也。

○頌程雪樓

閩中有雪方爲貴﹐天下無樓如此髙。

艸木子﹕程雪樓爲閩守﹐任滿歸﹐民有獻箭旗者以百數﹐公於內取其一聯云云。

○無名狀

老書生﹐小書生﹐二書生壞了中書省。不言不語張左丞﹐鋪眉搧眼董參政﹐也待學魏徵一般俸【讀「捧」】請【讀「倩」】。

山居新語﹕桑哥丞相當國擅權之時﹐同僚張左丞﹑董參政者﹐二公皆以書生自稱﹐凡事有不便者﹐多沮之﹐桑哥欲去之而未能。是時﹐都省告狀攛箱﹐乃暗令人作一狀投之箱中﹐至午收狀﹐當日省掾須一一讀而分揀之。中有一狀﹐無人名事實﹐但云云。

○寧都州民歌

去年雪﹐今年雨﹐微計侯﹐那得此﹐民旣悅﹐天應喜。

江西通誌﹕計初﹐浮梁人﹐授寧都州同知。核板冊以定賦﹐出冤獄以正刑﹐上下推服。謁假歸省﹐饑民起爲亂﹐當道檄初往諭﹐盜遂息。州久無雪﹐民苦瘴癘﹐復任時大雪。明年旱﹐一禱輒雨。民歌云云。

案﹕末二句據吳艸廬集增。

○宣城民哭邑令

公來何其遲﹐公去何其速。使我宣城民﹐何以遂生育﹖

江西通誌﹕尹希善﹐吉水人。被薦授宣城令﹐有善政﹐以病卒於官。民哭之云云。

○雷州民歌

舄鹵爲田兮﹐孫父之教。渠之泱泱兮﹐長我秔稻。自今有年兮﹐無旱無澇。

元史烏古孫澤傳﹕擢爲海北海南廉訪使。雷州地近海﹐澤行視城陰﹐乃教民浚故湖﹐築大堤﹐堨三溪瀦之﹐爲斗門七﹐堤堨六﹐以制其贏耗﹐釃爲渠二十有四﹐計得良田數千頃﹐瀕海廣舄並爲膏土。民歌之云云。

○浮梁民謠

桃李陰陰六萬家﹐下居民不識官衙。甘棠喜有千年政﹐美玉終無一點瑕。

江西通誌﹕郭郁﹐大梁人﹐皇慶間浮梁令。善爲鉤距﹐以廉民隱﹐自比趙廣漢﹐聘吳仲遷爲弟子師﹐士風丕變﹐政爲江南諸邑最。民謠云云。

○太倉謠

打碗花子開﹐今搬州縣來。

黃郎屋上走﹐州縣住不久【州縣住不久「縣」原作「來」﹐按此句與上「今搬州縣來」對言﹐故據平江記事﹝墨海金壺本﹞攺。】。

平江記事﹕元貞初升昆山縣爲州﹐州治去府治七十二里。延佑中移太倉。未移之先﹐太倉江口﹐打碗花子徧地盛開﹐民謠云云。遷移之先﹐常有鼠郎出沒廳事上﹐民復謠云云。至正間果復移回玉峯舊治。

○至治間占

天狗墜地爲赤犬﹐其下有大軍覆境。

楮記室﹕至治元年﹐玉案山產小赤犬﹐羣吠徧野﹐占云云【按﹕此條實引自潘塤楮記室﹝說郛本﹞﹐原誤作「楮室記」。】。

○李好文諺

目耕夜分李好文。

梧溪集﹕幼力學﹐家苦貧﹐夜就鄰之磨坊燈讀書﹐凡十餘年。一日﹐值雪﹐抵村捨媼貸斗麥﹐媼卻曰「子奚拙耕。」好文曰「吾目耕耳。」旣而諺云云。

○紹興鄕人語

欲學孝婦﹐當學兪母。

函史﹔紹興兪新之妻聞人氏﹐夫歿譬不貳事。姑病風失明﹐聞人手滌混穢﹐時時舐其目﹐目爲復明。姑卒﹐與子親負土葬之。鄕人爲之語云云。

○斛銘

出以是﹐入以是﹐是子孫﹐永如是。

輟耕錄﹕上海費宣慰榕﹐輕財好施﹐人呼爲費佛子﹐刻銘於斛之四面云。

○浙西諺

年年防火起﹐夜夜防賊來。

至正直記﹕浙西諺云云。蓋地勢低下﹐濱湖多盜﹐常有此患。此語亦好令人儆戒無虞也。

○無錫讖

無錫平﹐天下寧。

至正直記﹕相傳無錫有石刻讖云云﹐在惠山寺泉之旁。或雲天下井舊咸置錫以滋泉味﹐蓋茗與錫相便﹐惟是邑無之。或云有錫則民爭兵﹐故名無錫。皆未詳孰是。

○三險諺

■﹝香賁﹞香吸髓倚闌干。

至正直記﹕諺云云。言三險也。

○巴豆黃連諺

巴豆未開花﹐黃連先結子。

至正直記﹕諺云云。蓋黃連能制伏巴豆毒也。

○金銀珠謠

活銀病金死珠子。

至正直記﹕有謠云云。蓋言銀爲諸家所尙﹐金遇主漸少﹐珠子則無問及者﹐猶死物也。

○明宗時童謠

牡丹紅﹐禾苗空。牡丹紫﹐禾苗死。【古今風謠。】

案﹕明宗在位五月而崩﹐廟諱乃「和」字也。

○十七字詩

自謂非其子﹐如今作天子。傳語老蠻子﹐請死。

歸田詩話﹕虞伯生際遇文宗﹐置奎章閣爲學士。順帝爲明宗子﹐文宗忌之﹐遠竄海南﹐詔書有曰「明宗在北之日﹐自以爲非其子。」伯生筆也。文宗晏駕﹐寧宗立﹐八月崩﹐國人迎順帝立之。帝入太廟﹐斥去文宗神主﹐而令四方毀棄舊詔。伯生時在江西﹐命以皮繩拴腰﹐馬尾縫眼﹐夾兩馬間﹐逮捕至大都。嫉之者十七字詩云云。至則以文宗親攺詔稿呈﹐順帝覽之曰「此朕家事﹐外人豈知﹖」遂得釋。兩目由是喪明﹐不復能楷書。

函史﹕侍臣有以詔本侍讀學士虞集所艸者﹐請罪之。王嘻笑曰「此我家事﹐豈繇彼書生﹖彼代書傭耳﹗」賜酒幣遣歸。

石洲詩話﹕田汝成西湖志余所載「順帝卽位時﹐馬尾縫眼﹐由是喪明」之事。爲此說者﹐第因文靖晚年目疾﹐而傅會之耳。予前年得宋宣和畫貓捲﹐有文靖題云云。至正五月夏﹐仙井虞集。筆勢尢蒼逸。信乎前說之誣也。

○元統間謠

天雨犛﹐事不齊。

元史﹕元統二年六月﹐彰徳雨白毛﹐俗呼云「老君髯」。民謠云云。

○菩薩綫謠

天雨綫﹐民起怨﹐中原地﹐事必變。

元史﹕至元三年三月﹐彰徳雨毛如綫﹐而俗呼云「菩薩綫」。民謠云云。

○京師童謠

白雁望南飛﹐馬札望北跳。

元史﹕至元五年八月云云。

○京師語

上把君欺﹐下把民虐﹐太皇太后倚恃著【太皇太后倚恃著庚申外史﹝學津討原本﹞作「倚恃著太皇太后」。】。

庚申外史﹕伯顏數往太皇太后宮﹐或通宵不出。京師爲語云云。

○書省壁

人皆謂我不辦事﹐天下辦事有幾人﹖袖裏屠龍斬蛟手﹐埋沒靑鋒二十春。

庚申外史﹕至元四年冬十一月﹐河南範孟端反。孟端者﹐河南■﹝木巳﹞縣人也。始爲內臺知班﹐發身掾河南臺。其人貧無資﹐寡交遊﹐人皆謂不辦事﹐鬱鬱不得志。又久不得補。一日﹐大書省壁云云。後有守省禦史來﹐與孟端有舊﹐力爲言之﹐乃得補。又不幫俸﹐孟端曰「我必殺若輩﹗」

○至正中諺

李如黃瓜﹐民皆無家。

畱靑日札﹕元順帝至正中﹐李實如黃瓜﹐諺云云。

○江西福建怨謠

九重丹詔頒恩至﹐萬兩黃金奉使回。

奉使來時﹐驚天動地﹔奉使去時﹐烏天黑地。官吏都歡天喜地﹐百姓卻啼天哭地。

官吏黑漆皮燈籠﹐奉使來時添一重。

輟耕錄﹕至正乙酉冬﹐朝廷遣官奉使宣撫諸道﹐問民疾苦。明年﹐江右儒人黃如徵邀駕上書﹐指數散散﹑王士弘等罪狀。上喜﹐特授江西等處儒學提舉。其書略曰﹕江西福建一道﹐地處蠻方﹐去京師萬里外﹐傳聞奉使之來﹐皆若大旱之望云霓。而散散﹑王士弘等﹐不體聖天子撫綏元元之意﹐鷹揚虎噬﹐雷厲風飛。聲色以淫吾中﹐賄賂以緘吾口。閭閻失望﹐田裏寒心。乃歌云云。又云云。又云云。如此怨謠﹐未能枚舉。

○石人謠

莫道石人一隻眼﹐此物一出天下反。

艸木子﹕徐州盜韓山童叛。先是﹐至正庚寅間﹐參議賈魯以當承平之時﹐無所垂名﹐欲立事功於世﹐及河決南行﹐勸脫脫求夏禹故道﹐開使北流。身專其任﹐瀕河起集丁夫二十六萬餘人。朝廷所降食錢﹐官吏多不盡支﹐河夫多怨。韓山童等因挾詐﹐陰鑿石人﹐只開一眼﹐鐫其背云云﹐預當開河道埋之。掘者得之﹐遂相驚詫而謀亂。

平胡錄﹕一云﹕先是河南北童謠云云。及魯治河﹐果於黃陵岡得石﹐如謠云。

七修類稿﹕韓山童﹐欒城人。祖父以白蓮會燒香惑眾﹐至山童﹐因棗陽有男周歲暴長四尺﹐皤腹如世所塑布袋和尙者﹐遂倡言彌勒下生﹐天下當亂。又陰鑿一眼石人﹐埋當道﹐鐫其背云「石人一隻眼﹐挑動黃河天下反【石人一隻眼﹐挑動黃河天下反七修類稿卷八作「莫道石人一隻眼﹐此物一出天下反」。】

。」

○平江郡石上讖

三十八﹐十八子﹐寅卯年﹐至辰巳。合收張翼﹐同爲列國。不在常﹐不在祥﹐切須款款細思量

【「合收張翼」五句至正直記卷四作「合修張掖﹐同音例國。不祥不在常﹐不在洋﹐必須款款細思量」。】。旦卜水﹐暮愁米﹐浮圖倒地莫扶起。修石岸﹐重開河﹐軍民拍手笑呵呵。日出屋東頭﹐鯉魚上山遊【上山日聞錄﹝守山閣叢書本﹞﹑至正直記卷四均作「山上」。】。星從月裏過﹐會在午年頭。

日聞錄﹕至正壬辰年﹐平江郡守六十差民言於舊城址下得一石﹐鐫云云。訪問不得其實。予後於松江﹐偶見前人一日錄﹐亦載此語﹐乃知此語不特見於平江﹐蓋已讖於前矣。

至正直記﹕平江始築城時﹐某處城數丈﹐築而復陷者三。於是深掘其地﹐得石﹐方廣三尺﹐刻云云。首句作「三十六」。末行雲﹕「唐癸丑三月三日立。」時至正辛卯秋冬之間。民相傳誦﹐竟不曉其讖。至丙申春﹐城陷﹐張九四據之。明年秋納款﹐始有人云「張起謀時止十八人﹐若火周李嚴等也。」又測「鯉魚山上游」者﹐髙郵也。「星從月裏過」者﹐橫舟也。「三十六」者﹐四九三十六也。皆未知應在何事也。「開河」是賈魯爲之﹐天下遂亂。「浮屠倒地」者﹐亂後寺觀皆廢﹐以置軍寨。

○嘲三寶奴

茶鹽酒醋都提舉﹐僧道醫工總相公。

至正直記﹕三寶奴作相日﹐富戶雜流皆可入官。時人嘲之﹐有云云。

○粘國門詩

蝦蟆水上浮﹐雪雪見日消﹐定住不開口。汪家奴﹐只一朝﹐國事休矣。

艸木子﹕至正壬辰﹐丞相脫脫統兵徵南浦【南浦艸木子作「淮南」﹐似當從。】。兵甫及髙郵﹐答麻奏﹕天下亂皆由怨脫脫之故﹐罷脫脫﹐盜自寧息。上入其說﹐卽軍中貶之。脫脫釋兵﹐奉詔赴貶所﹐兵遂大潰﹐大率皆歸紅巾。答麻復矯詔殺之。答麻與脫脫初無讎恨﹐但欲謀其相位﹐杜其再來之路爾。未幾﹐答麻坐配死。或以詩粘國門云云。雪雪﹐答麻弟﹐爲禦史大夫﹐黨兄爲姦。定住緘默﹐汪終日酣飲而已。

○上海縣謠

雞啼不拍翅﹐鴉鳥不轉更。

山居新話﹕至正癸巳冬﹐上海縣十九保村中雞鳴不鼓翼﹐民謠云云。

○至正中大理童謠

莫道君爲山海主﹐山海笑咳咳﹐園中花謝千萬朵﹐別有明主來。

滇載記﹕寶聞我髙皇帝開基金陵﹐遣其叔段眞自會川入京﹐奉表歸款﹐朝廷亦以書報之。時有妖巫女歌曰「莫道」云云。寶數日疾卒﹐子明嗣。

○至正中燕京童謠三首

牽郎郎﹐拽弟弟﹐打破碗兒便作地。陰涼陰涼過河去﹐日頭日頭過山來。腳驢斑斑﹐腳躐南山。南山北斗﹐養活家狗﹐家狗磨面﹐三十弓箭。上馬琵琶﹐下馬琵琶﹐驢蹄馬蹄﹐縮了一隻。

以上古今風謠。

○臺溫處樹旗謠

天髙皇帝遠﹐民少相公多。一日三徧打﹐不反待如何﹖

閒中今古錄﹕元到末年﹐數當亂﹐任非其人﹐酷刑橫斂。臺溫處之民﹐樹旗村落云云。由是謀反者各起。黃巖方谷珍因而肇亂江淮﹐紅巾徧四方矣。

○方國珍謠

楊氏靑﹐出賊精。

艸木子﹕方國珍﹐臺之寧海人。其居有山﹐在中曰楊氏﹐嘗有童謠云云。其初亦欲立功﹐爲國宣力﹐後失賞﹐遂出忿言曰「蔡能爲盜﹐我豈不能耶﹖」遂叛。

○京師童謠

一陣黃風一陣沙﹐千里萬里無人家。回頭雪消不堪看﹐三眼和尙弄瞎馬。

元史﹕至正十五年云云。

○松江謠

滿城都是火﹐府官四散躲。城裏無一人﹐紅軍府上坐。

輟耕錄﹕至正丙申正月﹐常熟州陷。松江府印造官號﹐散給吏兵佩帶﹐以防姦僞。號之制作﹐畫爲圓圈﹐繞圈皆火焰﹐圈之內一府字﹐以府印印府字上﹐圈之外四角﹐府官花押。民間謠云云。不二月﹐城破﹐悉如所言。

○張士信楊完者謠

死不怨﹐泰州張﹔生不謝﹐寶慶楊。

樂郊私語﹕丁酉八月﹐張氏以水師數萬來攻嘉興。羽檄星馳﹐川陸戒嚴。楊完者以大軍大破之﹐斬首萬七千級﹐俘者數千。張氏統軍張士信以伏水遁還。然完者凶肆﹐掠人貨錢﹐至貴家命婦室女﹐見之則必圍宅勒取淫污﹐少與相拒﹐則指以通賊﹐縱兵屠害。民謠云云。

○閩淸民歌

彼寇來讎兮﹐得吾侯而蒙休。彼寇遠遁兮﹐吾侯錫我室家之無憂。

福建通誌﹕蔡嗣宗由閩縣簿遷閩淸尹﹐邑有外寇﹐嗣宗募民兵卻之﹐百姓安堵。乃歌云云。

○武岡民頌

前有公綽﹐武岡父母﹔今之郡侯﹐毋乃其後。足我衣食﹐安我田畝。我子我孫﹐與侯同久。

萬曆湖廣總志﹕柳不華﹐武岡路總管。元季兵亂﹐不華率義屯戍同保山﹐控制蠻僚﹐守境衛民﹐幾二十年﹐邊方賴之。後以疾卒。民嘗頌之云云。

○曲沃民歌

泮宮之崇﹐以扶儒宗。社稷之封﹐以祈年丰。肇之者誰﹖令尹之功。

山西通誌﹕閻得中﹐至正間任曲沃﹐首建社稷壇﹐鼎新文廟﹐惠愛黔黎﹐作興人材。民歌云云。

○福寧州謠

吾儂生長莆山曲﹐三尺茅檐四尺屋。大男終歲食無鹽﹐老婦蒸藜淚盈掬。阿郎辛苦學弄兵﹐年年販鹽南海濱。擔頭有鹽兵一束﹐羣行大隊驚四鄰。邇來紅巾掠州縣﹐沃野平民不知戰。賢哉太守死作灰﹐勇矣林僧命如綫。林僧一戰功業單﹐策馬東走來莆山。山人躑躅喜相遇﹐邀我鄰社東南旋。我鄰我社輕死士﹐苦竹長槍兼丈五。自從行刼出社來﹐社甲吹螺整行伍。時維癸巳夏五月﹐暍暑微民正愁絕。螺聲隱隱入郭門﹐白旆央央下林樾。饑兒寡婦常諮諮﹐老弱奔走趨道隅。■﹝秋鳥﹞鶬翻羽動天哭﹐虎豹掉尾何時需。空城一炬灰燼後﹐車蓋歸來仍白授。阿娘垢面迎相公﹐西鄰椎牛喚新酒。酒酣拍掌浩浩歌﹐天地𨿽大如吾何﹗女兒朝餐饜粱肉﹐走卒出市陳干戈。市人累累喪家狗﹐路上相逢盡纏首。儒巾驚駭迎先鋒﹐小兒號哭畏郎吼。老翁再拜乞見憐﹐自從亂後無一錢。舍人官買雞豕盡﹐有田未種蠶未眠。先鋒拔刀倍嗔怒﹐縛得家翁出門去。妻兒哭泣投社官﹐願獲生全拜君賜。社官點頭見始歡﹐年來錢鈔交莫慳。爾田儻入莆社籍﹐爾屋老稚從居安。我田我廬不足惜﹐應當門戶誰出入。生男願作社中吏﹐生女願作先鋒妾。胡然太府亶不聰﹐有書輒上莆社公。柏臺主人任刀筆﹐札札按覆皆相同。向來壤地方萬里﹐比屋豪華皆武士。五侯同封不足誇﹐一家十輪未爲易。匹夫勢轉千乘彊﹐驅役百姓如驅羊。編民貢稅入私室﹐小大驅合無邊方。手提文印綠衣者﹐饑食無魚出無馬。流離安集無定期﹐蓬蒿獵獵故城下。道旁遺老問行人﹐泰安有社民未貧。行人蹙額皆相語﹐我聞公社吏更仁。前年泰安挹城邑﹐未曾入城先報捷。前師失利後師奔﹐一市橫屍更稠疊。至今大廈環州營﹐一門公相皆弟兄。豺狼盤踞食人肉﹐一叱一吒風雲生。我聞有命不敢告﹐俯首未言膽先破。老翁聞此雙淚垂﹐風雨洗天何人到。

元詩癸集﹕至正十七年春正月﹐諸部各起團社﹐吞並田土﹐民怨有謠。

又

袁君袁君誠兒嬉﹐東山之下築城池。掘人冢石疊墻塹﹐占民田土開營基。欲謀於此胚漢業﹐井蛙尊大情何癡。役民荷鍤任犂穴﹐無骸不露堪欷歔。前人盡辭長夜室﹐天陰露冷涼啾悲。山中獨存袁氏墓﹐若堂之封何巍巍。又見若坊若夏屋﹐芙蓉築城芳飛飛。無歸之鬼欲托處﹐遊目一見動所思。鬼靈相率語其下﹐主人肅入安便宜。眾鬼夜深苦啼哭﹐主人慰勉甘其辭。惟桑與梓焉有舊﹐顚危自合相扶持。兒孫祭掃同爾享﹐佳城爽塏同爾歸。且敍平生受苦語﹐又奚深夜啼悲爲。眾鬼致詞卹久遠﹐天地循環何所期。城池恐爲他人得﹐他人又嫌墻塹卑。發號令民更增築﹐吾家已破墻無基。恐人掘石及君墓﹐嗟余與君俱無依。

元詩癸集﹕至正二十一年冬十月﹐太安社築城。是時凡橋道墳墓﹐盡毀掘﹐莫敢誰何。民作吟傷之。

又

山巍巍兮無麥原﹐白面細粉常盈盆。林森森兮無桑柘﹐錦繡綾羅色相亞。出門見嶺不見江﹐案前羅列皆鱸魴。兒童吼哄南山下﹐剩逐牛羊與驢馬。山妻嘻笑臨堂前﹐滿頭珠翠垂翩翩。自言獲功始三載﹐勝如仕宦數十年。但願魁寇未殄滅﹐與我增財廣置山間田。

元詩癸集﹕至正二十四年﹐開王珵田﹐令人四方射﹐矢之所及﹐悉爲社田﹐民怨有謠。

○安鄕謠

羅長卿﹐羅長卿﹐朝朝打鼓捷蠻兵。一朝打發蠻兵去﹐千門萬戶樂太平。

元詩癸集﹕安鄕羅長卿爲襄陽路總管﹐家貲素饒。至正末﹐倪文俊僭據﹐與張鎭等協力保障﹐亂平﹐鄕民謠云云。

○嘲許敬仁

祭酒許敬仁﹐入門韃靼喚。出門傳聖旨﹐口口稱先人。

至正直記﹕許敬仁祭酒﹐魯齋子也﹐學行皆不逮於父﹐以門第自髙﹐常忽傲人。每說及乃父奉旨之榮﹐口稱先人者不一。四明袁伯長嘗嘲敬仁云云。蓋敬仁頗尙朔气﹐習國語﹐乘怒必先以「阿剌」「花剌」等叱人﹐人咸以爲誚也。

○績溪歌

前有蘇黃門﹐後有葉令君。

元詩癸集﹕葉楠﹐貴池人﹐調鄱陽尉。力請蠲租以救荒澇。後爲績溪令﹐邑人歌云云。

○書楮衾語

的的的﹐孰令爾紙被似鈔角。問我何處住﹖五色雲中住。問我是何姓﹖杓子少个柄。爾也錯﹐我也錯﹐不如歸去﹗的的的。

霏雪錄﹕元末有人襆被行山徑間﹐遇惡少﹐意所負必楮鏹也﹐擊殺之﹐視襆特楮衾耳﹐大悔之。乃書楮衾云云。愬官﹐不知主名﹐召商謎者問之﹐曰「五色云﹐彩煙也﹔彩煙﹐新昌山名。杓子少柄﹐盂也﹐蓋於姓也。」密令隸人往蹤迹之﹐久而不得。隸人亦了事者﹐一日坐鑷肆櫛發﹐見一人對門賣餅﹐鼓其錘作的的之聲﹐乃揚言曰「某山中刼負紙被者﹐官知賊處﹐卽來捕也。」覘其人有懼色。次日﹐閉門不賣餅矣。竟捕之﹐果服其辜。

○元末湖湘中童謠

不怕水中魚﹐只怕岸上豬。豬過水﹐見糠止。

○元末眞定童謠

塔兒白﹐北人是主南人客。塔兒紅﹐南人來做主人公。

以上古今風謠。

○趙烈婦歌

四月三日兵撓湖【撓湖「撓」原作「橈」﹐據梧溪集卷六陸貞婦趙氏詩序攺。】﹐婦女多被辱與驅﹐殉節伊誰天水姝。

梧溪集﹕趙氏﹐鄞處士陸燾妻也。至正間﹐兩浙多虞﹐燾與趙隱居松之瓢湖。丁未夏﹐海隅有警﹐兵猝至﹐燾偕趙倉皇赴舟。未幾﹐同難者爭捨舟陸竄﹐燾登岸﹐傷刃者三﹐遂僕深淖。趙自投於淵。時有歌之者云云。

○蕭彜翁書衣帶語

男子之貞﹐猶女之烈﹐一有玷焉﹐萬善難雪。

江西通誌﹕寇亂家居。江西參政全子仁率師平袁州﹐辟彜翁爲參謀。會僞漢陷廬陵﹐子仁遁去。彜翁嘆曰「有城不守非忠也﹐遇敵弗戰非勇也﹐謀人軍而不死﹐何面見天下士乎﹗」投井不死﹐爭出之﹐三日不食﹐書衣帶云云。竟赴井死。

○羊兒年謠

富漢莫起樓﹐貧漢莫起屋。但看羊兒年﹐便是吳家國。

庚申外史﹕本朝龍興淮南﹐卽以建康爲天下根本。東徵西伐﹐南誅北討﹐四海人心歸順。先是﹐童謠云云。迨本朝定都建康﹐築壇於建康南門﹐郊天受命﹐攺元朝至正二十七年爲吳元年﹐實丁未歲也。

○黃菜葉謠

張王做事業﹐只憑黃蔡葉【張王做事業﹐只憑黃蔡葉西樵野記﹝五朝小說大觀本﹞作「丞相做事業﹐專用黃蔡葉」。】﹐一夜西風來﹐漧癟。

翦勝野聞﹕僞周主張士誠據有江東時﹐姑蘇市井中童謠云云。後國事旣去﹐太祖取其黃﹑蔡﹑葉三人者﹐刳其腸而懸之﹐至成枯臘。蓋三人皆元戚機臣﹐其殘膏積侈﹐敗國喪家﹐帝特惡焉。

西樵野記﹕僞吳嘗用黃參軍敬夫﹑蔡參軍彥文﹑葉參軍徳新圖事﹐三人皆迂闊書生﹐不識大計。洪武丁未春﹐太祖下江南﹐三人皆伏誅﹐其屍風漧於旗竿之首。初﹐吳中謠云云。

七修類稿﹕三人﹐黃書生﹐蔡業醫﹐吳星士也。吳中因作云云。至吳元年九月初八日癸未﹐西風大作﹐徐達攻破姑蘇﹐從西門進兵。

案﹕古今風謠作「黃菜葉﹐西風來﹐便幹折」。

又案﹕鐵崖集有蔡葉行﹐注云﹕張氏亡國由大弟﹐致此實由二佞。丁未春﹐二佞伏誅於臺城﹐風漧其屍。

●遼金元詩紀事總敍

詩紀事之體﹐專采一代有本事之詩﹐殆古人所謂詩史也。國可亡﹐史不可亡﹐卽詩不可亡﹐有事之詩﹐尢不可亡。然或以爲異族而主中國﹐則其國之詩可聽其亡。於是宋之計有功氏﹑淸之厲鶚氏﹑陳田氏﹐有唐詩紀事﹑宋詩紀事﹑明詩紀事﹐而遼﹑金﹑元闕如。然則李君拔可之有造詩林﹐可謂能見其大者矣。余舊有元詩紀事之作﹐沈濤國﹑端匋齋﹑黃鮮庵﹑梁節庵諸君共爲印行。繼復有所增損﹐則髙君夢旦與拔可於所設書坊印行之。近拔可知余尙有遼詩﹑金詩二紀事﹐則大喜﹐以爲遼﹑金﹑元三代詩史﹐不可無一﹐不能有二﹐合諸唐﹑宋﹑明三巨帙﹐而告大全﹐尢不可不亟爲行世。商於王君岫廬﹐欣然同意。乃合三紀事爲同式之印版焉。昔南宋陳思﹑陳起聚羣賢﹑江湖兩種小集﹐各百十家﹐版於杭州書坊。原書爲竹垞先生所稱慕﹐至今流傳。則此本之流傳﹐更非區區南宋一隅之關系比哉。丙子年三月五日﹐石遺老人衍書於上海之墨巢。

﹝錄自商務印書館一九三六年版遼詩紀事卷首﹞

