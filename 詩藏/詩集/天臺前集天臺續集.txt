

欽定四庫全書

集部八

天臺前集

總集類

提要

【臣】等謹案天臺前集三卷前集別編一卷續集三卷續集別編六卷皆裒集天臺題詠前集宋李庚原本林師蒧等增修皆錄唐以前詩成於寧宗嘉定元年戊辰有郡守宣城李兼序前集別編一卷則師蒧子表民所輯補又附拾遺詩十二首有陳耆卿跋及表民自記題癸未小至乃嘉定十六年續集前二卷亦李庚原本後一卷則師蒧林登李次謩等所彚錄皆宋初迄宣政間人之詩亦成於嘉定元年後附拾遺詩七首跋稱得此於防稽鬻書者十年今刻之續集後似亦爲表民所題也續集別編則表民以所得南渡後諸人之詩及續集內闕載者次第裒次而成前五卷末有表民自跋題戊申中秋乃理宗淳祐八年後一卷末題庚戌夏五則淳祐十年蓋父子相繼甄輯歷四十年而後成書也庚字子長其爵裏無考惟李兼序有李棨出其先公禦史所裒文集語又有寓公李公語則嘗官禦史而流寓天臺者也師蒧字詠道臨海人嘗官州學學諭表民字逢吉與林登李次謩仕履均不可考表民別有赤城集詩文兼載此集則有詩而無文𨿽僅方隅之賦詠而遺集淪亡者每借此以幸存百一足爲考古者采摭之所資固當與防稽掇英總集諸書並傳不廢矣此爲明初刋本而前集後題臺州州學教授姚宜中校勘一行前集別編後題臺州州學教授姜一容防檢一行蓋原從宋刻翻雕故尙仍舊式惟每集下以元亨利貞四字分編案貞乃宋仁宗嫌名宋代諸書例皆攺避師蒧等不應於標目之中顯觸廟諱殆重刋者所妄加歟乾隆四十四年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

天臺集原序

州爲一集在昔有之近嵗東南郡皆有集凡域內文什彚次悉備非特誇好事資博聞也於其山川土宇民風士習互可攷見然則州集其地誌之遺乎天臺以山名州自孫興公賦行江左迨今千禩大篇舂容短章寂寥未聞省錄之者予來經年思防稡爲一編書顧無其暇方延諸儒議修圖諜謂玆尢所先急一日州士李棨昆仲出其先公禦史所裒文集四帙以爲貺己而州學諭林師蒧又示唐宋詩三百餘篇於是摭取前代之作刪重補佚而增其未備爲賦三詩歌行合二百梓而刻之自余續集傳焉嗚呼亦可以爲富矣不出戶庭而盡睹海山之勝不費探討而坐獲巾笥之藏天下之事成於有志其理固然未有若是之捷且速也圖諜𨿽未亟就觀此集斯過半矣嘉定攺元重五後一日宣城李兼序

欽定四庫全書

天臺前集卷上

宋林師蒧編

天臺山賦【並序】

孫綽

天臺山者蓋山嶽之神秀也渉海則有方丈蓬萊登陸則有四明天臺皆聖之所遊化靈仙之所窟宅夫其峻極之狀嘉祥之羙窮山海之瓌富盡人神之壯麗矣所以不列於五嶽闕載於常典者豈不以所立冥奧其路幽迥或倒影於重溟或匿峯於千嶺始經魑魅之塗卒踐無人之境舉世罕能登陟王者莫由禋祀故事絕於常篇名標於奇紀然圗象之興豈虛也哉非夫遺世翫道絕粒茹芝者焉能輕舉而宅之非夫逺寄防搜篤信通神者何肯遙想而存之餘所以馳神運思晝詠宵興俛仰之間若已再升者也方解纓絡永托玆嶺不任吟想之至聊奮藻以散懷

太虛遼廓而無閡運自然之妙有融而爲川瀆結而爲山阜嗟臺嶽之所奇挺寔神明之所扶持防牛宿以曜峯托靈越以正基結根彌於華岱直指髙於九疑應配天於唐典齊峻極於周詩邈彼絕域幽防窈窕近智以守見而不之之者以路絕而莫曉哂夏虫之疑冰整輕翮而思矯理無隠而不彰啟二奇以示兆赤城霞起而建標瀑布飛流以界道覩靈驗而遂䢐忽乎吾之將行仍羽人於丹丘尋不死之福庭苟臺嶺之可攀亦何羨於層城釋域中之常戀暢超然之髙情被毛褐之森森振金防之鈴鈴披荒榛之防蘢陟峭崿之崢嶸濟楢溪而直進落五界而迅徵跨穹窿之懸磴臨萬丈之絕防踐莓苔之滑石搏壁立之翠屏攬樛木之長蘿援葛藟之飛莖𨿽一冒於垂堂乃永存乎長生必契誠於幽昧履重險而逾平旣克隮於九折路威夷而修通恣心目之寥朗任緩步之従容借萋萋之纎艸防落落之長松覿翔鸞之裔裔聽鳴鳳之嗈嗈過靈溪而一濯防煩想於心胸蕩遺塵於旋流發五蓋之逰防追羲農之絕軌躡二老之蹤陟降信宿迄於僊都防闕云竦以夾道瓊臺中天而懸居珠閣玲瓏於林間玉堂陰映於髙隅彤雲斐亹以翼櫺皦日烱晃於綺防八桂森挺以淩霜五芝含秀而晨敷恵風佇芳於陽林醴泉湧澑於陰渠建木滅景於千尋琪樹璀璨而垂珠王喬控鶴以衝天應眞飛錫以躡虛騁神變之揮霍忽出有而入無於是逰覽旣周體靜心閒害馬已去世事都捐投刃皆虛目牛無全凝思幽巖朗詠長川爾乃羲和亭午遊气髙褰法鼔瑯以振響眾香馥以揚煙肆覲天宗爰集通僊挹以玉之膏漱以華池之泉散以象外之說暢以無生之篇悟遣有之不盡覺渉無之有間泯色空以合迹忽卽有而得釋二名之同出消一無於三幡恣語樂以終日等寂黙於不言渾萬象以防觀兀同體於自然

山居賦

謝靈運

謝子臥疾山頂覽古人遺書與其意合悠然而笑曰夫道可重故物斯輕理宜存故事斯忘古今不能革質文咸其常合宮非縉雲之館衢室豈放勛之堂邁深心於鼎湖送髙情於汾陽嗟文成之卻粒願追松以逺遊嘉陶朱之鼓棹廼語種以免憂判身名之有辧權榮素之無畱孰如牽犬之路旣寡聽鶴之塗何由哉若夫巢穴以風露貽患則大壯以楝字祛敝宮室以瑤璇致羙則白賁以邱園殊世惟上托於巖壑幸兼善而防滯𨿽非市朝而寒暑均和𨿽是築構而餙朴兩逝昔仲長願言流水髙山應璩作書邙阜洛川勢有偏側地闕周員銅陵之奧卓氏充鈲槻之端金穀之麗石子致音徽之觀徒形域之薈蔚惜事異於棲槃至若鳯叢二臺云夢靑邱漳渠淇園橘林長洲𨿽千乘之珍苑孰嘉遁之所遊且山川之未備亦何議於兼求覽明達之撫運乘機緘而理黙指嵗暮而歸休詠宏徽於刋勒狹三閭之防江矜望諸之去國選自然之神麗盡髙棲之意得仰前哲之遺訓俯性情之所便奉微軀以宴息保自事以乘閒愧班生之夙悟慚尙子之晚妍年與疾而偕來志乘拙而俱旋謝平生於知遊捷淸曠於山川其居也左湖右江枉渚還汀面山背阜東岨西傾抱含吸吐款跨紆縈綿聨邪亙側直齊平近東則上田下湖西溪南谷石堟石滂閔硎黃竹決飛泉於百仭森髙薄於千麓寫長源於逺江派深毖於近凟近南則防以防流縈以三洲表裏回遊離合山川崿崩飛於東峭槃傍薄於西阡拂靑林而激波揮白沙而生漣近西則楊賓接峯塘堭連蹤室壁帶溪曽孤臨江竹緣浦以被緑石照澗而映紅月隠山而成陰木鳴柯以起風近北則二巫結湖兩通沼橫石判盡休周分表引修堤之逶迆吐泉流之浩溔山磯下而回澤瀬石上而開道逺東則天臺桐柏方石太平二韭四明五奧三菁表神異於緯牒驗感應於慶靈淩石橋之莓苔越楢溪之紆縈逺南則松箴棲雞唐嵫漫石崪嵊對嶺防分隔入極浦而邅回迷不知其所適

金松賦【並序】

李徳裕

廣陵東南有顏太師猶子舊宅其地卽孔北海故臺予因晚春色景命駕遊眺忽覩奇木植於庭際枝似檉松葉如瞿麥廹而察之翠葉金貫燦然有光訪其名曰金松訊其所來曰得於臺嶺乃就主人求得一本列於平泉今聞封植得地枝葉茂盛敍其所自作此賦

靑春已暮白日將夕經顏子之故巷訪孔公之舊宅美珍木之在庭得嘉名於樵客曩擢本於臺嶺近徙根於檐隙其柯肅肅可比於眞松其葉纎纎實侔於瞿麥風入葉而成韻露垂柯而流液不受命於嚴霜諒同心於寒柏含春靄而蔥蒨映夕陽而的皪疑翠尾之羣翔若金潭之旁射雜爽籟於簧竹混晶光於瑤碧琪樹以垂珠而擅名金松以潛頴而莫覿亦猶處子在於隠淪奇才遺於艸澤我有衡宇依山岑寂類仲長之淸曠如蕭宰之窮僻托根此地似在崖壁殊橘柚之不遷同甘棠之可惜庶封植於園林永愛玩而無斁

登臨海嶠初發彊中作與從弟恵連可見羊何共和之【注臨海郡名彊中地名嶠山頂也】

謝靈運

杪秋尋逺山山逺行不近與子別山阿含酸赴修畛中流袂就判欲去情不忍顧望脰未悁汀曲舟已隠隠汀絕望舟騖棹逐驚流欲抑一生歡並奔千里遊日落當棲薄系防臨江樓豈惟夕情斂憶爾共淹畱淹畱昔時歡復增今日嘆玆情已分慮況乃恊悲端秋泉鳴北澗哀猨響南巒戚戚新別心淒淒久念攢攢念攻別心旦發靑溪陰暝投剡中宿明登天姥岑髙髙入云霓還期那可尋儻遇浮邱公長絕子徽音

遊赤石進防海【靈運遊名山誌曰永寜安固二縣中路東南便是赤石】

首夏猶淸和芳艸亦未歇水宿淹晨暮陰霞屢興沒周覽倦瀛壖況乃淩窮髮川後時安流天吳靜不發揚防采石華掛席拾海月溟漲無端倪虛舟有超越仲連輕齊組子牟眷魏闕矜名道不足適己物可忽請附任公言終然謝天伐

登臺山篇

李巨仁

臺山稱地鎭千仭上淩霄雲開金闕迥霧起石梁遙翠微橫鳥路珠澗入星橋風急靑谿晚霞起赤城朝寓目幽棲地駕言追綺季避世桃源士忘情漆園吏抽簮傲九辟脫屣輕千駟沈防負俗心蕭灑淩雲意蒼蒼聳極天伏眺盡山川疊峯如積浪分崖若斷煙淺深聞度雨輕重聽飛泉采藥逢三島尋眞值九仙藏書凡防代看愽已經年逝將追羽客千載一來旋

送司馬錬師歸天臺山

唐宗

紫府求賢士靑溪祖逸人江湖與城闕異迹且殊倫間有幽棲者居然厭俗塵林泉先適性芝桂欲調神地道逾稽嶺天臺接海瀕音徽從此間萬古一芳春

題杭州天竺寺壁

宋之問

鷲嶺鬰岧嶤龍宮隠寂寥樓觀滄海日門聽淅江潮桂子月中下天香雲外飄捫蘿登防逺刳木取泉遙霜岸花更發冰谿葉未凋夙齡尙遐逸搜對滌塵囂防入天臺裏看予度石橋

送司馬道士逰天臺

羽客笙歌此地違離筵數處白雲飛蓬萊闕下長相憶桐栢山頭去不歸

寄天臺山司馬道士

臥來生白髮覽鏡已成絲逺愧飡霞子童顏且自持舊遊惜疎曠微尙日燐緇不寄西山藥何由東海期

久客臨海有懷

駱賓王

天崖分日觀地岊望星樓練光遙亂馬劍气上連牛艸濕姑蘇夕葉下洞庭秋欲知淒斷望江上步安流

送司馬先生

李嶠

蓬閣桃源兩處分人間海上不相聞一朝琴裏悲黃鶴何日山頭望白雲

送楊法曹按括州

孫逖

東海天臺山南方縉雲驛溪澄問人隠巗險煩登陟潭壑隨星使軒車繞春色儻尋琪樹人爲報長相憶

宿天臺桐柏觀

孟浩然

海泛【一作行】信風帆夕宿逗云島緬尋滄洲趣近愛赤城好捫蘿亦踐苔輟棹恣窮討息陰憇桐柏采秀弄芝艸鶴唳淸露垂雞鳴信潮早願言解纓紱從此去煩惱髙步淩四明蹤得二老紛吾逺遊意學彼長生道日夕望三山雲濤空浩浩

尋天臺山

吾友太一子飡霞臥赤城欲尋華頂去不憚惡溪名歇馬憑云宿揚帆截海行髙髙翠微裏遙見石梁橫

舟中曉望

掛席東南望靑山水國遙舳艫爭利涉來往接風潮問我今何去天臺訪石橋坐看霞色曉疑是赤城標

寄天臺道士

海上求僊客三山望幾時焚香宿華頂裛露采靈芝屢踐莓苔滑將尋汗漫期儻因松子去長與世人辭

越中逢天臺太一子

僊穴逢羽人停艫向前拜問予渉風水何事【一作處】逺行邁登陸尋天臺順流下吳防玆山宿所尙安得聞靈怪上逼靑天髙俯臨滄海大雞鳴見日出毎與神僊防來去赤城中逍遙白雲外莓苔異人間瀑布作空界福庭長不死華頂舊稱最永懷從此逰何當濟所屆

將適天臺畱別臨安李主簿

枳棘君尙棲匏吾豈系念離當夏首漂泊指夷裔江海非情遊田園失歸計定山旣早發漁浦亦宵濟泛泛隨波瀾行行任艫枻故林日已逺羣木坐成翳羽人在丹邱吾亦從此逝

送楊山人歸天臺

李白

客有思天臺東行路超忽濤落浙江秋沙明浦陽月今遊方厭楚昨夢先歸越且盡秉燭歡無辭淩晨發我家小阮賢剖竹赤城邊詩人多見重官燭未曽然興引登山屐情催泛海石橋如可度攜手弄雲煙

同友人舟行遊臺越作

楚臣傷江楓謝客拾海月懷沙去瀟湘掛席泛溟渤蹇予訪前迹獨往造窮髮古人不可攀去若浮雲沒願言弄倒景從此煉眞骨華頂窺絕防蓬壺望超忽不知靑春度但怪緑芳歇空持釣鼇心從此謝魏闕

夢遊天姥吟畱別

海客談瀛洲湮濤微茫信難求越人道天姥云霓明滅或可覩天姥連天向天橫勢防五嶽掩赤城臺山一萬八千丈對此欲倒東南傾我欲因之夢吳越一夜飛度鏡湖月湖月照我影送我到剡溪謝公宿處今尙在淥水蕩漾靑猿啼腳著謝公屐身登靑雲梯半壁見海日空中聞天雞千巖萬壑路不定迷花倚石忽已暝熊咆龍吟殷巗泉栗深林兮驚層巓云靑靑兮欲雨水澹澹兮生煙列闕霹靂邱巒崩摧洞天石扉訇然中開靑防浩蕩不見底日月照耀金銀臺霓爲裳兮風爲馬雲中君兮紛紛而來下虎鼓瑟兮鸞回車神僊之人兮列如麻忽魂悸以魄奪怳驚起而長嗟惟覺時之枕席失向來之煙霞世間行樂亦如此古來萬事東流水別君去兮何時還且放白鹿靑崖間須行卽騎向名山安能摧肩折腰事權貴使我不得開心顏

送王屋山人魏萬還王屋【並序】

王屋山人魏萬云自嵩宋防吳相訪數千里不遇乘興遊臺越經永嘉觀謝公石門後於廣陵相見美其愛文好古浪迹方外因述其行而贈是詩

僊人東方生浩蕩弄雲海沛然來天遊獨往失所在魏侯繼大名本家聊攝城捲舒入元化迹與古賢並十三弄文史揮筆如振綺辯折田巴生心齊魯連子西渉淸洛源頗驚人世諠采秀臥王屋因窺洞天門朅來遊嵩峯羽客何防防朝攜月光子莫宿玉女牎鬼谷上窈窕龍潭下奔潨東浮汴河水訪我三千里逸興滿吳雲飄颻浙江汜揮手杭越間樟亭望潮還濤捲海門石雪橫天際山白馬走素車雷奔駭心顏遙聞防稽美一弄耶溪水萬壑與千巗崢嶸鏡湖裏秀色不可名淸輝滿江城人遊月邊去舟在空中行此中久延佇入剡尋王許笑讀曹娥碑沈吟黃絹語天臺連四明日入向國淸五峯轉月色百里行松聲靈溪恣防越華頂殊超忽石梁橫靑天側足履半月眷然思永嘉不憚海路賖掛席歷海嶠回瞻赤城霞赤城漸微沒孤嶼前峣兀水續萬古流亭空千霜月縉雲川谷難石門最可觀瀑布掛北斗莫窮此水端噴壁灑素雪空蒙生晝寒卻尋惡溪去寧懼惡溪惡咆哮七十灘水石相噴薄路創李北海巗開謝康樂松風和猿聲搜索連洞壑徑出梅花橋雙溪納歸潮落防金華岸赤松若可招沈約八詠樓城西孤岧嶤岧嶤四荒外曠望羣川防云捲天地開波連浙西大亂流新安口北指嚴光瀬釣臺碧雲中邈與蒼梧對稍稍來吳都徘徊上姑蘇煙緜橫九疑漭蕩見五湖目極心更逺悲歌但長吁回橈楚江濵揮防揚子津身著白羊裘昂藏出風塵五月造我語知非佁儗人相逢樂無限水石日在眼徒幹五諸侯不致百金產吾友揚子云弦歌播淸芬𨿽爲江寜宰好與山公羣乘興但一行豈知我愛君君來防何時僊臺應有期東牎緑玉樹定長三五枝至今天壇人多笑爾歸遲我苦惜逺別茫然使心悲黃河若不斷白首長相思

題桐柏觀【集中作天臺曉望】

天臺鄰四明華頂髙百越門標赤城霞樓棲滄島月憑髙逺登覽直下見溟渤云垂大鵬翻波動巨鼇沒風潮爭洶湧神怪何翕忽觀奇迹無倪好道心不歇攀條摘珠實服藥煉金骨安得生羽翰千春臥蓬闕

送友人尋越中山水

聞道稽山去偏宜謝客才千巗泉灑落萬壑樹縈逥東海橫秦望西陵繞越臺湖淸霜鏡曉濤白雪山來八月枚乘筆三吳張翰杯此中多逸興早晚向天臺

早望海霞邊

四明三千里剏起赤城霞日出江光散分輝照雪崖一餐咽瓊液五內發金沙舉首何所得靑龍白虎車送鄭十八防貶臺州司戶傷其臨老陷賊之故闕

爲靣別情見於詩

杜甫

鄭公樗散鬢如絲酒後常稱老畫師萬里傷心嚴譴日百年垂死中興時蒼皇已就長途往邂逅無端出餞遲便與先生應永訣九重泉路盡交期

題鄭十八著作防

臺州地闊海防防雲水長和島嶼靑亂後故人防別淚春深逐客一浮萍酒酣懶舞誰相拽詩罷能吟不復聽第五橋東流恨水皇陂岸北結愁亭賈生對鵩傷王傅蘇武看羊陷賊庭可念此公懷直道也霑新國用刑輕禰衡實恐遭江夏方朔虛傳是嵗星窮巷悄然車馬絕案頭漧死讀書螢

有懷臺州鄭十八司戶

天臺隔三江風浪無晨暮鄭公縱得歸老病不識路昔如水上鷗今如罝中兔性命由他人悲辛但狂顧山鬼獨一腳蝮蛇長如樹呼號傍孤城嵗月誰與度從來禦魑魅多爲才名悞夫子嵇阮流更被時俗惡海隅微小吏眼暗髮垂素黃防映靑袍非供折腰具平生一杯酒見我故人遇相望無所成乾坤莽逥互

所思【得臺州鄭司戶消息】

鄭老身仍竄臺州信始傳爲農山澗曲臥病海云邊世已疏儒素人猶乞酒錢徒勞望牛斗無計斸龍泉哀故著作郎貶臺州司戶滎陽鄭公防

鶢鶋至魯門不識鐘鼓饗孔翠望赤霄愁思雕籠飬滎陽冠眾儒早聞名公賞地崇士大夫況乃气精爽天然生知姿學立遊夏上神農或闕漏黃石愧師長藥纂西極名兵流指諸掌貫穿無遺恨薈蕞何技癢圭臬星經奧虫篆丹靑廣子云窺未徧方朔諧太枉神翰顧不一體變鐘兼兩文傳天下口大字猶在牓昔獻書畫圗新詩亦俱往滄洲動玉陛寡鶴誤一響三絕自禦題四方尢所仰嗜酒益疏放彈琴視天壤形骸實土木親近惟幾杖未曽寄官曹突兀倚書幌晚就蕓香閣邊塵昏坱莽反覆歸聖朝防染無滌蕩老防臺州掾泛泛浙江槳履穿四明雪饑拾楢溪橡空聞紫芝歌不見杏壇丈天長眺東南秋色余魍魎別離慘至今斑白徒懷曩春深秦山秀葉墜淸渭朗劇談王侯門野稅林下鞅操紙終夕酣時物集遐想詞塲竟疏闊平昔濫吹奬百年見存沒牢落吾安放蕭條阮咸在出處同世网他日訪江樓含淒述飄蕩

哭臺州鄭司戶蘇少監

故舊誰憐我平生鄭與蘇存亡不重見防亂獨前途豪俊誰人在文章掃地無覊遊萬里闊凶問一年俱白日中原上淸秋大海隅夜臺當北斗泉路看東吳得罪臺州去時危棄碩儒移官蓬閣後糓貴沒潛夫流慟何嗟及衘寃有是夫道消詩發興心息酒爲徒許與才𨿽薄追隨迹未拘班揚名甚盛嵇阮逸相須防取君臣合寜詮品命殊賢良不必展廊廟偶然趨勝決風塵際功安造化鑪從容詢舊學慘淡閟陰符擺落嫌疑久哀傷志力輸俗依緜谷異客對雪山孤童稚思諸子交期列友於情乖淸酒送望絕撫墳呼瘧癘餐巴水瘡痍老蜀都飄零迷哭處天地日榛蕪

送少微上人遊天臺

劉長卿

石橋人不到獨往更迢迢乞食山家少尋鐘野路遙松門風自掃瀑布雪難銷秋夜聞淸梵餘音逐海潮送楊三山人往天臺尋智者禪師隠居

東林問逋客何處棲幽偏滿腹萬餘卷息機三十年志圗良已久鬢髮空蒼然調嘯寄疏曠形骸如棄捐本家關西族別業嵩陽田云臥能獨往山棲幸周旋垂竿不在魚賣藥不爲錢藜杖閒倚壁松花常醉眠頃辭淸溪隠來訪赤縣仙南畝自甘賤中朝誰愛賢仍空世諦法逺結天臺緣魏闕從此去滄洲知所便主人瓊枝秀寵別瑤華篇落日掃塵榻春風催客船此行頗自適物外誰能牽弄棹白蘋裏掛防飛鳥邊落潮見孤嶼澈底觀澄漣鴈過湖上月猿聲峯際天羣巒趨海嶠千里黛相連遙倚赤城上曈曈初日圎昔聞智公隠此地常安禪千載已如夢一燈今尙傳云龕閉遺影石窟無人煙古寺暗喬木春崖鳴細泉流塵旣寂寞緬想增嬋娟山鳥怨庭樹門人思步蓮夷猶懷永路悵望臨淸川漁人來夢裏沙鷗飛眼前獨遊豈易愜羣動多相纒羨爾五湖夜往來閒扣舷

入白沙渚夤緣二十五里至石窟山下懷天臺陸山人

逺渚靄將夕玩幽行自遲歸人不計日流水閒相隨輟棹古崖口捫蘿春景遲偶因廻舟次寜與前山期對山瑤艸色懷君瓊樹枝浮雲去寂寞白鳥相因依何事愛髙隠但令勞逺思窮年臥海嶠永望愁天涯吾亦從此去扁舟何所之迢迢江上防千里東風吹

送恵法師遊天臺因懷智大師故居

翠屛瀑水知何在鳥道猿啼過防重落日獨揺金防去深山誰向石橋逢定攀巗下叢生桂欲買雲中若个峯憶想東林禪誦處寂寥惟聽舊時鐘

送天臺李使君兼寄題國淸寺

露冕新承明主防山城別是武陵源花間五馬時行縣戶外千峯常在門晴江洲渚帶春艸古寺松杉深暮猿知到應眞飛錫處因君一想已忘言

送吳侍禦司馬赴臺州

武元衡

盧耽佐郡遙川陸苦迢迢風景經吳防文章變越謡煙林繁橘柚雲海浩波潮余有靈山夢前君到石橋

題空明洞

杜光庭

窅然靈秀五云深落翮標名振古今芝術迎風香馥馥松檉蔽日影森森從師祗擬尋司馬訪道終期謁奉林欲問空明奇勝處地藏方石恰如金

題昭上人房

皇甫冉

沃洲傳教後百衲老空林慮盡朝昏磬禪隨坐臥心鶴飛湖艸迥門閉野雲深地與天臺接中峯早晚尋

贈霈禪師

皇甫曾

南嶽滿湘沅吾師經利渉身歸沃洲老名與支公接淨教傳荊吳道緣止渙獵觀空色不染對鏡心自愜室中人寂寞門外山重疊天臺集幽夢早晚更負笈

春寒夜宿先天寺無可上人房諭

鳬

防扉檜下開寄宿石莓苔墻北香風動城寒散雪來收棋想云夢罷茗議天臺同憶前年臘師初白閣回白龍窟泛舟寄天臺學道者

常建

夕映山翠深餘輝在龍窟扁舟滄浪意黯淡花影沒西遊入天臺南望對云闕因憶莓苔峯初陽濯髮泉蘿兩幽映松鶴閒淸樾碧海營子神玉膏澤人骨忽然爲枯木微興遂如兀應寂中有天明心外無物環回從所泛夜靜猶不歇澹然意無限身與波上月

寄天臺秀師

司空曙

天臺瀑布寺傳有白頭師幻迹示羸病空門無住持雪晴看鶴去海夜與龍期永願親瓶屨程功得問疑聞韋駙馬使君遷拜臺州

長孫佐輔

溟藩軫帝憂見說初鳴騶徳勝禍先戢情閒思自流蠶殷桑柘空廩實雀防稠諌虎昔賜駿安人將問牛曽陪後乘先共逐平津逰旌斾擁追賞歌鐘催獻酬音徽一寂寥貴賤防沈浮北郭乏中崖東方稱上頭躋山望百城目盡增遐愁海逼日月近天髙星漢秋無階異漸鴻有志慙馴鷗終期促孤棹暫訪天臺幽

送超上人歸天臺

孟郊

天臺山最髙動躡赤城霞何以靜防目掃山除妄花何以潔其性濾泉去泥沙靈境物皆直萬松無一斜月中見心近云外將世賖山獸防方丈山猿捧袈裟遺身獨得身笑我牽名華

送恵師

韓愈

恵師浮屠者乃是不覊人十五愛山水超然謝朋親脫冠剪頭髮飛步遺蹤塵發迹入四明梯空上秋旻遂登天臺望眾壑皆嶙峋夜宿最髙頂舉頭看星辰光芒相照燭南北爭羅陳玆地絕翔走自然嚴且神微風吹木石澎湃聞韶鈞夜半起下視溟波銜日輪魚龍驚踴躍叫嘯成悲辛怪气或紫赤歊磨共輪囷金鵶旣騰翥六合俄淸新常聞禹穴奇東去窺甌閩越俗不好古流傳失其眞幽蹤邈難得聖路嗟長堙回臨浙江濤屹起髙峨岷壯志死不息千年如隔晨是非竟何有棄去非吾倫淩江詣廬嶽浩蕩極遊巡崔崒沒云表坡陀浸湖淪是時雨初霽懸瀑垂天紳前年往羅浮步戞南海漘大哉陽徳盛榮茂恆畱春鵬騫墮長翮鯨戱側修鱗自來連州寺曽未造城闉日攜靑雲客探勝窮崖濱太守邀不往羣官請徒頻囊無一金資翻謂富者貧昨日忽不見我令訪其鄰奔波自追及把手問所因顧我卻興嘆君寜異於民離合自古然辭別安足珍吾聞九疑好夙志今欲伸斑竹啼舜婦淸湘沈楚臣衡山與洞庭此固道所循尋崧方抵洛歷華遂之秦浮游靡定處偶往卽通津吾言子當去子道非吾遵江魚不池活野鳥難籠馴吾非西方教憐子狂且醇吾疾惰遊者憐子愚且諄去矣各異趣何爲浪霑巾

寄天臺凖公

鮑溶

赤城橋東見月夜佛隴寺邊行月僧閒踏莓苔繞琪樹海光淸淨對心燈

送僧遊天臺二首

身非居士常多病心愛空王稍覺閒師問寄禪何處取浙南靑翠沃洲山

金嶺雪晴僧獨歸水文霞采衲禪衣可憐石室燒香夜江月對心無是非

臨海所居三首

顧況

此是昔年徵戰處曽經永日絕人行千家寂寂對流水惟有汀洲春艸生

此去臨溪不見遙樓中望見赤城標不知疊嶂重霞裏更有何人度石橋

家在防峯蘭若邊一聲秋磬發孤煙山連極浦鳥飛盡月上靑林人未眠

從剡溪至赤城

靈溪宿處接靈山窈映髙樓向月閒夜半鶴聲殘夢裏猶疑琴曲洞房間

衢州徐員外使君遺以縞紵兼竹書箱因成一篇

用答佳貺

劉禹錫

爛柯山下舊仙郎列宿來添婺女光逺念放歌分白紵知傳家學與靑箱水朝滄海何時去蘭在幽林亦自芳聞道天臺有遺愛人將琪樹比甘棠

送霄韻上人遊天臺

曲江僧向松江見又道天臺看石橋鶴戀故巢云戀岫比君猶自不逍遙

送元簡上人適越

孤云出岫本無依勝景名山卽是歸久向吳門逰好寺還思越水洗塵機浙江濤驚師子吼稽嶺峯疑靈鷲飛更入天臺石橋路垂珠璀璨拂三衣

和令狐相公送趙常盈錬師與中貴人同拜嶽及天臺投龍畢卻赴京

銀璫謁者引蜺旌霞帔仙冠到赤城白鶴迎來天樂動金龍擲下海神驚元君伏奏歸中禁武帝親齋禮上淸何事夷門請詩送梁王文字尙聲名

贈海東僧

張籍

別家行萬里自說過扶余學得中州語能爲外國書與醫收海藻持咒取龍魚更問同來伴天臺防處居

贈道士

茅山近別剡溪逢玉節靑毛十二重自說年年上天去羅浮最近海邊峯

送辛少府

才名不肯限容身老大詩章轉更新選得天臺山下住一家全似學仙人

天臺前集卷上

欽定四庫全書

天臺前集卷中

宋林師蒧編

遊天臺山

張祜

崔嵬海西鎭靈迹傳萬古羣峯日來朝累累孫氏祖三茅卽拳石二室猶塊土傍洞窟神僊中巗宅龍虎名從幹取象位與坤作輔鸞鶴自相羣前人空若瞽巉巉割秋碧媧女徒巧補視聽出塵埃處髙心漸苦才登招手石肘底笑天姥仰看華蓋尖赤日云上午奔雷撼深谷下見山腳雨回首望四明矗若城一堵昏晨邈千態恐動非自主控鵠大夢中坐覺身詡詡東溟子時月卻孕元化母彭蠡不分杯浙江微辧縷石梁屹橫架萬紐靑壁竪卻瞰赤城顚勢來如刀弩盤松國淸道九里天莫覩穹崇上攢三突兀傍聳五空崖絕凢路癡立麋與麈邈峻極天門覷深窮地戶金庭路非逺步徙將欲舉身樂道家流惇儒若一矩行尋白雲叟禮象登峻宇佛窟繚杉嵐僊壇半榛莽懸巗與飛瀑險噴難足俯海眼三井通洞門防闕拄瓊臺下昏側手足前采乳但造不死鄕前勞何足數

憶遊天臺寄道流

憶昨天臺到赤城防朝仙籟耳中生雲龍出水風聲過海鶴鳴臯日色淸石筍半山移步險桂花當洞拂衣輕今來盡是人間夢劉阮茫茫何處行

送楊道士往天臺

張九齡

鬼谷還成道天臺去學僊行應松子化畱與世人傳此地煙波逺何時羽駕旋當須一把袂城郭共依然題贈鄭祕書徴君石溝溪隠居【鄭生嘗隠天臺徴起而仕今復謝病

隠於此溪中】

白居易

鄭君得自然虛白生心胸吸彼沆瀣精凝爲冰雪容大君貞元初求賢致時雍蒲輪入翠微迎下天臺峯赤城別松喬黃閣交防龍俛仰受三命從容辭九重出籠鶴翩翩歸林鳯嗈嗈在火辧良玉經霜識貞松新居寄楚山山碧溪溶溶丹竈燒絪緼黃精花丰茸蕙帳夜瑟淡桂樽春酒濃時人不到處苔石無塵蹤我今何爲者趨世身龍鐘不向林壑訪無由朝市逢終當解纓网卜築來相從

和元微之送劉道士遊天臺

聞君夢遊仙輕舉超世雰握持尊皇節統衛吏兵軍靈旂星月像天衣龍鳯紋佩服交帶籙諷吟蘂珠文閬宮縹緲間鈞樂依稀聞齋心謁西母瞑拜朝東君煙霏子晉裾霞爛麻姑裙倐忽別眞侶悵望隨歸云人生同大夢夢與覺誰分況此夢中夢悠哉何足云假如金闕頂設使銀河濆旣未出三界猶應在五蘊飲咽日月精茹嚼沆瀣芬尙是色香味六塵之所薫仙中有大仙首出夢幻羣慈光一照燭奧法有絪緼不知萬齡暮不見三光燻一性自了了萬緣徒紛紛苦海不能漂刼火不能焚此是竺幹敎先王垂典墳

劉阮妻二首

元稹

僊洞千年一度開等閒偸入又偸回桃花飛盡秋風起何處消沈去不來

芙蓉脂肉綠雲鬟罨畫樓臺靑黛山千樹桃花萬年藥不知何事憶人間

天臺獨夜

徐凝

銀地秋月色石梁夜溪聲誰知屐齒盡爲破煙苔行

送寒巗歸士

不掛絲纊衣歸向寒巗棲寒巗風雪夜又過巗前溪

臨海太守恵予赤城石報以是詩

李徳裕

聞君采奇石剪斷赤城霞潭上倒虹影波中揺日華僊巗接綘气谿路雜桃花若值客星去便應隨海槎

金松

臺嶺生奇樹佳名世未知纎纎疑菊葉落落是松枝照日含金晰籠煙淡翠滋勿言人去晚猶有嵗寒期

望華頂峯

李紳

欲向僊峯煉九丹獨曕華頂禮眞壇石標琪樹淩空碧水掛銀河映日寒天外鶴聲隨綘節洞中雲气隠瑯玕浮生未有從師路空誦仙經想羽翰

琪樹【垂條如弱桞結子如碧珠三年子乃一熟每嵗生者相續一年者緑二年者碧三年者紅綴於條上璀錯相間】

石橋峯上棲鶴碧澗巗邊防羽人冰葉萬條垂碧實玉珠千日保靑春月中泣露應同色澗底侵云尙有塵徒使伏根成琥珀不知松老化龍鱗

題北峯黃道士艸堂

淸溪道士紫微僊暗誦眞經北斗前壇上獨窺華頂月霧中潛到羽人天飛流夜落銀河水喬木朝含綘闕煙防了浮名休世事伴君閒種五芝田

題龍宮寺淨院四上人

擁褐焚香四道師靈山香侶自肩隨前朝鴈防應同化今日龍宮又再期炎月防生依寶地夜燈觀性息禪枝東方防度畱車馬談盡空門習氏知

龍宮寺【貞元十六年予爲布衣東遊天臺有僧修眞爲予言異日爲修此寺時以爲狂易之言不之應後詰其存歿則僧及門人悉殂謝寺更頽毀惟荒榛拱木而已因召僧人防眞出俸錢爲葺之累月而畢以成其往願】

銀地溪邊遇衲師笑將花宇指潛知定觀度生前事不道靈山別後期眞相有無因色界化城興滅在蓮基好令滄海龍宮子長防金人舊浴池

玉淸行

栁泌

遙遙寒冬時肅肅躡太無仰望蘂珠殿橫天臨玉虛下看白日流上造眞皇居西牖月門開南衢星宿疏王母來瑤池慶雲擁瓊舉巍峩丹鳯冠揺曵紫霞裾瑩澈聖姿嚴飄颻神步徐僊郎執玉節侍女捧金書靈香散彩煙北闕路駢闐龍馬行無迹歌鐘聲沸天馭風升寶座停景宴華筵妙奏三淸曲髙羅萬古僊七珍飛滿席九液酌如泉鈴佩垂軒下旗旛列帳前獅麟威赫赫鸞鳯影翩翩顧盼乃須防已是數千年

瓊臺

崖壁盤空大路回白雲行盡到瓊臺洞門黯黯陰宮閉金闕曈曈日殿開

贈衡嶽隠禪師

舊住衡州寺隨緣偶北來夜禪山雪下朝汲竹門開半偈傳空盡羣生意未逥惟當與樵者杖錫入天臺

早秋題天臺靈應寺

賈島

峯前峯後寺新秋絕頂髙牕見沃洲人在定中聞蟋蟀鶴曽棲處掛獼猴山鐘夜渡空江水汀月寒生古石樓心憶掛防身未遂謝公此地昔年遊

送僧歸國淸寺

辭秦經越過歸寺海西峯石澗防流水山門九里松曽聞淸禁漏又聽赤城鐘妙字研磨講應齊智者蹤

送天臺僧

逺夢歸華頂扁舟背嶽陽寒蔬修淨食夜浪動禪牀鴈過孤峯曉猿啼一樹霜身心無別念余習在文章

劉晨阮肇遊天臺

曹唐

樹入天臺石路新云和艸淨迥無塵煙霞不省生前事水木空疑夢後身往往雞鳴巗下月時時犬吠洞中春不知此地歸何處須就桃源問主人

劉阮洞中遇僊人

天和樹色靄蒼蒼霞重嵐深路渺茫雲實滿山無鳥雀水聲防澗有笙簧桃花洞裏乾坤別紅樹枝邊日月長願得花間有人出免令僊犬吠劉郎

僊子送劉阮出洞

殷勤相送出天臺僊境那能卻再來雲液旣歸須彊飲玉書無事莫頻開花當洞口應長在水到人間定不回惆悵溪頭從此別碧山明月照蒼苔

僊子洞中有懷劉阮

不將淸瑟理霓裳塵夢那知鶴夢長洞裏有天春寂寂人間無路月茫茫玉沙瑤艸連溪碧流水桃花滿澗香曉露風燈易零落此生無處訪劉郎

劉阮再到天臺不復見諸僊子

再到天臺訪玉眞靑苔白石已成塵笙歌寂寞閒空洞云鶴蕭條絕舊鄰艸樹緫非前度色煙霞不似往年春桃花流水依然在不見當年勸酒人

王逺宴麻姑於蔡經家【僊居隠眞洞乃蔡經故居】

好風吹樹杏花香花下眞人道姓王大篆龍虵隨筆札小天星斗滿衣裳閒拋南極歸期晚笑說東溟飲興長要得麻姑同一醉使人賖酒向余杭

送僧遊臺嶽

朱慶余

王城初罷講海上憶閒行觸雪麻衣靜登山竹錫輕天寒嶽寺出日晚島泉淸坐與幽期遇何人識此情

送靈上人遊天臺

靑防通去路誰見獨隨緣此地春前別何山夜後禪石橋隠深樹朱闕見晴天好是修行處師當住防年

送元處士遊天臺

靑防路口絕人行獨與僧期上赤城樹列煙嵐春更好溪藏冰雪夜偏明空山雉雊禾苖短野館風來竹气淸若過石橋看瀑布不妨髙處便題名

臺州鄭員外郡齋防鶴

丹頂分明音響別況聞來處隔雲濤情懸碧落飛何晚立近淸池意自髙向月防棲驚玉漏臨軒對舞拂朱袍僊郎爲爾開籠早莫慮回翔損羽毛

贈道芬上人【善畫松石】

竇庠

云濕煙村不可闚畫時惟有鬼神知防回逢著天臺客認得巗西最老枝

與湛上人院畫松

劉商

水墨乍成巗下樹摧殘半隠洞中云猷公曽住天臺寺陰雨猿聲何處聞

夏日懷天臺

陳陶

竹齋睡餘柘漿淸麟鳯誘我勞此生忽憶天臺掩書坐澗雲起盡紅崢嶸

贈張濆處士

諭鳬

露白覆棊宵林靑讀易朝道髙天子問名重四方招許鶴歸華頂期僧過石橋𨿽然在京國心迹自逍遙

送陳明府之任

潘諴

客見天臺縣閭閻樹色間驂回防臨水帶緩獨開山吏散落花盡人居逺島閒過於老萊子端簡獨承顏

送道友入天臺山作

馬戴

卻憶天臺去移居海島空觀寒琪樹碧雲淺石橋通漱齒飛泉外飱霞早鏡中終期赤城裏披氅與君同

與林僧

弟子人天滿童年在沃洲禪開山木長衲浣海沙秋立錫揺峯月持瓶接瀑流常多白雲興願結赤城遊

中秋夜坐有懷

秋光動河漢耿耿曙難分墮露垂叢藥殘星間薄雲心懸赤城嶠志向紫陽君鴈過海風起蕭蕭時獨聞

言志

徐靈府

野性歌三樂皇防出九重來傳紫宸命遣下白雲峯多愧書傳鶴深慚紙畫龍將何佐明主甘老在巗松

送剡客

趙嘏

兩重江外片防斜數里林塘獨一家門掩右軍餘水石路橫諸葛舊煙霞扁舟防處逢溪雪長笛何人思桞花若到天臺桐柏觀葛洪丹竈在云崖

贈金剛三藏

心法云無住流沙歸復來錫隨山鳥動經附海船回洗足栁遮寺坐禪花委苔惟將一童子又欲過天臺

寄雲際寺子敬上人

許渾

萬山秋雨水縈回紅葉多應紫閣來云冷竹齋禪衲薄已應飛錫入天臺

早發中巗寺別契眞上人

蒼蒼松檜陰曉月露西岑素壁寒燈暗紅鑪夜火深廚開山防散鐘盡隴猿吟行役方如此逢師懶話心

思天臺山

赤城云雪深山客負歸心昨夜西齋宿月明琪樹陰

酬報先上人登樓見寄

丹葉下西樓知君萬里愁鐘非黔峽寺防是敬亭舟山色和雲暮湖光共月秋天臺多道侶何惜更南遊

天臺陳逸人

崔道融

絕粒空山秋復春欲看滄海化成塵近拋三井更深去不怕虎狼惟怕人

寄石橋僧

項斯

逢師入山日道住石橋邊別後何人見秋來防度禪中峯云隔寺半夜雨添泉生有天臺願知無卻出緣

病中懷王展先輩在天臺

枕上用心靜惟應攺舊詩彊行休去早暫臥起還遲因說來歸處卻愁初病時赤城山下寺無計得相隨

送僧遊天臺

李頻

一錫隨緣赴天臺又去登長亭舊別路落日獨行僧夜燒山何處秋防浪防層他年受巾拂莫謂老無能

長安夜訪澈上人

李郢

關西木落夜霜凝烏防閒尋紫閣僧松迥月光先照鶴寺寒溝水忽生冰琤琤曉漏喧秦禁漠漠秋煙起漢陵聞說天臺舊禪處石房獨有一龕燈

送圓鑑上人遊天臺

西嶺艸堂畱不住獨攜瓶錫向天臺霜淸海寺聞潮至日晏江船乞食回華頂夜寒孤月落石橋秋盡一僧來靈溪道者相逢處陰洞泠泠竹室開

重遊

南國天臺山水奇石橋危險古來知龍潭直下一百丈誰見生公獨過時

送僧之臺州

獨尋臺嶺閒遊去豈覺靈溪道裏賖三井應潮通海浪五峯攢寺落天花寒潭盥漱銅瓶潔野店安禪錫杖斜到日初尋石橋路莫教雲雨濕袈裟

晚春送王秀才遊剡溪

施肩吾

越山花老剡藤新才子風光不厭春第一莫尋溪上路可憐仙女愛迷人

山中翫白鹿

繞洞尋花日易銷人間無路得相招呦呦白鹿毛如雪蹋我桃花過石橋

遇王山人

每欲尋君千萬峯豈知人世也相逢一瓢遺卻在何處應掛天臺最老松

送人歸臺州

莫驅歸騎且徘徊更遣離情四五杯醉後不憂迷客路遙看瀑布識天臺

送端上人遊天臺

師今欲向天臺去來說天臺意最眞溪過石橋爲險處路逢毛褐是眞人云邊望寺鐘聲逺雪裏尋僧腳迹新只可且論經夏別莫教琪樹兩廽春

冬暮挈家宿桐柏觀

鄭薫

深山桐柏觀殘雪路猶分數里踏紅葉全家穿碧雲月寒巗嶂曉風逺蕙蘭芬明日出林去吹笙不可聞

玉霄山居

陳寡言

醉臥茅檐不閉關覺來開眼見靑山松花落處宿猿在麋鹿羣從林際還

題紹公房

劉得仁

無事門多掩陰堦竹掃苔勁風吹雪聚渇鳥啄冰開樹向寒山得人從瀑布來終期天姥老擎錫逐云回

題樹下禪師

於鵠

久禪身不覺樹下是何方寂寂心無主年年日自長虫虵同宿澗艸木共經霜已見南人說天臺有舊房因話天臺勝異仍送羅道士行方

幹

積翠千層一徑開遙盤山腹到瓊臺藕花飄落前巗去桂子流從別洞來石上叢林礙星斗窓邊瀑布走風雷縱云孤鶴無畱滯定恐煙蘿不放廽

送孫百篇遊天臺

東南去路落斜行入樹穿村見赤城逺近常時皆藥气髙低無處不泉聲映巗月向牀頭沒濕燭雲從柱底生更有僊花與靈鳥恐君多半未知名

石門瀑布

奔傾漱石亦噴苔此是便隨元化來長片掛巖輕似練逺聲離洞咽於雷气侵松樹千枝潤勢畫雲霞一道開直是銀河分落兼聞碎滴濺天臺

寄臺州孫從事百篇【登第初授華亭尉】

聖世科名酬志業僊州秀色助神機梅眞入仕提雄筆阮瑀從軍著防衣晝寢不知山雪積春遊應趂夜潮歸相思莫訝音書絕鳥去猶須疊日飛

送水墨項處士歸天臺

僊嶠信分元化功揉藍翠色一重重還家莫更尋山水自有雲山在筆鋒

贈天臺葉尊師

難見平明離少室須知薄暮入天臺常時愛縮山川去有夜曽攜星月來靈藥不知何代得古松應是長年栽先生暗笑觀棋者半局棋邊白髮催

孫發百篇將遊天臺請詩贈行因以送之

皮日休

孫子荊家思有餘元公曽薦入公車百篇宮體喧金屋一日官銜下玉除紫府近通齋後夢赤城新有寄來書因逢二老如相問正滯江南爲鰵魚

奉和

陸防

直應天授與詩情百詠惟消一日成去把彩毫揮下國歸參黃綬別春卿閒窺碧落懷煙霧暫向金庭隠姓名珍重興公徒有賦石梁深處羨君行

臘後送內大徳從朂遊天臺

皮日休

講散重云下九天大君防賜許隨緣霜中一鉢無辭乞湖上孤舟不廢禪夢入瓊樓寒有月【天臺山有金庭不死之鄕及瓊樓玉宔】行過石樹凍無煙【消山有石樓樹吳天皇元帝郡吏伍曜於海際得之枝莖紫色有光南越謂之石連理】他時爪鏡知何用吳越風光滿禦筵

奉和

陸龜防

應緣南國盡南宗欲訪靈溪路暗通【溪在天臺山下】歸思不離雙闕下去程猶在四明東銅瓶淨貯桃花雨金防閒揺麥穂風【上人指期國淸過夏】若戀吾君先拜防爲論臺嶽未封公

寄題天臺國淸寺

皮日休

十里松門國淸路飯猿臺上菩提樹怪來煙雨落靑天原是海風吹瀑布

奉和

陸龜防

峯帶樓臺天外立明河色近罘罳濕松間石上定僧寒半夜楢溪水聲急

寄題玉霄峯【葉防象尊】師所居

皮日休

靑防向上玉霄峯元始先生戴紫蓉【桐柏眞人戴芙蓉冠】曉案瓊文光洞壑夜壇香气惹杉松閒迎僊客來爲鶴靜噀靈符去是龍子細捫心無偃骨欲隨師去肯相容

奉和

陸龜防

天臺一萬八千丈師在浮雲端掩扉永夜秪知星斗大深秋猶見海山微風前幾防靑毛節雪後應披白羽衣南望煙霞空再拜欲將飛魄問靈威

重寺元達上人年逾八十好種名藥凡所植者皆至自天臺四明包山句曲叢萃紛揉各可指名

余寄以訪之

皮日休

雨篠煙鋤傴僂賫紺牙紅甲兩三畦藥名卻笑桐君少年紀翻嫌竹祖低白石靜防蒸術火淸泉閒洗種花泥怪來昨日休持鉢一赤雕胡似掌齊

香蔓防蘢覆若邪檜煙杉露濕袈裟石盤換水撈松菜竹徑遷牀避筍芽藜杖移時挑細藥銅瓶盡日灌幽花支公謾道憐神駿不及今朝種一麻

夏日卽事

數曲急溪衝細竹葉舟來往盡能通艸香石冷無辭逺志在天臺一遇中

奉和【皮日休天竺八月十五夜桂子】

陸龜防

霜實常聞秋半夜天臺天竺墮云嶺【垂拱中天臺桂子落千餘日方止】如何兩地無人種卻恐湘離是桂林

同工部李侍郎適訪司馬先生子微【文苑英華作送司馬白雲

歸天臺】

沈佺期

紫微防天僊丹地投云藻上言華頂事中問長生道華頂居最髙太壑朝陽早長生術何妙童顏後天老淸晨朝鳯京靜夜思鴻寶憑崖飲慧气過澗摘靈艸人非冡已荒海變田應燥昔嘗遊此郡三霜弄云島緒言霞上開機事塵外埽頃來廹世務淸曠未云保﨑嶇待漏恩怵惕司言造軒皇重齋拜漢武愛祈禱順風懷崆峒承露在丰鎬泠然委輕馭復得散幽抱柱下畱伯陽儲闈登四皓聞有參同訣何時一探討

送臺州唐興陸明府

資吟集

見說海西隅山川與俗殊宦遊如不到僊分卽應無瀑布當公署天臺是縣圗遙知吏隠去有術字惸孤

天臺集卷中

欽定四庫全書

天臺前集卷下

宋林師蒧編

寄河陽從事楊潛

李渉

憶昨天臺尋石梁赤城枕下看扶桑金烏欲上海如血翠色一防蓬萊光安期先生不可見蓬萊目極滄海長回舟偶得風水便煙防數夕歸瀟湘瀟湘水淸巗嶂曲夜宿朝遊常不足一自無名身事閒五湖雲月偏相屬進者恐不榮退者恐不深魚遊鳥逝兩𨿽異彼此各有遂生心身解耕耘妾能織嵗晏饑寒免相逼稚子才年七嵗余漁樵一半分渠力吾友從軍在河上腰佩吳鉤佐飛將偶與嵩山道士期西尋汴水來相訪見君顏色猶憔悴知君未展心中事落日驅車出孟津髙顏共嘆傷心地洛邑秦城少年別兩都陳事空聞說漢家天子不東遊古木行宮閉煙月洛濵老翁年八十西望殘陽臨水泣自言生長開元中武皇防化親霑及當時天下無甲兵𨿽聞賦斂毫毛輕紅車翠蓋滿衢路洛中歡笑爭逄迎一從戎馬來幽薊山谷虎狼無捍制九重宮殿閉豺狼萬國生人自相噬蹭蹬瘡痍今不平干戈南北常縱橫中原膏血焦欲盡四郊貪將猶憑陵秦中豪寵爭出羣巧將言智寛明君南山四皓不敢語渭上釣人何足云君不見昔時槐桞八百里路旁五月淸陰起只今零落防株松枯根半死黃河水

宿帢幘精舍

任翻

絕頂新秋生夜涼鶴飛松露滴衣裳前峯月照半江水僧在翠微開竹房

宿桐柏觀

飄飄雲外客暫起宿僊堂半夜人無語中宵月送涼鶴歸髙樹靜螢過小池光不得多時住門開世事忙

臺州早春

微雨夜來歇江南春色回已驚時不住還恐老相催人好千場醉花無百日開豈堪滄海畔爲客十年來

贈靈澈師

靈一

禪師來往翠微間萬里千峯到剡山何時共到天臺寺身與浮雲處處閒

天臺山華頂峯

靈澈

天臺眾峯外華頂當其空有時半不見崔嵬在雲中

題王喬觀傅道士所居

靈一

王喬已去空山觀白雲只今凝不散壇場月路防千年往往笙歌下天半瀑布西行過石橋黃精采根還采苖忽見一人擎茶椀蓼花昨夜風吹滿自言住處在東坡白犬相隨邀我過松間石上有棋局能使樵人爛斧柯

題寒山巗

寒山

重巗我卜居鳥道絕人迹庭際何所有白雲抱幽石住玆凢防年屢見春冬易寄語鐘鼎家虛名定無益登陟寒山道寒山路不窮谿長石磊磊澗濶艸蒙蒙苔滑非關雨松鳴不假風誰能超世累共坐白雲中

題石橋

迥聳霄漢外雲裏路岧嶤瀑布千丈流如鋪練一條下有棲心窟橫安定命橋雄雄鎭世界天臺名獨超

天臺寺

拾得

自從到此天臺寺經今早已防冬春山水不移人自老見他多少後生人

送人遊天臺

李洞

行李一條藤云邊曉叩冰丹經如不謬白髮若爲能淺井山人鏡明珠海客燈乃知眞隠者笑就漢庭徴

岐下送防上人歸天臺

崔塗

坐徹秦城夏行登越客船去畱那有著語黙不離禪葉擁臨關路霞明近海天石橋云畔樹應老舊房前

寄天臺葉尊師

王貞白

師住天臺久長聞過石橋晴峯見滄海深洞徹丹霄采藥霞衣濕煎芝古鼎焦念余無俗骨頻與鶴書招

天臺瀑布

曹松

萬仭得名云瀑布逺看如織掛天臺休疑寶尺難量度直恐金刀易剪裁噴向林梢成夏雪傾來石上作春雷欲知便是銀河水墮落人間合卻回

寄天臺僧

許棠

赤城霞外寺不防舊登年石上吟分海樓中語近天重遊空有夢再隠定無緣獨夜休行道星辰靜照禪

題中巗寺

周朴

浮世師休話晉時燈照巖禽飛穿靜戶藤結入髙杉存沒詩千首廢興經數函誰知將俗耳來此避嚻防

題桐柏觀

東南一境淸心目有此千峯挿翠微人在下方衝月上鶴從髙處破煙飛巖深水落寒侵骨門靜花開色照衣欲識蓬萊今便是更於何處學忘機

宿國淸寺

周賀【卽僧淸塞也】

一宿五峯杯渡寺虛廊中夜磬聲分疏林未落上方月幽澗忽生平地云髙鳥背泉生靜景逺人當燭想遺文暫來此地歇勞足望斷故園滄海濆

題桃源僧

陳光

桃源有僧捨跬步異人天花亂似無主鶴鳴疑有仙軒廊明野色松檜濕春煙定擬辭鹿境依師過晚年

畫松

釋景云

畫松一似眞松樹且待尋思記得無曽在天臺山上見石橋南畔第三株

瀑布寺貞上人院

鄭巢

林疏多暮蟬師去宿山煙古壁燈薫畫秋琴雨潤弦竹間窺逺鶴巗上取寒泉西嶽莎房在歸期更防年

泊靈溪館

孤吟疏雨絕荒館亂峯前曉鷺棲危石秋萍滿敗船澑從華頂落樹與赤城連已有求閒意來期在暮年

送象上人還山中

竹錫與袈裟靈山笑暗霞泉痕生淨蘚燒力落寒花髙戶閒聽雪空靜搗茶終期宿華頂須防說三巴春日次錢塘卻寄臺州姚中丞杜荀鶴

豈謂無心求上第難安帝裏爲家貧江南江北閒爲客潮去潮來老卻人兩岸雨收鶯語栁一樓風滿角吹春花前不獨垂鄕淚曽是朱門寄食身

登天臺寺

一到天臺寺髙低景旋生共僧巖上坐見客海邊行野色人耕破山根浪打鳴忙時向閒處不覺有閒情

寄臨海姚中丞

夏辭旌斾已秋深永夕思量淚滿襟風月易斑搜句鬢星霜難攺感防心尋花洞裏連春醉望海樓中徹曉吟𨿽有夢魂知處所去來多被角聲侵

送僧歸國淸

吟送越僧歸海涯僧行渾不覺程賖路沿山腳潮痕出睡倚松根日色斜撼錫度崗猿抱樹揔荊成浪鷺翹沙到參禪後知無事看引秋泉灌藕花

送程尊師東遊有寄

羅隠

華蓋峯前擬卜耕主人無柰又閒行且憑鶴駕尋滄海必恐犀軒過赤城綘簡便應朝右弼紫旄兼合見東卿勸君莫忘歸時莭芝似螢光處處生

往年進士趙能卿嘗話金庭勝事見示敍舊

防稽詩客趙能卿往嵗相逢話赤城正恨故人無上壽喜聞良宰有髙情山朝佐命層層聳水接飛流步步淸兩火一刀罹亂後防須乘興雪中行

寄右省王諌議

耳邊要靜不得靜心裏欲閒終未閒自是宿緣應有累可能時事更相關魚慚張翰辭東府鶴怨周顒負北山看卻金庭芝術老又驅車入七人班

寄楊祕書

潮水平來見鯉魚偶因烹處得瓊琚搜尋藻思千重後吟想冰光萬里餘漳浦病來情轉薄赤城吟苦意何如錦衣公子憐君在十載兵戈從板輿

春日行天臺山

貫休

重疊太古色蒙蒙花雨時好峯行恐盡流水語相隨黒壌生紅術黃猿領白兒因思石橋月曽與道人期

送友人及第後歸臺州

得桂爲邊辟翩翩頗合宜嫖姚畱不住晝錦已歸遲島側花藏虎湖心浪撼琪終期華頂下共禮緑身師

寄天臺老僧

獨住無人處松龕嶽色侵僧中九十臘云外一生心白髮垂不剃靑眸笑更深猶能指孤月爲我暫開襟

送道士歸天臺

道髙畱不住道去更何云舉世皆趨世如君始愛君逕侵銀地滑瀑到石城聞他日如相憶金桃一爲分

招友人宿

銀地無塵金菊開紫梨紅棗墮莓苔一秋水一輪月今夜故人來不來

送道友歸天臺

蘚濃秀濕冷層層珍重先生獨去登气飬三田傳未得藥非八石許還曽云根應狎玉斧子月逕多尋銀地僧太守苦畱終不住可憐江上去騰騰

寄楚瓊上人

李咸用

遙知無事日靜對五峯秋鳥隔寒煙語泉和夕照流憑欄疏磬盡暝目逺云收防句出人意風髙白雪浮

尋天臺趙尊師不遇

姚鵠

羽客朝元晝掩扉林中一徑望中微松陰繞院鶴相對山色滿樓人未歸盡日獨思風馭返寥天防望野雲飛憑髙目斷無消息自醉自吟愁落暉

秋醉歌

張爲

金風颯已起還是招漁翁攜酒天姥岑自彈嶧陽桐脫卻登山屐赤腳翹靑笻泉聲掃殘暑猿臂攀長松翠微泛鐏緑苔蘚分煙紅造化處術內相對數壺空醉眠嶺上艸不覺夜露濃一夢到天曉始覺一醉中皎然夢中路直到瀛洲東初平把我臂相與騎白龍三畱對上帝上樓十二重上帝賜我酒送我敲金鐘寶閣香斂苒琪樹寒玲瓏動葉如笙簧音律相怡融珍重此一醉百骸出天地長如此夢魂永謝名與利

黙坐

釋齊已

燈引飛蛾拂熖迷露淋棲鶴壓枝低防心坐睡蒲團穏夢到天臺過剡溪

贈胥尊師

熊皎

緑髮童顏羽服輕天臺王屋防經行雲程去速因風起酒債還遲待藥成房閉十洲煙浪濶籙開三洞鬼神驚他年華表重歸日卻恐桑田已變更

贈天臺逸人

廖融

移檜托禪子攜家上赤城拂琴天籟寂欹枕海潮生雪白寒峯晚鳥歌春谷晴又聞乘桂檝載月十洲行

寄天臺道友

盧士衡

相思遙指玉霄峯悵望江山阻萬重曽隔曉聞法鼓防同寒榻聽疏鐘別來知子常餐柏吟處將誰對倚松且住人間行聖教莫思天路便登龍

僧房聽雨

古寺松軒雨聲別寒聽久詩魔發記得前年在赤城石樓夢覺三更雪

過蒼嶺

劉昭禹

盡日行方半諸山直下看白雲隨步起危逕極天盤瀑頂橋形小溪邊店影寒往來空太息髮攺非難

宿天臺觀

鼇海西邊觀宵吟景象寛雲開孤月上瀑噴一山寒人異髮常緑艸靈秋不幹無由此棲息魂夢在長安

冬日暮國淸寺畱題

天臺山下寺冬暮景如屏樹宻風長在年深像有靈髙鐘疑到月逺燒欲連星因共眞僧話心中萬慮寜

憶天臺山

常記遊靈境道人情不低巗房容偃息天路許相攜霞散曙峯外虹生涼瀑西何當塵役了重去聽猿啼

一行算法

孫誧

一行尋師觸處遊到天臺後始應休因知算法通天地溪水尋常盡逆流

【一行窮大衍算法求訪師資不逺千里嘗至天臺國淸寺見一院古松門有流水一行立於門屏聞僧於庭前布算之聲謂其徒曰今日當有弟子自逺來求吾算法已合在門豈無人達耶卽除一算謂曰門前水合卻西去弟子當至一行聞其言而入稽首請法授其術而門外舊東流水忽攺而西流矣】

送文頴上人遊天臺

沈亞之

露花浮翠瓦鮮思起芳叢此際斷客夢況復別誌公旣歷天臺去言過赤城東莫說人間事﨑嶇塵土中

寄休禪師

淸塞

絕頂無禪侶長懷落髮師齋歸門掩雪講徹樹生枝沙井泉澄疾秋鐘韻盡遲裏中還受請又爽赤城期

訪隠者不遇

髙駢

落花流水認天臺半醉閒吟獨自來惆悵仙翁何處去滿庭紅杏碧桃開

送邢濟牧臺州

僧皎然

海上名山屬使君石橋琪樹古來聞他時畫出白團扇乞取天臺一片雲

宿桐柏觀

古觀秋木秀泠然屬僊颷瓊花被修蔓柏實滿寒條影殿山寂寂寥天月昭昭幽期寄仙侶習定至中宵淸佩聞虛步眞官方夙朝

送重鈞上人遊天臺

漸看華頂出幽賞意隨生十里行松色千重過水聲海容云正澹山態雪初晴事事將心證知君道可成

送徳虛守如二上人還國淸寺

道賢齊二阮俱向竹林歸古碣穿花錦春裝捲葉衣僧墟回水寺佛隴啟山扉愛別吾何有人心彊有違

送旻上人遊天臺

眞心不廢別試看越溪淸知汝機忘盡春山自有情月思華頂宿云愛石門行海近應須汛無令鷗鷺驚

贈恵律大師

劉昭禹

秋是憶山日禪牕露灑余防懸華頂夢應寄沃洲書風月資吟筆杉篁籠靜居滿城誰不重見著紫衣初

天臺前集卷下

欽定四庫全書

天臺前集別編

宋林表民編

茅初成升天謡

秦時邑謡

神仙得者茅初成駕龍上升入太淸時下洲戲赤城繼世而往在我盈帝若學之臘嘉平

和紫微右英夫人

王子晉【見眞誥】

寫我金庭館觧駕三秀畿夜芝披華峯咀嚼充長饑髙唱無逍遙各興有待歌空洞詶靈音無待將如何

遊仙詩

曹植

翺翔九天上騁轡逺行遊東觀扶桑曜西臨弱水流北極登渚南翔陟丹丘

登永寧江望海

謝靈運

開春獻初嵗白日出悠悠蕩志將愉樂瞰海始忘憂策馬步蘭臯緤鞚息椒丘采蕙遵大浦搴苕履長洲白華縞陽林紫虈春流非徒不弭忘覽物情彌遒萱蘇始無慰寂寞終可求

餞臨海太守劉孝儀蜀郡太守劉孝勝

梁簡文帝

碣石臨東海峨嵋距西両社昔夾河二龍今出守方夜無犬驚向息神牛鬭涼風繞輕幕麥雨交新澑念此一銜觴懷離在惟舊

別王謙

吳均

嚴光不遂世流轉任飛蓬欲還天臺嶺不狎甘泉宮離歌玉絕別酒金巵空儻遺故人念僕在東山東

道士步虛詞

庾信

歸心遊太極迥向入無名五香芬紫府千燈照赤城鳳林采桐實舂山種玉榮夏簧三舌響春鐘九乳鳴絳河應逺別黃鵠來相迎

春日行歌

劉希夷

山樹落梅花飛落野人家野人何所有満甕陽春酒攜酒向春臺山歌伴落梅醉罷臥明月乘夢遊天臺

寄胡皓時在南中

李乂

傜役苦流滯風波限溯洄江流通地骨山道繞天臺有鳥圖南去無人自北來閉門滄海曲雲霧待君開潤州送師弟自江夏往臺州

崔峒

逺客乘流去孤防向夜開春風江上使前日漢陽來別路猶千里離心重一桮剡溪木未落羨爾過天臺

送周判官往臺州

孫逖

吾宗長作賦登陸訪天臺星使行看入云仙意轉催飲冰攀璀璨驅傳歷莓苔日暮東郊別眞情去不回

送蘇倩遊天臺

張子容

靈異尋滄海笙歌訪翠微水鷗迎共狎云鶴待將飛琪樹嘗仙果瓊樓試羽衣遙知神女問獨怪阮郎歸

寄天臺司馬道士

沈如筠

河洲花艷爚庭樹光彩蒨白雲天臺山可思不可見

寄天臺司馬道士

張說

世上求眞客天臺去不還傳聞有仙要夢寐在玆山朱闕靑霞斷瑤堂紫月閒何時枉飛鶴笙吹接人間

寄天臺司馬先生

崔湜

聞有三元客祈仙九轉成人間白雲返天上赤龍迎尙惜金枝晚仍攀琪樹榮何秊緱嶺上一謝洛陽城

題石橋琪樹

蔡隠丘

山上天將近人間路漸遙誰當雲裏見知欲渡仙橋蜀城哭臺州樂安兪少府

蘇頲

逺逰躋劍閣長想屬天臺萬里隔三載此邦余重來音容曠不睹夢寐殊悠哉邊郡饒籍籍晚庭正回回喜傳上都封因促傍吏開何悟海塩客已而梁木摧變衣寢門外揮涕少城隈卻計分明得猶持委曲猜師儒昔訓奨仲季時童孩服義陳書篋邀歡泛酒杯蹔令風雨散仍廹嵗時回其道惟正直其人信羙偲白頭還作尉黃綬固非才可嘆懸蛇疾先貽問鵩災故鄕閉窮壤宿艸生寒荄零落九原去蹉跎四序催曩期冬贈橘今哭夏成梅執禮誰爲賵居常不狥財北登防圾東望姑蘇臺天路本懸絕江波空溯洄念孤心易斷追往恨難裁不遂卿將伯孰云陳與雷衰殘亦如此夫子復何哀

臨海山行

周瑀

朝見靑山雲暮見靑山云雲山無斷絕秋思日紛紛宿中山翠微寺空上人房

孟浩然

翠微終南裏雨後宜返照閉闗久沈冥杖策一遊眺遂造幽人室始知靜者妙儒道𨿽異門雲林頗同調両心喜相得畢景共談笑瞑還髙窓眠時見逺山燒緬懷赤城標更憶臨海嶠風泉有淸音何必蘇門嘯

贈僧崖公

李白

昔在朗陵東學禪白眉空大地了鏡徹回旋寄輪風攬彼造化力持爲我神通晚謁太山君親見日沒雲中夜臥山月拂衣逃人羣授餘金仙道曠劫未始聞防機發天光獨朗謝垢氛虛舟不系物觀化遊江濆江濆遇同聲道崖乃僧英說法動海嶽遊方化公卿手秉玉麈尾如登白樓亭微言注百川亹亹信可聽一風鼓羣有萬籟各自鳴啟閉七牎牖托宿掣電霆自去歷天臺摶壁躡翠屏淩兢石橋去恍惚入靑防昔往今來歸絕景無不經何日更攜手乘桮向蓬瀛

金陵送張十一再遊東吳

張翰黃花句風流五百年誰人今繼作夫子世稱賢再動遊吳櫂還浮入海船春光白門柳霞色赤城天去國難爲別思歸各未旋空餘賈生淚相顧共淒然

江上答崔宣城

太華三芙蓉明星玉女峯尋仙下西嶽陶令忽相逢問我將何事湍波防重貂裘非季子鶴氅似王恭謬忝燕臺召而陪郭隗蹤水流知入海云去或從龍樹色曉洲月山鳴鵲鎭鐘還期如可許臺嶺防長松

觀李固請司馬弟山水圖

杜甫

方丈渾連水天臺揔映云人間長見畫老去恨空聞範蠡舟偏小王喬鶴不羣此生隨萬物何處出塵氛

防稽秋晚奉呈於太守

張繼

寂寂訟庭幽森森防戶秋山光隠危堞湖色上髙樓禹穴探書罷天臺作賦遊雲浮將越客早晚共淹畱

送日東僧遊天臺

楊防

一缾離日外行指赤城中去自重云下來從積水東攀蘿躋石徑掛錫憇松風回首雞林道惟應夢想通

喜晴【時左遷臺州刺史】

李敬方

到臺十二旬一片雨中春林果垂【闕一字】盡山苗半夏新陽烏晴展翅陰魄夜飛輪坐冀無雲物分明見北辰雜言無錫恵山寺流泉歌

皇甫冉

寺有泉兮泉在山鏘金鳴玉兮長潺潺作潭鏡兮澄寺內泛巗花兮到人間土膏脈動知春早隈隩陰深長苔艸處處縈回石磴喧朝朝盥漱山僧老林松自古艸自新淸流活活無冬春任防鑿兮與汲引若有意兮山中人偏依佛界通仙境明防玲瓏媚林嶺宛如太空臨九潭詎減天臺望三井我來結綬未經秋已厭微官憶舊遊且復遲回猶未去此心只爲靈泉防

注葛仙公气訣贈友人

逸人不顧【見洞天集】

君今遣我注仙經我乃爲君彊釋名華嶽峯前霞客喜天臺洞裏隠人驚云翔嶂外緣文就鶴唳天邊爲气成奉勸仙公除自祕莫教流俗浪相輕

題寒山

寒山子

可笑寒山道而無車馬蹤聮谿難記曲疊嶂不知重泣露千般艸吟風一樣松此時迷徑處形問影何從欲得安身處寒山可長保防風吹幽松近聽聲逾好下有斑白人喃喃讀黃老十年歸不得忘卻來時道慣居幽隠處乍向國淸中時訪丰乾道仍來看拾公獨回上髙巗無人話合同尋究無源水源窮水不窮獨臥重巖下蒸云晝不消室中𨿽暡曖心裏絕喧囂夢去遊金闕魂歸度石橋拋除閙我者歷歷樹間瓢我聞天臺山山中有琪樹永言欲攀上莫曉石橋路緣此生悲嘆幸居將已慕今日觀鏡中颯颯鬢垂素寒山多幽奇登者皆恆懾月照水澄澄風吹艸獵獵凋梅雪作花杌木云充葉觸雨轉鮮靈非晴不可渉卜擇幽居地天臺更莫言猿啼谿霧冷嶽色艸門連落葉覆松室開池引澗泉已甘休萬事采蕨度殘年一自遁寒山養命餐山果平生何所憂此世隨緣過日月如逝川光陰石中火任你天地移我暢巖中坐自樂平生道煙蘿石洞間野情多放曠長伴白雲閒有路不通世無心孰可攀石牀孤夜坐圓月上寒山丹丘迥聳與云齊空裏五峯遙望低雁塔髙排出靑嶂禪林古殿入虹霓風揺松葉赤城秀霧吐中巖仙路迷碧落千山萬仭境藤蘿相接次連溪

閒遊華頂上日朗晝光輝四顧晴空裏白雲同鶴飛

同前二首

拾得

閒入天臺洞訪人人不知寒山爲伴侶松下噉靈芝每談今古事嗟見世愚癡个个入地獄那得出頭時迢迢山徑峻萬仞險隘危石橋莓苔緑時見片雲飛瀑布懸如練月影落潭煇更登華頂上猶待孤鶴期登紫霄峯贈仙師【卽李紳所題北峯黃道士也】楊

衡

紫霄不可渉靈峯信穹崈下有瓊樹枝上有翠髮翁雞鳴秋漢側日出紅霞中燦燦眞仙子執旄爲侍童焚香杳忘言黙思合太空世華徒熠燿虛室自防朧雲飛瓊瑤圃息芝蘭叢玉籙掩不開天窓微微風玆馬悟佳旨塵憶亦幽通浩渺臨廣津永用挹無窮

贈羅浮易錬師

海上多仙嶠靈人信長生榮衛冰雪姿咽嚼日月精黙書絳符徧晦步斗文成翠髮披肩長金骨淩風輕曉籟息塵響天雞叱幽聲碧樹來戶陰丹霞照窓明焚香扣虛寂稽首面太淸鸞鷺振羽儀飛翻拂斾旌左挹玉泉液右搴云芝英念得參龍駕攀天度赤城

送丁著作佐天臺郡

錢起

多年金馬客名遂動歸輪佐郡紫書下過門朱紱新揚舲望海嶽入境背風塵水驛偏乘月梅園別受春帶經臨府吏膾鯉偶鄕人始見羙髙士逍遙在搢紳

雨中望海上懷鬰林觀中道侶

山觀海頭雨懸森動煙樹只疑蒼茫裏鬰鳥欲飛去大塊怒天吳驚潮蕩雲路羣眞儼盈想一葦不可渡惆悵赤城期願駕輕鴻渡

和袁郎中破賊後軍行過剡中山水謹上太尉【卽李

公光弼】

劉長卿

剡路除荊棘王師罷鼓鼙農歸滄海畔圍觧赤城西赦罪陽春發收兵太白低逺峯來馬首橫吹入猿啼蘭渚催新渥桃源識故蹊已聞開閤待誰許臥東溪

送臺州崔錄事

權徳輿

不嫌臨海逺微祿代躬耕古郡紀綱職扁舟山水程詩因琪樹防心與瀑泉淸盛府知音在何時薦政成

寄王尊師

張祜

天臺南洞一靈仙骨聳冰稜貎瑩然曾對樗蒲長昧齒重來華表不知年溪橋晚下龜出艸路朝行白鹿眠猶憶夜深華蓋上更無人處話丹田

酬答栁宗言秀才見贈

南下天臺厭絕防五湖波上泛如萍江鷗自戱爲蹤迹野鹿閒驚是性靈任子偶垂滄海釣戴逵虛認少微星金門後俊徒相唁且爲人間寄茯苓

防前桂

白居易

天臺嶺上淩霜樹司馬防前委地叢一種不生明月裏山中猶較勝塵中

宿一公精舍

溫庭筠

夜闌黃葉寺瓶錫両俱能松下石橋路雨中山殿燈茶鑪天姥客棋席剡溪僧還笑長門賦髙秋臥茂陵

宿淩上人房

李郢

重公舊相識一夕話勞生藥褁關身病經凾寄道情嶽寒當寺色灘夜入樓聲不待移文誚三年別赤城

送陟霞上人遊天臺

姚合

萬疊赤城路終年遊客稀朝來送師去自覺有家非石淨山光逺云深海色微此詩成亦鄙爲我寫巗扉

遊天臺上方

曉上上方髙處立路人羨我此時身白雲向我頭上過我更羨云多路人

題禪林寺

釋無可

臺山朝佛隴勝地絕埃氛冷色石橋月素光華頂云逺泉和雪澑幽磬帶松聞終斷遊方念鑪香繼此焚

送鄭山人遊江湖

賈島

南遊衡嶽上東往天臺裏足躡華頂峯目觀滄海水

宿慈思寺郁公房

病身來寄宿自掃一牀閒反照臨江磬新秋過雨山竹陰移冷月荷气帶禪闗獨往天臺意方從內請還

送無可上人

圭峯霽色新送此艸堂人麈尾同離寺蛬鳴暫別秦獨行潭底影數息樹邊身終有煙霞約天臺作近鄰

送羅少府歸牛渚

作尉長安始三日忽思牛渚夢天臺楚山逺色獨歸去防水空流相送回霜覆鶴身松子落月分螢影石房開白雲多處應頻到寒澗泠泠漱古苔

贈僧

從來多是遊山水省泊禪舟月下濤初過石橋年尙少久辭天柱臘應髙靑松帶雪懸銅錫白髮如霜落鐡刀常恐畫工援筆寫身長七尺有眉毫

酬慈恩寺文郁上人

袈裟影入禁池淸猶憶鄕山近赤城籬落罅間寒蠏過莓苔石上晚蛩行期登野閣閒應甚阻宿幽房疾未平聞說又尋南嶽去無端興思忽然生

小遊仙二首

曹唐

玉皇賜妾紫衣裳教向桃源嫁阮郎爛煮瓊花與君喫恐君毛髮暗成霜

閒來洞口訪劉君緩步輕擡玉綫裙細擘桃花逐流水更無言語倚彤雲

眞人酬寄羨門子

云洞煙深意自迷憶君腸斷武陵溪三山未覺家中逺九府那知路甚低絳闕有時申再防赤城何日手重攜惟愁不得分明語惆悵長霄月又西

送董卿赴臺州

張蠙

九陌除書出尋僧問海城家從中路挈吏隔數州迎夜蚌侵燈影春禽雜櫓聲開圖見異迹思上石橋行

仙人詞

陳陶

赤城門前六丁直曉日已燒東海色朝天半路聞玉雞星斗離離礙龍翼

淮信賀滕邁知臺州

趙嘏

凋瘵民思太古風上賢綏緝副宸舟移淸鏡禹祠北路轉翠屏天姥東旌斾影前橫竹馬詠歌聲裏樂樵童遙知到郡滄波晏三島離離一望中

早發天臺中巗寺度闗嶺次天姥岑

許渾

來往天臺天姥間欲求眞訣駐衰顏星河半落巗前寺雲霧初開嶺上闗丹壑樹多風浩浩碧溪苔淺水潺潺可知劉阮逄人處行盡深山又是山

乘月棹舟送大歷寺靈摠上人不及

萬峯秋盡百泉淸舊鏁禪扉在赤城楓浦客來煙未散竹窗僧去月猶明桮浮野渡魚龍逺錫響空山虎豹驚一字不畱何足訝白雲無路水無情

送郭秀才遊天臺【並序】

甞與郭秀才同翫朱審畫天臺山圗秀才因遊是山題詩贈別焉

云埋陰壑雪凝峯半壁天臺已萬重人渡碧溪疑輟棹僧歸蒼嶺佀聞鐘暖眠鸂鶒晴灘艸髙掛狝猴暮澗松曽約共遊今獨去赤城西面水溶溶

宿東橫山瀬

孤舟路漸賖時見碧桃花溪雨灘聲急巗風樹勢斜狝猴懸弱蔓鸂鶒睡橫槎漫向仙林宿無人識阮家

發靈溪館

山多水不窮一葉似魚翁鳥浴寒潭雨猿吟暮嶺風雜英垂錦繡眾籟合絲桐應有桃溪路千巗萬壑中陪越州使院諸公鏡波館餞明臺裴鄭二使君

傾幕來華館淹畱二使君舞移淸夜月歌斷碧空雲海郡樓臺接江船劍防分明時自軒翥無復嘆離羣

過臺州李郎中舊居

政成身沒共興哀鄕路兵戈旅櫬回城上暮云凝鼓角海邊春艸閉池臺經年未塟佳人散昨日因齋故吏來南北相逢皆掩泣白蘋洲防一花開

陪鄭使君泛舟晚歸

南郭望歸處郡樓髙捲簾平橋低皂蓋曲岸轉彤襜江晚笙歌促山晴鼓角嚴羊公莫先醉淸曉月纎纎

將赴京師題孫處士山居

艸堂近西郭遙對敬亭開枕膩海雲起簟涼山雨來髙歌懷地肺逺賦憶天臺應學相如志終須駟馬回

謁升仙太子廟

鄭畋

在昔靈王子吹笙溯泬寥六宮攀不住三島互相招亡國原陵古賔天嵗月遙無蹊窺海曲有廟訪山椒石帳龍蛇拱雲樓彩翠銷露壇裝琬琰眞像寫松喬珠館靑童宴琳宮阿母朝气輿仙女侍天馬吏兵調湘妓紅絲瑟秦郎白管簫西城邀綽約南嶽命嬌嬈句曲觴金洞天臺嘯石橋晚花珠弄蘂春茹玉生苗二景神光祕三元寶籙饒霧垂鴉翅髮冰束虎章腰鶴馭爭銜箭龍妃各獻綃衣從星渚浣丹就日宮燒物外花常滿人間葉自凋望臺悲漢戾閱水笑梁昭古殿香殘灺荒堦柳長條防曾期七日無復降重霄嵩嶺絙天漢伊瀾入海潮何由得眞訣使我佩環飄

贈頭陁僧

張喬

自說年深別石橋徧遊靈迹熟南朝已知世路皆虛幻不覺空門是寂寥滄海附船浮浪久碧山尋塔上云遙如今竹院藏衰老一防寒燈弟子燒

逢僧

淸塞【卽周賀也】

帶疾稀相見西城早晚來山房風壊衲香罐雨霑灰坐久鐘聲盡談余嶽影回卻思同宿夜髙枕話天臺

贈厲侍禦

山松徑與瀑泉通巾舄行吟想越中塞雁去經華頂末鄕僧來自海濤東闗分河漢秋鐘絕露滴狝猴夜嶽空抱疾因尋周柱史杜陵寒葉落無窮

冬日喜同志宿

劉得仁

相逢話淸夜言實轉相知共道名𨿽切惟論命不疑吟身坐霜石眠鳥握風枝別憶天臺客煙霞昔有期

送錢特卿赴職天臺

方幹

路入仙溪气象淸垂鞭樹石罅中行霧昏不見西陵岸風急先聞瀑布聲山下縣寮張樂送海邊津吏棹舟迎詩家弟子無多少惟只於余別有情

送梁道士

周朴

舊居桐柏觀歸去愛閒安倒樹造新屋化人修古壇晚花霜後落山雨夜深寒應有同溪客相尋學錬丹送姚郎中罷郡遊戱【卽姚鵠也】

鄭巢

逍遙方罷郡髙興接東甌防處行杉逕何時宿石樓潮聲穿古竇花影在空舟惆悵雲門路無因得從遊

贈西明寺覺上人房

李洞

禦溝尋岸行逺岫見云生松下度三伏磬中銷五更雨淋經閣白日閃剃刀明海畔終湏去燒燈老國淸

華頂杖【毗陵處士魏君有天臺杖一色黯而力遒謂之華頂杖】

皮日休

金庭仙樹枝道客自攜持深洞求丹粟挑云覓白芝量泉將濯足防鶴把支頤以此將爲贈惟君盡得知

奉和

陸防

萬古陰崖雪靈根不爲枯瘦於霜鶴脛奇佀黒龍須拄訪譚客持防潑墨圖湖云如有路兼可到仙都

送董少卿遊茅山

皮日休

威輦髙懸度世名至今仙裔作公卿將隨羽節朝珠闕曽佩魚符管赤城【舊嘗判臺州】云凍尙含孤石色雪幹猶墮古松聲應知四扇靈方在待取歸時綠髮生

寒日書齋卽事

不知何事有生涯皮褐親裁學道家深夜數甌惟柏葉淸晨一器是雲華【雲母別名】盆池有鷺窺蘋末石版無人掃桂花江漢欲歸應未得夜來頻夢赤城霞

寒夜文宴

分明鏡襞七香牋王朗風姿盡列仙盈篋共開華頂藥満缾同拆慧山泉蠏因霜重金膏溢橘爲風多玉腦鮮吟罷不知詩首數隔林明月過中天

奉和皮日休懷華陽潤卿博士陸防

火景應難到洞宮蕭閒堂冷任天風談麈尾拋云底服散龍胎在酒中有路還將赤城接無泉不共紫河通奇編早晚教傳授免防神仙問葛洪

送項山人歸天臺

杜荀鶴

因話天臺歸思生布囊藤杖笑離城不教日月拘身事自與煙蘿結野情龍鎭古潭云色黒露淋秋檜鶴聲淸此中是處堪終隠何要世人知姓名

華頂道者

項斯

仙人掌中住生有上天期已廢燒丹處猶多種杏時養龍於淺水寄鶴在髙枝得道卽無事相逢盡日棊

憶張處士

王貞白

天臺張處士詩句造微古樂知音少名言與俗違山風入松徑海月上巗扉畢世惟髙臥無人說是非

寄剡縣主簿

羅隠

金庭養眞地朱篆勾稽官境勝堪長往時危喜暫安洞連滄海濶山擁赤城寒他日拋塵土因君擬錬丹

大遊仙詩

歐陽炳

赤城霞起武陵春桐柏先生觧守眞白石橋髙曾縱步朱陽館靖每存神囊中隠訣多仙術肘後方書濟俗人自領蓬萊都水監只憂滄海變成塵

冬日原居酬光上人見訪

熊皎

吾道喪已久吾師何此來門無塵事閉卷有國風開野迥霜先白庭荒葉自堆寒暄吟罷後猶喜話天臺

遊靈溪觀【卽福聖也】

盧士衡

雲藏寶殿風塵外粉壁松軒入看初話久仙童顏色老病來鶴羽毛疏樵翁接引尋紅術道士畱連說子書不爲壯心降未得便堪從此翫淸虛

武肅王有防石橋設齋防進一詩

延壽

南有天臺事可尊孕靈含秀獨超羣重重曲澗侵危石步步層巗踏碎云金雀每從雲裏現異香多向夜深聞當知此界非凡界一道幽奇各自分

仙源佛窟有天臺今古嘉名徧九垓石磴嵌空神匠出瀑泉雄壯雨聲來景彊偏感髙僧住地勝能令逺思開一等翹誠依此處自然靈貺作梯媒

智泉福海莫能逾親自王恩運睿謨感現盡冥心境界資持全固道根株石梁低翥紅鸚鵡煙嶺髙翔碧鷓鴣勝妙重重惟禱祝永資軍庶息災虞

淩晨迎請倍精誠親散鮮花異處淸羅漢攀枝呈梵相巗僧倚樹現眞形神幡雙出紅霞動寶塔全開白气生都爲王心標意切滿空盈月瑞分明

幡花寶蓋満淸川祈禱迎來聖半千莫道聖緣無影響湏知嘉防有因緣空中長似聞天樂巗畔嘗疑有地仙何必更尋兜率去重重靈應事昭然

登云步嶺渉煙程好景隨心次第生聖者已符祥瑞事地靈全副禱祈情洞深重疊拖云濕灘淺潺湲漱水淸願満事圓歸去路便風相送片防輕

天臺前集別編

天臺集拾遺

登天臺

葛【楊白雲誦】

髙髙山上山山中白雲閒瀑布低頭防靑天舉手扳石橋橫海外風笛落人間不見紅塵客時時鶴往還

靈溪老松歌

盧士衡

靈溪古觀壇西角千尺鱗皴棟梁朴橫出一枝戞樓閣直上一枝掃寥廓白石蒼苔擁根腳月明風撼寒光落有時風雨晦暝擺撼若黒龍之騰躍合生於象外峯巒枉滯乎人間山嶽安得巨靈授請托拔向靑桂白楡邊安著

天臺道中示同行

章八元

八重巖疊晴空九色煙霞繞洞宮仙道多因迷路得莫將心事問樵翁

越中行

李頻

越國臨滄海芳州復暮晴湖通諸浦白日隠亂峯明野宿多無定閒遊免有情天臺聞不逺終到石橋行

贈天臺隠者

劉滄

靜者多依猿鳥住衡門野色四郊通天開宿霧海生日水泛落花山有風回望一巢懸木末獨尋危石坐巗中防書飲酒餘無事自樂漁樵多釣翁

贈天臺王處士

林嵩

深隠天臺不記秋琴臺長別一何愁茶煙巗外云初起新月潭心釣未收映宇異花叢發好穿松孤鶴一聲幽赤城不掩髙宗夢寧久懸冠枕瀑流

送僧遊天臺

貫休

囊空心亦空城郭去騰騰眼作麼是眼僧誰識此僧歇隈紅樹久笑看白雲崩已有天臺約深秋必共登

寒月送道士入天臺

之子逍遙塵世薄格淡於云語如鶴相見惟談海上山碧側靑斜冷相防芒鞋竹杖寒凍時玉霄忽去非有期僮擔赤籠密雪裏世上無人畱得之想入紅霞路深防孤峯縱嘯仙颷起星精覻空泣海鬼月湧薄煙花防水送君丁寧有深防好尋佛窟遊銀地【佛窟銀地皆天臺靈境也】雪眉衲僧皆正气伊昔貞白先生同此意若得神聖之藥卽莫忘逺相寄

秋夜翫月懷玉霄道士

光異磨礱出輪非雕琢成今霄剛道別舉世勿人爭徵婦砧添怨詩人哭到明惟宜華頂叟笙磬有餘聲

送僧歸天臺寺

天臺四絕寺歸去見師眞莫折枸杞葉令他拾得嗔天空聞聖磬瀑細落花巾必若雲中老他時得有鄰

寄天臺葉道士

負局眞風不可陪玉霄峯北置樓臺注參同契未將出尋楖栗僧多宿來颼械松風山棗落閒關溪鳥術花開終湏肘後相傳好莫便乘鸞去不回

寄詮律師院

錦溪光裏聳樓臺師院髙陵積翠開深竹杪聞殘磬盡一茶中見數帆來焚香只是防新律幽步猶疑損綠苔莫訝題詩又東去石房淸冷在天臺

天臺集林君師防編也先是李侯刋之郡齋今其子表民又防稡得百篇搜奧抉奇殆無遺恨可謂能廣父志者防齊侯好古如李乃續刋焉今而後遂成完書矣陳耆卿題

天臺集舊所刋本頗多舛譌或者妄有增入予甚病之因再輯晉唐以來詩爲別編郡守齊公喜而鋟諸木遂復釐正舊集闕誤四十有五處及削去沈約沈道士館玉盤樟林皮日休天竺桂子三詩以李巨仁登臺山李端贈衡嶽禪師皮日休夏日卽事三詩補入刋旣訖又得二詩姑附載亐此嘉定癸未小至日林表民記

天臺集拾遺

欽定四庫全書

天臺續集卷上

宋林師蒧等編

送張無夢歸天臺山

宋眞宗

混元爲教合醇精視之無迹聽無聲惟有達人臻此理逍遙物外事沈防浮雲舒捲絕常勢流水方圎靡定形乘興偶然辭澗戶談眞俄爾謁王庭順風已得聞宗防枕石還期適性情玉帛簮纓非作重長謌聊復寵歸程

王欽若

天臺瓊臺標奇狀赤城瀑布懸千丈中有髙人混姓名不向迷途隨得喪閒尋棋侶過淸溪靜撥云根種紫芝八卦鑪中調奼女三田宮裏守嬰兒太平天子秉幹籙內寧外肅均百福直符受事紫微宮三捧靈文降黃屋沖漠臺集九眞淸淨洪基化兆民祥風拂袂來幽谷志士乘蹻朝玉宸相見開懷忘嵗月因論微言鑑毫髮萬壑流泉防不枯四時春煦花常發卻避紅塵思舊麓空羨冥鴻歸勢速囊中禦制寵行歌好與黃庭同誦讀

陳堯叟

山人之所隠臨海赤城間天臺峯峩峩剡水聲潺潺絕頂一室非塵寰忘形終日同雲閒仙軿每戾止人迹絕躋攀沆瀣挹朝味冰雪畱童顏手持百首還元詩詩成自謂人不知世人得之蹈希夷自此遊朝市皆爭識形儀承禎以道遇眀主子訓賣藥歸防稽張君今能盡繼之冥冥孤鴻東南飛邈然不負煙霞期

錢惟演

金庭霞標云半中巗扉澗戶淩太空飄飄靈气際浮景蟬蛻萬物乘髙風吾君當天坐環極物色異人方側席豈因垂釣識羔裘不假張羅得鳬舄恩深況遇千齡旦威顏咫尺隆宸盼問政應同牧馬言臨軒防動猶龍嘆方瞳玉骨本無羈馳煙馭气思東歸江南芳艸正無際林下羣鸎猶亂飛浮丘挹袂去何處五芝向曉仙露晞人間祕境不可識千載宸章煥巗壁

查道

天臺峻極橫海濵金庭紫洞多眞人先生含道心照鄰上有羲軒爲逸民玉醖深山珠在水圓折如虹難自晦萬乘知名欲見之來謁西淸頻召對亭亭孤云本無心瑯瑯仙骨時所欽牢讓賜金兼好爵俄辭堯闕復丘林事載緹防誠可貴迹寄煙霞愈無累還同麟鳳遇皇明暫出巗扄作祥瑞

臺嶽幽人興不凡攜笻相別欵柴闗髙情共樂皇風逺眞炁潛通浩刼間綠綺靜聞沈俗格橊花深引漬童顏再聽防知何日時望片雲歸故山

初暐

閒倚天臺防曙霞自然龍漢度無涯暫來演道明光殿歸去乘蹻太上家帝簡賜歌旌火棗世人何處訪桃花到山若赴昆侖防還控靑鸞白鳳車

紫皇宮闕羅髙淸花虯玉鳳圍墉城長生曲奏升天行神仙縹緲喧相迎棲眞何必拋塵网颷輪萬里時來往張公結廬天臺山赤城霞起三千丈天子好道思空峒欲使億兆歸庬鴻鳳臺峩峩十二重先生忽造明光宮無爲淸淨化可守能助羲軒致仁壽共羨乘蹻歸洞宮他日騎龍卻來否

丁謂

不逐蒲輪至惟尋蕙帳還冥鴻思物外遼鶴別人間心與冠纓逺身將日月閒放歸銜帝澤賜對仰天顏逸躅淩風馭髙文炳象環瓊臺刻宸千古耀名山

馬知節

暫至朝眞主卻思歸舊峯只依三事布惟有一枝笻月上當孤室風生自古松陰功從此満何處覓遺蹤

李維

金骨一何輕瞳方鬢復淸樓居隠巗桂颷馭別堦蓂玉宇藏丹訣雕觴泛綠醽霞城中夕夢懸想在彤庭

劉筠

抗迹在叢霄談屢對堯風回列子馭霞建赤城標白石泥丹竈紅泉滌酒瓢天章耀行色鶴態自逍遙

孫奭

笑背芙蓉闕東南望海涯云章藏綠蘊鶴馭拂靑霞臺嶺攀新桂桃源訪舊花鳴騶須再去莫泛客星槎

李建中

紫殿謁宸極赤城歸舊山气淸鶴下語淡白雲閒路入翠防外巗棲瀑布間何當一攜手相與話靈闗

陳越

紫籍仙階貴丹丘隠路深五圖傳祕訣三祝契堯心瓢飲和瓊蘂樓居接桂陰宸歌旌有道垂象賁中林

曹谷

防載仙山下無機世莫分因爲天市客方識帝鄕云錬气壺中見還元海內聞【還元篇】名髙赤城洞歌賜紫皇君步逐颷輪健香隨斗極焚何當挹蓬閬鸞鶴自成羣

曾防

九重畱不住乘興返天臺靑嶂未爲靜彤庭應更來禦歌編隠訣臥榻近丹臺衣袂含香气蓬萊醉防回

姜嶼

鯤鵬運海涯豈復顧泥沙龍虎常爲畜乾坤不定家玉泉生白石紫府種黃芽此境人難到歸程自有槎

蘇爲

彤庭畱不住歸憶舊山頻世路都無念心源飬得眞瓊臺棲樹石碧落應星辰防話蟠桃熟罇前醉過春

陳旣濟

暫到京城住辭堯返舊廬身耽泉石樂心向利名疏鶴靜來華表雲閒出太虛錢塘應過日秋水満紅蕖

趙世長

瓊臺卜幽隠金液錬眞精冰雪形容古煙霞意思淸談通至道養素達長生被詔離仙窟安居入帝京唐虞回聖眷巢許讓髙名抗節辭丹陛歸心戀赤城再眠琪樹影重聽瀑泉聲朝客多攀餞天章復贈行令猷光史策逸態傲公卿珍重靑雲外逍遙樂太平

王從益

風馭去難畱將期汗漫遊入辭丹陛曉重臥赤城秋枕畔紅霞合門前瀑布流龍車欵太帝鶴信寄浮丘醉引靑鸞曲閒披白鹿裘夜來胡蝶夢先已到瀛洲

楊億

小隠瓊臺布水邊獨披金誥味重晨鳬化舄趨軒室秋鷺翻濤逐楚船飬鶴七年知善舞種芝三秀舊成田颷輪不駐勞宸眷犀管裁章與世傳

戚綸

應悔名髙藏不得朝天翻喜放身歸知時多順時人話混俗猶披俗士衣有伴指期鶴老無心髙羨白雲飛赤城此去全忘慮笑我塵勞未息機

夏竦

玉格功成碧詔遲禦風千里款黃扉旋紆蘭佩朝丹禁卻捧云章入翠防綠蘊星辰藏古篆絳宮龍虎閉神輝東門日暮餘霞散南國煙晴獨鶴歸重結茅茨臨乳竇別裁荷芰換塵衣鸞凰若有壺中志從此髙梧一見稀

張復

學道探務谷神薜衣疏野見眀君暫來北闕利名地歸去舊山鸞鶴羣洞壑深藏塵外士冠裳不系嶺頭云赤城千仞幽居處夜籟秋猿枕上聞

錢易

暫謁明光拂斗槎杖藜歸去赤城霞琳宮重啟仙人室金闕新辭太帝家秪自運心奔白日何須擲米作丹砂云章賜重崆峒逺還向懸岑錬五芽

章得象

瓊臺東畔倚岧嶤縹緲煙霞切綘霄門外杉松盡顚怪雲中雞犬自逍遙水流玉洞桃花出風過星壇桂子飄蕙帳已空三徑在可憐猿鶴共無憀

黃震

想別岐周不記年丹丘髙臥好林泉飛名已出紅塵外放迹暫辭紫殿前虛室先輸君靜坐野雲終俟我閒眠長歌宸翰眞皇賜袖去須知世世傳

劉起

瓊臺東畔石橋西三徑無塵古木垂囊裏歌編君相賜腹中珠穴老莊知風回蕙帳過猿嶺月上茅堂透鳥枝萬載聖朝髙士傳何人更得效依稀

孫衝

天臺山裏艸堂低一到都城識靣稀綺裏冠裳遵漢命許由風骨謝堯歸去時暑气蒸船滴到日秋云伴鶴飛誰向薜蘿尋覓得石橋侵漢見依微

崔希範

孤云須信少常期未作禎祥又欲歸霖雨只宜滋大旱山川終稱養沈機夜寒放意文章險春盡平心筍蕨肥若是蒲輪重到日讓辭牋表莫重飛

王得益

獨上仙槎汴水湄吟歸舊隠赤城西少微昨夜離丹闕雙舄何時到防稽防杖再尋麋鹿徑采芝重躡薜蘿梯雲橫皓鶴翹松唳月白孤猿倚樹啼象帝眞源通閫域元幽趣達筌蹄玉皇歌賜防殊厚好把貞瑉刻聖題

方演

風神卓犖謫仙才暫爲吾皇薦瑞來金石再三畱不住白雲深處臥瓊臺

九重天上辭丹陛萬仞雲間臥赤城他日蒲輪再徴詔謝安須起爲蒼生

送馮尊師歸天臺

王禹偁

前日訪潘閬下馬入窮巷忽見雙石筍臥向靑苔上云是馮尊師秋來畱在玆今作東南行問我堅乞詩又見宋閣老亦言師甚好欲去天臺山卽別長安道臺閣有羣英贈別瑰與瓊琤然滿懷袖此事殊爲榮安用徴吾句吾道方齟齬老爲八品官有山未能去束髮號男兒出處貴得宜出則同臯防獨立稱帝師處則學喬松決起如冥鴻誰能侶蚯蚓盤屈泥土中師行甚可羨云鶴無羈絆爲我持此詩題向桐柏觀

天臺行送施山人

郭祥正

平生樂山水聽客談天臺金標摩挲浸海月瀑布淙射煙霞開山腰噴作千巗雨潭底晝夜轟風雷諸峯防岏防寶剎地與世隔無塵埃仙葩靈鳥四時有石缸玉洞淸風來施夫子欲長往謝功名脫塵网況有西來老佛師了悟無生任消長若許陶潛載酒過須駕蒼虯逐眞賞

寄臺州使君

舒亶

聞說天臺太守家全家日日在煙霞壺中夜釀云分潤洞裏秋香玉弄花四郭靑山連市合一江寒水抱城斜紫芝黃鶴應相識梅福年來鬢欲華

使君家是八仙家不負黃菁與紫霞麥隴童兒行竹馬月樓鼓角度梅花彩牋吟就云初合玉局棋殘月半斜聞說握蘭消息近星郎昨夜倍光華

盡日書齋無案牘有時佳客上雲霞淸心自照江湖水和气長開艸木花千里袴襦歌不足萬家弦管思無斜笑談坐覺仙風逺空臥秋山老嵗華

赤城山下萬人家隱隱煙霄隔海霞石上仙書畱鳥迹盌中佛供落天花參雲臺樹寒陰直照日旌旗暖影斜遙想鈴齋無別事只緣風景費才華

防夜驪珠落蔀家直疑光焰映朝霞彩毫寫就千篇賦紅燭才燒一寸花卓犖髙情欲飛動淋浪醉墨半欹斜陽春白雪知難繼捧對空驚衮繡華

送道士歸桐栢觀

年來遊盡海邊山獨愛靑靑桐柏壇光射鬥牛腰下劍气吞龍虎鼎中丹白雲千疊赤城曉黃鶴一聲華頂寒玉簡姓名仙約在洞天莫放酒杯幹

送友人赴天臺幕

賈収

天臺仙籍上又見姓劉人入幕紅蓮曉趨庭防服春魚多知海熟藥少覺山貧太守鄕儒丈何妨婉畫頻

送梵才大師歸天臺

錢維演

漢苑辭千防仙丘訪五芝汲瓶春澑滿捲裓曉云滋望剎靑龍起觀濤白馬馳紅樓曽應制佳句詠朝緌

章得象

京寺棲禪久霞城去路長江波収積潦風信促歸艎坐榻新蒲隠齋盂早稻香遙知掩扉處森斗萬峯傍

蔣堂

老被詩名系此身【師以詩名多爲士大夫往還】思山深去避人羣寶臺千尺隔江見淸磬一聲歸路聞巗上開扉燈照月庵前掃地雪和云終焉此是淸涼處淨住無慚相國文【師建般若經防丞相宋公爲之立記】

葉淸臣

江水望不極楊花江面飛春風自無定逺客又言歸景勝詩逾老心防語亦稀從來林下意爲謝北山薇

髙竦

吟指建標霞南歸繼永嘉老禪心是佛新句玉無瑕乳竇流雲液松風落粉花舊房閒宴外不復夢京華

黃鑑

城闕厭紛華山泉樂淸適瞥然浮杯歸逺思浩無極珍篇藹晝評淨義畱秦譯平生霧霞衣倐變蘭蒲色美號寵彌天端居飽香積孤蹤共鳥還愔愔避髙弋煙波一葉舟風雨両鐶錫佛壠有幽棲鷹房多善識把麈話空無百慮從此息回瞻輦寺居不及莓苔石

吳遵路

髙躅動京國靜緣懷故山扁舟乘興往孤鳥倦飛還社漏重湖外霞城積靄間碧雲聊寓意卽境自幽關

張有道

久陪譯館淸流集吟苦霜添両頷髭厭駐王城思舊隠年來卻赴白雲期

詩律宻聞髙九釋倦遊歸老舊煙霞朝中半是名臣友時寄新吟壁罩紗

章瑉

故山蘿蔓鎖煙扉防夕扁舟已夢歸蓮社招賢移嵗月芝巖編句満珠璣金刀擁雪新凋鬢香祴欺蘭舊賜衣後夜吳門對霜月懷師余意在琴徽

刁約

京落風塵客裾故山歸去有精廬綴盂應供王城久鏤管賡吟友社余衲擁蘭芽新賜服帙収貝葉舊翻書【師嘗待制翻經館閣】蕭然壁觀芝巗上從此身名與世疏

吳育

防年缾鉢帝城棲看盡塵勞息盡機詩妙偶因餘力到名髙卻與本心違云深路入千山去嵗晚身攜一錫歸林下應逢舊猿鶴得無驚見紫檀衣

趙防

建剎存眞意崇臺表大因中藏般若偈外防赤城神花雨長霏晝松風自掃塵媿心同範寗蓮社阻相親【昔逺公嘗招範寗入社寗乃以飬親從官媿謝而已】

元絳

責重憂多両鬢斑十年長夢赤城山何時得似淨名子潄石眠云恣意閒

宋庠

玉宇重來訪舊遊蟠桃熟徧碧城秋不知眞是仙才未上盡鼇頭最上頭

飛錫眷瑤琴行行望海陰香花上都供猿鳥故巗心午鉢凝齋劑晨舟載梵音庭柯舊桂子依約半春林

寄天臺梵才上人

梅堯臣

嘗觀月從東方出想照石橋傍畔人試問當年與今日淸光不攺祗如新

巢禽托靜林潛魚戀深壑豈不能自安翔泳得其樂達士逺紛華於玆守衝寞堂前鳴松風堂後馥花藥好鳥時一呼澄明望寥廓詩興猶未忘禪心詎云著所以得自然寧爲萬緣縛未能與之遊懷慕徒有作

送梵才上人歸天臺

頃余遊鞏洛值子入天臺當時羣卿士共羨出氛埃荏苒逾一紀卻向人間來問子何爲爾言興般若臺𨿽將發愚闇般若安在哉此教久已熾增海非一杯我言亦爝火豈使萬木灰蓋欲守中道焉能力損裁子勿疑我言遂以爲嫌猜忽聞攜錫杖思向石橋回城霞與琪樹璨璨助詩才嘉辭徧人口幸足息巗隈

張瓌

往問維摩疾來探般若心本源𨿽自在因地亦行深【經云行深般若】灑落溪山色蒼涼竹樹陰宦途如磨蟻何日重登臨

傅瑩

結廬深山頂遂懷安隠心安隠如之何道勝塵慮沈靑霞白雲致茂樹修竹陰翛然北山上令人思重尋

許懋

北岫巉巉敞佛居詩翁安隠類逃虛平生節行淸無玷到老精神健有餘門俯淸江軒掛月畫吟佳景夜觀書黃山俗客嗟官縛不得梯云款淨廬

楊大雅

忽憶幽棲地千峯秀海濆歸心掛飛瀑髙迹指浮雲塵世宜深遁詩名畏逺聞猶嗟石橋畔凡聖路岐分

宋祁

九霞凝標倚霄極爾時師在雲山側坐中不起見諸方満祴天香嗅檐卜海嶠嶃嶃萬佛螺赤髭半頷誰相過卓錫時攀三宿樹翻經詎著四圍駝何年擲鉢來京轂袍縫成畦紫蘭馥王公抆席爭逢迎不意當今有平叔第一多聞師子兒碧雲餘力嗣工詩盡把天光注言語直將淸气入肝脾有人官冷抱窮愁坐客無氊塵影流喫口倦談眞寂寞移書避事喜旬休媿慙禪嫡來相問亂自探懷授珍蘊已輕安仁爲老聲更惱王筠賦彊韻此來緇侶頗言文局促啁啾寧足論私地蛙鳴徒聒耳長沙國小僅回身惟師墨海多防藻具足身中無欠寶先追禦寇跨泠風後伴騷人拾香艸嗟予投報乏瓊瑰目梯金園剰九回藍輿媻跚両生舉應容元亮醉中來

余良儒

卓庵臨海北山隈塵外門欹碧嶂開宴坐靜當明月塢髙吟閒入白雲堆性歸禪悅都無礙詩繼名賢舊有才衰晚知師甚彊健尙能眞筆恵書來

孔陶

飛錫來窮岫馳聲満上京衣從麟徳賜詩入集仙評虎老文彌炳松孤格愈淸投人夜光寶按劍但頻驚

皇甫泌

昔在童防嵗學禮曁詩書肅肅東庭訓罔敢寧斯須積習將一紀心目多勤劬本此修拙辭階之登仕途得以施所學聞者謂之迂吾道固未行或嗤爲腐儒腐誠如所云儒非吾敢居時英賤民政亦誚官之麄嘉言屢貽朂周旋畫偉謨胡不事章句淸貴無加於我聞今學者爲人不自圖六朝文物壅化源由是枯華文媿不能迷深甘守株古人不得見臨風重欷歔

又

羙玉不自貴貴之者良工髙材不自明明之者至公和璞文未刻他山石正同子虛賦未行相如車不東我今徴此詞亦將擬未通粵有空門子孕秀赤城中性靜不欲俗詩癖俄在躬意淳自髙古言雅思變風勞勞不稱年名尙髙逺聰我來山月鄕卽貎知困防吾師道𨿽否天子方文崇一旦因得意誦之於六宮

徐舜兪

方袍麟殿賜蒲茸道勝年來請謁慵貝葉罷翻雙鳳闕石房歸掩五芝峯朝賢逺乞裁詩槁海客爭傳出定容後代何人續僧史好將安逺比髙蹤

送僧歸防國寺

丁謂

少室久傳西祖印京華時不等閒尋黃樞慕道飛書宻紫禁知名示寵深一法徧垂春雨潤羣生皆悟海潮音南歸八桂禪庭在後夜僧懷立雪心

錢惟演

曹溪有眞嗣是名大知識得法三十年堂堂坐巖石忽狥云璽招暫屈防鴻翼褰裳度王城夙駕來軍壁陸泉正持戒到漑方蔬食晨鑪薝卜霏夜榻氍毺積金鉢稻脂香瓊甌茗花碧髙談入幽固黙對探虛寂學精西竺言詩妙南朝格與遊欣霧潤鄙吝猶泉滌遽憶五芝春悠然理歸策伊予病且老末景如駒隙暫爲中軍帥更玷臺臣席無功翊熈明何力當優績蓮社久棲心華簮聊寄迹願辭食地封永事彌天釋

又

白道縈回徹上方薫然風信滿歸五芝巗秀經行熟千防園深宴坐涼吟久半軒移海日定回諸壑散天香忘年寶契由來厚終謝繁纓捧鉢囊

張士遜

一言已了忘筌誼諸祖休傳壞色衣只履逺過防嶺去片雲髙傍石橋歸海宮有請杯慵度塵刼無涯錫倦飛元帥香燈持百載又從樞府發淸輝【師本寺廼樞宻尙書先生所宗奉】

呂夷簡

赤城千仞聳霞標聞說精藍近石橋久向天廚分淨供忽遊人海赴嘉招逾年華館畱禪榻防宿輕航兀夜潮深媿山陰許多講肯隨支遁出塵囂

魯宗道

倐來倐去本無心舊國王家念正深猶喜大緣逢景運不辭千里答嘉音人間話道經三伏島外棲禪指二林畱別皇都有新偈苦將泡幻諭升沈

李維

香剎隠霞標齋房見落潮歸思法眾繞來應輔臣招倚筞吟云合乘杯咒浪銷曹溪久得法遊戱自逍遙

李簡

來赴龍華約歸承帝澤新道髙傳防祖言下得何人水想靈溪健花饒法界春自甘鈆鈍者猶望指迷津

李諮

輦寺住經年歸心起浩然傳衣因世出揮麈自彌天海客分朝供江燈照夜禪赤城重到日八桂老巗煙

劉筠

暫寄長安寺時聞寶偈傳南歸宗盛外防帝臣賢桂色陵庵雪芝腴助茗泉離懷杳何許鳳剎際霞天

晏殊

海嶠黃金剎安禪不記秋來膺臣宰召歸泛越人舟達性融三界隨緣極四流還持雙股錫拂蘚坐巗幽

李及

髙迹寧畱得禪心萬法空來從丹闕下去返赤城中入舫袈裟月穿林錫杖風何時結香社宴寂與師同

李遵朂

雷海譚音出世防臺巗香社冠禪叢紅鑪防雪靈機宻翠徑斑苔道步通珠水濾羅晨漱淨豉蒓縈筯午齋丰歸防已應王臣供金地天龍繞舊宮

錢易

拂衣臺嶺舊林泉命服蘭芽奪目鮮一念不居常在定十分無阻盡安禪霜庭栢依稀老月到經暗澹圎蟻枕沈迷難話別半橋衰栁鎖寒煙

宋綬

臺嶺分燈契上機政庭傳教及禪扉供開蒲饌持盂至夢憶霞標振策歸吟硯自澄晨磬徹經閒掩夕香防袍紋迥奪巗芝色猊座人天喜重圍

祖士衡

雪中問法傳宗印日暮裁詩變楚騷香積諸天修淨供蒲茸三殿賜新袍夜禪錫駐靑鴛剎曉渡杯陵白鷺濤參罷虛堂惟宴坐風松露桂海蟾髙

張師徳

喜陪人傑論三乘巗室經年鎖翠稜六代有師傳法印萬緣無象監心燈赤城道逺明霞晝瀑布聲寒月照冰迹似孤云縻不得淸秋歸興杖蠻藤

馮元

南宗開士共推賢語黙忘機合自然上國經遊雲出岫故山歸去鶴衝天艤舟卻指靈溪岸烹茗還資瀑布泉宴坐艸堂諸念息只應余習在詩篇

丘雍

蕭昴矚餘輝堯天命賜衣石房云外啟金錫日邊歸艸腐螢光散星中暑气防抽簮期晚嵗相許扣禪扉

石中立

振錫來京輦薰蘭近賜衣種蓮曾結社指栢迥投機舊寺千巗隔歸艎片席飛禪心天海外永夕望臺輝

黃宗旦

一缾一鉢是生涯來扣樞扉帶礪家寵服降從丹鳳闕禪房歸掩赤城霞五芝巗下傳心印八桂峯前散雨花還伴白雲重到此防防恩館築堤沙

章得象

京塵拂盡一囊輕歸思飄然入杳冥五両風髙飛榜急八重山秀倚天靑供花林鳥窺禪熟聞咒潭龍起蟄醒他日可容攀社侶籃輿終待叩松扄

錢景臻

天臺多勝防満目亂山靑不似三峯好樓臺入翠屏

送僧歸天寧萬年禪院

錢惟演

絕巘依滄海疑君際紫氛巗扉晴落雪寶地晝生云淨饌芝房秀深鑪桂葉薰宰官遊未得空愧北山文

楊億

暫別雲山防度瓜方袍初日曜蘭芽吟詩池上生春艸說法庭中散寶華桂檝去依隨岸栁松軒歸賞赤城霞禦書満篋新頒得應向三吳到處誇

李宗諤

師住天臺寺天臺水石幽眼前皆勝境門下盡名流法號君恩賜精藍國力修渡杯來鳳闕振錫謁珠旒內殿從容對神都委曲遊髙僧類云鶴歸思在林丘禦札全編得宸毫防處收遙思到時節煙樹赤城秋

梁鼎

談空玉殿君恩厚歸興蘭舟澤國賖禪室冷思滄海雪吟樓晴憶赤城霞經吳屐滑當梅雨到寺衣香近桂花深愧塵纓未能去石橋煎瀑共嘗茶

陳充

朝天來詣觚稜闕傍海歸尋瀑布峯才大不慙師號羙道髙翻訝帝恩重問程行冒江村雨寄宿吟聽水寺鐘到日依依賞淸景石橋雲月満杉松

吳淑

偶攜笻杖辭靑嶂便賜蘭芽染紫衣城闕暫隨明月至江湖還共白雲歸樓中夕照山川秀盤裏春蔬筍蕨肥我爲浮名閒未得他時蓮社願相依

田錫

帝裏來朝謁林泉卻憶歸得詩從史閣掃石向巗扉云伴離丹闕猿窺換紫衣天臺壽昌寺山水有光輝

劉少逸

道髙塵俗住應難攜錫東歸暑未殘紫殿已承新雨露白雲終憶舊峯巒孤村路僻牽吟逺峭壁泉飛入夢寒満篋禦書並禦札到時松院與誰看

安徳裕

迹自靑門逺田衣賁在躬舊房千嶠外歸棹五湖東地力姜畦沃年支芋盎充從支乃榮道一與祖心同

孫旦

詔到禪關日願言髙古今防生傳佛法方得契君心結坐觀宗社恩容返道林立身名了也何處更追尋

招桐柏李道士

葛閎

海嶺重重接紫虛髙人還肯敞仙裾玉蟾防滴有淸露少費研朱寫道書

贈臺倅徐太博

僧長吉

瓊樹聳芳蕤靈根植仙圃懿哲蘊英才妙嵗衝雲路曲臺峻淸秩峩冠凜奇趣霞城倅郡條惠愛春榮布心陂萬頃澄羣物欣翔騖浮雲擯繁慮虛舟遊太素庾樓明月情謝塘春艸句沙鳥下琴軒江風起防樹顒昂出俗操益爲時賢慕異日柏梁遊淵云讓孤步

贈郡糺陳員外

耿介蘊國器玆焉糺郡綱淸規稟詩禮華閥聮簮裳才刃挺銛利心鑑防輝光盤錯無以壅姦邪固難藏民寃積已雪吏局淸如霜彈雀費明月補履煩幹將火烈金益錬雪深松愈蒼英聲久馳騖壯气方激昂凝流嗣洪業百辟升賢良孰知隠鵠志卽起摩天翔

寄天臺王錬師兼呈邑宰

張日損

百里淒淸古縣城阮郎陶令自相應非無栁影含彭澤別有花光勝武陵閒醉想同莎外石冷吟知共夜深燈紅塵未得尋髙興心過靑山第防層

承防尙書和梵才大師秋興十章出於傑筆句奇格老且有來命俾之次韻衰思久涸蕪音僅足誠不堪附哲匠之末姑以尋梵才之舊亦各見

志耳

胡宿

古有悲秋篇逺行第三句人情重辭家客意倦長路徵馬陟髙崗棲烏集喬樹慘澹層陰生呼號勁風怒匣琴徒自防杯酒與誰遇衣帶緩於前衣香非復故

右逺行

旻宇斗澄霽池臺始登臨幽芳無艷質爽籟有眞音閒雲乍明滅寒防忽浮沈靑山晴好望白道細可尋疏蟬嘒急管跳鯉應鳴琴微風獵椒桂快哉一披襟

右遊矚

嚴霜霑百艸不問菊與蘭行觀秀色委坐使芳意殘有酒聊自把無萱良鮮懽安得靑精飯爲駐顏如丹

右雜興

勁气初折膠犇書聞插羽寒金刁鬥鳴夕火兜零舉霜威畫角防月思淸笳苦驃騎出鏖兵輕車前耀武一鼓奪先聲三防獻英主天山掛雕弓玉塞休彊弩龍額近封侯華堂盛歌舞

右邊思

農家秋物成腰鎌刈新谷得食雞豚肥飽霜梨棗熟牧童唱田歌孺子宰社肉野老醉亦謳愛此羲皇俗

右田舍

髙秋感憀栗中夜起盤桓啼螿思月底哀鴻杳云端遺蜩尙號節初鵙早催寒新霜霑客鬢淒風入人肝拂枕了無寐取琴不能彈壯圖成齟齬老淚空汍瀾逢辰今匪易行志古良難

右感懷

乘秋尋逺壑偶到幽人家濁醪釀秫米香飲炊胡麻微徑捫蘿蔦髙峯弄雲霞餐和殆忘返落景半規斜

右山中

欝陶倦煩暑爽豁逢蕭辰開樽有歡伯傾坐得嘉賔雕盤薦肥羜寶刀膾霜鱗淸談屏世務善謔到天眞須言燭可繼莫訴杯行頻至道諒在已物外不關身

右醼集

陰虫思衰艸羈雌啼空林盛秋授寒服獨夜搗淸砧影孤隨月瘦肌薄怯霜侵平生托義分夢想在容音山頭憐化石陌上重辭金安得両黃鵠因之傳此心

右怨思

秋意自不適況復登河梁眷言送歸客徙倚見斜陽雜佩觧席上斑騅嘶路傍風雲感素節弦筦思淸商菊殘餘老蕋蕙晚非新香何以致叩叩臨行持一觴

右送客

巾山廣軒

何執中

曲檻小欄幹登臨咫尺間望隨流水逺髙共白雲閒亭栢僧歸路江風客渡灣覺來生羽翼疑是夢中還

陸長倩

淩虛云磴陟崔嵬軒檻仍從絕頂開邑屋萬家迷向背江流三靣自縈回金山每恨波濤阻星石曾登培塿來爲是防稽東部郡不教更號小蓬萊

葛閎

勝地藏東閱嚴城聳二岑萬燈迎日早孤磬出云深雪霽茗初試雨防山半陰玆焉卽方廣有路到天心

胡宗哲

昔人亭榭久荒殘今復髙軒峙翠巒眺望可周千里景宴遊非止一時歡樓臺逺近看如畫日月髙低轉似丸最好使君登覧罷夕陽羣騎簇雕鞍

徐億

勝景更新數步間北山遊得對防岏憑欄愈覺雙峯峻極目無涯六幙寛特出喧卑資曠達所臨髙逺壯遊盤炎蒸此地爲淸暑莫厭攀躋磴道難

劉握

天邊登覧處雕檻俯層岑山到三吳盡江連百粵深栁煙含晚色花雨伴春陰騷雅知多助淸虛在賞心

寄題淨名庵

宋祁

故人詩未報悢悢復經年夢去長江路心知寶所天身依巗桂老詩與暮云傳無柰纓緌累猶乖方外緣

又

名髙身愈隠孤錫倚巗扄園布黃金地臺藏白馬經庵云吞暝燭澗月瀉虛瓶坐想谿橋路莓苔又防靑

登般若臺懷吉上人

周延雋

社友半凋零巗棲門晝扄松堆談廢麈貝壊譯殘經蝸繞篆余壁鳥還參後庭了應身是幻頽思劇防防

又

幽致極東南靑陰潤客杉林深才辧徑云滿欲藏巖琴想山猿伴花曾谷鳥啣孤標如可挹墜槁悵開緘

題明慶塔院

章得象

步步云梯徹上層回頭自覺欲飛騰頻來不是雲中客久住偏宜物外僧下寺鐘聲沈海底前峯塔影落堦稜憑闌未盡吟詩興卻擬乘閒更一登

孔淘

古寺尋淸賞梯云出薜蘿舉頭知日近極目得天多別嶂千屏列長江一帶過常聞淨居境況此復如何

題順感院觀閣

趙企

一上危梯一觧顏重岡復四周環山川盡出登臨外天地都歸俯仰間飛鳥直隨防目斷遊雲長與片心閒文書了卻無餘事日午須來日落還

遊兜率

一到巾山眼界寛招提直在翠微間黃鸝過處金穿栁白鷺飛時雪防山漁艇両三隨月上海帆八九趂潮還歸時聽得梅花角日落西城未掩關

寄題不流軒

黃裳

本來有安在無流亦無止有流落色界無流在空體體用常合並見否證而示空色両相忘有無還自爾月明孕澄寂山寒臥淸泚一葉天際歸歌聲聳吾耳倚闌誰得知超然絕塵子

題元象大師房

陳白

鷺行飛起緑楊岸漁笛吹殘明月灘一片畵圖收不得何人終日倚防幹

題永慶覧勝亭

丁注

插迥飛檐聳淩虛疊砌危四天欄下揖萬象掌中窺目力不到處云容無盡時塵塵皆勝事憑檻防人知

張景修

衙城直上有煙巒亭在懸崖絕壁間防个白頭忘嵗月一生靑眼防江山秋風落木樓臺出暮雨籠沙鷗鷺閒珍重京西繡衣使作書題榜許追攀

題北山松軒

趙企

萬木有榮謝此松無盛衰夢防秋韻起碁罷午陰移般匠顧不顧秦君知未知亭亭髙節在防取雪霜時

張景修

雪天蒼翠暑天風珍重僧軒十八公不是詩人少吟詠世間花艸易爲工

石公弼

稍云阻日引淸風抱石盤根造物工淩厲四時同一色不知何嵗植巖中

左知徴

堂堂老龍根挺秀依牕壁風煙嵗月深滴翠潤幽石時引琴瑟淸冷然動吟臆明堂如度材豈惜破濃碧

謝梵才惠茶

石待舉

郡園名荈制猶新分惠眠云跂石人色鬭瓊瑤因地勝香殊蘭茝得天眞開時好對稜稜月【李衛公謝荼詩有開時微月上之句】碾處應飛瑟瑟塵寄語髙僧宜鄭重能詩方遣雨前春【薛許昌茶詩云賴有詩情合得嘗之句】

遊嘉祐院登般若臺

石公弼

縈回巗岫擁髙樓飲海拏雲走翠虯欲問此臺名般若一輪明月照中秋

題竹軒

吳亶

虛室澄心近竹開雪中無事共徘徊不湏翠柏庭前見自有淸風座上來林小未宜輕瘦節嵗寒方可看髙材支公適好誠何在豈謂香嚴擊後雷

黃逺

隠隠招提地幽軒無防埃惟栽紫竹種相伴白雲堆疏影月移轉淸聲風送來居常稀俗客貝葉此勤開

張景修

種竹才添十數竿題詩已僅百餘篇有時碎影揺金地盡日淸風伴玉泉不與愛魚人把釣肻教騎馬客求鞭平生最喜此君子一灑何當聽雨眠

方洵武

勁節孤根得地深淸虛誰識子猷心當時不是瑯玕種月下何由聽鳳琴

題玉泉

楊傑

白雲山下泉防年石中韞但見玉色明孰能究源本

黃防

水性能方圎泉色常珪璧雲山靜有輝瓊液來無迹泉上修禪人曹溪分一滴鑑上更澄源紛紛萬緣息

張景修

長疑數尺玉乃是一方泉粉色和云汲茶香帶石煎鑑來誠羙矣聞處合鏗然白首恵山客也湏吟此篇

釋仲殊

分出瑤池萬怪驚昆墟引落最髙層十分淸是泉中玉一漱寒生齒下冰淨照更無雲影雜素光疑有露華凝莫教明月從中現澈底無心伴老僧

題希夷堂贈周道正

王玨

仙骨淸泠道气濃餌芝深隠括蒼東醉遊鼇頂三山緑吟對神鑪九轉紅千古遺音生指下一天星斗在壺中蕭然不許塵埃到顧我頻來興未窮

周延雋

鶴骨瘦來輕年侵髮尙靑仙期投玉刺地界接金庭食采芝苗秀書探蘂笈靈過從聊晤語浮迹悵如萍

寄題亭池兼贈呂道正

羅適

太一仙人天上來口傳丹訣飬眞胎赤城道士誰堪論白髮先生或姓回【呂洞賓先生常稱姓回以混於俗】

牕外方塘防畆蓮花開料亦似常年先生蓞香中坐應有人呼作水仙

題白雲軒

余亢

不作從龍意無心謾出山可憐一片雪長伴主人閒

遊白雲軒贈衝一道正

葛閎

無事之時無事身天將沖淡飬吾眞鴟鳶啄腐成滋味豈識朝霞吐咽人

寄白雲軒周道正

李柬

自往丹丘去因循過一年孤云無定止明月又重圎書尾閒相問琴聲淡悄然何時當會靣吟醉海濤邊

題白雲環翠亭

楊傑

龜甲屏風靣靣開天臺連接至蓬萊檐前朝暮碧雲合時有一聲淸磬來

葛閎

六月好風吹玉琴地浮鼇海越山深愛師終日無餘事一防塵埃不受侵

題淸暉堂

劉宗孟

曙光倫紫翠秋气莫爭靑山近嵐同潤堂虛日共生斷霞云去接夕照月來迎翻想鮫人室珠盤亦讓明

葛閎

歸老云邊一翠岑靜中觀動照人心谿湖北上又東去不似靑山無古今

長吉

結廬江上棲江云日爲侶江山相掩映淸輝満庭戶沙暝見歸禽潮回聞去櫓落景一簾風殘云半江雨中餐啜露葵午坐烹茶乳少室傳花防南華齊物語隠幾淵源篆香隨玉麈愛此坐忘歸東峯月華吐

遊棲霞宮

龍虎丹砂煉已成方瞳綠髮仙骨輕石牀半醉海月冷芝軒長嘯天風淸時泛綠觥陪俠客未騎赤鯉歸瀛朝簮相訪惜回馭屢奏瑤琴太古聲

張奕

尊師乃髙道有意出塵寰佩劍文垂斗橫琴意在山靈龜調浩气醇酒發朱顏最得時賢許詩牌滿棟間

張景修

偶先諸邑過棲霞恰費盧仝七椀茶此防果然成邂逅轉相尋覓到仙家

羅漢閣煎茶應供

葛閎

山泉飛出白雲寒來獻靈芽秉燭防俄頃有花過數百三甌如吸玉腴幹【閣上四座盡陰深防處卽持火炬照之是時有茶花數百甌或六出或五出而金絲徘徊覆靣及蘇盤金富無礙三尊盡幹皆有飲痕】

劉珵

寶鑪香散曉煙寒淨幾供茶繞座防已愛六花金縷異更驚三啜翠痕幹

舒亶

薦盡春園曉焙寒靈蹤畱待使君防寒泉冷結花紋細玉椀香收雪防幹

題寧國院十全堂

方洵武

盧扁不世出死生非在人艸木孕妙理金玉潛至神用之固有序品制非君臣世之挾術者不啻空中塵悉以利自售幽枉何由伸韞公藥之師所得無非眞構堂備觀寂榜墨如堆云再味維摩言深閔芭蕉身我病眾生病當推病之因諸幻起諸妄勿藥常欣欣

張景修

醫莫以人試藥能生死人十失爲一次望而知謂神嘗聞秦醫和診君知其臣豈無肘後方埋沒隨埃塵韞師以愈疾猶如臂屈伸華它醫之良思邈醫之眞誰能不服藥一一如朱云斯堂名十全全人亦全身方公諳藥性勇退蓋此因金玉不足寶人生系悲欣

題勝光怡道軒

陳白

了了無凝滯誰人知此心開池待海月種樹宿沙禽白雪盈靑簡古風生素琴由來大隠者何必在山林

天臺續集卷上

欽定四庫全書

天臺續集卷中

宋林師蒧等編

遊日山

錢暄

淸晨渡水陟秋山日上髙原葉葉丹已傍松筠尋磴道更瞻臺殿倚層巒梁間雲气蒸衣潤牕外嵐光照席寒顧我塵勞嗟少暇暫驅熊軾一盤桓

葛閎

六時香火集宗雷日上云收紫翠開應笑守麾公暇少二年官滿一曾來

馬良器

云外朝陽照古臺千巖宿霧一時開使君久負登臨約今日朱轓特地來

周延雋

津頭催渡隔城陰祗苑探幽結客尋緑稻一川春後滿白雲千嶂晚來深疏鐘流響猶含谷餘燼淸芬尙襲襟多愧空疏無夢筆敢期雜擬惠休吟

孔文仲

尋盡城中山又訪江外寺蘭舟涉澄漪隼旌入疏翠樓臺初日升巖谷宿云墜飛泉百琴鳴怪石萬虯躓絕庵皆步登佳樹畱客醉洞天生晝寒桃源發春意煙霞暫深闊宇宙忽殊異海國遇升平鈴齋無俗事潁川擅才敏康樂足情意只恐新詩多鐫鑱費年祀

趙企

背日西來眼界明隔溪遙見梵王城旌旗夾道蔽山影笳鼓入林聞谷聲靑鳥向人疑有意白雲迎客不無情夕陽臨水共歸去明日紛紛塵事生

郭三益

洗光朝日上旋旋瑞色分臨此地先門迥防收江市宻山深龍臥海潭圓靜然栢子聴幽偈閒立苔痕問小禪莫訝潮平歸渡晚斯遊有意已三年

石公弼

嵐光咫尺見山扃得潮來一葦輕慘慘晚堂看日色森森古殿對江城風敲寒玉驚僧睡巖落凘冰認雨聲不是平生曾到處因緣今日此中行

題樗軒綫泉及聞琴

石公弼

竹引髙山一綫泉細如絲髮亦涓涓莫嫌此去滄溟逺流水更聴琴上弦

流花亭

髙述

翚檐臨古岸玉砌近重闉指防尋僊路畱連勸酒人水流還似舊花落又逢春客到此亭下眷言休問津

章憑

亭榜得佳名山鬟擁翠闉風流傳晉客談笑憶秦人水出桃源路花浮洞府春未應迷俗駕行處是通津

陳與京

丹艧依巖腹翚飛枕碧闉應教臨水客頻問種桃人野色低籠日溪光長占春僊槎消息便咫尺到龍津

郭三益

靣幽連野色審曲帶城闉但見流花水難尋避世人蟠桃知幾熟蘚洞謾長春稅駕追前事躊躇要路津

兪純父

山溪窮洞府江岸繞樓闉曉艷嘗迷客飛香尙襲人憑髙能賦逺祖別重傷春莫惜離歌醉曾聞上玉津

遊碧照庵

陸長倩

松蓋松幢引步髙躋攀終日自忘勞寒泉澄澈新鎔鏡華棟崢嶸下冠鼇軒到嫩嵐濃欲滴庵依疊嶂勢偏豪防旌暮迫城闉去止觀回應羨毳袍

羅適

長松靑似染髙杉翠欲滴余陰入軒來滿座璢璃色達人無六塵靜見照中碧庵內一鑪香萬緣自然息

陸長倩

平旦前騶出郡闉松堤石磴自無塵寒云明防天開幙霜艸靑紅地展茵靈剎迥非勞世境淨庵常屬悟空人更憐萬竹千杉色不問嚴冬與早春

題延慶院

章得象

碧澗連龍穴層巒倚栝蒼無時似風雨繞院盡松篁路僻人難到僧閒日自長勝遊應不負三度屆云房【曾禱雨龍潭立有嘉應致齋祭謝三至於此】

黃軫

寶剎標奇處煙蘿響亂流地靈僧得住山好客多遊燈影連金像鐘聲散石樓風雷等閒作咫尺是龍湫

李經

桐栢分奇對郡樓栝蒼眞隱翠何尢幽人選勝近龍穴野客忽來忘虎丘溪戶便將塵事隔云房曾遣宦情收灰心到此方髙尙好學遺民結社遊

黃知良

松竹冷交陰蕭森露寶林門依靑嶂靜僧隱白雲深淒切泉噴玉莊嚴地布金龍湫申致禱朝夕冀爲霖

題秀野亭

元綘

亭占靑山口郊原四望平遙林連崦黒白水隔田明翠麥波濤動飛泉劍佩輕長年便野趣擬欲解塵纓

題疊石山院僧壁

李熈輔

括蒼山上雲山好雲亦好可憐山下僧看云不知老

吳可幾

緇客幽棲常苦吟水邊松下靜愔愔有時一室焚香坐不以詩情廢道心

寄題開福院白蓮堂

米芾

二林消息已千年戱向池中種白蓮昨夜秋香逐霜雪又看蓮子藕如船

舊多社客談因果新向禪林問祖風歸去萬緣無不了這回洗鉢聼齋鐘

張景修

玉色荷花自是僊道人更慕逺公賢此生欲結東林社求取新詩十八篇

題共樂堂

錢暄

防就湖山秀气濃花林茂列景爭雄管弦交奏客懽合臺榭競登人喜同環嶂鷺行飛早晚平波魚陣躍西東荒蕪芟去成佳致換得汀洲月與風

汪泌

臨海城東湖气象淸且奇無風緑色淨十頃澄琉璃中有共樂堂今其名者誰人有答我問太守下車時訪民所疾苦民曰水最危其水或暴至城壊民流屍公謀得上筞疊石完城基外遺數百家室屋鱗參差水至無所障適與漂溺期又欲隄其東苦乏土石資開湖足取用隄勢橫虹蜺湖光占空闊物從鑑中窺紫翠前後山環列如屏帷構堂就虛曠與俗同遊嬉太守宴堂上遊人歌水湄歌雲從公來除患補瘡痍況有此觀壯不樂何以爲有如登春臺人心舉熈熈從事能文者作辭書之碑庶其不朽功上徹堯軒墀

桞安道

平波數頃萬峯前一片丹靑畫不全幽榭小橋橫翠水茂林修竹鎖輕煙綺羅弦管追懽地雪月風花爛醉天爭柰及歸覲去湖山無復苦畱連

姚舜諧

秀气淸陰日滿前仙瀛蓬閬景都全防舟畫楫魚噴浪綺席金鑪麝吐煙懽勝更思明月夜飲酣惟恐夕陽天【屢陪公靜遊東湖常以城闉之阻爲恨也】主人報政榮塗近淮浙重遊路接連

題山宮法安院

章得象

路入靑靑數里松上方樓閣一重重千尋練掛雙流瀑六曲屏開四靣峯幽鷺獨翹藏翠竹啼猿相對答疏鐘畱連不忍催歸騎回首斜陽煙霧濃

章憑

山家門逕鎖寒松更向煙蘿第幾重幽鳥啼花歸舊谷應龍飛雨過前峯分持皂蓋歌千騎入冠黃扉祿萬鐘一見髙吟重興感淸名長在木陰濃

題無垢院

張景修

禪房閉深花錫杖生古蘚秋山翡翠寒春水玻瓈軟無嫌墻太低但恐路不逺何人坐長松令我思韋偃

石公弼

防磴穿嵐造竹扉一軒幽敞坐忘機池鑱瓊骨容淸泚憑檻時看翡翠飛

淨界曾無一防塵風疏松竹響天眞從來此意少人防只道林間無至人

題東掖山承天院

姚舜諧

靣勢崔嵬揷鬥牛東分一掖鎭丹丘玉毫金相祖師防【院有九祖閣洎十八羅漢堂焉】寶帙瑯函海藏流蒼檜茂林常蔭映白蓮香社共燻修【承天白蓮舊同一院】紅塵斷處人難到俗駕經年始此遊【予官此已二年今方一到】

章得象

聞說新庵號白蓮五峯環繞布金田虎溪社共何人繼佛壠燈從幾代傳嵐色排空長似畫松枝偃蓋不知年勞生已作歸休計願解塵纓結淨緣

東掖四絕句

石象之

入天臺

溪岑縈繞紅塵外殿閣欹危翠靄間我見老僧無一事老僧更羨白雲閒

不見如師

洗除塵垢訪名藍不得相逢益自慙松桂陰森香火冷亂雲空鎖白蓮庵

隔塵亭

山椒亭榭適徘徊病膜煩襟斗頓開若有塵埃何處隔此中自是少塵埃

白蓮庵

結社當年號白蓮師心應欲繼前賢有時中夜初回定淸磬一聲秋月圓

題靈康廟

章得象

白鶴何年入紫氛空餘靈迹廟猶存巖崖暗鎖云根老堂殿陰連海气昏潮上神烏鳴祭鼓夜深鬼火照祠門遼天歸嘆桑田事應與麻姑仔細論

章憑

山邊淸气擁祥氛遺迹流傳漢史存金殿已頒新號羙劍崖猶隱舊痕昏據檐焚鼎驚魚市浮蓋呼風過海門千里陰功誠不淺紛紛餘事豈須論

葛閎

符法千年人尙畏神林三鼓酒盈杯油囊爲取天河水更折蟠桃海上來

右迎神

丹霞縹緲海三峯歸去瓊臺第幾重仙驥一聲風馭逺月明淸露滴金松

右送神

韋羗山六絕

陳襄

去年曾覽韋羗圖云有僊人古篆書千尺石巖無路到不知科斗字何如

盤盤英气四紆余定有神僊此地居天子正求伊與呂如何不見起耕漁

天鞠精靈久貯儲中間豪傑出無虛鄕民世世家居此爭使兒孫不讀書

峭壁回環幾百區其間巖石可耕鋤如何得片山如此白首相將老母居

古意岏防與世疎一官羈絆可歸歟北山未及西山好下有僊人結艸廬

四友之賢世莫如白頭終作一鄕居此山不惜將錢買嘆息無因共結廬

韋羌山式公緑筠庵詩並引

郭三益

緑筠老初見息庵上人如印印水遂擁瓶錫歸尋故山凡十年間應機度緣不可量數旣而將卜此庵以老也然余甚疑緑筠之名未足以彰幽托之趣而老人謂餘言曰法以空爲實以圓爲應以眾微聚爲境眾微無盡圓應無方空實無際緑筠者眾微之一物而山中之髙致也吾日與之相圎於妙境而以空自樂彼其同吾之樂者而後知吾所以名庵之意爲不妄不然徒見其披風承露掃雲煙而低昻者皆吾庵外事也余聞而系以詩焉

道人棲碧山云居在空曲十年海潮音利物緣已熟更尋妙髙頂超然具幽築古木揷空靑寒筠抱巖緑時攜貝葉書步入深林讀云衣冷蕭條靜對含煙玉客來境非喧客去境自足宵眠防禪虎晝引銜花鹿庵中三昧語藥我貪嗔毒何當脫雙鳬藜杖追髙躅

興道禪院

陳襄

今日登南塔愁懷不自勝年華催鬢髮身計憶巖稜道業慙諸子根源畏老僧何當論去就細得問朋

福應山

楊崈

淸風送月上欄桿雲雨溪流破玉寒我有三峯髙興在漫堂聊作畫屏看

醉後愁生任數奇僧牕借夢入新詩覺來著意尋桃李除了春風總不知

張景修

南亭不減北邙髙羙景因公見一朝已看溪山如在畫更傳風雅似聞韶栽桃定有僊家住種竹寧無隱者招秀气當爲多士福未應都放與漁樵

石云

薛如初

洞府標靈萬古傳石云呈瑞始何年人間欲待爲霖雨但看從龍起碧天

題多福院分翠軒

郭三益

平生但愛山中寺此日來看竹外山心境頓開淸淨想客塵無復更相關

題廣度院

羲和均四時曜靈有急節沈迷簿領書坐嘆春事歇及玆新雨收西郊軔初發蒼翠山气嘉奔悍溪流活風驚麥翻浪水淨秧抽髮漸窮蕭寺幽頓使煩襟豁蜂喧醸蜜翅鳥落啼林血髙僧日無事種術畦畆濶緑苖已紓紓紫花行復結吾欲訪長生終嵗期采擷

凝眞宮

章憑

昔人騰碧落餘地掃巗隈石壁雲長在松梢風自來暗扉通浩蕩古蔓接崔嵬更欲窮幽隱僊源路已回

張無夢

五云深鎖洞門深躡屐攀蘿特地尋煙靄不藏塵外路神僊遺下水中金喜遊汗漫華胥宅重憶崆峒至道心不得方平同一醉紅霞零落我罇琴

薛如初

仙翁曾是便升眞靈迹千年事轉新碧洞峯前開紫府淸溪門外隔紅塵祥雲瑞靄籠金殿羽蓋霓旌擁王晨今日勝遊誠有遇麻姑畱我醉經春

福延院

許操

一山屈曲如回肘前有虎眠當水口陰森萬木緑參天秀色崢嶸欲飛走神仙渺邈不可問簫鼓尙能喧耳否朝風暮雨無歳年應是蒼苔暗科斗

麻姑巖

葉發

怪石倚空碧傳有神仙迹元放古來遊孝先舊曾歷山前無斷碑往事杳難覓麻姑去不來靑鳥無消息

滌慮軒

岑象求

聖人重洗心君子貴浴徳淸心是道場金仙有遺則人言我慮不湏滌我謂幾人能滌得以此息萬緣以此銷六賊君不見水觀月觀成道人盡向此門生妙識

虞防

禪翁自說逢迎懶向此開軒最所宜地僻風塵非我事夜深水月幾人知沈觀萬境皆無物笑指三乘亦有爲行客暫來良自省不堪勤瘁鬢成絲

劉彛

萬事本無心寧容意慮侵方池惟貯月修竹不棲禽地靜饒眞趣風長展梵音有人重稅駕經宿樂幽林

左譽

過眼浮雲是也非桔橰俯仰政兒嬉欲知身世俱無染看取蓮花在水時

洗盡塵機萬慮空胸中冰鑑許誰同今宵正可談風月借問何人是阿戎

崇教寺筠軒

羅適

夜憶淸軒上都忘居防稽秋聲先在竹月色最宜溪銀漢檐前直玉繩天外低何人倚欄檻爲聴下莊雞

張景修

碧玉牕櫺三四間一溪流水伴君閒雪中惜取靑靑節不用開林自見山

淨土院

楊傑

巖谷連天嶺杉松徹象山路從云外入人自海邊還禪榻紅塵斷經白晝閒玉蓮生有處香滿翠微間

虞謩

法界惟心現眞風觸處涼具茨非有路建徳豈湏糧地僻逺塵世境幽聞妙香此山斯淨土不必往西方

孫大亷

流水元依澗孤云不著山萬緣機慮斷一防淨明還立雪人何在銜花鳥自閒羣昏疑网破雄論落人間【公有淨土決疑序行於時故云】

白蓮開緑水佛子舊家山淨境無南北塵心有去還林深天籟逺風定水雲閒何日逢旌騎重來翠巘間

石橋

趙抃

曉登山閣一鑪香瞻企神僧最上方人度石橋何所畏如來元是世津梁

楊蟠

金毫五百幾龍尊隱隱香山聖迹存方廣寺開無俗路優曇花現有靈根一峯突岸臨天壁雙澗淙橋透石門今日不將心洗盡更從何處覓眞源

李復圭

石梁嵲屼據雙流異迹嘗聞記道猷五百眞如誰化防三千色界妄探求燈龕熖古長年在茗盞花濃繼日浮靜境少畱塵慮息松風蕭颯又驚秋

姚孳

萬派鏗鍧走電車跨巖蚴蟉玉虹斜靈禽飛下傳消息五百甌心結茗花

郭茂倩

石橋庵下少徘徊雪暗松林撥不開坐久無人天向午雙烏飛上施生臺

羅適

傳得栴檀相甚奇紺容光徹照湏彌橋頭尊者來瞻禮應憶靈山聴法時

飛瀑斷巖路天然石似梁始知融結日便作聖賢鄕水靜魚龍樂山靈艸木香茶花本餘事畱迹示諸方

張景修

天與晴來抵萬金更逢詩伯共登臨輟公一夜楞嚴講慰我十年方廣心白雪陽春𨿽寡和髙山流水有知音石橋天下無雙景好盡平生得處吟

余爽

雲藏鐘鼓霧埋林龍防山花雀散金知道有人橋外住靑崖遮斷不教尋

蒼崖淸澗竹嬋娟紫閣丹樓磴道連我是夢中曾到此故將香火記他年

張康國

路轉下層崖亂石通微徑山深萬象虛葉脫千林靜連苔蒼欲橫衮雪飛泉迸有覩郍可言寒煙日向暝

周之深

地險知人特地來猿禽意思也徘徊遙瞻聖境眞如在休問石門開未開

章憑

昔聞天臺山方廣寺尢勝石梁元自成茶花隨所應見此絕世蹤嗟我拘三乘更聴寒泉聲不獨發淸興

樓光

溪流長卷千重玉茗椀齊開五百花方廣只畱方寸地不須辛苦上仙槎

石郊

行破白雲山幾重僧牀投宿幸相容泉聲到枕夜無寐時聴隔林方廣鐘

太史章

澗厎輕雷噴玉泉石橋僧度是何年靈峯斗隔人間世眞境潛分洞裏天施食曾聞龍就掌談空應有虎當筵道猷雪涕非無謂誰見湔膓掛木顚

陶谷

重重翠嶂聳云端玉殿金樓縹緲間聖境不容凡俗到故將飛瀑隔塵寰

桐栢崇道觀

章得象

萬仭攀蘿上翠岑豁然平地九峯心參差珠樹和云出咫尺丹霄有路尋洞口碧畦長種玉壇邊古篆欲生金桑田未變桃先熟惟見蓬萊水淺深

張無夢

桐栢觀周市千峯累翠螺地髙陰气少天近日光多三井云雷起一壇鸞鶴過誰言紫微後無客繼仙科

元積中

九峯巍絕亂雲屯石室瓊臺舊址存山崄密盤之字徑洞深髙辟丙方門碧桃花爛春溪暖紫玉簫沈月榭昏未覺壺中光景晚人間歸去見來孫

楊愈

深入黃庭景徒思五滴泉靑牛眠藥塢白鹿臥芝田浮世人空老長生事宛然三尸飛不去皆是自畱連

葛閎

昔賢書洞石臺有伯陽經碧海船多卻金霞夜不扃鑪成九轉藥階布六符星捷徑非居意深遊不死庭

余爽

乘風禦雲气來訪眞人家玉闕散朝景瓊臺煥晨霞髙臨太元天下眄赤水涯陰魄位霜采陽精發丹華桐君奉書奼女弄綘紗祥虹混五色神芝秀三葩煌煌王母居飄飄紫皇車颷輪動無迹風馬去亦賖矯首揖浮丘躡屐追皇媧珠宮俯臺斗石梁礙流槎操持卻日鞭跨踏食月蛙龍旗拂煙鶩鶴袂筞云斜淸都隱虛無金庭欝嵳峩橫霄雜美气空界流浩波囊籥勞吹噓吐納煩羲和倐爾度灰刼超然絕塵羅靈簫步何徐玉斧鬢已皤飛駕逐鳳吹斑驎奏鸞歌寧畱飲靑精幸我栽胡麻交梨瑩肝膽火棗醒齒牙咽漱華池津咀嚼碧柰花有待越三井思慮無由邪

太史章

神仙隱居尙深徑迂不欲與世通必求峭防出林杪俯視左右環羣峯飛泉不測源所自瀑注一落千丈虹步躋石磴旋【去聲】盤折翠蔭蒙宻多長松唐聞馬練師晉傳葛仙翁丹灰已死不復熾獨有翰墨畱遺蹤定知華表立歸鶴誰見靈湫藏蟄龍白雲子信亦稀藐【入聲】視聲利如塵泥仕途捷徑非我樂不死之鄕終欲歸玉霄峯前煙撲撲金庭宮外云霏霏哀猿嘯斷月不古桃杏得春還滿枝風馭寥寥何處在孤墳棺殮只空衣

李仲偃

妙道心期赤水求隙駒光景任川流朝眞淨界瓊臺月滌想鮮颷玉宇秋芝茹薦盤香露散茶腴烹鼎緑云浮勞生可念榮華束食頃邯鄲枕上游

僧長吉

太帝天壇渤澥連金霞蒼壁隔埃防蓬丘不斷靑禽位仙仗時來白鹿軿星籥豈惟壺內景桃花長媚洞中天優防笑把洪崖袂瞬息人間又幾年

國淸寺

畢士安

三四百年寺今來國又淸若非逢聖祚徒自有嘉名月殿五峯色風松十里聲不緣君命束便好脫塵纓

陳堯佐

南越第一寺偶來心地眞卻嫌橋下水流去入紅塵

章得象

松韻蕭騷十里淸入門毛骨冷如冰題詩已有丹靑筆悟法應多黒白僧風雨只疑雙澗瀑星辰長認上方燈來遊不是忘機客誰到雲峯第一層

葉淸臣

紺雨初成國已淸千靈慈防屬仁明山僧了得眞空觀好續鑪薫傲太平

趙湘

物外千年寺人間四絕名兩廊諸嶽色九里亂松聲海气標僧院秋鐘徹縣城夜來疏磬斷月影徧樓淸

蘇澥

自嗟靈骨久埋淪惆悵當年舊事存靑眼重開蕭寺路無人隔夜掃松門

史緼

十里松間路門開對洞天山神曾獻地海眾此安禪鐘磬開巖谷樓臺跨石泉髙峯智者塔長與赤城連

李元凱

智者髙蹤接沃洲石渠仙職我同遊已無月桂籠禪室猶有祥雲鎖寺樓疊砌崚嶒封碧蘚五峯蒼翠覆寒流卻緣王命相拘束不得躋攀最上頭

姚孳

梵宮四靣五峯防兜率臺髙倚翠巒防有寒山重到此倩誰試與問丰幹

三賢堂

楊傑

丰幹

來從淸淨土鼎足聖賢聚騎虎歸故鄕世人猶未悟

寒山

家在天臺寺云巗萬丈寒本來人不識饒舌是丰幹

拾得

拾得元無姓山前拾得來有時攜掃帚不爲掃塵埃

張景修

如是國淸寺宜乎天下聞水聲常夜雨山气卽朝云今古三賢隱仙凡兩路分唐人書畫在明日更慇懃

大慈寺

葉淸臣

佛隴光沈茂艸平樹林猶作誦經聲一心三觀休分別秋靜山髙海月明

蘇澥

身去寥寥無朕迹此時誰防眞消息黃金靈骨今尙存指示世人人不識

題幽石

太史章

痕疑神所鑿不與眾巗俱鎭地形何直參天勢自孤鶴棲喬木穩猿攬古藤麄欲得丹靑手和云畫作圖

題望飛泉

旣晴安得雨霏霏不道流泉落翠微側防試看繩引處破煙千防濕人衣

題宴坐石

白雲曾罩定中身石上雲歸不見人應有山神長守防松風時爲掃埃塵

石端誠

飛流噴雪散層巖瓴水無時瀉屋檐客夢夜回疑是雨起看牕戶有明蟾

水索

籜龍何用更橫空一綫長繩引水通頃刻能周淸淨供漢陰端謝桔橰功

防國寺

錢惟演

峻極壓滄溟淸居聚百靈重門深閟邃絕澗逺湛冥客問無生法人遊不死庭何當謝簪組鳥道駕飛軨

錢惟濟

穹窿臺嶽防重溟中起靑鴛接福庭新好天花經雨墜淸涼甘露隔宵零金繩界道連飛布碧樹周阿繞翠屏異日功成解纓去竚期同擷五芝馨

送僧歸防國

趙況

振錫攜瓶謁未央薜蘿衣濕惹天香曉辭丹陛君恩重笑指舊山歸路長何處漱泉吟夜月幾程聞雨宿雲房他年松下敲門去應許塵襟拂石牀

石羲叟

云房春鎖赤城邊榮著蘭芽謝勝緣鑾殿暫來趨玉陛石橋重去掃金田牕噴瀑布千巖雪鑪爇栴檀一炷煙此處深居更誰見臘髙松偃舊峯前

阮思道

碧雲髙價徹天涯珪璧淸無一防瑕雙闕再承新雨露三吳重賞舊煙霞水軒散味朝賢句松院分嘗禦府茶聞說赤城終未見盡圖何日寄京華

舒雅

偶思皇澤來丹闕卻爲禪齋返舊林嶺上白雲終掛念人間餘事不關心澄潭雨過秋防月古檜風生夜對琴聞道石橋多勝境幾時相伴一閒尋

張肅

去謁吾君遇太平太平明主重南能不關名利眞開士卻返林泉伴野僧禦賜白金爲長物身歸靑嶂防枯藤只應待到天臺日齋炷檀煙定有燈

王化基

振錫詣華京頻頻答寵靈玉階前見佛金口內開經論道窮幽賾探極杳冥褒崇恩爛熳教化語丁寧傳作心中印鐫爲坐右銘雲飛來北闕鶴夢去東溟鼓棹辭梁苑揚防過洞庭到山開禦札鸞鳳滿巖扃

巋然傍勢浙江東不羨金庭第一峯法境常淸五十里妙蓮今現幾千重淸涼解洗枝頭露變現能飛鉢底龍平日舊遊今復到蒼崖邃谷抱長松

劉阮洞

吳師正

天臺春暖蘭若馨海橊噴血黃鳥鳴風晴雨霽洞天曉畫屏有路遊人行劉郎阮郎剡溪客結伴窮幽絕人迹洞口遙聞漱玉聲【洞有鳴玉澗也】時有飄英防溪碧捫蘿渉水前攀緣瞥見勝景層巒巓夭桃瑤艸蔓深谷飛樓傑閣淩靑煙潭上金橋跨龍背綽約雙鸞飲潭水初疑帝子別瀟湘珠佩珊移玉趾瓌姿瑋態躊躇久熟視人間未嘗有羅幙深沈邀客畱胡麻爲飲椒漿酒問郎於此何當還壺中景迥非塵寰客驚遽返覓閭裏子孫𨿽在皆重年華息嗟浮世往事分明如夢寐相與回尋舊路悲亂山稠疊煙雲蔽我來躡屐觀遺蹤松陰坐久曾不逢野僧相引下山宿落霞斜日林梢紅

鄭至道

采藥歸來世代賖洞門方此掃煙霞碧潭淸泚弄明月翠巘髙低飄落花芳艸已迷當日路白雲空想舊人家自慙不是浮觴侶謾向山前醉防斜

王漢之

洞府門閒白日賖碧潭淸影照雲霞弄珠人捧江臯佩刻玉巖開閬苑花風月有情回俗駕塵埃無處問仙家歸來悵望金橋外露滴桃源一逕斜

二女春遊閬苑花醉邀劉阮飯胡麻仙衣忽逐笙簫去空倚山頭恨落霞

王沔之

流傳晨肇隱無蹤搜發仙源屬鄭公百尺靈泉淸澈底千尋蒼玉勢淩空飄香故迹人𨿽到采藥巓崖路不通二女深沈防消息桃花依舊笑春風

毛漸

洞門流水日潺潺桃塢依然枕水邊春色年年花自好遊人誰復遇嬋娟

題萬年妙蓮閣

錢勰

應眞飛錫靄靈蹤智者遺杉尙灌叢寶構迥臨淸鑑上妙蓮髙擢污泥中甚深祕藏資談席最上眞乘振祖風嗟我拘攣猶未歷坐馳神爽愧興公

王欽臣

石橋飛錫斷遺蹤揮麈談禪想舊叢萬蕚蓮新靑嶂外十圍松老白雲中他年宴坐開華構當日咨承擬順風歳晚丹丘如可約杖藜相引欲煩公

呂穆仲

千尺杉前帝釋宮種蓮不用百花叢石橋路近橫天外池水光寒坐鑑中紅日幾新活計白雲香火舊家風虎溪社客今憔悴此意憑誰謝逺公

宋景年

上方危閣化無蹤平顧摩空萬桂叢自有蓮華發泥下何須芝艸徧山中石橋暮隔霏霏雨翠壁寒供凜凜風彈指憑誰開戶牖向來禪觀仰羣公

楊傑

天臺有新閣勝地近塔廟灝浸碧璢璃防回出山嶠蓮生淤泥中白玉有明竅華實相表裏光色互炳燿處空不染著烈火豈能燎寶藏諸如來端坐演法要靑目付上士不待舉花笑芬香初洞達宿屙已能療淨土托珎苞機感願力召三時有開發一本常寂照不讀智者書焉知此蓮妙

羅適

華頂西邊天姥東妙蓮開閣對羣峯淸含銀漢三千界香透金庭第八重畫棟有聲啼海燕澄波無影睡天龍夜深講罷何人見云在靑天月在松

蔣之奇

佛隴遺芳鮮儷蹤主張三觀掲禪叢圓明珠系衣襦裏淨妙蓮生濕淤中再現石橋眞法界重興銀地舊家風未應賦述誇孫綽序偈稱揚復有公

福聖觀

李建中

永懷閒訪道斗上上仙居瀑水磬聲外桂花林影疏山名孫綽賦觀額葛書已負秋來約誅茅興有餘

余爽

九峯回合抱瓊田石蘂雲英漱瀑泉聞說丹成從此路玉虹芝駕上靑天

紫府金庭太帝宮露壇蒼檜響天風上淸神虎何年見云錦空傳兩玉童

子晉鸞飛侍帝班吹臺今在碧雲間髙秋白月霜風夜時有笙簫赴洛還

張無夢

臺山小隱十餘秋曾伴仙翁處處遊瀑布長流天上雪翠屏髙倚洞前樓云堆華頂尋颷馭月滿靈谿狎海鷗此地重歸別得路赤城玉府透瀛洲

姚祜

織女機成未剪裁練光浮出五雲開日邊瑩彩憑空落澗底寒聲動地來望徹九霄人錯愕勢傾三井雪崩摧臥龍欲起爲霖雨肯逐洪波去不回

王介之

奔雷漱玉向髙秋長伴神仙出眾流下得碧山終未足待歸滄海始應休云饒淨色依依斂猿傍寒聲歷歷愁別有千尋在何處廬山南靣虎溪頭

赤城崇善寺

夏竦

丹壁排空峭四濃上眞應此駐靈蹤煙沈曉日明孤頂云破餘霞出半峯巗下法師曾伏虎洞中天子屢投龍他年翠輦東巡狩玉牒終須受大封

玉京洞

余爽

羽駕歸來洞已扃洞門深鎖讀殘經瓊臺一覺仙都夢不覺松根長茯苓

東臨滄海宴羣仙悞入桃源小洞天一局殘棋銷幾刼不知人世已千年

半山松栢散天聲芝蓋當年憇赤城我是上皇蕓閣吏玉京應有舊題名

先照亭

李復圭

危梁上下慶雲端禪剎翚飛揷翠巒華藏貝多緘祕典香防莆塞供珍餐回廊跨壑千重峻懸澑當空六月寒盤礡迥知靈秀境極髙方見地形寛

葉淸臣

一徑涼颷響萬松靑霞紫霧祕靈峯寒生列洞前溪雨聲到諸天午夜鐘仙頂月髙猶駕鶴陰潭雲起舊防龍出塵境界無多地已上金庭第七重

妙智寺

陳白

臺嶺名將方丈齊當年曾說二仙迷無人再得洞中信空有桃花落剡溪

排危步步上天梯喬木蒼蒼拂紫霓白日莫催琪樹老淸宵應見玉繩低云蒸巨壑金虯蟄月落髙巗翠羽棲況復仙翁丹井在碧霄岐路不須迷

八重峯頂望羣山百谷東流去不還惟有右軍遺迹在月波時落墨池間

登華頂峯

馬域

遊山須覽勝八百里天臺若不登華頂渾如不到來

孟觀

偶因華頂宿擡手摘星辰不敢髙聲語恐驚天上人

鮑朝賢

籃輿直上八重峯千里秋蟾咫尺中寄語塵寰髙防者淸光不與世間同

天封寺

劉丹

桂旗芝蓋翳濃陰嚴宇崢嶸枕防林蜺座有花和法雨龍淵如鑑徹麩金錫枝化去圓泉在石志文昬亂蘚侵塵壤漸遙天路近慈云輝物已灰心

別天臺

趙企

攜家隱靑山靑山不我畱遣我出山去再拜辭丹丘王命急星火駕言促西遊朝遊白雲城暮宿黃花洲佳人牽我衣挽斷不回頭路傍立樵叟問我何所求長安羙少年气槪淩淸秋鸞臺與鳳閣一一皆俊遊掉臂爾欲往獨不愧且羞此言眞吾藥口訥不易酬我本麋鹿性直與山林投云何就冷局歳月空悠悠願公看我還長歌賦歸休

天臺續集卷中

欽定四庫全書

天臺續集卷下

宋林師蒧等編

懷天臺進禪師

錢惟演

黙坐理情條虛齋息眾囂寰區指稊米身世諭芭蕉雨任階生蘚風嫌樹有瓢惟思白蓮社他日許相招

送張無夢歸天臺

愼墉

暫禦飈輪謁冕旒卻思揮袂揖浮丘日邊已奉崆峒問塵外還隨汗漫遊玉座榮頒天藻麗石橋危過雨苔秋吾皇淸淨延髙蹈雲水無心本自由

杜幾先自浙東還與余相遇於金山話天臺之異

以詩贈之

蘇軾

我夢遊天臺橫空石橋小松風吹菵露翠濕香嫋嫋應眞飛錫過絕澗度云鳥舉意欲從之翛然已松杪防言粲珠玉未說意先了覺來如墮空耿耿戶曉羣生防迷网獨逹古先少杜叟本何人長嘯萬物表妻孥空四壁振防念輕矯遂爲赤城遊飛步淩縹緲徜徉不歸舍屢爲瓠壺繞何人識此志佛眼自照了我夢君見之卓爾非魔嬈僊葩發茗椀剪刻分葵蓼從今更不出閉戶閒騕褭時從佛頂巖馳下雙蓮沼

次韻周邠寄鴈蕩山圖二首

指防先憑采藥翁丹靑化出大槐宮眼明小閣浮煙翠齒冷新詩嚼雪風二華行觀雄陜右九仙今已壓京東此生的有尋山分已覺溫臺落手中

西湖三載與君同馬入塵埃鶴入籠東海獨來防出日石橋先去踏長虹遙知別後添華髮時向尊前說病翁所恨蜀山君未見他年攜手醉郫筒

和鄭閎中仙居十一首

陳襄

我愛仙居好三年理尙寛民𨿽離网罟政未息波瀾【邑民雲水之後州縣科須不防已者常日有之】憫物刑多省勞心席少安秪慙無惠術永配古人難

我愛仙居好民淳不用拘閭閻興禮遜囹圄長榛蕪网闊姦逾少風恬惡自無一年人已信感激謝張弧我愛仙居好臨民必以誠簿書無日暇獄訟積年生【予始至邑豪民有以積負憑折細民田土者迹驗分明予治而歸之或有年深而無稽者亦妄訴詞訟三年分戶二千凡有產而無業積年空納其租訴而還主者不可勝數】百疾求箴補千鈞待準平嗟予不如古斯道未能

我愛仙居好安民去百姦誠心𨿽照物政體昩循環喜有條綱立慙無教令頒二年憂且病王事豈能閒我愛仙居好慙無徳政馨下車時問疾治獄日空囹老吏貧歸裏【有老吏徐彬者貧無以自給每歸耕田里數月而後出聴之】蒼生餒在庭惟憂澤未至豈敢瀆邦刑

我愛仙居好園池日退居馴禽來鶴鶴野水進徐徐【園鑿新沼引水經竹林間以環流釣翁臺習坎嘉魚二亭】艸樹通樵采【圃有短垣薪樵桐子之屬時爲邑民所拾】桑麻有老鋤猶言民未樂更待寢刑書

我愛仙居好家無十數人民窮惟有疾俸薄不知貧弟妹閒成僻妻孥老未淳自余無所恨寸祿及偏親我愛仙居好公餘日在房憂民極反覆責已未周詳法律行隨守詩書坐滿箱老來須向學多病喜平康我愛仙居好隆儒尠大方諸生令講藝童子俾升堂【予每講書罷又令諸生側講轉相教授公暇每有童子十數人至堂上教授經書或試之詩云】買地興民學【因孔子廟後修起學捨買三家之地以廣其基】驅車下黨庠【予每出行諸鄕遇有小學則下以觀童子】三年邑未化官滿意彷徨

我愛仙居好經營盡國工庶民心喜悅小邑勢尊隆萬瓦如雲合千題不日礱自非仁惠術愧子一觀風我愛仙居好官卑分已盈才非漢循吏道似魯狂生擊柝心𨿽樂觀民志未平寧如孟夫子不食去齊卿

通判國慱命賦假山

去年水潦百谷死居民無食食糟粃州之餓者數千人黃巖之民猶倍蓰攜持老少出城郭盡徹墻屋無居止鬻妻棄子人不售價例不復論羊豕白日市井聞號叫夜堆廊廡如虫豸縣官哀憐發賑救一飯才得一盂爾出門未暇充喉咽已有數十塡溝水我時過之不忍顧往往悲咽胸塡委豈無智慮禆萬一逺地不得號君耳錢侯作倅忠且仁悲憐餓殍如親子日開官廩與之食又令豪右發儲峙昨日馳書白轉運披陳肝腎獻金矢更乞兵儲二萬斛民之大命方有倚侯從新年作假山自聞民饑不得視非無泉石可盤樂人今方瘁何能喜願侯勿遽愛此山念此膢臘存狐蟻天無疾癘五穀熟生者保聚歸田裏此山之石堅不堅將與侯徳無窮已

寄謝三井山禱雨

曽禱神龍井雲林杳莽間蘋蘩朝薦廟風雨夜離山百里田疇熟一年囹圄閒因循失報謝石險路難攀何年修廟貌棟宇已摧殘牲幣三時少風泉四月寒野僧多稌穥古木有杉欒深欲重修葺蹉又解官

仙居縣巖老堂

手持養性書此地學樵漁身類龍蛇蟄情忘木石居先迷成逺復正靜得中虛何必求深隠幽蒙是所廬

馬篠潭報雨【並序】

縣久不雨祈馬篠龍旣應縣令陳襄作詩以報之

皇祐嵗庚寅陰陽久欝堙二時愆雨澤百物閔膏屯糓價方翔踴民言備苦辛原疇無播種道路有饑貧縣令憂忘食齋房退省身朝歸占甲子莫出防星辰壄祀曾徼福雩壇亦禮神祈求觀古法詢訪得龍津遣吏蘋蘩防賫書肺腑陳靈泉汲坎窞仙仗下嶙峋雷斧潛嗔樹天波忽灑塵音官沈鼓吹市戶濕衣巾降應聲何速盤桓志未伸經綸惟四日滂沛卽逾旬萬谷山源發三農水利均趨田多耒耨入裏少芻薪苖稼晨爭揷坊庸夜不巡謳謡興父老燕集喜賔親捐瘠隮中壑生成賦大鈞邑人多忘報世世荷深仁

次韻和長吉上人淮甸相逢

梅堯臣

淮上一相遇憶在京都時𨿽驚歳月換未換松桂姿童侍兩三人缾錫相與隨自言東越來篋中多好詩文字皆妥貼廣術無傾欹前軰嘗有言淸气散人脾語妙見情性說之聊解頥始推杼山學得非素所師此固有深趣吾心久已知橫琴乃悟豈必弄鳴絲古樂眾少聴誰知彼吹箎師曠沒世後伯牙終身悲願同黃鵠舉逺歸滄海涯老驥𨿽不病長阪安可馳天臺況奇勝日久勞夢思尙忝齒纓綬終年趨路岐俯愧淵中魚游泳水之湄仰羨雲中鷙淩厲辭縶維居常起斯念未嘗情不怡今朝更道舊感愴各嚬眉同遊謝公門逺想袂霑洟惜哉胡不仁碎彼東方琪又出數紙書手澤尙可披眷眷疇昔意於今當語誰復贈三百言玩味自挽髭序述盡成故慨吟良有資其詞何亹亹宛若對風規泠然聳心目不覺整冠緌重以超俗韻顧予賤職司是猶猿鳥情並此駑櫪卑報投仍勉彊實謬匠者爲應哂不量力短兵玆已疲

淮甸遇梵才

久已厭官旅故玆歸江南始時遽辭邑不及事春蠶殘臈猶在道險阻固所諳扁舟次淮海喜遇釋子談契闊十五年尙謂臥巖庵偶見如夙期淹畱良亦甘嘆遊獨然懷悲情豈堪班班雲中鳥共看投夕嵐下念舊山隠山水惟素耽我從湖上去微爵輕子男

送崇教大師惠思歸山

潘閬

受知聖睠與誰同師號封題寄梵宮爲謝國恩來闕下又承天澤去山中禪余靜對江亭月吟苦涼生海樹風若到赤城逢羽客但言孤鶴在金籠

閔師自天臺見寄石枕

林逋

斵石自何許枕之懷赤城空廬復蕙帳旦莫白雲生

送文光師遊天臺

天姥山深揺錫枝野芳春翠共葳蕤松門過水無重數石壁看霞到盡時閒避鳥啼應作觀忽逢人迹自畱詩秦中河朔嘗遊覽莫恨此方行腳遲

送僧遊天臺

石梁天絕赤城深影落滄溟幾萬尋金防若回聊爲說慰予終老愛山心

送天臺邦師

楊傑

天臺邦公善琴與詩時稱僧之雄琴盡古意詩得古風自雲天聖景祐中蹤迹猶飄蓬大淮南北長江西東人之奇者必就見景之勝者多遊從爾來五六載不與當時同髮白體且瘦所適多疏慵卻擔一枝笻歸老天臺峯

送羅提刑

鄒浩

滄溟可枯山可移公心獨與天地期田間經術入州縣所至父老均兒嬉明明日月照肝膽謂言吳民方阻饑回車爲我作丰歳要令國體無瘡痍買臣郡去不持節季眞逸請非康時幾年夢想在松檟再拜一觴今得之鄕人擁路識忠孝雅慰平生良可知恩光到此何以報行矣二浙如王畿

答天臺吉公寄茶

宋祁

山中啼鳥報春歸陰閬陽墟翠已滋初筍一槍知探亂花三沸記烹時【陸氏烹茶每以三沸爲法】佛天雨露流珍逺帝苑仙漿待汲遲【上都惟乏佳泉故茶味差減】飲罷翛然誦淸句赤城霞外想幽期

寄臺守劉襲明

許景衡

江入章安波浪寒仙山縹緲在江幹二千石是誰爲守三十年前好長官聞道漁樵安里社從教風月落杯盤新詩別後知多少更借鄰翁洗眼看

薰然和气破春寒見說專城冠越幹訟牒不勞揮翰手歡謡好付采詩官獨慙聖世人三黜誰怕仙山路九盤但得白頭長鬭在莫辭靑眼重相看

送黃巖宰李彥侯

委羽人物已仙去陳迹風流猶至今隠吏向來慚懶散令君此去好追尋春歸山奧十里雪霜後園林三寸金況有左生詩句好一罇端爲伴髙吟

自咲當初作底官只應山水得盤桓江樓風月傳觴後邊塞塵沙行路難閭裏樵漁無失業歳時簫皷有餘歡十年父老今何似爲我從頭問訊看

次經臣見寄韻

召節來金闕扁舟望石門家山秋煙水暮昏昏竟失臨分約徒傷逺別防慇懃謝池月相對宿江村

次韻經臣見贈

犬羊無故事喧爭惆悵中原失太平天上風雷方鼓動人間艸木已忻榮共懷前日千齡遇誰使蒙塵萬里行淚眼時時望滄海百川向東傾

寄左經臣

二年南邑好相看誰道忘形最較難別去光陰驚倐忽春來書信喜平安如何柳市多時住不向橫塘一笑歡節物慳人詩興懶多應閒處憑欄桿

敏叔除祠曹以詩二首寄之

掉卻淮南好郡章歘然馳馹對天光有誰更艸詩人告應數従前水部郎霄漢豈惟收舊物鬂毛毋苦嘆新霜十年尙有南昌客塵土昏昏只恁忙

趙子相逢關塞間一聞消息破愁顏也知念舊心猶在頗怪題詩寄尙慳已分低頭從簿領卻因歸夢見江山俱依風月應長好誰似先生耐得閒【謂方彥得也俱依同在天臺州方居其旁】

敏叔見和再依韻謝之

曽錄新詩數百章簡編從此有輝光當年俱是江邊客今日早爲天上郎竹葉一罇魚似玉梅花三弄月如霜邊城樂事還隨分莫笑終朝有底忙

分明喜色滿眉間誰怕霜毛作老顏況有杯盤畱客醉不教風雨爲人慳子眞最愛橫塘水居士新遷巾子山惟有詩壇小工部吾君未肯放教閒

自黃巖縣舟行入臺州

陳與義

宴坐峯前衝雨急黃巖縣裏借舟遲百年癡黠不相補萬事悲歡豈可期莽莽滄波兼宿霧紛紛白鷺落山陂只應江海淒涼地欠我臨風一賦詩

送小白上人歸華頂

僧秀登

瀑濺安禪石秋云鎖碧層一峯如卓筆幾日防孤藤樹偃前朝蓋星輝下界燈超然歸此處心已契南能

送貫微歸天臺

秋歸赤城寺幽興難相同迹與片雲合心向萬境空傾耳霜樹猿吹衣瀑布風後夜越溪上夢防寒雲中

送僧有言之天臺

周啟明

講寺金庭逺香文玉篆連船中鳴夜磬雪裏見新年山盡城臨岸云空海照天莫嫌通剡客僧捨枕花川

送天臺進長老

鮑當

嘗聞臺嶺秀積翠倚南天鹿下深溪飲僧從絕嶺禪浮塵滿浮世流水逐流泉人別歸心切瓶盂上客船

送白上人歸天臺

梵譯千篇廣歸心一念生浮杯識海岸持鉢去王城雨彴春莓滑香盆漏葉輕遙知守庵虎先辧錫環聲

寄國淸處謙

趙湘

三江風浪隔天臺想見當時賦詠才近有髙僧飛錫去更無餘事出山來猿猱歷歷窺香火日月紛紛付刼灰我欲相期談實相東林何必謝劉雷

送龎舅大夫

張舜民

外家門館未應疏舅氏多能作大夫才命淹回猶半刺舟船繚繞向三吳興公自有遊山賦鄭老寧無過海圖去國長年冝自愛不須頻扣步兵廚【龎嗜酒】

送舉書記歸天臺

蘇庠

捲衲下蒼壁夜光容暗投人追道林輩詩入杼山流風送蒹葭雨鴈橫江漢秋須煩紫藤杖聊與白雲畱

送天臺則上人還浙東

溪南溪北鳥啼處樹頭樹底梅已空絕嘆不如木上座伴君千疊夕嵐中

送天臺珪上人

雨暗蒹葭浦煙靑楊柳津有勞修月手來訪臥云人落筆向來事無錐今嵗貧故山何處是落日大江濱

送呂山友遊天臺

牀頭蘿月厭同攀發興東吳萬疊間森木已深溪上屋瘦藤穿盡雨餘山黃梅綠李看來熟長簟北誰與閒此別故應頻作惡一樽何日慰勤艱

送僧遊天臺

王安石

天臺一萬八千丈嵗晏老僧攜錫歸前程好景解吟否宻雪亂雲緘翠微

榮上人遽欲歸以詩畱之

道人傳業自天臺千里翛然赴感來梵行毗沙爲外防法筵靈曜得重開已能爲我迂神足便可隨方長聖胎肯顧此山如慧約與公西崦斸莓苔

遊天臺桐栢觀

羅適

欲訪琳宮入翠微滿山煙雨正梅時神仙事祕人難問造化功深世莫知海近應通三島信年多空見八分碑身中龍虎吞天地誰肯畱心繼鏈師

金庭福地竟如何當日山前異事多子晉髙風傳世表仙翁遺迹在巖阿三淸路逺須由學九轉功成豈怕魔我有玉符眞訣在黃衣誰肯逺相過

題石橋

孫何

六月巖崖似九秋興公辭賦好淹畱杉松迆邐連華頂鐘磬依稀近沃洲枕水古碑卿相撰拂云新剎帝王修髙僧盡解飛金錫誰是當年白道猷

惠崇

千尋亙絕險危步想仙翁日上霞紋防春生雪澑空虹形離碧水輪勢入靑穹人世何由及惟應天漢通

趙企

紺宇淩雲接太和縈回委曲過山阿靈峯散彩祥光滿寶盞浮花景象多瀑布迅從雙澗落禪徒爭向一梁過何當擺脫塵埃路洗去人間萬事磨

送僧歸天臺

左緯

還尋流水去水極到天臺時把碧雲句寄將黃葉來石門髙賺雪溪塢曲蔵梅貪看故山色不知春已回

次韻王似之過天臺

彩斾揺霜宿鳥驚旋將疾苦問民情從容防歷三臺徧謦欬先看數路淸紅日盡頭思玉闕赤霞深處見瑤京信知子晉眞苖裔仙籍還居第幾名

次韻朱承事題丹丘

白雲城郭照通衢未怕雲煙屬五湖萬疊暮山屏自展一江春水練初鋪輸他夫子供吟筆沒个閒人與畫圖子晉玉簫聲已防不知笙鶴更來無

次韻呈天臺宰

僕也不自知愛詩已成癖有作盈一囊無人爲攟摭將求識者觀千里事行役揚舲入武林禰刺久未釋一日謁尙書尙書爲虛席號僕以詩人聲名從此得日上尙書堂見公於侍側公時訪天臺頗恨未嘗識洎僕將告歸贈言羨好色嵗月不我畱八年如頃刻俄聞綰銅符無乃慰平昔自古神仙才多居隠吏職豈不見王喬葉縣飛雙舄又不見葛洪勾漏畱丹石付公以天臺人事有中的玆山八百里窈窕多奇迹桐栢古洞天金庭在其域三災不能侵歷數無終極景命今始興吾君壽千億公名亦俱傳何啻登仙籍僕𨿽生此邦仙果未得食今日反問公何處桃花碧公疑我骨凢未肯言消息骨凡安敢辭此桃亦終覓

送齊上人遊方

往究一乘法期明諸祖燈逺山銜落日空谷響殘冰離物心無染談經義有憑世人多頂禮爲是石橋僧

桃源洞

劉郎何用憶塵寰舊路重尋事已難古意飄零無處覓藤縈溪色上欄桿

浮杯石上坐多時手弄滄浪客思遲片片落花收拾看洞中疑有舊題詩

靑山簇簇水灣灣洞戶應將玉鎖關飲罷出來紅日晚一聲雞犬悟人間

天臺道中

亂山深處是仙家海變桑田日未斜爲有慈親倚門望卻愁溪上見桃花

石新婦

煙蘿爲髻霧爲巾獨立江邊經幾春無故被他呼作婦不知誰是畫眉人

崇教寺

只把山爲界紅塵自此分竹窓吟聴雪苔石坐看云意靜詩先到心淸道自聞深慙王許輩猿鶴舊同羣

尋委羽洞

委羽不知何處是倩人扶上木蘭橈欲尋去路花稍宻爭認行雲酒浪揺流水忽隨山腳轉洞天疑把杖頭挑逡巡不覺東風晚始有仙人弄玉簫

寧海簿防交翠亭

地勝多喬木亭幽闞古墉春梢經雨合晚色過煙濃影洛琴書徧聲穿戶牖重鸞棲應不久枳棘若爲容

遊九峯

入山須判宿不宿謾區區泉脈尋還有蘭香嗅卻無杉髙方見直石怪不成麤若到三潭頂歸時路更迂

天臺石橋

咄哉橋畔客何不向前行自是君心險無從此地平銀河千尺到金劍一稜傾故我諸緣防惟聞流水聲

趨石橋初登山嶺

趙屼

天梯欲上使人愁身禦長風不自由下視白雲生澗底仰看紅日在山頭共傳此處迷劉阮自恐今朝犯鬥牛歸路似從霄漢墮卻來塵世得覊囚

遊石橋遇隠者【云辟穀三十年矣】

趙鼎臣

巨石引飛梁奔泉防纎縞行攀石上藤坐聴林間鳥玆遊旣物外此地卽天表曠然脫塵囂率爾慕輕矯道逢飡霞人邂逅愜幽討絕糧三十年顏色長美好雲此巖上芝可得終嵗飽盛談山中趣似欲容吾老平生苦因循學道眞不早憂患日煎熬精神嵗消槁況爲官拘攣而與事纒繞悲歡相乘除失多殊得少君言防可思待我婚嫁了

過天臺道中作

夏竦

驅馬天臺路悠悠漸向晨雲開忽見寺山盡偶逢人細雨疏篁長微煙古木春行行逢驛道落吹起淸塵

石橋

防澗橫幽石蒼然古木陰欹危接山觜迢逓過云心峭壁旁千仞飛流下萬尋秦人若驅防蓬島路非深

秋日登巾山懷道人

舒亶

不見風流李謫仙彩牋誰繼碧雲篇黃花零落芙蓉老惟有靑山似去年

石橋

李錞

兩溪合派一橋橫似雨聲喧瀑布傾茶防成花金蘂嫩香焚飛篆蕙煙輕天寧賢聖空中望佛國山林路上行洗滌塵懷舊腸肚自新省悟利兼名

【原闕】

葉淸臣

遊石橋

張擴

亂山云冥蒙修徑石盤錯聲聞住世界窟宅徧巖壑我行適過雨萬籟響天樂石梁定鬼設險滑不容腳臨流輙生怖政墮蔥韭惡猶忻曇花供尙及薦杯酌分嘗不敢余稽首謝發藥

成大亨

曇花亭下臥晴虹兩瀑交流雪噴洪已許銀燈觀濬壑未瞻秋月印長空龍盤修牓千峯霽金吼霜鐘半夜風念我宿根惟徳本爲除冥障與心通

題佛隴

陸煥

天下紛紛吹戰塵我來佛隴悟修眞依然猿鶴如相識知是山中幾世人

題黃巖妙智院內照庵

趙抃

山老榜庵名內照掩扉黙坐從觀妙欲知畢竟事何如無量壽光逾兩曜

題仙居縣南峯

郭明甫

山光竹影交寒輝下有碧浸吹漣漪沙痕隠隠白鳥去石聲鑿鑿扁舟歸蕙蘭發香禪味遠雲霧吐秀人家稀須知春事不可挽杜鵑已繞林中飛

天臺夜雨作

姚寛

瘴海遠粘天山城集暝煙春潮生蛤暈【土人謂蛤一潮生一暈】夜雨長蝸涎燈幾花時落風簾客未眠平生懷此地今夕意茫然

行諸山道中

陳公輔

我曾天臺遊於今四十載一朝忽復來時節如有待形骸覺老景景色殊不攺雨中尋舊迹觸目云靉叇巖瀑落千尋澗花紛五彩崖深蘚蒼蒼溪淺石磊磊昔時所未到足力胡可殆要當至絕頂直下小滄海玆山八萬丈端的不吾紿偉哉造化功疑若有眞宰黃精煮堪食茯苓良可采何當誅茆居此志終有在

遊普慶院

滿目雲煙萬疊山梵宮深鎖翠微間市朝多少紛紛客輸卻僧家一味閒

天封瑞云閣

晴雲漢漠水潺潺危閣春歸白日閒若問祖師消息處眼前環列是靑山

侍先人遊石橋

沈晦

一別臺山四十年石橋風景尙依然慈顏不見身空老感恨多如澗底泉

畱題紫巖寺

松嶺楓岡勢接連梵宮危傍紫巖前夜深鐘磬敲淸月日暮僂臺鎖淡煙大抵登臨須有分不因遷謫到無緣一程已見佳山水何憚東川路五千

爲愛溪山著意尋因行每每便登臨寒窓夜久陪僧話一陣西風月滿林

望天臺山二絕

陳恬

嵩陽不得到華頂可徘徊當知吾性分自有一天臺气驟煙雲速風飛山嶽摧神遊八極表何必訪天臺天臺郡讀道經寄明逸十絕

任太初

十匣瓊文一炷香淸閒把讀興何長終須爲覓王喬信與寄明晨夏侍郎【王喬謂王子喬也得道於天臺山明晨侍郎仙官名夏馥嘗爲之出眞誥】晴檻遠分天姥雪幽時入栝蒼云髙閒有味無人愛手把仙經只憶君

楊許靈書萬古傳東明公本是眞仙他時載防終誇向一月曽遊四洞天【桐栢赤城栝蒼蓋竹俱在天臺郡之側左】

西升讀徹諷南華琴劍蕭條似道家羽客不來來忽見定應相勸學飡霞

吟齋一逕雨苔斑門掩羣書白日閒還似三茅與諸許當年寂寞住空山

春潮城郭海霞岑諷罷黃庭卽縱吟誰向貳卿同志說掩扉還似臥雲林

寶篆慵看玉瑟橫憶山無睡過初更卻思重向天臺宿瀑布巖前看月明

自喜尋眞得妙門雙瞳日月照乾坤憑誰說向陶景華蓋云深曉又昏

掩卷開扉海月生靜思潛喜復關情赤城桐栢俱遊了只未乘軺到四明

寒山疊疊雪冥冥獨坐丹丘古驛亭自覺近來心骨健因看十匣洞眞經

天臺石橋

趙湘

白石峯猶在橋橫一徑微多年無客過落日有雲歸水淨苔生髮山寒樹著衣如何方廣寺千古去人稀

天臺思古

遊人行盡天臺路仙家杳杳知何處惟有山前一派溪落花依舊流春暮

天臺妙蓮閣

張舜民

休論雪竇與雲峯且看天臺劍防叢萬水千山來閣上一花六葉見池中誰將色界塡空界不離香風席祖風有底妙蓮談不盡卻成賦筆與興公

【原闕】

陳堯佐

贈天臺僧

江爲

白髮經年復白眉齋身多病已無機曽來越客畱詩板舊識蕃人送衲衣巖竇夜禪雲樹濕石橋秋望海山微結庵更擬尋華頂晚嵗應容扣竹扉

亷上人歸天臺【亷公與祕閣黃少卿相善】

楊億

舊住赤城華頂峯桂巖芝崦白雲重彌天曽並習鑿齒入洛因尋陸士龍寒燭伴吟經臘雪雨花開講過中鐘浮漚一念歸心起本寺房前見偃松

擇良上人歸天臺

片席然犀經水府幾程登陸望霞標吟情晚日繁云合歸路秋風宻葉凋行道六時廬嶽漏浮桮千里浙江潮舊房宴坐觀空後香積多年飯頓銷

送蔡駰守天臺

蔡肈

天臺四萬八千丈玉京五城十二樓欲乘西風跨獨鶴直渡南斗騎牽牛麻姑長爪快搔背巢父投竿應掉頭廣文物色分畱在二妙能詩肯罷休

石橋道中三首

盧襄

牛羊日晚下煙坡病眼看花手自摩千里家鄕曽夢到一年風景最春多樽前有酒須相覓眼底無愁可柰何王事𨿽勞吾敢憚猶勝乘雪下蓬婆

枕底雞聲月影殘揺鞭驅馬上防岏路髙蜀道九折阪水急香山八節灘茶異雪花生筯底眼明金雀舞林端淩晨只怪貂裘薄山近天門分外寒

足根重繭寸心灰故里田園好在哉晚浦橫舟芳艸逺廢墻經雨小桃開須知鞭馬駸駸去不是尋春得得來多謝殘年足公事因將香火訪天臺

天臺道中

汪藻

孤程逐鴈飛茫茫平野見人稀水紋縈石作虫篆麥隴掛山如衲衣日月尙畱滄海照山川盍防翠華歸春風自滿江南岸不管人間萬事非

聞金兵入明州宿黃巖縣山奧寺

已怯驚潮渡還憂復嶺登逢人多問數投宿只尋僧野飯農夫怪山行稚子能莫虞南阻海諸將解飛騰呂丞相自天臺寄示退老堂詩卷賦此

心如金石气如虹整頓乾坤指顧中挽去蹔成調鼎事歸來還作釣璜翁東山勝餞今人見西洛耆年幾客同圮上一編渾未用赤松那得便從公

我公英爽笑臞仙來占東南古洞天幾度傾身安社稷一朝袖手向林泉長勞海內簮纓望小作山中杖屨緣謾使吳兒生意气涼臺燠館記他年

畱題巾山明慶塔院

錢昱

數級崔嵬萬木中最堪影勢似難同欄桿夜壓江心月鈴鐸秋揺嶽頂風重疊盡櫩遮世界稀疎淸磬徹虛空有時問著禪僧路笑指丹霄去不窮

捨弟書來索近詩

陳克

溪上秋風濁酒杯白頭羞見菊花開夫耕婦饁吾將老弟勸兄酬子不來霜露終身思建業雲山何處是天臺百年懷抱今如此縱有詩成似七哀

天臺續集卷下

天臺續集拾遺

詩一首奉送崇教大師歸天臺山壽昌寺

楊億

暫別雲山已及方袍初日耀蘭芽吟詩池上生春艸說法庭中散寶花桂檝去依隨岸桞松軒歸賞赤城霞禦書滿篋新頒得應向三吳到處誇

七言八句詩一章送崇教大師南歸

陳堯叟

能名淨行達皇闈振錫攜瓶出翠微恩重冕旒曾召對情髙云鶴卻同歸防思蓮社寰中結杯泛潮風海上飛不是淸時未陳力便堪隨去掃巖扉

送崇教大師回天臺謹吟七言四韻詩一首

阮思道

碧雲髙價徹天涯珪璧淸無一防瑕雙闕再承新雨露三吳重賞舊煙霞水軒散味朝賢句松院分嘗禦府茶聞說赤城終未見盡圖何日寄京華

送崇教大師歸天臺謹吟七言四韻詩一首

範貽孫

名僧髙隠盡修行人說吾師最出羣新向天臺承帝澤便朝梁苑謝明君幾程煙水趨丹闕一院杉松鏁白雲卻泛輕杯舊山去石橋秋月防聲聞

惡詩五十六言送新崇教大師謝恩後歸舊山

趙況

振錫攜瓶謁未央薜蘿衣濕惹天香曉辭丹陛君恩重笑指舊山歸路長何處漱泉吟夜月幾程聞雨宿雲房他年松下敲門去應許塵襟拂石牀

奉送崇教大師歸天臺

梁鼎

談空玉殿君恩厚歸興蘭舟澤國賖禪室冷思滄海雪吟樓晴憶赤城霞經吳屨滑當梅雨到寺衣香近桂花深愧塵纓未能去石橋煎瀑共嘗茶

謹吟七言四韻惡詩一首攀送崇教大師歸天臺

壽昌寺

劉少逸

道髙塵俗住應難攜錫東歸暑未殘紫殿已承新雨露白雲終憶舊峯巒孤村路僻牽吟遠峭壁泉飛入夢寒滿篋禦詩兼禦札到時松院與誰看

予得此七詩於會稽鬻書者十年矣今偶在篋中刻之天臺續集後楊梁二公詩𨿽已載集中【闕】

欽定四庫全書

天臺續集別編卷一

宋林表民編

登臺州城樓

夏竦【字子喬文莊公】

樓壓荒城見逺邨倚防衣袂拂苔紋猿啼晚樹枝枝雨僧下秋山級級云招客酒旗臨岸掛灌田溪水鑿渠分洞中應有神僊窟繚亂紅霞出紫氛

桐栢觀

鳥道寒藤結洞門蒼蘚深樓臺在山半松檜出云心土煗春常久峯髙月易沈羽衣祠太一香冷石壇陰

國淸寺

穿松渡雙澗宮殿五峯圍小院分寒水髙樓半落暉葉從金地下【寺東北峯有智老金地道場】云向玉京飛【寺之西洞有玉京天】欲問西來意誰傳智老衣

靈溪

剡東溪澑合一貫天臺白鳥防灘下靑山倚岸回波心晴景動渡口晚煙開咫尺通滄海千帆自去來

送人

野色兼行色長亭一送君束書登古路重繭踏寒雲山過天臺小溪臨婺女分流光須彊學當寧正崇文

送馬道人歸天臺

張詠【字復之乖崖翁】

逢山長欲便辭榮見說天臺益自驚絕頂要歸終久住此時無計伴師行囊攜鼎藥身難老路接仙橋眼更明莫笑宦途滋味薄五湖曽有片帆輕

送魏道士

江上蕭蕭木葉飛天臺狂客杖藜歸莫嫌俗吏勤相顧曽是嵩陽舊揜扉

玩師求詩歸臺州

周行已【字恭叔】

越鳥棲南枝胡馬依北風人生亦懷土安能長西東玩公白雲老方丈憑髙峯忽爲萬里逰應緣來晨鐘君防伊與洛二川日溶溶逝者亦如此流轉何時窮我居謝公山天臺一水通莽莽宇宙內那知忽相逢塵埃識眉宇覺我耳目聰暫來還復去有如無根蓬令我長嘆息不得久相從側身雞鶩羣仰羨髙飛鴻

贈天臺衝寂道人

沈括【字存中】

聞說能文山閣老比年幽興著林泉自開鹿苑知何日不向虎溪今十年寥寥淸言坐中士皎皎寒月山間天不堪世俗防支遁曽有篇章憶惠連

送羅正之年兄出使二浙

張舜民【字蕓叟浮休子】

玉麈助淸談金貂飾髙位二物已殺身無乃生民累君爲使者官猶作農夫事隨軒載畚鍤一心惟度地惟梁及濟岱潢污變滯穗五食反無魚黃牛如象貴凡人畏辛苦君處乃樂易富哉太伯墟吳越之委積二年苦昬墊竈臼成蛙肆一日死百人官司但熟視不獲乃命君物議已爲遲君其尙勉旃副彼朝廷意若爲濬涇洪可得露城市誅其姑息人戢彼因循吏死者不可招在者如何置赴海與壑鄰實系君之智君家本天臺立身頗勤勩一生在州縣晚嵗稱憲使南人重衣錦今爾實自致弭節拜墳墓椎牛設鄕遂翁媼上籬觀揮零復嗟喟或曰羅家鬼今日乃如是伊予出西北仕路每相值交代又同年莫予論自契嗜好無不同出處亦相類天臺與四明一生遊夢寐澹蕩秋風中都門把歸袂行與興公遊閒過賀老醉二客儻有言因風幸相寄

同前

趙挺之【字正夫淸憲公】

相逢三十春歡宴殊未足都門今見君行意一何速正之南國秀徳業素所畜才名振京師賢逹競推轂當年諸邑政惠愛春蘭馥惟思結恩信幾欲弛鞭朴一朝使王畿茂艸鞠圜獄髙懷富經綸餘事歸簡牘風騷入冥搜落筆動盈幅忠誠人所懷正直神介福輕舟揚髙旌錦袂耀鄕服西風浙江逺秋色方在目歡聲溢閭巷喜气霑僮僕東南嵗仍饑仁主意方屬君才固有餘足防賑疲俗行聞變潢潦千里盡平陸功成辦歸裝來赴嚴君促

同前

呂穆仲【闕】

錫馬恩隨汴楫浮過家身近石橋逰勤勞王事甘胼手磨琢風騷苦白頭浙水魚龍移窟宅浚郊陂澤變田疇使君亮直人知少好笑封侯曲佀鉤

同前

範鉞【闕】

紫泥封詔出蓬萊直指東南倚憲臺千里忽驚霜斧去百城爭望錦衣來淛江气象心先到吳俗姦媮膽欲摧天姥舊山還好在應尋鄕老一裴徊

交翠亭寧海簿防

左緯【字經臣】

地勝多喬木亭幽闞古墉春梢經雨合晚色過煙濃影落琴書徧聲穿戶牖重鸞棲應不久枳棘若爲容

次韻贈叚徳公

宦遊初謂江南好不道淹畱十載余官職任卑終傲世俸錢𨿽少尙収書天臺舊俗思重借於浦同官忍獨疏縱使北歸猶識路滏陽三徑近何如【公鎡州人金人經由之地】

避冦卽事十二首

凶賊起何暴數州俄見殘殺人空骨亂聞者爲心寒世治官軍怯城孤守吏難天兵何日到淚眼望長安遙聞烏合輩數十破錢塘故是升平久胡爲守備亡天誅初不暴賊勢尙云張作過古來有未冝憂我皇避地繞天涯艱難兩鬢華逢人惟問賊有夢只還家幾處防楓葉今朝見菊花客衣寒更薄日暮在平沙消息苦無定轉移難預言起防殘月色行繞亂雲根餓久百骸劣啼多雙眼昬天涯迷去路誰爲我招魂艸暗迷人迹山空答履聲夜眠溫石去朝防束薪行骨肉長嬉笑交朋每送迎回思無事日已恐是前生失所何遷次江湖信足行朝廷自多士天地只孤生已是無歸處何須問去程甘心委溝壑回首戀升平移家入空谷十口墮荊榛猛虎欲當路怪禽如喚人死生吾有命幽獨自傷神泉石非無意終身愧隱淪轉徙不知處亂山逢掩扃斷崖飛虺蟄枯木亂鵶腥莽蒼人煙防黃昏鬼火靑夜寒長飲泣安得壯夫聴寂寞空山裏黃昏百怪新鬼防深澗哭狐出壊墻頻小雨俄成霰孤燈不及晨開門謝魑魅我是太平人借問今何所空山號白龍秋聲淒萬竅雪意黯千峯俛首燒殘葉披衣聴防鐘生涯都付賊只有一萍蹤無路掃妖氛掀髯倚碧雲艸茅難報國畎畝敢忘君民業稍云復賊巢猶未焚老臣筋力盡灑淚對三軍太平無可議妖孽欲何求未足煩天討然猶假廟謀鷹揚誰敢抗鳥散類難収首惡聞猶在王師願少畱大觀戊子秋七月大雨洪水薄城幾至奔決太守李公出禱城上卽刻雨止水勢爲殺而民獲免焉因敍其所見爲古體詩五十韻且言臺之城不可不修也

立秋亦云久涼颷何參差蓐収气力弱炎帝從見欺赤云熱於火反甚盛夏時陰陽互擊薄變動不可期風歘捲地急雨如崩梨屋瓦逗飛鳥云柟棼亂絲暗恐江漢覆又疑山嶽隳百川肆橫流倐忽漱城陲居民類燒蟻惶恐不自持爲魚在頃刻呼叫聲何悲我公初不動徐問其所爲防謂吾在是水其爲民疵駕言徑往視朝服來登陴狂瀾吼而至公亦爲興咨端笏扣頭立逡巡防致辭公辭殆未畢水還疾如馳回首望黑雲忽焉見明曦雨師不得逞風伯無所施少皥獨行令旻天靑四垂吁哉是可駭神速至於斯蒼蒼其天乎所聴信已卑公言我不聞豈謂天聞其古人稱至信水火蹈不疑天人𨿽限絕脗合無由私宋景出言三熒惑爲之移今公不待再水災迄免罹惟公古君子誠信本天資行藏卽造化神速固其冝嗟我海邦民此患常羈縻往嵗雨暴作水行適及榱城壊而水入黎民無孑遺官府一朝廢所亡蓋不貲朝廷痛民害大爲築城池中間水屢溢幾乎與城夷城堅水無隙民處不復危今則城已敝闕落空殘壝如聞去嵗冬我公聞上司此實民之急請從官繕陴上司僅省費移牒猶難之民心日懍懍見雨常顰眉但恐水不至水至決不支前日果見此必知其死隨又安知我公有道眾莫窺捄汝於溝壑奪汝於蛟螭舉眼防三光措身於兩儀公徳大如許汝知乎不知惡虖汝至愚豈能事逺思此城苟未修此患終未離明年公且去水來將賴誰願公尙憐汝再請而勿辭城修有二利官帑皆在玆

避賊書事十三首

凶賊意何慘殺人焚其廬我命𨿽僅免我家已爲墟譬如巢南鳥巢破不得居朔風吹黃艸飛去將何如生長城市間吾其患驅逐賊火俄漲天舉家如奔鹿入山恐不深但冀免殺戮賊平無所歸獨倚靑松哭懷寶恐吾累蔽形何可遺囊衣入山谷勢急還棄之及至出山日秋風吹樹枝免爲刀兵鬼凍死冝無辭賊來屬初夏逃去窮幽荒山深松蘿宻野曠艸木長蟒虵大如樹見我不忍傷賊固不如蟒害人無善良搜山輙縱火躡迹皆操刀小兒饑火逼掩口俾勿號勿號可禁止饑火彌煎熬吾人固有命困僕猶能逃十遷昧南北終嵗在路岐霜堅齧我足風冽剝我肌艱難固其分衰老難支持白骨亂荒艸百遷亦不辭東鄰有老人金玉富無敵惡賊一朝來棄之如瓦礫性命𨿽尙存見人無顏色老人自不思本爲大盜積保城恃義兵悞事眞可惜國家久升平誰復覩鋒鏑一旦驅市人紛然冒矢石逢敵先棄戈罪之不可得妻兒共一區日夜謹相守遙驚白旗來不覺四散走汝死吾不知吾亡汝何咎隔林聞哭聲相見眞成偶今我有三子欲謀分置之庶幾一子在可防収我屍老妻已咽絕三子皆號悲生離過死別不如還相隨妖賊本蒸民忽爾爲豬豚王師一日下割剝恣防吞食盡固其所恐傷仁聖君招安俾復業亦旣不是人有女衣已穿顏色猶自好無食來幾時呦呦哭荒艸問之誰家女低頭未忍道前山欲黃昏吾行不暇考嗟爾逰宦人彌年住京闕盡室寄東南一朝聞賊發道路已不通音書多斷絕朔風滿長安日夜成華髮

防侄譽

憶昨宣和末羣凶聚韋羌【洞名】一朝邏巡尉州縣皆皇皇居民棄家走老稚紛搶摪我時遭刼逐與子空相望及玆建炎始叛卒起錢塘初聞殺長吏尋亦及冠裳死者不爲怪生者反異常子在賊圍中不知存與亡出處𨿽異域阽危多備甞骨肉非不親患難各自當回思見賊日豈謂免殺傷安知出深壁猶得還故鄕爭言不死狀失聲驚四旁餘生偶然遂萬事皆可忘防我試新秫放懷坐中堂庭梧露蹖碧砌菊風催黃年華意未晚蟋蟀已近牀對此復何待五觴至十觴歌聲咽寒月舞袖破夜霜豈無少年態一醉乃爾狂此徒爲酒使酒力安得長燈影照鬢髮百憂在中腸干戈時未息盜賊勢益張與子歸何處相防兩忙忙

送方尉還任

平安耿耿念庭闈乞假言旋謝式防應向門前畱彩棒卻來堂下舞斑衣流花洞口春將近蓋竹山頭雪已晞聞說後年官始滿不知重到幾時歸

懷天臺

謝伋【字景思】

有妹有弟奉親慈我因官事獨此縻濤江身隔一萬里永日心思十二時戀豆豈能勞逺駕臨流端欲賦淸詩故山尙有茅茨舊端防何須更拂

題郡治玉霄亭【時曽宏父爲守】

王亷淸【闕】

憶昔新亭敞玉霄使君髯舅意飄飄春風防灔黃金琖明月參差紫玉簫歌吹舊蹤空艸木風流閒話屬漁樵憑防無限悲涼意寂寞寒江落暮潮

登師欲東歸因成五言

錢惟演【字希聖】

誰謂元戎幕今同長者家一音聞說法五葉見開花久住生車耳因閒長道牙方期注金防休夢赤城霞

送從進長老歸天臺

錢惟濟【闕】

樞府多年識相毫又飛鐶錫出神臯霞標起處瞻鴛剎風信平時過鷺濤月露空蒙迷檜檝天香芬郁濕蘭袍

道猷法窟從玆【闕

副樞尙書門僧久寓京國賜衣而行】

懷天臺隱士

王堯臣【字伯庸文忠公】

先生髙蹈晦嵒扉沐髮晞陽逺帝暉自是鸞皇終【闕】魚鳥便忘機江鳬泛泛隨波逺朔鴈冥冥避弋歸

他日【闗】如應聘夢魂休繞故山薇

題石橋

蘇澥【闕】

連云靄翠疊重重直下雙溪擁霽虹榮辱自分山色外利名不到水聲中淸涼世界隨心現方廣樓臺遂感通願侍千僧共談麈撥開陳障出樊籠

再逰寧海淨土院

周弁【字君儀】

一徑陰森入翠微翠微深處見禪扉倚云殿閣金相照蔽日松杉碧四圍竹引澗泉寒繞屋雨蒸山靄潤侵衣十年逰宦今重到景物依然舊識非

書臺州上方不出院僧壁

李邴【字漢老】

不下山來十四年區區笑我走塵寰只應後夜經聲寂明月淸風自往還

次韻臺守子莫見贈

呂頥浩【字元直】

去嵗乘桴暫得閒忽驚三命促登壇向來彊健思投筆老去衰遲懶據鞍玉帳夢回烽燧曉水鄕春盡鐡衣寒海山深處幽棲地爲我經營竚掛冠

次韻沈元用遊天臺三首

出處何勞問大鈞如公材器略鋪陳談兵玉帳詩書帥演誥綸闈侍從臣萬疊名山聊寓目一方仙宅勿藏身中原未復須畱念先入夷門漸入秦

山居猶不厭山行石磴欹危步履輕夾路不聞雙闕在幽巖應有五芝生春寒未放遷鶯囀風暖先催布谷鳴我欲營茅畱俗駕無貲誰寄孔方兄

前麾轉防陣旗紅二紀窮邊一夢中曾擁雕戈思卻日屢乘鐡馬聴嘶風誰憐老去三春病自覺閒來萬慮空滿路落花歸鴈後勿令書疏不相通

次韻臺守劉仲忱

瓦橋傾蓋暫徘徊自渡江南迹屢陪衰謝未能髙隠去依棲還傍故人來靑蒲諫諍推公望皂蓋承宣屈大才但恐政成公促召異時懷抱向誰開

登巾子山寄懷韓嗣夫

幾年蹤迹共飛沈自渡江來幸盍簪奉使久違常恨別閒居無夢不相尋勒功鐘鼎經綸志混迹漁樵老退心籬菊正開家釀熟一罇何日得同斟

將至天臺馬上口占

東歸頓覺馬蹄輕竚望天臺景色新遙想故園芳艸盛一畨桃李又烘春

次韻郭傳師寵寄閒居之什

小隱丹丘郡安閒世慮空運籌邊閫帥昭代將家風牙帳霜矛白賔筵舞袖紅何時同把臂醉伴釣漁翁

建炎丞相成國呂忠穆公退老堂詩

觀文殿大學士左銀靑光祿大夫提舉嵩山崇福宮李綱

獵得非熊自渭濵釣璜賜履定前身功髙浴日千門曉力巨回天萬國春蹔輟巖廊調鼎手來爲林壑采芝人片帆雲海無多地嘆息何緣厠末賔

周遭疊嶂俯淸流卜築園亭事事幽春日鶯花隨衮繡秋風松竹轉旗斿謝公終爲蒼生起裴相聊成緑野謀聖主思賢方仄席未應長伴赤松逰

新安居士汪伯彥

尙父重來國有瘳再移雙袖揖浮丘進爲初迫人間世退老仍懷天下憂娛戱煙霞資辟穀栽培松菊助吟秋天心此欲中興去蕙帳山猿恐莫畱

脫冕遺軒息萬緣歸來閒地作神僊涉園靖節初成趣得志莊周正樂全物外情隨云鵠舉尊前身旁海鷗眠功成者去天之道知退如公法自然

燕南三世識非羆謀防江淮見吐奇千載五龍扶日轂十年兩袂各天涯知公卜築聊如此嗟我求田昧所之遙想園亭賔客防夢飛胡蝶到芳帷

資政殿大學士左中大夫提舉萬壽觀兼侍讀張守

大老歸周慶有源中興吾宋屬云孫五龍夾日三辰正一虎當溪百獸奔何事雲山遽招隱向來金鼎厭調元追鋒早晚求黃髮三徑還荒靖節園

聞道抽身向急流海邊暫艤濟川舟功存社稷推元老人向漁樵識故侯緑野江山供笑傲赤松儔侶伴淹畱閒棋小酌懷疇昔淸夢時追杖屨遊

資政殿大學士左中大夫提舉臨安府洞霄宮王綯

尙父風猷襲後昆復生賢相紹髙門白麻懇避公孤貴【辛亥季秋麻制告廷進拜少保公辭甚力乃授特進】黃閤屢辭機務繁再入經綸勞鼎鉉乍從觴詠樂山樊功名終始追前哲羙播靑編望益尊

巨力曽扶國步安功成猶未鬢毛斑天心正佑宋無極人意詎容公久閒裴令縱能娛緑野謝公可是老東山何當皷櫂輕千里欵奉淸談宴俎間

資政殿大學士左中大夫提舉臨安府洞霄宮李邴

晉公伐叛致太平歸來緑野勤經營沈淪不復經濟意晚節更爲人所評文饒佐武取河朔平泉艸木羅淸英功成未嘗一寓目鑱石作記空傳名何如堂堂渭川老倔起自與天扶傾嵗在作噩駭機發忠臣憤叱思殞生氛埃不爲紫霄蔽日月卻向黃道行壯年鐡衣勤汗馬白首金鼎調和羮張皇國威起頽壓約敕吏蠧歸章程羌戎破膽思尋盟盜賊脫甲來輸誠轅門諸將指呼耳公有胸中十萬兵銳然請老樊小圃防席卻與漁樵爭煙霞放目傲軒冕水石步屧遺機衡𨿽然四海望不置褰旒下矚熈皇明宣王於今事北伐周公不日歌東徵迎還兩宮天地慶掃灑六合風塵淸是時公歸乃可耳豈得遽適羲皇情祝公壽考如衛武百嵗箴儆謀羣卿祝公功名如郭令身與廟社同安榮忠誠向來金石貫勲烈遂將天壤並宅年升堂奉杖屨願畱隙地誅柴荊但令公孫肯開閤不用野王來撫箏

資政殿大學士左中大夫提舉嵩山崇福宮張澂

均秩歸來一品崇赤城新墅煥仙風功存社稷今全徳身佩安危本至公寧似樂天丹竈破不令北海酒樽空中原未靖戎氛惡防有訏謨沃舜聰

背郭堂成樂趣眞碧油幢下海山春誰知種木十年手元是擎天一柱人久矣威名彰艸木行須談笑靜風塵寧容巾屨長閒逸卽防金甌寵數新

端明殿學士太中大夫提舉臨安府洞霄宮韓肖冑

兩持魁柄輔皇圖退隱林泉嵗再除勲烈早推戡難際精神不減渡江初遙知臺嶽靈仙窟雅稱磻溪將相居好在先聲震南楚【進拜潭帥命】一堂風月暫躊躇

煌煌衮繡佇歸周卜築寧容便退休濟上風煙移髣髴浙東山水占深幽淸樽【闕】

知公志在復神州

左中大夫充徽猷閣待制提舉臨安府洞霄宮黃叔敖

今代勲名第一人聊從小築蓺松筠風雲天上千齡運雨露人間萬井春莫倚丘園甘獨樂須知海宇仰洪鈞行聞勉爲蒼生起衮繡來歸聳搢紳

望隆江左謝太傅功冠淮西裴晉公何事東山卻髙臥空餘緑野想遺風矯情鎭物端誰佀晚節全身與俗同再拜祝公循往轍中興周室賴元功

左太中大夫充徽猷閣待制提舉江州太平觀錢伯言

今代麒麟第一功十年勲徳與天通豈知樂聖銜杯地長在重溟倒景中避寵不妨成逺別養花無意在珍叢角巾私第何須問自有公言滿舜聰

頓令臺嶽發羣花名圃初成將相家雲母久遮黃閤座綺疏新照赤城霞調羮梅子生無數遵渚鴻飛去有涯見說樽前富佳客亦應思我醉時撾

徽猷閣直學士左中大夫提舉江州太平觀洪擬

富貴功名豈易量暫休聊洗十年忙赤城山下林泉美退老堂中日月長種竹幾年心未厭栽花經日手猶香一丘寄傲眞吾事何必懷歸問故鄕

千載明良不易逢退居誰不慕髙風香畱鐡硯韋編上春在金罍玉斝中鼇足共知曽立極龍韜猶欲倚平戎追鋒只恐來相繼行防東山起謝公

徽猷閣直學士左朝請郎提舉江州太平觀李擢

紫樞黃閤再登庸萬物無心付至公獨掃埃氛開日月坐令寰宇轉雷風辭榮身逺機衡外扶世功余竹帛中林壑未應窮勝事巖廊仄席待平戎

四海儀刑瞻衮繡十年鬢髮映金貂角巾羊傅回東路野服裴公過午橋誰與從容陪杖屨不妨談笑狎漁樵傳聞乙夜懷長算行防絲綸下九霄

徽猷閣直學士左朝散大夫提舉江州太平觀胡世將

雲水郊深退老堂公來野服換龍章四朝盡瘁身猶健一徳同寅福未央小隱聊堪供放浪神州終倚致平康功成他日歸休地海表家風有故鄕

卜宅他鄕得偃休忘懷遇坎復乘流功髙天地雲龍防心寄丘園水石幽墨客騷人多賦詠金堂玉室縱追遊公今問捨眞無負自是豪英百尺樓

左朝散大夫充徽猷閣待制新知靜江軍府事胡舜陟

中興將相上淩煙社稷元功孰敢先萬物生春持斗柄六龍回馭取虞淵中書方記汾陽考南國俄乘範蠡船卻向園林新棟宇聊將勝事繼前賢

爲聞仙伯隱丹丘三徑新開結勝遊庭戶招呼松桂月樽罍追逐芰荷秋曉猿夜鶴空畱戀風虎雲龍自應求已擁帥旄將入覲運籌破敵此歸休

左朝散郎充徽猷閣待制提舉江州太平觀趙思誠

抗章懇避公槐位卜築千巖紫翠間園鎖幽深佀僊境堂開華麗逺塵寰貂冠虎騎榮新寵云閣瓊臺許暫閒帷幄謀謨待元老未容髙蹈占東山

經濟奇謀有祖風渭川卜獵舊非熊風雲遇防千齡運社稷扶傾萬世功偃息郊園酬雅志咨詢廟算簡淸衷更須整頓乾坤了緑野歸來效晉公

左朝奉郎充徽猷閣待制提舉江州太平觀李正民

將相勲名紀太常旌旄聊駐水雲鄕栽培艸木平泉裏放浪琴書緑野堂身健未應親幾杖公歸正欲望軒裳東山謝傅風流在盛世齊稱在海傍【世傳謝安石東山去天臺不逺故云】左中奉大夫提舉臨安府洞霄宮胡邃

名重功髙服搢紳精神圖畫在麒麟去提黼扆還天子歸與園林作主人三徑松筠供嘯傲一堂風月替嚻塵時平自有無窮事誰解如公早退身

戡定兵戈古所難盛名何啻重於山収身矢石徵誅外放意林泉杳靄間曽是神龍猶解蟄豈惟飛鳥防知還上方當寧思元老正恐詢謀未許閒

左朝散大夫充徽猷閣待制提舉臨安府洞霄宮江常

玉室璿臺奉宴居醉吟風月在方壺山川大抵因人勝出處由來與道俱斟酌古今歸奧學扶持宗社屬嘉謨區區卻笑陶元亮只把南山入畫圖

左朝請郎充祕閣修撰權徽州曽統

黃閤重來迹已陳東山髙臥趣還新塵埃偪仄人間世風月虛閒物外身得意樵漁方共樂忘機鷗鳥自相親聊將玉鉉調元手散作郊園萬木春

退老堂前花木深功名擺落事幽尋煙霞嘯傲平生計風雨帡幪四海心嵗晚松筠無攺色春歸桃李舊成陰行瞻衮繡回東路蕙帳空餘夜鶴音

左中奉大夫充祕閣修撰提舉洪州玉隆觀徐公裕

注意惟聞簡帝心聊成退老寓登臨放懷緑野巖瞻重寄傲平泉國念深海濶水雲和島嶼時淸鐘皷樂園林謝公豈久東山趣天下蒼生傒作霖

國棟帲幪不日成天河星斗宿檐楹臺符影燭江山麗赤舄光臨艸木榮猿鶴從今驚夜帳鹽梅行復作和羮衰顏白髮塵埃客狂斐裁詩繼頌聲

左朝奉大夫前知廣徳軍事謝升俊

當年直奮渭濵漁逺業端爲萬世圖戡亂功猶存社稷愛閒身已到江湖竹間便好開三徑池外何妨架一區從此標名爲退老時將杖屨許誰俱

再造功成不自居玉墀長見詠歸歟靑山流水防無厭【阪公獨樂園詩】燠館涼臺興有餘【裴公緑野堂事】天子時時思舊徳蒼生日日傒新除黑頭便上鋒車去遙想槐庭席正虛左朝請大夫直祕閣新知荊南軍府事薛弼

濟南從古多名士崛起臯防薊北空君喜有堂堪逸老上嫌無職可酬功蒼生日願起安石緑野今難畱晉公盛烈屢勤銘鼎鼐龍韜猶冀感云風

卜築追尋九老逰江南最好是丹丘乞將金鼎調元手蹔向磻溪理釣舟東閤蚤延天下雋畫堂春鏁海中洲它年共防車書一舉目山河笑楚囚

左朝請郎主管臺州崇道觀陳公輔

經營堂宇近江濵退隱功成名遂身門外魚龍欣得地圃中花木暖藏春也知朝野思賢相聊借湖山作主人誰謂周公驕且吝坐間無日不延賔

平昔勲名絕輩流正閒贏得去尋幽春風陌上飛千騎曉日林間映九斿閩嶺何妨傳雅詠【丞相李公居閩中公多與倡和】龍庭行卽告嘉猷願將屢秉鈞衡手畱作它年幾杖逰右朝請郎充江南西路安撫制置使司防謀官莊綽

力辭富貴回天上不事樓臺起宅中問道但懷重捨蓋對優寧與獨延崇精神宛佀初平蔡信宿那應久在東帝念中興思舊徳未容髙枕北風

左迪功郎臺州州學教授陳棠

黃閤雍容靜塞塵淩煙功就便抽身三年暫別長安日五畝來追獨樂春槐鼎政須還國老谿山聊且慰騷人佀聞天語傳中使行告廷神設九賔

解組歸來萬事休買茅初葺一堂幽緑筠曉月揺蒼佩紅樹春風散防斿鷗鷺心情𨿽退老麒麟圖畫正綏猷行防馳驛趨丹陛趂取閒時秉燭逰

左朝奉大夫充徽猷閣待制提舉亳州明道宮鄭望之

熈陵甞賦釣魚篇意屬磻溪舊所傳【國史呂正惠公參政因曲宴太宗賦賞花釣魚詩云欲餌金鉤深未逹磻溪須問釣魚人意屬正惠未幾拜平章事】治世代天今六相中興扶日跨羣賢【本朝呂氏入相者正惠公端文穆公防正文靖公夷簡申公公著汲公大防曁公】已栽桃李滿天下更卜林泉占海邊不佀東山攜妓女一觴一詠度長年

一從奉得去年書報道江山已定居【乙夘春奉鈞翰云每讀杜詩巖老眞

無事江山闕已定居】

輞川圖君臣終始如公少將相聲名自古無何日雍容陪杖屨松風山徑竹籃輿

降授左朝請郎前知藤州軍州事侯彭老

姓名已冠淩煙閣杖屨初臨退老堂任重晉公逰緑野放懷忠獻醉安陽園林選勝規模逺丘壑偸閒气味長借箸更資恢復防始應歸此樂時康

扶出離明一洗光凜然忠義合穹蒼天教世祖中興漢人服汾陽再造唐道大耕莘同至樂功成釣渭踵遺芳身爲天下安危寄未許淸閒事退藏

左宣教郎直祕閣權發遣袁州軍州事秦梓

釣璜大老舊家聲崧嶽儲精甫再生樂道有心安畎畝逢時無計避功名已扶皦日歸黃道欲養丹沙隱赤城十里梅花千个竹北髙臥有餘淸

顯謨閣直學士左中奉大夫提舉亳州明道宮康執權

退老堂成席未溫天書夜到領侯藩周褒申伯保南土唐起裴公防北門猿鶴豈應愁舊隱虎貔方防擁華軒公家報政由來速佇入延英覲帝尊

公居臨海亦經年毎恨淹畱阻執鞭異縣忽聞登帥閫此身那得侍賔筵古今誰佀功名老出入榮持將相權從此鳯池歸路駃未容雁蕩奉周旋【相公甞約同遊雁蕩】

左通直郎通判潭州軍州事範寅賔

忽辭端委侍巖廊歸臥莵裘退老堂逺避勢家蕭相國旁連永巷郭汾陽江如渭水煙波碧山佀靈巖艸木香公向此間畱杖屨寧知身在赤城傍

不令甲第起康莊卻向郊園艸作堂廬阜規模臨嵽嵲浣溪顏色俯滄浪參旗井鉞聊遮戶赤舄貂冠且掛墻幾淨明無俗事願公時艸乞言章

龍圖閣直學士左朝請大夫提舉江州太平觀汪藻

心如金石气如虹整頓乾坤指顧中挽去蹔成調鼎事歸來還作釣璜翁東山勝踐今人見西洛耆年幾客同圯上一編渾未用赤松那得便從公

我公英爽笑臞仙來占東南古洞天幾度傾身安社稷一朝袖手向林泉長勞海內簪纓望小作山中杖屨緣漫使吳兒生意气涼臺燠館記它年

寶文閣學士左承議郎提舉江州太平觀綦崈禮

社稷功名不自賢小園卜築賞閒年脫遺富貴還身外収拾芳菲寓目前未息煙塵勞屬望莫孤風月且畱連一時賦詠多奇作江漢崧髙好共編

帝眷民瞻豈暫忘江山信美可終藏元勲合冠淩煙閣雅興聊同緑野堂已作時霖卻龍臥行防天討待鷹揚囑公未用安髙退準擬功成老故鄕

左朝散大夫直祕閣主管洪州玉隆觀成大亨

調燮勲庸萬國歡暫攜造化入名園芝蘭繞砌初爭秀桃李成蹊自不言滄海從龍揚巽翼虞淵取日破妖昏功存社稷膺宸眷莫滯芳菲逺帝閽

懇辭鈞軸逸祠庭園辟東郊防退名花木爭妍𨿽寓目干戈未戢可忘情鷹揚蚤繼磻溪業霖雨爰從傳野生願把經營芳圃手更將春色徧寰瀛

避地白巖山中書懷

吳說【字傅朋】

鐵騎憑陵甚長驅靑海邊攜家遭因頓憂國憤迍邅不省嵗月換徒驚花艸鮮到頭蘇息否灑淚問蒼天

次韻

鄧仁憲【字夢符】

避地南來極吾鄕北斗邊風塵今阻隔途路舊迍邅閭裏千門盛湖山百卉鮮故鄕歸未得飛夢入靑天

次韻

廉布【宇宣仲】

避地來何所窮山滄海邊雄圖今寂寞吾道昔迍邅晏食甘麄飯偸生忍擊鮮鄕閭重回首揮淚入淮天

書事三首呈郎中機宜

避地意何適同時得二賢才名誰敢並蕭散或堪憐濁酒寧非道枯藤自防禪尙須浮碧海風月夜同船地僻春將半僧房客暫休連山花霧暗半嶺竹雲愁將士戈猶枕書生筆屢投中原兵未戢尙有自焚憂山路入雲煙精藍滄海邊岸沙畱虎迹石壁曳蛟涎猿嘯千山寂鳥驚半月弦憂來非一事種種上華巓

次韻

鄧仁憲

狎鷗東海上結友竹林賢國難知誰救途窮秪自憐空花迷眼界秋月契心禪未起歸歟興重尋載酒船五星不循軌徵戰未應休婦嘆懷空室鶴鳴增舊愁劉公三見顧諸葛萬機投四海今多病維摩分外憂明月杖頭掛嘯歌滄海邊自聞獅子吼盡吐野狐涎酒興如流水詩情佀直弦巖花應未老更上白雲巓

次韻

吳說

當代靑雲士皆言子獨賢異時猶未遇多難更堪憐妙契環中趣飽參方外禪海涯孤絕處誰識孝亷船區宇半荊棘干戈猶未休屢空無計柰多病不禁愁農具應須辦朝簪便合投全家耕谷口一飽更何憂棲遁雲巖下無人到此邊階庭穿蚓穴戶蠧蝸涎寂寞春將老淹畱月再弦羈愁知幾許素髮挽華巓

山中元夕

憶昔觀燈夜維舟天漢灣千官環鳯輦萬炬轉鼇山異縣方營窟佳辰獨掩闗悲涼追往事華髮坐來斑

次韻

廉布

當年對元夕載酒向淮灣寶瑟縈珠袖靑藜照玉山蠻村當此夜璧月獨臨闗尙憶追遊勝蕭蕭雙鬂斑

瀑布泉【在靈巖和宣仲】

鄧仁憲

鮫人對泣號且呼灑落瀛洲萬斛珠海神知貴不敢受天池防下扶焦枯初疑素霓墮銀漢盡佀明月投冰壺廬山瀑布幾千丈較此不可分錙銖膠西先生春睡足喜見晴光漱寒玉武陵迷路初不知錯認松風響巖谷金波滿泛琉璃鐘長揖雲峯謝拘束更約靑蓮社里人同向蒼崖結茆屋

天臺續集別編卷一

欽定四庫全書

天臺續集別編卷二

宋林表民編

送逹師遊天臺次參寥韻

劉季孫【字景文】

正誦興公賦報師來別予興長尋瀑布語罷振行裾勝事雲霞異淸吟巖谷虛石橋鐫嵗月知不假人書【師善札】

次韻馬中玉提刑見寄

知公不柰二毛何尋訪天臺所得多宿處僊人千載宅悟時禪友一聲歌道心夷曠忘名勢句法淸新爲琢磨每到西湖懷使節春風紅紫照淸波

因見佛印自稱二浙云逰老比丘遂成絕句

二浙雲遊老比丘蘇州一宿過湖州錢塘江上乘杯去雁蕩天臺更自由

憶梁王寺過逺橋寄昉師

羅適【字正之】

長憶溪橋避暑時天風六月襲人肌水隨地脈來無盡云過山頭去不知拂面稚松應偃蓋當年逰子已龎眉憑師莫動谿邊石畱待東歸題好詩

寄曽子開【肇時公謫臺州悵然有懷】

鮑愼由【字欽止】

白髮波波尙問津可嗟志業在經綸十年於此三見四海如公復幾人虎穴功名勞唾掌醉鄕風月且藏身平安欲問無來使何處荒山野水濵

蓮盤莊納涼

姚寛【字令威】

密竹防回塘陰陰小院涼低徊忘扇拂獨自懶衣裳弱蔓扶新緑紅蕖並晚香華胥愁不到只在水雲鄕【列子雲華胥在臺州之北】

下章安杜凟七首

京洛風塵久不開晚尋雲水上天臺如何更下章安浦縹山城首重回

帆落秋風泊暮灘月生潮上客心閒海門南望天侵水左直金鼇【金鼇一名金鵞山】駐蹕山【在章安昔曽臨幸焉】

石柱山前煙在川【杜凟之測有石柱山甚奇下皆煎鹽之所】金鵞浦口浪黏天北人淒防南人笑愁水愁風最可憐

平生顧挹山陰道種竹栽花越水東海角天涯心未穩吳頭楚尾信難通

夢寐家山老嵗華何時滿眼送煙花定知難取通侯印亦許歸乘下澤車

風林葉脫減秋聲山擁秋光到眼明秋興悲秋俱有賦安仁宋玉是前生

饑來驅我幾何厭塵務縈心更可嫌不佀陶潛戀松菊未聞膠鬲舉魚鹽

行鴻祐路偶作

尋幽無十里闊處見風濤緑樹雨中宻澹山云外髙心情親醉境愁色上顚毛早賦歸來引悠悠誤爾曹

送防上人歸省天臺

梅堯臣【字聖兪】

釋子懷慈母吾儒未易輕不尋琪樹去肯向石橋行海近云多潤山髙日少晴天恩新賜服書字欲傳名

送天臺李令庭芝

吾聞天臺久未見天臺狀去海知幾里去天知幾丈峯嶺隱與出嵒壑背與向云雷反在下泉瀑反在上幽深無窮窺杳無窮望至險可悸栗至怪可駭喪石橋彎長弓跨絕弦未放當時白道猷平步入靑嶂去爲六百石亦見志所尙子欲廣異聞可防一尋訪

題天臺山石橋庵院

綦崇禮【字叔原】

林麓陰森徑屈盤漸驚危步入重巒地分寶剎臨空翠天設飛梁跨激湍霧暗云蒸山气肅雪翻雷輥水聲寒我來不作多求想試出神光變現防

送蘇子美

梅堯臣

勇爲江海行風波曽不懼但欲尋名山扁舟無定處南有鵬若鶚險有石若踞毒艸見人揺短狐逢影怒不遐尙苦乖更逺饒瘴霧東土乃濵海蜃鼉仍可怖殻物怪瑣屑蠃蜆固無數咸腥損齒牙日月復易飫二方旣若此往矣無久駐意當西北來醉酎灸肥羜夏不厭漿酪冬不厭雉兔勿言專口腹口腹人所務天臺信奇偉石橋非坦步廬嶽趣最幽饑腸防瀑布此致𨿽爲髙實亦難久慕君行聴我言不聴到應悟

賦何昌言家栝蒼石屏【仙居所產】

栝蒼黃石屏樹如濃墨冩根深稱條葉生意絕瀟灑或聞造化手立異先眞假指是溲摹能同自然者天下莫復言物亦逢我寡

和聖兪詠昌言栝蒼石屏

司馬光【字君實】

主人小石屏得之栝蒼山栝蒼道裏逺致此良亦難層崖萬仭余騰出浮雲端吳兒采石時蘿蔓愁攀緣石文狀松雪豪髮皆天然置之坐席旁淸風常在顏願君善藏蓄永日供餘閒愼勿示要人坐致求者繁將使栝蒼民吁嗟山谷間

寧海道中

盧天驥【字駿元】

又騎弱馬聳吟肩數防旗尖破暝煙曉逕寒生梧葉露晚風愁入雁行天新年事業惟行路故國生涯只釣船早晚徑歸耕莽蒼任從人笑客無氊

登摘星嶺

自知牛鬭耳不柰晚猿何客鬢愁中老秋山別後多扁舟桃葉渡夜雨竹枝歌賴有臯盧盌時堪戰睡魔

送禪照大師歸越

錢惟演

金剎杳霞扃南風漾彩舲吳天六幕逺越岫萬螺靑龍篆霏雕像鯨濤注淨瓶上方堪迥望支筞見春溟

雪夕奉陪天臺明照禪師擁鑪閒話

藜燭薝香夜幄淸朔風際激飛霙鳯梨鴟芋煨將熟坐擁丰貂話赤城

送錢仲韶機宜南歸天臺

蘇庠【字養直】

尺五城南客能過仲蔚居煙霏深寂歷雲樹晚扶疎老去一無著詩成百不如喜無招隱作仍免絕交書

送張師言知臺州二首

李長民

岧嶤臺嶽鎭東陬地近行都委寄優就付金庭老宮使曽持虎節古揚州【淮南江東皆古揚州之域】行春想見勤宣布訪古無因預唱酬我誦甘棠增感慨願公封殖表前修【辛丑嵗先公守臺今般若臺有祠堂存】

皖嶺潛溪已厭觀此行更賞浙東山雲開天姥極淸曠霧暗石橋窮險艱年徳俱髙眞召杜風情未減眷樊蠻側聞侍從多虛位寧許耆英便賜閒【張丈時年八十矣】

題石橋

林仰【字少瞻】

空山風露洗秋容萬里陰晴此夕同袖取碧巖邀月手石橋來謁化人宮

洪適【字景伯】

懸磴跨幽崖奔流漱深壑宛然臥蒼龍天巧謝鐫鑿萬木森前山笙竽眞籟作長嘯斥猩猱髙巢怖鳥鵲莓苔助危梁下瞰膽欲落橫前阻翠屏峭壁旁如削於此判塵凡咫尺遂綿邈飛錫陵虛空樓臺夜林薄寶輝覿華鐙金翰過神雀二年佐銅虎渠能解羈絡來烹紫雲腴寒甌散葩蕚奇事訂前聞詩成謝層閣

陳知柔【字體仁】

巨石橫空豈偶然萬雷奔壑有飛泉好山雄壓三千界幽處長棲五百仙雲際樓臺深夜見雨中鐘皷隔溪傳我來不作聲聞想聊試茶甌一味禪

蔣璨【字宣卿】

石橋西去接煙霞方廣山頭佛子家今日我來生善念分明盞上見茶花

賀允中【字子忱】

敢祈方廣現危梁千古燈燈共此光聊試茶花便歸去杖頭挑得晚風涼

至石橋夜半風雨大作

劉棐【字仲忱】

方廣卽眞華藏界自他不隔一毫端龎眉大士常相見猛雨豪風漫作難

過郭傳師太尉山居

鄭諶【字本然】

大固擅雄彊一峯連紫邏戶牖開上頭可愛不可唾前山奔馬來一一間過無人識故侯得趣貪髙臥不受富貴吞早供香火課槍甲久沈埋詩書眞頓挫兩國正交兵萬民心膽破莫惜功業成更遣聲名大

賦玉溪寺石菖蒲

髙述【字季明】

玉溪石角尖如鋒山泉噴浸碧玉龍龍髯誰爲不可識石上菖蒲拳碧茸老根宻節穿石瘦細葉如林屯逺岫百艸爛死事潛萌纎纎獨與冰霜鬭玻璃瑪瑙春水寒呼兒捧將持銅槃年來靑眼志未喪喜君緑髮能衝冠

玉溪曉步

平生丘壑情得此眞忘形摳衣跨石角開道披林坰日影曉峯翠猿啼山柿靑三潭在何許已約摸重屏

和髙季明玉溪曉步

陳興宗

物外有佳趣塵中苦勞形芒鞋技短藜快哉得松扃蘿蔓猿狙懸石磴苔蘚靑龍出正爲雨碧潭如畫屏翌名寧海縣圃之榭曰靑雲亭曰眞愛並防出宰山水縣讀書松桂林爲十韻詩防寄薛端尙知

縣抗

朱翌【字新仲】

子防坐赤城季眞升白日我欲從之逰爲問防安出公庭鳬鶩散藝圃有精采左右冨書詩誰當爲公宰開門挹羣峯欣然一解顏不知令尹心愛民如愛山萬變世間法一一自有理使由地中行當如禹治水勿以徒勞故乃復外州縣仲尼門下人千古虙子賤當前機穽深不損空洞腹請求貝葉書還坐與細讀公乃靑雲器靑雲路坦如時來防一蹴不待子公書契分山林宻賓僚杖屨從薄遊棲在棘丞亦日哦松四溟今無波百里可遊戱佩未須紉蘭酒當且釀桂丹丘五邑羽傾耳聴韶音春風千仭翔徑入翰墨林

縣圃十絕和朱待制

薛抗【字端尙】

春花弄晴風晝簾垂永日公退臥黃防放衙頭懶出鬥牛不能神梟盧無好采碌碌甘抱闗誰能媚時宰二亭巋然立紫防爲題顏朝暉射銀鉤偉觀壓海山訟牒如蜂房未易談笑理卻思買扁舟歸釣荊谿水我無割雞刀乃當萬家縣飛蝗不入境感謝年穀賤五斗𨿽甚防偃防飲滿腹大書歸來賦有味數過讀焚香坐淸晝此心自如如我知拙催科考甘下下書桐鄕文章伯我欲執鞭從明堂選擎天云壑臥老松壽親髮斑斑防服老來戱欲賦招隱詩小山念松桂援琴鼓流水弦絕無知音爲語逐臭夫蘭芷生深林

題梁王寺淸辯大師房

吳說

云収鶩落天圍淨乞與逰人眼界寛獨恨不當新雪霽月明來此倚防幹

遊龍華寺二首

範宗尹【字覺尹】

曉出城東路尋僧聊避諠宿雲開嶺岫晚稻沒川原村暗桑枝合林紅柿子繁日斜僮僕困共喜到山門古寺山環合﨑嶇路僅通一庵寒閉戶羣木夜號風幽勝窮探盡塵勞洗滌空玆逰恐不再聊記小詩中

題石橋

古木森森白晝昏瀑泉飛處兩山分石梁跨谷欣初睹茗椀浮花信舊聞行路向來悲一跌防身此去欲三薰至人儻有矜憐意便與提攜出世紛

題樟林寺【有碑髙述題名在側】

玉盤居士

千巖壁立任蒼苔今日玉盤居士來洗劚云根堪宴坐不教獨秀在天臺

題善濟院壁

無名氏

牡蠣灘頭一艇橫夕陽多處待潮生與君不負登臨約同向金鰲背上行

別題

無名氏

休說三江與五湖平生心眼此中舒人人摠道渾如畫只恐丹靑畫不如

題金鼇山如畫軒四首

潘朝英

古木揺陰緑挿空梵宮寂寞艸髼松可憐昔日掀天事曽對君王跨六龍

春潮暮落海門山百艇齊飛牡蠣灘分得魚蝦歸野市滿江鷗鷺夕陽閒

亂壑収云接漲瀾一天風露夜漫漫金鼇不動涵坤軸海月騰空萬宇寒

倦客登臨力已疲髙僧故索小詩江山最好君知否春去秋來煙雨時

遊華頂峯

法具【字圓復】

行盡一徑龍蛇蟠病身忽上靑雲端天公豈念客來逺偶吹一陣松風寒摩挲老眼坐嘆息信有物表非人寰去天尺五步可到云夢八九吞何難微陽逺映眾山緑景气揺動如波瀾靑蘿吐花葉嫋嫋淺水落石聲潺潺盤空巨石碧如削暗澹老樹蒼煙漫檐牙卓地殿影出蝸涎上堦夜雨殘昔人遺迹不復見但見滿目圍蒼巒懸知此地可送老黃葉滿庭風閉闗玉京五城信不逺神僊綬短誰能攀妄庸栁泌眞可笑安用采藥乘朱轓

送僧之天臺

憶在天臺住過春雪崖流水防橋分今因送子入靑嶂老夢荒荒落冷云

題惠眾院

劉棐

云迷鳥道嶺重重松竹深藏釋子宮戎馬不曽來爾界太平元在亂山中

夜宿國淸寺題更好堂

沈揆【字虞卿】

堆案文書在眼邊身閒俱是好林泉乞渠解褐休雙足爲結山中飽睡緣

神秀樓落成

趙汝愚【字子直】

魯侯作南門春秋書不時嗟予春暮來復遣秋暮歸巖巖龍固山迢迢栝蒼溪孤城煨燼余棟宇煙塵飛悠悠客行路一夕固藩籬城中十萬家奠枕將何期賔僚賈馬儔邑下循良師經營有餘地所就逾前規西風散黃菊天宇澄淸暉浩歌畱飛仙擊鼓驚馮夷分題雜險怪醉墨翻淋漓別來冊府英往往夢見之恍然今夕遊佀夢疑復非夜深燈火防露下星斗移父老呼童兒挽裳或褰衣來飲使君酒聴歌使君詞有淚不忍彈恐遂行人悲

丹丘道中寄錢大資二首

道舉【字季若】

谿橋人度栁靑蔥困臥羈孤雪鬂翁鷺宿煙沙晴復防雞鳴茒店雨連風早年史冊書名節晚嵗燕然妙勒功急詔鳯池歸去客紫宸殿後防鞓紅

向來湯餅潑油蔥思舊所懷惟此翁日暮樓邊梅子雨夜涼亭下藕花風淩煙晉室謝文靜陰徳唐朝徐有功二十年間蓮社客顏不是少年紅

東湖懷洪景伯

曾惇【字宏父】

東湖徑昃半蒼苔問訊紅蕖幾許開波光侵坐席霏霏荷气著尊罍片雲正爲詩情起好雨更將涼意來別乘朝來知健否頗思劇飲拗蓮臺

適兩日小疾謁告聞知府郎中丈有東湖之逰而不果陪遂防佳句寵問輙趂韻以謝

洪適

佳時行樂阻追陪喜得詩筒手自開云岫送涼隨皂蓋風漪獻狀屬金罍也知萍底魚相得更有荷間蝶鼎來不識重逰在何日便須扶病走輿臺

景伯錄示太守湖上唱酬捨弟旣賦二章輙亦次

韻

李益謙【字相之】

鷗鷺驚飛去又回藕花初爲使君開千山急雨催詩筆四面淸波映酒罍暫倚髙旌畱勝賞有懷別乘約重來銀鉤灑落傳新句二妙端知共一臺

紅塵擾擾倦追陪獨向湖山襟抱開每爲淸風攜枕席幾因狂醉倒瓶罍叢書久伴天隨隱五袴今逢叔度來更待海沂歌詠逹同防給札漢家臺

曽宏父使君招客雙巖堂

謝伋

雲篆長懸紀嵗年鳯池人去政聲傳風流繼踵今詩伯物色分畱到綺筵南國甘棠有琪樹平居大屋尙修椽使君小試扶顚手髙義仍聞過昔賢

次韻

曾惇

埋沒雙巖已百年班班勝事漫流傳幸陪佳客揮犀麈實欠傾城舞繡筵故老風流寒佀鐡月卿英妙筆如椽拂衣便欲故山去復恐眼中無此賢

後園觀梅簡洪景伯

扶藜防檢後園梅小雨霑滋第一回

賔客正愁花有語拾遺只恐老相催闗心故國賞心處愛酒暮年疏酒桮待得山宮千樹白與君騎馬入靑苔

次韻

洪適

黃堂淸興動官梅遙望花林首屢回命駕許同狂客往舒箋頻有好詩催空懷月觀橫千影趂取山宮舉一桮爲語東皇相假借莫教零亂防蒼苔

寄曽使君

謝伋

江色城霞气象新中興嶽牧用詩人爭趨畫防髙門地竊伏荒山漲海濱敢望車魚延傳捨先持箋簡具州民猿驚鶴訝知吾意欲醉雙巖堂上春

和謝景思

曾惇

康樂東山迹已陳續衣傳鉢不無人往時絳闕淸都上幾嵗荒山野水濵紅藥髙吟須小謝白蓮勝社得遺民不嫌小邑來車轍同試龍園第一春

國淸愚谷禪師索更好堂詩

謝伋

丹梯寧復倦扶笻聞說靑山又攺容下界已同三絕寺上方仍對妙髙峯聊須小憇前榻莫慮遙聞齋後鐘腳力已窮猶應接玆時目力更難供

登更好堂同景思少卿表丈韻王

嵎【字季夷】

萬里同行一痩笻尋山問水有先容更窮天姥投南路已過臺山第幾峯從此又隨雙澗月不妨曽聴五峯鐘卻從更好堂前望滿眼詩材思不供

臘雪應祈因成鄙語呈使君

洪適

黃雲卬首聚還飛臘雪今年故作遲涓日朱轓方有請因風縞帶卽如期寒梅正爾慚五出茂麥懸知頌兩岐千室一辭欣響答直須書事付歌詩

次韻

曽惇

午夜崩騰玉馬飛春前臘後未爲遲正憐灞上詩無繼佀與山陰客有期揺蕩江花迷逺渚埋藏海嶠失多岐誰能作句催端木淸絕臺州別駕詩

開嵗五日使君見約同宮使尙書諸丈觀山宮梅

花因成拙詩

洪適

天知風月主人賢況是江梅望著鞭已報兵廚招客醉故教晴日作春妍一年行樂能多少十騎聫飛相後先好向山宮記名氏它時嘉話踵斜川

次韻

曾惇

半刺風流雅好賢幽尋同舉蔡經鞭江梅滿樹爲誰好官栁著行還自妍筆陣如君難索敵詩鋒顧我敢爭先一春賸喚忘憂子要防長鯨吸百川

至寧海縣有懷曽守

洪適

郊行十日天宇淸回首靜鎭薫鑪凝寄聲已爲謝亭長去甚復且容聾丞【邑丞病不能任職】萬牛防勲場可滌一犬徹警門無譍呼農來前問所自歸之刾史南丰曽

次韻

曾惇

新詩淸如玉壺冰一讀爲破旅愁凝正懷狂客賀祕監忽見髙人王右丞坐忘仙去境尙在廣文骨冷呼不譍其誰洗滌懷古恨別乘博物如何曽

題張子正觀察溪風亭

李擢【字徳升】

縹緲新亭跨碧溪淸風永日伴幽棲欲追髙士娛泉石知是將軍厭鼓鞞坐久煩襟時一快談余團扇孏重攜不須更待詩人詠小艸何妨手自題

赤城本自佳山水況是林塘在目中聊復登臨窮勝防固應趣尙有髙風亂泉激石移淸晝暝靄縈波接逺空欲冩丹靑無畫手試傳餘韻入絲桐

郭仲荀【字傳師】

廣岸流波逺淸飊襟袖開登臨忘畏景宴息絕纎埃逐渡輕雲去零空細雨來斯亭不受暑歸客意裴回

綦崇禮

巧據東西面勢雄玆亭壯觀一園中淙淙鳴竇過流水拂拂虛檐來逺風好解塵纓濯淸泚聊披醉袵望穹窿冷然便欲乘空去汗漫相期孰與同

溪上防波起縠紋涼颸不防快餘醺飄飄弄袖疑輕舉馥馥吹花得細聞但羨林園今地主焉知弓劍舊將軍功名興盡從吾好白首安閒少佀君

張偁【字子揚】

亭臨流水上地接古城隈日永檐楹靜春深錦繡開鷗隨淸漾逺風雜亂香來懷詠北山檄招邀翠作堆碧水通三徑髙風重五侯知深丹扆眷未許赤松逰山簡暫爲郡齊公晚得周防攽濵海詔再運釣鼇鉤

蔡向【字瞻明】

雅致園林景特奇防亭斜跨水淪漪影揺碎日浮霜簟聲觸危欄倚釣絲岸幘不妨橫醉榻縈眉時復度新詞溪山風月年年好長與髙人嘯詠期

西山蚤擅三明譽東淛眞成九老游水閣風亭忘嵗月嵓花澗艸度春秋季鷹自足蒓鱸興平子寧甘都邑畱圯上一編今在否向來專爲赤松謀

憶昨從遊鄞水邊星霜荏苒幾經年裏居梁宋正連接僑寓海山相後先別墅豈堪倍謝傅后堂那復醉彭宣自慚憔悴成疎嬾浪許賡吟池上篇

陳公輔【字國佐】

我家近東城南湖屢甞遊往時古堤岸路暗行人愁棘籬蔽荒圃貍防呼啾啾好景豈終廢發見端有由張公山西將帷幄久運籌晚嵗倦徵討雅懷在林丘人方棄不取公乃得所求除治見佳趣經營出奇謀竹淸景亂梅軒暗香浮中間溪風亭崢嶸跨碧流虛檐極宏廠坐見羣山幽終夜自泠泠六月長颼颼蕩漾月波起飄急云靄収曠然天宇間淸思何悠悠髙朋幾還往玉斝時勸酬相從同一醉庶防消百憂羨公彊健身萬事心不畱獨愛池館閒永日甞休休公才自無雙何用嘆不侯試訪舊識中此樂寧有不

宿天臺石橋二首

林季仲【字懿成】

臥聴泉聲佀雨聲直愁泥滑馬難行世間疑事多如許千百年來誰與明

今人議論只從多簣土那能鄣大河我有室廬亦方廣歸途不向石橋過

和陳述古僊居巖老堂詩

崔黃臣【字仲牧】

牀頭數卷書足防樂樵漁眾謂衣冠傳自同巖谷居潛心富仁智育徳審盈虛刾史如相訪淵明有舊廬

章望之【字表民】

巖前未老客期在老樵漁撫俗多閒暇開軒適起居讀詩明治亂學易體盈虛頻許相從否吾將當故廬

王振【字敏中】

政暇此觀書心閒渭水漁宛然山叟室移入縣庭居雨霽羣峯秀風生一穀虛我朝求治切好顧臥龍廬

徐融【字子明】

大老冨詩書不煩耕與漁巖同傅說築人學仲尼居靜性觀三極窮神味六虛欲知休復意仁義是蘧廬【述古詩已見續集下卷元丰辛酉嵗縣令宛陵侮昌符題防刻石】

送趙使君守天臺

朱翌

四明天臺神仙窟方丈蓬萊才咫尺公今去乘畫鹿轓直上赤城賔出日官家選材蘇我民所得莫如肺腑親深山老人笑相迎山行海宿無一塵八座夫人壽千春防衣樂事日日新行當召歸侍紫宸苴茅分土山東門我欲一見紫防君玉霄峯頂紛祥雲仙風道骨長庚星可與八極俱逰神淸明寒食斗指辰便到黃堂尋故人

寄贈錢松防政

公今居丹丘開眺奇峯前何所有鬱鬱澗底松秀色與淸陰交墮巾幾中身生富貴後四世幾五公繡屏開孔雀藻井羅芙蓉柰何不自麗反與寒士同前年侍上皇退朝每從容松表髙隱詰曲盤虯龍寵光夐無比胡爲久居東願公促曹馭千載奉兩宮

馬篠潭報雨二十韻

陳襄【字述古】

皇祐嵗庚寅陰陽久郁堙二時愆雨澤百物閔膏屯谷價方翔踴民言備苦辛原疇無播種道路有饑貧縣令憂忘食齋房退省身朝歸占甲子暮出防星辰埜祀曽徼福雩壇示禮神所求觀古法詢訪得龍津遣吏蘋蘩防齋書肺腑陳靈泉汲坎窞仙杖下嶙峋雷斧潛嗔樹天波忽灑塵音官沈鼔吹市戶濕衣巾降應聲何速盤旋志未伸經綸惟四日滂沛卽逾旬萬谷仙源發三農水利均趨田多耒耨入裏少芻薪苗稼晨爭挿坊庸夜不巡謳歌興父老燕喜集親賔捐瘠蘇中壑生成賦大鈞邑人勿忘報世世荷深仁

題一相庵

曾惇

滿山松竹翠成林髣髴前身舊所臨不分雙旌殺風景他年蠟屐再幽尋

題大興院【或作題櫸溪】

孟大武

松柏回環路屈盤像堂僧室枕層巒泉多翠茗臨烹便寺僻紅塵欲到難樵斧斫云春谷暗漁榔敲月夜溪寒我來未足登髙興欲去裴回更倚防

題水弄山

楊筠

曲曲溪流疊疊山稻塍髙下路回環曉暾初射林霏落一道炊煙紫翠間

題北山松軒

元照

築室已淸曠栽松更幽寂爲愛金石姿不逐風霜易颼飅合琴引欝宻助山色待折最髙枝談對千拳石

題栝蒼洞宮

劉光【字襲明】

古洞藏眞不記年翠崖蒼壁故依然怪來一夜淸無夢身在仙家第十天

建炎已酉冬自婺女攜家至臨海嵗首泛舟憇天柱精舍謁吳君文叟山林感泉石之勝嘆城邑之人沈酣勢利不知山中之樂也

蘇遲【字伯充】

列嶂崢嶸植翠屏寒泉綠淨浸軒楹衣巾淸潤玻璃上牖疎明圖畫成塵世正趨名利域山居不識鼓鼙聲莫年憂患將何適暫喜滄浪可濯纓

癸丑三月十日自湧泉寺過吳文叟山居臨溪觀

魚輙題二詩

胡世將【字承公】

云物起爭巖石秀水泉行帶野花香一山應接知無暇賴有靑春白日長

偶尋勝賞到山扉谿影涵暉動翠防正欲臨流防魚樂扁舟寧待夜潮歸

紹興甲寅正月至吳文叟山莊謝

伋

學士奔波方繞枝隱者盤旋能避時縈紆三逕襄枳棘庇防萬木藏茅茨當時理棹去城逺先世卜築無人知髙山爲屏開錦繡淸泉可鑑堆琉璃主人好徳鄕黨敬賔客來逰鄰里窺有田千畝何所羨遺子一經常自期莫向淸流歌考盤須知好爵徒爾縻驅羊拾芥不難取濯纓洗耳應復思

訪湧泉吳文叟隱居

蘇簡【字伯業】

水繞庭除屋近山居人六月自淸寒平時不起軒裳念此去眞輸巖穴安書冨五車成活計樽開千日慰艱難徑謀百畝從君隱憑藉林泉寄一簞

畱題吳氏園

何防

傍晚秋暉靜穿松石路防山川起幽興杖屨欵髙扉白首偶成趣素懷欣未違故園今艸棘飄泊幾時歸景伯正字招東郊觀梅晚集茶院秀逺堂舉之舍弟有詩景伯和章見簡同賦李益謙

十里寒梅欲鬭妍東郊尋勝喜聫翩漸防冰泮池塘外又見春生島嶼邊漁艇招招浮逺水畬田漠漠起平川惜無畫手王摩詰只把君詩冩蜀牋

靑春垂地風頭惡寒色侵肌雪意酣路轉溪橋回馬足行穿松逕得僧藍聫裾正喜陪淸賞揮麈何妨共劇談它日海邦傳盛事詩仙曽此駐鸞驂

景伯正字按行外邑平遣系囚旣還出道中詩一

編蔡丈有詩次韻

李益能【字舉之】

屬邑周行未覺勞要觀鋩刃試豪曹气蘇岸獄歌謡滿興挾江山句律髙緩駕海邦聊展驥指期仙嶺防浮鼇秋來賦詠傳宮掖三絕行聞帝語褒

題石橋

葉淸臣【字道卿】

覺雄示入防尊者俱授記現彼聲聞身防玆濁惡地他方自感通此地眞靈祕一路指橋西誰明導師意

過劉阮洞

趙鼎【字元鎭】

采藥偶從山裏去尋家卻向洞中歸朝雲暮雨漫愁絕古往今來果是非

送梵才還天臺

宋祁【字子京】

歸裓捲蘭芽城標拂曙霞溪行虎避錫嵓供鳥銜花翠柰經園宻蒼苔渡彴斜暮云他日合相望在天涯

辧才少白師歸天臺

壊色擁行肩南方有應緣歸艎素車浪寶戺赤城天宴樹春園宻談花晝裓鮮憑師無閡智呵黙二宗禪【自南北異宗學者多封師授防喪祖意惟仁者當圓成一味耳】

寄泉僧定諸

曾防【字宗元臺州守】

赤城山去刺桐城還往都無一月程日日焚香遙稽首幾時來待出郊迎

題天臺茅橋

羅適

京城濕墨遺相知心繞天臺四散飛記得小田橋上月五更河露濕人衣

題慈云院【寧海】

七十有餘嵗不曽逰此山因尋白雲路深入翠防間曉澗煙霞合春巖艸木斑誰灰心地火占取一生閒

題天柱山【天臺】

孤峯挿太淸天柱此垂名造化功成後乾坤賴不傾夜星千栱小秋漢一梁橫欲問登臨處重梯四面生

題瑞相院【黃嵓】

招提臨古道窣堵壓孤山十里梅花樹都來一望間

題萬竹山

薛昂【字肇明】

萬竹山中數十家重重流水繞桑麻飽餐鼓腹成何事桃李春來任自花

答瑞巖湛老

陳瓘【字瑩中】

示我超然句能令滯念開盍移瑞巖剎爲我入城來

和鄧鯁之韻

十年三謫海邊州洛口相望阻獻酬曽寄逺詩來合浦又傳新句落丹丘身如古柏童童老心似平江湛湛流歸鳥倦飛雲入岫一瓢堪樂莫回頭

題福聖觀

呂洞賔

靑蛇布地月徘徊夜靜雲閒鶴未來須向有緣人換骨暫畱蹤迹在天臺

題栝蒼洞

林靈素【字持正】

落石泉聲寒繞宮倚欄山色翠摩空劉晨去後門長啟時見桃花滿地紅

寄天臺守能上人

智圓【字無外】

臺嶺林泉勝十洲忘機長往更無愁考槃髙趣何人識招隱新題幾處畱深夜定回華頂月經年書防海門秋誰知抱疾西湖上南望雲山想勝逰

登樓感事寄天臺友人

閒倚危防思黯然浮生誰共嘆流年愁催華髮生無極心許靑山去有緣冷淡空江澄暮色參差歸雁沒寒煙吟余更羨林間客髙臥深云聴瀑泉

逰天臺觀

遵式

古觀春山下尋幽似有期瀑淸冥坐久峯好獨歸遲客嘯巢禽識仙蹤藥叟知我來無別趣禪性盡相宜

寄題丹丘梵才上人山居

禪家眞隱處翠谷倚城隍海近雲歸早山孤鳥去長石當泉脈潤風度柏枝香此地容吾否中宵去意狂【一作忙】

寄丹丘鴻上人不出寺

小固山前一道人不言生死不言眞茅堂靜有朝端客艸履爛無門外塵銀漏滴殘猶在定石花開盡始知春相思未得相尋去空恨江頭多病身

逰巾子山諸剎

石公弼【字國佐】

杖防逰山寺終朝事討尋地危欹石磴殿古倚云岑曲徑行松杪禪房過竹林柰何幽興在他日更登臨

題日山寺

竹引髙山一綫泉細如絲髮亦涓涓莫嫌此去滄溟逺流水更聴琴上弦

公廨蓮池

曾幾【字吉父】

浪說吾邦小淸池思有餘水風涼枕簟荷气馥衣裾客位經過少官曹簿領疎良辰不行樂秋水落芙蕖

還守臺州次韻陸務觀贈行

蟬噪髙栁岸鷺飛逺沙汀蕭然感予懷淸靜逰神庭老樹失故緑殘芳謝防馨胡爲趣召節日日晨昏星放防西興渡落帆浙江亭恭惟陛下聖萬國瞻儀形黼坐懸日月孤燈敢熒熒況復如許病自知不能廷所防乞閒散庶幾守沈方虞秋霜嚴翻得春露零再聞蕓艸香一洗海物腥父老喜我來無異化鶴丁兒童喜我來小駟騎靑靑諒有隔生契不然定誰令四海習鑿齒幾年讀書螢新詩中律呂𨿽美無人聴鳴聲勿浪出坐待軒皇伶

天臺續集別編卷二

欽定四庫全書

天臺續集別編卷三

宋林表民編

分繡閣【洪景伯倅廨新建】

曽惇

治中妙言語洪濤防詞源向來羣玉府垂上紫微垣佐郡滄海傍憑軒望朝暾便欲乘輕車長歗登昆侖玆樓何縹緲千巖靄云屯庭空百吏散博山炷微薫重尋羨門輩仙事無垠何知對妙髙舉手招徳云

淸閟堂

洪郎雅吳語不減賀季眞開軒風煙上爽气朝朝新手栽渭川竹坐對北海尊平生耐久朋嵗晚獨此君此君不可疎亦復未易親紛紛桃李行豈容托淸塵退食靜隱幾微風冷衣巾乃知王子猷眞是我輩人

題東湖

三年領客醉東湖欲去猶攜竹裏廚誰解挽畱狂太守風荷十頃翠相扶

次韻朱知裁少卿見貽二首

丹丘山水窟中有如斗城地迥鳥不喧一葉動亦驚閒門有勝士學道師廣成翛然臥環堵六印一縷輕脫非眞子疑卽坐忘生姓名存丹臺寧問月旦評小試未軒翥襆被辭漢廷肯令蓮社流坐嘆艸堂靈要當酌家釀酒色粲碧瑛

少陵臥窮巷作詩嘆秋雨坐令馬羣空眞欲洗萬古乃知筆有神寧復慙思阻此翁已僊去上界足官府下視五濁世正自一塵聚後學如秋蟬聒耳了無取月卿折檻後傳家有儀矩織成錦繡段宮商寄鳴杼追還正始音雅頌繼皇武卽今風騷將僅可一二數豈伊塵滓人得此百世士心源忽湛然對靣識諸祖何待登妙髙歷險嘆踽踽便可吒善才室中聞密語

題謝景思少卿藥寮二首

先生數畝園種藥一何盛了知醫國手元自諳藥性愚溪植仙毗服食每自信伏波收薏苡初不避讒柄牛溲馬渤輩並蓄用必愼我知若人心欲了世間病君非山中相疑卽句漏令問訊紫金丹刀圭宜有贈

維摩示淸羸宴坐丈室中靜觀世上人百邪所交攻我有一丸藥得之無是公人人各安樂淡然心地空脫復未辦此濟物存陰功南山千嵗苓托根萬丈松下有靑靑艸其名爲救窮願君時舉手采取置藥籠

次韻李舉之玉霄亭

新亭崛起最髙峯無數遙岑翠掃空恐有謝公畱屐齒爲開摩詰畫屏風倚江楊栁自髙下照水杏花能白紅正欠渭川千畝竹淸陰分借賴鄰翁

亭據城央一徑開仍標蘭芷出蒿萊諸峯合沓云邊出大舶岢峩海上來已辦酒池供倒載可無舞袖看低回風煙正賴君彈壓時遣詩鋒爲剸裁

再用前韻

舉觴東望玉霄峯萬頃雲濤雪塞空擁鼻自應多好句褰裳便欲禦長風際天江艸如許碧隔水山桃無限紅李侯長句有家法驚倒江樓一禿翁

危觀幹霄百尺開海山羅列佀東萊鳥飛千里暮天碧雲斷半新月來報答風光傷晼晚扶持歡事小徘徊一春凖擬畱君醉翡翠羅衫窄窄裁

東湖懷賀子忱

不負春風爛熳晴聊驅小隊出郊坰一百五日可無酒二十四弦須細聴溶溶漾漾沙鳥白短短長長溪栁靑賀監扁舟在何許惜無妙墨記蘭亭

丹丘諸先輩被薦書赴試南宮郡守曾惇旣大合樂祖其行復成小詩歌以送之

夜窻幾嵗聚寒螢一日秋闈較藝精不但春秋明古義雅知月旦著鄕評毫端賸掃三千牘雲路方期九萬程三郡看魁天下士丹丘應未墜家聲

江南野步簡賀子忱蔡瞻明

步屧溪南探野梅衝寒仍與故人來竹邊嫩蘂爲誰好雪後惡云今日開照夜賸呼修月戶惜花須築避風臺中郎華髮殊堪酒更挽稽山賀監回

次韻景伯寵示勸農新什

奉詔東郊宣主恩如雲和气藹生春仙舟偶共元禮載官舍仍依王翰鄰忽有淸詩驚老眼慚無惠化及斯人半生不分微官縛蚤晚故溪歸釣綸

題桐栢石道士院妙聲堂

門外千峯翠作堆道人名籍在丹臺是非榮辱俱休問只放泉聲入耳來

洪景伯飲諸丈分繡閣防詩戲之

新營小閣面孱顏領客開尊紫翠間千里畫圖供徙倚一時名勝喜躋攀好風已破晚來暑小雨不遮湖上山老子个中殊不淺尙堪同醉看弓彎

次酬曽守分繡閣

洪適

城隅喬木可怡顏小閣初成尺五間好客飛觴同嘯傲新詩銜袖莫追攀片時涼雨洗疎竹向晚輕雲畱逺山坐想淸香凝燕寢也思一笑十眉彎

天臺道中

灘聲因雨急山勢向云斜橘緑誰能畫楓丹逺佀花舂鋤懷淺水郭索上寒沙漸聴鳴梭近林中三數家

赤城山

平生幾讀興公賦今日霞標對赤城此是南門入山路山只乞我一畨晴【天臺山圖曰赤城山天臺之南門】

玉京洞

飈輪曽此宅靈仙洞府今稱第六天防往不辭蘿蔓險回看云物起瓊田【茅君傳云大茅君治赤城丹山玉洞之府則第六天】

中巖寺

覽勝尋幽性所耽不教騶哄滓筠杉霞城散綺畱仙袂露磴凝珠拂客衫曽有金龍潛邃洞卻因赤蟻逺崇巗來遊無復從容計自笑羸驂束轡銜【圖經雲天寶中常投金龍於赤城洞中嵓下有赤蟻僧行不精者蟻則嚙之咸防爲病乃移寺去巖一里許】

國淸寺

紺宇今方盛名知國已淸【李邕寺記云智者常夢定光曰寺若成國必淸遂防爲名焉】萬松九里影雙澗四時聲【賈島雲山門九里松圖經云五峯回環雙澗縈抱天下四絕之寺】杖筞將窮覽巾車不計程登堂山更好人去曉猿驚【光長老作更好堂方成而有防移住靈隱時丈室未有繼之者】

淸音亭

久坐俯潺湲流淸詩思慳跳珠鳴蘚石淙玉下松關此日耳塵靜幾人心地閒抽琴作新曲歸去要怡顏

禪林寺

振筞快秋晴伽藍倚翠屏看云不畱瞬對竹已忘形銀地聲千載虹橋拱百靈至今鐘磬響如講淨名經【智者始至佛隴定光指此曰南峯金地今我所居北峯銀地爾宜居之後講淨名經陳郡袁子雄見堂前有璢璃山梵僧數十擎香跨虹橋而來聴者】

雨中宿萬年寺用曽守韻

夢回深夜耿秋燈泉竇爭流一味淸過鴈不聞天外影寒松長送枕邊聲饕風可但久無賴急雨那能便寢行已問瓊臺雙闕路此心何必羨層城

閒上人覽眾亭

籃輿行盡白雲層來欵禪居得小亭亂石引泉歸曲澗寒風吹雨過中庭四旁野色朝昏別一覽巖姿逺近靑宴坐蒲團作何想光陰不復問堯蓂

桐柏觀

屹然雙闕峙瓊臺仰見彤雲鬱鬱開三井窮源知海眼六符垂象應天臺【徐靈府天臺山記曰山上應三臺故曰天臺三井甚深不測嘗有投綸其間綸盡而不及底或雲海眼其一今塞俗云女人濯手而然】松杉滿道欣初過芝術何年得自培更聴鳴泉雜風籟直疑笙鶴紫霄來

石道士妙聲堂

泉澑古今同臨流萬慮空采芝歸絕嶂添竹映疎叢影漾髙秋月聲宜深夜風眞淸長在耳何用撫孤桐【石能琴】

僊壇院【王子晉壇所】

舊聞王子晉云臥夜吹笙控鶴衝天去松風千古聲

天臺觀

芝田環拱碧崔嵬流瀑髙從天際來飛沫有風長是雪寒聲無日不如雷巖前八桂人誰折溪畔千桃露未開便覺仙都淸畫永翻愁歸路染黃埃

劉阮洞

桃花當日未成蹊只有幽禽語翠微楚峽行雲空入夢秦臺鳴鳳要同飛仙家長若三春好人境何知萬事非訪問丘園荒舊迹卻應回首悔來歸

贈防國昌老

緩轡到禪扃髙談得細聴茗花泛輕椀煙篆度虛櫺門外云千嶺軒中水一瓶我來無好語畱此待丹靑

慈云祖老相邀至悠然閣倦不克往

幾日陟雲煙危峯懶著鞭聊將臨水意爲我謝悠然

明巖寺

路轉標霞外雲開綬帶前幾層山底屋一綫竹間泉洞口石孤聳巗頭峯倒懸故應風雨際行子總回鞭【臨海記云寒山有石室前有立石參差如侍衛者悉五色逺望佀綬古今相傳爲綬帶山】

寒巖寺

峭壁挿靑防層巖覆化城空中淸磬發幽處慧燈明萬瓦是雲气四檐無雨聲丰幹不饒舌此地孰知名

寧國寺

幾日山南北將期汗漫游水痕秋雨過竹色曉煙收宦海何時了僧房爲少畱卻尋歸去路餘興謾回眸

曉發泰安驛

秋夢不能曉起行山徑迷小車驚宿鷺列炬誤鳴雞冷覺霜華重光瞻斗柄低金庭有佳處芳桂相幽棲

寜海三瑞堂

久矣馳魂夢今登三瑞堂故山有喬木近事話甘棠展驥慚充位占熊憶問祥白雲畱未去極望是吾鄕

贈崇教寺顏上人

禪窟誇金碧經行失舊蹤鐘聲穿茂竹轍迹蔭長松逺到水常瑩前陳山更重勤勤紫藤杖一覽爲從容

次韻蔡瞻明登巾山

朝來爽气冠層丘急雨驚風正麥秋要得云軒聊放目何妨松徑暫低頭

名疆局促秪懷慚飄忽熙春月過三矯首白雲千里外此心無日不江南

好句聨翩見未曽品題今日欠鐘嶸登臨自有江山助豈是胸中不得平

曽宏父見招賞梅時範子芬欲行

翩翩畫防對春光命客重登千仞岡坐上行人傾別酒花前小雨伴啼妝雪膚不爲輕寒瘦玉骨何如昨夜香麗句競傳新樂府誰誇何遜在維揚

題大龍山龍祠

夾日受五飛論功中興主【龍父有五子建炎未有功封侯諸子賜額】宛宛龍父尊玆山職霖雨

交翠亭【政和丙申家君主寧海薄明年作交翠亭是秋而適生後二十八年適來貳郡事逾年行縣至此感舊懷逺賦詩二章三瑞堂已見前篇】

三十年中事鸞棲築小亭寒聲長新籜淸閟拂疎櫺水轉前時緑山濃逺處靑重來勤問訊此別記秋螢

初至天臺

曾幾

疇昔所歆慕天臺冠坤靈興公妙摹冩粲若披圖經自憐嬰世网仰愧鴻冥冥夙契諒非淺半生吏金庭成此一段奇得按東吳刑又分臨海竹想象山圍屏稍稍向鈴閤行行叩禪扃一丘與一壑所見皆所聆石梁臥劍防布水驅雷霆五百大開士神光閟林坰於我定不薄是事初無形寒巖二隱者在眼誰能靑庶幾閭丘守胸次明渭涇向來石磵耳鬭訟終朝聴淨洗塵俗狀數上參云亭

謁靈康廟

玉霄峯外海西頭卽是衰翁所領州雲水茫茫長髮興春山疊疊未生愁舊時英物餘千載勝地叢祠尙一丘苦雨淒風莫爲祟與君同樂亦同憂

登玉霄亭

老荷君恩付赤城瘦笻扶上玉霄亭懸知地接溟溟海坐見天橫兩兩星作賦興公虛想象謫官司戶實飄零衰翁何幸分符竹一覽東吳未了靑

寒食日遊東湖

官曹顏狀滿塵埃負郭陂湖眼爲開春色少畱如過客賞心多病只寒灰黃童白叟喜相告皂蓋朱幡能一來日暮遊人歸去盡沙邊鷗鷺與徘徊

題雙巖堂

老子徜徉地巖幽想象間緑陰城角路靑嶂屋頭山簿領惟生睡壺觴不解顏使人畱眼處龕壁字回環

戲作盆池四於和靑堂

陂湖春盡水茫茫收拾波濤入小塘睡起微涼馥荷气雨餘斜日麗萍光聊爲堂下魚主少退堦前鴈騖行只欠盆山數峯在並持艸樹作靑蒼

六月十四日大雨連朝喜而有作

黃金北斗髙何佀六月雨舉頭看雲霄此祕初未覩今晨沛然下其勢莫能禦旣蠲人郁陶又長我禾黍誰言爲郡樂病不對尊俎佀爲神所憐用是娯悅汝緇黃喧諷誦巫覡亂呼舞惠然從風來是事一不舉臨民多秕政何道致如許稽首謝皇天傾心奉明主

七月初一日復大雨用前韻

山頭一寸雲山下一尺雨靑天在層陰未用遽披覩懸知壠畝間不著蓑笠禦呼兒趣秧稻叫婦催饟黍使君同休戚有味勝鼎俎佀聞小人言無復怨詈汝行看黃雲翻不獨翠浪舞敕廚辦十觴領客醉一舉不知城東湖今夕深幾許鷗鷺莫相疑魚且爲主

同鄭禹功登巾子山

天臺鴈蕩天下奇豈不欲往官縛之巾山只在郡南郭曽未著眼眞成癡今晨排遣簿書了往赴鄭老同幽期羊腸轉盡得蘭若飛鳥不到雲雨垂靑銅鏡外翠屏繞中有萬屋魚鱗差古來二事不兼得此地一覽俱無遺蓬萊方丈果何許云駕飈馭知爲誰赤城風月幸好戲驅取鸞鳳相追隨

參云亭晚坐

大暑不可避微涼安所尋雲霄非濁世竹樹有淸陰海近風先集山髙日易沈無因見明月螢火亂更深聞東湖荷花盛開未嘗往遊寄鄭禹功

言登巾子山天外入眼界呀然城之東一鑑如許大得非所領州其下臨渤澥乃知湖浸潤便覺井邑隘朝朝橫烏紗莫莫束韋帶何曽官事了秖使人意敗徑須水淸泠一洗胸芥蔕昨來放船好如更宅爽塏四圍純浸山碧玉亂石黛兼隨鄭廣文人境兩疎快維揚幾同寮獨喜此翁在只今萬紅妝一一倚靑蓋栁陰閒畫舫荷葉繞公廨鬢絲禪榻上句法出蔬菜因之雙鯉魚愼莫欠詩債

中秋登玉霄亭翫月

玉露金波不可孤瞻相今夕定何如氛埃未淨雨湔洗陰翳小畱風掃除丹桂看來能了了白楡種得許疎疎一桮濁酒非難事未有淸詩報答渠

遺直堂並序

三孔幾之舅氏也伯舅舍人熙寧中實爲臺州從事手植檜於官舍之堂下逮今八十餘年矣紹興丙子嵗幾假守是州因防遺直名其堂十月旣望防同僚於堂上賦詩六章用叔向古之遺直爲韻防告來者庶幾勿翦焉

三孔吾渭陽猶及見仲叔堂堂舍人公再拜但喬木長身一庭中勁气九霄上思公立朝時凜凜不可向策登董相科賦作長卿語劉牢出外甥愧我不如古老栢蜀人愛甘棠召南思領客淸樾下作詩永歌之元祐幾閱嵗諸公一無遺吾舅典刑在神明力扶持柏葉松其身在時公手植雜樹誰所栽一錢初不直

同僚皆次韻幾亦復次韻

蒼官可長雄餘子皆季叔所防吾外家深栽後凋木髙標何許看小閣有時上烈風知人懷柯葉盡西向孔公昔所言父老不能語雄詞翠瑉上如此樹髙古【此州修城記舅氏之詞也石刻存焉】

鬱鬱嵗寒樹悠悠渭陽思敢不念栽者自今日培之大廈要直木郢斤棄如遺置之諫省上王魏不支持【舅氏任推官日應直言極諫科防力詆新法忤時相意罷歸故官元祐中擢大諫】

勿哭西州門悲歌詠曹植故有主林神百年依正直

和李宗丞

海邦西渡卽朝廷雙闕瓊臺天下名跋馬望君眞屢矣拏舟過我大遲生門防不日登元禮句律今朝得少卿已辦黃花一尊酒有如江水莫寒盟

題巾山廣軒次韓無咎韻

鈴齋偪仄未銷憂暇日聊爲帢幘遊喬木中間藏古寺籃輿直上得名流豈無雲水連孤嶼亦有山林望一州後日玉霄峯頂去憶經行處爲回頭

恭謁臺嶽桐柏觀紀事

謝伋

拜恩散號在玆地乘興眞遊駕小車擁笏朝眞香火罷虛明庭院靜無嘩按圖黙記金聲賦意气直欲登仙槎龍淵三井流膏乳瓊臺雙闕飛雲霞玉堂珠閣不可到山靈勒回因念差金壺龍檢世已逺五千漆字猶堪誇如今丹筆已漫漶風日暴炙元無遮元公丰碑壓千柱擇木小湮塵沙丈人巾屨靑松下道士甌蟻隨傾茶謂予讀勅見陳請州帖次第來幽遐了知君心棄符竹不敢復獻旌節花我今便欲老巖谷亦不求棗大如瓜洗心脫然去塵累不慕盛麗並紛華黃衣靑藜或可遇願授竹簡觀聱牙人生信是行樂耳豈復自慁同池蛙玆行已占平生勝後來遊觀寜復加淸興不極尙忘返長天日暮空咨嗟

靈巖寂庵辯才師有羅漢樹一株移自臺嶽托根木香架下頗妨成長因寄沈水香往易之

臺嶽石爲梁苔滑水湍激應眞所遊處林杪飛杖錫遂令山木間變現如所歷扶疎冠琪玉不受霜雪滴當其含蘂時知狀曽目擊端如尊者相相呈咸可覿掌合貎甚恭頭光不加冪升髙眞躡虛集宛聊憩寂枝棲過三宿神通難測不於下成蹊俗眼何曽識四皓共木奴大槐蔭土國孰非夢幻間昧者徒自惑況此方廣徒衲身豈人力我有一瓣香敬爲千百億漂搖風雨中此地何偪仄向來專一丘不受山庭勒盤踞來藥寮使我親封植淸泉堪晚漱甘露充朝食掃除有浮屠髙下宜降陟稽首達聲聞應供毋難色

買舟過雙塔夜阻風舟中有作

髙閣臨流雙塔寺扁舟艤岸一防風夜潮迷浦難安枕書雨翻江只閉篷人境行時𨿽甚逆我身著處本來空明朝乍喜團欒話應忘波濤洶湧中

恭謁靈康祠下二首

婺女光分鄰土壤赤城標建絕紛埃叢祠祗事無終古靈迹相傳有自來屋上飛煙梧鼎熟水邊迎棹度船回大神如在匪徼福但欲乞靈消旤烖

生求同志論心事沒聳邦人福禍間吏奉勅書躋舊典廟長血食配崇山刲羊刺豕來村社鼓瑟吹笙出市闤報祭丰年更晴日稻秔充羨老農閒

某昨日赴景伯通判正字宴集坐間使君郎中有詩問訊末章仍及今日湖上之約輒次嚴韻

巾車入郭解愁顏著我羣賢俎豆間小隊出郊還許從淸詩首唱詎容攀溪風杜守吟秋浦雲月韋侯誇盛山何佀赤城遺暑濕東湖盡醉碧筩彎

洪景伯正字分繡閣

層屋周遭列岫圍碧滋紅彩晴暉境中一段明稜出望外千春碎縷歸疊嶂分畱女媧練飛流不雜衛文衣主人亦是登臨客鳳閣明年詠紫薇

子忱崇道吏部寄書問訊並寄藥物適當風雨夕長句代謝

數間破屋壓崔嵬經月何人共酒杯入耳了無門外事關心惟訪藥中材一山秋色連云暗半夜風聲夾雨來欲向天臺招賀監未應容易拔船開

題瑞巖惺惺石

寧復露稜角明心不受欺千年誰可轉空照是宗師

滴滴泉

滴瀝來無盡秋聲雜水聲縱觀深省後一酌更心淸

奉酬洪景伯

屏居常恨造門疎覿面眞如得異書昔年丹筆勘閣本此日海邦題坐輿幸接好音聞正始豈惟妙句突黃初道山學士來車騎還使林僧識佩魚

藥寮候洪景伯

十日元無兩日晴小園幽事最關情早披鶴氅看云出晚踏漁舟趁月明夜雨洗來修竹淨曉風吹入瘦松淸野亭花逕緣君掃嫋嫋秋聲動斾旌

天臺李公孟長官出示桐柏觀百丈坑玉蘭且索賦詩繼以一本分惠又復見督勉爲之賦

桐柏古福地瓊臺上侵星僊人種玉處瑤艸猶亭亭羽人紉作佩瑞露濯芳馨懸崖百丈坑九疇誰得經眞境有誰何守防煩六丁長官仙李氏不畏玆山靈河陽無數花葉蘂衒紫靑愛此貞潔姿不露凡卉形命彼輕舉者竊取巖中扃封植入籠檻羅列旁軒屏結根失所托摧殘日飄零揖我求我言矢詩當見聴艸木遂其性民物自安寧君其毋求奇采掇庶可停蘭玉近取譬何用專堦庭人觀盡白眼莫遣下靑冥

過防國廣恩寺

地隔三江雲水深那知帝子啟山林咸京築館今誰主白晝松風哀怨音

同季父遊東掖能仁寺

兩寺從分有白蓮人瞻東掖舊承天重尋貴主布金地共飲神僧卓錫泉阮叔林間攜伴侶支郎社內許畱連欲迎瑞相還龕去香火靈山古佛前【寺僧云殿中佛本靈石古像靈石吾門功徳院也】

巾山

樓鑰【字大防】

兩鼇贔屭隨西行勢欲吸盡西江淸是誰繚防千丈城欲去不去豈不靈化爲靑山鎭東溟首冠窣堵雙崢嶸安輿從東喜逢迎笑指鼇背同來登春殘雨足緑陰成山鳥相和聲咿嚶自從半山經小亭仰望巨石扶軒楹千山萬山擁翠屏陰霾掃靜纎云興翠微下有長江橫衮衮不盡千古情廣軒俯瞰萬瓦平佳處歷歷堪指名雪蓬蹙云連曲肱蜂房蟻垤棲殘僧扶欄更上三兩層一覽物象無遺形徙倚未厭茗椀傾長嘯兩腋淸風生親顏甚怡輪爲停我亦色笑喜不勝願我雙親俱遐齡方瞳鏈顏華髮星如此兩峯相對靑

次韻沈使君懷浮岡梅花

玉人迥立山谷裏不有使君誰與憐毋庸髙牙煞風景爲著佳句增孤妍寒溪照影謾千樹橫笛吹殘又一年傳聞年後更多在便思躍馬趨平川

彭子復臨海縣齋

乾道癸已冬此邦我經行郁攸气未殄千家眞赤城來訪臨海令瓦礫紛縱橫翹然三尺髙問是戒石銘徘徊重太息更聞愁嘆聲試詢來者誰共言令姓彭我時語傍人此邑其將興迨予來贅倅客館方暫停夜聞簫鼔沸聴事先落成起望輪奐美壯觀聳連甍百堵日防作斧斤喜丁丁層樓庋勅書兩廡環中庭久乃遊其間宏大使我驚位置旣深穩斵削仍攻精田裏不知役纎粟無輸徵安得屋朗朗突兀有寜馨退食不苟處扁榜皆佳名中虛物自照政平由心平穉柏已可悅況有賢弟兄小亭眞吏隱縣擁髙山靑琴堂𨿽增舊此意宜細評智調天下理誇言笑後生大可防急小恐弗勝舉意屬俄頃立欲如所營手足民無措吏姦益相乘不如疎節目示防信與誠施行有次第幽逺無隱情上下始相應溫和亮防淸子賤意不傳僅許勝戴星彭令蓋得此所防千里稱此非防政學淵源甚分明行矣解印去眾心已先傾太守薦之朝一鴞飛靑冥傍無蚍蜉援日夜思歸耕我無薦賢柄直書气塡膺安得采詩官取防徹明廷

遊天臺石橋

兩龍爭欲赴深壑觸破山骨成修梁滔滔共出一門去凜凜直落千丈彊初疑鞭石跨滄海絕勝乘鵲橫銀潢要須髙躡前峯過往叩山中眞寶坊

黃巖令鄭仁叔索委羽洞詩

君不見王君羽化脫秦厄故山至今名落翮又不見烏程野鶴投氅毛佞臣稱瑞民斯勞何如奉林控鶴登靑霄翛然委羽登山椒靑衣出入洞方杳紫气氤氳風尙飄令君頗佀丁令威鶴馭久去雙鳬歸山川良是人民非一新琳宮還舊規黃山父老歌循良誦君詩句遊雲房更將山石比堅操百碎猶能徹骨方

送趙仲禮守天臺

橰間社稷臣捲藏經濟手功名付諸郎秀出諸公右大兒倅東嘉洗印未云久次子鎭赤城急流去何驟二者皆爲親欲奉喬松壽況有戲防堂可繼淸獻後鄰封尢便養榮侍各晝繡春風扇微和安輿云出岫家傳吏師法從政於何有還歸鴛鷺行金印當擊肘向來嘗佐郡山川若僚友南渡多北客風味中都舊士夫喜公來紛然迎馬首其中多故知頗問老夫否

國淸寺

夾道靑松引客來五峯雙澗擁樓臺丰幹饒舌畱公案隋帝遺書暗古煤最喜親輿來里社眞成春月上天臺陰雲掃盡尋幽去佳處端疑爲我開

天臺道中口占

路上人家短竹籬繅蠶刈麥自熙熙可憐日對千尋瀑不解閒吟半字詩

寄管叔儀通判並同官

執別僧坊日未斜別離愁緒滿天涯淸霜已落衰楊葉小雨頓開喬麥花醉裏不知身是客【江南李主詞】酒防無柰客思家【歐公夢中句】憑誰寄語三夫子歸路還須好句誇

陪沈虞卿使君遊錢園

休沐無官事公庭曉放衙城中尋勝地道上引髙牙潭府支芳徑東巖訪物華山林眞夐絕棟宇謝豪奢陶令親栽菊秦侯晚種瓜裴公餘緑野六一醉瑯琊幽阪森三友飛橋粲百花樹深臧曲折谷險露谽谺道院羅星斗禪房供釋伽鼇峯思禦气畫舸想乘槎佳處城環雉吟邊路繚蛇登山攜翠袖喝道屏銀楇井市花相映湖陂栁半遮髙歌驚野鳥疊鼓亂鳴蛙陛級靑瑉滑秋千防斾斜叢篁穿嫩筍芳卉綻新葩靜憩方開宴徐行更試茶仙醪斟瑪瑙玉指奏琵琶淸絕囂塵逺蒼茫望眼賖詩情彌海嶠飲興天涯賢尹民同樂名郎子克家才髙修月戶筆妙補天媧揮麈風流勝憑欄笑語誇追風慙欵段倚玉愧蒹葭逸韻迷春蝶淸歡接暮鴉舞茵收地錦畫燭照籠紗耋穉欣相告輿臺靖不嘩微風朝趁馬好雨夜隨車土脈興原隰霖膏潤甲芽相將勸耕去和气滿桑麻

巾山曲肱齋

山立靑防外人行紫翠間小窻開木末孤塔映江灣平楚不勝逺白雲相與閒我來不暇寢冷坐對前山

倅防雲水亭

山繞澄江江繞城水雲徑接海冥冥萬家曲折在吾目一郡登臨屬此亭今日詩題隨處有幾番醉眼望中醒風流鄭老知何在回首蒼茫島嶼靑

再過鹿伯可

又上先生見一堂澹然賓主兩相忘不知海內淸風滿但覺山中白晝長小雨絡林妨蠟屐靚妝環坐快瑤觴曲終扶杖欲歸去朗詠白駒三四章

送汪彊仲還臺州官所

又向丹丘去安書易往還固應官事了莫放舊書閒問訊雲巢老寄懷巾子山經行皆夢境自笑日蒼顏

宿僊居民家

投暝人家欲睡時雨聲不斷水平池回頭已過三江渡醉著車中總不知

次韻李孟達使君與林雪巢子季武詩

古梅巨石瞰淸池觴詠曽陪老啟期別我遂成千古恨傳家空有一編詩使君尙爾悲陳迹處士惜非同此時若使南樓與淸賞胡牀應奉庾元規

次韻李使君追悼雪巢先生

文龍竟復老污池一笑應從造化期環顧室廬無長物流傳人世有新詩慇懃池上相從處淒愴牀前永訣時更有後來賢太守遡風猶解挹淸規【予爲臺州雪巢屢從予飲池上未幾病不能起比予罷官別之牖下】

題萬壑風煙亭百韻【郡丞趙景安新建】

彭郁【字文蔚】

風在不周山空闕底事同煙訪兩淛煙生廬阜香鑪峯孰使隨風至吳越風乎與煙相得外還有風雷並雨雪煙兮與風相好余仍有煙波及霞月誰知此處一萬壑秖樂風煙余不說栝蒼攙天三百里熊熊魂魂迷嵽嵲蓋竹騰空一千丈泄泄熒熒蜚崒嵂洪蒙霧气蕩歸鴻滉澒嵐芬惑回鷢前岑不陣有旌斾後岫無人何幕帟霏冷逼盧橘秋薄浥輕縑礲硉矹防遙觸楊梅寒細擗新綿摩崪屼望海尖頭培塿細盤匜瓊瑒髙拋帢幘巾邊花艸蔫彞慱旃檀飄馥苾劉晨長嘯出天臺塡塡浩气陵寒防王母馳車返圃繽繽羽斾揮斜日雙巖瑞巖挿云漢寒防冷紛膠葛大固小固並闤闠碧瓦靑炊浮防黃巖洞裏石老人曬祓兵編資飃防白鶴山頭丁令威淸音嘹唳渾防防玉帝盤桓石宮鬱蔥佳气浮山棁天王宿畱墉外岫羽儀仙隊輝天閱長河匹練耀白帝鉅浸杯醪飲紅蜺永慶憑陵睥睨寒蒼狗白衣勞目刮防郭崢嶸星斗爛霧髻雲鬟誰指結防蒙逺巘失髙低云渡石湖驚沒滅徑山气接日山寒翠谷香浮銀谷馞東門峧峻露觚稜天竺黃髙彌突兀玉女蛾眉洗鬢木天石佛雺封鐍千家嶼逼水雲廊木屐山陵閶闔臬般若臺髙迷逺近溫涼座上淸飄撤吹開越嶂萬機錦颭落吳江千樹纈九層臺外遞韶音萬年枝上光搖樾或逾逺漢寵丘嶠或跨長空冒岓屹或邀濃霧迨晨晡或尼淸氛當日昳或隨小雨晻靑冥或佐狂黯遙嶭或昏溪洞晚方散或蔽云筌朝便別或過千山凝古樹或經四野畱寒柮或棲江上寒竹稍或泊野外荒蕪末或伴遊絲春晝飄或侶涼薫夏朝防或時避舍秋空雨或閒回車冬日霵或穿楊柳絲綫亂或度浮圖鈴索掣或搴空裏靑紙鳶或蕩郊中黒風鳦或經花徑殘紅隕或入松林濃澱杌或歷江河諸艦舫激揚帆縵搖竿橜或到遐邇諸精舍增光金碧韻銅鐵或佀漢祖憩芒碭漫空霧靄淩雲闕或如唐帝幸驪山燦爛旗常雜靑赤或佀地仙列禦冦攜笻禦气乘防或如雷部謝仙火亙天電焰揮霹靂或佀遊月訪姮娥仙樂八方吹逺闊或如焚野覓功臣燼气四隅光倐忽或佀洞庭百丈檣自西自東隨意屑或如岢嵐三尺地不燧不鉆常焰宊或佀魯國焚咸丘助張狂吹勢難捽或如公瑾戰赤壁虎嘯波狂那得熄或佀牧兒爇秦陵猛火照天三月熱嗟余眞有山水癖每遇亭臺須訪謁丹丘僅過元宵火便問登臨求快適節愛堂寛稱起居揖爽亭涼淸奧突玉霄欄畔憶仙遊望海亭邊思水活櫩前放目四極逺波泛玉虹流莫歇芡蓮香吹滿堂閣廣軒梅峽紀碑碣知樂流杯亦屢遊翠屏舒嘯時排闥曁被城南韋與杜亭臺軒檻俱窮歷或誇小景怡情性或詫巧營煥朱碧或因沮洳穿池沼或取篸簮排一列或取燕閒扁美名或思徳政存前迹橐籥韝寛風浩天地鑪紅煙蓊郁未委眼前諸勝賞風煙比較誰優劣奇哉倅廨後山亭地不百容天路越壑多聊防十千數幾許風煙難盡掲鑿沌不知今幾年賢哲治中凡幾物怪底勝藏俱不知知亦詎能營栭楶趙君眼力髙夐古才得基堦榛卽掘巖扄萬壑歸指顧飈靄彌空攢屏攝赤城千里諸勝遊從此斯亭爲巨擘謝守城頭顏目汗輞川降旐應髙沒余將防稽問夏禹封嵎何得專車骨玉帛幾時來萬邦侯甸云何分五百亦將東洋問大士象教何時啟禪律雙塔已多諸佛機鴈蕩又何有僧客亦將甬東問勾踐當日如何興霸烈還君防雪臣妾羞千載英雄光史筆且生且教俱十年孰云外物人難必亦將海上問羲和日升暘谷隅夷宅月何與日時相望日何與月時合璧寅賓平秩順時四璿璣玉衡齊政七四隅蒼生感丕冒惟天惟有堯能敵婺女柯山日月長白黒圍棋窮理窟潮頭隱約子胥魂夫差可見無心術王喬跨鶴水中島丹砂九轉成靈粒楊妃隱迹海上山方士時聞登閫閾對景思人人不見風煙卻羨常陞陟枝上吸風蟬不饑空裏食煙鼯費力細思眼界兩麼麼俯仰屈伸誠有得蓬萊閣爲亭作兄栢梁臺爲亭作伯騷人憑欄無一事滌硯濡毫恣思索酒客登階無所爲挈榼攜壺忙遜揖水仙海若儻俱來任自亭前說極惟予椎魯無寸長秖聴謦咳東君側

天臺續集別編卷三

欽定四庫全書

天臺續集別編卷四

宋林表民編

贈云深毛洞元

範成大【字至能號石湖】

臺山一萬八千丈蓮花峯在諸峯上峯頭結屋屋打頭獨有幽人自來往湖海雲遊二十春歸來還作佳庵人漫山苦食不盡繞屋長松爲四鄰丹訣三千滿云篋悟來且喜無交涉淸晨石上一鑪香此時天地皆欣合我衰無力供樵蘇尙能相伴暖團蒲但恨瘦笻緣未斷防把蓮峯分一半

送通守趙積中請祠歸天臺

城頭千峯靑繞屋城下灘流三百曲誰云偪仄復偪仄尙有髙軒肯來辱紅梅花下兩芳春主人和气如卿云紛紛塵土簿書裏見此繅借天球溫厚祿故人車結轍棹頭獨泛淸溪月不從世外得超然世間誰肯如公決平生我亦一沙鷗心在黃蘆白葦秋安得從公江海去破煙衝雨刺扁舟來嵗煎茶石橋水東山已爲蒼生起道逢蓑笠把魚竿卽是馬曹狂掾史

寄題鹿伯可見一堂三首

夢覺春闈俱轉蓬仙凡今隔玉霄東聊攀鐵鎖問何佀豈敢避堂邀蓋公

生來於公一嵗長決去愧我三年遲今世誰不落第二著鞭尙讀堂中詩

雪溪興盡船當回卻擬登陸遊天臺經行見一堂前路轉入湖山尋悞來【謂仙居吳公】

送謝子肅提舉江西

楊萬里【字廷秀號誠齋】

天臺山秀古多賢晚向池塘識惠連十載江湖州縣底一言金石冕旒前方陪廷尉甘棠捨又賦皇華小雅篇拾得澄江春艸句端能染寄仄釐箋

誰遣孤舟蓑笠翁彊隨桃李競春風交情頃刻云翻手古意淒涼月印空可笑能詩今謝朓也能載酒過揚雄待渠歸直金鑾日我已煙波放釣筒

寄題天臺白鶴廟西泉

爲司農顏魯子作魯子始尹臨海禱晴於祠下見殿之東砌有泉而西獨無因念安得西泉未幾有泉出焉

東泉千年流不休西泉千年祕不流臨海令君一念作猿鳥未知泉已覺殿腳西頭蒼石根向來元無泉眼痕一朝擘崖迸膏乳卻與東泉作賓主令君已升金掌中白鶴古祠煙雨蒙父老思君難再得登亭飲泉三嘆息祝君公臺壽千百

林景思寄贈五言防長句謝之

華亭沈虞卿惠山尢延之每見無雜語只說林景思試問景思有何好佳句驚人人絕倒句句飛從月外來可羞王公薦穹昊若人乘雲駕天風秋衣剪菊裁芙蓉暮宿銀潢朝蓬宮我欲從之東海東西湖柳色二三月相逢一笑冠纓絕醉招和靖叫東坡一吸西湖湖欲竭我醉自眠君自顚路人往往指作僊此輩何曽識此樂識與不識俱可憐別時花開今已落思君令人瘦如鶴夢裏隨君攜酒瓢同登天臺度石橋瀑泉界天防云壑長松拔地攙煙霄與君聫句章未了帝城鐘動西峯曉海風吹墮珊瑚枝乃是先生寄我詩火雲燒江江水沸君詩淸涼過於水定知來自雪巢底恍然坐我天臺寺

酬兒平仲髙士二首

鴈蕩天臺半防云秋風吹作一詩人裁花翦月何時了也有新篇乞【气音】病身

我被詩名賺一生君今籍甚得詩名靑原白鷺元無腳又趁芒鞋入帝京

臺州郡圃雜詠十二首

尢袤【字延之號簡公】

昔賢已跨鶴故迹余參云舊徳慨云逺幹霄气仍存靑山宿霧捲喬木蒼煙昏尙想來遊處笙簫中夜聞

右參云亭

兩巖鬰靑蒼中有堂突兀回廊外環繞修竹布行列懸崖上幽徑窺壁見遺碣面墻誰所築除去礙膺物

右雙巖堂

靑山圍郡城東望獨空逺蒼茫溟海近想象蓬萊淺朝光上遺堞雲气接虛巘羨門與安期鸞鶴若在眼

右玉霄亭

山亭在山背不見山巍巍但見四面峯輻湊朝宗之深藏固甚智自牧甘處卑一謙受四益是防能不危

右匿峯亭

艸堂有遺基榛莽嵗月久我來始經葺挹翠開戶牖羣山供笑傲萬象皆奔走所防名樂山欲企仁者壽

右樂山堂

失腳墮塵网牒訴裝吾懷公庭了官事時來坐幽齋天風肅泠泠山鳥鳴喈喈我思在何許獨對蒼然崖

右凝思堂

堂堂文簡公一世防與臯君子哉若人此言聖所褒遺愛在斯民誰能薦牲牢獨有坐嘯地淸風仰彌髙

右君子堂

舉世混濁中誰當淸見底﨑嶇太行道誰貴平如坻安得【闕】美如此一池水悠悠小閣【闕】視水知此理

右淸平閣

【闕】赤城山霞色起夜半建標自古【闕】

羨吟翫僊人【闕】

手若可喚彤光射胸臆三咽骨自換

右霞起堂

攀梯上甓級上憩得危亭一覽盡寥廓四山聳寒靑浩若淩太虛翩如逐遐徵昏花拭病目望處增防明

右駐目亭

誰憐窮山民糠籺不自贍紛紛死溝壑往往困徵斂夫惟節與愛可謂仁且儉掲玆聖人言聊用自鍼砭

右節愛堂

右靜鎭堂【闕】

臺州四詩

三日霪霖已漫未晴三日又言幹自來說道天難做天到臺州分外難

百病瘡痍費撫摩官供仍媿拙催科自憐鞅掌成何事贏得霜毛一倍多

多病多愁老使君不憂風雨不憂貧三年不識東湖面枉與東湖作主人

兩載終更過七旬今朝方始是閒身細看壁上題名記六十年間只五人

寄林景思

臨海睽離七度春都城相見話悲辛蒼顏白髮渾非舊短句長篇卻有神一第蹉跎眞可嘆半生奔走坐長貧老懷先【去聲】自難爲別相識如君更幾人

遊石橋至塔頭路

徐大受【字季可號竹谿】

招手晴雲豁妙髙峯頂頭竹輿搖午夢茗椀喚春愁俎豆羅千嶂虛空起一漚危欄閒徙倚萬象入防搜入石橋路林木蓊郁但聞澗聲潺潺忽驚湍飛雹駭緑紛紅雜然而下口占二絕句

略約微分碧玉灣杖藜穿破郁藍天山深艸木春無路時有藤花一樹妍

琮琤林澗只聴聞想見縈崖絡石紋忽作驚湍濺飛雹半隨花雨落紛紛

方外詩友機空二禪婁詫蓮峯五月梅雨深林藂薄中娑羅花特異每防未見爲恨夏初過此而橋東是花豫開豈應眞大士出此以相勞耶

九葩一蕚鶴翎紅開落梅黃煙雨中千葉靑蓮無路到不知春在石橋東

入萬年謁簡庵淸老追和曽使君詩板韻

踏破深崖蒼石稜八峯來謁簡庵淸山花照座一兩防雪狖叫云三四聲詩帶煙霞藏舊刻門開樓閣見經行平田淺艸歸時路風月依然度百城

歸路過福聖觀瀑布輝老踞坐盤石二絕題飛雨亭

電激河翻白雨飛靑煙紫霧落斜暉山中道士袐泉石只到此亭牽客衣

一水髙懸千尺梭空林終日影婆娑仰天雄踞盤佗石尊者眞身諾巨那

送輝老自赤城住聖水

道人去住本無心云出空山鶴在陰試問白蓮同淨社何如赤壁臥靑林叫羣孤鴈水天濶啼雪冷猿巗洞深要勘山門騎佛殿春風杖錫儻來臨

題林詠道浮江別業

密林凝晝寂一葉動須驚砌淨飛花影池深落果聲正宜鋪枕簟且復倒瓶罌向晚催歸急煙江野艇橫

寓天臺水南四首

林憲【字景思號雪巢】

小雨淒暮春入夜寒更作泠泠竹間風振我衣袂薄野田鳴流泉密樹紛翠幄躡屐徐我行長懷付寥廓懷古不知寒洗心忘百憂怡然方寸地得與賢聖遊南澗兮泉甘北山兮云幽彼紛兮何之玆盤兮吾畱春雨暗前山春云行逺林月落雞犬靜誰聞梁甫吟巍巍兮髙山泠泠兮好音誰聞梁甫吟惟恐山不深防不著書周召不決科端坐廟堂上四海臻泰和此道固如是後來文藝多防然空山中獨抱明良歌

天臺萬年山羅漢樹

羅漢嶺頭羅漢樹開辟余工所鐘聚百圍直上摩紫霄鐵剝犀空自無蠧積年魔怪不敢棲暫過鸞鳳卻回顧初晴偃榦礙云霓欲雨蟠根起煙霧聲回浪吼東海鯨影落云侵石橋路气陵太古化兒驚勢壓羣材梓人懼陽開陰閉資指南地弼天承賴撐拄凡斤俗斧逺遁逃黛色蒼皮未須疏巖靈樹異如相語傑葉豪柯翠云覆冰霜坐閱無古今合抱雲仍仰雄據豈同澗梓與壑柟未歷千年隨艸腐我來駭識天下奇鬥酒澆之共軒翥行人莫擬明堂柱險徑無來萬牛處盛時要用眞棟梁宜使巇危可平騖指呼刋鑿動六丁匠氏仍煩修月戶轉隆廣廈蔽蒼生何止增華萬年趣懸崖黯慘陰風吐振谷徘徊忽號怒纎梢嘯舞山雨來石走雷轟鬼神怖未容造次搜奇句五百尊師所呵防

丹丘書懷

靈鳳山前花片飛讀書窻下碧雲棲斷崖流水春不盡苦竹紋禽日夜啼禽聲不歇日欲暮一防淸燈照環堵鏌鎁掛壁龍影寒黙坐焚香聴春雨

梅花二首【臺州郡圃作】

陵晨汲山泉盥洗甫云暇徐行修竹間小立疎梅罅尖風耿薄日色影寒相射幽香定有無紋禽踏花卸池邊石陂陁水光上梅梢石上古字鮮剝風蕭騷樹老花秀發冰生香動搖只恐字磨滅不愁花寂寥

臺州兜率寺淳熙三年孟春作

一榻江色近夜气欲空蒙柔櫓晚潮上寒燈深樹中四山杳煙霧月華忽陵空我亦眾念息簾影空玲瓏春江潑天明蕭寺踞山塢荒堦下鳥雀古木颯風雨徐行石苔花徙倚望江渚日暮山更寒檐頭鈴自語寺門闞南江江勢浩相向風雲互吞吐山色豁林潮頭捲飛煙白雨挾春漲中夜鵞鶩喧誰家海船上月色半古寺虫聲雜疎鐘江城繚山色星斗搖空蒙徐行不自覺徙倚樹影中忽然變煙雨江上東南風老樹半藤蘿野色入窻戶空明浮屋梁蕭爽發幽趣晚涼進微風平江防煙露露久山月來蟬聲發髙樹使君沈虞卿宗丞命賦郡圃羅漢樹其樹葉如楊梅經冬不凋生子若羅漢然使君云奇特古怪前所未見也

參云亭前羅漢樹非禬非杉獨雄據【天臺萬年宴坐峯之大杉大檜皆名羅漢樹予嘗賦之】蒼皮剝落珊瑚寒錯節輪囷海花蠧修圓佛指葉沃光刺歷蝦筒槎倒豎銅柯不受鴟蝮穿翠葆還容藤蔓附藏牙斂翼方屈蟠奮鬛張鱗忽馳騖突如破浪六鼇回蜿若驚雷蟄蛟喣摩空颼颼永夏涼薄霧慘慘晚秋雨白猿叫月時出沒紫鳳棲煙乍飛舉【郡人相傳樹有白猿出於月明之時慶曆中有禽若鸞鳳而紫色棲於曉煙之中故云】開花瑣碎兒女笑結子糢糊羅漢具威儀莊肅初入定向背跏趺欣共住蒙頭大佀安禪時暝目還同摩頂處得非天臺五百僊此地鉢提曽得度偶然一念落樹石不覺形骸成布露何時收拾過石橋未免根株伴龍顧更疑地主屈將軍開辟巖荒肇城宇翦除魔怪迎道猷飛錫半千此焉駐神通墮在造化中千載英靈飛不去犀堅久矣耐風霆樗散非徒免斤斧盆山秀聳不足論猊座婆娑通一路崢嶸下笑桃李繁奇怪應須鬼神防使君自是名世才善政報成多暇豫悠然領客上參雲篆傳觀酒深注平生好古丘壑防指樹軒渠命之賦我無文章光焰長搜攪經時乏佳趣昨宵夢遊玆樹巓環視谿山莽回互上云變幻舞龍鸞下風淸和冩韶濩最髙峯在樛枝底方廣寺隨纖葉寓一枝一葉一沙界應供各談無義句啟予一嘯誰防然八表泠泠樹掀翥

臺州郡治十二詩太守尢延之命賦

兩崖玉巉然秀色眞可餐嵐煙落窻幾慘澹雲水間幽人美淸夜和月憑欄乾天空山影直八表生晴寒

右雙巖堂

孤云不可攀浩气相與遙著亭翠微頂飛檐侵泬寥紫麟迂逺駕黃鵠回扶搖云收天籟息亭影摩重霄

右參云亭

逺思八表外澹然何所凝蒼巖窅空閴修竹風泠泠秋老竹亦瘦月上巖更淸手持玉如意天豁河漢明

右凝思堂

蜿蜒龍顧山霄漢在人境古亭壓虛無雲气倒天景天澄碧芙蕖一葉一亭影凝然千葉上有客動深省

右玉霄亭

赤城在何處明霞坐中起大千無色界向背五雲裏羽人跨丹鳳千載一來止咽漱餐泰和瓊田結珠蘂

右霞起堂

玆堂𨿽不華三面受山色直東接溟海雲霧時振翮幾年蕪穢深一日洞天拆悠然舒嘯中自得仁所宅

右樂山堂

天下本無事智者欣有作誰能此堂上靜坐對寥廓魚遊鳥翔回千里受眞樂從渠錦繡腸天壤自卜度

右靜鎭堂

千嶺隨指顧一峯不可匿如何超逸士勘破造化迹隱然胸中奇防礡巖煙碧夜半秋月寒人境俱峻極

右匿峯亭

飲濁斯貴淸路險斯貴平明明古君子日用無非誠寒潭寒徹底坦道安無傾日用儻如此政化天與成

右淸平閣

古人不可逢豈徒慕其名玆堂號君子想象勞我情髙山仰後世作者追前聲何處見文簡堂虛風更淸

右君子堂

郡齋多勝覽隨處山拱揖一亭更畱人小立云百級峯巒方獻狀霾霧且無集是中頗空洞不礙山色入

右駐目亭

聖人定規模用節民自愛後來巧施爲民害深可慨先生壽正脈吾道燦然在掲防榜屋梁流風萬千載

右節愛堂

送陳壽老

葉適【字正則】

天臺鴈蕩車接軫靑田又促半潮近冠巖帶壑無俗情秋榦春荑競時盡老窮絕望華軒過其誰幽尋穿薜蘿更抽奇筆向云射破的疊中千鴐鵞古今文人不多出元祐惟四建安七性與天道亦得聞伊洛尋源未爲失閬風招手遊太麻頭制尾中興年黃金鑄印肯輕佩定把堯舜陳王前我家罄懸仰見斗簸君紅旗魑魅走蜜房焰短夜苦長雪髙冰深去無鄕

王簡卿侍郎防詩贈王孟同輒亦繼作

季父昔從我寒燈聴微更彊扶瘖聾和誤防蹇跛行坐令兩銷落無復一崢嶸宜汝逝不畱出門訪咸英大溪逢侍郎拆洗心胸淸新詩發妙意說盡文字情侍郎蓋代豪平蠻早垂名覽書五行下援筆千人驚防化謝雕刻涵濡透晶熒林黃橘柚重渚白蒹葭輕褰裳念數往嵗晏霜雪零

贈勝上人

近日能吟者黃巖說勝師語生兼老筆體重帶幽姿遣臘冰千筯勾春栁一絲方山最髙頂便擬結茅茨

遊天臺諸詩

胡融【闕】望海石

枯藤拄苔磴長嘯淩秋風天空白露下碧落磨靑銅夜半見海日發軔扶桑紅黃支與流求出沒白浪中久誇坎井見始知天壤空招手喚海童寄書蓬萊宮我欲蹲此石投竿慕任公巨鰲儻可得持獻江之東

鏈丹井

荒巓有野井古意豁冥搜蘚石已摧剝云蘿閟淸幽憶昔抱朴翁煉液棲髙丘朝飲井中泉暮濯井下流丹成已蟬蛻巖花幾春秋但見虎豹蹄印迹碧甃頭舉瓢酌寒泉一飲消百憂日暮洞恍惚攀桂聊淹畱

墨池【並序】

世傳王逸少嘗讀書華頂又有白雲先生者今從招手石防磴而下巖岫杳靄處有黃經洞先生之隱也聞逸少嘗與先生裂素寫黃庭於此故名黃經先生羽化遺書多藏石壁好奇之士往往窮摉於崖廣藤蘿之間今磴棧防翳洞穴防絕聞有二虎乳子其中尋之者自崖而返墨池在絕頂右軍書堂之側書傳不載得之野老云爾

吾聞逸少筆入手銛如戈結廬在華頂鑿池派天河書將鬼汗寫墨遣神手磨掞藻臥白雲禿兔堆成坡臨池日月逺素流變波咨嗟撫遺迹寒猿啼薜蘿摶壁尋瘞鶴入洞求換鵞長松落靑蔭石巘空摩挲

書堂

右軍本淸眞名題列仙籍朝披赤城霞憑崖望南極不讀人間書誅茅近東壁松窻拂淸靄石架橫野色艸聖天僊求竹扇山猿覓不有鐵石心敢邇虎豹迹髙歌振林木上與霄漢迫時有太一星擁杖照幾席

黃經洞

平生山水癖遐往心獨歖采秀淩丹丘忽遇白雲子腰劍蒼龍活野袂靑霞起邀我石洞行共坐防石髓架有黃庭經猶是東晉紙粲若錐畫沙其字大如指口傳郤老術長跪與進履吾心在魏闕焉得給薪水

伏虎壇

顗公天人師猛虎屢欲嗔形體掘槁木鷙心化爲仁猥厠龍象側而作貓犬馴礪齒怖天魔掉尾迎山君西伯困羑里仲尼畏匡人人心害賢聖寜與猛虎鄰

葛仙茗園

絕巘匿精廬蒼煙路孤迥艸秀仙翁園春風坼幽茗野僧四五人腦紺瞳子烱攜壺汲飛瀑呼我烹石鼎風濤防江灘松籟起林嶺七椀鏖郝源一水鬭雙井我𨿽冠履縛心樂只園靜濯足臥禪扃幽夢墮蒙頂

葛仙宅

仙翁臥云日種松藥鑪東千載鱗鬛古突兀成老龍蛻骨入霄漢橫身飲長風上有鶴巢下有白蟻宮先生昔羽化雞犬盡淩空如何刀圭妙失此十八公

桐柏山

淸曉騎白鹿直上桐栢山山環若城郭琪樹郁參天靑猿導我路如入崆峒巓瑤艸被阪緑瓊蘂淩霜繁旁瞰老子宮玲瓏隠林閒堊棟天馬出綘柱雕龍盤歖與冥寂士共談秋水篇散髮松下嘯拂霞石上眠贈我玉膏相期淩紫煙

瓊臺

璿臺挿中天僊聖展遊眺亭亭珠玕樹蒙日光照曜上有天樂鳴嘈雜聲要妙浮丘倚巗聴玉女排云笑玆遊償夙心時聞八鸞嘯搴莖茹金芝援藟愛靑峭瑯耶失孤岫渤海播圓嶠抵掌嗤客星石瀨坐投釣

雙闕

朝遊雙闕下遂登雙闕上峻壁束淸溪石扇闔奔嶂旁通風雲气下蓄關鍵狀髙逾劍閣竦狹過彭門壯我行季秋月霜颷掃霾瘴崖枯水還壑巴峽失淸漲矯步淩丹梯陟崄神愈王作書遺家人咋指悔狂妄

玉霄峯

靑冥玉霄頂靜夜無纎埃手攜赤松子拂石坐蒼苔舉瓢呼海月長虹貫金罍掛劍桂樹枝洗手天河洄我欲鏟崖嶂涉海登蓬萊要觀中洲碑鼓枻雲濤堆風波𨿽可越長鯨正崔嵬

桐柏碑

韓公在大歷髙名懸日月遊戲翰墨場八分獨奇絕遙程邈鈍近鄙伯喈拙我來桐柏巓洗眼見碑碣峍屼挾風霜鐘簴粲成列跗閟琳宇防畫照淸越至今氊墨工石本走胡越引袖拂臺山山盡字乃滅

寄桐柏山王尊師

髙佀孫【字續古號疏寮】

猶道中峯淺重新入翠微讀書呼鶴聴洗硯待猿歸近瀑靑松濕朝陽紫木肥逢仙歸又晚行得健如飛

桑世昌澤卿歸天臺

且入西陵抖素衣寒燈猶有雁相依月僵積雪和梅凍天拆殘星背斗飛書防不堪供世用江山何肯笑人歸赤城仙伯皆吾輩爲帶詩行問子微

夜宿金庭洞

夙聞桐柏山下入金庭洞五云所出沒千翠相迎送川明芝自夏冷雪猶凍沙泉注陽宂水碧孕陰峝天光抱瓊室神力扶蘭棟其左鬭蒼虯其西翺紫鳳中穿穴窈復傍見石闕空靑煙澑松髓白水鳴醴甕怪艸不知名珍禽時曳弄石蜜吐巖房琪芳突苔縫星君時一遊仙翁亦參從或乘鶴來或並靑鸞控香趍玉女跪丹走山靈慟谷神元不死根在深種誰其握性命於此破昏夢世人少知幾何能測天用

次韻沈臺州遊桐栢山

中天積翠玉臺遙昆閬吹風下赤霄鶴防靑松生老珀龍歸丹井應寒潮三臺自逐璣衡轉玉帝常同海嶽朝休道人間仙骨少功成也防作松喬

桐柏山瓊臺

翠嶽竦神秀玉衡直三臺上有長生君含光赤城臺陽崖金芝陰壑生碧苔獨立云在下一嘯仙俱來丹郎醉不醒玉女聲如孩帝鄕風自寒洞口花長開所嗟塵埃中那有神仙才秦皇漫東海漢武空蓬萊

夜宿桐柏

月到中峯碧峭深露桃微重鶴移陰隔松聴得仙官話句句皆非世上音

瓊臺西路

一夜天臺雨靑鞵蹋盡沙添將淸瀑水濕盡碧桃花涉澗鉏生術和云嚼野茶便無仙骨分不敢更思家

桐柏觀閱蔵經

天人皆奇人一防文爲主至今昆侖山猶有羣玉府虛無天之根淸淨道所祖也知自羲翁此妙泄盤古老氏啟蔵室八神負猛虡玉垂太上篇金寫神仙語舜璿奔一機漢宮鑿萬戶璆諧玉女下雷吼蒼龍舞侍晨校瑯簡玉卿譔瑤譜兩垣協躔度四溟節風雨恭惟上帝騭哀此下民苦昭昭懸朗監歷歷開蒙瞽粵從擘混沌孰不趨子午六爻本乎健五行依乎土神機疊經緯和應相律呂子能發此鑰太微開帝宇

淸曉升瓊臺頂石崖有仙人腳迹

亂石排天倚嵐壁苔痕不犯松喬迹上通羣帝集臺斗下鑿十洲通碣石樹呼淸風雜今古山遺宿潤從開辟丹翁曽同玉女醉樵者亦見仙人奕雲飛磴道晴掩冉露濕衣裳香滴瀝洞中靈君來不來鶴歸衝落桃花碧

桐柏山黃法師齋

羽人歸丹丘輕房冒蒼頂雲飛北斗壇瀑洗洪崖井三更火交坎八十雪垂領深香熨玉釡淑气回丹鼎彼空此亦無物動我自靜灼知喬松輩元涉羲老境一來受淸滌內悟開微儆請添無爲香上有蘭臺景

桐柏山鄭先生齋

鑿石引幽路傍崖開碧庭棊畱樵客坐鵝博老君經竹榻朝吞日松壇夜拜星山中有公事鶴觸杏花零

萬年山

依松屈曲疑無路十里廿里香深沍殿臺平入蓬萊圖人煙盡屬天臺賦山奔萬馬逼人立泉吼晴雷半天注亂峯發地翠參錯沓嶂參差龍屈怒陰磴仍遺前臘雪陽崖競拔千年樹亦容羽客賣丹來更有神僧飛錫渡佛界焚香玉女跪海舟獻寶胡兒踞未午催敲集梵鐘隨云共展升堂具冥搜窮日不知極妙盡所歷何容遽平生略持山水眼是處且了林泉素揮支公錢極易事分龎翁榻良難遇靑山不是世間無山若識人人也住

石橋歌

一石上負昆侖柱一水西奔牛女渚玉斡獰鱗萬松古夜夜神光幹帝宇石滑苔危冰一縷四海長依開辟雨月落未落逢諾矩兩足敲泉龍罷舞

國淸寺泉時有緑蟾蹲崖石西

崖腰澑淸水素光搖玉宇其陰透碧海有石如砥柱心知老龍都直入蓬萊府仙云蕩涼潤積雪明深暑陰陽若在玆噓吸多成雨孤花棲暗芳瘦木垂梢古娟娟緑蟾蜍曽識廣寒女深疑珠宮物內敬不敢侮山僧惜一茶自碾仍自煮相從有覺意兩悟無凡語欲分鮮花屏稍築松風廡銅缾取明月洗此文字苦

棲霞宮山齋

山棲極造理其北恰嵐壁下吞泉數斗中有蒲數脊崖畱未化雪竹迸將崩石不爲世所薰直入之寂道人無一吝近我如相識忽然問周易再三說太極言淸嚼冰雪事奧通金碧吐納少滯咽導引多精色陰火養陽鼎黃雲生寶鬲定是母池西佳桃已中食

參政錢公山園

朝庭文物自升平公主園林尙典刑山好盡彊金穀澗客來且上翠微亭鶴鳴欲說前時事花在非如舊日馨多少唐人詩意思無人知得更冥冥

浮岡

山含宿涷未曽銷鳥去仍回水路遙千樹梅花三尺雪一防風力半江潮

天臺渡

一江夾淸渾只向靑村注余云拖薄潤逺靄飛輕素船輕順流下石狹奔湍怒蒼陰布仙迹野芳生幽趣山色各有舊春情宛如訴徘徊良自得泱漭又將暮遐瞻金碧庭可入丹泉路今夜宿桃花切莫匆匆去

天臺道中

落花入谿口山山皆可佳橫矼碧水急後峯白雲霾野藥綴殷子危松換新釵魚輕爭湊石蘭瘦深依涯此處若有仙欲畱殊未階一來愛淸气全是牽幽懷空色下映水風聲髙在崖艸艸亦難通借泉洗靑鞵

再至桐柏山

此山卽蓬萊其下通弱水萬星奏上帝一嶽畱仙史逍遙丹霞上出沒流精裏夜子鶴又叫月暈風欲起自從西磵去復見東峯峙松施神農蘿石防堯時髓無中猶有象外更無旨略聞赤松道浩刼不可紀

桐柏臺夜作

東崖紫雲飛西壁白雪炯洞口一何邃人間無此靜松風翻瀑怒梅月逼鶴警苔污斷闕石茶注彭亨鼎丈人極好生生神最澄景且修黃房訣夜向香心永

鹿郎中山居

非是拜龎公何繇識此峯自唐無兩見如漢有髙蹤徑吐歸來菊山連種老松輕飛雲佀健精鏈玉爲容鶴要親題竹猿常認擊笻花深多不見葉響卻相逢天最知陶亮人難揖戴顒一來非小事吝到此皆溶

巾山雪

攜詩來做臺州雪臺州雪好無人說一峯玉削昆侖柱一天冰夾蓬萊闕大江不動网罟凍眾壑皆聲松竹折村無人行太淸淨樹無鳥棲俱峭絕丹天仙君謁帝回赤腳泠泠踏寒月不管飛殘水帝魂從頭盡笑春風拙緑華之女素霓衣從防廣寒太陰妃法曲導引靑鸞飛仙人仙人胡不歸

王淸叔舍人玉寒堂

只爲襟懷別全然少俗埃山林非細事天地有奇才泉石皆經畫松梅不妄栽何消嵩洛去嵩洛在天臺

寄天臺蕭鏈師

已是成仙了全然得道長石堅松結髓山暖術生香近瀑衣裳冷和云筆硯涼傍崖修碧宇何日奏寥陽

石橋紋蕈

絕冥萬丈深積翠淩空危淸澗月自浴孤芳人不知石骨澑香髓松苓湧涼脂忽然靑雲陰見此白玉姿冉冉露痕重漼漼雪花滋淑气注陽鼎甘津灌華池開經拜修靜得道推安期聊欲燕其陽飽食五色芝

簡石橋僧璧暉

只在閒雲裏房虛濕翠屏童歸收晚果客至歇殘經月落千峯黒龍歸白水腥關門無一事艸木共冥冥

桐柏鄭練師歸故山

元與俱妙全無事可輕路依蒼石轉房與碧雲平鶴露收殘夢桃風析晚醒西窻畱與我卻去事彌明

分繡閣夜作二首

一鐙炯微明敲盡寒更永老蛩泣月罅脆葉鳴霜井此事誰主宰凡物皆動靜不了達者觀卻佀醉難醒久無謝安石況復陶景殘書非一嘅孤鐘但深省梅生雪後花鴈叫云西影他心不可度此語堪自警

識字始多憂悟理良自苦少小習句讀豈解工訓詁一從入老大甚覺悔雕組人生各用命何乃太知古典謨必臯卨詩句須李杜生居諸公後已覺萬事忤勤婦少完燠惰農甘莽鹵八卦不可推天意如許

別天臺

早乘霞气入蓬萊不識神仙也不來曽與赤松遊數日自攜玉女上西臺當時共說黃房事回首空驚碧海埃前度劉郎今得度桃花一一爲郎開

題仙居道中

徐佀道【字囦子號竹所】

地褊山成簇溪平水不奔晴天帶陰色冬日作春溫艸聚雞豚市機聲桑柘村舟人識行李相約候歸轅

唐使君與正新建浮橋

秋風百柁倚江臯幻出城南不柱橋虹影勒回天際水鷁頭驚退海東潮白銀闕裏看車馬赤玉防邊聴鼓簫硎刃有餘舟楫在待隨芝檢上雲霄

題仙居相湖

嶺名石母誰家母湖號相公何代公欲問嶺雪並嶺月怕推湖水與湖風漁翁樵子難重問墨客騷人苦欲窮愚智校行三十里朔風吹酒又成空

宿雲巖二首

古書萬卷積成蠧老屋數間深卻幽午枕忽驚毛骨冷覺來風雨一山秋

殘僧入定夜堂寂獨客不眠山月髙靜坐了無塵俗態一燈窻下讀離騷

送程傅叟赴官臨海

葉適

茂苑臺髙春日明君顏如花楊栁靑蕭條別離風雨外楊栁自靑君貌攺誰能仰天愬天公三辰五星在心中老作海頭新主簿蜃气錯雜迷西東去年無禾𨿽種菽乞命只指今年熟家人未可便喜歡少待上司催結局

其二

金華仙伯歌襦久休父仍孫斂板遲堂下言髙鬷蔑惡官中事了傅鹹癡苦心才覩千年榦垂翅新翻六月池莫向巾山耽笑傲徵黃勅使立多時

天臺續集別編卷四

欽定四庫全書

天臺續集別編卷五

宋林表民編

示邦人詩

蕭振【字徳起】

我本江海人來守仙佛國年丰訟牒稀公事不畱積豈無一樽酒約客飛太白重念此邦人朝飽不謀夕頃遭兩年荒十九皆菜色城中多饑殍倒死臭燻陌幸玆連歲丰粒米棄狼籍嬉嬉不營生便爾輕牟麥三日天不雨沙田已拆十家九無儲何以度饑厄我爲此邦憂夜眠不安席願天歲歲丰願爾痛儉嗇一年三年儲三年九年食堯湯𨿽在上丰歉豈可測

寄題楊元光新築黃巖縣治淸畏軒

孫覿【字仲益】

楊公相大歷獨擅徳爵尊淸渭貫涇濁寸膠定河渾髙名冠朝倫流風被仍昆悠然向千載凜凜尙目存官閒擁黃防臥聽衙集喧蕭蕭鳬鶩行重糈不到門蝗虎不待驅聞風自驚犇所貴知我希已及魚與豚

送修書記遊天臺

李鼐【字仲鎭號懶窩】

塵事日敗人筋力隨以勞三年梁溪上俯仰如桔橰窮巷躬水菽杜門匪禪逃修公嵓壑人臭味合我曹閒從茗盌集有往不待招淸芬落淨幾宴坐揮霜毫脫略畦畛外寂寞期久要春風艸離離飛花照方袍朝來遽別我明月掛一瓢笑指天臺云意气東南髙去去不可挽獨鶴鳴九臯防看精進力覺性一宿超全提法王法眾說障奔濤大千廓沙界體現無絲毫異時藥山偈問道慙非翺

題北山玉寒堂三首【刻柱上】

王卿月【字淸叔號醒庵】

春光又過九之一十日大都三日晴陰晴要是不須問日日爲春來一行

客來淸話固所欲遇酒艸酌庸何傷是非有耳不願聽乞我半日心淸涼

松成不見種松人借爾相陪見在身歲月暗銷松暗老焉知此地不荊榛

謁二徐先生墓

朱熹【字元晦】

道學傳千古東甌說二徐門淸一壺水家富五車書但喜靑氊在何憂白屋居我懷人已逺揮淚表邱墟

題蒼嶺

陳公輔

行到山危僕已痡此身彊健不須扶回頭指顧重岡險得似人心險也無

肄業廣慈院臨別畱一絕

來時膏雨迷新野去日薰風吹舊林寄語主人休惜別白雲南北本無心

題慈云院雙松亭

晁公爲【字子莫臺州守】

雲間龍躩千尋幹地底雷奔萬仭泉寄語廬山舊遊客个中端不減棲賢

劉阮洞

桃花開已繁溪水濺濺去不見持杯人自嘆來何暮

題石橋二首

王十朋【字齡忠文公】

天臺未到已先知入眼端如入夢時僧喚我爲嚴首坐前身曾寫此橋碑

路隔仙凡信已通天臺容我踏長虹情知方廣神遊久不在登臨杖屨中

題瑞巖大澤塘

錢端禮【字處和號松窓】

塵纓久欲濯滄浪今日來遊大澤塘水似我心心似水更無一事可商量

畱題授上人曲肱齋

架屋巾山最上頭曲肱打睡百無憂云容獻狀畱殘雨海月橫陳有去舟閒裏琴書緣好客向來鐘鼓不驚鷗防將一滴曹溪水洗盡胸中萬斛愁

汪澈【字明遠樞使莊敏公】

一室安巾鉢頽然了性空曲肱忘世夢行腳本家風山靜人稀到窓開意不窮我來頻假寐樂亦在其中

蔡向

莫笑此齋小曲肱聊度年玉樓容十二世界納三千亦可羅尊俎何妨散簡編戲余畱歲月墻逺不能前【昔有人入維摩方丈欲題歲月行數百步終不能及墻紹興巳巳二月淨空居士蔡向瞻明】

巾山曉望

嶽甫【字大用】

角逐東來幾巨鼇化爲奠位兩山髙江楓作意紅千疊野水何心緑一遭露洗松巓沈曉籟霜眀天際察秋毫防須竹院求餘地嵗晚安閒讀楚騷

登巾山

遊九言【字誠之】

環走層岡馬脫鞿兩峯平地玉頎頎南臨澥島金鼇湧東望叢祠白鶴飛日出市聲朝霧散云沈海气暮潮歸居塵卻立塵埃表徙倚天風振客衣

橫溪堂春曉二首

虞似良【字仲房號橫谿】

一把新秧趂手靑輕煙漠漠雨冥冥東風染盡三千頃白鷺飛來無處停

田塍常滿雨常余緑徧溪南我獨無珍重天公不遺物也分餘潤到菖蒲

天臺圖示芝艸二本生於縣圃二年皆生臨海送雙蓮華雙蓮子成二小詩

張昌【字師言】

已見金芝發秀華妙蓮仍喜對雙葩未論祥瑞誇三異且慶丰穰及萬家

煌煌朱艸連年秀的的丹蕖並蔕香聖世自然多慶瑞海邦聊亦效珍祥

題東湖二首【有碑在堂壁上】

張毣

解慍薰風拂面涼藕花極目送淸香三千宮女靑羅蓋都作酡顏酒暈妝

蜀錦誰將到海涯水仙鋪作地行衣四堤卻似元宵路拋擲紅燈載月歸

題南峯藍光軒

劉光

百尺擎空窣堵波羣峯柰此獨髙何皷鐘鳴處是非外天地望中蒼翠多閒看野雲披玉柱醉眠秋浪捲銀河問師乞取窓前月一榻淸風許我麼

題摘星嶺

左緯

巳知星可摘須信路皆通日影穿雲薄天形入水空遙看梁苑雪獨揖楚臺風指防中華地山河萬國雄

題正等院竹軒

山色重重鎖碧蘿更栽修竹在山阿老僧不識春頭面但見階前新筍多

題靈潭

求仲

江湖𨿽濶多罾网幽澗淸虛且勉旃待我功成買雙鶴歸來伴汝一千年

題蛇首巖

巗如蛇首隠林端未得風雷且蟄蟠俗眼莫嫌無變化待生頭角始堪觀

贈赤城兒先生二首

陸遊【字務觀號放翁】

羽衣暫脫著戎衣坐定方驚語入防歸隠玉霄應不出他年容我叩巗扉

我坐虛名剰得窮百年身墮畏途中看君一櫂煙波樂悔不常爲采藥翁

送鹿伯可致仕歸天臺兼簡致政龍學給事吳明

可丈

周必大【字子充文忠公】

懸車七十古來稀況是丁年解鞅鞿神武衣冠景掛都門供帳仲翁歸前防新命俱郎宿處士儒官摠少防【李尋傳少防四星主處士儒學之官今以祕閣休官故云】林下若逢龍閣老爲言臺嶺轉光輝

同前

王曉【字浚明】

握蘭肯受二毛侵髙節須知映古今煙閣雲臺辭帝闕風裘雪防返家林殿廷不待新鳴玉裏捨聊揮舊賜金猿鶴不須驚與怨道人軒冕本無心

聞伯可郎中銳然有冥鴻之舉小詩奉慶

吳芾【字明可康肅公】

郎省聲猷藹搢紳看看步武到通津合畱北闕扶宸極卻向西溪整釣綸愧我暮年方謝事羨君壯歲便抽身時賢莫把衰翁比林下如君只一人

黃巗縣樓

鄭伯熊【字景望】

飛甍欝崢嶸萬井交錯綜俯仰各有則靜以禦羣動平時心匠防斤斧防不用少施見其餘規畫已驚眾姬公昔營洛道徳作梁棟東家有餘材鳯衰無復夢帝方議明堂行矣與君共

淸畏軒

樹蕙餘百畆藝蘭當路岐淸風一披拂香气無不之紉爲楚累佩辱我幽靚姿小艸生澗底雨露無恩私不入兒女玩歲晚得自持所以古君子淸徳畏人知

過萬年山望羅漢嶺上大松

蒼髯白甲老煙雲萬木叢中獨挺身一柱擎天須此物執柯他日屬何人

寄題分繡閣

洪邁【字興伯】

新閣何隆隆經營自玆歲其前山送靑其下竹交翠景物日夕佳登臨春秋異治中公事暇領客共流憇四座歡相酬壽主珍重意向來蓬瀛上視此無乃媿主稱客意好是事幸且置拄頰飽看山朝來殊爽致

淸閟堂

昔聞王子猷借宅亦借竹此君固可喜人亦淸不俗伯氏貧而臒一飯不飽肉誅茆自經始護此無盡緑一官歲彊半餘日如轉燭待其長稚子而已牽歸轂何由坐堂上償我志願足應煩彼邦人日報平安福

有懷大兄正字

今日思兄弟江東望浙東別離無柰久書札且頻通雨濕芭蕉碧風漧薜荔紅何時尊酒共夜語小窗中

送同年林多益丞臨海

陳傅良【字君舉】

同裏衣冠近濶疏同年齒髮多衰變美人宜在玉筍班隠吏亦隨花雨縣有杭一葦逢迎可每食雙魚甘防便顧瞻周道竟何如善爲身謀豈吾願淸廟笙鏞濟濟陳碧梧鸞鵠深深見由來盛事歲月晚誰到修塗肝膽健楊花吹水酒揺波一請加餐再無倦

短韻送呂子約丞郡天臺

露荷不肯附緑漲石橊自欲當朱明我無一物與君別持此薦以雙玉瓶橊花結子荷成的定亦扁舟去爲客良集偏於吾軰慳新功或向他山得我韻𨿽短聲苦長君不能飲須滿觴申公何在麗澤死又送防鴻謀稻梁

送臺倅趙叔明趨朝

髙文虎【字炳如】

羲輪正弭節別駕忽揚鞭遊從亦雨暑朋盍知何年欲敍情繾綣難形得周旋譜系玉爲牒輝華珠在淵漢家子駿才今世徳麟賢洊倅丹丘地平分刺史天婉畫邁前軰陰功培後緣人或得其一君亦幾於全防涼起天末觸熱趨日邊石橋禮尊者瓊臺訪遺仙髙張天姥蓋穏泛雪溪舡稽山萬塍稻鏡湖千項蓮行庖擊小鮮觸境亂鳴蟬應酬圖畫中懷想冕旒前早渡月千里晴颿風一川淸都欝佳气絳闕鎖祥煙放朝上閤後投謁巖廊先諸公競羅致百辟防班聨托契荷傾蓋爲僚因贅員猶慿六六魚寄問我沈綿

題栝蒼洞

蔡向

福地流傳號隠眞麻姑曽欵蔡公門臼舂云子自堪飽井溢丹泉便可吞山露五峯疑指爪溪盤百折想裙痕我來旣躡靈蹤後知是仙家第幾孫

題洪景伯分繡閣

傑閣橫空爽气收一時勝防壓巖幽要將繡嶺匿峯色分入霞城棲月樓雌霓掛櫩供彩筆雄風拂面快金甌才華便合衝霄去應爲看云卻少畱

題黃巗溪

孫應時【字季和號竹湖】

得雨溪聲壯無風雲气多山花依翠竹灘石亂寒莎樵父谷中出牧兒牛背歌逢人問塵世擾擾意如何

登巾山

陳知柔

司馬胸中著云夢杜陵眼底蓋乾坤吾衰不復論玆事飽看孤帆落逺村

天臺遊山

煙蘿穿幾重柴車倦驅駕忽尋鐘磬音山腰得僧舎主僧聞我來曵杖出相迓揖我坐虛閣登臨欠臺榭老屋數椽余風物自閒暇古木出雲杪遙岑來竹罅下臨一水涵光冷相射但能了此生未遽慚大廈我本山中人偶失學圃稼爲米聊復畱兩同僧過夏得舟家可浮遇竹宅便借是處皆南山何必東籬下悠悠去忘歸寜畏長官罵松月苦畱客徘徊度淸夜明朝過桃溪谿女莫相詫

次海上長亭村

行到山窮處防茫島嶼靑百年多逆旅萬事一長亭風雨晚潮急魚蝦曉市腥平生誦佳句今見海防防【老杜臺州地闊海防防】

宿天臺萬年寺

古寺來投宿云嵓第幾層有詩堪供佛無事且依僧小閣泉喧枕修廊雨暗燈好峯看未足夢繞碧崚嶒

劉阮廟

趙汝愚

當年劉阮意何窮莫謂仙凡事不同解到瓊臺雙闕下遙知道骨與仙風

石橋

法身徧滿三千界影現天臺水石間我欲直從心地見來看磊磈聽淙潺

題寒巗寺

丁可【字無可號蟠廬】

大塊中間一竅開佛龕僧榻徧巗隈羣峯爭泛云出絕磴秖容幽鳥來蝠穴巧藏人世界鰲山驚現蜃樓臺重來又與山僧別鐘皷無情鶴自哀

夜對巾山題客樓

兩峯髙並玉瓏松絕頂浮圖挿暮空飛雨入簾煙樹暝半天燈火幻疎紅

題萬安院

孟大武

十年不作此山來依舊靑山好在哉聊逐春風驅酒病卻驚身世得愁媒禪牀寄枕眠初熟山鬼嫌人夢卻回明日拂衣還出去桃花地上欲成堆

題紫巗寺【卽殊勝院】

路入溪聲逺秋深樹影稀澗雲藏鳥語松露滴人衣詩戰蜂腰怯茶分粥面肥勝遊殊未厭肻爲夜寒歸

題康濟泉【在靈康廟後】

顏度【字魯子】

三年官事渾無補一片丹心徹底眞更有靈康是知已新泉爲我現津津

國淸寺

陳堯佐【字希元】

南越第一寺偶來心地眞卻嫌橋下水流去入紅塵

行登新現潭

唐仲友【字與正有說齊集】

蕎麥花齊晚稻黃今年此地是仙鄕籃輿又作山中去敬爲神龍一瓣香

薄雨輕雲捲翠防丰年何物不熈熈拒霜也效嫣然笑白白紅紅出短籬

辛丑正月上休日謁靈康廟拜滕公祠賦成七律一首

蒼山余雪在云端五兩揺風減曉寒谷應笙簧成兩部日涵煙水上三竿相逢戱事畱仙傳如在英魂激壯肝分職幽明均報國願神終賜免空官

題天臺福聖觀瀑布

楊偰【字子寛恵懿公】

積雪懸崕照幽谷轟雷破石響空山直疑天上銀河水倒冩千巗萬壑間【有刻石】

同丁致逺司戶遊東掖山

李庚【字子長】

不見詩人老鄭防誰知衣鉢此中傳尙餘傑閣驚人句更結今秋未了緣【丁相約今秋再遊光明閣】

與君共飽桑門飯愧我曽非蓮社人若問生公講堂事靑山門外自橫陳

天臺道中

謝深甫【字子肅惠正公】

溪繞靑山路繞溪山長溪曲路髙低晴灘淺濕舟如蕩危磴稜層石作梯晚照荒村飛鳥入秋風落木敗蟬嘶碧雲四合長天暮轉使鄕闗望眼迷

送桑澤卿歸天臺

李兼【字孟達】

野鶴昂然不可覊伴行雙屐一卭支屈公蕭寺三旬客益我空囊幾卷詩亂帙檢殘燒燭夜淺杯流向落花時春光只戀西湖好不念臺山老桂枝

同謝子肅諸公飲巾山防上人房

李朋【字才翁】

石磴行﨑曲緣云入翠防山寒驚嵗晚渚緑認春歸絕境爲誰設淸歡如此稀軒窗生夜气檐角有星飛

寄丹丘林詠道【用林和靖韻】

桑世昌【字澤卿】

小別俄驚嵗屢周尺書每每寄江頭逢時共嘆君肥遁投老誰憐我倦遊書足三冬應潤屋詩成千首必輕侯一尊縱負東湖約尙及黃花碧樹秋

夜對巾山塔燈呈史君李孟達寺簿

光明臺畔舊曽逢何自飛來碧海東未問眼根齊寺級要先心地證圓通八還究竟千光合四面回旋一視同坐想玉霄風月夕超然淸對一詩翁

山居二首寄朝中故舊

謝直【字古民】

苒苒年華漸向西可能回腳下塗泥靜收營慮還書卷少有工夫入菜畦潔甚水蒲邊白鳥翩然風栁下黃鸝猶嫌宿處聞雞犬更待移深過虎蹊

造化涵洪靡不容近分一谷著愚公地因沙漲偏宜竹山爲巗多卻礙松夜靜圖書添曉睡臘寒薪火抵春風獨慚道學工夫淺卻比先師不屢空

登般若臺【在嘉祐院】

趙彥齡【字壽卿】

撥置文書彊作閒佩壺聊得共躋攀歸云不識遊人意遮盡江南一帶山

題巾山

一夜空山聞杜鵑落花流水兩茫然慿防不覺春歸去目極平蕪緑際天

題南峯精舍藍光軒

一溪帶郭靜潺溪寺在溪旁碧岫巓塔影逺連空翠隖鐘聲髙入蔚藍天竹房僧定侵窗月沙步人稀滿樹煙剛被名韁挽歸去久居應作地行仙

劉阮祠

林仰

深樹冥冥一徑風溪流應與十洲通仙家日月無人識只愛桃花二月紅

赴官武康投宿客邸作

巾子山頭一枕風皇華亭下水連空山靈不用回俗駕儻有田園吾欲東

昨暮侍玉霄亭坐新月初上涼風疊至配以丹荔白醑景物具美賦詩呈知府文袁復一【字太初】

夜涼時到此亭中舞袂掀髯幾許同竹葉舊曽浮大白絳囊新喜擘輕紅若爲遽捨風千疊未若能畱月一弓只尺玉峯應好在欲招鸞馭下空蒙

謹用髙韻

張昌

誰馳一騎致筠籠正撥新醅賞宴同雲母漿成傾釅白水精丸冷破香紅涼颸時滅煩襟火文防休彎舞袖弓月落更深忍歸去隔林霏霧已蒙蒙

題嘉祐院東軒

林師蒧【字詠道號竹邨】

到處已無花可吹東風猶自舞殘枝山僧只解闗門睡春去春來總不知

熊守子復左史刻九朝宸翰寘於臺學賦詩記之

皇夭祐宋寶歷昌列聖功徳髙虞唐萬機餘暇不自逸銀鉤鐵畫揮天章洋洋謨訓掲日月畱心庶事寧少忘當時賜予皆賢傑至今緹襲爲珍藏丹邱史君武夷仙快淩紫淸登玉堂親從蕓閣獲墨本寶如金玉畱巾箱承明厭直暫出守邦人盡喜來龔黃公餘鈴齋靜無事祖宗盛烈思發敭編摩允屬大手筆白玉鏤牒陳膠庠要令衿佩覩盛事端拜伏讀思激昂明如星鬥麗霄漢奎躔壁宿紛光芒翻如和气結雲霧氛氳融液爲嘉祥龍蛇委虵欲飛舉鸞鳳宛轉爭翺翔晉唐數君無出右王顏諸子難比方史君一旦出奇祕豈與劉洎爭升牀亟聆飛詔下丹闕指日入覲登明光雲龍風虎慶防遇股肱元首歌明良邦人頌戴自今始爲公紀徳趺旁

送王孟同館黃巗見王簡卿侍郎

陳謙【字益之】

吾子勇出鄕賣文供啜菽誰指石頭路路滑去能速大溪拍天流返壑僅盈掬神化闕功能善世兼獨寶瑟迹已陳伐閱在林麓飽盡天下眼觀我亦具足尙論宇宙廣落處卽爲福請子房魏偕防入丹靑錄

送趙紫芝遊天臺

葉適

寒退糊碑閤春畱種藥城幽居自可樂暫出豈無名綜水挼藍聚山翦繡迎文殊扣野衲癡語爲誰淸

遊天臺赤城山

蘊常【字不輕】

拄藜扶我過橋東便覺晴嵐翠掃空紫府百年藏玉簡丹崕千丈挹仙風釋籖書到新羅國【荊溪尊者作釋籖在此後流入新羅】臥佛巖連舊梵宮【寺故基與臥佛巖相接今移山下三里】稽首師悲願在我寜辛苦守詩窮

自新昌入天臺

鄭伯英【字景元歸愚翁】

升髙無過胡孫擂行險勝於老防梯何事將身來試此要參大士石橋西

石橋煎茶

白髮靑衫故倦遊何人能辦釣鰲鉤卻逢大士開靑眼現出茶花五百甌

次韻胡少瀹題梁王山蟠松詩劉次臯【字允叔】

長松上梢日月宮昂霄聳壑材甚雄不肻甘心臥云巘有時見夢十八公汗顏血指那知大匠自有體斬伐丁丁朝夕聒人幽耳聾豈如吾鄕華頂一峯八萬四千丈下蟠夭夭矯矯奇奇怪怪之蒼松樛枝半壓魯隠九年之大雪雅韻曽和虞氏五弦之薫風八千靈椿三千桃實幾畨見何況籬下黃菊江頭赤葉楓蕭梁刼火燒不死坐閱五季鹿走天下人亡【山中野人常獲銅弩牙金矢鏃劍防之屬】世人欲識吾家所擾眞龍種請看春雷發蟄霧滃矞雲從礧砢蹙縮輪囷擁腫可挫不可辱堅剛正獨盤薄偃蹇受命不受封無用之用不器之器振古成自晚天臺道人何苦汲汲圖像寄涪翁搜腸鏤腎狀出怪松贊反言挺而茂者肥瘠貴得中【涪翁陸魯望有天臺怪松圖贊】吁嗟九原相如不可作飄飄詞賦誰摩穹閬風逸民自愧才力薄北斗以南惟有四朝之老農

遊石橋二絕

宋之瑞【字伯嘉號樵隠】

石梁橫亙不知春閱盡憧憧幾許人正使更無蒸餅礙可能前路絕荊榛

應緣心在巳心空方廣那知只此中金爵茗花時現滅不妨遊戱小神通

黃防【字子耕臺州守】

橫石圓峯豈偶然上懸雙瀑下澄淵我來不爲橋難過待了區中未盡緣

人道靈有防持蜿蜒果見著靑枝一時耳目窮何盡萬事由來不可知

題法安院

道全【字大同】

半生夢想到山宮此日殷勤興莫窮寺在煙霞空翠里人游水墨畫圖中靑松夾道曉云合黃葉滿山秋露濃滿眼新詩酬未盡再來寜媿錦囊空

題集福院

徐柟【字晉臣仙居令】

松谿竹塢宻藏村行盡杉陰始到門一鳥不啼春有思千山都緑曉無痕自慚俗吏塵埃久來伴禪僧語笑溫缾水鑪香三十載閱人此地幾朝昏

題石藤二夫人廟

楊筠

古藤陰鎖石死骨猶香廟像新世上男兒輕失節何顏祠下拜夫人

題紫籜寺

王戩

竹山絕頂古招提境異相將竺國齊靈鷲雄吞臺嶽小瑞峯髙壓鬥牛低云深石怪冝猿隠水靜林幽樂鳥啼見說當年封紫籜只因丹鳳此中棲

送謝開之【廓然】

陳相

翩翩旌斾蔽長川滿目秋光重黯然老淚何曾向人落離愁聊復爲君先赤城舊欲謀三窟白首還容受一防嵗晚田家足還往只雞鬥酒得周旋

送陳伯宏歸天臺【讀定庵詩集句】

安丙【字子文】

平生江湖興欲住元無由一朝忽復來飄然泛扁舟相將東南去子獨從之遊傾蓋荷相與琖斚頻勸酬危坐每長嘆經營出奇謀浩然天地間憤气沖斗牛追陪文字飲酣歌大開喉與君結深交交朋情欲周防合元有時妄意追陶劉每恨不久住共此敝馬裘西風雕梧桐忽忽春復秋嗟余客中都中夜懷百憂區區爲貧仕坐此徒窮愁我恨各南北公乃遂所求天臺亙鴈蕩今爲故鄕遊忽焉又分襟涼風已颼颼可憐煙水闊坐見羣山幽音書有可寄還解顧我不

經由天臺劉阮洞以雨作不及遊

顧士龍【字晉英號蘋隠】

松形夭矯學飛鸞怪石蒼崖蘚暈團地僻不容人迹到云深更覺客衣單春歸不見桃千樹月冷空餘水一灘欲問神仙向何處山風吹雨作朝寒

送王簡卿歸天臺二首

姜防【字堯章】

迎風吹白髮送客向黃巗在事何爲爾如君自不凡城陰當復防詩卷可頻緘縱別無多久江沙望逺防讎書𨿽不願治粟亦何爲夜月同遊處春潮獨往時無心資造化任運有成虧護冷加餐食幽居且自怡

劉過【字攺之號龍州】

欲數人材難倒指有如公者乂東歸班行失士國輕重道路不言心是非載酒靑山隨處飲談詩玉麈爲誰揮歸期趂得春風早莫放梅花一片飛

千巗萬壑天臺路一日分爲兩日程事可語人酬對易面無慚色去畱輕放開筆下閒風月收斂胸中舊甲兵世事看來忙不得百年到手是功名

同林逢吉過小溪寺二首

王居安【字簡卿】

方巖勝處是僊家時有輕雲薄霧遮我欲去時君共去遡流而上看山花

濃陰閣雨未全收屈指相將禊事修不必山陰尋故地小溪曲水更淸幽

桐柏觀

趙師秀【字紫芝號天樂】

山深地忽平縹緲見殊庭瀑近春風濕松多曉日靑石壇遺鸛羽粉壁剝龍形道士王靈寶輕彊滿百齡

萬年山

萬年山木已千年石路陰深到繚垣幾片閒雲誰是主一條流水不知源土栽芍藥尢勝術僧說狝猴極畏猿夜半空堂諸境寂防聞鐘梵亦成喧

送倪道士之廬山

近方辭地肺本自住天臺有鶴相同出無雲作伴回道房隨處借詩板逐時開又說廬山去閒看瀑布來

大慈道中

靑苔生滿路人迹至應稀小寺鳴鐘晚深林透日防野花春後發山鳥澗中飛或有相逢者多因采藥歸

巾子山作

城郭輕寒近佛生偶來髙頂作山行竹房冷落無僧在獨倚防幹聽晚鶯

宿國淸

殘燈吹了閉禪闗風約孤螢落砌閒本爲飲茶妨睡早彊尋詩句擬寒山

呈蔣薛二友

中夜淸寒入緼袍一杯山茗當香醪禽翻竹葉霜初下人立梅花月正髙無欲自然心似水有營何止事如毛春來擬約蕭閒伴重上天臺看海濤

題巾子山廣軒

陳巖肖【字子象臺州守】

屹立雙峯入云表登臨聊爲小遲畱四圍山色攙天碧一曲波光抱郭流身世欲違塵俗態生涯宜與水雲謀何當占斷層巒頂一室煙霞百慮休

賑荒到天臺有作二首

李琪【字�開】

我亦田夫偶得官深知茅屋有饑寒紛然遮道呻吟狀一作同胞疾痛觀水際山陬多隠瘼風餐雨宿敢圖安破襦褁米皆珠玉粒粒當知帝澤寛

驅馳徒步問民饑似我寒儒負笈時偪仄荒村隨戶到蕭疎幾屋有煙炊平林帶瞑投山驛蒼鬢衝寒濕雨絲野老不知巡歷至相逢爾汝話家私

送人之天臺

周文璞【字晉仙號方泉】

半溪松黃堆碧波狂夫於此欲如何洞天春晚歸不得司馬悔橋芳艸多

送法照師歸聖水

薛師石【字景石號廬】

論著天臺教詩從左緯來閒行訪蓬蓽隨意坐莓苔講席虛前月從遊約後回仍聞藏禊帖應許爲吾開

題崇壽院

孫惟信【字季蕃號花翁】

未欲鞭龍上玉京赤城來鏈入霞精松風浩蕩吹秋暑偶到彌陀寺裏行

巾山

戴復古【字式之號石屏】

雙峯直上與天參僧共白雲棲一庵幾度登臨看不足好山無數滿江南

過龍潭奧

陳耆卿【字壽老】

久闊松楸信爲因龍奧來四山黃戀葉一水緑澄苔地曠樵聲出天寒鴈影回無人且無酒淸坐興悠哉上諭史君重建霞起堂六首

陳夢建【字杓直黃嵓令】

丈人昔日經行處艸暗苔荒四十春誰倚髙寒訪陳迹璇題寶墨一時新

酒酣步出玉霄峯此去天闗隔幾重霞佩頡頏風雨上淸都只在嘿存中

詩社神交識廼翁耳孫凜凜有仙風靑雲垂上斜飛去待要題詩徧浙東

玉泉天上古仙伯曾吏五云書閣來寄語家人須我有時騎鶴過丹臺

樓觀防茫似積蘓一麾得傍化人居可能永日銷碁局且要防頭讀道書

表民曩爲天臺前集別編而唐賢題賦始粗備棘卿靑社齊侯刋之矣凡皇朝羣公所作𨿽已見諸續集然渡江以來及前朝散佚未纂輯者反遇之歷年於玆僅克就緒府丞余不沈侯樂善成媺亟爲鳩工幸遂訖事荊谿公並於赤城集序詳著矣或以爲見聞甚淺搜集尙闕實不�自恕若見在詩人之詩則力所未逮悉有望好事該洽之士以成之淳祐戊申中秋玉嵠林表民書

天臺續集別編卷五

欽定四庫全書

天臺續集別編卷六

宋林表民編

喜雪一首呈已懋端明使君兼簡徳升尙書國佐

侍郎

綦崇禮

憂民太守致精祈愛物天工意不違要及嵗元彰瑞應故先春至作花飛梅藏疎蘂餘芬馥山壓羣峯失翠防疫癘已消麰麥潤更隨晴色探芳菲

叔厚內翰寵示喜雪詩謹次髙韻

胡交修【字已懋】

吾君憂嵗爲民祈天報精衷喜莫違盈尺定占京輦應餘花猶到海邦飛潤流土脈霑濡洽巧著寒梢防綴防春色欲隨晴色動勸耕農野漸芳菲

叔厚內翰作喜雪詩述已懋使君禱祈之應次韻

奉酬

李擢

丰年直欲爲民祈精意潛通豈願違宿靄忽隨香霧合糝空旋見玉塵飛遐觀已得詩情助髙防猶嫌酒力防獻嵗發春書上瑞預知和气徧幽菲

次韻

陳公輔

動天須假至誠祈誠若專時定弗違冬後縦無三白應春前俄有六花飛著人但覺寒威重擁火猶嫌酒力防聊爲使君歌上瑞麥苖千頃已菲菲

雪晴可喜戱作四韻奉呈

陳公輔

盈尺階前瑞已多曉來天色漸晴和靑陽一气應回暖黃竹三章且罷歌小雨洗時嵐滴翠細風吹處沼生波東郊便好尋芳去桃李爭妍映綺羅

次韻國佐侍郎雪晴一首

綦崇禮

冰著垂櫩滴漸多眼花日气初和功成尺瑞追前賦喜兆千倉可預歌坐看嫩黃滋栁色遙知新淥漲湖波閒門積玉渾消盡卻有兒童整雀羅

奉陪觀使兩府太尉燕集謹賦長句兼簡坐中諸

公

綦崇禮

繞郭江山四望中一時共寓接羣公戚藩位列三司貴帥閫班分二府崇華省名卿踵持槖【徳升國佐皆任春官】廉車宿將久櫜弓追隨亦有鑾坡客顦顇今先鶴髮翁人事等閒欣戚異賓筵聊喜笑言同更須結伴春遊去已過催花幾信風

奉和宮使內翰佳什

郭仲荀

老來乞得奉祠宮退食何妨不自公任使世情分冷煗無勞品秩論穹崇功名至此休看鏡戰伐於今喜掛弓梨棗具陳呼稚子笙歌間作樂衰翁芳菲莫負三春賞聚散難逢一笑同小圃栽培粗倫理頻須把酒殢東風徳升尙書勸已懋尙書酒輙吟長句以代誹諧

綦崇禮

禁掖東西曽並直鑾坡先後亦聮名那知白髮歸田舍卻見朱轓蒞海城往事回頭眞是夢流年屈指只堪驚一杯相屬公應悉冷暖難移故舊情

前日防叔厚內翰同已懋尙書枉臨俾得款接坐中叔厚出示佳句次韻致謝李

擢

卜居未就歸來賦抱病多慙吏隠名尙有故人時枉駕共欣賢守暫專城鴛行接武公猶記霜髮侵顚我自驚重辱新詩論舊好舉觴聊復寄深情

徳升尙書置酒邀叔厚內翰與餘同防叔厚席間賦詩道舊復寵示徳升妙句俾餘同和謹次韻

奉呈

胡交修

履聲曽接中防武鑾禁陪刋翠琰名二老風流同燕席一罇談笑防江城嵗寒松柏靑無攺酒畔篇章語可驚辱敍金蘭分贈我勤拳尢識故人情

竊觀太守內翰尙書佳什因以元韻述懷

郭仲荀

蚤學詩書媿不成慨然投筆就功名少年徵逐臨窮塞晚嵗優遊寓赤城世路炎涼何足校【內翰詩有冷暖之句】宦途寵辱固堪驚祠庭得請君恩重退老江山佚性情

觀使太尉俯用拙韻有述懷之作謹賦一篇奉酬

嘉詠

綦崇禮

掌武當朝獨老成運籌分閫猒勲名旌旄載偃瓊臺路符竹新拋鐵甕城近塞尙虞秋馬健空山厎防曉猿驚更須重擬平戎去欲贊公休似不情

伏覩三兄文防之樂皆見於詩不肖屏居山間頗以不獲陪末坐爲歉輒繼髙韻聊以自敍云爾

洪擬【字成季】

老去謾將書作伴平生不喜酒爲名倦遊落落忘塵事淸夢時時入化城縦有詩騷渾漫興回看波浪亦堪驚赤城坐阻陪髙防深自憐余不及情

前日艸具無以爲娛重防叔厚貺以佳篇𨿽已攀

和輒再次韻作一首

李擢

羇棲未悟貧非病孏放寧求官與名愧乏七言陵老杜敢論一笑惑陽城愁欺薄酒那能醉夢落故山還復驚豈是陶翁恨枯槁援豪猶欲賦閒情

次韻二首近聞金人退師遣使講好則太后將歸以慰聖孝之心天下同慶喜見乎詞

李擢

求閒欲遂歸耕計受任慙叨共理名才薄豈能堪禦侮地偏猶得免幹城喜聞克捷來相繼行見風塵靜不驚共慶新年迓文母承顏長樂慰皇情

空官媿負難居寵欲退逡巡畏近名茅舍經營連小圃防溝幽曠邇南城龍堆偃甲知無恐鷗鳥忘機狎不驚便好終焉老邱壑餘齡得遂野人情

再和前韻奉呈

胡交修

綸掖闈曽並直賢關蕓閣早聞名追陪每憶同淸禁邂逅開懷在赤城良防惟知文字飲髙歌應有鬼神驚相逢一笑眞何樂寄此樽前莫逆情

奉酬已懋尙書再用前韻二首綦崇禮

紛紛防騎來無定整整王師動有名已報元戎摧鸛陣還聞聘使出龍城灼知天意民皆恱怯聴風聲鶴亦驚就養東朝歸駕近止戈深見聖人情

鄕邦甲第常牽興玉几金甌久記名防秉樞機還魏闕且栽桃李滿春城郊原气暖花將發閭裏聲和犬不驚【書昨日出城所見】勝日暇時聊共樂未應歸隠狥髙情

予與徳升尙書招已懋端明叔厚內翰防飲因有倡和佳篇謾次前韻呈三兄陳公輔

盛朝多少舊公卿誰似三人負大名金帶並趨淸禁路玉杯同醉白雲城【臺州城名】吾儕出處眞成戱俗眼觀瞻秪自驚便恐各隨封詔去且頻開宴慰交情

永慶閣後觀梅

李擢

淑气動春律東風度城陰駕言款僧扉幽芳聊獨尋孤髙玉色花含思靚且深來従姑射山寄此旃檀林年年一相逢沽酒爲花斟徘徊那忍去醉墮頭上簮晴日借之容飛雪未遽侵淸遊誰與同暗香空滿襟

次韻徳升永慶閣後觀梅之什綦崇禮

托根層石下閟艶重檐陰愛日少回照淑气潛相尋入牖暗香上俯防重蘤深孤絕迥多態繁穠徒滿林怪君獨吟賞郤酒不爲斟應曽共花約遂擬合朋簮雪意殊未已寒英虞見侵閒花正芬馥相向一披襟

戱和徳升賞梅因記十三日梅園之逰發諸兄一

笑

陳公輔

我聞永慶梅孤標寄巖陰衰年苦多病咫尺未暇尋公心亦似鐵惜花情卻深愛此獨株好何必須滿林玆遊恨莫陪有酒誰與斟因思東郊上瓊蕋滿髻簮黃昬月下歸翠防寒易侵想公見戱語一笑開胸襟

陪內翰尙書文同到官梅亭防有他期先去情見

乎辭

謝伋

嵗雲暮矣物華催江域風光著野梅東閣詩成將付與南枝花發許追陪混冰落素應難久姑雪欺春不並來誰爲商量開細細早教玉樹映金杯

次韻奉酬聊致挽畱之意

綦崇禮

歸艎少緩不須催更待東城一訪梅鐵石心情猶解賦芝蘭風味合相陪臘殘絕訝遲遲見春近何妨得得來淸賞未諧君欲去臨卭誰與共銜杯【何遜梅花詩有夕駐臨卭杯之句】

次韻奉酬來貺佳句

李擢

出郭怱怱急景催幽尋未徧百株梅巡檐笑詠欣初見煮茗招要得暫陪淸賞正須佳客共繁英方逐上春來少畱待我新醪熟更約東風一舉杯【前日相對啜茶故得借用牧之茶煙輕颺落花風事】

賞梅佳什旣不得陪従又莫獲少畱深以爲恨輒

賡原韻酬敍

孫逸【字仲舉】

郡務裝懷日晷催東園未覩一枝梅従容後賞輸先見汨沒塵勞恨阻陪待雪最宜寒艶坼迎春防有暗香來悵然歸棹匆匆去徒使臨風憶共杯

再和使君前詩末章聞已再乞宮祠伋居在逺郊不獲同州人致挽畱之詞復用前韻

謝伋

追鋒未下璽書催鼎味調和欠爾梅太守印章常嬾佩神仙官府要同陪赤城霞起樓居見紫邏云深吏引來【臺州後山亭子前人名紫邏取守居山亭意也老杜送賈閣老出守雲宮殿靑門隔雲山紫邏深】豈羨蓬萊新日月莫教寓士奉離杯

元夕日承再示梅韻佳作過形褒借輒爾繼和自玆當絕筆矣

別來無柰嵗時催渇想聲猷但指梅六逸溪頭難角逐七賢林下曷追陪忘懷不覺老將至揣分爭如歸去來況值元宵增感慨十年耳冷聴傾杯【禁漏花深詞也】

將適臺州

曽防

風林何許著驚禽惟有臺州舊所臨避地妻孥𨿽在眼蔵山文字郤關心維揚大將金城固建業名臣天塹深說與中原諸父老也應南望涕霑襟

寧海五詠

洪擬

七年溪山北頗自愛吾廬人生眞寄耳何必賦歸歟

右崇敎寓居

客欲談世事詞鋒若戈矛我已夢爲蝶咄哉爲罷休

右對客隠幾

新晴快老讀斜日在遺編吾非求甚解防意卽欣然

右晚晴讀書

萬事休杯酒髙情誰與論寄語問安者謹勿過吾門

右窓下獨酌

不知月欲落但覺衣生稜夜深誰是伴相對秪孤燈

右書齋夜坐

次韻洪成季寧川卽事五首

李擢

髙懷厭符竹幽尋寄林廬居鄰無二仲從公定誰歟

右山寺寓居

對面隔九疑毀言若深矛誰能知許事黙坐心自休

右對客隠幾

鄴書多插架孔易三絕編晴窓一棐幾開卷自逌然

右晚晴讀書

酒聊自適詩成那可論豈無共飲客煩公常閉門

右下獨酌

疎簾坐淸夜遙山聳髙稜聊將輕世志卻對讀書燈

右書齋夜坐

上元夜坐再用成季韻戱作五首

邊塵暗鄕縣歸夢迷舊廬殊方今老矣吾道固非歟

右山寺寓居

丗豈無士季厭見防與矛何如従表聖築亭賦休休

右對客隠幾

幹時乏長防娛老只陳編寧知俯晴日病眸已茫然

右晚晴讀書

一酌復一酌醉著那更論亦有舊雨客春寒不到門

右窓下獨酌

今夕夜何夕書帷怯寒稜兒童自嬉戱供佛喧張燈

右東齋夜坐

次韻成季尙書寧川卽事五首綦崇禮

宣室思前席承明虛直廬不肯入州府公其終隠歟

右山寺寓居

世路機兼穽人情盾復矛客能知許事兀兀一時休

右對客隠幾

成功收拾芥舊讀余斷編時思聖賢對久要故依然

右晚晴讀書

獨飲自成趣世情何用論生平龍阪客誰過雀羅門

右窓下獨酌

當官肯虞謗遇事羞模稜閒來愛淸夜黙坐對靑燈

右東齋夜坐

徳升尙書再用前韻見示五絕

塵埃暗宮錦耒耜安田廬陳力知不能不止獨何歟

右山寺寓居

邊書猶揷羽丗用在持矛空言客何務問事其少休

右對客隠幾

晴日照窓幾閒意娛簡編白首繡鞶帨今吾豈其然

右晚晴讀書

忘憂有妙理細興麯生論相攜醉鄕去醒見月當門

右窓下獨酌

一時盛意气四海竦風稜我懷非此念兀坐對寒燈

右東齋夜坐

送桑澤卿還天臺

王廉淸

桃花風起竹輿寒寒食天晴石路幹正是東君好春色不妨詞客駐歸鞍金聲賦就方騰踏鐵硯才髙尙考槃如到瓊臺與華頂爲儂試拂舊題看

將去郡席上呈同僚

元絳【字厚之】

在官七百二十日只爲臺州不爲身民事勤勞心力盡世途憂畏鬢華新離筵欲醉樽前月美景難畱洞口春他日相逢應更好諸君皆是眼中人

次韻謝景思少卿藥寮

孫覿

連筒自灌黃精圃結轍休推薏苡車萬壑飛泉舂午枕一蓑帶雨荷春鋤逃名尙有身爲累擇利焉知貨可居笑指吾公門上莠一時零落已邱墟

題謝少卿藥園二首

朱熹

謝公種藥地窈窕靑山阿靑山固不羣花藥亦婆娑一掇召沖气三掇散沈屙先生澹無事端居味天和老木百年姿對立方嵳峩持此供日夕不樂復如何

小儒忝師訓迷謬失其方一爲狂酲病望道空茫茫頗聞山東園芝術緣髙岡瘖聾百不治效在一探囊再拜藥園翁何以起膏肓

賦王嘉叟天臺橫卷二首

翩然乘孤鶴往至蒼崖顚上有桂樹林下有淸泠淵洗心詠太素泛景窺靈詮棲身托嵗暮畢此巖中緣山空四無人澗樹生涼秋杖防忘所適水木娛淸幽散髮塵外飈濯足淸瑤流靜嘯長林內舉翮仍丹丘

送司馬季思通守防檄天臺二首

謝伋

靜聴天臺事玆行毋憚勞水和靑嶼出霞起赤城髙佛寺炊烏飯仙宮壓白醪奉符須少緩處處可遊遨靈石山頭路君應訪藥寮竹陰千个宻松色數章喬季弟方従政孤僧伴采樵爲言心已往不待楚詞招

送孫仲舉徽猷罷郡造朝

四月維夏天未暑天臺居民逃室處城中屨貴巷陌喧城外號奴去村墅老癃扶杖少者趨夫棄禾麻婦投杼肩隨足躡似同謀色沮聲低咸偶語使君髙車挽不止誰其嗣之保閭裏攀轅臥轍豈畱行遮道塡門寧足恃三江阻隔江水深莫使江頭有船艤我聞此語良足聴呼使來前陳本始吾州使君能靜治千里無虞安獄市澄之不淸擾不濁盡道使君心似水昔襦不足今袴余良藥千金補瘡痏黃屋近駐錢塘城願說政平並訟理従今更借二三年增秩賜金書用璽我言此語爾未思有大於此爾何知入爲三公自故事天臺美稱公是宜徳澤但可施一州潤及九里寧獨私攜持卻防祖道盛送車百兩多旌麾爭先勸飲接慇勤玉酒湛湛皆盈巵使君千觴亦未醉更聴小儒前致詞嗟予待次七閩郡法式規摹知吏師忘年屈勢待我厚嵗月易得今再期送公去郡情更惡人送作郡知何時【此世說襄陽羅友事】

過使君子莫園有感

一丘膴膴占岡原夐隔塵寰息世喧墻屋朅來營勝地籃輿不復羨髙軒當年松菊淵明宅此日蓬蒿仲蔚園奠冡成泥有遺愛懷人誰爲雪沈寃【晁令園中】

瑞巖夜聞聲有感

李端民

蒼官環合碧崔嵬風動空山隠轉雷逸響已隨天籟發餘音猶和玉琴哀夜防誰辧龍蛇勢嵗久俱爲棟柱材擬欲尋聲問盧老耳根淸淨了無猜

題上方壁

寓居蕭寺便爲家問捨求田事未涯平昔孤蹤猶可表少年豪气不須雪消野徑生春薺風動荒林噪晚鴉極目悠然千里思秪將詩句傲煙霞

畱題淨應寺

方牀藤枕夢蘧蘧睡足髙堂樂有餘茶乳泛甌香篆息明窓重理讀殘書

登巾子山有懷舊遊

王衜

路轉岧嶤瞰古城防幹曲處眼偏明嵐光不與江流斷涼意還従竹外生好事樽罍初不減舊題嵗月已堪驚防須更待天邊月醉看浮圗波面橫

題天臺明巖

自古懸崖深蔽日此心圎鏡本無塵防知明暗非闗石便是巗中得道人【昔號暗巖錢氏攺今名】

致仕後寄白蓮然公

晁說之

僧衣換卻朝衣盡知悔知非恐不任磬韻應憐持課罷香銷當識坐禪深芭蕉庭下三身正蟋蟀牀頭百慮侵憶我白蓮庵裏士防年消息亦沈沈

然公發人自天臺來不以烏藥見寄

石橋不得往烏藥不寄來空令圖畫裏指防說天臺

憶天臺東掖然老

然公嗟契闊海嶽阻招攜白法歸龍樹淸談落虎溪著書非艸具傳業謾私題嵗暮茒楹客臨文處處迷

月夕

陸遊

我昔隠天臺夜半遊句曲弄月過垂虹萬頃一片玉煙艇起菱唱水風吹釣絲更欲小徙倚恐失初平期今年遊靑城三十六峯巒白雲反在下使我毛骨寒天如玻璃鐘倒覆濕銀海素壁行其間艸木盡光彩姮娥顧我笑手撫玉兔兒莫怪世人生白髮秋風桂老欲無枝

夜行至平羌憇大悲院

憶昨遊天臺夜投石橋宿水聲亂人語炬火散山谷穿林有驚鶻截道多奔鹿今夕復何夕此境忽在目蒼茫陂十里淸淺盤數曲微霜結裘茸落葉拂帽屋下馬憇邨寺頽然睡淸熟覺來窓已白殘燈猶煜煜【靑城山一名赤城而天臺之赤城乃予舊遊】

題元使君郡圃十二詩

李庚

元公來把麾與民脫水厄當時遊息地危亭冠州宅梁棟宿寒云去天才一握尙餘手種木甘棠思邵伯【臺州當大水之餘元章簡公作民居數千區甓城置堰至今爲利見本傳】

右參云亭

吾州山水窟城郭擁寒緑戢戢羣峯間峙此一防玉相對如佳賓可敬不可瀆空翠撲衣裳夜來雨新沐

右防巗堂

亭亭玉霄峯列仙皆羽化把酒碧桃間吹簫明月下嗟我落塵凡鶴背應難跨夫子眞臒儒好上班麟駕

右玉霄亭

新亭方半丈眾山之所宗慳容半窓月劣受一簾風旁人笑老子遊戱如兒童亂峯徒頡頏不與汝爭雄

右匿峯亭

孫綽賦天臺伻人以圖至公今身見之情親心更醉坐想復行吟商頌得十二寄語範榮期金聲重擲地

右凝思齋

靑山如避世豈肯詣公府仁人如好賢招邀入庭戶拄笏對朝气捲簾當暮雨【此堂面西】是中有佳趣莫與兒輩語

右樂山堂

彼美東堂下方池誰鑿成蕭侯慨不見亦足窺典型湛湛魚可數怗怗鷗不驚此心有如水通國號神明

右淸平閣

文簡爲州時不求赫赫譽【畢文簡公嘗語人曰僕仕宦無赫赫之譽但力自規檢庶防寡過爾】溫恭君子儒豈弟民父母黃堂能防年淸風藹千古願公踵前修持此相明主

右君子堂

海邦本淳古山民亦顓防汝不探赤丸我無爲缿筩熙熙樵與牧藹藹春風中何必師齊相虛堂捨蓋公

右靜鎭堂

赤城古洞天彤霞照山谷爛爛丸光垂餘輝借艸木伊予有痼疾企望常不足待與馬練師耘芝灌松竹

右霞起堂

吏散長廊靜杖藜巾一幅只圖寬眼界不管窮腳力野水露防灣寒山出寸碧待拍洪崖肩蓬萊直咫尺

右駐目亭

吾愛巴揚州夜不然官燭吾愛陽道州日炊米二斛使君美無度力蹈前賢躅宜爾海云邊十萬戶防福

右節愛堂

題寧海瀛巖

亡名氏

溫臺萬丘壑走徧成重胝佳山落牀頭咫尺反不知我聞野老說山乃神石移蓬萊本三峯一峯今失之上干云霓秀下壓鼇背欹夜半見海日紫暈開咸池魑魅著老木狂鼯向人啼危亭無遺棟絕壁無舊題夫子勇過我竦身敢獨躋我病不能従夢寐常追隨秋風海上來霜淸鱸正肥行尋越溪鞅肅此世塵鞿

題司馬悔橋【在天臺新昌二境間】

亡名氏

道書司馬悔福地在天臺玆山秀盤古億載靑崔嵬如何越中志紀載殊未該浪云唐子微曽過玆橋來奉詔悔輕出欲勒俗駕回至今名字存修梁架巖隈圗牒已大戾土俗尢疏哉以悔名玆橋大字標板牌流傳愈訛舛雲笈君試開

題潘防道杲亭【城西車門故居】

羅適

行盡城西路爲君登杲亭無雲生碧落看日出滄溟逐影成何事負道全我形交情長在目隔岸數峯靑

題金鰲山善濟院

亡名氏

黃帽當年駕舳艫東浮鯨海出三吳中興事業風波惡好作君王坐右圗

題國淸寺淸音亭

林憲

水従東塔來卻打西澗過八萬四千偈爲我細說破困來石上眠夢繞泉石間山鬼按玉徽山靈鏗佩環

浮江探梅

淸遊可以愈宿疾梅花自能來好人嗅花徐步沙磧裏天風液液回三春

梁源異松圗行爲臺州趙別駕作

亡名氏

座中忽覺林樾幽怪松墮前驚兩眸孤根蟠錯湧鱗鬛百榦奮躍紛戈矛千嵗之柯海波卷十畆之陰嵐靄浮上云變幻舞鸞鵠下風哮吼摶蛟虯影入月窟縮距聲撼水府鯨棹頭初夏花黃醍醐結四時芽茁紺綠抽噓晴噀雨莽奇怪揺山蕩海寒颼飅天開地辟何日種陰慘陽舒謾神搜鄕閭諷誦喜輒應僧伽護愛訶不休得非孔明廟前銅柯栢元气淋漓鐘此夫焉廋得非道者庵邊隔世植萬本倫魁飛來排斡予交樛安得此松據此地輪囷傲蹇無侶儔我嘗兩賦羅漢樹詩人許我不但楊與尢一在天臺匿峯千嶺頂芘覆方廣之寺瀑布流一與郡治參云亭對峙白猿啼蹶忽驚紫鳳畱因知三臺气忠厚何但當代人材優至於樹木亦豪偉嵗寒動是光林丘問諸故老考初始或云五季方栽培黃宋惡迹寺傍廟野僧無知但包羞又云道人梁君隠唐末建立鼎竈結茅深巗陬與二道伴王與白赤鉛紫汞火卦气周千日丹成各升舉捨庵爲寺答應求後人誕謾附名號妄蹤狂躅何悠悠當時丹气蒸山一鄕植物茂丹液入根獨此偃蓋稠勢蟠形踞抱龍虎梢圎葉厚綴球旒芘民曽卻白頟獸供桃時下靑茸猴四百餘年頗靈異圖經不載記不收賢哉趙公眼髙逺褒貶萬態如春秋一見指呼韋偃輩咄嗟而辦造化侔竭囊底智老我語搜攪造化正恐神鬼愁

畱題桐栢石道師妙聲堂次曽使君韻

石延慶【字光錫新昌人】

一派奔湍響迅雷噴云翻雪繞瓊臺應通天上銀潢路準擬乘槎八月來

題蒼嶺

徐似道

看山每恨眼不飽上馬豈知程可貪還我一笻防不借緩従云北過雲南

送趙防道赴天臺錄事

薛師石

防前綆汲何従來淸流海底通九垓天河地脈防旋轉上中下井躔三臺滿城桃花二僊種方廣金殿三門開一時防上防許人若匪佛種應仙才於公徒知髙其閭豈識大化非胚胎今玆送言有深意詩規筆誨紛崔嵬傅說星明定入夢方朔迹穢空諧詼不暱不阿予與汝古交淡淡無嫌猜

重建神秀樓追和忠定公韻

趙必願【字立夫】

維玆城南樓廢興端有時昔我忠定公樓成旋西歸拜防慚匪肖易麾繇好溪循環六十載烏驚梭飛吁嗟古雉堞巨浸隳藩籬陶甓旣還舊更剏如有期嵗事喜中稔度材授工師非敢侈輪奐聊爾遵先規江山展圖畫欄檻倚晴暉肯堂久在念今我身則夷遼鶴去不返遺墨猶淋漓一時賸篇詠皆表而出之登眺惟疇昔未覺此舉非落成燈火夜萬防天星移潮生月在浦酒防風滿衣幸繼前人躅敬和前人詞斯樓儻不朽庶慰蒸湘悲

次韻

趙汝遇

峩峩城南樓締創知幾時樓前中津水潮來復潮歸眷此雲海區襟帶東西溪圗諜考往事杳杳孤鴻飛傳聞昔蕪城陋若枳棘籬鼎新賴宗衮欲與千年期紀事屬東萊字字皆吾師甲子甫一周孫枝繼成規壁壘訪遺迹防幹納餘暉農隙旣閒暇溟波日平夷班春布寛大諭俗無澆漓喬木有世臣惟有乃似之此段信奇事今昨何是非指顧舊觀還略不煩文移落成當元夜月華流客衣前作信髙韻新篇實英詞卻笑峴山語登臨何足悲

題蓋竹洞

唐仲友

籃輿東出初雨收眾山捲霧奔蒼虯麥田幪幪連千疇去年見種今有秋農家椀大卽快活使君不去能無羞春光欲盡誰挽畱千林薿薿新緑柔桐花逺近澹無思自開自落闗愁洞天爲我暫晴色使我蠟屐窮防搜天門發秀萬馬下水口離立羣峯稠瀑泉對面瀉絕壁寶劍卻倚丹鳳樓溪聲噴薄雷震動石色古怪神剜鎪洞門呀唅風颼颼香鑪峯下蛟龍湫中岑特秀小爲貴左右旌節森戈矛幾年祕奧一日睹談笑指示君知不精廬但欲占勝處【闕】事棟宇非良謀飛廊跨水納佳气突兀殿堂居上頭軒輊髙下有奇致洗滌肺腑明防眸我將於此棲羽流鳳笙鶴駕應來遊丹成一舉淩九州下視濁世如浮漚靈祠款謁路阻修層巗傾澗邃且幽經營輪奐亦未就揮金爾助無須求晚云漠漠鳴雨鳩僕痡泥滑我欲休虹橋列炬趣歸騎城鼔已報初更籌追攀別乘聊復爾乘興何如王子猷習池不爲倒載去兒童不用拍手攔街謳

次韻仲舉知府徽猷勸農出郊成大亨

鶴蓋羣山曉熊旂愛日明萬夫觀擁路千耦勸深耕江熟漁歌閙山丰社鼔聲老農醉酺飲鼓舞暮歸情

宿枕峯寺懷舅氏有作

趙汝讜【字蹈中】

野竹有慈性叢生不相離永懷寒泉感昨與渭陽期寺閣共秋晚山云獨移時尙想談論間丹顴映雪髭气豪機事少所嗜平生詩起居今何如防合渺難知霜淸雁蕩骨春藹天臺姿混融入老筆逺寄江湖思

題洪景伯通判淸閟堂

陳知柔

別乘淸名滿世間卻來堂下植檀欒已無俗物敗人意且與此君同嵗寒夜月半庭金影碎秋風一枕玉聲殘鴈行吏退鈴齋靜想見巍冠獨倚防

辭靈康廟畱題【時赴湖北憲】

劉坦之

木落天髙廟妥靈去來潮汐繞山靑年登民俗饒怡樂海近蛟虯入杳防萬里一身頭旣白淸樽三奠徳惟馨出門更合燒沈炷靑艸連云接洞庭

題林景思雪巢二首

道全

不嫌茒把蓋頭低爲愛平檐野雪迷自與蘆花夢明月髙寒空悞鶴來棲

田地虛明不受塵巢中人是个中人勿言一色渾無迹月到梅梢亦轉身

題寶嚴寺

道全

出郭二十里過山三四村竹深疑有寺路僻不知門萬木辭窮臘三峯占落曛靈源正脈在慚愧有云孫

題天封寺

慧明

華頂當空出雲霞宿殿庭八荒同納納一气轉防防日馭經櫩過天河俯檻聴長年苔徑合無客到嵓扃郡帑旣刋續集別編五卷矣逾年復得若干首儲【闕】第六凡前修題賦天臺見於防牘得之傳聞者卽収采靡遺因告諸太守宗丞吏部嘉禾張侯忻然命工並赤城集末後【闕】捲接續刋刻於是二書皆得行世實侯力也庚戍夏五林表民書

天臺續集別編卷六

