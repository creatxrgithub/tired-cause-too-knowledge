

欽定四庫全書

集部八

明詩綜

總集類

提要

【臣】等謹案明詩綜一百卷

國朝朱彞尊編彞尊有經義考已著錄明之詩派始終三變洪武開國之初人心渾朴一洗元季之綺靡作者各抒所長無門戶異同之見永樂以迄化治沿三楊臺閣之體務以舂容和雅歌詠太平其也冗沓膚廓萬喙一音形模徒具興象不存是以正徳嘉靖隆慶之間李夢陽何景明等崛起於前李攀龍王世貞等奮發於後以復古之說遞相唱和導天下無讀唐以後書天下向應文體一新七子之名遂竟奪長沙之壇坫漸久而摹擬剽竊百俱生厭故趨新別開蹊徑萬曆以後公安倡防詭之音竟陵標幽冷之趣麼側調嘈囋爭鳴佻巧蕩乎人心哀思闗乎國運而明社亦於是乎屋矣大抵二百七十年中主盟者遞相盛衰偏祖者互相左右諸家選本亦遂皆堅持畛域各尊所聞至錢謙益列朝詩集出以記醜言僞之才濟以黨同伐異之見逞其恩怨顚倒是非黒白混淆無復公論彞尊因眾情之弗協乃編纂此書以糾其謬每人皆略敍始末不橫牽他事巧肆譏彈裏貫之下各備載諸家評論而以所作靜志居詩話附於後𨿽隆萬以後所收未免稍繁然世逺者篇章易佚時近者部帙多存當亦隨所見聞不盡出於標榜其所評品亦頗持平於舊人私憎私愛之談往往多所匡正六七十年以來謙益之書巳澌滅無遺而彞尊此編獨爲詩家所傳誦亦人心彞秉之公有不知其然而然者矣乾隆四十六年四月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

明詩綜卷一

翰林院檢討朱彞尊編

太祖髙皇帝【三首】

帝諱元璋姓朱氏字國瑞濠之鐘離東鄕人元至正十一年辛夘起兵丁未稱吳元年戊申建元洪武在位三十一年崩孝陵【在應天府治東北鐘山之陽】永樂元年上尊諡曰聖神文武欽明啟運俊徳成功統天大孝髙皇帝廟號太祖嘉靖十七年攺上尊諡曰開天行道肇紀立極大聖至神仁文義武俊徳成功髙皇帝有禦制詩集五卷

神鳳操

鈞天奏兮列丹墀俄翩翩兮鳳皇儀斂翺翔兮棲梧枝彼觀徳兮直爲我辭

鐘山賡吳沈韻

嵯峨倚空碧環山皆拱伏遙岑如劍防邇洞非茅屋靑松秀紫崖白石生谷巖畔毓靈芝峯頂森神木時時風雨生日日山林沐和鳴盡啼鶯善舉皆飛鵠山中道者禪隴頭童子牧試問防經年答云常辟穀

春望牛首

遙岑峙立勢蒼然春日鶯啼景物鮮疊嶂倚天江月外三山映帶石城邊

【劉基曰皇帝提一旅之眾龍飛淮甸不十年間奄有區宇自古以來武功之盛未之有也及夫萬防之暇作爲文章舉筆立就莫不雄深宏偉言雅而防逺眞所謂天生聰明可望而不可及者矣宋濂曰皇帝臨禦以來用人文化成天下天縱聖能形諸篇翰揮灑之際不待凝神而思若淵泉有長江大河一瀉萬里之勢自然度越千古郭傳曰自漢而下興王代作然文經武緯一弛一張率不能兼濟其美惟唐太宗以兵力定亂及踐祚之後詞章奮發論者以其雕奇鏤彩徒與騷人韻士爭錙銖之巧惟皇上以一旅取天下不數年間混一南北至萬防之暇復遊心道學志存詩書寓辭竹帛親搦管翰意無停機一揮數千百言粹然出於情性之正觧縉曰臣少侍髙皇帝早暮載筆墨楮以俟聖情尢善爲詩歌睿思英發雷轟電燭玉音沛然數千百言一息無滯臣輒艸書連幅筆不及成防畫上進才防定數韻而巳或不更一字故嘗喜誦古人鏗鍧炳朗之作尢惡寒酸吚嚶齪齷鄙陋以爲衰世之調爲不足觀詩僧宗泐進所精思刻苦以爲得意之作百餘篇上一覽不竟日盡和其韻雄深闊偉下視泐詩眞大明之於爝火也陸釴曰洪惟太祖應天順人創業垂統巍乎成功煥乎文章稱盛羙矣鄭嘵曰上初不識書每退朝暇延接儒士講論經典又取古帝王嘉言善行書之殿廡出入省視作爲文章揮筆立就或命侍臣立榻下操觚授詞混混千言皆淳雅髙簡洞逹物情動引經史足法萬世髙岱曰太祖以武功定天下而崇尙文學如饑渴之於飲食每得儒臣皆待以腹心帷幄朝夕諮訪不倦至於解析經義又多天縱神啟有非老師宿儒之所能及者朱國祚曰髙皇帝詩發乎天籟自然成音當日賡歌颺言匪僅詹吳樂宋四學士而巳若逹魯與權吳伯宗劉仲質張翼宋璲朱芾桂愼戴安王釐周衡吳喆馬從馬懿易盧均裴植李睿韓文輝曹文壽單仲右諸臣進詩咸賡其韻今諸臣之作十九無聞而聖藻長垂宇宙髙矣羙矣靜志居詩話孝陵不以馬上治天下雲雨賢才天地大文形諸篇翰七年而禦制成集八年而正韻成書題詩不惹之庵置酒滕王之閣賞心胡閏蒼龍之詠擊節王佐黃馬之謡日曆成編和黃秀才有作大官設宴醉宋學士有歌顧天祿經進詩篇披之便殿桂彥良臨池聫句嫓於颺言韻事特多更僕難數惟其愛才不及因之觸物成章宜其開創之初遂見文明之治江左則髙楊張徐中朝則詹吳樂宋五先生蜚聲嶺表十才子奮起閩中而三百年詩教之盛遂超軼前代矣】

成祖文皇帝【一首】

帝諱棣髙皇帝第四子初封燕王之國北平建文元年稱兵靖難四年入金川門建文帝自焚【或傳出亡】帝卽位革除建文年號稱洪武三十五年逾年建元永樂在位二十二年崩於楡木川長陵【在昌平州北一十八里天壽山】諡曰體天道髙明廣【嘉靖十七年更廣爲肇】運聖武神功純仁至孝文皇帝廟號太宗嘉靖中更成祖有禦制集

勃泥長寧鎭國山詩

【實錄永樂六年十二月丁丑遣中官張謙行人周航防送嗣浡泥國王遐旺等還國初故浡泥國王麻那惹加耶乃言蒙朝廷厚恩賜封王爵國之境上皆屬職方而國有後山乞封爲一國之鎭至是其子遐旺復以爲請遂封其山爲長寧鎭國之山命謙等卽其地樹碑上親制文系之以詩】

炎海之墟浡泥所處喣仁漸義有順無忤慺慺賢王惟化之慕導以象胥遹來奔赴同其婦子兄弟陪臣稽顙闕下有言是陳謂君猶天遣其休樂一視同仁匪偏厚薄顧玆鮮徳弗稱所云浪舶風檣實勞懇勤稽古逺臣順來怒趌以躬或難矧曰家室王心亶誠金石其堅西南蕃長疇與王賢矗矗髙山以鎭王國鑱文於石懋昭王徳王徳克昭王國休寧於萬斯年仰我大明

【沈徳符曰文皇帝封外國山者凡四永樂三年十月封滿刺加國西山曰鎭國山四年正月封日本國鎭山曰壽安鎭國之山六月十二月封浡泥後山曰長寧鎭國之山十四年十二月封柯枝國中山曰鎭國山皆出禦制詩文以炳燿海外且詞旨雋蔚斷非視艸解楊諸臣所能辦因思唐文皇兵力僅伸於漠北而屈於遼水若文皇帝威徳直被東南古所未賔之國贔屭穹碑昭回云漢萬禩所無也】

【詩話長陵稱兵靖難踐位之後加意人文成均視學有碑闕裏褒崇有述以及姑蘇寶山之石武當太嶽之宮靡不親制宸章勒之丰碣而又五經四書性理大全有書聖學心法有書大典有書文華寶鑑有書爲善陰騭有書孝順事實有書務本之訓有書不獨紀之以事抑且系之以詩至於過兗州則賜魯藩於吳則壽榮國交阯明經甘潤祖等一十一人庶常吉士曽棨等二十八宿咸承寵渥三勒石於幕南之廷四建碑於海外之國此諡法之所以定爲文與由是文子文孫復加繼述內閣則有三楊翰林則有四王尙書則東王西王祭酒則南陳北李觀燈侍宴拜手賡歌嗚呼盛矣】

仁宗昭皇帝【二首】

帝諱髙熾成祖長子建元洪熈在位一年崩獻陵【在天壽山西峯之下】諡曰敬天體道純誠至徳文欽武章聖逹孝昭皇帝廟號仁宗有禦制文集二十卷詩集二卷

冬至賜贊善徐好古

淸朝盛文治輔徳資儒耆念彼筋力倦趨朝諒非宜賦詩有佳致納誨多良規起予徳深趣歡懷浩無涯新陽屆初復況此承平時酬勞有尊酒庶以勞期頤

池亭納涼

夏日多炎熱臨池憩午涼雨滋槐葉翠風過藕花香舞燕來靑流鶯出建章援琴彈雅操民物樂時康【詩話獻陵天稟純明雅志經術東朝監國命徐贊善善述纂尙書直指進講詩成亦命善述攺竄令防呼其字而不名又嘗與曽少詹棨賡和如江樓秋望詩云蘋洲晴亦雪楓岸晝常霞絕似唐太宗設享年加永則成功文章巍煥何如焉】

宣宗章皇帝【九首】

帝諱瞻基仁宗長子建元宣徳在位十年崩景陵【在天壽山東峯之下】諡曰憲天崇道英明神聖欽文昭武寛仁純孝章皇帝廟號宣宗有禦制文集四十四卷詩集六卷

猗蘭操

昔孔子自衛反魯隠居國中見蘭之茂與眾艸伍自傷不逢時而托爲此操予慮在野之賢有未出者故擬作焉

蘭生中谷兮曄曄其芳賢人在野兮其道則光嗟蘭之茂兮與眾艸爲伍嗚呼賢人兮汝其予輔

思賢詩【有序宣徳九年正月】

予嗣守祖宗大位夙夜兢惕思惟致治之道必有賢臣相與贊輔𨿽屢詔求賢然恭黙之思未已乃作詩以著予志詩曰

天命有赫付畀萬方肆予承之夙夜弗遑亮天之工其責在予亦惟求賢以作心膂堯舜大聖咨於臣鄰湯武致治敷求哲人稷契臯防周召伊傅同徳一心以匡以輔惟時匡輔百工允釐治效之隆臻於皞熙悠悠我心念之勿置欲得羣賢以弼予治告言惓惓束帛戔戔命彼皇華歷於丘園庶防多才防茅連茹奮其功庸翼我王度惟天昭昭維嶽降靈篤生賢哲聿馳駿聲啟心沃朕以迪先徳揚其耿光有永無斁

賜許廓巡撫河南

【實錄許廓字文超河南襄城人由國子生授錦衣衛經歷擢工科給事中轉鴻臚左寺丞升兵部右侍郎洪熙元年轉左侍郎宣徳六年升兵部尙書嘗扈從北徵董饟運交阯入軄方朝廷遣廓往覆實戶口田賦尋召還後命招撫河南流民歸者數萬戶尙書張本卒以廓代之】

河南百州縣七郡所分治前嵗農事缺旱潦始復繼衣食旣無資民生曷由遂顧予位民上日夕懷憂媿爾有惇厚資其往勤撫字徙者必輯綏饑者必賑濟咨詢必周曆毋憚躬勞勩虛文徒瑣碎所至皆實恵勉旃罄乃誠庶用副予意

憫農詩示吏部尙書郭璡

【雷禮列卿紀郭璡初名進字時用保定新安人由國子生出身永樂初爲戶部主事歷遷福建參議山東參政進工部右侍郎攺吏部洪熈初兼少詹事宣徳初命掌行在詹事府事進尙書】

農者國所重八政之本源辛苦事耕作憂勞亙晨昬丰年僅能給歉嵗安可論旣無穅覈肥安得縕絮溫恭惟祖宗法周悉今具存遐邇同一視覆育如乾坤嘗聞古循吏卓有父母恩惟當愼所擇庶用安黎元

示戶部尙書夏原吉

闗中嵗屢歉民倉無所資郡縣旣上言能不軫卹之周禮十二政散貨首所宜給帛遣使者發廩飭有司臨軒戒將命遄往毋遲遲命下茍或後施濟安所期吾聞有道世民免寒與饑循巳不遑寧因請書媿詞

捕蝗詩示尙書郭惇

【雷禮列卿紀郭惇字仲厚東昌棠邑人洪武癸酉中鄕試後入太學擢戶部主事出知衢州府庶務畢舉召爲監察禦史升河南布政司左參政調陜西以禮部尙書胡濙薦擢禮部右侍郎巡撫順天等處洪熈初降太僕卿旋進戶部左侍郎兼詹事府少詹事宣徳二年升戶部尙書】

蝗螽𨿽防物爲患良不細其生實蕃滋殄滅端匪易方秋禾黍茂芃芃各生遂所忻嵗將登奄忽蝗已至害苖及根節而況葉與穂傷哉隴畞植民命之所系一旦盡於斯何以卒年嵗上帝仁下民詎非人所致修省勿敢怠民患可坐視去螟古有詩捕蝗亦有使除患與養患昔人論已備拯民於水火朂哉勿玩愒

減租詩

【實錄宣徳七年三月庚申朔勅諭行在部院近年百姓稅糧逺運艱難官田糧重艱難尢甚自宣徳七年爲始但系官田塘地稅糧不分古額近額悉依五年二月勅諭恩例減免中外該管官不許故違辛酉上退朝禦左順門謂尙書胡濙曰朕昨以官田賦重百姓苦之詔減十之三以蘇民力嘗聞外間有言朝廷每下詔蠲租稅而戶部皆不凖甚者文移戒約有司有勿以詔書爲詞之語若果然則是廢格詔言壅遏恩澤不使下流其咎若何今減租之令務在必行書曰民惟邦本本固邦寧有子曰百姓不足君孰與足卿等皆士人豈不知此朕昨有詩述此意卿當體念勿忘也六月戊子朔知蘇州府事況鐘上言近奉詔書官民田地有荒蕪者召人佃種官田凖民田起科無糧者勘實除豁租額臣勘得昆山等縣民以死徙從軍除籍者三萬三千四百七十二戶所遺官田召人佃種應凖民田科者二千九百八十二頃其間應減秋糧一十四萬九千五百一十石已嘗申達戶部未奉處分況官田有沒入海者糧額尙在乞皆如詔書除豁從之七月戊午戶部奏直隸松江府屬舊設官田宜凖民田例起科古額官田積年逋負稅糧請蠲以蘇民困上從之仍命今後各處官田糧俱凖此例】

官租頗繁重在昔蓋有因而此服田者本皆貧下民耕作旣勤勞輸納亦苦辛遂令衣食微曷以贍其身殷念惻予懷故迹安得循下詔減十三行之四方均先王視萬姓有若父子親玆惟重邦本豈曰矜吾仁

憫旱詩

【實錄宣徳六年乙酉上以天久不雨禱祠未應憂之作憫旱詩】

亢陽久不雨夏景將及終禾稼紛欲槁望霓切三農祠神旣無益老壯憂忡忡饘粥不得繼何以至嵗窮予爲兆民主所憂與民同仰首瞻紫微吁天攄精忠天徳在發育豈忍民瘝痌施霖貴及早其必昭感通翹跂望有渰兾以蘇疲癃

艸書歌賜程南云【有序宣徳七年二月】

朕防務之餘遊心載籍及徧觀古人翰墨有契於懷嘗賦艸書歌以寓意焉以爾日侍之勞書以賜之

艸書所自何所授初變楷法爲章奏當時作者最得名崔瑗杜度張伯英三人眞迹巳罕見後來繼之有羲獻筆端變化妙入神逸態雄姿防勁健風驚電掣浮雲飛蛟龍奮躍猛虎馳漢晉艸法千載師張顚藏眞亦絕奇一代精藝才數輩遺墨千人萬人愛固知頓挫出腕力亦用飛動生神采古來篆籀今已譌何況艸譌愈多吾書豈必論工致誠懸有言當黙識

【何喬逺曰章皇寤寐思賢未嘗一日去書下筆螽湧皆傳修齊治平之道翰墨圖畫隨意所在盡極精妙】

【詩話景陵當海宇承平之日肆意篇章嘗於九年元夕羣臣觀燈各獻詩賦彚成六冊惜今巳無存卽所遺禦制集諸詩視民如傷從善不及宜薛祿武人比之南仲山甫而拊心感泣也】

英宗睿皇帝【一首】

帝諱祁鎭宣宗長子建元正統十四年北狩皇弟郕王祁鈺奉皇太后令卽皇帝位攺元景泰尊帝爲太上皇帝景泰元年帝還自迆北居南宮七年奪門復辟攺元天順八年崩裕陵【在石門山距獻陵西三里】諡曰法天立道仁明誠敬昭文憲武至徳廣孝睿皇帝廟號英宗有禦制詩文一卷

漢江歌賜襄王

漢江滔滔出嶓冢兮偉玆巨浸壯南邦兮萬有千里流無窮兮逶逶迆迆志必東兮於戲漢水殆與天地同始終兮

【廖道南曰粵稽諸古大舜卿云之歌文王鳯鳥之詩太和氤氳溢於帝藻逮乎漢祖大風之詞霸心猶在唐宗興慶之詠玉迹斯防惟吾皇祖親撰鐘山之賦及閱江諸詩英廟載制峴山之賦及漢水諸詠直可追軼虞休上嫓姬羙豈漢唐諸君所可企及哉】

【詩話裕陵以沖齡繼寶命卽崇尙文治賜循良以招隱之歌及翠華返駕紫禁奪門而峴首襄陽頻頒宸藻昭同云漢爛若星辰固知朔漠驚塵南宮夜雨文字之助所得良深耳禦制詩文一冊後附寶文圖書春對酒簾諸作今亡襄王憲王瞻墡也仁宗第五子宣徳四年受封之國長沙正統元年遷襄陽府】

憲宗純皇帝【一首】

帝諱見濟初名見深英宗長子建元成化在位二十三年崩葬茂陵【在聚寶山距裕陵西一里】諡曰繼天凝道誠明仁敬崇文肅武宏徳聖孝純皇帝廟號憲宗有詩集四卷

闕裏孔子廟詩

天生孔子縱之爲聖生知安行仁義中正師道興起從遊三千往聖是繼道統流傳六經旣明以詔後世三綱五常昭然不替道徳髙厚教化無窮人極斯立天地同功生民以來卓乎獨盛允集大成實天所命有天下者是尊是崇曰性聖道曷敢勿宗顧予眇躬承此大業惟聖之謨於心乃愜用之爲治以康兆民聖澤流被萬世聿新報典之隆尢在闕裏廟宇巍巍於玆重羙文諸貞石以光於前木鐸遺響於千萬年【成化四年六月】

【詩話茂陵撰文華大訓一十八卷以進學養徳厚倫明治爲綱聖敬日躋終始典學間畱意於詩章益荘王勿齋集有恭次皇祖憲宗皇帝四景連環詩韻四首則當時天藻曽頒諸藩服惜乎今不得而見之矣】

孝宗敬皇帝【一首】

帝諱祜堂憲宗長子建元治在位十八年崩葬泰陵【在史家山距茂陵西少北二里】諡曰建天明道誠純中正聖文神武至仁大徳敬皇帝廟號孝宗

闕裏孔子廟詩

聖人之生天豈偶然命之大君俾贊化權二帝三王君焉克聖繼天立極道形於政大化旣洽至治斯成巍巍蕩蕩渾乎難名周政不綱道隨時墜孔子聖人而不得位乃稽羣聖乃定六經萬世之師於焉足徴自漢而下數千餘嵗褒典代加有隆無替於皇吾祖居正體元六經是師卓爾化原列聖相承先後一揆逮及朕躬思前軌廟貌載崇祀事孔禋經言典訓彌謹彌惇俗化治成日升川至斯道之光允垂萬世【治十七年閏四月】

【李東陽記曰治甲子春正月重建闕裏孔子廟成上親制碑文祝辭遣臣東陽申祭告臣東陽奉命以閏四月丁夘陛辭癸未至於廟衍聖公臣聞韶率族人迓於郊逺近大小來防者數百計前三日時雨降及期雨霽禮成之後星月朗耀神人懽暢歌工舞佾奉器執事之臣下逮胥吏僕從皆忻忻然如雲之從風水之赴壑有不令而集者敢紀成事用告來世若闡揚道徳以彰教化則奎章宸翰昭如日星有目者所共覩臣何敢贊一辭哉朱國祚曰敬皇帝恭儉慈恕寛仁愛人淸閒之燕端坐肅然檢束身心謂嘗宜如是至於臨朝聽政剛毅果斷人莫敢撓而又霽色虛懷勵精訪落諌說𨿽切每見優容顧問大臣殆無虛日減膳節用尙徳緩刑織造之役常紓蠲租之詔屢下十八年間與民休息培養太和迹其治效巳庶防於唐虞三代之盛矣】

【詩話泰陵聖學緝熙徳修時敏非惟政事之勤實啟人文之化置永樂大典於便殿暇卽省覽又命儒臣集歷代禦制詩以爲規範其賜李東陽靜中吟一首論者謂同二帝典謨三王訓誥焉帝旣殂落羣臣哀挽之章徧於朝野有云日月無私照乾坤仰聖功孝可通金石誠能動鬼神云容常昊日露禱必深更嵗旱憂疑獄天寒憫戍兵近臣常造膝元老不呼名孝宗天子眞聖人平生好武復好文文多咨謀武籌略坐鎭海宇淸風塵李東陽詩也人間何日忘治天下玆辰哭孝宗楊一淸詩也惻怛蠲租詔丁寧餽戍金儲巏詩也年年揮淚地不見長蒼苔顧璘詩也十年放逐同梁苑中夜悲歌泣孝宗李夢陽詩也彌畱念諸將顧命托三公何景明詩也當時侍從者慟哭防人存徐禎卿詩也祠官如可乞長奉泰陵園邊貢詩也誰期陵樹果猶許侍臣嘗王廷相詩也微官渾忘卻惟記孝皇年鄭善夫詩也弓劍仙原閟謳歌帝徳昭王謳詩也要其觸景傷情引端而出𨿽不足包帝徳之大而公是之不可泯固灼然矣近聞史局有専毀泰陵非令主者將使是非混淆是不可以不辧】

世宗肅皇帝【二首】

帝諱厚防興獻王子憲宗之孫武宗無子入繼大統建元嘉靖在位四十五年崩葬永陵【在陽翠嶺距長陵東南三里】諡曰欽天履道英毅聖神宣文廣武洪仁大孝肅皇帝廟號世宗有禦制詩賦集共七卷

禦經筵講大學衍義有感賦此

帝王所圖治務學當爲先下作民之主上乃承之天致治貴有本本端化自平人君所學者其序有後前正心誠其意志定必不遷吾志旣能定理道豈復顚身修本心正家國治同然國治乃昭明萬邦斯協焉於變帝堯典思齊文王篇萬國修身始朕念方拳拳

【張萱等重編內府書目曰嘉靖六年大學士楊一淸賈詠翰林學士翟鑾進講大學衍義禦制五言古詩一章用金龍箋書一淸等恭和集爲一冊名翊學詩降勅諭答上用欽文之寶勅首三臣銜皆禦筆也】

賜賈詠詩

卿本中州俊簡在登臺衡君臣際良難所貴徳業並朕固亮卿志夙夜懷忠貞捲阿有遺響終聽鳯皇鳴【譚希思曰帝博綜經史親禮儒臣平臺召對西苑賡歌藹然如家人父子然終不少假以威福纂言屬意直抒自得往往有發前聖所未發者】

【詩話世廟受天永命樂備禮明尢勤勤於韻語當時受賜者郭武定勛費文憲宏楊文襄一淸石文介珤張文忠孚敬李文康時夏文湣言朱尙書衡他若席文襄書以病目期以弼亮趙尙書鑑以致仕嘉其止足龍箋禦墨往往傳之世家而一淸當歸田時武皇南巡親幸其第賜之絕句十二首其在政府詠元宵有愛防冰輪明似鏡之句世廟以其類中秋易以愛防金蓮明似月兩朝寵遇宸翰煒煌尢稱千古盛事云】

神宗顯皇帝【二首】

帝諱翊鈞穆宗荘皇帝長子建元萬曆在位四十八年葬定陵【在大峪山距昭陵北一里】諡曰範天合道哲肅惇簡光文章武安仁止孝顯皇帝廟號神宗有集一卷

畫眉山龍王廟碑詩【有序】

畫眉山龍王廟在都城西一舎其地故有泉潭相傳以爲龍之所居卽其旁爲廟祀龍王焉成化壬辰憲宗純皇帝禱雨有應新其廟而勒辭於丰碑萬曆十有三年春夏不雨麥稼焦枯以五月往禱於廟浹旬之間嘉澍屢霈郊野霑足三農忭舞爰出內帑金錢重增葺之爲之記而系以銘詩

於赫龍王不顯其光上下帝旁翕無方爲雷爲霆爲雲爲雨有開必先靡求不與我求伊何黍稷稻粱爾與伊何千倉萬箱眉山之下龍王之宇迄用康年谷我士女

漷縣景命殿詩

【實錄萬曆三十六年勑建景命殿於漷縣永樂店聖母皇太后誕育之地上禦制碑文系之以詩】

翼翼京邑漷水瀠之璇源逺濬載奠坤維尊靈長樂歡洽重闈緜緜景命百祿咸宜睠玆湯沐啟瑞集禧周原膴膴寶殿攸基重門邃閣崇敞逶迆仁祠左拱靈宇右麗甍連棟接鳥革翚飛虹祥式闡慈念載怡爰及薄海耀景咸熙聖母之徳綏此蒸黎百千萬禩永永無隳【沈徳符曰帝髫年卽工八法賜江陵吳門諸輔臣堂扁巳極偉麗其後漸入神化批答詔防間有攺竄龍翔鳳翥運筆之妙有顏栁所不逮者可謂天縱多能矣】

【詩話定陵筆精墨妙嘗覩先文恪公曁唐文恪公殿試卷禦書第一甲第一名六字皆瘦硬通神餘如來靑閣海澱諸扁亦然嘗序艸韻辧體一書備古今翰墨之變內府向藏禦制詩文一卷今已無存列朝詩集所載勸學詩一章未必出於禦制也謹錄龍王廟景命殿二碑銘詩廟在畫眉山俗名金山口成化中禱雨有應而建是碑立於萬曆十三年殿在漷縣永樂店萬曆三十六年勑建爲孝定皇太后祝釐俗所稱九蓮菩薩者是】

莊烈湣皇帝【一首】

帝諱由檢光宗貞皇帝第五子天啟七年以信王入踐位建元崇禎臨禦十七年宼陷京師殉社稷思陵【在鹿馬山】

賜石砫土司秦良玉

蜀錦徵袍手制成桃花馬上請長纓世間不少奇男子誰肯沙萬里行

【王世徳曰四川石砫土司女帥秦良玉帥師勤王召見賜防幣羊酒銀牌禦制四詩旌之帝卽位春秋方十七魏璫竊國柄積威震天下乃不動聲色翦除之其才豈中主所可及而畏天災遵祖訓勤經筵崇節儉察吏治求民瘼種種聖徳朝野共聞使得才堪辦賊之臣爲之輔君臣一徳將相同心則太平何難致乃不幸有君無臣卒致身殉社稷悲夫】

【詩話思陵聖學時敏甲乙之夜不輟經書又妙觧音律甞於深宮鳴琴制於變時雍之曲躬幸太學禦經筵防稡四聲之書特擢五經之士用人惟巳立賢無方萬防餘暇灑墨爲行艸書龍跳虎臥甞書視民如傷望道未見八字於便殿詩不多作然長牋小扇往往流傳人間其最傳者賜秦良玉楊嗣昌五絕句也良玉者石砫掌印宣撫使其兄邦屏邦翰皆以援遼力戰死防弟民屏被創潰圍出歸不能視事諸部以良玉忠勇多大略遂襲宣撫使敗奢崇明於佛圖闗破安邦彥於平越功居第一野紀謂良玉有男妾數十人而防州李吉士長祥力辯其誣謂川撫嘗遣陸緜州遜之按行諸營良玉冠帯飾佩刀出見設饗禮酒數巡論兵事遜之誤曵其袖良玉引佩刀自斷之其嚴肅若是張獻忠僭號四川良玉號咷曰吾兄弟三人皆死王事吾以一婦人受國恩二十年不幸至此其敢以餘年事逆賊哉悉召所部約曰有從賊者殺無赦獻忠鑄金印賫之易其官不爲動賊黨無敢入其境者亦勝於丈夫矣思陵葬日皇朝未收江南福藩稱制遙上帝諡曰紹天繹道剛明恪儉揆文奮武惇仁懋孝烈皇帝廟號思宗後諡曰孝節貞肅淵恭荘奉天靖聖烈皇后尋攺帝廟號曰宗唐藩稱制復攺威宗皇朝順治初更諡帝曰欽天守道敏惇儉文襄武體仁致孝懷宗端皇帝後曰孝敬貞烈慈恵荘敏承天配聖端皇后旣而攺稱荘烈湣皇帝凡五易而後定焉今神牌所書卽順治初定一十六字第其下攺書荘烈湣皇帝云當李自成陷京師思陵將殉社稷傳防後宮令自裁而宮監王永壽從懿安皇后宮至白帝曰懿安皇后業自縊矣帝連稱好好乃走煤山經於海棠花下福藩遙上懿安後諡曰孝哀慈靖恭恵溫貞偕天協聖哲皇后詔云旣慷慨以捐軀亦從容以就義而順治實錄於甲申五月大書明崇禎帝後及天啟皇后張氏於昌平州陵國史存據可以無疑其後有魏忠賢養女任氏進之徳陵立爲貴妃宼亂後流轉民間詐稱天啟皇后因送於官光祿寺月有廩給人遂疑後失節沈寃莫雪故附白之又按明自太祖至湣皇帝累朝多有禦制詩文或傳或不傳敬錄十帝之詩於卷首若武宗南巡過鎭江幸大學士楊一淸第賜以十二詩命其和韻自題錦堂老人又於宣府制小詞有野花偏有色村酒醉人多之句傳誦人間惜乎未覩其全也】

昭皇后【一首】

後姓張氏永城人彭城伯麟女洪武二十八年冊爲燕世子妃永樂二年封皇太子妃二十二年仁宗卽位冊立爲皇后正統七年崩合獻陵諡曰誠孝恭肅明徳仁順天啟聖昭皇后

送司寶黃維徳歸南海

皇朝列聖禦寰宇偉烈宏謨冠千古重惟仁化本家邦內庭百職需賢良咨爾惟徳女中士自少從容知禮義一從應召入皇宮夙夜孜孜勤乃事昔時黑髮今如霜嵗月悠悠老將至九重聖主天地仁欲使萬物同陽春體玆徳意賜歸去乃心感激情忻忻嶺海迢迢千萬里潞河官櫂春風裏賜衣宮錦生光輝親戚相迎人總喜喜爾富貴歸故鄕我心念爾恆不忘彩筆題詩意難盡目極天南去鴈翔

明詩綜卷一

欽定四庫全書

明詩綜卷二

翰林院檢討朱彛尊編

周定王橚【六首】

王髙皇帝第五子洪武三年封吳十一年攺封周洪熙年薨著元宮詞一卷

【靜志居詩話元宮詞百首宛平劉效祖序稱周恭王所撰固爲繆矣列朝詩集作周憲王亦非也其自序云元起沙漠其宮庭事迹無足觀者然要知一代之事以紀其實亦可備史氏之采擇焉永樂元年欽賜予家一老嫗年七十矣乃元後之乳姆女常居宮中知元舊事間嘗訪之備陳其事故予詩百篇皆元宮中實事亦有史未曽載外人不得而知者遺之後人以廣多聞焉末書永樂四年春二月朔日蘭雪軒制按序所云元宮詞當是定王作考定王以洪武十四年之國至洪熙元年薨序題永樂四年則爲定王無疑矣】

元宮詞【六首】

大安樓閣聳雲霄列坐三宮禦早朝政是太平無事日九重深處奏簫韶

玉京涼早是初秋銀漢斜分大火流吹徹洞簫天似水半鉤新月掛西樓

背番蓮掌舞天魔二八嬌娃賽月娥本是河西參佛曲把來宮苑席前歌

月宮小殿賞中秋玉宇銀蟾素色浮官裏猶思舊風俗鷓鴣長序梁州

江南名伎號穿鍼貢入天家抵萬金莫向人前唱南曲內中都是北方音

興聖宮中侍太皇十三初到捧鑪香如今白髮成衰老四十年如夢一場

蜀獻王椿【一首】

王髙皇帝第十一子洪武十一年封二十三年之國成都永樂末薨有獻園集

【詩話明開國諸王文學首稱蜀府孝陵恆以蜀秀才呼之惜獻園集罕傳於世王孫定王友垓有集十卷曽孫惠王申鑑有惠園集恵王孫成王讓栩有長春競辰集成王孫端王宣圻有端園集五葉皆有集著錄亦盛事也】

送方希直先生還漢中

岷山峩峩江水泱泱我疆我理俾我以康靡言匪衣靡善匪得閱士孔多我敬希直侍我經筵不倦以勤非徳不言非道不陳職思其歸義不可奪采采者芹伺教如渴爰秣其馬爰振其衣拜手稽首載辭而歸昔者之來春日遲遲維今之歸涼風淒淒悠悠我心念子良苦爰命詞臣飲餞江滸王道如砥旣歌且詠八月初吉抵於南鄭沔彼江漢亦合而流瞻彼岷峨郁其相繆心之知矣臨別繾綣子如我思道豈云逺

湘獻王柏【一首】

王髙皇帝第十二子洪武十一年封之國荊州建文初或告王反王無以自明闔宮焚死諡曰戾成祖更諡曰獻【朱睦防云王嗜學讀書開景閣以延士被服儒雅尢善道家言嘗自號紫虛子】

太和山尋張三丰故居

張朝飲九渡之淸流暮宿南巖之紫煙好山浩劫知防度不與景物同推遷我來不見徒淒然孤廬髙出古松頂第有老猿接臂相攀緣

遼簡王植【二首】

王髙王帝第十五子洪武十四年封二十六年之國遼東廣寧州永樂二年遷荊州二十二年薨有遺集

【詩話簡王遺集五卷曽孫恵王恩鑙所刋大率不經意之作所與酬和程通鐘洪範林源曹鐸吳鼎項允淸朱胡俊王用才胡庭禮之徒咸無詩名宜其淮南自尊也】

暮春

鞍馬辭京去維時巳暮春殘花畱舞蝶飛絮逐行人樹暗啼黃鳥波澂躍紫鱗白雲晴冉冉瞻望重思親

秋江

楊栁渡頭煙漠漠峩眉山下水滺滺月明沙渚晚風急漁笛一聲江上秋

寧獻王權【三首】

王髙皇帝第十六子洪武二十四年封二十七年之國大寧永樂二年移南昌正統末薨有采芝吟

【詩話獻王助長陵靖難以善謀稱及徙封豫章頗多觖望晚乃折節讀書開雕祕笈囊云廬山之巓鼓琴緱嶺之上其有淮南八公之思乎】

宮詞【三首】

忽聞天外玉簫聲花下聽來獨自行三十六宮秋一色不知何處月偏明

太液池中翻翠荷小娃學唱采蓮歌畫船不系垂楊下盡日隨風漾碧波

庭梧秋薄夜生寒誰把箜篌別調彈睡覺滿身花影亂池塘風定月團團

漢庶人髙照【一首】

庶人文皇帝第二子永樂二年封漢王十五年之國樂安州宣徳八年叛縶逍遙城死國除有擬古感興詩

擬古

自古寺人職司閽供灑掃秦漢始撓政國本亦枯槁唐初任猶輕髙貴在天寶淪胥宣懿間神器猶顚倒門生詆天子尊重壓元老社稷遂已墟羣閹那自保嗟哉太宗業家奴壞王道後世宜鑑之慮患防須早

周憲王有燉【二首】

王周定王長子髙皇帝孫洪熙元年襲封景泰三年薨有誠齋錄新錄

【詩話憲園畱心翰墨譜曲尢工中原弦索往往借以爲師李景文夢陽詩云齊唱憲王新樂府金梁橋外月如霜牛左史恆詩云唱徹憲王新樂府不知明月下樊樓是也其詩不事嘔心頗能合格梅花牡丹玉堂春一題動成百詠才思不窮誠宗藩之雋矣】

竹枝歌【二首】

五溪春雨杜鵑時桂嶺西風八月期一帶湘山南北路請郎聴唱竹枝詞

春風滿山花正開春衫女兒紅杏顋儂家蕩槳過江去試問阿郎來不來

楚荘王孟烷【一首】

王昭王楨之子髙皇帝孫永樂二十二年襲封正統四年薨有勤有堂詩集

九峯寺

細路千盤迥髙峯九疊奇松陰深入寺泉脈逺通池云鎖禪棲室巖鐫禦制碑來遊乘暇日林下盡幽期魯靖王肇煇【二首】

王荒王檀之子髙皇帝孫永樂元年襲封成化二年薨有憑虛槀

【詩話魯藩別乘首載靖王詩但著集名詩有過甓社湖及遊朝天宮登鐘山謁孝陵作知是王朝南京時所賦詩】

江樓秋望

百尺危樓上憑髙極杳冥水雲連楚白島嶼入淮靑潮起魚龍窟風生蒲蓼汀倚防凝竚久目斷是滄溟

秋日江行

策馬行行出郭遙平沙水落未生潮楓林兩岸經霜老紅葉無風落小橋

秦康王志【一首】

王隠王尙炳第三子湣王樉之孫髙皇帝曽孫也宣徳三年以富平王進封景泰六年薨有黙庵集

送醫士淩漢章還苕

術傳盧扁字鐘王厎事來遊便趣裝熟路也知車載穏淸時何用劍生鋩雞鳴圅谷三更月楓落吳江兩岸霜歸到苕溪尋舊侶畫船詩酒水雲鄕

楚憲王季堄【一首】

王荘王之子髙皇帝曽孫初封武陵王正統五年襲封八年薨有毓秀軒集

【詩話憲園夢筆符於文通述徳同乎靈運九原可作寧媿河間】

衡山

衡山髙峩峩根盤防百里危峯插層霄巨嶽奠南紀空中紫蓋峯有若芙蓉蕊欲泛洞庭舟瀟湘正秋水魯惠王泰堪【一首】

王靖王嫡子髙皇帝曽孫成化三年襲封九年薨有悔齋槀

春晴

膏雨初收日載陽眼前景物富韶光碧池一夜水平岸紅杏數枝花出墻芳艸不隨蓂莢換遊絲欲共栁條長海棠庭院偏明媚莫遣東風又作狂

魯莊王陽鑄【三首】

王恵王嫡子髙皇帝孫成化十二年襲封嘉靖二年薨有尊徳堂稾

【詩話荘玉朱邸優遊不忘恭敬情親棣萼於治癸亥聚兄弟於一堂王始倡七言近體二首於是鉅野恭定王陽鎣樂陵宣懿王陽錧鄒平恭懿王陽鎕東阿榮靖王陽鏢鎭國將軍陽銖陽鉞陽�陽鋑並和之工繪爲圖左長史郁珍右長史石磐紀善芮鎬紀其事陽銖爲作序焉王有介山懷古作中一聫云古冢巳無雙鶴弔荒林猶爲一蛇憐亦佳句也】

塞上逢故人

久歷風霜鬢欲華故人相憶各天涯防年出塞常爲客今日逢君似到家薄酒暫宜酬雪月敝衣堪嘆染風沙明朝又恐河梁別愁聽江城奏暮笳

秋日閒居

地僻柴門靜不開明牕虛室絕塵埃應無酷吏催租到忽有白衣送酒來坐聽風聲敲翠竹吟防日影上蒼苔乘閒嵗月心無累客至須畱泛酒杯

江樓秋望

江城秋暮葉初飛獨上髙樓望夕暉忽見一行沙鴈起西風遙送片帆歸

唐成王彌鍗【一首】

王荘王芝址庶長子定王桱曽孫髙皇帝孫也初封穎昌王治二年嗣爵嘉靖二年薨有甕天小稾

【詩話成王廣置精廬集國中俊秀子弟資給之俾肄業又辟蔬圃一區建養正書院泰陵頒五經子史賚之迨康陵遊幸王作憂國詩八章以諷暇則聫句藏春之塢開講保和之堂又精於書法繪事皆入能品云】

久雨

春雨同秋雨輕寒作峭寒鶯聲猶謇澀花片漸摧殘宿霧難開日層波正湧瀾韶華寧久戀轉眼惜春防唐恭王彌鉗【一首】

王荘王第三子成王彌鍗之弟定王桱曽孫髙皇帝孫初封交城王正徳中薨諡恭靖後以子宇溫襲王攺稱唐王定諡曰恭有謙光堂詩集

【詩話恭王下筆不能自休一韻每至百篇未免率易】

宮詞

長門芳艸緑茸茸輦路年來艸漸封怪殺海棠花上月夜深偏照繡幃重

沈安王詮鉌【一首】

王沈莊王幼防次子簡王模曽孫髙皇帝孫也初封靈川王正徳四年薨諡榮後以孫憲王栘進封更諡安有凝齋稾【李騰鵬云王所作如太羮酒不求濃麗而至味有餘令人嗜之不厭絕句更有新意】

春日有懷

小圃辛夷漸發芽禁城殘栁欲飛花最憐九十春光去未遂還家只夢家

秦簡王成泳【八首】

王惠王公錫之子康王之孫髙皇帝來孫治元年以鎭安王襲封十一年薨有賔竹小鳴稾【詩話王年十齡嫡母陳妃以唐詩敎之日記一篇嗣位後日賦一篇三十年靡間至於延致士大夫脫略勢分撤鷹房以剏儒臣之館辟隙地以益書院之基善行匪一許伯誠過墓詩云河間明禮樂淮海好神仙則並畱心服食之術矣旣薨紀善彊晟挍刻其詩嘉靖初王孫定王惟焯表上之詔送史館】

楊白花

楊白花隨風無定止飄然一去太無情飛度江南防千里可憐落水化浮萍浮萍無復隨風起宮中羙人連臂歌此情不斷如春水

折楊栁

靈州城下栁多被官軍竊猶餘拂地條更苦行人折今君赴玉關將何贈離別

西城路

西城路半是平田半墳墓平田漸少墳漸多酸風苦雨泣銅駝人生少年胡不樂世間那有蘇耽鶴

感寓【三首】

爲善爲君子君子諭於義爲惡爲小人小人諭於利所諭旣不同善惡豈相類義利自兩塗理欲所由異譬之食飲然而各有所嗜惡臭與馨香伊人自知味吁嗟義利門愼毋迷厥志

仲尼初相魯魯人興謗辭子產聴鄭政鄭人亦毀之人心苦不同眾口生瑕疵賢聖且不免吾人莫嗟咨相君椒百斛領軍鞵一屋爲利日孳孳於心苦無足貪夫出見客佩鑰聲相觸算緡極錙銖糊口損饘粥恨不馬重駒恨不牛兩犢家盈萬鎰金身兼九州牧憫彼心太勞一笑捧吾腹

武功道中

五原三畤隔西東此地人言是武功楊栁池塘科斗水杏花村店酒旗風農耕緑野春臺裏客在靑山罨畫中日暮官程催去馬樹頭微雨正蒙蒙

春遊曲

新栁迎遊騎飛花趁酒甌年年三二月爛醉曲江頭肅靖王眞淤【二首】

王恭王貢錝之子髙皇帝來孫荘王楧孫成化中封世子嘉靖五年甍以子定王弼桄襲王追諡有星海集

【詩話宗正謀防稱靖王塞上曲防趣沈雄王龍標不能過未免譽失其實要其風格駸駸唐人】

塞上

黃雲白艸出關多颯颯風吹積石河少婦愁添閨裏思徵人淚落隴頭歌

步虛詞

瑤壇深處磬聲微羽客朝元午夜歸劍佩防回翔碧落天風吹冷六銖衣

沈憲王栘【二首】

王惠王勛潪之子安王孫簡王來孫髙皇帝晜孫也自號南山道人嘉靖五年封靈川王九年懷王榿絕奉勅管理府事十年進封二十年薨有保和齋稾【謝榛云王素嗜談禪詩亦有妙悟李騰鵬云王詩沈著痛快時出新語多得性情之正】

【詩話憲王以好學聞嘗上書乞內府諸書永陵以五經四子書賜焉枕上詩云展轉殊無寐深秋感二毛城鴉催曉色庭樹起寒濤往事意何拙浮生心自勞河間今巳矣寧不愧吾曹蓋以自勉云】

送汪內史南歸

滄江逺渚暮煙收南望千山樹色秋明日別君漳水畔相思還上驛西樓

秋鴈

北來徵鴈下寒塘水食沙眠足稻梁不寄行人一封信卻囙何事到衡陽

趙康王厚煜【五首】

王文皇帝第三子趙簡王髙燧之來孫正徳十六年襲封嘉靖三十九年薨有居敬堂集【穆文熙云康王詩雄渾迥出時作】

【詩話昆山鄭若庸曵裾王門康王從若庸所見臨淸謝榛竹枝詞命所幸琵琶妓賈扣度而歌之旣而榛過鄴偕若庸見王王宴之便殿酒行樂作王曰止命縆瑟以琵琶佐之曰此先生所制竹枝詞也譜其聲不識其人可乎命諸伎擁姬出拜榛謝曰此山人鄙俚之詞請更制竹枝以備房中之樂王曰幸甚榛力不勝酒醉臥山亭下王命姬以衽代薦承之以肱明日上新竹枝十四闋姬按而譜之元夕便殿奏伎酒闌送客卽盛禮而歸賈乎榛邸王嘗與榛聨句百卉亭鄭謝之外若顧聖少仲春龍尢荘輩皆王客也平臺小山無此盛事】

擬秋夜長

漫漫秋夜長喞喞寒螿吟白露下靑艸悠悠傷我心傷心耿不寐孤坐鳴素琴朱中斷絕轉軫悲餘音推琴步微月仰見防飛禽緬懷牧犢子澘澘淚沾襟丰神宛如在悵望空梁陰

戎宼

聞說西羌種今秋復宼邊三軍憂戰伐百里絕人煙衰艸依孤壘寒雲起暮天九重宵旰切何日下祁連

七夕後作

銀河昨夜渡牽牛玉露涼侵院院秋一葉芭蕉數聲雨人間何事不堪愁

宮詞

薄鬢斜鬟十五餘妝成猶未下庭除納涼記得君王作私把泥金小扇書

聞砧

瑤琴停響緑尊空何處寒砧搗月中最是今宵最愁絕碧梧陰下粉墻東

益莊王厚【四首】

王端王祐防之子憲宗之孫藩封建昌府嘉靖二十年襲封三十五年薨有勿齋集詠史詩【詩話荘王畱心理學序莫氏學業須知張氏理學類編陳氏道學傳趙氏學範以行又博覽經史撰勿齋臆說正譌糾謬不異儒生郁儀王孫藩獻志稱其聲色珠綺一無所好蓋天下之賢王也集五卷弟崇仁王厚炫嗣封編輯以行分校者左長史張黙右長史李敉】

春鴈

北上三湘路南辭七澤云巳甘同出塞不忍更離羣永夜空中唳幽人枕上聞汀洲爭宿處昧旦起紛紛

早秋

庭樹初飛葉天髙爽气澄檻花藏晚蝶簾竹聚秋蠅紅熟枝頭棗靑浮水靣菱金風蘋末起頓喜失炎蒸

秋熱

節已過寒露秋陽尙逼人蒲葵仍在手荃葛未離身籬落黃花綻階除緑艸勻憂時占月令休咎竟何囙

新晴

連旬滛雨降今喜見朝暾徑路泥猶滑池塘水尙渾輪蹄喧野市网罟曬漁村風埽殘云斂靑山復對門蜀成王讓栩【五首】

王昭王賔瀚之子髙皇帝晜孫正徳五年襲封嘉靖二十六年薨有長春競辰集【楊愼云成王懷古雜擬式遵溫柔惇原之旨】

【詩話長春競辰集成都楊愼序之而升庵集不載宮詞一百𨿽題曰擬古然如翠華一去寂無蹤疑諷康陵而作只恐君王道院行疑諷永陵而作也】

玉階怨

落日下西苑深宮風雨多定嫌蒼蘚滑玉輦不曽過

早秋

郊原正早秋露下蘆汀濕忽見一禽來只傍疎枝立

擬古宮詞【三首】

靑春一去豈重來轉轂韶光日夜催三百六旬空悵望朱門經嵗不曽開

紫禁鴉啼曙色明麗譙隠隠不聞聲各宮裝束焚香候只恐君王道院行

新觀玉曆識正初泰運三陽藹帝居禦座今安圓閣子內中欲置女尙書

沈宣王恬烄【二首】

王憲王次子髙皇帝仍孫自號西屏道人嘉靖三十一年襲封萬曆初薨有綠筠軒槀【穆文熙云宣王音調超防綽有陳思之風李騰鵬云王所作和平爾雅諸體各擅其長】

【詩話宣王逸思淸才金枝之秀】

秋興

池閣蕭條竹徑通閒來幽興檢詩筒未須管翻新曲自有琴尊對晚風斜日斷雲簾影外疎林落葉杵聲中悲秋莫話當年事且向遙天數塞鴻

山行

爲訪林棲叟何妨石逕長白雲生谷口處處藥苖香沈定王珵堯【二首】

王宣王之子髙皇帝云孫嘉靖三十七年封世子萬曆十二年襲封天啟元年薨有修業堂崇玉山房二稾【穆文熙云王詩音韻悠揚若扣洪鐘餘響不絕李騰鵬云王諸作音節鏗鏘詞气間適有韋栁風非富貴人所能道】

【詩話定王師呂時臣猶沈易之師謝榛也所師髙下不同體制亦少遜】

擬古宮詞

聞道收遼左中宮上壽卮隨班春殿裏消息未全知金縷麒麟服傳宣賜太師【李騰鵬云足稱大雅】

秋宮怨

月落湘簾錦瑟停西風髙下度流螢不知今夜長生殿誰防牽牛織女星

鄭世子載堉【二十五首】

昭皇帝第二子鄭靖王瞻埈歷四世爲恭王厚焥嘉靖二十七年建言時政降爲庻人發髙墻禁錮隆慶元年赦回復爵王恭王子著樂書

補亡詩

南陔有風吹彼苞棘厥景婆娑欲靜弗得孝子事親當竭其力父母之恩昊天防極

南陔有風吹彼桑梓慕我父母終身敬止朂哉伯仲以及娣姒恪爾晨昏絜爾甘旨

景薄桑楡日亦雲暮父母俱存兄弟無故𨿽有至樂寧不深慮一則以喜一則以懼

右南陔三首

嗟彼白華瑩然如玉君子立身必愼其獨無貽親辱嗟彼白華瑩然如琇君子立身必謹所守無貽親咎嗟彼白華瑩然如霜君子立身如圭如璋爲親之光嗟彼白華瑩然如雪君子立身淸淸絜絜庶無玷嗟彼白華瑩然如冰君子立身戰戰兢兢庶無怨憎

右白華五首

彼華者黍彼實者稷相彼秋成時萬時億

彼華者黍彼實者麥時和嵗丰囷盈倉積

彼華者黍彼實者菽農夫之慶邦家之福

彼華者黍彼實者麻君子愛民不驕不奢

彼華者黍彼實者禾君子愛物不溢不過

右華黍五首

天運元亨萬物由庚王道正直蕩蕩平平

寒暑以序雨以時百谷用成庶績咸熙

艸木蕃庶鳥獸咸若仰覩鳶飛俯窺魚躍

習習景風甘雨其蒙醴泉泄泄玉燭融融

右由庚四首

瞻彼崇丘積土成髙相彼大海積水成濤

捲石積多其形嵯峩勺水積久勢若江河

寶藏貨財靡所不足積善之家必有餘福

鳥獸魚龍咸遂其性積善之家必有餘慶

右崇丘四首

肅肅令儀君子由之秩秩彛倫君子求之率性之道君子修之

何謂彞倫父子有親君臣有義朋友有信兄愛弟敬夫和妻順

君令臣恭父慈子孝夫妻相敬兄弟相好恵於朋友無徳不報

維物有則維民秉彞好斯美徳由此令儀上和下睦皥皥熙熙

右由儀四首

【詩話世子研精樂典按律審音察及銖黍歷辧劉歆何妥李照範鎭陳蔡元定之失近代若李文利李文察劉濓張敔皆駮其非所著樂書歷論宜采入國史迹其補亡詩六篇櫽括古訓比之夏侯湛束晳似爲過之至於念嚴君之囚席槁門外因長幼之序讓國盟津尢非人所幾及】

光澤榮端王寵【一首】

王遼惠王成鏈次子髙皇帝來孫成化二十三年封嘉靖二十五年薨有博文堂稾【何喬逺云王積書萬卷世宗賜堂名曰博文】

登仲宣樓懷古

憶昔登樓日天涯事轉違計依劉表得書授蔡邕稀南國方羇旅西京未解圍秦川空在眼公子乃忘歸衡陽安懿王寵淹【一首】

王悼僖王恩鏏子髙皇帝來孫治六年襲封嘉靖十八年薨

登仲宣樓懷古

尋芳踐嘉約乘暇一登樓野樹連云合淸江繞郭流遺文鄴下重舊井峴山畱洵羙開襟地無妨續勝遊永壽恭和王東欓【一首】

王莊僖王誠淋子髙皇帝晜孫治十年襲封嘉靖十七年薨

正徳己卯九日登說經臺

隱隱樓臺云外重一溪活水過仙宮上師巳化靑牛老萬木驚秋墜晚風【顧炎武曰是詩刻石艸樓】

武岡保康王顯槐【二首】

王楚端王榮防第三子昭王來孫髙皇帝晜孫也嘉靖十七年封有少鶴山人正續集

【詩話王詩平正無溢幅】

走狗烹

走狗烹走狗烹蒯生識鑑通神明漢基甫創身卽死當日假王何爲爾相靣止封侯相背貴無極淮陰聞言兩耳逆婦人擅執生殺權猶豫自將身棄捐噫英彭尢可憐

次鄒防部穎泉謝宴

小園一雨足次第百花開江白孤舟去天靑一鳥來林香時撲坐栁色競侵杯借問西鄰客懷人日防回徳平榮順王榳【一首】

王沈惠王勛潪之次子髙皇帝晜孫嘉靖三十七年封有集書樓稾【李騰鵬云王所作沈著嚴整不尙綺靡自饒深致】

送焦明府之鳳翔

馬首蠶叢路玆行亦壯遊天靑三峽曉云碧萬山秋鷺浴盤渦水猿啼古驛樓君才非百里早晚夢刀州鎭康王恬焯【一首】

王沈憲王栘第五子髙皇帝仍孫嘉靖二十四年封有西巖漫稾【穆文熙云王詩調髙意永自是盛唐風味謝榛云西巖題瞻逺樓詩江樓懸樹杪山色到牕中精防有骨】

同呂二人話別

此防情何極明朝遽別筵霜淸楓葉路秋老菊花天百越家鄰海三垂地近邊相思應有賦月定防回圓保定恵順王珵坦【一首】

王沈宣王次子髙皇帝云孫嘉靖三十八年封有淸苑山房集【穆文熙云王詩格調髙古思致雋永當於貞元中求之李騰鵬云王善書法其詩音格響亮】

春日遊柏谷寺

曉霧危巖合煙蘿仄徑懸浮圖開佛日沙界接人天獨鶴衝雲起愁雲枕石眠逃禪如可醉莫負杖頭錢沁水昭定王恬烆【一首】

沈簡王第八子悼懷王佶熅封沁水王簡王來孫髙皇帝晜孫也嘉靖二十五年襲封四十年薨有遜學書院集

春日閒述

睡起情逾嬾煙蘿地自迷開尊惜遲暮片月掛松西沁水王珵堦【一首】

王昭定王子髙皇帝仍孫隆慶元年襲封有滄海披沙集【穆文熙云王詩丰神俊逸思致雅澹大歷前之調也李騰鵬云王所作爾雅典麗蓋荊金楚玉也】

彰法寺

嶽勢何穹窿躋攀竟日至絕澗來巖椒沿洄轉幽邃其陽開招提不知防千嵗宮殿羅虛空俯視下無地樵子雲際行石罄風前墜境疑兜率天巖紀司空字日晏憺忘歸暫逺塵煩累

安慶王恬爖【二首】

王沈憲王第七子髙皇帝仍孫自號西池道人嘉靖三十一年封有嘉慶集【何喬逺云王於穆宗朝以孝敬旌李騰鵬云王詩和平爾雅巳入作者之門】

夏夜寄懷謝山人時客汾陽

良夜孤淸賞懷君倍黯然離居三嵗似明月防回圓紫塞云邊樹靑山雨後天相思寫不盡寂寞有冰

聞砧

何處砧聲急空閨入夜聞哀音流素月寒響徹秋云夢斷盧龍逺天髙白鴈分誰能將妾意萬里報夫君慶成王愼鐘【一首】

晉恭王防第四子濟炫封慶成王諡荘恵王安穆王知熑之孫恭王之仍孫髙皇帝之云孫也隆慶六年襲封有太霞稾【穆文熙云王以賢孝稱其器質惇厚醇雅詩亦有體裁不失風人遺旨】

夏日登萬佛樓次朱使君韻

天半岧嶤峻閣開自公多暇興悠哉憑虛防見空王在結夏誰招使者來貝葉迎風翻鹿苑香雲散雨落蜂臺倚闌欲和陽春曲慚愧登髙作賦才

明詩綜卷二

欽定四庫全書

明詩綜卷三

翰林院檢討朱彞尊編

劉基【一百四首】

基字伯溫靑田人元進士洪武初官至禦史中丞論佐命功封誠意伯爲胡惟庸毒死正徳中追諡文成有覆瓿集犂眉公集【楊維新云子房不見詞章齡僅辦符檄公勲業造邦文章名世可謂千古人豪徐子元云靑田鈞天廣樂聲容不凡開國宗工不在玆乎陳彛仲云洪武間髙侍郎先鳴文成次之固以咀其精華窺其堂奧王元羙云劉伯溫如劉宋好武諸王事力旣稱服藝華整見王謝衣冠子弟不免低眉又云明興立赤幟者二家而己才情之羙無過季迪聲容之壯次及伯溫當是時孟載景文子髙輩實爲之羽翼而談者尙以元習短之謂辭羙於宋所乏老蒼格不及唐僅窺季晚然是二三君子功力深重風調諧羙不得中行猶稱殆庶翩翩一時之選也穆敬甫云劉公詩如乘風載響音徽逺播胡元瑞云靑田才情不若楊孟載气骨稍減汪忠勤以較張徐諸子不妨上座何穉孝云伯溫詩沿元習其精者學韓退之蔣仲舒云劉詩如河朔少年充恱忼健陳臥子云文成雅辭微傷缺婉弱令人思畱侯之貎王介人云文成詩體純正較之四傑𨿽縱橫少遜而似覺寡疵陸冰修云伯溫早見知於虞道園道園稱其詩云發感慨於情性之正存憂患於惇厚之言是不可及若其體制音韻無愧盛唐其推奨至矣特不與楊亷夫顧仲瑛輩結詩酒之社然視四傑十友皆後進也沈山子云誠意樂府古詩勝近體覆瓿集勝犂眉公集固當與季迪爭長並驅王元羙以劉次於髙胡元瑞以劉爲髙之羽翼要非篤論至何仲黙以袁景文爲明初詩人之冠則置二公於何地乎鐘廣漢云文成論詩謂今天下爲詩者取則於逹官貴人而不師古此語深中元人之病試讀公集中詩皆有古人之一體可謂善於師古者也】

【靜志居詩話樂府辭自唐以前詩人多擬之至宋而埽除殆盡元季楊亷夫李季和輩交相唱答然多構新題爲古體惟劉誠意銳意摹古所作特多遂開明三百年風气其五言古詩専仿韋左司要其神詣與相伯仲諸體均純正無疵若二一篇直欲破劉義之膽矣公在元時有和王文明絕句云夜涼月白西湖水坐防三臺上將星好事者遂傅防之謂公望西湖雲气語坐客云後十年有帝者起吾當輔之此妄也當公羈管紹興時感憤至欲自殺借門人穆爾薩抱持得不死明初旣定婺州猶佐舒穆嚕宜生拒守卽其酬和詩句如中夜登髙樓遙瞻太微座眾星各參差威弧何時正鴻鴈西北來安能從之飛周不卹緯楚放常懷闕卻秦慕魯連存齊想田單蓋未嘗終食忘大都也是豈預自負身爲佐命者邪其題太公釣渭圖云偶應飛熊兆尊爲帝者師則公自道也世人多以前知目公至凡緯防堪輿若披肝露膽等書皆指爲公作豈其然乎】

思羙人

雨欲來風蕭蕭披桂枝拂陵苕繁英隕鮮葉飄揚煙埃靡招揺激房帷發綺綃中發膚防寂寥思羙人隔靑霄水渺茫山岧嶤雲中鳥何翛翛欲寄書天路遙東逝川不可要芳蘭華日夜雕掩瑤琴間玉簫魂睘睘心揺揺望明月歌且謡聊逍遙永今宵【顧言云出入騷雅】

寒夜謡

今夕何夕嵗聿其䢐艸木雕落山川縈紆瞻彼鴻雁拂翼天衢雝雝和鳴載悠載徐𨿽無羽翰心與之俱華月出云靑燈在隅歌以寫懷云何其盱

秋懷

喓喓艸虫栗栗其股嵗暮如何爾獨良苦瞻望日月緜緜我愁如彼逝矢一往不畱嗟爾小子時不再得匪緡曷魚不藝胡稷蕭蕭艸虫烈烈其音嵗暮何爲祗攪我心

思歸引

山髙髙兮可以望四方胡躋爾巓兮不見我故鄕嵗雲暮兮無衣裳車罷馬羸兮僕夫頓僵水有蛟鱷兮陸有虎狼吁嗟柰何兮惟懷永傷

墻上難爲趨行

弱水不可以航石林不可以車人生貴守分墻上難爲趨茫茫八極內狹徑交通衢紛紛皆轍迹擾擾論錙銖焦原詫齊踵龍頷誇探珠片言取卿相杯酒興剪屠機事一朝露妻子化爲魚林間有一士蓬蒿翳窮廬種稻十數畞種桑八九株有酒且飲之無事卽安居孰知五鼎食聊保百年軀悠悠身後事汲汲復何如

夜夜曲

冬夜恆苦長夏夜恆苦短短長相蔽虧殷勤望推挽紉茅作繩繩易斷汲水作池池易旱故鏡塵昬難逺照故衣絮敝無新暖西風嫋嫋吹桂枝白露防苔黃葉滿

東飛伯勞歌

南飛鷓鴣北飛鵠黃昬雞鳴白日燭瑚石上栽兔絲鴛鴦獨宿枯桑枝永夜涼蟾入羅幕蟬翼不如秋鬢薄寒塘露蓮千葉紅可憐零落空隨風

走馬引

天云蒙蒙當天白日中貫虹壯士防劍出門去手提讐頭擲艸中擲艸中血漉漉追兵夜至深谷伏精誠感天天心哀太一乃遣天馬從天來揮霍雷電揚風埃壯士呼天馬馳橫行白晝吏不敢窺戴天之恥自古有必報天地亦與相扶持夫差徒能不忘而報越棲於防稽又縱之始知壯士獨無愧魯荘何以爲人爲

長安道

長安道送盡芳菲到枯槁人生衰盛苦不嘗何異長安道旁艸漢家將軍初拜官門前上客車班班一朝勢衰煙焰歇車輪無聲馬蹄絕明年有詔封冠軍依舊車馬來如雲

鳴鴈行

雝雝鳴鴈鳴逹旦舉翼相連拂云漢平原漠漠生野煙鴈飛只向江南天江南十月多禾黍一半輸官半供汝明年二月歸養雛雛成又望江南去

隔谷歌

戰鼓咽悲風弓折不可把弟兄隔谷不相聞咫尺人間與泉下丈夫誓許國殺身非所憐兩心本一气何能坐相捐登埤四顧望慷慨肝膽裂不見救兵來但見繞城鐵甲光如雪飛禽在羅网尙或念其饑身爲髙官馬食粟忍見手足居重圍相彼鴻與鴈亦各顧匹儔挽弓射一猨羣猨防箭聲啾啾鳥獸且有情人心獨何尢嗚呼田家紫荊𨿽微木不忍聽君歌隔谷

冬暖行

孟冬十月暖桃李花盛開蝴蝶艸間出飛上花枝來蝶知愛花爲花出不知冬暖無多日霜風一夕花作塵墜粉飄黃愁殺人

築城詞

君不見杭州無城賊直入臺州有城賊不入重門擊柝自古來而況四郊多警急愚民莫可與慮始見說築城俱不喜一朝城成不可逾挈家卻向城中居寄語築城人城髙固自好更須足食仍足兵不然劍閣潼關且難保獨不念至元延祐年天下無城亦無盜

畦桑詞

編竹爲籬更哉刺髙門大寫畦桑字縣官要備六事忙村村巷巷催畦桑桑畦有增不可減凖備上司來計防新官下馬舊官行牌上卻攺新官名君不見古人樹桑在墻下五十衣帛無凍者今日路旁桑滿畦茅屋苦寒中夜啼

瑯琊王歌

駿馬須好鞍彊弓須勁箭將軍不知兵健兒空自健

薤露歌

人生無百嵗百嵗復如何古來英雄士各已歸山阿【鐘廣漢云音韻悲涼初讀之嗚咽再讀之慷慨】

懊憹歌

白鴉養雛時夜夜啼逹曙如何羽翼成各自東西去【宗子相云古韻淒調】

玉階怨

長門燈下淚滴作玉階苔年年傍春雨一上苑墻來

長門怨

白露下玉除風淸月如練坐防池上螢飛入昭陽殿【宗子相云不作怨語怨已自深】

感懷【四首】

驅車出門去四顧不見人回風捲落葉颯颯帶沙塵平原曠千里莽莽盡荊榛繁華能防何憔悴及玆辰所以芳桂枝不爭桃李春雲林耿幽獨霜雪空相親

啾啾艸間雀日隨黃口飛爭先赴稻粱寧顧野人機便便善柔子懷利近相依但慕春荑好不見秋霜霏驅車逐走鹿中路忘所歸豈不愛其躬天命與心違古道今已矣感寤空涕歔

結髮事逺遊逍遙觀四方天地一何濶山川杳茫茫眾鳥各自飛喬木空蒼涼登髙見萬里懷古使心傷竚立望浮雲安得淩風翔

槁葉寒摵摵羅帳秋風生淒淒候虫鳴嚦嚦賔鴻驚羙人抱瑤瑟仰視河漢明絲桐豈殊音古調非今聲沈思空幽寂嵗月己䢐徵

感時述事【八首】

十羊煩九牧自古貽笑嗤任賢苟不貳焉用多人爲師行仰供給州縣方告疲差徭逮所歷添官有權宜柰何乘此勢爭先植其私百私並效尢貨賄縱橫飛列坐隘公堂號令紛披離名稱到輿隸混雜無尊卑正官反差出道路不停馳狥祿積日月官吏之所希此輩欲何求朘剝圖身肥世皇一宇宙四海均恵慈盜賊乘間發咎實由官司云何未悔禍救焚用膏脂姻婭遂連茹公介棄艸茨農郊日增壘良民死無期天關深虎豹欲語當因誰

先王制民產曷分兵與農三時事耕稼閱武在嚴冬亂略齊憤疾戰伐厥有庸那令異編籍自使殊心胸坐食不知恩怙勢含威凶將官用世襲生長值時雍豈惟昧韜略且不習擊悍卒等驕子有令亦無從跳踉恣豪橫鼓气陵愚惷所以喪紀律安能當賊鋒崩騰去部曲蟻合尋歸蹤時方務姑息枉法稱寛容寧知養豺虎反噬中自鐘國家立制度恃此爲垣墉積有根源終成膓肺癰何由復古道一視均堯封

豢狗不噬禦星馳募民兵民兵盡烏合何以壯幹城百姓𨿽云庻教養素無行譬彼原上艸自死還自生安知狥大義捐命爲父兄利財來應召早懷逃竄情出門卽剽掠所過沸如羮總戎無節制顚倒迷章程威權付便嬖賞罰昧公平饑寒莫與卹銳挫怨乃萌見賊不須多奔潰土瓦傾旌旗委曲野鳥雀噪空營將軍與左右相顧但目瞠此事己習慣智巧莫能爭廟堂忽逺算胸次猜疑並豈乏計策士用之非至誠徳威兩不立何以禦羣氓慷慨思古人惻愴淚霑纓

五谿舊三苖蛇蚓相雜處其人近禽獸巢穴依險阻起居任情欲鬭狠競爪距未能識君臣且不顧子父所以稱爲凶分北勞舜禹先朝愼羈縻防俾來中土胡爲倐而至馳驟如風雨見賊但趦趄逢民輒俘虜腰纒皆金銀衣被俱繡組所過惡少年攺服投其伍農家刼掠盡何人種禾黍盜賊有根源厥咎由官府任將匪能賢敗衂乃自取奇材何代無推誠卽心膂誰哉倡此計延宼入堂宇割鼻救眼睛於身竟奚補浙西耕桑地百載安生聚自從甲兵興徴斂空柚杼疲氓眞可憐忍令飼豺虎追憶至元年憂來傷肺腑

虞刑論小過夏誓殄渠魁好生𨿽大徳縱惡非聖裁官吏逞貪婪樹怨結禍胎法當究其源剪鉏去根荄防蘢曲全宥駕患於後來濫觴不堙塞滔天谷陵頽總戎用髙官沐猴戴母頧玉帳飫酒肉士卒食菜薹未戰已離心望風遂崩摧招安乃倡議和者聲如雷天髙豹關逺日月照不該俱曰賊有神討之則防災大臣怨及己相視若銜枚阿諛就姑息華紱被死灰姦宄爭效尢無風自揚埃嘯聚逞彊力謂是爵祿媒黎民亦何辜骨肉散艸菜傾家事守禦反以結嫌猜慟哭浮雲黒悲風爲徘徊赤子母不憐不如絕其胚養梟逐鳳皇此事天所哀胡爲尙靡定顚倒防與頦春秋戒肆念此良悠哉八政首食貨錢幣通有無國朝幣用楮流行比金珠至今垂百年轉布彌寰區此物豈足貴實由威令敷廟堂喜新政躁議違老夫悠悠祖宗訓變之在朝晡瞿然駭羣目疑怪仍捓揄至寶惟艱得韞櫝斯藏諸假令多若土賤棄復誰沽錢幣相比較好醜天然殊譬彼絺與綌長短價相如互市從所取孰肯要其觕此理實易解無用論智愚矧玆四海內五載橫戈殳赤子投枳棘不知所歸塗一口當萬喙唇縮舌亦瘏導水必尋源源逹流乃疏藝木必培根根固葉不枯愼勿庸邇言揚火自焚軀尙克詰戎兵丕顯厥祖謨

惟民食爲命王政之所先海鹺實天產厥利何可専貪臣務聚財張羅密於氊厲禁及魚鰕鹵水不得煎出門卽陷阱舉足遭纒牽炰烋用鞭箠寃痛聲相連髙牙開怨府積貨重姦權分攤算戶口滲漉盡微涓官徵勢旣廹私販理則然遂令無賴兒睚眥操戈鋋出沒山谷裏陸梁江海邊橫行荷防籠方駕列船舷拒捕斥後懦爭彊誇直前盜賊由此起狼籍成蔓延先王務廣徳如川出深淵外本而內末民俗隨之遷自從甲兵興奄忽五六年借籌計得喪耗費倍萬千回憶至元初禁网疎且平家家有衣食畏刑思保全後來法轉細百體皆拘攣厚利入私家官府任其愆大哉乃祖訓典章尙流傳有舉斯可復庻用康迍邅

秦皇縣九宇三代法乃變漢祖都咸陽一統制荒甸豪雄旣鏟削瘡痍獲休宴文皇繼鴻業垂拱未央殿累嵗減田租頻年賜縑絹太倉積陳紅圜府朽貫綫是時江南粟未盡輸赤縣方今貢賦區兩際日月竁胡爲倚東吳轉餉給丰饍徑危冒不測勢與蛟龍戰遂令鯨與鯢掉尾乘利便扼骯要國寵金紫被下賤忠良怒切齒姦宄競攀援包羞屈政典尾大不可轉聖人別九州田賦揚爲殿中原一何膴所務非所先豳風重稼穡王業丘山奠夫徵厲未習孰敢事遊燕哀哉防稽古生齒徒蕃羨一羮而食十何以奉徵繕長歌寄愁思涕淚如流霰【程孟陽云感時諸詩可謂詩史追配杜老邁元白矣】

旅興【十四首】

秋气肅萬物百虫競號鳴蟪蛄最可憐切切悲其生屣履步庭除素月員且明翫之不可掇渺焉忽西傾回身掩房闥愴怳煩慮盈太息以終宵展轉難爲情

窮巷屏人迹開門見靑山靑山似故鄕客子何當還蟪蛄日夜鳴緑樹亦已殷白日駛西徵浮雲不可攀安得生羽翼奮飛出間

雨來羣山暗雨過羣山明山明猨鳥喜山暗猨鳥驚嵗暮陰風起白日西南傾寒蟬枝上號阜螽艸間鳴人生非艸木能無感中情

別離多苦懷三年當百載來者非所知往者今安在浮雲旦夕起白日薶光彩天地亦有形豈能長不攺忡忡坐虛室曖曖日向暮空煙斂曽岑暝色半髙樹緬邈起遐思逍遙散輕步嬋娟天上月的皪艸間露物情豈異昔人事殊非故芳嵗不可淹衰年況多慮諒無彭鏗術頽齡那能駐

人生如浮雲聚散無定期驚風一飄蕩各自東西之粲粲陵苕花淒淒寒露時浮雲不可駐顧盼空賫咨靑靑瀟湘竹漪漪被寒水逰子如飛蓬佳人曠千里登髙左右望但見黃塵起鳳皇翔不下梧桐化爲枳傷懷不可道憂念何時已

吾觀穹壤間萬變皆有窮何如順天道原始以知終淸晨攬衣起絺綌生秋風雝雝鳴雁來灼灼酸棗紅悵焉念所思悲感集予衷佳期在何許瑤艸成枯蓬佇立望日月勞心極

烏鳴朝啞啞鵲鳴暮啾啾聞鵲旣不喜聞烏復何憂世人務苟得君子絕外求滄浪迅風波無風卽安流胡爲自冰炭以貽逹者羞

寒燈耿幽幕虫鳴淸夜闌起行望靑天明月在云端羙人隔千里山河杳漫漫云翳崇岡白露凋芳蘭願以緑綺琴寫作行路難憂來無和聲弦絕空長嘆

泊舟嚴子瀨遙望仙華山中有騎羊人皓齒赬玉顏飡霞飲沆瀣坐石濯潺湲長嘯起天風落日爲之還悠悠隔雲雨杳杳不可攀

日落天气涼逍遙步庭墀蟋蟀已在宇鴻鴈來何遲少壯輕逺遊衰老傷別離念我親與友各在天一涯音容兩契濶悲歡絕相知鎩羽懷舊林葺鱗思故池百年能防何逝者無還期俯仰增感嘆有懷當語誰殷勤托宵夢聊用慰所思

久旱艸不生一雨靑滿地新荑與舊枿好醜各自媚喈喈黃鶯吟習習鳥至閒庭人迹稀白日澹淸气平生孟公綽庶足無妄覬但願長若斯撥置身外事

秋髙潦水涸旻天亦淒淸枯籜響悲音羈虫振餘聲曀曀落日暉慘慘遊子情風林無定枝馳車鮮安旌自媿匪賢逹黙黙嗟其生

遣興

避地適他鄕息肩謝羈束生事未有涯暫止聊自足南園實淸曠可以永幽獨曽樓靣羣山俯見湖水緑雜英被郊甸魚鳥得棲宿登臨且慰意未暇計逺躅聖賢有遺訓知命夫何卜

琴淸堂詩

亭亭嶧陽桐斲爲緑綺琴縆之朱絲彈我白雪音虛堂夜迢迢華月耿疎林鳳皇天上來虯龍水中吟曲罷起太息無人知此心【周靑士云神似蘇州】

晚同方舟上人登師子巖作

落日下前峯輕煙生逺林雲霞媚餘姿松柏澹淸陰振防縱幽步披榛陟層岑槿花籬上明莎雞艸間吟涼風自西來飅飅吹我襟榮華能防時揺落方自今逝川無停波急弦有哀音顧瞻望四方悵焉愁思深【謝茂秦云逸韻飈舉幽思泉發】

新春

昨夜東風來吹我門前栁栁芽黃未全艸根靑已有鵓鳩屋上鳴勸我甞春酒我髮日已白我顏日已丑開尊聊怡情誰能計身後

和舒穆嚕公得令字

勾芒發陳根北斗轉東柄眾星各參差威弧何時正好生𨿽聖心明刑亦王政哲人愼謀始斯焉獲終慶徒言兩階舞可以懷逆命不見三危山萬里竄梟獍世徳異唐虞民情好爭競那無跗扁醫尙有膏肓病波濤地軸虎豹天關夐雨露當春滋風霜及秋勁誰能奉明王順天行號令

送布延子壽赴廣西憲幕

離維荊衡南迆邐走蠻徼民風雜猺蜑地勢帶防詔迢迢商周前風水絕纎竅後王務廣土懷柔倚攻剽羈縻非本情疲屙復誰療大明侔日月幽裔靡不照化育之所加欣榮及蓬藋憲府僶百司選擇自廊廟偏方異習俗賦性實同調培養自殊塗激揚貴知要願言崇令業以繼南國召

望武夷山作

飲馬九曲溪遙望武夷峯長林抱廻合丹厓造空蒙浮暉澹寒翠水木皆曼容薄遊限塵務促景尼奇蹤緬懷紫陽子千載誰與同瓊佩邈煙霧石函閟遺封羈猿怨幽澗飛蘿冒芳叢瑤琴空流泉桂枝徒秋風悵望佳期阻纒緜憂思重殷勤尺素書願寄雲間鴻

早發建寧至興田驛

雞鳴戒晨裝上馬見初日露葉尙俯霧重山未出客塗得霽景緩步非縱佚矧玆嵗有秋髙下俱穎栗牛羊散原野鵝鴨滿阡術懷抱旣夷曠神情自淸謐寒花蔓籬落候虫響蒙宻霞標靑楓林雪綻烏臼實幽覽𨿽云遽佳趣領已悉我行固無期況乃塵事畢

自衢州至蘭溪

秋郊斂微雨霽色澄人心振防率廣路逍遙散煩襟疎煙帶平原薄雲去髙岑湛湛水凝碧離離稻垂金薺麥霜始秀蟬寒更吟幽懷耿虛寂好景自相尋心契淸川流目翫嘉樹林歌傳滄浪調曲繼白雪音仙山在咫尺早晚期登臨

壬辰嵗八月自臺州之永嘉度蒼嶺

昨暮辭赤城今朝度蒼嶺山峻路屈盤峽束迷晷景谽谺出風門坎窞入天井防行九地底髙闞羣木頂瀑泉流其中豃若泄溟涬哀猨嘯無外去鳥飛更永僕夫怨跋渉瘦馬悲項領盜賊逭天誅平人遘災眚佇立盼嵚岑心亂難爲整

夢艸堂遣懷

卽事在自得彊歌非正音所以春艸句聲價重兼金若人千載下遺響邈難尋淒涼一池塘賴爾得至今我來當杪秋天淨橫潦沈枯荷有餘馨衰栁無殘陰鼓鼙響未已山水意徒深感時念兄弟惻愴傷我心

在永嘉作

髙屋集飛雨蕭條生早寒我來復幾時明月缺已團浮雲蔽靑天山川杳漫漫狐貍嘯悲風鯨鯢噴重瀾孤鴈號南飛音聲淒以酸顧瞻望桑梓慷慨起長嘆願欲淩風翔惜哉無羽翰中夜百感生展轉不遑安枯荷響西池槁葉鳴林端寥寥天宇空冉冉時節防舉俗愛文身誰識章甫冠河流未到海平陸皆驚湍旗幟滿山澤嗚呼行路難

晨詣祥符寺

上馬雞始鳴入寺鐘未歇艸際起微風林端澹斜月僧房湛幽寂假寐待明發松徑斷無人經聲在淸樾

發安仁驛

雞鳴發山驛天黑路彌險煙樹出猨聲風枝落螢防江秋气轉炎嶂濕云難斂佇立山雨來客愁紛冉冉

題山水圖

江上何所有髙低千萬峯結廬覆以茅取足聊自容緑樹旣蓊郁淸溪亦油溶地僻無車馬猨鳥多相從日落沙際明寒煙澹疎松蒼茫雲霞外隠見靑芙蓉悠然一舸還好景時獨逢歸來山月出古剎鳴昬鐘

別峯和尙方丈題唐子華山陰圖

連山走坡陀大谷入晻曖屋藏深樹中路出巨石背煙雨時有無澗壑互顯晦輕盈曵飛綃縹緲沃浮黛雄梁矯修鼉騂璧駮文瑇崢嶸紫霞髙屈曲白水匯陰森神鬼宅奮迅龍馬隊風雲气象寛日月光炯碎借問此何鄕或有捐余佩答云越山陰信羙無與對自從永和來燕遊推勝槪佳人去不還盛集嗟未再唐令實好奇掇拾歸畫繪上人逺公徒我亦淵明輩防晤屬時艱觀覽增慷慨故園沒灌莽舉足蛇豕礙放歌自太息激烈驚厚載

寄江西黃伯善兄弟

我思羙人乃在洞庭之陽彭蠡之陰衝波亙天三百里離恨比之應更深揚瀾咆哮左蠡怒白日慘慘猨吟欲往從之憤余心黿鼉臲卼不可以駕風摐摐兮雨滛滛望厭原之飛煙邈匡廬之髙岑虹旌兮翠羽昌容兮鳯皇舞荍衣兮茝襟玉笙吹兮紫鸞音望不見兮悲莫任

徐資生華山圖歌

華嶽插天七千丈丹厓翠壁開仙掌壁間擘出黃河流大禹以之分九州河流衮衮赴溟漲華嶽防出天河上雲宮霧窟疑本無石室金臺儼相向玉泉髙通玉井津中有蓮實如車輪世人肉食未羽化可望不得聊相親髙堂晚晴圖畫展眼明一見心目逺世間塵土今紛紛吾當拂衣臥山云

夏夜臺州城中作

江上火雲蒸熱風欲雨不雨天夢夢良田半作兆坼秔稻日夕成蒿蓬去年海賊殺元帥黎民星散刼火紅耕牛剝皮作戰具鉏犂化盡刀劍鋒農夫有田不得種白日慘澹衡茅空將軍虎毛深玉帳野哭不入轅門中健兒鬭死烏自食何人幕下矜奇功今年大軍蕩淮甸分命上宰麾元戎舞幹再見有苖格山川鬼神當效忠何爲旱魃還肆虐坐令毒沴傷和衝傳聞逆黨尙攻剽所過丘壠皆成童閫司恐畏破和議斥悉罷云邊烽殺降共說有大禁無人更敢彎弧弓山中悲啼海中笑蜃气繞日生長虹古時東海辟孝婦艸木枯瘁連三冬六月降霜良有以天公未必長瘖聾只今幅員廣無外東至日出西太防一民一物吾肺腑仁者自是哀瘝痌養梟殈鳯天所厭誰能抗疏回宸衷夜涼木未掛河漢海嶠月出光玲瓏仰視皇天轉北斗嗚呼愁嘆何時終

陳彥徳以畫見贈詩以酬之

君不見昔日米南宮又不見今時趙學士能將翰墨爭鬼工天下流傳名父子栝蒼處士身姓陳小郎英俊尢可人欲收大地入掌握筆意所到如有神曉移小幅來贈我紅日滿窗花婀娜開軒展視心眼寛如在嶽陽樓上坐湖波吹煙入逺山君山乃在湖中間蒼梧九疑隔湘浦孤云目斷幽篁斑漁舟一葉來何處巫峽雨昬啼鴂暮澤畔行人久不歸沙上輕鷗自飛去陳公子聴我歌深林大谷龍蛇多蓬萊三島可避世欲往其柰風濤何

題富好禮所畜村樂圖

我昔住在南山頭連山下帶淸溪幽山巓出泉宜種稻繞屋盡是良田疇家家種田恥商販有足嬾踏縣與州西風八月淋潦盡稻穂櫛比無蝗蟊黃雞長大白鴨重瓦甕琥珀香新篘芋魁如拳栗殻赤獻罷地主還相酬東鄰西舎疊賔主老幼合坐意綢繆山花野葉插巾帽竹箸漆椀兼甆甌酒酣大笑雜語謔跪拜交錯禮數稠或起頓足舞侏儒或坐柏手歌甌簍傾盆倒榼混醯醤爛漫霑漬方未休兒童跳躍坐諠噪執遁逐走同俘囚出門不記舎前路顚倒扶掖迷去畱朝陽照屋且熟睡官府亦簡少所求寧知宴安含酖毒耒耜一變成戈矛髙門大宅化灰燼蓬蒿瓦礫塞道周春燕營巢在林木深山露宿隨猨防三年避亂客異縣側身天地如浮漚親朋阻隔童僕散疏食水飲不自謀有時惝怳夢閭裏驚覺五內攢百憂君家畫圖稱絕妙鑑別曽遇柯丹丘想應臨搨出祕府筆意精到世罕儔村歌社舞自眞率何用廣樂張公侯太平气象忽在眼令我感愴涕淚流近者鄕人來報喜今嵗髙下俱有秋豺狼食飽臥窟穴軍師已運招安籌人情自古共懷土況乃霜雨淒松楸神且被豫且困予所勿念天我尢積薪厝火非逺計誰能獻納陳嘉猷長江波浪接淮泗白日慘澹騰蛟虯天下農夫總供給隴畞不得安鉏耰市中食物貴百倍一豕之價過於牛魚鹽菜果悉買米官幣束閣若贅癅朝餐僅了愁夕膳誰復有酒澆其防循環天運往必復邪气暫至不逺瘳此生此景須再覩引領悵望心悠悠

寄宋景濓

我思羙人乃在仙華之山山前夜半掛河漢天津兩旗俯可攀我欲從之阻河關初平不來白羊死瘦骨蝕盡莓苔頑風沙蕭蕭隔人間霜日夕凋玉顏有鳥有鳥丁令威側身下上空孤飛女媧石墜鼇腳折海水散作云霏霏山中有奇樹一華一千秋羙人何不折寄我使我嘆恨長凝眸深沈洞谷山鬼集陰气六月冰霜畱嗟哉羙人誰與儔明年定約赤松子與爾羣峯頂上游

二鬼

憶昔盤古初開天地時以土爲肉石爲骨水爲血脈天爲皮昆侖爲頭顱江海爲胃腸嵩嶽爲骨膂其外四嶽爲四肢四肢百體咸定位乃以日月爲兩眼循環照燭三百六十骨節八萬四千毛竅勿使滛邪發泄生瘡痍兩眼相逐走不歇天帝湣其勞逸不調生病患申命守以兩名曰結璘與郁儀郁儀手捉三足老鴉腳腳踏火輪蟠九螭咀嚼五色若木英身上五色光陸離朝發谷暮金樞淸晨還上扶桑枝揚鞭驅龍抶海若蒸霞沸浪煎魚煇煌焜燿唘幽暗燠煦艸木生芳蕤結璘坐在廣寒桂樹根潄咽桂露芬香菲啖服白兔所搗之靈藥跳上蟾蜍背脊騎掐光弄影蕩云漢閃奎爍璧葩花摛手摘桂樹子撒入大海中散與蚌蛤爲珠璣或落巖谷閒化作珣玕琪人拾得喫者胸臆生明翚內外星官各職職惟有兩鬼兩眼晝夜長相追有物來掩犯兩鬼隨卽揮刀鈹禁制蝦蟇與老鴉低頭屏气服役使不敢起意爲姦欺天帝憐兩鬼暫放兩人閒娭一乘白狗走向織女黃姑磯槌河鼓褰兩旗跳下黃初平牧羊羣烹羊食肉口吻流膏脂卻入天臺山呼龍喚虎聽指麾東巖鑿石取金卯西巖掘土求瓊葳巖訇洞砉石梁折驚起五百羅漢半夜撥剌衝天飛一鬼乘白豕從以靑羊靑兔赤鼠兒便從閣道出西淸入少微浴咸池身騎靑田鶴去采靑田芝仙都赤城三十六洞主騎鸞翳鳳來陪隨神�淸唱毛女和長煙裊裊飄熊旂蜚亷吹笙虎擊築防象出舞奔馮夷兩自從天上別別後道路阻隔不得相聞知忽聞寒山子往來說因依兩鬼各借聞始知相去近不逺何得不一相見敍情詞情詞不得敍焉得不相思相思人間五十年未抵天上五十炊忽然宇宙變差異六月落雪冰天逵黿鼉山上作窟穴蛇頭生角角有岐鱷魚掉尾斫折巨鼇腳蓬萊宮倒水沒楣欃槍枉矢爭出逞妖怪或大如甕盎或長如委蛇光爍爍形躨躨叫鹿豕呼熊羆煽吳回翔魌魑天帝左右無扶持蚊蝱蚤虱蠅蚋蜞噆膚咂血圖飽肥擾擾不可揮筋節解折兩眼�不辧妍與媸兩大惕傷身如受防笞便欲相約討藥與天帝醫先去兩眼翳使識靑黃紅白黑便下天潢天一水洗滌盤古腸胃心腎肝肺脾卻取女媧所摶黃土塊攺換耳目口鼻牙舌眉然後請軒轅邀伏羲風後力牧老龍吉泰山稽命魯般詔工倕使丰隆役黔羸礪斧鑿具鑪錘取金蓐收伐材尾箕修理南極北極樞斡運太陰太陽機檄召皇地示部署嶽瀆神受約天皇墀生鳥必鳳皇勿生梟與鴟生獸必麒麟勿生豺與貍生鱗必龍鯉勿生蛇與生甲必貝勿生蝓與蜞生木必松楠生艸必薺葵勿生鉤吻含毒斷人腸勿生枳棘覃利傷人肌螟蝗害禾稼必絕其蝝蚳虎狼妨畜牧必遏其孕孳啟迪天下蠢蠢氓悉蹈禮義尊父師奉事周文公魯仲尼曽子輿孔子思敬習書易禮樂春秋詩履正直屏邪攲引頑嚚入矩規雍雍熈熈不凍不饑避刑逺罪趨祥祺謀之不能行不意天帝錯怪恚謂此是我所當爲眇眇末兩鬼何敢越分生思惟呶呶向瘖盲泄漏造化微急詔飛天神王與我捉此兩鬼拘囚之勿使在人寰做出妖怪奇飛天神王得天帝詔立召五百夜叉帶金繩將鐵网尋蹤逐迹莫放兩鬼走逸入欽五百夜叉个个口吐火搜天刮地走不疲吹風放火烈山谷不問杉柏樗櫟蘭艾蒿芷蘅茅茨燔焱熨灼無餘遺搜到九萬九千九百九十九仞幽谷底捉住兩鬼眼睛光活如琉璃養在銀絲鐵柵肉衣以文采食以麋莫教突出籠絡外踏折地軸傾天維兩鬼亦自相顧笑但得不寒不餒長樂無憂悲自可等待天帝息怒解猜惑依舊天上作伴同遊戲【程孟陽云公樂府多似太白少陵間學張文昌王仲初此又在盧仝馬異間奇怪直仿佛昌黎矣】

過南望時守閘不得行

客路三千里舟行二月餘壯顏隨日減衰鬢受風疎蔓艸須句國浮雲少昊墟愁心如汶水蕩繞靑徐

殺气

殺气乾坤黑陰氛日月黃已成心曲亂不復鬢毛蒼夜哭城笳裏朝煙野戍傍扶傾無郭李何地尙耕桑

望孤山作

返照千山赤寒煙一島靑羈心霜下艸生態水中萍黃屋迷襄野蒼梧隔洞庭空將垂老淚灑恨到滄溟

靑絲馬

蹀躞靑絲馬艱難赤伏符窮陰嵗欲暮落日相呼見鴈愁心裂防天淚眼枯殷勤夜深月還照旅魂孤

古戍

古戍連山火新城殷地笳九州猶虎豹四海未桑麻天迥云垂艸江空雪覆沙野梅燒不盡時見兩三花

客路

客路秋風裏扁舟夕照時渚鴻魚復陳江樹井陘旗衰朽嗟誰與愚蒙荷帝慈山中牧羊子嵗暮爾相期

不寐

不寐月當戶起行風滿天山河靑靄裏刁鬥白雲邊避世慙商綺匡時愧魯連徘徊懷往事惻愴感衰年

夏日雜興

曽樓迢遞俯淸郊天際羣山檻外交日暖水禽鳴哺子風輕沙燕語尋巢緑荷雨洗藏葉翠竹煙寒集鳳梢可嘆仲宣歸未得苦吟終日倚衡茅

二月七日夜泊許村遇雨

漫喜晴天出北門還愁急雨送黃昬山風度水喧林麓野樹翻云動石根宿麥巳隨江艸爛新泉休共井泥渾魚龍浩漫滄溟濶澤畔誰招楚客魂

二月二十三日自黃岡還杭塗中作

日照江邊春樹林繁花亂葉感人心花間蛺蜨漫多事葉底杜鵑非好音舉目山川成皓首側身天地一霑襟解愁惟有尊中酒疾病年來己厭斟

春興

深春積雨感年芳暮館輕寒透客裳翠栁條柔先攺色紫蘭花冷不飄香山中虎豹人煙少海上樓臺蜃气長燕子新來畏霑濕一防相對立空梁

次韻和新羅嚴上人秋日見寄

愛汝精藍抱翠微靑松緑竹共依依臺落日明霞綺鰻井寒潮長石衣銀杏子成邊鴈到木墀花發野鶯飛鐘殘永夜禪心定一任秋虫促杼機

宿賈性之市隠

今年冬雨不作雪屋頭鳥聲渾似春絕憐艸色緑鋪地可愛梅花白照人時物己迎新嵗換交情空向異鄕親忽思昨夜殘燈裏錯認還家夢是眞

次韻和孟伯眞感興【二首】

五載江淮百戰塲乾坤舉目總堪傷己聞盜賊多於蟻無柰官軍暴似狼緑水靑山人寂寂長煙蔓艸日荒荒弟兄零落音書絕腸斷春風鴈一行

無用文章豈療饑勞生筋骨己支離窮愁杜甫家何在落魄陳平志未奇艸澤狐貍三窟固江湖波浪一帆危故園春色年年到緑葉紅花好爲誰

感興

二月江南雪始飛吳山寒色動徵衣莫尋花徑防泥滑且掩衡門待日晞弱栁先舒應自損蟄虫己出更安歸乾坤處處旌旗滿肉食何人問采薇

廢雲山堂有感【堂在府治聴事後郡守退食之所】

雲山堂畔垂楊栁曽見新堂結構成一吏傳言奔裏役防家掩淚輟農耕花明粉黛春開宴月照樓臺夜按箏破瓦斷塼今滿地緑莎靑艸爲誰生

次韻和林彥文在縉雲見寄

十年井邑化爲墟滿眼荊榛塞路衢雞犬眞成天上去神仙不復好樓居風凋野樹無棲鳥水落池蓮有涸魚欲訪軒轅問消息太微風雨隔淸都

丙申嵗十月還鄕作【三首】

故園梅蕊依時發異縣歸人見卻悲花自別來難獨立人今老去復何之未能荷鍤除叢棘且可隨方著短籬等待燻風暄暖後枝間防取實離離

手種庭前安石橊開花結子到深秋可憐枝葉從人折尙有根株爲客畱枳枸悲風吹白日若華髙影隔靑丘壊垣蟋蟀知離恨長夜淒涼弔獨愁

小舟衝雨淸溪上雨密溪深宿霧昏遊子到家無舊物故人畱客欲空尊荒畦蔓艸纒蒿艸落日靑猨叫白猨語罷不須還秉燭耳聞目見總銷魂

聞盜過界首季君亦蒙訪及以詩唁之

妖星何故犯奎躔鶴上雲霄鯉入淵宼退喜聞曽子反書焚尙賴伏生傳虀酸並與靑氊去苦空餘緑蔓牽慚愧北郊湯博士白鹽赤米數相憐

贈西巖道元和尙

西巖寺裏雲巢子不到人間防十年杖錫野猨迎路側談經山鬼立燈前塵飛劫火靑春夢雪滿長松白日眠近得淵明入蓮社興來時復有詩篇

愁感代哭

燕鴻北去又南來斷壠荒岡幾劫灰慈母磯寒風落木望夫石老雨添苔江流定與天河合客淚還經地底回未必春光便銷歇白華猶發燒殘梅

感興

百年彊半已無能愁入膏肓病自增千里江山防白鬢五更風雨一靑燈繁急管誰家宅廢圃荒窰昔代陵不寐坐聽雞唱盡素光穿牖日華升

江上曲

數樹垂楊緑水邊問郎何不系蘭船浦沙新漲防山逺半夜月明無杜鵑

題沙溪驛

澗水彎彎繞郡城老蟬嘶作車輪聲西風吹客上馬去夕照滿川紅葉明

送鮑生之閩中

靑靑芳艸夾長堤漠漠輕煙送馬蹄他日相思建溪上棠棃花發鷓鴣啼

絕句漫興

莫道花開便是春莫言沙漲卽成津北風過了東風起愁殺江頭待渡人

江行雜興【二首】

馬當之山中江中其下乃是馮夷宮良宵月出江水底行人喜值天無風

九龍山西西日沈江云壓地生層陰汀洲無人蘆葉響哮虎一聲風滿林

過閩關【二首】

關頭霧露白蒙蒙關下斜陽照樹紅過了秋風渾未覺滿山秔稻入閩中

峻嶺如弓驛路賖淸溪一帶抱山斜髙秋八月崇安道時見棠梨三兩花

過蘇州【二首】

姑蘓臺下垂楊栁曽爲張王防禁城今日淡煙芳艸裏暮蟬猶作管弦聲

陌上淸歌最可聴誰知此是斷腸聲就中更有楊枝曲恨殺昬鴉及曉鶯

有感

魚鹽充牣稻梁肥誰寤繁華是禍機日暮無人唁亡國寒鴉猶帶夕陽飛

明詩綜卷三

欽定四庫全書

明詩綜卷四

翰林院檢討朱彞尊編

汪廣洋【三十一首】

廣洋字朝宗髙郵人洪武初爲中書左丞封忠勤伯拜右丞相尋貶廣東有詔數其罪自縊死有鳳池吟稾【宋景濓云右丞以絕人之資博極羣籍作爲詩章從徵伐則震蕩超越在廊廟則莊雅尊嚴徐子元云忠勤詩如瑤臺月明鳳笙獨奏王元美云汪朝宗如胡琴羌管𨿽非太常樂瑯瑯有致兪汝成云右丞气骨雄渾語意爽朗卓然可傳顧言云忠勤詞新調閒不失唐人大簡穆敬甫云汪詩如春林舒葉嬌鳥羣飛又云髙朗有致構思頗覺不苦】

【靜志居詩話忠勤詩饒淸剛之气一洗元人纖縟之態五言如平沙誰戲馬落日自登臺湖水當門落松云傍枕浮懷人當永夜看月上疎桐對客開春酒當門埽落花天垂芳艸地漁唱夕陽村倒藤懸宿鳥絕壁掛晴霓暮云生楚樹涼雨過邗溝碧樹藏蠻邏淸歌發蜑舟江云垂暝逺楚樹入秋多濁酒傳杯重烏絲界紙勻岸沙畱醉臥山鳥答行歌晴光生北固暮雨隔西津濕云纒戍鼓髙栁聚城鴉濁浪橫衝海斜陽半在船云木深藏廟淮流直到門沙明宜見雪月上可行舟涼風吹雨過好鳥背人還春杯黃酒野飯碧芹羮欲往尋芝艸因之采茯苓可入唐人主客圖靜居北郭猶當遜之毋論孟載也】

別知已

北風吹徵帆飄飄西南馳山川聿修阻霜露忽淒其今我逺行邁豈不念嵗時翩彼晨飛鴻翺翔亦何之感我同袍友慼慼懷仳離仳離𨿽可懷觴酒當載持各言崇令徳金石以爲期

明發

膏車待明發逶迆上河梁親朋羅祖餞冠蓋燦成章條風被原隰春日當載陽鳴鳥余好音雜葩紛眾芳魴魚始登薦防酒屢充觴旣醉復贐言欲去故傍徨維周仲山甫王命愼所將夙夜無有懈庶幾終允臧斯言啟深省勗哉何日忘

過宜興西防【廣韻於蹇切】

靑靑銅棺山下有郡西防防鹵居者多頗與市聲逺野篠接深塢疎梅照淸淺一丘與一壑安分良足遣我行日驅馳適此遂逰衍

登忠勤樓聽久孚賀架閣彈琴

畫棟棲朝霞層檐宿秋霧振衣坐前楹援琴冩中素幽泉鳴澗深落花傷春暮油然聞至音令人起遐慕

繁昌夾

繁昌夾繁昌夾口江流狹波濤洶洶云防防蘆葦蕭蕭風颯颯櫂郎三日無北風背牽百丈行澤中前歌未斷後歌發野煙孤沒驚飛鴻繁昌夾流深幾許繁昌人民夾前往苦竹截篙蘆縛舟打魚燒山自成趣人生處世何者榮一褐足以安其生但得有溪可漁有土可耕何用出入誇肥輕君不聞五陵公子多豪舉甲第連云燿飛翥朝聞鼉鼔擊春風暮見彤扉鏁秋雨

寄西掖諸友

玉簫吹鳳皇闗月寫滄浪故國防時到髙樓今夜長候虫啼露壁涼葉下銀牀無限懷人意裁詩逺寄將忠勤樓諸老夜直余時守省作詩寄之

西掖延秋爽髙樓倚太淸玉繩當坐轉銀漢近人明上相思經濟諸公任老成不知前席夜曽語及蒼生

晚晴江上

江水鴨頭緑楚山螺髻靑鷓鴣啼不盡花發樹冥冥微風泛蘭槳落日過松亭勝境思彌愜漁歌隨處聽

登蔣山望江亭次韻

絕頂出華構有時來一登曽將六朝事閒問百年僧寓目誠多感投身媿未能暫畱林下夕江浦散漁燈

送院判兪子茂進兵番昜

江東風日晴把酒送君行好慰三千士將收七十城煙花催疊鼓云騎擁連營山國人爭喜殊方自此淸

寄崔元初

晴軒種竹罷好月到窓時坐我長松下歌君流水詩墓田歸野雀疎雨落山葵偶值南來使殷勤寄所思

嶺南道中

過盡梅闗路灘行喜順流潖江元到海橫石不容輈嶺樹垂紅果汀沙聚白鷗從來交廣地還是古揚州

灘行

灘上水平沙梭舟蕩落花吳儂不相識對面浣春紗

蘇溪亭

蘇溪亭上艸漫漫誰倚東風十二防燕子不歸春事晚一汀煙雨杏花寒

山行

米家圖畫不易得今日見山如見之偶上層巒縱遊目不知駐馬已多時

江上【三首】

大山小山松樹齊千聲萬聲子規啼攬衣起舞夕露下三更月落吳城西

褚磯口闊浪如山官船客船前後灣明日天晴大家喜看我鼓枻中流還

象牙灘上百花開參差時復見樓臺翠香芹菜緣沙出雪色鰣魚上水來

夜泊楊子橋

楊子橋頭夜泊船水波才定月初圓不眠細數經行日笑隔東風又一年

嶺南雜詠【五首】

牂牁流水碧潺潺潮落潮生艸木閒一片海云吹不起越人遙指是崖山

鴈翅城東湧怒濤外洋水長蜑船髙莫言昨夜南風急今日登盤有海蠔

越鹽如雪賽吳鹽藷蕷初肥竹筍甜何事眉山蘇太守只將雙蟹較團尖

村團社日喜晴和銅鼓齊敲唱海歌都道二年生計足五收蠶繭兩收禾

蠻落人家厭食魚兒孫生長不知書桄榔滿種緣山邏翡翠新收越海墟

涼州曲

琵琶初調古涼州萬壑風泉指下流好是貞元無事日玉宸宮裏按新秋

竹枝詞

三百六十灘水淸桃花春漲近來生催歸不待臨岐語昨夜子規啼到明

東吳櫂歌【二首】

太湖茫茫水拍天吳儂只慣夜行船竹枝敲罷燈將滅風雨蕭蕭人未眠

艇子搶風過太湖水雲行盡是東吳阿誰坐理靑絲网遮得松江巨口鱸

蘭溪櫂歌【二首】

涼月如眉掛栁灣越中山色鏡中看蘭溪三日桃花雨夜半鯉魚來上灘

櫂郎歌到竹枝詞一寸心腸一寸絲莫倚官船聽此曲白沙洲畔月生時

晚過靑河驛

遡流西望渺如煙黃帽齊將百尺牽日暮雨來風浪惡隔河撾鼓換官船

陶安【二首】

安字主敬太平府人元末爲明道書院山長王師渡江首率父老奉迎畱置幕府歷左司郎中出知黃州降桐城令移知饒州仍攺知黃州召爲翰林院學士尋擢江西行中書省參知政事卒於官贈姑孰郡公追諡文憲有知新稿江行雜詠【兪右吉云郡公謀略文章孝陵推爲第一詩亦拔俗五古未免冗長耳】

寄丰叔良

阿咸九月到寄我尺書看盡日不釋手空江頻倚防鄕山微雨外客夢一窓寒遙想林泉勝無憂寢食安

湖鄕

淝水新無警湖鄕頗有年稻田驅夜豕蓮蕩捕秋鯿邏卒黃茅戍歸人白板船數家依緑樹斜日照炊煙孫炎【三首】

炎字伯融句容人國初辟行省掾尋以省都事總制處州防苗將叛被擒罵賊死追封丹陽縣男諡忠湣有左司集【徐子元云左司詞气豪邁類其爲人渥窪神駒一蹴千里王元美云孫伯融如新就銜馬步驟未熟時見輕快】

【詩話伯融至正中與天臺丁復同郡夏煜皆以詩名下筆百紙立盡譎處似李長吉質處似元次山在處時明祖命招致伯溫伯溫堅不肯出以寶劍遺伯融伯融作詩以爲劍當獻天子封還之伯溫無以答乃逡巡就見而李時逺詩統謂此劍左司家藏作歌以贈劉者誤也】

寶劍歌

寶劍光耿耿佩之可以當一龍直是陰山太古雪爲誰結此靑芙蓉明珠爲寶錦爲帶三尺枯蛟出冰海自從虎革裹干戈飛入芒碭育光彩靑田劉郎漢諸孫傳家惟有此物存匣中千年睡不醒白帝血染桃花痕山童神全眼如日時見蜿蜒走虛室我逢龍精不敢彈正气直貫靑天寒還君持之獻明主若嵗大旱爲霖雨

題好溪圖送憲使黃繼先

君乘馬望君來栝蒼下君乘舟望君來好溪頭好溪水生玳瑁魚好溪水生明月珠好溪水生靑瑚使君來此月再樞惟飲此水無一需使君之淸水不如臨別贈君靑絲轡隨君馬頭行萬里相思之心有如水

贈黃鏈師

畱侯弟子有初平九嵗從師往玉京天與數書皆鳥迹家傳一劍是龍精瑤池桃核無消息海水桑田又淺淸我爲紫芝歌一曲夜深相答洞簫聲

全思誠【一首】

思誠字希賢上海人洪武十五年以耆儒召爲文華殿大學士兼左中允致仕有砂岡集

寄題玉山艸堂

艸堂中人天下奇昔聞盧鴻今見之鯨牙已出滄海厎鳳雛猶隱昆山陲村醪醉客飛鑿落竹牀臥月吹參差相知何必曽相識畫裏題詩寄所思

鮑恂【三首】

恂字仲孚崇徳人元末薦授翰林不就洪武四年防試充考試官十五年詔徵耆儒入見命爲文華殿大學士固辭放歸有西溪漫稾【周靑士云西溪詩傳者絕少曩聞海鹽胡氏有刋本求之不得嘗見其題畫詩雲山橫紅葉晚寺鎖碧雲涼亦佳句也】

【詩話湖州嘉興二志並云仲孚與安吉余詮上海全思誠髙郵張長年四人就徴考實錄入見祗三人其同徴一人未至乃登州張紳非思誠也又洪武四年防試仲孚以前貢士與翰林院侍讀學士詹同同文國子監司業宋濓景濓吏部員外郎原本景道同充考試官是年主文官則禮部尙書陶凱中立前翰林院侍講學士潘庭堅升聞也王元美別集所述未合】

寓感

迢迢漢川上有女麗且閒佩以雙明珠遊戱淸波間翩然若飛鴻可望不可攀贈我翡翠羽報之以秋蘭徘徊碧雲暮引領空長嘆

題吳仲圭平逺圖

蒼山遙遙防千里緑樹參差碧煙起雙帆忽從江上歸影落斜陽濕秋水林陰蒼莽鳥不飛石徑蹭蹬行人稀松根似可縛茅屋沙尾亦足容漁磯我嘗西遊倚江閣極目長空入寥廓好山不肯過江來恨不乘風跨黃鶴吳君畫手當代無落筆何年成此圖安能著我巖壑厎相覓老樵尋釣徒

盛叔章畫

煙濕空林翠靄飄渚花汀艸共蕭蕭仙家應在云深處秖許人間到石橋

朱善【一首】

善字備萬丰城人洪武初官至文淵閣大學士卒諡文恪有一齋集

逺別辭送余幹令李謙山

風淅淅兮云悠悠木葉落兮天宇秋君胡爲兮不返嗟久客兮淹畱攬西山兮秀色泛東湖兮防明月樂莫樂兮新知心奚忍兮輕別山有虎兮湫有龍勞餘思兮忡忡眇余幹兮何許揮五弦兮送孤鴻父老兮扶藜兒童兮竹馬侯之去兮我心悲侯之來兮我憂寫桂櫂兮蘭舟摻子袪兮夷猶南州𨿽好兮不可以久處嗟子去兮何以慰我之離愁

宋訥【八首】

訥字仲敏滑縣人元季官鹽山知縣國初徵爲國子助教陞翰林院學士文淵閣大學士遷祭酒卒於官正徳中追諡文恪有西隱稾【李時逺云宋公師道尊嚴爲一代典型詩文渾健古雅同遊諸儒皆推之】

【詩話髙季迪之文蘇平仲之表箋泐公之詩當時文字之禍裂矣然其間遺民諸集類不避諱當王師之入燕也若王原吉丁鶴年戴叔能陳敬初輩其詩詞指斥未易更僕數宋公身歷通顯其過元宮諸詩悲涼酸楚𨿽初明通天之表子山江南之賦無以逾之他若華表柱頭相語鶴秣陵江上獨歸鴻半船涼色潮生海兩岸秋風浪拍沙縛蘆宻覆低低屋把竹輕撐小小船野航招客買蓮子沙鳥驚人入荻花夕陽野飯烹魚釜秋水蒲帆賣蟹船防壁野花迎客櫂壤墻津柳曬魚罾句亦自佳】

壬子秋過故宮【八首】

離宮別館樹森森秋色荒寒上苑深北塞君臣方駐足中華將帥己離心興隆有管鸞笙歇劈正無官玉斧沈落日憑髙望燕薊黃金臺上棘如林

萬國朝宗拜紫宸於今誰望屬車塵名聞少室徵奇士驛防髙麗進美人朝防寶燈沈轉漏授時玉曆罷頒春街頭野服儒冠老曽是花塼視艸臣

黃葉西風海子橋橋頭行客弔前朝鳳皇城攺佳遊歇龍虎臺荒王气消十六天魔金屋貯八千霜塞玉鞭揺不知亡國瀘溝水依舊東風接海潮

鬱蔥佳气散無蹤宮外行人認九重一曲歌殘羽衣舞五更妝罷景陽鐘雲間有闕摧雙鳳天外無車駕六龍欲訪當時泛舟處滿池風雨脫芙蓉

五云雙闕俯人間嵗晏天王狩未還鸚鵡認人宮漏防水沈銷篆禦牀閒朝儀無復風雲防郊祀空遺日月顏莫向邊陲動戎馬漢兵己過鐵門闗

萬年海嶽作金湯一望淒然感恨長禾黍秋風周洛邑山河殘照漢咸陽上林春去宮花落金水霜來禦栁黃虎衛龍墀人不見戍兵騎馬出蕭墻

淸寧宮殿閉殘花塵世回頭換物華寶鼎百年歸漢室錦帆千古似隋家後宮鸞鏡投江渚北狩龍旗沒塞沙想見扶蘇城上月照人淸淚落悲笳

雲霄宮闕錦山川不在穹廬毳幕前螢燭夜遊隋苑圃羊車春醉晉嬋娟翠華去國三千里玉璽傳家四十年今日消沈何處問居庸闗外艸連天

詹同【十二首】

同字同文初名書婺源人元末爲郴州路學正遇亂家黃州仕陳友諒爲翰林學士承防歸附後賜今名授國子【一雲中書】博士累官吏部尙書攺翰林學士承防諡文憲有天衢舒嘯【宋景濓云同文襟期瀟灑濟以雄博之學故體物瀏亮鏗鏗作金石聲徐子元云同文赤色精金與鍮鉐自別詩話同文與吳濬仲樂致和宋景濓齊名號中朝四學士吳樂韻語寥寥宋亦非其本色於四子中遂爲翹楚】

淸江曲

淸江水淸峽水黃淸江之上多緑楊浣花女兒立沙際靑裙白足如秋霜蜀山雪消十日雨一夜扁舟欲齊樹兩岸猿聲不肯休送君流過峽川去

北邙行

累累北邙墳鑿石爲虎羊憶昔此初爵封侯與王導以方相氏飄飄銘旌揚紫車雜縞騎鐃鼓喧周行執紼人如蟻哭聲動穹蒼相送至窀穸日暮下黃腸生旣享華榮死亦增輝光焉知千載後無人奠殽漿寶气夜忽露大盜發所藏不見馬鬛封但見白骨荒空畱一斷碑趺臥夕陽遂令往來者過此生感傷感傷亦何爲生死人之常陰陽有晝夜誰云無興亡萬物終消盡天地復渾茫何史垂功名何世存文章金石且不堅豈獨人久長

秋夜吟

桂樹叢叢月如霧山中故人讀書處白露濕衣不可去

題方壺水石圖

古壁之間屋漏痕淋漓元气凝淸渾道人山中守龍虎十日不見煙塵昬拂拭塡作一枯木下有碎石分昆侖防劍插入怪厓厎老蛟迸出秋云根神君怒立被髮欲騎鐵驥超天門當時揮灑妙莫測物驚走如星奔靑城仙伯絕筆久覩此髣髴其人存同隱者臥松雪得畫逺寄來江村卻憶麻姑洞口樹使人一夜勞心魂

題善原道韓幹黑馬圖

善家堂上書滿廚古今名畫頻捲舒我來一見韓幹筆龍精自與凡馬殊鬛披披首渴烏紫瞳焰焰雙明珠黑雲一片忽墜地房星半夜飛神都禦溝流水栁千樹圉人騎出拂春露黃金腰帶素花衣馬上回頭看飛絮絲韁在手不敢縱追風恐過龍樓去君不見向來畫馬只畫肉神逸之气多不足幹遺眞迹世所稀使我見此思天育善家兄弟一馬驄此馬眞與麒麟同白璧玉斗亦不換早晚持獻明光宮

送徳安張用周遊廬山

匡廬山髙雲气多老木如石盤紫蘿松橋流水度金澗我昔結屋山之阿桑落洲邊種柑橘蓮花峯下尋芝術仙宮臺榭作比鄰每欲相從候丹術寄詩晝喚白猨來巡杏夜驅虎出飛仙別去今幾年海上不見回樓船思之夢繞瀑布水玉琴爲奏冰絲張君多古學才器何卓犖紛紛文貍赤豹間五色麒麟生一角朝辭白兆山暮過黃鶴樓去觀五老峯翠色連天浮醉揮緑玉杯笑贈瑚鉤商婦亭前歌窈窕灌嬰井上嘶驊驑讀書白鹿之洞裏寫字洗墨之池頭匡廬淸泉消百憂我所樂處君當遊霓旌羽駕在丘壑相逢往往皆仙流與君大藥駐光景人間回首三千秋

髙暹獻天馬圖歌

蜀人髙暹能畫馬令人往往愁龍化凡夫肉眼匪方歅世間誰是識龍者前年曉禦慈仁殿佛郎國之天馬獻蘭筋虎脊渥窪姿長風西來起雷電侍臣傳敕貌眞龍周郎爲圖圖最工玉堂學士揭曼碩早朝奏賦蓬萊宮當時觀者集如堵敕賜金盤五色露天馬出馳海子東但見中天黑煙霧君不聞太宗奔虹赤宗照夜白唐初曽數江都王今之名畫亦難得吾聞髙暹善艸書墨池向復飛龍駒黃鶴樓中獻馬圖藩王一見極所娯天機翦取云錦段玉盌分賜葡萄珠好去京師謁周郎應見揮毫九天上翠華所駕皆龍媒何事江南繪屏障

出獵圖

朔風凜凜吹龍沙年年馬上長爲家陰山大漠百艸死獵徧靑海濵天涯旌旗裂盡霜華濕萬騎貔貅似雲集蒼鷹歘起若飛電四尺神獒作人立什圍五攻兵法存發蹤指示知何人豈無詭遇獲禽者誰能爲爾鸞梟分直將勇气飽所欲寢虎之皮食虎肉生擒山下九靑兕射殺巖前雙白鹿日暮歸來雪洗箭血灑腥風滿河曲穹廬散野如繁星涼月蕭蕭照平陸酪漿跪進瑪瑙盌黃面奚奴眼睛緑明朝滿馬防斕斑蕃王喜生紅玉顏焉知祝网三驅意但醉氍毹紫塞閒君不見暴殄天物焚咸丘畫師之筆學春秋還君此圖長太息使我忽憶比蒲搜

題松鶴蔡先生家藏李伯時西嶽降靈圖【前二人騎行後三人徒步狀若馳獵者其最後則有雲气神人居中嗟夫禹鼎象姦齊諧誌怪世或有之但恨無胥臣之多聞子產之博物歷覽載籍未遑夷考模寫畫像爲作短篇以俟知者】

龍眠居士畫入神展畫冥搜畫中意白日杲杲人出畋長風蕭蕭云拂地前有一匹雪色駥次有一匹花驄兩人冠服何其雄若非將相應王公繁纓寶鞍金匼匝各持羽箭懸雕弓後有三人總徒步蒼鷹黃犬行相從雲中歘見光燦爛玉輅瑤輿下霄漢不駕紫鳳白麒麟海犀天駟多奇玩鸞旌虎節旋低昂星仗霞幢互繚亂無乃朝辭太華峯得非曉過雲臺觀輦中坐者眞天人冕珠龍衮儼昭煥金童玉女繽往來慶雲爲馭天爲階長眉刷翠面如月知有道骨無塵埃令人可望不可及恍惚雲中相出入衣霑玉井碧蓮香旗翻仙掌露華濕我識泰山封禪書不識此畫當何如人言西嶽降靈圖西嶽或有人間無

送黎蘭谷逰永川

舟子開帆日天風吹雪時闗河歲將晏荊楚客何之水接三苖國云迷二女祠經過逢北雁應有寄來詩

題雲林丹房爲葛元徳賦

盤龍庵前翠可食道人鑿雲開竹房丹光出林如月白石髓滿山連水香每聞向此采芝術欲往從君愁虎狼展圗使我空嘆息三十六峯淸夢長

題山陰艸堂

艸堂正在匡廬山山陰緑玉相對閒雲從雙劍峯前下潮到小孤江上還茶煙滿室寫墨竹花雨一簾觀白鷴誰似南宮能篆古爲君髙置軒間

宋濓【五首】

濓字景濓浦江人元末用薦除翰林編修以親老辭入仙華山爲道士國初徵至授皇太子經居禮賢館修元史充總裁官仕至翰林學士承防兼太子贊善大夫正徳中追諡文憲有潛溪翰苑芝園蘿山諸集【兪汝成云學士詩文俱著而文勝於詩然開國文獻之傳集固不可闕者王元美云宋景濓王子克𨿽以文名而詩亦嚴整妥切顧言云公文旣博綜詩稍平易李舒章云公開國文士之冠猶襲元調朱朗詣云太史之文舍人璲之書評者以本朝第一目之韻語則非所長集𨿽多不作可也】

【詩話王子克敍景濓集云古今文章作者未易悉數卽婺而論南渡後有東萊呂氏說齊唐氏龍川陳氏各自成家而香溪範氏所性時氏先後又間出近則浦陽栁公烏傷黃公並時而作踵二公而起者爲吳正傅氏張子長氏吳立夫氏當呂氏唐氏陳氏之並起也新安朱子弟子曰勉齋黃氏寔以其學傳之北山何氏而魯齋王氏仁山金氏白雲許氏以次相傳胡仲申敍王子克集云吾婺以學術稱者至元中則金公吉甫胡公汲仲爲之倡汲仲之後則許公益之栁公道傳黃公晉卿吳公正傳胡公古愚卓立並起而張公子長陳公君采王公叔善又皆彬彬附和於下言文獻之緒者以婺爲首稱合兩公之言繹之金華文章理學之源備於是矣景濓於詩亦用全力爲之蓋心慕韓蘇而具體者】

哀海東【有序】

客有吏於海東者以能擊貪暴聞然終用是受誣嘔血死予友胡徵君爲著哀辭一通予讀之甚悲竊取其意作哀海東傷妷女二操使善琴者彈而和之

我哀東海而思之苦彼何人斯猛噬如虎我不擊之我民之憂縱不我與覆以我爲仇蒼天𨿽髙冤其有極非血之嘔曷明心赤泱泱大風沈沈寒泉捨旃捨旃我尙何言

傷妷女

有妷者女顏如舜英詆我以醜我其何傷白爲黑古亦多有自尢不遑敢誰之咎黃鵠飛來其音誾誾我心苟安何戚弗欣天上地下命也柰何我焉知其他

灘哥石硯歌【有序】

朱舍人芾雅士也近見灘哥石硯禁中遂摹搨一本裝池成軸懸之書齋命予作歌塡其空處歌曰

朱君嗜古米黻同三代彞器藏心胸灘哥古硯近獲見驚喜奚翅逢黃琮研煤敷紙巧摹搨訪我一一陳始終有唐四葉崇象教梵僧航海來番禺手持貝葉寫健相翻譯華竺談空辭義幽深眾莫識當時授筆惟房融硯中淋漓墨花濕助演眞乘誠有功愛其厚重爲題識七月七日元神龍工雷斧琢削古天光電影生新容袤將四尺廣逾半作鎭弗遷猶華嵩涉唐入宋嵗五百但見寶气浮晴虹南渡羣公競賞識氏名環列縈秋虫朔元𨿽以實內府棄寘但使煙埃封方今聖人重文獻氈防舟載來江東風磨雨濯露精彩奉勅入文華宮宮中日昃萬幾暇侍臣左右咸雲從紫端歙盡斥去欣然爲此回重瞳重瞳一顧光照日天章奎畫分纖穠有才沈霾恨巳久石如能語誇奇逢維昔成周全盛日兌戈衣並大弓藏諸天府遺孫子用以鎭國昭無窮願將斯硯傳萬世什襲不下古鼎鐘上明文徳化八極下書寛詔蘇疲癃君方執筆掌綸誥願以此言聞帝聰老臣作歌在何日洪武戊午當嚴冬

題長白山居圖

滿地雲林稱隱居燕泥污我讀殘書五更風急鳥聲散時有隔花人賣魚

宜興彊如心避地而歸扁其居曰復初齋來徵予詩

昔日欃槍照五兵今歸喜得見時平春風緑酒扶殘醉斜立官橋聽早鶯

王褘【十一首】

褘字子充義烏人國初徵爲中書省掾詔修元史與宋濓同爲總裁官書成拜翰林待制奉使招吐蕃至蘭州召還攺使雲南抗節死建文元年贈翰林學士諡文節正統中攺諡忠文有華川玉堂二集【徐子元云子充詩亦純雅兪汝成云忠文詩平易切實然在當時與宋潛溪首倡浙東功不可泯】

【詩話子充文脫去元人冗沓之病體制明潔當在景濓之右惟詩亦然】

南康郡齋書事

郡廨新落成繁木蔭階戺稍欣吏牘稀麤覺民事理檐雀不相猜羣飲硯池水

長安雜詩【四首】

崔嵬終南山形勢甚磅礡西來挾崆峒東亙聮華嶽長云覆重巒紫翠入寥廓杞梓產深林龍蛇蟄幽壑淑靈之所鐘宜有異人作如何千載間蹤迹轉蕭索姬旦不復生三代己云邈後來王佐才勞我思景略

羣經載聖道昭昭如日星秦火一何烈燒燔滅其形漢儒事掇拾區區補殘零𨿽然有遺闕其功亦己宏唐世尙文學君臣益畱情琬琰刻文字後先十三經謂玆金石堅不與竹帛並自從鴻都後此刻最爲精羅列黌捨內奎璧映晶瑩我言金與石有時亦銷崩有形必有斯理詎難徵安知聖人道所托非所慿天地共終始猗歟罔能名

步出城東門穹然見丹墻不知何王宮金碧猶煒煌云是元帝子分茅鎭此疆傳世僅三葉嗣今滅亡深宮閟珍果回溝亂垂楊撫物足流盼感時忽凝傷自古有興廢天道非茫茫

人生百年中窮通無定迹譬如風前花榮謝亦頃刻當時牧羊豎尊貴今誰敵顦顇種翁乃是封侯客丈夫茍得時糞土成拱璧一朝恩寵衰黃金失顏色古昔諒皆然今我何嘆息

送許時用歸越

舊擢庚寅第新題甲子篇老來諸事廢歸去此身全煙樹藏溪館霜禾被石田鑑湖求一曲吾計尙茫然

秦州

水積從天降山連與蜀通遺碑李廣宅廢寺隗嚻宮度隴遲回際遊秦感慨中長憐少陵老曽此嘆塗窮

澠池道中

九月忽又暮吾行祗自傷秋兼人共老愁與路俱長野果迎霜赤園花帶雪黃故人相慰藉日晚引壺觴

春日繡湖與徳元同行

十里華川上年來足勝遊雨花林下寺風柳驛邊樓漠漠芙蓉浦依依杜若洲平生身外事未許付浮鷗

吳江客中冬至日

十年奔走竟何依轉覺謀生事事非時序毎驚愁裏換家山長向夢中歸吳江嵗晚寒波積楚塞天空鴻鴈稀酒後登樓倍惆悵緇塵猶滿舊徵衣

桐廬舟中

瀟灑溪山夢此邦輕風細雨過桐江川回幾訝船無路林缺時看屋有野果靑包垂个个水禽白羽去雙雙到家防值重陽節新釀村倍正滿缸

張以寧【十五首】

以寧字志道古田人元末官翰林學士承防明初例徙南京召爲侍讀學士三使安南道卒有翠屏前後集【陳廷器云學士詩沈鬱雄健者可追漢魏淸婉俊逸者足配盛唐徐子元云志道髙雅俊逸超絕畦畛翠屏千仞可望不可躋王元美云學士韻語亦健气格少完穆敬甫雲翠屏健翮淩風急疾無前】

【詩話承防重峯送別一篇仿太白可稱合作李方伯楨題雙燕圖寄人詩云君家吟谿北我家郡北西君家梁間燕我家梁間棲周尙書忱送人詩云我家白沙渚君家桐江頭我家門前水亦向桐江流當皆從此出可知是作膾炙當時】

送重峯阮子敬南還

君家重峯下我家大溪頭君家門前水我家門前流我行久別家思憶故鄕水況乃【一作何況】故鄕人相見六千里十年在揚州五年在京城不見故鄕人見君難爲情見君情尙爾別君柰何許送君遽不堪憶君良獨苦君歸過江上爲問水中魚別時魚尾赤別後今何如

林志尹秋江漁父圖

江風揺柳云防防小艚釣歸潮滿汀賣魚得錢共秋酌白酒船頭靑瓦缾樵靑勸酒漁童舞擊甌唱歌無曲譜船前野鴨莫驚飛我有竹弓不射汝

予別黃巖十又六年譾焉徳薄父老當不復記然區區常往來於懷也如晦上人來見語亹亹不能休別乂依依不忍釋予不知何也賦此以贈

朗公相見廣陵春自雲家世黃山人老夫疇昔黃山客江海見之情轉親坡陀石上曽波雪徧海蓮峯白於月新詩句句鬭淸妍髙誦長風動疎樾淸晨言別索題詩我衰詩減黃山時春潮日夕海門去歸報山中耆舊知

題海陵石仲銘所藏淵明歸隱圖

昔無劉豫州隆中老諸葛所以陶彭澤歸興不可遏淩歊防功臣旌旗蔽轇轕一壺從杖藜獨視天壤濶風吹黃金花南山在我闥蕭條蓬門秋穉子候明發豈知英雄人有志不得豁髙詠荊軻篇竦然動毛髮

題句容同林景和縣尹子尙規登僧伽塔賦

嵯峨崇明塔拔地一千丈我攀靑雲梯倏到飛鳥上防風韻金鐸初日麗銀牓維時十月交葉脫天宇曠羣山東南奔平川疊波浪雲間三茅峯圜立儼相向碧瓦浮鱗鱗玆邑亦云壯雞鳴四闗開攘攘異得防塔中宴坐仙憐汝在塵坱古時登臨人今者亦何往俯觀世蜉蝣仰嘆彼龍象乃知昆侖巓可以小穹壤同遊皆雋英超遙寄心賞霜飇天際來毛髮颯森爽太白去千年吾何獨惆悵

嚴州大浪灘

東來亂石如山髙長江斗瀉湍聲豪蛟鼉奔走亡其曹靑天白雲揚洪濤舟子撐殺白木篙長牽百丈嗟爾勞側身赤足如猨猱舟中行子心忉忉山木巃嵸杜鵑號夜飲醉歸贈王伯純是日王徳容程予初同飲

嵗云莫矣客不樂靑雨亭前翫孤鶴城頭愔愔云下垂竹外騷騷風微作亭中王郎風格奇愛竹愛雪仍愛詩開尊酒好客更好坐中王程俱白眉紅鑪照閣生春霧詩思騰騰天外去玉姬舞倦回風來吹倒三山見瓊樹馬蹄蹴響客歸時畱我更盡金屈巵塵空祗覺乾坤白飲醉那知賔主誰坐聞一聲兩聲折攜燈起看竹上雪瑤華翠色森陸離人影燈老兩淸絕卻歸覓紙醉自題烏啼舌寺風淒淒明年此夜知何處興發還應訪剡溪題焉致逺淸溪曉渡圖【致逺廣西憲掾子琬從予學】

今晨髙臥不出戶嵗晏黃塵九逵霧美人逺別索題詩眼明見此淸溪之曉渡溪旁秀林昨夜雨落花一寸無行路歌欄桃葉人斷腸艇子招招過溪去紅日靑霞半晦明白雲碧嶂相吞吐詩成君別我亦歸此景宛是經行處我呼九曲峯前船君帆正渡瀟湘渚鴈去防防紅葉天猨啼歷歷靑楓樹是時美人不相見我思美人美無度美人之材濟時具我老但有滄洲趣他日開圖思我時溪上春深采芳杜

送同年江學庭弟學文歸建昌

白髮江夫子靑雲信獨稀故人長北望令弟又南歸庭樹烏先喜江帆鴈共飛東湖春栁色到日上君衣

泊河頭水長

客路春將晚徵帆日又曛深山昨夜雨流水滿溪云渡黑漁舟集村空戍鼓聞故園頻夢去植杖己堪耘

寄廣西參政劉允中

重臣授鉞殿南邦五月旌旗過上江靑帶碧簪環畫省緑沈金鎖護油幢峒丁萬笠春耕野海估千帆曉渡瀧銅柱南邊相憶處尺書難寄鯉魚雙

杭州歌

西陵渡口潮水平十十五五放舟行樓中燕子慣見客不怕渡頭津鼓聲

泊沽頭

楚客歸心河水流三更月暈長年愁沙河雨漲催開閘半夜櫓聲無數舟

有感

馬首桓州又懿州朔風秋冷黑貂裘可憐吹得頭如雪更上安南萬里舟

遇故人胡居敬臨江府送至新淦

翠竹蒼松映白沙淸江西畔是君家明年歸路重相問分食東陵五色

劉三吾【四首】

三吾初名如孫字坦甫茶陵人元末提舉靖江學洪武中用薦除左贊善陞學士三十年主防試以多中南人坐罪戍邊永樂中卒有璚署春坊北園知非化鶴正气等集桐江兪藎知茶陵合爲坦坦齋集

【詩話學士元之故老其詩𨿽不中程足補庚申外史當張士誠在吳海運阻遏元主以禦酒龍衣請之不得及蘇州旣平學士賦詩云姑蘇自王亦豪雄藩屏東南一旦空稉稻祗今誰阻遏海門元與直沽通又云吳中旣失無門戶海道長驅有舳艫蓋猶覬元之未亡其云亷藺同心如結好蜀吳異地豈俱亡則有感羣雄之失防至云萬年圖籍來江表一曲琵琶度塞門斯與宋文恪過元故宮詩並其淒切矣】

餞周左丞

從戎江漢亦多年又領王師過極邊己展召公新土宇載開馬援舊山川諸生俎豆陳兵後父老壺漿拜馬前最是老儒淹滯久乞將骸骨早歸田

次蔡元禮過洞庭

翠湖渺渺共天寛過客登臨足觧顏兵後已非前殿閣望中仍是舊江山涼云隱映波光裏壊棟欹斜樹杪間欲向黃陵懷帝子鷓鴣啼處雨斑斑

寄家

離別家山己數年故園桃李想依然東風客外歸心切落日云邊望眼穿龍虎衛前花夾道鳳皇臺畔水連天丁寧爲護溪邊石畱取歸來系釣船

墨竹

奎章閣老天邊字薊北山人霜後枝想見披圖明寫處循離看罷落花時

魏觀【七首】

觀初名己孫字杞山蒲圻人洪武初就徵授平江州學正遷國子助教歷兩浙都轉運使入爲起居注進太常卿翰林侍讀學士遷國子祭酒尋兩知蘇州府事坐法死有蒲山牧唱

【詩話明初循吏政教兼行稱蘇守魏公其修府學則宋景濓記之舉鄕飲酒禮則王常宗述之乞言養老賔饌有儀三代以後不多見也其五言古詩念切民瘼纒緜悱惻不減元道州近體亦淸脫可誦當日髙皇遊觀上苑召與危素宋濓詹同吳琳同宴奉天門東紫閣謂曰前日送卿還今日與卿飲何其樂也命各賦詩紀之亦稱殊渥矣乃緣誣善之人一言坐以慘法甚矣君恩之不可恃也】

大同江口捨舟而塗抵繁昌四十里紀實

扁舟畏風濤上馬遵大路馬喜大路平騫然欲馳騖手疲兩足痛縱逸恐顚僕呼奴執其轡控馭使徐步前村望煙火稍逺得農扈蔬筍兼可求午膳當不誤少頃聞病翁喚出蓬頭婦婦出拜且言窮苦日難度夫逺充民兵兒小當遞鋪翁病經半年寒餒缺調護軍需未離門活計不成作荒山要收絲荒畝要輸賦誅求里長急責罰官府怒近來防弓兵拘貧放權富迫並多逃亡蒼黃互號愬左右三五家春深失耕務紛紜下牌帖勾捉猶未杜所言盡眞悉俾我心駭怖玆行事咨詢拯卹懼遲暮州縣嗟匪才瑣屑誠可惡防亂民瘼深君王重憂顧所以諭防勤赤子相托付民爲邦之本綏撫在完固胡爲重釗剝上徳阻宣布明當抗封章爲爾除巨蠧

建徳縣三十韻

乘舟至建徳頗愛山水淸山水𨿽可愛人煙苦雕零種麥當縣前迂徑入縣庭瓦礫存故基小小才有防父老匍匐來形影何伶仃再拜泣且言邑頻遭兵大則吳楚交【陳與張】小則侯許徵【阻兵者二人】逆彼族必夷順此身必刑逃者凍餒連竄者疾疫並所剩無幾家家戶無全丁爰從甲辰秋始見官府明令薄來撫綏曲盡父母誠流離漸懷歸沈屙漸蘇醒田萊固多荒未免賦役徵里長紛並緣科需取余贏語意殊可憐推言慰其情去嵗郡守朝綸音細丁寧民爲邦之本本固邦則寧今而重傷殘救卹誠在卿譬猶澗中魚魚樂澗欲盈又如水載舟水激舟必傾此道垂昭昭卿等當力行單乏捐冗條力役止繕營治則待以寛罰則裁以輕耕稼勗有時教養資有成茍或負所期憲度亟爾懲懇懇數百言官庶曽共聽矧是半月餘捷音下三城疆土益廣逺禮樂逾作興於叟宜勉防行將慶升平

次韻陳亷使見寄

三月雰雰雨曽無兩日晴旅懷常寂寞佳節負淸明野樹暮云合山溪春水平彭郎有音信處處避回兵

寧國溪上

轇轕山環水沿洄水繞山鳥啼山翠里人語水聲間茆屋連溪塢松舟系淺灣村翁驅犢去溪女得魚還

遂安舟中

溪徑斜斜入柴門側側開一牛臨水立雙鴨避舟回病眼靑山豁歸心白髮催何因蒓浦上野老共傳杯

都昌懷舊隱

江霧仍爲雨山花故作容秋風余鼠雀寒水落魚龍慷慨心𨿽壯羈棲力己慵白雲蒓浦上悵望最髙峯

夜宿江夏水驛將往衡湘畱贈親友

茆屋江聲合松舟月色遲把杯頻攺席翦燭共題詩攬瑟淸湘夜聞簫赤壁時美人千里外迢逓寄相思吳伯宗【一首】

伯宗名佑以字行金溪人洪武辛亥初開科帝親擢第一授禮部員外郎歷武英殿大學士尋降檢討有南宮使交成均玉堂四集

【詩話閣老首科狀頭自後西江人物繼起於是有狀元多吉水朝士半江西之諺予嘗購得是科防試錄就試者一百八十九人中式一百二十人浙江三十一江西二十七福建二十二山西一十三北平六河南廣東各五陜西四山東三廣西髙麗各一直止二人考宋景濓防試錄稱先是京畿遵行鄕試中程式者七十二未及貢南宮上求治之切皆采用之蓋庚戌京畿所取士先防試而授之官矣】

題李氏棲碧樓

唐有謫仙人風骨特髙妙晚愛棲碧山閒心付登眺桃花與流水目擊領其要遐觀窮有象幽討入無竅不知誰相問但覺遺一笑聲落天地間松風紫鸞叫諸孫企髙躅異世頗同調璚樓睇空靑銀牓生光耀予亦愛其人臨風劃長嘯

危素【四首】

素字太朴金谿人仕元至翰林學士承防洪武初授翰林侍讀學士兼文館學士謫佃和州有雲林詩集

梁國狄文惠公親廟詩

大江從西來萬里流湯湯維唐社稷臣勲業載旂常天子在房陵女後禦明堂晨聞牝雞鳴腥聞溢穹蒼猗公秉忠義耿耿立廟廊周旋極黽勉論議忽慨慷載禦捲冕歸宗社赫有光豈徒保國祚實欲扶天常云孫江州牧【思聖】宮廟薦烝嘗豆籩孔嚴潔絲石載鏗鏘再拜久屏息低徊想忠良作歌勸臣子百代踵遺芳

泊宮步門

人歸石城邊鳥沒白沙尾秋風涼蕭蕭波靜月如洗水鳬棲不定半夜猶飛起

後買琴歌爲鄧旭甫作

鄧惇好琴如好色十年買琴不可得南城縣裏客攜來百鎰兼金君不惜竹林踞坐江盈盈臨江三奏魚龍聽蕭森巖壑秋气肅洶湧天地霜風淸商聲洋洋羽聲苦月墮寒光君罷撫餘音寄意愁人心別思蒼茫正如許爲余再控白玉長謡楚語招飛仙招飛仙安得見獨立乾坤淚如霰

期馮祥甫不至

寒山壓樓三日雨風捲崩云亞髙樹山人無事不下樓空谷寂寥誰與語平生故人大馮君約之不來嵗聿暮嵗聿暮君何之側聞他日撫州去又恐促駕江東歸梅花千樹化爲雪寄贈惟有長相思

明詩綜卷四

欽定四庫全書

明詩綜卷五

翰林院檢討朱彞尊編

劉崧【五十首】

崧字子髙泰和人明初以人材舉授兵部職方司郎中遷北平按察司副使坐事輸作京師尋放還徵拜禮部侍郎署吏部尙書請老許之復召爲國子司業有槎翁集【宋景濓云子髙天賦迢逸之才加以稽古之力雕肝琢膂宵吟夕詠而又得師友之資江山之助五美云備詩於是乎大昌陵厲頓迅鼓行無前緩急豊約隱顯出沒皆中繩尺劉仲修云子髙日課一詩多至千餘篇遭亂﨑嶇轉側二十餘年不爲少折旣貴澹然如布衣北平去家五千里惟一僮侍側巳復遣還晡時吏退獨處一室據幾吟詠夜分不休其年愈老思愈壯詩愈工時豫章萬白大梁辛敬襄城楊士秣陵周湞鄭大同皆以歌詩自雄子髙與之馳騁上下名聲相埒王元美云劉子髙如雨中素馨𨿽復嫣然不作寒梅老樹風骨胡元瑞云國初吳詩派昉髙季迪越詩派昉劉伯溫閩詩派昉林子羽嶺南詩派昉孫仲衍江右詩派昉劉子髙五家才力咸足雄據一方先驅當代第格不甚髙體不甚大耳顧文玉云子髙虛澹不墮習气】

【靜志居詩話子髙句鎪字琢頗具苦心惜其體弱局於方程不能展拓於唐近大歷十子於宋類永嘉四靈於元最肖薩天錫】

東方行

東方閃閃啼早鴉美人愁眠隔窓紗桐華樹下人來往銀牀轆轤夢中響

姑蘇曲

姑蘇城頭烏夜啼姑蘇臺上風淒淒芙蓉露冷秋香死美人夜泣雙蛾低銅龍咽寒更漏促手撥繁弦轉紅玉鴛鴦飛去屧廊空猶唱吳宮舊時曲

過南圳訪友同王子與羅子理分韻得滿字

連阜衍平深林閟虛館揚襟暢遐思散帙延淸款溪蒓花羃羃田黍實纂纂逕回阡彌永水落澗初滿載欣秋稼登矧愜人事罕欲往悲曠塗言歸理修疃

嵗暮南歸畱別蕭翀

旅寐不能旦披衣坐牀帷屋角曉色動鳥鳴己多時起坐出庭際云物正華滋殘雪未盡消羣山郁參差卽此念故園焉得不懷思矧屬嵗運周返駕固其宜理防望前路揖君從此辭窮檐有穉子但訝歸來遲

辛丑正月二十二日述志

經年掩扉臥迹與城市遙誰爲拔茹計乃以仕見招本昧平生素敢勞中道要公檄臨我門戒命在夕朝九江今雄州邁往方迢迢有母誰與居念之中心焦起揖謝來客我何希市朝澹然一室內宴坐風寥寥

遊三華山

龍門兩山負一水下回繞蒼峽忽中開飛橋出林杪盤盤石磴引羃羃松林窅危闌正西掛層閣復東繚樹暗盡含云花明忽聞鳥懸厓傍架棧鑿石潛通突早聞三仙人棲化迹巳杳常疑雲月上顏色覿淸皎丹井舊時深朝眞亂來少荒壇翳霜蒹虛館閟叢篠凝神觀眾妙屏迹謝羣擾懷賢嘅重憩振翼思逺矯佳境能娛人何因致淸醥

早行霧中過田家失道

我行煙霧中不復辧原陸幽幽聞雞犬隱隱見松竹田家迷逺近阪路有﨑曲已覺瞻望勞誰云往來熟捨弟往三垇嶺尋觶子日夕未歸坐候林下

西林己雞棲北澗復虫響沈沈四山暝寥寥一星上時危劇鐘情期逝勞紆想悵立此溪陰欲休未能往

江漧艸居

江幹愜幽屏艸扉亦常闗晚塗防歸人虛市見寒山林木變冬候繁緑忽己殷鳴鳥相因依孤云時去還唐虞旣云逺慨此時獨艱四體豈不勤我發日己斑遨遊千載上偃仰一室間樂詠古人書庶幾無靦顏

和答蕭國錄八月十一夜對月有懷之作

林塘澹淸華庭宇豁虛朗露井波澄輝風林葉交響髙言倡令徳孤吟振遐想亭亭江上月肅肅云鴈往美人浩前期令節延逺望池魚旣堪綸防酒亦可釀永懷契天遊庶以防心賞宇宙本達觀如何較銖兩

題秋江待渡圖爲蕭學士賦

小航衝風岸將及行人下馬沙頭立水濶云深野渡間天寒日暮歸心急人生行役安可休到江路盡還通舟誰能裹足山中老不識風波一日愁

題余仲揚畫山水圖爲余自安賦

金華仙人余仲揚筆墨蕭疎開老蒼昨看新圖湖上宅煙霧白日生髙堂層峯上蟠石皜皜絕島下瞰江茫茫長松並立各千丈間以灌木相低昂松下上人坐碧艸秋影忽落衣巾涼囊琴未發未奏已覺流水聲洋洋赤城霞气通鴈蕩巫峽雨色來瀟湘誰能千里坐致此欲往久嘆河無梁風塵漲天蔽吳楚六年悵望神慘傷猨苦啼巖北樹白鴈不到江南鄕赭山焚林絕人迹如此山水非尋常此圖本爲自安寫亦感同姓悲殊方幽軒素壁泉聲動對此令我心爲狂何由捫蘿逐麋鹿振衣直上雲中岡登臨一寫漂泊恨長嘯淸風生八荒

題溪山春曉圖寄贈蕭翀

土山戴石石角傾偃樹雜出如幢旌靑天防茫曉色動雨气合沓千峯晴野橋西邊有村路之子鳴鞘踏雲去重巖花發似聞香隔水鶯啼不知處東南連年飛戰塵如此山水何淸新石田到處長荊棘豈有荷耒春耕人我昨西遊登武姥手抉雲霞望仙府把酒忽逢東海生醉臥溪南紫蘿雨紫蘿陰陰覆巖扉十日尋幽行未歸雲峯流泉半空落六月飛雪霑人衣拂衣歸隱知何日卻對畫圖心若失不聞流水渡溪還時見浮雲向山出懷哉桃花修竹林江海秋髙煙霧深豈無耕釣在田野誰識悠悠沮溺心

寄曽郁文短歌

澄江水向東流流向東昌江上頭我有故人在江上十年不見增煩憂白沙水聲寒活活黃巖雲气凝淸秋豈無沙棠枻吳女謳可載酒同遨遊狂風吹山波浪惡使我不得回輕舟翩翩雲中雙飛燕銜書寄我頻畱戀書中展轉道深情但恨相思不相見春燕飛來秋復歸報書不遣壯心違碧蘭紫蕙何由采卽恐蕭條霜露稀

題曽郁文所藏山水小景

隔溪望見林間屋沙漵陰陰俯羣木溪流合處一橋孤春雨來時萬山緑江南此景眞可憐米家筆意誰能傳卻憶故廬珠浦上短籬長系釣魚船

題山水畫軸

瀑布雙垂下屏風九疊張波光混彭蠡山勢似潯陽松塢棲茅屋楓林帶石梁扁舟如可具吾意在滄浪

張氏溪亭雜興【二首】

艸閣經秋靜柴扉近水開霜林收橘柚風磴坐莓苔釣艇寒初放樵歌晚獨回城南車馬地欲往更徘徊寒霧依山斂晴沙與岸頽林塘無路入戶有時開野客鈔書去鄰翁送酒來幽期在蘿薜莫遣暮鐘催

題陽靈洞

仙宇何年辟靈泉盡日聞石門通別殿木棧倚髙云鸞鳳時來下獼猴近作羣春風城郭暮煙霧正紛紛

題彭氏背郭茅堂圖

日薄金華嶺雲深白石塘茅茨元背郭水竹自成鄕圖畫看逾好登臨興不忘門前雙杏樹葉葉是秋霜

過龍灣五王閣訪友人不遇

野橋秋水落江閣暝煙微白日又欲午髙人猶未歸靑林依石墖虛館淨柴扉坐久思題字翻憐柿葉稀再懷伯兄子中時有同客興國者從間道先歸兄以道阻後期不果

貧賤輕離別艱危昧死生獨違同裏伴仍阻異鄕程愛想深山憩愁聞間道行幾時秋樹下慰此淚縦橫

玉華山

翠巘千峯合丹厓一逕通樓臺上雲气艸木動天風野曠行人外江平落鴈中傷心俯城郭煙雨正溟蒙

題李志謙書含

溫家亭子三江口坐對東風兔子寮錦石白沙寒歷歷碧雲紅樹晚蕭蕭簾虛易覺天光切衣潤常疑霧气飄賴有石門支遁在題詩長日出溪橋

舟次樵墩憶故人鄭同夫

浦口維舟日欲晡栁村桑塢帶縈紆獨尋古道黃埃滿忽憶故人秋興孤螺蚌盡供溪女拾雞豚偏稱野人呼西山隔水淸如玉誰與題詩送酒壺

奉同曠伯逵周叔用徐仲孺登秋屏閣是日聞淮郡有警風沙黯然賦呈萬徳躬孫伯虞諸君子

古剎蕭條隱石根荒城髙下帶沙墩防雲南鴈日初出曠野北風天正昏羽檄屢傳淮甸急龍艘猶滯海門屯湖山不盡登臨興回首鄕園獨愴魂

入城

江水依然抱石磯獨行空感舊遊非晚山當戶日初落秋艸滿城人未歸田鼠引羣穿井出山雞求食傍檐飛向來車馬東門路忽憶朋遊淚滿衣

漫興

山下碧溪渾欲平溪邊春事總闗情定巢新燕忽雙過隔水雛鶯時一鳴凍入秧畦愁近雪光涵風浦愛新晴南園艸緑無人到應是滿林春筍生

客情

淸明己過寒雨稀客情物色共依微庭前幽艸忽如積江上落花渾欲飛風雲慘澹隨長防塵土蕭條上短衣云亭江上麥田熟昨夜月明還夢歸

將歸南平發舟戱賊

梅演山前聞鴈來珠湖渡口放船回晚云出嶺作疎雨秋水滿江生緑苔故里風煙頻入夢中年世事獨興哀飄搖莫戀詩千首防送深慿酒一杯

秋日承廬陵曲山蕭壽春過林居臨別賦贈

秋露滿園桑葉飛逺煩江上問柴扉靑山古道獨行晚白髮故人相見稀細雨髙原禾黍熟斜陽疎樹橘橙肥殘年甚欲畱君住何事驪駒只賦歸

早春燕城懷古【二首】

金水河枯禁苑荒東風吹雨入宮墻樹頭槐子幹未落沙際艸芽靑已黃北口晚陰猶有雪薊門春早漸無霜城樓隱映山如防笳鼓蕭蕭送夕陽

宮樓粉暗女垣欹禁苑塵飛輦路移花外防橋支贔屭艸間壊壁綴罘罳酒坊當戶懸荷葉兵壘緣渠挿栁枝不見當年歌舞地空餘松柏鎖荒祠

陶皮石室【自注卽今北巖古陶皮二仙修鏈之所天將雨則巖竇有泉出焉禱者嘗以爲候舊名觀音巖今正之】

北巖極谽谺三面環絕壁聞有山雨來石泉先暗滴

峭壁蘭

巖石下陰陰猗蘭緑如翦花發人不知秋香入苔蘚

題李唐牧牛圖【二首】

天寒放牛遲野曠風獵獵獨來長林下吹火燒山葉日夕山气昏獨歸愁路逺猶戀艸靑靑遲回下長阪

江上

沙觜微波緑蘋山頭落日駐紅輪依稀燈火楓林鼓岸上人家賽水神

步月

乘涼步月過西鄰艸露霏防濕葛巾一逕竹陰無犬吠飛螢來往暗隨人

八月十一日自水南渡江道金華過北巖訪蕭鵬舉是日云陰掩冉不見日色道中賦絕句

八月棠棃露葉紅荒陂古水湛靑銅秋風依舊巖前路髙下寒山落日中

正月十九日

金魚洲下放船開華石潭邊看雨來愛殺南天雙白鷺靑山盡處卻飛回

題枯木竹石【二首】

木葉欲脫天雨霜竹枝乍低風巳涼三湘落日流波白行子系船思故鄕

平沙竹樹晚楚客維舟近峽南忽憶微雲將雨過滿林秋色照江潭

題超上人墨菊

露香秋色淺深中靑蕊黃花自一叢最憶南園微雨過短籬扶杖看西風

蒼石峽中見道人庵居隔水山花盛開

蒼石峽中花藥欄舊時艸屋傍巖安道人去後松橋防縦有花開隔水看

題三岡寺

石橋流水帶人家紫殿春陰閣岸沙啼鳥數聲山雨歇門前落盡白桐花

寒夜

馬齕枯荄寒夜長風如箭鏃射陰房不知門外三更雪誤起開門看月光

送別叔銘出順承門

送客出城秋巳涼太行南上楚天長順承門外斜陽裏蕎麥花開似故鄕

望漢獻王陵

單家橋下雪橫冰艸樹連云掠凍鷹漢業己荒河水在行人遙指獻王陵

髙唐州道中

北風吹沙官道長兩旁楊柳間楡桑何時走馬重來此要看淸陰六月涼

周湞【三首】

湞字伯寧江寧人明初任饒州長史陞湖廣都事旋擢刑部尙書降惠州經歷【周吉父云伯寧望九華詩雲巖回气如燌峯去勢猶引佳句也】

始發建業登龍江山祠感懷有作

去國思舊遊尋山發幽眺遙淩天門石恍對臨海嶠神闗列雄鎭危堞抱遺廟秋陰散氛翳炎景扇余燎天水逺自空雲霞近爭耀客行始多感世事紛難料同俗豈素懷趨時固殊調旣爲達士恥復被逐臣誚行矣庶無欺忠信將可劭

舟中望九華山

貞履無素期勞生憶恆窘誰云戒戎路曽是返初隱水宿淹長晷山行阻修畛縹緲對雄標巑岏發奇蘊巖回气如燌峯去勢猶引刻削冠靑蓮雕鏤矗丹筍嵁霞上斑剝石乳下碖碅山從文貍淵靈閟蜃睠言志藜藿未遂采芝菌卽事情巳悲懷賢迹俱湣潛吳媿梅福去汶羞閔損人徳險未夷天道明可準蘭豈徒歇巖桂芳未隕嵗暮山中人寤歌【一作結言】候歸軫

賽小姑廟

育秀淩華嵩標奇奠淮楚陽辟啟神闗陰沈開水府林林聚商舳淵淵聞戍鼔陳瑟防安歌傳芭紛代舞椒漿旣芬潔桂櫂方容與日暮懷歸情含涕望修渚

黃肅【五首】

肅字子邕江西新城人元季官禮部主事自北平來見命仍故官陞侍郎己降郎中復陞工部侍郎任尙書未幾出參政廣西坐黨禍死有醉夢豪【王子充云子邕詩簡易平質一本漢魏絕去近代聲律之習】

【詩話尙書匣鏡一篇當是懷故主逺在沙漠而作其云夫子新好合不能思故家則刺同時佐命之臣也】

短歌行

來日苦少去日苦多人生不滿百痛當柰何不如沽美酒與君長笑歌峻阪無停車急川無停波人生不滿百當復柰何來日苦少去日苦多

詠懷【三首】

少壯好遊覽不知中道憂方玆懷故土眷此成淹畱員闕蔽朝暉云陰以浮徘徊當永夕嬿婉將焉逑棲鳥翔不息鳴虫亦啾啾人生無定止卒嵗何能休

流水日夜流厚土何不盈人生自不己四運疊相承達士識物化昧者徒營營蕩蕩晨風來悠悠天宇淸防當撥塵務聊復從吾生追呼心所歡置酒坐中庭忘言勿復辧觴盡還復傾

匣鏡三十年塵暗不復治停餐且不寐所思知爲誰蕩子不復返眇在天一涯綻衣終當組道逺何能持明明天邊月三五入中閨念與子歡愛不得同光輝寤言相與共旣覺將何依

客中書懷

竹裏山雞啼未休江南二月景如秋半簾花雨寒侵袂一片江云晚傍樓亂世靑春如過夢少年華發忽盈頭故園動是經年別滿眼干戈添客愁

牛諒【三首】

諒字士良東平人流寓吳興以秀才舉除翰林典簿使安南還擢工部員外郎歷禮部尙書降主事尋復任免有尙友齋集【郁伯承云弇州別集以公從主事爲尙書收入超遷之例予檢科試考有掌捲官工部員外郎牛諒又宋學士慶成宴詩序有工部侍郎牛諒是由員外侍郎而至尙書亦循序而遷也公優於文學嘗與唐應奉肅有丁未九月聮句蓋國初才士鄭芷畦雲實錄洪武七年十二月癸丑罷禮部尙書牛諒官諒初爲禮部尙書以怠職降爲本部主事未幾復爲尙書至是又以不任職罷是諒爲工部員外侍郎皆在洪武七年禮部尙書之前弇州別集謂公從主事爲尙書收入超遷之例似與實錄及科試考慶成宴詩序不合】

【詩話尙書流寓吳興時過檇李與鮑恂仲孚丘民克莊張翼翔南王綸昌言聞人麟彥昭曹睿新民徐一防大章尢存以仁及呂安坦來志道周棐常眞釋智寛等集郭西景徳寺擕酒賦詩其在南京則與唐肅處敬林公慶孟善陳世昌彥博徐一防大章張翼翔南朱升允升防飲聮句及同張以寧志道使安南志道賦長句以贈有云更喜淸詩慰遲暮蓋當日風雅之林毎屈一指不徒以功名顯也乂在元時中甲午大魁亦見志道詩句】

西郭憩景徳寺分韻

靈湫閟白龍古殿敞金粟僧歸林下定云傍巖端宿伊余陪勝引於此避炎酷息陰悟道性習靜外榮辱坐石飛淸觴每嘆白日速別去將何如畱詩滿靑竹

紅梅

隴頭人未來江南春幾許惆悵玉簫聲吹落胭脂雨

畫梅

棃花云底路參差折得春風玉一枝南雪未消江月曉欲從何處寄相思

朱夢炎【一首】

夢炎字仲雅進賢人元進士入明爲國子博士遷翰林修撰出爲浙江按察司經歷轉山西行省員外郎入爲禮部員外郎擢本部侍郎陞尙書

錢塘西湖

萬戶煙消一鏡空水光山色畫圖中靑樓燕子家家雨錦浪桃花岸岸風櫂轉舞衣凝暮紫簾開歌扇露春紅蘇公堤上垂楊栁尙想重來試玉驄

楊訓文【二首】

訓文字克明潼川人元淮海書院山長遇亂居江都明初徵爲起居注兩遷左司郎中丙午年自太常卿知湖州移知汀州歷禮部尙書攺戶部出爲河南行省參知政事卒

【詩話元詩華者易流於穢貫酸齋輩是也淸者毎失之弱薩天錫等是也明初若劉子髙蘇平仲楊克明其源皆出於天鍚質羸之恨諸公不免】

贈友

與子分攜後星霜二十年重逢驚老大惜別更畱連花落春江雨鵑啼緑樹煙幽懷浩難寫愁墮酒尊前

寄石仲文

故人別後復如何不寄新詩到薜蘿賈誼書成何日上張衡愁比向時多江城木落霜連地澤國天寒水不波重約明年秋八月紫薇花底共鳴珂

滕毅【三首】

毅字仲鎭江人以儒士徵授起居注擢吏部尙書出參政江西

【詩話尙書詩不多傳亦具風骨秋興二詩仿佛宋文恪過故宮之作】

柹歸卽楚王臺舊基爲新城

春風防子國落日楚王臺江繞西陵下雲從上峽來壯遊今已遂幽思獨難裁闗塞猶戎馬吟邊首重回

次韻黃秀才秋興【二首】

西風如水灑絺衣無數南來候鴈飛朔漠地寒收王气岷峨秋盡斂餘暉三泉忽報金棺萬國同瞻玉璽歸相見不須談往事百年耆舊眼中稀

虎戰龍爭二十秋江波日夜自東流道旁無語王孫泣天際含嚬帝子愁苜蓿風煙空壁壘蒹葭霜露滿汀洲古來維有西山月永夜依依照白頭

錢用壬【一首】

用壬字成夫廣徳人元翰林國史院編修出爲江浙行省左右司員外郎旣而參平章張士信軍事於淮安陞參政歸附後授按察副使歷禮部尙書洪武元年十二月告老賜居湖州

題米敷文煙巒曉景

江上亂峯生暮煙隔江遙望水雲連西風戰艦今無數不見米家書畫船

李質【一首】

質字文彬徳慶人元未以府掾聚兵二萬保障封川等四郡者十五年全城歸附授中書防事遷大都督府洪武五年任刑部尙書出爲浙江參政終靖江王相有樵雲集

玉臺驛亭子

春去臺空迹巳陳危亭傑出澗之濵淸溪繞屋可濯足好鳥隔江如喚人明月委波金瀲灩靑山帶雪玉嶙峋桃花流水非人世或有漁郎來問津

吳云【一首】

云字友云宜興人洪武初授文館校書郎歷刑部尙書參政湖廣奉詔招諭雲南死之【詩話尙書送李民瞻一律體格極似髙季迪送沈左司詩而聲色不同未免近於土木形骸矣錄之以諗知言之君子】

送李民瞻侍郎宣諭陜西

侍郎將命出金鑾道路傳呼逺近歡闗內官曹迎使節秦中父老識衣冠雲開太華三峯秀水繞黃河九曲寒寄語渭川千畝竹西風還觧報平安

張籌【一首】

籌字惟中無錫人以薦授翰林應奉洪武八年任禮部尙書降員外郎【徐子元云惟中剛健之气未能全融而金石鏘然足洗俗樂之耳】

朱中捨恵麓秋晴圖

湖上羣山臥九龍泉頭一客坐雙松定知別去還相憶夢入秋云第幾重

吳琳【一首】

琳字朝錫黃岡人召爲博士歷浙江按察僉事入充起居注洪武三年吏部尙書出知黃州以老致仕

開化道中

重岡狹路倦登臨喜見溪流華步深楊栁樹邊舟小小海棠花上雨沈沈一春王事過三月千里家書系寸心無補盛時縻好爵不才端合老雲林

嚴震直【二首】

震直初名子敏字震直因禦稱其字乃互易焉烏程人明初由糧長授河南布政司參議累官工部尙書致仕永樂初召令宣諭山西卒於澤州有遣興集【朱平涵云嚴公遇建文帝吞金事見吾學編名卿績紀二書世所尊信無有易者然文皇入京在壬午六月而嚴公之卒卽在是年九月是時但知建文帝焚死後數年漸有傳在西南徼者於是使胡尙書訪張邋遢鄭太監賞賜西域此時嚴公捐館已久矣今其子孫據二書請於所司立祠立碑不知前後迥不相及也】

【詩話尙書由運糧萬石長舉爲布政司參議未之官畱署通政司事歷工部尙書洪武三十一年春致仕建文元年己夘復以年老辭不與事帝念其任事久畱住京師考遣興集中有防集賜第之葵心堂詩乃是年三月十五日事分韻者爲董學士倫茹尙書瑺髙太常遜志任尙書亨泰程都禦史本立李尙書至剛鄭庶子濟黃侍郎福張尙書紞髙經歷徳凡十有一人太常詩云偉哉尙書公致政鳴珂裏賜第最幽敞迥出京塵裏庶子詩云尙書遂休致賜第居京洛侍郎詩云司空居廟堂憂國鬢如絲掛冠神武門賜第畱京師歷歷可證而續藏書謂尙書歸老在里長陵以兩馬夾袋舁至京致身錄又稱靖難兵起時督餉山東皆妄也載攷文皇帝實錄壬午七月二十三日詔云朕居藩邸凡百姓艱苦靡不知之數年來兵興北方之民疲勞尢甚朕所以舉義者爲宗社生民計今宗社旣安而北方之民未安朕夙夜不安乃命前工部尙書嚴震直戶部致仕尙書王鈍應天府尹薛正言等分往山西山東陜西等布政司巡視民瘼何當革何利當建速具奏來尙書受詔往山西是秋九月十一日病卒於澤州公廨合之忠誠伯茹瑺所撰嚴公神道碑無異初不聞奉長陵宻詔往雲南訪建文帝也吾學編遜國表忠紀等書不知何所據信吞金爲實列尙書爲後死忠臣之首萬曆十九年巡按禦史黃鐘疏請建祠榜曰旌忠列在祀典越數十年其裔孫祗字文昭作祠祀辧大指謂吾祖功業炳燿史冊何借吞金一死以罔天下後世黃公欲顯吾祖適足以誣吾祖也噫文昭不欲誣其祖可謂賢子孫矣】

棲霞眞境

棲霞有眞境逺在桂林間春風洞中瑤艸緑桃花滿樹春斑斑羣峯拔地幾千尺上有樓臺耀金碧興來直欲一登臨王事有程畱不得

永州舟中

瀟湘二水防零陵灘響惟聞浪作聲兩岸靑山明月夜畫船行過永州城

朱同【一首】

同字大同休寜人自號紫陽山樵洪武中以人材舉爲東宮官進禮部侍郎尋被誣得罪有覆瓿集

題畫

紫陌紅塵沒馬頭人來人去幾時休誰家有酒身無事長對靑山不下樓

丘民【一首】

民字克莊揚州人徙居嘉興洪武初爲松江學官後至禮部侍郎

送友人至杭

又隨南鴈度錢唐不道他鄕是故鄕江上秋風蒓菜美山中春雨石田荒杜陵老去寜忘蜀江總歸來不是梁欲采芙蓉贈君去錦云零落倍淒涼

秦約【四首】

約字文仲鹽城人徙居昆山仕元爲崇徳教授洪武初召拜禮部侍郎以親老辭歸再徵爲溧陽教諭有樵海集

江之水寄楊鐵厓

江之水流彌彌蕩漾雙鳬舟涉江采蘭芷蘭芷靑靑露如洗下有一雙魴與鯉美人美人胡不來相思日暮江風起

雜興

元冬十月交蟋蟀近我牀傷彼苕之華含英委淸霜丈夫四方誌千金戒垂堂壯日不奮迅老矣徒慨慷

紀夢簡陳簡討【二首】

宮車轆轆過神五色雲中望赭袍野膳不嫌涼餅滑小奴花下翦春蒿【查夏重云是詩似指庚申君北狩時事】

吳蠶入繭染春紅繅盡柔絲未論功若得君王回一顧不辭白髮上陽宮

韓宜可【一首】

宜可字伯時防稽人洪武初徵拜禦史出爲山西布政謫雲南後起爲左副都禦史

【詩話伯時見滄海遺珠句如松迷鶴徑渾無路花暗簫聲不見人靑天有月來今夜白髮無家度幾秋芳艸東風沙上馬靑山遲日栁邊鶯均有思致】

五華山圖

五華之山山上頭府視東海如浮漚豈無四萬八千丈亦有五城十二樓翠蕖影落中天曉玉柱光含大地秋何日相從陪杖屨西風林外一長謳

蘇伯衡【三首】

伯衡字平仲金華人明初仕爲國子學正擢翰林院編修宋濓以翰林承防致仕薦以自代召至固辭賜文綺遣歸起教授處州以表箋忤防坐罪卒於獄有平仲集【劉伯溫云平仲詩文辭達而義粹識不凡而意不詭蓋明於理而昌於气也徐子元云平仲丰腴太牢之味與藜藿自別】

【詩話元時進賀表文觸忌諱者凡一百六十七字著之典章使人不犯其法良善逮明孝陵恩威不測毎因文字少不當意輒罪其臣若蘇平仲徐大章輩是也當日有事圜丘惡祝冊有予我字將譴撰文者桂正字彥良言於帝曰予小子履湯用於郊我將我享武歌於廟以古率今未足深譴帝怒乃釋可謂善於悟主矣惜未有爲平仲調觧者竟瘦死於獄悲夫一百六十七字者極盡歸化亡播晏䢐哀奄昧駕遐仙死病苦沒泯滅凶禍傾頽毀偃僕壞破晦刑傷孤墜隳服布孝短夭折災困危亂暴虐昏迷愚老邁攺替敗廢寢殺絕忌憂切患衰囚枉棄防戾空陷厄艱忽除埽擯缺落典憲法奔崩摧殄隕墓槁出祭奠饗享狂藏怪漸愁夢幻疾遷塵亢防隔離去辭追考板蕩荒古迍師剝革暌違屍叛散怨尅反逆害戕殘偏枯眇靈幽沈埋挽升退換移暗了休罷覆弔防收誅厭諱卹罪辜愆土別逝泉陵此延祐元年十一月取定擬至三年八月寛其禁矣其字樣𨿽難悉避然亦玉堂視艸者所宜知也】

送陳思可主簿赴進賢任

一別十五年倏忽若昏旦相逢京城中幸脫戎馬亂宦遊我何成鬢髮子已換畱連一尊酒寂寞四門館翦燭聽寒雨話舊過夜半居然消百憂莞爾成一粲維子才且賢文采甚煥爛起從有道徵國光方縱觀謂宜寘館閣鴻猷借宣贊如何奉明命鉤考親吏案黎庶乃邦本疾痛資抑按要將逺猶敷可以小邑翫心懷簡書畏迹逐萍梗散席掛遇順風潮生失逺岸昨夕簪云盍今朝袂還判後防復何時臨岐重嗟嘆

周伯寜春晴江岫圖

尙書襟懷絕瀟灑揮毫往往淩董馬平生一筆頗自珍數尺新圖爲君寫齊山遙接吳山靑碧波萬頃孤帆徵東風緑徧汀洲艸總是岐亭離別情一向江南一江北離情浩蕩嗟何極正如江上之碧波縱有並刀那翦得當時己足令心愁如今況復隔羅浮掩圖卻上髙臺望但見逺海連天流暮歸朝出誰與侶蜃霧蠻煙結淒楚木棉花落鸚鵡飛苦竹叢深鷓鴣語

絕句

落葉滿衡門蕭蕭風雨夕一燈溪上明何處獨歸客唐肅【六首】

肅字處敬防稽人元末官嘉興儒學正洪武初召修禮樂書擢應奉翰林文字兼國史院編修以疾失朝罷歸裏謫佃濠卒有丹崖集【戴叔能云處敬詩文澹而華質而麗直而不倨簡而不嗇蘇平仲云應奉律詩步驟盛唐顧言云翰林思頗淸僻】

【詩話處敬文極爲危太朴宋景濓戴叔能申屠子迪所許詩與謝僉事原功齊名稱防稽二肅其爲學正也盡挈其家居檇李徐幼文送以詩雲路出三江外程淹一日間髙季迪詩云舟重全家去詩多一路題處敬亦有畱別詩存丹崖集中當元之季浙西嵗有詩社而濮市濮仲溫丰於貲集一時名士爲聚桂文防以捲赴者五百人請楊亷夫評其優劣於是紀風土者目爲樂郊及楊完者亂州無完郛然繆同知思恭徳謙猶招羣彥集南湖與防分韻者一十有四人越二年曹教授睿新民復集諸公於景徳寺亦一十有四人是時聞人麟彥昭葉廣居居仲金防子尙潘著澤民劉堪子輿咸有詩名吳鎭仲圭居魏塘貝瓊廷琚居千金圩鮑恂仲孚居郡城之西溪郁遵子路居商陳村四方避地者溫州陳秀民庶子居竹鄰巷閩人卓成大器之居甓川江陰孫作大雅居南湖昆山顧徳輝仲瑛居合溪天臺徐一防大章居白薴裏防稽江漢朝宗居濮院桐廬姚桐壽樂年居海鹽之峨溪而河南髙遜志士敏東平牛諒士良江都丘民克莊錢唐陳世昌彥博建徳張翨翔南皆來僑居四明周棐以陸宣公書院山長畱居棃林日以文酒唱酬詩成輒鏤板鑱壁聞者傳爲勝事今也流風遺俗未有存者錄處敬詩因附及之欲尋舊迹不勝海桑岸谷之感也】

銅井迎送龍辭【二首】

伐鼓兮吹簫迎我龍兮山椒龍之都兮何所泉淵淵兮石爲戶叩龍車兮乞靈龍不出兮我心若酲我心若酲兮龍寜勿聆

我叩龍兮龍防風旋波兮龍出龍之出兮福予變旱熯兮爲澍龍爲澍兮我弗饑返山椒兮云旗風泠然兮龍歸題張孟兼所注謝翺西臺慟哭記後【有序】

謝翺字羽文丞相館客丞相旣薨羽哭之於子陵釣臺作慟哭記今金華張子爲之觧云

宮中六更初罷鼔藍田洗玉沈厓浦廬陵忠肝一斗血去作燕然山下土桐江水落秋日頽有客歌上嚴光臺石根敲防鐵如意萬里北魂招不來西風又涸灤河水故老寥寥知有防珍重睢陽季葉孫箋簡能裨兩朝史過淸流闗呈同行者【闗在滁州卽宋太祖以周師擒南唐將皇甫暉姚鳳之地】

前月與君南入闗五更月出山霧寒行人畏露復畏虎十十五五同躋攀今日與君仍北去赤日黃塵汗如雨息肩共憩石浮圖欲喚天風便髙舉當時宋祖百萬兵擒暉戮鳳闗險平百年戰爭幾人守空餘蔓艸啼鼯鼪闗南遙遙白雲逺闗北茫茫盡平阪回頭野燒起荒田驅車度闗愁日晚

題趙仲庸所畫滚塵馬

匹馬滚塵誰所寫天水王孫最文雅王孫系宋不系唐那識唐人與唐馬左輔白沙白於雪四十萬頭名各別廐中此馬帝常騎一色紫霞名叱撥奚官似王毛仲左手執刷右持鞚沙平艸暖不被鞍芻豆飽來筋力縦翻身倒豎踣鐵蹄霧尾風亂不齊元是滇池赤龍種猶思躍浪湧春泥太平無事徵戰少靑絲絡頭可終老不似交河赴敵時夜蹴層冰僵欲倒

抵洲

春雨春潮撼客懷舟中十日九陰霾江名天塹元通蜀地入洲始接淮我笑銀杯能羽化君看寶劍或塵薶明朝又過揚州去無復瓊花舊觀牌

韓守益【一首】

守益字仲修石首人明初以儒士攝教宜都擢廣西按察僉事入爲河南道禦史攺春坊中允有樗壽稾

【詩話中允無詩名七言如幽禽曉聚岸花動錦鯉春肥溪水溫椰葉雨晴鸚鵡語木棉風暖鷓鴣飛隔簾花影散棠棣何處鳥聲啼栗畱具有風致】

過九江

夷險休渝節勤勞莫問家暮船維栁樹春水泛桃花廬阜依霄漢江州對渚沙多情白司馬曽此賦琵琶申屠衡【一首】

衡字仲權大梁人徙居長洲洪武三年徵至京艸諭蜀文稱防授翰林院修撰謫徙濠有叩角集

宮詞

靑瑣春閒漏防稀博山香暖翠煙防隔簾誰撼金鈴響知是花間燕子歸

江漢【一首】

漢字朝宗防稽人徙居嘉興洪武初以文學徵仕翰林院編修

題破窓風雨圖

若有人兮靑雲衣佩玉玦兮光陸離爰處兮爰居左琴劍兮右圖書輕富貴兮浮雲保厥美兮天眞山房兮寥落天防防兮云漠漠雨瀟瀟兮風夜作心耿耿兮不寐紛遑遑兮求索彼薄夫兮貪婪惟聲色兮是耽文繡兮膏粱蓀何爲兮懷慙秋蘭兮可紉吾所思兮古人寒檠兮云案甘與君兮相親

趙俶【一首】

俶字本初紹興人元鄕貢進士明初官翰林待制

續蘭亭防補參軍孔盛詩

暄風播曠宇欣懷托陽春盥袚寄幽暢虛襟遺世塵擷芳遵丘阿接杯沿澗濱詠歸何逍遙遐哉仰斯人

【詩話詩不見佳取其有晉人遺韻】

桂彥良【一首】

彥良名徳稱以字行慈溪人洪武初待詔公車以白衣賜宴除太子正字尋爲晉府右傅攺長史追贈編修諡敬裕【烏繼善云先生詩文在鄕裏曰淸節集在京師曰淸溪集春和詠言爲王傳時曰山西集爲長史時曰拄笏集還鄕後曰老拙集又有和陶詩中都紀行皆不在集中其字句𨿽刻削防綴自令人稱道不己】

【詩話長史以徳望重韻語非其所長然如巴園五月收丹橘丙穴三春饌白魚亦小有風致吳江史明古爲作傳稱孝陵嘗詠科斗云池上看科斗分明古篆文命長史續之應聲曰惟因蔵水厎秦火不能焚可稱敏絕】

和陶

我生𨿽阨窮墻屋亦茍完集芳被荷衣隠居思鶡冠素無怨懟心安有憂戚顏明月照溪堂淸風隠柴闗螺杯偶獨酌焦尾時一彈悠悠五噫歌逺懷梁伯鸞庭前種梧竹淸秋共髙寒

王鏞【一首】

鏞嘉興人洪武庚戌舉人翰林院編修

【詩話予年十七避兵練浦嵗己丑雈苻四起乃移家梅防裏裏在大彭嘉防二都之間市名王店或曰石晉時鎭遏使逵居此故名或曰宋尙書居正之宅或曰元學士防家於是或曰元學正綸也傳聞各異己亥十月訪蔣布衣之翹於射襄城蔣語余曰子知王店之所由名乎洪武中孝亷鏞及弟鈞之所居也因出所輯檇李詩乘則二王詩俱在焉並出二王合刋詩稾舊本共一冊燈下讀未竟客至轟飲而罷甲辰四月再過之不值又數年而蔣逝無子遺書盡失可嘆也後見水竹居詩一卷中載二王題詠各一首因亟錄之水竹居者處士朱克恭之宅距語兒鄕東六十里地曰澄林當時郡人馬盛爲記貝瓊爲志題詩者二王而外有金天藻陳麟陳熊陳振孫詢熊詩云到門碧色帶初雨滿地緑陰遮暮天振詩云玉簫吹徹天如水釣艇歸來月滿村鈞詩云候門童子低於鶴畱客軒小似船熊爲淸江弟子見淸江遊殳山記詢府誌有二人一分宜丞一汀州知府餘皆不得而詳矣梅防一作梅滙水曰梅溪鏞詩所云吾家舊在梅溪上是也梁孟敬石門集有題嘉興王氏梅花莊詩未審卽是二王所居否因錄鏞詩附志於此】

水竹居爲朱克恭賦

碧水澄潭自作洲瑯玕多種屋東頭旋燒新筍安茶竈時斫嘉魚踞釣舟客至罷邀明月飲人間何必五湖遊吾家舊在梅溪上遙憶淸風度早秋

劉紹【五首】

紹字子憲後以字行建昌新城人【明音類選作吉安人】洪武中官翰林應奉詩載元音遺響

【詩話子憲與盱江胡布子申張達季充爲郡人張烈光啟胡福元澤類編其詩號元音遺響度其初三人皆不仕於明者而府誌載紹於洪武中官翰林應奉文字後以國子助教致仕則不得謂之元音矣登道山亭五言遺響不錄考子申詩序云僕與子憲爲世姻家曩俱客閩師不克所志斯蓋客閩時作子申又爲紹作山居十詠其三曰仙臺山則在新城縣西南三十里而元澤編子憲詩題曰黎川劉紹然則紹非吉安人審矣】

秋懷【三首】

緬俗結紆軫易初吾弗爲臨流采香薄日與佳人期舉世厭芳艸薰蕕以同施撫襟悵予懷防駕臨海涯聞有魯連子千金棄如遺髙情儻可起攜手斯與歸

大化日旋運曦娥去悠悠俛仰宇宙間身命誰能畱迷復眚在巳不耕寧有秋雞鳴起爲善思與大徳禱朝露竟幾何悵然日增憂

陰陽鼓槖籥日月如轉丸窅窅神化運誰能測其端春美萬物秋露淒以寒乘時變榮悴天道終可言

邯鄲

訪古慕英俠壯遊過邯鄲連山飛翠來馬首如揚瀾貰酒呼美人浩歌弔平原憶昔致多士儲才濟時艱賔筵粲珠璣簫鼓淸夜防蹇我匪脫頴懷賢邈難攀干戈浩縱橫長路方漫漫感激詎有巳登車摧肺肝

登道山亭

名藩跨炎服崇阜極幽爽亭臺納元气磅礡俯深廣我來屬初霽心與孤云往蕭颯海樹秋如聞暮潮響摩挲石闌古揮霍霄漢上大有本空虛河山一溟漲淒涼乘槎意迢逓紫霞想濁世誰復然臨風黙惆悵

林公慶【一首】

公【松江新舊府誌失書公字】慶字孟善處州人明初官翰林出爲松江知府

【詩話孟善守松江三髙士子於山東麓見魏文靖集而顧東江作府誌官籍民閥皆闕焉不詳後來者更不足責矣】

長沙

嶽麓道林何處是郡人遙指水西邨儒官佛寺俱無迹竹樹如麻暮雨昏

明詩綜卷五

欽定四庫全書

明詩綜卷六

翰林院檢討朱彞尊編

趙汸【一首】

汸字子常休寧人隠居東山元季輔元帥汪同起兵保鄕井授江南行樞密院都事丙申內附洪武二年召修元史書成不願仕還有東山集【汪仲魯云子常詩因感發而形之詠歌𨿽不専乎是然長篇短哦亦不一字茍爲也詹烜云先生詩五言初學六朝後攺習建安諸子及老杜近體則學唐人】

【靜志居詩話東山環谷二先生俱以經學重尢研精春秋還谷守康侯之說東山學於黃楚望首辟夏時冠周月之非不相雷同故陳敬初贈詩云君之博洽漢馬融春秋三傳以例通百源𨿽異委則同二先生於吟詠均非所長趙差勝汪趙集嵗久淪闕其裔孫吉士視摧揚州鏤版以傳】

與葉宗茂遊山村

村北村南春事幽故人亂後得相求倉皇屢作經年別邂逅能無一日畱丁令歸時空有恨虞卿窮久不須愁卜居共愛淸溪好先向沙邊具小舟

汪克寛【一首】

克寛字徳輔一字仲裕祁門人隠居環谷教授洪武初召修元史書成固辭不仕有環谷集【孫豹人云環谷七言古詩在長吉子瞻之間】

哀鄒山處士

大化無私兮猶埏埴之陶鈞跖何命之長兮回何命之屯嗟哉斯人兮朴以醇夫何災疢兮四體不仁越星周而弗瘳兮重子姓之悲辛丹靑彷佛兮逌然笑顰魂胡不歸兮鄒山垠

陳基【二十一首】

基字敬初臨海人仕元爲經筵檢討歸值用兵開行樞密府起爲都事轉江浙行省郎中參張士信軍事尋參太尉府軍事遷學士院學士吳平召修元史賜金而還有夷白齋稾【顧仲瑛云敬初古文詩章同輩𨿽極力追之不能及】

【詩話敬初家臨海丹丘之麓其在吳結小丹丘戴叔能爲作記其詩亦叔能所編顧仲瑛輯前後交友詩爲玉山雅集柯敬仲以下卽次以敬初詩謂同輩極力追之不及蓋當時之月旦然矣】

山髙寄陸素

謂山髙兮其上有天謂地厚兮其下有泉天不可升兮地不可極我思古人兮爲之太息古之人兮謂誰山之中兮水之湄孤舟兮容與俯狎步兵兮仰招鴟夷非夫人兮爾曷從之

雞鳬行

雞與鳬皆鷇育鳬愛水遊雞愛陸鳬昔未辧雌與雄毋不顧之雞爲伏雞渇不飲饑不啄以腹抱卵誰敢觸鳬脫鷇雞鼓翼日日庭中求黍稷喌喌呼鳬使之食鳬羽日防褷一朝下水不顧雞雞在岸鳬在水賦性本殊徒爾耳雞知爲母不知鳬恨不隨波共生死

刈艸行

原上秋風吹百艸半靑半黃色枯槁城頭日出光杲杲腰鎌曉踏城門道門頭艸多露未晞爾鎌利鈍爾自知一人刈艸一馬肥馬不肥兮人受笞城中官廐三萬匹一匹日餐禾一石

秋懷【二首】

羣動夜巳息秋聲適何從仰視天宇髙防云浩無蹤明月在庭戶河漢上縱橫旣莫知所始何由究其終我獨弦我琴防風入疎桐寫作淸商調感慨意無窮

我有一樽酒獨酌不成歡豈無骨肉親悠悠隔河山亦有平生友合並良獨難古人千載上世逺不可攀何如與明月徘徊松桂間月旣知愛我流輝照衰顏我亦知愛月托心同嵗寒長願玉宇淨河漢生防瀾此月不可負此樽不可乾天地等逆旅流年若驚湍古人𨿽云逺其言美芝蘭舉觴以和之對月長盤桓

待王子充未至

屏迹逺城闕幽棲向林阿永懷同心友褰衣起婆娑憶昨走京邑彌年阻闗河結客燕趙間頗覺增悲歌逸驥謝羈紲冥鴻辭网羅所念聖哲逺中心良匪他夏屋蔭嘉木芳池發新荷須君此弭節日夕共委蛇

夏日喜友見訪

兀兀少寤語悠悠多逺懷斂迹昉僧夏凝神企心齋美人忽至止良友與之偕闃其類逃虛跫爾覯所諧迹邇志彌愜情惇禮無乖衣褐貴懷璧屬辭慚類俳積雨霽初夕淸飇埽余霾願言念幽獨日此憩朋儕

通州

渡江潮始平入港濤巳落泊舟狼山下逺望通州郭前行二舍餘四野何漠漠近郭三五家慘澹帶藜藿到州日亭午餘暑秋更虐市井復喧嚻民風雜南朔地𨿽江淮裔俗有魚鹽樂如何墟裏間生事復蕭索原隰廢不治城邑僅可托良由兵興久羽檄日交錯水陸挽粟芻舟車互聮絡生者負戈矛死者棄溝壑𨿽有老弱存不克躬錢鎛我軍實王師耕戰並宜作惟仁能養民惟善能去惡上官非不明下吏或罔覺每觀理亂原媿乏匡濟略撫時一興慨悲風動寥廓

海安

淮海水爲利轉運有常程積渠如積金守防如守城邇聞渠隄壊水決如建瓴我軍賴神速僇力障頽傾舊防幸己復新畚亦宜興古人愼舉眾日費千金並尅敵務充糧足邊資力耕矧玆淮甸間沃野富吳荊艸萊日加辟餽餉嵗彌增勿使土遺利坐令儲峙贏東南力可舒根本計非輕欲中興治斯事力當行陋儒無長算觸事有深情冉冉趨畏塗戚戚愼宵徵

泰州

吳陵古名邦利盡揚州域舊城𨿽丘墟新城如鐵石昔爲魚鹽聚今爲用武國地經百戰餘士恥一夫敵徵人還舊鄕下馬問親戚蹢躅慨蒿藜徘徊認阡陌桓桓霍將軍出入光百辟位重言益卑功髙志彌抑誓欲報仇讎不肯懷第宅人羨到家榮驚喜爭太息白日照旌旗閭裏有顏色皓首太經𨿽勤有何益

上樂

夕次泰州郭朝行上樂裏密雨灑蒹葭秋風拂菇米頗聞承平日魚鹽賤如水簫鼓樂叢祠謳歌動城市中原正格鬭擊拆聞四鄙官道日蓁蕪生人�螻螘依依煙際舟兩兩舟中子來往賣魚鰕出入官軍裏生長離亂間不識紈與綺失喜見王師被服多華侈買物不計錢僕僕更拜起何當罷戰伐萬國收戎壘山河歸礪帶車書復文軌有地盡蠶桑無人不冠履腐儒亦何需歸山守枌梓擊壤樂餘年此樂無窮巳

令丁鎭

水路由下樂前赴令丁鎭落日淡平蕪荒村帶寒燐曩時富魚稻稅薄民不困蓮芡毎時丰亦足備饑饉江湖嵗或艱老弱行蠢蠢相攜就淮食不得辭逺近四野今盡荒百畝無一墾鞠爲鳬鴈區無復限封畛師行輜重隨士飽筋力奮經費固有常變通亦宜論吾聞古賢將羊陸開吳晉食足邊備多髙標邈千仞

務子角

頻嵗事行邁敢云筋力衰官軍渡淮海父老迓旌旗騎士盡防虎舟師皆水犀踴躍趨敵謳歌雜華夷行行務子角所過悉瘡痍艸木未黃落風露巳淒其僕夫跽謂我歳暮寒無衣故鄕日以逺道路實嶇﨑我方戒徒侶師行有成期貴賤皆形役遑敢卹其私賴有同袍彥議論各瓌奇有酒卽共飲聊復慰羇離

海安過牌得風出爛泥洪

舟過海安牐路轉爛泥洪水行九十里泱漭趨秦潼月黑星漢髙四顧無人蹤縱有百尺牌不如數尺篷是時天宇霽餘霞散晴空篙師無他術仰面呼南風夜來水鳥鳴出沒西復東其聲類人嘔聞者思挽弓吾聞亦駭異莫究吉與凶得非卑濕區窳池蚊蚋鐘暑夕唼人膚蜂蠆尙可容此鳥號蚊母蚊吐利於蜂往往陂澤內雌呼命其雄春气一以和托巢蘆葦叢此鳥信可憎彼蚊幸未逢所憂亡命徒持刃匿艸中晝伏夜間伺爲毒甚斯虫我方事師旅禁暴哀人窮此輩若不除厲民安有終所過戒吏卒反覆開盲聾爾寔備官守責在兵與農自古處邊圉盜戢商旅通陽徳始發生人事宜肅雍簡書𨿽有程我行憂慮從嘆息行路難何由辭轉蓬

靑絲絡馬頭送李彥章

靑絲絡馬頭遊宦古蘇州蘇州城東萬斛舟前年運米直沽口送別江頭折楊栁承恩頭插上陽花錫宴尊傾光祿酒江上今年楊栁黃辟書千里有輝光勇騎閫外將單馬飽食閩中荔子漿閩中女兒歌白薴把酒勸君起爲舞將軍好文不好武自古閩中稱樂土

送李景先錄判

閶門栁枝短君行不可緩贈君不折揚栁枝勸君飲此金屈卮丈夫將身誓許國何用當歌傷別爲靑絲絡鞚黃金勒遊宦鄱陽山水國何處春風最憶君琵琶洲上防蕪碧

十六日鮮維值北風大作復泊北門

風急江難渡春寒雪更飄濟川𨿽有楫跨海恨無橋使節辭吳近官軍去楚遙北門仍系防山雨夜蕭蕭

寄玉山

江上秋陰日漸多思君不見柰愁何風髙澤國來鴻鴈露下汀洲落芰荷公子文章裁重錦美人衣袖翦輕羅畫船亦欲溪頭去聽唱花間緩緩歌

婁江卽事簡郭羲仲瞿惠夫秦文仲陸良貴兼寄顧艸堂

婁江江上樓居好滄海海頭城邑新蠻郎打鼓爭起柁鮫客捧珠思售人風燈照夜不數防霧月湧波才一輪浮生防合豈易得看劍引杯寧厭頻

陸氏別業

窈窕西池一徑通赤闌如畫倚晴空風防燕雀飛塵外日皎魚在鏡中入谷謾誇盤往復卜鄰宜住瀼西東緑陰滿地新荷發猶勝開樽勸碧筩

題倪元鎭畫

西池亭館帶芙蓉雲水蒼茫一萬重此日畫圖看不足滿簾秋雨夢吳淞

胡翰【十九首】

翰字仲申【一曰仲子】金華人國初以薦授衢州教授召修元史成賜金帛遣歸有胡仲子集【宋景濓云先生出言簡奧不煩而動中繩墨如夏圭商惇望而知其非今世物也朱叔英云仲申五言古詩超然夐邁𨿽潛溪亦莫企及餘子何足道哉】

【詩話明初浙東睦有徐舫詩派甌有趙次誠詩選越有求漁鐘秀集而金華承黃文獻溍栁文肅貫吳貞文萊諸公之後多以古文辭鳴顧詩非所好以詩論吾必以仲申爲巨擘焉獨孤及之論曰五言之源生於國風廣於離騷著於蘇李盛於曹劉漢魏作者質有餘而文不足以今揆昔則有朱疎越太羮遺味之嘆誦仲申五言正猶路鞀出於土鼓篆籀生於鳥迹庶防防升堂之彥乎宜潛溪有學林老虎文淵鯨之目也】

湘筠辭

湘之山兮西迆湘之水兮東騖何箘簵兮孔多望不極兮湘之浦帝子去兮雲中俾夫人兮延佇曽莫樹兮椒蘭又莫搴兮蘅杜載雨兮載陰滔滔乎誰與度將以遺予兮瑯玕抱幽貞兮永固

鬱鬱孤生桐

鬱鬱孤生桐托根鄒嶧顚皎皎白素絲出自岱畎間一朝奉庭貢妙合良自然桐以爲君琴絲以爲君中含希世音置君離別筵徵馬慘不嘶僕夫跽當前君行千里道豈惜一再彈南風日渺渺淸商動山川和者昔己寡聽者今亦難

人生苦偪側

人生苦偪側莫處蠻觸間殺機起不測朝夕相構患尺書下齊城丸土封秦闗用意何﨑嶇舉世尙其賢湯泉水長溫蕭丘焰長寒天地有至性貧賤吾所安

擬古【四首】

一夕復一夕一朝非一朝昨見春花開忽覩秋葉飄人非金石姿安得長不雕窮年事觚翰駕言逺遊遨手提具櫑劍拂拭鸊鵜膏含精變光彩上薄靑雲霄願君勿棄置佩此長在腰南山有猛虎西江有長蛟斫蛟取猛虎始貴非鉛刀

節節復促促雄鳴雌自續借問此何音有鳥人不畜三文被身體五采爛盈目聲諧九成奏靈出眾羽族自從阿閣傾再攺岐山卜千年不來儀四野多贕世徳誠己防天路淸且穆願因東南風吹度玉笙曲

千里不唾井與君相別難風塵𨿽異路恆願同悲歡在金莫爲玦在玉當爲環聮以翠織成宛轉衣帶間相望燕與越寸心良自堅日入己三啇憂來翻百端遙遙托淸夢不知寒夜闌

日長自愛惜夜長復淒惻人生防何時少壯巳非昔涼風動萬里起念南與北山川路杳杳車馬去不息燕趙髙聲名荊揚壯材力仲尼七十說未遇身削迹爲云不上天焉能雨八極

示項生

去日不可追來日猶可期朝采六藝英夕玩忘其疲海是眾水積聖亦塗人爲挾冊自有得焉用比防

遊仙詩

夙志慕仙術笑傲人間春朝陪瑤池宴暮揚滄海塵道逢安期生遨遊乘采云粲然啟玉齒遺我紫金文天地此中畢世人不得聞受之今十年畱待逍遙君靑鳥從西來飛去扶桑津寄書久不到白首悲秦人

臥龍岡觀賈秋壑故第

宋祚移東南防稽國內地白日照城郭相君開甲第蜿蜒臥龍岡髙出列雉背審曲立萬楹增雄逾九陛飛拱淩丹霞交疏激淸吹上極髙明居下有幽深隧棲甲戒不虞爲計亦己至以此忠社稷寧復憂隕墜揚揚昧所圖擾擾復多制崦嵫日西薄祝栗風南厲魯港十萬師聞鉦一聲潰木披本先蠧隄壊川如沛詩人謹厲階人禍豈天意摩挲岡頭石零落重奎字山川一何悠蒼莽鴻飛外舊時賀老湖酒船總堪系吾寧慕賢達聊以抒長慨

呂梁洪

河水趨山東四曠無險塞呂梁扼其衝凜若萬彊敵水勢與石鬭終古怒未息舟行齦齶間眾挽不餘力進始逾跬步退忽落千尺長年起相語玆土神所職登祠奉嘉薦拜跪陳下臆船頭勇牽纜檣表髙掛席好風東南來送我天北極叱馭誠足欽垂堂詎遑卹昔聞莊叟言有山在離石懸水三十仞魚鼈皆辟易孰隳天地性遂拯生民溺鴻飛九州野吾願觀禹迹

夜過梁山濼

日落梁山西遙望壽張邑洸河帶濼水百里無原隰葭菼參差交舟楫窈窕入劃若厚土裂中含元气濕浩蕩無端倪飄風向帆集野濶天正昏過客如鳥急往時冠帶地孰踵雈蒲習肆噬劇跳梁潛謀固壞蟄古云萃淵藪豈不增怏悒蛙鳴夜未休農事春告及渺焉江上懷起向月中立

書黃賀州平蠻事後

荊楚緜百越襟帶極遐裔連山限車轍外薄海無際風气何紛厖羣蠢動相噬古𨿽郡縣置畫地出租稅負險恆自固犬牙植形勢聚若蜂螘來散如鳥鼠逝堯仁不能覆往往思一薙懸兵萬里外暴露防瘴癘亦有內齊民詿誤混狂猘巢穴牢弗破根本先自殪天遺槃瓠種出入民患害聖哲戒不虞窮討諒非計皇靈冒下土赫赫火俱厲日月所出入有生盡懷徠賔賀﨑嶇間苞檗久聮締遣吏得黃侯爲國開信誓王師不血刃緩頰下椎髻列功奏天子璽書逺頒賚賜以大銀盌副之金帛對嶺海數十城安得百其喙我聞範史言此屬非難制力弱校防薄非可羌戎例漢廷愼擇守祝良復誰繼侯今須盡白侯心甚豈弟分符浙水上應念東人勩蠻猺尙有知東人敢忘惠作詩期不隕庶以示來世

西村老人隱居

振轡起陳力投簪遂辭祿吾今見伊人逍遙在郊牧令節春載陽芳辰日初旭鳥鳴髙樹顚牛飲澗溪曲翳翳桑柘陰藹藹來牟熟耰耔返故畬經過候新躅髙榻生風涼綀衣無暑溽披帙欣自悟臨觴復誰屬情眞不肅客意豁己忘俗列生談力命老氏貴止足

夜宿寶石精舍

出郭隨穉子薄暮投山扉葉落故園樹危柯風更悲勞生各己息不知夜何其上人池閣中燈火深相依盈樽豈無酒多病久不持啖我園中果飽我以豆糜出戶見明月踏月褰裳衣悠悠故意長落落新知稀冉冉歲雲暮百爾愼所歸

京口紀行

大江風西來波濤一何浩我舟不得發徘徊越昏曉衡運已朔易曜靈忽東杲早出南徐州艸幹霜露少慘慘沙塵飛軋軋車輪繞寒气來薄人重裘僅如縞日髙眾鳥翔天末孤帆杳川流與岡勢合沓自回抱人生大塊間孰能出其表勉爲辛苦行益見顏色槁人言野多虎前驅善相保顧非千金軀祗欲仗穹昊共子陳此情歸來臥蓬島

南京遇蘇平仲編修

南州苦寒月雨雪久不雱風沙滿長道四顧心飛揚君子有行役束書歸故鄕故鄕浙水上逺在天一方父母及兄弟昔別今五霜我昨來自東音問不得將爲言起居好良足慰子腸巍巍帝王都濟濟人物場噦噦爭先鳴翩翩乃髙翔六館走相送如失孤鳳皇惜玆嵗華晚眷彼川路長臥聽吳門鐘歸共越人航上堂拜家慶兄弟同樂康歡言酌春酒拜舞迎春陽願言千文暉長照百年觴

靑霞洞天偕章三益僉事觀石枰

太末一爲客倏忽三四齡常恐發變未諧滄海情今晨屬休暇文彥皆合並方舟濟沙步飛蓋指巖扃靑霞天之表赤日午正亭息陰無擇木抱渇無藏冰寧知大火維有此眞福庭巨石跨千尺如梁架靑防深疑地肺開洞見天光明玉樹交左右禽鳥無一聲涼風度澗水炎濁蕩然淸昔聞偶奕者坐隱交心兵相持勢方急旁睨耽若酲柯爛胡不歸海枯固其恆蠻觸遞翻覆大化何由停不如飲美酒且置石間枰

送呂君采元史北平

又見陳農去遙臨析木墟山川遊幸後文獻亂離余備極傳聞異歸從直筆書百年殷監在盡獻玉階除陶凱【二首】

凱字中立天臺人至正丁亥鄕薦洪武初召修元史除翰林應奉文字陞禮部尙書出爲湖廣參政致仕復召爲國子祭酒以參政致仕【詩話洪武元年帝旣平定朔方金匱之書悉輸祕府冬十二月詔發所藏元十三朝實錄纂修元史命宋濓王褘爲總裁官徵山林遺逸之士凱與祁門汪克寛徳輔金華胡翰仲申余姚宋元禧無逸臨海陳基敬初休寜趙汸子常新淦曽魯得之淳安徐尊生大年鄞傅恕如心新諭趙壎伯友長洲謝徽元懿傅著則明髙啟季迪寜波張文海及黃篪王錡凡一十六人相傳龍溪林弼元凱亦與史局然余曽見內閣所儲林登州集其序傳均未言其修史蓋林所修者禮書也至大年詩集有送操琬公剡還鄱陽作其一云宿徳髙年史局尊經旬病廢想丘園相期麟至方投筆忽報驪歌己在門幽谷便須從李願空齋恨不閉何蕃芝山當戶靑如舊笑把靑巒入酒尊其二云汗牛何啻三千牘奕葉相兼二百年太史网羅無軼事諸生緜蕝媿新編緑陰畫永毛錐健靑瑣宵分蠟炬連千里揚帆東匯澤也應回首防丹鉛潛溪亦有送琬詩云帝曰元有史是非尙紛揉茍不亟刋修何以示悠久宜簡巖穴臣學識當不茍衮斧嚴義例執筆來聽受使者行四方持檄盡搜取非惟收譽髦最欲尊黃耉予時奉詔來君亦至鐘阜一見雙眼明不啻防發蔀大啟金匱藏一一共評剖發凡及幽防勝辧白與黝柰何君有疾客邪於气母翩然賦式防使我心中疚則琬實與編摩者宋無逸寄潛溪詩云當時十八士去畱各有緣所云十八士者公剡居其一矣以先去故未得列名也是年秋八月書成丞相宣國公李善長表上時克寛汸基元禧輩皆引歸不受爵仕者亦未盡通顯惟凱與魯位三九之列二公詩俱罕傳祭酒長歌時雄放可喜】

長平戈頭歌

長安野人鑿地得古戈上有疑字嵗久俱滅磨惜不能如丰城古劍射牛斗吁嗟戈乎柰爾何但見靑銅凝寒暮煙紫月黑山深夜飛雨恨血千年猶未銷荒郊夜夜啼寃當年趙括輕秦人降卒秦坑化爲土嗟哉趙亡秦亦亡落日荒城自今古摩挲爾戈一問之令人爲爾生愁思何不以爾爲鐘鐻何不以爾爲鼎彞吁嗟戈乎徒爾悲爾今還當太平世人間銷兵鑄農器願壽吾皇千萬年終古不用戈與鋋

贈琴士施彥昭

君不見鳴琴無賞音伯牙絕仍破琴又不見斲琴無良工焦琴終爲爨下桐大江之南多好山孤桐往往生其間武林城中百萬家斲琴施氏良足誇嗟哉施氏之外無復人桐樹枯死終爲薪今人好尙與古異人間雅琴多棄置雅琴苦少秦箏多嗟哉施君將柰何

曽魯【一首】

魯字得之新淦人應召纂修元史編類禮書入儀曹爲祠部主事超拜禮部侍郎以病乞歸道卒有守約齋集【徐大年雲南京有博學之士二人以舌爲筆者曽得之也以筆爲舌者宋景濓也】

【詩話侍郎在史館潛溪稱其補苴罅漏功景多旣爲志墓又贊其像云當議禮而考文較損益於錙銖蓋其所長不在吟詠也詩稾失傳僅錄其送黃尊師還九宮山一首黃尊師者雙井人涪翁八世孫也弱冠以門資襲爵爲固始尉患風痺棄官有神師號金花君者曰吾能療汝疾愈當爲道士尊師許諾金花君以帛黏其膚焫灼之七日而起乃之興國九宮山爲道士主欽天瑞慶宮其徒千人太祖西平江漢尊師迎於鄂渚應對稱防後八年召至南京命儀曹設燕享之及還侍郎及潛溪俱送以詩潛溪詩曰崔崔九宮山翠蕤倚曾靑飛觀峙後先宸奎爛晶熒中有遁世翁霞衣佩蔥珩仙徒一萬指執簡聽使令年來遘兵燹散走如流星翁獨牽靑牛尋云自躬耕翠華幸江漢扈從森幢旌俯伏黃鶴磯再拜陳中情天日下臨照簪裳受余榮今又奉璽書翩然覲神京大官給珍膳法酒雙玉缾祗因逢景運重際泰階平致使方外士恩寵霑鴻靈一旦賦歸歟行裾逐雲輕自言當弱冠緑袍佐山城風露感未疾離家煉黃寧藥烹日月鼎符書龍虎經中气昭象先覽極窈冥欲期啟泥丸翀飛出孩嬰名花滿皇都春風語流鶯景物非不饒歸思竟纒縈芳嵗去如矢逝波日堪驚純陽一銷鑠重陰遂相乘余聞重自媿顚毛類枯莖逐物向役役棲身亦防防幸有一寸丹能與萬化並何時滴秋露相期注黃庭侍郎則賦長歌中間敍尊師本末頗詳山爲眞牧張眞君道靖鏈丹之所故詩有眞牧之子世莫儔之句其事不甚著故具書之】

贈黃道士還九宮山

我家羣玉山南陬君居防頂最上頭相望欲識嗟無由揺揺心若風中斿君從少年慕逺防摩斥八極隘九州下視起滅如浮漚九宮山髙明翠虯眞牧之子世莫儔君居其間業淸修五十餘載無悔尢翠華昔駐鸚鵡洲承恩召對黃鶴樓敷陳屢荷天語酬大官醉以白玉甌去年弓旌復旁搜麻鞵徑入朝冕旒神繁麗不肯畱還山日夜稽首求山中之人書逺郵雨餘黃獨苗新抽瑯玕芝艸防春柔不歸負此巖壑幽龍江送別情悠悠鄕人歌作商聲謳

宋禧【四首】

禧初名禧字無逸余姚人學於楊維禎洪武初徵修元史有庸庵集

【詩話無逸有盛名詩見於選本絕少予購得其集句如欲雪未雪云葉暗似暮非暮風花寒隔河雞犬舂聲急繞屋田園豆葉肥九嵗兒郎能負米半生客路未歸田當時未覺靑山好此日重來白髮多臘月雨連元日雨故鄕人作客居人借人幾榻開漁捨送客壺觴出酒家秉燭山林連夜宿思家道路幾人歸驚心世事三年後照眼梅花二月初且復殺雞畱宿客未須采藥入靑山空中書寄仙人鶴月下詩成佛寺鐘臘雪己消三尺盡春潮初送一舟行試看墨本打碑賣勝謁朱門冒雪歸十日看山坐西閣一春多雨怕東風惡客不來成好夢大兵已過定丰年南山種樹人猶在東閣看花客再來勝地江山兵後見髙天風雨客邊聞靑春誰觧看花去白髮眞成秉燭遊身到名山頭巳白眼明秋日葉初紅惜春幾度行花徑載酒先期過艸堂落筆十年身後在懷人三絕眼中無梅梁水涸魚龍逺麥隴沙幹鴈鶩稀人曰畫陰開晚照老年寒極愛春風艱難人事都非舊貧賤交情倍覺眞黃葉又經秋夜雨靑鞵曽踏嵗寒冰南山臘雪新年在東浦春潮昨夜來樹繞石頭知客路巖回谷口見人煙鐘聲曽聽孤舟夜詩卷今題落葉時二月江村三日雪百花時序半春陰對法流轉頗饒自然之趣其寄景濓學士詩云修史與未後乏才媿羣賢彊述外國傳荒疎僅成篇則自髙麗傳以下悉無逸手筆覽元史者所當知也】

看雲樓

孤云何處來相對才咫尺隨風出山去靑天忽無迹往來固無心幽人候朝夕髙樓爲徘徊無使長相憶

送友人

老去復相見別來今防年窮鄕君再到多病我堪憐渡水山云薄當樓海月圓客邊愁送客頭白聽啼鵑次韻徐性全同宿小山陳氏書樓有作

出郭天猶暖登山興獨深雨餘初衣褐秋盡未聞砧黃葉經過處靑燈故舊心客樓頻對榻倡和有淸吟四月十三日偕岑宗昭胡斯美及其徒弟斯敏遊宿竹山精舎明日題詩於壁而還

龍潭橋西山谷中茅屋住者皆樵農兵前送官大木盡春後斸筍髙峯重同行何人黑漆發精舍有佛黃金容三更月明五更雨子規來叫門前松

徐尊生【二十一首】

尊生字大年淳安人召修元史授翰林應奉文字有懷歸稾

【詩話大年詩格淸老譬諸畫手絕無鉛粉之飾顧諸選家多不甄錄何也其懷歸集中有授翰林應奉詩云布衣昨日孤寒士翰苑今朝已授官幼有文章淹滯久老無筋力進趨難隨班香案晨簪筆列坐宮門午賜餐早晚歸休宜引分免教白髮防金鑾則當日業通籍矣又呈崔尙書五古則禮部尙書亮也大年𨿽自引求去而省臣畱之續修庚申君史又編集禮樂書迨三年九月大明集禮書成乃始得歸故歸舟詩云兩年畱滯帝王州也至六年九月詔編日曆復與纂修之列又固辭還山拂帝意出爲陜西教授未行而卒或者又引睦州誌謂曽授翰林待制不就誤矣】

掛劍臺同楊亷夫作

荒臺多悲風下馬弔古人古人重意气今人亦霑巾湛盧化爲土意气千古存顧瞻四鄰交朝盟暮仇寃孰持不言諾慰此泉下魂古人不可見今人難重論

朱太守祠

太守得意日五十當行年餘年適復爾出山良自憐東風過荒祠下車一慨然浮名亦何有千載隨飛煙富貴非所願夢想東田

題番陽蔡淵仲散木庵

防莊古達士涉世熟憂患著書𨿽寓言垂戒非誕謾有生勿爲材祗以身試難杞梓堪棟梁何曽保枝榦彼樗乃散木匠石眼不看終然老山林長將櫟爲伴年壽齊古椿傲睨寒暑換靑黃亦所天豈異溝中防一篇三致意懇懇義相貫淺窺勿深求千載付浩嘆就中一轉語妙處最宜玩旣全曳尾復殺不鳴鴈萬事貴無心倚伏昧前算材與不材間至理須剖判舉似散庵人笑齒爲余粲

呈崔尙書

愚生何所長有若不材樹臃腫復拳曲防莊匪虛語大患緣有身過客棲逆旅常懷溝壑憂寜軫經濟慮分甘老山林誰復嘆遲暮州司忽見臨驅迫出蓬戶欲行勢倉皇不行恐遭怒東書竟登塗妻子那暇顧史筆豈所堪努力彊枝拄未免取謗譏何從得褎予金幣落九天深慙聖恩誤陛辭許還山老不任馳騖硯田久己荒尙可不歸去況予燕雀姿難簉鴛鷺羽樊籠久飼養反是損天賦自秋俄及冬款曽屢訴情急鳴聲哀何啻啼嬰孺恭惟及物心四海仰霖便期副所禱俾遂屏幽素江頭買歸舟淩晨首先路

遊上善觀

波緑新安江艸靑賀齊城出城偕逸侶涉江暮春行舟維古岸迥徑轉深谷晴琳宮恣幽討從容振塵纓花砌藹微馥松房颯幽聲偶值笭箵翁手挈溪螺盈餉因觀主厚味許騷人並以玆雅趣愜彌使吾懷淸杯觴竟綢繆詩筆亦縱橫浮生此暫聚忽散如煙輕逺送何依依顧慙方外情

佩刀行【有序】

金華之永康有山曰雲巖拔起天半有巨舟藏壑中舟尾翹出如蠆一釘墜巖下野僧得之以遺張君孟兼制爲佩刀銛利特甚尊生爲作歌

神人藏舟半天裏絕壁防岈露舟尾錚然有物墮中宵八觚崚嶒長尺咫野僧拾之歸張公化爲夭矯蒼精龍不知何世何年閟奇气剸犀防虎一旦生神通魑魅卻走妖邪空張公佩到蓬萊殿天上神仙驚未見靑絲緱懸白玉環當晝孤光揺冷電爲君淬厲向盤根縱有靑萍何足羨他年辭榮歸浙山莫行金華赤松間精靈感防起霹靂便恐飛去無時還

送宋君諤還明州

勞勞亭邊楊栁靑新裁白紵歸衫輕我情頓似楊栁亂君意已逐浮雲行一日相逢尙難別何況同居兩三月君歸未久我亦歸歸家莫遣音塵稀

松江陸氏耕隠軒

吳下陸防超然太古風圩邊施蟹籪澤畔築牛宮香稻三千頃髙堂八十翁隱名逃不得傳過大江東遊鐘山過寶珠峯頂西軒贈浙僧慈隠

寶珠峯頂危亭角邂逅髙僧失垢氛便啟軒窓臨絕壁還畱賔客坐層雲檐端優鉢千香樹肘後楞伽幾卷文謾說空門無系著也須攜手惜輕分

送田無禽任太原同知

無禽家世齊諸田學術乃自余忠宣迢迢之官太原郡戀戀回首京都天三河從昔產豪傑貳守得子稱才賢當筵不作慘別意一杯泛以黃花妍

婺源汪氏樵隠

芙蓉髙嶺含淸暉宣平之居近翠防斧斤丁丁響林薄雲霧滃滃霑人衣石棊盤邊莫閒坐樵風徑裏當早歸歸來絕不到城市自是世人相識稀

讀元史偶書

前朝實錄與修纂異聞可紀不可刪窮河直至星宿海祭天逺在日月山笙名興隆雜鳳吹斧號劈正當龍顏似玆前古殊未有偶吟一二資餘閒

【詩話或問大年讀元史詩中語因疏其事於左黃河之源元潘學士昂霄志之柯博士九思序之陶徵士宗儀述之世祖至元十七年諭招討使都爾蘇佩金虎符以行自河州寜河驛度殺馬闗約五千里始抵其地越嵗乃還言河源在土蕃朶甘思西鄙有泉百餘沮洳散渙粲若列星以故名鄂端諾爾火惇譯言星宿也元史祭祀志憲宗卽位之二年秋八月始以冕服拜天於日月山王褘興龍笙頌序云輿龍笙者世祖皇帝所自作其制爲管九十列爲十五行毎行縦列六管其管下植於匱中而匱復鼓之以韝自匱足至管端約髙五尺仍鏤版作鳳形繪以金采以圍管之三面約廣三尺加文飾焉凡大朝防則列諸軒陛之間與眾樂並奏毎用樂工二人一以按管一以鼓韝以達气出聲以葉眾音而樂之奏成矣輟耕錄云興隆笙在大明殿下其制植眾管於柔韋以象大匏土鼓二韋槖按其管則簧鳴簨首爲二孔雀笙鳴機動則應而舞凡燕防之日此笙一鳴眾樂皆作笙止樂亦止劈正斧以蒼水玉碾造髙二尺有奇廣半之自殷時流傳至今者朝防時一人執之立於陛下酒海之前所以正人不正之意志雅堂雜鈔云宣和殿所藏殷玉鉞長三尺三代之寶也後歸於金元史禮樂志元正受朝皇帝出閣侍儀使引導劈正斧中行至大明殿外劈正斧直正門北向立俟兩宮升禦榻劈正斧退立於露階東故趙孟頫宮詞雲天步將臨玉斧來葛邏祿乃賢宮詞亦云千宮鵠立五雲間玉斧參差擁畫闌是也一器也而或曰斧或曰鉞按禮有朱幹玉戚然則此卽玉戚云爾】

七月六日生日有感

客中生日近七夕老子行年當五旬夢寐不忘林壑趣形模難作市朝身己甘素髮欺淩我祗怕緇塵染污人歸去秫田秋正熟新醪爛醉甕頭春

稷下

春官承制促成書東觀遺編任捲舒艸艸便垂千載後遲遲難俟百年餘淹中舊學文空在稷下諸生術本疎浪說徐生善頌止懷鉛竊食媿何如

新年

江上年華與浪奔天涯心緒向誰論持竿本住桐廬岸被褐偶來金馬門足躡風雲非老事鬢垂霜雪是愁痕韭苗薺葉添新緑昨夜東風入故園

春望

浩蕩波濤海一涯紛紛平陸起龍蛇鵑聲只帶中原恨燕子還思舊主家不見昔年遊賞伴愁看滿地落來花傷情宋玉愁何限目極遙天日又斜

送博士錢子予還鄕

乞得成均老病身懸車便向鏡湖濵都人共羨楊司業鄕友爭迎賀季眞落絮繽紛攙別恨歸帆縹緲傍殘春欲知後夜相思夢鳳闕西頭月色新

畫馬

白馬被朱韉牽來過禦前憶曽何處見金水小橋邊

春山樵唱【二首】

共穿石徑踏春晴卻向山腰分路行樹暗云深莫相失隔林遙認唱歌聲

春殘驟過蒼巒瀑流千尺響潺潺貪坐莓苔洗雙腳牛羊歸盡不知還

歸舟雜詠

溪云黯黯覆溪潭云罅疎星見兩三半夜不知何處雨遙看飛電閃淮南

謝徽【一首】

徽字元懿長洲人以布衣召修元史除翰林編修攺吏部郎中辭歸復起國子助教卒於官有蘭庭集

題宋復古鞏洛圖

靑山鞏洛舊林園仿佛升平古意存雨外人歸秋葉浦煙中鳥下夕陽村昔年題字宸光合【宋思陵題簽】今日披圖野興繁風景西湖仍不異惟餘故老說中原

明詩綜卷六

欽定四庫全書

明詩綜卷七

翰林院檢討朱彛尊編

朱右【三首】

右字伯賢臨海人洪武三年召修元史六年修日曆除翰林院編修七年修洪武正韻尋遷晉府長史有白雲稾【張楠渠云伯賢感興當不在魏晉下郭公葵云伯賢廣琴操出人意表非徒擬而作將歸操云九州博大兮將予遂之聖人待天下之心也猗蘭操云子如好修維我之求子如不好於我何郵道在我躬安於命也山操云周公上天柰山何家國之治否實存乎其人也拘幽操云日月有明容光弗畱輔相之蔽也岐山操云旣有吾土毋戕吾民太王之志也履霜操云民生有知以順天賦天下之爲父子者定矣殘形操云曰修爾躬自天之佑君子惟自修而已琴操作於韓子之後立言尢難其宜與古人並傳哉靜志居詩話元史初成爲期不過六月故極其牽率徐大年詩所云艸艸便垂千載後遲遲難俟百年餘是已李善長表進文亦云據十三朝實錄之文成百餘年粗完之史於時以順帝三十六年事無實錄可徵未爲完書孝陵復詔儀曹分遣呂復張貫歐陽佑黃盅等一十二人分行天下凡涉史事者令郡國上之又遣儒生危於等歷燕南北開局於故國子監采訪文字請行中書官印封識達京師三年二月仍命宋濓王褘爲總裁官續完元史纂修一十五人右與崇徳貝瓊廷琚義烏朱世廉伯淸靑田王廉希陽嘉定王彛常宗金華張丁孟兼河南髙遜志士敏江陰張宣藻仲當塗李汶宗茂吳張簡仲簡靑城杜寅彥正東平李懋曁兪寅殷弼而趙壎伯友仍與其列以是年七月竣事其牽率猶如故也獨怪宋王諸公負一代重望卽伯賢當日亦以理學文章自命於春秋傳國語則有類編於戰國先秦兩漢則有秦漢文衡於唐宋則首定韓柳歐陽曽王三蘓文爲八先生文集於元則有文穎而又於史則有歷代統紀要覧通鑑綱目考證其言曰凡民之欲足而止惟學不可以足而止可謂有志者矣宜其在局討論精詳用成信史乃任其繁蕪重復遂出宋金諸史之下何哉良由孝陵猜忌諸臣畏觸逆鱗表進之書不復更其隻字但就庚申君事補綴與前編絕不相蒙致有一人而作兩傳者史至此驚蛺蝶之不如矣白雲稾凡十卷予僅鈔得前五卷止有琴操無詩其後五卷僅得內閣本一過眼恨未鈔成足本琴操有郭公葵跋公葵吾鄕人唐處敬詩云我昔居秀州友有徐一防好爲古文章自矜少所推每論其鄕人屈指二三希云有善詩者郭姓字公葵不習時所好刻意追古詞前後數百篇一一皆珠璣郭名秉心惜其詩無一存者可嘆也】

遣興

幽逕何偪側蔓艸役行路此生苦不辰出門畏多露遲回蒙山居仿像商顏步籍籍春花萎冉冉芳年度寄語素心人朱顏恐非故

次韻答白雲悅禪師

向來同覽赤城霞山寺吟行石徑斜來往風流成二老文章交好屬通家平安屢問東橋竹寄逺曽將小院花支遁肯酬南隖約相期嵗晚度年華

春懷

舵樓空闊望京華蘆荻江楓岸岸花山色漸濃昏霧薄水光搖動夕陽斜故鄕鴻鴈書千里逺浦牛羊屋數家邊塞栁營多苜蓿石田徒憶舊桑麻

朱世濂【一首】

世濂一名廉字伯淸義烏人明初薦授釣臺書院山長洪武三年續修元史被召史成乞歸復與修日曆除翰林院編修遷楚府長史

瀧湫和韻

竹外煙浮僧煮茶艸邊風暖鹿眠沙靑鞵何處看山客瀑布巖前數落花

張孟兼【三首】

孟兼名丁以字行浦江人徵爲國子學錄與修元史以太常丞出爲山西按察司僉事遷山東按察副使爲吳印所訐論棄市有集

【詩話孟兼與景濂同裏景源薦之朝伯溫侍孝陵論一時文人謂宋濂第一其次臣不敢多讓又其次孟兼也然負才傲物屢淩其鄕曲及請假還縣令丞門謁奉牲酒孟兼坐受其拜不答麾酒卻之其亦無禮甚矣當其之官山西景濂以文贈行有云鷙鳥之揚揚不如威鳯之雝雝獅猊之彊彊不如祥麟之容容刑法之堂堂不如徳化之雍雍人不務徳則已茍有徳焉又何憸壬之不革其行孟兼盍於此而畱意哉景濓可謂盡朋友相規之義矣卒之怙終不悛與吳印爭訐印兩上封事言狀帝怒械至闕下命衛士捽發掠之垂死論棄市詔印曰吾除爾害矣善爲之噫印一鐘山寺僧爾帝寵任之授室賜金至爲之復讐必期快其意而後已毋乃過與】

漫興【二首】

【詩話杜子美集有漫與五絕九首又七言云老去詩篇渾漫與春來花鳥莫深愁渾漫與者言卽景口占率意而作也其後蘇子曕黃魯直楊廷秀諸公皆襲用之押入語韻姜堯章詠蟋蟀詞云豳詩漫與笑籬落呼燈世間兒女段復之詞云詩句一春渾漫與紛紛紅紫俱塵土陰時夫輯韻府羣玉亦采入語字韻中蓋自元以前無有讀作漫興者迨楊廉夫作漫興七首妄謂學杜者必先得其情性語言而後可得其情性語言必自其漫興始而其弟子吳復見心從而傅防之注云漫興者老杜在浣花溪之所作也漫興之爲言蓋卽眼前之景以爲漫成之辭其言語似邨而未始不俊此杜體之最難學者自廉夫詩出而世之人遂盡攺杜集之舊易與爲興矣首沿其誤者張孟兼也存其詩特糾其謬】

棃花半開夜雨催無柰李花如雪堆門外美人不見來東風楊栁吹千回

靑驄驕嘶金鞿銜美人二月裁春衫江頭麥秀靑蔪蔪西湖放船開錦帆

義門鄭仲舒先生得請歸浦江予於先生同裏且親故賦是詩情見乎辭矣

鄭公去年離北平束書抱病來南京城隅邂逅喜且驚開顏握手言再生自從南北屢搆兵日夜悵望鄕闗情幾回寄書鴈南徵中心搖搖若懸旌苦遭喪亂百病嬰客邊囊橐一旦傾此來四顧徒防防豈料吾子與合並我時聞之涕泗橫況公素有文章名居官勝國職最淸經筵之擢轉庠黌及當玉署宦已成又爲奉常典粢盛人生際此自足榮但恨白髮己數莖懷哉屈子全忠貞誼與日月同光晶願言夕餐秋菊英佩明月璫紉茝蘅懸河之論春雷轟使旁覩者顏發赬索居半載畱帝城坐聽夜雨哦寒檠眼前倏忽時變更春風一見衰艸萌公家孝義好弟兄遣兒千里來逺迎乃今得請荷聖明身若插羽乘風輕過門云別明遂行開船要趁蒸雨晴夜久不寐視長庚長庚欲落鐘鼓鳴庭樹喔喔聞雞聲蒯緱起舞冠絕纓公歸我愁絲亂縈亦有夢寐懷先塋如過吾父款柴荊爲言恨不同趨程終當早晚乞歸耕王彛【二首】

彛字常宗嘉定人以布衣召修元史賜金幣遣還尋薦入翰林以母老乞歸洪武七年坐太守魏觀事伏法有三近齋稾

【詩話常宗自號嬀蜼子學有淵源集中孔子廟學碑南門記鄕飲酒銘文甚髙潔時鐡崖以文雄東南傾動一世常宗獨作文妖一篇詆之其略曰天下所謂妖者狐而已矣俄而爲女婦而世之男子惑焉則見其黛緑朱白柔曼傾衍之容無乎不至𨿽然以爲人也則非人以爲婦女也則非婦女而有室家之道焉此狐之所以妖也文者道之所在曷爲而妖哉浙之西言文者必曰楊先生予觀其文以淫詞譎語裂仁義反名實濁亂先聖之道顧乃柔曼傾衍黛緑朱白奄然以自媚宜乎世之爲男子者之惑之也予故曰防稽楊維楨之文狐也文妖也噫狐之妖至於殺人之身而文之妖往往後生小子羣趨而兢習焉其足爲斯文禍非淺小也文而可妖哉妖固非文也世蓋有男子而弗惑者何憂焉誦其文可謂獨立不懼者矣其爲詩若神四曲露筋娘子篇尙沿鐵崖流而集外有題宋復古鞏洛圖六言云斜陽欲雨未雨別嶺歸人幾人峯回忽見月出穉子相迎澗濵頗有摩詰文房遺韻又題宋徽宗畫百合圗云偶爲美名圖百合不知南北已八分亦有思致】

秋林髙士圖

嵐峯半殘陽彩翠明林杪僧塢逺鐘微歸人下山少風杉落葉響驚起棲煙鳥攜手願言還前邨月初皎

東歸有感

路斷江淮己足憂繁華猶自說蘓州萬人金甲城頭騎十丈朱旗郡裏樓麋鹿昔遊何處艸鴈鴻不似去年秋忍將一掬東歸淚付與婁江入海流

張宣【十四首】

宣字藻仲初名瑄江陰人洪武初與修元史擢翰林院編修旣而謫濠道卒有靑集

【詩話藻仲入翰林年未三十孝陵以小秀才呼之旣奉詔歸娶邵亨貞女宋學士送之以詩所傳紅錦裁云春奠鴈紫簫吹月夜乘鸞是也及謫濠道卒以詩辭其父溝南先生端云出世再當爲父子此心終不間幽明誦之使人心惻】

孤鳯吟

梧桐生髙岡枝葉菀成林上有孤飛鳯結巢在其陰毛羽爛五采嗈嗈鳴好音虞舜去已逺王風不可尋來儀苟非時亦何異凡禽

九日偕張思廉楊孟載徐二嶽登虎丘

招提憑崇岡石壁根空虛躋攀陟層巓歷覽壊劫餘淸商振穹昊爽气棲平蕪云消初旭吐木落遙峯孤幽潭積水深修綆斷轆轤劍光欲飛騰神物今有無空令弔古人解笑英雄愚撫玆良辰及感我芳情紆長揖當塗者永與山林俱

與慈邑諸公防宿茅甫生駐鶴樓得夜字

白水冒平田積陰過初夏風雨招友生琴尊相慰藉飛梯倚孤撐連峯競回迓晦防巖壑變空翠林木亞疎煙截山椒微月露天罅僧鐘隔逺寺漁父歸舎鶴影渚云迷風聲澗泉罷投迹山水邦脫身紛俗駕久忘簪組累不待休沐暇飲酣心爲壯時危气逾下佳防不再期玆遊偶來乍雞鳴起營營莫忘永淸夜

遊四明山

野人放浪山水情小弄雲海遊四明半空下見日光動中夜起聽天雞鳴松風濤捲出萬壑耳邊無處無秋聲緑蘿碧澗月欲上澹煙逺岫天低橫山中招隱者誰子相看擬和遊仙行山川奇絕境復淸秀色可攬難爲名安得仙人衛叔卿身騎白鹿下來迎粲然一笑白雲裏授我寶訣教長生

虞姬

楚歌四面秋聲起美人如花帳中死重瞳將軍蓋世雄淚流暗逐烏江水妾身妾身何足數八千健兒棄如土空畱恨血漬平原碧艸無風爲誰舞

王昭君

卻手爲琶翻爲琵馬上風裂宮中衣玉闗將軍兵百萬恨君枉殺丹靑師穹廬夢斷悲笳曲淚眼朦朧漢宮燭荒邱遺恨艸離離猶帶千年土花緑

石門待謝雪坡不至

古戍人何在春程驛尙存驅雞啼上樹秣馬出前邨白雨侵江郭靑山對石門謝公遊宿處淸興與誰論

桐廬舟行

自在眠沙鳥參差上瀨船亂峯寒笛外疎雨暮鐘前灘轉旋無路林深別有天羊裘懷隱者髙節已千年

錫山道中

風起晚淒淒愁雲墮漸低近人山泣當路竹雞啼百里無煙火孤城只鼓鼙故園楓樹外歸夢繞梁谿

送胡季城之官陽朔

桂林南望八千里陽朔郵程又在西峒峒皆爲狑狫住山山惟有鷓鴣啼天垂海國鄕闗逺雪壓江城艸樹低恨不從君拜虞舜目窮閶闔意淒迷

得鄧南隱書時在廣西

風塵擾擾干戈際兩地俱爲淪落人夢見亦憐風度好書來翻遣別愁新桄榔葉暗蠻溪雨茘子花濃海嶠春壯志幾回思奮迅出門誰慰白頭親

題冷起敬山亭

石滑巖前雨茶香樹杪風江山無限景都在一亭中

畫梧石

鳴琴罷瑤席鶴夢淸宵警涼月下前除照見梧桐影

送鄭希本還徽州

從親南國久爲官話別江城嵗欲闌三百灘聲流月色靑山多處是新安

張簡【二首】

簡字仲簡吳人初師張伯雨爲黃冠元季兵亂以母老歸養遂返巾服洪武初召修元史有白羊山樵集【顧仲瑛云仲簡詩澹雅有陶韋風王子充云仲簡詩溫麗淸深有類韋栁】

【詩話饒介之分守吳中自號醉樵延諸文士作歌仲簡詩擅居首坐贈以黃金一餅髙季迪白金三斤楊孟載一鎰今其詩載集中殊不見好】

次韻張田秀才見寄

樹杪靑虫晴颺絲春城風物似年時貧余許邁餐金法閒有陶潛飲酒詩芳艸靑靑連野闊徵鴻歷歷度江遲長洲故苑煙花外千里懷人入夢思

遊石湖治平寺用唐人許渾所題詩韻

湖上春雲挾雨來楞伽山木盡低摧吳王廢冢花如雪猶自吹香上舞臺

貝瓊【四十二首】

瓊字廷琚一名闕字廷臣崇徳人洪武初徵修元史除國子助教遷中都國子助教有淸江集【詩話姚文公燧爲承防時一日玉堂宴集聲妓畢奏有眞眞者操南音公疑而問之泣對曰妾建寧人西山之苗裔也父司筦庫於濟寧坐盜用縣官錢賣妾以償遂流落倡家公憫之遣使白丞相三寶努爲落籍且謂翰林屬官王棣枤華曰汝無妻以此姬配汝吾卽其父也貲裝皆出於公棣後官翰林待制廷琚爲作眞眞曲以紀事盛傳於時廷琚從學於楊廉夫其言曰立言不在嶄絕刻峭而平衍爲可觀不在荒唐險怪而丰腴爲可樂蓋學於楊而不阿所好者也其詩爽豁類汪朝宗整麗似劉伯溫圓秀勝林子羽淸空近袁景文風華亞髙季迪朗淨過張來儀繁縟愈孫仲衍足以領袖一時此非鄕曲之私天下之公言也】

行路難

采玉於闐河問君勃律何時過采珠鮫人室問君百粵何時出珠玉嵗久同爲塵君何重利不重身海有波缺我楫山有石摧我輪行路難出門卽羊腸何況萬里道管叔危周公匡人仇魯叟尊有酒盤有壺鼓坎坎歌烏烏海不可涉山不可徒路旁之人愛爾玉與珠行路難我以爲父安知非虎我以爲兄安知非狼仰天悲歌泣下霑裳

郊居

直木惡爲輪疲馬思捲斾匡時旣非才處約斯寡悔采詩鑑興亡讀易明進退永懷嵇阮放甘與沮溺對

送潘時雍歸錢塘

海縣兵未息公子今何之酌君萄葡酒聽我白薴詞憶昔來黃灣始爲童子師連牀風雨夕秉燭聽新詩殷殷金石聲眞足解我頤同居石壁下斗柄倏三移脫略勢利交所貴兩不疑久懷地主恩亦有蒓鱸思束書向錢唐磬折從此辭錢唐實都防西湖天下奇朱樓起相對上有千蛾眉樓前五陵子並馬金鞭垂酒酣復張樂但惜白日馳近者屬雕喪不及全盛時空山鳯皇去月黑號狐貍春風吹行殿碧艸生荒基何當從子遊觀濤酹鴟夷子實濟時具飛騰方在玆匠石旣己遇小大隨所施從容宰相前奮舌論安危豈無一尺箠盜賊不足笞天空羽毛急水涸舟楫遲臨岐更揮淚中年傷別離

答客

竊祿非本性適彼南山阿藜藿日不充慷慨獨商歌有客向我言與世同其波商君震七國季子傾三河區區守章句白首成蹉跎念之爲三嘆所樂良己多潛魚駭釣餌飛鳥愁网羅結駟非不榮違已當如何

春日宴滄州【並序】

嵗在著雍涒灘春三月一日筠谷髙士合賔客序兄弟飲於滄州一曲平池湧翠髙閣延靑圓景中天繁陰四合微飇逺激幽芳襲人淸醥在壺嘉肴旣旅懲蟋蟀之刺儉美伐木之求友終宴忘疲遷坐復酌鳴葭間發協朱鳯之相和舞袖雙回翩驚鴻之欲舉嗚呼蘭亭金穀防豈能常滄海流沙兵猶未息懟神仙之無驗宜曠達以爲髙用綴新篇以紀雅集詩曰

天闊無畱雲山明洗新黛過從屬休暇置酒滄州防柔荑緑堪借雜英紅尙在累觴旣不辭秉燭還相對淸彈促哀響祕舞呈修態蘭亭今已矣金穀徒增慨大化防有終四時寧復貸厭厭夜無歸從人譏倒載

早春

山寒花尙遲雪霽江巳緑懷新感遊子哢節喧眾族且同尊俎樂幸免章綬束更擬登前峯靑郊可遊目

擬東野

破屋夜通月霜气刀稜稜病骨不受寒卒嵗仍無繒殘燈吐復翳僵臥如凍蠅事業漸蒸沙文章空鏤冰已失國士意頗爲少年陵長歌獨慷慨坐東方升

四月十日兒子翔防來鳯陽畱一月遣歸因令早營艸堂殳山下爲止息之所

老病不得歸獨處長戚戚二子江南來眼暗初未識生常戒垂堂肌肉如雪白一月常塗間海風吹盡黑買酒爲相勞問答向中夕迢迢漢陽簿春來斷消息阿宣在母旁頗知工翰墨艱難且撥棄頓使沈憂釋所媿無定居百嵗半爲客經營須及早尙愛龍湫僻況近讀書臺云銷四山碧泉深出丹砂地冷多琥珀旣非匡世資庶遂陶阮逸良辰戒僮僕悤怱及南北五月方鬱蒸日气成霞赤出入非所宜川陸愼所歷惜別豈無淚向汝難再滴秋江有鱸魚當掛吳淞席

次韻鐡崖先生醉歌

先生愛酒稱酒仙淸者爲聖濁爲賢淸江三月百花合江頭日坐流萍船左攜張好右李娟紫檀雙鳯鵾雞傾家買酒且爲樂老婦勿憂無酒錢白日西沒大東旋秋霜入鏡何當蓬萊有路不可到祖龍己腐三重泉何如快飲三萬日酒樓卽起糟丘邊願持北斗挹東海月落枕股樓頭眠

穆陵行【並序】

至元中西僧嘉木楊喇勒智利宋諸陵寶玉因倡妖言惑主盡發攢宮之在防稽者斷理宗頂骨爲飲器璉敗歸內府九十年矣洪武二年正月詔宣國公求之得於僧汝訥所乃命葬金陵聚寶山石以表之予感而賦詩

六陵艸沒迷東西冬靑花落陵上泥黑龍斷首作飲器風雨空山魂夜啼當時直恐金棺腐鑿石通泉下深錮一聲白鴈度江來寶气竟逐妖僧去金屋猶思宮女侍玉衣無復祠官防可憐持比月氐王寧飼烏鳶及狐兔眞人欻見起江東鐡馬九月逾崆峒百年枯骨卻南返雨花臺下開幽宮流螢夜飛石虎殿江頭白墖今不見人間萬事安可知杜宇聲中淚如霰

巳酉淸明

白薴衣鮮紫驑馬淸明酌酒棃花下馬蹄一去不復來棃花又見淸明開城南城北多新墓日落啼鴉滿髙樹有酒誰澆千嵗魂子孫盡發濠州住主人更勸金叵羅阿蠻起舞玲瓏歌生前不飲君如何

予避地千金圩屢遊殳史兩山酒酣興發賦詩一首惜山中無賞音者姑錄以自娯云

神人夜割蓬萊股蒼然尙作靑獅舞殳基得道此飛騰煙火千家自成塢前年盜起官軍下存者如星才四五我來欲置讀書牀出入未愁穿猛虎山寒月黑無人聲夾道長松作風雨佩環何日歸公主泉下銅棺閟千古石僕麒麟罷官守林宿鴟鴞聞語苦耽勝槪惜殘年共說當時悲老父錦繡池臺已零落田翁八十鉏新土傷哉土俗如巫覡伏臘荒祠沸簫鼓祠旁鑿井深不枯雲气隨龍有時吐試上崔嵬望沃洲直將培塿齊天姥春前野桃渾欲放雪盡黃精亦堪煮興來起挾李長庚重賦琵琶雙玉女

郭忠恕出峽圖

巫峽何危哉夾拱如龍門禹治九州不得到此峽口水作雷霆奔問汝江中人幾日三巴去峩眉五月銷古雪灩澦堆深虎須怒巫峽之險安可攀胡爲吳檣楚柁日日來往乎其間髙堂中有如花顏銀屏翠箔靑春閒涉此萬里道經年猶未還黃金不買死直欲髙南山汝舟非龍汝非虎黿鼉出沒饞蛟舞前者己脫後者號江神無情天又雨石巉巖兮利刃攢一葉宛轉行千盤覩此魂魄悸豈待杜宇夜叫猨聲酸安得鑿之盡平土萬古不識風波苦

送迮士霖歸天臺

赤城雲气神仙家千樹萬樹蟠桃花十二樓臺起花外石門水長通烏麻當時劉郎亦艸艸出山卻憶山中好莫信丹丘日月長玉人己共桃花老山空水流云自飛劉郎防花須早歸

題董源寒林重汀圖

天下畫師無董源學者紛紛工水石雲山萬里出巴陵白首淮南見眞迹亂石平坡淨無土松根裂石蟠龍虎偃蓋千年飽雪霜林深六月藏風雨江上邨墟何處入浮空逺黛蛾眉濕漁人日暮各已歸小舟如鳬落潮急我昔西淸常看畫南唐此本千金價坐移絕境在雲間月出霜猨啼後夜薄遊未掛吳淞帆令我一夕思江南安得買田築室幽絕境開日日分晴嵐

十月十三日過梧桐涇時官籍濮彥宅龎氏唐氏自經感而賦之

天寒水淸石齒齒杏葉初黃豆花紫舞榭歌臺不見人頭白烏啼明月裏當時豪俠輕五侯一榮一枯八十秋緑珠亦解死金穀艸露作淚無時流

冬夜

嵗月悲遊子風塵老腐儒兵交連北冀客隱向東吳艸白秦皇道天靑陸瑁湖昔時尋樂處撫事一長吁

排悶

白首尙爲客飄飄天一涯耳鳴通夜雨眼暗隔年花畏酒從今斷題詩浪自誇有邨如栗裏準擬便移家

夜泊武塘

風帆如健馬一日過嘉興水鳥如相喚秋蚊尙可憎照人明月近接地白河澄耿耿渾無寐中宵對玉蠅

橫港

南行入橫港茅屋到林丘落日猶斜照寒潮忽倒流牛羊平野散鵝鴨小溪浮嘉見平生友籬邊一系舟

除日守嵗

守嵗西淸第幽懷彊自寛極慚公子意須盡老夫懽明日王春始疎星客夜闌殷勤一杯酒到手莫辭幹

晚眺

極目三邊靜傷心萬室空斷山明落日飛藿捲回風漢節無歸使樵歌有野童煙塵幾時息歸釣古城東

送胡鼎文同知赴安州

別駕安州去靑天蜀道危近辭丹鳯闕逺過碧雞祠暮雨歸神女春風怨子規宦遊多好思重和杜陵詩壬子冬至日過來靑堂示勉中祖南二友

衣冠且從俗猶有晉風流我愛陶貞白人稱馬少遊蜂房寒未割雞柵暖宜修不必論三仕何如號四休

送王克讓員外赴陜西

貂裘萬里獨衝寒舊是含香漢署官白雪作花人面落靑山如鳯馬頭看闗中相國資王猛海內蒼生望謝安應念東南有遺佚采芝深谷尙盤桓

十月聞雷

天气初寒春尙賖坎中夜半有鳴蛙百年宇宙喧戎馬十月雷霆起蟄蛇老栁黃垂霜後樹小桃紅破雨中花三公燮理無非術愁聽空江度車

淸明日陪楊鐡崖飲城東門是日風雨

蕩舟撾鼓出東門怪雨盲風野色昏海上一春猶作客樓頭三日共開尊靑山石馬新人冢錦樹黃鸝舊相園快意百年須痛飲轉頭何處不銷魂

卽事

少海旌旗落照中沙陀兵馬鴈門雄朝宗久廢諸侯禮翊戴方尊節度功今日豈宜求騎劫當年應失倚全忠丹書鐡券存終始萬古山河帶礪同

經故內

山中玉殿盡蒼苔天子蒙塵豈復回地脈不從滄海斷潮聲猶上浙東來百年禁樹知誰惜三月宮花尙未開此日登臨解題賦白頭庾信不勝哀

雨中書懷

漢苑秦宮迹己陳金沙一簇爲誰新山河有限空懷古風雨無情只送春南國鷓鴣愁北客東家胡蜨過西鄰尊前莫唱升平曲白髮秋娘也自顰

秋思

雨河兵合盡紅巾豈有桃源可避秦馬上短衣多楚客城中髙髻半淮人荷翻太液非前日花落蕃禧又暮春莫上髙樓望西北逺山猶學捧心顰

庚戌九日是日聞蟬

今日出門風雨收東山西山須可遊那能束帶從王事且復開尊破客愁鴈別紫臺初避雪蟬鳴紅樹不知秋桃花細雨應相笑嵗月無情自白頭

送楊九思赴廣西都尉經歷

卭笮康居路盡通西南開鎭兩江雄漢家大將推楊僕蠻府參軍見郝隆象迹滿山雲气白雞聲千戶日車紅明珠薏苡無人辧行李歸來莫厭窮

過泐季潭長老三塔院飲於志逺宅賦詩

城南看花花正開淸明微雨灑塵埃路從周處臺前過山轉曹彬廟下來墮地遊絲輕復起近人嬌燕去仍回髙歌擊節狂懽賞共盡生春酒一杯

殳山隱居夏日

病客從教懶出邨兩山一月雨昏昏野花作雪都辭樹溪水如雲忽到門無復元戎喧鼓吹試從田父牧雞豚來靑處士時相過猶是平原舊子孫

懷內弟陸熙之

我別語兒溪上宅月當二十四回新如何故國尙戎馬卽恐比鄰非昔人簫鼓誰家猶作社樓臺廢苑不成春夜闌憶爾無由見悵望黃姑析木津

秋興和方文敏

一日龍飛濠泗間槖駝牛馬走寘顏己來肅愼通滄海更卻呼韓閉玉闗使者旌旗分道出將軍部曲凱歌還白頭野老知何事紫气長瞻萬嵗山

送馬伯溫之廣西

樓船捶鼓發江中昨夜檣烏喜北風可惜春歸還送客何知別後已成翁浮天雪浪三湘闊到海雲山百粵通有子漢陽専簿領一緘千里托飛鴻

遣興

我住雲間今四秋恰如杜甫在秦州賦詩黃耳冢前去打鼓白龍潭上游暮景飛騰如過翼此身浩蕩一虛舟黃塵紫陌繞車蓋且伴老翁隨海鷗

讀蘆笳曲

日年已到甲辰終休倚山河百二雄八駿何勞巡海上一龍今見起江東専門學士空談道仗鉞將軍競防功忍聽蘆笳舊時曲此身飄泊嘆秋蓬

黃灣述懷二十二韻寄錢思復

海岱初云擾荊蠻遂土崩王公甘久辱奴僕盡同升逺適將妻子端居謝友朋艸堂森苦竹瓜圃蔓寒藤地盡山光斷天昏海气蒸夜深常畏虎秋後更多蠅鶴髮愁難理烏皮嬾自憑娉婷羞不薦齷齪怯先登拔劍歌誰和聞笳寢復興過逢欣巳絕疾病恨相仍自擬秦民去重煩魯使徵吹毛多見摘刺舌尙須懲耆老惟君在文章對客矜才全懷白璧道重比朱繩虎榜名非忝雞林價重增極知童子陋深媿大巫稱最憶春停騎髙談夜翦燈病駒終棄擲生鶻必飛騰迹已從信屈時多任愛憎賦詩閒莫廢好事老猶能漢月今頻滿天河本自澄山陰有孤櫂雪下興還乘

壬子夏端居二湖與二三子讀書而苦熱如焚一坐四遷杜少陵發狂大叫非過言也回思雲間時往來呂邵二族其地有林藪之美池臺之勝可以避暑而遊士寓公咸防於此相與窮日夜爲樂及兵變之後所至成墟海內忘形半爲異物感衰榮之無定悼生死之相違遂成三十四韻

地僻從吾放山深少客過昏昏蒸酷暑鬱鬱抱沈屙斷酒愁爲敵拋書睡作魔云生空望雨水涸不通河唱和聞蛙吹遨遊記鶴坡輞川移絕境瀑布激懸波數子論新好諸翁樂太和百篇齊屈賈【楊鐡厓】五字逼陰何【鄭本初】共哂佯狂徹【魯道原】焉知好辯軻【馬文璧】冰壺淸莫比【夏景淵】鐡硯老猶磨【呂徳厚】公子時同載【夏士文】將軍夜不訶【邵篔谷】結交眞有道【倪菊存】與物總無他【倪耕閒】每喜方舟坐何煩信馬防秋風千戶竹宿露半池荷席睹藏鉤令亭邀竊藥娥【有賔月亭】頗黎行凍蟻瑪瑙進寒鼉潦倒衣從濕欹傾弁或俄羌人能觱栗漢女善顰婆對舞翻朱袖羣謳斂翠蛾紛紛方大噱浩浩漸微酡壺中恆三馬詩成媿一螺如何棄俎豆卻復老干戈落鴈長淮逺蜚鴻大野多死生俱異域出處不同科淚泣荊人玉腸回織女梭祗憐成骯髒及此嘆蹉跎室巳如懸磬門今信設羅淩霄榮小艸平地引危柯水鳥浮沈戲林蟬斷續歌分甘畱白屋身免束靑緺晚牧幽湖上春耕曲澗阿丹砂尋舊井金剎過祗陀豈復同般樂應知廢切磋茫然感平昔興發彊吟蛾

殷弼【一首】

弼字裏未詳與修元史

望海

吳淞江口海門東萬里京師咫尺通白柁紅旗三月浪紫簫花鼓午潮風

明詩綜卷七

欽定四庫全書

明詩綜卷八

翰林院檢討朱彞尊編

徐一防【二首】

一防字大章天臺人徙嘉興元末建寧教授洪武初召修禮書終杭州府學教授有始丰類槀【靜志居詩話實錄洪武二年八月詔儒臣纂修禮書徴儒士徐一防梁寅劉於周子諒胡行簡劉宗弼董彞蔡深滕公琰至京時曽魯以元史方成奏畱之同纂修三年九月書成賜名大明集禮通五十卷授曾魯徐一防周子諒董彜以官梁寅等六人以疾賜還鄕裏宗景濓撰楊亷夫墓志云國朝天下大定詔遺逸之士纂禮樂書君被命至京師僅百日而肺疾作乃還卒年七十五洪武庚戌夏五月也而梁孟敬贈徐大章序則云吳元年丁未歲以詔徴至都大章亦見徴是時置三局一律局二禮局三誥局余備員禮局而大章撰誥文同居官寺者半歲云云若是則禮局律局同時分設而大章孟敬俱於吳元年卽被徴矣實錄又載吳元年八月徴江西儒士劉於等至官欲官之俱以老病辭各賜帛遣還則劉於亦以吳元年卽被徴矣且劉宗弼者承直之字承直吳元年十月官國子司業不應於洪武二年又同遺逸之士並徴也又中書省定律令亦系吳元年十月事至十二月律令成命頒行之則律局可輟不煩二年猶與禮】

【局並存也此皆事之大可疑者相傳亷夫賦老客婦詞進禦其辭云老客婦行年七十又一九按是歲己酉亷夫七十有四爾何必增益其齒以誑孝陵邪殆好事者爲之又攷當日同修禮書尙有魯淵道原實錄削而不書者以道原書未成時先卒也梁孟敬有挽詩載石門集大章遺槀罕傳余於京師見之今刑部尙書新城王先生貽上所凡四冊比余家藏者倍之然驗其目無詩猶未是足本也】

至正己亥兵後明年八月之望同守繆公招同諸彥集南湖卽席分韻得久字

靑丘緩殛殪黑飈撼九有海走翻蛟宮山移若螘阜𨿽愛赤城霞歕瀑當窗牖棄擲不敢顧欲臥豈得久裏處擇其仁於焉得林藪衍原饒秔秫詩書足朋友何期復中兵難作在丁酉東西競奔竄顧尾不救首幸云全此軀長疑是夢否還見湖上月兼之對名酒狂奴故態萌防然開笑口【郁伯承云僧雪廬資聖寺記至正十八年八月嘉興兵變而大章詩云難作在丁酉是丁戊巳三年郡皆被兵也故髙士敏詩亦云前年奔山壑去年匿檣舵】

辛丑秋七月曹廣文招同諸子憩西郭景徳寺分韻得半字

野曠天逾豁川平路疑斷不知何朝寺突兀古河岸潭薶白气沒林宻翠霏亂勝地固淸涼火流七月半合並洵難得通塞奚足算廣文厭官舍亦此事蕭散風櫺爵屢行蘿磴席頻換但覺淸歗發寧顧白日旰吾欲紀玆遊埽塵勞弱翰

梁寅【二十四首】

寅字孟敬新諭人元末辟集慶路儒學訓導洪武初徴修禮書書成以老疾辭歸有石門集【詩話孟敬入禮局𨿽不爲好爵所縻然石門集中賦南歸則云煌煌乎大明之盛典兮搜巖穴而旁徴承賜金之渥恩兮荷鍚服之殊榮寄子岷詩云赫赫皇明文治肇興惟俊良是詢惟隠淪是徵嗟余罷老亦承詔以行東武吟云隋珠耀明月和璧誇縣藜及時不自獻明君焉得知寓館詠懷云聖君優老無窮感京城元夕云萬里升平感聖朝洪武元年正月四日防覩龍飛歡忭而作詩云赫赫大明逄盛代載歌周雅贊皇文感恩頌徳之辭不一而足方之抱翁似有有間矣故序於通籍者之列】

歸醴溪

久厭都市喧俛思山巖靜歸飲醴溪泉怡我淳朴性神峯雜樹擁石門翠厓並蘿懸晨露巘秀夕霞映映褰裾蔭雲松脫屣恱風磴悠然遁客心疊出野人詠方期谷口耕毋誚終南逕

和楊逸人桃林遷居之作

心絕忘塵囂時淸樂巖築愛此桃華林葺之杜衡屋葛籬延芳藟石梁照淺淥風翔雙白鳥雨臥一黃犢東臯雜婦子中野見樵牧賦詩雲霞隖攜壺錦繡谷從君以優遊於焉謝羈束

題西山程氏南窗

獨居南窗靜秋木連翠岑鳴琴眾葉下把酒孤猨吟寧負朱紱願莫乖白雲心羨彼歸田叟髙風畱至今

爲臨川章則常題山水圖

山擁衡廬靑水含瀟湘碧兩厓蟠蛟樹千歲蹲虎石遙遙遡川舟泛泛騎驢客憑髙者何人閒看楚云白

題印土寺罷釣軒

曲池照林隖百尺懸蘿陰開軒坐垂釣水淸如我心小魚易傷生大魚或淵沈投竿爲之惻於此悔悟深名區縻好爵都市爭黃金但戀鉤餌馨豈知憂患侵濯足南澗流振衣北山岑旣羞結网罟何必漑釡鬵物生免相賊嗜欲常自禁嘉此古人意托之金石音

擬古【六首】

獨處衡門下慨然思九州我馬苦疲怯山川多阻修丰艸被長阪麋鹿或羣遊蔚彼嘉樹陰鳴禽自相求彼物各有適而我何寡儔日月防車輪恆恐不少畱願與二三友朝夕論王猷毋爲自局促窮廬悲白頭

芙蓉在江浦亭亭艷淸波𨿽云出淤泥麗質良可嘉褰裳渉枉渚淩風折芳花願言贈君子翫之比瑤華於時茍不惜顦顇當柰何

江海處卑下百川皆赴之山木郁蕭森上竦無緐枝王侯稱孤寡惟恐嬰菑危謙虛受眾益天道盈必虧周公下白屋吐哺情孜孜孫子相南楚祿丰心愈卑柰何閭閻子往往多矜持

昔嘗好名山五嶽期徧歷思見松與喬再拜問仙液微生累妻孥常爲饑凍役嘆此血肉軀何以生羽翼諒非金石同服食竟何益不如安我常百年順所適

雲門輟淸響鄭衛音方揚錦衣受垢污不如綀布良軒軒靑雲士鳴玉升廟堂名髙受讒毀寵盛罹愆殃美女惡女仇偏聼姦以萌眾口能鑠金況乃忘周防所以君子心惟用徳自將行行九折阪戒哉銜橜傷

我有太古琴千年妙音續七何泠泠聼之非促遬一彈文王操再彈宣父曲聖人宛見之何由躡其躅大道日以淪澆詭馳眾欲孰思障頽波九州反淳俗防龍爲股肱巢許遁巖谷窮通各有志於我奚不足

歸息【二首】

歸息蒙嶺陽聊比嵩少岑樂此林藪趣遂忘江海心沿澗搴芳藟入谷聼幽禽流泉響松下潺湲非俗音猗蘭被徑畹香气襲衣襟頽景忽西匿浮雲夕以陰睠彼羣飛鳥翩翩投北林

春陽旣和煦時雨亦霑濡原野緑已徧土潤含膏腴兵戈幸少戢良農日墾鉏戴勝鳴桑林題鴂亦交呼嗟我理編簡四體忘勤劬羔裘媿逍遙梁鵜恥安居素餐古所誚偶耕良我徒

簡伯英伯筠見訪雨畱信宿

谿谷云晝合東林微雨來二友歘俱至一見紓中懷埽我茅茨室爲君緗帙開上言風雅醇下言艷歌諧何以相淹畱淸醑不盈杯何以爲逺贈媿無瓊與瑰煦風失堅冰谿水流湝湝歸鴻正翺翔浮鷖散參差告我遽言旋定省恆懼乖懿此孝友心令徳善自培願爲王國士無媿北山萊

題番昜蔡淵仲黙齋

獨坐眾囂寂靈淵虛以澄朴拙固吾性佻巧非吾能言辭戒放逸唇頰思緘縢吉與躁殊趣仁以訥見稱吶吶譽何損呶呶時所憎恐玷懷白圭來讒忌靑蠅無妄天之佑主靜道斯凝曾閔庶可慕予賜在所懲萬言不如黙誠哉宜服膺

林下

客尋林下居逕幽不待埽疎篁延柔蔓殘果落深艸禽言人莫知虎迹僮驚報何事嬰餘懷甕牖悟天道

篢谷作

老樹山橋畫瀟灑興來濯足蒼藤下云邊厓石危欲落雨後泉流急如瀉客過松林貪翠陰農分稻苖散靑把桃源風土良可樂何恨龍鐘在田野

對雨

飛雨山棚爽緐云竹巷迷翠藤低拂石黃葉澹霑泥樹杪盤饑鶻墻根泣露雞園夫桔橰廢流水滿靑畦

贈西山僧

髙僧自喜巖下住長見白雲飛復廻半山風吹松子落千歲石作蓮花開鳥下林堂待分食龍遊溪水遇浮杯吳山楚山聊暫行還把楞伽歸去來

天寧寺和曽得之兼呈彭聲之及雪印

經年不到天寧寺卻喜春濃叩竹扃二水共明洲外碧千峯如削雨餘靑謾勞山茗時時煮自笑齋中日日聼垂白飽聞髙世論巖棲空媿老窮經

初夏

樹暗云更深鳥啼春巳去多謝桃源人能畱漁父住

爲王仲義題雪梅

小橋東郭先生履曲逕西湖處士家向暖早看花似雪冒寒更愛雪如花

和何彥正春耕【二首】

見說春耕溪水頭賦詩猶憶玉京遊莫誇塞北千蹄馬寧買江南十角牛

竹間樵逕行應熟花外漁舟望欲迷處處稻畦分落照荷鍫人去水禽啼

劉承直【一首】

承直字宗弼以字行贛州人元進士明初與修禮書官國子博士升司業出爲浙江按察司僉事【王子充云劉君工選體出入鮑謝之間】

秋日東林宴坐

髙秋坐虛館颯然神慮淸廻飈颺疎雨瀟灑集前楹始欣塵遠稍覺微涼生檐鐸遞相答林蟬時一鳴物情各有適吾生豈無營

周子諒【二首】

子諒名愷以字行廬陵人與修禮書授工部虞衡司主事【劉仲修云子諒之文丰而不泛乎辭約而能達其意其詩淸新婉麗舂容幽逺】

讀子書作

學館坐無事故書聊復翫披文旣薈蕞尋義亦泮渙趨前後己逸顧舊新輒竄萬言𨿽畢陳一理竟未貫往往捲未終心目已潰亂易書詩春秋辭簡義亦煥柰何百家書累累疊几案緜延比葛藟根逺益纒絆雕刳出葩卉綴緝呈組纂推以合身心宜若霄壤判吾欲盡其文掇取歸鑪炭往者予弗及來者予何憚作詩示朋曹無乃駭童丱

贈別郭元達

黃鵠乘天風飄飄忽髙翔飛飛巢林鳥刷羽情內傷豈無淩霄志六翮不得長念子平生意相送以傍徨勿言易爲別明發各一方悲來解佩劍爲子復進觴且爲遊子歌歌詞何慨慷疾風吹徵颿旭日在衣裳自古有離別各言愼行藏

林弼【三首】

弼字元凱初名唐臣龍谿人仕元爲漳州路知事戊申內附以儒士登春官修禮樂書除禮部主事歷登州知府有梅雪齋稾

龍州【三首】

峒丁峒婦皆髙髻白紵裁衫靑布裙客至柴門共深揖一時男女竟誰分

近水刺桐知驛舍倚山毛竹卽人家趁墟野婦沽甜酒候客溪童進辣茶

白沙靑石小溪淸魚入疎罾艇子輕漫說南荒風景異此時眞似剡中行

張翨【二首】

翨【或作翼】字翔南建徳人徙居嘉興元至正乙己舉於鄕薦主角東書院山長不就吳元年徴入禮局告歸有梓宇集【沈客子云翔南歸自禮局郡庠延訓諸生家近宣公祠庭有巨梓集以是名】

【詩話洪武修禮書吾鄕與者三人徐一防大章陳世昌彥博及翨也翨所居有巨梓一防爲作記楊廉夫亦有題詠故翨作楊哀辭有云志梓寓榮衮襃兮又靳昌乎聲詩梓宇集不傳朱翰輯檇李英華取其詩壓捲】

賦得韭溪春水送張別駕

春風吹花澄海門韭溪雨足浮春云碧漪分流入流去石闌倒壓玻瓈紋使君靑驄駐溪側檛鼓官船送行色片帆直溯五湖風水晶宮中夜吹笛

西湖竹枝詞

南髙北髙峯頂齊錢唐江水隔湖西不得潮頭到湖口郎船今夜泊西溪

【詩話辛丑夏畱湖上昭慶僧捨時錢陸燦曹潔躬周元亮施尙白諸先生先後來遊杭人有持元西湖竹枝請錢先生甲乙者先生謂曰和者𨿽多要不若老鐵次日羣公泛舟於湖曹先生引杯曰鐵厓原倡之外誰爲擅各舉一詩不當者罰周先生舉陸仁良貴作雲山下有湖湖有灣山上有山郎未還記得解儂金絡索系郎腰下玉連環施先生舉張簡仲簡作云鴛鴦胡蝶盡雙飛楊栁靑靑郎未歸第六橋邊寒食雨催郎白薴作春衣南昌王猷定於一舉嚴恭景安作云湖中女兒不解愁三五蕩槳百花洲貪看花間雙蛺蝶不知飛上玉搔頭吳袁於今令昭舉彊珇彥栗作云湖上女兒學琵琶滿頭都插閙妝花自從彈得陽關曲只在湖船不在家武進鄒秪謨訏士舉申屠衡仲權作云白薴衫兒雙髻丫望湖樓子是儂家紅船撐入栁陰去買得雙頭茉莉花錢唐胡介彥逺舉徐夢吉徳符作云雷峯巷口晚涼天相喚相呼出采蓮莫爲采蓮忘卻藕月明風定好廻船蕭山張杉南士舉繆侃叔正作云初三月子似彎弓照見花開月月紅月裏蟾蜍花上蝶憐渠不到斷橋東山陰祁班孫奕喜舉釋文信道元作云湖西日腳欲沒山湖東月出牙梳彎南北兩峯船上看恰似阿儂雙髻鬟錢唐諸九鼎駿男舉馬琬文璧作云湖頭女兒二十多春山兩防明秋波自從湖上送郎去至今不唱江南歌予曰諸公所舉皆當然未若吳興沈性自誠之作也其詞云儂住西湖日日愁郎船隻在東江頭憑誰移得湖山去湖水江波一處流不獨寄托悠逺且合竹枝縹緲之音曹先生曰然於是諸公皆飲予亦浮一大白回思舊事四十年矣錄翔南詩其旨與沈作略同又吳世顯彥章詞云湖中日日坐船窗水面鯉魚長一雙好寄尺書問郎信惱人湖水不通江意亦相合然俱未及沈之俊逸也】

劉儼【一首】

儼字敬思錢唐人元末隱居西湖明初徴入修禮樂書授廣東市舶司令有樗隠集

【詩話敬思爲管長史訥之師其卒也管哭以詩云痛哭劉夫子如今隔九泉家聲俱溢耳才望孰齊肩百氏遭漁獵羣經費討研薦章何懇懇束帛竟戔戔東壁星辰表西淸雨露邊班陪黃閣老名厠玉堂仙禮樂皆新制方輿有續編宣麻應內命行李忽南遷漢節衝蠻雨黎歌入瘴煙客庖魚米賤商舶象犀聫省檄官將調郵書訃遽傳哲人其逝矣小子獨淒然踵接才𨿽劣心喪禮自專不知雙眼淚何日罷潺湲丁鶴年極稱之】

舟中漫興

靑天縹緲吹云衣碧水顚倒插翠微三家五家村捨出一防雨防沙鷗飛栁絲裊裊拂過艇苔花斑斑生釣磯

風塵不到是樂土莫怪往來城府稀

魯淵【四首】

淵字道原淳安人至正辛卯進士江浙儒學提舉洪武初徴修禮樂書詔授江西按察司僉事以病辭有魯道原詩集

【詩話道原爲沈原昭之師嘗與楊亷夫張光弼挍文貢院其題入貢圖詩云九州文軌車書混萬里梯航玉帛齊感懷詩云越裳翡翠供輸少遼海云航漕運通蓋猶及見元盛時者其後幾死於宼極其顚沛晚宿新岑詩雲杜鶻山外家千里姑惡聲中淚兩行誦之亦可悲矣】

題馬文璧秋山圖爲盧仲章賦

野館空山裏林泉象外幽澹雲初霽雨紅葉早驚秋路轉山藏屋橋危岸倚舟直疑人境異便欲問丹丘

越中避難適周橋

喪亂今如此漂零豈偶然有身長作客無地可歸田兵火淒涼夜風塵黯澹天故人知愛客同櫂鑑湖船

長安市

夜泊長安市鄕鄰崇徳州驛亭無駐馬堰水有行舟壞道薶荊棘陰房聚髑髏淒涼兵火地人物總荒丘

重九

白鴈南飛天欲霜蕭蕭風雨又重陽己知建徳非吾土還憶幷州是故鄕蓬鬢轉添今日白菊花猶似去年黃登髙莫上龍山路極目中原艸木荒

劉永之【二十一首】

永之字仲修淸江人明初徴士有山陰集【梁孟敬云仲修遣詞發詠追金琢璧鉅篇短章榘度悉合敖子發雲山陰翁詩諸體皆工而七言絕句尢佳不徒深入簡齋門戶亦可與晚唐諸賢白戰於變風境上而莫之雌防者簡一溪云先生詩詞格調精工諸體備至沨沨乎風雅之遺】

【詩話仲修應聘入都以耳疾辭其秣陵述懷詩云話防曲臺名秉筆從諸公則亦徴入禮局之一人矣宋景濂以辭章翰墨雙絕稱之贈詩云多少薦紳求識面江南文價爲君低觀集中與梁孟敬論春秋書謂胡氏之春秋非經之本防自爲一書可爾使聖人者若後世之法吏深文而巧詆蔑乎寛厚之意此其失非細故也其識出環谷東山諸君之上其詩務去陳言取材新穎五言如靑年杜書曰白髮漢郎官澗水穿林去山雲帶雨回雨微檐澑緩風急鴈聲稀野燒兼風起邊烽共月升春明三壽艸雪映九英梅蟹捨能畱客漁舟不畏風鹿盧花下轉萵苣雨中鉏白鶴窺殘奕靑童埽落花路危楓葉斷石險桂根懸鹿柵成山壘漁梁阻澗泉七言如過橋栁暗烏爭樹當戶花開燕入檐近瀑飛雲經樹濕穿花流水過橋香朱鏤管書苔紙銀簟秋衾夢橘湖古硯自磨銅雀瓦坐氊還疊罽賓揄石泉落處寒兼雨楓葉�來冷帯霜杜若煙生螺子港桃花水暖象牙津千峯靜對芙蓉幕三峽遙連防蝀橋竹嶼暝煙浮翠黛石田秋雨潤銀沙沙田紫蔗家家熟野徑丹楓處處飛井厎龍飛山客見峯頭鹿過野人知白雲當戶心同靜亂竹侵階手自刪何其似姚少監鄭都官也】

秋懷

涼飈振庭樹浮雲結重陰中情忽不樂拂幾彈鳴琴泠泠多苦調零淚霑衣衿逺懷東都士登彼北邙岑悵然望京洛五噫發哀吟悠悠千載下誰識古人心

登煙雲臺同西峯諸友分韻得跨字

振防履崔嵬飛步淩雲榭俛觀飛鳥翔逺見平江瀉彈棊古桂陰酌酒長松下谷響嘯哀猨林香過山麝祈靈醉巫覡尋眞望仙駕翠蚪金節導靑鸞羽衣跨

訪驛馬精舍能上人不遇識其從孫蕭生進修夜坐誦詩次日書此識別畱柬能公

晨起忽不樂驅騎髙原行四山多嵐气日照孤峯明亭午際江渡煙艇浮沙汀登岸迷所適岐路方縱橫忽憶驛馬寺久慕能公名詢塗向煙霧阡陌互紓縈漸入石路窄松蘿藹冥冥龍象𨿽寂莫廊廡猶崢嶸道人赴齋出鐘梵杳無聲欵戶識之子開室出相迎宴坐畢余景空花聞夕馨山尊瀉芳醑秋蔬摘霜莖性昧空寂防心樂儒雅淸夜止西窗宿風條中夕鳴病客旣多感聞此心骨驚明當捨之去沿流到江城方從湖海遊暫逺林壑情山門蔭寒沼中涵苔蘚靑法源庶無竭歸日濯塵纓

過安慶精舍

淮壖古重鎭龍舒實雄冠顯顯靑陽公銜命玆屏翰文能宣皇風武能折凶悍仁能撫士卒知能輯流散孤城抗千里一身當敵萬運否絀壯圖時屯負英算城亾遂捐軀仗節死國難忠義凜霜日聲名炳星漢我來當夏杪延覽遂興嘆俯仰成古今興亡猶在眼疲人稍歸郭買捨臨江岸午風舟舫集夜霽燈火亂精靈或來往廟食儼容觀生爲烈士尊死爲姦臣憚��吟詩臺千載污靑簡

同傅商翁何彥正舟中有懷辛好禮韻

沙際水痕交細艸蒙茸長春江下連鴈夜雨同孤舫佳期違宿諾歡笑懷前賞餘燼落寒燈臥聞漁板響劉宗海爲余作淸江春雨碧嶂秋嵐二圖賦此贈之

劉君早年善山水得意往往圖樵漁西昌城西一相見忽然贈我雙畫圖圖中似是淸江曲春雨蒼茫汀樹緑煙中髣髴辧飛防水際依微見茅屋漁郎系船江石上一夜磯頭水新長孤村日暮煙火微渡口歸人暝猶往碧嶂層巒翠轉奇嵐光秀色含朝暉風林落葉灑靑壁云壑流泉生翠微我昔結廬此山裏每愛秋嵐淨如洗經年奔走厭風塵偶看新圖心獨喜憑君添我小綸巾明當歸埽山中云他日君來一相訪松根爲子開柴門

題金華餘仲揚山水

人言吳中山水好坐思絕境那能到金華山人懷故山時拂冰紈寫幽島贈君此圖更絕奇妙墨精思奪天造陂陀重阜隱喬木掩仰遙汀帶文藻石嶠云生暮色微海門潮落秋風早賀監居臨鑑湖曲子猷宅近山陰道淸淸落日櫂船回照水新袍影顚倒髙情千古慕前哲世俗紛華豈堪保經年烽火徧江南萬壑千峯迹如埽畸人奔走厭塵濁試觀圖畫開懷抱思傍幽林結茅屋柴門低映寒藤老放鶴前山戴笠歸獨抱長鑱拾瑤艸

題古木幽篁圗

近者天下寫竹枝息齋子昂最奇特金釵折股錐畵沙直以髙情寄豪墨後來小李用家法更覺縱橫脫羈勒禦榻屏風或詔寫流落人間豈多得我家眞迹兼數公錦囊玉軸復壁中舊宅荒涼經戰伐故物都隨煙燼空此圖尋丈小李作位置頗殊標格同半身古樹色蒼潤篔簹因依相澹濃長林無人秋气入蜿蜿蛇蛟起幽蟄蠨蛸垂絲晝陰靜老鶴刷翎昬雨集黃陵廟前湘水深捐玦江臯思俯拾浮槎尋源遡空闊析旌低度云濕何郎兄弟最好奇愛此不減瑚枝幽居正在蘭峯下亦有喬木當窗扉共展長圖幽興發六月涼颸生葛衣還君珍襲增嘆息他日重看覓舊題

陳君心吾以黃鼠筆見貽此筆惟京師多用之江南罕得也

冰鼠金毫鋭霜筠翠管長攜來南郡逺制出北州良內史來禽帖黃門急就章秋林多柿葉揮灑興難忘

送吳徳基赴興化令

春江望不極芳艸緑江潯千里長沙道孤防去客心縣城依水國吏語帯蠻音到日應無事華亭自鼓琴

經湖口縣

古縣開湖口髙檣集岸隈山從廬阜起江向武昌來近水皆楊栁荒城半艸萊客心元自速更遣曉風催

爲髙安何思恭題方壺所山水

古象山中白晝閒紫煙樓觀鳯笙寒試分玊井三秋露戲寫方壺九疊山老樹糢糊常帶雨茅茨瀟灑鎭臨湍知君隱處渾如此持向荷峯錦水看

題畵鷹

猶記鳴鞘出霸陵新丰市北醉呼鷹於今豪气都消盡閒看新圗剔鴈燈

題扇

烏絲細寫蠶頭篆白紵新裁燕尾衫雨過西軒苔色淨澗中云影似江帆

題竹

洞裏仙人白兔公手持玉笛向秋風彩雲低度天如水吹作龍吟三月中

題扇

金鳯洲頭倒玉壺銅塘浦口送飛艫他時若記分攜處花滿春城聞鷓鴣

寄西峯道士【二首】

百尺飛樓接太淸萬年枝上月華明鹿車入谷無人見應是仙人衛叔卿

石室虛明隔紫煙靈文中閟白瑤鐫丹書隱字誰能識歲月應題建武年

北澗夏日

酒傾蘭勺石泉香衣剪荷盤露气涼誰料十年江海興閉門疎雨對橫塘

夜宴定矦宅醉中口號

刻羽堂中畫獨明將軍夜醉水西營靑樓小婦新承寵彈得涼州第一聲

爲彭子漁釣圗

彭郎磯畔小茅堂露滿秋林木葉黃石渚水生魚欲上一江風雨夜鳴榔

孫作【四首】

作字大雅以字行一字次知江陰人洪武癸丑召修日曆書成除翰林編修以老病乞外授太平府儒學教授入爲國子助教遷司業有滄螺集【李武曽云胥元季之人咸襲抱遺老人詩派東家子獨以蘇黃爲師洵特立之士也詩話編纂日曆洪武六年九月事也先是徐大章報王子充書曰近世論史者莫切於日曆日曆者史之根柢也其法以事系日以日系月以月系時以時系年猶有春秋之遺記事之法無】

【逾此也宋重史事日曆之修必諸司關白如詔誥政令則三省必錄兵機邊事則樞庭必報百官之拜罷刑賞之與奪臺諫之論列給捨之繳駮經筵之論答臣僚之轉對侍從之直前故事中外之囊封匭奏下至錢谷甲兵獄訟造作凡有關政體者必隨日以錄歲終監修宰相防檢修撰官日所錄事有失職者罰之其愼重若此日曆不失則後日會要之修取於此他年實錄之修取於此百年之後紀志列傳取於此此宋氏之史所以可據也元則制度文爲務從簡便不置日曆不置起居注獨中書置時政科以一文學掾掌之以事赴史館及一帝崩則國史院據所付以修實錄若順帝三十六年事旣無實錄又無參稽之書惟憑采訪以足成之竊恐其事未必覈其言未必馴其首尾未必貫也其論實自大章發之修日曆老七人孫大雅與焉大雅自號東家子以文見知於牛士良宋景濓爲作東家子傳謂他人之文束於理則辭不暢肆於辭則理不直惟公洞矚千古之上折之則理勝辟之則辭嚴動有據依皆非臆說其推許至矣詩絕去元季之習好盤硬語有云蘇子落筆崩海江豫州吐句敵山嶽湯湯濤瀾絕厓岸防防木石森劍槊二子低昂久不下藪澤遂包防與鱷至今雜還呼從賓誰敢崛彊二子角吾尢愛豫章撫捲气先愕磨牙咋舌熊豹面以手捫膺就束縛士如此老固可佳不信後來無繼作蓋欲力追涪翁宜詩之不肯猶人也】

大堤曲

君騎白馬來我騎靑驄去背面不相識兩馬驕嘶住

客中秋夜

故園應露白涼夜又秋分月皎空山靜天淸一鴈聞感時愁獨在排悶酒初醺豆子南山熟何年得自耘

石菖蒲

曉露飛初濕春苖剪又生靜憐千葉瘦幽喜一峯橫鬱鬱明人眼靑靑異物情安期如可待吾亦埽黃精

送杜孝廉往句容

江東勝地壓西浙句曲山傳天下稀林間風生一虎過石上月明雙鶴歸我擬華陽裁白帢君如萊子奉斑衣日長縣幕娛親地小轎疎櫺入翠微

錢宰【二十四首】

宰字子予一字伯均防稽人元進士明初以明經徴修禮樂書授國子助教乞歸召較書翰林加博士致仕有臨安集【徐子元云博士詩如霜曉鯨音自然洪亮黃才伯云博士病近代新聲太繁刻意古調擬漢魏而下諸作補其未馴者詞林稱之詩話博士吳越武肅王十四世孫孝陵命撰帝王廟樂章稱防每進見輒賜坐侍食嘗賦早朝】

【絕句云四鼓咚咚起著衣午門朝見尙嫌遲何時得遂田園樂睡到人間飯熟時明日文華防畢帝諭曰昨日好詩朕曷嘗嫌汝何不攺作憂字又曰朕今放汝去好放心熟睡矣乃遣還二十七年詔徴同揭等二十六人定正尙書蔡氏傳命開局翰林院賜綺繒衣被入朝班侍衛之首賜飲酒樓還裏年九十六乃卒二十四人者黃觀景淸在其中實錄特刪去蓋永樂中以名在姦黨故也博士詩波瀾老成諸體悉稱韓宜可唐愚士皆師之】

擬古【七首】

出門萬里別行行逺防邊相望各天末北斗日夜躔四運秋復春不見君子還燕車北其轍越馬南其轅目逺心愈近悵然徒懸懸黃雲暗關塞路險不見天式微夫如何日月忽已遷願言崇明徳無爲終棄捐

髙臺何巍巍參差與云平玉繩臨雙闕長河流無聲上有羽衣人逍遙吹玉笙淸響涵明月飛佩何泠泠借問弄者誰疑是董雙成曲終再三嘆感慨有餘情所悲同門友局促趨世榮願將秋水劍爲之解塵纓笑呼雙黃鵠與子俱逺徵

涉海采瑯玕紅者瑚枝明珠盈懷袖將以遺所思海濶不得返所寶莫致之爛其納我室抱璞將何爲靑靑梧桐樹托根在髙岡與子新合歡翕如鳯與皇鳯皇鳴鏘鏘合歡期世昌歡情一何短離思一何長嗟彼籬下菊含英揚其芳晨霜秉貞節寧隨秋艸黃終當采而佩歲晏夫何傷

河東有織女皎皎云爲章手弄機上絲日夕更七襄織成五色文欲制君子裳莫言隔秋水可以駕飛梁睆彼牽牛星終日不服箱

故人萬里別海水日夜深南風海上來遺我雙南金不見故人面乃見故人心鑄作黃金徽置之白玉琴彈爲別鶴操間以懷湘吟曲終聼者稀矯首望知音

庭樹日已黃白髮日已短候虫鳴前除秋霜蕙花晚歲月如奔駒六轡不可挽泛舟渉方瀛方瀛水淸淺安期邈難求吾櫂亦已返花開醉復斟黍熟饑自飯逌然樂悟生瑤島諒不逺

分題賦載酒亭送友人之四川

大江發巴蜀岷峨蔚嶕嶤子云性佚蕩逸气相扶揺灑翰騁雄辭淩雲何飄飄終焉斂其華組麗不足驕覃思著文斟酌仿繇爻閎言極幽微緜絡天地交豈無好事者載酒與遊遨胡爲事黃門投閣竟蕭條龍蛇不知藏蝘蜓亦見嘲天獨昌其文炳如日星昭子行登斯亭英爽或可招謂我欲問奇峽水阻且遙

題雪獵圖

健兒善騎射出獵古戰白雪日夜飛蕭蕭朔風涼黃艸蔽沙磧馬肥弓力彊小隊出漢南十騎如龍驤前驅逐猛虎後騎接飛獐翻身激羽箭疊中兩羚羊熊何前卻猛气亦跳梁南行顧長防北走脫飛鎗聫鑣愈奮捷性命不得將自謂足馳騁意气何揚揚寧思漢廷將英勇際武皇去年出雲中置郡定朔方今年戰髙闕夜圍右賢王小勇何足矜萬里開邊疆

兵退後作

朔風號枯枝長夜何漫漫微月出復沒零露淒以露漙不足悲嚴霜爲之寒饑烏下叢薄猛虎鳴其間燈照虛館落葉何珊蕭蕭逺徵人載歌行路難我心增慘戚豈不思東還欲濟川無梁中道多阻艱弱子病且死老妻方憂患明將登前塗念我衣裳單斧冰汲澗水采薪事朝餐慨彼下泉詩悠然起長嘆

泛舟新湖塘次王敬初韻【二首】

淸賞各有適何異同登攀君舟泊西隩我車上東山林光變宿雨溪響洄晴瀾春深飛花歇日入好鳥還佳景欣所得毋令淸興殘俯看縱壑魚仰見培風翰物理固有待努力當希顏胡爲念窮達戚戚天壤間

湖水日已緑理櫂不可緩雜花當晝翻逺樹出云短沙明宿雨霽風急遊絲斷悠悠歡賞深歷歷佳趣滿酒盡客愁生歌殘離思遠世路方險巇窮居正蕭散出處諒何心夕陽起樵管

早春寄鄕中友人

故園花發春又來碧桃半拆棠棃開流鶯踏花酒落杯花飛落酒相縈廻酒酣起舞落日晚應念長安人未回江上舟幾時發拍手醉唱歸去來笑摘花枝簪白髮

雲中兩烈婦

珠展鎭雲中縱遊兵掠鄕鄙張思孝妻華氏偕子婦劉罵賊死之作雲中兩烈婦

雲中兩烈婦風節何雄哉婦姑誓同死軍馬倐已來姑言我死命所遭爾方年少不得逃欲自經不得索欲自刎不得刀少婦潛致詞不用刀與索兒當激賊怒婦姑頭共斫姑如湛盧劍罵賊獵獵生剛風婦如黃間弩蹶張放气愈雄厲聲奮激膺賊鋒萬古雙烈誇雲中

題趙仲庸鏡湖圗爲洽上人作

趙侯胸中有泉石白髮垂顚人不識丹靑不寫四十年一見洽師雙眼碧當年王宰浪得名十日五日勞經營天機到時一揮灑白雲顚倒秋波明秋波在屋下白雲在屋上香鑪秦望天東南蒼巒翠巘森相向三山落日煙水賖秋風舊宅今荷花斷垣蒼石無路入至今人說放翁家放翁家何處阿師出家不歸去不惜千金買畫圖笑倚淸江看雲樹

長江霽雪圗

昔年壯遊下江漢霽雪千峯排兩岸今年看畵憶舊遊萬里江山入淸翫岷峨岡脊來蜿蜒靑城一峯髙插天東馳衡山走千里匡盧五老下與石城北固遙相連冰巒雪壑互起伏照見日華破初旭神光混茫元气浮奮如巨鼇簸坤軸爛如秋空云浩如滄海濤又如瑤臺銀闕天上頭皎皎白月空秋毫回光下照中流水風吹河漢銀雲起中流空闊不勝寒一洗丹碧秋漫漫山川歷歷眞偉觀來往十年遊未半不如雲瀛樓上來倚防一日看徧江南山

題兪景山畫山水帳

老大索居江上樓廿年不出懷舊遊叩門下樓出迎客但見絕壑風颼颼岱宗日觀山上頭日出未出蒼煙浮嵩髙插天太華碧蛾睂靑城翠欲流匡廬老泉掛白石蒼梧水落湘江秋懸厓倚天萬山立翔鸞舞鳯蟠蒼虯幽岑逺樹互出沒白雲不散松風收松根老樵列四五招我共入靑林幽平生遊歷走不徧千里萬里窮遐搜如何一日墮我前空翠雜沓來雙眸舉頭問客何因入此境廼是手持畵圗來滄州兪君作畫時雅有山林癖朝登秦望山萬壑千巖淨橫臆暮上香鑪峯海色秋淸上遙碧歸來放筆仿董源筆底丹靑浩無迹海桑一別三千年山月江風耿相憶仰觀巖上泉俯看松下石故人不見空畫圗十幅雲煙捲還客

梧桐樹

梧桐樹一葉墮秋風一葉委秋露明年二月新葉生還在今年葉飛處漢宮飛燕近承恩零落班姬不如故君不見梧桐樹

分題賦鏡湖送張用中

鏡湖白波木葉稀涼風蕭蕭入客衣季眞賜宅已無主太白酒船空櫂歸野色驚秋鴻鴈下水聲吹雨鯉魚飛此時張翰吳中去云鎖稽山失翠微

題趙仲穆秋山圖

人家水檻接山窗好在江南山水邦兩岸雲林皆落日一天島鴈共秋江屋頭數徧靑巒九松下吟成白石雙野服何人正蕭散泊船歸醉酒盈缸

題畵菜

今日荷鉏倦嘉蔬沒四坦客來春酒緑風雨夜開園

春深卽景

露梢黃鳥啄來禽蛀葉靑虫絡樹陰又是緑階春雨歇滿庭芳艸落花深

題秦淮送別圖

緑酒斟來且莫斟酒闌歌罷去駸駸別懷恰似秦淮水流到長江緑更深

題林處士觀梅圗

放鶴仙人不可招斷河殘月夜聞簫別來欲問春消息花落西泠第二橋

揭軌【五首】

軌字孟同臨川人洪武初以明經舉除淸河主簿升知縣謝歸教授生徒召定書傳防選【沈山子云孟同詩以唐人爲圭臬斤斤不爽方之髙漫士差優】

河北冰泮放舟歸江南奉寄楊南宮

曉來銅雀東風起春冰淩亂漳河水郎官驚起解歸舟一日風防可千里侵晨鼓柁發臨淸薄暮乘流下濟寧南宮先生先我去花時想達洲步尋君何處抽風帆杏花煙雨春江南

春陰

棃花門巷泥活活楊栁窗戶緑陰陰軒車不來又幾日風雨相思勞寸心舒州紅稻宜晚飯采石碧酒供滿斟故人何可久不見我有新詩思共吟

過燕都故宮

八月金輿度玉關芙蓉零落後庭閒西宮無復羊車過南苑猶疑鳯吹還承露金盤畱海上廣寒瓊戶鎖人間翠華此日知何在黃葉蕭蕭萬歳山

晚歸

苑外金波映水天歸驄蹀躞暮江邊鳯皇臺閣初含雨燕子人家又禁煙詩寫桃花歌扇厎酒攜楊柳舞樓前請看秋雨胭脂井好酒春風玳瑁筵

宴南市樓

詔出金錢送酒壚綺樓勝防集文儒江頭魚藻新開宴苑外鶯花又賜酺趙女酒翻歌扇濕燕姬香襲舞裙紆繡筵莫道知音少司馬能琴絕代無【姜明叔云國初於金陵聚寶門外建輕煙澹粉梅妍栁翠十四樓以聚四方賓客觀揭孟同詩可知國初搢紳宴集皆用官妓與唐宋不異後始有禁耳】

【詩話永樂中蜀人晏振之金陵春夕詩云花月春江十四樓十四樓者來賓重譯淸江石城鶴鳴醉仙樂民集賢謳歌鼓腹輕煙淡粉梅妍栁翠也姜明叔蓉塘詩話謂皆在聚寶門外然中旣以淸江石城爲名必不皆在聚寶門矣周吉父撰金陵事謂有十六樓在城內者曰南市曰北市在聚寶門外之西者曰來賓在聚寶門之東者曰重譯在瓦屑壩者曰集賢曰樂民在西關中街北者曰鳴鶴在西關中街南者曰醉仙在西關南街者曰輕煙曰淡粉在西關北】

【街者曰栁翠曰梅研在石城門外者曰石城曰謳歌在淸涼門外者曰淸江曰鼓腹所載特詳楊用修藝林伐山遺南市北市陳魯南金陵世紀遺淸江石城因曲就十四樓之目而誤也相傳定正蔡傳書成宴編纂諸臣於醉仙樓上然揭孟同詩云詔出金錢送酒壚綺樓髙防集文儒題曰宴南市樓則非醉仙明矣實錄洪武二十七年八月庚寅新建京都酒樓成先是上以海內太平思欲與民偕樂乃命工部作十樓於江東諸門之外令民設酒肆以接四方賓旅旣又增作五樓至是皆成賜百官鈔宴於醉仙樓九月癸丑定正蔡傳書成賜諸儒宴及鈔俾馳驛還是則編纂諸儒先與百官並賜宴者醉仙樓也繼以書成賜宴者南市樓也蓋酒樓本十六其一北市樓建後被焚此實錄止言增建五樓也當日諸樓皆有官妓不獨輕淡粉梅梅妍栁翠爲然故李公泰叔通集句詩於北市則云極目亂紅妝於集賢則云妙舞向春風於淸江則云時囀遏云聲於鼓腹則云舞破日初斜於石城則雲翠袖拂塵埃於來賓則雲煙花象外幽於鶴鳴則云白日移歌袖而孟同詩寫桃花歌扇底扇底酒攜楊栁舞樓前又雲龍虎關河環錦繡鳯皇樓閣麗煙花又云趙女酒翻歌扇濕燕姫香襲舞裙紆追憶氶平都防之盛君臣相遇之隆亦一叚佳話也】

童冀【四首】

冀字中州金華人洪武丙辰被徴修書後爲湖州府學教授調北平坐罪卒有和陶集【姚廣孝雲中州才力老成問學淹貫二十年來奔走南北𨿽涉歷世故樂天知命有合於靖節之志趣其和詩如繭抽泉決略不見其艱窘矧有牽彊者邪】

庚子歲五月中從都還阻風於規林

我昔少年日無事幸休居佩戒性緩每師董安於迨玆桑楡景始悟失東隅屢將孱弱軀觸目風波塗嚴令朔風急夜截髙郵湖豈不幸利涉爲計良已疎古人誡垂堂況我疾病餘前塗諒多險欲悔將焉如

水車行

零陵水車風作輪緣江夜響盤空雲輪盤團團徑三丈水聲卻在風輪上大江日夜東北流髙岸低坼開深溝輪盤引水入溝去分送髙田種禾黍盤盤自轉不用人年年祗用修車輪往年比屋搜軍伍全家載下西涼府十家無有三家存水車臥地多作薪荒田無人復愁旱極目黃茅接長阪年來兒長成丁夫旋開荒田納官租官租不闕足家食家家復借水田力一車之力食十家十家不憚勤修車但願人長在家車在軸不憂禾黍秋不熟

罱泥行

朝罱泥暮罱泥河水澆田河岸低吳中有田多鹵斥河水髙於田數尺雨淋浪拍岸善崩嵗嵗罱泥增岸塍載泥船小水易入船頭踏人船尾立吳兒使竹勝使篙竹筐漉泥如濁醪此身便作淘河鳥河水終多泥漸少君不聞越上之田髙於城連車引水千尺坑車聲軋軋夜達明田間濁水無時盈吳田苦澇越苦旱越水常枯吳水滿嗟乎世間至平惟水猶不平請君不用觀世情

贈丹崖隱者

吾聞零陵東有丹崖山靑天削出靑孱頑丹梯百丈不可得仙人煉藥巢其間丹成仙去已千載至今艸木餘淸寒我今弔古訪陳迹石磴側足難躋攀上有撐云拄日之喬松下有懸厓噴壑之驚湍幽林野鳥作人語陰澗或有蛟龍蟠何人結屋倚蒼翠抱琴林下聼潺湲乃是丹厓仙人老孫子少年早脫名利關祗今五十如處子雙鬢鴉墨顏渥丹門前種秫釀春酒屋後藝菽供朝餐畱我石上煮淸茗松花落地云斑斑我家金華五十里失身作客天南端徴書昨夜趣歸興葉舟徑下湘江灘文館深難置足神武門髙宜掛冠山中艸屋幸無恙拂衣歸共浮雲間明年花開儻相憶把酒相望興長嘆

趙防謙【一首】

防謙名謙一名古則余姚人洪武初徴修正韻出爲中都國子監典簿罷歸尋以薦召爲瓊山教諭卒於官有考古餘事【黃太衝云先生詩有考古餘事千篇未曽傳世詩話明祖正韻一書出自獨斷天子考文諸臣敢不敬應防謙於六書四聲最精焉肯盡棄其學而順帝之則其見黜也必因不苟附和而然不在年少也旣歸築考古臺述聲音文字通書成賦詩云文字聲音嘆久訛十年辛苦事研磨誰云沈約知音甚未許揚雄識字多魚魯從今堪辧析鼎由昔費摩挲總憐朋舊微鐘子歸臥雲山看薛蘿當知臺名考古心非正韻爲今矣】

古風次倪安道韻

荒哉周穆王八駿窮萬里朝發昆侖巓夕飲瑤池水空歌白雲謠千載污人耳三復祈招詩感嘆不能已

明詩綜卷八

欽定四庫全書

明詩綜卷九

翰林院檢討朱彞尊編

髙啟【一百三十八首】

啟字季迪長洲人洪武初召修元史授翰林院國史編修官擢戶部侍郎放還尋坐法死有鳳臺吹臺江館靑丘南樓槎軒姑蘇雜詠等集自選爲缶鳴集景泰中吳人徐庸彚爲大全集【王子充云季迪詩雋逸淸麗如秋空飛隼盤旋百折招之不下又如碧水芙蕖不假雕飾翛然塵外謝懿云季迪之詩緣情隨事因物賦形縱橫百出開闔變化其體制雅醇則冠裳委蛇佩】

【玉而長裾也其思致淸逺則秋空素鶴回翔欲下而輕雲霽月之連娟也其文采縟麗如春花翹英蜀錦新濯其才气俊逸如泰華秋隼之孤鶱昆侖八駿追風躡電而馳也吳原博云季迪雄不敢當子美髙不敢望晉魏然能變其格調足以髣髴韓柳王岑劉欽謨云季迪詩多激烈慷慨雄偉奇古浩乎如大川之決防也鏘乎如洞庭之張樂也儵乎如幽壑之舞蛟也李賓之云國初稱髙陽張徐季迪才力聲調過三人逺甚百餘年來亦未見卓然有以過之者陳約之云洪武初沿襲元體頗存纖詞時則季迪爲之冠徐子元云季迪岱峯雄秀瀚海】

【渾涵海內詩宗豈惟吳下楊用修云季迪一變元風首開大雅王元美云季迪如射雕兒伉健急利往往命中又如燕姬靚妝巧笑便辟王敬美云季迪才情有餘使生正李何之間絕塵破的未知鹿死誰手楊張徐故是艸昧之雄勝國餘業不中與髙作僕穆敬甫云髙詩奇拔爽朗可並唐之燕許胡元瑞云國初稱髙楊張徐季迪風華穎邁特過諸人同時若劉誠意之淸新汪忠勤之開爽袁海叟之峭拔皆自成一家足相羽翼劉崧貝瓊林鴻孫蕡抑其次也又云髙太史格調體裁不甚逾勝國而才具瀾翻風骨穎利則逺過元人昭代初雅堪禘禰顧言云髙侍郎始變元季之體首倡明初之音發端沈鬱入趣幽逺得風人激刺微旨足以嗣響盛唐李時逺云季迪詩穠麗而無粉澤淸新而復髙古優入盛唐何無咎云季迪矩矱全唐獨運胸臆近體不無中晚纖弱之調尙沿元季余風陳臥子云季迪詩如渥窪生駒神駿可愛特未合和鸞之度耳李舒章云季迪如春池黃鳥遊目可念宋轅文云季迪妙有才情翩翩矯逸明初詩人允宜首推繆天自云季迪詩自古樂府文選玉防金樓諸體下至李杜王孟髙岑錢郎劉白韋柳韓張以及蘇黃範陸虞揭靡所不合此之謂大家誦靑丘子歌其自負亦不淺矣】

【靜志居詩話侍郎跌宕風華鳯觀虎視造邦巨擘所不待言而何仲黙別推袁景文第一試合諸體觀之袁自非髙敵也世傳侍郎賈禍因題宮女圖其詩云女奴扶醉踏蒼苔明月西園侍宴回小犬隔花空吠影夜深宮禁有誰來孝陵猜忌情或有之然集中又有題畫犬詩云獨兒初長尾茸茸行響金鈴細艸中莫向瑤階吠人影羊車半夜出深宮此則不類明初掖庭事二詩或是刺庚申君而作好事者因之傅防也】

行路難

君不見盤中鯉暫失風濤登俎幾君不見枝上蜩才出糞壤淩雲霄推移變化詎可測勿謂明日同今朝出乘髙車入大馬半是當年徒步者悠悠行路莫相欺爲雌爲雄未可知

少年行

下直平明出禁門笑提博局伴王孫寶刀不敢將輸卻明日沙欲報恩

悲歌

徵塗崄巇人乏馬饑富老不如貧少美遊不如惡歸浮雲隨風零落四野仰天悲歌泣數行下【李時逺云不數漢魏】

阿那瓌

牛羊艸漫野大帳天山下十萬控兒聞箛齊上馬【吳明卿云伉健】

野田行

白楊樹下誰家墳火燒野艸碑無文路傍尙臥雙石馬行人指是故將軍當時發卒開陰宅千里送城東陌子孫今去野人來髙處牧羊低種麥平生意气安在哉棘叢暮雨棠棃開百年富貴何足恃雍門之琴良可哀

秋風引

嗟爾秋風胡爲來哉奏商律兮瑟颯而悲哀叩喬柯而隕葉埽廣路以淸埃入班姬之永巷過襄王之髙臺瑤琴自鳴羅幃齊開馬蕭蕭而嘶起鴻噭噭以翔回使崩云駭浪震蕩於白日兮忽欲去而徘徊客有懷鄕失職而對此者恨盈襟而難裁但欲變天地之揺落不知感節序之摧頽秋風生歸去來【鐘廣漢云善學太白】

秋江曲送顧使君

秋江月滿秋潮大江上行人待潮過別離休說渡江難半日順風船穩坐楚江茫茫葭菼平使君來時雄雉鳴子弟從軍隔江去幾家猶住夕陽城水田𨿽荒飯常足芡米夜舂二十斛誰道繁華不及前戶無徵稅官無獄渡江渡江君莫畱江北樂似江南秋

鑿渠謡

鑿渠深一十尋鑿渠廣八十丈鑿渠未苦莫嗟吁黃河曾開千丈餘君不見賈尙書

城虎詞

潮門開啼早鴉有虎忽入居人家母兒畏竄雞犬伏排籬突戶誰能遮獰風動樹初哮吼驚起東營捉生手怒拔長戈試一舂目光落地倀魂走南山藜藿深冥冥白日橫行誰敢攖何爲離窟來城市牙爪𨿽全不能恃君不見壯士遭急縛失路窮時亦如此

春江行

春江南北疑無岸緑艸緑波連不斷一女紅妝出浣紗恰如鏡裏見桃花裌衣猶冷過寒食云度春陰半江黑浦口風多潮正深輕舟搖蕩愁人心鷓鴣暮啼歸路逺飛絮茫茫楚王苑

廢宅行

鳴珂坊裏將軍第列防齊收朱戶閉裏媼逢人說舊時有廬被奪廣園池今年沒入官爲主散盡堂中義宅兒廚煙久斷無粱肉羣鼠饑來入鄰屋官封未與別人居日日閒苔雨添緑曲閣深沈接後房畫屛生色暗無光尋常不敢偸窺處守卒時來拾墜璫春風多少奇花樹又有豪家移得去

牧牛詞

爾牛角彎環我牛尾禿速共拈短笛與長鞭南隴東岡去相逐日斜艸逺牛行遲牛勞牛饑惟我知牛上唱歌牛下坐夜歸還向牛邊臥長年牧牛百不憂但恐輸租賣我牛

養蠶詞

東家西家罷來往晴日深風雨響二眠蠶起食葉多陌頭桑樹空枝柯新婦守箔女執筐頭髮不梳一月忙三姑祭後今年好滿簇如雲繭成早檐前繅車急作絲又是夏稅相催時

憶逺曲

揚子津頭風色起郎帆一開三百里江橋水柵多酒壚女兒解歌山鷓鴣武昌西上巴陵道聞郎處處經過好櫻桃熟時郎不歸客中誰爲縫春衣陌頭空問琵琶卜欲歸不歸在郎足郎心重利輕風波在家日少行路多妾今能使烏頭白不能使郎休作客

裏巫行

里人有病不飲藥神君一來疫卻走迎老巫夜降神白羊赤鯉縱橫陳男女殷勤案前拜家貧無殽神勿怪老巫擊鼓舞且歌紙錢索索陰風多巫言汝壽當止此神念汝防賖汝死送神上馬巫出門家人登屋啼招魂【陸冰修云如此章法入之張王樂府幾不能辧】

主客行

主人楚歌客楚舞落日黃雲鴈聲苦笑拂腰間寶劍光美人滿堂色如土大兒北海人中奇小兒能讀曹娥碑相逢且莫嘆貧賤但願有酒無別離君不見平原墓上生秋艸國士無窮道防老

新曲

舊解新張冰絲牽愁六尺長寛急頻從指邊聽金鴈參差移不定新響髙調易促不如舊彈已熟憐新厭舊妾恨深爲君試奏白頭吟他日愁如舊棄泣向羅裙帶頭系

竹枝歌

楓林樹樹有猨啼若个聽來不慘淒今夜郎舟宿何處巴東不在定巴西

照田蠶詞

東村西村作除夕髙炬千竿照田赤老人笑祝小兒歌願得宜蠶又宜麥明星影亂棲烏驚火光辟寒春己生夜深然罷歸白屋共說丰年眞可卜

擬古【二首】

美人一相見遺我白玉環上有雙雕龍遊戲在雲間持此感深意佩結無時閒玉以比貞潔環以明不絕雲龍永相從誰能使離別

黃鳥鳴春陽流芳滿西園攀條日已暮悵惋不能言禦寒必重裘涉道須雙轅離居非君子何以解憂煩煩憂日己積佳期日已失思君如蓬萊可望不可卽區區儻見察憔悴甘自畢

寓感【六首】

美女生貧家光艷人未識遠聘入楚宮揚蛾欲傾國朝遊瓊臺上夕侍金輿側奉歡擬千齡秋風失顏色銜恩歸永巷貞意徒寂黙髙髙天上星墮作水底石人事盡如斯推移嘆何極

志士徇功業貪夫詫輕肥亦有逃羣子矯矯與時違彼此更共笑不知誰是非達人體自然出處兩忘機浮雲遊天表舒捲有餘輝

攬轡登太行遙望洛北州崤函正西峙黃河復東流百城無遺堵雲煙莽相繆朝作冠蓋暮爲狐兔丘昔人爭此地干戈疊相讎當其得意時連陌擁鳴騶百年奄忽盡魂魄空來遊曷見采芝叟冥棲無所求

裋褐乘蓽輅狐裘駕文車西門與北宮窮達一何殊彼達矜己智此窮愧身愚東郭發至言兩惑各以袪厚薄有定命巧拙果誰歟歸臥掩蓬室道存何所吁

頽陽在川上蟬夕鳴悲嫋嫋風起波翻翻葉辭枝曠望天宇內泬寥此何時朱火已盈謝淸商屆其期覽鏡忽自嗟緑鬢生素絲萬物有榮悴造化豈吾私

南山多浮雲北山有髙樹因風暫來依風回復飛去兄弟滿四海幾人此相遇握手交百懽分襟滋千慮蹤迹不可常無爲嗟去住

始發南門晚行道中

嵗暮寒亦行徵人有常期辭我家鄕樂適彼道路危酒闌別賓親驅車出郊歧我馬力未痡已越山與陂回頭望髙城落日雲樹滋遭亂旣少安謀生復多饑塗逢往來人孰不爲此馳逺遊亦吾志去矣何勞悲

早過蕭山歷白鶴柯亭諸郵

客起何太早村荒絕雞鳴況時江雨晦不得見啟明淩兢度髙關山空縣無城隔林聞人呼已有先我行側身避徑滑聚足防厓傾衣寒復多風聒聒逺水聲千峯霧中過不識狀與名嵐開見前郵始覺歷數程越禽啼楓篁冷日傍午晴煙生沙墟寂葉落澗寺淸登臨亦可恱但恨時未平

聞長槍兵至出越城夜投龕山

列藩遏戎亂駐鉞實此州如何殺大將王師自相讎我來亂始定城郭气尙愁又聞有鄰兵倉卒豈敢畱促還出西門天寒絕行輈古戍暗雨雪旌旗暮悠悠野屋閉不守澤田棄誰收居人且奔逃遊子安得休逶迆蒼山去泱漭云浮人虎爭夜行風榛嘯巖幽我徒戒相親一失未易求饑食穀口栗寒燒澗中槱神迷路多迂再宿達海陬𨿽嘗登頓勞幸免迫辱憂聖尼畏於匡嗟我敢有尢但慙去越早不遂名山遊

夜抵江上候船至曉始行

夜辭西陵館霜谷叫猨歇津卒未具舟天險不可越漁商雜渡寒立沙上月蒼煙隱遙汀益覺潮漲濶開橈散驚鳬海色曙初發曨曨前山來稍稍後嶺沒中流聞鼓角隔岸見城闕客路得奇觀臨風悶俱豁

登鳳凰山尋故宮遺迹

玆山勢將飛宮殿壓其上江潮正東來朝夕似奔向當時結構意欲敵汴都壯我來百年後紫气愁不王烏啼壁門空落葉滿陰障風悲度遺樂樹古羅嚴仗行人悼降王故老怨姦相蒼天何悠悠未得問興喪世運今復衰淒涼一回望

宿湯氏江樓夜起觀潮

舟師夜驚呼隔浦亂燈集潮聲若萬騎怒奪海門入初來聽猶逺忽過睇無及震揺髙山動噴灑明月濕霜風助翻江蛟龍苦難蟄應知陰陽气來往此呼吸登樓覺神壯憑險方迥立何處望靈旗煙中去波急

過奉口戰場

路回荒山開如出古塞門驚沙四邊起寒日慘欲昏上有饑鳶聲下有枯蓬根白骨橫馬前貴賤寧復論不知將軍誰此地昔戰奔我欲問路人前行盡空村登髙望廢壘結愁雲屯當時十萬師覆沒能幾存應有獨老翁來此哭子孫年來未休兵彊弱事幷吞功名竟誰成殺人徧乾坤愧無拯亂術佇立空傷魂

舟次敢山阻風累日登近岸荒岡僧捨

髙岸鳴枯桑湖陰北風厲寒濤洶我前幾日不得濟孤舟恐漂蕩石根暮牢系憂來厭閒臥近寺聊獨詣雀饑殘林空人倦危磴細年荒無居僧樹死石門閉神傷卻欲返微霰灑徵袂窮冬已崢嶸故國尙迢遞仰看浮雲馳東路阻歸計長嘆復何言吾生信多滯

過峽石

硤石頗奇壯長河出連山絕壁兩岸開行舟過其間髙處誰解登陰藤裊難攀防垂雨痕古仰露天光慳不知眞宰意隨地設險艱一夫據蜀閣二世憑秦闗賴此非要區爭奪得少閒徘徊佇望久日暮飛雲還

登海昌城樓望海

百川浩皆東元气流不息混茫自太古於此見容徳積陰漲濤萬里失空色鴻鵠去不窮魚龍變莫測朝登玆樓望動蕩豁胸臆始知滄溟大外絡九州域日出水底宮煙生島中國寛疑浸天爛怒欲吹地窄常時烈風興海若不受職長堤此宵潰頻勞負薪塞況今艱危際民苦在墊溺有地不可居澒洞風塵黑安得擊水遊圖南附鵬翼

秋懷【四首】

明月出逺林流輝鑑牀幃促促艸下虫催我索故衣起嘆秋夜長欲取鳴琴揮掩抑不成弄中心復乖違有懷難自宣勿謂知音稀

涼風動幽幔髙堂夜空虛明燈無與語聊讀古人書古人亦何人使我不得如棄捲輒還臥終宵自欷歔朝遊荒岡陲暮行空潭側我非楚大夫何有憔悴色良辰思逺馳周道廣且直我馬力不前回駕仰偃息踟躕阻修竹日夕睇西北苟安非予志所懼時未識

弭櫂望江涘日落靑楓林驚波駛且廣蕩漾浮雲陰靡靡臯蘭衰嗈嗈渚鴻吟顧此凜節謝憂來忽傷心宋子悲已多潘生嘆彌深自古有此愁誰云獨吾今

出郊抵東屯【三首】

故鄕一區田自我先人遺賴此養吾懶不耕坐待炊霜露被寒野屬當斂獲時年來徵薄入稅駕宿東陂今年𨿽未丰亦足療我饑萬鐘知難稱保此復何辭

喌喌雞登場秋稼恨狼籍疎楡防門巷景暗燈火夕田家𨿽作苦於世寡憂戚況當收獲景鬥酒復可適所以沮溺徒躬耕不辭劇

坐久體不適卷書出柴闗臨流偶西望正見秦餘山野淨寒木疎川長暝禽還此中忽有得怡然散襟顏遂同樵牧歸歌笑落日間

顧榮廟【有序】

晉侍中顧彥先有墓幷祠在長洲之東久而廢爲淫祀縣令周君復之爲賦是詩

軍司吳國秀神機夙超朗弱冠遊洛師已防南金賞崎嶇諸王幕沈湎務遵養中罹廣陵艱計服匪誠枉風雲一揮扇義旅臻同響事成恥言勲飄然理歸鞅晉社始東遷羣賢悉收奬道謁眞感防矯翼丹霄上徳聞一代稱迹泯千齡往時屯乏良佐英謨益堪想墳祠托荒郊蕭條並榛莽蕘童侵雨隧淫巫闖塵幌大夫過停轅式瞻爲含愴衣冠復故貌筵幾陳新享寡劣忝鄕人因歌表遐仰【李舒章云似謝康樂】

答張山人憲

聽君辛苦詞感我艱難情百年自有爲安用文章名雞鳴海光動車馬塵滿城相逢無新舊言合意自傾奉觴置君前長歌發哀聲時平苟未得飲此全其生

澄景閣夜宴

王孫喜畱宴開閣望明河是夕月微暈涼風池上多棲禽翻暗叢駭魚動圓波淸景厭絲竹雅詠答髙歌尊酌願勿間良宵易蹉跎預憂別在旦車馬層城阿

九日無酒步至西汀閒晀

髙天無遊氛秋气自激肅離居時節變霜降未授服蕭條野田間晨步聊逺矚悠悠寒川駛靡靡晴巒矗菊叢有淸香木葉無故緑親朋去我逺登髙且連躅孤懷誰知音惆悵臨水曲名酒不可尋歸來掩茅屋

贈談谷數瞽師金松隱

我聞穀子乃是古仙眞避世靑谿中不污戰國塵著書十三章當年授儀秦二子不善用竟皆殺其身瞽師得異傳相去逾千春不爲縱橫說談數妙入神往年客南都蓬門集朱輪下簾論理驚動金陵人歸來隱虞山繞廬樹松筠誰言目無覩內照靈光新緬思大化根生此下土民起滅千萬塗孰能究其因或愚騁結駟或賢被懸鶉命也可柰何天道誰疎親世事昧守常毋使徒紛綸

始遷西齋

乍懸南樓榻始布西齋筵西齋非吾廬幽淨亦可憐風牖竹裊裊露庭菊鮮鮮圖史左右陳永日坐一氊婉孌數童子哦誦當我前爲爾竟寂寂低回欲窮年讀書將何爲乃與始志愆進無適時材退乏負郭田我生非匏謀食有道焉苟得隨羣趨顧此不稍賢飲余解衣臥毋嘲腹便便

題陳生畫

前村夕陽明後嶺秋嵐積葉落露山村潮來沒江石遙遙射鴈子慘慘聽猨客何事下徵帆西陵渡頭驛

靑丘道中

霖雨江暴溢奔流絕津涯茫茫野田白何由見春華居人久已亡流萍滿其家昔我過此土極目桑與麻故道不可尋舟行但蒹葭嵗凶豈宜客四顧空長嗟

秋風

秋風屋外來落葉紛吾傍不出門幾日我樹如此黃但覺成懶性焉知逝頽光朝餐止一盂夕臥惟一牀仲尼欲行道轍迹環四方而我何爲者不與世相忘

大水

吾鄕水爲國自昔稱漏天今年尢苦霖冒此上下田老農愁相告無有二十年東江入門流比屋如敗船夜臥牀屢移晨炊釜常懸涼風吹蒲稗羣鵝鳴我前茫茫失川塗出行竟回邅斯民欲昏墊天意豈不憐陰陽致乖沴孰能究其然嵗饑尙勿憂黽勉當食鮮

毛公壇

欲觀漢壇符東上縹緲峯葛花墜寒露夕飲淸心胸月出太湖水鶴鳴空磵松眞境久寂寥蒼苔悶靈蹤嘗聞緑毛叟變化猶神龍世人豈得見偶許樵夫逢攀險力易疲探志難從歸去白雲外空聞仙觀鐘

吳桓王墓

朝出南郭門髙墳郁蒼蒼借問葬者誰乃是長沙王黃腸豈不錮盜發取所藏金環出世間封樹無輝光緬想衰炎際當塗逞姦彊英雄失所據虎視誰敢當王初奮穉孤英風凜飛霜談笑定江東賢豪歘來翔少假須臾年足見霸道昌何爲困仇奴輕獵不自防天意豈佑魏遽使斯人亡因觀感往事喟焉令人傷

虎丘次淸逺道士詩韻

神仙不可羈乘螭躡雲漢豈將避嬴劉荒山事窮竄何年東觀海一至此峯翫悠悠淸詩傳窅窅遺迹漫我來繼登臨長嘯幘初岸旣秋煙蘿疏欲雨風竹亂夜深空潭黑月吐石壁半龍驚汲僧來鳥喜遊客散閣掩林下夕鐘鳴巖中旦勝賞誰能窮今古付篇翰飛騰子何之汩沒余可嘆安得契眞期超然豁靈贊

贈張主簿

離離平阜禾纂纂橫林棗客行愛樂土秋晚華亭道停燭春紡遲鳴榜潭魚早借問何能然年來縣官好

龍門

龍門何崢嶸此地表奇迹山分兩岸靑天豁一罅白知非禹功鑿想是手劈長爲風雨關開闔自朝夕深合未吐云對峙不崩石日光寒易傾苔色陰更積只宜過此內便與人境隔始窺已幽深漸入尢險窄暗中把危藤蜿蜒欲驚魄僧畱看古刻敲火照絕壁晚聞松竹號洶若波浪激不知神魚飛到此誰防額

天池

靈峯可度難昔聞枕中書天池在其巓每出靑芙蕖湛如玉女盆云影含夕虛人靜時飲鹿水寒不生魚我來屬始春石壁煙霞舒灩灩月出後泠泠雪消余再泛知神淸一酌欣慮除何當逐流花遂造仙人居

劍池

幹將欲飛出巖石裂蒼礦中間得深泉探測費修綆一穴海通源雙崖樹交影山中多居僧終嵗不飲井殺气凜猶在棲禽夜頻警月來照潭空雲起噓壁冷蒼龍已化去遺我淸絕境聽轉轆轤聲時來試新茗

練瀆

吳越水爲國行師利舟戰夫差開此河艅艎試新練十萬淩潮兒材比佽飛健鼓櫂激風濤揚舲逐雷電當時意气盈謂已無勾踐鷗避去沙洲龍愁閉淵殿恃彊非伯圖儵忽市朝變臺上失嬌姿泉間掩殘面至今西山月恨浸秋一片猶有网魚人時時得沈箭

松江亭

泊舟登危亭江風墮輕幘空明入逺眺天水如不隔日落震澤浦潮來松陵驛緜緜洲漵平莽莽葭菼積憑闌不敢唾下有龍窟宅帆歸云外秋鳥下煙中夕欲炊菇米飯待月出海白喚起弄珠君閒吟第三笛

南峯寺

樵歸眾山昏天峯尙餘景欲投石門宿更度西南嶺逺聞雲間鐘蘿逕入寺永懸燈照靜室一禮支公影鳥鳴澗壑空泉響窗戶冷對此問山僧何如沃州境

楞伽寺

夕陽西下嶂返照東湖水來尋古寺遊楓葉秋幾里叩門山猨驚維馬林鳥起鐘聲出煙去半落漁舟裏楞伽義未曉塵累方自恥欲打塔銘碑從僧乞山紙

支遁庵

閒登待月嶺逺叩棲雲闗石室閉千載髙僧猶未還殘燈黃葉下古座靑苔間不見跏趺影鶴鳴空此山

弔幽獨君

君本何代人姓名復爲誰何年棄人間長眠此山陲荊榛郁防蘢孤墳上無碑遊魂久未化哽咽還能詩人沒乃歸滅憂樂豈復知君何獨煩寃猶有親愛思一死眾所同已矣焉足悲陳辭爲相弔此理君當推

剡原九曲【二首】

欲知溪流長百轉來越嶠舟行安能極嵐路入斜照淸景不足娛昔人豈辭詔石硯久難磨空林閉遺廟入江水稍決霜降未可涉頻聞往來人出門卽舟楫前飛驚鷺逺下飲垂猱倢何處問興公風吹赤棠葉

早過南湖

湖黑月未出蒹葭露淒淒榜人識浦漵不畏荒煙迷殘夢詎可續舟揺櫓聲齊開篷望天邊斗柄插水低津遙未見樹村近才聞雞自嗟逺遊人中宵走東西不如沙頭鴈宛頸猶安棲

春日言懷

芳樹何靡靡鳴禽亦喈喈時物豈不好人事誠多乖憂來臥閒房語笑孰與偕天道諒不昧薄願終當諧惟應守貞靜有酒陶中懷

題畫鷹得嘯字

髙風動古壁竦立見蒼鷂軒然欲飛揚嗟此粉墨妙秋筋束老骨天寒勢逾矯腦枯艸中兔气盡櫪上驃健鶻𨿽百餘凡材豈同調乾坤正肅殺怒气號萬竅大野開平蕪悲臺落殘照荒城有妖狐夜作猛虎嘯爲君試一擊壯士慙勇剽安能飽拳肉側翅隨年少

哭王隅

車行一輪摧鳥奮一翼傷人生失輔友誰當共提將相逢豈無人不獲如子良朝遊羣彥林夕棄萬鄕春風吹南原百艸萋以長呼君不歸魂割我欲斷腸豈不悟生滅情至諒難忘

送程校理遊江上

風亭裊離菅艸緑江水暮送此南浦人孤帆雨中渡別觴足自緩前驛花滿路春叢戀山鶯晚絮迷汀鷺我今獨愁居芳月誰與度佇立望遙波相思積煙霧【李舒章云娟秀】

至蓮村

昔愛玆裏幽誓將構蓬廬孰云墮世网重到十載余喪亂喜獨完煙火靄舊墟柴門在深巷落日楡柳疎鄰翁念契濶攜筐饋雙魚苦問客何事顏色與昔殊焉知涉艱難多戚長少娛貧賤非所恥中情在閒居願翁勿相誚終當遂吾初

移家江上別城東故居

人情戀故鄕誰樂逺爲客我行豈得已實爲喪亂迫淒淒顧丘隴悄悄別親戚不去畏憂虞欲去念離隔𨿽有妻子從我恨終不釋出門未忍發惆悵至日夕

我昔

我昔在家日有樂不自知及玆出門遊始復思往時貧賤爲客難寢食不獲宜異鄕寡儔侶童僕相擁持天性本至慵彊使賦載馳發言恐有忤蹈足慮近危人生貴安逸壯遊亦奚爲何當謝斯役歸守東岡陂

京師嘗吳秔

新秔粲如玉逺漕來中吳初嘗愛精鑿想出官田租我本東臯民少年習耕鉏霜天萬穗熟恣啄從饑烏日暮刈獲歸妻孥共懽呼茆屋夜舂急風雨江村孤晨炊滿家香薦以出网鱸如今幸防恩遨遊在南都門前半區田別來想已蕪長年盜寸廩補報一事無投匕忽嘆息飽食慙農夫

送周四孝廉後酒醒夜聞鴈聲

別時酒忽醒客去惟空捨風雪鴈聲來寒生石城夜遙憶渡江船正泊楓林下

唐昭宗賜錢武肅王鐵劵歌

妖兒初下含元殿天子仍居少陽院諸藩從此擁連城朝貢皆停事攻戰岐王一去梁王來長安宮闕生蒿萊天目山前異人出金戈雙舉風煙開羅平惡鳥啼初起犀弩三千射潮水歸來父老拜旌旗釃酒捶牛宴鄕裏擊裘駿馬驕春風錦袍玉帶眞英雄詔書特賜誓終始黃金鏤字旌殊功虎符龍節彤弓矢後嗣猶令赦三死盡言恩寵冠當時天府丹書未逾此摩挲舊物四百年古色滿面凝蒼煙天祐宰相署名在尋文再讀心茫然古來保族須忠節受此幾人還覆滅王家勲業至今傳不在區區一方鐵人生富貴知幾時泰山作礪徒相期行人曾過表忠觀風雨斷蘚薶殘碑

送王太守遷雲間

男屠豬羊女釃酒共禱神祠畱太守太守今年遷大州除書已下誰能畱兩州相去無百里失君應愁得君喜安得如君數十人一時盡福東南民

劉松年畫

樵靑刺篙勝接槳船頭分流水聲響靑山渺渺波漾漾白鷗飛過時一兩載書百卷酒十壺日斜出遊女兒湖鄰舟買得巨口鱸醉拍銅鬥歌嗚嗚此樂除卻江南無

送葉卿東還

聞君辭家今幾年布衣綫斷芒鞵穿江湖夢回燈火夜聽雨毎憶山中田兵戈忽斷故鄕路𨿽有兩足歸無緣上書願雪父兄恥畫地聚米籌山川居然無成困逆旅白日但看孤云眠時人不容禰生傲坐客豈信毛公賢黃金已盡酒徒散壯士反爲兒女憐饑吟倚壁气未餒有似病鶻棲荒煙卻欲南遊探禹穴僕夫整駕雞鳴前波濤翻江畏饑鱷霧雨連海愁飛鳶相逢誰肯問憔悴山水自爲窮人姸乾坤無家去何止飄泊不異回風船區區願君自愛惜今古遇合無非天亂離貧賤何足嘆王孫亦在道路邊我今豈少四方誌讀書坐破牀頭氊恩讎兩無欲誰報送子空歌寶劍篇

煮石山房爲金華山人賦

山人不飯秔稻香笑指白石爲餱糧金華之石猶可食原是舊牧初平羊荊榛拾歸夜深煮自言久服能輕舉但令隨處有云根不問靑天旱無雨我生無力耕西疇硯田欲枯抱饑憂便當從君學此術絕勝乞米監河侯

夜發錢淸

錢淸渡頭船夜開黃茆苦竹聞猨哀客官釃酒水神廟風雨滿江潮正來蒸飯炊魚坐篷底不覺舟行兩山裏櫂歌早過越王城東方未白啼鴉起

獨遊雲巖寺寄周砥

城西諸山非不奇我遊獨與玆山宜紅櫻春開山後寺白水夏滿山前陂幽居況與山不逺鐘鼓每到空齋帷雨餘煙中落日下曳杖往讀頭陀碑兩岸蒼蒼日色古枇杷樹髙陰滿池殿燈欲昏上羣鼠塔鈴已靜蹲孤鴟興來卽遊興盡返迎送豈要山僧知困窮喪亂豈無感正賴此境忘吾悲嗟君何爲乃自苦破鞵短策塵中馳掛帆能來亦未晚浦口三日南風吹

贈李外史

仙人飄飄若云風來去儵忽誰能窮豈惟上界足官府往往亦在塵埃中我欲尋眞向五嶽亂後舊路迷榛蓬天雞未鳴夜谷暗海鶴已去秋壇空丹崖碧澗瑤艸歇洞府一閟無由通陌頭驚逢李道士自說柱史爲吾翁傍人相傳解起死袖裏有丹如日紅我聞安期古策士親見楚漢爭雌雄終然濁世不肯住渡海竟去先飛鴻洲東望才咫尺彩霞幻作金銀宮何當共赴食棗約三花醉折春蒙蒙回看城郭煙霧杳大笑下士眞沙虫聽教坊舊妓郭芳卿弟子陳氏歌【時至正已嵗作】

文皇在禦升平日上苑宸遊駕頻出仗中樂部五千人能唱新聲誰第一燕國佳人號順時姿容歌舞總能奇中官奉旨時宣喚立馬門前催畫睂建章宮里長生殿芍藥初開勅張宴龍笙奏罷鳳停共聽嬌喉一鶯囀遏云妙響發朱唇不讓開元許永新繡陛花驚飄艷雪文梁風動委芳塵翰林才子山東李每進新詞防上喜當筵按罷謝天恩捧賜纒頭蜀都綺晚出銀臺酒未消侯家主第彊相邀寶釵珠袖尊前賞占斷春風夜復朝回頭樂事浮雲攺瘞玉薶香今幾載世間遺譜竟誰傳弟子猶憐一人在曽記霓裳學得成朝元隊裏藝初呈九天聲落幹人聽丹鳳樓前月正明狹斜貴客回車馬不信芳名在師下風塵一且禁城荒誰是花前聽歌者從此飄零出教坊逺辭京國客殊方閉門春盡無人問白髮靑裙不理妝相逢爲把雙蛾蹙水調梁州歌續續江南年少未曽聞原是當時供奉曲朝使今年海上歸繁華休說亂來非棃園散盡宮槐落天子愁多內宴稀始知懽樂生憂患恨殺韓休老無諫傷心不見昔人歌汾水秋風有飛鴈此日西園把一卮感時懷舊盡成悲含情欲爲秋娘賦愧我才非杜牧之

方隱君山園

吳興城南山水勝竹樹參差萬家映幽深誰似隱君園車馬不來雞犬靜兩溪回通柳港曲一峯立對柴門正東西別墅憐更好孤櫂往來隨晚興總令種菜不種桃新制長鑱木爲柄家童頗解候天時鄰叟還能論地性交交林路翳復開活活野泉流不定淸晨聞鳥欣獨往濃緑潑晴畦色淨老葉垂根孤蚓號殘英綴梗羣蠭競乍縈新蔓喜籬長欲迸晚芽嫌土硬此時采擷自足飽肯爲食肝煩縣令古來名園悉可數金穀辟疆誇獨盛鑿石圓開弄月池買花深作行春徑愛妾宵陪秉燭宴狎朋晝接流觴詠長年懽樂豈知極回首芳菲屬他姓只今誰解問遺蹤斷甓摧垣無一剰乃知厚業要徳守那得衰榮但言命君能勤儉遺子孫應有佳名書郡乘

憶昨行寄吳中諸故人

憶昨接交豪俠客意气相傾無促戚十年離亂如不知日費黃金出遊劇狐裘防茸欺北風霹靂應手鳴雕弓桓王墓下沙艸白髣髴地似遼城東馬行雪中四蹄熱流影欲追飛隼滅歸來笑學曹景宗新擊黃獐飲其血臯橋泰娘雙翠蛾喚來尊前爲我歌白日欲沒柰愁何回潭水緑春始波此中夜遊樂更多月出東山白雲裏照見船中笛聲起驚鷗飛過片片輕有似梅花落江水天峯最髙明日登手接飛鳥攀危藤龍門路黑不可上松風吹滅巖中燈眾客欲歸我不能更度前嶺緣崚嶒遠攜茗器下相候喜有白首楞伽僧館娃離宮已爲寺香徑無人欲愁思醉題髙壁墨如鴉一半攲斜不成字夫差城南天下稀狂遊累日忘卻歸座中爭起勸我酒但道飲此無相違自從飄零各江海故舊如今幾人在荒煙落日野烏啼寂寞靑山顏亦攺須知少年樂事偏當飲豈得言無錢【陳臥子云跌宕淋漓李舒章云神似太白】

洞庭山

朝登西巖望太湖靑天在水飛雲孤洞庭縹緲兩峯出正似碧海浮方壺嘗聞此山古靈壤蛇虎絕迹懽樵夫濤聲半夜恐魂夢石气五月寒肌膚居人髣髴武陵客戶種橘柚收爲租髙風欲起沙鳥避明月未出霜猨呼中有林屋仙所都銀房石室開金鋪羅浮峨嵋互通達別有路往非人塗靈威丈人亦仙子深入探得函中符衣使者不暇惜欲使出拯蒼生蘇後來好事多繼往石壁篆刻猶堪摹千年玉鼠化蝙蝠下撲炬火如飛烏關拒閉誰復到似怪衣上腥塵污勿言神仙事怳惚靈迹具在良非誣我生擾擾胡爲乎坐見白髮生頭顱久欲尋眞未能去局束世故緣妻孥何當臨湖借漁艇拍浪徑渡先雙鳬獨攀幽險不用扶身佩五嶽眞形圖夜登天臺埽落葉自取薪水供丹鑪此身願作仙家奴不知仙人肯許無

答余新鄭

前年吳門初解兵君別故國當西行有司臨門暮驅發道路風雨啼孩嬰倉皇不敢送出郭執手暫立懷憂驚我時𨿽幸脫鋒鏑亂後生事無堪營移家江上托他主閒園借得親鉏耕春朝起沐日照屋野卉雜發鳴鸝鶊思君萬里不可見對此涕淚如盆傾有壺當軒忍自酌有句在捲邀誰評走投北郭問消息一客爲我言分明君初隨例詣闕下有防謫徙鐘離城賫無囊金從無僕棄家獨去何惸惸長淮黏天趣前渡牙眼怖客浮鼉鯨到州鞠躬謁太守脫去官籍儕編氓城荒無屋寓來客旋乞廢地誅蓬荊異鄕何人卹同患喜有楊子兼徐卿日髙破竈煙未起閉戶不絕哦詩聲去年聖恩念逐客特賜拂拭加朝纓勅君赴汴聽銓擢路算舊驛猶千程沙河無雨夏雲熱茆葦夾岸多蚊蟁舟中感癘得下瀉刃攪腸腹聞咿嚶荒塗無藥相救療伏枕兩旬幾殞生終借神明佑吉士疾勢漸脫身彊輕一官署作新鄭簿捧檄已去詢田更我𨿽歷歷聽客語虛實未察憂難平初春天子下明詔欲纂前史羅儒英菲才亦辱使者召辭謝不得來南京日斜出局訪君捨艸滿陋巷春泥晴入門小女識父友延拜學訴艱難情且云父意念家逺新遣兩卒來相迎須臾出君寄我札上有秀句如瑰瓊自陳前事頗一一與客舊說無虧盈讀終呼卒問彼土卒言幾年經戰爭河山蕭條縣𨿽小民少姦詐多淳誠春秋古稱鄶子國溱洧水活魴魚赬雌兔咻咻艸間走雄雉角角桑顚鳴谷深稀逢種田者時有射戶棲山棚霜天赤棗收幾斛剝食可當江南秔官來撫民務無事鞭掛壁上無敲搒寒廳吏散獨坐嘯逺對嵩少當檐楹聞之離抱頓舒豁如汲淸露醒朝酲便因卒還寄君語此邑小鮮聊試烹幸逢昌朝勿自棄願更努力修嘉名吾皇親手擁髙篲灑埽六合氛塵淸海中篚筐已入貢隴外戶版初來呈大開明堂議禮樂學士濟濟登蓬瀛太廟冬烝薦朱瑟千畞春耤垂靑紘用材不肯略疎賤銖寸盡上天官衡況君磊落抱奇器不異一鶚秋空橫豈容久屈簿領下天道始塞終當亨文章期君歸黼黻借問報政何時成

京師苦寒

北風忽發浮雲昏積陰慘慘愁乾坤龍蛇蟄泥獸入穴怪石凍裂生皴痕臨滄觀下飛雪滿橫江渡口驚濤奔空山萬木盡立死未覺陽气回深根茆檐老父坐無褐舉首但望開朝暾苦寒如此豈宜客嗟我嵗晚飄羇魂尋常在捨信可樂牀頭每有松醪存山中炭賤地鑪暖兒女環坐忘卑尊鳥飛亦斷況來友十日不敢開衡門朅來京師每晨出彊逐車馬朝天閽歸時顏色黯如土破屋暝作饑鳶蹲陌頭酒價𨿽苦貴一斗三百誰能論急呼取醉徑髙臥布被絮薄終難溫卻思健兒戍西北千里積雪連昆侖河冰踏碎馬蹄熱夜斫堅壘收羌渾書生只解弄口頰無力可報朝廷恩不如早上乞身疏一蓑歸釣江南村

張中丞廟

延秋門上烏啼霜羯兒曉登天子牀江頭老臣淚暗滴萬乘西去闗山長公卿相率作降虜艸間拜泣如羣羊當時不識顏平原豈復知有張睢陽孤城落日百戰後瘦馬食尾人裹瘡男兒竟爲忠義死碧血滿地嗟誰藏賀蘭不斬上方劍英雄有恨何時忘千年海上見祠廟古苔叢木秋風荒摩挲畫壁塵网裏勇气奕奕虯髥張巫歌大招客酹酒忠魂或能來故鄕

靑丘子歌

靑丘子臞而淸本是五云閣下之仙卿何年降謫在世間向人不道姓與名躡屩厭逺遊荷鉏懶躬耕有劍任羞澀有書任縱橫不肯折腰爲五斗米不肯掉舌下七十城但好覓詩句自吟自酬賡田間曳杖復帶索防人不識笑且輕謂是魯迂儒楚狂生靑丘子聞之不介意吟聲出吻咿咿不絕鳴朝吟忘其饑暮吟散不平當其苦吟時兀兀如被酲頭髮不解櫛家事不及營兒啼不知憐客至不果迎不憂回也空不慕猗氏盈不慚被寛褐不羨垂華纓不問龍虎苦戰鬭不管烏兔忙奔傾向水際獨坐林中獨行斲元气搜元精造化萬物難隱情冥茫八極遊心兵坐令無象作有聲微如破懸虱壯若屠長鯨淸同汲沆瀣險比排崢嶸靄靄晴雲披軋軋凍艸萌髙攀天根探月窟犀照牛渚萬怪呈妙意俄同神會佳景每與江山爭星虹助光气煙露滋華英聽音諧韶樂咀味得太羮世間無物爲我娛自出金石相轟鏗江邊茆屋風雨晴閉門睡足詩初成叩壺自髙歌不顧俗耳驚欲呼君山老父攜諸仙所弄之長笛和我此歌吹月明但愁歘忽波浪起鳥獸駭叫山揺崩天帝聞之怒下遣白鶴迎不容在世作狡獪復結飛佩還瑤京【周靑士云磊落嵚崟極其生動】

登陽山絕頂

我登此山巓不知此山髙但覺羣山總在下坐撫其頂同兒曹又見太湖動我前洶湧三十萬頃煙波濤長風吹人度層嶂不用仙翁赤城杖峯回秋礙海鶻飛日出夜聽天雞唱中有一泉長不枯乃是蜿蜒神物之所都老藤陰森洞府黑樹上不敢畱棲烏常年禱雨車來此投金符靈旗風轉白日晦馬鬛一滴霑三吳巖巒蒼蒼境多異樵子尋常不曽至探幽歷險未得歸忽聽鐘來澗西寺此時望靑冥脫略塵世情白雲冉冉足下起如欲載我升天行古來名賢總何有只有此山長不朽欲呼明月海上來照把長生一瓢酒浮丘醉枕肱洪崖笑開口秋風吹落浩歌聲地上行人盡回首

吳中逢王才隨朝京使赴燕南歸

江南艸長蝴蝶飛白馬新自燕山歸燕山歸不堪說易水寒風薊門雪朝邸空隨使者車禁閽不受書生謁一杯勸君歌莫哀歸時應過黃金臺不見荒基秋來土花紫伯圖已歇昭王死千載無人延國士

戎王追彘圖

前騎脫兔奔後騎驚鴻急火燒秋艸獵場空一彘窮追勢難及大小當戶左右賢眾中得雋知誰先君不見天策將眞天子馳一馬殪四豕

南園

君不見平樂館古城何處寒云滿君不見奉誠園荒臺無蹤秋艸繁白日沈山水歸海寒暑頻催陵谷攺皇天大運有推移富貴於人豈常在請看當年廣陵王雙旌六纛何輝光幸逢中國久多故一家割據誇雄彊園中懽遊恐遲暮美人能歌客能賦車馬春風日日來楊花吹滿城南路疉石爲山引泉爲池辟疆舊園何足奇經營三十年欲令子孫永保之不知回首今幾時繁華掃地無復遺門掩愁鴟嘯風雨種菜老翁來作主空餘怪石臥池邊欲問興亡不能語春已去人不來一樹兩樹桃花開射堂踘圃俱靑苔何須雍門琴但令對此便可哀人生不飲何爲哉人生不飲何爲哉

夜聞謝太史誦李杜詩

前歌蜀道難後歌偪窄行商聲激烈出破屋林鳥夜起鄰人驚我愁寂寞正欲眠聽此起坐心茫然髙歌隔捨與相和雙淚並落靑燈前李供奉杜拾遺當時流落俱堪悲嚴公欲殺力士怒白首江海長憂饑二子髙才且如此君今與我將何爲

贈金華隱者

我聞名山洞府三十六一一靈蹤紀眞籙金華秀出向東南逺勝陽明與句曲樓臺縹緲開煙霞天帝賜與神仙家靈源有路不可入但見幾片流出雲中花子房之師赤松子三千年前亦居此飛行恍惚誰解尋漫說至今猶不死松花酒熟何處遊瑤艸自緑春巖幽羣羊臥地散如石老鹿耕田馴似牛聞有隱君子乃是學仙者自從入山中不曾到山下世人莫知其姓名以山呼之不敢輕樵夫忽見苦未識只疑便是黃初平嗟我胡爲在塵网逺望髙峯若天壤茯苓夜煮儻許餐鐵杖來敲石門響

題黃大癡天池石壁圖

黃大癡滑稽玩世人不知疑似阿母防再謫偸桃兒平生好飲復好畫醉後灑墨秋淋漓嘗爲弟子李少翁貌得華山絕頂之天池乃知別有縮地術坐移勝景來書帷身騎黃鵠去來逺縞素飄落流塵緇潁川公子欣得之手持示我請賦詩我聞此中可度難玉枕祕記傳自靑牛師池生碧蓮花千葉光陸離服食可騰化遊空駕雲螭柰何靈迹久閟藏荒竹滿野啼猩貍尋眞羽客不肯一相顧卻借釋子營茅茨我昔來遊早春時雪殘眾壑銷寒姿磴滑不敢騎馬上靑鞵自策桃笻枝上有煙蘿披拂之翠壁下有沙石蕩漾之淸漪晴天倒影落明鏡正似玉女曉沐髙鬟垂飲猨忽下藤裊裊浴鶴乍立風澌澌匡廬有池我未到未省與此誰當奇掃石坐其涯沿洄引流卮醉來自照影俯笑知爲誰落梅撲香滿接防暮出東澗鐘鳴遲歸來城郭中復受塵土欺十年勝賞難再得恍若淸夢一斷無由追朝來觀此圖惻愴使我悲當時同遊已少在我今未老形先疲人生擾擾嗟何爲不達但爲髙人嗤漢南已老司馬樹峴首已僕羊公碑惟應學道悟眞訣不與陵谷同遷移仙巖洞府孰最好東有地肺西峨嵋髙厓鐵鎖不可攀援以逕上仰望白雲樓觀空峩巍此山易上何乃遺便與猨鶴秋相期欲借太乙舟夜臥浩蕩隨風吹洞簫呼起千古月照我白髮涼絲絲傾玉醪薦瑤芝招君來遊愼勿辭無爲漫對圖畫日夕遙相思

嬀蜼子歌【爲友王常宗作蓋其號也】

嬀蜼子乃是軒轅之裔虞鰥之孫混沌旣死一萬年獨抱太朴存竊伏在艸野冥心究皇墳早逢三光五嶽之气乍分裂天狼下地防血流渾渾鹿走秦中原蛇鬭鄭國門俎豆棄艸莽干戈歘崩奔嬀蜼子便欲東遊渡弱水沐髮滄海朝陽盆又欲西行溯河漢逾昆侖山橫川阻兩地俱不可以往兮歸來掩戶臥旦昏蒔黍一區注醪一樽妻給井臼兒牧雞豚不詰曲以媚俗不偃蹇而淩尊作爲古文詞言髙气醇溫手提數寸管欲發義理根上探孔孟心下弔屈賈魂其質耀金石其芳吐蘭蓀叩虛答有響斲險成無痕陸珍雜水怪變狀弗可論幾年兀兀不肯出坐待眞主應運九五開乾坤鶴書自天來幽隱初見拔使者逺造廬雞鳴起膏轄與纂金匱編尙書爲給札姦魂泣幽冢下恐遭誅殺書成一代進紫宸鸞旗羽衛夾陛陳閤門導謁稱小臣麻衣不脫拜聖人捧函近前殿龍顏喜回春勅賚內帑之金與綺段其文織作銀麒麟防恩乞還家以奉白髮親戴古弁垂長紳自號山澤之臞民嬀蜼子幸際明良時無爲寂黙坐老東海湄靑丘有客鈍且癡與汝欲結同襟期左鼓淸瑟右吹篪作歌共祝天子壽五風十雨萬國赤子同熙熙

登金陵雨花臺望大江

大江來從萬山中山勢盡與江流東鐘山如龍獨西上欲破巨浪乘長風江山相雄不相讓形勝爭誇天下壯秦皇空此瘞黃金佳气蔥蔥至今王我懷郁塞何由開酒酣走上城南臺坐覺蒼茫萬古意逺自荒煙落日之中來石頭城下濤聲怒武騎千羣誰敢渡黃旗入洛竟何祥鐵鎖橫江未爲固前三國後六朝艸生宮闕何蕭蕭英雄來時務割據幾度戰血流寒潮我今幸逢聖人起南國禍亂初平事休息從今四海永爲家不用長江限南北

白下送錢判官嶽

白門有垂楊復有春酒香此地逢君誰乃是錢少陽相逢旣沽白門酒相送還攀白門柳不向公車更上書卻趨官署初垂綬日落淮水頭送君去悠悠梁王苑裏花飛盡明日相思過汴州

題滕用衡所藏山水圖

滕君興在煙霞間逺遊十年今始還畫圖示我有層嶂竟似何處之名山君言我初適東越酒船橫渡鏡湖月醉詠謫仙天姥吟海光欲曙淸猨歇瑤艸春已生便入金華行道逢牧羊兒疑是黃初平從此西遊楚江水大帆如雲掛空裏柁樓釃酒喚長風一日看山一千里不聞東林鐘但見香鑪峯波迷洞庭濶樹隔瀟湘重白沙翠壁經過好就中幾度曽幽討麻姑壇上掃落花堯女祠前薦芳藻晚客湖南逢鴈回登臨長上楚王臺天從朱鳥峯頭轉江自黃牛峽外來搜奇歷險今應倦黙坐舊遊空數徧時向明窗看此圖好山一一皆重見我聞君言自嘆嗟身如處女愁離家閉門讀書無半車髀肉漸生空鬢華牀前塵土蔽雙屐何不踏之踐苔石幸逢盛世道路平五嶽尋眞皆可適便當往抱緑綺彈松風行盡萬壑千巖中仙書探得金匱空歸來誇君重相逢握手一笑吳門東

過胡博士郊居【胡善筮】

頭白蘭陵客幽居共一村老來吟力退貧去告身存夕吹鳴棃葉秋泉注稻根時因來問筮獨叩樹間門

送張司勲赴寶慶同知

乍出司勲幕還乘別駕車按圗猶漢地輸布盡蠻家山熱蛇懸樹江晴鶴浴沙郡樓回首處北斗近京華

贈鄰友

同居一塢中只隔水西東林近書燈露溪回酒舫通放鳬長合隊移竹每分叢只恐君徵起難期作兩翁

江上寄王校書行

寥落舊懽違江邊獨掩扉鄰家聞暮笛客捨試春衣宿鳥歸山亂行人渡水稀相思比花絮斜日繞城飛

送謝恭

涼風起江海萬樹盡秋聲揺落豈堪別躊躇空復情帆過京口渡砧響石頭城爲客歸宜早髙堂白髮生

晚登南岡望都邑宮闕

落日登髙望帝畿龍蟠山下見龍飛雲霄雙闕開黃道煙樹三宮接翠微沙苑馬閒秋獵罷天街車鬭晚朝歸明朝欲獻升平頌還逐仙班入瑣闈

送沈左司從汪參政分省陜西【汪由禦史中丞出】

重臣分陜去臺端賓從威儀盡漢官四塞河山歸版籍百年父老見衣冠函關月落聽雞度華嶽雲開立馬看知爾西行定回首如今江左是長安

淸明呈館中諸公

新煙著柳禁垣斜杏酪分香俗共誇白下有山皆繞郭淸明無客不思家卞侯墓上迷芳艸盧女門前映落花喜得故人同待詔擬沽春酒醉京華

春來

客愁擬向春來減春到愁翻倍舊時走馬已無年少樂聽鶯空有故園思日光皛皛濃燻艸風力颺颺緩墮絲霹靂溝南酒家路共誰來往問花枝

謁甫裏祠

衣冠寂寞半塵絲想見江湖獨臥時遁迹虛煩明主詔感懷猶賦散人詩釣船魚去云迷浦鬭鴨闌空艸滿池芳藻一杯誰爲奠鼓聲只到水神祠

遷城南新居

辛苦中年未有廬東西長寄一囊書未能避俗還依俗堪信移居更索居葉滿鄰園煙羃羃竹連僧捨雨疎疎何須許伯長安第此屋翛然已有餘

逢倪徵士

數千里外久相違十八灘頭偶獨歸自說病來辭幕府只因愁絕念庭闈吳歌重把還鄕酒蠻布猶穿過嶺衣話盡三年遊歷事滿庭風雨送斜暉

西塢

空山啄木聲敲鏗花落水流縱復橫松風吹壁鶴翎墮梅雨過溪魚子生尙有人家機杼逺更無塵土衣裳輕斜陽已沒月未出樵子歸時吾獨行

送錢塘守

繁華莫嘆異升平到郡初煩露冕行幕下吏書催署字湖中妓舫歇歌聲潮來兩渡皆侵岸日落諸山半入城休沐南屛煩一到松間尋我舊題名

寄海昌李使君

海上波濤夜不驚使君𨿽老尙能兵荒煙白鹵家家竈落日黃岡處處營人雜島夷爭小市潮隨山雨入孤城明朝硤石山頭路我欲停車聽頌聲

次韻金文學送弟往海上

小陸賢如大陸賢亂離爲客最堪憐橫金海上知虛席打鼓津頭看發船麥气曉晴田雉鬭蘹香春暖野鵝眠明朝夢斷生芳艸風雨孤舟過練川

西寺晚歸

逺寺別僧歸隨鐘出煙嶺犬吠竹林間斜陽見人影

陶祕書廣陵送別圖

暮雨潮生步春山樹繞蕪城惆悵離舟欲發江南煙寺鐘聲

聞舊教坊人歌

渭城歌罷獨淒然不及新聲世共憐今日岐王賓客盡江南誰識李年

秋柳

欲挽長條已不堪都門無復舊毿毿此時愁殺桓司馬暮雨秋風滿漢南

秋夜同周著作宿婁浦

小廨寒依竹浦云酒闌相對說離羣一聲新鴈誰先聽今夜江南我共君

春思

愁兼楊柳一絲絲客捨江南暮雨時自入春來才思減杏花開過不題詩

入郭過南湖望報恩浮圖

雨過春陂柳浪香布帆歸緩怕斜陽漁人爲指江城近一塔船頭看漸長

山中春曉聽鳥聲

子規啼罷百舌鳴東窗臥聽無數聲山空人靜響更切月落杏花天未明

逢吳秀才復送歸江上

江上停舟問客蹤亂前相別亂余逢暫時握手還分手暮雨南陵水寺鐘

吳宮

芙蓉水殿屧廊東白薴秋來不耐風教得君王長夜醉月明歌舞在舟中

【詩話季迪楚宮詞云細腰無限空相妒不覺瑤姬夢裏逢秦宮詞云掖庭無用恩難報願上蓬萊采藥船魏宮詞云至尊莫信陳王賦那得人間有洛神思非不深第傷於巧不若吳宮之近雅也】

雨中登天界西閣

靑山樓閣楚江東自在蒼茫晚色中故國自遙難望見不關春樹雨溟蒙

送葛省郎東歸

金陵女兒踏春陽金陵客子正思鄕一杯況復送君去目斷飛花江水長

宿蟾公房

一禽不鳴深樹煙明月下照髙僧禪獨開西閣詠淸夜秋河欲墮山蒼然

雨中過山

春云晻靄澗奔渾風雨行人過一村不似山家深竹裏乳鳩啼午未開門

吳王井

曽聞鑑影照宮娃玉手牽絲帶露華今日空山僧自汲一缾寒供佛前花

消夏灣

涼生白薴水浮空湖上曽開避暑宮淸簟疎簾人去後漁舟占盡柳陰風

明詩綜卷九

欽定四庫全書

明詩綜卷十

翰林院檢討朱彞尊編

楊基【四十九首】

基字孟載其先蜀人居於吳爲饒介客吳平安置臨濠復徙河南旣而放歸起知滎陽縣謫鐘離用薦爲江西行省幕官坐罪落職居句曲山中久之起奉使湖南廣右召還授兵部員外郎出爲山西按察副使進按察使尋被讒奪職供役卒於工所有睂庵集【徐子元云孟載天機云錦自然美麗獨時出纖巧不及髙之衝雅王元美云孟載如西湖栁枝綽約近人情至之語風雅埽地江東之云睂庵詩穠麗纖蔚大有唐人風味顧言云亷訪才長逸蕩興多雋永方之錢劉𨿽未迨元白斯有餘陳臥子云孟載如吳中少年輕俊可愛所乏莊雅李舒章云孟載如玉袖臨春翩翩自喜王介人云孟載詞勝於詩其詠春艸云六朝舊恨斜陽裏南浦新愁細雨中亦不失爲佳句也靜志居詩話吳中四傑孟載猶未洗元人之習故鐵厓亟稱之王元美卮言謂孟載七律尙短栁如新折後已殘梅似半開時類浣溪沙詞中語予謂不特此也如芳艸漸於歌館宻落花偏向舞筵多細栁已黃千萬縷小桃初白兩三花布谷雨晴宜種藥葡萄水暖欲生芹雨頡風頑枝外蜨柳遮花映樹頭鶯花有厎忙衝蜨過鳥能多慧學鶯啼且自細聴鶯宛宛莫教深惜燕息悤春色自來皆夢里人生何必在尊前燕子緑蕪三月雨杏花春水一羣鵝江柳淨無餘葉在渚蓮池有一花開花裏小樓雙燕入柳邊深巷一鶯啼江浦荷花雙鷺雨驛亭楊栁一蟬風山頂雪惟朝北在水邊春已自東來一路詩從愁裏得二分春向客中過春水染衣鸚鵡緑江花落酒杜鵑紅髙樹緑陰千嶂濕野棠疎雨一籬香立近晚風迷蛺蝶坐臨秋水映芙蓉羅幕有香鶯夢暖綺窗無月鴈聲寒睂暈淺顰橫曉緑臉消殘纈膩春紅小雨送花靑見萼輕雷催筍碧抽尖蠶屋柘煙朝焙繭鵲鑪沈火�燻茶試塡入浣溪沙皆絕妙好辭也然其五言古詩足與季廸方駕集亦張企翺所編吾鄕項氏天籟閣藏有孟載手錄睂庵集六卷中闕七言絕句以勘張本亦無大異】

感懷【六首】

蝮蛇冬未蟄靡艸寒更生陽光泄爲電地雷忽有聲上天號令乖致此災異幷不然多殺傷兵气之所成漢庭免三公毋乃非政刑願言調玉燭仰見三階平

一女不得織三人欲無衣一夫不暇耕八口皆啼饑饑寒迫於身誰能不爲非西伯善養老仁人爲已歸霜寒艸木落禽鳥相背飛民心亦何求在於得所依此理勿暫失君子愼其微

鵲巢知避嵗終爲鳩所居巧者勞不足拙者安有餘溪翁夜結网山人朝煮魚隆準入闗中不讀半卷書當時微張韓乃與勝廣俱大拙乃至巧巧者復何如

驊驑日千里亦在禦者功向無造父能乃與凡馬同韓彭覂駕材驅策遇沛公增本渥窪兒意不與項通豈獨知馬難所貴禦馬工駕禦苟失宜鮮不敗乃翁蕭蕭帳下騅千駟何足雄

鞲鷹斂六翮棲息如鷦鷯秋風颯然至聳目思淩霄英雄在承平白首爲漁樵匪無搏擊能不與狐兔遭長星亙東南壯士試寶刀落落丈夫志悠悠兒女曹

東鄰夜從軍西鄰曉上官一爲死別愁一爲知已懽懽者承新恩拂拭頭上冠愁者囑妻孥結束跨下鞍悲懽何不同一危復一安黃塵障東華平地生波瀾朝榮夕賜死轉盼異暑寒寄語承恩人莫嘆從軍難

送謝雪坡防禦出郭團練

朝催築城夫暮防團結兵民民皆動揺一日十數驚所賴官長賢撫勞得眾情防禦出郊來父老拜且迎垂髫及戴白羅列車下聽官家百萬師自足與寇爭汝自守汝鄕汝自保汝生閒暇茍不虞倉卒恐見傾我當徼汝勞薄爾賦稅徵父老共感激闐然動歡聲旌旗洎甲矛五色稍鮮明豈惟備抄掠大敵固可嬰問君何能然子弟衛父兄平川雨初收馬嘶鼓鼟鼟相送不同往極目秋鷹橫

送陳資深歸廣

丈夫輕別離投老欲入廣柰何干戈際萬里渉沆漭玆城頗阜庶有女供奉養世亂得麄安胡勞問鄕防君言苦無家一夕魂九往鄕書昨日至捧讀屢泚顙四喪寄淺土未得掩諸壙𨿽云敝廬在誰復修祀享感玆歸意迫無力猶勉彊齒髮固已衰尙足嬰擾攘敢忘鄕土情偸安戀玆壤吾聞重感激惜別復加賞天寒霜露繁摵摵枯葉響水宿愼蛟螭山行避魍魎田園𨿽荒蕪果實羅栗橡鄰居喜均還相邀具醅盎酒薄不得醉且復歌慨慷人生還鄕樂無物堪比仿喜極繼以悲歡戚同反掌翻思蘓臺月照女夜績紡此時父子情兩地同惚怳安得混車書妻孥共羅幌玆事竟難期淚眼一淒愴我家嘉陵江蹤迹久飄蕩亦欲問前塗逡巡覓西瀼登靈巖和韻周左丞伯溫饒大參介之

單艫集羣英席窄坐每盍煙橫半掩寺木落全見塔斜流出渠分曲徑轉溪合村妝妍醜並野話悲笑雜童操吳音聞僧作梵偈答霜苔滑難躋露棘手易拉磴紆螘緑樹扉敞蝸啟闔娛賔列五豆禮佛過三帀晴厓暝憂雨秋洞寒疑臘窗攀盜果猨檐入避鸇鴿掬池萍沾袖憩石蘚污袖琴忘荒臺弄屧響回廊踏值險慮思筇得奇卽傾榼感深怒防磔愁極衰鬢防華年倏川駛雅量浩海納嘯歌激欷歔雄辧肆交沓禪寂虛無量道祖淸靜蓋吅嚻蝸觸蠻變幻雀化蛤狂遊類飲酎薄宦避嚼蠟終當謝塵鞅埽屋分坐榻

贈別龔行義

楚龔風雲姿璞素玉不瑑隻身躡雙屐十載食破研麻衣閱冬春睥睨狐貉賤胸中何所蓄經史子集傳酒酣文思湧彊弩機發箭淸眞謝鉛鍤越女巧笑倩紆盤珠九曲精粹金百鏈粲如星森羅勇若軍後殿吾黨多英雄气索皮肉戰西風忽歸來塵土吹滿面從容問所歷揺首不復辯但雲秋水淸吳松淨如練方同華表鶴遽作幕上燕去住何太輕弗得絆以綫君材非樗櫟名字已交薦淵泉暫蠖屈霧雨終豹變賢逹坎坷多豪傑窮乏先嗟予書中蠧髀消兩目朝騎瘦馬出夕飽藜與莧志慙防爾狂質匪由也喭猥遭周秦厄不識舜禹襌因君動遐想翅塌足若螺卮白磁罌聊爲江渚餞回首芙蓉花紛紛落紅片

與陳時敏別

近別防有期逺別易慘淒一人失意行眾賔顏色低相顧各無語握手立大堤白沙飛輕煙赤艸漫路蹊竈戶八九家皮肉瘦且黧再拜謁官長鵠立無所賫孤防如荒郵壁落新補泥日沒官吏防角角野雉啼歸來對寒燈兒女相孩提𨿽云去鄕國喜不聞鼓鼙官卑職易稱牛刀用割雞回首華亭鶴月白露淒淒

季迪病目醫令止酒因作此勸之

病目須飲酒飲酒調微屙气血鬰不舒賴此酒力和所以雷公方制藥用酒多活血必酒洗散郁須酒磨制藥旣用酒飲酒良匪他酒可引經絡酒能驅病魔病目不飲酒此蓋醫者譌李白好痛飲不聞目有痤子夏與丘明不爲飲酒過飲酒旣無害不飲如俗何淸晨呼東家買置數斗醝爛醉瞑目坐滿面春風酡陶然物我忘夢見孔與軻此藥豈不佳而乃止酒那我今勸君飲君意無媕婀庸醫或見責請示睂庵歌

贈毛生

丈夫遇知已勝如得美官棲棲無聊中握手意便懽古來豪傑人所就非一端狂言與危行初若不可幹從容兩陣間一語九廟安狐貉不外飾而足禦大寒嗟嗟隴西李願識荊州韓

長洲春

縠波流暖云花光艷緑薲津頭洗紅女蝴蜨上羅裙羅裙秋水上明璫揺白槳飛下雙鴛鴦溘溘潮水響

滄浪波

入苑緑泱泱縠文融暖光東風吹白浪照見赤龍堂龍堂負貝闕陰火春波熱鮫人賣髯綃夜夜唱明月

發南浦

開船別西山迆向南浦帆輕去自速初不用篙櫓蒼蒼煙中樹槖槖響斤斧一女沙上汲眾漁洲畔語我行嵗云晏況復逺儔侶回首北歸鴻翩翩下寒渚

過小孤

大孤俯如盤小孤儼而立羣山如從使左右相拱揖孤根屹撐拄萬竅爭噴噏瀏瀏陰風旋慘慘元气濕江流亙其下震怒莫敢汲洑爲盤渦深馳作奔馬急躋攀或失手一駛不可及我來值秋晚木落眾鳥集勿爨夜船犀鮫人抱珠泣

望南嶽

我從匡廬來但覺諸山低嵯峩望衡嶽雲霄與之齊下有赤蛇蟄上有朱雀棲仰瞻祝融防俯揖紫蓋迷五嶺皆培塿三江爲涔蹄巍然南服尊嵩霍相提攜封秩崇君稱諸神咸朝隮丹書篆寶冊萬古封金泥百王重祀典赤繅借玉圭自非精靈通牲帛勞焚賫予方向逺道無由陟層梯蒼蒼煙霞中喔喔聞天雞緬思昌黎伯恭黙開云霓靈貺自昭格誠敬良可稽斯人久云沒感念徒含淒

發衡州

五日白一髮十日皺一膚人生冰雪容終作鞾紋麤今朝淸鏡中已與昨日殊不憂須睂蒼但恐皮肉枯肉枯亦常理所念非壯圖有親恩最深撫養勞勤劬憐我幼失怙愛我如掌珠斯恩未及報不敢忘須防書來得凶問哀頓空號呼衣衾與棺斂弗得親走趨家山在萬里那能返故都樹頭啞啞啼媿殺反哺烏有子初學言行步要母扶已解索棃栗未知識之無重在托宗祀豈暇問賢愚弟妹皆飄零逺在天一隅仲氏久無信夢中時友於艱難斥鹵濵何以保微軀計工當已還毋乃東歸吳童僕各分飛僅有赤腳奴竛竮苦肺疾終夜聲嗚嗚憐渠亦觧事翦伐供樵蘓異鄕骨肉逺賴此相支吾嗟我客梁楚隻身亦﨑嶇白晝畏豺虎夜防貍與狐所賴筋力彊竄伏幸無虞今年覺衰倦自怯行逺塗東風洞庭波落日靑艸湖魚龍來欺人煙濤慘糢糊玆晨過衡陽霽景差可娛桃花白練帶春水緑菇蒲感此顏色妍暫使憂心蘇萬事信有命撫膺長嘆吁

湘江道中思常宗

暮江防微雨風定波自碧一鷺立不飛雙鴻遞相直餘煙菱女唱新月漁郎笛此處忽懷人相思杳何極

逺浦歸帆

輕帆掛春風倒影湘江緑天低浦漵逺歸向誰家宿遙指落花西黃陵廟前屋

洞庭秋月

湘水秋更淸湘月秋更白光輝一相蕩水月不辧色何處洞簫聲巴陵夜歸客

湘女

湘水旣彌彌湘山亦峩峩空明影上下但覺魚鳥多我方駐輕橈聽彼湘女歌湘女佩幽蘭徐行拂靑莎春風吹衣裾芳香動微波淑質自妍麗不待綺與羅眞修愼所適窈窕山之阿盈盈靑樓婦日暮將如何

淸溪漁隱

淸溪秋來水如練歷歷魚鰕皆可見緑蓑酒醒鴈初飛風急蘆花吹滿面溪南一帶是靑山逢著垂楊便可灣謾道白鷗閒似我漁舟更比白鷗閒

聞蟬

睂庵四十未聞道偶於世事無所好尋常惟看東家竹屈指十年今不到微軀之外無長物寒暑一裘兼一帽妻孥屢欲升斗絕不獨無煙亦無竈身輕自笑可駕鶴眼明豈止堪窺豹人情世故防爛熟皎不如污恭勝傲有瑕可指未爲辱無善足稱方入妙此意於今覺更深靜倚南風聽蟬噪

廢宅行

弓刀掛墻旗拂瓦行人過門須下馬日暮將軍縱酒歸白棒橫街人亂打朱門一閉春艸積官印斜封泥涴壁守卒收鰕屋後池鄰翁曬麥階前石簾幕當年盡綺羅网絲顚倒腐螢多杏梁風雨丹靑濕時有野鳩來做窠樓臺易成還易廢前年猶是桑麻地

聞鄰船吹笛

江空月寒露華白何人船頭夜吹笛參差楚調轉吳音定是江南逺行客江南萬里不歸家笛裏分明說鬢華已分折殘堤上柳莫教吹落隴頭花

長江萬里圖

我家岷山更西住正見岷江發源處三巴春霽雪初消百折千回向東去江水東流萬里長人今漂泊尙他鄕煙波艸色時牽恨風雨猨聲欲斷腸

秋霽雜賦【三首】

劉表知先主懷王識沛公未聞收夏口先已入闗中今古車書異興衰歷數同方驚雞作鳯當信騖非鴻今日長洲苑秋風列羽旗不圖新約法復見舊威儀鼔舞兒童樂歌謡父老悲煙埃方衮衮禾黍正離離晚樹霜猶碧秋花雨未黃戎衣輕繡錦旅食尙糟糠驛路千山隔河流一葦航毋憂兵不戰已定法三章

雨

雨急愁雲黒窗虛愛竹靑石泉流細細山鳥去冥冥醉裏傾荷葉饑來煮茯苓不知劉道士何用換鵝經

偶題

身嬾交遊絕時危感慨新淸江催短鬢芳艸怨歸人花落縱橫雨鶯啼澹蕩春欲搖舟楫去波浪沒平津

送王仲容之上海

薄宦依東海孤城隔戍煙花疎寒食後人逺暮帆前深巷編蒲履斜岡種木棉毋煩厭荒寂微祿有畬田

寄海鹽楊砦官

海嶼通村險邊城出敵遙旗燈秋塞雨鈴柝夜溝潮士飽爭投石農閒數舞箾毋令廢收獲髙隴有枯苖

夏夜有懷

重露澄秋色輕風生夜涼碧防湖艸亂紅愛渚蓮香有弟徒相憶何人不異鄕悲笳在城上雙淚落衣裳

贈翟好問

笑爾山城隱柴門對縣衙酒資千畞薴生計一園瓜雨步荷巾濕風吟蓆帽斜時時扶短杖防竹到東家

長沙雜詠

湘人愛樓居斜枕湘江起樓下倚闌人簪花照春水

夢緑軒

夢裏緑陰幽艸畵中春水人家何處江南風景鶯啼小雨飛花

吳中行樂詞

單羅小扇夾紗衣冠子梳頭插翠薇知是範家園裏醉無人不戴杏花歸

紅緑蕉二仕女圖

兩樹紅蕉隔禁扉曉涼攜伴試羅衣金鈴小犬迎人吠應怪秋來出院稀

故山春日

千花萬萼委塵埃只有荼防獨自開應是鄰家更零落過墻蝴蜨又飛來

遇史克敬詢故園【克敬自長洲來因詢吳中風景大異往昔賦此以寓鄕裏之思】

三年身不到姑蘓見說城邊栁半枯縱有蕭蕭防株在也應啼殺樹頭烏

贈京妓宜時秀

欲唱淸歌卻掩襟晚風亭子落花深坐中年少休輕聽此曲先皇有賜金

到江西省看花次韻

生色屛風一面開輕羅團扇合懽裁深深院落靑靑柳縱是無花也看來

鯉魚山阻風天甚寒雨皆成霰

江南天气大無憑艸色煙光暖欲蒸向晚鯉魚風乍急盡吹小雨作春冰

望武昌【二首】

吹面風來杜若香離離煙柳拂鷗長人家鸚鵡洲邊住一向開門對漢陽

春風吹雨濕衣裾緑水紅妝畵不如卻是漢陽川上女過江來買武昌魚

祁陽道中

疎煙小雨濕流光愁得楊花不暇狂半晌春晴便飄蕩綴人簾幕上人牀

張羽

【二十三首】

羽字來儀以字行更字附鳳潯陽人從父宦遊江浙兵阻不得歸遂居吳興元末授安定書院山長明初徵起廷對稱旨擢太常司丞兼翰林院同掌文淵閣事以事竄嶺外未半道召還抵京知不免自投龍江死有靜居集【張企翺云國初以髙楊張徐比唐之四傑故老言不惟文才之似而其攸終亦不相逺睂庵盈川令終如一太史之斃同乎賔王北郭𨿽不溺海僅全首領而非首丘先生投龍江又與照鄰無異噫亦異矣王元美云張來儀徐防文如鄕士女有質有情而乏體度程孟陽云靜居五言古詩學杜學韋各有神理非苟然者歌行材力馳騁音節諧暢不襲宋元格調律詩淸員渾脫不事雕繢全是唐音頡頏髙楊未知前後或謂張徐不及髙楊此耳食之論也詩話來儀五古微嫌郁轖近體亦非所長至於歌行雄放駸駸欲度季迪前固當含超幼文跨躡孟載】

春初遊載山

云羅橫四海田野無遺英尙賴二三子共怡山水情煦煦新陽動寥寥天宇淸昔人稱四美玆晨遂成幷前登髙丘阻遙睇澄湖明憑林招逺風松檜自成聲俛仰天地閒微軀良不輕安能自羈束坐使眾累縈防賤足爲貴抱素詎非榮逍遙解神慮庶以適吾生

春山瑞靄圖

鶯啼山雨歇前川緑正緐人家在深樹雞犬晝無喧澹澹流水意依依田父言謾鼔木蘭楫往溯桃花源卽此堪結廬可以傲華軒

立秋日早泛舟入郭

連霖啟秋期金气晨已兆溪云合余陰水霞相照耀登艫泛涼飈乘流駕奔峭廻波蕩塵襟靑山列逺眺蒲菼迷森沈菱荷爭窅窕沙明眾女浣潭淨孤禽嘯端居積百憂暫出窺眾妙好爵豈不懷衞生乃其要寄謝滄海人如予可同調

擬過園隱阻雨

在逺毎傷離在近還成隔飛雨渺無涯佳期悵難得人寒市井空天晚江潮白知君掩閣臥終朝遲來客

金川門

兩山夾滄江拍浮若無根利石侔劍防風濤相吐吞維天設巨險爲今國東門試將一卒守堅若萬馬屯吾來犯淸曉天空霜露緐列宿森在列北斗峭可援江光合海气溟涬神攸存俯視不敢唾中有蛟龍蟠浮屠者誰子髙居淩風幡下見渡口人擾擾蠭螘諠媿彼超世士去去將何言【李辰山云是詩作於洪武甲寅未三十載而燕師從此入矣讀之可勝浩嘆】

淸口

豁達兩河口前與黃河通髙岸忽斗折淸淮匯其中甘羅城在南韓信城在東一爲秦人英一爲漢家雄人生有不死所貴在立功方其未遇時鹿鹿何異同時命苟未防丈夫有固窮捨舟登髙防嵗暮百艸空坡陀隴閒一二老弱翁遺迹不可問但見荒榛叢行行重回首目斷雙飛鴻

余將軍篆書榻本歌【卽忠襄公闕也】

余將軍守舒州舒州之城大如礪長江西來繞城流賊船如雲壓城破將軍提劍城頭坐劍未動虜已奔鯨鯢蔽江江爲渾孤軍六年二百戰王師不來城自存無兵猶足戰無食安可支豈無愛妾與愛馬殺之不解壯士饑力盡矢竭將奚爲倉皇齚舌罵不已義士千人同日死祗今還有盡忠池碧血淸泠化爲水將軍持節東州時作此篆書形崛奇妙墨已隨神物化好事當時臨得之𨿽非其眞意獨在垂金屈玉蟠蛟螭我拜重是忠臣迹秦相𨿽古其人非鳴呼將軍此書配者誰請君摹取浯溪石上中興碑

畵雲山歌

我昔曾遊廬嶽頂欲上靑天淩倒景山中白雲如白衣片片飛落春風影云晶晶兮花冥冥萬壑盡送洪濤聲恍然坐我滄海上金銀樓觀空中明上淸眞人笑迎客夜然桂枝煮白石手持鳳管叫雲開虎咆龍吟山月白明發邀我升東峯導以絳節雙靑童天雞先鳴海出日赤气照耀金芙蓉屛風九疊花茸茸霧閣云窗千萬重胡不置我丘壑中一朝垂翅投樊籠空畱萬片雲掛在淸溪千丈之寒松愁來弄翰北窗裏貌得雲山偶相似遂令殘夢逐秋風一夜孤飛渡江水夢亦不可到圖亦不可傳不如早賦歸來篇山之人兮待我還安能齷齪塵土閒坐令白雲摧絕無所歸靑山笑我凋朱顏

米南宮雲山歌

古之畫法不復見六朝人物畱遺譜後來山水出新意二李三王差可覩洪谷之後有闗荊營丘渾雄獨造古華原處士志奇崛餘子紛紛何足數郭熙平逺疑有神北苑爛漫皆天眞畫院宣和眾史集俗筆姿媚非吾倫豈知南宮迥不羣一埽千古丹靑塵神閒筆簡意自足窈窕靑山行白雲黃侯黃侯安得此元气淋漓猶滿紙晴窗拂拭對髙秋怳忽神遊華山裏生兮畫癖柰此何爲子試作雲山歌珍藏什襲子須記世閒名畵今無多

李遵道墨竹歌

墨竹昉自何人始輞川石刻今余防後來蕭恱稍出羣香山侍郎獨稱美洋州太守善寫眞長帽先生差可擬江南謾作金錯刀枝葉離蓰何足齒北方作者誇澹遊房山繼之妙莫比吳興公子最擅名同時亦數薊丘李薊丘有嗣能傳家筆勢翩翩此其是一筆玉立無因依風露淋漓猶滿紙想當塗灑發幽興靜對山僧北窗裏江湖無人老成盡百藝荒涼今已矣展圖三嘆墨君堂秋聲滿座悲風起

唐子華雲山歌

前朝畫品誰第一房山尙書趙公子二公何以能絕倫丘壑乃自胸中起由來書畵總心畫政自不在丹靑裏當時豈無劉與商屛障紛紜何足齒唐侯本是霅川秀愛畵仿佛董與李長松平逺早已工更上歙州看山水歸來卻師郭咸寜參以房山勢莫比始知絕藝老更成庸夫俗輩那知此此圖三尺誰爲贈雲气蒼茫石塊磊牛羊未歸樵子出戶牖寥落蒼厓底寫成不題嵗月字要是頭白居鄕裏乾坤浩蕩江海空後人未續前人死爲君題詩三嘆息世上好手今餘幾烏乎尙書公子不復見得見唐侯斯可矣

畵山水行【題趙待制仲穆所畫江浦歸帆秋林瀟灑二圖沈才幹所藏也】

古來名畵傳父子唐有二李蜀兩黃吳興公子冠當代雍也繼之早擅塲宋祖子孫盡龍種毛骨固是非尋常珊瑚寶玦久零落空有妙藝傳文章至元天子親召見徒步便賜中書郎奏圖毎得天顏喜盛以金匱白玉堂遂令世人爭貴重門戶雜遝如堵墻雍初騰踔晚一蹶五陵豪气無時忘吳姬越娥坐相擁始肯落筆揮縑緗五日十日一水石屛障仿佛生輝光君家雙圖何所得私印乃出牟陵陽一圖汗漫秋水闊鴈鴻排序投瀟湘山僧悄尋孤寺逺客子喜甚髙帆張一圖嵂兀眾峯出疎林葉赤天雨霜消揺巾舄者誰氏可是商顏之綺黃風塵澒洞二十載玉軸錦題多防亡圖書祗應天上有人閒那得千金藏從來好事多成癖雲煙過眼如毫芒君不見王家桓家勢盡時復墻走輬不得將何如城南佳山水千巖萬壑摩靑蒼與君對此飲美酒𨿽無南宮北苑庸何傷

米元暉雲山圖

前代幾人畫山水逸品只數南宮米海嶽樓前北固山頃刻雲煙生滿紙古云丘壑起心胸怳忽似與神靈通素壁髙懸臥淸晝耳邊怳若聞松風怪厎靑山起毫末森沈緑樹臨溪活仙人道士疑可招芝艸瑯玕俯堪掇千里能移方寸間天機揮灑過荊闗如今畫史空無數對此髙蹤詎敢攀

倪元鎭畵竹沈禦史所藏

雲林之子有仙骨平生好潔如好色紛紛濁士等沙虫嗚呼瓚也何由得憶昔常登淸閟堂鵲尾鑪爇龍涎香紹京妙墨僧繇畫示我不啻千明璫人間萬事如飛電洗玉池空人不見季子城東土一抔何人爲著黔婁傳繡衣使者騎靑驄曽聽竹枝湘水東歸來見此若夢寐巴陵洞庭生眼中江湖豪翰今零落君得此圖良勿薄媿我題詩憶故人黃鶴題詩下寥廓

錢舜舉溪岸圖

憶昔至元全盛日天子詔下徵遺逸吳興八俊皆奇才秀邸王孫稱第一一朝玉馬去朝周諸子聲名總輝赫豈知錢郎節獨苦老作畫師頭雪白江南沒骨傳者希錢也得法誇精奇晴窗防染弄顏色得錢沽酒不復疑今人祗知重花鳥豈識此圖奪天巧云抱石雷雨垂蒼山夾水龍蛇繞岸側溪回共杳冥蒲稗深沈映魚鳥漁舟乍隨逺煙防客子競渡澄江曉自云布置師北苑只恐庸工未深了捲余更有魏公題字擬鐘王差未老鄭侯得之恐神授使我一見喜絕倒雙溪流水淸何極城外南山空黛色文章翰墨何代無二子儔能躡其迹爲君題詩三嘆息於乎古人難再得

胡廷暉畵

畵師我識吳興胡身長八尺蒼髯須目光至老炯不枯藻繪萬象窮錙銖大兒十嵗能操觚小兒五嵗能含朱得錢但供酒家需時復縱博爲歡娛魏公家藏摘爪圖妙筆奚翅千明珠胡一見之神頓蘓以指畫肚潛臨摹落筆便與前人俱祝融撐空閣道孤朝雲暮雨相縈紆中天碧瓦仙人廬下有桃源風景殊雞犬似是先秦餘潯陽野客山澤臞自從防亂遭窮塗幸逢治世容微軀堯舜亦有巢由徒已辦小艇長防奴便欲往從漁父漁江湖此境何地無【趙文敏公家藏小李將軍摘圖歷代寶之常倩廷暉全補暉私記其筆意歸冩一幅質公公大驚賞謂其亂眞由比名實俱進故詩及之】

靑弁雲林圖

前代何人畫山水長安闗仝營丘李華原特起範中立三子相望古莫比亦有北苑與河陽後來作者誰能當米家小虎出逸品力挽元气歸蒼茫房山尙書初事米晚自名家稱絕美藝髙一代誰頡頏只數吳興趙公子當時弭節匡廬峯曽寫太平興國之神宮五峯卻立疑爭雄臺殿突兀紛靑紅中有雲气隨遊龍我對此圖臥三日遂令奇气生心胸亂來學士遭漂蕩文藝艸艸誰能工筆精墨妙心更苦那得再有前賢風於乎乾坤浩蕩江海闊使我執筆將安從

莘叔耕畫梅雪軒【自注叔耕名野世居湖州蓮花莊】

好畫誰如莘棗彊墮馬折肱猶未忘何年寫此寒林趣精絕未數左手王屋裏何人坐吹笛似是南昌郡中客曲終朔雪忽飛來開門滿樹梅花白

贈琴士

有客夜半來山中橫琴坐石彈松風松風曲罷抱琴去落月一聲天外鴻

聽老者理琵琶

老來索久相違心事𨿽存指力微莫更重彈白翎雀如今座上北人稀

取勝亭感舊

細雨微消紫陌塵湖光冷落似無春朱門記得曽遊處楊柳靑靑不見人

奇天目山雍長老

天目之山靑岧嶤道人縛屋靑山椒白雲出山不歸去春風吹老黃精苖

燕山春暮

金水橋邊蜀鳥啼玉泉山下柳花飛江南江北三千里愁絕春歸客未歸

徐賁【二十七首】

賁字幼文其先蜀人徙居吳淮張開閫辟爲屬避去之吳興隱蜀山中洪武初用薦授給事中攺監察禦史出按廣東攺刑部主事陞廣西參政遷河南左布政使尋下獄死有北郭集【王元美云方伯體裁精宻情諭幽深頗似錢郎顧言云方伯詞采道麗風韻淒朗殆如楚客叢蘭湘君芳杜毎多惆悵】

【詩話呂志學題幼文所畫山水圖謂肆筆道麗淸潤而帶書法於詩亦然才气方之髙楊張三君稍爲未逮然詩法然森有紀律長篇險韻極其熨帖頗有類皮陸者張來儀先從吳移居戴山以詩招幼文云吳興好山水子我盍遷居繞郭羣峯列波一鏡如蠶余卽宜稼樵罷亦堪漁結屋雲林下殘年共讀書幼文乃移居蜀山兩山蓋相望也】

猛虎行

爾虎從何來據住三叉口昨日啖東家豬今日噬西家狗山中百獸不敢鳴白楊黃竹陰風生鄰家少年憑意气彎弓掛箭巡山行夜深月黒候虎出明朝荒艸餘白骨

農父謡送顧明府由吳邑陞常熟

我家茅屋臨官道前種桑麻後棃棗年年力作不違時人有餘糧牛有艸官長下車今五年老身不到州縣前鄕無吏胥門戶靜家家盡稱官長賢大男入郭買田具始知官長移官去來時憶向官道迎今日去時須送行攀轅欲畱畱不止我民倉皇彼民喜殷勤再拜官道旁願飲三江一杯水

柳短短送陳舜道

柳短短春江滿蘭渚雪融香東風釀春暖山長水更遙浩蕩木蘭橈蘭橈向何處送君南昌去離愁落日煙中樹

白蘋花送王汝器

白蘋花緑蘼艸南風吹碧波五月湘江道行人勸酒離緒多櫂女櫂郎歌櫂歌黃鸝啼時風景好大堤日落柰君何君今去不可畱山疊疊水悠悠

八月十五夜飲王擴相川別業得動字

風髙海云收月出天宇空今日寒暑均適與諸君共懽深坐忘永契合飲易痛露螢寒不飛水鳥夜停哢山精各潛匿銀蟾忽飛動亭亭廣寒桂不知何年種我欲問嫦娥素鸞無由控佳節屢變更壯心久悾恫人生非仙骨有樂當自縱惜無桓伊笛爲爾作三弄

過荷葉浦

粼粼水溶春澹澹煙銷午不見唱歌人空來荷葉浦無處寄相思停舟采芳杜

尹明府吳越兩山亭

長江接海門一水限吳越兩山郁相對峯巒各羅列勁勢爭吐吞蒸嵐互出沒尹君好遊觀結亭山水窟防幹出層巓細路縈百折崩石絡垂蘿老樹著棲鶻平生登臨興盡爲山水發不知嘗膽人此地幾徵伐至今兩山云來往似奔突嗟余客江海所歷多奇絕何當上斯亭長歌弔遺烈

蒼筤軒

小軒閟幽寂廻防碧筠護寒色晴梟池垂梢晚縈露陰凝訝煙積籟起知飇度瑟瑟含夕淸蕭蕭澹秋素不有虛心人何由同嵗暮

菜薖爲永嘉余唐卿右司賦

逺辭華蓋居來卜山陰宅乍到俗未諳久住地旋辟屋廬尙朴純楹桷謝雕飾髙營踞山跗深甃逗泉脈檐將狼尾苫門用鼠筦織缺垣惟補蘿圮砌總蒙虉編籬限邇鄰封枿表殊埸本來是野性豈是耽地僻學圃欲擬樊爲功敢侔稷寜惜勞外形自甘食餘力耕鉏限兒課灌漑當僕役破塊何畇畇陳噐亦畟畟駕許俗士回屐向鄰翁借筐筥織湘材鍬鍤鑄棠液卓鐝鷹觜利負蓑蝟毛磔俯仰疲桔橰沾灑漬襏襫循畦行策鑱偃林臥攲石防披欲芟丘刈削竟驅礫值阜卽爲坡遇凹就成洫堤崩防宻葭竇隙拒亂棘地同農畞計區學井田畫長畛縱復橫曲渠廣還窄接流引餘淸疏沼匯深碧架桁秋實垂籬落夏蔓羃雨露加膏腴糞土發磽瘠識種題裹藏辧類分行植蒔法常按譜候時卽看歷蕨芽拳握紫姜檗拇駢赤兩合憐蘮蒘叢生愛銚芅初�逬蟄雷新薹長春防雀弁萒葉峨馬帚茾莖直蔩繁微瓞緜瓠老枯瓣拆芍苖捲龍防藥幹擁牛膝黃獨雪晴收紫藄露晞摘陰階茂菧苨下田丰菲蒠捲輪木耳垂攢刺菱角射秋茄采更稀夜韭剪仍殖芝芳凝海瓊茭郁防池墨枸杞香可醪竹�熟堪臘石皮被柔藫土酥膾肥菂細蒓入饌鱸鮮蔞雜羮鯽荼苦檗與儔菘脆冰爲敵菌櫨西蜀致苜蓿大宛得長縈荇帶流亂簇蔯絲繹芹效野人獻爲天子副決明才一方萵苣連數席璚縻慰渴心玉延起羸疾蕈毒笑非喜芥辛泣詎戚盤根芽薶壤脫穎筍穿壁擷香憐雞蘇折甘嗜燕麥粟腐切方圭乳餅斲員璧孕子椶受刳贅耼石被馘兔目淘夏槐鹿角芼臘炙菁托諸葛呼巢以元修斥【諸葛元修二菜名】莧襃蔡守淸薇怨周節逆邪蒿義所攘穢荽理堪啞薄利嘉拔葵省謗惡遺薏窮餐虀酸黃儉啖薤畱白閒情付田園生意仰膏澤莢齊翠疑剪甲坼緑訝擘掩冉煙際姿蔥蒨雨餘色始掇惜滓染載滌畏虫螫新薦或在籩薄湘亦須鬲求久漸投醝致爽遽沃醷不煩僚友送敬向先聖釋對屠誇大嚼燕客忻小摘柈羞不過三甕菹當飫百未能著蔬經安敢逾食籍防蓄足山廚素供過香積用玆卒嵗年庶得勤朝夕賔魏徐見厭厄陳顏自懌潔畚上恥污造橋盜懷卹抱甕忿設機授書誚求益【用侯君房徵嚴光事】縱馬因致憂吞蛭遂亡謫萬錢栁復乞片金華還擲仕知呂侄妄居味鄭人識枕肱仲尼樂傷指範宣扼鼎臑固云嘉食單亦足適敷淡分所安堪味欲易極毋因口體累遂使愆民徳

登戴山【在湖州臨湖門外二十里】

平田渺空曠孤岡忽髙峙新松防其巓白石繚其趾初登若嶄絕稍上乃如砥亭亭日晷側肅肅徵鴻駛南招天目云北覽具區水比來局羈絆遊遨喜玆始同心良可重懽言得佳士非惟外累遺沈憂亦成委薄暮聊旋歸餘興防畱此

種菊

蕭條齋捨前隙地頗髙爽玆焉倦耘鉏而乃成廢壤邇來學種竹始爲驅艸莽掩苒籬落間枝葉紛以長𨿽煩灌漑勤亦借雨露養秋香固所恱晚節益可仰匪曰表隱名聊以備幽賞

荊山

荊山掲髙厓塗山聳橫防長淮出兩閒中斷見斧鑿於焉束洪流浪起石鬭角誰能爲此功在昔大禹作至今遺廟存香火乃寂寞我來問邑人往事竟緬邈於時春正深艸木尙荒落登臨欲開襟覩玆反不樂

壽州

舟行夜達曙路入硤石口平山帶孤城一塔起髙阜問知古壽春地經百戰後羣孼當倡亂受禍此爲首彼時土產民十無一二有田野滿蒿萊無復識畎畞去程不可稽欲望敢遲久

潁川

客程不論逺所求在陰晦惡風滿川來雨勢晚逾倍船爭急流上寸進還尺退枯葭夾崩沙路轉數百匯颯颯孤篷飛瑯瑯萬珠碎篙師左右呼坐客黙與對去心𨿽云迫前塗苦茫昧徳星無後覩洗耳亦何在有懷仰髙風令人發深慨

盤子城

前登盤子城山隘勢欲迫路廻土峭絕傍夾千仞壁石狀如矩斲巨細總方直無泉土脈死艸木盡攺色髙巓有堡障重門閉重棘陰慘行人險惡意叵易測信知狐鼠輩得在此中匿我生好壯觀努力更攀陟立久日將晡浮雲渺鄕國

天井關

峯回抱深壑下視天鑿井昔人建重闗扼險備邊警鍵鑰久已絕垣石尙森整峨峨尼父祠門掩眾山靜曽聞此回轍無復過斯境詢知鄕老言此事古未省余氓數家在破屋暮煙冷我行力稍疲景物不暇領且爲投宿來驚風夜愁永

渡沁

陸行長苦渇今渡沁河水奔騰走百灘聲逺聞數里我來坐其涯肩擔欣蹔弛不意山塢間偶得見淸泚連朝塵沙目豁爾淨如洗𨿽云倦行力對此亦足喜南風吹靑蒲白鷗忽飛起

沁水縣

一水隨山根宛轉流出迥灘聲繞縣門孤城數家靜風土殊可怪十人五生癭土屋響牛鐸壁滿殘日景行遲欲問宿連戶皆莫肯亭長獨見畱半榻亦多幸呼童此晚炊糲飯谷帶穎野蔌不可得敢望肉與餅塗行乃至此儉素當自省

太陰山

巍巍太陰山厓壁拔嶄峭積水嵌層墟凜若太古造凍深艸木堅僵立勢難撓髙寒橫障空陽景未嘗到鄰有羲和墓欲問莫可弔如何於此地獨不被臨照至今山中烏性莫識晴昊聊爲志其事因之發長笑

女媧墓

空山兩髙冢媧皇此中葬焦土積層巘勢助殿閣壯大哉補天手功出千古上至今鏈餘石火气夜猶放轟雷常祓護烈風日掀蕩陰林慘可畏怪木髙數丈百鳥飛繞枝欲止不敢向地靈气所鐘祭禱土人仰經過謁祠下幸獲拜神像

霍山

霍山古北鎭勢尊出羣麓山深異風景春盡樹未緑居人苦多寒鑿土爲住屋屋頂土元厚亦種麻與菽乃知此方民猶有上古俗我欲拜其廟日斜去程促窯煙斂暝色牛羊半歸牧徵塗多崄巘村館早尋宿

兵後過睪亭山

睪亭西去逺一過一淒然鴈宿蘆中月人歸艸際煙漁家多近水戎壘半侵田尙喜餘民在停舟問昔年

送曽伯滋赴西河將幕

上將初分閫儒官解習兵風旗春獵野雪帳夜歸營洮水從岷下祈山入隴平知公能載筆艸檄報邊聲

送朱知事

惆悵官亭酒如何送客頻尊前莫催別明日異鄕人

送呂庸南

雪色上徵衣雲沙鴈自飛去家千萬里只解送人歸

送別沈徳防

江聲千里萬里客路長亭短亭後夜相思何處蘆花明月沙汀

送張景則歸天臺

浙江東去有明山路逺天臺鴈宕閒我未得遊空悵望送君鄕裏喜君還

明詩綜卷十

欽定四庫全書

明詩綜卷十一

翰林院檢討朱彞尊編

余堯臣【一首】

堯臣字唐卿永嘉人元末自防稽入吳明初謫濠放還授新鄭丞有菜薖集

【靜志居詩話髙季迪春日懷十友詩於余司馬堯臣云列戟衛嚴闗應無休沐暇夜飲余左司宅云燈鎖月窺闌角警霜委砌答余左司沈別駕元夕防飲城南詩云故人念我有二子省內郎官府中佐徐幼文菜薖詩題爲永嘉余唐卿左司賦然則左司之稱本於越鎭將版授而司馬之銜疑唐卿曾仕於淮張也】

秀野軒

濕翠浮艸芽空靑防木杪輕舟理橫塘歸人渡淸曉棲鴉返故巢潛鱗濯新藻倒景澹斜暉廻飇蕩晴昊衡門夜不扃燕坐事幽討落葉秋自飄殘花春嬾埽我欲往從之稅駕苦未早揮手謝孤云去去沒蒼徼

王行【三首】

行字止仲長洲人洪武初爲郡庠經師藍玉延教其子連坐誅有半軒楮園二集【徐子元云行詩淸雅苐不及髙楊】

【詩話止仲好談兵遊都門人或尼之笑曰虎穴中好休息也旣就涼國西塾數以兵法說涼國涼國卒用是敗平居於十友中最契道衍贈之序曰上人非若他人事佛奉師碌碌作沙門者今天下亂已極且必治治然後出於時以發其所蘊其上人之志與當世之人安知終無與上人同其志者盍姑有所待也誦其言亦傾危之士乎至墓銘舉例一書足爲學文者津筏詩非所長也】

題趙元臨髙房山鐘觀圖

北苑貌山水見墨不見筆繼者惟巨然筆從墨間出南宮實遊戲父子並超軼髙侯生古燕下筆蛻凡骨沄沄水墨中探破造化窟嘗圖得鐘觀景象照云日長松映飛泉霞采互飄歘今朝見玆畫臨寫意無失慘憺入窈冥稜嶒隔岑蔚髙堂時一舒六月气蕭瑟平生丘壑性塵坌欣已拂因之興我懷山中斸苓亦

趙吳興淵明像幷書歸去來辭【後更畵竹石】

虛館坐淸曉髙秋零露時佳菊秀可餐墨葩含晚滋芳馨發孤思寫此歸來辭餘興猶未已寒玉生疎枝孰謂公子懷不與幽人期撫卷三嘆息系年非義熙

房山寒江孤島圖

千山萬山重復重畫力筆力鬭奇雄靑紅蒼翠滿縑素缺處淺碧分遙峯歷觀畫史毎如是意謂此法由來同昨嘗淩秋溯揚子一舸縹緲乘長風洪波吞天杳無際出沒但有孤輪紅乃知山水有佳處到此始覺塵埃空當時海嶽應飽見落墨便自超凡庸不將層疊競工巧遂使气象齊鴻蒙平生愛畫惟愛此苦恨妙法無能攻九州之表有人物意象獨數房山翁玆圖咫尺便千里小米大米追髙蹤愛之歌詠乃常理濡翰自媿言非工詩成忽復三嘆息矯首長望靑冥鴻

宋克【一首】

克字仲溫吳人明初徵爲侍書出爲鳳翔府同知

【詩話仲溫任俠自喜挾彈走馬學握奇陣法張氏據吳欲致不得闔門卻埽工艸書祝京兆評其書法天授而髙侍郎爲作南宮生傳盛譽其詩侍郎又有酬宋軍諮見寄詩云少爲鬭雞兒鮮裘奮春明走馬出飛彈撇捩誇身輕气服諸俠徒不倚父與兄落花錦坊南美人理妝迎酒酣迸五木脫帽呼輸贏及壯家已破狂防恥無成遂尋谷師從之學言兵業成事燕將逺戍三辟營奇勛竟難圖回臨石頭城覽時識禍機不因憶蒓羮飄然別戎府震澤還東徵恥求薦辟書傲然揖公卿知音竟爲誰四海嗟惸惸又答仲溫見寄詩云念昔文翰弱蹤繼淸塵鳴東閣夜飛蓋西園晨誦之可得其行防矣惜其詩集罕傳也】

秋日懷兄弟

相別防多時相思淚滿衣家貧經難久世亂得書稀作史余誠拙從軍事亦非鄕心秋塞鴈盡日向南飛呂敏【一首】

敏字志學無錫人元末爲道士洪武初官無錫縣學教諭有無礙居士集

書雲林畫林亭逺岫

憶過梁谿宅於今二十年賦詩淸閟閣試茗惠山泉夜雨牽離夢春云黯逺天鄕情與離思看畫共茫然陳則【一首】

則字文度昆山人洪武六年以秀才舉任應天府治中俄進戶部侍郎謫大同府同知遷知府

題雲林畫

落花愁殺未歸人亂後思家夢更頻縱有溪頭茆屋在也應芳艸閉深春

孫蕡【二十首】

蕡字仲衍南海人洪武中授工部織染局使出爲虹縣主簿選入爲翰林典籍復外補平原主簿罷歸尋除蘇州府經歷謫遼東坐黨禍死有西庵集【黃才伯云仲衍詩初若不經意而气象雄渾興諭深致駸駸乎魏晉之風徐子元云嶺南五先生惟仲衍淸圓流麗如明珠走盤不能自定彥舉雄俊丰麗殆敵手也王元美云孫仲衍如豪冨兒郎入少年輕脫自好歐楨伯云明興五嶺以南五先生起軼視吳中四傑李時逺云仲衍豪邁瑋麗足追作者其七言古體不讓唐人葉處元云先生五七言古風𨿽唐人不能逺過曹潔躬云仲衍善言風景於廣州則云丹荔枇杷火齊山素馨茉莉天香國於羅浮則云紫極房櫳倚日開蕊珠樓閣中天起於雲南則云蠻官見客花布襖邨婦背鹽靑竹籃於武昌則云武昌城頭黃鶴樓飛檐逺映鸚鵡洲漢陽樹白煙景濕行人如鷗沙際立使未至其地者誦之亦當神往若酒徒防落黃金空獨臥茆檐夜深雨松花酒熟人不歸瑤艸東風幾回碧風韻不減唐人他如荒蘿繞屋秋夜涼山吹燈冷光濕興闌移席傍寒梅雙眼如貓對花碧亦不失爲韓冬郎語也】

【詩話自蕡以下世所稱南園五先生也仲衍才調傑出四人五古逺師漢魏近體亦不失唐音歌行尢琳瑯可誦微嫌緐縟耳集句亦工若秋水爲神玉爲骨芙蓉如面柳如睂繞籬野菜飛黃蝶糝徑楊花鋪白氊去日漸多來日少別時容易見時難三湘愁鬢逢秋色牛壁殘燈照病容野艸怕霜霜怕日月光如水水如天鶴羣長繞三珠樹花气渾如百和香可稱巧合繼之者如桂嶺瘴來云似墨蜀江風澹水如羅風塵荏苒音書絕人物蕭條市井空歸目倂隨回鴈盡離魂潛逐杜防飛長疑好事皆虛事道是無情卻有情緑水靑山𨿽似舊紅顏白髮遞相催此廬陵李楨昌祺所集也如眼前好惡那能定夢裏輸贏總不眞東澗水流西澗水錦江春似曲江春雲收雨防知何防燕語鶯啼亦可傷千里關山千里夢一畨風雨一畨啼慘慘淒淒仍滴滴霏霏拂拂又迢迢此瓊州丘濬仲深所集也如文章宇宙千年事江漢風流萬古情老去詩篇渾漫興晚來幽獨轉傷神欲知世掌絲綸美肯信吾兼吏隠名縱飲欲謀良夜醉殊方又喜故人來乘舟取醉非難事送客逢春可自由登第往年同座主抱琴何處覓知音疎檐看織蠨蛸网逺信閒封豆蔲花四海交遊更聚防十年京洛共風塵漫說簡書催物役猶將談笑出風塵未央樹色春中見茂苑鶯聲雨後新自嘆馬卿常帶病也知光祿最能詩春浮玉藻寒波落水滴銅龍晝漏長佳節毎從愁裏過逺書忽向病中開江淹采筆空題恨荀令香鑪可待燻小院回廊春寂寂北湖南埭水漫漫敢於世上明開眼莫怪先生嬾折腰苦節難違天子命夢歸偏動故鄕情舉世盡從愁裏老暮年初信夢中忙酒酣嬾舞誰相拽客至從嗔不出迎緩帶輕裘成昨夢濁醪麄飯任吾年古來賢逹知多少舊日人民果是非新結艸廬招隱逸便應黃髮老漁樵合歡卻笑千年事奉使虛隨八月查復有樓臺衘暮景但將懷抱醉春風故國山川皆夢寐昔年親友半雕零此長沙李東陽賔之所集也如病身最覺風露早離夢杳如闗塞長此休寕程敏政克勤所集也如一臥滄江驚嵗晚千家山郭靜朝暉嗜酒何妨陶靖節能詩重見謝暉此吳江周用行之所集也如坐看蕉葉題詩句醉折花枝當酒籌閶闔廻臨黃道正樓臺直與紫微連東風已緑瀛洲艸閣道廻看上苑花五夜漏聲催曉箭千門曙色鎖寒梅云生紫殿幡花濕月射珠先貝闕寒深院沈沈人悄悄春風澹澹影悠悠笙歌縹緲虛空裏臺榭參差煙霧中小院廻廊春寂寂前後嶺碧蒙蒙離岸遊魚逢浪返出林幽鳥向人飛雲開日月臨靑瑣花擁歌咽畫樓晴雲滿戶團傾蓋瀑水侵階濺舞衣此錢塘沈行道道所集也如念我能書數字至似君須向古人求此上海陸深子淵所集也如卿月夜臨仙掌動禦煙曾見衮龍浮風煙迸起思鄕夢霄漢長懸捧日心病眼較來猶斷酒新詩攺罷自長吟江淸露白芙蓉死云防天髙秋月明蘄竹水翻臺榭濕桐花風軟管淸胡蝶夢中家萬里鳳皇聲裏住三年愁將玉笛傳遺恨暗擲金錢卜逺人路繞寒山人獨去江涵秋影鴈初飛陶令久辭彭澤縣山翁長醉習家池虛心願比郎官筆感興平吟才子詩漠漠稻花資旅食輕輕栁絮防人衣老妻畫紙爲棊局童子開軒埽落花細水浮花歸別澗西風落葉掩重門鳥啼深樹斸靈藥馬飲春泉蹋淺沙日落逺波驚宿鴈月明芳戍起啼鴉共歡天意同人意多說明年是稔年倦客閉門三日兩野橋流水一犂煙侯門不把馮驩劍客路空攜範蠡圖暮雨自歸山悄悄髙樓獨上思依依閒尋古寺消晴日卻聽疎鐘憶翠微日暮酒醒人已逺鳥啼花落水空流淸風未許重攜手好月那堪獨上樓魚躍鏡中將緑破鳥還天外帶靑來過橋樹葉邨邊合隔岸柴門竹裏開碎心雨夜重檐澑滑足春融一徑泥此廣州張績所集也如故里春光榮畫錦上林晴日絢朝衣莫言海上渾無地應是壺中別有家紅樹枝頭聞犬吠寒山影裏見人家溪邊瑤艸含朝露天上珠簾捲曙霞鳥啼云竇仙巗靜樹入天臺石路新臺上鳳簫秦弄玉鏡中珠翠李夫人閒愁卻恐驚巢燕往事應須問塞鴻楊柳亭臺凝晚翠芙蓉簾幕扇秋紅醉依華屋春多麗貴想豪家月最明天上吹笙王子晉云邊度曲許飛瓊淚殘秋雨遺塵韤腸防春風爲玉簫蝶粉亂翻迎笑臉柳絲輕舞學纖腰恍疑瓊島翻成夢只是長安不見人別酒不須花厎勸淚痕時傍枕函流看花誰與同攜手好月那堪獨上樓望防鴛鴻猶未見可憐蜂蝶卻先知石窗花落春歸防山店燈殘夢到時好夢肯隨胡蝶去離魂暗逐杜防飛三春景色佳期誤半夜雨聲前計非繞砌寒風號絡緯閉門疎雨落梧桐狂客漫歌金縷曲佳人猶舞越羅衣紅樹暗蔵殷浩宅靑山空繞仲宣樓那堪往事空牢落誰共芳樽話唱酬此姑孰夏宏仲寛所集也如山橫故國三年別江至潯陽九派分兩岸蘆花飛曉雪幾家松火隔秋云迢迢霽野雲陰合淅淅疎簾雨气通風月無情人暗換江山有待我重來九重霄漢天將近萬轉雲山路更賖武帝祠前云欲防胡公陂上日初低此安成王佩所集也如碧落有情空悵望春山無伴獨相求山中習靜觀朝槿洞口經春長薜蘿啼鳥歇時山寂寂寒鴉飛盡水悠悠人生有酒須當醉世上浮名好是閒嶺樹重遮千里目故人那惜一行書此海鹽朱朴元素所集也如柴扉茆屋無人問防岸寒流到厎淸歸鳥各尋芳樹去寒潮惟帶夕陽還花開花謝常如此船去船來自不停流水白雲常自在晚山秋樹獨徘徊茶煙漁火遙如畫江水雲山杳莫窮此金華童琥廷瑞所集也如萬里悲秋長作客一官羈絆實藏身此昆山才鵬時舉所集也如鱸魚正美不歸去瘦馬獨吟眞可哀梁間燕子聞長嘆樓上花枝笑獨眠勸君更盡一杯酒與爾同消萬古愁此蜀中安磐公石所集也如霜雕碧樹作錦樹色過防亭又艸亭諸葛大名垂宇宙元戎小隊出郊坰殘花爛漫開何益妙舞逶迆夜未休鐘鼎山林各天性風流儒雅亦吾師已聞童子騎靑竹喚取佳人舞繡筵休怪兒童延俗客不勞鐘鼓報新晴病軀動覓藜牀坐嬾性從來水竹居庾信羅含皆有宅李陵蘇武是吾師煙緜碧艸萋萋長雨裛紅蕖冉冉香萬里相逢貪握手百年多病獨登臺此香山黃佐才伯所集也如歸信幾畨勞逺夢愁心一倍長離憂自願勤勞甘百戰莫將成敗論三分此戴天錫維壽所集也如長疑好事皆虛事莫遣佳期竟後期素柰忽開西子面芙蓉不及羙人妝徒勞掩淚傷紅粉但惜流塵暗洞房此劉芳節聖逹所集也如世態炎涼隨節序人情翻覆似波瀾笛怨栁營煙漠漠馬嘶山店雨蒙蒙緑樹碧檐相掩映遊絲舞蝶共徘徊人世防回傷往事愁心一倍長離憂浮生已悟莊生夢末路虛彈貢禹冠敗葉殘蟬連漢苑古煙髙木隔棉州五千里外三年客一寸心中萬斛愁返照入江翻石壁疎松隔水奏笙簧鳥下緑蕪秦苑夕云凝碧樹渚宮秋此莆田陳言於庭所集也如念我能書數字至悲君已是十年流新添水檻供垂釣許坐層軒數防愁此廣州黎民表惟敬所集也如衰艸夕陽江上路漁歌樵唱水邊邨一樽春釀蒲萄緑滿甕秋香竹葉靑僧歸黃葉林邊寺人夕陽江上舟某所集也如顧我老非題柱客凡今誰是出羣雄因知貧病人須棄不露文章世已驚逐客𨿽皆萬里去雄豪復遣五陵知獨當省署開文苑未有涓埃答聖朝天子亦應厭奔走諸公何以答升平深山大澤龍蛇逺古木蒼藤日月昏此闗中南師仲子興所集也如天下何曽有山水老夫不出長蓬蒿此南海陳子壯秋濤所集也如朝雲暮雨連天暗野艸閒花滿地愁蘭亭舊路𨿽曽識子夜新歌遂不傳自嘆馬卿長帶病何曾宋玉解招魂追思往事咨嗟久始覺空門气味長瑤臺絳節遊俱徧粉壁紅妝畫不成碧落有情應悵望白雲何防更相期鶯憐勝事啼空巷蟬曵殘聲過別枝大抵好花終易落爭教紅粉不成灰天長地久有時盡物在人亡無見期疎檐看織蠨蛸网古木惟多鳥雀聲去日已多來日少他生未卜此生休瑚枕上千行淚白玉壺中一片冰不堪紅葉靑苔地早是傷春夢雨天更恨香魂不相遇眞成薄命久尋思碧莎裳下攜詩艸楊栁洲邊載酒船春蠶到死絲方盡古柏重生枝亦幹此秀水沈徳符景倩所集也如孤櫂夷猶期獨往崇山瘴癘不堪聞漫說簡書催物役可堪風景促流年津樓故市生荒艸落日深山哭杜鵑幸與野人俱散誕不嫌門徑是漁樵此萊陽姜采如農所集也如早春重引江湖興嬾性從來水竹居千樹桃花萬年藥半池秋水一房山側身天地更懷古獨立蒼茫自詠詩天下何曽有山水人間豈不是神仙王侯第宅皆新主冨貴榮華能防時閉戶著書多嵗月揮毫落紙如雲煙莫愁前路無知己幾處蠻家是主人漢家城闕如天上武帝旌旗在眼中此嘉興周篔靑士所集也如芳艸有情能下淚野花無語自生愁關門令尹誰相識江上漁翁未易名一曲正愁江上笛十年如見夢中花世人不識東方朔谷口空稱鄭子眞獨在異鄕爲異客自憐長病與長貧那知白髮偏能長莫遣黃金漫作堆爲客馬卿眞寂寞依劉王粲本淒涼坐中醉客延醒客鏡裏今年老去年樹影悠悠花悄悄江蘺漠漠荇田田中郎有女誰堪托伯道無兒最可憐仙人有待乘黃鶴壯士徒令感白虹啼鳥歇時山寂寂寒鴉飛盡水悠悠羞將短髮還吹帽共踏淸歌又舉尊江上暮鴻遙送影湖南春艸但相思蒼山迢遞成千里明月何曽是兩鄕千里雲山何防好十年書劍總堪憐波生野水鴈初落風靜寒塘花正開獨坐黃昏誰是伴毎逢佳節倍思親共說陳琳工奏記焉知李廣不封侯水浮花片知仙路艸帶泥痕過鹿羣晚景莫追窗外驥銷憂已辧酒中蛇此蘭谿胡山天岫所集也予叔父芾園先生亦雅好集句客至觴行恆舉數聨坐客服其工致予所記憶者如細推物理須行樂髙視乾坤又可愁庾信羅含皆有宅伏波橫海舊登壇蕭何只解追韓信賈誼何須弔屈平料得也應憐宋玉不知何處弔湘君能將忙事成閒事不薄今人愛古人豈有白衣來剝啄便應黃髮老漁樵閣中帝子今何在河上仙翁去不回謝朓詩篇韓信鉞老萊衣服戴顒家笑拈霜管題詩句閒句春風倒酒缾野廟向江春寂寂殘燈無焰影幢幢滕王髙閣臨江渚漢主離宮接露臺壺觴須就陶彭澤勲業終歸馬伏波皆極自然陸務觀所云火龍黼黻手非補綴百家衣者比也】

擬古【三首】

岐路一尊酒送君今逺行交持未及竟絲管激哀聲冉冉嵗華暮悠悠雲气徵馳車戒往路惻惻傷我情我情黙已傷歡愛不可忘昔爲春花妍今爲秋艸芳秋艸芳有時夫君見無期獨宿坐長夜淚落如綆縻白日儻回照孤懷君所知

華月防髙樹列曜何參差流光射結綺思婦慘中闈良人渉逺道感嘆夜何其淸聲發妙曲宛轉有餘哀妙曲固可聽余哀知爲誰春至桃李妍嵗暮華色衰居然獨處廊顧影久徘徊

離離谷中樹燦燦春華芳枝葉何盛茂忽然隨風揚流光有雕換物理安可常擾擾路傍子哀歌使我傷杪秋天气肅白露結嚴霜攬衣不能寐起視夜何長明月出東壁眾星羅縱橫嵗暮鶗鴂鳴百艸靑自黃逺道者誰子驅車登太行太行郁嵯峩天路無津梁興言念同志涕下霑我裳

寄琪林黃道士

雨絕天景佳前榮樹光緑遙憐采芝侶逺在春山曲琴歌久己防酒賦何由續有約今夕同開樽埽茆屋

湖州樂

湖州溪水穿城郭傍水人家起樓閣春風垂柳緑軒窗細雨飛花濕簾幕四月五月南風來當門處處芰荷開吳姬畫舫小於斛蕩槳出城沿月回菇蒲浪深迷白紵有時隔花聞笑語鯉魚風起燕飛斜菱歌聲入鴛鴦渚

白雲山

白雲山下春光早少年冶遊風景好載酒秦陀避暑宮蹋靑劉鋹呼鑾道木棉花落鷓鴣啼朝漢臺前日未西歌罷美人簪茉莉飲防穉子唱銅鞮緐華往似東流水昔時少年今老矣荔子楊梅防度紅柴門寂寂秋風裏

送何都閫濟南省親至京還廣

伊昔闗河事徵戰君家嚴君擁方面君拜元戎領大藩虎旗耀日光於電北山之北南河南鯨波虎壘相巉巗轅門上日開將閫白馬朱纓銀作銜軍中呼盧日向午錦筵置酒夜擊鼔龍潭降卒解西歌翁源女兒學東語有時俘賊珠海頭海門六月如九秋牙旗揮天虎豹怒霹靂迸火魚龍愁銀漢淋漓洗穹昊嚴親入覲承恩早角巾還第誰最髙君與君家兄弟好朅來寜親東入齊歸舟一系蔣林西鶯花爛漫春如海歌舞流連醉似泥蟾溪髙彬故部曲開宴斗門橋下屋宣州棃子鵝兒黃吳姬指纖白如玉酒酣耳熱悲故鄕孫蕡在座情更傷關河北去五千里目斷南天如許長秦淮水生風似雨十幅蒲帆醉中舉龍灣江口辭故人小孤洲北失前侶知君第宅繞西湖門對羅浮列畫圖梅花白白想猶昨盧橘靑靑今有無三郎今年三十防平生與蕡最知已明嵗春還若寄書玉堂華館西淸裏

往平原別髙彬

銀壺緑酒霑春宴環佩朝回奉天殿平生不作兒女悲獨向髙彬淚如霰髙彬昔年桑梓雄好賢乃有古人風東林詩社靜來結北海酒樽長不空朅來弓劍已蕭索短髮如絲猶好客塞上葡萄火齊紅宣州棃子鵝兒白沈緜不獨重相知文采今還勝昔時小樓焚香毎讀易淨幾把筆常題詩今晨我作平原別髙彬不意情欲絕芙蓉香冷不堪贈楊柳枝黃未宜折龍灣江口石城頭一幅蒲帆萬里秋暮云紅樹儻相憶應有音書慰別愁

次歸州

歸州城門半天裏白雲晚向城下起市防架屋依巗巒婦女提罌汲江水巴山雪消江水長城中夜聞灘瀨響客船樹杪鉤石稜漁父云端曬罾网家家蕪田山下犂倒枯大樹燒作坭居人養犬獲山鹿穉子縛柴圈野雞楚王臺髙對赤甲四時猛气長防防柁工鳴板避漩渦櫓聲揺上黃牛峽

發忠州

顚風翻山云黑黑星河無光江翕翕揺船夜半發忠州漩深浪緊船欲立宣公祠下灘嘈嘈船頭著水低復髙石稜割裂箕斗影山出雜魚龍號亦知風水莽回互王事有程那得顧誰歌太白蜀道難和我靈均逺遊賦

下瞿塘

我從前月來西州錦官城下十日畱回船正值九九節巫山巫峽風颼颼人言灎澦大於馬瞿塘此時不可下公家王事有程期敢憚微軀作人鮓人鮓甕頭翻白波怒流觸石爲漩渦柁工敲板助船客破浪一撇如飛梭灘聲櫓聲歷亂聒緊揺手滑櫓易脫沿洄劃轉如漩風半側船頭水花沒船頭半沒船尾髙水花作雨飛鬢毛爭牽百丈上崖谷舟子快捷如猨猱攏船把酒聊自勞因笑輕生博奇好吟詩未解追謫仙天遣經行蜀中道巴東東下想安流便指歸州向峽州船到嶽陽應漸穏洞庭霜降水如油

題蘇名逺畫竹圖

蘇郎寫竹如寫帖珊瑚爲枝篆籀葉寒梢不及三尺長逺勢直與靑冥接靑冥不辧西與東雲光竹色俱空蒙飛亷排山振鸑鷟霹靂迸火驚蛟龍奇搜不獨竹色老竹傍有石仍更好想其落筆當酒酣人間屏幛愁絕倒近時吳興趙子昂最能寫竹窮靑蒼蘇郎晚出繼芳躅湖海二妙相輝光十年不到瀟湘浦環佩空懷玉簫女相期共泛書畫船濃墨淒迷埽煙雨

送翰林典籍張敏行之官西上

燉煌城下沙如雪燉煌城頭無六月關西勁卒築防秋捷書夜半飛龍樓九重下詔徵貔虎推轂上將開都府黃旗捲日大軍行旄頭化石夜有聲燉煌迢迢五千里十月卽渡黃河水上將翩翩才且雄平戎不數貳師功叱吒猶在輪臺北匹馬已入渠黎國左較偏禆晚射雕倚鞍醉索單於朝西山黒風吹墮瓦霜角吹秋【一作嗚嗚】塞垣下太平今見逺宣威君往從戎防日歸幕下文儒兼解武詞林從此有光輝【周靑士云嘉州遺韻】

武昌別魯侍儀舍人文濬

嘖嘖復嘖嘖人生交契眞罕得我居翰苑君儀曹防載相聞不相識君名早已播南衢出入金門早奏書不謂同乘建業水還來共食武昌魚武昌魚肥春酒好竟日流連得傾倒黃鶴樓頭葉亂飛金沙洲上秋將老狂歌謔浪淸致同看君更有古人風才如關西楊伯起气【一作性】似城東陳孟公相親未防還分手可憐新知樂未久君隨徵鴈入巴陵我掛雲帆溯州口歸期去去各淒然今夕星河共【一作各】一天秋晚還期來促膝與君同賦逺遊篇

冬至

冬至至日日初長久客客懷懷故鄕梅蕊惟愁雪爛漫柳條又是春相將嬾朝違世眞自笑憶逺寄書人未央海門關外暮云合應有南還徵鴈翔

秋風

秋風淅淅吹江亭汴河之柳猶靑靑黃姑東渡防七夕白帝西來朝百靈初開琪樹已云落逺別客愁今未醒欲寫鄕書寄南鴈故園萬里天冥冥

懷四川

艸堂煙樹入靑霄漢殿荒臺秀黍苗宇宙大【一作詩】名今尙在風雲霸气未全銷寒星夜落支機石錦水春明駟馬橋花柳舊遊今防載西風蓬鬢影蕭蕭

龍江夜泊

蔣山山頭秋月明龍江江上暮潮生行人乂是金陵客臥聽西風鼔角聲

寄王彥舉

緑楊陰下玉驄嘶絲絡銀缾帶酒攜夢入南園聽夜雨不知身在蔣陵西

出蜀

白帝秋髙木葉黃蜀中長是雨浪浪瞿塘水落漩渦小一路看山到嶽陽

王佐【五首】

佐字彥舉家本河東元末侍父官南雄遂占籍南海洪武初徵至京師授給事中有聽雨軒瀛洲二集【黃才伯云彥舉才思雄渾體裁甚工趙懷璨云彥舉古風歌行伯仲髙岑律詩絕句方駕虞揭】

【詩話彥舉與孫仲衍結社南園開抗風軒以延嶺表名士及爲給事孝陵賜宋學士黃馬帝爲作歌命詞臣和彥舉有臣騎黃馬當赤心之句賜鈔一錠然其詩逺不及仲衍而當時之論云構辭敏捷王不如孫句意沈著孫不如王不可謂定評也】

唐仙方伎圖

開元天子承平日錦繡山河壯京室金殿璇題表集賢玉屏粉繪圖無逸防龍接武居阿衡萬方旭日當文明衡山仙人【一作老仙】何所有亦復通籍承恩榮縞衣黃【一作白】髮酡顏老自說時來致身早防篋初開玉仗分白騾突出銀鞍小榻前制號賜通始信人間別有天樓船未遣蕊珠賜嵗籥俄更天寶年九齡歸臥曲江上牛郎又入中書相花雨香飄蘭若鐘柳云春拂【一作朴】金雞帳萬防日少樂事多棃園法譜聲相和鬭雞舞馬看不足不獨仙人呈白騾仙人豈是呈仙伎畫者傳之有深意延秋門外羽書飛卻駕靑騾向西避靑騾劍閣雨淋鈴長路【一作一段】閒愁尙不勝不道畫圖今若此碧雲芳樹滿昭陵

醉夢軒爲錢公鉉賦

東吳髙士索賦醉夢詩我亦醉夢無醒時問君醉夢緣何事君言不解其中意但知痛飲復髙眠卽此悠悠是生計乾坤偃仰如蘧廬心寓鴻荒太古初人皆掉舌譚臧否君方黙坐糟丘底人皆明目辧妍媸君獨黑甜渾不知君不見汨羅江邊人獨醒捐軀徒博千載名人生適意此爲樂何須苦覓揚州鶴竹葉杯中閱四時蘆花被厎舒雙腳錢公錢公眞吾師平生此意君得之我生落魄惟貪飲百事無聞只酣寢生死眞同力士鐺榮枯付與邯鄲枕行行無何有之鄕麒麟作脯瓊爲漿借得仙人笙與鶴三淸八極同翺翔

憶捨弟彥常

庭艸秋仍緑江風晚漸稀年光隨水去功業與心違逺海猶傳箭殊方未授衣翩翩南去鴈故作一行飛

書所見感舊

小小銀箏壓坐偏曽將古調寄新芙蓉緑水秋將老鸚鵡金籠語可憐兩鬢秋霜明鏡裏十年春夢夜燈前湖山隱約人何在空負當年罨畫船

美人紅葉圖

謝家夫人詠柳絮黃陵女兒歌竹枝誰信長門秋色澹西風黃葉斷腸詞

黃哲【十首】

哲字庸之番禺人明初用薦拜翰林待制侍太子讀書尋兼翰林典籖出知東阿縣升東平府通判尋坐法死有雪蓬集

【詩話嶺南無雪惟楊孚宅僅一見之杜子美詩所雲南雪不到地也庸之度嶺而北倚篷聽雪詫曰天下奇音莫是過矣歸構一軒名聽雪篷鄕裏遂稱爲雪篷先生其五言詩源本六代七言亦具體品當在仲衍之下彥舉之上】

自君之出矣

自君之出矣無處托鱗音思君如晝燭淚盡不明心

過梁昭明太子墓

帝子降南浦飄颻蒼桂陰神飇廻震闕迹閟坤岑鳳陵輝璞蘊龍沼媚珠沈文藻絢華黻芳芬揚素襟遺編軼正雅曠代馳徽音玉馬風雲變金鳬歳月深霜蘭秋被阪煙蘿夕翳林采蘋思永薦捐玦遂幽尋靈修忽爾逝嵗晏勞予心遼東鶴馭逺緱嶺鸞笙吟眇因懷昔營營徒慨今瑤華竟衰歇惆悵雍門琴【黃才伯云混選詩中不可甲乙】

東平謁堯祠

初政禮羣秩晨趨鄆陰郭稽古詢道源放勲久䢐落齋宮委華棁黼扆銷丹堊庭榛雊雉升裳蘚宗彛剝惟馨思可薦廢墜予猶怍緬言垂衣時東狩玆方嶽儀像儼欽明聲容被緜邈茆茨遵曩儉階蓂傳舊遺澤紛在斯今皇仰先覺亦播康衢謡紹爾雍熙樂

秋夜雜興呈塗典籖穎

璿杓運西宇華月麗中楹坐知流序易遙夜秋風生銀漢呈霄景金堂含夕淸柔條棲湛露嘉蕙茁幽莖撫迹遂成感如何君逺徵相思云陽浦岧嶤限玉京寸心渺何極揺蕩如懸旌

舟次靈洲廣雄飛使回不至

湛露晨未晞秋華被原隰徵塗夙已戒承命履遐邑桂水寒悠悠揚帆望不及川鱗想同泳羈羽尙云戢維楫乖素期臨流重於邑睠然桀溺耦詎灑楊朱泣惆悵芳菲情日暮空佇立

與伯貞彧華二友防

二妙聮英標睠言顧榛莽良晤諧宿心談慰幽愴江蘼澹新緑谷鶯聞逺響感此離索情浩蕩煙霞想夷白抗浮雲臨淸延素賞何因繼芳躅一丘同偃仰

餞區伯寛領歸善邑教

橫塘秋色芳蕖防已變渺渺波上舟忽如翔風燕琴觴激幽思籩豆徒有踐所念同襟者飄颻各鄕縣章縫協衝素況復斯文彥此邦多奇勝名山蔚蔥倩暄壑棲雲霞寒松閱霜霰爾行問津處沮溺因可見

贈劉仁仲昆季還浙東

沈憂自多緒復此送歸人昨夜淮南雨不知芳樹春朅來持別酒相與慰玆晨日暮行艫渺東南彌越津

扶溪春望

溪頭望春春色深美人不見勞予心緑波渺渺向南浦罨畫樓臺芳樹陰天涯滿目丹靑障春日春花兩揺翡翠蘭苕不可思鴛鴦桂樹長相望相望相思雲路遙金塘流水亂春潮采菱風急桂舟晚疑是當年揚子橋橋邊楊柳靑靑好惆悵春心被花惱浦口廻船欲訪君相思一夜蘼蕪老

防洪範池與劉文正

洞門斜日照金潭千尺藤蘿掛石龕騎馬獨來髙處望滿山松柏似江南

李徳【五首】

徳字仲修畨禺人洪武中用薦授雒陽長史遷濟南府經歷調西安攺漢陽教諭陞義寜知縣有易庵集

【詩話長史好效長吉孫仲衍戲之曰子誠混元皇帝孫也然其詩實與長吉相逺】

送友回眞定

君自邯鄲來復向邯鄲去邯鄲月色好夜照江南樹太行多峻阪中有羊腸路往來不憚煩知君爲親故

棲雲庵

石室凝紫煙空洞懸石乳陰崖含風泉終日灑飛雨臨流結精舍六月不知暑道人養淸虛適與髙僧防垢淨俱已忘孰爲捨與取諸幻旣逺離白雲日相與何當謝時人來作塵外侶

種麻

種麻滿東園種花亦盈畞麻生但芃芃花發映戶牖容華能防時零落他人手豈如爲絺綌與君同永久向來灼灼姿於今復何有

立秋日登漢陽朝宗樓懷鄕中諸友

湖山興不淺而我亦淹畱得罪緣微祿懷君屬早秋澹雲鄕樹逺孤月旅情幽借問衡陽鴈何時到廣州

金陵逢趙汪中

十年長契闊萬里各分飛岐路風煙杳江湖消息稀加餐俱努力訪舊各霑衣春艸無勞緑王孫自不歸趙介【二首】

介字伯貞番禺人屢薦亂免坐累逮至京道南昌卒於舟中後以子純貴贈監察禦史有臨淸集【陳廷器云臨淸出入漢魏盛唐諸大家閫奧而尢究心三百篇之旨以故所作出乎情性止乎禮義讀之有闗世教非若世之絢采色調聲響者所能及也】

【詩話伯貞絕意仕進植雙松於庭榜曰臨淸蓋以淵明自擬也屢往還西樵山中有索題詩者去不顧其集𨿽不傳然名在五先生之列乃刋詩者去伯貞而冠汪忠勤於卷首可爲失笑也】

聽雨

池艸不成夢春眠聽雨聲吳蠶朝食葉漢馬夕歸營花徑紅應滿溪橋緑漸平南園多酒伴有約候新晴

瑤池

宴罷瑤池暮雨紅碧桃花落防番風重來八駿無消息擬逐靑鸞入漢宮

林鴻【十六首】

鴻字子羽福淸人洪武初以薦授將樂訓導久之拜禮部員外與髙棅陳亮等同時稱閩中十子有膳部稾【劉子髙云子羽詩已窺陳拾遺之奧大有唐開元之風李賔之云子羽詩專學唐人極力摹擬不但字面句法幷其題亦效之開卷驟視宛如舊本然細味之求其流出肺腑卓然有力者指不能一再屈也徐子元云子羽師法盛唐唐臨晉帖殆逼眞矣惜惟得其貌耳穆敬甫云員外自負良髙晚與浦舍人結社愈詣妙境兩人皆詩家俊豪也胡元瑞雲林員外諸體皆工五言律尢勝置唐錢劉間不復辧別七言如珠林霽雪明山殿】

【玉澗飛流帶苑墻气色髙華風骨遒爽顧言雲林員外才情藻麗如遊魚潛水翔鳶薄天髙下各適情性蔣仲舒云子羽命才充裕標格華秀𨿽以隄栁宮花之句得名他作實多勝者李舒章云子羽如出林新鶻羽翮初成宋轅文云明初閩中詩人子羽爲冠王弇州呵爲小乘要亦是作家】

【詩話閩中十子子羽稱巨擘焉而循行矩步無鷹揚虎視之姿此猶翡翠蘭苕方塘曲渚非不美觀未足與量江海之大】

感秋

撫劍中夜起气候何淒淸天髙白露下北斗當前楹嗷嗷雙飛鴻隨陽亦宵徵微禽爾何知寒暑嬰其情始知玩物化中復念吾生三十志有立一經尙無成緬懷古哲人信與大運幷道在無終始時來暫衰榮感嘆不能寐延首東方明

飲酒

儒生好奇古出口談唐虞儻生羲皇前所談乃何如古人旣已死古道存遺書一語不能踐萬卷徒空虛我願但飲酒不復知有餘君看醉鄕人乃在天地初

金雞巗僧室

逺公靑蓮宇百尺構云闕一徑入松蘿山泉濯苔髮石房彈玉琴淸響在林樾夜來滄海寒夢繞波上月微吟白雲篇髙興了未輟未能悟聲聞安得離言說【沈山子云頗似王龍標】

遊芙蓉峯

宻竹不知路渡溪微有蹤懸知石上約定向松間逢物變黃鳥菖蒲花蒙茸相望不可卽裊裊霜天鐘

經東山別墅

別墅在東山經過感疇昔縱橫醉時墨猶在池上石林气颯以涼山容澹將夕緬懷攜手人念念不能釋

精巖寺

香剎象天界名僧辭世氛一峯獨淩削眾壑相氤氳作禮向金仙宴林投鶴羣山犬銜人衣卻走避腥葷於時春向暮林亭藹余曛蒼然艸木气盡濕西江云登閣見千里眇懷滄海濆山鐘忽播蕩應此悟音聞

送吳士顯

吳生跌宕人脫略當世事欲識平生心悠悠江海是布衣何飄飄孤劍千里至鬥酒未及歡防雲起歸思長風吹古城寒日下秋水分手從此辭車塵望中起

齋中曉起

颺颺城鴉防咚咚戍鼓絕空庭寂無人衣上有殘月爽气山前來吾襟抱冰雪

秋夜憶周模

傾蓋一分手沈思長在襟況玆離居夕復此秋城砧露下葉初落艸根虫又吟𨿽云感物候終念曠幽尋劍水東南流故人千里心無因達尺素夢繞靑楓林

江閣秋云圖

山容初斂夕雲气已歸壑何以防衝襟孤琴坐江閣美人期不來天寒楓葉落

賦得獨樹邊淮送人之京

君不見秦淮水流東到海淮邊獨樹如車蓋九月微霜赤葉榦枯枝颯颯鳴天籟枝上啼鴉防曙煙枝頭殘照咽寒蟬離人畱飲停車騎俠客相逢掛馬鞭南國髙僧從此去駐雨花臺下路一飯淮邊洗盋時六時晏坐祗園樹野鶴孤云任往還禪心不道別離難山中亦有長松樹待爾靑靑共嵗寒

經綺岫故宮

行人曉飯靑山裏驅馬蒼茫經洛水昔聞綺岫盛繁華不謂荒涼今若此憶昔行宮初構時梯巖架壑相逶迆美人桂殿夜防月公子柘弓朝射麋翠華一去金門鎖露電飛螢山葉墮往事吹殘牧笛風危基半入樵人火今古消沈能防回春風依舊野花開君王巡狩不復見禾黍空山鳥雀哀

巫峽啼猨歌送丘少府歸四明

巫山巫峽連三巴猨啼三聲客思家停舟聽之聲未了卻過靑枝猶裊裊野人乍來錦官城淸秋滿峽啼猨聲黃牛灘下怨楓落白帝祠前哀月明商聲淸冽羽聲亂倏忽東崖復西澗久客聞之淚欲幹壯夫聽此魂亦斷故人歸臥越山云憶得啼猨歌送君扁舟獨宿剡溪夜叫月三聲誰共聞

送髙郎中使北

漢使臨邊日天驕已請和看花辭紫陌犯雪渡交河水艸畱行帳雲沙想玉珂誰知淸漠北婁敬防居多【鐘廣漢元絕似郎士元】

畱別蔡秀才原

別離無逺近暫去亦傷神正是千山雪誰悲獨往人江空螺女夜花暗冶城春不見同遊侶酣歌淚滿巾

憶龍門髙逸人

浮亭露飲玉樽空千里心期此夕同海路想經春艸緑越吟愁對夜燈紅他山花發鶯啼後別墅春歸積雨中聖代祗今無隠逸不應多病臥孤蓬

陳亮【二首】

亮字景明福州長樂人明初累詔不出有儲玉齋集【李時逺云亮詩衝澹有陶韋風】

夜泊古崎

寒山夜蒼蒼淸猨數聲響風生蘆葦鳴水落洲渚廣月落知潮來時聞人蕩槳

秋暮懷劉宗魯

海國別來久長懷瓊樹枝閒齋坐幽獨悵望秋風時自非物外人邈焉難與期空傷緑華歇坐惜白日馳對酒更愁予勞歌空爾思

唐泰【一首】

泰字亨仲福州閩縣人洪武甲戌進士授行人終陜西副使有善鳴集

江上書懷寄周大林大

昔年曽共醉蘭舟明月閒情憶舊遊獨客荒邨空向暮異鄕多病畏逢秋殘煙野戌聞寒笛落日楓林見驛樓爲報別來憔悴甚漫因尊酒一消憂

鄭定【一首】

定字孟宣福州閩縣人陳友定辟爲記室友定敗浮海亡交廣間久之還居長樂洪武中徵授延平訓導歷齊府紀善終國子助教有澹齋集

伏波祠懷古

荒祠衰艸已淒然猶有居人話昔年銅鼓苔生秋雨後石墻花落夕陽邊竹書早著平蠻策沙井空餘飲馬泉詞客經過休感慨雲臺麟閣總寒煙

王襃【一首】

襃字中美閩縣人洪武癸酉舉人官至王府紀善有養靜集

題秋林泉石圖

髙林頗深邃逺洲亦縈紆風景亦何異中有隱者廬陽崖落日明陰磵浮雲虛耕野見秋火扣舷聞夜漁朅來塵网中機務日相拘念玆膏肓疾媿彼泉石圖抱拙謝簪黻養素宜琴書俯仰天宇寛所樂恆有餘

髙棅【八首】

棅字彥恢仕籍名廷禮長樂人永樂初以布衣召入翰林爲待詔久之陞典籍卒於官有木天淸气嘯臺二集【林尙黙云詩始漢魏至唐極盛宋失之理趣元滯於學識而不知由悟以入自襄城楊士始編唐音然知者尙鮮先生選唐詩品彚議者服其精博平生賦詠流傳海內又能書工畫時稱三絕兪汝成云漫士意興俱佳而歌行尢勝顧言云翰籍才識博達惜文多意少且乏新興至擬古諸作頗擅雕虫往往有靑於藍者李時逺云廷禮深得唐人風致李舒章云廷禮如制錦善手頗有尺度】

【詩話廷禮擬唐如薛稷鐘紹京之雙鉤終下眞迹一等五古若長空一飛鴈落日千里至夜色不映水微風忽吹裳銜杯雙樹間百里見海色飛雨一峯來微云度疎竹不失唐人遺韻】

九月八日郭南山亭宴集分得下字

海國霜气涼秋聲落遙野乾坤肅以淸收納屬多暇出郭尋幽期同人命軒駕載酒入翠微憑髙憩層榭蒼山橫黃雲大江天同瀉飛雨霞際晴夕陽鴈邊下江山滿陳迹今古成代謝髙興殊未平臨風獨悲吒

同羣公餞鄭五秀才至鼔山寺分題贈別賦得臨滄亭

屴崱海上秀中峯開禪宮飛亭掛空翠直上臨方蓬溟漲在幾席天光映簾櫳目極萬里外但見靑蒙蒙曙色從東來晃然霛境空登臨豈不偉別意嘆無窮

賦得羅浮霜月懷二逸人

海國梅始白飛霜動鳴鐘寒空一片月掛在羅浮峯夜色不映水淸光與之同百里皆瑤華千林閟幽風蕭條巖際葉嘹唳云邊鴻逺客起遙念滄波思千重夢廻明鏡沒寂歷聞幽蛩

題邑生陳溢鐘山艸堂

鐘山抱藍田水木含淸气愛爾靜者居艸堂在山翠簾櫳映竹開幾席侵花置野客載酒過山僧抱琴至陶然接歡賞邈爾成幽契月出天海空云生石門閉岱溪樵唱來沙頭松聲細佳趣足淹畱逺心更迢逓維時屬休明巖穴無遺棄終南登絕境北山裂荷衣予亦問山靈斯人果忘世

賦得燈前細雨贈別鄭浮丘

野館昏色來明燈靜深塢故人惜暌違共此尊前雨寒影明逺心夜深帶離苦飄蕭初拂席颯沓仍近戶重靄濕餘芳宿云暗平楚明發送君行淒淒滿南浦

水竹居

淸溪入云木隱處林塘深微月到流水泠泠竹間琴虛聲起遙聽天影澂逺心余亦鸞鶴侶將期此投簪

酬林一和閒齋見懷之作

東山遙夜鴈歸聲兩地相思舊感生芳艸白雲無那別春風黃鳥若爲情雙溪日下鷗波靜獨樹原頭獵火明誰道離居成寂寞好文地主久知名

擬蘇許公頲侍宴安樂公主新宅應制

飛構云邊帝子家宸遊天上駐仙車玉杯春醉平陽館銀漢秋行博望查萬樹芳花迎日吐千條弱柳向風斜皇情愛物懽無極能使羣心戀翠華【蔣仲舒云運斤成風信堪膾炙胡元瑞云諸詩殊有唐風國初襲元此調罕覩】

王偁【七首】

偁字孟揚其先東阿人從父翰宦流寓閩中洪武庚午舉人永樂初用薦授國史院檢討命參英國公張輔軍事坐黨下獄死有虛舟集【解大紳云孟揚詩欲淩駕盛唐徐子元云孟揚淩駕漢唐見推解子東南天柱焉用洪達顧言云孟揚典雅淸拔綽有天寶俊聲蔣仲舒云虛舟詩句從新鑄材自故來穆敬甫云王詩從容典麗得風人體裁者曹能始云孟揚詩本李白矯矯不罷】

【詩話孟揚才名與解大紳相伍其獲罪亦同然詩格華整逺勝學士聞當日有明詩選本惜無從見之】

車遙遙

車輪何遙遙西上長安道不見車上人空悲道傍艸君行日已逺恩愛難自保憂來當何如一夕夢顚倒豈無中山酒一浣我懷抱但恐三春華顏色不再好車聲何鄰鄰風吹馬蹄塵願隨馬蹄塵飛逐君車輪

短歌行

東風吹花墮錦筵緑楊揺蕩靑樓煙主人自爲鸜鵒舞小伎更奏鴛鴦當杯入手君未醉落日已在西山巓短歌一曲心茫然請看明鏡髙堂上何須白髮悲芳年

入西山訪張隱士

兩崖噴飛瀑結屋煙蘿裏山人不冠屨客至同隠幾獨鶴海上歸孤云澗中起淨埽白石牀風來墮松子

防州

五管推名郡雙江接上遊人家蠻霧曉山雨瘴煙秋逺客誰靑眼殊方易白頭今宵南極外分野望牽牛

楊秀才幽居

楊子幽居處閒窗面逺空水喧明鏡裏云落畫屏中卷幔畱山月揮送晚鴻何人問奇字載酒野橋東

宿巴陵聞笛

玉笛飄殘月下聲空江秋入思冥冥怪來楊柳移關塞可是梅花落洞庭半夜旅魂隨調切誰家少婦倚樓聽曉來更覓龍吟處一防君山水面淸

左江錄似友人

左江江水日潺潺鳥語莎裳住百蠻莫道天涯應在此交州更隔萬重山

王恭【十九首】

恭字安中自稱皆山樵者閩縣人永樂初以儒士薦起待詔翰林與修大典授翰林典籍投牒歸有白雲樵唱鳳臺淸嘯艸澤狂歌【顧言云安中思多淒怨托諭頗深穆敬甫云王詩工而有調乃潛心風雅者林衡者云皆山善得中唐之韻如渭水寒流秦塞晚灞陵殘雨漢原秋他鄕見月長爲客別路逢霜半在船鳥外明河秋一葉天涯涼月夜千峯雲歸獨樹天邊小雪罷孤峯烏外靑驛館夜殘明火市樓霜曉度寒砧防櫚葉上驚新雨砧杵聲中憶故園防處移家驚落葉十年歸夢在孤舟家臨故苑長洲樹鐘度寒山半夜船帆飛楚水舟中飯夢繞淮山樹裏行均有大歷十子遺音】

【詩話袁景文以白燕詩得名然如月明湘水初無影雪滿梁園尙未歸翻不若琴川時大本之珠簾十二中間捲玉剪一雙髙下飛也顧光逺以白鴈詩得名然如錦瑟夜調冰作柱玉闗曉度雪侵衣亦不若王安中之夜雨蘆花防不定夕陽楓樹見初飛也安中整練不及子羽而風華跌宕多縹緲之音固似勝之】

去婦詞

刺促何刺促東家迎昬西家哭哭聲休使東家聞東家車馬方如雲滿堂笑語看珠翠夾道風傳蘭麝燻浮雲上天花落樹君心一失無回悟明知遣妾何所歸飲淚行尋出門路靑銅鏡面無光采妾心尙在容華攺東家新婦傾城姿似妾從前初嫁時

舟次鐔津

木落川气涼鴻飛水容夕微燈射逺沙夜榜鄰幽石月色棲處寒霜花坐來白遙見九華峯蒼蒼但蘿薜

初秋同叔彥時遊崇山蘭若

習靜厭紛擾幽尋給孤園翛然香林下似得桃花源一鳥落天鏡千花秀禪門紛吾道機淺謬接甘露言月色隱秋思荷香淸夜魂終希偶緇錫永矣超塵喧

雞公壠

荒岡古墓雞壠邊蔓艸離離生野煙狐貍養子隠荊棘烏鳶作巢銜紙錢石麟薶沈土花濕月下精靈語還泣此墳未必無子孫浮榮一去不復存誰家新冢髙數尺又買西家墳上石

感懷

不彈貢禹冠不結蕭朱綬防處移家任轉蓬半生失路惟耽酒兔園挾策竟徒然欲逐長沮學種田秋風僅有相如壁舊物空餘子敬氊異鄕淪落無朋友論交昨日今何有誤將偃蹇對時人豈謂新知不忠厚萬事蕭然一布衣白頭夢想故山薇抱琴欲奏猗蘭曲目送雲天斷鴈飛

聞笛歌送人之塞上

橫笛對離亭扁舟越江口月下何人最斷腸天涯怨別驚楊柳此夜愁心獨對君明朝悵別又離羣單於城上吹羌管知爾相思不忍聞

題扇

山蒼蒼兮白雲谷窅窅兮夕氛鴻髙飛兮逺逝蟬薄暮兮空聞泛木蘭兮容與隱薜茘兮氤氳紛吾老兮旣拙誓相從兮夫君

書江山別意圖送羽人還神樂觀

羽人何處去歸事玉宸君飛佩花間別橫簫鶴上聞過關閩樹防掛席楚江分想到齋宮夕圓丘五云

江樓聞笛

纖月掛風林晴樓覆夕陰誰家吹鳳管永夜作龍吟楊柳邊頭恨梅花笛裏心天明漢江上惟見水雲深

寄滄洲狂客

三年憔悴得君憐君上靑雲益惘然客裏思鄕何日到天涯見月防回圓未期嵗晚同攜手預恐新正對別筵貧賤獨慙無可贈臨岐空憶繞朝鞭

鷓鴣

緑樹殘春暗雙飛錦翼齊長沙有遷客莫向雨中啼

題水墨小景

白鷗門外孤艇黃葉山中一瓢惆悵靑雲舊侶相思不到漁樵

詠秋風

靑蘋江上響蕭蕭吹得林間萬葉飄何處淒涼最關別數株殘柳灞陵橋

邨居

艸徑茆扉帶軟沙隔林雞犬幾人家靑山盡日垂簾坐落盡椶櫚一樹花

春鴈

春風一夜到衡陽楚水燕山萬里長莫怪春來便歸去江南𨿽好是他鄕

去馬

百戰沙場老此身長楸宮艸防回春只今棄擲寒郊路猶自悲鳴戀主人

山樓對酒

樓前積水映蒼苔捲幔孤云落酒杯更盡一樽秋雨外故山曽有幾人回

月下聞箏

愁心不見薛瓊瓊何處銀箏半夜聲腸斷十三弦上月一一柱總關情

二馬圖

紫驑嘶逐玉花驄曽是沙場百戰功今日奚官重剪拂落花芳艸灞陵東

黃【一首】

字之官人官泉州訓導

【詩話林子羽倡風雅於八閩從之遊者頗眾而獨矜許二爲入室弟子其贈之詩云予也夙穎悟十五始知文冥心三十年防源頗知津探奇始有得服膺如獲珍逝將覺後生庶以酬先民靑衿二十徒逹者惟黃持此欲有授二乃其人然二子詩太荏弱句續字湊不能成家似非孟揚漫士皆山之伍南皮李氏稱二子詩托興悠逺殊不爾也】

河上立春

故國防時別殊鄕今早春靑陽開霽雪殘日送歸人漸與雲霄隔空驚歳月新不堪零落處愁淚滿衣巾周【一首】

字微之閩縣人以文學徵爲禮部郎中有宜秋集

題靑城圖

靑城辭家仙路遙秋後白雲還見招商山老人不歸去巗徑松扉長寂寥

明詩綜卷十一

欽定四庫全書

明詩綜卷十二

翰林院檢討朱彞尊編

陶宗儀【四首】

宗儀字九成黃巖人少舉進士不中卽棄去僦居松江至正間累辭辟舉張氏開閫辟軍諮亦不就洪武六年舉人才至京以病固辭得放歸有滄浪櫂歌南村集【唐士防云公以黍離麥秀之餘而有駿發蹈厲之气撫羇窮淪落之景而無危苦憤激之辭足以見其所存矣髙二鮑云九成畫天臺山圖自題云予挈家避地雲間杜樹之北背負九峯皆平衍無奇每憶故山爲作此圖所謂杜樹之北在松江府治東北十餘里卽今泗涇南村艸堂之址在焉又名小栗裏倪元鎭王叔明俱爲之寫圖予皆見之】

【靜志居詩話南村練習掌故元朝野舊事借輟耕錄以存其餘若艸莽私乘遊志續編書史防要皆有禆史學入明自稱其居爲小栗裏𨿽好爵未縻然其集中詩如乙夘人日雲天子居大室念民日孜孜上帝昭聖心報錫以雍熙紀行詩云弭櫂中和橋僦舎千步廊報名謁鴻臚防朝簉鵷行國安四方靜君明六卿良聖徳湛汪濊慶祚衍靈長入都門詩云虎踞龍蟠眞聖主天開地設古神州早朝詩云黼坐正中天咫尺叩頭丹陛益淩兢聞皇太孫卽位詩云先帝逍遙遊碧落神孫端拱坐明堂九重綂握乾坤大萬國恩霑雨露香動植飛潛滋徳色都兪吁咈慶明良老臣舞忭南村底笑對兒孫兩鬢蒼竊謂此等詩可以不作可以不作而作之宜錄入明詩矣】

折楊栁送夏西疇謫居大梁

折楊栁贈君別楊栁未折心已折丈夫落落志四方到此誰能不鳴咽江南九月天雨霜鴈聲墮地秋風長出門行行防千里寒煙落日增離傷令嚴獨許擕家室藤笈編花載書帙可憐身上千金裘阿防手縫鍼綫密吾聞中原百戰餘民物鮮少城邑虛君去結廬得幽勝便可小擬西疇居荊榛塞路猛虎伏髑髏如山寃哭願言緩轡毋疾驅疾驅恐妨傷馬足折楊栁歌苦詞呼酒酌君君莫辭黃河之水東南馳人生防合還有時

五里塘

破屋三家市扁舟五里塘冷波浮落照饑雀聚枯桑氛祲乾坤戚兵戈道路長漂流無倚著何日定歸鄕

題王筠庵水村

垂楊舊種成籬落小徑初開近石矼夜雨漁舟添个个晴沙鷗鳥下雙雙夢魂不到鳴珂裏卜築何須濯錦江沽酒鱠魚從野老髙歌招隱壓新腔

次韻答楊廉夫

移家正在小斜川新買黃牛學種田奏賦不騎沙苑馬懷歸長夢浙江船牕浮爽气淸山近書染涼陰緑樹員樂嵗未教缾有粟全資芋栗應賔筵

舒頔【二首】

頔字道原績溪人元末臺州學正明初禮聘以疾辭不出學者稱爲貞素先生有華陽貞素齋集【唐仲實云公之爲詩盤桓蒼古不貴纎巧織紝之習】

【詩話道原以貞素名齋𨿽絕意仕進然觀其集如祀事詩三賢堂登源廟碑旣孫其言未免降其志矣其自傳云先生喜歌詠或古風長律取意而足不蹈襲不求奇務在理勝又自敍云當饑寒欝悒不堪於懷發而爲哀怨憤切之語關乎風教系乎世事槪見乎辭可謂得失寸心知矣爲苖民所苦一歌直寫胸臆絕少支辭第用韻太雜故置不錄】

繅絲嘆

東家繅絲如蠟黃西家繅絲白如霜黃白絲出蠶口長短繅出婦手大姑停車愁解官小姑剝繭愁冬寒向來苦畱二月賣去年索逋今未完手足皸瘃事亦小官府鞭笞何日了吏胥夜打門穉耋生煩惱君不見江南人家種麻如種田臘月忍凍衣無緶卻過廬州換木棉

雨

黑雲壓天殷其雷白雨如注西南來於時我方髙枕臥池上菡萏花初開從渠雷昬與霧暗推起篷牕時一防頃刻陰霾盡埽除幸免衝隄及破岸天風不來如鏡平一輪明月海底生

謝應芳【九首】

應芳字子蘭武進人自號巢老人有巢集【張志道云子蘭詩雅正純潔可與傅與礪相伯仲】

【詩話巢集未鏤板予得其手抄本一十八冊大半酬應之作所居巢一在滆上一在橫山先後有記其略云千嵗之巢於蓮葉以葉爲巢初不費經營之力也暇與田夫野老渉桑薴之園過桃李之蹊瓦盆濁醪歌舞酬酢若曵尾泥塗者然𨿽巢外之樂其樂亦因巢而得也又云予所至以巢名室蓋不以棟宇爲巢而以天地爲巢也峻宇雕墻莫知其光蓽門圭竇莫知其陋誦其文可謂逹觀之士矣其上饒參政啟云辭親日下奉檄浙東紛紛服州縣之勞區區益升斗之祿望蓬萊於滄海棲枳棘於慈溪謝張雲門啟云鮎上竹竿往嵗之功名可笑巢蓮葉近年之身世如浮則甞仕於元者也】

歸故里

憶昔走避兵棄別鄕井去意將朝暮歸行行罷回顧安知逾一紀方踏去時路四郊皆蔓艸白日暝如霧披榛訪閭裏隔水拜丘墓傷哉鶺鴒原黃蒿走狐兔別墅破垣在郵亭乃新作鄰兒二三輩衡茅晝扃戶初若不相識熟視肖厥父坐久泣且言爲我話親故什九死兵戈余亡不知處其詞吐未終我淚已如注對食不能餐相期歸螘聚吾將語吾兒賣書買農具歸耕滆上田此心庶無負

逸庵詩爲吳子明賦

日髙三丈餘先生睡初起澱山小湖邊艸亭修竹裏消揺漉酒巾傲兀燒香幾放鶴上晴霄觀魚戱春水世事了不聞無勞洗吾耳

河魨

世言河魨魚大羙有大毒彼羙我不知彼毒聞已熟其子小若芥俄可大如菽𨿽有膳夫經務使血出漉烹熝一失飪禍至不轉矚西家昨畱賔登盤偶欲速先聞笑啞啞後乃號咷哭良由流涎饞豈是伯促或言直一死輕命重口腹溺愛多不明奚止此水族吾作河魨詩逢人敢忠告

踏車婦

吳田水深三尺許猶是去年秋暮雨勸農使者催春耕田甲頻撾水車鼓江村破屋能幾家家家婦姑俱踏車蓬飛兩鬢赤霜腳亦有兒女雙髻丫淞江太湖愁滿眼白汗霑衣足生繭車輪鹿鹿羊角轉水波翻翻龍舌捲春來十日九日晴不聞鵓鳩呼雨聲牛毛微颸土未濕辛苦又加三日程當家豈無夫與子打魚糴米去城市城中禁米難出關田上忍饑還戽水四郊未種圍田谷三邊催運官倉粟

吳下詠懷

近聞哀痛詔使者又江東兵革何時已車書四海同落梅春雨後芳艸夕陽中欲作菟裘計桃源路不通

贈慶別駕

臺州別駕不之官水孤邨共嵗寒偶有濁醪畱晚酌旋挑生菜簇春盤三年鄰里通家好四海兵戈行路難且喜門前金色栁東風堪作畫圗防

伏日寄懷江浙髙掾史

伏日常年苦炎熱今年伏日風雨涼官曹早出丞相府賔客髙防淸暑堂垂楊系馬緑陰淨畫舸采蓮紅粉香西子湖頭歌一曲前身合是水仙王

雨中懷秦主簿

東門之東西市西人家屋頭啼竹雞新年十日九風雨老子幾時能杖藜

寄徑山恱堂長老

每憶城南隱者家昆山石火徑山茶年年春晚重門閉臥聴階前落地花

沈貞【十首】

貞字元吉長興人元末隱居橫玉山之士林自號茶山老人明初不仕有茶山集

【詩話茶山老人惇蠱上履二之節從白雲遊始終不出方之楊廉夫輩呼來卽來遣去便去者如論奕然更髙一品矣集五十卷惜不傳從陳編中搜得樂神曲一十三首不無冗長且多闕文因汰其六稍爲刪易補綴頗覺奇古】

樂神曲

樂神曲者擬楚辭九歌而作也吳人尙祀必以巫覡迎送舞歌登獻其辭防嫚禳災徼福不知其分滋黷甚矣故爲此辭以明鬼神之理禱祀之意祛其荒滛之志焉

保我之民兮邑此方崇其墉兮浚其隍民不驚兮志定眷靈修兮作民命隄楊兮結陰靑靑兮蔽林女墻堅兮有郛有郭繞洄灣兮濠歸於壑靈之來兮都颺旂旌兮若荼陳一豕兮兩羭載斟之兮百壺城兮隍兮吾永無虞

右城隍

嗟靈伯兮禦淸泠洗袢歊兮滌炎蒸駘蕩兮春初舶趠兮夏䢐颼飅下兮木葉枯號空桑兮吹雪載塗靈之來兮憑女巫女巫兮屢舞�簫兮伐鼓靈醉飽兮無怒蕭蕭來兮防防去

右風伯

佩芳蘭兮擥芬椒潔新服兮綴珠玿駕靈螭兮翔重霄要靈輅兮下迢迢我禾兮成役我田兮坼烈日兮驕陽利行水兮熱湯靈之徠兮天外下土幹兮霑一漑維靈布澤兮恵我無私嗟我民兮其敢斁思靈皇皇兮萃只舞僛僛以醉止福禳禳兮嵗復嵗只

右雨師

月維仲兮日維剛肅齋宮兮神所藏靈輝輝兮垂佩儼飛馭兮髙蓋降靈雨兮來斯左有翁兮右有妃悵嘉期兮難又羗永嘆兮陳辭靈修修兮不語逝翩翩兮歸去

右社公

波震蕩兮具區旣厎定兮奠神之居芙蓋兮蔆車導翠黿兮文魚神之來兮孰俱後子皮兮前靈胥與神遊兮湖之滸衝風息兮極浦有倡兮妙舞有冽兮淸酤神飽聿歸兮或返而顧灌吾田兮受神之祜

右太湖神

雄何爲兮厲於鄕祀有時兮享有嘗赭白馬兮靑蓋明而無兮晦而在屏方相兮去儺神巫進兮舞且歌雄欣欣兮逺逝不水旱兮不疵厲樂吾民兮世世

右鄕厲

兩旗兮分張舞輕風兮悠揚神之司兮我疆原田每每兮立我靑秧不稂不莠兮無虸無蚄時雨兮時暘俾百谷兮登維神兮降康報之兮肴蒸腯羊

右靑苖神

桃花塢山行

靑絲玉壺當馬提山花笑壓銀鞍低冷霧衮衮襲瑤艸暖風拂拂吹棠棃詩筆落紙興不淺醉眼傲人春自迷幽禽應笑客狂甚飛入落紅深處啼

湖上

逺水晴山湖上村栁花飛雪擁柴門魚吹浪沫翻萍葉鳥浴隄沙糝艸根獨老一區揚子宅誰爭三里謝公墩淸吟冷館無寥賴皓首空招楚客魂

陳墓嶺

陳墓憑髙興倍增酒防扶力彊來登山禽下啄薔薇子野鼠髙懸薜荔藤夜雨長廊蕭帝寺夕陽衰艸漢家陵西風並入干戈眼猶憶髙臺舊晾鷹

華幼武【二首】

幼武字彥淸無錫人有黃楊集【兪有立雲棲碧翁處患難流離未嘗廢吟詠老而愈工要其胸中不以窮通得喪易其志槪可見矣其詩一以工部爲法句不苟造章不漫成務去其觕鄙而求其雅麗長篇舂容短吟潔淨有人所不及者】

【詩話彥淸以貲雄於鄕陳子貞謂其愛詩甚篤而奪於多事題其集曰黃楊且云黃楊遇閏則厄彥淸能不爲閏所厄則幹霄聳壑予將承其餘陰之下矣其後宅燬於火始移吳郡繼遷海虞又居吳江尾播遷吟詠不廢當明之初富家類多徙濠彥淸獨以上中山王詩得免於禍幸矣詩頗淺易曲林睡起二絕特工選家多不錄特表出之】

寄曲林

湖上春風也太顚燈前愁殺泛湖船故人何處聴春雨應在江樓未得眠

睡起

梅子將黃杏子肥緑陰門巷客來稀南牕一枕睡初覺胡蝶滿園如雪飛

貢恱【五首】

恱初名性之字友初世家宣城之南湖人號南湖先生仕元爲閩省理官明初隱居越之山陰卒門人私諡曰貞晦有南湖集【李賔之雲南湖詩淸新可傳詩話貞晦詩滑而不澀縱而不控固是雲林玩齋家法若越王臺作風作鳴潮吹雨散山如走馬渡江來則警策也】

接曹孟圭

曲江新漲黃梅雨雨裏客船江上來對酒肯辭今夕醉有懷能向防人開歌傳皓齒香生席舞按纎腰月滿臺縱是金吾嚴禁夜也須容我更遲廻

畫馬

天閒牽出許奚官飲罷春流未觧鞍記得曽陪仙仗立五云深處隔花防

畫蓮

吳王宮殿水流香步屧廊深暑气涼長日香風吹不斷藕花多處浴鴛鴦

題畫

桃花紅綻斷橋邊楊栁垂陰散緑煙記得少年曽取醉玉人扶上總宜船

題菜

西風吹動錦斕斑曉起窺園露未幹三日宿酲醒不得正思風味到辛盤

張昱【九首】

昱字光弼廬陵人遷杭元未行樞密院判官有張光弼集【楊東裏云先生詩气宇閎壯節制老成而從容雅則稱其所傳詩話光弼策張士誠之必敗作詩刺之云一陣東風一陣寒芭蕉長過石防幹只消防个瞢騰醉防得春光到牡丹士誠招之不赴投以詩雲山中棊局迷樵客溪上桃花誤釣船又云殘夢已隨舟楫逺五湖春水一鷗飛其居在西湖壽安坊今之花市也貧無以葺廬淩彥翀艸募疏云昌黎寄玉川子首稱洛城破屋數間東坡題緑筠軒終比揚州纒腰十萬必能修我墻屋方可有此室廬一笑居士在江西生爲斗南望詩名優於張籍生計劣於陶潛囊無一錢之畱家徒四壁之立若非慷慨多助安得輪奐一新必欲取杜工部艸堂貲何時可辦儻葺得楊太尉槐市塾今嵗無憂諸賢圖之名教事也後孝陵徴之京深見溫接憫其老曰可閒矣遣還因自號可閒老人嘗於酒邊爲瞿宗吉誦已作歌風臺詩云世間快意寧有此亭長還鄕作天子以界尺擊案淵淵作金石聲其詩派出西昆未免過於濃縟如萬斛春光金盞酒百年心事玉人箏燒殘蠟燭渾成淚折斷蓮莖卻是絲暮雨欲來銀燭上春寒猶在酒尊空星河織女從離別海水蓬萊見淺淸蛺蝶畫羅宮樣燭瑚小柱教坊箏自從玉樹成歌後曽見銅仙下淚來牡丹開後春無力燕子歸來事可憐分司禦史心先醉多病相如渴又生月色夜畱江叟笛花枝春覆市樓箏揚州城郭髙低樹步防檣上下風令楊大年見之定把臂恨晚也】

少年行

防取木槿花朝榮夕已萎芳容有雕謝膩澤何所施壽命如可長仙人今何之髙堂有歌舞及此少年時

上已日偕徐大章遊智果寺

佳辰際上已屬此淸明前春景已云晏風光猶未暄往尋智果寺竟得參寥泉云物豈殊昔人世自更遷邈哉長公詠髙吟憶當年吾輩復登臨花界何因緣古佛儼香閣眞詮積華軒境超萬念空道勝諸妄捐緬彼此防難徘徊未言旋申章續芳藻冀或來者傳

白翎雀歌

烏桓城下白翎雀雄鳴防隨求飲啄有時決起天上飛告訴生來毛羽弱西河伶人和尼齊能以絲聲代禽臆象牙指撥十三宛轉繁音哀且急女眞處子舞進觴團衫鞶帶分兩防玉纎羅袖柘枝體要與雀聲相頡頏朝彈暮彈白翎雀貴人聴之以爲樂變化春光指顧間萬蕊千花動弦索只今蕭條河水邊宮庭毀盡沙依然傷哉不聞白翎雀但見落日生寒煙

【詩話陳雲喬云白翎雀生於烏桓朔漠之地雌雄和鳴自得其樂世皇因命伶人舒都隆制曲以名之曲成上曰何其未有哀怨衰婺之音乎時譜已傳矣故至今莫之攺陶九成云白翎雀者教坊大曲也始甚雍容和緩終則急躁繁促殊無有餘不盡之意楊廉夫云白翎雀能制猛獸尢善擒鴐鵝廉夫有二詩詠之張思廉王子充張光弼皆有作第云嶠言制曲者舒都隆而光弼獨云西河伶人和尼齊能以絲聲代禽臆微有不同】

惆悵

三山夢斷防云空防把長箋賦惱公畫閣小杯鸚鵡緑玉盤纎手荔支紅春衫汗裛薔薇露夜帳香回茉莉風惆悵近來江海上卻將鞍馬學從戎

繡毬花次兀顏廉使韻

繡毬春晚欲生寒滿樹玲瓏雪未幹落徧楊花渾不覺飛來胡蝶忽成團釵頭嬾戴應嫌重手裏閒拋卻好防天女夜涼乘月到羽車偸駐碧闌干

感事

雨過湖樓作晚寒此心時暫酒邊寛杞人惟恐靑天墜精衛難期碧海漧鴻鴈信從天上過山河影在月中防洛陽橋上聞鵑處誰識當時獨倚闌

如此江山淸集同王仲玉陸進之呂世臣作

吳越江山防此亭暮春風景晝冥冥長空孤鳥望中沒落日數峯煙外靑不用登臨生感慨且憑談笑慰飄零古今何限英雄恨付與江湖醉客聴

題揚州左史臣畫扇

后土祠前路金鞍憶舊遊春風雙燕子渾似在揚州

臨平湖

船過臨平欲住難藕花紅白水雲間只應一霎溟蒙雨不得分明防好山

周砥【二首】

砥字履道吳人寓居無錫與宜興馬治遊荊谿山水有荊南倡和集【顧仲瑛云履道與倪雲林最相友善故其詩畫亦似之】

登西岡望龍池諸峯贈馬二山人

登臨不陟險緩步情始暢振衣西岡頭矯首一長望朝陽匿光彩宿霧隠巖嶂廻風過林莽艸木皆震蕩山人地誌熟指顧名所向窮歷吾豈能髙情倚疎放平生煙霞志配此丘壑尙思欲逃喧卑結茅計非曠緣知兵革後已恐淳朴喪蕭條采芝意臨流重惆悵

春日

空山寂寂行人稀岡頭落花如雨飛罷琴惆悵不能已故鄕寥落何當歸南去百粵羽書急北來三吳戎馬肥安得龍驤擁戰艦埽除俘宼揚軍威

吳志淳【一首】

志淳字主一以字行無爲州人仕元爲翰林待制濠泗兵起徙家豫章復徙鄞有環碧軒栁南漁隠二集

【詩話待制艸隸著名詩亦雅正虞道園贈詩云揮毫妙得中郎法倚席長吟老杜詩爲名流傾倒若此晚賦遣懷詩云爲儒已入他州籍垂老頻收故國書誦之淒然增淪落之感】

小姑山

長江數千里屹立一峯尊開辟由神禹朝宗自海門魚龍藏白晝星斗動黃昬祗有孤舟客歸心逐浪翻顧觀【一首】

觀字利賔丹陽人仕元爲星子縣尉遇亂流寓紹興【劉彥昺云利賔詩可方秋露芙蓉王元羙云觀送人詩重經白下橋頭路頗憶都觀裏花吳江詩鴻鴈一聲天接水蒹葭八月露爲霜此等語參之貞元長慶亦無愧色詩話吳主一顧利賔入明未聞通籍然其詩編入劉仔肩明雅頌正音】

過吳淞江

吳淞三萬六千頃震澤與之俱渺茫鴻雁一聲天接水蒹葭八月露爲霜輕風漫颭漁郎笛落日偏驚估客航我亦年來倦遊歷解纓隨處濯滄浪

髙明【一首】

明字則誠瑞安人元至正進士爲處州錄事太祖聞其名召之以老疾辭還有柔克齋集【詩話顧仲瑛輯元耆舊詩爲玉山雅集中錄髙則誠作稱其長才碩學爲時名流可知則誠不専以詞曲擅羙也世傳琵琶記爲薄幸王四而作此殆不然陸務觀詩云斜陽古栁趙家荘負鼓盲翁正作塲死後是非誰管得滿村聽說蔡中郎是南渡日已演作小說矣聞則誠塡詞夜案燒雙燭塡至喫穅一出句云穅和米本一處飛雙燭花交爲一洵異事也蔣仲舒堯山堂外紀謂撰琵琶記者乃髙拭其字則成別是一人按涵虛子曲譜有髙拭而無髙明蔣氏或有所據俟再考】

宿詵公房曉起偶成

曉雨池上來微風動寒緑幽人睡初起開窗見修竹西山帶層雲隱隠出林木境寂塵自空慮澹趣常足獨坐無與言流泉下深谷

徐【二首】

字仲由淳安人洪武初徴秀才至藩省辭歸有巢松集

【詩話識曲者目荊劉拜殺爲元四大家殺狗記則仲由所撰也其言曰吾詩文未足品藻惟傳奇詞曲不多讓古人蓋自知之審矣葉兒樂府滿庭芳云烏紗裹頭淸霜籬落紅葉林丘淵明彭澤辭官後不事王侯愛的是靑山舊友喜的是緑酒新篘相拖逗金尊在手爛醉菊花秋比於張小山馬東籬亦未多遜詩𨿽非所長然亦不俗】

除夕

我家四兄弟雕零半不完存者惟二人況復髮盡斑亂離因析居破屋各數間薄田不周饑何以能當官我比兄更劣運蹇家多艱中年再鼓盆豈特貧且鰥落落羈芹宮空戴儒者冠池魚與樊鳥鱗鬛欲縱難邇來遂吾志腰腳俱兩閒歸田理松竹手植靑瑯玕俯視庭下孫皎皎雙玉環坐膝挽我須眉目如春蘭焉知匪丘冢天道終好還晚年得細君所執供廚餐固無桃李姿端厚勝小蠻客來供酒脯聊足盡主歡雪消楊栁陂春動梅花山緑牕閒香閣獸炭燒春盤何如飲長夜燭短夜未防酒盡塤篪鳴慷慨出肺肝願言敍天倫相期永團欒

四月十七日喜王徳剛過訪

故人去此久逺若天一涯𨿽曽入我夢未獲親見之胡爲忽叩門使我倒接防初逢固知喜動問還可悲杳絕二十年人事想參差吾翁與若翁世世心相知今𨿽盡物化眼見孫與兒其如年運囏我輩逢亂離昔爲少壯交今我窮誰依閭巷日蕭條十家九無炊向來車馬地零落如殘棊我守先人廬彊以一木支門閭設雀羅親友過者稀焉知寂寞後君獨重來玆請君爲我畱爲君具酒卮醖發春泥封盞洗靑花甆殺雞具肴脯作饌充晨饑劇談善戲謔亹亹俱忘疲酒盡更起謀情到不復疑君猶執謙退一飲三致辭人生無百嵗焉能長娛嬉浮雲無定蹤爝火無流輝黃河不西返白日長東馳與君兩萍水蹔合仍相違但守金石心後防終可期姚璉【二首】

璉字廷用又字叔器歙人元季爲理問所知事明初與唐仲實同迎蹕於街口被顧問事見五倫書

漁梁結屋

石梁之上姚家荘隔溪指防山蒼蒼飛樓傑閣非我事翠竹老梅開此堂新丰雞犬歸未得韋曲桑麻如許長三間茅屋吾老矣擕兒擬拜龎公牀

冬日

野人曝背向墻隈時飲茅柴酒兩杯滿階落葉渾不埽拄杖去尋江上梅

唐仲實【一首】

仲實名桂芳以字行歙人元季南雄路學正明初攝紫陽書院山長有武夷小稾

送湯生執中

薄暮云已收微寒雨還作居人念睽離戚戚意不樂何時竹屋眠共防燈花落

塗幾【一首】

幾字守約又字孟規宜黃人有塗子類稾【詩話塗君於文髙自矜許集有弔余文賦云負予才之宏異兮早卓倜而莫羣較錙銖於古人兮又何數乎今之人而又云芰荷不可以爲衣兮女蘿不可以爲帶則匪安於遁世者也嘗撰時事策十九篇上書孝陵自稱臣平生苦學見於文章時輩妄推謂當與漢唐諸文人略相先後使居館閣紀述聖君賢臣之事業足以載當世而垂無窮亦大言不怍矣然其文頗牽率鄕人鄒矩元方序之謂沈雄悲壯佚宕奔逸此欺罔之言也詩亦平平乏警策俗傳酒詩一卷或云是防所作】

兵後述懷

世亂遭漂泊塗窮轉寂寥每懷經濟業無補聖明朝嵗月戎機失風霜客恨銷故園春艸緑隨意狎漁樵李勝原【一首】

勝原字源澤當塗人明初保障鄕裏立功有盤谷遺稾

涇縣

古木荒碑對縣門數家煙火自黃昬河流故繞山邊市驛路斜通郭外村煙雨園林梅結子春風籬落竹生孫愁防市井蕭條甚喪亂曽經幾戍屯

黃樞【二首】

樞字子運休寧人洪武初被徴以躄免鄕人稱爲後圃先生有後圃存稾【遊汝潛云先生詩溫厚平淡所以可傳】

吳子芳楓林牧隠

露晞春艸細林逺靑楓長中有沮溺徒結廬先隴旁於焉可耕稼自牧牛與羊搢腰笛竹短插笠山花香犢飽夕言歸濯足澗月涼喟彼塵世人馬蹄終日忙橫眠緑艸嫩肯羨金鞍光老農願卜鄰持鞭白雲鄕招手金華仙與爾相翺翔

婺州竹枝詞

桃花雨晴春水生東風去船如箭行鯉魚活煮蘭溪酒篷底醉睡江月明

呂不用【三首】

不用字則耕新昌人洪武初舉本學教諭以聾辭自號石鼓山聾有得月稾【曽伯曼云則耕詩老邁放曠有傲世不羈之懷蓋山林艸木之秀傑者王叔雨雲則耕長篇短歌無一語塵腐】

題顧云屋雲山圖

我識東吳顧文學早嵗丹靑動黃閣揮毫得意傲王侯霜刮虯髯靣如削一自塗窮悲濩落旅食南州夢非昨蛟龍爲魚气郁勃散作春云滿丘壑乾坤無地著茅茨寫向云根亦奇作荒林日色曉蒼涼古木風聲晚蕭索首陽蕨根秋土深商嶺芝苖今寂寞看圖爲問人何在晚交駐意歸猨鶴

東山寺題樓壁

白雲幾曽散卻作一樓貯明月夜夜來無人敢擕去

題送別圖

何處瞻衡宇西江煙水村彭郎磯上月送汝到柴門沈夢麟【五首】

夢麟字原昭歸安人元末武康尹入明以賢良徴不仕有花谿集

【詩話原昭元季隠於花谿劉伯溫曽相依谿上贈以詩雲杜陵老去詩千首陶令歸來酒一樽及入明𨿽不受爵而校文閩浙者三同考防試者再故孝陵以老試官目之其分校閩闈在洪武丙子嵗當時同考官有劉子彥蔣文質劉季冶蘇鳳儀均有詩酬和今不能悉舉其名矣花谿在歸安縣治東南七十里土人名曰花城原昭田產頗饒其子孫坐事謫戍田亦沒官歸於誠意伯劉廌廌集中有花谿田舎詩云田間處處三楹屋門外家家半曲湖婦踏水車欹抱子兒撐漁艇笑驚鳬想見風景之足以移情矣原昭詩格淸穏特少警防句】

余中

余中瀕海門望望斥鹵地居民多四散共享牢盆利昔人生厲階於此置官吏搉鹽限程期立防事鞭箠煙飛朱火騰海立銀濤沸漉沙鉛淚凝椎甓瓊英碎天髙嵗崢嶸艸白北風厲雲閒萬竈積雪照千里陸輸車軋軋水運舟尾尾𨿽云國課集民力已雕瘁蹇驢歷亭攬轡察地裏大江繞長淮殺气寒贔屭增科苟不息禍亂恐未巳吾將叩閶闔悃悃訴微意狂言儻欺君薄命有如水

野航

一室淨無塵門通畫舫鄰若分鷗鷺席能受兩三人江水家家緑溪花岸岸春杜陵貪佛日隨意賦詩頻

中秋夜泊黃河

黃河滚滚浪翻盆百尺颿檣上下奔月色偏於今夜白河源不攺舊時渾雷行西北通天極風送蛟龍入海門欲酹一觴歌九敍千秋萬嵗禹功存

趙待制席上

春城飛絮日顚狂簾幕風微燕子忙醉後不知羅袖薄牡丹花上月如霜

發華家步

華家步頭山作城溪中小船如奕行五更風雨到篷底八十二灘春水生

滕克恭【一首】

克恭字安卿祥符人仕元爲集賢院直學士遇亂避地錢塘洪武初兩聘充本省考試官有謙齋稾【李川父云先生詩律淸婉頗有足觀】

【詩話昆山周壽誼一百一十四嵗魏觀守蘇州舉爲鄕飲賔新昌呂不用有叔祖百嵗作百嵗老人歌其辭曰吾家老人一百嵗盎盎晴檐曝鮐背自言生見宋余黎元氏興亡身尙在大明洪武聖人作坐沐雨露又七載蓋兩人皆生於宋歷元及明尙存信人瑞矣然兩人初無文采表見斯猶艸木之年爾若吾鄕鮑仲孚八十餘被徴以白衣防試考官歸田久而後沒吳興沈原昭錢塘寓公滕安卿皆以元廢官屢典文衡原昭年九十安卿至百有餘嵗斯則儒林之盛事也】

寄李提舉

錢塘經亂後應是減繁華逺信秋憑鴈鄕魂夜到家兩江罹戰伐四海廢桑麻何日重攜手春風汴水涯葉顒【四首】

顒字景南金華人有樵雲獨唱【顧俠君云景南自序所作詩以爲薪桂老而雲山髙寒音調古而巖谷絕響故名其集曰樵雲獨唱長孫雍編次成帙曽孫戶部尙書淇重刻之廣東布政使安丘袁凱爲之序】

漁父曲

雨過暮云收江空涼月出輕蓑獨釣翁一曲秋風笛宿鷺忽驚飛防破煙波碧

秋懷次童中州韻

長空好明月燦爛今夕晴萬里皆月色四顧無人聲徘徊下靑松照我茅屋明我望長嘆息悠然萬感生取杯挹淸光和此松露傾咽之淸肺腑快我平生情

九日寄興

黃菊香殘夜雨烏紗醉落秋風回首十年舊事亂雲流水西東

月夜梅邊卽事

香裏寒云滿溪月明津渡人迷夢入江南舊路夕陽流水橋西

張庸【九首】

庸字惟中慈谿人元季兵亂竊據者署爲上虞山長不就明初聘不仕有全歸集【烏繼善云處士律詩渾淪雄偉鏗鏘典麗不待論矣其歌行性所喜而尢用意者如長江萬里其靜也湛然一碧雲漢萬里參錯其內及其怒也波濤奮迅蛟龍魚鼈出入其中而莫之測馮損之云先生與寓公都事龍子髙編修馬易之少監揭汯正字桂彥良爲倡和交風晨月夕意有所到一於詩發之詩話惟中髙遁世之節然與龍提學子髙桂正字彥良烏永新繼善諸君子先後往還酬和其送胡維舟金陵歌云金陵帝都天下壯萬國防同天浩蕩昔年聘我我曽遊曽上鳳皇臺上頭則明初亦嘗受聘幣而未通籍者殆昔人所云隠不違親貞不絕俗者邪】

桃花牛歌爲桃源山人王敏功賦

五陵年少五花馬兩耳生風汗流赭金絡絲韁白玉鞭鬭雞每過長楊下桃源山人桃花牛靑蒲爲韉繩作秋不與年少爭風流來往桃源溪水頭桃源由來風景羙桃花無數亂紅綺花飛片片防牛身幾度春風吹不起春風浩蕩日色和款款騎牛行且歌唐虞世逺知柰何笑指落日如流梭君不見中原戰爭時已久白骨相撐豺虎走五陵年少家何有流落江南衣露肘江南又復兵甲興天下紛紛何日寧我欲騎牛亦向桃源去只恐漁郎知住處

殺犬謡

君不見天媚蟇被蟇瞎人養虎被虎齧玉川作詩何激烈主人養犬忘施恩一朝難作身取滅當時得犬一尺髙身上褵褷覆金毛朝夕呼之餧飼勞一月不見大如獒金鈴懸項食人食家人睥睨那敢叱風吹簾影聞吠聲日轉花陰見行迹毛色才深親爲剪舞裀容臥不教捲犬心有恃挾其曹防鐺翻甕日驕蹇主家綺席羅髙堂豹胎熊掌雜羔羊厭犬之橫蹴犬去利主之食齧主吭壯士聞之气憤結手揮金錘犬腦裂磔犬之肉祭犬血主人之讎始一雪嗚呼世降忠義銷不獨人間犬作妖項家有奴類如此試作王公殺犬謡

賣驢買牛歌爲胡維舟賦

驢可以跨不可耕牛可以耕還可跨山人賣驢歸買牛買得牛來頗同價溪雨初收水繞門山人曉耕溪上云土膏不覺秋成早香秫釀成新酒渾翻思養驢竟何益空將芻豆飽其食軀小蹄薄終無力有時跳梁蹶側石艸深牛背穩於舟浩歌白石南山秋卻笑哦詩防橋上滿身風雪歸來休

腰帶鈴

腰帶鈴郵夫傳命風火生夜逢猛虎當前行銜入南山鈴有聲鈴有聲被虎食夜夜山邊候人隙十里嚴程時四刻後知來者還絡繹君不見官拾斷鈴重鑄鑼虎怕鑼聲將渡河

行路難書所見

昨朝殺虎潘家園今朝殺虎蘆浦團獵人羽箭銅牙弩連朝殺虎來送官送官歸去日將夕沙路紛紛皆虎迹四山哮吼刮腥風手驚弩墮那能射君不見一虎死百虎生行路難路難行

癸丑嵗梅溪聞鵑

杜鵑生子百鳥巢百鳥哺之成羽翼饑鷹反目不敢親百鳥亦自逃荊棘千年遺恨只自憐四野無營何處食空將憤气結春愁勸人歸去成何益我家只在鄞江頭欲歸未歸汝知不有人正逐中原鹿無心更理梅溪舟汝身胡不自歸去錦官城裏多髙樹尾長翼短路復迷雨橫風狂春已暮且向庭前樹上棲莫向天津橋畔啼

丙午嵗感懷

中原無限好山河都付尊前感慨歌斗酒十千愁裏醉三春一半雨中過落花寂寞渾無數短髮飄蕭白更多苦欲山深延暮景憑誰一舉魯陽戈

揚子江晚泊與同舟劉伯瑾諸公

東鄞倦客家何許北固鐘聲暝卻聞小汛候潮船已泊上看月鏡初分憑誰貰酒酬三益且自題詩詠五君謾憶南湖垂釣處磯頭新水緑生紋

梅

拄杖尋春路不賖小橋流水野人家千年老榦屈如鐵一夜東風都作花

藍仁【二十四首】

仁字靜之崇安人明初內附隨例徙濠尋放還有藍山集【蔣師文云靜之昆仲切磨塤篪疊奏和平雅澹辭意融怡語不雕鎪气無脂粉出乎性情之正而有太平之風惜其不列承明著作浮湛閭裏傲睨林泉有逹士之襟懷無騷人之哀怨卽屢更患難而心恆裕如要其所作皆治世之音也張雲松云靜之詩平居時優柔衝澹處患難則憤激而憂思交朋友則眷戀而情深箴規而意篤不怒罵不諛諂不蹈襲以掠羙不險怪以求奇麗則而不苟雋永而有餘深得詩史之遺意陳廷器云藍山詩力追盛唐規員矩方靡不合度蔣仲舒云二藍勢力相敵已入作者之室】

【詩話二藍學文於武夷杜淸碧學詩於四明任松卿其體格専法唐人間入中晚蓋十子之先閩中詩實其昆友倡之藍澗仕而藍山隠其戲題絕句云朝野文章自不同壤歌何敢敵黃鐘山林別有鈞天奏長在松風澗水中然其述懷詩云無才甘下位有識笑庸人又云何事漁磯棄空煩鵲印隨又有甲寅仲冬攝官詩題則靜之亦不終於山林者也集有蔣易張榘二序易字師文自號橘山眞逸嘗選皇元風雅予有其書榘字孟方自號雲松樵者靜之贈詩云文宗曽子固篆逼李陽冰惜其著作罕傳矣】

秋山懷友

天寒艸木疎落日照平野孤云西北馳獨鳥東南下仰聆寒蟬悲俯見驚湍瀉物情自索寞秋色正瀟灑良朋久相違離思何由寫

擬貧士【二首】

蠨蛸网我戶蟋蟀號我壁被褐不掩脛采薇豈充食嵗有饑寒憂巷無車馬迹豈知曠逹觀不以貧病迫昔聞孔顏聖亦有陳蔡厄澹然忘世慮歌自朝夕

蓬門有一士被褐恆苦饑朝飲南澗流暮食西山芝𨿽有二頃園蕪穢亦不治妻子共寂寞彈琴詠書詩荒林積雪深古屋炊煙遲髙臥自有適何必他人知

宿田家望武夷山

仙厓蓄靈異怪石盤空曲一水隔花村千峯入茅屋金芝暖逾秀瑤艸寒更緑雲中武夷仙一一顏如玉白馬去不歸猨叫相逐昔陪丹丘侶酣歌紫霞谷雞鳴洞天曉落月在林木空瞻仙子髙舊夢那可續荒林激悲風日入對樵牧佇立望歸云觧衣田舎宿

暮宿田家作

木落天正寒山空日將暮荒林倦鳥歸亂水行人渡窮年滯艸莽短褐被霜露晚宿依田家主人情亦故汲水泉滿澗燒竹煙在戶鐘殘溪上村月照階前樹濁酒初潑醅嘉蔬亦時具且慰饑渴懷況諳村野趣老翁八十餘有子沒徵戍秔稻嵗莫收官司日加賦我願息兵戈海宇重農務媿乏經濟才徒然守章句

正月十四日西山感興

久曠山水遊今晨願無違松林收殘雨郊園澹朝暉憩澗弄淸泚緣岡陟翠微池魚暖始遊巖花寒尙稀髙人坐空堂深竹對巖扉山中聞犬吠谷口見樵歸心賞適有契仙遊詎能希賴此一樽酒暫然息塵機古來朝市間榮華多是非所以首陽士白首尙采薇

風雨不已川流渺漫感事敍懷簡我同志

云雷中夜興風雨逹淸旦開門山木昬隠幾波瀾亂鸛鵲下空庭蛟螭上髙岸舟航逺樹杪石壁中流半黍豆或漂流蓬蒿乃滋蔓北風不埽除南海盡彌漫乃知兵戈气鬱結久不散坤軸恐欹傾陽烏失光燦傷哉轉淒涼渉世正憂患微躬媿鳥雀何由塞天漢

暮秋懷鄭居貞

季秋霜露降艸木日已衰暮登城門丘遙望滄海涯鳥鳲求其羣況在逺別離羙人顏如玉夢寐恆見之飄蕭紫鳯毛照耀瑚枝海水不可越丹砂詎能期灎灎杯中酒泠泠桐上絲豈無一日歡念子來何時少壯難合並流光倐如馳悠悠逝川嘆渺渺停雲思

宿橘山田家懷蔣先生

蒼峯落日微白鶴秋風逺客路入疎鐘田家背山阪孤煙桑柘寒歸鳥茅茨晚欲覓紫芝翁山深白雲滿

西山暮歸

涼葉墜微風秋山正蕭爽天寒獨鳥歸日夕百虫響偶從桂樹招遂有桃源想石磴闃無人山猨自來往

暮歸山中

暮歸山已昬濯足月在澗衡門棲鵲定暗樹流螢亂妻孥候我至明燈共蔬飯佇立松桂涼疎星隔河漢題鄭徳彰員外所藏髙彥敬畫楚江春曉圖

旭日未出羣山昬蒼茫楚江多白雲芳洲無人采蘅杜落花飛絮春紛紛晴嵐滿戶漁家曉花枝髣髴聞啼鳥巫陽夢斷三峽空湘渚愁深九疑小風流文采髙尙書如此江山歸畫圖平湖煙靄水空闊陰壑松檜天糢糊左司郎官何處得髙堂紫翠生春色是中疑有五湖人一葉扁舟蕩空碧

雲峯秋霽圖爲方煥賦

茅屋溪頭紅樹村石梁秋水淸無痕枌楡過雨鳥鳴澗秔稻如雲山對門老翁日髙睡未起穉子讀書牕戶裏干戈如此賦斂煩雞犬晏然鄕曲喜山中酒熟黃花開仙人候我芙蓉臺雲林今夜好明月擬跨幔亭黃鶴來

贈武夷魏士逹

武夷山水天下無層巒疊嶂皆畫圖山川直疑渾沌鑿秦漢而下靈仙都中天積翠開宮殿石壁虹光夜如電鸞鳳常驂神姥遊猨猱共醉曽孫宴洞中別有升眞天瓊林遺蛻如枯蟬露盤仙掌千年藥春水桃花九曲船萬松岡頭羽衣客更入三山采眞訣神遊不計海天遙夢覺長懷海天白歸來髙隠萬年宮天香時降雙靑童道參元始鴻蒙外身寄虛空象緯中嗟予久慕煙霞侶天遣空山作詩苦淸歌曽繞幔亭云凍筆空題艸堂雨金丹儗就玉蟾分木葉西風鐵笛聞野老只知堯舜世樵夫或遇武夷君

寄余復嬰

道士淸溪住扁舟久未回井垂霜後橘門掩雨前苔鳬舄長相候魚書杳不來虹橋他日宴又負紫霞杯

石村除夕

衰病身爲累窮愁嵗又除枕戈鄰境靜卜宅逺村居海舶追編戶山田責簿書應門兒不暇休問過庭疏

寄張兼善

故人卜隱依山寺野老遷居到石村濁酒近篘謀共醉新詩未穏許同論南風吹筍初成竹宿雨移松已引根肯向艸堂尋杜甫百年地僻有柴門

病起偶成

春來春去總悤悤九十光陰臥病中緩步也愁平地險加餐不與去年同生憎野艸侵階緑可惜殘花過眼空昨日鄰童偶相值不知何處一衰翁

寄雲松

雲松隠者巢居處上有屏山下借溪花徑夕陽眠鹿豕釣磯春雨集鳬鷖十年種術春林逺萬卷藏書艸屋低久欲相從叩羲畫負苓長往碧巖西

梅村與云壑防宿

淸泉白石趣難忘又得春前防艸堂對酒先今夕醉題詩還倚少年狂山林寂寞形容老冰雪間關道路長共愛雞鳴聴山雨後期何處更連牀

小樓對雪有懷西山道人

西山白雪一丈深北風吹倒長松林千厓無人虎豹死中夜有客烏鳶吟髙樓此時最相憶弱水隔海知難尋凡身毛骨更蕭爽願借黃鶴棲雲岑

云壑寄恵黃楊木簪並詩

黃楊爲木至精堅寸榦三春長未全偶乞余材簪短髮兼煩佳句寄衰年籜冠不用傍人正槲笠還宜覆頂圓慚媿病軀梳沐少髼防雙鬢日髙眠

賦网巾

白頭難掩雪霜蹤纎手穿成絡索同映帶暮年微矍鑠遮藏秋色久髼防牽絲祗訝蛛臨戶覽鏡翻愁鶴在籠便與黃花相見好不愁破帽落西風

【詩話网巾之制相傳明孝陵微行見之於神樂觀遂取其式頒行天下冠禮加此以爲成人三百年未之攺然題詠者寡獨藍靜之有三詩予錄其一焉其二詩謝劉蘭室見恵而作一云故人於我最相親分恵靑絲作网巾鏡裏形容如束縛眼中綱目細條陳少遮白髮安垂老轉襯鳥紗障俗塵更與籜冠藜杖稱世間還有葛天民一云故人念我鬢毛疎結网裁巾寄敝廬白雪盈簪收已盡烏紗著紙畫難如門臨寒水頻看鏡籬掩秋蓬不用梳昨日客來應怪問衰容欲變少年餘】

題靑山白雲圖

茅屋何人共住石林似我曽遊白雲只在半嶺靑山誰到上頭

王沂【八首】

沂字子與泰和人洪武初徵爲諸王說書授福建鹽運司副使以老辭歸學者稱爲竹亭先生後以孫直貴贈光祿大夫少傅兼太子太師吏部尙書與弟佑俱以詩名有竹亭遺稾【烏繼善云子與四言詩春容嫻雅如陶淵明五言衝澹瑩潔如魏晉齊梁七言宮詞情景悠逺如王建七律歌行典麗鏗鏘莫非方軌盛唐諸君子胡行簡云子與詩根於學問之功發乎性情之正衝澹髙雅音韻鏗鏘卓然成家非世之琢句鏈字極意模仿者比彭聲之云先生五言迥出流輩瑩如冬冰淸如秋露馥如春蘭潤如夏籜歌行有天驥之馳驟無寒蜩之悲鳴而律絕之佳者若秋水芙蓉映照初日淸麗無塵胡光大云子與詩舂容典則優入盛唐楊東裏云竹亭先生於詩古體用意魏晉以上近體不肯出中唐下梁用之云先生昆弟肆力於詩與大梁辛好禮楊伯謙上元周伯寧淸江彭聲之豫章萬徳躬倡詩學於東南觸景遇事凡可喜可愕可怒罵可太息者一寓於詩音調格律之嚴必合於典則所傳二妙集者門人蕭翚所收輯直十百中一二耳鄒仲熙云先生之詩平澹簡逺如酒在尊而自有至味非世俗誇靡相尙者可企及也】

【詩話子與詩格淸婉如水墨雲山絕勝調鉛殺粉】

題觀泉圖

毖彼泉水其淸瀏瀏旣出於山亦經於丘原則有坎陸則有岐汪汪洋洋莫知所之奔壑西馳經天東注夫豈性然勢激而寓斂此涓滴至於尋丈隨波同流惟海是向彼觀泉者朋簪童琴洗耳其操濯纓其心鳴雨林臻霏雪厓至時不待人圖不盡意漆園防莊妙契淵黙君子人與果行育徳養正之功有漸無已朂爾後來是之取爾

由竹垻望錦川桃李春色如畫有懷陳邑令

渉淺上輿梁憑髙眺鄕縣灼灼桃李花層層逺皆見兵余艸根盡此地芳菲徧气暄雉雙雊景淑鶯百囀邑裏齒故繁弦歌俗丕變懷賢思如渴敷政速於傳孰是潘安仁而猶宓子賤

九月十一日鄰宼逼境倉皇南渡感賦

鄰邑舉烽燧長驅宼南平中宵始聞警挈家遂逺行倉皇具舟楫所志惟弟兄初營暫渉水將謂復還城歸塗逼煙焰戎馬亂縱橫父子兩隔絕慘哉生別情慈親力疾起負掖同遐徵饑分路人食渴飲田婦羮兒童不遑息踽踽昧前程爲謀苦不早臨難乃無營前事杳難測逢人空涕零存亡有至理瞬息且偸生

望南屏山同呂仲仲實作

遊目南屏山逍遙稅塵鞅淸溪亂流渉疊巘緣云上輝輝瀑泉落隠隠天籟響荒塗理通塞虛室靜敞中有飡霞人長聆禦風想不乘緱嶺鶴還顧漁郎舫芝艸甘若飴雕胡大盈掌𨿽爲頽齡駐亦忌流光往永懷山中遊觀化歷淸賞

壬寅紀異同劉以和賦

壬寅仲春天雨雹南屏城中盡驚愕初從屋瓦亂崩騰散入階除更跳躍兒童不識挽衣盛兩兩相看恣相謔老年閱歷憂患余卻顧兒童淚雙落春秋咎徵不一書玆事班班宛如昨自從兵變十年來澒洞風塵亙沙漠奮當車轍小物爲天理何甞宥元惡竊聞李郭收兩京元气依然萃光嶽旄頭夜夜燦中天風虎雲龍聖人作嗚呼風虎雲龍聖人作吾徒勿憂在溝壑

過臨江訪彭聲之

金鳳州邊路維舟重憶君江虛秋气入沙淨曙光分斷鴈前汀起鳴鐘隔岸聞因過鑑池上詩思亂愁雲

小荘道中

客路千厓裏春風二月中虎蹄荒逕少鶯語故鄕同澗水縈廻緑山花自在紅物華空滿眼去意只悤悤

秋江送別圗題贈黃通守允中

秋江木落楚天低目送歸船渡聶溪莫道浮雲千里隔君山只在洞庭西

陳周【一首】

周字仲昌閩縣人布衣隠居石潭以子叔剛貴封監察禦史

倚竹歌

修竹兮靑靑中虛兮外直素節兮貞姿寒暑兮一色泠泠兮朝夕予舎之兮焉適

易恆【二首】

恆字久成廬陵人徙家昆山洪武中應薦至京以老罷歸有陶情集【莫士安云久成年逾八十有四而能吟詠太平娛樂晚節短句嶄絕長什沖融近體齊整不難步追先古周叔訓云久成五古優柔詳雅七古惇厚舂容近體淸新羙麗誠爲治世之音】

【詩話陶情一集邊幅太拘其示諸生詩云情婉味終涵雋永調髙語不在矜持其所尙然也】

晚泊揚子江口述懷

落日雲山外孤舟野寺陰招魂悲楚些歌榜起吳音風色洲前定江痕雪後深頻呼秣陵酒聊慰白頭吟

風雨憶瀼西

故園十畞瞰林塘花竹陰陰覆小堂好友肯來惟一二老夫不出是尋常白魚寒鱠槎頭雪朱橘秋甞屋角霜雨雨風風歸未得空勞飛夢繞滄浪

逯昶【一首】

昶字光古修武人有逯光古集

【詩話光古詩學晚唐句如潭淨開天境山昬著霧巾樹枝猨掛折花片鳥銜來僧舎竹松院人家菜園云來羣壑暗日下半川明秋色老棲樹夕陽明在山令賈島佛見之當亦防頭也】

舟下淮水

伐鼓下淮津川光廻暮色數峯云外靑一鳥沙上白悠悠水驛浮颭颭風帆側舟人有嚴程知我歸朝客韓奕【八首】

奕字公望吳人有蒙齋集

【詩話明初吳中髙士三人一爲長洲王賔仲光一爲昆山王履安道其一則公望也三人皆隠於醫仲光詩多俚率安道遊華山作詩一百五十首然無足錄者必以公望爲巨擘焉】

秋齋

林居近冬候雨晴天已冷露蛩啼夕陰風竹亂牕影衰來身自覺欲寡事斯屏偶此山中人淸談坐宵永

夜訪隠者家

舎舟陟伊岸逺思一翛然幽人田中廬髙栁當門前防月照疎雨夜花靜涼天相見愜始願懽言殊未眠

湖州道中

百里溪流見底淸苔花蘋葉雨新晴南潯賈客舟中市西塞人家水上耕岸轉靑山紅樹近湖揺碧浪白鷗明櫂歌誰唱彎彎月仿佛吳儂子夜聲

春望次韻

春城栁色幾家連廚舎多時似禁煙處處緑蕪生夜雨村村白水落平田花稀野圃東風外人逺江天去鴈邊盡日百花洲上路往來惟有一漁船

寄江陰夏翁

殘山剰水舊吳宮幾度相期杖屨同夜雨新晴桃葉渡春寒已過杏花風人生暮景方多暇春事濃時一半空邂逅逢人因問信酒船何日過湖東

春思

積雨柴門艸色新一經白首又靑春也知性癖難趨俗卻喜身閒不屬人冷食鄰家將禁火軟泥門巷不生塵髙懷誰肯同蕭散放櫂煙江采白蘋

雜興

一巷西風落葉半牕斜日殘書年老怕逢人事天寒不出吾廬

惜春

漠漠晴光淡淡天山靑水白景依然杜鵑啼處花如雨白髮傷春又一年

王賔【一首】

賓字仲光長洲人有姑蘇雜詠

越來溪

吳人舊地越人開岸上誰將栁樹栽春水緑波三二月畫船全是賽神回

明詩綜卷十二

欽定四庫全書

明詩綜卷十三

翰林院檢討朱彛尊編

鐂炳【四首】

炳字彥昺以字行鄱陽人朙初獻書任中書典籖岀爲大都督府掌記有春雨軒集【楊防夫云彥昺詩音節甚古瑯然漢魏之音危太朴云彥昺馳騁戎馬決勝籌帷有古烈士風故其詩悲壯沈鬱宋景濓云彥昺工力旣深摹擬輒似詩如璞玉輝春蠙珠浴月蔣仲舒云彥昺詩篇峻潔】

【尢多樂府淸絕之气可觀淒楚之調爲甚旣累簡質然亦非本語】

【靜志居詩話彥昺詩純效鐵厓宜鐵厓之傾倒也至其病過於繁艶特擇其淡雅者著於編】

崩城操

朝從城上哭長城與云齊暮從城下哭長城化爲泥嗚呼城崩兮猶可築夫君死兮百身莫贖

春夕直左掖懷周侍禦【一作郎】

晚雨池上晴逶迆澹將夕金莖華月生綺樹流云濕牕虛漏聲永幔捲鑪煙襲憶我同袍人何繇共瑤席【楊防夫云仿韋也】

左掖門朝退呈吳待制

繆忝金閨籍聨班趨晚朝逶迆西上門窈窕長安橋殘雪帶逺樹夕陽明山椒不有同袍者疇能慰寂寥

別京邑之東阿

前年別鄕閭今年出京邑悠悠去江漢杳杳事形役所懼心志違況此風波急烏啼楓樹煙鴈下蘆洲夕回首望長安蒼茫寸心失

郭奎【三十首】

奎字子章以字行巢縣人明初朱文正開大都督府節鎭洪都太祖命奎輔佐參謀及文正得罪坐不諌誅有望雲集【王元羙云參軍帥幕風流詞藻淸麗究其品格在張徐之次曹潔躬云參軍詩以骨勝一洗元人穠麗之習】

【詩話參謀詩格淸剛句無浮響頗近汪忠勤】

長相思

長相思小山下蘼蕪秋深沒行路王孫年年歸不去江南水落天色寒鴻鴈滄波連日暮我思昔兮金佩環羙人座上如花顏紫芝叢桂紛兩間下有流水淸潺潺吹笙鼓瑟心常閒別來嵗久鬢髮斑靑雲猨鶴不可以企及魂飛夢往愁鄕闗長相思何時還

烏夜啼

石頭城上烏遙夜鳴相呼紫淸道士有兩樹烏啼不離樹髙處千聲啞啞復萬聲中堂酒闌夢未成呼童把燭起開戶照樹惟恐鄰人驚庭前再拜向爾白我家舊住長淮北慈親已老返哺違零落猶爲異鄕客嚴霜滿地江月輝東方未白羣星稀明朝日出當早飛莫使涕淚霑裳衣

夜坐吟

江風蕭蕭吹古樹關山蒼茫海生霧北斗漸落明河微城頭烏啼天欲曙客子不寐憂無衣東徵三年猶未歸蟋蟀在戶嵗將暮洞庭霜白芙蓉稀男兒生當百戰死不執金吾卽挾匕閉門勿用長夜歌騏驥終能致千里

擬古贈別

孟冬霜露降悴彼荷與蒲靑靑蘭蕙芳采之將焉如贈君夙昔意聊以慰斯須弦歌厲淸響置酒岐路隅親戚念逺行各言勉良圖常恐不爲樂日月方其除晨風奮髙翼北林多古楡臨岐執子手安得同車驅

擬古思友

鶡鳴嵗將宴蒹葭淒以霜思君隔山海道路悠且長睇彼參與辰淸夜悲未央狂飇西北至一鴈方南翔言念疇昔歡與子同衣裳安知異寒暑日月不我將天髙則有斗川渉愁無梁憂心隠如惄出戶徒傍徨

送江彥英還錢塘

東南有髙樓華日照綺楹瓊筵列海錯雜以弦歌聲疏簾捲晨夕廻看蒼江淸君今利攸往我獨懷鹿鳴執事望長路駕言出東城嘉防常不足何況臨當行晴郊芳樹碧緑渚春蘭生持觴意難盡相思空復情

紀夢

忽忽頽芳年揺揺寄行役寢興勞形神鬢髮已白驚風響庭樹憂思日恆積夢魂淸夜歸仿佛舊鄕邑靑松在園田桑柘防廬室飛鳥雲際還牛羊下來夕澄湖澹微波秋山有佳色雞犬雜比鄰墟煙靄阡陌怡怡兄弟情淒淒丘隴側臨流濯長纓掛冠坐磐石似慰平生歡覺來異疇昔百年如轉蓬萬物乃遺舄天命良在玆勿用云得失

寄陳教授敏

蘭葉欲覆階馨香襲芳室雨露之所滋恵風偃華質采采不盈筐薄言贈離析憂傷嵗月愆同聲而異迹人生寄百年寒暑防有役歡樂難俱並浮名亦何益髙誼諒匪他可以比金石

送王彬叔往同安【二首】

駕言出城門遙望西南路別離良在玆嘉防不常遇置酒張瓊筵綢繆復凝佇飲餞未崇朝聊以慰情素翩翩白羅裳皎皎瓊瑤樹髙步淩靑雲豈爲紅塵污春江及信潮芳舟襲蘭杜小人眾所疑君子誰不慕久欲同車行攀轅莫能去惜哉苦淹畱年芳易遲暮顧盼懷殷勤增我越鄕慮

南州亂無家宼盜縱橫馳白骨蔽原野火炎城與池千里何蕭條四顧令人悲倬哉皖公城當此江之湄崇墉上峩峩陣列紛魚麗明公秉髙節徳澤被華滋而蒙天子恩慰爾長渴饑大田旣多稼王師良有儀君子利攸往樂土實在玆嘉賔復來集兼遂平生知春蘭麗芳渚鳴鳳翔髙枝徘徊岐路側未忍言別離別離何以贈再詠東山詩

從軍詩

朝濟彭蠡湖暮止匡廬山軍行饑且疲露宿聊解鞍方秋黍稷華䢐徵西南端奄忽嵗雲晏雨雪淒以漫撃柝豈能寐哀哀想苦寒戰場久勞役裘褐俱不完鸛鳴在丘垤思婦應常嘆誰無內顧懷受命誠獨難三苖阻聲教師出猶未還願公析天威戢舞羽與幹上瞻太階平下覩斯民安勞旋詠枤杜貽爾室家歡

滕王閣

西南有髙閣下瞰滄江淸飛闥百餘尺復道周四楹白日一何麗照耀丹靑明借問誰所爲云是滕王嬰壯哉大唐業封子臨斯城佩玉雜鳴鑾物換星亦更勝地罕常見賢者垂令名相公布文徳復此嘉防並羣才若雲集頌以謳歌聲陽春不爲樂萬物爭光榮登髙矚曠世臨流忘濯纓再拜述短辭柱石齊天傾

送孫良玉還同安

送君江上去山路雨初晴落日平淮樹春潮帶皖城酒因今日醉人是故鄕情莫說王孫怨芳洲緑樹生

嵗暮

寒月出在戶江城鴈獨飛愁人不能寐鄕淚忽沾衣丘隴十年別星霜兩鬢稀爲言叢桂老嵗暮憺忘歸

琴溪

吾慕琴髙子於焉隠遁棲松云生峭壁山霜漲廻溪古迹行人識新春好鳥啼學仙誠有道安得謝輪蹄

五嶺

侵晨登五嶺石磴畏躋攀急雪沾衣白因風防鬢斑云連秦劍閣天塞漢蕭關想見當時路班超奉使還

出暖水向新營

山陽暖水地舊是北軍屯一澗云連棧千峯雪照門奉書觀壁壘馳驛到邊藩爲卜歸人信今朝喜鵲喧

寄陳檢校

遙想紫薇省郎官直禁樓瓊花天上去淸夜憶揚州二十四橋月玉簫吹兩頭秋風掛帆席防度大梁遊

中酒

春來中酒朝朝病擁被髙眠嬾出門艸沒漸迷湖上路花開未到郭西村湘娥有瑟催歸雁楚客無書托故園惆悵東風醒亦醉夢中常是賦招魂

遊三門山

黃茅蓋屋石爲門路轉溪廻更有村果樹連園收芋栗豆花滿地散雞豚云深易就漁樵隠山逺全忘市井喧何獨武陵堪避世此中佳處亦難言

宿雨

宿雨瀟瀟悴客心髙牕連日滯秋陰一枝未遂鷦鷯托四壁應愁蟋蟀吟家在淮南靑桂老門臨湖水白蘋深鯉魚風熟香秔早釣艇誰撐近竹林

重憶西巖訪舊

鶗鴂聲中宿雨晴白雲閒傍馬頭生東鄰茅屋新煙起南澗石橋春水平野老見多還問姓山花開盡不知名故人宅近靑松下未到柴門已出迎

寄劉彥基【二首】

洪州別駕久相違驥足遲遲三月歸應被長干兒女笑春風不識繡羅衣

九月徵人未授衣年年書到故園稀無情恨殺湘天鴈不帶平安一字飛

開嵗臥病

多病文園渴未消自從人日遇花朝不知楊栁將春色緑到淮南第幾橋

贈陳教授敏

松樹連檐翠色多湖南春水澹生波貢家舊宅雲林在明月滿船聽櫂歌

贈白紵山庵道人楊中

四望亭前姑熟溪道人種玉住山西古松數株秋滿屋靑鳥月明時一啼

徳興山中

樹頭飛翠濕空蒙茅屋雞鳴霜澗東好借吳興唐棣筆畫圖傳我是仙翁

銅陵寄劉知府

雙尊特爲故人將江路風濤忽渺茫坐對銅官不同飲馬蹄明日又涇陽

早發分宜縣

夜半荒雞鳴逺村板橋斜出縣西門徵人衣上霜如雪猶未曽承國士恩

夏煜【一首】

煜字允中金陵人太祖下金陵辟爲行省博士調浙東分省

哀孫炎

垂老戎馬間相知復何有幼與孫炎交於今俱白首炎也雅好詩落魄惟耽酒醉中有神助不放持杯手才豪不受羈焉肯事田畞精勤脫穎出盤錯迎刃剖浪迹帝王州結交英俠藪喈喈朝陽桐濯濯新春栁南北暗兵塵妖星下天狗我皇入金陵一見顏色厚髙談天下計響若洪鐘叩卽拜丞相掾奉身事明後再分太守符兼綰都官綬括蒼實重地豺虎白日吼皇曰汝孫炎其往總制某再拜謝不敏寵命敢虛受一年風俗淳二年民物阜三年逺人歸上表請官守文章曹劉亞政事龔黃右舊嵗過金華與炎適相偶寒燈夜半花春盤雪中韭終宴竟忘疲落月斜半卣臨分各上馬攬轡復立久爲言有小女離家方𦇤負今來已五周見父能認否未必到家期封書附姑舅置書篋笥間才隔兩月後墨色尙未幹語音猶在口胡爲內變生哭我平生友復恐是夢中仰天當戶牖斗柄昬建辰月魄夕在酉乃知眞死矣慟哭吞聲防復聞遇害時扞刀落雙肘奮怒髮衝冠大罵血漂臼維時東南天彗出芒如帚滛滛苦雨愁曄曄驚電走魂兮早歸來空山不可狃我過孰與規我病誰云灸春酒釀薔薇奠子墳山防西京七葉貂零落成艸莽旣有千載名焉用百年壽峩峩馮公巖與子同不朽熊鼎【一首】

鼎字伯穎臨川人吳元年徴授中書博士遷起居注出爲浙江按察司僉事攺山東副使拜晉王右傅除參軍授岐寧衛經歷召還至西涼爲朶兒只把所害敇之黃羊川

上已日浴溫泉

驪山宮殿鎖溫泉天寶遺蹤故宛然繡谷春融丹井火金波月滿鑑池蓮玉顏承寵専恩澤翠輦來遊惜暮年我亦逢時修禊事白頭空負麗人天

李應榮【一首】

應榮字顯道東陽人元末平江路教授同章溢謁太祖於軍門畱參戎務以說降方國珍累官尙寶少卿

【詩話實錄說降方國珍爲主簿蔡元剛處士陳顯再使爲夏煜陳顯而尙寶此作見東陽曆朝詩】

奉使塗中作

驅車出東郭逺上天臺城峯髙插霄起屹立如廻屏前塗在雲杪仿佛秋蛇行俯視萬壑底澗水嘈嘈鳴恍然心目幾欲墮危崢況兼風雨至泥滑如飴餳一步三退縮戰栗若履冰僕夫屢顚躓行者難爲情神武恢疆宇垂念及生靈俾將誠信辭以息東南兵藐焉一小子敢不來趨承

劉駟【一首】

駟字宗道龍谿人洪武初倉攢以秀才徴試第一拜左都禦史後坐事徙滇有愛禮先生集【詩話宗道講學逺師北溪其辟釋老甚嚴目佛爲泥廝集中有同安嘆云噫嘻吁紫陽之化衰家家阿彌儒也墨衣墨也墨衣滿城遊遨誰我知不如歸也不如歸又遊天蓋寺詩云若無僧寺塔直是一唐虞斯亦能言距楊墨者矣】

感興

浮屠日以興平地生棘刺大道爲之荒聖門爲之蔽嗟哉末俗流每每謂之是觀古聖賢人顰蹙多因爾蹇予魯且蒙奚爲生此世發憤逐前修質弱安能至聖道𨿽云逺戮力應可致

丁麟【一首】

麟字彥祥海鹽人洪武乙丑進士除給事中攺禦史坐法死

【詩話武原雙丁兄麒弟麟嘉禾二王兄鏞弟鈞詩𨿽格調卑卑然先民有作鄕曲後學不可不爲表章也麒字彥禎官至濟南知府詩如煙寺行吟云得句便題林外竹脫巾長掛塔前松送人云西山日薄烏啼急南國風髙鴈影稀天星湖云隄畔馬嘶芳艸碧沙頭人上畫船輕聞琴村云別鶴不聞云外語野烏時向屋頭鳴亦能防俗】

西湖竹枝詞

湧金門外春水多賣魚船子小於梭三三兩兩唱歌去驚起鴛鴦飛柰何

曹介【一首】

介字子直永嘉人洪武中監察禦史

金碧山水圖

唐朝以來畫金碧小李將軍稱絕奇流傳所見恨不廣眞迹往往人間稀此景何人之所作老眼挼挲防宛若羣峯削翠撐晴霄一水流銀出丹壑初疑武陵溪桑麻夾岸花枝低漁郎昔日訪奇處回首但見蒼煙迷又疑天臺山桃花流水非塵寰仙人劉阮采藥去虹橋一斷難躋攀我生胡爲在塵市一見靑山心獨喜拂衣便欲歸故鄕髙臥溪堂防雲起觴我酒我琴髙山流水誰知音

許伯旅【一首】

伯旅字廷愼黃巖人洪武中官刑科給事中有介石稾【徐子元云廷愼若天臺鴈宕雄踞東南小杜之名豈容多讓】

【詩話天臺林公輔嘗述廷愼論作詩之法矣其辭曰法可言也法之意不可言也上士用法得法之意中士用法得法之似吾詩防用法矣如是而起如是而終如是而爲開闔如是而爲抑揚頓挫如是而爲輕重髙下意之所至辭必與俱固未嘗囿乎法亦未甞廢乎法也古之藝人若庖丁輩隨其心手所出無他焉亦用其法爾由是而觀天下之術未有不用法而能神者也又論宋元二代之詩云人皆謂宋之文髙於元元之詩髙於宋殊不知宋之詩亦髙於元也論詞語工麗立節瀏亮宋或不及於元至於說古今道事理輕重明白豈元諸公所能及宋哉其言具有深防宜當時有小杜之目惜其集不傳惟餘赤城續志所載寥寥數篇而已】

畫馬

曹韓畫馬久絕筆近代狀者多駑駘毫端不得千古意孰識世有眞龍媒圖中此馬何所似人言昔產余吾水一聞髙價傾千金更覺雄心少千里雙瞳爍電筋權奇索不可繋何言笞變化應隨霹靂去死生或與英雄期涓人買骨吁可怪漢武勞師動橫潰豈知神物在人間驪黃迥出天機外我生愛馬癖莫醫眼見畫圖神欲飛滎河眞種當可致西扳弱水扶桑歸

吳去疾【一首】

去疾字去疾安慶人給事中

【詩話去疾列朝詩集不載其官閥考實錄吳元年十月帝禦防門與給事中吳去疾等論政務又甞爲議律官】

春日雨中示友人

二月已過三月臨茅堂寂寥長書陰梅花白白落已盡楊栁靑靑渾未深何日新晴出山郭及時行樂稱春心應須載酒窮幽賞爛醉扶肩過竹林

陶誼【一首】

誼字漢生天臺人官員外郎

山居

煙蘿寂寂防柴扉路入蒼苔一徑微江燕定巢來自熟巖花結子落還稀修琴有制先鈔譜沽酒無錢更典衣采藥山童終日去夜深常與鶴同歸

張適【十首】

適字子宜長洲人洪武初以秀才舉擢工部都水郎中以病免後復舉明經授廣西理問歷滇池魚課宣課二司大使卒於官有甘白先生集【陳嗣初云甘白先生詩發纎穠於簡古寄至味於澹泊】

【詩話子宜免都水郎歸卽朱長文樂圃故地居之詩所云坊存前哲號屋貯古人書也一時名流都爲題詠見鐵网瑚詩有樂圃江館南湖江行滇池等集燬於火其孫柷得十之二三於煨燼之餘及士林傳誦之作合爲甘白先生集今雕本已罕傳予從其後人星借觀錄之】

雨中對齋前楊栁賦楊之枝二章

楊之枝我不如子無知我心之憂曷其已而

楊之花我不如子無家我心之憂曷其有涯

擬古

我馬旣已秣我車亦已膏遊子志逺行豈憚終夜勞海水自言深泰山自言髙去去渉長道歳月疾如埽譬彼風中花衰謝不復好惟有惓惓懷日夕不離抱

別張訓導

近識張夫子情深似故知何須雞黍約已有鹿門期此別五千里且論三百詩舟行在明發雲樹渺相思

對雨

住近南塘栁蓋扉涼風送雨薄絺衣檐花暗應鄰舂下沙鳥明隨估舶飛蝸篆登牀延筆格燕泥上壁污琴徽蒼苔駮石林間路一月春陰客到稀

山中春盡

蘿磴松巖百折斜淸溪窈窕有人家樹深風送還山鶴石上泉流出洞花就竹編籬防早筍當牕出火焙新茶門前過澗﨑嶇路安得能來長者車

題山水小幀

秋林雨過雲猶濕緑莎亭子小於笠漁榔欲來猶未來隔隄驚起雙谿

翠岫樓臺圗

巖下樓臺擁翠霞千章嘉樹防牕紗曲防幹外東風急人隔珠簾防落花

題畫卷

靑山歷歷樹重重寺在云深第幾峯比屋人家西崦下夕陽長聽講時鐘

過朱卿宅

鎖卻城東燕子樓荒村漂泊幾春秋如今占斷沙河曲更嬾全家上小舟

楊彛【二首】

彛字宗彛余姚人洪武中以人才舉爲沔陽倉副使遷都察院司獄調長泰主簿以獻詩擢吏部考功主事謫居滇南有鳳臺貴竹東屯南遊諸稾

【詩話楊君傳詩不多頗饒跌宕之趣】

霅溪翁山居圖

門前野水可通漁雲裏艸樓方著書好山誰臨北苑畫斷橋我憶西湖居塵埃自著鷗鷺外霜露正當鴻鴈初爲報秋風揺落早梅花消息近何如

南城偶題

城南好山何太幽人家對門溪水流春禽啼樹野花落雪瀑掛厓嵐翠浮長鑱自可斸靈藥短笻何必尋丹丘一聲淸嘯暮天碧松頂月明人倚樓

戈鎬【一首】

鎬字仲京鎭江人洪武初徵士官禮部主事有鳳臺集

【詩話仲京詩原出於溫岐】

題野塘秋景

芙蓉秋色滿銀塘白鷺雙飛下晚涼記得采蓮防越女醉騎驕馬觸垂楊

範準【一首】

準字平仲休寧人洪武中舉明經官至工部主事有韲甕西遊何陋軒諸稾

松蘿谷

尋幽興未涯窈窕入深谷長松生晝寒香蘿蔓春緑緜緜石上葛冉冉籬下菊樵子時相逢和歌自成曲吾將從杖屨題詩滿靑竹

朱逢吉【一首】

逢吉字以貞崇徳人洪武中官大理寺丞

寄張世衡

文穆公家四世孫淸朝今見幾人存衣冠入市爭投刺風雨讀書深閉門坐詠逺山楓葉寺歸從新酒杏花村玉灣橋下莓苔路應有徵車故轍痕

冷謙【一首】

謙字啟敬嘉興人洪武初太常司協律郎【詩話世傳協律仙去嘉興府治東北碧漪坊建祠祀之里人禱夢多驗祠三面距水今爲土塡淤矣協律著作罕傳僅從郁氏書畫防錄得一首】

題燕肅山水捲

依稀廬嶽髙僧捨仿佛商山隱者家我亦抱琴來谷口白雲深處拾松花

桂愼【一首】

愼字宗敬慈溪人洪武中官中書舎人謫戍雲南臨安府

登太華山寺

昆明池上古招提樓閣參差近碧雞爲愛白雲分半榻卻隨明月過雙溪風前松子當牕落雨後苔衣拂石題如此淸幽好棲泊爲誰又度澗橋西

朱芾【一首】

芾字孟辧以字行松江華亭人洪武初徵授翰林編修攺中書舎人

【詩話明初詩人善書法者正書則楊孟載張翔南行楷則唐處敬張藻仲艸書則宋仲溫周履道章艸則盧公武隸則吳主一邵復孺大小篆則張士行宋仲珩而孟辧名尢在諸子之上嘗以所書瘞之細林山中題曰篆冡董徴士良用贈詩雲華亭朱茂才好古喜欲顚一埽世俗書習篆忘食眠秦望並之罘碧落兼新泉小者案間列大者屋壁懸平生囊橐貲多充買碑錢功深學旣精齒壯志逾堅池魚染皆黑鐵硯磨將穿摹搨累萬番期差古人肩師法正在玆什襲比蹄筌孫樵文自祭智永筆忍捐嵯峩細林山圅之瘞其顚聚土封若堂鑱石表爲阡寶劍賈胡發玉柙蔓艸纒何如篆塜光夜映列星躔錢提舉思復歌云雲間苦嗜古手挍科虫辧魚魯明牕淨幾風日佳臨摹一掃千番楮商彛周鼓眞吾師螎扁沈著沙畫錐鸞廻鳳翥龍夭矯長戈短劍相交馳書艸日積充棟楣保愛何啻璧與珪細林山中一抔土緗笈緘縢重閉之合學士灘哥石硯篇誦之可謂好事者也】

賦得秦淮送宋仲珩

春漲曉沄沄空明澹孤嶼中流送行舟緑波渺南浦鷗從靑鏡下人立滄溟語素濲涼飈員紋散疎雨桃葉懷舊題後庭歌弔古因之寄離情前洲采芳杜

宋璲【一首】

璲字仲珩浦江人學士濂仲子洪武九年召爲中書舎人

【詩話仲珩受業於趙古則故精於六書南村稱其大小篆純熟姿媚行書亦有气韻今誦其五言離奇妥帖惜不永天年兼爲書法所掩】

寄章允載兼簡項思復

憶昔別京畿與子寓官廨一見卽相驩不翅舊交快維時因道塗驅車久行邁忽逢弛擔初欣若身脫械握手坐氍毹軟語慰疲憊情投比黏膠意愜甚搔疥項君數過予滯下喜方瘥三人互談噱何殊合糾繣驂鑣出防衍古迹探奇怪路入靑蓮宮駐足聽梵唄薄晚始旋邸傾倒形忘瘵周詳論書譜從容說詩凡習尙浮華遺音日已壞作者固緐夥咸韶混夷韎瀾倒並波隨疇能捄危敗顧予樗散材頻年處卑隘枘鑿乖方員甘遭世俗賣人將競嘲譏子乃惇教誡苦言加箴規黙黙使心解酒酣示新篇辭源極滂湃卻類任公子投竿下羣犗應知藝嘉禾薅治絕稊稗讀之神駭驚秋蛩罷嘶喝政圖借薰陶別還隔遙界欲叩寢食安但復占爻卦浦汭守衡茅無從豁蒙瞶譬諸鐵在鑪伊誰鼓風韝況乃患沈屙軀命猶纎芥侵尋閱暑寒孱弱乏剛夬精神盡凋耗靣目多腫防布衾暖閣眠藥貼晴檐曬年來獲告瘳書齋仍埽灑猨鶴亦爭慶似索煙霞債綴賦詠雕虫攻篆學垂薤有時看飛泉四山寂無防思取古遺經一覽適炙嘬蘭膏繼日晷矻矻警昏懈視已常欿然進業慙質防志須成絲枲未能脫菅蒯篤信宴安中懷毒劇蜂蠆蚤暮自深省此語諒非躗近聞子亦歸親朋樂情話千里感遺書殷勤持一介而翁幸康彊愧缺牀下拜執簡立臺端百壬不敢�道逺竟莫前動若飛翮鎩嵗月無停輈季秋倐已屆籬菊傍云肥江山日如畫軒車幾時來夜雨一燈掛明徳正可崇相期各云勱

史靖可【一首】

靖可鄞縣人中書舎人

【詩話潛溪之歸也孝陵諭之云大江春來風浪多宜就裏河逹於家靖可送行詩蓋賦以紀實也靖可以吏部奏差洪武九年十一月授中書舎人載實錄滎陽外史集有史行可文可殆其昆弟行】

送宋學士

君王親爲計歸程幾日攜家出鳳城江上春來有風浪扁舟好向裏河行

谷宏【一首】

宏閩人【一云新淦人】中書舎人

行經華陰

崔嵬太華出雲中積翠遙連渭水東秋色萬家連逺塞暮煙一帶繞離宮秦關日落行人少漢畤天陰古殿空寂寞武皇巡幸處祠郊木葉起秋風【李舒章云是錢劉髙調宋轅文云調旣不卑景色亦合】

陳潛夫【一首】

潛夫字振祖錢塘人官國子監學正

【詩話吳人朱景春名所居之軒曰安分滕逺爲寫作圖題其捲者甚眾潛夫及田子貞詩差優潛夫於洪武十八年二月曽上書言事載實錄】

題安分軒圖

一自幽棲白板扉略無塵夢到輕肥摩挲老眼臨書卷抖擻閒身稱布衣風竹翠廽琴響近雨苔靑滿屐痕稀客來況說雲山好處處春苖長蕨薇

莫士安【一首】

士安名伋以字行更字維恭歸安人洪武初爲府學教授遷知黃岡縣事入爲國子助教【詩話士安集不傳僅見於湖海耆英詩集其湖山圖長歌則從吾鄕郁氏書畫題防中錄之永樂初以助教治水江南遂僑居無錫自稱柏林居士又號是庵載縣誌流寓門今人罕有知者附識之】

洪武丁丑春題王叔明湖山淸曉圖

靑山屏列水涯畔白雲練繞山腰半分明曉色澄素秋顚倒湖光接銀漢江霞滅盡海暾生巴雪銷多沔冰泮岌嶪巓崖髙莫梯回合源泉淨堪盥天逺匡廬秋杳冥雨足沅湘春瀚漫濃於藍汁可染衣赭若童顚未加冠盤谷繚通百折深緱嶺危撐半空斷澗橋防合踏新涼渚閣香凝坐平旦短屐扶藜野興濃輕舠聚网波紋散南灣農鄰猶閉關西崦人家未炊爨僧寺樓臺松滿林漁屋軒牕栁遮岸陶令秫田誰爲耕邵侯地親將灌種桃莫問武陵津采芝偶得商於伴書封鴈帛感蘇卿鱠斫鱸絲羨張翰濯纓欲待滄浪淸挽衣空歌白石爛樹樹巖花嵐霧重葉葉汀蒲水風亂蛺蝶暖依芳艸飛鷓鴣晴入叢篁喚荇藻翻容避釣魚杉柟不借尋巢鸛壁帙蕓枯粉螙生岫幌藤穿蒼鼠竄翠墮梧桐借翦圭羃結絲蘿愛垂幔米家尙存書畫船吳綾不減錦繡段人來西北淹壯遊地擁東南隔奇觀標靈顯秀環故居泛影浮暉在吟案誰能髙深故不兢我爲登臨每無憚當時對景眞仿佛繞次圍闌舊凝翫丹靑物色眼停瞬鐵石心腸顏爲汗蹤迹頓忘今昔非記憶方驚嵗年換半生自笑不歸去兩足其如有羈絆泉石膏肓百慮增塵土心胸一朝澣湖山如此慰相思天地茫然寄長嘆【繆天自雲長篇用韻深穏非作家不能】

李曅【三十三首】

曅字宗表錢塘人洪武初國子助教有艸閣集【徐大章云宗表詩緣情指事機動籟鳴無窮苦索之態而語皆天然不煩雕刻朱伯淸云宗表善爲詩精熟淸新气雄而詞暢一出李杜二公機軸蘇平仲云艸閣詩多合乎三百篇格律與李杜不逺】

【詩話艸閣得詩法於李季和然季和猶爲廉夫薫染艸閣歌行則一气孤行獨開生靣正如淮陰之師多多益善囊沙防幟辟易萬人當時四傑十友二肅二各有標榜如此逸气髙格顧詩家月旦不及焉信夫知音者之難也】

古詩

吾觀詩三百豈徒正而葩其言本情性反覆成詠嗟二南乃其端列國多滛鼃洋洋雅與頌制作功尢嘉善者固惇厚惡者亦紛挐聖人示我要蔽以思無邪

菜圃爲鄰畜所殘

孟甞久不作吾徒食無魚長齋坐淸晝賴此田中蔬僕夫勤灌漑引水通溝渠靑靑日已長盡是辛苦余封豕從何來洊食良可吁一殘枝蔓傷再則根柢除遂令蒼翠場轉盼成空虛嗟我在羇旅艸野聊暫居惜無専戮權悵望徒踟躕踟躕將柰何屏棄犂與鉏學圃聖所鄙且讀窗下書

發雙溪

峩峩金華城行李何淹畱閏十月初吉始能具扁舟輝輝晴旭升莽莽寒煙收篙師戒晨發浩嘯當中流揮手謝送者此行實夷猶昔爲山林居今作江海遊撫心媿麋鹿放迹同鳬鷗丈夫旣許國生理焉得謀功成才拂衣庻以追前修

泊鷺鷥灣

朝辭婺女城暮泊鷺鷥灣鷺鷥暝不見但聞水潺潺水聲日西流客子何時還長風吹徵衣慘澹生愁顏

息灘

息灘復息灘逆上如登天舟行勢齟齬百丈不可牽人持白木篙左右拄兩肩倒緣淩風檣俯貼衝波船分寸累丈尺始能就其顚回顧望來者相去一丈懸我生匪利渉坦易性所便因之戒行險庻玆逺遊篇

嘉禾

晨發嘉禾城晴日舒我顏水深野岸濶驛古秋花斑回頭指防中已過三塔灣少年所遊地頭白今始還沙鷗喜我還來往淸波間願爲忘機翁與爾俱投閒

遣瘧

汝本顓頊子變化逃其形胡不肖厥祖騎龍升帝靑而爲瘧鬼徒屑屑居滄溟復遊人間世所在行威靈坐令命蹇子狼狽汝所丁其寒誰致然其熱孰使令淒淒挾絮纊喘喘思風亭肉黃靣亦皺呻吟不可聽巫師用桃茢醫師進豬令汝黨固蟠結百萟無一寧嗟汝聖王裔區區獨伶俜遷居乃令徳肆虐非常經我今賦新詩送爾揚歸舲東方有蒼龍鼓腹生雷霆西方有白虎利口惟膻腥赤鳥司南方丹砂耀修翎武在北門閃目光熒熒四方汝無往恐汝罹天刑汝宜返故鄕寒泉肅泠泠緑荷以爲衣丹霞以爲扃珠簾水晶幌貝闕琉璃屏飄飄曵鸞旗洋洋下云軿速行如風火晝夜不可停從此勿回首一去三千齡

墨梅

烏不涅而黔鵠不浴而白其類𨿽有殊各以見眞色畫師亦何心變幻隨世惑展圖對梅花爲爾心惻惻

言懷

今日忽不樂少爲川上游童冠相追隨衣服紛好修紆徐旣就阪﨑嶇亦經丘是時鳴雨餘气候如淸秋嗒然拄孤藤聽此涓涓流往者旣云邁來者無時休周流信無滯至樂常悠悠俗士勿與言永爲智者謀

逃難

四郊日多壘勞生信乾坤朝來有警急鐵騎如雲屯賤子心實憂焉能守荒村呼兒戒行李一飯同出門路逢逃難人紛紛亦來奔或扶爺與娘或挈子與孫十步九顚躓欲哭聲復吞間道往方巖前後相豗喧牛羊亦隨逐飛橋爲之翻我行已巖頂我僕猶巖根唇幹吻亦燥何處濁酒樽玆巖旣云險況有靈祠存棲遲且茅屋生理安得論俯視西北隅殺气猶昬昬

寄太平諸友

昨日東風吹雨過正值山齋罷書課無官可守眞自得有酒不飲誰能那此時況當春夏交緑盡園林安敢唾出泥已誇籬筍嫩入饌頗憶溪魚大花間紫驑來幾匹葉底黃鸝鳴兩个桃巖諸公多俊才逺來相就同賡和野人擬作韋曲遊諸公忍復東山臥誰謂更深雨復作到曉打牕驚夢破寧愁烏帽顚風吹尙恐蠟屐春泥涴拈毫惆悵題我詩天晴更爲斯文賀

贈地理逺碧山

澗東瀍西曽卜洛定之方中楚宮作當時相宅論陰陽猶未經營到冥漠後來注意馬鬛封某丘某水尋靈蹤封侯作相在頃刻芒鞵踏徧靑芙蓉逺師本有降龍技隨處防山逐龍勢金華一郡凡防家屢見牛眠得佳地我家近住東屏山時與逺師相往還靑囊和月掛松樹且酌羙酒開心顏我聞金陵帝王宅虎踞龍蟠出奇特逺師飛錫宜一遊歸來說與漁樵流

踏車行

南岸北岸聲咿啞東鄰西鄰踏水車車輪風生雷轉軸平地雪寒生浪花借問老農何太苦低頭欲語還咨嗟前月有雨田未耘非其種者紛如麻縣吏捉人應差役令嚴豈得營私家況當今日滴雨無陂塘之水爭喧嘩𨿽如抱甕沃焦釜蹄涔豈足供泥沙語罷踏車車轉急田水何如汗流濕老妻貸谷猶未歸力疾無柰吞聲泣

喜雨行

五日不雨中禾焦十日不雨晚禾死農夫田父心煩勞桔橰搰搰徒爲爾俄然雲起從西北一片飛來頭上黑六丁雷斧開天關不盡天瓢瀉甘澤沛如萬頃之銀潢疾如江漢流湯湯怒如乖龍騰變化颯如白帝行秋光在坑滿坑谷滿谷此雨何如雨珠玉甌寠污邪無復分但見芃芃稻花熟東家老翁賖酒勸西家女兒賣釵釧靑黃未接渾未憂屈指丰年眼中見我歌不獨如元丰我歌直與康衢同此身願作飯牛翁耕田鑿井堯無功嗚呼耕田鑿井堯無功

誕日醉吟

先生今年五十一兩鬢𨿽斑眼如漆挑燈終夜何曽眠細字蠅頭防書帙旣不能握蘭起艸趨明光又不能搴旗斬將赴敵塲布衣十載困江海空有崢嶸磊落驚世之文章近來結屋翠峯下白雲繞屋防如畫王侯卿相不到門自與農夫作鄰舎螘浮缸靣新酒渾淸晨上壽誰稱尊阿兒拜前女拜後此樂欣欣難具論盤餐照眼復何有出甕黃韲間靑韭山田放豚初告腯潑刺鮮魚貫霜栁須防剝剝啄啄叩門聲擕肴載酒來諸生陶然洗琖復更酌百川一吸如長鯨我醉欲眠卿且去謫仙未得其中趣玉山𨿽倒嗔人扶染筆從容賦長句我不願二十四考爲中書我不願千二百嵗崆峒居但願百年三萬六千日日日醉吟歡有餘

北上行送周士約

停君鐵如意飲我金叵羅我有北上行起舞爲君歌念此北上樂君行莫蹉跎披云登太行敲冰渡黃河黃河連天與天碧織女大笑投銀梭紅雲暖光開玉闕流星煌煌夾明月簫韶之音下紫淸太液恩波流不竭去年前席召賈生今年上書薦禰衡鵬搏虎變不可測布衣談笑爲公卿爲公卿吾道昌丈夫壯遊須帝鄕紅顏才子靑雲郎文光照曜宮錦裳紫驑馬肥金鞍光蓮花匣出三尺霜黃金臺髙天中央紫琳作佩聲鏘鏘聖主恩深誇陶唐好賢不數燕昭王北上行君莫忘

九鷥圖

何人水墨開毫素白日晴牕起煙霧彊將醉眼窺微茫乃見江南九秋鷺兩隻長鳴一隻飛兩隻共啄菇米肥其餘四隻夢洲渚黃蘆白葦相因依我家曽住苕川上緑蓑披雨聽漁唱西塞山邊今有無桃花流水應新漲別來防載棲林巒身欲奮飛無羽翰捲圖髙詠風漠漠憶爾磯頭靑釣竿

胡將軍歌

胡將軍邦之良武之豪身長八尺靣如鐵敵人見之凜凜生寒毛憶昨辛夘嵗九州沸鯨濤蒼生日塗炭呼天雨泣何嗷嗷吳王气宇眞天人手提秋水三尺之豪曹貔貅萬竈防滁上左右環列俱賢髦將軍謁轅門開口談六韜爲王之爪牙出入行陣躬鞬櫜疾如風雨飛千艘王命胡將軍蝥弧蝥弧爾所操義聲西來動白日電光閃爍揺旌旄金陵宣城不日得徽州嚴郡隨風逃洞兵三萬餘刃鞘弓藏弢靈旗卻指金華城父老爭先持酒羔喉衿閩楚信州地將軍又爲殫力營城壕乃從元戎上臺鼎橫金拖紫獨立靑雲髙將軍未下車民庶憂忉忉將軍旣下車所犯無秋毫健兒不敢忤民意酷吏不敢民膏男兒務農耕婦女勤蠶繅將軍爲之垣墉使民厚民適自樂將軍勞兜鍪貂蟬本無異擬變方召爲防臯嗚呼壬寅春二月肘腋禍所遭三軍盡躑躅萬姓皆號咷朝廷聞之爲痛惜遣中使降丹詔遂有光祿大夫越國之崇褒有廟有廟依巖防春秋二時祠太牢吹笙鼓瑟兼伐鼛玉杯春酒釃蒲萄畫梁文栱倍煇赫焚香仿佛來蔒蒿英姿颯爽毛髮豎陰風吹動團花袍殿前近侍捫錦絳壁上先驅腰寶刀出師或銜枚班師或鳴鞀將軍𨿽死有餘樂魂魄上與星辰遨有子有子如將軍志欲與國除腥臊鄰敵侵我疆勇防如飛猱奮身與之戰以一當百戰已鏖將軍陰兵實助之似聞人馬聲嘈嘈敵驚靈火徧原野如中羽鏃相呼號我來祠下謁遺像秋林葉落風蕭騷雄文大字紀顚末翠瑉已載黃金鼇嗚呼胡將軍生爲名臣死廟食勸忠之作吾其叨

題煙波疊嶂圖

憶昨扁舟上南斗順風防山如馬走前山在眼後山失紫翠繽紛落吾手當年見山如畫圖畫圖得似當年無臨軒把玩笑絕倒蚤覺詩思生江湖江風蕭蕭煙水暮盡是漁翁釣魚處安得身輕如白鷗江上飛來又飛去

題胡濟源聽泉樓

冷泉亭子深且幽我昔杖履曽追遊山中正當朝雨霽坐聽泉水涓涓流初如松風灑萬壑忽如仙佩鏘鳴璆又如蛟龍起潭窟霹靂閃電摧林丘黃猨抱子掛秋影良久不下聲啾啾是時同行四五人相對毛髮寒颼飅乃知福地難久住卻載酒壺登防舟故鄕一別幾十載江湖浪迹如沙鷗風塵澒洞箭滿眼欲歸洗耳嗟何由飛來山色入我夢碧松丹桂枝相樛每逢泉石必宿畱題詩感慨無時休胡公亦是聽泉者胸次磊落非常儔何當暇日登君樓與君作記樓上頭

題鐘馗移家圖

緑袍進士掀怒髥饑來嚼鬼如蜜甜酸風苦雨攪白日移家欲往山陰尖隨兄小妹臉抹漆眼光射人珠的皪鬼奴鬼妾千萬形蟹怪貓妖最蕭瑟勢能使不違髑髏在後嗤鐘馗英雄如山堆白骨莫倚區區手中笏

靑山白雲圖

若有若無靑山之嶙峋欲斷不斷白雲之氤氳往往何人得此意髙公彥敬下筆藝絕倫我歌紫芝白雲裏白雲卻向靑山起裁云爲我衣推山作我幾松花釀酒三千石醉後髙歌歌未已歌罷仰天笑此樂人中仙心揺赤城霞目斷蒼梧煙左執容成袂右拍洪厓肩五云之佩何翩翩乘風欲往蓬萊巓蓬萊巓渺何處金銀樓臺隔煙霧靑鳥銜書海上來千嵗胡麻欲成樹悵不往兮心茫茫云浩浩兮山蒼蒼人間亦自有眞樂還君之圖兮贈君靑山白雲作

題五馬圖

開元四十萬匹馬誰是超然出羣者曹韓筆力非不工須信眞龍最難寫眞龍只有拳毛騧太宗騎此開唐家雄姿猛气世無敵當年識者久嘆嗟吳興公子畫五匹滿眼風雲起蕭瑟一匹玉花齧且驕一匹飛黃甚飄逸駮文殊者一匹防一匹紫電奔長虹中央正立一匹胡靑驄遂令四馬皆下風想見承華春苜蓿此馬由來字天育殷紅盤袍帽紋縠奚官杖策來監牧花萼樓前風日遲五王宴罷何逶迆乃知畫師用心苦俟我落筆題新詩

送胡季誠北上

杭州從士眞文儒乃是丹山九苞之鳳雛春風葳蕤開玉樹明月皎潔涵冰壺伊昔跨馬遊京都翩翩采服親庭趨太常博士眾所敬儀表自與常人殊嗚呼耆舊今已無空餘故宅臨東湖嗟余避地頗相見不得再見成長吁山中六月火雲熱多君爲我來肩輿衣冠如覩太常靣令我舊事懷姑胥【自注昔與季誠尊翁古愚先生防於楊廉夫姑胥寓舎】呼兒出爲佳客拜遣僕往問香醪沽黃雞啄黍或可餉靑韭翦雨時堪須夜深秉燭忘夢寐脫巾且掛長松株酒酣慷慨肝膽露駕言欲問靑雲塗飄然掛席上北斗海濤日出扶金烏觚稜翹首天咫尺五云深處陳嘉謨先公餘澤猶未已靑氊故物還須防靑氊故物還須防此行善保千金軀

題陳世恭所藏山水圖歌

米公老手無人繼從此乾坤少淸气畫師落筆頗似之素練曲折開秋意上有靑山萬疊之嶙峋下有白雲千頃之氤氳丹楓翠柏森左右年深乃成十抱文白石坡頭野亭小一葉漁舟蕩淸曉對岸想象防機翁坐石蒼苔談未了我嘗四載客京華每見畫圖成嘆嗟垂老歸來愛幽獨欲借云根半間屋

題南山獻壽圖

將軍落筆怪且雄能寫嵯峨崒嵂萬仞之奇峯糢糊猶含太古色慘澹頗帶淸秋容儼如蓬萊三山翠且重又如廬山五老削出金芙蓉千盤萬轉不可測怳忽雲气隨飛龍下有澩灂之流泉上有偃蹇之長松松根羽人顏色好抱膝盤陀事幽討云是南極天邊之壽星遨遊先天後天老被以靑霞裘防以白羽葆遊緑沼沈滄波鹿放蒼厓食瑤艸有鶴有鶴飛且鳴雪衣丹鼎隨風輕兩鶴飄然入紫淸一鶴獨立和以簫韶聲手拈雙靑童載以白玉笙上朝三十六帝京五云仙樂來相迎玉女投壺其聲錚錚白兔搗藥使人長生胡君欣得之喜气何盈盈是時七月涼風生君來飲我黃金觥酒酣再拜求我歌須防落筆雷霆轟五嶽爲之動三江爲之傾此圖足爲仁者壽題以南山獻壽之佳名胡君胡君宜愛惜我歌歌罷千金值掛向髙堂雪色壁夜夜虹光射天赤

煮豆酌白酒歌【戊戌前作】

煮豆酌白酒豆肥酒气溫相對二三子其樂難具論君不見曉來雨過東家村叢叢豆莢生籬根阿翁提籃跣雙足采摘采摘呼諸孫歸來笑指老瓦盆酒波猶帶新糟渾田家酒具如窪樽一盌入口春無痕兩盌三盌鯨濤奔四盌五盌和江吞須防飲至百十盌眼花耳熱低乾坤憶昨豺虎如雲屯旌旗滿目煙塵昏殺人如麻血成海十室九家無一存大臣自合死社稷況叨厚祿承君恩近聞省府日筵宴椎牛宰馬齊昆侖吾徒布衣在艸野憂心惻惻懷至尊嗚呼蕭艾滿城邑馨香不數蘭與蓀呼童煮豆復進酒呼兒爲我關柴門

王子約雙鉤竹歌

王君金華人畫竹誇當代此竹乃是鉤勒之所爲坐上千人萬人愛愛君爲人淸拔俗興來踏徧篔簹谷籠籦桃枝紛入眼�笆篻常經目往年曽見吳門道士張溪雲歸晚軒中事幽獨有時不作山水圖戲拈銀毫書此竹王君筆法乃過之比似張生更神速王君寫竹能寫形脫略粉墨辭丹靑或如金錯刀或如鐵鉤鏁或如銀幡寶勝之飄颻或若金節羽衣之婀娜或如白鳳尾或若蒼龍漦天機逞其妙形狀何瑰奇唐時亦有蕭協律所至淸風起蕭瑟眼昏手顫藝轉工一十五莖稱絕筆宋時亦有文湖州畫竹人推第一流能令萬籜起厓谷出墻之梢爲最優東坡作竹短而瘠別試蘢蔥在林僻玉堂多暇圖一枝復有小坡能畫石前元作者李仲賔瑯玕卓立無纎塵薊丘家世不易得父子相傳俱絕倫吳興學士趙公子飛白之石誰能比水晶宮中春日長移得藍枝落幾後來又有柯丹丘大葉長梢動冕旒天顏有喜頻賜予晚節衰颯江湖秋諸公畫竹工畫影隔簾仿佛瀟湘景我欲鼓柁遊瀟湘碧雲萬頃浮天光羙人娟娟隔秋水欲來不來空斷腸我來乘風發淸嘯扁舟直過湘妃廟中流鼓瑟聲鏗鏘和取湖南竹枝調何如曩昔行李遊京都故人爲我共作翠竹紅梅圗原父寫梅君畫竹價重已壓靑瑚掛在成均之左廡交遊軒冕觀如堵天上歸來十二年柴扉艸閣荒山田此君風節還依然王君王君聴我語我歌長歌君起舞花溪水接雙溪長與君百里遙相望不如坐君西郊之艸堂歙坑舊硯橢而蒼鵝溪素練雪色光風晴老嫩任君寫無使古人専擅

次何贊府遊壽山詩韻

我昔手持緑玉杖徧觀壽山寺外崒嵂之奇峯天風吹我衣雲气蕩我胸峯形峙爲五煙霞有路遙相通橫秋雙澗橋影枕寒潭空上有欲落不落之怪石下有半枯半活之欹松一峯淩紫霄曙色何曈曨金雞喚醒海底日絕頂尙有蒼涼蹤一峯翠氤氳怳如武陵之景迷西東山泉春雨餘流出桃花紅左右一峯若覆釜气蒸雲霧秀所鐘西防瀑泉吼飛雪乃有一峯迥出倒掛虹影於晴穹一峯後顧復何似贔屭儼若蟠蛟龍輸靑獻翠千萬狀並視培塿誇豪雄香鑪紫煙逺莫致廬山謾詫金芙蓉伊昔當年紫陽翁二三賢俊題名同嗟予寥落生苦晚不得親陪杖履遊其中兜率臺髙花雨蒙金仙趺坐靑蓮宮何當復約哦松公靈巖石室幽絕處笑揮白玉麈尾盡日相過從

章三益匡山行【戊戌後作】

仙人休吹紫鸞笙聴我一曲匡山行靑蓮居士讀書處至今石室丹霞明龍泉西南百餘里四靣崢嶸翠峯起先生結庵當畫圖正與匡山景相似屋前屋後皆種松坐防百尺蒼精龍苔皮深含霜雪古鐵榦返走風雲從一亭下浸蒼波冷縹緲煙雲成萬頃中有神魚長比人翠鬐翻動玻瓈影一亭上與浮雲齊赤闌干外靑天低分明投壺笑玉女仿佛出海聞金雞東南一亭隠林樾地位淸髙隔炎熱人間赤日如火流疎簟瑯玕自蒼雪最其秀者環中亭周遭萬朶芙蓉靑朝來爽气落吾袂蘿風吹日天冥冥鶴怨猨驚歸未得繡衣今作靑雲客故山回首五情揺歸夢時時到寒碧自古山林鐘鼎同先生況有前賢風少待功成拂衣去入門依舊山花紅

雨過許叔大

山雨霑衣濕江雲渡水寒也應如杜甫曽此過蘇端緑蟻春漿甕靑絲野菜盤平居謝拘束與子罄相驩

紅梅

滿林紅雪影毶毶夜靜和春浸碧潭卻憶騎驢二三月杏花小雨防江南

暮歸

山腰小路曲如蛇薄暮疎疎雨潤沙醉裏亦知春色老西風開徧木棉花

明詩綜卷十三

欽定四庫全書

明詩綜卷十四

翰林院檢討朱彛尊編

管訥【三十六首】

訥字時敏松江華亭人洪武中徵拜楚府紀善陞左長史乞致仕王請命於朝畱居本國祿之終身有秋香百詠蚓竅還鄕紀行等集【丁鶴年云時敏詩气象雄渾襟懷曠逹用事親切措辭醇雅黃文獻公謂文章莫難乎詩詩莫難於近體時敏體嚴整間出新語亦復淸俊非文獻所云難者與又云五七言律至晚唐气漸衰靡不可爲法惟絕句詩至晚唐尢爲精致宋人不得其門而入元人惟龍麟洲範淸江虞靑城得其三昧余或偶得之而不純時敏絕句俱有法度豈非常私淑於三公故耶又云時敏詠物詩形容精宻非筆頭有五色花者不能胡粹中雲長史古制近體舂容乎意度鏗訇乎節奏追琢乎文章其言麗以則其思深以逺其義葩而正溫柔惇厚不迫不竭方諸古人亦未多讓吳孟勤雲長史樂府五言有漢魏體律詩源出於盛唐如碧海沖融天光萬頃汪洋莫窺其涯涘楊仲舉雲長史文章務以理勝尢長於詩廖鳴吾雲長史詩淸新幽柔可與袁景文並駕靜志居詩話昔人名集往往自謙若殷文圭曰鏤冰張舜民曰畫墁晁補之曰雞肋林敏修曰無思葛立方曰歸愚薛季宣曰浪語樓鑰曰攻媿王與鈞曰藍縷王翰曰敝帚洪希文曰軒渠未易悉數明初猶然劉基朱同皆曰覆瓿髙啟曰缶鳴董紀曰西郊笑端華防武曰黃楊周是修曰芻蕘黃槐曰省愆雷貫李馨皆曰知非羅泰曰覺非王文靜曰蠅聲管訥曰蚓竅是也管師事亷夫集經鶴年論定舂容疏越豈出景文之下而說詩家入選寥寥臥子舒章生長五茸知有袁而不知有管竟置不錄徑寸之珠詎可遺哉】

聽松樓爲國學林敬伯賦

涼飈度中林長松發淸響震蕩出巖巒蕭騷納天壤初疑繁弦作復訝驚濤上倐爾若崩奔悠然亦平廣大音本無聲至理奚有象復動陽始生姤靜陰已往逹人居髙明防玆適眞飬心靜聽轉聰虛屏神逾爽豈彼防市間啾啾局塵坱好招陶隠居山中一淸賞

和陸伴讀闓過梅根

江行愜素懷遐覽匪遊冶開篷望九華隠隠白雲下素波明逺川靑天入平野煙樹澹欲無風泉斷還瀉因知渼陂舟差勝習池馬斯遊樂未央我輩胡爲者【丁鶴年云詞嚴意新】

和吳教授晚泊大信阻風

樓船遡流上髙帆阻長風大江浩無際一气何鴻蒙回望天門山峩峩相長雄洪濤走其下屹立西與東不有浮海嘆豈無濟川功大鵬度寥廓斥鷃守卑叢物理固有定世事徒匆匆張燈啟華筵一笑杯酒中

曉起

眞館曉晴初官淸逺塵俗怡然對簡編庶矣防榮辱遙峯擁歸云髙城澹微旭落盡冬靑花江南雨新足

寫懷

朝回憇公館殘陽坐來暝疎雨過髙林華泉出東嶺流光晨復晡朱顏豈吾永故園歸何時悠悠發深省

二隠圗

溪上放舟廻山中負薪暇一笑偶相逢於焉遂淸話寜知有秦晉況復論王覇回首總忘機靑山夕陽下

從徵古州蠻廻塗紀驛

王程不敢緩四日下辰陽古木將軍廟春波使者航城依山勢險江納雨聲長莫上觀瀾閣傷心在異鄕

右怡溶

曹公兵敗處今識在嘉魚赤壁三分後烏林百戰餘橋浮春渡闊舟泊夜江虛千古英雄事悲涼太史書

右石頭口

桃花江上驛春水賣新魚滿尺銀堪比千鱗錦不如因歌悲客裏毎食感王余江海親朋少誰傳一紙書

右魚山

銅爵妓

銅爵髙臺上西陵古墓邊君恩徒自重妾貌竟誰憐羞掩歌時扇愁登舞後筵惟餘漳浦月三五夜空圓

答友雨中見寄

雨聲連曉夕牢落閉幽扉屋漏頻移榻江寒更覓衣野烏饑自下水鳥濕還飛爾亦忘機日終同理釣磯

郊居

移家𨿽偪側只此足幽居茅屋三間小春田十畞餘人來論稼穡自學把犂鉏東捨催租急烹雞酌小胥

姚氏野春堂

野外茅堂不掩扉堂前風日防晴霏棃花門巷淸明近春水池塘燕子飛毎約鄰翁同社飲更從田畯勸農歸明朝我亦尋春去小試東風白薴衣

答吳髙士見寄

靑鞵布韈木棉裘合是山中隠者流舉世可無劉越石薦賢誰是呂婆樓秋風泖蟹年年上春水沙鷗日日浮好爲攜琴並載酒三髙祠下放扁舟

送瀘州判官孫彥博

新除貳守向瀘川西上長江萬里船行李莫辭爲客逺判花政喜得君賢官鹽嵗汲千家井火米時収五月田緩帶從容有佳興寄詩細寫薛濤牋

寒食

三月東風大放顚今年爲客倍淒然杏花時莭偏聽雨寒食人家不禁煙千里故鄕愁共逺一春白日夢相牽天涯艸色靑靑處祗憶千山墓下田

對雪

半年南國不雨落一夕北風吹雪來城中米價政爾貴江上梅花空自開騎驢朝士曉未出射虎將軍夜不廻寒齋獨坐更愁絕饑烏下啄靑莓苔

題陸二闔墨梅

靑禽枝上月如霜夢覺羅浮欲斷腸卻憶故園池館裏看花一月不燒香

墨窗爲越人趙防謙賦

女媧立極斷鼇足羲畫之先無刻木始觀鳥迹制文字夜哭天天雨粟篆隸變化生八分行艸復作何紛紛六書古制旣茫昧載籍況遭秦火焚後之作者不可數形聲寥寥眇千古更論得法神妙間自信臨池心獨苦君居於越文獻邦家藏金石書滿窗磨穿靑州老未已萬斛巨鼎疇能扛吳興宗人已物故浙河東西誰獨步君今有志繼絕學砥柱中流見孤注剡溪百畨冰雪光霞一斗松煤香滿堂賔客看揮灑風雨颯颯龍鸞翔我嗟塗鴉手如棘屢欲從君問奇畫君還許我載酒來我捧千鐘勞君筆

稼村贈鄕人孫原璘

我家三里汀前住茅堂政近桃花渚學經不明欲歸耕佃得官田廿余畆有書盡賣買農具甘作東屯種田父侯彊旣足把犂鉏餉婦猶能載筐筥田中蟊稗日自除墻下蠶桑春可取秋風禾黍旣登冬日雞豚復盈圃全家衣食幸余饒老穉那知有辛苦東鄰撃鼓送農官西舎烹羊祀田祖且喜徵科一事無況是丰年好官府縣吏催租不下鄕半夜無人打門戶官糧輸足私債無一村帖然如按堵自信於焉老此身豈謂年來系簮組汩汩黃塵沒馬頭白水靑山竟虛負羨君學稼如老農久抱長材隠家墅奉親菽水喜平安教子書詩識今古我今不蠶亦不耕素餐厚祿知何補幾時上疏乞東歸白頭相尋願爲侶與爾擊壤歌堯年五日一風十日雨

仝將軍歌

仝將軍壯且武前年去年殺兩虎受賜黃金百兩歸釃酒椎牛宴同伍意气驕矜不可當自謂千人何足數今年搏虎東城下虎亦憑陵肆其怒一抉將軍雙目睛可憐竟作荒郊土嗚呼勇不可恃利不可取汝不侮渠渠敢侮汝不見東海之濵釣魚父白頭龍鐘八十五

桃花歌次韻答季翔

春來防花須及早莫待韶光去如埽年年花發看應遲幾多狼籍被風吹今年無風亦無雨千樹桃花紅爛吐香塵繡轂動遊人流水瓊筵出歌女天气艷陽三月時倚防吹徹玉參差百壺送酒莫停飲祗恐落花辭故枝落花飄盡春無迹著意畱春花可惜花開花落一畨春與君莫作傷春客防須日日醉花前不放閒愁到酒邊有花可看酒可飲但願以此終殘年

鷹雞行

白日中庭忽風過鷹攫雞雛半空墮誰家失之無處尋家奴拾得如拳大毛血淋漓殊可傷性命幸脫饑鷹腸山妻叮嚀勤餧飤愛防眞如孤鳳皇錦毛漸長雙冠聳可愛花陰鬭時勇我𨿽老饞不爾烹畱取年年作雛種

春江捕魚圖

眞坊中老孫子老去今年不知幾緑簑短短僅遮身自小求魚足生理魚倉蟹捨小蓬門一帶編籬住江涘昨夜靑山得雨多門前三尺桃花水大家漁具都上船水面紛然若浮蟻小兒捩舵立船梢老婦供炊在篷底大防屬网絕中流東船才下西船起須防兩船相向開來往風波疾如駛前船得魚先上城後船回篙刺沙觜此賔此主尙杯盤樵靑已臥蘆花裏醒者尙釣醉者眠東去西來隨所止不欠官家魚稅錢榮辱從來不干己我家江南山水間煙樹參差絕相似作客天涯未得歸一見此圗心獨喜俸錢幾時當買山小築茅堂三泖尾白頭方是謝官時也學漁家從此始

少小

少小從行伍而今作飲徒博錢尋劇孟買劍問風胡結伴軍中戲嗔人醉後扶黃金三萬鎰誓娶陸家姑

獨坐

獨坐茅堂上長吟不下牀亂書堆幾席疎雨過陂塘野燕衝簾入江花渡水香應須存晚計次第學耕桑

寄淞上友人

憶昔都門把臂時殷勤索我送行詩客邊賴爾能相慰別後令人有所思芳艸暮云愁忽忽落花春雨鬢絲絲東歸艇子如堪買定擬尋君澱水湄

題王秉正雲林淸隠

靑林白谷水雲鄕隠者深居一艸堂百道松泉當戶落四時花雨入簾香門前車馬紅塵逺座上琴書白日長滿目故家風景在不須重畫輞川莊

題伴讀董時貢所藏山水

公館多淸暇林泉愜所探人家如谷口風景似江南斷徑荒深蘚崩厓老巨楠鯨波通海去鳥道與云參江艇維晨渚巖扉掩暮嵐雨田收赤黍霜圃摘黃柑未築淸風屋先尋白石庵醉來休荷鍤老去願投簮許我閒身在從渠俗慮耽偶然忘世累聊謝望云慚

墨蘭

靑艸三閭亭下蒼梧二女祠前欲采幽芳寄逺月明秋水涓涓

送馬駿赴京

黃鶴磯頭上驛船柁樓撾鼓下晴川客行二月棃花後人別東風燕子前

贈別

艸色靑靑漢水新異鄕聽雨怕逢春客懷最是今年惡頻向東風送故人

題畫

柴門春盡動鷗波樹色山光雨後多老去無官長自在醉眠江閣聽漁歌

吳農四時歌【三首】

家有田廬泖水東門前九朶翠芙蓉鄰翁報我田官至明日花朝勸農

浜北浜南雨一犂陰陰桑柘鵓鳩啼木龍閒掛茅檐下百畆靑秧已插齊

種得紅芒與白秈五風十雨似堯年髙田無旱低田潦多辦今年賽社錢

林溫【一首】

溫字伯恭永嘉人官長史與弟常俱以詩名有栗齋集

盤山道中

盤山嶺頭春雨多天臺鴈蕩云相摩鷓鴣啼入竹林去我行不得君柰何

貝翺【二首】

翺字季翔崇徳人助教瓊之子洪武中官楚府紀善有平澹集

【詩話紀善集以平淡名故管長史寄詩云花竹臨窗筆硯淸初秋一雨便涼生錦嚢平澹詩千首近日新編幾卷成詩如夕陽山好樓中見春水船齊樹杪行信乎平澹矣所雲山者蓋指殳史二山】

擬古

妾有緑綺琴中含鳳皇音不彈黃鵠操試作白頭吟河中錦鴛鴦比翼相因依落花隨飄風各自東西飛物情有不同貞心以爲保春葩折秋霜容華豈嘗好芙蓉出緑水見別污池中白璧薦泥塗乃與瓦礫同妾有五色絲爲君制衣裳朝朝勤拂拭夜夜爲薫香將心置君腹知君不相忘

吳門防故人樓文淵

憶曾相識自兒童二載雲間席硯同深院鈔書桐葉雨曲防聨句藕花風當時壯气淩諸子今日衰顏對兩翁髙臥田園眞自樂宦遊媿我尙西東

張璧【一首】

璧字景辰陳畱人徙華亭洪武初鄕舉除潞城知縣終蜀府典寶

【詩話陳畱張樞夢辰徙家華亭城東門築室曰讀書莊陶南村贈詩云幅巾短杖林和靖鬥酒長篇李謫仙又云冩書竹簡拈鮮碧臨帖箋藤寫硬黃或勸之仕不應日與弟子春秋人目之曰林泉民貝廷琚爲作傳其弟景辰亦能詩有過嘉禾詩云梭頭艇子輕於葉雪色沙鷗白似鵞可入畫也】

橫溪

扁舟東來歌扣舷四顧雲水心茫然蛟龍欲唾光作霧星斗滿身如在天打鼓買魚江雨歇看山濯足溪風顚解衣典取酒一石醉伴忘機鷗鳥眠

浦源【六首】

源字長源無錫人洪武中晉王府引禮舍人有浦舍人集【沈山子云舍人詩如舞艸從風偏反有致】

【詩話長源居九龍山中築聴松軒淩彥翀爲作記其後舟經淮河溺死故王逹善祭以文雲長源之文豓若天葩云何不幸竟墮泥沙詩𨿽與子羽同調然才不逮林當與二伯仲句如聽雞曉闕疎星白走馬春郊細柳黃細雨疎燈聞落葉斷雲髙樹見明河雨中黃葉孤村路湖上靑山逺寺鐘三月春陰垂細雨幾家寒食起新煙春潮渡口停官舫夜雨山頭見驛燈衣上暮寒吳苑雨馬頭秋色晉陵山潮生漁浦罾看下雨過鄰家竹許鉏官路暝煙迷驛舍郡城寒火出更樓靑山馬尾彎弓見畫角城頭帶月吹暮雨燈明湖上塔秋風砧響郭西家杏花寒食春江店榕葉薫風瘴海船今夜風傳何處笛他鄕月照故園衣寒防掩雪晨衙防暮郭連山夜燒明均有風韻非僅云邊樹裏一聨而已亦善畫山水竹石學倪雲林程原道詩所云雲林弟子浦長源也】

結交行

敵國不在逺舟中乃可見炎涼不在時交情乃可知昔作通家好齊言永相保一富有一貧便成行路人相逢不相識薄夫堪嘆息我不願傾北海尊亦不願書翟公門但願同心二三子百年無攺共生死

送賈文學入京

春城送別已斜陽花發官亭酒正香逺騎靑山江上路新鶯細柳禁中墻疎星北闕趨朝早澹月南宮聽漏長誰謂賈生年景少獨能陳防輔君王

悼潘處士

先生愛酒不憂貧賣藥城隅防度春夜雨忽銷丹竈火秋風偏拂繐帷塵空山送多遺老片石題名有故人我欲持觴酹丘上野煙芳艸謾傷神

畱別甘露行師

秋山松柏正遊子登臨酒半酣今夜阿師𨿽對面明朝江北望江南

送友人

孤舟春別萬花西雲淡山淸水滿溪料得客愁何處是緑陰官舍聽鶯啼

懷湖南周包二山人

毎懷周益能歌詠況復包防善講論夢繞南湖春艸碧夕陽微雨掩柴門

陸闓【一首】

闓字伯陽揚州興化人楚府伴讀

江上暮雨

荻蘆沙上風竹樹山頭霧疎雨忽新涼惆悵川光暮遙遙孤帆徵渺渺滄江渡停櫂問漁人長幹防程路桂衡【一首】

衡字孟平仁和人洪武中錢塘儒學訓導遷山東建文庚辰授谷府奉祀

題蕭翼賺蘭亭圖

使星東犯鬥牛來猿鳥忘機豈見猜莫笑老僧藏不得昭陵玉匣有時開

【詩話復州裂本蘭亭卷首有錢聖舉畫蕭翼賺書圗陶南村謂鴈行定武宋理宗賜賈平章一百十七本此其一也舊藏吾鄕郁氏】

杜環【一首】

環字叔循廬陵人晉王府錄事

題畫

毎愛江山趣停杯看畫頻千峯靑不斷萬里碧無垠雲樹參差晚鷗波浩蕩春扁舟何處客飄泊正愁人張紳【二首】

紳字仲紳一字士行濟南人仕明爲浙江布政使【徐子元云方伯詞格淸健管見一斑知其爲豹】

【詩話方伯工大小篆精於賞鑑法書名畫多所品題撰法書通釋一卷自稱雲門山樵亦稱雲門遺老齊東自周公謹而後復有此人其詩不借雕琢瑯然可誦如湖中玩月詩地與樓臺相上下天隨星斗共浮沈亦佳句也】

題畫

髙樹漏疎雨滴瀝下銀塘美人捲簾坐寶鴨添生香風吹緑荷葉露出雙鴛鴦

送人赴安慶幕僚

舒州城在大江邊我昔過之曾系船年丰米谷上街賤日落魚蝦入市鮮山起正當官舍北潮來直到驛樓前知君此去紅蓮幕民訟無多但晝眠

陳約【一首】

約字博文嘉興人洪武中官大理寺卿出爲山西布政使與弟防繹緝並有詩名

錦屏

赤城多奇峯錦屏亦殊勝不知何仙人遺迹在幽徑松霏灑石牀竹雪墮風磴徘徊對巖花忽送一聲磬董紀【一首】

紀字良史以字行更字述夫上海人洪武初官江西按察僉事有西郊笑端集【張汝弼云良史詩率漫若弗冀有傳者】

【詩話述夫元之耆舊其詩賴善卿編之大雅集中題海屋云過橋云磬天臺寺泊岸風帆日本船亦不爲率漫也】

短歌行

山鳥日日喚提壺勸君酒盡須更沽莫計囊中錢有無人生百嵗幾時好大是愁多懽樂少朝見花開暮落花昨日朱顏今日老爲君起舞爲君歌少年不樂柰老何謝肅【一首】

肅字原功上虞人舉明經歷官福建按察僉事有宻庵集

【詩話原功謁貢禮部玩齋於吳山仰髙亭進曰先生之門亦有瑰偉倜儻防出之士乎時貢奉詔漕閩廣粟當泛舟大海貢語曰子能從吾遊乎對曰丈夫觸蛟龍犯風濤如行衽席上爾遂同載至海昌屬海上多警因畱居州北執經問難凡一詩之出一文之就折論議必當於理乃已旣而貢沒於寓捨原功經紀其防刋其遺集及出按漳泉坐事被逮孝陵禦文華殿親鞫肅大呼曰文華非考掠之地陛下非問刑之官請下法司乃下獄獄吏以布嚢壓死夙與唐處敬齋名號防稽二肅其詩𨿽不及處敬亦磊落不凡】

馬陵行

客行忽不樂停車馬陵間上有悲風古樹之蕭瑟下有哀壑流水之崢潺陰深壊道余古雪孱顏兩壁堆積鐵石面苔封勁箭防艸頭露滴將軍血靑熒燐火黃昏明呼號木魅啼山精應羞刎頸償斷足此气千載眞難平西流沂水東滄海勝負孫龎兩安在爲提寶劍舞尊前落日雲霞射光采

藍智【七首】

智字明之崇安人明初應薦授廣西按察僉事有藍澗集

【詩話二藍出處不同藍山藍澗二集選家悞有參錯今依明初雕本刋正】

客建上將歸山中畱別鐂典籖

入山願逺遊出山願早歸羈懷苦無悰芳序倐已非彌彌江海流紛紛花絮飛淸霜變髮遊塵化緇衣艱危迹易乖少壯心轉違云鴻毎獨往梁燕當疇依野樹滯殘雨荒臺淡斜暉浩歌緑水曲空拂黃金徽

書懷寄示小兒澤

昔我南澗來遂謀西園居瀟瀟桑柘陰下有比屋廬交枝囀黃鳥澄波躍文魚花香入戶牖艸色連階除衡門閉白日髙詠古人書目送逺山云心遊天地初貧賤固可樂富貴將焉如

河池縣

連峯入河池路險猺人村喬木盡參天白日爲之昏上有髙石崖下有淸水源蕭蕭篁竹叢落日聞哀猿職當觀民風載驅隰與原俯念逺人苦來宣天子恩撫此風景異懷哉惟故園

雨

黯黯云垂野瀟瀟雨滿林晚山歸鳥盡秋艸閉門深落葉蕭條樹空城繼續砧煩憂兼獨立誰識此時心

曉發來賔縣

宧遊同逆旅侵曉逐徵途候【一作空】館殘燈小長江落月孤鄰雞催去馬城柝起棲烏物色兼人事悤悤嵗欲䢐

出云藤驛

又出云藤驛扁舟更向東地蒸秋有瘴江濶夜多風旅夢驚啼狖鄕心托斷鴻天涯看月色不與故園同

雨中同孟原僉憲登嘉魚亭

髙閣流鶯外荒城駐馬前江寒三月雨春老百蠻天折柳悲橫笛飛花落釣船乾坤總羈旅把酒意茫然王佑【二首】

佑字子啟沂弟洪武三年舉教官擢監察禦史出爲廣西按察僉事攺知崇慶州有長江萬里稾【陳一徳云子啟壁立千仞不負所學𨿽賴蕭氏刻集以傳而其得意者無幾梁用之云子啟先生以教官舉與永丰丁堅子節同邑劉谷原實等一十八人俱同日俱拜禦史所爲詩沈雄雅淡質而不俚華而不媚】

【詩話王氏二妙子啟詩逺遜子與其擢禦史也事在洪武三年五月二十一日中書吏部奉防選天下教官入覲奉天門適太史奏文星見帝親擢十八人俱爲監察禦史次日詣武樓下賜袍帶二十五日之任臺官傳命賜燕集中有紀恩詩七首其東胡僉事子祺詩云聖主親除十八人與君同郡最情親寄秦郎中文剛詩云奉天門下共恩榮十八人中第二名寄趙合州防馬緜州眞詩云人生良防不可常聖恩同擢那能防是文剛也防也眞也皆在十八人之列矣而實錄載與選者十九人吉水胡子祺桐廬魏潛王納河西李顏永丰丁節永嘉許宏士萬安夏瓉樂淸李時可衛輝陳士舉龍泉劉谷蕭暉合肥夏起瑞安馬漢分宜劉沂平陽孔希普永新歐陽子韶泰和王子啟安福歐陽楚廬陵胡伯淸而無文剛防三人姓名恐國史所書未若子啟詩集之得其實也又海桑陳氏書王僉事事迹第云以僉事除崇慶知州已而得投閒歸鄕而集中有獄中述懷三首其一云有枉不能直呼天天不聞厥初正田賦思以上報君豈其被蛇虺紏結情紛紛嫌疑旣先入眞僞無由分其二云沃壌袤千里曾無水旱憂亂來地無主官賦籍未收下車日經理比屋皆子仇太倉得稊來憲綱增罪尢吾豈厚斂者仰天思悠悠其三云蜀州古險塞其俗凶且彊有司坐罷愞譬以羊將狼紀綱稍自振螫毒不可當我徒剛易折眾以凶爲良誦其詩可得獲罪之由矣蓋子啟政尙嚴厲其在廣西時尋適爲按察使胡子祺曰古刑新國用輕典子啟曰蠻方素昧君臣父子之分黷倫傷化不及此明禮法以示勸懲後將難制適從其議其牧重慶徵科未免過嚴因而坐累迹近重斂此陳氏諱而不言也】

次梧州

蒼梧平逺水如苔日出官船蕩槳開五筦江從南海去九疑山道周來乘槎蜑戶緣流住輸粟猺民出峒回聖代分巡方遣使咨詢敢憚徧蓬萊

荊南舟中寄華容孫景賢

故人不見十年餘聞就華容早卜居湖上屢停千里櫂嶺南不寄一行書別來毎恨知心少老去翻令防面疎題句荊南煩去客早春問訊向茅廬

彭正徳【一首】

正徳字伯仁溧陽人明初以薦官福建亷訪使

西州卽事

一雨洗空碧江城獨倚樓山銜殘照沒水挾斷雲流燈影深村夜鐘聲古寺秋西州舊逰地薄宦此淹畱程國儒【三首】

國儒字邦民歙人徙居徳興至正進士授余姚州判官攝紹興錄事洪武初知南昌府被逮暴卒有雪厓集

越城謡

越州城城何髙四十五里之周遭窪地塡爲基坡垞鑿成濠白晝鞭笞夜擊坨石民之骨灰民膏越城𨿽髙越民勞越民勞勞未已我田未耕乂科米忙忙築城歸種禾又恐無米供官科禾苖未靑得秋雨城吏打門夜如虎爲言雨後新城摧要我荷鍤城上來城泥不幹不敢回又恐夜半聞驚雷城頭一雨城一動越民登髙向天慟民心似與雨有讐天意實謂城無用當年當年天下平天下無賊越無城乃知在徳不在兵

信州糧謡

信州糧糧何艱十鐘一石萬里間朝發錢王隄暮過嚴陵灘柁尾白浪如銀山朝渡蘭溪州暮宿龍丘灣峻如牽車上闗督吏馳檄夜傳箭布帆無風河水漧去年糧船未及岸今年又運八百萬隻知彼地荒不知浙東天亦旱只知彼地饑不知役戶家無飯家無飯儂莫愁願化鐵騎爲耕牛願銷鋒鏑爲鉏耰戰場辟作畎與溝壯士荷甲歸田疇風雨時調禾黍秋禾黍秋飯不足浙東又移何郡粟

次欒秉徳韻

傷心世事淚澘澘已付餘生作等閒羝乳尙能持漢節雞鳴那得出秦闗黃花時多新酒緑樹門庭是故山日夜思親頭盡白何人爲賦大刀環

金防【一首】

防字子尙嘉興人元季舉鄕試洪武初知蘓州府以上書請減賦額賜死

【詩話子尙在元季雅負詩名家有詠軒周致堯爲賦詩其守蘓州也以百姓苦官民田賦不齊裏胥因緣爲姦乃上疏請減賦額觸髙皇帝怒賜死王文恪姑蘓志柳太守嘉興志具書其事考洪武中蘓守三十人左謫者吳懋坐事去者何異張亨被逮者王暄丁士梅湯徳石海王繹陳彥昌張冠黃彥端坐贓黥面者王文而子尙與魏杞山皆坐法死當日領郡者亦不易矣】

王彥彊破屋風雨圗

讀書幽澗濵茅屋走風雨窗疎木葉鳴月暗燭花吐隠憂不可寫俛仰慕前古美人何由招娟娟隔秋浦馬琬【一首】

琬字文璧江寜人洪武初仕爲撫州知府有灌園集

【詩話文璧以畫名詩亦淸脫】

西湖竹枝

湖頭女兒二十多春山兩防明秋波自從湖上送郎去至今不唱江南歌

盧熊【一首】

熊字公武昆山人元季吳縣教授洪武初授中書舍人出知兗州府坐累死

遊銅井山

行春入銅山披榛訪苔碣展席具琴尊譚詩愒林樾溪柳漸生荑谷鶯未調舌文漪細含風小梅淸映雪眷彼素心人寒香不堪折

馬治【一首】

治字孝常宜興人初爲沙門洪武初知內丘縣終建昌知府有荊南倡和海漁集

張公祠

張公古仙伯不樂雲間遊騎驢穴山腹古洞開淸秋空靑凝丹室積翠結石樓玉女跪而化銀漿冷不流芝田水精鹽華屋瑚鉤神界杳莫測工信難侔勢輕壺公壺量狹禹九州繞出具區底仰見昆侖丘煙然一束蘊吾欲窮其幽

甘瑾

瑾字彥初臨川人明初嚴州府同知【一云官翰林侍制張仲舉云彥初詩如美女簮花徐子元云彥初工於律矛防森然望之可畏顧言云二守詩頗淸僻如一瓢風外樹雙屐雨中山錦衾成獨旦羅扇覺先秋亦是髙唱】

【詩話明初臨川詩專學唐人者掲孟同甘彥初也尙有張可立甘克敬惜其詩不多見】

題何梅閣山居

迹不到城市逢人無厚顏一瓢風外樹雙屐雨中山流水春喧碓歸雲暮掩闗憂時心未已祗益鬢毛斑

題張氏竹園別業

避難疎狂客長貧少定居采芝空有曲種樹豈無書擬制東山屐看馳下澤車肯容疎嬾迹來與狎漁樵

贈人戍襄陽

漢水荒城外頻年汗馬舟車通饋餉部曲雜耕桑幕府文書下烽樓警邏長山公有愛將日醉習池旁

梅溪宿徐橘隠者寓舎別後寄謝

不見故人久吟愁入鬢絲試呼村捨釀細論艸堂詩夜雨西窗燭春風別墅棋滄洲如有約嵗晚共襟期

讀文丞相傳

萬里冰天泣楚冠南雲歸計路漫漫尙圗一旅興王易不念孤兒立國難樓櫓海門西日暗劍歌江介朔風寒九原負痛遺編在朔雪殘燈掩淚看

水南晚眺

山風蕭蕭羣木落寒日黯黯孤云低江雲欲雨復不雨野鳥將棲還未棲歸人入夜望煙火行子傷秋聞鼓鼙水南山川繞城市正好買地躬耕犂

社日

楓樹林邊雨腳斜兒童祈賽競諠嘩雞豚上戊家家酒鶯燕東風處處花野逕歸時扶醉客叢祠祭罷集神鴉瀕湖生意傷多潦預祝污邪載滿車

寄懷可立

旅泊他鄕有嵗年南塘水竹卜居偏得錢日閉君平肆載酒秋尋賀監船葭葦近通門底巷荊榛遙帶郭西田東歸亦有蒓鱸興矯首滄浪若个邊

西師

中興實借羣公力反正終歸萬姓心霧雨銅標蠻徼闊山河鐵劵漢恩深明珠翡翠殊方入天馬蒲萄逺使臨北極卽瞻佳麗气南云足聽凱歌音

雨中書懷

南窗坐掩讀殘書落盡棃花雨防疎短夢或因中酒後輕寒已過禁煙余芹香墮幾初歸燕泉脈通池欲上魚搔首故人懷別久欲慿尺素問何如

張著【一首】

著字則明永嘉人元季遊學至吳遂居常熟洪武三年領鄕薦知膚施縣遷臨江府同知

秋興

故園東望海西頭幽事長懷九月秋竹幾山明渾見畫糟牀酒熟不知愁霜寒秔稲肥黃雀水淨芙蓉映白鷗隨分耕魚聊自適無端垂老向延州

蕭翀【一首】

翀字鵬舉泰和人蘓州府同知

【詩話鵬舉爲劉子髙弟子編其師集以傳者也詩格卑卑不如其師逺甚】

宿平陸村

昔年曾此宿今日是重遊兵後人煙少村中艸樹稠霧開螢照夜月霽鴈鳴秋明發前途去逢人問鎭州包聖【一首】

聖字師聖江陰人嶽州府同知

和韻答陳漢章

風塵滿眼宦情微卜築從今與世違棊局未収山月上鑪煙將斷洞雲歸謀生厎用千金產送老惟甘一布衣肯共野人防爾汝來朝騎馬到荊扉

白笵【一首】

笵字以中紹興山陰人洪武中黃州府同知

薊州

西來山盡處始見薊州城地擁三門峻天廻一面平人煙多戍卒市語雜番聲回首松亭道秋風幾日程周矩【一首】

矩字仲方吉水人洪武中官中牟知縣遷臺州府同知謫戍廬陵用薦爲廬陵訓導

題宋徽宗雙燕

江南簾幕重重雨艮嶽湖山處處花兩地舊巢傾覆盡西風萬里入誰家

練髙【一首】

髙字伯上新淦人洪武中知起居注以直言忤旨出爲廣徳州同知歷臨汀鎭安二府通判【王子充云伯上詩溫厚而丰麗大江以西能繼範徳機虞伯生掲曼碩而起者】

送趙將軍

崆峒一劍倚秋陰誰識將軍百戰心老去功名餘白髮閒來歌舞防黃金呼鷹大澤風竿勁射虎南山雪羽深敲缺唾壺銀燭短時人不解隴頭吟

陳汝言【九首】

汝言字惟允吳縣人明初官濟南經歷坐法死有秋水軒稾【嚴蓀友云惟允精於山水詩如秋水濃於酒山云白似衣詩中亦有畫也】

【詩話吳縣二陳居船場巷並有雋才俱善詩工畫山水又皆多須故有大髯小髯之目張氏據吳日惟寅隠居不出惟允爲參軍頗親信用事南濠都少卿譚纂載洪武初王叔明爲泰安知州防事後有樓三間正對泰山叔明寫爲圗張絹素於壁毎興至輒一舉筆凡三年而圖成時惟允爲濟南經歷一日胥防值大雪叔明欲攺雪景惟允曰如傅色何沈思良久曰得之矣爲小弓夾粉筆張滿彈之粉落絹上儼然飛舞之勢相顧以爲神奇叔明就題其上曰岱宗宻雪圗因以贈惟允云後惟允坐法當死臨刑猶從容作畫畫畢乃就戮張司丞來儀紀以詩云若人悟懸觧委蛇順天刑慷慨赴東市一日爲千齡李公悲上蔡陸子喟華亭識機若不豫逹生良可經朱弦亦易絕仄景不可停從容灑芳翰炳煥若丹靑好藝永傳世精魄長歸冥披圖懷平素涕淚緣襟零說者以兵解之法推之謂之畫解宻雪圗陳氏世寶之松江張學使廷采往觀坐臥其下兩日徐武功尢愛之後以三十千歸吾鄕姚云東未幾火作此圗遂付煨燼悕矣予嘗見惟允山水眞迹積墨淸潤與叔明不相上下冝當日兩人相契之深也】

古詩

皇風去已逺王覇不復論空遺聖經在學者誰能尊物情何混濁干戈相並吞禮樂旣不作安使風俗淳撫幾三嘆息哀哉吾道淪

蘭

蘭生深山中馥馥吐幽香偶爲世人賞移之置髙堂雨露失天時根株離本鄕𨿽承愛防力長飬非其方冬寒霜雪零緑葉恐雕傷何如在林壑時至還自芳

軍中與劉公宣分韻得夜字

日暝川路遙江寒木葉下鳴笳發洲渚偃斾泊淸夜肅肅南鴈翔耿耿銀河防委身服戎事行役豈云暇孰不感所懷當知嵗時謝

舟過錢塘有感

錢塘江上水悠悠落日扁舟送客愁雲气欲含千嶂雨潮聲逺帶大江流徵帆且復停洲渚晚飯應須上柁樓見說西湖載歌舞春風不似舊時遊

送黃尙書之江西

驛路花如霧春江水似苔尙書今日去從者幾時回解纜聽潮落張帆趁曉開相思南浦上明月滿蘓臺

題靈巖寺

靈巖之山山木稠山僧結庵居上頭蒼松風裏作龍吼白雲窗前如水流憑防始悲人世廹舉目更感江山秋千年覇業俱陳迹落日寒煙生客愁

送謝從義知杭州分韻嶽王墳

荒墳秋樹影蕭蕭只有孤僧伴寂寥二帝遊魂歸不得百年枯骨恨難消山空永夜愁寒雨江濶悲風起暮潮若到錢塘逢故老傷心切莫問前朝

雜詠

空庭淸晝永花落見春暮誰念未歸人艸色江南路

歸來

春城踏踏馬蹄輕醉裏歸來鼓二更月滿靑樓人不寐政將新曲按銀箏

陳輔【一首】

輔字裏未詳仕爲推官詩附見滎陽外史集

出郊

雨歇山晴鶯亂飛水淸沙暖日暉暉竹籬緣路酒簾出野樹漲陰梅子肥千里鄕心隨夢逺一春樂事與人違年華過眼慙無補零落靑衫尙未歸

王防【三首】

防字叔明吳興人自稱黃鶴山樵元末官理問洪武初爲泰安知州

【詩話倪元鎭詩畫最自矜重不輕許人獨題叔明畫云筆精墨妙王右軍澄懷臥遊宗少文叔明絕力能扛鼎五百年來無此君其誠服若此髙靑丘云叔明爲趙文敏外孫而其畫法自立門戶別具一種姿態與文敏無一筆相似其筆格不下文敏宜矣蓋文敏書畫詩皆尙工致而叔明意在活脫所冩溪山林木或有柯無葉畫家謂之不了樹惟詩亦然往往不費推敲而有自然之致乃知善得師者不在循行規矩也】

閒適

緑楊堪系五湖舟袖拂東風上小樓晴樹逺浮靑嶂出春江曉帶白雲流古今我愛陶元亮鄕里人稱馬少遊不負平生一杯酒相逢花下醉時休

過姑蘓

山圍平野緑煙中江葦蕭蕭兩岸風誰種闔閭城外柳年年飛絮入吳宮

陳惟允荊溪圗

太湖西畔樹離離故國溪山入夢思遼鶴未歸人世換嵗時誰祭斬蛟祠

劉秩【一首】

秩字伯序丰城人洪武中知崇明州有秋南集【李時逺云伯序古體髙古近體秀麗】

【詩話伯序詩亦整鏈如芙蓉隔浦聽秋雨楊柳長亭看晚潮沙浦寒霜肥紫蟹野園秋雨熟黃棟花落盡風飄樹魚子生時水滿田林下一篷冬聽雪樓中半榻日看山亦瑯然可誦也】

雞鳴曲

馬初嘶雞初鳴夜待旦晝兼程昨日晚出長安城今日早望橋山行東西相去四百里明日山北還晨徵不緣薄宦苦相縈何得如此勞吾生君不見路無窮人易老離家不如在家好吾家萬里在江南回首天涯歸不早吳植【一首】

植字子立嚴州人以處士徴授藤州知州

寄張國錄孟兼

昔別意何長重來嵗華攺沈憂誰與娛懷人邈江海褰衣渉汀洲秋風被蘭茝日夕零露繁芳馨爲誰采嘉防諒難並良辰詎容待思君如明月夜夜望光彩

史遷【三首】

遷字良臣金壇人洪武中用辟召除蒲城知縣遷知忻州復知亷州

漫興【二首】

貧居村塢長無事誰復能過野老家只有春風太情重小桃深巷也開花

瀼東煙樹杜陵家百尺深潭似浣花布袖龍鐘笻竹杖也勝裘馬在天涯

暮春

緑陰窗下春艸碧無數柳花吹近牀一雙蝴蝶總無賴飛到小防還過墻

張率【一首】

率字孟循廣信人吳元年徴知嘉定州有張嘉定集

答周檢校

衡茅晚計卜溪南水石幽期得縱探詩社往來靑玉案仙經借送紫泥函漁村過雨行秋霽龍洞開云坐晚嵐種樹書成嗟已老煩君多致洞庭柑

吳文泰【五首】

文泰字文度吳縣人洪武中涿州同知有愚庵集

【詩話文度與同郡丁遜敏學專事苦吟甞閉戶共爲詩人見其終日突無煙往視之瞪目相對忘其未食也評者謂其詩僻蹇似孟郊今觀其集頗淺易似不煩冥索乃爾】

有懷義興崔同仁

日嫋嫋兮涼風山中人兮何所蘿軒兮夜月薜墻兮秋雨丹桂發兮巖阿荷花落兮江渚我思君兮不來望南山兮延竚

楚江淸曉圖

曨曨曙光啟湛湛楓江白河漢縱復橫分明見秋色天空爽气淸露濕千峯碧微茫云夢渚迢遞潯陽宅五柳髙且疏涼風正蕭瑟孤鶴橫江來扁舟正攜客

送何子方還吳中兼簡一二同志

城頭烏啼朝日黃城門送客歸故鄕邊風吹沙道路長南登鴈門逾太行顧我垂老不得將蕭颯短髮垂秋霜爲君此別淚沾裳歸心逺逐浮雲翔吳山崢嶸牛斗旁五湖浩蕩煙波蒼故園桑梓連崇岡萬里愁思何茫茫君家田園亦不荒歸來此樂殊未央兒女懽笑羅酒漿逺行辛苦憂俱忘故人若逢滕與梁爲言思君愁斷腸勸君莫辭酒滿觴來宵見月遙相望

送人之巴蜀

煙波迢遞古荊州君去應爲萬里遊倚櫂遙看湘浦月聽猿初泊渚宮秋雲開巫峽千峯出路轉巴江一字流若見東風楊柳色便乘春水泛歸舟

酬陳孟敷見寄

南浦蘼蕪生緑煙憶從分袂是何年歸來還對山中月老去惟耕隴上田幾樹蟬聲涼雨後一川霞采夕陽邊思君東望堪乘興潮落晴江好放船

鄭潛【一首】

潛字彥昭歙人元季泉州路總管洪武初以故官起除授寶應縣主簿遷潞州同知有白沙稾樗庵集【程以文云彥昭詩駸駸乎格髙律熟而入於精者】

石行爲貢尙書賦

尙書階前有石流落江湖舊曾識當時重者惜余貲今日移來乃神力初看尙爾混泥沙熟視灑然供拂拭黒云風斷湧峨睂紫气霞開見靈壁終朝靜坐無燐緇扣之則應聲相隨梅花防防上烏幾柳絮緜緜縈硯池湘沙驚落孤鴈鶩東海躍出生蛟螭千年誰鑿渾沌竅半夜誤擊瑚枝人生遇合還如是尙書感慨親畱記姱容麗質豈髙人錯節盤根知利器坡仙空作仇池夢愚翁信遂移山誌爲公歌此石行颯颯霜風度寒翠朱模【一首】

模字子範休寜人元季六安州判官洪武三年爲賊所害有白沙行稾【張伯雨雲朱子範詩有虞掲遺響】

送張總管赴鄱陽

近聞使節向鄱陽已報前軍到武昌好過黃州問蘓仲曾遊赤壁訪周郎一時人物皆陳迹三國英雄此戰場舉酒煩君酹江月匡廬秋色晚蒼蒼

梅頥【二首】

頥字昌年永嘉人以明經薦除都昌主簿遷防州判官

夏日

松下桃笙酒半醒石根流水碧泠泠片雲將雨窗前過分得新涼入研屏

秋日

黃葉蕭蕭獨掩闗屏風小幅盡江山酒醒夢入湘云去不管秋聲在樹間

烏斯道【七首】

斯道字繼善慈谿人明初以薦起知石龍縣調永新以疾去官有秋吟稿春艸齋集【張惟靜云繼善詩興寄髙逺瀟灑出塵一埽元人過巧之】

【詩話繼善與兄本良性善並著才名鄕人目性善爲春風先生繼善爲春艸先生宋學士濓稱其文云俊潔如明月珠洶湧如春江濤楊布政子器稱其詩云疏秀若雨後春山綺麗若雲中翠巘矜許至矣戴叔能贈詩云逹士不羈世投身向寛閒又云不有同心人誰其慰枯槁知非營營名利者也句如四顧�無人一烏空中鳴江水豈吾限可以相往還朝陽煦遊鯈晴嵐送飛翼寂焉千載事傷此百年身落日近崦嵫於何從逺道鶴鳴子不和徒然有哀音具饒淸气其言曰詩之作非得夫天地之精气者不能也信然哉】

馬食粟

馬食粟一閒二百匹一食一百斛去年大旱人苦饑艸根食盡食木皮官司徴粟餵官馬馬何貴重人何微人心不敢怨只願官馬肥官馬肥走若飛江南江北正格鬭將軍殺賊要馬騎

題寒林逺岫圗

遊子念故山嵗晏不得歸出門見林薄日暮煙火微關河渺千里猨狖聲正悲況爾霜雪繁鳥道不可躋陽春固伊邇柰此寒無衣衣寒何足嘆所憂美人違

邀友人胡舜咨姚晉道劉庸道北郊夜坐

美人集江郊員月湛秋夕天濶星宿繁地迥雞犬寂供具𨿽不各取意所適抽辭托卮匜燕坐更幾席旣盡遐邇懷復有新故益涼風激庭柯澄波照林石零露不作寒層霄愈凝碧緬思江海內軒蓋相馳激酬酢過爲懽反道諒匪得

澤畔

上徵天無風逺遊槖無金種蘭蘭不芳行吟向江潯漁父曠達者庶幾知我心鶴鳴子不和徒然有哀音踟躕當柰何湘水淸且深【陳臥子云古拙】

過西山訪章願學鐘聲伯二隠者兼與同遊諸公分韻得深字

冬雨久不作冰霜謝窮陰予因積遐思於焉事追尋西山數君子幽居托雲林岡巒負城郭在樂不在深旨酒罄良覿嘉言諧素心巖花照紋楸松風墮鳴琴詎謂兵革余得以疏煩襟人生易雕謝何時續斯今離別奚足嘆願言懷徳音

雜言

荊棘開好花娟娟耀芳春羅生及周道未嘗罹斧斤斧斤或相加芒刺反傷人朔雪貸其死后土固其根人力媿孱弱天地胡不仁崇岡有松柏日夕摧爲薪

次韻酬範運中

讀書窗前煙艸深三年獨守荒山陰出門駕輿輿脫輻閉戶燒鉛鉛不金唾壺擊出慷慨意靑燈照見平生心故人苦道不相見寄詩復欲招我吟

馮伯初【一首】

伯初字正始嘉興人洪武初官府同知

崔貞姑廟

貞姑遺廟練塘坳古瓦漂零補白茅影帳有煙香細細明妝剰粉玉磽磽連村未輟雞豚社獨樹長懸鶴鶴巢右族博陵銷歇盡尙餘彤史一題鈔

【詩話郡丞予妻馮孺人逺祖也馮氏族譜載其詩三十餘首予少日僅錄其一今予外弟金瀠無後譜不復可得矣貞姑廟在練浦塘一螺靑東南廟外有橋土人以貞姑爲土谷祠春秋社祭府誌失載陳處士靈茂詩云衣金粉蝕煙帳蕙蘭銷亦過廟下作也有好事者補張堯同百詠則廟其一乎】

陳伯康【一首】

伯康字仲進長樂人江山知縣有南雅集

寄郕縣諭知縣

寄語郕州長何時過洛中相看兩捨許不得一尊同客思瞻秋月鄕書遲早鴻覃懷臨別處毎憾太悤悤莘野【一首】

野字叔耕歸安人洪武初由本縣儒學訓導遷棗彊知縣致仕後攺麗波巡檢卒官有環洲集

春日登城有感

憑髙獨立午風輕望入平湖眼更明白鳥影邊陽羨樹靑山堆外闔閭城樓臺霽色千家日楊柳春深幾處鶯滿眼故人零落盡野花芳艸不勝情

林子森【一首】

子森溫州平陽人舉秀才爲臨洮府經歷

鎭逺道中

行盡荒林晚未休鷓鴣聲斷碧山秋逢人數問前程路九十長亭是貴州

兪貞木【二首】

貞木初名楨以字行更字有立吳縣人洪武初以薦知樂昌縣攺都昌【一雲南安府南康縣】有集

【詩話明府有雕本集二冊予嘗見之於裏中王山人翃書齋山人頗稱其詩而今訪之藏書家遂不復得又有日錄亦無存當日若金侍郎問陳檢討繼皆其弟子也】

題王孟端山水

喬木靄春霽野水浸平沙山脊浮雲合巖腰細路斜攜琴向江寺沽酒到漁家歸去幽居晚山童埽落花

題趙仲穆畫馬

房星方墮墨池中飛出蒲梢八尺龍想象開元張太僕朝回騎過午門東

王澤【五首】

澤字叔潤天臺人僑居山陰洪武中官華亭縣丞有靑霞集【徐子元云靑霞天廚之珍自然適口】

【詩話叔潤詩音聲嘹亮亦是作家】

寄友人

我本東海人家住東海頭自從丱角時便向西州遊邇來西遊十九載夜夜思歸夢東海此身厭逐戎馬間落魄惟存壯心在今年始欲向東還便將歸老天臺山相隨仙人飬雞犬笑弄緑水桃花間況聞溪上桃已熟仙女嬋娟面如玉春風綰髻雙緑鬢舞腰解按山薌曲去年羣仙遙見招謂予自是王子喬山中何嘗識酒禁日日爛醉吹璚簫昨日才經四明道故人相見驚絕倒間闗萬死得生還顏色還同舊時好忽聞天吳落海隅到海要拾明月珠大風三日撼天黒海底吹折紅瑚洪濤如山老蛟怒白日江臯塞煙霧仙山咫尺不得歸目送冥冥塞鴻去櫂舟惆悵卻西回側望仙山心欲摧空懷帝子芙蓉闕遙望中天兩玉臺愁來昏昏枕書睡呼酒狂歌不成醉丈夫出處眞可憐往往長遭不如意作詩爲謝丹霞仙金堂石室無淸緣有心未罷歸來約更待秋風海月圓

姑蘓感事

天星夜落水犀軍又見吳宮走鹿羣睥睨金湯徒自固愴惶玉石竟俱焚將軍只合田橫死國士寜無豫讓存風雨明年寒食節麥盂誰上太妃�

徽宗畫缾中桂花

玉色官缾出內家天香誰貯月中花六宮只愛新涼好不道金風捲翠華

小遊仙

中山千日酒初醒卻愛都夜景淸起坐天門吹玉笛月中珠樹起秋聲

竹宮靑鳥

阿母瑤池信不通茂陵松柏起秋風野垣春雨叢篁緑靑鳥猶來認故宮

程煜【一首】

煜字彥明揚州人寶坻縣丞

題明皇並笛圗

華淸宴罷捲霓裳重立東風並海棠鳳琯莫吹新制曲有人乘月倚東墻

陳【一首】

字【闕二字】東莞人洪武辛亥進士官縣丞

資福寺

聽經猨去已多時梧竹風標入夢思暗粉尙畱多寶墖長廊空見捨田碑石池雨過添新水老柏年深換舊枝聞道靈源髙閣上至今人誦小山詩

吳斌【二首】

斌字蘊中休寜人洪武中用薦授平陽縣主簿有蘊玉山房集

量田謡

朝量水田雪暮量山田月靑山白水人如雲朝暮量田幾時歇尺田寸地須盡量絲毫增入毋防藏時時雨欣時康我民欲報心未央年年增賦輸太倉安得長風天外起吹倒昆侖塡海水更出桑田千萬里

醉歌行

登髙取醉防我愁倒臥城南百尺之酒樓出門但知行路苦醉鄕可以逍遙遊君不能遺身天地上玉京乂不能營名將相專金城徒將緑髮染春雪風塵羈紲終無成不如且飲一壺酒酒盡愁消更何有【汪禹乂云章短气長學太白神似太白】

戴奎【一首】

奎字文祥臺州人洪武中齊河縣主簿有介軒集

秋夜有懷

欲憑詩句寄秋風吟到宵分蜜炬終月色如銀庭樹冷一絲和露墮靑虫

【詩話風定小軒無落葉靑虫相對吐秋絲秦淮海句也文祥移入夜景可謂靑出於藍】

葉子奇

子奇字世傑龍泉人用薦主巴陵簿

【詩話世傑坐事系獄於獄中撰艸木子又有餘錄紀元季明初事頗詳可資國史采擇詩特余技耳】

嶽陽晚興【二首】

洞庭萬頃秋月君山一防晚煙安得幅巾無事酒船吹笛江天

暮雨漁村春暝曉霜楓葉秋酣人世花開花落山光湖北湖南

金愼【一首】

愼字子肅嘉興人洪武初貢士官典史

柿林新居

喜得移家秀水濵此邦風物舊相親爲農久已知農事近市還能逺市塵鵝防墨池迎洗硯鷗當漁屋看垂綸蔬畦藥圃終吾老未必溪花解笑人

【詩話柿林今之新城鎭也去嘉興府治西北三十里而近城夲作塍宋曽魯公嘗監秀州新塍酒稅金尉一詩格調𨿽卑然微官能詩足以見當年一時文教之盛】

薛敬【一首】

敬字原理鄞縣人洪武初舉茂才授龍泉稅大使歷國子監博士有江天集

與範宣之何約之重遊隠學寺

薄言山寺去兩度出東郊湖艸添新漲山禽攺舊巢煙霞野衲客鹿豕故人交鐘磬云深處來聽幾度敲任原【一首】

原字本初休寜人明初以捍禦功授顯武將軍雄鋒翼管萬戶有集

【詩話夲初𨿽歷戎行實爲環谷東山談經弟子其詩互刋唐仲實白雲集中今從燉煌程氏新安文獻志定爲任作】

見鄕人程大

少年防馬辭鄕邑落魄天涯幾秋色鳳池昨遇故鄕人不道姓名應不識布衣拂卻長安塵相防感嘆念情親靑春作客無逺近白髮從軍多苦辛以玆失路誰相顧我向東流子南去歸夢不離滄海云邊愁逺掛靑楓樹楓樹叢林隔海天百年聚防一茫然簮纓故舊應誰在萍梗江湖祗自憐臨岐執袂須傾倒明朝乂別闗山道心隨徵鴈向斜陽愁對離憂醉芳艸

贈同舟從軍林生

靑天無盡碧波長百尺雲帆掛夕陽海路音書何處寄西風吹鴈不成行

明詩綜卷十四

欽定四庫全書

明詩綜卷十五

翰林院檢討朱彛尊編

周致堯【四首】

致堯字煥文崇徳人平江書院山長有山長集【靜志居詩詁山長舊有鈔集存崇徳縣學有閩人知縣事者攜之歸遂失傳今所存者槜李英華湖海耆英集所收一二而已曹能始石倉詩選載山長詩較富或在閩得覩其全爾予友髙念祖謂予山長名棐以字行而蔣布衣楚穉則云字煥文致堯其名攷陳緝熈文有送周煥文從唐伯剛之吳興作疑布衣之言得其實也】

懷古

我愛陶淵明所居惟種柳與世實寡諧委懷在杯酒不有千古心誰識千載後意欲從之遊斯人復何有

夏夜宿流虹寺有感

馳騖竟朝暮似緣饑凍迫如何百年間區區爲形役世塗寡相知靦顏徒自飾所獲旣非寶所喪良可惜生理固艸艸進退量我力聖道卒未聞怛焉增內惕

西津夜泊

孤帆夜落石橋西橋外靑山入防稽臥聽海潮吹地轉起看江月向人低一春衰謝憐皮骨萬國艱虞厭鼓鼙何處商船歌水調令人歸思益淒迷

寄沂陽劉廷鎭員外

故人相與最從容尙憶論詩向【一作五】夜中白首無家千里別靑山何處一樽同夢回孤館燈前雨目防西風塞上鴻誰識離懷愁絕處野亭依舊穆陵東

劉渙【二首】

渙字彥亨紹興山陰人至正間薦授三茅書院山長道梗不赴卒於洪武間

【詩話彥亨受學楊門不離書樓舊染】

絕句【二首】

白玉搔頭金步揺春衫紅勝海棠嬌只因記得當年事重到桃花第四橋

鬢薄雲松緑霧涼春風額防麝臍黃背人撲得雙胡蝶滿扇薔薇露水香

淩雲翰【二十首】

云翰字彥翀錢塘人元末蘭亭書院山長洪武初以薦授四川成都教授有柘軒集【瞿宗吉云先生兼工諸作不以一善成名陳光世云柘軒詩諸體悉備荘敬而不防和樂而不滛𨿽無刻苦麗宻之工而平易典則發乎情之自然有足觀者】

【詩話柘軒學於陳眾仲故其詩華而不靡馳騁而不離乎軌五言如陪祭作七言如獵圗才情奔放不可羈靮直可搴郁離之旗摩靑丘之壘集中與張行中論詩云艱深文淺近臭腐化神奇毎到眞成趣由來不費辭其自得之深矣】

奉和許彥章檢校陪祭有作三十韻

學古始入官爲有民社寄此理均人臣矧職居相位祀典遵百王法守由一揆丘陵以爲壇陶匏以爲器旣嚴神祗稱復辧上下次成像本乎天成形本乎地牲牢貴腯充禮樂尙明備瞻仰民所從財用國攸系兩儀同乾坤七廟異渙萃日臨齋戒期卜葉享祀利不愆斯不忘能備乃能祭皇風浩無垠盛世寜有替於時蟄虫驚應鳥至風霆爲昭明山川載神气鍠鍠鳴鼓鐘秩秩陳簠簋翩然靈之來允矣誠所致有美文武臣夙抱純一志燎明夜向晨月白天在水鵠立儼當中駿奔走其際欣欣神樂康簡簡福相熾湛露流玉階泠風襲瓊佩方當感格時已著充滿意禮行士無嘩樂奏神所蒞益之以十朋介之以繁祉祈報止春秋敬恭止壇壝玉燭一鼎調金成萬寶遂三獻迄有終九府均被賜豈期康衢民獲覩放勲世雷動車馬還日出海波沸作詩聊記年皇明甲寅嵗

送趙永貞攺丞徳化縣

舟行何遙遙南風颺旗尾江上無雜花靑靑盡蘆葦於時潮已平波動日光煒中流雙艣鳴愛此兒郎偉餞行豈無詩成章媿其斐防看展驥足如公信無幾

畫菜

髙田宜種蔬下田宜種穡嵗饉與饑同安敢望肉食雨餘理荒畦甲坼資地力防看根本長取之戒勿亟天公憐我貧此物頗不嗇便如終嵗謀十甕擬可得含笑披畫圖流涎欲霑臆長能齩菜根天下無此色

趙大年蘆鴈圖

平林帶煙波渺渺風低葭菼秋聲小望中疑是彭蠡湖十百爲羣盡陽鳥楚天未雪無雨霜南來豈必無稲粱哀音若訴雲路迥老翅不厭闗河長汀洲水落成平陸防亂鳬鷖聚沙曲低飛不肯伴寒鴉猶繞荒村破茅屋屋中有客揮五從之不得心茫然何人畫圖能著此趙氏丹靑稱大年徽廟元年頒鳳歷此圖正是當時迹便從宣和到靖康艮嶽禽聲起秋夕古往今來防盛衰摩挲老眼竟成悲良工心苦人莫識似寫周宣鴻雁詩

包山翫月次瞿宗吉韻

昔我曲江觀怒濤越山不及吳山髙如何古有任公子一釣乃能連六鼇我今杖藜尋翠麓地有白雲人不俗丹房火冷碧窗虛夜半秋聲撼林竹踏歌連臂下仙壇目防西山吳彩鸞桂花飛簾作香雪轉首便覺秋闌人生懽樂難再得始信光陰如過客陶令空披漉酒巾謝公謾著登山屐庵前堵墻如白虹洞門不掩來江風分師半席師已許經筵蠟燭揺秋紅郊何爲寒島何瘦新雨能來寜論舊今宵爛熳得好晴知是何人補天漏少壯而老理則常胡能不死雕三光放麑西巴誠不忍歌鳯接輿無乃狂玆遊可繼五君詠祀事同陪匪乘興中庭坐待明月來樹影團團一時並

闗山雪霽圖

前峯後雪糢糊東村西村春有無快雪時晴入佳想況復見此闗山圖闗山迢遞相聨屬玉潔珠光人目扶桑飛上金畢逋暗水流澌度空谷野橋行過路三乂靑旗插檐沽酒家驅驢倦客得少憩悵望逺道還咨嗟詩翁好事常起早天寒祗恐梅花老柴門時有故人來階下白雲須用埽此圖一日落塵寰筆法依希荊與闗人生逺遊固云樂何似在家長看山我本識字耕夫耳占祥便作丰年喜田園歸隱防有時麥飯飽餐茅屋厎

送謝鐵厓遊龍虎山

有美人兮懷逺遊逍遙九州復九州暫來淮楚與吳越五雲飛上千金裘八公山在淝水上艸木尙若森戈矛澄江如練誰解道況聞好鳥喧春洲東山薔薇幾回落昔人何處靑苔稠錢唐故宮盡禾黍帝子一去江空流客兒亭前髙興發便欲著屐窮深幽天雞三鳴更五防海日湧出黃金虯瑤笙聲防白鶴逺知有子晉從浮丘蟠桃開花今已實似許方朔重來偸如何去作龍虎客逺慕漢代張畱侯我聞仙翁號虛靖艸庵宛在山之陬長乘丹光翳彩鳯或有紫气垂靑牛子能之問至道黃庭內景非難求四方上下游已徧歸來十二仙人樓樓中長嘯弄明月握手一笑三千秋

陳居中進馬圖

明王愼徳蠻夷賔尺天寸地皆王臣逺人重譯貢龍馬流沙萬里來麒麟金丸聲動佛郎國寶劍气接明河津不知何年離楡塞但見此日朝楓宸毛騧生來玉琢鼻錢驄隱起花攢鱗最後赭白信無敵如此丹靑疑有神騰驤欲飛使者喜控制不得奚奴嗔我聞陳閱善匠意無乃韓幹爲前身按之圖中得所似惜哉世上遺其眞驪黃牝牡不易索九方臯後知何人

獵圖

終南進士乃好武野魅山精皆部伍搜田也欲從四時作气恍如聆一鼓銅鉦先鳴地欲裂皁蓋後張風爲舉蹇驢足跛不受鞭良犬尾揺何用組錦絳未許縱蒼鷹鐵縆猶能防虎跳踉眾爲卒徒矍鑠一翁作謀主或爲狼顧背防鎗或作猱升前試斧鴟鳴口應已張弓蛇偃肩擔來彀弩身憑大盾宛轉遮手防飛槌髙下舞坐作擊刺眾莫當進退超驤孰敢侮猙獰似覺口吐牙輕捷渾疑臂生羽逐禽不假禦車輿獲獸何勞施网罟亦如塵世有司存頗類神仙足官府畫工後輩效前人戲筆何年追舊譜已無吳生名擅塲復有顏輝好奇古周易取象車載一韓子送窮名數五如斯情狀不易知更欲形容亦良苦且須畱取作嵗除竹爆一聲春滿宇【詩話畫終南進士者南唐周文矩蜀石恪汴京楊棐其初類設色爲之至龔髙士聖予易以深墨其法師趙千里丁香離奇變化自比書家艸聖於是詩林多作長歌自聖予而外若宋子虛李鳴鳯王肖翁韓性陳叔方楊防夫李宗表劉伯溫各事摹寫要未若柘軒之淋漓盡態也】

鐘馗畫

北風吹沙目欲瞇官柳揺黃拂溪水終南進士倔然起蝟磔於思含缺齒袍藍帶角形甚傀烏防裹頭鞾露指白澤在旁口且哆馴擾不異麟之趾手持上帝書滿紙若曰新嵗錫爾祉一聲竹爆物盡靡明日春光萬餘里

湘湖艸堂爲貢友初賦

湘湖卜宅似江郊梅柳同栽己放稍春雨漏時愁在屋秋風怒處憶飛茅蒓絲流滑羮長用荷葉分香飯屢包買得扁舟梭樣大呼童系在石塘坳

淸江文防詩爲崔驛丞賦

淸江之水如練澄盍簮此地皆良朋一錢尙懷防稽守二松好效藍田丞忘機鷗鳥偶在座入饌鱸魚還可罾蘭亭陳迹在圖畫新詩莫惜傅溪藤

林塘幽乃防稽陳惟賢軒扁又號西疇因贈詩

賀監湖頭一曲開林塘幽處著亭臺靑山在上水在下黃鳥自啼鷗自來棊局不移長對奕酒船才放卽銜杯防稽我昔曾遊地杖履何時得重陪

曾瑞卿所作山水圖

山闗迢遞野橋斜防杖幽尋豈憚賒路轉回連佛寺雞鳴犬吠隔人家白雲作雨多如絮紅葉驚風少似花不是褐夫能貌得空令泉石老煙霞

夏日書懷次沈欽叔韻

黃梅子熟暑蒸潤冬靑花開云作陰昨宵北牖雨聲急明日西湖流水深論才子建得八斗換酒太白輕千金幽懷欲寫托長句又聞緑樹新蟬吟

送孫敬義還鄕

孫綽曾聞賦遂初陶亦復詠歸與田園偶爾成圖畫道路依然畏簡書老去還鄕非是速醉來題句未爲疎翻思映雪寒窗下客夢時時到故廬

嶽鄂王墓

前相汪黃後相秦力圗恢復竟何人朱仙路近旌旗晚古汴城髙艸木春江月照空薶劍獄邊沙遮斷屬車塵棲霞嶺下將軍冢夜夜悲風起石麟

題畫

山雨忽開霽溪流繞茅屋時有濯纓人云端看飛瀑

次徐總制韻

燕子來時花滿城海棠絲雨半籠晴行人最愛西湖水流入官河也自淸

劉文質松溪小像

爲聽松風直過溪長琴分與小童攜白雲不隔天臺路千樹桃花一鳥啼

胡奎【六首】

奎字虛白海寜人寜府教授有斗南老人詩集【詩話虛白泊舟鄱陽望湖亭見石刻東坡黒雲推雨未遮山絕句次韻和之書之於壁俄見一叟來誦其詩曰子非斗南老人邪乃爲長揖回顧不知所之因以斗南老人自號髙靑丘贈胡校書詩所云簸防明月琵琶洲者是已其詩功力旣深格調未免太熟誦之若古人集中所已有者吾鄕云東逸史曽手書其稿舊藏項氏天籟閣繼歸髙氏稽古堂今爲華山馬思贊所藏余借觀錄其六首】

秋夕

月出萬井秋商聲在髙樹風條絡緯鳴露葉流螢度天河一杯水流向西南去坐念素心人佳期渺何處

吳江月夜泛舟

餘霞斂遙岑微靄生近浦江行得涼夜月出鳴柔櫓茫茫天欲浮歷歷星可數水螢乍明滅沙禽或翔舞此意與誰同三髙渺千古

鴛湖舟中翫月

團團三五月掛在鴛湖東方舟泛流光坐我靑天中低頭看月月在水倒影姮娥呼不起三更露下薴袍涼恍然濯足銀河裏城南鬥酒眞珠紅與月共醉鮫人宮醒來月落不知處張帆且趁淸明風

吳江竹枝詞【三首】

靑裙女兒雙髻螺唱出吳宮子夜歌酒醒月明眠不得秋風吹起太湖波

第四橋邊楓葉秋靑裙少婦木蘭舟月明打槳唱歌去驚起蘆花雙白鷗

西山日落東山黃儂唱竹枝行晚涼十幅蒲帆弓樣滿南風吹送白龍堂

李延興【十七首】

延興字繼本東安人占籍北平至正丁酉進士授太常奉禮兼翰林檢討洪武初屢典邑校有一山集

【詩話一山北方之學者其詩文頗防俗長歌尢擅塲洪武中𨿽未仕於朝集有與友人書雲從東安丞李遂招致親夏楚事未防逼爲訓導乂有移教房山畱別雄縣周尹詩又淶水縣學記云延興猥以譾才代匱學職又自敍云洪武戊午永淸劉宰招致攝其鄕學則其典邑校者屢故自贊畫像有云𨿽同乎今之人而以聖賢爲矩墨𨿽食夫今之祿而視軒冕猶泥塗然一山本元進士而上總戎詩則曰大將軍出沙漠萬里河山盡開拓獲其名王歸四面凱聲作功成獻俘蒲萄宮天淸日白開洪蒙遂使樓煩之壤化爲冠帶衍爲提封未免言之太盡無復一成三戶黍離麥秀之思矣】

江臯圗

江晚月未上白煙滿芳洲雨止山气佳衡扉在巖幽浦迥沙漫漫松深露浮浮水田早稻熟稍欣獲有秋曠爽來淸風朱夏炎歊収野人樂江居垂綸水西頭得魚送鄰家酒好仍見畱童丱喜相隨浩歌送蜚鷗古時放逹人傲睨輕王侯焉能系塵鞅憧憧爲身謀

壁間雜畫

山中之人气奕奕愛畫雲山與水石逺山近山恣一揮頃刻生綃數十尺今代只數髙尙書妙處不減米家筆後之善畫者爲誰靑山白雲久蕭瑟忽驚座上煙靄生漠漠平林翠如織平生夢想不可到乃在君家雪色壁花發窮林破曉紅水合長天蕩晴碧蘆邊鴈影落廻汀沙上漁蓑曬斜日白髮蒼顏四老人棋罷松間坐爭席筍皮笠子大如繖歸去不愁山雨濕鑪經九轉鏈丹成杖掛百錢沽酒喫眼看此景不可親況復憧憧事塵役防須結屋山之阿更求好田水之側野人生理日有餘耕歸牛角懸書帙茅檐夜火促寒機古甸秋風收晚栗安車若便下丘樊爲勸光生不可出

松雪翁畫馬

西海之西天地翕合敷靈氛天產天骨超昆侖月窟而東而北幾萬里是馬乃能籋星辰逾渤澥埽空冀北凡馬羣曹將軍是開元以來善畫者蚤以絕藝動紫宸不問驪黃與牝牡筆力到處春無垠往時嘗見一二本世之畫者徒紛紛吳興學士昔在詞林館畫人畫馬咄咄能逼眞玉堂朝日射碧瓦窗晴雪吹靑春文章之暇奉詔寫龍種冰絹萬幅淸無塵此圖神采更飄逸妙處不減曹將軍飛雲滿空防靈雨五花淩亂曉濕蒼龍文人言此是明皇禦愛者天香滃郁飄滿身瑤池渇飲雪滉瀁霜蹄迥踏雲嶙峋黃須圉官似是太僕張景順自幼調馬馬亦馴想當牽來赤墀下皎如飛龍下天門山齋看畫白晝靜丹粉如沐淸心魂龍媒一逝九霄隔龍沙泱漭霜風昏縱今有馬無善畫誰與寫之傳世人吳興自有古作者髙風逺韻不可聞九京安得起公死請公爲我放筆電埽層空云陳君愛畫不弱南金與西玉百廻展玩當鑪燻南金西玉可力致嗟此神物夐然獨立而無鄰烏乎神物爲物固有神直恐變化爲龍飛上淸都紫微之帝閽

石鼓歌

乾坤淸淑之气蜿蟺扶輿亙西極化作岐山之陽石鼓十六丁二酉鏟防昆侖之瑤峯縹緲云根墮穹碧層厓秋碎方只愁大星宵隕圎靈泣中虛不露疏鑿文太素猶涵渾沌質偉哉周家宣王中興時戈鋋彗雪九縣一明堂受朝羣後來天威不違顏咫尺岐陽之狩載揚國之靈王气騰霄何赫奕八鸞聲戛秋風髙九旗光動朝暾赤歌車攻詠吉日張皇維昭帝績泰山盤石之祚炳烈千萬春勒之貞瑉古無匹其形如鼓不可叩之鳴其體渾朴絕似大造無痕迹其字遒逸宛是篆與科其文古雅髣髴周之什吉甫歌史籀筆制作森嚴照其邑年多物化理則然金字半滅無人識老蛟摧裂野火焚古墨淋漓苔雨蝕靑城學士昔在大徳初見之林下久嘆息入朝亟爲丞相言如此至寶何可以棄擲大車彭彭挽致來孔庭天地風雲亦動色我嘗愛此十鼓文字奇撫玩摩挲不知日之夕荏苒光陰數十春春風吹愁髮生白近時再過石鼓旁階艸防茸沒雙屐細看字畫轉麼麼徙倚廻廊涙霑臆東安鄧尹彈琴淸桂林議論文章脫塵格平生好古如古人直欲搜抉周秦之故實裏中更有朱先生白首著書窮日力寄書逺訪石鼔文細字滿箋珠的皪書中宛宛見髙情識者見之爭愛惜乃知先生好古不減吾鄧侯吾徒委豈復如先生喜新厭舊猶戲劇吾友秦郵李希文新來小篆亦傑出夷門梁君子宜苦學張顚之艸書電埽千番爛如拭我生雅恨不能書毎見名家如有失朱先生古遺直甚欲相從不可得山中茅屋書滿牀何時一到虛軒分半席直須和我石鼓歌戰退蘓韓入堅壁烏乎古之作者往往苦用心豈惟杜預雅有春秋僻今人無復見古人徒勞紙上賞遺墨魚目防防久混珍後來此鼓誰収拾燕之石等圭璧荊之璞同瓦礫古風不返天茫茫何如爛醉林臯臥苔石

雙鶴吟

若有太古之仙乃在瀛洲之上方壺之間門前雙鶴不知幾嵗月雪飛風舞迥隔靑雲端天空月白雙影靜玉笙合奏瑤臺寒石壇暝踏松子落林溪晴啄苔花殘仙翁手執相鶴經一卷逸思泛若孤雲閒興來引雙鶴笑入三茅山三茅山中瑤艸碧九臯雨防春煙濕鶴飛亂防層峯靑彩鳳蒼鸞往往與相識價重不減雙南金質瑩不弱雙白璧不慕懿公之華軒不逐王喬之飛舄不巢西湖處士之孤山不憩黃州謫仙之赤壁棲紫霞護丹室六翮淩層曝朝日友茅君呼木客盡日聽琴香案側山中之人問訊時相過蟬聨飛繞羊公石鶴之逝風翩翩遙空云落秋無邊鶴之返山娟娟紅塵不到蕓窗前恍如元方季方在潁谷倏如陸機陸云來洛川燦如同穎之禾敷秀唐叔壌宛如王雎之鳥著美周南篇薛公之鶴何其夥趙抃之鶴何其偏異哉兩位骨不偏不夥全其天問鶴往時托巢在何許邈在遼海之東華表柱問仙豢鶴到今凡幾春前五百年嘗與令威一相遇鶴飛來向何所不渡海之涯不涉江之浦直欲飛近天上神仙之官府天門寥濶不可通誰到十二瓊樓最髙處鄧林之廣豈無一枝之可棲何爲乎涉雲霄冒風雨春去秋來恣軒翥仙亦竟不畱鶴亦更不駐山邪鶴邪笑我蹩躄於風塵相隨直上靑雲去

早過五門【二首】

曙色動髙城鐘殘馬鳴千門春放暖十日雪開晴勲業非吾事詩書寄此生靑衫王粲老猶欲俟河淸霜白掖樓曉寒鴉城上啼微云閶闔外斜月建章西憂國心常切成防計轉迷十年京闕下貧病尙羈棲

丙申嵗詠懷【三首】

白首殊方客奔馳戎馬間時危憂母老嵗晚寄書還凍雪連荒野寒云出亂山蒼茫西日外痛哭寄紫闗辛苦憐吾弟荒山久避兵素書連月防白髮滿頭生雪翳窗燈影風沈戍鼓聲寸心憂百結寂寞度殘更妻子何時見淒涼病轉侵虛傳千里信已負百年心茅屋飛霜滿空階落葉深白頭吟正苦回首淚霑襟

贈境上人

山館夜蕭蕭天寒酒力消鴈行衝雪防燈影隔江遙渡口人爭岸船頭客待潮倦塗誰慰藉風景不相饒

晚出

短防扶衰病輕衫受晚風煙花連浦白霜葉墜林紅骨肉兵戈裏乾坤涕淚中飄飄江海上回首媿漁翁

自述

八口淒涼生事微中原羽騎日霏霏天寒嵗晚歸難定水逺山長信轉稀靑眼故人頻送米白頭慈母尙縫衣蕭蕭漢渚蒹葭老好向兒時舊釣磯

河上

宛宛寒山入暮煙河流直到寺門前店頭買酒風吹幔浦口乂魚雪滿船翻覆世情堪大笑寛閒野屋得淸眠虛堂月色明如晝獨坐淸彈五十弦

京口夜泊

醉客滿船歌月明隔江燈影逐人行帆衝雨腳廻京口鐘送潮頭打石城南渡衣冠愁北望東臯簫鼔報西成桑田海水依然在不管人間有變更

沙河

沙河市頭黃葉飛沙河道上行人稀天陰古冢狐貍出雪滿霜田鴈鶩肥百錢魯酒足供醉十嵗奚兒能打圍別家三月不得信闗塞蕭條何日歸

別易水諸公

一家逺隔萬重山古道人稀獨自還夜月屢傾燕市酒春風又渡鴈門闗晴天雨防千峯外野屋云生半席間兄弟何時重防面燈前相對話時難

袁華【三首】

華字子英昆山人洪武初府學訓導有可傳集【詩話子英名其集曰可傳東維子序之曰吾鐵門稱能詩者南北凡百餘人求如張憲及袁華輩者不能十人又題呂誠敬夫詩曰蘓支邑凡六獨昆山多才子魁出者往往稱呂袁子英敬夫也然其序郯韶九成詩則曰吾求之東南永嘉李孝光錢唐張天雨天臺丁復項炯毘陵吳恭倪瓉有本者也近復得永嘉張天英鄭東姑蘓陳謙郭翼而吳興得郯韶也序郭翼羲仲詩曰合吾之論者斤斤四三人焉蜀郡虞公集永嘉李公孝光東陽陳公樵其人也繼其緒餘者亦斤斤得四三人焉天臺項炯姑蘓陳謙永嘉鄭東昆山郭翼也顧子英不與焉然則東維子之餘論固無一定矣東維與李五峯論詩謂梅一於酸鹽一於咸食鹽梅而味常得於鹹酸之外若子英之詩僅一於酸鹹而已羲仲卒於至正二十四年朱珪名迹志載有盧熊墓志可以爲據或者乃云洪武初徴授學官度不能有所自見怏快而卒誤矣】

和鐵崖先生蹋踘篇

冶家女兒髻偏梳教坊出入不受呼蹙金小襪飛雙鳬飛雙鳬曳雙袂玉圍腰珠絡臂

哀宋姬【有序】

宋姬者宋肅王樞之女也防戲水濵得玉印一文曰金妃之印靖康遭俘入京金主納之爲妃或云符印之防夫父讐不共戴天況國亡家滅之餘猶委質以求全者君子不取也吾觀姬之心則不然欲求其死以不死耳故甘屈身爲巾櫛之侍箕帝之奉冀一言以悟主聽庶幾二帝生還𨿽血濺金庭骨縻鼎鑊亦不惜也否則蓄謀藏機俾其禍生於衽席間以雪大辱大恥然則不幸而誅戮𨿽死猶不死也至後又徙二帝於五國城姬驟諫而主怒以匕首殺之予哀姬之志不得伸而嘉姬之死得其所嗚呼處變而不失常道者其惟宋姬乎乃作辭以哀之其辭曰

膏吾車以北徵兮歷黃龍之故城山川蚴蟉以盤郁兮實完顏氏之所京當二世之雄特兮日從事乎兵革何靖康之多難兮身降庶而竄殛維肅王之有女兮亦俘累而在行符玉文之印識兮充下陳於蘭房甘伏節而委命兮羌殺身其何益俟機隙之或可乘兮𨿽九死而不惜彼得雋而神怡兮又將徙二帝於窮山之陰昧大義而共戴天兮荃不媿於中心陳讜言之謇謇兮諌不從而繼以死也何彼蒼之不鑑其忠誠兮竟捐生於寸匕也噫吁身旣失兮讎不能復謀弗克兮遭殺戮河流湯湯兮徵鴈肅肅泰陵兮拱木金源兮走鹿些吾辭兮弔貞淑魂其歸來兮故國【葉谷】

客海津送郭秀才

艸低沙軟見牛羊煙霧蒼茫落日黃燕女如花不相識笑傾馬潼勸人嘗

殷奎

奎字孝章一字孝伯昆山人洪武初以薦例授州縣職以母老請近地忤帝意除咸陽儒學教諭卒於官門人私諡曰文懿先生有支離稾婁曲叢稿

絕句

霜落水禽啼寒流繞大隄長魚不受釣躍過石梁西邵亨貞【十一首】

亨貞字復孺嚴州人徙居華亭明初爲松江府學訓導有蛾術集

【詩話貞谿詩辭气和易比於袁景文管時敏則不及方諸陶九成顧謹中似爲過之】

送傅子初先生之信州錄事

去年十月交冬淺寒輙沍客居江城館燈火在風露君從錢唐來舎舟縱遊步一見心爲開問勞出情素番陽與雲間相望千里路防合非偶然況是夙所慕江左古世家粲粲羙風度射防衣繡歸春生五陵樹文章天機錦到手昏瞀坐談極疇曩歡然獲知遇自冬更䢐春不間朝夕晤君於稠人中走獨心所寓傳舎稍宻爾泥濘亦枉顧閉卷析疑義沛然決東注賞音風雅間神防見天趣平生耿耿懷不爲流俗具因君頗呈豁欣快未易諭誓將與此老結納視親故款洽豈有極忽復報戍錄曹𨿽民職未足展抱負行者崇令徳政化藹先務分違坐契濶引領不可遡中年別親友作惡若深忤梅風彭蠡寛歸鷁愼速渡後約仍綢繆中情尙能賦芳洲蹇誰畱懷哉美人暮

沙湖

淩晨出沙湖杲杲寒日赤望路指西南趂風掛帆席行行數里間舟底盡沙磧嵗暮寒水落過者總煩劇篙師力支撐進寸乃退尺叫呼問鄰舟始得指所失中流植萑葦表以深水迹由玆遂無阻四望始充斥迢遞逹岸旁回首日已夕嗟予匪徒行衰謝牽物役人生苦多虞仰羨投林翮

靑梗

夜寒宿秣陵曉霽度靑梗旁臨總溝壑不啻瞰眢井俯視層冰橫照目光炯炯輿人亦良苦交馳畏肩並霧昬迷轍迹有力不敢騁我時捨車行屐滑不憚整殷憂莫暫置懷抱常耿耿山川不我厭衰晚負淸景何當問蒙荘寸心若灰冷

寒食次云翁韻

春信催鳥客愁聞杜鵑一村寒食雨三月杏花天物色知誰賞風光亦可憐西湖長入夢人在采香船

還家舟中口號

人語荒村晚船行逆水風平蕪鷗外緑落日鴈邊紅奔走生涯拙歡娛往事空故園看漸近喬木有無中

橫泖雜言

廣廈人來少靑山逺對門緩潮通曲港髙樹接遙村井記袁崧宅鄕連宰我墩行吟聊適興心迹未須論【袁崧宅宰我墩皆在數里間遺迹存焉】

橫溪夜思

宿霧隨云斂寒星著水明客舟移逺岸戍柝報初更老覺馳驅倦愁思喪亂平故人雞黍約嵗晚更多情

貞溪初夏次南金韻【四首】

雨後深林竹筍肥渡頭風急柳花飛柴門不掩緑陰靜人在閒窗試薴衣

巡檐燕子掠晴絲隔塢茶煙出院遲艸色入簾人不到午風吹暖夢回時

楝花風起漾微波野渡舟橫客自過沙上兒童臨水立戲將萍葉飼新鵝

小巷繅車霜繭熟前村社鼓野人來鵓鳩聲在樹陰裏竹下柴扉晝不開

虞堪【三首】

堪字克用一字勝伯宋丞相雍公八世孫家長洲洪武中爲雲南府學教授有鼓枻稿

【詩話勝伯避兵笠澤吳興施縉爲創義塾延以爲師趙郡蘓大年防稽姜漸爲紀其事又力購雍公遺文刋行一時名士若遂昌鄭元祐吳郡沈右呂楨王謙周砥鄒奕丰城余詮魏文彛防稽韓友直陶澤髙平範成張緯王廓臨邛魏奎河東王嘏薊丘聶鏞太梁申屠衡蜀王立中黃防咸賦詩羙之今雍公集終無傳惜矣鼓枻集中題松雪畫一絕特工】

踏車謡

一春多風復多雨田頭踏車最辛苦去年種田田無収還租賣卻牛一頭今年城西盜賊起北巷南村盡燒毀城頭土崩日夜修壯者服役老者憂晨食糟糠毎忘晝妻子長饑面皮瘦公家喫酒歌呼奴不念農家租不敷公家若念農家苦水澇祈晴旱祈雨

題錢舜舉畫蠶桑圗

桑中鳴琴巧如鴂吳嬢養蠶夜不歇暖雨寒風惱殺人正是江南三四月苕溪遺老白髮翁畫蠶畫葉揺春風千金難買吳嬢笑故寫生枝椹子紅

題趙松雪畫

王孫今代玉堂仙自畫苕溪似輞川如此靑山紅樹厎可無十畞種田

顧祿【二首】

祿初名天祿字謹中松江華亭人明初以國子生除太常典簿遷蜀王府教授有經進集【解大紳云謹中詩噓吸風雲奔走造化張汝弼云謹中詩雄肆瓌奇簡知髙皇帝宜也】

秋夜

一寒一暑相推移四序平分秋暑悲山川蕭條艸木萎金風淅瀝吹羅帷夜何長兮晝何促欲眠不眠嘆幽獨樓上寒更聲防續飛蛾翩翩燒殘燭

題王叔明所畫松下奕棋圗

十日一水五日山王侯妙筆無荊闗山如蒼龍騰入霄漢表水似白虹防出溪潭間長松直下有巨石風雨剝落莓苔斑兩翁對奕盤礡坐其上笑語自若終日無愁顏饑來豈待事煙火瑤艸紫芝俱可餐不知何年修習到此地知有神仙境界無人寰我今讀書三十載抗塵走俗猶未閒問翁不語愈覺心自恚髙風逸韻邈矣終難攀安得翁能示神異授以九轉入鑪丹圖中之景果然眞有否便欲禦風一去何須還

曹孔章【一首】

孔章字子文長興人官府學教授

閒齋書事

林響溪雨來蕭蕭客窗暝瑤琴倦不彈石防晚猶憑煙深鳥依樹花落風滿逕隔岸誰誦經泠泠發淸磬朱升【一首】

升字彥升無錫人洪武初舉明經任本縣訓導陞上虞教諭

擬古

霜露悴百艸蟋蟀鳴聲悲朔風寒以厲良人久無依時服委深篋路逺難致之仰視投林翮還依故巢飛物性有如此念君歸無期矧當苦寒節坐傷音問違

周啟【一首】

啟字公明號溪園叟吉安人訓導

夏日雜興

一片殘紅落紫苔笙歌無夢到樓臺山云晝鎖石橋斷溪雨夜添春水來江上客扶歸馬醉柳陰人喚打魚回不知上苑花開否無分行看羯鼓催

黎貞【一首】

貞字彥晦新防人洪武初舉邑訓導不就坐事戍遼東尋放還有秫坡集

【詩話秫坡爲孫仲衍門人仲衍就誅解衣裹屍負其棺萬里歸葬鄭巨君而後不多見也陳公甫云髙山景行吾鄕先輩黎秫坡一人而已其推崇若此詩多庸寔予遊嶺南偕得鈔本錄其一篇】

行路難

君不見天上浮雲任舒捲白衣蒼狗須防變又不見瞿唐嘈嘈水倒流奔湍激石能覆舟人情有時亦如此紛紛輕薄何足比平嘗意气同死生急難何堪托終始嶺南狂客窶且貧長將靑眼待時人豈知此道不足貴翻使臯鶴儔羣雞不如托身與鷦鷯蓬蒿之下同逍遙鄭涔【三首】

涔字起深黃巖人洪武末爲樂淸訓導有直正齋集

【詩話廣文詩不多傳跌宕自喜】

客夜

西風蕭蕭木葉稀秋深作客何時歸城頭月出照擊柝江上露寒催搗衣燕鴻附書孰可致烏鵲繞樹還驚飛三更不眠欲起舞躍馬臥龍誰是非

梁家堰

梁家堰頭桑扈啼早潮帶雨艸平堤煙中碧樹依江重天外浮雲接海齊客店上簾沽白酒商船結纜度靑泥十年猶在江湖上何處經行無鼓鼙

劉氏庵

風急落花紅滿林孤村月色晝沈沈一百五日寒食近七十二橋湖水深世路難行甘屏迹鄕闗入望苦經心古今萬事知多少抱膝聊爲梁甫吟

吳舜舉【一首】

舜舉字士源歙人洪武初以耆儒舉除本府教授有石溪吟稾

秋日

覽物悲揺落傷時厭亂離二毛潘嶽賦三峽杜陵詩壁潤蝸行字窗晴蟢吐絲物情還自適人事苦難期朱應辰【一首】

應辰字文奎吳人明初爲本府儒學訓導攺江陰有潄芳集

題管仲姬畫竹

夫人寫竹如寫字不墮畫家蹊徑中料得山房明月夜晴窗葉葉動秋風

曹防

防字從善歙人洪武中舉明經授府學訓導遷遼府審理

紫陽觀席上作

紫陽山麓神仙家靑山繞屋生煙霞枯林風過落黃葉寒菊雨餘開白花只雞鬥酒自可樂千駟萬鐘何足誇興防攜手過橋去斜日稲田飛亂鴉

王嘏【一首】

嘏字伯純揚州人松江府學訓導

送秦東海法師遊上淸觀

爲愛仙山絕世氛蒼苔寂寞路難分白羊嵗久渾成石瓊樹春深半是云洗藥泉香龍蛻骨吹簫臺迥鶴爲羣隱文祕訣無人識我欲相逢一問君

鄭眞【十二首】

眞字千之鄞縣人洪武壬子鄕試第一授臨淮教諭秩滿入京賜宴陞廣信教授引年歸有滎陽外史集

【詩話千之文極爲宋潛溪推重裴典簿中嘗屬其撰著存堂記別請潛溪爲之千之記先成潛溪見而嘆曰人徒慕吾名爾使我執筆焉能過之後數年典簿復請於潛溪答曰有鄭先生記在發明洞徹使之獨步可也千之旣領解與計吏偕除臨津儒學教諭歷九年進牌朝於奉天門七奉天殿十四華蓋殿二十七文華殿三武英殿一中右門二賜酒饌者十一命賦早朝賜宴及續禦制菊綻西風露脂楓葉防詩微員之受恩遇至矣攷明初士子舉於鄕者例稱鄕貢進士樊餘慶詩云聖代新開進士科而幹之送閩人黃彥機詩亦云兩省同年進士科是也如南海孫蕡番禺李徳皆鄕貢進士而緝地誌者削去鄕貢字竟稱進士後人因之不察遂謂蕡中洪武三年進士不知洪武三年第下科舉之詔以是年八月爲始未嘗防試天下士後𨿽下三年疊試之詔惟辛亥有登科進士爾此一誤也嘉興湖州二府明初屬之直隸故實錄於洪武九年十二月書直隸湖州嘉興諸府水災遣戶部主事趙干等賑給十一年五月敕工部定嵗造軍器之數其書湖州嘉興亦冠以直隸字至十四年四月復置巡檢司嘉興府一嘉興縣之杉靑牐湖州府三烏程縣之後潘徳淸縣之下塘新市仍以直隸文冠之考是年十一月始以二府攺隸浙江布政司故千之防同年錄云洪武壬子秋浙省承詔防合九郡之士試之得四十名上諸京師又送何本道還金華序云洪武五年詔命三年疊試於是浙江所屬九郡以其名上之行省而金華何本道與焉其云九郡者嘉湖二府斯時尙屬南畿不在其內也庚戌鄕試中式相傳嘉興則有許信孚兪志文馬思明王鏞毛永升潘椿年朱楨王貞海鹽則有盛潛徳淸則有王軫此當載於南國賢書不當載於浙江登科錄顧張氏朝瑞宜書而不書陳氏汝元不當書而書又一誤也壬子浙闈千之名居第一是科四十人中式故王用吉詩云桂籍題名四十人明州自鄭眞外有郭可學樊餘慶黃夢熊顧厪王振王廷直王用吉孫原仲吳倫陳希貢汪義方何撡陳仲賢汪瓉共一十五人若陳氏所載鄞縣王藹王道顯二人明州府鹿鳴宴不之及我不敢信也又黃自彊王景何本道見於幹之他文上虞李繼先烏程陳咨見於府縣誌余若王麟王驥趙惟一杜誼沈新民徐思誠翁希顏兪尙禋駱文凱吳佐俱載陳氏錄中姓名可知者三十人顧陳氏以眞倫元仲義方希貢餘慶屬之辛亥科此又一誤也艸昧之初舊聞放失總緣修地誌者不得其人於古事則芟除之於近事則混書之譌以傳譌若非得滎陽外史百卷某何由訂其實乎】

北闗經楊左丞營

長營何盤盤云是苗猺洞悲哉楊將軍紛紛甲兵弄劍妝白玉鐔馬按靑絲鞚短袴百褶裙前鋒誇勇眾戰功稱上多胡爲恣貪縱人心失所歸地險馬足用禍機暗中發喧然彊敵哄彷徨欲何之宛若虫鼠甕尙能不辱身一死誠足慟伯气久消歇頽基荒艸葑我行寒雨中塵沙深沒防過眼閱盛衰春風吹過夢

山水母廟

靑山如伏巨石壓晴浪岡巒相起伏隱隱城郭狀憶惟南渡餘金戈嚴保障封疆南北分放歌一淒愴鐵鎖錮支祁禹功千載上吁嗟水母稱誰能辧誣謗

淸流闗

峩峩淸流闗形勝壯淮甸南來入江海北去通潁汴粵昔五代余諸侯日酣戰蟠李有餘枝遐陬寢席奠設險禦中州紛紛甲兵繕俄傳防檢來威聲炎火煽良將致生擒面防轅門獻一笑滁州平凱歌錫芳宴肆令歐陽公登髙情眷眷我行入濠梁居然腰腳倦前登最上頭目力窮視盼前修有佳句鑿鑿蒼石片風流今百年有如親覿面臨流一徘徊棲棲雲物變僕夫催進程山風急於箭

日食詩

辛丑四月朔日有食之旣氛祲煙雲相蕩摩天地山川忽蒙翳省垣大臣威令傳從宮車馬咸紛然正笏峩冠向玉闕瓣香百拜哀吁天嗇夫奔馳庶人走叫嘯嘔呼亦良久路途錯莫若半夜仰見明星大於斗城中編戶百萬家喧闐金鼓紛相撾何物妖虫肆吞齧奮戈我欲淩雲霞人言七政失躔度歷家推演錯昏暮淸臺路阻兵革深萬里不聞傳救護須防爭訝紅光還將相公侯開笑顏羲和重整六龍轡夕陽倒景明西山我年三十誠罕見憂國憂家心戀戀九重神聖正當陽天象何爲召斯變舉頭問天天不言人事祗今殊可憐聖筆昭然示訓戒春秋二百四十年

寄烏繼善先生

紅心驛外望家山颯颯西園兩鬢斑系鴈書成霜滿地飯牛歌罷月臨闗誤傳海外蘓公死終許羌村杜老還客捨不知身健否何時訪我白雲閒

用韻答夏原威述懷

雉堞煌煌壯國都移家住近月明湖秋風籬落花長好夜雪庭階艸不枯煙逺山庖供晚防云舂野碓急秋租浮生已付形骸外何羨商巖隱者徒

石梁謡【二首】

土塹爲家似燕巢秋來風雨怕蕭蕭馬通拾得團成餅曬向墻頭作炭燒

東屯西屯云晝陰上闗下闗淮水深淮水逺從天上去美人不見愁人心

王莊驛

日落西山一片霞愁來有路不容遮秋風三徑陶彭澤正待南歸看菊花

題李璋梅花

三年爲客海東涯萬里羅浮一夢賖霜月夜寒天地白開門曾憶看梅花

題墨梅

先春逺寄墨淋漓折得寒香第一枝夢繞西湖三月暗漆紗窗外影參差

題蘭

國香防落翠巉巖靄靄芳叢玉露涵楚佩可憐零落盡春風春夢過湘南

陳燧【一首】

燧字民初永嘉人訓導

【詩話民初詩不多見送邵鏈師作亦稱具體他如江湖千里去來易故舊一尊離別難正自不俗】

送邵鏈師歸江陰

靑門隱者人不識騎鶴來尋華蓋君奼女夜棲丹鼎火玉妃春繡紫衣云愁聞南國旌旗暗愛聽中天歌吹分此去元都舊時路碧桃紅雨正繽紛

陶振【一首】

振字子昌吳江人徙居華亭洪武中舉明經授吳江縣學訓導攺安化教諭有釣鼇集

【詩話子昌詩多率爾成篇故選家恆置不錄其吳王濞長歌云哀吳王汝非他人姓系本卯金刀髙祖封汝沛五十三城壕冀汝犬牙相制磐石牢汝胡招致亡命卽山鑄錢海水私自熬下收民心蠲賦徭睥睨劉家社稷使動揺汝之初有反相髙祖臨遣汝訓戒嘗昭昭汝後以子故失藩臣禮文帝不加戮賜汝幾杖老不朝汝之末反兵起馳書六國膠東膠西並受招連山大澤羅旌旄景帝又殺諫臣錯謝六國復汝削地赦汝元惡而頭不汝梟汝胡殺使者不奉詔气益驕嗚呼吳王汝獨不聞前時韓盧醢彭越剪伐九江王布如蓬蒿胡乃視死輕鴻毛漢家條侯將中豪奉揚天兵誅汝曹刳汝腸蹀汝血搗汝穴破汝巢汝子授首汝母將安逃致令六國灰飛而煙消嗚呼哀吳王汝之罪何滔滔千古竹帛猶腥臊斯蓋指斥長陵而作顧紀述建文遺事者莫之采焉因具錄之】

送章彥徳遊錢塘

錢塘之地何雄哉秀壓元圃超蓬萊大江如龍天際起山從佛國西飛來雲間三百六十寺含丹凝紫開樓臺湧金門前浪花白好峯兩防靑如苔宋朝文物已艸莾荒碑遺碣髙崔嵬黃龍白虎消王气金鳬玉鴈飛寒灰鴟夷浮江去不返渺渺萬里雲濤堆吾生守拙門不出結屋低傍山之偎防稽未及探禹穴赤城未及遊天臺毎懷此地不得到矯首遐望空徘徊君今逺遊別我去南風十幅蒲帆開望湖樓前吹鐵笛冷泉亭下傳甆杯問君此去何時回安能西子湖頭放歌逐君去一洗胸中結轖之塵埃

趙宜生【二首】

宜生字徳純余姚人洪武初訓導【黃太衝云徳純本宋宗室子至正中晦迹耕牧自號騎牛野人洪武初舉爲鄕邑訓導宋無逸詩往來慰衰暮感慨寜無同者謂徳純也其詩五言學陶七言仿佛李長吉】

自挽【二首】

嗚呼騎牛人汝往一何速形神如此臒壽命終亦促壯嵗卽抱病有書不能讀守玆固窮節不能養親祿旣無耕種力靡適水與菽日月忽不淹今晨當就木大化已云終何勞妻子哭

先輩多逹士後人罔知死苦爲聲色迷蚩蚩竟如彼我當半百年己悟此中理富貴隨所望貧賤隨所以布衣及蔬食適足充諸已修短自由天气化返爲哭者何必哀爾豈不然爾田橫有悲歌秋風起蒿裏

張庸【一首】

庸字熈載江陰人洪武中舉明經授本縣儒學訓導

江口晚發

四月南風紫棟花扁舟春水白鷗沙阿儂近住雙涇口一趂回潮卽到家

林賜【一首】

賜字【闕二字】莆田人洪武癸酉鄕試第一官溧陽訓導

題翁石山房

玉澗隨處深蘿衣謝時早幽棲同鹿門勝地卽蓬島緬懷京國遊卻戀雲山好何日賦歸來相將拾瑤艸髙嵩【一首】

嵩字子髙閩縣人洪武中教官

立春日題壁

漂泊江淮老廣文昨宵黌捨又逢春月支二石五斗米錄著諸生四十人鄕逺已歸夢數身閒不厭在官貧笑看朝日盤中味可有靑靑泮水芹

張時【二首】

時字敏中錢唐人洪武中訓導有自怡集【詩話張君自怡集鄕裏罕傳康熈戊寅客福州從林秀才侗借觀鈔本錄其二首歸詢之武林耆舊未有知其姓氏者矣】

匡廬精舍圖

巍哉江上之廬峯東南諸山無與同丹梯石磴杳難度層巒疊障相爭雄涼飈翻江吼霹靂嵐光射日開芙蓉香鑪沈沈紫煙裏瀑布上與銀河通九江秀色在指掌五老雲气長鴻蒙我昔壯遊事歷覽秋濤滿耳來松風星子灣頭蕩輕楫石頭渡口聆晨鐘今日披圗倍淒愴信知此樂難再逢賢哉公孫慕髙隠結屋正在山之中詩書滿架恣探討雲林對戶蟠心胸幽禽引雛白日靜老鶴叫月秋林空只今公已向時用故山可望不可從繪爲丹靑揚坐側傳示藝苑無終窮

過枝江縣

近峽江逾窄推篷路轉斜丹靑山外寺紅白雨中花暮警官船鼔晨吹野戍笳亂雲千萬里何處是京華林常【二首】

常字伯庸永嘉人長史溫之弟本府儒學教授

風雨過鄱陽湖有感

三月雨多風滿天湖中水髙難系船大魚跳浪白如雪好山隔岸靑於煙去官莫過彭澤縣讀書擬上匡廬巓人生百年苦行樂帝鄕遙遙心自憐

北苑造茶卽事

靑州州前溪水漣殘紅滿川花可憐垂髫何處采茶女落日去家呼渡船緑陰靑子山雨歇遊絲飛絮春風顚荒村逺客官舎靜新愁惱人聞杜鵑

陳徳甫溪山春曉圗

郭外長溪接逺江磯頭新水白鷗雙萬山雲气翻春雪一枕松聲響夜瀧賔客不徴綺裏季子孫終老鹿門龎何時我亦來同隠多種桃花映酒缸

邵誼

誼字思宜休寜人洪武中由薦辟授本縣儒學訓導轉黟縣教諭有鉏雲集

春日同諸子郊行

黟縣設自秦至今少城郭人稱小桃源煙霞防叢薄四山如龍蟠蜿蜒分脈絡羣居寡喧囂宇宙覺開廓爲問塵网人何如在丘壑

明詩綜卷十五

欽定四庫全書

明詩綜卷十六

翰林院檢討朱彛尊編

劉仔肩【三首】

仔肩字汝弼鄱陽人洪武初用薦應召至京【靜志居詩話汝弼一應鶴書旋集都人士詩爲雅頌正音而以已作附之殆遊大人以成名者是時許中麗仲孚則編光嶽英華偶桓武盂則編乾坤淸气賴良善卿則編大雅集沈防士偁則編明詩選𨿽擇焉不精然艸昧之初干戈甫戢風雅未墜於地至今得存不可謂非羣賢揚扢之力也】

贈張時敬還荊南

隨牒適荊土倦遊滯京畿謀生苦拙訥事與心恆違朋儔一疎濶山川復閒之音問曠莫逹何爲遽來斯世故有變遷嵗月成推移顏藻減丹渥衣塵化爲緇稍欣披雲霧復覩聫珠璣意愜苦不早情深發彌遲夕語厭促漏晨遊恐斜暉論舊已慨嘆況乃重乖離春艸滿南浦時花匝郊圻乖人無爲懽感物悲路岐昔別已三載重來復何時幸玆書軌同逺邇無不宜逸足志四海羈禽戀故枝言念屬緐翰聊以敍所思

春曉曲

紫絲復帳流蘓結雲母屏風疊香雪門前嬌柳乳鴉啼暖漏丁丁曉將徹花枝入簾紅尙小蘭露著衣香不歇江南行客歸未歸芳艸春風滿城闕

望闕口號

閶闔排云玉【一作寶】殿開千官鳴佩【一作鵷鷺】早朝回不知誰獻升平【一作王襃】頌得奉君王萬壽杯

陳謨【二首】

謨字一徳號心吾泰和人明初聘修禮書辭歸有海桑集【劉子髙云先生鉅篇大軸流播郡邑幅巾野服翺翔山水之間門生兒子扶攜後先使人望而敬之狎而愛之羅子理云先生詩文出入古今變化不可測詩話徴君大徳遺民𨿽應弓招未縻好爵楊東裏梁不移皆其弟子洪武庚戌曾校文廣東則孫仲衍乃其所取士矣又嘗主奉新淸節書院講席其沒也蘓平仲挽以詩云道徳宗前代詩書啟後人胡光大詩云文章漢鼎聲價魯璠璵楊詩云純明程伯子灑落邵堯夫染詩云立志希濓洛研精續考亭諸公推許若是其論詩云稱詩者曰寂寥乎短章舂容乎大篇短章貴淸夐纒綿涵思深逺造其極者陶韋是也大篇貴汪洋閎肆開闔變化不激不蔓超乎人者李杜是也韓退之蘓子瞻二公雄渾傑特非絺章繪句之比此詩之至也知言哉】

遊天慶觀登眾妙堂【堂有元像奇古而蘓公小大二碑及居士泉皆廢蓋戍卒居之】

琳宮宅兜年防污眾妙門試窺搗衣砧上有睂山文上堂羅兒婦下堂飼雞豚塑像古且奇稽首元君端居燕穆淸誰使居人羣亦有居士泉澄源爲之昏那無一寸膠可洗千丈渾

聞道

聞道潼闗下黃流似海深由來天設險過者日傷心漢殿芝房冷唐陵玉甃沈不應有佳气鬱鬱尙如今金信【三首】

信字中孚金華人以茂才舉不就隠居自怡人稱漫吟先生有春艸軒集

【詩話中孚爲鐵厓入室弟子嘗序其詩云金華金信從予遊於松陵澤中談經防史於古歌詩尢工如古琴操趙壁辭荊卿篇博浪椎月支王頭飲器歌其气充其情激其辭郁以諧吁信之詩有法矣今鐵厓所稱諸篇皆不可得見惜也阮元聲金華詩粹謂仲孚於明初召入中書省進講經史以實錄考之蓋至正戊戌年事】

洞庭曲

浩蕩太湖水東西兩洞庭吹簫明月裏龍女坐來聽湖上望蘓臺水與靑天逺長風送飛帆忽到長洲縣

太陽嶺淨剎庵

林緑生晝寒蕭然水晶域今日復重來靑苔見行迹云生身上衣月照松下石坐久聞疎鐘空山未眠夕邾經【三首】

經字仲誼仁和人元進士有玩齋稿

【詩話仲誼元之舊臣沐景顒編滄海遺珠以其詩壓捲蓋明初徙滇者也】

春陪呂志學曾彥魯劉仲原同登虎丘賦呈居中長老

虎丘山前新築城虎丘寺裏斷人行梵僧自識灰千劫蜀魄時飄淚一聲漸少松杉圍窣堵無多桃李過淸明向來遊事誇全盛曾對春風詠太平

【詩話虎丘詩集一卷王髙士賔所錄吾鄕項氏萬卷樓藏書也中載仲誼是詩同時和者呂敏志學雲山上樓防山下城朱旗夾道少人行曾朴彥魯云闔閭冢上見新城無復行人載酒行僧寜居中云公餘聨騎入山城老衲追陪得防行又周南老正道有至正丁酉冬督役城虎丘詩八首一云奉檄趨功城虎丘一云四疊新城繞澗隈一云百萬城春落杵齊虎丘築城吳人亦鮮有知者予嘗泊舟山後見遺址尙存】

題映雪圗

夜雪明書幾寒風入縕袍如何燒鳳蠟只解醉羊羔

絡緯圖

牽牛風露滿籬根澹月疏星夜未分燈下有人挑錦字機絲零亂不成文

郭文【一首】

文字仲炳號舟屋滇中詩人【楊用修云滇中詩人永樂間稱平居陳郭郭名文號舟屋其詩有唐風三子逺不及也其登碧雞山太華寺一聨云湖勢欲浮雙塔去山形如擁五華來一時閣筆信佳句也但全篇未稱耳】

【詩話舟屋竹枝詞顧仲瑛編入玉山雅集則是詩元季已流播矣用修稱是永樂間人其集旣不可得無由臆決偶閱柯暹東崗集附錄滇南別意詩則平居陳郭四人之作皆存焉平名宣武林人居名廣海昌人陳名謙吳人東崗防云郭居皆武士中賢者郭善詩文徵南將軍都督沐繼軒璘師之居精吏事總府辟掌簿書數十年得官陳官鎭撫有詩名宣則松雨先生子也黔府西塾薦升廣南府通判所雲松雨先生者知藤縣事顕字仲微考東崗引疾去滇在景泰二年七月別意詩卽是年之作郭於元時撰竹枝入明八十四年未必尙存用修𨿽稱見其全集竊疑竹枝非集中詩玉山雅集所載當別是一人也】

竹枝詞

金馬何曾半步行碧雞那解五更鳴儂家夫婿久離別恰似兩山空得名

呂誠【二首】

誠字敬之昆山人

閠月二十四日陪館士秦文仲陸良貴奉省臣命祭劉龍洲先生墓

黃鵠磯頭風雨秋中原一望使人愁羣臣誰決和戎議九廟猶銜誤國羞慨慷魯連寜入海淒涼王粲重登樓荒崗四尺先生墓再拜酹之雙玉舟

感興

靜室無塵少客過新篁陰曳小坡陀朝來始悟春歸盡風裏楊花似雨多

鄭昂【四首】

昂字處抑溫州平陽人有密庵集

閠八月歸故山

負郭曾無二頃田何由辦得買山錢秋風八月又八月客路一年還一年鸞鳯俱垂赤霄翅麒麟不受黃金鞭功名富貴眞細事只問平生不問天

棲遲

棲遲久慕王官谷飄泊仍依謝客巖貧賤誰能從趙孟行藏我已卜巫咸冥鴻豈解投矰弋老馬惟思脫轡銜卻笑杜陵生計拙晚將身世托長鑱

感懷

王粲淒涼仍去國杜陵老大竟飄蓬荊州豈免依劉表蜀道終須謁鄭公三禮賦成追昔日七哀歌罷起秋風靑靑亦有江南艸鸚鵡洲邊恨不窮

小景

水驛山橋四五里楓林茅屋兩三家何人踏雪尋僧去潮退春船閣暮沙

範再【一首】

再字續卿休寜人有緝齋耕隱稾

乙卯冬自陜回至中年夜與牛車同行故題驛亭

我經中牟道夜並牛車行何人問牛喘鞭撻勢伶仃更罹軛下苦犢兒隨母鳴車夫爲我言吾家懷慶城來此數百里執役難具名流囚與軍裝日夜不少停黃昏伴牛臥飯牛到天明漢月皎千里風霜淒十程牛死急應官欲哭還吞聲白刃尙可蹈蒼天終無情吾家有老父日暮還力耕無糧可充饑無衣可蔽形行人聞此言泣下如雨傾我亦徵塗間垂老重飄零何時息干戈時康歌太平

沙可學【一首】

可學永嘉人元進士行省掾

【詩話楊亷夫有送沙可學序其略云某官來總行省事求從事掾之賢能者首得一人焉曰沙可學氏又得一人焉曰髙則誠氏又得一人焉曰葛元哲氏三人者用而浙稱治三人者天府登其賢書大廷榮其髙等而拜進士出身賜任州理佐理之職者也可學僅存詠懷詩蓋憶庚申君北狩而作首句指賈魯挑河言也】

詠懷

疏鑿功成王气衰九重端拱尙無爲貪夫柄國忠良沒巨敵臨郊社稷危萬里朔雲沙漠漠六宮禁禦艸離離金輿玉輅無消息腸斷西風白鴈飛

遊莊【一首】

莊字子敬

所聞有感

塵飛鹿走力難任巡幸沙邊悔恨深鳥篆未經銜軹道龍文先自徙汾陰空傳行在淪孤憤無復寰區遏八音聖徳神功俱泯滅英雄千載一沾襟

【詩話此詩蓋聞庚申君之訃而作也是嵗庚戌北元人諡曰恵宗其子嗣立於應昌攺元宣光頒示髙麗髙防不奉詔故云無復寰區遏八音旣而北元主走和林沒諡昭宗見鄭麟趾髙麗史】

王旬【一首】

旬字子宣

【詩話髙季廸以詩得妻王子宣亦以詩得妻子宣宮詞諸家多誤作王叔明詩謂仁和兪友仁見此詩嘆賞曰唐人得意句也遂以其妹妻之考淩彥翀柘軒集有悼王叔明室張氏詩云結髮爲夫婦齊睂若主賔山同黃鶴隱書逼彩鸞眞蘭樹人皆羨蘋蘩爾獨親情傷坦腹者臨穴重沾巾則叔明娶於張非兪也故定以爲子宣作】

宮詞

南風吹斷采蓮歌夜雨新添太液波水殿云廊三十六不知何處月明多【髙廷禮云婉麗絕似王龍標李時逺云盛唐音響所謂千首不爲多一首不爲少也陳臥子云亦杜牧李益耳何遽盛唐然景調俱佳嚴蓀友云子宣宮詞不可謂不工矣然不若薩天錫之入妙也薩詩云淸夜宮車出上央紫衣小隊兩三行石闌干外銀燈過照見芙蓉葉上霜】

李鐸【一首】

鐸字振道隴西人

【詩話吳人徐逹左良夫司訓建寜遊乎武夷寫九曲欋歌圖書昔賢吟詠於前自紀其後復屬同人題句捲後題者隴西李鐸臨川劉亷浚儀趙友士西甌馮回括蒼張思齊鉅鹿林熈樵川蕭子和龍伯章隴右李裕三山周闕甌寕葉俊建安楊恭葉季原蘇垶葉銘葉勝李佑龍虎山人梁鵠凡一十八人續題者良夫兄子徐濟及靑城王璲也良夫居太湖之濵光福市辟耕漁軒以延名士集其詩文爲金蘭集其好事亞於顧仲瑛云】

題徐良夫九曲櫂歌圗

徐君江海人雅有山林想逺遊賦幽尋徘徊脫徵鞅長揖虹橋仙飄飄欲偕往牽舟溯岸廻著屐緣厓上萬壑風泉渟層巖土化長采鸞載玉笙隠隠遺淸響幻迹杳難窮眞源豁而敞永懷紫陽翁欣然契心賞

馮回【一首】

回字景淵福寕州人

武夷大王峯

亭亭大王峯壁立何峣屼昔聞武夷君於玆脫眞骨鳳駕杳不還虹橋忽焉沒惟餘巖際松年年掛秋月葉俊【一首】

俊福寜州人

武夷

武夷山下萬年宮九曲溪頭一棹通流水落花尋古道平林過雨見羣峯幔亭人去云連壑華表仙歸月滿松正好相期問丹訣天風午夜客船東

汪徳懋【一首】

徳懋名天應以字行休寜人環谷東山弟子

和商山書院諸公韻

覆雨翻雲已十春恨無詩酒對芳辰秦疆再世終歸漢周弱何人共戍申邊境旋聞烽火息南風喜見稲花新爲霖更得成丰嵗願作陶唐擊壤民

田子貞【一首】

子貞寜波人

題安分軒圖

一室蕭然萬慮忘幽棲眞似斛斯莊春晴野澗多藜藿秋晚山田足稲粱待富卻慚居易拙送窮應笑退之狂看君已在羲皇上老去從教白髮長

趙次誠【一首】

次誠字學之樂淸人有雪溪集

早梅

江南冬十二月溪上梅三兩花載取小舟香影月明獨櫂回家

杜伸之【一首】

伸之溫州人

感興

吾昔搓長絲系彼渭川竹直鉤魚不吞何以充吾腹此心苟無嗜藜藿亦自足寜使不得魚吾鉤終不曲李應期【一首】

應期字均饒瑞安人有菌翁集

寄吳彥升

積雨連朝過客稀亂紅墮地緑陰肥江南祗是歸耕好水繞孤村燕子飛

範宗暉【二首】

宗暉以字行寜波人

【詩話範君詩載滄海遺珠亦徙於滇者】

古意

積雨可沈舟羣輕能折軸巧言必譸張利口多翻覆茍不塞其源涓流蔽川谷

稂莠終亂苖瑉瑜頗相類君子與小人顏面亦不異辧之如不早斯爲名徳累

李道生【一首】

道生字本立休寜人有淸意味集

雨後

山中曉起喜新晴杖屨尋詩獨自行幾樹好花春盡發隔溪流水夜來生遊絲拂地應千尺啼鳥喚人時一聲趁暖田家曝蠶種明朝節是淸明

劉逢原【一首】

逢原字資深防稽人

挽鐵厓先生

已矣楊夫子春秋天下名醉生唐李白莭死晉淵明云暗九山碧水洄三泖淸遊魂招不返淒惻故鄕情周翼【二首】

翼字子羽無錫人

中秋與楊氏昆季泛舟鵝津

八月十五夜何其鵝湖漾舟人未歸水生金浪兼天湧云度靑冥傍月飛鴻鴈沙寒微有影芰荷秋冷不成衣故人一去渺何許黃鶴舊磯今是非

鴈來紅

翔鴈南來塞艸秋未霜紅葉已先抽緑珠宴罷歸金穀七尺瑚夜不収

王中【五首】

中字懋建【黃兪邰云洪武辛亥進士有沁水王中甲戌有同安王中未知卽其人否要不敢以臆定也】

中秋述懷

潦倒羈棲客傷心兩鬢華塗窮惟有涙世亂更無家暗雨聞寒鴈悲風急暮笳艱難今一槪何處問生涯天下兵長鬭山中客未歸塞鴻南度早星使北來稀艸艸年光換悠悠世態非自憐同社燕幾處傍人飛

黃家洲客舎畱別

數載俱流落相逢鬢已秋生涯同寂寞書劍祗淹畱沙濶隨天盡江平帶日流別離殊不愜回首思悠悠

田家雜興

煙火中林靜秋風嵗律賖淸霜催橘柚落日照蒹葭石經通流水山橋臥古槎武陵非境外不必問桃花

泊鏡口

日暮風濤穏扁舟泊此隅雲山歸夢杳鄰舫語音殊片月寒江永平沙旅鴈孤無才合漂泊不敢恨窮塗陳安【二首】

安字克盟

中秋有感

畫省曾陪冠蓋遊華筵詩酒宴中秋星河不動天如水風露無聲月滿樓皓齒纖腰催象板珠簾涼影上銀鉤於今寂寞江城暮烏防西風嘆白頭

題髙理瞻所藏小景圖

昔年爲客楚江邊雨霽江南二月天楊柳畫橋深淺水桃花春岸往來船新篘白酒浮杯釅旋買靑魚出网鮮因見畫圗驚舊夢東風吹面鬢蕭然

錢子義【一首】

子義無錫人

題畫

夕陽淡淡雨絲絲逺浦長天欲暝時腸斷楚山春雨後鷓鴣啼向女郎祠

梁蘭【七首】

蘭字庭秀一字不移泰和人贊善潛之父有畦樂先生集【王希範云先生飬髙丘園攄悠逺之思著爲詩歌曠然有古髙士之節王逹善云畦樂先生之詩出於自然黙契靖節於千載之上胡若思云誦先生詩蕭防閒淡之趣悠然於篇詠之間鄒熙仲云梁君隠居樂道其詩衝澹閒雅有自得之致】

西畦自適

守拙一圃閒衡從五畞余藝麻在髙丘雜以果與蔬春至百艸生趂晴聊荷鉏筋力豈不勞蕪穢亦以除家人防知我慰以酒滿壺偶坐斟酌之日落西山隅歸來北窗下我心一事無

畱別楊分昭

君還旣不久我行復有期憶昨君未歸日久徒憂思忽聞車馬來僮僕走相隨入門一防面酌我金屈卮人生最歡樂莫若新相知歡樂苦不長明當與子辭大夫且行役敝車日驅馳吾徒本貧賤奔走何足悲但恐後來時君將復何之

題素扇

團圓復團圓月圓尙有虧致身君懷袖無有盈虧時知君重貞素采色亦不施物微幸相親願言常自持寒暑固代謝用舎適其宜古來婕妤怨此意君諒知

荊湘道中

江入瀟湘近山連楚塞髙兩厓如積鐵一水不容舠慣客寜辭逺藏身豈憚勞同門多宦逺漂泊媿吾曹

寄劉珪

春日已多夏日臨軥輈晝啼苦竹深野棠雨餘新水緑石壁樹杪浮雲陰安知天地有終極不覺嵗月還相侵我思劉郎何可見徒使遲廻勞寸心

寄呈東原公劉子彥

北闕前年一上書歸來髙臥楚郊墟西風短褐雙蓬鬢落日空山一艸廬道直不殊梁太傅賦成端擬漢相如別來又是春三月盡日逢人問起居

客舎秋雨

燈前細雨夜初防枕上聞雞夢轉難壯節豈因今日攺旅懷才向故人寛江天雨色連窗白艸樹風聲入室寒景物已殊歸計逺殘年飽飯共相看

陳防【一首】

防字簡文嘉興人布政約弟

題畫

五湖煙水淥生波一葉扁舟鼓枻歌愁殺故園戎馬后千章喬木已無多

陳緝【三首】

緝字熈文防弟【沈客子云四陳之中熙文詩秀舊可誦直逼晚唐】

和大兄八月十四夜月

桂老金爲粟蟾孤玉作團明朝應更好此夜不勝寒弟妹他鄕共闗山幾處看南飛有烏鵲未得一枝安

春日

湖頭誰復載吳娃鷗鳥多情戀白沙涪萬春深無杜宇武陵何處有桃花雨餘石燕晴歸穴市近山午報衙看到前朝丞相墓野人翻土種桑麻

竹枝

贈君曾出雙南金別君曾彈紫綺琴斷金還比阿儂意斷弦持比阿郎心

鄭瀱【一首】

瀱字仲飬浦江人

【詩話浦陽義門有三其一黃氏自度至逢吉其一王氏自茇至子覺皆止數世而已惟麟溪鄭氏族大且久先世自滎陽徙歙再徙睦州其居麟溪自淮始淮之孫綺乾道中賜號衝素處士朝請郎新淦晏穆志其墓是爲義門第一世綺之子聞聞之子運運之子政政之子徳璋徳璋之子文融文融嗣子欽仲養蓋欽之叔子也凡十三世一千六百六十餘年逮元季明初門才益盛曰深曰濓曰源曰濤曰泳曰渙曰淵曰湜曰濟曰洧曰濟曰淏曰沂出處不齊先後以才行著一門羣從又有櫄梴杕枋材彬榦楷模桐柎棠機柏栻木皆爲士林所重於是公卿大夫先後詩文貽贈者編爲麟溪集二十二卷洵盛事矣嗟乎江湖日下耰鋤徳色箕帚踞罵其不爲秦人之續者幾希錄義門子姓詩爲之三嘆】

海棠仕女圖

東風蕩漾百花潭翠袖迎風酒半酣好鳥隔窗催曉色美人殘夢到江南

金敬徳【一首】

敬徳樂淸人

鄭宜州蘆花淺水亭

新築茅亭也自幽防幹曲曲面滄洲一簾花气都成雪片石潮防祗沒鷗客醉有時迷夜泊月明無處覓漁舟老夫亦有滄浪趣便欲移家住上頭

吳子莊【一首】

子莊溫州平陽人

小景

杖藜日日看芝山山下浮雲共往還昨夜小溪新水漲釣船流到寺前灣

黎昶【一首】

昶字伯輝淸江人

同安謡

黃雲漲空雪欲飄長江落日生暮潮同安城頭獨延佇悲風拂鬢寒蕭蕭布蓬老翁年七十鶴髮鶉衣道傍立倚笻爲我說興亡含憤未言先涕泣前朝值亂戍守奔土豪割據何紛紛攻城拜將爭殺戮同安賴有餘將軍將軍秉心盡忠義訓練民兵久精鋭城邊掘壕深百丈城上嚴更列旗幟朝廷消息久莫通江襄羣盜矜豪雄樓船萬甲气如虎戎衣染徧秋江紅將軍此時力匡國執鋭開闗屢迎敵鐵騎交馳白日昏雕戈上指靑天拆樅陽門前殺气髙奮身寜辭徵戰勞江淮黎庻半爲僵死臥骨塡空壕同安拒守經七嵗破圍不見官軍至銅柱難成馬援功睢陽不屈張巡志一朝羣盜登城闉揚鞭百里飛紅塵疲兵裹割不能戰計窮豈願圖全身將軍挺身出帥幕竟逐飛星陣前落半夜精靈出戰營千秋廟食依江郭聖人一出寰宇寜鳳麟應瑞黃河淸當年逃亡命如蟻豈期年老逢升平荊棘連云戰爭地近來茅屋方成市山鳥如呼耆舊名江流尙帶英雄涙當年繁華何足論聞翁此語傷吟魂樓臺盡隨灰燼滅人物風流今幸存尊前感慨應未已宦情總付東流水長歌因賦同安謡畱與他年入詩史

梁闗【一首】

闗字用行防稽人

哀余左丞

世人孰不死死義心所安茍非明至理捐軀誠獨難偉哉靑陽公忠義爲肝膽伊昔奉朝命宣慰淮西藩遭世方板蕩荊襄肆凶殘公時在安慶寜忍視民患率眾力拒敵奮怒髮衝冠抗節守孤城援絕糧饋殫勢廹不獲已慷慨就淸瀾妻孥亦同逝恥受污辱幹我昨聞其風嘅然發長嘆丈夫有如此何媿天地間逺繼張許流千載名不刋

王珙【一首】

珙字廷珪常熟人明初處士有竹居詩集【王汝嘉云竹居道者詩無雕琢浮靡之習有渾厚淳雅之气張宗海云處士治生富贍構幽居於深竹之中詠歌其情思詩皆和平之語治世之音徐以恭云先生詩富麗淸奇如秋月春雲起人景仰李世賢云王君卜宅於虞山北之蕭溪植竹萬竿容與其中興之所寄輒形吟詠其詩和平典雅質不近於俚淡不流於枯】

【詩話竹居治生之餘不廢吟詠華防武一流也詩嫌太熟】

溪橋晚步

日日陰雲思寂寥偶因新霽過溪橋不知門巷春多少柳外一聲婆餅焦

陳川【一首】

川天臺人

題夏圭溪山淸逺圖

我家東南丘壑好曲折雲林防危杪澗沙流水春自香石楠碎葉秋如埽防柴野橋松雨涼鳴鐘破寺茶煙杳山椒茅亭如笠大石腳魚舟似瓢小人家制度太古前雞犬比鄰往還少酒杯吹香小店門落日漁樵多醉倒六年不歸長夢見白髮忘情負魚鳥晴窗見畫三摩挲舊夢微茫今了了不知何處得此圖覺我山居殊艸艸安得溪南寫石田更攜妻子從玆老

陳汝楫【一首】

汝楫字濟明蒲圻人洪武初舉明經授徽州府通判轉泰州茶馬司謫知渭南縣遷廣平知府

桃花泉

桃花流水合荊溪夜雨春波拍斷隄偶爾今朝出門望平疇雉雊麥初齊

李【一首】

字徳庸蒲圻人洪武十九年授本縣訓導遷國子助教

西良湖

蕩舟歸去月黃昏湖上人家半掩門漁笛數聲何處起冷香一樹玉梅根

王叔舟【一首】

叔舟浮梁人洪武中以獻雪詩授徽州同知

三月三日雪應制

柳絮飛還早梅花落太遲天顏多喜色瑞气滿瑤池

明詩綜卷十六

欽定四庫全書

明詩綜卷十七

翰林院檢討朱彛尊編

鄭梴【二首】

梴字叔髙浦江人元宣政院使渭之子

擬古【二首】

秦箏一何哀中有淒涼音累累孤臣操咽咽嫠婦吟晨霜爲之寒浮雲爲之陰聽罷復三嘆不覺淚沾襟披衣步庭臯嘉樹鳴曙禽嗒然吾喪我情與海水深

孤齋悄無人絳燭夜吐芒羽虫忽飛來投火欲自戕知爲明所誤曷不務韜光子房願封畱淮陰諭弓藏法戒旣昭然昧者何茫茫髙山有白石行當煮爲糧

鄭杕【一首】

杕字叔韡梴之弟宋學士女婿也有學古齋集

懷宋學士

亦知離別逺喪亂近何如流水天涯路徵鴻塞外書緜緜飛雪晚防防落梅初日月重回首那堪已嵗除鄭榦【一首】

榦字叔恭亦梴之弟從宋學士遊永樂初以薦授監察禦史

【詩話叔恭宣撫廣東民以取珠爲苦至卽奏罷永樂十二年年已七十有二矣值長陵埽平沙漠因進五言詩帝嘆曰可謂滿朝詩伯第一叔恭因告歸帝予敕書許致仕賜宴於禮部畀以金繡衣問誰可代者叔恭舉從子煁禦筆卽除禦史義門詡爲盛事】

寄宋仲珩

鷽斯桑下飛靑鳥海上游如何不同調羽翼有短修故人昔相見時時話綢繆出入念同車無衣念同裘一朝參商如豈不懷百憂初盟儻不渝在逺情愈周但願似夙昔烏用苦相求

鄭桐【一首】

桐字叔成榦弟洪武中以薦授滁州判官

春思

棃雲淡淡霧蒙蒙人在靑樓第幾重鸞鏡未開簾未捲羅衣先怯五更風

髙伯恂【一首】

爵裏未詳詩見光嶽英華

寄梁紹輝

花時醉裏匆匆別回首西風錦樹秋明月相思隔江浦素書不見到林丘松陰塵榻晴還拂池畔淸樽晚更畱山水閒情宜共賞碧雲涼鴈思悠悠

梁紹輝【一首】

未詳詩見文翰類選

登小孤山亭子

飛亭結構半山隅云影天光入畫圗淸漲九江吞漢沔髙標孤柱限荊吳風來舟楫欹危疾云暗魚龍變化殊獨倚畫防吟不盡白雲飛去寸心孤

張廸【一首】

廸字文海華亭人

宋徽宗畫半開梅

上皇朝罷酒初酣寫出梅花蕊半含惆悵汴宮春去後一枝流落到江南

章誾【一首】

未詳詩見皇明風雅

送張二貢士

煙靄防春晴亂鴉深樹鳴千山懸落日一騎出孤城急管催離宴飛花惱客情殷勤懷上防謁帝向承明王超【一首】

未詳詩見荊溪外紀

張緒歸舟

落日半帆収張溪古渡頭花明汀樹雪香泠渚蓮秋碧浪揺檣影靑山枕柁樓曾知風景好記此一停舟黎充輝【一首】

充輝字睿之臨江人【府誌云充輝名愼】

山云辭將歸作

淸江兮淙淙上有山兮穹窿白雲兮谷口一碧兮千峯晻靄兮絕壁掛偃蹇兮長松朝迎兮秋陽暮捲兮秋風山之人兮雲從被薜荔兮搴芙蓉來乘雲兮朝九重跨一鶴兮江東點汀花兮白蘋雨霜葉兮丹楓忽雲歸兮人逺山蒼蒼兮倚晴空

丘輔仁【一首】

輔仁字友文歸安人

【詩話友文少有至行不樂華靡母衣之以防帛赧顏不服長博通經史恥爲章句之學潘元明據湖州使人召之亡去洪武初始歸裏業農終其身詩集失傳】

南湖

南湖二月水如天羅綺東風醉少年十里好山都防盡琵琶催撥夕陽船

謝林【三首】

林字璚樹武進人應芳子有雪樵集煮雪窩稿【詩話璚樹名林本系一人列朝詩集復出誤也】

潁城鳳凰臺

鳳凰臺臺何髙野雲黃業風蕭騷不聞孤鳳鳴但見鳥雀棲蓬蒿梧桐摧折傾舊巢鳳兮何處翔赤霄無由再覩兮使我心勞

梳洗臺

云爲裳月爲璫鄭姬不見臺己荒千年臺下土花碧猶帶洗時脂粉香今古繁華易衰歇溱洧水流聲嗚咽曾識宮中歌舞人只有臺前舊明月

靑城虞勝伯顏丘氏小軒曰看帆爲賦律詩因以寄予次韻錄奉彥章

風帆己逐歸云盡江水何如客意長荏苒嵗華駒過隙飄揚生理鴈隨陽從知白髮非春事醉看靑山卽故鄕獨笑夢中忘未得落花風起動回檣

張端義【一首】

未詳詩見鐵网瑚

送張吳縣之官嘉定分賦得錦帆涇

風吹闔閭城花落錦帆涇錦帆去不返春流日夜生故人在何處恨滿城邊路月明烏夜啼霜冷丹楓樹涇水抱城流直通東海頭布颿掛落日相送練川遊

徐文舉【一首】

文舉武進人

賦得百花洲

春花迷繡幄春水漾金鳬照影和明月流香過石湖錦帆應不見沙鳥自相呼感舊復傷別愁傾雙玉壺【詩話金壇張徳常起家吳縣丞歷縣尹遷嘉定州同知其行也諸名士分賦吳中舊迹送之廣陵陳廷珪得龍門廬山陳汝秩得采香逕宛丘陳秀民得靈巖吳郡鄭元得越公井錢唐範致大得石湖江陰張端得林屋館靑丘劉堧得虎丘太原王逢得劍池薊丘聶鏞得天平山四明陳朴得白雲泉防稽張憲得吳王井田明陳桱得太湖石勾吳周砥得洞庭山晉陵張體得琴臺巴西鄧徳基得玩花池淸河張端義得錦帆涇昆山盧熊得館娃宮吳郡王行得放鶴亭渤海髙啟得響屧廊髙郵龔宜得梧桐園吳郡黃本得白公檜延陵徐文舉得百花洲江陰張瑄得采蓮涇海昌董翔凰得辟疆園無錫顧常得夫椒山而遂昌鄭元祐亦賦采香涇且爲之序卷中賦鱸香亭者脫去姓名吳人米存理編鐵网瑚具載其詩】

余詮【一首】

詮丰城人

海水操

陳母莊傷其夫溺死於海作

海水蕩潏兮茫無津涯夫君一去兮杳無還期爲死爲生兮曾莫我知欲往從之兮𦇤褓有兒同室同六兮我志獨違恨深海水兮曷其己而

劉堧【一首】

堧字公坦江陰人

題東章孟山水

廬江公子稱三絕詩妙書精畫亦工落茟多宗董北苑髙情不減米南宮天低碧樹春云合潮滿滄洲暮雨空卻憶買船同載酒城樓山館醉東風

茹湜【一首】

湜字季淸無錫人有爪膚集

楊白花

楊白花身輕不由已一夕長風生飄飄度江水江南處處好繁華悠揚落地知誰家知誰家不復歸永巷春深人迹稀悲歌連臂空腸斷回首長秋鴉亂飛

馬麐【一首】

麐字公振昆山人有醉漁艸堂二集

和楊亷夫新居韻

楊子樓居飲馬河書舟日日檥晴波未論栗裏功名薄總爲防州詩句多逺樹入簾秋若薺亂雲渡水白於鵝何當共把淩風袂醉和仙人鐵笛歌

蕭岐【一首】

岐字尙仁泰和人明初以賢良徴爲潭府左長史固辭謫楚雄儒學教授攺平涼學訓導有正固先生集

入閩

自入閩中道偏諳物外情田從山下種船向石稜行海味空多族榕根盡倒生連城公館好驛使逺相迎顧協【五首】

協字允廸無錫人貢監生有鳴志集

【詩話允廸以諸生貢入成均詩有脫卻朝衣換布衣之句則亦通朝籍者詩頗淸穏五言如亂峯煙外紫殘日樹頭黃佳句也】

待鶴

白鶴去何之想在蓬萊頂月下漫沈吟衣沾露華冷夜久不歸來立盡靑松影

次錢助敎見寄韻

窮巷誰相問蕭條獨掩扉雨中花旋落江上燕初歸計拙身從嬾才疎事轉違思君長入夢莫怪往來稀

送張翰臣幕掾還廣西

曾持刀筆贊元成不數區區野戰功靑鬢消磨千嶂外舊交零落十年中雪晴官路梅花白雨熟蠻鄕荔子紅三十六原何處是馬蹄輕踏緑楊風

舟中次韻

西風吹老白蘋花獨倚歸舟感物華漠漠秋云暗山谷不知何處是吾家

孟夏書事

脫卻朝衣換布衣始知今是昨來非緑陰庭戶無人到惟有一雙新燕飛

陳鈞【一首】

鈞字衡臣羅源人洪武中以人才薦官建徳縣丞有退軒集【徐器之云衡臣詩體法聲調一歸於正】

題金山壁間畫

空翠忽入戶飛來何處峯人家多傍樹僧寺不聞鐘流水沖橋急閒雲出岫慵何當撫琴坐願學臥遊宗鄔修【一首】

修字存誠南昌人洪武丁丑進士歷官太平知府

中秋分韻

秋月己成規秋闈猶列防妙契結金蘭今夕是何夕時序有代謝情懷增感激對酒發新吟此樂良難極【劉欽謨云

衝澹和平】

【詩話革除四載文獻無徴成化初吳人劉昌提督河南學政得建文元年湖廣鄕試棘闈倡和詩集中作者豫章胡儼若思鄔修存誠廬陵謝矩子方陳孔正闕鄱陽洪初善初閩張勉學思哲江陵熊釗伯機蜀川郭璲孟溫聶潮責廷輔防稽陳安惟康馬文炯闕三衢張起師震何逺思道淸江袁士誨文政郫筒王景應星萬川冉通穎逹桂林唐昉景升維揚李駱文載栁州莫忠彥良容山周廸遵道廣饒袁本於中凡二十一人昌鏤板以傳且序之曰是科所取第一人實太師石首楊文定公而胡公評其文謂能董子之正言不效公孫之曲學者愚按福建是科領解則建安楊文敏公明年文定文敏俱成進士而胡文穆廣金文靖防孜胡忠安濙顧端肅佐皆建文庚辰榜釋褐者】

卞同【一首】

同字孟符吳人

倪雲林畫

雲開見山髙木落知風勁亭下不逢人斜陽澹秋影梁楶【一首】

楶字宇南海人

寄董宗輔

東江去悠悠送子孤行舟舟行復幾時江鄕生逺愁海水無定影萍蹤忽飄浮𨿽非千里別出門成久逰采采芙蓉花欲寄無輕郵念昔攜好手中情郁綢繆商歌寄逸響素琴鳴芳洲如何曠髙躅杳若隔山丘馳情托緘素日暮風颼颼無由慰離索一鴈橫髙秋

王敬中【一首】

敬中字敬中鄞縣人洪武辛亥進士刑部主事

題丹丘

四窗山色可攬秀云根石屋髙嶙峋林間遺舄曾化虎洞口防猴渾似人奔流直下幾千尺髙蹈今逾四十春靈光夜夜照丹室應有飛仙來往頻

陶琛【二首】

琛字彥珩吳縣人

過徐良夫耕漁軒次倪元鎭韻

西山久思往經春復逾秋廻看岸傍樹尙系煙中舟日月倐飛騰不異川波流至今逺遊興浩然殊未休東風江上來沄沄水生洲便欲引雙屩飛行紫巗頭如何苦蹉跎徒睇雲路修谷鳥在林杪鳴聲亦相求今君展淸防胡不邀同遊開館集羣彥翩翩文采優相逢尙難得況玆旬日畱懽然對樽俎情意兩綢繆嗟彼丘壑賞豈顧茅茨幽愁來發淸詠獨倚城南樓

【詩話吳中徐逹左良夫耕漁軒名士畱題甚眾朱徳潤澤民爲作圖仉機沙大用作傳髙遜志士敏作記唐肅處敬作銘王行止仲作序楊基孟載作說釋道衍作後序因編爲金蘭集其十二世孫大業受業於予出先代所遺詩箋百餘幅正艸篆靡所不有如束筍然皆元季明初諸公手迹也未幾以訟破家悉爲有力者所得過眼雲煙不復可覩矣惜哉自陶琛以下三人均某中詩】

題江參長江圗

石出夜潮落山明寒霧消江空千里櫂村迥一歸樵樹色連沙嶼人家傍野橋還同舊棲地風景日蕭蕭餘震【三首】

震字以聲

九月廿一日偕範孟學李徳輿訪徐良夫耕漁軒是夕乘月過溪寺登擁翠方丈分韻得下字

商猋發淸秋孤月耿深夜賞悟眞情況玆幽林下蕭蕭殘葉飄瀏瀏飛湍瀉驚鵲鳴髙枝流螢繞空榭芳旣巳歇佳詠豈云罷復與道人期逍遙宿精舍

月下聞琴別邵先生包秀才

孤光澹燈室微煙繞香幾誰彈膝上琴夜半離聲起瑟瑟度涼風泠泠寫秋水流音松竹外卻憶空山裏

過邵道先生墓次韻

孤墳四尺鳳崗前此日重來又一年新土有痕分艸色舊蹊無迹長苔錢殘花自落山中雨逺樹空迷嶺外煙回首令人多感慨賦詩揮淚寫長箋

董逺【一首】

逺字仁仲

城頭烏示良夫

城頭擊柝邊月低啼烏繞樹寒不棲天邊明星白如月空階落葉風淒淒房帷靜悄夜何永靑燈無眠照孤影蠨蛸在戶人未還闗河十月衣裳單

謝常【三首】

常字彥銘吳江人洪武中舉秀才召試丹鳳朝陽賦稱防帝欲官之辭歸隠震澤東溪有桂軒稿東溪集

【詩話彥銘楊亷夫弟子詩尙纖麗縣誌稱洪武末舉秀才帝欲官之辭疾不拜考集中詩事在洪武十五年八月其詩雲歸飬慈親荷聖恩喜傳天語出金門河陽敢問花誰種彭澤應知菊尙存則以飬親辭非以疾辭而所辭之官似屬縣令也又寄靈谷定巖長老詩序云不肖衰朽目昏鬢毛皆雪幸有老母百又六嵗荷防恩渥勅許終飬足爲明證矣集又有永樂元年八月陪祀縣庠丁祭及鄕飲分題之作句云喜當時盛陪淸列或者曾攝邑校耶】

竹枝詞送別

闔閭城邊楊柳黃吳姬如花明月璫送郎不勸銀缾酒持贈雲鬟金鳳皇

和靖觀梅圗

孤山嵗晚水迢迢竹外橫斜掛緑麼吟到暗香疎影句黃昏月上雪初消

攜琴訪友圗

秋林紅葉晚蕭蕭乘興攜琴過野橋人在翠微尋不見白雲如練束山腰

吳中【一首】

中字宗本自號靑霞處士有林霏集

白鶴山

吳興多名山玆峯特奇秀不知自開辟陰陽幾昏晝云有未髭僧防棲刻蓮漏香臺儼有在祥室己新構松下伏神竹間走饑鼬白鶴不受招仙蹤亮難究伊昔屢登臨空翠濕衣袖窮摉不知疲幽討寜嫌逗巖扉與澗戶一一爲重叩和詩寄山靈餘生敢多又

劉子建【一首】

字裏未詳

浦城漫興

淸溪何似百花潭谷口雲峯半夕嵐借問子眞歸隠未鷓鴣春雨滿江南

謝恭【一首】

恭字元功長洲人徽弟有蕙庭集

過張水部樂圃林館和髙季廸韻

故人非傲吏舊隠勝愚溪塵世人難到空林鳥自啼靑山懸榻下緑樹斷厓西終日無餘事長吟信杖藜潘子安【二首】

子安和州人有海天淸嘯集

【詩話子安詩見湖海耆英詩集其字未詳吾鄕郁氏書畫防載有潘伯濟題畫詩云全篇淸婉繹其名字疑是一人然未敢臆決附錄之以侯再考】

九日王時融招飲

喜見長缾破曉風忽移春暈上衰容故人己覺樽前少佳節偏於客裏逢千里暮愁連蟋蟀無邊秋色醉芙蓉而翁此際登髙處應在三山第一

題畫

岷峨雪消春水急瀟湘雨餘雲樹濕迢迢翠嶼孤鶴防湛湛珠宮老蛟泣徵帆數點風濤中出沒不計天西東鄕闗杳渺在何處矯首遙送雙飛鴻

陳士楚【一首】

士楚揚州興化人

書錫山驛

嗚嗚畫角冷涵秋一曲梅花動暮愁不管江南斷腸客夜深吹上月明樓

沈應【三首】

應字徳防吳縣人

元夕

燈月滿春城金吾縱夜行誰家無畫鼓何處不銀箏願以升平樂懽歌答聖明

次錢文伯題雲林詩韻

紅葉橋邊艸舍低半灘斜照水平溪舊時曾記題詩過疎雨桐花一鳥啼

看山

老年己免綴朝班林下於今許我閒流水小橋紅葉逕杖藜隨意防靑山

史謹【一首】

謹字公謹昆山人

過七星闗

萬里投南徼層闗度七星嶺雲和瘴黒木葉向冬靑路逺家難問愁多酒易醒相逢但樵牧何以慰飄零朱武【一首】

武字仲桓紹興山陰人

張子正春雨鳴鳩圗

東風簾捲小紅樓三月棃花喚錦鳩曾記玉人將鳳管隔花低按小梁州

吳倫【二首】

倫字文伯吳人

苕溪春曉圖

夜聽溪上雨曉看溪上山雨歇山更佳尙在空蒙間白雲掩疎鐘緑樹迷逺島居人想未起村村自啼鳥

賦得秋江送別

秋陰日易夕江空嵗云晏惻惻傷物情淒淒屬昏旦聳秀林際峯流響雲中鴈煙蕪銷逺緑霜楓余粲時芳遞衰榮人事更聚防方惇金蘭契遽念蠨蛸嘆夙駕嚴霜寒晨起明星爛揚船子夷猶防枕我羈絆那知惜暌離矧復值憂患秋吟不成章一辭媿莫贊

徐基【一首】

基字立本臨海人

寜海道中

中嵗事行役勞生卒未休大星垂野白逺水際天流土俗魚鹽富民居橘柚稠何年謝塵鞅歸臥此林丘陳文東【一首】

文東字同【闕】松江華亭人

宿陜州橫渠鋪

獨客臥車上羣僕臥車下車前或明火時時照牛馬朱希晦【三首】

希晦樂淸人有雲松巢集

【詩話處士元季與吳主一趙彥銘隠居鴈山時稱鴈山三老明初不仕有薦於朝者朝命未至而卒集爲七世孫諫刋行其夏日書懷云白髮生涯人已老緑陰時節雨偏多寄友雲煙色春歸楊柳底雨香紅入杏花初傷時云城邊向晚黃狐立海外何年白雉來自嘆雲家貧觕具千金帚國難曾無一箭書訪僧雲松陰夜靜鶴初警花院日長僧未還皆佳句也】

客邸中秋對月

去年中秋秋月員浩歌對酒淸無眠煙霏滅盡人境寂仰看明鏡懸中天今年客裏中秋月靜裛金波更淸絕可憐有月客無酒不照歡娛照離別夜防淅淅西風涼月中老桂吹天香悠然長嘯動歸與坐久零露沾衣裳浮世悲懽何足數庾樓赤壁俱塵土風流己往明月來山色江聲自今古

納涼

無事解衣坐超然心境空深林翳炎日萬壑來夭風閒停白羽扇拂拭朱絲桐醉罷不知夕月生滄海東

寄友

雨過溪頭鳥篆沙溪山深處野人家門前桃李都飛盡又見春風到棟花

甘復【二首】

復字克敬余幹人有山窗遺稿

曉出西園由谷中歸

披褐陟西園煩襟防淸曉微風動髙樹零露下芳沼始行幽谷中忽出淸林杪流水漂餘花修筠度啼鳥身緣翠石廻思逐白雲杳負杖孤賞懷春防緑陰悄

送別

涼飈應秋气艸木斂華英客遊總念歸子有千里行悤悤儔侶催悄悄離思盈丈夫懷志气孰不戀榮名華薦起當路使者促前徵追餞東門道把酒哀弦鳴蕭條野驛暮泛灔江波淸宻謀植帷幄慰彼蒼生情古來盛名士多是起釣耕

鄭洪【二首】

洪字君舉永嘉人有集

【詩話鄭君舉詩一卷曹侍郎古林藏本侍郎題是永嘉人而鮮於伯幾書趙子固水仙捲稱元貞二年正月同余杭盛元臣三衢鄭君舉觀於困學齋初疑君舉乃三衢人然考周初來鶴詩有永嘉鄭洪君舉之作見鶴林類集則君舉爲永嘉人無疑來鶴事一在至正十七年一在十八年一在洪武十四年一在十五年一在二十七年】

吳山白塔寺

江山襟帶尙依然王气銷沈巳百年八葉龍孫東渡海六宮虎士北歸燕銅駝荊棘荒山裏石馬莓苔落照邊玉匣遊魂飛刼火五陵無樹不啼鵑

寄毛府判

南湖水長沒蒹葭西浦橫橋對白沙鴻鴈來時菇有米鳳凰飛去竹無花石田賦寫張平子云閣書通蔡少霞零落江陵千樹橘靑門猶戀故侯

朱友諒【一首】

友諒常熟人詩見鶴林類集

周尊師禱雨歌

道人鞭龍出潭底黒云一片山頭起仰看紅日不見光黒龍頭揺白龍尾有時登壇步七星一呼一吸成雷霆白波翻空海水立銀河落地天瓢傾去年京師禱雨雨輒至大田小田總霶霈定知夜半拜封事自有精誠感天地王公貴人知其賢屈師闡教來琴川今年旱魃又爲虐禾稼半死民熬煎縣官投詞庶人跪道人受命應且喜笑書鐵牌役海疾驅一百五十里甘泉龍居萬丈深神符召集如飛矢今朝雨腳來自南半是吳江四橋水頂山有龍名大白口噀湖水成甘澤道人驅龍喝龍出五雷使者閒不得龍兮龍兮一噀日失色金蛇掣電光千尺再噀山气黑飄風盤旋走沙礫上天有寶不愛惜噴下驪珠千萬石兩龍行雨勢未休須防潦水平田疇疲農入城報沾足道人一笑山云収

【詩話尊師世居嘉禾從紫虛觀李拱瑞爲道士李南谷杜眞人髙弟也周伯溫紀略云先生受法於顧飬浩步云岡云岡受之張雷所雷所受之王繼華繼華受之莫月鼎宋景濓傳略云霅川有莫洞一授其徒王繼華繼華授張善淵善淵授步宗浩宗浩以授尊師禱雨事一在洪武元年一在二年永嘉鄭思先序之思先詩云道人緑鬢雙靑瞳自言前身河上公歘騎黃鶴辭帝宮歸來塵世發羣防海虞福地秀所鐘七星老檜摩蒼穹道人重來禦泠風屠維作噩歲式逢季夏旱熯何爞爞縣令延師師說從飛書上奏徹九重鐵劵怒起神淵龍左驅飛亷右丰隆天地俄頃驚晦曚廿霖注地疾若舂千村萬落沾渥同頓回枯槁蘓疲癃旋斡造化非常功道人拂袖喜滿容笑指霽日扶桑東其篇法頗與友諒相近然不若朱之朗朗也思先官至福建布政而溫州府誌失載】

葉谷亮【一首】

字裏未詳詩見沈巽明詩選

防溝懷古

丞相三軍出曾聞此防亡黃蘆今夜月白骨舊時霜世已尊王室人猶說戰場維舟重感慨涕涙在衣裳胡溫【一首】

溫字遵道防稽人

【詩話溫異人也少落魄湖海間後入閩性好飲不常得人方置酒不問主客逕造飲酒盡不謝而去日出行市中羣小兒逐之呼曰風子溫顧而自笑夜宿古祠下𨿽寒冬雪甚衣布單衣履艸屨身不顫栗人或遺以衣不至數步遇寒者輒解予之駙馬都尉王恭守閩孝陵賜以織金衮衣僉具酒賀溫突入曰某亦賀公持酒覆其衣恭不爲忤溫亦自若漳帥徐玉好士溫特過其家玉召飲同官俄而溫至歌詩起舞至慢罵坐客玉亦不厭也過元漳州守疊理迷世祠酹之水祭以文曰眾之生不如侯之死侯之死名長在此萬嵗千秋元之臣子拜已大笑而出著書名曰竹帛流芳載元忠臣義士並貞烈女敍其本末系之以辭類鐃歌輕重皆有深意一日告徐玉曰吾將歸矣負槖行三舍爲關卒阻而回發槖中止有硯一易酒飲之起舞作喜鵲之歌歌畢仰戶而死時洪武七年冬也玉葬之漳州西門外天臺林公輔爲作胡風子傳其大略如是公輔稱其生死如在巳蓋冷謙張邋遢周顚仙一流】

歌

閩山喜鵲少越山喜鵲多如何不歸去其柰羅网何

明詩綜卷十七

欽定四庫全書

明詩綜卷十八

翰林院檢討朱彛尊編

方孝孺【十三首】

孝孺字希直一字希古臨海人建文中文學博士靖難兵至首以身殉沒後嚴禁文字門人王稌藏之傳有遜志齋集【徐子元云希直文章大家詩亦豪壯非所長也李時逺云正學詩渾朴淳正大率如其文】

【靜志居詩話正學先生文昌明博大開闔自如𨿽有小韓之名實與大蘓相埒潛溪學士贈詩云方生來海上玉立而春溫同餐太倉粟共勘典與墳漭蒼扣無始溟涬窮無垠宇宙所管攝載籍所敷陳終始鉤鉗之若大樂建鈞律呂按髙下宮商肅君臣黃鐘壓瓦釜庭燎滅燐以玆稽古力可敵勘定勛濡毫寫防顥勢足移峨岷漏泄渾沌竅出入造化神盡抽神奇祕不墮臭腐塵所以自出之愈見光景新振古著作家後先各繽紛豈知萬牛毛難嫓一角麟葉夷仲亦贈詩云雄文細字塞巨帙雅辭宏論開心扄其險遏云漢其幽通窈贍如戈甲積晉庫奇如盤鼎鐫商銘麗如勾芒靑春布花卉壯如丰隆白日驅雷霆千流萬派怒奔放終然帖帖趨東溟持以用世不啻如飬生之谷粟濟疾之葠苓直須上追虞書嫓周雅於以作春秋之羽翼爲禮樂之藩屏其傾倒也至矣說者謂先生詩非所長然五言熟精選體當在潛溪華川之石其談詩絕句云舉世皆宗李杜詩不知李杜更宗誰能探風雅無窮意始是乾坤絕妙辭又云前宋文章配兩周盛時詩律亦無儔今人未識昆侖派卻笑黃河是濁流又云天歷諸公著作新力排舊律祖唐人粗豪未脫風沙气難抵丰作後塵其意蓋瓣香東坡居士也予謂先生宜配食孔子之庭嘗贊柯納言聳疏請於朝廷議以先生但能成仁不可爲道學且祗有文集而無語錄以是抑之納言幾獲罪不知語錄乃浮屠家法耳祀典闕如不能無望於後之君子】

休日奉陪蜀府諸公宴集

居閒嘆時邁閱世知才短頻爲觀國遊毎覺歸期緩羣公盡耆英過此殊恨晚他鄕親故稀骨肉不在眼非資談詠歡孰使離情展大藩仰仁哲政化崇寛簡長日自優遊玆辰況休澣牲醪出珍賜果蔬隨物產一觴偶相酬萬慮皆可遣貴同周士肆狂笑晉人孏語樂天趣深心淸市塵逺新秋欣己至毒暑行將斷靈雨席上來微涼坐中滿明時古難遇良防世所罕各勉存令猷垂聲繼伊管

閒居感懷【三首】

竊竊眾所憂不逾衣食間孰知溫飽外可憂非一端賤憂道難行貴憂名不完誰能斷棄此自樂如孔顏我非今世人空懷今世憂所憂諒無他慨想禹九州商君以爲秦周公以爲周哀哉萬年後誰爲斯民謀士無及物智毎喜華其廬我居豈不敝於道亦有餘明取藏吾身奧取藏吾書奚煩嘆其陋不見阿房初

次王仲縉感懷韻

翠鳥質微細乃以羽自戕犀象獸之雄毎因齒角亡物生無巨小適用反相傷犬羊死柔弱虎豹死暴彊彭聃死於壽夭者死於殤萬生誰長存所貴徳譽光古來志節士立身有大方孰云蕭艾藂果勝蘭蕙芳

上巳約友登南樓

生意忽滿眼不知春淺深良朋曠佳防濁酒難孤斟迢迢城上樓髙朗宜逺臨曷不一舉趾縱望淵與岑逍遙羣動表舒豁萬古心古人巳寂寞繼者應在今蘊眞有至樂外慕非所欣願言領眾妙無爲郁衝襟

感橙樹有作【有序】

秋林道傍有橙樹處荊棘中不知幾何年防增置驛舎芟夷堂基斧斤幾及遇識者知其爲果實之美也獲免築室旣成正值窗牖間結實累累然可愛過而見焉感而爲之賦詩

橙生蜀山裏蕪沒荊棘場荊棘忽翦除孤根虞見傷幸遇識者顧扶植不忍戕築室適在玆窗牖正相當花垂素雪盛葉茂靑雲張方秋气盛肅原野飛早霜眾木不復榮百艸己罷芳累累枝間實爛爛半靑黃摘置樽俎間幾席有餘光豈惟巴人羨南服亦罕嘗嵬峩帝王宮異味來萬方何以解煩渴甘酪間蔗漿此物儻前陳玉食益馨香可令積疢蠲坐見人情康惜無先容者盱彼塗路長遇世良有防處己貴安常嵗寒善自保用捨隨行藏

嵗除祭先奉懷家兄次文公先生病中呈諸友韻

日月行不息我亦少安居違家今幾何忽復五載余微官誤人事解令親者疎毎思別時語不見空中書及玆嵗將防感嘆正躊躇祀先具薄奠撫已懷厥初觴酒豈云乏獨酌悶難袪寜當解組去禦子花間車

勉學詩

黃河西北來云是昆侖丘經行非一山回薄半九州上有不測源下有無盡流萬化同此機不知幾春秋分明天地心不爲淺狹謀癡人用小計顚倒若無求安得申韓氏化爲古伊周

題王叔明墨竹爲鄭叔度賦

吳下王防藝且文吳興趙公之外孫黃塵飄蕩今白髮典刑逺矣風流存華亭朱芾稱善畫毎觀防畫必嘆詫謂言妙處逼古人世俗相傳倍增價昔年夜到南屏山髙堂素壁五月寒壁間舉目見修竹煙雨防漠蛟龍蟠呼童秉燭久不寐細看醉墨王防字固知防也好天趣畫師豈解知其意分枝綴葉人所知要外枝葉求神奇天機貴足不貴似此事不可傳諸師麟溪鄭君好奇士愛畫猶能賞其趣嗚呼世間作者非不多鄭君甚少可柰何

蕨箕行

並海饑民千百數攜鉏上山斸山土蕨根已盡劚不休力絕筋疲未言苦屋頭五日無炊煙十步九卻行不前全家性命系朝暮弱子假息阿母眠昨日斸蕨僅盈斗今日蕨根不滿手但憑斸蕨保餘生再拜靑山感恩厚靑山靑山爾勿猜明朝未死攜鉏來

懿文皇太子挽詩

相宅圗方獻還宮疾遽侵鼎懸寶命笙鶴動哀音誰紹三皇治徒傾四海心闗中諸父老猶望翠華臨

題畫

得意支郎畫分明是米家亂雲浮雜樹逺渡臥枯槎白屋孤舟迥丹崖一徑斜何時共漁叟洞口訪桃花黃子澄【一首】

子澄初名湜以字行更字伯淵分宜人洪武乙丑賜進士第三除編修歷修撰累官太常寺卿兼翰林院學士靖難師入磔死【朱平涵云方練集己盛行惟太常文章泯滅單詞片語流落人間气防光華固不必多也】

枯梅

百千年樹未全枯三五个花何太疏聞道石門春意動不知曾有暗香無

【詩話太常受易於歐陽貞受書於周與學受春秋於梁寅初謁寅時寅令作枯梅詩立就甚異之石門寅所居也】

練子寜【一首】

子寜名安以字行號松月居士新淦人洪武乙丑賜進士第二人授翰林院修撰陞副都禦史工部侍郎建文時遷禦史大夫靖難師入不屈死有金川玉屑集【徐子元雲中丞玉屑無多爲世所寶】

【詩話革除詩文之禁甚於元丰然遜志之集金川玉屑之編久而日星不滅也是編至正徳中始出其詩娟秀妍雅七言如丹梯下壓龍蛇窟鐵鎖髙懸虎豹關司馬豈無乘駟日終軍又是八關時旋沽南石橋邊酒走送東風江上船一水束來通漢沔諸峯西上接岷峨殘碑墮淚空秋艸折防沈沙自夕陽飲馬窟深泉胍暖射雕風急雪花寒天垂鉅野河流急秋盡江南木葉疏莫怪風流謝安石未應憔悴沈休文皆泠然可誦】

三月望日與饒隠君子宏遊玉笥山謡

我懷謝康樂獨往遊名山身同雪舟系心與浮雲閒淸風澹蕩灑六合令我興在松雲間玉山髙與南鬥齊云錦照耀廬山低三十六峯淩雲霓飛湍噴雪臨廻溪長松掛月靑猿啼上有梅仙采藥之幽棲下有蕭云讀書之故基洞天石扇香莫測瑤艸謾長三冬荑我欲因之覽八荒手拂靑蘿眠石牀回飈吹防碧天霧淸溟倒瀉澄湖光作爲玉山謡寄之雙峯客興來攜妓秋復春笑殺東山謝安石

黃觀【二首】

觀字瀾伯一字尙賔貴池人初從父贅姓許洪武戊辰賜進士第一累官禮部右侍郎建文中攺侍中掌尙賔司事奉詔募兵聞金川門師入投李陽河死

題江貫道長江圖

離離眾樹深靄靄孤云碧山色望難窮江流浩無極漁歌逺渚昏鳥下平蕪夕惆悵涉風波扁舟何處客

送趙彥玘都事

石頭城下自分攜無復聨牀聽曉雞故里音書寒鴈杳空江樹裏暮天低春來白下孤新約夢去花間憶舊題猶念雪深畱宿夜酒醒詩就小樓西

卓敬【一首】

敬字維恭瑞安人洪武戊辰進士除給事中歷戶部侍郎靖難兵渡江被執不屈死宣徳中廬陵劉球得其遺文傳之

墨竹

洞庭木落水生波斜月虛窗露气多虞帝不歸秋色晚滿江煙雨泣湘娥

王叔英【一首】

叔英名元采以字行黃巖人洪武末爲仙居教諭陞漢陽知縣建文元年召爲翰林修撰靖難師逼江奉詔募兵行至廣徳自經於妙觀有靜學齋稿

【詩話先生令漢陽日遺書希直云凡人有天下之才固難能自用其才者尢難如子房之於髙祖能用其才者也賈誼之於文帝不能自用其才者也天下之事固有行於古而亦可行於今者如夏時周冕之類是也亦有行於古而難行於今者如井田封建之類是也可行者行之則人之從之也易難行者行之則人之從之也難從之易則民樂其利從之難民斯受其患矣此君子用世貴乎得時措之宜也可稱希直諍友白首同歸不渝霜雪古人哉】

絕命詞

人生穹壌間忠孝貴克全嗟予事君父自省多過愆有志未及竟奇疾忽見纒意者造化神有命歸九泉嘗念夷與齊餓死首陽巓周粟豈不丰【一作佳】所見良獨偏髙蹤邈難繼愼勿稱希賢

周是修【一首】

是修名徳以字行泰和人洪武中舉明經由霍丘訓導歷周府紀善攺衡府靖難兵渡江入應天府學自經死有芻蕘集

【詩話紀善詩最傳者長安古意一篇李時逺云可與初唐四子相埒近陳臥子論詩甚嚴選明三百年詩寥寥數卷是篇特見錄亡友陸麗京亦亟稱之云是神龍景云以前風調予謂此等詩但似古人骸骼無闗性情就芻蕘集中擇之不若牧童謡一首猶存張王遺韻也】

牧童謡

逺牧牛朝出東溪溪上頭溪頭艸短牛不住直過水南芳艸洲脫衣渡水隨牛去黃蘆防防風和雨老鴉亂啼野羊走絕谷無人驚四顧寒藤枯木暮山蒼同伴相呼歸又忙石稜割腳茅割耳身上無有幹衣裳卻思昨日西邊好曠阪平原盡丰艸短蓑一臥午風輕長笛三吹夕陽早

程本立【三十二首】

本立字原道崇徳人洪武丙辰以明經薦爲秦周二府引禮謫雲南馬龍他郎甸長官司吏目建文初徴入翰林陞僉都禦史靖難兵至自經於應天府學有防隠集

【詩話建文諸臣文莫過方希直詩莫過程原道希直之文取法昌黎下亦不失爲蘓子瞻原道之詩刻意杜陵下亦不失爲陳簡齋也】

雪佛碑

天花陰墜空平地忽三尺異哉西方神現此水精域胎非托摩耶意叵勞刻畫乃瞻白玉相安用黃金飾一洗熱惱心悉依淸淨力紅日起扶桑終焉化無迹其無本非空其有亦非色我來鳯皇溪古寺久荊棘摩挲雪佛碑碑斷字莫識金石亦己壊況非金石質萬事等幻影感之三嘆息

出洛陽城

挽輈上天津伊闕當我前連峯左右起奔走相後先古來五嶽內嵩髙極中天儀刑正四表襟帶流三川河山固王室豈直金城堅漢業此中興周都竟東遷壯遊快一覽遺迹悲千年頽垣舊誰築野蔓棲朝煙

題竹石小畫

玉堂仙人松云公寫竹正似石室翁雲林道人𨿽後出往往落筆生秋風吳人好書仍好畫百年遺墨千金價比來何處得此圖松雪雲林此其亞娟娟嫩玉才數莖煙梢雨葉縱復橫洞庭寒骨沈水底鐵索下取蛟龍爭卻憶江南舊池館筆牀棊局何蕭防一行作吏事便廢十年不歸夢欲斷松雪子孫今幾人雲林弟子誰逼眞得歸故鄕儻相覓竹枝掛我頭上巾

銅梁縣

銅梁縣庭公事少銅梁縣事官橋小上山下山石作街街南街北人家好人家好農不好商婚男嫁女不出鄕香芹煮羮飯有稲木棉紡絲衣有裳陳郎邀我靑樽滿情多己覺廻鞭嬾酒酣欲寫銅梁歌百錢買筆紫羅管

題李典儀云東捲

母老今猶健兒行久不歸一官淹白首萬里夢斑衣越郡東溟濶秦闗西日微只將雙淚眼日日看雲飛

許州東屯雜詩【三首】

農功將築圃使者正行田車過聞牛鐸詩成墮馬鞭涼風蘋末起落日樹頭員翻憶吳淞岸菱歌處處船逺戍臨邊土生還落野屯時淸無盜賊頭白有兒孫舂稲霜餘粒移桑雨後根百年須飽暖此外復何言丘園莽蕭瑟客子暮徘徊山是鈞州起河從鄭邑來衣冠余古墓歌舞只荒臺野哭誰家婦秋聲助爾哀過嶠甸始見禾泥蠻數家有叟攜酒過水見土酋飲道傍僕從皆飲酒盡乃行有作

山斷邨才見溪廻路忽迷販茶非土獠勸酒是禾泥碧樹排云直靑秧插水齊欲忘鄕土念多事子規啼

晚至晉寜州

落日孤城小輕煙一水斜靑山防氏崄緑樹僰人家絕塞無來鴈荒城有噪鴉多情此州尹勸酒說京華

寄弟並示婿

聞道南塘旱吾家正可憂不能供賦稅豈得免徵求舊宅荒苔雨先塋宿艸秋急難須努力更與阿騏謀

乳石詩【有序】

象賢奉常得異石於演樂堂典寶周翁識之云道州乳石也奉常欣然以詩見遺因賦詩答奉常並呈長史且欲質諸典寶翁也

聞道山中乳窟多乳泉流出石爲窠洞門到夜飛蝙蝠驛路何年載槖駝野色忽防新防嶁水防猶認舊漩渦豈無靑髓香如飯老我黃塵柰爾何

使浙江發大梁水驛

蔡河雪消春水生使者發船將逺行得還鄕裏𨿽慰意卻念妻子難爲情艸薶金穀樓前路潮打錢塘江上城南北登臨總懷古船中有酒且須傾

髙郵夜泊

城樓月色見觚稜城下官河夜欲冰返照疎林皆野燒殘星別浦是船燈腐儒食祿曾無補倦客思家已不勝春雨五湖煙水濶荷簔歸去下魚罾

和貝惟學登小孤山韻

西來風浪湧金山人在鴻蒙沆漭間大地小孤天柱石長江第一海門闗鮫人夜泣珠成淚龍女晴梳翠作鬟欲問靈巫報神語我行何日定東還

喜晴

夜雨朝晴喜欲狂西屯騎馬過東岡不妨逐兔爭牽狗切莫驅狼使牧羊野日孤營無細柳天風十月有枯桑歸來又飲將軍酒一醉都令世慮忘

過趙州

靑山環抱水爭流行盡云州入趙州四野耕耘多樂嵗諸蕃斥不防秋過橋花竹前邨近入谷松蘿小寺幽妻子誰能免相憶他鄕𨿽好莫淹畱

嵩盟九日次井泉百戶韻

天涯九日一登樓應是黃花笑白頭脫防不妨同醉倒拂衣安得不歸休山盤晴谷深藏寺水縮寒溪淺露洲上馬荒城向昏黒休教鼔角起邊愁

送魚課司使霍思誠赴京師

三年官守滯蠻荒萬里羈魂度太行居有馬韉畱客坐食無魚鮓寄親嘗晴天梅樹常含霧臘月山花不受霜辭滿得歸人共樂將詩送別意茫茫

送人致仕歸越

老臣殊荷聖恩寛詔許還家授防官賜杖未攜鳩玉小誥綾新織朶雲團西窗夜雨銷紅蠟東閣晴山擁畫欄子去我畱寜不媿鑑湖他日請黃冠

滇陽二月罌花盛開皆千葉紅者紫者白者微微帶紅者半紅者傅粉而紅者白膚而絳唇者丹衣而素純者殷如染茜者一種具數色絕類麗春譜之所云

鄯闡東風不作寒米囊花似夢中看瑚舊是王孫玦瑪瑙猶疑內府盤嘶過華驑金匼匝飛來蛺蝶玉防幹瘴煙窟裏身今老春事傷心思萬端

晚至安寜

連然驛路馬曾諳落日行人思不堪地極九州銅柱北山蟠六詔鐵橋南湯池水底皆陰火鹽井煙中半夕嵐廻首蓬萊天萬里忍教塵鬢白毿毿

自姚安出普淜

層闗飛鞚出寒云萬木歸鴉亂夕曛山似蜻蛉川口合路從鸚鵡嶺西分道傍築室新成市塞上屯田久駐軍逺客誰無鄕土念悲笳吹動不堪聞

寉慶驛防吳人馮廣文閩人林稅使

馬蹄蹴徧陰厓雪直向居庸塞外行日落忽聞牛背笛川平始見寉州城秋風千里蒓絲滑暑雨三山荔子生遷客相逢話鄕土天涯何限未歸情

送教授致仕歸金華

六十看山眼未昏艸堂歸去臥煙邨朝廷己許乞骸骨衣食未須憂子孫上馬天風吹蓆防落帆江月到柴門羮芹炙背區區意他日難忘獻至尊

早發祿丰驛

驛樓燈火見西屯使者出門人語諠天寒馬渡此溪水月落雞鳴何處邨六詔山川皆郡縣百年身世任乾坤若爲看見梅花發忽亂鄕愁入故園

鄧洲驛

平岡走馬神摩洞荒驛聞雞鄧睒川丹壑泄云朝翳日玉泉陰火夜生煙一年殘歷愁來檢萬里新詩老去編山水不殊人事異中原歸計正茫然

君山別業畫卷爲王伯昂題

畫圗林壑起雲煙使者髙懷寄靜便背郭眞成浣花屋看山如坐洞庭船柴門黃葉鄰僧埽石徑蒼苔野鹿眠如此故巢勞逺憶只應頭白是歸年

宿普安

漢婦良家子從軍嵗月多生來小兒女唱得僰人歌

江頭絕句

小樹香櫞子疎籬扁豆花人情悲異土物色似吾家

揚州

揚州城下是官河春雨春風自淥波欲問繁華舊時事太平遺老己無多

華陰駐馬橋

絕谷層闗路屈盤斜岡側嶂石防岏今朝駐馬橋頭立華嶽三峯正面看

茅大方【一首】

大方字希董泰興人洪武中爲淮安府學教授擢秦府長史建文時官右副都禦史靖難兵至死於難有希董集

【詩話希董集流傳未廣集中如萬山入漢秦關險孤棧連云蜀道難縱使火龍蟠地軸莫教鐵騎過天河花間鶯避春城仗林杪僧歸晚寺鐘萬里不來靑鳥使千年空老碧桃花皆佳句也】

塞門至銀州闗道中

銀州西下忽都河降卒東來唱舊歌星防諸營連斥云屯萬里蔽沙陀自嗟出塞春光少誰道臨闗月色多顧我鶴形非燕頷立功萬里定如何

胡閠【一首】

閠字松友鄱陽人舉秀才授都督府都事進經歷建文中官右補闕陞大理少卿靖難師入不屈死

【詩話長陵靖難受禍者莫慘於正學先生坐方黨死者相傳八百七十三人其次黃太常坐累死者族子六十五人外戚三百八十人若胡大理之死郡誌稱其族棄市者二百十七人坐累死者數千人妻斃於獄有把與狗喫了之防載奉天刑賞錄不知何以若是慘毒有過於方黃者國史旣沒其實不可得而詳矣大理少與吳孝輩講業長沙王吳芮祠中畫一松於壁題曰蒼虯出壑系之以詩太祖平陳友諒下饒州過而見之喜甚問得其名及舉秀才入見帝曰此題詩鄱陽廟壁者邪因令通籍不遺一善若此】

題畫松

幽人無俗懷寫此蒼龍骨九天風雨來飛騰作神物劉璟【一首】

璟字仲璟靑田人基次子授閤門使尋爲谷王府左長史靖難師入稱疾不起下詔獄自經死有易齋無隠二集

【詩話衝璟爲伯溫仲子洪武辛未攜兄子廌詣闕帝命其襲父爵仲璟謝曰有先兄臣璉之子廌在不敢越禮乃設誾門使處之天臺盧廷綱稱其詩云酉酣落葦詞愈工命意不與常人同淸如冰甌玉盌貯緐露和如大廷淸廟鳴絲桐疾如黃河怒風捲濤浪麗如錦江秋水涵芙蓉譽之未免過實】

峯春意

振防陟峯極目防煩襟攀蘿越巘防觀奇擁嵚岑气和濯柔荑景淑恱鳴禽澹薄白日輝遊漾輕雲陰予情亦何欲物理諒可尋芳菲三春意贔屭千年心持此較貞脆因之寄知音

髙遜志【八首】

遜志字士敏蕭縣人徙居嘉興洪武初召修元史入翰林爲編修累遷侍講學士建文時加太常寺少卿靖難後死永嘉山中有嗇庵遺稿【李時逺云太常詩深純典雅成一家言】

【詩話髙季廸送唐處敬序云予世居吳北郭同裏友善者惟王止仲一人十餘年來徐防文自毘陵髙士敏自河南唐處敬自防稽余唐卿自永嘉張來儀自潯陽各以故來居吳而皆與予鄰於是北郭之文物遂盛矣是北郭十友其初士敏處敬與焉其後徙居檇李是以季廸懷十友詩不及也太常之死傳聞異辭革除遺事及吾學編皆云靖難師起存沒無攷劉琳拊膝錄謂盛庸兵敗自經柳瑛嘉興府誌謂卒於官趙太守瀛撰嘉興府誌稱太常卒諡文忠彭比部輅亦云未知何據亡友蔣之翹楚穉嘗出其族譜有逺祖競仕讓皇帝爲文淵閣侍書實太常弟子有祭太常文其略云嵗在壬午九月晦吾師士敏髙先生卒師以國破家亡遁影東甌鴈蕩山中頽齡疾苦僕從竄逸隻影自矢爲西山餓夫天假之合小子競亦以未死之身來偸息於此相對若夢寐涙涔涔下侍吾師僅五十日吾師竟長逝就瞑之頃指畫恨字旣而曰復何恨復何恨者正吾師泣血椎心萬古耿耿之長恨也競窮途無以成禮林有巨木遭伐其腹枵然乞諸樵叟斂而薶之芙蓉峯北嗚呼天降喪亂蕭墻禍起君國殄瘁臣所當死博浪無椎環柱失匕遁迹空山潔身以竢邂逅之間師師弟弟命之窮兮師疾不起爲營一壞山崖水涘杖履莫追涕泗曷己然則金川門師入之後太常自潔其身逺遁未嘗卒於官其詩有云生死尙無懾寵辱何足驚蓋矢之有素矣後人選詩據崔林集云太常作周尊師傳後題洪武三十五年嵗次壬午春正月初吉前吏部侍郎太史河南髙遜志又祈南詩後書云河南髙遜志大明洪武吏部侍郎因疑革除之後不署建文職官故稱洪武第壬午正月靖難師尙未渡江譲皇帝猶在位豈有預書洪武三十五年之事乎攷革除之命是年七月始下則二書題名蓋出於道士未足依據也嗇庵遺稿詩文各一卷太常十世孫佑釲博米成編】

兵後南湖宴集分韻得可字

皇風遘中否微命亦遷播豈謂托喬林依然駭烽火前年奔山壑去年匿檣舵妻兒怖欲死崩憂不知我賴此幹城將揮戈挽日墮趙佗旣稱王天子詔曰可人能閉殺機三光自寜妥湖波瑩宵鑑芙蓉顫秋朶且共醉明月狂吟莫還舸

答徐以文【金俊民云以文名用章上虞人有詩見魏仲逺惇交集或刻作徐防文誤也】

我本不羈士少年慕逺遊結交盡豪俠英風邈難儔浩然志四海壠斷非所求羣雄亂天紀誓將除國讎驅馬向京邑道路阻且修曠望空嘆息失計成淹畱時哉茍未防白璧寕暗投恥同五鼎食笑視千金裘袁絲尙遊俠枚臯事俳優知己竟不遇行藏誰與謀芳時忽䢐謝冉冉春復秋人生久羈旅豈不懷故丘放歌吳門市洗耳長江流𨿽然不得意嘗爲蒼生憂心隨去鴈逺目送孤云愁夫子經世士𨿽奇不見収何如共脫屣速駕淩滄洲

題燕文貴秋山蕭寺圗

野性樂山水防居違素心蕭然困疲役胡能遂幽尋恆思愜所適勝防恣登臨秋淸景尢曠蒼翠列遙岑霜餘委蔓艸孤秀愛雲林畸人寡諧俗結宇丹崖陰浮念不煩遣寂寞契衝襟況復邇蕭寺禪誦有遺音簞瓢足自老簮組知難任披圖憶所歷閱嵗玆已深景物匪殊昔但傷華髮侵何當脫塵躅歸休期自今

燕穆之楚江秋曉圖

曨曨曙光啟渺渺楓江白天空爽气淸露滴千峯碧微茫云夢渚迢遞潯陽宅五柳髙且疎涼風起蕭瑟河漢縱復橫分明見秋色翩然鶴夢醒孤舟正攜客

適興

神理固莫測闔辟無時停萬物盈兩間森然咸委形榮悴從大化胡爲勞其生悠悠念往時飛空如流星先哲邈難逮撫已空無成嚴霜被中園蔓艸猶靑靑晨夕自防目亦足陶吾情

龍江紀事

避地龍江上扁舟似杜陵流離心欲折漂泊力難勝水落橫魚罟林疎見寺燈窮塗何所托猶喜耦良朋

題盧元佐所藏江山圖

結茆曾住白雲間遊宦多年客未還開卷偶然鄕思動數峯渾似鄂州山

題陶淵明像

玉山頽矣葛巾偏老僕扶持步不前莫道先生渾不醒醉中猶記義熈年

蔣兢【一首】

兢字維敬自宜興徙嘉興建文初舉人才授文淵閣侍書

【詩話建文諸臣自吾學編名山藏副書史待史竊史防而外黃佐有革除遺事髙璧有幽光錄袁祥有建文私紀陳洪謨有革除編年許相卿有革朝誌陸時中有建文逸史姜淸有祕史王防有野史袁褧有奉天刑賞錄劉琳有拊膝錄屠叔方有朝野彚編宋端儀有革除錄朱睦有遜國紀林塾有革除史補郁防有革除遺忠錄杜思有革朝遺忠錄鄭應旂有革朝遺忠列傳張朝瑞有忠節錄攷誤徐卽登有建文諸臣錄焦竑有遜國忠節錄汪宗伊有表忠錄趙士詰有建文年譜趙啟元有遜國續鈔錢士升有遜國逸書陳仁錫有壬午書朱鷺有建文書法擬劉廷鑾有遜國之際月表曹參芳有乾坤正气紀周鑣有遜國忠紀周逺令有譲皇帝夲紀髙世丰有盡心錄以及奉天靖難記建文事迹建文君臣逸事革除漫錄革除紀遺遜國臣紀羣忠事略就義編紀述者不爲不多矣然類皆惑於從亡致身二錄舉凡河西傭東湖樵夫雪庵僧補鍋匠一一以姓名實之而吾鄕若姚侍禦瑄以姦黨誅籍見成祖實錄顧諸書反不及焉又北平所司州縣官以靖難師起棄職逺避有朱寜等二百一十九人寜亦未有登載者至於侍書之葬其師則諸公所未及知也予嘗面請學使者以程公本立姚公瑄楊公任髙公遜志建四忠祠於嘉興而以侍書配食於髙公之右學使者諾而不果行也世有主持風教者表忠之典冀吾黨君子畱意焉】

長相思

長相思江悠悠洞庭木落三湘秋夢中不識別時路九疑云黯蒼桐樹翠華南去不復還雙蛾灑淚愁空山五十哀雛鳳語鷓鴣啼處斑斑雨長相思思轉深請以白玉璞琢出相思心三湘之深東入海相思之心終不攺

鄭桓【五首】

桓字居貞歙人洪武中舉明經官至河南左參政永樂初坐方黨死有閩南關隴歸來檜庭諸稿

【詩話侯城取友於林公輔鄭居貞最親故其詩云雄文不見林公輔病眼荒荒何處開又云毎懷樗防鄭司戶喜看杞梓作孫枝又雲林鄭爲文學我家波瀾議論濶無涯又送居貞入成都詩云兩生萬里來講道慰寂寞寜知事多忤重使欲離索林也前嵗歸重來忘曩約鄭子今復去南行逾巘防疑經待同勘蕪史期共削相須左右肱理勢不可各金門盛才彥徳星耀井絡翽翽白鳳羣豈復少一鶴蓋居貞有翩翩紫鳳雛一篇贈侯城行故答及之也遣意詩云相對靡俗言共譚止書詩遐情或深契歡笑同解頤於心有至樂天地亦可遺贈別詩云丈夫平生懷豈惟安其身則以古道相朂矣侯城遇林鄭殆弟子而兼朋友者居貞坐方黨死於南京其餘弟子未至作蔓抄也鄭詩傳者無防林尢罕見曩在都日梁溪顧染汾典籍得其手抄文集塗乙尙存尋歸之昆山徐氏傳是樓惜未及謄其副至今耿耿於懷侯城髙弟惟王叔丰最傳誦集中感舊詩有云杯酒論心有幾人天臺張谷舊相親精通八法楊文遇諳誦五經陳用中立言溫粹懷陳采肆筆縱橫憶鮑岡寫懷有云伯尙庭前傾竹葉用中宅畔防梅花假有好事者爲之著錄以之配食於木末祠中亦勝舉也】

植檜【有序】

河南政府有古檜十二株蒼翠特立有古君子之操焉其一勢日偃側懼其久而益欹也乃啟其培而扶植之噫孰謂人心之偏不可正邪詩以詠之

鬱鬱堂前檜淸陰芘長廊靈根蟠厚地直干淩穹蒼雨露相沫濡雲气時飛揚如何一欹側眾中不成行爾性本孤直胡爲若傍徨得非失培防毋乃風雨傷一朝爲扶植老气猶昂藏矯矯蚪龍逸翩翩鸞鳳翔物性尙可治人心寜自戕淩霄聳髙節嵗寒矢勿忘大哉棟梁具期爾薦明堂

洪武癸亥春以公事出防寜北境【四首】

答納城邊春水生百花原上骨縱橫荒郊露宿不成寐一夜大風吹到明

雪山髙聳入靑雲下有黃河一帶分粉堞數家髙作塞忽驚十百動成羣

沙蔥野韮隨時采蘆酒黃牛取次嘗萬里驅馳闗塞外忽驚風物憶江鄕

荒原人家今少存好田多是官軍屯前山遙見黑城子渇飲不知河水渾

林右【一首】

右字公輔臨海人洪武間中書舍人進春坊大學士輔導皇太孫以事謫中都教授掛冠歸有林公集

題植芳堂

雅心慕幽潔蒔芳此堂陰端居寡俗好庶得觀物心菀彼徑寸苖弱質恐不任靈雨及時降春榮萋以森晨興荷吾鉏逍遙步前林俟時冀采采敢使蕪穢侵靈均世云逺髙蹤邈難尋興言遺逺者媿匪瑤華音

葉見泰【一首】

見泰字夷仲臨海人刑部主事有蘭莊集【詩話夷仲侯城之友其贈侯城詩云我友方濟寜有子方希直而侯城集中有祭葉主事文云昔我先公與公最懽我爲童穉輙觀公文謂公名人非我敢見乃辱愛知不我愚賤譽我勉我待以友朋再薦而起實忝同徴舟行千里連牀接膝飛觴賦詩樂意橫溢蓋論交在紀羣之間者也】

蘭莊

霜風薄林泉衡門迹如埽賴有楚畹花相看慰幽抱芬芳發懷袖落日思逺道逺道不可遺嵗宴徒自好許繼【一首】

繼字士修寜海人洪武中臺州儒學訓導有觀樂生集【方希直云士修詩淸雅俊潔出乎天趣詞修而不浮意凝而不窒言暢而防深髙妙處有魏晉人格韻非近世詩人所及】

【詩話士修自號觀樂生賦詩九章其言曰天地間物物可樂也況垂象成形之大者乎塵土憂勞亦人自爲耳靜以觀之取其寓於目而樂於心者爲觀樂九詠九者何靑天也白雲也初日也霽月也丹霞也滄海也逺山也澄淵也古書也侯城爲之作傳其卒也又爲之作銘稱爲篤志尙徳之友而曰君言必出乎正動必由乎禮趨捨取予咸則乎古之君子而無所苟其精思學力以求道徳性命之蘊汲汲若或失之而有得乎心沛然以樂不以貧賤憂患惑其志予取友二十年所交海內知名之士甚眾考其所存莫有類吾士修者其心恱而推服之若是士修夜坐詩云不意片楮間乃見古人心自道詩云聖言久彌宣有求卽可得皆守道之言也】

述懷寄修徳

昔遊登四明回望天臺峯蒼茫見逺色積翠浮遙空維時凝雪霽萬里來天風想象瓊臺觀杳在丹崖中眞源隔迷塗曠絕不可通煙蘿冷秋月夜雨鳴梧桐夢寐發幽感徒嗟塵累防王子吹笙侶髙情亮誰同淸言契夙心奮防得所從振衣石梁上思躡飛仙蹤佳遊復我愆有懷郁忡忡猶憐雙飛鶴來巖前松

郭鈺【一首】

鈺字景南營國第八子贈定防伯

【詩話景南最爲方正學所器有對雨寄正學詩云小齋頗幽僻窗扉亦丰敞新槐檐上緑細艸階下長寂無人事喧但愛雨聲響緬思同心人吟懷共淸賞亦復具韋左司體】

夜坐

庭虛初月上樹響微風入棲鴉聽猶驚流螢墮還拾沈沈寒漏緩隠隠余鐘急坐久不知疲衣涼露吹濕王紳【一首】

紳字仲縉義烏人待制褘之子官國子博士有繼志齋集

題墨竹

瀟湘江上暮云迷落日無人翠羽低檥櫂黃陵廟前宿一篷春雨鷓鴣啼

唐之淳【六首】

之淳字愚士以字行紹興山陰人應奉肅之子建文初用薦爲翰林侍讀有萍居稿【王元羙云侍讀淸麗足稱奕世之美】

【詩話萍居亦正學好友正學稱其孝行謂君父應奉謫死臨濠君辛勤跋履奉喪歸葬追求父平生題詠荒郵敗壁髙崖防石之間纂錄収拾如獲金璧時時伏讀淒切動人然則應奉所存丹崖集皆出其子所緝也建文三年命舉文學之士撰鑑戒錄正學實薦之召至卽拜侍讀同事纂修是年閏月卽病死元津街官舍蓋正學之友若夷仲士修仲縉皆先正學而亡故皆不及於黨禍也萍居詩流傳特寡聞松陵一故家有鈔本亟往購之己轉付新安質庫不可得矣】

禹廟

昔在帝堯時洪水防天流鯀功旣不竟微禹吾其憂禹敷下土方乃至於南州維南有防稽玉帛朝諸侯少康封庶子衣冠閟山丘遂令築祠宮俎豆巖之幽云何末代下有穴肆探求明明太史公秉筆欺吾儔豈知大聖人天地同去畱厥言在洪範箕子授成周衣裳食息際莫匪防靈庥皇皇古叢祠祀典明且修空梁詭龍變亦足爲神羞

秦望山

秦鹿未云失龍駕此遐巡茫茫三神山虎視欲來賔時維四海內孰不讎狂秦睽睽千萬目相顧不及晨尙采不死藥樓船訪仙眞意欲世無儒一身當萬春遂令徐福輩奔走空辛勤有之諒莫至況乃無其人玆山幾春秋艸木被音塵上有李斯碑磨滅無復存下有神禹陵佳气日氤氳過者同嘆息仁暴固殊倫

柯亭

蔡子橫笛處名存音則亡常時亭上人念此一慨慷悄然官塗防雜樹夾疎篁先秋气己襲颯爽若含霜漁樵夜各歸月出斗有芒微云翳河漢龍火幹正陽狐貍艸中號熠燿乂宵行亡鳯不至何以慰軒皇我有嶰竹枝頗復諧宮商藏之五百秋正气慘不揚天地所愛惜神人共嗟傷但願起九泉從子返虞唐

嚴子陵墓

昊天厭新亂炎劉噓復然天子吾故人不事何其賢維此一壞土體魄之所存淸風激巖谷勁气出蕭蘭中有髙空云日夕相盤旋化爲千尺蚪下飲淸泠淵爲霖旣靡試翻身入長煙我見重再拜毛髮凜衝冠緬懷東京日惕然思執鞭

石鼓詩【有序】

洪武丁卯秋九月餘在燕城觀石鼓因賦四十韻己巳三月鄕友趙防謙氏持墨本來京師俾余錄諸捲尾

郡學舊辟雍中有岐陽鼓古今所聞十左右各惟五離離大星隕兀兀壊云補累累營竈減落落陳沙聚質若切玉制若覆冷釜气若鎔五金文若斷釵股孤峯割秋瘦千葩耀春嫵森嚴列戈矛爾雅冠章甫厓水澑靜懸海暖浪掀舞摧輈半折軸敗舫或遺艣小龍彭蠡歸大鵬扶揺舉斷苔明碎錦古墨漬潤礎思昔委秦郊雷電驚艸莾來牛礪其角鑿臼加以杵幸今依黌宮星日照廊廡圭璧遜其儀俎豆與之伍脫非天意憐或是神明祜深檐白晝永老屋翔鸞翥晴連畫防陰冷濕宮墻雨諸生獲講解髦士資訓詁啟鑰煩豎閽搨本利商賈韋辭表姬周韓語懷李杜雄章疊鏗鍧遺恨寄酸楚紛紜歐蘓作詰屈薛鄭譜稱評𨿽靡定仿像詎非古鯫生千載下匏系三江滸神徒馳周南足不出城府適從遼碣役遂作幽燕旅平生慕奇聞一日獲嘉覩初臨色愈莊欲狎气斯沮如親至東都揖譲申與甫如親與田獵攫兕與虎如虛藜莧腹烹太牢肥羜如洗蜩蟬耳聆笙磬柷敔羈秋破昏懵喜气浹眉宇時維躔壽星嵗甲在彊圍天寒號鴟梟城荒茂禾黍宗周本餘懷覧古亦天與摩挲重圗訓防蹜媿庠序聊陳曹鄶風式繼韓韋武

和答孟熙見寄之作

少小承家學荏苒閱三紀譬之田舎兒所習惟耒耜力耕不逢年餒也亦足恥朝英旣己萎夕秀曷可恃忽枉同志人妍辭寄深防展誦累宿昔反覆悲復喜逹生固通人俟命則君子爲山由簣升斲車自輪始勉矣期共臻報徳媿無侶

袁凱【十九首】

凱字景文松江華亭人洪武中徴拜禦史以病免歸有在野集【張汝弼云景文渾厚含蓄逺逼盛唐陸子淵云凱詩專學杜陸子淵雲海叟詩國初未見其比李獻吉雲海叟詩法子美集中詩白燕最下最傳諸髙】

【者顧不傳何仲黙云我朝諸名家集多不稱鄙意獨海叟較長叟歌行法杜古作不盡是要其取法必自漢魏以來者蓋具體而未大耳徐子元云景文師法少陵格調髙雅奚止白燕莫子良云景文志窮騷雅力挽頽靡詩非少陵不道是乃得其髓不獨咀其華領其神不獨】

【標其格讀在野集寥寥數簡令人有一唱三嘆之思焉王元美云袁景文如師手鳴琴流麗有情髙山尙逺胡元瑞云仲黙於國初詩特推海叟其詩气骨出髙楊上才情弗如也何元朗云袁景文古詩學選近體宗杜格調最正顧言云景文才情道防往往有奇語兪汝成云誦海叟詩知爲恬澹先機之士蔣仲舒云景文如兒鷹試風𨿽未長成己自縱快又云𨿽未登大雅之堂實已超宋人之乘程孟陽雲海叟詩气骨髙妙絕去雕餙天然道貌卽之泠然自宋元來學杜未有如叟之自然者陳臥子雲海叟亦能作俊語李舒章雲海叟如三吳解事子弟頗有遊涉未登堂奧宋轅文云景文秀不及季廸健不及伯溫而體格荘雅時見逸思故獨爲仲黙所推許】

【詩話嬀蜼子斥楊鐵崖爲文妖惟詩亦然𨿽才情橫逸而習气太深沿其者髙則溫岐李賀下或雜以宋詞元曲孟載子髙皆所不免獨海叟純以淸空之調行之洵不易得然合諸體觀之則不及季廸伯溫尙逺何仲黙推爲國初之冠似非篤論也世傳海叟賦楊白花有防之者曰欲種楊樹於深宮捋蒔花萼於何地海叟聞之逐佯狂騎烏犍杖木笛行九峯山泖間徴典郡校不起對使者歌月兒髙一曲是又河西傭補鍋匠之亞矣海叟居松江府治東門外崇禎末單麻城恂卽其址構白燕庵李舍人待問書聫於柱云春風燕子依然入大海鰻魚不可尋相傳孝陵有言東海走卻大鰻魚何處尋得爲海叟而發也恂字狷庵庚辰進士以詩文名待問字存我癸未進士精書法死於難】

楊白花

楊白花飛入深宮裏宛轉房櫳間誰能復禁爾胡爲髙飛渡江水江水在天涯楊花去不歸安得楊花作楊樹種向深宮飛不去【陳臥子云感慨深長】

書北山精舍壁

夙昔慕幽曠中年值奔走及玆始知返顧己成皓首玆爲山水選風气固深厚崒嵂皆巘防緜邈盡林藪淸泉瀉幽磴白雪被層阜旣多緇錫流況有耕釣叟初心己云恊雅言得兼受始來疎梅墮復此山櫻剖庶幾去日遲誰謂行當久揮手謝朋侶吾將寄衰朽【陳臥子云淸慗之作其源出於王粲】

馬氏西園宴別吳進士善卿

竹陰連水屋荷气集池臺南國佳人在西園髙宴開好風因樹起新月渡河來別後江潭上離腸日九廻

送李髙士歸荊州

南京髙宴罷西土遂言歸江路猶殘雨荊門正落暉蓬生仲蔚宅秋入老萊衣明發思君處蕭條鴻鴈飛

送任李二髙士歸越

老去任公子重來李少君仙凡初不逺江海自離羣水繞吳宮樹山連禹穴云汀洲有長笛日暮不堪聞

邨居懷京下一二友生

罷職非能吏歸田卽老農有詩聊度日無字可書空白髮將誰念黃粱且自舂故交能問訊家在五湖東

思歸簡嚴八

天髙風正急鴻鴈傍人飛江外無來使淮南盡搗衣悲歌聊當泣逺望亦同歸爲報嚴夫子滄洲與願違

春園

春園江水上江霧日昏昏沙暖長垂釣花深不閉門家童鉏隴麥野客共盤飱衰老仍耽酒經年嬾出邨

懷王道士

宣城王道士愛著芰荷衣一自淸江別三年白鴈飛酒徒隨處有冗客向來稀最憶靑城夜狂歌不肯歸

登浦上閣

髙閣春波上登臨獨愴然故鄕從此去久客未言旋花好誰家屋帆輕何郡船朝來有微雨應灑郭西田

泗上書懷

爲客山川逺封侯嵗月遲後生方爾汝吾輩復馳驅豈是逢迎倦深知气力衰還將歸老意先報海鷗知

客中除夜

今夕爲何夕他鄕說故鄕看人兒女大爲客嵗年長戎馬無休歇闗山正渺茫一杯柏葉酒未敵涙千行

京師得家書

江水三千里家書十五行行行無別語只道早還鄕

無題

門外靑靑艸今年更覺深前時玉釵墮侍婢不能尋

淮西夜生

蕭蕭風雨滿闗河酒盡西樓聽鴈過莫怪行人頭白盡異鄕秋色不勝多【吳明卿云悲惋欲涕】

客中夜坐

落葉蕭蕭江水長故園歸路更茫茫一聲新鴈三更雨何處行人不斷腸

淮東逢張十二信

少年追逐共西東吳邁文章馬亮弓一自干戈零落後白頭淮海獨相逢【李時逺云唐調程孟陽云似乎率易然是老杜法脈李舒章云似子美存沒口號米子蓉云學杜不當如是邪】

寄三江王六秀才

滄洲荷屋晚秋時橘柚靑黃滿戶垂安得扁舟趁潮去醉防江雨防輕絲

題蘓李泣別圗

上林木落鴈南飛萬里蕭條使節歸猶有交情兩行涙西風吹上漢臣衣【王元羙云頗見風雅李時逺云鎔詞鑄意妙絕無比陳臥子云不減李益】

漏瑜【一首】

瑜字叔瑜一字大美別號越南防稽人革除間河南道監察禦史有石軒集【張園貞云大美寓居烏墩烏靑九老其一也】

【詩話侍禦潛迹江湖締交耆舊宣徳中在烏墩爲九老之防時趙嶬伯髙年九十一吳煥汝文年九十趙岐伯通年八十九孫孟吉兆禎唐其諒年八十五水宗逹朝宗年八十二叔瑜與壺敏中行錢郁耀宇皆八十餘時人有詩紀其事云景廹桑楡盡日閒更邀同志效香山尋常樽酒頻酬勸適意林泉任往還心逺自忘塵世事年來不鎖利名關莫言九老非前比養得天和總一般流傳以爲佳話嶬宋安定郡王后洪武中官鑾儀司序班岐安康郡王后孟吉革除間太常博士其諒革除間以文史院出署天長丞郁湖廣石門知縣嶬煥孟吉敏皆烏墩人岐靑鎭人宗逹吳江人其諒鳳陽人郁臨安人敏好乘舟玩水時號浮瀾先生著有竹松集煥有怡安集烏墩一曰烏戍亦曰烏鎭又曰烏陀靑鎭卽靑墩也萬曆中扶溝何出光撰蘭臺法鑑錄凡任禦史者書其名系獨不載叔瑜殆以革除間任舊籍去之故爾】

明妃怨

萬里黃雲塞艸枯琵琶無語月明孤玉闗回望將軍寨錦帳氍毹夜博盧

龔詡【二首】

詡字大章昆山人父詧洪武給事中戍五開死勾詡補伍守金川門靖難師入變姓名王大章遁歸更二十餘年禁稍解賣藥授徒周忱撫江南薦爲學官不赴旣卒門人私諡曰安節先生有野古集

爲彥中題畫

靑山之靑如佛頭白雲化作寒泉流世間塵土飛不到眼中景物俱淸幽若人自是好靜者豈非五柳先生儔毎托琴尊寫髙興脫屣樂從魚鳥遊卻笑時人苦不達漏盡鐘鳴猶未休君不見小虞塘西玉峯下一庵已遂吾菟裘共論心事肯相過鬥酒當爲山妻謀

竹枝歌

朝見浮雲飛出山暮見浮雲飛入山浮雲自是無心物郎旣有心何不還

魏澤【一首】

澤字彥恩溧水人刑部尙書靖難後謫寜海典史

過侯城裏

筍輿衝雨過侯城撫景淒然感慨生黃鳥向人空百囀淸猿墮淚只三聲山中自可全髙節天下難居是盛名卻憶令威千載後重歸華表不勝情

袁敬所【一首】

敬所不知其名靖難後流寓常山之松嶺酒酣書五柳圖詩擲筆悲吟繼以濺涙有江右布商見之曰此吾鄕某編修何爲在此敬所趨掩其口不顧而去

題淵明五柳圗

藜杖芒鞵白布裘山中甲子自春秋呼兒檢防門前柳莫遣飛花過石頭

明詩綜卷十八

欽定四庫全書

明詩綜卷十九

翰林院檢討朱彜尊編

姚廣孝【四首】

廣孝長洲人幼名天僖旣爲僧名道衍字斯道洪武中以髙僧應選侍燕邸永樂初論靖難功爲僧錄左善世加太子少師復姓賜今名卒贈榮國公諡恭靖有逃虛子集【髙季廸云衍公詩險易並陳濃淡疊顯能兼采眾家不事拘狹兪汝成云少師詩縱淺近宜傳顧言云恭靖性空思心寂語新恵休法振不得專譽禪藻蔣仲舒云少師棲遁禪宗中嬰世网旣參佐命卒叛初服互逃儒釋之間未獲進退之所其詩如忉利天𨿽自快樂未就解脫魔障旣深終當墮落靜志居詩話少師與十髙僧同徵當時孝陵知人則哲何不移來復之誅誅之考前代桑門得預軍謀者若佛圖澄道安鳩摩羅什支曇猛竺朗皆非盛丗之事少師獨早著才稱晚參帷幄文與北郭十友之林武居靖難諸臣之首咄咄怪事觀其入燕兩謁劉太保墓賦詩云良驥色同羣至人迹混俗知已苟不遇終世不怨讟偉哉藏春公簞瓢樂巖谷一朝風雲防君臣自心腹大業計巳成勛名照簡牘身退卽長往川流去無復佳城百年後何人敢樵牧斯人不可作再拜還一哭蓋早以藏春子自況矣】

答揚孟載

棲棲泊城南春深抱幽獨餘花猶綴紅眾樹巳滋綠玆因塵內居始憶山中屋何時陪騎遊吟看舊題竹

送友人之松江

潮來沙磧平月落海門曙汀蒲轉風葉堤栁搖煙絮江頭春可憐天涯人獨去有歌送君行無酒畱君住雪浪沒沙鷗雲帆出江樹回首讀書堆靑山不知處

題秋寺晚晴圖

猨將朔吹哀云帶溪流駛相送獨歸僧蕭蕭夕陽寺

秋蝶

粉態凋殘抱恨長此心應是怯淒涼如何不管身憔悴猶戀黃花雨後香

解縉【三首】

縉字大紳吉水人洪武戊辰進士試中書庶吉士尋除禦史謫河州衞吏旋待詔翰林永樂初進侍讀學士直文淵閣預機務逾年進翰林學士出爲廣西參議攺交趾入奏事防太宗北徵見東宮辭去爲髙煦所譖徵下獄命獄吏沃以燒酒薶雪中死有春雨齋集【楊東裏云大紳詩豪宕丰贍頗似李杜黃廷臣云學士古體詩入太白集中孰別其爲近時之作蔡朔云先生詩豪縱放逸一自胸中流出譬之長江大河一防千里覽者爲之心驚目駭李賓之云學士才名絕丗詩無全稾傳者眞僞相半防令觀者有楓落吳江之嘆廖素云學士興會所到肆意成章水搏蛟蚪陸剸犀象淵乎其不窮浩乎其有餘髙皇智屈羣防親如善長貴如廣洋惟庸近侍如安如濓如觀如素雷霆所擊罔不震懾學士以一少年萬言批鱗靡所忌諱而聖度優容令其進學才難之嘆猶可想見也徐子元云大紳獨駕靑鸞翺翔八極使謫仙遇之當懸榻以待王元美云解大紳如河朔大俠須髯防張與之周旋酒食傖父兪汝成云解學士才冠一時積學尢冨發爲詩文宜無與敵乃多率意遣辭不事磨錬若信筆斿戲者然蓋在國初風防習尙使然也穆敬甫云解詩如塵起朱輪風生綠幰乃詩中貴遊也李時逺云學士天質甚美詞鋒甚鋭但少溫厚和平之气】

【詩話明初詩傳者多失眞如楊亷夫題鐘山作此吾鄕朱山人純詩也解學士題虎顧眾彪圖則又亷夫之詩也乃說詩者謂太宗幾欲廢嫡見詩而止傅防之言殊堪發笑學士詩敏捷不大推敲其言曰寧爲有瑕玉莫作無瑕石其立意固如是矣然就近體而論如細雨乍過西掖樹燻風遙聽上林鶯靑山拍拍風沙滿紅葉蕭蕭浦樹稀三千歲後桃花老二十四橋秋水通天連銅柱蠻煙黒地接珠厓海气黃粵女艷妝爭丱髮徭人村鼓共鳴銅靑山逺道遙相送畵舫中流獨自歸千家竹屋臨沙觜萬斛江船下石頭未嘗不符作者亦何至叫嚻隳突若丗所傳詠物諸詩眾惡皆歸皆由敏捷召之乃知騕褭以迅驟爲主鷹隼以輕疾爲妙張純之言大非篤論】

彭澤

靑山圍一縣隱隱見人家亂石邊江出孤帆帶日斜翠添官舍栁香泛驛樓花不見陶彭澤湓城起暮鴉

寄黃齋

來時蕭峽駐輕舟惆悵初年作逺遊夢裏相思不相見武功山下月輪秋

龍州

波羅蜜樹滿城闉銅鼓聲喧晝賽神黃帽葛衣墟市客靑裙錦帶冶遊人

楊士奇【十七首】

士奇名寓以字行泰和人建文時以辟召入翰林永樂初攺編修入直文淵閣累官少師華蓋殿大學士贈太師諡文貞有沙羨石臺東裏諸集【楊濟云東裏歌頌太平未嘗不致儆戒之意至於觸物起興亦莫不各極其趣體制音響皆發乎性情非求之工巧者比李賓之云文頁學杜間得魏晉遺意徐子元云東裏格調淸純實開西涯之派王元美云楊東裏如流水平橋粗成小致胡元瑞云楊文貞文敏胡文穆金文靖皆大臣有篇什者頗以位遇掩之詩體實平正可觀蔣仲舒云少師韻語妥協聲度和平如潦倒書生𨿽酬酢雅馴無復生气】

【詩話東裏優遊按衍諸體皆蘊借可觀其自序云古之善詩者粹然一出於正用之鄕閭邦國皆有禆於丗道夫詩志之所發也三代公卿大夫下至閨門女子皆有作以言其志而其言可傳余早未聞道旣溺於俗好又往往不得已而應人之求卽其志之所存者無幾也亦可謂能自訟矣】

送尢文度歸吳中

我友整遐裝誓將起旋歸平明發城邑率彼東路馳爰與二三子祖餞臨郊岐中觴趣分袂恨恨使我悲嚶鳴求其友竊慕伐木詩平生擕手好何爲中仳離行當阻川岫安得睹光儀情惇思苦深久要諒不遺各言崇令徳庶保黃髮期

漢江夜泛

泛舟入夜奄忽越江幹員景頽西林列宿粲以緐凝霜飛水裔回飇蕩防瀾孤鴻從北來哀鳴出雲間時遷物屢變遊子殊未還短褐不掩脛歲暮多苦寒悠悠念行邁慊慊懷所歡豈不固時命苦辛誠獨難感彼式防詩喟然興長嘆【李舒章云楚楚自好不失選體】

同蔡尙逺尢文度朱仲禮楊仲舉蔡用嚴遊東山

步出城東門逍遙望云巘累月懷佳遊玆晨遂登踐梵宇繞層阿飛樓淩絕峴方塘涵湛碧喬林茂敷衍緐翳幽莫通丰茸紛不剪攀磴窮髙躋緣逕屢回轉是時防雨收輕霞澹舒捲睇遙素橫川俯夷綠盈畎陟降體自便顧睇心巳況接曠士言復偶釋子辯析空理弗昧違喧抱逾展何因此閒棲永令浮慮遣

永丰曽氏龍潭

開軒面澄潭潭水綠於染其下蟠蛟虯四時興有渰嘉樹羅蔥蒨煙霞互舒斂晴漪漾春牖涼颸捨暑簟俗轍謝經過書卷恆不掩探防心有得行素道無歉逍遙視天宇油云馳冉冉庶跂沂上樂誰當嘆與防

題劉逸人樂耕捲

理生𨿽異業居丗皆有務治本旣在玆食力余所慕九扈春始鳴興言向田墅初來正溝塍爰方藝禾黍𨿽有耘耨勞三時足甘雨歲功聿巳成屢丰報田祖儲峙何必多取具充寒暑有酒可同歡時時會鄰父旣醉去悠然登髙睇平楚一爲擊壤謡防心緬千古

雨中寄鄒仲熙

炎月苦淫雨抱疾坐幽居淖泥橫隘巷流潦溢深渠已絕還往迹遂將人事疎時聞黃鳥鳴交交屋東隅豈無鬥酒酌間玩古人書興懷在君子夙昔同歡娛契誼托金蘭淸徳重璠璵跬步不可卽而況千里餘仰瞻白日暉屏翳何由舒念離余未弭單居子何如

題費同知松樹障子

當代畫松誰最精王紱卓廸俱馳聲兩生以來鮮繼者鳯池周璿新得名此圖筆有千鈞力全幅剡藤開潑墨雙株奮起如雙虯直气森森勢千尺樛枝屈鐵蟠穹蒼勁節磊砢鱗甲張長風颯颯動滿座六月淸晝髙堂涼吉安別駕好奇古對此宛然巖壑趣茯苓琥珀焉足期堅操終懷共遲暮別駕別駕臨安彥浙東山東宦遊徧四明䢐徠千歲植所歷山林屢嘗見大材之成由化工自古匠輪希得逢明堂淸廟選梁柱何限空老深山中

賦得滄浪送陳景祺守襄陽

漢水帶襄城滄浪舊有名分符來五馬如練照雙旌濟涉思爲楫聽歌想濯纓須令郡人說堪比使君淸

答黃宗載

乂是三年別新來百感增薫蕕安可問枘鑿苦難勝白髮落垂盡靑山歸未能故人贈佳句擬報玉壺冰

夜發淸江口

日落煙水寒解纜淸江渚中夜北風來相送潭州去

過谷亭

明月轉檣竿露下孤篷濕欲系谷亭舟沙頭風正急

夾溝遇邑人

聞道故鄕來辭家今逺近恐有南京書停舟試相問

題鄂渚贈別

鸚鵡江中紅樹鳯皇城裏靑山借問來遊幾日秋水蘭舟獨還

三十六灣

湘陰縣南江水斜春來兩岸無人家深林日午鳥啼歇開徧滿山紅白花

宣徳丙午謁二陵【二首】

去年侍從謁長陵此日重來慟倍增春栁春花渾似昔獻陵陵樹復層層

君恩追憶不勝哀老淚漧枯病骨摧陵下一來腸一斷餘生知復幾回來

過城陵磯

城頭水落石層層石上魚檣半搭罾忽望髙樓出城郭舟人指防說巴陵

楊榮【三首】

榮初名子榮字勉仁建安人建文庚辰進士除翰林編修靖難後入直內閣更今名累官工部尙書謹身殿大學士加少師卒贈太師諡文敏有雲山小稾靜軒退思等集

【詩話東楊詩頗溫麗上擬西陽不及下視南陽有餘】

題馮敏山水圖

鳯池仙客天機精筆端防染眞天成想當適意自盤礡呼吸造化含元英欣然寫此得佳趣雲水防茫帶煙樹左拏右攫森相樛恍若蛟龍飛不去懸厓峭壁不可攀岧嶤直入霄漢間幽亭卜築在深處塵氛不到淸晝閒是誰蕭防事遊賞短櫂輕舟自來往晚風不動碧波平瀲灩寒光映蘭槳斯人偉矣眞罕儔飄飄儼若神仙流披圖一覽發淸興仿佛萬里江南秋

元夕賜觀燈

象緯臨天闕瑤臺集萬靈雲霞紛掩映星斗疊晶熒寶地春應滿金門夜不扃千官陪宴樂拜舞在明庭

鑑湖一曲爲史院判題

見說山陰道湖光一鏡秋逺含晴日動迥帶晚煙浮花發連堤樹帆飛隔浦舟橫塘空有夢未許賦歸休楊溥【一首】

溥字濟石首人建文庚辰進士除翰林編修靖難後轉太子洗馬宣徳初以太常卿兼學士直內閣歷官少保武英殿大學士諡文定有集【詩話三楊位業並稱南楊詩名獨不振】

楊思敬東郭艸亭燕集

芝蘭本同气桃李自成蹊感彼歲易邁肯與心賞違迢迢禁城東桑麥連重畦聨轡縱遐覽我懷浩無涯惠風煦澄景防雨浥芳姿人生有至樂舉觴歌於斯

胡廣【二首】

廣字光大廬陵人建文庚辰賜進士第一更名靖除翰林修撰靖難後直內閣復名廣累官文淵閣大學士卒贈少師禮部尙書諡文穆有晃庵扈從集【楊東裏云胡公賦詩取適性情近體頗得盛唐之趣】

【詩話楊東裏楊白花云楊白花逐風起含霜弄雪太輕盈蕩日揺春無定止樓中佳人雙翠顰坐見紛紛渡江水天長水閵花渺茫一曲悲歌思千里胡光大楊白花云楊白花渡江竟不還非汝故來急恐落泥塗間春光憔悴如花顏相思不見空長嘆浮雲流水何漫漫安得隨風返髙樹仍結柔條莫飛去世傳袁景文賦此題蓋緣讓皇遜國而作然則兩公詩亦不無故主之思矣然邪否邪詆光大者謂金川門之變約周紀善同死旣而人偵之尙在餵豕果爾則可鄙已甚觀集中過顏平原文信國余靑陽祠輒有弔古之作其題宋思陵所書洛神賦云靜夜焚香閱舊書洛神下筆意何如可憐不冩平戎防千古中興恨有餘汴水園林迹己荒南來宮館燕錢塘臥薪有志圖恢復好冩招魂酹嶽王其辭淒惋不類牧豬奴東裏尢與相契胡語楊曰吾兩人實兄弟後死則銘及胡沒後楊夜夢偕胡泛舟自快閣至郡城下聨句胡云金螺瀟灑對芙蓉楊云鷺渚漁舟窈窕通逺樹白雲秋色淨胡云故人淸興酒船同河山夢冷謳吟後楊覺而續之云生死交深感慨中猶想勝緣如夙昔並騎黃鶴過江東永嘉謝庭循爲作圖相傳東裏亦與紀善誓同死後語其子曰吾若偕亡誰與尊公作傳豈兩人品行相近故友誼諄諄若是耶】

滕縣隨獵

隨獵入深山山深多乳虎虎見人來卻負嵎人一向之觸而怒羣犬聞虎聲競趨至虎傍下口亂咋虎莫當犬視齧虎如齧羊昔聞泰山麓有虎相馳逐尼父駐遊車下問婦人哭嗚呼安得此犬在當時盡驅猛虎食其肉

重陪駕至太液池

玉砌臨無地飛甍上倚天防風斜舞燕髙栁沸鳴蟬芳艸茸茸細池荷个个員孰知丹禁裏別有好林泉金幼孜【一首】

幼孜初名善以字行新淦人建文己卯舉人授戶科給事中靖難後攺翰林檢討歷右諭徳掌翰林學士陞文淵閣大學士歷官太子少保禮部尙書兼武英殿大學士卒贈少保諡文靖有北徵集

【詩話文靖扈駕北徵大漠窮沙靡不身歷故其詩時露悲壯之音】

元夕觀燈應制

閶闔重重夜不扃瓊樓十二敞銀屏東風一曲升平樂此夜都人盡許聽

夏原吉【一首】

原吉字維喆湘陰人以鄕薦防太學選授戶部主事建文初擢戶部右侍郎靖難後進尙書遣視江南水利歸掌行在吏禮兵部都察院事仁宗卽位復戶部尙書加少保兼太子少傅宣徳五年卒贈太師諡忠靖有集

【詩話長陵靖難而後瑞應獨多黃河淸甘露降嘉禾生醴泉出卿云見野蠶成繭麒麟騶虞靑鸞靑獅白雉白燕白鹿白象兔犀史不一書甚矣天之難諶也當時詞臣爭獻賦頌夏公長律防粹而詳書之具見閎麗讀之如覽西周王防之圖披北魏南齊符瑞之志亦可云詩史矣特魚虞模並用殆猶遵洪武正韻乎】

聖徳瑞應詩

聖主膺幹運垂衣馭八區道隆堯舜比功茂禹湯俱蕩蕩三邊肅熙熙兆姓娛普天歌至治率土發靈儲爰有諸蕃國能忘萬里塗隨槎超瀚漫獻瑞效勤渠渺渺來中夏惓惓覲帝居麒麟呈玉陛獅子貢金鋪紫象靈山種驊驑渥水駒駝雞同鸑鷟文豹擬騶虞福祿身紆錦靈羊尾載車霜姿猨更異長角獸尢殊防檻奇音鳥雕籠雪色烏三尾曳山鳯五花敷日上龍墀麗風回貝闕迂禮官躬典設蕃使肅奔趨仙掌開丹扆祥煙散紫衢重瞳欣一顧百辟震三呼玆豈尋常致端由治化孚旣將昭帝徳尢足壯神都炎漢何能擬姬周莫並驅拜瞻嗟慶幸稱贊媿荒疎惟願皇風洽仍祈化日舒鴻圖千載固聖壽萬年餘

黃淮【一首】

淮字宗豫永嘉人洪武丁丑進士除中書舍人陞翰林編修歷侍讀左庶子進右春坊大學士輔東宮系詔獄十年洪熙初入內閣兼武英殿大學士累官少保戶部尙書卒諡文簡有介庵省愆歸田等集

【詩話長陵北徵畱文簡輔皇太孫漢庶人中以蜚語系詔獄十年遂以省愆名集集中詩所云寶劍薶丰城斕斑土花碧又云十年頓足園屝間時向墻頭看栁色是也因是受知宣廟特深當其入朝賜遊西苑肩輿登萬歲山宴太液池親灑宸翰贈行有云朝旭光升紫殿淸相對淸言良慰情畱之累月不盡意歸心乂欲東南徵雁宕峯髙髙不極中有謝公舊遊迹采芝劚苓可長年應在天南憶天北君臣相悅可謂千載一時】

勵志

猗猗者蘭於彼空谷悠悠我思曷云其谷猗猗者蘭維芳維馨我有好爵君子攸寧蘭之榮矣繁霜瘁之靜言孔念中心悵而蘭之瘁矣益厚其根我之懷矣匪善奚惇蘭之瘁矣芳華載陽淑愼其身終焉允臧

李至剛【三首】

至剛名銅以字行松江華亭人洪武中舉明經試禮部郎中出爲河南布政司參議永樂初以薦擢右通政拜禮部尙書兼左春坊大學士【詩話尙書無詩名其僅存者頗娟秀】

題王孟端送行圖

汀州杜蘅歇南浦西風生美人鼓蘭楫路指江南行南行向何許東望吳松去吳松秋水多綠徧芙蓉渚渚外九龍山山邊三泖灣人家臨水住日暮采菱還采菱歌易斷送子愁零亂愁來可柰何思滿江南岸江南不可思動子情依依皇都春色早遲子速來歸

朱澤民秀野軒

幽居逺城郭寂寞自成村野色還通市春潮直到門竹窗晴曬藥花塢晚開尊想象其中趣何由得具論

趙子固水仙

水精宮闕夜不閉仙子出遊淩素波爲愛低頭弄明月不知零露濕衣多

趙羾【一首】

羾字云翰祥符人洪武丁卯舉人授兵部主事遷員外陞浙江右參政命使交趾還擢刑部右侍郎攺工部復攺禮部尙書尋攺兵部再攺刑部有傖父集

【詩話尙書識於忠肅於弱齡可謂具知人之鑑忠肅序其詩云尙書雍容廟堂之暇發爲辭章長篇短什操楮立就有沈雄而典重者有舒徐而優柔者有平衍而沖淡者有光采煥發而豪宕放逸者有淸新流麗而忼慨淒惋者變態不一豈區區拘泥聲律摹仿前人於萬一者之可擬哉其稱許未免過情蓋知巳之感深矣】

城南書事

三年爲客寄龍沙望斷南云不見家惟有受降城外月照人淸涙落悲笳【陳臥子云頗有嘉州之風蔣仲舒云一字一淚】

黃福【二首】

福字如錫昌邑人由鄕貢仕爲主簿累官戶部尙書卒贈太保諡忠宣有後樂堂稾

過武昌

城頭黃鶴樓城外鸚鵡洲觚稜出漢表葭菼分江流棲棟白雲暮接天芳艸秋我來吟不盡沽酒載行舟

長沙懷古

漢庭求士急洛下賈生賢損益乃長防紛更眞少年楚江魂不返宣室席空前一櫂西風過令人倍惘然陳璉【九首】

璉字廷器東莞人洪武中以明經薦爲桂林教授遷國子助教永樂初知許州攺滁州尋以揚州知府攝州事擢四川按察使入爲南京通政使掌國子監事終南禮部侍郎有琴軒集【詩話琴軒詩較仲衍不及視雪篷聽雨諸君似勝之】

遊新安爛柯山王喬洞

峨峨爛柯山日夕生紫煙仙人啟洞府澗水導其前白石寒齒齒幽篁靜娟娟紺露瑤席慶雲集蕙櫋泠風從東來可以散煩悁萬變紛在目泛覽何茫然王事有嚴戒胡能久周旋振衣下山去滿耳淒鳴蟬

蘇小小墓

蘇小家錢塘檇李有遺墓芳姿竟何在碑石宛如故光陰百歲短聲色幾人悟可憐墓前花涓涓泣秋露

曉發麻沙夾

昨暮維輕舠蕭條近沙渚篷窗倚蒹葭淅瀝鳴秋雨晨興喜光霽萬象爭快覩雙帆駕順風如鳥插新羽潮來海气腥浪起雪花舞行望鐵甕城云邊見樓櫓

羅稚川山水歌爲孫伯貞賦

郭熙後有羅稚川妙畫往往人爭傳醉來乘興埽輕素下筆蕭颯生雲煙天臺鴈宕宛相似仙樓佛閣紛滿前春風瑤艸發幽澗暮雨藤蘿垂古阡危橋半空度羸馬斷厓千尺飛寒泉扁舟一葉欲何往人家多住沙岸邊牛羊雞犬各成隊武陵何必求神仙我亦平生好淸致出山自笑歸無緣還君此畫三嘆息羅浮東望心悠然

哀洸口【有序】

南漢禹余宮東西招討使內侍監上柱國邵廷琄劉鋹愛將也宋太祖受禪廷琄言於鋹曰漢承唐亂居此五十年幸中國有故干戈不及而漢益驕於無事然兵不識旗鼓而人主不知存亡夫天下亂久矣亂久而治自然之勢也今眞人巳出必將盡有海內其勢非一天下不巳宜修兵爲備不然率珍寶奉中國遣使以通好鋹懵然不以爲慮及宋師南伐鋹所遣將戰死始思廷琄言命廷琄以舟師出洸口有譖之者鋹遣使賜死士卒排軍門訴無反狀不能救爲立祠洸口廷埍東莞人邵村居者卽其遺族

哀洸口天爲愁海風吹鬢寒颼颼五羊城頭天狗墮南漢霸气應全收天吳海鯨恣吞噬漠漠妖氛徧南裔皇風聞已暢中原嶺海瘡痍待湔洗禹余宮使輸忠言主聰不悟誠堪憐舟師甫自屯洸口此身已殞讒人手至今山下有遺祠日色慘澹行人悲

得家書聞捨弟琦來京喜而有賦

偶得鄕人至今秋道爾來家書千里發懷抱一時開準擬同聮句安排共舉杯從今思更切頻上鳯皇臺

曉過黃州

黃州竹樓雪未晞獵獵寒風吹客衣徵帆此時向東去行李何日從南歸靑山幾防煙際出白鳥一雙江上飛欲訪蘇公舊遊處倚篷回首思依依

七星巖

六丁何年開翠岑穹窿石室髙千尋煙生丹竈火常在花落碧桃春又深倚巖懷古有誰會埽壁題詩還自吟日華月華去巳逺玉笛誰能傳妙音

宿龍泉寺

歸鶴翩翩帶夕曛上方鐘磬隔林聞不眠一夜聽春雨起視四山生白雲自是逺公偏好客獨憐支遁最能文閒身安得頻來此細艸長坡數鹿羣

胡儼【四首】

儼字若思南昌人洪武末會試乙科授華亭教諭永樂初擢翰林檢討同解縉等直內閣尋遷國子監祭酒洪熙元年加太子賓客致仕有頤庵集【熊伯幾云若思篤學好古辭气英邁足以追蹤作者胡光大云若思溫厚雅贍而有疎宕之气鄒孟熙云賓客鋪張至治冨瞻不窮楊東裏云若思體物緣情端厚防婉李時逺云賓客詩丰蔚爲時所重】

【詩話長陵靖難之後簡詞臣入贊機務者七人逾年而解大紳胡若思出續入者王行儉楊濟久而王亦出以是相業盛稱三楊論丗者謂解王胡三公才品學術在三楊之右使其不出發於事業必更有可觀者然揆之以時度之以勢有所不能也賓客學文於鄕先生熊釗伯幾伯幾學於虞集伯生故其文有源本詩亦近西江派】

逺將歸

去年與卽別楊花飛白雪今年郎歸楊栁綠依依聞郎買船下湘渚日日門前望行旅行人過盡乳鴉啼徘徊日暮空延佇攬衣回洞房對鏡卸新妝那知淸漏短但愛明月光月光照席涼於水帳裏燈花撒紅蕊好事從來不浪傳明日升堂拜姑喜

村居秋興

艸虫階下鳴夜久猶未歇掩卷坐闃寥秋聲振林樾人生知幾何憂來不可輟風吹浮雲開送我半窗月逍遙步前庭孤螢自明滅

姑蘇

姑蘇城郭水茫茫往事流傳過客傷夜月人歌黃菜葉秋風夢繞白駒場火中烏合歸眞主井底蛙猶笑子陽天下車書今混一繁華終古勝維揚

直閣卽事

淸曉朝回祕閣重坐看宮樹露華濃綠窗朱戶圖書滿人在蓬萊第一峯

尹昌隆【一首】

昌隆字彥謙泰和人洪武丁丑賜進士第二授監察禦史永樂間攺左春坊中允再攺禮部主事爲尙書呂震所誣族誅有集

送孟潛陽先生教授邵武府學

理櫂辭京都之官越閩嶺樵峯渺何許川塗邈修迥霜雪歲暮緐朔風吹云冷嚴程旣難滯別思當自領淸波漾寒色孤帆明夕景巳過落星彎逺望杉闗境橫經守淸秩郡教知獨秉遐想諸生徒三席待開省

吳溥【三首】

溥字徳潤崇仁人建文庚辰進士授翰林編修永樂初陞修撰遷國子司業有古崖集【胡若思云先生志不事浮藻故其詩質實不浮殆所謂布帛菽粟而溫厚和平之意藹然見於辭气之表其視丗之纎媚工巧者不侔矣】

【詩話博士聘君尊人詩格楚楚不若聘君之塵腐滿楮也】

寄宋子環

聖恩寛逐客不遣過輪臺談笑潼闗去雲霞仙掌開故鄕深念汝逺道竟能來明日相思處髙秋鴻雁回

自嘆

去鄕三十年顏貌總非昔昨日鄕人來相看不相識

悼外侄戴積善

逺樹千重暗江聲日夜哀終南山下路不見汝重來王景【一首】

景字景彰以字行松陽人洪武壬子領浙江行省鄕貢進士授懷逺教諭遣戍雲南建文初召修髙廟實錄陞禮部右侍郎兼翰林院侍講充副總裁官靖難後進學士

【詩話靖難師入相傳學士請塟建文君以天子之禮然鐘山不聞有封穴或請而不允也古風二首其一不無故主之思因錄之】

古詩

皇天無停樞四運疊相廹朝陽忽東升悵望倐己夕伊誰執其馭六轡不遑息使我下土人俯仰空役役我願攀六龍駐彼扶桑域遨遊黃道中流光自輝赫萬物同一春欣欣布嘉澤羲和不我與徒有淚霑臆晝短夜乃長何以屏陰慝

王達【二首】

達字達善無錫人洪武中舉明經爲大同訓導薦入官國子助教永樂初擢翰林編修遷侍讀學士有耐軒天遊二稾【黃才伯云耐軒詩有唐人風韻】

【詩話耐軒與大紳孟敭汝王希範號東南五才子其詩太便利不耐咀嚼然如送人入都作起句云鶯啼細雨中一騎發城東又送人從軍作雲細雨都門酒東風驛路塵未嘗不矜練也】

題山水

一曲淸琴酒一巵煙蘿贏得任棲遲千峯黛色嵐消後十里菱花子結時水气入樓人不覺秋聲到樹鶴先知世無謝眺誰同語對畵空成萬古思

題扇

葉暗前朝雨花飛昨夜風空山人不見春在綠陰中王璲【五首】

璲字汝玉後以字行長洲人洪武中舉浙江鄕試以薦攝府學教授攺應天訓導擢翰林五經博士永樂初進檢討再進春坊贊善下詔獄死洪熙初贈太子賓客諡文靖有靑城山人集【徐子元云汝玉不及髙楊漸入淸雅】

【詩話翰林四王並稱而汝玉弟璉汝器璡汝嘉一門又有三焉其詩不費冥索斤斤唐人之訥吳人徐用理集永樂後詩家三百三十人以汝玉壓捲焉】

和髙季廸將進酒

君不見雲中月淸光乍盈還又缺君不見枝上花容華不久落塵沙一生一死人皆有綠髮朱顏豈能久尊前但使酒如澠肘後何須印懸斗臨卭罏頭綠蟻香楊花卷雪春茫茫吳姬越女嬌相向痛飲須盡三千觴興來狂笑縱所適愼勿畏他權貴客東風吹落頭上巾此夕獨醒端可惜

題采菱圖【有序】

苕溪余舊所經遊秋髙气淒風淸水落逺近漁歌更唱互答舟行沿洄恍若世外別來不知幾寒暑矣中吳徐希孟擕謝孔昭所臨松雪翁采菱圖索詩爲作吳歌題其上不能不動江南之思也

湖南風信起湖北浪花多欲唱采蓮曲翻成采菱歌采菱歌斷汀洲暮何處卻尋歸去路誰揺蘭艇笑相迎燈火遙生白蘋渡

新秋早朝

宮井梧桐一葉飛新涼先到侍臣衣蒼龍闕上銀河轉丹鳯樓頭玉漏稀曉仗分行環禦輦夕郎鳴佩出仙闈自憐虎觀叨陪從簮筆慙無補萬幾

洲道中

淸江杳杳水連空江北江南綠映紅三月異鄕逢換火經春遊子怨漂蓬滿汀蘆葉鹽檣雨一樹棃花酒斾風遙望故山何處是依稀煙霧五湖東

方壺畫

紫府深沈白晝閒仙人歸去邈難攀當時暫謫來塵世寫徧江南雨後山

王洪【五首】

洪字希範仁和人洪武丁丑進士授行人永樂初擢吏科給事中入翰林爲檢討歷修撰侍講左遷禮部主事有毅齋集【徐子元云希範詩淸雅惜气不足吳明卿云希範擬陶風味似晉舟中雜興聲調似唐皆非人所易及】

【詩話希範詩最爲孟敭所重至不敢與雁行其對張宗海論詩自誦所作竊比漢魏張哂而未答復曰終不作六朝語張曰子詩傍大李門墻猶未窺其奧也希範始屈服今誦其詩率規仿唐人具體而已品當在孟敭下】

歌風臺

赤精自天啟黃屋淩空開冨貴歸故鄕遂築歌風臺佳人弄瑤瑟故老持金罍酒酣自擊築浩歌何雄哉颯爽龍虎姿曠蕩風雲懷顧爲萬歲後英魂尙歸來回首望彭城孤臺亦崔嵬百戰功不成千載令人哀

擬劉公幹

園林多嘉木秀气何蒼蒼石梁冠崇阿淥水流方塘行樂在良夜飛蓋復翺翔涼風振華纓明月揚其光淸池散芙蓉秋蘭一何芳君侯壯思發逸藻淩風揚小臣信愚劣狂歌安所詳

擬陶彭澤

我家南山下前有嘉樹林好鳥鳴其巓涼風吹衣襟泛此尊中酒撫我膝上琴禾黍亦巳繁桑麻藹余陰如此良易足勞生非所任

畦樂詩

索居南野外頗與人事疏灌木防前庭隙地數畝餘蔬果因時藝薄言理其蕪聊以足晨夕過玆奚所須固窮亮吾分貪得寧非愚艸糗可終身樂哉常宴如

舟中雜興

故國徧芳艸髙臺多大風河山千古在登眺幾人同野澤鳴山雉荒陂起塞鴻新丰不可見煙樹五陵東王紱【十七首】

紱字孟端無錫人洪武中就徵坐累戍朔州永樂初以善書薦供事文淵閣拜中書舍人有友石山房稾【胡光大云孟端律詩學大歷諸才子時有警句章昞如雲孟端不羈之才所作古詩類韋栁律詩類晚唐曾子啟云孟端觸景撫事卽形之於詩隨其興之所至情之所發初不計其工拙而自合矩度王汝嘉云孟端幼負瑰偉之才防學邑庠時鄕之先進若四輔官周士平侍讀學士王達善長史錢仲益教諭呂志學引禮舍人浦長源輩皆以詩著名於時過從賡和甚爲諸公稱許集中長篇短章舂容爾雅無斧鑿痕而理趣兼至李時逺云舍人詩淸新典麗想見其人繆天自云舍人詩格疏爽有松石間意】

【詩話錫山自倪元鎭後孟端山水竹石瀟灑出麈筆蹤可繼人品亦未多遜在京邸與一商人鄰居月下聞吹簫聲明日往訪之寫竹以贈曰我聞簫聲用以簫材報其人不觧事以紅毺爲餽乞再冩一枝爲配孟端大笑取前畫裂之又嘗退朝黔國公從後呼之孟端不應私念曰是必索我畫爾後十年冩尺幅萬里遺焉予嘗見孟端爲恵山僧畫竹茶壚圖羣賢題詠其眾今存顧典籍貞觀山莊當時夏太常防亦善冩竹儲藏家得其十幅不敵孟端之一也詩亦淸疎一如其畫章舍人昞如狀云永樂初詔求天下文章之士洎善書者各二十八人登文淵關公被首薦蓋與吉士並入直者此國史所未詳也】

送楊徳昂

我適桑幹歸君猶五溪去飄流若萍梗何繇復相遇迢迢江上山歷歷煙中樹後夜月明時相思渺何處

題秋菊軒

九月霜露零秋色已云肅艸木盡雕瘁而有籬下菊粲粲如有情盈盈抱幽獨我欲餐其英采之不盈掬呼兒具雞黍白酒正可漉素心二三人於焉敍心曲陶然付一醉萬事亦巳足詠歌柴桑詩千載想遐躅

寫竹寄顧謹中

秋聲起巫峽暝色迷湘渚悵望千里遙佳人渺何許幽期邈難值欲往復延佇中夜獨遐思西窗颯風雨

題成趣軒

桑麻日已長稼穡日巳成門巷防楡栁隔屋繅車鳴生平寡營爲遂此田園情衣食喜不乏公賦尢寛平舉家情欣欣澹然忘世榮力作𨿽云勞濁酒時共傾豈意事髙尙所樂安吾生

臘日

大化無停機寒暑如循環歲華忽雲暮陽和亦己還人生百年內憂喜互相闗顧匪金石姿安得長朱顏達人會斯理意與云俱閒聞道愧獨晚衰也吾何嘆

題靑山白雲圖

我昔九龍山下住結廬正在云深處日日看山還看雲長教剪卻當檐樹無端一別猨鶴羣馬蹄南北徒紛紜塵塗底事拂衣晚回首愧負山中云

送張知縣

作宰麻陽去民風雜五溪世傳盤瓠後地接夜郎西臘釀多藤酒春禽半竹雞到官應有便莫惜寄緘題

靜趣軒

竹樹陰森映短墻蕭然絕俗似僧房出城相去路三里閉戶獨眠書半牀風暖林花飄幾席雨晴沙鳥入池塘慚余擾擾紅塵客到此猶能百慮忘

送陳尙賓還靖州

嗟余湖海度年華爾復飄零更可嗟舊業蹔歸翻似客異鄕重到卽爲家江連云夢孤帆逺日落衡湘斷雁斜後夜月明何處泊相思回首各天涯

峽中雜詠

峽裏山髙多晝陰未昏煙景暗秋林停舟晚飯柁樓底猶有夕陽明逺岑

靜樂軒【二首】

竹幾藤牀小硯屏燻風簾幕篆煙靑間齋幾日黃梅雨添得芭蕉綠滿庭

斗帳藏春日醉眠靜中惟與嬾相便尋常甲子無心記看得梅花又一年

皆山軒

嵐光飛翠入檐楹枕簟生涼暑气淸公退日斜新浴罷坐看峯影過州城

塞上雜詠用偶武孟韻

漫天風雪掩穹廬客裏誰來問起居忽報鄕人喜新到寄來猶是隔年書

題靜照軒

尋常客不到山家松火寒鑪自煮茶風雪閉門才十日不知春巳到梅花

題枯木竹石寄李公實

罨畫溪邊水拍隄繞隄髙樹倚云齊君家正在樹深處滿地綠陰山鷓啼

茅齋煮泉圖

小結茅齋四五椽蕭蕭竹樹帶秋煙呼童埽取空階葉好煮山防第二泉

錢仲益【八首】

仲益無錫人永樂初以翰林編修轉周王府長史有錦樹集【魏仲房云先生詩有體裁麗而不浮奇而不僻易而不俚詩話長史詩格爽朗惜遺集罕傳予從秦對巖前輩購得亟錄其八首猶未盡其蘊也】

送範宗暉赴雲南從軍

投老怕送別送別卽傷神況玆所別者乃是平生親行行赴何許逺在天之垠迢迢萬里餘欲見將何因近別猶不堪逺別情曷伸翻嫌交宻友不若交疎人我昔初還鄕憔悴賤且貧子來客吾邑漂泊埋風塵一見如舊識歲久情逾眞自謂同心交不獨雷與陳我入訓鄕校子來寓城闉燕語恆及酉諷詠或達晨中間羅變故別我遊江濱陶朱旣逺越張祿遂入秦間闊幾四載會晤復喜頻明年上京都聘充戚裏賓我亦被薦書謁選拜紫宸繆居容臺屬幸得聮朝紳與聞復聚首相見不隔旬念子有俊才倜儻無儔倫財輕大義重實謂勇且仁願言永相從誨語煩諄諄夫何事難料告別何踆踆從軍赴滇陽西去逾峨岷吾皇啟昌運萬物皆維新及玆艷陽月鸎花曜靑春惜子獨逺去書劍行隨身騏驥豈紲羈雕鶚非籠馴丈夫志四方豈必長相憐嗟我已暮齒雙鬢垂秋銀受刃割老腸容易生酸辛予時在史館寅入出巳申不暇持一觴送子龍河漘江之水滔滔楚山靑嶙峋咄此可柰何涙下霑衣巾

題王孟端畫送祖韶石歸恵山

危石壓寒篠髙松掛枯藤長懷故山景況見故山僧僧今歸故山我歸嗟未能題詩送僧歸悵然離思增

中秋翰林夜集分韻得月字

雨餘殘暑謝夜久官事歇庭空起商飇雲霄吐華月於時秋方半古桂黃初發玉堂集僚友淸燕足怡悅送鉤行觴頻分韻催詩切玉輪懸中天光輝轉明潔有如坐冰壺爽气徹肌骨防聞更漏響漸見明河沒人生寡歡會員魄亦易缺莫辭通夕玩動是經年別

牧牛圖

東臯二月春艸生江邊放牛花雨晴牧兒唱歌牛齕艸穩坐牛背隨牛行牛角攢攢耳濕濕斷隴荒陂隨意入煙蒲風栁不勝情日暮歸來荷蓑笠我本山林牧牛叟濫著朝衫今白首儗買江南黑牡丹乞取閒身老農畝

靑山白雲圖

連山盤盤隔溪水翠滴風光淨如洗松梢日出初雨晴滿地白雲收不起溪窮路轉石徑斜隔溪遙見山人家柴門深閉人不見暖風吹落朱藤花良工貌得無窮景坐玩令人發深省何由築室住山間長臥云窩弄秋影

題江南春雨圖

羣山鶻哭云糢糊長蘿逺水連平蕪孤村絕浦望不極幾家茅屋懸魚罛輕舟數防小於葉出沒煙浪同飛鳬江空雨勢來不巳水風颯颯吹菇蒲前山禪宮白雲際明滅時見金浮屠貌將一段丘壑趣冩出萬里煙霞圖憑軒寂聽無所見仿佛似有靑猨呼我昔南遊會稽上雲門六寺尋僧徒手支枯笻躡短屐窮幽陟險隨樵夫曉云漫天失老鶴暮云擁樹聞饑烏石厓松瀑濺飛雪水流活活風胡胡若邪溪深不可渡沿流細路行縈紆歸來濯足憩小軒胸中塵气一防無自從江海困奔走衝寒觸暑趨長塗追思勝賞不可到十年南望空嗟吁朝朝覽鏡獨惆悵兩鬢雪白容顏枯東陽山人特好古寶此名筆如瓊珠吳箋一幅不滿尺懷山捲海置座隅鋪牀展軸看未了何異短褐藏天吳王郎妙手信莫及功與小米論錙銖想當運意揮染際倒防水墨翻金壺祗今此景在何處欲往不得歲巳䢐還君此畫重太息嗒然長吟據槁梧

錢達可山房

苦憶錢夫子幽居防山問梅殘雪外采藥亂雲間塵暗蕓籖冷香銷蕙帳閒斷腸泉上月依舊照松闗

防蓬萊道院聽李天山鼓琴

仙人鼓琴花滿庭我亦洗耳爲君聽風揺空林夜瑟瑟泉落幽澗秋泠泠平生靑袍作行客千載絕調聞廣陵曲終日落醉歸去無數好山天外靑

梁潛【一首】

潛字用之泰和人洪武丙子舉鄕試授訓導永樂初召修實錄陞翰林修撰歷右春坊右贊善帝北狩畱監國中讒死有泊庵集【楊東裏曰用之詩髙處逼晉宋】

合州寫懷

忘卻儒官冷誰爲蜀道吟一身猶長物萬事豈闗心水鳥窺魚立山雲帶雨沈人生聊適意莫受族愁侵鄒緝【一首】

緝字仲熙吉水人洪武庚辰進士除星子訓導永樂初入爲翰林檢討歷官左春坊左庶子有素庵集

翰林院齋宿聽琴詩【幷序】

永樂三年春正月丁未上將祀南郊誓戒羣臣致齋三日百官旣受誓各就宿別館於是侍讀曽公日章修撰錢公仲益徐公孟昭檢討蘇公伯厚沈公民則曁無錫王公孟端與予凡七人皆會宿於翰林之公署於時天宇澄霽月色淸朗諸君子相與秉燭坐於公署之東偏沈公善琴因請鼓之作商調數引舒徐安適淳古澹泊有三代之遺音坐者聽之莫不心暢神怡乃相與分韻賦詩以紀其事且要孟端爲之圖云

禁直夜迢遞齋居澹無爲同心聿來集良友具在玆懽言適嘉會秉燭坐彈棊華月照虛牖防風動綺帷上客發幽興援琴揮素絲一彈孤鶴舞再鼓心神怡淸商旣激烈雅調亦舒遲秋鴻唳逺空猗蘭芳葳蕤俯仰極餘韻邈與髙山期燕賞亦云洽傾耳遂忘疲沈吟永終夕逍遙起遐思仰觀庭戶間爛然明星垂旭景不知曙永言歌此辭

蘇伯厚【二首】

伯厚名垶以字行建安人洪武中以薦授建寧府學訓導遷晉府伴讀永樂初擢翰林侍書遷檢討以子鎰仕贈吏部員外郎有履素齋集【詩話蘇君傳詩絕少其五言神意間審綽有魏晉風陳嗣初稱南閩偉奇超卓之士必以蘇先生伯厚爲之首不誣也】

偕諸公齋宿聽琴作

玉署宿齋居盍簮諧素約坐中有鳴琴宮商時閒作波澄楚江秋露下九臯鶴流泉響幽澗靈籟起寥廓維時雨初霽防月映疎箔鑪燻輕煙裊燭花紅燼落春風送餘寒夜久覺衣薄淸談雜今古亦足資一噱相對竟忘眠更取茶甌瀹雞鳴整朝冠晨鐘動髙閣

畦樂詩

靑山繞我屋垂栁防我門來往絕塵鞅世事邈不聞惟有衣褐徒鄰曲相與言孰云生計拙亦有數畝園淸晨荷鉏去除彼蔓艸根但使無饑饉豈惜筋力煩濯足淸澗濱矯首觀飛雲牀頭有濁酒欣然自開尊

張洪【一首】

洪字宗海常熟人洪武中謫戍雲南永樂初授行人仁宗召入翰林攺修撰有集

【詩話張宗海集一冊予在史館曽見之無足采者仍錄東門行一首】

古東門行

僕夫顧我悲轅馬局不行古來離別地靑艸不復生居人攀桃李悵望難爲情流塵起阡陌逺樹花冥冥莫向秦東亭唱此東門行土中有死骨聞之復心驚

曽烜【二首】

烜字日章以字行吳江人洪武間以歲貢授黃陂知縣考最陞翰林院侍讀同修永樂大典使交趾交於冨良江

舟至辰陵磯與楚百戶言別

江到荊湘兩派分客情無柰況離羣爾從三峽迎春水我過重湖望楚云白帝至今啼蜀魄蒼梧何處弔湘君孤舟夜向巴陵泊一曲商歌不忍聞

寄友人

與君離闊十年餘雨過江濱候起居咫尺猶如千里別飄零不寄一行書何時夏口同傾蓋此日王門好曳裾若問故人何似者鬢絲今已不勝梳

黃守【一首】

守字約仲以字行莆田人以汀州府學教授擢翰林院檢討有靜齋集

題燕文貴秋山蕭寺圖

回崖列岫郁相連兜率樓臺際碧天飛鳥已還秋色裏疎鐘猶在夕陽邊溪橋緩轡官人馬野飯維稍客子船記得宦逰逢此景披圖不覺思茫然

虞謙【一首】

謙字伯益金壇人洪武中由太學生擢刑部郎出知杭州府永樂中召爲大理寺少卿仁宗監國奏除都察院左副都禦史轉大理卿有玉雪齋稾【楊東裏云大理善寫山川木石幽澹簡逺亦以工詩名於時】

田家晚泊

風磴翻危葉霜槐出斷根過橋逢野老倚杖柴門馴犬熟迎客歸鴉遙認村茅檐投晚泊煙霧斂初昏熊直【二首】

直字敬方其初冒姓胡吉水人永樂中舉人以子槪貴贈右都禦史有西磵集

立秋後有懷京洛諸故舊

秋序昨夜至炎蒸尙復然靑山不攺色黃葉墮我前物性固細防乃得气之先人生宇宙間俛仰終百年質非金石固豈得恆雕鐫朱顏亦易失皓髮無由念我平生友聚散如雲煙行止固不齊所賦良由天昨尋東籬菊欲買南山田安分乃吾事冨貴甘棄捐

瀟湘雨意圖

萬竹叢深日未晡寒江煙雨翠糢糊東風無限瀟湘意獨倚篷窗聽鷓鴣

陳繼【二首】

繼字嗣初吳縣人經歷汝言子用薦授五經博士領文館事進檢討有怡庵集

【詩話嗣初爲惟允遺孤惟允坐法誅家無長物惟閱過書二萬餘卷其母吳教之成學以薦授五經博士時獻陵於大內之西思善門辟文館命楊學士溥主之嗣初與王侍講璡入直焉其詩本之家學持論以爲詩者非得乎天地之淸气則無以極其妙今所存怡庵集一十五卷詩未之錄嘗見題漁父圖有云夕陽漸紅江轉綠分明畫出一幅漁材晚景也】

烏夜啼

宮井烏啼宮樹碧月色生寒露華白啞啞不斷深夜閒明朝車馬天際還綠窗美人歡不寐未曉凝妝貼珠翠

秋夜雨中懷施孟端

愁雲接地陰城漏更沈沈寒雨驚秋盡殘燈入夜深淒涼千里客惆悵百年心誰料分攜後防邊直到今陳亢宗【一首】

亢宗名宗以字行永嘉人官兵部員外郎【詩話員外午門觀燈應制詩景陵品居第一然實遜曽襄敏陳文定諸公送友一律詞𨿽荏弱源本隨州】

送友人歸昆山

官亭把酒送君歸回首吳山驛路防久別方期同笑語相逢那忍又分違平蕪積雨迷徵騎疎栁寒煙掩舊扉此去思親還望闕朝朝應對白雲飛

袁珙【一首】

珙字廷玉鄞人以相術拜太常寺丞有栁莊集【詩話寺丞得相法於別古厓識文皇於潛邸遂遷寺秩然家本士族其父彥章仕元爲翰林國史檢閱世稱菊村先生嘗作布衣歌云我家頗讀書初非田舍翁蓋道其實也寺丞於九流百氏靡不涉究歌詩亦能入格不失菊村家數】

長相思

有美人兮天一方丹霞爲織云錦裳盤龍舞鳯交鴛鴦昔年飲我瓊瑤漿贈我白玉雙明璫欲往從之楚山長安得羽翼同翶翔望望不見令我傷仰天悲歌涕浪浪明月在戶光滿堂牽牛織女遙相當長相思愁未央袁忠徹【一首】

忠徹字靜思珙之子以父防由鴻臚序班歷官尙寶少卿有符臺外集

和寔郎中冏竺庵見贈韻

夕云斂餘暉稍稍歸鳥集淸磬林際浮樵歌峯外急懷人南斗邊露下銀漢濕瑤艸春復生深山共誰拾徐晞【一首】

晞字孟晞江陰人永樂中由縣功曹累官至兵部尙書有曁陽遺稾

感懷

十年騎馬戰龍沙不道功成兩鬢華昨夜思歸有鄕夢江南春色徧梅花

劉廌【二首】

廌字士瑞靑田人誠意伯基之孫洪武庚午襲封辛未貶秩丁丑戌甘肅尋赦還永樂中卒於家有盤谷集

【詩話趙周臣自號間閒居士士瑞亦自號間閒子其集名盤谷者士瑞襲爵之後貶秩歸農築室於靑田舊宅之西雞山之下因其地山水盤旋故以名焉詩師吳興沈原昭】

孟春贈徐仲成

故人訪幽居時當孟春節寒气尙嚴凝同云靄欲雪長論懷始舒髙吟興不絕開窗對松竹蒼翠色可悅豈不念榮華泉石甘守拙閉門有餘暇開卷對前哲長嘆古今事理義同一轍丗隨气化遷運逐人情別𨿽非聖賢資勉焉慕貞潔防防且獨守默默誰與說惟有知心友時過共捩揭但願無聞知豈敢尙英傑援筆賦新詩舉觴對明月髙歌神鬼驚長嘯天地闊彭澤千載人百世誰能越髙山與流水此興不可遏

春防田家四景之一

竹籬茅舍兩三家屋外靑山綠樹遮行客偶來春己暮山南山北杜鵑花

郭武【五首】

武字炅隆贈定襄伯鈺長子官尙寶司丞詩見聮珠集

晚渡白馬湖

輕風小寒吹浪花新柳茸茸啼乳鴉平湖一望幾千頃逺水連天飛落霞斜陽忽墮澄波底白鳥猶明山色裏嚴更何處鼓咚咚櫂歌未斷漁燈起

寄劉艸窗原博

空堂獨坐葉紛紛一雁南飛不可聞野色連天迷逺望髙城落日亂寒云故人眼底無多在客思秋來乂幾分莫怪臨風倍惆悵江鄕猶憶白鷗羣

江南懷古

隔斷中原數百年囊沙堪笑況投鞭桓溫不合畱王猛安石終能舉謝日落暮云斜度鳥雪消春水逺連天子山空有江南賦北府淒涼最可憐

江上卽事

綠水橋邊酒店白鷗沙上漁家山前山後春雨江北江南落花

宿澧陽

蘋花風急水茫茫今夜孤舟宿澧陽誰在江城吹畫角五更殘月一天霜

沐昂【一首】

昂字景顒黔寧昭靖王之子以左都督鎭守雲南卒贈定邊伯諡武襄有素軒集

【詩話定邊平麓川之防威著西南而能以餘暇畱情文詠輯明初名下士官於滇及謫戍者自邾仲經以下二十一家詩凡二百五十首目曰滄海遺珠楊東裏序之謂當時選錄諸家劉仔肩過略王偁𨿽精且詳猶未免有遺惟沐公所擇和平婉麗可玩可傳其賞識若此】

送胡榿軒還永昌

有客乘驂過洱西平原春艸正萋萋人煙迢遞連金齒山勢逶迆拱碧雞流水小橋楊栁綠落花防雨鷓鴣啼遙知別後相思處雲樹蒼茫夢欲迷

明經綜卷十九

欽定四庫全書

明詩綜卷二十

翰林院檢討朱尊編

曽棨【八首】

棨字子啟吉安永丰人永樂甲申賜進士第一授翰林修撰歷侍講侍讀學士左春坊大學士進詹事府少詹事卒贈禮部左侍郎諡襄敏有巢睫集【楊東裏云子啟迅筆千言不費思索而理致文采皆到𨿽沈思者有所不及又云子啟詩如園林得春羣芳奮發錦繡爛然狀冩之工極其天趣他人不足彼嘗有餘王行儉云曽公詩詞雄放淸麗出入盛唐諸大家徐子元云曽詩如天馬行空不可控禦袁永之云曽公浩若懸河所乏嚴潔王元美云曽子啟如封節度募兵東徵鮮華雜沓精騎殊少項子長云子啟天才雄麗所乏者謹嚴精潔耳穆敬甫云曽詩冨於才情湧防如泉在永樂中可稱獨步顧言云少詹才長七古該博逸蕩惟以健捷爲工頗以緐靡爲累蔣春甫云少詹詞鋒艷發若靑萍倚天韻語淸華如紅蕖透水又如金羈玉勒防有蹄齧之恨靜志居詩話子啟下筆不休不事推敲偶合繩墨五言如斷雲京口樹殘月廣陵鐘暝色迎官舫春寒到客衣雨從江北少山到宿州多殘燭明官舫疎鐘出郡樓寒潮步月殘雨秣陵舟七言如雲中鸞鳯扶雕輦水底魚龍識翠華艸綠野塘多是水雨晴沙路不成泥平鋪碧甃連馳道倒防銀河入苑墻均不失唐人風格】

呂梁洪

洪流昔懷襄區域信茫昧斯民靡寧居嬰此昬墊害呂梁塞衝波滔天勢橫潰怒霆鬭鏗訇飛瀑防澎湃神哉夏先後敷理乘四載沛然導東注下與百川會造化有設險惟此乃其最扁舟溯奔流涉歷今巳再水師身手捷徑渡良足快懷胼胝勞遺迹逺猶在偉玆疏鑿功萬世終永賴

題王孟端墨竹送人南歸

十年官舍長安陌欲種篔簹愁地窄軒前有此八九竿蒼然一片瀟湘色九龍山人思不羣胸襟灑落如此君筆端颯颯起風雨紙上漠漠生煙雲幾回看竹稱奇絕爲寫瑯玕照冰雪縱橫屈鐵金錯刀滿堂便覺秋蕭騷周郎愛竹癖於我興至時尋竹邊坐我生疎嬾無所爲但與江海同襟期喜君愛竹有如此便以此圖持贈之丹楓白水江南路歸帆直向湖中度愼莫提攜過葛陂恐化羣龍上天去

駕發臨城

雞鳴寒漏徹車駕發臨城殘月千山曙浮沙一路平雲光隨鳳輦露气濕霓旌馬上頻回首猶看燎火明

茌平

地旱空多井林疎逺見樓平山通縣界漯水入河流過客詢張鎬鄕人說馬周北來多古迹惜未得淹畱

涿鹿道中

逺樹孤城出髙原四望遙山從平地起雪到暮春消細艸承雕輦垂楊拂禦橋愁連易水上風色正蕭蕭

徳州

幔城初解向朝暾霜冷重裘曉未溫小邑有城皆壘土荒原無徑可通村郵亭過客頻詢路茆屋遷民久下屯此去景陽州不逺建牙鳴鼓是營門

別弟憲副鼎

莫向尊前唱渭城老來離別最傷情江南渺渺孤舟夢嶺外迢迢萬里程驄馬曉嘶霜气肅鱷魚夜徙海潮平到時應及春初先報京華白髮兄

夾溝

東風吹暖栁絲柔十里靑山繞夾溝馬上逢人相借問計程兩驛到徐州

周述【三首】

述字崇述吉水人永樂甲申賜進士第二授翰林編修進諭徳陞左庶子有東墅集

【詩話唐人防集賦詩毎推一人擅塲如升平公主席上李端擅塲送王晙鎭幽朔韓翃擅塲劉相巡江淮錢起擅塲他未暇悉數永樂中命翰林賦白象則胡庶子廣第一賦神則王贊善汝玉第一午門觀燈則陳員外宗第一然員外觀燈之作比之周庶子陳祭酒似猶遜之實非擅塲也】

玩秀軒

華軒臨淸流秀色堪攬結霞彩相蕩漾波光互明滅花飛渡頭春帆落洲上月縱觀心目超靜對形神悅應共滄浪人濯纓笑予拙

賜觀燈詩

今夕逢元夕歡聲徧九垓星臨銀漢動月傍碧空來紫禁千花繞金門五夜開聖情同宴賞玉漏不須催

寄楊顯道先生

我憶楊夫子風流似昔人素琴長對月白髮不憂貧彭澤陶元亮稽山賀季眞相思欲相見煙樹幾回春周孟簡【一首】

孟簡字孟簡吉水人永樂甲申賜進士第三官詹事府丞出爲襄府左長史有竹磵集

丙午除夕

爲客逢今夕寧親憶去年一尊終不醉孤館自無眠家在雲山外身依日月邊何堪雙鬢攺又值歲華遷李時勉【七首】

時勉名懋以字行江西安福人永樂甲申進士選庶吉士授刑部主事進侍讀攺禦史官終國子祭酒卒諡文毅攺諡忠文有古亷集

【詩話忠文古之遺直不以詩名而扶風數篇𨿽未逺擬秋胡要非拙手可辦予嘗獲公致湯都閫手書楷法遒勁乃知書亦能品也】

古詩爲扶風竇滔妻作【七首】

深閨有思婦慘淒亦何爲容華不自惜獨理流黃機言將成匹帛多裁遊子衣衣新忽變故恩愛從此衰以玆殷勤意翻作長恨辭

蘭茝被幽畹桃李媚春陽新防結綢繆鞶衿散芬芳棄置父母歡婉娩君子傍白日麗朝彩朗月澄夜光矢心以相顧願爲鴛與鴦

西墅起髙臺迢遞憑云岑中有嬌艷女當窗弄淸音音容蕩以肆居然變同心魚目奪明月讒口鑠黃金不見冀中饁惻愴扊扅吟

髙車擁旌斾輝映漢江曲冨貴一朝異窈窕辭別屋言笑落日遲浩歌湘水綠山川不可逾安得遙相逐佳麗誠足珍涼薄難見錄

滔滔江漢流到海不復返千里得所歸中復厭婉娩在昔枉綏授駕言不辭逺誰知三周禦卻道羊腸阪芬芳空自持白日忽以晚

昧旦不能寐攬衣起中堂織縑與織素誰復知短長咫尺組幽思回還遂成章緘之戒僮禦欲以寄逺方宛轉達苦志敢期昔所伉

別久意恆親覽辭念愈結巾車適千里倐忽已超越鳴琴諧古調恩愛感離闊夙心諒所負慙嘆對明月睠言固終始皓首以相悅

陳敬宗【二首】

敬宗字光世慈溪人永樂甲申進士選庶吉士授刑部主事攺翰林侍讀轉南京國子司業陞祭酒卒贈禮部右侍郎諡文定有澹然居士集【陳臥子云文定詩典質和平盛世之風】

【詩話祭酒淸徳與李忠文並重號南陳北李詩特雍容溫粹洵稱盛丗之音】

元夕賜觀燈詩

劍佩淸宵近峯巒翠閣重花明金殿月香度玉樓風拜舞諸蕃集歡娛萬國同遙聞歌吹髮五色度雲中

白蓮

太液澄波濯素容玉衣垂影水晶宮月明無處尋顏色只信香飄十里風

王英【七首】

英字時彥金谿人永樂甲申進士選庶吉士歷翰林修撰侍講再扈駕北徵累官南京禮部尙書卒諡文安攺文忠有泉坡集【蔣春甫云尙書詩雄壯宏大气象自好】

【詩話西王宻切謹嚴句無浮響如別路斜陽京口樹他鄕明月洞庭船挽得雕弓射飛虎賜將宮錦繡盤螭舊館空餘秦地月古壇猶似漢宮秋皆瑯然淸圓可誦也】

自勵

團團匣中鏡皎皎流素光鑑物無遁形妍媸安得藏經時若昬翳防塵漫飛揚顧此三嘆息胡爲失其常拂拭去瑕垢精采復煌煌眾污不可染持已貴自臧恆當愼夙夕惕然以自防

哀義士周益詩

步出崇明城遙望城南裏天寒饑鳥啼日暮北風起綠楊何蕭蕭衰艸生故壘傍有三尺墳此千載士昔時從戎馬一身赴邊鄙但全手足愛百戰何足畏崎嶇越闗山辛苦乃云逝傷哉有斯人薄俗誠所愧遺風何凜然聞者皆墮淚

贈伍子正還巘山舊隱

積翠羣峯出盤云古洞深澗花春帶雨山木晚澄陰猨鶴多年別江湖萬里心還攜謝安妓歸去一登臨

秋初有懷呈曾侍講彭修撰二公

律應淸商動涼生大火流梧飄金井露雁度玉門秋爽气消殘暑砧聲報逺愁佳期七夕近乘月卻登樓

楡林直宿有懷邵庵學士對月之作

楡林春夜漏聲遲獨憶奎章對月時翠袖淸歌看駐輦彩箋紅燭坐題詩連云尙有靑山在夾路應多綠栁垂北望窮荒凋落盡昔年文物倍增悲

舟過盂城

畫船撾鼓過盂城兩岸桃花春水平今夜湖中好風景直須看到月三更

淮安別回禦史

逺別悠悠鄕夢頻逢君況是異鄕春可憐湖畔靑靑柳又折長條別故人

王直【十六首】

直字行儉泰和人永樂甲申進士選庶吉士歷翰林修撰侍讀進學士擢吏部尙書加太子太保進少傅兼太子太師卒贈太保諡文端有抑庵集【李原徳云抑庵詩文淸致追古作者錢原博云王公含咀英華出入經史文辭典雅超邁今古沈景倩云王文端以庶常爲文皇所眷不數年召入內閣書機宻文字授修撰駕幸北京太子監國與黃淮楊士奇三人輔導儼然宰相職矣帝再幸北京公扈從進侍讀仁宗朝爲侍讀學士又以庶子兼侍讀學士宣宗時進少詹事兼侍讀學士英宗卽位充實錄總裁尋進禮部左侍郎兼翰林院學士正統六年禮部闕人始命出部治事自此以後𨿽拜吏部尙書加保傅不復兼學士矣公墓志本傳中云公自言西楊不欲我同事內閣出我理部事據此則公在內閣凡歷五朝爲東裏所擠始出理部事其初固閣臣也而海鹽鄭氏丰城雷氏太倉王氏紀述宰輔更不及此公何邪鐘廣漢云東王諸體斐然徽徽溢目】

【詩話東王不得爰立西楊之力也觀其撰東楊文集序云直之去翰林惟公深惜之而反爲忌者所病夫士之進退出處有命焉非人力所能勝奚以病爲哉又題東裏翰墨卷云楊氏與王氏世有連予竊祿翰林從先生者三十七年教益多矣予之事先生負恃親愛於凡所當言者盡言不諱則有之非理而誶語則奚敢後予去翰林或謂出先生意蓋言語以爲階豈旁觀側聽者固能知其情邪而予實不自知也繹其辭𨿽隱而情事躍如矣特其人長者故爲東裏作傳止揚其善已君子哉若人乎其論詩有云詩者志之所發也方其動於中而形於言𨿽各有自然之機然非取法於前人而欲從容中度不失其正亦難矣覽集中詩未遽出西楊下顧元美元瑞諸公品隲詩家甚廣獨不及焉何與】

騶虞詩

有靈者獸是曰騶虞環滁之山以潛以居其靈維何莫之與匹旣其文而白其質猊首虎軀尾參其身一日千里孰知其神振振仁厚不踐生艸彼物之生亦不以飽維天生之亦自天成聖明之世爲祥爲禎維今天子道徳純至肫肫皇仁逺邇一視昭事上帝曰敬曰誠孚於下民皆樂其生皇天惟親兆民胥悅神祗效靈騶虞乃出石固之山榮光燭天百獸從之其行蹮蹮彤軒文檻帖然自致翼以祥飇獻於天子天開日晶慶雲垂英百僚歡趨騶虞在廷騶虞在廷實爲大瑞龍馬神乃同其類昔在太宗文徳武功騶虞之來頌聲沨沨維今天子祖武是繼騶虞復來以昭盛治穆穆聖明天眷滋彰萬世之隆萬世之光小臣作詩以歌盛美播之韶鈞垂示無巳

艷歌行

翩翩春歸雁秋至復來翔如何逺逰子兄弟各異方山川何迢迢參辰夜相望寒風日以厲零露結爲霜空林靜無人但見明月光徘徊不能寐徙倚臨中堂睠彼南飛翼故鄕安可忘

吳城山阻風雨

泊舟吳城山勝覽斯爲最登臨記曩昔正與匡廬對玆晨一寓目煙雨森晝晦莫辧咫尺間安知天地外防茫彭蠡澤洶湧百川匯長風翻洪濤歘見蛟鼉背夙聞垂堂戒行止焉敢昧

發儀眞道中登岸延覽憶前行曽侍讀王修撰

舟行苦邅回登岸曠心目天淸浮雲捲野秀新雨足澶漫眾流會杳靄羣山綠風暄花意亂日暖鶯聲續卻憶同心人無由踵前躅

題山水贈楊熙節

郭純永嘉人善畫自疇昔興來展豪素滿眼絢金碧永樂年中獨擅塲拜官得在內作坊時時承詔恣點染九重出入生輝光洪熙攺元初進位閤門使常言酒後妙入神傾倒壺觴不知醉供禦之外頗自珍一筆豈肯輕與人忽持此幅來贈我令我坐憶江南春江南何處最奇勝錢塘西湖誰與並諸山逺近翠若圍艷杏夭桃色相映橋上行人駿馬過橋邊桂楫揚淸波嶽王祠下喬木老林逋宅前芳艸多春光如此佳可賞逺道迢迢心養養朝回看畫悄無言夜雨寒窓神獨往山陽義士眞好奇平生脫略誰得羈昨日到京師秋風露華白訪我小瀛洲暫作神仙客飄然復往不可畱拂衣欲向東南遊題詩卷畫贈爾去相思定倚新城樓

題夏珪風雪江村圖

江天漫漫雲气黑江風蕭蕭雪花白荒村古道人迹稀惆悵津頭逺行客黃蘆低折沙艸平遙望不見長安城蹇驢淩兢縮如蝟鞭驅還欲西南徵四山溟蒙日應晚辛苦羸僮未遑飯深林歸鳥棲巳定茅屋人家去猶逺吁嗟乎夏珪之筆淩範寛滿堂凜凜生晝寒捲簾看罷重嘆息歲晏髙歌行路難

題周永新所畫山水

括蒼周永新作畫有奇趣京師爲我寫此圖仿佛鄕園昔遊處我家舊住西昌城西昌山水天下淸金華武姥最奇絕連峯疊巘髙崢嶸仙宮梵剎在其上寶殿珍樓屹相向白象靑猊不見過翠鸞防鳯猶聞唱逶迆岡阜瞰滄洲下有長溪萬古流越王臺荒莎艸合龍君廟冷松篁幽平沙漠漠行人小巖藹林霏沒歸鳥石潭魚艇自夷猶茅屋人家更深杳我昔捫蘿上紫岑振衣獨立淸煩襟天臺防茫圃闊蒼梧縹緲瀟湘深山中仙子顏色好坐閱年華後天老便擬相攜賦逺遊萬壑千峯拾瑤艸塵事羈畱竟獨歸別來幾度見春暉逢人尙說雕胡飯當暑猶懷薜荔衣只今容髮半衰朽事業文章復何有況聞荊棘長芝田側望天涯謾搔首髙堂看畫增慨慷如此好景非尋常君恩未報心尙在何時乞身歸故鄕

顧進士所藏畫虎

趙亷畫虎名天下好事求之不論價披圖忽然見此物坐臥𨿽殊貌閒暇岡頭樹綠風气涼下有流水聲浪浪蕭條古路絕行迹但見藜藿如人長深山麋鹿可充腹莫向田家取黃犢禍機一發戕爾軀豈若安常一生足

秋江獨釣圖

蒹葭淅瀝秋雨霜明月照水天蒼茫扁舟靜夜溯空闊驚起沙邊鷗鷺行釣車不用置在傍此心寧羨鯉與魴扣舷獨往歌滄浪歌聲激烈增慨慷山中之人遙相望

謝庭循自畫秋景

洞庭八月秋風早楊栁蒹葭漸應老栁下茅堂逺市廛寂寞間門對幽島居人無事不出門林深地僻如荒村門前道上車馬絕過雨蒼茫空蘚痕江淸水落沙石出水底渾疑見鮫室鷺鷥鸂皆有情啑喋喧呼亂晴日我家故業連滄洲贑水文溪繞捨流圖中景物渾相似見之令我增離憂君今善畫得供禦下筆縱橫有神助何時爲埽寰瀛圖一葉淩波向南去

帝京篇贈鐘中書子勤

曙闕霜【一作嚴】鐘啟宵衣玉【一作促】漏催云移宮扇靜【一作徹】風引禦香來劍履羣公侍簪裾萬國陪小臣瞻盛美稽首頌康哉

雪

大雪下龍墀蓬萊曙色移【一作促曙輝】光通九華殿花滿萬年枝賦擬梁園作歌憐郢曲詞西山臨魏闕相對玉參差

月下對酒

萬里浮雲盡孤城畫角殘月從今夜滿人在異鄕看隱隱闗山逺淒淒風露寒客愁難爲減應賴酒杯寛

景陵挽歌

靈馭陪仁考仙遊侍太宗珠丘連翠殿玉匣閟宮海宇攀號切天庭陟降同遙知六龍駕長度五雲中

得兄行敏書知在臨淸將北上

嶺外三年別天涯萬里回書從今日到船向幾時開落日闗山逺淸秋鴻雁來重陽看漸近同醉菊花杯

雨

野迥云容黑汀長雨气寒春隨花片減愁向酒杯寛亂水通流急孤舟逆上難白鷗渾自得來往任風湍章敞【二首】

敞字尙文會稽人永樂甲申進士攺庶吉士授刑部主事歷員外郎中攺吏部擢南京禮部右侍郎有質庵集

【詩話侍郎兩使南交卻金不受以淸徳聞其詩不費雕鎪間合榘度】

鄕山圖爲魏仲房題

連山際東溟層巒儼天設陽林耀靑葩陰厓余積雪原田莽迢遞煙霞互明滅時菊萎舊裳蒼苔閟行轍雲谷杳難尋澗芳那可掇懷故念易盈覽物意彌結防目愜心賞幽期乖缺一爲莊舄吟浩歌徒激烈

長安雪夜歸興

半生歲月老幽燕鏡裏蒼顏豈似前曽道休官身便樂夢書封事乞歸田

周忱【二首】

忱字恂如廬陵人永樂甲申進士攺庶吉士授刑部主事轉越府右長史超拜工部右侍郎巡撫江南陞戶部尙書攺工部卒諡文襄有雙崖集【王行儉云公詩文出入唐宋諸大家】

【詩話進士攺庶常相傳自永樂甲申始是科命解學士縉選得二十八人以應列宿文襄自陳年少乞讀中祕書時人謂之挨宿云攷洪武乙丑有楊靖徐孟昭郭資皆以庶吉士稱大誥亦載庶吉士廖孟瞻以受賕誅則又在乙丑之前矣至戊辰年解縉亦爲中書庶吉士益信不始於永樂初也其後文襄鎭撫江南凡二十二年以經濟名世詩非所長然性好儲書其藏室詩云羣經旣並蓄百氏無棄捐所至毎充棟來往勞車船嗜學如此宜其吟諷亦未逺遜二十八人也故彭惠安贊云學博而邃沛乎有客二十八宿誰能右公】

徐州過桓山宋司馬桓魋之墓

愚哉宋司馬仲尼安可輕欲害其如何不知天所生此山昔骨廢穴尙畱名宿土消飯含飄風散精靈日中狐集夜半鴟鴞鳴當其始建時久逺勞經營荷鍤萬夫集石槨三年成詎知百世下牧豎來縱橫君看孔林樹千古猶靑靑

尋天臺李道士齋

瑤艸迷行徑丹臺近赤城山川遙在望雞犬不聞聲谷靜松花落橋橫澗水鳴雲間雙鶴下欵聽紫鸞笙李昌祺【二十七首】

昌祺名禎以字行廬陵人永樂甲申進士選庶吉士擢禮部郎中出爲廣西左布政攺河南有容膝軒艸運甓漫稾【李時勉云李公詩有典則溫厚者有流麗痛快者有舂容浩瀚者陳徳遵云公於詩本之以理充之以气故其雅淡淸麗宏偉新奇無所不備不必逺較於古就今而論千百之中不過數輩而巳鄭徳新云先生詩淸新冨麗音調爽澈隱然有一唱三嘆之音蔣仲舒云方伯詩亦淸新要非作手】

【詩話方伯務謝朝華力啟夕秀取材結體頗與段柯古相似】

題山水小景

野外少人躅值此佳日遲偶與二三友遊觀賦新詩靑松藹緐防碧艸含華滋逍遙恣言笑童穉亦娛嬉濟濟春服悠悠詠淸沂玆歡恐難再興盡以爲期

湖山佳趣捲

宦防愜深好乃在名勝區山水自足適況玆職文儒橫經有餘閒逍遙出通衢春服各已成遂與童冠俱徘徊恣言笑登陟忘饑劬晴鳶戾層空弱藻翻文魚至理與景會天機獨吾娛悠悠仰川上眷眷懷舞雩詠歌返黌捨髙興誰能逾

徐道士安處軒

塵氛旣屏絕气宇亦澄鮮心恬境逾寂慮遣情自捐結宇依層巖開軒俯重淵遙林含宿雨古樹帶秋煙落花晚成積歸鳥夕知還習靜泯眾累守默息萬緣淸虛固其性聲利豈所便智黜道乃得朴返眞斯全將隨鳯鸞侶以引鶴年

經浯溪讀元結大唐中興頌

平生念浯溪鐫鑱有遺迹揚舲沂湘水登臨蹔來卽穹崖倚層雲奇險自天辟漫叟詞旣嚴顏公筆無敵神屢呵護風雨長洗滌忠槪儼尙存冰銜猶可識端容斂襟讀感慨重心戚誰畫靈武謀大物取何亟唏嗟中興業諒重君子惜逡巡解舟去回顧三嘆息

蝻冢

七月月生魄蝻出溱洧疆始焉學躍跳倐忽羽翅長所過赭郊坰矧復遺稻粱坐令飫飽腹立化饑餒腸督民殄斯類晨夕紛遑遑隳突羨壠畝炬火明山岡燎焚弱質盡撲擊防骸僵卒夫載朽胔絡繹持筥筐穿穴掩腥穢作冢官道傍罪浮彼破鏡𨿽死安能償蝮蛇實揺處巳疾傳醫方蜜蜂誠小物亦解奉其王畜蠶必吐縷世賴充衣裳畏蚊恐噆體幬幕席與牀靑蠅奚足憎赤蠆應可防編竹蟻知報勤誦螢聚光致雨蜥蜴驗起痺全蠍良原性殊善惡稼穡咸無傷獨玆口吻酷黍稷爭先戕乾坤動物夥去爾庸何妨吾將告眞宰投畀魑魅鄕昆虫永無作歲歲歌丰穰

觀啟母石

夙負山水癖苦乏幽討緣幸玆崧與少秀色當眼前公餘陟峻岡忽覩石一卷特立四無鄰觚稜不相聮云是啟母身化在郊墟壖呼之乃擘裂啟出仍完全幻語本荒唐昉見淮南篇遐想覆載間滄桑屢更遷安知運代移墜彼千仭巓厥理誠可推賢達固釋然矢詩正妖譌昧者庶或悛後世有豪傑爲我焚其篇

端午日防少林寺

少林聳岧嶤有路達蔥嶺半生懷勝槪老乃踐眞境緇流逺見迓偏袒仍露頂升髙縱遐觀頗覺癡緣屏蒲風翻卷帙艾色侵衣領掇蔬僧具供飲騎童汲井自拈淸淨香作禮爇古鼎超超昔神師順寂同溟涬而於片石上畱此不滅影竺夏𨿽異轍皆貴能猛省寒巖許分坐禪定畢余景

送楊郎中催馬艸還京

大梁據中土自昔風气旺北邙殊蜿蜒太室極雄壯黃河貫其間浩浩恣奔放四野開平衍桑柘綠相鄕丁男事耕耨姑婦治絲纊菽麥盈倉庾醑醴溢盆盎近歲頗凶屯旱暵觖農望念玆饑餒餘十室九鰥曠長貧負租稅逺役困夫匠督芻實賴公區畫咸適當深體堯舜心推仁憫雕喪叱吒尙弗忍矧肯施鞭杖愧余譾劣才旬宣乏善狀竭力奉寛條庶減疲癃恙贈別陳時艱冀君徹卿相

擬古

吾觀日與月乃是陰陽精彼升此攸降循環有常經萬方仰臨照元良則其明離纒遂晦蝕惟辟修徳刑象𨿽邈人當思戒懲

夏末偶尋洞惠道院

曉起涼月淡絺衣坐肩輿灑然塵慮豁遂卽道者廬蕭條殿廊存亭軒化荒墟山門憩樵農蘚砌鹿豕趨雷傾有墮瓦樹伐無遺株仙家尙消沈況乃俗士居蓬萊屢淸淺此事諒弗虛吾聞至人言一气運化樞莫窺機纖防孰外定數拘通由饑亡命載以賄喪軀榮華豈久在役智悲羣愚

丙寅初度作

餘生如穉松由寸望百尺旣承雨露滋亦受霜雪積蹉跎逾七十勤苦曾備歷誤防明聖知謬忝中外職顧已慚菲薄於時乏裨益處盈虧必隨履泰否斯卽至理諒在玆昧者固弗識叩閽乞殘骸休退恩旨錫遂令犬馬軀獲返田野迹長揖畫省僚重負從此釋今辰屆初度防傳仍岑寂傍人競嗤笑窮約猶曩昔妻孥頗愧赧而我固悅懌平生守儒素晚節敢變易回思永樂初歲月類梭擲同年四百餘多巳在鬼域存者才十輩猶被利名役迂疎獨何幸林下得偃息遺榮遂安閒養靜忘跛躄遊鱗泳淸波羈鳥斂倦翼貧非吾所憂病豈吾所戚

過吳門次薩天錫韻

七澤三江通甫裏楊栁芙蓉照湖水閶門過去是盤門半掩珠簾畫樓裏蘼蕪生徧鴛鴦沙東風落盡棠棃花館娃香徑走麋鹿淸夜鬼燈明絳紗三髙祠下東流續眞娘墓上風吹竹西施去後屧廊傾歲歲春深燒痕綠

髙道士所畫山水

伊誰丹靑擅能事畫出羣山與山似樹杪如聞雪瀑泉林間疑有雲門寺杖藜橋上知何人抱琴可望不可親髙師指點笑相語我昨圖成殊逼眞

題周參政所藏山水小景

天壤有異境描摹付良工佳山與秀水幻置軒窗中村村陌陌皆勝處花竹園林饒雅趣過鳥疑飛卻不飛行人欲去何曽去松坡竹塢疊更重雪瀑倒濕靑芙蓉岡巒島洞盡在眼樵牧耕釣俱可容九曲溪流漾淸泚荒渡斜陽見舟尾石上吟翁鎭日畱欄前眺客今年倚我觀風物似杭州樹木雲霞分外幽豈必西湖有奇勝展圖髙興亦悠悠

題秋塘鴒圖

秋風淅瀝秋塘淨菇米沈波荷折柄翻藻魚跳水气腥采菱人散歌聲定蓮莖嫋嫋綴枯房上有雍渠立晚涼翠蓋裂殘渾攺色紅衣落盡尙餘香圖中頗得周詩義未論工拙先觀意不寫和鳴寫急難人間誰獨無兄弟嗟我龍鐘命弗齊今年同气委黃泥白頭徒重鴒原感展捲他鄕忍淚題

畱魯山縣

黎庶凋殘甚惟餘朴儉風名因元子重地本魯王封撫防無賢令流移有惰農誰將於蔿曲歌向五雲中

新野卽景

村暗蒙蒙雨流渾淺淺溪菊花長帶濕豆莢半沾泥野迥居民少林昬去路迷自投新野界蒿艸與人齊

周原幽居

山色蛾眉秀江流燕尾分亂蟬吟落日獨鶴引歸云黃葉溪邊樹靑簾雨外村興來畱客坐隨意倒芳尊

早髮小孤山遇風

湖盡江逾濶舟窮路若迷垂楊春寂寂芳艸雨淒淒漩水黿鼉窟平沙雁鶩堤風波隨地有何處可幽棲

送陳生歸吉水赤岸

淸砧兼落葉總是別離情去路千程逺歸舟一葉輕秋云連樹暗寒日映川明亦有滄浪興何時共濯纓

送周秀才遊長沙

迢遞長沙道蕭條晏歲遊亂山黃葉寺孤櫂白蘋洲夕鳥衝船過寒波背郭流毋論卑濕地賈傅昔曾畱

送戴教授北行

別路三春雨行舟五兩風花香隨路減栁色上衣濃共是靑雲客先成白髮翁離情如逝水萬折亦朝東

新安謡【三首】

新安野老髮垂肩說著先朝淚然洪武初年眞少事幾曽輕到縣衙前

垂老頻逢歲薄收秋租多欠賣耕牛縣官不暇憐饑餒喚拽官車上陜州

當夫當匠子孫亡田地荒蕪戶有糧昨日迆西蕃使過盡驅婦女趕牛羊

宜陽道中

綠陰重疊鳥間闗野棗花香宿雨殘天遣浮雲都捲盡教人一路看靑山

嵩縣遇端午

老大偏多故里心一逢佳節一沾襟誰知此日菖蒲酒又在山城獨自斟

胡謐【一首】

謐字廷愼鄞縣人永樂甲申進士歷官山東參政

秋思

逺客尋常嘆索居秋來懷抱意何如髙城月白砧聲急古戍霜淸木葉疎塞馬正肥秋苜蓿江蒓空憶舊鱸魚故人迢遞天南北不寄相思尺素書

嚴貞【一首】

貞字頤正嘉興人永樂甲申進士知景陵縣【詩話頤正詩僅存栁州城樓一首浙音彚編謂官至雲南右布政使攷雲南舊志布政使題名記有嚴貞系寜波奉化人乃永樂戊戌進士別是一人也】

和栁子厚登栁州城樓

獨上層樓望海天異鄕愁思正茫然溪云暝帶桄榔雨野日晴銷薜荔煙百粵湖山通絕徼半江菇米熟秋田舊防別後多零落目斷滄波祗自憐

明詩綜卷二十

欽定四庫全書

明詩綜卷二十一

翰林院檢討朱彞尊編

魏驥【一首】

驥字仲房蕭山人永樂乙酉舉人由松江訓導累官南京禮部尙書致仕卒年九十有八諡文靖有南齋前後集【鄭窒甫云公性好吟詠矢口適情不求雕飾自然雋永靜志居詩話文靖仕宦四十年官階二品年近百齡可稱向用五福其文極醇雅詩𨿽非專長亦頗蘊借】

秋興

秋髙風露涼明月滿庭戶輾轉不能眠起縱階前步美人天一方何時遂良晤相思惄中腸坐覺年華暮柯暹【一首】

暹字啟暉一字用晦池州建徳人永樂乙酉年十七領鄕薦明年預修大典尋選入翰林知機宜文字進詩授戶科給事中坐言事出知永新吉水二縣歷官雲南按察使有東岡集【劉上靜云東岡詩文奇崛出人意表淸瑩無滓吳與儉云用晦詩思深沈而幽永宋爾章云東岡詩淸淡古雅得意處追蹤盛唐】

九日次黃學士韻

客塗逢九日景物爲誰賒此地己無酒故園空有花翠防亭下路采石驛邊槎未卜重過日臨風獨嘆嗟林眞【一首】

眞字汝寔號木庵莆田人遷居閩縣中永樂乙酉舉人以薦選庶吉士侍書經筵出知慈溪江寧宜興三縣

粵王臺

屠龍人去幾時歸空有髙臺對夕暉回首舊時歌舞地年年春艸鷓鴣飛

林環【一首】

環字崇璧莆田人永樂丙戌賜進士第一授翰林修撰陞侍講有防齋集

【詩話侍講未第之先縱酒自放𨿽在玉堂詩無臺閣气】

題林泉淸致

春山佳气多白雲滿芳樹幽徑絕塵蹤落花映深戶防雨灑林落東風長蘭步之子招不來滄洲日將暮陳全【五首】

全字果之長樂人永樂丙戌賜進士第二授翰林編修歷侍講署院事有防庵集

【詩話果之五言專法韋栁】

夢防匡廬山

夢寐遊匡廬晞髮五老峯長天散氛翳削出金芙蓉林谷轉深邃溪回路彌通澄江波澹澹霽日花蒙蒙陰澗長瑤艸陽厓明藥叢樓臺霄漢上雞犬煙蘿中杳渺逢羽人相期躡仙蹤覺來玉堂迥仿佛聞疎鐘丹梯如可接共汝巢雲松

送陳廷器歸長樂

置酒新亭上親賓儼成行蘭肴雜肥鮮綺席羅瓊漿顧玆繾綣情樂飲各盡觴中筵忽不懌援琴撫淸商絲桐易爲感離思擾中腸驪歌首前塗僕禦促行裝故鄕渺何許路繞川原長願爲晨風翼送子東南翔

送叔韜兄歸長樂

攜手出都門悵然千里心悠悠河橋上送子歸故林川原翳眾綠灌木澄幽陰滄波渺離思黃鳥鳴好音吾家南山下白雲澹遙岑別來幾何時歲月忽巳深誓將從君歸焉能辭華簮遙持一書札因之南飛禽

挽蘇伯厚先生

寒暑有代謝節序忽蹉蛇夫子乘運化淒愴將柰何生存簪組榮死歿歸山阿向來歡娛人零落亦已多西日不返照逝川無停波戃忽魂若存感慨成悲歌

送人尹江右

窮冬正蕭索離思苦悤悤風雨孤帆別琴尊幾日同雪晴淮水急云盡楚天空花縣歌暇題詩寄塞鴻謝瑾【一首】

瑾字庭蘭鄞人永樂丙戌進士除刑部員外郎歷郎中出知平陽府遷廣西按察使有蝸濡集【李杲堂云蝸濡集於腐題爛句中時作驚人語】

黃陵廟

黃陵帝子昔嬪虞斷南薰凰影孤紅盡涙痕傳翠竹靑來魂气隔蒼梧秋風衡嶽沈鴻鴈暮雨湘江怨鷓鴣明月三千年後夜九疑云冷夢應無

曹閶【一首】

閶字冀成江夏人【一云黃巖人】永樂丙戌進士官監察禦史

【詩話侍禦楚產登科錄可考而謝方石采其詩入赤城集中期東裏一篇情致纒綿髣髴謝監南樓風調】

期楊士奇不至

羈旅無友生何以慰懷思有客筮適我芳辰以爲期深叢鳥雀喧窮巷牛羊歸相候淸路傍冠佩來何遲我肴旣云具我酒亦巳持𨿽無徳與女寫心良在玆子寜不我卽佇望增戱欷仰觀列宿行羨此明月輝令徳眾所慕彼畱知爲誰諒無好賢誠空負緇衣詩

尹鳯岐【一首】

鳯岐字邦祥吉水人永樂丙戌進士官翰林侍講

送兄廣東參政應奎

價人藩閫寄旬宣五嶺南行逺著鞭曉日紅亭畱別酒秋風黃葉下瀧船靑連橄欖千家雨黃觸桄榔萬井煙珍重平生淸節在不妨引滿酌貪泉

苗衷【一首】

衷字秉彞定逺人永樂辛卯賜進士第二累官兵部侍郎兼翰林院學士入直內閣進尙書贈少傅諡文康

楊思敬東郭艸亭防集

芳春倐雲暮暇日鳴玉鞘羣公夙有約駕言適東郊冷卿逺相迎會此文字交開筵俯亭沼次第陳觴肴疎花粲檐前好鳥鳴樹梢睠玆百物遂樂飲恣歌嘲

【詩話鴻臚卿大興楊思敬築艸亭於東郭自正統丙辰始歲會文學名流極觴詠之樂自後遂爲都城飲餞之地西王尙書詩所云栁陰嘶過馬花塢駐行車者也其後又於崇文門外十里許據渾河之支流有地二十頃以二頃爲南園鑿塹環之繚以重垣中植桃杏諸果雜蒔花卉池種芰荷菱芡退朝邀諸鉅公燕集其地則東王尙書有序紀之】

錢習禮【一首】

習禮名幹以字行吉水人永樂辛卯進士選庶吉士除簡討歷侍讀學士陞禮部右侍郎卒諡文肅有應制集詞垣續稾歸田稾

【詩話王元美以錢文肅六典文衡爲明盛事考文肅永樂甲辰業爲防試同考官宣徳丁未再入會埸分考而正統丙辰己未兩次殿試皆充讀卷官辛酉復爲順天主考是主文衡者十次矣其詩𨿽非作家然亦無塵坌气】

新橋和余簡討韻

初月生遙甸長流遵枉渚方舟溯長河宵分及前侶維梢戒孤徵懸燈照淸語秋衾夢不成隕籜紛如雨林衡【一首】

衡字宗器閩縣人永樂辛卯進士禦史

賦得江村片雨外送沈空同

片雨江村外霏霏暗去程輕【一作細】沾芳【一作行李】艸濕逺入斷煙輕歸鳥愁邊沒離情別後生不堪凝望處迢遞失闗城

熊槪【二首】

槪字元節吉水人永樂辛卯進士榜姓胡除禦史出爲廣西按察使調廣東宣徳初擢大理卿巡撫兩浙及蘇松諸郡陞南京都察院右都禦史召掌院事兼署刑部事卒於官有芝山居士集

雨後江行

早出余杭郭防茫曉色開畫船江上別綠樹水邊回酒爲離人勸詩因細雨催故人凋謝久惆悵不勝哀塗中述懷簡張憲副用中李布政昌祺

北闕黃門客南宮粉署郎新詩淩鮑謝妙翰繼鐘王儤直趨靑瑣讎書向玉堂遭逢懷聖主眷顧倚儲皇超擢之南越旬宣共一方分符來上苑持節去遐荒匹馬炎蒸路雙旌瘴癘鄕豺狼應遁迹恩澤巳宣揚桂嶺開秦塞蒼梧拓漢疆野人疎制度蠻俗少冠裳曉白溪多霧冬靑樹不霜四時榕葉暗五月荔支香交誼憐君篤鄕情媿我涼別離寜有恨會合豈能忘傾蓋酬知己分簮祗自傷明朝故園回首思茫茫

杜桓【一首】

桓字宗表金華人永樂辛卯進士官趙府紀善有艮庵集

北山艸堂和韻

厭彼塵俗喧愛此淸幽景雨餘山色佳日落松陰冷不見艸堂人白雲三萬頃

馬鐸

鐸字彥聲長樂人永樂壬辰賜進士第一除翰林修撰有玉巖集

送徐主事孟晞回澄江

京華二月栁垂絲送子南行惜別離陌上看山愁對酒風前握手倦吟詩云連鐵甕人煙迥月滿丹陽客櫂遲粉署嚴程應待汝莫因鄕國緩來期

林志【一首】

志字尙默閩縣人永樂壬辰賜進士第二除翰林編修歷侍讀有蔀齋集

菊莊

別業依南山投閒忽成趣白露朝欲晞黃花滿籬戶餐英慨前修采之恐遲暮苦無三徑資眷此歸來賦鄭閻【一首】

閻字公望閩縣人永樂壬辰進士授安陸州學正攺無爲州終廣信府學教授有抑齋集

懷林鴻

寒月照古樹朔風吹城樓如何咫尺居致我千里愁俯景暫自遣浩歌誰爲酬思君若逝水朝暮長悠悠陳鎰【一首】

鎰字有戒吳縣人永樂壬辰進士官至榮祿大夫太子太保都察院左都禦史諡僖敏有介庵集

【詩話僖敏開濟之才韻語非其所務湯尙書潛庵稱其文有組舞磬控之樂顧遺集罕傳予從其裔孫彥瑜所見之錄詩一首】

懷慶道中

風捲塵沙驛路迷人家逺近樹髙低如何河北風光別春半猶無一鳥啼

陳循【六首】

循字徳遵泰和人永樂乙未賜進士第一除翰林修撰累官戶部尙書少保兼太子太傅華蓋殿大學士英廟復辟戍鐵嶺尋放還有芳洲集【詩話裕陵復辟吳人盛誇徐元玉社稷之功然奪門二字豈可示天下後世李文達之言當矣予嘗見少保訟寃疏手稾具陳元玉之讒斯亦纂國史者所當知也少保詩絕意規摹饒越石淸剛之气】

開平

灤河河北開平府云是前朝故上都萬瓦當年供避暑孤城此日事防胡龍岡夜照烏桓月鳯輦時巡敇勒區何處登臨最愁絕李陵臺上望平蕪

客寓懷來有詔自行在達京師候謄黃不至有感

往時載筆侍淸班玉帳頻先覲聖顏一自病中離闕下頓分天上與人間近聞頒詔先歸國久謄黃未出關咫尺日畿誰報喜西風目斷白雲閒

野望【二首】

逺違車駕逾三月久抱衾裯滯一州南郭幽居嗟影獨西風落日使人愁天空絕塞飛鴻度艸滿平原獵騎遊何似桑幹南下水萬山深處出盧溝

欲就邦人詢往事百年耆舊己無存猨啼暮雨佛山寺鶴怨秋風香水園萬仭倚天瓊岫小一迸石玉泉溫【溫水在懷來西北三十里】太平自是多耕牧禾黍牛羊日滿村

鷗閣

縣城南靣開髙閣正俯淸江對翠防名勝尙憐如往日登臨常想到科暉閣中諸老仍何在水上羣鷗只自飛茅屋龍洲終遜此何年重許叩林扉

東軒

半畝溪山舊卜居往來塵迹自應疎春風門巷花開後曉閣軒窗日上初頻理琴尊畱上客閒攜燈火讀遺書時平隱逸皆徵用丹詔行看下玉除

髙谷【一首】

谷字克用揚州興化人永樂乙未進士累官少傅兼太子太傅工部尙書謹身殿大學士贈太保諡文義

送倪廷用致政歸嘉興

靑雲遺宦轍白首賦歸田舊著宮袍卸新裁野服便艸堂畱月色花徑隔塵緣陶令門前栁春來好系船牟倫【一首】

倫字秉常宜賓人永樂乙未進士任監察禦史以諫謫甘肅

畱別京師諸友

行行策馬去皇畿落木髙原獨鳥飛天上故人靑眼在蜀中諸弟素書稀秋風故隴云連棧夜月淸笳霜滿衣白髮蕭蕭身萬里不知別後竟何依

鄭珞【一首】

珞字希玉侯官人永樂乙未進士選庶吉士攺授刑部主事出知寧波府有訥庵雞肋二集

送髙時旭還閩

祖帳連芳艸徵帆掛夕曛鄕心閩海月客夢楚江云館雞聲早平沙雁影分懸知霄漢上早晚薦雄文陳輝【一首】

輝字伯煒閩縣人永樂乙未進士任貴州按察司僉事陞廣西副使有琴邊淸唱

旅次武林期叔剛修撰不至

寓宇閟幽寂羈懷轉淒其況玆梅雨值此麥風時閒登溪上樓悵望吳天涯長風捲潮來倐忽銀屋移潮水尙有信我行豈無期緬懷同心人惻然起遐思

周敍【一首】

敍字功敍吉水人永樂戊戌進士攺庶吉士授編修歷修撰侍讀陞南侍講學士有石溪集

送袁欽誠

少壯辭家去從師千里逰雨深廬嶽樹天接漢江流夜誦分漁火朝吟倚客舟遙知重會日春滿帝王州金誠【一首】

誠字誠之番禺人永樂戊戌進士授工部主事攺刑部有集

江行【一作王佐一作董良史今從韓辿粵音】

江水悠悠江路長孤鴻啼月有【一作帶】防霜十年蹤迹渾無定莫更逢人問故鄕【蔣仲舒云可仿唐人渡桑幹之作】

黃閏【一首】

閏字期余信丰人永樂戊戌進士有竹居集

擬唐人長安春望【一作空福謝復古詩】

南山晴望郁嵯峨上苑春遊玉輦過天抱帝城雙闕迥日臨仙仗五云多鶯聲盡入新丰樹栁色遙聞太液波漢主離宮三十六樓臺處處起笙歌【宗子相云全是盛唐風調】晏鐸【一首】

鐸字振之冨順人永樂戊戌進士攺庶吉士授福建道禦史以言事謁上髙典史有靑雲集【李時逺云振之詩溫柔典麗自是作家】

【詩話振之采明初詩爲鳴盛集惜未之見花月金陵十四樓之句盛傳於時或云在宣徳十才子之列今其詩存者甚少格調平平僅與海寧三蘇伯仲按兪憲登科考名在永樂十六年李騏榜三甲第三十五人何出光蘭臺法鑑錄稱是永樂十三年進士十五年由庶吉士授福建道禦史巡按兩京畿山東以建言謫上髙典史吾鄕沈孝亷徳符野獲編謂是永樂二十二年庶吉士傳聞異辭當以登科考爲正也黃才伯撰翰林記謂永樂甲辰科庶吉士不可考題名止書四人其一方復乃壬辰進士王道方懋徳甲辰登科錄並無其人弇州別集載六人野獲編云其實二十人然六人之外所增益者如劉濬張觀乃壬辰榜周安乃乙未榜沈善李敬木訥曽泉盧璟及鐸乃戊戌榜萬碩王璉乃辛丑榜初疑孝亷偶誤及閱劉文安所撰劉實傳稱實從周學士功敍學書經用以舉進士時宣宗皇帝方隆儒術合前科丁未是科庚戌後科癸丑進士共選得二十八人比列宿數以先朝選士亦嘗若是也然則合先後數科同選庶吉士實始於永樂間矣孝亷熟精掌故日讀一寸書考證極詳是非亦不謬惜其書未刋行於世】

九峯山行

曲徑沿流上下蒼苔白石燐燐落日惟聞啼鳥空山更少行人

劉【一首】

字宗器長洲人永樂初以善書徵入翰林中庚子舉人授中書舍人陞兵部主事擢翰林侍講累官少詹事卒贈禮部左侍郎諡文恭有假庵集【李原徳云劉公詩古澹舂容自有餘味吳原博云文恭著作不以險怪爲工往往於和平簡澹之中寓溫純典雅之意文徵仲云公爲詩一字不安更數月必攺定其矜愼若此】

送杜亞卿赴南京

一尊傾罷雨瀟瀟客思離情總未消廿載禁林同侍講五更靑瑣共趨朝西風鴻鴈南歸急落日雲煙北望遙此際送君無限意蕭疎楊栁玉河橋

曽鶴齡【一首】

鶴齡字延年泰和人永樂辛丑賜進士第一歷官南京翰林院侍講學士有松臞集

羅知州之交趾分韻得北字

惆悵杯酒閒踟躕衢路側邇別情所難況君逺行客行客適何許南交乃絕域山川阻且修匹馬獨登陟丈夫四海志萬里猶咫尺苦辛諒不辭所思在明徳俯視川從東仰睇星拱北還朝會有期側竚聽消息

薛瑄【二十一首】

瑄字徳溫河津人永樂辛丑進士除禦史歷大理少卿累進禮部左侍郎兼文淵閣大學士卒諡文淸從祀孔廟有河汾集【蔣仲舒云文淸以理學名其詩則非宋調】

【詩話文淸讀書錄專以宋儒爲師其詩有云吾意六籍外尙多古人書一朝秦焰烈焚蕩無遺余掇拾煨燼者補綴誠區區訛關固巳多盡信寧非愚獨有羣聖心昭哉難翳如多謝宋諸老萬世開迷塗宜於詩亦宗擊壤矣而集中五言醇雅有陶孟韋栁之風予嘗謂宋之晦庵明之敬軒其詩皆不墮宋人理趣未見有礙於講學又何苦而必師擊壤派也】

擬古【二首】

孤桐生龍門檿絲出東國相合爲素琴不離君子側淸彈何悠揚遺音爲發越中涵千古心養彼至人徳云胡變新聲哇淫日淪惑舉俗逐時好誰能稱在昔萬事亦復然不獨琴與瑟

庭竹生涼飇明月從東上虫艸根鳴夜靜聲愈響逍遙步階除悠然起遐想三皇五帝時淳朴竟焉往王風降黍離禮樂委榛莽反覆千載間雜霸疊相長是非垂不冺勝負在俯仰令人意難平撥置聊自廣

古詩【二首】

水火非無功焦溺亦由此君子得其操小人迷所止四海豈不遙發軔良自邇薰風愜民心黃竹蕩人耳善惡反手間胡不愼其始

七百卜公旦萬世期咸嬴豈不同所願天道有虧盈岐山麟鳯集函谷虎豹爭趨捨乃如此大運焉得並蓬萊舟始泛博浪車己驚遂使三秦士不獨驪山坑巳矣勿復言九宇皆炎精

秋日雜詠【二首】

庭樹生秋風防涼入衾枕久客得無思逺意復誰諗道腴足充餐天和可當飲以玆撥離憂僻好安所稟大義自古來旋覆吾巳審

翻翻髙荷葉秋雨生防涼豈不懷逺道撫時坐空堂何以爲我懽簡防多遺芳古人不可作古道不可忘玆理將無墜欲語墮渺茫安得忘言子相與傾一觴

答趙彬

美人生南國艷色世所稀明眸一回顧艸木生光輝我行重嗟惜便欲攜同歸贈以靑玉案貢之黃金扉如何久契闊此念將無違

雜詠

古劍匪新器古瑟匪新音𨿽無適俗態知巳在所尋充子佩服美感子淡泊心蘊匵固有待無悶良可欽

遊習家池

谷口一徑入蒼山四邊開中有習池水水碧無纖埃泉源初噴薄交流遂瀠洄飛鳥鏡中度行雲天外來防風一蕩拂林影久徘徊寒光空心性俯翫何悠哉愛此不能去載歌寫中懷

遊君山寺

爲愛湖中山遂尋山下路取徑彌幽遐涉澗亦回互石磴足莓苔靑林雜煙霧前行如有窮嵐嶺乍分布招提壓重湖千里周一顧孤峯四無垠形气自依附山僧復導我窈窕更徐步疎籬野蔓懸老圃寒泉注逕轉山房深重與絕境遇白雲檐外生淸風竹間度庭花雜無名歲晏色猶故澄心得妙觀忘言契良晤愛此林壑淸遂薄塵俗務重來待何時尙子畢嫁娶

渡雙溪

雙溪始合流厓渚遂經復洄潭一鏡平秋影空寒綠野渡得孤航山家帶喬木適意方自玆前呵戒童僕撫景重悠然誰能和斯曲

東平行臺有竹翳於惡木荒艸命僕芟治嘉植乃遂詩以紀之

生平若愛竹義若君子交玆軒忽見之俄頃漆在膠振衣步其下周覽增郁陶惡木一何多蔓艸一何饒翳此破苔筍撓彼淩雲梢命僕恣翦伐得辭斤斧勞除惡貴絕本蘊崇及溝壕荒穢旣了了涼風亦蕭蕭修莖遂生植嘉防愜遊遨作詩紀顚末庶爲同心謡

穆陵闗

危哉穆陵闗髙出眾山頂地勢愈覺寛天宇相回迥林木何蕭森首夏風色冷山樓試一登眺覽恣遐騁沂岱環西陰淮海接南嶺齊州走北川扶桑控東影道裏會一門山川挈要領緬思千古前豪伯互吞並齊履空復然秦蠶已侵境干戈被長巒生民困魚鼎於今天道旋四裔守安靜山行晝悠然水宿夜無警顧我觀風人符節得屢秉作詩紀玆行傳與山將永

瀘川古意

三蜀古名郡瀘川古名州我來值殘暑偶此數日畱新秋忽攺節涼風漸颼飅逍遙散前除仰視天宇周徵鳥去不息白雲亦悠悠佳人渺何許重林蔽層丘秋日復西邁大江自東流良辰不我與古道曠莫酬願聞瑤華音行矣旋吾輈

襃斜道中

襃斜一何長深谷自迆邐云木靑無邊羣峯各峻峙鳥道緣厓顚危棧架江涘冥冥叫子規決決響溪水累日山峽中陟降亦勞只自我入蜀門今逾一年矣旣乏督辧能兼負素餐恥而況鬢髮蒼胡寜不知止上章乞解綬詔許感不已𨿽云此谷險且遂北歸喜

過徐州

去年春正月南泛彭城舟今歲值秋暮北上遡長流蹤迹信往復景物愜觀遊風寒堤栁落波減岸石稠白見髙城堞蒼出逺山丘何處戲馬臺仿佛燕子樓化遷無停軌事往不可求陳迹竟泯泯虛名但悠悠覽今亦懷昔發聲遂成謳

苦雨

涼風防防雨聲急出門跬步苦沾濕山城拂地雲霧深河渚交流潢潦溢田夫野婦坐嘆息園中有棗不可食況復離離禾黍垂及時不得收地力一年百事望秋成秋成柰此淫雨積誰哉爲我誅云師宛見靑天行白日

久雨遣懷

秋來常苦雨風气早生寒小鳥投林急髙鴻下食難奔流淹古道宻霧隱前山試誦停雲句中懷獨未寛

武陵曉泛

今朝風日好來泛武陵溪碧水寒依岸蒼林逺護堤沙光揺野馬人語散鳬鷖二月桃花發還應處處迷

黔陽山中

景好寧知是異邦竹籬茅舍枕蒼江吏情更有山林趣綠樹門前畫防雙

竹枝歌

錦官城東多水樓蜀姬酒濃消客愁醉來忘卻家山道勸君莫作錦城遊

於謙【十三首】

謙字廷益錢塘人永樂辛丑進士除山西道禦史擢行在兵部右侍郎罷爲大理寺少卿景陵踐阼拜兵部尙書加少保英宗復辟棄市成化中贈太傅諡肅湣後攺諡忠肅有集【陸子淵云於公有社稷功其詩亦足冠冕時輩夏時正云詩文多至千篇皆塡撫余間車馬道塗寄興之作及秉邦政不復經心所見僅一二爾語皆自胸次流出思親戀闕憂人及物眷眷不忘溢於言表詩話少保社稷之臣其詩特多秀句如風來疎牖銀燈暗月轉髙城玉漏遲紫塞北連沙漠去黃河西繞郡城流野花偏向愁中發池艸多從夢裏生千里逢人俱是客十年持節未還家鳥飛不過巖頭石人渴難尋澗底泉風約闇云難作雨渠分流水不成河炕頭炙炭燒黃防馬上彎弓射白狼天外靑山圍故國雨中黃葉下空潭皆意態自然不煩雕琢其論詩曰詩豈易言哉發於心形於歌詠盡乎人情物變非深於理而適於趣則未易工也觀其持論造詣深矣】

自嘆

我生四十餘己作十年客百歲能幾何少壯難再得今朝太行南明日太行北風雪敝貂裘塵沙暗金勒寒暑互侵淩凋我好顏色齒牙漸揺脫須髮日以白位重才不充況此遲暮廹早賦歸去來庶免淸議責

暑月將自太行巡汴

三晉衝寒到中州冒暑回山川元不攺節候自相催綠樹連天暗丹葵向日開太行雲縹緲搔首意徘徊

遊春

滿路香塵起尋春思欲迷樹晴鶯出谷溪暖燕銜泥玉勒嘶芳艸靑樓瞰大堤風光無限好都在畫橋西

春日大風感懷

逺塞足風沙春深不見花層冰猶度馬弱栁未藏鴉易醉愁邊酒頻歸夢裏家憑闌一搔首心緒亂如麻

除夕夜坐感懷

秉燭焚香坐不眠夜長難到五更天懷人此際隔千里爲客明朝是十年逺道風霜今老矣故園梅栁想依然椒盤獻歲知誰共獨把深杯對影傳

秋風

蕭蕭入夜動淸商披拂園林艸木黃快意埽除天下熱何人吹送枕邊涼荻花楓葉愁江渚蒓菜鱸魚憶故鄕萬里碧天雲散盡衝開徵鴈不成行

偶題

倦鳥投林處斜陽在樹枝薄雲收未盡山雨乍晴時

春夜

長風送華月照我庭前樹宿鳥忽驚飛雙雙背人去

平陽道中

楊栁陰濃水鳥啼豆花初放麥苗齊相逢盡道今年好四月平陽米價低

上太行

西風落日艸斑斑云薄秋容鳥獨還兩鬢霜華千里客馬蹄又上太行山

夏日憶西湖風景

湧金門外栁如煙西子湖頭水拍天玉腕羅裙雙蕩槳鴛鴦飛近采蓮船

暮春客塗卽景

雨中紅綻桃千樹風外靑揺栁萬條借問春光誰管領一雙蝴蝶過溪橋

擬吳儂曲

憶郎直憶到如今誰料恩深戀亦深刻木爲雞啼不得元來有口卻無心

劉球【一首】

球字求樂更字廷振安福人永樂辛丑進士授禮部主事攺翰林侍講以忤王振矯旨下獄死景泰初贈翰林學士謚忠湣有兩溪集【李時逺云忠湣金舂玉映如月璸天犀人共寶之】

山居

水抱孤村逺山通一徑斜不知深樹裏還住幾人家陳叔剛【一首】

叔剛名棖以字行閩縣人永樂辛丑進士官翰林修撰遷侍讀有防齋集【錢原博云侍讀詩沖和贍麗諸體各極其妙】

松阪

亭亭萬松林別構僅容膝席陰無冬春簾翠自朝夕主人愛松風靜聽意自適淸吟到夜分明月在巾舄是非曠不聞煙霞已成癖我有小山謡期君謝閒逸黃鶴遊靑冥汗漫不可卽

萬節【一首】

節字資中安福人永樂辛丑進士除知榮昌縣入爲禦史遷廣西按察副使有雪坡集

漁村夕照

獨槳村西漁艇重門樹底人家夕照平蕪逺近小橋流水橫斜

張楷【三首】

楷字式之慈谿人永樂甲辰進士授江西道禦史出爲陜西僉事轉副使擢都察院右僉都禦史有和唐集【徐子元云式之和唐所謂服堯之服惜其自作殊不疾意蔣仲舒雲中丞徧和唐詩可謂捧心效顰究其才致亦一時之彥也】

【詩話中丞和唐不獨律詩踵韻而已至歌行古風並上句亦和之同時余姚陳贄維誠亦然登黃鶴者必賡崔顥之章宴滕王者必仿子安之體人𨿽至愚不愚於此矣其在閩提督軍務除夕作詩云亂離何處覓屠蘇濁酒三杯也勝無又云除夜不須燒爆竹四山烽火照人紅爲言者所劾而罷此殆非和韻詩宜其中禍後捨和韻不復作也】

漢宮曲

日暮上簾鉤春花壓翠樓忽聞宣召急羅帕掩箜篌

江南曲

忽得三巴信郎歸未有期只言風浪險不是薄情兒

江南春

滿川啼鳥怨殘紅水郭春園栁絮風春雨一番江水濶艸痕將綠到吳中

明詩綜卷二十一

欽定四庫全書

明詩綜卷二十二

翰林院檢討朱彞尊編

瞿佑【十二首】

佑字宗吉錢唐人洪武中以薦歷仁和臨安宜陽訓導升周府右長史永樂間謫戍保安洪熙乙巳赦還有存齋樂全集香臺百詠

【靜志居詩話明初詩家以楊廉夫爲祭酒亷夫見同調綴以評語不曰牛鬼則曰狐精此王常宗論文卽以狐比廉夫也宗吉幼爲廉夫所賞拾其唾餘演爲流派劉士亨馬浩瀾輩爭效之譬諸畫仕女者肌體癡肥形神猥俗曽牛鬼狐精之不若矣其稍有風骨者如射虎何年隨李廣聞雞中夜舞劉琨蹈海莫追天下士折腰難事裏中兒庶與淩彥翀李宗表相近當時嘗取宋元金三朝律詩一千二百首編爲鼓吹續音惜乎不得見矣】

天魔舞

承平日久寰宇泰選伎徵歌皆絕代教坊不進胡【入聲】旋女內廷自試天魔隊天魔隊子呈新畨似佛非佛蠻非蠻司徒初傳祕宻法世外有樂超人間眞珠瓔珞黃金縷十六妖娥出禁籞滿圍香玉逞腰肢一派歌云隨掌股飄颻初似雪回風宛轉還同鴈遵渚桂香滿殿步月妃花雨飛空降天女瑤池日出會蟠桃普陀煙消現鸚鵡新聲不與塵俗同絕技頗動君王覩重瞳一笑天回春賜錦捐金傾內府中書右相內臺丞袖無諌章有曲譜天魔舞筵宴開駝峯馬乳黃羊胎水晶之盤素鱗出玳瑁之席天鵝擡彈胡琴哈哈回吹胡笳阿牢來羣臣競獻葡萄杯山呼萬歲聲如雷天魔舞不知危髙麗女六宮妃西畨僧萬乘師回紇種類皆臺司漢兒回避南人疑天魔舞樂極悲察罕死孛羅歸鐵騎驟金刀揮九重城闕煙塵飛一榻之外無可依天魔舞將柰何多藏金叵羅急駕白雲駝陰山之北避兵戈

春社詞

十日一風五日雨社前拜祝神己許瓦盆防灩斟濁醪髙俎縱橫薦肥羜嗚嗚笛聲坎坎鼓俚曲山歌互吞吐老巫狡獪神有靈傳得神言爲神舞祭余分肉巫自與醉裏狂言相爾汝小兒覓餅大兒扶頭上神花付鄰女

髙門嘆

髙門成髙門壞不及十年見成敗獸鐶移去屬何人重構髙門臨要津門前牢栽楊栁樹莫被他人又移去

義士行

鏈金鑄範蠡買絲繡平原逝者恐無知徒用勞心魂陋矣哉烏江八千軍壯矣哉海島五百人任安念舊不攺轍豫讓報讎須殺身酒不必澆劉伶墳上土劍不必掛徐君墓前樹感君恩重死相從冥漠重泉有逢處

看燈詞【六首】

東家砍竹縛山棚西捨邀人合鳯笙官府榜文初出了今宵喜得晚來晴

銷金小繖揭髙標紅藕靑梅滿擔挑依舊承平風景在街頭吹徹賣餳簫

傀儡裝成出教坊防旗前引兩三行郭郎鮑老休相笑畢竟何人舞袖長

風簾珠翠動紛紛笑語聲喧隔戶聞明月滿街天似水不知何處著行雲

文錦坊西後市南閙竿挑過百花籃少年遊子誇輕俊拾得雙頭碧玉簪

村裏兒童暫入城隨羣齊上大街行歸來徹夜渾忘睡從此春田嬾去耕

淸明

兼旬蹭蹬在京華又見東風禦栁斜客裏不甘佳節過借人亭館看棃花

過蘇州

白蓮橋下暫停舟垂栁陰陰拂水流舞榭歌樓俱寂寞滿天梅雨過蘇州

偶桓【九首】

桓字武孟太倉衞人洪武中應秀才舉爲崇安從事授桂林河泊大使終荊門州吏目有江南軒集【王元美云吏目頗協風格故多鴻爽之詞】

【詩話明初詩家操選政者賴良直卿許中麗仲孚劉仔肩汝弼沈巽士偁王偁孟敭皆有所蔽惟瞎牛乾坤淸气一編能開生靣惜予所鈔闕七言近體絕句未得全書恆以爲憾】

雜詩【二首】

衡茅日岑寂嘉樹生繁陰夙興挹朝爽翛然澄我心如彼倦飛鳥冀得棲故林抱經味遺言且復理鳴琴惜哉鐘子沒曠世誰知音

養屙臥丘樊庶得脫塵鞅三徑日就荒行樂倦還往荊榛旣蕃蕪荼蓼亦滋長幽蘭獨憔悴況復纒艸莽不因馨香發豈獲君子賞

早發漓江示同舟戴伯貞

夜泊南燻亭曉上白石潭北風颯以爽蕭蕭動徵衫漓冰激沙礫桂嶺浮煙嵐顧此道裏修遙遙在天南常恐瘴癘惡三年情不堪今晨始得歸灑然脫塵凡況遇同袍友髙歌酒初酣搔彼頭上雪短髮各防鬖相顧但一嘆往事悉己諳林泉在何處爲我洗余慚

夜渡郎官湖

夜渡郎官湖波影忽動蕩揺揺泛孤舟軋軋打雙槳天闊星自流山黑月未上何處虎牙闗令人起遐想

赴夷陵

迢迢上夷陵意促日易暝亂石劖馬蹄叢棘冒衣領登山若攀天度壑如赴井撫膺欲嘔心喘息屢延頸但逢過虎迹夐絕行人影顧玆客懷惡況乃道裏永毫素難具陳聊以述短詠

秦文仲授溧陽教諭賦此贈別

淮海秦徵士鬅鬙雪滿顚五年三拜詔十日九朝天自許償詩債誰能與酒錢冷官歸更好不負舊靑氊送陳民初歸廣州兼問訊趙知事公傑

靜江遙帶五羊城官舸乘風畫鷁輕客館鄕人秋送別髙齋弟子日相迎桄榔接葉蠻煙暗螺蚌含珠海月明到郡爲詢賢贊府幾時鞍馬定朝京

趙王孫墨羊圖

王孫長憶使烏桓因念蘇卿牧雪寒落盡節旄無復見寫生傳得兩羝看

王孟端墨竹

鳯池退食冩瑯玕醉墨淋漓尙未幹寄贈故人良有意淸風日日報平安

謝縉【五首】

縉字孔昭吳人有蘭庭集【張繼孟云孔昭詩憤戚而不傷和悅而不流可謂得性情之正】

【詩話孔昭畫入能品予嘗見其山水眞迹華亭董尙書稱爲勝國名流然其詩集刋於永樂中汝南周傳浚儀張肯序之卷末有送盛啟東還吳詩並寫云陽早行圖以贈題云永樂丁酉十月徐用理選其詩入湖海耆英集不得謂之元人矣】

修竹塢訪蕭隱士

艸堂寂寞西澗坳隔林犬吠聲寥寥幽人無事不出戶送客有時還過橋溪上斜陽立將盡莎間細路歸仍遙明朝秋風桂花發臥穩東山誰見招

春思

簾幕風防篆有香起來時候巳斜陽棃花云冷不成夢蛺蝶一雙飛過墻

寄王廷桂

山連罨畫雲煙好路入苕溪水木淸如此江南好風景故人何事不歸耕

寒食村中

流水涓涓映淺沙石林風急亂啼鴉荒村寒食無人到何處香來枳殻花

漫興

村村昬黑樹陰濃咫尺湖塘路不通夜半風來雨吹散櫂歌依舊月明中

趙迪【四首】

迪字景哲懷安人自號白湖小隱有鳴秋集【顧言云景哲興洽情眞固是逸才】

【詩話景哲五古學唐人而得其丰韻二逺遜之不知當日何以不列十子之目牧齋據二徐氏辯景哲非山人其實不然福州林孝廉佶獲徐興公所藏鈔本鳴秋集有景泰五年迪仲子壯後序中云先人值時多故投老林泉而同時閩人鄭閻公望鄭闗公啟郭厪敬夫均有挽鳴秋山人詩則宜陽人官吏部侍郎賦元夕應制詩者自是別一人矣壯懷安人中宣徳十年鄕試官南海知縣具載閩省賢書】

題浦舍人梧竹圖

吾懷出塵想飛思淩滄洲湘江夜來雨寒色川上浮涼飄金井夕露滴銀塘秋故人隔千里對此空離憂

幽人獨憇圖

幽人遺世氛心與浮雲薄薜蘿寒可衣山泉時自濯白雲林下來黃葉衣上落髙風不可攀逍遙在林壑

山水圖

蘇耽昔隱處落日惟孤云靑山丹竈前橘井香氤氳湖光林際斷嵐气霞外分仙源不可卽淸思徒紛紛【周靑士云頗近常建】

殘雨

黃陵日己昬蕭颯涼飇起殘雨掛空江冥蒙若千里郭厪【二首】

厪字敬夫福州人有鏡湖淸唱【徐興公云敬夫吾鄕隱君子百年來罕有知者其題靑鋪嶺絕句雲家林想在空蒙外一帶螺江隱翠防又有門前湖白與山靑分攜空過白湖亭之句其所居當在白湖螺浦之閒與趙景哲相鄰並也】

懷鳴秋先生之京

澄江晚悠悠離思杳難極西風鴻鴈飛我憶鳴秋客逺樹帶餘暉前川起寒色卽此待歸舟沙頭埽苔石

送友之京

我正愁寥落君今又北遷春歸萬里外人去五云邊塞栁迎徵斾江花照別筵離情不可道去住各淒然鄧林【一首】

林初名觀善字士齊新會人洪武丙子以明經中鄕舉官南昌教授擢吏部驗封主事文皇攺名林後坐法戍保安遇赦晚居杭州有湖山遊詠錄退庵集

二月九日大駕北巡賦詩紀事

虎衞三千士龍旂十二辰兩京嚴古制六載重時巡宿雨開新霽靑陽屆仲春鐘山浮王气輦路動香塵河嶽提封舊車書制度新覃恩深似海過化速如神壽域熙民物貞符葉鳯麟太平無以報願效華封人【沈山子云初唐遺】平顯【二首】

顯字仲防錢唐人以薦授廣西藤縣知縣謫戍雲南沐黔國延爲西席【張宗海云仲防沂長江徑洞庭道夜郎謫昆明其爲歌詩怪變豪放得於逺遊之助】

題丁野夫畫

野夫巳沒四十載化鶴歸來知是非郭外梅村更地主筆端松石見天機一時好手不可遇千古賞音如此稀長憶西湖舊遊處畫船秋雨白鷗飛

光霽堂

碧雞翠鴻蒙夕影到滇水月出金馬東徘徊白雲裏施敬【十一首】

敬字孟莊錢唐人謫居滇

【詩話孟莊詩頗淸越句如斜日黃畱漁浦樹隔江靑度海門山鷓鴣蹋翻黃竹葉翡翠啄破蒼苔花天吳拔斷蛟龍尾月露洗出瑚枝夕陽靄靄眾山暝秋水迢迢雙鷺明芣苢綠深江路艸枇杷黃盡客窓枝均有風致若歸燕一首疑是感革除而作】

送吳文學東還

結歡未云久詎盡平生語執手臨路隅離觴聊一舉殘鐘艸堂夕落雁蘆洲雨相憶渺天涯深悰若爲處

題梅徳芳杏林圖

梅仙煉丹處山杏栽無數賣藥到人間衣裳帶紅霧花開不知歲子落還成樹我欲與之言飄然騎虎去

送人還廣陵

會面情方洽暌違意更長天涯同是客秋杪各還鄕黃葉飛揚子靑山繞夜郎分襟卽萬里相顧兩茫茫

歸燕

已知秋社近更繞畫梁飛主意豈不念天時難獨違雙歸遼海逺對語夕陽晞花雨重來日故巢還是非

送譚孟端

蘼蕪葉齊春水生故人欲歸傷吾情艸堂酒盡落花滿山驛馬嘶殘月明醉中執手不忍別路上逢人須寄聲明朝相望隔闗塞惟見白雲天際橫

巴陽夜泊

獨櫂三巴夜秋髙片月孤灘聲將客夢萬里下東吳

貧樂軒

長卷束牛腰簞瓢系牛角讀書深樹中不知山日落

塞上曲

八月秋髙塞艸斑將軍千騎獵前山彎弓不射南飛雁恐有徵人附信還

南行途中寄錢唐親友

萬里移家入瘴煙故鄕音耗若爲傳衡陽自古無來雁況去衡陽又八千

漕溪夜泊

空山孤驛鼓逄逄明月流輝滿大江水鳥夜寒棲不穩一雙飛影過篷牕

讀程原道昆陽詩悵然有懷

昆陽市上美人家飲酒曽停過客車萬里相思不相見東風吹盡蜜檀花

劉叔讓【一首】

叔讓揚州人

【詩話叔讓題正南門城樓云紅樹一村蒲甸晚黃雲滿地僰田秋秋夜述懷雲南詔羈棲傷短鬢東湖寥落憶扁舟蓋亦明初徙滇者】

憶弟

漂泊嗟吾老羈遲見汝難西風鴻雁急落日鶺鴒寒渭北書長絕滇南淚不幹相思朝夕夢懷抱幾時寛陸顒【一首】

顒字伯瞻揚州興化人洪武中舉明經官戶部員外郎永樂初與修太祖實錄奉使朝鮮有頤光集

吳江道中

鱸肥蒓脆正秋風綠水紅橋宛轉通不獨季鷹思故里扁舟吾亦戀吳中

李孝謙【七首】

孝謙名本以字行鄞人與弟悌謙洪永閒相繼舉孝廉皆以母老固辭有中林集

【詩話孝謙悌謙忠謙兄弟三人皆有至行其父仕開饒於貲時防稽胡舜咨金華戴叔能錢唐楊彥常曹南吳主一豫章揭伯防先後防四明仕開招致賓館俾諸子問業故其詩文有法孝謙撰長律英華度有可觀惜其不傳】

題畫

靑天際逺水落日明遙岑奮袖拂蒼石憩此長松陰涼飇灑露頂正可弦吾琴古調詎自祕坐惜無知音美人隔秋水望望煙波深何當一相晤曠焉諧素心

題柴昆陵越山春曉圖

君莫著謝公登山屐更莫問子猷泛雪舟請君試看髙堂壁仿佛李白天姥夢中遊於越山川甲天下秦闗蜀道皆土苴柴侯晚年天機精酒酣潑墨爲予冩天姥髙出東南天天臺四明相蟬聨影落平湖一鑑淨正對賀老山莊前近山靑靑逺山小煙霧冥蒙漲春曉雲門日出似聞鐘耶溪樹綠應啼鳥鳥啼不可聞林深不見云只疑空靑四山合倐訝飛瀑雙崖奔極知妙手奪天造眞宰上訴天應笑獨腳山魈作精偸向靈巖拾奇艸水竹江花何處灘漁郎翠蓑露未幹靑簾酒家石橋右檥舟卻憶姚江幹長松之下一片石竹杖芒鞵二三客脫巾髙掛白雲邊醉倚靑天翠如滴

送徐允迪還城中

寒梅照虛牖嚴霜凋獘裘故人動歸興歲晏不可畱徐卿立身何坦蕩行年五十猶偃仰不思唾手取公卿卻甘低頭在艸莽市中賣藥能逃名枚頭挑錢還解酲悲來不作窮途哭時復有詩鳴不平忘年之交古來有臭味相同卽爲偶來遲去疾柰爾何無限離情付杯酒北風吹雨凝作花船頭敲冰船尾劃道傍行人指歸路城上棲烏還到家城市塵埃易更攺還念山林靑眼在看花有約明年來教我村童埽門待

送巽上人還臺州

掛錫遙憐野寺鐘赤城何處問芙蓉歸心千里月千里行色一重山一重霞洞春深多藥味石橋云斷少人蹤秋風紅葉桃花似此日相期谷口逢

新秋寄徳鄰

一雨兼旬水沒塍江村涼思陡然增鴻來燕去非迎送扇故衣新豈愛憎逺戍有書終可到小樓無賦且須登不知明日還晴不船過湖南聽采菱

寄題黃巖張氏隱居

天臺佳气郁蘢蔥中有畱侯慕赤松繞屋溪聲長落水對門雲气悉成峯果林秋熟猿將子藥圃春肥鹿長茸幽討莫辭行路逺穿雲巳辦一枝笻

題畫

溪頭春水碧粼粼溪上春山絕點塵不信白雲都占盡也應茆屋有閒人

李悌謙【三首】

悌謙名未詳亦以字行

擬古

驅車前送君送君長亭道落日照道周君行何艸艸結交旣已晚相去一何早世路多險巇君身詎能保別時春艸深於今巳枯稾思君衣帶寛憶君容顏老

春社

今日報春社風光處處同社公三日雨花信幾畨風野老還祈谷村醪可治聾醉歸茅屋臥花月淡朦朧

八月廿夕起東軒步月

今夕何夕耿無眠攬衣起聽更漏傳中秋能隔幾夜逺明月巳減三分圓雲開數雁影貼地露冷獨鶴聲徹天心情未覺坐來倦燒燈更讀離騷篇

尢安禮【一首】

安禮字文度吳縣人建文元年舉於鄕官至貴州布政司參議

【詩話少參爲髙士敏方希直所取士樹屏歸田人罕見其靣況太守鐘入覲東裏詢其起居鐘無以應東裏曰公爲守土吏乃不識尢文度耶鐘歸訪之見一老絡絲巷中布衣紃屨環堵蕭然鐘欲割官地益宅謝不可遺以金亦不受鄕人至今傳爲美譚其遺文尙存韻語特少送人從軍一篇𨿽乏警句然唐名家作古詩亦有如是而止者】

送人從軍

秋風正揺落遊子遽離羣結髮事戎行逺戍驃姚軍悠悠歲月邁渺渺川塗分何以慰心曲努力樹功勲錢安【二首】

安字靜能後以字行鄞縣人臨安訓導遷韓府紀善永樂攺元聞其名召至京固以老辭放還有畦東集【李杲堂云紀善詩健朴有蒼然之色】

舟中遣懷

朝發浙江頭暮宿越城下寒月照船窗淸霜肅原野豈不念別離吾道有用捨俛仰宇宙間孤懷浩難冩彊取囊中琴起彈仍復罷悠悠世上人誰是知心者

喜晴

秋風忽起捲重陰日色防茫照樹林野老扶藜看白石山人伐木度靑岑門前溪水深三尺墻外竹梢髙十尋明日甕頭新酒熟且依松下一開襟

鮑仁濟【二首】

仁濟字原黃巖人永樂初伊府紀善有恕庵集

絕句

月移階上花露滴階下樹四顧寂無人流螢自來去

燈下有述

白頭紀善病艱難一防靑燈坐夜闌千里恐驚親骨肉緘書猶自報平安

林枝【一首】

枝字昌達閩縣人號古平山人有效顰集【詩話閩自十才子外能詩而不與其列者有趙廸景哲林紹淳裕鄭文霖汝眾林敏漢孟陳本叔固及昌達也昌達集不傳徐興公家有老儒手錄明初詩今歸林孝亷佶予借觀錄之】

寄彭韞玉

空齋牢落思寥寥荏苒年光逝水消憶得當時分袂處栁花如雪過江橋

劉績【七首】

績字孟熙紹興山陰人隱居不仕人稱西江先生有嵩陽集【顧言云孟熙會稽名家屬興豪華才思雄健】

【詩話殘雪未消雙鳳�新春先入五侯家晚唐張蠙詩也孟熙易殘以霽易新春以春風攘爲巳作遂以此得名人或少之然竹影橫斜水淸淺桂香浮動月黃昬非江爲詩乎林君復易疎暗二字竟成千古名句所云一字之師與活剝生吞者有別也張作全詩不稱不若劉之首尾相當其自題詩本云幼小工刺繡極知鍼綫難祗緣花樣古不耐俗人看是時人爭學溫李宜其以拔俗爲嫌耳】

題西陵送別圖送姚進士

悠悠復悠悠風吹江上舟今朝天色好送客西陵頭西陵在何許羃防春郊樹搔首望行人迢迢上京路京路一千程官梅照眼明春風濃似酒難浣別離情別離餘幾日佇得君消息折取杏園花慰我長相憶相憶夢相仍髙樓只自登春潮知我意日夜向西陵

送周明徳應詔之京師

閶門栁條未堪折只宜相見不相別人生蹤迹各東西半是車輪與馬蹄把酒送君城北路曉日鴉啼烏桕樹一聲歌罷涙沾巾僮僕催人上塘去願爲轆轤纒靑絲轆轤可轉心不移男兒出處自有分與君那得不相離官家有程行莫緩後夜相思月還滿

送友人歸番陽

芳艸綠尙淺故園春未殘平生爲客慣今日別君難短櫂吳歈曲哀絲楚女彈江花正滿眼且莫下長幹

送王內敬重戍遼海

別涙不可忍杯行到手空風塵重作客寒暑易成翁曙色連闗樹秋聲起塞鴻天涯見親友還與故園同

早春寄京師白虛室先生

帝城佳气接煙霞艸色芊芊紫陌斜霽雪未消雙鳯闕春風先入五侯家歌鐘暗度新丰樹遊騎晴驕上苑花獨有揚雄才思逸應傳麗句滿京華

結客行

結客千金盡酬恩一劍存羞爲狗盜伍不傍孟嘗門月夜獨坐憶錢唐暹師房聽施彥昭摘阮

忽思吳客四條弦出谷新鶯咽洞泉一曲醉翁何處聽冬靑樹底佛堂前

鄭嘉【一首】

嘉字原亨紹興山陰人時稱柿莊先生

秋日懷孟熙

故人丘壑隱塵路往來遲寒暑空相憶雲山不可期古碑梅福寺荒井石郎祠舊日同遊處偏勞入夢思趙宗文【二首】

宗文名文以字行長洲人官鄱陽知縣有愼獨齋集

【詩話趙叟傳詩不多率晴穩可誦其題金山寺云淮海西來三百里大江中湧一孤峯淩厲無前惜乎全詩不稱】

送姜公寔還汝陽同知是日飲餞至曉始別

酒醒江館夜燈防故舊殷勤不忍違孤櫂近從滄海發一官獨向汝陽歸雲開逺浦靑山曉霜落空江野樹稀明日相思成兩地西風愁見塞鴻飛

淸明道中書懷

東風道上亂開花防子偏驚見物華寒食已過嗟在客春衣將換憶還家山城樹暗人逾靜野店鶯啼日未斜空約同遊與諸弟今朝猶自各天涯

陳靖逺【一首】

靖逺南昌人

姑惡行

芳池月陰春艸碧有鳥有鳥鳴不息千聲萬聲道姑惡新婦低回淚痕落姑惡姑惡姑不惡努力牕前勤織作嗟爾小鳥胡不思新婦會有作姑時

錢遜【一首】

遜字謙伯紹興山陰人洪武末以薦授寧夏提舉水利吏目永樂初遷知孟津縣攺弋陽坐累戍交趾復官文昌主簿有謙齋集

春詞

紅杏蕭墻翠栁遮重門深鎖屬誰家日長亭館人初散風細秋千影半斜滿地綠陰飛燕子一簾晴雪捲楊花玉樓有客猶中酒笑撥沈煙索煮茶

何澄【一首】

澄字彥澤江陰人建文元年舉人永樂初歷官袁州知府

題畫鴈

蘆花瑟瑟水茫茫落月沈沙夜未央離思不禁天外鴈孤舟燈火客三湘

吳鎭

鎭字稽陽吳江人

重過沙河有感

白鶴沙頭水自波扁舟曾載夕陽過東風一路防蕪綠添得春愁別後多

陳觀【一首】

觀字思賢南海人

【詩話明洪永間有四陳觀一不知何許人中洪武辛未進士一中洪武丁丑進士福建永福人一中洪武庚午舉人字子瀾冨陽人一南海人字思賢子瀾初筮爲延平教授調黃州升國子助教力請補外攺武昌教授再調荊州初充應天同考試官再爲江西福建考官調荊州後又爲江西福建考官致仕後復起爲應天同考試官掄文六次居教職五十餘年洵異事也陳少保循志其墓稱誨諸生之暇輒爲詩文以應四方之求及引年歸日與故舊賦詠爲樂惜其詩傳者罕矣九日登髙一律南皮李時逺云是南海陳觀之作今從之】

九日陪李上猶登髙

百年能幾遇重陽逐伴登髙引興長邑宰喜陪元亮飲參軍那似孟嘉狂山雲映水揺秋色浦樹含風送晚涼滿路黃花應笑我白頭猶自客他鄕

董儒【一首】

儒字大賓鄱陽人

四明夜泊

孤城臨野戍短櫂倚江橋客路辭家久親闈入望遙斷雲晴後樹明月夜深潮感此無窮恨令人倍寂寥吳子恆【一首】

子恆丰城人寧海縣丞有雪厓詩集

【詩話子恆詩一卷其曾孫巡撫雲南都禦史祺刋行秀水陶照華容孫繼芳臨海趙淵零陵楊材皆爲之序其弟叔潤中永樂丙戌進士仕至浙江按察僉事及卒子恆哭以詩云出仕應同歲歸休又共年又云介壽周花甲爲官歷四朝則其卒在正統間也又有八旬自述詩雲天與遐齡八十秋六旬老矣得歸休蓋歸田廿載後乃沒攷之南昌臺州二府誌皆不載其人詩𨿽欠工趙淵稱其不出位不狎物若老人整中體貌自別因存其一絕】

髙洲

靑山西峙水流東谷縈紆一道通老去相知一藜杖天邊扶我最髙峯

錢復亨【二首】

復亨松江華亭人蕭山儒學教諭有講余集【魏仲房云復亨詩淸而不枯華而不艷】

蘇臺懷古

闔閭城栁幾春風山逺臺髙望眼空麋鹿不來人亦去鷓鴣啼處是吳宮

題畫

嫋嫋涼風斷復連靑山深處藕花邊誰家樓外停歌舞又上西湖十錦船

【詩話西湖船制不一以色名者有明玉鎗金金勝寶勝大綠間綠防紅申屠仲權詩紅撐入栁陰去釋道原詩水口紅是妾家是也以形名者有龍頭白樂天詩小航船亦畫龍頭是也有鹿頭楊亷夫詩鹿頭湖唱赧郎是也形色雜者有百花十樣錦錢復亨詩又上西湖十錦是也以姓名者有黃董劉見吳自牧夢粱錄蓋大者謂之頭最大者賈秋壑所造車也車船棚上無人撐駕但用車輪腳踏而行其速如飛小者謂之皮亷夫詩小小渡如缺歐陽彥珍詩皮子送琵琶張大本詩皮小歌竹枝周正道詩皮小水中央是也又有總宜取東坡居士淡妝濃抹總相宜之句名焉李宗表詩總宜中載酒波淩彥翀詩幾度湧金門外望居民猶說總宜是也四水潛夫述武林舊事值探春競渡日畫橈櫛比如魚鱗無行舟之路楊謹思詩大撾鼓銀酒缸小吹笛紅繡窓今則敗舫數艘無復徵歌按舞者矣】

蔡庸【一首】

庸字惟中紹興山陰人

徐氏席上聞歌有感

休遣雙鬟唱竹枝聽來渾不是當時自從夢隔巫山雨嬴得秋風宋玉悲

【詩話惟中與鐂孟熙唐愚士毛鼎臣齊名時號唐鐂毛蔡席上聞歌一絕宛然劉夢得杜牧之遺音】

鄭闗【四首】

闗字公啟閩縣人有石室遺音蔀齋集

暇日南湖莊上

門逕絕車塵惟聞沙鳥語誰識忘機人山閒坐朝暮南風吹雨來颯爽溪頭樹白鷗知我閒相看不飛去

題秋江送別圖

美酒雙玉壺沙頭送行客瑟瑟荻花風寒江秋水白落日下長空返景明石壁去去入煙霞相思楚天隔

挽任本立

陸沈誰分聖明朝老向窮途怨未消荒冡巳無行客弔歸魂徒有故人招臨風短笛腸空斷落月空梁夢漸遙從此不須頻北望嶺猨江樹日蕭蕭

竹枝詞

十二灘頭水接天千山陰雨萬山煙自從前路風波惡不敢回頭望別船

朱琳【一首】

琳字玉林號雨椿嘉興人

雨中過韶州

船下韶瀧日欲晡四山雲起漸糢糊沙鷗衝浪頻來往汀樹迷煙半有無作客又驚三月暮思家其柰一身孤愁懷結轖渾如醉獨倚篷牕聽鷓鴣

曽一本【一首】

一本南昌人

挽屠指揮

一別驚淪沒空遺大樹陰愁枯雙涙眼交絕百年心瘴海連天闊黃茅過嶺深料應魂未返悵望獨長吟李進【三首】

進字孟昭嘉興人永樂初聘爲府學訓導有西園先生集【髙念祖云吾鄕少傅兪公山爲孟昭弟子西園先生集五卷少傅子誥所刋也以校官兩應省闈之聘其在閩則永樂庚子也其在山東則癸卯也海鹽李孟璿志墓稱其居防哭母眇一目而廬陵陳方序其集稱其詩淸麗工致變態不一錢唐姜蓉塘亦極稱之詩話孟昭鐡松居士懷用和士林詩選取以壓捲句如杏花村裏靑旗酒楊栁隄邊畫鷁三月東風初去雁一畨新雨又飛花菇蒲風外呼漁艇楊栁陰中認酒樓均有晚唐人風致】

花遊曲

飛花入簾宮漏長遊絲落絮春茫茫金鞍駿馬靑絲勒綺閣小姬紅粉妝黃金作丸落花底啼鳥隔花飛不起明朝更欲載東風早買湖放春水

同陳劉二掌教遊湖作

湖光瀲灩鳥間闗小櫂夷猶意獨閒春正好時初過雨望中佳處惜無山花明逺岸靑旗出栁拂防風畫舫還四美由來俱不易人生莫遣鬢毛斑

西湖夜泊

蹇驢衝雪岸烏紗夜醉西湖賣酒家十六吳姬吹鳯管捲簾燒燭看梅花【姜明叔云蘊借風流】

謝矩【一首】

矩字元規鄞人有鳴窮集

賦望郎回山

望郎回望郎不回心欲摧化作山頭一拳石質堅不朽心不灰花開花落秋復春防然獨立誰與鄰夜深惟見皎皎月雨晴只有英英云將心誓比云與月云有捲舒月圓缺百年夫婦終古心豈辧新離與故別此心炯炯天地知山髙水深終相期郎君應有歸來時

姚黼【一首】

黼字廷章嘉興人處士有可閒集

寄景伊文學

憶昨逢君四月初笑談懷抱最相符朝乘白下看花騎暮醉長安賣酒壚別去江山頻悵望歸來松菊未荒蕪登臨日南飛雁肯寄平安一紙無

張璨【二首】

璨字蘊之嵊縣人

【詩話蘊之取材選體古意猶存】

君子有所思行

騁駕向名都縱觀極西京煌煌九衢裏列第起朱甍虹梁架層漢翚閣度紫淸髙槐防金溝弱栁垂雕楹前揚許史鑣後曵金張旌燕姬撫瑤瑟趙女彈鳴箏歡娛豈終極爲樂擬千齡淸川去悠悠白日光易傾金穀嘆綠珠上蔡悲蒼鷹緐華會當歇大運有虧盈勿嗤黔婁室寂寞掩柴荊

婕妤春怨

太液栁垂絲昭陽花滿枝如何長信艸獨是得春遲項伾【一首】

伾字如僉溫州瑞安人

秋江送別爲戴友諒賦

蕭蕭落葉早寒天忽送秋聲到耳邊千里客心驚歲月五湖鄕夢入風煙靑山紅樹還家路綠水滄州載酒夜半燈前對兒女白頭重話謫居年

明詩綜卷二十二

欽定四庫全書

明詩綜卷二十三

翰林院檢討朱尊編

廖駒【一首】

駒閩人有彊恕齋槀

思親

戎馬何時歇奔馳倦此身靑燈孤館客白髮倚門人書信連年絕家山入夢頻歸來未有日回首一沾巾李孟璿【一首】

孟璿名均海鹽人以薦官府學訓導有南莊集【靜志居詩話海鹽半邏劉長卿詩所云半邏鶯滿樹也近市有呂冢土人相傳是吳孱陵侯防所葬考之吳志荊州記蒙卒於公安葬於蒲圻則非防冢明矣按漢季黃巾之亂吳有許升妻呂榮不辱於賊爲所殺麋府君斂錢葬之嘉興南地名義婦堰然則冢爲榮之冢也南莊西溪兄弟實居於是予少日欲編緝檇李先民詩李布衣麟友爲二李族孫錄其宗譜所載南莊西溪詩各數十乂有李景孟詩一卷今已亡之僅就英華集中兄弟各錄一首景孟中景泰甲戌進士求其詩不復可得附識於此】

擬古

卞氏有美璞采之荊山中至寶不先剖獻君乃至公玉人何嫌猜三獻兩見刖抱之發長號淚盡繼以血宋人貴凡石得之梧臺東周客視之笑本與瓦甓同忠言翻見惡藏之愈深固自誇天下珍和璧安足覩嗟哉優與劣賤目豈能別

李季衡【一首】

季衡名平孟璿之弟有西溪集

蘇臺

姑蘇臺畔舊長洲江水無情只自流人去不生歌舞夢客來空動古今愁煙光漠漠孤城晚樹色蒼蒼故壘秋不獨淒涼眼前事越王宮闕亦荒丘

徐璲【一首】

璲字徳熈

秋日江館寫懷

水國天寒樹影稀西風又見鴈南飛郢中白雪無人和湖上靑山有夢歸獨對浮雲傷往事驚看秋艸又斜暉十年浪迹煙波外滿眼塵氛未拂衣

朱純【三首】

純字克粹紹興山陰人

登龕山

長江限吳越形勝一何雄島嶼蒼茫外乾坤浩蕩中江連理日霧汀暗走沙風忽起乘桴嘆滄洲不可窮

怨詞

井上梧桐樹宻葉何沈沈傷心昨夜月照見雙棲禽

天寶宮詞

落盡宮花輦路荒鑾輿西狩嶺雲長詞臣休望金雞赦蜀道艱難勝夜郎

李朂【一首】

朂字文勉紹興山陰人

送春

彊對東風酒一尊畱君無計黯消魂緑波芳艸汀邊路飛絮殘陽柳外村鶯倦語時渾寂寞客傷離處又黃昏寒燈孤館何曽寐山雨蕭蕭獨閉門

李仲訓【一首】

仲訓號峴山南昌人仕至吏科給事中

西臯詞

酒熟黃雞肥後月圓丹桂香時誰道先生無事半醒半醉題詩

賀承【一首】

承字宗振蘇州人

湖鄕佳處爲朱昌年題

湖鄕佳處足幽棲路入蒹葭望欲迷一水逺連天上下幾家如在瀼東西紅塵市迥人稀到綠樹春深鳥自啼何日編茆居此地杏花春雨看扶犁

髙璧【二首】

璧字貴朋紹興山陰人有遁庵槀

秋日逆旅送友人

七澤波濤險三邊道路窮生涯同泛梗蹤迹嘆飛蓬晚色平蕪外秋聲落木中毋將衰颯淚臨別灑西風

春艸宮

宮花已寂寞宮柳亦凋零惟有宮前艸春來依舊靑胡紀【二首】

紀字大年舒城人永樂甲午舉人歷官山東布政司左參議

【詩話大年以孝行聞父母之喪俱廬墓次猛虎引避羣鹿來馴有司旌表其門平生以詩畫書得名稱淮西三絕】

寄懷翁復初【二首】

曽對東風倒玉壺花前痛飲醉相扶湘山此日君思我苦竹叢深聽鷓鴣

別後茫茫嵗月催眼看花謝又花開相思莫道書難寄落鴈峯前有鴈來

王佐【二首】

佐字汝學臨髙人正統丁卯舉人髙州同知有雞助集

瓊州【二首】

斷虹飲海日光移西北云屯少定姿颶母呼風千里至三間茅屋可能支

五指分山析四州那盆峻嶺卻當頭一支瀉下朝東水去與瓊州作上流

兪膺【一首】

膺富陽人

【詩話富陽春江隄在縣南莧浦至觀山三百餘丈皆壘以石縣令李濬所築嵗久圯宣徳十年知縣事吳堂允升重築之民感其惠更名吳公隄云】

吳公隄歌

富春建邑臨濤江江聲日夕相舂撞颶風秋來簸銀屋海若欲使蛟鼉降蛟鼉降遲海若怒桑田往往棲鷗鷺幾人縮手空嗟吁謂是天閽杳難訴吳侯請命不憚勞隄成卻恨來何暮老翁扶杖城南行喜見髫年舊遊路錢塘己祀睂山蘇富春今拜畨陽吳乃知興廢有前定賢守賢令無時無賢守賢令無時無慿誰畫作雙隄圖陳延齡【二首】

延齡冨陽縣丞

妙智寺

永安山髙一萬丈妙智寺建三千年古澗泠泠瀝蒼雪畫樓靣靣開靑蓮老猨果熟占一壑怖鴿燈暝依諸天老夫登臨發長嘯風露滿身寒不眠

大安院

詩人假榻古蘭若松風澗水相泠泠優婆塞傾椰子酒須菩提譜蓮花經龍鱗樹老雨中翠佛髻山髙云露靑借問金仙渺何許香臺去後三千齡

黎公弁【一首】

公弁字之冕臨川人舉明經正統中授臨潁教諭調蒲圻有蒓川雜詠

金疊山

靑山天際來勢若雙飛蛾平明宿雨収嵐气生林阿非煙亦非霧日金碧多流鶯緩語處坐愛春風和沐璘【三首】

璘字廷章定邊伯昂之孫贈都督同知僖之子官至右軍都督特進榮祿大夫有集

滇南卽事【二首】

自昔梁州域西南路盡通碧雞名岫逺金馬故關雄羅婦裙花布蒲蠻臂柘弓聖防同覆載處處樂時丰萬山藏古砦六詔雜諸蠻僰女頭籠防畨僧耳墜鐶啖蛇傳土俗屠犬祀神姦更有西戎種輕生性最頑

午日

蛇首裝船十丈長船頭鐃鼓間笙簧百夫劃漿齊聲去阿瓦城河沸似湯【李分虎云阿瓦國王毎夏五月以舟師防諸小國於江上都督沐璘作詩至今傳誦之】

廖俊【一首】

俊字文英號竹崖蒲圻人中景泰元年鄕試授漢州學正調嘉定州有芙蓉百詠

【詩話竹崖爲漢州學正一日過開元寺聞諸僧誦經音韻朗然嘆曰不愈於學生乎乃擇其年幼者四人趙杲方璧周冕張敖置之先賢堂中朝夕誨之後杲舉進士璧冕俱領鄕薦而敖亦由貢生爲府通判再調嘉定手植海棠於學賦詩云曽於雨裏覓蒼苔幽洞移來手自栽枝榦巳成人欲去好花他日爲誰開每賓興以花盛開爲驗云】

西良湖

南邦遺迹在西良鳬鴈依然滿石梁我向浮洲臺上立不勝惆悵到斜陽

潘亨【四首】

亨字從禮淮安山陽人景泰丙子舉人同知武昌府事有冰壑先生遺稾【餘子華云冰壑老人詩麗而雅郭克諧云冰壑之詩雋而不露深而不僻質而不俚沨沨乎大雅遺音】

【詩話冰壑詩格髙聳比於十才子似覺軼倫】

北固晚眺

極目蒹葭外西風白紵涼殘霞隨野鶩落日送颿檣水接蓬萊近山連楚越長六朝遺恨在誰爲管興亡

七里灘

怒濤催逺客帆落釣臺陰夜雨他鄕夢秋風何處砧渚煙籠樹杪澗水入溪深中有垂綸者茫茫不可尋

蟋蟀

愁對燈前影時聞牀下聲要知因物付何用不平鳴斷續許多意淒涼無限情誰家急砧杵海內已休兵

聞子規

﨑嶇蜀道馬行遲到處空山有子規愼莫夜啼枝上月思家正是夢回時

張振【一首】

振字孟起嘉興人

貧居

靑眼交逰覺漸稀側身天地可相依若知白石眞堪煮何待黃精爲療饑己過禁煙無熟食不因沽酒典春衣蒼苔碧艸侵階長髙臥空齋晝掩扉【周靑士云孟起貧居之作曲盡窶人情狀誦之若有捓揄於劉伯龍之側也】

楊範【一首】

範字九疇鄞人有棲蕓槀

鏡川

斜日一輪山上頭輕霞片片漾波流平蕪野岸碧千畆喬木人家紅半樓沙鳥廻翔將下宿田夫祓濯欲歸休漁舟各己収緡去漸有燈明蘆荻洲

韓永【一首】

永字景修嘉興人

詠梅次竹鄰

昔訪逋翁宅墻頭露半梢因吟暗香句行過段家橋盛寅【一首】

寅字起東吳江人太醫有流光集

暮春雜詠

靑靑楊柳拂檐牙杏酪香來客念家惆悵墓田吳苑曲幾年寒食在京華

周徳行【一首】

徳行嘉興人自號農圃居士

寄泮水諸公

早年曽許筆如杠老我於今興已降作客渾如錦江杜攜家未遂鹿門龎沙鷗睡熟原相並梁燕飛來偶自雙昨夜夢魂歸別墅富春山鎖白雲牕

許穆【一首】

穆字士深松江華亭人

送邵升逺之官吉州

京華相見惜分攜歌罷驪駒思欲迷獨客自憐畱日下一官君喜向山西天涯月落聞雞唱驛路花開聽鳥啼想得到州春未晚柳條垂緑艸初齊

沈恆【一首】

恆字恆吉長洲人

題劉廷美畫

十載天涯作宦遊黃塵飛滿紫貂裘歸來不嘆長塗險猶冩關山萬里秋

岑琬【二首】

琬字公琬余姚人有雪崖集

聞鶯懷戚學正在滄洲

我有故人在滄洲思之不見心悠悠木蘭爲楫沙棠舟南來鼓櫂乘中流嚶嚶好鳥如相求載飛載止鳴不休願以盟言結綢繆爲予一洗離居愁何以報之靑琳球

松陵道中

野闊煙凝樹湖深水近田了鬟挑菜女獨櫓賣魚船鳥去靑山外帆収古驛前孤吟看北斗戀闕竟忘眠陳雝【一首】

雝字惟肅海寧人

葛嶺懷古

山上樓臺湖上船平章醉後嬾朝天羽書莫報樊城急新得蛾眉正少年

錢曄【一首】

曄字允輝常熟人浙江都司經歷有避庵集【李賓之云江陰周岐鳯多技能坐事亡命扁舟夜泊曄投以詩岐鳯得之大慟江南人至今傳之】

贈澄江周岐鳯

琴劍漂零西復東舊遊淸興幾時同一身作客如張儉四海何人是孔融野寺鶯花春對酒河橋風雨夜推篷機心盡付東流水惟有家山在夢中

陳顥【一首】

顥字漢昭嘉興人有竹鄰集

立春

蕭條書劍客邊身望望歸期過立春宮柳漸黃梅己白東風應笑未歸人

張愖【二首】

愖字汝誠鄞縣人有東臯集

四月三日

未盡傷春酒一杯防風吹雨又南來浮雲心事何曽定逝水年華更不回數尺雞頭添穉竹一簾鼠耳長髙槐博山無火淸香度何處薔薇昨夜開

贈天童詩僧讓公

自聞方外說天童夢繞靑山十里松珍重能詩老支遁尋常結社勝鑪峯傳書度海朝憑鶴擊鉢臨江夜擾龍今日東風花縣裏解衣畱偈得從容

李廸【一首】

廸字叡迪鄞縣人

郊遊

栗杖風前處處扶林花掩映失前途兒童也喜尋春客說與東村賣酒壚

張肯【二首】

肯字繼孟吳人有夢庵詩稾

沈如美所畫美人圖爲徐文輝作

流蘇綴防鴛帳寒金鴨不飛香縷殘新霜撲簾白如粉啞啞烏啼金井欄芙蓉屛開睡初醒守宮淺褪胭脂冷玉釵慵整雙鳯凰春愁壓翠蛾眉長

送人之官嶺外

曉裝帶雪出吳門惜別休辭酒滿尊邊徼一官同謫宦平安萬里卽殊防月明好度梅花嶺雨過頻穿槲葉村想得龍城公退後故鄕風景與誰論

杜瓊【二首】

瓊字用嘉吳縣人自號鹿冠老人又號東原耕者卒門人私謚曰淵孝先生有東原集

挽陸徴士

蕭蕭白楊樹瑟瑟鳴西風嚴霜隕百艸艸下哀寒虫方當嵗䢐邁那堪悲送終平生結交好一旦隔音容魂气竟何之遺軀返幽宮挽棺向西麓去去不復東斜照寒無光頑陰蔽羣峯隧道一深閉千秋恨難窮徘徊不能去灑淚心忡忡

采菱圗

苕溪秋髙水初落菱花已老菱生角紅裙綠髻誰家人小艇如梭不停泊三三兩兩共采菱纎纎十指寒如冰不怕指寒並刺損只恐歸家無斗升湖州人家風俗美男解耕田女絲枲采菱卽是采桑人又與家中助生理落日靑山斂暮煙湖波十里鏡中天淸歌一曲循歸路不似邪溪唱采蓮

秦旭【九首】

旭字景暘無錫人有修敬先生集【趙柱野雲先生詩因事成言遇景命賦直吐胸臆風骨自存程克勤云公詩醲郁峻整諸體咸備李賓之云公詩得肯綮能作驚人語】

【詩話景五峯之父五於天順間通籍景暘詩名著於鄕防久矣成化壬寅結碧山吟社於惠山之麓與者十人陸勉懋成髙直惟淸陳履天澤黃祿公福楊理叔理李庻舜明陳公懋行之施亷彥淸潘緒繼芳其一則景暘也時舜明年八十六景八十五天澤八十三懋成八十二惟淸七十九公祿七十三叔理七十二行之六十九彥淸六十一惟繼芳年未五十諸公彊之入社其後享年八十餘是時常熟馬紹榮宗勉榜其門長洲李應禎貞伯扁其堂旴江左贊時翊名其亭同邑邵寶國賢爲之記長洲沈周啟南爲之圖江左傳爲佳話吟社九人皆處士獨景以子貴封武昌知府行之好著書故景詩云先生豈特天趣髙著書厭嚼前人糟後於宏治元年上所著書大要謂尙書周易大學中庸注失經迷臣有一得頗能析理通政使以奏內自稱庶人且穿鑿害道乞正其罪泰陵命焚其書押遣還鄕事載實錄而談修惠山古今考遺之】

傷春詞簡繼芳

東風陣陣花狼籍老夫鉤簾空嘆惜狂來扶病欲出門門外春泥深一尺徐家園裏葛家樓回首繁華逐水流安得紅顏生羽翼玉笙吹上昆侖丘

苦雨簡立夫

鵓鳩雙雙啼屋角細雨斑斑晴復作碧水蒼苔野外昬挑燈坐聽檐花落輕寒側側透重扉畨把羅衣換裌衣出門可柰春泥滑孤負西山筍蕨肥

雨齋簡惟淸

瀏瀏竹間雨瀟瀟牕外鳴小池収暑气疎柳作秋聲鬢雪防頭冷腰金照眼明年光太怱廹何處學長生

酬黃公祿

春城無伴獨徜徉江艸江波帶夕陽同學幾人千里夢相思一日九回腸東吳文社今寥落南國音書孰寄將遙想杏花軒裏客習池蹤迹久荒涼

寄公祿

海內新詩久不聞東樓髙臥思紛紛牕含竹色淸如許人比梅花瘦幾分銀燭翠壺歌白薴畫船春水載紅裙昔年樂事俱陳迹愁對孤燈更憶君

松庵避暑

秋燈禪榻鬢絲絲行樂鄕山也自宜艸閣共招溪上月茶鑪重和卷中詩牧之有意尋春早靈運無緣入社遲且與諸公相對飲風流不減防昌時

送人還京

靑楓江上葉蕭蕭汴水淮云去路遙宮燭漸低鄕夢斷家山將近客愁消霜寒鐡甕秋聞柝月落揚州夜聽潮厚祿故人如問我白頭甘作惠山樵

與懋成惟淸公祿叔理舜明山行歸途有作

落梅風急放湖船六客逍遙是散仙雪白河豚新入饌鵝黃楊柳未成綿松庵相地開詩社花市防衣當酒錢寄語諸公愼終始莫因勤怠誤流年

題畫梅

沙際春煙濕未消落梅風急送輕橈江邊有客尋詩去應在西湖第六橋

明詩綜卷二十三

欽定四庫全書

明詩綜卷二十四

翰林院檢討朱尊編

馬愉【一首】

愉字性和臨朐人宣徳丁未賜進士第一仕至禮部右侍郎兼侍講學士有澹軒集

題髙漫士雲山圗

白雲縹緲亂山深最喜幽居傍翠岑茅屋防家松栝繞石梯五丈薜蘿侵門前流水通南浦邨外長橋接北林有客抱琴何處至祗知來共歳寒心

蕭鎡【二首】

鎡字孟勤泰和人宣徳丁未進士累官太子少師戶部尙書兼翰林院學士有尙約集

【靜志居詩話蕭鵬舉學詩於劉槎翁當日宋景濓烏繼善劉仲修交稱之宮師鵬舉之子家法不墜】

樂隠爲尹克俊賦

行愛溪中水坐愛溪上山冨貴非所願蓬門晝常闗淸風天外來入我窗牖間豈無一尊酒可以銷憂顏葉落驚秋䢐鳥啼知春還旣忘是與非寜復虞險艱雅志同如此髙蹤安可攀

題九鷺圗

宣徳年間邊景昭彩色翎毛稱獨步近時林良用水墨落筆往往皆天趣鴛鴦鳬鴈淸溪流寒鴉古木長林幽閒來得意卽揮灑一埽萬里江南秋此圗九鷺眞奇絕散立淸煙乍明滅日長坐久看轉親飄來防防靑天雪翺翔霄漢殊不驚欲下未下渾有情濳蹤獨趁水邊食延頸忽向蘆中鳴吁嗟林生精藝有如此座客見之誰不喜洞庭湘渚在眼前暝色慘澹涼飇起方今聖主覃恩波四海山澤無虞羅悠悠羣鷺各自適𨿽有鷹鸇柰爾何

林文【一首】

文字恆簡莆田人宣徳庚戌賜進士第三累官太常寺少卿兼翰林院學士贈禮部右侍郎諡襄敏有澹軒集【謝山子云公詩多韻外之致與防齋相去不逺】

秋景

水巳澄秋色峯看淡落暉鴈投寒渚下漁逐暮潮歸古寺初鳴磬孤城半掩扉行人從喚渡舟子去如飛方熙【一首】

熙字孟明莆田人宣徳庚戌進士攺庶吉士出爲潮州府通判

古別離

愁心不自聊撫我孤桐琴絲桐感人意弦急無好音拂衣起嘆息逍遙獨行吟逺望別離處江空煙水深徐有貞【二首】

有貞初名珵字元玉吳縣人宣徳癸丑進士選庶吉士授編修歷春坊諭徳擢僉都禦史天順初用奪門功拜華蓋殿大學士兵部尙書封武功伯未防下獄戍金齒尋赦還卒有武功集【詩話武功羽林之作源出右丞】

羽林子【二首】

珠袍年少子名冠羽林中獨佩流星劍雙懸明月弓陪遊向何處還入華淸宮

羽箭插腰間騂弓臂上彎自從來日馭長得侍天顏借問歸何晚長楊射獵還

李賢【一首】

賢字原徳鄧州人宣徳癸丑進士授吏部主事歷郎中擢兵部右侍郎攺戶部旋攺吏部進尙書入直文淵閣終少保兼太子太保華蓋殿大學士卒贈太師諡文逹有古穰正續集

【詩話內閣紅芍藥一本宣宗移自南大內植焉代宗增植二本左純白右深紅七年未花裕陵復辟徐武功有貞許襄敏彬薛文淸瑄李文逹賢同時入爲學士中一本恰開四花其一久而不落旣而三人皆去惟文逹獨畱明年春萌芽左二右三中一本甚多而彭文憲時呂文懿原林�敏文劉文安定之倪文僖謙錢文通溥李侍郎紹黃講學諫同升學士凡八人文逹因約花時共賞夏四月開八花是日講學不至明日復開一花僉謂講學當之文逹乃主賞花防賦詩者四十人裒成一集蓋自宣徳八年本院有文淵閣賞雪詩未有若是防之盛者至正徳中大學士梁儲楊一淸猶有詩倡和嘉靖初長洲陸粲爲庶吉士賦詩云此花初種自宣皇百曲雕闌七實妝玉堂學士看花早賦成蕓閣畱詩艸度其時遺種尙存其後不可問矣】

城上烏

城上烏啼月將落城外秋風起寥廓烏聲啼罷露華晞曙色蒼涼照長薄都門車馬集如雲離筵勸酒何殷勤酒闌人去櫂歌發明日烏啼何處聞

吳髙【一首】

髙字尙志歸善人宣徳癸丑進士除刑部主事歷員外郎遷福建參政

黃洞山

惠陽十萬家采薪皆此處荷葉蓋頭歸知是前山雨姜洪【一首】

洪字啟洪樂安人宣徳癸丑進士攺庶吉士歷修撰有松岡集

題畫

碧山髙樹雨初晴風動懸蘿雜鳥聲簾幕晝垂茅屋靜幽人何處斸黃精

王誼【六首】

誼字內敬紹興山陰人宣徳初待詔翰林預修國史以子佑貴封工部右侍郎

【詩話內敬兄弟皆能逺師太白一時之希聲也】

古意

獻玉無良媒漂淪寡歡豫壯齡巳非昔馳暉日西騖嘉木無榮柯修條亦成故一感式微吟吁嗟在中路

闗山別意

蓮葉未靑時沙頭話別離舟行期早發日晏未曽移遲廻一何久念我平生友莫問去程遙且盡杯中酒君今住何處萬里長城路路逺人迹稀黃雲黯朝暮隴阪歷欹傾雙輪不暫停時聞嗚咽水流作斷腸聲驅車無少息又度長蘆北八月鴈南飛天山艸俱白橫笛在髙樓闗山月裏愁離人聽此曲白盡少年頭【魏楚白雲學供奉長幹詞得其形似】

九日稽山懷古

山水自如昨古人今復誰雲煙謝家墅松栢禹陵祠聖代身全老秋天景易悲毋將揺落意相對菊花枝

班媫妤

玉簟夜涼新秋蛾暗裏顰如何天上月獨照掌中人【宗子相云幽思無限】

春思

山映簾櫳水映窗浣紗人在薴蘿江年年三月棃花雨門掩東風燕子雙

畫梅

揚州詩閣掩芳塵萬蕚千葩冷照春十里珠簾一聲笛東風腸斷倚樓人

王懌【三首】

懌字內恱紹興山陰人誼之弟正統初官溧水知縣

江南意

郎居橫江口妾住橫江上生小慣風波蓮舟喜揺蕩蕩舟蓮花灣花紅照人顏舉頭見郎來低頭隠花間花疎不成隠相見還相哂都緣愁思深畱連夕陽盡前浦伴將稀那能不相違含情明月下各自櫂歌歸

班媫妤

自失傾城寵花顏落舊紅霜飛金屋冷月照錦帷空侍寢昭陽日休辭玉輦同當知長信妾團扇泣秋風【周靑士云似劉方平】

段七娘

度曲千金賤凝妝一面紅聲迷銅雀妓艷奪館娃僮白雪飄朱閣香塵散綺櫳淚湔司馬袖腸斷使君驄秋水涵曈潤春山入黛濃弄簫驚紫鳳拂軫怨離鴻鏡展金鸞月釵橫玉燕風謝娘収鈿匣嬴女掩香筒石竹篸芳髻芙蓉隠繡幪燈然珠樹側人醉錦蓮中粲粲星輝戶微微露洗空防年憐宋玉今夕遇韓馮宻意蜂攢蕊芳心蝶戀藂春牋封豆防羅帶綰芎防步障重拋錦門鋪疉綴銅曲防裝翡翠髙榭噪花虫鸎睡煙蒙柳烏棲月浸桐銀觥休鑿落瓊箭起丁東客散歌屏冷香昬睡閣融日髙春夢覺嬌纈防花緵【陵麗京云全首非金荃亦非香奩頗似李長吉惱公之作】

劉經【一首】

經泰和人宣徳中新鄭儒學訓導

鳳皇臺

崇臺洧水濵昔有鳳皇集朝陽不復鳴荒基徒屹立漠漠飛塵紅萋萋丰艸碧鳳兮去不回使我空嘆息周旋【一首】

旋字中規永嘉人正統丙辰賜進士第一授翰林修撰進侍講兼左春坊左庶子有畏庵集

霜林晚節圗

朔風何蕭蕭嚴霜亦浩浩維此嵗載陰羣芳盡枯槁懿彼松栢心堅貞長自保春風桃李花春雨蘼蕪艸紛紛競顏色第逞一時好

劉定之【一首】

定之字主靜永新人正統丙辰賜進士第三人成化初以太常少卿兼侍讀學士直內閣進侍郎卒諡文安有呆齋集【李賓之云劉文安不喜爲詩縱其學力往往有出語奇崛用事精當者安公石云呆齋以淵博之學英敏之才發爲文章名蓋一時獨於韻語若未解者然】

義山

家居禾川湄義山日對面悵未得登臨此心徒健羨今春雪中來半塗足巳倦顧視萬坡陀茫然莫可辧巖蘿冒飛霙林葉響急霰俛若赴井汲仰疑登塔旋奇觀豈神助寒苦亦吾願日暮抵山麓小溪亂石濺僕夫指龍湫時或出雷電信宿畱山間陰晴巳千變仁裏固有鄰誅茅從所便嗟我四方人安得長眷戀

沈淳【一首】

淳字惟厚嘉興人正統丙辰進士官吏部貟外郎有拙庵集

閒居

天上抽簪萬里廻秋風黃菊滿籬開翟公不復爲廷尉姑負賔朋日往來

劉玨【三首】

玨字廷美長洲人正統戊午舉人除刑部主事歷官山西按察僉事有完庵集【王濟之云完庵詩能以眼前語道胸中事有唐人風】

朱仙鎭嶽王祠

郾北師還事巳休憑誰重報靖康讐洛中故國非周土江左新亭半楚囚和議自遺千載辱蠟書空送兩宮愁傷心多少英雄淚付與漳河日夜流

泊舟垂虹橋

貰酒烹鱸敵暮寒垂虹橋上倚防干行人笑指詩翁嬾不到城中訪縣官

梅

嵗寒相見在天涯玉色珠光帶露華笑殺都狂道士種桃何不種梅花

戴璉【一首】

璉南海人正統戊午舉人官訓導以子縉貴贈工部尙書

送梁瑾赴春闈

江亭日落鷓鴣啼酒盡沙頭惜解攜離思不堪成去住宦情無那易東西淸秋野戍聞寒角殘月山城聽曉雞明日思君還北望暮雲煙樹晚淒淒

張和【三首】

和字節之昆山人正統巳未進士授南京刑部主事進員外郎陞浙江提學副使有篠庵集【顧言云節之寓目成韻風采蘊借】

送劉文羽入京

臨岐一杯酒爲君歌逺遊人生如浮萍聚散焉能謀落日照大江長風吹行舟江花與江水離恨同悠悠

過桐君山

霧斷山疑合川廻路忽分秋聲兩岸葉曉色萬峯云旅鴈衝帆度寒蟬隔水聞嚴陵遺迹在我欲問桐君

送龔進士文彥

雪後闗河見鴈稀感時傷別思依依吳門煙月期同醉天路雲山又獨歸官驛暮帆隨雨落江城寒鳥背人飛京華此去誰先逹惆悵丘園只布衣

祝顥【一首】

顥字惟淸長洲人正統巳未進士授南京刑科給事中陞山西左參議轉右參政

夜宿無錫

辭家無百里離思巳紛紛旅泊今宵始鄕音此地分汀沙籠宿霧星月掛疎云回首寒山寺鐘聲杳不聞成始終【一首】

始終字敬之無錫人正統巳未進士河南道禦史出爲湖廣按察僉事有蓬庵觀光紀行等集

山家

竹籬茅屋似儂家細路緣江盡白沙落日叩門山客至鷓鴣啼上石楠花

倪謙【一首】

謙字克讓錢塘人徙上元正統巳未賜進士第三人累官南京禮部尙書贈太子少保諡文僖有玉堂南宮上谷歸田等稾

題白鹿仙人圗

百尺松陰石磴重千年白鹿澗邊逢仙人月底吹簫去知向緱山第防峯

呂原【十首】

原字逢原秀水人正統壬戌賜進士第二除翰林編修歷右春坊大學士轉通政司右參議仍入爲翰林院學士以母喪歸卒贈禮部右侍郎諡文懿有介庵集【李原徳云公端謹篤實士也詩有典則音律渾厚無纖巧靡麗之態】

【詩話文懿不以詩名所爲古風引伸曲諭不求工而自然精切此有徳者之言也】

古風【十首】

天運無停機造物有消息雪見睍曰消日逢中乃昃飄風固須臾暴雨亦頃刻溝潦寜常盈江河無久溢枯楊華暫生朽壤茵虛植防英易憔悴病葉早狼籍浮雲能防時初月豈終夕細推皆自然逹觀又奚惑慨彼聲利徒擾擾竟何益

泰終否斯受賁盡剝乃續日中漸西移月盈竟東朒平久鮮無陂往久靡不復樂極悲自來進銳退恆速安弗持則危滿不損乃覆髙位多疾顚厚味每藏毒至盛當遭衰苦寒必生燠萬事無不然禍福相倚伏

通犀爲角戕文豹緣皮剝蚌懷珠致剖麝含香被搏翠因羽美殘以甲靈灼鸚鵡慧入籠雕鶻鷙受縛鐸以聲自毀膏以明自爍的張弓矢中林茂斧斤斫直木取易摧甘井汲先涸忠直志常蹇聰明命多薄行髙毀或來事修謗或作取禍因天才君子當自度

薫蕕不同藏冰炭不同器枘鑿毎齟齬蘭艾常嫌忌燕禽肯戀吳越馬匪思冀水投石難入矛遇盾弗利道異不相謀事殊不相爲學古而居今落落與時背

陰陽匪齊盛日月弗並明五行難俱旺四時豈同更一淵不兩蛟一池無二鯨鷙鳥少雙集猛獸稀羣行秦暴楚乃弱吳彊越乃爭鄰薄君必厚都大國始傾左長右斯短首重尾卽輕兩雄肯俱立兩貴弗相能讒進眾賢退正消羣枉升四凶如不去元凱何由登保身在明哲吾嗟古人情

木從繩則正薪受斧乃析輕重平以衡長短度於尺規矩制方員繩墨司曲直浣布須賴灰攻玉必資石金就礪方利火被水斯熄凡物有相制用之在人識

湛露晞於陽冰雪消以日咻出眾楚人齊傅窘無術爇彼滿車薪杯水救奚卹一君子獨愛百小人羣嫉不敵有如斯勢力固難必

泮林集飛鶚食葚懷好音惡人謹齋沐承祀亦居歆瓦石變和玉鉛鐡成南金化惡以爲美君子當存心愛敬捨吾親徳禮悖所事少者或陵長賤者或妨貴骨肉情巳疎而篤朋友義妾媵欺令妻螟蛉剿同气闒茸列尊顯聖賢皆退避讒諛志得伸方正多遺棄盜跖稱守亷伯夷號貪利不肖謂爲賢不才謂爲智用人積薪然居髙乃後至足上首顧下冠屨易其位曲鉤榮侯封直弦斃路次黃老先六經大道俱埽地狼莠正防滋芳蘭亦憔悴本末旣舛逆事理斯倒置君子安其常勿爲時軒輕

懷人寘頃筐捲耳采不盈爵祿靡入心飯牛有肥牲左規右執矩方貟豈並成目明非兩視耳聰非兩聽心專使二用智者亦鮮能

姚防【一首】

防字大章桐廬人正統壬戌進士累官禮部尙書調吏部加太子少保卒贈少保諡文敏有防矗堆稾

【詩話文敏久領容臺修明禮樂其於先賢祀典聞必舉行因錢長沙澍之請而建祠賈誼之井因章布政繪之疏而樹碑比干之祠因商學士輅之章追封董仲舒等伯爵因左吏部贊之奏而修護李泰伯之塋他若爲金華四先生及劉因立祠皆有禆名教自公沒而程敏政建議於前張孚敬順之於後舉凡戴聖劉向鄭眾賈逵何休馬融服防鄭盧植王肅王弼杜預範等一十三人從祀孔子之廡者皆罷之眞天資刻薄人所爲也文敏過忠州弔陸宣公墓賦詩云一讀遺文數行淚拜瞻松栢不勝悲因而訪李吉甫白居易胡旦諸公皆謫此地問有祠否土人爲言故有今廢乃檢行嚢廩米一石倡之屬州守廣文修舉作詩以勉其成焉可以媿程張諸老也巳】

下峽

瞿塘天下險巫峽勢相連夾岸千尋辟中流一罅天山空無獸迹江逼少人煙惟聽咚咚鼓朝牽百丈船韓雍【一首】

雍字永熙吳縣人正統壬戌進士累官總督兩廣軍務右都禦史卒贈襄毅有集

江行懷天全侗軒諸老

西江北塞嶺南壖奔走風塵三十年勇退未能心巳倦專徵才歇夢猶懸自緣衰體纒多病敢向明時話獨賢苦憶鄕園諸大老西風先泛五湖船

項忠【二首】

忠字藎臣嘉興人正統壬戌進士授刑部主事歷員外郎中陞廣東按察副使攺山東遷陜西按察使陞右副都禦史進左都禦史刑部尙書攺兵部卒贈太子太保諡襄毅有藏史居集【詩話襄毅以功業顯詩文罕傳其裏居日結檇李耆英之防月一集於僧房道院中同防者雲南布政司參議金禮敬之四川按察司僉事梅江文淵福建按察司僉事戴祜元吉漳州知府姜諒用眞武岡知州伍方公矩碭山知縣包鼐汝和通判楊彥和教授陳防福主之者公也防始於治戊午春所賦詩文文淵彚爲一集府學教授新淦蕭子鵬序之比於香山洛社云】

出淸逺峽野望

行盡溪中路蒼茫見逺天歸猨啼【一作平林開】曉日飛鳥入寒煙緑樹江頭驛黃茅郭外田孤懷無限思望斷白雲邊

題宋徽宗畫碧桃鸜鵒

五國城邊掩淚時汴梁宮闕巳無遺爭如鸜鵒知春色獨占東風第一枝

商輅【一首】

輅字載淳安人正統乙丑賜進士第一累官少保兼太子少保吏部尙書謹身殿大學士贈太傅諡文毅有素庵集【李徳恢云太傅詩冩性情雍容雅澹有陶韋風】

題春景山水

愛此佳山水春來景更妍四郊靑嶂合孤岫白雲連地迥輪蹄絕峯危石磴懸小橋臨曲澗逹浦接平田鬱鬱林間寺潺潺竹下泉桑麻凝暮藹楡柳繞晴川寶殿淩千尺茅堂敞數椽僧歸西嶺月漁鈞北溪煙倒浸沈波塔閒橫古渡樓髙平見日松老不知年鳥度浮嵐外鷗飛落照邊吟笻芳艸徑酒斾杏花天隔岸聞鶯語開軒待鶴旋砌苔深染黛林籟細鳴有路通仙境無塵逺市廛家山在圗畫觸目思飄然

葉盛【四首】

盛字與中昆山人正統乙丑進士授兵科給事中出爲山西右參政累官吏部左侍郎卒諡文莊有涇東稾

【詩話文莊中外敭歷不遑寜居而見一異書𨿽殘編蠧簡必依格繕寫儲藏之目爲捲止二萬餘然奇祕者多亞於冊府二百年來子姓蕃衍分豆剖難以復聚今披菉竹堂書目譬諸商盤泗鼎要非近代物惜不可得而覩矣詩特餘事選家恆置不錄近其裔孫始重鋟刻行之然有徳必有言後之學者所當諷誦也】

題畫

緑樹靑山漾碧流畫中風景似揚州隔江明滅漁人火出岸髙低估客舟去燕來鴻千古事閒花野艸一春愁不知誰在紅塵外獨向蕃釐觀裏遊

重送徐汝陽

繡衣驄馬瑚鞭看君文采何翩翩河梁話別未三月天府論功今六年近郭好山碧於玉邊淮逺樹靑堆煙歸塗有懷須寄我莫惜便鴻云錦箋

和尙原

和尙原頭日未西肩輿來此重攀躋可憐宋主功垂就不道金人計巳迷往事巳隨深谷變靑山還與白雲齊道傍艸樹淒風起疑是將軍鐵馬嘶

曲子驛

戎衣脫卻下蕭闗坐對環泉半日閒未是老來筋力倦馬蹄歸自賀蘭山

史敏【一首】

敏字徳敏淮安衛人【一云定海人】正統乙丑進士歷官河南右參政

嶽武穆祠

鄂國英風萬古存當時一死不堪論難將片石補天缺空恨浮雲蔽日昬南渡自安新割據中原誰復舊乾坤至今人過朱仙廟便對斜陽拭淚痕

劉昌【二首】

昌字欽謨吳縣人正統乙丑進士授南京工部主事歷員外轉工部郎中出爲河南提學副使遷廣東參政有胥臺鳳臺金臺嵩臺越臺諸稾【詩話欽謨無題五首不脫元人舊染而世顧稱之昔晉人之譏劉輿也謂輿猶膩近則污人若欽謨及瞿宗吉楊君謙張君玉之艷詩其不污人也僅矣】

春眺

端居秉髙志道與黃綺謀耿耿千歳懷安能一朝酬靑陽肇嘉節羲馭逝不畱樹木發華滋緑葉揚芳柔上有鳴春鳥嚶嚶求匹儔踟躕不能寐攬衣起行遊況復有良朋分若金石投攜手出西郭眷言山水幽祓除激淸波眺彼陟髙丘西北臨廣路巍巍列飛樓誰人爲燕防交親結綢繆光景忽西馳娯樂殊未休豈不念合並欲邁路阻修顧望勿復道回身駕輕舟折彼蕙蘭花聊以忘我憂【繆天自云是篇特能絕去肥膩】

八月三日直內閣楊少保延話率口呈此

翠玉樓臺映碧虛上皇曽此駐鑾輿當時侍【一作官】從皆能事只說相如有諌書

卞榮【三首】

榮字華伯江陰人正統乙丑進士官戶部郎中有蘭堂集【丘念先云蘭堂集詩防二千篇獨無五言古而五言近體亦少蓋非其所長云】

林良雙鴈圗爲王學士廷貴兄廷彥賦

林君善畫天下無海注墨汁傾金壺金門承詔屢揮灑餘子碌碌非吾徒旣不畫丹鳳棲碧梧又不畫文鴛依緑蒲特作槐堂雙鴈圗涼風颯颯吹黃蘆一鴈俯啄秋江菇一鴈翹首如相呼乘軒恥隨衛懿鶴化舄嬾逐王喬鳬吾知林君有深意此圗將以比兄弟槐堂兄弟今二難同徳同心本同气芳名豈但動一時勝事終當傳百世丹靑我巳重林君手足誰能似王氏宣王有道美鴻鴈周公多才賦常棣顧予淺薄敢題詩三月紫荊花厎醉

寄隠者

曽訪巖棲處金鵝石榻前歌君紫芝曲和我白雲篇火宿燒丹竈煙生種玉田林泉無限好三聘未幡然

歸來吟

日落春申港雲歸巫子門沙洲半江水楊栁數家邨陳獻章【二十八首】

獻章字公甫新防人正統丁卯舉人用薦授翰林檢討卒諡文恭從祀孔廟有白沙集【李賓之云白沙詩極有聲韻有風致但世人未之擇耳林待用云先生詩涵養粹完脫落淸灑獨超造物牢籠之外而寓言寄興於風煙水月之間蓋有舞雩陋巷之風焉楊用修云白沙詩五言沖淡有靖節遺意然賞識者少徒見其七言近體效簡齋康節之渣滓至於筋斗樣子打乖个裏如禪家呵佛罵祖之語殆是傳燈錄偈子非詩也王元美云公甫詩不入法文不入體又不入題而其妙處有超出法與體及題之外者兪汝成云白沙詩從擊壤中來當另作一家看要之藝林不可無者】

【詩話成化間白沙詩與定山齊稱號陳莊體然白沙𨿽宗擊壤源出柴桑其言曰論詩當論性情論性情先論風韻無風韻則無詩矣故所作猶未墮惡道非定山比也其云百鏈不如莊定山蓋謙辭爾】

贈陳秉常

逺色霽初景淸風振遙林子來入我室弄我花間琴正聲一何長幽思亦巳深願畱一千載贈子瑤池音

藤蓑

新蓑藤葉靑舊蓑藤葉白新故理則然胡爲浪忻戚扁舟西浦口坐望南山石東風吹新蓑浩蕩滄溟黑須臾月東上萬里天一碧安得同心人婆娑共今夕

拉馬眞看山

宮府治簿書倥傯多苦辛文士弄筆硯著述勞心神而我獨無事隠幾忘昏晨南山轉蒼翠可望亦可親歳暮如勿往枉是最閒人近來飲酒者惟我與子眞能移栁間舫同泛江門津

紫菊吟寄林時嘉

嚴霜百卉枯三徑挺秋菊緑葉明紫英微風遞寒馥懷哉種花人杳在江一曲遺我盎中金南窗伴幽獨時無續騷手憔悴誰當錄且脫頭上巾茅柴今可漉

秋興

西風振庭木虛堂夜蕭蕭攬衣步明月歸鴈雙飄颻天地豈予獨知音不可招冥心析有合悵望空雲霄

有懷世卿

時雨日夕來郊原藹新緑白雲被重崖下映寒塘曲情結竹上言魂銷井邊躅三年隔瀟湘書至不可讀

題新村書齋壁

茅棟依巖靜柴門斫竹通桑楡巷南北煙火埭西東一逕漁樵入孤村井臼同鄰家得美酒吹笛月明中

晚步

水國秋先至江村晚更幽泥筌収郭索山网落輈涼入社門樹陰連渡口舟獨憐經略地吾得放歌遊

龍谿寄馬元眞

我家久住龍谿上說著龍溪便有情荔子不將棃鬭美沙螺羞與蠏爭衡江村婦女蕉衫窄市巷兒郎木屐輕漫與詩多誰和我樽前忙殺馬先生

重約馬黙齋外海看山

春風擬進赤泥洲曽約看山共此遊落蕊忽過三月半先生能復一來不不堪老我癡猶在且喜嬌兒病巳瘳想得渡頭楊栁樹淸陰閒弄釣魚舟

種樹

早雨山泥滑屐牙瘦藤扶路入云斜東原緑映西原白一徑松連兩徑花寒夜試看殘月掛東風須著短墻遮江門亦是東門地我獨胡爲不種

訪客舟中

頭載春酒尾閣春沙恰到溪窮處山山枳殻花

九日

霜前淡淡花瓢內深深酒今日陶淵明廬山作重九

贈張叔亨侍禦

天下原無事勞勞我有心相攜沙上語山月二更深

贈釣伴

短短蔞蒿淺淺灣夕陽倒影對南山大鼓枻唱歌去小艇得魚吹笛還

歇馬大徑山

數家煙火隔林塘一樹寒花晚自香黃葉冡頭聊歇馬鷓鴣聲裏近斜陽

東軒獨坐

桃花寂寞梨花開山中薄酒三五杯村西有客可人意風雨今朝期不來

社中

社屋新成燕子來山丹未落野棠開三三兩兩兒童戲弄水扳花日防回

梅花

沙籠寒月樹籠煙香徹龍溪水底天斜隔竹林窺未得更尋西路上漁

桃花

云鎖千峯午未開桃花流水更天臺劉郎莫記歸時路只許劉郎一度來

栁渡頭答鄕友

溪南溪北荔支垂五月荷花乍放時忽有酒邀半路三杯不記主人誰

大田看山

春泥沒屐大田潮溪北初經獨木橋千丈峯頭望東海三山恰對杖頭瓢

畱姜仁夫

云去云來等是浮獨憑髙閣看江流南風莫送東歸客更共江門一日遊

彈子磯候黙齋不至

軍人打鼓泊官黒霧蒙蒙水下灘隔岸相呼不相見竹籠牽火上桅竿

南雄讀羅一峯記書院文

丘墳何處艸離離千里湖西夢覺時落日小池橋上路催人下馬讀殘碑

鄒吏目書至有作

落花遙對石城春半篋殘書一病身茶筅粟缾供客盡不妨人笑長官貧

落花

落花半落流水香鳴鳩互鳴春日長美人別我隔江浦欲來不來空斷腸

古耶道中有懷

翠煙浮隴麥初齊社樹靑靑獨鳥啼何處相思不相見木棉花下水門西

方謨【一首】

謨字昌言歸安人正統丁卯舉人由翰林院孔目擢檢討

遊春

黃鳥嚶嚶啼水東栁絲千尺系春風淸溪小舫載歌舞滿郭好花紛白紅有酒莫辭今日醉何人卻是百年翁請看十畝王孫宅芳艸淒迷夕照中

嶽正【一首】

正字季方漷縣人正統戊辰賜進士第三天順初以左贊善兼修撰直文淵閣降欽州同知謫戍肅州成化初復官未防出爲興化知府卒諡文肅有類博稾【李賓之云防泉詩亦雅健脫俗】

【詩話季方謂作詩旣要平仄又要對偶安得許多工夫頗以吟詠爲苦而天眷之作亦復成章】

營建紀成詩【自序矢眷美營建也】

天眷皇明誕命髙祖俯建萬方定都江滸如龍斯蟠如虎斯踞以朝以防以享以祀逖矣厥謨欽於世世【一】天眷皇明亦啟文祖爲厥孫謀聿又胥宇碣石之西太行之東有嚴厥宮四海是同【二】維帝卽祚夙夜顧諟神旣受職民亦綏止乃繼乃述乃經乃營戢此土工爲萬國宗【三】有赫朝堂有翼廟廷公府總總偕興士方耕矣女方筬矣曽是不驚奏功成矣【四】匪臣之功伊民之力匪民之力維帝之則帝曰匪予文祖之徳天相文祖爛其營室【五】

劉珝【一首】

珝字叔溫壽光人正統戊辰進士累官太子太保戶部尙書兼謹身殿大學士卒贈太保諡文和有古直先生集【徐時用云公書法飄逸行艸尢長詩文淸新流麗無矯飾語李賔之云公於詩興之所到筆不能閣而無毫髮防綴呻吟之病】

【詩話文和詩率意塗寫不事翦裁亦間有合格處其送龍溪潘榮宗用詩云同年喜有九尙書九尙書者睂州萬文康安循吉歷城尹恭簡旻同仁博野劉文穆吉祐之華亭張莊懿鎣尙文三原王端毅恕宗貫莆田陳康懿俊士英其二則潘與劉皆正統十三年同榜也宗用仕爲南戶部尙書八人皆有易名之典惟潘闕焉】

白頭鳥

殘蓼枯荷八月秋枝閒獨立更遲畱憐渠本是無情物何事而今也白頭

汪回顯【一首】

回顯字汝光祁門人正統戊辰進士除戶部主事出知惠州府

聞猨

使蜀三年未得歸靑山樓閣倚斜暉猨聲久聽渾閒事卻笑巴人淚滿衣

鄭文康【一首】

文康字時乂昆山人正統戊辰進士不仕有平橋集

【詩話平橋集文勝於詩嘗從徐立齋閣老借含經堂所藏本讀之愛其簡質有類石守道尹師魯諸公詩亦蘊借】

寄海上韓杲

行盡淸谿到水涯好山環繞故人家寥寥一犬柴門外只隔橋東防樹花

倪敬【一首】

敬字汝敬無錫人正統戊辰進士官監察禦史有月樓集

題畫

溪云靄靄樹團團溪上幽亭六月寒日暮看山人巳去水禽飛上石防幹

【詩話宋毛珝吾竹題蘓子美滄浪亭詩云日暮客歸園館閉鷺鷥飛上石綦盤侍禦題畫作頗與相類然知非蹈襲不妨並垂也】

夏寅【一首】

寅字正夫松江華亭人正統戊辰進士除南京吏部主事歷郎中陞江西提學副使參政浙江遷山東右布政使有史詠紀行集【李賓之云東南士大夫毎不喜夏詩謂有頭巾气也王元美云夏正夫如鄕裏老人衣錦見逹官非不嚴麗但寒鄙可厭】

【詩話正夫名亞欽謨方劉似勝】

宋家後葉如東晉南渡防州更可哀母后撤簾行在所相臣開府濟時才虎頭城向江心起龍脈泉從地下來人代興亡今又古春風回首郁孤臺

周鼎【六首】

鼎字伯器嘉善人正統中官沭陽典史有桐村欵舫齋土苴集【都元敬云先生以文名浙西土苴集二卷詩不止是然不期驚人而人自驚不期去陳言而陳言自無不去宋人惟山谷老人不隨人後說者稱其能出新意若先生詩可傳巳陸秀卿云先生𨿽文士而學務實用如議水利鑿鑿不迂故金榮襄公薦之謂可居館閣乃卒不遇姑托文以自見依隠玩世多鏗鏘幼眇之音其志亦可悲矣兪右吉云伯器文勝於詩】

【詩話桐村開濟之略戎幕宣勞顧一尉白頭又遭薏苡之謗哀哉斯人實命不淑同時杜州牧庠貽詩云功名巳覺邯鄲夢衰老猶耕谷口田汪縣令貴詩云白首九旬還向學黃梁一夢總成虛呂太常防詩云斯文籍籍歸輿論何物區區戀抱闗沈處士周詩雲山縣軍書前吏迹墓堂文字老生涯吳江史處士鑑詩云行誼故絕人文章復名世碑版照南州煌煌自無替集中詩題有未死作云在塗嗟未歸行槖日巳貧正如風中絮未肯沒車塵嘲鴈云何地不虞网此身非故鄕誦之使人心惻詩不見佳第恥拾人遺唾亦有志之士明古實師事之】

勸農

二月二日天作雨縣官府官齊出城白頭父老花間迎亦有牧兒先馬行牛亦不避馬不驚饁者自饁耕者耕東村西村鼓笛聲願得守令枉柴荊田家年來解畱客新婦炊秔姑磨麥

送黃給事使滿刺國封王

逺國來王日深恩冊拜時璽書中禁出天語使臣知路指諸蕃近山行四牡遲故人靑瑣夢無限五云思

江行

萬里雲濤上孤防一羽輕霜淸天宇闊沙白海潮平山寺欲浮動鄰舟偶合並瓊花尙無恙回首廣陵城

湯陰旌忠廟

墓木南枝說武林北來祠宇又湯陰鵑啼故國春何在馬躙中原日巳深未死姦諛誰請劍至今忠義尙霑襟千秋此地歸英魄風雨靈旗儼若臨

林和靖先生墓

一丘千古獨巋然只少梅花抱墓田結就巢居猶昨日塑來鶴立自何年淡煙流水斜陽外芳艸新亭古岸邊欲去徘徊城月上裏湖猶有未歸

冬夜

寶篆沈煙白銀屏焰燭紅不知窗外雪撩亂撥春虫王淸【一首】

淸字一寜合肥人世襲濟寜衛指揮陞廣東都指揮死於寇難有建櫜集

塞上感懷

西風闗外雪初晴懷古思鄕百感生玉帳枕戈人萬里鐵衣傳箭夜三更夢回絕域烏桓地戰罷空山敇勒營烽火微茫天路逺月中鴻雁起秋聲

郭登【十二首】

登字元登武定侯英諸孫景泰初官都督僉事守大同以功封定襄伯英廟復辟謫戍甘肅成化初復爵卒贈侯諡忠武有聯珠集【李賓之云國朝武臣能詩者莫過郭定襄】

【詩話定襄力捍牧圉功存社稷聮珠一集繼父兄掉鞅詩壇西涯以爲明初武臣之冠卽其山王楸樹諸篇力巳排奡至詠梟之作直兼張王韓杜之長豈惟武臣一時臺閣諸公孰出其右錫山兪汝成乃謂可式後之爲勲衛者是瞽者之言也】

題蔣廷暉小景

我家南山中柴門別經久不知今春來新添防株柳淸江閒釣竹鷗鷺還來否對此忽相思長歌獨搔首

自公安至雲南辰沅道中謁山王祠

山王廟在山深處烏鴉亂啼烏桕樹神威猙獰怖殺人朱吻長牙睂倒豎紅綃抹頭袍袖結手挼黃蛇啗其舌短碑不題神姓名蕪詞漫書唐嵗月陰風颯颯吹靈旗夜聞甲馬空中嘶老巫開門馬無迹但見狐鳴嘯鵂鶹啼山前居民種禾黍嵗嵗求晴復求雨神靈不靈誰得知老巫分明作神語往來行人多再拜鑪中無香畏神怪唱歌打鼓燒紙錢蒼鵝白羊朝暮賽還把殘餘拋野艸神喜歡欣烏亦飽老巫丁寜客無慮萬水千山放心去

楸子樹【並序】

去嵗於蒙太監家移栽此樹當就結實繁衍今年春令巳深艸木皆萌蘗而獨此枯瘁略無生意土俗相傳以爲栽樹當嵗著花特餘气耳來嵗則否必三年而後如故予甚信之偶數日伏枕不出今晨就庭事啟窗則花巳爛熳比他樹尢盛見者咸以爲異予亦歡然以喜因賦長句並識意云

窗前新栽楸子樹去嵗移自東君家根深土凍重莫致挽以兩犍載一車方經旬日卽蓓蕾秋深結子如丹砂人言此特餘气耳來嵗未必能芬葩我初聞之稍驚怪重以土俗相傳誇今年春風巳撩亂千株萬卉皆萌芽南山靑翠逺可見獨有此樹猶枯杈我徵前言苦不樂行憐坐惜恆咨嗟連朝病困閉門臥夢寐猶憶花如何今晨勿藥彊起坐眊焉兩瞳如隔紗推窗一見笑絕倒蔥蔥滿樹開成霞冰綃素錦誰翦刻小紅輕翠相交加日光照耀春欲醉翩翩蜂蝶爭紛挐賔朋來觀繞百匝共疑造化理則那花枝爛熳色更好詖辭輕易可信邪豈非陽春有深意憐我老憊來天涯浮生過半身計拙有足不及蚿憐蛇故教相伴慰岑寂豈敢與物爭豪奢六年羈鰥入僧定但未落髮披袈�靑裙小鬟別來久淚眼垢膩首不珈巳聞桂蠧化胡蝶忍聽鸚鵡呼琵琶花𨿽可愛不忍折無人插向兩髻丫鉤靜坐獨淸賞天明起看到日斜知音未遇寡懽趣有酒不飲惟烹茶前年官司催入貢六千里路豈不遐移根天苑比瓊樹有用未必過桑麻物生遭遇卽珍貴便應壓盡諸般花我慙不如花命好謫官五載辭金華住迥邊城气蕭索旦暮慽慽聞蘆笳自憐淺薄不足忌羣兒何以喙競呀方圓鑿枘苦難入冠非薦角彊觸邪古人明哲有深戒省愆痛欲掩戶撾窮荒𨿽覺雙眼淨聒耳厭聽公私蛙再歌南風終不競天驕吹唇魯婦髽羌兒雜遝近邊鄙意態詭異聲嚻嘩陰霾接旬不成澤嘊嘊恆欲噬我豭麒麟獅子逺將至爾曹愼勿相邀遮馹騎東來防山倒黃口學語聲咿啞羣公羅拜但垂手踐踏不啻虫與鰕人逃馬死金滿篋一擲何足掛齒牙我𨿽無位百憂集終夜感嘆心如瘥廿年蹤迹半天下把鏡自照兩鬢髿老懷食蔗如食蠟豈但無味仍饒渣行路難行古如此道多豺狼水鱷魦紛紛兒女競聲利左蠻右觸方爭蝸金雞何日解羈去一竿歸釣吳江槎箕山潁水迹長往漁蓑樵擔肩相摩閒看得意鼠如虎怕說病聰蟻間犘黃雞紫蠏且慰意背癢正得麻姑爬羞將口腹累州裏未能不食如匏猶勝夷齊待薇蕨園収芋栗兼棃樝老農追隨種禾黍偶耕林下時燒畬心淳語直意眞率肝膽相照無疵瘕瑤臺璇室豈不好囁嚅較此猶爭些囊中黃金尙餘防壺干酒盡還當賖頽然一醉玉山倒世間萬事皆由他

梟

南山萬古雪六月地上冰崢嶸況當嚴冬气尢冽萬物僵立不識死與生陽烏戢其羽顏色慘澹無光晶朝朝畏寒不敢出欲挽海水添長更氊裘蒙茸縮如蝟風沙斷盡行人行老烏平時最饒舌攢毛縮頸饑無聲鴟鴞獨何形無乃金鐵鑄使成白日在何處每到夜黑來飛鳴有時呼嘯聲愈厲召號怪徵邪精鳳皇凍欲死志意無由平梟凶不可治怒癭空膨脝南村孀婦貧且苦夫死未葬兒東徵伏雌五離初解殻畏寒就暖聲咿嚶土房穿漏窗戶破梟竟突入雞啼驚雛死腦盡裂雌僝不能爭孀時睡防防欲起視夜無油燈乞鄰把火照昏黒梟止未去勢欲相欺陵口吻尙流血兩目光睖防孀發竪股栗返走撲地魂飛騰有夫攘臂挾弓矢弗斬此梟何以懲入門無所見但聞狐鳴嘯寒气颯�如凝冰孀悲呼天涕垂膺卵此惡物當誰憎防手詬社公媿汝威稜稜𨿽云土木偶想亦欽名稱人皆祀汝作土主安然坐視反不如梟能社公顏忸怩渥若朝霞蒸據案呼吏兵卑官亦靈承廟食於此方乃被婦詬吾奚勝便須封皁囊騎云款天庭叩階瀝血天其矜不以梟磔死吾道何由宏天門九重髙且邃守以夜義威贔屭摳衣趨蹌肅鳴佩以手奉扃心顫悸大閽倚棖方假寐瞠目視之訶且詈汝官何曹直虫臂淸都森嚴可輕易社公前致辭大閽巳知意鼎鐺尙有耳投防須忌器梟爲天驕子美惡各以類羽中豈無靈與瑞不及梟姿工娬媚乘昬伺暗察幽隱附耳連睂方倚比汝不知忌諱胡不膠唇結舌亦足以自異彼喙若呀非汝利社公頓首前此言得無愆天道本至公如何有憎憐茍不較曲直何由辧媸妍以彼醜惡形乃竊造化權常聞上古時宰物無頗偏禍淫與福善今豈不其然地行蒼生何啻千萬億煩冤疾痛孰不號旻天渾沌茍未鑿何用呼吸百里晝夜東西旋大閽笑絕倒以掌拍其肩小儒彊解事未悟磨兜堅汝胡不聞天地同一物不過一十二萬九千六百年气機消長豈常好淸淳澆濁各各隨時遷天人不同道此理可忘言語旣復嘆悔丁寜極密勿妄宣社公涕漣如頫首但長吁載拜謝不敏攬轡回其車鑾風泠泠墜地不須臾亟往告彼孀夜降桑林巫梟𨿽不勝誅誰敢訐其辜朋儕相搆煽勢與天爲徒母腦尙忍啄何有於朱朱素餐抱深媿予亦思乘桴嗟爾門單戶弱形羇孤從今愼勿與梟敵但須夜夜牢護雞巢雛

西屯女

西屯女兒年十八六幅紅裙腳不韈面上脂鉛隨手抹百合山丹滿頭插見客含羞嬌不語走入柴門掩門處隔墻卻問官何來阿爺便歸官且住解鞍系馬堂前樹我向廚中泡茶去

保定塗中偶成

白壁何從摘舊瑕才開羅网向天涯寒窗兒女燈前淚客路風霜夢裏家豈有酖人羊叔子可憐憂國賈長沙獨醒空和騷人詠滿耳斜陽噪晚鴉

甘州卽事

黑河如帶向西來河上邊城自漢開山近四時常見雪地寒終歳不聞雷犛牛互市畨氓出宛馬臨闗漢使回東望玉京將萬里雲霄何處是蓬萊

客中春晚

逺塞書難寄空庭花自開舊巢雙燕子今嵗不曽來

春日遊山偶成

林下扶藤杖溪邊整葛巾春風莫相妒不是折花人

口號寄涇州守李宏

渡了黃河又黑河春風秋月五年過涇陽太守如相問更比來時白髮多

客中相見倍相親白酒黃雞莫笑貧君住淮南我淮北如何不是故鄕人

甘州

甘州城西黑水流甘州城北黃雲愁玉闗人老貂裘敝苦憶平生馬少遊【集本題作送嶽季方還京前云登髙樓望明月明月秋來防圓缺多情只照綺羅筵莫照天涯逺行客天涯行客離鄕久見月思鄕搔白首年年長自送行人折盡邊城路傍栁東望秦川一鴈飛可憐同住不同歸身防塞北空彈鋏夢繞江南未拂衣君歸復喜登臺閣風裁稜稜尙如昨但令四海歌升平我在甘州貧亦樂下文云云】

明詩綜卷二十四

欽定四庫全書

明詩綜卷二十五

翰林院檢討朱尊編

楊翥【二首】

翥字仲舉吳縣人少與兄戍武昌爲鄕校師仁宗驛召授翰林編修歷修撰遷郕府長史景防初擢禮部左侍郎尋進尙書有晞顏先生集【陳闕闕云先生詩若太酒不待姜桂鹽梅而至味自存】

黃岡阻雪

積雨旣淫溢飛雪何漫漫經旬苦不止行子多悲酸悲酸亦何事匪爲饑與寒倚門累晨暮定省違承顏欲行阻泥塗欲濟愁驚湍凍木號江介饑烏噪林端向風長太息恨不生羽翰出門不自遂誠哉行路難

秋懷

肅肅涼吹髮喞喞寒蛩吟春夏不自豫況乃秋气臨時序忽流邁感此百憂尋人生誠須臾華髮易爲侵立名亦素志爲善實所欽塵事日紛擾進修力不任愁懷難自遣徙倚髙梧陰

【靜志居詩話晞顏集借之琴川毛氏有人爲施鉛評云宜亟焚毀勿暴其短於後世可也未免太過楊公長者當存其言以予所錄二首亦自成章】

範澄【一首】

澄字國淸寶應人景泰庚午舉人

送別

酒盡津鼓喧風生浦帆亂山回不見君夕陽在沙岸柯潛【一首】

潛字孟時莆田人景泰辛未賜進士第一授翰林修撰歷右春坊右中允洗馬遷尙寶少卿陞詹事府少詹事兼翰林學士有竹巖集

【詩話漢有金馬石渠蘭臺東觀宋有總明陳有徳教周則虎門麟趾北齊則仁壽文林唐則麗正集仙開元中始定爲翰林院其署與他公廨不同中有徘徊精舍四面步廊畫壁花塼假山叢竹侈金鑾之宻記建學士之新樓汴宋玉堂尢加藻飾洎乎南渡𨿽屬偏安而省捨一新濯纓之泉滌硯之澗蕓香之亭汗靑之軒以及蓬巒松坡蘭畦芝館藥洞菊徑橘洲鶴砌儲圗史輸墨於中故論者以詞臣爲神仙之職也明初舊院有修竹林學士黃宗豫寄東裏詩云一別詞垣數月餘娟娟修竹近何如北京旣建院設玉河橋西堂後有井劉文安所鑿也亭二間凡八楹柯學士所築也井在左亭在右至今入翰苑者以劉井柯亭爲佳話而堂後柏二株亦學士所植李長沙選館受業於柯後李教習庶常以學士柏爲題汪吉士俊有一日百回行樹厎之句李悵然有感衍爲長歌云我行樹陰日千匝雨葉風技自蕭颯惟有諸生識我情旁人不解空嘲狎我見先生種樹年我身尙短樹及肩枝蟠江山地可縮手斡造化天無權瓊臺翠閣何森爽院栁庭花敢爭長芘防長畱六月陰盤回直與孤云上材堪五鳳難爲用根列九泉終不枉零落靑袍防故人琤琮玉佩空遺響當時院長文安公柯亭劉井相西東百年遺愛豈獨此此樹欲比人中龍柏猶如此我何似巳媿斑白非兒童名収榱桷有先後壽比金石無終窮下堂再拜想顏色仰面正拂長髥風於是倡和成捲以貽學士之子使藏焉蓋學士汲引後進孜孜如不及二百年來樹猶勿翦勿拜至今想其文采風流僕嘗思文獻可徵而詞林掌故闕焉不講在中禁日防粹玉堂舊事自唐宋迄明撰瀛洲道古錄一編弟子長洲陸肯堂請事開雕謂刋成凡入院者必給一本庶知以古人自期斯文不幸陸生云亡至今藏之篋衍恐終歸覆醬可嘆惜也】

遊囊山寺

下馬松闗外行行過虎溪鐘鳴知寺近云暝覺天低斷澗流泉澀平岡古木齊何當【一作時】謝塵鞅此地卜幽棲王防【一首】

防字廷貴武進人景泰辛未賜進士第三授翰林編修遷侍講歷春坊右庶子攺南京翰林學士陞國子監祭酒擢南吏部右侍郎召爲戶部左侍郎陞南吏部尙書卒贈太子太保諡文肅有思軒稾【李時逺云宗伯爲詩淸雅間出悲壯之音】

宿沛縣泗亭驛

維舟當泗水涼雨洗炎蒸砧杵孤城月漁舟別浦燈客愁秋更甚鄕夢逺難憑千古龍飛地令人感廢興楊守陳【三首】

守陳字維新鄞縣人景泰辛未進士攺庶吉士除翰林編修歷侍講洗馬遷學士擢吏部右侍郎兼詹事府丞卒贈禮部尙書諡文毅有晉庵桂坊鏡川東觀金坡銓部諸集【李賓之云文毅詩博采深詣典則溫厚成一家言而愛君憂國感事寓物得諸三百篇者深】

【詩話文懿難經伉伉不屑拾淳熙諸儒遺唾而詩格深穩在唐宋之間其史館感懷詩云在古左右史言動悉分書由漢至國初有官注起居不知自何嵗史職曠成虛有故始辟館編纂亦紛如新人敍陳迹寜免闊且疎乂云崔杼弒其主直筆遭刑誅二弟相繼死南史猶特書古人守一職往往思捐軀可憐今世士利害論錙銖蓋公畱心史學嘗艸疏言國史有三大闕事未舉一靖難後不記建文君朝政及方黃死事諸臣一景帝巳復位號實錄猶附書稱郕戾王一章疏畱中者不獲登實錄宜宣付史館惜乎疏𨿽艸而未及上也晚語徐少詹云平昔才無半斗而勤作文飲僅數合而喜與客防行不能里許而好遊蓋雅人之習尙然矣】

遊虎丘

出城才數里巳到白雲間但見門臨水那知寺有山鐘鳴僧出定林動鶴飛還石磴行行徧花宮盡啟闗

贈周廷參張邵齡二知巳

客牕情思渺無涯麥隴蔬畦浥露華白屋三間連野寺靑苔一徑入鄰家晴煙亂繞庭中樹夜雨微沾戶外花此地幽偏可乘興馬蹄來去豈嫌賒

春城遊宴詩

蝤蛑石首和椒橙新筍香甘帶肉烹非是老饕偏愛此十年不歠故鄕

童軒【一首】

軒字士昂鄱陽人以天官學入欽天監家於南京中景泰辛未進士以吏科給事中撫川冦謫知壽昌縣久之以太常少卿掌欽天監以右副都禦史總制松江歷陞吏部尙書致仕有淸風亭稾枕肱集【周吉父云尙書九日詩云黃菊酒香人病後白蘋風冷雁來初艸堂夜雨生科鬥花逕春風叫栗畱均佳句也】

憶金陵

金陵佳麗地風景想依然城闕金湯固江山罨畫連晚風樓上笛春水渡頭船惆悵曽遊地而今又防年王越【九首】

越字世昌濬縣人景泰辛未進士天順中以禦史超拜右副都禦史巡撫大同進太子太保兵部尙書論出塞功封威寜伯佩徵西前將軍印尋加少保兼太子太傅卒贈太傅諡襄敏有雲山老嬾集【李賓之云王公歌詩雄邁跌宕若不屑意而奇偉不羣崔子鐘云王公詩明易通暢不事艱刻然气象雄偉才思煥發王鳳竹雲王公摛辭掞藻品格直逼盛唐其忠君愛國之心懇惻流溢良由賦才之奇渾然天成不假匠鑿李時逺云威寜才思之美倚馬萬言往往皆出新意使加以深沈之思豈一時操觚者所能及李舒章云威寜才思敏捷柰其太率不脫兜牟之气周靑士云威寜詩不雕不琢而符采奕然五言如一杯今夕酒十載異鄕人客裏有歸夢眼前無故人石橋平似掌茅屋小於船豆蔓穿籬過苔錢上樹生飛來沙上鷺銜出水中魚夜吟山月小春夢海天遙七言如四面好山朝日觀一溪流水落天門雲間雞犬迎遊客雨後兒童埽落花一路艸香都是藥滿林樹老盡生苔閒身未老休扶杖短髮無多不受簪風向眼中吹出淚霜於髯上凍成冰愁人正似井中坐好客忽從天上來金縷且聽新樂府鐡衣休話舊軍功亭前春雨一林竹溪上秋風兩岸蘆路隔三千餘里逺月經二十四廻圎百年人得防時健一嵗月無今夜明自笑年來長送客不知身是未歸人鵲遺巢去鳩先入蛛曵絲來蝶倒懸山下夕陽芳艸路橋邊流水落花村當時只學魯男子今日不如阿大夫莫笑買牛新學稼也曽騎馬舊巡邊不求工而未嘗不工也】

【詩話威寜功紀旂常盟申帶礪立功已足不朽而於詩沾沾自喜長篇奔放如快馬不受羈紲未免有銜蹶之虞𨿽意在取法盛唐然往往流入擊壤一派其送周宗太詩云可憐相見未能久無那匆匆又分手臨岐把袂且談詩何用尋常一杯酒古詩起於列國前孔子刪爲三百篇發乎情性止禮義所以音律皆自然後來風雅不復作獨有離騷味堪嚼秦漢巳下𨿽頗淳巳食古人之糟粨盛唐取諸杜少陵西晉取諸陶淵明少陵忠義所感激淵明渾然而天成五代之詩無足齒宋人之詩理而巳抑揚辭气欠從容遂失溫柔惇厚防元人之詩學晚唐巧者自巧狂者狂大音元气日凋喪詩道至此防云亡又近體論詩云雕肝斲肺漫勞神語不求奇意自新爾雅本無難識字離騷還有獨醒人蓋自道其所得也】

中秋對月用孟浩然韻

明月下空庭淸光寒不濕褰坐來久忽見飛螢入空懷寂無聊何處砧聲急對酒不成唫起向西風立

楡陵送武靖侯趙公還京

古人一日別常懷千里思況在天之涯而與君相離風寒嵗雲暮夜永雞鳴遲悠悠行路難苦樂心自知人生如浮雲聚散安可期君歸日以逺我歸當何時豈不念鄕國顧此王事縻霜月滿孤城照見遊子悲

遊金龍池

云深池水寒流出靑山口雲水復何心鷗鷺自相友時維秋气涼佳節近重九侵曉解徵鞍徘徊日將酉歷覽古遺蹤因之問村叟叟云吾不知世逺人亡久文獻不足徵請看池上柳遙遙數百年今亦半枯朽人生能防何少壯忽老醜往事無足論且盡杯中酒

見彗

野雉雊於鼎桑谷生於朝聖王務修徳災患乃自消彗星見東方垂象何昭昭天心愛人君君心胡可驕反身當自責弭此天上妖轉禍以爲祥一念之所招

金雀花

侯門愛金雀金雀顏色好化作枝上花淩春獨開早冶遊亭館多芳容等閒老東風一飄零不及澗邊艸

初度

今年四十八去年四十七明年四十九五十爭防日逆數六十來光陰彈指疾七十從古稀八十安可必所以百嵗人千萬不見一嗟哉宦海中悠悠良自卹

題蠲上人畫

好山萬仞髙插空羣峯並列靑芙蓉大者突兀如盤龍小者箕踞如蹲熊峯頭短樹亂如艸淩霄獨立蒼蒼松一重流水一重竹竹邊盡是山僧屋上方下界知防重銀杏紅椒滿空谷山中屋貯山中雲山中云臥山中人山中之人出山去畫裏看山秋復春

蜀中送項斯誠同年回京

白髮慈親七十餘不知消息近何如老來賴我供湯藥別後憑誰奉板輿旅館夜長頻有夢故鄕路逺久無書君歸正向門前過爲報平安莫倚閭

鴈塔

慈恩古塔一閒登瘞鶴銘亡問寺僧舊壁徧題唐進士逺煙多見漢原陵感懷巳寄無窮事縱目還須最上層不省風鈴緣厎語只今誰是佛圗澄

馬文升【一首】

文升字負圗鈞州人景泰辛未進士累官少師兼太子太師吏部尙書贈太傅再贈左柱國太師諡端肅有集

遊桃源洞

桃花源接武陵溪咫尺仙家路易迷指點秦人舊蹤迹蕭蕭方竹斷橋西

姚旭【一首】

旭字景桐城人景泰辛未進士授刑科給事中天順間以言事謫判鄭州仕至雲南參政有菊潭集

管叔城

管城廢址艸茫茫屈指曽經百戰場但有鴟鴞鳴夜雨不堪車馬送斜陽山含秋色迷孤館樹引荒云覆女墻試上層樓頻悵望鎬京離黍總堪傷

沈珒【一首】

珒字公貴平湖人景泰辛未進士山東道禦史有橋門漫稾柏臺新稾

【詩話公貴少與兄公禮齊名公禮名琮中正統壬戌進士仕至廣州守兄弟居父母喪廬墓下六年不肉食先後哀毀卒詔旌其宅曰孝行之門公禮詩有石窗漫稾予少日曽見之記有防防香生秋雨後桔橰聲斷夕陽前雨餘竹外僧歸寺日出松顚鶴下巢山花帶雨落成片野鳥見人飛作羣之句今其集不復再覩矣錄公貴詩附識於此】

題漁隠故居

名落人間二十年一溪漁隠自悠然晚風楊柳堤邊笛秋雨蘆花渡口船沽酒肯邀漁父醉枕蓑時伴野鷗眠只今回首成陳迹贏得人稱似輞川

李應禎【一首】

應禎名甡以字行更字貞伯長洲人景泰癸酉舉人授中書舍人仕至南京太僕寺少卿有李氏遺集【李時逺云少卿詩朗秀衝間巳造中唐佳境】

【詩話少卿入太學中官牛玉請爲塾師固拒之在中書日應制冩佛經進曰臣聞爲天下國家有九經不聞有佛經也不受命可謂婞直矣歸田後與吳原博史明古張子靜輩賦詩聮句其寄友詩云別墅圍棊常載酒晴湖泛月不張帆風流可想也】

東禪寺

松杉滿院風豆莢一籬緑不聞車馬喧時有髙人宿徐溥【一首】

溥字時用宜興人景泰甲戌賜進士第二累官少師兼太子太師吏部尙書華蓋殿大學士卒贈太師諡文靖有謙齋文錄【朱懋忠云文靖詩淸潤和平足以鳴國家之盛】

【詩話文靖詩不求工然如鳥迹平沙晚花香小徑春但使客長醉何妨酒屢賒綽有風致】

歸樂堂

十年遊上國此日賦歸歟倦卻風塵路來尋水竹居山行春載酒門掩晝攤書薄暮投林鳥相看意自如何喬新【四首】

喬新字廷秀一云字天笛江西廣昌人冢宰文淵子景泰甲戌進士授南禮部主事攺刑部歷員外郎中陞福建按察副使攺河南擢都察院右僉都禦史巡撫山西召爲刑部左侍郎進尙書卒贈太子少傅諡文肅有椒丘集

秋懷

白露悴百艸蟬寂無聲庭柯斂新翠日夕寒螿鳴感此時序易披衣坐前榮仰視天宇間銀河隔雙星一葦亮可航相望未合並運亦多阻矧玆塵俗情援琴鼓別鶴感我淚交零

登嶽陽樓

云牕月牖俯淸流滿目山川快壯遊誰向江湖懷北闕謾誇樓閣冠南州朱弦夜鼓湘靈瑟錦纜春廻楚客舟欲起靈均歌九辧灃蘭沅芷徧芳洲

擬唐宮詞

花貌宮娃老掖庭承恩元不在傾城披香殿上開春防閒看羣姬弄化生

過故相第

門掩西風晝不開蝛滿壁粉墻頽庭前乳犬休驚吠無復懷金暮夜來

謝省【一首】

省字世修黃巖人景泰甲戌進士南京兵部員外郎出知寶慶府

山行

杖屨躋攀到九華不知何處是仙家髙蹤一去無消息惟有碧桃春自花

李裕【一首】

裕字資徳丰城人景泰甲戌進士授監察禦史陞山東按察使轉陜西左布政召入爲順天府尹尋陞右都禦史未防調南京轉工部尙書攺吏部有餘力稾東藩倡和詩

渡楊子江

曉經楊子渡畫舸一帆輕潮湧金山寺云連鐵甕城江豚吹浪白海日照林明坐聽鐘聲發悠然物外情張寜【十一首】

寜字靜之海鹽人景泰甲戌進士官禮科給事中兩使朝鮮轉都給事中出知汀州府有方洲集【徐子元云方洲髙雅淸俊得唐調王元美云張靖之如小櫂急流一瞬而過無復雅觀蔣仲舒云靖之旣離闥旋就乞身追念舊恩愴然興涕歌詩本於才敏終鮮沈思大槪一】

【時之雄終難百世之業顧言云方洲縱調騁情頗稱作者句如林葉經霜盡河冰近午開殷璠所稱意新理愜斯得之矣】

【詩話黃門賦才防敏不費沈思兩使朝鮮水館星郵畱題殆徧陪臣朴元亨以刑曹判司爲館伴詩篇酬和殊不相下及偕登太平館樓黃門成七言長律六十韻元亨誦至溪流殘白春前雪栁折新黃夜半風之句乃閣筆曰不能屬和矣使旋爲大臣所忌出守汀州與嶽文肅同日拜命致仕歸而築方洲艸堂於海澨疊石爲山上有峯曰蒼玉曰拄頰曰小飛來巖曰宿雨曰滴露洞曰歸云坡曰蘭雪岫曰茶煙嶠曰詠月曰卓筆泉曰洗研池曰映山皆劖於石而通目之曰一笑山家居三十年歌詩畫筆與云東逸史齊稱暮年無子有二婢子曰寒香晚翠剪髮自誓不下樓者四十年有司以聞詔旌爲雙節釋明秀詩云交剪雲鬟報主恩鏡臺花落洗頭盆同心誓死方洲上霜月寥寥夜照門一時和者甚眾黃門嘗過杭州潑墨寫目送飛鴻手揮五弦圗縱橫潦艸侍婢笑之題詩雲閒尋敗筆作圗畫小鬟立侍笑欲倒山頭頽似土灰堆樹根亂若蓬蒿艸所云小鬟殆卽寒香晚翠乎】

重遊金粟寺有作

溪廻通小艇山峻露層臺林葉經霜盡河冰近午開閒雲僧出定舊雨客重來擾擾浮生路經過定幾回

感事

羽書昨夜報居庸百萬雄師下九重天子垂衣臨大漠羣臣端笏扈元戎禁中巳乏回天諌閫外誰成辟地功千古澶淵扶日轂令人長憶冦萊公

莫愁樂

金雀玉搔頭生來字莫愁自從歡去後不出石城遊

南浦停雲

不見同心人相思渺雲樹記得別離時卻在飛雲處

林良花鳥

竹樹晚淒淒天寒相傍棲春風疎雨歇飛上畫樓啼

園梅盛開

暖透孤根雪乍消冰花萬防綴寒條尋幽欲寄山中客忘卻西湖有斷橋

後浦漁歌

欸乃新聲度逺汀煙消日出樹冥冥年來悟得滄浪意長近西堂竹下聽

題畫

查靄昬黃夜泊鷓鴣聲裏雨如煙秋風不見平安信夢斷湘江又十年

竹鶴老人畫

水煙山靄樹冥冥在丹靑畫裏行好是苕溪二三月南邊雨落北邊晴

蘋花館

宿水停煙綠近墻繞門葭菼共蒼蒼寒香欲薦無人采月落空庭夜有霜

寄余驛丞

南薫亭館晚相延屈指星霜又十年不是重來渾忘卻黃昬舟過驛門前

彭華【一首】

華字彥實安福人景泰甲戌進士攺庶吉士累官禮部尙書入直內閣以宮保尙書致仕卒諡文思有集

明妃曲

抱得琵琶不忍彈風沙獵獵雪漫漫曉來馬上寒如許信是將軍出塞難

丘濬【五首】

濬字仲深瓊山人景泰甲戌進士選庶吉士授翰林編修歷侍講學士陞禮部侍郎進尙書加太子太保入直文淵閣尋加少保戶部尙書武英殿大學士卒贈太傅諡文莊有瓊臺防稾【李賔之云公之學於詩固有所不屑專而實專門者所不逮程克勤云公詩如仙翁劍客隨口所出皆足驚人𨿽雅俗正變體裁不一而格律精嚴不失矩度黃才伯云先生信口爲詩語皆警防】

【詩話文莊於詩不事鍜鏈而矩度自合其與友人論詩絕句云吐語操持不用奇風行水上繭抽絲眼前景物口頭語便是詩家絕妙辭其言未嘗不是第恐學者因之流於率易墮入定山一派不可也】

擬古

依依重依依不忍生別離別離巳可悲況值秋風時栁衰不堪折情苦不堪說願妾爲小星君身化明月明月貼天飛小星恆相隨月出星隨出月歸星亦歸莫學秋胡妻相逢不相識生者固可慚死者亦何益

送廣東夏亷憲

當寧念逺氓塗炭日以極詔簡在廷臣往司風紀職僉曰禦史某秉徳剛且直屬耳按左右風聲甚煇赫兵政旣以舉吏獘亦以革謡言聞逺近公論推第一無如斯人可拜手答明勅天子曰兪哉起授三品秩天語重丁寜綸命光舄奕百僚無間言相見咸唶唶而我嶺南人慶幸倍千百預爲鄕人喜從此得蘇息特恩許乘傳陛辭行有日走也官禁近早有半面識中心久有懷臨分忍緘黙聊爲陳本末幸與垂采擇惟玆東廣地冨麗自古昔秦初巳內附漢後亦廣斥東西數千里十郡六十邑衛所錯其間小大五十七憶昔全盛時承平久寜謐家家有蓋藏人人各安適土著少流徙世業足資給士族尙詩禮農家務耕織先期輸賦稅俛首供力役民不受箠楚兵不識鋒鏑行旅不賫糧逺出不待吉昬夜絕剽竊歉嵗無行乞況復天气暄地利多所獲三冬著薴衣五月収新稙山畬少污萊水田自潮汐舟遊泛滄茫火種燒屴崱曉包趁墟飯晴著登山屐海錯冨蚌蜆家烹剰豚�文木生山林珍貨來蕃舶荔奴然火樹橘柚垂金實閭右食素封田圃盛嘉植愛身寜破產終訟羞曲筆遐邇總安恬公私舉丰殖逮及廿年來長吏恣胸臆厚利動其中甘言誘其側欺彼民柔愚藐玆地遐僻遂決禮義防大肆搏噬力把臂褫其衣抉口奪之食溪壑塡不滿气焰撲難熄上下相師承前後遞沿襲豈云無鷹鸇方自爲蟊螣天門逺萬里無地訴冤抑致令仁厚性化作凶險質弄兵潢池中延息茍旦夕外邪尋卽除中虛遂成疾蠢玆洞中猺窺伺乘閒隙始惟掠近地稍稍出復匿迹彼素脆愞頓異戎與貊制伏本非艱而我狃安逸武冑恥言兵文吏諱申賊縱虎出林薄延入居宅路有橫艸虞闗無一夫搤長驅捲村落乘夜盜城壁豈彼智有餘乃我法不立嵗嵗轉猖披邊境遭轥轢脇從日漸多凶徒日增益居民就流散人煙渺蕭瑟巳身不自防何暇問家室田蕪乏犢耕井渫無人汲萬家春艸靑一望秋原赤禾麻種殆絕雞犬聲亦寂昬雨燐火靑涼月死骨白內地幸茍免因之困供億相扇咸弗靖濡沫聊戢戢方今堯舜朝大臣總臯稷萬國俱時雍一方獨艱阨九重赫然怒遣將搗其�天道信好還王師本無敵鼎魚姑假喘穴蟻難藏迹行當見埽平星穢永蕩滌卻愁火然岡罔辧玉與石嗟爾嶺徼人罹此殊可惜賈父來每晚謝令去不亟由來非一朝往者何嗟及幸玆天日開光景方昭熠艸木回生意山川增秀色福星離紫垣甘雨隨丹軾指日下湞江持節鎭南國先聲一以聞父老懽以泣迎拜古道旁應以手加額願言明使君代天布仁徳爲我招殘魂爲我肉枯骼爲我作保障爲我剪荊棘爲我開防吻爲我插羽翼醫我眼前瘡除我腹中�我寒衣以裘我饑食以粒生者受我廛死者與我椑一夫或失所孰非使君責使君今巳行行行去須急齊民正倒懸異類尙反仄如病望醫師如旱望雨澤寄聲報吾人此公古難得瘴海行將淸貪泉不能惑佇看凋獘區復作全盛域【鐘廣漢雲長篇銳气不衰】

村行

萬里勞行役驅車趁晚晴鴉邊殘照逺雨外斷虹明山徑髙低路村舂逺近聲隔林人語寂一犬吠相迎

中秋有感

客裏逢秋景思鄕倍愴神依然今夜月不見去年人

秋思

水落淺灘石出霜冷疎林葉丹天外數聲過鴈人在髙樓倚防

伍方【一首】

方字公矩嘉興人景泰甲戌進士知武岡州謫戍栁州有柳庵集

【詩話公詎與張靖之丘仲深同年成進士三人莫逆時有倡酬靜之詩云丘仲深伍公矩元是長安看花侶乂云江東云渭北樹仲深不來公矩去望斷斜陽舊防處仲深亦有送公矩之栁州詩云平生故人伍公矩少年學文今學武興來防劍爲我舞顧儂豈是噲等伍末云吳山髙兮粵水長南歸若見張給事引杯燒燭歌我送行章可謂篤同譜之義矣栁庵集予少日於金明僧捨見之凡四冊曽覽一過今購之不復可得僅從防李英華集錄其一絕𨿽不見好存其人可也】

畫竹

花防湘云墮碧川翠梢零落帶秋煙歸篷記得曽看處殘月黃陵古廟前

杜庠【一首】

庠字公序長洲人景泰甲戌進士除知攸縣罷歸有楚遊稾江浙歌風集

【詩話公序從張節之遊同學者藐之節之贈詩云炳蔚虎豹文卓犖瑚枝學子因攺視焉嘗過赤壁題詩張汝弼奇之一時呼爲杜赤壁仕旣不逹汗漫湖海間自稱西湖醉老莓墻椒壁過輙畱題然不經意其可存者寡也】

寄吳中諸友

故園東望路綿綿一別何期竟隔年客思半消春酒後鄕心都在夜燈前杏花村店西山雨楊栁河橋上苑煙欲語平安歸未得自嗟身爲薄名牽

彭澤【一首】

澤攸縣人景泰丙子舉人

春日雜興

春陰庭館晝生寒落葉遊絲濕作團年少風流今減盡牡丹開徧不憑防

桑瑾【一首】

瑾字廷贊常熟人景泰丙子舉人處州府通判

橫瀝口泊舟

浦外炊煙起柁牙岸頭茅屋是農家一冬苦雨全無麥二月春晴未見花野渡至今濡馬足江潮久不露鷗沙閒隨漁父談占怕見朝霞愛暮霞

黃瑜【二首】

瑜字廷美香山人景泰丙子舉人長樂知縣有雙槐詩集

井防【宋端宗禦舟至此】

白雁過江南破更無一尺土可坐自閩入廣隨波流塵沙暗天天亦愁黃蘆苦竹風颼颼鷓鴣雨中啼不休上有深井山下有仙女防黑雲捲波白浩浩漁舟不到禦舟到鱷魚�揚蛟尾掉蒼天蒼天誰與告

【詩話是詩依南海歐奏孚所藏錄本與廣東通誌所載不同】

城西劉王故院

江水東流西日斜劉郎綦迹尙天涯昌華苑外裙腰艸玉液池邊鼓吹蛙隔隴牛羊聞牧笛遙林煙火見漁家當年翠輦宸遊地畱與東風長稻花

陳贄【二首】

贄字惟成余姚人以薦官儒學訓導入爲翰林待詔陞廣東參議遷太常少卿有防庵集【黃太衝云惟成從鄕先生宋公傳張臺民得其詩法評者謂古詩逼陶栁近體駸駸乎盛唐】

晚發五溪

巴川移短櫂正值暮秋天客路猨聲裏鄕山雁影邊蒹葭連晚渚防防滿秋田風物𨿽堪戀其如歸思牽

蠻中

蠻溪雨過葉皆流落日猩猩啼樹頭髙竹亂藤茅屋小不知村落屬何州

劉英【二首】

英字邦彥錢塘人景泰中郡邑交辟以母老辭有賓山集蕉雪稾竹東小稾湖山詠錄【程克勤云邦彥孝友似黃山谷髙蹈似魏淸逸曠逹似楊鐵崖其詩精妥流鬯兼備眾體】

寶峯樓看沈啟南畫因懷畫中詩人存沒

尋僧重上寶峯樓撫景興懷不自由東海傷心諸老散西湖回首十年遊摩挲舊畫題新句慙愧靑山對白頭空負棃花一尊酒無人共載木蘭舟

載酒過湖

寒食淸明次第來紫袍紅蕚裹池臺東風似與人商略最好花枝最後開

聶大年【五首】

大年字壽卿臨川人用薦爲仁和訓導陞教諭景泰初徵入翰林卒有冷齋集【兪汝成云壽卿詩尙襲元調詩話聶大年掌教武林揭對聮示諸生云文章髙似翰林院法度嚴於按察司以是見忤逹官九年不調泰和王行儉掌銓衡以詩寄戴文進索畫自敍十年始成大年題其後云公愛文進之畫十年而不忘也使公以十年不忘之心待天下之賢天下豈復有遺才哉語稍聞於王而王不介意也天順初被徴入史局病中以詩別行儉曰鏡中白髮難饒我湖上靑山欲待誰千里故人分槖少百年公論蓋棺遲行儉得詩泣下曰大年欲吾銘其墓耳明日而大年卒行儉爲作墓志曰吾以大年之才必能自振故久不擬薦而乃止一校官邪大年諸體平熟惟絕句小詩差有韻致比於劉泰士亨陸昂元偁馬洪浩瀾王澄天碧諸子似勝之】

題畫瓜

翠實離離引蔓秋西風涼露滿林丘東門尙有閒田地千載無人說故侯

題彥顒畫中小景

水禽沙鳥自相呼逺近雲山半有無一葉扁舟兩三客載將煙雨過西湖

題許上捨家梅花

西湖曽系木蘭橈湖上殘云雪未消報道南枝春信早移船更近叚家橋

夏日次侃禪師韻

髙亭暑夜景相和涼月絺衣掛薜蘿楊栁風輕湖面闊不知何處藕花多

題仲昭竹

舍人老作鄖陽守尙愛揮毫寫竹枝絕似檥舟湘水上鷓鴣啼斷雨來時

陳延齡【二首】

延齡初名壽字昌年嘉興人景泰中郡掾吏有玉崖子集

題畫【二首】

洞庭微雨曉生波一櫂雲山客裏過綠徧蘼蕪歸未得東風閒唱竹枝歌

楊花如雪正殘春新水茫茫浸緑蘋桃葉桃根何處是東風愁殺渡江人

劉溥【七首】

溥字原博長洲人宣徳初授惠民局副使後調太醫院吏目有艸集【王元美云景泰中稱詩稾者十才子而劉溥湯勣爲之首蔣中舒云溥詩如淮陰少年武健自足時欲侮人使少加揖遜亦一時名流詩話劉原博湯公讓盛有詩名原博於除夕爲劉主事廷美作終南進士行廷美懸之堂上次日賀正客至爭裂門籍紙傅寫廷美笑曰此乃耗紙也嘗語客云不讀二萬卷詩看溥詩不得而公譲守宮詩出一時驚嘆以爲有神今觀之殊堪作惡時無英雄遂有十才子之目然就諸子而論原博特多忠悱之言於彼法中差勝劉宗器贈詩云心事一於詩激發何慨慷靜中聊自怡郁抑賴舒暢短章旣從容長篇亦跌宕府藏出珍奇鈞天奏空曠正如巨陂中魚龍交蕩漾有時爲我歌三嘆而一唱未免矜譽過其實矣】

古意

美女出齊州容華世無雙修睂結輕緑麗目曼騰光鮮紈被玉體明月綴兩璫巧笑發春華气若秋蘭芳窈窕髙樓居宛在大道傍媒氏致千金琴瑟諧髙張旣制合歡被復制合歡牀徳義茍無虧恩愛永不忘

雜詩

仲秋涼气肅白露下庭柯芳蘭委輕飇桂樹行復華俛仰時節至生意疊以嘉理運本自然無爲徒咨嗟人生貴有道冨貴安足誇膏火一朝盡撫膺其柰何

晚過揚州

長安懸落照短擢尙孤徵衰柳愁邊斷殘霞雨外明人喧揚子渡鐘動廣陵城漸去鄕闗逺淒然倍旅情

使回過獨石

邊城二月暗塵沙吹徧東風不見花天逺玉京旋日騎水通銀漢系星槎雲中路出髙山險上谷云連獨石斜正是旅愁消未得夕陽樓外又鳴笳

江上別

相逢蘭渚潮長相送煙江日斜只說儂家易識門前一樹棃花

題畫寄徐州陸九臯【二首】

別後重來未有期且憑圖畫寄相思秋風黃葉茅亭上猶記逢君是此時

目極天涯酒半醒楓林斜帶逺山靑故人家在秋云外百步洪邊水繞亭

湯勣【二首】

勣字公讓東甌襄武王曽孫授錦衣百戶轉千戶景泰中命通問上皇歸進指揮僉事成化初以參將守延綏戰沒有東谷集【王元美云湯公讓劉原博如淮陰少年斗健作噉人狀】

【詩話徐元玉言於裕陵曰湯勣酒風漢耳鄒克明嘲以詩云湯家公子善誇詡好似蚍蜉撼大樹文章光焰萬古長卻說杜陵無好句當時公論蓋未盡輸心也程克勤爲作傳稱其詩豪邁奇崛名家退避豈其然乎然使不辱命死於疆場則誠豪傑之士矣】

遊仙

月照參差海上峯飈輪度處滅行蹤防宮裏通宵宴傳得新方解豢【一作擾】龍

巨俠

獵火茫茫照四山靑衣小隊射生還貂裘防防輕盈雪月照城門未上鐶

蘇平【四首】

平字秉衡海寜人舉賢良方正不就有雪溪漁唱【陳廷器云二蘇防趣髙逺聲律和暢昭乎治世之音李時逺云平詩溫柔惇厚自是可人】

【詩話鄭谷鷓鴣崔玨鴛鴦謝逸蝴蝶袁凱白燕皆以一詩目之終身至蘇秉衡以繡鞵得名風斯下矣卽其南陌靑春有迹西廂立月夜無聲二語乃本於瞿宗吉少時香奩之作所云燕尾防波微有韻鳳頭踏月悄無聲也以吞剝而得虛譽忸怩巳甚而秉衡妄爲大言謂宋一代今體詩僅王禹玉元夕一律彷佛唐人髙靑丘詩二千首近體止吳女誦經一首可取爾當日鄒禦史克明作三誇詩以秉衡爲首其次楊公讓其次劉原博克明名在十子之列在同調亦不免嘲笑之他可知矣】

雜詩

彼美南國姝婉孌貞且良丹霞制爲佩明月懸爲璫白玉蓄光采幽蘭含芬芳見者咸嘆息不殊古姬姜世無蹇修氏玉帛誰爲將黙黙處重闈何曽下中堂容顏豈不好攬鏡徒悲傷但恐芙蓉花零落隨秋霜

寄金粟王公子

中夜百憂集攬衣起傍徨明月揚素輝列宿互低昂耿耿河漢流肅肅鴻雁翔念我同心人渺渺天一方昔爲雙遊魚今爲孤飛凰援琴不成曲展轉憂思長豈無蕙蘭花爲君掇其芳道逺莫致之中懷徒自傷

塞上曲

戰馬聞笳鼓橫行出塞門隴云凝陣黑殺气入邊昏決策平沙漠捐生報國恩猶慙漢公主萬里嫁烏孫

班媫妤

一自辭同輦深宮艸又生甘隨紈扇棄猶記玉階行明月愁中影流鶯夢裏聲笙歌前殿夜教妾若爲情蘇正【一首】

正字秉貞平弟有云壑集

江南旅情

天涯爲客久生計日蕭條旅思【一作況】頻看月鄕心獨聽潮春歸江上早家在夢中遙無限相思意東風白下橋蘇直【一首】

直字秉忠平弟有蘭畹集

【詩話秉衡兄弟三荊同株無分髙下】

送人東歸

東風官路栁依依目送鄕園賦式微晚渡雨晴孤櫂發春江潮落逺人歸夢回野戍遙聞角家近滄洲獨掩扉惆悵天涯同是客臨岐那忍又相違

蔣主孝【一首】

主孝字務本儀眞人徙句容有樵林摘稾

無題

鳳輦春遊繡嶺宮閒庭小雨落殘紅貞元朝士知誰在一曲琵琶月正中

蔣主忠【一首】

主忠字存恕主孝弟有集

芙蓉

淸露下林塘波光淨如洗中有弄珠人盈盈隔秋水沈愚【十一首】

愚字通理昆山人自號崆峒生有篔籟吳歈二集

【詩話景泰十子才多下中通理特爲翹楚同輩極其引重劉原博題其集云淸如玉樹含秋霜麗如五色云錦張瑯然天外度靈響一曲一奏春風香蘇秉衡贈詩云玉山才子東吳英丰姿皎皎冰壺淸胸中磊塊含元精騷壇少年推獨步天仙仙何足數又云多君祗今英妙年巳有新詩滿人口俊逸還淩鮑謝前淸新肯落盧王后王善甫贈詩云玉山沈郎更防灑芙蓉秋水涵冰姿摩挲石壁寫新句毫端墨汁光淋漓防州黃進士閏詩云多情才子惜春華樂府新聲對客誇朱雀橋邊舊遊路東風開徧小桃花誦之可想見其人矣余初見吳歈集錄其三詩近東田學士示以先世手抄篔籟集私印尙存增益八首詩諸體皆淸穏而絕句尢矯矯軼羣在劉白之間題畫二首云汀蒲短短栁三月桃花水滿潭攜酒抱琴同一醉人生只合住江南山邊臺榭水邊樓秋月春花足勝遊平厎畫船如屋裏人生只合住蘇州通理兄弟四人愚魯質訥魯字誠學以學官弟子入塲屋望見諸生蓬頭赤腳嘆曰待士如此士可知矣遂走出不復與試以文筆自娛嘗作劉過傳西楊見而擊節曰如此人當以翰苑處之或勸其入都往謁不屑也訥字文敏中正統壬戌進士仕至福州按察副使卒於官仲季皆能詩所著集不傳學士誠學之云孫也與予同年入翰林述其家世本末如是】

閶門栁枝詞【二首】

小蠻能唱白家詞笑把纖腰鬭柳枝愁絕樽前春未老風流太守髩成絲

枝枝揺翠綰香車占斷春風日未斜記得臯橋舊遊處緑煙深鎖泰娘家

舊遊卽事

冶城東畔舊亭臺寂寂朱扉映竹開一樹碧桃都落盡去年蝴蝶卻飛來

寄淮南

江南相望路迢迢風滿闗河雁影飄最好鳳凰臺上月共誰攜酒聽吹簫

過桃葉渡

江花含笑欲爭春江水籠煙栁色新商女停舟唱桃葉東風愁殺渡江人

石頭城

谷口靑鞵踏軟沙橋頭艇子載琵琶春風何處尋芳好盧女門前防樹花

金陵九日

京華風物近佳辰黃菊秋香漉酒巾欲上鳳臺同一醉客邊誰是故鄕人

閶門夜泊

絲絲楊栁拂官河煙際樓臺隔岸多此夜闔閭城下泊滿船明月聽吳歌

旅次送晏振之

西風孤櫂楚江濱煙水殘陽照白蘋厎事送君情轉切只緣身是未歸人

旅次石城

水落寒江露淺沙斷隄煙柳集昏鴉樽前冷笑陶彭澤三逕秋香負菊花

陳宮懷古

景陽宮井積浮埃三閣遺基半綠苔惆悵後庭花落盡黑頭江令獨歸來

鄒亮【一首】

亮字克明長洲人用薦授吏部司務遷南京監察禦史有鳴珂漱芳二集

【詩話克明受知於周文襄用況守伯律薦授官嘗撰詩宗韻海未就而卒自稱梅崖亦曰藻庵居士病中自撰志銘謂修短有數遺墓在長洲縣金鵝鄕志中不及劉湯諸子姓名非其所矜式也】

長信宮

妙舞方承寵愁懷獨感傷金輿門外度紈扇篋中藏別殿生秋月空階落晚霜涼飈如有意渾不到昭陽王淮【二首】

淮字柏原慈溪人有大塊稾

【詩話伯原淹博號行袐書詩殊淺率】

寄吳廷圭

雁叫新霜九月時客邊節物倍淒其風吹敗葉藤纒屋雨濕疎花豆壓籬八跪蟹肥村店酒一行鷺促野橋詩待君流水柴門下共醉殘陽倒接防

秋夜書懷

破窗燈火黯淒淒一榻空齋抱影棲愁斷關河千里雁夢回風雨五更雞田荒故國蒼苔徧路接長亭碧艸迷嘆息此身緣底事十年蹤迹苦東西

王貞慶【一首】

貞慶字維善一字善甫定逺人駙馬都尉永春侯寜之子有茗艼集

【詩話善甫懷慶公主所出生於侯門而能脫去紈綺之習築別業於聚寶山中辟一軒繞以桂樹因自號金粟主人能書善飲酒名其詩曰茗艼集羊城陳廷器序之】

送沈崆峒歸玉峯

客従東吳來暫向金華住看徧京華春更憶東吳去秦淮橋頭煙栁靑執手臨岐別恨生扁舟後夜知何處月色江聲無限情

明詩綜卷二十五

欽定四庫全書

明詩綜卷二十六

翰林院檢討朱彜尊編

彭韶【九首】

韶字鳳儀莆田人天順丁丑進士除刑部主事歷官都察院右僉都禦史巡撫蘇松召入爲大理寺卿累轉刑部尙書卒贈太子少保諡惠安有從吾滯稾

【靜志居詩話彭公以左僉都禦史巡視浙江兼理鹽法憐亭戶之苦繪八圗上進各系以詩𨿽未盡工然有元次山舂陵示官吏二詩風骨若臨江詞一篇慷慨激烈信足以起頑懦其云後來姦佞儒巧言自粉飾叩頭乞餘生毋乃非直筆蓋指修實錄者而言攷髙皇帝實錄一修於建文元年五月至三年十二月書成再修於靖難後至永樂元年六月書成迨九年復修至十六年五月書成文皇帝實錄修自洪熈元年五月至宣徳五年正月書成四次纂修總裁楊東裏一人均與焉卽如書傳防選許觀景淸寔預纂修之列今刋本猶書其名而實錄去之則建文諸臣在洪武中嘉言懿行防從刪削而顚倒其是非可知巳彭公所指斥殆爲東裏言之乎】

經進鹽圗詩【八首】

兩浙山水鄕古稱天地藏西望出吳淞東行逾鴈蕩利孔非一塗鹽徵爲海王泉布充京儲芻糧助邊餉庶哉用物宏生意不復暢薪桂與炊玉晨昬增感愴敝屋棲寒蘆新畬倚孤嶂懷土思依依承家如艸創

右鹽場圗

山木非不佳林麓非不防百年生聚繁分業薄如紙朝夕斧斤入不待黃落矣近伐嘅山童逺入虞虎兕肩重何足辭突黔良借此而況煮海功昬夜無停止菹薪茍不力公私亦何倚歳歳事辛勤猶勝棄桑梓

右山場圗

海壖咫尺地一望如掌平材木不生植艸莽徒敷榮廣牧良有害泛取亦難成分結亭戶表絕自經營繁霜一以降百物俱雕零芻蕘忽萃止芟縛無畱行輦運積官所來歳事煎烹負荷非爲苦願言公課登

右艸蕩圗

旭日朝沮場欣玆風色競錢鎛宻如鱗沙塗平似鏡汲曬足灰泥層層白相映易地聚成堆再淋咸始盛方池借以茅小竇暗通阱蓮實重且堅浮浮力能勝祗恐山雨來一簣功未竟殷勤守餘瀝坐待鹵池定

右淋鹵圗

鹺液泛淸泠牢盆戒修潔分畨忽後時及此旺煎月一勺盡傾瀉萬竈俱焚爇沈沈紅霧収蹙蹙晴波竭斂之白盈箕凝華燦如雪防檢入公私中心更煩熱荊妻慰苦顏摩挲汗流血卻嘆戍邊人垂老有離別

右煎鹽圗

【詩話煎鹽之法惟海濱居民悉之書生多未詳也惠安是詩巳具其槪然不若施宿防稽志所載靡有剰義今節錄於後云防稽亭戶煎鹽法以海潮沃沙暴日中日將夕刮鹻聚而苫之明日又沃而暴之如是五六日乃淋鹻取鹵然後試以蓮子毎用竹筒一枚長二寸取老硬石蓮五枚納鹵筒中一二蓮浮或俱不浮則鹵薄不堪用謂之退鹵蓮子取其浮而直若三蓮浮則鹵將成四五蓮浮則鹵成可用謂之足蓮鹵或謂之頭鹵然石蓮試以鹵取最後升者爲足蓮足蓮乃可驗鹵有無足蓮者必借人巳驗蓮鹵較蓮之輕重爲之然後爲審編竹爲槃槃中爲百耳以篾懸之塗以石灰才足受鹵燃烈焰中鹵不漏而槃不焦灼一槃可煎二十過淋下鹵水或以他水雜之但識其舊痕以飯甑蓋之於中防去面水至舊處元鹵盡在所去者皆它水或以甑簟隔之亦可以他物則不可分矣孔融論云敝簟不能救鹽池之鹵意蓋指此練化術云飲食過咸以飯簟竹數條炙之著其中則汁便澹蓋未易以理推也覽此讀惠安諸詩可以豁然無滯義矣】

小汛風日好大汛潮汐平袖長應善舞課羨易爲徵嵗歉伊誰知寜分雨與晴衣食豈不急國計良非輕擔石四面至倉庾一朝盈鹽官唱簿歷折閱頻呼聲況乃逃亡多荒額重加徵展限諒未允努力事餘生

右徵鹽圗

三邊乏儲峙良賈勞委輸償以搉海利子母多贏餘水膏易消耗蔀屋難貯諸多年積逋欠折算盡錙銖渺渺太湖畔盈盈東海隅雪山壓巨浪風防恣所如每資藜藿食亦薦王侯廚誰念味中苦搔首空躊躕

右放鹽圗

近寶固貧國厚貨亦貧民鹵丁有常賦催目何紛紜侵耗嵗巳久夤緣具虛文商算無從給鞭箠不堪聞富黠自當爾哀此顚連人稱貸不見售絲谷無餘新寛減逢優卹感激謝皇仁滄海未終竭更始重辛勤

右追賠圗

臨江詞

臨江右名邦佳麗傳自昔豈不產異人爲玆壯顏色云何百年間不見有遺迹館人聞我言掩袂長嘆息叩之至再三欲語還踧踖爲言有姦臣名字不記憶【闕十字】

內臺司風紀適遭陽九厄飛簡論曹

魏戮力事討賊膠固不知防祗顧順與逆【闕五字】奇禍嬰六戚玆事有始末賤子請【闕】一神考早謝世太孫推正嫡母妃開平家元勲載帝室隠然九鼎重姻婭萬人敵嫌隙一以開讒言肆罔極居然尾不掉大都勢耦國時有黃奉常【子澄】輕佻故無匹伴讀東宮中論事時造膝一旦削王侯怱徨何太亟細人暗大體國釁此焉隙漁陽動地來六軍盡股栗齊公【泰】爲司馬折衝乃其職堂堂正正旗誓書嚴紀律內相方夫子【孝孺】早學冨經術倚馬艸檄文樞機資密勿又有黃門陳【迪】自少稱英特餘者亦黨人我今半遺失當其自靖時鼎鑊甘如蜜之死矢靡他萬古常昭晰父母且不顧爵祿何能易寄語謝諸親怨尢意何益所貴士明志萬死奚足卹後來姦佞儒巧言自粉飾叩頭乞餘生無乃非直筆聖人順天命四海瞻堯日爾胡守戅愚甘心取族滅不覩解與胡乘時附鳳翼恩寵日以加聲名垂簡策

徐貫【一首】

貫字原一淳安人天順丁丑進士授兵部主事歷員外郎中出爲福建參政遷本省右布政使山東左布政使拜都察院副都禦史巡撫遼東召入爲工部左右侍郎進尙書加太子太保卒贈太保諡康懿有餘力稾

贈別張世禎

故人成久別邂逅客都城夜雨方論舊春風又送行鄕闗頻入夢雲樹逺含情迢遞淸溪上相思對月明王佐【一首】

佐字廷用天順巳卯舉人福州衛籍官訓導以子鼎貴封都禦史有三畱稾

宮怨

芙蓉帳冷減容光愁荷燻籠嬾著牀寒气逼人眠不得鐘聲催月下廻廊

【詩話廷用是詩載集中候官曹能始十二代詩采之遊用之夢蕉詩話謂南寜伯毛舜臣畱守南都灑埽舊內見別院墻壁多舊宮人題詠年久剝落不可辧識其一署曰媚蘭仙子書卽此詩末二句也當出好事者傅防不然裕陵定都北京之後康陵未南巡以前安有宮人以廷用詩書之南內壁乎】

張元禎【一首】

元禎字廷祥南昌人天順庚辰進士累官吏部左侍郎兼翰林院學士掌詹事府事天啟初追諡文裕有東白先生集

遊東郊

招提回首日沈西十里香風送馬啼不是習家池上飲傍人休笑醉如泥

沈暉【一首】

暉字時暘宜興人天順庚辰進士累官右副都禦史巡撫河南有豫軒集

夏夜悼亡

靑雀西飛竟不歸芙蓉猶剰舊羅幃山齋十日黃梅雨誰與燻籠夜焙衣

鄭紀【一首】

紀字廷綱仙遊人天順庚辰進士累官南京戶部尙書有東園集【林雨可雲東園詩得力於靜故能舉止安雅詩話尙書無詩名然如古塹斜連江樹沒饑烏低傍野人飛橋頭雨歇溪初澑天際云収山漸多亦自瑯然可誦】

送林愼學之官

相送東郊去秋云驛路寒秖因爲客久欲別故人難馬向花間度琴攜竹外彈歸來不覺晚月色滿吟鞍秦防【十一首】

防字廷韶無錫人天順庚辰進士歷官江西右布政使有五峯遺稾【邵國賢云廷韶詩始馳騖中唐久之得其風格旣而學杜復參諸蘇黃以下數家故所就如此程克勤云公詩淸麗丰蔚不名一家錢與謙云廷韶詩流麗有唐人風】

東安道中

南人喜乘舟鞍馬非所便自我離京師陸行苦迍邅長驅竟終日黃塵暗幽燕平原莽千里四顧無人煙況玆冬欲暮寒風正淒然霜嚴裂肌膚指直不得拳僕夫亟告勞長跪向我前下馬語僕夫窮塗湏勉旃丈夫豈兒女壯志恆在邊微勞詎足惜去矣行策鞭

送人還松江

金陵城中花滿煙金陵陌上酒如泉送君臨岐一握手欲別未別心茫然疋馬遙遙向東去黃金作鞭光照路長安𨿽好不如家翹首吳門隔煙霧君家逺在雲水鄕正近吳王舊獵海錯登盤玉脂滑鮮蒓出水銀絲長荒亭鶴去空塵迹三髙祠前秋月白惜君未得從君行斜日無言正愁寂

登觀瀑亭

麻姑之泉天下名有泉不可無此亭奔流直下蒼崖裏千丈玉龍飛不起鏗金碎玉聲潺潺恍惚置我匡廬間銀河句好續不得日暮悠然騎馬還

同金廣信宗器遊番湖

番湖水落秋容冷碧色澄鮮三萬頃樓船嗷嘈何處來十幅蒲帆弄秋影霜晴九月葭葦枯芙蓉著花秋滿湖吳興巳逺郭熙老誰爲寫此秋江圗汀洲逺近迷雲樹東去滄波急如注康山一髮天際橫傳是先皇洗兵處當年血戰湖水黃日月照耀旌旗光鼎湖龍去不復返只有雁鶩飛茫茫天開大澤雄今古气撼東吳及南楚巴陵洞庭何處邊目斷潯陽送樓櫓北風獵獵握雙旌此行奇絕如登瀛風波平地不須起向來魂夢今猶驚浩歌蓬底還搔首卻憶同行信州守萍水飄零盡白頭相逢且醉餘干酒

贈虞永錫赴金庭塾館

西溪先生頭半白十年常作金庭客慣說金庭山水淸嗟余俗眼何由識新春示我山水圗金庭乃在東南煙浪之具區洞天福地仙所都靈芝瑞艸無時無危峯倒插靑天孤下渉阻險連重湖秋風颯颯吹黃蘆白波漫天鴈鶩呼沙頭二老翁衣冠一何偉烏沙籠頭髮垂耳笑看雲山弄雲水就中一叟豪且雄恐是近世天全翁領客嘗遊湖水東脫屣冨貴尋崆峒英賢遺迹轉眼空好事寫入玆圗中不然胡爲避世士被服卻有今人風餘生亦愛金庭好對畫題詩心懆懆防約先生作勝遊他日風流成四老

和謝武選齋居

長樂疎鐘曉龍墀細柳春天香飄禦仗紫袖引才人萬乘求賢切諸公奏疏新幸逢虛巳日忠讜在忘身

過髙郵

四顧無山色蒼茫入望遙城池百戰在魚蟹四封饒小市黃茅店孤邨白板橋停舟問民俗風景頗蕭條

久雨

劍外天常漏江南雨亦多陰雲連晦朔潦水接江河漫說禾生耳還聞麥化蛾憑誰問元宰調燮意如何

南山小隠

茅屋住山丘丘中事事幽茶香和雨摘果熟帶霜収石鏡當窗見山泉隔幔流何時謝軒冕來伴竹林遊

望泰山

中天積翠郁重重勢入靑冥望不窮山上白雲今古是漢王虛信起封中

賞芙蓉

獨倚秋風取次開小園攜酒防畨來勸君莫惜花前醉昨日主人安在哉

陸釴【一首】

釴字鼎儀昆山人天順甲申賜進士第二授翰林編修遷修撰陞太常少卿翰林侍讀時與張泰陸容稱昆山三鳳有春雨堂稾【李賔之云張亨父陸鼎儀未第時皆有詩名亨父天才敏防奇思硬語人莫攖其鋒鼎儀稍後作而意識超詣淩空徑趨擺落塵俗𨿽或矯枉過正弗卹也】

【詩話鼎儀與西涯同登第西涯時年十七鼎儀瓊林醉歸詩所云行過玉河三百騎少年爭說李東陽是也西涯好推挽人才求詩者至塡塞戶限乃賦詩以止作詩鼎儀聞之失笑戲作八止詩貽之西涯申雞酒之約未踐也防謝鳴治陳師召促西涯題詠西涯遂渝止詩之約偕謝陳兩公載酒鼎儀邸舎李明仲羅亨父亦至卽席分韻詩成書之卷軸鼎儀又嘗與陸文量飲朱懋暹宅有教坊弟子王秀侑觴夜深風冽琵琶屢斷主人以洞簫繼之秀捨按拍淸歌數曲歌詞有學士波字蓋方言也鼎儀爲賦詩紀其事有醒後空慙學士波之句當日諸公逢太平盛際翰苑風流經過輒成勝引予嘗過北平孫侍郎蟄室獲覩西涯陵祀歸和鳴治騎字韻詩和者數十人裝成行看子足稱玉堂嘉話也鼎儀邸在新堤今巳不知其處】

三月八日與亨甫歸自城西

參差宮樹殿東西樹裏靑山落日低回首旌旗猶未足晚來風起玉河堤

李東陽【五十七首】

東陽字賔之茶陵人天順甲申進士攺庶吉士授編修累官少師兼太子太師吏部尙書華蓋殿大學士卒贈太師諡文正有懷麓堂前後集南行北上諸稾【徐子元雲長沙大韶一奏俗樂俱廢中興宗匠邈焉寡儔獨擬古樂府乃楊鐵崖之史斷此體出而古樂府之意微矣穆敬甫云李公才情兼美於何李有倡始功大似唐之燕許王元美云李西涯如陂塘秋潦汪洋澹沲而易見厎裏又雲長沙公少爲詩有聲旣得大位愈自喜攜防少年雅俊者一時爭慕歸之𨿽模楷不足而鼓舞攸賴長沙之於何李也其陳渉之啟漢髙乎又云向者於李賓之擬古樂府病其太涉議論過爾翦抑以爲十不得一自今觀之奇防創造名語疊出縱未可被之管自是天地間一種文字若使字字求諧於房中饒吹之調取其字句斷爛者而模仿之以爲樂府如是則豈非西子之顰邯鄲之步哉胡元瑞云成化以還詩道旁落唐人風致防於盡隳獨文正才具宏通格律嚴整髙步一時興起何李厥功甚偉是時中晚宋元諸調雜興此老砥柱其間固不易也又云國朝詩流顯逹無如孝廟以還李文正楊文襄石文隠謝文肅吳文定程學士凡所制作務爲和平暢逹演繹有餘覃研不足自時厥後李何並作宇宙一新矣顧言云文正以大雅之宗推轂後進學旣該博詞亦宏麗陳臥子云文正网羅羣彥導楊風流如帝釋天人𨿽無與宗派實爲法門所貴陳元孝云西涯樂府得古詩之遺風刺並見含蓄可味使人自得於言外別爲一格奚而不可】

【靜志居詩話文正宏奬羣英力追正始由其天材穎異長短丰約髙下疾徐滔滔莽莽惟意所如其自序謂耳目所接興況所寄左觸右激發乎言而成聲𨿽欲止之有不可得而止者此自得之言也昔賢以大謝繁蕪爲累大陸才多爲患此翁亦然若其擬古樂府因人命題緣事立義別裁機杼方之楊亷夫李季和輩似逺勝之至或剛而近虐簡而似傲文之佳惡文正蓋自得之矣】

申生怨

十日進一胙君食不得嘗讒言豈無端兒罪誠有名兒心有如地地墳中自傷兒生不如犬犬得死君傍天地豈不廣日月豈不光悲哉復何言一死以自明

緜山怨

五蛇上天一蛇蟄緜山經月火不滅君王恩重翻爲讎不如放作山中囚君王有臣一非少貪天之徒但自保臣心見母不見君誰言母死非君恩今辰何辰夕何夕畱與千秋作寒食

屠兵來

兒勿啼屠兵來趙宗一綫何危哉千金賣兒兒不死眞兒卻在深山裏妾今有夫夫有子死兵易立孤難九原下報無慚顏趙家此客還此友穿何故亡盾何走誰言趙客非晉臣當時嬰杵爲何人

新丰行

長安風土殊不惡太公但念東歸樂漢皇眞有縮地功能使新丰爲故丰人民不異山川同公不思歸樂闗中漢家四海一太公俎上之對何悤悤當時幸不烹若翁

淮陰嘆

營門書開齊犬吠蒯生相人先相背古來鳥盡良弓藏近時刎頸陳與張功成四海身無地歸楚楚疑歸漢忌極知猶豫成禍胎時乎時乎不再來君王恩深辯士走淮陰胸中血一斗婦人手執生殺機赤族不待君王歸君王歸神爲惻獨不念秋毫皆信力

殿上戲

殿上戲丞相嗔丞相勿嗔吾弄臣臣可弄不可狎節度不來臣巳殺君王有道臣職遂細栁營中親按轡

文成死

文成封五利封神仙只在東海東文成死五利死天下神仙皆妄耳漢家武皇帝者英昔何懵矣今何明君不見百年身萬年計前秦皇后唐帝

姦老革

姦老革天下能有多許賊潼闗以東大有人悔不盡殺東都民民不欲多多卽亂安得龍舟數千夫八萬君不見江都城外人圗儂那能更到丹陽宮

卿勿言

卿勿言朕自思南詔覆師君不知卿勿憂朕自保範陽弄兵苦不早卿邪誰邪髙與楊非姚非宋還非張有言如此尙不用豈有藥石鍼膏肓君不見咸陽老人能直諫何曽得覩君王面

靑巖山

靑巖山甄郎髙風不可攀祿山使者封刀還入東京見黃蓋帝敇僞官階下拜鄭防貶死王維生故人獨有蘇源明君不見舞象悲啼樂工哭賊斫工屍分象肉

司農笏

司農手中無寸鐵奮笏擊賊賊腦裂賊𨿽未死气巳折奉天天子雙淚橫十年棄卿眞負卿臣身區區勞記憶平原太守曽未識

十六州

契丹助晉兵一號三十萬晉人報契丹一數一匹絹三十萬絹未足惜一十六州空棄擲遂令宋統成偏安中原以北無幽燕金元相承二百載慟哭衣冠化兜鎧至今五鎭接三邊不備西陲備東海

安石工

端禮門金石刻丞相手書姦黨籍長安役者安石工不識人賢愚但識司馬公卑疎不敢預國事幸免刻名爲後累匹夫憤泣天爲悲黃門夜半來毀碑碑可毀亦可建蓋棺事久乃見不見姦黨碑但見姦臣傳

參謀來

新將代舊將去參謀來軍有主受命犒不受戰參謀行眞獨斷宋家養兵二百秋大功竟屬書生収翻令媿死劉揚州君不見陜西歸來笏畫地遺恨他年六州棄

兩太師

和議是塞外蒙塵走天子和議非軍前函首送太師議和生議戰死生國讐死國恥兩太師竟誰是

花將軍

花將軍身長八尺勇絕倫從龍渡江江水渾提劍躍馬走平陸敵兵不能逼主將不敢嗔殺人如麻滿川谷徧體無一刀鎗痕太平城中三千人楚賊十萬勢欲吞將軍怒呼防盡絕罵賊如狗狗不狺檣頭萬箭集如蝟將軍願死不願生作他人臣郜夫人赴水死有妻不辱將軍門將軍侍婢身姓孫収屍葬母抱兒走爲賊俘虜隨風塵寄兒漁家屬漁姥死生巳分歸蒼旻賊平身歸竊兒去夜宿陶穴如生墳亂兵爭舟不得渡墮水不死如有神浮查爲舟蓮爲食空中老父能知津孫來抱兒逹行在哭聲上徹天能聞帝呼花云兒風骨如花云手摩膝置泣復嘆云汝不死猶兒存兒年十五官萬戶九原再拜君王恩忠臣節婦古稀有嬰杵尙是男兒身英靈在世竟不朽下可爲河嶽上可爲星辰君不見金華文章石室史嗟我欲賦豈有筆力回千鈞

尊經閣

尊經閣閣髙不可攀前有文宣宮後有鐘陵山

玉堂下直

岸幘斜陽下疎林開逺山新涼灑衣袂爽气淸容顏林端見初月素彩生雲間褰裳步花影欲動愁防向來竹林遊暫到巳復還寜知一畞內迥若離市闤浮生且爲樂及此一日間

陳玉汝所藏朱澤民畫

睢陽書家流作畫如作艸松根石峻嶒健筆淩絕島垂蘿飄人衣盤石坐不埽鳴琴聲差差石籟風稍稍君看蕭散姿稱彼林下老遺縑百年內嵐气濕不槁陳郎湖海情得此恨不早我生不學畫入眼分醜好嘗觀耆舊傳嘆息風流少此意君獨知丹靑安足道

師召席上餞邵文敬戶部使淮安得作字

云郁重陰霖雨久逾大平田偃頽波萬彚同一挫累累黍穗落百畞不盈个淮陽舊宜麥未足供甑磨稊稗價亦增誰能問稉穤官租苦未給生理安可作城市多遊民山林有遺餓流離及溝壑去住總無那地連兩畿邇業恐千家破近聞恩詔下巳放今年課漢臣發諸廩唐法通百貨王事須賢勞地曹有良佐名辭鴻臚籍檄自尙書座行哉車馬艱詎免泥塗涴東南民力竭要使皇仁播官𨿽問升斗職豈在揚平生翰墨場珠玉生咳唾簿書劇裁決餘暇得酬和羣情恣幽眇品類入摉邏徳澤乃膏腴文章比穅莝舉世輕迂譚玆言我當坐偶托平生交因君識吾過君當策勲伐極力起貪懦聊因贈行什預卜還朝賀

題王維詩意圗

平田渺成湖仲夏月多雨汀鷺濕不飛林鶯澀還語邨煙多乞鄰饁餉常及午紫門無鎖鑰出入隨杖屨白鷗似相識亦足忘爾汝王丞詩家流畫格亦天與君看百代遺摹搨尙如許吾生慕丘壑偶此系冠組試問松下翁防人同出處

送錢先生致仕得臆字

成化巳亥冬公來自南國維時龍興節奉表宸旒側入朝未浹辰具疏寫衷臆臣年七十二須髮不復黒乞身謝圭組歸老東南域願爲南極星中夜常拱北時當太平世聖壽千萬億臣𨿽在畎畞永荷陛下徳聖皇眷耆舊曰汝予輔翊古稱老成人豈獨賴膂力吾嘗奬休退卿意誠悃愊加官號冡宰名位班九棘貤封及三世玆典尢絕特公章再入省請解尙書職臣方避華要而敢防顯陟王言重丁寜公意增感刻願書歸榮字堂扁揭華織江山佳麗地從此生顏色再拜送公歸臨風逺相憶

困暑次韻白洲

髙堂遞晴陰炎熇气呼闞燔同洪鑪然溽入厚地黯繁星夜方揺淫雨晝仍濫炎光石成焦暝色山帶黶羲輪焰赫赫雷轂聲轞轞坼行在田濤翻坐平檻占風想幹鵲吠日驚蜀防彼浴空羨鳬吾冠不如甘泉冷將濯惡木繁可斬惔心甘獨勞炙手竟誰犯周扇懷仁風陶窗仰淸範𨿽無簿書煩頗覺餐食減顰爲窮兒愁怒作壯士喊亦有歳寒交綈袍義思範豈無雪夜訪杯酒情憶湛天時手中環世事波上艦晚尋東籬菊秋種南山豏思君正報熱有袂不可摻

賀鼎儀遷諭徳得檢字

華蓋天穹崇靑宮地深儼同時侍從臣一一皆妙簡陸君偉文行不抗亦不諂銛如囊中錐頴脫不受掩年勞秩屢遷徳諭官曷忝名厪黼扆記薦豈公卿剡平生耐官職寵極翻自斂須知啟沃功不獨事編檢姓字符鼎彞文章歸琬琰非才獨慙予同第名久玷交遊二十年道義足薫染攀躋竟何能時歳驚荏苒勲業乃攸期榮光詎相艷努力當壯齡時哉此其漸

示用兒效玉川子作

夜坐苦不樂作詩示用兒用兒爾何來來自東南陲自言廣西人州縣巳忘遺但知姓李氏世業本巫醫家有三頭牛有田可耘耔當年靖州蠻作亂勞王師夜聞狼兵到勢若虎與貔我耶被殺死血肉交淋漓我娘亦被擄存亡未可期官司簡少俊閹割隨俘累用克年十三廣顙身尫羸生來左目瞖幸免殘膚肌紅船載白粲驛遞來京畿兵曹奏名籍給配在有司臣愚本無功恩與公侯齊用兒亦何物禦筆防親批彤庭頓首謝髫丱歸提攜煮羮爲汝餐縫帛爲汝衣役不忍汝勞過不忍汝笞居遣用兒侍行令用兒隨殷勤語子侄愼勿陵虐爲丁寜戒僮僕疾病相扶持細思先皇徳欲報何能追賜生尙必畜況此非豚雞今皇兩僮賜本出思恩夷岑梁年十一吳也二歳差渠視汝爲兄汝可弟視之班行若鴻鴈戲弄吹塤篪渠小不足責汝長教所宜用兒爾來前訓汝好言詞淸晨起必早日暮眠當遲操畚埽防堂汲水澆園畦客來捧茶果客去収書棋有口莫喫酒酒醉死路岐有手莫做賊做賊送頭皮人生無貴賤但問所從誰長爲官人奴勝作獞與黎用兒爾誠騃告汝汝不知垂頭睡莫對吾自吟吾詩

習隠【二首】

咿啞復咿啞隔墻聞水車車翻水汩汩如在東鄰家當軒理嘉樹傍檻移新花一澆潤枯槁再濯無塵沙濟川恐無用學圃良非差房山有南畞海子余西涯安得謝簪纓悠悠送年華

暑雨忽新霽曽軒開碧山浮雲避素月夜色明松闗流螢遞隠見宛在深林間埽石坐彈絲天風下鳴環瓊樓正在望佇立難爲攀

夜過邵伯湖

蒼蒼霧連空冉冉月墮水江湖日浩蕩行役方未巳羈棲正愁寂況乃中夜起

長江行

大江西來是何年奔流直下岷山巓長風一萬里吹破鴻蒙天天開地辟萬物茁五嶽四瀆皆森然帝遣長江作南瀆直與天地相周旋是時共工怒觸天柱折遂使后土東南偏女媧補天不補地山崩谷罅漏百川有崇之叟狂而顚坐看萬國赤子淪深淵帝赫怒罰乃罪神禹來乘四載驅大章走豎亥黃龍夾舟穏不驚直送馳波到東海朝離巴峽暮洞庭九派卻轉潯陽城縈紆南徐萬餘里更萬餘里通蓬瀛君不見黃河之水天上下其大如股空縱橫長淮淸濟出中境曷敢南向爭權衡千流萬派不足數𨿽有吐納無虧盈下亙厚地上摩髙空日月出沒蛟龍所宮奇形異態不可以物象但見變化無終窮或如重胎抱混沌或如顥气開穹窿或如織女拖素練或如天馬馳風騣空山怒哮飽後虎巨壑下飲渴死虹或如軒轅鑄九鼎大冶鼓動洪鑪風或如誇父逐三足曵杖狂走無西東或如甲兵宵馳聚嘯滿山谷或如神晝露萬象出入虛無中吁嗟乎長江胡爲若玆雄人不識無乃造化之奇功天開九州十有二山南北並峙江流其間堯舜都冀方三苗尙爲頑魏帝倚天嘆徵吳但空還吁嗟乎長江其險不可攀古來英雄必南騖我祖開基自江渡古來建國惟中原我宗坐制東南藩始知天險不足恃惟有聖徳可以通乾坤長江來自西極包人寰環帝宅吾來何爲爲觀國泛吳濤航楚澤壯神功歌聖徳聖徳浩蕩如江波千秋萬歳同山河而我無才竟若何吁嗟乎聊爲擊節長江歌

風雨嘆

壬辰七月壬子日大風東來吹海溢崢嶸巨浪髙比山水底長鯨作人立愁雲壓地濕不翻六合慘澹迷乾坤陰陽九道錯白黑烏兔不敢東西奔里人蒼黃神屢變三十年前未曽見【正統甲子嵗】東邨西捨喧呼徧牒書走報州與縣山豗谷洶豺虎嘷萬木盡拔乘波濤洲沈島滅無所逃頃刻性命輕鴻毛我方停舟在江臯披衣踞牀夜復晝忽掩靑袍涕雙透舉頭觀天恐天漏此時憂國況思家不覺紅顏坐凋瘦潼闗以西兵气多蘆笳吹塵塵滿河安得一洗空干戈不然獨破杜陵屋猶能不廢嘯與歌世間萬事不得意天寒歳暮空蹉跎嗚呼柰爾蒼生何

夜過仲家淺閘

日維乙未月丙戌靑天無雲月東出舟人喧豗夜濤發翻沙轉石紛出沒是時水淺舟在地牐門崔嵬晝方閉牐官醉睡夫走藏倉卒招呼百無計民船棄死爭赴牐楫倒檣摧動交碎舟人號咷乞性命十里呼聲震天地我時兀坐驚舂撞攬衣而起心傍徨同行無人僕隸散獨與底相低昂攀崖陟磴不得上咫尺如在天一方流行埃止信有數向來蔑視淮與江霜風欺人衣袂薄呼童酌酒累數觴燈殘酒醒牐亦過北斗墮地天茫茫送平江伯陳公總督修河兼簡劉都憲時雍

黃河西來忽東決張秋舊堤先受齧奔波赴海勢不停百里漕渠一時泄官船賈舶如山壅河厎沙幹日欲裂九重南顧回舜瞳三命中朝持漢節陳公舊是恭襄孫奕代簪纓萬人傑爭誇仙種非凡材復道家傳有眞訣兵符夜檄鯨鯢走將令晝驅雷電掣指揮能事天地回坐計功成同解結時方六月霖雨多地苦沮洳況炎熱民窮到骨聲徹空忍使鞭笞汗成血極知國計須元气乍可因時治癥噎比聞水發舟巳通暫遣丁歸待農輟三犀永作洪濤鎭一蟻不潰金隄穴古來大事當逺圗豈論竹頭兼木屑慣從前史鑑興衰巳聽髙譚能激切湖南中丞久奉使頗覺憂勞成耄耋因公寄謝平生友自媿官曹容逸拙

靈壽杖歌

吾聞武當之山四萬二千丈半在云根半天上不知三十六宮何處稱絕奇產出靈株非一狀蛟螭蟠挐露頭角熊經樹顚虎山腳根盤節錯相紏纒含風飽雪經炎寒九年洪水之水浸不殺十日之日暴烈何時幹梯懸磴接跬步不可上誰采靑璧紅瑯玕見之羨者不容口錫以嘉名曰靈壽爪之不入行有聲金可同堅石同久吾家此物舊所有神與相扶爲守自從病足跛曵不得前巳覺山林落吾手一病經旬不出門手中此杖嗟猶存下牀欹足立不定此時托子以爲命不顧四體無微屙但願謝病歸山阿左扶右策夾以二童子下可渉園徑上可淩坡陀願裁萬本截萬杖窮崖陰谷生森羅靈兮壽兮此物儻可致直遣四海赤子頭雙皤

題黃宗器秋官所藏何太守山水圗

濕云浮空山欲動亂壑回峯互吞湧當溪獨樹雨冥冥靑苔覆地春陰重深山白石幽人居鉤簾寂寂坐看書竹橋入林野有簌艸閣傍水門無車行人細路隔山腳曵杖前登後還卻浦口輕舟信往還鐘聲逺寺空寥廓此中可釣亦可耕不然且濯滄浪纓酒酣夢覺兩相失此興豈獨憐丹靑風流太守何侯筆三十年來巳蕭瑟君今愛惜須久傳予亦題詩坐終日

劉尙質南樓題王舜耕山水圗

溪聲潺湲雜林壑山勢蜿蜒去還卻浮雲欲起未起時半在溪頭與山腳入空髙鳥飛欲盡背屋斜陽慘將落更無剰地與閒人縱有紅塵何處著南畞老翁雙鬢斑筆法頗似髙房山少年豪宕老疎放往往醉墨畱人間平生畫癖兼山癖一見此圗三嘆息媿我不如樓上人日日開窗看秋碧

張侍禦世用所藏山水圗歌

秋山日落川气黃樹影下映寒潭蒼叢篁入林豁防翳石角路轉山東岡茅堂對山復面水髙者可屐深可航閉門卻埽動經月落葉委地苔覆墻豈無山客跨款叚亦有孺子歌滄浪吾生早覺簪組累十年丘壑成膏肓畫圗仿佛見此景褰裳欲渡川無梁空堂五月熯如火使我郁塞廽中腸安得盤陀一片石坐醒殘醉生餘涼君今持節行萬里要遣霜雪淸炎荒請看窮谷最深處或有隠逸藏聲光揚淸激濁付公等吾欲拂衣辭太倉

書防翁先生書畫卷後

防翁書法天下豪坐驚風雨隨波濤有時意匠入幽眇力與造化爭纖毫仰觀千年俯一世紛紛弄筆皆兒曹書家論定價亦定須識我翁人品髙戲將水墨灑縑素如飫梁肉甘醯糟殘山剰水世莫覩流落數紙靑蒲萄一登翁門遂隔世齒頰未獲霑余膏如遊神山見石髓頃刻再往不復遭莆田鄭郎得寶藏明珠雜佩金錯刀摩挲兩眼百過讀使我涕淚盈靑袍三年畱玩一朝去久假似覺歸心勞泰山東頽日西墮欲往從之中郁陶詩成起立歳將暮空庭短髮空蕭騷

徐用和侍禦所藏雲山圗歌

何人醉寫雲山圗浮雲澒洞山糢糊空明射地日漏影稍覺林樹開扶疎平原蒼莽不知處忽有細路通榛蕪茅堂枕山半閣水捲幔正對前峯孤幽人深居不出戶縱有鄰捨無招呼低頭把卷苦吟諷語暗不辧楚與吳中流櫂歌似相答欲斷未斷聲嗚嗚雲多水闊望不見知是滄洲舊釣徒長安六月晴復雨若非塵土還泥塗城中見山如見畫剛可髣髴求形模山猶可見水莫渉尺潦豈足容長艫十年舊遊憶南國歳月催人非故吾鸚鵡洲前漢陽樹此景此詩今有無因君此圗意披豁便欲買櫂遊江湖

華山圗歌爲喬太常宇作

嗟哉此山吾不知其防千丈兮但見巍然屹立乎天中中有三峯聳防而直上部位離立西南東諸峯羅列在其下有似長老隨兒童縱令立表以識不得算𨿽有記裏之鼓難爲功我聞上古之世開鴻蒙沙水蕩汩相結融融者爲泥滓結者爲石爲山峯石堅山積理亦爾試看崛防斬削別有造化之神工山名五嶽此其一特出似異衡與嵩天門重重隔煙霧鐵鎖懸厓引長路摳衣欲進苦不前十步行時九回顧山腰流泉如瀑布仙掌撐空若承露虎踞龍蟠各有形鸞鶱鶴舞紛無數置身忽在中峯頂極目乾坤莽回互秦關蜀徼阸塞豈足論遙指扶桑最髙樹噫吁嚱自有天地兮卽有此山萬物代謝兮山巋然古人今人到者相接踵誰復騁步窮其巓我生好古厭塵俗險絕獨慕昌黎韓昔年南遊復東眺二嶽只尺不一攀有客西來詫我以大觀歌聲上徹秦云端畫圗指防向空廓巳覺天上非人間喬生喬生如此好奇者世不可以多得安得與子一日徧歷千巑岏

王孟端竹長卷

九龍山翁興豪放手持蜿蜒靑竹杖酒酣怒擲江中流化作一龍長數丈一龍躍起一龍隨倏忽羣龍駭奔浪穿沙觸石連雲霧頭角森森各相向其間小者稱籜龍鱗甲蛻盡風神同人道此翁善劇戲造化乃在指掌中君不見九龍山翁去何許九龍山上多風雨素壁空堂杖影寒夜半無人作龍語

鐘欽禮雲山圗爲史都憲天瑞題

江南畫史誰專門防稽老鐘淸且溫圗成長練置急雨筆墨滅盡風神存陽厓陰谷半明翳上有煙雲時吐吞深林蓊郁石塊磊野水不斷天無痕當其得意毎自許傲睨恥受王公尊勾余拙翁善墨竹【史號勾餘一拙】二者異法須同論謂渠畫格自有派房山之子南宮孫手持此圗自東海海色尙帶扶桑暾千巖秋聲萬壑樹只尺不辧東西邨幽亭野集者誰子似有賔主無琴樽問之不答若莞爾物外別自成乾坤我生愛山復愛竹對此病目開余昬君看巖谷最深處好著數个蒼筤根

題丁禦史同年墨竹走筆長句

浙江之東縣新昌乃在千巖萬壑之中央側身重足恐無路五步一澗十步岡君家茅屋此卜築白石叢抱靑篔簹西接林薄南通塘低者出地髙出墻江南此物賤如艸買種不費鍤與筐野生石迸小如指一夜風吹還尺彊煙鉏雨櫛歳屢攺舊葉換盡新梢長靑苔白石淨如埽吳紵越羅生雪霜脫巾箕踞坐其下野叟林夫相與狂吹洞簫飛羽觴鳴玉琴舞霓裳陰風防防左右至耳熱不受秋山涼醉中恍惚無定所顚倒萬籟隨宮商忽如壯士入沙場鐵騎夜蹙陰山疆不聞鼓角動但見矛防森開張忽如仙人來帝傍翠環金節聲鏘鏘不聞鸞鶴叫但見雲中雙鳳皇蛟龍起舞陸梁復如扁舟渡瀟湘九疑山前鷓鴣泣二女聞之雙斷腸是時騷人醉半醒孤棹萬里回滄浪十年宦遊隔江海此興落落何由償深知良工心獨苦愛畫不減靑琳瑯往時王孟端近者夏太常二公之畫世所藏此物何爲在君堂君心自有百鏈剛見此意气俱飛揚烏臺退食宴佳客看竹不礙肩輿郎我當攜琴載雙鶴坐子林間靑石牀

錢唐江潮圗爲喬少卿希大作

錢唐江頭江倒流中有潮聲號萬牛堆銀如山雪如屋逺影滅沒當空浮千峯將頽樹欲禿海若服栗天吳愁來歡欣勢自下瞬息千里無淹畱去乘危貴得正力盡一過且復休躋攀分寸偶失手頃刻下飽黿與防由來咫尺不自覺逺望不敢凝雙眸客來未到膽巳落借問同行還見不何人嬉笑欲起舞越東老翁搔白頭羣兒招呼或助叫倏忽過耳風颼飅達士遐觀得奇賞七澤五湖同一漚天道虛疑月盈缺世情妄假人恩讐復將險巧作戲劇鄕裏少年誇善泅潮來潮去亦何意人間萬事良悠悠我時渡江不相值空對燕客談杭州壯懷髙興兩莫遂三十五年秋復秋誰將妙思入畫本似與造化爭雕鎪酒酣月落不知處夢醒尙作江南遊

題湖山春晚圗

湖著水平無舵篷上使篙篷下坐山光四面錦屏開橋影中天彩虹臥輕鴉拂樹還千防老鶴叫空時一个宴客遙將綺席隨遊人不惜靑鞵破江南風物今余防看畫題詩兩無那卻恐湖山畫不如他年自買扁舟過

子昂畫馬捲

翰林學士眞天人平生書畫皆通神自言少小嗜毫素寸紙徧作雲煙防老來意態盡物理畫馬欲過曹將軍此圗似出西域種骨法權奇气軒聳將身蹴地局不前矯首見人驚欲踴燕家死馬猶堪賣況此風神解飛動在野須教一顧空登臺未覺千金重崔郎愛畫復好奇向來得此信且疑爲渠指防是眞迹老我聰明非昔時圗窮忽見銀鉤筆復訝驪珠海中出江南贗本今巳多入眼自須分甲乙世人得者惟見一至寶逢時故難匹從此髙堂展玩頻明窗淨幾無長日

題許廷冕職方畫

路轉循岡背橋回傍水根幽人不到處茅屋自成村浦樹經秋落山鐘向晚昬偶然一攜手相與倒芳樽

太皇太后挽歌詞

北郭車塵逺西陵樹色重地棲華表鶴云逐鼎湖龍命使三時奠空山半夜鐘他時駿奔地冠佩想追從

九日渡江

秋風江口聽鳴榔逺客歸心正渺茫萬古乾坤此江水百年風日防重陽煙中樹色浮步城上山形繞建康直過眞州更東下夜深燈火宿維揚

胡忠安公挽詩四十韻

文廟臨朝日英皇復辟年我公臺鼎貴臣職始終全舊錫恩榮傍仍居侍從員皁櫜繁出入彤陛儼周旋擾擾羣疑防皇皇四牡篇路應窮地軸嵗屢變星躔【公受密命巡視四方前後十有七年】曉謁班畱筍宵歸炬擁蓮至今天上語不遣外人傳少海驚波定金縢密疏防論功同李泌辱命豈張騫南國非旁郡東僚亦左遷獻陵貽睿想宣室問遺賢典禮煩咨嶽爲舟憶濟川廟廊資治理帷幄贊兵權討逆東平漢従徵北過燕從容陳俎豆談笑卻戈鋋仗鉞風塵際畱司雨露邊兩曹兼掌握三少累登延紫誥蛟龍織珍羞玳瑁筵篆分銀印細花簇錦袍鮮棨防城西第桑麻海上田雲霄三接近優遇一時專綠野家山在丹心聖主憐掛冠雙鳳闕歸櫂五湖老子元知足陶朱不愛錢弟兄頭總白賓客戶常闐面受婁公唾身無董氏恩魚隨綱散馴犬上階眠【公有犬當庭臥公出入必避之】碑板尋常見醫方次第詮甕畱京口釀缾引惠山泉壽愷堂何媿忠安諡有焉相臺秋正拆卿月夜虛圎異骨殊凡品前身本解禪【公自言天池和尙後身】浮生過九十空界出三千海內文章伯人間冨貴仙姓名兒女說簪笏子孫聮桃李當時盛葭莩後代連髙山嗟仰止先輩巳茫然日月居諸裏江湖涕淚前賦詩禆國史詎有筆如椽

吉安府

山勢西來斷江流北去平萬家深樹裏聞是吉州城

見月

野宿秋云暝溪行曉霧寒歸心與明月夜夜到長安

西園秋雨詠苔

豈不愛佳客畏人踐我苔西園十日雨三徑不曽開

慈恩寺

水繞湖邊樹花垂石上藤長來寺前坐不識寺前僧

嘉杭道中

煙籠近浦沙白雨急長溪水渾一夜江頭潮滿釣撐到柴門

春園雜詩

三月三日佳麗辰五十五年衰病身閉門一枕午時夢江艸江花無數春

長沙竹枝歌【二首】

馬殷宮前江水流定王臺下暮云収有井猶名賈太傅無人不祭李潭州

江頭彩旗耀日明上撾鼓不停聲湖南樂事君記取五月五日潭州城

謝鐸【一首】

鐸字鳴治天臺人天順甲申進士選庶吉士授編修歷官南京國子祭酒移疾歸起爲禮部右侍郎掌祭酒事卒贈禮部尙書諡文肅有桃溪淨稾【李賓之云方石詩沈著堅定非口耳所到】

桃溪

淺水難容櫂繁花自作邨分明幽絕地不是武陵源倪嶽【一首】

嶽字舜咨由錢唐徙上元中天順甲申進士累官太子少保吏部尙書贈少保諡文毅有靑溪集

新春感事

烽火邊城鼓角悲黃沙漠漠北風吹闗山逺隔雲中戍車馬新屯灞上師賈誼有才思報國杜陵多病尙憂時侍臣誰有如椽筆擬撰燕然第二碑

劉大夏【一首】

大夏字時雍華容人天順甲申進士選庶吉士攺兵部郎中歷官右都禦史總督兩廣拜兵部尙書卒贈太保諡忠宣有東山集

【詩話忠宣謀猷是經王室倚賴李景文東山艸堂歌九重移榻數呂見夾城日髙未下殿英謀密語人不知左右微聞至尊羨明良景象百世猶起遐思】

送別

離筵酒盡淚霑衣別後憑誰問是非午夜夢回明月在天南天北共淸輝

姚綬【七首】

綬字公綬嘉善人天順甲申進士授監察禦史謫知永寜縣告歸有谷庵集

【詩話吾鄕丹丘先生成化中以侍禦謫知永寜縣集中永寜有感簡周縣諭詩云孤臣漂泊萬山中家住鴛鴦湖水東爲縣底湏論地僻謫居應不笑文窮五株栁樹無端緑一防橊花作意紅百八灘頭可買思蒓何必待秋風遂以母老辭歸今府縣誌但云出知永寧而近人選詩集加一府字誤矣吉安秩官表可稽也先生初號谷庵居大云寺之東亦號云東逸史又自稱蘭臺逸史天田老農上淸仙吏嬾仙仙癡紫霞碧月翁家有振衣亭出乘滄江虹月之舟粉窗翠幕吹竹彈絲望者以爲水仙畫書詩皆逸品戶部郎江陰卞榮贈詩云西崦新爲墅東橋近在坰太常卿同郡呂防贈詩云兩屐登山輕上下一橋分宅作東西尙書烏程閔珪贈詩雲松徑埽云招野鶴畫揺月貫晴虹皆實錄也先生吟情甚敏今谷庵集所載不及什一吾宗寒中上捨購得先生七律多至二百餘乂從書畫家儲藏眞迹所見尢不少念遺集爲先生手定故集外詩不多錄云】

前有尊酒行

前有一尊酒俎豆亦共之靑春未晚日桃李花開時且懽娛無刺促尊若空酒再續

有所思

我思不在天上虎豹之九闗我思不在海上三神山山芩芃芃繞晴麓隰榛翳翳沿淸灣朝煙散兮雙鶴外夕月落兮斷猿間跂予望之心孔殷柰何可望不可攀吁嗟西方美人兮何日還

飛龍引

龍不可騎帝騎之鼎湖一去無還時髥拔墮弓五雲裏小臣空抱烏號悲飛龍飛龍何不載帝還宛移天宮之樂來人間勾漏朱砂錬作丹俾我人人竊服亦得永保冰玉顏望龍仰天歌此曲君不見龍來復

溪居

水暖防防浴花香蛺蝶飛靑絲聊系酒白薴巳成衣溪闊容蘭槳林深著板扉畱賓將薄暮猶待釣魚歸

湖上雜言

桃李漫山白間紅繞湖樓閣晚煙中客慣向灣頭泊不畏波濤夜半風

追次張伯雨韻

春暮雨晴池水添夜深池面漾新蟾刺桐花影毿毿動不省虛亭是隔簾

贈曹竹西畫並題

白下追遊記昔年靑山如畫樹如煙郭家歌舞楊家酒一度尋思一悵然

張泰【一首】

泰字亨甫太倉人天順甲申進士選庶吉士授檢討遷修撰有滄洲集【李賓之云先生詩縱手迅筆眾莫能及及其凝神注思窮深騖逺一字一句寜闕然而不茍用晚乃益爲沈著髙簡之辭而盡斂其峭拔奔洶之勢蓋將極於古人而不意其遽止也唐元薦云成間藝苑則以李懷麓張滄洲爲赤幟而和之者或流於率易】

遊江詞

仙人天上好樓居門外離離種白楡一曲洞簫吹向月夜深驚起海中烏

倪輔【一首】

輔字良弼平湖人天順甲申進士歷官湖廣參政有類劇藏稾

題竹送昌世僉憲四川

春明門外斷秋風夢隔煙花紫禁中何處竹枝傳別調子規殘月在巴東

陳音【一首】

音字師召莆田人天順甲申進士官至太常寺卿有媿齋集

重九防白雲觀分韻得然字

長春宮觀鎖寒煙駐馬斜陽老樹邊白鶴不歸云影外黃花仍放酒杯前空餘譚馬王劉像莫辧龍蛇虎兔年燕子蹉跎重九至西風落防一淒然

沈棨【一首】

棨字元節平湖人天順甲申進士歷貴州參政有頤貞集

再遊淸溪

再發扁舟興玆遊不厭重溪山元有約昆弟且相從北渚水銜月南臯云在松誰云秋意晚猶及采芙蓉閔珪【一首】

珪字朝英烏程人天順甲申進士累官少保兼太子太保刑部尙書贈太保諡莊懿有集

題翫芳亭

羣芳掩映艸亭虛知是元龍舊日居滿地緑陰新雨後一簾香霧午風初屏開屈戍春無際人倚防幹畫不如容我數來閒坐久愛臨流水看芙蕖

明詩綜卷二十六

欽定四庫全書

明詩綜卷二十七

翰林院檢討朱彜尊編

吳與弼【三首】

與弼字子傳臨川人天順初以薦徵至京拜左春坊左諭徳辭不就有康齋集【婁克貞云先生詩本乎情性原於義理髮自得之蘊】

【靜志居詩話山之出由蔡氏未足爲山玷也聘君薦自石亨與聘君何損焉獨是鶴書一至亟令弟子表迎恩之橋緑云之山建皇華天使集慶之亭焚芰裂荷惟恐不速而又防石亨族譜自稱門下士則山義不屑出此也詩亦俗劣非惟不及白沙方之定山亦不逮】

牧轉岡

仄磴陟崔嵬沈吟不知去塵襟一蕭散逸興迷雲樹梅殘誰氏花麥漲朝來雨樵牧東西來雜坐疊相語預期明日晴重作看山侶

黃嵐坑

連山桃李開晴光爛如許寜知明日花不有今宵雨

宿湖頭

野濶云爭暝江空雨未休問程須策馬燈火宿湖頭蕭子鵬【一首】

子鵬字宜衝新淦人以薦授嘉興府學敎授有云丘子集【梅文淵云郡博蕭先生從康齋吳聘君遊歸結庵玉笥山麓與新諭胡希仁永丰羅應魁南昌張廷祥新防陳公甫諸君子皆友善治攺元詔徵遺逸郡守汝寜戴瑤薦於朝三原王公恕禮遇甚厚除郡學敎授其詩文體制不一而本諸性命道徳之懿溫厚和平而豪邁跌宕寓焉戴孟常云先生得康齋先生正傳而上下議論則有一峯東白白沙諸公故其詩文不徒以琢切雕鏤爲工楊國祥雲先生詩文皆自胸中流出其立意造辭一根於理辭逹气和𨿽動輒百言少有離於道者】

【詩話云丘先生聘君髙弟交於白沙東白一峯東海諸公亦與鏡川云東相酬和詩專學擊壌體其秉鐸吾鄕也有自警並示士子詩雲天下無棄物世間無棄人糞穢可滋禾木朽堪爲薪牛獘制弓革蠶老吐絲綸吾人一自棄無物爲比倫農桑墮其業終嵗遭饑貧工商廢其職貨食靡有因士焉失其學安得成厥身朱門產餓殍白屋回陽春萬事毀於逸百藝精於勤人能不自棄可以辭污淪所宜揭諸座右又嵗晚寫懷云披殘霜鬢方驚老開到梅花又是春則不失爲擊壤集中佳句也先生司敎時百廢具舉集有思樂堂記在朋倫堂後則太守黃懋所建也有尊經閣並夫子燕居記則太守佟時貴所修也有西麗橋記則知秀水縣韓旭請於禦史吳而告成者也余若楊文璧之迎碧軒梁徳輿之鶴臯梅文淵之冰雪堂戴孟常之環翠軒余敬之之松楸皆有記存集中顧栁琰趙瀛劉應鈳等修府誌槪不采錄因附識於此】

欲遊羅浮不果

羅浮靑壓海門東云淨江樓入望通四百峯頭千樹雪夢魂飛渡月明中

兪誥【一首】

誥字汝欽嘉興人以父吏部侍郎山任官給事中出知南康府

盼項文祥不至舟抵於陵夜泊

相去不百里相思愁萬重於陵城下泊夢斷五更鐘李蕃【一首】

蕃字文盛桐鄕人天順八年貢士官平樂府照磨【周靑士云篔先世居千金圩在殳山之麓淸江貝先生避地之所先生子翺翔防皆有才名村民慕之多讀書自好天順中有李照磨蕃善詩鄕裏至今傳桐花開到邑侯門之句余若沈韶州榮希仁範貢士庸彥常陳吏目紀彥綱仲貢士剛叔堅董教諭序大倫皆圩產也當日諸君豈乏著作惜乎冺然無聞矣】

桐溪

萬年禹鑿東連海百折淸流曲抱村風浪不驚魚鳥靜桐花開到邑侯門

張彞【一首】

彞字天常海鹽人天順中以貢授晉州判官

晉州述懷

微官何事久殊方回首田園業漸荒多病一年三乞老思歸十夢九還鄕椿陰巳散遼陽月雁影空分海國霜防度休衙獨凝睇夕陽西下路茫茫

沈樾【一首】

樾字元茂平湖人天順間布衣有樗軒稾

懷方孔明

梅風吹雨日綿綿綠漲陂塘巳拍天爲念故人生計薄一篙春水種湖田

羅頎【二首】

頎字儀甫紹興山陰人

從軍行【二首】

悠悠陟山阿當暑艸木焦溪獸苦炎熱獨行向我號南望建嶺巓嵬嵬一何髙赤日熾如焚岡阜自不毛持謝邦族間逺役無乃勞

獨行越荒溪屍積溪流丹四郊何蕭條慘戚秋日寒回顧望修塗淒風集髙巒防劍起哀歌流涕傷朱顏悲哉城南詩古今同所嘆

錢洪【一首】

洪字理平常熟人有竹深遺稾

送徐守民歸浙之常山

壯遊湖海防經年老气淩雲雪滿顚詩思巳成芳艸夢歸心又上木蘭長亭人折春前栁驛路梅開雪後天萬壑千巖舊形勝酒尊茶竈向誰邊

陳鑾

鑾字廷和湖州人

題桃花鷓鴣

瑤池三月正春酣淺緑深紅雨露含莫唱鷓鴣新樂府座中有客是江南

鐂師邵【三首】

師邵字師邵紹興山陰人績之子有半齋集

五馬圗

渥窪水中產龍馬房星之精自天下星奔電掣勢莫當豈比尋常駕轅者竹批峻耳鐵作蹄雄姿颯防精權奇日行三萬等歷塊未許八駿相追隨今觀此圗凡五匹畫史經營各臻極就中一匹是眞龍異質殊形人莫識滄溟气含雲霧涼蹴齧顧盼思騰驤神奇變化在頃刻素壁髙堂安可常

趙魏公畫馬

浚儀王孫善畫馬神妙不在江都下朝退從容白玉堂意匠經營自揮灑我觀此圗誠偉哉淸光夾鏡雙瞳開古來騏驥不易得此匹乃是眞龍媒尾如流星汗成血萬里飛騰宜電掣長風颯颯生四蹄百丈層冰蹴應裂雄姿眼底苦不多時無伯樂柰爾何駑駘伏飽芻豆坐使神物成蹉跎君不見才髙往往困泥滓世上英雄亦如此

萍

乍因輕浪疊晴沙又見回風擁釣槎莫怪狂蹤易漂泊前身不合是楊花

陳寛【二首】

寛字孟賢吳人檢討繼之子

題燕穆之楚江秋曉圗

五更人語覺潮生估客帆檣曉行樹色未分云夢澤雞聲巳動漢陽城天空畫角吹霜盡月落銀河入斗橫欲問楚南千古事至今江水爲誰淸

題先祖畫

綠水園中舊蓽門淸風喬木至今存千金遺墨人間得腸斷題詩到子孫

陳完【一首】

完字孟英寛弟有簡齋集

錢塘懷古

邊塵捲地北風遙泥馬南來駐六橋汴水故宮猶有月海門沙漵寂無潮銅駝夜泣霜華冷銀雁秋飛王气銷五國城頭魂不返傷心誰賦楚辭招

朱應祥一【首】

應祥字岐鳳松江華亭人

絕句

江面微風鴻浪開鳥聲啼過釣魚臺暖云欲送桃花雨一片陰從栁外來

祝祺【一首】

祺【或作淇】字汝淵海寕人以子萃貴封刑部主事

旅中元日

異鄕一夜換風煙屈指闗山路八千正是欲歸歸未得看人兒女拜新年

趙廷玉【一首】

廷玉字芝巖崇徳人以入粟補官有芝巖集

金臺畱別

笑拂緇塵出帝畿一尊重與故人違靑雲紫禁辭仙仗白鳥滄洲戀釣磯夜雨尙存三徑菊春風仍采故山薇舊遊天上如相憶萬里闗河有雁飛

賀麟【一首】

麟字文徵嘉興人

楊白花

楊白花隨風飛靑春漸老胡不歸化爲浮萍將安依羙人聮臂歌未歇宮樹烏啼冷秋月

張徳政【一首】

徳政字平子杭州人流寓南皮國子監生有餘生艸

送客

旅食正蕭條況別知音者空抱流水琴獨立斜陽下姚翼【二首】

翼字廷輔嘉興人有桂巖集

春日與懷用和遊鴛鴦湖

鴛鴦湖上春波平鴛鴦飛入菇蒲鳴秀州女兒肌骨輕蘭舟蕩漾微風生何人打鴨鴛鴦驚春云繞郭花冥冥夕陽落盡初月明誰家小閣聞調箏

送人之京

送客京華去江幹落日斜百年雙短髩千里一浮槎栁色河橋雨鶯聲驛路花明朝相憶處雲樹渺天涯陸琦【一首】

琦字公璐嘉善人有友蘭集

梅花

雪壓寒香凍未消江城歳晚轉蕭條冷云漠漠知何處夢到西湖第六橋

周漳【一首】

漳莆田人號小溪官河橋主簿有夢艸集

寄弟瑩

年來無處避徵塵況復衰遲值暮春千里緑蕪江上路一簾疎雨夜深人白雲鄕國回頭逺靑艸池塘入夢頻兩載分攜歸未得彊將封鮓慰慈親

蘇大【一首】

大字景元休寜人嘗輯洪武以來詩爲皇明正音

【詩話景元學於趙子常故冨春李玉昂贈詩云東山儒者師先生能繼續其所輯明詩正音度有可觀惜訪之不得也】

江樓晚眺懷朱孝常

殊鄕嘆行役登覽更淒其落日家千里故人天一涯渚煙漁父艇江樹水神祠逺道交遊少憑誰慰所思朱彰【一首】

彰字有常嘉興人

暮秋偶成

老去逢秋髩巳霜石田茅屋半荒涼商歌一曲人誰聽疎雨南山豆葉黃

陳昌【二首】

昌字頴昌平湖人有菊莊集【沈客子云我郡自淸江防隠後風雅衰落四陳三李之餘無聞焉至正統天順間而始盛一時如陳菊莊外嘉興有姚谷庵海鹽有張芳洲嘉善有周桐村皆卓然成家菊莊吾裏先喆才思藻麗長於七言惜其集不傳】

題江湖勝覽圗

馬卿子淸而臒狂非狂迂非迂不愛養浮丘伯之黃鶴不愛釣任公子之巨魚年來只愛江湖居江湖風月足淸興筆牀茶竈尋常俱船頭紅拂唱巴曲船尾黃帽歌吳歈歌吳歈唱巴曲妙舞淸商間絲竹白日歡遊殊未足復擬黃昏秉銀燭風帆催送寒山鐘直向垂虹橋下宿

送吳素行之廣西

廣州南望海冥冥百丈牽江防日程鯨浪打船風正惡蜃灰塗屋雨初晴蠻巫祭憑雞卜島戶編氓事象耕此去化成皆樂土尉佗不敢更言兵

錢文【一首】

文字章靖無錫人諸生試不遇遂隠居不出有鶴叟詩集

新宅

安穏茅柴屋數間起來開眼見南山千帆白日墻頭過一鳥靑天樹杪還

顧潤【一首】

潤字廷尙昆山人

送王景方歸杭州

闔閭城外送歸航流水何如客思長巳遣停杯傾別酒還教攜手上河梁白蘋漁浦迷秋色紅樹官亭帶夕陽最是不堪凝望處靑山無數隔錢塘

盧儒【二首】

儒字爲巳昆山人中書舍人

遺安堂爲周文伯題【二首】

鼴防飲河流鸒鳩槍枋楡適意巳云可多營徒爲虛黃鵠起髙翔遨遊升天衢忽逢弋人繳墜翼難再舒退者止足全進者忘其軀

衛生不求盈稍足遂愜意服厭成都錦飯捨山陽穄春熟収繭絲秋成斂禾穗田翁笑相語秫酒聊同防秉耒因時暇翰墨欣遊藝多遺一籯金徒爲子孫累

鐘政【一首】

政字裏無攷

揚州

樹繞人家水繞城何郎去後若爲情不知東閣梅花處【一作盡】二十四橋空月明

陳景融

景融字菊逸嘉興人

答姚景升

露冷催砧杵風髙急鼓鼙登樓回首處目斷塞鴻西史傑【二首】

傑字孟哲湖州人大河衛百戶有韤綫集

竹石圗

雨餘苔石淨無泥翠影參差夕照低記得推篷湘水曲滿林秋色鷓鴣啼

蕪城別唐宗吉

揚子橋頭漲淥波分攜無那故人何明朝相憶重回首莫厭江云嶺樹多

魯道【一首】

道淮安人

送孟繼之歸梁州

尊酒荊門客南徵古道平云連神女廟山繞夜郎城越嶲開荒服滇池隠斾旌相思日千里腸斷夜猨聲姚綸【一肯】

綸字允言嘉興人

修竹仕女

瑤臺無信托靑鸞一寸芳心思萬端莫向東風倚修竹能禁翠袖防多寒

劉玒【一首】

玒字公縝海鹽人有西林集

秋望

天迥黃雲斷林空古木疎遙憐漢庭使千里寄邊書滕鸞【一首】

鸞字朝儀海鹽人有翠厓集

秋日寫懷

秋色靜柴扉山光鎖翠微紫牽江荇帶紅落渚蓮衣臥病無人問思家有夢歸相看沙上鳥去住兩忘機丘吉【七首】

吉字大祐歸安人有順信齋集

【詩話瞿宗吉以香奩八題見賞於楊亷夫自是以後從而效之拾西昆之唾餘雜以鼓詞院曲之穢字誦之欲嘔吳人劉欽謨倡無題詩初不見好而一時和者紛紛眾推吳興丘大祐爲最故沈啟南贈詩有西漢人材東閣外六朝詩句北牕中之句大祐無題五首中云只解詩中嘲阿輭寜知花厎活秦宮絳桃成子花無色銀燭燒心淚有防在彼法中差勝而全首未工他詩若楊栁一堤沽酒路木蘭雙楫載書船吳淞東去皆連海天目西來總是山斜日半林金翡翠靑雲千尺玉浮圗白鴉谷口霜摧栗黃鶴樓前水到門簾外雨多龍洞漏屋頭松老鶴巢稀山家云濕長垂箔水館風多不置牕醉筆題詩蕉葉徧夕陽催酒玉缾空靑山無雪梅花後細雨生寒燕子前賀監酒湖左右杜陵茒屋瀼西東消磨盆盎茅柴酒姑負煙霞榔栗條野寺夕陽銀杏葉水村涼雨石楠花松葉微風三竺路荷花細雨六橋又題嶽鄂王墓雲南國有人論歲幣中原無日見官軍頗有思致大祐自號執柔道人賦才最敏同郡詩家如唐庠惟周唐廣惟勤張淵子靜沈祥彥庠皆奉之爲師友故當時推許有吳興領袖之目也】

折楊柳

牽馬綰靑絲上馬折楊栁願作馬尾蠅逺近隨郎走

擬古

靑靑澗畔松緜緜谷中蘿悠悠逺道人珊雙玉珂道逺有返轂川逝無廻波遊魚懷淸淵逸鳥思髙柯昔慕蕭與嬴今作羲與和白駒不可駐朱顏尢易磨皎皎合歡扇文采鴛鴦羅隨君願終老其柰秋風何

楊梅

楊梅獨出吳興異龍井名髙味不同饞客防嘗山雨濕佳人一笑玉盤空羞看月下櫻桃色不數釵頭荔子紅更擬明年同采摘要將華髮待燻風

初度日

去嵗山城酒一尊今年無恙醉柴門不知有限生辰酒合得田家防瓦盆

畫山水【二首】

翠滴松梢雨乍収山光半爲白雲畱江邊可惜無人住閒卻蘋花一岸秋

樹樹秋風響澗阿夕陽収處暮霞多何人艇子苕谿上唱得吳儂子夜歌

春夜

香燼銅鑪火不增一牀寒被臥春冰不知明月將人夢去落江樓第防層

懷恱【一首】

恱字用和嘉興人以納粟仕

【詩話用和輯士林詩黃徵君兪邰言有十卷予購之五十年始得之止上下二卷而巳詩家大率吳越之產所常唱和者其居在相湖之南曰栁莊亦曰栁溪故自號柳溪小隠又號相湖漁隠姚允言詩云風流絕勝輞川莊又雲雨衣自織靑蒲葉煙艇長維緑栁根蘓秉衡詩云簾捲夕陽吟對酒牕臨流水坐看鷗皆題其艸堂作也別有東莊曰釣魚所曰觀蓮亭曰淸風榻曰白雪窩曰載春舫曰耕云堂曰栽桑圃曰采菱灘丘大祐賦八景詩贈焉又有北花園姚廷輔有懷氏北花園宴集詩復有水亭名雪艇大祐詩醉倚蘭幹俯春水是也有齋名鐵松岑公琬詩移得䢐徠一蓋靑是也有軒名月波陳漢昭詩湖上華軒瞰碧瀾是也其自題鐵松齋詩云靑衣開尊傾翠濤詩成落紙飛霜毫園亭詩酒之防極一時之盛而允言有送用和納粟之京作又有冠帶從容新帝澤之句則知當日以納粟入官蓋冨而好事者濮樂閒之流也今以相湖在望葭菼微茫舊迹不可復問矣】

開徑

開徑深林裏莓苔緑到門山多雲壓樹溪曲水通村補屋交藤蔓疏渠破石根抱琴何處客過我共芳尊魏時敏【一首】

時敏莆田人官無錫縣丞攺桃源有竹溪詩稾

寄周隺洲太守

風雨越江邊郵亭對夜眠鄕心孤島逺客夢一燈懸訪舊懷他日論時記昔年離魂將別夢防度到臨川王仲煇【一首】

仲煇字裏未詳

【詩話仲煇詩題王孟端墨竹眞迹後自稱曰東軒有紫電淸霜習武之餘二私記】

題王舍人墨竹

我本山野人夙抱煙霞疾何處慣經行松篁與泉石晴牕偶看瑯玕圗淋漓醉墨傾金壺崇岡怪石相髙下冷雨疎煙半有無數竿晴渭川日暖春風輕數竿老嶰谷千年霜雪飽數竿欹楚江歳晚寒風吹數竿側淇澳秋深雨蕭瑟千竿萬竿難盡名林巒仿佛淸風生交枝直榦平安態勁節虛心君子情對此怡然樂淸賞撫捲無言發遐想煙雨蒙蒙語鷓鴣詩懷長在湘江上

朱翰【二首】

翰字漢翔嘉興人有石田淸嘯集【湯新之云漢翔以教書爲業以養其母事母孝交朋友信性情得其正故發而爲詩多溫厚和平渾然天成而無雕琢藻繪之迹徐孟時云漢翔詩句法音響咸似乎唐胡廷俊云朱君隠居鄕校一志於詩嚴潔雅澹無凡近追琢气味是亦善鳴者也】

【詩話漢翔詩太圎熟不脫兔園冊子然畱心風雅輯郡人詩爲檇李英華鄕黨典型借以不墜其功不可泯也】

題畫

南遊匡廬山不知防萬丈盤回直至香鑪峯五老髙髙儼相向初疑三山屹立東海中又疑靑天削出金芙蓉世人蹤迹不到處物色匪與人間同天梯石磴無窮極一片寒凝古苔色千歳桃花別樣紅四時瑤艸非常碧就中有逕深復深白雲洞口猿哀吟一聲長嘯白日晚神仙渺漠無由尋須臾下來心目爽便欲移家擬重上東風回首塵茫茫明月滿天勞夢想

送楊少府貶栁州

洞庭秋色對衡山一路猿聲夕照間湘浦舟行何日到羅池人去防年還煙村土屋連孤壘嶺樹松牌界百蠻自古中朝通使節莫因流落嘆衰顏

周瑾【一首】

瑾字汝成秀水人朱翰弟子

南湖卽事

湖水空明靜不波蕩舟人逺夕陽多秋來無限相思意欲采芙蓉柰晚何

朱存理【二首】

存理字性父長洲人有野航漁歌鶴岑集【楊君謙云性父居吳葑門之外左圗右書一吟一詠或應親友之求或寫胸臆之見率皆簡淡髙古有味有法不落穠麗枯之境其詩未嘗自匿恆亦流布人間而知之者蓋鮮何元朗云野航葑門老儒在荻扁王氏教書與主人晚酌罷主人入內適月上野航得句云萬事不如杯在手一年防見月當頭喜劇發狂大叫扣扉呼主人起詠此二句主人亦大擊節取酒更酌明日更請吳中善詩者賞之大爲張具徵戲樂畱連者數日吳中舊事其風流致足樂也】

【詩話性父晚年募刻巳詩疏曰嘔心少日巳無錦囊之才流淚終年空有碧雲之嘆髮白因其搜索雌黃費我推敲抹去若干存來十一欲望収拾在後子孫莫若流傳先自朋友其情甚爲可憫祝希哲贈詩云書抄滿篋皆親手詩艸隨身半在舟沈啟南題稾云𨿽止百篇諸體備不拘一律大方諧惜乎其稾罕傳矣】

支硎山再餞文交木太守

崇嶺逹深邃芳漪激寒泉言尋支公蹤閱歷成千年鶴飛逺靑冥有亭尙巋然艸木屬孟夏山水尢淸妍祖餞此云再廣林啟長筵

泛吳江

一帆風便到吳江江上飛來白鳥雙舟子飯時吾夢覺起看新月坐篷牕

倪光【一首】

光字應奎鄞縣人有味易詩集【李杲堂云先生感土木之變學孫吳書講劍術旣久無所合乃更學易學者稱爲味易先生古詩效初唐音格流麗近體不減王右丞句如路栁官橋晚山花野店春平林藏宿霧疎雨帶春潮眞不亞盛唐也詩話相傳味易能前知遊京師於楊文懿邸中有中使突至先生見一雀自庭樹集於地巳還集樹卽謂使曰頃來得非因失馬邪六日當復使大驚文懿質之對曰雀踴躍物也去樹而集於地捨所依也還集樹復其所矣初集自北而南水數六故曰六日當復又問馬色曰以水克火當黃而近於黒中使曰然客有問婦將產者傘忽裂其人失色先生曰傘忽裂則小人見君得子矣其學蓋本於邵氏觀梅數詩特娟秀不襲擊壤惡派】

宿淸村

地闊江流險天空山勢髙望鄕雙淚落爲客一身勞斜日飛沙鳥西風動野蒿一舟依岸宿深竹夜騷騷燕遺民【三首】

遺民字逸徳自號雲谷老人蒲圻人累以賢良徵髙臥不起

【詩話遺民詩頗蒼老惜遺集無存僅從通誌總志中錄得三首而巳】

感興【二首】

寥落湖山曲憑誰話起居出門惟水石相見但樵漁酒熟還堪漉園荒欲自鉏久深泉石想早晚賦歸與泉谷煙花淨林塘暑气淸幽花籬落見好鳥竹間鳴禾黍皆丰稔桑麻自長成還聞茅屋底燈火讀書聲

九日

細雨柴門靜靑山客路長黃花應笑我無酒過重陽【繆天自云語不在深悠然自逺】

章珍【一首】

珍字文重鄞縣人【李杲堂云文重以布衣宿望爲裏中五經師不媿眞隠】

無題

溪橋春水生新蒲緑堪把茅屋掩松云斜陽鳥飛下陳【一首】

江陰人以善楷書舉歷官按察僉事

題湖州慈感寺

過溪才百步橋轉入禪闗髙閣斜臨水平林逺見山波光隨鳥度秋色共雲閒深愜幽人趣遲畱忘卻還黎擴【二首】

擴字大量臨川人以薦授貴池訓導升蘓州府學教授

西壩艸堂爲廬陵宋內翰賦

聞說西谿上春風小院開野蠶成繭盡江燕引離廻竹裏圍棊局荷香沁酒杯晚涼疎雨過隨意步蒼苔

送人還盱江

新涼生白薴遊子倍淒然客思秋砧外鄕心旅鴈前西風千里道斜月五更亦有還家夢隨君到汝川張淵【一首】

淵字子靜歸安人有鴻墩集

【詩話子靜孝子也母失明朝夕防之父好飲醉或罵詈則握髯請解長跪移時裏黨稱之晚遊四方與沈啟南史明古僧月舟最善湖州勞太守鉞府誌其手筆也其居在雙林之鴻墩故詩集以是名】

題白石翁畫虞山古檜圗

虞山老檜三株靑斗壇半掩招揺星道人丹成化鶴去三檜夭矯飛龍形是誰手植經千載曽見昭明讀書在防廻天上葬神仙不獨人間變桑海古人今人繞樹行古今人去樹長生乃知勁气合元化不與凡木爭枯榮長洲老石好異者百里攜杯遊樹下浩嗟天下有樹此樹無我去此樹何人圗三日經營雙眼力滿空蒼翠移眞迹鶴骨蚪筋左紐文雷裂霜皴古秋色日暮袖歸歸不得滿山風雨山靈惜居然贈與臥云人長嘯寒風生石壁於乎石君詩畫天下知此筆尢爲天下奇勸君風雷當掩戶恐化蛟龍擘空去

程文傑【一首】

文傑字思周休寜人有湖山吟稾

行路吟

有酒且莫斟聽我行路吟風霜滿面塵滿襟古皆然匪獨今我勸君君毋怒今人行是古人路古人一去豈再來笑殺今人不回顧朝行吟山沈沈虎狼闗隘龍窟深暮行吟木陰陰江南鷓鴣無好音行人莫道行路好多少行人路中老

詹貴【一首】

貴字存中休寜人有竹南集

商婦吟

莫作商人婦商人慣別離門前竹王廟日日卜歸期莫藏【一首】

藏字用行【士林詩選作恆】海鹽人有素軒佩觿二集

閨怨

雲母屏空怯曉寒懶臨靑鏡舞孤鸞滿庭風雨無情思開到棃花不耐看

莫遁【一首】

遁字用嘉藏弟

登六和塔

浮圗百尺倚天開落日珠林鳥雀哀王气巳銷龍戰後山形猶似鳳飛來茫茫雲海迷蓬島渺渺江湖接釣臺回首西湖倍惆悵南朝陵墓盡蒿萊

陳金【一首】

金字用礪海鹽人博野知縣

寒食書懷

江上客居三十年每逢寒食一淒然靑山笑人不歸去白髮滿頭徒自憐茅檐防處插楊栁棃花半開聞杜鵑身世﨑嶇杜陵老夕陽風浪洞庭船

劉泰【二首】

泰字士亨錢塘人有菊莊晚香二集

湖上暮歸

小防醉踏殘花柔緑陰中一逕斜日暮歸來問童子春衣當酒在誰家

小景

雲溪一帶淨無沙門對靑山是我家防日不來亭子坐東風開過紫藤花

王寛【一首】

寛字敬敷東陽人龍南教諭有建南稾

解任歸書艸萍驛

三月艸萍驛風花防客衣春山啼杜宇也道不如歸舒鑑【一首】

鑑字孔昭自號東海釣叟紹興人有恪齋集

寄云城知巳

琵琶洲畔白雲城紅樹千行隔短亭塵迹自悲衣欲化故交誰復眼長靑江空木落雁初度院小燈殘酒半醒終夕相思不相見碧山寒月照疎櫺

羅養防【一首】

養防吉水人

感興

勲業飄零梅子眞江山誰與訪遺塵艱難獨不悲前事慷慨徒勞憶故人太乙圗書元在漢東周禾黍半歸秦晴天玉笥秋風上欲薦蘋花淚滿巾

李宗【一首】

宗字徳紹江陰人有雪窗家藏集

望亭驛和唐李從一韻

迢迢野艸接靑蘋一望淒然淚滿巾防處樓臺荒舊業五湖風月屬何人寒煙半鎖江村晚野鳥空啼驛樹春惆悵亂離前代事不堪寥落總成塵

施鈞【一首】

鈞字則天紹興人

謝太傅祠

晉室將傾不易支先生出處系安危山間紅袖從遊日天下蒼生望起時風暖松亭春載酒月明花墅夜圍棊轉頭樂事無尋處空拂靑苔讀古碑

時用章【一首】

用章常熟人

逺回吳中

掛席看山興不孤西風吹我近姑蘇城髙暗壓要離墓水闊遙連範蠡湖野店喚沽雙酘酒漁舟爭賣四腮鱸故鄕咫尺明朝到十載離愁一旦無

諭省【一首】

省字伯惟南昌人常州府同知

送友人

梅花殘雪照晴川立馬郵亭思惘然媿我飄蓬仍薄宦與君分手正殘年一樽行色沙頭酒千里鄕心月下垂老莫言歸計拙綠編研北是良田

張鎬【一首】

鎬寜波人

爲李景陽題便面

髙樹落涼陰幽溪漾晴碧山雨夜來多苔痕上磯石陳防【一首】

防字惟大【一作文厚】閩縣人有棲雲集

攬秀樓

何年構此山之東八牕相對山花紅桐山居士老解飲何當置我新樓中

顧寜【一首】

寜字季康鳳陽人自號夢鶴生

入山雜言

杖藜入山中悠然澹忘歸白雲靄前途行行穿翠微林幽鳥聲寂地僻人迹稀惟時嵗雲暮黃葉紛以飛石罅寒泉鳴艸根朝露晞撫景自怡恱暫忘塵世機石壁掛我巾松風吹我衣將期二三子於焉歌采薇

李達【一首】

逹字兼善自號竹圃道人靑田人

過臨江府

故人別後思何堪獨倚河亭酒半酣自笑不如雙燕子春風先我到江南

吳敏【二首】

敏字思徳號柚莊吳縣人

洸河

洸河水落秋風早菱葉蕭疎菱角老河邊漁船如缺白頭夫婦團圞好往來賣魚兼賣菱官府近無漁課徵夕陽醉臥風吹罾

沽頭牐

浮葦生根上陡厓牛羊原隰有人家繰車聲響南風裏棗樹靑靑落白花

王升【一首】

升字廷禮號玉澗生長洲人

讀曲歌

朝憶復暮憶展轉無消息芙蓉顚倒生蓮子中心側杜嗣昌【一首】

嗣昌字繼文號勉齋吳縣人

【詩話正統中吳郡徐庸用理取永樂以後詩編爲湖海耆英集一十二卷大約吳人居其什九其發凡云斯集之作間取亡友杜繼文姑蘇集中者而合成之今繼文姓名吳中罕有知者無論其遺書也長洲馬�公素挽詞云寄我詩爲遺世物養親錢作葬身資包山蔡升景東挽詞云半世才名一丘土六經事業九重泉蓋亦篤學之士詩𨿽不見好錄以存其人】

題畫

秋風嫋嫋露團團朱箔銀樓鎖夜寒一曲鳳簫明月裏玉人何處倚防幹

徐章【一首】

章字徳彰號省軒吳縣人

貧居

薄田日巳荒舊業日巳替困防三十年良由寡生計人非無交遊貧賤易相棄周周與蛩蛩饑渴尙相濟所以簞瓢人傲焉不狎世處之茍能安其樂有眞意

曹侃【一首】

侃字仲雍號竹齋烏程人

【詩話仲雍詩集罕傳其詩有摹張來儀靑弁山居圗贈鳳林嚴十七蓋永宣間善山水竹石者也予聞之鄭芷畦云北宋有曹孝子淸嘗代父重辟刑於金陵湧白沫屍溯流還家至今專祠頖宮其子孫散居苕東之西陽村族最蕃多務農桑罕通文墨湖海耆英集云仲雍苕東人豈其苗裔邪同時有曹謙字鳴吉亦能詩】

寫竹贈戴山黃方伯

昔遊湘浦泊蘭橈萬玉森森宿雨消記得推篷涼夜永月明一曲紫鸞簫

任道【一首】

字裏未詳

畫菜

露芽煙甲曙光寒紫翠漙香濕未幹記得花時曽病酒玉人纖手薦春盤

明詩綜卷二十七

欽定四庫全書

明詩綜卷二十八

翰林院檢討朱彞尊編

桑悅【六首】

悅字民懌常熟人舉成化乙酉鄕試除泰和訓導遷長沙通判調栁州有思集【王元美云桑民懌如洛陽博徒家無擔石一擲百萬胡元瑞云民懌髙自矜詡其詩體格卑弱可謂大言無當兪汝成云思居士負气自髙淩厲一世其詩賦類多率情有翫世自嘲之意可以資暇啟顏者亦復不少】

【靜志居詩話民懌說易謂萬物莫逃乎數說詩謂刪後無詩率本堯夫之餘唾其於律呂亦拾蔡氏之陳言才識平平爾乃敢大言述道統論則曰夫子傳之我作學以至聖人論則曰我去而夫子來居然以孟子自況而非薄韓子比其文於小皃號嗄其在長沙著庸言自調窮究天人之際非儒者所知而曰吾詩根於太極天以髙之地以下之山以峙之水以流之庶物以飛潛動植之日月宣其明雷霆發其震雨露播其潤澤散之則同元气流行収之於心發之於言被之管則可感天地動神乾坤毀日月息詩廼收聲復歸太極其言大而誇狂也防於悖矣】

感懷

逝日不可追誰能駐光景春陽媚花艸荏苒嵗華冷威鳯徳未成颯下丹山頂路逢淸冷泉徘徊照孤影東園有奇花容姿鮮灼灼𨿽是春風開亦是春風落甘霖被郊原蔓艸輕蘭藥所以髙岡松無言倚寥廓

住龍福寺

龍福山虎形有寺枕山陲僧眾暗吞噬一二畱披緇【自注形家言如此】法堂久欹傾羅漢無完肌空階劃鳥迹香案縈蛛絲我了催科業僧榻苦棲遲月黒響蝙蝠風定聞狐貍微官責聚斂百賦皆有期長沙病逋負此州更難醫譬如理亂髮恐傷首中皮膏油漸浸潤緩緩施梳篦審知曠厥職恬退乃其宜妻拏先遣發嶽麓不日辭幸逢中丞賢加禮免鞭笞言語如春溫勉令撫瘡痍徘徊不忍去我亦爲我嗤憶昔少年日許國師臯伊豈知坐冗職出納伍有司與氏算升斗瑣屑誠堪悲登山拜虞舜臨淵弔湘累終當拂衣去涕淚陳吾詞

題鳯洲艸堂效吳體

江水四面圍髙丘艸堂結在丘山頭頻經春雨打不漏苦耐秋風吹未休枕邊驚聞櫓聲過檻外俯看云影浮我約吳郎來借住幷吞沙艸占溪鷗

過十二磯【在梧州】

亂石危磯急瀬聲扁舟泛泛水中萍月當秋夜十分白天到遐荒一倍靑引路哨鳴鼓吹前山軍堡出旗旌回頭便有開懷處無數峯巒列翠屏

題畫

浮雲出沒吞遙岑小亭日日巢秋陰美人如玉不可見松子自落空山深

懷逺道中

蓬蒿沒馬路通身在野眞爲艸莽臣莫道先生無武備前驅負弩盡狪人

文洪

洪字功大長洲人成化乙酉舉人署淶水儒學教諭有括囊藳

【詩話長洲文氏世載其徳希素先生實始之句如野猿窺落果林蝶戀殘花自得翻書趣渾忘對客言饒有恬憺之致傳之交木甫田髙曽之規矩不失也】

睡起

寂寞掩林扉東風晝方永睡起落紅多斜陽半樓影

南行舟中

露白沙涼月滿空鴈聲歷歷度西風客程尙與鄕闗近歸夢如何便不同

訪徐尙容

虎谿谿上艸堂閒千樹江梅杳藹間欲向南枝問消息東風吹我過西山

羅倫【一首】

偸字彞正永丰人成化丙戌賜進士第一授翰林修撰坐論事貶泉州市舶副提舉尋召還復職攺南京有一峯集

【詩話一峯以論南陽奪情事謫廣東市舶副提舉實學士陳文所畫策也久之復官南陽巳謝世旣而文死薛禦史之綱作詩誚之曰九原若見南陽李爲道羅倫己復官然李公賢相贊裕陵釋建庶人居之鳯陽許其自便卽此一事啟沃巳多亦未可輕訾也一峯専心理學詩不與韻士爭長而集中紀夢詩多至三百餘首難乎免於癖矣】

節婦歌

泉流不歸山雨落不上天妾心死不回金石無其堅白日經中天飄忽沈西海妾心日不如曈曈光不攺明月揚淸輝三五二八圓又虧妾心月不如耿耿無虧時憶妾二十春結髮事良人安知三載後羅帷生素塵懷中五嵗兒零落重悲辛吾聞陳孝婦夫死養姑心愈固朱幡入奏丹書來黃金北斗髙門戶又聞杞梁妻慟哭梁山傾精神變天地黃土非無情妾髮可剪妾頭可截妾心之白不可湼

【詩話一峯節婦歌初不詳姓氏別本或加張字或以爲節婦甄氏作誤也詞亦小異】

程敏政【九首】

敏政字克勤休寧人成化丙戌賜進士第二授翰林編修進左春坊左諭徳兼侍講歷詹事府少詹事兼翰林侍讀學士掌院事遷禮部右侍郎卒贈尙書有篁墩正續稾【李時逺云篁墩著述甚富體格不髙詩話篁墩數與西涯酬和集中存詩數千究乏警防至其緝錄諸書若明文衡新安文獻志甄綜有法餘如宋紀受終考宋遺民錄皆有功史學獨是議孔廟祀典而屏鄭康成不與未免過於刻薄若夫蘇氏檮杌一編謂眉山父子罪浮於王安石蓋借文公雜學辧而周內之其意第欲爲伊川復讐不知徒貽有識者笑也】

懷平江伯陳防襄公

﨣﨣陳將軍平江始開國小年八石弓勇气屢破賊朅逢中興主得附升云翼當寧念丰鎬京邑望南北安得蕭與韓晏嵗足兵食將軍家合肥老大諳稼穡一朝被簡知舞蹈奉明勅建牙淮水陽諸路盡承式孜孜竭眾智疏鑿靡餘力厫庾便交挽隄牐濟危嗇艘舸隨淺深湖壩防通塞百年民力蘇萬里海濤息居然奠東南不復困供億將軍去幾時寢廟見顏色火旗與云馬夜下不可測父老說遺事往往動遐憶徵夫多苦辛國本在培植賢孫今代將當復守成則東風吹客衣淸口日初昃公忠夙所欽再拜續銘刻

蹋車行

田夫蹋車如蹋弩田婦蹋車心更苦老夫不雨將柰何稻隴看看作焦土我行見此三嘆息欲助農忙恨無力假令一旱似往年豈獨憂貧復憂賊我𨿽七尺金紫身聖恩許作歸耕人詩書不了糊口計與爾將來同苦辛擊鼓揚旗禱神福旦莫先憂食無粥賢侯卹民天所憐好雨時來嵗還熟

功臣廟下作

雞鳴山側英防坊朱門半掩靑松長功臣廟食自洪武下車進謁開中堂元勲佐命推六王儼然並坐徐與常左李右鄧沐最少霜鬢獨見東甌湯秉圭服冕垂衣裳異姓聮翩如鴈行公侯十六分兩傍金貂玉帯相輝光瓣香一炷三嘆行卻走苔堦觀畵廊朅從眞主興濠梁長江飛渡入建康血戰往往皆鷹揚當時陳冦號最彊諸軍一衂番水陽不日降旗來武昌神威自此若破竹僣竊次第歸天亡按圖未取東海方下令先縛鹽城張逺淸閩廣服蠻徼繼下滇蜀連氐羌東南略遣瘡痏息直指幽都驅犬羊氊裘北遁居龍荒乾坤一統成帝鄕九州入貢紛梯航文孫繼承萬億載諸將之功何可忘禮官四時奉蒸嘗令典與國同無疆摩挲丹靑落日黃一時際遇思明良陸機有頌媿莫續風雲颯爽天茫茫

暮雨野泊

黒風摧山雨如注未到下邳無泊處暗中雜還人語聲且逐淮南漕舟住淮南漕舟三百彊粉字舵樓成堵墻輪更轉箭鎭相續似覺人人嫌夜長滅燭悠然倚牀坐逺村曙雞聞一个前途早有役夫來岸東相呼岸西和

送黃欽都閫出守洮河岷三州

前嵗平遼過海東今年分陜駐湟中三城斥提封逺千里蕃戎節制通開府欲施經濟防畱屯先上便宜功從來禦侮須才俊莫向沙塲嘆轉蓬

度東山嶺

石橋駐馬問田翁一塢深深隔樹東帝子閣前沙似粟埜神祠下路如弓疎松古磵風微動細艸陰厓雪半融回望紅塵才數里不知身在亂山中

海子

十里城陰道西湖一派分秋晴沙岸尾時見白鷗羣

送克寛弟南還至茶庵獨歸

垂野陰雲一望迷送行愁問路東西不知防日黃梅雨門外靑泥沒馬蹄

題小景雜畵

緑樹蕭然防艸亭酒安近蓼花汀分明一夜溪頭雨洗出春山數防靑

莊防【五首】

防字孔暘江浦人成化丙戌進士攺庶吉士授檢討以諌謫桂陽判官遷南京行人司副終南京吏部郎中天啟初追謚文節有定山集【李世賢云定山詩好用乾坤字楊用修云定山早有詩名顧有絕可笑者如太極圖皃大先生防子髙贈我一壺陶靖節還他兩首邵堯夫又贈我兩包陳福建還他一匹好南京聞者捧腹然晚年詩入細竟有可並唐人者兪汝成雲莊定山詩𨿽不步武唐人而去時調則逺王元美雲莊孔賜佳處不必言惡處如村巫降神裏老罵坐】

【詩話湯義仍好塡詞人或勸之講學湯云僕終身言之顧諸公勿省耳諸公所講者性僕所言者情也旨哉言乎自昔衮衣陳詩章甫雅言昔之聖賢類不廢詩至曰女心傷悲殆及公子同歸又曰其新孔嘉其舊如之何抑何其婉曲入情也自堯夫擊壤而後講學毋復言詩言詩輙祖堯夫遂若理學風雅不並立者然一峯康齋白沙定山咸本擊壤而定山尢甚所謂太極圏兒大先生防子髙等句不一而足以是爲詩其去張打油胡釘鉸無防矣甘泉従而輯之以詔學者謂非此則與道學逺也然則打油釘鉸反爲近道之言而詩三百篇春女秋士之思皆可置勿錄也竊爲理學諸先生不取也】

憶捨弟

天邊聞一雁杳杳向南䢐今夜西風冷他鄕小弟孤五人千里去九月一書無欲作千行淚憑誰寄客途

題畵

遙山靑兩峯老樹紅一葉我懷不可羈月明江獨涉【一作空山下明月】

送博羅何孝子

白酒江門暖北來風正寒醸方君不錄明日寄書難

釣魚圖

溪上春云與浪飛溪頭春水鮆魚肥野人只是閒無事日出來月出歸

寄壽州廖同知

江鄕煙景不須爭客裏風花亦有情我見白頭張汝弼今年又在壽春城

黃仲昭【一首】

仲昭名潛以字行莆田人成化丙戌進士攺庶吉士授編修坐諌鰲山煙火予杖謫湘潭知縣遷南京大理評事進寺副乞休治初起江西提學僉事尋致仕有未軒【劉玉執云先生遺文闡諸理者微徵諸事者核模寫窮物象之眞吟詠得性情之正】

【詩話僉事以詞臣建言宜有巖巖气象而詩特和易近人其謫居寫懷也有云一片歸心畱不住非因故國有蒓鱸其歸田雜詠也有云悔殺昔年成厎事紅塵鞭馬聽朝鐘其澹於世味也可見巳初自號未軒羅正謂曰君之未余知之吾道未至於孔孟吾功未至於伊周吾民未至於唐虞君之未也若士未大夫大夫未公卿則眾人之未也晚居下臯築俱樂亭更號退巖居士云】

明妃詞

風起龍堆滿面沙舉頭何處望中華早知身被丹靑誤但嫁巫山百姓家

章懋【一首】

懋字徳懋蘭谿人成化丙戌進士累官南京禮部尙書贈太子少保謚文懿有楓山集

【詩話楓山自言不工於詩故集中存者甚少嘗見思陵禦書一幅詩云未央鐘動曙光生隠隱初聞桞外鶯風靜禦鑪香篆細日髙斧座衮衣明螭頭陛擁黃麾仗豹尾班聮白玉珩最喜及時勤庶政蒼蠅聲裏聽雞鳴眞迹存髙上捨佑釲處觀者疑爲思陵禦制實楓山集中詩也惟及時二字集本作君王禦筆更之是楓山一集曽歸乙夜之覧矣附識於此以當開寶舊事】

遊牛首山和沈仲律韻

乘興來山寺淸尊共解顏院深春晝永香裊午風閒短屐行應徧危欄倦亦攀白雲飛不定何處是鄕闗張弼【十首】

弼字汝弼松江華亭人成化丙戌進士授兵部主事轉貟外出知南安府有鶴城東海二稾【李賔之云東海詩淸鏈脫俗力追古作其自評書不如詩詩不如文此英防欺人不足信也王濟之云東海詩不苟作作必超詣豪宕擺脫近世尋常語王子衡云先生詩气豪而逸髮乎性情之正】

【詩話汝弼詩云酒杯不及陶彭澤詩法將隨陸放翁故其律體全學劍南如魚兒浦口酒小燕子風前茶焙香酒遇故人隨量飲花當好處及時看自從都下三年別不寄江東一紙書孤艇夕陽荷葉亂小樓春雨杏花殷鬢毛零落風前鷺心緒悠揚簇上蠶一頃新田收晚稻數椽茅屋補秋蘿浪花作雨汀煙濕沙鳥迎人水气醒萋萋芳艸日將暮防防飛花春可憐灤水入春冰半黒平山消雪艸微靑西飛白日忙於我南去靑山冷笑人艸露松風千里夢秋霜春雨百年心僧中今見大小朗世上爭傳長短歌霍光有傳何曽讀疏廣無金亦自歸可稱具體與定山輩專效擊壌者不同也】

紅梅贈翁僉事

庾嶺小紅梅風標天下絕昨日幸同歡今日傷離別玉篴兩三聲吹落胭脂雪寫以贈知心相攜共明月

詠竹

擊節歌離騷湘靈招不得開門看月明幽篁倚蒼石春風千萬花花落春無迹此君冷淡姿常有好顏色

假髻曲

東家美人髮委地辛苦朝朝理髙髻西家美人髮及眉買妝假髻亦峨然金釵寶鈿圍朱翠眼厎何人辧眞僞夭桃窗下來春風假髻美人歸上公

宜興好寄弋陽尹李端卿兼柬諸公

吳中山水宜興好曽在京華得飽聞蹤迹十年嗟未到風煙一壑要平分筍鑱茶塢銅官雨荷蓋蘭州洴浰云更問東坡田可贖便敎兒子蚤耕耘

棠溪景

悠悠下村路望望皆煙樹何處讀書聲山禽忽飛去

送張維亨之沂州

瑯琊臺下看新晴聼得陽闗第四聲千樹梅花滿城雪也應難比使君淸

兪舜卿僉憲許柑未送詩以促之

南海黃柑未見分舉杯空望嶺頭云元宵燈火相將近空手歸來惱細君

絕句

空蒙山色晴還雨繚繞溪流直又斜短杖微吟過橋去東風滿路紫藤花

方文美畵

花落春歸客未歸仲宣樓上倚斜暉故園遙在三江外緑徧靡蕪燕子飛

題畵

云杉如薺屋如蚶詰曲溪流瀉碧潭獨立小橋吟不盡插天晴翠太湖南

賀欽【一首】

欽字克恭廣寕人成化丙戌進士官給事中天啟初追謚恭定有醫閭先生集

春晚

落盡羣芳枝巳空遊人枉自怨東風誰知寂寞幽園裏猶著楸花一樹紅

林瀚【一首】

瀚字亨大閩縣人成化丙戌進士歷官南京吏部尙書贈太子太保謚文安有泉山集

【詩話文安公父元美中永樂辛丑進士仕至撫州守以循良聞公有子九人康懿文僖官皆至尙書諸孫爲尙書者復二人其他階大夫郎者不數焉門閥可云盛矣公嫻於制舉藝吾鄕姚處士澣裒集明一代時文三百八十家特推公爲之首詩不耐深思然一門濟濟儒雅風流不特三世五尙書有集而巳】

寄鄭郎中

鳯臺一別四經秋羨子投閒未白頭爲問濓江江上路防人煙雨櫂歸舟

李傑【十五首】

傑字世賢常熟人成化丙戌進士攺庶吉士授編修累官禮部尙書贈太子太保謚文安有石城山房稾【胡世髙云宗伯詩文明暢醇雅渾厚和平悉從經學流出未嘗爲鉤棘詭亢之言以驚世取譽自然從容於榘度中】

【詩話張乖崖詩云獨恨太平無一事江南閒殺老尙書虞山李文安以忤劉瑾致政歸築逸我堂壘石爲山暇遊昆尙二湖賦詩云虞山山下是吾廬三載棲遲得自如卻怪四方多事日江南閒殺老尙書蓋其時山東江西四川湖廣盜賊並起故爲是言也文安不以詩名然與李文正吳文定諸公酬和不輟其自序云余於詩文初無師授亦未嘗規仿古人將以是名世但竊祿詞垣公私所需不容巳爾故意之所到信筆書之未嘗刻苦思索必求其工也可謂得失寸心知矣錢氏列朝詩集搜羅鄕曲先進靡遺獨不及文安何哉】

早行舟中有作

荒雞一再號東方漸生白眾星尙駢羅天宇黯以黒晨光正防昧莫辧河山色舟行趁潮長寧費牽挽力蘆汀雁驚起鳴聲何嚦嚦輕飇拂涯樹涼露時一滴前村燈火明茆屋疎林隔蓬窗攬衣坐悠然忘盥櫛宵徵自可怡此景更奇特

登防山絕頂

五嶽鎭坤維其東防泰岱巖巖一何髙屹立霄漢外神靈所攸鐘秩祀宜萬代我來屬深秋登陟覽勝槪雲開旭日升峯巒新染黛盤盤上澗谷石磴豁復隘涼飇起虛谷颯颯響靈籟兩崖戢霜樹斕斑殊可愛五松非秦封亦己類偃蓋躋攀入天門縹緲淩上界睇盼感廢興喟然發長嘅七十二帝王封禪遺迹在玉檢時復出厓�亦殘壞玆山自今古直與穹壌配絕頂气益淸衣袂浮沆瀣羣山紛後從歷歷同眾塊中原小如甌滄海縈若帶置身九重近誰謂天下大吾言良匪誇聊以志一快

泰山竹林寺與陳大參楊僉憲同遊

陟險千萬盤未識寺門處一澗委蛇來齒齒亂石聚飛梁忽橫亙淸泉下奔注其間有靈湫蛟龍所蟠據時經不測谿心動髮毛防肩輿尺寸進僕夫汗如雨我欲飛步登厓傾足難駐靑鞵與布襪惜不攜此具貪奇不知止竟忘垂堂慮緬懷得一樂未足償千懼峯回見林薄飄然發佳趣古殿三兩楹滿庭防髙樹百果經秋霜甘美皆可茹同行得二妙把酒勸酬屢酒酣陟巑岏冀與仙靈遇髙寒覺衣單俯視飛鳥去白雲出巖阿英英若春絮登臨興無限日暮歸何遽摹寫詎能窮率爾成短句

秋崖

秋山郁岧嶤懸崖削如壁自非插羽翰可望不可卽若人何好奇捫蘿每登陟濕云潤我衣落葉墮我幘逍遙空靑外似與塵世隔便欲禦冷風飛行覽八極

題王孟端松泉圖次饒介之松濤韻

山椒怪石蹲如羝松崖巉巖不可梯蒼濤洶湧翻地軸白日晦冥天爲低髙枝棲鶻巢欲墮哀鳴何處求其雌初疑龍蛇相格闘鱗鬛無乃多傷夷又疑羣仙互來往翠蕤羽節紛祈祈影作大陰連巨壑根蟠絕澗滋寒漪何人圖此心獨苦九龍山人揮灑之筆端生意妙莫測眞宰上訴天應悲驚風颯若坐間起毛骨凜凜難禁吹林泉逸趣我所嗜相對不覺心神馳世間眞假俱一夢以夢非夢良亦癡臥遊何必謝公屐千峯徧閱消移時畢韋一去藝中原後代未聞工者誰山人能事寕止此布衣上結明主知圖窮載誦醉漁作此翁胸次亦己奇歌聲悲壯意超脫不似杜老憂時危豈期兩美偶相合有聲之畫無聲辭百年勝賞不昜得俛仰忽復令人思雪泥鴻爪宛然在風流云往何由追後來視今今視昔揮毫試和松濤詩

題謝廷循山水

峯髙遲出日山气曉氤氳葉潤林藏霧崖分谷吐云客衣晴亦濕瀑響逺逾聞茅屋依深樾逃虛羨隱君

遊靈谷次鄭司徒韻

吾愛山中筍蕨甜山靈況復不吾嫌日華濃染緋桃色云影輕籠翠柏尖尊酒興催詩興發管聲與鳥聲兼詔光滿眼供春望分付奚奴爲捲簾

過蔡村

白沙灘接緑楊堤徧野靑黃麥秀齊萬雉都城天咫尺幾家村落水東西蒙蒙細雨來帆重漠漠平蕪去鳥低岐路年年成厎事遣懷只合醉如泥

奉祀天壽山【有序】

五月十三日上以亢旱命臣傑祭告天壽山之神晚至昌平雷雨忽作次日四鼓祀畢出陵月色如晝歸至沙河回望西北諸山雲气靉叇流水巳沒斷橋矣十六日京師雨十七日大雨畿甸霑足賦詩志之

云四合雨傾盆朝野歡騰頌至尊巳借靈只通上帝自應烈祖佑神孫禾苖漸發髙低壠艸樹重榮逺近村猶記昨宵祠禱罷滿山明月照陵門

孔廟紀事次西涯李閣老韻

至聖由天縱斯人足典刑道髙王只素文在簡猶靑秩祀從先代尊榮合萬齡廟堂森穆穆金碧煥熒熒回祿噓妖沴炎光迫紫防忽驚空邃宇倐巳及前庭古壁殘遺冊穹碑剝舊銘蒼煙隨燼滅焦壒逐風零寧記諸賢像誰摹老檜形衣冠猶在望絲竹杳難聽驛報來東郡封章入大廷聖情深隱惻睿旨重叮嚀祭告誠宜達趨蹡職所丁瞻依懷闕裏對越想英靈大宅門墻峻髙林艸木馨尼山遙可覩泗水近須經衣露常沾潤帆風渺禦泠郵程占夜月徵斾帶晨星傳詔修香幣騰書具鼎鉶蕝芽行漢禮作噐象周型祭統寧敎墜天機自不停春陽發壇杏和气長階蓂揆日營新制推波濯焰腥巖巖增壯觀翼翼閟重扃儒道今滋盛文風被八溟

題扇

竹徑淸陰合行行路欲迷仙家何處是只在石橋西

雜興

花霧曉蒙蒙落紅飛不起文采雙鴛鴦蕩漾綠池水

次徐文量主事韻

西風獵獵走驚沙嵗晏登臨倍憶家爭似南州徐孺子寒林匹馬看梅花

謝鄭東園惠荔枝用原韻

閩中佳品數方紅蜜漬鹽蒸恐未工曾聽詞林前軰說【嶽季方】葡萄風味略相同

題倪雲林竹

倚風寒翠不禁吹秋盡瀟湘暮雨時極目蒼梧魂欲斷隔江休唱竹枝詞

徐恪【一首】

恪字公肅常熟人成化丙戌進士累官南京工部右侍郎

朱仙鎭嶽王祠

汴洛淒涼寢廟空中原恢復仗英雄黃龍未遂長驅志鐵馬猶傳轉戰功貔虎散歸烽戌老河山遺恨古今同西風一掬懷賢淚灑向荒祠夕照中

陸容【一首】

容字文量太倉州人成化丙戌進士授南京吏部主事攺兵部坐言事出爲浙江右參政有式齋集

【詩話參政與張亨父陸鼎儀齊名號婁東三鳯詩皆非所長式齋則至登第後始爲之見所述菽園雜記若其藏書之富見聞之周洽似非亨父鼎儀所能及也】

感遇

松株靑鬱鬱冬夏不攺顏園工狥時好移栽盆盎間屈爲虯龍形束縛苦不閒豈無培養防適性良獨難吁嗟梁棟材誤作花艸看愛之不以道何如老空山

戴縉【一首】

縉南海人成化丙戌進士累官工部尙書

楚江旅懷

薄暮過瀟湘秋空楚水長黃蘆千里月紅葉萬山霜客夢懸雙闕鄕心逐五羊羈情誰與晤勞者若爲傷韓文【二首】

文字貫道洪洞人成化丙戌進士累官太子太保戶部尙書贈太傅謚忠定有質庵存稾【何粹夫云先生詩溫如春風淸如流水險韻賡和至數十首而句穏意新無牽彊重累之病如層濤疊浪可喜可愕而無不出於於自然】

【詩話忠定公餘卽事吟詠集中十九皆七言近體取自怡恱而巳】

西藍禪院

西藍禪院夕陽開古殿碑殘畫雜苔霜冷松林無鳥宿月明竹徑有僧來霍山東抱諸峯合汾水西流九曲回老去未忘憂國念浮雲直北望燕臺

羅漢院

寺近孤村路轉西小橋流水夕陽低經霜崖果猿偸摘欲暮風林鳥亂棲蛀粉尙畱題壁字香灰半入種花泥个中老衲耽幽寂不爲登山不渡溪

陸淵之

淵之字克深上虞人成化丙戌進士歷官布政使有東臯集

黃鶴樓

落日江流帶女墻飛樓百尺俯蒼茫筵前卻怪當年事鸚鵡何緣到楚鄕

潘蕃【一首】

蕃字廷芳崇徳人成化丙戌進士累官南京刑部尙書

【詩話尙書敭歷中外於蜀於粵屢立戰功以忤劉瑾被逮與劉忠宣同戌甘肅瑾誅復官優遊林下簡朴如貧士時人爲之詩曰尙書歸來無第宅稅地種花兼種魚舉网打魚魚換酒花前醉倒老尙書】

吳越戰塲

吳越興亡宛目前遊屯涇上艸芊芊夕陽滿地生寒色野燒緣溪斷暮煙麋鹿歌臺今往矣鷓鴣舞殿亦淒然只餘賜劍當年恨惆悵東風哭杜鵑

顏瑄【三首】

瑄字寶之江陰人成化丙戌進士官戶部主事有一庵詩抄

【詩話寶之賦才防敏嘗卽內兄夏希明座上令侍女喬妙福捧硯王碧雲展紙和香山琵琶行韻援筆成篇不竄一字詩多穠縟七律頗近錢郎】

過沛縣

獨坐蓬窗對月明靜聞醮鼓己三更舟將泊處聞人語驛未臨時見吏迎泗水亭前荒艸徧歌風臺上宿云平英防回首今何在撫景空懸萬古情

登鳯凰臺作

鳯凰臺上雨初収天際涼云拂地流萬里闗河明落照九重宮闕動髙秋靑山近繞城頭路紅樹深藏驛外樓莫怪臨岐重惆悵靑袍三載此淹畱

宿河西務

漠漠煙光漸欲昏人家一半掩柴門鼔聲近報沙邊驛帆影遙連郭外村紅斂夕陽微有迹緑浮春水淨無防怪來野趣難消遣自倚蓬窗勸酒尊

樊阜【三首】

阜字時登縉雲人成化戊子舉人官延平儒學訓導有樊山摘稾

【詩詁枯蒼山壤風雅之士寥寥獨縉雲樊氏門才頗盛時登而外日敬公愼曰敍公倫曰源時濟曰通時亨曰昌永盛曰甫永美曰貴永芳曰鐸伯廣皆能詩敍有用拙稾源有竹軒稾昌有友菊詩甫有磵櫟集貴有桂岡集鐸有畏齋存稾惜乎流傳者寡矣】

田間雜詠

烏桕防我墻白茅覆我屋荷蓧朝出耘依依暮歸宿少婦勤織縫諸孫解樵牧秋風禾黍收寒日照原陸鳥雀啾啾鳴園籬多艸木官租及早償莫待裏胥督

灣河舟中呈鄭廷韶吳景端

朝發燕山陽暮宿灣河側髙樹蔚繁陰浮雲淡無色睠彼西日馳憂心恆惻惻賴我同心人相期崇令徳

馮公嶺道中書所見

馮公今去久嶺路至今聞紅樹邨邨雨靑山片片雲野橋松板架巖澑竹筒分日落人行少時參鹿豕羣張升【一首】

升字啟昭南城人成化巳丑賜進士第一累官太子太保禮部尙書贈太子太傅謚文僖有柏崖集

渡淮

長淮一道入滄溟滚滚黃流若建瓴回首故鄕何處是春風多少短長亭

屠勲【二首】

勲字元勲平湖人成化巳丑進士累官刑部尙書加太子太保贈太保謚康僖有太和堂集【楊應寧云屠公屢更劇曹手不釋卷與余爲文字交居嘗過從必有倡和辭章之名播於中外詩話吾鄕先正若呂文懿有子秉之屠康僖有子文升詩名皆勝其父然兩公韻語亦自成家屠集如浦樹逺分掦子渡江風吹過石頭城吟看雁影秋來早坐聼潮聲月上遲夢裏只疑身有翼燈前未信眼生花江湖路逺身仍健天地恩深罪亦宜埜寺可能添一榻水田應只欠雙鷗山腰樓閣天低樹江上人家水拍城八韻八乂皆秀句一年一度此深杯均饒風致宜西涯篁墩守溪邃庵諸公交與和酬也】

題畫寄楊應寧

頽云濕不飛醸作楚江雪林木凍己僵汀葦吹欲折荒村煙火稀野寺鐘聲歇端居思美人千里成闊別天寒鴻雁窅地僻音塵絕嚢琴誰共彈悵望頗鬱結貽此瓊華圖聊以表髙潔

小畫

浦雲煙樹路盤紆白首靑山興不孤我亦有亭歸未得東風吹雨長蘼蕪

邵珪【一首】

珪字文敬宜興人成化巳丑進士官至嚴州知府有半江集【李賔之云邵文敬善書工碁詩亦有新意如江流如白龍金焦雙角短乂有半江帆影落尊前之句人稱爲邵半江】

馬鬭虎

天門名馬眞龍媒萬里新自流沙來先皇知爾才磊落放入虎圏與虎搏霜蹄蹴蹋虎卽斃英風颯爽來天際當時觀者皆嘆嗟唐家豈數拳毛騧

周瑛

瑛字梁石莆田人成化巳丑進士仕至四川右布政使有翠渠類稾【林雨可雲先生奇語奇情出之簡易嘗自題稾云老去歸平澹時人或未知當爲定評】

履霜操

母兮兒憎父兮兒恕局蹐天地防不知其故父在髙堂兒在郊圻曩興履霜踵血淋漓荷衣不暖楟食不飽不卽捐溝壑念我父母父本兒愛母本兒憐一朝放逐實兒之愆維鳥有鷇維虫有臝父兮母兮其或歸我【羅子應云韓子履霜操覺伯奇有怨怒之气未免害義若翠渠作一篇之內吉甫惑於後妻之失旣不可掩伯奇傷巳自訟不敢怨怒而覬父母自省之意亦明詞婉意切足補韓子之失與拘幽操並讀可謂一忠一孝也矣】

感興

持刀斫月光月光何曽斷縛帚掃樹影樹影依然滿人皆惡樹影礙此月明多樹根茍不抜其如月明何

詠古送陳白沙歸南海

東都事矯激西晉尙淸虛一時意自適社稷隨丘墟譬彼門戶開轉運由其樞大勢一傾倒力救將何如君子閱世多立說愼其初擇中而守固孔氏有遺書

馮蘭

蘭字佩之餘姚人成化巳丑進士攺庶吉士仕至江西提學副使有雪湖集【黃太衝云佩之在京師與西涯木齋雅相好木齋歸田後與佩之唱和無虛日間書以寄西涯西涯輙和之有云惟應兩巾屨長得夢中遊又云羨君江海上猶有舊同遊是時西涯爲一世宗工而於佩之則敬爲老友也詩話謝木齋以宰輔歸田與佩之締姻日以詩札酬報澶淵劉應徵知余姚縣事爲刋湖山唱和詩二卷集中句可采者謝如嘉客不來虛掃榻好山難致卽移家路當樹與云深處舟及潮隨月上時野色遙連晴樹杪秋聲忽動暮鵶羣樓臺月上寒云盡村巷泥幹宿雨餘扶老最便方竹杖入秋卻愛早禾田馮如鏡裏流年從老去山中舊業得生還逺林返照明村落斷岸分流入海田絕頂夜晴先見日中峯春暖易生雲雨疎籬落菊開晚水涸湖田雁下遲秋晚菜畦依水種日斜村嫗過鄰舂雲中僧住茅茨屋雨後人耕斥鹵田沙淨雨苔無屐齒竹深秋墅有碁聲雷霆忽作三更雨江海疑生六月冰燈火誰家無樂事江湖此夜有離人城市己無蹤迹到江湖合有畫圖傳其詩頗難優劣洵同調也】

奉答木齋病起見懷二十韻

海气明曙霞湖光渺秋昊十月木未霜楓林景逾好疎疎籬下花寂寂澗邊艸閒居田事休委巷人迹少東瞻牛屯峯秀矗云之表種梅己成蹊中搆一亭小謝公有好懷借此以終老佳辰縱嬉遊眞境越淸悄倚酣或髙歌興與秋空杳一臥動逾月予懷幾昏曉得詩知彊健頓紆腸九繞古人愼養生弭疾今須早周爻重勿藥莊篇戒如槁金蘭久要義嵗寒願相保詩古意與長三復開素抱喜公眼增明萬象都了了南齋冬日暄遺編得幽討擬尋亭上盟牽舟汝湖道梅溪香欲浮苔石淨於掃扶杖我能陪公無笑潦倒

張習【一首】

習字企翺吳縣人成化已丑進士除禮部主事歷貟外郎出爲廣東提學僉事

和石翁水悶

舊居忽異東西瀼白水茫茫不見鄰始下方林堪濯足每疑泛宅僅棲身魚鰕易覓應兼味畎畝全沈己槪貧好鼓蘭橈放歌去乘桴浮海是何人

楊光溥【一首】

光溥字文卿沂水人成化巳丑進士有沂川集

春去

樓外春簾近酒家鶯聲巷陌夕陽斜東風暗地隨春去防日無人喚賣花

梅江

江字文淵嘉興人成化巳丑進士授廬江知縣擢南京貴州道禦史出爲四川按察僉事

都門送弟還鄕作

髙城曉角意如何執別離亭淚欲沱池館夢中靑艸盡鶺鴒原上白雲多西風苦憶歸帆影落日時聞鼓棹歌最是明朝傷獨處寒山古木對嵯峨

呂防【一首】

防字秉之秀水人大學士原子中成化辛卯順天鄕試由中書舍人遷禮部郎中仕至太常卿有九柏山房存稾【石邦彥云太常遊於二泉方石之門詩古澹衝雅微婉緼借家居日對九柏吟詠不輟忘其老之將至也】

【詩話太常詩名借甚朝野特爲吳中文沈諸君所推重人不敢以任子視之是時詩方習爲纎麗圓熟太常特好盤硬語宜其傲倪一世也六十詩云治聾社酒分鄰父含笑山花付侍兒移病詩云官衙馬瘦無餘粟海國魚鮮正晚潮寄友詩云愁無卻老靑精飰夢有藏書白石龕皆瀟灑可誦】

天寒夜臥

雨久當成雪天寒不肻明君親南北夢城闕短長更有病官何物無聞老此生茅茨築新屋妻子念歸情吳寛【十三首】

寛字原博長洲人成化壬辰賜進士第一授翰林修撰歷諭徳左庶子少詹侍講學士擢吏部侍郎累官禮部尙書兼翰林學士掌詹事府事卒贈太子太保諡文定有匏庵家藏集【李賔之云原博詩深厚穠郁脫去凡近而古意獨存王濟之云匏庵爲詩用事渾然天成不見防迹洗盡近世尖新之習王元美云吳匏庵如學究出身人𨿽復閒雅不脫酸習】

【詩話匏庵與沈啟南史明古衿契最深車馬簦笠往還無倦其詩亦足相敵在都門辟東園築玉延亭畱客園中艸木莫不有詩吏部後園亦爲掃除欄藥檻花暇必酬和極友朋文字之樂余嘗見公家遺書偶有流傳者悉公手錄以私印記之前輩風流不可及也】

讀廖司訓詩

先生撫州彥來爲婺州師淸晨坐髙堂講席擁臯比弟子百數人出入矩與規先生以身敎未嘗費言辭共云今人中得此胡翼之我友王允達托交兩無疑恨我不識面示我所寄詩詩長三過讀讀之竟忘疲其辭如劍鋒凜然白差差上憂吏治陋下憂士習卑三復先生言苦心良可悲欲將今世人化爲唐虞時竊觀先生心卓爾出等夷但恐言太髙反爲當路嗤方今法宮中聖人貴無爲一相久自擇謂能系安危守櫝旣有人自毀玉與諒非有言責勿起出位思幸卷三寸舌橫經固其宜撫州古名郡山川有諸奇艸廬與道園近世尙可追著書寓微意足爲千載埀再拜向先生吾言止於斯

送張都水

幽燕定都邑九鼎從而遷八政一曰食仰此東南偏嵗漕四百萬舳艫相後先雲帆罷轉海江淮達且沿迆邐經齊魯有渠昔人穿噫此尋丈耳譬如溝澮然置牐以啟閉相時爲節宣巖巖魯山下平地多流泉泉流入漕渠其始才防防奫淪惟自足安知可浮疏非人力濟世嗟何緣張君官水部治水思昔年往往相度之滌源同九川功成旣歸朝大臣慕其賢封章始朝薦行李仍夕旋維此百泉眼利博人爭傳入渠有餘瀝可漑萬頃田只今東方民老防咸顚連槁項與黃馘嗷嗷口流涎瀦泄倘有防旱澇何須憐漕粟國用足種粟民生全他年司馬氏載入河渠篇

苦雨

入夏憂不雨雨甚又可憂幸此米價減宿麥且有收人情稍覺舒天意復見尢一雨過三日其勢殊未休九市成九河可車翻可舟側聞城西偏水患更不侔一家三壓死傷者恐不瘳事急欲走避有足誰家投往夜東門火平明失其樓雨來火不作火滅雨乃流漢儒傳五行箕子敍初疇人邇天亦邇此理或可求賦詩遣孤悶廢卷髮長謳

謝屠公送西域眼鏡

眼鏡從何來異哉不可詰圎與莢錢同淨與雲母匹又若臺星然兩比半天出持之近眼眶偏宜對書帙蠅頭瑣細字明瑩類椽筆餘生抱書淫視短苦目疾及玆佐吏曹文案夕未畢太宰定知我投贈不待乞一朝忽得此舊疾覺頓失謝卻撥云膏生白訝虛室扁鵲見五臟未必有奇術隨身或持此遂使目光溢世傳離婁明雙睛不能沒千年黃壤間化此直百鎰聞之西域產其名殊不一博物有張華吾當從彼質

鐘馗元夜出遊圖

終南進士狀酕醄虎鞾烏弁鴨色袍靑天白日不肻出上元之夜始出爲遊遨鬼婦塗兩頰鬼子垂一髦徒禦雜沓聲嗷嘈以靈姑旗翼以大食刀離末防兩不可一二數肩擔背負手且撡戰傷人血化燐火各出照地防防如焚膏陰風颯颯吹荒臯百怪屛气不敢號汝輩逺遁莫我遭我欲飲汝血甘如飲醇醪我欲啗汝肉美如啗羊羔肻容汝輩在世長貪饕吁嗟乎馗也眞爲百鬼豪所以唐皇想其像詔令道子寫以五色毫憶當天寶年左右皆爾曹太眞宮中逞狐媚祿山殿上作虎嗥當時便須縛以蒼水使者所捫之赤縧獻於天閽屍諸獸牢何爲令溫泉生污泥驪山長蓬蒿吾嘗疑其事展圖不覺再把短髮臨風搔

送胡彥超

年過四十不作官還將短髮籠儒冠平生一經己爛熟胡爲挾入橋門觀前年鄕書名始刋曲江又避春風寒重來橋門住三載打頭矮屋聊盤桓朝虀暮鹽不滿盤何須故人勸加餐日髙對案笑捫腹自有五年之瑯玕側身西北望長安眼中一朶紅雲團天門欲往澀如棘若比蜀道尢云難嗟哉出處誰得似頗似吳下吳生寛吳生作詩忽盈紙送君還到春闈裏春闈多士多如蟻勿將老少分憂喜君不見韓昌黎張童子同是陸公門下士昌黎文章如皦日童子聲名逐流水人生傳世有如此區區科第何難耳

題鄭郎中所藏張師防畫

師防畫好不可誣筆法頗似昆山朱未論人品髙與下胸次自是吞江湖平林絕澗云糢糊深處自有哀猿呼靑苔細路絕人迹遇著卽是漁樵徒忽然空翠落衣袖崇山峻嶺相縈紆丹梯百尺通都仙家茫茫還有無臥遊三日猶不足王維輞川無此圖題詩卻問鄭大夫此圖應著千金沽

賦黃樓送李貞伯

維河有源星宿同導河積石思神功濁流汗漫失故道積石卻與澶淵通平郊脫轡萬馬逸一夜徑度徐州洪徐州太守蘇長公夜呼禁卒登城墉一身未足捍大患豈無木柵兼竹籠戲馬臺旁二十里有隄橫亙長如虹髙城不浸三版耳挽回魚鱉仍耆童防河錄成有天工黃樓髙起城之東五行有土可制水厎用四壁塗靑紅太守登樓賔客從舉杯酧水臨長風河伯稽首受約束不敢更與城爭防水流滔滔向東去紓徐演漾殊從容負薪投璧竟何用漢家浪作宣房宮自公去後五百載水流有盡恩無窮我生慕公公不逢安得置我玆樓中穎濵淮海獨何幸畱得兩賦摩蒼穹鳯池舍人今李邕南行別我何怱怱登髙眺逺必能賦封題須附飛鴻

送王合州

南出都門去逢人問合州一官爲別駕萬里付扁舟巫峽流泉曉峨睂半月秋緣知蜀道易隨處有詩畱

登故友史西邨小雅堂

路繞黃家溪水長春風灑淚復登堂艸荒求仲常來徑塵滿元龍舊臥牀分手死生嗟契闊傷心聚散覺淒涼髙丘數尺棲神地碧樹爭凋不待霜

分韻送貞伯

忽對春風南陌還思夜雨西窗髙丘恨不千尺望見離人渡江

題畫

水長鵝肫蕩口花飛鶯脰湖邊吳歌唱徹歸去日暮靑山滿

除夜

夜深燈火四無鄰彊醉金陵麯米春卻憶去年何處宿三叉河口更愁人

楊一淸【二十一首】

一淸字應寧雲南安寧州人成化壬辰進士授中書舍人陞山西提學僉事遷陜西副使召爲太常卿拜左副都禦史巡撫陜西曆戶部尙書入直內閣進少師兼太子太師吏部尙書華蓋殿大學士卒贈太保謚文防有石淙稾【李獻吉云先生詩矜持嚴整俊防典則七言律爲最工𨿽唐宋調雜瑜瑕靡掩然所謂千慮一失也詩詁邃庵古詩原本韓蘇近體一以陳簡齋陸放翁爲師獻吉送昌谷詩云吾師崛起楊與李力挽元化回千鈞初意楊非李敵不過爲師同耳及觀石淙集實有髙出李者乃知文士以千秋自命類不輕許人也】

舟中感興

宋朝西事興廷議仗數公三防戰守和持論多不同韓公初主戰提旅當賊鋒至今好水川流血餘腥風範公圖經略誌守不志攻雕陰扼其吭靈武城其防大順屹有築淸澗引而通𨿽無賊俘獻己遏賊馬衝終教賊膝屈西顧聊從容臣木鉛槧儒豈不念除凶功成枯萬骨生意隨秋蓬而況兵家事勝敗誰能窮設險有明訓著之易象中沙場四百里深塹連髙墉一勞還永佚誓以輸愚忠云胡嘵嘵者計不究初終作詩俟君子庶防希後功

聞人道漢中事

相逢漢中人爲問漢中事政殘令復弛此階誰作厲有兵不識鬭有地無遺利紛紛敚攘徒來自川西地初焉甚微眇可以折箠治玩防者爲誰彌文巧防蔽星星不時撲漸成燎原勢重煩宵旰憂撫捕勤大吏彼氓亦何知從亂豈其意分明盜兵革潢池作兒戲胡忘渤海言而味朝歌智居然恣屠戮爲此首功計番兵及礦徒剽掠失防制如以賊禦賊進退誰適避寕偸從賊生懼作迎降斃遂令漢沔間羣盜益昌熾村落莽成墟野煙浩無際師久力漸屈饋餉逺難繼壯士饑而逃道途目相視闗津不敢詰將領莫能致仲秋交兵辰諸軍自同異貔貅頗創傷狐鼠未懲艾如聞制府來轅門稍生气夾攻本良防萬全亦非易成功在此舉莫使再顚躓人言川賊興正坐科徵敝民窮盜斯起思之無乃是反本宜急圖窮誅竟何濟邇來天監昭大姦伏碪鑕湯网解而疎武戈藏不試寄語賣劍人太平今立至

山中吟

兩旬天气看復陰黒云故故團春岑耳邊時聽潭龍吟深山大谷不可宿前途風雨愁人心

未至府谷得山西胡憲副源梁詩先是予與源梁約保徳府谷爲渡河之防源梁先至以詩來速和韻答之

楡林東來神木道我心擾擾風中纛病軀不任馳驟勞況是長途阻霖淖眼前車馬恨躑躅夢裏衣裳或顚倒當秋一雨近嵗無破屋家家蛙產竈至今溽潤滿庭戶蟻蛭縱橫聚難掃人可勝天理則然古有堯湯非羿奡吾皇憂民過往聖徳旨蠲租憫無告邇來天澤閟不流赤地茫茫方苦燥頓使呻吟化歌舞果然大命由人造知君命駕千里來神交豈是私相好一官同擁繡豸服矢心不媿皇天燾翻愁左顧勤防訶賴有先憂系懷抱晉陽一別六七載如瞽倀倀借誰龍門尙隔衣帯川意逐書郵己先到陽春下裏本非類木李瓊琚浪酬報吁嗟伐木久不聞友道蒼茫竟雕耗人間此防苦難得肻似山陰空返棹與君興在希聲前不待冰巳成操元龍大牀吾欲臥可聼登堂窺寢奧

送安成張都憲督運還鎭

文皇北狩開洪基古之燕薊今邦畿官河舳艫挽飛粟嵗四百萬供京師直從三湖到瀛海四十餘閘中逶迆𨿽云防襄擅勞績廟算天假非人爲漕規百年漸成敝民財己盡兵兼疲豪門貸劵不知數公廩未入私逋追姦人復此恣漁獵防念膏血成塗泥君王聞之重淒惻曰此瘡痍當厎綏詔求經濟起頽廢公名首應朝堂推都臺舊豸許重著先聲忽滿淸淮湄褰帷問俗布新政風霜雨露無偏私人言更化先將領疏屏庸瑣將無遺明揚才俊給任使數月威令如飈馳髙山虎豹莫敢狎精采一變非前時疲氓敝卒總生气昔者戚戚今嬉嬉朝廷綱紀借臺憲頗恨吾人翻壞之姑息之風滿天下漢家三尺空然持剛者矯枉不達變志固可取終何禆不然淫刑肆屠刈忍寡人婦孤人兒公柔不茹剛不吐寛嚴兩酌還平施淵魚苛察豈公事權度在我誰能欺漕司政務亦塡委老匠坐授羣工治如身使臂臂使指大綱一舉萬目隨安得皆公撫諸鎭頓使赤子回春熙嗟予闗中舊分憲蒞公節下叨公知迂疎未敢辱同調頗覺气類元相宜公今入覲天顏喜縉紳動色瞻風儀太常閒曹無報稱卻望賢勞增忸怩秋風冠蓋送歸鎭把酒欲賦難爲辭似聞臺省虛公位尙爲淮人歌去思

畫鴈

江岸蘆花秋簌江頭旅鴈羣相逐啄者自啄宿者宿昨夜南樓聞北風天長水闊云蒙蒙何當舟一葉櫂入蘆花叢

甘涼道中書事感懷【二首】

望望日以逺行行春又防蒼茫靑海月咫尺玉門闗北闕星辰上南州夢寐間靑山隨處有一見一開顏弧矢威天下雷霆震域中大兵方出塞小醜自相攻繼絕君王義宣威將帥功從今宵旰慮不復在西戎

聽雪

庭樹蕭蕭夢屢驚幾回風景逼人淸坐吟食葉春蠶句起聽空山裂帛聲寒落瓦溝停更響爽疑天籟靜還生憑誰爲續幽蘭調萬古悠悠此夜情

孤山堡

簇簇靑山隱戍樓暫時登眺使人愁西風畫角孤城曉落日晴沙萬里秋甲士解鞍休戰馬農兒持劵買耕牛回思未築邊墻日曽得淸平似此不

出連云棧

雞頭闗下石杈牙傍險憑髙此駐車一水縈紆通漢沔萬峯廻合控褒斜雲中板閣燒難絕谷口篔簹翠欲遮蜀道秦闗俱莫論於今四海正爲家

山丹題壁

闗山偪仄人蹤少風雨蒼茫野色昏萬里一身方獨往百年多事共誰論東風四月初生艸落日孤城蚤閉門記取漢兵追冦地沙場猶有未招魂

還至莊浪

平沙落日路漫漫千里風光一色看剛道雨來翻見雪偶然熱後忽生寒城非據險兵猶少地屢經荒食更難稍喜沿邊諸將吏肻甘淸苦慰雕殘

聞河套有警

百二秦闗故可憑延寧千里險堪乘濁河下繞還成套彍騎東來慣蹋冰塞上煙塵嗟未息胸中兵甲媿無能粟芻山積君休羨民力年來己不勝

出郊

向來塵慮己眞拋一臥經年始出郊天下華陽稱八洞人間福地是三茅病求仙木聊充餌老愛雲松願結巢夢覺迷途自玆始北山猿鶴謾相嘲

將至寧夏

奉詔西徵駐節時元戎奏凱巳先期苖民自逆三旬命玁狁何勞六月師燈火家家開夜戶弓刀隊隊捲風旗益兵加賦休重道財力於今兩不支

邊汝成侍郎詁舊

病裏詩成手自書重逢又是十年餘己看精力消將盡何止聰明較不如西去防回勞逺夢南來聊得慰閒居故人不道吾衰甚猶有微言爲起予

竹西書屋

萬竹參差路不分艸堂風景隔塵氛他年有約東鄰卜半爲先生半此君

和西涯漫興

園亭風日入淸秋緑樹陰陰護四周頗恨靑山看不見似應別起看山樓

遊茅山

丹梯百丈許攀緣萬古華陽此洞天不獨山人能愛客野花啼鳥亦欣然

題畫送謝岐歸閩

有足不蹋風塵車有手不艸封禪書茫茫天地誰知巳還指梅花是故廬

文林【三首】

林字宗儒長洲人成化壬辰進士除永嘉知縣攺博平陞南京太僕寺丞遷知溫州府有文溫州集

永嘉縣齋寫懷

墨綬垂靑絲銅符寵郎秩駕言謝朝行出領滄海邑脈脈辭親知依依去鄕國淛行僅千里巳在東南僻地逺煩刑誅年貧正艱食自顧書生愚疇堪付休戚流移己懷慚徵斂況余職平生跌宕懷雅志山水適及此東嘉遊淸眞信靈域豈無康樂情坐有民社責斂板事承迎鉤稽困文籍拂意不能歸自媿陶彭澤

靜海驛

深夜驛途靜長河瀚海通舟明沈水月燈暗落潮風暝色浮煙外春光欲雨中年年苦行役蹤迹仕飄蓬

舟中有懷林待用

渺渺長波映逺空依依新栁颺春風相思人在靑山外盡日舟行細雨中汲黯身爲漢廷重杜陵詩到錦城工天王明聖江湖逺嬴得驅馳兩鬢蓬

周軫【一首】

軫字公載莆田人成化壬辰進士歷官江西按察使有章林藏稾

和竹溪見贈歸來亭

小亭岑寂四窗開坐看春風長緑苔爲愛多情雙燕子暫時飛去又飛來

黃榮【一首】

榮字儼仁莆田人成化壬辰進士官按察僉事有栁南集

牧牛圖

江艸靑靑江水流臥吹孤笛防淸秋放牛莫放南山下昨日南山虎食牛

楊榮

榮字儼仁莆田人成化壬辰進士官按察僉事主事【黃太衝雲都水工於詩防試舟中取唐音和之月餘成秩一時風尙和唐音而都水能得其風致徐子元詩談與慈溪張式之同品】

江西旅懷

客夢家千里鄕心栁萬條片雲遮海嶠一雨送江潮戀闗綈袍在懷人尺素遙春光看又晚何處灞陵橋

子規

江天夏夜露气淸山鳥忽作斷腸聲莫道啼多不解意催人歸去最分明

明詩綜卷二十八

欽定四庫全書

明詩綜卷二十九

翰林院檢討朱彞尊編

謝遷【一首】

遷字於喬余姚人成化乙未賜進士第一累官少傅兼太子太傅戶部尙書謹身殿大學士贈太傅謚文正有歸田稾【李時逺云木齋歸田後專事吟詠有衝澹閒雅之趣山莊一首眞得陶家情景】

旱過山莊避暑次陶公韻

侵晨理孤櫂山居將避喧好風忽南來吹我烏防偏宿鷺未移渚落月猶在山候門兩稚子問我何時還髙山與流水此意向誰言

王鏊【四首】

鏊字濟之吳縣人成化乙未賜進士第三授翰林編修歷侍講諭徳進學士擢吏部侍郎累官少傅戶部尙書武英殿大學士卒贈太傅謚文恪有震澤稾【邵國賢云濟之詩蕭散淸逸有王岑風致】

【靜志居詩詁濟之以經義重詩非所長集中十二絕句甚得諷諌之體今錄其三諸公南巡詩𨿽多皆當遜席】

己巳九月舟次相城

防年約玆逰爲訪石田叟石田今己亡不使此言負相知三四人挐舟過湖口行行抵相城自卯將及酉四顧何茫然天水合爲藪茅屋數家存荒蒲與衰柳本來魚鼈宮自合鷗鷺守始田者爲誰餒也非自取有司事誅求亡者十八九念此爲傍徨獨立延竚久作詩當風謡以告民父母

絕句【三首】

少年天子重邊功烏防戎衣手角弓行徧漁陽來上谷並無彍騎到雲中

安化跳梁卽日平中原羣盜敢縱橫洪都定亂誰堪使除是君王自將兵

燕云漠漠鎖重樓八駿驅馳正未休莫道十旬猶不返金陵原是帝王州

馬中錫【三首】

中錫字天祿故城人成化乙未進士拜刑科給事中再疏言事受杖出爲雲南按察僉事攺陜西入爲大理少卿以右副都禦史巡撫宣府正徳初起撫遼東召爲兵部侍郎劾罷劉瑾黨之冒邊功者瑾矯詔攺南京工部尋褫職瑾誅起撫大同召爲右都禦史督軍務討流賊陞左都禦史掌院事以師老玩寇徵下獄逾年卒有東田集

西掖晚歸有感時事聊賦述短章用呈同志者

虛窗缺月照人寒殘雪畱檐凍不幹衰信己憑雙鬢寄世緣聊作一枰看斜封官好空批敕神武門髙未掛冠誤卻登山與臨水十年騎馬走長安

晚渡咸陽

野色蒼茫接渭川白鷗飛盡水連天僧歸紅葉林間寺人喚斜陽渡口表裏山河猶往日變遷朝市巳多年漁翁看破興亡事獨坐秋風釣石邊

謁元世祖廟

世祖祠堂帯夕曛碧苔年久暗碑文薊門此日瞻遺像起輦何人識故墳棹楔半存防古字陰廊尙繪伯顏軍可憐老樹無花發白晝鴞鳴到夜分【曹潔躬云用事典實鑄辭淒惋可稱絕唱起輦見元史誌】

吳洪【一首】

洪字禹疇吳江人成化乙未進士累官南京刑部尙書贈太子少保

【詩話少保治中官太僕卿與禮部尙書長州吳原博禮部侍郎嘗熟李世賢都禦史長洲陳玉汝吏部侍郎吳縣王濟之詩酒唱和立五同防五同者同時也同鄕也同朝也而又同志也同道也因以爲名亦曰同防者五人爾少保因屬越人丁防繪作圖五家各藏其一於是原博序之濟之題詩其後所云鄕邦自昔誰同防人事從來苦不齋是己今諸家所藏或亡於兵或燬於火予從同官徐電發所獲見一卷蓋少保家藏物也】

客中和史明古

一尊誰共合朋簮又見空階覆緑陰艸色不消遊子恨月光偏照故人心霜前白雁音書在雨外靑山別路深安得攜琴溪上去社中重覓舊知音

秦瓛【一首】

瓛字廷防昆山人成化乙未進士官至貴州按察副使

閒居

桐不終曲坐起嚢我琴非憚摩拊勞所嗟無賞音中心潛郁陶曵杖循空林松風有古意石泉淸俗心愛此憺忘歸前山生夕陰

王弼【一首】

弼字存敬黃巖人成化乙未進士除溧水知縣入爲刑部主事出知興化府有南郭集

舶上謡

連艘飛過石頭城獵獵黃旗發鼓聲中使面前傳令急江南十月進香橙

彭綱【三首】

綱字性仁淸江人成化乙未進士雲南提學副使有云田集

宿鄧川驛

風走落葉聲山犬吠不己披衣夜出戶明月照溪水【李渭淸云誦之泠然】

姚安分司

吟人夜未眠迢迢漏初永起步山月中疎枝露猨影【李渭淸云詠猿不以聲而以影彌見體物之工妙】

詠刺桐花

樹頭樹厎花楚楚風吹密葉翠翩翻露出幾隻紅鸚鵡【楊用修云刺桐花雲南名爲鸚哥花形酷似之彭公此詩本四句命吏寫刻於扁遺其一句復誦之自覺意足乃不更攺其詞風韻可愛】

洪貫【二首】

貫字惟卿鄞縣人成化丁酉舉人鄧州教諭遷從化知縣攺政和有太白山人稾【李杲堂云先生詩法盛唐嘗擬杜陵秋興八首傳至京師李文正大加賞嘆晚結廬東臯自號稼翁年九十尙不防摛翰毎一詩成好事者輙傳寫焉】

唐宮詞【二首】

花萼遙連務本樓五王文采盡風流不知凝碧池頭宴落盡宮槐一樹秋

雙飛金鳯綠云翹舞袖三千盡絳綃一自鑾輿西幸後白頭如夢說前朝

梁儲【一首】

儲字叔厚廣東順徳人成化戊戌進士選庶吉士授編修進侍講洗馬掌翰林院學士選吏部侍郎進尙書累官至少師兼太子太師華蓋殿大學士卒贈太師謚文康有郁州遺稾

元夜應制

雲中珠翠壓鼇頭雉尾雙雙護冕旒聖主經年少巡幸春來方覩屬車遊

伊乘【一首】

乘字徳載上元人成化戊戌進士歷官按察僉事有集

遊虎丘

舟行山在眼到門山忽失去郭僅七里攀磴窮百尺巖姿互明晦潭影杳深黒步倦松暫憩醉眠艸堪席不逢試劍人猶覩試劍石臺殿半空起雞犬下方隔經聲雜梵唄禪定悟空寂晉唐歷劫多劉白不世出劇固殊調登覽各有適重來預作期昨遊宛然憶了性未有因寓形何苦役依此憺忘歸於焉永終日

林俊【四首】

俊字待用莆田人成化戊戌進士授刑部主事歷員外下獄謫姚州判官復官南京刑部員外擢雲南按察副使進按察使調湖廣轉廣東右布政使以僉都禦史巡撫江西攺四川陞右都禦史工部尙書攺刑部加太子太保諡貞肅有見素西徵集【楊應寕云見素詩宗子美晚乃出入黃山谷陳無巳間初視之若有隱澀語久而咀嚼悠然有餘味焉王元美雲林待用如太湖中頑石非不具微致無乃癡重詩話中山狼小說乃東田馬中錫所作今載其集中世傳以訾獻吉者數其負徳涵也攷之康李未嘗隙未黃才伯有讀見素捄空同奏疏詩云憐才不是雲莊老愁殺山中獵後狼然則當日所訾乃負見素耳】

門扇峽

瀼西一捨近兩山勢回合巨石壯此門鐵衣護周匝楚蜀錯犬牙乾坤互開闔當闗一夫守萬馬不敢踏雲龕嵌玲瓏元气深吐納推篷見巫峯哀猨響相答

別鄕人

驛路迷燕浦官梅動越吟相看今日意同是故鄕心祖道寒沙上停橈緑栁陰滄洲有奇事未老忽抽簪

送方上捨

客路阻風沙離心逼嵗華潮平今夜月梅作去年花嚢澀書還購天寒酒待賖席珍逢聖主未許臥煙霞

有題

山崦云猶暮江天雨欲晴院深芳艸合日落野舟橫古路稀人迹靑林但鳥聲春風期載酒相對面柴荊陳章【一首】

章字一防松江華亭人成化戊戌進士除刑部主事歷郎中降瑞州府同知遷髙州知府移黃州有西潭稾

【詩話一防自髙州移黃州吳匏庵哀詞云一朝下防旨稍幸得量移齊安佳山水足以爲詩資如何始聞命己與人世辭蓋未至齊安而沒也又云平生無所好所好止於詩積成西潭稾千首尙多遺今其集竟不可得】

卽席贈趙栗夫

菜市街西新卜居豆棚瓜蔓共蕭疎胸中冨有書千卷誰信家無儋石儲

陳璚

璚字玉汝長洲人成化戊戌進士攺庶吉士授戶科給事中歷南京都察院左副都禦史有成齋集

【詩話成齋出西涯之門當時𨿽不以詩名而恆與西涯方石匏庵諸公接席聫句知見賞於西涯者深矣】

曉經分水

臥聞水禽聲推牕看分水低岸雜茭蒲吳淞宛相似波澄緑漪漪流急淸駛駛荇舞翠帯長鷗翻白雪比垂楊遷嬌鶯柔莎露遊鯉分明一鏡開身在鏡光裏停梭緩緩行神爽情亦喜我苦思歸人鄕閭將近矣

陳烓【一首】

烓字文用閩縣人成化戊戌進士有畱余稾

次毛參將秋日江居

云淨羣峯出江空一鳥遲雨前蘿補屋霜後菊編籬巢燕非新主沙鷗是故知考槃人自取天地豈吾私包鼎【一首】

鼎字汝調嘉興人成化戊戌進士除兵部主事歷郎中出知池州府

己丑下第南還

孤舟千里賦南歸慚愧逢人問禮闈野浦闗情芳艸逺曲江回首杏花非半生事業雙蓬鬢十載風塵一敝衣臨水髙歌向何處夕陽煙樹共依微

林榮【一首】

榮字仲仁合浦人成化戊戌進士歷官雲南按察副使

薊門聞笛

冒寒重到薊門遊笛嗚嗚起戍樓應有開元遺譜在月中三防小梁州

孫衍【一首】

衍字世延松江華亭人成化戊戌進士除知沔陽州遷南京刑部員外郎出爲延平知府有雪岑集

寄沈宗逺

掛席曽逢江上舟別來彈指又經秋閒從何處爭棊局醉共誰人較【入聲】酒籌金鯽魚池芳艸合女蘿花樹小庭幽客中無限相思意坐對寒燈獨自愁

黃珣【一首】

珣字廷璽余姚人成化辛丑賜進士第二累官南京吏部尙書贈太子少保諡文僖

應制勸農

四民皆天職嗟農獨苦辛所以古哲王巡省及玆辰簫鼓吹豳頌訓迪良諄諄東郊土脈動好鳥鳴芳春桑園拂其羽催耕一何頻乘時播嘉種原隰交畇畇念玆民所天珠玉安足珍一日茍不作饑寒將立臻勿卹霑體勞但憂年嵗屯霑體勞尙可嵗屯傷我民憶昔先皇時端居軫郊闉載歌憫農詠丕揚列祖仁禁苑借千畝雨暘雩百神玉食豈不足貴令四海均九重尙結念況爾謀其身古人有良言嵗計在於寅豈伊公家賦父子亦以親春風正發育萬物皆鮮新勉矣東作力竚看西成禋

趙寛【一首】

寛字栗夫吳江人成化辛丑進士除刑部主事歷員外郎中出爲浙江提學副使遷廣東按察使有半江集

題畫

細雨入林深孤云映山薄何處是歸舟臨風倚江閣張吉【二首】

吉字克修餘千人成化辛丑進士除工部主事坐上疏貶景東通判歷官貴州左布政使有古城集

【詩話古城窮理講學其詩罕傳觀其序晦庵感遇詩謂兼蘇李之體制陶孟之風調韋栁之音節非漢晉以下詞人所及生乎後者不根於此而有能詩聲我不敢知也其論詩亦非戶外語今錄李忠烈祠送迎神曲李東陽記云成化五年春正月長沙府知府事臣錢澍言臣所守潭州當元兵至時宋知州李芾畫地而守士卒皆殊死戰城且防芾召帳下沈忠遺之金曰吾力竭當死吾家人不可辱於俘汝盡殺之而後殺我忠辭不獲命乃醉其家人徧刃之芾亦引頸受刃忠焚芾居還自殺其妻子復至火所自殺是時先芾死者知衡州尹谷死於火參議楊震死於池後芾死者幕僚陳億孫顏應焱潭民多舉家自盡城無虛井縊於林者相望其事昭晰在史傳布揚在天下浹洽在郡人耳目而郡之祀事不立其爲闕典不細臣己立祠於芾所居故地以尹谷等配著諸杞典儀物使有司永有所遵式事下禮部具春秋祭芾用豕一羊一粢盛備餘各羊一制可其本末頗詳附注以便觀者】

李忠烈公祠迎送神樂章

紛犀甲兮翠旛亂湘流兮若云春露兮秋霜無逺無近兮援枹執鼖折芳馨兮代舞旅牲醴兮芬燻公入廟兮有白其駒我維公駒兮在庭之隅公不醉飽兮我呻且吁

修蛇兮蓁蓁猘犬兮唁唁臨衝兮茀茀彍騎兮詵詵兵血戰兮幾盡涕橫流兮霑巾彼蒼者天兮胡不仁死爲趙氏兮生爲宋臣嗚呼我公兮人道之紀口不忍言兮心曷其己潔我肥羜兮稱我兕觥千秋萬嵗兮祀事孔明

盧格【一首】

格字正夫東陽人成化辛丑進士除貴溪知縣擢江西道禦史有荷亭集

【詩話正夫難經伉伉𨿽朱子亦不心服其讀易詩云三聖若専尊卜筮宣尼何用絕韋編又云世儒問我五經原易道原居六畫先若說羲文專卜筮街頭盲瞽盡眞傳又詠詩云夫子刪詩立義精國風雅頌各分明考亭半作淫奔什何用爲邦放鄭聲所撰荷亭辧論八卷同郡章楓山不以爲非蕺山劉念臺爲作集序而曰後儒不及前人由其果於自信之意多而存疑者寡也防於袒左矣】

遣興

莫嘆風塵行路難閒過僧捨借花看數聲啼鳥不知處滿地緑陰淸晝寒

葉元玉

元玉字廷璽淸流人成化辛丑進士有古崖集

次龍門衞作

龍門闗外龍門衞元是紛紛狡兔場今日艸枯蕃馬瘦將軍穩臥緑沈槍

王敞【三首】

敞字漢英南京錦衣衞人成化辛丑進士歷官太子少保兵部尙書贈太子太保

渡大同江和董內翰

浿水元歸海山城半入江春潮翻石壁飛雨打船窗作賦才誰健淩雲气未降濟川輸董相不日看經邦

【詩詁宮保與董文僖越同使朝鮮疊相唱和而諸詩蒼老頗勝董公】

登浮碧樓

山閣淩空起孤雲挾雨飛好花臨驛路小艇占漁磯石磴斜通郭煙邨半掩扉主人畱客意薄暮肯言歸

過箕子故城有感

栁暗荒城水滿渠防家門巷帶邨墟井田己廢千年後故壘曽經百戰餘果下更無三尺馬盤中時有八梢魚遺封舊墓知何在試一停車問象胥

方向【一首】

向字與義桐城人成化辛丑進士授南京戶科給事中以言事謫多羅驛丞後官至瓊州知府有素亭集

桃源道中

桃源西望是辰州兩境中分五置郵徵斾影隨紅樹沒斷橋水帶夕陽流闗山迢遞孤臣路風物淒涼滿地秋半世飄零竟何事獨騎瘦馬重回頭

侯直【一首】

直字公繩松江華亭人成化辛丑進士歷官廣西參議

夜集送楊君謙

馬蹄日日走紅塵自怪微官系此身滄海煙波無限好未歸眞是不如人

鄭瑗【一首】

瑗字仲璧莆田人成化辛丑進士官郎中有省齋集

獨不見

東飛伯勞西飛燕我所思兮獨不見嵗云莫矣多霜霰日月推遷髮變防防處廓誰與鄰髙山無蹊河無津車粼粼馬駪駪車馬縱橫徧城闉獨不見意中人邵寶【六首】

寶字國賢無錫人成化甲辰進士知許州入官戶部歷郎中出爲副使以副都禦史總漕江北再起巡撫貴州陞戶部侍郎終南禮部尙書卒謚文莊有容春堂前後集泉齋勿藥集【李賔之云國賢集該括情事摹寫景物極所欲言而無冗字長語王濟之云國賢古詩有魏晉之風師其意不師其辭興寄閒逺體裁簡重林待用云國賢根幹宋儒標致秦漢莊以潔和以平紆徐容與辧博而不肆浦文玉云先生詩謹重精純得諸宋雄渾森嚴得諸唐爾雅深厚得諸漢鐘伯敬云空同出天下無眞詩眞詩惟邵二泉耳】

【詩話二泉詩如平原彌望𨿽盡剪其荊蓁惜少芳華可采】

三一亭詩爲兪吏科作

暇望西岡亭我懷欒共子有言感予衷千載猶仰止生三事之一誰能不由此出爲升堂由入爲趨庭鯉廊廟復江湖蒼生共憂喜俯仰天地間念念何時己所不盡吾心有如此溪水

水北山莊圖歌

近來善學孟端畫眼中吾許張臨湘臨湘病後作此幅樹色慘澹山蒼蒼水北山人好事者要我題詩惠泉下秋林逝矣不可招臨湘臨湘亦其亞菊有黃華夜榻深長吟偶坐吾玉林樽前擊節興未巳誰能和以無琴聽松庵裏廬山壁少日相看眼雙碧酒酣且作山人歌莫向山僧問疇昔

夜坐有懷浦文玉

哭子身仍病懷君我亦傷江湖秋欲老風雨夜初長鶴夢蕪汀逺蛩聲艸砌涼蒹葭空獨賦愁絕不成章

雞鳴山

鐘山西引一峯髙云磴盤紆步不勞畫裏樓臺自鐘鼔望中城市有林臯江流入海初奔放世路懷人更郁陶卻倚崔嵬發長嘯松風何處起秋濤

盂城卽事

盂城驛前吟夕陽髙郵湖上好秋光紅分防萏初經雨緑滿蒹葭未受霜逺浦有波長浴鷺近隄無路尙垂楊南來時見吳江櫂卻倚船窗問故鄕

乞終養未許

乞歸未許柰親何帝裏風光夢裏過三月春寒靑艸短五湖天逺白雲多客囊衣在縫猶密驛騎書來字欲磨聖主恩深臣分淺百年心事兩蹉跎

喬宇【六首】

宇字希大山西樂平人成化甲辰進士授禮部主事轉吏部歷貟外郎中遷太常少卿光祿卿陞戶部右侍郎遷左侍郎出爲南京禮部尙書攺兵部尋拜吏部尙書加少保兼太子太保卒謚莊簡有克蒙稾【王元美云喬希大如漢官出臨逺郊亦自粗其威儀詩話莊簡詩有防槪當時與邊李實爲唱和交顧華玉敍其紀行之作謂正者凖雅則奇者抉幽險是不特功存社稷亦風雅之領袖也】

送甕山偶遇潘南屛

朝日散林薄鐘聲出翠微靑山面湖立白鳥背人飛勝地不常有幽期能久違防逢髙士話相對欲忘歸

秋風亭下泛舟

荒亭寥落野雲空漢武雄才想象中簫鼓橫流【一作應聲】開畫鷁帆檣飛影動晴虹山分秦晉羣峯斷水入河汾兩派通少壯幾時還老大不堪【一作須】回首嘆秋風

登大同城樓

東南山勢繞皇都西北樓髙眺望孤荒磧平沙連塞逺片雲寒雁入空無長城萬里卑秦築文徳千年仰舜敷今日北門誰鎖鑰受降城外盡輿圖

幕府山

說著看山興欲飛湖西雙逕踏霏微寧辭九日登髙防況是諸軍奏凱歸林外鐘聲開宿靄江頭帆影送斜暉亦知歡防何終極霜露休敎上客衣

懷張南園

六詔山川萬里餘秋來長恨賦離居雁歸不過衡陽去何處逢人好寄書

寄劉南坦司空

江上靑山多白雲秋來離思日紛紛別來擬鼓中流櫂采得芙蓉一贈君

蔡淸【一首】

淸字介夫晉江人成化甲辰進士歷官南京國子監祭酒卒贈禮部侍郎萬曆中詔特祀於鄕追諡文莊有虛齋文集【林見素云介夫詩文別出體格掖人心而系名敎卒澤於仁義道徳粹如也】

別鄒汝愚謫雷州吏目

識君未三月別君遽萬里吾豈小丈夫淚落不能止【範遵甫云言簡意長】

王云鳯【三首】

云鳯字應韶遼州和順人成化甲辰進士除禮部主事劾太監李廣下獄降知州陞陜西提學僉事歷副使按察使召爲國子祭酒以右僉都禦史巡撫宣府有博趣齋稾

【詩詁虎谷與王恭襄喬莊簡齊名號河東三鳯頗畱意吟詠】

古意

中夜有所思所思君不知春風吹露艸秋風吹霜枝所以別離人悠悠負心期別離非所惜年華難再得只恐君來時妾巳無顏色顏色旣己非君寧無嘆息

送孟仲平陜西屯田僉事

璽書初下建章宮諸將邊隅己望風秦甲連營金窟北漢屯分畝玉闗東山薶凍雪侵雲白水落寒巖繞澗紅聞道西羗今欵塞莫畱魏尙久雲中

送客

春濕蒸雲雨散絲飄飄遊子別離時愁看陌上靑靑艸送盡行人總不知

儲巏【七首】

巏字靜夫泰州人成化甲辰進士授南京吏部主事歷郎中攺北司考功陞大僕寺少卿進本寺卿轉都察院右僉都禦史歷戶部左右侍郎攺吏部卒謚文懿有駉野柴墟二集【顧華玉云公言衝澹沈鬱兼晉唐之風】

【詩詁文懿掉鞅詞場與楊君謙徐子仁杜檉居衿契君謙嘗題扇寄之文懿愛惜緘題字未開視也一日子仁檉居過出扇作畫文懿因題詩寄君謙云爲惜緘題入手遲淸風千里故人思畫成一事知還欠封寄江南乞寫詩亦藝林韻事也李獻吉敍倡和詩云予承乏郎署所與倡和則揚州儲靜夫趙叔鳴無錫錢世防陳嘉定秦國聲太原喬希大宜興杭氏兄弟彬州李貽教何子元慈谿楊名父余姚王伯安濟南邊庭實其後又有丹陽殷文濟蘇州都元敬徐昌谷信陽何仲黙其在南都則顧華玉朱升之其尢也當日倡和文懿實居其首及李何教行執政欲加擯斥文懿以文章復古爲國家元气極其扶植得不傾防風雅蔚興斯人攸賴今之論詩者鮮及之論世者所當表微也文懿卒於南都在正徳癸酉後三年歸柩海陵攢於墓捨丁丑將啟視棺上生黝墨成繪畫文具畫家皴染之法前則奇石枯松旁出二篠莖葉咸備左則梅株夭嬌梢著數花右如左而樹枝差短其文深入木理四方來觀詫爲神異華玉爲作靈徵記此事甚怪近靈壽傳去異撰有明異叢寶應劉禹峯撰史外叢譚探幽索隱獨此未載故附識之】

席上賦史巽仲歸云洞

悠揚滿洞中歸來不知處曉起語農人春田夜多雨卻問洞中云何時下山去

有懷

獨坐誰爲伴淸謡夜不眠懷人千里共看月防回圎秦塞連云戍荊門下峽船歸程那可料依舊析津年

春晦贈別

殘春餘幾日欲去且相畱脈脈難爲別悤悤不自由天涯芳艸路花外夕陽樓誰道文園客新來賦倦遊病較芳時晚春含晦日陰曉鐘人不寐舊雨客難尋院濕蛛絲重庭虛鳥迹深平明有幽事移竹滿西林

大房金源諸陵

奉先西下亂山侵澗道回旋入暮林羊虎半存行殿迹莓苔盡蝕古碑陰秋山春水風流逺大定明昌徳澤深卻是宣和解亡國穹廬黃屋豈初心

望岐溝

野水荒煙沒斷橋欲尋遺老問前朝不因書記班師奏未必岐溝定屬遼

老米店有感

層冰一夕塞河記得攜家己十年鮭菜燈前誰共飯月明行店一淒然

楊循吉【一首】

循吉字君謙吳縣人成化甲辰進士除禮部主事以病乞歸有松籌堂集

【詩話君謙官儀曹人目爲顚主事每稱病不出長官厭之人或勸之歸賦詩云鄙人自從三月來腹心久已病癡瘕晨興至午尙不食夜枕呻吟睡尢寡有人謂我病如此何不抽身向林野一聞此言卽再拜誰有愛人如此者久知山水淡有味漸覺功名輕可捨乘今秋事天漸涼定買扁舟向南下遂疏請致仕沈啟南聞其歸賦詩云都門祖帳百花飛多見龍鐘賦式微較取栁條千萬折不曽送一少年歸是時君謙年僅三十有一也其後康陵南巡爲伶人臧賢所薦冠武人冠見帝應制賦打虎曲稱防恆在禦前塡詞與俳優雜處乃謀於賢請急放歸其論詩曰詩不當以格律體裁爲論惟求直吐胸懷實敍景象婦人小子皆曉所謂然後定爲好詩其他餖飣攢蔟拘拘拾古人涕唾者亦木偶之假綫索以舉動者吾無取焉故其詩多俚近然如陽山大石一篇賦情傲兀用韻妥帖非讀破萬卷書不能作也君謙好蓄異書孜孜不及題書廚詩云吾家本市人南濠居百年自我始爲士家無一簡編辛勤一十載購求心頗專小者𨿽未備大者亦略全經史及子集一一義貫穿當怒讀則喜當疾讀則痊恃此用爲命縱橫堆滿前當時作書者非聖必大賢豈待開卷看撫弄亦欣然柰何家人愚心惟財貨先墜地不肯拾斷爛無與憐朋友有讀者悉當相奉捐勝付不肖子持去將鬻錢又鈔書詩云沈疾巳在躬嗜書猶不廢毎聞有奇籍多方必羅致手錄兼貿人恆輟衣食費往來繞案行防畫勞指視成編亦艱難把玩自珍貴家人怪我癖旣宦安用是自知身有病不作長久計偏好固莫捐聊爾從吾意是時吳中藏書家多以袐冊相尙若朱性甫吳原博閻秀卿都元敬輩皆手自抄錄今尙有流傳者實君謙倡之也】

詠陽山雲泉庵大石奉和諸公同遊聮句之作

偉哉此陽山有石俟歌誦形將冰塊截勢與蓮花共仰觀一何髙登陟不可鞚鳥飛必徊翔云出自騰滃孤員外成嶠空朗中含洞瘦如辟穀良淸若食李仲深思殆天設乍至令人恐濃蘿作垂陰寒泉滴爲凍戴庵亦顚危攜觴更交綜耳脇或駢防勤拳時獨送巍巍上少並森森下多從荒厓始誰開倒樹諒非種在玆三吳間當以九鼎重崇巖借冠冕卑巒聽提控勞呼猨固匿被壓松堪訟曲躬始得門側身還入衖拂苔劣容眠収乳兼資用志猶記秦餘材曷遺禹貢立久气濕袍嘯髙聲答甕論年越殷周言時晦唐宋一爲佛者居永作遊人奉病宜謐著史寐稱摶養汞四方傳不誣諸公評切中臨谷足還酸乘巓目偏縱支頤詎厭看極口難竭諷鑿手須腁鯨負背應痛東岱徒小魯西華繆推雍懸磬風發鳴香鑪煙結供曝沙伏靈黿食岡停逺鳯是知隆拔羣所貴秀合眾偸余殿容榱就隙亭閣棟枯防蔓穿竅長蛇舌撩縫輕盈受指彈玲瓏脫泥壅芾拜本無忝羽撼爭得動栽培稀尺閒構架靡寸空炎伏涼自生淸秋月堪防林深必賴燭嵐酷能作星光猶立芒龍吟殊葉防嶺獅馴巳賔阜虎寧敢閧久嗟隔勝賞頻勞落淸夢卽欲營終棲其柰懷微俸

鮑楠【一首】

楠字良用歙縣人成化甲辰進士官南京戶部員外郎有龍山集

舟中

野渡溶溶春水夕陽防防寒鴉欸乃數聲何處行人一櫂天涯

祝萃【一首】

萃字維貞海寧人成化甲辰進士歷官陜西提學副使有虛齋遺集

紀行

訪舊指檇李櫂出武原谿亭午歷璵城燠焉如春熙舟人共裸裼愛此南風吹老夫厄篷櫳黙坐心獨疑雲雨易翻覆變態不可知戒言避中流沿涯溯淸漪屏翳忽四合飛亷驟如馳艗首屢低昻怒波揚其威所幸誕登岸危致檣檝摧顧彼鄰舟人哀哉沈鴟夷古云行路難此語良不非相望不百里尙爾逢顚危而況千里程能保無崄巇裁詩紀所遭進退宜知防

費宏

宏字子充鉛山人成化丁未賜進士第一累官少師兼太子太師吏部尙書華蓋殿大學士贈太保謚文憲有鵞湖摘稾

有感次韻

妖孽才消一戰收猶煩禁旅扈宸遊皇人縱有瑤池樂野老翻深杞國憂極北五云瞻帝座淮南千里候龍舟秋風忽漫悲揺落鴻雁嗸嗸在荻洲

【詩話文憲在康陵時以守正拒寕庶人此詩因南昌巳平而康陵猶南徵而作也】

石珤【八首】

珤字邦彥藳城人成化丁未進士攺庶吉士授簡討歷修撰侍讀學士遷國子祭酒陞南京吏部侍郎攺禮部尋掌翰林院陞禮部尙書轉吏部入直文淵閣進武英殿大學士加少保兼太子太保卒贈太保謚文隱更諡文介有恆陽集【李賔之云邦彥詩詞皆中矩度而七言古詩尢超脫凡近眾所不及王元美云石少保如披沙防金時時見寶】

【詩詁少保爰立在永陵初年是時諸臣以議禮忤旨帝初欲援以自助而鯁直自守至三封內批帝心弗善也故𨿽位列中臺其詩多蹇產而不釋如雲黽勉二十年十事九失意又云人生值命薄所遇多不平又云𨿽云日偃仰亦復成局促又云趾發物己迕意行悔相連又云軒冕豈不華一喜生眾惕又云幡幡行春鳥解使朝變昏又云古來忠與邪往往激褊淺又云茍移造化柄蕢土亦易崇乂云寕爲白璧碎不作脂與韋寕爲鈍劍折不作鉤與錐又云事去朝露空安辧窮與達又云牋誥日紛綸君臣互相諛但聞都兪聲無復咈與吁又云終然千古下忽有知己嘆蓋當日綸扉之間未盡和衷之雅一傅眾咻誰與爲善乃知人生不得行胸懷𨿽作相與不遇等也近見東南文士有推少保詩爲北方之冠者又或謂得長沙之指授俱未盡然然其詩頗類明初西江一派】

送邵國賢分韻

君帆已南下僕念日旋軫豈謂萍水分如失繩與準平生東朝歡肝膽屢得盡曠然趨大塗一笑破畦畛噐鉅用不微多士宜汲引誰撞待問鐘虛往歸必稇吾聞淩霜幹乃自階下筍願培正直姿出身濟時閔

雜詩

皎月邈中天淸光照無極秋毫森可數萬里經一拭寧知黒水潭其下深莫測龍蛇方蚴蟉行者爲惻惻

春日雜言

長空多浮雲微雨霑四郊美人隔蘭渚雜佩不可要去年梁間燕今嵗將尋巢時物各芬芳吾興亦飄颻

秋蓮曲

西塘防蓞初破紅小舟蕩漾東南風羅裙曵水蘸輕碧驚起沙頭雙落鴻昨日采蓮蓮尙好今朝采蓮蓮巳老緑房結子空垂垂翠黛朱顏可長保江頭日暮生嫩寒鴛鴦雙飛不過灘回頭女伴各無語淚灑銅仙承露盤

芟田行

芟田復芟田短刀長柄颼颼然開鎌先芟三百束村後村前轟陸續南風吹場場土幹烏犍載車角觳觫去年種麥麥不成今年麥熟家無贏爲語農夫合勤儉汲水聊舂麥仁飯

春渡滹沱

世路無閒日風波嵗嵗新東風沙上鴈落日岸頭人去國曽千里還家又一春林花應笑客夏病往來頻

六言

密雲欲雨不雨繁杏將開未開日暮小樓凝望江南燕子歸來

防昌宮詞

羽節貂裘謁內庭太和公主髮初星禦前細說和畨事六院都來墮淚聽

蔣冕【一首】

冕字敬之全州人成化丁未進士累官少傅兼太子太傅戶部尙書謹身殿大學士贈少師謚文定有湘臯集

湘山寺

孤墖湧山腰鐘聲隔煙樹朝暮見雲飛不見雲歸處毛紀【一首】

紀字維之掖縣人成化丁未進士選庶吉士授檢討歷修撰侍讀左諭徳陞學士遷戶部侍郎拜禮部尙書入直內閣進少保兼太子太保吏部尙書謹身殿大學士卒贈太保諡文簡有鼇頭類稾

武宗皇帝挽歌

玉輦今何處宸遊事己空淚多湘水竹悲切鼎湖弓汗簡千年後鈞天一夢中空餘舊戎帳金甲凜霜風陸完【一首】

完字全卿長洲人成化丁未進士累官太子太保吏部尙書坐納宸濠賄論死議平劉六等功戍泉州籍其家有水村集

題夏禹玉長江萬里圖

雲山蒼蒼江漠漠紹興年間夏珪作珍重須知應制難捲尾書臣字端恪卻憶當時和議成偏安卽視如升平惟開緝熙較畫史兩河淪棄無人爭斯圖似寫南朝土還有樓臺在煙雨釣叟棊翁不可呼漁舟野店誰能數但覺層層境不同林泉到處生淸風意逺筆精工莫比只許馬逺齊稱防中原殷冨百不寫良工豈是無心者恐將長物觸君懷恰宜剰水殘山也畫終思效一得愚更把飛鴻添在圗願君且向飛鴻問五國城頭信有無王鴻儒【二首】

鴻儒字懋學南陽人成化丁未進士由戶部主事歷官吏部侍郎南京戶部尙書卒謚文莊

擬楊鐵崖小遊仙詞【二首】

方壺員嶠月初生海色如銀萬頃明一片彩雲當面墮東華童子召飛瓊

一別良常嵗月賖茅君相念寄瑤華五云閣吏無人換猶是當年蔡少霞

楊廉【六首】

亷字方震丰城人成化丁未進士累官南京禮部尙書贈太子少保謚文恪有月湖集

【詩話月湖詩派本白沙定山其言曰近代之詩大扺只守唐人矩矱不敢違越一步惟陳公甫莊孔暘獨出新格予好公甫詩旣選注之好孔暘詩又選注之其論絕句云於宋得濂洛闗閩之作於元得劉靜修於國朝得陳公甫莊孔暘因類成一帙名曰風雅源流其師心若是然其七言長篇頗具排奡之力五言亦以朴勝不盡類陳莊二公】

過牐簡莫水部

疎牐密牐連一帶南北此闗隘往年水小謹啟閉十日五日牐邊待今年濟水偶然溢雪浪崩騰復砰湃下如落井上登天三老無功神是賴誰移兩山作一門管束千流與萬派當初本爲畜水設豈知水大亦爲閡世間未有無法十利未免兼一害人言月河且緩築不然水勢無由殺徵夫自是懷往塗見月望今巳再履霜又恐阻冰凍帝鄕尙在紅雲外噫嘻水大莫怨遲還勝從前水小時

往年得常山徐生惠硯甚佳丁未防試爲監場軍士持去自後所得硯皆不及之偶然追憶成古風一篇

常山硯多靑紫色不徒發墨仍潤澤憶嘗過市親閱來惡者堆廛美藏匿再三苦索始出之坐賈乃邀三倍息徐生簡選持贈予獲之如獲琮與璧硯兮亦視爲我用口不能言似對臆南宮攜去戰文場螘垤蜂房專一席風檐交卷出門去竟爲守舍軍士得唇焦口燥呼不還亟欲往追天巳黒歸來旅邸不成眠反覆思維良可惜當時妄意復得之焚香叩易揲蓍防得夬之革觀繇辭莫夜之戎卽斯賊欲將此事白有司姓名無處稽尺籍三衢舊穴尙可尋巧匠斲山盈左側猶傳上品多更多紫袍玉帶殊輝赫𨿽然此特一物耳吾輩何爲置欣戚但恨珍奇失所遇此意英防或能識

折桂寺

境豈浮屠勝東南秀此峯澗流千丈瀑崖長萬年松少室畱蒼鹿番君見小龍布鞵從此制云嶠寄遐蹤

哭鄒汝愚

海舶傳消息傷心遂不還死同鄒別駕窮過蔡西山絕識何由得英風竟莫攀惟餘前日疏傳寫徧人間

直科口占

南科自分一枝安北轉惟添待漏寒吏事兩京終是少諌官直恐是閒官

題曹憲副采蒓捲

三泖秋霖浸四圍水邊未覺露葵稀金盤玉箸長安客防个西風爲汝歸

吳儼【一首】

儼字克溫宜興人成化丁未進士攺庶吉士除編修歷官侍講學士終南京禮部尙書謚文肅有集

齒落

我年六十一己落第三齒若更活數年所存知有防譬若建重門一扉常自啟外侮窺其間孰禦而能止又若築長堰隙穴不容蟻今己決尋丈不竭安肯巳或言死與生其機不在此此𨿽釋吾憂終焉非至理憶我初落時掩口含羞恥只今落己慣與不落相似作詩紀嵗月亦漫戲云爾

羅玘【一首】

玘字景鳴南城人成化丁未進士攺庶吉士除編修歷南太常少卿吏部右侍郎贈禮部尙書謚文肅有圭峯集

寓言送李希賢

山僧下山時僧送不出山但問下山僧此去何時還乳水閒一孔白雲畱半間祗恐僧還少僧還誰閉闗李堂【一首】

堂字時升鄞縣人成化丁未進士累官工部右侍郎總理河道有堇山集

堇山莊雜詠

紅葉亂紛紛秋光到小邨莫憐蒲栁脆幸與菊松存猨狖貪山果牛羊戀蓽門石牀涼不寐流水激籬根夏�【一首】

�字徳樹天臺人成化丁未進士官南京大理寺評事有赤城集

廣陵

九曲池亭龍气消誰家水調共蘭橈眼前亡國無多恨江水東邊是六朝

蘇葵【一首】

葵字伯誠廣州順徳人成化丁未進士攺庶吉士授編修出爲江西提學僉事攺四川終福建右布政使有吹劍集

金陵寄故園諸子

霜冷天空一鴈飛鳯皇臺上幾霑衣一燈夜雨人無恙萬里秋江夢獨歸醉客酒壚隨處好驚心人事異鄕非明朝又發金陵道搔首長吟對落暉

周旋【一首】

旋字克敬慈谿人成化丁未進士以兵科給事中出參廣藩有西溪小稾

暮景

斜陽含霽景江上去人稀垂老猶爲客經冬未授衣僧鐘和月起漁火隔煙微故國雲霄外多從夢裏歸楊子噐【五首】

子噐字名父慈谿人成化丁未進士知昆江髙平嘗熟三縣擢吏部考功主事進驗封郎中出爲湖廣參議歷河南左布政使有栁塘先生遺稾

【詩話名父早朝詩多至三百首其終篇云除卻早朝無一事更從何處效驅馳可想見承平景象矣排節宮詞若落盡燈花風定後移來樹影月明初巳判聖恩非我分不傳私語到人間詩可以怨不其然乎至於春花將及九分九天气又新三月三則尋常百姓家皆可道之不類深宮中女也】

早朝【五首】

東方曙色未分明玉陛千官接武行華蓋殿開鑾駕出部頭天樂一齊鳴

九重天上六龍飛禦气氤氳拂太微鳯閣西頭明月在淸光還照侍臣衣

風定天街玉佩和露華滿地濕緋羅更畨奏對銀臺罷聽得西班喚六科

仙漏迢遙隔絳霄兩行銀燭照趨朝鼓聲才歇鐘聲動不放朝官過禦橋

曉風吹動角端旗仗外祥光繞赤墀忽聽殿頭宣內閣獨承密旨退朝遲

文森【一首】

森字宗嚴長洲人成化丁未進士除知慶雲縣擢浙江道禦史建言廷杖回籍起南宮太僕寺少卿終巡撫江西右僉都禦史

九日

三載重陽菊開時不在家何期今日酒忽對故園花野曠云連樹天寒鴈聚沙登臨無限意何處望京華【沈山子云語不在深自然蘊借】

鄒智【一首】

智字汝愚合州人成化丁未進士攺庶吉士坐誣下獄免死謫廣東石城所吏目居四年得疾暴卒有立齋遺集

【詩話立齋以吉士建言請黜萬安劉吉尹直三小人而進用王恕王竑彭韶三君子泰陵初政不報旣而萬尹被彈事去劉獨銜憾刺骨嗾其黨攻吉中書人湯禦史鼐辭連立齋及劉壽州防李主事文祥董沔陽傑謂數人以詩酒相結納互相標防詆毀朝政槪貽鼐書云夜夢一人騎牛將墜鼐手挽之不僕又見鼐執五色石引牛就正道人騎牛者朱也以爲鼐將有扶持社稷之力法司周內坐以妖言惑眾律罪當死賴王端毅何文肅徐文靖諸公力持之得生而立齋逺謫化州千戶所吏目旣逾嶺從陳文恭講學未防夭折惜夫其獄中詩云人到白頭終是盡事垂靑史定誰眞夢中不識身猶系又逐東風入紫宸誦者傷之至亂朝詩云望見衣裳只此時放臣逐客讀之尢爲淒防】

辭朝

云韶聲靜拜彤墀轉覺心驚不自持罪大故應誅兩觀网疎猶得竄三危盡披肝膽知何日望見衣裳只此時但願太平無一事孤臣萬死更何悲

傅珪【一首】

珪字邦瑞淸苑人成化丁未進士累官禮部尙書兼翰林院學士贈太子太保謚文毅有北潭集

大寧僧捨

村外重闗護原頭怪石蹲水聲來樹杪花影上山根寺古殘碑蝕僧貧破衲存俗塵銷不得何用訪柴門周詔【一首】

詔字希正長洲人成化庚子舉人由嘉祥儒學教諭遷興府伴讀陞紀善食長史俸肅皇帝繼大統從入擢太常寺卿兼翰林院侍讀卒賜祭贈禮部右侍郎有歸吳和陶達意等集【詩話太常從龍舊學特拜淸卿王耕原詩云漢丈濳邸防風雲今日誰收第一勲夜半忽傳天上詔虎符新拜宋將軍殆爲公而發也或云指陸武惠亦近是石文介作傳稱公因事納忠言多剴切使更延其年不知大禮之議作何折衷或未必爲張桂等力持以致興獻立廟稱宗未可定爾】

飲酒和陶

得時言或違人皆以爲是失時言合道求全反致毀毀譽何足憑窮達亦偶【一作不徒】爾前程殊渺茫且來醉羅綺

明詩綜卷二十九

欽定四庫全書

明詩綜卷三十

翰林院檢討朱尊編

沈周【二十一首】

周字啟南長洲人景泰中郡守以賢良應詔辭不赴有石田先生集【文徴仲云先生詩但不經意寫出意象俱新可稱妙絕一經攺削便不能佳何元朗云石田詩有絕佳者但爲畫所掩世不之稱王元美云石田詩如材童唱榜歌亦自淸雅可聽一歌滄浪便無餘興】

【靜志居詩話石田詩不専仿一家中晚唐南北宋靡所不學每於平衍中露新警語人旣貞不絕俗詩亦變而成方惟七言律詩差少全璧句如明河有影微云外淸露無聲萬木中落木門墻秋水宅亂山城郭夕陽船竹枝雨暗蠨蛸戶豆葉風涼絡緯籬剪取竹竿漁具足撥開荷葉酒船通墻凹爲避鄰居竹圃熟多分路客瓜酒醉又移花下席書多別起竹間樓靑山一杖付歸客玉洞千花畱故人竹裏行廚靑玉案酒邊官妓茜紅裙片帆南浦艸仍雨鬥酒長亭花又風嵗晏雞豚鄰社鼔秋深鰕蟹水鄕船芭蕉夜雪防新興蛺蝶春風卷畫圖明月未來風滿樹夕陽猶在鳥無聲蘼蕪細雨山連郭翡翠斜陽水滿川野色迎人過橋去春風吹面傍花行所謂詩中有畫者非耶昔郭熙撰林泉髙致具摭唐人之句取可入畫者授人若翁之詩卽此亦圖之不盡也】

遊張公洞

仙山不在髙靈區設中冓包防自太古霹靂始開牖闇然不耀地白日己通晝遂防世遊人我及千載後登頓入地中足與石角鬭飛厓臨紫雲旣掀勢還覆仰面欲成壓山自司救元气不蒸雨五色變乳澑支本萬不齊纂纂簪筍瘦又如人披腹呈此瑯玕秀防扉表云房曲密通款竇跬步必容炬老膽怯且逗神仙未易求冥探亦何遘矯手采瑤華和飲千日酎聊度三千年儗與石同壽

七星檜

海虞七星檜宜爲羣木冠列生老子宮與邑作奇觀廣墀气蕭森入門凜欲汗久信天地成沃知雨露灌傳植從蕭梁其說我恐漫驗斗形叵全七旣斃其半三株寔聊存難執嵗月算各各具一異形容匪詞翰西體裂多稾豁然敞三判東體活亦裂筋骸互續斷北者蜷而禿袖破舞脫腕葉亦不暇葉幹亦不暇幹左文皮索綯孤蕝頂畱繖槎折象齒蹺癭決目爛疏越復叢穴骳骫仍軒岸蛟攣及猊跛努力不得竄矛長及劍短接戰驚楚漢如此紛怪駭聃君不能按知遭幾雷厄還屢兵火難生死付冥然造物反被玩君子重貞固頑醜小人讕緣髙坐吹簫我欲呼鶴鸛從根覓薶丹澆泉覬紅燦長生就其蔭永作婆娑伴

二月八日過靈殿祥公房

理舟指南郊迢迢及側景中塗止溪寺陶煙接村暝門前見新月步步踏松影虛寮寂無風巳有孤燭耿衲子供鑪香其意似有請艸艸成數行狂書亂斜整復作掛猨枝墨沈帶云冷但記此經過流傳我何省

西山有虎行

西山人家傍山住唱歌采茶山上去下山日落仍唱歌路黒林深無虎慮今年虎多令人憂繞山人茶不收墻東小女膏血流村南老翁空髑髏官司射虎差弓手自隠山家索雞酒明朝入城去報官虎畏相公今避走

古梅折枝歌

猾蛟不肯居西湖穹窿山中潛作都千年雜與艸木處土膏沁骨蒼皮麤雪中攣拳凍欲死臘幹又仗春風蘇今年苦遭斤斧厄左股割落從樵夫幽靈暗泣天亦黒十斛淸淚含明珠抱材肯受爨下辱失勢豈分溝中污韓湘直費百金買何啻网著靑珊瑚挑回市上駭眾目兒女爭看來喧呼還疑神物有變化白日閉戶防逃逋金繩兩道鎖紐壯禁止更插碧玉壺主人尙恐莫長守請我寫作流芳圖髙堂雪壁照淸影此屋此圖何可無

竹堂寺與李敬敷楊啟同觀梅

竹堂梅花一千樹晴雪塞門無入處秋官黃門兩詩客珂馬西來爲花駐老翁攜酒亦偶同花不防人人自住滿身毛骨沁冰影嚼蕊含香各搜句酒酣塗紙作橫斜筆下珠光濕春露明日重來花有無只愁此紙捲春去

題光福畫卷

羣山西奔駐湖尾通川夾山三十里川窮小濼開鏡光居民次水屋比比屋上有山屋下水開門波光眼如洗虎山橋畔晚市忙打鼓漁郎賣鮮鯉霜前橘柚萬包黃雨後楊梅千樹紫山圍水抱開農桑樂土風光眞畫裏三年潢潦我無家恨不攜書亦居此

苦雨寄城中諸友

新雨似舊雨今年卽去年只愁沈垕土失喜夢靑天頓頓黃韲甕家家白鷺田惟應五穀地攺納水衡錢

溪亭小景

幽亭臨水稱冥棲蓼渚莎坪只尺迷山雨乍來茆細谿云欲墮竹梢低檐頭故壘雌防燕籬腳秋虫子母雞此段風光小韋杜可能無我一靑藜

葛嶺

閒堂寶閣畫圖中天乞湖山養相公正是襄樊多事日卻將徵戰試秋虫

和吳匏庵姚氏園池

雨後春池漫石磯櫻桃梅子兩爭肥東風試放諸生假閒就滄浪浣舊衣

題畫【四首】

艸房仍著薜蘿遮地抝林深獨一家只道春風吹不到門前依舊有梅花

嫩黃楊栁未藏鴉隔岸紅桃半著花如此風光眞入畫自然吾亦愛吾家

楚江秋淨水沄沄江上靑山多白雲手把蘋花卻惆悵無人作伴賽湘君

碧水丹山映杖藜夕陽猶在小橋西微吟不道驚溪鳥飛入亂雲深處啼

白頭公畫

十日紅簾不上鉤雨聲滴碎管樓梨花將老春將去愁白雙禽一夜頭

杏花

半抱春寒薄染煙一梢斜露曲墻邊東家小女貪妝裹聽買新花破曉眠

客有餉河豚者畫雙玉圖酬之

有客來從海上村早潮新喜得河豚齊穿靑蔑一雙玉侑我田家老瓦盆

越水圖

記別錢塘二十年夕陽山色曉潮邊隔江千里美人逺夢落西興舊渡船

五栁莊圖

花開爛漫屬秋風滿地黃金醉眼中千古陶潛晉徵士乾坤獨在此籬中

溪山落木圖

溪山落木正蕭蕭野客尋詩破寂寥一路夕陽秋色裏不知吟到段家橋

史鑑【二十首】

鑑字明古吳江人有西村集【吳原博云明古詩不屑爲近體冥搜苦索直欲追魏晉而及之】

【詩話西邨才名亞於石田然以詩論刻意學古似當勝沈一籌其述曽祖仲彬行狀止云推擇爲稅長光民質實不誣其祖若是其後致身錄出始云授翰林院侍書浸假而直文淵閣矣浸假而擢翰林院侍讀學士矣浸假而稱沒後建文帝有禦制文易名曰忠獻矣常熟錢氏吳江潘氏先後辧其妄近有司祀於瞽宗此當考實者也】

謨無猷邀飲於南虛室讀壁間馮明府詩有感

獨客困泥雨閉門愁索居天晴气微和欲出嗟無輿鄰僧念孤寂招邀過精廬緒風泛林條澑水鳴階渠良友四五人壺觴聊爾娛陶情非絲竹冥心遊古初爲樂苦不常柰此年嵗䢐一適非偶然且復少躊躇興懷舊遊者由來心迹俱風波一分散判然區域殊精神莫與通夢寐時交胥願言比浮雲隨風往微軀

韜光庵

韜光古精舍逺迹西山岑岡岫屢回復云嵐杳深沈流泉激修竹緑蘿被芳林密葉翳朝陽芳柯承夕陰杖防遵微徑逝將支遁尋行行未易卽遙聞鐘磬音徙倚絕塵想思諧道心搴芳詠招隱松風和悲吟

贈汝其通

江南有淑女婉孌美淸揚芳馨振微風容華耀朝陽被服鮮且麗不殊古姬姜蹇修來何遲幽獨處蘭房匪無室家願夙以禮自防一朝君子求玉帛以時將禦車盈百兩道路宛生光和鳴合琴瑟宴衎吹笙簧顧玆待年者後處諒無忘

飛來峯

久圖山澤遊苦爲風雨款驚雷破重陰及晨光己顯逶迆入幽深厲掲度淸淺靈山傳飛來合澗互回轉蘿垂手可捫松髙蓋恆偃陽厓丹霞凝陰洞蒼雪滿秀色如可攬絕巘竟誰棧眾竅因風號羣芳遲春衍追念平生歡歷歷猶在眼匪無新相知巳少舊遊伴老僧久見招相攜集閒館解衣任盤礡覽物適蕭散形忘慮則消情至心莫展寄言同懷人對酒歌勿緩

落景村

羲和駕驟驥杳杳經天衢向夕迫崦嵫弭節少躊躇餘光爛未収冉冉下桑楡歸雪棲逺岫暝煙生廢墟野雉雊中林牛羊下城隅回風忽復來灌木吹笙竽野老耦耕倦盥濯歸茅廬曵杖數雞豚引水灌畦蔬達人尙眞意寫圖聊自娛天機宛流動匪爲形似拘

送劉徳美之京

風吹大河水晝夜無停流嗟君萬里行且復須防畱王命自有程安能顧朋儔執手兩茫茫日暮登行舟皇家重賢才一藝咸見収況玆衞生功妙與元化侔譬彼照乘珠所性無不售【葉】願言進明徳流光被中州

十八日登合虛閣

員景光漸闕海溢秋生潮禪林敞髙閣勢欲淩雲霄老僧敬逺客良夜相招要焚香足淸供舉酒聊逍遙河漢西南流微風忽刁調夜气悄且淸川原何寂寥悠然動遐想憑防發長謡商聲出金石餘音一何嘹願隨瑤臺鶴髙舉乘飄颻

支硎山人

幽人戀墳墓構此山澤居層巒代屏障積石當階除飛泉潄瓊瑤靈籟鳴笙竽淸音度回風頽響棲芳株入耳盡成曲喈喈良不殊臨軒睇冥鴻坐石見遊魚飛潛各有適悠然忘所如緬懷放鶴人不得同交娛商聲滿天地如與金石俱冨貴非吾欲逍遙眞有餘

送郭訓導

仲秋百卉腓旅雁思南翮涼風吹客衣嗟君事行役三調不徙官依然在儒籍皇朝重文敎此任故精擇諸生得造就疑義資剖析入室與升堂煌煌盡珪璧冷熱固人情於君自無斁浩歌菁莪篇芳塵滿瑤席

三天竺

浮屠善幻化利益誇羣愚未能空諸有亦復從其居巍巍金銀宮湧出空山隅興廢固由人無乃法所驅眷玆天竺名古來荒夏殊移之被此地欲表神靈區地勢旣形勝人情亦奔趨我來適閒曠二三同志俱登頓𨿽云勞逍遙還足娛仰睇羣峯秀俯循流水迂微風動靈籟滿耳聆笙竽徘徊日將暮浩然賦歸與

贈李中翰貞伯

層城多甲第朱門赫峩峩曲水起飛橋樓觀相陂陀何人拊瑤琴獨坐當中阿朱激淸商慷慨和悲歌回風振叢薄遊魚躍靈波大雅久不聞舉世尙淫哇知音旣云少笑者亦己多沈吟下階陛感嘆將如何

題可庵老人寫竹

國初寫竹王舍人筆端生動妙入神風流太常繼其後片紙一出人爭取可庵老人得此傳聲價在人尢赫然江南賢豪動百數家家屛障生風煙前年寄我雪竹圖天地黯慘云糢糊大枝橫斜小枝亞金鞭擊折靑瑚今年寫竹吳江縣寫出千人萬人羨鸞鳯盤空云日翻蛟龍出海風雷變鷓鴣無聲錦瑟稀湘娥披云未遮面老人老人勿自珍筆力轉多方絕倫髙山流水志有在莫謂識曲無其人

過橫塘

西向橫塘過風涼天又晴兩山沿路轉一舸問津行野水飛雲度斜陽去鳥明采蓮人不見遙聼唱歌聲

至通州

絕域經遊少重關啟閉嚴官租兼菽粟民業盡魚鹽海气朝成市潮聲夜入檐狼山渺何許空翠逺浮尖

冷泉亭口號與劉邦彥別

君去我獨畱持杯勸君酒明日虎跑泉還來看山否

卽景

緑樹原頭淺艸靑山谷口飛花記得南湖良夜月明曽載琵琶

震澤竹枝詞送中書李舍人

太湖東與海相通大浪掀天難使篷今夜且來洲裏宿明朝乂怕日髙風

鴉鵲羣飛過別村烏雲接日晚昏昏西風一夜翻湖起大小人家水到門

題靈隱祥禪師所寄扇

山月窺人色皎皎松風振瀑聲冷冷匡牀醉倚忽驚起老僧時誦楞伽經

子昂蘭

國香零落佩纕空芳艸靑靑合故宮誰道有人和淚寫托根無地怨東風【朱近修云鄭所南畫蘭去土以宋亡土地非所有也讀西村作則趙王孫蘭亦去土邪】趙同魯【四首】

同魯字與哲長洲布衣有仙華集【王濟之云處士身居田裏而喜論當世事見人之屈抑與民間利害時政闕失憤然若廹於身年饑三上書巡撫三原王公得減稅銀近嵗論東南水患起於常熟之白茆港開白茆則水患衰堤昆山之沙湖則盜賊息而處士己言於數十年之前矣方時舉云先生宋宗室世家浦江仙華山下故以名其集不忘本也集中作音響和平意度閒逺無山林之枯瘠無藜藿之窮愁而閔時憂國之意恆寓焉及屢上當道書切切以東南賦重役緐爲念視民之饑溺若廹於其體膚有不能自存者方之古人殆魯仲連之徒與陸子余云先生詩文伉健質實不肯骫骳以諧世好詩話成間布衣家居得言天下事如沈啟南讀楊宮詹守阯與屠尙書滽論事札子作爲長篇而曰江湖眇吾憂其言不可終屠答詩云願言保遐壽待吾談始終未嘗以處士橫議藏怒蓄怨焉與哲三上王三原書極言吳中財賦之重三原賞其文欲薦於朝事𨿽不果而兩公之虛懷可敬也自宋景定四年春三年買公田於浙西六郡共田三百五十餘萬頃所収者公租耳迨元有天下置江淮財賦都總管府又立江浙財賦府各領官田籍沒田皆不在州縣原額元史所紀大臣賜田咸在平江等路於時官田己多及張士誠據吳所署平章太尉等官皆貞販小人無不志在田宅一時買獻之田徧於浙西明初旣入版圖按其祖籍沒入之己而富民沈萬三等又以事被籍沒而浙西之官田愈多矣官田之租多者每畝輸倉米一石五斗少者七斗七升四合本依租以徵稅比租額而非糧額也相沿旣久混租爲糧於是官民之田科則相逺官田多者不勝其苦而蘇松嘉湖四府尢甚其後蘇州之田賦則巡撫都禦史陳某均之湖州之田賦則知府劉天和張鐸均之嘉興之田賦則知府趙瀛均之稽諸實錄孝陵獻陵景陵咸下滅租之詔彼時尙分官民等則故然迨平賦之後官田之重賦得輕在當日民非不以爲利然民田之輕賦反重在今日欲吁恩求減則其籍己去無從依據此司國計者所當畱意也至於嘉興原止三縣宣徳中析嘉興添設秀水嘉善析海鹽添設平湖析崇徳添設桐鄕嘉興民田多故田則輕嘉善官田多故田則重秀水則官民相等故在輕重之間趙氏圗記可證善邑不原其本爭訟者防百年不知非附郭二縣之猶賈似道之貽害爾】

平賦詩【有序】

國家賦役之重莫逾江南在江南諸郡又莫蘇松若也而賦額尢苦於不均或膏腴而反輕或瘠薄而反重腴而輕者𨿽倍其入不過十稅其一瘠而重者稍加其耗則稅其三之二矣其始蓋由國初以田賜功臣之家及豪彊兼並者私重其租厥後犯法沒入則視其租以徴稅甚至陂湖沙漲咸在焉且輕者多入冨家而重者則歸細弱是以冨益冨貧益貧吳民世受其患實由於此矧洪武間轉漕道近且海運不廢故耗輕而民不甚病逮永樂中定都北方武臣憚道之險疏裏河以通漕於是行資僦直咸出於民始倍其耗故嵗輸恆歉而逃亡相繼宣宗章皇帝明燭是詔減官田三分之稅柄國者復寢不行時蘇守況侯抗章上請得遵優旨又賴巡撫尙書周公設水次倉以便輸納立對支易銀諸法以省逺役故民頗蘇息而催徵易竣邇年水旱薦臻疫癘時作餓莩接迹死亡相枕𨿽大臣奉命屢加賑防而瘡痍未瘳譬猶揚湯止沸而不撤其薪投膠理濁而不浚其源未見其可也乃去年秋禦史中丞陳公奉勅巡撫京畿下車之始首布均則之令俾當出耗者賦額輕則倍之稍輕則半之而最重者則免焉參合分劑多寡適均負者獲蘇冨者知其至公亦無不恱服田野阡陌間歡聲相屬不絕以爲斯令也誠得聞之於朝著爲定制則我公之徳將與皇明之運同垂於無窮矣若是而頌聲不作非在下者之責歟同魯跧伏艸野親沐膏澤有不容嘿者謹撰平賦詩一篇庸紀其實俾來者無忘焉

於赫皇明奄有萬方貢賦包篚罔不來王矧玆畿甸揚州之野厥土塗泥厥田下下因地制賦初匪不均末流敝刓輕重攸分或輕而腴或重而瘠冨食其利貧罹其厄宣皇憫焉明詔是頒十宥其三民用乂安逮乎邇年嵗祲癘作老弱累累塡溝委壑事旣上聞屢下優詔亟命大臣撫綏慰勞賑之𨿽至民則未蘇繼命我公我公曰吁盍澄其源盍正其本不釐爾賦曷救爾窘輕重參停各盡其情如鑑之公如衡之平若解倒懸若拯焚溺謳歌鼓舞道路充斥譬彼雪壑釋然春融誰其致之實惟我公何以報之願公受祉毋久賢勞歸相天子天子元首我公股肱一徳交孚福我蒼生野人作頌敢告太史祝我皇朝億千萬紀

感遇【三首】

吾慕魯連子飄飄遺世氛英風振八極髙懷薄層雲寕甘蹈東海肯仕非其君若人儼猶在百世疇能羣君子重名教小人幸奇功嗟哉樂羊子食子思徇忠沛公誠何心忍令烹若翁父子恩旣薄君臣奚始終嵗華旣云晏心事成蹉跎窮達固有命捲舒如我何抗志磻溪釣紆情莘野禾鴻飛日不復憂虞羅姚丞【二首】

丞字存道號畸艇長洲人治中貢生有集虛齋稾

【詩話存道爲文毅公希孟髙祖吳尙書一鵬婦翁也友於楊君謙王濟之與沈啟南酬和尢數吟詠之暇不廢詼諧鄕人周宗道者修髯而臯橋趙鳴玉無須存道講於周分十鬛予趙啟南爲艸募疏云伏以念天閹之有刺憫地角之不毛𨿽傅相莫逃於禿名賴易賁尙存乎飭義爲人者康樂捨施有迹爲巳者鶴諶插種有方故小子十莖之敢分豈先生一毛之不拔推其餘以補也宗道廣及物之心乞諸鄰而與之存道獲成人之美使離離緣坡而詫我當榾榾擊地以拜君把鏡生歡頓覺風標之異臨流照影便堪相貌之全未容輕拂於流羮豈敢易撚於覓句感矣荷矣珍之重之一時傳以爲笑斯亦風人善謔之遺也存道詩未發雕流傳遂寡孝廉田修出家藏本錄其近體二首】

題畫

白鴈啼荒渚蒼涼露未收潮聲驚野客曙色動孤舟霜葉如花好溪雲似水流無端鄕思切一上海邊樓

過宋故宮次沈啟南韻

廢苑秋深艸樹微湖山湖水少光輝不應河北頒師急卻使江南報捷稀行殿聲沈環佩玉寢宮香冷綺羅衣空教過客增惆悵搔首無言對落暉

崔澂【三首】

澂字淵甫吳江人國子監生有傳響集【楊君謙云淵甫旣升太學卽絕意仕進一工於詩不啻饑渇之於飲食也亡何而白玉樓召命至矣惋嘆如何顧華玉云誦淵甫詩如坐雲巖霧窟與絕粒老襌焚香啜茗悠然有餘味蔡九逵云先生】

【詩步盛唐格律气味絕相似顧行之云傳響集詩溫亮雅致瑯瑯若振玉可以並古作者詩話淵甫年未三十而夭當其存日楊君謙吳原博李貞伯都元敬沈啟南周伯噐史明古諸君子皆與訂忘年之交原博尢重之呼爲崔小先生雲集中和唐詩多至三百七十餘首恪守唐人矩矱而未成變化使假之年當不止是此諸君重爲悼惜也】

春江送別

頭白猶爲客辭家是防年離筵臨野水歸路入江煙鳥度靑山外帆開暮雨前春波與春艸悵望一淒然

渡口

落日滄波闊西風木葉稀沙頭人語雜煙際櫓聲微燈火誰家起漁樵防處歸臨岐笑楊子何事淚霑衣

偶題

行舟小住更聽歌江上東風吹緑波折取桃華贈離別卻憐春色己無多

程慶珫【一首】

慶珫字廷啟休寧人【王仲房云廷殷早遊吳門與吳原博沈啟南楊君謙黃勉之友善晚集國朝詩二百餘家止於治𨿽搜密東南采遺西北亦可畱資後評有功藝苑矣】

入垓口

沙明水碧淨無泥三百灘盤上歙溪兩岸靑山春欲暮棟花飛盡竹雞啼

史忠【一首】

忠字端本一字廷直上元人【周吉父云癡翁詩寫自己胸次不以鍜鏈爲工盛仲交合金元玉之詩編爲江南二隠稾】

【詩話廷直自號癡翁近冶城建樓題曰臥癡楊君謙爲作記翁畫山水人物花木竹石皆工嘗訪沈啟南於吳門不值見堂中防有素絹揺筆作山水不題姓名而去啟南歸見之曰吳中無此人必金陵史癡也邀之回畱三月乃返翁妻樂淸道人朱妾白雲道人何玉仙玉仙亦善畫工篆書知音律翁教以琵琶毎自制曲命玉仙被之弦索晚無嗣一女旣筓壻貧不能娶與壻期元夜略具只雞鬥酒我當過飲至元夜誑其妻女曰家家走橋觀燈盍亦隨俗可乎攜妻與女送至壻家畱其女一笑而別卽是而觀翁正未嘗癡也二隠稾流傳絕少題畫一絕乃仿小米雲山書法頗豪縱曽觀於休寕吳璵於庭宅】

題畫

雲光�闒樹糢糊略彴笆籬路有無曽對南徐江上雨防心只有米於菟

倪復【一首】

復字汝新鄞縣人有畏齋稾

江行

野水田田緑江邨曲曲斜獨行尋不厭坐占白鷗沙雷鯉【一首】

鯉號半窗建安人【汪良迪云半窗詩衝雅淸婉曲盡物情】

題畫

怪石窗前墮流云竹外斜薜門斜照裏一徑入黃花張鈇【二首】

鈇字子威慈谿人有碧溪集

淮陽夜月

今夜淮陽月淸光似故鄕有人千里外對月望淮陽

湖上竹枝詞

門前湖水白茫茫望盡煙波不見郎仿佛聞郎歌水調鴛鴦飛起藕花塘

黃雲【十一首】

云字應龍昆山人由嵗貢生任瑞州府學訓有丹巖集【朱士光云先生長篇短詠馳騁古今其气溫然而粹其旨穆然而逺詩話丹巖懷才不遇嘗渡淸淮盡以文稾投之水晚就一氊苜蓿之盤不飽賦闕食詩云妻子恆苦饑生事轉疎拙矧玆秋収時吾室甔儲闕名微賤賣文所得亦易竭又絕糧詩云今朝斷晨炊家人盡僵臥天陰動寒气鳴屋霰交墮入市糴脫粟薄糜聊拯餓可謂窮矣詩𨿽未純然勝林屋十倍】

遊焦山

昔年過焦門風帆徑飛度老矣遂此遊淸絕快平素僧堂列古鼎款識成周鑄秀疊水墨屏晴披濃緑樹石壁舊題名苔蝕若簡蠧仰止三詔洞而以焦君故瘞鶴下勒銘水落偶一露大江亭呼吸髙云岫吞吐絕頂禦泠風千里可指顧縱目窮扶桑出日防海霧俯仰嘆今昔往來走烏兔大哉神禹功明徳詎能賦

重修瑞州學石隄工人沒水得古石鯨

頖宮臨淸江下瞰百餘尺水激岸善崩雷閧走羣石不知古石鯨何年此窟宅掀置水之澨其勢欲跳擲依然鱗甲動水苔滋冷碧得非昆池來遂與牛女隔中宵寂無音桐魚庶可擊

鄱陽阻風

嵗暮多北風無那歸舟逆一檥茅葦洲濤聲駭漰湱淵深蟄蛟龍雪舞浪花白船聚卽有鄰細語向旅夕賴作寇盜防憂虞亦稍釋垂暮嘗險囏嗟哉爲貧迫古有髙世流寧爲此行役

白溝次東之韻

西山郁髙寒靑繞燕代闊我行春巳深絮纊尙未脫平生四方誌眼底才圭撮區區白溝河編簡不能剟經淶流漸廣赴海傾莫遏欲渡仍徘徊緬懷開運未玆惟遼晉疆終古抱嗟咄天公憤余腥飛雨夜來潑堂堂十六州幅員一朝割桑君漫周旋國旱爾爲魃中原殺戮盡豈忍狼犬括哀哉黃龍府回首飯無盋橫流到靖康戎馬屢南跋往事勿具陳憂端猝難豁居人諱言兵惟記黏與曷

煙江疊嶂圖爲陳推官賦

趙家駙馬王晉卿畫筆直與造化爭寶繪堂開品神妙煙江疊嶂新圖成東坡老人發天趣樹揺江色春空晴武昌樊口五年住楚澤放臣同濯纓後來烏臺入詩案嬌紅泣露啼春鶯【自注囀春鶯晉卿家姬晉卿與東坡同謫姬流落人間】兩翁富貴春夢破寓意奚啻鴻毛輕後來吳興王孫規模亦神似終遜舊本尢精英陳侯出佐山水郡桁楊晝臥莓苔生掛之髙齋一丈壁仿佛坐聼秋泉聲陳侯愼勿捲還櫝或恐飛去難爲情

寄沈石田求畫

五日十日畫山水經旬亦可成一幅我求君畫故作難三四年過將五六人來莫怪數附書譬諸熊掌吾所欲擬乘艇子促廹之又恐收書到城隩題詩再拜致執事煩君開緘一寓目忽焉爲我發新興湖上艸堂風滿竹三茅二華入手筆崢嶸之頂空洞腹經營意匠忽貌成爛逸天眞洗凡俗厚予之嗜亦多矣豈止三月不知肉若令烏有先生來只向江山寄遐矚

施彥淸野翁莊次沈啟南先生韻

笑王給事鎖西莊隔水通人故架梁載酒柴門無吠犬分花鄰捨恰低墻書臨晉帖時數過詩詠豳風日防章好鱠鱸魚飯香稻縱饒飛雪興難妨

風雨

風雨暗江天邊江夜泊船寒燈對兒女歸路逼殘年

題畫

曽躡匡廬五老峯連山雲气擁長松而今看畫渾相似夢斷開先寺裏鐘

雨止

滯雨無聊待雨晴依然飽飯聽松聲西風短櫂明朝發一路看山直到城

蕭齋

三月琴川四月還虞山佳處盡躋攀曽於拂水巖頭望一塔煙中認玉山

莫止【四首】

止字如山無錫人有南沙集【兪汝成雲南沙與邵文莊相友善故其詩格律音韻亦相似周靑壬雲南沙亦有佳句如雲天闊一聲何處雁江平千里獨歸舟新添十竹皆紫玉恰對九峯如畫屏松塢風髙聞落十菊籬秋晚愛餘花皆翛然抜俗也】

鴨城懷古

養鴨鴨可馴養兵兵可彊只有方寸心多欲難自防千年古城己復隍但見牧豎驅牛羊姑蘇之臺近相望二十三君在何許開吳祖徳誰繼將玩人玩物皆喪亡喪亡豈獨由禽荒嗚呼古今卽事感慨長酒酣日落天蒼茫

正月十九日漫述

節名燕九尙畱燈故事元從闕下增時態盡隨前夜月餘光猶照防家棚臘醅熟久樽初剖園韭香新饌可登細雨落梅淸詠徹髙情應念昔人曽

昭君曲

但使邊塵淨蛾眉敢愛身千年靑冢在猶是漢宮春

成化乙未仲冬書事

病眼經旬只掩書蕭蕭梧竹自村墟忽然驚喜開門出天子今朝己建儲

周紹亞【一首】

紹亞吉水人成化初內黃訓導

朱仙鎭嶽王祠

南渡擎天一柱摧塵沙滿眼實堪哀金戈北伐心何壯鐵馬南還志己灰雁字傳哀天外去河聲流恨月中來我今謁廟瞻遺像痛挹椒漿奠一杯

鄭延【三首】

延字世昌海鹽人成化中以貢授廣東市舶提舉有東谷存笥集

雨中次彥超韻

對雨愁無那時扃白板扉驚看塵鬢攺坐使壯心違有客傳椷素何人問布衣思君不得見心逐白雲飛

懷劉隠居

隱君家住秦溪上茅屋蕭然掩薜蘿記得春風曽有約扁舟載酒一經過

題畫梅

羅浮山頭孤月明碧天澹澹參星橫玉人歌舞萬籟歇樹杪翠羽飛有聲

陸堇【一首】

堇燕人

贈別秉智【沈啟南甥】

巳富三冬學靑衫稱少年逺尋東老寓獨羨外甥賢雪變寒江雨鐘鳴野寺天又驅羸馬去離思繞長川羅燾【三首】

燾字元溥上元人由嵗貢生授光澤主簿有淵泉集

宿黃龍觀

杖藜迢遞尋仙源古祠遙見雲中旛空林山猨食栗響深澤野獺銜魚喧道人步出懸厓下度竹穿松逺相訝焚香邀入紫芝居爲寫黃庭坐淸夜

野興

山中雨欲來樹杪風先起猶有試茶人偶坐松蘿裏

贈愛山上人

古寺髙僧意自閒虛堂新構翠微間白雲緑樹遙相映愛看當窗雨後山

錢百川【三首】

百川字東之無錫人有寒齋狂稾【兪汝成云東之少年學琵琶半日度四十曲人以爲神解詞賦多不傳晚宗陳白沙氏】

【詩話東之絕句小詩頗類崔國輔晚師陳莊遂爲學究體其觀石田集詩云宋周程張朱道大言莫比迄今五百年惟陳白沙氏未免頽然自放矣句如持竿坐惜籬邊水仰面貪看屋上山淺碧杯中歌落日亂紅堆裏宿殘霞想猶少年作也】

江南曲【三首】

采蓮復采蓮采采不捐手貪摘雙頭花拔斷連理藕湖南采蓮花湖北采蓮葉回頭見郎來低頭理雙楫小姑未成人不慣見郎君蕩舟入新荷牽壞紫羅裠

乞食

陌上桑重緑門前麥巳黃逢人話丰稔乞食尙無方

寄中甫上捨

淮淸樓畔花白下橋邊酒醉殺少年兒借問君知否葉聰【四首】

聰字文明永嘉人以子式貴贈翰林編修有九斗山人集

呂梁洪

西風將客櫂飛度呂梁洪地迥云垂野天低雪滿篷山從丰沛下水向泗淮通疏鑿誠非易懷哉大禹功

秋懷

北斗城髙近海潯每懷風景動微吟靑山有恨傷甌越流水無情自古今防處吹笳空夜月誰家搗練急寒砧天涯此日重回首忽見江花思不禁

舟次洲

瓜步南頭水拍天髙樓獨望思悠然半江僧下山腰寺兩岸人分渡口船萬斛千艘非舊日一龍五馬是何年邇來欲趁風濤便十幅蒲帆向浙川

舟中新涼有感

畫舸西風日夜淸新涼巳覺葛衣輕去家千里又千里望闕一程還一程露浥芙蓉宜曉色月明蟋蟀盡秋聲積思宋玉悲何限可是忘歸愛逺行

張承【一首】

承安陽人山東教官

【詩話張君爲崔后渠門人客至一詩意甚蕭逺】

客至

茅屋兩三間艸艸蔽風雨客來不入門坐愛千年樹陳蒙【一首】

蒙字允徳常熟人有泛雪集

宿遷

古邑臨河水昏鴉噪縣門連檣爭集市三戶自成村禾黍秋風隴牛羊落日原客愁千萬種辛苦向誰論戴冠【一首】

冠字章甫長洲人以貢授紹興府學訓有濯纓子集

題姚少師畫竹卽次其韻

北地風髙捲塞云驚沙吹起鴈成羣客邊偶寫龍孫譜忘卻江南有此君【王湛求云風人善戲之遺】

方太古【四首】

太古字元素蘭谿人有寒溪子集

【詩話布衣初受經於楓山中年棄去專力於詩不茍隨時尙句如老松萬樹霽深雪流水一溪浮落花白布探囊無長物烏皮憑幾笑貧居平田白洫流新雨絕壁靑楓掛斷雲朝看煙雲如畫裏夜聞風雨似潮生多情夜雨馬蘭艸無限春風鸎粟花云洞艸香初過雨月臺松老不知年頗近江西詩泒蓋特立之士也】

山中

山中嵗雲暮抱膝惟長吟北風吹蓬藋悲響懸髙林仰視浮雲翔白日不爲陰昔我三春花今日不可簪昔我洛浦錦今日不可衾孤鴻逐黃鵠石上鳴瑤琴瑤琴朱絲一操論千金眞音不諧俗聊以明吾心

寒食思友小酌

己買桐江舊釣船淸江白石趁鷗眠風前轉眼逢寒食時事驚心豈少年故國棃花千樹雪小堂楊栁一林煙夜來有夢髙陽侶覓得村沽飲十千

書寒溪書屋壁

屋占桑麻半畝園嵗無車馬與人喧午涼樹影圓浮地夜靜灘聲直到門萬卷詩書銷日月一灣鷗鷺共朝昏興來蓑笠扁舟去不亞浣花溪上村

谷雨

春事防酒病瘳山家谷雨早茶收花前細細風雙蝶林外時時雨一鳩碧海丹丘無鶴駕緑蓑靑笠有漁舟塵埃漫笑浮生夢峴首於今試薄遊

程輔【一首】

輔字叔朋歙人有龍谷老人集

雪後次吳江

北風吹短日孤櫂倚松陵城郭畱殘雪江流走斷冰新詩歌自慰好夢笑無憑故舊吳山下山陰興欲乘金琮【一首】

琮字元玉上元人自號赤松山農

送別史癡翁分得塵字

酌酒題詩送故人臥癡樓上宴殘春誰能老去身無事我媿年來鬢似銀楊栁風輕渾是夢杏花雨細欲成塵行裝賸有金壺墨處處湖山爲寫眞

吳鑛【一首】

鑛字希聲歙人有月溪集

秋晚

風髙野水寒天逺靑山小渡口人不來斜陽送歸鳥【陳達甫云絕似右丞】

沈本初【二首】

本初字大中昆山人有婁曲山人集【周子吁云大中詩衝澹和平老而彌篤】

嘯臺晚眺

髙臺淩日暮幽懷一何閒憑防縱遐眺員嶠如可攀雙鳬下澄沼一鳥鳴花間欣欣物意榮寧知光景遷倚劍白雲中賦詩蒼厓巓飄然拂衣起采菊歌南山

送周山人南

東風晴日送餘寒野色山光恣客看立馬春亭勸君酒醉君容易別君難

朱曜【一首】

曜字叔暘松江華亭人以鄕貢仕爲鹽課提舉後以子豹貴封禦史有玉洲集【唐闕云先生詩肆筆沛然若不經意然有味外之味他人旬鍜月錬或不及也錢武子云封君詩取自娛不事惇琢然如翠竹呼鳩婦靑畬長稻孫不可謂非佳句也】

喜雨

一犂春雨潤新田小犢還宮老牸眠笑摘園蔬漉村釀夜燈兒女說丰年

秦奭【二首】

奭字仲孚無錫人防之弟有滌煩亭稾【趙元默云昔人評詩謂有詩中畫有畫中詩集中如杖藜扶我溪橋步看盡湖南十里山則詩中畫也微風輕颺茶煙起知有人家在水西則畫中詩也】

【詩話仲孚爲修敬封公季子封公暴中心痛仲孚刺血於胸和酒飲之母殷恭人膝傷吮之而愈郡縣上其事詔旌其門曰孝子泰陵卽阼賜以冠帯嘗作溪山淸興堂淸逺閣結亭於後圃顏曰滌煩九日詩云抱病忽聞佳節至獨攜藜杖彊登臨黃花笑我容還瘦緑酒盈尊手自斟處處辭巢知社燕家家悲杵送秋音不堪覽鏡頭如雪折得好枝嬾去簪次日得疾不起其詩較父兄別裁體格頗有淸疎之气】

溪橋散步

老去觀書興易防緑陰淸晝況多閒杖藜扶我溪橋步看盡湖南十里山

龔行儉以扇索畫

行過溪橋日欲低緑陰滿地郭公啼微風輕颺茶起知有人家在水西

周立【一首】

立字公禮長洲人

將過江陰訪朱善繼塗中風雨乃回

尋君無那朔風顚興盡空回訪戴船洶湧浪喧欹岸石冥蒙雨濕逺林煙江楓葉落紅銷樹野水冰生白滿田嵗晚幽期嗟竟阻相過重擬入新年

董澐【四首】

澐字復宗海鹽人有從吾道人詩稾

【詩話蘿石聞陽明講學瓢笠渡江從之年六十有八年長於陽明云明年從其師越中守嵗風雪夜賦詩所云六十九年今夜除者是也陽明和韻云況有故人十里至不知今夜一年除復爲序其事云道人今年巳七十往來湖山之間去住蕭然曽不知有家室其子谷賢而孝謂道人老矣出輙長跪請畱道人笑曰爾之愛我也以姑息吾方友天下善士以與古聖賢爲徒天地且逆旅奚必一畝之宮而後爲吾捨耶集有山居吟云靑山繞湖茅結廬饑餐渇飲事無餘是非欲付樵與漁洵達者之言也】

天竺次白樂天

松林行盡見松門花事三分過二分髙樹鳥呼低樹鳥入山云笑出山雲峯前瀑布僧前落竹裏流鶯寺裏聞忙處不知閒處好紅塵白浪正紛紛

次沈紫峽病起

白賁坊中矮沈家小山池館足煙霞春回病骨三年艾門掩靑湖獨樹花詩艸也堪書酒劵釣竿長是拂田車客來更覺山翁健一笑窺園出絳紗

醉漁

石佛寺前江繞門栁姑祠下花連村何人得似漁郎醉白日靑天枕瓦盆

月夜舟行

野鷗抱夢棲煙渚山月隨舟過水村猶有打魚人未睡共聽更鼓到城門

薛章憲【一首】

章憲字堯卿江陰人有浮休居士集

趵突泉

觱沸趵突泉發源自王屋洑流溢爲滎迆陶丘北黃山渇馬厓入地乃更伏濳行五十里突爾出平陸曽不捨晝夜東匯成川澳乍似滄浪水浴出三白鵠更疑淸泠淵白龍服魚服蒲荷相蔽虧鳬藻舞濡淥踟躕不忍去柰此白日速

魏偁【二首】

偁字達卿鄞縣人官石城訓導有雲松詩略【李杲堂云雲松詩略歐陽鵬所選於三千餘首中止錄三百四首所遺必多佳者】

題歸隠圖

若有人兮遐方薜荔衣兮荷裳餐三芝兮五藥蹇幽獨兮茅堂春日兮遲遲春風兮微微鳴鳥兮喈喈垂楊兮依依覽佳辰兮何求沛我行兮蘭舟時不可以茍得邈予懷兮中洲云冥冥兮欲雨掇芳菲兮歸處蹇修兮未來聊舒遲兮容與

十八灘歌

水中亂石立森森急澑盤回一派深山鳥任呼行不得舟行自古到如今

史徐【一首】

徐字巽伯深陽人都指揮有樂山集

宮詞

玉樹花枝過雨稀不堪減卻小腰圍朝來陡覺香羅薄還著團金舊賜衣

朱訥【一首】

訥字存仁寶應人成化丁酉舉於鄕選知郅縣調長陽以子應登貴封郎中

題畫

空翠明逺林夕陽澹紅樹茅屋傍深溪漁舟日來去楊中【一首】

中字致行無錫人有簡齋集

題畫

素衣緇盡鬢絲蓬兩腳東華踏軟紅何似儂家江水闊醉眠春雨釣船中

胡尙志【一首】

尙志字士先績溪人有海陽集

雜詠

秦越隔千里坦坦皆夷塗茍贏旬日糧眞可造其區彼昏自狂悖捨夷繇徑趨野徑多屼嵲況復迷方隅窮年不能達力倦空踟躕徒使防觀人咄咄長嗟吁

朱朴【十五首】

朴字元素海鹽布衣有西村集

苦哉行

年荒莫蠲糧蠲糧民益荒嵗歉莫脈濟賑濟民益傷虛名及小戶米入官家倉僅爲公門需那能充饑腸苦哉復苦哉淫雨天降殃但聞流水聲不見白日光菜甲短棲畝麥苖己委黃濕薪及爛鹺其價十倍彊二月春巳半桃李無艷陽出門泥淖深況復多虎狼苦哉難重陳淚下霑衣裳

山中懷逺人

空山闃寂兮無人麋鹿猨狖兮成羣風瑟瑟兮自起泉潏潏兮相聞晨光發兮出日夕色暝兮歸云獨怊悵兮登陟眇予懷兮思君

秋夜吟

風披披露淒淒艸虫互相語林鳥無定棲人來不來闗塞隔月出未出天河低誰家屋頭烏夜啼

寒食行

寒食淸明天气晴家家上墳齊出城小家叢冡不哉樹𨿽有紙錢無掛處大家新墳松柏多羅城石柱髙嵯峨兒孫跪拜女婦笑杜鵑啼血黃鸝歌誰家古墳生荒艸滿地落花人不埽當時從極緐華碑碣猶書鳯鸞誥鑿地聚土作宮術人指防來三公三公不來術人去只有石獸嘶秋風子孫流落無可柰翻道此墳風水害又疑棺槨有金銀掘作平田向人賣嗚呼世間萬事空紛紜貴賤變化皆浮雲生前但有一杯酒身後何須三尺墳

細腰蜂爲羣兒所傷有感而作

蜾蠃蜾蠃艸下靑虫銜一个飛去飛來繞戶庭嗚嗚有聲祝類我孩兒害物何不仁驅逐頓令巢穴破當時逺計爲兒孫逺計無憑近成禍因之令人三嘆息黃蜂采花勞羽翼辛苦功成不得食割作它人口中蜜春風三月桃李時不如就使花狼籍

靈隠寺

合澗橋頭水飛來洞口山鳥盤蒼壁影僧掩翠微闗松露晝還滴嚴花秋更斑一年嘗一到一到一忘還

吳江道中

江上芙蓉晚著花故人書畫泛輕艖廿年往事今重省雙鬢逢秋各有華水落湖田漁网集天低澤國鴈行斜垂虹橋下堪停櫂碧樹紅簾賣酒家

楚江秋曉

臥聞津吏數江程白鳥靑莎岸岸明秋色逺連湓浦樹人家多繞漢陽城殘燈野寺鐘初動瘦馬河橋客早行三國廢興何處問荻花風起又潮生

贈張惟愛秀才

有美人兮山之陰我欲放舟何處尋防時射防蓬萊殿猶自讀書松桂林神交千里夢己接詩社百年情獨深芙蓉可折不可寄江水浩浩傷人心

以畫寄雲林

朝望南山雲暮望南山云雲山朝暮望一望一思君

董兩湖扇圖

南湖春水平北湖春艸緑中有蕩舟人解唱滄浪曲

夕

出門望南山日夕山光冷山月出未髙棲鴉動林影

西湖竹枝詞【二首】

阿儂家住湖水傍菇米蒓絲野飯香貓頭紫筍尺圍大沙角紅菱三寸長

郎從湖上打魚鰕妾在湖邊只浣紗生長不離湖水上湧金門外是儂家

題水仙花

碧池妝鏡曉寒消不染鉛華意自嬌惱殺江南趙公子卻將金粉涴生綃

謝復【一首】

復字一陽歙人布衣有西山稾

春日偶成

二月春光好村村景物賖緑垂煙外柳紅綻雨中花倚杖登危嶠提壺坐淺沙耦耕今有伴隨處可爲家袁仁【二首】

仁字良貴吳縣人有一螺集

漫興

不幹榮祿息危機茅屋三間老布衣多少長安騎馬客故鄕深院鎖重扉

暮春有懷

花老辛夷萬緑肥艸香江岸燕低飛故人竟負看春約回首東風事己非

明詩綜卷三十

欽定四庫全書

明詩綜卷三十一

翰林院檢討朱彛尊編

錢福【一首】

福字與謙松江華亭人治庚戌賜進士第一官翰林修撰有鶴灘集

【靜志居詩話鶴灘吟情以捷敏勝故自觧春雨後凡俚詞儷句動輒歸之此選家皆棄不錄也喬希大志其墓曰與謙卒年才四十有四予與與謙同遊邃庵西涯二先生之門與謙甞言作文須昌其气先使一篇機軸定於胸中然後下筆當沛然莫禦矣又言辭必根據道理𨿽恆言近事亦不可略然則鶴灘亦不専以捷敏勝人所傅俚詞儷句亦未必皆出其手也】

少年行

荻芽新長河豚肥吳姬作羮俊味稀金陵子弟快一飽挾彈走馬穿花歸

靳貴【一首】

貴字充道丹徒人治庚戌賜進士第三累官太子太保戶部尙書兼武英殿大學士贈太傅諡文僖有戒庵集

【詩話文僖康陵舊學南巡時臨其喪命詞臣撰祭文皆不稱旨禦制一首云朕居東宮先生爲傅朕登大寶先生爲輔朕今南遊先生巳矣嗚呼哀哉代言者嘆息斂手晉江何氏輯明文徵以此壓捲焉】

碧渠爲李宗朝賦

白雲深處有山荘分得淸渠入小塘水靣雨翻菱棄亂門前風過稻花香竹牀不作勞生夢石硯惟鈔種樹方樵子是兄漁是弟卜鄰何計得連墻

周澤【一首】

澤字天雨嘉善人治庚戌進士官贑州同知

梅花道人墓

古墓墻陰臥斷碑白楊髙樹叫寒鴟閒雲終日自來去不見梅花老畫師

方良節【一首】

良節字介卿莆田人治庚戌進士官至布政使有雪筠集

題李在畫

煙霏壓翠萬峯低樹樹陰濃路轉迷何處人家春不管落花流出小橋西

楊旦【一首】

旦字晉叔建安人治庚戌進士授吏部主事累官南京吏部尙書有惜陰小稾

小圃卽事

池館圍春曲徑通虛檐掩映緑陰中入門頓覺風光別幾樹桃花隔竹紅

祝允明【六首】

允明字希哲長洲人治壬子舉人除興寧知縣遷應天府通判有祝氏集略又有金縷醉紅窺簾暢哉擲果拂王期等集【顧華玉云希哲玩世自放憚近禮法之儒學務師古吐辭命意迥絕俗界效齊梁月露之體髙者淩徐庾下亦不失皮陸陸子余云先生貫綜羣籍稗官雜家幽遐昆璅之言皆入記覽發爲詩文橫縱開闔茹含古今無所不有王元羙云祝希哲如盲賈人張肆頗有珍玩位置總雜不堪】

【詩話六如居士畫枝指生書允稱絕品至於詩遜昌谷三十籌然如莫食汨羅魚腸中有靈均小山侵竹尾細水防松根麥響家家碓茶提處處筐人家低似岸湖水逺於天置之嘆嘆集中正自難辧】

和陶飲酒【二首】

大道本一致無間寂與喧每有希夷時不見耳目偏逝水喜東流浮雲忘故山羙人隔秋風渉江恥空還旦暮或遇之荘周有遺言

吾足如轉蓬遇風無停時節候疊代序甞與家室辭三歳凡五出別離復在玆行止豈有津誰爲我稽疑不若巢中禽乃免霜霰欺天運實爲爾通塞任所之

湣農

大麥靑靑四尺長大水過頭一尺彊安得不托與餦餭無餦餭且自可秧不成苦殺我

漢闕

漢闕咸陽建山河百二開甘泉芝艸出天馬大宛來宣室宵衣問長楊獻賦回寧知天祿閣不用子云才

廣州贈龍鴻臚

吉水龍夫子論交嵗月長屢銜天子詔三使日南王欲餽舟無寶畱題稾有囊一杯海濵館逺意共茫茫

題畫

栁風吹水細生鱗山色浮空澹抹銀總道江南風景好從前都讓罱泥人

何孟春【二首】

孟春字子元彬州人治癸丑進士除兵部主事歷郎中出補河南參政入爲太僕卿以僉都禦史巡撫雲南召爲吏部右侍郎以議大禮泣諌左遷南工部右侍郎尋削籍卒諡文簡有燕泉先生集

送王伯安南都審刑

秋雨彌天來秋風動地發秋官方用權暑气埽七月四牡復何之時當奉天罸黃紙下靑冥欽哉惟帝曰罪毋脫秦黥法勿加楚刖三覆五覆間務使事情核宸衷一寸丹載拜書之笏年來民俗漓肯長其告訐年來吏事冗肯聽其唐突持此直如何人行請謁持此平如衡何人得幹沒莫將五徳鳳擬以獨擊鶻筆端有造化還解肉冤骨山川幾經歷嵗月去飄忽簿書盈幾席肯作塵勞咄夜分燈火孤淸興諒難汩檢防紀行篇浮蹤徧吳越歸朝擬何時欲及眾芳歇民物哀矜余轉覺心如齕好爲萬言書伏奏蒼龍闕

洮岷道中

景色來西徼蕭條信逺方水分羗部落山絕漢封疆幾處靑稞熟深憂白雨傷荒城誰爲守十室九逋亡顧淸【十八首】

淸字士廉松江華亭人治癸丑進士攺庶吉士授編修進侍讀忤劉瑾調南京車駕員外郎瑾誅還侍讀進少詹事引歸爲南禮部侍郎進本部尙書致仕諡文僖有東江集【孫貞父云文僖吟詠篇章有闗民情世用】

【詩話東江詩法西涯觀其險韻再四疊用足見其能事當日諸公受長沙衣鉢或推方石或稱二泉或首熊峯以鄙見衡之要皆不敵也】

七月十六日鄕人防餞兩新令於寓舎書所感成三十四韻

吾邦古壯縣馳望自宋唐勝國登使府因之啟上洋官曹𨿽日崇阡陌仍故疆宋季巳窮蹙取民猶甚涼【報省稅十一萬貫實徵八萬納止三萬餘】一壞賈綿州再困朱管張【賈買公田加賦後籍沒朱國珍管明朱淸張瑄名田按租起稅】浸滛到國初乃至十倍彊【兩稅共一百四十萬】浮名累仁政有識空嘆傷宣祖痛裁損經綸更文襄民力旣巳紓賦入乃有常公家無闕事帑廩有餘藏後來諸君子率由如舊章至今鄕父老稽首周侍郎【周文襄以侍郎巡撫後升尙書而民止呼其故官】粵從近嵗來智者好紛更或云時世異古法今難行或云廣儲積典守爲民殃墉坊一以決狐鼠恣披攘但見私稅增不聞公廩穰巳已及庚午諸倉惟棟梁茍能實蠲稅猶或幸小康功名掩慈恵白紙栽靑桑都將煙水區指作禾黍塲一字掛經費年年理逋亡從此遂困獘蕭然類窮鄕去夏復霖雨湖田盡滄浪監司不肯奏郡邑徙蒼皇荒租二十萬積雪傅嚴霜君子淸廟器牛刀試新芒顧此凋瘵余宜爾勞運量立國自有本爲政自有綱不聞慈母子饑寒啼路傍往迹旣非逺後賢慰相望區區閔人窮寢食熱中腸願見徳化成聨飛入明光還將鏤靑管濃筆書循良

送宗都運之長蘆

我家東海居目擊鹺丁苦民勞莫如農衣食自王土輸官贏斗升小大得濡喣溟沙烈萬竈勺合盡官府燎薪與募直一一掛文簿商課或不充輸錢爲市補緡鏹非天墜貿易復何所不應爲法初乃爾自相牾公私兩煎迫稱貸日旁午窮年困炎歊肉盡繼肝膂坐令兼並徒旦暮收拾伍微文牽積獘魚爛不可舉常思桑孔意寧料遽如許必逢忠愛士重爲整機杼宗君滄州行倚任切當寧北南𨿽殊風物久理同蠱執炎思冷風止亢覬霖雨予言未可窮君行念靡盬

程徳望祠部登月亭

方塘開我前明月出我東仙人騎鶴來憩我亭之中調笑弄月影徘徊吟天風夜久月漸髙光滿池若空遺我丹桂枝自擕白芙蓉飄然淩風去千里懷徳容

飲酒

故人飲我酒坐我淸湖潯中燕遊後園俛首交緑陰側磴度別渚回堂靣長林西日明逺陂流光蕩我襟喟然懷往哲玆地幾登臨亭臺無遺構風水有餘音想當古人時豈不亦似今運去鳴鳥寂時來蛩蠋吟無爲後者惜緑醑方在斟

記蠍【並序】

虫之毒者南方之卽且北方之蠍卽且能飛見人輒疾走而蠍行甚緩聞人聲反止不動故多爲人得七月廿三夜聞牕間爬沙聲火燭之踞而翹尾卓然可畏乃知其不動者蓋將以有爲也而蠍止以伺之其甚矣然卒以自斃悲夫

讀書心二三耳聞牕蠍走卷紙濡余膏火起蠍在牖抑首伏不行翹尾若有候人言蠍易得此意殊未究懷毒乃忘身禍起遂莫救栁州憐蝮蛇釋械低予首因詩戒宵人陰賊恆反受

張節婦詩【節婦京師人錦衣衛指揮僉事讓之女許字華亭張少保鎣子昱昱卒女誓死不嫁】

妾靣君未識妾心君豈知君死妾獨存誰當知妾悲父母生我時願我有所歸生死向君家終我百嵗期我非慕共姜我非師伯姬自憐有此心不忍分兩岐皇天閔弱回光照孤闈大字表貞節黃金鑄門楣我女諒非婦拜命慙恩私翻思摧裂初一死眞如飴餘生已多祜寧復知此爲賢者有備責妾人無悔辭永抱一寸丹千秋從是非

放船作【時初中鄕舉】

濳魚不出椮棲鳥不出林不因風雷便豈識天地之大江湖深天風防防吹黃槐江船擊鼓淩晨開雲帆悠悠渡三泖使我塵襟豁如埽將軍祠前芳艸多陰廊古瓦封苔窠英雄恨殺白衣櫓千載此地還來過陳湖北行勢尢大气象渾疑在天外波光黯慘迷西東我疑此處藏蛟龍同舟之人半失色驚雷歕雪吹腥風出門咫尺巳如此況乃天涯千萬里

壬申正月十九日過北野同南村訪北花園廢址明日北野有詩用蘇長公過淸虛堂韻走筆奉答

築隄不擬長安沙鳴鼓巳放西曹衙夜遊涇南鶴城北隨處幅巾宜防花花林髙下映叢冢池臺舊屬淇水家當時笙歌沸鄰里只今古樹啼寒鴉先生讀書洞千古過眼富貴如春葩時人不識競模擬往往背癢連衣爬消憂滿貯北海酒破悶亦有南山茶家生小奴解新曲時復羯鼓當軒撾郵筒往復方此始一唱何止三人嗟詩成揮翰向落日墨光繞筆飛霞

題計郎中汝和墨菊曹汝學家藏

郎中畫菊眞是菊蒙泉蒲萄太常竹一時能事並馳聲豈直文章難繼續狂揮急掃皆稱意不特品髙機亦熟西涯坐間生色障一見當時巳心服不知何日到君家淨洗朱鉛鬭淸淑疎篁古木交映帶深淺生枯俱入態欹風一枝驚欲折倚竹數叢如有待飛鸞墜羽時自壓老蛟蛻骨令人駭張顚艸聖久寂寞何意玆晨忽傾蓋郎中郎中今有無後來尙逺眼中疎柔肌脆骨爭媚嫵不然蔓艸紛黃壚頽波一去誰與返把卷撫玩增長吁君不見近來淮海上亦有菊花一往往傳京都

冬至謁陵次三江送行韻

初陽映雪暖欲蒸千門瑞气通諸陵朝廷報本嚴奠埽秩禮逺自前王興秋霜春雨意慘慘奩香篚帛心兢兢髙皇統天祀萬世奮自隴畞揮防矜兩都並建始文祖鼎命重爲諸孫凝傳聞橋山初啟邑鸞輿玉趾幾降登小臣何幸得將事敢論暑雨仍寒冰經塗百里淨如埽輿夫踴躍誇力勝廻龍小憩才半道瞬息巳覩洪仁燈入門弛擔隨所適東寮西館各有朋山僧頻見頭亦白爲我載演牛車乘寒光淩亂入牕戶起視海月摩空升瑤宮銀闕自萬古𨿽有晦蝕無虧增嫦娥悄立如有恨欲斬桂樹嗟誰能齋居元不礙酬詠公詩險語何層層磨厓擬刻永昭頌挽斷千仞寒谿藤

畫馬爲內學生題

嫩緑垂楊短冉冉晴沙禦堤軟驊驑行慣穩不驚圉人徐牽不教逺飛黃食料三品丰靑絲緑首飄風騣曽見沙場徵戰苦方知此物是眞龍

筠屋爲徐庭羙賦

徐君愛竹如愛玉種竹成林密如束林間結屋三四楹自說此生心事足防幹一徑曲復曲落翠飛靑暗人目我疑月明深夜中定有靑鸞屋頭宿

送謝司倉

寧知信宜邑乃在古髙州地接朱鳶近天連碧海浮官倉餘火米土俗罷綿裘莫作炎蒸慮男兒重逺遊

春日將適郊外忽暴風阻行

二月六日天气惡捲地黑風吹倒人卻防花栁俱無色忽訝江山不似春髙臥野人滋嬾散欲飛燕子自逡巡東園有約不如意須待來朝理釣綸

家僮摘槐芽

小奴擕筐緑掩苒斜日歸自東鄰家靑精未試仙子訣泠淘的見詩翁誇人間正味竟何在天地育物眞無涯紫蒓靑荇更不惡髙秋誰泛三江槎

題曲水艸堂【二首】

曲水村中景最幽也宜杖屨也宜舟白沙翠竹灣灣路楊栁芙蓉歳嵗秋

紫蟹行沙菊有霜紅蓮登岸白蓮香何人謾說桃源好便有桃源是異鄕

送宋惟徳分教池州

池陽風物似長沙第一名山是九華輸與能詩宋文學芙蓉影裏岸烏紗

鄭嶽【八首】

嶽字汝華莆田人治癸丑進士歷官兵部左侍郎有山齋淨稾【謝山子云侍郎深於諷諭之體】

塞下曲

引弓兒騎射奄忽若星馳腥風吹馬來四靣衝我師我師勿輕動持滿以待之佯北勿輕追恐爲彼所欺

九江阻風泊舟有感

白浪起層層峯頭云正黑廻舟入小港聊玆一憩息路梗難爲期滄波浩無極坐觀北來船防掛千仞直篙工意閒暇津津動顏色緬懷造化心施予難爲力往船風宜南來船風宜北南北本異途彼此那俱得物理每循環明朝未可測隱幾澹無營冥心悟羲易

過水口

建溪昔隱險橫流多怪石參差列牛馬廉利侔劍防篙工慣習水禱賽資神力前後互招呼分寸恐或失激蕩轟雷鳴沫流飛雪白諦觀毛髮防一命試輕擲逶迆過水口灘盡溪流碧櫂歌發淸響貰酒娛西夕患至慮煩紆險過事愉懌物理固其然臨流長太息

安肅南山有劉伶墓碑

鹿車一壺酒荷鍤以自隨云死卽我薶曠逹不可羈如何此墟曲有冡髙累累刻石紀道旁無乃好事爲沈酣棄禮法車服焉得維遭危固有托舉世人莫窺苦節多湮沒怪爾名獨垂

秋水嘆

黃河橫溢縣成渠人家半在水中居水邊漁父持空网吁嗟無稻復無魚鄰居相望隔河汜借貸無從饑欲死樓船伐鼓晨夜過怒向縣官索夫米

江行卽事

府江江水惡一嵗九經過近午霧方散中流石更多漁樵荒舊路豺虎據深窩最念沿江戍天寒獨枕戈

野望

病告捐微祿官閒帶舊衘提攜惟藥裹嬾漫廢書緘海濶浮孤嶼天空桂一防吟眸隨處著秋色滿衣衫

簡姑蘇陳粹之憲副

吳苑鶯花滿舊墟先生翻笑出無車一官棄去還憂國十口饑來只賣書短屐香生莎逕暖疎欄云傍艸堂虛悤悤登拜慙予晚更報詩筒候起居

秦金【一首】

金字國聲無錫人治癸丑進士累官太子太保南京吏部尙書贈少保諡端敏有鳯山詩集

落葉

半庭黃雜半庭紅萬防飛來禁苑東祗愛玉河秋色好不因揺落怨西風

吳一鵬【六首】

一鵬字南夫長洲人治癸丑進士累官太子少保南京吏部尙書贈太子太保諡文端有集【詩話尙書名位與原博濟之鼎峙中吳詩𨿽不敵原博品在濟之伯仲之間原博辟一鶴園於都下中有玉延亭海月庵及以憂去推尙書居焉趙栗夫過之謂其亭曰借玉謂其庵曰借月尙書詩所云乾坤浩蕩誰其主丘壑風流我所私也詩集十卷選家罕有錄之者】

塞上曲

去年搜河套今年搜河套河套水艸多反以資寇盜嘆息漢將軍旌麾幾曽到

官軍行

團營素操練精銳稱禁軍平時跨鞍馬揚揚气淩雲山東苦多盜勢將及並汾上怒乃遣將䢐徵如救焚云何負委托宼至若防聞畏縮鮮鬭志久不樹功勲遂令萑苻輩所在皆成羣生能拔牛角古不有孟賁死能鞭荊屍古不有伍員賈勇今巳矣肉食徒紛紛民間且被害敢怒不敢云黷貨殘富室肆滛裂完裙忍以盜攻盜罪惡何區分勸汝早悔過直前破妖氛所貴出死力奏捷慰吾君

知足篇戱效樂天

我生幸爲男魚米況鄕俗恬然熙洽余蹤迹混樵牧父母教我書早已竊君祿優遊翰墨林職業少拘束退朝時閉門鑪茗淸可掬有書讀幾章有紙揮防幅有酒飲幾杯有詞歌防曲客來或棊枰家居祗常服且有膝下兒家聲亦能續俯仰天地間我意無不足敢云求大官朱軒映華屋福過災恐生撫已覺顏忸吳江舊遺田聊以具饘粥爲賦歸去來奚俟詹尹卜

過李海務

海國茫茫裏輕防整復斜楊花低度水萍葉細黏沙魚米三家市風煙一樹鴉不須嗟落寞吾意本天涯

開河阻船慰同行諸君

水宿風餐君莫愁他鄕聊復當春遊花間啄食鳥紅尾沙上浣衣僧白頭三戶人煙看漠漠百年身世任悠悠關河過此知無礙萬里長風吹客舟【查夏重云三四極似子瞻】

節後見菊

重陽巳過十餘日才見疎籬菊有花厭逐紛華供俗眼獨畱冷淡伴詩家淸霜數朶水邊淨落日一枝風外斜爲汝秋深慰蕭索酒酣聊取插烏紗

曹鏷【四首】

鏷字良金吳江人治癸丑進士攺庻吉士授刑部主事進員外郎調東昌府通判遷興化府同知擢湖廣按察司僉事有林歸集【蔣慕皆云太史詩不學唐不擬選而寓托深至防出意表】

【詩話良金仕未通顯而能力攻中貴人直節不易及歸田之後娛情繪事興到題詩於所居宅後積土爲山植桐其上名曰桐丘句如一片酒旗春雨店數聲漁鼓夕陽村鵝翎白綴霜前菊鱣血紅生雨後柑剪紙爲屏遮破屋牽蘿補屋透斜曛軒牕影暗梧桐密籬落香飄枳殻開漁鼓喚人敲轉急酒旗招客掛偏髙頗類白石翁】

楊白花

楊白花輕且微春風吹逐何處飛春陰冥蒙千萬里花小不愁飛不起重門深鎖寂無人夜永如年月如水

山家圖

茅屋靑山裏居人不務耕雨晴攜短鍤隨處掘黃精

秋郊晚眺

潮落寒江淺沙陂露水痕漁人歸曬网撾鼓入遙村

菊花

霜落天涯艸木稀疎花秋晚獨芳菲平生不愛杯中物嬾向西風望白衣

陸相【一首】

相字良弼余姚人治癸丑進士累官長沙知府有吳舫集

寶應道中

百里平湖水輕防次第過魚鰕攢曉市鷗鷺浴寒波霧塔籠鬟髻秋花艶綺羅十年淮海夢愁絕竟如何許天錫【一首】

天錫字啟衷閩縣人治癸丑進士攺庶吉士授吏科給事中歷工科都給事中上疏劾劉瑾爲瑾所殺嘉靖中追賜祭葬有黃門稾

【詩話黃門奉使安南卻其贐賦詩云菁茅又喜重包貢薏苡何須滿載歸比歸劉瑾疑其金多不知其不受餽也黃門之死瑾矯詔逮問濳遣人殺之而撰府誌者或謂其自經或謂是夜尙艸疏皆謬當以世宗實錄爲正鄭少谷詩云風流不見許黃門遺字丹靑閣上存卻畱詩句車盤驛黃犢靑山何處村蓋黃門過車盤驛曽題詩壁間有靑山對靣疑無路黃犢出林知有村之句爲時所稱謝在杭亦有詩紀其事】

楊白花

春宮深深春晝長楊花起舞春云香隨風忽度江南水蕩漾楊花幾千里楊花流落向天涯宮樹朝鴉復暮鴉杭濟

濟字世卿宜興人治癸丑進士官至布政使有澤西集

東溪小隱

淸溪東畔隠君家幽事人將擬浣花垂栁防墻緣岸仄短莎分徑入門斜春風到處隨吟杖秋水閒來放釣槎了卻百年終隱計更無飛夢到東華

栁枝詞

玉溝縈繞水煙涼嫩葉垂垂窣地長百尺宮墻遮不到飛花猶自入昭陽

杭淮【十四首】

淮字東卿濟弟治巳未進士累官南京總督糧儲右副都禦史有雙溪集【王道思云東卿詩𨿽體制錯出律調不同而歸之嚴整雅健格髙而意正音舒而節越無嬛媚之習粉澤之餙有前代作者之風兪汝成云孝廟以還李何二公首倡詩學一時揚袂而起者如徐迪功熊士選康對山王浚川輩不啻數十家宜興杭澤西雙溪昆季亦同聲而應者也】

【詩話雙溪詩極其遒鏈如繭絲抽自梭腸似澀而有條理五言尢擅可亞少谷】

復送世恩得鳥字

朔風吹客衣寒葉辭木杪晨發城東門君馬白騕褭南北紛多岐聚散感鷗鳥蹤迹𨿽屢違毋使聲聞杳相望江一涯素月出皎皎

送劉羙之太守赴銅仁

園栁何靑靑江艸萋以碧送子適萬里執手情脈脈嗟彼雲中鴈翺翔依沙磧不爲稻粱謀何以有南北努力愼所之悠悠豈終隔

早發巢縣暮宿金城寺

煙靄市上靑霜露艸根白日出雞尙鳴墟落溪南北渉野多寒風枯楊何蕭索山川莽迢遞嵗晏道路迫王事苦未休慘澹逾郡國暮逢禪房幽且復舒枕席

送王陽明謫官龍塲驛

白日野中微浮霾結朝陰送子逺行役躑躅傷我心豈無良朋儔不如子同音寂寞投窮荒誰能念浮沈願爲雙玉軫相隨麗瑤琴

送徐石東僉憲湖南分題得瀟湘

瀟湘他日夢【自注石東嘗夢官於此】今上合江亭天闊浮吳楚山靑入洞庭鷓鴣春渺渺斑竹雨冥冥舟檝雲中見依稀帝子靈

西行回度滇池

西行苦歷險落日放舟還海艸微茫際沙鷗出沒間煙靑金馬寺天逺碧雞關諸嶺雲端出如看震澤山

打牛坪驛【諸葛孔明迎春於此】

亭因臥龍舊猶載打牛坪耕戰紆經略春秋幾送迎野花空晚落蔓艸自春生悵望三分迹流傳後代名

山水小畫和韻

金碧披毫末江山入座中橋分沙岸水樹繞石林風巳覺滄洲逺還疑圃通生綃僅盈尺萬里對無窮

淸平道中

亦知春久去花尙滿陵岡小朶穿籬白微風過馬香淸平蒙伐罪苗獞識尊王鹽米通吳蜀人今無異方

鎭逺喜卽舟

連山霧不開壑轉一溪廻洶洶奔湍下蒙蒙細雨來巫山疑有峽灩澦不成堆撇旋防舟子乘流亦快哉

雨中登樓

節序黃梅候朝陰午不開浮雲暗山去急雨灑城來髙艶紅葵濕低翔白鷺回洗心亭咫尺煙靄擁層臺

新正二日發宜春次王陽明韻

宜陽山前莎艸痕春泥釋釋水流渾客行逺道無停轂人拜新年不出村三日暄蒸北風作淸明陰霾江气昬野館蕭條亦足賴梅花爲我招吟魂

經盤江次劉元瑞韻

逾岡陟嶺兼多病臘盡春來不記程瘴水巳知多客淚窮山只是有人行緣崖晝霧愁俱黑觸馬春花眼一明西蜀未知天下險老夫筋力盡南徵

王思槐過訪押韻

泊船郊扉暑雨淸小樓山外恰新成打魚剪韭無他味把酒論文見客情野竹過墻初挺防林花照眼更分明新禾滿地農歌起白首對君懷一傾

王良佐【五首】

良佐字良弼松江華亭人治乙夘舉鄕試選靖海教諭遷知廣濟縣有鶴坡集【孫貞父云鶴坡雅志髙古庸腐語淘洗殆盡如古仙劍客超脫塵外又云鶴坡抱負自許惜不用於世常有咨嗟慨嘆之意其詩超防自喜終欠沈實】

【詩話鶴坡與戚韶龍囦張冕一桂同居松江之珠涇咸有詩名孫文定刋三詩翁集行之王作較勝其與儲黃論詩云防許門墻黃太史三分局靣鄭都官其實出石田頗饒淸曠之致】

招張一桂

日日艸堂江上開竹間亦有小亭臺酒杯欲棄那忍棄吾子不來誰復來案上離騷讀初罷坡頭獨鶴放仍回湖山每索驚人句須得張郎八斗才

九日過九江

一舟西下系垂揚忽值黃花夾岸香逢著故人汪太守九江城裏過重陽

舟次

社公祠前五日雨白馬湖頭三尺潮客子掀篷正無賴隔船何處一聲簫

暮渡江

沙頭燈火見樓臺黃帽那堪隔岸催舊日風流王博士又吹長笛過江來

紅牡亭

沈香亭北午風微香霧蒙蒙燕子飛三十六宮春色好大家齊試絳羅衣

明詩綜卷三十一

欽定四庫全書

明詩綜卷三十二

翰林院檢討朱彛尊編

許贊【一首】

贊字廷羙靈寶人治丙辰進士累官少傅兼太子太傅吏部尙書文淵閣大學士贈少師諡文簡有松臯集

感遇

主人淩晨起灑埽坐當楹屋東有茂樹其上鴟梟鳴主人心所惡彷徨巡檐行亟命伐此樹庶幾逺惡聲僕言梟可射樹伐難再榮毋以小失大事當論重輕

劉麟【一首】

麟字元瑞本安仁人先世以武功襲南京廣洋衛副千戶遂家焉中治丙辰進士除刑部主事歷員外郎中出知紹興府削籍徙居湖州起知西安府擢雲南按察使謝病歸尋起太僕寺卿遷副都禦史巡撫直隸復引疾再起大理寺卿攺刑部右侍郎陞工部尙書卒諡淸恵有南坦老人集【王元羙云元瑞詩如癡女兒能織鴛鴦自謂藝絕攺繡鳳皇更無此鳥可以發笑】

【靜志居詩話尙書由二千石登三九之列數棄官以去好爲山水之遊流寓長興之南坦自號坦上翁與孫山人一元龍僉事霓及苕中名士吳珫施侃等結詩酒社號苕溪五隠年八十餘被褐坐小舟赴峴山防人不知爲鉅公也甞請浚川預作墓銘可云逹天知命者矣顧華玉贈詩云琴鶴居何定蒓鱸味獨偏王履吉寄詩云鸞鶴諧眞賞瑤華贈逺人孫太初詩云閉門句好杳殘後搗藥聲髙月上初其風流可想見也】

南坦讀書臺

盡洗侵輿竹來聽轉壑泉萬花齊映谷五栁欲飛緜弱子將迎婦鄰翁許借錢讀書臺下雨種玉比藍田陶諧【一首】

諸字世和防稽人治丙辰進士累官兵部左侍郎贈尙書諡荘敏有南川漫遊稾

【詩話南川詩未知津數與空同酬唱吾服其膽】

晚宿峽石

迢遞羣山合逶迆一徑通半村無夕照空谷自天風轍亂防岈上年衰道路中客懷增寂新月翳疎桐劉玉【十二首】

玉字咸栗萬安人治丙辰進士除知輝縣入爲禦史歷南京左僉都禦史董江防後至刑部左侍郎有執齋集【楊用修云公古詩歌行妥帖排奡入古作者之室五七律𨿽唐人何多讓焉】

【詩話康陵南巡將臨靳文僖喪詞臣撰祭文均不稱防禦制文云朕居東宮先生爲傅朕登大寶先生爲輔朕今南遊先生巳矣嗚呼哀哉當時代言之臣咸斂手嘆息嘉靖中王新建沒執齋侍郎作祭文云嗚呼公之才防乎其萃嗚呼公之學出乎其類嗚呼公之功疇克似之嗚呼公之壽竟止於斯亦可謂言簡而意盡矣執齋當宸濠之變正理江防馳檄師中與喬荘簡犄角克固疆圉其功有足錄者詩頗娟秀絕塵比於荘簡似過之】

夜坐

暝色閟琴書開軒對明月微雨捲薄雲疎星粲成列孤蹤棲鳥定羣響虫聲歇緬懷塵外人髙枕宵鐘徹

祕獄

墻隙風來無蹤翻書卷衣袂使我燈焰閃爍如靑虫嗟風伯來何從淸明明庻成化工乾坤大噫土囊小胡爲墻隙如吹筒嗟嗟風伯省厥躬

百舌

百舌鳥何佻巧啼徧上林音裊裊雌防喚雨雄防晴鷓鴣欲住鵑欲行一鳥一舌尙難定爾有百舌能無爭人生言出慮禍入一言之失駟不及三寸舌在中禍機唶爾百舌無是非

誌怪

紀嵗丁丙戌夏四月廿六靖浪之民家黃牸身孕犢一項而二首各具口耳目五月十四日丙申金壇農婦生怪人頭方四角靣靑而六眼髙額凹鼻獠牙鳥喙如山精手足一節具一爪墮地叫連三聲歘然起走擊乃斃創見此怪吁可驚七月望仍丙申日異牛又產南陽邑二首相同項亦分心肺𨿽分身尾一聞之嗟嗟稽占書無乃世降生形殊反身修徳天可格祥桑枯死安無虞

石鐘山歌

石鐘山何髙哉雙巖競秀江之隈初疑端人秉笏立朝署又疑靜女把鏡臨妝臺長江萬里如奔馬彭蠡淵匯其下乾坤陶冶質本虛波濤撞擊聲非假春風浩蕩秋月明蛟龍鼓舞鯨鼉鳴或如巨鏞震東序或如棧劇和琴笙水石相搏豈人力石鐘千古畱佳名山僧叩石誇奇絕南音含胡北淸越山川靈異石偶同至理寧容三寸舌我來訪古將誰從酈元李渤東坡翁枕流洗耳了無得倚闌目送雙飛鴻忽憶髙皇此停蹕龍旗一埽羣凶畢鐘乎鐘乎爾善鳴爲予汛埽磨厓石

聞甘肅有警寄榕溪公

驛吏傳邊報羌人犯肅州極知兵士苦誰解聖明憂調集晨分竈供輸夜唱籌早期靑海靖定逺舊封侯

寄咸肅兄

江頭日日歸船南北東西路幾千旅館夢回常徹夜故園書去動經年愁連郢樹云初合思入湘潭月又員莫道少年堪久別髙堂華鬢亦蕭然

越王臺

章澻江流去不回江邊今有越王臺年深往事憑誰問春盡野花空自開落日每隨孤鳥沒好風時送片帆來登臨卻喜靑山在猶勝阿房化刧灰

顏瓌墓【顏公沛令廬陵人也建文末死】

社稷安危只手支綱常輕重此心知未驅武門前騎巳防丹陽鎭上旗千古夷齊眞義士百年忠孝有佳兒荒墳偏灑行人淚泗水東流無盡時

蓮花澱

平堤一望盡湖光橋北橋南路短長漁父水中圍曲箔行人冰上引拖牀

送行

日日都門送別離道傍楊栁巳無枝西飛白日東流水不放行人住少時

懷歸

鑑湖之水淸且漣中有二頃桑麻田故人有約不歸去老卻黃花又一年

黃衷【三首】

衷字子和南海人治丙辰進士歷官兵部右侍郎有矩洲集【鐘仲實云矩洲歷官所至皆有題詠晚年謝事丘臯寄興不倦其詩整而俊婉而有則宏博而不肆】

【詩話矩洲詩無根核興到筆酣閒與曩篇暗合若野練晴飛孤嶼白木棉春試小枝紅白酒河橋花底社黃螺沙市蜑家兒處處短垣圍牡蠣家家生計種扶畱鳥際忽開衡嶽寺林端恰下灌江船桐木歸來津口渡楊花飛過驛南樓狀南中風景歷歷在目】

益陽紀事

潭州楚南郡獷黠俗易敝伊昔炎宋時控禦恆署帥惟我神聖朝綏靖亦數世去年五百峒椎牛立赤幟居氓棄業走行旅盡心悸俄聞益陽菁倡亂渠首二敢叛假息恩遂揭怒車臂豈緣科率煩厥咎在長吏我時移鎭來集議詢根蔕米聚山川形陣列犄角勢團夫裏抽壯甲長家舉義風霆驅號令狼兕各殲殪鷙猛安可常覆轍戒前事愼爾血气軀毋使腰首棄

萬縣

川東十數州此地事徵榷鹺販浮大航蠻賨日交錯算緡及銖釐刺穎倒囊橐追惟作法誰主者及倅幕先王禦盛世賦稅且云薄未造計舟車諒非明哲作刀錐將盡爭何以捄民瘼厲禁如可除商旅永和樂

雨

自從人日雨漠漠浹旬連漸緑磯頭艸仍迷夏口船雷聲喧浦近農事憫時先楊栁東門色春寒幾度眠湯沐【一首】

沐字新之江陰人治丙辰進士除崇徳知縣入爲禦史累官大理寺卿有廷尉集

秋日寫懷

黃菊秋來已滿籬靑山於我久相期孤燈對酒不成醉逺道逢秋更覺悲祗恐病侵垂老日不妨貧過未官時沅湘欲趂東歸櫂竹杖芒鞵任所之

陳霽【一首】

霽字子宇吳縣人治丙辰進士攺庻吉士授編修忤劉瑾勒致仕瑾誅復館職歷國子監祭酒有玉堂成均歸田諸稾燬於火僅存葦川集藏於家

【詩話祭酒古之遺直爲史官時靣責劉瑾謂古者刑不上大夫大廷非行杖之所且言劉公健謝公遷皆顧命大臣君無故一旦去之恐非所以保貴富之道瑾對以廷杖正統年有之公曰此姦邪王振所爲爾瑾爭曰王振死士木之難忠臣非姦邪公作色曰此賊幾覆社稷何忠之有瑾曰編修借王振罵我邪銜之欲置公死地以丁母憂僅免其後又劾江彬幾爲彬所陷歸田澹退尢人所難詩艸被焚從其裔孫錄手稾一首】

過楊二郊居

白石芳郊路淸谿舊竹扉橋通湖水近樹入隴云微蘋葉漂波冷鱸魚上釣肥村醪沽不逺落景未言歸熊卓【三首】

卓字士選丰城人治丙辰進士授平湖知縣徴拜監察禦史有熊禦史選【王元羙云熊士選如寒蟬乍鳴疎林早秋非不淸楚恨乏他致顧言云侍禦才華警防一句一字酷尙初唐巳得王楊風采特少深致穆敬甫云熊詩如西子解顏萬夫婉孌黃淸甫云卓詩所存最少不過四十篇出自北地所刪殆無遺珠矣而不足以振然其短調楚楚亦自淸發】

【詩話張光世集爲康徳涵所定熊士選詩爲李獻吉所刪兩君俱有才名不應牽率若是疑所汰者金而所存者沙矣】

送王衍之還陜和廷實韻

擾擾郊門道沙寒驛路防煙花行客晚京洛故人稀野岫孤云沒春山獨鳥歸秦川隠關塞一望一沾衣

出居庸

沙上望行人日暮愁心絕江南四時春邊地五月雪

送客城南

楊栁河橋外春風倒玉壺離情不可道江路滿蘼蕪趙鶴【二首】

鶴字叔鳴江都人治丙辰進士歷官山東提學副使有具區集【顧華玉云叔鳴詩恥凡語於古愛謝靈運於唐愛孟郊於元愛劉因嘗曰此道不宜淺淺則庸冗下矣其登泰山金焦諸篇言言自作更不隨人眞淩駕千古膽也】

【詩話李獻吉登岱詩日抱扶桑躍天橫碣石來宗子相稱之謂有芥視岱宗斗量滄海之致若叔明山壓星辰從下防海浮天地自東廻亦警句也】

登岱

一上遙岑萬丈蒼天風應爲襲衣裳雞鳴往往防初日人語時時到下方云暗鐘聲連海樹春浮花气入山堂扶藜不淺登遊興祗怪輿丁喚客忙

蓬萊閣觀海

蓬萊髙閣晚涼開倦客乘涼坐未回不住鳥聲衝雨過有時龍起帶潮來愁雲尙識田橫島仙月還虛漢武臺回首夕陽瀛海上一尊懷古獨徘徊

汪循【一首】

循字進之休寧人治丙辰進士官順天府通判有仁峯文集

老去

老去心還競春來花又新未應行樂地偏愜少年人戴銑【二首】

銑字寶之婺源人治丙辰進士官南給事中以論劉瑾削籍贈光祿少卿

武城晚眺

野曠蒼煙合城昬白日斜羃隄千樹栁負郭萬人家小舫明漁火髙樓隠暮笳寂寥江上立羇思滿天涯

經古鄚州

城勢尙蜿蜒風光異昔年民垣官舎瓦兔穴戰場田古樹無秋色殘碑有暮煙興衰亦常理臨眺卻淒然朱諫【八首】

諫字君佐永嘉人治丙辰進士歷官贑州知府調吉安謝病歸有蕩南集【兪汝成云君佐詩多自得之趣不規規於聲調格律】

【詩話蕩南近體足自名家】

淸明日泊揚子江

楊栁夾江靑東風潮正平雲間旋蜃市沙際聽鼉更萬水俱東逝孤舟更北徵不知時序攺今日是淸明

入淸河

栁葉初凝緑桃花正滿林河流移故道海色變層陰午夜一帆月徵人萬里心風沙吹欲老短髮不勝簪

寓江心寺

孤嶼淸秋夜星河萬里查江山如有約雲水暫爲家白髮隨鷗鳥輕舟采石華秋風動歸思淅瀝響蒹葭

冬日奚蘭室老友見訪喜而有作

江村寒月客來稀坐對梅花半掩扉燈火最憐淸夜話溪山偏愛舊人歸酒樽欲盡還堪瀉世路無情巳息機相見不須悲白髮山林鐘鼎總成非

章孝夫鴈麓山莊

陰陰竹樹繞山根石徑云深蕩北村無數落花浮水靣盡隨鷗鳥到柴門鉤簾靜對千峯月種藥新開五畞園長日南牕事髙臥謾將風景說桃源

瑤川新漲同魏海南泛舟

艸暖風和二月天江南鰕菜不論錢前溪昨夜添新漲一葉中流範蠡船

夜坐

金鑪火盡不聞香銀燭無光春夜長想見落花千萬朶盡隨風雨下池塘

寄曽良用

防度南樓坐夕曛十年消息隔江雲歸來又向江頭別只見梅花不見君

黃相【一首】

相字弼甫莆田人治丙辰進士有一溪集

槿樹花歌

日出花始開日沒花巳落明日花開笑落花不知向暮還如昨人間勢利自有時田竇相傾徒爾爲獨不見東陵逹人守法奚咨嗟子如不我信聽歌槿樹花唐錦【一首】

錦字士防上海人治丙辰進士除知東明縣入爲兵科給事中歷江西提學副使有龍江集

近山

卜得幽居傍翠屏澗泉偏愛枕邊聽曉來嵐气沖簾入濕透牀頭相鶴經

唐寅【九首】

寅字伯虎一字子畏吳縣人治戊午舉南京鄕試第一坐事下獄放歸有六如居士集【顧華玉云伯虎棄落之餘益任放誕殉節體物托興歌謡防避俳文務諧裏耳𨿽作者不尙其辭君子可以觀其度矣祝希哲云子畏詩初喜穠麗臨仿白氏務逹性情佳者多與古合袁永之云子畏築室桃花塢中讀書灌園家無儋石而客常滿坐風流文采照映江左謂人生貴適志何用劌心鏤骨以空言自苦故其著述多不經深思語殊俚淺王元羙云唐伯虎如乞兒唱蓮花落其少時亦復玉樓金埒】

【詩話六如淪落明時恆賣畫爲活故其詩云領解皇都第一名猖披歸臥舊茅衡立錐莫笑無餘地萬里江山筆下生又云靑衫白髮老癡頑筆硯生涯苦食艱湖上水田人不要誰來買我畫中山誦之淒然足以悲矣然於畫頗自矜貴不茍作而詩則縱筆疾書都不經意以此任逹幾於遊戱此袁永之輯其集僅存少年之作實末足以盡其長余於集外從畫卷錄其畱題絕句八首饒有風致未至如乞兒唱蓮花落也】

驄馬驅

悠悠驄馬驅道阻嵗云晚豈無同袍士念子不能飯木落辭故枝去家日以逺鳴雞戒前塗夕暝猶防蹇筋力巳非舊淚下不可捲

題雲山煙樹圖

雲山煙樹靄蒼茫漁唱菱歌互短長燈火一村雞犬靜越來溪北近橫塘

贈感慈鄒先生畫

騎驢八月下藍關借宿南州白塔灣壁上殘燈千里夢月中飛葉四更山

呈何先生畫

靑雲閣榭泉聲隔黃葉關河鴈影來別有詩人好懷抱西風雙鬢一登臺

曉起圖

獨立茅門嬾拄筇鬢絲涼拂豆花風曙鴉無數盤旋處緑樹枝頭一綫紅

野寺

野寺空林落照低防鐘煙樹使人迷逢僧只道山門近不覺穿雲又過溪

雪景

重重樓閣凍雲連煙樹蒼茫帶瀑泉一夜空山千丈雪艸人在玉壺天

墨菊

故園三徑吐幽叢一夜霜墮碧空多少天涯未歸客借人籬落防秋風

題畫

日長深閉竹廬眠席下猶餘紙裹錢檢防雞棲牢縛艸夜來有虎飲山泉

劉龍【一首】

龍字舜卿襄垣人治已未賜進士第三累官南京吏部尙書贈太子太保諡文安有紫巖集

送謝同年邦用之湖廣僉憲

曲江花底記同遊十五年來鬢欲秋楚國旌旄新寵渥謝家人物舊風流君山雨霽簪螺髻漢水春深漲鴨頭樽酒巳空山巳夕防茫煙樹隔仙舟

林廷防【一首】

廷防字利瞻閩縣人治已未進士歷官太子太保工部尙書贈少保諡康有小泉稾

江南曲

鳥鳴花樹繁春滿江南道不見花下人但坐原頭艸蔣瑤【一首】

瑤字粹卿歸安人治巳未進士由禦史出知荊揚二府累官工部尙書加太子少保卒諡恭靖

【詩話康陵南巡近侍希帝意旨欲刷民間女子恭靖公知揚州府事語江彬等曰揚州女子少多受聘不便奪之無已則知府一女在得旨斯進耳乃罷時山陰汪淸憲先生知泗州中使傳旨令進羙人善歌吹者先生奏言泗州婦人荒陋無可應勅臣向民間訪桑婦儻納之宮中俾受蠶事庻於治化有禆事亦得寢二公彊直頗相類而康陵未甞震怒亦足見帝徳之寛大矣相傳駕旋時恭靖爲彬等系於舟中三日不食驅今送駕所騎馬受奪止攜一被墊驢背夜則寢焉抵臨淸徒跣行岸上康陵遙望見之曰是蔣知府邪可速遣還方得免維揚人感之入髓春秋屍祝至今恭靖以宮保尙書予告林居者二十年入峴山社詩不多作惟秋社一律僅存】

丙午秋社和我齋半溪聨句韻

湖上閒居系逺心羣公蘭楫幾回臨衣冠聚處多鄕裏存沒筵前換古今野寺浮橋煙樹暝斷碑斜日蘚苔侵從教津鼓催歸數且倚窪樽亭柱吟

孫緒【一首】

緒字誠甫故城人治已未進士歷官太僕寺卿有沙溪集【李時逺雲沙溪瀛洲才子所作淸新典麗足以名世】

【詩話沙溪無用閒談足資國史之采擇詩不見佳】

居庸關官舎

一徑中開萬里橫居民無地問農耕霜催木葉晚山赤雨澑石苔秋水淸沙鳥逺從天外度寒蛩苦愛夜深鳴峯巒徙倚休回首何處孤云是故城

王守仁【十首】

守仁幼名云生字伯安余姚人治己未進士授刑部主事攺兵部坐救戴銑忤劉瑾杖闕下謫貴州龍場驛丞旋復南京刑部主事攺吏部歷員外郎中遷南太僕少卿轉鴻臚寺卿拜左僉都禦史巡撫南贑陞右副都禦史論平宸濠功擢南兵部尙書封新建伯卒贈侯諡文成從祀孔子廟庭有陽明先生集【王元羙云伯安詩少年有意求工而爲才所使不能深造而衷於法晚年歸於道學尙爲少年意象所牽不能渾融而出於自然自負若兩得而吾以爲幾於兩墮也又云王伯安如長爪梵志彼法中錚錚動人穆敬甫云王公功業學術振耀千古固不必論其詩而詩亦秀拔不可掩其殆兼舉哉又云王詩如披云對月淸輝自流顧言云先生經國大手博學通逹詩非所優然有幽思逸致陳臥子云文成才情振拔少年頗擅風雅自講學後多作學究語遂不堪多錄】

【詩話新建勲業气節文章皆可甲世特多講學一事防言惟興彛尊少聞先君子之言矣心齊顏子之學也良知不動心孟子之學也大學思復戴鄭之舊定論冀息鵝鹿之爭仁智之見各殊楊墨之歸斯受其後流而爲禪者門弟子之過也今就先生之詩觀之其過濂溪祠云瞻依多少髙山意曽向圖中識面眞讀易詩云乃知先天翁畫畫有至教題武彛壁雲溪流九曲初諳路精舎千年始及門示程畢二子云紫陽山下多豪俊應有吟風弄月人則先生何甞立意樹幟張弧與洛閩諸儒異乎乃訾訾之口以先生學術未純並先生大節疑焉皦皦素絲欲染爲緇彼譖人者亦太甚矣】

山石

山石猶有理山木猶有枝人生非木石別久寧無思愁來步前庭仰視行雲馳行雲隨長風飄飄去何之行雲有時定遊子無還期有生豈不苦逝者長若斯已矣復何事商山行采芝

諸生

人生多離別佳防難再遇如何百里來三宿便辭去有琴不肯彈有酒不肯禦逺陟見深情寧予有弗顧洞云還自棲溪月誰同步不念南寺時寒江雪將暮不記西園日桃花夾川路相去倐防月秋風落髙樹富貴猶塵沙浮名亦飛絮嗟我二三子吾道有眞趣胡不攜書來茆堂好同住

寄友用韻

懷人坐深夜帷燈曖幽光耿耿積煩緒忽忽如有忘景逝不處朱炎化防涼相彼谷中葛重陰殞衰黃感此客遊久經年未還鄕伊人不在目絲竹徒滿堂云深雁書杳夢短關塞長情好矢無斁願言覬終償恵我金石編徽音激宮商馳輝不可卽式爾增予傷馨香襲肝膂聊用中心藏

別湛甘泉

行子朝欲發驅車不得畱驅車下長阪顧見城東樓逺別情已慘況此艱難秋分手訣河梁涕下不可收車行望漸杳飛埃越層丘遲回岐路側孰知我心憂

古道

古道當長阪肩輿入暮天蒼茫聞驛鼓冷落見炊煙凍燭寒無焰泥鑪濕未然正思江檻外閒卻釣魚船

興隆衛書壁

山城髙下見樓臺野戍參差暮角催貴竹路從峯頂入夜郎人自日邊來鶯花夾道驚春老雉堞連云向晚開尺素屢題還屢擲衡南那有鴈飛回

元夕

去年今日臥燕臺銅鼓中宵殷地雷月傍苑樓燈彩淡風傳閣道馬蹄廻炎荒萬里頻回首羗笛三更謾自哀尙憶先朝多樂事孝皇曽爲兩宮開

龍潭夜坐

何處花香入夜淸石林茅屋隔溪聲幽人月出每孤往棲鳥山空時一鳴艸露不辭芒屨濕松風偏與葛衣輕臨流欲寫猗蘭意江北江南無限情

寄浮峯詩社

晚涼庭院坐新秋防月初生月滿樓千里故人誰命駕百年多病有孤舟風霜艸木驚時態砧杵關河動逺愁飲水曲肱吾自樂茅堂今在越溪頭

山中示諸生

桃源在何處西峯最深處不用問漁人沿溪踏花去周倫【一首】

倫字伯明昆明人治己未進士累官刑部尙書贈太子少傅諡康僖有集

雨霽登馬鞍山

春暮日始霽尋幽憩山牀洞壑石衣冷幡幢松雨香悠然倚云閣極目塵沙

張琦【七首】

琦字君玉鄞縣人治己未進士除南大理評事歷寺正陞興化知府歷福建左參政致仕有白齋竹裏館二集【王元羙云張君玉如夜蛙鳴露自極聲致然不脫淤泥中李杲堂云先生詩吐咀山川驅使云鳥艸木與一時詞人絕不同】

【詩話白齋於李何詩教盛時別出機杼尃以宋人爲師句如人到闕年一過客吾當十日九揮毫千村土犬月照雨半夜江魚潮入田天上星辰離舊次夢中山水作眞遊離歌對酒無三疊殘暑先秋退一分十里長亭畱短樹滿天晴日落黃沙濕螢焰竹火依火疲馬出郊山復山路入林低潮裹樹山行月黑虎窺人殘年滯雪開新嵗五日敲冰過一州古剎今僧相見少新篁舊竹長來齊水邊地冷苔生髮山外民貧竹有花入之誠齋安晚集中猶上駟也弇州方之夜蛙鳴露說者以爲過而白齋出郭詩云一部新詩一部蛙則作者先以自諭矣】

遊長山

偶偕羣從遊騎馬秋山冷笑語應谷聲揚鞭亂江影入山尙未深而有山棲境紅子落長藤蒼苔覆眢井短棘刺我衣朔風吹我領饑腹覓蕨根健步出松頂樵人四五家炊煙忽生暝問樵何處山云是丹霞嶺黽勉越崇岡豁然見髙景飛鳥蕩胸至浮雲暗生脛陟髙原自平可以發深省

黃昏步溪上見煙月可愛

明月在天煙在溪煙中防月無光輝沙禽熟眠潮未響野火歷亂船初歸天邊楊栁誰家樹煙月相含不知數此時幽景記不眞莫是江南夢歸路

次夜又步溪上

月夜不減昨夜好秋霽家家夜飯早蔓靑芋子白酒香土門竹舎黃花老農談悠悠靜可聴皆說官家今太平斗斛上倉不過槪差船防馬無兼丁翁哺弱孫婦抱子依依相對桑麻裏我願明月常此光不照離愁照歡喜

秋晚登君山

十年兩醉君山酒山下民風似昔年靑帕茜裙耰麥女銀鱸紫蟹入村船霜焦葉破猶藏寺江浦沙髙未作田病骨登臨尙彊健坐聽湘瑟防湘煙

梨園教曲圖

梨花千樹雨初收上苑春風吹未休新制樂章音調澀勅教依舊唱伊州

合和驛南望彌望皆白土

當時戰血有餘腥白土經年艸不靑畱得遺民幾家在夕陽村裏掘蕪菁

溪家

紫絮茅花飛入門淺溪幽響出籬根溪家老婦閒無事落日呼歸白鼻豚

都穆【一首】

穆字元敬吳縣人治己未進士授工部主事歷禮部郎中乞休加太僕少卿致仕有南濠詩略【顧華玉云少卿文簡古有法詩𨿽故爾衝泊竟非俗韻胡孝思云元敬詩宗陶孟詩話祝希哲九朝野紀徐昌谷剪勝野聞往往紀載非實惟都少卿南濠文跋西使記金薤琳瑯聽雨紀談事必稽核蓋篤學之士也相傳吳中有娶婦者夜大風雨滅燭徧乞火無應者眾皆曰南濠都少卿家當有讀書燈在叩其門果得火齋居乏食笑曰天壤間當不令都生餒死先民風節如是詩無足錄存豹一斑】

吳江竹枝詞

雙櫓�船無比輕耳邊惟聽踏車聲龍王堂下風波惡誰似儂心耐得驚

張鳳翔【一首】

鳳翔字光世洵陽人治己未進士除戶部主事移病歸卒年三十有伎陵集

【詩話伎陵集洵無足錄防叟誚獻吉黨防作傳然其集本獻吉評防初不假借不以爲近俳卽以爲太實或譏其篇章𨿽多事重意復或評其蘊蓄有餘變化未至惟捲未數篇云流動工致所謂吾見其進也是無異師之視弟子若其文有擬彭澤士夫送陶潛解任歸序詆之曰此篇疑未覩歸去來辭而作則侮人太甚矣防叟黨防之論殊不其然】

宮詞

社燕花梢翠尾分玉樓斜度語朝曛捲簾忽趁東風入誤落芹泥濕鳳裙

謝廷柱【六首】

廷柱字邦用長樂人治己未進士除大理評事歷官湖廣按察僉事有雙湖集

【詩話邦用詩如犀塵在握淨埽遊塵】

水亭夜坐

今夜月上遲前夜月上早有月景固佳誰識無月好天髙眾星明涼意在庭艸風輕螢照樹夜定魚在藻毛發動蕭爽塵襟滌煩懆時序倐將代浮生嗟易老北鴈今已南遊子在逺道昨夢江田村石林淨如埽獨坐望海亭把酒防雙島

茶園市伍家候大巡

微風散輕陰日色在雲裏出郭天气佳遊衍心自喜肩輿歷靑原彌彌見溪水農家住林藪前山若屏幾因話田與桑欣然憶鄕裏

九月六日早發新化

出郭問前路度溪望千峯曉雨送薄寒碧嶂廻秋容人言秋思悲我愛山色濃歸興儻如此宦情渾已慵故園黃菊花正及茱萸鐘佳節不負人江海愧浮蹤

過彭澤縣

掛帆過匡廬檥舟向江縣彭澤舊知名淵明今不見巖松露沾蓋堤栁風拂靣𨿽非當時物過客生愛戀公如素玉姿不以緇湼變又如瑤臺鶴凡鳥亦知羨我欲賦弔詞淸詩公所擅我欲酹一觴薄酒不堪薦漲澤曉乘舟秋濤夜馳傳區區葵藿心芹曝善因公懷昨非歸裏今得便

夜泊石門

斜陽皁林驛暗月石門橋雨暴桑難葉煙村栁未條客懷空耿耿春事竟寥寥今夜舟中夢閩山翠欲漂

宿永峯不果逾十里攺宿桐林

數程過百里天色已黃昬客問溪頭館農歸樹裏村雞豚各籬落煙火防柴門乘夜求安枕桐林更上原

明詩綜卷三十二

欽定四庫全書

明詩綜卷三十三

翰林院檢討朱彛尊編

周用【十首】

用字行之吳江人治壬戌進士除行人授南給事中陞廣東左參議遷浙江按察副使攺山東歷福建按察使河南右布政使以副都禦史撫南贑召還理院事陞吏部侍郎尋遷南京右都禦史進工部尙書攺刑部復召入爲左都禦史秩滿加太子少保轉吏部尙書卒贈太子太保諡恭肅有白川集【王道思云白川俊才博學橫行制作之林王伯谷云公詩渾而雅淸而質】

【靜志居詩話白川十齡能畫長師石田翁得其指授詩則別裁風格取法杜陵集中詩云畫品仍遊藝詩家特擅名丹靑乃餘事金石自希聲散地方盤礡諸公孰老成輞川稱二絕早晚慰平生蓋以摩詰自諭也余甞見公畫龍戲浪穿山蜿蜒升降百年絹素雲霧猶濕至寫平坡放犢亦不減史道碩厲歸眞乃知公藝事兼能不惟以經濟文章重也】

淸都

惟昔遊淸都眷玆固難忘此日復何日眞宰垂謙光合沓來天人羽儀紛成行被髮乘麒麟赤腳踏鳳皇層霄何嵬嵬瓊宮互相望六丁啟九關稽首朝紫皇紫皇顧之笑置我玉座旁當筵舉北斗爲我酌酒漿一酌好顏色再酌生樂康羲和鞭白日回車息扶桑夜半聞天雞九州但茫茫

思古

古人不可見要見古人心羲皇日已逺河嶽徒髙深焉知千載後無人復思今爲君歌所思淸風激商音

恥庵

子車古有訓人不可無恥悠悠下千載聞者乃興起淸風濯厚顏伊人欲何俟西山伯夷薇東海魯連水願言謝賢逹毋獨爲君子

謝趙宗伯恵米蔬

一行作法吏俛首事案牘凡百愼期防惴惴憂覆餗朝廷務寛大幸不蒙顯戮奪俸十二月一千九百斛平生愧素飽逺謀鄙食肉薄罰分所甘入市求脫粟同年松雪翁早嵗辭厚祿有田西湖濵耕獲任僮僕豈惟充倉箱亦以給賔族使者持書來顏色照墻屋傾奩流白脂粒粒如選玉病夫笑開顏一月噉糜粥漑釜汲新泉爲報午炊熟推枕加一餐屬厭捫我腹勿藥信有喜便可謝休沐尙懷緇衣詩爲公且三復

耕云

桐丘先生笑開口問我湖田不知畞一卷神農百谷經今日居然落我手農夫十耦牛十角公家什一我什九大田之稼嵗十千與公嵗嵗爲春酒

聞詔

哀痛開新詔孤臣海上還塵沙新肉骨涕淚舊江山罪薄神明後生余齒髮間君防知莫報益厚野人顏

厓山【二首】

天王海上難爲國猶恨祥興似景炎千里有心求馬骨六宮無力挽龍髯已聞南劍仍開府何事前軍早解嚴欲把椒漿酹壞土厓山風急雨纎纎

何人決防幸揚州可是諸公爲國謀但肯十年甞越膽不妨九世復齊讎中原肉骨餘孤子諸將功勲待列侯聞說舊時南渡後有人進講魯春秋

吳太常諸公九日前一日登淸涼寺次韻

淸秋何處廻髙眼山寺遙臨江水濵滿地黃花聊避俗誰家白酒未嘗新可憐明日是九日爲問閒人能防人且與山靈修故事已傳西北靜風塵

秋思

黯黯湘云斷九嶷娟娟山月照峨眉西風楊栁渾揺落莫向江亭賦別離

魯鐸【三首】

鐸字振之景陵人治壬戌進士攺庻吉士以編修使安南累官南國子監祭酒贈禮部侍郎諡文恪有蓮北使交東廂諸集【李本寧云先生思深而不苦骨勁而不厲情婉而不蕩事核而不僻气平而不餒山林廊廟各適其體】

【詩話文恪以淸徳稱恆曰人嘗齩得菜根則百事可作君子以爲名言歸田日築已有園於宅東賦之曰其蔬則有芥苩葵莧蘆菔菠菘芥苗嶺表山藥土中春間剪韭秋髙折蔥豆多豇扁備西東瓠較五石爲劣芋譬蹲鴟狀同蘇子瞻所云我與何曽同一飽不知何苦食雞豚也又曰安予分之所遇兮求予心之所好茍沒世其有稱兮奚外身而有校又曰人生信亦有涯兮嗟世事之莫盡往者幸於免咎兮來者可諉於余分逹生之言猶恐修名之不立庶異乎莊老之指矣】

古塔灘

古塔灘注山窪飛湍屈曲如奔蛇中流惡石故激怒跳珠濺雪紛交加鏘鏘爭走萬甲士刺刺倒露千狼牙官舟一葉百夫挽安危秪與毫釐差我時攀巖過絕壁四顧莫非猨所家倦來坐石卻俯防握拳吐舌生咨嗟九龍山史好奇甚哦詩但道山水佳更嗔來日舎舟去磨崖不及親防撾

鳬洲卽事

見說堪摘閒過洲上來小船風打去半日未能回

莊居漫興

田間事事𨿽畢村裏家家未閒惟有東湖隠者但從屋後防山

徐問【五首】

問字用中武進人治壬戌進士除廣平推官召爲刑部主事轉郎中出知登州府調臨江遷長蘆鹽運使歷廣東左布政以右副都禦史巡撫貴州拜兵部侍郎攺禮部進戶部尙書諡荘裕有養齋集山堂萃稾【兪汝成云尙書詩不刻鏤以爲工然辭防平正足以諷人】

【詩話尙書五律淸髙深穏歌行如山雞野鶴自啼舞赤日照耀神仙宮懸厓石壁置臺觀淩虛下瞰馮夷宮寒潮湧日下孤島潮回響聒晨昬鐘頗具謫仙風骨】

和孫太守朝望登毗盧閣

與客登層樓鉤簾瞰幽壑秋色動遙林千厓自空廓俯視淸川流或見沙鳥落涼飇拂襟袂閒雲漾飛閣書臺藤蘚荒伊人久云邈餘香有叢桂三齅風前萼

歳暮

海濵嵗雲暮艸木尙莽蒼枵隠化機羣蟄寂餘響誰云果不食有復繼玆往充然天地心生息在反掌況乃靑陽交和風徧穹壤陽徳嘉再亨吾亦觀吾養重關靜喧囂性定道心長百年日斯徵撫事集遐想惟當務崇徳不媿玆俯仰

夜發蕭灘

驛小臨官道沙長帶水城山於云處沒星過渡邊明非初志營營嘅此生北堂凝望逺秋日萬重情

臥病

竟日還欹枕秋風動客歌靑山愁處逺白髮病來多生計只書卷故園空薜蘿時時問雙鯉欲寄洞庭波

早發煙渚

雨色江頭樹靑夾路長逺村廻寂寞白鳥去防茫楚客歸何日春江正可航因思云嶠句心折不成章何瑭【三首】

塘字粹夫懷慶衛人治壬戌進士攺庶吉士授編修轉修撰謫開州同知稍遷東昌府同知陞山西提學副使攺松江擢南太常寺少卿署翰林院事歷工部右侍郎攺戶部復攺禮部陞南京右都禦史贈工部尙書諡文定有柏齋集【詩話文定講學兼明禮儀樂律其撰許魯齋祠堂碑稱魯齋以躬行爲急而不徒事乎語言文字之間道以致用爲先而不徒極乎性命之奧且言近世之士有志乎聖賢之道必畱心性命至於修齊治平之方義利取舎之分多忽而不省夫性與天道夫子罕言而四教之施必以文行忠信則其先者可知已持論甚篤實詩特其餘事然如九日和韻從肺腑中流出此等作無論字句之工不工也】

和郭杏東九日韻

重陽細讀黃花句懷抱因君一暫開杜甫當年長作客陶濳此日定防杯殊方久廢登髙興靑眼誰憐濟世才北望親闈腸欲斷塞鴻頻到少書來

題淮浦捲

長淮之水東南流羙人家在淮上頭滄波碧石有深趣朝史暮經無外求東風側耳聽黃鳥夜月捲簾招白鷗畫圖一見擬相訪何處元龍百尺樓

李時【一首】

時字宗易任邱人治壬戌進士累官少傅兼太子太師吏部尙書華蓋殿大學士贈太傅諡文康有薇花堂集

夏日偶書

卜居地愛城西僻野水春來自作渠戶繞山光堪對酒園收柿葉好供書靑林雨過煙蘿濕碧沼云生石竇虛長者不聞門外駕小庭新艸手閒除

葉相【一首】

相字良臣江都人治壬戌進士歷官刑部侍郎贈右都禦史

史江臯約遊芙蓉荘阻雨

細雨芙蓉徑衝泥客到稀橋分平野闊江入曲池防花怯寒輕墮鶯愁濕不飛髙云掩片月容易送春歸林茂逹【一首】

茂逹字孚可莆田人治壬戌進士官至大理寺卿有翠庭集

讀淮陰侯傳

帶礪盟寒霸業空將壇寂寞幾西風中原艸樹薶秦鹿云夢旌旗出漢宮人代古今雙淚眼王侯天地一樊籠赤松始識神仙侶圯下無慙黃石公

王尙防【二首】

尙防字錦夫郟縣人治壬戌進士授兵部主事攺吏部歷員外郎中出爲山西左參政調四川引疾歸補陜西遷浙江右布政使有蒼谷集【李時逺云蒼谷詩嚴整可觀】

【詩話蒼谷結仲黙爲姻婭訂獻吉徳涵子衡庭實粹夫諸君爲衿契然其詩如入邪徑狹巷未逹周行較之升堂入室之彥尙逺馬伯循序之止許其能取友可謂善於立言然其身後鄕裏私諡曰貞孝文子則文采風流𨿽不及諸君而孝行有足尙者獻吉贈詩云宏詞振宛洛一一中音呂未免阿所好也】

土門

蒼蒼土門口日出逢樵叟問爾何事來山中苦無酒【蔣仲舒云五絕如此一气者勝】

送白徳明之太原

十載髙名專百里舊遊山水入新詩雲中樓閣開王屋春水田疇繞晉祠

陳霆【三首】

霆字聲伯徳淸人治壬戌進士刑科給事中正徳初謫判六安州歷山西提學僉事有水南集

墨布袍

遊提刑抗節不仕

墨布袍粗且黑心中事背中墨宋時遺黎元版籍寒暑晴雨寧暫釋直教蓋棺覆我首領纒我骨死不在閩廣生茍依木石安能易彼章與黻俛首躬身福州伯

銀簪詞

沈回奴死節

爺娘養我身從小不出戶銀簪𨿽掠鬢荊釵未成婦蘆港深深孰來此擾擾紅巾照溪水無門別逃避有計深拜跽奴願從將軍奴尙眞處子辰良日吉禮所重野合私從世應鄙紅巾不疑身免辱愛生者眾愛死獨銀簪不刺股銀簪不錐目咽喉三寸气出入此气一斷難再續君不見元運衰海宇析人男子官柱國抱持馬足慌拜賊頭上朝簪長一尺

潭水淸

洪春春死節

儂本村田居無城又無郭賊多孰備禦賊少亦驅掠阿爺到新市說有官軍駐官軍快殺賊殺賊賊當懼從爺提攜行忍死事遷寓一朝賊四合兵將走不顧東鄰金帛盡西舎娥嬢去獨存儂身走無及道旁空屋爺教入兔靣始藏伏猨臂巳持執驅至岸拉上船回思死淸水勝活污瀆閒仙人潭深莫比一生事一口水

【詩話水南博洽著聞畱心風教詩不茍作予錄其三篇稍加刪汰墨布袍者宋咸淳進士福建提刑徳淸遊汶魯望所服元初以遺老薦授福州總管固辭不就題袍背云前宋遺民今爲百姓𨿽雨晴寒暑未嘗解脫卒果山銀簪詞者徳淸女子沈回奴際元末兵亂匿蘆港中賊獲之求合從容語曰我閨女也必擇日具禮乃可賊信之攜至營是夜拔頭上簪刺防死潭水淸者歸安女洪春春元至正十八年兵亂父引之避居新市賊至匿空舎中賊入將逼之女投水死三事國史失載因具詮之】

孫偉【二首】

偉字朝望淸江人治壬戌進士官至鶴慶知府有鷺沙集【兪汝成云鷺沙詩有自得之趣而濟以精鍜信其可傳詩話鷺沙詩格蒼老所惜未醇句如花邊釣艇閒依岸葉底潛鱗不避人三日泥穿東郭履六年人住楚江城屠蘇又醉王正月童子不嫌吾舊廬澗底山泉攜甕出籬邊春雨課兒鉏大江水漲孤城小逺道天寒一鴈稀夜久星河在檐宇天寒鴻雁叫滄洲屋邊晴雨閒禽識徑裏風泉老竹當具饒骨力】

喜雨應吳大參

山下荒畬勢若焚山人望雨戴鑪燻夜深初見月離畢曉起忽傳江發云造化驅雷從地出蛟龍捲海上天分甌污擬遂明農願敢作爭桑惱使君

畱酌彭敬之

淸江一月風兼雨那復過從問所親久別那堪經亂日相逢還阻防花晨且將決戰東湖略細語躬耕南畞人邂逅歸舟莫催急水猶殢岸頭津

兪泰【一首】

泰字國昌無錫人治壬戌進士歷官山東參政有芳洲漫興集

題扇寄邊華泉

木葉迎風下孤亭傍水開何時尋舊約載酒過江來範嵩【一首】

嵩字邦秀甌寧人治壬戌進士累官南京工部右侍郎有衢村集

過太平府有感

滿汀芳艸夕陽斜長恨春時不在家昨夜月明鄕夢醒杜鵑啼上杜鵑花

徐泰【三首】

泰字子元海鹽人治甲子舉人授桐城教諭攺蓬州學正遷知光澤縣有玉池稾

賣婦謡

東家賣婦江南去西家賣婦江南去肝腸寸斷兩不知涕淚並作河流注哭聲震天天地悲道傍觀者各淚垂人生不幸遭此時他家食卻五嵗親生兒

西陵峽歌

兩山夾江如壁立千尋萬尋靑鐵色江流如龍山罅來動地雷聲喧白日山髙不見飛鳥過舉頭靑天一尺多蒼藤古樹翳滿目沿厓亂石其柰磊磈巉巖何嗚呼峽中之險險莫比昔甞聞之今信矣商人重利卻輕生吾獨何爲亦來此黃陵廟下不可遊空舲塌洞尢堪憂十前九卻過一險百夫力盡顚厓頭垂堂逺遊古所戒靜言思之心膽駴中流欲歌行路難哀猨又起寒外

枝江道中

水落枝江道風髙嵗暮天掛帆煙雨裏惆悵入川船顧鼎臣【一首】

鼎臣字九和昆山人治乙丑賜進士第一累官少保兼太子太保禮部尙書武英殿大學士贈太保諡文康有未齋集

憫雨

丁丑夏六月災變良有由不雨土膏竭萬木焦林丘一雨浹旬朔日夜乃不休七月日五六气侯如髙秋雨意轉蕩潏勢欲漂燕幽街市潢潦集淺深可方舟汩沒閭閻失縱橫盆盎浮薪炭且莫購安辦米與麰哀哉彼窮民衣食恃耕疇黍稷方垂花俄頃沈淵湫所存復幾何公私尙誅求老羸力不克輾轉壑與溝妻孥互牽抱蓬垢同繋囚且忍頃刻活未暇來日謀救死及扶傷哭聲動城陬雞犬寂不聞但聞叫鵂鶹此變未可輕廣闊被數州大都尙若斯僻壤焉能畱少壯羅鉏犂行復事戈矛細民本蟣虱反靣成虎彪往事足懲創弭變期交修我時臥邸捨霑濡到衾裯起坐念蒼生汍瀾涕難收願水泄尾閭上通天河流河邊有天孫來夕防牽牛肯以下界苦愬與上帝不天聽或在玆蒼生其有瘳

謝丕【一首】

丕字以中余姚人太傅遷子出嗣叔選治乙丑賜進士第三除編修忤劉瑾削籍嘉靖初起充日講累官吏部左侍郎

行藥歸

徙倚亭欄外何人共此杯春風知我意吹送小舟回湛若水【二首】

若水字元明增城人治乙丑進士攺庶吉士授編修歷侍讀陞南國子祭酒禮部侍郎進尙書攺兵部諡文莊有甘泉集【顧言云先生詩醖借逸秀得唐人古澹處】

【詩話文以載道詩以言志不詭於道勿納於邪可也談理學者必借詩爲證道之言若禪家之拈頌說偈者然吾不得其解也司馬遷曰古詩三千餘篇孔子刪取三百五篇皆歌以合韶武之音則匪獨關雎鹿鳴文王淸廟也凡鄭衛之詩皆合於韶武者也屈子之離騷至欲詒髙辛之鳳皇畱有虞之二姚捐玦於湘君湘夫人之下女其爲無禮甚矣然志出乎正覽者謂其爭光日月杜子之詩篇至比母后於褒妲而顯斥其明眸皓齒目椒房之戚爲麗人而形容及意態肌膚其亦不孫甚矣然志出乎正論者謂其一飯不忘君是說詩者亦觀其志之所存而已不必盡出於道徳之言也元丰而後理學風雅截然爲二大約多祖擊壤言情之作置之勿道如傍花隨栁何害於道程伯淳恐人之議之也緊接曰時人不識予心樂醉擁如花何害於情黃才伯恐人之議之也亟注曰欲盡理還之諭古之所謂發乎情止乎禮義者今之所謂發乎情必戾乎理學者也甘泉論詩推崇定山白沙以定山爲精金千鏈謂詩法如是學者亦必出於是吾誠不得其解也】

贈劉都閫

樓船簫鼓動秋淸劍气寒光下紫冥想得將軍經略暇時時騎馬防潮生

送鄭汝髙尹黟縣

黟縣縣前江可憐靑山四塞上通天長官公暇鳴琴坐不管桃花開縣前

顧應祥【一首】

應祥字惟賢長興人治乙丑進士累官南京刑部尙書贈太子少保有崇雅堂集

【詩話尙書仕不廢學含經約史維日孜孜其在滇藩刋艸廬吳氏尙書纂言萬里遺書鄭端簡以序文商手迹予及見之端簡爲塗乙數語並疏大旨於簡端本今藏予家集中詩不無蕪累王元羙許其似白太傅亦防辭也】

海防

髙皇啟天運龍飛當九五萬國盡來王惟詔絕倭虜惡其性狡猾外服心跋扈所以備之嚴兵防徧斥鹵後𨿽容入貢來往亦有數柰何海濵氓趨利者午自決中夏防勾引島夷部偵知我虛實公然肆侵侮攻城殺官吏燎原損稌黍剽掠辱閨闈屠僇及乳哺結巢據險要呼類益屯聚承平紈綺習詎識干戈苦聞風輒先奔墮塹等盲瞽去年檇李敗慘極不忍覩浮骸滿溝渠行不通商旅堂堂防城中三司列文武長驅且深入無人敢撐拄坐令北關外一炬成焦土脇從半吾民如以翼加虎元帥乃書生市兒充行伍縱有百萬家竟不能彀弩見說賊兵來城門已先杜十室九逃竄止遺甑與釜算緡科兵田招兵沿門戶東南財賦區中病在肺腑天子怒按劍新命攺督府彼倭乾天憲凶殘久自沮防見一埽平四方盡安堵

崔銑【一首】

銑字子鐘安陽人治乙丑進士累官南京禮部右侍郎贈尙書有洹詞【穆敬甫云文敏著洹詞人知工文而不知工詩近體豪雋奇古足與李何方駕】

【詩話洹詞不載詩篇其見錄於選家亦少予得公手迹寄張子醇方伯者有上陵下陵諸作錄秋風一首存豹半斑若云與李何方駕則未見其全不敢臆定也】

秋風

秋風何蕭蕭夜夜動林莽除畹本種蘭柰此艾蒿長陸深【五首】

深字子淵上海人治乙丑進士攺庶吉士授翰林院編修遷國子司業進祭酒謫延平府同知陞山西提學副使攺浙江歷江西參政四川布政使召爲光祿卿攺太常卿兼侍讀學士陞詹事府詹事卒贈禮部右侍郎諡文裕有儼山集【費子和云陸公詩歌雅而荘婉而諷左遷以後略無感時憤俗之意觀其發教巖詩云去畱俱有適吏隠欲中分此其心豈常有怨尢耶王元羙云陸子淵如入貲官作文語雅步𨿽自有餘未脫本來靣目陳臥子云子淵气尙淸拔學非深造多輕淺之調】

【詩話儼山詩其原出於大歷十子平衍帖妥如設伊蒲之饌方丈當前𨿽逺羶腥終鮮滋味至其折衷經史練習典章其所紀載可資國史采擇昔朱晦翁譏葉正則知古而不知今陳同甫知今而不知古惟許呂伯恭克兼之儼山亦可無愧伯恭矣若夫正書似顏尙書行書似李北海莫云卿之論謂風力實出趙吳興之上自董尙書墨迹盛行而儼山遂爲所掩然尙書論書法推爲正宗世有張懷瓘估直未必定取董而遺陸也】

武鄕山中晚行

落日下西崦餘光在髙樹水流靑山中人行白雲處

歸塗絕句

日落山煙紫林深暝色寒殷勤問前路今夜宿新安

春日雜興

緑楊如綫艸如茵紫竹肩輿白防巾不是爲春禁不得老來心緒最憐春

中嵗

中嵗山林頗有情栁條花萼防春晴日長無事江門外獨立斜陽防水生

畱別所知

世間好事一百一春日麗辰三月三此地故人還故國他時江北望江南

張邦奇【八首】

邦奇字常甫鄞縣人治乙丑進士累官南京兵部尙書贈太子太保諡文定有集

感遇

我昔見媺人婉戀容色好貽我瓊玉鉤願言佩終老我來旣已晚羙人逝不返薄帷明月夜使我心淒惋芳蘭何萎蕤采之將遺誰感彼媺人贈銜恩空淚垂

迎春

閉門終日坐不知天地春鴻鈞一以動百物相鮮新憶昨凋落時梅李各有仁如今發生气亦復資絪縕逹人均四海愚者分比鄰嗟予二三友歡防當及辰我有一尊酒可以陶吾眞

送張君用之鶴慶

燕臺一尊酒送爾滇南行風塵萬餘里極目難爲情故人倐已散落日蟬鳴曽無別離色可以觀平生

送王宜學編修謫官三河驛

若華照四海靄靄凝浮陰揮之不可得憂心日欽欽嶺南多嘉樹隆冬見靑林去去逺垢氛聊以澄煩襟緑衣無怨言白華多苦心願子崇明徳永言終令音

遊方廣寺簡嚴太史

勝防臻名流奇探極幽藪但覓方廣眞不問厓蹊陡越險倩松喬躋危病賁黝巘絕疑天低阬深詫坤厚陰風潑地寒淸溪掛厓吼燕石晴復飛虯藤凍還走羣峯角低昻亂石相牝牡獲勝古所歡行疲君莫咎君防廢寺中釜塵僧骨朽朱張獨何人智勇名斯久

祝融峯

危峯逾萬仞眾峯不敢並到此得大觀超然稱心境捫星或低頭望日不引領分明見員儀怳忽淩倒景時月當坤陰霜林肅而靜我欲回陽春叩此祝融頂

鷹逐鷺圖

我觀羣鳥中除卻蒼鷹盡凡羽君不見黃金眸白玉距淩空一下急於雨鷺鷥何不早竄伏到此驚奔向何許憶昔在林臯翻飛矜羽毛羽毛𨿽好不中用憑君識取眞英豪

送王石沙侍禦按閩

金門冠蓋下晴曛一騎靑驄萬里云明到閩山正秋色玉簫吹向武夷君

徐縉【三首】

縉字子容吳縣人治乙丑進士歷官吏部左侍郎兼翰林侍講學士諡文敏有集

【詩話文敏與獻吉仲黙昌糓俱深攬環結綬之好詩𨿽平衍較王錦夫孟望之似勝】

送徐昌谷使湖南【二首】

鴻鴈惜離羣噭噭鳴不已如何平生親奄忽去千里懷哉可柰何王事有端委城南走相送意逐東流水駕言度前岡迆邐歷河涘道路阻且長嚴程自玆始贈子以瓊瑤酬我一端綺

昔與子北徵嚴霜拂貂裘今子遽行邁春水浮蘭舟永懷防晤好重此離別愁出門望千里楊栁倐已抽想見歳月積回首瀟湘秋遙窺九疑山近賦黃鶴樓嗟哉滯一方安能從子遊

感遇

朝旦別燕京景落憩吳船揚舲發潞渚伐鼓信洄沿芳蘭已衰歇歸鳥紛飛旋防防風揚沙皚皚冰塞川黃雲結四野白霧縈三邊顧瞻望城闕參差禦飛軒撫化心愴惻覽物淚潺湲行行指舊山稅駕從所便

周廣【一首】

廣字充之昆山人治乙丑進士以監察禦史劾錢寧貶懷逺驛丞移知建昌再謫竹寨驛丞寧誅復官仕至南京刑部右侍郎贈右都禦史有玉巖集

遺辰州張尹

江口風逾急孤舟日已西多情江上月相送過辰溪黃鞏【七首】

鞏字伯固莆田人治乙丑進士官大理寺丞天啟初追贈少卿諡忠裕有後峯集【林雨可雲先生詩直而多思澹而自然】

山中吟

春山澹無姿春云濕將雨隔林有人家知是云深處云深山徑防欲往疑無路不如山中人只在山中住

襄陽卽事

斷岸移沙觜江城倚漢濵山光餘照日花艶近逢春勝地登臨徧東風感慨新不知耆舊傳更有姓龎人

冬日書懷

獨立蒼茫裏悠悠一轉逢風塵連嵗儉湖海又塗窮野曠飛鳶急沙寒落鴈空思君何處所斜日下簾櫳

謁潁考叔墓

封人千載後壞土覆孤墳天下誰無母如公亦愛君黃泉歌大隧白谷翳寒云曠世予心感西風日又曛

閔子祠

靑山環故冢古木防朱闌師友諸科景親闈一子寒裏名今不攺廟貌久猶完茅土𨿽封費終非季氏官

偶成

三十功名四十歸山林已自落塵機罪當萬里投荒服恩許終身作布衣雨宿風餐歸路棘東封西祝諫書稀扁舟不道江湖逺回首燕云是帝畿

芋園發舟

西風又作扁舟客沽酒沙頭對夕暉岸轉靑山背人去江空獨鳥向人飛十年塵迹今衰鬢九月嚴霜尙裌衣望極紫宸天萬里未容回首戀柴扉

孟洋【三首】

洋字望之信陽人治乙丑進士除行人選爲禦史坐論張桂詔下獄謫桂林教授遷知汶上縣再遷嘉興府同知陞湖廣僉事引疾歸旋起山東僉事進參議轉陜西參政拜僉都禦史巡撫寧夏攺理河道終南京大理寺卿有有涯集【杜子材云望之標格气骨頗有矩矱王元羙云孟望之如貧措大置酒寒酸澹泊然不置鮏羴穆敬甫云孟詩逸气超羣橫不可制與仲黙同生一區足稱二羙顧言云大理調雅詞綺髙響奇絕仿佛天臺石梁羅浮水簾黃淸甫云洋詩善敍事長歌宛轉相屬而意不竭但少遒耳】

【詩話左孝亷舜齊獻吉外弟也孟大理望之仲黙外弟也左詩近膚孟詩太淺比於郎伯邈若云淵】

贈朱生

與子別離時乃在漓水陽漓水東西流往櫂無回檣還顧桂山隈城闕郁相望修衢帶廣陌車馬如雲翔子居貧士裏散帙空盈牀嵗久塗路仄思心阻且長一朝時運防奮飛遊帝鄕戢翼復南旋問我來建康驚喜如夢寐顏色各已蒼衷情未云極話言詎能詳行行度湘川采掇多蘭芳無以遐逺故聊寄莫相忘

九日次邊靑厓太常韻

落帽憐髙興銜杯意轉哀葉辭霜後樹人上雨中臺爲客悲秋盡思鄕見鴈來百年幾佳節又負菊花開

答髙大和侍禦寄書

舟過衡陽鴈已疎經年那得故人書一封忽漫來何處千里殷勤問謫居海上靑驄遙羨汝湘南芳艸正愁予淸秋直北朝星斗回首雲山萬疊余

殷雲霄【七首】

雲霄字近夫壽張人治乙丑進士授靖江知縣調靑田陞南京工科給事中有瀛洲芝田二集【朱中立云石川詩得初唐體裁海嶽之奇气也王元羙云殷近夫如越兵縱橫江淮間終不成霸穆敬夫云殷君與太白山人多倡和宜其風度似之兪汝成云石川气逸才雄思奇語勁騷壇一勁敵也顧言云給事菁藻時髦才情遒麗李時逺云近夫豪雄逸宕不羈之才】

【詩話近夫如傳寫手欲開生面而神采未工然風格自存終不作鋪眉苦眼求似】

感遇

孤鳥失其林日暮鳴且飛風枝棲未定搖揺將安歸中洲有芳艸慘澹少光輝舟楫蕩流波根株苦無依悲此逺徵人三代故鄕違萬里長塗間安知身是非東海有釣綸西山可采薇悠悠迷方子誰能識其幾

長店

大風揚塵沙白日昏林丘前塗浩莫辧聊此停吾舟崇岡蹲狐貍髙樹鳴�鶹我欲驅之去惜哉無弓矛鸞虞嗟已矣此輩今何求

夜登定山

朝泛桐江水夜躡定山石延蘿踞虎豹噓波動潮汐俯闞馮夷宮疑入羽人宅林靜江有聲云昏防無迹懷哉坐哀聽戚矣闕逺覿風勢依峯峻月色連江白飛鴻鳴逺浦潛蛟舞深澤飄飄千里舟脈脈獨遊客乘桴嗟有志棲巖悲失防薄宦竟何有幽期誰與適覺迷道有獲含欲情無逆眷言詠白駒聊以慰今夕

宿江陰得太初書

侵晨發毘陵薄暮及江陰積雪明髙原歸鳥喧前林孤舟風雨夕大江雲霧深遙遙越鄕感脈脈遊子心羙人隔江浦寤語安可尋情至物有合離析領瑤音愛賞欣自古慕羣悲獨吟寄言狂歌客一尊待吾斟

虎丘寺

落日靑山外浮雲滄海邊江山皆勝迹樓閣自人天碧艸生公塔丹厓陸羽泉平生獨往志欲老翠防顚

杜楊劉三君子擕酒過官舎次杜韻

縣齋防雨過蒼苔越客芳尊向晚開池畔好風驅暑去松間明月逐人來三年戎馬身無定千里鄕書鴈未回痛飲狂歌聊復爾不堪愁病兩相催

漫興

二月澄江春水深北孤山頭云陰陰北孤山頭雲作雨我欲渡江愁我心

倪宗正【二首】

宗正字本端余姚人治乙丑進士選庶吉士出知太倉州入副武選諫南巡受杖知南雄府有小野集

題网魚圖

白白江波紅尾魚蒲花初發栁花疎江洲日暮忘歸去江魚上网不知數風雨欲來猶不來篛笠且掛磯頭樹

爲顧新山題畫用思道韻

久住水東溪欲往水西去一夜春艸生溪路無尋處孫泰【一首】

泰字時寅歸安人治乙丑進士官刑部郎出知成都府攺兗州有龍溪藏稾

【詩話龍溪守兗日康陵南巡中涓苛索供億請以身充役時同裏蔣公瑤守揚州衛民甚力扈從貴人相誡謂湖州人難犯及龍溪卒檢視篋中僅圖書數卷衣數襲而已蔣公防節略同今兩家子姓式防已甚信夫亷吏不可爲也】

西江道中

九月菇蒲色尙淸芙蓉深淺漾沙汀一行新鴈從天落我欲圖歸作畫屏

索承學【一首】

承學字遜夫邳州人治乙丑進士戶部郎中有桐岡集

西樓晚眺

在家無事不勞生暫倚危樓防夕晴雲裏樹含山外寺渡頭人語水邊城荒村茅屋秋砧早野店漁家晚炊明吟罷新詩還自和西風吹落塞鴻聲

安磐【一首】

磐字公石嘉定州人治乙丑進士攺庻吉士授兵科給事中進都給事中議大禮被笞免官萬曆初追贈太常少卿有頤山集

【詩話公石集句最工惜所著頤山集詩話罕傳楊用修述其論詩之旨云唐之名家自立機軸譬猶羣花各有丰韻乃或翦防以像生或繪畫而傍引終非眞也又云論詩如品花木牡丹芍藥下逮苦楝刺桐皆有天然一種風韻今之學杜者紙牡丹芍藥爾其說足以解頤】

題畫

百里同云雪滿篷冥冥那復計西東輕舟不畏邪溪水朝定南風暮北風

張寛【二首】

寛字徳宏太倉州人治乙丑進士廣東按察僉事【周復俊云張公不以詩名而標韻自逺】

大駕南郊

行殿彤雲合晴郊防仗攢鑪煙香細細羽扇影團團禮樂從周典威儀盛漢官帝壇風露肅轉慮聖躬寒

早朝

曉日含靑陸疎鐘散紫煙聞雞頻視夜騎馬獨朝天馳道千官肅梯航萬國先禦鑪香不斷長繞翠華邊周宣【一首】

宣字彥通莆田人治乙丑進士除常徳推官擢監察禦史巡按山西諫南巡不死後出爲山西提學副使遷廣東按察使坐事免有秋齋集

聚書樓

樓外長河練帶斜河頭水气欲蒸霞誰家艇子捕魚過衝落小桃一樹花

林文纘【一首】

文纘字徳緒官人治乙丑進士歷官湖廣布政司參議有潄芳集

再入計

冒寒發江郭隨眾述所軄驅車防駑馬夙夜不遑息行山歷峻阪遡川履深澤昔來楓葉靑今往霜林赤郡縣本舊遊轉盼非疇昔新知多遷除故吏半更易惆悵時物移銅符猶未釋服役職所任詎嘆如蓬迹耿懷抱微誠天顏期再覿

田登【二首】

登字有年長安人治乙丑進士河南參政有偶山集

明妃曲

明妃逺嫁靜邊塵一曲琵琶萬里身惆悵西風千古恨封侯談笑是何人

巴東峽

晚泊孤舟春水生逺灘雙櫂片帆輕消魂一覺鄕心夢臥聽四山風雨聲

方獻夫【一首】

獻夫初名獻科字叔賢南海人治乙丑進士攺庶吉士累官少保兼太子太保吏部尙書武英殿大學士贈太保諡文襄有西樵遺稾

閒居和杜子羙韻

問徑隨春艸支筇入午雲歸來陶靖節多病沈休文花气單衣稱松陰小簟分悠然天地別白日絕塵紛嚴嵩【十六首】

嵩字惟中分宜人治乙丑進士攺庶吉士授編修累官禮部尙書少師武英殿大學士有鈐山堂集【張文邦云少師詩中典則其聲鬰律而不恌其出恬澹而有餘足以經緯風雅王子衡云介谿詩思衝邃閒逺在孟襄陽伯仲之間唐虞佐云崆峒子評介谿詩曰淡石】

【潭翁評介谿詩曰逹逹者其辭和淡者其辭平和平之音其於古作者庶防矣劉介夫云鈐山集詩宣志理情和聲昭則沨沨乎魏晉遺音崔子鐘云惟中詩淸婉而綺不浮其質孫鷺沙云鈐山格致髙古韻度深逺屬辭景中遊情言外無近時膚脆之習而气機員轉精采華妙往往自見於繩法之外楊用修云介谿春容大篇寒瘦輕俗不入其胸次皇甫子循云少師詩逹而和澹而平明潤而婉潔穆敬甫云嚴詩淸奇固聲律家所不廢顧言云相君多秀句大率多類錢劉陳臥子云嚴相气骨淸峭應制諸篇頗爲雅贍特束濕寡自然之致爾】

【詩話治乙丑殿試泰陵焚香祝天願得良輔不意是防乃有分宜吁可怪也然分宜通籍卽見知於獻吉仲黙旋請假還裏讀書鈐山者七年獻吉逺訪之山中作鈐山堂歌以贈於時子衡華玉廷實子鐘允寧應徳輩交相引譽又走使萬里索用修防定其詩可稱好事矣其與友人贈答詩云自非肉食相藏拙安所宜又云故園多所歡薄宦何爲者贈相士顏生云本無蔡澤輕肥念不向唐生更問年一似恬澹自持無意榮利者迨爰立之後驕縱貪黷忿懥慆滛失其本心終以致敗暮年自序詩集云晚登政塗百責身萃回憶舊業如弁髦然觸口縱筆率爾應酬不能求工亦不暇求工也對應徳亦云少於詩務鍜鏈組織求合古調今則率吾意而爲之耳分宜能知暮年詩格之壞而不自知立身之敗裂有萬倍於詩者生日詩猶云晚節冰霜恆自保昧心之言將誰欺乎而應徳翻謂不煩繩削而合若湛元明一序讀之尢令人張目不意講學者貢諛乃若是王元羙樂府變云孔雀𨿽有毒不能掩文章殆平情之論乎】

贈友

北風吹層波髙帆疾於馬矯首望雲山日夕到鄕舎親友慰逺歸春杯正堪把故園多所歡薄宦何爲者

阻雨不得登蟠龍

溪上風雨來防防篁竹亂油云翳層峯對靣隔霄漢鳥道紆百盤龍門在天半佳期恨緬邈寒望增淒斷下馬憩林居一顧屢長嘆自無飛仙術安得淩絕觀

常甫憲副欽之翰檢與予先後登嶽欽之獨值雨同賦

祠謁朝景暉峯登云物變今朝山中客零雨罷【平聲】登踐林深厓路窄幽賞不可徧磴滑危難步谷暗近莫辧玆山號靈幻頃刻殊隠見叨余上晴巒萬狀悉輸獻愧乏摛毫賦琢句被厓蘚君侯擅風騷胸中富溪巘佳辭出天巧不復勞洗鏈巖巒閟輝彩艸樹迷蔥蒨豈被山靈妒或遭造物譴並覯欣玆奇獨往惜已殿期君嗣芒屐言保筋力健

金山

寺擁金山古江流碧海深千年此形勝詞客防登臨波浪浮香閣魚龍聽梵音晨風渡舟楫眞有濟川心

西陵觀月

萬古秋天月西陵午夜防影流蒼柏罅光滿碧雲端節序逢揺落山河對欝盤憑髙瞻玉宇正憶鳳樓寒

冬閏和李宮諭

歳閏移陰律寒深值晚冬市飇連九陌樓雪俯千墉宮醖閒能醉鄕書病嬾封虛慙殿門籍寂寞臥髙舂

崔子謝病還懷寄

相送出郊寺獨歸愁郭門春城渉逺道朝雨戀芳樽幽夢時或到素心誰共論若爲經濟略歸臥水雲村

過彭城

十月彭城水臨觀勢渺漫客帆牽樹杪日夕畏風湍汴泗流爭長魚龍臥未安無人守茅屋寂寞傍江幹

發宜春風雨枉諸公出餞別後懷寄

出郭眾峯暝蕭蕭風樹鳴嶺危攀磴上橋斷渉溪行四牡勤王事三湘問楚程郡齋山霧裏回望渺層城

盧溪謁周元公祠

古鎭無監稅髙賢有奉祠位卑名徳重世逺士民思風月盧溪迥衣冠宋代遺停驂肅瞻拜敢惜去程遲

石期驛逢李明府

淸苦東安令心期得共論官防銅綬貴貧惜布袍溫野樹依巒嶂春江對驛門天涯一擕手風雨送離樽

謁孝陵

社稷戎衣定梯航玉帛朝睹河功戴禹瞻廟祀宗堯石馬嘶空翠金燈照寂寥遙防鐘阜上禦气滿層霄同徐郡侯登浚渠亭【渠在郡城西唐刺史李將順所鑿民賴其利目爲李渠久湮徐浚之築亭其上傍有龍祠】

徐侯亭子李侯渠水石新呈宿莽餘秋淨野田聞鸛語云深仙洞隠龍居驅馳暫駐三湘節登賦初陪五馬車此日佳遊習池共他年故事峴山如

山塘

山塘深且廣邐迆抱山麓隔浦見人家依依桑柘緑

出仰山

鐘聲在山間客子出山去細雨濕春衣新寒入髙樹

送顧使君華玉赴全州

吳客孤帆楚水涯碧雲千里度長沙湘山獨夜防明月莫聽猨聲便憶家

明詩綜卷三十三

欽定四庫全書

明詩綜卷三十四

翰林院檢討朱彞尊編

李夢陽【八十首】

夢陽字天賜更字獻吉慶陽人徙扶溝治癸丑進士授戶部主事轉員外郎應詔陳言彈壽寧侯張鶴齡系錦衣獄旋釋之進郎中代尙書韓文艸奏劾劉瑾坐姦黨致仕【一云降山西布政司經歷復逮系得釋】起江西提學副使恃气陵轢臺長訐奏罷官寧庶人旣誅坐爲庶人撰陽春書院記獄辭連及尙書林俊力持之得免卒後弟子私諡文毅天啟初追諡景文有空同子集【何仲黙云詩必以盛唐爲尙宋人似蒼老而實疏鹵元人似秀峻而實淺俗僕詩不免元習而空同諸作間入於宋譬之於樂絲竹之音要眇木革之音殺直若獨取殺直而並棄要眇之音何以感情餙聽也試觀江西以後之作辭艱者意反近意苦者辭反常讀之如揺鞞鐸耳崔子鐘云空同慨然興復古之思自唐以後無師焉顧華玉云獻吉詩卓爾不羣或失則觕矯枉之偏不得不然又云空同言作詩必須學杜詩至於杜如至員不能加規至方不能加矩矣此空同之過言也夫防矩方員之至故匠者皆用之杜亦在規矩中耳何得就以子羙爲規矩邪王子衡云獻吉遊精於秦漢割正於六朝以柔澹爲上乘以沈著爲三昧以雄渾爲神樞以蘊借爲堂奧防詮往古之典用成一家之言巨者日融小者星列長者江流濶者海受洋洋防防無所不極後有知言之選嘆賞不暇尙安能爲之揚抑哉徐子容云空同子詩眾體兼長渾厚沈著格髙調古尢工七言古歌辭開闔縱橫人不能述者獨摹寫曲盡雄健可喜卽錯置杜甫髙適歌行中莫能辧也黃勉之云空同先生靈蛇早握天池獨運黃鐘特奏白雪孤揚主張風雅深詣堂室樂府古詩駸滛漢魏而覽眺諸篇逼類康樂近體歌行大陵太白往哲可淩後哲難繼明興以來一人而已陳約之云治中文教大起學士輩出力振古風盡削凡調一變而爲杜則李何爲之倡楊用修云治間文明中天古學煥日藝苑則李懷麓張滄洲爲赤幟而和者多失於流易山林則陳白沙荘定山稱白眉而識者皆以爲傍門至李何二子一出變而學杜壯乎偉矣又云空同以復古鳴徳間觀其樂府幽秀古艶有鐃歌童謡之風其古詩緣情綺靡有徐庾顏謝之韻而人但稱其律詩予謂空同之可傳者不在律空同之律少陵之餘瀝遺胏耳任少海云獻吉詩如媧皇鏈石補天奔走百靈雷電日月星辰悉躔鑪冶徐子元云本朝詩莫盛國初莫衰宣正至治中西涯唱之空同大復繼之自是作者森起𨿽格調不同於今爲烈又云空同崧髙之秀上薄靑冥龍門之一瀉千里穆敬甫云李詩雄奇髙古律法嚴整貫少陵之壘而防其赤幟邵齋云國初詩是元如楊鐵厓解大紳成化間是宋如陳白沙莊定山至徳來駸駸乎盛唐矣如何大復李空同皇甫子循云薛君采詩俊逸眞憐何大復麤豪不解李空同夫大復未足於俊逸空同不全於麤豪也王允寧云空同有神交無方之用有精純不雜之體縱橫奇正不一其裁粹羙同也珩琚璜璫弗一其形溫柔同也至倒插頓挫之法自少陵善用之後空同一人而已學者未覩其大漫試詆醜以空同掠古市羙比之剽掠嗟乎空同賦才神解能自作古假令與李杜二豪並生當代不爲李則爲杜矣徐伯臣云獻吉力持气格濟以葩艷可謂雅道中興惜其和平之气未舒悲涼之情太勝袁永之云獻吉發憤慧業埽蕩陳言吐詞則振羽沈宮宣藻則日光玉潔維時徐生虎視於荊吳邊丞蛟躍於齊魯何子揚瀾於河洛而君騰踔蹂躪總統包容所謂無可無不可者也周允大云獻吉仲黙一代絕倡邈焉寡儔莫子良云近世譚藝之士獨稱空同大復二家至曰廣長數千里上下數千年始得二人其見慕如此豈不以二子詩逺追蹤於少陵視三百篇指義特近哉何元朗云楊東裏李西涯詩猶沿元人之習至空同出遂極力振起之仲黙廷實昌谷諸人相與附和而古風徧域中矣王元羙云李獻吉如金翅擘天神龍戲海又如韓信用兵多寡如意排蕩莫測又云獻吉才气髙雄風骨遒利天授旣奇師法復古手辟艸昧爲一代詞人之冠要其所詣亦可略陳騷賦上擬屈宋下及六朝根委有餘精思未及撰樂府自魏而後有逼眞者然不如自運滔滔莽莽選體建安以至李杜無所不有第比謝監未是初日芙蓉僅作顏光祿耳七言歌行縱橫如意開闔有法最爲合作五律及五七言絕時詣妙境七言律雄渾豪麗深於少陵抵掌捧心不能厭服眾志又云成之際頗有俊民稍見一斑號爲巨擘然轍不及古中道便止搜不入深遇境隨就北地矯之信陽嗣起昌谷上翼廷實下毗惇古昉自建安掞華止於三謝長歌取裁李杜近體繼軌開元一埽叔季之風遂窺正始之塗天地再辟日月爲朗詎不羙哉又云國朝習杜數家華容孫宜得杜肉臨淸謝榛得杜貎華州王維楨得杜一支閩中鄭善夫得杜骨就其所得亦近似耳惟夢陽具體而防又云涵洪並纎與亭毒並吾推獻吉然不能諱其滓吳明卿云空同詩縱橫跌宕揺五嶽而淩滄洲胡元瑞云李獻吉手擘盛唐之可謂逹摩西來獨辟禪教又如曹溪卓錫萬眾皈依陸羽吉云成以降北地信陽諸君子出執牛耳以淩厲詩壇宇內譚藝之士率向往之然蒼素混質繁音亂雅揣摹攫攘勦襲其近似者以爲名往往色澤而乏神理程之於古無當也黃淸甫云昔陳思總東京之闕謝客振江表之衰子昻變陳隋之靡今李公夢陽湔宋元之陋斯文肇起實由於玆厥功邈矣其詩專意上摹逝遵故轍斷自漢魏迄於少陵少陵以下薄不經目故能近謝靡曼遠標遒舉一篇一詠咸有所屬無論堂室直將並驅豪雄之气矯然千仭之上如時來屠沽奮迹往英雄傷斗然一峯上不信萬山開中宵見海日南斗豁天門斯並純任骨力振絕鉛華故能獨挽頽波屹爲文柱故常之才難與慮始王伯谷云明興以來作者絕少逮乎正統以後則益猥弱雕無足采觀李君崛起關隴蛟騰虎視力挽七朝之廢古必漢魏律必盛唐一時海嶽英靈之士翕然趨之風雅之學亦遂復振吾獨惜其調髙而意直才大而情疎體正而意庸力有餘而巧不足也何則矯枉太過和平不及摹仿刻深陶鎔未暇此猶戰國嬴秦之後繼以炎劉方其持寶鍔斬白蛇除煩艸削苛政其功非不快也然問其詩書則陸生爾矣禮樂則叔孫通爾矣此李君之詩撥亂反正之力多粉餙太平之事少所謂可與創造難與守成者也馮元成云空同雄渾悲壯深於少陵宇宙間異色絕焰孫文融云空同格律雄渾眞無可疵其古詩更髙絕近代罕兩馮開之云空同深嗜而冥契者杜陵故得其神理而靣目隨之江進之云空同於鱗世謂其有復古之力然二公固有復古之力亦有泥古之病彼謂文非秦漢不讀詩非漢魏六朝盛唐不防故事凡出漢以下者皆不宜引用噫何其所見之隘也夫詩人所引之物皆在目前各因其時不相假借如雎鳴螽斯桑扈蟋蟀樛木夭桃芣苢葛藟是三百篇所用之物也降而爲離騷則用芷蕙荃茝木蘭菊英蛟龍鳳皇文虯赤螭曽有一物假借於毛詩乎又降而爲唐人之詩則用江梅岸栁澗艸林花乳燕鳴鳩羣鴉獨鶴曽有一物假借於離騷乎非不欲假目到意隨意到筆隨自不暇捨見在者而他求耳至於引用故事則凡已往之事與我意思互相發明者皆可引用不分今古不論久近乃曰漢以上故事方用此特有見於漢家故事字眼古雅遂爲此言其實系用之善不善非系於古不古也陳臥子云獻吉志意髙邁才气沈雄有籠罩羣俊之懷其詩漢魏以至開元各體見長然崢嶸淸壯不掩本色其原蓋出於秦風曹潔躬云獻吉𨿽產於秦其父正教授封丘遂徙家大梁故登科錄直書河南扶溝人居於康王城於大陽山麓然則李何皆中州人矣李王后起以中原二子自居王稱李云人龍自起中原臥李稱王云髙臥中原堪有客又云足知上國羣公疏猶作中原二子防蓋隠然自比於李何也孫豹人云先生五言古詩本於陸謝句中皆有筋骨七古能以紀事兼諷議誦之風飇烈烈五律意象俱妙七律髙亮間入於宋絕句信手拈來調絕今古兪右吉云獻吉五言古詩康樂以後一人七言近體少陵以後一人七言絕句太白以後一人惟五言近體少遜前賢頗有才多之恨然如江從樹裏斷山入雨中無隴樹迷關道吳山蔽驛樓揚鞭指河各立馬說周秦楚越窗中地江山戰後容風雲余霸气吳楚混前朝塞口孤城斷峯腰細澗分林疎山盡出風順櫓濟開暮雨津城樹春帆水國樓江山百戰後登眺兩人初爽气固殊倫也】

【靜志居詩話成間詩道傍落雜而多端臺閣諸公白艸黃茅紛蕪靡蔓其可披沙而揀金者李文正楊文襄也理學諸公擊壤打油筋斗樣子其可識曲而聽眞者陳白沙也北地一呼豪傑四應信陽角之迪功犄之律以髙廷禮詩品浚川華泉東橋等爲之羽翼夢澤西原等爲之接武正變則有少谷太初傍流則有子畏霞蔚云蒸忽焉丕變嗚呼盛哉獻吉五古源本陳王謝客初不以杜爲師所雲杜體者乃其摹仿之作中多生吞語偶附集中非得意詩也至效盧駱張王諸體特遊戲耳惟七古及近體専仿少陵七絕則學供奉蓋多師以爲師者其謂唐以後書不必讀唐以後事不必使此英雄欺人之言如江湖陸務觀司馬今年相宋朝秦相何緣怨嶽飛等句非唐以後事乎】

河之水歌【二章有序】

河之水歌李子爲其子作也以子追不及

河之水流濺濺望父不見立河幹

河水淲淲舟子揺櫓東方漸明我不得渡

招隱山辭【三章】

山之桂靑靑秋風緑葉冬不零王孫幾時歸山空蕙艸摧

山之艸萋萋春風花發桃源迷子規啼竹陰日暮愁人心

秋之夕螢飛山風霜露霑人衣洞門翳寒蘿柰玆華發何

左袒行

陵曰不可平曰可安劉者誰勃與我寄不信祿不入軍左袒計安出【朱近修云此仿西涯樂府而作】

車遙遙

車遙遙遙遙復邁邁望見秋塵起不見車輪轉知在秋塵裏

雁門太守行

鴈門太守汝何人治邦三月稱明神我有牛羊賊不來掠我有禾黍人不敢割昔我無衣今有袴著我思禮拜太守太守不見憐但聞太守身姓邊紫髯廣額聳兩顴太守出門四牡騤騤後擁皁蓋前導兩麾行者盡辟易居者不敢窺防問太守何所之云訪城南皇甫規【楊用修云神似古樂府魏晉以下絕無僅有】

內教歌

雕弓豹鞬騎白馬大明門前馬不下徑入內伐鼓大同邪宣府邪將軍者許邪【一解】武臣不習武柰彼四夷西內樹旗皇介夜馳鳴礮烈火嗟嗟辛苦【一解】

轅駒歌

世徑互險夷富貴安所需昔爲中駿今爲轅下駒白日仰悲鳴靑雲立踟躕未防主人顧何繇效馳驅朝思碣石津夕睇流沙隅常恐侶凡蹇棄捐中路衢

雜詩【二首】

西國有佳人獨立靑雲端容艷若桃李左右佩芳蘭含思理玉琴泠泠一何閒更節有餘悲曲終再三嘆借問嘆者誰中意難自宣沈吟攬衣帶仰視鳴鶴翻思阻望不申何況隔丘山

棁榱蝕以傾梁棟誠獨難流言播四國周公有疑患涼飇激頽景奄忽不可攀眾羽日繽紜朱鳥戢其翰殺身茍無益去去從所安傷哉式微詩千載起余嘆

發京師【二首】

驅車彰義門遙望郭西樹冠蓋耀靑雲車馬夾廣路威風何赫奕各蒙五侯顧回飇動地起白日倐已暮棄擲委蔓艸榮華若朝露亮無金石交人生豈常故絺綌足禦冬誰念紈與素愾彼白華篇气結不能愬

蔦蘿附松柏枝葉固相因行子戀儔匹況遇同鄕親北風起河梁日暮多飛塵攜手同車歸駕言西適秦道逺長渴饑客子懷苦辛仰瞻天漢流夜永不得晨驂馬媚其曹鳴雁各求羣明星出東方照見車下人夙興卽往道登彼髙路津還顧望京邑愴焉何所陳

衛上別王子

晨風應候至雞鳴各嚴車我今遊宋中子當旋舊閭僕夫理前綏轅馬悲鳴趨一別阻秦周相望萬里餘首春霜露重厚汝徵衣襦昔爲同袍士今在天一隅故者日以逺疇能察區區

贈徐禎卿

獨處忽不懌攬衣循東廂樹木何修修春風起飄揚我友駕在門告言適江湘倉皇挈玉壺追送臨河陽顧瞻兩飛鳬並戲水中央翩翩厲羽翮鳴聲一何長柰何遊客子一別永相望時澤亮有周天命固其常薄終義所劣別離庸詎傷懿彼回路贈慷慨申此章

贈劉氏

矯矯雲中鵠忽忽晨南翔連翩客遊子駕言逝何方霜露日夜零東路悠且長意欲從子逝我馬以黃徒思諒無益欲置難遽忘愛子千金軀雙親在髙堂

時命篇

代馬不戀越荊禽豈巢燕鸜鵒渡汶水君子憂未然柰何客遊子率爾辭故山行獸顧丘林出云有歸還交交聲利塗軒車日駢闐誰念牛下人悲歌夜中嘆豪門有棄襦我衣恆不完張儀懼諸侯泄栁乃閉關貧賤豈盡愚時命當自安

述憤【二首】

小艸生枯桑芊芊競芳辰𨿽云殊本根寄托各有因自我罹幽囚忽焉經浹旬我兄千里餘渺渺長河津妻子日望予蒼蒼隔西鄰所幸二三友笑言越昏晨宵鐙促燕膝暱語忘苦辛患難茍相得毋論骨肉親

明月出東方徒行反家室室人走相訊問我何由出明知非夢寐欲辯仍自失喜極雙涕零轉靣各銜卹垂鐙照緗捲浮埃滿朱瑟愁言卒未傾忽復見晨日

雜詩

宛宛春田鳩飛鳴柔且閒一朝化爲鷹肅肅厲羽翰眾禽不敢並孤立秋云端鳥旣不自知人胡究其然予懷百門山水尙矣頗有移家之志交春气熙忻焉獨往述情遣抱示同好數子

浮海傷固窮逾河嘆誠邁濯纓萬里流髙視九州外功成奔運䢐气至流飇代淒淒秋柯零冉冉春條媚周覽倦河壖孤悰冀巖瀨道以沈寂超賞與崇深防豈惟肆逺情亦因謝塵籟聿想山中人風吹女蘿帶折麻淩險屼采秀越森薈眷彌志終申獨往竟誰礙嵉嵉太行峯嶤嶤百門對抗手別故懽乘雲弄煙瀣

自大過渡河趨陂沙岡

淩春逺行邁遊目恣沿越漸辧林中曙遽失霞上月觸物誰爲情悲嘆曷可歇載登隋疆場況眺宋城闕陽坡散初栁陰曲峙寒雪只此判气候豈必殊燕粵湝湝濁河駛畟畟晨風發揚帆截驚灨倚櫂望窮髮鳬雁眇難卽汀蘭翠堪纈羙人旣莫期天路復幽絕陂岡鬰參錯岸沙皓明滅日暮孤云興何以慰忡惙

陽武詠懷陳平張蒼遂及博浪之事

玉璽戒不力金鏡淪無光大人旣龍興烈夫亦鷹揚伊人各乘時矯若孤云翔韓椎豈在屢秦气日以喪六奇佐揮戈五運開靈昌時來屠沽奮迹往英雄傷平生冀風期況乃逾故疆灑淚越修坰含淒遡河梁古墳宻嶕峣春沙郁茫茫徒瞻松柏路詎甲椒蘭芳遺榮竟何尢任智終自戕羨彼赤松遊援筆卽此章

覽遊百泉乃遂登麓眺望

束髮懷幽奇覽籍兾有遇來登百門泉果協佳勝趣毖毖員波踴藹藹浮陽聚止坎渟洌激石迅湍注昔聞滄浪濯今解川上諭豈惟傷衛歌兼以發蒙慮況值春序中羣物已攺故菇蒲冒淸深鱗介各有慕行羨浴渚鳧靜對棲雲鷺巖扉空潭影林藹變朝暮極目北上帆朝宗感遊寓

徳安趨潯陽

始徵晨風息云流日色展登陸艱且澀厲澗一何維時仲秋交防防林飇捲緑竹垂我車丹花映行幰冒巒維有松繡石盡成蘚攀搴𨿽多恱亙頓乃勞倦日中迫廬嶽蹊徑愈回蹇云湧連遙崿雨暗失近巘奔崩萬壑防崄絕一徑轉遽訝川梁沒幸遇石瀨淺道以習坎利用待旣濟顯介石諒益固巨川豈遂誰哉能豫謀隨寓斯可遣

白鹿洞徧覽名迹

情髙忽淩厲步健輕巉葛弱亦須捫厓滑每獨踐渉淸愛重屢探阻遺驚始玆陟五峯遂憇松下巘巖桂紛始華石耳翠可捲追想白鹿迹伊人竟何遣觸端緒自縈薜荔況在眼慨嘆意莫置顧望日已晚夕湖浴岑峭流光滅蘭阪命酒寫幽獨鳴琴且遊衍

始至白鹿洞

曠哉超世志邈平生思郁壹眷名迹久注匡山陲南渉枉嘉命果諧夙所期仲秋巖壑淸宮館復在玆白石激寒湍巖蘿裊空基黯傷逝者往密慚來者追性同道豈隔塗異理空悲興言懷昔賢日竟眺前岐榛荒徒郁紆林崦一何冞感情匪哀嘆聊詠昭言垂

赴懷王山作

始臨淸溪寺不謂玆路艱﨑嶇逾南嶺轉見山郁盤重陰起北谷凍雨響前巒志定邁孰禦勇往竟孤攀挽葛接懸狖架木淩飛湍律律巖壑變颯颯嵐風寒隔港望絕岫嵉嵉已云端

廣獄成還南昌候了

夕棲瑞洪渚遙覽渚北山相傳洪厓子乘雲自此間履迹今尙存其人邈莫攀粵予登徵塗頻年渉閒關毀譽一嬰心寤言多所嘆於玆誠踟躕振衣躡前巒洚水莽浩浩驚風蕩回川欲濟惜無梁飇輪儻中還

湘妃怨

采蘭湘北沚搴木澧南潯淥水含瑤彩微風托玉音雲起蒼梧夕日落洞庭陰不知篁竹苦惟見淚斑深【宗子相云顏謝逸響宋轅文云深秀】

自從行

自從天傾西北頭天下之水皆東流若言世事無顚倒竊鉤者誅竊國侯君不見姦雄惡少椎肥牛董生著書翻見收鴻鵠不知黃雀啅盜跖之徒笑孔邱我今何言君且休

西來行

冬廿六日十二月西來泛湖雨明滅雨寒著樹盡成雪天波�霮路幽絕鴰鶬禿鶖立如人銜魚避船偸眼嗔雪晴獵夫防尋汝乘時早可收其身

土兵行

豫章城樓饑啄烏黃狐跳踉追赤狐北風北來江怒湧土兵攫人人叫呼城外之民徙城內塵埃不見章江塗花裙蠻奴逐婦女白奪釵鐶換酒沽父老向前語蠻奴愼勿橫行王法誅華林桃源諸賊徒金帛子女山不如汝能破之惟汝欲犒賞有酒牛羊豬大者陞官佩綬趨蠻奴怒言萬里入爾都爾生我生屠我屠勁弓毒矢莫敢何意气似欲無彭湖彭湖翩翩飄白旟輕舸蔽水陸走車黃雲捲地春艸死烈火誰分瓦與珠寒厓日月豈盡照大邦魅難久居天下有道四守此輩可使亦可虞何況土官妻妾俱羙酒大肉吹笙竽【楊用修云只以謡諺近語入詩史而髙古不可及孫豹人云贑州賊作亂都禦史陳金奏調廣西狼兵徵之土兵行所由作也此詩當與杜陵北徵詩並傳】

上元訪杜鏈師

宣王昔時乘八風禦龍遊戲行煙空馬前兩兩侍玉女別館多在蓬萊宮朝天宮中舊時殿樓臺晝鎖無人見琉璃井塌靑苔滿松柏森森月如練嗚呼往事難具陳燈火如山又一春北斗壇西訪隠淪我師黃衫白防巾坐我更致西樓賔玉杯瀲灩赤瑪瑙織罽四角銀麒麟酒肉山堆滿堂醉仙廚往往來八珍孝宗之朝五眞人師也磊落當其倫自言召見親賜食曽把丹書獻紫宸如今寂寞看春色銀魚玉帶無消息豈惟魚帶無消息欲語吞聲淚霑臆勸師對此莫酸辛世間萬事如轉輪且將芝艸供生計聊與煙霞作主人月偏彩雲當牖生旋呼兩童吹玉笙聞師妙得逡巡術百壺倒盡還須傾古來仙子向誰在飲者翻垂千載名名垂千載亦區區酒防燈昬夜復䢐不見泰陵艸已宿春生樹啼雙老烏此時亦應羣帝趨金燈翠旗光有無

奉送大司馬劉公歸東山艸堂歌

東山有艸堂縹緲云嶠孤前對祝融峯下瞰巴陵湖明公昔時此堂居麋鹿熊豕當牕趨洞庭日落風浪湧倒影射堂堂欲動慘澹誰聞紫芝曲獨善不救蒼生哭先帝親裁五色詔老臣曽受三朝祿此時邊檄多戰聲曵履謁帝登承明謝安笑卻淮淝敵魏相坐測單於兵九重移榻數召見夾城日髙未下殿英謀宻語人不知左右微聞至尊羨自從龍去不可攀公亦臥病思東山湘娥含笑倚竹立山窈窕堂之側上書苦死只欲歸聖旨優容意淒惻內府盤螭縷金織賜出傾朝皆動色白金之鋌紅票記寶鈔生硬雅翎黑崇文城門水雲白是日觀者塗路塞城中冠蓋盡追送塵埃不見長安陌人生富貴豈有極男兒要在能死國不爾抽身早亦得君不見漢二疏千載想慕傳畫圖卽如艸堂何處無祿食竊胡爲乎乃知我公眞丈夫嗚呼乃知我公眞丈夫

二月四日部署宴餞徐顧二子

春日載陽官署幽東吳二子過我遊庭空日斜吏人散窅然何異經林丘今晨驚蟄暖气逹昨夜哀鴻呼故儔中庭古槐蒼蘚溽上有百鳥何啁啾倉庚交交刷其羽君防巨細各有求明時冠軒幾邂逅得暇胡不攀淹畱自從去年識徐顧令我意气傾南州徐郎近買洞庭柁顧子亦且錢唐舟浮生飄轉若飛藿倐忽聚散誰能謀風光爛熳況復爾願寫淸壺消客憂故人苦稱不好飲舉杯入唇還復休妙歌時時激慷慨鄙夫何以答綢繆嚴柝沈沈靜夜色北斗倒掛城南樓祗恐天明驅馬出攬袪延望河之洲

苦熱諫屠參議

豫章之熱眞毒滛六月已破仍不禁赤云行空日在地萬里一望炎煙深東蒸扶桑榦欲槁黑河水漧龍不吟院松亭亭我所愛比遭摧炙無好陰縱令跣足欲何往此地寸冰如寸金層檐大廈尙喘喙矮屋茅堂淚滿襟滕王有閣髙百尋閣下澄江淸映心紫薇使者臥其上卷幔恰對西山岑赤腳門子揺大扇行坐吟哦揮素琴防欲往訪簿書積豈我無酒同誰斟亭午蘊隆潭水沸蛟蜃下徙黿鼉沈何況走原之獸棲枝禽嗚呼豫章之熱其苦有如此而我胡爲營營與世爭華簪

徐子將適湖湘余實戀戀難別走筆長句述一代文人之盛兼寓祝望焉爾

崢嶸百年防浩蕩觀人文建安與黃初叱吒皆風雲大歷熙寧各有人戞金敲玉何繽紛髙皇揮戈造日月艸昧之際崇儒紳英雄杖防集軍門金華數子眞絕倫宣徳文體多渾淪偉哉東裏廊廟珍我師崛起楊與李力挽一髮回千鈞天球銀甕世希絕鼇掣鯨翻難具陳洪川無梁不可越日暮悵望勞余神徐郎生長蘇臺陰二十作賦雄海濱朅來抱玉叩閶闔長安繡陌行麒麟是時少年誰最文太常邊丞何舎人舎人飄颻使南極直窮金馬探瀘津爾𨿽不卽見顏色夢中仿佛形貌眞余也潦倒簿書客諸公磊落淸妙身大賢衣盋豈虛擲應須爾輩揚其塵休令黼黻怨岑寂要與琬琰增嶙峋海陵先生雅愛士晚得徐郎道气伸喬王款接𨿽不數邇聞亦欲來卜鄰驊驑造父兩相值一瞬萬里誰能馴都門二月芳艸發禦溝楊栁垂條新徐郎綰牒將逺適使我旦夕生悲辛爲君沽酒上髙樓月前醉舞梨花春天明掛帆向何處鴻雁哀鳴求故羣南登防稽探禹穴西浮湘水弔靈均洞庭波寒木葉下峽口風急猨嘯聞司馬太史有遺躅歸來著書追獲麟

朝飲馬送陳子出塞

朝飲馬夕飲馬水咸艸枯馬不食行人痛哭長城下城邊白骨借問誰云是今年築城者但道辭家別六親寧知九死無還身不惜身爲城下土所恨功成賞別人去年賊掠開城縣黑山血迸鴉翎箭萬里黃塵哭震天城門晝閉無人戰今年下令修築邊丁夫半死長城前城南城北秋艸白愁雲日暮聞鳴鞭

林良畫兩角鷹歌

百餘年來畫禽鳥後有呂紀前邊昭二子工似不工意吮筆決眥分毫毛林良寫鳥祗用墨開縑半埽風雲黑水禽陸禽各臻妙掛出滿堂皆動色空山古林江怒濤兩鷹突出霜厓髙整骨刷羽意勢動四壁六月生秋防一鷹下視睛不轉已知兩眼無秋毫一鷹掉頸復欲下漸覺防防開風毛匹綃𨿽慘澹殺气不可滅戴角森森爪拳鐵迥如愁胡眥欲裂朔云吹沙秋艸黃安得臂爾騎駟鐵艸間妖烏盡擊死萬里晴空灑毛血我聞宋徽宗亦善貌此鷹後來失天子餓死五國城乃知圖寫小人藝工意工似皆虛名校獵馳騁亦末事外作禽荒古有經今皇恭黙罷遊燕講經日禦文華殿南海西湖馳道荒獵師虞長俱貧賤呂紀白首金鑪邊日暮還家無酒錢從來上智不貴物滛巧豈敢陳王前良乎良乎寧使爾畫不直錢無令後世好畫兼好畋

錢選畫張果圖

張翁紙驢眞有無錢也何意傳其圖印記𨿽明幅斷裂李侯完之亦奇絕所恨圖尾錢有詩就蛇添足將無癡憶昔翁來集賢院入宮詔許肩輿便一日聲名人主動千年靣目吾今見帝貌深沈玉榻雄侍人一異三人同漢皇信有瑤池降秦始枉慕蓬萊宮言未竟鈴殿風寸驢躍出靑箱空有童追捉雙眼紅此驢防躃盤當中李侯一防一絕倒每稱獨苦嗟良工細觀張翁骨格古徐福五利寧其伍曰嬪眞令天下疑遄歸轉覺皇心蠱長生殿前牛女辰廣寒仙桂舞鸞身世間但識申師巧誰觧中條放浪人

洛陽道

桃花馬金絡頭白面郎紫貂裘三月洛陽道垂栁防淸溝溝水東流不記春花開花落防回新東風日暮楊花起愁殺髙樓獨倚人

朱仙鎭

水店回岡抱春湍滚白沙戰場猶傍栁遺廟只棲鴉萬古關河淚孤邨日暮笳向來戎馬志辛苦爲中華

徐墓書張相國碑銘

不讀南州傳誰知髙士心江城遺像在春日古祠深竹鳥嚶嚶合松墻靡靡陰曲江千載碣書罷淚盈襟

明逺樓春望

貢院初開閣春陰獨倚欄栁邊千艦聚花裏萬家殘風雨江聲壯兵戈地色寒斷腸沙塞雁羣起向長安【蔣仲舒云含愁無限】

酬京師友人見寄

浮雲悲故國積水起鳴雷不見長安日愁登古吹臺故人三月別天上一書來欲問經行處山中杜若開

東陂秋泛

久說東陂好今陪上客遊綺筵開畫舫哀笛奮中流舞每低輕燕歌先起白鷗稍前休更進吾愛荻花洲

遊兵

聞道新開口遊兵未解圍只須殊死戰莫放隻輪歸漢月已自滿林烏常夜飛早將書插羽天子日宵衣

環縣道中

西人習鞍馬而我憚孤徵水抱琵琶寨山銜木鉢城裹瘡新罷戰插羽又徵兵不到窮邊處那知逺戍情

赴郊觀宿

城邊水色靜春茅苑外鶯啼拂露梢萬戶花臨復道九天宮殿鎖南郊霓旌夜發淸溪繞彩仗晨飛碧樹交身到鈞天渾不解坐聞仙樂下云旓

謁陵

本朝陵墓傍居庸聞說先皇駐六龍一日玉輿回朔漠遂令金殿鎖秋峯明禋衮職𨿽多預備物祠官豈盡供報祀獨知今上切每於霜露見愁容

秋懷【三首】

慶陽亦是先王地城對東山不窋墳白豹寨頭惟皎月野狐川北盡黃雲天淸障塞收禾黍日落溪山散馬羣回首可憐鼙鼔急幾時重起郭將軍

宣宗玉殿空山裏野寺霜黃鎖碧梧不見虎賁移大內尙聞龍舸戲西湖芙蓉斷絕秋江冷環佩淒涼夜月孤辛苦調羮三相國十年垂拱一愁無

大同宣府羽書同莫道居庸設險功安得昔時白馬將橫行早破黑山戎書生誤國空談裏祿食驚心旅病中女直外連憂不細急將兵馬備遼東【穆敬甫云諸作如雲屯髙嶺風湧飛流】

雪後朝天宮

馬上城中見雪山白雲蒼霧滿燕關蓬萊咫尺無人到松柏黃昏有鶴還當日翠華遊物外百年金殿鎖人間浮塵擾擾江湖逺悵望巖棲不可攀

艮嶽篇

宋家行殿此山頭千載來人水一丘到眼黃蒿元玉砌傷心錦纜有漁舟金繒社稷和戎日花石君臣棄國秋漫倚南云望南土古今龍戰是中州

潼闗

咸東天險設重關閃日旌旗虎豹間隘地黃河吞渭水炎天白雪壓秦山舊京想象千官入餘恨逡巡六國還滿眼非無棄繻者寄言軍吏莫嗔顏

別徐子禎卿得江字

我愛南州徐孺子明瑤羙璧世無雙新從北極防南極便自吳江下楚江日落鷓鴣啼廟口水淸斑竹映船牕禰衡王粲俱黃土千載何人復此邦

臺寺夏日

古臺髙並郁岧嶤斷塔稜層鎖寂寥積雪洞門常慘慘炎天松柏轉蕭蕭云雷畫壁丹靑壯神虛堂世代遙惆悵宋官偏泯滅二靈哀怨不堪招

漢江歌送範子之桂陽

漢江江上鶗鴂鳴漢江遊客無限情靑山落日下帆影芳艸月明聞櫂聲黃鶴磯頭暮云盡鸚鵡洲邊春水生莫倚仲宣能作賦洞庭南接桂陽城

秋望

黃河水繞漢宮墻河上秋風鴈幾行客子過壕追野馬將軍韜箭射天狼黃塵古渡迷飛挽曰月橫空冷戰場聞道朔方多勇略只今誰是郭汾陽【王元羙云雄渾流麗】

朱仙鎭

水廟飛沙白日陰古墩殘樹濁河深金牌痛哭班師地鐵馬驅馳報主心入夜松杉雙鷺宿有時風雨一龍吟經行墨客還詞賦南北淒涼自古今

東華門偶述

銀甕爛生光盤龍繡袱香但知從內出不省試何王

贈何舎人

朝逢康王城暮送大堤口相對無一言含淒各分手

艷曲

父母愛小女女是聰明子生不識鴛鴦繡出鴛鴦是

曉鶯

睍睆夢中迷流鶯碧樹西起來紅日照已度別枝啼

雲中曲【二首】

黒帽健兒黃貉裘匹馬追奔紫塞頭相逢不肯通名姓但稱家住古云州

白登山寒低朔云野馬黃羊各一羣冒頓曽圍漢天子健兒惟說李將軍

聖節聞駕出塞

千官北首望龍旂萬國車書集鳳闈八駿瑤池秋色逺防時親擁白狼歸

送周判官

明鐙緑酒五花裘客舎新秋螢火流問君不飲眞何事明日出城風葉愁

月夜過訪王子

率爾髙陽飲博徒酒酣擊劍膽何麤金門貴客如相許徑脫鸘裘付酒壚【蔣仲舒云語爽】

夏口夜泊別友人

黃鶴樓前日欲低漢陽城樹亂烏啼孤舟夜泊東遊客恨殺長江不向西

別李生

華也南來送我行靑絲挈酒玉壺輕滕王閣下江千尺一曲滄浪萬古情

送王韜

王郎口談金虎文自稱師是紫陽君掛帆明日忽南去影落龍江五色云

經行塞上

天設居庸百二關祁連更隔萬重山不知誰放呼延入昨日楊河大戰還

歸塗詠古

河濟誰言不共流靑春惡浪古懷州蕩揺少室三花樹倒映天壇白石樓

汴中元夕

中山孺子倚新妝鄭女燕姬各擅齊唱憲王新樂府金梁橋外月如霜

京師春日漫興

十日不出花盡開城南城北看花來卽教閉戶從花盡莫遣防花不醉廻【蔣仲舒云語老而用意婉】

送人之南郡

鼓刀朱亥本微寒白首侯嬴是抱關不爲千金增意气只緣一諾重丘山

明詩綜卷三十四

欽定四庫全書

明詩綜卷三十五

翰林院檢討朱尊編

何景明【七十八首】

景明字仲黙信陽人治壬戌進士授中書舎人轉吏部員外出爲陜西提學副使有大復山人集【顧華玉云仲黙咳吐珠璣人倫之俊康徳涵云漢魏以降訖於開寶世代旣移音節斯異修詞之士能無惡厥趨斯已優矣復能引而上之不沈流俗若仲黙者豈非鮮哉王子衡云仲黙侵風匹雅欱騷儷選遐追漢魏俯視六朝溫醇典雅丰容色澤靡不備舉規治古調無所不極崔子鐘云空同方雅簡黙稍餙亷稜仲黙恬淡溫孫不露才羙李之雄厚何之逸健宜學者尊爲宗匠孟望之云是時闗中李獻吉濟南邊廷實以詩文雄視都邑何君往造語合乃力變之古自是操觚之士往往趨風漢魏矣徐子容云仲黙昌谷咸懷雋才與獻吉相頡頏而二子秀潤淸藻防乏雄渾楊用修云仲黙枕籍杜詩不觀余家其於六朝初唐未數數然也與予及薛君采言及六朝初唐始恍然自失然終不若其效杜諸作也黃勉之云大復詩所謂使集者宣敬皇帝哀詔時作也家集者劉瑾柄國謝病還鄕時作也京集者直內閣制勅時作也喬景叔云國初詩尙襲元習宣正以來駸駸如宋矣先生與諸君子一變而爲漢魏盛唐起千載之衰屹然一代山斗樊少南云國朝詩文至治間極矣先生首與北地李子一變之古詩擬曹劉賦賞屈宋天下翕然從風盛矣哉千載一時也唐虞佐云仲黙詩探冥抉奇增華潄潤軋晉魏而上之一唱三嘆有餘音焉任少海云仲黙詩如黃鐘在縣金石發作伶坊供奉之官莫不按宮商謹節奏其橫放處如項羽提三尺劍出江東不必斬將搴旗而登壇嘯吒千人皆廢徐子元云大復上追漢魏下薄初唐大匠揮斤羣工斂手蔡子木云明興百六十年詩文迄無定體自先生崛起汝南與獻吉發憤詞林超覽古始乃排斥羣疑歸之大雅何其雄也穆敬甫云何詩淸淑典麗鑑然瑩然眞得風人溫柔惇厚之旨李伯華云大復詩宗李杜文仿班馬字兼顏栁或與邊華泉李空同稱爲海內三才或與崔】

【後渠稱爲中州二俊或與關中諸公並吳下徐廸功稱爲徳七子王元羙云仲黙如朝霞防水芙渠試風又如西施毛嬙無論才藝卻扇一顧粉黛無色又云仲黙才秀於李氏而不能如其大又云義取師心功期舎筏以故有弱調而無累句詩體翩翩俱在雁行又云李源風何源雅風故長變以明志耳覩其深沈莽宕激昂鼓壯喑嗚防淒忽正而奇正若嶽崎奇若海颶則李子哉是故少孫其緣情卽象觸物比類靡所不遂壁坐璣馳文霞淪漪緒飇揺曵春花徐發驟而如淺復而彌深疑無隃何子而上者夫百鳥集於詞林而二子雄飛或羊角而橫舉或順飇而肆翔其九萬里同也又云鳴鸞佩瓊萬象咳唾吾推仲黙然不能諱其孱汪伯玉云何李兩家遞爲桓文鼓旗鼓號天下獻吉非規矩弗由先生則務底於化於時主典則者張獻吉主神解者附先生要諸至言各有所當顧其相直若繩墨而相濟若和羮卽言逆耳而心莫逆耳視者勿察也黃淸甫云大復詩因意著詞就詞成篇故情性衝逸興象閒雅曩與李公共驟詞場並崇雅道李則气勢爲勝公則風度爲優彭子殷云仲黙朗音亮節惜年勿遐羙而未至今也防觕豪之獻吉壓於其上天下其誰信之屠緯眞云空同𨿽極力摹古天才故髙不沒雄渾之气大復𨿽不盡摹古法度故才都無纎艷之習此其所以並傳也顧言云李何二學憲气象濶詞采精確力挽頽風復增古雅遴材兩漢嗣響三唐如航琛越海輦賮逾嶠琳闕珠房輝燦朗映各成一家繼而海內翕然景從爲明音中興之盛實二公之倡也二公古體並出楚騷詞漢樂府而憲章少陵者近體猶酷擬杜李古勝何如屯云出峽驚風湧湍波瀾變幻層彩疊出何近勝李如石門寒瀑劍閣朝霞空中聲色髙逺難攀薛君采云俊逸終憐何大復麤豪不解李空同則何似勝李邪胡元瑞云古今才人蚤慧者多寡大成大成者不必蚤慧兼斯二者獨魏陳思次則唐王子安明則何仲黙二子風華神秀絕自相當然子安尙沿六代綺靡仲黙一埽千秋茅塞其識與功不可同日語也又云今人因獻吉祖襲杜意輒假仲黙舎笩之說動以雞口牛後爲辭此未覩何集者就仲黙言古詩全法漢魏歌行短篇法杜長篇法王楊四子五七言律法杜之宏麗而兼王岑髙李之神秀卒自成一家冠冤當代所謂門戶堂奧不過如此古人影子之說以獻吉多用杜成句故有此規自是樂石非欲其盡棄根源別安面目也又云李以骨力勝何以神韻超學何不至不失雕龍學李不成終類晝虎江進之云何大復詩何甞規規摹古然已逼古人陳臥子云仲黙姿制嬴秀神气和朗發徽音吐芳訊令人有形穢之恥昔人稱王恭濯濯似春月栁又評禇書爲瑤臺嬋娟庶防近之詩云有羙一人淸揚婉子迨將仿佛焉矣曹潔躬云唐之士人稱輞川爲詩天子浣花爲詩宰相王諸體精致毫無憾若是乎盡善盡羙也杜硬語盤空頽唐潦倒若似乎未盡善也而王聲價反讓杜數等問之解人防於心不能言其故也正間李何並起始而相應旣而相規李扛鼎拔山千夫盡廢何霜葭玉樹照曜一時右何者羙其醇而寡疵少李者指其生吞活剝不知李正借短以擊長而何卽長反見短明鏡無塵不若月中有物𨿽稱勍敵然終遜李一籌姚仙期云誦大復詩如聽雲中奏曲但覺洋洋盈耳孫豹人云大復五言句琢字鏈長歌滔滔洪逺又復淸爽絕倫五律全法右丞淸和雅正七律自少陵以外無所不擬絕句獨不摹盛唐秀峻莫比要之驟而如淺復而彌深兩言其定評矣沈山子云大復楚謡漢風魏制晉造靡所不有】

【靜志居詩話正間作者倡復古學同調六七人李何實爲之長李以秀朗推何何以偉麗目李其後互相抵牾何誚李揺鞞振鐸李誚何沙弄泥譬之鍼砭不中腧穴徒嘵嘵耳兩君皆負才傲物何稍和易以是人多附之薛君采詩云俊逸終憐何大復麤豪不解李空同自此詩出而抑李申何者日漸多矣】

短歌行

冉冉秋序肅肅霜露蓄我旨酒召我親故鳥歡同林水歡同源矧我同鄕胡能弗惇耀靈西藏明燈在室更長夜良可以繼日園有藝菊庭有樹蘭秋芳是恱春榮曷觀髙陵可升海水可測出門異路安知南北生年防何去者日多子不我樂聽我短歌【陳臥子云弱於曹公壯於子桓】

塘上行

蒲生寒塘流日與浮萍儔風波揺其根飄轉似客遊客遊在萬里日夕望故州鶗鴂鳴嵗暮蟪蛄知凜秋暑退厭絺綌寒至思重裘佳人不與處圎魄忽四周房櫳淒鳴玉紈素誰爲收白雲如車蓋冉冉東北浮安得雲中鴈尺帛寄離愁【陳臥子云婉麗淸發不在建安下】

梁甫吟

君不見泰山髙髙梁甫在其半古來封壇禪地無宮館厓崩壁坼鐵鎖斷秦碑漢碣何人防自從生人開九州九十六帝行權謀虎豹啖食龍蛇憂朝翻暮覆作雲雨立談坐笑生戈矛君不見田疆論功爭二桃齊門三丘薶野蒿又不見魯連辭賞輕千金卻秦救趙何雄豪眼前無人辧曲直身後聲名更何益拂袖空憐蹈海心防車枉負排山力梁生五噫歌莫哀東絕梁甫觀蓬萊千年雲開錦繡壁五色日抱金銀臺瀛洲方丈列仙占文成五利何能驗徐生入島竟不回博士儒生盡坑塹我吟梁甫君振衣世路﨑嶇多是非瑯玕芝艸海岱曲釣竿拄杖從今歸【沈道初云豪放不在太白下】

采蓮曲

急歌太短緩歌長淸風夕回素云翔雙鳬飛起向橫塘荷花不言空斷腸明月宛轉流西方月中白露霑衣裳紅顏靑鬢安能常萬嵗爲樂莫相忘

獨漉篇

獨漉獨漉驅車折軸不畏折軸但畏車覆芃芃者蕕生彼中衢𨿽有蘭蕙當門則鉏同行竊金相顧道左我實不知彼則畏我食荼知苦食梅知酸狐裘之敝可以禦寒有虎斑斑伏於林下我欲射虎愧無勁弩肅彼北風渡彼中流豈不懷歸與子同舟【宗子相云絕似古逸詩】

白紵歌

手中色絲舊所治靑紅碧緑當自知眾中不語心向誰感君厚恩私念之東流之水不西馳泰山在前不可移紅顏白首奚足辭

行路難【二首】

牀有織綺篋有織素請君視綺還視素憐新不如莫棄故樽中有酒盤有餐聽我爲歌行路難眾中歡樂多志气豈知他人不得意白日有時不照地安得保君常不棄【陳臥子云結句無嫌質直樂府本色也】

天河熒熒西北轉織女牽牛不相見由來天上亦別離何怪人間有悲怨世情燐薄惡衰賤駕車騎馬有人羨少年不得君愛惜紅顏勝人亦何益【吳明卿云淒惋】

俠客行

朝入主人門暮入主人門思殺主仇謝主恩主人張燈夜開宴千金爲壽百金餞秋堂露下月出髙起視廏中有駿馬匣中有寶刀佩刀躍馬門前路投主黃金去不顧

車遙遙【二首】

寒雞喔喔知夜半鄰翁舂粱婦炊飯僕夫聞雞趣車起欲明未明行十里火輪飛出扶桑霞羲和騎龍鞭日車君看日亦無閒時我車安得常在家

車遙遙望望行塵滅但聞上車語不得下車別

秋江詞

煙渺渺碧波逺白露晞翠莎晚泛緑漪蒹葭淺羙人立【一作泣】江中流暮雨帆檣江上舟夕陽簾櫳江上樓舟中采蓮紅蕅香樓前踏翠芳艸愁芳艸愁西風起芙蓉花落秋水江白如練月如洗醉下煙波千萬里【陳臥子雲輕秀之詞不傷古質所以大雅】

雙燕篇

雙燕何翩翾飛去仍徊翔依依止畫閣繾綣鳴東廂昔來屆陽節今去易寒涼祗恐秋風髙海路多煙霜雙飛入君戶雙棲在君梁被蒙君仁恵彈射不相妨養雛毛羽成送雛還故鄕𨿽無黃雀報嵗願巢君堂

種麻篇

種麻冀滿丘種葵冀滿園孤生易憔悴獨立多憂患當行思故旅當食思故歡先機失所豫臨事多嗟嘆升蕭艾乃至鉏桂致傷蘭物理有相附疇能識其端斷金俟同志抱玉難自宣結交良匪易君當圖未然【陳臥子云陳思君子之遺】

易水行

寒風夕吹易水波漸離擊築荊卿歌白衣灑淚當祖路日落登車去不顧秦王殿上開地圖舞陽色沮那敢呼手持匕首摘銅柱事已不成空罵倨噫嗟嗟燕丹寡謀當滅身光也自刎何足云惜哉枉殺樊將軍

莫羅燕

羅雀莫羅燕燕飛在髙殿殿髙且深誰得見主人垂幕髙殿中燕來徘徊不敢通楊花落燕出啄童子張羅逐黃雀黃雀入羅燕入幕

明月篇【有序】

僕始讀杜子七言詩歌愛其陳事切實布辭沈著鄙心竊效之以爲長篇聖於子羙矣旣而讀漢魏以來歌詩以唐初四子者之所爲而反復之則知漢魏固承三百篇之後流風猶可徴焉而四子者𨿽工富麗去古逺甚至其音節往往可歌乃知子羙辭固沈著而調失流轉𨿽成一家語實則詩歌之變體也夫詩本性情之發者也其切而易見者莫如夫婦之間是以三百篇首乎雎鳩六義首乎風而漢魏作者義關君臣朋友辭必托諸夫婦以宣郁而逹情焉其旨逺矣由是觀之子羙之詩博渉世故出於夫婦者常少致兼雅頌而風人之義或缺此其調反在四子之下與暇日爲此篇意調若髣髴四子而才質猥弱思致庸陋故摛詞蕪紊無復統飭姑錄之以俟審音者裁割焉【陳臥子云此序深得風人之旨】

長安月離離出海嶠遙見層城隠半輪漸看阿閣銜初照防灩黃金波團圞白玉盤靑天流影披紅蕊白露含輝泛紫蘭紫蘭紅蕊西風起九衢夾道秋如水錦幌髙褰香霧濃闈斜映輕霞舉霧沈霞落天宇開萬戶千門月明裏月明皎皎陌東西柏寢岧嶤望不迷侯家臺榭光先滿戚裏笙歌影乍低濯濯芙蓉生玉沼娟娟楊栁覆金隄鳳皇樓上吹簫女蟋蟀堂中織錦妻別有深宮閉深院年年嵗嵗愁相見金屋螢流長信階綺櫳燕入昭陽殿趙女通宵侍禦牀班姬此夕悲團扇秋來明月照金微楡黃沙白路逶迆徵夫塞上行憐影少婦窗前想畫眉上林鴻雁書中恨北地關山笛裏悲書中笛裏空相憶防見盈虧淚霑臆紅閨貌減落春華玉門腸斷逢秋色春華秋色遞如流東家怨女上妝樓流蘓帳捲初安鏡翡翠簾開自上鉤河邊織女期七夕天上嫦娥柰九秋七夕風濤還可渡九秋霜露迥生愁九秋七夕須防易盛年一去眞堪惜可憐揚彩入羅幃可憐流素凝瑤席未作當壚賣酒人難邀隔坐援琴客客心對此嘆蹉跎烏鵲南飛可柰何江頭商婦移船待湖上佳人挾瑟歌此時憑防垂玉箸此時滅燭斂靑蛾玉箸靑蛾苦緘怨緘怨含情不能吐麗色春妍桃李蹊遲輝晚媚菖蒲浦與君相思在二八與君相期在三五空持夜被貼鴛鴦空持暖玉擎鸚鵡靑衫泣掩琵琶銀屏忍對箜語箜篌再彈月已防穿廊入闥靄斜暉歸心日逺大刀折極目天涯破鏡飛【沈道初云精神韻調駸駸軼少陵而方駕王盧詩話初唐四子體今人棄之若土苴矣然其音節宛轉從六朝樂府中來初學者正不可不知也仲黙明月篇擬議頗工未墮惡道子羙詩云王楊盧駱當時體輕薄爲文哂未休爾曹身與名俱滅不廢江河萬里流其論詩之指若此然則初唐亦豈可盡廢乎】

送張子

我視人之疚如哉我躬勿曰行弗動勿曰言弗用勿曰我寡憚彼有眾【顧文玉云章法自楹杖二銘來】

淸平令

淸平縣之令不識何爲者庭前長野桑庭後長山檟猛虎上我城靑狨啼我舎昨日出城去騎馬到部下部民道遮之持刀殺其馬入門顧妻子所居無完瓦秋風吹樹木白日落原野永夜空城中哀哀淚如瀉

平越

淸晨發平越霧暗山益密僕夫各相戒路逺恐迷失薄午遊气淸參差眾峯出雞鳴溪谷中始見厓上日云葉分杳冥髙原被華實秋風起叢林興感乃非一悠悠逺行邁歷險難具述

城南婦行

城南有寡婦見客泣數行自言良家女少小藏閨房靑春嬌素手白日照紅妝父母偏見憐嫁我不出鄕前年彌魯亂腥穢入我堂弟兄各戰死親戚俱陳亡嗟哉華艶質忍恥罹凶彊憂愁雲鬢變辛苦朱顏傷昨聞故夫在消息通兩方百金贖我身三年歸舊疆歸來門巷異人少蓬蒿長轉盼夫亦死兒女空在防薄田無耕犢寒臘無完裳人生固有命妾獨遭此殃況復官軍至燒焚廬井荒主將貪賄賂百死不一償朝廷自有法出師亦有名妾身何足道無乃乖天常

泊云陽江頭玩月

扁舟泊沙岸皓月出翠嶺開牕鑑淸輝照我孤燭冷髙林散疎光逺渚接余景縱橫銀漢廻三五玉繩耿望防更易客行尙殊境佳期邈山嶽端坐令人省【沈山子云詩品在大小謝之間】

五平五仄體

秋原何蕭蕭耳目去雜茸枯荷猶穿塘苦瓠尙抱隴寒風吹空林落日照古冡徘徊觀陳蹤露下髮忽竦【孫豹人云風雅互作雜體並生五平五仄亦具體也此詩不見平仄之迹乃運思之神更有七平七仄如吐舌萬里唾四海七變入臼米出甲離袿飛髾垂纎羅梨花梅花參差開是也】

七夕

逝節忽不處佳夕復我臨神飇泛光蕙渥露霑華林彼牛女防玆端竟難諶形影防相望胡由接徽音飄颻翠龍駕髣髴靑瑤簪長河坐移轉素波斂西沈靈彩歘以晦遊雲起層陰同歡戀膠漆異處悲辰參翹思慕逺匹感此涕流衿【陳臥子云微詞雅奏不減恵連】

十三夜對月

閒居愛明月良節復與俱金魄麗秋闉皓彩揚云衢澄空斂霜煙淸飇蕩中區徘徊廣庭內攺席臨方除顧景怵衷慮興心念居諸天道遞消長戒之在須防懷謙可久安盛滿豈恆居孰云質靡盈所貴光不渝

十四夜同淸溪子對月

林塘枉佳客待月欣舉觴今夕勝昨夕已見生東方離離絳霄側冉冉素云揚逾時灝气徹縣耀天中央仰視渺難卽忽覺在我防淸池含防波左右浥流光月行固當望人防何能常與子各鄕域邂逅臨此堂良時不屢值明月安可忘醉歌答永夕和我窈窕章

十六夜月

日夕城煙斂列宿出復多開軒望明月展席流素波員輝𨿽少虧猶能徧天涯單居【一作翫】不爲樂念逺徒咨嗟羙人越崇京髙樓結綺霞浮雲暮長徵何由覩光華迅飇萬里至霜霧日以加坐憂桂枝歇委落同泥沙淸輝苟相照豈慮天路遐

十七夜月

更深月復明揚秀靑雲端浮飇倐以寂長川靜波瀾徘徊廣除下白露棲崇蘭仰見城西樓廻光照文軒樓中織綺女延頸獨哀嘆哀嘆未終已素河橫西山逝魄不長望玉貌寧久妍君毋吝光恵使我芳嵗防

搗衣

涼飇吹閨闥夕露淒錦衾言念無衣客嵗暮方寒侵皓腕約長袖雅步餙鳴金寒機裂霜素繁杵叩淸砧哀音緣云發斷響隨風沈顧影惜流月仰盼悲橫參路長魂屢䢐夜久力不任君子萬里身賤妾萬里心燈前擇妙匹運思一何深裁以金剪刀縫以素絲鍼願爲合歡帶得傍君衣襟【陳臥子云蕙心蘭質綺羅如在元羙所謂卻扇一顧時也】

擬古詩

名都有髙樓上入靑雲端修城延曲隅阿閣交重防佳人理淸曲當戶橫朱揚音采霞裏令顏誰不觀賔客防四座絲竹哀且繁日中車馬至薄暮皆來還聽曲各言好知音良獨難

淒淒仲秋日百卉腓以殘涼風入階樹零露摧庭蘭明月皎東壁昆虫鳴艸間孤鴻暮安適哀音揚云端眷言平生友振翮起【一作蕩】孤鶱遺我若逝波望子如髙山托忱在終始蓄久諒逾宣寸心不可移磐石誰謂堅人生百年內胡爲形所役登髙覽九原但見松與柏徘徊故里閭念我平生戚鬥酒相存問度阡復逾陌上堂展殷勤華燈永今夕何必傾庶羞濁沽聊與適朱顏難可常須髮防當白徧觀四海人誰爲不死客良時弗爲歡衰暮嘆何益死者長不作生者長不息日月更相送萬古安所極素絲有蒼黃岐路多南北在家常相問出門安可測落木歸本根飛鳥戢羽翼客遊在萬里終當還故域

繁霜降秋夜膏火寒無光淒風舉帷幄素月流中房客行在殊境【一作君子事行役】獨處誰與將仰視天上星羅列皆成行牛女獨何辜防防守河梁嗟無臨風翼欲去不得翔引領長太息涕泗徒霑裳

贈王文熙

行子夜中起月沒星尙爛天明出城去暮薄長河岸艸際人獨歸煙中鳥初散解纜忽以遙川光夕淩亂

津市打魚歌

大船峩峩系江岸鮎魴鱍鱍收百萬小船取速不取多往來拋网如擲梭野人無船住水滸織竹爲梁數如罟夜來水長沒沙背津市家家有魚賣江邊酒樓燕估客割鬐斫鱠不論百楚姬玉手揮雙刀雪花錯落金盤髙鄰家思婦淸晨起買得蘭江一雙鯉簁簁紅尾三尺長操刀具案不忍傷呼童放鯉撇波去寄我素書向郎處【陳臥子云調古詞俊】

偏橋行

城頭日出一丈五偏橋長官來擊鼓山南野苖聚如雨三尺竹箭七尺弩朝出射人夜射虎男解蠻歌女解舞殺血祈年暗乞蠱沙蒸水毒艸根苦上山下山那敢蠢爾苖民爾毋侮虞庭兩階列干羽

寄李空同

黃河臘月冰十丈縱有鯉魚那得上楚天鴻鴈避霜雪未得逢春難北向康王城邊沙艸曛梁王臺上多暮云野人嵗晚誰相對桐柏山中空憶君【陳臥子云盛唐】

官倉行

長棘周袤三丈垣髙門鐵鎖緘兩關黃防碧衫下厫吏白板朱書十行字帳前喧呼朝不休剪旌分隊聽唱籌富家得粟堆如丘大車檻檻服兩牛鄕間餓夫立墻下稍欲近前遭吏罵

吳偉江山圖歌

吳偉老死不可見人間畫史空嗟羨吾觀此卷江山圖飄然意象臨虛無想當濡毫拂絹素酒酣落筆神骨露萬里靑天動海嶽空堂白日流雲霧洲傾岸側波嶺銜島嶼倒影翻源潭江邊萬舸一時發中流防防開風帆崩濤湧浪勢難久漁子舟人各回首去鴈遙知七澤中落花誤認三江口煙峯蒼茫貌二叟靣髮衣冠頗麤醜石林沙艸恣防染舒捲滄洲在吾手憶昨治間偉藝實絕倫供奉曽逢萬乘主招邀數過諸侯門京師豪貴競迎致失意往往遭訶嗔由來能事負性气轗軻貧賤終其身嗚呼吳生不復得剰水殘山轉淒惻此卷流傳天地間我卽見汝眞顏色

吳偉飛泉畫圗歌

長安獨過田子舎畱我一翫飛泉畫絕壁如聞風雨來晴天安得蛟龍掛吳生跌宕得畫理潦艸落筆皆可喜飛泉卻出沓嶂間山卽眞山水眞水客堂六月生晝寒耳中髣髴髙江灘源潭窈窕不可測波浪洶湧多奇觀泉邊二老顏色異偶坐似是荘與恵萬里誰論到海心百年詎識臨淵意偉哉田子今儒宗文標南指匡廬峯不須對此更惆悵防觀瀑布靑天上杉風松日隔縹緲云瀧雪灨何雄壯我常夢往神空向豈無吳生好手筆爲我寫寄廬山障【吳明卿雲气韻生動畫中山水人物歷歷知覩】

畫魚

大魚昻藏若人立衝波跋浪風江急防觀二鯉各有神倐忽波濤隨出入中堂鬐鬛動杳冥坐久始識爲丹靑靑天萬里拂絹素筆力咫尺開滄溟禹門天池雲霧裏白晝雷霆行地底何人有力移置此酒酣相視一攺容只愁化作三蛟龍【楊用修云雄奇排宕直踞少陵之壘可奪獻吉之幟】

子昻畫馬歌

學士宋王孫畫馬皆龍姿曽寫飛黃出天廏尙畱云影落瑤池池頭馬官錦鞾袴緩鞚長牽時拂顧萬里精神開絹素百年馬鬛生風霧吁嗟內乘無人識想見奔騰過都國翠仗朱軒數往來金羈玉勒增顏色只今天子罷南徵乂聞東巡遼海城安得四馬忽然生登臺一顧千金輕天上長隨八駿行【鄭平子云仲黙畫馬二篇比之杜陵雄偉少遜而逸宕有餘】

畫馬行

畫馬如畫龍縱橫變化當無窮吾觀月山子落筆窺神工曽向天閒貌十萬十萬意態無一同此馬傳來防百年古絹猶開沙漠風樹裏河流新過雨簇簇艸芽寒刺水圉人雙牽臨水邊艸色離離亂雲綺令人疑到渥窪防波底風雷鬭龍子細看不是白鼻騧恐是當朝獅子花紫燕纎離各惆悵其餘努劣何足誇憶昔愛馬不惜千金貨君王勤政樓頭坐奚奴黃衫雙繡鞾廐中騎出樓前過紅帕初籠汗血香玉鞭輕拂桃花破吁嗟玩物竟何益遺迹徒使丹靑播只今烽大西北來沙場未聞千里才千里才固有時回頭爲問禦者誰君不見古人養馬如養士一飽能酬千里志今人養馬如養豚廏下常摧蒺藜刺古之良馬何代無可笑今人空按圖

【詩話仲黙題畫諸篇源出少陵匪徒貌似神亦似之】

辰溪縣

早發辰溪渡淸川喜泛舟山城欹粉堞江驛映朱樓雨驟沙頽岸天寒水露洲蠻音聞漸異迢遞動鄕愁

峽中

自昔偏安地於今息戰侵江穿巫峽隘山鑿門深濁浪魚龍黑寒天日月陰夜猨啼不盡淒斷故鄕心

月

片月中秋近輝光一歳無天淸驚塞鴈夜冷落楓烏不寐知宵永無言對影孤更深何處沒萬里墮江湖殿試宿禮部和馬張二光祿喬直閣諸公

東閣春朝晚南宮夜宿深鎖闈猶月色開閤更松陰地迥神仙接天低象緯臨諸君淸廟作三嘆有餘音【蔣春甫云下字虛實俱鏈】

懷沈子

沈生南國去別我獨淒然落日淸江樹歸人何處船十年安陸舎數口太湖田想到鄕園日生涯亦可憐【沈山子云極似襄陽】

十四夜

水際浮雲起孤城日暮陰萬山秋葉下獨坐一燈深白露蒹葭落西風蟋蟀吟關山今夜月橫笛有哀音

送曹端卿謫尋甸

逐客滇南郡雲天此路長髙秋行萬里落日淚千行作賦投湘水題書寄夜郎殊方气候異去矣愼風霜【陳臥子云似髙常侍】

九日夜過劉以正別士奇

重陽愁獨酌深夜喜相過萬里惟秦客三杯亦楚歌霜笳沈海月風鴈起滹沱醉別黃花去能忘白玉珂

送彭總制之西川

蜀道靑天上岷山赤日西九重連授鉞萬里動徵鼙開府松杉靜懸軍玉壘低知公安蜀計諸葛大名齊【楊用修云森嚴荘重】

得五淸先生客澧州消息悵然有懷

憔悴東都士吾師更可嗟三年爲逐客萬里未還家暮阻巴山雪春行楚岸花江湖無路覓流涕望天涯【詩話五淸先生內江人南京禮部右侍郎贈尙書諡文肅劉公瑞也字曰徳符山東按察僉事時斆之子中治丙辰進士正徳丁丑以按察副使提督浙江學政明年六月廣購經史子集發十一府儒學公貯備覽每冊隸書於序尾鈐以關防今各府俱散佚人間予每每見之惟湖州府學尙多存者予家所抄施宿張淏防稽二志乃其所儲本也又甞於峴山建三賢祠以祀唐刺史顏公眞卿宋知州事蘇公軾王公十朋則己卯年事也畱心風教若此可謂克盡其軄儻學使者悉如公所爲士風吏治何難丕變予以爲三賢祠在宜作栗主並祀公斯則賢有司之責矣公有五淸先生集十八卷又外臺集六卷訪之未獲故附識於此】

關門

虎衛關門迥龍沙塞曲深風雲時有气日月晝長陰中使西來訊千官北望心天塞漢宮闕翠蓋憶春臨【吳明卿雲气骨淸蒼陳臥子云似武皇在宣府時作】

觀兵【二首】

將帥俱分閫朝廷再剖符選徒皆虎士戰馬盡龍駒直指黃河外長驅碧海隅感恩須此輩萬一爲捐軀組練回天地戈鋋白日揺王師一奮怒宼賦可潛消使過傳金節軍行奏玉簫人言漢家將今是霍嫖姚

登堅山寺

西峯插天起絕頂寺門開雲裏一僧住山中無客來落花平講席積艸偏香臺我欲聞淸梵焚香坐不回

武關

北轉趨劉壩西盤出武關微茫一綫路廻合萬重山天地防龍戰風雲惟鳥還關門鎖溪水日夜送潺湲

中秋無月

月賞今年罷髙樓獨客愁關山中夜笛江漢故鄕舟暗雨捎檐入秋螢度檻流應知雲霧上天柱有人遊

昭烈廟

漂泊依劉計間關入蜀身中原無社稷亂世有君臣峽路元通楚岷江不向秦空山一祠宇寂寞翠華春【黃淸甫云匪直僩詞亦存名教】

艶曲

禦溝連上苑大道接平沙紫陌三千騎靑樓十萬家城中楊栁樹風起暮飛花

武昌聞邊報

傳聞彍騎近長安北伐朝廷已命官路繞居庸烽火暗城髙山海戍樓寒一時邊將當關少六月王師出塞難先帝恩深能養士請纓誰爲繋樓蘭【姚仙期云孝宗禦暖閣語輔臣劉健云臨陣以軍法從事所擬太重恐邊將起輕殺之漸此亦恩深能養士之一也】

溪上

溪上茅齋不掩扉西風初罷芰荷衣月寒沙栁蕭蕭落天晚江鴻肅肅飛野客行吟水邊立家人沽酒夜深歸相逢醉語休辭數城外黃花漸覺稀

答雷長史

十載寒氊鄭畫師風流文采更堪思朱門鼓瑟官仍逹靑殿揮毫出每遲百里風煙還薄暮孤城雨雪已多時極知嵗晚傷心切起傍官梅自詠詩

聞河南宼

檄書近報河南寇楚塞梁關轉戰空豈有兵車能逺救卽愁道路阻難通江淮城塹西南險嵩洛山川天地中今日至尊憂不細防時諸將捷音同

西海子

寺下煙波春不開苑中風浪隠樓臺泉源細繞西山出雲气深從北極來萬里乘查觀日月十年登閣望蓬萊黃塵碧水須防事莫使魚龍夜夜哀【吳明卿云雄渾遒逸陳臥子云意景皆摹少陵】

小閣初開崔郭田三君子至

本買堂齋爲客居敢扳冠蓋枉吾廬淸風坐下髙人榻深夜門停長者車竹下涼蟾輝幾杖花間螢火靜琴書黃門翰苑俱鄰近濁酒盤餐意不疎【穆敬甫云風致如月出石渠芙蓉散華】

送雷長史

彤管先朝隨帝子白頭今日奉王孫漢庭亦羨相如羙楚客重防賈傅尊花下圖書開玉殿日髙琴瑟在朱門十年亭閣淮西宴腸斷梁王雪夜樽【陳臥子云潦倒遲暮寫得可念】

得獻吉江西書

近得潯陽江上書遙思李白更愁予天邊魑魅窺人過日暮黿鼉傍客居鼓柁襄江應未得買田陽羨定何如他年淮水能相訪桐柏山中共結廬

送施聘之侍禦

海甸春風攬轡情燕關驄馬去還鳴繡衣霄漢花間出錦纜江湖樹裏行近日西臺多諫艸少年南國有詩名別更憶風流調愁聽東城二月鶯【宗子相云綺語逸韻恍對王謝風流】

鰣魚

五月鰣魚已至燕荔支盧橘未應先賜鮮偏及中璫第薦熟誰開寢廟筵白日風塵馳驛騎炎天冰雪防江船銀鱗細骨堪憐汝玉箸金盤敢望傳

送衛推官之武昌

少年佐郡楚城居十郡風流盡不如此去且隨彭蠡鴈何須不食武昌魚仙人樓閣春雲裏賈客帆檣落照余大別山前江漢水畫簾終日對淸虛【穆敬甫云風度若鯉躍晴波鳥鳴春谷】

獨立

獨立對花陰冥冥望河渚只見沙上煙不見中雨

盩厔淸明日

獨樹桃花自發髙樓燕子誰家可惜年年春色催人白髮天涯

江南思

燈下雨鳴秋舫浦口潮廻暮鐘何處相思不見江南開徧芙蓉

送韓汝慶還關中

華嶽雲臺萬里情髙秋落日眺秦城黃河一綫通滄海身在仙人掌上行

秋日雜興【二首】

野亭千橘未全黃靑柿紅梨盡待霜南鄰老翁種橡栗已見兒童收滿牀

紫蔓靑藤各一叢野人籬落管西風郊扉逺絕誰能到秋日虫鳴豆葉中

明詩綜卷三十五

欽定四庫全書

明詩綜卷三十六

翰林院檢討朱彞尊編

徐禎卿【五十首】

禎卿字昌谷一字昌國吳縣人治乙丑進士除大理寺左寺副降國子監博士有迪功集又有嘆嘆焦桐鸚鵡花間野興自慙等集【李獻吉云昌谷諸詩溫雅以發情微婉以諷事爽暢以達其气比興以測其義蒼古以蓄其詞擬義以一其格悲鳴以泄其不平參伍以錯其變卽有蹊徑厥儷鮮已顧華玉云昌谷專門詩學究訂體裁上探騷雅下括髙岑融防折衷備玆文質取充棟之艸刪存百一至今海內奉如圭璧所謂𨿽多亦奚以爲也獻吉乃云守而未化故蹊徑存焉豈其然歟又云治間詩學始盛獻吉仲黙昌谷各有所長李气雄何才逸徐情深皆準則古文鍛琢成體鄭繼之云昌谷年二十外厭薄吳聲一變遂與漢魏盛唐作者馳騁上下今之世絕無而僅有者也年三十選平生所爲文曰迪功集今行於洛陽者獻吉多爲更定失昌谷眞蓋獻吉𨿽與同調其丰神气魄自有不相能者矣文徵仲云昌谷古體合作近體非所好而爲之輒工皇甫子浚云李何矯一時之爲中興之冠而不能不泥其迹故仲氏子安於詩獨取迪功皇甫子安云徐君繼軌二晉標冠一代又云防諸氏之長以追六代迪功其庶幾乎皇甫子循云徳之間李何諸子追述大雅取裁風人一時藝林作者響臻同好景附咸足馳騁海內而徐君亦髙步江左獨綜菁英莫可瑕纇非其佳穢自得去取過嚴乎王元美云徐昌谷如白雲自流山泉泠然殘雪在地掩映新月又如飛天仙人偶遊下界不染塵俗又云昌谷如六翮搏風三危吸露快爽種種不可名狀又云昌谷少卽摛詞文匠齊梁詩沿晚季迨見獻吉始大悔攺其樂府選體歌行絕句咀六朝之精音采唐初之妙則天才髙朗英英獨照律體微乖整栗亦浩然太白之遺昌谷之於詩也黃鵠之於鳥瓊瑤之於石松桂之於木也又云昌谷自選迪功集咸自精美無復可憾其五集系少年時語舞陽絳灌貴後向人稱其屠狗吹簫爲佳事寧不泚顙又云絕塵行空吾推昌谷然不能諱其輕又云吳中如徐昌谷詩祝希哲書沈啟南畫足稱三絕王敬美云詩有必不能廢者𨿽眾體未備而獨擅一家之長如孟浩然洮洮易盡止以五言雋永千載並稱王孟我明其徐昌谷髙子業乎二君詩大不同而皆巧於用短徐能以髙韻勝有蟬蛻軒舉之風髙能以深情勝有秋閨怨婦之態更千百年李何尙有廢興二君必無絕響歐楨伯云博士洗盡蕪辭天然妙麗金源人詩淸廟瑟三嘆齋房芝九莖庶幾似之項子長云昌國華而不靡質而不俚深而不晦壯而不怒約而精騁而中節宜其崛起江南雄視中土顧言云迪功豪縱英裁格髙調雅馳騁漢唐之間婉而有味渾而有迹獨悲夫長轡旣驟窮途忽蹶顧未盡肆力耳黃淸甫云迪功取模古調用鑄今詞工逾嘔心妙幾換骨力振東吳之靡爭長北郡之雄𨿽卷帙寂寥而篇章簡鏈至降格爲律用思尢深開元以下難與爲儔恨其早殞未究厥志胡元瑞云正間詩流特眾然皆近逐李何士選升之近夫獻吉派也華玉君采望之仲鶡仲黙派也昌谷𨿽服膺獻吉然絕自名家遂成鼎足獻吉譏其大而未化蹊徑存焉何元朗謂獻吉詩比之昌谷蹊徑尢甚王長公謂昌谷所未至者大也非化也世以何王爲篤論王伯谷云正間詩流輩出李君赤幟於關西徐子白眉於東海李資亮徐學精深長才絕力則徐不逮李古色淸聲則李不逮徐臨艸昧之頃難少李君今全盛之時當多徐子穆敬甫云徐詩如臯蘭猗靡修竹嬋娟足稱雅致宜與李何方駕蔣仲舒云昌谷詩韻本淸華調復古秀𨿽何李亡易也傅伯俊云先生奪赤幟於北地信陽之間鼎足而居其詩憲章三百律襲漢魏濯祓六朝蹈詣天寶外集多穉年綺語尙沿吳習猥以名重槪傳而不知瑕瑜不類也陳臥子云迪功有詩無多乃與二雄鼎足觀其談藝皆深造之言宜其短章片語無不連城也又云昌谷似與仲黙同源然仲黙俊逸昌谷矜貴又自有殊宋轅文云昌谷如秋夜銀河爛爛垂地又云何李刻意少陵迪功獨宗太白神到之作自成一家不若嘉靖七子同派也李舒章云迪功神致俊爽如天廏飛龍不加鞭防自然駛邁用寡用虛獨有所長王貽上云明治間李何崛起中州吳有昌谷爲之羽翼相與力追古作一變宣正以來流易之習明音之盛遂與開元大歷同風周靑士云李何専主學杜昌谷兼師盛唐諸家此後薛君采蔣子云王穉欽髙子業華子潛皇甫昆弟皆淸婉成音各極其致𨿽非昌谷流派而風調實自昌谷啟之沈山子云吳中詩派自髙季迪倡之風華整麗克兼唐宋元人之長其後劉昌謨輩漸流入姚冶吳源博王濟之返之於理遂類宋詩沈啟南能以澹宕出之尢爲拔俗顧陳海士選明詩竟遺之以其調近於宋也昌谷旣見獻吉悔其少作然所操仍是吳音第洗除少日浮艷字句歸於六代三唐而已未甞北學於獻吉獻吉譏其蹊徑未化職此故歟靜志居詩話迪功少學六朝其所著五集類靡靡之音及見北地初猶崛彊賦詩云我𨿽甘爲李左車身未交鋒心未服顧予多見不知量此項未肯下頗牧旣而心傾意寫營壘旌旗忽焉一變是時李何並陳未決雌雄迪功精銳無多能以偏師取勝遂成鼎足其詩不専學太白而髣髴近之七言勝於五言絕句尢勝諸體興慶池頭送君南下等作𨿽龍標太白復生何多讓焉又云人所應有盡有人所應無盡無大復是也人所應有盡有人所應無不必盡無空同是也人所應有不盡有人所應無盡無迪功是也三雄眞鼎足哉又云樊少南與康徳涵論詩而曰初唐詩如春園艸木雜生未放之花含蓄渾厚生意勃勃盛唐則淘洗鉏治條理可觀生意稍薄矣近日名家冠絕海內自許古人之上或失之觕者稜角峭厲而乏溫柔惇厚之旨或失之易者流麗光澤而少含蓄渾成之趣所以然者孜孜於杜未甞引而上之也陳約之爲髙子業作序而曰子美有振古之才故雜陳漢晉之辭而出入正變初唐襲隋梁之後是以風神初振而縟靡未刋今無其才而習其變則其聲觕厲而畔規不得其神而舉其辭則其聲闡緩而無當彼我異觀豈不更相笑邪繹兩公之言若與北地信陽均未愜意然則李何至嘉靖初聲焰漸歇作者已有違言惟昌谷莫有訾之者麟洲稱李何有廢興徐髙必無絕響其知言之選乎】

雜謡【二首】

夫爲虜妻爲囚少婦出門走道逢耶娘不敢收東市街西市街黃符下使者來狗觫觫雞鳴飛上屋風吹門前艸肅肅【陳臥子云此紀正徳五年八月之變】

壊我民居田樹子桐與檟桐檟何靑靑素車不得下【李舒章云謡語極蒼茫】

鷂雀行

白鷂捉黃雀斜盤下九天豈知南山側復有虞人一發中雙翼忽斃靑雲端行人皆撫掌仰視落飛翰弓矢懸馬頭少年坐雕鞍持歸咸陽市百鳥爭聚觀美酒白玉缸肉臘黃金槃樂哉今日宴四座俱萬年【黃淸甫云鷂雀一篇足以上抗西京下視子建殆千載之希聲也】

白紵歌【二首】

三星爍爍花滿堂素腕盈盈出洞房垂羅映縠耀明妝皦若雲中開月光流情盼君君莫忘停歌節舞進玉觴願君安坐夜未央

旨酒千壺列東廂美人如花嬌北堂髙歌合舞聖世昌願得歡娛永未央脂車秣馬且踟躕百年之防忽須防東流之水西飛烏今我不樂何爲乎

【詩話樂府宜以不求似似之讀此益見滄溟坼疈古人之非】

古意

空爲郢中客不見郢中吟美人髙堂上自奏山水音帝子葬何處瀟湘云正深寂寥誰共賞江上獨傷心【宋轅文云淸婉有古風】

倡家詠效何遜

簾櫳秋未晚花霧夕偏佳暗牖通新燭虛堂響落釵淅淅鳥棲樹明明月墮懷相思不可見蘭生故繞階【鐘廣漢云此昌谷少作置之玉臺集中其誰能辧】

舟懷

【詩話舟懷以下三詩絕似靑丘生】

天曠多樹林日赤溪路永我行一何勞窈窕坼川嶺湍流好石鬭沙礫與舟鯁行行指前棲望望不得逞火雲漸曖滅蟬鳴空山靜奄忽靑松間了了掛員景一與幽賞遇遂使煩慮屏先書謝廬僧爲埽香鑪頂

畱別都城諸同志

對酒忽不樂悵然懷別離別離結中勞眷彼長路岐苒苒郊河樹曖曖關門祠佇望瀟湘水先與秋風期鴻鴈雲中來噭噭使人悲懷哉爾方集恨矣予當辭

吳江橋亭遊眺

郡右多麗山湖南富鮮水溶溶蒼樹浮漭漭白煙起中土屹裒城重波泛人市出郭接修梁垂穹貫遙沚上有臨流溝髙風衍淸祀百匯引虛明諸州拆表裏隠約雲中檣紛紜隰間耔宵澄月色闊風逺漁歌靡空睇眇不極瑤胸蕩余滓悟彼扁舟人傷此塵代子

送熊士選侍禦

壯士樂長徵門前邊馬鳴春風三月栁吹暗大同城蘆溝橋下東流水故人一樽情未已遙天飛盡隴頭云惟見居庸暮山紫羨君鞍馬速流星予亦孤帆下洞庭塞北荊南心萬里佩刀長揖向都亭

寄顧華玉

去嵗君爲薊門客燕山雪暗秦云白馬上相逢脫紫貂朝回沽酒城南陌燕山此日雪紛紛祗見秦云不見君胡天白鴈南飛盡千里相思那得聞【朱子蓉云源本太白去嵗何時君別妾一篇而不覺其摹擬之迹可謂善學古人】

靑門歌送吳郎

吳郎醉嗜長安酒落魄自言爲客久走馬頻看上苑花回鞭幾折靑門栁靑門曈曈魚鑰開乳燕遊絲相逐來栁下雕鞍畱別袂花間酒琖覆蒼苔浮雲去去辭城闕芳艸連天那可歇野店春風聽早鶯關河曉樹懸新月千里淮流雙畫橈廣陵驛前逢暮潮落日歸帆揚子渡靑山家對伯通橋吾家流水原非隔宛轉胥臺通巷陌艸長難尋仲蔚居林深不辧陶潛宅淸溪屋下可垂綸復有蒓羮足獻親君歸儻食冰絲膾爲念羇棲塞北人【陳臥子云似勝李頎】

贈王淵之

十月狂風吹白雪長安城中地欲裂朱門酒壚紅炙天空裏璚花旋消滅由來都國盛繁華靑雲絡繹滿仙車浪說黃金賜寒士爭言白璧謁侯家驕矜意气遙相羨片善朝推防夕薦待詔虛沈金馬門傳宣直上麒麟殿王郎濩落爾何求千里乘驢被黒裘空論作賦稱才子未肯低眉事貴遊知君不得逢楊意終媿明時老督郵【譚舟石云調亦平平气卻深穏】

觀伯虎寄贈子容洞庭山圖因求作廬山障子

丹巒氤氳拂空起素練平鋪洞庭水回溪笑指毛公家忘卻滄溟幾千里我隔廬峯夢紫煙甞騎白鹿上靑天煩君貌出仙人掌西寄長安向日邊

彭蠡

茫茫彭蠡口隠隠鄱陽岑地湧三辰動江連九派深揚舲武昌客興發豫章吟不見垂綸叟煙波空我心【陸冰修云襄陽遺韻】

在武昌作

洞庭木葉下瀟湘秋思生髙齋今夜雨獨臥武昌城重以桑梓念淒其江漢情不知天外鴈何事樂南徵【李舒章云八句竟不可斷】

登支硎山樓

谷寺憐幽密玆棲表麗觀煙雲連壑動竹樹入門寒獨往迷前徑憑髙遲所歡時聞有淸磬遙出暮林端

送友人還吳

陽月隨陽鴈遙從塞上來北人江北望不見隴頭梅坐下楊朱淚吟爲莊舄哀聊傳數行札千里送君回【王於一云不失唐人風格】

嘉禾道中

檇李城何在蕭條艸樹存未醒吳苑酒已動越鄕魂問水來天目看桑過石門愁聞鶺鴒語寧聽楚山猿【兪右言云道吾鄕風景者多矣方萬里出戶卽乘船徐昌谷看桑過石門語似淺而實深】

月

故園今夜月迢遞向人明只自懸淸漢那知隔鳳城气兼風露發光逼曙鳥驚何事江山外能催白髮生【朱子蓉云此詩卻學杜】

秋日懷李郎中及邊熊二子

秋興因髙賦雄才憶省郎山川思不極雲樹莽蒼蒼對酒知時變看花感別長如何霜後鴈猶未達瀟湘

逢蠻使語

五嶺馳蠻使三秋達薊京北來江艸盡南眺瘴云平鄕夢淸猨隔邊心旅鴈驚辛勤萬里札懷笥未宜輕

送許補之還丹徒

憐君揮手去匹馬向南天旅病靑山外鄕心落日懸燕關變積雪淮栁動新煙驛路重雲裏相思易隔年【陳臥子云五六新挺】

送廬陵楊二尹

何卑執防謝京華卻愛河陽縣裏花不爲逺師招白社擬從勾令覓丹砂靑天掛席浮明月螺水回舟勝若邪莫學南昌隠君子離羣獨拂五云車

贈別獻吉

爾放金雞別帝鄕何如李白在潯陽日暮經過燕市客解裘同醉酒壚傍徘徊桂樹涼飇發仰視明河秋夜長此去梁園逢雨雪知予遙度赤城梁【王元美云得崔沈琢句法陳臥子云果爲神到之作】

送盛斯徵赴長沙

昔愁越嶲千峯仄轉入巴渝萬里賖豈料聖恩憐賈誼猶煩佐郡出長沙蠻中瘴逺三湘水江畔春逢十月花遙聽嶽陽樓上笛可能回首憶京華

寄杭東卿

西湖十月煙水平梅花參差千樹明越王城畔气應早林逋宅邊江更淸驛使章臺空寄別霜天玉笛暗霑纓故人若有揚州興爲聽春鴻白雪聲

送耿晦之守湖州

逺下吳江向霅川髙秋風物倍澄鮮防防菇葉翠相亂錦石遊鱗淸可憐郵渚撾頻津吏鼓漁歌唱近使君船吳興峴山足勝事漢水襄陽空昔賢

鳳鳴亭

鳳鳥期不來瑤華幾銷歇惟有山中人吹簫弄明月

香圃

露華散平林月明在寥廓時有天風來冷然桂花落

古意

我有木蘭舟欲作三湘客不愁湘水深但畏湘中石

內中偶述

朱筥殊方貢黃旗使者回內園春未到靑筍渡江來

答獻吉

花發平章宅鶯啼省樹春殷勤花鳥意愁殺獨遊人

大道曲

長安樓閣互相望戶戶珠簾十二行緑水過橋通酒市春風系馬有垂楊

羽林少年行

寶馬平馳過夕陰飛丸遙墮掌中金不知富貴緣何事偏動靑樓瞥見心

擬古宮詞

興慶池頭漏未闌棃園弟子曲將殘花前更進涼州伎無那西宮月色寒

春思

渺渺春江空落暉行人相顧欲霑衣楚王宮外千條栁不遣飛花送客歸

湘中曲

湘州艸深鶗鴂鳴湘江水淸多杜蘅月明伊軋中流槳好似湘娥鼓瑟聲

送蕭少府

矯矯雙鳬塞隴分武夷殘雪半春云玉洞只愁仙隠去洛陽花下不逢君

送顧馬湖孔昭【二首】

巴東明月巴西歌兩岸梅花羌笛多一曲停橈雙淚落猨聲三峽若爲過

錦水由來勝若邪蘭橈三月泛桃花巴兒見客能歌曲蜀女明妝笑浣紗

安南歌送沈使君

烏蠻灘上煙水聲伏波廟前秋月明夜半津人挽舟上夷歌偏動望鄕情【陳臥子云渾成】

送蕭若思

送君南下巴渝深予亦迢迢湘水陰前路不知何地別千山萬壑暮猨吟【宗子相云直是供奉龍標風調】

將發夏口

鸚鵡洲邊生暮煙旅人南望思依然盡道巴陵湖水闊秋風莫渡漢陽川

望行人【二首】

秋原迷望艸芊芊幾樹荒鴉落照前驛使回時曽寄語西風早晚渡秦川

緑蕪平野暮天低逺色蒼蒼路不迷昨日鄰家歸後信行人只隔灞陵西

弔徐姬詩【並序】

金陵有徐姬者善屬詩早死余甞聞其句云楊花厚處春陰薄淸冷不勝單裌衣頗愛其有婉思以詩弔之

繞廊吟罷楊花句欲覓楊花樹已空日暮街頭春雪散杜鵑無力泣春風

楚中春思

遵義門前暮栁斜武當城裏欲棲鴉行人獨立宮墻外又見空園落杏花

濟上作

兩年爲客逢秋節千里孤舟濟水傍忽見黃花倍惆悵故園明日又重陽

邊貢【二十六首】

貢字廷實歷城人治丙辰進士授太常博士擢戶科給事中遷太常寺丞出知衛輝府攺荊州陞湖廣【一雲山西一云河南】提學副使召拜南京太常少卿遷太僕攺太常卿提督四夷館進南京戶部尙書有華泉集【朱中立雲華泉之作𨿽不逮李何然平淡和粹孝廟以前海嶽之才無其倫比袁永之云李何徐邊世稱四傑李雄健何秀逸徐精融邊朴實故並有盛名輝映當代四公殆藝苑之精英也邊稍不逮秖堪鼓吹三家耳湛元明雲華泉嫻於才書必如晉文必如韓詩必如杜以此收聲於時何元朗云世人推何李爲當代第一予謂空同關中人气稍過勁未免失之怒張大復俊節亮語出於天性亦自難到但工於句言而乏意外之趣獨邊華泉興象飄逸而語亦淸圓故當共推此人王元美云邊廷實如洛陽名園處處綺卉而不必稱姚魏又如五陵裘馬千金少年項子長云治四傑其才各有所長李天才雄健徐陶冶精融何藻思透逸邊朴實有餘而華采不足胡元瑞云正並推邊徐何李每怪邊品第懸逺胡得此稱及讀獻吉送昌谷詩是時少年誰最文太常邊丞何舍人仲黙贈君采亦有十年流落失邊李之句則李何於邊正自不淺予細閱當時諸家若仲鶡徳涵敬夫子衡詩皆非所長華玉升之繼之士選輩或調正格卑或格髙調僻獨邊視諸人差爲諧合不得不爾又云邊顧朱鄭之流派流甚正聲調未舒歌行絕句時得佳篇古風近體殊少合作鄭敬甫云邊司徒詩淸婉流暢朗朗有致黃淸甫云邊詩詞旨淒婉調亦入雅歷下之產無以過之越在太常蜚聲藝苑時獻吉主盟羣英爲輔君其一也兪汝成雲華泉調逸情眞气舒音亮不假深求自得風人遺韻陳臥子云廷實粗率未除然時見精詣五言尢稱長城宋轅文云尙書才情甚富故能於沈穏處見其流麗陸冰修云廷實篇法亦整但格律未遒當與華玉子衡伯仲譬諸才傑獻吉淮陰侯也仲黙鄼侯也昌國畱侯也邊顧朱鄭樊酈絳灌之徒也世乃躋邊三家稱爲四傑生乃與噲等伍三君有遺憾矣】

【詩話華泉諸體不及三家獨五言絕句擅昔宋吳江令張達明與客論詩其言曰詩莫難於絕句尢莫難於五言欲其章短而意長辭約而理盡華泉庶足當之大復贈詩云陽春誠獨步淸廟徒三嘆以絕句論邊亦無媿於三家也】

贈友

春陽初獻嵗芳樹日以靑送逺及近郊何由申我情我情方郁紆君駕不可停瞻彼飛鴻翼聫翩共遐徵奕奕雲中河爛爛川上星中原渺難遂佇立以屏營

分韻再送文熙

夜久河漢橫春堂別燈黯風淒鳥初動露重花猶斂明發不在玆重關爲誰掩

答石峯見懷之作

斗柄當西南河漢東北傾零零露華白皛皛天宇晴微風度廣陰熠燿時復明卉木日已黃秋气日已淸念子理素瑟苦調多離聲嗷嗷失侶鴈泛泛隨波萍防合固有期此日難爲情

次韻贈李子行之如陳

迢迢阻歡宴戚戚傷離居離居結中懷鬱鬱慘不舒若人美無度貞抱衝以虛朝爲同朝客夕暮隔林墟林墟積秋霖流潦不可除四野晦蒼蒼行行安所如驅馬臨大道瞻顧空踟躕

運夫謡送方文玉督運

運船戶來何暮江上旱風多春濤不可渡裏河有閘外有灘斷篙折纜腰環環夜妨鼠日妨漏糧冊分明算升斗官家但恨倉廩貧不知淮南人食人官家但知徵戍苦力盡誰憐運船戶運船戶爾勿哀司農使者天邊來

送馬欹湖赴湖南提學

徵馬帶落日出門君已遙層城不隔夢夜夜盧溝橋盧溝橋邊車簇簇故人卻在城南宿誰令相見轉多情翻恨遲行不如速江漢風煙遲早春關山雨雪暗邊塵臨岐莫動殊方感余亦東西南北人

題丰內翰愛鳬樓

春鳬呼其侶拍拍戲芳渚一鳬忽驚人羣鳬共髙舉回翔集城下防防散如雨愛鳬主人今幾秋夕陽空上望髙樓憑闌獨送千里目平沙莽莽寒煙緑

張夏道中遇雨短歌示同行希尹諸子

南山北山雨如注寒風防防吹山樹中河水發行子愁褰裳欲渡且復休黑霧蒼云蔽村捨咫尺誰能辧牛馬嗟哉出門百里行路難我今胡爲在中野

出郭將訪希準郡伯懼暮而返卻寄

駕言江口出卻至水西還逺道空回首重門欲上關斷雲低白鴈斜日近靑山欲采瑤華贈仙舟不可攀

和答胡可泉郡伯

籍籍胡安慶新聲滿舊都詎知金馬客翻領玉麟符退食還經史登樓卽畫圖昔賢憂樂地元只在江湖

送都敬

驅馬別君處秋陰當暮生林柯無靜葉江鴈有歸聲緑水閶門道靑山建業城未能同理櫂延佇獨含情

次獻吉畱別韻

初春郊甸積雪滿客子出門岐路長徵車杳杳去不息關栁靑靑殊未央卻望秦山懷故道卽歸梁苑亦他鄕十年京洛交遊地日夕風煙思渺茫

畱別貞庵

陰陰汀樹起秋煙冉冉溪花接暮天歸鳥獨衝淮甸雨離人新上汶陽船病餘藥物求芝術老去心情托簡編他日防傳招隠賦緘封應寫渡江年

送劉約中之金陵

君到石城邊應看石城樹樹杪百尺臺是儂行樂處【蔣仲舒云詞直截而意婉曲】

贈別寧子

白日就長道淸秋淩大河非關燕趙別相送一悲歌

西園【二首】

朝看長白山暮看長白山山色有朝暮吾心常自閒庭際何所有有萱復有芋自聞秋雨聲不種芭蕉樹【王元美云芭蕉豈可言樹芋豈庭中佳物且獨無雨聲乎俱屬未妥若作自憐秋雨滴不復種芭蕉或作自聞秋雨聲不愛芭蕉色覺意尢深婉】

【詩話杜牧之詩一夜不眠孤客耳主人窗外有芭蕉呂居仁詩如何今夜雨只是滴芭蕉張安國詞防防不離楊栁外聲聲只在芭蕉裏無名子詞窗外芭蕉窗里人分明葉上心頭滴古之愁夜雨者多以蕉葉爲辭髙荷大芋非所憎也元美誚廷實芭蕉不可言樹然維摩詰經云是身如芭蕉樹而不堅固是芭蕉未始不可名樹元美之言過矣】

雜詩

月色沙上澹山雲天際浮春江萬里闊獨見一漁舟

題畫【二首】

鳥啼靑石岡日照紅泥阪杳杳云外鐘山僧獨歸晚近浦寒潮落平沙返照紅不嫌歸路晚家在板橋東

迎鑾曲【四首】

金陵自古帝王都碧石淸江一畫圖列聖百年虛想象鑾輿曽到此間無

自采民風問老農微行不遣近官從那知天子關天象到處云成五色龍

弓如滿月向江開箭插寒潮捲浪回水上黿鼉莫深避我皇元爲射蛟來

潮落江門煙水秋雲帆月下過揚州兩京馳道三千里夾岸垂楊接禦溝

栁塘雜興

禦溝東畔栁成林一水盈盈十里陰白馬靑衫橋上客春來多少故園心

山行卽事

陵薯靑靑生午煙山渠防防響春泉白頭宮監松陵下閒說英皇北狩年

康海【五首】

海字徳涵武功人治壬戌賜進士第一授翰林修撰尋以救李夢陽坐逆瑾黨落職爲民有對山集【張孟獨云對山詩以興致爲先格髙詞俊足以淩駕古人羽翼騷雅張文邦云對山旣詩規又開文運時仲黙獻吉敬夫號海內三才而公尢獨步王元美云康徳涵如靖康中宰相非不處貴恇擾粗率無大處分王敬美云對山五七言詩間多率意之作直攄胸臆或韻至便押不必盡麗典則穆敬甫云徳涵詩有極佳者乃爲友人置而不錄遂有長吉之恨兪汝成云對山文勝於詩陳臥子云對山粗率殊無足觀】

【詩話徳涵坐援獻吉遂掛淸議歸田之後耽心詞曲其小令云眞个是不精不細醜行藏怪不得沒頭沒腦受災殃從今後花底朝朝醉人間事事防剛方徯落了膺和滂荒唐周旋了借與康論者原其心而悲之沒時家無長物腰鼓多至三百副防心風雅之日少宜其所就止此爾】

滸西別業同承裕升之作

還耕愜初願揖世返空林𨿽非志士理已獲靜者心嘉賔靑雲客枉駕忽相臨攜酒共斟酌張揚妙音義厚情自葉道合契滋深漪漪湋川水幽幽南山岑相值不相樂柰此逝者侵

觀禾

我來彭麓下坐愛靑山色雨過忽新涼蒼煙望無極秋禾行欲成豈畏驕陽逼壠畝緑如屯原隰少螟螣同欣有年樂詎知天子力

對客

絲竹憐吾嬾尊罍待汝來片雲霄漢沒叢菊小籬開積雨難相過當歌莫謾回請看秋艸色黃滿建章臺

鹿苑懷太微

鹿苑何王殿明時尙賜秦芳林春礙日幽艸晝眠麏畎畝餘生計乾坤信此身西京誰欲賦韋曲有詞人四月十九日宴東侍禦園亭醉中走筆

燕家小妓石橊裙笑酌酴酥把似君玉面未能花底出瑤箏先向月中聞

王九思【五首】

九思字敬夫鄠縣人治丙辰進士選庶吉士授檢討調吏部主事陞郎中坐劉瑾黨降壽州同知尋勒致仕有渼陂集續集【李伯華云渼陂因懷陳致寄景道情出入風雅騷選之間振迅開元天寶之上王元美云敬夫如漢武求仙欲根正染時復遇之終非實境兪汝成云渼陂礧磈廓落有太朴不雕之風穆敬夫云敬夫工於小詞而詩亦不落元宋體頗謂兼才惜乎遊春一記自逺風雅也顧言云敬夫才雋思逸銳於綺麗譬之湖外碧艸海東紅雲流彩奪目】

【詩話康王並以樂府擅長而詩鮮合作王差勝康樂府亦爾】

對酒憶康五

林棲鮮儔侶芳醑聊獨親繁香媚晴【一作旭】景嘉賔及玆辰習習谷風發萋萋卉木春黃鳥鳴枝間翩翩求其羣對此豈不樂念彼同心人室逺心徒勞追趨靡所因安得驂云霓頃刻馳見君

聞盜賊且至登壽州南城樓野望兼示避盜諸君子

極目川原外無言自愴神雲山晴見楚煙樹逺浮秦平地干戈滿臨風羽檄頻西飛羨歸鳥隨意過城闉

滸西莊春日行樂詞

金馬當朝彥銀魚隔嵗焚髙棲丹鳳麓閒臥碧山云湘瑟春風度秦箏月夜聞太平無一事只合醉朝醺

亳州

出門二月已三月騎馬陳州來亳州暮雨桃花此客館春風燕子誰家樓簿書堆案不相放太守下堂仍苦畱浮名羈絆有如此媿爾沙邊雙白鷗【周靑士云頽唐有致】

十四夜月與李二獻吉飲

萬戶秋風碪杵哀殊鄕今夕故人來竹間涼露蕭蕭下樓上浮煙細細回地僻柴門無過客家貧樽酒有餘醅疎簾碧簟須同醉明月靑天爲爾開

王廷相【十九首】

廷相字子衡儀封人治壬戌進士選庶吉士攺兵科給事中以言事謫判亳州拜監察禦史巡按陜西爲鎭守廖鑾誣奏下獄再謫贑楡縣丞稍遷寧國同知歷四川按察使拜副都禦史巡撫四川入爲兵部侍郎都察院右都禦史進兵部尙書提督團營仍掌院事加太子太保卒謚肅敏有家藏內臺二集【薛君采云先生詩豪气太露其工者較之古人不啻過之王元美云王子衡如外國人投唐武將坐禪威儀解悟中不免露抗浪本色穆敬甫云王詩如飛亷煽吹白羽失涼顧言云司馬學古才辧特嫻古體如闕裏孔檜】

【泰嶽秦松蒼秀挺郁黃淸甫云浚川詩貴達意不避險直多擬古樂府欲返眞朴未見其工君采出其門下所謂靑出於藍也陳臥子云子衡詩有沈鬱之思壯麗之色宋轅文云子衡莊雅有法長於五言若近體則元美所云武人坐禪者是也】

【詩話浚川敭歷之暇銳意詩文非徒扶大雅之輪抑且抉羣經之奧而又見善如不及其序空同子詩稱其掩蔽前賢命令當世秦漢以來寡見其儔然空同名成之後目空四海觀送昌谷之湖湘詩述一代人文之盛有云是時少年誰最文太常邊丞何舍人三子而外並不及浚川隻字也鄭繼之未甞謀面乃有句雲海內談詩王子衡春風坐徧魯諸生宜浚川見之有知已之感於繼之身後賦少穀子歌焚其稾於燕望閩再拜歌云彼時才傑遊帝傍信陽之何棠陵方大梁翩翩李川甫吏部薛生尢擅長於空同亦未齒及不無憾焉矣他日作遣興十首其一云昔吟吳下徐昌谷幻出斯文百代先其二云逸气誰當鄭善夫其三云康子文章迥絕塵其五云大復天才冠兩都其六云後來誰擅六朝奇君采分明別綴詞其七雲散逸長年何粹夫獨於空同則云疏越朱大雅沈始知淸廟有遺音峽江迫阨湍瀾出可是空同太劇心殆有微辭焉信乎恩怨之難防也浚川詩格諸體稍觕惟五言絕句頗有摩詰風致下亦不失爲裴十秀才崔五員外】

蘄民謡【四首】

有芃者艾生我土七年之病得者愈五內失調邪作主當貴耽欲乃自取艾縱有靈將奚補我欲言之上官怒帬生毛緑的的大如錢貴如璧養來盆中水凝碧細人之玩有何益

白花蛇誰教爾能辟風邪上司索爾急於火州中大夫卻逼我殺爾種類絕白花不生禍胎滅

龍須作席光電電暑眠不及蘄陽簟涼如水滑如藤一簟幾工能織成官府取之只一聲有價無價誰敢爭

赭袍將軍歌

萬壽山前擂大鼓赭袍將軍號威武三邊健兒猛如虎左提戈右跨弩外庭言之赭袍怒牙旗閃閃軍門開紫茸罩甲如雲排大同來宣府來

九日安陵同蔡成之發舟

亢帆安陵浦泛舸淸川潯渚枉倦回沿厓傾詫﨑嵚寒原變淒浮靄散層陰落日隠叢薄孤霞冒平林𨿽同佳人娛屢興遊子吟曠達獲自古維縶慚在今緬懷籬下菊結念丘中琴川塗渺無緒風波浩難任

秋日巴中旅行

巴東秋气早行客已淒淒江險深三峽云寒暗五溪中原無鴈至異國足猿啼況近烏蠻塞連年尙鼓鼙

旅思

野雲蕭蕭逐我回西從閬苑東蓬萊偶傳靈藥足自寶持示世人番見猜不知黃鵠幾時到縱有素書誰與開旅食淹畱斷消息故園風雨空池臺

春艸謡

塘上艸離離照妾春羅衣待君君不來滿庭螢火飛

秦川雜興

古陵在蒿下啼烏在蒿上陵中人不聞行客自惆悵

初見白髮

日日風塵色勞勞簿領身不知淸鏡裏已作二毛人【蔣仲舒云愾嘆愁絕】

漢上歌

宜城出美醖載入習家池山公去已久醉殺襄陽兒

宮怨

夜輦昭陽月春筵上苑花不成供奉日枉自學琵琶【宗子相云如泣如訴】

閬中歌

天闊浮煙迥沙平落照低春江同在眼只覺異巴西

漫興

一琴幾上閒數竹窗外碧簾戶闃無人春風自吹入

巴人竹枝

楊花作雪艸連天郎下荊吳又一年江上浣紗郎不見問郎錯問下江船

泊嘉善縣

千峯萬峯廣徳路晝行夜行湖州艭七十五橋今過盡畫船明日入松江

宣州歌

河瀝溪頭伐鼓行五湖渡口櫂歌聲怪來畫舸如飛去一百八灘春水生

金陵歌

山到金陵龍虎分大江環抱日生云千年宮闕存遺事猶有都人說建文

明詩綜卷三十六

欽定四庫全書

明詩綜卷三十七

翰林院檢討朱彞尊編

朱應登【三十三首】

應登字升之寶應人治已未進士除南京戶部主事遷知延平府以副使提學陜西調雲南尋陞布政司右防政有淩谿集【李獻吉云淩谿飫醇探臠噴英摛華樹聲萟林時華玉元瑞昌國號江東三才淩谿乃與並奮競騁吳楚之間顧華玉云升之才華彪發泉湧每當人落筆一埽千言防觀者往往奪气其詩上準風雅下采沈宋磅礡蘊借郁興一代之體康徳涵云淩谿淸新俊逸有國風之材許伯誠云先生訓諸生云文者言之精也詩者言之華也精則寓文於質故先體格而後組飾華則緣情制詞故首興致而尙婉約漢魏詩雅而邃六朝詩艷而縟辭隨世異情由衷發吾於唐取其溫厚焉乃知見定於中言發諸外篇有所本辭有所禆信乎必傳也已王元美云朱升之如桓宣武似劉司空無所不恨顧言云大防情過其才亦時出新語陳臥子云升之有詩名而合作殊少靜志居詩話李何並興李目空諸子自三秦而外得其門者蓋寡心慕手追淩谿一人而已其口占絕句云文章康李傳新體驅逐唐儒駕馬遷蓋其文亦宗北地者祝希哲贈詩云大韶張宮懸九變盡美善陳魯南詩云摛毫揚美詞肆意逐髙云李獻吉詩云疏越發潛響爛若湍錦舒徐昌谷詩云神飇淸管發逸興白雲俱其爲名流所賞如此】

雨雪曲

行道廣且深霏雪何飄颺晨風無終極烈烈吹我裳長冰斷四澤灝景彌八荒遙曭達周原廓哉無何鄕迫觀古巖側磧路如羊腸獵人攜犬至窮獸走彷徨僕饑委道陬馬疲不能行戍旗動髙隧云是甸子岡超驤媿局步躑躅徒自傷

擬陸機招隠

修塗苦躑躅曲澗聊盤桓盤桓將安之所樂在淵泉淸泠足朝盥幽眇窮夕觀云構蔽層木翠幄引芳蘭玉鯉罥輕罟銀縷落素盤忽枉良朋儔誠款慰夙歡富貴豈不欲時命非可幹稅駕從所適玆焉以永嘆

野中作

細細朝雨零纎纎麥苖長丁夫荷鉏出所至成偃仰林喧羣意動山空百泉響佳境偶獨逢無人共幽賞

贈別黃子和

舉世昧所欽見客隨諧嬉良朋久寂寥十載惟君知把袂執素手懽悰不自持人事忽生變與君長別離膏車岐路側欲發更遲疑虛名夏廚蠅短景朝華枝兩心各相許脈脈無一詞濁泥媿淸塵何以備驅馳盟言願有終白首以爲期

贈劉元瑞守紹興

朝出承明廬駕言還故鄕當門結旌斾觀者倍生光故人欣再見眷眷意難忘舉觴承湛露頌徳詠羔羊周官十二牧職貢各殊疆持子夙夜心坐致黎庶康深衷豈念此但感別日長相彼水中鳬羽翼同翺翔風波一失所望望徒心傷

夢大復何子

京華一云別瞥若紛飛翼遙遙南中道念子無消息嵗䢐寒暑變日落風雨黑詎知萬里魂能達君子側篇章煩見示觸目見古色瀏瀏淸瀨鳴擢擢朱直指摘發雋語要我以終極大質多渾成至寶去雕飾晤語忽復竟驚起謝良徳音徽猶若聞轉盼已難卽悵悵牽垂帷仰睇梁月色何由托歸鴻附此長相憶

酬方思道以詩帙見寄

方子還山中兩度寄詩帙憐予方在疚報答百不一故人枉相存所恨越阡術江南十月交山中稼應畢天寒脆楡栁霜重熟棗栗理甕得舊醅攀厓割新蜜旣可歡親顏亦堪恱家室吾翁嗟已晚念此重有失尙幸老母康麤以慰蓬蓽人生歸有道貧賤匪所卹作詩謝同懷商風振瑤瑟

函谷關歌

朝出洛陽城暮投函關道函關日落行人稀滿目黃雲暗秋艸此地古來西屬秦崩城敗壁猶嶙峋牛車冉冉行不盡更愁怪石摧車輪關門老子去已逺吾生學道嗟何晚紫气猶經舊路迷靑牛不見當時返只今豺虎正縱橫羽檄星馳大防兵徼巡司督責苦關下居民旦夕驚疎林漸指新安麓夜火人歸茅店宿雞鳴客起四散分令人忽憶孟甞君

過分水嶺有懷同志

前嵗南過分水關十月天晴花滿山今年西度分水嶺九秋積雪浮寒影天時南北有常運人事蹉跎發深省中原日夕狼虎多遊子出門行荷戈魯儒摳衣蹈白刃汴京灑血腥黃河東橋作郡夷門裏南原臥家猶未起石亭抱璞隠城市鳬塘買田歸霅水有懷幽咄眞自知海內論心竟誰是春日淮南黃栗畱丁丁伐木聲相求此時誰遣不歸去梁令還家尙黑頭

北風行

昨日南風揚今朝北風急南風吹山山不移北風吹海海欲立軒轅臺前燭龍晦紇幹山頭凍雀泣行人戢足不敢行我獨何爲向原隰田父停歌向我笑笑我投簪滯鄕邑然桂作薪炊玉粒空囊無錢太羞澀我云蓼虫之性甘習苦亦聞龍蛇嵗晚當深蟄行藏得失本天道古來賢哲何嗟及君不見北風雨雪洛陽城袁安臥內無人入

對雪

對雪饒幽思淸吟酒半醺撲簾寒未起灑葉細先聞風急仍含雨天低欲墮云晚看庭篠色漸喜白紛紛

孝宗皇帝挽辭

絰杖生新感朝儀攺舊觀喪經仍漢制顧命續周官萬國函香拜諸王畫像看蒼天髙不極贊徳自知難

哀谷亭【二首】

聞道團營將前茅未進師居民坐塗炭揮淚望旌旗栁色烽煙外鳩聲谷雨時移家若飄梗誰暇問東菑齊魯何多盜冬春未解圍元戎休按轡黎庶待宣威戍久軍芻竭城寒士气微猶聞安撫使先已獻俘歸

觀楚人插秧

插禾憐楚俗田畛緑層層共道臨芒種那能避鬱蒸歌詞人互答音節鼓相譍但使民多粒寧憂谷價騰

渡淮【二首】

楚岸崩沙仄淮流積潦深沙明疑雪霽潦迥似秋陰舟楫煩相待炎蒸喜不侵重憐行宦地獨感濟時心水外長天盡煙中逺嶼銜卽看乘泱漭已若釋憂讒波撼靑楓樹涼輕白紵衫舟人不愁思滿引夕陽帆

贈蔣子云

別懷無近逺送子卽淒然文采東都守明時萬里遷江舟回夕浪汀艸暗春煙卻望來時路長安在日邊

園居卽事

首夏衡門裏淸波四望通古槐垂密防細艸結幽叢庭灑黃梅雨簾鉤紫燕風林堂多發興興至復誰同

雨後晚眺

小雨經檐盡殘陽隱樹低迎曛花气合向夕野容迷寶剎流云外金塘去鳥西吾生江海意隨分此卑棲

癸未書警

物態傷吾意流離滿道傍雨鳩頻逐婦風鴈忽分行自分惟溝壑何人且廟廊舊時阡陌在虛望返耕桑

檐雨

中嵗仕三巳晚耕天一涯僻居寡儔侶開戶對桑麻檐雨隨風亂溪流逐岸斜時時值野叟爭度坐鷗沙舟至臨淸大風晦冥聞過客言谷亭盜賊之勢甚劇感而賦此

聞說王師北出燕山東羣盜故依然沙城風起塵如霧澤國春陰水作煙過客盡傳烽火警行人愁度谷亭船平原太守今誰是慷慨多慙石二千

登王孫亭望華嶽

華嶽遙瞻勢已雄河流入望更無窮羣山總出三峯下眾水同歸九曲中絕塞衣冠通上國行人車馬入新丰漢家陵邑依然在擬賦西都恐未工

秋興

彍騎憑陵八月風羽書朝暮九華宮金吾宿衛臨關外宣府遊兵集禁中燕塞河山天下險泰陵恩徳眾心同誰能補衮供臣職莫遣宵衣損聖躬

滄浪江

千尋鐵鎖貫長橋積翠浮天萬壑遙人向中流看砥柱路從平地入岧嶤未論文教開荒服已見蕃王款聖朝鳥語花明迎使節滄浪江上瘴全消

滕王閣和韻

樓爲名髙轉被憎詩人翻怯後來登嘉賔勝日難兼得廢址遺文托再興慷慨尙懷投筆吏寂寥私念校書丞畱題擬附三王后媿乏袁州刺史能

騰陽元夕

殊方節序漫相親又見春燈照眼新秦苑煙花三輔夢梁州風俗隔年身千門宛轉迎華月九陌逶迆起暗塵淮海路迷何處所孤城深鎖獨愁人

登嶽陽樓

嶽陽樓前看洞庭三江水多愁杳冥殘陽欲盡孤鳥沒君山之樹何靑靑題詩直防神泣吹笛恐有蛟龍聽先采香蘭招屈子徐歌瑤瑟報湘靈

田中雜吟

髙田低田湖水浮南垞北垞粱稻秋明沙日入有棲鴈獨樹風寒無系舟白艸直隨平野盡滄波眞帶暝煙流時艱漸老雙蓬鬢嵗杪空餘一敝裘

大駕東巡野語

聞說天王西狩頻翠華今日又東巡泰山重被登封頌梁父親承羽獵塵曉日霏煙開帳殿朔風寒雨暗楓宸江都十月花零落莫遣龍舟望幸新

湘中雜興【二首】

湘渚艸深鵯鵊鳴湘江水淸多芷蘅月明伊軋中流槳疑是湘娥鼓瑟聲

春艸千里碧沈沈蒼梧云昏湘水深此中自古行人怨鷓鴣雙啼斑竹林

顧璘【二十首】

璘字華玉先世吳縣人徙南京治丙辰進士知廣平縣徵入爲南京吏部主事遷知開封府降知全州起知臺州府累遷至浙江左布政使擢右副都禦史巡撫江西乞終養忤旨勒致仕再起巡撫湖廣顯陵工竣加工部尙書還朝攺南京刑部尙書有息園浮湘憑幾山中歸田諸集【袁永之云治間獻吉昌谷仲黙相與表裏以鳴國家之盛華玉頡頏其間塤吹篪應莫敢軒輊他如希哲之宏博伯虎之奇俊繼之之古淡升之之精工太初之淸曠履吉之麗逸敬之衝泊伯時之醇鬯欽佩之雋質叔鳴之新警咸號名家並稱國手陳羽伯雲華玉抽毫敷藻前無古人文徵仲雲華玉丈不事險刻而鑄辭發藻必古人是師詩尢雋永𨿽矩矱唐人而劖除陳爛時出奇峭樂府歌詞亦不失漢魏風格頡頏獻吉仲黙升之昌谷間不知孰爲髙孰爲下也王元美云顧華玉如春原盡花�蘼不少又雲華玉才華在朱鄭之上特以其調少下耳穆敬甫云顧公吳中才子有知人鑑爲當時風雅主盟詩亦奇古不俗顧言云司冦體裁變創工於發端斐然盛明之羽翼也黃徳甫云顧詩發源淸淺沿流徘徊忽有所觸一振其響淸映林樾頓洗俗聽如髙林忽在下衣襟有雲霧倒景猶照人平地黯將暮可謂舂容雅韻乂江橫羣水合野闊萬峯開描寫江山超於凡想陳臥子雲華玉才情警麗但風格未髙兪右吉雲華玉詩如金塘緬演積芳選木春華有餘所乏秋气】

【詩話華玉與劉元瑞徐昌谷號江東三才又與陳魯南王欽佩稱金陵三俊當李獻吉何仲黙詩名未盛時借其奬而王穉欽顏惟喬輩皆其所賞識辟息園於居室之後鑿池壘石築載酒亭於西隅延接名士討論詩古文辭張防輒以箏琶佐觴有小樂工楊彬善曲每詫於客曰此蔣南泠詩所云消得楊郎一曲歌者是也旣負海內重望遇時貴人或傲然不爲意而山林寂寞之士虛已下之祝希哲著觀云賦唐子畏著廣志賦華玉恆對客誦之及嚴惟中招飲旣坐嫌其酒冷惟中令易熱酒華玉又嫌太熱指顧揮霍目無主人甞至浙訪孫太初幅巾道衣放舟西湖上一夕見有舟泊斷橋下一僧一鶴一童子煮茶華玉笑曰此必太初也移舟就之遂定交焉入楚試童子得江陵張叔大奇之入謁脫所束犀帶與之曰子他年所綰不止是畱此見老夫非虛譽爾穉欽旣失志日與狎客鬭雞走狗華玉欲見之穉欽不肯往乃以計恐狎客乘其出遊疾趨而前穉欽亟走匿爲狎客夾持之彊畱之具賔主禮蓋其求友之勤如是所撰國寶新編錄獻吉以下一十五人各系以贊其交也廣而擇之也峻矣】

題龍巖額有賦

蒼厓積鐵古中空若天開不知寒泉水潺湲自何來石田莽重疊上有仙人臺淋漓濕元气玉黍長蓓蕾靑春始來遊桃花映樽罍主人邀痛飲酣歌日西頽獨揮菁茅帚書破巖上苔巨靈拍掌笑大劫俱揚灰吾意在山水短長安計哉

南巖雷神祠

雷神棲何所巖洞深杳冥幽林蔽日影寒澗余龍腥經年尙畱雪當午仍見星石奇出變相境勝通神靈譎怪山海事流傳信前經

度楓木嶺

初謂山拂天飛鳥不可度逡巡躡危磴乃卽我行路百折頻攀援十步九回顧髙林忽在下衣襟有雲霧倒景猶照人平地黯將暮東北望故鄕江流莽傾注長風動萬里獨立難久竚

東郊田園【二首】

陶公歸桑裏謝客營石門於世旣無競努力事田園春還理荒穢良苖應時繁豈不念嵗丰天道難預論列槿藩艸屋藝蔬備晨飱郊居漸成趣益厭城市喧菽水苟無闕萬事奚足言

刈麥思時暘分苖望時雨彼蒼於農人遷就亦良苦好雨從東來原田白膴膴老穉荷蓑出緑縟紛可覩連嵗荒負租頗遭官長怒今幸占有年且願給公賦絮酒兼炙雞殷勤祝貓虎

碧溪

落落髙梧陰俯瞰寒流碧微云過疎雨秋容澹無迹魚遊緑藻晴鳥下靑蕪夕興至每垂綸歌罷還岸�漁父兩三人時來共爭席

辧蛤和涇川公

漁海窮潏泬獵山歷防岈生人胡多勞養此六六牙聖哲著禮經細不遺螘蛙食黿一染指因以傾厥家末俗貴珍異載籍紛喧嘩美哉爾石蛤奚免网與義修脛雪長荇腴中剖團烹以實下豆亦慰賔筵嘉南荒盛虫族大者蛇與蟇瑣細及百種射影兼含沙食者苦漚泄傷者困瘡瘕例舉混美惡頗笑昌黎差幸防匕箸賞重以裦辭加河豚自此賤況復論魚鰕

送陳魯南上陵

松柏西陵路詞臣仗節來衣冠瞻漢寢弓劍拜軒臺細雨春山濕明星今殿開年年揮淚地不見長蒼苔

簡陳宋卿

頗怪陳無巳尋詩日閉門空庭疎系馬細雨負淸尊節序過梅萼春陰積蘚痕不嫌官舍冷燒燭對黃昏

丙子元日於郡齋作四十韻

南紀江潭逺東風節序移流年傷久客多病負明時稼穡功何補鶯花興匪宜嶺梅虛照眼江栁莫揺絲憶昔爲郎日承親樂在玆都城依斗極畫省綴云司祿米供調膳家園奉杖藜閒情潘嶽賦燕喜魯人詩棣萼連庭發槐陰拂地垂書編長枕籍酒斚亦淋漓契合多良友招邀慰所思聲華傾座重精白寸心知松檜寒逾勁驊驑老不羈已堪徵道義況更得師資西漢才方盛東周夢豈衰立談期化理傾倒絕猜疑中路罹多難専城試一麾梁陳髙賊壘河朔走徵旗苦乏勤王略空懷報國私援枹臨矢石飲血撫鰥嫠僅免投豺虎方思伴鹿麋愚防仍觸法覆載本含慈斧鑕逃輕典丹靑發朽姿恩波猶五馬竄地異三危水鏡開城觀星躔壓地支國風饒比興民俗重耕犂桃水居人樂華胥帝載熙頗容山簡醉未釋賈生悲信美非吾土浮名已後期形容麟閣逺羽翼鷃圖卑卽事驚華髮無階叩赤墀大懽惟菽水野性一茅茨納履思投足談經得解頤文章關不朽气格許誰追能事輸前列洪鈞貴自持陶鎔兼物類渾朴斷人爲鬱鬱希遊夏勞勞去管伊行藏俱自得筋力豈空疲細雨衣襟淨深山臥起遲時尋老漁父同釣楚江湄

庚辰元日

諸侯玉帛防長安天子旌旗下楚關共想元正趨紫殿翻勞邊將從金鞍滄江飲馬波先靜黃竹回鑾雪未幹北極巍巍天咫尺五雲長防鳳樓寒

和英玉聞秋佳亭新移悵然作兼簡王禮部欽佩

秋佳亭子臨秋水伐木新移向近陂小徑有時迷客入長楊無數繞檐垂卽看野鵲春來喜莫怪羣鷗晚下疑寄語東鄰王禮部好攜樽酒數追隨

寄張司馬九月六日憶湘山寺舊遊

遙憶東山張太傅去年今日共離觴淸江畫舫愁中別落月楓林夢里長黃菊再逢非舊日白頭相見定何鄕題詩欲寄衡陽去目斷西風旅鴈行

懊惱曲效齊梁體

小時聞長沙說在天盡處人言見郎船已過長沙去

歸自灌園陽望湘山口占

十日別湘山見如故人面何況石頭城是儂舊鄕縣

雨中溪行雜詩【二首】

十日溪中舟格格響溪石孤篷過鳴雨忽失沙上脊日暮爭渡喧天陰野風急孤客來何遲蕭蕭荷鉏立

移疾【二首】

山頭雨晴泉入池黒牽牛花開滿籬閉門三日簿書歇恰直逺人來賦詩

秋至一月暑仍酷西風忽振庭梧飛白雨連山云匝地滿城兒女覓秋衣

埽階竹

髙巖短竹餘一尺纎葉裊裊靑鸞毛空山無人月華冷西風滿地秋蕭騷

陳沂【四首】

沂字魯南其先鄞縣人徙家南京正徳丁丑進士攺庶吉士授編修進侍講出爲江西防議歷山東防政轉行太僕寺卿有遂初齋拘虛館二集【顧華玉云石亭詩人謂其類東坡亦自號曰小坡中嵗乃宗盛唐陳羽伯云魯南藻性天成尢多賦詠文采照映一時穆敬甫云太僕詩宏博精深當屬大家顧言云石亭與華玉欽佩並稱讀其詩怳乎臨蓬山而俯瞰閬苑深逺郁然李時逺云魯南古體埒漢魏長篇似太白近體在開元之間】

【詩話魯南詩亦勻整第乏警防蓋心懲北地勦襲之非而限於力也】

山寺

出郭少人事更居林壑間僕因隨主嬾僧反愛吾閒碧艸生滿地白雲常在山城中防相問未卜幾時還

夏日雜興

野寺淸涼舊有名空廊還傍石頭城侵階竹防差差轉入座荷香細細生西府山前車輦路南唐宮裏轆轤聲冰漿玉盌傳瓜處想象君臣萬古情

送石太宰代祀泰山闕裏

上卿膺顯命元祀向東方喬嶽瞻靑岱生民有素王邁邦齊【一作周】望秩過魯式【一作漢】趨蹌埽地如躬陟樞衣儼帝將諸峯求禪土數仞入宮墻仰止巖巖外周旋翼翼防俯窺宜小壤密造豈升堂峻極神應降惟馨道益光往哉公不忝簡在事非常媿乏崧髙詠風雩代詠章

寄顧全州

曲渚【一作浦】湘雲暮叢【一作幽】篁楚雨秋愁心寄鴻鴈煩爾過衡州

王韋【三首】

韋字欽佩上元人治乙丑進士選庶吉士授南吏部主事攺兵部遷禮部郎中陞河南提學副使終南太僕少卿有南原集【顧華玉云少卿論詩専尙才情其言曰唐風旣成詩自爲格不與雅頌同趨漢魏變於雅頌唐體沿於國風今以雅文爲近詩未甞不流於宋也故其詩婉麗多致雋味難窮或者謂爲纎弱豈知所操之殊向哉陳羽伯云欽佩詩有晚唐溫李之風王元美云王欽佩如小兒女簪花學作軟麗李時逺云太僕詩婉曲濃鮮頗類溫李】

【詩話欽佩詩其源出於溫八叉比之義山不合也其最著者閣試春陰之作篇中起來小步傍闌階花霧襲衣寒气重李賔之批其捲云二語如有神助遂登上選相傳欽佩爲秀才時夢中曽聞人誦之此與錢仲文湘靈鼓瑟事相類儲靜夫又賞其朱樓十二畫沈沈畫棟泥融燕初乳之句亡友王介人則謂苔花蒼潤上簾櫳蒙蒙經雨還未雨二語尢貼切予意要不若空庭簾捲晝亦暝隔墻惟見桃花明狀春陰更工也欽佩以疫終見顧東橋集列朝詩稱其以母喪毀瘠卒蓋攷之未詳云】

懷師友

幽薊多北風塵埃旦暮起嚴冬十二月積雪更千里落落髙樹擁靡靡勁艸死中庭獨彷徨念我同懷子遙遙涉冰單車渡易水嵗暮人閉關何爲逺遊此

春艸

帶雨和煙未可名春風處處不勝情於今南浦知多少都向王孫去後生

栁枝詞

渭水西來萬里遙行人歸去水迢迢垂楊不系離情住只送飛花過渭橋

田汝【二首】

汝字深甫祥符人治中舉人官兵部司務有莘野集【兪汝成云莘野専尙气骨不作卑弱語】

席上贈推官還太平

萬國朝天罷孤城返斾行淸秋看過鴈落葉下髙城海岫臨淮出江云入楚平定知先攬轡早晚望澄淸

秋興

西苑迢迢隔絳河遙瞻禁籞渺煙波天臨偏甸開仙仗日下髙城【一作平蕪】散玉珂宮漏漫從三殿報鑪煙別向九霄多龍池防有承恩處誰唱淸平第一歌

左國璣【四首】

國璣字舜齊祥符人治中舉人有南郭集【黃淸甫云左詩敏捷率意所向情景橫生昔有下筆成章之科斯其人矣但長於用才短於用思進而求之恐其易盡李時逺雲中川空同內弟得之琢磨爲深陳臥子云左君跌宕亦未成家】

【詩話田左並稱詩皆麤鄙信魯衛也】

郭桐岡樓宴集

華圃倚崇墉飛觀淩白日招尋偶同遊登陟遂閒逸逍遙覽芳蒨結構轉幽密亭深碧篠茂荷挺丹泉溢虛曠周逺阡岧嶤促危膝回飇灑窗牖明詠散縹帙慕往嘆暌離俯來繼前述憂傷感蜉蝣局促悲蟋蟀勿爲逝波嘆且共賞瑤瑟

寒夜吟贈吳江主人

昬鐘夜半華月髙霜气入室風蕭騷主人下簾執明燭玉壺瀉出香蒲萄冰河赤鯉價重萬洞庭黃柑初破苞解我吳鉤佩著我赤霜袍當杯更發鷓鴣調意气落魄無辭勞白日營營苦多務喫飯梳頭日雲暮不來淸夜與爾遭枉使黃金滿籯庫當年平樂宴賔客十千五千更不顧如花少女勸酒歌醉沒西山月華素吳江主人逸興淸寒夜與爾相逢迎紅鑪暖炙燻焰重不怕河冰凍萬層

野堂餞陳子之南都

我從夷門來送君金陵去野館離筵春晝晴楊花茫茫幾千樹風吹亂撲金尊飛行人且解碧羅衣鳴箏送酒勸君醉明日出門知者希

贈趙將軍

老將揺徵斾提兵出漢家幾年閒豹略萬里鎭龍沙驛路村村雨邊城處處花幕南無戰馬終日醉聞笳孫一元【十七首】

一元字太初不知何許人或曰安化王孫也自號太白山人甞西入華南入衡東登嶽又南入吳就昬於吳興施氏與劉麟吳珫陸昆龍霓稱苕溪五隠有太白山人漫稾【顧華玉云太初於詩備極苦心所乏天才耳李獻吉雲山人有超軼才詩亦多憤激悲壯之音鄭繼之云太白詩悲壯奇崛感激奮發而卒澤以沖和劉元瑞云太初於詩非唐以前則不顧又云太初詩主气格有刮劘胃腎之功豪殷近夫雲山人詩傳寫萬物前無古人凡可喜可愕可悲可嗔一以發之於詩豪縱恣肆時出蹊徑王元美云孫太初如雪夜偏師間道入蔡又如鳴蜩伏蚓聲振月露體滯泥壤王敬美云正以前風气未開振騷創雅實始李何菇蘆中起而相角者一孫山人而已山人詩可稱具體未見其止也穆敬甫云太初詩神采秀發不染色相假與謫仙並起一時當互有長短顧言雲山人五言得孟襄陽幽處七言得張曲江曠處黃淸甫云孫詩語不循俗務在幽致寄托丘壑指顧煙霞宛然有逸士風而內懷髙度頗自標舉陳臥子雲山人詭迹塵外淸放自居故有俊調而鮮深思終近淺俗】

【詩話太初家本秦人不受空同圈束其詩亦不盡本唐音觀其與杭東卿論詩作則知瓣香所向乃屬涪翁故有勃興黃九窮妙處空自知之語劉元瑞墓表謂詩非唐以前則不顧未爲太初知已方山人太古讀其所寄詩云碧雲行空月皎皎春風滿地花斑斑庶幾近之】

自君之出矣【二首】

自君之出矣冷暖何所依不能見君面但見篋中衣自君之出矣生死那寸知不能保君身但保𦇤中兒

訪樵者

逺尋山中樵不識山中路隔林伐木聲遙憶林深處不晤竟空歸日墮西陵樹

秋夜同紫峽逸士雪江老僧輩十人宿南屏山中誦逋仙夕寒山翠重秋淨鳥行髙分韻賦詩予得夕字

荒煙散不收殘山帶遙碧林鴉晚依依艸雉時嗝嗝斜光明不定居人掩荊柵朅來喜盍簪林下喜幽賾厓屋燈火靑野蕨旋新摘豈無伏虎禪亦有飛鳬客愛此小昆丘人世白雲隔願當抱奇幽炯言永終夕

陶淵明

淵明豪傑人出處亦有道昔讀荊軻詩仿佛見懷抱晉室漸陵夷一官非所好劉裕乃何人天意亦艸艸歸來臥潯陽甲子紀年號酒乃寓眞情菊也見孤操

贈別王與時方伯

海中三花樹石上五粒松與子今有約相候尋其蹤褰衣白雲杪時戲蒼精龍手把古苔篇還訪昆侖峯峯頂咽露長令有好容回首謝塵世莫教生秋蓬

漁父

野水平於席中流風力微江花迎日淨沙鳥背帆飛黃帽爲漁父靑錢買釣磯只今鷗社裏投老願無違

晚霽

晚來雨初霽煙火隔林微一徑牛羊入孤村桑柘稀長天下逺水積霧帶巖扉月黒聞人語溪南種樹歸

失鶴

只在秋江上孤蹤何所之花間扶杖處竹外聽泉時野客來圃山僧寄紫芝此時還憶汝伴我夜吟詩

西爽亭防別周防政楊顧二防議

對酒山亭上淸秋思更豪輕鷗動江色片雨帶林臯興逐王司馬詩當何水曹分攜聊一笑日暮上漁舠

鄭繼之地官久不過湖上奉簡

怪爾狂吟客不過湖水濵寧遭官長罵莫得野人嗔云外烏藤杖水邊白鷺巾相看只自好空送月華新

飲惠憲副北屏別墅

對酒淸溪上聞歌杳靄間竹光酣晚日云影動秋山好鳥移時下名園盡日閒主人愛瀟散野客不知還

宿歸云庵

沙晴竹碧鷗出飛野花候予開石扉暮雲捲雨日初落木葉滿山風乍稀酒杯入夜意自好篝燈向人寒相依窮幽覽勝乃吾事坐愛名山忘獨歸

艸堂

溪上髙秋云木涼地偏人事不相妨開門江日流書幌背水秋花照艸堂塹北買田時未就捨南種竹已成行幽居自擬王官谷藥裹書籖引興長

雜詠

夕陽沒中流舟子不停櫓風來未滿帆望斷桃花浦

山中

來往不逢人家在山深處獨鶴忽飛來風動月中樹

春日書事

欲晴未晴雲日黃美人不來心獨傷漫倚東風數春事桃花棃花飛過墻

鄭善夫【二十二首】

善夫字繼之閩縣人治乙丑進士除戶部主事攺禮部以諫南巡杖闕下尋乞歸用薦起南京刑部攺吏部郎中有少谷山人集【顧華玉云繼之气秀巖谷𨿽才韻勿充而古言精思霞映天表徐子元云少谷師杜殊乏懽悰宛然一生愁也楊用修云太初少谷兩家詩亦多雜宋人而鑑者莫悟穆敬甫云鄭詩風骨稜然不深不俗王元美云鄭繼之如冰稜石骨質勁不華又如天寶父老談喪亂事皆實際時時感慨王】

【敬美云閩人家能呫嗶而不甚工詩國初林鴻髙棅唐泰輩皆稱能詩號十才子然出張徐下逺甚無論季迪其後气骨崚崚差堪旗鼓中原者僅一鄭善夫耳其詩𨿽多摸杜猶是邊徐薛王之亞兪汝成云少谷才調有餘婉麗不足然奇气具在雄思郁然顧言云驗封賦才英邁往往有新語黃淸甫云繼之才故沈鬱去杜爲近過爲摹仿幾喪其眞壽陵之步亦可稱工奚必邯鄲也謝在杭云鄭繼之一洗鉛華力追大雅然棓擊百家獨宗少陵呻吟枯寂之語多而風人比興之義絕譬之時無春而遽秋人未少而先老才情未肆气格變衰樂事未陳聲淚俱下此在少陵爲之已非得意之筆況效顰學步者哉陳臥子云繼之雅質故補敍之言獨長】

【詩話繼之在正間不襲李何餘論別開生面好盤硬語往往气過其辭𨿽源出杜陵實有類山谷者集中感時之作可觀可怨頗不猶人其論詩五言云大哉杜少陵苦心良在斯末流但叫噪古意漫莫知鳳鳥空中鳴眾禽反見嗤蓋有獨立不遷之槪焉當時孫鄭並稱孫非鄭防朱鄭並稱朱亦非鄭匹也】

短歌行

驅【一作跨】馬出郭門馬疾不俟鞭長跽叩【一作挽】君馬聽我歌一言涼風戒芳樹白露棲寒蟬君子有所思逺遊及幽燕在家人所愛去家人所憐朝饔不及餐豈得戀膝前下有黃口兒上有滄浪天今時方淸亷盡室難逺遷獨行多辛苦加餐以延年【曹潔躬云奇矯無前】

初離京邑畱別諸同志

驅車遵城闉振防率廣路仰盼孤云徵俯見波流溯感念平生歡豈以杯酒故羣居不自察【一作覺】相失增怨慕川河引舟楫陵陸曠煙霧重覯難可尋努力敷襟素

發越州

生無冠組分碌碌守迍邅越南十二月盡室復逺遷故國眇天末扁舟薄言旋閩中地气暖可免絲與緜舊業𨿽荒蕪尙有一頃田他鄕困寒饑胡爲重畱連且聞江海熟巳不憂荒年此州固信美旅寓豈其然盤餐未易遘薪水亦費錢𨿽得山水玩顧非貧士便素癖厭人事況乃居市防毅然捨此去飄颻禦風煙夜泊桐江云朝登富春山行復經武夷髙招控鶴仙沆瀣亦可飽安能逐鴟鳶局局禹迹裏衷情向誰宣

聞道

聞道今天子身封鎭國公家初營上谷臣得賀離宮鐵劵傳何急將軍气盡雄郊牛凡五卜車駕想河東【鐘廣漢云甚哉汲黯之戇也】

卽事

赤縣山河在黃沙道路長祗憂蕃部落不著舜衣裳寶轂猶深入金矟慮轉傷前車未爲逺神武有英皇

早秋龍門舟中

艓子小於葉早秋江上行風波千古撼天地幾時平病骨憐滄海凡才恥聖明不眠聞短吹故國亦飄零

送陳生赴韶州戎幕

月下棲烏樹天邊過鴈羣生涯隨逆旋幽獨倍憐君百粵玆多難今時未尙文南遊得蠻府愁殺郝防軍

送蘇侍禦從仁使蜀

驄馬今何去冥嵗已殘風雲行劍閣鉦鼓動松潘事在西戎部功虧舊將壇懷柔亦邊略要識聖恩寛

讀太初潯陽歌

靑春寄我潯陽曲長路思君鸚鵡洲此日江湖須逺志浮雲西北有髙樓嵇康竟少神仙分尙子仍牽兒女憂居洛何曾定蹤迹終南渭水入鄕愁

登禦校下望故宮

萬峯云木郁蒼蒼故壘仍存閱武場南渡關河雙眼盡中原風物百憂傍尙傳艸莽開黃屋想見龍蛇繞禦牀往事只今俱灑淚兩階干羽意何長

勝果寺秋懷

山寺行逢紅槿花江南風物望中賖棘云蘿月同秋事鴻鴈鶖鶬亦嵗華多病茂陵仍去國長貧杜曲尙無家白袍黃帽從吾好歸去滄洲問釣槎

卜居懷林待用司空

卜居爲愛龍山好薜茘陰連湖上村海日帆檣動書牖天風鵝鸛到柴門淸時定許潛夫逺散地還知靜者尊聞道平生謝太傅東山臥席未教溫

秋日病懷

南州木落晚【一作嵗】蕭蕭薊野風煙萬里遙病後客心惟藥物秋來人意滿雲霄平沙鴈帶三湘雨橫浦帆歸八月潮揺落應悲楚公子不將舊業問【一作付】漁樵

李忠定祠

千秋祠廟對樵溪丞相回戈日向西江漢巳浮龍馬去風塵遺恨鷓鴣啼中原經略時何及北狩君臣路漸迷三疏畱君有東澈人情天運苦難齊

秋夜

七月欲盡天气淸殘月未上江猶明流螢渡水不一防蟬咽秋無數聲獨客尙未送貧賤四方況是多甲兵立罷西風夜無寐吳歈嫋嫋感人情

孤山寄太白山人

爲問山人孫太初交情嵗晚莫教疎孤山梅萼春相惱滿地松苓日自鉏江夏肯容禰處士茂陵初臥馬相如知君不廢苕溪釣書帛能無寄鯉魚

嵗晏答王時行

越王臺下艸堂陰萬壽橋東流水心天畔風雲新嵗晏霜前梅栁故園深黃巾亂後只茅屋白社歸來無橘林揺落最憐王水部近時生理戴朝簪

子夜變歌

我欲渡螺江螺女不可遇人知子夜來不知子夜去

柴門

涼月光不了照我芳桂叢白鳬如人長來往柴門東

武夷櫂歌

幔亭彩幄防仙靈紫霧蒙蒙薄大淸奏罷人間可哀曲鳳笙龍管杳無聲

櫂歌

靑螺江頭遊子吟黃金臺上秋云深風塵一別一萬里美人駕車傷我心

遊丹靑閣懷許黃門啟衷

風流不見許黃門文字丹靑閣尙存最憐佳句車盤驛黃犢靑山何處村

明詩綜卷三十七

欽定四庫全書

明詩綜卷三十八

翰林院檢討朱彞尊編

呂柟【一首】

柟字仲木髙陵人正徳戊辰賜進士第一累官南京禮部右侍郎贈尙書諡文簡有涇野集

天津

天津城外水浮天海口東來萬里煙遙見帆檣云外落卻疑日月鏡中懸鶴巢不避波濤險蜃閣常依島嶼連愧是乘槎銀漢客幾回吟望鬥牛邊

景【二首】

字伯時儀眞人僑居南京正徳戊辰賜進士第二仕至南京春坊中允掌國子司業事有前溪集【顧華玉雲中允詩主盛唐蕭散遺俗詞鋒沛發靡不中的陳羽伯云公詩瀟灑直寫性情無論唐宋歐楨伯云伯時文法兩漢詩主盛唐與蔣子云趙叔鳴朱升之號江北四子】

【靜志居詩話前溪集久遂失傳從盧子明廣陵詩選錄得二首其與陳玉泉論詩云辭取達意若惟以摹擬爲工尺尺寸寸按古人之迹務求肖似何以達吾意乎蓋亦矯北地之者】

懷水部蔣子云

棊局經旬隔壺觴勝引稀蕭條憐我輩鄰比有漁磯云竹晴還雨風花落更飛相期過山館小坐可防歸

送陳戶部南使

使節乘春色家園喜便過艸堂寒雨細江堰晚云多緑栁臨岐折靑驪傍酒歌仍聞赴吳防勝事更如何王崇慶【二首】

崇慶字徳徵開州人正徳戊辰進士累官戶部尙書贈太子少保有端溪先生集

送馬守之澤州

寂寞山城裏春風未有花野塘新水細茅店酒旗斜故國音書斷長安道路賖何時共知已傾倒酌流霞

舟次徳州

逺浦漁舟小寒天柿葉稀歸心正愁絕一鴈夕陽飛唐龍【七首】

龍字虞佐蘭谿人正徳戊辰進士累官太子太保吏部尙書卒贈少保諡文襄有漁石集【王元美云唐虞佐如苦行頭陀終少解穆敬甫云唐公詩若甲冑明光赫然耀日顧言云文襄風度瓌爽頗臻古雅陳臥子云漁石五言本之少陵已陟藩籬漸窺堂奧】

【詩話文襄敭歷中外宦轍所至必有畱題其詩長於五律句如鶯花邊地少風雨暮春多雲气雨中白山光鳥外靑斷湟春水淺亂石曉山稠赤峽靑冥外飛泉急雨中星臨河影動風入鼓聲髙野水流漁市山云進郭門雪埋靑兕叫霞引白駕飛細雨孤帆落疎燈兩岸明巖林遺魯殿畎畝變秦川野鹿避人走山禽向我啼凍雲投浦宿倦鳥逐風回百里郵程逺三更吏稀殘棊榕葉暑嫩醑菊花天巖置戍樓直峯懸鳥道斜客身病亦起短髮落還梳竹外靑藜杖風前細葛巾移松邀老圃失鶴問前村均有風致】

送李拱元歸田

春月白如雪春山靑如銅楊栁未堪折歸客何悤悤三徑命巾車五湖漾孤篷從玆謝塵鞅陶然隠者風廣結桑麻交逺尋麋鹿蹤洪淵縱文魴遙漢短防鴻嗤彼風塵子胡乃長書空

雨懷【二首】

細細風前斷疎疎葉上聞亭臺隠山霧城郭入溪云轉益鄕愁亂還憐世事紛早秋身似雁天外獨思羣萬樹秋雲裏孤山細雨時江泥沾落絮花霧困遊絲懷抱爲誰好親朋已久辭東溪讀書處一水防靑帷

冬至

天涯長至日燈下逺遊人薄祿家猶賴休官話未眞嵗時愁不住形影自相親幸有梅花發寒香可結鄰

赦書坪渡渭

渭北津多栁荒荒野色連十家橋外市雙櫓峽中船冰響潛魚聽沙明過鳥憐蹉跎歸色晚風雪又殘年

成縣馬融絳帳臺

太守傳經地幨輿趁月行栗亭秋雨歇魚峽夜川明竹外雙旌出沙邊一吏迎荒臺迷絳帳失學媿諸生

送蔣石庵赴湖南

細雨移尊日溪亭送客時風塵千里別宇宙幾人知雪夜山陰興春天渭北思老來鄕社裏杖屨更追隨毛伯溫【三首】

伯溫字汝厲吉水人正徳戊辰進士除紹興府推官徵拜河南道禦史歷按福建河南湖廣陞大理寺丞擢都察院右僉都禦史巡撫寧夏山西順天回理院事陞右副都禦史工部尙書攺兵部從駕南徵加太子太保天啟初追諡襄懋有東塘集

【詩話東堂數與夏公謹李獻吉方思道相酬和故其詩頗具風格】

鹽池驛畱別張僉憲

共事未半載何當別悤悤對酒不能言沙磧驚寒風逖矣西夏區邊儲恆不充霜早嵗常歉役繁民多窮四時勞守終日事臨戎衣單腹不飽目擊心以恫多君計慮周每與愚議同正當期展布方念蘇疲癃慚余但謀始仗君還圖終湣此邊塞苦愼勿隳前功

夜泊富陽

秋夜江風急樓船水月明汀洲散漁火煙樹隠山城雁逐星河沒虫依艸岸鳴鄕心愁欲絕何處搗衣聲

鄰霄臺和丁近齋

殊方久客情能遣髙閣同登意忽開遏日髙帆過西峽霾云古樹壓南臺沙村近帶農田出海岸遙看湘舶來醉下虛亭尋古迹斷碑危碣半莓苔

周金【一首】

金字子庚南京右衛籍武進人正徳戊辰進士累官太子少保南京戶部尙書贈太子太保諡襄敏有上谷漁洋二稾

九日中山道中憶故園諸君子

攬轡川原秋日晴嶽蓮髙並海云生天涯佳節愁中過塵世歸心夢裏驚懷李街頭船傍屋通吳門下水連城登臨忽憶當時事落帽風流何限情

潘鑑【一首】

鑑字希古婺源人正徳戊辰進士累官兵部尙書兼右副都禦史提督兩廣贈太子太保諡襄毅有古泉集

餞家兄希仁

寒雁叫汀洲歸程不可畱聊攜季路榼相送仲宣樓嵗晚荊門樹風微漢水舟鄕心吾欲折行役幾時休

奉謝中丞北湖公以丹砂見寄

郢雪催殘臘荊云系病身雁過南嶽近書枉北湖頻梅福非凡吏桃源別有春丹砂開寶訣攜我出風塵【陳達甫云後半有逸趣】

寇天敍【一首】

天敍字子惇楡次人正徳戊辰進士除南大理評事進左寺副遷寧波知府歷應天府丞以都察院右僉都禦史巡撫宣府攺撫治鄖陽再攺巡撫甘肅入爲刑部右侍郎以憂歸補兵部右侍郎有塗水集

題畫

十月梅花開已多蹇驢衝雪野橋過亦知金紫趨朝貴柰此當前淸興何

歐陽鐸【一首】

鐸字崇道泰和人正徳戊辰進士歷官吏部右侍郎贈工部尙書諡恭簡有恭簡公遺集

次萍鄕

明發宣風館秋陰得气饒云昏山欲斷泥濘路偏遙近縣峯頭塔橫江屋底橋舊時銅漏刻彊半土中焦王應鵬【四首】

應鵬字天宇鄞縣人正徳戊辰進士累官右副都禦史協理院事有定齋集【李杲堂云先生詩渾涵髙脫卽置諸開元之際可謂大家其視學畿內告誡諸生以爲學先立志不得輕議正人長者自絕於名教文章無徒仿摹字句其中索然致貽學術之禍一何深中後來學者之病痛切其言之也】

和淵明雜詩【二首】

神京四千里遙途今已逼楊栁何蕭蕭秋風吹長陌云深塞艸黃露重秋江白仰視天宇寛俯覺微軀窄對景斯悵神當秋頻作客忽憶四明山山中有舊宅

藹藹王朝士謀國如苞桑良谷非不多焉用存秕穅愾昔宣尼子棲棲亦絕糧鼎烹不足致時運有陰陽義命儻如此饑來非所傷白雲思故都皎月明東方安得夙心人共此今夜觴

次州有述

鑾輿將出狩邏騎已先徵淮北三年水江西六月兵已應經睿覽未許括蒼生直北天王地星河永夜橫

曉發淮口

春江歷歷水悠悠一夜東風五兩收花信不知何地早鄕書猶憶故園秋年來國是誰能定病起詩懷祗自愁昨日六飛巡幸後已將寛法徧南州

韓邦奇【三首】

邦奇字汝節朝邑人正徳戊辰進士歷官浙江僉事轉山西防議擢僉都禦史撫山西入爲兵部侍郎進南京兵部尙書以地震陷死贈太子少保諡恭簡有苑洛先生集

送唐中丞撫蜀

聖主憂全蜀中丞出上臺蠶叢橫地出熊軾倚天開節鉞分封陛風霜動柏臺莫辭前路險後命已相催

再過褫亭

野戍淒淒畫角山城處處寒砧最是秋風羇客不堪暮雨鄕心

韓邦靖【六首】

邦靖字汝慶邦奇之弟時號二韓正徳戊辰進士除工部貟外乾淸宮災應詔陳言系錦衣獄奪官爲民起山西左防議有五泉集【王敬甫云五泉古歌詞浸淫初唐間逼漢魏七言絕句詩類少陵顧言云防議詩遒暢時有新語詩話五泉心慕手追乃在大復比於西原南泠不足方之孟有涯李嵩渚似勝一籌】

晚坐

遙峯羅夕日髙原藹秋陰天風自何來吹我芳樹林寒蟬發哀調蟋蟀嗣其音嵗月日以暮霜露日以深相思不自遣無乃勞君心持君一杯酒聊以開郁沈

聞雁

鳴雁蕭蕭下寒燈故故明角聲傳細雨雲色度髙城兄弟無書信乾坤有甲兵秋風歸未得見爾不勝情

寄楊侍禦師文

逐客地𨿽僻故人情不疎已勞千里駕復覩數行書別思梅花後春風蕙艸初江亭一杯酒何日話相於

中秋同何仲黙望月

令節他鄕酒關山獨夜情看花秋露下望月海云生碧漢通查近朱樓隔水明南飛有烏鵲作意向人鳴

聖駕西巡歌

渥窪龍馬屬天閒沙苑牛羊入大官八府三邊俱望幸九重十月未回鑾

谷太監出軍歌

五千精銳下良鄕雲裏旌旗鬭日光諸將不知中使貴夜來馬上別君王

方鵬【十一首】

鵬字時舉昆山人正徳戊辰進士歷南京武選郎擢山西提學副使以疾辭用薦徵拜春坊庶子遷太常卿有矯亭集【周子吁云太常詩尙典雅不事雕琢詩話矯亭古詩效陶近體學白頗饒自得之趣其自題小像云此像何人斯吳淞方矯亭頗記前身事生可六七齡一疾遽夭死天地爲晦冥蒼頭抱我哭諸婦慟拊膺其家乃城居面北髙檐楹臨街列屠沽陰風助哀聲思之宛如胙語及輒涕零性靈想不寐還復得此生乃知記憶前身事匪獨鮑井羊環也】

感寓【二首】

昔從京師歸賀客來滿屋家人紛治具牽羊就屠戮斯須立階除羊忽跪而伏亟命捨之去何忍見觳觫君子充是心當使萬物育如何一命士分符作民牧誅求入膏髓鞭撻爛肌肉置之囹圄中死者十五六安得如此羊食飽臥林麓

縣尉謹修職屢受上官笞同僚狡而貪臺章交薦之泣與妻子謀歸去寧寒饑夷蹠旣莫辧守此復何爲

知足吟【三首】

人見白髮悲我見白髮喜多少賢達人不見白髮死髙才李長吉有道文中子行年未三十相與歸蒿裏吾生已倍之對鏡宜莞爾

昔解晉臯組出處頗合宜不幸賤姓名誤爲當道知有詔落致仕再起職論思人皆爲我榮我心獨不怡終然野鹿性不能受銜羈蹤迹日以逺音問日以稀當道赫然怒奮筆逐去之人皆爲我惜我心樂不支豈惟全晚節亦以釋羣疑地下見先子庶幾無媿辭

山谷忤時宰運貶至宜州僧捨不容居置之南戍樓無柰風雨寒一疾竟勿瘳旁無期功親棺殮誰與謀予今老牖下骨肉聚牀頭但見眼前樂不知身後憂康哉復康哉地下從黔婁

紀異

壬辰孟夏月旣望夜入酉東鄰李氏子年可十八九門外聞作聲蓬蓬似鼓缶開門出視之四捽其首逾墻更越樹勢若風雷吼捽至野廟中亂被老拳毆父母競號呼蹤迹竟無有親鄰各燃炬訪覓徧林藪夜半忽自歸狀貌殊獰醜其身長丈餘見者駭而走入門還復短瞪目但揺手母妻環問故稍語卽閉口靑紫色浮面縲絏痕映肘僵臥三日蘇不能記誰某此理終莫詰語怪戒魯叟

西洲和時鳴韻

水雲深處卜幽棲不減防州舊瀼西寒雨渡頭孤艇沒夕陽江上逺山低養馴白鴨當門浴種就黃蘆與屋齊未識東山歌舞地祗將尊酒對山妻

畱都將歸先呈未齋

羞將白髮戀京華已辦歸路不賖旋買雞豚投里社敢驅鵝鴨惱鄰家春風枕上聞啼鳥秋水溪頭看泛槎莫道山翁無一事借書沽酒亦生涯

生日招逺林

勞勞六十又三年半在愁邊半客邊假我餘生還對酒與人多忤合歸田花前臥疾妨春事枕上敲詩失夜眠此日江村期一醉淺沙深竹系吳船

丙申新正試筆和捨弟韻

七十行年祗欠三淸時無補自知慙輕寒枕上慵朝起細雨尊前劇夜談春意熙熙人自樂病懷黯黯我何堪賣花聲在東風外紅白江梅共一擔

偶作

靜掩荊扉送夕曛幾株殘菊散幽芬一燈影射靑綾被雙杵聲催白練裙老去閒思多舊事客來淸話半新聞酒錢藥價粗能備莫怪先生嬾賣文

方鳳【一首】

鳳字時鳴鵬弟同榜進士官監察禦史有攺亭集【周子吁云時鳴負气不肯詭隨於時肆志自適詩亦豪俊】

閒居

自入春來日日閒柴門無客晝長關枕書榻傍階前樹對酒牕開屋後山葉暗新枝花盡落泥添故壘燕初還近來識得全生術不放愁催兩鬢斑

邵銳【一首】

銳字思抑仁和人正徳戊辰進士歷官太僕寺卿贈右副都禦史諡康僖有端峯存稾

答程以道見寄之作兼簡徐用先

近得遼陽信含情仔細看念君同患難垂老各平安野望余沙漠邊愁重苦寒尺書艱往復惟有勸加餐孫璽【一首】

璽字朝信平湖人正徳戊辰進士官至山西按察僉事以子植貴贈刑部尙書有峯溪集

關索嶺

萬里雲南路三年始得歸野梅渾破萼官栁半垂絲嶺峻盤空險城尖疊石危邊疆據形勝天畔控諸尼程啟充【一首】

啟充字以道嘉定州人正徳戊辰進士任監察禦史贈光祿寺少卿

塞下曲

黑龍江上水雲腥女直連兵下大寧五國城頭秋月白至今哀怨海東靑

戴冠【七首】

冠字仲鶡信陽人【一雲吉水人】正徳戊辰進士授戶部主事以建言貶廣東烏石驛丞起戶部貟外出知延平府攺蘇州終山東提學副使有邃谷集【兪汝成云仲鶡聲調宏邁話意勁拔慷慨激昂有古國士風穆敬甫云戴詩如丹崖緑水澹然有味】

【詩話仲鶡與仲黙同鄕裏詩亦同調謂之具體可爾或言其五言律勝於仲黙豈篤論乎】

曉發

村雞喔喔啼取火照行李隔籬謝主人出門渡溪水仰觀羅浮嶺白雲猶未起

立春日舟中題

作客尙無地他鄕空復春舟中兒女大天末嵗時新樂事喧殊俗窮愁縛逺人椒盤懷故里腸防白頭親

南夏

不作炎州客那知宇宙偏日車淹北戶火樹爍南天气溽乘宵雨雲蒸挾暮煙波斯誇白防出入不曽捐

寄王徳徵登州

王子十年別封書萬里來乾坤知汝在涕淚向誰開海國靑春隔天隅白髮催相思一搔首獨上越王臺

人日遊石磜

人日尋春到新隈新年物色太相催風吹燕子家家入暖逼桃花樹樹開久住山林殊自適頻來峒客更無猜黃柑白酒能消渴盡日松間坐不回

雨晴出左掖

北闕春雲散曉扉西山雪日弄晴暉雨聲恨不連三日松樹須教過十圍嵗逺玉螭書未有晝長金馬詔全稀侍臣欲老惟疎放自嘆從容退食歸

贈甘惠州

四百雲峯面面開使君花厎放衙回人生豈必二千石只看羅浮也合來

陸震【一首】

震字汝亨蘭溪人正徳戊辰進士以車駕貟外郎抗疏劾江彬逮系三杖而死嘉靖初贈太常寺少卿

【詩話太常力批龍鱗九死不悔裹尸之後晝晦如夜海子水溢玉河七鐵柱齊折天變豈不足畏耶詩存無多錄四十字一字一碧血也】

朝房待罪

驥尾思千里葵心托萬言一身曽許國九死敢防恩梅福冠猶在朱云檻不存空庭對明月古道照乾坤祝鑾【二首】

鑾字鳴和當塗人正徳戊辰進士以祠部郎諫南巡廷杖仕至廣東布政使有篁溪集

感興

公輸構大廈一人操引繩羣工𨿽不同各各奏其能用人不求備負荷隨所勝所以無棄材百堵由玆興或者太區別聞之爲撫膺

仙源

仙源何處來無乃自天上不然瀑布泉那得千萬丈方豪【六首】

豪字思道開化人正徳戊辰進士除昆山知縣陞刑部主事諫南巡杖闕下起湖廣僉事進副使有棠陵集【顧言云方詩多出少陵蹊徑陸次友云棠陵與孫鄭衿契最深其才𨿽敏不及二子逺矣】

尋王粲樓故址

仙子乘雲去不還空餘詞賦落人間髙樓試問今何處故老相傳是此山極目平原空悵望側身塵界欲飛攀漳沮秋淨徵鴻下越客悲吟鬢已斑

遊桃花寺

聽說桃花寺遊人興不禁桃花今不見流水尙堪尋

看月

看月月轉明幽人寂無語山空秋夜長松露濕如雨

滄江吟

白髮滄江酒一尊丹楓赤壁自成村沙鷗汀雁眞吾侶垂老何曽識縣門

題畫

亂山兩岸一江橫煙樹蒙蒙雨乍晴釣艇自來還自去江風不動水禽鳴

鴛鴦湖

鴛鴦湖邊落日明荷花十里櫂歌聲丈人自折碧筒飲醉看秦塘海月生

馬錄【二首】

錄字君卿信陽衛籍紹興山陰人正徳戊辰進士授固安知縣擢監察禦史有百愚集

霸州城行

霸州城外水繞墻霸州城頭戍卒彊四門髙樓接煙霧縈回十里多垂楊去年豺虎滿天地此城南北皆戰場至今落日照白骨血霑野艸猶淋浪當時別縣人皆走此城之人苦相守五馬使君身姓王募招壯士犒牛酒遂令萬夫同一心彎弓罵賊不絕口固安與霸爲鄰縣此事分明眼中見乃知設險可守邦區區省費非民便

永淸遇雨作

白日永淸雨移時不肯休風前當檻落河漢近城流牛馬誰堪辧蛟龍恐亦愁西歸途路失何處問孤舟張綸【一首】

綸字理之錦衣衛人正徳戊辰進士官按察使僉事嘉靖初以議大禮謫戍雲南

錦衣獄中

重門扃夜月鈴柝轉深更客夢秋能作扉燈曉尙明君臣今古義兒女嵗時情起把靑銅對愁憐白髮生胡纘宗【二首】

纘宗字孝思一字世甫鞏昌人【一雲山西文水人】正徳戊辰進士特授翰林檢討外補嘉定州判移守潼川遷南戶部郎中攺吏部出知安慶府調蘇州升山東防政攺淅江歷河南布政使以右副都禦史巡撫山東攺理河道乘輿幸楚纘宗作詩記事爲戶部主事王聫所訐逮下獄尋放歸有鳥鼠山人集【袁永之云先生詩出入漢魏其視昌黎少陵若弗屑者而亦未始不合也王元美云胡孝思如嬌兒郎愛吳音興到卽謳不必合板蔣仲舒雲中丞天質穎敏亦一關中之雋第命意淺率不足多傳】

【詩話孝思詩未入格顧沾沾自喜到處畱題當永陵南巡作詩紀事有云穆王八駿空飛電湘竹英皇淚不磨用事殊不倫乃刻之於石致騰讒者之口其得免死幸也謝山人榛贈詩云白首全生逢聖主靑山何意見騷人時孝思年將八十矣杖創呻吟猶占韻以謝其意气有不可及者然詩實牽率晉江王道思序之稱其宏深精毅盛歸美於秦風毋亦嗜秦人之炙者與】

擬古【二首】

驚喜君王至西華夜啟扉後車三十乘載得美人歸【詩話康陵西幸恱樂戶劉良女遂載以歸貯之騰禧殿號曰夫人及南巡日帝期以中途召之夫人脫簪予帝以示信帝騎過盧溝亡之大索不得也行至臨淸念夫人召之以不見簪不往帝不得已兼程抵潞河載夫人偕南寺觀幡幢列鎭國公號復系以名夫人每得並書嘉靖初納南京給事中王紀之言俾盡撤去然夫人在途常諫帝遊獵非専以色固寵者鳥防山人是詩直書其事亦取禍之萌也】

上馬入黃城嫖姚典禁兵猶言恩寵薄下馬坐團營丁奉【二首】

奉字獻之常熟人正徳戊辰進士除行人歷南京吏部驗封司郎中有南湖畱稾

【詩話南湖詩不事鍛鏈興酣落筆往往暗合曩篇句如白蘋風外水紅葉雨中山徑轉花間月山飛樹杪泉夜橋喧客櫂曉碓起鄰燈菜甲今朝雨蒲香隔岸風人當紅樹坐船觸白蘋行白髮生秋日黃花惜暮年山寒松子落籬暝豆花深俱有風韻卽嘔心撚髭者爲之不過爾耳】

擬古

白日墜西山明朝出東海天地無終期萬物豈能待繁花重露零髙岸深谷匯昨見朱顏酡今看霜鬢攺泛舟登蓬瀛蓬瀛果誰逮

寄尢少卿宗暘

張翰歸時計亦疎秋風寂寞始登途不思五月淸江上已有鰉魚勝玉鱸

曽璵【一首】

璵字東玉瀘州人正徳戊辰進士由戶部郎出知建昌府有少岷存稾

【詩話王新建定寧庶人之亂吉安守伍公文定固稱首功同時贑州則當塗邢珣袁州則武邑徐璉臨江則臨海戴徳孺饒州則晉江林城廣信則閩周朝佐撫州則鄞陳槐建昌則少岷也其師至𨿽有後先寔同力共濟少岷有收復南康功而不見錄纂修地誌者皆沒其實故表出之詩𨿽未名家亦淸脫無塵气】

南洲歌

南洲春早江蘺生南洲日長沙鳥鳴郎君莫向北湖去不似南洲煙水平

錢琦【二首】

琦字公良海鹽人正徳戊辰進士授盱眙知縣歷南京刑部郎中出知臨江府調思南有東畬集【顧言云臨江詩衝秀彌暢彭子殷云公良詩舂容馴雅每入唐人庭奧】

登獻花巖

獻花巖畔寺遊子數登臨花發年年好巖深處處陰風前收落果坐久換鳴禽世路何多事看山偶防心

過滁州

江北滁南數日程蕭蕭落木送秋聲夕陽滿地鳥飛絕人在亂山堆裏行

淩楷【一首】

楷字端甫揚州通州人正徳戊辰進士官【缺】部郎中

髙郵

孟城勞悵望煙樹一浮洲地濕人多病林寒葉易秋人家畱鳥迹國稅獨漁舟夜月珠光在多應照客愁駱用卿【一首】

用卿字原忠余姚人正徳戊辰進士官兵部貟外郎

題韓信廟

逐鹿中原漢力微登壇頓蹙楚軍威足當躡後猶分土心未猜時尙解衣畢竟封侯符蒯徹幾曽握手到陳豨英魂漫灑荒山淚秋艸長陵久落暉【李獻吉云此題淮陰廟絕倡也】徐愛【一首】

愛字曰仁余姚人正徳戊辰進士除知祁州歷官兵部郎中有橫山集【黃太衝云文成之學得日仁而門人益親日仁之亡文成有祝予之慟其詩力未深而不落凡俗】

紀遊

壁磴臨絕壑兼乘欲疲馬屢盤羊腸出還驚虎頷下逼險悔初進稍縱覬復假如何窮探心阻困每未捨無端覓憂虞中止固由我回思競利人何殊履危者

陸伸【一首】

伸字安甫太倉人正徳戊辰進士官大理評事

河間道中

荒田殘雪啄饑鴉握粟謀炊野店家辛苦莫辭行路逺冷風三日下牛車

田惟祜【二首】

惟祜字裕夫蕭山人正徳戊辰進士有滄螺集【詩話裕夫領解浙闈時名蔚起今則知者寡矣詩如王謝子弟𨿽未陶鑄毋論風流文采裙屐亦自不同】

龍遊至衢州

龍遊至衢州景不殊蘭溪山少灘瀨多沙石成長隄溪流時衝決兩岸無平蹊湍急舟行速水淺石可攜野曠少人煙地瘠艱鉏犂泊舟無村市遇夜隨停棲幸無狂客驚惟聞山鳥啼船定水汩汩篷疎風淒淒寤寐夢不成候曉無鳴雞惆悵盼家山遙遙望中迷

晚登城樓懷友

江城天暝夕陽微拍拍輕鷗逐浪飛水郭煙光迷野屋海天風色上徵衣倚樓長笛家何在出浦扁舟人未歸愁絕知心成兩地目隨徵雁思依依

黃卿【一首】

卿字時庸益都人正徳戊辰進士歷官江西布政使有編茗集

三關書事

曽聞甲戌邊聲急白首追談足愴神子女牛羊充塞窟旌笳駝馬暗風塵山埋戰骨雲長慘野哭驚沙艸不春舊日僨軍今甲第大廷持法是何人

童寛【一首】

寛字栗卿蘭溪人正徳戊辰進士監察禦史攺調平陽推官

雨花臺

阿師何術隕天花臺迥登臨望眼賖百里晴山圍帝宅六朝芳艸入僧家層層樹色寒煙合歷歷車聲古道斜鐵鎖銷沈龍戰後落潮處處咽江沙

明詩綜卷三十八

欽定四庫全書

明詩綜卷三十九

翰林院檢討朱彞尊編

楊愼【二十五首】

愼字用修新都人正徳辛未賜進士第一授翰林修撰以議大禮泣諫杖謫永昌天啟初追諡文憲有升庵集【薛君采云用修窮極詞章之綺麗牢籠載籍之菁華其卓絕之才博之學直欲追軋古人張愈光云升庵詩予不喜其深邃而喜其朗爽也王元美云楊用修如暴富兒郎銅山金埒不曉喫飯著衣又云用修工於證經而疎於解經詳於裨史而忽於正史詳於時事而不得詩旨求之宇宙之外而失之耳目之前又云徐昌谷有六朝之才而無其學楊用修有六朝之學而非其才又云楊修撰之南中稾穠麗婉至華學士之巖居稾淸澹簡逺俱逺勝玉堂之作穆敬甫云用修學富千古人謂其詩不逮學然其詩亦非貞元以後語也陳徳逺云用修詩取材六代間似杜陵王藩臣云先生詩時而漢魏時而六朝時而四傑時而李杜其於才無所不構而於體無所不兼顧言云修撰咀英搜玉咳唾成珠陳玉叔云用修采摭旣富蹊徑終存近體多深沈之思絕句極風人之致又云用修著書百餘種時分宜故相乞品詩於萬里外司空劉元瑞得神樓曲棲息終身其珍重如此至海內名流若永昌張愈光謂其立朝去國業葆貞華容孫仲可謂其防通廣畜名髙眾忌嘉州程給事謂其稗官小說因微適道昆山周太僕謂其權衡操縱含英茹實四明張司馬謂其片詞纎指根沿古初太倉王廷尉謂其才情蓋代使事最工卽諸家品而用修可知也黃淸甫云楊喜用用僻事多著浮彩搜羅刻削無出其右而駢繪旣繁性情多盡傳謂美能沒禮詩亦有之至誦其可憐風雨夜長在客塗中又江花與江艸異國看春生情境俱窮眞堪隕淚李時逺云用修評他人詩精當不可假借其所作未必如所評亦人才之通也胡元瑞云用修才情問學在正後嘉隆前挺出倔起無復依傍自是一時之傑格不甚髙而淸新綺縟獨掇六朝之秀合作者殊自斐然又云皇甫子循以六朝語入中唐調而淸空無迹楊用修以六朝語作初唐調而雕繪滿前故知詩有別才學貴善用陳臥子云用修繁蔚之中時見新警宋轅文云用修病在貪博故使事處往往求巧得拙要其天才本是奇麗眞如七寶流蘇靜志居詩話虞伯生告袁伯長云文章之妙惟浙中庖者知之若川人之爲庖也麤塊而大臠濃醯而厚醬非不果然饜也而飲食之味微矣浙中之庖則不然凡水陸之產皆擇取柔甘調其湆齊澄之有方而潔之不巳視之泠然水也而五味之和各得所求羽毛鱗甲之珍不易故性爲文之妙亦猶是耳讀用修詩無異川人之庖矣予爲之調擇澄潔去其濃醘厚醬蓋竊比於浙中之庖之義云】

行旅

行旅苦日短勞人知路遙忽忽嵗雲暮客心中揺揺曠野積寒气四望但寂寥嚴霜下丰艸朔風鳴枯條浮雲起爲蓋堅冰結爲橋白日隠餘照云晻層霄鳴轂無停輪嘶馬不解鑣飛鳥夕知還徵塗何迢迢無以慰苦辛興言自成謡

三岔驛

三岔驛十字路北去南來幾朝暮朝見揚揚擁蓋來暮看寂寂回車去今古銷沈名利中短亭流水長亭樹

賦得千山紅樹圖送楊茂之

蕭郎雅工金碧畫愛畫碧雞與金馬畫作千山紅樹圖行色秋光兩瀟灑揺落深知宋玉悲登山臨水送將歸丹林初曉淸霜重紫谷斜陽赤燒微故人辭我故鄕去滇樹遙遙接巴樹桑落他山共醉時楓香客路銷魂處白首遐荒老未還流波落木慘離顏錦城紅樹那能見千里隨君夢裏攀

錦津舟中對酒別劉善充

錦江煙水星橋渡惜別愁攀江上樹靑靑楊栁故鄕遙渺渺徵人大荒去蘇武流離十九年誰傳書札上林邊北風代馬南枝鳥腸斷當年蜀國

送余學官歸羅江

豆子山打瓦鼓陽坪關撤白雨白雨下娶龍女織得絹二丈五一半屬羅江一半屬武我誦綿州歌思鄕心獨苦送君歸羅江浦

宿金沙江

往年曽向嘉陵宿驛樓東畔闌干曲江聲徹夜動離愁月色中天照幽獨豈意飄零瘴海頭嘉陵回首轉悠悠江聲月色何堪說腸斷金沙萬里流

山行卽事

桐子花開映村塢單衣初試貧兒舞春寒已過四十五

十二月朔旦南郊扈從省牲

天仗雲門外宵衣曉漏前蒼龍旂影動朱鷺鼓聲傳星爛甘泉燭霜淸泰畤煙南郊警新畢重覩孝皇年【方思道云得初唐體】

咸陽

帝裏繁華歇神臯嵗月多秦城依北斗渭水象天河頽堞無遺土驚川有逝波丘陵沈霸气松柏起悲歌

靑橋

聞道盤云棧郵亭枕水涯猨猱臨客路雞犬隔仙家風起靑丘樹春迷玉洞花旅懷今日豁停幰問裦斜

送髙公次長洲尹

祖帳燕臺下官曹震澤東星躔牛斗近地脈海潮通新水催飛鷁微霜度早鴻循良多暇日題詠繼文雄

寄石季瞻赴臨安謫

聞道炎方謫遙從瘴海過後期淹嵗月前路任風波霄漢蜚鴻逺關門虎豹多小居何處問薜荔在山阿

送周子庚都憲撫邊

肅肅戒嚴程蕭蕭邊【一作斑】馬鳴龍庭新節制騎省舊才名玉律調秋气金鐃寢夜聲隴云笳外結關月笛中明鸞朔臨秦障鶉瓢繞漢城沙汀行見鴈海樹坐聞鶯遊霧懷前賞歸風遡別情佇聽歌凱入一舉塞垣淸

送客

合尊且醉花間分襟易慘愁顏朝下春風紫陌天涯落日靑山美人明月相望遊子浮雲獨還愁見河橋栁色勞歌一曲陽關

春興

最髙樓上俯晴川萬里登臨絕塞邊碣石東浮三絳色秀峯西合防蒼煙天涯遊子懸雙淚海畔孤臣謫九年虛擬短衣隨李廣漢家無事勒燕然

中秋禁中對月

漢家臺殿號明光月滿秋髙夜未央銀箭金壺催漏水仙音法曲獻霓裳路車天逺鸞聲靜宮扇風多雉影涼千里可憐同此夕美人迢遞隔西方

懷歸

星橋南望沈犀渚雪嶺西連抱珥河關塞渺茫魂夢隔山川迢遞別離多汀洲春雨搴芳杜茅屋秋風帶女蘿心事未從詹尹卜生涯聊聽僰童歌

李君偕過臯橋新居言別

沙門艸閣對漁舟坐俯昆池萬里流蕭索暮塗猶浪迹登臨暇日豈銷憂阮公失路誰靑眼江令還家尙黒頭行見羣英滿靑瑣寧忘一老在滄洲

竹枝詞

防州府城白帝西家家樓閣層層梯冬雪下來不到地春水生時與樹齊

滇海竹枝詞

東浦彩虹懸水樁西山白雨防寒江煙中艇子揺兩槳空裏鷺鷥飛一雙【自注滇人喚虹霓爲水樁】

寄逺曲

濯錦江頭煙水緑相思萬里人如玉瑤琴別後不曽彈今朝才理將歸曲

江陵舟中贈田李二子

落月寒沙夜未分玉簫金管醉中聞明朝回首沅江路愁聽淸猨和白雲

望中條山

徵馬長鳴向北風崤關回首暮云東太行過盡中條出一路靑山白雪中

於役江鄕歸經板橋

千里長徵不憚遙解鞍明日問歸橈眞如謝脁宣城路南浦新林過板橋

贈箏人

綺筵雕俎喚新聲博取瓊花出玉英肯信博陵崔十四平生願作樂中箏

張璧【一首】

璧字崇象石首人正徳辛未進士攺庶吉士累官太子太保禮部尙書東閣大學士贈少保諡文簡有陽峯家藏集

尹巽峯遣祀衡山得配字

天王禦宸位相國熙帝載維時肇初元秩禮肆禋類皇皇遣近臣肅肅將逺賚顧玆南嶽鎭而與朱鳥配星分當翼軫地望等恆岱坤維得艮止后土資負載祝融正盤紆靈爽豈茫昧巽峯天下士祗命�壤內晨裝發潞河夕舸達江匯犧宰設衡楅虞人剪荒穢再宿整襟冠三薰潔醇酹樂張洞庭野紉憶蘭芷佩探歷道彌廣登覽神愈倍禮成眷桑梓敬止重風槪秋䢐命倌人星言理徵駾於皇念啟沃遲子日展對淒惻懷修塗音塵慰寮寀

王以旂【一首】

以旂字士招江寧人正徳辛未進士累官太子太保兵部尙書兼右都禦史贈少保諡襄敏有石岡集

九日登長城關樓

邊塞髙登百尺樓遙天極目迥消愁穹廬逺向西番徙烽火無勞內地憂四野牛羊隨處牧千家禾黍滿場收喜看安阜叨淸宴醉倚黃花插白頭

孫承恩【一首】

承恩字貞父松江華亭人正徳辛未進士歷官太子少保禮部尙書兼翰林學士掌詹事府贈太子太保諡文簡有使郢稾

經孟浩然故里

孟六亦髙人神思乃淸朗讀書陋拘牽制行喜疎曠賦詩妙天趣力索不可仿沖融大雅音金石振遺響禁中遇天子召對心所向終焉意不合歸哉南山放唐詩盛千古公也李杜行布衣一時窮髙譽後人仰我來經故里慨矣勞緬想鹿門當時月依依漢江上

王道【一首】

道字純甫武城人正徳辛未進士攺庶吉士歷官吏部右侍郎贈禮部尙書諡文定有順渠文集

【詩話順渠說經不墮宋人理窟詩𨿽無意求工亦少習气】

過舊居有感

破屋頽垣是幾年重來下馬一淒然丁寧好防門前栁曽系詩人萬里船

汪錫【一首】

錫字天啟婺源人正徳辛未進士選給事中陞太僕卿擢都禦史巡撫江西入爲戶部侍郎卒贈尙書有東峯集

朝鴉

景陽鐘動曉鴉飛漢殿千官拜玉墀仙仗才移東殿去翩翩棲滿萬年枝【陳達甫云此司徒初入掖垣時作也托諭可想】

許成名【一首】

成名字思仁聊城人正徳辛未進士攺庶吉士授編修歷諭徳進侍讀學士遷太常寺卿掌國子祭酒陞禮部右侍郎有龍石稾【蘇谷原雲龍石詩淸新俊逸健拔謹嚴朱中立雲龍石詩气平音和蓋晚唐之佳者】

西師

上谷烽煙猶未定西戎消息近如何莎車空憶班都防銅柱曽聞馬伏波鐵騎休論楡塞險羽書今報劍門多何時籌防銷金甲防見旋師振玉珂【陳用亶云詩亦具體特銅柱鐵騎金甲未免近復爾】

屠徑【一首】

俓字直卿鄞縣人太保滽子正徳辛未進士官吏部郎中

夜聞笛

夢破寒猶重更長客更愁何人吹短笛今夜在南樓屠僑【二首】

僑字安卿鄞縣人正徳辛未進士累官太子太保左都禦史贈少保諡簡肅有東洲雜稾

江頭晚步

薄晚江行意若何夕陽微影漏林柯緣厓白鳥沙痕淺隔岸靑山塔影多下网人聽潮外語入村船載渡頭歌觀瀾不用登遐絕百里蛟門送海波

雨夜泊塘棲

出關彌望凍雲低畫鷁迎春未試題四十五程燈火夜一川風雨泊塘棲

柴奇【一首】

奇字徳美昆山人正徳辛未進士歷官應天府尹有黼庵遺稾【鄒謙之云黼庵胸無城府言無粉繪行無機穽詩文皆典雅雄健不落骫骳不矜刻峭周子吁云京兆詩文雄麗郁有气】

勉聞侄

汝父三十三一疾棄諸孤汝母二十九赤手抱二雛辛勤二十年完此身後圖汝兄亦已矣所望在汝軀汝今逾三十尙爾在泥塗年齒日已長嵗月易以䢐父書能讀否狂藥曽戒無汝若不努力何以慰老夫【繆天自云語𨿽淺而不膚】

汪文盛【一首】

文盛字希周崇陽人正徳辛未進士除饒州府推官入爲武選主事諌南巡廷杖嘉靖初出知福州府歷官按察使以僉都禦史巡撫雲南進大理卿有白泉集

西苑

萬年枝上露華淸百子池邊月色明宮艸經秋猶自碧君王禦輦不曽行

郭維藩【一首】

維藩字價夫儀封人正徳辛未進士歷官太常寺少卿兼翰林院侍讀學士掌院事

送髙穎之少卿赴南都

廣陵別後金陵別舊嵗君來今嵗歸回首十年猶反掌含情千里各沾衣江萍逐櫂隨流水雲樹連天入翠微卿佐官閒南國勝湖山淸賞莫相違

郝鳳升【二首】

鳳升字瑞卿汀州衛人正徳辛未進士大理寺副有九龍山房集

聖駕入城

警蹕都門裏傳呼天子歸有生皆帝徳不怒自民威衣帶千金誓湯城萬里圍自今歸馬后紫極但垂衣

無題

來去渾疑雲雨蹤楚王宮北數聲鐘情當厚處翻成怨淚到幹時不覺濃煙縷湘裙飛蛺蝶玉屛羅幕墮芙蓉月中剰有森森桂遮卻淸光第幾重

遊璉【一首】

璉字世重連江人正徳辛未進士歷官廣東按察副使有少石稾

興田道中

興田驛路人家繞煙火依稀出逺山防圃秧分疎雨外茶煙人語亂雲間半生戀闕心空赤五馬之官鬢欲斑獨坐肩輿懷正惡武夷遙望一開顏

汪必東【一首】

必東字希防崇陽人正徳辛未進士歷官河南防政有南雋集

過劉家隔

崛起劉家隔周流漢水川白連云夢澤靑帶郢門煙蜂蟻偏屯聚魚鹽競貿遷最憐貧土著蒿裏剪桑田齊之鸞【十五首】

之鸞字瑞卿桐城人正徳辛未進士攺庶吉士授刑科給事中歷吏兵二科左右給事世宗卽位考察謫崇徳縣丞移知長興縣稍遷南京刑部郎中以陜西按察僉事巡寧夏升副使攺河南再攺山東終河南按察使有蓉川集【汪可亭云公屬文藻麗不尙奇澀而語意新妙詩有一韻疊至數十首者搜探奇崛毫末不遺他人多卽難工公有餘力矣錢飲光云公詩文妙當世開吾鄕風气之始文絕去枝蔓直攄所欲言詩有气力精采往往造出人意表大抵一意孤行無所依附潘蜀藻云讀齊公南徵紀行入夏錄未甞不咨嗟嘆詠以爲沈鬱渾脫大得瀼西之傳北地猶去而千里】

【詩話蓉川在給捨最爲敢言侃侃不阿止康陵罷設花酒店不當論威武大將軍功寧庶人造龍艘戲劇潛結近幸邀帝南幸圖謀不軌行有日矣偕邢給事寰許給事復禮畱駕及康陵親徵又作回鑾賦以諷且力白王新建之誣洵骨鯁之臣也顧見容於康陵而不容於永陵何哉及入西夏值早澇之餘見居人刈蓬科其類有棉蓬刺蓬二種子皆可以爲面饑民借以充腹取而啖之苦惡辛澀乃封題以進且言國家有大可憂之事三廟謨有深可惜者四斥及議禮大臣並責永陵不能虛已可謂言人所不敢言矣入夏諸詩山川險隘誦之有如聚米與尹僉事耕並工惜乎志邊關者均未之采錄也】

晚宿良鄕

我行至良鄕車駕已臨涿官藏供億煩吏走威勢捉人馬正饑疲晚得粟一握華館據髙軒敝廬聊破幄階前樹卻佳緑葉未全剝獨坐新霽淸悠然念盤錯自顧章句生胡此擁矛矟感時不成寐起視明河數月色忽半窗枕上聞吹角

龍門龕

伊水出龍門疏鑿惟禹績溪縈匯澄潭云斷劃絕壁泛舟巡南厓諸龕空翠滴逺疑穴陶復近聽境寥闃黃冠一人來導我縱幽覿何年驅工深窟隠金狄頎然丈六身大小隨刓剔旁有鉦鼓鳴愚氓伺考擊自從拓跋來事佛轉成癖荒哉魏王泰孝誠空爾激不知文徳賢坤美符帝錫天堂無則巳有則必登歷何事石上災千古不可滌無乃托親名志祈潛奪嫡欲爲生民主先被河神溺向使正儲位亦終貽唐慼經行謾誅心期使來者惕

稠桑道中望黃河

桃林蟠土山谷入昧所出地底無傍風天際有中日仰視耕獲人轉折忽相失仄登蟻緣枝幽盤蠧閉帙僕夫虞殞傷反汗更股栗伊予慕昔賢馭吏屢遭叱徑盡躡河壖黃流過箭疾逾關勢彌雄四齧奔馬逸不知眞宰意何貴砥柱窒泛濫民其魚豈止桑田溢三門中古開神禹功誰匹至今沮洳盡作秔稻窟吾生髮半蒼世路十不一及玆瞻華嵩眼豁心神翐向來險逺虞玆晨憂已釋

寧州曉發

燈火啟嚴城戴星行未已夜來下絕阪左右崇墉倚昏黑迷前旌時顧斗杓指晨雞登頓初險澀曙光紫林原衍山巓溪壑行地裏坡陀首幹龍浮立土不滓所以穴居民患燥不患水攺邑視井泉卑棲固其理耕者百仞上汲者千尋底下山阻深溝上山據髙壘四鄰守無虞塞馬徒爲駛民貧獨可憂咸秦此唇齒

書郾城縣臺壁

長路淹炎日驅馳損壯心倦便雙柏坐幽伴一蛩吟嘉谷連河內飛蝗度汝陰經過見人樂亦足豁煩襟

邠州曉發【二首】

殘月徵人早州城奧窔間呼船渡涇水立馬望豳山禾黍髙低壠煙雲逺近關誰能渠白石種稻濁泥灣涇北山橫絕穿厓細路髙偏懸疑有麓峻極乃平臯嶺露催禾黍秋風颯薴袍憂勤見遺俗無地立蓬蒿

靈祐驛次毛東塘韻

江路盤山轉頽垣此驛亭塞云風外白畦菽露中靑鳥雀無歸樹驊驑不在坰誰教心匪石自信迹如萍

元旦次潘大行宗魯韻

三朝待漏趨金闕五拜瞻天散紫宸宦迹只尋常裏過皇圖又十四回新花邊劍佩明初景塞外旌旗駐早春安得封疆倚頗牧坐紓北顧埽蜂屯

將至茌平

長途秋暮馬騑騑風起塵髙雉堞微蟬到夕陽聲更急樹經寒露葉初飛正聞老母平安信兼喜中丞克捷威揚防不知行色倦欲沽村釀解朝衣

謁範韓祀

拓跋余凶勢更張二公相望屹金湯一堂俎豆瞻遺像萬古河山識巨防賈防淸時薪抱火虞淵昏夜日重光秋陰晝轉空階樹恨入邊烽照朔方

赤木裏口墩下坐憩

赤木空蒙翠接天懸車路杪下烽煙須驅虎北馮金塔更走龍南跨玉泉靑艸穀中兼得水白雲巖下盡堪田奔馳庶竭涓埃報心苦三陲版榦前

過田州故城

河外軍藩麥秀中唐兵昔數朔方雄韓公北築三城路至徳中興一旅功番刻勁銷春蘚碧漢花穠映寺門紅髙云不罩田州墖水鶴歸巢戛暮空

九日塗次登淸水關城

朔方三度重陽節河曲幹旌嵗嵗忙鬢髮已甘塵路白菊花猶見塞垣黃中丞疏有回天力太宰功無縮地方云外好呼南去鴈系書先爲報江鄕

渡河六言

有意唱籌益粟無神驅石修邊四月黃沙八渡雙旌紫塞三年

毛憲【一首】

憲字式之武進人正徳辛未進士官禮科右給事中有古庵集

【詩話古庵講學主道南書院詩非所長具體而已】

題扇

雲山擁前溪竹樹傍厓石晴風駕扁舟興到任所適水色與天光上下涵一碧習靜久忘機魚鳥亦馴格誰知至樂心物類固無隔

周廷用【四首】

廷用字子賢華容人正徳辛未進士授宜黃知縣入爲禦史外補僉事防議福建備兵四川進江西按察使有八厓集【顧華玉云子賢才稟超融文鋒迅湧援筆長賦爛然成章】

【詩話八厓放言忤俗東橋深惜之國寶新編以之爲殿贊云按察人豪闊視放言文藻性成早垂鉅篇然制作庸庸求其鉅篇頗罕】

池上晚坐

皎鏡淨方塘月波涵一碧防灩照修篁風聲鳴瑟瑟愛此澹忘歸呼童捲湘帙淸籟動我衣微露潤我幘繁星燦以羅羣嚻久復寂衝曠得所怡稅駕將何適

攢宮

宋家陵墓滿空山北望嵩丘路險艱一代龍蛇逢末運百年鳬鴈出塵寰空聞玉槨金城返不見旌旗瀚海還無限鼎湖湘水怨白雲斑竹淚潸潸

經廣武城

廣武城邊艸樹靑濁河波浪晝冥冥天呼垓下眞龍起事異鴻溝白馬刑日晚沙場畱返照秋風燐火亂殘星英雄自古功無敵阮籍狂言未可聽

過壤東

壤東瀼西云日晴官船撾鼓上灘行不憎檣燕風前語最愛山花雨後明杜甫艸堂元地勝孔明圖陳自天成明朝灩澦瞿塘上卻望連云棧閣橫

孫繼芳【一首】

繼芳字世其華容人正徳辛未進士除刑部主事攺兵部歷員外諫南巡廷杖尋遷郎中出爲雲南提學副使有石磯集

送徐太史使遼府

節重天王使情親帝子家雲霄三殿詔波浪九江槎庾亮樓前月湘娥廟裏花金樽髙宴罷須擬弔長沙

北徵還朝凱歌

牙旗寶蓋耀星文椅鹿牽羊總百羣二十四通催羯鼓帳前齊賀大將軍

李際元【一首】

際元陽谷人正徳辛未進士歷官按察僉事

雙流次韻

鼓角催晨發川原藹暮陰小溪淸見石新栁細垂金洞迥云依樹山深鳥隔林天涯看落月盈縮飽經心盧雍【一首】

雍字師邵吳縣人正徳辛未進士官監察禦史有古園集

泊頭晚泊欲訪子濟侍禦不果

河流寒未凍市集晚猶喧日落新橋驛煙生獨樹村沙船露燈影灘石帶冰痕不見西臺客幽懷誰與論王璜【二首】

璜字廷實濬縣人正徳辛未進士除陜西道禦史巡按浙江

雲中歌【二首】

潮湧云屯外四家操回馬首帶金花行人莫笑應州小武廟當年駐翠華

云州城外日風沙云州城裏日繁華金釵行酒將軍喜醉倒銀壺小校家

徐咸【五首】

咸字子正海鹽人正徳辛未進士除知沔陽州入爲兵部主事歷官襄陽知府有東濵稾【詩話東濵爲丰厓同母弟昆友皆嫻風雅歸田後築園城闉名曰餘春中疊石爲小東山與錢東畬太守朱西村山人輩結小瀛洲十老社其後倭人入冦所在焚儲積遂捨園基以爲倉焉句如路自窮厓入人如倦鳥還千年牛首寺一勺虎跑泉客醉黃花酒僧供白雪餻棘林花落子茒屋燕將兒山逺不聞漏夜寒疑有霜頗類賈島佛】

井南社飲得影字

層樓俯靑林芳筵接髙迥眾賔來逶迆被服野而整時維沍寒後風日不作冷江梅泄春香鳴禽戀余景時物適我懷忘卻酒力猛飄風吹人衣素髮颯垂領浩歌入城闉海鶴振孤影

石首蓬萊閣

蓬萊髙閣臨淸漢閣下風濤日夕撞花日映紅明霽野艸煙浮緑翳晴窗雕闌逺挹荊南勝玉笛新開洞府腔悵望謫仙何處去娟娟秋月照澄江

夜坐

涼飇落長松明月出東嶺空山夜無人鶴不聞警

西園雜詠

南園老梅苦寂寞移種北園臨小池卻憐池水淨如鏡照見橫斜三兩枝

湖上

湧金門外水靑靑倒浸西山似畫屏十里暖風魚浪細扁舟忽過望湖亭

趙漢【二首】

漢字鴻逵平湖人正徳辛未進士除建昌推官入爲給事中轉山西防政有漸齋集

泊州

山寺淸鐘曉江帆細雨秋洲三日泊不爲阻風畱

湖上

鳥入山光去舟分樹影過秋江平似掌何處起風波南大吉【二首】

大吉字元善渭南人正徳辛未進士授戶部主事歷郎中出知紹興府有瑞泉集

【詩話元善好靑紫囊書妙善占墓其守紹興謂窆石非禹處別於廟東南建丰碑題曰大禹陵其後望秩於是處焉五言詩頗穏帖無秦人忼厲之气】

聞駕幸朔方

鐵騎緑沈槍傳聞下朔方紫臺邊月白靑海陳雲黃寢閣雞聲早行營虎步長巡遊稱聖世車迹到幽荒

和馬仲房雨

涼風吹晝雨蕭防自西岑細細緣郊迥霏霏度闕深雙虹明夕照萬戶動秋砧爲想西徵輦應停北塞陰常倫【五首】

倫字明卿沁水人正徳辛未進士除大理評事謫壽州判官遷知寧羌州有評事集【王元美云常明卿如沙苑兒駒驕嘶自賞未諧步驟陳臥子云明卿气骨髙朗頗能自運】

望山有懷故居

羈步局重城流觀狹西野髙髙見西山鄕愁冀傾寫天際望不極延佇一瀟灑落葉歸故根山云滿秋檟無情尙有適何以慰離者

客行篇寄山中所知

客行千里道塵土緇裳衣鬱鬱胡不樂思欲復西歸逝者如斯夫朝露待日晞人生一世間乃與願相違黃鵠舉何迥鷦鷯棲何卑撫劍獨嗟吒臨岐浩徘徊因風寄黃綺管晏非所希

和王玉溪過韓信嶺

漢代推英武將軍第一人禍奇因躡足功大不謀身帶礪山河舊丹靑祠廟新長陵一抔土寂寞亦三秦

竹

庭竹娟娟色虛堂肅晚陰翠交紅果潤淸防碧苔深涼月侵冰簟流風送玉琴嵗寒終不攺長此防雙林

采蓮曲

素月開歌扇紅蕖艷舞衣隔江聞笑語隠隠櫂歌歸兪璋【一首】

璋字朝相昆山人正徳辛未進士官大理評事

上方

山寺晝陰寂緑蘿覆繩牀乍愛石苔古忽聞蘭艸香逺樹多暮色幽泉有深光持此積喧意來訪逍遙場頓銳【九首】

銳涿州人正徳辛未進士官戶部主事【一雲長史】有鷗汀漁嘯集

【詩話長史時名籍甚北人語云涿郡有才才一石銳得其八詩頗警拔微嫌冗長耳】

樓桑廟迎送神曲【二首】

帝子降兮範之陽怳臨睨兮舊鄕山蒼蒼兮水泱泱神之來兮驂駟虯玉鸞鳴兮啾啾云車兮羽蓋樓桑陰兮蔽芾牲旣肥兮酒香繐帷施兮雕玉牀荃髙坐兮樂未央

帝子去兮安之違桑梓兮心孔悲白帝城兮永安宮魚之腹兮蠶叢巫陽雲雨兮洞庭波𨿽信美而非吾土兮矧蛟鱷與黿鼉歸來兮歸來其樂兮如何

銅雀妓

西陵芳艸合松柏半爲薪宮殿飛銅雀下飲漳河濵檀煙冷餘燼繐帳网流塵白頭歌舞妓來教晉宮人

出聖水關往鳳皇山寺

鑯峻攢泬寥參差入煙霧塗疑工鑿石截亂流渡詰曲駭千轉坦蕩不數步陰厓匯靈淵未冬已寒沍欲上仍趦趄先登必奮怒谷響雜鼯鼪澗蹤過狐兔斷徑屢猱接傾巖數狼顧肆貪興防奇彊制心膽怖睨憎仄磴危足試欹岑固漸與世人隔遂愜平生慕絕塵乃無地升天疑有路得意眞忘言無心忽成句象設教莫袪煙霞疾已痼空寂排冥詮淸虛獲悟塵网奄頽齡恨爲造化誤

臯湖秋晚

木落天宇淸艸枯風力勁平湖著微霜摧此萬荷柄蓐收浸無權冥欲司政逺山寒更翠積水曠而防湘娥理晨妝髻鬟墮明鏡輕飇漾淪漣碧緑交掩映水鳥各沈浮游泳自其性安得金石膏瘥我山水病

湖莊秋事

郊墟絕喧豗村落斷輪鞅況玆千頃湖初秋減新漲無日不沈山有風卽生浪微波淨漣漪晴宇墮空曠野服時登臨箕踞衡臯上興闌聊詠歸扶將獨藜杖鹿門龐徳公栗裏陶元亮如此足百年外無分寸望

觀鬭蟋蟀

蟋蟀著豳風泉壤恆食息迎陰已振羽欲鳴先鼓翼候气感化機吟秋率其職於世無所爭豈有剛膂力都緣助人意自負萬夫特見敵豎兩股怒須如卓棘昂藏忿塞胸彭亨气塡臆將搏必踞蹲思奮肆陵逼旣卻還直前已困未甘踣雄心期決勝壯志冀必克依稀觸與蠻蝸角並開國人生亦類斯駒隙競失得知雄守其雌老氏有淵識

房山孔水洞

石竇水拖練靈源地絕塵浪傳飛白鼠無處隠赬鱗入夏桃花盡經春荇葉新輕舠不可入豈有避秦人

西巡曲

飛輪擊水日三千咫尺長安在日邊試向茂陵髙處望未央前殿立銅仙

王溱【一首】

溱字公濟開州人正徳辛未進士除沁水知縣擢廣西道禦史出知平陽府遷鹽運使致仕

落星寺別蔣南泠

別意隨流水回船過落星湖光侵寺碧山色入簾靑鷗鷺馴沙岸魚龍駭石汀虛堂歸興渺煙浪晚冥冥陸俸【一首】

俸字天爵號桃谷吳縣人正徳辛未進士歷官寶慶知府【嶽東伯云桃谷早登仕籍無暇篇章晚就操觚遂超多士靈心夙構穎悟居多朝夕苦吟已收時論蓋能守約少陵之方博施唐人之作者也】

酬劉子古鏡

古鏡不自惜遙緘千里音懸懸照肝膽奚啻雙南金貟質凝精光螭盤古銘深明月入我懷聊復理吾簪與君別幾時鬢髮雪已侵冉冉悲年暮悠悠空陸沈願言保不缺報君久要心

明詩綜卷三十九

欽定四庫全書

明詩綜卷四十

翰林院檢討朱彞尊編

唐臯【一首】

臯字守之歙縣人正徳甲戌賜進士第一授修撰進侍講學士

明妃曲

黃金不買畫圖中從此春花閉漢宮到得君王識傾國無人主議罷和戎

蔡昂【一首】

昂字衡仲山陽人正徳甲戌賜進士第三除翰林編修累官禮部左侍郎贈尙書有頤貞堂稾

送朱伯仁任四川行都司斷事

白帝秋風動烏蠻夕照含憐君遊宦處地極勢西南殊俗聊相問軍謀亦共參雄飛方自此休說鬢防鬖霍韜【一首】

韜字渭先南海人正徳甲戌進士累官太子少保禮部尙書兼翰林院學士贈太子太保諡文敏有渭厓文集

贈方棠陵用陶飲酒韻

張弓射飛鳥巧者猶能得君子履周道豈爲多岐惑義命良獨安行止順通塞逺之垂萬世近之範一國珍重君此行時哉惟語黙

劉儲秀【一首】

儲秀字士奇咸寧人正徳甲戌進士繇刑部主事累遷湖廣按察使歷戶部侍郎仕至兵部尙書

送龍長史之武昌

荊衡山漠漠江漢水湯湯送汝從玆去何時到武昌楚筵堪設醴漢署憶含香北上多鴻鴈音書好寄將簡霄【二首】

霄字騰芳新諭人正徳甲戌進士歷官南京兵部右侍郎有蓉溪集

過雪垻番寨

雪垻傍流沙風煙幾十家蓬頭男菁編髮婦耕畬皮甲張藤盾毛衣綴綫麻也知天子使羅拜接江涯

潞河舟中作

潞水經年別風塵又覺非岸蘆迎櫂舞檣燕掠人飛澤國魚梁竭江城候吏稀人煙沙艸外一縷起斜暉陸傑【一首】

傑字元望平湖人正徳甲戌進士授兵部主事諫南巡廷杖後遷陜西按察副使終工部侍郎有集

客捨

行役殊無已其如嵗晏何宦情因拙澹鄕夢入秋多月巷千砧發霜天一雁過吾廬今夜好可惜掩松蘿吳鎧【二首】

鎧字文濟陽谷人正徳甲戌進士授行人擢監察禦史升福建按察副使歷陜西防政雲南按察使終僉都禦史

書營平侯祠壁

白艸連天逺黃雲出塞平霜笳吹漢月寒笛弄秦聲北海猶傳箭西戎未息兵屯田當寧意寧惜度金城

涼州

聞道涼州戍連年去未回健兒多戰死彍騎至今來白骨紛無數黃雲慘不開龍城秋夜月羌笛不勝哀林大輅【二首】

大輅字以乘莆田人正徳甲戌進士以工部員外郎諫南巡予杖系獄謫判夷陵州嘉靖初起江西按察僉事歷副都禦史巡撫湖南自劾歸有愧瘖集【林茂貞云二山詩在仕途者忠憤激烈無依阿取容之態在林居者衝適雅淡無憤時嫉世之心要皆出於性靈非騷人墨客風雲月露之作也王應時云二山詩典麗雋逺冞入堂奧謝山子雲林詩朴厚可比蔡忠惠林雨可雲二山詩鍛鏈而不傷自然靜志居詩話二山與南泠最相契詩亦近之第稍遜耳品當在李川父孟望之之間】

弔馬伏波祠

野渡維江舸荒祠薦澗芹魚龍喧永晝日月照迷津阻絕徵蠻路艱危報主身只今嗟薏苡臨弔幾傷神

蔣子雲都水定居西長安門外

南泠三載賦閒居春日長安近卜廬苑樹飛煙分客榻禁鐘浮月散朝車揚雄天祿多奇字方朔金門有諫書相望西橋應不逺莫教風雨往來疎

林炫【四首】

炫字貞孚閩縣人尙書庭防子正徳甲戌進士歷官通政司防議有榕江集

傷歌行

楚人不識鳳謂是五色雞魯人不識麟謂是麕而蹄天時茍不值賢聖終見嗤爰居避海風享祀將奚爲寄言明哲士樂命安蓬閨

有感用杜韻

將帥承新渥軍儲惜去年似聞千里霧猶蔽九重天貴戚爭開府烽煙近到邊玉關何日閉遺恨自張騫

十四夜月

今夜揚州月淸光已勝前遙升滄海外先到客亭邊云度同飄忽風來一灑然細瞻金粟影猶少半分圓

次韻贈朱靑岡太守郊行

聞得農人語鶯花未足憐夕陽牛背笛春雨郭東田政簡官如水時丰俗自便村村鳴社鼓歡喜說今年孫存【一首】

存字性甫滁州人正徳甲戌進士歷官河南左布政使有丰山集

劉都幕泉亭

濫泉沸山巓氿泉迸山足一鷺飲東泉飛向西泉浴周在【四首】

在字善卿太倉州人正徳甲戌進士除知寶坻縣擢陜西道禦史歷官浙江右防政有燕京逮事錄行臺紀興

【詩話善卿獨攄胸臆不事規橅正如繁音疊奏忽聆於蒍於曲縱無妙理具足淸機】

悼陳司李【保定推官被姦民誣奏死於獄】

灼灼木槿花楚楚蜉蝣羽朝陽耀容華日夕不知處人生非金石誰能不銷腐昨日同舍人今朝成糞土死者已無知生者徒自苦獨坐掩圜扉哀哀淚如雨

秋夕感懷

月轉虛檐向夜闌孤臣不寐望回鑾重門擊柝聲何急半壁殘燈影亦寒梁獄久淹書未上齊廷難遇瑟休彈淩風欲借仙槎去天上銀河水定幹

初下詔獄作

薄宦叨民牧窮囚與冦鄰【撫監有官民之分官監稍潔予獨下民監與彊盜重囚雜處】不辭羅法网直恐玷儒紳縲絏嗟何罪遭逢慨不辰鄒陽書未上賈傅防誰陳日有泥塗辱旁無骨肉親吟須經鎖斷鞭血污衣新野薤晨充饌幹蘆夜作茵亂蠅沾食穢毒蠍螫膚辛厄似樊籠鳥危如涸轍鱗經旬忘盥櫛長日足悲呻竊共人愁語徒勞吏怒嗔獨行良踽踽羣吠尙狺狺薄力誅求困虛情鍛鏈眞株連殊未已文致竟無因理直終何補錢多信有神虎翻令傅翼象莫顧焚身禍已延吾黨寃猶念此民病亡俱老弱瘦死半饑貧地下多新鬼天涯少故人禁嚴消息絕家逺夢魂頻自笑心如鐵相看淚滿巾尙祈欽卹詔指日下楓宸

閨怨

江南二月試羅衣春盡燕山雪尙飛應是子規啼不到故鄕𨿽好不思歸

桑溥【一首】

溥字伯雨濮州人正徳甲戌進士歷官按察使

楡林道中

迢遞楡關道西風捲客旌寒沙迷古塞落日下孤城水險遮蕃騎山髙列漢營君王方偃武邊將莫言兵顧可久【一首】

可久字與新無錫人正徳甲戌進士歷官廣東按察副使有洞陽集

秋懷

異域滄溟上孤城斥鹵中經過稀漢使托處雜黎戎最苦黃茒瘴兼愁鐵颶風【集本作日逺天何際云荒秋不窮】誰能忍羇旅轉泊逐飄蓬

李濓【九首】

濓字川父祥符人正徳甲戌進士授沔陽知州遷寧波府同知終山西按察僉事有嵩渚集【廖鳴吾云川父詞藻俊拔迥出塵表兪汝成云川父詩率意走筆不事鍛鏈有古朴風詩話嵩渚集凡百卷最稱繁富然不甚剪裁其持論以明初吳中四傑爲歸求其神似未免類桓宣武之擬劉太尉也】

遊呂公洞

窈窕呂公洞逶迆玉泉側澗流緬松門石梁亙云壁始入日匿影徐轉天漏白靈窟度縈回細徑緣欹仄杖邊霏漸分衣上霰微積紫芝敷異芬瑤艸弄明色窮猨倒窺人仙鼠飛避客遙遙薜蘿陰嫋嫋蒼翠夕金膏欣可餐石髓恨難識意愜諸妄遺神超萬緣釋伊予事沈冥夙負山水癖曩聞呂仙名玆覽修眞迹丹鑪滅灰燼石牀有苔蝕一遊洞庭波千載杳消息珪組知爾忘煙霞恣所適私哂名利心防竟何益

雪竇寺妙髙臺

吾聞妙髙臺海湧金芙蓉上有萬古苔虎豹畱其蹤日月掛天柱煙霞韜石峯所嗟異僧去寂寞靑山鐘

含珠林

佛有舍利珠瘞之海東石夜來九龍爭風雨拔林柏六丁紛呵防寶物安所宅至今月黒時光騰幾千尺

石竇

石竇海眼通乳泉四時泄仰睇杳而深誰剜翠屏裂靑噀千峯云白含萬年雪膏砂原異竅鳥防或同穴

桃花坑

髙僧飛錫地錦石名桃花吾非勾漏令乃此逢丹砂雲中吠仙犬洞底流胡麻定有逃秦者人煙隔暮霞

太原中秋

紫塞中秋月靑天萬里情他鄕一尊酒獨對太原城水霧戎戎合陰虫故故鳴雁門諸戍苦莫遣照邊營

春興

碧艸城南路不分野人詩思正紛紜聊隨謝客防幽壑何必桓譚識古人春日苦耽新秫酒洞天思謁大茅君東風吹起花如霰腸斷梁臺日暮云

秋懷

瀟湘楓落鱖魚肥楚客懷歸未得歸頻憶鳳城詢北使尙聞龍舸駐南畿驚心關塞旌旗動旅食江湖諫疏稀本乏涓埃禆郡國擬將生事付漁磯

良鄕道中

沙雁衝車起洲鶯隔岸聞暮看霞气近疑是漢宮云蔣山卿【九首】

山卿字子云儀眞人正徳甲戌進士授工部主事諫南巡廷杖謫南京前府都事歷刑部郎中出知河南府攺潯州再攺南寧升廣西防政有南泠集【顧華玉云子云詩天才溢發可歌可感使將來者見之則凡餖飣其字雕刻其文艱深其思抝曲其體不發於情而並气格音節亡之者皆可怛然省矣兪汝成雲南泠達生有容徳詩似其人王元美云蔣子云如白蠟糖看似甘美不堪咀嚼顧言云防政才華朗邁五言學杜恨乏奇語】

【詩話子云詩如水精淨域盡埽遊塵微嫌境太淺爾子三人孝常孝若孝彧皆能詩吳山遙入戶江水近通渠孝常句也鴈度三更月烏棲獨樹霜孝若句也夕陽新雨後明月落潮時孝彧句也𨿽未出羣亦自濟濟】

門有萬里客

門有萬里客駕言發京都問客京都來世事比何如公車待詔士北闕新上書崢嶸片言合恩寵一朝殊升君白玉堂上君黃金塗賜與出內藏宅第夾皇居華榱鏤璧璫文牕結綺疏珠履並侍從紫衣備走趨髙門平旦開飛蓋已塡衢官爵入掌握才俊待吹噓顧盼遺光彩俯仰生榮枯貴盛豈不羨尊幸古來無天運相代謝日月有盈虛時命茍未逢進取何所圖執防疲揚雄文園病相如今君守寂寞辛苦徒嗟吁【陳緯度云此篇蓋爲蘿峯而作】

雜感

吾聞靑海外赤水西流沙神人生鳥翼蓬首亂如麻出入乘兩龍左右臂雙蛇中有不死藥奇麗更紛葩瑯玕墜珠英玕琪散瑤華雙雙交相並文文自交加我願從之遊萬里迹非賖但恐非人類壽命其柰何

夏日田園卽事【二首】

沈沈夜來雨泱泱川上平田家趁時作驅牛急晨耕遙遙阡陌間肅肅老少並札札耒與耜吚吚桔橰聲紆回野水入綿延禾稼盈劬苦事一時倏忽見秋成四體𨿽云疲所貴惟此生此生各有分胡乃不自營寥寥千載下寧知沮溺情

東菑耘事畢老翁自閒閒鼓腹何所知徘徊墟落間斜日上髙原一望江南山搴林玩柔荑涉澗弄潺湲欣然適其適日黒始來還了無一可說呼兒掩柴關

燕歌行

淸霜落木寒蕭森白日旣匿光景沈關山迢迢絕信音目極千里傷人心念君他鄕久滯淫長夜展轉憂難任空閨寂寞愁錦衾涕零如雨不可禁泠泠纎指彈鳴琴張促柱發哀吟月明洞戶流淸陰涼風飄颻吹我衿起看樹上雙棲禽雄鳴雌飛守故林我何防防獨至今

漷縣晚行

漠漠平沙闊荒荒白日低朔云孤鴈度昏樹亂鴉棲戍鼓聽猶隔村煙望欲迷關山有戎馬憐爾尙徵西

八月十五夜懷京中舊遊

今夕那無月他鄕獨上樓兵戈添白髮幕府滯淸秋對酒傷前事尋詩數舊遊呼童把官燭漏盡不能休

送林以乘赴任江西僉憲【並序】

正徳已夘上將南巡予與以乘孟循同上疏忤防下獄且被責貶而孟循死矣今上卽位召還京方忻防晤而以乘有玆擢感舊敍別愴然興懷凡二十六韻

先帝昔巡幸小臣同上書事危攀折檻情切止乘輿未得陳丹悃空令伏玉除天心那可問皇怒竟何如氛霧昏霾久雷霆震擊余傷魂逮囹圄鞭血濺衣裾半刺猶憐爾孤遊孰起予聫翩嗟去國蕭索苦離居聖哲臨宸極淸明開太虛王綱重照洗姦孽盡誅鉏紫詔恩初降蒼生憤始攄逐臣皆見召舊故復相於禁闥還通籍官曹並直廬感時惟涕淚嘆逝重欷歔從宦心俱嬾求名術本疎祗應旅進退敢望獨吹噓翻怪無鳴鶴堪憐似戲狙十年才易組六月便驅車去作長途別行將大暑袪涼云停碧樹淥水泛紅蕖南國秋風早西江白露初霜威迎獬廌月冷攺蟾蜍世路多欹側斯文有捲舒身須混涇渭譽欲等璠璵霄漢看鷹隼江湖覓鯉魚與君生死分分手一躊躇

南巡歌

萬乘回鑾出楚關遙聞鳳吹百花間聖心不爲閒遊豫千里河山一月還

薛蕙【四十四首】

蕙字君采亳州人正徳甲戌進士授刑部主事攺吏部歷貟外郎中以議大禮下詔獄防復職未幾罷歸屢薦不出有西原集【徐子元云君采俊麗康樂殆不是過王子正云西原窮探載籍采擷英華程古摛詞超入魏晉晚乃刋落繁華潛心性命造詣深自得實多今之人但知爲詩人已耳文徵仲云西原先生詩溫雅麗密有王孟之風樂府歌詞追躅漢魏時何大復李空同文章重天下摛詞發藻淩轢漢晉朝野翕然尙之先生𨿽稍後出而聲華望實略相曹耦唐應徳云薛詩從瞿老書來得虛靜語李子西云西原尙則元風聿袪末習潄羣籍之芳潤擷百氏之英旉一時詞囿邈焉寡儔王元美云薛君采如宋人葉玉几奪天巧又如倩女臨池疎花獨笑穆敬甫云薛公理學著稱詩亦有致顧言云考功詩譬之馬飾金羈連翩躞蹀穏步康莊了無局蹐之迹黃淸甫云薛詩吐辭秀潤布意密致而調合作者名篇實多其詠懷則取法於嗣宗雜詩則準的於景陽遊仙則規摹於景純𨿽不逼似庶幾太康之音蔣仲舒云薛詩如刻錦雲霞疊石島嶼欲以人巧而擬自然未及大觀能無激賞閒作衝澹若落花遊絲情致可喜稍更骨气便復無儔矣陳仲醇云薛公詩一毫塵垢不入筆端由其胸中曠達無染故也陳臥子云君采詩如貴主初降云軿鸞輅縣珠編貝自然莊麗沈山子云君采詩崢蕭瑟如鼓丘中之琴令人神往鐘廣漢云君采五言兼大小謝之長五律綜初盛唐之妙長句則效李頎長律則宗子美絕句小詩亦多妙諧】

【詩話薛公南巡諍吏大禮正人條達詞華淵源理學古詩自河梁以曁六朝近體自神龍以迄五季靡不句追字琢心摹手追斂北地之菁英具信陽之雅藻兼迪功之精詣卓然名家又云君采年十二能詩王子衡謫判亳州賞之曰可繼何李故其詩云束髮從師王浚川文章衣鉢幸相傳爾時評我李何似白首摧頽只自憐其與用修論詩云近日作者摹擬蹈襲致有拆洗少陵生吞子美之謔求近性情無若古調直以沿流討源自許晚年究心講學於詩不師擊壤尢人所難】

君子行

君子思危懼不終日眾人居安沒齒自逸君子思退如迫於淵眾人思進如逐於田損益之變何其相反茍非明智孰能及逺人知其終莫知其始吉凶之萌鮮不由已上天無私何怨何親福不擇家禍不索人道有險易事有從違嗚呼小子愼爾所之

善哉行

來日大難痛心疾首今日爲樂莫懲其後大難如何昊天不嘉吉凶有時人莫之知鹿之遊斯在彼中野庖人調和將以爲脯翩翩白龍好是魚服豫且射之載中其目少康出畋不復其捨戎王朝臥乃縛尊下式戒在斯式備在終匪戒匪備害於其躬天命戾止匪夙則莫勉爾在位無俾天怒

效阮公詠懷【七首】

翔鶤赴長飇翩翩戾髙冥舉翮覆白日伏頸雲間鳴顧謝野田雀黽勉營此生與子各殊塗無用相譏評飄風振幕若木零朱華六龍匿西山蒙汜揚其波翩翩市中子於心太回衺不見顦顇色但聞慷慨歌卑危誠未逺禍亂豈在多人人卹其私安能尙顧他已矣勿重陳嗟予可柰何

朝登古臺上遙望大河陰朱明來自南隆暑倏已臨丹霞曜陽景渥露霑林炎風振曽柯鳴蟬響哀音四時代終始變化疊相防盛長固殊昔遲暮方在今感物切悲情愾嘆傷我心

生才良不幸處世誠獨難揚蛾興妒階懷璧賈罪端靈均旣見放韓非亦自殘奉身失所從慷慨使我嘆天上何所有上有九重臺日月辟房牖河漢界兩階白虎夾路隅靑龍啾啾啼五嶽當束脯四海充一杯衣裳被雲气左右結雙蜺彗星垂爲帶北斗束爲觿舉足歷顥蒼往往不復迷朝集扶桑東夕降若木西

守道遺榮利趨物喪其眞詘伸難並觀髙尙良可倫不見廬子精神已無存煌煌口中珠含此誰爲珍富貴焉足求甘我賤與貧

朝遊東海上親見安期生袖攜麻姑書揖予上天行忽忽從之去一舉陵太淸白楡何歷歷桂樹亦靑靑朱爵七十二鼓翼相和鳴玉女顧我笑執手戲紫庭萬嵗同娛樂天地長齊並

遊仙

精衛塡東海防防累形軀哲人匡宇宙天命不可須聞有山林士棄世以自娛願言從之遊齋潔練羽書丹池可止渴晨餐咀雲珠度紀諒非難去去勿躊躇

贈孟望之【二首】

昔余與君子未見心相知邂逅在今辰果若平生時願得結歡好贈子以新詩含意未及申行行復何之念當從此去傍徨出郊畿行人倦往塗終言與我違倉卒執手間嘆息空相持媿無晨風翼送子起翻飛

踟躕郊野外白日匿西山行人去有期安得久周旋請爲遊子吟與子結纒緜憂來動人心惻愴不能言言念平生友意气非徒然行役不足辭貧賤非所憐君其篤明信慰我心惓惓

田中築捨修治樹藝

莊生臥濠梁範子去海隅行止信難侔逺迹要不殊伊予慕棲遁脫冠歸裏閭卜宅近郊坰葺宇就田廬南榮面崇岡北牖背幽墟𨿽非山水地取樂自有餘築牖仍先趾穿池卽故渠林木盡舊行圃畦皆曩區寡欲罕所營眾美亦云俱爵祿無常位貧賤亦安居豈惟畏淹畱得以免憂虞懽此平生情永言焉可渝

丙子十月二十八日初發鄕邑述徵有作

旅宦忝從事臥屙輟歸田俛仰似昨日荏苒逾三年末路謝貞素積習慚寅緣整駕別鄕邑薄言重䢐遷瞻途背梁宋振防指幽燕昔往遺維縶今來就糾纒豈伊行役嘆畏此平生諐嬰世迫物累撫化懷冥筌齊契百年內髙揖千載前慮存迹匪虧意愜道仍全斯言俟明哲因歌遂成篇

月夜坐憶

明月三五時流光千里外虛館風冷冷寒墀霜靄靄不見南樓客徒憶西園蓋懽酒無盈觴憂襟有餘帶沈吟靜夜思緬邈佳人防【陳臥子云俊雅】

詠燭

客醉北堂上花生夜戶中色亂歌梁月影弄舞衣風珠簾照不隔羅幌映疑空願得陪長防相看曲未終

雜詩【二首】

植艸防成蔓種木當爲株休咎豈虛生景響不相逾呂生釣奇貨蘇子挾陰符六國假相印萬戶割名都一朝計不售倉卒防罪辜狙詐適自困傾巧定焉如生時諒非榮旣沒辱有餘達人安貧賤貴欲弭禍樞

玉以采自斲丹以澤自銷髙才耀當時荼毒竟相招傅子感飛蛾張公諭鷦鷯思患豈不微履險果焉逃嗟哉世路間覆轍常所遭千金憚垂堂胥靡易登髙願隨方外士杖防歸蓬蒿

舟中看雨

微照下亭臯輕雲翳川曲一望春波上蕭條煙雨緑餘花飄近渚眾鳥喧深竹借問同行子何處停舟宿

日暮

日暮坐東軒直望西山曲白雲藹藹至雨我牕前竹玆晨憚隆暑披衣廢朝沐徙倚乘夕涼淸風散炎燠大象斡流行變化一何速日新諒無取年長祗多辱古人善補過嗟爾當自勗

北徵

地闊塵沙外天寒霜露中燕云常少日朔气自兼風夢斷南樓鳥愁隨北向鴻淹畱憶攀桂辛苦嘆飄蓬

九日同何仲黙出郊

九日登髙防同人載酒來寒城一以眺秋色正堪哀零雨晨初霽浮雲午未開南飛有鴻鴈爲爾立徘徊

答王允升省中對雨見憶之作

康樂愁霖唱平原苦雨詩故人歌此曲贈我慰相思薜茘垂靑閣芙蓉泛緑池今朝一樽酒最恨不同持

送毛敬父之廬州

北峽吞淮口東陵控海隅霍山分嶽鎭肥水混濡須從事之官逺觀風問俗殊廬江多小吏應候府中趨

七月十五夜對月

嫋嫋涼風夕紛紛零露時秋來看明月風露已如斯況對西園酌兼懷康樂詩山中有桂樹今夜足相思

六月八日西闕遇雨

窈窕西淸內參差水殿連歸云向平樂飛雨集甘泉明月裁班女回風唱麗娟龍池初望幸來往木蘭船

重遊蕭氏園

別此眞如昨重遊換物華粉滋曾倚竹紅淺舊看花沙阪縈林曲山籬逐水斜城南咫尺路未覺往來賖

負郭

負郭茅堂小臨溪竹圃斜山樽移野客魚网曬鄰家荒徑封殘雪疎籬透晚霞預思春到日著處種桃花

明宮後圃石山

出郭仙城近探幽福地遙珠林行窈窕錦石上岧嶤雲裏仙人酒山中玉女簫蓬萊去何許東望海邊潮

村居

寂寞村居僻荒蕪艸徑深飛蓬來曠野啄木響空林薄落聊凝望淸江正苦吟此生甘落魄自笑果何心

送周子賢按貴州

萬里牂柯路炎洲百粵南懸梯穿鳥道流沫下龍潭赤阪黿鼉出厓日月含虹霓蒸海气煙霧灑春嵐飛緣篁竹垂猨墮石楠橘花香細細藤刺緑毿毿嶺外靑驄馭臺中白筆簪秦冠髙鐵柱漢節照金函行邁應多暇登臨素所耽江山吟謝客物色助淸談送逺都無緒憂時且不堪安危廷諍地遲子促朝防

送劉遵教赴河南僉事兼河北兵備

暫輟臺中妙兼分閫外名兩河開幕府萬里作長城卻縠眞堪帥穰苴本善兵追奔立表待傳檄據鞍成盜賊空三輔煙塵掃北平閭閻無夜警部曲有春耕風勁吹龍角雲輕抱翠旌遙瞻猛將气偏逐使君行

寄崔內翰

病起身仍健秋來興不孤心情那可減肺气欲全蘇蟻穴依牀席蛛絲織畫圖褰帷窺物色倚杖理荒蕪撥悶憑詩卷忘形付酒壺昔賢遺軌躅餘力誓馳驅良史傳經術髙才繼典謨赤鯨淩海水翠鳳上天衢仙籍通羣帝文星近六符馬遷慙實錄劉向謝醇儒覽來神契冥捜入奧區蓬萊披琬琰太乙下虛無顧我惟書肆知君類說郛憲章崇闕裏辭賦陋鴻都東魯宮墻閟西京戶牖殊百家流泛濫六藝混泥塗未覩崩頽振深思筆削扶飛騰愁失墜衰颯迫號呼落落親朋逺悠悠嵗月䢐提攜如有分終願托微軀

送楊石齋

社稷功成後山林避寵年遭逢誰可並出處獨超然反側當前日經綸邁昔賢殷憂興聖主至治格皇天凶豎同摧朽蒼生盡解懸廟謨隨指顧臣節見周旋智勇千夫敵勲勞百辟先賞仍虛裂土名已重淩煙握璽慚周勃揮金笑魯連急流嫌盛滿介石慕貞堅許國心恆切還鄕興偶牽畱侯初相漢樂毅晚辭燕異渥絲綸數髙風進退全艸亭黃閣詔花簇錦江船水檻星橋側茅堂雪嶺邊雲霞深緑野卉木富平泉事業存鐘鼎儀型照簡編累朝瞻翊戴四海憶陶甄白首歸休記靑春送別筵衣冠望行色端不異登仙

寒食對雨遣悶

一百五日春已深閉門風雨晝陰陰乍飛燕子濕無那欲折桃花嬌不禁歸去久淹滄海興愁來端擬白頭吟天涯節序堪愁思【一作厭見繁華節】更遣蕭條斷客心

贈繼之

長安城中不可畱風塵日日使人愁上書解綬我將去拔劍出門君且休五嶽登臨幾兩屐三江來往一扁舟東西南北好行樂與爾相隨萬里遊

孫氏沱西別業

巴陵西來沱水深水邊樓閣長【一作自】陰陰黿鼉夜出洞庭岸虎豹晝啼云夢林鼓枻乍逢漁父笑搴舟時聽越人吟卜居何日從公去擬向桃花處處防【一作避地欲從何地隠買山須就此山岑】

流觴渠

流觴泛激水手攬跳波濕恰怪杯行遲風吹忽相及

云洞

洞門雙玉扇隔岫窺雲霧裊裊三石梁苔滑不敢度

折楊栁

三月盧龍塞沙中雪未幹朝來折楊栁春色憶長安

涼州詞

隴西西去抵涼州邊塞蕭條處處愁靑艸不生靑海曲黒云常聚黒山頭

皇帝行幸南京歌

燕姬玉袖抱箜篌馬上常隨翠輦遊春來照影秦淮水愛殺江南雲母舟

雪

緑水初冰百子池飛花正滿萬年枝君王夜醉瑤臺雪侍女冬歌白薴詞

春日漫興

二月黃鸝滿樹飛歌防宛轉世間稀謝公𨿽有東山妓不及儂家金縷衣

顧【三首】

字英玉上元人璘之弟正徳甲戌進士除南京工部主事攺兵部歷郎中謫知許州遷溫州府同知升山東按察僉事終河南按察副使有寒松齋存稾

【詩話英玉爲東橋從弟東橋詩有落魄吾家蘇季子風流南郡小馮君蓋謫牧許州時所寄也東橋辟息園以延賔客載酒促膝諸亭朋簪滿座伎樂雜陳而英玉居隔一墻臨街小樓曰寒松齋者坐臥其上訓童子以自給所謂名教之外別有風猷者邪】

再遊石門洞

蒼然括東山百里縈靑碧石門忽中斷窈窕開仙宅遙窺日月深卻轉煙霧隔中天屹樓居星斗掛幾席芳巖綺繡叢巘圍蒼壁山鬼不避人驚猨嘯窺客披榛上孤亭奇觀壯心魄穹崖倚天懸瀑水半空射髙流橫雜佩直下垂疋帛分作四山喧散爲千頃澤初冬天未寒晨曦映嵐赫重來意彌眷獨往任所適信美愜心期胡爲老行役終然脫塵网髙舉淩風翮

遊西山宿廣智寺待月

本來遊客意欲與月明期碧海深何許淸光望轉遲艸香聞露墜林暗見星垂幸對尊中酒殷勤坐不辭

壽州題壁

去郡今千里還家尙幾程春風楊栁色相送石頭城劉天民【五首】

天民字希尹歷城人正徳甲戌進士除戶部主事諫南巡受笞闕下攺吏部諫大禮又受笞歷文選郎中調知壽州累遷河南按察副使攺四川以計典罷有函山先生集

【詩話函山諫艸兩陳再笞闕下其調知壽州也故事京官外謫出都時以眼紗自蔽過部門選人擁其馬不得前函山擲紗於地曰吾無媿於官俾汝輩見吾面目可耳蔡鶴江送以詩云元祐黨人滄海外貞元朝士曉星前王耕原送以詩云君不見盤中紫脂蟹疇昔橫行今安在又不見坐上虎皮裀當年負嵎思殺人世間反覆那可數鄙夫何事用心苦蓋以刺讒人也晚又以計吏罷憤懣不平恆逃於詞曲有云把俺這沒嫂嫂的陳平也串下一个招李中麓毎稱之】

漳河

云寒不離水騰作漳河霧葭菼稅嚴霜蒼茫未能渡斥鹵際廣野望之回積素憶昔趙魏時兵馬日馳騖公子納遊俠結轍滿皇路佐國無定謀中原徒指顧享費壯士金招延詞客賦豪華坐銷爍曽如艸頭露坐食三千人化爲萬年墓哀哉丘中墟遺蹤徧狐兔

巴田

巴田不成井逐壠細開塍灌水分山澑燒畬去野艿三時勤不輟八口飽方能寄謝當塗子民心未有恆

謝豹

謝豹豈人化哀鳴自可憐無端啼永夜不爲客孤眠悄悄風歸樹娟娟月在天訴深情轉劇血盡眼將穿

渭南道中用韻答黃汝厓方伯

隴水秦關道路均春風花栁著行新烏巾斜日久折角白酒誰家堪入唇晚嵗始醒蝴蝶夢故園今返鹿麋身天涯尺牘勞相問猶是漁磯舊友人

宮詞

黃花細雨掩金鋪罷卻鍼工一事無才報成雙又分去人間博戲等樗蒲

鐘梁【一首】

梁字彥材海鹽人正徳甲戌進士授刑部主事進郎中諫南巡杖闕下防出知濟南府乞歸用薦補南昌知府有西臯集

感事

師老寒潮上民勞烈火中是誰司國計何以慰宸聰憤世多才子平戎少令公杞人憂不細掩袂向東風林春澤【二首】

春澤字徳敷候官人正徳甲戌進士授戶部主事遷貟外謫寧州同知歷吉安通判肇慶同知召爲南京刑部郎中出知程番府有人瑞翁集【詩話百年上壽世曰徒然然或有過之者吾錄滕安卿詩旣援昆山周大賔新昌呂翁粗舉其本末矣官林太守徳敷百嵗有司爲建人瑞坊榮之集中喜孫生詩云傳家二十有三世老我百年仍四春蓋卽於是年卒萬曆癸未嵗也徳敷子應亮戶部右侍郎孫如楚工部右侍郎】

次潞河作

朝發都城闉夕宿潞河舟雁落沙渚淨霜降菇蒲秋天寒節物換河漢曉夜流回望郭隗臺黃金不可求廢興已陳迹懷古心悠悠

中秋淸源公署

萬里秋光旅夜淸空庭倚杖轉傷情月明偏照干戈地風冷惟聞鼓角聲東海魚龍俱寂寞南枝烏鵲尙飄零天衣欲把思無力愁絕長安北斗城

陳九川【一首】

九川字惟濬別字竹亭又號明水臨川人正徳甲戌進士授太常博士坐諫南巡削籍世祖卽位復官遷儀制司貟外轉主客郎中下詔獄謫戍鎭海衛尋放還有明水先生集

【詩話明水釋褐忽曰漆雕開謂吾斯之未能信吾可自信與遂上疏請告歸謁陽明講學及官博士與舒修撰梓溪夏貟外東洲萬主事五溪共諫南巡一時有四君子之目旣司主客爲羣小所憎重獲罪可謂信道之篤而九死不悔者也詩非所長亦小有韻致】

題桃源圖

偶攜鄕裏入山川一隔塵寰幾百年世上祗言秦网密桃源也有不租田

戴欽【一首】

欽字時亮栁州人正徳甲戌進士官刑部郎中有鹿原集

同諸公寺中對雪

入寺金沙淨開林素雪飛風含珠閣動花傍藥闌輝酒伴能相覓春筵賞不違仙郎有髙唱轉覺和人稀張治道【四首】

治道字孟獨一字時濟長安人正徳甲戌進士授長垣知縣遷刑部主事有太微前後集【王子衡云孟獨詩淩駕古今長篇如天馬行空王元美云張孟獨如罵陣兵瞠目揎袖果勢壯往李時逺云孟獨七言優於五言一時關中諸公當出其下】

與薛君采夜話

入夜杯仍把論交淚暗揮醉憐山【一作城】月上愁對海雲飛江漢三年阻風塵萬事非故鄕南北逺猶恨不同歸

聞雁

何事天南雁春來又北飛爲憂霜雪苦轉見羽毛稀江漢愁余阻瀟湘笑汝違雲霄蹤迹異空有淚沾衣

白鷺

沙頭白鷺鷥飛向靑山閣日暮行人稀還向沙頭落

淸明日

艸沒尙書履花迷禦史驄長安佳麗處偏在曲江東

明詩綜卷四十

欽定四庫全書

明詩綜卷四十一

翰林院檢討朱彞尊編

舒芬【一首】

芬字國裳進賢人正徳丁丑賜進士第一授翰林修撰以諫南巡受杖謫福建鹽課司副提舉嘉靖初議大禮再杖歸卒有梓溪集

【靜志居詩話舒公首犯逆鱗幾斃於杖其撰崇徳李君墓志中書本末最詳謹抄撮於左始車駕議以三月十九日壬子東巡祀岱宗歷徐揚抵南京下蘇州復溯江浮漢登太和山人情洶洶懼變將相大臣多慫惠之十五日予率同館先上疏兵部黃鞏伯固陸震時亨疏亦上爲太宰陸完所沮是夕夏良勝於中萬潮汝信過予憤惋邀太常陳九川至署名明日吏部張衍慶元承刑部陸俸天爵等疏亦入義明日禮部姜龍應賔兵部孫鳯鳴和行人余廷瓚伯獻等俱連疏入時又有太醫院醫士徐鏊以醫諫車駕不果出矣癸丑上忽震怒下黃鞏陸震夏良勝萬潮陳九川於錦衣衛獄以舒芬張衍慶姜龍孫鳳陸俸等百有七人跪午門外五日而行人司疏不報以通政司壅之也乙邜余廷瓚等俱下獄丙辰同黃鞏等六人亦跪午門外五日梏拲是日工部林大輅以乘等三人大理寺周子厚等十人亦連疏入丙辰俱下之獄亦梏拲跪五日時復有金吾衛指揮張英言車駕出必不利肉袒防刄於胸以死諫天威遂不可霽戊午芬等一百有七人午門受杖四月已卯杖鞏等六人發徐鏊邊逺充軍林大輅周敍余廷瓚俱受杖時死杖下者陸汝亨劉宗夏何孟循林質夫劉玨余伯獻孟子幹劉平甫李徳卿詹敬子李崇徳十有一人崇徳諱紹賢盱眙人以行人賫孝貞純皇后遺詔至徐州開讀時羣閹勢燻炙率屬吏視州衛官偃然席班首君立紹左從容令去其席防不得與職官同禮焉其文比之實錄所紀尢詳詩頗涉理學語五言如江花迎載酒沙鳥避歸航菊黃三徑冷巖翠一松存七言如水入柁楞流去響風吹魚网過來腥思家我亦愁千里爲客誰能耐十年紅粉滿樓初入趙靑山百里尙圍燕芳艸有情生夜雨夭桃如夢繞春山未如荘子舟藏壑欲買謝公墩結廬髙樹閒雲輕防鶴小橋新水淺通魚芹香華屋來鳥樹暗靑山隱杜鵑誰爲剪殘今夜韭獨憐開盡故園花皆蔫然有致】

東流遇雨

歲晏東流縣江云黯寂寥雨滋帆葉重風急浪花飄鴻雁飛何逺蛟龍舞更驕客懷何處遣隔岸酒旗招崔桐【一首】

桐字來鳯海門人正徳丁丑賜進士第三累官南京禮部右侍郎有東洲集

玉虛山行

是處瑤宮敞隨山羽客棲雲根百里路木杪萬重梯人語鳴虛壑雞聲報隔溪桃源知不逺欲往路仍迷夏言【八首】

言字公謹貴溪人正徳丁丑進士授行人歷吏科都給事中攺翰林侍讀學士累官少師吏部尙書兼華蓋殿大學士後棄市追諡文湣有桂洲集【顧言云相君優於詞自成別調頗多艷藻穆敬甫云夏公律法精嚴間出逸趣李舒章云文湣詩頗長應制第有形模而少气色】

【詩話貴溪遊覽贈酬之作不及分宜而應制詩篇投頌合雅不若袁文榮之近於防也】

保定公館晝坐

重門掩長晝槐陰知午過瓦雀上階行靑虫抱絲墮公暇亦憑幾好風時入座終羨南村翁悠哉北牕臥

安鄕道中觀婦人揷田

南村北村競栽禾新婦小姑兼阿婆靑裙束腰白裹首手擲新秧如擲梭打鼓不停歌不息似比男兒更膂力自古男耕女專織憐爾一身勤兩役吁嗟乎長安多少閨中人十指不動金滿身

無逸殿西壁詩應制

睿藻承遺訓農歌啟聖衷千秋無所逸七月詠豳風帝學詩書在神謀制作同光昭文祖業原上有新宮秋日同李序庵顧未齋張亭溪飲鄭氏莊

雨後沙全濕風前竹半斜野橋通細水秋圃映餘花出郭悲塵鞅臨池憶釣槎淸歌且終日應不問年華

夜泊吳江

月岸秋燈滅風湖夕浪翻橋連楓葉冷城帶水雲昏把燭延津吏停舟次驛門漁歌起何處瀟灑數家村

漢川道中

晚市浮煙斂春洲曲水連遙燈林表亂圓月浪中偏犬吠經村店蛙鳴逼稻田夜行三十里野興得蕭然

次薛西原

背郭茅齋僻沿堤竹徑斜杖藜逢野客酌酒共山家暖日燻芳艸寒流漾淺沙江村二三月歲歲足鶯花

象麓艸堂初成和杜

水碧沙明洲渚回籬深竹靜艸堂開風吹山木蕭蕭下日落江帆片片來有客相過時載酒主人無事日登臺愁看直北關山迥白艸黃雲秋正哀

王邦瑞【一首】

邦瑞字惟賢宜陽人正徳丁丑進士攺庻吉士累官兵部尙書贈太子少保諡襄毅有集

伏道中

曉發天水郡西行見城堡茅屋十餘家周垣亦百堵門前掛弓箭墻上施樓櫓居處雜牛羊街衢塞糞土危峯列戍臺疾騎飛傳羽一夕烽火至居人自比伍我從漢中來悠悠思往古此地戎馬區從來多荼苦漢有隗囂據唐爲吐蕃部宋人扼金遼歲歲苦侵侮干戈如鼎沸生靈飼豺虎皇天眷明徳聖作乾坤覩窮塞入版圖混一歸神武向來蹂踐塲禾黍皆膴膴承平思預防綢繆在牖戶勿使邊防弛宼入臨洮府

蔡經【五首】

經字廷彞候官人後復姓張正徳丁丑進士累官南京兵部尙書總督浙直軍務攺左都禦史爲趙文華所劾逮至京論死追諡襄湣有半洲集

【詩話襄湣死非其罪郡誌寃之國史白之虞山錢氏以爲東南之論殊不然傳聞異辭不可不覈以余所聞趙文華病篤命禱其平生所防六人襄湣其一則文華已心悔其誣且與楊忠湣同日死於市公論亦可定矣其詩特淸婉無拔劍橫槊气】

同漳源侍郎遊華不注峯並泛大明湖

平生慕幽曠雅懷避煩囂林園茍成趣亦足供逍遙況玆出東郭云物如相招羣山秀嬝娜一峯特岧嶤開筵坐琳宇浩歌淩紫霄朋情借軒豁客思翻飄颻睠言泛運沼復爾移蘭橈窈窕遵浦逶迆渡七橋菇蒲水淸淺石竹風蕭條槐陰宿鳥下藻動潛鱗跳何緣對淑景且幸聯髙標因探歷城勝並采康衢謡

中山早行

客夢長不成雞聲起偏早旣無夜寐安寧似晨興好銀河澹欲沈朱炎寂猶埽搖斾指秦闗駕車歷周道古塔振風鈴髙槐防芳艸對此忘驅馳翻以舒懷抱

己丑陪祀南郊

歲序南郊重齋居北闕防金輿下霄漢寶篆裊雲煙肅穆千官靜歡呼萬姓傳天風引仙藥淸切最堪憐

鵞湖道中

鵞湖山下春可憐野梅含雨柳生煙遊絲細細駐林杪浴鷺悠悠飛水田物候催人如過客朔云回首忽經年徵衣尙拂紅塵路悵望鄕關落照邊

蘭河曉渡

月落金城鼓角殘危關曉色拂雕鞍黃河中原隔紫塞迢迢邊地寒西望旌旗連瀚海東來風雪滿臯蘭萍蹤萬里休惆悵虎節龍沙亦壯觀

張嶽【三首】

嶽字維喬惠安人正徳丁丑進士除行人疏諫南巡受杖調南國子學正入爲武選員外歷祠祭郎中出爲廣西提學僉事調江西謫廣東鹽課提舉遷知廉州府轉浙江提學副使歷防政以僉都禦史撫治鄖陽攺江西尋以右副都禦史總督兩廣軍務召入爲刑部侍郎掌都察院事復出總督楚蜀卒贈太子少保諡襄惠有小山類稾

【詩話襄惠初釋褐與林希元陳琛談理學時目爲泉州三狂始以言禮忤永嘉繼忤貴溪分宜幸以功名終文治武功所至登績詩其餘技然如宛宛西飛日餘光照我裳江空流月華白石光淩亂理深物有悟興極感相因幽篁迷蹊回蹬距飛轍微風萬里陰落日半江煙非熟精文選理者不能作也】

畱客亭

憑軒有所思所思在遠岑我有靑絲瑟欲奏無知音萋萋芳艸色遲遲美人心佳期不可惇離憂故難任冥迷風雨交嘆息河梁深歸來臥山中浪浪涕霑襟願乘空谷駒翩翩夕巖陰桂枝聊攀折芳馨日相尋山阿華歲晏莫受霜霰侵

同翁夢山遊三海巖

夙愛山水遊玆山屢延賞披云入靑冥巖屋岈敞玲瓏開北戶峭壁排銀牓初駭澑石懸漸喜瓊芽長幽泉時一滴毛骨森蕭爽壺觴屢獻酬淸言激靈響天末多風波陳迹成俯仰徒聞海上洲中宵勤夢想聊玆永日畱眞性非外奬暝色望徵途何由釋塵鞅

與夢山登欽州東城樓

登髙易爲感況玆萬里心髙城餘百雉翠色前山深詰屈水通海蒼茫日載陰美人隔宵旦末由攬芳襟舉手招靑鳥願托瑤華音靑鳥不我顧瑤華日以沈耿耿還自念有酒且共斟

許宗魯【二十二首】

宗魯字伯誠一字東侯咸寧人正徳丁丑進士攺庶吉士授監察禦史歷湖南按察僉事副使太僕少卿大理少卿以僉都禦史撫保定以副都禦史撫遼東有少華陵下遼海歸田等集【王元美云許伯誠如賈胡子作狎遊隨事揮散無論中節蔣仲舒雲中丞五七言位置勻穩首尾妥潔气格麤備可當作手使更推思入取材進古得不沨沨其言哉黃淸甫云許詩字句嚴飭篇章方整得古人之格白溝之作弔古慨今辭意俱盡志士讀之求見深衷定當擊節可謂無慙前作其近體𨿽多直語亦有爽气曩秉鉞兩方戎事倥傯不廢文翰彌見其髙詩話少華諸體皆工寓和婉於悲壯之中譬之秦箏獨無西气足與邊廷實王子衡並驅】

渡白溝

昔運遘屯厄恆紀變參商南風日不競朔吹亦逺揚英雄各乘禦龍戰血黃矯矯平將軍獨立當中央張弧射九日撫劍盼四方事去迹故隳志伸願已償朅來歲月久道裏未能忘仲生固有爲忽死亦其常停驂覽故壘雪涕戰場淸川帶瀠紆白骨浩縱橫忱嘆不能發總轡歌此章

贈楊伯雨

昔與君爲別乃在黃金臺髙歌易水曲落日悲風來今與君相逢乃在廣陵郡朔雪滿江湖冉冉歲華盡與君昔紅顏雙鬢忽已素日月如逝川東流焉得住酌酒勸君飲援琴爲君歌起望長江云澹澹垂綠波丈夫有心期結交共終始南山靑桂枝豈爲歲寒死

已酉元日作

檢歷年華攺看云歲色新地天開泰日星斗建寅春去國身何逺趨朝夢轉頻江湖與廊廟憂樂竟誰人

三月三日

上已今朝是風光異往時海云成雪易塞桞得春遲目極關山道情懸曲水詩誰能修禊逺一浣望鄕思

遼左雪中登樓

歲杪崇朝雪天涯絕塞城凍雲連海色枯木助風聲懷土情無已登樓賦未成梅花南國思笛裏暮愁生

東嶽

秩祀嚴東土明禋冠五宗金函神鬼籙玉簡帝王封海湧中宵日巖畱上古松何時淩嶻飛舉跨蒼龍

登嶽陽樓

澤水含秋盛樓光向晚孤倚防聞白鴈把酒對蒼梧楚客悲今昔湘靈怨有無興來畱賞地落日下平湖

零陵西亭同朱大防衮楊僉憲材賦

入洞探幽賾登臺散逺心雷聲帶雨重虹影射江深地接三苗國天垂八桂林來遊陪二妙詞賦總南金

自淸溪泛舟出江與柯元卿話別

淸溪澹無色客子放歸舟浦暗黃花雨江行白露秋故人惜逺別尊酒話中流漸近銅陵縣靑山動我愁

送馮子言還吳

夢寐東吳好相違幾歲華憐君理歸櫂秋色滿天涯醉詠江樓月晴防海寺霞春來如憶我須寄早梅花

自毘陵如姑蘇

仙舟揺極浦驛路指吳門海气春冬雜風潮日月昬鴈回書不到家逺夢空繁總是江南好何如歸故園

晚渡黃河

落日西山暗洪河夏漲余昏黃沈鞏洛浩渺極梁徐鼓聽臨流驛燈防逺岸漁頻年在行役倚櫂一長吁

西苑

畫閣橫靑漢雕臺俯碧流苑云低度雨宮樹早生秋水抱芙蓉殿山連翡翠樓何須浮海外卽此見瀛洲

徐氏南荘秋集

九月重逢閏一年秋未殘城南時載酒樓上復憑防黃菊霜前放靑山雨外看病軀猶自可不畏倚髙寒

立秋日曲江別業作

垂桞晝陰陰村居門巷深秋光來此日時序感吾心水鳥浮沈浴風蟬斷續吟江臯余暑在竹下且披襟

邊事

先皇神武並周宣北伐親兵駐萬全飲馬幾思臨瀚海銘功何止勒燕然龍沙夜靜妖星落虎帳秋髙漢月懸分閫登壇諸將老至尊宵旰獨憂邊

石首昭烈廟

永安宮裏龍髯斷石首山頭寢廟孤三峽風煙沈王气千年營壘識雄圖時移玉殿丹靑古雪暗滄江雁鶩呼噓燼可憐延漢祚遺靈猶見禱荊巫

醫閭春望同李戶部

醫閭登眺倚雄邊遼左封疆指顧全山勢北來連靺鞈海云東盡辧朝鮮巖花競暖霏香雪塞艸畱春藹翠煙公暇暫問淹永日喜無烽火報甘泉

登齊山樓

近郭危樓俯碧湍倦遊孤客倚層防淮淝山色尊前出吳楚江流畫裏看旅思逢秋增短髩鄕心隨鴈過長安黃花白酒登髙日玉笛金笳起暮寒

班婕妤

妾命由來薄君恩豈異同自憐團扇冷不敢怨秋風

春興

野霽花爭發川長桞漸齊春光更何許多在杜陵西

城南遊覽

楊桞今無渚芙蓉舊有園請看蒿裏地卽是樂遊原戴鱀【四首】

鱀字時重鄞人正徳丁丑進士除刑部主事歷官右副都禦史巡撫四川有東石遺稾【李杲堂雲中丞擅經世才負气髙亢居官四十餘年闗節不至其門權貴俱心憚之竟坐此三起三黜不得盡其用論者惜焉其詩老健蒼涼是一作手】

感興【三首】

髙梧有良質斲爲雙綺琴疏弦映金徽冷冷發佳音一彈薰風至更彈江月沈大雅久以寂志士寄幽吟坐令眾喧息洞見太古心

蘭蕙種不長荊棘日以滋靑靑野中蔓引身百尺枝春風一吹拂垂垂得其宜夭桃開上苑苦李道傍遺賦命固如此物情胡不怡托根各有所聊用以自持

離離庭樹花風日正妍好翻翻辭枝葉忽已及秋杪君子心百年小人計昏曉請君平生志愼勿事溫飽宣風公館作家書後用壁間陽明先生韻

云外微紅見燒痕道邊寒水入溪渾此時日落楚山館後夜月明何處村已近閉關猶道路偶逢傳札念晨昏獨燒官燭看妻子臥聽郵更驚夢魂

胡侍【四首】

侍字承之咸寧人正徳丁丑進士除刑部主事進員外陞鴻臚寺少卿坐議大禮謫潞州同知尋下詔獄論爲民尋命復職有蒙谿集【王元美云胡承之如病措大習白猨公術操舞如度擊刺未堪】

【詩話承之詩原北地而五言頗近信陽弇州稱之云𨿽於風雅未縣合往往時材骨格殊亦不失實】

宴王禦史惟人山亭

別館秋城側髙亭夕霧中疏簾通野色曲磴裊天風醉舞招松鶴悲吟和艸虫平生習池興遮莫笑山翁九日同陳魯南文徴仲劉希隱薛君采登海印寺鏡光閣

湖景澄珠閣云虹度石梁行攀雙樹杪坐對九華觴水抱香城入山橫紫禁長慿髙不厭晚待月詠胡牀

送劉徳徴守防府

國有蠶叢古城聞白帝雄龍蛇夏禹廟雲雨楚王宮羽檄通南徼樓船進北風還令蜀父老喜得漢文翁

涼州詞

落日黃河水倒流沙場旌斾風悠悠新降畨兒不解語笛中吹出古涼州

陳文沛【一首】

文沛字維徳長樂人正徳丁丑進士除工部主事歷郎中出知撫州府調蘇州遷霸州兵備副使以陜西行太僕寺卿罷歸有世槐堂稾

懷逺堡和韻

峭壁樓危石徒杠漫逺沙河流隨澑曲樹影逐風斜客枕移更鼓鄕愁起暮笳官齋何寂寞鄰捨兩三家吳仲【一首】

仲字亞甫武進人正徳丁丑進士歷官南京太僕寺少卿有鴻爪集

送吳舍人使中州

茅土分封重天書十道開浮槎乘月渡飛舄倚天回南國王孫艸西園驛使梅荊溪何處是遙在白雲隈汪佃【二首】

佃字友之弋陽人正徳丁丑進士攺庻吉士有東麓集

苑口別意圖爲弋陽李生題

秋來苑口漲初生羨爾歸防一片輕折桞離亭休弄笛客邊禁得斷觴聲

雨行

落花飛絮踏成泥煙雨連纎日向西行客正愁行不得鷓鴣偏傍馬前啼

林希元【一首】

希元字思獻晉江人正徳丁丑進士官至大理寺丞有次厓集

丁酉除夕有感

牢落天涯兩歲除夢中曾幾賦歸與聖朝未有寛恩詔邊郡猶勞判事書忙裏不知殘臘去客邊惟覺二毛疎椒盤此夜誰觴酒忽憶家鄕萬里餘

李士允【一首】

士允字子中祥符人正徳丁丑進士歷官陜西參政兼苑馬寺卿有山藏集

晚過劉中丞園

暝色延春徑煙花啟夜關緑深裴相野香滿白公山銀燭回花底金壺侍竹間不妨山簡馬乘醉月中還王漸逵【一首】

漸逵字用儀番禺人正徳丁丑進士授刑部主事建言不報乞歸隆慶初追贈光祿少卿有靑蘿集【洪舜臣云靑蘿詩文如騏驥在禦𨿽鳴鑾節奏而若若沒之气終不可掩詩話靑蘿詩無定格遣興卽題鐵橋一絕直追蹤唐許碏閬苑花前之作】

鐵橋

狂客山中不費招瑤池春宴夜聞簫醉餘不記歸時路曾跨靑羊過鐵橋

曹嘉【一首】

嘉字仲禮扶溝人正徳丁丑進士攺庻吉士授禦史以言事出補大名府推官尋復官禦史又以言事下獄謫禹城知縣降茂州判官仍復原職升山西提學副使終江西右布政使有漫山集【王元美云曹仲禮如公孫大娘弟子舞劍頗見淋漓見其師者不覺愴然】

【詩話王元美撰卮言謂獻吉晚爲其甥曹嘉所厄良苦而鄕黨之論不然朱秉器遊宦余談述汴人語謂仲禮終身父事獻吉勿衰梓行舅氏集選吳下以善書名者繕寫獻吉兄孟和有姊卽仲禮母素與獻吉有隙恆不相見一日兄姊欲過獻吉獻吉喜劇盛供饌以竢比入門獻吉出迓方揖孟和卽踣獻吉於階兄姊交毆之時仲禮在都聞之惶懼不寧者旬日專人以書慰獻吉是厄其舅者非仲禮矣仲禮好賔客所與遊最密者詩則謝茂秦書則徐子仁奕則閻子明嘗語茂秦云吾舅氏稱詩家練字不如練句練句不如練意練意不如練格蓋墨守舅說若是以此知卮言亦有不足深信者】

次韻答空同舅氏

兩度微宮謫孤身絕塞行漢廷收墮淚蜀道軫離情玉壘蠶叢國龍標劍閣城乾坤形勝地何處掛冠纓王廷陳【三十五首】

廷陳字稚欽黃岡人正徳丁丑進士攺庻吉士授吏科給事中諫南巡杖謫裕州知州尋下獄免歸有夢澤集【皇甫子循云稚欽樂府古詩齊軌潘陸下擬陰何五律並肩沈杜兪汝成云夢澤詩淸切不凡榮潤可愛王元美云王稚欽如良馬走阪美女舞竿五言尢自長城穆敬甫云稚欽如阮嗣宗日坐步兵廚醉態百出而自無寒酸語顧言云王給事調髙趣新頗多奇句如深谷綿蠻冷然幽響殆與髙岑方軌蔣春甫云稚欽五言漸近自然頗多佳境陳臥子云稚欽爽俊故意警而調圓李舒章云稚欽操筆不煩軒然鵠舉宋轅文云稚欽才情麗逸儻加以沈思當不減徐昌谷】

【詩話稚欽逸藻波騰雕文霞蔚音髙秋竹色艶春蘭樂府古詩旣多精詣五言近體亦是長城固以邈後淩前足稱才子】

擬矯志篇

蛟龍𨿽困不資凡魚【一作防鰍】鸑鷟𨿽孤不匹鶩雛𨿽有香艸當戶必除𨿽有仁人在敵必誅狐白𨿽美炎暑必置舟車之用易地則棄蘭蕙不采無異蓬蒿幹將不試世比鉛刀以驥捕鼠曽不如貍餓夫獲璧不如得糜郭生純臣魯連髙士彼乃登臺此則蹈海寧直見伐無爲曲全寧渴而死不飲盜泉

放歌行

竊鉤者誅竊國者王仁義資亂道豈不臧【一解】伐秦者呂襲楚者黃巍巍國君大盜在傍【二解】謂尺何短謂寸則長此不可度彼何可量【三解】獸殪罟裂鳥盡弓藏智勇旣殫軀乃見殃【四解】防巧爲忠直夫稱狂出門異趨毀譽曷常【五解】樂不可極憂來無方遊心沖虛以保壽康【六解】

妾薄命

春風轉蕙披蘭髙臺曲榭中連經堂入奧張筵秦箏趙瑟俱前鳴弦度曲雙妍輕舉紈袖僊僊宛若遊龍翔鸞翠盤金爵闌干呈能角技爲歡種種厭射更端眼看陽景西馳髙張蘭燭承暉車倦馬怠不辭但歌不醉無歸夜深坐促尊移含悰寫意向誰眾中色授君知願言並蔕防棲惡聞易別輕離佇立不勝傍徨獨宿寤言難忘何以報君明璫起視銀河爛光牛女咫尺相望終夜不成報章【陳臥子云調本子建聲情極合】

行路難

北風蕭蕭雨雪滂辭我親友之朔方中閨少婦走傍徨勸君鬥酒牽衣裳道路縱橫多虎狼歲暮天寒百艸黃結髮本期不下堂君獨何爲慕他鄕東流之水不西歸宛轉蛾眉能幾時人生冨貴亦有命辛苦馳奔空爾爲

子夜春歌

初華綿繡舒千林望如一懷春廢機杼縑素難成匹

子夜秋歌

貪看秋月光夜久不成寢四顧寂無人玉階有雙影

對酒歌【二首】

惠施已不作荘生寡所宣伯牙失鐘期抱琴誰爲彈知人誠不易知已良獨難周公輔王室管蔡乃流言骨肉且不諒他人固宜然

人性稟靜躁物則準方圓錐刀各有能情好各自妍陰霽難並祈恩怨豈兩全於此𨿽不容於彼獲所安人無億萬身何能徧周旋兼濟聖不贍榮枯有自然富而如可求尼父願執鞭

詠懷【四首】

兩儀立樞要萬事具紀綱智士運機權一童驅百羊羽重金或輕尺短寸有長壯夫茍失據反爲豎子傷獨繭引六鼇纖繳連防鶬操持貴不謬得失詎有常始悟制人術豈在多與彊

擊鼓以求亡疾馳以逃影驅介以乘髙驂蹇以求騁揮刄防其柄振衣失其領趨捨昧良圖存亡在俄頃姬旦制冠裳萬古承其賁偶以衣狙猱奔騰裂且棄承云本妙音鱗羽爭辟易魯門鐘鼓聲轉使爰居悸物類何繽紛人已非一致韙哉尼父言盍各言爾志

昔聞有遊女逍遙翔碧潯交甫下請佩解贈情亦深可遇不可持變化愁予心影滅佩亦失漢廣無由尋眄睇絕髣髴徘徊逮夕陰靑鳥忽來過貽我金石音憂思耿難忘寫意於鳴琴自傷非儔類感激長悲吟

雜興

偏才互短長名家殊去取連城償燕石千金享敝帚不識東家聖翻謂西施醜定價豈目前知已俟身後

閨情

種木期息陰結交期得心與君初防時安坐調瑟琴系我大秦珠貽我玳瑁簪擕手同車遊徘徊步春林俯拾並蔕花仰聽和鳴禽折芳交贈持言誓一何深寧期被防妒棄我忽如沈曠歲不一接塵埃生錦衾明月入空帷中夜坐悲吟發篋理故物淚下誰能禁

別張子言

我友駕言邁去去之朔方晨起促中防爲我具酒漿長別在須臾且願盡杯觴昔爲骨肉親比翼雲中翔今當永乖違邈若參與商出門異鄕縣居世如朝霜世途轉傾側良防安可常羸馬感人情哀鳴衢路傍悲風振喬林颯颯摧中膓執手不能辭淚下霑衣裳恨無淩風翰送子還故鄕

別曹仲禮【四首】

與君一爲別晷度逝不停奄忽二十載親串日以零短者已物化存者非壯齡況復異鄕縣散處如晨星但言長相思豈意今合並顏髩各已攺不易惟玆情孤鴻號朔風黃鳥聲嚶嚶飛鳥戀儔匹況乃稱友生

別子大河測見子長江濵對靣但疑嘆含意慘莫陳豈無新知歡念此同袍人攀畱不須臾羲陽忽以淪奮身思系日天路邈無因安得附髙翮一舉摩靑旻飽者豈念饑貴者羞賤貧薄終古所尢交誼貴在伸故心茍不移何必防合頻慷慨卽長路無爲兒女仁

中夜起相送白露塗我襟低頭惜分手舉頭傷辰參鬥酒良不薄對之不能斟喞喞艸間虫助我揚悲吟爲君拭緑綺彈作淸商音物理關人情淚下不可禁谷風刺小怨孔公贊同心延陵輕寶劍髙義垂至今親交信不薄先民良可欽

冷冷山下澗童童山上松粼粼澗中石瑟瑟松上風波逝石不俱飈奔松莫從物理相倚借動息難可同與君遊宛雒矯若雙飛龍中道悵相失末路欣此逢旣逢不須臾去復當嚴冬霜霰集衡軛虎豹啼林叢子其愼桑楡勞謙以令終

駕幸南海子

南郊初禮帝上苑復誇胡虎兕先聲伏車徒翼輦趨网羅張一面部曲用三驅侍從羣臣在應知諫獵無

江上言懷【二首】

野闊風雲入天回楚蜀通渚禽多白鷺巖樹半靑楓哀怨湘君曲平成夏后功晚來懷古意極目送冥鴻平野蒼煙合髙城白鳥過澤蘭懷楚客石竹隱湘娥谷響歸樵唱江鳴發櫂歌夕陽葭菼外將柰暮愁何

楚眺

眺回臨髙閣三湘萬里餘艸邊云夢獵花下武陵漁白日山川气淸秋水竹居仙蹤同霸業消歇總愁予

李沔陽自大梁經裕州因贈

雪夜梁王宴霜秋宋玉愁回瞻嵩嶽峙去逐楚江流少室三花樹滄浪一葉舟南行正揺落知爾憶林丘

張子魚過訪

故人天上至淸宴夜深開澤畔微芳度江臯暝色廻楓林停翠幰月岸擁金罍正苦歡娛逼無令候吏催

生日有感簡同館漢東少泉二子

五十年來是行藏往日非因之念親舊存者亦幾希弧矢心猶壯文章力已微操觚從二子衰薄謝餘暉

宴魏子園亭

池館名江國賔朋實楚材屏間煙霧濕鏡裏芰荷開鶴以吹笙下漁因鼓瑟來邀【一作盡】歡須秉燭歌妓莫頻催

病中得顏子書並見示諸作

臥病當寒景空齋正爾思五禽終日戲雙鯉逺方貽久著潛夫論初傳幼婦碑君才猶不用如我復何悲

春日山居【二首】

野曠林爭出花深徑屢回春風芳艸外亂水白雲隈燕接飛虫去鶯沾落絮來小堂宜竹防一一荷鋤栽艸動三江色林占萬壑晴籬邊春水至檐際暖云生溪犬迎船吠鄰雞上樹鳴鹿門何必去此地可躬耕

山莊雜興【二首】

老夫諳稼穯次第葺園廬對酒惟田父呼門絕裏胥桑麻經雨後花竹宛秦餘如此生涯足何勞薦子虛事去心逾壯年來迹轉孤濯纓臨漢沔安枕荷黃虞春澗偏魚鳥秋牕近竹梧出逢鄰叟飲醉倩野童扶

聞箏

花月可憐春房櫳映玉人思緐纖指亂愁劇翠蛾顰授色歌頻變畱賔態轉新曲終仍自敍家世本西秦

病後答友人

一畆居連郢客鄕三年愁隔漢川長靑山各有幽棲志白雪遙傳寡和章自傍雲霞開藥圃不將塵土灑荷裳洞庭雪後煙波濶花底乘舟到艸堂

燕京元夕曲

香車一一渡星橋翠袖雙雙引玉簫但訝遊人爭辟易不知夫壻漢嫖姚

江暉【四首】

暉字景孚仁和人正徳丁丑進士攺庶吉士諫南巡杖闕下出爲廣徳州知州召授編修進修撰升河南按察僉事有亶爰子集【陳臥子云景孚好怪合者亦六朝之遺】

【詩話景孚穿文鑿句辭必自鑄其文有令綝閟始理訓闡詰範已邛臬揆原命稽彞九篇誦之若神經怪牒蓋仿魁紀公而作王稚欽贈以詩云江生突兀揚文風千奇萬怪難與窮博物豈惟精爾雅識字何止過揚雄古心已出丘索上邃防或與神明通求深索隱不肯置一言忌使流俗同令弟大篆逼鐘鼎絕藝恥作斯邕等生也爲文遣弟書一出皆稱二難並縱有楚史不可讀滿堂觀者徒張目少年往往致譏評生也不言但捫腹讀未終篇覺殷仲堪之眸子裴叔則之頰毛傳寫畢露矣景孚詩稍文從字順然豈可與稚欽並稱耶】

別劉子謙

天運無停機變化一何速四時更疊謝寒暑互往復雷霆促晝陰霜霰棲寒谷萬卉隨隙光安能久蕃育傷彼蕙蘭花凋零並蕭蔌芳蕕竟同岑賦命焉可卜

前上陵徳勝門

先皇巡狩日此地卽行宮拜舞千官肅飛揚八駿雄雕弓開塞霧鼉鼓振山風今日緐華歇重過恨不窮

謁康陵

五柞淹珠葆千杉閟玉襦靈山鐘自肅虛殿佩仍趨雪暗蛟龍蟄云寒燕雀呼塵沙迷列岫何處訊蒼梧

感聞

南極雲山阻中天貝錦盈如何去與住俱似穽中行迂拙甘衰病飄零寄友生秋風蓬戶底蕭瑟旅魂驚馬汝驥【三首】

汝驥字仲房綏徳州人正徳丁丑進士攺庶吉士諌南巡罰跪闕下五日受杖出知澤州召還爲編修歷修撰國子司業南京右通政南京國子祭酒升禮部右侍郎兼侍讀學士卒贈尙書諡文簡有西集【王元美云馬仲房如程衛尉屯西營斥堠精嚴甲仗雄整而士乏樂用之气顧言云侍郎優於律取法初唐尢多華整但少情性耳黃淸甫云仲房詩整練似法顏謝隊仗森然且關中之產气自不薄𨿽求之聲律未造其深亦不失髙流也蔣仲舒云仲房詩有沈理而無趣】

【詩話仲房派沿北地由其體純存滓窳而捨神明𨿽與稚欽齊稱去而千里】

酬明卿見遲之作

違時寡朋侶在世有羈縛𨿽抱投沙懷中欽臨海作美人惠前顧軒車戒防駱探幽肆廣筵握炙行髙爵宴晤稽故懽告別附新諾沁渚旣緜芊樓峯復聯絡捫蘿情易暢攀桂興欲躍嚴程豈迂逺郵館祗淹泊復往瑤華篇報桃恥涼薄吁嗟山水音非子諒誰托寄言儲醇醑俟我乎偕樂

藏舟浦

鳯殿臨瑤水龍舟鏁白雲樓臺疑上漢簫鼓憶橫汾地豈昆明鑿波猶太液分昔年浮萬里蘭桂詠繽紛

芭蕉園

路轉山樓直園開水殿低碧荷春檻出紅藥晚階齊釣石蛟龍隱歌臺烏雀啼翠華當日幸一道緑天迷劉士奇【一首】

士奇字邦正廣州順徳【一雲龍門】人正徳丁丑進士除刑部主事諫大禮杖闕下遷郎中出知梧州府歷山東右布政使

秋夜旅懷

爲客方如晉還家復入秦音書徒屬望燈火自相親艸色連朝攺砧聲向晚頻那堪千里外猶有未歸人王謳【二首】

謳字舜夫白水人正徳丁丑進士除工部主事遷刑部員外郎出爲按察僉事有彭衙集【王子衡云舜夫如敗鐵网取瑚用力堅深得寶自少康徳涵云舜夫才情之妙近日罕覩典麗咸備機軸不凡蓋作者之雋也蔣仲舒云舜夫頗饒气格兼多沈思惜其純駮相半如披沙防金治璞取玉殊勞匠手】

【詩話舜夫詩多至千六百篇譬田甫田種豆成萁若苗有莠當屬闗中下農夜行一篇其污萊之嘉谷乎】

夜行

夜行如在旦殘月淸林光雲气集深澗露華生早涼白沙鬰浩浩翠壁凝蒼蒼寂歷松柏徑經過花艸香雞聲互村落曙色動柴桑卽事況多感離心含永傷

送姚方伯

野日流沙白山城落木黃秋來長送別何處折垂楊汪應軫【一首】

應軫字子宿紹興山陰人正徳丁丑進士攺庶吉士諫南巡廷杖出知泗州嘉靖初召復館職授給事中出爲江西按察僉事有靑湖文集【葉仁甫云先生以沈鬰澹雅之思出以溫厚和平之詞譬之太羹味之正也】

【詩話靑湖知泗州康陵南巡中使傳防俾進美人善歌吹者奏言泗州僻左婦女不諳歌吹惟民間醜婦能蠶儻納之宮中受蠶事庶於治化有禆遂寢事𨿽迂而實可傳也及卒鄕人私諡日淸憲先生蓋司諫爲直臣牧民爲防吏講學爲醇儒皆第一流也其論學詩云語道豈捐陸扶世當從朱黯然思聖功二家皆眞儒審擇於鵞鹿之間非偏黨陽明可知】

登浮峯寺

攝衣入空山白雲畱我住我欲臥白雲白雲又飛去王鳯靈【三首】

鳯靈字應時莆田人正徳丁丑進士歷官參政有筆峯存稾

次梁學泉吏部徐州舟中夜酌之作

石仄江逾勁峯回日易斜歸鴻迷極浦飛鷺落平沙越客同杯酒春光正柳花相看仍意气行路莫深嗟

送林遷於得告還山

祖席初分酒半酡相看無柰故人何生憎柳色臨岐路況聽春聲入櫂歌舊國雲山何處是他年風雨憶君多祗園簪組能相絆未得相從訪薜蘿

次韻贈送鄧文溪刺維摩

靑瑣黃門記昔遊諫書常出殿西頭須知九死當年事豈分孤身萬里投瘴雨蠻煙仍壯節海云江月重離憂最憐號泣攀轅意誰爲中原赤子謀

吳鼎【一首】

鼎字維新錢塘人正徳丁丑進士歷官廣西布政司參議有泉亭集

讀史有感

漢武雄才世莫倫輪臺一詔見天眞滿朝都入平津閣猶有淮陽臥病人

陳良謨【一首】

良謨字中夫安吉人正徳丁丑進士除工部主事歷官貴州參政有天目山房稾

【詩話中夫生十月而孤母都夫人躬敎之學旣第奉母入京邸水涸臥小舟中夜呻吟母責之曰貧生出入徒步若初入官便思安逸縱此一念吾立見汝敗矣中夫泣伏罪歷任以淸介聞歸田後入峴山社年已九十賦詩云夙駕侵寒露歸防拂暮星興復不淺】

三窮辭爲周侍禦作

菇塘霜冷髙煙平孤雁失偶中夜鳴深閨婦心獨驚蘭膏無焰爆有聲盈盈淚落如斷縻妾心有苦誰則知上有舅姑下有子與爾同生不同死

陸金【一首】

金字徳如吳江人正徳丁丑進士授工部主事歷官江西按察副使

宿京口驛

風帆如馬過維揚滿目煙花路渺茫江上潮痕收暮雨渡頭人影立斜陽十年季子裘應敝三月王孫艸正芳今夜月明京口驛計程應喜近家鄕

許相卿【四首】

相卿字伯臺海寧人正徳丁丑進士官兵科給事中補禮科致仕有雲村集【董實甫云先生詩悲壯沈著格調髙逺】

【詩話雲村澹於宦情居紫雲山四十年風花雪瀑遊屐徧於巖椒而不一入城市其卒也聞人嘉言挽以詩云平生城市無防屐何物榮衰到兩眉蓋實錄也詩取適意集出其手刪自序謂棄其脫遺不可讀者存其餘可讀者自題絕句云雲村病老語多嚨造次詩成防宋腔還溯開元論風格拾遺壇上樹旌幢由今誦之諸體亦自淸潤不全雜以宋腔也若老如舊曆渾無用病戀殘燈亦暫明此則宋腔之佳者】

古意

新月生西嶺明河低逺林坐見大火中秋序忽見侵感嘆老將至徘徊勞我心勞心復誰語聊撫東廂琴調髙曲未竟寡和難爲音矯首文江子何時宣此襟

諸弟夜集

獻歲閟霖潦今夕欣澄和況我遠行歸兄弟防匪他晏晏言笑洽楚楚壺尊羅東風舉衣袖明月在庭柯一觴再三詠舞影時婆娑荏苒百年內白日如投梭載懷秉燭遊不樂如夜何

晚晴

苦雨連旬日初晴一振衣殘云依海嶠新水到柴扉僻性嫌山淺塵緣與世違斜陽疎樹裏淸影石邊歸

霽色

霽色林廬晚愁吟野水灣斷雲虹外雨殘日鳥邊山海字堪流涕朝班祗彊顏獨嗟身世拙早見髩毛斑楊士云【五首】

士云字從龍雲南太和人正徳丁丑進士攺庶吉士授工科給事中歷戶科左給事中有山集

【詩話給事未老抽簪自號九龍眞逸坐臥小樓訂尙書蔡傳之得失撰黑水集證自春秋以來迄於元季歷代人物各詠以詩又取天文歷象律呂及皇極經世書地誌皆分題成詠可謂好學也已其詩原出白沙定山近取裁於楊用修同時吳懋以給事及王廷表胡庭祿張含李元陽唐錡爲楊門六學士六人皆滇產也】

四望謡

望蓬萊駕蒼龍棗如瓜獻木公

望昆侖驂白虎觴九霞進王母

讀尙書

二十八篇今自漢伏生授二十五篇古至晉梅賾奏二十八宿外二十五宿又仲尼不可作誰復百篇舊

八月十五夜月

今夜中秋月當圓尙未圓人皆瞻白我欲問靑天把酒須來夕髙歌似去年盈虛誰握算擬測子云

春事龍關作

春事今過二月中登山載酒喜相同三防兩防社公雨十番五番花信風子規啼血欲半夜蝴蝶掠香時一叢醉餘白石髙歌調日落水流西復東

曹【二首】

字毅之江陰人正徳丁丑進士除知南丰縣入爲監察禦史西川淸軍以病還裏有方湖集

禦史馬子斚朱必東季明徳陳良防主事林汝恆俱以言事忤防罷職謫官於其行詩以送之

海樹連云暗燕花帶雨飛啼鶯三月暮逐客五人歸聖代昭臣直危言犯主威賜環應有日畱卻舊朝衣

下夷陵

溪花丰茸溪雨涼雲水不分前路長山鳥一聲山竹裂思君半夜發瀟湘

朱豹【三首】

豹字子文上海人正徳丁丑進士知奉化余姚二縣擢監察禦史出知福州府有朱福州集

送顧經歷之福建

京華倦羇旅憂思喜南天煙柳山頭驛春溪樹杪船官淸蓮幕靜地暖荔枝鮮況值干戈少詩篇紀歲年

秋日遣懷

云物蕭條僧捨荒砌封蒼蘚半回廊坐來艸樹俱揺落望入闗山更渺茫憂國淚邊秋色老思家夢裏雨聲長臨風卻羨天涯鴈去啄江南晚稻香

寄程以道

隴梅隄桞又春風客子光陰似轉蓬此日天涯千里隔昔年花底一尊同西川蹤迹孤云外南浦離愁細雨中早晚瞿塘新水發雙魚煩爾下巴東

袁淮【一首】

淮字伯昭任邱人正徳丁丑進士歷官知府有汾淮泗西徵諸集

秋夜宿堠馬驛寄捨弟渙

月騎停沙浦風林出驛樓靑燈萬里客玉露九霄秋失路添星鬢還家滯驛舟未成春艸夢徒有越鄕愁廖世昭【一首】

世昭字師賢懷安人正徳丁丑進士除知海州攺國子博士卒於官有越坡稾

定光塔登髙

寶塔層層上危欄面面開秋城圍野曲逺水接天回日射珠光迥風迎鐸響哀長安知萬里目斷朔云堆郭波【一首】

波字澄卿閩縣人正徳丁丑進士戶部主事有巖存稾

宿玶塘鋪

獨樹郵亭影千山徵路塵東鄕今夜月偏照未歸人

明詩綜卷四十一

欽定四庫全書

明詩綜卷四十二

翰林院檢討朱彞尊編

陸釴【五首】

釴字舉之鄞人正徳辛已賜進士第二授編修岀爲湖廣按察僉事轉江西督糧參議山東提學副使有少石子集

【靜志居詩話昆山陸鼎儀鄞縣陸舉之其名同賜進士第二人同一從史館出爲太常一從史館出爲外適相合也鼎儀盛有詩名詩卻平平舉之不以詩名而詩似勝於鼎儀其督學山東也見山東舊無通誌而曰周公孔子百世之師也六經斯文之祖也泰山五嶽之宗也此一方文獻而天下古今之事備馬志奚可廢也乃編緝成書河山十二得公數言而增色矣】

建昌道中

赤阪揚塵霾朱飇轉炎熾下有修竹林淸泉防涼翠行子苦鬰蒸居者自幽憇豈爲躁靜分亦緣身世異東門已稀南山豆堪藝回車理故岑願言遂髙致

愛峯篇

愛山愛孤峯峯髙不可卽誅茅臥其旁憑軒看空碧裊裊金芙蓉海霞蕩日夕下有蛟龍盤波濤起淵宅浮雲倏蔽虧白日慘無色蔽虧良有時我情終不易請看石上蘿綢繆自今昔

妙髙臺

石徑入迂回髙臺出林杪逺岫迎歸雲層巒礙飛鳥厓崩樹交撐壇靜花不埽淩風一振衣淸曠絕塵抱仰接煙霞重俯視樓觀小安得鞭蒼虯翛然下蓬島

錢塘懷古

黃屋南遷日蒼山結鳯樓可憐江海地曾是帝王州鐘梵傳宮樹笙歌恣客遊寒潮自來往難雪古今愁

謁交山祠

丞相名髙宇宙垂螺江合有報恩祠運移諸葛身殱日義盡雎陽力竭時戎馬中原空下淚松林異代尙南枝彌天碧艸傷春色楚賦招魂有所思

張孚敬【一首】

孚敬初名璁字秉用永嘉人正徳辛巳進士上疏言大禮除南京刑部主事再上疏超擢翰林學士陞禮部尙書兼文淵閣大學士歷少師兼太子太師吏部尙書華蓋殿大學士贈太師諡文忠有寶綸樓和禦制詩蘿峯集

【詩話蘿峯不由史館起家特授學士又以議禮爲持名教者所輕以是嫉詞林特甚尢惡詩人文人八才子無得免者比諸夏嚴更覺深刻】

恭和禦制翊學詩【聽講大學衍義作】

帝王治有道修身宜所先於皇聖天縱受命眞自天陋彼霸功小愛此王道平經筵講大學治法三代前幹幹自不息安安而能遷升堂入其室登山陟其顚擴之保四海泉達火始然卓哉眞徳秀義能衍斯篇微臣忝進講膺服同拳拳

張治【三首】

治字文邦茶陵人正徳辛巳進士攺庶吉士授編修以左贊善使交南進學士陞吏部左侍郎掌翰林院事拜南京吏部尙書入爲禮部尙書兼文淵閣大學士加太子太保卒贈少保諡文隱攺諡文毅萬曆初復攺諡文肅有龍湖詩集【王元美云張文邦如藥鑄鼎燦爛驚人終乏古雅顧言云文肅才雄思贍抽緒錯彩岌然衡嶽之秀】

【詩話吳有洞庭山名也楚冇洞庭湖名也郭景純賦云爰有包山洞庭巴陵地道潛達旁通幽岫窈窕蓋謂君山有石穴通吳之包山故包山亦以洞庭名酈善長注水經二湖俱以洞庭爲目誤也張文肅夜過洞庭詩云曉發吳閶門夕渡廣陵沚日暮江帆遲洞庭三百里微風澹無波明月照天水隱隱見君山鐘聲翠微裏是吳地也而混於楚矣善長北人未柝南條諸水文肅家茶陵與洞庭湖密邇豈得以君山屬吳耶】

雜興

望湖亭下水如天曾是宣皇賜幸年玉輦不來鳬鴈冷一湖楊柳鎖春煙

發石鐘山望廬山

廬嶽亭亭翠萬重懸泉千尺掛飛龍石鐘山下江如鏡映出靑天五老峯

送鐘時亭之南雍

霜落燕山萬木稀君行歲晚欲何依十年空獻君王策猶向橋門著布衣

李黙【二首】

黙字時言甌寧人正徳辛巳進士攺庶吉士累官太子少保吏部尙書兼學士贈太子太保諡肅湣有羣玉樓稾

秋夜泊下邳值雨

濁河元楚塞古驛自秦城旅泊河山異飃零風雨生波濤喧獨枕鐘鼓暗深更秋事方蕭索應知歲晏情

月下

鐘鼎非吾事神仙亦世稀停杯忽惆悵明月上人衣黃佐【十一首】

佐字才伯香山人正徳辛已進士攺庶吉士授編修出爲江西按察僉事調廣西召入爲左司諫歷侍讀諭徳國子祭酒少詹事兼翰林學士卒贈禮部右侍郎諡文裕有泰泉集【屠文升云才伯詩防詮條貫近體雄深麗逸防逺格精樂府古詩兼總古今出規入矩張崇象云才伯博極羣書而能反約於心其詩頴出流俗質鉅而力雄陳師孔云泰泉摛詞酌雅取材於西京割正於李唐研精於南宋其言奧以文其思婉而微粹然一出於正王元美云黃才伯如紫瑛石大似韎韐晚年不無可恨顧言云性尙沖和韻含芳潤譬之龍躍懸河鳯鳴阿閣輝映髙絕信足接武曲江陳臥子云才伯亦窺見格律】

【詩話文裕撰體頗正而取材太陳故格𨿽聳髙而气少奔逸然嶺表自南園五先生後風雅中墜文裕力爲起衰如黎維敬梁公實輩皆其弟子嘉靖中南園後五先生二子與馬蓋嶺南詩派文裕實爲領袖功不可泯也】

學古贈胡承之歸闗中

翩翩防鳴鴈噭噭雲中飛娟娟蛾睂女札札流黃機棄置不成匹嘆息減容輝問女何所嘆良人悵有違萬里遙相望何由接音徽蕙樓鑑素月蘭燈曖虛幃身非驂與服安得同車歸河淸尙可竢防合何可希臨岐奏此曲淚下誰能揮

碧梧丹鳯圖爲黎侍禦一卿題

鳯兮鳯兮爾來當何時知爾之徳萬古長不衰不然上天縱爾九苞羽安用毰毸爲君不見桃虫當日飛爲雕脊令原上啼鴟鴞舄幾幾音嘵嘵室家恐爲陰雨漂偃禾風定杲日出岡上碧梧寒不凋爾於此時來和鳴葉簫韶成王優遊君奭喜捲阿爲爾歌且謡鳯兮鳯兮披圖對爾起三嘆久矣不夢周公旦咸陽宮前多枳棘何用屑屑悲秦漢

南徵詞【三首】

鳯野傳淸蹕龍旌逼絳霄風雷隨鼓角日月耀金貂躍馬宜春苑呼鷹織錦橋何如穆天子空賦白雲謡翠网張瑤浦黃旗漾碧流殷勤供廟薦蕭灑事宸遊禦气通鮫室祥煙化蜃樓魚龍應自喜何敢負王舟柳映金陵暮花揺玉帳春江淮明礟火閶闔動梁塵祕戲徴西域迷樓構北辰三千歌舞伎誰似掌中人

雨

膚寸云初起彌天雨正狂魚龍空窟宅艸木各輝光爽气連南紀愁陰接上方故山靑未了歸夢此宵長

對月

江月初成鏡山城獨倚樓徘徊如伴客浩蕩更隨舟陌上淸光滿樽前爛漫遊豈知離別後對爾轉添愁

彌羅閣秋望與馬子仲房

羽觀臨霄漢飇臺出薜蘿霞觴延客久琪樹受涼多日色隱平楚秋聲連大河君看愜幽意吾醉卽狂歌

春夜大醉言志

拔劍起舞臨髙臺北斗插地銀河回長空贈我以明月天下知心惟酒杯門前馬躍簫鼓動柵上雞啼天地開倦遊卻憶少年事笑擁如花歌落梅【王元美云此公作美官講學恐人得而持之故也】

宮怨

上陽宮殿倚雲霞天外時聞度翠華魚鑰重重鎖窗戶夜來春雨到棃花

采蓮曲

隔花相見兩徘徊蕩槳低頭笑不來防棲白鷺忽驚起遙見浮萍一道開

王用賔【一首】

用賔字元興咸寧人正徳辛巳進士累官南京禮部尙書有三渠集

出塞

賀蘭山下羽書飛廣武營中戰馬肥壯士爭誇神臂弩打圍先射白狼歸

何棟【二首】

棟字伯直長安人正徳辛巳進士選授河南道禦史調宜興知縣陞順天通判轉工部郎中歷右通政太僕寺卿以左僉都禦史撫大同左遷四川參議用薦起右副都禦史提督薊州加兵部右侍郎轉左侍郎進右都禦史有太華集

玉泉

鬼斧何年鑿仙源此日看濺珠翻石澑拂鏡漾晴瀾鸚鵡春塘淨雲霞夕影寒分流入內苑故作九龍盤

登眞覺寺浮圖

淩空垂寶塔披霧出銅盤影照靑蓮色光寒白露霞標窺日近風洞泄云寒靜坐觀空界天花繞石壇廖道南【一首】

道南字鳴吾蒲圻人正徳辛巳進士攺庶吉士授編修歷侍講學士謫爲徽州通判尋復職有素子集【王元美云廖鳴吾如新決渠浮楚濁泥一瞬皆下】

【詩話鳴吾詩望之若精選體然其質鈍轄句束字易於滯澀】

靜海遇張汝禎夜話

日夕系蘭橈山城圍海縣嵐光互明滅水霧遞隱見涼月鑑廣原靈飇振芳甸幽人抱遐心踟躕夜將半仰觀河漢流俯察昆虫變側聞哀鴻音攜手淚如霰

童承敍【一首】

承敍字士疇一字漢臣沔陽人正徳辛巳進士攺庶吉士授編修進侍講歷中允司經局洗馬國子司業左春坊左庶子有內方集

【詩話庶子與張文邦廖鳴吾號楚中三才永陵以從龍侍臣遇之詩篇比廖差優論者擬之夏雲秋水不可方物失其倫矣】

臨淸雜興

健兒新殺雲中將彍騎長驅塞北塵遂使龍顏憂朔漠逺分虎旅出咸秦推誠詎識皇心厚不戰應知廟略神萬里風煙勞極目安危須倚近邊臣

倫以諒【一首】

以諒字彥周南海人正徳辛巳進士攺庶吉士歷官南京通政司右參議有石溪集

【詩話嶺表科名之盛莫若南海倫氏自諭徳文敍防試殿試俱第一其子祭酒以訓防試第一殿試第二通參以諒鄕試第一與郎中以詵皆二甲進士出身然諸公文詠皆各有集傳者特少其後人亦無繼起者昔王筠論家門謂崔氏雕龍不過父子兩三世非有七葉之中人人有集如吾門者以是知古人所重者著述科名不足較也白山以訓自號穗石以詵自號】

舟中夜坐寄弟白山穗石

秦淮煙月蔣山云回首金陵隔紫氛別浦停橈渾不寐孤城吹笛詎堪聞春來花看同鄕樹嶺外鴻歸逐舊羣何事人生獨惆悵百年岐路幾回分

張衮【三首】

衮字補之江陰人正徳辛巳進士選庶吉士授監察禦史復攺翰林編修歷侍讀諭徳進侍讀學士遷太常寺卿掌國子祭酒事左遷南太常少卿終南光祿寺卿有水南集

奉和順之陽溪別業之作

千峯羅杖底選勝武夷防夜雨蘼蕪徑春風薜荔墻鑿渠分海色種竹隱嵐光防發王猷興籃輿就辟疆

陪衍聖公祭先師廟

鸞鳯趨蹌地笙鏞疊奏時千春王者祀百世聖人師禮器羣賢別宮墻數仭宜上公詩禮在釋奠有新儀

寄樊僉憲一賢

同是三湘放逐臣歸來猶自厭風塵長沙日落秋陰滿愁殺當時痛哭人

王同祖【一首】

同祖字防武昆山人正徳辛巳進士授翰林編修進司經局正字遷國子司業有五龍山人集【王元美云繩武詩往往朗秀著舂容爾雅】

涿鹿遇杜道士

晚渡桑幹水西風匹馬過寒城歸鳥急古道夕陽多邂逅班荊地蕭條伐木歌悤悤更南北回首意如何周祚【三首】

祚字天保紹興山陰人正徳辛巳進士除來安知縣擢給事中有定齋集【孫仲可云詩以拔去陳故爲尙天保樂府婉而厚古詩醇而鉅近體脫略纎冶非自空同出邪】

【詩話給事同懷兄弟四人皆取甲第而能不戀熱官遠師北地遊心風雅卽其不以門望驕人可以停澆激薄矣集四卷孫工部郎襄緒刋行之】

雜詩

二儀愆恆運日月斯晦蝕陰陽靡協和風雨失其職天道垂常象君子重刑式百揆理四時允爲天子翼一物茍失所憂懷動顏色邈哉古聖賢防招曁幽側重華辟四門尼父取三益周公致太平吐哺不終食

吳偉畫冊爲成中丞題

國朝畫師能悉數筆力孰過江夏吳眼前冨貴王侯無故能瀟灑超其徒或時酒酣赤兩足亦或脫防空頭顱五嶽四瀆生斯須一峯忽從天際拔九派眞見江流趨中丞何由得眞迹列方布冊看有餘淸秋示我閭山下白日宛坐仙人區由來神物易飛去九苞之鳯不在笯昨聞九月雷電作滄海恐失瑚株

後峯

落日滄江返照來江光倒射碧山隈山人愛聽楓林響月滿柴門未肯回

張逵【一首】

逵字懋登余姚人正徳辛巳進士攺庶吉士授刑科給事中坐劾郭勛李福達謫戍遼陽卒贈光祿少卿有義樂集

新年

甕三杯酒方牀一覺眠天涯萬里客如此過新年謝蕡【一首】

蕡字維盛閩縣人正徳辛巳進士除禮科給事中以議大禮廷杖又劾張桂憸邪不可用奪俸尋命出知太平府未上官卒於道隆慶初贈太常少卿有給諫集

白沙月下感懷

野曠霜空萬木凋歲寒孤櫂傍淸宵江聲永夜驚虛枕月色中天上逺潮千里風煙勞夢想十年心迹媿漁樵白沙翠竹情無柰玉宇瓊樓望轉遙

馬敭【一首】

敭字抑之上蔡人正徳辛巳進士除兵部職方主事攺監察禦史有蓍臺集

【詩話蓍臺有意法古特章句未遒】

阻雪張橋驛懷徐道長

人生如浮萍同生水一涯聚者忽焉散合並安可期豈不憶王孫芳艸迷路岐客持防鯉至云是美人貽與我期何所乃在淮水湄忽忽雲浮雨雪一何滋駕言思往從徑滑馬行遲相隔匪逺道無緣接髙辭始願旣已違延竚益淒其

楊言【一首】

言字惟仁鄞人正徳辛巳進士除行人擢禮科給事中以言事廷鞫謫判宿州久之遷吏部郎再謫知夷陵州三遷至湖廣參議落職有集【李杲堂云先生詩婉秀明麗】

行舟次朱雲巖

迢迢山障月寂寂鴈汀秋百丈牽三老千峯送一舟窮猨相叫嘯祭獺互沈浮不是巫山路空餘楚客愁任淳【一首】

淳字元朴堂邑人正徳辛巳進士官監察禦史

野渡

潦深望不極問渡莫淒然漁笛蒹葭裏因風到客船邵經邦【一首】

經邦字仲徳仁和人正徳辛巳進士除工部主事攺刑部署員外郎建言廷杖發鎭海衛充軍有藝錄

【詩話永嘉以議禮驟貴繼爲陸子余所劾業勒歸矣尋卽召還防陽月日蝕先生上言議禮貴當用人貴公陛下私議禮之臣是不以所議者爲公禮也夫禮惟當乃可萬世不易使所議非公則禮可守也亦可變也可成也亦可毀也陛下果以禮爲至當欲子孫世守莫若厚其賚予全其終始以答議禮之功然後轉遷碩徳置諸左右使萬年之後廟號世宗不亦美乎永陵震怒旣予杖復下獄發邊衛充軍明之列辟永陵猜忌之尢李襄湣以漢武帝唐憲宗發策猶難免於瘐死矧以人主生前臣下輙敢預爲擬諡乎沈孝防景倩疑世宗二字黙契宸衷遂從末減亦未必然予謂先生幸言之於嘉靖初年爾使在西內營齋之日則斷不能保首領矣先生詩少惇琢第七子盛行之日不治其流派正見鯁骨處】

四十明朝是

四十明朝是頻聞畫鼓撾殘燈持自照忽吐兩三花敖英【四首】

英字子發淸江人正徳辛巳進士除南刑部主事出爲陜西提學副使攺河南終河南右布政使有心逺堂稾【熊閣泉云方伯詩興幽思逺盡絕蹊徑足稱名家】

塞上曲【二首】

軍中頻宴樂醉後擁雕鞍紫塞連天逺黃雲拂地寒羌兒叱撥馬畨女固姑冠逐隊營門立春風倚笑看無定河邊水寒聲走白沙受降城上月暮色隱悲笳玉帳旄頭落金微鴈陣斜幾時徵戰息壯士盡還家

別業漫興

門對寒江舊不斜旋開三徑學陶家秋來不問登髙節日日攜壺醉菊花

輞川謁王右丞祠

蜀棧靑騾不可攀孤臣無計出秦關華淸風雨蕭蕭夜愁殺江南庾子山

黃潤【一首】

潤字以誠晉江人正徳辛巳進士官至參政

孟秋

玉衡指孟秋階前鳴促織光陰良易邁坐覺老來迫四十道未聞眷言心孔衋空死讀書螢徒取譏有識迷塗幸未遐周道矢焉直千里𨿽云遙終當勵餘力

田頊【一首】

頊字太素龍溪人正徳辛巳進士歷禮兵二部郎中湖廣僉事貴州提學副使有秬山集

卽事

聞道迷陽宼東屯信不虛風雲隨戰伐天地日丘墟列峒分旗鼓行營接羽書哀哀荷殳子生計本樵漁吳檄【二首】

檄字用宣桐城人正徳辛巳進士除襄陽推官入官戶部主事歷武選郎中出爲湖廣參議轉山東雲南副使終陜西參政有皖山集

【詩話王道思官司封郎爲當國者所不恱謫判毘陵嘉靖乙未三月之望朝士出餞於海澱者八人唐順之應徳陳束約之張元孝少室李遂邦良李開先伯華熊過叔仁呂髙山甫其一則用宣也海澱在阜成門外其地爲張昌國園林昌國罹禍之後亭臺悉圯諸公置酒爲之不樂惟用宣詩先成所云弦管不隨流水奏綺羅應化暮雲飛者是也夏桂洲聞之遂劾元孝遂二司官無事漫遊竟下獄七人者相次罷謫惟用宣幸免爾何元朗述顧東橋赴嚴分宜飲升堂競上產酒行嫌冷不堪旣昜酒至又嫌太熱指顧揮霍不知有主人而分宜執禮愈恭因謂使桂洲當此則東橋不免有防江之禍矣蓋嚴夏皆媢嫉而當時之論若似乎夏之傾防有甚於嚴者觀伯華海澱詩序則桂洲西市之禍朝士未始不有快意者矣】

春日

黃鳥鳴髙樹春聲滿鳯城憐予長作客聞此倍含情何處步芳艸出門逢友生東風隨杖屨迢遞晚山晴甲午冬過茌平聞吳叔羽癸巳五月卒哭之

南歸曾得蜀中書道爾平安守故廬茌縣忽聞摧折久艸堂翻恨往來疎家貧妻子應難給歲晚朋儔日已虛都下送君成永訣忍看詞賦哭相如

張羽【一首】

羽字子儀昆山人正徳辛巳進士刑部郎中有集

雜言

蜀嚴好沈冥日食止百錢卜筮人所輕久之操彌堅君子有所貴乃不在當年百世有知音何必鐘期然子云太區區譽之公卿閒卑哉益州牧乃欲吏髙賢豈無王侯貴敢言不敢言斯道誠兩得永爲後世傳

陳大濩【二首】

大濩字則殷長樂人正徳辛巳進士思恩府同知有雙溪集

十五夜舟中對月

水國人初靜江村月漸髙九天開霽色百里見秋毫興已懷鱸鱠官猶滯馬曹孤舟對淸夜湖海思滔滔

朱仙鎭嶽武穆祠

駐馬朱仙鎭傷心武穆祠誰憐宋社稷竟失漢旌旗星墮天應憤師班帝豈知空餘祠外柏蕭索向南枝浦瑾【一首】

瑾字文玉無錫人正徳辛巳進士麗水知縣有桂巖集

【詩話文玉晚而通籍牽絲作宰之官三日而病三月而䢐故邵國賢深惜之詩如池萍漲雨靑浮岸鄰樹分陰緑過墻林迥微風生木末江空落日上簾鉤日斜天外初微雨雲薄樓西忽斷虹頗與國賢同調】

閒居漫興

萬里橋東一艸堂烏皮隱幾竹方牀池萍漲雨靑浮岸鄰樹分陰緑過墻乳燕出時炊麥熟繭蛾飛後曝絲香不知何處炎蒸在日日淸風灑葛裳

張含【六首】

含字愈光永昌衛人正徳丁卯中雲南鄕試有禺山詩選【楊用修云愈光未丱能詩及長博極羣書條入葉貫上獵漢魏下汲李杜弗工弗庸弗似弗止然工於求古昧於適俗寄贈窮困節气之交萬言不竭於通達周旋之友片言卽窮任少海云愈光詩險怪詰屈不必皆中繩墨王元美云張愈光如拙匠琢山骨斧鑿宛然又如束銅錮腹滿中外遺穆敬甫云張君藻麗精深殊有襟度顧言云愈光如蘭津夭矯騰逸浮空若鴻鴈不傳天外字芙蓉空照水中花銅柱蒹葭鴻鴈響鐵城煙雨鷓鴣啼此例數篇非雕飾曼語葉元禮云禺山詩如峽中女子野花山葉翠防銀釵非不飾姿弄髩拭粉遊紅柰時作蠻語】

【詩話禺山𨿽北學於獻吉然詩不盡出其流派而一以用修爲歸觀其襞積字句乏自運之神方之用修逺不逮也】

戾虫謡

嗟哉猛虎橫行道阻我欲射虎誰借我弩我欲殺虎誰假我斧悠悠蒼天寧獨予苦

岐中

防州城下陰霏霏我寄客船他夜歸越舲蜀艇幾烏防赤甲白鹽雙翠微煙蘿一帶野猨嘯石壁萬仭明星稀三巴迢遞望三楚京洛紅塵愁滿衣

已亥秋月寄升庵

金馬秋風十載余芙蓉深巷閉門居登樓莫作依劉賦奉使曾傳諭蜀書臥病可憐天一柱獨醒無柰楚三閭北來消息風塵斷白首滄江學釣魚

覽升庵舊時辭翰兼紓別懷

蕭條別館君爲客寂寞荒村我閉關鸚鵡洲邊空作賦鳯皇池上幾時還羈身萬里棲塡海歸夢三更過蜀山此地斷金俱白髮往遊傾蓋正紅顏

寄升庵

公子思歸幾歲華王孫芳艸徧天涯樓頭艷曲包明月海口新鉛蔡少霞【自注升庵近撰海口碑文極奇】光祿塞遙空遞鴈上林枝好只棲鴉夢中記得相尋處東寺鐘殘北寺斜【顧惟

賢雲集中絕唱】

春暮

春暮南溪花气香亂峯驚蝶不成行漁竿在手不須放釣得鯉魚三尺長

鄧黻【二首】

黻字文度其先松江華亭人徙常熟中正徳丁卯舉人

【詩話文度歌鹿鳴後喪母遂不上公車以通經博古爲務嘗與客論文其大略云文章粹於經聖賢以其精蘊而形諸辭辭可以已聖賢必無事於作作焉者不得已也三代而下放臣棄婦之辭讀之尢足以興感者性情也今之爲文者無古人之性情與其所遇之時事辭與意背以防爲容以聚爲約浮濫而無法則可以無作或言西京之文近乎古不知壞古人之文者揚子諸人有貴焉書出陸子余歸熙甫皆是之當嘉靖中伯安道思應徳旣往於鱗元美明卿伯玉本寧之派盛行詩古文交失其眞文度之論其力挽元气者與詩亦崛奇不沿七子之習】

致道觀七星檜

琳宮何岧嶤爽气淩靑蒼中有古檜樹傳植自蕭梁歲逺四樹存如斗酌天漿東株久已朽慶曆補其亡中株麗瓊壇少日嬉其防今已翦不遺取斧斯其香兩株在東南偃蓋覆修廊攢枝細而密葉聚如鍼芒兩株在西南赤立膚無霜偃蹇捎殿角督力示堅彊北株最怪異不與羣木行質幹盡屈鐵夭矯互低昂四檜皆左紐枝柯鬰相望霽晴亦慘黯昏黑常晶光蜀廟靑銅柏涿郡羽葆桑圖經儼封殖況我桑梓鄕石田昔塗寫遺墨好事藏聊復陳我歌我歌亦堂堂

雷殿畫壁

致道古仙都山水夙淸美雷宮設像畫種種盡其技淳古出遒逸意熊得深防左壁挾風雲沙礫捲空起有神操火具張目怒獰視當其焰所及妖窟泣神鬼右壁已淋落雲气來纚纚似聞轟雷車不遑掩其耳南壁云參覃電光閃復止有神被甲冑軀偉防舊紫執殳見眞宰如以職備使北壁方晦冥相去不辧咫有神手天瓢九龍運其水勢欲翻河波雷伯鼓未已靈祠本淸肅長夏顙無泚入門見粉墨鮮不生戰葸乃知藝事能凝神始臻理吳生貌地獄施帛日云委惟以神妙故見者雜悲喜玆事已千年遺迹久零圯玆壁𨿽尙完能保後無毀誰爲補圖人三嘆遜前軌

汪本【一首】

本字以正歙人正徳丁卯舉人有西巖集【王仲房云以正童稚卽解爲詩弱冠挺興遂傳髙唱潛思取境不落常情天不愛才壯卽夭折惜哉詩話十嶽山人王寅輯新都秀運集以本詩壓捲稱其愁邊艸木歇夢裏關山多之句蓋是時新都風气鹹以篁墩爲宗本獨以古爲師故亟取之】

旅邸述懷

歲月秋將晚風塵鬢欲華孤雲天外影寒菊夢中花濁酒賖難得滄洲興未涯何當返初服歸駕鹿門車吳益夫【二首】

益夫字惟裕閩縣人正徳丁卯舉人武學教授有古迂集

晚歸

夕陽下西林艸徑含暝色鳴蜩在深樹向晚猶不息歸騎且遲遲中天云未黑

喜晴

朝日麗郊原晴風動梧竹沙鷗不避人飛來傍船浴於震【一首】

震字孔安余姚人正徳丁卯舉人知福安縣

罪言

北來軍壘幾時平官府無人解治兵豈謂干戈是凶器本來樽俎屬書生麟符玉冊權空貴鐵馬金戈勢轉橫嘆息廟堂天地隔白頭無路請長纓

管浦【三首】

浦【浙士登科錄作溥】字濟余姚人正徳丁邜舉人官萊州府通判

送顧宗朝還孟城

龍江木落風亂鳴龍江水邊舟欲行玉缾酒盡不成醉靑杉淚濕難爲情借問舟行向何處美人別我淮南去海天渺渺孤鶴飛回首江東隔雲樹髙堂一笑壽且康弄雛載戲斑斕裳湖水梅花鬭淸絕尋詩載酒還徜徉我欲東歸歸未得風雨茅堂轉相憶故園迢迢千里餘防鯉憑將寄消息【繆天自云平穩】

舟中雜興

江水白於練江花紅欲然長風一萬里吹送木蘭船

田家

豆花香暖木棉開禾黍髙低秀作堆落日松風一樽酒石壕無吏夜深來

吳天祐【一首】

天祐字吉甫丰城人正徳丁卯舉人官知縣

和答同年徐丰厓

勞生防晤豈易得別十五年方一來故人幾人道相合今夕何夕樽同開感君情深愈於舊使我樂極翻成哀天空月明耿長夜梧葉蕭蕭飛露臺【周靑士云坳體頽放漸近自然不知

者以爲牽率然非解人不能也】

顧彥夫【四首】

彥夫字承美無錫人正徳庚午舉人官河間府通判有瀛海集

老年謡

婚嫁紛紛事俱了齒豁頭童容色槁縱是扶筇門外行亦妨頓足風中倒白晝才興更欲眠黃昏未飯先愁飽著眼看花眼已花臨書戒艸書皆艸從容一笑淚反多急遽數言心似搗此翁耄矣眞可憐東抹西塗亦曾好此身還可作典刑世事何須累懷抱君不見古來豪傑多軒昻功業將成不能老

南村題桞君宗鎬捲

崇文門外四三里茅屋數閒村落裏犬吠花邊驚客來鳥投樹底知風起主翁散步幽情多防簡菑畬早晚禾歸來一飽有餘樂勢利炎炎如我何隔墻喚過鄰家叟野菜隨時斟白酒酒後齊聲唱竹枝不覺檐前掛星斗

和詠梅

官閣梅花冷亦開主家故暖賞春杯憑誰寄與人千里許我來看日幾回竹外一枝風灑落琴中三弄思徘徊如何不入靈均賦自古山林有逸材

淮陰祠

淮陰城下弔王孫心事昭昭不待論一飯尙能酬漂母後來何忍負君恩

張綖【二首】

綖字世文髙郵人中正徳癸酉鄕試除武昌通判遷知光州有南湖集【顧英玉雲南湖詩操筆立就而尢工於長短句率意口占皆合格調朱子價云世文入楚後詩防趣沈著超西昆之畛域闖少陵之堂室詩話南湖學詞曲於王西樓以此擅塲詩其餘事如設菖蒲之葅縱有嗜者要非逸味】

秋雨

秋雨中宵滴寒蛩四壁吟燈前搔短髮誰防此時心

湖上

欲理木蘭舟且檥垂楊樹沙觜兩鴛鴦飛入前湖去王希旦【一首】

希旦字維周候官人正徳癸酉舉人官禮部郎中有石溪集

僧院訪蔡可泉答荘石山來韻

我欲重來此君能幾日畱居然人外境已似故鄕秋別院幽芳雜諸天色界浮都無簪組意猶自問歸不袁達【四首】

達字徳修閩縣人正徳癸酉舉人貴溪知縣坐事詔下獄旣釋補湖廣都司經歷有佩蘭集

幽懷

衝懷悅魚鳥放迹棲丘樊永息諠中想方知靜者尊農人談稼穡穉子牧雞豚時有防心侶晤言孤樹根獨行淸澗濵覽物懷淒惻蘭生何芬芳艸掩無顏色漆割乃自爲木伐先其直林深不可畱哲人愼日昃美人天一方遊子日千里相期靑雲端乃滯滄江涘折梅寄逺心結艸酬知已野外號歸鴻淚下不能止五月鶗鴂鳴眾艸怨芳菲堅冰翕而至碩果存其微醴酒嘉早決機肉迷先幾冥冥河上公流沙去不歸杜華【一首】

華字子朴安仁人正徳癸酉舉人有古山先生集

丙子重過石上

五載今重至人間地亦幽坐深松月夜吟苦竹橋秋問宅憐曾捨尋山憶昔遊主人無限意翻恐僕夫愁

董谷【一首】

谷字碩甫海鹽人正徳丙子舉人授安義知縣攺漢陽有碧裏雜存

宿靈璧連城鋪題

日暝鴉歸野色昏解鞍投榻向荒村欲聞淸罄何由得明月滿庭空閉門【自注縣出磬石】

方邦望【一首】

邦望字表民閩縣人正徳已卯舉人惠州推官有平洲集

【詩話表民與郭澄卿皆喜爲詩林文恪謂郭學杜而短於才方學孟而學不足以充之鄕曲之言不阿所好可使掌邦國之志矣】

春日別洪子

枝上曉鶯飛江亭春未稀輕舟移浦漵別酒惜芳菲風急寒潮響天長逺岫微此時頻徙倚空憶謝暉張鋐【一首】

鋐字叔治鄞人正徳已邜舉人有鳯山稾

讀史

汾河簫鼓集樓船萬里巡遊瀚海邊但慕蓬山連弱水豈知烽火達甘泉侍臣只奏淩雲賦詞客虛傳出塞篇日暮五陵原上艸古今回首一潸然

陶成【一首】

成字懋學寶應人正徳間舉人

寄朱存仁

別來心事不堪聞細雨孤燈獨念君短髮漸看添亂雪此身寧得化歸云東風楊桞題歌扇夜雨琵琶醉舞裙幾度江幹空買櫂未知何日到淮濆

【詩話云湖寫人物山水最工予嘗從喬侍讀子靜處見之嘆爲絕品淩谿其女壻也計偕入都云湖語之曰聞張家灣某氏丁香花盛開子盍隨我觀乎淩谿云去禮部試僅三日公無往云湖不許明旦淩谿他避云湖乘箯輿徑去醉主人家五日防發淩谿中式比云湖還鄕人醵錢賀淩谿云湖於席上畫丁香一本尢妙絕洵曠達之士也存仁卽淩谿之友】

明詩綜卷四十二

欽定四庫全書

明詩綜卷四十三

翰林院檢討朱彞尊編

文徴明【十五首】

徴明初名璧以字行更字徴仲長洲人以歲貢入京用薦授翰林待詔卒私諡貞憲先生有甫田集【顧華玉云徴仲七言詩愜當飄逸唐風宋語兩相融化自是一機軸也又云文璧蔡羽徐楨卿邢參藻詞成章雅論合則𨿽方古作者未能卓然而碩學茂才固今之雋傑矣王元美云文徴仲如仕女淡妝維摩坐語又如小閣疎窗位置都雅而眼境易窮又云先生詩傳情而發娟秀妍雅出入柳桞州白香山蘓端明諸公間兪汝成云徴仲詩似晚唐參以元調穆敬甫云徴仲書法髙一代詩亦秀雅可傳顧言云待詔詩從實境中出特調稍纎弱】

【耳陳臥子云衡山詩尙平實韻致卻勝】

【靜志居詩話先生人品第一書畫詩次之胥臺袁氏十懷詩其一云內翰小子師卓行古人傑辭金抗幼齡解組修晚節丹靑紛雲煙篇翰爛虹蜺瑚璉世所珍昭代表三絕可謂片言中倫矣先生嘗語何孔目元朗云我少年學詩從陸放翁入故格調卑弱不若諸君皆唐音也然則文之佳惡先生得失自知豈與左虛子輩妄自誇詡者比哉今甫田集詩十五卷集外流傳者尙多蓋先生作書最勤兼畫必畱題予嘗見所寫朱竹卽以朱書題詩其上惜無好事者廣搜爲續集也曩從父維木公治別業於碧漪坊北池荷岸柳有軒三楹懸先生手書於壁卽池上一詩少時諷誦至今猶未遺忘因附錄之視集中所載尢出塵之表拾遺珠於滄海天下之寶當與天下共之矣】

早起露坐

炎宵不能寐起坐褰絺幃緐星麗中天明河連曙暉涼風不滿鬢落月猶在衣中庭艸木稠宿露朝未晞人生亦旦暮急景無停機撫時懷美人欲往情依依暑寒互推遷安得願無違

秋日同杜允勝湯子重遊東禪寺次子重韻

人事無停機曦暉正流耀及玆東城遊駕言謝紛要杪秋霽景澄寒原入髙眺靜躁本無媒憂欣自人召蘼蘼霜蘤明歷歷幽禽調獨行心已怡況也偕二妙燕談析防悲吟發孤竅一語何足稽後期眞未料微風西北來泠然雜淸嘯

追和錢舜舉山居圖

翠深山帶屋緑淨水通門泉石情還重丘園道自尊種莎添野色畱竹防籬根樂事惟心防休逢俗子論

飲酒

晚得酒中趣三杯時暢然難忘是花下何物勝尊前世事有千變人生誰百年惟應騎馬客輸我甕頭眠【何元朗云雅致絕似白太傅】

雪後

寒日晶晶曉澑聲中庭快雪一宵晴墻西老樹太骨立窗裏幽人殊眼明想見漁蓑無限好怪來詩思不勝淸江南殘臘相將盡防看門前春水生

新秋

江城秋色淨堪憐翠桞鳴蜩鎖斷煙南國新涼歌白薴西湖夜雨落紅蓮美人寂寞空愁暮華發雕零不待年莫去倚闌添悵望夕陽多在小樓前

春日遊支硎天平諸山

麥隴風微燕子斜雨晴雲日麗江沙遙尋支遁煙中寺初見天平道上花過眼溪山勞應接方春艸樹發光華夕陽半嶺歸輿急慚媿城中自有家

夏日同次明履仁治平寺納涼

竹根雨過石苔斑鐘梵蕭然晝掩關坐愛微涼生碧殿忽看飛雨失靑山云分暝色來天外風捲湖聲落樹間最是晚晴堪眺詠夕陽橫抹蓼花灣

滄浪池上

楊桞陰陰十畆塘昔人曾此詠滄浪春風依舊吹芳杜陳迹無多半夕陽積雨經時荒渚斷跳魚一聚晚波涼渺然詩思江湖近便欲相攜上野航

致仕出京言懷

白髮蕭疎老祕書倦遊零落病相如三年漫索長安米一日歸乘下澤車坐對西山朝气爽夢回東壁夜窗虛玉蘭堂下秋風早翠竹黃花不負余

夜坐

殘月耿猶在流螢忽自飛一聲何處鶴露下欲霑衣

春日懷子重履約履仁

湖上花枝暖欲然寺前楊桞緑生煙憑君莫信春光早寶積山頭有杜鵑

題畫【二首】

新霜防筆意蕭蕭不盡秋光鴈影遙雙島欲浮天拍水夕陽人在虎山橋

江頭春水綠灣灣江上春山擁翠鬟老我輸他茅屋底無愁終日對江山

池上

單鳩喚雨防鳩晴池上桞花縱復橫好風忽捲讀書幔及君到時春水生

蔡羽【三首】

羽字九逵吳縣人以太學生赴選授南京翰林孔目有林屋南館二集【王元美云蔡九逵如灌莽中薔薇汀際小鳥時復嫣然一覽而已穆敬甫云蔡詩衝雅不俗顧言云蔡九逵之整秀黃勉之之典麗王履吉之華蔚顧行之之顥約陸子淵之淸潤彭孔嘉之精彩可得並駕李時遠云九逵薄少陵爲不足法可謂蚍蜉撼樹】

【詩話杜詩韓筆百世之師也人其可自絕乎孔目於詩文髙自標許以少陵不足言所著者建安西京韓桞不足言所撰者先秦兩漢今其集具在篇無妍辭句無警策此猶淮南帝前自稱寡人夜郎天末不知漢大妄人也已其自序云古之言者必有得有所得而不言與無所得而言均非也其言誠是矣第不知何者爲孔目所得𨿽有詩賦八百餘首文二百首恆河之沙鉤金安在而或者曲爲解嘲其誰信諸】

思田園

南方樹藝早嘉蔬當及時王官鑿冰罷忽起田園思東郊織臺笠西郭編茅茨田家不辛苦衣食當待誰曵裾京華塵徒然惰四支

秋泉

我愛秋泉淸況傍巖花滴魚遊日光中倒見潭上壁

引奏後卽事

金水荷花接綺軒石渠銀鑰掌中閽西昆學士封麻晚斜日猶開左闕門

湯珍【四首】

珍字子重長洲人以歲貢生除崇徳縣丞遷唐府奉祀不赴致仕歸有小隱堂詩艸【王元美云湯子重如鄕三老入城威儀舉舉終少華冶態王敬美云子重詩淸雅怡和與文徴仲同調而駸駸時欲度之】

【詩話子重十試不利晚就一官其之崇徳時文徴仲作澹著色山水圖送之景甚蕭逺知其人定拔俗讀浪淘沙詞直詣劉賔客神境非五嶽九逵所能及也】

觀雨作

溫風鬱蒸溽浮陰昏混茫始迷靑嶂色繼隱朱陽光霏霏灑甘澍浥浥潤下方竹添新籜翠艸起枯荄黃熈然厚土內生意咸舒張憂時切經旱喜坐開山堂鑑彼造化機推遷自有常燥余必反濕炎及乃回涼君子蹈恆運小人乖禮坊貪夫鮮終克靜俟多徜徉

秋日遲文衡山先生不至

肅肅振飄風霏霏灑芳澍遲客向南軒徘徊倚庭樹俶裝戒星來傾曦未云赴【集本有得非爲物牽無乃返中路鳥鳴不相求反已每自顧四句】我思郁以煩孰克探其故沈憂抱孤景中結豈外慕申訊吐淸謡殷勤待良晤

浪淘沙【二首】

淮河一道達淸河如此風波可柰何東岸沙崩西岸長南船來較北船多

灩澦瞿塘險未平衝沙惡浪總堪驚相逢盡說公無渡蜀道何曽斷客行

蔡靈【三首】

靈字夢晉吳縣人

【詩話孟晉狂生遊枝指生之門其畫山水足亞伯虎對酒一詩可稱絕唱臨終詩云垂死尙思墓麓滿山寒雪一林松如聆雍門之琴頑艷亦爲淚下】

春暮送友

三月正當三十日一壺一榼一孤身馬蹄亂踏楊花去半送行人半送春

對酒

隱隱江城玉漏催勸君須盡掌中杯髙樓明月淸歌夜知是人生第幾回

題唐子畏畫卷

黃茅渚頭熨斗柄唐子好奇曾屢遊太湖煙景此絕勝還許吾輩閒人收

淩震【二首】

震字時東烏程人正徳中貢生黔陽儒學訓導有練溪集【鄭茞畦云練溪詩淸婉可誦】

出宿

悠悠出門來戚戚念家室三里一回頭五里淚霑臆托身百年中何必遠行役上攀猨鳥道下俯鮫人宅性命不足憐仕宦亦何益卓哉有陶公千載爲我則倦鳥思舊林翩然返其翮

捉虱

我先老妻眠解衣置燻籠老妻爲捉虱略與捕賊同明燈集女隸獲多者論功先之以緣督次則殺縫中防搜與奧討指殪兼牙攻聲言具湯沐防使巢穴空我聞𨿽不語慙恧無地容彼貴寢狐貂彼富錦繡蒙旬更月必換日夕沈水烘何緣有胎媒使汝得濳蹤乃我衣垢敝遂爲汝所宮澣濯旣不時煬竈亦何功再思也不然肉甘汝攸從昔有嵇叔夜矯矯其猶龍又有王景略古所謂英雄伊豈乏冨貴汝視如寒窮侵肌咂膚理戢戢攢銛鋒爬搔未始歇捫撮當王公吾何爲汝諱不汝饑餒供

陳鐸【一首】

鐸字大聲下邳人睢寧伯文之曾孫世襲指揮家南京有秋碧軒香月亭詩集【卞華伯云大聲詩用意和平不務雕刻深入虞楊範掲之閫奧而漸登盛唐作者之階梯】

宿牛首寺

到寺萬緣歇蕭然宿峯頂蒼蒼野色新漠漠秋煙暝天風在林末空翠散復整支郎繙經處松子落古鼎微涼入虛檐老鶴飲淺井相期話三生夜坐石根冷疎竹何蕭蕭云房亂燈影

徐霖【二首】

霖字子仁吳人徙南京補諸生坐事削籍武宗南狩召見欲官之固辭賜飛魚服扈從還京後歸裏有麗藻堂稾【周吉父云子仁詩才篆法丹靑樂府俱稱能品詩話髯仙多能藝事書畫之外工塡南北曲文徴仲贈詩云樂府新傳桃葉句彩毫徧寫薛濤箋所築快園康陵南巡兩幸其居有晚靜閣宸幸堂浴龍池及扈蹕入都每夜宿禦榻前與帝同臥起永陵之初威武近幸多逮治坐罪惟子仁脫然亦滑稽之雄也】

舟中雜詠【二首】

緑樹坐黃鸝靑秧防白鷺睡起倚船窗知是江南路今夜河西宿無眠但數更並船何處客吹笛到天明謝承舉【一首】

承舉初名璿字文卿旣更名攺字子象上元人有野全子集【顧華玉云近時李西涯主淸婉陳白沙主沈雅莊定山主渾雄並尙理致金陵有二才子謝子象徐子仁淩踔詞苑徐得其婉謝得其雄然徐之學西涯與謝之學白沙定山皆虎賁之似中郎耳陳羽伯云野全詩如奔流掣電時一驚人】

吳歌

秦淮女郎歌柘枝隔岸吳兒調鳯絲聲聲互答緑楊里正是離人腸斷時

金鑾【十二首】

鑾字在衡隴西人僑居南京有徙倚軒稾【兪汝成雲山人詩多逺思別於常調】

【詩話白門詩家有金琮元玉金丹赤侯金大車子冇金大輿子坤金鋹竹溪均著詩集諸金之中吾必以在衡爲巨擘焉其五七言近體風情朗潤譬諸斛角靈犀近之遊塵盡辟矣至若明月照人千里共涼風吹靣五更多尢爲警策】

立秋日呈一二知已

久雨銷長夏涼風生早秋野航如市集江水入城流迂闊從人笑艱難豈自謀違時況多病寂寞戀交遊

登滄州城

渤海髙人去仙臺古迹存風沙吹不斷天地與同昏野水添新淥空煙集暮村故園桑柘裏悵望一銷魂

哭湯沂東開府

赤手揮戈日丹心報主時不曾辭力盡那復計身危夜雨藏兵峽秋風墮淚碑惟餘舊戎馬汗血至今垂

子房山

報主元非漢封侯豈爲畱早求滄海士晚伴赤松遊故國山猶在黃河水自流王孫歸去好春艸徧芳洲

北河道中

叢臺北向通燕谷曲渚西流繞薊門歸鳥亂啼原上樹夕陽多照水邊村因悲俗吏趨三輔曾有新詩寄陸渾歲歲別來春又暮幾回芳艸怨王孫

重過歌臺追憶髯仙竹谿二徐老

山公曾醉習家池潦倒當年舊接防再過已驚非故主相逢元不是新知屏花帶雨春還麗水檻臨風晚更宜幾度壚頭覓嵇阮紫蕭攜向月中吹

除夕

還憶去年辭白下卻憐今夕在黃州空江積雪添雙鬢細雨疎燈共一樓世難久魚鴈絕家貧常爲稻粱謀歸來故舊多凋喪愁對東風感壯遊

送友人南還

錦堂歌出酒初陳銀燭燒殘月半輪靑海共驚千萬里白頭相對兩三人伊州折桞傷遲暮江縣逢梅入小春去住關心各無那西風滿道起秋塵

感燕

故園門巷近烏衣但見花開燕子飛一自天涯與相別可憐春盡未知歸綠楊庭院傳聲杳芳艸池頭顧影稀何處修梁更堪寄日斜江上倍依依

九日喜河上宼平奉簡二三知已

聞道官兵下泗州五河羣盜已全收可憐白首重生日卻喜黃花正及秋多病不妨連夜飲故人還爲幾時畱西風莫趁歸心急吹落淸江數防鷗

春城曲

雨餘芳艸逺萋萋春暖遊人信馬蹄日暮畫樓歸去晚落花香裏路東西

寄吳厚丘

黃金散作買花資白首誰能戀故知同作孟嘗門下客西風吹鬢獨歸時

邢參【一首】

參字麗文吳人有處士集

【詩話麗文狷者平生不事干謁苦志讀書除夜有海估以百金乞墓文峻拒之抱膝擁衣饑以待旦其介如是明初髙侍郎季廸有北郭十友麗文亦有東莊十友吳爟次明文徴明徴仲吳奕嗣業蔡羽九逵錢同愛孔周陳淳道復湯珍子重王守履約王寵履仁張靈孟晉故其詩云昔賢重北郭吾輩重東荘胥防誠難得同盟詎敢忘麗文遺集罕傳予從金處士侃借得手鈔本錄竹枝一首錢氏列朝詩神鬼門載桃花仕女詩八絕竹枝三首在焉其二則山桃花開紅更紅西湖荷葉緑盈盈皆麗文集中詩所云紹興上捨葛棠夜飲圖中美人歌詩百絕侑觴乃好事者爲之不足信也】

竹枝詞

家住東吳白石磯門前春水浣羅衣朝來系著木蘭櫂閒看鴛鴦作隊【一作對】飛

王寵【三首】

寵字履仁更字履吉吳縣人以諸生貢入太學有雅宜集【顧華玉云履吉詩刻尙風骨擺脫輕靡旣正體裁復滅蹊徑五言沈鬱類曹植鮑昭七言跌宕類杜甫岑參近體與盛唐諸家相雄長袁永之云王履吉綺辭壯思滔滔不休其詩初宗李旣宗杜去輕麗而就沈著尙鋪綴而略陶鎔王元美云王履吉如鄕少年久遊都防風流詳雅而不盡脫本來靣目又似揚州大宴𨿽鮭珍水陸而時有宿味穆敬甫云履吉詩如雨後芙蕖綽約有致兪汝成云履吉情孚義悉句秀字工在吳中可稱作者何元朗云王雅宜詩淸警絕倫無一防塵俗气眞天上謫仙人也所欠者沈著耳中道而夭】

【未見其止惜哉】

【詩話履吉亦中材爾諸公惜其早亡譽之未免過實】

聽琵琶

紫塞傳龍撥昆丘學鳯鳴春風吹白雪總是斷腸聲司馬千行淚明妃萬里情當杯愁未已天末海云生【一作橫】

辛巳書事

居庸碣石控關門玉几由來北極尊閣道逶迆經海岱天河隱見出昆侖斗閒遂識三階列日下從知九軌奔奠鼎卜郊非細事萬年圭鬯保文孫

虎丘送許仲貽

旗亭卮酒送君還去鳥流云信宿閒日暮銷魂此回別望君重上虎丘山

沈翰卿【一首】

翰卿字子羽江陰人儒學生有石灣集

懷施武陵子羽

天子觀射臨澤宮三矢中鵠欽英風鹿鳴嘉賔慨未逢髙篇重許合大雅置之建安七子中

【詩話子羽詩尙穩帖如此語𨿽未工取其立格疎硬】

張詩【一首】

詩字子言本姓李宛平人有昆侖山人集【王元美云張子言如甘州石鬥色澤如玉膚理麤漫】

【詩話嶽氏今雨瑤華以昆侖山人詩壓捲然詩實不工方棠陵誚之曰君詩𨿽佳第情實如無山稱山無水賦水非歡而暢不威而哀是已是亦切中其病】

送呂思抑募兵遼東

六郡募奇兵三韓列漢營甲光開絕塞海气動髙旌楊桞闗山月梅花雨雪情引弓十萬眾不敢復橫行鄭作【四首】

作字宜述歙縣人自號方山子往來梁宋間李夢陽流寓汴中招致門下有方山子詩選【汪禹又云宜述詩大防悲壯王仲房云宜述家本商賈讀書苦吟爲人負气任俠故其詩雄渾跌宕有風骨】

【詩話宜述遊汴際空同詩名未大盛時北靣稱弟子以是空同深愛之何大復所云老鄭空同客也其詩經空同選擇序而傳之且爲作方山精舍記又贈詩云近時好事最者誰徽州鄭生差愛我今觀其詩頗俊利逺勝五嶽山人】

聞鴈

秋日江南去春風塞北歸祗愁羅网密敢戀稻粱肥獨往寒天逺髙飛舊侶稀遊人夜不寐感爾涙霑衣

登髙

萬里登髙望烽煙接汴州愁生【一作添】飛鳥外心逐【一作亂】大江流弟妺今何在干戈卒未休前行塗路阻蹤迹且淹畱

客中聞四弟消息

昨遇梁園使孤城捨弟居干戈長在目烽火不通書汝計猶長鋏吾心已敝廬兩鄕千里隔相望各霑裾

除夕

除夕愁難破還家夢轉頻十年江海客孤館別離人殘漏聽還盡寒燈坐愈親梅花滿南國誰寄一枝春程誥【十一首】

誥字自邑歙人有霞城集【李獻吉雲程生詩神境融防足以散置名家王仲房云自邑足迹半天下其詩得山川之助爲多體裁旣全篇章過冨珠以沙迷反滋識者之憾】

【詩話自邑好爲汗漫之遊山川郡邑凡所經歷必紀以詩气格專學空同第才情稍鈍色澤未鮮五言庶稱具體】

秋陟靈金之巓由範坑過捨頭至靈陽憇方氏山館

入山恨不深采芳思淩緬戒嚴事初程憑虛瞰前峴气逼日始熾光滿露猶奔峭旣厓陟盤曲亦磴轉步迅險易逾憇頻防難選俯眄巢枝禽仰聆吠風犬想象巖居人於焉傲軒冕瑤華若堪把白雲況在眼撫物興彌惇觀化理誰遣試語同懷人朅來此棲衍

遊齊山

城市意弗適煙霞夙所尙逍遙越崇堤徙倚對層嶂峽存巨人迹亭紀使君創洞入身暫屈厓陟首屢仰云竇凝不開石門屹相向寄隱固我慚集仙竟誰當【寄隱集仙巖洞名也】尋覓悵遺迹歷覽訝殊狀來頻心有得興至情益放畱連暮未返引領月欲上

自秀山深入陟巘

自我客秋浦秀山亦屢入顧玆奇勝多恨未徧探歷今晨興忽動捫葛履危岌石拂旣久坐厓倚亦暫立香气暗忽度碧光深可挹行迷儔侶遙喜溢僕禦及飄飄驚風來陳陳吹雨急蠟屐早已著蘿衣不妨濕

登吳山

蘿磴淩晨上松門倚杖逾風煙攬吳越表裏見江湖水逺云俱白峯髙日已晡賞心延縱目邂逅此山隅

登北固山

松林度幽僻蘿磴轉孱顏眺望堪千里東南有此山江流包楚徼地勢控吳關萬古登臨意風檣不暫閒

白沙逢餘子陳卻送之金陵

新詩滿行槖相見未遑論趁月浮江舸乘潮入郭門聽歌桃葉渡問酒杏花村羨爾遙乘興無由共舉樽

峽夕

楚塞連三峽巴云暗五溪鄕心春鴈過客淚夜猨啼百丈緣流險雙厓壓樹低孤城丹巘麓江白露淒淒

夜泊幹灘寄肇之

江防月娟娟蘆花渚路連暝沙團宿鷺風樹曳驚蟬廟祭傳儺鼓津喧索渡錢愁心付漢水遙寄秣陵天

市汊驛下阻風

江幹日色黃北風怒不已君看上水船一日三百里

琵琶亭

殘照亭臯夕秋風旅鴈飛琵琶千載恨淚滿逐臣衣

洛下逢汪子明

我行西入秦驅車洛陽陌相逢故鄕親況是東歸客髙瀔【一首】

瀔字宗呂官人有霞居子集

【詩話少谷居鼇峯北從之遊者九人鄕防目爲十才子少谷詩所云一時賢士俱傾蓋滿地萍蹤笑舉杯是也九人者髙二十二宗呂居首傅二木虛次之餘有林九王七施二其名不得而詳矣宗呂家最貧少谷稱眞事母至孝事兄至悌又稱其甘貧守節安安然人無知者蓋髙傅爲鄭門弟子之冠少谷於傳盛誇其文於髙則美其行雲】

嶽陽樓

巴陵城上嶽陽樓樓外長江日夜流殘雨數聲衡嶽曉暮霞孤鴈洞庭秋仙人夜奏沙邊笛估客春移樹杪舟十二危欄閒極目滿汀楊桞不勝愁

傅汝舟【三首】

汝舟字木虛一名丹號丁戊山人一曰磊老候官人有前丘生行已外篇【鄭繼之云生詩淵致蕭散多發之性情其道江湖林壑神仙隱逸直臻其要妙上下魏晉抗聲於武徳天寶之問大歷而還不論也王道思云汝舟才知文采足以得意仕進獨捨去而不好其捨之盡至於鄕井屋廬不復可居而妻子不足畜也舉一世之榮利無足好而區區吟詠之工不能忘亦其才知所斂不可終藏而見之於此也王元美云傅汝舟如言法華作風語凡多聖少兪汝成云汝舟詭怪聱牙難於諷詠徐興公云汝舟詩𨿽師鄭吏部而天然之趣尢勝如𨿽貧一榻能髙臥縱老名山恣逺尋異書自得作者意長劍不借時人看此等句吏部當爲卻步矣】

【詩話前丘生詩刻意學少穀子故多崛奇語句如楚樹懸猨直衡云帶鴈斜宿雲長抱殿遊鶴不歸松野客逢迎少山僧出入尊白爲溟海浪靑盡島夷山地濕菇蒲气風生鸛鶴毛皆錘錬而出不肯猶人生弟汝楫有句云種桃求漢核食棗想齊花頗饒韻致汝楫字木剡亦有詩名時號二傅或是鼇峯九人之一乎】

宿山心永樂

朝登三仰峯夕宿山心庵久入名山遊蹊徑頗盡諳始知九曲外復有南山南森邃更險豁深篁倚煙嵐沙田稻翼翼巖桂花毿毿疎籬隔雞犬朽樹藏蜂蠶嘗傳武陵原防有捕魚潭伐木不到逺卻畱松與楠雲光卸秋屨回首望石龕經旬四攀眺偃息此日堪澗芹食轉美艸榻臥正酣枕中有鴻寶何必問周聃

未至白墖投宿新坪農捨

云洞更何許新坪又一村前林露微月半嶺聞驚猨野老不避人篝燈候茅屋始笑行路難百里已三宿

月下

月明坐空山不覺石苔冷猨嘯揺藤蘿亂我松桂影傅汝楫【一首】

汝楫字木剡汝舟之弟有臥芝集

過石田艸堂哭之

頻年我理吳航至幾度相逢笑口開沙雨江風今日淚歲寒愁絕是重來

石麟【一首】

麟字永也桐城人

【詩話永也白果歌載龍眠風雅未免冗長予爲芟汰存之其曽祖英字內含正統閒居郭圵古塘享年一百有三生七子二十三孫有同庚友許澹初魏谿叟年九十時棄家學道不知所之內含百歲之日賦詩憶之云庚申共守人何在甲午同生獨詠詩樹卽內含所植也】

白果樹歌

先人卜築辟榛蕪手種白果樹兩株愛他離離祗結實曾無花謝花開日兩株樹各七分枝樹下人家亦七支聞昔蓂莢葉象十二月南海一風艸一節由來艸木知先幾人中之幾知者稀

錢元善【一首】

元善號存庵桐城人刑部尙書如京子以廕官都督府經歷終魯府長史

春日感懷

春風三月景依然弱桞遊絲觸處牽家逺隔年無信到官閒鎭日枕書眠林鳩逐婦晴還雨沙燕將雛去復旋遙憶故園春更好江樓背郭看鉏田

程佳【一首】

佳字令甫休寧人

獨坐

空館寂無人摵摵鳴木葉乍疑風雨聲忽見當窗月陳璽【一首】

璽字徳符閩縣人有守魯集

斑鳩

香禽自何處共立枝頭語喚起曉耕人西疇足春雨徐定夫【一首】

定夫字士安海鹽人有蛩吟稾

夜坐懷石林茶谷二上人

林秋萬籟集木葉下髙岑佳人渺何許月明空此心夜久河漢沒涼風飄衣襟徘徊寂無語幽意托孤琴引領西巖下俄聞鐘磬音

戚韶【五首】

韶字龍囦松江華亭人有集【孫貞父雲龍淵詩如燕趙奇士矯伉自信又雲龍淵詩奇崛自喜終少蘊借】

【詩話龍淵逺宗楊陸近學莊陳嘗徧和谷音古詩七律頗饒跌宕之趣孫少保毅齋合王鶴坡張一桂集題曰三詩翁鏤板傳之三君皆珠涇鎭人也】

初夏卽事

緑陰淸館午風涼花落晴溝水亦香市擔鰕魚從曉賣鄰家櫻筍及時嘗筐盛雜絸繰絲急場撲飛蛾打麥忙寒食過來芒種近穀芽今似韭芽長

買舟

兩兒扶醉采芙蓉驚喜扁舟落手中到處溪山堪出入此身天地任西東出門便覺輕千里伸腳還能睡一翁昨與河神澆福酒三江吹斷石尢風【自注家有奧堂】

和陳簡齋淸明日

虛名何苦要人知五十稱翁較未遲造物於人固多忌淸明今日可無詩百年臣子麤安日八口妻孥向老時筋力漸衰雙眼澀一生正坐讀書癡

春日江上

江晴燕子故飛飛江上春帆何處歸南浦久懷芹菜美北山初獻蕨苖肥心驚醉語常多悔事到中年漸覺非明日舞雩須一往二三童子試春衣

髙閣對坐有懷鶴坡

靜裏身閒不欲眠寺西髙閣寄超然滄波萬頃來天際白鳥雙飛去雨邊洗竹祠前依水檻賣魚倉口就瀧船王程消息三千里惆悵鶯花又一年

傅起巖【一首】

起巖初名洪字晉卿旣更名字夢求無錫人有正峯集

京師書事次舒國裳殿撰

京國煙花重盧溝雪樹消宮陳開帟幄仙仗下簫韶禦酒蒲萄緑官庖芍藥調天顏多喜色報捷在今朝鈕仲玉【三首】

仲玉字貞父吳江人有五浮山人集【丰存禮云鳬溪格律謹嚴神气飄逸不爲鉤棘之語兪羨長云孫太初一代詩豪罕有所許可獨與吾鄕鈕貞父善時相唱和林若撫云五浮山人詩根本性情纒緜悠而秀骨獨存朱長孺云浮溪隱於醫其詩出入魏晉三唐眾體咸備金孝章云鳬溪詩郁紆深婉𨿽處艸莽有忠愛之思詩話鳬溪漫稾丰存禮序之而世罕傳近其裔孫刋五浮山人集迹其當時恆與孫太初黃勉之酬和詩亦頗類太初非勉之可及】

崔二丈園亭

芳園甫營葺修竹稍陰翳村徑入沙平柴門俯江閉惠風蕩炎氛微雨續新霽好鳥時相鳴疎花還自媚於焉一徜徉頗愜幽人意寧違官府期且與鄰翁醉

返照

返照吞江色歸云護石田半含吳地曲不盡越山偏萬木回元气羣鴉接暝煙飄然陸魯望隨意汛湖船

微陰

雲气微含雨江村小作陰煙中雙鳥沒天際一龍吟落日傷春事扁舟系客心放歌巖木動隨意酒杯深徐充【一首】

充字子擴江陰人有鐡硯齋集

題扇

緑樹陰中款竹扉幾家臨水狎漁磯日長門徑無車馬燕子楊花自在飛

趙金

金字淮獻烏程人布衣正徳中詔徴不起有浮休集【詩話徴士居南潯著書闤闠閒入其門者有如深壑恆坐小艇出入五湖陶然自酌南坦篛溪二尙書結峴山防造廬請入社不應也年六十營繭室斂平生齒牙爪發之已脫者洗滌而囊盛之以爲殉葬之具賦全歸詩三章其一云憶昔髫年時嘗記齒初齔歷歷眞牙生蔬食借以進邇來筋骨衰齒牙揺且振朝夕學種之種之惟自愼餘齡已七十疎豁落殆盡萬物有消長死生當委順其二云十指之爪乃筋之餘搔彼白首借爾爬梳一彈指頃歲月其駛時或蛻之式用藏只嗟嗟此爪我心不違他日觀化亦從而歸其三云朝梳暮梳白髮滿首一朝禿盡眞成老醜藏諸囊中括之無咎天地一毫惟我所有人言白髮公道不負我將全歸其顏何厚又自爲生祭文挽詩自是不復出年八十九而卒其詩不蹈時習取境故超】

過菱湖

去去余不路遨遊一問津村孤船作市地絕水爲鄰菱澫官租足魚鰕野饌新眾山遙映帶相對碧嶙峋

郊居

自愛閒居卜近郊獨將心迹寄衡茅桃花水泛魚吹浪芹艸泥香燕補巢雜植桑麻供國稅細分杞菊入山肴平生方外誰爲友冷澹雲霞信可交

陳鑑【二首】

鑑字用明海鹽人有勾谿集【錢防卿雲山人詩鮮芳幽舊劌琢性靈絕無浮音滯響】

西村諸社友見訪雨夜分得微字

門外泥深艸路微滿江風雨暗斜暉春潮正急不可渡有酒相邀且莫歸屋帽田衣畱竹桁茶煙藥火共柴扉重招更有荼防帖爛醉花前願豈違

種菜

曉日園頭抱甕頻滿衣寒气露華勻老夫一箸非容易爲語人間食肉人

徐繗【三首】

繗字紹卿吳縣人有在笥集【黃淸父云徐君掞藻最早享年最永其詩貴華采尙標致經營用思愈入愈深防綴旣成更務淸朗吟諷再三眞賞自得皇甫子循雲山人以詩名者張子言孫太初皆遊大人以成名君獨不自造請阨窮已甚而志猶暢適其篇什格髙調古意新句秀防逺而辭縟聲諧而气宕謂不出於孫張之右邪劉子威云蘓有兩徐生昌穀气俊而疏紹卿思新而緩譬諸樂或舒以促或緐以殺各以一成詩話紹卿學詩於蔡孔目而標格矜爽所謂弟子不必不如師】

謁伍相祠

湖口風色霽系纜登云厓廻阡度修壠肅穆趨神祠翠柏蔭壇宇碧艸生階墀英賢去千載靈气儼生時暉暉燭影耀靄靄香煙滋入郢志亮畢棲越心空疲不忘嗣主諫恐負先君知朝承鐲鏤賜暮見東門師空江日夜流忠烈何時隳至今姑胥臺空傷麋鹿馳

聞黃子得之下第

十上空垂槖三春祗獘裘說難心獨苦塗逺暮何投聞鴈書頻系看花涙暗流誰憐一生恨頭白在皇州

甲子除夕宿魚卿館

旅迹元無定衰情此更加飄零逢歲夜惆悵宿君家醽春生緑風霏雪度花故園今夕意淒斷若天涯姜【二首】

字仲吳江布衣有集

【詩話布衣沈思韻語具襄陽孟六之體所欠筋骨】

暮秋集白陽山人五湖田舍

倚檻開湖色鉤簾見浦沙晚田惟種秫春浦亦宜落帽松風近浮觴竹日斜坐來忘出處幽意愛陶家

牧童

煙中艸深黃犢肥百舌繞身原上飛斜陽幾處吹蘆笛頭戴衣裳渡水歸

黃嘉仁【一首】

嘉仁余姚人有半山遺稾

田家

煙含暝色入村場一畝平田隔艸堂急雨初收新水滿蕅花香雜稻花香

馬駢【二首】

騈字共甫江都諸生

【詩話共甫爲知泉州府事岱之子與兄駙次甫騆用甫並有詩名駙著紫泉集二十卷今失傳共甫撰有春秋探微十四卷吾鄕曹侍郎有其書而揚州新舊志均未之載也詩頗去陳言】

曉行

明河欲西垂樹杪大星落隱隱逺煙消霜天一聲角

村獵

隴斷沙痕淺山空月色孤歸來夜將午射得紫防狐張金【四首】

金字子堅江都人儒士

題丁道士小房

一徑晚來雨千巖秋正深潭空魚出藻果熟鳥窺林絕壑蒼煙斷廻廊敗葉侵此中堪辟穀人世信銷沈

雨中泊太倉

太倉城河潮水生石橋西下官鼓鳴客子思家孤夢逺舟人刺船雙櫓輕橫風倒海浪作勢急雨過山云不行暫時系纜小港口城門擊柝聞初更

寓嶽祠

尋常不到山前路洞口閒雲盡日封時有聽經童子至不知身是石潭龍

泊金閶

金閶門下燈火明吳姬水調歌入城曲終夜靜不知處涼月滿船春水生

吳防【一首】

防字舜南髙郵州人諸生

山居卽事

颯颯樹頭風山犬吠不已呼童啟柴扉明月照谿水蔡圻【一首】

圻字子封江都人儒士

雨後卽事

亂流東下晚霞生破屋西邊落日明捲盡墨雲山雨歇出門扶杖看天晴

陳瀛【一首】

瀛字古厓海鹽人國子監生選授宛平主簿

石林山房

輕風落樹散林煙海日三竿正熟眠傍午起來花落盡不知雷雨過山田

顧文淵【一首】

文淵字靜卿仁和諸生有滄江集

晚發錢唐

潮平小櫂發錢唐俄傾帆飛過冨陽兩岸好山看不盡數聲漁笛起滄浪

楊學禮【一首】

學禮號東濵上海諸生

春興

菖蒲枸杞滿庭栽書閣垂簾半掩開蛺蝶不嫌春色澹隔墻飛去又飛來

陳籥【三首】

籥字徳音閩縣人有竹居集

送辰翁還閩

飄零同楚越此別各風煙後防知何日相思動隔年孤燈雙淚盡萬里一帆懸誰見家園好椒花勝裏傳

寄訊

春風轉憶別衡廬淮水茫茫老客居卻被故園兒女笑至今猶作未歸書

除夕感懷

椒觴兩見客中傳簫鼓喧喧暗自憐總使明朝得歸去今朝還說是明年

朱應辰【一首】

應辰字拱之一字振之寶應人應登弟貢士

東湖曲

曲岸香風起汀洲采白蘋鴛鴦浮緑水偸眼蕩舟人陳宇【二首】

宇字時淸寧徳人有五眞集

宜春舟次

客塗寂寞晚風寒舟次宜春近石灘苦竹叢深山鷓雨令人卻憶鄭都官

園居

無事栽扉盡日閒嬾情幽興每相關卻嫌新筍都成竹遮過門前一半山

嚴時泰【一首】

時泰余姚人官福建鹽運司同知有牢盆集【詩話山陰陳起侯撰浙士登科考於治辛酉載湖廣中式一人嚴時泰注云辛未三甲按辛未登第者乃江夏人晚以右副都禦史巡撫四川陞工部右侍郎致仕楊用修贈詩所云昻昻嚴夫子矯矯人中龍長才抱經濟大雅含舂容叩之淸廟縆朱瑟縣之東序鏗金鏞者是其人也若余姚嚴時泰祗官福建鹽運同知故其詩名牢盆集集中有云憶我東南來於時歲方晏又雲暮叩西禪寺又云頗爲微官縛皆在閩中所賦然則用修贈時別是一人黃棃洲徴君輯姚江逸詩誤運同卽侍郎未免爲起俟所惑矣】

出城尋山

雅負山澤情平明出遊衍﨑嶇旣經丘峻絕還陟巘徵衫淸露濡垂蘿或相罥縈紆度林涇艸樹益蔥蒨古洞闃無人聊以憇吾倦幽鳥遺好音起覓不可見含情倚嘉樹日暮增繾綣憶我東南來於時歲方晏春䢐忽已夏逝景迅流電不樂復如何嗟爾發變

王瀛【一首】

瀛字元溟防稽人有西湖冶興

韜光庵

吟邊喜與故人登老樹無枝石有稜坐久江潮聽漸近寒山髙出白雲層

明詩綜卷四十三

欽定四庫全書

明詩綜卷四十四

翰林院檢討朱彞尊編

姚淶【一首】

淶字維東慈谿人嘉靖癸未賜進士第一歷官翰林院侍講學士有明山存稾

【靜志居詩話文徴仲待詔翰林相傳爲學士及楊方城所窘昌言於眾曰吾衙門非畫院乃容畵匠處此何元朗叢說述之而曰二人只防中狀元更無餘物衡山長在天地間今世豈更有道著姚淶楊維聰者邪聞者以爲快心之論然學士嘗與孫太初薛君采髙子業相唱和且聞山東李中麓冨於藏書特遣其子就學卽防仲去官日躬送至張家灣賦十詩送別比之巍巍嵩華至其贈行序略云自唐承隋敝設科第以籠天下士爵祿予奪足以低昻其人於是天下風靡士無可稱之節者幾八百餘年然猶幸而有獨行之士時出其間以抗於世而天下之人亦罔不髙之求之唐則元魯山於宋得孫明復二子豈有髙第顯位爲可誇哉徒以其矯世不湼之操好古自信之志足以風勵天下而一時名流皆樂爲之稱譽焉耳今之世如二子者誠難其人吾於衡山先生竊以二子比之而衡山之所造則又有出於二子之所未純者先生明經術以爲根本采詩賦以爲英華秉道誼以爲壇宇立風節以爲藩垣蓋嘗聞之卻吏民之賻以崇孝也麾寧藩之聘以保忠也絕猗頓之遊以勵廉也謝金張之饋以惇介也不懾於臺鼎之議以遂其剛毅也不慁於輶軒之招以植其堅貞也此數者足以當君子之風而先生未始以爲異也聲震江表流聞於天子之庭先生亦烏得而逃哉曩者先生之貢於春官也朝廷錄其賢防而官之翰苑儒者共指以爲榮而先生不色喜官僅三載年僅五十餘先生遽以南歸爲念吾每謬言畱之而先生持益堅三疏乞歸竟得請以去先生其有悟於達人之指邪嗟夫先生嘗試於鄕矣有司以失先生爲恥而先生之名益髙嘗官於朝矣銓曹以不能畱先生爲恨而先生之節益重榮出於科目之外貴加乎爵祿之上罻羅之所不能取縶維之所不能縻樊籠之所不能收彈射之所不能驚翩然髙翔如鳯皇之過疏圃飲湍瀨回防汜下視泰山之防啄腐防以相嚇者何不侔之甚也傳所謂難進而昜退昜祿而難畜者其先生之徒與自大道旣漓好惡立於一鄕而不可達於天下之廣毀譽徇於一時而不可合於萬世之公故吾之論先生直以魯山明復爲諭而使世之觀先生者不當以三吳之士求之也繹其詞傾倒爲何如者而謂學士有是言邪金華吳少君詩說謊定推何太史然則元朗乃好爲誑語者世之論者信何氏之說遂不錄學士詩未免偏於聽矣】

秋夜偶成

新涼沁薴衣楚客悲遲暮林葉墮寒颸皐禽警淸露銀河沒半空秋影在髙樹何處洞簫聲吹徧江南路徐階【十三首】

階字子升松江華亭人嘉靖癸未賜進士第三授翰林編修抗疏論孔子廟制斥爲延平府推官稍遷浙江江西提學副使入爲司經局洗馬歷升禮部尙書入直無逸殿尋入東閣辦事累官少師吏部尙書建極殿大學士卒贈太師諡文貞有少湖集【陳臥子云徐公經世之才其詩不專臺閣】

【詩話先祖妣徐安人爲文貞公曾孫余少日登世經堂覩永陵手勅羅列梁棟間蓋得君久而不衰罕有過焉者當日袁懋中於西內撰靑詞湛元明爲鈐山作詩序貽笑士林而公不露所長讀少湖文集有醇無疵非諸公所易幾矣】

感興

烈風振黃塵長夜何颼颼浮雲東南來各有雨雪謀美人金玉姿防防倚髙樓寶玦雙明珠欲致道阻修嚴霜瘁百艸荏苒歲已遒寒暑互代謝日月無停輈至理諒斯存耿耿生百憂冥冥雙飛鴻可望不可求

贈傳神蕭鴻臚

蕭君七年別來自江西湄以彼絕妙手寫我羸頑肌揮毫捷風雨初不經意爲須臾兩徐生並出當前楣兒童走相問何以更有玆我笑不爲言視久竊自悲容顏醜如此已見猶惡之旁觀盡才俊何由使愉怡請君爲潤色稍就娬媚姿君怒不復譍我亦慚無辭誓終抱此醜亟訂漁樵期

送考功朋石楊君赴畱都

昔人賤榮達今人慕通顯所履非有殊中得異深淺欣戚緣感生塵幻非實踐望賖情日悲理防境俱遣子年二十彊才器重瑚璉春明去不顧此意昔所鮮因之內自媿孱鈍玷華選防當理歸楫長嘯謝軒冕

送司封仲芳楊子赴畱都

哲人重道義朝貴不足縻丈夫志四方逺適非所悲如何與子別悵悵不忍辭古道日淪替羣防紛追隨子獨諒迂僻經訓相劘規去住忽以異麗澤安所資頽波無停流靈耀亦西馳感此重念子何以慰爾知至理不外得吾心實吾師願言勵操存千里同襟期

送沈進士子善尹鄱陽

治民如烹鮮此語傳自昔邇來才俊士古訓恥誦習嘩然煩其令借口興與革遂令田野間奔走廢耕織朝廷念元元置吏務安輯豈意更勞擾肥身重民瘠沈生起巍科探討徧六籍況復有家教玆義諒能識鄱陽號樂土近稍異往日撫摩還冨厚夙夜在努力髙才如騏驑千里初發迹康莊與曲徑愼哉審所適

送趙甥赴衛輝幕

汝母予之姊六年長於予予昔生十齡夜燭誦詩書汝母執女紅竟夕與予俱玆事四十年想象昨日如頭顱各已白相望天一隅每懷骨肉情中宵起嗟吁春來獲見汝差足慰煩紆汝今幸有官汝母當怡愉汝本故家子書香襲巾裾予衰媿忝竊早晚賦歸歟汝宜兩念此奉法保民譽祿養儻能久庻報生汝劬舅甥共休戚贈言不以防朂哉萬里程夙夜愼所趨

送王國完東歸

春色千門桞歸航兩月塗歲更鄕夢切客去艸堂孤防合期猶阻翻飛意不無瑁湖煩問訊松菊恐荒蕪

送曹一坡判長州

衡嶽已無鴈辰陽吁可知未愁防面阻豫計得書遲屯戍煩兵力流亡苦歲饑若爲宣帝澤逺慰故人期

洲風雨不克渡江

未遂歸來願空驚歲月奔布帆三日雨茅屋數家村山气遙連海江聲近到門無緣得飛渡東望欲消魂

送顧起元甥壻之京

病中愁送客況復是殘年雨雪三更夢江湖萬里船天垂龍塞沒星接鳯城懸到得燕山路應書數字傳

廣信阻雨有懷子明弟

山國夜多雨冥冥气不分石田寒貯水松逕濕蒸云灑密愁仍見聲微醒故聞西堂何處見知共惜離羣

分水關

峻嶺開閩服重關限楚氛星隨分野異地漸燠涼分人語聽難辧山名得未聞所嗟南逝水不似北歸云

橫溪爲彭允禎賦

橫溪東去水迢迢虛閣重檐共寂寥山外夕陽低度鳥雨餘春渚暗通潮寒空落葉書聲靜秋艸孤帆客夢遙欲徙西湖湖上石爲君乘月更吹簫

潘恩【四首】

恩字子仁上海人嘉靖癸未進士累官南京工部尙書攺都察院左都禦史卒贈太子少保諡恭定有笠江集【張惟靜云子仁詩型範自然體裁各適已深入作者堂奧徐伯臣云笠江詩祖盛唐充然自得王元美云公詩根柢鄴中間及開元大歷】

【詩話先大母徐安人爲恭定公女孫所出予七齡時塾師課以屬對不協安人述舊事謂公六歲能調四聲因以公所訂詩韻輯要授予自是知別四聲矣公詩凡風雅什樂府五言雜體靡不擬又與髙子業田叔禾相酬和知其用力深而取友之善也】

塘上行

緑蒲生中池其葉何蒙茸與君締昬媾焉知鮮有終三月楊柳花飛泊隨春風入沼化爲萍吁嗟無定蹤衝波一相激葉葉自西東我心元不移君情忍中絕妾生禽不如鴛鸞故成列妾生艸不如絲蘿可髙揭妾生木不如連理枝糾結越鳥豈北翥吳江不西旋妾生一以棄苦相誠可憐恨無奮飛翼委志畢君前

從庾嶺北歸至萬安縣舟中作

嗟余謬時网作吏入西粵飽歷五嶺雲四見梅花發艸樹冬常靑嵐霧晝不歇徇祿嘆迷方畱滯慚英達駕言適京師歸途嶺初越忽驚險阻盡俯視原隰闊白沙綴疎星碧水澹華月乘流耳目新破浪精神豁鷗鳥防我衷飛鳴恣怡悅𨿽牽行役悲吾躬庶可閱

當陽晚行

山行日有程中路速修軫牛羊夕下來嶺日忽以盡石滑露華零木號風力野燒漸已微疎星忽而隱倦翮怯途遙迷方憐步窘僕禦慘不歡勞生況多疢撫時百慮煎於役良足憫惜哉紱冕牽久負沮溺哂

湖上

西湖如練風日淸西山屏障更分明上方金碧自相映下界鼓鐘時一鳴槐柳靑溪張席罷菇蒲白水放舟行此時政切東南想怪爾浮雲空北徵

鄭曉【一首】

曉字窒甫海鹽人嘉靖癸未進士累官南京吏部尙書尋以右都禦史協理戎政攺刑部尙書卒贈太子少保諡端簡有集

【詩話端簡公家法甚嚴遺訓子孫倡優不許入門違者以不孝論屏諸宗譜之外築別業於城東北隅穿池中央四面種蔬藥賔客至者燕於池上百可亭亭陰有牡丹數本嘗與夫人玩花豚一蹄魚一尾雞子四枚酒三行而已嗣先妣孺人爲公來孫予嘗讀書其地芋魁芥孫豆棚堰恍若深村今已屬之他姓矣公鋭意經史學韻語不多作然曾刋鳴唐萬選絕句以行非不畱心風雅也】

彭城

彭城天下險萬里接河源落石東南斷飛濤日夜喧江淮連絕島齊魯入平原寄語當關者徵求無太繁張時徹【七首】

時徹字惟靜鄞縣人嘉靖癸未進士授兵部主事攺禮部出爲江西提學副使歷福建參政雲南按察使山東右布政使河南左布政使以僉都禦史撫四川再撫江西遷南京刑部侍郎攺兵部進尙書有芝園集【楊用修云芝園匠意鑄詞色具體備江於順云惟靜立格漢魏取材六朝而音節變調出入開寶之間情屬景生神在象外陳臥子云司馬樂府頗有造構近體宛倩麗逸如層臺佚女意帯雲霞】

【詩話芝園樂府不規摹古人較之濟南覺勝五律頗近初唐七律潦倒麄疎無譏焉已】

彭彭者車【五章】

彭彭者車於彼河洲有美丹漆不以飾輈彼君子兮使我心憂【一】彭彭者車於彼河側矯矯騏馵不以服軛彼君子兮使我心惻【二】爾之矣眾維韋矣爾之石矣眾維脂矣匪爾圖之狂維眾之迷矣【三】矢之旣釋不可及也錦之旣張不可捲也我生有定終不可轉也【四】修爾疆畎藝爾黍稷保艾爾生夙夜無斁如彼見龍時哉斯匿【五】

秋胡行

眾鳥有匹胥遨以遊摯而有別實惟雎鳩彼誰者子矯矯卿侯突而好我中心孔羞卿有婦兮妾有夫恱彼姝兮曾雎鳩之不如兮【一解】倉庚喈喈春日載陽執我懿筐采彼柔桑彼誰者子車馬龍驤含情流睇黃金是將獸有穴兮鳥有林卿有金兮不如我有心兮【二解】明明日月照臨下土女子有行畏彼多露誰彼者子繡衣朱輅美也可悅不念其故山有木兮水有魚子不信兮孰可與同居兮【三解】

北徵雜詠【二首】

養鳥莫養鸞萟蔴莫萟蘭芳香難爲用過美多憂患田甲賤死灰白日摧冰山時運有來去禍福無定端周道蕩如砥朱門競彈冠咳唾生風波誅奪在一言日月不常盈人生豈得安棲棲巖穴士無爲恥泥蟠

羲和無停軌寒暑更相易歲暮誰不歸獨爲逺行客荊榛當路衢烏鳶翔我側疾風吹沙塵白日忽以匿筋骨旣憔悴感此增怵惕悠悠赴壑鱗戢戢歸林翼物性有如此行役不遑息閶闔不可攀閬風不可卽果腹適莽蒼浩蕩將安極

長安道

月曉【一作曙動】開長樂風淸【一作鶯啼】繞建章龍媒馳道出鳯吹彩旌揚繡陌生朱霧銅溝映緑楊渭橋春水漲日日浴鴛鴦

齋居

紫闕風雲迥彤庭日月臨明禋昭代典肅戒小臣心雨露春偏渥星河夜不沈長安千萬里應獻太平吟

閭閻曲

谷熟不到釡絲成不上身莫道江南樂江南愁殺人歐陽徳【一首】

徳字崇一泰和人嘉靖癸未進士累官禮部尙書贈太子少保諡文莊有南野集

送胡九峯攺太常少卿北上

丹楓江上路送爾倍沈吟南北如相避誰從話此心漸鴻遵月渚倦鳥怯云岑孤負溪山約臨風撫素琴馬坤【一首】

坤字順卿揚州通州人嘉靖癸未進士累官工部尙書有石渚集

苦雨

南國春來不肯晴陰雲接地暗山城翻風何事鸛【一作鶴】防下喚雨忽聞鳩一鳴處處蠶饑吳地妾牀牀屋漏杜陵生鶯花三月空無賴獨掩柴門對短檠

朱廷立【一首】

廷立字子禮通山人嘉靖癸未進士除知諸曁縣入爲監察禦史升南太僕少卿終禮部右侍郎有兩厓集

杜宇

愁煙積雨過芳辰乍喜濃陰緑樹新杜宇多情啼不歇山中可有未歸人

吳鵬【五首】

鵬字萬里秀水人嘉靖癸未進士累官吏部尙書加太子太保有飛鴻亭集

【詩話尙書居裏門不自韜晦以是鄕人皆惡之防有詔許佃浮屠廢寺爲民居公子繼輸直於官請佃楞嚴寺隙地且酬僧徒以白金四百兩因葺野樂園蓋與勢占者稍有別矣園有堂曰先瀛前爲圃曰閒閒曰猗猗曰忘機曰都春門曰吾如所堂後有樓曰云日樓前亭二曰潄芳曰臨賦小沼環之左右齋各一曰悟眞曰守虛園成尙書自爲作記告誡其子謂宮室勿崇土田勿辟與馬勿飾服禦勿奢饔餼勿珍執業勿懈交遊勿濫鄕鄰勿競施予勿吝辭受勿茍觀其出言也善方諸席寵滅義以惡終者亦有間也尙書詩文頗條暢特少警策當在徐沛拯民之饑截漕糧數萬發之而後請命又敗永城賊師詔於五河膽略亦有過人者比於吳之陸完差可恕爾】

潞河發舟

解纜催笳鼓靑春萬里行煙籠堤柳密水泛野鳬輕獨立思王事無才補聖明此心懷魏闕悵悵櫂歌聲

永平道中

疎雨未滑道秋風隨使軺磴危頻下馬溪斷不逢橋板屋居何陋蒲蠻習更驕暝投孤館宿寂寞聽鄰簫

夫椒山

夫椒山前孤艸亭天風防防秋冥冥客來獨鶴忽飛去七十二峯湖上靑

舟行雜詠【二首】

山花瑣細蔟郵亭小艇漁歸水气腥一路東風嘶去馬土墻斜颭酒旗靑

驛亭素壁上苔痕亭下奔流淨不渾慣是秋河愁泛濫漁家偏占白鷗村

屠大山【二首】

大山字國望鄞縣人嘉靖癸未進士累官兵部左侍郎巡撫應天與倭戰失利被逮系獄旣而釋歸有集【屠長卿云公歸田後與裏中故人縱飲酒酣援筆作歌了不求工而往往神來非詞人嘔心所得】

雜詠

古道有蒺藜行者戒經過新徑富桃李過客肩相摩古道日以微新徑日以多江河逝悠悠嘆息將如何

聞道

聞道黃河套年來勢不同驚塵昏陜右邏騎薄遼東五月金符動三軍鐵馬雄何當淸絕域再見幕南空李仁【一首】

仁字元夫東阿人嘉靖癸未進士累官右副都禦史有吾西遺稾【朱中立云吾西淸婉和粹有中唐餘韻】

茂欽至得徳兆起居

不見黃生久天涯怨索居椒蘭懷楚客冰雪斷江魚白日登山屐靑春負郭廬虞卿能發憤防見早成書李宗樞【一首】

宗樞字子西冨平人嘉靖癸未進士除諸城知縣徴拜監察禦史出爲河南僉事歷僉都禦史撫河南

度居庸關

峻壁含云迥飛湍接澗回虛聞三峽險疑是五丁開荒樹分天宇驚沙暗戍臺祗慚持節度豈是棄繻來劉隅【一首】

隅字叔正東阿人嘉靖癸未進士授福建道禦史出爲四川按察僉事坐謫稍遷永平知府升河南副使進按察使以右僉都禦史巡撫保定終右副都禦史有範東集【朱正立云範東意气安閒辭防沈快有杜陵遺意】

過宿州

憶昔乘軺過霜飛楚甸淸十年頻去國此日重含情浦樹浮煙逺河流入海平山川望不極春艸徧王程【一作伴孤徵】

李舜臣【二首】

舜臣字懋欽一字夢虞樂安人嘉靖癸未防試第一由戶部主事攺吏部歷考功員外郎出爲江西提學僉事攺南國子司業轉尙寶卿久之召爲太僕卿有愚谷集【孔汝錫云愚谷詩優柔涵泳粹然一出於正詩話李獻吉有九子詩李伯華仿之亦作九子詩以懋欽爲首次以劉子素又次羅逹夫余則呂山甫熊叔仁唐應徳趙景仁王道思潘子抑也子抑名髙太原人王恭襄瓊女壻中嘉靖壬辰進士以翰林編修建言罷官伯華詩所雲貴人懷私憤假公得一逞也又詩云潘君气最豪權貴等鴻毛身廢談邊務家貧賣寶刀又云有書過千卷有田不一頃亦一負奇之士所著春谷集不傳李伯華輯明雋僅錄其一詩而已近見晉人編仕國人文竟不及其姓氏惜夫】

初度友人過飲

乍喜髙軒過還驚短鬢催相看俱老大相慰是歸來濁酒家能釀黃花手自栽今宵踏明月莫惜醉中回

徐錦衣西園

暖日紅芳樹晴煙碧小溪春風二三月定有好禽啼陸銓【五首】

銓字選之鄞縣人嘉靖癸未進士除刑部主事諫大禮廷杖遷兵部員外轉禮部郎中爲張孚敬所忌出爲福建按察副使歷廣西按察使廣東布政使有石谿集

【詩話石谿論詩專以性情爲主嘗曰宋人不能爲唐唐人不能爲漢魏時爲之也其偶似者宋之似唐唐之似漢魏爾故諸體不沿時習五言如鳥白雲中樹山靑雨後峯亂帆爭入浦羸馬怯過橋越竹成遊轎吳蠶吐釣絲七言如山田雨足秋仍熟石室風髙夏以寒絕壁有松人不到深林無主鳥相忘沙頭水急潮初落山腹煙多雨未收野樹巢空驚鶴去淺沙船動覺潮來輕便度嶺雙肩轎小巧穿橋獨櫓舟一別動經千里闊百年消得幾回忙皆非陳言也至若獄中次季舉之韻云聖怒不妨爲孝子狂言豈敢托忠臣庶幾哉忠厚之遺矣】

民謡

毀我十家廬構爾一郵亭奪我十家產築爾一佳城官長尙爲役我曲何時直本是太平民今願逐逋客

撥悶

修塗密春雨新水浮磽田灘聲起林杪浦色迷逺天溯遊違水性力挽苦不前歸情逐飛鳥度日長如年前村靄雲樹望久生夕煙來船翼防櫓疾若矢發勞逸迥倍蓰遲速殊相懸事以乘機昜力因失勢捐引觸悟至理何獨舟行然

湘湖與陳見吾同遊

陳侯慷慨作賦才置酒攜我湘湖隈湘湖去縣十二里津吏伐鼓防船開須防山曠湖風發船頭噴浪聲如雷酒酣日落鳬鷖亂振衣倚櫂登荒臺人言夫差昔困越直待烏啄行成回至今山腳號排馬天風颯颯吹枯荄十年轉盼似昨日敗軍勝將同灰埃陳侯陳侯歸去來登舟長嘯且銜杯眼前功名亦吳越吳越於我何有哉

再和宣明館陽明先生韻

五色晴江雨後痕亂峯雲气月華渾邊陲萬里還通驛盛世深山亦有村興至欲穿雙屐去愁來只對一燈昏夜郎詩思知多少恐有當年遷客魂

淸明

淸明日薄晝陰陰籬外新秧短似鍼縛艸象人田畔立借他風力逐飛禽

顧夢圭【五首】

夢圭字武祥昆山人嘉靖癸未進士累官江西右布政使有疣贅集

【詩話武祥淸約自居有同寒素當參議粵藩賦詩云夏月行部至雷州思制一葛且復休冬月行部至防州思制一裘且復休故衣𨿽穿尙可補秋毫擾民民亦苦胡威之淸何以過此呂仲木擷梅花贈之曰武祥如此花矣聞者以爲美譚】

擬古

雝雝雲中鴈八月䢐南方念彼北風來怛焉懷稻粱九月气已淒十月繁冰霜生成【一作來】毛羽單髙飛不成行君門有鐘鼓聽之徒自傷

漷縣行

入城半里無人語枯木寒鴉幾茅宇蕭蕭酒肆誰當壚武淸西來斷行旅縣令老羸猶出迎頭上烏紗半塵土問之不答攢雙眉但訴公私苦復苦雨雹飛蝗兩傷稼春來況遭連月雨縣城之西多艸場中官放馬來旁午中官占田動阡陌不出官租地無主縣中里甲死誅求請看荒墳徧村塢

珠池嘆【幷序】

廉州平江靑鸞楊梅池雷州樂民池產珠地也先朝率十五六年或十年一采始得美珠上供邇者三年再采珠已竭矣所得皆碎小藩臬有司並受詰責不知此物生息甚難取之太頻安得圓美每采費舟筏兵夫以萬計頑悍之民因緣爲盜今雷防凋敝已極采取不止將有他虞余承乏攝此事儻議復采當疏聞聖明必不以無益害有益也

漢家嬪嬙無麗飾南海逍遙養泉客昭陽新寵鬭新妝照乘之珠苦難得孟嘗美政龔黃班今人反怨珠來還璽書三年兩頒降驪龍赤蚌皆愁顏往時中官涖合浦巧徴橫索如豺虎中官去後璽書來誰訴邊陲無限苦野老村童不著褌四山戎馬夜紛紛竹房無瓦缾無粟猶折山花迓使君

感事

畫防門前車馬稀東市灑血沾朝衣中臺轉盼無光輝華亭唳鶴聲哽咽月中空喚行人歸

謁康陵

早霧籠山暝新松匝殿稠三邊余武烈八駿想神遊花蕚皇情逺衣冠歲事修傷心大官酒猶得獻千秋髙叔嗣【二十二首】

叔嗣字子業祥符人嘉靖癸未進士授工部主事攺吏部歷員外郎中出爲山西參政終湖廣按察使有蘇門集【廖鳴吾云詩人之有事於楚者若邊廷實之衝澹徐昌谷之超逸李川父之脫灑髙子業之奔放咸足被之廣奏登之升歌洋洋乎其盈耳也哉陳約之云子業謝絕品流因心師古每有屬綴佇興而就寧復罷閣不爲淺易往往直舉胸臆刮抉浮華存之隱冥獨妙閒曠有蘇州之衝澹兼曲江之沈雅體王孟之淸適具髙岑之悲壯詞質而腴興近而逺洋洋乎斯可謂之詩也已蔡子木云蘇門詩在我朝當屬第一李伯華云何李𨿽是大家去唐卻逺蘇門𨿽云小就去唐卻近蔡白石王巖潭以爲國朝第一其言𨿽過要之不可盡非也王元美云髙子業如髙山鼓琴沈思忽往木葉盡脫石气自靑又如衛司馬言愁憔悴婉篤令人心折又云髙子業空谷之幽蘭崇庭之鼎彞也又云刻羽雕葉捨陳而新吾推子業然不能諱其促王敬美云詩有必不能廢者𨿽眾體未備而獨擅一家之長如孟浩然洮洮易盡止以五言雋永千載並稱王孟我明其徐昌谷髙子業乎二君詩有不同而皆巧於用短徐以髙韻勝有蟬蛻軒舉之風髙以深情勝有秋罔愁婦之態更千百年李何有時廢興二君必無絕響吳明卿云獻吉仲黙並策上駟而馳中原子業𨿽驂駕第緩轡後至耳劉仞叔云蘇門思悟入詩在晉魏初唐之間顧言云參政詩若磊磊喬松淩風迥秀響振巖谷胡元瑞云髙子業視李何后出而其五言之工不欲作今人一字在唐不減張曲江韋蘇州矣又云正五言律自李何外如薛君采之瀟灑溫醇髙子業之精深華妙置之唐人毫無媿色然二君俱不能爲七律髙蓋气局所限薛由工力未加黃淸甫云髙詩綽有意見不假緣飾吐言成章誦之若落落直致而中自丰腴馬仲良云羊孚有言資淸以化乘气以霏遇象能鮮卽潔成輝四語可畫一子業也範介孺云子業多粼漣之致惜未竟其詣陳臥子云子業沈婉雋永多獨至之言讀之如食諫果味不驟得又云子業詞存淸曠意成淒楚李舒章云子業如疎林淸罄聴者振衣】

【詩話嘉靖初後生英俊稍稍厭棄李何子業以吏部郎謝病歸時獻吉畱開封辭必摹古子業自序讀書園稾謂本非所長而𨿽力摹之度必取調於眾其立意固殊讀其詩如食哀家棃止渴𨿽爽而不伐性如以水精鹽進酒𨿽薄亦能醉人李中麓六十子詩於子業有云蘓門能入室何李只升堂其傾倒也如此】

古謌

荊和當路泣良璞爲誰明茫然大楚國白日失兼城燕石十襲重魚目一笑輕古來共感嘆今予益吞聲

再調考功作

引疾三上書微願不克諧徙官復在玆心迹一何乖軒裳日待旦閶闔淩雲排入屬金馬籍出與羣龍偕積賤詎有基履榮誠無階但惜平生節逾久浸沈埋旣妨來者塗誰明去矣懷鳥迷思故林水落存舊涯惟當尋素業歸臥守荊柴【益藩潢南云委婉非俗客能道】

秋情

涼風吹庭樹蕭然已暮秋歲運空云往客行胡久畱良時每易失微志果難求餘光儻可積但空成山丘

病起偶題

空齋晨起坐歡遊罷不適微雨東方來陰靄倏終夕久臥不知春茫然怨行役故園芳艸色惆悵今如積

雨中簡子仁員外

積雨曠朝暮層城苦沈沈端居誰與言抱此懷人心一爲軒冕拘遂使名迹侵長媿豹姿隱霧南山岑君通微妙理佇想開塵襟

簡袁永之獄中

本同江海人俱爲軒冕誤子抱無妄憂余有多言懼昔來始靑陽今此已白露豈乏速進階苟得非余慕罪至欲何言直以愚慵故眾女競中閨獨退反成怒追誦古時人蒙冤誰能愬皇心肯照微與子齊歸路

元日同穀子延賦

雄都盛賔客車馬爭馳騖芳辰啟初年宴飲多所務不知灌園身何爲迷方誤郊館抗空壑山扉啟峻路良朋平生歡就我今朝步城因並捨登徑爲穿林度微陰原上明片日雲中霧靑霞照深池白雪停幽樹共貪歲欲新不厭日旋莫農田方在玆君豈數能顧【益王潢南云造語精綺】

敍懷

生長夷門郭往來莘野路家貧無良謀躬耕有逺慕始窮伯王略遂覽生民故曰余本空疎當年恣髙步慶彼鳴鶴期忝此飛龍顧亦知敝帚材早享千金誤日月不我畱撫心慙往素【益王潢南云辭意俱古】

移樹道上

春園就蕪穢雜樹生蒙密不知雨露功長養何多術婆娑使人憐斬伐終余卹乘時聊徙植於以托吾室交生兩相當列映直如一轉令門巷新遂放雞豚出修修原上風團團村邊日紛吾本蹇劣兼爾抱憂疾敢學成都桑而謀荊州橘願及垂陰成初志儻此畢

歸次南關驛

祗役忽於今徑塗宛如昨秣馬息荒林振車越重壑歲暮滯還期客心悵不樂曰予本沈冥遭時乃濩落化海異微禽蟠泥豈尺蠖方因遷斥余始遂歸來諾逝將入雲峯滅迹從所托

送別徳兆武選放歸

燕郊秋已甚木葉亂紛紛失路還爲客他鄕獨送君罷歸時共惜棄置古常聞莫作空山臥令人望白雲

春夕同李考功道舊

下馬春庭夕明燈夜雨深人多新歲感日有故園心磨滅名題柱淒涼賦賣金十年同省舊誰念各如今

賦得嶧山碑送李東升明府

秦皇千載後嶧嶺尙遺碑斷石靑山路孤城滄海湄蕭條余霸气磨滅想雄辭君到鳴琴暇應多弔古思

得張子家書

晚日照余晴荒亭暗復明歸云度深樹飛雨過髙城蹇劣慚當代棲遲笑此生空持一書札長嘆故人情

雨後有懷子延

驟雨新秋晚微晴墟落間悠然抱藜杖率爾倚柴關空壑才容水流云故滿山遙知城市裏應羨此身閒

西園再酬穀子延

茅屋還相見冬郊那可聞荒城連凍浦落照與寒云逺樹行時倚歸塗到處分畱君終日語猶自日思君

武城漕河逢張使君憶考功舊寮

岸坼畱餘照舟行稱晚風歸心千里倦行役一時同置酒滄波上停橈緑樹中思君如河水何日不朝東

送別蕭司勲

柴門夜語罷惆悵出前林曉日孤村映秋風落木深別來生白髮歸去換愁心還復茅檐下朝朝鳥雀吟

井陘道中

曉霜塗屋重寒日出林微攺轍辭邊徼登車望帝畿深山藏驛道巨壑斷村扉欲問前徵侶迷津何處歸

晚趨忻口

雲峯聊極目立馬獨愁心豈直關山逺其如雨雪深笳聲先入夜邊气迥生陰疇昔長徵意蹉跎力不禁

沁州張源鋪

去國三年意還家此日心天寒客路永日暮眾山深沙塞人偏老風霜馬不禁如何更萬里投迹楚江陰

送管平田先生頒封秦府歸省

五等周分國三王漢世家日聞惇帝族時見遣皇華剪土仍鶉首疏邦自犬牙秦關通使節灞水渡徵車過邑恩難屢登堂禮更嘉何如北山客行役動長嗟

葉份【一首】

份字原學婺源人嘉靖癸未進士歷官山東提學副使有蓮峯集【汪禹乂云原學詩平妥中有逸思】

夜泊壽春驛

萬里愁行客孤槎自使星人煙昏晚渡漁火亂風汀桐柏長淮水松杉古驛亭誰家吹短笛淒斷不堪聽周易【一首】

易字時伯蕪湖人嘉靖癸未進士歷官提學副使有赤山集

春眺兼簡楊石巖

野曠春猶淺山明雪正殘楚雲棲樹濕淮雨過江寒酒醒頻看劍愁深獨倚防客從天上至猶道未回鑾陸冕【二首】

冕字宗周昆山人嘉靖癸未進士除禮部主事歷官陜西按察副使【周子吁云宗周律已廉介詩雅健淸古】

西夏曲【二首】

秦關百二古稱雄寧夏山河襟帶同天險皇圖元自固從前失策自和戎

校獵河西日未曛摐金伐鼓動風雲還軍飲馬長城窟野馬黃羊各百羣

韋商臣【一首】

商臣字希尹長興人嘉靖癸未進士除大理評事疏救議禮諸臣廷杖謫靖江縣丞累遷四川參議有南苕集

【詩話南苕世爲防吏時以比胡威父子歸田後與蔣恭靖瑤劉淸惠麟孫僉事濟蔡同知玘唐主事樞陳參政良謨顧尙書應祥吳太僕龍朱太守懷幹張通政寰施知州佑李知縣丙吳副使麟參政龍一十五人結峴山逸老之社𨿽饎防不給而春秋必赴能不攺其樂云父厚字原載中成化丁未進士仕至黃州同知有翠屏詩集不傳霅峯者名云鳯烏程人官刑部主事蓋續入逸老社者】

秋社和朱霅峯韻

近圃靑千疊遙山碧四圍舟從天際至觴向雨中飛殘暑蒲葵扇新涼薜荔衣更憐天欲霽返照弄餘暉鄔紳【一首】

紳字佩之丹徒人嘉靖癸未進士有中憲集

寄汪水部淵之

憶昔河梁別春華委芳樹流光何迅速朱夏忽雲暮園林莎雞鳴檐隙疎螢度向晚輟簿書中庭浥微露搔首重踟躕無亦以君故使者舒城來多君眷南顧遺我以先春開我以尺素殷勤報秋期江臯諧夙晤我欲往問之蒼波渺煙霧悵望寂無言鳴琴寫情愫

陳褎【一首】

褎字邦進寧徳人嘉靖癸未進士有驑山集

燈花

倦矣經年客歸與萬里家逺書期不至空自卜燈花馮世雍【一首】

世雍字子和江夏人嘉靖癸未進士歷官徽州知府有三石稾

赴滇南煙莊道中

碧嶂千峯合黃茅一徑開馬從危石度人自亂山來暝樹靑溪濕寒云白鴈哀漫停湘浦駕遙望漢江臺劉汝松【一首】

汝松字貞吾歷城人嘉靖癸未進士歷官知府

送李進士之京

春風吹岐路朝日照髙城靑陽旣駘蕩林薄亦芬榮之子去安適迢迢入承明皇居一何麗雙闕淩太淸白馬振長緌丹陛羅羣英匪才慚寡用髙步羨芳聲盛年志四海豈徒誇令名

朱淛【四首】

淛字必東莆田人嘉靖癸未進士授湖廣道禦史建言廷杖放歸有天馬山房遺稾【林雨可雲損巖下筆淸健一種疎宕之气足以移人性情】

【詩話興國太后將至禮部議由東安門入覆議由大明中門入張璁曰𨿽天子必有母也焉可由旁門入乎於是從大明中門入在永陵意中惟知有興國太后而已嘉靖三年值慈壽皇太后誕辰有防命婦免朝賀損巖上言興國太后朝賀旣已舉行慈壽誕辰乃聞報罷事體相類禮數頓殊臣切念武宗上賔蒼生無主當時爲孝廟後者惟慈壽所欲立爾手提神器親授吾皇孝宗在天之靈所以望陛下之事母后者何如天下臣民之心所以望陛下之事母后者何如今乃旬月之間一舉一罷彼此相較形迹太分何以慰孝宗在天之靈副天下臣民之望疏入永陵震怒匪蔣文定力救不能生矣同時疏諍者馬侍禦明衡也二公可謂格君心之非者損巖詩無俗韻誦之想見其人】

歲暮山中

種梅山逕邊下有牛羊道童豎恣攀翻糾纒昜枯槁殷勤謝鄰翁愛此寒花好放牧須前山前山足丰艸飲黃石友人黃正可晚靑亭和師山題壁

漫影落名山歲月累云周如何咫尺地玆亭今始遊小艸冒庭戶寒花明墻陬摵摵髙樹聲蕭然似林丘西風天欲暮雨意鳴靈鳩主人有好懷開尊更獻酬相與各賦詩談笑銷百憂愛此同遊人俱維靜者流盍簪誠足樂萬事吾何求

贈丰山陳於廷

我愛丰山無俗韻時時來往小齋中野情自比天隨子詩句多師陸放翁環堵蕭然無一物才名早已動諸公長吟盡日不知厭興入冥冥海上峯

艸堂前芙蓉正吐口占

淸霜一夜老蒹葭墻角芙蓉漸著花猶憶昔年江上看西風吹夢客思家

盧襄【一首】

襄字師陳吳縣人嘉靖癸未進士官職方郎中有五塢山房稾

一谿

一道縈村曲何年有此谿微風生細浪過雨失平堤漁漵舟相續仙源路不迷幽棲我亦戀夢繞石湖西狄衝【七首】

衝字仲虛溧陽人嘉靖癸未進士歷官南京工部郎中有春谿集【陳山父云春谿思致雋爽體裁各軌其度音調亦遒詩話春谿歷仕不達晚乃爲郎故其詩云官銜四轉轉萬里垂老始博尙書郎其詩淸澈類楊夢山特全篇合作者少】

臨淮思

淮之水兮淸且瀏思若人兮情夷猶遡予舟兮夕逝願從之兮靡由淮之水兮淸且駛思若人兮不能已抱多病兮焉投隔淮湍兮千里淮之水兮洋洋睠我情兮難忘永悠悠兮冬夕輾轉反側兮未央悲莫悲兮生別離我思君兮君不知臨北風兮隕涕屬孤云兮南馳

東寺竹

林鳥已春聲林竹尙寒影豈無竹外花愛此晚色靜褰蘿拂苔石透手弄淸冷飛防疊相竄驚鱗時一逞慙非海上翁動物見猶警

自銅仁至八盤

岧嶤度修阪窈窕穿林木野燒楓半枯陰厓艸全緑獸鋌或衝人鳥嚶如度曲羣猨不畏人聯臂下江浴人言此道險欣籍吾方足肩輿吟且眺一一得所欲月出江上峯夜上峯頭宿何似長安塗飛埃瞇人目

徳州道中

逺道嗟難到舟行觸凍流山城寒擊柝客夢夜封侯岸鳥棲還警村狵吠不休篙人眞楚產助力發蠻謳

谿上

原樹明殘日谿風埽斷雲眾山圍野並一水向田分魚戲推萍轉樵歌隔嶼聞隱居逢此地無事嘆離羣

冒雨入白鹿

樹杪雨來風有聲肩輿且並樹邊行路傍鳥去葛花落水面魚遊蓮葉生山接流云多變態澗添行潦亦爭鳴此來老子興不淺巾折衣霑踏艸坪

喜晴

東郊奄奄雨意足南郭浮浮雲腳收鸕鷀刷翎水北岸蜘蛛添网門西樓虹垂古澗靑紅气日射蒼波紺碧流曾苦妨農何事喜桔橰閒臥夕陽洲

柯維騏

維騏字奇純莆田人嘉靖癸未進士官南京戶部主事有藝余集【謝山子云先生閉戶五十年放意著述自成一家詩以積學勝人不易托】

【詩話宋遼金元四史惟金史差善其餘潦艸牽率豈金匱石室之所宜儲希齋撰新編防宋遼金三史爲一以宋爲正統遼金附焉升瀛國公益衛二王於帝紀以存統正亡國諸叛臣之名以明倫列道學於循史之前以尊儒歷二十載而成書可謂有志之士矣其詩文曰藝餘者編宋史之暇作也先是揭陽王昂撰宋史補臺州王洙撰宋元史質皆略焉不詳至柯氏而體稍備其後臨川湯顯祖義仍祥符王維儉損仲吉水劉同升孝則咸有事攺修湯劉稾尙未定損仲宋史記沈於汴水余從吳興潘氏鈔得僅存然三史取材紀傳則曽鞏王偁杜大圭彭百川葉隆禮宇文懋昭編年則李燾楊仲良陳均陳桱禮樂則聶崇義歐陽修司馬光陳祥道陳陸佃鄭居中張暐職官則孫逢吉陳騤徐自明輿地則樂史王存歐陽忞稅安禮王象之祝穆潘自牧著錄則王堯臣晁公武鄭樵趙希弁陳振孫類事則徐夢萃孟元老李心傳葉紹翁呂中馬端臨趙秉善劉祁述文則趙汝愚呂祖謙諸書具在以予淺學亦曾過讀其他宋金元人文集約存六百家郡縣山水志以及野史說部又不下五百家及今攺修文獻尙猶可徴予嘗欲據諸書考其是非同異後定一書惜乎老矣未能也】

別黃道卿

繁霜肅野艸廻飇振城樹胡爲子逺行值玆歳雲暮我屨不出門爲子臨岐路子驂亦暫停豈不以我故我如蒿下鳥子如雲中鷺動息各有宜安得長防晤防晤不須期努力慰所慕

宏路驛

雨歇江天淨山回驛路遲客愁新歳減風物故鄕宜花事余梅蕊樵歌綴竹枝祗慙司馬病深負好文時丰坊【一首】

坊字存禮鄞縣人嘉靖癸未進士除禮部主事以吏議免官家居坐法竄吳中攺名道生字人翁有南禺集【張惟靜云存禮質稟靈奇才彰卓詭論事則談鋒橫出摛詞則藻撰立成士林擬之鳯毛藝苑方之逸駟然而性不諧俗行或盭中片語合意輙出肺肝相啗睚眥蒙嗔卽援戈矛相刺亦或譽嫫母爲嬋娟斥蘭荃爲薋菉防若無人罕所顧忌知者以爲激詭不知者以爲窮奇也由是雌黃間作轉相詆諆出有爭席之夫居無式閭之敬鶉衣防縷濕突不炊僮奴絕粒而逋亡賔客過門而不入顑頷窮獨以終其身不亦悲夫王元美云丰道生如沙苑馬駑駿相半恣情馳騁中多敗蹶】

【詩話南禺釋褐後從其父學士熙諫大禮受杖闕下人方謂學士有子矣逮父卒戍所乃言非父本意忽走京師上書請追崇興獻王宜稱宗入太廟永陵用其言而不錄其人也歸益狂誕恃才傲物作僞欺人撰子貢詩傳申培詩說魯詩世學古書世學石經大學竄易經文別裁異議一時若防和郭氏京山李氏澄海唐氏多惑之而不知本邪說也芝園一序可當聲罪檄而憐才美意寔寓其中此等人第作犬豕相遇可耳詩不必存錄而論列之期以祛後人之惑也】

十月十一日作

去國已逾紀節及玆臨修軌忽電逝壯懷終陸沈淒淒寒露結慽慽悲風吟芳艸委遙澤驚鳥翔空林朝飛尙蠅羽夕寐惟虫音馳情有斷簡卒歲無重衾餘悰奚足道雲海勞予心

明詩綜卷四十四

欽定四庫全書

明詩綜卷四十五

翰林院檢討朱彞尊編

龔用卿【二首】

用卿字鳴治懷安人嘉靖丙戍賜進士第一除修撰歷諭徳終南京國子監祭酒有云岡集

武夷第五曲謁紫陽精舍

九曲淸溪流此地適居半上有丹屏圍下有綠波渙嘉木雜異艸神工畱奇觀山川泄幽靈晦明定昏旦茂囿小可耕淺渠淸可灌我來謁紫陽維舟楊栁岸懷賢式居廬訪舊窮考按釣防本夙心歷覽騁披翫元理固予防柰此浮名絆行當息塵网永作靑山伴

冬日飲九山貟外怡薰樓

開軒對南山蒼翠日在眼山色佳有餘引領意無限煙霏起暮容浮雲自舒捲時見登山人歷歷諒非逺層樓具盤餐主人興不淺淸歌繞畫梁冥心棲絕巘元理儻予防幽懷從此遣

蘇祐【二首】

祐字允吉一字舜澤濮州人嘉靖丙戍進士除吳縣知縣再知束鹿徴授監察禦史出爲江西提學副使遷山西參政陞大理少卿以僉都禦史撫保定以副都禦史撫山西入爲刑部侍郎尋以兵部左侍郎總督宣大進兵部尙書削籍尋復官有谷原詩集【朱中立雲谷原所作格不髙而气逸調不古而情眞穆敬甫云公意興甚髙得句不苦自是盛唐遺韻於無垢云蘇公詩遒麗典雅卓然名家陳臥子云司馬詩沈防雅練邊塞之篇不愧橫槊七律格律精嚴聲調淸亮咄咄逸羣而上】

聞警

楡塞傳刁鬥經年未罷兵遂令靑海箭復度白登城四野空多壘三軍孰請纓轅門有頗牧萬一早畱情

予歸入倒馬闗作

南風吹雨傍闗來闗上千峯畫角哀老去尙憐金甲在生還重見玉門開鵾弦謾引思歸調虎節空慚上將才聖主恩深何以報車前部曲重徘徊

張鏊【一首】

鏊字濟甫南昌人嘉靖丙戍進士攺庻吉士累官南京兵部尙書有遷鶯館集

訪趙元戎築塞

走馬黃龍府觀兵細栁營連山邊雨合平野陣雲橫松漠懸秦壁燕支動漢旌猶憐趙充國辛苦築金城陸垹【五首】

垹字秀卿嘉善人嘉靖丙戍進士累官右僉都禦史巡撫河南有簣山集【李元實云簣山詩文發乎中情根之理道無髙論無詭詞淡然如菽粟之味可嗜而不可厭陸子余云簣山言志爲詩防非眞響防華腴而不詡當阻阨而不挫敍逸豫而不淫宣伊鬰而不激】

【靜志居詩話嘉靖初吾鄕詩人漸山而外有菁山簣山漸山集選家恆多采錄兩公詩或見遺譬諸圖繪漸山丹靑兩公水墨鑑賞者好有不同非畫品有髙下爾】

感述

行人牽牛去乃謂邑之人無妄固有疾勿藥戒諄諄所以君子徒兢兢愼厥身明期無人非幽欲無鬼嗔不虞譽方恥求全毀非眞浮雲翳白日白日豈終淪

築隄謡

彼田髙我田低髙田積土河成蹊低田年年催築隄築堤復取田中泥去年大水百谷傷髙田得熟低田荒今年土龍雨莫禱髙鄕之田爲茂艸

宿三義口

雲樹蒼茫合鄕闗道路賒近船呼伴侶隔岸有人家艸短煙橫野江寒月浸沙家人應念我今夜宿三義

郡廨似野齋

靑林依郡宅渾似野人居幸此無公事閒來展道書蟬聲聞逺樹艸色上前除莫笑耽元寂功名意本疎

弋陽道中

石子船頭磊磊溪聲枕上潺潺人行上瀨下瀨夢隔千山萬山

張子立【一首】

子立字原禮黃縣人嘉靖丙戍進士除行人擢湖廣道禦史歷官右僉都禦史巡撫延綏謫戍

寧武闗

龍沙北望接三闗十萬旌幹虎豹閒隘地風煙臨晉水連營烽火動燕山行邊將帥勞推轂勝算朝廷重轉圜黠冦早聞驅馬去將軍新自射熊還

呂希周【二首】

希周字師旦崇徳人嘉靖丙戍進士歷官通政司使有東匯詩集

【詩話東匯於詩亦沾沾自喜其集不甚傳由其子請論定於陸武惠也同裏曹秋嶽侍郎博徴文獻集明三百年名公卿手書墨迹裝潢成冊多至七百家東滙雜詩在焉比集中所載者較勝亟錄之侍郎歿後古林書畫散作雲煙曩之過眼者不復再覩矣可惜哉】

雜詩

人生如萍藻泛泛浮江河東西逐流風南北信逝波波逝一以散風回復來過暖翠唼鳬鴨遙靑逼蒲荷托身一水中漂轉諒靡他深谷忽爲陵天運其如何枯瘁同百艸無復黃白華植根本無定浮榮安足多

萍鄕次趙都諫漸齋

晚憇萍鄕館繁陰度短墻鳥棲人亦倦山僻雨初荒新月憐遊子涼云夢艸堂好風三百里吹我上瀟湘華察【十一首】

察字子潛無錫人嘉靖丙戍進士選庻吉士攺戶部主事歷兵部郎中再攺翰林修撰遷侍讀學士掌南院有巖居槀【黃才伯云鴻山詩追蹤陶杜卓然大雅王僅初云學士詩一意沖淡調出天成語皆心得王道思云子潛詩灑然自立於塵情累之表意象之超越音韻之淒淸不受垢氛而獨契溟涬王元羙雲華子潛如磐石疎林淸溪短棹𨿽在秋冬之際不廢楓橘龔鳴治云韓子云和平之音淡薄愁思之音窈渺鴻山操和平之音而得窈渺之趣可謂兼才宗子相云學士詩雅淡有靖節風蔣仲舒云學士刋洗浮靡獨秀本色誠陶韋之妙境也惜才具稍乏短於七言袁魯望云先生詩根乎性眞妙乎言理衝粹淸英不可境象李本寧云學士五言有陶韋之致鄭平子云鴻山幽情秀句不減王孟陳臥子云子潛淸儉似茅茨下人李舒章云子潛如坐禪空山微聞鐘磬】

【詩話學士丰於貲纎纖務嗇晝夜持籌不知吟詠性情何由超詣乃爾】

遊善捲碧仙巖

落日下空門齋鐘出林莽偶玆叩精廬再宿翠微上舊遊不知處但見松杉長巖虛露气淸坐覺心魂爽月白山牕髙夜靜風泉響遂令寤寐中超然脫塵网云壑永棲遲願言稅歸鞅

夏日山中述懷

晚來慕恬曠適意在罷官取涼喬林下晝日恆不冠白雲滿前峯曳杖行獨看有時遇鄰叟烹茶共邀歡山田固云薄嵗入亦自寛達人貴知足吾生永相安

僅初移家湖上有作和韻贈之

城邑豈不美生事在田廬移家就所安正當長夏初壠上刈舊麥園中灌新蔬寧防四體勤將期方寸舒入門謝鄰里幸托仁者居湖光近林牖水月澹淸虛因適魚鳥性遂於塵迹疎開軒聊種竹閉戶兼著書豈羨衣食饒但喜嵗月儲達人能固窮朝夕恆晏如願言日相過多聞時起予

五月望夜與諸君山中再酌和僅初韻

仲夏苦晝永薰風起將夕圓景海上來照此山中客坐令微暑消兼使眾累釋興至時命觴露下復移席因耽水竹居遂同魚鳥迹盤遊豈忘返翫物聊取適臺空人影疎夜靜潭气白參差樹杪峯歷歷辧咫尺超然悟眞境萬物一虛寂

晚至湖上和僅初韻

山中讀書罷來憇澄湖濵綠陰暗溪路艸堂靜無塵平生滄洲意煙波夢垂綸石梁度落景花渚藏餘春閒情狎魚鳥悠然適吾眞雲天澹晴霽空水明衣巾未遂乘桴願徒懷江海人

宿玉陽山房和僅初韻

返照明溪梁深松晦夕景巖臥符夙期云陰石牀冷因投物外心遂入淸虛境天寒木葉疎月落山房靜然燈獨不寐秋宵一何永明發從此辭白雲鎖蒼嶺

秋日觀稼樓曉望

日出天气淸山中悵幽獨豋髙一眺望風物淒以肅流水暎郊扉炊煙散林屋秋原一何曠薄陰翳叢竹時聞鳥雀喧因念禾黍熟悠悠沮溺心千載猶在目

秋晚過英侄園居

野曠秋气髙丹楓暎茆屋農家各欣欣門外山田熟相邀具雞黍悠然入深竹風物日蕭疎但見籬畔菊賞心愜所期勝事良已足落景照湖光孤亭暝巖麓

寄蔣子云

我家大江南君家大江北平生防篇章白首不相識曩聞大雅音因窺作者閾一從罷官歸壠上親稼穡口誦南華經意象欣自得有時江月來照見天地色神交入夢寐道逺安可卽雁去爲寄書殷勤問眠食

秋日施子羽姚山人見過

掃徑秋色佳衡門遲來客山廚薦園蔬戀賞淹日夕荒臺蔭叢桂徙倚對巖壁夜靜人意閒潭空月華白信宿愜所期去住欣自適養生慕彭聃學道窺莊易願言保防尙嵗晚成三益

僅初以詩見寄次韻答贈

地僻畏風雨入春長掩扉一從還山後又見梨花飛世事多貝錦故人猶布衣瑤琴勿輕奏山水知音稀屠應埈【七首】

應埈字文升平湖人嘉靖丙戍進士選庻吉士攺刑部主事調禮部歷貟外郎中仍攺翰林修撰陞侍讀進春坊右諭徳有蘭暉堂集【兪汝成云漸山詩明爽俊偉穆敬甫云屠詩深重不浮得唐人應制體陳臥子云屠公典麗流暢亦足名家李舒章云文升風姿閒麗如玉樹風前是戶庭佳物】

【詩話諭徳取材六代具體初唐爛若春葩將以秋實是眾作之有滋味者】

贈袁子永之戍湖州

弱齡事篇翰與子諧所歡同芳握蘭茝偶徳璵與璠彈冠入鼎門振衣陟華軒皇心茍予顧白首諒無愆風波起中道行路一何難子行戍故越予畱滯幽燕孤云易流邁獨波不成瀾艱危各異勢繾綣何由宣贈子別鵠操報我以孤鸞

贈內

良時飭徒禦予當逺行遊上堂戀慈親入室語好逑王臣奉時役不得顧晨羞攜手再三嘆出門悵悠悠室中四五雛眷眷何能畱逺期在終歳忽往增離憂離憂安可任迢遙隔辰參蓰蓰雙鯉魚一浮而一沈楚橘不北徙越禽有南音贈子明明鏡可以鑑我心

馬上贈武舉生金寶【有序】

金寶以嵗庚辰舉武試時學士石公珤爲考官今廿年餘矣猶以敝衣走風塵中兵憲陳君令防予行予憫之爲賦長句

翩翩飛騎突且雄槖垂七尺髙麗弓向予長跪馳素封來自天津陳長公感君來緘重君使汝才且雄者誰子云是熊峯門下士緋衣已隨塵土緇壯心尙逐風雲起長公好士輕黃金求才不憚幽與深幕下立談收劇孟坐中飛檄佇陳琳白髮自知無長物淸商猶自有哀音我聞其言感且嘆古來相士輕貧賤驊驑豈少伯樂無世上紛紛寧足羨曽冰皚皚黃河枯防勲報恩眞丈夫揷貂橫玉盈上都封侯之骨汝有無贈汝腰間金僕姑

贈同年謝子儒致仕歸蜀

子眞棲谷口潘嶽賦閒居長揖辭明主爲農返故廬雪消巴嶺出天入錦江虛莫待揚雄老潛夫早著書

趙武庫元實移居賦得堂字

髙士便疎曠居臨禦苑傍開尊秋月滿列樹夏雲涼水鏡揺朱戶風琴奏石房豋樓新有賦王粲謝升堂

漫興

南風吹晝沙霧黃逺在燕防思故鄕火雲炎日暑三伏江檻野亭天一方卽愁蠅聲惱饒睡況有客子來相妨行歌抵暮遅明月柏林露葉鱗鱗光

鏡光閣雨

鏡光閣在帝城邊遙控西山奠北川忽有風雲來絕塞坐看雷雨下諸天微茫野色俱堪畫漭沆中流好放船東下林塘更幽絕江南秋望此依然

王格【一首】

格字汝化京山人嘉靖丙戍進士選庻吉士出知永新縣陞刑部主事調戶部歷貟外郎中出爲河南僉事防南巡行宮火逮獄削籍久之授太僕寺少卿有少泉集【顧華玉云少泉取材於選效法於唐諸體皆工詩話少泉矢口信筆不費推敲合作者寡並非洞庭漁人之比南風自此繼夢澤而代興者鮮矣】

燈夜曲

千金一刻此芳春況復天邊月色新曲巷小橋隨意去明燈何防不畱人

陸粲【八首】

粲字子餘一字浚明長洲人嘉靖丙戍進士選庻吉士攺授工科給事中坐劾張桂謫都勻驛丞遷永新知縣有貞山稾【顧元言云給事與屠文升袁永之王汝化同時入館並有盛名亦李唐四傑之流】

【詩話嘉靖間元老類皆延攬賔客𨿽貴谿分宜亦然惟張桂專與文士爲讐丙戍庻常一筆畫掃貞山又多論劾困抑終身然晚極田廬文酒之樂菽園著述傳誦藝林比之二柄臣孰得孰失耶】

擔夫謡

擔夫來擔夫來爾何爲者軍當差朝廷養軍爲殺賊遣作擔夫誰愛惜自從少小被編差垂老奔走何曽息祗今丁壯逃亡盡數十殘兵渾瘦黑可憐風雨霜雪時凍餓龍鐘彊驅逼手摶麥屑淘水餐頭面垢膩懸蟣虱髙山大嶺坡百盤衣破肩穿足無力三步回頭五步愁宻箐深林多虎迹歸來息足未下坡郵亭又報官貟過朝亦官員過暮亦官貟過貴州都來手掌地焉用官貟如許多太平不肯卹戰士一旦緩急將柰何噫吁一旦緩急將柰何

贈別王直夫【二首】

商飈激疎牖蟋蟀鳴墻陰志士恆感秋況乃違所欽之子役王事逺適閩江潯攬衣起追送渺彼川塗深少小從子遊方軌馳文林時去志願違素髮忽滿簪撫景慨今昔惻愴情難任願言顧離索惠我瓊瑤音

威鳳天際翔潛虯澤中蟠嚴子時閉肆貢公乃彈冠顯晦豈必同各以性所安子行樹逺績奮身靑雲端鄙人棲蓬藿蹇拙聊自完丈夫志千載飛沈何足嘆相期保貞素嵗晚同金蘭

憶家君

白髮人千里朱門月半扉燕山云去逺澤國雁來稀無夜不成夢有書空道歸遙憐北風勁尋便寄寒衣【杜若撫云先生七嵗時作】

寄葛太守子中

憶爾投荒日依依戀翠華亦知行萬里不是爲丹砂郡古畱銅秋堂深繡土花何須憂瘴癘只合臥煙霞

送陳太僕謫教海陽

蠻中千嶂啼猿裏海畔孤城匹馬過卻望瀧江更南下月明雙淚聼漁歌

送人入蜀

樓船捩柁浪花生百丈雙牽黛色明夾岸兒童齊笑語嘉陵江似使君淸

送汪僉事之湖南

驄馬長鳴飲碧流銀鞍金絡紫茸秋【一作花銀鏤帶鷫鸘裘】行人大別山頭望云外雙旌指鄂州

石文睿【一首】

文睿字文思臺州寧海人嘉靖丙戍進士除太常博士有白山集

【詩話文思詩末成家然如寒生紅葉雨秋老白蘋江髙塔靜觀塵土界老僧閒數廢興年正是不俗】

郊行和韻

雲散峯晴海角樵聲牧唱山根客喚潮來石渡鳥翻花落蓬門

江以達【一首】

以逹字於順貴溪人嘉靖丙戍進士授刑部主事歷郎中出爲福建僉事轉湖廣提學副使有午坡集

【詩話午坡以北地文出廬陵眉山之上又謂昌黎詩不逮文尙沿習气胥臺贈詩云賦窺宋賈室詩登潘陸堂不免阿其所好矣】

夏日偕東沙赴練塘北園之遊

佳辰愜行遊以我心所賢來登山上亭共聼風中泉因坡展瑤席坐石借芳荃蟬鳴髙樹林涼葉墮我前脫巾謝塵鞅箕踞臻忘年緬彼域外觀息此區中緣

聞人銓【一首】

銓字邦正余姚人嘉靖丙戌進士除寶應知縣擢山西道禦史巡視兩闗歷湖廣按察副使有芷蘭集

【詩話邦正著錄陽明之門撰飲射圗觧又雕劉昫舊唐書行世津津好古不易得也句如花落雨餘雨風吹寒食寒情味不淺】

豋北固山

郭外靑山好髙峯俯碧霞江聲入尊斚秋色滿汀沙島嶼金焦並人煙市井賖地偏鷗鷺狎擬宿梵王家田汝成【五首】

汝成字叔禾錢塘人嘉靖丙戌進士授南京刑部主事繇貟外轉禮部郎中出爲廣東提學僉事左遷滁州知州陞貴州僉事遷廣西左參議有豫陽集【顧元言云學憲詩沈鬰豪縱如探珠合浦夜光迫人往往目詩話叔禾挾黃勉之徧遊武林諸山互相酬和撰西湖遊覽志及志余亦稱好事惜中興館閣錄都城紀勝武林舊事夢粱錄咸淳臨安志大滌洞天紀諸書皆未寓目未免掛一漏十耳詩品在範箐山江午坡間】

自石屋洞至法相寺同黃勉之

曠志憶逍遙勞歌厭囚窘縱壑媚春鱗薄霄媿秋隼厭彼方內遊肅此塵外軫每挹山水輝都使名利盡煙樹杳芊綿雲峯互虧隠崖屋已靜便祗園復恬引金輪相自圎玉鏡光猶蘊沈照燭靈根依方防元準理防得有充神開暢無朕𨿽牽纓組心亦免丘壑哂

軍中酬焦學憲過予思南別署有懷見寄

誰道軍中樂徒勞物外吟朔風淒鼓角嘉節罷豋臨艸閣依山迥江梅映雪深無由欵髙駕愁絕暮云心

烏蠻灘

一葉中流下千山兩岸開黿鼉吹浪轉燕雀受風回巨石迎船出啼猿近客哀從來輕險絕渉此寸心摧

龍江送吳士美移守鈞州

蘆荻蕭蕭鴻雁飛淸江石郭重因依孤舟尙憶他年別萬死還從去路歸白首丹心憐汝在窮途靑眼故人稀量移猶是長沙謫落日哀歌事轉非

韶州

河戍寒依浦村氓晝掩闗隔山明野燒云是小溪蠻樊鵬【六首】

鵬字少南信陽人嘉靖丙戍進士歷官陜西按察僉事有樊氏集

【詩話望之少南同爲仲黙鄕井絜短論長少南差勝】

楊白花

楊白花一夜風吹去知他飛飛落何處金屋重重閉不開哀鴉啼盡宮中樹

於郎中足賦捲

官軍日食十萬粟邊城財賦苦不足大同宣府鄰封疆千里極目皆沙塲朝廷北顧垂至計馬饑軍餓憂不細於君自出居庸闗芻糧堆積髙如山官軍無事日牛酒偵騎聞之皆北走

寄袁雙溪

聞汝行塵在南陽定汝陽古城遙落日岐路滿秋霜雁影江流隔猿聲楚澤長賈生官不達莫怨漢文皇

六合

聨轡來東邑朝來暮復還市廛通亂水城郭帶秋山路出靑楓外江流白霧間西行鄕思切愁絕望昭闗

五丈原

英雄久已矣覇迹至今存爲惜三分國愁看五丈原春云浮戰壘野栁暗營門漭漭金牛道誰招萬里魂

賢隠寺宴別張子言限字

寺門縹緲立孤云雲裏鐘聲落澗聞白晝蛟龍時並見靑山麋鹿晚爲羣窗中碧霧千峯濕樹杪香泉百道分明發長安萬餘里落花尊酒暫畱君

袁袠【十九首】

袠字永之吳縣人嘉靖丙戍進士選庻吉士攺授刑部主事調兵部坐失火下詔獄謫戍湖州用薦補南京兵部貟外出爲廣西提學僉事有胥臺槀【文徵仲云永之樂府古律詩莫不合作吳峻伯云永之古詩法魏晉近體擬唐當其意到一騁敷贍沈核無所摹剽而動與作者合度王元美云袁永之如王謝門中貴介子弟動止可觀蔣仲舒云袁詩如築城建邑位置整嚴終乏悠然之思】

【詩話永之詩品在後岡之上足與吾鄕漸山方駕報顧東橋書云立言之道其難有六學難乎淵該事難乎綜覈辭難乎雅健气難乎沖和識難乎貫融志難乎沈澹兼是六能而假以嵗月庻矣古之立言者率多中嵗蓋少年輕俊聞見未廣計慮未周詞鋒則銳而論議剽防終乖軌轍今讀胥臺集多中嵗之詩宜其聲旣淸防辭亦藻防也】

移居峴山精舍

山寺閟精廬移居性所適寧知賔客稀漸與城市隔岡巒何秀羙蒼翠還日夕夏木宻以陰幽鳥來幾席開窗見漁舟湖水淸且碧焚香日晏坐遣興在篇籍余本迂散人禪林亦靜僻玆焉遂吾好已矣思屏迹

題盧師陳所居五塢山房

吳邦表靈隩山水蘊淸嘉緬惟南橫勝元邃誠難誇飛泉懸白雲疉巘棲頳霞連岡盡叢竹密塢多桃花信美可以居僻性思移家君家南橫側搜討窮幽遐俯臨北麓峻曲抱南湖斜丹房閟芝術列墅羅桑麻旣寡徴稅憂兼無城市嘩玆樂寧外奬珪組亦何加

觀魯疊所貢獅子歌

魯疊迢迢逺在昆侖西叩闗通道貢狻猊絕漠知重幾萬譯防渉流沙經月氐初從羈縻就屬國傾城聚觀途路塞攣題械脰苦維縶豹鞹爲鞘鐵銜勒尾如流星气憑陵隅目燭地思奔騰四蹄防毛髮竦瘦脊硉兀排鋒稜崩雷掣電望風吼靑兕辟易元羆走嗇夫股栗不敢前壯士變色將無狃奚奴綠髯深眼睛防手魋髻垂胡纓須臾鞚引槁街下俯首帖耳猶長鳴刲羊屠狗恣所欲丰芻肥胾日不足英雄束縛亦如此豢養恩深敢辭辱始知丹靑貌不同彷佛山海圗經中上林已開射熊館天子賜見長楊宮虎賁如雲兵衛列彊弩短刀防噬囓詔謂圉人破檻車玉階舞蹈龍顏恱我聞異物不可馴袒裼擾之如有神水衡寶鏹勅頒賜不惜金錢懷逺人嗚呼明王愼徳卑逺略珍禽奇獸須教卻周徵白狼荒服叛漢閉玉門歌頌作先朝故事傳敬皇魯疊欵塞曽來王當時謝卻仰明聖萬古史冊生輝光今皇端拱勤內治夷徳無厭惟嗜利何當破械縱山林厚賞金繒絕來使

送陳少參魯南之江西

金章荷聖恩辭出大明門驛路云千里都亭酒一尊康郎城邊春水發滕王閣上懸新月輕帆直下疾於飛幾日看山徧吳越揚雄白首薦公車曽作詞臣侍石渠直道自甘終放棄髙才誰肻借吹噓藩參四品官不薄豫章猶勝長沙惡簿書錢糓亦何勞十載功名至方嶽春來彭蠡雁難聞江艸江花杳暮雲南歸正及鱸魚美直北相思不見君

送陸子元遊泰嶽

有客手佩蒼精龍告我逺遊豋岱宗岱宗根蟠九百里絕頂上有秦時封金泥玉笥祕難見古文奇字誰能辧日觀遙看碣石津雲峯正對蓬萊殿海中鰲身應天黑三山湧出神仙宅貝闕參差結蜃樓珠宮掩暎藏蛟室君登泰嶽觀滄海九州四瀆皆安在堂上遺音想絲竹壁間經傳尋魚亥丈夫所志在蓬桑焉能局促籠中藏看君一劍行萬里五嶽之遊自玆始

大駕視牲南郊

大路調仙馭朱旗列禁城帝牛三月系田燭九衢明日並龍旒出山將防旄迎橫汾卑漢詠禋祀秉皇情

人日齋居雪霽

瑞雪逢人日堯年感物華水從銀漢落山繞玉闗斜帳殿披晴靄郊宮閟防霞今朝禁城望無樹不飛花

蒼梧作

气南荒異蒼梧濕更饒山云晴忽雨江霧夜連朝病與炎俱劇愁隨瘴不消故鄕那可望桂嶺已迢迢

憶橫塘別業

一臥文園病終朝念故山敢希宣室召秪望玉門還橘想千頭足桑思十畝閒如何五斗米猶是滯南蠻

謁栁祠

羅池非昔日栁廟亦荒頽秋艸重門閉寒花獨樹開文章眞命世今古孰憐才猿鶴如相訴松風晚更哀

謁劉賢良祠

髙樹臨流水空庭澹夕陽萬言翻下第三黜竟投荒事業存靑史英靈儼白楊古來稱屈者不獨一賢良

自栁至平樂書所見

鬰白方言似潯梧瘴賖蚺蛇晴掛樹射蜮晝含沙屋覆湘君竹山紅蜀帝花夷堅收未盡博物待張華

招鶴

獨鶴忽飛去冥冥滄海東離哉翻羽翼幸矣脫樊籠影憶空庭月聲鄰別院風淩霄自有志吾豈學支公

送陳徳夫使魯

帝曰封同姓皇華送使臣河山藏漢誓寶玉展周親殿說靈光古經傳孔壁新餘生好文獻一爲訪先民

送何給事善充守衡州

衡陽楚上流太守古諸侯五馬橫金去三湘露冕遊猿聼巫峽夜雁數洞庭秋今日辭靑瑣還將諫艸畱

秋興

仙仗行宮舊內居花間往往駐鸞輿徒聞漢帝橫汾曲不見長卿諫獵書天子射蛟開水殿奚官牧馬徧郊墟蒹葭苜蓿秋無限悵望燕云萬里餘

登匡廬山

苕岧廬嶽近天都萬丈丹梯鳥道孤樹裏泉聲飛瀑布空中煙霧起香鑪峯形下瞰蓮花嶺江勢遙吞彭蠡湖白鹿仙巖何處是卻看五老在虛無

采香涇新莊

誅茅閶闔城之西路轉采香涇上隄濃陰楡栁綠當戶秀色芙蕖紅滿谿力田輸稅半栽秫鑿沼養魚兼灌畦每媿長公髙隠志杜門從此可幽棲【張摯字長公】

西蘆辭

君家滬瀆城城西蘆子渡蘆子何蒼蒼秋風吹白露範言【四首】

言字孔嘉秀水人嘉靖丙戌進士授蒲圻知縣攺保定儒學教授歷國子監丞陞大理府同知有菁陽集四音存稾【湯義仍云菁陽質有其文孤秀淸贍陳仲醇云菁陽詩文深往獨至最合古法】

【詩話菁山先生不畏彊禦爲國子監丞時嚴世蕃著紅袴入上捨先生夏楚撻之分宜次日造門謝未幾而大理丞命下矣嘉靖初吾鄕稱詩必以先生爲巨孹屠諭徳漸山長歌云菁山先生眞崛奇文章垂世光陸離懸黎結綠世莫識陽春白雪和者稀是時漸山詩名籍甚願入室稱弟子焉】

駕出北郊

淸蹕辭南陸元宮禮北郊周廬屬霜防行吹雜金【一作風】鐃齋祓陳周幣明禋薦楚茅還聞天樂在縹緲下云旓

別華鴻山翰撰

細雨花邊路閒亭竹外扉地偏亭榭古春老燕鶯稀栁色侵歌扇藤梢拂舞衣新愁忽髙防知爾逺懷歸

鶴樓別意

吹笛髙樓月色新不知江上有離人栁條欲折可憐暮梅花卽開何處春孤舟泛泛剡溪雪落日迢迢揚子津天涯我亦索居久爲汝長歌一愴神

曉發吳江

垂虹橋邊曙色防三髙祠下露華晞畫船打鼓出城去秋水滿江鴻雁飛

趙時春【二首】

時春字景仁平涼人嘉靖丙戌進士選庻吉士攺兵部主事以建言下獄尋補翰林編修又以上疏放歸防邊警起領民兵自副使超拜右僉都禦史巡撫山西有浚谷集【李伯華云浚谷詩有秦聲詩話景仁慨當以慷如擊唾壺不必中節】

送陶虞卿赴神機參將

宋殿三衙帥唐環十六軍官聨參斗柄旌斾儼星文羽衛迎黃道龍光覲紫雲時時仙仗入淸蹕早應聞

畱滯

畱滯滄洲已浹旬鶡冠終日滿風塵浮雲何事來還往嵗月無情秋復春海甸中宵來驛使天涯盡處未歸人不堪對酒翻惆悵翠篠黃花幾度新

王愼中【十七首】

愼中字道恩晉江人嘉靖丙戌進士除戶部主事攺禮部復攺吏部歷貟外郎中謫常州通判稍遷南戶部主事轉禮部貟外陞山東提學僉事歷江西參議河南參政有玩芳堂摘稿遵巖家居集【王元美云王道思如驚弋宿鳥撲刺遒迅殊媿幽閒之狀】

【詩話劉淵材憾曽子固不能詩餘嘗見宋人所輯唐宋八家詩韻則子固與焉不得謂非詩家矣評明人詩者不及王道思然道思五古文理精宻足以嗣響顏謝而論者輒言文勝於詩非知音識曲者也】

遊西山

良辰戾首夏肅軫遊西山山形何崒嵂洲渚互相緜奔湍旣下赴危峯亦上干谽谺石洞窈迆邐飛梁懸朱葩晞陽谷翠羽防陰戀閟室象霞搆疎甍慿風騫抗宇淩層基列楹俯流泉好鳥揚幽音弱蕖濯淸漣豈惟耽逺遊因玆達大觀拾乳歷窱防擷芳陵巑岏渟渟出磵淙靄靄冒隴煙水碧間淸藻靈飈茁瑤菅履險神彌豁入幽情更延隠巖懷子眞蹈海期仲連遺形九州外棲迹萬象顚崇深惟素秉神理迷眞詮遊心迓沖漠斯道庻不諼

山行

鴟夷泛左蠡康樂慕東甌屐泯無續蹤舟沈誰溯流至人與物化曲士局時謀疑冰哂夏虫將隨汗漫遊蜿蟺旣沿澗﨑嶇復經丘振袂陟危巘觧纓濯澄洲石滑時借蘭巖蹇或搴樛文芝榮華巓秀穎蔽平疇綠葉藂成帟漱泉戛如璆霏霏云出岫浙浙飈扶輈防酒盈瑤巵臨風自獻酬身已塵象超心與灝气遊緬懷羽化客髙舉不可畱精揺生乃勞欲淺道則修簪紱爲鞿紲撫已竟誰尢

秋祀先師恭述

維馨歆嵗事有侐恭明神丰功報宜重孔祀典攸惇明明天子命宣哲協欽文咨惟百工長曰予克宅臣攝事昭我將奏假具惟寅庻僚旣濟濟多士亦振振肆佾表殷薦大烹羞明禋格思儼無斁仰止儀自遵大哉聖人徳展爲帝者賔

十二夜月與張子同玩感述

髙旻蕩浮翳仲冬淑气淸良夜何未央憩坐臨前楹舒景揚云端皓魄委廣庭灝英鮮瑤席華彩鑑雕櫺稍稍風露重微防河漢明眷玆泰宇寛展席諧芳朋撫景遺俗迫卽事寡氛嬰豈惟袪煩積亦以湛心靈戒盈君子徳和光達士情葆曜貞有孚養晦善自名

普光寺睡起

羣動各有營蹙蹙不得息嗟哉尺蠖徒煩蹇牽物役豈謂塵中姿還寄云外迹古剎絕浮氛法堂鮮來客首夏澹新涼偃臥不知夕覺來盼髙峯近逺各異色艸揺席下芳筠散尊中碧鳥語無俗音泉漱皆洌泎俯仰愜幽賞去矣從所適

登金山口絕巓

地紀控西界靈山亙北甸足弱步屢憇崖峭石猶踐枝樛乃能援葛脆不可挽當其意象開豈復慮髙蹇瞻峯皆峛崺陟磵數回緬稍覺天地寛卽看雲煙變石竇芝自榮林罅雪尙興闊無近尋豋髙有逺見周圻矗五雲易水通一綫微茫燕趙區歷歷皆可辧長嘯發靈籟倦坐席苔蘚氛垢茍不嬰沈慮斯可遣

異典

南郊工就冬至前四日上親勤玉輅習郊禮於壇上威儀卒度周折咸中小臣從觀其美作異典

芝壇斂浮景休气郁昭淸晨旭流翠葆泰風颺華旌飛龍麗重霄蕤綏在天庭式禮紆皇步篤恭軫聖情幾幾磩承舄亭亭云耀紘秉離臨日鑑乘幹健天行升崇儼帝對納陛惕陵兢周折並圓方興俛以屏營萬舞羅臯帗廣樂敶咸莖度以哲罔忒文用道自卒事秩無諐百辟具維刑亹亹不顯徳千載揚徽稱

章邱縣校士六月十七夜月有作因示諸屬

日入羣動息予亦遂休玆稍喜喧濁屏徙步臨前墀仰見明月出忽與心賞期湛曠神俱王虛明意自宜況逢時雨霽宿潤含華滋品物各懷榮因得靜中窺始悟元寂理寧爲躁競知亦有盈尊酒屢進不一持非此莫與同眞賞豈因之

遊大明湖晚至北極廟豋覽

春城足遐觀攜手復嘉客欲極髙深趣停橈理輕策林木飛鳥還蒼茫煙景夕返照射巖丹遙空帶水碧山色晦彌明人聲喧更寂燈火起閭閻漁樵散原澤當歌浩思盈對酒沈憂釋不知驩娛滯天表生皓魄

遊白鹿洞

素嬰丘壑情況秉英賢想寤寐懸宿心遊盤得玆賞重陰始晦防杲杲旋開朗攬勝防巉巖探奇歷榛莽境閒百慮空意愜二儀廣野色淨衣巾秋容成物象菊含露下英泉作山中響柔葉稍朝零剛條非夏長景光易流徙今古同俯仰躊躇悵回軫何時還獨往

六合亭

亭宇憑虛空結搆出妙境攀援借葛藟毫末淩光景豁達四天通夷猶雙目騁云生當正襟風起吹方領泉脈散千峯湖波澄萬頃煙霏自開斂魚鳥各翔泳卽事天機深忘言外物屏始知世上日不比山中永

遊麻姑山

云出本無心擇棲多奇巘類予慕眞勝渉趣不知逺初緣碧澗行幾傍丹崖轉林追去虎蹤磴躡飛猿踐泉流遞淺深巖谷變陰顯歕瀑遇畱憩石牀時仰偃桂芳洞裏秋霞映山中晚探異尋前期入幽忘後反神遊力不悁理愜情俱遣天路如可梯欲以微官免

余乾道中寄懷江午坡僉憲

湖水日夜綠輕舟隨溯沿肅肅賔鴻羽命侶悲楚天徵人正盈抱坐使憂思牽所思何爲者我友阻良緣昔望闊音容幾經芳嵗捐緘素詞難極馳情間山川今來接靣目曽不須臾間四體爲人役從事嗟獨賢倉卒執杯酒沾唇不下咽新篇何由覿妙理未及詮宿懷如糾結待子觧其纒乍見翻違去持此竟莫宣

侯民部靜溪招遊甘棠湖陪憲使管復齋諸公

積雨夏陰生彌漫湖水徧悔爲一室拘幸奉方舟宴逺嶼微出江雜芷正盈甸沿流始溯洄逗浦更遊衍樹色逐橈回波容隨望變放情魚鳥閒景昃不知晏一杯已可歡況以偶時彥

洪方洲養疾山中惠訪艸堂因而畱館

裊裊桂樹枝涼風日將變生色難久畱華光苦流轉夫君如不來胡以慰偃蹇今夕良何夕悠然適我願片雲本在山出岫亦遊衍吾園𨿽蕪沒物意皆疎逺以玆城郭深豈必山林善開軒散煩促慿檻息步踐新飈起艸頭白月浮池面蕭閒秋正初徙倚夜方半君自所好殊疵吝何足眷

訪空同先生故宅

久欲求遺艸今來訪故廬北窗存臥席東壁有藏書墨沼春苔長琴臺夜月虛年年桂花發人擬子云居

過寧庻人故陽春宮

邪陌轉城闉重門曲水濵人談亡國地花發舊宮春佩冷空梁月歌銷積棟塵堪悲當日事議讞帝家親李元陽【一首】

元陽字仁甫大理人嘉靖丙戌進士選庻吉士除戶部主事擢江西道禦史出知荊州府致仕

冬夜

漫漫冬夜長熒熒孤燭光山人自無寐況棲修竹房修竹夜淅瀝蕭灑吟寒螿朗月照戶庭鳴泉歸故塘別葉棄寒風餘芳委嚴霜東辟正中昏振衣起徬徨徬徨豈有他望道吁升堂悠悠嵗雲暮遐哉猶面墻寸陰與彈指久近不可量千古在須臾安得不悲傷【何穉孝云此詩有蘧伯玉及時勉學之意非流連光景者】

明詩綜卷四十五

欽定四庫全書

明詩綜卷四十六

翰林院檢討朱彞尊編

羅洪先【六首】

洪先字達夫吉水人嘉靖己丑賜進士第一授翰林修撰進左春坊贊善罷爲民隆慶初贈光祿寺少卿諡文恭有念庵集【王元美云羅達夫如講師參禪兩處著腳不堪髙坐穆敬甫云贊善多講學詩間有唐調黃淸甫云羅詩詞意貴顯𨿽取材不逺而屬對爲精】

【靜志居詩話達夫逺師撃壤近仿白沙定山然爽气尙存未墮塵霧】

雜詩【二首】

故人萬里外夜夢忽在玆一去二十年宛若平生儀因悲久離別再拜前吐辭舉手雙涕下自訴長相思覺來天一涯彼此安得知豈無同心言道逺孰致之人生重結交結交在當時對面不傾倒相思亦奚爲

煩不能寐披衣步前楹仰視天漢流眾星一何明萬動皆有息人生何所營久佇風露下灑然當我情

獨坐

數月不出戶庭前多夕陰閒看芳樹色一倍舊年深

山中雜詩

問我家何在山深多白雲巖前飛瀑下對語不相聞

後園續詠【二首】

棠棃花開深淺黃燕子初飛日漸長艸亭坐久客不到半雨半風春太狂

南村雲起北村晴晴鳩雨鳩更互鳴東風吹雨衣不濕我在桃花深處行

唐順之【十二首】

順之字應徳一字義修武進人嘉靖己丑進士除兵部主事攺吏部尋攺翰林編修歷右春坊司諫上疏請朝東宮奪職爲民起兵部郎中巡視薊鎭還視師浙直超拜僉都禦史巡撫淮揚天啟中追諡襄文有荊川先生集【穆敬甫云唐公詩典雅舂容綽有盛唐體裁顧元言雲中丞古體如雲津躍龍幻變莫狀近體如風澗鳴琴幽逸有致並足流響詞林胡元瑞云嘉靖初爲初唐者唐應徳袁永之屠文升王汝化任少海陳約之田叔禾等爲中唐者皇甫子安華子潛吳純叔陳鳴野施子羽蔡子木等俱有集行世就中古詩衝澹當首子潛律體精嚴必推應徳蔣仲舒云正間李何輩出海內遵之迨其習音響足聼意調必歸剽竊雷同正變云擾太史振之爲初唐宏麗該整足稱羽儀黃淸甫云應徳初務淸華晚趨險怪考其所撰若出二轍故譽有所自毀亦隨之陳臥子云應徳气象爽邁才情駿發使能深造當有超乘其後馳騖功名詭托講學遂頽然自放】

【詩話荊川開濟之才閎攬百家靡不融防毅然自任天下之重倭人構患志在捍牧圉以保鄕曲是時督師之權惟甬江梅林是寄公捨當局二人誰可與談方略者顧不知者以公爲甬江所薦介溪所知因此薄公豈惟昧於知人並不識時務者矣其建平倭之策謂當禦之海外故北自崇明南至蛟門乘桴破浪身作先鋒積勞而殞是豈專馳騖於功名者耶襄文之諡允符公論也已公初與遵巖論文兩不相下旣乃捨所學從之竊怪集中五言古詩特少殆退舍以避遵巖也至於律詩質不傷文麗而有體】

送孔上公助祭太學歸闕裏時賜衮衣一襲

國喜嘉賔至人攀上客行來觀周室禮去入魯王城新衮山龍炫余堂金石鳴聖朝稽古意待爾示諸生

同皇甫子循遊橫山

曲磴行來盡松陰轉寂寥不知茅屋近卻望石梁遙葉響疑聞雨渠寒未上潮夫君軒冕客此地欲相招

送白尉往湖州

君家太湖北作吏太湖南驛路雞鳴近山城樹影含萬川疏沃野百室競春蠶幸此猶吾土微官也自堪

張相公壽詩

帷中運防九州淸共說畱侯在漢京賜第近連平樂觀入朝新給羽林兵儒生東閣承顏色酋長西蕃識姓名卻望上臺多气象年年長傍紫宸明【鐘廣漢云壽詩如此典重允稱防俗】

廣徳道中

蒼山百轉見炊煙茆屋髙棲古樹顚細雨薜蘿侵石逕深秋秔稻滿山田雲中望影迷遙岫艸裏聞聲覺暗泉儻遇秦人應不識只疑誤入武陵川

聞復官報京師友人

姓名不復掛朝參魚鳥由來性所耽篋裏符經都已廢山中藥艸漸能諳疎狂自分三宜黜嬾病其如七不堪深謝故人推轂意莫將陽羨比終南

崔鎭道中晚望懷陳約之

郊原極目思依依楚水連天楚樹微逺浦潮生人獨往寒林風靜鳥雙歸泥塗自覺朋遊好日月偏催旅鬢稀念爾同爲南竄客煙波何事更相違

覽徐養齋見懷毛古庵及小子之作存沒感懷和韻

早歲曽陪杖履遊遙思墓木已三秋美人去後空聞笛芳艸歸時獨倚樓世上玉顏還易老山中石髓杳難求卻慚司馬頻相許擬向淸湖共釣舟

冬至南郊

明王惇大報泰畤禮神君位以南離正宵從甲子分月臨太乙館星動羽林軍除道欵豋岱鳴簫異度汾聲容六變合海嶽百靈紛封檢微題字屏帷悉畫云神光人共見天語帝親聞盛迹誰能賦多慚扈從羣

松闗

月出照松闗松陰正滿地恐有山僧歸終夜不須閉

筠徑

面面隔深竹茅齋在何處遙聞犬吠聲試從此路去

古北口

諸城皆在山之防此城冠山如鳥巢到此令人思猛士天山萬里鳴弓弰

李開先【三首】

開先字伯華章邱人嘉靖己丑進士除戶部主事攺吏部歷貟外郎中擢太常少卿提督四夷館罷歸有閒居集【朱中立雲中麓著作甚富一韻百篇蓋白樂天之流也詞浮意淺繩墨尠中多何爲焉】

【詩話中麓撰述潦倒觕疎然最爲好事藏書之富甲於齊東詩所云豈但三車富還過萬卷余又云借抄先館閣博覽及瞿曇是也先時邊尙書華泉劉太常西橋亦好收書邊家失火劉氏散佚無遺獨中麓所儲百餘年無恙近徐尙書原一購得其半余嘗借觀愛簽帙必精研朱防勘北方學者能得斯趣殆無多人也噫嘻文淵閣藏書例許抄覽先具領狀以時繳納世所稱讀中祕書蓋謂是己柰典籍微員收掌不愼嵗久攘竊抵換已鮮完書可爲浩嘆聞中麓後人尙餘殘書數十部巡撫丹徒張公物色之中有陸司農禮象一編張公歿後訪之不能得矣】

苦熱

昏中日在栁炎帝司其職苦渇多病身煩熱何相逼浹旬難夜眠近午始朝食止螫藥無能驅蚊扇無力莫爲觸暑行且就繁陰息官微罷復久賜冰胡可得神馳寒露臺夢想雪山域妄念不須存秋涼當在卽

塞上曲【二首】

虎旅紛紛列虎牙龍庭漠漠走龍沙未交八月先飛雪已盡三春不見花

一春不見暖融天自是要荒气偏落地雪花原是雨漫天楡莢不成錢

呂髙【一首】

髙字山甫丹徒人嘉靖己丑進士授戶部主事攺兵部歷郎中出爲山東提學副使轉行太僕少卿有江峯漫稾【莫子良云先生詩本初唐燕國曲江二張而晚出杜陵大歷諸子間】

【詩話詩莫盛於正徳文莫純於嘉靖之初自後七子行而眞詩亡古文亦亡矣山甫與富順熊過叔仁名在八才子之列𨿽未能驂乘王唐亦一時之雋也王浚川數當時作者有唐子羅子趙子王子江右則有尹子曽子胡子陳子尹名臺字崇基有洞山集陳名昌積字子虛有龍津集曽胡二子不能悉舉矣】

省中直宿

疎星歷歷露爲霜獨宿瑤宮夜未央樹色暗浮天仗外香煙遙接禦鑪傍鈞天月上聞長樂玉漏風移出建章不遇武皇行幸日空憐頭白滯爲郎

陳束【五首】

束字約之鄞縣人嘉靖己丑進士選庻吉士攺授禮部主事已復攺編修出爲湖廣僉事徙福建轉河南提學副使有後岡集【王允寧云後岡誠穎秀第語淺气促寡詩人之致皇甫子循雲約之詩早鑄四傑晚鎔二張遒軫平原晞駕康樂王元美云陳約之如靑樓小女月下箜篌初取閒適終成淒楚又如過雨殘荷𨿽爾衰落嫣然有態顧元言雲約之詩篇篇都秀潤句句少警防亦就色相中自然寫出黃淸甫云陳詩巧構新思善詠故迹華而不靡舊而彌鮮益以筋力美篇豈少哉陳臥子雲約之典禮之作依然司隸衣冠】

【詩話約之取組六朝亦稱典則】

咸寧山中雪霽晚行

雪霽乍見山殘陽稍辭嶺暝色起煙氛寒光散墟井田空獵犬還林凍棲烏警遙聞野寺鐘初月生俄頃

晚望有懷

髙閣罷余霧曠然見遙岑依微夕照滅窈窕寒云深隠幾獨成趣據梧時自吟惟當艸元者寂寞知予心

還浙夜泊江口

越嶂宜春望江舠入夜乘潮移諸島出云卷數峯層近郭翻多戀還家獨未能北堂今夕夢先已度西興

都下秋雨夜飲王子長宅

闊別時何屢蹉跎鬢已侵還朝明主賜卜夜故人心涼雨杯初覆空堂漏欲沈安知非夢寐相對帝城陰

送李子

山城細雨綠蕪滋黃鳥闗闗送別時海內爲鄰千里近湖邊傾蓋十年遲蟬聲驛路催官騎艸色河橋映酒旗遙想經行多逸興逢人莫不寄新詩

任瀚【二首】

瀚字少海南充人嘉靖己丑進士繇吏部主事補春坊司直兼翰林簡討有忠齋稾

【詩話少海遇靑城山異人授鴻寶修煉法家中盤盎皆防汞銀爲之同時熊叔仁亦好服食煉形之說而羅達夫之死燕齊海上之士或言其仙去是時靑詞丹籙西內尙未營齋而諸君愛道實開其先已少海老去自吹秦觱栗西徵曽比漢嫖姚之句詩家類多稱之】

病懷

海甸逢南菊殊方也自花江淹新臥病王粲老無家皓月千門夜秋風雙鬢華還持石函記勾漏訪丹砂

五丁峽別衡昆

峽天猨嘯萬山秋禦宿相逢轉別愁後防知誰先白髮淸時勞汝問滄洲繩牀對月此村夜霜杵搗衣何郡樓聞道西京最蕭瑟可堪歸路曲江頭

程文徳【一首】

文徳字舜敷永康人嘉靖己丑賜進士第二累官吏部左侍郎兼翰林院學士攺南京工部左侍郎贈禮部尙書諡文恭有松溪集

長洲訪常劉二子

籃輿春曉度浮梁懶問城闉六十坊小艇忽臨山盡處美人宛在水中央疎籬仄徑紆村巷穉栁夭桃映艸堂流寓江山元有分翛然安土卽吾鄕

蔡雲程【一首】

雲程字亨之臨海人嘉靖己丑進士歷官刑部尙書贈太子少保有鶴田艸堂集

豋雷港驛樓

空江返照映孤洲晚泊聊豋驛外樓可嘆羇懷無住著掛帆隨月下舒州

楊博【一首】

博字維約蒲州人嘉靖己丑進士除盩厔知縣徙長安徴授兵部主事歷郎中出爲山東提學副使遷參政以僉都禦史撫甘肅進右都禦史兵部侍郎升尙書加少保攺吏部進少傅尋加少師兼太子太師卒贈太傅諡襄毅有虞坡集

送雷信庵出按甘肅

湟中形勝地尙記昔年遊淸海昆侖斷黃河積石流左賢失右臂上將得前籌爲問乘槎客何時到隴州胡松【一首】

松字汝茂滁州人嘉靖己丑進士累官吏部尙書贈太子太保諡莊肅有集

舎弟病久得書知小愈喜而有作

汝病經年久常時系我思池塘春艸夢江海鶺鴒詩歲暮悠悠別天涯寂寂時忽傳消息到喜報細君知鄭大同【一首】

大同字皆吾莆田人嘉靖己丑進士歷官刑部右侍郎贈尙書

天遊觀

輕輿斜日上髙峯瘦竹疎花萬壑風獨鶴一聲松影亂月明人在白雲中

楊爵【一首】

爵字伯修富平人嘉靖己丑進士除行人擢河南道監察禦史上書劾夏言郭勛因極言朝政廷杖系獄者再久而得釋卒追諡忠介有斛山集

【詩話斛山手觸逆鱗甘以其身顯棄封事大略謂目前之憂甚大大抵因仍苟且兵戎廢弛公私困竭奔競成俗賄賂通行遇災變而不憂非祥瑞而稱賀讒諂面防士風民俗於此大壊而國之所恃以爲國者埽地盡矣又云天下之患莫大乎以危爲安以菑爲利實則可憂而以爲可樂法家佛士日逺而快意肆情之事無敢有齟齬於其間積而至於蠱則不可得而救矣永陵見之震怒下鎭撫司重笞下獄於時晉江周主事天佐救之而死文豋浦禦史鋐再救之而又死系獄五稔始得釋才旋裏永陵復諭東廠拘之斛山之在獄也校尉蘇宣喬某楊棟獄官洪百戶咸哀焉及再被逮緹騎亦憐之不相促廹斛山飯已卽行立門屏前傳語家人曰有防見逮吾行矣觀者流涕獄中撰周易辧錄其論文云文以理爲主以气爲輔不以偏邪之見亂其心本諸聖賢之言以充養之如此則造語皆自胸中流出其吐詞立論愈出愈新而無窮如日月在天窮居深谷花石艸木之防靑者自靑白者自白仰之以生輝觸之而成色矣防哉言乎詩則信口而作不求工也】

中秋懷友

寂寞復寂寞還如去歲秋美人消息逺令我心悠悠吳水旣東去秦山不可求思君譚道處念此日幽憂林恕【三首】

恕字道近長樂人嘉靖己丑進士歷官雲南按察使有西橋集

【詩話西橋近詩依然林子羽王安中流派】

舟次白沙驛

長安何處所孤櫂發閩闗白擁沙邊驛靑回江上山風濤添別淚村酒破愁顏羨爾溪中鳥閒雲共往還

同蔣防庵朱豹厓登合浦海角寺

共是天南客相攜海角行山連銅柱界水匯越裳城落日潮聲起髙秋蜃气淸故鄕回首望歸雁斷南徵

宿唐浪村

黃精釀熟豆初花籬落蕭疎逺市嘩地僻虞羅依岸曲天寒漁火傍江義燕尋舊壘穿重幕竹引新篁過別家對景蕭然幽興發可甘萍梗負年華

薛甲【一首】

甲字應登江陰人嘉靖己丑進士除兵科給事中以言事謫累遷江西按察副使致仕有畏齋類稾

生居

生居盈萬間死居才七尺七尺已有餘萬間何戚戚造物與我身此身應我役曷以我身故令我不自得楊祜【五首】

祜字汝承錢塘人嘉靖己丑進士有丹泉集【詩話汝承諸體瀟灑防俗今鄕防論詩無人屈一指者可嘆也】

答陳李二侍禦

吏隠滄洲逺江楓伴索居秋風一雁過忽枉友朋書獻納看君輩聲名動直廬東南民力竭奏記意何如

湖夜

湖夜熒熒白蘋風嫋嫋秋斷霞斜照雨冥霧濕依樓萬國仍多難浮生祗百憂滄江有漁笛何事獨悠悠

雨懷

山城積雨春無事江閣停雲晚自怡芳艸不知隨處合賔鴻何意獨歸遲壯遊東閣題詩處恩幸南宮錫防詩風景不殊京闕異江湖深系廟堂思

九日豋泰山

殊方此日逢重九絕嶽髙吟散逺愁漢畤秦封空往事紫萸黃菊自深秋天淸樓閣明三觀野曠山河辧九州獨是懷親憂國意白雲滄海共悠悠

簡田長官

矯矯田郎三輔賢省曹播越五經年河洲水竹新開郡暇日閒看沙鷺眠

陳子文【一首】

子文字在中閩縣人嘉靖己丑進士歷官湖廣按察副使

夜泊皖城村舎

孤舟野泊初逺寺疎鐘起茅屋兩三間懸燈深樹裏桂天祥【一首】

天祥字子興臨川人嘉靖己丑進士由兵部主事攺監察禦史巡按山西山東出知大名府

發和州

樓船開旭日涼露灑徵衣擊楫橫江浦投詩采石磯潮來紅蓼沒人語白鷗飛天際瞻宮殿金陵在翠微吳子孝【四首】

子孝字純叔長洲人尙書一鵬子嘉靖己丑進士攺庻吉士授工部主事以光祿寺丞出爲湖廣參議提督太和山有玉涵堂稾【皇甫子循雲龍峯才情旣美興寄尢深其詞婉以麗其響和以平其思悠以儁故能蓄藻於建安騰聲於天寶希躅於少陵逸駕於長慶】

【詩話純叔籍甚詩名特格未髙聳其論詩云世之蕘童牧豎矢口而成章田翁野嫗發聲而中節彼蓋不知何者之爲詩況詩之所以妙何也天地之機泄之於人者不知其所以然而然也夫詩以言傳亦以言隠求之於迹者非也求之於音者亦非也求之於揣摩擬議者亦非也數語足當正嘉詩人鍼砭】

燕

數見沙頭燕翩翩故傍人定知巢已就偏愛語相親碧樹江波闊烏衣故國春卷簾誰爲汝飄泊數沾巾

送郟薦和奉使東萊

上宰承周賵王官抱楚才堂封鸞詔下鐃吹錦帆開海屋魚龍夜仙宮日月臺相如誇負弩旍節幾時回秋日與子浚子約小集子循甫赴日南

莫問銀河淺須憐玉斚空洛云三歲隔楚月一宵同風櫪悲窮驥秋砧亂虫新涼有離思萬里憶徵鴻送楊獻甫之官四川行閫參軍十二韻

越巂憐君去相違萬里餘軍參孫楚事筆艸孟嘉書魚鳥驚新陣貔貅耀舊旟桄榔山葉暗躑躅野花疎村女誇橦布羌人趁葦墟地當三蜀險府控百蠻居闗徼畱繻日風雲按轡初巴渝歌甚樂兵騎報寧徐才重松州幕恩垂洱水車遷喬應不忝學武昔無如贊畫元戎喜籌邊勁寇除少年誰得似俠气滿儲胥

沈愷【二首】

愷字舜臣松江華亭人嘉靖己丑進士歷官寧波知府升湖廣右參政有環溪漫集【徐伯臣云鳯峯長於律皇甫子循云環溪閎眇之制湛思以宣綺麗之詞緣情而得茵鼎之貴不能奪蒓鱸之思熊軾之華無以挽扁舟之興不旣深於詩乎穆敬甫云沈詩肉骨勻稱條達不滯李時逺云舜臣詞翰瀟灑有出塵之致】

園中雜言【二首】

洪鈞陶萬象品彚皆天情四時忽代謝歲功賴有成物理鮮常盛天道有虧盈哲人秉大觀所以稱達生伊余無所好夙抱幽人貞一丘常自足千駟良可輕寵祿豈足貴賤者乃有名

中歲不自好營慮相糾纒寧如返初服停策倚林泉豈不羨松喬生本無僊緣鏈形得長生此事終茫然有溪亦可漁有山亦可田營已良已足逾分詎自全靑陽不再禦朱華苦易捐欣然命防酒且以娛天年

王谷祥【二首】

糓祥字祿之長洲人嘉靖己丑進士官吏部主事有酉室集

梅花

風引上春香雪弄江南色爲有惜花心樓中莫吹笛

水仙

瑤環月下鳴翠帶風中舉胡然洛浦神胡然漢濵女沈謐【一首】

謐字靖夫秀水人嘉靖己丑進士除行人擢吏科給事中終江西按察僉事有石雲家藏集【詩話先生師於陽明甘泉友於龍溪窮研理學故其詩品亦在元丰淳熙之間】

遊殊勝寺

畫舫連云動驚濤帶雨飛靑山天外出白鷺寺邊歸僧偈傳金粟蟬聲隠翠防洞庭乘興逺直欲老漁磯蔡靉【一首】

靉字天章寧晉人嘉靖己丑進士除行人擢浙江道禦史坐劾汪鋐廷杖爲民尋以原官起用再謫山東按察知事隆慶初復職致仕有洨濵集

過桑幹河入雲中

白艸黃沙漢使稀桑幹渡馬駐斜暉孤城雉堞依黃土古戍狼煙起翠微入夜角聲驚客夢淩風霜气裂徵衣云州一望天連水惟是山頭朔雁飛

周顯宗一【首】

顯宗字子孝濮州人嘉靖巳丑進士除秀水知縣歷官漢中知府有桃村山人自適稾

【詩話桃村於詩未臻門徑惟意所之自序稱感興而作不事彊索亦未嘗規規於古人自知之明亦已審矣集中絕句小詩有偶合者】

宿安平驛

湖靜冰初合人喧市晚收夜深誰共語寒月獨登樓莊一俊【一首】

一俊字君棐晉江人嘉靖己丑進士官至參議

小居

雀飲硯池水蝶翻菜圃花𨿽非髙士宅終是野人家張意【一首】

意字誠之昆山人嘉靖己丑進士官南職方郎有日渉園稾【皇甫子循云誠之詩無取模擬而間合雅音本之性靈得於天趣也詩話誠之與兄情後先取甲第情有公餘寓拙稾詩無足錄者自序以爲習气未除興到輒就不求其工自適其適可謂得失寸心知者也】

世宗皇帝挽詩

神謨憑玉几顧命托儲君詔下輪臺悔哀傳薄海聞弓號遺劍舄龍去失風雲丹扆依然在宮鑪冷夕薰楊本仁【一首】

本仁字次山祀縣人嘉靖己丑進士有少室集

山行

山路登攀倦鄕闗何處邊迷津岐路口立馬亂峯顚白髮雙親逺黃河一綫懸俯看鴻雁影難寄益門篇曹世盛【一首】

世盛字際卿閩縣人嘉靖己丑進士歷官廣西參政有方坡集

送淩應賢判常徳

雄郡開南紀行旌出北燕別憐孤館夕交憶故鄕年曉月沈平楚春山帶逺煙離魂與孤鴈共逐洞庭船孔夭【一首】

天字汝錫汾州人嘉靖壬辰賜進士第二以王府親外補陜西提學僉事歷浙江右布政使有文谷集

【詩話管涔山人如新調鸚鵡𨿽復多言舌音終是木彊】

鴈山峯洞戀壑之勝水石之奇云物之美多在靈巖予往臨眺述景散懷

紆轡試委塗回防亦尋壑過澗厲潺湲攀厓淩峭防步滑苔已沈手援葛猶弱磴竟造幽禪山平臨化閣列峯非一奇芳林紛沃若空水望如煙絕巖驚欲落深洞海冥冥曽城天漠漠云物倏然攺霞气時間作景與元閬並迹乃靈仙托將乘琴髙鯉或馭王喬鶴

朱衡【一首】

衡字士南萬安人嘉靖壬辰進士除尢溪知縣徙婺源徵授刑部主事累官右副都禦史巡撫山東入爲工部侍郎攺吏部升南京刑部尙書尋以工部尙書兼副都禦史總理河漕加太子少保召還掌部事有鐘山稿

十四夜待月

日入石梁暝攜僧待華月萬籟方澂瑩孤鐘助淒越素影澹靑襟淸輝鑑元髮憮焉遐意存暢矣浩歌發歌聲難以竟流響振林樾

閔如霖【一首】

如霖字師望烏程人嘉靖壬辰進士歷官南京禮部尙書贈太子少保有午堂集

遊迎恩寺氏園林

逕轉金沙淨壇依石洞幽樹深寧受暑蜩咽似迎秋空翠含云落新泉帶雨流歸驂楊栁陌十里暮煙浮蔡汝楠【三首】

汝楠字子木徳淸人嘉靖壬辰進士除行人遷南京刑部郎中出知衡州府歷江西參政山東按察使擢兵部侍郎攺南京工部有自知堂稾【唐應徳云白石盡洗鉛華獨存本質侯舜舉云白石詩諸體皆合五言類陸機沈約易者擬子昂七言近體與盛唐諸公相軋而七言古多似髙岑五言近體多似王孟穆敬甫云蔡詩思深語險不落塵詮洪朝選云蔡白石弱冠卽以詩聞初學六朝旣而學劉長卿最後又學陶韋王元美云蔡子木如嬌女織流黃不知絲理彊自斐然又云子木少年雅慕建安晚攻錢劉索然易盡顧元言云司空詩聲調淸雅情興髙朗晚歲率意應酬似出二手黃淸甫云子木登第最早服官畱都與皇甫伯仲日相倡和雅有令譽送別登臨佳句未嘗不在人口也旣而官爵日尊詩格日損必窮乃工豈其然邪】

【詩話白石詩名籍甚與四皇甫相酬和唐應徳亟賞之云白石今之名家也一變而得古作者之精僕非知音亦三嘆不能自已而其鄕錢守中撰竹裏老人沈宗殷傳備述正嘉之際湖州人物之盛有雲長興則吳布衣珫安吉則陳大參良謨烏程則淩訓導震歸安則嚴知府鳯吳知縣廉唐主事樞徳淸則沈僉事松武康則駱編修文盛而劉尙書麟自江右至居防塢孫山人一元自陜西至居戴山云云獨不及白石何也】

武夷山詩

夙慕武夷遊已入晴川境稅我塵中車振衣三秀嶺樹暝疊浮嵐溪虛寫澄影石竇通海流猨巖嘯峯頂空洞駭回飇逺防殊景倐爾升雲煙兼復徹軒屏晨翠流耳目霄陰濯襟領靈迹冠閩甌眞機防箕潁榮素實殊塗俾予發慙省

化劍閣贈田櫃山督學

昔與君子別乃在荊門山雲濤緬相失五載隔五闗武夷寧不懷欲來分水艱不因覲省暇何能晤淸顏信矣延平津神防自昔然髙閣出幽岫雙溪迅驚瀾山雨炎燠銷林華芬藻繁澄隠風雷磊落明瑯玕方諧意未悉將別念彌難豈無聲音及獨悵形迹單有緣期後逢更極平生歡握手何以贈永好在弗諼

送陳郎中出守廣川

戀別南州守聊爲越客吟三江看雁盡五嶺入云深風气通蠻落人煙接海陰炎方將帝命並切飲冰心呂光洵【一首】

光洵字信卿紹興新昌人嘉靖壬辰進士累官兵部尙書兼副都禦史巡撫雲南攺南京工部尙書未任卒有期齋集

立春前雪應制

天惟元徳感帝念小民依送臘能呈瑞先春果應期兩儀渾並色萬有倐交輝欲繼周文詠還輕郢曲稀林應亮【一首】

應亮字熙載侯官人嘉靖壬辰進士歷官戶部右侍郎總督倉場有少峯集

宿防江

古驛山城外寒江客到稀潮平見魚戲葉落聼禽飛逺火行人語荒原古渡歸徘徊不知夕零露忽沾衣範欽【五首】

欽字堯卿一字安卿鄞縣人嘉靖壬辰進士累官兵部右侍郎有天一閣集

【詩話堯卿格律自矜第取材太近時倡和者沈嘉則呂中甫諸人未免聲調似之其藏書最富今浙中舊族若山陰鈕氏祁氏吳興潘氏沈氏檇李項氏郁氏髙氏胡氏遺書盡散惟範氏簽帙尙存惜未能溯江就閱也】

江上翫月

萬里空江月孤舟日夜看闗山何處是烏鵲不勝寒气逼銀河轉光含玉露團踟躕瞻斗極髣髴辧長安

寄陳駕部國祥

不見陳司馬蹉跎幾歲年長江無旅鴈絕塞有風煙羽檄連宵動瘡痍何日痊憑將賈生疏太息漢庭前

雪中簡王惟和

寂寞梁園客迂回剡曲家一冬初破雪萬里正飛花帶雨斜侵幔回風曲抱沙相看如不醉孤負此年華

侄澈使滇南

鳳歷千齡啟龍圅六詔傳雲開使星路地盡夜郎天頒瑞符虞典祈靈異漢年可令籌國計人復數張騫

東歸次錢塘先寄弟

月落天將曙風髙浪欲層夜來春艸夢先已度西陵蘇志臯【一首】

志皐字徳明固安人嘉靖壬辰進士除瀏陽知縣徙進賢徴授刑部主事歷郎中出爲僉事遷副使升布政使以僉都禦史撫遼東遷右副都禦史有寒邨枹罕二集

早朝奉天殿接詔

禁漏沈沈曉色遲回廊華月隠參差玉階直接承明殿銀漢遙通太液池咫尺云函頒聖詔逶迆宮扇肅朝儀微臣亦見天顏喜未必長教近侍知

顧存仁【二首】

存仁字伯剛太倉州人嘉靖壬辰進士除余姚知縣入爲禮科給事中以言事廷杖編管保安隆慶初起用官至太僕寺卿有東白艸堂集【薛仲常云吳中詩大都模擬而出𨿽自相誇詡稱爲作者而知言之士不無遺論矣伯剛諸體溫厚和平忠愛怛惻根諸心而寓諸言不假組織而依詠成章得雅頌風騷之遺周子吁云居庸山人詩和平雅澹】

【詩話陸子余劾張桂作奏時鬼嘯於庭顧伯剛起艸則鬼近榻前其聲迫矣詰旦鴉又鳴戶上而兩公直言不諱𨿽受廷笞未嘗殞命使有畏縮何以成名乎伯剛所言五事其一論及黃冠故答鴻山漸山詩有潮海空傳佛骨書之句也是時金籙靑詞猶未盛而徙薪曲突君子重其知先幾焉】

岔道

目極長安嶺春生岔道屯看花頻掩淚聞鴈欲銷魂隴霧侵衣濕風沙隔面昏據鞍悲髀肉徒切壯心存

對月

淸光此夕爲誰秋闗月能禁故國愁何處笛聲吹不斷臥看北斗掛城樓

周復俊【二首】

復俊字子吁太倉州人嘉靖壬辰進士仕至太僕寺卿有六梅館集

【詩話子吁甄綜鄕黨之詩爲玉峯詩纂而以已詩請楊用修評防亦稱好事第諸體多膚淺不足觀】

淶水官舍感懷

今夕復何夕倚此明燭光疎星燦前帷三五河漢旁天寒邊云白嵗暮堠艸黃古雲易水寒重以繁露霜迢迢逺行遊塗軌浩無方眇余苦不達素髮垂中堂所嗟志徒菀四牡厲周行

白水驛早發

東方日未明寒林鳥將散靄靄川霧昏縷縷邨煙亂崩云臥岑崖狂飇決門閈迢迢白水程栗栗黑墳岸陰陰虫知曙喈喈雞迎旦狨猺儼狙伏徒禦失魚貫稍聞滇水寒已習炎方暵涼冷𨿽迕時陰陽自貞觀吹萬感觱發致一疑漶漫霜封紫柯榮冰蝕舟蘤粲遊子悲逺鄕夙興轉勞憚朱輪一何翩元冬豈爲玩騂騂激靡懷鬰鬰累方嘆五斗陶令奔一瓢許君判扣角白石咢乘桴滄海惋永言緝修軌末以塵嬰絆

浦應麒【一首】

應麒字道徴無錫人嘉靖壬辰進士官春坊贊善有後巖集

次韻彊徳州

林屋秋髙已自涼山中新酒熟鵝黃銀絲豈必鱸魚鱠金粟齊飄桂樹香泉石最憐微著雨芙蓉正好未經霜臨流不盡歸橈興隔水漁燈見小航

呂懷【一首】

懷字汝徳廣信永丰人嘉靖壬辰進士攺庻吉士歷官南京太僕寺少卿有巾石先生類稾

阻風登觀音閣用韻

憑髙獨上觀音閣落日還登燕子磯鳥道重重髙峽險煙波漠漠逺山微岸吹夜浪豚相拜厓防春巢鶻逺歸聞道鑾輿回北闕歡心直向五雲飛

王梅【六首】

梅字時魁平湖人嘉靖壬辰進士選庻吉士除刑部主事謫判滁州有柘湖集

【詩話柘湖風神韶亮得無累之神絕句小詩尢見淸防】

送林節推赴任瓊州

見說瓊州地煙中疊浪開逺天分島漵晴蜃結樓防水館鮫人識風檣賈舶來桄榔秋樹好莫怨夜猿哀

登滁州城

淮北淮南節同荒防無限北來鴻愁成短夢靑山外倦倚髙城夕照中雲樹不堪連海岱啇歌何處起秋風橫塘寂寂蘋花老欲采寒香薦醉翁

江幹曲

估客乘潮去春風幾度寒江潮元有信日日至長幹

偶成

滁州城樓云滿梯滁州城下水連堤臨流欲渡無舟楫愛殺江蘺葉正齊

題畫寄張廷瞻

渺渺平蕪淺淺沙垂楊疎處見人家二年京洛緇塵滿愛殺芳洲杜若花

南津

南津津頭春水新艸堂滉瀁揺靑蘋漁歌窅窅逺山碧時有防防飛近人

許應元【二首】

應元字子春錢塘人嘉靖壬辰進士除泰安知州徙泰州徵授刑部貟外郎進郎中出知防州府升四川按察副使調廣西遷右布政使有漪堂稾【皇甫子循云子春短律淒淸長歌瓌壯】

再過懷玉感述

瑟瑟零雨暮熒熒燈燭光我僕亦已痡偃息臨廣堂我何獨不寐起坐思縱橫念我同懷人逺遊在冀方豈無二三子與子共翺翔良友信可懷寧知非爾兄引領旣北睇側身復東望倚閭久相待何以遲遲行修途緐暑雨塗潦沾衣裳願言托晨風飛止卽故鄕

已酉夏宣城道中作

水國去巳逺旱陸玆方永朝行指墟煙午餉閱田井曲薄蠶事歇來牟供稭秉丁男與紅女所務良自黽予亦勤饘粥安能厭馳騁微月沈西麓羣壑倐已冥杳靄聞鐘聲幽林隔人境且復息微躬明發還耿耿

錢嶫【六首】

嶫字君望揚州通州人嘉靖壬辰進士歷官參議

憫黎詠【六首有序】

嘉靖戊申崖吏失禦重以積蠧之餘羣黎遂叛攻掠城邑逺近繹騷撫者無防漫以牛酒從事越歲不戢當路請命徵討予分典戎事深悼誅夷之慘用廣咨諏卒借天威誅獲渠首殲蕩醜類總五千餘級諸邨悔過悉歸順焉庚戍夏四月三日奏凱底定追惟致冦有因覆車當戒感時述事澘然有懷

在昔邃古初鴻蒙辟天地巨擘嶂南海五指鬰蒼翠中有黎母居伊人尙防昧鑿井以飲渇農田亦時藝荒路曖匪通幽扃或交市𨿽爾隔華界猶紀王正歲生黎若艸木榮隕隨和厲熟黎若鳥獸於何勞智慧所以古先聖馭之以不治

粵南本炎嶠矧此瓊崖東元冬日且和幽郊鮮陰風花栁防廣隰苖黍靑芃芃皇仁漸南極艸木均化工豈獨玆黎人物與非吾同軍行直人日感嘆心衝衝

朝發城東門夕駐藤江壘殺气幹層雲狼師渡藤水雞犬皆震驚人民盡奔徙海避愁蛟蛇山匿畏虎兕蛇虎猶可虞狼毒不可邇軍令甚分明顚僕何由弭伶俜泣路衢迸淚不能已嗟哉一將功豈獨萬骨毀

海南無猛虎而有麖與麋崖產珍木種種稱絕奇斯物出異域頗爲中國推以玆重徴索奔頓令人疲窮年務采獵爲官共饋儀苦云近歲盡無以充攜持直欲訴眞宰鏟此蘇民脂物理固有然忉怛勞人思

葉落當歸根云沈久必起黎人多良田徵斂苦倍蓰誅求盡余粒尙豢犢與豕昨當租吏來宰割充盤幾吏怒反索金黎氓那有此泣向邏者借刻箭以爲誓貸一每輸百朘削尢相擬生當剝肌肉死則長已矣薄訴吏轉嗔鎖縛不復視黎兒憤勇決挺身負戈矢鎗急千人奔犯順非得已赫赫皇章存今人棄如紙

朔風戒良節赫赫張皇師軍門號令嚴震肅將天威壯士快鞍馬鋒鏃如星飛一舉破賊壘刀斧紛紜揮剖屍越丘阜踏血腥川坻白日暗西嶺瘴气昏餘暉翅鼠墮我前饑烏逐人歸徵夫懷慘憂涕泗霑我衣黎人本同性云胡登禍機神武貴勿殺不在斬獲爲息火當息薪弭兵當弭饑誰生此厲階哲士知其非

尹耕【十四首】

耕字子莘蔚州人嘉靖壬辰進士由兵部郎中出知河間府升河南按察僉事坐劾戍遼左有朔野集

【詩話李何詩派並行曽未幾時而學李者漸少宗何者日多學李得其風骨者前有淩溪後有朔野而已朔野以邊才自負一蹶不振坎防而終詩如曉角秋笳聼者淒楚】

修邊謡

去年修邊君莫喜血作邊墻墻下水今年修邊君莫憂石作邊墻墻上頭邊墻上頭多凍雀侵曉霜明星漸落人生誰不念妻孥畏此營門雙畫角

黟縣道中

嶺峻橋橫渡泉懸水逆流映空峯影亂觸石浪花浮歲月悲行役衣冠憶舊遊望鄕雙淚眼休上最髙樓

韓淮陰侯廟

背水空畱陣良弓早見收身危緣震主面相止封侯落日荒祠道西風澗水秋君臣終始義爲爾淚長流

關忠義祠

蕩冦襄樊日長濤渰魏軍气𨿽雄百戰功竟偃三分鬼馬騰空皁靈旗掣亂雲神弦朝暮曲長向嶺頭聞

秋興【四首】

銅龍春辟曉光寒金水橋橫白玉欄見說漢皇求大藥故邀王母到長安黃金夜獻文成竈靑鳥朝翔太乙壇不是歲星陪帝輦蟠桃誰奉殿中歡

薊門千里接雲中燧火淸宵警報同合陣幾窺靑海月鳴鞭爭下黑山風殘冬戰士衣仍薄荒歲孤城廩欲空南國十年輸挽盡防秋諸將慢論功

十萬鳴報吉囊去來飄忽是花當連姻故自輕中國分道頻看入漢疆推轂丈人空肉食操戈遺孽尙蕭墻不應干羽修文日歲歲三闗有戰場

威名萬里馬將軍白首丹心天下聞遼水旌旗余殺气泰山松柏已髙墳條侯自靖中州變竇憲曽名塞外勲獨倚淩煙思將略暮天徵雁下寒云

上谷歌【四首】

大寧無路援開平極目孤懸獨石城遙憶先皇親躍馬長驅絕塞苦提兵寒流汨汨交樵徑野戍荒荒列漢旌千載土人談往事伯顏山下有英聲

永寧山外黃花鎭隆慶州旁土木城千里風煙開紫塞萬年根本是神京分工幸築沿邊壘深入宜防間道兵見說花當窺伺久窮邊誰識近年情

飛狐倒馬紫荊連此去朝廷路一千向日北門嚴鎖鑰於今南牧盛烽煙時名受脤當闗將嵗徳臨分破陣年願假精兵臨塞上莫令疲病久戈鋋

陽河西帶鎭寧流順聖川南是蔚州比歲凶荒猶在眼向來荼毒幾曽收靈闗皆出紅沙嶺直峪斜通白艸溝封植紫荊端在此倉場芻粟可深籌

紫荊闗

漢家鎖鑰惟元塞隘地旌旗見紫荊斥堠直通沙磧外戍樓髙並朔云平峯巒百轉眞無路艸木千盤盡作兵誰識廟堂柔逺意防門煙雨試春耕

春懷

春深闗塞尙屯兵萬里邊防拱漢京不爲翠華臨逺道豈應金甲廢深耕轉輸坐見司徒急經略親看相國行莫訝至尊忘北顧顯陵遷附聖人情

桑喬【一首】

喬字子木江都人嘉靖壬辰進士除戶部主事攺授監察禦史駕幸承天扈從未行乞歸逮赴詔獄廷杖謫戍九江卒戌所隆慶初贈光祿寺少卿有詩文集【歐楨伯云子木詩淸雅俊逸有昌黎眉山之風】

【詩話子木按大同還一日劾四尙書嚴嵩與焉可謂敢言矣然幾殺其身得不死者幸耳歐禎伯撰廣陵十先生傳十先生者儲瓘靜夫王軏載卿景暘伯時趙鶴叔鳴朱應登升之蔣山卿子云曽銑子重朱曰藩子價宗臣子相其一則子木也】

流水

江流九派是潯陽山勢千重擁建康日暮雲帆看不見夢隨江水過橫塘

包節【三首】

節字元達華亭籍嘉興人嘉靖壬辰進士除東昌推官徵授監察禦史出按湖廣抗疏劾守陵大璫廖斌不法爲斌反誣下詔獄謫戍莊浪衛有臺中湟中二集【莫子良云侍禦詩於臺中見遂初之志焉其言麗以則於湟中見窮愁之蘊焉其言婉以思顧元言云侍禦詩意象都新令人炫目方之玉琢鼎彞欵識工致特乏綽耳】

【詩話侍禦恱研風雅以文苑英華詩可續昭明文選體編成苑詩類選三十卷亦稱好事其所作大約取材於是西谷張氏惜其立志太銳任事太勇嫉惡太嚴爲讒者所中其才與命妨志與時違故所就止是亦知己之言也】

九日宴西寧城樓

九日依邊郡登髙倍黯然山風寒擁葉城日澹浮煙菊亦窮荒見萸應故國偏何期流竄客猶接歲時筵

得侯介潭消息

消息西來未忍聞若爲多難復離羣投荒自分先朝露嘆逝那知對隴云隔歲行塵猶避馬早春芳艸已孤墳生還儻過山陽道長笛何堪聼夜分

贈俠少年

早隨飛將戰龍沙日晚收營過狹斜下馬直趨盧女肆滿樓喧笑擁琵琶

馮汝弼【一首】

汝弼字惟良平湖人嘉靖壬辰進士工科給事中以言事謫潛山縣丞遷知太倉州調揚州府同知不赴隆慶初追贈布政司參政有祐山集【詩話祐山入諌垣值汪尙書鋐掌吏部恃寵恣肆言官劾之不動祐山投袂起曰擊之不勝則其志益驕事有不可言者吾當以死爭之疏入帝怒時禮科給事中掲陽蔡宗愷河南道禦史泰和曽翀皆廷杖死祐山與諸曁翁給事溥等八人俱外謫然翁終以此逐斯隆慶初有追贈之典也祐山歸田後睦鄰惇俗鄕裏徳之曽孫孝廉洪業守其家法輕財博施至今東湖言好義者必曰馮氏】

夜發天津

明月天津岸孤帆水底明北來新鴈至仿佛是神京徐楨【二首】

楨字世兆長洲人嘉靖壬辰進士歷官廣東參政有堯山詩集

楊蘭亭奉使北上

出闗稱使者知是棄繻生鳳詔從天下樓船截海行五云還入夢千里欲遄徵到處逢迎是無勞念去程

鄒虹橋新居

欲謝塵中鞅言從野外居短籬齊樹槿新水曲通渠俗客無停軫幽人有報書淸風北牕下髙枕意何如謝少南【二首】

少南字應午上元人嘉靖壬辰進士歷官廣西提學有粵臺集

府江雜言【二首】

蠻煙不雨似雲濃白日陰陰慘澹中炎气燻人冬亦暖不知何地春風

落日官軍舉號齊雕戈畫盾障山蹊不嫌銅斗通宵擊卻厭斑雞半嶺啼

王畿【一首】

畿字汝中紹興山陰人嘉靖壬辰進士官南京武選主事有龍溪集

【詩話龍溪學術不純詩亦駁雜】

登西天目

早起登山去芒鞵結束牢但令雙足健不怕萬峯髙白恱【一首】

恱字貞夫武進人嘉靖壬辰進士除戶部主事攺禮部歷貟外郎中未幾補左春坊司直謫永平通判轉南京後軍都督府經歷稍遷南吏部郎中再謫河間通判復轉戶部主事攺尙寶司丞有詔遷江西按察僉事俄令致事有雒原集【皇甫子循云雒原調暢朗而思沈語婉麗而致逺音和平而易感防雋永而難斁顧元言云司直以建安風骨兼貞觀思致足以振響長慶繼軌大傅矣】

秦省諸君招飲愛山園亭

幽林辟瑤圃飛閣臨華池髙賢敞燕防慰我逺遊思情酣眾音翕日永杯行遲鮮飈空中來坐令炎霧披綠竹防雕榱雜樹緣芳畦夕照燦雲峯澄波漾漣漪淵魚伏蒲藻鳴鳥遷樛枝歡樂良不極惜玆光景馳慷慨君子心明明孚令儀散聚靡有常邂逅天之涯眷言崇懿徳式彼周行詩

趙伊【一首】

伊字子衡平湖人嘉靖壬辰進士歷官廣西按察副使有序芳園稾

案山

沙圩塔前春艸齊案山樓外曉鶯啼畫船載酒三湖徧簫鼓聲中日又西

張謙【一首】

謙字仲受慈谿人嘉靖壬辰進士歷官按察副使

東門行

步出城東門泛彼河上舟河流東北馳念子悵悠悠子行一何逺乃在渤海頭白日照遼陽朔風吹髙丘王事各有程焉得斯須畱執手淚盈把杯至不能酬垂楊夾廣衢有鳥聲相求感之增煩惋怨彼道路修丈夫自有懷豈若兒女儔贈子明月珠照耀光九州所期在同心千載爲我逑

廖希顏【三首】

希顏字叔愚茶陵人嘉靖壬辰進士有東雲集

送岱宗諫議謫鎭逺

明堂再續周王禮宣室能容賈誼狂抗世有人還諫艸淸時憐汝獨遐荒龍吟鎭澤千峯雨雁度偏橋八月霜去住天涯各何意長星猶在太微傍【自注時有星變】

送李約齋戴前峯二諫議謫象郡

天風吹雨气蕭森行盡江潭是桂林萬死投荒明主意一封排闥小臣心城臨南斗桄榔出花暗春山瘴癘深彈劍長歌倍憐汝許身我亦愛南金

送方兵備赴蜀兼懷楊芳洲夫子

西路元戎看仗節南宮詞賦起明經天門初日餘殘雪江國浮雲伴使星乘興還移浣溪棹幾時同過艸元亭生憎楊栁催春發故向愁邊卻盡靑

王瑛【一首】

瑛字汝玉無錫人嘉靖壬辰進士官監察禦史有石沙溪上集

任丘道中寓目

萬山秋色送行韉髙樹云生欲暮天可是河頭漁艇出鷺鷥驚起水西田

王廷榦【二首】

廷榦字維楨涇縣人嘉靖壬辰進士除行人遷南京刑部主事歷戶部貟外郎中出知九江府有巖潭集

天壽山行宮

天斾三春發離宮四月開觀河懷禹迹問野見周才日气生髙嶺雲陰拂翠臺太平叨扈從文雅媿鄒枚

後湖答皇甫司勲

髙皇方息戰於此濬澄湖版籍封疆逺絲綸詔命敷萬年修禹貢九譯獻周圖自得淸風句南中麗景無錢薇【一首】

薇字懋垣海鹽人嘉靖壬辰進士除行人擢禮科給事中轉右給事中贈太常寺少卿有承啟堂稾

贈呂東匯銀臺

薊門十載別此日意何如濟世餘三防謀身合二疏浮蹤寄天地眞樂自樵漁好借盧敖杖周行五嶽墟髙世彥【一首】

世彥字仲修號白坪內江人嘉靖壬辰進士有自得齋槀

【詩話白坪軒名自得其詩意象從容五言如羣鷗穿藻出一鳥捕魚飛月令如潮信年光似水流白雲棲樹杪靑竹露墻根瑤瑟難爲調牙簽剰有書潮來沙作篆云過石爲衣七言如對月云佳辰若此不易得良夜何其分外明九日云淸時容我林泉嬾黃菊笑人塵務勞自娛云花陰數酌陶元亮日課一詩梅聖兪蜀中尙楊用修派詞多穠郁而其詩淸潤如此所當洗眼觀也】

冬江

秋盡寒潭斂水痕斷雲殘雪送朝昏深冬野鳥巢溪樹近渚人家掩石門何處洞簫吹夜雨一竿漁火徹朝暾蜀江气暖春光早已有林花暎小邨

明詩綜卷四十六

欽定四庫全書

明詩綜卷四十七

翰林院檢討朱彞尊編

孫陞【二首】

陞字志髙余姚人嘉靖乙未賜進士第二授翰林編修歷右春坊右中允國子祭酒陞禮部侍郎攺吏部復攺禮部旋又復吏部進南京禮部尙書卒贈太子少保諡文恪有集【穆敬甫云孫詩爾雅足稱上乘】

送龍氏

客子欲何之蒼梧古南粵相望萬里餘徵鴻杳天末杪秋霜露零寒飈迅城闕睠玆發深慨而況當乖別采蘭以贈君所願芳未歇

送陳氏之畱都

結交不在早要在心所當伊人則古昔晤蹔情何長云胡倐行遊告言之建康驅車薊北門鼓枻潞河陽川原悠以邈使我戚中腸自戚還自慰暌離庸詎傷黃鵠摩靑霄逺舉固其常去矣勿復道恆徳期不忘

趙貞吉【一首】

貞吉字孟靜內江人嘉靖乙未進士選庻吉士累官禮部尙書入直文淵閣加太子太保卒贈少保諡文肅有集

金陵送取經僧回蜀

洗鉢長幹寺鳴榔一葦灣經收唐藏譯歌學楚狂還艸綠金沙島雲開石鏡山慈航偏易渡豈若世途艱林廷機【一首】

廷機字利仁閩縣人嘉靖乙未進士攺庻吉士除檢討遷國子司業出爲南祭酒遷太常寺卿陞工部侍郎攺禮部進工部尙書復攺禮部贈太子太保諡文僖有世翰堂稾【王元美云利仁如太湖中頑石非不具體無乃癡重】

九日瑯琊山宴集

此日瑯琊亦勝遊眼中風物足淸幽靑山似識重來客白髮能禁幾度秋萬事無如行處樂一尊還爲故人畱豋臨況復逢佳節防取黃花插滿頭

何維柏【一首】

維柏字喬仲南海人嘉靖乙未進士攺庻吉士授監察禦史坐劾嚴嵩廷杖累官南京禮部尙書諡端恪有天山艸堂存稾【顏應雷云先生詩衝澹雍雅趣味天然】

【靜志居詩話端恪詩多雜講學語合格者希其乞休作云樂事尙饒新嵗月勝遊不攺舊雲山侍其父與鄕人爲九老防亦佳話也】

夜坐

虛亭靣芳沼涼月散遙林坐觀羣動息惟聞蟋蟀吟物性各自適玆理防予心虛明生夜景微風開我襟整衣起巡檐鳴我花間琴緬懷千載下希聆疏越音髙梧發孤籟妙契天機深對此不能寐待旦夙所歆

尹臺【二首】

臺字崇基永新人嘉靖乙未進士選庻吉士授編修歷修撰諭徳侍講遷南國子祭酒調北祭酒攺少詹事兼侍讀學士陞南吏部侍郎進南禮部尙書有洞山集

送西吳張太史使江藩

京國論交幾過從郊筵惜別柰殘冬衝寒裘馬今朝發獻歲鶯花若處逢桐葉剪圭周建爵菁茅立社漢分封歸將錦節停鄕邑玉笥髙開紫霧重

光山逢劉唐巖副使

十年芳艸惜離羣海上朱旛隠暮云何意歸舟停楚澤萬山黃葉獨逢君

康太和【三首】

太和字原中莆田人嘉靖乙未進士攺庻吉士累官南京工部尙書有礪峯集

人日

南國逢人日相傳卜嵗華陰晴曽不定時序轉堪嗟地僻將舒栁山寒未放花艸堂詩欲寄羇思正無涯

端午書懷

入夜潮聲急平明江霧開感時人競渡弔古獨豋臺野樹疑分合沙鷗任去來乾坤堪一笑駛景白駒催

仲秋國學陪祀

吾道宮墻在淸秋雨露多禮分三獻肅樂奏九成和夜靜傳金柝庭虛聼玉珂歸途燈火逺星斗耿天河張舜臣【一首】

舜臣章邱人嘉靖乙未進士累官戶部尙書都察院左都禦史卒贈太子少保

雲中曲

黃雲塞北起秋風宣府居庸羽檄同天子臨朝親遣帥戰袍賜出大明宮

孫植【一首】

植字斯立平湖人嘉靖乙未進士除南京刑部主事累官刑部尙書諡簡肅

【詩話簡肅家誡頗嚴諸子析箸後命每夕各出盤蔬榼酒共飲飲必分題賦詩其意以爲兄弟日親則妻妾之言不得而間蓋亦具苦心矣公之先名固者元處士有詩名聼雪齋集嘉隆間曽鏤板惜也今其子姓莫有儲藏者】

霜降陵祀夜行

夜靜鐘聲徹山深古柏寒回風吹落葉絕壑響鳴湍騎林間出懸燈嶺外看神遊列聖逺弓劍五云端張瀚【五首】

瀚字子文仁和人嘉靖乙未進士累官太子少保吏部尙書贈太子太保諡恭懿有奚囊蠧余

雜詩【二首】

王胥習格熊黃公善厭虎血气一時衰終爲黠獸苦安身貴明哲鷙猛奚足數魯縞本非堅猶能敵彊弩知雄守其雌深藏是良賈

復蜟生枯株脫殻爲元蟬本與稿壤俱一朝憑化遷吐納月露中櫛沐風雨前微形竊伏匿何意聲日宣螳蜋枉見撲稟質非甘鮮

初夏入濟

我昔駕徵航芳華媚初景淺綠曳垂楊輕紅髮朱杏忽焉幾千里始渉齊魯境春風度去陌夏云薄前嶺花落樹陰繁鶯鳴晝逾永戀土厭薄遊懷人復心耿天闕五雲中蓬窗日延頸

歸鶴篇

皎皎雲間鶴不受氛塵侵幽人一以贈馴爲階下禽春風舞翩翩秋月唳淸音經年托儔侶欲別意難任念非夙所隨還歸嘉樹陰客旣眷故鄕鳥亦適故林去矣物無累懷哉誼已深願比雲霄翼常同萬里心

出塞

涇原北望塞門秋漠漠沙塵暗戍樓羽檄不來氊帳逺前軍夜獵海西頭

馬森【一首】

森字孔養懷安人嘉靖乙未進士累官太子少保兵部尙書諡恭敏有鐘陽集

分水闗

出闗閩土盡徵路楚山迎曉霧連空暗炎天過雨淸人來千樹杪鳥雜百泉聲每憾箯輿闊難從石罅行靳學顏【二首】

學顏字子愚濟寧人嘉靖乙未進士除南陽推官累遷吉安知府歷左布政使入爲光祿太僕卿以副都禦史撫山西轉工部侍郎攺吏部有兩城集【朱中立云子愚詩宗初唐雄渾老健卓然成家】

出塞

大漠羽書傳君王勑視邊徵兵動河朔伐鼓下祁連鐵騎金沙冷雕弓寶月懸由來重恩紀不爲勒燕然

卽事

片片輕鷗淥水涯隔溪楊栁是誰家主人有酒不招客可惜滿林紅杏花

陳堯【一首】

堯字敬甫南直通州人嘉靖乙未進士歷官刑部左侍郎有梧岡詩集

夏日後樂園雜興

吏隠容疎放園居況寂寥防花編架宻種豆引泉遙閱世思緘口逢人恥折腰無能煉丹鼎華髮日蕭蕭康朗【一首】

朗字用晦惠安人嘉靖乙未進士歷官右副都禦史巡撫貴州

昌平道中

塵俗每相拘日夕不遑息暫輟簿書勞山間事行役驅車出北郊晴煙委園陌松梢露漸稀艸際霜已白初與市塵違忽見山如積明月含半峯流水時滴瀝良似故山中眷言素所適遊子未能歸懷哉安可獲

許谷【八首】

谷字仲貽上元人嘉靖乙未進士除戶部主事攺禮部轉吏部郎中遷南太常少卿謫浙江運副起爲江西提學僉事陞南尙寶卿有外臺武林省中歸田諸稾【穆敬甫云許公家建業自能爲六朝語】

【詩話石城詩頗近大歷十子】

新秋飲秋澗宅分韻得我字

輕飈送驕陽嘉節屆流火故人敞層軒芳筵列瓜果野老才豋堂良朋漸盈坐展捲道古今泯迹忘爾我赤日旣西暱涼月生樹左髙天飛白雲歷亂不成朶遷席向廣庭縱橫樂皆可旣醉乃言旋竟忘白幘墮揮毫贈同心志合防終妥母然逐輕肥令人笑委瑣

畫鹿行

古來寫鹿誰最賢耶律以後皆無傳吾鄕近推快園叟毫端物態俱天然快園野叟气豪蕩此圖全得山林象疑從靈囿翻然來走入君家錦堂上元圃平開藥艸生靈泉倒瀉溪流淸溪邊跂跂似求侶艸畔甡甡如有聲野叟風流不可見防筆貽君足珍玩霜毫豈羨芙蓉園銅牌未數宜春苑憐君自是全生者百年意興惟原野世路逃名不受羈云厓結伴寧相捨予本江南一散人悔將書劍誤風塵披圖便欲捐簪佩共采蘋蒿樂性眞

偶成

新作魚鹽吏遙辭龍虎都乾坤無棄物江漢有潛夫短笠三山雨扁舟八月鱸玆懷何日遂把酒意踟躕

夏日過西宗別院

退食尙書省聨鑣大士林地開仙梵境客逺市塵心石竹下空翠山雷生晝陰朅來幽賞意一寄白雲岑

送馬抑之冊封魯藩

惇族開新典貤封輟從官使星過卽墨廐馬出長安日躍扶桑樹芝生泰嶽壇勝遊多賦艸揮贈故人看

過徳州

樓船禦北風渺渺過齊東種秫生涯薄誅茅結構同日沈平野上人語近村中水面看牛斗星槎似可通

雪

吳山冬盡雪初飛極浦彤雲合翠微越女臺邊猶黯淡蘇公隄上已芳菲他鄕酒盞愁仍把虛室琴書淨可依所願普天歌樂歲故園休問幾時歸

豋五雲山

名山髙擁五雲層危磴重重躡屐登西望諸天應咫尺東來疊嶂總丘陵海門遙指三山樹梵殿常懸七寶燈便掃蒼苔題短句乾坤髙覽記吾曽

王維楨【二首】

維楨字允寧華州人嘉靖乙未進士選庻吉士授檢討歷修撰諭徳陞南京國子祭酒以省母歸值地震陷死有槐野存笥集【孫志髙云槐野詩宗少陵多深沈之思務引於繩墨必結構中度而後出之王元美云王允寧如馬服子陳師自作奇正不得兵法又如項王嘔嘔未了忽發喑嗚穆敬甫云王詩負气不泄沈鬰有調大是少陵之遺兪汝成云槐野詩磊塊瀺灂𨿽非純雅之辭不失雄渾之气胡元瑞云嘉靖時爲杜者王】

【允寧孫仲可爲六朝者黃勉之張愈光允寧於文矯健勉之於學博洽皆勝其詩若李舒章云允寧意气觕可若云學杜尙未有毫分】

【詩話王允寧孫仲可皆學杜而不得其門允寧自詡七律然尢懦鈍五言有句無篇如千里秋江水孤舟月夜吟髙林風葉下逺渚薄雲低花樹迷官路濤聲入縣門山無雲斷防塔有雁來時三疉尊前酒雙旌畫裏身暮云迷逺岫春棹響空江天險分秦塞神謀度漢兵尙泠然可誦也允寧死於地震謗者謂獲罪華山之神攷同時死者尙有楊尙書守禮楊都禦史邦奇馬光祿卿理李伯華詩所云平生三老友一夜委泥沙也諸公豈皆獲罪於神者邪事在嘉靖二十四年十二月十二日夜蒲州震尢甚山陰僖順王聰防亦薨又輔國將軍四人承國將軍一人鎭國中尉十七人輔國中尉三人庻人五人縣主郡君淑人各一人夫人四人齊厭死伯華詩又云四方多變異詎止平陽哀戶曹倐降火渭流卻逆洄山崩兼泉湧彗見復風霾犬育在雞卵蛇出由人懷雨豆血淋漓妖鳥羽毰毸虎產於豬腹人生自鼈胎李樹忽結多而更且魁夜見火城出蓮從上釜開妖孽如此天心可知而西苑君臣方以丹鼎靑詞相尙祗見白龜白鹿頌瑞應者紛紛眞可長太息也伯華詩太觕鄙以其紀事特詳故附錄以資史局述五行志者】

孝烈皇后挽歌

範內畱芳訓扶天有駿功仙遊知跨鳳聖念爲當熊玉佩虛無裏蒼云悵望中宜春花照眼淚灑舊時叢【詩話宮婢楊金英欲斃世宗於熟寢以繩束帝喉未絕有張金蓮走告皇后往救獲蘇此嘉靖壬寅年事也訊得同謀者楊玉香邢翠蓮姚淑翠楊翠英闗梅秀劉妙蓮陳菊花王秀蘭徐秋花鄧金香張春景黃玉蓮凡一十三人悉磔之於市王祭酒維楨孝烈方皇后挽歌仙遊知跨鳯聖念爲當熊蓋指此也】

熱

院深風不度火鑠井猶溫林宻翻包暑蚊多故趁昏何方無五月明發問孤村蓮洞涼如許茶瓜與客論駱文盛【二首】

文盛字質甫武康人嘉靖乙未進士選庶吉士授編修有兩谿集【蔡子木云兩谿詩衝澹爾雅出孟貞曜之上孫志髙云質甫詩婉切衝雅似唐人聲調】

讀延生集

適俗韻自少愛山情頗多邇來南山下卜築當巖阿檻外倚修竹墻頭纒女蘿藹藹叢桂陰鬰鬰喬松柯淸泉日夕流好鳥鳴相和展書坐磐石書中意如何延齡與養性要在蠲煩苛長生豈敢慕庻以痊沈屙

左順門值雨

曉漏趨朝殷雷送雨時殿云低拂檻檐澑急通池自訝沾衣速何妨退食遲宮鶯春罷囀應濕上林枝王立道【一首】

立道字懋中無錫人嘉靖乙未進士選庻吉士授編修有具茨集

送沈夷齋

飛來雲中雁十五自成行如何同心友各往天一方憶與君相見桃李熈春陽胡然忽離迹飛蓬捲秋霜天時有代謝人事安可常不見參與辰出沒遙相望𨿽有盈尊酒何能解中腸

劉繪【二首】

繪字子素一字少質光州人嘉靖乙未進士授行人選戶科給事中轉刑科右給事中出知重慶府有嵩陽春詠【皇甫子循云先生經術文章可謂兼之若騷賦詩歌則固北海餘聲宣城寄興非所專好也】

【詩話潘恭定試士中州得子素捲曰此河嶽英靈也子素旣釋褐給事省中偕同官壽貴溪貴溪手玉盌行酒子素揮之次日疏其十罪不報明年六月朔日食晝晦永陵大恐問天官主何占子素請去言以塞天怒言遂去位子素亦出守及言再相嗾南省論罷其大指謂飲酒酣歌自稱豪俠當場蹴踘旁若無人廣聚生徒而要譽多張防防以慆淫旣歸田講範白之術取負郭水田疏爲大壑種魚萬頭牧馬山荘得良駒六十匹又責僮往來徐揚貨布及鹽課入息以給賓客其答楊用修書云人情有所寄則有所忘寄而意不縱則忘之不逺惟忘之逺而後我無所貪無所貪而後能適蓋亦自道也與熊叔仁論文云仙釋二氏非聖之書吾旣不從其道卻借彼之言以資吾文所謂文者將何所爲乎爲文而雜以二氏語此唐宋間雜學之也昌黎不道二氏語與二氏言必舉六經之言告之子厚謂某秀才文多引荘列頗奪正气論亦凜凜至與二氏言便盛稱其教而雜諸戒律毗尼之說卻不自覺蘇氏記大悲勝相諸作至爲偈語準楞嚴法華大不宜也其持論甚正詩非所長比於伯華稍事剪裁】

曉望終南

終南亦何有白雲長英英層峯亙西來巍然臨咸京中有太一洞窈窕淸籟生鬰鬰古柏竦闗闗春鳥鳴紅泉石乳澑金竈丹光縈經年鮮人迹翠竇懸空靑我欲往從之坎防不能行緇塵滿周道蹢躅傷我情何能奮飛去翛然學長生

送吳祥雲赴趙總戎幕

天門昨夜耀龍文大將橫戈正立勲上谷不傳靑海箭漁陽新練水犀軍金笳夜嘯樓前月赤幟朝翻陣外云逺客莫辭千里去滿堂珠履盡迎君

薛應旂【一首】

應旂字仲常武進人嘉靖乙未進士除慈溪知縣轉南吏部主事歷浙江提學副使攺陜西有方山集

【詩話方山以帖括擅長旣負時名遂專著述所續通鑑孤陋寡聞如王偁李燾楊仲良徐夢莘劉時舉彭百川李心傳葉紹翁陳均徐自明諸家之書多未寓目並遼金二史亦削而不書惟道學宗派特詳爾憲章錄一編似未覩實錄而成者若浙江通誌簡略太甚俾後之欲知前事者漫無考稽文獻不足徴是誰之過與昔劉仲原父謂可惜歐九不讀書覽方山遺編頗同此恨詩其餘藝不必論也】

贈朱子價

美人淮南來貽我瓊瑤篇扣之作哀玉引被淸商弦怱復渡江去揚帆淩紫煙臨風愴然別佇立還自憐況當三五夕皓月生嬋娟盈盈媚河漢對影成畱連豈無新相知故舊情獨牽折葵制團扇置子懷袖間采蘭結芳佩系子衣帶邊如彼逺行邁勿爲中路捐

陳鳳【四首】

鳳字羽伯號玉泉上元人嘉靖乙未進士累官陜西參議有淸華堂擇存【王元美云陳羽伯如東市倡慕靑樓價微傅粉澤絕工顰笑】

始至郡

予本澹蕩人十年滯空谷偶逢純熙運釋擔荷甄錄浮沈金馬門日飽太倉粟恭承紫宸詔持法佐明牧此邦古帝丘在昔號淳朴所嗟末世僞浮雲恣反覆秋荼网何宻棘林夜多哭折獄媿惟良受命如集木𨿽乏淑問資尙希士師躅願同於公仁無取髙門福庻獄惟庻愼仰禆刑措俗嘉禽庭可巢幽圄艸生綠矢心及玆辰詠言聊自告

贈別孫子請告還山

丈夫各有志所志在千秋臨岐送將歸觧贈雙吳鉤子有髙世才行矣善自謀盛年易就衰去日安可畱努力萬里途及時須好修肯戀京洛塵以貽靜者羞

行經李膺墓

炎精黯無光吹噓賴君子三君世所宗吾愛司氏大廈業將傾一木支未巳昊天不祚漢人亡國隨圯偶玆行役余幸覩丰碑峙荊榛莽交道荒丘竟誰是龍門徒想象仙舟渺云逝石麟旣埋沒原隰自虧蔽我懷若而人九原嗟莫起驅車行灑泣落日照寒水

再送環浦憲使

攬轡喜重臨臺端遂盍簪離亭忽此別客思一何深雨雪燕山道江湖魏闕心知君多古調三嘆憶遺音周天佐【一首】

天佐字宇弼晉江人嘉靖乙未進士除戶部主事上疏救楊爵廷杖卒萬曆中追贈光祿寺少卿天啟初追諡忠湣有績山存稾

過田家

五月過田父刈麥方暮歸徵租公府吏督責詣荊扉捨擔具雞黍向吏語依依非敢後官稅去秋穡事微晚場獲無糓婦織不上機此月幸有麥欲救眼前饑送吏行出門嘆息淚滿衣千村多飽吏不見一農肥

牛恆【二首】

恆武功人嘉靖乙未進士仕至周藩左長史

周藩宮詞【二首】

蕭蕭修竹映池寒分汲銀缾灌牡丹報道花朝開內宴競持金剪繞朱闌

夜來行樂鴈池頭侍女分行秉燭遊唱徹憲王新樂府不知明月下樊樓

陳元珂【一首】

元珂字仲聲閩淸人嘉靖乙未進士有雙山集

新構一笑亭於烏石山陰漫述

曽聞劉隨州英采特髙妙觧印無與言見山始一笑伊余慙古人拂衣幸同調結屋傍山陰開軒面層嶠庭艸愜幽懷巖云增逺眺況有同心人銜杯縱吟嘯翠篠逗曉風薜蘿收夕照散地有餘歡閉門忘津要悠悠百年身此意知誰肖

張天麟【一首】

天麟深州人嘉靖乙未進士

旌徳道中

小邑無郵吏農人半甲兵石樓橫斷岸艸徑入荒城聞道甘泉駕將臨細栁營風塵何日靜洗眼看升平吳瓊【三首】

瓊字邦珍婺源人嘉靖乙未進士

送方際明之金陵

津亭楊栁色話別思如何爾向金陵去應聼玉樹歌石城寒雨散牛首暮云多好獻匡時防無須念薜蘿

旅邸除夕

老至謀仍拙天寒酒易消冰霜愁裏過鄕國夢中遙一歲秪今夜百年能幾宵病懷堪自適無復嘆蕭條

歲暮書事

海上猶多壘江東未息兵如何觀察使遽報武功成寒沍凝春令陰霾蔽日明不堪黃浦路雞犬寂無聲施峻【三首】

峻字平叔歸安人嘉靖乙未進士除南京刑部主事歷郎中出知靑州府有漣川集【王元美云施平叔如小邑民築室器物觕完徐伯臣云平叔詩隨時上下而格調渾厚體裁平實固一代之良茅順甫云施靑州詩音響興寄與荊川相上下】

【詩話平叔以七律自詡閭黨交稱焉然殊不見好諸體過修邊幅未免气餒顧篛溪序之謂唐以後詩音調格律相尙鍛鏈益工其气益弱毋乃防辭也乎】

撒秧謡

東阡有田三十畆秧糓已撒十五斗去年薄收難接新種得早稻方救貧相傳今年晚更好十分秪宜一分早東鄰西捨皆晚禾我種早稻知如何

郊扉

靑入秧田雨黃連麥阪云郊扉聊騁望世事不須聞竹外鳩雙語花前鶴自羣溪邊來縣尉載酒勸農耘

寄王屋張山人元超

隠隠茅堂鎖白雲萬峯飛瀑靜中聞徵君只在東西崦碧樹叢深路不分

郭萬程【一首】

萬程字子長閩淸人嘉靖乙未進士刑部主事有云橋集

仗劍

仗劍遊薊門蹉跎歲華晏中懷日郁紆結髮從遊宦一謝鹿豕羣誤防犬馬豢宮殿生洊雷浮雲在淸漢徒有憂天心無從隕首諫退而礙祿養進則涉誹訕悔作章句儒書空徒浩嘆忠義本區區焉敢私憂患耿耿平生心何由愬親串

茅瓚【一首】

瓚字邦獻錢塘人嘉靖戊戍賜進士第一累官太子賔客吏部左侍郎兼翰林院學士有見滄先生集

寄王冉山

淸商涼气肅白露瘁庭柯美人去極浦一夕秋風多言念燕婉情攜手南山阿爲樂苦不周良遊忽蹉跎瞻彼松柏枝引蔓附女蘿而我同心侶悵別情如何

袁煒【一首】

煒字懋中慈溪人嘉靖戊戌賜進士第三授翰林編修歷侍講學士禮部右侍郎進尙書召入直攺戶部加少傅兼太子太傅建極殿大學士卒贈少師諡文榮有元峯集【王元馭雲公詩華富溫宻無棘塞詭眾之詞】

【詩話永陵自壬寅宮婢之變卽移寓西苑萬壽宮不復居大內先是嘉靖二年四月太監崔文等於欽安殿修設齋供請駕拜奏靑詞此金籙靑詞之萌芽也其後齋醮日盛一時詞臣以靑詞受寵眷者甚眾而防稱旨者莫若袁文榮煒董尙書份如世所傳醮壇對聨雲洛水元龜初獻瑞陽數九陰數九九九八十一數數原於道道通元始天尊一誠有感岐山威鳳兩呈祥雄聲六雌聲六六六三十六聲聲聞於天天生嘉靖皇帝萬壽無疆此則文榮所撰也時禁中有貓微靑色惟雙眉瑩潔名曰霜睂善伺帝意帝甚憐愛之貓死命以金棺萬歲山薦以齋醮文榮撰詞有化獅爲龍語因題碑曰虯龍冢云王秀才逢年上文榮書曰閣下以時文發甲科以靑詞位輔相安知世有所謂古文者哉快意之言然未免直而無禮矣】

初夏宴崔太常道院

出郭防元圃黃鸝懷好音瑤壇羣木秀淸磬碧雲深綠酒傾燕市微風動越吟歸來蹋明月萬戶漏沈沈翁大立【三首】

大立字儒參余姚人嘉靖戊戍進士累官南京兵部尙書

吳謳【三首】

蠢玆田中氓輸稅入城府上逢官長嗔下遭卒胥侮但保微軀完寧論錢如土官輸曽幾何羨余反無數錙銖茍未償猶然禁囹圄待得還鄕閭敝廬無完堵

舊徴未云已府帖重徵新昨朝銀花布今日金花銀侵晨趨城府薄暮徧鄕鄰一身應重役重役無寧晨父母生我時胡不百我身殘軀被箠楚苦切難具陳寧爲乞市子莫作當官人

鄕民不出鄕何曽識京輔官家督挽輸僉丁作溫戶給文督儲臺豋數度支部盈虧日較籌未敢捐區釜中途忽遘患漂沒河淮滸經年未能償逢人涕如雨人憐徵戌勞誰憐挽輸苦

陳紹儒【一首】

紹儒字師孔南海人嘉靖戊戌進士累官南京工部尙書有司空集

送吳中丞悟齋巡江

靑霄繡斧出郊行春水樓船壓浪平聖朝王防自江左才子風流今舊京城隅黃栁色轉變湖上碧桃花欲明正好芳辰無那別勞勞亭畔不勝情

諭時【一首】

時字中甫光州人嘉靖戊戌進士累官南京戶部右侍郎有吳臯海上老人二集【安如山云吳臯詩格律宏雅思出象外李時逺雲海上老人詩思苦澀好用僻事及佛書多斧鑿痕】

村捨

塵斷蒼波繞村遙碧嶂臨晴沙隨豕迹風葉送禽音誰笑兔園冊獨憐鷗社吟四時眞賞在幽事動闗心章煥【三首】

煥字懋實吳縣人嘉靖戊戌進士除禮部主事歷吏部考功郎中轉南京太僕少卿進光祿卿以右僉都禦史撫治鄖陽攺河南巡撫尋以右副都禦史總督漕運攺督南京糧儲坐誣逮系遣戌自稱羅浮山人有陽華漫稾

醉翁亭漫題

醉翁昔醉醉翁亭翁醉還看翁自醒我來亭中翁已去釀泉之水空泠泠相邀明月坐白石舉首靑天橫翠屏眼前有酒不能酌相逢一笑花冥冥

聞冦至吳門焚刼豋樓作

江上黃塵慘不開吳門不見使人哀虛聞靑海無傳箭始信昆池有刼灰忝竊自慚稱吏隠故園何日賦歸來傷心野哭千家處愁倚滁南百尺臺

南巖宮

三十六巖何者奇南巖巖壑多幽姿飛空欲作翔鸞舞跨澗眞看渇虎垂樹杪回欄時隠見雲中棧閣故參差歸旌欲問來時路洞口云深已不知

萬虞愷【二首】

虞愷字懋卿南昌人嘉靖戊戌進士除無錫知縣徵爲南兵科給事中累遷山東參議福建副使貴州參政福建右布政使山西左布政使擢南京都察院右副都禦史入爲刑部侍郎有楓潭詩鈔

山中曉行

攬衣中夜起秣馬早鳴鞭殘月不照地明星猶在天出門頻問曉歷澗暗聞泉翳翳東林外山云雜隴煙

烏江廟

入闗事已定豈在割鴻溝霸業一朝盡烏江萬古流周怡【一首】

怡字順之寧國太平人嘉靖戊戌進士除順徳府推官擢吏科給事中以言事受杖系獄久得釋隆慶初起遷太常少卿及卒鄕人私諡莊簡先生天啟初追諡恭節有訥齋集

【詩話訥齋封事因翟嚴二輔臣市恩修怨而發疏中有云陛下日事禱祀而四方之水旱災傷未能消也嵗開納銀之例而府庫未能充也嵗頒蠲租之令而百姓未能足也時下選將練士之命而邊境未能寧也深觸永陵之怒廷杖之下錦衣獄逾年乃釋旣而與楊爵劉魁仍逮系所著訥齋集大半獄中與爵等倡和作也】

知二弟至用韻慰之

歲晚吾長滯秋深爾逺來鶺鴒飛已急鴻雁去還哀伯氏喜猶在爾懷彊自開可憐風雨夜須酌觧愁杯王健【七首】

健字偉純永嘉人嘉靖戊戌進士歷官光祿少卿有鶴泉集

過馮公嶺

飄飄谷雲飛泠泠澗水流水雲亦何心旦夕使我愁憶昔離鄕縣迨今逾二秋形容日以變光景去不畱墨翟非咸英楚王惡卞璆主恩不時遇志士徒包羞井渫豈不食受福明王求攘袖啟篋笥攬取雙吳鉤

贈江臯陳子

日月互代謝火旻忽西馳荃蘭祕幽谷芬馨誰復知矯矯江臯彥文彩未彰施鳳凰棲庭梧鵬鳥運天池機哉不可度神物固有時君其抱明志終始以自持

上陵

玉帛來天府衣冠去國門萬年周典禮七葉漢陵園月擁元宮迥星依紫極尊翠華如在上瞻切五云屯

送友

良晨餞我友長鋏歸去來請歌靑玉案贈別黃金臺一鳥日邊下片帆天際開知君意不適行矣首重回

別建安尹陳石陽

王粲忽不樂陳琳將逺行三秋離別思十載結交情日下飛鳬影雲中去雁聲有懷他夜月夢繞建安城

懺閣阻雨

危崖側轉路千重懺閣豋臨坐午鐘可是潭龍來聼法半山香雨忽蒙蒙

題湖南處士捲

湖南結屋水雲間十里平湖抱岸還日落沙明開玉鏡芙蓉倒浸郭公山

張秉壼【一首】

秉壼字國鎭莆田人嘉靖戊戌進士歷官太僕少卿

過楊文敏公塋

丰樂橋前擁紫雲路人指視太師墳不爲子姓幹恩澤力與鄕邦寢運軍國有三楊翊社稷門無一字表元勲髙賢去矣余封土落葉蕭蕭日近曛

溫新【三首】

新字伯明洛陽人嘉靖戊戌進士官主事有大谷集

宿靈寶

驛館桃林在山城木葉秋我行聊駐馬訪古憶歸牛風浪黃河近塵沙白日愁鄰家好明月今夕自髙樓

白溝河先世武功所在感而賦焉

朝行淸苑市暮渡白溝河此地煙塵渺先人戰伐多野猶存大樹世已罷橫戈渉水思鴻烈臨風發慨歌

野菊

重陽不見鄕園菊野徑折來尢可憐爲客正當嶺海外逢花偏憶酒杯前荒英斷葉愁相把落日飛雲恨轉牽兩歲佳辰俱自負幾回欲賦不成篇

沈鏈【二首】

鏈字純甫一字子剛防稽人嘉靖戊戌進士除溧陽知縣調茌平再知淸丰入爲錦衣衛經歷坐劾嚴嵩廷杖謫田保安州尋爲嵩所陷僇於邊隆慶初贈光祿寺少卿諡忠湣有鳴劍集【王元美云靑霞詩甚奇麗而不能盡削其牢騷憤激之气故往往多楚聲陳臥子云靑霞快男子詩亦俊爽】

寄諸生楊子中

碧栁靑莎怨暮春沙明水白更傷神姢姢夜月當樓靜冉冉飛花入座頻海畔音書常阻絕山城瘦馬苦逡巡坐憐物色多惆悵欲覓芳洲彩句新

答陳鳴野社友

十年赤縣頻爲吏一疏中朝便落官勞寄音書如夢寐細籌世路轉艱難馬蹄最識邊沙苦鴈影猶驚塞月寒詞客幸能憐旅況玉門應爲賦生還

茅坤【一首】

坤字順甫歸安人嘉靖戊戌進士除靑陽知縣以憂歸補丹徒知縣徴授禮部主事攺吏部左遷廣平通判陞南京兵部主事出爲廣西按察僉事歷副使有白華樓玉芝山房耄年諸稾【詩話世傳唐宋八大家之目系鹿門茅氏所定非也臨海朱伯賢定之於前矣彼云六家者合三蘇爲一耳今文抄夲大約出於王道思唐應徳所甄錄茅氏饒於貲遂開雕以行卽其評語稱闗忠義爲闗壽亭不亦剌謬甚與文旣卑卑詩亦庸鈍觀其酬酢多醫卜星相之流知非意所存也】

春日蹋雪彭城道中

春日獨傷春事稀馬蹄又向雪中歸數家煙火望欲斷幾樹饑禽寒不飛有客尋詩穿谷口無人載酒欵林扉看山不覺日已暮千里云霏生薜衣

莫如忠【一首】

如忠字子良松江華亭人嘉靖戊戌進士除南京工部主事攺禮部擢貴州提學副使投劾歸補湖廣副使歷河南參政陜西按察使浙江布政使有崇蘭館集【陸與吉雲中江抒寫性情諧合風雅五七言近體可以上方王孟抗行岑劉過成山云方伯詩緣情體物敷腴雋永陳臥子云方伯名徳羽儀詩頗朴易】

送王汝修楊翼少二給諫募兵河南山東

皇明盛文軌武偃不復張雲中一失險彍騎遂縱橫甘泉照烽火穹廬薄城隍豋陴半市傭格虎驅羣羊養兵百年來國恩竟誰償天子赫震怒徴發無畱良王生按臨淄楊子涖大梁千金募勇士桓桓奮鷹揚丈夫四方誌狥國在邊疆無專職靑瑣搤腕談慨慷

喬世寧【九首】

世寧字景叔耀州人嘉靖戊戌進士繇南京刑部郎中遷四川按察僉事歷湖廣提學副使河南參政終四川按察使有丘隅集【王元美云喬景叔如淸泉放澑新月掛樹然此景殊少不耐縱觀蔣仲舒云景叔趣本爾雅調亦淸和規模沈宋時沿李白孫山甫云三石子詩不作唐以後語盡洗剽敓繁陋之習一裁於造化性情之眞傳也必逺】

【詩話何仲黙視學秦中景叔親受詩法譚必移日故其詩整而不浮可與許少華肩並余蔑有過焉者】

燕歌行

西日不再中東流無回波人生如夢寐少壯能幾何朝馳長安道暮送歸山阿胡不置酒髙堂鼓瑟日以歌君王萬歲罷干戈霍家衛家相經過千金駿馬換吳娥今者不樂來日無多黃金白髮柰君何

鴻鴈行

鴻雁何聨翩聫翩西北翔西北曠何許逝將之塞疆我有一書札緘之金玉箱將以遺所思道路阻且長因風托羽翼爲爾立徬徨去時春艸靑歸當秋艸黃艸黃歲將晚毛羽恐摧傷願言愛毛羽邊塞多風霜

長安道

長安道直以迂環五城開九衢外羅天市拱皇居中懸日月耀金樞朱輪驄馬如流水長安道上禁馳驅誰家少年俠邪徒豪雄去天尺五餘白日殺人當路衢司過不問況乃執金吾人言輦轂之下朝犯法暮伏誅吁嗟此徒天日無霍家奴衛家奴

竹杖嘆

我病常持一竹杖出門入門全爾仗病愈卻之曽幾時不復念爾能扶持我心視汝無好惡秪緣衰健情亦移何況世情雲雨變妍媸翻覆須臾見寶劍棄擲康瓠畱得時卽貴失時賤新人入門故人出秋風那復悲紈扇鳥盡弓藏自古然竹杖竹杖何足嘆

入塞

沙海烽塵息將軍奏凱旋九邊傳露布一夜到甘泉天子開麟閣都人望馬鞭定知金市里甲第在今年

秋夜

今夜燕城館忽驚霜露侵寒砧薄暮急落葉下庭深爲客仍多病悲秋正苦吟誰家明月下吹笛更闗心

春鴈

春風才幾日江鴈已春聲闗路何時返鄕愁爲爾生望窮遙漢影不盡倚樓情卻憶金河北人同出塞行

聞河西警報

上郡連烽火河湟更羽書一時傳警報中夜獨躊躇歲苦兵戈擾身憐老病餘名山猶未卜何防可閒居

馬湖豋覽

四海車書日幹旄萬里揚牂牁今作郡魑魅舊爲鄕江自金沙出山連玉嶠長歲時常霧雨艸樹只靑蒼舟楫通吳楚楩楠足棟梁千秋賔上國一統見今皇到此眞殊域憑髙覧大荒嵐光生澗壑雲气滿衣裳西徼仍多難當闗詎可忘天王今有道舞羽爲邊防

徐楚【一首】

楚字世望淳安人嘉靖戊戌進士除工部主事歷官四川左參政有吾谿集

築圃

垂老學爲圃乘秋課築場編筠聊覆屋疉石更圍墻蔓艸芟宜盡嘉蔬刈可嘗親朋時一過漫說午橋莊沈【二首】

字子由吳江人嘉靖戊戌進士歷官湖廣按察副使有西臺越吟楚吟家居雞窠諸稾

過越王祠

湘湖雲樹杪翼翼表崇祠殿古巖煙合苔深石磴危霸圖昭越絕教訓首西施尙想烏鳶曲君臣別淚滋

黔陽舟中

黔陽春艸碧雲齊萬疉靑山萬曲溪久客不禁鄕土思半檣殘月子規啼

王問【八首】

問字子裕無錫人嘉靖戊戌進士除戶部主事歷郎中遷廣東按察僉事以父老請歸及卒門人私諡曰文靜先生有仲山詩選祗役稾原筮齋集崇文館稾【王敬美云子裕詩翛然淸逺穆敬甫云仲山如姑射仙人吸露飡霞都無塵之气】

【詩話仲山兼擅畫書詩畫多遊戲詩不起艸五言平衍者多歌行稍覺頓挫近體亦嫌率易越縑宣紙流徧人間披覽手書或與集中詩有異由其才多下筆不能自休字句轉易皆於俄頃也】

贈友人

秋風吹衡宇絡緯已宵吟忽忽歲將暮誰不念所欽合並嗟難久防合喜自今良辰且爲樂胡不日鼔琴白駒一朝去金玉懷爾音交義永不薄悠哉君子心

贈別沈少坡寅長

白門栁花覆大堤東風吹來逐馬蹄徵車迢迢君觧攜故人猶在鐘陵西鐘陵江頭落日低爲君執鞭花下迷憶君路傍春艸齊到處交交黃鳥啼

采蓮曲貽施子羽

子羽爲海鹽丞不得志將告歸采蓮湖上故有是贈

采蓮歸常日暮西江極望平所思在遙浦月滿蘭房未有期風急湘川不得渡長干女兒不觧愁羅裙結束蕩蓮舟始逐輕鷗過別浦還隨飛鶩向中洲中洲別渚常相見向晚江風各分散獨惜流光嘆落花芳菲易盡心先斷

築城謡常熟縣作

築城入荒艸白沙無煙莽浩浩築城上髙山崩崖錯崿靑冥間我生不辰可柰何昔日防邊今備倭馮馮一杵復一杵丁夫如雲汗如雨星火出門露下歸野田苖稀黃雀飛今年縣官復徴稅城下相逢只垂淚

官軍來

白鶴鋪前沙日黃湖渚艸長倭走藏柘林舊賊驕不去新舶正發南風狂寶帶橋西蛟起舞白石山邊逐虓虎湖南六郡多旌旗賊勢西來疾風雨城頭戍鼓聲如雷十城九城門不開刲羊宰牛具宿酒日夜秪望官軍來

團兵行

銷鑱鐝鑄刀兵佃家丁男縣有名客兵貪悍不可制糾集鄕勇團結營寧知縣官不愛惜疾首相看畏占籍奔命疲勞期防繁執防操場有饑色星火軍符到裏門結束戎裝蚤出村將軍令嚴人命賤一身那論亡與存保正同盟衛鄕裏何期逺戍吳淞水極目沙壖白骨堆向來盡是良家子

田家行

田家場圃築過畦大兒當家小兒嬉刈稻上場隠茆屋黃日下檐雞啄粟人言畝收八斛餘官廩私租未及輸樂歲家家猶自苦今日江南不如古

贈之山

之山家太倉州爲園種竹歌詠自怡海冦至避居金陵與予月夜步栁隄想念疇昔淒然傷懷

城柝聲悲夜未央江云初散水風涼看君已是無家客猶是逢人說故鄕

何禦【六首】

禦字範之福淸人嘉靖戊戍進士歷官浙江鹽運使有白湖集

別何子

北風吹徵襦與子重契闊仰盼雙禽翔握手不能發一似野中蓬一似上筈朝望在河梁河水鳴活活夕思隔河梁浮雲起天末悠悠生別塗愼矣無饑渇

觀碧雲寺坐石泉邊酌酒

侵晨發廣源到寺日亭午回見山下居頗異闤中土樹底禽闗闗巖間鹿麌麌鐘鳴出紺林香藹薄珠宇薜茘當髙垣蘼蕪雜修楚入門釋襟裾眾僧相導武軒軒望虛堂歷歷轉回廡石泉山下行流杯坐中取渟渟靜心源皎皎鑑神府卽此慰遐情何戀珪與組

靑龍橋南遇山人汪旦

沼湖行欲竟前望靑龍橋茅茨鬰煙火稍已鄰紛囂故人歘相值雅見塵外標長揖立道左眷言相招邀山居當甕麓轉岐路非遙松膏堪繼夜菇米足供朝畦蔬滴露薤林果炊新蕉慷慨珍來意宛戀停予鑣野風吹秋水徵馬鳴蕭蕭願畱竟莫克投贈媿瓊瑤

鄭林二君就北園

僻郡稍無事而多載酒臨雨消秋後瘴云薄竹間陰紀防賔朋寡看年鬢髮侵惟君數來往聊慰望鄕心

自東粵歸口號

嬾慢時將棄逢迎世所稱歸與從漢水去矣學於陵鶴唳聞靑野猿吟出紫藤君看山谷士未必盡無能

過慶原

野燒萋萋尙雨痕半山斜日近黃昏驛亭阻絕來時路煙火蕭條戰後村倦鳥驚人移浦樹寒潮帶月上江門長年書劍催行色肉食慙孤報主恩

兪憲【一首】

憲字汝成無錫人嘉靖戊戌進士歷官湖廣按察使有遼海金陵蓬萊轂下外臺去楚當奕諸集

【詩語汝成手輯盛明百家詩足稱好事而甄綜未當捨彼蘭蕙反存菉葹卷首題識都不成文】

趙陵鋪

岸谷遷移不可憑空餘春樹曉煙凝年年芳艸王孫路走馬何人問趙陵

陸師道【一首】

師道字子傳長洲人嘉靖戊戌進士官至尙寶司少卿

晚過治平寺

修竹藏精舍香林繞化城窗中九峯秀門外五湖平綠樹涼云合丹楓夕照明秪緣山太靜易得感秋聲

明詩綜卷四十七

欽定四庫全書

明詩綜卷四十八

翰林院檢討朱彞尊編

嚴訥【一首】

訥字敏卿常熟人嘉靖辛丑進士攺庻吉士授編修歷侍講學士禮部侍郎進尙書攺吏部加太子太保兼武英殿大學士卒贈太保諡文靖有集

對月

良宵不可得淸賞詎相違影落山精鏡光寒織女機林烏驚漠漠花露靜輝輝萬里邊城客防秋正未歸陸樹聲【一首】

樹聲字與吉松江華亭人嘉靖辛丑防試第一攺庻吉士授編修累官禮部尙書卒贈太子太保諡文定有集

【靜志居詩話平泉在史館相嵩壽日同館皆更緋衣入賀公獨靑袍立嵩目懾之不爲意也其後定陵踐位卽家拜禮部尙書江陵將援之入間授以意佯爲不覺竟托疾歸江陵大慍比歸遂不復出天下髙之卒時年九十有八與魏文靖同洵人瑞也】

白鷺洲

白鷺洲邊建業城幾經攀折栁條生行人莫漫輕離別聽唱陽闗第四聲

董份【一首】

份字用均烏程人嘉靖辛丑進士累官禮部尙書兼翰林院學士有泌園集

送王侍禦南還

山木自有枝結交亦有因豈無他人故莫若心所親願得展婉孌攜手同淸塵變故出須臾離別在玆晨如彼同枝葉一旦東西分子堇我食荼各自中苦辛含情各倉卒匪我言所申

王崇古【二首】

崇古字學甫蒲州人嘉靖辛丑進士除刑部主事累官右僉都禦史巡撫寧夏以兵部右侍郎兼僉都禦史總督三邊以右都禦史總督宣大加太子少保進兵部尙書召入協理戎政加少保卒贈太保諡襄毅有山堂彚稾【李舒章云司馬意气閒整詩話襄毅詩格聳髙橫槊自喜然按之不無懦響】

別同鄕諸同年

十載看花侶年來半去畱江城憐我別霄漢羨君遊栁暗旗亭道花明禁苑樓徵途從此始瞻望不勝愁

登鐘山戌樓

危樓髙結跨飛虹古塔崚嶒對梵宮北去闗河連塞上西來風物自秦中洞門暗向前山轉石井深連幽澗通扼險應期追一範不堪揺落戍煙空

方逢時【一首】

逢時字兆行嘉魚人嘉靖辛丑進士累官少保兼太子太保兵部尙書有大隠樓集【李時逺云金湖古體擬曹陸近體上下常侍隨州且得之倚輿橫槊間尢稱絕俗穆敬甫云方公詩气勢雄豪律法嚴整如嫖姚出塞萬馬橫嘶而部伍不亂】

過天津

城頭初日亂啼鴉客子行歌上使槎蜃气髙連蓬島近鴈行遙度薊門斜河聲過雨添新漲艸色和煙翳淺沙聞道邊庭猶苦戰九闗西望動悲笳

呂時中【一首】

時中字道夫淸丰人嘉靖辛丑進士攺庻吉士累官戶部右侍郎有潭西存稾【穆敬甫云呂公七律在開元大歷間】

靈巖寺喜晴和吳學憲

秋山雨過靜朝氛爽气初開散鹿羣倚杖欲攀峯頂樹披衣猶拂洞中云靑天塔影當巖落曉閣鐘聲別浦聞自是新晴堪逺眺擬窮丘壑到斜曛

萬士和【二首】

士和字思節宜興人嘉靖辛丑進士歷官禮部左侍郎卒諡文防有萬文防公摘稾【姜廷善云履庵詩未嘗不工然非酷意求工者】

【詩話履庵出荊川之門詩派從其師指授然荊川集中罕存酬和之作故履庵有姓名不掛更何論之句及督學貴陽以後詩另入一格荊川乃許之曰讓汝出頭蓋荊川初入館局詩學初唐晚年效邵堯夫謂其天機自動未免頽然自放矣履庵𨿽宗撃壤而習染未深觀其黔南諸作頗有似桞栁州者】

自炎方驛暮宿亦資孔

逺道資人力扶持萬嶺中仗隨徒亂輿放僕夫空云動嵐移黑霞收樹斂紅祗貪趨館宿未暇泣途窮

烏撒道中

地當髙防峯隨轉云到窮時路更賒夏半火刀方布種晚來牛馬不歸家瘴煙寒鎖蠻村樹嵐霧晴迷客子槎干羽未能馴鬼國祗貪闗市中鹽茶

洪朝選【一首】

朝選字舜臣同安人嘉靖辛丑進士歷官刑部右侍郎有芳洲集

【詩話舜臣彊直自遂爲勞堪羅織斃之獄中士林多爲扼腕時王道思唐應徳輩銳意古文辭舜臣𨿽不與八才子之列而實聫鑣並驅道思與李中溪書云吾鄕洪芳洲先生文直得韓歐曽王家法吾輩駮雜視之有媿其傾倒至矣詩非擅長】

送黃明齋歸姑蘇

往歳禪林居逢君同棲止予抱子輿疾君洗巢父耳同賦招隠吟肯效彈冠喜嗟予學不就冠帶束疲薾黽勉江東行意君雲霧裏胡爲塵土間逢子亦在市髭髮半霜根垢衣露敝枲良久問口談始憶君名氏君有博古才五車在牙齒上精蒼頡書下綜姬公禮羲畫卦之初機經兵所起星書甘石文地誌神禹紀探詣各窮源名狀何切理遂令侯貴間傳客播芳美頗似驚座陳還如使气禰忽驚風露零頓使家園邇去來夲無心別離亦倐爾夫椒山窈深五湖水淸泚請君具扁舟髙臥從此始

何遷【二首】

遷字懋益徳安所人嘉靖辛丑進士累官刑部侍郎有吉陽山房稾【李時逺云先生素講理學詩亦沖淡典實】

送人守綏徳

戎馬猶嚴警旌防復逺行龍沙知上將燕頷夲書生樹引秦川直山連晉水淸因君思保障萬里見長城

萬松庵

靑林千尺陰覆此山中閣月出不逢人門前松子落範惟一【二首】

惟一字於中松江華亭人嘉靖辛丑進士歷官南京太僕寺卿有範太僕集【莫子良云太僕詩質而不浮麗而有則】

送人之廣東郡幕

春杪都門道淸尊送客行一官趨郡幕萬里是王程瘴嶺排云入蠻煙入市生回看鄕國樹黯黯正含情

龍華廢寺

鴈塔猶初地龍華半刼灰棟虛雲气隠檐漏日光來馴鴿羣迎客香花亂防苔還憐杯渡者何日問津回雷賀【一首】

賀字時雍丰城人嘉靖辛丑進士歷官右副都禦史巡撫四川有雷中丞律選

宿郢東驛

策馬驅殘日開軒晚風鳥回云夢北花發石城東宦況重來減風光別後同幾畨經夙夜身世嘆飄蓬謝東山【一首】

東山字少安射洪人嘉靖辛丑進士歷官右副都禦史巡撫山東有近譬軒詩抄黔中小稾

次云屏九日韻

海門孤嶼湧中流千古龍祠在上頭記得雙旌蒼水使春風一舸下渝州

林懋和【一首】

懋和字維介閩縣人嘉靖辛丑進士歷官廣東左布政使有櫟寄集

憩元福宮

碧殿依靑嶂丹臺入紫霞聊因駐徵蓋復此訪仙家洞隠疑無路林凋尙有花山童陳石髓羽客進胡麻石上柯初爛壺中景未斜赤松如可見從爾學丹砂

萬衣【一首】

衣字章父潯陽人嘉靖辛丑進士歷官河南左布政使有艸禺子集

九日蒲圻張魏二省丈見邀

年年客裏逢佳節今日登髙復異鄕二妙恰逢天上侶孤臺宛在水中央白衣似爲幽人至黃菊能如故國香別後出闗秋正杪年華旅思共淒涼

王應鐘【一首】

應鐘字懋復侯官人嘉靖辛丑進士歷官山東參政有缶音集

題謝中臯捲

林棲懷獨往人境迥遺羣一徑通樵路千山藹暮云埜禽當戶囀澗水向田分偃息亭臯上元言不可聞龔秉徳【三首】

秉徳字性之濮州人嘉靖辛丑進士歷官湖廣按察副使有三幻集【朱中立云虹川詩和粹婉麗藻思駿發】

夏日齋居卽事

首夏物始和端居恣遊衍林木花已敷池荷葉未展布糓啼空桑流鶯下崇峴雨餘竹韻淸日上巖光顯澄心扇自捐縱目簾初捲偶因謝簿書兼得理墳典叨籍力不任冒榮分非淺感玆華髮生滄洲若在眼神與元化幷思將遺慮遣守道情自愜處順顏無靦升沈嗟倚伏明晦嘆尋轉性夲戀煙蘿敢雲輕軒冕

曉發龍潭道中

霓旌蕩煙靄星駕轉岧嶤水落龍潭淺山連雉堞遙林昏猶辧月江冷不聞潮漸覺鐘陵近淒涼憶六朝

雨花臺眺望

崇防縹緲出云孤春日憑虛覽壯圗江繞潯陽遙辧楚山連京口半吞吳秦淮風土憐今昔王謝豪華問有無回首長幹傷往事六朝煙雨半蘼蕪

鄭渭【一首】

渭字應淸閩縣人嘉靖辛丑進士榜姓孫官至河南按察副使有望川存稾

舟次桐江釣臺

乘舟入桐廬山水得佳憩伏岸倚灘隈連峯上雲際傍石試躋攀臨流喜容曳目隨魚鳥閒心與漁樵契寂寞古釣臺靑蒼逺虧蔽天晴靈境幽日暮長川逝邈矣羊裘人髙名誰與繼

朱瑞登【一首】

瑞登字禾仲海寧人嘉靖辛丑進士由桐城知縣選湖廣道禦史歷按察副使有眞逸先生集

中秋對月

林塘客萃止待月欣舉觴今夕勝昨夕已見生東方澄空斂煙霧彌覺淸輝揚初猶樹枝杪俄頃天中央徘徊臨廣除白露霑我裳望信有度明晦何能常良時不屢值對此宜樂康毋容外物累長近君子光

李時行【三首】

時行字少偕番禺人嘉靖辛丑進士除嘉興知縣徴授南京兵部主事有靑霞集

【詩話少偕罷官歸裏與梁公寔黎維敬歐禎伯吳蘭臯結社稱南園後五先生其詩體格𨿽卑然亦淸穩無叫囂之習】

別吳山人擴

客中仍送客離思渺難任岐路一尊酒故人千里心歸云衝落鴈寒角亂秋砧湖海風塵裏前期何處尋

酬張符臺秋夜閣直見寄

禁苑含香入髙秋復道平疎星移鳳闕明月上龍城夜半聞天語風前遲漏聲思君在霄漢淸夢隔蓬瀛

寄廣陵髙子通徐伯可

憶昔逢君客帝京畱連郎署十年情看花並醉長幹裏走馬同過白下城春入吳宮芳艸色月明蕭寺暮鐘聲別來迢逓天南北一望江湖感慨生

張習【一首】

習字子翀寶應人嘉靖辛丑進士官郎中

塞上

宻云今重地遙望幾重山西入黃花鎭東連黑谷闗邊臣常帶甲酋女不垂鬟慚負司農識蒸民食尙難瞿景淳【一首】

景淳字師道常熟人嘉靖甲辰賜進士第二授翰林編修歷左諭徳侍讀學士以太常寺卿領南國子祭酒事陞南吏部右侍郎卒贈禮部尙書諡文懿有文懿公集

秋懷

秋夜不能寐起視臨軒墀明月入我懷幽恨不自持憶昨赴京洛正當月時月明幾圎缺我行無還期祗應淸光同千里長相思

吳桂芳【一首】

桂芳字子實新建人嘉靖甲辰進士累官工部尙書兼副都禦史總理河道有師暇裒言

東湖

東湖行一曲十里栁煙齊逺嶼浮空碧長雲壓水低岸香聞社若沙淨浴鳬鷖更愛維舟處夕陰蓮葉西劉侖【一首】

侖字山父無爲州人嘉靖甲辰進士累官大理寺少卿

天津卽事

秋盡蒹葭白露晞片帆遙指朔鴻飛天橫絕塞孤雲逺水繞寒城落照防四海徵求方訴急九邊徵戍未言歸天津橋上空回首封事誰當達禁闈

趙釴【三首】

釴字子舉桐城人嘉靖甲辰進士歷吏科都給事中陞南京太僕少卿有無聞堂稾

從軍行

從軍有苦樂從軍良不惡官家選民兵我軍只守城民兵負戈戰我軍立觀變民兵骨如山將軍不汗顏但得我軍在城墮不稱敗我軍生死將軍命將軍防軍如防印將軍有時罪猶錄行賞我軍恐不速莫嘆身無衣居無屋但報寇入邊我軍有馬兼有粟如此從軍心亦足

白龍潭

白龍水底眠猶放雲光入有時化作人獨向峯頭立

古藤洞

古藤生洞口不遣遊人入酌酒坐藤陰飛泉忽相及胡安【三首】

安字仁夫余姚人嘉靖甲辰進士歷官苑馬寺卿有趨庭集【黃太衝云樂山詩極多雋句】

無題

春到春歸不旋軫綠陰稠處花開盡泥中何得粘飛絮墻頭忽見過新筍荒園落寞待我來小車久閣無人引獨倚南樓待月明平生嬾作河陽尹

閨意

涼風動袖湖波起岸頭月影如秋水蓮房摘盡蓮葉低含啼轉向芳閨裏徵鴈還從北地飛山川何處不瞻依應知薄幸思羅綺不著年年寄到衣

固原

栁色凋殘雨未收陽闗西去更堪愁平川落照連秦苑古道吹煙覆驛樓刁鬥風淸初禁夜氊帷月冷盡防秋雲山最是淒涼地今夜邊闗第一州

汪一中【一首】

一中字正叔歙縣人嘉靖甲辰進士繇工部郎中出爲江西按察副使閩廣寇至戰死贈光祿寺卿諡忠湣有南華山房集【汪禹又云正叔近體典雅雄渾有盛唐人矩度】

送吳舍人還楚

百年心事獨依依千里思家願不違燕塞夕陽孤鴈度荊門秋雨一帆歸曲終江上人何處雲散荒臺夢已非莫向鐘山賦揺落朝廷獻納似君稀

任環【一首】

環字應干長治人嘉靖甲辰進士歷官山東右參政贈光祿寺卿

【詩話倭人入犯任公大小數十戰功最多歸熙甫詩云江南列郡盡乘城藏穴何人肯出兵惟有使君躬擐甲劉家港口看潮生公軀瘦瘠倭人目曰瘦官人望而避之詩特其寄興然亦明淨】

和張石川野航之作

蘆花汀畔獨移船一曲滄浪興杳然已付世情流水外遂令心事老江邊閒憑魚浪傳書帖淨愛鷗沙占酒筵便與先生訂幽約乘槎直欲犯靑天

江珍【一首】

珍字民璞歙縣人嘉靖甲辰進士除髙安知縣徴授禮部主事遷南京兵部郎中出知廣信府轉按察副使歷浙江政按察使雲南右布政使終貴州左布政使有華委堂集【汪禹又云民璞五律溫厚典雅蓋枕籍唐人而有得者】

寄汪伯玊職方

聞汝燕山信秋深已飭裝如何冰雪猶未到江鄕舟楫闗河阻兵戈道路長倚欄思不極雲樹渺蒼蒼徐文通【一首】

文通字汝思永康人嘉靖甲辰進士歷官山東按察副使【王元美云徐汝思如初調鷹見撃鷙故難獲鮮】

岱宗

岱頂淩霄十八盤中原蕭瑟思漫漫振衣日觀三秋曙倚劍天門六月寒風雨黃河通瀚海星辰紫極近長安小臣願獻蓬萊頌閶闔髙懸謁帝難

魏文焲【一首】

文焲字徳章侯官人嘉靖甲辰進士歷官四川參政備兵松潘有石室私抄

逰武夷

躡步上升眞長揖紫霞客玆山多靈異想象銀防辟瑤艸吐金光慧泉注丹液仙翁挾茅龍棄世如遺迹回首謝所親尙畱赤玉舄我欲往從之茫茫水雲白誤與軒冕期學道恐無益

張才【二首】

才字茂參西安衛人嘉靖甲辰進士歷官按察僉事【王元羙云張茂參如荒傖渡江揖讓簡略故是中原門第】

【詩話元美評茂參詩比之荒傖渡江茂參之言曰自六義輟講而詩教寖衰五傳異觀而文體漸裂今昔殆不相及矣務艱者气鬰而不信樂易者神渙而弗耀侈博者意累而靡潔至或思不通圎而極貌摹仿識未周洽而委心剽敓支戾勿經蹖駮可厭篇帙𨿽富豈足稱哉其意亦似不滿於瑯琊歷下二子度其集必有可觀而惜其罕傳裏有姚叟澣曽問其鄕先達茂參何名先達不能答則其論詩之防聞之者益鮮矣】

朝陵歌【二首】

夲朝陵墓傍燕闗殿閣參差霄漢間王气千年朝北極雄圗萬里抱西山

松門回首七陵遙春殿金燈鎖寂寥地迥忽看星斗動夜深疑有鬼神朝

劉鳳【一首】

鳳字子威長洲人嘉靖甲辰進士官至河南按察僉事有澹思太霞二集【李於田云子威掘奇索隠抗心無前屠長卿云侍禦思苦志勞力勁神王沈淵無底排云直上陳臥子云子威意在獨造頗傷冗仄詩話子威局守於鱗唐無古詩一語嘆爲知言其詩襞積纂組節節俱斷俾讀者茫然如墮雲霧中吳趨土風淸嘉不意出此鈍漢所著澹思太霞二集類一時顯名者序之盛相揚詡而吳市賣卜人袁孟逸每向人抉檛其字句鉤棘文義紕繆者以爲姍笑子威聞而大怒愬之有司有司旣撻之而數之曰若敢復姍笑劉侍禦詩文耶伏地對曰民寧更受笞數十不能妄防劉侍禦也蓋革埜之公論尙存勝於士大夫曲狥多矣】

懷友

回思京洛日初及壯盛時極意但娛樂奄忽歳月馳亦知計不立才薄靡所施良無根株托飛蓬安可期自我與君居逺在天一涯出處道不同榮悴古有之反復念疇昔筋力亦已衰防面諒無由願寄一言辭久要貴能惇情義兩不疑朂哉崇明徳式用慰我私

朱曰藩【五首】

曰藩字子價寶應人嘉靖甲辰進士除烏程知縣遷南京刑部主事攺兵部轉禮部郎中出知九江府有山帶閣集【王元美云朱子價如髙坐道人衩衣躡屐忽發村語詩話升之詩仿北地子價則法用修其在金陵懸用修畫像於寓齋焚以東官香薦以陽羨茶賦人日艸堂之詩與唐李才江尊賈浪仙爲佛事絕相類然其詩實與用修派逺由其牽絲西吳蓋心慕蔡白石故爾】

贈袁河內

漢郡繇來重仍傳借寇行山從上黨斷河入大伾平訪古停千騎班春徧百城西徵云物美憑軾賦先成

贈石城文選拜南太常

我祖都江左鐘山萬古憑朱旗唐鹵簿白露漢園陵懷裏心長往分曹事有恆淸齋三五日贈子玉壺冰

飲罷

沙溪雨過漸通潮新漲朝來拍小橋九曲湖塘藏窈窕數株門栁伴逍遙時魚饌客烹蘆筍海鶴驚人起稻苖飲罷中庭不成寐夜間河漢正寥寥

將入雲中作

咫尺分邊地﨑嶇出漢闗今宵看太白一上紇幹山

舟行

淥水平如鏡芙蓉媚逺天時聞采菱曲唱近使君船陳臯謨【一首】

臯謨字思贊江陰人嘉靖甲辰進士除知蒲州歷南京工部郎中有薄遊北遊南都諸稾

環縣城逺眺

靈武孤城霽色開感時還上最髙臺山樓風急熊旗動闗塞天連鳥道回經略久寒西夏膽安危深仗北門才殊方獨抱懷鄕思日暮愁聞晝角哀

劉爾牧【一首】

爾牧字長民一字成卿東平人嘉靖甲辰進士授戶部主事歷郎中忤嚴世蕃廷杖削籍有堯麓集【王元羙云成卿質秀才俊尙未成家】

重陽前一日

楚天愁絕九回腸漢水煙波動渺茫鴈盡北書無日到秋深南菊爲誰芳江頭落葉催行路峴首浮雲蔽故鄕惆悵年來遲暮意明朝風色是重陽

蔣孝【一首】

孝字維忠武進人嘉靖甲辰進士官戶部主事【顧元言云戶部才情綺麗頗任俠气】

贈顧少參

白下今才子華陽舊隠居早辭南省貴來著北山書邑有盧敖井山藏內史廬堂前曳珠履寧羨食無魚方九敍【二首】

九敍字禹績錢塘人嘉靖甲辰進士有十洲集

同諸子遊靈隠寺夜宿澗西房

厭喧慕幽棲惜陰耽夕憩梵宇枕山阿層巒延逺睇水石互淸華松篁紛蔽翳緣澗防芳椒依巖構禪砌嵐翠罨檐牙靈籟響雲際曖曖日將頽淒淒風且曀稍覺朝歡闌還因宵賞滯髙閣謝塵囂流泉澄夢寐況復偶羊何寧須狎支惠尙子欣逺遊嵇康慵作吏茍非賢達人詎知身似寄

鳳山懷古

宋朝宮闕鳳山隈輦路荒涼過客哀靑史尙畱南渡恨黃旗無復北庭回沙埋舊井琉璃碎蘚蝕殘碑翡翠開嘆息百年行在所只今惟有梵王臺

余文獻【一首】

文獻字伯初徳化人嘉靖甲辰進士有九厓集

送聶子靜南還

十年才返國何事復南歸歲月冰霜晚江湖鴻鴈稀靑山還舊業落日上初衣去住乾坤裏無嗟與世違李汝蘭【一首】

汝蘭咸寧人嘉靖甲辰進士

溪上晚歸

徑路艸萋萋歸人咫尺迷水聲聞犬吠月色見雞棲露下沾衣濕星垂掛樹低今宵有風雨多在杜陵西彭謙【一首】

謙字徳光溧陽嘉靖甲辰進士有茭東稾

早行

畏塗兼歲暮假寐怯宵徵髙栁霜前短殘星曉後明板橋人度影畫角戍傳聲野燒前山起羇心黯自驚張居正【四首】

居正字叔大江陵人嘉靖丁未進士攺庻吉士陞編修歷春坊學士以禮部侍郎入內閣官至太師吏部尙書中極殿大學士卒諡文忠有太嶽集

【詩話江陵以奪情爲淸議所不容然能自任天下之重定陵衝年請大閱京營之士時掌中樞者山陰吳尙書兌也尙書繪圗藏之家予曩從尙書孫錦衣使國輔處見之及戚武毅鎭薊大臣行邊簡閱士馬隨上功狀疏恩晉秩烽火不徹於甘泉者一十五年江陵之秉國成可謂安不忘危得制治保邦之要矣近靈壽傳尙書維鱗撰明史記乃與分宜合傳毋乃過歟於文定與邱尙書書云江陵以蓋世之功自豪固不肯甘爲污鄙而以傳世之業期其子又不使濫有交遊其平生顯爲名髙而陰爲厚實以法繩天下而間結以防其深交宻戚則有賂路人不敢也債帥鉅卿則有賂小吏不敢也當其柄政舉朝爭頌其功而不敢言其過及其旣敗舉朝爭索其罪而不敢言其功皆非其情實矣此足以當爰書聞有題詩於故宅者云防怨盡時方論定封疆危日見才難二語足稱詩史矣】

防勵聖學

元後輔萬邦綏猷良不易若稽古哲王多聞乃建事堯舜帝者宗精一闡微義夏禹旣祗徳殷髙亦遜志成後務緝熙周詩詠小毖猗歟休烈光英聲播來嗣今皇體睿明沖齡纂神器爰當訪落初卽敞金華祕書帷簡儒彥藝圃覃文思朝昃不遑暇寒暑靡暫離寰宇仰休明風雲慶遭際顧以譾陋質無能補天地願言崇聖功問學登純懿勿雲天聰明無爲事博識圗書足自娛兼之益神智勿云富春秋茂葉良可諉寸陰重逾璧居諸易流駛勿云履崇髙優遊保天位君心茍縱逸萬幾遂顚墜勿云當燕閒可以快志意一暴而十寒細行終爲累戒彼鴻鵠心專精道乃致禦必端良勿狎於匪類爲山九仞崇成功虧一簣愼初惟克終終保無爲治愚臣職司規敢以告中侍

莊敬太子挽歌

鶴馭淩霄漢龍樓鎖寂寥空悲仙路杳無復寢門朝綺季辭金輅浮丘侍玉霄惟餘鳳笙曲猶逐白雲飄

舟泊漢江望黃鶴樓

楓林霜葉淨江煙錦石遊魚淸可憐賈客帆檣雲裏見仙人樓閣鏡中懸九秋查影橫淸漢一笛梅花落逺天無限滄洲漁父意夜深髙詠獨鳴舷

潛江憫澇

水漲平堤沙岸回野田今見荻花開江濤挾雨秋仍壯塞鴈衝寒暮獨來歲晚風霜欹客枕夜深燈火傍漁臺悲時已有江南賦愁聼荒城畫角哀

殷士儋【三首】

士儋字正甫歷城人嘉靖丁未進士累官少保兼太子太保禮部尙書武英殿大學士卒贈太保諡文通有金輿山房集【王忠伯云先生登髙而賦餞別而歌體齊魯之雅馴兼燕趙之悲壯采吳越之婉麗以求勝於歷下婁水之間】

送劉希宏驛宰之髙郵

迢遞淮南驛風煙隔椘波潮平漁火近日落客帆多逺樹生鄕思靑山入棹歌春來見芳艸知爾憶鳴珂

送趙萬舉守淮安

聞道淮陰郡輿圗屬上游云連江國曙地接海門秋特簡中朝彥遙分南顧憂靑山迎列防芳艸待扁舟楚甸歌新牧瑯琊識故侯津橋通晚泊膏壤課春疇樹色依官舍潮聲入驛樓知君富登覽吟興滿滄洲

題畨馬圗

玉塞無聲夜有霜槖駝五萬入漁陽平沙落日悲風起馬上橫捎四白狼

楊巍【二十一首】

巍字伯謙海丰人嘉靖丁未進士除武進知縣入爲兵科給事中歷右都禦史巡撫宣大陜西山西入爲兵部侍郎陞南京戶部尙書召入攺工部復攺戶部再攺吏部加太子少保進太保贈太師有夢山集【朱中立云夢山詩不事雕繪防趣天成王貽上云先生五言直舉胸臆眞澹雅素而格在其中陶韋嫡派儲王之鴈行又云先生詩蕭疎簡逺得淵明摩詰之眞品當在蘇門之次西原之上謝方山云先生擅場夲在五言其近體妙處發源王孟接軌髙薛嘉隆塵坌之習曽未染其筆端故是間代淸律染沈山子云夢山五律固是長城其全首矜鏈者不待言句如風雨樓蘭國闗山李牧祠春風吹戶牖芳艸徧庭除薄地不盈頃艸房才數間漁樵原舊業荷芰有初衣花憶春城發門連芳艸多北牕風到防深樹鳥鳴時磵雪春仍積巖花夏始開家貧人臥穩橋斷客來稀杯外分平楚窗中到逺山霜笳連夕院野燒到經臺野燒驚沙鴈霜風落塞楡人垂燈下淚鬼哭雨中魂皆近自然豈四溟山人所能及詩話夢山與中麓滄溟同郡而其詩逺法右丞左司近取蘇門不蹈章邱觕鄙之音不墮歷下叫囂之習信豪傑之士也集不甚傳近新城王尙書徳州謝郎中重爲鏤板始行於世夢山自言不知詩補晉臬時學使者曹君紀山謂當以唐人爲宗且辧其體格及歸田四明呂山人往來海上相與倡和共明此道云云呂山人者時臣中甫也紀山名汴江陵人嘉靖辛丑庻吉士仕至右副都禦史巡撫雲南以夢山推許若是度其詩必有可觀惜無好事如王謝兩公刻之以傳也當嘉靖初北地信陽朝華已謝滄溟集盛唐人字句以爲律一時宗之正猶隋苑剪防成花淺碧深紅未嘗不人目然生意絕少此時讀夢山詩如水仙十囊江梅一萼嫣然薄冰殘雪之外有不愛惜者耶】

春日述懷

曉齋春雨歇一鳥當窗鳴山云入我座不知在邊城夙心本閒曠偶無塵事縈手把楞伽讀忽已忘吾生軒冕是何物可以嬰其情君子貴得道誰能顧浮名

醒後聞磬聲

泠然響淸磬我思良悠悠披衣一起坐明月懸髙樓遙遙目天宇空濶萬象收此時無人言獨與太虛遊河淸不可俟天運倐已周冥心入無極眞想在浮丘人生亦晝夜身外更何求

漫翁詩

子美稱漫郎次山號漫叟兩公皆偉人斯名傳不朽余夲疎濶士且與病爲偶性惟率其眞名不居其右𨿽嘗爲文章不習韓與栁詩韻尙未諧況復辧好丑亦嘗渉世故世故良難剖軌事與掄材舛錯恆八九自信惟此心得失兩無有所幸遂歸來惟與鹿豕友耕也不知獲漁也不用笱富貴若浮雲詩書成敝帚於今年八十萬事空回首茫茫視天地未知誰長久仍欲惜豹文仍欲競雞口縱得千載名何如一杯酒歲月自盈虛吾生無譽咎從此稱漫翁可並古人否

送黎樂溪轉甘肅太僕

白嶺千山外黃河萬國西塞云秋渺渺沙艸日淒淒逺地愁離別邊城尙鼓鼙昔賢名未冺勲業爾能齊

北棲口畱別許參戎

絕塞難爲別離尊駐晚暉悲風嘶去馬落葉上徵衣野燒臨河斷寒沙帶雪飛邊城人不到此後信應稀

忭州雨夜

世慮已難遣況當旅館秋寒城夜半雨故國夢中樓河漢幾時曙蛩螿增客愁鴈門明日路鼓角入邊州

柏林寺別王計部寺卽李晉王所

園陵今作寺秋艸向沙陀事嘆千年往人憐兩度過山川明霽雪鐘磬帶煙蘿於此別知已尊前意更多壬申九日登覽曠亭憶舊兼喜谷司馬初還次前韻

往事眞如昨登髙復此間歲時人半老江海客初還暮鴈聲偏疾寒花色自斑不須多感慨東望有牛山

秋日閒居

笑我起居處寥寥一竹牀長貧諳性命多病識行藏地與紅塵逺秋連白日涼山僧久不至木落井西堂

送汪山人遊山海

自是江湖客猶然變姓名妻孥貧不問書畫老逾精云黯秦王島山髙孤竹城同誰登碣石醉看海濤生

雨夜董信溪過訪

臥病滄江上柴扉晝不開況玆風雨夕乃有故人來繞屋吟黃葉疎燈照綠苔平生丘壑意共盡掌中杯

秋雨宿黑石嶺

嶺險藤迷路山髙石作城片雲何防雨孤客此時情茅屋幾家住秋風半夜生旅魂愁已絕況聽鼓鼙聲

早秋登龍門城樓

指防云州地眞爲漢北門八城臨大漠一路向中原晴日山川映秋田禾黍繁文莊經略處父老至今言

經順聖川

野曠行人斷風髙戍鼓鳴靑山鄰絕漠白日閉孤城戎馬千年地江湖萬里情不堪徵戰後極目一沾纓

環縣早行

羌狄平無日滄江未擬還燈前梳白髮馬上夢靑山薄曙羣峯外殘星杳靄間雞鳴問何處已度古蕭闗

蕭闗北作

塞路山難斷天愁雲不開遙驚戌火起數見羽書來周室朔方郡唐家靈武臺客心正多感羌笛暮堪哀

宿瓦云驛

蕭條來野館秋艸正淒淒復此聞風雨兼之厭鼓鼙經年堦樹老入夜怪禽啼獨坐生歸思田園渤海西

沙磵驛逢劉參戎

風塵滿目塞門間媿我書生鬢欲斑爲問干戈何日定不知江海幾人還河聲暮繞沙邊驛雪色晴看天外山全仗將軍能破敵莫令匹馬近三闗

酬劉二府過嶺園

老喜髙軒海上過開尊嶺圃對煙蘿才聞朔塞兵初罷豈料中原事漸多話到蒼生流涕淚愁臨岐路邈山河眼前君防彊吾意國士寧論甲乙科

春日南墅防集

南郭春偏好畱人到夕陽風吹山鳥語花落酒杯香

憶舊有感

丁卯橋西憶舊遊綠楊髙映酒家樓故人莫訝凋零盡一別江南四十秋

陸光祖【一首】

光祖字與繩平湖人嘉靖丁未進士累官吏部尙書贈太子太保諡莊簡

金陵懷古

宰木蕭蕭起暮風君王不復渡江東舞衣滿地生新艸過客沿溪問舊宮垓下一朝騅不逝咸陽三月火徒紅英雄轉鬭無完策四靣悲歌入帳中

林燫【六首】

燫字貞恆閩縣人嘉靖丁未進士累官南京禮部尙書贈太子少保諡文恪有對山集【王伯糓云先生詩文爾雅若璞玉渾金無詞人藻繪刻鏤之習】

馬侍禦宅偕同館諸丈防集

人生百年內奄忽浮雲馳隨風日萬里聚散難可期昔我同門友王事各乖離豈伊道路逺邈若天一涯三秋積晨暮耿耿懷相思何悟升斯堂復得一追隨丰殽列綺席美酒溢金巵相見各怡然獻酬吐芳辭蘭膏繼明晝良夜殊未疲鳥棲戀共林魚遊樂同池交誼古所惇久要諒不移今夕良宴防貽爾伐木詩

舟發芋江別諸兄弟親友

宦遊二十載幸始歸故鄕盤桓未及久戒徒復嚴裝豈不戀樂土王事有靡遑遲遲出郊郭回顧淒以傷秋風何飄飄吹我徵衣裳兄弟送我行執手淚數行親戚送我行各攜壺與觴日暮客程促踟躕猶路旁泛舟溯大江怨彼道里長落葉𨿽隨風繞樹自飄揚禽鳥失儔侶嗷嗷鳴回翔矧伊骨肉情離別天一方暫且赴簿領行當返耕桑努力各自愛引領遙相望

工曹后園觀稼

伊昔仕京華不忘畎畆志幸此南土遷公署有餘地後園懇爲田蕪穢舊已治陽春倉庚鳴四埜肇農事晨興戒農夫播種及時至薄言勸其勤簋飱餉數器實閔東作勞豈要西成利周行阡陌間嘉樹或時憩卽目𨿽暫欣於心慨未遂伐檀刺素餐鵜梁譏竊位自顧魯鈍姿食浮久吾愧悠悠望故山懷古有深意寄謝沮溺羣髙蹤庻可企

孝烈皇后挽歌

鳳穴金宮祕龍章寶冊宣曽將五色石能補九重天桂殿花空落松門月自懸惟餘歌懿徳長續二南篇

送二兄謫平樂貳守

暫防仍分手離魂黯欲銷如何適萬里況乃傍三苖中土風煙隔徵途雪霰飄願將盤錯意持報聖明朝

詠史

朱云折檻日賈誼上書年感激廷空爭飄零席始前白頭槐裏令靑簡汩羅篇直道元如此千秋世共憐王樵【五首】

樵字明逸金壇人嘉靖丁未進士累官南京右都禦史贈太子少保諡防簡有方麓集

【詩話方麓研心著書自言六經畢其四詩特遊藝然淸婉軼倫當甔甀太函白楡澹思叫囂之防乃聞此雅韻實獲我心也】

短歌答趙江都金山見懷之作

海門兮長風中流兮孤嶼懷美人兮何方覽大江兮東去

香山寺

曉色開層閣春天淨翠屏檻憑千樹綠門掩四山靑逺寺分林見流泉夾路聽禪房人不到花竹晝冥冥

除夕

塵事俄消日他鄕亦作年功名慙鏡裏兒女且燈前

望湖亭【二首】

平疇門外春雨逺寺山西夕陽栁暗溪橋輦路水肥種稑江鄕

孤邨數家隠樹一曲淸流抱山四月城中未有林端黃鳥闗闗

宋儀望【三首】

儀望字望之吉安永丰人嘉靖丁未進士歷官僉都禦史巡撫應天進大理寺卿有陽山稾華陽館集

初去吳門作

營世無疾途筮仕獲下秩綰綬出明邦感懼情非一𨿽抱濟物情良缺經世術簿書日紛紜督賦無寧日覩玆民力艱焉忍事梏桎淳風古已頽文質相毀蝕慙無下堂化何由示師帥直道旣已危降志還見嫉沈憂結衷腸能不慚三黜徵書來日下濫此樗朽質新恩詎云辭夙抱未及畢驅馬出郭門寒風正蕭瑟道傍凍餒人對我長嘆息殷勤謝父老聊以防衷述

自欒城趨柏鄕

朝發欒子邑暮投柏人鄕驅車多所經指顧情內傷燕趙昔吞並四海如沸湯豪俊相馳騖一言決興亡故壘何蕭條云是古戰場俯仰今昔間沈痛結衷腸累累道傍冢誰辧愚與良燕昭旣不存平原客久荒不見黃金臺樹木鬰蒼蒼息駕暮云沈感嘆彌難忘

遊梅仙山

白雲在深山山深轉空翠古木淩飛煙叢竹亦森邃梅公隠何時漢道昔云季當其抗言時鼎鑊寧足畏一斥眇何所去作南昌尉玆山信超曠盤鬰多佳气幽棲亦何爲豈不以我貴一朝變姓名掛冠從此去新舊相太息妻子不知處余亦骯髒人誤觸當時諱見幾苦不早撫已有深媿永願謝塵緣長往從我志

胡傑【一首】

傑字子文丰城人嘉靖丁未進士攺庻吉士歷南京國子監祭酒陞太常寺卿有劍西稾

九日馬西田侍禦防具瞻樓

亭閣嵬嵬俯一丘柏臺淸防復髙秋籬邊黃菊經時晚谷口靑驄竟日畱抱病有懷仍對酒自公多暇幾登樓臨風不用傷揺落歸路月明山更幽

馬一龍【二首】

一龍字員圗溧陽人嘉靖丁未進士攺庻吉士歷官國子監司業有遊藝集

湖上有懷

湖上靑山半入城湖中風景坐來淸髙飛雙鶴與天近逺去孤舟隔水明爲客故鄕秋鴈杳懷人落日莫云平無端忽起思歸念相對尊前共一傾

新丰夜泊

新丰市上酒家邊夜泊沽來不用錢北風吹雨欲作雪客子到家將近年京國書傳千里外剡溪路入小村前深林舊有髙人隠尋到梅花卻系船

章適【一首】

適字景南蘭溪人嘉靖丁未進士歷官禮科給事中

塞下曲

材官三十萬日夜出臨洮不見風塵息惟聞甲第髙盤雕依陣落獵馬向秋豪辛苦從徵地黃沙蔽白蒿孫永思【二首】

永思字性孝蒲州人嘉靖丁未進士除行人選授浙江道禦史

海珠寺防同鄕李崔二鴻臚

象設鄰鮫室江流達海門上方無陸路四壁有潮痕香霧籠珠樹飛花墮玉尊漁歌相聽處萍水不須論

登鎭海樓用韻

越王臺接五城樓島嶼連空起暮愁瘴海波濤浮日月炎天風雨自春秋亂帆歸晚聲相軋萬樹邊江葉盡流莫向危闌聼吹笛武陵離思在南州

【詩話二詩侍禦巡按廣東時作蓋嘉靖丙辰年事】

楊繼盛【二首】

繼盛字仲芳容城人嘉靖丁未進士除南京吏部主事入爲兵部員外郎坐論馬市貶狄道典史稍遷知諸城縣陞南京戶部主事轉戶部員外調兵部疏劾嚴嵩論死贈太常少卿諡忠湣有集【皇甫子循云楊忠湣辭尙宏麗語罕怨誹江河一瀉乃徵其才光焰萬丈悉由於气蔣仲舒云楊公忼慨赴死讀其詩想見其人沒世而後猶有生气】

送徐子與讞獄江南

寥落白雲司半虛看君此去更何如西曹月滿幽人榻南國星隨使者車塞雁不堪行斷夕秋風況是葉飛初秣陵故舊如相問爲道疎狂病未除

懷鶴峯東城因寄

屋梁落月應懷我春艸池塘更夢誰記得別時懸淚眼佯爲笑語怕相思

彭輅【二首】

輅字子殷嘉興人嘉靖丁未進士除江西布政司照磨遷知新淦縣左遷應天儒學教授轉國子監博士陞南京刑部主事有比部集【焦弱侯云先生詩意髙簡沖融婉秀卓然名家是時七子出互相矜詡𨿽有名於時而辭調往往如出一人先生能爲眾所不爲不少貶以就俗宜其知者鮮矣】

【詩話先生早慧於詩文不甚惇琢其持論取法中唐謂神在象外像在言外言在意外然率矢口肆筆而成頗類觧大紳卞華伯一流昔人所以有才多之憾也】

良鄕道中

昔去經衰栁今歸見早梅緇塵飛不盡白日黯難開短劍余孤憤長歌動七哀年年薊門道空老洛陽才

送祝學博之當塗

姑熟城頭月常邀采石雲山齋看不厭聊以贈夫君詹萊【一首】

萊字時殷常山人嘉靖丁未進士有招揺館集

漁火

絕浦漁燈暗空江月色多闗山空有恨欵乃忽聞歌風靜星河沒天寒木葉波孤舟無住止獨酌柰愁何沈淮【一首】

淮字澂伯仁和人嘉靖丁末進士有三洲集

積雨不能出有懷湖上

霞樓月榭欲生塵水上煙雲積幾旬滿地山花應笑我雨中春色屬他人

甘茹【一首】

茹字徵父富順人嘉靖丁未進士歷官按察副使

送成邑博

江城秋色暮客子欲何之司馬浮湘日元王設醴時風吹猿峽冷霜落鴈峯遲欲識相思調君聽苦竹詞鄭東白【一首】

東白字叔曉莆田人嘉靖丁未進士官至按察僉事

釣舟

空亭一葉下落日五湖秋白幘攜尊酒滄波坐釣舟鐘聲山外寺樹色水邊樓吾愛鴟夷子浮家汗漫遊周思兼【三首】

思兼字叔夜松江華亭人嘉靖丁未進士除知平度州遷工部貟外郎有周叔夜集

送李羅村大參河南憲長

春風鬥酒邵陵西新栁依依綠滿堤徵馬不須催客去暮猿何事向人啼道經湘水花初發夢繞漳河路欲迷故舊那堪頻送別愁看芳艸轉萋萋

題畫

逺渚蒹葭滿孤村風雨多明朝江上路誰載酒船過

送林雙池

故鄕故人今別離春風春艸各天涯尊前相對惟今日去後相逢知幾時

明詩綜卷四十八

欽定四庫全書

明詩綜卷四十九

翰林院檢討朱彞尊撰

徐學謨【一首】

學謨初名學詩字子言更字叔明蘇州嘉定人嘉靖庚戌進士授禮部主事歷郎中出知荊州府遷副使擢僉都禦史撫鄖陽召拜禮部尙書加太子少保有海嵎春明二稿

【靜志居詩話宗伯本名學詩以與劾分宜者同姓名遂更爲謨昔杜欽損目人斥爲盲鄴惡其同字遽自稱疾猶見詆於當時若宗伯更名乃屬患失百世而下知有直臣陳孟公之名遵何必驚坐諱哉宗伯雅負詩名然多懦響殆肖其人】

白螺行

風吹巫峽江水大何者一螺當江坐勢壓水口抵齧崩沙脊嶙峋橫伏防螺邊人家泛估船得魚買鹽撐日過去年水淹車水堤滿縣漂衝失耕作官府有差無處派翻視白螺爲奇貨紛紛下帖迎上司白日索夫夜巡邏可憐殘子苦無皮忽聞使者收門課門旣有差地有租此額更從何處科生血迸地不得收爺娘妻子忍遷播輸錢猶可輸命難偪側乾坤幾穏臥魯門爰居知避災眼前世事堪一唾老蛟跋浪白鱣泣賤夫只恐滄江破劉效祖【四首】

效祖字仲修濵州人嘉靖庚戌進士除衛輝推官徴授戶部主事歷員外郎中出爲陜西按察副使有雲林槀【朱仲立云仲修詩沈著渾雄得盛唐气格李伯承之亞也詩話昭陵嘗遣中使索其題冊呼曰念庵念庵副使別字也因賦詩云更生雙鬢已蕭騷敢謂文章擅彩毫過誤偶承明主問因緣不是郁輪袍人傳其事以爲列朝所未有詩亦爽豁惜集不傳】

甕山耶律丞相祠作

迢遞荒山下披榛拜古祠衣冠猶昔日嵗月已明時溪逺泉聲細林深日影遲黃沙空朔漠誰與問荒碑

燕京歌

元防初分庭燎光君王親禦紫霞觴不知五夜春多少白日猶聞蠟炬香

塞上曲

龍沙近接古檀州多少從軍倚戍樓寒夜不堪愁絕處西山片月掛城頭

九日獨酌

南山遙對菊花開欲采無人爲舉杯縱說柴桑貧謝客何曾不許白衣來

張四知【一首】

四知字子畏汝陽人嘉靖庚戌進士除刑部主事轉兵部郎中出爲四川按察僉事有韶亭集

上巳送陳子韶赴浙東僉憲

暮春燕地艸萋萋冠蓋追隨漢苑西尊酒不須臨水泛宮鶯已聽隔花啼風流逺媿山陰客麗藻新傳上已題況是河梁明日別離裾莫惜暫相攜

陳宗虞【一首】

宗虞字於韶閬中人嘉靖庚戌進士歷官按察副使有臥雲樓稾六亭集【穆敬甫云陳君詩過於激烈】

送胡生南歸

揚子江風落暮潮洲夜月起蘭橈西湖歸去三千里家在芙蓉第一橋

翁夢鯉【一首】

夢鯉字希登莆田人嘉靖庚戌進士有雨川集

次忻州

故園杳無際淒然客思多雪中歸代郡冰上度滹沱野戍孤煙出寒空一鳥過邊庭誰與晤獨賦式防歌陳柏【一首】

柏字子堅沔陽州人嘉靖庚戌進士歷官按察副使有蘇山集

送正卿弟之黎平

匹馬迢迢渡五溪雙旌遙指夜郎西莫憎逺道猶千里隨處花開更鳥啼

田汝麟【二首】

汝麟涿州人嘉靖庚戌進士

燕銜泥

燕銜泥巢君屋不食君家米與鹽但借君家梁上宿胡爲閉門相棄逐

遊空同山歌

空同山乃在涇水之南太白西危峯峭壁與天齊上有棲雲千尺之幽洞下有回流萬折之深谿煙岑古木渺無際虎豹鼪鼯白晝啼憶昔軒轅帝問道廣成子煮銅荊山下鏈藥鼎湖裏道成騎龍飛上天空畱鶴巢雲煙鶴招之不可得翩翩四萬八千年我來空同尋仙迹欲索珠遊無極塵海茫茫何處求山寒日夕天空碧

方靜【一首】

靜字定之歙縣人嘉靖庚戌進士累官南京戶部右侍郎【王仲房云定之祖法盛唐而於王孟尢近若流水不知處幽禽相與飛不知春色減忽見林花飛永日空山寂幽然時一吟宛然二君遺響也】

東巖

巖端曙日輝巗下啟松扉流水不知處幽禽相與飛靑山長對席白髮久忘機試與西鄰叟攜壺上翠防欒尙約【一首】

尙約字孔源膠州人嘉靖庚戌進士由溧水知縣選授江西道禦史謫安州判官遷懷慶推官被論削籍

【詩話孔源宮詞不失溫柔惇厚之教】

宮詞

玉簫吹斷落花香空結流蘇五鳯皇不遣和戎卽恩幸敢矜顏色過昭陽

馮臯謨【一首】

臯謨字明卿海鹽人嘉靖庚戌進士由刑部郎中出爲江西按察僉事歷廣東參議副使福建左參政有丰陽集

泊鴛鴦湖遲友不至

野客饒春興輕舟坐夕曛湖光天下上暮色水氤氳戍鼓連城動漁歌隔岸聞參差吹未巳獨立望夫君潘季馴【一首】

季馴字時良號印川烏程人嘉靖庚戌進士除九江推官擢江西道禦史陞大理寺丞歷少卿以僉都禦史治河累官南京兵部尙書罷歸起刑部尙書加太子少保總理河道有畱余堂集【詩話印川自嘉靖乙丑受命治河至萬曆庚辰工成著有宸斷大工錄先後四總河務晚輯河防一覽其大指謂通漕於河則治河卽以治漕防河於淮則治淮卽以治河合河淮而同入於海則治河淮卽以治海立意在築隄束水借水刷沙以此奏功百年以來俱守其規畫可謂能捍大患者獨怪天啟初補諡列朝名臣而公獨不與焉錄其詩爲之嘆息】

除夕

行到海窮處仍驚歳盡時燈前誰共影愁裏彊吟詩遊子歸何日芳春坐可期滿城簫鼓動客思已淒其梁夢龍【一首】

夢龍字幹吉眞定人嘉靖癸丑進士攺庶吉士累官吏部尙書加太子太保贈少保諡貞敏

宿三川驛

寂寞三川驛風塵苦見侵王程方未巳客夜且髙吟山火延危嶺泉聲聒逺林幽懷良不淺何日慰招尋曹梅【一首】

梅字子和鹽山人嘉靖癸丑進士官郎中

沅州道中

亂山盤錯入沅州瘴雨蠻煙動客愁回首燕南家萬里斜陽誰倚故園樓

孫應鰲【一首】

應鰲字山甫貴州淸平衛人嘉靖癸丑進士歷官南京工部尙書贈太子太保諡文恭有學孔堂稾

華山雜詠

玉女窗開眼倍明仙童肅隊奏鸞笙海云初散蓬萊股人在蒼龍背上行

王一鶚【一首】

一鶚字子薦曲周人嘉靖癸丑進士歷官太子少保兵部尙書有舂陵集

三月晦日

花外東風送馬蹄平原一望艸萋萋黃鸝苦欲畱春住深樹斜陽到處啼

張翀【三首】

翀字子儀栁州衛人嘉靖癸丑進士歷官兵部右侍郎天啟初追贈尙書諡忠簡有鶴樓集

別貴竹諸友

十年與君遊千里與君別把袂意不言含杯气欲絕漸隔瀟湘云空畱夜郎月一曲瑤琴彈知音對誰說

登焦山夜歸

短棹乘風去輕輿帯月歸花香入徑細漁火隔江防逺寺猶聞磬荒村半掩扉石橋橫渡處醉看海雲飛

有懷

五落龍山葉三來雁足書夢中親舎近天外故人疎寥濶乾坤裏疎狂醒醉餘秋風吹短髮溪畔獨躊躇龎尙鵬【一首】

尙鵬字少南南海人嘉靖癸丑進士除平樂知縣入爲監察禦史歷官右副都禦史巡撫福建天啟初追諡忠敏有百可亭摘稾

【詩話少南視鹺兩浙總理兩淮長蘆鹽屯身處脂膏不能自潤集中虛室行去細視缾中久無粟舉火終朝待鄰曲長饑近午始一餐敢望丰年收萬斛自注三月中旬已貸粟矣卽此亦是難得】

秋日園居

物隨時變那堪問歳華晚風三徑竹朝雨半籬花自比禪居靜從教物論嘩浮生何所有醉處便爲家吳時來【一首】

時來字惟修仙居人嘉靖癸丑進士歷官右都禦史掌院事卒諡忠恪有梧齋集

焦山夜歸

古寺探幽去山城倚醉歸畱人林月上醒酒暑風防漁唱揺江渡村燈照夕扉獨憐沙上鳥已宿尙驚飛楊防【一首】

防字質夫虎賁右衛人嘉靖癸丑進士歷官右僉都禦史巡撫山西

雁門述懷

昔稱雁門郡嵯峨抱萬山樓煩隱天際滹沱水潺湲寒沙慘白日北風摧朱顏封侯詎非願王事顧多艱丈夫志四方玆遊何時還

李蓘【六首】

蓘字於田內鄕人嘉靖癸丑進士選庶吉士除檢討遷南京禮部郎中歷官提學副使有太史集

【詩話於田博洽中州人以擬楊用修而歸田之後縱情聲伎放誕不羈女優登場至雜伶人中持板按拍主人知而延之上坐恬然不爲怪及去借主人櫪上馬挾女優連騎而去此其狂態更甚於用修矣詩亦少深思絕句頗彊人意】

懷姚敍卿謫居

自從東郡別君侯吳楚茫茫悵逺遊故國鶯花牽客夢大江風雨動人愁偶緣散吏調琴鶴無復題詩上酒樓驛騎蕭條山海隔逐臣心事兩悠悠

嘉靖宮詞【四首】

沈水龍涎徹夜焚桂宮芝館結祥雲壇前才布諸天位苑外先催學士文

玉貌終年侍禁闈每逢時節賜金緋君王不愛纎腰舞裁作雷壇拜斗衣

小車飛曳向都翠羽金翹笑自扶玉蝀樹邊長日市內璫爭買大秦珠

泥金檢玉祝長生萬國封章止進呈月滿西宮更漏永九重風落步虛聲

都城雜詠

西宮白日靜波流小殿玲瓏夾禦溝花樹重重春爛漫遊人偸上洗妝樓

徐師曽【一首】

師曽字伯魯吳江人嘉靖癸丑進士選庶吉士授兵科給事中歷刑科左給事有湖上集【詩話伯魯說經鏗鏗又輯文體明辧以廸後學一官淸要五疏乞歸其述志賦云相先民之不朽兮托三事而流傳吾何有一於玆兮死速朽而猶惜靑春之不我與兮忽已至乎衰年胡不及時以精進兮擇可修而勉旃昔賢有言耄未至惛衰不及頓尙可厲志於所期又言進不及達退無所矯伯魯之謂矣詩亦淸婉蓋斤斤學唐者】

宿磚河驛

渡頭風色晴漁火隔沙明帆逐暮云落潮隨春水平長蘆昨夜月甲馬舊時營關隘今無事稀聞擊柝聲顧曽惟【一首】

曽惟字一貫吳江人嘉靖癸丑進士除金華知縣擢浙江道禦史巡按廣西引疾歸有閩越雜詠

同賔峯集我渡山房

旅客貪呼伴芳尊共解顏淸池來浴鳥髙閣俯重山墮酒松花細抽梢竹筍斑【一作當軒蘿月閒】夷猶二三子竟日不知還

姜子羔【二首】

子羔字宗孝余姚人嘉靖癸丑進士除成都府推官入爲禮部主事終行太僕卿【黃太衝云太僕幼侍王文成講席不與詩人爭一聫半句之工然俊爽之气湧出行墨之間不可掩也】

登峨嵋絕頂吟

君不見大峨之山矗西土乃在軒轅之臺列仙之府我騎飛龍叩天戶九州歷歷皆可數初由平陸瞻靑冥丹梯翠磴愁攀登亦鳥伸而猿引斯飇舉而云升下視大壑不知其防萬仭惟見長蛇尺蠖掛絕壁之蒼藤攀危歷險趣未畢積雪陰風轉蕭瑟初疑云自石中生寧知日向雲間出普賢巖前云日晴圓光倒照何熒熒曄然五色相照耀有若虹蜺跨海掩赤城是非山澤气無乃陰陽精須防雲散日西走光亦隨云隠巖口對此喜極心神舒聖燈又出南山隅初防一炬何趦趄少焉萬簇皆東趨神奇鬼怪事殊絕銀燈火樹焉足娛歸來作歌但坐嘯還問山靈有意無

下巖寺

一入招提境登臨思已牽地將金作界山以玉爲泉僧定魚皆出江空月自懸虛巖尊者像幻迹至今傳鄭茂【一首】

茂字士元莆田人嘉靖癸丑進士除海鹽知縣擢兵科給事中歷官河南按察使

過艸萍驛

古驛荒煙斷徵驂向晚停吟回江雨白坐對越峯靑萬事皆蕉鹿吾生亦艸萍勞歌猶未巳短鋏復衝星林命【一首】

命字子順建安人嘉靖癸丑進士歷官廣東按察使有陽溪集

遊定恵院和韻

言防僧舎出東門紫菊黃橙處處村秋盡逺峯含翠靄天寒斷岸落潮痕山中花謝臺空在亭上詩成酒續溫不見美人湘水畔數聲漁笛欲消魂

季科【三首】

科字與登江陰人嘉靖癸丑進士除行人選授禮科給事中出爲江西布政司防政有雪浪間居二稾了庵鷗盟錄

【詩話與登歸田之後田產所入悉以築圃圃在萬壽山麓中有六曲徑蒼雪嶺賜間堂雪浪湖湖中有靑螺墩妙髙閣湖上有寄寄堂紅雲閣華陽防天又鑿洞爲小桃源中有赤城樓來鶴亭桃花泉曲水亭雲林桐江片石恆與朋舊觴詠其間足稱好事詩亦安整不佻】

太保顧惠巖公只役泰山途次和答

紫極傳丹詔靑霄訪玉華霓旌翻日觀瑤島接星槎寒蹋峯頭雪晴攀海上霞翩躚雙白鶴遙駕五云車

次韻答鄧薇山社長

祖席分襟地江闗積雪天寧知廬阜約翻上汶陽船夢斷淸秋半書來白雁前心期渺流水虛奏伯牙弦

曲水亭

飛瀑雲中響淸觴石上浮蘭亭還我輩不減晉風流侯祁【一首】

祁字應文鄆城人嘉靖癸丑進士歷官【闕】知府

浮圖峪

雄闗北峙萬山中天外浮圖接太空白馬逺從靑海入紫臺髙與碧雲通秋風沙塞寒煙暝古戍旌旗晚照紅自是聖朝無戰伐漢家不數貳師功

劉侃【一首】

侃字正言京山人嘉靖癸丑進士由戶部郎中爲知府有新陽館集

隴西雜興

西極秋髙白鳥翻慿闌送目到河源久無槎影通銀漢遙見天光下火惇靑海風濤還積石玉門車馬半中原昆侖故是徵西路寄語山前吐谷渾

盛周【一首】

周字文郁秀水人嘉靖癸丑進士除知浦城縣入爲刑部主事歷郎中出知東昌府

【詩話太守少從王龍溪遊與沈先生靖夫講學於聞湖書院遺址在梅家蕩水中央其子姓至今聚族於斯聞其報最日忤分宜父子不得臺諫蓋莊士也】

蔡見麓過夜坐

南浦停車暝色催故人相見且銜杯月明何處吹長笛落盡空山防樹梅

王可大【一首】

可大字元簡吳江人嘉靖癸丑進士臺州知府有懸筒集

宮詞

承眀殿裏諫章來封事君王次第開此日升平邊圉靜日斜猶自在平臺

史起蟄【一首】

起蟄字徳龍江都人嘉靖癸丑進士

江上

溪云窈窕海天晴檻外江流似掌平午夢醒來無一事水雲亭上看潮生

吳文華【一首】

文華字子彬連江人嘉靖丙辰進士累官南京兵部尙書贈太子少保諡襄惠有濟美堂集

謁嶽武穆祠

防樹蕭森嶽廟東一杯懷古酹西風凱歌竟負黃龍飲信誓虛傳鐵券功無復翠華回絕漠最憐白雁入行宮神州恢復千年恨讀罷遺詩恨未終

方九功【一首】

九功字允治南陽人嘉靖丙辰進士歷官南京工部右侍郎有息機堂稾【歐禎伯云允治詩嚴整夷惕範介孺云允治音節淸亮意趣雋永獨超物外不罥一綺麗語】

泊滄州有感

世事看流水漂零見此身他鄕猶是客失路竟依人樹引長堤暮花殘故國春卷簾聊對酒幽寂恐傷神周詩【一首】

詩字興叔錢塘人嘉靖丙辰進士歷官通政使有與鹿集

赴天津

仲夏眾芳歇沃野羣卉稠曜景窮北陸薰風獻南陬伊余赴期防東騖戒方舟晴雨逓昏晝涼燠變絺裘瀠洄見湖澳寂歷懷滄洲結髮事明主防勲慕前修名賤業匪建時往命不猶才將世途左道與隠者謀漆園侈達生柱下崇致柔優哉聊卒嵗庶以謝愆尢

胡直【二首】

直字正甫泰和人嘉靖丙辰進士除刑部主事出爲湖廣按察僉事歷四川布政司參議乞休起補湖廣提學副使陞廣西左參政歸有衡廬精舍藏稾【孫山甫云正甫胸次洞然有物我同體之懷故其詩暢而鬰直而婉天趣獨深非追琢可及】

登衡嶽

弱齡慕遐舉中爲世网嬰𨿽抱及物志而非濟時英家本衡廬交早負泉石盟秉憲渉湘沅吏事滋牽縈靈嶽奠疆域渺若隔蓬瀛恭承帝新命駕言自西徵廻車恣探歷使我夙心傾朝暾蕩云巘導我遊上淸吾衰疲塵鞅學道未有成安得同心友眷言事耦耕

龍洲

窈窕繁花路淸虛野甸居漸爲逃世客嬾答貴人書水閣依鷗鳥塵編信蠧魚日防垂釣侶長到月明初張潛【一首】

潛字用昭華州人嘉靖丙辰進士除戶部主事轉員外攺禮部歷郎中出爲廣平知府陞山東左防政有東谷集

送邃庵相公巡邊

羽書昨夜入甘泉朔漠流沙起塞煙遂使至尊親授鉞遙煩上將出巡邊望隆數入論思地寄重三持節制權諸鎭安危憂不細宵衣應待凱歌旋

黎民衷【一首】

民字惟和從化人嘉靖丙辰進士歷官吏部郎中出爲廣西防政

月夜吳舍人過集

向夕羣愁起幽期幸不迷天垂鳷鵲外城轉鳳皇西翠斝淹宮漏春星散馬蹄十洲飛夢逺何路問丹梯姚汝循【六首】

汝循字敍卿上元人嘉靖丙辰進士除杞縣知縣遷南京刑部郎中出知大名府謫嘉州知州有錦石齋集

【詩話敍卿詩格不髙然五古逺仿陶韋近體能宗太歷此益藩潢南道人入之李何諸公之列目爲盛明十二家也】

夏夜對月

落日暑暫歇微風蕩靈襟囂塵淨庭宇竹樹森繁陰皎月墻東來照見石上琴揮手一再鼔悠然生逺心鐘期久不作千載誰知音

秭歸立秋

晷運相推斥昨夏今已秋蟬鳴不歇大火莽西流人生寄一世漂如波上漚乃爲一尺組而來萬里遊琴書委不理與言非故儔曉起戴星行入夜尙不休勞勞寡懽悰戚戚增煩憂短景易以邁玆嵗且復周功名建何時霜華欲滿頭自不堅始願及此將誰尢

自橫梁放舟還郡

解纜橫梁渡鳴橈濯錦川秋山初過雨夕漲欲浮天四野明殘照孤城合暮煙媿無仁者政竹馬亦橋邊

半峯禪院遲同遊諸君

策杖欵禪扃垂藤交古路卻顧後來人蒼蒼隔煙霧

回雁峯

回雁峯頭望帝京寒云黯黯不勝情賈生已道長沙逺今過長沙又防程

巫峽書所見

巫山萬仞鬰嵯峨巫峽嘈嘈湧白波多少行人齊下淚漁郎猶唱竹枝歌

施篤臣【一首】

篤臣字惇甫靑陽人嘉靖丙辰進士官至順天府尹

社日沽頭作

蕭蕭沽城東累累陌上墓掃除骨肉稀含淒當古路墓上車馬喧墓中人不寤摵摵白楊枝怪鴟啼無數人生若流水一去誰回顧形骸艸木姿詎比金石固往者何足嘆來者將焉措驅車此彷徨擬續招魂賦

卞錫【一首】

錫字叔孝嘉善人嘉靖丙辰進士除中書舍人選吏部稽勲主事有豹山集【陳仲醇云分宜柄國言者以蚍蜉撼樹不勝者止司勲往往抗其盛气方袖封章彈之適聞親訃還裏故其居恆所爲詩聊蕭不平感慨畢露】

曉舟卽事

野寺侵云出千家艸色勻晚風吹浪白夜雨濕苔新去雁聲何急當樓皷尙頻回看煙樹合殘月下城闉鄭洛【一首】

洛字禹秀安肅人嘉靖丙辰進士除登州推官遷廣東道禦史累官少保兵部尙書兼右都禦史贈太保諡襄敏

冬夜獨坐

天涯嵗暮夜淒淒皷角初傳月已低一榻悠然成獨坐不知身寄玉關西

曽同亨【一首】

同亨字於野吉水人嘉靖巳未進士累官太子太保南京吏部尙書諡防端有泉湖山房集

贈趙大防赴山西

雁門關外羽書飛帝念西徵數解衣邊徼皷鼙渾未歇人家煙樹覺全稀無煩兵法儲行槖自請長纓出禁闈十二屯田方略在防勲防拜徹侯歸

魏時亮【一首】

時亮字敬吾南昌人嘉靖巳未進士以兵科左給事使朝鮮累官南京刑部尙書

平壤拜箕子墓並訪井田遺迹

禹範畱西土先生獨向東道無浮海嘆義與采薇同舊井存殷畫冔冠尙古風荒丘平壤外麥秀想遺宮沈節甫【一首】

節甫字以安烏程人嘉靖巳未進士累官工部左侍郎贈右都禦史諡端靖有太朴集

題且住軒

此邦非吾鄕此室非吾廬情知匪久客且復卜其居蕭蕭環堵中俯仰欣有餘天地爲逆旅百年亦湏臾羲娥無停轂吾生自有初念此坐長嘆秋風起庭樗飄蓬任回飇素位恆晏如

張鹵【一首】

鹵字召和儀封人嘉靖巳未進士歷官右副都禦史巡撫眞定攺大理寺卿調南京太常寺卿

得張崌崍銅梁書

萬里蠶叢寄一書開緘涕涙滿衣裾可憐話別六年後同事招魂九死餘事過始諳渾失計眼前莫更問何如寒灰老我心定汴水河幹已結廬

沈奎【一首】

奎字文叔江陰人嘉靖己未進士除戶部主事歷郞中出爲浙江按察僉事分巡嘉湖遷江西布政司參議有歸興集

富春

雨後眾山靑汀邊雙鳥白掛防趁西風遙看富春驛沈啟原【五首】

啟原字道升秀水人嘉靖巳未進士歷官陜西按察副使有鷃園艸

項裏西楚霸王廟

符命通神契天心屈霸圖風雲空叱吒陵廟且榛蕪悔失師中範徒憐帳下虞江東余父老伏臘走村巫同劉教授羅訓導再過福昌寺赴縣尉祝子餞

爲踐東林約相要竹裏行升堂秦博士倚席魯諸生吏道空馳傳賔筵再鼓笙不緣仙尉引誰共冶遊情

懷陸仲長

京洛追遊處春風次第吹官從一命始別是隔年期藥裹趣中禁方書得上池正逢欣賞日未許動鄕思

謁宋眞宗廟

玉輦巡遊處荒亭半緑苔攀號龍已去瞻禮客重來漢畤空遺迹秦封亦有臺何如恭巳日稽首詠康哉冬日偕袁池南楊完愚陳防石餞盧外山鄕丈於靈應觀觴詠移日

飲餞離亭日半黃飛雲落葉對淸觴江山去住皆陳迹賔主東南是故鄕翠竹含風仙院靜白蘋牽浪楚天長追攀未盡登臨興野水寒禽又夕陽

錢鎭【四首】

鎭字守中烏程人嘉靖巳未進士官兵部郎中有淡庵集【許孟中雲淡庵詩衝逸似陶韋】

【詩話守中從唐子鎭講學居弟子之首而詩無塵腐之習中年卜宅思溪掘地得宋王觀察永從墓亟掩之而築堂其上不以爲忌也永從嘗刋五代史纂誤雜錄二書置本郡庠後取以補監本見陳氏書錄解題今思溪土人不復有知其姓名者矣錄守中詩附識於此】

余不前溪

苕水從南來眞源自天目始出才涓涓蛙跳雀可浴東風桃花水一夜髙於屋百里下吳興一汛更一曲靑山浮水面處處居可築艸伊誰亭名花間疎竹自昔稱余不佳名豈虛辱

山中雜興

結廬傍靑山繩樞甕爲牖生涯陌上桑行逕門前栁獨行媿偊偊顧盻無與偶防杖求友生陶潛去我久豈伊逃醉鄕翻念魯中叟寂寞柴桑間豈意千載後廬山舊遊路往迹今已朽古今諒同轍悵望一騷首

新晴散步

自唘郊扉曳履行傍溪云日放初晴新皇拔地已數尺黃鳥隔林時一聲老去任情忘檢束客來廢禮闕逢迎家臨西塞淸溪口坐防桃花錦浪生

田家雜興

細艸行來芳徑修篁覆處茅庵借問丈人生計薄田自種溪南

張祥鳶【六首】

祥鳶字道卿金壇人嘉靖巳未進士除戶部主事歷員外郎中出爲河東運司同知遷知雲南府有華陽洞稾虛庵集

【詩話道卿詩瀟灑絕俗頗類永嘉四靈】

東平道中

驅車涉長道荒塗曠無人斜陽澹古木驚風翼徵輪館莽牢落日暮寒城闉停驂一以憩振我衣上塵庭樹集歸鴉依依得所欣如何客遊子不念平生親

新秋帆舟過西莊聽雨話舊

放船秋水落能載兩三人坐愛淸波影輕揺白防巾到門才繋纜借艸便垂綸野飯無兼味嘉魚色勝銀

京口月夜惜別

春江明月夜不是別離時酌以桃花酒贈之楊栁枝轉蓬身共逺倦鳥意俱遲明發天涯路靑山惱夢思

園居

人境重重隔溪流宛宛分竹陰飛翠雨花气結晴雲籬缺牽蘿補園蕪植杖蕓禽言能細譯幽事賴先聞

上巳日寄鄭虛舟

三月三日春可憐百勞聲裏花如煙臨卭大夫有佳客廣文先生無酒錢放歌誰和舞雩曲洗硯獨寫蘭亭篇我欲從之問奇字出門無那春風顚

登北固山

孤峯縹緲赴江天白石紅塵樹杪縣一道澄波開斷壁千林黃葉下寒煙雕盤寥廓秋風急山缺西南落日圓萬里中原勞北顧蕭梁陳迹酒杯前

申時行【七首】

時行字汝黙吳縣人嘉靖壬戌賜進士第一累官少師兼太子太師吏部尙書中極殿大學士贈太師謚文定有賜閒堂集【馮元成云申公有韻之文對口立就不爲叫囂亢厲之音卑弱浮靡之調古體淵源建安近體沈浸初唐不事摹襲而自無不合詩話趙尙書羾識於足益於早嵗顧尙書璘識張叔大於童時傳者以爲佳話先太傅公九齡獲見文定文定特起避席時先公末就塾文定畱之邸第讀書一日從師出遊先公失足蹈污尼文定命僮子回取履童子誤持文定朝鞵至先公不敢納文定笑曰履之終當踐我迹耳及舉順天鄕試同學少年有恃才者曰朱兆隆亦能成名邪文定怫然曰兆隆將大魁天下若輩焉知明年先公果臚傳第一其藻鑑不爽若是文定不以詩見長然鉅篇長律鋪揚典麗足令操觚者縮手如雲老去空悲千里驥秋來眞憶四腮魚風度可想也】

題淸秋出塞圖

生不識醫無閭夢不到狼居胥瞥然示我出塞圖令我目心神䢐憶昔籌邊贊廟謨桓桓司馬傑丈夫帝授節鉞臨莬髙憑熊軾佩虎符楡關九月沙艸枯霜鷹下擊秋原蕪煙荒云慘天糢糊惟玆遼左僻海隅頻年侵擾無寧都射雕躍馬彎彊弧司馬申令陳師徒指揮鐵如意玩弄金僕姑揚旌督戰親援枹萬卒超距爭先驅奔狼突豕皆就俘凱歌入奏天顏愉司馬讓功欿若無伹云將士多勤劬何以勞行役請蠲幕府租何以卹饑疲請發司農儲人人挾纊齊歡呼自從司馬歸江湖遼人茹苦若堇荼荷戈不解甲挽粟仍飛芻羽徼徴材官絡繹在道塗震鄰之恐非剝膚騷動根本何爲乎安得再起司馬登戎樞坐紆長防銷隠虞國威震疉邊人蘇

洞庭篇壽嚴中翰

崔嵬乎洞庭之山乃在勾吳之墟具區之藪芙蓉防防七十二雙結靑螺綰其口我昔淩滄洲振衣千仞巓西登縹緲接銀漢東望莫釐生紫煙珠宮貝闕儼相向恍似員嶠方壺天吾聞靈威丈人入林屋手探蒼水金庭籙又聞毛公羽化畱空壇時有鸞鶴來云端玆山信美多靈祕幽棲故是神仙地主人三殿倦揮毫出山便作還山計只今六十早歸田攝生日誦參同篇洞庭之水釀春酒醉來恣拍洪厓肩

哭王子幻

慘澹江天裏何人問客星空傳懷舊賦無復艸經物外悲長往人間忌獨醒牀頭孤劍在永夜泣靑萍

送初主簿罷官歸楚

吳苑初傾蓋荊門早掛冠宦憐潘嶽拙曲和郢人難畏路窮棲棘芳洲信采蘭浮沈何足問江漢有漁竿

大閱詩應制

廟略收羣防宸遊簡六師代當全盛日春是大搜時云捧蒼龍駕風回翠鳳旗轅門開復道帳殿繞行麾細栁前軍駐長楊后騎隨虯須天防將猿臂羽林兒拂劍星文動彎弓月影披連營分雁翼布陣合魚麗禮示三驅正鋒藏九變奇張侯仍是豹賈勇盡如羆引滿雙鵬落騰空萬馬馳元戎歸節制法從肅威儀詎數誇胡獵還欣奏凱期大風歌漢士吉日誦周詩我祖黎庭烈先皇保泰規永言思繼述持以贊雍熙

立春日賜百官春餅

紫宸朝罷聽傳餐玉餌瓊肴出大官齋日未成三爵禮早春先試五辛盤回風入仗旌旗暖霽雪當筵箸寒調鼎十年空伴食君恩一飯報猶難

辛夘元日

紫宸元防輟朝天咫尺無由捧禦筵遲日曈曨虛正殿非煙縹緲在甘泉王師未奏康居捷農扈誰占大有年衮職自漸無寸補惟應投老賦歸田

余有丁【一首】

有丁字丙仲鄞縣人嘉靖壬戌賜進士第三除編修歷司業洗馬右諭徳左庶子出爲南國子祭酒召入爲少詹事兼侍讀學士遷太常卿歷禮部左右侍郎攺吏部進禮部尙書入直文淵閣攺戶部尙書兼武英殿大學士終少傅兼太子太傅建極殿大學士卒贈太保諡文敏有文敏公集

【詩話文敏送肖甫一律絕類劉文房】

送張崌崍

客行新霽後曙色唘城頭曉徑穿雲濕春塘帶雨流江籬牽客思山鳥動春愁何事新芳歇王孫不可畱蹇達【一首】

達字子修重慶人嘉靖壬戌進士累官太子太保兵部尙書

冬日登毘盧閣

塞雁南飛迥髙樓北望寒暮云千嶂暝積雪萬家殘四海徴輸盡三巴道路難天涯對揺落那得旅愁寛林烴【三首】

烴字貞耀閩縣人嘉靖壬戌進士歷官南京工部尙書有覆瓿集

諸公餞送城南樓寄謝

冉冉嵗雲暮於役殊未休冠蓋集相送置酒城南樓微雨霽朝景騁望消人憂蒼蒼逺山色浩浩淸江流丹楓羅曲岸白鳥戲中洲景物紛可恱驪歌促行騶衡門昨棲遲杖屨忝從遊柰何逺離別一日如三秋索居感羇旅久要慕前修適意豈非達徇祿良足羞山靈勿相誚早晚歸林丘

府江渡

朝發陽朔崖暮次昭潭渡行邁千餘里孤舟日東騖川途阻且長耳目漸非故巉巖夾崇山杈枒羅茂樹四望寡人煙三時昏瘴霧深林蹊徑絕怪石波濤怒虎穴幸徙蹤狼烽猶置戍客子獨何爲艱險常道路𨿽懷叱馭心寧免垂堂懼白日易蹉跎髮忽攺素人生苦拘束多爲浮名誤萬事良悠悠達生庶可慕

苦雨述懷

我行赴京華徵途才及半渡江越淮南原隰何渺漫溽暑當玆時气變昏旦迅雷激中宵陰雲翳層漢山雨驟淋漓川流俄浩涆陽烏避何許水鳥羣相喚髙浪沒危橋飛湍瀉崩岸我馬淖不前我車靷已斷屈詰歷羊腸回顧屢顚汗僕夫仰天號客子撫膺嘆吁嗟行路難徬徨日將晏塵中苦局促物外思蕭散掛冠亦繇人何事長羈絆

戚元佐【一首】

元佐字希仲秀水人嘉靖壬戌進士除禮部主事歷員外郞中陞尙寶司少卿有靑藜閣稾【詩話吾鄕彭子殷論詩卽尙七子然其詩不類也至戚希仲則余以七子爲圭臬弇州列四十子不及希仲何與】

早朝

鳳掖傳呼早晨趨逼禁闈天香浮輦靜宮漏隔花微仙掌明河動周廬列宿稀不知風露重先濕侍臣衣髙則益【一首】

則益字受所南昌人嘉靖壬戌進士官至四川參政

聖駕大閱歌

平明仙蹕下丹霄千騎風雲擁射雕盡道吾皇能將將軍中誰是霍嫖姚

蔡可賢【一首】

可賢字子齊成安人嘉靖壬戌進士官至按察副使有西徵鼓吹

樓煩

山後山前十六州天涯盡處是偏頭雲開大漠風沙走水折長河日夜流萬戶金繒愁見月千羣鐵騎畏逢秋卻思大漢無中防一曲胡笳倚戍樓

鄭履淳【一首】

公字伯寅海鹽人嘉靖壬戌進士除刑部主事攺尙寶司丞建言廷杖終光祿寺少卿有集【詩話昭陵繼世海宇宴淸少卿時爲尙寶丞初無言責乃上痛哭之書至云物怪人妖天鳴地震彗星兩見於尾女日月繼蝕於元春鬼神告凶災害洊至始有陳渉與赤眉之徒窺伺於世𨿽李綱宗澤之才展布猶難其亦過於激烈矣當日予杖一百流血濡縷至今遺袴藏其故宅】

春閨

朝來靈鵲繞檐鳴果得雲箋慰逺情伹說別來長見憶歸期依舊不分明

沈華【一首】

華字防伯一字少河嘉興人嘉靖壬戌進士除禮部主事歷官南京太常寺卿轉大理寺卿【詩話明南都太廟嘉靖中爲雷火所焚尙書湛若水請重建而夏書阿世宗意請罷有防並入奉先殿按長陵每自稱曰朕髙皇后第四子也然奉先廟制髙後南向諸妃盡東列西序惟防妃一人具載南京太常寺志蓋髙後從未懷妊豈惟長陵卽懿文太子亦非後生也世疑此事不實誦沈大理詩斯明徵矣大理性恬退不樂膴仕歸遂潔白之養歿後孫傳弓摭拾遺集早夭失傳是詩獲於髙工部寓公家】

敬禮南都奉先殿紀事十四韻

髙皇肇太廟松桷連穹霓尊祖有孝孫典禮遹升躋一從遷都後遺制終未暌有司列俎豆上公視瓚圭豈意嵗甲午烈火隳榱題譆譆出出音其兆先端倪盈廷議移祀中廢成町畦猶餘奉先殿薦新及葅臡防臣承祀事入廟歌鳬鷖髙後配在天禦幄神所棲眾妃位東序一妃獨在西成祖重所生嬪徳莫敢齊一見異千聞實錄安可稽作詩述典故不以後人迷

徐廷綬【一首】

廷綬字受之淳安人嘉靖壬戌進士除刑部主事歷員外郎中出知辰州府遷陜西按察副使有錦泉集

胡松麓自瑞州以書見寄

搔首西風裏懷君思惘然江湖千里隔雲樹寸心懸客淚隨猿落鄕書有雁傳惟應今夜月相對共遙天穆文熙【二首】

文熙字敬甫東明人嘉靖壬戌進士除行人進司副遷工部員外攺尙寶司丞轉吏部員外出爲廣東按察副使有逍遙園集【石拱辰云敬甫早年詩頗象宕摩鏈旣久遂臻大雅】

【詩話敬甫論詩沾沾自喜亦彊作觧事爾集爲劉子盛石拱長所定又安得佳】

聞拱辰符卿至自京志喜

漳水燕山道路賖相思常苦暮雲遮到來不必論時日三見庭前木槲花

題幹山捲

防年爲客滯江關夜夜汾陽有夢還捲裏書圖君莫看斷人腸處是家山

楊汝允【一首】

汝允字惟明南昌人嘉靖壬戌進士歷官姚安知府有九霞山人集

同日冊封六妃

官花日艸生春喜動天顏沐寵新同侍翠華遊幸地不知辭輦是何人

錢貢【一首】

貢字時庸桐鄕人嘉靖壬戌進士除知新建縣入歷刑部郎中有愛存稾

京邸懷歸適妻弟唐楮汀來謁於其還賦長句言別

此日意不樂掩關有所思忽聞君逺來錯愕令我疑平生不辭鄕安得來京師去年與君別屈指已一期南望懷故人日與浮雲馳嗟予坐羈束素顏日以緇金門盛才賢迂疎將何爲感之百憂集嘆息還自嗤君今馬首南握手復何辭投簪𨿽未能煩君語吾兒貧賤𨿽爾慙富貴匪我期願言各努力勉將門戶支予家柞溪東緑水環茅茨豈獨饒桑麻松竹植亦宜好辟十畝園樹藝須及時防筍編枳棘灌花引泉池待予此中老與君同棲遲此願良未果永懷常在玆去去勿復陳人生多別離夜闌欹枕臥暑雨捎罘罳

【詩話錢公居甑山之陰沒山麓其後人至今聚族柞溪左右桑麻松竹蔥舊依然長篇不事雕繪有白太傅遺音】

楊成名【一首】

成名字志完建安人嘉靖壬戌進士武進知縣有遂初集

秋日郊行

路繞溪流細山廻樹色分客沽村店酒牛臥隴頭雲林葉含秋露溪煙澹夕曛兒童迎我笑拍手自成羣許國【二首】

國字維禎歙縣人嘉靖乙丑進士攺庶吉士除檢討歷編修右贊善洗馬遷南國子祭酒轉太常卿協理詹事陞禮部侍郞進尙書入直東閣加太子太保累晉少傅吏部尙書建極殿大學士卒贈太保諡文穆有許文穆公集

擬禦制勸農詩

四民皆天職嗟農獨苦辛所以古哲王巡省及玆辰簫鼓吹豳詩訓迪良諄諄東郊土脈動好鳥鳴芳春桑間拂其羽催耕一何頻乘時播嘉種原隰何勻勻念玆民所天珠玉安足珍一日茍不作饑寒將立臻勿惜沾體勞但憂年嵗屯沾體勞尙可嵗屯傷我民憶昔先皇時端居軫郊闉載賡憫農詠丕揚烈祖仁禁苑籍千畝雨雩百神玉食豈不足貴令四海均九重髙結念況爾謀其身古人有良言嵗計在於寅豈伊公家賦婦子亦相親春風正發育萬物皆鮮新勉以東作力佇見西成禋

秋聲

銀漢滄浪淨碧空天街一葉下梧桐霜前淒切兼砧杵月裏悲涼斷塞鴻何處羈人驚伏枕防回中夜感飄蓬繇來志士輕搖落莫向西風憶桂叢

何洛文【一首】

洛文字唘圖信陽州人嘉靖乙丑進士選庶吉士歷官禮部左侍郞兼翰林院學士有震川集【詩話震川大復之孫仕𨿽通顯詩頗庸熟去祖武尙逺】

章皇帝禦筆白馬

臺上黃金駿毫端白雪驄玉花生禦榻寶繪奪天工照夜雙珂瑩凝霜匹練空瑤池仙馭逺猶見畫圖雄周子義【一首】

子義字以方無錫人嘉靖乙丑進士攺庶吉士歷官吏部左侍郞兼侍讀學士贈禮部尙書諡文恪有交翠軒佚稾

送何小坡致政還信陽

海鶴逺罝网鴻謝鞲籠人間千丈絲安能縶遊龍所以達命士脫迹塵囂中眇玆盈尺組曽是羈我躬何侯東海彥司牧早奮庸一麾指淮右載斾佐漢東斯民有父母國論方爾崇朝宗甫竣事髙蹈隨赤松薄言戒行李雲歸天目峯惜此逺行別不得少從容載歌驪駒詞聊以紓我衷

林如楚【二首】

如楚字道翹官人嘉靖乙丑進士歷官工部右侍郞有碧麓集

初秋齋居作

招揺指坤隅六龍忽回軫淸啇應至碧梧乘夕隕離居及素節徙倚步華楯睠彼元運馳往復良有凖人生何勞勞年命如朝菌曩觀隨化䢐新緒緣物引無以騷人悲將貽榮公哂吾其解天弢去來守牝

防江驛

停舟異昔年城郭尙依然樹影浮天外江流防驛前暮防懸海月晴磬出山煙稍喜春來近居人話種田陳文燭【三首】

文燭字玉叔沔陽人嘉靖乙丑進士除大理評事歷寺副寺正出知淮安府遷四川提學副使歷漕儲防政福建按察使右布政使江西左布政使陞應天府尹終南京大理寺卿有二酉園五嶽山房集【胡元瑞云玉叔詩淸婉典飭居然名家】

送楊惟喬侍禦北上

驛路飛新雨荒亭落晚風賜環霄漢上擊楫大江中此地曽畱犢都人尙避驄春華今又半樽酒防時同

送陳仁甫太史使楚

玉署承天遣桐圭錫帝封浮湘卽司馬作賦是元龍春盡寒江雨潮廻故國鐘禹碑如可辧還上祝融峯

送別

落日靑絲騎西風白薴詞廣寧門外栁折盡向南枝管大勲【一首】

大勲字世臣鄞縣人嘉靖乙丑進士攺庶吉士官至南京光祿寺卿有休休齊集

安慶渡李陽

客路荊舒盡江防海國賒天風蔽晴日煙雨漲平沙水濶疑無岸春深不見花暮潮南浦泊指防驛樓斜胡涍【二首】

涍字原荊無錫人嘉靖乙丑進士除永丰知縣再知安福入爲廣西道禦史以建言落職爲民有采眞堂集

【詩話侍禦以建言削籍任俠結客所識窮乏多受其恩歿後王承父爲具狀屠緯眞爲銘墓王元美爲作傳咸盛稱之詩亦間有合作】

過雅宜別業

不見王摩詰猶餘華子岡隔河山杳靄斷樹水微茫有子開松徑畱歡正夕陽漁舟投暝合杯外卽滄浪

梅

隴上春風生江梅防枝發仙人坐吹簫飛墮一樓月潘志伊【一首】

志伊字嘉徴吳江人嘉靖乙丑進士除定州知州陞南京兵部員外歷郞中出知九江府謫知陳州移紹興府同知轉南康知府以江西按察副使備兵袁州以行太僕寺卿轄甘肅遷廣西防政

【詩話潘公從遊吾鄕沈石云先生之門講學之餘詩不多作所題存石艸堂一篇卽石云之書屋也】

題存石艸堂

名園迥塵域參差開石林丹梯襲曉光碧嶂含夕陰昔自鬰林來置此閒幽襟緬彼巨靈迹宛在梧江潯夫子肯堂構誅茅面云岑棲巖意已逺陟岵思逾深摳衣緣磴道拭目見嵚崟玆言懷仰止誰謂愜登臨

沈淵【一首】

淵字子源濟南新城人嘉靖乙丑進士攺庶吉士授檢討進編修陞國子司業有中祕稾

塞上聞笛

何處吹羌笛秋風度玉關防年愁作客此日更摧顏慘淡邊云合淒涼朔雁還梅花知盡落一夜滿天山許僴【一首】

僴字文夫靈寶人嘉靖乙丑進士除三原知縣徴授戶部主事歷員外郎中出知漢中府調南寧陞陜西行太僕少卿有後崖集

西坪路

蒼蒼古木中夕陽忽已晚隔浦聞雞鳴人家知不逺王圻【二首】

圻字元翰上海人嘉靖乙丑進士除淸江知縣調萬安擢雲南道禦史出爲福建按察僉事謫卭州判官兩知進賢曹縣遷開州知州歷官湖廣提學僉事陞陜西布政使防議有洪洲類稾【吳明卿云洪洲詩不落筌蹄不涉蹊徑惟意所適一無蹈襲鄭美命云逺之北地信陽近之海門所稱七子此亦一是非彼亦一是非諸君子爲的而後進之士射聲焉未有能中者也先生詩黜其佻巧而本之自然謝其誇毗而歸之實際去其叫噪而由乎沖虛蓋矯志而獨行者也陸伯生云先生詩近大歷貞元之際晚年衝逺入陶韋門奧】

【詩話洪洲拜分陜之命卽詣告終養旣歸淞江之濵防梅萬樹目曰梅花源仰屋梁著書門混皆安席硯所撰續文獻通考謚法通考兩浙鹽志海防志三吳水利考稗史彚編𨿽舛漏尙多體例未當要亦畱心有用之學者】

觀忠惠祠有感

傑哉龍陽尉忠義今所希民瘼一憤激抗疏干天威手持登聞莛口叫閶闔扉但念流亡苦豈惜軀命微雉經悟明主捐生視如歸嵗額減過半始願終不違皇恩與士節千古同光輝春秋薦蘋藻英爽此永依遺迹炳簡防身沈名自飛願爾賢達裔奕世延淸暉

啇邱早行遇雪

云暗啇邱野天連葛伯城懷人霄不寐奔命雪仍行粉絮因風舞瑤華帶雨傾貂裘寒欲透客淚灑塵纓歸有光【六首】

有光字熙甫昆山人嘉靖乙丑進士除長興知縣量移順徳通判遷南京太僕寺丞有震川先生集

【詩話弇州早年評震川文謂如秋潦在地有時汪洋不則一瀉而已晚嵗乃作贊云千載有公繼韓歐陽子豈異趨久而自傷蓋悔之深矣詩非兼擅然猶勝七子成派】

逰靈谷寺

晨出東郭門初日照我顏春風吹習習好鳥鳴巖阿見黃屋登坡防神仙半日猶山麓十里長松間蜿蜒芳艸路寂寞古禪關畫廊落丹雘朱戶蝕銅環殿起無梁迥墖畱玩珠攀蒼鼠戲樹防野鹿防人閒山深靜者愛日宴未知還

和兪質甫夏雨三十韻

浮雲方靉叇光景遂已戢浹旬深霪澍千里破封蟄茫茫河防嘆蕭蕭山鬼泣靈曜防髙居朱明閟赫翕希微澹將開淅瀝吹又急遇夜轉連綿釃流更湁潗萬壑防霵鳴百川灌注入池容添紋縠林色浸淤浥離畢月暫耿宿井星恆濕防灩湖光翻蹙咽海潮澀霓旌尙髙翔云衣猶日緝水覆詎可收天漏誰能葺馬牛三江混鴻蒙九峯立嗟我來自東獨行阻虛邑夢裏思明兩筮坎成洊習誰假卜啇蓋伹戴杜甫笠繽紛餘花落寂寞愁烏集窮巷長閉門髙河近通汲天地政氤氳雷風遞呼吸淒淒聽晨鳥蒙蒙睇宵熠作乂徴時暘思文憂民粒鼃黽費灰灑魚蝦饒掇拾廣室坐增淒匡牀聽生悒何由度日闋安能使家給泥塗跲重繭梅潤侵什襲寒袍故戀綈瀾簡庸唘笈顧嘆風雲滿寧使蛟龍蟄短屐徒齒齒折巾空岌岌俯仰觀宇宙坱圠迷原隰阻饑知不免寅亮豈所及

寶應縣阻風

夜泊淮陰城蚤向淮南路理棹逢西風猖狂恣號怒淸河千里中東風日相悞祈此一日風終竟不可遇蒼天豈有心莫可詰其故伹防北去舟淩風如飛渡翻爲去人快頓忘吾所務渺渺湖波深今日何可渡

邢州敍述

爲令旣不卒稍遷佐邢州𨿽稱三輔近不異湘水投過家葺先廬決意返田疇所以泣岐路進止不自由亦復戀微祿俶裝戒行舟行行到齊魯園花開石橊捨舟遵廣陸棃棗列道周始見栽苜蓿入郡問驊驑維當撫雕瘵天馬不可求閭閻省徴召上下無怨尢汝南多名士太守稱賢侯戴星理民政宣風達皇猷郡務日稀簡吾得借余休閉門少將迎古書得校讐自能容吏隠退食每優遊但負平生志莫分聖世憂竚待河冰泮稅駕歸林丘

甲寅十月紀事

經過兵燹後焦土徧江邨滿道豺狼迹誰家雞犬存寒風吹白日鬼火亂黃昏何事徵科吏猶然復到門

初發白河

邊風刮地起黃沙三月長安不見花卻憶故鄕風景好櫻桃初熟正還家

袁尊尼【三首】

尊尼字魯望長洲人嘉靖乙丑進士官至山東提學副使有集

長安感遇

朱華謝南土逰子客冀方豈不念遄歸簡書勞未遑悠悠若懸旌倐忽意靡常魏牟阻江海蘓子怨何梁失路良可悲曠望迷周行春陽念將歇滯淫非我鄕願假鸒斯翼超飛歷故疆

長興徐太守自汝寧歸王元美諸君同集胥江分韻贈之得關字

自薄淮陽守終然返故山江湖一麾罷嵗月二毛斑中論何當就浮名秖是間因君夢苕水早晚叩云關

送長兄再入畱都

云陽郭外艸萋萋作陣楊花路欲迷防樹黃鶯啼不歇行人回首晉陵西

李栻【一首】

栻字孟敬丰城人嘉靖乙丑進士官至浙江按察副使

送友人還楚

南浦仙舟發飈風江上淸故人從此去悵望若爲情落日浮彭蠡歸云滿洞庭思心逐流水西下武昌城施愛【一首】

愛字欲周福州左衛人嘉靖乙丑進士歸安知縣有息庵集

寄李五

噫嘻復噫嘻與君恆別離秖隔一溪水相見良難期芊芊池畔艸灼灼園中葵倐然悲風來凋謝寔萋其思君令人老鬢忽成絲贈君靑萍劍神物合有時

眀詩綜卷四十九

欽定四庫全書

明詩綜卷五十

翰林院檢討朱彞尊編

皇甫衝【十首】

衝字子浚長洲人嘉靖戊子舉人與弟涍汸濂並有盛名稱四皇甫有華陽集【弟子循云兄詩兼綜諸體之妙而不能稱之以一長盡臻名家之奧而不能擬之以一子此二陸辭藻獨秀於平原三謝聲華莫先於康樂也如樂府雄深古選雅澹歌行縱逸五言近體之典麗絕句之淸婉差弱者其七言近體乎張文寺云四皇甫之才子浚爲冠鐘廣漢云皇甫昆弟詩如謝家兒女張燈蠟淚皆成珠鳳】

【靜志居詩話四皇甫詩源出中唐兼取材於潘左江鮑淸音亮節淨掃氛埃髙蘇門華鴻山楊夢山而外無有及之者】

順義戰

鄰有順義人告我庚戌事八月月生魄道傳諳達至朝聞古北屯暮見遼陽騎李生正下帷奮激報守吏守吏不敢言雙目乃直視馳馬歸赴敵城門忽已閉登城望家室膏血乃塗地裏閈盡焚燒妻孥身首異李生按劍怒眥裂聲色厲詎惜中山羮甘心河東棄惜哉無一兵不能爲之計乃有陳使君挺身獨不避下令開四門彎弓揷兩幟左書報仇文右寫勤王字當門據方牀潛軍弛銜轡李生與之俱不覺增勇气諳卒來覘窺一矢兩人殪卒驚齚指奔倉皇解圍去城邑不破殘凡以二子庇功髙主不知事往名亦墜斯理自古然況乃居今世請君勿復言此事猶爲細

安山道

泊舟安山道忽見山南船銜尾若魚麗鉦鼓紛喧闐樓櫓樹榦楯笭箵揷戈鋋雕弓赤羽箭朱旗當檣懸長年盡紅巾抹額絳絲纒言與郡盜鬭僅不爲摧殘請看身上創衣血何新鮮聞之不敢進倚櫂生憂煎載聞持節使提兵羅河堧脫者有重聚獲者無幸全哀此封中氓棄擲潢池間𨿽云饑寒故信也誰爲宣懷保道不足政刃皆深淵服妖古所畏涓涓乃滔天巢角鑑不顯此理庻可研

上已觀田橋祓禊望所期客

靑山結層嵐新流漾周澤陽景屬良辰遊人滿晴陌聯翩塘上行去來江邊客拾翠行且畱擷芳散還集臨賞遲所思揺揺冀來覿夢寐時見之寤言忽復隔昔人三秋懷宵旦今屢易爲問修禊人憂心何能祓

從田橋石徑赴拂水

江光開初霽山云未全斂輕煙尙棲花積雨猶在蘚攜屐遵回麓援蘿上修峴環林何逶迆磴道幾回轉遊心自忘罷防足乃知蹇含章樂丘園耽隠易臺鉉頓使昔念舒乃得今抱展將防出世人一往不復返

於巖石上眺東西兩湖

旭踐山中蹊午憩巖上石云移石欲墮雨霽蹊猶濕倚防眺兩湖波光渙相襲東若旣紆靑西蘅亦凝碧芙蓉落雙鏡天影浮重璧不覩水分流但覺洲如織檣烏有離聲磯鷗無並翼防玆物化情感彼髙深迹從適得所遣何爲苦拘迫

維摩寺雨坐

回嶺無仄徑陟岡有夷壤展睞入空蒙遊心益昭朗長風吹輕衣飄揺翠微上古寺迷夕煙明燈澹綃幌冥雨從東來驚雷自西往林巒忽不見但聞山澗響景寂非避喧心瑩乃成賞爲禮沈屙蹤因之知幻象

送劉朝甫還吳

同遊心事已成非忍向都亭復送歸二月渾河冰尙合三春禁柳色猶微舊來道路愁能記此去音書憶到稀極目輕舟雲水上別君那得不沾衣

皇甫涍【三十五首】

涍字子安嘉靖壬辰進士除工部主事調禮部歷郎中攺補右春坊司直兼翰林檢討左遷廣平通判量移南京刑部主事進員外陞浙江按察僉事有少集【文徴仲云子安詩沈蔚偉麗早嵗規仿初唐旋入魏晉晚亦造鑄詞命意直欲窺曹劉之奧而及之兄子浚云子安體骨奇峻詞采英發陳風諭則婉而不迫敍政事則直而不俚頌功徳則艷而不誣不取妍於一字不求工於一詞詠之而有餘音咀之而無窮味弟子循云兄詩錯錝魏晉而托宿於唐英特工五言而七言近體薄不經想其爲篇也幽以通思舂容以禦气婉麗以陳詞和易以達理憤懣以抒情緜暢以該事雋永以歸趣其始搆也隻字不愜於心片言無艷於目蹋壁窮思擁衾寤索曽不少休是以吟苦則彌日不就神來則下筆立成王元美云皇甫子安如玉盤露屑淸雅絕人惜輕縑短幅不堪裁翦黃淸甫云司直咀華八代防心古人每制一篇必經百慮故能盡脫凡近獨詣髙逺晚薄杜陵之史心醉殷璠之鑑擬之謝客則調頗遒方之常建則音稍振陳臥子云少凝思選調意求雅則惟取境不廣無縱橫宕逸之致】

【詩話子安逸藻風飛淸文綺合視子循工力悉敵銖兩未分宜子浚之難爲兄而子約之難爲弟也】

春日齋中卽事

仲春气妍和蘭薄幽可踐開軒望逺野文霞藹曾巘黃鳥鳴芳菲緑蘋泛淸淺感物懷古人緗帙聊自展嘗欽柳下黜頗悅邴生免茍持齊物心得喪兩俱遣

秋宵宴防與周山人以言

嘉賔眷淸夜相與娛思憂憂思沈中曲惜別屆䢐秋顧念一世間快意焉可求別易防獨難世短歲復遒促襟展謔浪感此極歡遊明月懸中天芳華隨觴流妙歌激云漢爲樂四座周抒情告君子太康毋我尢

雜詩

凝霞晦朱陽繁云結陰有渰興崇朝滛溢遂成霖湧澑交檐曲浮苕冒水潯冥霧縈緑池悲風激丹岑惟彼倦遊客感此物序侵慕類興長懷含思寄微吟

秋日雜詩

廓處乏歡悰出門眺長衢悲風吹落日四顧無行車蹉跎失盛年感慨獨嗟吁況我在樊籠六翮不得舒撫劍思西邁安能守故廬淮陰困閭裏馬生戀邊隅桑梓豈我志蓬藿非我虞行行舍此去去去浮雲俱

贈韓侍禦謫滁州

皦皦原中日照此城闕寒登山送歸客臨塗悵盤桓借問子何之奇服涉江幹逺斥千里道飄颻冒驚湍急觴遡徵云悲風激長瀾我馬懷曾岡佇立發哀嘆忼慨無所道贈子以加餐

月夜贈伯氏叔季氏山人以言

歡遊美淸夜髙防良在玆金飇薄綺櫺鮮云蕩華池涼气發喬林湛露零丹防皎月升前隅中庭粲其輝密親旣已具蘭友相攀追繁音豈不奏所樂吹塤篪齊願等金石皓首長不暌

送周氏

淸晨餞我友駕言逺䢐徵前瞻齊魯墟千里浮雲興親交豈不暱懷役不遑寧曠野饒悲風揚塵翳邊庭中衢雪霰集邊馬寒無聲蹊谷無行迹側足層冰橫回首望京闕能不惻中情子其祗自愛順時保榮名

省中贈別

祗役辭蘭省驅車邁京陽大江浩無極遊子心慨慷疎星斂華闕朝霞興崇岡平原一顧望山樹靄蒼蒼集送臨城隅轅馬各傍徨道路豈云逺各在天一方念與我友別侘傺中自傷

懷申生

昔我承嘉惠竄迹大河潯洪流逝滔滔遊子憂思深回風飄虛閣索處悲難任申生蘊璵璠投分義所欽緑綺久不奏爲予激哀音眷眷感離志冉冉遂逮今晤言怳如昨一別歲載陰微我殷思勞非爾誰爲心

十四夜月

廣庭淨霄色良夜月流翫況對巢箕人同懷發幽贊散步林暝交微星吐華粲彼美雲中魄徐駕升淸漢玉彩含霜來金霏隨風散繁弦起兩階孰知我心亂

十六夜月

明月有常翫員景亦不易三五昨已邁人生良如寄興雲結長霄淸暉何由被望相推移賞心邈難嗣卽事可逸生取樂在適意綴我巴人響歌之聊代匱

十七夜月

淸風歷网戶皓气流中庭佳期殊惠來金波耀華星諒知蟾兔缺髣髴素娥形爲樂貴及時百年詎我齡放歌目馳藻結思淩髙冥且念參酒徳萬物如浮萍

予嗜琴山人張子妙得古法嘗學焉而予輟響久矣舟夜臨流對月發琴而彈之興嘅命篇

伊予寡世姿由來慕丘壑長從嵇生玩假物思所托匪盡至人理聊敍逸民樂攺服暌宿心久負長往諾石房綴幽響泉蕊迎秋落沿溯開昔襟浮彈昨間作滄浪流潺湲明月照灼爍想見乘風人長懷披云鶴且以慰營魂拊心終緜邈出處焉是非俛仰笑今昨

元城書院示諸生

予昔慕丘園守道甘時棄弱植踐紛華介石慚貞義一朝世网嬰來爲河曲吏迨玆民務隙肅徒究經事廣除气暄妍眾芳粲以賁淸風閒鳥雀日華揺薜荔髙閣敞雲霞遊目適我志𨿽無兼席長頗協下帷思相與觀四教宅徳歸一致忘筌朂所期反約良爲懿

夏日幽居述懷

九巖多靈樹秦望有飛泉臺尙逝云久披籍慕其言念當去人羣返耕南山田卽林事經始荷蓧開雲煙疇昔嬰華組芳歲屢䢐遷憂思徒以積志發坐相捐常恐衝飇激鳥路不及旋彼美淑人情緬邈誰爲宣

雜興【二首】

薄雲散淸澄秋气滋寥廓傾暉奄西陸涼飇淒叢薄羈人苦物役容華逐年鑠沈吟覽時化空堂寂不樂惟我同心友守道厭蓬藿髙舉遺萬物逍遙處一壑永念從之遊無爲自束縛

騖節流炎紀馳暉屆淸商遊魚湊重淵蟋蟀鳴空堂白露滋前墀陰風來北房我心亦何思所思天一方離居宛如昨再覩鴻鴈翔含情撫遙夜申旦獨傍徨哀彼采葛詩零淚霑衣裳

茅山

杳靄登春山嵯峨入云嶺徴奇不覺逺發興日初永石叢孤亭秀花覆仙竈冷長揖山阿人坐使塵慮屛

自溪口歸

朝來醉別酒溪上孤舟還遙村轉江路落日迷松闗平波望煙樹百里滄茫間坐愛丘中事春云畱碧山

將命巡軺徙倚署閣

彌辰倦紛牘䢐春悵無樂庻以散予襟獨此稽山閣霞蔚見層巒花深隠羣壑本自滄海人悔吝滋縻爵旋裏東江軺徘徊眷林薄俄頃惻幽遇物悲離索且憑浮雲徵聊希至人托

使中都道中作

將命適逺京夙駕戒徵侶臨流別友生野塗曠延佇靖恭爾所惇我志不遑處揚斾越修坰舒節薄蘭渚日夕秋風生曽是歲不與淒淒聆候虫肅肅望歸羽蘊結愁我心沈憂誰能去悟彼詩人言歸來藝稷黍

發郡城之天臺道中述所經覽寄孔謝二憲副趙何二僉憲同年

夕夢曾城阿曉行滄波上紫溪復含流連岑時隠障風湍信千轉雲峯非一狀錦繢紛迎翫氛氳忽彌望蘭泉芬可掬苔壁險難傍思偕同懷子攜手追禽尙

由桐柏嶺趨瓊臺遊眺

桐觀臨云壑遙從此路回石門藹天闕借問幾時開鶴羽下淸漢仙蹤空碧苔山人仍自去日暮嶺猿哀

十六夜月

牛渚風流地淸江萬里長今宵懷謝尙乘月益淸狂勝事已云盡佳期何可忘涼風吹舞袖白紵滿秋霜

春日金元伯見過

當時好奇客頻過旅人居及此歸來日翻憐防面疎花前玆夕醉湖上隔年書意气君休問嗟今已不如

致道觀溪口

宿處林靜鐘聲淸夜初星河山嶠滿雲霧洞門虛竹下邀中散松前問隠居溪陰是天路獨往意何如

和子約莊遊對修和觀懷往

仙宮緣縹緲孺子問滄浪獨望靑山郭空懷碧艸芳田疇諸島接雞犬百花藏何以寄幽興前溪春水長

靈峯

靈峯望縹緲疑是接曽城梯繞丹霞入人攀碧樹行洞門山日落石室海云生何事吟招隠空令猿夜驚

再別兄弟作

可嘆江潭客重爲魏闕遊河梁一悵望芳艸劇含愁隴樹三年淚邊云萬里秋無由慰棲泊羇影任悠悠

宴東河流杯亭送歐陽大參赴蜀

流杯亭上酌修竹亂溪紋暝樹煙常合春山雨不分別情依去鳥客路入重云懷舊仍傷逺勞歌夜獨聞

席上送子循弟

離樽日南至行役魯東門海徼云千里寒城雪滿原聽歌仍有淚執手已無言何異飄飄鴈年年別故園

早秋楊村旅次懷伯氏季氏

滿川風露急涼度海門初薊葉先秋下江星永夜疎客心憑北極鄕路憶南徐塞鴈何時至平原有素書

寄懷諸兄弟

萬里南飛鴈何時塞上來客愁懸落日鄕夢繞胥臺投筆情猶在垂竿老未催淹畱此懷舊長使壯心哀

聞家兄之金陵

聞君理孤櫂欲向金陵遊卻憶追歡日翻成羇旅愁鐘流客館夜砧響帝城秋得似滄江鴈東飛白鷺洲

過維揚作

念昔恭明祀三秋滯楚鄕今來還上國五月渡維揚戀土情何極曕塗意轉長川原歷迢遞煙樹引微茫浴渚飛鳬下驚沙白鷺翔江隅有芳艸幽思獨難忘

皇甫汸【二十九首】

汸字子循嘉靖已醜進士歷工部郎中謫黃州推官召爲南京吏部郎中又謫開州司知量移處州府同知陞雲南按察僉事有司勲集【姜仲云子循詩全效康樂王元美云子循今體風調頗似錢劉穆敬甫云皇甫伯仲以詩爲業各臻妙境而司勲尢爲白眉胡元瑞云子循五言淸空瀟灑色相盡空𨿽格本中唐而神韻過之】

【詩話百泉淸音藻思五言整於小謝五律雋於中唐惟七言葸弱兄弟攸均集六十卷自言始爲關洛之音變而爲楚再變而爲江左三變而爲燕趙四變而爲蜀旣返初服取篋中槀檢閱凡興寄未深格調不古語非絕俗句非神采者刪之且曰有志慕古而力不逮心恥時尙而薄不爲又言闗中之詩觕燕趙之詩厲齊魯之詩侈河內之詩矯楚之詩蕩蜀之詩澀晉之詩鄙江西之詩質浙之詩嘽吳下之詩靡有髙視一世之槪焉要其五言淸眞朗潤妙絕時人匪徒火攻伯仁而已】

過武城謁言子祠作

遡風枉輕帆戴星理扁櫂超忽之武城有蕩瞻魯道古邑一何卑令猷久彌劭歌謝淸響精華契深造曰予厠文儒耽寂違時好剖符辭帝京腰章宰名趙諒乏操刀資懼貽制錦誚經過緬遐防神對宣幽抱言采江上蘩薦此廟中貎誰謂千載殊可以同髙調

奉答子安兄

江郭攺故陰家園藹新霽柔條始發林芳艸漸紆砌潘居信爲閒楊亭況重閉曰予忝明時與子承嘉惠分省各有諐佐郡慙所蒞暫就北山招轉愜東田稅情忘桃李言迹豈匏系感遇興長謡來章緬幽契

寄懷王道思

本乏希世姿翻爲逢時誤良友豈不懷遄徵詎遑顧日暮勞所思淩風未成晤將從夢寐求緬邈山川路

秋夜把酒對月

宋生陳九辧陸機歌百年悵玆淸秋月聊使幽懷宣矯矯歸云鴈嘒嘒含風蟬摧芳委朝露俄景流夕川鱗運有代謝蕣榮無常妍始知行樂貴何必居情牽長夜思秉燭新月正登筵金尊泛緑醑寶瑟縆朱弦商歌當棗下楚舞出花前余名焉足借達生乃爲賢

仲秋之月諸晜燕私風月𨿽佳雲雨或間【五首】

奉義遊京邑數載違親宴迢迢明月光照我越江漢何如故鄕夜及此淸秋翫鏡彩攬未盈璧景委才半桂樹敷丹英華萼紛相煥𨿽謝西園悰庻附南枝翰

良辰信具美淸夜永爲歡明月已幾望華彩流云端廣庭置芳座髙防列盤餐但云杯行緩不惜露下寒情來感今易迹往戀昔難一聞闗山曲猶似別長安

惇賞每卜夜行樂聊及時秉燭且不寐待月豈云罷鱗鱗玉葉薄皦皦金波遲髙臺臨窈窕回塘生漣漪載歌蟋蟀唱復詠鶺鴒詩淸輝一以鑑素心同所期

嘉月有餘照歡晤無限情寵弟載旨酒邀我坐華楹蓂齊莢復萎桂滿輪乍傾忽忽愁霖至瀏瀏悲風鳴員缺遞相運明晦焉足驚太康靖往訓知止崇令名

肅肅斂朝云娟娟收夕霧江上珠始來天際鏡方露列宿齊掩縟凝霜共呈素嘉肴尙堪薦美酒猶足具良友且無歸劇飲酬玆遇所願揚末光何辭照遲暮

秋宵酬子安兄作

淸夜遊家園眷言懷丘壑素月升員靈千載共寥廓始出東南樓俄頃西北郭華燭滅蘭堂金波蕩羅幕𨿽過二八時光彩紛綽約商歌正流響魯酒亦未薄人生貴適意胡爲坐羈縛結髮從至今朱顏悵非昨冶服豈常翫榮名焉足托良防聊具陳麗藻復間作穆如揚淸風粲若敷春萼申意忝惠連何以獻康樂

秋日往梅林莊居

疏公守舊業班生慕常廬薄遊千里外一出十載余偶與密親邇惄焉懷所居東林扉尙偃北郭逕始除靑山藹盈戶緑水湛通渠流盼悉成往眷言思遂初將從古人學乞歸事耕畬顧驚年迹乖坐使情興紆

冬日往虞山作

故鄕誰不懷名山矧予慕一爲塵迹牽遂闊賞心晤偶值芳歲闌遙泛滄洲趣澄江帶餘霞丹壑收殘霧嚴霜委野艸寒飇振臯樹指塗防舊蹤流盼成新寓魚樂媿淵沈鴻冥羨云騖歸來徒見今履往悵非素

送陸宜甫還洞庭

烈士晞康衢逸人免幽壑矯翼鮮寧棲潛鱗有深托陸君箕潁流雅志甘場藿被褐自行吟持經事耕作別來歲屢遒念往迹猶邈避亂辭東山韜光翳南郭聿暮促歸心申章敍離索雪積湖上居云停林間閣掛席回靑陽援琴遲芳酌願保黃髮期無渝素心諾

臘月十五翫月答子約

員景攬兔升馳光感駒隙西園將密親南樓遲佳客生無百年期能幾三五夕旨酒盈樽罍髙堂間琴瑟請誦唐風詩胡爲坐拘迫棣華眷季方摛藻淩希逸往晤迹易陳來悰防難逆再滿淸夜輝寧知芳歲隔

偶懷虞山之遊因柬張比部寰

我昔虞山泛登臨暮景斜雨迷當岸柳風度隔巖花柰此淹京邑傷哉歷歲華張騫髙興在早晚待星槎

送陸給事燦謫都勻驛

國論何年定鄕心此夕揺鴈飛天畔驛龍隠日南橋謫宦恩非薄居夷路詎遙誰憐梁太傅淚灑漢文朝

蠶室成

蠶館開周典鸞輿扈漢儀棘墻春窈窕桑沼晝漣漪蠒獻夫人日衣明上帝時娥媌禦王母玉佩降瑤池

泊維揚

地是南來域江分北望賖空餘前代宇不放昔年花物色圖丹壁春風想翠華誰憐歌舞處日暮有啼鴉

臘月十五夜

坐惜靑天月能余此度員乍來梅蕊下猶滿桂叢前江浦潮難落闗山思可憐催人三五夜含照入新年

承天候駕【二首】

東幸方過沛南巡乃至衡翠華臨楚地黃屋駐樊城云以朝歌白河因夜渡淸寧知天子貴別有故鄕情玆地承嘉惠仙班喜復從天行傳駐蹕月出候鳴鐘禮樂河間事山川灞上容由來江漢水何處不朝宗

靈巖

棟宇開靈嶽池臺隠廢宮已看塵劫逺猶想霸圖雄野霽呈秋色濤喧見晚風從知掛帆意遙在五湖東

十月十五夜月

淸漢月仍滿空山歲欲闌入林無礙葉映水覺池寒逺道心千里髙樓思萬端誰能三五夜長及盛年看

舟中對月書懷

不識別家久但看明月暉闗山一以鑑驛路逺相違影落吳云盡涼生楚樹微天邊有烏鵲思與共南飛

騎省

騎省慙三入鶯花過十春心徒懷許靖鬢已似安仁香艸思公子明珠報美人那堪秋水上猶此隔迷津

托宿報恩寺

平野新秋入長幹舊寺存靑蓮非世界緑竹是山門塔火看生滅鐘聲悟靜喧迷方欲有問慙對逺公言諸君乘月攜酒見過遲謝山人不至席上作

芳樹長安道春宵動旅愁一尊良防防四海盡交遊玉漏寒頻度金河靜不流淸輝憐謝監何事隔南樓

寄子約弟

兩地承嚴竄同時罷省郎因書問舟楫何日下沅湘客夢頻棲月徵塗欲戒霜平生題賦意那得倦遊梁

生朝寄兄弟

白髮逢初度淸尊思惘然鶺鴒原上夢犬馬客中年睂宇將云結心旌共月懸朝來淇水望時問渡淮船

早春寄子約弟予方有悼亡之戚

獻歲思吾弟何時報徙官夢勞池上積書到洛中看太史身猶滯潘生淚未幹梁園飛雪盡欲到剡溪難

送王亮卿遊天臺

嶽路從玆始仙源信可求客情臨海嶠鄕語永嘉舟天外看霞起林間聽瀑流無能解纓去送子欲神遊

九日寄子約

漫有登髙興兼當望逺何對花驚白髮見鴈憶黃河亂後書來少霜前木落多不堪羈宦日同是阻干戈

夢子安兄作

一爲生死別獨宦尙飄蓬白首行荒外靑山值亂中九原人豈作萬里夢猶通今夜看春艸池塘思不同

登天平廢寺

古寺空山裏重來感廢興防谿迷蔓艸攀壑借危藤繞樹多寒鵲然燈止病僧獨憐靑嶂外猶見白雲層

與鄭司士夜話

故國經年別他鄕防面難人疑天外至花似夢中看山瘴侵氊濕江流繞捨寒不知臺省客誰念一儒冠

七月六日張防於館燕別將赴豫章

祖席叨君燕蕭齋與客過旱云涼思少江月旅情多著作慙金馬遲回戀薜蘿欲知臨別恨來日視星河

由罨畫溪登玉陽山院

溪水鏡中渡風帆畫裏看潭猶名玉女地卽傍銅官向夕山常雨先秋樹已寒洞宵供奉日歸隠聖恩寛

答徐紹卿見懷

停雲遙引望良晤近何疏以我丘中想開君湖上書花飛人別後木落鴈來初祗爲懷徐孺長令夜榻虛

何內翰招防獲聞聲伎之盛

房中樂自舊京傳促柱輕調慢拂曲罷周郎那得顧但聞餘響落燈前

皇甫濂【七首】

濂字子約一字道隆嘉靖甲辰進士除工部主事謫河南布政理問稍遷興化同知有水部集【孫齊之雲水部詩淸夐罕儷其志亦復曠黃淸甫雲水部詩意詞雅律細調淸長於造景務在幽絕𨿽物指區中而神超象外防其獨詣斯可與言詩矣兄子循云子約詩每出閒曠彌覺衝逸興到詩成曽無造次應酬之語宋轅文云子約盛有才名其詩頗傷浮急詩話蔡子木哭子安詩云五字沈吟詩品絕一官憔悴世塗難李於鱗送子循詩云吳下詩名諸弟少天涯宦迹左遷多子約宦亦不達與諸兄同詩稍不逮也】

赴洛畱別華陽兄

浮雲薄髙山崇朝去還結遊子不憚煩悠悠復䢐轍密親自玆曠臨流何能發衰林動逺風寒江冒輕雪遇物隆所悲興愁頓難絕無以赴洛人懷哉但吟越

不赴郡檄答子循兄

矯翮思霄翥遊鱗托淵沈物類各有適殊塗難並防豈伊世网慮擾擾誰爲心振衣還東山寢迹棲舊林江海多風濤舟楫弭川陰無令衝波激但恐歲序侵願言謝西府谷口有徽音【陳臥子云固是雅人】

悼子乘

冥冥雨露集熈熈歲始更靈蠢各有化人理獨無生念我泉下子一絕如朝榮生男以待終胡爲遘夭煢淸塵布虛室寒晦凝軒屛流目無存影淚涕交霑纓恫懷何能已嘆息每遺聲堂闈曠綦迹詩書空復盈奚但腸九回心膂咸頽崩媿乏延陵達無乃傷我明

昌平登陽翠領望居庸

漁陽通古北上谷邇皇州緜山帶西日重闗枕滄流澄霞澗影分歸云嵐气收陰厓忽成晦夏色驚先秋無以行邁心卹此烽煙愁伊昔布駿略婉矣幕中籌匪今重俠士自古幷與幽傷哉投筆懷白首何所求

從僧簡經說難

少乏經世姿長逢行路迫何爲百歲間坐使千慮積薄從沙門遊聊與同所適風逺水木華云興梵鐘夕委叩愛良托空情借深譯曾是投石心對爾翻經席乃協支許懷焉貴軒冕客初服儻有期永願庻可畢

歲暮

季冬違淑候但見陰結物化各以時胡能隆所缺濳深有神鱗鳴條感微蛻霜雪塗我庭何由吐芳茁諒此達化先匪伊明且哲

送子循家兄赴嚴相公召修志袁州

江水去悠悠徵帆不可畱一尊相送盡千里共含愁雲樹依殘日霜笳動早秋猶憐覽風物書記在袁州馮惟健【二首】

惟健字汝彊臨朐人嘉靖戊子舉人有冶泉集【朱中立云陂門奇思駿發古選衝逸近體嚴整蓋傑作也】

登觀音寺

天削孤峯峻醫閭最上頭窮巖藏古寺懸石結危樓雪瀑千林潤松門六月秋夜來禪榻臥天漢掌中流

姑孰道中

煙起樹色暝水生江岸仄夜來別故人風雨最蕭瑟馮惟敏【四首】

惟敏字汝行惟健弟嘉靖中舉人謁選淶水知縣攺鎭江儒學教授遷保定通判有海浮集【朱中立雲海浮詞𨿽逸而气弱律𨿽協而調卑王元美云馮汝行如幽州馬客𨿽見伉俍殊乏都雅】

七里溪別墅【二首】

知足始逺辱至人貴自全不羨公與侯所志受一防吾家有舊業乃在城東偏一丘藏一壑宛轉依淸川生涯故不常中道成棄捐棄捐從此去一去二十年非無五畝宅在邑多糾纒幸玆協初心歸我汶陽田

我田無逺近處處緑澄溪朝發巨洋滸暮泊野水棲野航流北陸香稻來東齊豈伊貴異谷美利貽烝黎名山近村落迨暇恆攀躋仰瞻霄漢遙俯眺浮雲低翩翩比翼鳥乃在太行西終歲不合幷激昻飛且啼

【詩話臨朐冶源山水勝絕髙梧一林修竹萬个泉流其中酈善長所云分沙漏石者也土人謂園是海浮所築緤馬林間想見東山絲竹之盛後遊莫再恆縈於懷讀先生二詩猶不禁神往】

柬郭次甫

送子遊東嶽五月渡長淮誰言獨往人【次甫自號獨往也】中道臨當乖乘流豈不返因以安予懷一諾重平生三年今始諧心期在山水所貴惇朋儕秋日動遐思良夜閒髙齋螢火照裳衣蟋蟀鳴庭階何時披素襟一笑遺形骸

石頭城有懷

石頭城畔枕寒潮坐聽疎更夜寂寥生計已尋舊隠窮年猶自滯歸橈空悲浪迹淹三楚無復傷心問六朝稷下故人知健否何時散步汶陽橋

馮惟訥【五首】

惟訥字汝言惟健季弟嘉靖戊戌進士歷官江西左布政使以病請老特進光祿寺卿致仕有光祿集【朱中立云少州詩俊逸秀麗縱橫防墨間王元美云馮汝言如晉人評防稽王有逺體而無逺神余世用雲光祿詩衝雅和平取則開寶】

【詩話光祿詩亦華整可觀三馮並稱其賈氏之偉節乎】

吳郎坐見人餉衣香戲贈

湘君搴薜荔魏帝采蘼蕪盤龍連帶理翠鳳合懽襦不能機上織學作府中趨定知香十里終然傾五都【朱近修云六朝遺響】

春初玉泉觀餞別史子

地擁秦亭北天臨渭水南樓臺千嶂起雲樹萬家涵塵劫何年盡仙宮此日探春光正可惜願一駐徵驂

送龔侍禦淸戎滇貴

天王按劍欲專徵詔使分麾十道行玉璽夜開鳷鵲觀樓船春下鳳皇城日南島嶼揚旍度徼外蠻司擁傳迎不用軍書馳朔漠年來百粵未休兵

秋日寄懷家兄

燕山木落鴈來遲逺客南歸未有期明月雙懸江海淚秋風一寄鶺鴒詩淹畱賈誼才無敵漂泊馮唐鬢欲絲最是昭王遺恨處黃金臺上艸離離

秋日同參伯邵公遊鳳皇山

鳳皇髙閣俯晴空萬里蠶叢此路通逺近村原秋色裏參差艸樹夕陽中尊前舞袖翻霜葉天外淸笳咽塞鴻回首舊遊成夢隔獨將遲暮嘆徵蓬

卜大同【二首】

大同字吉夫秀水人嘉靖戊戌進士授刑部主事歷官福建按察副使有監泉集

同戴前峯遊赤壁

共有探幽興言防赤壁遊昔賢不可作吾輩復相求孤鶴今何在長江漫自流因之重懷古對此且淹畱

楚中思歸

久欲辭塵网拂衣返故廬水田原不薄茅屋亦堪居五斗何爲者三湘安所如勾畱猶未去豈羨武昌魚卜大有【一首】

大有字謙夫嘉靖丁未進士除知無錫縣調潛山遷南禮部主事終防甸知府有益泉詩槁

秋日遊牛首奉和賔巖韻

黃菊枝頭未破叢曉臨蕭寺野煙空九江波浪開天塹六代繁華想帝宮醉後幾吟豪士賦興來直上最髙峯日斜徙倚朱防徧縹緲孤云是越中

卜大順【一首】

大順字信夫嘉靖癸丑進士除知當塗縣入爲刑部主事攺吏部歷稽勲司郎中有簠泉集

鄧尉探梅

日斜遊倦宿湖幹一望苔枝湧翠巒午夜月明涼似水船頭獨坐不知寒

【詩話三卜同懷取甲第仕俱不達而子姓至今猶保其故廬其後嶽氏繼起𨿽臻膴仕而後嗣凋謝日甚矣謙夫頗好事著述多有刋行者予旣錄三馮詩爰以三卜先生作附於後】

侯一元【五首】

一元字舜舉樂淸人嘉靖戊戌進士累官河南布政使有二谷集

【詩話二谷詩𨿽率易然有眞趣】

答鄭越山

故人情不怡貽我書一尺雲從去年秋及此春半夕恆雨失時暘有背不得炙西山薇苦艱東郭履無迹徒吟無正詩詎有救時防君問調元人尹去陟亦斥負鼎元自肥豈知天下瘠冰山頃已頽皎日方侍赫天子正更弦羣公各虛席谷口沈子眞東山臥安石守道詎憂貧弗損自成益世事如格五人生不盈百念我七十翁當爲幾時客

書扇贈王少華

古人有遺言惟白可受采齊紈變蟬雀昭質復安在願持君子心如月初離海太空無纎翳淳白終不攺四海揚仁風蒼生良有待

看新曆有感

少日見星歷每自閱紀年常常在人後漸漸出其前壯志輕逺道久爲車牛牽曾未幾何時歲月忽我遷一朝見新曆我辰不及編元𨿽貞下起所惜非故躔不知羲和馭何日還來旋在天無停晷在地無停川吾生良已矣來者其勉旃

舟次感懷

江城久客鬢垂絲故國長年入夢思老大總非童穉日川原猶是釣遊時笛中朋舊今誰在鏡裏衰顏轉自疑安得相隨慶禽侶雲山采藥任吾之

甲戌七夕作是歲予有悼亡之感

靈匹經年悵已違佳期此夕儼相依悲歡轉首成陳迹明日橋邊鵲又飛

侯一麐【一首】

一麐字舜昭一元弟有龍門集

競渡曲

逺水浮雲不見天畫橈處處旋龍船誰家少婦輕回首忘卻臨流墮翠鈿

栗應麟【二首】

應麟字仁甫長治人嘉靖己丑進士陳州知州歷按察僉事有去陳集

雨夜泊舟天津答劉笏山民部時駕幸承天

急雨危檣夜孤舟溟海涯風濤驚宦轍云漢憶仙槎故國含情逺殘燈照影斜翠華在天末遷客敢言家

興武營暮春感懷

邊云漠漠防徵衣飲馬長城悵未歸春色不堪愁裏盡楊花又向客中飛

栗應宏【一首】

應宏字道甫舉人有山居詩集

遊城南池

偶下南山岑蕭然諧夙心漳幹一徑入煙景四圍深秋水浸枯木夕陽明逺林相期杳難卽漁浦晚沈沈髙岱【四首】

岱字伯宗鐘祥人嘉靖庚戌進士除刑部主事出爲景府長史有居鄖西曹集【李伯承云伯宗擬古諸詩𨿽文通不能過蔣春甫雲長史詩直與盛唐岑杜頡頏冒伯麐云伯宗富才勁力與七子爭道而馳】

感興【二首】

天員不中規地方不中矩人生天地間安得無齟齬仲尼屢放逐顏回苦貧窶賢哲不偶時古今那可數達士貴樂天仁人亦安土勉哉宣令徳庻以表千古

鴻鴈萬里來翩翩渡彭蠡海燕去何之秋風辭故壘去亦不足悲來亦不足喜物性各有適景光一何駛運至疇不興時過亦云止世事俱茫茫靜坐觀無始

登臺

薊北收兵未長安無使來風塵連朔漠雨雪暗蓬萊去鳥爲誰急寒花何意開孤臣頭白盡倚杖獨登臺

寄懷李師孟水曹

別署秋光滿千帆霽色開海風吹月上江雨帶潮來名著山公啟詩傳水部才不知登眺處誰與共銜杯髙【一首】

字叔崇嘉靖丙辰進士官兵部郎中有遺稾

山行

欲訪山中人未識山中路茅屋漏疎林蒼蒼但煙霧何良俊【二首】

良俊字元朗松江華亭人由歲貢生授南京翰林院孔目有淸森閣集【皇甫子循云吾鄕文徴仲以推擇待詔金門後十餘年而蔡九逵繼爲南孔目又二十餘年而何君繼之杜甫艸堂開於潭水羅含精舍寄之江濵狎梵僧以幽探結勝流而觴詠每一篇出匪但藝苑翕推抑且閭閻遞誦】

【詩話元朗早歲入南都隨顧東橋遊防多習舊聞東橋毎宴集輒用教坊樂以箏琶侑觴當康陵南巡日樂工頓仁隨駕至北京得金元人雜劇元朗妙解音律令家中小鬟盡傳之置酒畱賔恆自度曲有李節者善箏歌元朗品爲教坊第一於時名彥咸賦詩畱贈黃淳父詩所云十四樓中第一聲也其後引歸海上倭亂避地靑溪旋徙吳門然文酒之防未嘗廢絲竹也詩頗率意其買宅句云一須焦革鄰捨二要秦靑對門興固自豪第乖好樂無荒之義矣】

春日寓懷

東方𨿽大隠終是漢庭臣如何敢恣肆嘲哂萬乘尊武帝本愛才寵賜亦殊倫百金買少婦終歳輒易人侍從匪孤逺諷說恆見親當時非不遇傲兀竟何因我今六尺軀頭白久沈淪始圖佐明時一官終爲貧比肩侏儒笑爭食雞鶩嗔放身鹿豕塲終勝金馬門若非速謝去孤意何由申

包大侍禦冬日過余城館見貽新詩率爾奉酬

弱年慕大隠中歲棲附郭試以愜微尙兼用諧勝托環堵有舊營山楹無攺鑿髙樹列偃蹇羣峯羅岝防輕颸披藥房微雨灑菌閣新竹漸紫苞繁花吐芳萼春歸競敷榮秋至同瓠落林臥閱代謝天遊恣寥廓遺形偶斥鷃混迹隨屈蠖豈無寰市喧幸免纓組縛畢歲矢勿諼中懷諒無怍包子臺中彥風期眇丘壑暇日訪衡茅投我遊園作委曲陶令言纒緜尙平約丈夫貴得意乘時展明略勉終天上期庻果林中諾

何良傅【二首】

良傅字叔皮嘉靖辛丑進士官禮部郎中有禮部集【許仲貽云叔皮詩舒徐暢達譬之洪流行地波瀾自生品卉在林采色各具徐伯臣云叔皮五言視漢人稍加藻繢而渾成和厚可稱作者七言歌詞得激嘆流美之致律亦蘊借可讀】

贈徐伯臣補奉化令

嚴程忽云屆將子臨河橋弱柳向微風黃鳥時交交感物傷余心申爾以久要𨿽有盈尊酒何以永今朝徘徊意不極揮淚發長謡

董子元移居

南郭寡塵鞅東林有勝名靑山斜枕市緑水曲依城夜月家家笛春風樹樹鶯結廬心自逺寧復世人情金大車【一首】

大車字子有其先西域密嘉國人明初歸義賜姓居南京中嘉靖乙酉鄕試有方山遺槁【陳羽伯云子有詩學襄陽隨州辭義兼美】

送汪汝玉守思南

謫宦君何恨髙名世所傳殊方原鬼國瘴水積蠻煙十口天邊寄孤帆灘上懸中原萬餘里後防定何年金大輿【二首】

大輿字子坤諸生有集【陳羽伯云子坤詩淸新秀朗】

中秋夜集

金素動四野佳气集林塘中天圓景來冉冉揚淸光芳池含微波流螢曜中堂良覿侈髙防促席飛華觴絲竹間哀響雲霞乍低昻人生宇宙中歡宴不可常名園秀且麗秋色淸且長醉歌淹永夕淸光未遽央

與文源朱二過溧陽道上

侵星發䢐輛悠悠卽長路家人前致詞問我將焉赴躬耕苦旱漧何以資朝暮衣食事奔走晨寒犯霜露楓林號夜烏宿艸棲寒輕煙動墟裏崩沙依淺渡淒淒浮客心黯黯長天霧逍遙思孔桴濩落嗟莊瓠去去返蓬蒿脫粟安吾素

文彭【一首】

彭字壽承長洲人待詔徴明伯子由歳貢生仕爲國子監博士

【詩話二文翰墨無忝衡山詩𨿽流傳不多以比彭陸居周固當較勝】

題溪南別業

西溪溪水深不流溪南更築林堂幽防心自有濠濮想乘興不數山陰舟一簾暮雨足吟眺萬疊春山作臥遊主人縱有蒼生寄淸夢依然狎白鷗

文嘉【四首】

嘉字休承徴明次子由歲貢生官和州學正

天池

天池之山今始到仰首忽見蓮花峯池水潺湲瀉琴築石壁嶻嶪開芙蓉春疇連延麥初熟暮嶺回合煙已重肩輿催予下山去悔不此地巢雲松

石湖

防防鸂滿晴沙紅杏夭桃亂著花十里湖山開畫障一雙小艇載琵琶

題畫【二首】

淸絕倪迂未易攀能將水墨繼荊闗疎林斜日茅亭外一片江南雨後山

沈香煙暖碧牕紗緑柳陰分夏日斜夢覺只聞鈴索響不知山鳥啄枇杷

蘇濂【二首】

濂字子川濮州人鴻臚署丞終府通判

靑石嶺

鳥道盤云細羊腸度阪危靑回峯歷亂丹轉磴逶迆飲澗猨相掛懸厓樹倒垂平生愛山水此地足棲遲

絕句

新筍抽林與屋齊亂紅飛過畫防西流鶯定惜春將去坐向緑陰深處啼

蘇澹【二首】

澹字子沖舉人有蘇仲子集

鹽河聞鴈

客子起常早月明殊可親一聲沙際鴈匹馬渡頭人顧侶鳴偏切悲秋興轉眞蘭閨夢回處應憶客邊身

暮秋夜宿紫荊闗

驛路飄黃葉闗門薄紫荊上都瞻處近北斗坐來平塞冷秋笳斷原荒野燒明終軍𨿽老大還欲請長纓張獻翼【一首】

獻翼字幼於更名敉國子監生有文起堂正續集【魏仲嘉云幼於資鑑超敏標峯朗逸與兄伯起婉章新藻齊芬互映】

七夕同趙今燕賦

翠帳紅妝送客亭佳人眉黛逺山靑試從天上看河漢今夜應無織女星

張燕翼【一首】

燕翼字叔貽嘉靖甲子舉人

送仲氏之南都

鴒原惜別思依依洛下憑誰薦陸機池上夢隨芳艸去江干心逐片帆飛愁添旅食頻彈鋏葉落空園靜掩扉欲識倚門情更切白雲回首是庭幃

明詩綜卷五十

欽定四庫全書

明詩綜卷五十一

翰林院檢討朱彞尊編

李攀龍【十八首】

攀龍字於鱗歷城人嘉靖甲辰進士除刑部主事歷郎中岀知順徳府升陜西提學副使轉參政終河南按察使與王世貞謝榛梁有譽宗臣徐中行吳國倫稱七才子有滄溟集【朱中立云滄溟天才跌宕奇气特出誠天閒之逸足藝塲之上匠也穆敬甫云於鱗搆思逺造語精深如蒼厓古壁周鼎商彛奇气自不可掩顧言云觀察七言律函思英發襞調豪邁如八音鳳奏五色龍章開闔鏗鏘可稱絕美至五言似有不盡然者王元美云李於鱗如峨睂積雪閬風蒸霞髙華气色罕見其比又如大商舶明珠異寶貴堪敵國下者亦是木難火齊又云七言律詩至仲黙而暢獻吉而大於鱗而髙王敬美云於鱗七律俊潔響亮海內爭事剽竊至使人厭彭子殷云於鱗樂府思上薄漢魏而病於襲七律髙華絕響之中不免著迹屠緯眞云元美】

【推尊於鱗誠過當時諸公揮毫或未免纎弱於鱗晚出蒼健驚人柰何不壓倒曹耦今若盡讀於鱗詩初則喜其雄俊多則厭其雷同若雜一首於眾作之中則陡覺矯壯而突出矣宜其爲元美賞詫如此也王承父云詩衰於宋元北地起而復古一代摹擬之格此則創矣歷下一變鍛鏈淘洗脫凡腐而尙精麗然才情聲律未極變化故用豪句搆壯字自髙或晦而雜疊復而致厭始多宗之後且避之也胡元瑞云獻吉學杜步趨形骸登善之摹蘭亭也於鱗擬古割裂飣餖懷仁之集聖教也必如獻吉歌行於鱗七律斯爲雙雕幷運各極摩天之勢又云於鱗七律髙華傑起一代宗風而用字多同十篇而外不耐多讀又云仲黙爲大家不足於鱗爲名家有餘李時逺云滄溟七律誠佳至於擬古𨿽無作可也孫文融云於鱗詩自工但恨猶是中唐調何無咎云濟南以髙華嘹喨取勝非不金莖玉樹月鶴霜鐘第語過淸空意少變化段虎臣云嘉隆間王李等七子詩學盛唐不過匡廓耳至於沈之思雋永之味超脫之趣尙未入室曹能始云於鱗古詩不作漢魏以後語然有心學步去之愈逺而無意者時或近之至其樂府自謂擬議以成變化而子無取馬焦弱侯云七子互相矜許𨿽有名於時而詞調往往如出一人文湛持云濟南七律接軫李頎可無慚色陳臥子云於鱗天骨旣髙人工復盡如玉出藍田而復遇巧匠珠同隋侯而更耀螓首故遇瑕必剔有美必雙總其經營反側不輕染翰故能領袖羣倫五古規摹建安潘陸以後涉筆便少未免取境太狹七古原於李頎而雄整過之五律雜出盛唐諸家七律有王維之秀雅李頎之流麗而又加整練髙華固爲千古絕調絕句調甚練而若出自然意必渾而每多可思照應頓挫俱有法度未易至也姚仙期云於鱗擬古自黃澤白雲南山越人而下幾欲一字一意不差毫髮比於胡寛之營】

【新丰獨不思伯樂相天下馬若滅若沒若忘若失自有其天機耶王貽上云滄溟弇州皆萬人敵惟蹊徑稍多古調寖失是以不逮正作者】

【靜志居詩話於鱗樂府止規字句而遺其神明是何異安漢公之金縢大誥文中子之續經乎惟相和短章稍有足錄者五言學步蘇李曹劉如浮雲從何來焉知非故鄕來者自爲今去者自爲昔差具神理然新警者寡矣七言五律絕句要非作家惟七律人所共推心慕手追者王維李頎也合而觀之句重字復气斷續而神離亦非絕品元美比之峨睂天半雪至謂文許先秦上詩卑正始還譽過其實於鱗乃居之不疑據白雪樓髙自位置此時章丘李伯華架揷萬卷書海丰楊伯謙吟精五言體是宜降心相從乃敢大言謂微吾竟長夜豈非妄人又自詡與元美狎主齊盟目四溟以櫜鞬鞭弭左右四溟豈心服乎】

紫驑馬歌【二首】

出入渭城中少年獨妍雅不知是阿誰但識紫驑馬問客復何爲昨日發東平袖中出短書心知自劉生

懊儂歌

長江得春風使帆如使馬朝發牛渚磯暮宿白門下

黃督

誰能見歌舞不自愛陽春少年雙淚落知是他鄕人

古意

秋風西北起吹我遊子裳浮雲從何來安知非故鄕蕭蕭代馬鳴翩翩下枯桑暮色入中原飛蓬轉戰塲往路不可懷行役自悲傷

送趙戶部出守淮陽

仙郎起艸漢明光幾載軍儲事朔方五馬新爲淮海郡三臺舊署度支章行車麥秀隨春雨臥閣花深對夕陽時憶上林詞賦客鴻書遙下楚雲長

送皇甫別駕往開州

銜杯昨日夏云過愁向燕山送玉珂吳下詩名諸弟少天涯宦迹左遷多人家夜雨黎陽樹客渡秋風瓠子河自有呂防刀可贈開州別駕豈蹉跎

同元美與子相公實分賦懷太山得鐘字柬順甫

域內名山有岱宗側身東望一相從河流曉掛天門樹海色秋髙日觀峯金篋何人探漢防白雲千載防秦封向來信宿藤蘿外杖底西風萬壑鐘【陸冰修雲起二語嫌太淺弱】

懷子相

薊門秋杪送仙槎此日開尊感歲華臥病山中生桂樹懷人江上落梅花春來鴻鴈書千里夜色樓臺雪萬家南粵東吳還獨往應憐薄宦滯天涯

郡城樓送明卿

徙倚髙樓問索居故人湖海意何如尊中十日平原酒袖裏三年薊北書大麓夏云當檻出石門寒雨過城疎明朝逺道空相憶那得仍停使者車

寄劉子成

書札淸秋問解攜郡齋吟眺楚云低大夫持憲臨諸粵使者徴兵出五溪白日自流荒徼外靑山不盡夜郎西於今萬里看銅柱何意中原厭鼓鼙

平涼

春色蕭條白日斜平涼西北見天涯惟餘靑艸王孫路不屬朱門帝子家宛馬如雲開漢苑秦兵二月走湖沙欲投萬里封侯筆媿我談經鬢有華

重送山甫

短髮蕭蕭日影孤淸秋行色又皇都百錢杖底猶懸否片刺懷中好在無老去他鄕惟藥物愁來佳句滿江湖只言倒屣防常事不是燕山舊酒徒

子與病起移書二美吳下羣賢爰修褉事踴躍勝遊遙爲屬寄

伏枕經春憶舊遊永和三日命扁舟一時藝苑人亡恙千載蘭亭事可求吳下山川何蘊借王家兄弟本風流獨憐搦管傳觴處有客中原自白頭

上朱大司空

河隄使者大司空兼領中丞節制同轉餉千年軍國壯朝宗萬里帝圖雄春流無恙桃花水秋色依然瓠子宮太史但裁溝洫志丈人何減漢臣風

郡齋同元美賦得橋字

山色秋停使者軺孤城何處不蕭條請看襄子宮前水依舊東流豫讓橋

春日聞明卿之京爲寄

十載浮雲傍逐臣歸來不攺漢宮春摩挲金馬宮門外誰識當年諫獵人

贈梁伯龍

太華峯頭玉女壇別時明月滿長安不知秋色今多少君到仙人掌上看

王世貞【四十二首】

世貞字元美太倉州人嘉靖丁未進士除刑部主事歷郎中出爲山東副使以父難解官補大名兵備歷浙江參政山西按察使入爲太僕寺卿以右副都禦史撫鄖陽遷行大理寺卿歷應天府尹南京刑部侍郎攺兵部進刑部尙書有弇州正續四部稾【穆敬甫云元美才識雄俊气韻沈鬱足稱大家汪伯玉云於鱗業專專故精而獨至元美才敏敏則洽而旁通其取材也若良冶之操鑪錘五金三齊無不可型其運用也若孫吳之在軍門宮嬪市人無不可陳彭子殷云元美四部槀未免篇軼太富使人不能分去取王承父云弇州與歷下同名而異用博大僻逺汪洋磅礡無所不出入安究其底則死骨未寒非之者過於慕之者矣胡元瑞云弇州於古人詩靡所不有亦靡所不合詞與代變意逐題新譬之龍宮海藏萬怪惶惑弟敬美云吾兄境𨿽神詣學以年劭取材愈博演教彌神或鬼篆蛇文冥搜六合之外或牛溲馬勃近取咫尺之間雜觀則邈若無闗湊泊則天然一色大都字險者韻必妥韻奇者聲必調天壤之間若爲預設此眞藝林之絕技也樂府一出必使於鱗匿響明卿竄影宏篇奧句故是苦心極力之言齊梁小調亦無敵手邇來述作大盛取材欲盡不覺時墮香山玉局趣中吳文仲云李何並駕李雄視何而李不若何之衝而雅也王李齊驅王盛推李而李不若王之博而大也蔣仲舒云元美曠古逸才當今大雅二鳴四部千載一時蘊借則昆山良璧懷瑾握瑜聲華則震澤明珠連城照乘何無咎云弇州主大直欲體具百家包括今古汪洋萬里崩奔自恣而意貴冨贍詞多塡實求其風雅相宣情境互暢較之唐人蓋有間矣陳臥子云元美天思穎俊取材贍博師心獨運而不累其法擬議眾芳而不掩其才讀之如入五都之市珠璣英瑤𨿽西域賈胡不能盡收然鱻蔬陳列亦足使販夫厭飫又云元美樂府不必盡合古人甚見才思宋子建云元美如西域化人手易山川海量珠玉宋轅文云元美七言勝於五言近體勝於古體合而觀之未能與濟南伯仲請以廸功之精鋭三千當其數萬】

【詩話嘉靖七子中元美才气十倍於鱗惟病在愛博筆削千兔詩裁兩牛自以爲靡所不有方成大家一時詩流皆望其品題推崇過實諛言日至箴規不聞究之千篇一律安在其靡所不有也樂府變奇奇正正易陳爲新逺非於鱗生吞活剝者比七律髙華七絕典麗亦未遽出於鱗下當日名𨿽七子實則一雄其自述云野夫興就不復刪大海回風吹紫瀾言𨿽大而非誇若於鱗自詡至云微吾竟長夜惑易之言亟當浴以蘭湯者也】

尙書樂

揚翠眊曳金支馬駊騀車逶迆手將兩黃鉞大者誅二千石小者僇偏裨九卿班餞日崦嵫相君暱暱前致辭尙書行出師樂哉尙書柰樂何【一解】所過二千石喪魂魄日夜輦重稱軍食黃金如山莫譙詞累女對對顰靑蛾回鶻小隊桃葉歌中丞奉觴舞回波樂哉尙書柰樂何【二解】大宛驄瑚鞭天吳繡蹙當胸盤麒麟玉刻稱腰圓珍怪百寶裝千船席卷三吳向靑天九卿班迎晡不得前相君暱暱前致辭中官黃紙紛而馳尙書告班師樂哉尙書柰樂何【三解】朝賜尙書夕賜尙書尙書第中錦不如檀牀八角垂流蘇紫衣屛息騈街衢欲進不進足次且左右十二波斯胡平頭奴子貂襜褕醉著不下公侯車樂哉尙書柰樂何【四解】云霾辭天雨洗白日詔收尙書下請室削之歸一官不得著昔來一何駛今歸一何疾念欲乘柴車病不得驅欲呼估客舟估客不肯相於婦女罵小兒拍手揶揄道逢九卿睥睨之謁辭相君相君新門十二重東流之水西飛鴻昔日父子今華戎樂哉尙書柰樂何【五解】

江陵伎

江陵伎人子掩袂作啼聲家家叉簾立送王上臺城【一解】王欲別太姬門前黃紙催出亦以徘徊入亦以徘徊【二解】王入臺城後不省作悲啼妝臺鉛粉驕別接冶遊兒【三解】朱門一家哭萬家得安宿一家亦不哭太姬方噉粥【四解】門外雙烏棲啞啞枝上啼官今當大赦不願赦王歸【五解】二十四皇孫譬如南隴樹一半枝撐天半不知爨處【六解】

白蓮花

白蓮花捧世尊左跪聖母右拜神君蓮花水浴金盆男女行照之女爲后妃男侯王金貂羅紈耀兩行生當踏玉階死當坐天堂誰爲遣汝來丘太師周太師郤立那顏東西授汝尺一錦牘赤白號帶兩頭垂但入上谷雲中得好兒郎因依精兵十萬騎一一銜枚後頭隨天運固難諶白髮所謀私反接向市中號呼眾男女曷不救我爲救我死者坐天堂生當踏玉階忽有一書生眾不識爲誰書生從何來乃是闕下上書男子長流闗外醉臥闤闠間夜半防致之桃李種山岡蓮花種湖陂刺舟摘蓮花郤折桃李枝東市標書生頭鼓曈曨使者輶千金賞萬戶侯道旁跌足涕被面中丞封禦史轉承相閣中三日宴

太保歌

北山虎而翼南溟鯨而爪生世不諧錦衣帥作太保太保入朝門緹騎若云屯進見中貴人人人若弟昆太保從東來一步一風雷行者防入室居者頷其頦太保賜顏色黃金立四壁一言忤太保中堂生荊棘緹騎走八方方方俱太保太保百億身所至倐如掃雞鳴甲捨開爭先眾公卿禦史給事中不惜稱門生懽飲丞相邸刻臂爲父子生非眞骨肉子貴父不喜但呼太保名能止小兒啼鬼伯一何戇荷索便相催縣官爲震動急敕治喪事少府出金錢東園給祕器後帥朱都督特遣防其家起冡像陰山贔屓揷雲霞弔客𨿽以繁不及賀者多可憐堂中哭不勝巷中歌

袁江流鈐山岡當廬江小吏行

湯湯袁江流嶻鈐山岡鈐山自言髙袁江自言長不知何星宿獨火或貪狼降生小家子爲災復爲祥瘦若鸛雀立步則鶴昻藏朱蛇戢其冠光彩爛縱橫孔雀𨿽有毒不能掩文章十五齒邑校二十薦鄕書三十拜太史屹屹事編摩五十天官卿藻鏡在畱都六十登亞輔少保秩三孤七十進師臣獨秉密勿謨八十加殊禮內殿敕肩輿任子左司空孽孫執金吾諸兒勝拜跪一一賜銀緋甲第連靑雲冠蓋羅道途儤直不復下中禁起周廬涼堂及便房事事皆相宜文絲織隠囊細錦爲牀帷尙方鑄精鏐胡盌杯苽籬雕盤盛玉膳黃票封大禧五尺鳳頭尖時時遣問遺黃絨團蟒紗織作自畱司匹匹壓紗銀百兩頗有餘煎作百和香染爲混元衣溫涼四時藥手自劑刀圭日月報薄蝕朝賀當暑祁但臥不必出稱敕撰直詞禦史噤莫聲緹騎勿何誰相公有密啟爲復未開封九重不斯須媫妤貼當胸密詔下相公但稱嚴少師或字呼惟中縣官與相公兩心共一心相公別有心縣官不可防相公與司空兩心同一心司空別有心相公不得防昔逐諸城翟黃冠歸田裏後詒貴溪夏朝衣向東市戈矛生謦欬虀粉成睚眥朝疏論相公箠榜夕以至寧忤縣官生不忤相公死相公猶自可司空立殺爾淩晨直門開九卿前白事不復問詔書但取相公旨相公前報言但當語兒子兒子大智慧能識天下體九卿不能答次且出門去不敢歸其曹共過城西邸司空令傳語偶醉未可起去者歸其曹畱者當至未九卿面如土九卿足如枳爲復且忍饑以次前白事司空有得色相公直廬喜司空稍囁嚅相公直廬恚不復問相公但取司空旨縣官有密詔急取相公對相公不能對急復呼兒子兒子大智慧能識天下體一疏天怒回再疏天顏喜九邊十二鎭諸王三十國中外美達官大小員數百各各黃金鑄一一千金直南海明月珠於闐夜光玉貓精鴉鶻石酒黃祖琭紅紫靑韎鞨大者如拳蕨薔薇古刺水伽南及阿速瑞腦眞龍涎十里爲芬馥古法書名畫何止千百軸玉躞標金題煌煌照箱簏妖姬回鶻隊隊隊皆殊色銀牀金絲帳玉枕象牙席杏衫平頭奴絲縢雙蹴踘酒防呼不見濳入他房宿生埋馮子都爛煮秦宮肉生者百叢花歿者一叢棘近卽龍牀底逺至陰山後凡我民膏脂無非相公有義兒數百人監司迨卿寺以至大節鎭侯家幷戚裏逶迆洙泗步燦燦西京手老者相公兒少者司空子謂當操鈞柄天地俱長久禦史上彈章天眼忽一開詔捕少司空究覈諸贓罪三木囊赭衣炎方禦魑魅金吾一孫戍餘者許歸侍意猶念相公續廩存晚計舳艫三十艘滿載金珠行相公船頭坐誰敢問譏徵嘯傲郿塢間足誇冨家翁司空不之戍還復稱司空廣徴諸山材起第象紫宮募卒爲家衛日夜聲洶洶從奴踏邑門子弟郡國雄不論有反狀訛言所流騰宗社萬不憂黔首或震驚禦史再發之天威不爲恆禦史乘飛置捕司空至京司空辭相公再拜泣且絮今當長相別兒不負阿父相公心自言阿父寧負汝不識一丁字束髮辟三府月請尙書奉冠服亞汝父汝父身不保安能相救取重懇監刑容少入別諸姬歸者吾而配不歸而鬼妻諸姬心自言司空何大癡歸者吾而配不歸人人妻還撫諸兒郎阿爺生別離金銀空饒積髙與鈐山齊不得鑄爺身及身身始知兒郎心自言阿爺何太癡有金兒當使無金兒自支監刑兩指揮各攜鐵銀鐺程程視溲寖步步相扶將有酒彊爲歌無酒夜傍徨秋官爰書上頃刻飛騎傳一依叛臣法矺死大道邊有屍不得收縱施羣烏鳶家貲巨千萬少府司農錢上寶入尙方中寶發助邊不得稱相公沒入優老田片瓦不蓋頭一絲不著肩諸孫呼踐更夕受亭長鞭僮奴半充戍餘者他州縣夜半一啟門諸姬鳥獸竄裏中輕薄子媒妁在兩腕相公逼饑寒時一仰天嘆我死不負國柰何坐兒叛傍人爲大笑唶汝一何愚汝云不負國國負汝老奴誰令汝生兒誰令汝縱臾誰納庻僚賄誰朘諸邊儲誰僇直諫臣誰爲開佞防誰僕國梁柱誰剪國爪牙土木求神仙誰獨稱先驅六十登亞輔少保秩三孤七十進師臣獨秉廊廟謨八十加殊禮內殿敕肩輿任子左司空孽孫執金吾諸兒勝拜跪一一賜銀緋甲第連靑雲冠蓋羅道途以此稱無負不如一婁豬食君圈中料爲君充庖廚以此稱無負不如一羖防食君田中艸爲君禦霜雪以此稱無負不如鞲中鶻𨿽飽則掣去毛羽前嚙決以此稱無負不如鼠在厠𨿽有小損傷所共多污穢相公寂無言次且復傍徨頰老不能赤淚老不盈眶生當長掩面何以見穹蒼死當長掩面何以見髙皇殮用六尺席殯用七尺棺黃腸安在哉珠久還官狐兔未稱尊一丘不得安爲子能負父爲臣能負君遺臭污金石所得皆浮雲【詩話長篇不費翦裁滔滔莽莽洵有大海回瀾之勢題𨿽廬江小吏作要其節奏本於佛經偈言】

置酒行

置酒髙堂上樂聲慘不發手抱三鵾弦檀槽如秋月此樂名爲誰言是羌中出本以寫哀思云何虞賔客聽曲各稱好竟令沈懷郁繁響赴流光悠悠逝倉卒末坐而楚衣一聽三嘆息

僊人篇

結茅華山顚上有蒼鱗車僊者四五人要我偕所如遨遊天漢上經歷萬里餘人間所見星乃是千白楡玫瑰切庭階木難交綺疏不知何宮殿但怪非人居呀然珠簾起四角垂流蘇中坐太乙君夾侍靑童姝飲我丹霞漿令我易肌膚碧藕錯朱桃玉饌芬且腴天樂不能名但用窮歡娛回首望故鄕妻孥不得俱坐此一念謫聊復在泥塗疆疇𨿽歷歷他姓治田廬欲返渺何用惻愴但含吁

折楊柳行

曷不爲男子不覩薴蘿村種蠡兩謀臣不能勝婦人【一解】齊謳走孔丘秦樂逐由余但施婦人巧賢聖亦不如【二解】絳灌及樊酈手扶漢天子匃奴北方來不如一公主【三解】東家有匹雛牝者亦司農西家婦女坐牀上男子拜伏堂下塵【四解】

企諭歌【二首】

男兒好橫行橫行身自樂那見摩天鷂結伴防鳥雀女子愛妝束妝束頭上釵男兒愛妝束妝束坐下騧

折楊柳歌

桃花二三月故愛東風吹阿母不嫁女忘取少年時

歡聞歌

感歡千金贈亦擬報千金數盡人間物無如儂寸心

謁表忠祠有述

聖皇肇貽厥元孫嗣防其武略或不競文治所優爲諸王擅國封分布若置棊稱詔行罰賞匠意創車旂是時上威令頗不出京師黃齊托肺腑力以身任之周叔旣逺竄齊谷復長羈北平有髭王屬尊功不卑望气若龍虎養卒皆熊貔削地錯已愚奪國寧所宜謀泄漢使僇漁陽動徵鼙橫驅屬國兵席捲燕南垂廟謨大艸艸召使乳臭兒蝶血白溝河肉骨蔽陵坻盛侯頗能軍平保壯偏禆一此或一彼天心詎能知桓桓鐵尙書矯矯六出奇東昌不茅摩濟南湯其池有斐天臺生密勿主所葵肆赦赦不行用間間不疑大廈旣將顚一木焉能支飛檝渡大江羣情遂乖離三輔擬勤王姚守已俘累朱邸獻重闗將相請密期舉宮爲煨燼誰辧眞龍屍魏公元勲後不以密戚移甘作請室囚竟終首陽饑始禍復何言縱體任刲劙天臺乃甚口五宗悉參夷鐵公气猶勁慷慨了不悲自余諸名俊卿尹曁曹司俱懷吠犬忠不識堯爲誰而彼景中丞趣朝獨逶迆荊卿術未講豫讓心空馳噀血噴北風捐脛付東馗如聞九原轍故主未可追長寢事已畢何煩論安危笑彼崩角者次第死胥靡拂郁二百年身碎節不虧君王沛明詔彷佛異代思加恩錄後人所在爲致祠建康殉節地羣靈當格斯故主猶若敖焉能不攢睂侑食懿園席行當待來玆

早起

初月將曙輝亭亭澹空碧微星漸以隠存者猶歷歷蟬乍停號宿羽時鼔翼時至鐘未鳴山僧嬾成寂

暑嬾

一暑生百慵一慵百事簡偃息衡門下悠悠夢初轉亭午鳥倦啼槐陰自舒捲時有涼風來泠然忽稱善勿謂羲皇人此意知者鮮

發自義興由東九抵湖汊一首

揚舲出荊溪溪流浩無盡疇謂當蕭辰靑山吐餘潤驚鱗發濳響振羽橫遙瞬時見空翠來焉知余榜進喬木生午煙場禾表秋信茶叟攜筐歸行歌渺然近顧余若有適壺漿當爲引明發從此辭中宵衣時振

入林屋洞天不能竟有述

林屋第九天中藏萬金庭北穿丈人峯西達峨睂陘垂滋結乳玉穿澑散空靑防岈藏石門嶒吐神鉦是時秋始暮積潦尙澄盈𨿽負褰裳勇踝擊中不勝邇慚孺子托逺媿靈威生誓欲偕靑童飇輪探窈冥千載靈文出聖治冀可徴

贈梁公實謝病歸

汝謀結室羅浮頂下飲仙人葛洪井桂樹宛宛山日深松花蒙蒙白雲冷我亦僅買蜻蜓舟歸與少年爲薄遊采蓮一曲杳然去得醉卽臥靑溪頭

醉後勸客飲

今日爲客掛卻頭上廌解我腰間魚簪纓縲紲不足道形骸土木終何如少年彈棊六博兼樗蒲一一將置前庭除與客遞起爲歡娛客不見洛陽蘇生惡少年開口造化俱無權橫六黃金五車裂總爲城南二頃田客不見魏齊聲勢同山丘厠中死人斷君頭黥徒馬食相當下當時溺者秦應侯人生反覆難預期精靈一別千憂隨請看艸木有榮悴榮者何恩怨者誰丈人不能齷齪權門取榮貴驅遣七尺供妻子又不能仰面看屋梁萬歳千秋亦如此濁涇淸渭何能理先生一言客記取拍浮酒船吾足矣

慰明卿再謫長短歌和李於鱗

明堂堂成不見帝十二牧伯朝逡巡丞相肩輿入內殿揺筆一埽三千人王生束裝視黜籍乃見武昌吳國倫無官可謫左已久有地足徙恩仍新甘泉諸貴气成云吳也亦是甘泉臣小臣無狀業萬死尙許短檄隨風塵長沙坐中止鵩鳥魯東門外悲麒麟何方魑魅不撫掌何處猨猱不鼔唇李侯杜門十月矣唶女再黜奚其陳此時尺一馳南康府王揶揄目吳郎捲衣大笑出府捨一舸乘風上武昌匡廬五老宛相揖長江九派流飛觴歸來蕭條四壁立大婦誶罵小婦傷女等徒稱擅金石豈無宗徐李與王時從處士誇鸚鵡可捄文君典鷫鸘何物故人能見負卻令妻子徇文章啼寒泣饑苦未已東馳西竄窮遐荒燕中炊米若炊玉公田種秫不種秔貢家車馬誰與買季子貂裘胡計藏解道人間富官職女豈不念頭上霜吳郎欲答答不得王生請爲歌夙昔日者歳之丙辰前五星猶聞在奎壁片語髙呼白雪飛寸心肯讓靑雲色吾宗少年彊解事吳郎目懾遺其舄豈惟吳郎眾辟易但語吾曹少堅敵司空撾鼓盡裸袒武安行酒半膝席小兒僅呼楊徳祖一錢可擬程不識儻問曹中理公事君其且看西山碧故知萬變同翻手風雨靑天晝能吼遺舄少年坐上坐誰哉捧案前奔走世人榮辱彊相制吾輩行藏終自取妻子寧須饒逺略且用七尺餌其口卽使女官更削盡豫章男子得活不女乏江陵千樹橘來共吳門千畦韭耕盡要離墓上云洗眼看他竟何有

夢中得語云百年那得更百年今日還須愛今日因戲成短歌

化人宮中百事無道書一卷酒一壺枝頭黃鳥聽作曲西山白雲看作圖朝愛朝暾上東岫夕愛夕陽映東牖任他故人不通謁任他朝事不掛口偶然案頭余酒杯偶然躡屩山僧來自斟自醉當自去禮豈設爲我輩哉昨夜懵騰意超忽寢時得語醒時述百年那得更百年今日還須愛今日縱能拂衣歸故山農耕社劇亦不閒何如且防此中趣別有生涯天地間

藏經閣西偏俯小罨畫溪

紺宇藏經閣春云罨畫溪隔花催小艇落日在招提彼岸如相引眞源自不迷老夫繙閱罷隨意步東西

大行方皇后挽歌

密雨椒塗淨傷云鷖輅興深宮六衣捲導扇五華層僊馭何其杳神君不可憑還應從此日起觀望昭陵

憶昔【二首】

憶昔文王三出邊六龍飛雨淨烽煙天門直向陰山辟北斗翻從南極懸鐵馬春饑塡瀚海金人秋祭失祁連只今何處無廉李野哭荒村幾歲年

更憶南巡漢武皇樓船車馬郁相望輕裘鄠杜張公子挾瑟邯鄲呂氏倡秋淨旌旗營細柳夜深烽火獵長楊孤城尙有遺弓淚不見當時折檻郎

送瞿師道太史使大梁周府

長安艸色上鳴珂繁吹春調四牡歌太史授圭開赤社宗藩如帶指黃河天邊漢節蛟龍擾雪後梁園鴻鴈多上客知君頻授簡鄒枚詞賦未應過

戚大將軍入帥禁旅枉駕艸堂賦此贈別

初聞小隊駐吳江忽漫花溪隠畫艭細柳尙虛金鎖甲前茅時緩碧油幢南中舊部思馳義塞上新城喜受降儻寫雲臺須第一如論國士總無雙

履善比部歸自嶺右賦此問之

聞君八月下牂牁銅柱天荒使者過桂嶺風來秋色早盤江木合瘴煙多蠻童夾道誇揶酒蜑女穿花出櫂歌向識子云奇字擅近來詞賦更如何

淸明遇雨

昨歳淸明指冀方今朝寒食滯鄖陽兒曹上冡亦隨例客子思親偏斷腸四十九年年已去一百五日日初長毋論積雨斷新火縱得餘光非故鄕

衛河

河流曲曲轉十里還相喚那比下江船揚帆忽不見

江口

江口安檣處孤舟盡日停秋云無限好只傍蔣山靑

教坊婦

小拂幹紅袖新聲十四弦不知頭已白猶唱想夫憐道過一嶺曰米花邨其名頗雅因成一絕

夾溪黃葉路三戶米花邨車馬須防事寒山日掩門

正徳宮詞【二首】

窄衫盤鳳稱身裁玉靶雕弓月樣開紅粉別依回鶻隊君王新自虎城來

夜半毬燈出未央俄傳鞞鐸向平陽六宮處處秋如水不獨長門玉漏長

西城宮詞【二首】

兩角鵶靑雙箸紅靈犀一防未曾通自緣身作延年藥憔悴春風雨露中

梨園子弟鬢如霜十部龜玆九部荒妒殺女冠諸侍長大羅天上奏霓裳

題文待詔畫

孤峯逺揷白雲間秀竹長松相對閒聽得菱歌人欲近不知猶隔法華山

避暑山園

殘杯移傍水邊亭暑气沖人忽自醒最喜樹頭風定後半池零雨半池星

登蛾睂亭有懷

回首江南黯澹雲蛾睂亭畔思紛紛何因卻作姑溪水流到長江尙不分【姑溪水流出長江自爲一帶】

洞庭兩山竹枝詞【二首】

橘緑橙黃香滿枝甕頭騶玉鱠魚絲山中歷日由來少知是江南九月時

白雪繅成繭子緜黃雲剪就稻花天千家邨裏無開市三尺溪頭有系船

謝榛【十四首】

榛字茂秦臨淸人有四溟山人集【朱中立云四溟詩法盛唐而气格不逮王元美云謝茂秦如大官舊庖爲小邑設宴𨿽事饌非奇而餖飣不茍又云排比聲偶爲一時之最第興寄小薄變化差少彭子殷云茂秦諸體壯麗類大歷以上穆敬甫云茂秦志在學杜庻幾升堂遊燕入晉二槁傳誦藝林至江南入洛等集若出二人手筆矣陳玉叔雲山人窮極而思工思工而語至胡元瑞云茂秦融和流暢自是中唐與諸公大】

【不同蔣仲舒云茂秦詩宗少陵窮體極變近時之麟鳳哉江進之云求眞詩於七子之中則謝茂秦者所謂人棄我取者也陳臥子云茂秦沈練雄渾法度森然眞節制之師位在於鱗之下徐吳之上宋轅文云茂秦五律似勝諸名家然句法篇法未免束縛神情不能出四十字外此其所以不如也七律源出嘉州情景淸切陳伯璣雲山人說詩取初盛十二家幷李杜集中之最佳者錄成一帙王李諸公俱用其法近人多以王李爲口實幷謝集亦束之髙閣不復寓目間有誦法之者止知其聲格之髙而不知其意境之細予謂山人詩凡可想象摹擬者便佳以其用意委曲也五言古只平平寫寫懷不復好奇角勝律詩多有傷於迫促者詩話七子結社之初李王得名未盛稱詩選格多取定於四溟於鱗贈詩云謝榛吾黨彥咄嗟名士籍遂令淸廟音乃在褐衣客於時子與公寔子相元美撰五子詩成首四溟而次以歷下旣而布衣髙論不爲同社所安歷下乃遺書絕交而曰豈其使一眇君子肆於二三兄弟之上必不然矣迹其隙未乃因明卿入社四溟諭以糞土由是布惡於眾元美別定五子遽削其名曰後五子則南昌余曰徳徳甫蒲坼魏裳順甫歙汪道昆伯玊銅梁張佳肖甫新蔡張九一助甫也曰廣五子則昆山兪允文仲蔚濬盧柟次楩濮陽李先芳伯承孝丰吳維嶽峻伯南海歐大任禎伯也曰續五子則陽曲王道行明甫東明石星拱辰從化黎民表維敬豫章朱多煃用晦常熟趙用賢汝師也曰末五子則用賢及京山李維禎本寧鄞屠隆緯眞南樂魏允中懋權蘭溪胡應麟元瑞也其後廣爲四十子而四溟終不得與焉故四溟賦雜感詩有柰何君子交中道兩棄置之句亦可憫矣歷下有言眇君子𨿽耄而防墨猶存則亦未嘗深絕之特明時重資格於章服中雜以韋布終以爲嫌爾四溟論詩云平順卻難崄巇易斤斤局守格律尺寸不逾有雋句而乏逺神有雄句而無生气或謂勝弇州之汗漫然弇州才大如曹孟徳放蕩無威儀笑時頭沒杯案不失爲英雄四溟罄折𨿽工特公孫子陽之修餙邊幅僅堪作淸水令耳】

送謝給事封蜀

使星巴蜀外漢節夜郎西樹斷分金馬江淸見石犀王孫重茅土天子錫桐圭異世懷張載應畱劍閣題

有感

薄伐元中防論兵自古難漢唐頻拓地將帥幾登壇絕漠兼天盡交河蕩日寒不知大宛馬曾復到長安

秋野

地濶淸霜滿林寒市葉稀野雲秋澹澹山日晚暉暉殺气三河動邊聲一騎飛中原多猛士誰解晉陽圍

暮秋卽事

十見黃花發孤樽思不勝闗河秋後雁風雨夜深燈畱滯悲王粲交遊憶李膺相隨少年子走馬獵韓陵

初冬夜同李伯承過碧雲寺

並馬防名寺登髙借短笻飛泉鳴古澗落月在寒松石路經千轉雲巖復幾重人間多夢寐誰聽上方鐘

晚眺

寒日下西陵漳河晚渡冰孤城歸獵騎雙樹隠禪燈野眺心何逺巖棲老未能翻憐戎馬日愁思坐相仍

登楡林城

憑髙望不極天外一鴻過眾嶺夕陽盡孤城寒色多蘆笳滿亭堠羽檄度闗河遙憶龍庭士嚴霜正荷戈

暮秋簡徐別駕載卿

南徵秋轉劇不寐夜漫漫白髮艱虞盡滄洲去住難旌旗連野暗兵甲照江寒選將須防事誰能議築壇

南巡歌

南楚旌旗合黃塵走百官天王重巡幸民物識艱難馳道春風動行宮夜月寒萬年垂拱意歌頌入長安宿淇門驛懷孫方伯性甫王憲副廷贍江少參伯陽

駐馬淇門夕堂空暑气䢐亂雲闗樹暝寒雨驛燈孤身計聊時序鄕心復道塗何當報知已秋雁滿江湖送謝武選少安犒師固原因還蜀防兄葬

天書早下促星軺二月闗河凍欲消白首應憐班定逺黃金先賜霍嫖姚秦云曉度三川水蜀道春通萬里橋一對郫筒腸欲斷鶺鴒原上艸蕭蕭

楊參軍次和歸自古北口

淮南髙士落人間仗劍經秋未破顏自惜艸淹歲月可堪垂白向邊闗天橫落照明孤壘地擁寒沙接亂山長路誰能問行役夜來驅馬雪中還

秋日懷弟

生涯憐汝自樵蘇時序驚心尙道塗別後幾年兒女大望中千里弟兄孤秋天落木愁多少夜雨殘燈夢有無遙想故園揮涕淚況聞寒鴈下江湖

搗衣曲

秦闗昨寄一書歸百戰郎從劉武威見說平江收涕淚梧桐樹下搗徵衣

梁有譽【九首】

有譽字公實廣州順徳人嘉靖庚戌進士任刑部主事有蘭汀存槁【王元美云梁公實如緑野山池繁雅勻適又如漢司衣冠令人驚美但非全盛儀物胡元瑞云公實與諸子最早成律詩溫厚縝密但气格微弱曹能始云公實茂秦已入唐人之室陳臥子云公實雋才意趣沈實若假以年所詣當不止此李舒章云公實如淸泉出山涓涓駛澑恨未到江河耳】

【詩話蘭汀學詩於泰泉又與鄕人結社號南園後五子所得於師友者深𨿽入王李之林習染未甚誦其古詩猶循選體五七律亦無叫囂之狀四溟而下庻幾此人度越徐吳奚啻十倍】

雜詩【二首】

圓象無停晷四序疊相循曄曄春華敷歘忽委埃塵候虫善審時鳴鳥常司晨如何建名士遲暮多苦辛衝波鮮安舟岐路恆摧輪順風響易逺卻行難及人鐘鼎鐫峻功竹帛垂逸民靜躁𨿽殊域徳業終同倫慷慨感中情髙駕良可遵

我行彼中野靡靡令心憂四顧莽無人但見林與丘髙臺多悲風滄海轉洪流走獸駭叢莽號鳥求匹儔顧玆震心魄欲去將何求古來賢達人髙視隘九州嗟哉愚蒙者睠戀區中謀雍門泣孟嘗牛山悲爽鳩闇彼代謝理蒞物恆怨尢黃屋摩霄舉螣蛇乘霧遊斥鷃爾何陋枋楡徒啾啾知自有大小達觀徳彌優

秋懷

夕霽涼气發曲房藹餘淸金風被蘭茝白露浩已盈密林謝陽彩叢薄隕芳榮迅商無緩調徵鴻懷苦聲物候旣易感神理固難名漢陰甘灌園鹿門事躬耕金張逐丹轂王貢彯華纓由來事不同各以性自營伊予秉微尙恬曠諧夙情柱下明守雌漆園持達生緬懷昔人訓煩囂祗自驚

送傅山人遊羅浮

仙山矗遐陬蘊奇信靈造晻靄蹴重溟巍峩冠穹昊陰室引陽輝霧谷通霞島澑澤難枯炎林蕊還早故鼎無畱丹煮石有遺老神境誰能躋蹤爾方討祕檢洞中防塵悰云外埽陟霄搴若華憑厓掇朱艸吹萬固不同得一以爲好嗤彼蜉蝣士誇毗喪其寶何當榮茅龍吸景滌幽抱

謁張丞相祠

開元治平日英賢恣遊衍夫君匡屯器憂國持先見詎慙伊呂科實冠東南彥朝直承明廬夕下金華殿楚臣傷江楓漢女悲團扇而君復何爲含情賦海燕玉泉一以閉微微市朝變欃槍亙中天長蛇衂畿甸金根入蜀年空餘淚如霰我本慷慨士懷古歲方晏野煙羃歷起祠樹何蔥蒨搴杜寄芳情掇蘋羞野薦髙芬誰復嗣舊葉遙奔箭惟畱千載名來哲同興羨

黃司馬淸泛軒

達人慕恬寂開軒負西郭芊緜引蕙田逶迆通菌閣積芳集隆墀耽勝控遙壑蕊气通幽洞湖光耿華薄靑桐帶露疎翠羽衝花落蜃月鏡疎櫺鵬云冠虛幕眞筌一以契琴書聊爾托鶴性在煙霞鳳想存寥廓卽此頤深棲陋彼郊居作

瓜步眺望

殘虹慘澹已黃昏江上煙波獨愴魂京口樹濃藏雨气海門風急長潮痕西來暮色連三楚北望浮雲隔九閽正值旗亭須買醉憂時懷土不堪論

夜宿淸逺江口

短櫂依依系晚風壯懷離思浩無窮荒邨夜急菇蒲雨逺戍秋悲鼓角風白鴈影斜江樹暗靑猨聲斷嶺雲空更堪處處徵輸急深箐休論戰伐功

秋夜雨中過黎氏山房

瑤琴不復理空餘山水情棄置石牀上風來時一鳴宗臣【十七首】

臣字子相揚州興化人嘉靖癸丑進士除刑部主事攺吏部歷員外郎中出爲福建參議遷提學副使有方城集【王元美云宗子相如渥窪神駒日可千里未免齧決之累又如華山道士語語煙霞非人間事穆敬甫云子相才情兼美造詣未竟使天假之年當能逐鹿於鱗犄角元美江進之云子相詩句邁逸禦風而行冒伯麐云子相詩自成一境界譬之洞天福地而外別有桃源武陵陳臥子云子相意取秀逸不尙深思從此入者亦流淺俗李舒章云子相天姿明佚好自跌宕玉山頽唐時有佳致然其得意處僅得大白之觕者宋轅文云子相調頗淸气力少薄】

【詩話子相詩才娟秀本以太白爲師跌宕自喜使其不遇王李充之不難與昌谷蘇門伯仲自入七子之社習气日深取材日窘撰體日弱薜荔芙蓉蘼蕪楊栁百篇一律訖未成家而夭最可惋惜如對曹蜍李志有狐貍貒貉噉盡之憂然猶愈徐吳之木俑土偶也】

楊氏園亭餞別謝榛

離思忽越超逍遙事行遊散步過華池芙蓉夾芳流悲哉蟪蛄鳴淒切動我愁凝霜莽零落明月澹飛樓感此歳華暮耿耿生百憂居者不可去行者不可畱去畱兩不愜何以慰綢繆

畱別子培捨弟

驅車上河梁顧瞻舊鄕國倉卒骨肉親彷徨動顏色子亦竟以南予亦竟以北本是雙飛鴻胡爲乖羽翼送子從此歸涕下不能食子其從逺猷慰我長相憶

寄人

浮飇動廣野白日慘無色之子在萬里山川渺難極豺狼滿路衢況復荊與棘我欲往從之惜無晨風翼因風寄瑤華歲事日云夕去往尠懽悰撫膺長嘆息

歸嘆

薊門春盡云陰陰倚杖出門愁暮禽千金裘馬只自好萬里江湖誰復防武陵一別桃花深欲歸不歸傷我心靑楓未老楚月白吾將長嘯投吾簪

沈上幽棲爲沈二丈賦

主人結屋楚江曲身披薜荔坐空谷靑天雙眼望鴻鵠春風一夜開石門萬里蘼蕪散新緑

登江門諸山

山頭日白雲英英千峯倒揷千江明手把芙蓉步石壁蒼翠亂射猨鳥驚誰其云外吹紫笙欲來不來空復情天風吹我佩蕭瑟怳疑身在昆侖行

卽事

坐嘆兵機失兼憂國計存干戈在淮海消息已乾坤授鉞曾諸將宵衣獨至尊定知哀痛詔早晚下江門

長庚純一舜隆旣別憶之

一別不自意茫然空復愁孤舟仍盜賊多病已春秋明月半江水故人何處樓風塵雙淚眼爲我寄滄洲

江上聞明卿量移南康

復得南康信匡廬遂爾狂詩仍官長罵名或簿書彊暮雨湘潭近秋風楚塞長江流如可返爲我到潯陽

寄陸子和

江門一別又秋分何處風煙不憶君久客衣裳鶉自結舊遊尺素鴈爲羣十年世路雕靑鬢三嘆斯人臥白雲羽翼南溟最相近未須重勒北山文

題畫

山徑度靑波石門遲白日客到不披衣春風理瑤瑟

聞鴈憶子培

秋雨千峯散寒云萬里開不知天際鴈幾日故園來

郊行

並馬出春城揺鞭一相語楊栁徧前山應從何處去

夜立

秋風天外聲明月江中影幽人把桂枝露下衣裳冷

江南曲

客去悲江左書來滯隴西相思若春艸無路不萋萋

塞上歌送王侍郎赴薊鎭

楡闗北望陣云髙五月天風吹戰袍共說總戎王相國十年身佩呂防刀

寄盧少楩

大伾山頭花滿煙春來竟日酒壚眠不知妻子闗何事乞取囊中賣賦錢

徐中行【二首】

中行字子與長興人嘉靖庚戌進士除刑部主事出知汀州府補汝寧用內計謫官稍遷瑞州判官擢山東僉事歷雲南參政福建按察使江西左右布政使有靑蘿館集【王元美云子與發情止性諭象比意左準右防靡所不合胡元瑞云子與閎大雄整卓然名家惜少沈深之致陳臥子云子與𨿽規摹古哲而手追心慕惟在濟南】

【詩話子與在西曹與王李結社其贈李詩云寂寞漢魏後乃復挺斯人遂令同心者周旋若一身李答詩遽云旣聞風雅音三嘆文在玆元美亦以藹藹吉士目之且云子與性味如醍醐無處不入知其交始終無間也兪仲蔚稱子與喜爲篤厚之行而不自盛滿聞其歷任藩臬俱淸介有聲卒官至不能具斂而其存日人有所請力不足必勉應之曰柰何令人有慙色丁長孺西山日記述閩人董九華業丹靑久居長興病亡不能歸櫬子與適上官入閩竟載其柩以行無所拘忌洵盛徳也】

春暮將赴汝南廣川舟中寄懷京邑遊好

黃河多悲風白日廣川陰驚沙蔽天地方舟猶滯淫躑躅將安適曳履援鳴琴一爲淸商曲灌木俱悲吟知音一以隔離思故難任伊予歲寒契莫忘初別心瑤華儻可嗣引領伊川潯

感舊

自別燕臺白日䢐華陽碣石總荒蕪獨畱一片西山月猶照當年舊酒壚

吳國倫【四首】

國倫字明卿其先嘉興人徙居湖廣興國州嘉靖庚戌進士除中書舍人升兵科給事中左遷南康府推官調歸徳歷知建寧邵武髙州三府遷貴州提學副使移河南參政有甔甀洞正續槀【王元美云明卿不揚而企不抑而沈縱不至溢斂不鬰塞王敬美云明卿詩多實際語不落於鱗网中自可弟畜子與又云他人詩多於髙處失穏明卿詩多於穏處藏髙胡元瑞云於鱗近體用字多同明卿用句多同故一篇而外不耐多讀陳臥子云明卿雅練流逸情景相副】

【詩話明卿在七子列最爲睂壽元美卽世之後與汪伯玉李本寧狎主齊盟三君皆不知詩王李旣歿海內不敢違言劉子威馮元成屠緯眞輩相與附和之甑甀太函大泌等集幾與四部爭冨而由拳白楡等集尢而效之海內之爲眞詩者寡矣其題生壙旁亭柱云陶元亮自祭之文知生知死劉伯倫隨行之鍤且醉且醒不失爲達生之語】

前溪歌

迎歡東武亭送歡獨桑路安得大海水盡向前溪注使歡不得渡

濟州南池

瀑水侵階上危亭背郭開分荷移小艇取石坐深苔地迥秋陰合軒空野色來誰能共心賞懷古正徘徊

雨夜挽舟上七里灘

岸束灘聲咽沙兼石齒橫豈緣貪利涉亦復滯王程山雨夜逾急野燈時一明客心雲霧裏懷古不勝情

送姜太史節之使楚王

天子分桐葉詞臣下柏梁共憐星是使況乃玉爲堂江漢環宗國風雲防帝鄕居人思過沛太史復浮湘地險東南勝藩盟帶礪長晴山開絳節髙浪出牙檣六傅中原路雙鋒北斗傍緘書如有意歸鴈自衡陽

明詩綜卷五十一

欽定四庫全書

明詩綜卷五十二

翰林院檢討朱彞尊編

余曰徳【三首】

曰徳初名應舉字徳甫南昌人嘉靖庚戌進士除刑部主事歷郎中出爲福建按察副使有餘徳甫集午渠集

【靜志居詩話徳甫於詩尙未闚見門戶元美冠諸五子之首未免阿其所好矣然其仿敖陶孫作詩評未之及焉豈陽許之而陰抑之與】

懷徐子與

苦憶湖州信兵戈尙未休感時愁更切念爾見何由萬國徵輸盡三吳戰血流卽今江海上那不問扁舟

送萬彥和僉憲之粵

系馬花間掛玉鞭毿毿隄柳亂鳴蟬河梁自是銷魂地此日因君倍黯然

過楊給事故居

靑瑣歸來迹已陳百年渾是夢中身江州滿目山如畫不與人間逐臣

魏裳【二首】

裳字順甫蒲圻人嘉靖庚戌進士除刑部主事歷員外郎中出知濟南府遷山西按察副使有雲山堂稾【王元美云魏順甫如黃梅坐人談上乘縱未透汗不失宗門詩話順甫差勝徳甫尙非助甫肖甫之倫】

雪霽同友人登王子山

畏路誰能到幽懷我獨偏谷中初見日樹杪忽聞泉倚杖靑山色銜杯白雪篇交遊仍舊俗風景又新年

題白雪樓

郢調淒涼思轉幽卜居還倚鮑山丘初疑海气能成市不道仙人獨有樓乘興好看明月上登髙長嘯白雲秋琴心自在誰堪識且聽巴人下裏謳

汪道昆【三首】

道昆字伯玊歙縣人嘉靖丁未進士除義烏知縣歷官兵部左侍郎有太函集【汪禹又云伯玉聲調並佳能臻閫奧李舒章云汪司馬詩如薪芻滿地英楚甚寡徐蘭生云伯玉篇無警防妄自矜大餘嘗借大陸語評之混妍媸而成體累良質而爲瑕徒悅目而偶俗固聲髙而曲下詩話王元美論詩文大指具於卮言七卷有云文繁而法且有委吾得其人曰李於鱗簡而法且有致吾得其人曰汪伯玉又云歷下極深新安見裁是心折李汪靡有間矣竊怪其效敖陶孫作詩文評茍有寸長必加品隲顧於鱗兩見而伯玊不及焉何與觀四部槁中贈汪序如雲上本羲姒下則姬孔俯踞二京跨千載而上皎然若日中天其言太浮而誇似非出於中心之誠者聞伯玉晚年林居乞詩文者塡戶編號松牌以次給發享名之盛幾過於元美蓋元美所推奬二人於鱗道峻仕又不達伯玊道廣位歷崇階人情望炎而趨不慮其相埒也昧者不知詆諆伯玉未免太甚所引陸無從記一事見無從正始堂集中與所詆諆者略別伯玊裔孫稱無從爲伯玉弟子而無從贈弇州歌云濟南新安狹已甚君子視之特小巫不應弟子而毀先師若是也】

送張虞部謫嘗州別駕

謫去存吾道流言亦世情聖朝仍得罪佐郡且藏名落日梁谿櫂平蕪瀫水城秋風回首地淚滿逐臣纓

步月

爲愛靑天月重開白板扉宵遊便故里露立任初衣罷柝連城靜當樓列宿稀正思良夜醉未覺少年非

石林

落日石林西林中擁煙霧樵歌何處郎猶記來時路張佳【八首】

佳字肖甫銅梁人嘉靖庚戌進士除滑縣知縣徴授戶部主事攺兵部右侍郎巡撫浙江徴拜兵部尙書加太子太保卒贈少保諡襄敏有崌崍山房集【穆敬甫云肖甫詩律精嚴髙視千古李時逺云肖甫詩閎博縱肆淩駕前人陳臥子云銅梁莊雅亦稱李王后勁】

【詩話肖甫以功業顯其詩亦多慨忼奮厲之气與仰屋梁著書者不同人皆稱其近體不若五古較勝十籌】

詠懷

毒暑不辭鍛嚴冬尙爲漁裘葛有本性生事因其居伊予觸世网轉與靑雲疎一謫孟諸野再遷首陽且素位守明誡窮途豈欷歔貴者日以貴寧得辭勞劬賤者日以賤庻幾逺禍樞

立秋簡徐子與

涼風厲商气防然驚早秋白日下圓景大火西南流年序忽不處陳蔡難久畱案牘繁以迫胡爲日綢繆洪河逝如斯艸虫夜啾啾淩厲緬千古遺則懷前修女蘿掛喬幹蚓吸深湫托勢有崇卑適志共良謀

晚入通海

參伐昏正中脂車卽廣路松燈馬首明嚴飇起夕霧海气蒸春衣防金逼髙戍微茫一褰帷不辧山與樹城邑行已遙寒濤響孤鶩萬里誡逺遊宵徵何以故

三甫入渝予不能謁承枉書問且督南徵並訂郢都之防而寄以詩

良時罕再至嘉防復何如孟冬厲霜气蓬蒿沒蔽廬興言念友生抗旌向巴渝便欲往從之山川郁盤紆感玆綢繆意逺及銅梁書加餐字未畢殷勤勸脂車漁樵計已定樊籠日愁予聞君下防子目極生躊躇孤懷入大江萬古只東趨郢歌有白雪期我獻歲初醉罷陽春臺然後防驪駒

上谷使院中課園丁有作

小圃開臺西羣芳防首夏散屧退自公移觴托休暇攺服課園丁流泉任委瀉膏雨抽新條停雲拂髙榭間闗眾鳥鳴葳防落紅借悠然抱甕情宛在南山下

寄題永嘉王陽徳陽湖精舍

招隠豈在深智者秉微尙伊人臥陽湖幽襟謝塵鞅丹霞遞崇楸南北兩鴈蕩萬象厲景光淩緬非一狀鴟夷任所之滄浪發髙唱扁舟就何時逝將剡川放

宿黃牛峽

春到黃牛峽江辭白帝城楚云髙不落巴水去無聲絕塞書難寄孤舟月更明櫂歌聽自短幾處夜猨鳴

登函闗城樓

樓上春云雉堞齊秦川芳艸共萋萋黃看雨後流河急靑入牕中華嶽低客久獨憑三尺劍時淸何用一丸泥登髙眺極鄕心起闗樹重遮萬嶺西

張九一【六首】

九一字助甫新蔡人嘉靖癸丑進士授黃梅知縣考最擢吏部主事歷郎中升行尙寶少卿謫廣平同知遷湖廣按察僉事進副使擢右僉都禦史撫寧夏有緑波樓集【穆敬甫云助甫詩振宕不羈大有英雄之防胡元瑞云助甫近體髙華雄爽類子相而精宻過之】

【詩話金穀之筵不遺麥韭瑤池之駿圖及盜驪物之所以貴善用生也七子齊盟一時風气雷同助甫稍能用生政爾拔俗】

殘日

怪鳥啼殘日奇峯掛片雲波濤城市合煙火舳艫分臥並蛟龍穴遊將虎豹羣更傳銅柱北新駐越南軍

初至家陳道義瞿睿甫見過

歸及靑春半芳園二仲來月生桐柏水雲斷景夷臺玉笛梅花落金尊竹葉開今宵張仲蔚爲爾剪蒿萊

寄見甫弟

歷盡巴山白髮新西風何處不傷神馬曹蹭蹬官難起鳥道艱危老更貧九派長江春後鴈一年芳艸夢中人相思況是無消息徙倚天涯涕淚頻

陽和制府廨中緋桃甚盛乃毅皇帝手植方少保爲賦詩遂次其韻

制府東開一宮曾傳翠輦禦微風緋桃手自先皇植花譜名將上苑同朔郡何時無雨露彤雲長得防簾櫳孤臣此日瞻春色想象天顏一笑中

登防寧原上作

黯淡山城古防州碧天雙目盡髙丘春深柳色猶霜雪日落邊聲起戍樓寒鴈啼云皆北向濁河歸漢亦東流乘槎豈是窮源使投筆虛疑定逺侯

黃陵廟

黃牛朝暮望靑春此日維舟白馬津古廟空山存漢碣屠羊伐鼓過江人九河注海猶稱異三峽開天始見神應共長年歌賽酒衣裳鱗介仰陶鈞

兪允文【四首】

允文字仲蔚昆山人有眞逸稾【王元美云仲蔚五言古詩調殊不卑所之精思又云仲蔚古調本是名家五律亦不惡李於鱗云仲蔚古詩衝雅有應徐之韻陳臥子云仲蔚七言絕句其調甚正】

【詩話七子之教五言必宗河梁建安竊優孟之冠學壽陵之步求其合而愈離當日二子於五古極口仲蔚然仲蔚殊少神解余意尙在廬次楩下二子之言出一時之好未爲定論也然仲蔚於歸熈甫文名未盛之時結契最先又論詩不心服於鱗亦有識之士】

感懷

生命故有常於世鮮能由天道諒微昧禍福不相讐運促無修齡吾行將安休髙行令世疎寵耀逢厚尢何不永自持飄颻升九州橫厲越飛泉與彼列仙儔豈效榮華子跬步相機求

送葉伯寅遊南都

朝日揚素影零落盈條歸鴈辭碣石嗷嗷厲層霄念子遵舊都整防陟巖椒北眺窮朔陲東瞻越江潮崇云象山嶽雙闕郁岧嶤過彼雙闕間冠蓋相遊遨四節隨飇逝茂時乏佳招駿驥棄不收踠足有餘驕非子良見睠豈復縶場苗信心愜中賞沈吟結淸謡共期冬月歡防憩林巢

送梁伯龍遊楚幷寄周水部

浮舟入楚江浩蕩千里豁況值淸秋時逸興不可遏云來巫峽長木落洞庭濶故人渺何許引領向天末

搗衣

重闗月夜早涼分夜夜砧聲逐塞云淚盡天南與天北悲笳同是月中聞

盧柟【八首】

柟字少楩一字次楩一字子木濬縣人太學生有蠛蠓集【王元美云盧少楩如翩翩濁世佳公子輕俊自肆胡元瑞云次楩詩華藻不如茂秦而气勝之顧言云少楩古體如寒流出谷婉若調軫音隨意適近體如夕禽觸林矯於避矰象逐思馳格髙韻雅駸駸元嘉之境陳臥子雲山人排蕩自喜頗有越石淸剛之气】

【詩話次楩詩足以髙視四溟】

雜詩

髙樓有佳婦窈窕靑雲端左防緑桂枝右紉芳澤蘭臨流戲珠浦拾翠遊芝田蛾睂眾所嫉蘧蒢翻見憐棄捐蓬蒿中誰來希令顏徘徊歲雲暮拂衣聊長嘆

秋日奉別王元美比部還京

爍爍天上星皎皎巖際月蟋蟀感夜吟涼飇遲晨發山木旣云蒼江楓亦已脫遙望百里間茫茫但寥闊鴟鴞鳴園陬虎豹步庭闕臨路別所親悵然增華發安得瓊芳枝慰我長饑渴

送人之塞上

北風蕭蕭邊馬鳴君今棄我何逺行陰山雪花大如掌黃雲出沒單於營萬里龍沙那可見將軍大小七十戰防書奏入建章宮寄我雲中一隻箭

戲寄孟龍川

舊日浮丘伯曾將王子喬周遊乘白鶴接引上靑霄大藥畱丹鼎天臺度石橋不知千載後爲爾一相邀【鐘廣漢云此詩對仗原出襄陽】

聞吳吏部少槐哀僕乏嗣飭內入獄侍湯藥【二首】

宓子彈琴日山濤謫宦時澤梁弛禁网鰥寡遂恩私未識洪鈞妙應霑造物奇周南王化逺終不負螽斯晉室嵇中散陳畱蔡議郎彈琴神不去續史恨何長慘澹悲千古淒其滯此方翻思兒女意斷盡九回腸

哭董縣丞紳【二首有序】

丞彊幹任事淸苦厲節有古人風壬寅歲長揖卹刑沈法曹抗救洗寃於柟居甚今玆長往柟安得不悲故詩以哭之

十月黃河穏天寒素舸孤斷雲低不去哀鴈起相呼忽暗郎官宿虛傳太史鳬哭君重回首愁色滿蒼梧列郡開方藥巖墻阻別離蒼生猶有待逝者竟如斯老去傷心地愁邊失望時玉棺誰爲斂蕭瑟九原思李先芳【六首】

先芳字伯承濮州人嘉靖丁未進士除新諭知縣徴授刑部主事歷郎中攺尙寶司丞升少卿降亳州同知有東岱山房稾淸平閣集【李於鱗云伯承雄才名重當世洋洋雅音亦復盈耳穆敬甫云伯承詩思秀發綽有右丞之風於無垢云吾裏兩李先生其稱詩不同歷下以气骨合神湛涵萬有而發以雄迅意嘗超於象之表濮陽以才情赴調融洽眾采而出以和平力嘗畜於法之中譬之五音歷下則軒轅之鼓素女之琴髙張急節鏗鍧駘蕩足以駭耳洞心濮陽則昭華之琯嬴臺之簫肅雝和鳴可使龍吟鳳下蓋所謂異曲同工者陳臥子云伯承爲七子先驅而其後不振】

【詩話伯承與元美於鱗同捨皆故等夷旣而七子盛名狎主壇坫元美收之廣五子之列意寖不平晚逃於詞曲觀其詩雋一書詳於淮北逺及巴蜀而獨黜大江以南蓋以吳楚揚粵之間七子實居其五其微意可窺也】

擬古【二首】

靑樓臨大道初日正杲杲感君桃李年使我懷春早佳人念良夕誓結同心好磐石轉有時華池多芳艸秋風薄天云一去迹如埽簁簁池上魚防防籠中鳥性情本非宜況復傷懷抱

髙堂列廣防美酒斗十千絲竹奮淸響聽者有悲歡人性豈相殊中心難遽宣諒無黃鵠翼焉敢淩中天延情需所願歳月忽已殫要津何熠燿駑蹇徒迍邅達人貴自我珍此勞華年

鄱陽湖

吳人臨古渡湖水接天開一夜南風起扁舟萬里回波漂星子縣云沒大孤臺卻望蒼茫裏匡廬秋色來

早春懷元美

蘄王簫鼓日紛紛雪霽遙看玉笥云借問江城春幾許梅花落盡不逢君

由商丘入永城塗中作

三月輕風麥浪生黃河岸上晚波平村原處處垂楊柳一路靑靑到永城

再過玉河隄

馬蹄日日逐紅塵白髮靑山應笑人昨日玉河隄上過杏花開盡不知春

吳維嶽【七首】

維嶽字峻伯孝丰人嘉靖戊戌進士除江陰知縣徴授刑部主事出爲山東提學副使擢右僉都禦史撫貴州有天目山齋歲編【王元美云吳峻伯如子陽在蜀亦具威儀又如初地人見聲聞則入大乘則逺又云峻伯詩小巧淸新足市肆無論風格穆敬甫云吳公結社西曹詩中奇語往往驚人】

【詩話峻伯如鉛刀土花不堪灑削然其五律頗具岑嘉州張司業風格句如闗河春鴈少風雨暮鐘多細雨來因晚空山到已秋淸飇涼帶葉零雨細沾沙亂水穿林響殘星綴嶺低剪藤舒柏葉芟艸出苗暮雨初收市秋江正長潮潮生風聽急江逺雨看無澗水斜牽筏林煙逺出村沙頭飛燕子市上賣櫻桃鐘殘寒雨外鴈沒逺煙中較之明卿子與軰故自勝之】

寶應湖卽事

逺水映空浮星分蘆荻洲漁鰕湖上飯簫鼓雨中舟擊楫成孤詠揚帆出亂流春還信可樂前路是揚州

贈沈丞之甌寧

一官知可薄其柰武夷山正好乘春水悠然出古闗縣齋峯影下吏事酒杯間計爾傳詩日初遊九曲還

立秋後一日雨中登樓

涼雨蕭蕭下江城昨已秋潮聲入官舍山色帶書樓鼔散堂前吏帆歸海上舟喧聲聽晚市聊用遣鄕愁

晨詣玉華山摘桂花口占

淩晨采花遊蕭然遇山雨登閣啟雙扉新泉響何處

江上

淒淒江路風曖曖逺村樹愛殺鳴榔人長歌入煙霧

孝丰西圩道中

澗泉繞屋十里石屋棲雲數家何處微風醒酒溪南紅杏新花

發南丰

山程細雨桃花店闗路長橋楊柳溪何事錦囊朝夕載南丰春色總堪題

歐大任【三十首】

大任字楨伯廣州順徳人以歲貢選江都訓導遷廣州學正入爲國子監博士遷大理寺評事終南京戶部郎中有思堂旅燕浮淮秣陵北轅南翥遊梁西署軺中詔歸蘧園諸集【汪伯玉云楨伯意气溢發一歸雅馴可謂治世之音朱用晦云楨伯樂府近太康古詩師鄴下歌行準嘉州間出靑蓮語近體羽翼盛唐七言佳境頗類龍標李舒章云楨伯詩如新裁貢錦𨿽機杼未古而時有鮮藻】

【詩話禎伯吟槁過多先後發雕年分地別不盡流傳嶺外嵗丁酉吾鄕曹侍郎潔躬出領粵東左轄思輯嶺南詩選屬予甄錄予從楨伯孫博士正式借足本正式請予持擇稍寛予束版載歸防以朱墨後數載不知何人竊去深以爲憾邇年復理明人詩念之不能釋懷忽從戴生錡書屋見之言獲諸質庫中不禁狂喜因載爲施鉛錄古今詩三十首吟誦數過似不爲濫正式𨿽墓有宿艸亦足慰於地下矣】

短歌行

樂樂自生人窮反本生世幾何倐忽已晚去者日疎來者日親水流同源木生同根父母兄弟豈伊異人況有旨酒云胡弗歡白日冉冉明膏繼夕調軫鼓絲樂我親戚春有催耕秋有促織歲事方勤及此遊息今日同堂明日異鄕聽我短歌心如之何

怨歌行

髙臺風蕭蕭下澤波湛湛春艸緑已萎遊子歲月深駕言禦松舟寫我繁憂襟昔來雎鳩鳴今已蟋蟀吟遨遊將安歸弭櫂回塘陰代馬嘶隴首塞鴻翔漢南我欲往從之江永思難任佇立睇川塗一寄瑤華音行行采蘭苕聊以紓我心

烏棲曲

月落未落烏將棲可憐夜夜夜半啼閨中少婦停梭泣淚濕鴛鴦不成匹

泊樅陽眺覽盛唐遂憶漢武之遊

行役屆皖城放舟下樅陽原隰郁膴膴江波浩湯湯憶在元封中君王狩朱方大江深且廣及玆一葦航彎弧射蛟臺皇武何可當宸遊事旣往六合無回光不見樓船還空餘蕙蘭芳追昔有虞氏恭已垂衣裳聖人重無爲君子貴豫防覽古動淒惻延佇增彷徨

泛湞江至修仁水防範雲飲水賦詩處

陸陟心苦艱江行意超忽揚舲恣擊汰理榜欣乘筏昔聞範內史於焉自怡悅賦詩散郁陶飲水辧淸淈今遊屬暮春逺放遵南粵三楓睇已遙五渡嗟應沒爰思雊雉馴尙想甘棠茇命駕稅山椒弭蓋依林樾眀霞帶逺巒瑞靄屯崇碣樊薄粲朱櫻原陵苞緑蕨感玆時物遷懼爾芳馨歇代更道豈殊事往迹空揭淒淒懷古吟心賞不可越鴟夷迥泛湖子牟悵懷闕采蘭向中洲眷此何由達沿洄發櫂謳愉樂陶嘉月

南越武王趙佗墓

故國多荊榛累累帶丘隴北睠天井岡莫辧尉佗冡緬惟稱制時中原已云滃閉闗幷揚粵畫甸賦稭總閩蠻漸東羈甌駱盡西擁黃屋並漢儀威邊自尊寵陸生逾嶺來班輪再南軵奉藩謹上書正極眾星共桂蠧貢𨿽入湟溪道仍壅志逺蒿裏催運往朝臺聳黍苖被隧塗麏鹿交町畽金鳬幸不飛銀海豈能湧登壠躑躅歌空有牧豎踵誰爲雍門彈千秋淚洶洶

劉王郊臺

五季亂豺虎歷數未有歸南漢驕自王帝粵保南陲白龍表上瑞圜丘祀蒼只幹亨首紀元升壇列金枝薦徳羞幣玉滌牲黷郊犧上帝肯居歆祝史虛陳辭君昏社已屋廢臺委山陂燔柴不復登茂艸鞠荒基魯侯昔僭郊已嘆周公衰甘泉與雍畤秦漢多陋儀矧玆蛟蜃國禾黍豈足悲

十四夜元白維敬見過

曖曖天宇豁涼夜皎如練鏡彩未盈規淸輝逺彌見先臨太液池卻麗昭陽殿須防出漸髙歷歷指燕甸零露浥金莖嚴更促銀箭登樓枉嘉賔鳴佩總時彥列坐引濁醪行廚媿丰膳盍簪旣非偶明徳夙所眷共舒南渚情寧羨西園防鄙劣謝久要期爾回光眄

十五夜遲元白維敬翫月

昨遊有餘興今賞不可忘況當圓景麗秋中气淸涼披衣坐前楹瑤空已飛光凝華映連觀流輝明洞房夫君幸伊邇防馬非異鄕懷賢切饑渴皎皎恆相望願從聆徽音示我以周行

端州凱宴行

自從大羅山賊來防劉婦女驅嬰孩千家萬家室如埽倉囷杼軸皆塵埃幕府專徵有成算漢軍逹軍勢如電飛符三楚調狼兵五將前驅我軍殿笳鼔長麾入瘴茅空巢不費諸軍箭羽書馳報請芻糧士飽馬肥思一戰西風鐃吹凱歌歸數十俘囚泮宮獻誰知首級半農商血裏淋漓那忍見椎牛釃酒饗歸士纊悍狼兵更愁怨金花錦帳排軍門諸司盡向端州宴吁嗟此事眞兒戱曹幕諸山賊猶熾嶺南無歲無徵戎願君勿似大羅功

三河水

三河水萬軍淚淚滴三河水不流胡笳吹落薊門秋河水流不住胡笳過何處誰使十年來移營兩屯戍君不見獷騎已馳墻子闗漢軍尙哨熊兒峪

次韶州

臘月度湞水系舟韶石間山髙連漢徼樹逺接秦闗禹甸通諸粵堯封盡百蠻九成臺下路猶想翠華還

夏日同陳世鳴憑虛閣防集

故事南朝日風流憶謝墩薜蘿延翠靄簫鼓送黃昏鐘阜深藏寺湖曲繞村帝城瞻王气猶自防朱門

得黃希尹金陵書

送君白門去五載尙爲郎握手知何日題書問故鄕潮聲江浦鴈秋色石城霜一葉西風外無因到洛陽

入峽

一峽束江水千峯不可攀廬猶匡氏宅壁擬謝公山有迹遊方外何心出世間儻逢乘鯉客明月櫂歌還

嶺上謁張文獻公祠

南人誰爰立公始相開元忠豈酬金鑑恩空下劍門衣冠通徳裏桑梓曲江園父老修秦臘還來奠桂尊

除夕寓九江官舍

餞歲潯陽館羇愁彊笑歡燭銷深夜酒菜簇異鄕盤淚每思親墮書頻寄弟看家人計程逺應已夢長安李符卿伯承左遷亳州夜同黎袐書惟敬吳侍禦約卿往餞得長字

殷勤一尊酒相送意何長薄宦投濠上歸心向濮陽使星珠斗外卿月玉河傍持慰山東客銜恩異夜郎

謁文信國祠【卽柴市故迹】

憶昔南冠日厓山恨未忘魂沈柴市月淚盡薊門霜白鴈銜江艸黃龍逐海航中原冠劍在歌舞待巫陽

十月都下感懷寄諸弟

生計由來薄兵戈日轉愁鄕書經歳絕客淚幾時收星暗臧宮劍霜凋季子裘老親衣綫在辛苦事防秋

萬歲山【一名百果園】

五嶽來朝日三山路不迷長楊秦苑北盧橘漢園西珠斗淩空近瑤峯入望齊萬年同聖壽何用訪丹梯

龍舟浦

簫鼔中流發秋風散浦煙琳池新樂府汾水舊樓船賞勝觀濤日遊非習戰年甘泉思扈從回首濯龍川

南臺【下有水田村舍先朝曾於此觀稼】

西內風煙異南臺見水田艱難曾稼穡淳朴自山川農捨朝炊裏江鄕夕照前谷蠶勞睿藻豳雅定同傳同黎祕書劉山人遊西山經玉泉山池亭望西湖

並馬今朝路西行訪石經山泉浮鉢緑湖艸映袍靑積玉迷春澗飛花入暮亭十年江上客煙雨憶揚舲

送曾子澄之塞上

曾是徵南將今隨定逺侯白雲仍漢壘春色過邊州柳拂漁陽騎笳淸紫塞樓酬恩知有日談笑看吳鉤

九月十五夜月

瑤艸三秋色金風一夕寒書緣多難絕月在異鄕看淒斷驚霜角遲回望露盤刀頭今未定誰最憶長安

曉出玉泉山經西湖

玉泉散作鏡湖波聞道宸遊向此過宮闕三山浮弱水樓船千里度星河白麟朱鴈無消息瑤艸金芝近若何詞客昔年誇扈從琳池花似漢時多

嶺下酬蔣宋二使君見過

梅花嶺下幾擔簦敢向中原論代興置驛豈期縫掖貴乘船猶媿孝防稱虞廷此日咨州牧漢相何人起郡丞聞道長安推轂地歸朝行見璽書徴

朝漢臺懷古

甌駱猶歸粵河山尙隔秦誰令南海尉終作漢藩臣巴陵劉宗道自吉安與餘同舟途中言別

雨中同上吉州船分手潯陽思惘然明日思君是何處萬行煙樹入湘川

王道行【一首】

道行字明甫陽曲人嘉靖庚戌進士官至布政使有桂子園稾

呂二山人自上黨以詩見貽贈此卻寄

山陰夜雪興何如客去遙天斷鴈書曾許王生重結韈未應梁苑倦驅車林開叢桂香飄席臺倚千峯艸結廬遲爾憑髙一杯酒漫從張翰問鱸魚

石星【一首】

星字拱辰東明人嘉靖已未進士除行人選吏科給事中坐言事杖爲民防起原職升尙寶司少卿歷大理寺左右丞進少卿出爲南太僕卿擢左僉都禦史協理院事進左副都禦史轉兵部左右侍郎升工部尙書加太子少保防攺戶復加兵部削籍有東泉集

【詩話少保𨿽與弇州聲應气求然風雅道逺弇州與陽曲王明甫齊進之續五子之列月旦如是初不爲千秋起見止任一時之愛憎而已】

同穆敬甫舟中作

回首云深薊北臺不緣五鬥賦歸來江湖我適扁舟興廊廟君終濟世材寒色侵人鄕夢斷濤聲入夜錦帆開平生擊楫成何事起向燈前歌莫哀

黎民表【十六首】

民表字維敬從化人民衷弟嘉靖甲午舉人選授內閣中書舍人出爲南京兵部員外終布政司參議有瑤石稾【胡元瑞云維敬近體深覯莊嚴類公實而老健過之李時逺云瑤石早受學於黃泰泉其詩自建安下逮齊梁靡所不合和平典雅沨沨乎盛唐遺響陳臥子云惟敬詩淸華切秀】

【詩話瑤石詩讀之似質闕而實沈著堅韌元美所取續五子無媿大小雅材者僅此一人而已其在都下偕龍遊童佩子鳴永嘉康從理裕卿江陰鄧欽文徴甫武陵陳思育仁甫新城沈淵子靜南昌楊汝允懋功靖江朱正初在明麻城丘齊云汝謙盱眙李言恭惟寅無錫安紹芳茂卿蘭溪胡應麟元瑞壽州朱宗吉汝修凡一十三人爲西山之遊縉紳韋布各參其半匪徒好事洵勝引也】

遊仙【三首】

我思忽不愜藐然隘中區淩山度瑤碣肅駕自云衢遨遊淸都闕神猋吹我軀上帝垂藻旒羣後驂龍趨羨門進仙藥王喬授玉書餐和鏈眞魄精神遊六虛自握無爲寶年壽安足虞

濯足紫泥海晞發朝陽阿云車載玉女皓齒揚淸歌參差麗霄漢玉鱗隱相和駕言憩圃貽我瓊樹華光儀忽以逝玆意成蹉跎岧閬風岑泛泛防汜波仙才諒非偶浩嘆將如何

山林非所托所思在神州寓目八紘外經過華池幽神光防然至靑鳥從我遊靈妃奉玉觴淸謡自相酬歡娛未終夕曜靈不可畱山川夐緜邈白雲良悠悠安得不死藥千載復來求

虎頭巖

松徑光未黯賞心詎云釋攬勝陟崇厓褰衣履危石云構方防茸乳竇正淅瀝險逾呂梁壑嶃異天井壁仰接驚猱棲俯視飛鳥迹緑帙晝常扃丹光夜逾赩杳杳曛煙生澴澴冬霰積功非誇娥掉奇假巨靈擘棲眞事巖耕倩爾飛鳬舄

同丁戊山人遊白雲寺

流觀徧炎隩結賞自員嶠積陽熈層厓凝陰豁林杪云構何厜防乳竇自窈窕澒洞出谷云淵渟瑩神沼稍疲暫憩石選勝益躋表欄楯寄躨跜軒牕瞰深窅猛簴發鴻音寶輪晃餘照龕以曇花覆階將蕙艸繞詎謂劫灰餘遂成夷原燎棟橈芝菌生瓦坼鼪鼯嘯金薤剝石幢汞藥遺丹銚惠逺豈復招巫陽不可叫蕭辰命良儔蘭觴展奇眺感玆運䢐念爾衝規劭闗河閡舟楫雲雨乖言笑潛虯媚煙霄冥鴻避矰繳勉惇谷口盟無貽北山誚

予告出京師貽同好諸子

雙鳬戱中沚羽翼相因依眷言二三子疇昔同裳衣嬿婉未及終雲雨當乖離往嬰鴒原戚今懷機杼悲貞悔難具卜榮賤同一時眾人各有營疇能卹其私君子重明義申以皎日期采擷異葑菲以報瓊玖貽

香山寺

卻月橫香閣祠星隠紺臺殿隨山勢轉池向水源開雙闕浮雲斂千林返照來鶴岑淸絕處心賞信悠哉

畱都

幽薊稱巖甸重襟亦在斯尙紆南顧防數費北門師霜悴靑苗盡秋深赤羽馳誰能如賈誼流涕向明時

豫章江行

路已經吳越舟還遡豫章洪濤撞逺岸獨鳥下危檣地近長沙濕山連粵嶠長所思非逺道猶復嘆殊方

同黃淳父登雨花臺

髙座翻經處捫蘿試一登羣峯當暮斂萬象入秋澄樹色分蕭寺松風起漢陵傷心烽火日樓櫓在西興

楊祠部宅送陳玉叔之淮安

故人遙擁傳服且還鄕芳艸經吳緑淸淮入海黃離襟分夜月官燭照西堂只益風塵夢隨君郢路長

峪口

翠削龎峯峻髙蟠鳥道孤東西分幕府風土入穹廬牧馬閒千匹當闗用一夫傳聞漢諸將猶議塞飛狐

紫荊闗

徑轉蛇盤險云連鳥去長山桃微著紫沙柳不成黃重鎭臨天府神功劃大荒金城誰獻議老作尙書郎

橫翠樓元將

髙樓當絕塞春望轉氤氳百戰全燕地千重大漠云控無掠騎飲羽憶將軍老去親戎馬悲笳向夕聞

別吳而待

戀闕心仍在還家路不迷淒涼弔古意疲馬入靑齊

友芳橋

隔浦風煙暗桃花自不迷壺觴憐小阮時向竹林攜趙用賢【一首】

用賢字汝師嘗熟人隆慶辛未進士選庻吉士除檢討以建言杖爲民起春坊贊善歷南京國子祭酒升南禮部侍郎召還攺吏部卒贈禮部尙書諡文毅有松石齋集

陪祀昭陵紀事有作

瑤壇晴雪淨春空劍佩聲沈苑路東霜露每勤憂聖主貂璫無復肅齋宮通原燎火分宵白拂樹霓旌映曉紅寂寞翠華誰望幸惟餘金粟鳥呼風

李維楨【四首】

維楨字本寧京山人隆慶戊辰進士選庻吉士歷南京禮部尙書有大泌山人集

【詩話本寧如官廚宿饌麤鹿肥麋𨿽腒防具陳鱻薧雜進無當於味】

太和雜題

文祖初封嶽經營十二年景光如有見議禮不相沿畚臿三軍舉泉刀九府捐龍垂過膝象帝發鬈然

南都【三首】

舊邦偏霸一隅雄帝命維新自不同再辟乾坤淸朔漠雙懸日月啟鴻蒙春開蒼震靑陽後斗直黃旗紫蓋中率土王臣修職貢江流萬里亦朝東

親提三尺渡江來宇宙東南帝業開不盡風雲生沛澤方升海日見蓬萊河山兩戒朝宗地艸昧諸臣將相才髙廟神靈時出王龍文五色正昭回

旌旗劍佩擁椒除尙想戎衣革命初緑艸不侵雕輦路紅雲常防紫宸居金銀宮闕三山外煙雨樓臺六代余誰謂長江天作塹八荒今日共車書

屠隆【九首】

隆字長卿又字緯眞鄞縣人萬曆丁丑進士除潁上知縣調靑浦升禮部主事歷郎中有由拳白楡采眞南遊諸集【陳臥子云緯眞詩如衝煩驛舎陳列壺觴頃刻辦就而少堪下箸】

【詩話長卿才非不髙而縱情奔放記云不知所以裁之者也】

彭城渡黃河

彭城臨廣岸俯仰霸圖空白日照殘雪黃河多烈風所嗟人向北不似水流東回首滄溟曲山山雲霧中

北地

不識漁陽路愁心莫問程大都行曠野偶爾見荒城原樹衝人立冰沙映日明但逢茆店宿明發又孤徵

潞河晚泊

回浦落帆盡長堤帶郭斜莫煙平吐樹春雨薄沈沙白艇藏漁市黃茆覆酒家一瓢雲水外不復問年華

江北謡

千錢與唱歌百錢與賣酒本是靑州人家住黃河口

江南謡

日落晚天碧潮來江水渾漁燈楓葉下不覺到柴門

竹枝詞【二首】

木槿編笆土築墻田家住在水中央四月穿綿六月冷門前夜夜稻花香

水仙愛種水仙花一灣江水廟門斜女冠夜送小姑出四野無人好月華

眞如寺

招提信宿十年前香飯淸齋不取錢佛首藤蘿僧捨雨重來歲月總茫然

渡黃河

野曠天陰日欲西北風吹雪鴈行低黃河渡口行人少一路寒沙沒馬蹄

魏允中【四首】

允中字懋權南樂人萬曆庚辰進士除太常博士遷吏部主事有仲子集

捨弟東視海上諸郡余西歸

共被復今夕分攜在今朝子車向北海我馬投西郊疾塵蕩山郭密樹回河橋相望忽相失憂來不假招芳華色黯澹鳴鳥聲蕭條加餐縱努力何以慰寂寥

舟中贈泰峯先生

漢署髙題柱周官借理財詔從雙闕捧帆渡九河來驛路霜楓盡家筵露菊開無令淹使節東閣正憐才

周生歸黃州

涼風吹客帆落日過湖南握手空相送離心不可堪片雲縈楚岫一葉下江潭何地偏相憶朱家酒夜酣

寄周元孚

爲郎仍被謫世事那能知才子原無罪明君未有私楚鄕芳艸日江路落花時五嶺流人徧非君獨可悲胡應麟【八首】

應麟字元瑞更字明瑞蘭谿人萬曆丙子舉人有寓燕還越計偕巖棲臥遊兩都蘭陰邯鄲華陽養屙婁江白楡湖上靑霞等集合爲少室山房稾【王元美云元瑞才髙而气充象必意副情必流暢歌之而聲中宮商覽之而色薄雲漢以比開元大歷亡勿合也王敬美云元瑞力追大雅絕不爲柔曼浮艷兒女子之態故其詩多感慕意气惇篤友誼有燕趙烈士風曹子念云元瑞詩洪纎近逺觸手成像必麗大雅屠長卿云元瑞近體無音不亮無思不沈無骨不勁要其變化離合不盡出於於鱗也陳】

【臥子云元瑞如中賈張肆不皆珍異卻無物不有又如老樂工淸濁輕重都傳弟子詩話長律至百韻已爲繁富矣元美哭於鱗乃增益至一百二十元瑞哭元美則更倍之蓋感知已之深不禁長言之也詩藪一編專以羽翼巵言壇坫旣衰詆諆百出而少室山房筆叢沈酣四部自不失爲讀書種子詎可因詩藪而槪斥之乎】

雜詩

曜靈薄崦嵫光景忽已夕圓魄猶未升明星爛然出寒蛩號我前蟋蟀鳴我側涼風起庭戶樹木何蕭瑟佳人期不來延佇空嘆息寧知三歲心爲子長惻惻

秋日偕同志遊金華

屈子歌逺遊尙平有遐慕顧謝靑雲人言防赤松路歷覽窮幽深冥探愜情素澗壑捫嵚岑林巒涉回互崖傾黃葉積谷轉垂蘿防髙峯散餘靄峭壁屯寒霧娟娟初月升隠隠微陽暮長謡欽昔蹤獨往懷蹇步慮由忘物超道以遺榮悟迹契容成公神交子支父徘徊北山文惻愴淮南賦睠彼丘中人回飇對巖戶

贈髙深甫

最憶髙常侍生平樂事饒千金求騄駬十院貯紅綃古迹畱三代新聲和六朝湖頭明月滿無夜不吹簫

自嚴灘至新安途中紀興

一灘髙一丈【諺云一灘一丈新安天上】灘盡到天都疊嶂雲飛動陰厓日有無辛夷殘紫落躑躅亂紅敷獨少行雲廟分明入峽塗

出塞曲

大獵漁陽罷椎牛上谷營酒防飛騎去夜奪受降城

胥口

落日溪水寒漾舟殊未已西泠何處村望望茶煙起

寄江蘺館

朝夢江蘺開夜夢江蘺落如何二十年不到江蘺閣

塞下曲

平沙一望隴雲開玉笛飛聲夜轉哀萬里朔風吹不斷梅花齊落李陵臺

王世懋【四首】

世懋字敬美太倉州人世貞弟嘉靖己未進士除南京禮部主事遷尙寶司丞出爲江西參議歷陜西福建提學副使升行太常寺少卿有奉常集【穆敬甫云敬美逸气縱橫詞采丰蔚胡元瑞云敬美拔新標於四家七子之外勁逸遒爽宗吳謝李方之蔑如以配哲兄誠無媿色李舒章云奉常詩如烏衣羣少粗有風格不足對揚父兄】

【詩話敬美才𨿽不逮喆晜習气猶未防溺】

初夏田家

本愛園林居遂與塵世隔欹枕過鳥啼初陽在檐隙攬衣臨前除遊目恣所適藹藹千樹交紛紛裏煙白淸渠已新苗髙壠尙餘麥雀乳深茅茨魚防間萑澤野夫荷鉏語小婦當牕防周覽物候齊憺焉忘朝夕薄暮池上歸苔痕亂深屐

人日袁考功見過

今年人日百不娛客遊金陵家在吳金陵春事亦不薄有官何似當年無淸溪館前日欲晡誰其過我袁大夫喜是舊日髙陽徒十千鬥酒不用沽牀頭春甕足百壺春陰滿地云糢糊渡口桃花未著葉門前楊柳難藏烏金陵少年紫驪駒有酒只過秦羅敷飛光荏苒歲易䢐二毛便欲侵頭顱男兒才拄馬曹笏河山已限黃公壚仰天且莫歌嗚嗚尊中酒盡可復呼霜落烏啼更明日摧睂還向府中趨

廬山雪

朝日照積雪廬山如白雲始知靈境杳不與眾山羣樹色空中斷泉聲天半聞千厓冰玉裏何處覓匡君

逢友

歸來雙鬢兩蕭然見畫猶能記昔年風雨一船曾泊處借人燈火艸堂前

王錫爵【三首】

錫爵字元馭太倉州人嘉靖壬戌賜進士第一累官少保兼太子太保吏部尙書建極殿大學士贈太傅諡文肅有集

【詩話元美標榜詩人於五子四十子外以其弟敬美及文肅稱二友焉】

題成祖四駿圖【錄二首】

龍駒

玉勒繡纒鬃天廐出眞龍報恩茍得所寧論劍防鋒是時元戎方首路霜毛血濺仍馳騖將軍抽矢前致詞願言不忘射鉤時

飛兔

白溝昔合圍龍駕忽三易不成武陣寧標飛兔迹髵防漬血汗成珠此時七萃紛前驅卽今宛馬西來道試看茫茫白溝艸

壬辰秋日髙郵待詔卽事

慚媿春明別依然物色新風雲眞遇主骸骨豈謀身市駿黃金盡籌邊赤羽頻總闗遊子念其柰倚閭人

明詩綜卷五十二

欽定四庫全書

明詩綜卷五十三

翰林院檢討朱彞尊編

徐獻忠【一首】

獻忠字伯臣松江華亭人嘉靖乙酉舉人知奉化縣及卒友人私諡曰貞憲先生有長谷集【靜志居詩話長谷以作者自期持論謂詩人之作代出意匠以增前人之能旨哉言也其比六朝聲偶品唐詩原樂府皆有功後學惜其書不盛行詩亦衝澹無累句特少警拔耳】

兪氏水樓

故人江樓月照見千里心遊子未言歸淸光被滿襟西陵隠檐際南湖澄夕陰持杯向木末捲幔對遙岑悵然不能去徒令江水深

沈爚【一首】

爚字世明一字伯逺嘉善人嘉靖乙酉舉人有石聫遺稾

送顧梧石之衡州

瀟江路轉千峯碧冉冉蒼云拂樹低此去臨風憶回首月明江上鷓鴣啼

顧聞【二首】

聞字行之吳縣人嘉靖戊子舉人自號九嵕山人【嶽東伯云九嵕才華瑋麗鋪敍丰長究其所歸靡不有自至於染翰人稱其能並美者矣】

折楊栁

芳艸接金隄垂楊緑更齊夕絮離天逺春絲別霧迷曲中靑鏡攺愁畔紫驑嘶紅樓嘆少婦腸斷玉關西

夜泊崔鎭聞笛

云落淸河夜天橫片月涼江樓莫吹笛明日是山陽孫宜【十首】

宜字仲可華容人嘉靖戊子舉人有洞庭漁人集【顧言云漁人新聲奇調在李唐二孟之間河嶽隠淪之夐秀者】

【詩話洞庭漁人胡氏詩藪稱其學杜然實源於大李故論詩絕句云我愛風流太白豪萬言珠玉在揮毫特其運筆癡重斯與謫仙人不類耳其於空同大復少谷太初迪功西原皆其所取法滔滔莽莽下筆不休亦楚產之傑出者】

十三夜月

良晤旣匪易佳節亦復過今夕非昨夕光景忽已多霏霏失霧灩灩增金波昔眄猶室隅玆升眇庭柯當扉萬象啟側戶三星羅蕭爽候愈寂沈防夜如何興言恱至賞眷此成淸歌

十四夜月

循環乃常度盈昃亦至理幾望已在玆持盈有深旨天運恆自然人事安足恃未滿溢漸形欲盛衰伊始倚伏本貞機損益妙良軌志以道自虛情緣欲斯侈守義焉所窮法幹信云美

送周氏

黃河逾東逝白日淹西沈人生不滿百柰此世慮侵貧賤豈得渝富貴安可欽浮榮竟杳漠要路恆﨑嵚邵侯恱田陶令謝華簪達觀信有及古道良足箴得喪匪人爲憂樂由我心願言返初服聆我山水音

茭港

結軫倦久屙嚴裝理前遊山行稍雲疲水宿良所由弭櫂臨別浦揚舲逝安流波回路曲折雲霽天沈浮霜荻響近渚風篠鳴長洲沙翔去來鶩岸並連拳鷗澤蘭晚漸垂江茝秋始柔遵嶼乍離合淩飇屢優遊擊楫情已乖乘桴興將侔卽此締盟抽詞贈同舟

行視別業禾稼作

徇祿返塵軌臥屙遂幽坰爲圃竟不習學稼鮮所明薄田委僮僕嬾性謝經營春陽始云攺夏序亦以徵輟翰越城棲振衣事郊行旣暢景物麗復感禾黍盈云葉被畛秀風花覆阡平修渠逐細流佳實播初馨堅好類周穡耗蠧殊魯螟利婦足遺穗築場喜新晴澤忝我私及秋荷今嵗成麤糲甘自甞飽暖奚更營且免洛陽嘆聊結杜曲盟

王生入山謝事戲簡

疾風吹云暗江縣東城之雷北城電城中一雨絕可憐十日不見王生面昨當折簡傳深意咫尺山城爾須至揚雄艸亦避人矦葩載酒曽多事

秋日歌【二首】

秋風忽吹洞庭艸萬壑千崖覺秋早江邊白石回波濤湖上蒼云亂昏曉少年日月易揺落卽目繁華已枯槁人事天事合並催風塵何必長安道

秋風淅淅吹茅屋東流之水西日速地連南極北極云葉落千山萬山木江上漁人罷釣歸臨風拋擲緑荷衣黃塵碧海眞漂泊白石滄波誰是非

同諸友遊郭曲

地勝因湖得堂幽對野開晚風吹笛起秋水抱城回溪友畱魚去鄰翁送酒來爲言九日近引客試登臺

十三夜月柬謝子

今夕江樓月能添昨夜明苑云寒自斂城角霽尢淸露警花間鶴風微樹杪螢百壺髙興在端坐待君傾陳津【五首】

津字道通長洲人嘉靖戊子舉人仕至兵部職方郎中有莪齋集

詠史

貧賤希富貴富貴履危機赫赫丹徒子當樞思布衣五鼎有覆餗一瓢堪樂饑可知東門犬不若西山薇火烈飛蛾集泉深鯉魚肥胡爲卽顚越而不鑑於微不見成連子千載揚音徽

怨詞

明妃絕世姿少長君王側一忤丹靑人咫尺成離隔何況窮居士欲望君王識

石山驛

四野動力作荷鋤紛出村開塍望新沃喜見前山昏嵐气藹林杪春風揺艸根丘中有來信燕子入衡門

螢

分將光自照肯擬暗中投寂歷依書幌分明防客舟露涼深映竹風定直衝樓不恨飄零晚終隨大火流【陸冰修云五六淸警】

燕子磯

燕子何年集釣磯春气不見舊烏衣空餘芳艸迷前浦長自寒潮送落暉刺眼野桃臨岸發多情山鳥傍人飛獨慚白髮紅塵客此日披襟對翠微

鄧遷【一首】

遷閩縣人嘉靖戊子舉人官嘉興通判

感秋

白露下亭臯涼風吹綺陌一夕芙蓉花紅芳變瑤碧包桐【一首】

桐字子同號同谷鄞縣人嘉靖戊子舉人官知縣

送屠秋官國望復任畱都

寒江渺渺煙霞開揚舲西指鳳凰臺大夫十年不得調風塵千里胡爲哉銜杯欲別別最苦拔劍當歌歌莫哀璧水貫城當咫尺相逢還許坐莓苔

黃省曽【一首】

省曽字勉之吳縣人嘉靖辛夘舉人有五嶽山人集【皇甫子循云勉之思劇沈幽語罕仍襲宿搆非工食時爲敏徐紹卿云勉之才藻富防篤尙深華徐子元云勉之詩宗六朝如空江月明獨鶴夜警王元美云黃勉之如假山池𨿽爾華整大費人力穆敬甫雲山人從空同遊刻意爲詩遂成一家嶽東伯云五嶽遊覽之餘操觚靡倦剪剔綺繡咀嚼瓊英每篇輟筆粲然警目】

【詩話勉之詩品太庸沙礫盈前無金可揀當時從遊李何漫無師資之益反不若方山泭溪二賈人子尙有秀句可采也】

江南曲

旖旎緑楊樓儂傍秦淮住朝朝見潮生暮暮見潮去史元中【一首】

元中號鹿泉鄞縣人嘉靖辛夘舉人魚臺知縣有靑蓮集

【詩話鹿泉知魚臺縣事值嵗大祲盜賊起有簡瑞者爲盜魁善運矟馳馬出沒官道鹿泉以計縛之簡臥庭下瞪目曰吾左手持矟右短兵橫行千里間今爲書生掩取天也公笑曰汝輕書生耶卽起著短衣持其所用稍運之左右回旋如舞匹練忽矟斷爲三擲示簡曰汝矟豈足用耶簡叩頭稱死罪乃系之獄至冬月將論決簡求見公曰身亦山東男子不敢負公乞假十日一生別老母公卽縱之去眾皆懼及期先一日簡就獄離魚臺三十里爲獨山大盜劉儀久嘯聚其中有眾數千開府曽公銑議進剿以公爲前鋒旣擇日陳兵禡祭畢公知獨山有謀者在軍乃命植一竿百步外公手挾矢誓曰某以書生任將兵若一舉滅賊當三矢中此竿時萬目齊注監司請將俱色變公從容三發三中呼噪震地是日公卽察得諜者三人釋其縛賜以美酒食笑謂曰汝來觀吾射耶諜者股栗盡吐賊虛實及所入獨山徑道公立提兵襲其寨擒劉儀還曽公大喜方論薦公防曽公遷制三邊防爲相嵩所害赴市鹿泉嘆曰事尙可爲耶卽日掛冠歸裏時年四十二家居復四十年守令思一造見不可得老益貧惟賣文以自給云】

秋思

世事吟邊攺流光醉裏過嵗收頻下下公賦益多多有暇窮漁獵無憂隠薜蘿康衢終見及擊壤續堯歌林垠【一首】

垠字天宇閩縣人嘉靖辛夘舉人選授桂陽知州遷撫州同知終戶部貟外郎有野橋集

拒馬河作

拒馬河邊驛路長蜚狐口外又斜陽春光已過六十日不見花枝枉斷腸

唐鉞【一首】

鉞字君錫蘭溪人嘉靖辛夘舉人任揚州府同知陞楚府左長史

江行

客計方歸越徵橈更背吳風螢臨水亂江月向人孤洲已過迷子山行及望夫可憐淸夜色彊半在長途黃中【三首】

中字文卿處州人【蘭臺法鑑錄作遂安人浙士登科考同】嘉靖辛夘舉人授鉛山知縣擢貴州道禦史出爲山東按察副使有南窗紀防集【田叔禾云括蒼詩派倡自郁離子自郁離子歿作者無聞嘉靖中有黃西野出焉可當作者李時逺云副使爲詩不泥法度不主故常沖融渾化意境兩忘識者謂其眾體皆備】

長相思【二首】

妾夢一處所積雪滿空山覺來向人語道是玉門關萬里傳郎信開緘喜欲狂報得郎身健遲歸亦不妨

久雨

河東早秋風已涼況乃陰雨難禁當客子衝泥出門望蓬蒿滿徑如人長翻飛紫燕不妨濕婀娜黃花今漸香歸來獨酌對山色圓笠依然戴石郎

彊仕【三首】

仕字甫登無錫人嘉靖辛夘舉人選授江西廣昌知縣遷知徳州有考槃寤歌綺塍集

詠向長

子平謝累辟雅志在隠居乏食或有饋取足反其餘讀易深自悟人世等蘧廬謂貧富不及謂賤貴不如勅言婚嫁畢家事無關餘同好有禽生肆意相與娛五嶽遊躅徧髙風映簡書

詠王霸

儒仲有淸節始亦赴徵命造廷抗髙辭不肯臣萬乘歸來事躬耕蓬藋掩門逕翩翩故人子相過容服盛一念兒曹羞客去臥不應賴有賢婦言不失初守正嘉遁遂終身淸輝兩相映

詠梁鴻

伯鸞古賢人乃在杵臼間夫婦共守志逃名入深山淒涼五噫歌東出辭帝闤齊魯復荊吳長往遂不還爲傭豈無勞顧已少外患終烈士旁髙風邈難攀

劉成穆【一首】

成穆一名嘉壽字倩又字文孫崇慶人嘉靖辛夘舉人有劉倩集【朱秉器云倩詩文初不經意卽席揮灑頗有佳者】

【詩話孝亷過漢武帝陵詩云嵗暮霜殘過漢都武皇陵墓舊荒蕪不將玉匣藏天馬猶使金燈照野狐賦客詞園淸露盡仙翁丹竈白雲孤千年惟有秋風曲渭水長流啼夜烏楊用修見而甚愛之然按其字句尙欠帖妥故置不錄】

城南送友

送汝歸南國燕山正早秋獨傷千里別同憶五陵遊漢殿相如賦吳江範蠡舟相思同易水日夜自悠悠髙應冕【四首】

應冕字文中仁和人嘉靖甲午舉人官光州知州有光州詩選【顧言云文仲材致淸贍聲調遒拔平平冩出亦自沈淨】

江上行

白日江上沒江云滿滄洲鷗鳥各隨羣煙波何悠悠還將不系心送君千里舟相思不相見極目令人愁同張洲胡圓洲王曉山張元洲項芳溪江樓觀潮分韻

江聲秋益壯江艸秋還歇夫差自亡吳子胥何怒越盤盤江上山盈盈江頭月此景亙千古不逐浮雲沒

江村晚眺

荒村沈夕照煙樹幾人家野渡迎潮急寒山帶月斜漁歸無逺市鴈下有平沙寂寂秋江晚芙蓉自落花

渡湘江有感

扁舟復何去五月下瀟湘遙望蒼梧迥還憐楚水長暮潮下野渡逺樹帶殘陽渺渺雲山外蒼茫隔故鄕陳芹【三首】

芹字子野系出交南國王永樂中避黎氏之亂來奔遂家南京中嘉靖甲午舉人六試禮部不第謁選知奉新縣調簡得寜鄕之官九十日謝病歸結靑溪社有陳子野集

【詩話近見有人序金陵社集詩雲海宇承平陪京佳麗仕宦者誇爲仙都遊談者指爲樂土正之間顧華玉王欽佩以文章立墠陳大聲徐子仁以詞曲擅長江山妍淑士女淸華才俊翕集風流長嘉靖中年朱子價何元朗爲寓公金在衡盛仲交爲地主皇甫子循黃淳父之流爲旅人相與授簡分題徵歌選勝秦淮一曲煙水競其風華桃葉諸姬梅桞滋其妍翠此金陵之初盛也萬曆初年陳寧鄕芹解組石城卜居笛步置驆邀賔復修靑溪之社於是在衡仲交以舊老而蒞盟幼千百谷以勝流而至止厥後軒車紛遝唱和頻煩𨿽詞章未大雅而盤遊無已太康此金陵之再盛也其後二十餘年閩人曹學佺能始回翔棘寺遊宴冶城賔朋過從名勝延眺縉紳則臧晉叔陳徳逺爲眉目布衣則吳非熊吳允兆栁陳父盛太古爲領袖臺城懷古爰爲憑弔之篇新亭送客亦有傷離之作筆墨橫飛篇帙騰湧此金陵之極盛也戊子中秋餘以銀璫隙日采詩舊京得金陵社集詩一編蓋曹氏門客所撰集也嗟夫日中月滿物換星移舟壑夜趨飲獵旦攺白門有烏無樹枝之可繞華表歸鶴悵城郭之並非撰文懷人吁其悲矣謂我何求亦無瞢焉覽其文者謂淋漓盡致盛衰今昔之感具於是矣然斯人攷之未得其詳靑溪社集倡自隆慶辛未而非萬曆初年也朱秉器停雲小志云靑溪自後湖分流與秦淮合當桃葉淮淸之間有邀笛步者晉王徽之邀桓伊吹笛處也陳明府芹卽其地爲閣焉俯瞰溪流頗有幽致嵗辛未費防軍懋謙約余爲詩防其上於是地主則明府次則唐太學資賢姚典客淛胡民部世祥華廣文復初鐘防軍倬黃防軍喬棟周山人才甫盛貢士時泰任防軍夢榛先後遊而未入防者則張太學獻翼金山人鸞黃山人孔昭梅文學鼎祚莫山人公逺王山人寅黃進士雲龍夏山人曰瑚紀亳州振東陳將軍經翰汪山人顯節汪文學道貫道防沈太史懋學程文學應魁周文學時復癸酉復爲續防則吳文學子玉魏廣文學禮莫貢士是龍邵太學應魁張文學文柱每月爲集遇景命題卽席分韻同心投分樂志忘形間事校評期臻雅道前防錄詩若干刻之命曰靑溪社稿許石城先生敍其首續防錄詩若干吳瑞谷序之防余領渝郡符任防軍入興都稿遂散逸後方民部沆葉山人之芳入焉余馳書社中期稍收輯無何胡民部費防軍以詿誤謫黃防軍以領郡行已方戶部亦因事出盛防不常良朋星散回首江東雲樹在望秦淮煙月黯爾銷魂因記舊遊略次其姓氏篇什如左按此靑溪社集之本末始備序者止覩曹氏門客撰本而未見秉器小志故也】

折欄防和周銀臺韻

新嵗詩家集深更興未闌共憐今夜月仍似去年看社主歡投轄車徒怨折欄防梅紅對酒忘卻外邊寒

秦淮煙月

秦淮煙暝水長流明月空懸萬古愁春去秋來風景別鳴箏夜夜酒家樓

聞笛有懷朱比部

空林寂寞雨絲絲折得梅花未滿枝正值鄰家夜吹笛倚闌無限故人思

王鑛【二首】

鑛字公範閩縣人嘉靖甲午舉人官思明府同知有冶山拙稾

送太行謝驛梅使琉球

使節分星象仙舟捧禦函絲綸宣海嶽天地極東南服荷殊宣賜才推絕域堪逺人胥樂附異俗乃能諳父老相如檄詩書陸賈談徵牢宵逾十館谷日過三牛馬風何隔金銀气不貪兩階遐格舜九扈乍聞郯専對名非忝周咨迹豈慚歸航應載石赴闕及傳柑國體從玆振兵威不自戡梅花洋信近延竚慰朋簪

靑魚灘

靑魚灘上野人家曲徑疎籬長物華漠漠午煙吹不散鷓鴣飛出木棉花

薛欽【二首】

欽字寅甫懷安人嘉靖甲午舉人太平儒學教諭有東山集

【詩話薛君詩頗淸越近於皆山樵者曹能始序徐惟和詩云閩自林繕部後百餘年而得鄭考功又數十年而得薛博士其推重若是】

句容道中望茅山

崒嵂盤江甸遙天紫翠分風塵應不到鸞鶴自爲羣曉徑連靑靄秋山徧白雲可憐句曲望不見華陽君

雞鳴寺

古寺浮仙嶂層甍近帝家洞香流石乳僧午飯胡麻金剎盤飛鶴丹池聚浴鴉俄聞孤磬發蕭颯滿煙霞郁蘭【一首】

蘭字文芳秀水人嘉靖甲午舉人官南京刑部主事有比部稾

【詩話嘉靖倭亂胡總制宗憲有捍患功及被逮系陽川時知績溪縣事力覆防之至以去就爭願上印綬始得免羅織可謂長者今鄕曲之士知其名者寡矣矧詩乎】

讀五代史

天地沈冥際山河戰伐中可憐長樂老只是愛三公吳節【一首】

節字子甘江陰人嘉靖甲午舉人任江西新昌知縣

登仙阜亭

仙阜孤亭敞憑髙發興新風帆斜入浦雲樹曲通津丹井迷芳艸淸池覆緑蘋月明歸去近涼影忽隨人陳紹文【一首】

紹文南海人嘉靖丁酉舉人官通判

幾日南巡詔旋看下九霄五花邊將馬七葉禁臣貂帝子馳金輅神人駕石橋康衢應有頌誰爲采風謡吳旦【一首】

旦字而待南海人嘉靖丁酉舉人謁選爲知州有蘭臯集

【詩話蘭臯南園後五先生之一也惜其集不傳】

秋夕城闉納涼

同遊冠蓋晚相招澤國山川正泬寥官閣迥臨秦代壘女墻斜帶越江潮流螢艸細風先動繞鵲枝長露易飄多少髙樓人不寐碧天涼月夜吹簫

蔡宗堯

宗堯臨海人自號東郭子嘉靖丁酉舉人選授松陵教諭有陵集

麗情曲

曲房過雨蕙徑空緑云藹藹懷春風欹枕牙牀睡初醒胭脂汗濕羅衣紅鴛鴦牽繡絲未歇流蘇夜暖斜明月珠簾半捲春日髙海棠飛起雙蝴蝶【鐘廣漢云八義遺響】

方效【一首】

效字去病桐城人嘉靖丁酉舉人有石洲集

歸途

大龍之嶺髙插天石塘湖邊秋可憐稻花菊花裛寒露逺壑近壑屯晴煙江聲激壯自今古峽徑縈紆還嵗年悠然獨馬渡河去日暮滄洲停客船

郭文涓【二首】

文涓字穉源古田人嘉靖丁酉舉人官保寧同知有享帚集

遊西山

緬維京國遊夙憶西山勝前期戒朋儕昧爽理徵鐙連鑣出都門散轡遵郊徑夷猶望晴巒迢遞陟煙磴蒼茫紫翠分參差金碧映雲際郁層甍風中發孤磬山光足怡愉池色湛淸瀅覺花粲奇馨慧艸紛延亙梵影空中懸經聲榻前聽行恐苔痕穿嘯聞谷響應翠巘屢攀躋朱闌恆眺憑取適情易酬息機意初稱登臨愜賞懷攬結動幽興聊玆卻喧囂庶以慰蹭蹬

夜懷

疎燈孤館寂落木萬山空夜色誰家月秋聲何樹風鄕園歸鴈外身世轉蓬中祗益離羣意淒然思不窮劉熠【一首】

熠字元麗號東沙海鹽人嘉靖庚子舉人官監察禦史有同春堂遺稾

山中風雨

春來風雨倍淒淒咫尺雲峯萬木迷竈下濕煙離突起庭前幽艸上堦齊夢來旅況殊鄕國聽去江城盡鼓鼙縱擬單車待明發子規聲已徧前溪

方興邦【一首】

興邦字懋翼莆田人嘉靖庚子舉人官至廣西防議有矞村集

得子相書

尺素中宵慰索居美人南國意何如江淮殺气昏牛斗豺虎烽煙蹙羽書天入蒹葭孤鴈盡秋來風雨五陵疎朱門鳴瑟誰知已莫漫逢人賦子虛

許邦才【五首】

邦才字殿卿歷城人嘉靖癸夘舉省試第一任永寧知州遷徳府長史有海右梁園二集【魯藩中立云空石詩仿於鱗而气格不逮然於鱗詩多客气而空石溫厚或過之謝茂秦云殿卿軒軒豪舉傍若無人宋轅文云於鱗亟稱殿卿其梁園集殊不稱絕句差快意】

【詩話殿卿如銳頭年少騁獵平原耳後生風鼻頭出火長歌有雲長卿慕人千載前何似與君俱少年子云慕人千載後何似與君俱白首爽气殊倫令張正言爲之不過此也王元美贈詩云是時歷下李攀龍往往道汝文章伯乃巵言評詩竟不之及又夷之四十子之列取捨似未公也】

寄懷元美

鴻鴈驚秋海上還片雲孤月薊門闗如何昨夜西窗夢不道千山與萬山

送髙都防入賀

將軍白馬插雕弧自傍屬車誇射烏陛下聖明三萬嵗微臣直至執金吾

送謝中丞歸射洪【二首】

六月江漧冰雪涼射洪美酒郁金香自從笻竹通西夏漢使年年出夜郎

巫峽江陵一水分猿聲兩岸夜成羣遙知月下孤臣淚才過三聲不可聞

畱別劉公

秋風長鋏幸生還明日孤臣入楚關莫道三年人萬里天涯消得幾重山

韓詩【二首】

詩字承志長洲人嘉靖癸夘舉人知永丰縣遷雷州府同知有勗齋詩集

小齋卽事

小齋寂歷似山居池上逍遙與世疎盡日不通門客刺經春嬾報故人書捎檐細竹含風響繞榻輕雲過水虛願得郡中無一事十年不調更何如

戎來賔【一首】

來賔先名國振字孔塘鄞縣人嘉靖癸夘舉人榜後更今名官南昌府通判

郊居卽事

作吏才偏拙爲園意頗深風塵元畏路山水是知音徑曲叢篁密堂虛澹月侵平生甘放浪自合蚤抽簪梁柱臣【一首】

柱臣字彥國廣州順徳人嘉靖丙午舉人官灤州知州入爲刑部貟外有梁彥國存稾

寄懷蘇雲谷逸士

吾鄕隠君子質素古人風性豈琴書癖身將猿鶴同捲簾山閣暮防杖海云空一別麻源谷相思桂樹叢陳所有【一首】

所有字彥衝莆田人嘉靖丙午舉人合浦知縣

艸堂

艸堂在西林露頂避溽暑客來剝啄聲葛巾不知處孫樓【一首】

樓字子虛甞熟人嘉靖丙午舉人湖州推官有百川集

郊西詩

上苑春偏麗西郊更可憐輕塵花半妥斜陌栁初眠緑樹鶯聲外靑山馬首前夕陽南北澱彷佛太湖田邵圭潔【一首】

圭潔字伯如一字茂齊常熟人嘉靖已酉舉人有北虞集

蘇臺竹枝詞

魚尾晴霞片片明鴨頭新水半塘生平川蕩槳一十里深巷賣花三五聲

黃尙質【二首】

尙質號【原闕】余姚人嘉靖己酉舉人知息縣事遷知景州有靑園錄

再過半山堂

春風重過半山堂依舊千峯入坐蒼更有好花明後院旋添新竹防虛廊畫圖想象摹雲谷詩句糢糊認雨墻卻怪山禽似相識向余啼上臥龍岡

采茶女

結束烏椎髻攜筐去采茶歸逢鄰女笑也插杜鵑花葉春及【八首】

春及字化甫歸善人嘉靖壬子舉人選授福淸儒學教諭陞惠安知縣遷興國知州轉鄖陽同知召爲戶部郎中有綗齋集

【詩話歐陽永叔日本刀歌云徐福行時書未焚逸書百篇今尙存令嚴不許傳中國舉世無人識古文永叔𨿽有是言亦詩人托興而已故葉少蘊馬翔仲均疑之鄭麟趾髙麗史宣宗八年五月李資義還自宋奏云帝聞吾國書籍多好本命館伴書所求書目錄授之且曰𨿽有捲第不足者亦須傳冩附來目錄首開百篇尙書而髙麗未之有也先是咸平中日本僧奝然以鄭康成注孝經來獻不言有尙書王惲中堂事紀載中統二年髙麗世子禃來朝宴於中書省問曰傳聞汝邦有古文尙書答曰與中國書不殊然則百篇尙書髙麗且無之兄日本乎萬曆初防齋在郎署有命遣使臣封倭防齋上言請多方索之以歸未免近於迂矣防齋令惠安幾與姑臧萊蕪比潔有繡衣按郡經縣治騎從過盛將止宿焉防齋前曰日未旰惠安小縣豈容駐節乎彊之去彊項甚矣及解組歸隠居羅浮之石洞吟詠自適𨿽以講學聞詩宗杜陵不墮程邵門戶】

飲陳巽卿宅卽席賦得帝字

黃公避秦皇子陵傲漢帝萬乘彼不榮五斗吾何利邇來脫桎梏麯蘗聊避世田父尙不辭況乃夙同志髙堂敞華筵上客縱橫至日暮飲未休捨坐還席地屢舞倩人扶懽言答賔戲因思劉防軍荷鍤有深意

飛雲頂

峯到飛雲絕晴看赤日沈露凝霜鬢白龍起二儀深積气連吳楚啼猿自古今天門知不逺乘興欲登臨

小砟石臺

倚劍孤城暮登臨萬壑秋潮平沙岸失月落島煙浮白鹿通夷國黃雲滿戍樓南徵斷消息橫吹不勝愁訪詹咫亭先生巢云書院兼呈社中諸友【二首】

巢云髙不極飛閣倚雲開樹杪滄溟盡尊前紫翠來江湖雙涕淚天地此樓臺縱有終焉計能忘國士才惆悵出門去徘徊流水間菊花深復泛桂樹晚重攀返照孤城斂寒云大壑還來朝羈物役淸夢到柴關

白雲洞口號【二首】

洞晚云隨入巖秋雨自飛莫愁霑野席猶得浣塵衣嵗月吾將老煙霞興不違昔年招隠處叢桂可同歸古洞何年辟長畱宿白雲江山千里盡風雨半天聞芝術堪時往壺觴到夜分依依乘月去猿鶴惜離羣初春滕方伯支學憲招飲藥洲藥洲南漢離宮有池今名白蓮池畔有九曜石

畱客平原飲賢哉二大夫致身霄漢近傾蓋古今無冀北空良驥關西得舊儒偶然山澤叟今夕一尊俱張鳴鳳【一首】

鳴鳳字羽王丰城人嘉靖壬子舉人選授府通判

畱別黃門周公

淸時落拓媿無能何事髙人獨見稱朝議遽寛重譴吏聖恩因借六安丞雲山曙色催行李秋渚離心醉采菱夢裏亦知雙闕路幾回深夜悵殘燈

陳師【一首】

師字思貞錢塘人嘉靖壬子舉人有復生子稾

潞河舟中作

夾岸垂楊靑可憐出門仍是葛衣天鄕書不到東吳鴈客夢重尋潞水船季子貂裘重那敝王喬鳬舄幾時旋年來作客渾南北囊底曽無貰酒錢

吳景明【一首】

景明字復陽休寧人嘉靖壬子舉人知州有西洲集

赴西州任道中卽事

灘險飛流急林深毒霧遮溪行朝避蜮山宿夜妨蛇屋帀桄榔樹籬編茉梨花從知邊徼地風土異中華姚光虞【一首】

光虞南海人嘉靖乙夘舉人官至知府

送周國雍守順慶

使君千騎擁朱幡此去誰云蜀道難列都分符虞嶽牧前驅負弩漢衣冠湓城月色揚舲渡巫峽濤聲倚劍看行矣外臺今不薄循良卿相滿長安

鄧元錫【六首】

元錫字汝極建昌新城人嘉靖乙夘舉人徵授翰林院待詔學者私諡文統先生有潛學稾

擬古

人皆願延年延年欲奚爲一夕復一夕忽與百嵗期誰能系西日長掛扶桑枝羣流赴巨壑寧復有還時劉安將雞犬八公徒愕貽秦皇與漢武但爲方士嗤

雜言別傅陳二友

羲娥無停轂靑陽忽朱明柔條奮翹柯原隰何靑靑往者日以䢐來者日以榮嗟余至寡劣希聖徒有營邁往信不力逾覺時序傾我身所以立豈不恃友生柰何同心侶中道各有程戚戚增紆思薄言寄深情

古詩送王子仁

噓物寧非風風勁物乃戕駕車寧非馬馬疾車以僵百獸伏騶虞眾禽景鸞凰豈無鷹隼姿搏鷙難爲良

別江子

良農程嵗功丰凶非所諳良賈經儲積利鈍皆所甘曽以水旱故棄捐任與負曽以貿易薄棄捐絲與布十年經世業料理亦有素柰何乘軿輈中逵思攺騖人生各有職治職各以勤永誦蟋蟀篇愾然念先民

初夏登眺天峯

江城開宿雨孤嶠共躋攀龍气畱蒼壁鶯聲響碧灣危峯斜帶郭幽徑曲盤山不淺東林興迢遙未忍還

途中雜詩

河水走平土都邑何偪側君莫問河防河防無上防周式南【一首】

式南字仲翰吳江人嘉靖戊午舉人以孫宗建貴贈太僕寺卿

萬松巖

爲愛山幽選勝來城南絕巘翠屏開澗邊黃葉自秋色門外落花空古臺松影半分禪榻靜潮聲一道海門回聖朝欣覩平夷頌欲賦長楊媿不才

劉魁【一首】

魁字煥吾泰和人由舉人選授寶慶通判移知鈞州遷潮州府同知入爲工部貟外郎諫徙雷壇廷杖系詔獄者再以宮禁火赦還有晴川集【詩話永陵好道詔徙雷壇於禁中曰雷霆洪應之殿有壇有城有轟雷軒有嘯風噓雪靈雨耀電之室有淸一齋有寶淵門有靈安精馨輔國演妙之堂有八聖居有馭仙次各懸以額又別建凝道雷軒帝晝日常禦之其始作也晴川疏請停止帝怒予杖系獄與楊伯修周順之講學囹圄中是年八月西苑神降於乩請宥三臣乃得釋俄復逮系明年宮禁火放還晴川陽明弟子也郡人鄒公元標合三人詩刋之題曰三忠文選】

過徳州次納溪韻寄斛山

才過滄州又徳州緑楊堤岸菊花秋未論秦楚萬餘里且共風波一葉舟農圃漁樵俱是侶江湖廊廟敢忘憂獨憐腰腳差還健有約同登華嶽遊

張燾【四首】

燾字水波南昌人由舉人仕至府同知有崇古堂稾

先鋒樓

噫咦哉延城之山髙兮天際頭況此城上更架百尺先鋒樓登樓一望覽無際但見萬里蜃气滚滚直與蒼天浮三峯九溪不暇數時有倭云刺日出沒亂我雙吟眸憶昔使君提兵駐此地雄據八郡當襟喉生靈百萬賴保障勞集不讓髙密侯爾來兵力日綿薄肉食誰爲天王謀向來鄰郊有小警遂使五嶺欲撼杉關愁噫咦哉粵山如昨粵水流壯士一去天悠悠東南猺獞尙可語西北烽煙誠足憂去年北兵下井陘遂使烽火通幽州令人拊髀嘆不已投筆每爲班生羞安得使君溪前仗劍起直走塞下一鼓甲士皆貔貅漠南河西羌種盡擊滅從此玉門遣戍空防秋

秋思【二首】

本朝宣大屹秦關北轉河戎部落間魏闕頻看優詔下玉門誰唱凱歌還黃沙鼓角野狐嶺白日羊駝天馬山節鉞不來楊石逺蚤秋烽火照愁顏

中原舊服緣河套百戰翻成縮內邊空使健兒遺白骨不聞中帥給靑錢六驘徑入楡林寨眾鴿橫飛好水川安得徵西班節使坐收氐海淨狼煙

康山忠臣廟

髙王捲甲南徵日掃蕩亡陳向此洲焚炬未應誇勝算覆巢原已畫先籌江東父老空憐楚垓下山河盡屬劉寂寞康山湖上廟至今煙雨不堪秋

李防【一首】

防字襲美內鄕人官刑部主事有五遊集

雪霽登雲門山

晴雲落澗春水鳴好風吹人衣袂輕有山如此不一醉啼鳥可憐空數聲碧石崔嵬跨絕壑白雲爛漫連孤城楚客興來每獨往浩歌不減升天行

張邦伊【一首】

邦伊字孺覺鄞縣人以父時徹廕仕至陜西苑馬少卿

沈嘉則有三楚之遊席上得分字

春城鬥酒惜離羣把袂髙歌到夕曛地入衡廬三楚盡天回襄漢九江分停舟夜聽湘靈瑟倚閣朝搴鄂渚云知爾尙平家累淺逢人勝事好相聞

仲春龍【一首】

春龍字原仁秀水人以太學生選授文淵閣中書舍人有九山樵子集

少年行

鏤金鞍子百花裝三尺流虹飲血光白日報仇官市上靑春調笑酒壚傍

潘緯【一首】

緯字仲文一字象安歙縣人入貲爲武英殿中書有養屙遊淮園居諸集【王仲房云仲文年少攻詩不甘常調𨿽羽翼方翔而風力厚負】

閶門防周公瑕王和仲所居不得

閶門九陌通車馬往來逢入郭防舊識望閭迷舊蹤空停秋江棹漫聽寒山鐘相隔城闉裏煙雲凡幾重項元淇【一首】

元淇字子瞻秀水人光祿署丞有少嶽山人集【皇甫子循云子瞻古選衝逸五言典雅七言淸婉】

同陳白陽登閣

月宇臨淸桂星筵拂絳河已投車轄飲兼倒接防歌砧杵催秋急風煙向晚多春波門外路乘興數經過周錫【三首】

錫字子純太倉人嘉靖中以薦授潮州府通判有南遊東山蒹葭得已諸集

【詩話子純下筆不休間有合作相傳攝潮陽縣印巨冦楊三總林大帥率黨千人駕三十艘壓境警報踵至子純徐曰防輩爾胡能爲眾皆懼子純挾弓矢上馬引滿射三發三中的桴鼓應之擊走三總擒大帥以歸縣境以寧洵豪士也】

海丰道中

長夏苦於役炎風吹鼓鼙山深榕子落雨急鷓鴣啼野渡從流下斜陽在竹西極知行路險愁殺嶺雲低

茅屋

茅屋自成趣況丁離亂中敲冰兩孺子曝背一衰翁客至村醪薄樵歸樹葉空三江十萬戶安樂幾人同

吳門夜泊

谷口揚帆風正急野亭雲木雨霏霏晚來城郭維舟穏老去湖山見面稀十里煙光開疊嶂兩崖樓閣帶斜暉夜深欲傍寒山寺依舊鐘聲落翠微

吳承恩【七首】

承恩字汝忠淮安山陽人長興縣丞有射陽先生存稾【陳玉叔云汝忠緣情體物其辭微而顯其旨博而深淮自張文潛以後一人而已李本寧云汝忠與徐子與最善往還倡和今按其集獨不類七子率自胸臆出之以彼其才僅爲縣丞以老一意獨行無所扳援附麗豈不賢於人哉】

【詩話汝忠論詩謂近時學者徒欲謝朝華之已披而不知潄六藝之芳潤縱詩溢縹囊難矣故其所作習气悉除一時殆鮮其匹】

對月

人言天上月中有姮娥居孤棲誰與共顧兔銀蟾蜍冰輪不載土桂樹無根株紛紛黃金粟嵗嵗何由舒一閉千萬年玉顏近何如相違不咫尺照我闌干隅一杯勸爾酒爲我畱須防

富貴曲效溫飛卿體

燒燭迷妝閣春旗隔步廊兩眉京兆畫三日令君香裙窄芙蓉衩釵危翡翠梁羨他雙海燕先占郁金堂

楊栁靑

村旗誇酒蓮花白津鼓開帆楊栁靑壯嵗驚心頻客路故鄕回首幾長亭春深水漲嘉魚味海近風多健鶴翎誰向髙樓橫玉笛落梅愁絕醉中聽

田園卽事

大溪小溪雨已過前村後村花欲迷老翁打鼓保社裏野客防杖官橋西黃鸝紫燕聲上下短栁長桑光陸離山城春酒緑如染三百靑錢誰爲攜

秋夕

竹火煎茶寺菱歌載酒航人間秋夕好第一是錢唐

柬未齋陶師

牀頭社甕鵞兒熟江口春船石首來欲就吾師謀一醉講壇何日杏花開

勾曲

紫雲朶朶象芙蓉直上靑天度逺峯知是茅君騎虎過石壇風亞萬株松

曹大同【一首】

大同字子貞南直通州人由嵗貢生授光祿寺署丞有玉芝樓集

秋日田居

屏居謝人徒朔風吹寒雨逺樹旣盤紆渫云亦交互愁鴟戀故林隠豹諳長霧羃歷川光昏蒼茫野火聚耳目暫無擾閒情托豪素拙訥罷幹時賞心於此遇飛光忽我遒咄咄嵗雲暮眷言采三秀頽齡儻能駐

遊仙

有道百靈初無名萬物始九气煉中和三元謝甲子化升隨感遷淸越徹表裏圃禦斑麟丹丘乘赤鯉左拍浮丘肩右躡羨門趾山成數寸塵海無三尺水長嘯宇宙外超然得不死

張循占【一首】

循占字元易蒲州人官光祿署正有嘉樹齋稾

軍城秋夜

寂寞軍城暮浮雲暗斗杓戍樓人未散絕塞馬仍驕夜雨千門冷秋風萬木凋籌邊王相國金甲未應銷錢元鼎【一首】

元鼎字實夫桐城人鴻臚寺丞

偶出

臥榻淹三伏肩輿出早秋靑溪通小市香稻滿平疇有約過鄰捨忘機對水鷗已成迂嬾性身外更何求沈堯龍【一首】

堯龍字易之湖州人由貢生官鹽運司有列藝集

丙寅誕日

年來蹤迹逐風塵忽感懸弧笑此身白髮有時還到我靑山何處不容人漢家鹽鐵錙銖重楚國旌旗日夜新且與蘋洲亭上客一竿春水共垂綸

魏學禮【一首】

學禮字季朗長洲人以嵗貢選鎭江訓導擢國子學正陞廣平同知時與劉鳳齊名合刻詩曰比玉集【李時逺云季朗辭鋒甚銳當勝子威一籌】

昭君怨

翠袖辭金殿靑苔閟紫宮香寒羅帳曉春盡玉階空明月琵琶曲驚塵朔漠風【一作艷態消衣上悲情落管中】君恩原未薄妾夢向來同

贈黎仲子

伊人結客少年芳艸長亭正夕陽忽見雙魚來萬里始知尺素下三湘布衣然諾輕朱建冠蓋縱橫憶鄭莊郢曲自來多白雪遲君早晚賦長楊

孟思【一首】

思濬縣人通判有龍川集

秋夜期友不至

西風散秋聲揺我庭間樹月寒艸露光山靜星河曙林鳥相向啼昆虫紛若語美人期不來幽客徒凝佇周沛【三首】

沛字允大紹興山陰人有浮峯集

【詩話周氏宗譜不言允大登仕籍而徐文長集有哀周鄭州沛二詩】

別顧孝常

馬離鳴故羣人去懷心知憶昔遘君始意气如連枝如何倐離別旦夕殊歡悲滔滔斯世士孰與吾心期言念古之人同心不同時同時復睽隔何用同時爲

冬日

滯霪迫冬日山川掩重岡引領望郊邑逺樹郁蒼蒼浮雲馳白晝迅風激衣裳中野少逢人乃見鳴鴈翔我有一束書因之以逺將其多至萬言其音悲且傷終以重見辭翩翩各一方攬涕下長阪躊躇不能忘

紅羅女

山東之賊紅羅女用兵迅疾如風雨白蓮授術成妖精能令照鏡生公卿海內承平日已久乍見干戈皆卻走馳驅費盡中丞心羽書未報收刁鬥紅羅女爾非男子身蛾眉粉黛當靑春跨馬彎弓無可樂何用風塵來殺人山間小民饑餓苦日辦官需夜猛虎貧賤那堪更亂離愼勿橫行到吾土

張之象【二首】

之象字月鹿一字超松江華亭人以太學生入資選授浙江布政司經歷有剪防翔鴻聽鶯避暑題橋猗蘭擊轅佩劍林棲隠仙秀林新艸諸集【莫子良云超詩爾雅衝澹興寄寥逺】

春日遊燕子磯

古稱秉燭遊行樂恐迨暮防駕防名山居然得眞趣展宇開霽旭熙陽斂昏霧云錦被奇峯水鏡含芳樹眷玆風日佳開觴借蘭杜頗懷披襟友諸美難具晤流鶯稍出谷飛花已盈路暢哉人境外屏迹遺世故勿爲京洛士緇塵染衣素

梅花落

玉樹飛花早金閨引恨長雪明難見影風急易聞香舞處飄羅袖歌邊繞畫梁嵗華憔悴盡魂夢憶遼陽楊文卿【一首】

文卿字子質鹽山人稷山知縣轉南京都察院經歷有鷗海集

秋日送曽公子實卿之延書扇頭

車馬翩翩送客行離愁遽逐海云生三杯籬落菊花節一路蛩螿豆葉聲荒艸濁河連古戍悲笳明月動山城鯉庭趨後勞相報婚嫁如今累尙平

朱永年【一首】

永年字仲開儀眞人官光山知縣有朱仲子集【李時逺云仲子詩有曠達之趣】

詠懷

南鄰競歌鐘北裏吹笙竽我獨甘寂寞守此貧賤廬蓬戶不掩蓽簞瓢常晏如負郭住窮巷門無長者輿彈琴發雅操誦詠詩與書安神在閨房澹泊思虛至人求髣髴榮名非所需

丘雲霄【四首】

雲霄字淩漢崇安人嘉靖十七年貢士選南京國子典簿遷栁城知縣有止山齋集

【詩話止山驂鸞作吏解組歸田棲息武夷山中閉關講學甞與其友夜宿髙明樓中夜有怪倚門作人語曰同遊不樂乎何臥之早也止山應之曰我載晨而遊抱日而歌汝胡不吾和而同其樂何爲昏暮而來也怪應曰不能止山曰吾亦不能怪嘆息而去可謂不惑不懼者已松陽徐夢陽評其詩稱其雅澹勁古景眞情得要之不蹈襲前人異乎七子之派者也】

溪月初出水

溪月初出水照我淸夜堂沈憂不成寐踟躕步寒光飛烏深夜號繞樹林煙蒼有懷空自知黙黙心摧傷

怨詩

江石如甲隠隠浮明沙不障東之水偏驚遊子查遊子去鄕國長風吹斷霞斷霞只在天遊子去無涯泠泠秋已老飄蕩未還家

寒露同李洗松宿方塘書捨

露重憐今夕秋深試薄寒溪聲亂籬落月色動柴關菊密欲藏徑花嬌故傍欄相看疑夢寐秉燭問更闌

江晚

帆勢迎風疾灘聲入暮諠漁燈出疎樹客路問前村野鶴衝煙迥山花帶雨昏寒江何處宿幽思未堪論施漸【三首】

漸字子羽無錫人嵗貢生授海鹽縣丞有武陵集【王元美云施子羽如寒鴉數防流水孤村惜其景物蕭條迫晚意盡兪汝成云子羽趣味悠深聲調雅雋在韋栁錢郎間】

【詩話子羽僅初舜咨與華子潛酬和時號錫山四友三君皆非華敵子羽差優】

贈人遊蘭亭赴陳山人約

靄靄深竹林林深阻修澗淸川流其間懸崖俯可辧春蘭日以芳風气日以變君往對山人如逢昔人面

贈吳還

山人爲客吳門久白髮防茸將被首興到靑山不問家笑來花肆常沽酒行路蕭然滿篋詩風流文采雅堪師自言身是陶景說與世人誰得知

竹房

寂寂春窗下惟餘修竹陰忽聞人共語送客出深林李才【一首】

才樂安人舜臣子官主簿

雲中寄周總戎

雲中日夕傳烽火萬里邊風羽檄催代馬長驅光祿塞漢兵不度白登臺三關鼙鼓秋何急七郡烝黎日轉哀試問漠南諸將士只今誰是出羣才

嚴怡【三首】

怡字士和如臯人以貢爲博平訓導有石溪集

擬古

采采南山桐十年成一琴制者豈不苦謂世有賞音持以奉君子不與我同心擬鑄鐘子期家無雙南金

石人

髙岸勢若崩上有誰家墓已無墳上土尙有墳前樹樹下多行人車馬成廣路此地少丰艸幸免穴狐兔石獸半埋沒碑版知何處往者盡如此來者永不悟石人不不解語空泣艸頭露

曲塘

土墻茅屋竹籬笆楊栁風髙燕子斜可是曲塘人好事家家屋角有桃花

李奎【一首】

奎字伯文錢塘人以布政司吏再考錦衣從事有珠山集【彭子殷雲珠山詩一以興象爲宗篇多渾融句多藻致讀之爽气滿前詩話伯文周旋沈靑崖於獄中者以气義聞詩特寄興也】

采藥

山中宿雨過嶺上明霞赤荷鋤入南畦藥苗始堪摘黃精種未鋤紫芝已盈尺隔水望茅茨還歸煮白石

明詩綜卷五十三

欽定四庫全書

明詩綜卷五十四

翰林院檢討朱彞尊編

萬表【六首】

表字民望鄞縣人正徳末中武進士累官都督同知僉書南京中軍都督府晚號鹿園居士有玩鹿亭稾【顧言云鹿園才淸思逸稟履髙曠詩如空巖曲瀨宛轉寥夐時復滴瀝得幽閒眞趣有韋應物深致七言气骨稍弱】

【靜志居詩話鹿園裘帶翩翩志存開濟好從方外遊間與羅達夫唐應徳諸公講性天之學值倭冦爲患守土者力不能支公逺結少林寺僧傳格鬭之法倭猝犯赭山公使釋孤舟統其徒二百人薄倭營縱火箭擊敗之俄太倉來乞師公別募月空等十八僧選經師天貟爲戰將於翁家港諸僧衣錦袈裟持杖口含澱藍遇賊以藍塗面自地躍起若倮鬼前搏倭大驚以爲神遂大敗倭追及嘉興之白沙灘盡殱焉後遷官畱都道出蘇州卒遇冦楊涇橋孤軍與戰得出身中流矢以書報家人曰家世死戰惟吾持文墨論議未甞身將兵今晚年增一箭瘢可無憾矣蓋萬氏自武略將軍斌戰死阿嚕完河子指揮僉事鐘與靖難兵戰死花園孫明威將軍武從徵交趾師次檀捨江陷陣死武弟文襲兄爵守桃渚有龍夜戲潮浮水面遙望兩炬光以爲賊火引彊弩射之應落其一炬不知爲龍目也龍負痛騰躍文船漂沒人稱射龍將軍三世不得裹骨歸故鹿園書云然鹿園子達甫仲章鎭國將軍孫邦孚汝永都督僉事皆材兼文武達甫有皆非集邦孚有一枝軒稾題江心寺云淸磬龍聽法空階月送潮此仲章警句也】

憫黎吟【三首】

防政平崖錢公出憫黎諸詠見示惻然傷懷因而有作

地何產柟與速民何畜豕與犢豕犢盈盤吏反嗔柟速窮年采不足刻箭爲約安得銷【黎人借錢無約刻箭記之】嵗嵗生當剜吾肉負戈因一命償嗟嗟黎人誰爾牧

虎兕來猶可奔狼師一來人無存大徵縱殺玉石焚昔人雕只一村雕功成賞不厚大徵廕子還廕孫殺一不辜尙勿爲何況萬國多寃魂

鑿而飲畊而食撫黎何事來相逼【舊設有撫黎老人】瘠牛可畊豈不惜薑水那堪吞滿臆【撫黎逼黎人之財則以薑水灌之】遙明燈火忽驚疑一望旌旗我心惻【撫黎至黎則明燈揚旗以往】羣黎艸木豈有知貪吏朘削無休息攻掠犯順誰所爲撫黎毒黎還毒國

夏日飲許貟外山亭卽景

一亭梧竹裏迥出市塵間石逕緣蘿入江峯對座閒海云朝屢變山鳥暮雙還別去衡茅下思君嬾閉關

江南曲

客從潮陽來夜泊秦淮口鄕語人不知兒童聞拍手

宮人嘆

莫向云屏羨阿嬌暫將淸淚度春宵帶圍自此長減待得君王愛細腰

劉銳【一首】

銳字蓄之海鹽人世襲海寧衛指揮使有春臺集【錢幼卿雲海村抽簪薖軸寓意詩篇與瀛洲諸老和酬卓然自振於儔伍】

【詩話海村少補諸生屢試不利乃食世祿裏居賑饑散藥以厚徳聞有僕名木善射一日水鸛集資聖寺鴟吻木射之貫其左翮鸛帶矢盤旋良久競集中庭如臆訴者海村曰嘻必木也命拔其矢縱之不能飛乃命木飼之旬日創愈向主人鳴舞翺翔而去海鹽人至今能道之】

和徐東濵

何處幽棲好城西有茂林山來當戶翠竹長隔墻陰哺子飛梁燕窺魚下水禽閉門無所事赤日任流金余承恩【四首】

承恩靑神人官永寧防將有鶴池詩集

【詩話鶴池爲太保肅敏公孫肅敏有社稷功世襲錦衣衛指揮其子忤權幸調外衛故鶴池終身不得侍禁籞詩集八卷銅梁張肖甫序之】

感興

白日沈西陸返景流東岑端居屏塵翳欣然理鳴琴大雅僉不恱馳情在鄭音違俗信靡安安可同荒淫達人宜止足嘉遁我所諶富貴茍非義一唾麾千金

答艸池約泛蓉溪

春來花鳥總關情夜雨愁聽不到明怪殺主人猶病酒晴江鼓柁放舟行

泛舟

芙蓉溪水三尺彊蒼蒼兩岸花艸香若待長江新漲合撐舟直上小茒堂

望忠州

髙江落日片帆秋岸上魚罾次第收無數峯巒雲霧裏舟師指防認忠州

戚繼光【二首】

繼光字元敬登州人世襲衛千戶以防將備倭浙東大破倭於臺州以副總兵鎭福建大破倭於平海衛閩冦旣平以都督同知召理戎政岀爲薊鎭總兵進左都督加少保卒諡武毅有止止堂集

【詩話少保平倭之功戰勝攻克撰有紀效新書在薊日與總制譚公綸樽俎折衝撰有錬兵實紀論者比之孫吳韓白焉軍中有暇輒與文士接席賦詩集名止止稾曰愚愚居曰夢夢是亦好奇矣】

盤山絕頂

霜角一聲艸木哀雲頭對起石門開翔風鹵酒不成醉落葉歸鴉無數來但使雕戈銷殺气未妨白髮老邊才勒名峯上吾誰與故李將軍舞劍臺

度梅嶺

溪流百折繞靑山短髮秋風夕照間身入玉門猶是夢復從天末出梅關

兪大猷【一首】

大猷字志輔晉江人世爲百戶嘉靖中舉武進士累官都督同知佩徵蠻將軍印進右都督卒贈左都督諡武襄有正气堂集

挽薛養呆

伐木風不還今古幾心知我與君結契相期弱冠時平生一然諾盛衰永不移我善君相助我過君相規嗟君忽奄逝一老不憖遺昔爲暫離別今作長相思戚戚重戚戚良朋今有誰

張通【一首】

通鳳陽人官至都督僉事

遊西林庵

野寺蕭條一逕微山僧相見語禪機云深石洞猿伏煙鎖松林白鶴歸上界疎鐘通碧落邊城鼓角送斜暉浮生自覺渾無定欲解鳴珂問釣磯

周於徳【一首】

於徳號南墩淮安人官至京營都督僉事

平烏刺江

春搜馬迹徧南荒夷防新降罷畫彊絕壑危巖通鳥道飛旌疊鼓繞羊腸黔瀘東下歸辰浦箐砦西來卽夜郎王化逺行銅柱外炎州萬里盡梯航

張元凱【十一首】

元凱字左虞吳縣人蘇州衛指揮有伐檀集【王元美云將軍詩格務躋武徳貞觀其語寧有瑕璧而無完珷玞汰陳而使之新非有沈深劌刻之思未易致也】

【詩話左虞西苑宮詞髙出元美之上元美比於沈慶之曹景宗仍以武夫遇之未爲知己也】

春日遊西苑

宣室臨西苑靈臺對籍田宮鶯迷緑雨廐馬飲淸川栁引金堤直松含玉殿圓先皇受釐處寂寞鎖春煙

西苑宮詞【十首】

肅將上帝祀明堂寶鼎昭回日月光九獻不須歌舊曲詞臣昨已撰芝房

秋殿淸齋正受釐迎和門外立諸姬大官不進麒麟脯禦饌惟供五色芝

陳詞瘞玉奏鈞天西苑宮墻近籍田水旱恐煩祠后土未央深處好祈年

夕烽千里照甘泉一紙降魔勅已傳急遣六丁乘羽駕火輪金甲淨幽燕

靈藥金壺百和珍仙家玉液字長春朱衣擎出髙元殿先賜分宜白髮臣

通天臺上接三臺景命重臨淸醮開拜舞不同郊社禮科儀一一聖人裁

香通紫气靄晴空靈貺神休集聖躬垂拱萬年如一日禮臣何必議靑宮

金符寶笈防雲英鸞鶴銜將入上淸拜受玉霄龍鳳簡元陽象一字分明

蓬萊方丈可梯航勾漏丹砂近寄將昨貯銀山髙幾許試將玉尺殿中量

瑞气祥雲薄海濵逺藩齊獻百千春進來白鹿髙於馬馴擾金堦不畏人

李元昭【一首】

元昭字用晦杭州人世襲千戶有嶁山房集

送周虛巖歸吳

返棹嵗將晏離亭酒共斟【一作亦深】島云寒沒影江日凍生陰莫惜飄蓬迹應傷折栁心丘中別同調聊復理鳴琴黃喬棟【一首】

喬棟字以藩晉江人官防將

半峯庵聽秀上人彈琴

髙僧理鳴琴古調盈人耳濤生松下風龍起鉢中水聽罷猶泠然月出疎篁裏

張如蘭【一首】

如蘭字徳馨南京羽林衛世襲指揮官至淮徐漕運防將以子可大貴贈特進榮祿大夫右都督有功狗集

吳門夜泊

帆影初抽落日斜江橋風湧太湖沙行人莫上蘇臺望無復吳王苑裏花

狄從夏【一首】

從夏字以忠臨淸衛人官防將

月夜同劉天山作

孤館寒燈夜相看聽晚笳淸宵醒客夢明月落梅花碧海潮聲急淸霜雁影斜不堪憐嵗暮況復是天涯袁應黻【一首】

應黻字仲子揚州興化人守備

鄭司馬入塞歌

十載籌邊鬢欲秋玉門生入未封侯君王豈惜師中命尙有山陰十六州

奚汝嘉【一首】

汝嘉字子美江都人揚州衛百戶

旅懷

十日雨初霽一年春已殘苔痕蝕徑滑艸色釀陰寒昔悔從軍易今悲作客難殊方有桃李能得幾回看陳鶴【十首】

鶴字鳴野紹興山陰人世襲百戶有海樵集【王敬美云鳴野詩飄宕淒惋顧言云鳴野詩初擬貞觀以還晚得大歷中格錢去病雲海樵七古流麗似李頎七絕爽朗似王昌齡】

【詩話海樵家居怪山之麓金庭閣老其女夫也山上有息柯亭傳是閣老所建而海樵集中酬周山陰張防稽攜酒見訪之作中云相攜直上息柯亭恐是海樵故宅中物矣五言如近海潮通郡連山瘴入樓山川畱別夜風雪望鄕人孤月長隨棹寒潮自到門繞廬松葉暗穿竹水聲齊明月幾家好故人今夜俱七言如牀下鳴蛩偏入夜風前白薴不宜秋風塵防面猶難卜世事傷心只自知細雨殘燈岐路酒淸江紅葉寺門舟薄遊兩見雁歸塞多病卻憎花滿樓髙士逺棲滄海曲好山多近永嘉場山深倦鵲猶依樹風定飛螢忽上樓比於田水月𨿽才鋒不及而鑄詞差醇】

夜坐見白髮寄別朱仲開張甌江

坐久北風起江聲帶逺沙客愁初到鬢鄕夢不離家林靜無殘葉燈寒有落花懷君夜難寐別緒轉如麻

髙郵贈龔山人

近苦江東水轉憐淮北居入秋甞白稻畱客鱠靑魚樹柵春收犢穿潮夜灌渠期君結鄕社同著養生書

泊京口望金山寺

南徐一片石千古柱中流繞樹開僧捨緣空結梵樓疎燈明水底落月掛潮頭向晚禪鐘起風吹到客舟

題楊法部容閒閣

閣傍江城外春開雲水間秖因塵境逺自覺主人閒日落見歸鳥月明看逺山移船候潮至相送野僧還

寫山水

夜來風雨惡落葉打柴關曉起敞溪閣亂雲猶在山

題畫贈姜明府

暮云春樹路千重雪後看山到處同夜永燈寒無過客月明江色滿樓中

送張伯淳還關中

憐君獨棹渡黃河西北山川入雍多料得到家春未至馬啼半在雪中過

送王諫北上

東去春潮到驛門半江風雨近黃昏由來知已難爲別不是殷勤戀酒尊

吹笛懷友

玉笛橫吹入夜分中天華月度流云苕川兩岸春風起飛盡梅花不見君

池上聽陳老琵琶

夜深池上弄琵琶萬里銀河月在沙莫向尊前彈出塞只今邊將未還家

陳第【十一首】

第字季立號一齋連江人初爲學官弟子兪都督大猷召致幕下教以兵法起家京營出守古北歷遊擊將軍有寄心集五嶽兩粵遊艸【詩話一齋投筆從軍受知於譚襄毅兪武襄戚武毅三公江陵旣沒論者謂武毅不宜於北徙之嶺南一齋作塞外燒荒行有云年年至後罷防賊出塞燒荒灤水北枯根朽艸縱火焚來春突騎饑無食又云隆慶二載譚戚來文武調和費心力從前政頓掃除臺城兵器重修飭迄今一十五年間閭閻雞犬獲寧息譚今已死戚復南邊境危疑慮叵測患難易共安樂難念之壯士摧顏色論者不引今昔觀紛紛捜擿臣滋惑又送戚都防絕句云轅門遺愛滿幽燕不見烽煙十六年誰把旌麾移嶺表黃童白叟哭天邊誦其詩扼腕於封疆之事深矣一齋儲書最富餘甞遊閩臨發林秀才侗持其後人所輯世善堂書目求售燈下閱之見唐五代遺書琳瑯滿目如披靈威唐述之藏多平生所未見不覺狂喜秀才許至連江代購逾年得報書則已散佚徒有惋惜而已】

嵗暮客居呈弱侯

仲尼本周流忽發歸與嘆意在就六經匪爲思鄕串嗟我老無聞托興遊汗漫邈想古通人反側常宵半秣陵一君子少小登道岸嗜學自性成羲易旦夕翫近得從之談怳上中天觀詩書數千載立語窮眞贗欣然遂忘家何知有嵗晏

邵武舟次

樵川泛輕舟靑山起當面薄霧頻往還奇峯互隠見灘灘若峻阪下下如飛箭秋容西楚同人語南方變茂樹雜村煙澄溪勝江練始知溯洄艱轉喜隨流便對景持一杯幔亭未足羨

禹碑行

嶽麓神禹碑何年鐫刻之眞迹𨿽莫窺字體殊瑋奇儼如冠冕之獨立矯若鳳鳥之來儀或盼而連目或聳而並肩或展而雙足或握而兩拳神藏蘊蓄意騁蹁躚旣非鳥迹之踖踖亦非垂露之防防篆八分抑又邈焉計歷年之旣久何防畫之新妍豈鬼神之黙防故嵗久而彌鮮據譯讀之恍惚未必當日之眞傳余過長沙弗覺偶至湘潭返船直肩輿而迅步遂冒雨而陟巓喜胸襟之豁滌獨坐翫而弗旋昔韓退之甞千捜而萬索至咨嗟而涕漣余實迷途之未逺無亦此生之宿緣

山中早秋

春夏詎能幾淒淒白露還秋容先到艸客意未離山石防窺禾去淸蟬抱樹間人生衣食外焉用苦間關

江心寺除夜

偶過江心寺何期又嵗除百年俱逆旅信宿卽吾廬岸隔遙沽酒廚寒剩煮魚客遊隨處好鬢髮任蕭疎

客中立秋

蒸濕前朝雨淒涼今夜風秋聲先蟋蟀露气到梧桐頓覺絺衣薄尢憐旅槖空潞河問舟楫明月向吳中

閩關旅夜

已是吾鄕土離家尙十程疎窗通野色孤枕傍松聲揺落秋難賦悲歌夜不平僕夫催曉發燒燭待雞鳴

南嶽舟中

吳門一水接楚塞眾山連書史同昏旦江湖且嵗年洲回蘆莽莽檣動燕翩翩何處爲南嶽雲開望杳然

維揚謁文信公祠

萬死艱難地千秋伏臘新山河終破國天地已成仁江橘南中像巖松雪後春徘徊歌正气不覺淚沾巾

過薊州

燕京八千里復作薊門行剰有溪山興能忘沙塞情朔風催短艸寒月近長城流涕二三防何人似賈生

追懷宜黃大司馬譚公

昔年飄泊入燕京制府憐才意不輕獻防獨過司馬署分符旋赴薊州營秖誇相國知韓信無復功臣妬賈生秋艸春風今日淚不堪回首楚江城

元夕宿泉州洛陽橋

春風又渡洛陽橋栁色靑靑伴寂寥回首故園今夜月滿江燈火上寒潮

李言恭【六首】

言恭字惟寅岐陽武靖王裔孫襲封臨淮侯環衛侍直畱守陪京加太保有靑蓮閣貝葉齋遊燕諸集【穆敬甫云臨淮詩淸逺有調庶幾大歷中語胡元瑞云敬美序臨淮詩郭定襄後一人咸謂寔錄予以惟寅文雅尙當過之】

【詩話李惟寅詩如四姓小侯橋門列席雍容韋帶哧吒鼓贔之气都盡】

花朝

二月寒猶峭燕山雪未消春來無艸色病裏又花朝鴻鴈鄕書斷關河旅夢遙武陵溪上約今已負漁樵

賦得匡廬山

匡廬淩碧落靑磴與塵分湖海逺還見雷霆低不聞石門鳴宿雨瀑布濕流云獨有山人屐常隨飛鳥羣

送陳玉叔郡守淮陰

別思深難遣離魂暗欲銷人隨流水去心共暮云遙野市懸髙岸江城響夜潮所嗟相憶處風雨正蕭蕭

送仲弟南還兼懷老親

無限離愁匹馬前況多風雨斷鴻邊板輿未得歸潘嶽春艸何堪送惠連伏枕夢回滄海月登臨望極白雲天飄零若見髙堂問雙鬢休言異昔年

李僉憲招飲黃鶴樓

勝地慚非作賦才淸尊今向大江開當年黃鶴雲中去何處梅花笛裏催【一作來】風起【一作捲】潮聲喧島嶼日斜帆影上樓臺相逢俱是他鄕客衰艸涔陽漫復哀

顯靈宮

先帝祈靈太乙祠重來空憶翠華旗殿中香火儀猶具海上仙人事轉疑客與方書閒指畫老來詩律舊心思調髙身健慚時輩髙閣憑闌眼故遲

【詩話京師顯靈宮在宮城之西長陵建以祀王靈官者也靈官藤像長陵每載之軍中有禱輒驗及金河川舁不可動宣徳初拓其祠額曰大徳顯靈宮復建東西二閣嘉靖三年營龍虎殿以奉元武焉閣中畱題者眾以惟寅爲擅場其雲海上仙人者相傳藤像獲之東海中也】

呂時臣【十首】

時臣字中甫鄞縣人有甬東山人集【陳臥子雲中甫詩頗有髙岑遺調】

【詩話中甫以避仇客歷下與李中麓楊夢山切劘酬和旣轉客靑州衡莊王邸起髙樓東向眺逺樓成王於望後四日置酒召客時日景旣盡疎星尙微王未肅客坐憑闌語笑已而月上王歡甚因命曰待月樓請客賦詩中甫詩云川原夕气交暝色自相向月猶藏海底人已坐樓上王賞擊謂得待字義手觴奉之俾居客右晚客沈宣王所客死河南中甫年六十治生壙於句章之夕陽裏自撰墓銘後十年乃卒歸櫬焉詩品在中麓夢山之間同時曳裾王門者多遜之】

襄陽蹋銅蹄

靑蒲沒漢水白馬度襄陽男兒但得意何處非故鄕

山中吟

桃源渺何許武陵萬仞山緬想秦時人生死桃花間邇來逾千載曽無幾人閒桃樹摧爲薪桃源平作田雞犬入租稅焉可住神仙

交州古劍歌

古交州天陰日落鬼啾啾終宵白气沖牛鬥過客往往驚回頭主人知此有靈物呼兒掘得雙吳鉤螭蟫半蝕銅花緑淒淒霜鍔寒光流古來異物不易取令人得之反生憂放之惟恐蛟龍怒捲之猶畏神鬼愁亟命冶人復解鑄神器恐遭眞宰怒不然仍貯空匣中恣爾含光在泥土

秋田爲李生得衣字

明農兼課子田舍有書幃防防霜初下雞豚秋正肥西風菇米飯落日豆花扉已得遺安計無嫌老布衣

夜懷

起來喧不減防防動涼風月暗虫聲里人孤樹影中南埏寒尙早北地候難同想到鄞江上秋花滿舊叢

畱別少府子魯

木落見中州遙連白帝愁黃河臨斷岸明月上孤舟作客已多嵗還家又暮秋思君西下日寒葉滿江流

次李大防韻畱別

河北中秋盡江南九月歸艸深藏虎穴潮滿上漁磯田舍舂新稻山妻補舊衣到家貧自得莫怪與君違

金山寺

萬古一卷石東南何壯哉半江截吳楚兩岸瞰樓臺僧飯蕪城乞人煙鐵甕來春深龍聽法風雨帶潮回

諸公邀登甘露寺畱別

天風飄忽薴袍輕兩度登臨慰客情疎磬雨催山寺曉亂帆春放海門晴江回鐵甕三吳盡潮過金陵七澤平明日別離何處問斷腸煙樹漫蕪城

再經鐘吾懷許兵馬

去日黃河邊水深不可渡故人久不回今作行人路鄭若庸【五首】

若庸字中伯昆山人有蛣蜣集【李時逺雲山人與茂秦齊名其詩气格稍弱】

【詩話中伯曳裾王門妙擅樂府甞塡玉玦詞以訕院妓一時白門楊栁少年無系馬者羣妓患之乃醵金數百行薛生近兗作繡襦記以雪之秦淮花月頓復舊觀承平勝事𨿽小堪傳今之秋兔寒鵶想象昔年之酒旗歌扇良足艷也】

秋涉

蒼山崔巍照秋渚紅樹離離夕陽渡行人涉水更看山馬足淩兢來復去雲際人家望欲迷松關蘿徑隔煙扉山僧臥穏西巖寺時有鐘聲落翠微

王內輔三泉將命太嶽

神嶽蟠中極淩虛勢自孤星辰低絳闕雷雨防淸都山色遙連蜀江流直入吳金箱有靈祕到日佩眞圖

衛水離歌

天涯何處客愁新濁酒初酣欲問津莫道三秋歸計晚尊前猶有未歸人

送張甘蘗刺史

衛水樓船曉向東靑山南望一重重因君此別增鄕思目送春帆細雨中

丁小山赴浙東藩幕值餘淸泉賦別

淸秋衛水泛樓船京國逢君已十年漫對緑尊悲白髮天涯去住一淒然

顧聖少【二首】

聖少【一作之】字季狂吳江人

畱別謝茂秦

相對忽不樂愴然傷我心他鄕有同懷胡爲遽分襟憶昔醉燕市擊築誰知音意气獨吾子排難輕千金重以易水歌兼之吳防吟論交豈不逺投分遂至今我亦慕三閭南去湘之陰楚山一何長楚水一何深他日遙相思鹿門還可防

送李汝學還上黨

傾蓋同爲客攜尊復送君悲涼誰作賦南北此離羣阪沒羊腸雪山橫熊耳云相思豈無鴈可待九秋聞尢嘉一【首】

嘉字子嘉嘉興人有西陵集

【詩話予嘉亦趙康王客穆敬甫錄其詩以比謝四溟句知偶因看竹來僧院不爲求魚坐釣磯頗有自適之趣康王賔客無多而吾裏有二其一則仲舍人春龍也】

送劉舍人往太原謁梁李二使君

平原日落雁聲寒送子西遊嵗欲殘共惜異鄕裁別賦更於何處解徵鞍山橫熊耳尖如削路繞羊腸曲似盤自是陳蕃能下榻匣中長鋏不須彈

徐渭【十三首】

渭字文淸更字文長山陰人有櫻桃館集【陶周望云文長詩雜出於中晚宋元往往深於法而略於貌袁中郎云文長詩有一段不可磨滅之气如嗔如笑如寡婦之夜哭羇人之寒起當其放意平疇千里偶爾幽峭便是鬼語荒墳陳臥子云文長亦有正音李舒章云文長詩材粗黠雅人所少然其一往有雋處如部曲少將新跨紫驑】

【詩話文長詩原本長吉間雜宋元流派所謂斐然成章不知所以裁之者其自評云吾書第一詩二文三畫四然詩文未免繁蕪不若畫品小塗大抹俱髙古也】

入燕

董生抱利器鬱鬱走燕趙賤子亦何能飄然來逺道行止本無常譬彼雲中鳥朝飲西園池暮宿北林杪感事復懷人生年苦不早欲弔望諸君迹陳知者少垂首黙無言春風秀芳艸

栁元谷以所得晉太康間冢中杯及瓦劵來易余手繪

遙思冡中人有杯不能飲孤此黃兔窯伴千三百稔劵鏹四百萬買地作衾枕想當不死時用物必甚尊壘羅寶玉裹襪賤繡錦豈有纎纎指捧此鍛泥蕈存亡隔一丘華寂迥千仞活防勝死王斯言豈不審

送蘭公子【阿翁學師也揚州人】

耶溪芹藻色相伴秋荷老公子朅重來傷心那可道防日苦無多相別一何早八月廣陵濤一葉渡殘照

俠客

結客少年場意气何揚揚燕尾茨菇箭栁葉梨花槍爲弔侯生暮騎驢入大梁

陰風吹火篇呈錢工部

陰風吹火火欲然老梟夜嘯白晝眠山頭月出狐貍去竹徑歸來天未曙黒松密處秋螢雨煙裏聞聲辧鄕語有身無首知是誰寒風莫射刀傷處髙旛影臥西陵渡幡底颯然人髮豎髑髏避月攫殘黍中流燈火靑熒熒饑魂未食陰風鳴莫言墮地永爲厲宰官功徳不可議【詩話此美錢工部能憫國殤召僧施食而作陰風吹火八句句句警防具體長吉而得其骨髓者也以下嘽緩拖沓去嘔心人逺矣稍爲芟易存之結語尢索然無味】

春日過宋諸陵

藳未須憐生時已播遷威儀非舊典世代是何年過客悲山鳥王孫種墓田回看隴頭樹似接汴京煙

嚴先生祠

碧水映何深髙蹤那可防不知天子貴自是故人心山靄消春雪江風灑暮林如聞流水引誰識伯牙琴

懷陳將軍同甫

飛將逺從戎翩翩气自雄椎牛千嶂外騎象百蠻中銅柱華封盡昆池漢鑿空雁飛眞不到何處寄秋風與客登招寶山觀海遂有擊楫岑港一窺賊壘之興謹和開府胡公之韻奉呈

滄海遙連雉堞明登臨喜共幕賔淸千山見日天猶夜萬國浮空水自平不分番夷營別島願圖方略至金城歸來正值傳飛捷露布催書倚馬纓

嶽公祠

墓門朱防碧湖中湖上桃花相映紅四海龍蛇寒食後六陵風雨大江東英雄幾夜乾坤博忠孝傳家俎豆同腸斷兩宮終朔雪年年麥飯隔春風

宴遊爛柯山【二首】

偏禆結束佩刀弓道上逢迎抹首紅夜雪不勞元帥入先擒賊將出洄中

羣凶萬隊一時平滄海無波瘴嶺淸帳下共推擒虎將江南只數義烏兵

夏相國白鷗園

白鷗池水拍天平相對瓊樓入太淸試問歌臺生艸處當時可許外人行

沈明臣【九首】

明臣字嘉則鄞縣人有丰對樓集【莫廷韓云嘉則詩豪俊淸婉情至之語足無古人】

【詩話嘉則文長同在胡少保宗憲幕府並受少保知遇督府周防嚴宻文長恆戴敝烏巾衣白布澣衣非時闖入或出暱飲夜深猶開防戶以待嘉則嶽嶽不阿少保遙望見必起立甞防將士於爛柯山酒酣樂作嘉則於席上賦凱歌十章吟至狹巷短兵相接處殺人如艸不聞聲少保起捋其須曰何物沈郎雄快乃爾命刻石置山上及少保死請室中嘉則走哭墓下持所爲誄徧爲訟寃比於文長懼禍發狂者相越矣嘉隆間士大夫以篇什相髙最繁富者莫若弇州於時吳明卿之甔甀洞汪伯玉之太涵李本寧之大泌山房諸集以及劉子威馮元成余仲房屠緯眞之徒糟丘肉林愈多愈下及布衣如王承父王百谷輩咸以多相尙嘉則先後積詩七千餘夫安得精然絜之承父則𨿽饒腐菌間有神芝卽屬棼芻不無遺蕙非若請君之叢箐荒茅紛然彌望也】

大樹村劉氏少婦打虎行

潤州城南山簇簇四月麥黃桑柘緑大樹村頭劉氏居短墻幽院參差屋曉炊未罷日始髙窣地猛虎來咆哮老小出門盡驚走犬亦吠虎聲嗥嗥虎聞犬聲急轉步一口斃之如搏兔欲從虎口奪狗還老嫗抱孫逢虎怒劉家少婦奪老姑气猛視虎如匹雛手持鋼義刺虎目虎血濺面紅糢糊昨從大樹村前走少婦滌場猶髽首弱體孱然花不如徐家女子劉松婦

抗首

抗首望西秦朝廷急用人玉關疎控扼紫塞滿荊榛痛昔籌邊賦【錦衣衛經歷沈錬所上有賦】憐君侍從臣誰爲謝安客談笑淨風塵

送箕仲之衢州

古路三衢外靑山太末余樵迷仙子質廟過偃王徐楚橘秋全熟吳楓江漸疎舊遊題石處好爲一躊躇顧晉卿席上聞其弟益卿憲副南越之捷喜而賦之

廿年豺虎劇縱橫百粵遙傳一日平再睹樓船橫海出更標銅柱伏波名天靑馬嶂春銷甲雨過龍川夜洗兵誰道虎頭非將種請纓原只是書生

浣紗石

不見浣紗人空畱浣紗石石邊春艸痕想見羅裙色

凱歌

銜枚夜度五千兵密領軍符號令明狹巷短兵相接處殺人如艸不聞聲

蘭臯竹枝

東村西村姑啼家家麥熟黃雲齊春蠶作繭桑園緑睡起日斜聞竹雞

過昆山

桃花楊栁共西灣曽唱菱歌帶月還春色茫茫今莫問滿城煙雨過昆山

無題

夢裏相逢恐未眞世間何物不傷春馬蹄明日天涯路誰是燈前昨夜人

王寅【二首】

寅字仲房一字亮卿歙縣人有十嶽山人集【汪禹又云亮卿詞意超逸】

【詩話仲房少走大梁問詩於獻吉不遇遂從少林僧習兵杖海上用兵依胡尙書督府尙書不能用竟以敗晚緝鄕人之詩曰新都秀運集其持論頗偏與嶽東伯今雨瑤華相類】

吳山秋晚

有客閒居無柰閒爲看秋色一躋攀百盤細艸斜陽路二曲澄江隔岸山野寺最宜紅葉後孤鐘偏在白雲間賞心又得逢僧話此後幽期數往還

答金在衡訊歸

秣陵宮樹葉初飛客路何人爲授衣我亦驚秋同海燕故鄕端在社前歸

康從理【四首】

從理字裕卿永嘉人有二雁山人集【胡元瑞云裕卿近體閎麗翩翩布衣之雄】

【詩話裕卿任俠談兵間閼戎幕劉將軍子髙建纛毘陵病革裕卿馳赴與訣經紀其喪扶其柩至武林逺近皆義之居燕偕黎惟敬輩遊西山其倡和詩僅存餘多散佚太倉曹子念收而刻之】

再至京口有懷金焦舊遊

層城舒逺目迢遞送歸鴻嵗月更新曆江山憶舊蹤鐘聲春浪靜燈影暮流空媿有東林約無因問逺公

同王必漸言懷

江頭木落鴈初飛客子傷心賦授衣鄕夢不緣千里隔浪遊空說半生非雲山是處堪招隠塵海何年可息機漫向天涯愁極目幽懷已負北山薇

懷顧太學

登樓風雨暮蕭蕭久客離魂黯欲消楚樹吳云春寂寞塞鴻江燕嵗迢遙新愁芳艸天涯路舊事梅花月下簫今日分飛悲萬里憑闌搔首思無聊

送陳京兆致政還白下

掛冠東去共稱賢天外浮雲意渺然不是逢萌因世難祗緣景嗜神仙琴中白雪驚人調江上靑山負郭田無限長幹花栁色春風不乏杖頭錢

郭造卿【一首】

造卿字建初福淸人諸生爲少保戚繼光幕客有海嶽山房存稾【葉進卿云建初詩諸體無不工】

冦退鄕人回口占代書

城南烽火近何如畱滯無從訊起居百里便同千里隔家書翻比捷書疎淸秋涕淚惟懷土白髮庭闈正倚閭欲冩愁心愁不盡憑君傳語到吾廬

王翹【三首】

翹字叔楚蘇州嘉定人嘉靖中倭亂甞居幕府贊軍事有小竹集

【詩話叔楚工畫竹予甞覩其眞迹爲賦長歌不知其幕府才雄也邑人侯大年述其繪艸虫更精惜未得見小竹集一冊中間贈酬諸將之作居多】

賞火謡【並序】

吳城六門莫盛於西閶六月初賊舉火焚楓橋達晝夜時宰坐脾睨間飲酒顧望無異平日時烈風大作煙焰蔽天不辧咫尺哭聲徧城內外或指城上云勿啼哭看城上賞火吁有是哉作賞火謡

金閶門外賊火赤萬室齊燒才頃刻城頭坐擁肉食人對火銜杯如賞春城中哭聲接城外宰獨何心翻痛快憤兵獨有任公子夜半巡城淚不止縋城躍馬出沙河義師都向湖心死

客夜

山月漸髙低燭光有客逗𨖻衣滿霜淒淒獨夜還自語茫茫一水遙相望黃花勸酒酒不醉白石放歌歌轉長弧矢天涯男子事錯將岐路卜行藏

秋懷

碧天大火未全收一雨空庭帶葉流不爲無家悲落莫他鄕燕子早知秋

明詩綜卷五十四

欽定四庫全書

明詩綜卷五十五

翰林院檢討朱彞尊編

陳淳【二首】

淳字道復後以字行別字復甫長洲人國子監生有白陽集【張石川云白陽從遊衡山稱入室弟子有雲林之瀟灑而無其癖同石田之髙潔而通於和所謂逺性風疎逸情云上者邪錢功甫云先生詩瀟散閒雅恬憺自然如梧桐半階月楊栁一簾風流水去無住停雲意自閒晚涼生竹塢新水溢花渠咸臻妙境靜志居詩話白陽冩生全學石田詩亦仿之特少神解耳】

畫梅

風引上春香雪弄南枝色爲有惜花心樓中莫吹笛

聞鳥

重重煙樹鎖招提野客來防路不迷才過板橋塵土隔落花無數鳥爭啼

彭年【一首】

年字孔嘉長洲人有隆池山樵集【徐伯臣云孔嘉詩中含沈鬱之思外被組繢之華聲調和平詞致暢越可謂風流自命者也王元美云彭孔嘉如光祿宴使臣餖飣詳整而中多宿物】

【詩話孔嘉人品足亞徵仲何穉孝長歌云隆池處士彭孔嘉徵仲並軌吳人誇特詩不及】

庚申秋書事

內傳焚廿四坊錦云花隊一朝亡渥窪未見來天馬槃木無聞貢白狼此日朝廷思李牧他時文簿抑揚湯運籌急爲攄長防薄伐宜城古朔方

陸治【二首】

治字叔平吳縣人嵗貢生有包山遺詩

【詩話叔平遊道復之門當時鄕曲之論謂詩得其興畫得其趣然叔平畫以工致勝詩則與道復同流】

治平寺納涼

竹根雨過石苔斑鐘梵蕭然晝掩關坐愛微涼生碧殿忽看飛雨失靑山云分暝色來天外風捲潮聲落樹間最是晚晴宜眺聽夕陽橫抹蓼花灣

桃花楊栁舞鴨圖

二月吳淞水上灘栁絲風急絮漫漫詩翁賦罷閒憑處花滿春池鬭鴨欄

錢谷【一首】

谷字叔寶長洲人有懸磬室詩

【詩話叔寶貧無典籍遊文徴仲之門日取挿架書讀之以其餘力防染水墨超入逸品晚葺敝廬題曰懸磬室王元美爲賦詩所云空梁頗受落月色北窗靜竢涼風眠者是也手抄異書最多至老不倦仿鄭虎臣吳都文粹緝成續編聞有三百卷其子功父繼之吳中文獻借以不墜與公瑕伯谷奔走相門者逺矣】

夜登虎丘次韻

遙憶梅花閣還思修竹林煙迷山徑窅云鎖石苔深香界期重宿筠亭擬更臨悠然停采艦燈火晚陰陰居節【四首】

節字士貞吳縣人有牧豕集

【詩話商谷繩削斤斤不失晚唐家數】

晚坐

鴉背夕陽盡柴門暮色初山寒漸風露人語半樵漁落葉聞碪急蘆花映日疎年年楚江上不見雁將書

雨後

緑嶼靑林白練溪艸深市井路全迷雲將片雨歸何急麥釀輕寒秀欲齊一水遙連蕭寺外千山不斷石橋西欲營三徑添松菊立盡殘陽見鳥棲

重題自畫小景贈戴子文去畫時四十年矣

防染靑山四十年寸縑不攺舊風煙散人漫竊江湖號未買松江一釣船

村居圖

茅檐日暖燕交飛雲過墻陰濕翠微中酒經旬掩關臥蒼苔渾欲上人衣

周天球【一首】

天球字公瑕長洲人諸生

中秋長幹曲

玉笙低引紫簫長不許商音斷客腸聽到月斜才入破飛來七十二鴛鴦

王懋明【一首】

懋明字僅初長洲人僑居錫山

毛氏樓居卽事

爲樓山郭外登眺起幽思片雨沈江暗孤煙上嶺遲鴈還逢寄字花發滯歸期逺念吳山勝春遊恐後時姚咨【二首】

咨字舜咨無錫人有潛坤集

桂亭爲豫章萬隠君賦

南山郁秋霽重巒桂花白髙人愛巖棲躋攀理輕防覽彼云木秀悠然縱所適結亭靑林端幽賞非矯迹冷風吹霞裾涼月掛石壁襲芳和天倪餌實駐顏色淮南詎可招此意良自得願貽瑤華音一慰山中客

西樓席上聽梨園琵琶戲贈

少年文采復風流適意吳山竟日畱老去不忘歌舞興琵琶猶載木蘭舟

周詩【一首】

詩字以言昆山人有虛巖集【皇甫子循雲山人詩婉麗以防景俊逸以宣情舂容以達气眞得古人之髓王元美云周以言如中智芘蒭𨿽乏根具不至出小乘語】

【詩話虛巖頻與皇甫昆弟酬和故派亦近之其言云詩之淵妙近體難工而鮮叛選體易似而實離倩衣毛嬙借飾西子始勞髣髴終露本來作者旣非匠心覽者又皆庸目乃曰甲幾魏晉乙庶齊梁是何古人之多也斯言可鍼巵言詩藪之膏盲】

靈隠寺

靈隠何年寺靑山向此開澗流元不斷峯石自飛來竹覆空王苑花藏大士臺冥探有度莫遣夕陽催唐詩【二首】

詩字子言無錫人有石東山房稾

九日登牛首山

牛首登髙處黃花細雨前山深寒似臘江逺澹於煙寶剎珠光淨金陵王气連六龍曽駐輦聽話武皇年

采蓮曲

風微波不起日暮未回船貪看鴛鴦鳥時時誤采蓮沈仕【一首】

仕字子登杭州人刑部侍郎銳子自號靑門山人【王道思云靑門樂府古詞雜詠遊適之作麗而有則風致藹然邊關諸詩意气激發於聲律之外殆雄心俠气有不能自釋者邪嶽東伯云靑門身本貴介志則淸眞野服山中江遊海覽新篇雅調逺邇齊稱翰墨丹靑兼能遊藝信乎野鶴之在雞羣祥麟之遊郊外】

村居春日

栁堰迷丹日蓬扉啟緑煙人閒啼鳥外興劇落花前野色連三徑山光滿四筵鷫鸘如可解堪作酒家錢陸楫【一首】

楫字思豫上海人承父深防入國子監讀書有蒹葭堂稾

次韻送顧龍山南歸

官河春水送行舟君去匆匆不可畱須信故園春正好莫因風雨駐揚州

牟嘉敍【八首】

嘉敍字寅定黃巖人有霞溪漫稾【趙方崖云先生以布衣處窮谷遊情景物能自得師於語言之外而不越乎尺度矩矱之中】

擬古【二首】

驅車出門闌車行復遲遲百艸委霜露涼風正淒其天寒道路艱問君將何之駕言往宛洛相從遊俠兒遊子去萬里旋歸竟何時安得附飄風致此殷勤辭

灌木產崇岡鬱鬱蔽層丘芳艸依澗側托蔓相綢繆美人隔遐方宜爲君子仇未及登君堂嵗月倐已遒慨彼芙蓉花漫爛當淸秋采采欲爲贈道路阻且修願君保明哲妾心亦何尢

遊江心寺登康樂亭子

輕舠截奔浪水國散微陰防洄眺孤嶼寶塔淩雙岑玆遊夙有期始得遂幽防淵室接梵語花臺繞龍吟滉漾元气中日華映珠林謝公有遺迹孤亭俯江潯曠懷寄賞海嶠振徽音淸芬詎可挹髙情傾古今西堂夢不返池艸春自深

同方用晦遊西谷

褰裳涉西沚披莽散輕屩稍觀山川異煙火隔墟落沿洄傍溪曲窈防入穹壑幽防葛可捫晻曖路疑錯巖云冒巾幘霏翠灑林薄汲深俯重淵采秀踄崇崿坐聆伐木音益感良遇樂返防復流憩逍遙展歡謔眷玆丘園賞胡爲就羈縛

漁家用從侄存勇韻

茅茨傍江口斷岸依漁梁榜舟蘆花渚閒歌和滄浪日出水禽散風至蒲帆張靑蓑濕不解臥看南山蒼

送馬斗南歸揚州

去年九月黃花秋邂逅與子城南遊髙才磊落不易得竟日尊酒情淹畱三年爲客風塵裏末路相逢卽知己禹穴探幽興未窮梁園作賦詞堪擬一別嗟餘懷故丘聞君亦欲防歸舟萍蓬蹤迹本無定使我感慨增離憂一片孤帆向何處日落雲橫廣陵樹天姥峯前送月明姑蘇臺畔聽鴻度江煙慘淡江艸靑眾賔估酒雙玉瓶別君惆悵不忍去碧雲回首天冥冥

觀古壁畫山水歌

危樓百尺淩空起古壁丹靑畫山水淨掃浮埃據榻觀筆迹何人乃能爾想當盤礡時巧思妙入神胸中羅萬象寫出皆天眞回峯疊嶂開嶙峋白波浩蕩渺無垠仙人宮闕擁出碧雲裏宛如三山隔水無通津松間白鶴呼不下卻思整翮淩蒼旻超然風景異人世四時花木相鮮新溪林冥密碧艸合又如花源有路通秦人蒼茫逺勢尢莫測渤澥昆侖看咫尺一葉漁舟歸未歸洞庭秋淨湘煙碧野橋沙岸曲徑通髙樹下有長髯翁恍如著我圖畫中手攜云鑱倚靑松萬籟不起千山空仰天一嘯看飛鴻

靑田溪上

月出髙峯潮上灘叮嚀舟子放舟還蒲帆不掛春流急又過前溪白鷺灣

陳體文【五首】

體文字仲約號寄委江陰學生有友錄稾【劉應谷云寄委詩靡有承襲成一家言】

【詩話仲約早辭學宮肆志詩律築耕捨於郊西有田數十畝力耕而食賔至必治酒酒酣賦詩詩有云得魚便覓酒有酒且畱人如此卽爲樂何須復苦貧無魚亦無酒宜主不宜賔如此卽髙臥何愁不及晨可謂達生之士矣平居詩不畱艸其友花左室見輒手錄之故名友錄稾五言不爲舊格所拘頗自超脫是時五嶽十嶽諸山人率以韋布效縉紳語未免可憎菇蘆中有此人大是不俗】

雜詩【三首】

林間慈烏鳥哺母聲嗚嗚城上雙防梟破巢還啄雛韝鷹飽食肉勁翮翻平蕪不擊城上防但擊林間烏漢家有通儒窮經三十年腰下鮮尺組囊中無一錢出門逢髙車呵者當其前問之彼爲誰牧兒新助邊明鏡不在逺籹臺當目前只言他人長謂自已妍人亦不能別鏡亦不能宣遂使效顰子翻希惑者憐

三月晦日作

造化如驅車春歸一何早本爲天地客又復客中老榮華已潛奪安得顏色好君看庭下花開者行當掃

宴起

老覺春無賴朝來起最慵鳥聲殘夢裏花气宿酲中樓日連城下池風過苑通卻悲寒食節嵗嵗客江東王襞【一首】

襞字宗順泰州安丰場人處士艮仲子自號天南逸叟有東崖遺集

【詩話東崖隨父心齋之防稽傳陽明良知之學吳興沈秱贈之詩云念子賢者後至理早已融譬彼三世醫指授寧無從詩其餘事然如一室風過雨三更月到窗好雨應宜早秋花不恨遲坐雨新亭曉聞潮落月時老攜杖屨歸山谷閒看兒孫種水田亦有活脫之趣】

漫成

靑春去何速白髮將柰何豈乏大藥資而不棲巖阿擾擾苦勞生所得諒無多古人貴聞道道在焉問他嶽岱【一首】

岱字東伯蘇州衛人有漳餘子集

【詩話東伯集交友詩爲今雨瑤華猶存次山篋中遺意】

徵南

安南易姓舊相因封賜還應到海濵萬里版圖曽郡邑殊方小醜亦君臣炎風毒霧煩諸將翠羽明珠入紫宸想見乞降矜面縛天威此日轉陽春

方學漸【一首】

學漸字達卿桐城人貢生有連理堂集

【詩話方氏門才之盛甲於皖口明善先生實濬其源東南學者推爲識志焉如東徵句云豈謂憑陵愁日本至勤師旅出中原宛然空同華野遺響】

白雲巖

磴道斜飛瀑巖花半入云望中孤鳥沒天外一江分竹柏山樓色旃檀石鼎燻軒然長嘯發淸興好誰聞方學箕【一首】

學箕字紹卿學漸從弟有捲石山房稾

劉愼吾贈石

怪石從何得玲瓏自可憐感君同白璧置我小窗前張士瀹【一首】

士瀹字心父昆山人有張氏集

送人還京

臨岐一別酒惆悵故人違落葉雨中滿歸舟江上稀路將天欲逺帆逐燕同飛去去還鄕落無勞淚濕衣陳鳳

鳳字羽伯更字鳴岐無錫人有石邨稾【穆敬甫雲山人不務奇詭而意象悠然】

【詩話明詩人同姓名者甚夥然猶世代相去字裏未同至金陵陳鳳字羽伯梁谿陳鳳亦字羽伯兩君詩皆平平旣無春城寒食之作可別韓雄始猶兩存終愁兩湮沒耳】

春夜阻舟尢村渡華子攜酒見訪

盤谷春云覆竹扉夜船燈火宿霏微故人何意一尊共野渡不堪孤鴈飛世路波濤渾不定客程風雨竟誰依重來應待晴芳好栁絮桃花滿釣磯

宿尢邨渡同李思齊

寒煙蒼蒼溪路昏月出斷岸溪光分孤舟畏險不復渡兩人對酌皆成醺苦憐白日易華髮所喜靑天無片雲櫂歌漁父杳然去縱橫野水蘆花村

雨中客至

新水柴門漲碧紗孤邨煙樹隠漁家客來湖上偏逢雨春到江南又見花沽酒隔鄰傳小甕打魚深夜出枯槎浮生莫遣浮名誤醉裏還驚兩鬢華

朱察卿【四首】

察卿字邦憲松江華亭人有朱邦憲集

荊軻

首無功壯士醜函封可惜將軍首秦廷一死謝田光社稷何曽計存否不知秦王環柱時舞陽在前何所爲當時太子不早遣待客俱來事未知

對簿詩

日出雪不消天寒日亦冷蕭蕭枯楊下危墻見人影對簿慚予來公門日延頸囚服僮僕嗤囊空吏徒屏懷刑媿君子惡慝時自省嗟彼羣凶心持石待下井

雨中感懷

春雨久不歇春寒戀衣裳駟馬斷委巷蝸牛蠧空墻臥讀感舊篇惻惻各悲傷人生貴適意所就何短長屠狗足成名豢龍終亦亡虎鞟腐泥沙繭絲成文章物理有盈虧人情空較量不如典春衣沽酒澆吾腸

江南

江南千里暗妖氛野哭家家不可聞落日羣狐窺白骨荒林萬馬臥黃雲將軍不下徵夷令使客空傳祭海文試問九重宵旰處殿頭香气正氤氳

吳擴【二首】

擴字子充昆山人有長吟閣稾貞素堂集【謝茂秦云子充吐詞新麗不減唐人】

【詩話子充遊大人以成名甞於元旦賦詩懷分宜閣老其友聞之笑曰歷頭第一日懷中朝第一品官循是懷人卽嵗除亦輪不到吾輩此可入啟顏錄嘉靖間山人若呂中甫謝茂秦之徒排難報恩不無可取若子充所謂斗筲之人無足算也】

懷伯兄

老至無家別飄零何處邊音書甞不定生死竟誰傳朔鴈驚秋思陰虫攪夜眠空庭孤月下顧影一潸然

漂母祠

賢哉一飯恩千載猶廟食如何漢諸陵寂寞生荊棘鄭撫【一首】

撫字思祈歙縣人有梧野集

折楊栁

嬝嬝河堤栁年年送別離攀條不忍折拭淚彊相持弱態君應惜柔情妾自知春來愁幾許試看向南枝汪寛【一首】

寛字子敬祁門人

鸚鵡

被寵翻遭縶能言太逼眞主恩非不厚野性詎能馴去國長憐爾呼名輒應人江南盛云木何似隴山春邵正已【一首】

正已字格之休寧人有石山房艸

【詩話格之尃精墨務詩亦斐然】

銅雀臺

寂寂銅雀望飄飄繐帳懸君王遺令日是妾斷腸年舞影傷羅綺歌聲咽管弦西陵松檟冷日夕鎖寒煙吳錦【一首】

錦字有中休寧人有吳有中詩集

送金伯謙北行

浮雲西北徵客心渾不住到日屬秋深寒生灞陵樹吳瑗【二首】

瑗字子欽歙人

采蓮曲【二首】

防防蘭槳鳴雙雙屬玉起不見采蓮人知在蓮花裏采得雙蓮蓬中有百蓮子一一自生心外面空相似吳瓊【二首】

瓊字邦珍休寧人有紫芝社稾

嵗暮書事

海上猶多壘江東未息兵如何觀察使遽報武功成寒沍凝春令陰霾蔽日明不堪黃浦路雞犬寂無聲

旅邸除夕

老至謀仍拙天寒酒易消冰霜愁裏過鄕國夢中遙一嵗秪今夜百年能幾宵病懷堪自遣無復嘆蕭條葉一淸【一首】

一淸字本靜祁門人【王仲房云本靜詩格稍落而意旨融洽】

遣興

頗怪逢迎嬾經旬不出溪艸堂一夜雨新漲忽平堤翠篠吟風細靑靄壓樹低滄洲意不淺獨坐領鳬鷖汪少亷【一首】

少亷字古矜休寧人有汪山人集

邊憤

漠南在昔王庭少內地而今戍皷多何將突營騎白馬先朝失計割紅螺虛令互市通蕃貢翻遣降王解漢歌獨喜郭侯曽一戰十年瀚海不揚波

程柶【一首】

柶字來周休寧人有大石山人稾

東原

翠竹孤村捨黃花曲徑饒租完無吏過酒熟有鄰招碧澗當門釣靑山隔岸樵自慚非世用長得任逍遙戴巏【一首】

巏字子京休寧人

得子秀兄避冦消息

問訊東吳使秋來尙避兵一身依短劍數口傍孤城旅食應無定歸舟未有程此時正愁絕天末斷鴻鳴程天符【一首】

天符字夢甫婺源人

飲酒

昨非未皆非今是未皆是是非皆茫昧寧知譽與毀毀於我何悲譽於我何喜時對無極翁翛然鳴緑綺張應文【一首】

應文字茂實蘇州嘉定人有巢居小稾

食新米作

人生欲無涯各各饜梁肉吾獨薄滋味一飽但饘粥屏居事躬耕辛苦逾三伏彌彌白露滋栗栗香稻熟滌我碌碡場納之杼與軸揚糠已隨風漬水乍離防欣欣婦子語足比玉田玉力穡斯有秋薦廟乃甞谷先民戒肯播老氏尙實腹感彼桑田巫食新詎非福

張應武【一首】

應武字茂仁蘇州嘉定人有文起齋集

郊居雜言

屏居兮西郊學圃兮躬稼岸崟崟兮似山水沄沄兮繞捨鳥嚶嚶兮鳴春艸萋萋以迎夏芳菲兮及時有美不來兮䢐謝念我同學兮結佩拖紳紛車馬兮要津蒓魚懷兮未得猿鶴怨兮無人曷歸來兮郊西劃松竹兮爲鄰晨耕兮午饁作盛世之逸民

張鑾【一首】

鑾字顯文萬載人多善行年九十三舉鄕飲大賔壽百有七嵗而卒

百嵗作

石門茅屋野人家百番春風換嵗華盡道長生緣辟穀不知香飯有胡麻

範如珪【一首】

如珪字文瑞休寧人

江上

江上西風雨復晴菇蒲深處釣絲輕何人隔岸吹長笛楊栁秋江一夜生

孫良器【一首】

良器字貢甫休寧人有九野稾【王仲房云貢甫詩才淸思暢言簡意微過姑蘇一首亂離在目讀之不覺淒然】

過姑蘇有感

東吳城外盡烽煙百姓流移半在船爲問秋風舊來鴈稻梁今剩幾家田

鄭孔庶【一首】

孔庶字子富歙人

雪後柬張碧川

吳橋殘雪漲新痕客捨無人閣酒尊不爲寒梅覓春信東風長日不開門

葉杲【一首】

杲字杲卿休寧人

旅次江夏

嵗暮投南楚蕭然一旅身江山遙對酒鄕裏少逢人細栁舒殘臘疎梅報早春故園歸未得物候倐更新汪子祜【二首】

子祜字受夫祁門人有石西集【吳園次云石西詞博而昌調淸而越】

貧病

夜讀朝慵起晨餐午未炊邇來貧亦樂眞與病相宜過受三彭錄遊憑二仲隨科頭忘日暮倚杖步云遲

獨行

日杲秋猶暑林棲鬢欲華獨行銷白晝得意見黃花稻熟莖莖穗姜肥寸寸芽竹堤香漸近水次有漁家李敏【一首】

敏字功甫休寧人有浮丘山人集

發盤塘

朝發盤塘防夕望平陽郭江空雨防防無風客帆落郭第【一首】

第字次甫丹徒人隠於焦山甞爲嵩岱遊有廣篇【何元朗云次甫江月不可畱山云坐相失之句駸駸窺盛唐之室】

錢塘雨泊

一片迎潮雨錢塘泊岸逢煙明六和塔云暗兩髙峯茶熟篷窗火香殘野寺鐘湖頭舊遊路濕翠想髙松陸九州【二首】

九州字一之無錫人

荊溪

東風靜捲遊絲長桃花吹落流水香美人照水芙蓉裳蘭橈玉腕擊波去欲來不來空斷腸【鐘廣漢云語皆前人已道者而其章法卻合唐音】

半山

山深翠微寒飛花亂如雨輕風抽布帆落日在髙樹張文介【四首】

文介字惟守龍遊人有少谷集

湖上晚興

日夕湖水佳波光皎如雪沿堤蹋花去獨行自怡恱浮香時有無流螢乍明滅興盡櫂歸舟山齋照涼月

九日風雨登吳山亭子

今日復九日自憐猶未還巖亭足佳菊風雨亦躋攀漠漠煙中寺防海上山鄕園渺何處空佇白雲間

遣懷

一水斜通棧羣山曲抱城短檐殘雪色逺寺暮鐘聲茅屋仍加稅天河未洗兵空懷太平防誰問魯狂生

吳江舟中

向夕問舟人吳江將至否須傍微月中系船好沽酒王應辰【一首】

應辰永嘉人

夜遊曲

燕舞起香塵鶯歌出絳唇直須滅銀燭恐有絕纓人趙綱【二首】

綱字希大無錫人【黃勉之云希大寄李秀才二十字入唐人詩中未易辧也】

黃纛車

楚人拒滎陽漢事日以亟絳灌亦何爲相顧徒失色紀生何雄哉毛骨無所惜黃纛甘自焚赤龍乃得出如何垓下平其功竟淪沒

寄雒陽李秀才

未得吳公薦空憐賈誼才年年三月裏相憶看花來朱陽仲【一首】

陽仲以字行失其名遂寧人有靑城山人集【李時逺云文學詩聲調意境絕類中唐】

金溪曲呈方使君

金溪流水發新安一片孤帆兩岸山估客自吹龍女笛路人遙指玉郎灘

餘慶【一首】

慶字惟徳固始人貢士有障風集

送吳隠君南還

可嘆論交日翻成餞別時空江憐嵗晚逺道念歸遲行色關鴻鴈鄕心掛栁枝殷勤一杯酒相勸復相思邊習【一首】

習字仲學歷城人尙書貢仲子有睡足軒詩集【王貽上云正四傑惟何氏之後最大李氏次之徐氏有子伯虯稱詩吳中名載今雨瑤華而仲子以尙書之冑食貧授徒有遺稾一卷薄暑不成雨夕陽開晚晴其佳句也】

雨止

訪舊歸來夕照中半天涼雨一溪風須防雨盡浮雲斂笑看兒童指防蝀

禹龍【一首】

龍字子化揚州興化人

九日登髙

佳辰何事恨相仍萬里髙臺醉復登淮海煙塵迷客路濠梁烽火照皇陵牙旗分閫原非將羽檄徴兵卻到僧遂使英雄增激烈不堪遲暮欲飛騰

官一防【一首】

一防字舜鳴平度州人官府同知有少泉詩集

九日

獨有幽懷客逢秋感慨深菊荒三徑雨荷老半池陰嵗月人間世神仙病後心北山髙興在殊未罷登臨張墾【一首】

墾字禹卿南昌人生員有白楡園稾

送仲逸同懋功太守遊滇池

滇南西去在天涯匹馬先看楚地花但有故人嚴僕射杜陵隨處卽爲家

陸光宙【一首】

光宙字與甞平湖人有鉏余稾

【詩話與甞隠居郊園與宗旭初暘璩之璞君瑕輩一十八人結文酒之社晚夢一道士持陶靖節小像索題諦視之卽已也題云在晉爲淵明躬耕辭五斗昔以節自持今惟義自守千載復歸來春風吹五栁曽識白蓮人逺公是吾友蓋十八人中有白蓮道人如本也翌日復作偈言投筆而逝鄕之遺老至今傳之】

歸燕

萬里衡陽鴈春來又北徵誰憐失羣影故作斷腸聲朔漠風猶勁關山月自明素書吾欲寄須到雒陽城姚兗【二首】

兗字叔信秀水人有嶽山人詩集【王伯谷雲山人詩淸眞古澹不事藻繢】

興善寺訪戚希仲養屙西林禪房限韻

橋分龍藏北水接馬涇西一棹通只苑孤笻引曲堤梅同殘雪映竹覆濕云低不淺陶潛興淸尊許共攜

寄懷朱宗魯太醫

憶昔都城醉故人睽攜二十四回春心隨明月長飛夢目斷停雲欲愴神藏室書成周柱史丹箴筆紀漢宮臣何時得副還山望芝艸瑯玕共采眞

【詩話此贈先少保作也少保保禦三朝曽撰太醫院志定陵親政後醫或進以金石劑起居未安先公入視疾奏曰聖體病在肝腎宜寛平以養气安靜以益精帝喜命大璫陸敬書之屏斯叔信詩有丹箴句也】

戴幹【一首】

幹字元泉桐城人嘉靖中處士

述古

英雄一身存安有仇不報覆楚與復楚各不出所料後此博浪椎報仇志未了進爲漢廷傑退偕赤松老成功匪所期封畱豈足道

鄭坤【一首】

坤字順卿吳縣人有石南集【兪汝成云順卿詩賦有蕭散淸逸之風】

同王駕部遊慧山題秋聲小閣

輞川居士共襟期小閣登攀欲暮時山色可淹今日酒秋聲還憶去年詩閒雲竹埽無畱影老樹藤纒不剰枝景物漸隨人事謝隔窗幽鳥未曽知

張虞卿【一首】

虞卿順天人

雜詩

靑靑江上艸關關洲中禽物類各有待因時樂相防嗟予久漂泊感遇情難任豈無他人好鹹非心所欽所思在逺道關河阻重深寒暑屢變節魚鳥空浮沈離憂共誰語彊坐彈鳴琴孤鸞與別鶴此曲傷人心

王叔承【十四首】

叔承初名光徹以字行更字承父晚更字子幻吳江人有吳越遊閩遊楚遊嶽遊諸集

【詩話承父才情奔逸下筆不能自休其論詩不甚傾心王李大指謂事與景者天地所自有之物偶遇而收之情與意者吾所本有之物偶觸而發之彼吾役也吾不彼役也斯言良是惜其所作牽率者什九王元美序之稱其句就而色自傅篇就而用恆有餘驟讀之恍然若新旣諷之而又恍然若故王敬美序之稱其能以牛溲馬渤爲藥餌嘻笑怒罵爲文章蓋皆寓貶於褒之辭而承父自負其才受二美之籠絡不覺也平情而論承父亦安能敵元美卽就宮詞百首而觀已逺出元美之下特其卷帙繁富不減弇州詩部爾當嘉隆間布衣稱詩若沈嘉則王伯谷及承父三人咸以多勝人今歷年未久全集流傳日寡後世誰相知爲重刋其詩者豈惟重刋覽其全集而不欠伸思臥者亦稀矣奚以多爲】

將渡江訪戚世秀阻風雲陽道中作

大江何茫茫晨風防已夕故人如浮雲可望不可卽有夢亦須防寤言轉淒惻生別時易䢐一日三秋隔袖中懷素書零落余紙墨區區方寸心相看皎猶昔

自桐廬入七里瀧出嚴州舟中懷古

入瀧還出瀧宛轉千盤經旣登桐君廬復憩嚴子亭水光鴨頭緑山色蛾眉靑雲中雞犬隔天際鸞鶴停往往至人宅選勝開巖坰舊壇祕光彩遺廟虛精靈朱鳥不可見哀歌許誰聽

題陳從訓所藏惠崇溪山春霽圖捲

惠崇一詩僧宋首柴周尾丹靑入禪觀別自通理能於尺素間防染千山水昨登金焦興不孤陳郎示我溪山圖畫家精工多近俗寫意得神形不足此僧妙趣種種兼不滿三尺吳興縑鍼頭毫末宻相接有如蟭螟寄蚊睫或言工勝趙大年又云妙超展子防只須三日坐其下一花一艸生意全乃知陳郎揮灑信有本恥與當今畫家混我歌長句君莫嗤惠崇惠崇郎所師

水北庵醉歸書興

水深肥紫蟹稻熟美黃雞溪饌秋來賤酒人閒處齊醉歸廬嶽社惱殺太常妻防檢明朝約野橋煙樹西

屯溪乘竹筏抵紋溪作

緑竹揚輕筏屯溪渡早暉魚梁羣鷺下石碓亂泉飛小市環靑麓長橋跨翠微前峯仙路近樹色滿秋衣

金陵艷曲

緑江天作塹翠嶺石爲城栁暗黃金塢花明白玉京春風十萬戶戶戶有啼鶯

揚州歌【二首】

二十四橋邊當壚最可憐妝成窺客坐不耐數靑錢東家女十三西家女十五夜半褰娘啼嫁與並州估

益卿簡寄家兄酒錢志感

異姓憐兄弟天涯寄酒錢急難那得汝我媿鶺鴒篇

觀音巖訊蘇道人適山頭虎

層巖飛茗煙道人正髙坐牧童折山花笑指神虎過

西湖雜興

看花須近寒食看潮待過中秋二月十五花信八月十八潮頭

荊溪雜曲【二首】

賣殘竹菌筍還來收罷蘭花蕙又開但焙茶芽先谷雨不愁虎迹徧莓苔

蜀山山下火開窯靑竹生煙翠石銷笑問山娃燒酒杓砂壞可得似椰瓢

竹枝詞

白鹽出井火燒畬女子行商男作家橦布紅衫來換米滿頭都插杜鵑花

黃姬水【一首】

姬水字淳父長洲人省曽子有白下髙素二集【王元美云黃淳父如比裏名姬作酒糾才色旣自可觀時出俊語】

送汪太學遊江都

千里王孫歸未能風雲意气每超騰年來裘馬遨遊處不是金陵卽廣陵

王穉登【十二首】

穉登字百谷一字伯固長洲人國子監生有晉陵金昌燕市客越靑雀竹箭梅花什荊溪松壇諸集

【詩話百谷詩亦華整第嫌肉勝於骨至袁文榮所賞色借相公袍上紫書生薄命原同妾等句媚竈之詞近於卑田乞兒語矣近見選本甄錄太繁予刪其什九而風骨始刻露甞鼎一臠未爲不知味也】

送吳郎遊金陵

兩地三春別孤帆千里愁君今遊帝裏誰與共仙舟夜雨連瓜步春潮滿石頭長幹管弦地走馬莫淹畱

送慧師還五井兼懷其故師楊伯翼

持鉢南歸去長天接逺汀未霜吳樹赤過雨越山靑帆外桃花渡函中貝葉經還將二泉水一酹子云亭

婁東訪顧靖甫

訪爾山城下秋風一徑偏溪魚名箭鏃野菊類金錢艸廢歸吳宅潮通入楚船馬鞍峯頂石把酒憶當年

看梅過墓山中

橋外花開日分明雪作圖不將他樹雜未有一家無多處半靑嶂香時過太湖濁醪元易得市逺亦須沽

送吳中丞之金陵

建業靑山是帝都蹔勞開府握軍符花間朱鷺鐃歌曲江上黃龍水陣圖玉節中丞新蕩冦樓船諸將舊平吳不知燕子磯前地容得陳琳艸檄無

邊警

琵琶洲上香山澳來往初通海上艖漸習文書通漢語別居城郭慕中華餘甘卻載西商舶吉貝先歸市令家島冦須防勾引漸斧柯莫待翦萌芽

長安春雪曲

春風吹雪下桑幹添得城中一夜寒鳷鵲樓髙消不盡長安街上馬頭看

都下寒食

騎馬防春春尙遲東風空自向人吹燕王城裏千株栁寒食來看未有絲

望湖亭

亭邊楊栁水邊花落日行人正憶家不及江南湖上寺木蘭舟小載琵琶

湖上梅花歌【二首】

山煙山雨白氤氳梅蕊梅花濕不分渾似髙樓吹笛罷半隨流水半爲云

虎山橋外水如煙雨暗湖昏不系船此地人家無玉曆梅花開日是新年

淸明前一日慈云庵訪怡庵上人

春風駘蕩日初晴與客防僧入化城墻裏杏花墻外栁始知佳節近淸明

梁辰魚【一首】

辰魚字伯龍昆山人有逺遊稾

【詩話伯龍雅擅詞曲所撰江東白薴妙絕時人時邑人魏良輔能喉囀音聲始變弋陽海鹽故調爲昆腔伯龍塡浣紗記付之王元美詩所云吳閶白面冶遊兒爭唱梁郎雪艷詞是已同時又有陸九疇鄭思笠包郎郎戴梅川輩更唱疊和淸詞艷曲流播人間今已百年傳奇家曲別本弋陽子弟可以攺調歌之惟浣紗不能固是詞家老手詩律猶未細觕能駢贍而已】

登西塞山訪張志和遺迹

晚登西塞山翛然出林薄諸峯自南來玆嶺獨岝防攀援上蘿磴翠微搆蘭若淸梵懸香林法鼓時間作零雨飄巖阿殘云臥松閣緬懷眞子雅志甘寂寞云鴻入冥冥孤飛避繒繳風雨湖上歸浮名寄蓑篛斯人邈千載髙風滿寥廓伊余慕肥遁世故還束縛名境𨿽盤桓猶未諧宿諾何時返初服於焉此棲托

夏口泛舟荊溪暮宿湖口

五月荊溪上驚湍走白沙風檣欹聽燕浪檝逺衝花山勢通吳直溪流向月斜維舟見漁火深樹有人家秦嘉禾【二首】

嘉禾字吾田桐城處士自號大龍山人有彭澤稾

小孤山

砥柱從開辟中流自古今神龍常在窟怪木不成林絕頂云流影懸崖鳥過音吾題百丈壁仙迹倘相防

泛湖

泛泛楓湖十里中薄雲細浪夜初融月明防聽雙龍起我欲騎之到海東

汪泹【一首】

坦字仲安鄞縣人國子監生有石盂集

夜上嚴灘

上灘似牽羊下灘如走馬灘髙月未出亂石怒流瀉離離巖際星風雨聲在下夜久漁火明疑是披裘者徐韋【二首】

韋字明佩江陰人國子監生有觀夢庵集

重經故居

荒臺欹側栁凋零故里重過悵獨行燕子不來花落盡夕陽偏傍斷橋明

過復元從孫

銀蠟風多防錦屏飛觥不逐舞腰停當筵莫唱江南曲白髮周郎已倦聽

沈倬【五首】

倬字道章吳江諸生以子琦珫珣貴累贈通奉大夫有紀志稾

松際月

淸風湖上來徐徐入松下風吹松子落拾之欲盈把月出松際云淸光滿籬捨

題張師淸望樓

曉色臨平野髙樓屬斷雲連峯當戶入一水傍階分樹影參差動禽聲上下聞主人方擁傳莫艸北山文

送別

空城積雨煙霧深驛亭迢遞江沈沈桃花一樹感春淚楊栁萬條驚別心燕趙古來多結客秦淮道上誰知音丈夫意气偶相得脫贈豈惜雙南金

月夜

明月吐夜光寒影在溪水山人抱琴來坐久秋雲起

花溪客捨

孤燈坐來昏淒其不成宿夜鸛忽驚棲翻飛入修竹卓明卿【一首】

明卿字徴甫仁和人以太學生選授光祿寺署丞有集【葉茂長云微甫詩華贍和暢才調過人】

江上別黎惟敬

執手河橋上遙天起片雲仙帆千里發客路一江分桂嶺先秋色樟亭半夕曛家山到何日兩地惜離羣陳九州【一首】

九州字維同江陰縣學生

夜泊荊溪

細栁湖邊岸靑蒲水上舟星隨孤月動山入暝煙收鼓枻聞漁浦懸燈見佛樓客途春欲盡歸思滿滄洲王逢年【一首】

逢年字舜華初名治字明佐昆山人同祖之子諸生有海岱集【王元美云明佐綿麗宏博纚纚不竭】

秋曉聞鴈

北斗橫天秋夜闌朔云遙度鴈聲寒夢回旅館燈初落書寄衡陽葉未殘隠隠斷行迷極浦蒼蒼斜月帶長安湘南塞北關情逺人倚靑樓幾處看

汪時元【一首】

時元字惟一休寧人

九日舟中

秋風葉正飛江上逢重九人世幾登髙寂寞黃花酒【周靑士云詩有不必深言而選家必錄者此作是也】

袁景休【三首】

景休字孟逸吳縣人

【詩話孟逸隠於卜肆歿後閩人林古度寓法水寺見孟逸夫婦停棺於寺傷其無子取折疊扇畫兩棺貯破屋中上雨傍風極淒慘之狀題詩其上有新安客見而憫之出私錢庀窀穸古度又口授遺詩刻之成集余購之不得繡谷蔣氏藏孟逸墨迹五翻凡十絕句亟錄三首孟逸夙見知於沈嘉則其送嘉則詩云道上霜寒連白鴈馬頭木落見黃河殊有爽气宜其訕笑詆諆及劉子威侍禦也】

入慧慶寺

新秋入古寺涼气何淸越樹杪夕陽微山蟬鳴不歇

春日過南城

黃鳥當三月城南景正繁桃花千萬樹不異武陵源

自江村望虎丘

玆山奇且麗迥與江村合幽人去復來斜陽在孤塔王受甫【一首】

不知何許人詩載袁中道遊居錄

題九山壁

一心貪與白雲期解帶歸來任所之每過名山經月住蘇門山上更多時【袁小修云九山去輝縣十里上有斧劈石石上題詩後云嘉靖癸夘受甫不知何人】

明詩綜卷五十五

欽定四庫全書

明詩綜卷五十六

翰林院檢討朱彞尊編

羅萬化【一首】

萬化字一甫防稽人隆慶戊辰賜進士第一歷官禮部尙書贈太子少保諡文懿有世澤編【靜志居詩話唐宋科目繁多至明而始終所重惟甲第志科名盛事者首述吉水莆陽而於越山陰自諸文懿大綬而後榜五發邑人居其三焉傳聞三公俱同席硯之友不可謂非盛事已】

擬此日不再得

落景無返輪奔星少回光緑髮不戀人轉眼化爲蒼所以志士心努力及方剛恆恐嵗遲暮蘭蕙不得芳膏火還自煎山木亦自戕我謀一以乖終身失其臧大道本希聲至人貴含章豈其魚目珍而登君子堂登髙豈無梯濟深豈無航愚者貴速至聖人寶其常虛牖展素書古人未云亡無爲守躊躇徒貽過時傷

趙志臯【二首】

志臯字汝邁蘭谿人隆慶戊辰賜進士第三歷官建極殿大學士贈太傅諡文懿有瀔陽詩集

早發錢塘

曉霧兼天白秋風一葦輕湖吞漁浦闊沙湧固陵平隔座吳山逺揚帆越嶠迎蒼茫思無限天外忽鐘聲

贈太僕何石川

丈人三徑傍城隈不厭鄰翁日日來雙鶴竹間迎客舞一尊池上爲誰開采芝合共商山老作賦仍多洛社才自笑登樓倦懷土暮天回首重徘徊

王家屏【六首】

家屏字忠伯大同山陰人隆慶戊辰進士歷官禮部尙書文淵閣大學士贈少保諡文端有復宿山房集

【詩話宋制祖宗翰墨儲藏於玉堂之署觀陳騤中興館閣前後錄道君墨迹俱存此康譽之得題年年花鳥無窮恨盡在蒼梧夕照中之句也迨元而奎章宣文之閣舊典不攺明則藏之大內詞臣末由覩矣萬曆九年帝禦文華殿宣召入直史臣五人文端居首其餘修撰則沈公孝張公元忭編修則劉公元震鄧公以贊也旣進見示以景陵禦筆兔圖圜以淡墨作滿月胎上有桂枝垂枝下借輭艸兔居其中並臻妙境諭諸臣題詩於軸並得用私印識之閱三日詩成進禦自首輔張文忠外凡三十有五人當日諷諫優遊不事促迫防花銀葉賜予便蕃自永宣以來詞林盛事遇此罕矣長陵四馬詩世傳爲江陵作今從館課集本正之文端立朝侃侃不阿因一諫官力爭去位風節固不可及詩亦雍容和雅不失正始之音】

恭題文皇帝四駿圖

龍駒鄭村壩大戰胸著一箭都指揮醜醜拔箭

天馬徠翼飛龍蹄削玉耳垂筒碧月懸雙頬明星貫兩瞳文皇將士盡羆虎復有龍駒助神武流矢當胸戰不休汗溝血防桃花雨壩上摧鋒防一功策勲何必減元戎君不見虎士標題麟閣裏龍駒亦入畫圖中

赤兔白溝河大戰胸著一箭都指揮亞失帖木拔箭

雷鍧鍧北軍來赤兔走黃雲開身超夾澗防足絕浮埃白溝原頭振鼙鼓貫陣穿營猛如虎穆王八駿詎爲奇昭陵六馬應難數百戰間關未解鞍箭瘢還向畫圖看只今四海升平日誰識當年締造難

棗驑小河大戰著兩箭胸一箭後右曲池一箭安順侯脫火赤拔箭

紫驑馬金駱月朝刷燕晡秣越俶儻精權奇超驤走滅沒當年萬馬盡騰空就中紫驑尢最雄戰罷不知身著箭飛來秖覺足生風北風獵獵吹原野長河冰澌血流赭誰言百萬倒戈中猶有彎弧射鉤者

黃馬靈璧縣大戰後右曲池著一箭指揮雞兒拔箭

軒後興應龍翔駕天駟乘飛黃回頭看紫鷰顧影失超光君王神武古來少萬里煙塵一劍掃馬蹄蹴處山爲摧何論陳暉與平保揚鞭渡淮淮水淸金陵父老壺漿迎從此華陽休駿足山河重整泰階平

初入翰林自述

生平未知學世路方多岐古人已不作古道猶可追願言對靑簡澹慮澄思宇宙皆吾事一念安可欺譬彼機中素皎潔防其緇譬彼山下石孤貞堅自持文章乃末技富貴非吾期出入感榮遘朝夕承師資逺心在霄漢努力酬明時

朱賡【一首】

賡字少欽紹興山陰人隆慶戊辰進士歷官少保兼太子太保吏部尙書文華殿大學士贈太保加贈太傅諡文懿有集

薊門行

彍騎窺靑海天兵出薊門白艸邊城暗黃沙塞月昏悲笳風外哽咽咽不堪聞

於愼行【六首】

愼行字可逺更字無垢東阿人隆慶戊辰進士選庶吉士授編修歷修撰侍講左諭徳侍讀學士陞禮部侍郎攺吏部拜禮部尙書入直東閣卒贈太子太保諡文定有谷城山房集

【詩話東阿格律和平當正聲防茫之時能爲是調卽以詩髙選亦堪作相】

晉陽男子行【隆慶己巳太原丈夫化爲女子歌以識之】

太原有男子壯烈世所無身長九尺餘白晳好眉須自負良家子募作材官徒腰中轆轤劍橫擊當路衢並州惡少年見之伏且趨一朝覽靑鏡侘傺空堂隅三日不出戶忽然見彼姝綽綽芙蓉顏盈盈玉雪膚蛾眉姢且長髙髻墮馬梳脫我金鎖甲系我繡羅襦掛我白貂帽珥我明月珠委心懷嬿婉不惜健兒軀昔爲雲中鵠今爲水上鳬昔者一何厲常關十石弧今者何柔曼巧笑傾城都仰視浮雲馳變化不須防茫茫窺元運黃無乃渝世人但云好不必稱丈夫

過雨

五月不知暑虛空颯似秋殘虹掛溪水片雨過城樓逺樹斜陽駐深山夕翠流晚涼思枕簟絕愛北窗幽

秦淮

秋月秦淮岸江聲轉畫橋市樓臨綺陌商女駐蘭橈雲裏靑絲騎花間碧玉簫不知桃葉水流恨幾時消

送朱養淳太史冊封周藩

蓬萊闕下五雲飛桐葉封函出帝畿漢苑花香隨使節河橋栁色上徵衣天臨玉署恩偏渥星近銀河夜更輝試向天津橋上望銅街無處不芳菲

送張洪陽學士請告南旋

長河南下水曽波吳楚靑山枕上過行到潯陽江口望應憐秋色故園多

少年行

錦帶珠袍緑臂韝相逢盡說富平侯南山夜獵春城晚系馬新丰舊酒樓

陳於陛【一首】

於陛字元忠南充人隆慶戊辰進士歷官太子太保禮部尙書文淵閣大學士贈少保諡文憲有萬卷樓稾

宣廟禦筆馬

寶繪傳神駿權奇尺素收蹄攢雙碧玉文散五花虯赤汗當沾臆黃金爲絡頭天閒今萬匹何必按圖求張位【一首】

位字名誠南昌人隆慶戊辰進士攺庶吉士授編修遷司業以糾江陵奪情謫徐州同知後累官少保兼太子太保吏部尙書武英殿大學士諡文端有叢桂山房彚稾

【詩話文端以持正忤江陵詩頗有憂危之語其詠射鵠云方寸能幾何當此亂鏃投冇感其言之也旣罷相於東湖杏花村建閒雲樓吟眺自娛晚探靑原之勝泛舟螺川野服箯車登覽竟日老僧不識爲宰相題詩懷鄒魯瞻門人胡廷宴守吉安從寺壁見詩始知之是亦佳話】

七夕

塞月催砧急天風襲袂深星河良夜色牛女隔年心莎逕流螢度花陰促織吟平生江海意荏苒二毛侵裴應章【一首】

應章字元闇淸流人隆慶戊辰進士歷官南京吏部尙書贈太子少保諡恭靖有嬾雲集

丰嶺卽事

倚仗危峯上煙霞嶂幾重逶迆盤古道絕勝引仙蹤露滴晴天雨雲低半嶺松蓬壺何處是天際一聲鐘範謙【一首】

謙字含虛丰城人隆慶戊辰進士歷官禮部尙書贈太子少保諡文恪有雙柏堂集

初入翰林自述

聖人啟元運應龍協昌期萬物快先覩而我逢玆時抱防獻天門鴻漸修羽儀木夭肆宏敞玉軸陳參差石渠發中祕虎觀探幽奇淵源接師友得失隨箴規分陰期共兢古道還力追願言謝紛華兼以息驅馳但令微忠效無求虛譽垂庶幾大造化於以酬毫釐坐見乾坤泰我亦贊無爲

習孔教【一首】

孔教字時甫廬陵人隆慶戊辰進士選庶吉士歷官南京吏部右侍郎

將進酒

將進酒客莫辭玉交杯金屈巵主人勸客揖且讓客言我飲本無量有如法宮置酒監在前史在後此時徑醉不及一斗州閭之防六博投壺男女雜坐盱眙歡呼爾時醉可兩壺日暮酒闌合尊促席履舄交錯杯盤狼藉羅襟解微聞薌澤當此時也能飲一石欷戲乎酒極則亂樂極則悲萬事盡然髙陽之徒安足爲書有丰刑亦有酒誥舌出禍入君子所悼主人休矣職思其居三爵不又言毋我渝

田一儁【一首】

一儁字徳萬大田人隆慶戊辰進士歷官禮部左侍郎有鐘臺遺稾

遲鄭郎不至

幽齋淨朝塵崇館紛晝靄涼葉陰已深疎花落猶在美人來不來搔首空相待渺渺望河幹靑山出云外韓世能【一首】

世能字存良長洲人隆慶戊辰進士攺庶吉士除編修歷修撰侍講右諭徳陞國子祭酒南京禮部侍郎召入兼侍讀學士有云東艸

送友人南還

垂栁千條拂禦溝上林春色鳳池頭如何張翰多歸興不待秋風已倦遊

沈思孝【四首】

思孝字純父嘉興人隆慶戊辰進士累官都察院右都禦史兼兵部侍郎贈太子少保有行成郊居西徵陸沈諸稾溪山堂吾美堂等集【詩話先生封事尢觸江陵之怒杖畢卽加鐐鏁復下獄三日始僉解發戍旣抵嶺南巡撫欲殺之以媚政府遽以尺符召之行至恩平先生防首示縣令曰巡撫必欲殺我我當與俱斃不然伏屍軍府中令天下士大夫皆知巡撫所殺也縣令宻以告巡撫得不死蔡副使文範作壯哉行送之其歸也胡元瑞贈詩云荳蔲花前千里夢桄榔樹下十年人先生頗好賞鑑書畫言者遂劾其以千金市王右軍眞迹一卷南箕貝錦可以意成也詩入瑯琊四十子之列晚交姚叟士粦未免間作嗸牙語】

諭邦相同諭羨長至集恕醉軒

白雲邀上客黃葉繞貧居缸面沽來酒槎頭釣得魚山川連越絕雞犬數秦餘一日千秋意相看老不疎

思家

長臥鳳城隈鄕心日夜催小人猶有母明主漫憐才木葉千山雨江湖八月雷倚閭秋欲盡底事不歸來淸寧兩宮災臣督諸軍入救上使小黃門賜以肴四合酥與果稱是中有鳯仙橘小紅梨佳甚乃藿食者所未嘗敬賦此以紀之

春盤分尙食天語遣黃門橘豈維揚貢棃堪大谷論股肱悲未及口腹媿知恩獨荷焦頭賞能無負至尊

出都門

天髙落葉繁匹馬上東門固寵寧臣節完名是主恩靑雲雙闕迥緑野幾家存滿篋匡時艸攜歸覆酒尊賈三近【一首】

三近字徳修嶧縣人隆慶戊辰進士選庶吉士攺授吏科給事中轉戶科都給事中遷太常少卿攺督四夷館歷大理左右少卿南北光祿寺卿以右僉都禦史撫保定入爲大理寺卿轉兵部右侍郎有東掖漫稾【於無垢云石葵歌詩淸爽疎宕咳唾立成】

冬日登嶽

遊目髙寒處羣山擁岱宗登封迷漢艸徙倚有秦松萬壑煙嵐合諸天紫翠重肩輿明月下上界已聞鐘邵陛【一首】

陛字世忠余姚人隆慶戊辰進士攺庶吉士歷官刑部左侍郎

過拜將臺懷古

千載遺蹤表故臺殘云縹緲夕陽開三川佳麗興王地百戰勲名大將才此日江山空艸木當年壁壘半蒿萊登臨不盡英雄恨風急寒沙過鴈哀

沈懋孝【一首】

懋孝字幼眞平湖人隆慶戊辰進士攺庶吉士歷南京國子司業謫兩淮鹽運司判官起河南巡撫未任有淇林雅詠

【詩話晴峯樂府句摹篇仿不脫歷下窠臼余體斐然能於同中見異】

北固登望

北固樓前一笛風碧雲飛防建康宮江南二月多芳艸春在蒙蒙細雨中

朱孟震【四首】

孟震字秉器新淦人隆慶戊辰進士除南京刑部主事歷郎中出知重慶府陞河南按察副使累官通政使以右副都禦史巡撫山西有郁木生全集【任少海云使君詩閎鬯瀟灑了無塵俗气陳於韶云秉器才情婉附流調鬯發若孤桐朗玉自冇天律張助甫云秉器詩爾雅深厚緣情達理吳明卿云秉器負用世才以餘力爲詩諸體錯陳意匠所極才亦副之陳玉叔云秉器詩本於才體气髙妙詩話秉器津津以詩家自許其在南曹結淸溪社一時名士聲應气求所緝楮談續談余談述先喆之舊聞綜同人之麗句可謂好事也已】

和答正甫

幽意苦不愜淸歡良未期如何汾水上忽枉故人詩芳艸王孫路朱華帝子池相思隔年嵗河漢正髙垂

哭孔汝錫先生墓

殘嵗龍蛇逼新阡雉兔過露隨朝槿盡風入暮蟬多坐失千鐘酒情傷九辯歌夜臺無白日一慟欲如何

春日金沙寺訪羅孝亷元我

春水金沙是舊遊春風黃鳥況相求馬蹄一逕穿雲入花气千林帶雨浮詞客雄文巴蜀檄故人淸興剡溪舟艸堂蹤迹今猶昔好爲狂夫十日畱

謁張桓侯廟

英姿颯爽气雄哉恍惚晴霄風雨來一代君臣元伯仲千秋祠廟倚崔嵬乾坤已限三分業熊虎空懷上將才正是云安春月夜杜鵑啼徹不勝哀

龔勉【一首】

勉字子勤無錫人隆慶戊辰進士除嘉興知縣以憂歸補吳橋知縣陞南京刑部主事轉戶部貟外進郎中出知嘉興府遷浙江防政轉按察使調山東遷浙江右布政使有尙友堂集【彭子殷云子勤詩整暢可方錢劉】

送王防泉武庫出守永州

仙郎戎政擅才名簡命熊幡向楚城車騎舊瞻司馬節襜帷新識使君旌九疑南接湘江逺五嶺東連粵路平遙想行春風日好瘴煙消盡百花明

蔡文範【十首】

文範字伯華瑞州新昌人隆慶戊辰進士歷官廣東布政司防議有縉雲齋稾甘露堂集【詩話靑門近體雄渾絕倫】

自瀛徳至東昌道中雜詩

聞道張秋決先朝慮獨深爲山名戊巳奉使失辛壬地控支祈鎖天寒象罔沈誰知神禹迹疏鑿本無心

嶽州馮觀察見招

澹澹鋪湘水依依見武陵云隨天不動川靜水凝冰魑魅愁神鼎魚龍怪佛燈夜深淸梵徹何異普陀僧

太和宮

疆域連秦塞星辰入楚都英靈天地啟宮闕古今無禪艸諸儒遜功萬國趨祠前瞻皁纛曽說贊文謨

送庫部朱陽和備兵甘肅

陰山雪墮紫貂裘使者行邊大漠秋陜右長城班定逺胸中武庫杜荊州風吹獵火通甌脫篴奏梅花落隴頭哈宻至今無敢論知君躍馬看吳鉤

紅心驛值雪

雪色初驕冷萬家那堪風急更回斜來從朔北還兼雨去到江南定結花沙上紫驑嘶不度愁邊靑鬢忽先華荒村日暮平如練破卻寒光數防鴉

遊南嶽【二首】

縹緲仙臺紫气浮煙籠玉座儼垂旒地包荊楚標南紀江合沅湘向北流牲帛千秋周祀典衣冠五月舜諸侯塵緣未斷慚仙骨金簡云書何處求

赤帝髙居小梵天眾峯羅列擁堦前秋經絕壁風雷起【有風雷洞】醉倚雙臺日月懸【上有望日望月二臺】誰道人騎黃鶴去我今寒抱白雲眠莫言此夕非沖舉已隔人寰丈九千【志載祝融峯髙九千丈有奇】

寶應湖

湖闊疑無地堤長亙若虹孤舟數防雨殺卻日南風

望白鶴嶺

百里初見近十里轉見逺絕頂不分明白雲隨舒捲

溪漲發建陽

白日欲沒云蒙蒙建陽城外雨澆空溪邊怪石不知數一夜走入洪濤中

顧大典【三首】

大典字道行吳江人隆慶戊辰進士歷官福建提學副使謫禹州知州攺開州有淸音閣集

得山東觀察報畱別省僚

肅肅晨風吹明星帶䢐兩平生攜手俱今乃殊風壤大江一以逺日夕春潮長憶奉南皮遊良時淸尊賞華篇想遺則淵調懷餘響朋僚旣雨散世路卽塵鞅去去不可追臨風徒懭怳

苕溪春日

苕溪春深春欲歸栁絲拂地棃花落客子辭家已三月春風初換越羅衣羅衣競試春江曲花外鶯聲斷還續春心羈思兩相催愁見天涯春艸緑春艸年年伴客程扁舟明日又孤徵故園回首春云隔江上春風空復情

送秦郡倅還楚中

一朝辭簿領千里返湘江棄置君何罪離羣我自傷春風過夏口秋艸臥衡陽爲報南來鴈音書好寄將沈位【三首】

位字道立吳江人隆慶戊辰進士攺庶吉士授檢討有柔生集

【詩話虹臺詩麗以則惜不永齡中秋結語殆成纎也】

十二月二十一日獻俘

睿徳通中夏天威震北隅遐方歸正朔欵塞獻新俘淸廟陳宏業彤庭顯祕圖五兵原不戰巨冦已行誅將相多酬賞寰區盡大酺小臣叨侍從率武詠神謨

中秋

秋光長與翠華連況是中秋更可憐城闕影髙雲裏見芙蓉露冷沼中妍誰家笛弄江南曲幾處鴻飛塞北天此夜淸輝應莫負人生能見幾回圓

漁陽春望

二月春方半冷風日正長陌頭看栁色忘卻在漁陽張鏜【一首】

鏜號石渠吉安永丰人隆慶戊辰進士除東莞知縣陞南工部主事歷貟外郎中出爲湖廣按察僉事轉貴州防議

寄艾和甫謫戍西寧

荊南偶接故人書爲悉關門近起居萬里獨看營外月孤身誰念釡中魚辭劉徐恕心元苦折檻朱云願不虛秦地日聽邊塞曲楚歌相和調何如

諭均【四首】

均字邦相新建人隆慶戊辰進士歷官天津兵備副使有山居集

陸中丞移書促入郭有事田間詩以陳情

龎公願負耒陶令甘荷鋤外物旣不幹誰能逸其軀朝夕課童僕黽勉在田廬心事異昔人蹤迹與之俱咄嗟不逢年髙原化爲渠穡事良已矣種豆山一隅羣雀苦交啄持竿爲敺除詎意小臧來乃接中丞書要我入城郭髙義有誰如頋念山中人生事各有須寧能捨田畝忽此升斗儲殷勤謝來意禮數寛樵漁

春暮宿大觀樓簡士功及二三知已

閒居不適意觸事增煩憂振步出西郭登君江上樓滄波漲初闊緑樹陰已稠煙雲綴遐岫蘭盈芳洲迥覺心迹淸轉見身世浮徘徊未能去衾枕聊淹畱旣以自怡恱因之報舊遊

送方子及入計

凝霜沾浦樹冉冉嵗欲晏君子意如何垂老仍薄宦一臥艾子城六見秋花綻月米分故人日食藜與莧髙志慕翔鸞卑棲托斥鷃發軌謁承明蚤晚流皇盼白首感睽離追餞臨寒澗握手慘無言側睇雲間鴈

請告書懷

夙昔浮雲意微官久欲休蹉跎身漸老丘壑願方酬海日猶殘暑山風欲度秋盈盈河上水萬里送歸舟方沆【二首】

沆字子及莆田人隆慶戊辰進士歷官雲南提學僉事謫寧州知州有猗蘭堂稾【朱秉器云子及詩非大歷貞元以上語不道謝山子云子及心境髙妙有天然之趣】

秋泛

山合松楸晚沙寒橘柚秋坐看魚鳥近歷歷鏡中遊

次長沙懷賈太傅

楚云萬里望京華賈傅南遷路未賖誰料逐臣今更逺春風三月過長沙

唐文燦【一首】

文燦字若素漳州鎭海衛人隆慶戊辰進士除行人歷官廣西按察僉事有鑑江享帚集

大行皇帝挽歌

憶昔河淸日流虹葉瑞徴運隨眞主轉紀逐盛時蒸七世觀新廟千秋奉永陵耿光長照耀史冊紀中興郭莊【一首】

莊字子蒞鞏昌徽州人隆慶戊辰進士攺庶吉士授山東道禦史督學南畿

賦得謁帝承明廬

丈夫重意气束髮事周遊挾防日坎防西風吹敝裘一朝際風雲謁帝來神州出入承明廬交結盡英流雙闕聳云漢朱旗夾道周翶翔供奉客錦帶佩吳鉤相傳樹勲名寧論沈與浮君看黃鵠志不爲稻粱謀

帥機【一首】

機字惟審臨川人隆慶戊辰進士歷官南京禮部郎中陞思南知府謫兩浙鹽運司副遷南京刑部郎中有膳部集

秋懷

八月金气深蕭瑟叩虛牝梧楸半離披朱華日就隕風急度離鴻气嚴感飛隼皎月正舒遲羲輪漸縮窘砧聲動四鄰薄寒侵席筍淸景誠足嘉惜此嵗遒盡況復愴松楸欲賦思歸引

鐘庚陽【一首】

庚陽字長卿秀水人隆慶戊辰進士除太平推官入爲大理評事遷工部主事歷貟外郎中出知鎭江府謫知廣徳州終刑部貟外有焚余集

劉在南直指遷郴州余亦謫守廣徳同發潞河投贈

繡衣使者下蘭臺愁說雙旌潞水開自是聖恩寛逐客卻從謫宦見仙才山過衡嶽孤帆轉路入瀟湘鴈影回余亦南行賦歸去秋風天末幸追陪

唐邦佐【二首】

邦佐字惟良蘭谿人隆慶戊辰進士知泰和如臯儀眞三縣入爲刑部主事謫兩淮運司判官轉贑州府通判遷知光州有比部集

感興

蟠曲惡木根不植太山岡婀娜孤生竹抽梢淇水旁佳人好修飾被服素羅裳感玆帛鴈防得充君子房絲蘿引長蔓琴瑟淨髙張合懽在令徳容色豈足揚

塞下曲

曽隨驃騎度渾河雨雪天山夜負戈莫謂歸家貧到骨黃沙白骨不歸多

張元忭【一首】

元忭字子藎紹興山陰人隆慶辛未賜進士第一歷官左諭徳兼侍讀有不二齋稾

杜轄巖訪吳公度

杜轄巖中人曲江舊同席未折彭澤腰早著東山屐棲心老氏書結廬武夷側晴峯萬防靑雲溪幾條白關夾長松丹房架危壁巖頭露可餐巖下芝可摘猿鶴時爲羣車馬杳難卽我本丘壑人聊作金門客煙霞夙同好出處偶殊迹諦觀聲利場何似神仙宅四十已無聞百年亦瞬息徒然赤松子巢居鏈形魄明發出閩嶺題詩訂泉石

鄧以贊【一首】

以贊字汝徳新建人隆慶辛未賜進士第三歷官吏部右侍郎贈禮部尙書諡文潔有佚稾

思歸

星河雲气淡茰菊露華淸宦況慵兼病鄕愁斷又生入秋偏逺夢逐日計歸程南鴈空中唳能禁此夜情郭子章【二首】

子章字相奎泰和人隆慶辛未進士歷官都禦史巡撫貴州進兵部尙書有閩艸畱艸蜀艸浙艸晉艸楚艸黔艸等集

【詩話靑螺敭歷外臺而著書不輟詩嫌合格者少然勝於輭熟者多】

紀夢

西南欃槍明占在川之播何哉井厎鼃不知有漢大黔中久愉恬崇朝忽摧挫聚黨嘯綦江一倡乃百和城市走豻豺平原起堀堁天子赫斯怒命將出右个猥予在田間未許支離臥馳驅竹王疆迅速等轉磨夜夢壯繆侯車騎儼相過倒屣延之入席分賔主坐論賊無足虞粃糠易揚簸巢幕暫偸安積薪以待莝及余入八番次第宻捜邏衝風籜乍捲利匕粉同挫豈専帷幄謀一一神所佐從此半壁天蠻僰始退愞剙祠敬事侯擊牲進香穤誰爲報侯功銘詩我所作

舟中

三春滯水濆魚鳥狎成羣江濁流新雨山晴斂薄雲村舂幽澗急岸艸夕陽薰何處城頭角偏令倦客聞劉克正【一首】

克正字懋一從化人隆慶辛未進士攺庶吉士授檢討

春雪

乍覺輕寒薄太空凍雲舞絮一宵同防成簾幕渾成雨飛入園林不待風萬里江山春寂寞九重宮闕玉玲瓏仙郎天下聞髙調一曲誰能和郢中

郭子直【一首】

子直字舜舉崇徳人隆慶辛未進士除行人歷官福建按察副使

采菱曲

采菱復采菱采采日已暮貪看馬上郎迷卻花間渡侯堯封【二首】

堯封字欽之蘇州嘉定人隆慶辛未進士授刑部主事攺四川道禦史歷官福建防政有鐵庵遺稾

第一禪林

自是禪棲第一林萬松回合白雲深逺看麋鹿不知數欲問禪居何處防中天日月遞朝暮下界山河自古今暫憇便疑塵世隔幾人曽此一投簪

劉虞防【一首】

虞防字直卿髙平人隆慶辛未進士攺庶吉士歷官太常寺少卿兼侍讀學士掌翰林院事

苦熱行

燕山虛傳千丈雪昔乃苦寒今苦熱苦寒尙可禦苦熱安所逃寒有重裘奧室足自庇熱𨿽袒裼心煩勞炎風吹埃沸四野火雲布空日如赭長安衮衮車馬塵驅馳道路何爲者吾思仙人乃在閬風岑水晶宮闕琪樹林安得從之禦風吟攬子之袖開我襟念此已足淸人心吁嗟炎蒸三伏無嵗無發狂大叫胡爲乎

周光鎬【二首】

光鎬字國雍一字耿西朝陽人隆慶辛未進士除寧波推官陞南戶部主事攺吏部歷郎中出知順慶府陞四川副使轉防政遷陜西按察使擢僉都禦史撫寧夏入爲大理寺卿有明農山堂彚艸

大梁道上

眺望中原路逶迆入大梁風塵馳朔騎節序攺靑陽衛水浮煙黒沙河落日黃愁來看短鋏猶帶薊門霜

秋懷

靈關秋色白楡多九月霜風黒水河天外鴈鴻嗟阻滯籬邊松菊怨蹉跎南來卭塞無烽燧西去臨洮走槖駞此日三秦憂不細禁中親詔出亷頗

吳中行【一首】

中行字子道武進人隆慶辛未進士攺庶吉士授編修以建言廷杖爲民防起用遷右中允歷洗馬管司業事進侍讀有復庵集

【詩話江陵奪情事在萬曆五年七月迨十月之朔彗星見大內火於是旣望三日吳公疏上次日趙檢討用賢疏上又次日艾貟外穆沈主事思孝疏上江陵怒不可止而諸公均受杖矣方杖時鄒進士元標疏復上一時士气持正若是許文穆以庶子充日講官爲吳趙二公餞鐫玉杯一銘曰斑斑者何卞生淚英英者何藺生气追之琢之永成器以贈吳公犀杯一銘曰文羊一角其理沈黝不惜剖心寧辭碎首黃流在中爲君子壽以贈趙公玉杯今不見犀者爲吾鄕何少卿防音所得余甞飲此作歌】

賦得露凝仙掌

絳闕秋容靜金莖露气長夜深方湛湛日出轉瀼瀼共喜仙人掌能渟玉女漿願持方聖澤沾灑徧遐荒史鈳【一首】

鈳字汝和余姚人隆慶辛未進士攺庶吉士授編修

春晴

春光二月滿皇州半逐桃花入水流何事王孫歸未得東郊芳艸自含愁

丁元復【一首】

元復字見心長洲人隆慶辛未進士除知陽信縣擢山西道禦史歷浙江布政司防議有片玉齋存稾

早春過趙凡夫池館

幽棲何所定選勝得支硎檻厎泉鳴玉天邊石作屏江梅依磵戶谷鳥浴淸泠千丈原頭瀑宜添一艸亭鄭邦福

邦福字洪疇上饒人隆慶辛未進士歷官南京太僕寺卿有采眞遊稾

牛場坡

俯身牛場坡仰面臘笳嶺白雞【山名】帶雨翔老鴉【關名】入云猛如穿螺竅中復躋蝸角頂行地𨿽數捨計天不盈頃從來汗漫遊覯玆殊絕景那知陟宦階巖崄極無影吳中立【二首】

中立字公度浦城人隆慶辛未進士授禮部主事歸籍起尙寶司丞有吳音

浪吟

楚歌鳳兮鳳孔操麟乎麟空爲世所瑞胡不全其眞三山有若木百嵗無故人去覓逍遙子淸湘采白蘋

舟行白下

江天澹秋色斜日照孤篷漁艇沿門系蒹葭到處通鳥飛帆影外人在鏡湖中始覺煙波叟浮家趣不窮薛夢雷【二首】

夢雷字汝奮福淸人隆慶辛未進士歷官雲南按察使有彩雲集

發三山

倦遊萬里欲投閒未斷塵緣更出關七十二程重屈指夢魂何處不三山

夜次弋陽

風塵何事只棲棲楚水茫茫去鳥低落日漸看人影盡平沙如雪弋陽谿

熊惇朴【一首】

惇朴字茂初內江人隆慶辛未進士攺庶吉士歷官貴州布政司防議有謫居稾

得趙汝師太史書

章臺猶旅食珍重故人書自是飄零久非關記憶疎野花紅更發官栁緑仍舒浩蕩乾坤意吾生總不如馮時可【七首】

時可字敏卿松江華亭人隆慶辛未進士除刑部主事攺兵部歷貟外郎中出爲貴州提學副使再補四川提學副使調廣西湖廣防政有北徵西徵金閶石湖巖棲雨航等集【陳臥子云吾鄕元成可方吳門劉子威】

【詩話元成詩極爲後來詩人所詆就全集而觀甫田彌望稂莠污萊獨五古一體尙有遺秉滯穗可供捃拾以比劉子威翻覺勝之】

齋居雜述【二首】

兔狡能營窟鳩拙亦居巢兕虎入帝苑麒麟走空郊玉石貌難分金錫質易淆三黜不必愚九遷豈必豪屈伸由好惡人生在所遭鴻也費歌噫雄也費解嘲何如與化遊小大並逍遙

白龍下淸淵漁者射其目白使淸江卜者刳其腹元君違神夢上帝惡魚服風波一失所雲雨迷牽復芳艸化爲芻苦菜葅爲蓄世事如轉蓬人情多反覆冉冉百年中愁居何能淑

戊戌歸田雜感【二首】

箕斗不共垣有采相爲光蘭蕙不共根有气相爲芳柰何同居者各自生肺腸一笑亦見疑片語含鍼鋩不能相慰勞安望相頡頏長林知天風大埜知天霜人生不相知何用接杯觴

北風何其涼霜霰相與期薄暮侵眾卉芳鮮漸已辭髮不堪秋忽覺變靑絲翩翩飛蓬徵愴愴遊子思浮雲一出山安知其所之故交皆已貴故心誰爲持酌水置金罍爲辧澠與淄

送張孝丰

浮雲不可駐遊子不能畱驚飇逐駭駟嵗月去何遒禦寒安得裘濟河安得舟客處無與懽寧不思故丘

常山道中遇雨

東山詠零雨感彼歸途事今玆賦愁霖行役我伊始業不堪滂沱末由止嶃嶃山彌髙油油云未已我車淖方掀我僕顚莫起蜎蜎蠋蒸桑肅肅鴇集枳苦哉逺徵人重山復重水

建陽道中

趨程苦行遲遇景苦行速淸晨發建陽重霧若云簇載馳且一捨始能豁我目淸溪映明沙茂樹間修竹千山開且合煙翠爭相逐飛梁若垂虹去艇如遊鶩竟日抵甌寧應接難更僕人逺意如何良遊偏恨獨

方揚【一首】

揚字思善歙人隆慶辛未進士歷官杭州知府有初庵稾

金山

虛閣疑無地琳宮別有天江空萬籟發僧定一燈懸七澤吞吳楚孤峯自嵗年乘風興不淺髙眺已冷然劉伯淵【一首】

伯淵字靜之號念庭慈谿人隆慶辛未進士除泰興知縣遷工部主事歷貟外郎中出爲江西按察副使以病致仕歸年百餘嵗卒有灌息亭集

【詩話念庭於隆慶五年釋褐萬曆十六年卽引疾歸其八十初度自嘲詩云謂我歸田早假令不早有何好幾人欲歸不得歸黃犬東門添懊惱謂合彈冠出陶令折腰八十日投閒已道宜休三揣分眞成不堪七及百嵗思陵遣禦史梁云搆存問念庭猶健步迎於門外謝恩畢騰觚飛爵了無倦容崇禎十一年事也吳興有顯者家居以厚幣乞言介壽念庭笑曰七十上壽毋乃太早乎浙東西相傳以爲佳話云】

園居

松際茅檐隔小橋水濵穿圃亦通潮得閒獨坐翻書卷有客相過慰寂寥方竹嵗深裁作杖大壺霜落剖爲瓢年丰飽喫靑精飯莫問仙山路近遙

吳丕顯【一首】

丕顯字希文松江華亭人隆慶丁夘舉人承天府通判有四畱軒集

【詩話希文奕葉靑門一官散吏防能著聞相傳初補學官弟子制靑薴爲襴衫衫授兄子太僕炯以及孫曽家有靑薴亭至今存焉襴衫之制諸生服之洪武二十四年三易其式而後定用玉色絹布爲之寛袖皂緣系縧垂襦其後漸易以藍罕用布者矣】

題襟江樓

纜解春江曉帆懸碧樹秋開窗千里月近檻一江流艸色迎芳渡歌聲逐去舟十年湖海夢猶自媿沙鷗鄭學淳【一首】

學醇廣州順徳人隆慶丁夘舉人選授知縣有勾漏艸

園居

藥裹供垂老幽棲性獨偏毎防髙士傳無復逺遊篇柔櫓村煙外寒江夕照前沙鷗我與汝相對可忘年梁嶽【一首】

嶽廣州順徳人隆慶庚午舉人官知州

暮春燕京懷歸

長安春盡落花多越客思歸意若何節序幾從愁裏變家園頻向夢中過西京形勝雄三輔北鴈音書隔九河燕市酒罏堪取醉莫將畱滯起悲歌

明詩綜卷五十六

欽定四庫全書

明詩綜卷五十七

翰林院檢討朱彞尊編

李應徴【三十首】

應徵初名衷毅字伯逺嘉興人萬曆癸酉舉人選授臨安教諭陞南國子博士有靑蓮館澄逺堂偶寄軒藿園寄苕薊易河梁兩都汗漫遊諸集【皇甫子循云伯逺肆力風雅律詩時似少陵而風骨師心太白彭子殷云伯逺詩頓挫激昻跌宕飛舞若鞭赤虯轡蒼螭而上下彩虹碧落之間鄧逺遊雲伯逺意取師心法必摹古其於諸體無所不工亦靡所不合黃貞父云伯逺詩雄沈俊爽如驃騎之師不設刁鬥而肅然不可犯鐘漢廣云先生早察孝廉以才望自髙旣艱於一第老就四門博士其詩取材開寶匠法正是時七子之習變爲叫呶公安之漸已淫永先生激彼頽波力返正始閎麗悲壯卓然成家】

【靜志居詩話弇州標榜前後五子而外廣爲四十子若似乎此外無遺賢矣說詩者遇隆萬朝士或置不觀直以公安景陵繼七子之派不知隆慶諸臣已力挽叫囂之習歸於平澹而定陵初年人皆修辭琢句出入風雅之林若吾鄕李先生伯逺若下鄭先生允升吳中歸先生季思嶺南區先生用孺尢卓然名家而閩中徐惟和謝在杭曹能始均不爲楚咻所奪未見萬曆初之不及嘉靖季也學者取諸家詩誦之庶幾論世有權衡矣】

吳門逢袁履善先生卻贈

涼風起蘋末落日開中園寒蟬聲嘒嘒飛鳥何翻翻顧逢雲間叟而同江上言我昔與君別逺涉長水原今日復見君乃在吳閶門閶門郁云興流焱激飛軒攜手登玆樓時以散憂煩明月皎夜光有酒盈我尊開尊飲君酒寸心聊復論丈夫重意气迹逺道自存何必齊年齒然後情誼惇願將結佩贈愧無雙瑜璠

八月十四夜赴沈中丞純甫約與範倩東生泛月之苕上

頽照忽已匿閒夜增離情涼風扇薄帷白露塗中庭詠彼蟋蟀唱眷言懷友朋佳期及三五圓景將漸生素書忽見招方舟鶩前汀薄煙斂層霄皎月雲間升驚鵲旣飛繞來鴻亦哀鳴流輝照衣裳坐見秋江澄爽气蕩瀾澳衝魄涵虛明屬林方滿委照知戒盈且勿論居諸杯酒聊共傾芳洲思紉蘭極浦聞采菱不寐望所歡悠然見菇城良覿在明發庶以慰深盟

寄禦史大夫沈公純甫

誰謂芝桂芳指作葹與蕕誰謂西施妍而不如宿癅姬公避流言孔父蒙麛裘鳳徳故不衰仁物竟奚尢睿鏡有餘照慈杼無妄投亮懷百鏈操繞指非所謀勿以入室故競彼戈與矛讒口任呶呶鎭之以休休泰山摩蒼天不辭垤與丘滄海百谷王涓勺鮮棄流桃李故不私藥籠亦見收交親誼所惇申言副咨諏

題淸音閣贈朱君采

君采天下彥乘時奮遼廓身𨿽在軒冕志不忘巖壑朝謝桓氏驄暮羅翟公雀結樓臨靑苕憺焉守漠一水旣當戶眾山亦羅郭俯瞰激淸泠仰熙矚崖防曠然招逺風蕭疎振林薄幷入山水間情境兩寂莫緑尊時時開淸言復閒作心期契鴻冥世變付龍蠖達人操其權神理或可托

秋夜歸自苕水泛月鶯脰湖寄沈子勺

朝辭若下城暮驅笠澤艑景物忽已攺川原亦邈緬娛目惟淸暉百里同一眄月出梅堰髙水落松陵淺曲渚屢縈紆環洲遡回轉澹澹波生煙遙遙云沒峴楓林霜欲丹蒹葭露初境防心自恬神曠理逾顯同懷寄秋水離念得所遣

述感

旭日不照地慘黯東南隅陰風西北來遂與浮雲俱昏曉不復辧晦冥忽須防雷霆擊髙空雨雹集階除皇澤亮已竭天威寧所須戾霄無逸飛逝淵寡潛魚貂璫搆禍患豺虎當路衢宇宙𨿽云遙吾駕將安如

武夷吟爲叔平侄賦

浙水猶未渡閩山安可越夜夢武夷君幔亭弄秋月顧余莞爾笑相攜叩丹闕薜茘飄衣裾芙蓉墮冠髮吹愁落空際步虛任超忽陡覺聞天雞明星髙兀兀九曲杳然失對汝淸興發安能涉世网生死遞淪沒何當乘飛霞揮手謝仙骨

舟過松陵沈子勺邀同顧別駕王半刺諸公宴集作兼呈長公伯英

扁舟遡廣澤蒹葭浩蒼蒼芙蓉被江隄間以秋蘭芳恍如覿容儀曄曄舒其光美人忽見招沗竊登斯堂余遊伯仲間常恐不得當匪云托肺腑所恃道誼長市交若春華攺葉隨秋霜茍能抱微衷乖離亦何傷所以一水間落穆如相忘豈謂山澤臞無意偕巖廊迹逺心不遐斯意兩不妨樂哉此良防周親情所康肴來俱異味酒至無返觴新聲奏逸響妙伎呈中央主人詞壇雄樂府兼擅塲曲誤必屢顧按節知宮商此中有妙理奚必非文章世多混眞膺誰別否與臧吾將托優孟抵掌以徜徉

雜詩【二首】

所居𨿽防市其後卽我園三周水繞之水流何潺湲灌木旣羅戶宻篠亦當軒境近心獨逺悠然忘世喧夜枕鳴谿漁曉窗聞鳥言病不廢杯酒時時亦開尊適意不在醉聊托餘生存

人生歡日少戚戚恆多悲每憂此身沒身後無所遺所以百年中役役無已時生時不行樂死復安所知墳墓且不保智愚豈所期及此有盡軀壺觴聊自持秋雨日以深秋艸日以滋嚴霜倏將至不樂欲何爲

長水雨中送董君謨還四明

谿云壓林林气黑長河黯淡無顏色大艑驅來笠澤風一片歸帆雨中濕送君此去歸舊山東湖之水流潺湲四明崇峯二百八一一峯尖如黛鬟董生瀟灑磊落之才亦如此對之可以開神顏我歌四明送君酒何惜相逢暫攜手便應喚汝董糟丘酒池之中可拍浮盡掃爾我坎坷抑塞之窮愁丈夫意气自有主爲蛇爲龍何足數無錢但須典鷫鸘有酒便能賦鸚鵡少年得意多捓揄卻笑乃公爾何苦仰天大叫白日䢐腐防那可驚鵷雛男兒世間何事不可作但不能以此七尺爲侏儒功名富貴可以赤手博摧眉俛首胡爲乎世人聞之皆掩耳董生之前可語此酒闌歌罷君發船我亦還家渡長水

歷陽

聖祖開基日淮南卽舊邦六龍飛采石萬馬渡橫江豪傑爭挑戰轅門已受降雲山凝望處髣髴見旌

項王廟

落日陰陵道悲風百戰原當年意气盡四面楚歌喧子弟軍誰在春秋廟獨存江亭艤船處淒惻不堪論

橫江

日落海云超蒼茫倚棹看橫江不可渡秋水正漫漫夾岸靑山出孤飛白鷺寒當歌有明月對酒莫辭幹

江行與蘇生別

葭菼正蒼蒼緣流水一方平沙連極浦斜日上危檣坐惜故人別因悲江路長行行秣陵近回首各他鄕

人日峴山遣興

人日人爲客春風春可憐煙波浮宅逺丘壑寄情偏柏葉烏程酒椒盤下若鯿如從習池飲醉臥峴山前

正月十六夜畢孟侯至

春艸忽已綠春潮寒到門喜從新雨後得共故人言小婦調中饋殘燈續上元庭梅未揺落還擬數開尊

送沈嘉則之天臺訪道士

秋水看疑合秋聲聽不分此時四明客去謁三茅君洞壑深藏日峯巒盡入云蒼茫煙樹裏笙隺幾回聞

廣陵送張孟奇

乾坤同作客千里任飄蓬況復離亭別蕭條落照中濤聲揚子北寒色海門東去去煙波外無爲嘆路窮

送萬和甫歸裏

亦知非逺別還復念孤徵行色江天樹歸帆水國程北風吹斷雁九月豫章城到日深愁汝淒其倦客情

聞王師東援朝鮮

材官十萬欲平倭司馬何如漢伏波殺气曉連免郡將軍夜渡白狼河還須直破伊岐島莫使虛傳枤杜歌禮樂東藩箕子國王師急爲洗干戈

釡山紀事

西來邊警日倉皇東望烽煙漲海黃持節不煩蘇屬國和戎誤聽漢中行遂令綸綍虛丹鳳翻引旌旗指玉狼莫道朝鮮猶未靖急將本算愼朝堂

送康元龍還閩時歸自海上

書生尊俎笑談兵幕府還聞倒屣迎九塞昔曾驅馬度五湖今許放舟行海天雲樹無諸國客館鶯花檇李城莫道倦遊歸計拙春風應念倚門情

重送萬和甫還江西

去嵗今年兩度回寸心遙指白雲隈城頭擊鼓天未曙江口潮船正開望望美人南國逺淒淒孤雁朔風哀明朝此地看山色愁絕還登百尺臺

春懷

衡門過雨淨疎簾愁對春江淚共添萬戶耰鋤連海岱三苗戈甲徧巴黔和戎自詫長城險禦馬誰知朽索纖祀國憂懷殊不細起看林月步虛檐

舟中眺雪

俯仰迷江甸東南凍未蘇扁舟下逺水積雪斷寒蕪朔气連滄海窮陰混太湖瀟瀟兼霰宻脈脈受風扶大地遙浮越低空近壓吳山川紛莽蒼云木半虛無雁路才分影鷗沙秪辧呼戢鱗潛素鯉側目逗饑烏色借齊宮並音操郢曲孤披來朝練淨映處夜珠枯不用裁梁賦偏宜入剡圖乍驚容鬢似卻怪嵗華䢐臘漸回杓斗春先到酒壚乾坤原浩蕩泥滓暫﨑嶇自笑寒暄態誰燃造化鑪聖朝陽徳在白日麗髙衢

浪口渡

柳風吹浪花谿云澹無色偶此爭渡人日夕未遑息

煙霞洞

古洞鴉路深杳渺不知處忽見煙雲來疑從此中去

館娃宮

不嗟亡國余而憐奇艷絕翻得捧心人吳宮名未滅

十八夜宿煙雨樓初見月

雨气連朝夕湖云濕未收今宵看月色始覺過中秋姚舜牧【一首】

舜牧字虞佐烏程人萬曆癸酉舉人廣昌知縣有承庵詩集

【詩話承庵以厚徳聞鄕裏事難悉書研究六經各有疑問詩不專工然頗自喜】

自君之出矣

自君之出矣妾守深閨裏花落委泥中誓不隨流水林章【十七首】

章先名春元字初文福淸人萬曆癸酉舉於鄕有林孝廉集【謝在杭云孝廉桀驁不羈才情楚楚信自可人曹能始云初文才士不欲以庸孝廉是處好爲人排難解紛乃以無心獲罪謝司冦出之縲絏之中適遼海有警累上書進奇策願身列戎行鏈甲兵備緩急爲嫉者所繩觸憲而死詩如客情如春艸無處不堪生無家逢寺好多病見僧親曉煙常帶雨夜月忽啼禽千山風雨裏一任子規啼皆絕酸楚周元亮云初文才情淒惋】

少年行

君不見長安俠少年酒底髙歌花厎眠鬭雞走馬千金散何曾盜个官家錢一朝忽報邊烽起從軍不待別妻子但言割地與和親不愁戰死愁羞死

春日送別

春風自多思柰與客情違楊栁頻催別蘼蕪不送歸千山獨上馬一曲兩沾衣回首河橋道迢迢看落暉

吐漿臺弔淮南王英公

孤祠千載後不是漢人開劉項俱天意韓彭只將才九江殘水過六國故山回惟有啼鴉在黃昏下此臺

舟中別張仲豫

昨日淮陽客今朝江上還離亭一杯酒去棹萬重山雲樹故人意風塵遊子顏未知攜手處莫惜暫追攀

暮春登燕子磯懷古

揚子江南燕子磯楊花燕子一時飛六朝人物空流水兩晉山川盡落暉艸色逺迷爪步去潮聲暗打石頭歸倚闌天際春三月惆悵東風動客衣

陳漢陽同年招飲晴川閣應城田功甫孝廉適攜酒至余於功甫爲初識而別漢陽則十年矣時當七夕書以記之

木葉西風漢渚波髙樓徙倚晚涼多十年易作人間別七夕難爲客裏過陳子榻前堪對酒田郎座上好彈歌孤城漏下雙星見牛女娟娟正渡河

鄖城見黃序賓使君

雲雨交情此日偏與君相見可澘然豈無太守二千石那有故人三十年冠爲王陽彈不沗袍因範叔脫堪憐舊時一片灤城月何似今宵漢水前

潛山送友還閩

艸艸相逢楚澤西紅亭綠酒又分攜人生厎事憐雞肋客路長教怨馬蹄舒子州前檉葉暗越王城外荔枝齊十年歸夢如流水一夜隨君下建溪

送別

相送到江幹淒其風又雨淚下沾君衣看君不能語

夜度恨這關

楚水東邊別路多秋風夜半動離歌迢迢恨這關前月獨照行人過汴河

河水【二首】

河水灣灣繞大隄隄邊楊柳一時齊可憐折盡靑靑色長送行人出水西

河水漫漫日夕流流將淸恨到靑州不知郎在靑州不妾在河西西盡頭

艷曲

百花臺上百花開妬柳驕桃一處栽惟有東風情最好桃邊吹過柳邊來

憶仲姬

逢時把酒對紅顏親爲拈花挿翠鬟今日登髙人萬里教伊獨上望夫山

春日

春城柳色入東華莫惜驊驑過酒家記得去年江上別風吹二十四橋花

渡江

不趂東風不待潮渡江十里九停橈不知今夜秦淮水送到揚州第幾橋

元旦

千官春佩擁朝班萬國歡聲動聖顏獨有縲臣無祝處隔墻遙拜孝陵山

孫繼臯【六首】

繼臯字以徳無錫人萬曆甲戌賜進士第一歷官吏部左侍郎有柏潭集

山中

山中無棟宇小屋但誅茅境僻人煙少林深虎迹交暗泉通石竇炎日避松梢寂寞元吾事披襟誦解嘲

立秋日病

伏枕仍今夕開軒乍已秋髙梧片葉落大火一星流楚戶砧初動齊紈扇欲收因思故園鱠彊起賦登樓

彗

十月彗星見一旬光丈餘銀河不用掃天意欲何如避殿君王詔登臺太史書杞人憂國淚占夜幾踟躕

送周計部餉邊

大漠平連薊北天向來前箸急籌邊將軍已佩通侯印使者仍輸太府錢幾處鼓鼙閒落日何年烽火避甘泉君行防有匡時略試問金城塞下田

丙子春夢得一聨足成一絕

落日船頭浪春風江上山家園幾千里卻向夢中還

芙蓉湖

芙蓉湖邊楊柳斜家家啼鳥村村花水面歌兒揺畫舫陌頭遊女渡香車

余孟麟【一首】

孟麟字伯祥江寧人萬曆甲戌賜進士第二歷官南京國子監祭酒有幼峯學士集

多病

多病門常掩深秋葉盡飛自憐初學廢遂覺故人稀鑷白心虛壯還丹計實非不堪風露色猶著芰荷衣孫鑛【二首】

鑛字文融余姚人萬曆甲戌進士歷官太子太保南京兵部尙書有居業編

【詩話月峯勤學過於士安慧業不如靈運觀其論詩有云韓退之於詩本無所解宋人目爲大家直是勢利他爾是何言與屍佼所雲松柏之防不知堂宻之有美樅者也】

雨

漠漠云籠閣霏霏雨拂檐彈琴弦半緩收扇墨多黏古礎方花潤髙枝墜果甜此心無俗慮屋漏亦何嫌

舟行

天陰村逕黑渾迷舊時路忽逢岸上燈照見橋邊樹趙南星【八首】

南星字拱極髙邑人萬曆甲戌進士除汝寧推官入爲戶部主事攺吏部歷員外郎中謫平定州判官起太常寺卿防陞工部侍郎拜都察院左都禦史進吏部尙書謫戍代州卒諡忠毅有趙忠毅公集【姚孟長云夢白詩淋漓沈痛讀之如聞易水擊築之音】

雜詩

騎馬出城門攬轡登髙岡秋風凋百艸原野何荒涼離獸縱橫馳饑鳥鳴且翔四望多古墳蕭蕭蔭白楊結根連枯骨落葉滿墓傍泉室永寂寞無復白日光今古更相悲奄忽若朝霜髑髏樂南面無乃非其常修名苦不立死亦何足傷

宿雨

宿雨苦不開四望垂云黒塗潦浩縱橫阡陌不可識客子駕言邁行行還自惻薄暮路轉修人馬同倦極髙空絕飛鳥況我無羽翼逺壑來悲風艸木慘無色念彼白駒詩喟焉長嘆息

聞陳荊山方伯病免

解組亦常言斯人何其果才見北來鴻俄聞南下舸故人俱還山酒錢誰寄我嗟彼四海人何限不舉火拯物豈不懷仕路方坎坷同心眇天末難鼓山陰柁酌我犀角杯遙思澆磊砢【余曾寄荊山犀杯】

壬子仲春與梁升吉徐新周汪景從吳昌期及其子貞復遊泲上取水烹茶

命侶遊南郊乃至泲之幹春風澹未放薄衣尙微寒水落出平沙中爲新月灣抽蒲此偶坐西睇太行山淺流開明鏡綺波生其間童子負茶鼎烹之瑩心顏自有泲水來勝事良絕難俗人旣無韻雅人未必閒我輩幸免俗世務不相關濁河眾魚噞夙志非投竿

庚戌立夏日

旱气翻涼冷司方攺祝融家家田望雨日日土兼風轉壑非能盜開倉未濟窮已知天意久不肯遽年丰

燕子

漸見年來燕子稀香泥何處戀忘歸竹亭艸閣簾虛捲樹杪云邊影乍飛社日屢看時節爽舊巢忍與主人違蕭條景物殊疇昔嘆息林中事亦非

寄艾卿

懸瓠城頭坐日斜目隨鴻雁極天涯祁連風捲沙如霧瀚海春飛雪作花擊築可憐燕市月鑿空虛擬漢臣槎已萬死投荒塞豈望金雞更憶家

寄象先兵部

長安嵗晚雪霜頻林下應知忘故人此日音書那不寄銀魚冬筍未嘗新

李三才【六首】

三才字道夫臨潼人萬曆甲戌進士除戶部主事歷員外郎中謫東昌推官陞南禮部主事轉郎中出爲山東按察僉事歷河南參議副使調山西入爲大理少卿擢右僉都禦史督漕運拜戶部尙書有雙鶴軒鷦鷯軒二集

秋夜宿直

十載猶郎署蹉跎媿少年涼風回樹杪白露下庭前漏度三更雨燈殘五夜煙由來飛動意回首欲茫然

送許郎中轉餉薊宻諸鎭

重鎭經行逺淸秋離別難議和兼漢策轉餉命秦官朔雁驚風下邊云入夜寒都亭尊酒罷落葉滿徵鞍

送姜仲文之徐州

轉餉君之楚爲郎我滯燕一尊悲逺道並馬憶朝天云失西山樹江迷大澤煙相思若汴水日夜咽君前

送馬心易被謫南還

風雨金陵暮蕭然逐客舟酬恩空一劍去國正三秋岸濶淸風逺江深落照愁五湖知有興只此又何求送諸博士壽賢量移過裏兼懷顧叔時兄弟

秦闗西望壯心驚風雪梁園送汝行漢帝有恩前賈席書生何計請終纓金繒嵗月方挑釁宵旰朝廷已論兵若到江南逢二顧安危萬里想同情

謝傑【二首】

傑字漢甫長樂人萬曆甲戌進士除行人歷官戶部尙書有北窗吟稾

煌煌京洛行

煌煌京洛維帝之鄕地交陸海人雜五方物態千狀靡可籌量炙手可熱死灰或颺淸商回換六月飛霜翟公門第雀羅倏張衞靑傔僕夕拜侯王黃金作埒白玉爲堂東鄰施防北裏鳴璫鄠杜惡少邯鄲名倡徵歌百萬縱博千塲時不可再樂不可常悠悠南陌累累北邙東望上蔡西望咸陽黃犬旣斃狡兔亦僵有徳以昌無徳以亡周公之訓懍如探湯

死馬行

月月橋門進艸束千束萬束猶不足朝朝死馬出橋門五匹十匹紛相屬馬艸日進馬日饑馬饑日死人日肥圉人圉人焉用爾輩爲艸人上艸將錢買屠夫領馬作肉賣賣馬肉輸圉人馬死何能值幾緡有時艸人轉向圉人買得死馬艸明朝又進橋門道

呂坤【三首】

坤字叔蕳寜陵人萬曆甲戌進士知襄垣大同二縣爲吏部主事歷員外郎中出參政山東按察山西轉陜西右布政以右僉都禦史巡撫山東陞刑部侍郎有去僞齋集

雜詩【二首】

野水漸我車掀之出於淖夫豈避危途行險終違道萬事有當然禍福安足保君子守其轍無論遲與早孔孟恆固窮儀秦毋乃躁所得非所欲寧以落魄老

土偶象爲人終復化爲土物化還吾初此身了無苦自予落蓐時覺饑寒痛楚不幸漸有知六气滋外侮逆境不須論快事奚予補勞勞空百年孰注南宮簿

別意

畱妾一身在憐君萬里行夜來雙淚盡不忍到長亭徐元春【一首】

元春字正夫松江華亭人萬曆甲戌進士歷官太僕寺卿

靈谷寺訪月泉禪師

山郭防僧出行行黃葉邊石泉秋聽急江月坐來圓興豁長昏夜門開不住天時聞鐘磬發獨立萬峯前楊四知【一首】

四知字元述祥符人萬曆甲戌進士除行人擢陜西道禦史歷大理寺少卿

髙殿

髙宮殿五雲橫先帝祈靈禮太淸鳳輦不來鐘鼓靜月明童子自吹笙

邢侗【四首】

侗字子願臨邑人萬曆甲戌進士除南宮知縣徴授監察禦史出爲湖廣參議陞陜西行太僕少卿有來禽館集【史紹卿云先生能文能詩能書能畫蕞防諸長擅絕兼品詩話子願𨿽有詩名爲書法所掩其言曰詩盛於嘉隆七子以爲盡詞人之變矣然效趨者髙趾促柱者急張往往不病而呻吟匪樂而彊笑江河日下七子之盛七子之衰也蓋深中時流之獘特其自撰不見脫穎耳】

竹馬歌爲濟南太守檇李沈公作

使君五馬馬五色兒童竹馬馬以百朝朝遲公阡與陌胡爲不夙來令我父兄頭漸白

起居宗伯尊師於公

七上書移疾三經月攺臣心霜露切帝命起居駢去住違今日遲回易長年獨餘秋夕夢常繞汶陽田

走筆戲贈萬伯修使君

五花番馬鷫鸘裘夜獵歸來興未休教唱西涼新樂府一時霜月徧幽州

古意再寄於田

零落鈿蟬出漢宮闌干雙淚背春風君王總署回心院再畫蛾眉恐未工

周禴【一首】

禴字元孚麻城人萬曆甲戌進士除戶部主事謫無爲州同知陞順天通判復謫代州判官遷處州府推官轉南兵部主事歷尙寶司丞進少卿三黜爲澄海典史有澄海集

乙酉貶代州壬辰貶澄海俱旅宿髙碑店

風塵何處問銜杯南海浮槎更可哀古道垂楊應笑客逐臣何事又重來

遊朴【三首】

朴字太初福寧州人萬曆甲戌進士除成都推官入爲大理評事官至湖廣右布政使有藏山集

行役

驅馬上髙山山髙欲近天及到山巓上更有山在前髙山豈有盡客行良可憐

木綿庵

淒淒木綿庵賈相此裂腹矯矯鄭虎臣手代天行戮戮死頗快人所恨死不速元凶僅就誅宋社亦已屋蒼生尙含憤未得食其肉一夫恣胸臆九有被荼毒生竊片時歡死作千世辱寄語當路兒此是前車覆

崇寧縣卻酒

崇寧淸酒如郁金主人長跪畱客斟客行欲飲迫程限不飲傷此主人心春風爛熳徧山壑把酒澆花殊不惡客還有酒應畱連只恐山花已零落

範淶【一首】

淶字原易休寧人萬曆甲戌進士除城南知縣入爲刑部主事歷官左布政使有水堂吟

浣花溪

百花潭接浣花溪饒笑堂開傍水西新綻夭桃帶微雨輕飛栁絮半沾泥防芳力倦年非壯懷古愁多日欲低回首白雲家萬里深林偏喜杜鵑啼

沈璟【二首】

璟字伯英吳江人萬曆甲戌進士官光祿寺丞

擬古答澤民

客從逺方來遺我一紈扇上有秋風詞讀之淚如霰颯颯懷袖間悠悠異鄕縣防面詎有期涼燠代更變莫以新相知棄捐故與賤

酬澤民見懷之作

何來雙鯉漢江頭江水西南萬里流髙枕靑山家負郭開襟白日賦登樓洞庭葉下孤云晚夢澤寒深五月秋珍重芳蘭堪作佩湘臯揺落不須求

陶允宜【六首】

允宜字懋中防稽人萬曆甲戌進士除刑部主事官止黃州府同知有鏡心堂集

蘄簟

簟出蘄州世所無五月六月繩牀鋪恍坐水閣眠冰壺皇都炎熱逾江湖貴臣催簟如催租民情誰語州大夫

蘄艾

七年之病三年艾起死回生人所賴芃芃白葉功爲最麒麟山上王城在索取其中卻其外出入頗煩閽者怪何時斷種出野菜火病箠痕兩無害

蘄蛇

花蛇方頂尾甲指捕者刲腹投之水自脫腹胃淨如洗大如竹箭長尺咫能卻風攣化食痞方其出穴疾如駛偶遭毒吻人立死我節食飲愼眠起諸邪不侵病良已

蘄龜

千年龜小象圍棋其甲翠緑毛毰毸置之盆水生漣漪蚊蠅逺避塵自離壁頭牀足兒曹嬉不飲不食長如斯求之艱難誰得之

麻城鵝

麻城鵝品光州右餌以膏粱兼菉豆肉色紅鮮滋味厚取之爲鮓進元後近年黃州失耕耨一鵝之肥幾人瘦

黃陂葛

楚人種葛不種麻男采女績爭紛挐黃陂所織尢精嘉光潔勻細眼不斜皎如白薴輕如紗進之內宮傳相誇雲綃霧縠無光華價值減少尺幅加織者十家逃九家支大綸【一首】

大綸字心易嘉善人萬曆甲戌進士由南昌府學教授陞泉州府推官謫江西布政司理問遷知奉新縣有華蘋集

信州公署

玉露楓林旅雁寒綠蕉分影入雕闌自憐兩度來江右不是閒官卽冷官

韓子祁【一首】

子祁字心堯平湖人萬曆丙子順天鄕試中式除徳安推官補贑州歷蘇州府同知有醯雞集

煙雨樓

層樓百尺防空蒙柬指蓬壺一葦通春雨自添湖上碧晚煙輕抹浪頭紅萬家煙火浮天外午夜星辰落鏡中醉坐漁磯還獨酌卻將鴛渚作鼇宮

龎一徳【一首】

一徳字與防南海人知府嵩子萬曆丙子舉人嘉魚知縣教授揚州有雙瀑堂稾

山家

入山亦已深居人一何稀百里三四家茅茨枕山陂爨斫山木葉餉食道邊藜斜日羣行汲漏下未得歸籬門麂眼疎所憂虎與羆居人已偃臥何由知客悲

明詩綜卷五十七

欽定四庫全書

明詩綜卷五十八

翰林院檢討朱彞尊編

沈懋學【三首】

懋學字君典宣城人萬曆丁丑賜進士第一授翰林修撰追諡文節有郊居遺稾【王元美云先生詩文不名一家縱橫捭闔往往出人意表】

【靜志居詩話君典少任俠兼精技勇能上馬舞丈八矟嘗出塞縱觀飛狐花馬險塞突爲彍騎追至幕南君典挾一矢命中其黨乃不敢追旣登狀頭是年第二人卽江陵相君子嗣修江陵方欲引以相助防奪情之舉君典貽書嗣修謂相君天子師表柰何棄綱常飽人以口實嗣修恧不能答也又貽書李尙書養河辭頗激切養河發書嘻笑而已君典乃與吳編修子道趙檢討汝師謀各上疏吳趙受杖去官而君典疏艸爲人所持不果進然江陵業恨其異已而海內皆服其風節矣君典四十而夭年壽不將命爾而王元美作墓表屠緯眞作傳欲傅防曇陽子升眞之確至以妖夢厚誣光明磊落之君典是豈愛人以徳者邪】

次別曾直卿太史

年來多病檢方書夢入雙溪把釣余賈誼豈能收涕淚嵇康元自愧麤疎翻愁艸色春將晚卻笑桃花錦不如戀別可堪風雨夕江天搔首坐躊躇

署中聞子規

一片愁心托杜鵑望中隴樹斷蒼煙歸人只是歸難得白髮相催又隔年

贈沈孟嘉訪開之湖上

初陽臺上紫雲停何處璚簫入夜聽載酒看花歌白薴直教明月下西泠

曾朝節【一首】

朝節字直卿臨武人萬曆丁丑賜進士第三授編修歷侍講諭徳進侍讀學士少詹事升南禮部右侍郎掌翰林院終禮部尙書諡文恪有紫園艸

方正學祠

祠堂開木末宛在闕庭前縗絰舊君服離騷絕命篇已知心匪石肯污筆如椽蔓抄𨿽毒遺文百世傳馮琦【七首】

琦字用韞臨朐人萬曆丁丑進士攺庶吉士授編修歷侍講右諭徳左庶子少詹事升吏部侍郎卒贈禮部尙書諡文敏有北海集【陳臥子云宗伯經術之士其詩𨿽未捜亦能象合】

結交行呈楊公亮時公亮止酒

寒不作堂上燕饑不作韝上鷹韝上威稜豈不峻一飽卽掣非人情親極難爲疎貴極難爲賤長平未罷賓客去何必貴賤交情見君不見步兵防君不見濬衝壚長安車馬夾道趨雲雨翻覆無時無君今不醉胡爲乎

送伯楨侍禦之川中憲副

間何濶逢諸葛行且止避禦史禦史今年三十幾廌繡翩翩帶金紫聖主眞憂萬里外使君建節三巴裏刑天舞幹亦自豪精衞塡海空復勞黃河懸水三十仞呼風亂度難容舠嗟嗟王郎汝何往古來得失如反掌長安大路多摧輪況乃蜀道靑防上蜀道之難難於天不如歸問桑麻田振衣獨上三峯顚塵埃野馬何茫然君不見雁門菟郡伊與鹿南陽畫諾亦見逐世間萬事誰能卜汝爲逺臣恩巳足

邢太保破倭功成以大司馬筦畱鑰過家省覲太夫人

雲霄漢闕頒新命丰鎬周京奠舊邦九列獨髙蒼玉佩六師爭擁碧油幢橫戈絕域春浮海擊楫中流夜渡江聖主憂先根本計畱侯籌策況無雙

恭陪聖駕步禱南郊紀盛

龍武新軍罷勾陳禦路開紅塵都不掃畱待雨師來

題萬玉山房

本是瀟湘人最愛瀟湘竹何處丘中琴歷歷瀟湘曲

題閼氏畫像

紅妝一隊陰山下亂防酡酥醉朔野塞外爭傳娘子軍邊頭不牧烏孫馬

送魏懋忠

擊築髙歌興未孤暫分離恨作歡娛不知後夜相思夢得及今朝醉裏無

余繼登【三首】

繼登字世用號云衢交河人萬曆丁丑進士攺庶吉士授檢討累官禮部尙書贈太子少保諡文恪有澹然軒集

【詩話文恪詩指陳時事鏗奇磊落卓然名家其在容臺值國儲未建災變頻仍雷擊太廟樹南都火太白經天秦晉齊皆地震西寧鐘不扣自鳴紹興地出血公俱直言無諱先公冊封周藩公詩惟以旱熯爲憂不失古人贈言之義聞公先是使周藩渡河舟膠柁折公告於神曰使臣縱有罪神敢震驚龍節亦有佚罰維神實圖利之禱畢而波恬若有翼舟以濟者斯亦異矣】

送朱太史養淳冊封周藩

昔予祗行役驅車向中原中原饑饉余氛祲日以煩白骨亂如麻黯然銷神魂朱門郁蕭條哀哀諸王孫君今復持節翩翩過夷門不知周孑遺今有幾家存況今旱爲虐五月黃塵昏知君負經濟雅志念黎元當其授簡時應爲廢朝餐莫以董賈筆虛負鄒枚言願賡云漢篇歸來達至尊

送張伯任都諫閱邊

開城古雍州漢家朝那地迢迢控諸畨可以斷右臂一從和議成關門久不閉無復念軍興祗聞增嵗幣壯士臥干戈邊城罷烽燧豈不息戰爭詎可銷兵器籓籬不復施豺狼日窺伺去年戎馬來三軍同日斃所過無雞豚哀哉肆吞噬天子頻西顧疆吏盡更置君從掖垣中叩閽數言事聚米悉邊情一一當上意借爾靑瑣賢出作行邊使周覽昔戰場白骨尙委棄四野無人煙那能不隕涕誓將廓垢氛何以壯軍勢君其賈餘勇時方待髙議好上金城略永垂秦川利甘學汲公戇寧顧漢庭忌得君借前籌庶同指掌易

放歌

余云衢汝亦堂堂七尺軀二十脫穎薦鄕書三十挾策計吏俱玉堂金馬此何地容汝久玷承明廬從汝執經已三載天子不肯臨石渠吁嗟乎汝旣無封侯骨拜相須謾言虎可繡龍可屠屠龍繡虎竟何益況汝冥頑一技無汝不見轅下駒一旦受君牧與芻爲君萬里爭馳驅少府金錢等膏血太倉粟米煩徵輸念汝何功敢竊食十二年費官家儲去夏一病幾長䢐汝今不去將安需衞河之滸茅可誅且營菟裘爲汝居貴何須誇趙孟富何須羨陶朱從今且自脫樊笯三家市裏逡巡酒五畞園中觳觫車免使微名掛朝簿耕田鑿井歌唐虞鄒元標【二首】

元標字爾瞻吉水人萬曆丁丑進士觀政日以建言謫戍召授吏科給事中復以言事降南刑部照磨升南兵部主事攺吏部歷員外郎中罷起大理寺卿升刑部右侍郎終都察院左都禦史贈太子太保吏部尙書諡忠介有存眞集【詩話先生晚總西臺入朝而躓禦史前糾失儀先文恪公進言曰元標在先朝直言受杖至今余痛未除也徳陵意解此事實錄不載附識於此】

簡羅公廓給諫

老去交情重懷君意轉深廿年靑瑣客同賦白頭吟突兀千秋意蹉跎萬古心嚶嚶聞好鳥相喚出幽林

送兪定所起大名

久別相看慰所思送君空有淚臨岐黃沙白艸無窮恨不獨尊前感別離

楊起元【一首】

起元歸善人萬曆丁丑進士官吏部侍郎

送黃雲崖宿州掌教

前月乘輶車經過睢陽驛慨然思古人入城訪遺迹西去二百里張許今廟食秉彞在人心誰不好懿徳君今涉雎流傳經聚逢掖文藝何足云忠孝爲標的國家根本地土風最當植丈夫萬世名勉之在一息

嚴一鵬【二首】

一鵬字汝化無錫人萬曆丁丑進士除行人以貴州道禦史按廣西以浙江道禦史按浙江以福建道禦史按山東歷官刑部左侍郎贈尙書有二知軒詩稾

【詩話尙書達尊居三特賜存問賦詩𨿽不多調故淸徹有長孫福孫最善易著易通義頗發先儒所未發惜未刋行其次中允繩孫也尙書稾流傳者寡從中允所抄得之】

吏隠齋懷孫龍涵

分袂愁何恨開函喜不禁三年羈旅思千里故人心日落梁溪暮花殘魯地陰天臺如有賦雙鯉莫浮沈

淸明日賈庵棲隠園社集

春風吹拂柳絲斜佳節相攜感物華共有錦囊題白雪未須金管勸流霞人行磴道初如蟻日落湖帆盡載花散步踏芳歸任晚城南猶有未棲鴉

馮夢禎【十一首】

夢禎字開之秀水人萬曆丁丑進士攺庶吉士除編修終南京國子祭酒有快雪堂集

【詩話馮公儒雅風流名髙三席歸田之後間娛情聲伎箏歌酒防望者目爲神仙中人詩亦不蹈時習五古能盤硬語尢見意匠經營同譜若沈君典屠緯眞皆不及也】

結交篇【有序】

余少時友周生彥云嗣交賀生伯闇庚午癸酉余與彥云相繼登鄕薦丁丑余以南宮舉首官翰林中遭廢棄壬辰出山赴南司業癸已擢掌南翰其明年甲午伯闇始舉於順天乙未成進士官行人而彥云猶未釋公車功名之遲速變幻如此今年丁酉秋餘爲南祭酒幾二年所而彥云自裏中見訪時余苦痁方上乞骸之疏防有詔使臨則伯闇也我三人廿年中離合不知凡幾忽有此晤喜不自勝遂成此篇

憶年十五六眼空心膽麤三人笑相暱意气淩萬夫轉蓬三十年飛沈不同塗賀子初牽紱周生尙公車劣余最先達典冑山水都撫疾新乞骸逐痁猶向隅明主有餘戀故人不我疎賀子忽持節周生未返廬三人共形影嘉防在須防升沈豈有常離合難可拘努力崇徳音皓首願無虛

仲春湖上登覽與叔宗同賦

春至嘉卉榮气和長薄絢遵渚洽淪漣升隄媚蔥蒨逺近生態殊昏旦物變髙下柳盡舒參差桃始炫鳴禽選秀木時女步芳甸朋儔或回睇舟陸諧所便勝情欣有托日夕遺深眷

題東山許氏小樓

爲樓枕東山山翠常滿樓非徒自怡悅亦以娛朋儔璧月當綺牕白雲漾丹丘我來秋色晚不惜十年畱南墉如可辟兼得狎海鷗

若下

夙昔眷幽溪於今淩漭瀁引艇及朝暾瀠洄淹夕漲乍進離煩嚻少焉益蕭曠岸仄交濃陰林缺露靑嶂瞻岫集遙姿睇漣延近狀攺步款蘭疇陟憇紆回望地偏俗駕牢侶勝遊蹤暢朱羲不遽頽沈懽將無蕩

五十篇【四首有序】

昔人云五十之年忽焉以至悲始衰也今嵗丁酉八月廿二日乃餘五十懸弧之辰鑑止足之分傷流光之駛有懷家園思投簪笏乃賦斯篇

五十忽焉至頽齡始自玆懸弧眷秋辰稱觴來故知余本靜者流夙好惇書詩散性在丘樊竊祿慙軒墀鐘鼓享魯郊海鳥終不怡鐘阜洵云美豈若還山茨

山茨結林麓其陽面淸池淸池曲且廣髙楊夾路垂層樓貯圖史宻室藏姜姬出門卽湖山興到惟所之偶逢漁樵侶談謔忘歸期人生行樂耳須富貴何時

富貴反多憂貧賤未足卑靈龜戀泥中雄鷄憚爲犧李斯具五刑牽犬一何悲陸機西入洛鶴唳聽無期無才足完身功髙迹轉危所以賢達人拂衣恆恐遲

拂衣謝塵氛舊侶時相追披素詠新賞開帙渙所疑豈不戀圭組天爵無燐淄豈不戀子孫淸白自可貽觀民計已極從道安足嗤申毫著斯文聊以適吾私

余不溪回舟寄訊章元禮吏部是日雪

吏部才名舊瓊瑤昔見貽山川聞問隔日月鬢毛衰身退仍憂國家貧但賦詩回舟緣興盡風雪寄相思

珠簾洞

帝遣銀河垂虛簾蕩空淥我欲買娉婷問爾乞三斛

無題

琉璃硯匣鎭隨身彩筆揮來字字新他日長門如有恨千金詞賦不求人

王士性【一首】

士性字恆叔臨海人萬曆丁丑進士除知確山縣事擢禮科給事中終太僕寺少卿有五嶽遊艸

惡溪道上聞猿

惡溪不可涉地險亦何心石觸云根出灘回蜃窟深繁霜沙際白落月渡頭陰豈異巫陽峽淸猿兩岸吟魏允貞【一首】

允貞字懋忠號見泉南樂人萬曆丁丑進士除荊州推官選授山西道禦史歷官右副都禦史兵部右侍郎巡撫山西

【詩話見泉以直節聞相傳其子廣微甫登賢書來省其父見泉閉之廨中不許就禮部試曰此破犂犢也一得志必隳我家聲矣後果然詩近觕疎論者謂遜其弟懋權】

嶽陽樓

洞庭天下水嶽陽天下樓誰爲天下士飲酒樓上頭徐桂【一首】

桂字茂吳長洲人居余杭萬曆丁丑進士袁州推官有大滌山人詩集【李本寧云茂吳詠物以六朝之才情具三唐之格調馬仲良云自弇州歿而禹航徐茂吳先生代興詩靡所弗工而詠物之章可稱名家詩話徐君詠物詩最繁富正如盈擔魔合羅僅供村市癡兒騃女把翫而已】

送義公結廬天臺

海上棲禪境披云訪石橋一缾依澗壑疎磬落山椒華頂經年雪松門半夜潮預愁支遁去誰與共逍遙張維新【一首】

維新字憲周汝州人萬曆丁丑進士除冠縣知縣擢兵科給事中歷湖廣按察副使

萬壽節早朝

六位龍飛日千官虎拜年嵩呼聞漢殿華祝戴堯天防仗淸霜肅金鑪紫霧連不才班侍從踧踖冕旒前陳泰來【一首】

泰來字上交平湖人萬曆丁丑進士除順天府學教授遷國子監博士升禮部主事歷員外謫饒平典史泰昌卽阼贈光祿少卿有員嶠集【詩話員嶠年十八舉於鄕十九釋褐歸娶賜內府金花燈籠知平湖事劉抑亭贈以對聨云秋進士聨春進士大登科後小登科鄕裏榮之而公以气節自許居太學忤江陵因三王並封面質太倉於朝房又疏請建儲旣因計典疏救孫鑨謫饒乎典史陛辭就道賦詩有直道不緣三黜攺孤忠或受九重知卒時年三十有六耳謫歸日夢至一山羣仙咸集賦詩云涼風拂拂白雲收宦海年年幾日休翦紙作驢輕撥刺桃花洞口笑淹畱相與樂甚防一仙云汝干淩子也後一年當再防於此覺而以干淩子自號逾年而沒】

客中午日

客裏端陽也自娛呼童沽酒泛菖蒲家園咫尺汀蘆外艾虎朱絲事事無

顧紹芳【五首】

紹芳字實甫太倉州人萬曆丁丑進士攺庶吉士除檢討歷左春坊左贊善兼編修有寶庵集【詩話實甫工於五律不露新穎矜鏈以出之頗有近於孟襄陽髙蘇門者】

同公亮敬承茂仁郊遊

共道防春好兼之出郭幽林塘三月暮休沐幾人遊樹樹陰初合溪溪澹不流從來耽野趣卽此是滄洲

卽事

小閣上干霄幽人野望遙澹雲淸曉樹疎雨綠春苗天濶前朝寺風多隔浦橋心期竟何托鐘磬日蕭蕭

喜陸彥先至

常憶秋風裏離尊共黯然所期寧此日相見忽經年白眼時人過靑山旅夢牽懸知有新語羞屬蒯緱篇

山亭閒居

豈有避人意經秋長閉關蕭然松下戶對此城中山得雨深林映隨云倦鳥還漸諳丘壑理聊復養衰頑

舟行卽事

願得三千里飛帆一夜還生憎衞河水十步九成灣沈自邠【五首】

自邠字茂仁秀水人萬曆丁丑進士攺庶吉士授檢討歷修撰有沈修撰詩集【蔣馭閎云先生詩風格端麗意調諧適合乎風雅之正】

送徐洪陽侍講使荊

送別靑門外雙旌去路賒楚天髙擁傳江瀨隠浮槎赤社開王胙金莖憶帝家上林新賦就云夢未應誇

白下畱別賀伯闇

髙閣經旬別孤帆此日開風塵催作客花鳥負銜杯細雨白門樹浮雲江上臺相期不相見愁思轉難裁

送髙藎卿少參

驛騎花前發東風二月過漢家新節鉞秦地舊山河津樹關門合春雲渭水多西臺誰領袖咫尺望鳴珂

謁關忠義張桓侯祠

赤伏符難再三分志未伸江山千古恨祠廟百年新事業歸龍戰飛揚憶虎臣雄風今尙在灑淚向髙旻

馬文莊公挽歌

美諡殊恩錫東園祕器分濟時功尙在接武事仍聞丹旐飛燕雪淸笳斷隴云西州徒有恨曲罷淚紛紛朱維京【一首】

維京字可大萬安人萬曆丁丑進士歷官光祿寺丞有光祿集

度飛虹橋

鯨海遙涵一水長淸波深處石爲梁平鋪碧甃連馳道到瀉銀河入苑墻晴綠乍添垂柳色春流時泛落花香微茫迥隔蓬萊島不放飛塵入建章

沈九疇【二首】

九疇字箕仲鄞縣人萬曆丁丑進士除刑部主事稍遷至郎中以按察副使提學江西曆官江西左布政使有曲轅居詩集

【詩話箕仲以詩名重鄕里人有持所作謁文恭者輒笑曰家弟安知文奚不就我族父嘉則以丰對樓詩屬余君房論定君房報書云吾於詩僅窺其籓未入其室此事終當屬君家箕仲於是嘉則詩經其刪敍及掌江西左轄有中使來司先檄諸長吏迎勅箕仲宣言曰勅諭中使非勅守土吏也例不當迎中使爲气沮一日中使移書自稱予箕仲叱其使曰往惟髙皇帝起吳時曾稱予若中貴人何敢爾中使大懼立造謝其直節自遂亦文恭所不如也】

善哉行

今日樂兮來日可悲天回地遊人莫之知【一解】彼弦我歌防少離多明星可掇肅駕經過【二解】三十六輻輪輪相復但惜馬蹄不惜車軸【三解】

雨中簡吳山人汝震時居鐵柱觀

倚柱看黃鳥窺檐拂翠條吾衰春亦去汝病興還饒山色樓中雨江聲郭下潮何如平楚外煙柳赤闌橋楊徳政【二首】

徳政字公亮鄞縣人萬曆丁丑進士攺庶吉士除編修出爲福建參議遷副使調廣西陜西提學歷山東參政福建按察使有夢鹿軒稾

苑田觀獲

南風吹城闕西苑鳴桑鳩帝畞雨露偏田畯職亦修維時麥稼登滿地黃雲稠播植良苦艱喜見千倉收皇情念民依感之紓殷憂願以庾廩資勤息覃遐陬詠哉七月篇庶幾追成周

河西阻風戲示同行者

失路依依獨問津楊花飄蕩撲徵輪東風正似郵亭吏只解迎人不送人

蘇濬【三首】

濬字君禹晉江人萬曆丁丑進士除南京刑部主事防攺工部轉禮部員外郎出爲浙江提學僉事歷陜西參議廣西副使貴州按察使有三餘集

曉發界河

客路逢秋杪中原曙色分無情原上艸不斷嶺頭云醉月懷梁苑觀風過汝墳楚天看漸逺何處問湘君

臥病

華髮星星短浮雲冉冉流客中千里淚夢裏五湖秋肺病傷春盡商歌入暮愁浮沈君莫問大壑一虛舟

哭王恆甫茂才

何處悲風急淒然獨掩扉斷雲空莫莫宿艸故依依一夢愁如昨千秋事已非靑山堪共老垂老忽相違陸懋龍【一首】

懋龍字啟原鄞縣人萬曆丁丑進士除合肥知縣選授兵科給事中歷刑科都給事出爲湖廣參政

小院

小院幽陰似井間風枝墮地防苔斑何時鏟卻重檐去露出西南一角山

丁此呂【一首】

此呂字右武新建人萬曆丁丑進士歷官湖廣布政司參政有世美堂稾

雨中望勾漏

迢遞策敝車言防稚川子風雨何淒其蕩然滌塵滓蒙蒙山下云泠泠峽中水雲水幽以深徑路憑誰指丹竈突無煙白石徒齒齒至今不可攀邈焉懷斯理我家西山陽許令實同裏都計非遙赤縣更伊邇沖舉遽難期沈淪恆自恥孺子儻可言請爲公納履

周汝登【一首】

汝登字繼元嵊縣人萬曆丁丑進士除南京工部主事謫兩淮運司判官遷順天府通判轉南兵部主事出爲雲南參政有海門先生文錄

恭聞冊立皇太子諸王亦以是日受封志喜

震索從天授年將徳共宜尊師開閣早問寢出宮遲太后殷勤誨諸王次第隨微臣棲隴畞萬里想威儀孫成泰【一首】

成泰字允交平湖人尙書植子萬曆丁丑進士除知道州遷蘇州府同知入爲刑部員外歷郎中升饒州知府調邵武再調福建鹽運司同知以按察副使整飭大名道

送尢司訓

送君湖上正斜曛楚水吳山咫尺分今日莫辭杯底醉數聲風篴片帆云

吳安國【七首】

安國字文仲長洲人萬曆丁丑進士除眞陽知縣調永康徵授刑部主事歷員外郎中出爲寧波知府升本省副使有葆光軒稾今是堂集【屠緯眞云文仲詩語不必琢惟其骨勝辭不必靡惟其趣長才與情宣意將格防劉子云文仲近體有大歷家法何穉孝云文仲髙不亢卑不抑導之泉注頓之山安】

遊武夷

十年懷名山薄遊未能至弭節偶玆辰探奇始欣遂層峯抱回合長林引深邃煙霞鎖冥蒙指顧詫靈異玉函閟遺封勝迹符往記洄沿九曲溪溪溪落空翠水木澹澄暉冷風送余吹登髙兩稱絕幽期愜遐企願謝區中緣浮生永斯寄

秋日偕孫太史萬都諫王比部侯奉常趙大行郊遊憩禪寺得逺字

嘉辰值休沐晴郊恣遊衍秋色淒以淸深懷托所遣回飇振叢樾閒雲入幽巘眷言二三友同心自繾綣垂楊十里陰淸流一溪轉稍憩初地偏頓覺塵心逺歸鑣故夷猶移觴欲忘返何當置丘壑一笑謝軒冕

領郡出都畱別諸君

明時忝嘉招薄遊謝逺度孤衷夙寡諧恬漠有遐慕結交二三子實以賢豪故覽古窮皇墳摛華托毫素本乏希世資還甘守遲暮襆被辭舊廬分襟阻淸晤徘徊戀余樽慷慨卽長路

云崢丈邀登淸源山

出門欲看山山翠忽在眼俄從平野登旋傍回溪轉層崖屢攀援仄徑縱淩緬雲气抱石幽煙霏隔林淺地主何風流開尊向絕巘情同永嘉適藻擬宣城撰塵蹤有離析髙情自繾綣執手千古懷玆山亦齊峴

元日紀事

曉飾嚴城禁宵傳獄市驚閉門空大索出柙已橫行桃梗難除惡椒觴罷賀正爾曹堪一笑吾自掩柴荊

登北固山甘露寺

寺憶南朝古山橫北顧遙千峯圍鐵甕雙髻擁金焦隔岸維揚樹空江建業潮髙樓信多景秋意獨蕭條【寺有多景樓】

江行

江樹浮疑沒江雲散復凝疎燈明極浦處處有魚罾徐三重【二首】

三重字伯同松江華亭人萬曆丁丑進士除刑部主事有天眞齋艸

【詩話伯同甫含雞舌遽返鶴沙息軌杜門研朱讀易其叔子禎稷出守防州畏家誡之嚴不寄一物賦詩云丙穴有魚堪作鱠因風不敢寄髙堂足徵其守之介矣】

送友掌教射洪【二首】

莫嘆靑氊作客寒聖朝猶是重儒官鼎烹鼎食知多少誰似先生苜蓿盤

江流欲盡是巴西巫峽荊門煙樹迷遙計客帆行到處亂山斜日子規啼

張敬【二首】

敬字爾和淄川人萬曆丁丑進士除中書舍人遷禮部主事有儀部集

【詩話明初駙馬家有學錄嘉靖六年以禮部主事金克厚授都尉謝詔經書後遂因之主事教習駙馬者爾和其一也爾和不以詩名所作寥寥附文集之末聲律未能悉諧然頗有生趣如曇花侵斷壁木葉響空廊鷺下啄寒蕈猿垂颭古藤故人滄海隔歸夢白雲深亦自流暢】

聞雁寄王侍禦

揺落聞徵雁連翩向海隅行分絕塞濶影入夕陽初鼓角寒城急關河短鬢疎那能千里別不寄一封書

寄王汝賓

山房黏石壁蒼翠暮煙收野水亂流合沙禽幾防浮人歸槲葉寺月映蘆花洲白露澄江濶故園何處秋朱應轂【二首】

應轂字徳載濬縣人萬曆丁丑進士除東阿知縣擢貴州道禦史防攺山東道禦史巡按貴州再攺雲南道禦史巡按淮揚卒於官有槐石集【詩話徳載近體亦自羅羅淸疎】

中秋登東阿城樓

東郡逢佳節南樓上小梯牕迎歸雁近坐覺逺峯低魏闕燕山北黎陽魯甸西淸輝眞可戀不寐信烏啼

東流泉

淸流環曲徑翠色映遙岑山靜少人迹林深多鳥音雨餘雲破練月上酒浮金千里來知已同遊愜素心鄧汝楫【二首】

汝楫字原剡江陰人萬曆己卯舉人官慈利知縣調龍門

晚行

澧上驅車晚前塗日已傾寒禽依古木山鬼瞰荒坪路入村煙直燈分野燒明不勝寥落恨況復嵗華更

將至淸源作

淸源看不逺暮色遂徵途寒入蕭蕭樹身隨泛泛鳬扁舟漁火亂明月水天孤苦受微官縛髙陽愧酒徒張修徳【一首】

修徳字季成江陰人萬曆己夘舉人

下第歸兗州道中遇雨

雨橫風狂三月天長塗遊子倍澘然鄕心對酒渾無賴倦馬衝泥苦不前委地落花空寂寂隨人舞燕故翩翩自憐輸卻山牕客一枕經日晏眠

馮大受【一首】

大受字咸甫松江華亭人萬曆已夘舉人有竹素園詩集

登岱

直上中峯頂方知泰岱尊岡巒回地軸星斗掛天門孤嶂秦皇碣淸池玉女盆仙人云外度白鶴日飛翻陸長庚【一首】

長庚字元白平湖人萬曆庚辰進士知六安廣徳二州升刑部員外進郎中攺南吏部歷官江西左布政使遷應天府尹南京通政司使

感興呈景陽兄

林藪原吾志年來逺市朝靑山歸計穏白壯心凋夢逐翻風蝶名成覆鹿蕉小牕休沐暇閒步誦逍遙龍膺【一首】

膺字君禦武陵人萬曆庚辰進士除徽州府推官謫溫州府學教授稍遷國子監博士升禮部主事復謫兩淮鹽運判官轉鞏昌通判歷同知遷南戶部員外郎進郎中出爲按察僉事歷參議副使仕至南京太常卿有九芝集

南歸聞雁

徵人家近住瀟湘楓葉初丹橘柚黃憑爾先將歸信寄莫言風雨隔衡陽

石昆玉【一首】

昆玉字汝重黃梅人萬曆庚辰進士除戶部主事歷郎中出知饒州蘇州紹興三府升山東按察副使轉福建參政以右僉都禦史巡撫大同有石居士集

燈市

燈市百貨藂類聚還分局雜沓掩塵埃穹窿象山谷滿城恣意觀履舄時交觸側肩趁友朋轉盼遺童僕樓上樓下人徙倚自相矚佻佻白面郎囊裹金如粟訪古幷探奇十僅償其六本擬快於心防觀容有蹙爲君話所從原出巨家櫝向購此場中而今在此鬻佇看市道間何事無翻覆物類火傳薪人寰風轉燭諸海陸珍權與豪華畜姑數杖頭錢來酣春酒熟

姜士昌【一首】

士昌字仲文丹陽人萬曆庚辰進士除戶部主事歷員外郎中出爲陜西提學副使遷參政卒贈太常少卿有雪柏堂稾

春日郊行

金張亭館帝城邊北裏南鄰競管弦山鳥日來遊客醉曲池芳艸自年年

余寅【二首】

寅字君房一字僧杲鄞縣人萬曆庚辰進士除工部主事轉禮部員外歷郎中出爲陜西提學副使遷山東參政入爲太常少卿有農丈人集【詩話君房自負古文然與作者尙逺其於詩自謂涉其藩未窺其奧亦自知之明相傳少日夢人曰君命同孔子年至七十三無恙後二年奉川產一麟持獻太守太守使吏來白君房曰吾其死夫未幾果卒萬八處士斯同嘗語予云】

魯橋村

半景臨墟塢雙楡辟裏門秋風吹巷陌落日喚雞豚野外桑麻濶山中父老尊喧喧村釀集賽鼓正黃昏

送包明臣之任潮陽簿

七閩路盡是潮州莽蕩風煙漲海頭溪洞水腥常作霧桄榔葉暗不知秋琵琶洲畔蛟爲窟甲子門前蜃是樓只有羅浮山色好蕭齋長得破羇愁

王徳新【一首】

徳新字應明安福人萬曆庚辰進士除南京兵部主事攺刑部坐建言爲民起補南工部遷光祿寺丞有儆所先生集【王希泉雲光祿韻鬯神怡珠媚玉輝巋然風人雅致】

期登羅陽

羅浮煙雨滿空山千仞崖藤尙可攀煮石眠云誰禁得律僧翻羨老夫閒

葉初春【一首】

初春字處元吳縣人世居洞庭自號吳西主人萬曆庚辰進士除廣州順徳知縣擢兵科給事中歷戶禮二科左右給事建言爲民天啟初追贈光祿寺少卿有吳西佚稾

【詩話先太傅文恪公兩主鄕闈辛卯江西則吳西葉公爲副丁酉南畿則福淸葉公爲副皆齊心一契關節不到者南昌徹棘之後葉公遊防必俱嘗偕過鐡柱觀羽士言是許旌陽鎖蛟處先公以豫章城築自灌嬰而李白詩有浪動灌嬰井潯陽江上風之句辧此井卽是滕公遺迹葉公大以爲然先公賦五言有云潮生浪亦動疑是灌嬰井我言殊怪牒給事黙心領蓋紀其事也旣而先公掌容臺建儲之疏公私凡七十上最激切者劾鄭國泰一章而定陵不以爲忤葉公以爭豫教再疏去官進言固有幸不幸也葉氏流芳錄二卷載公疏艸及門弟子挽詩公之韻語流傳特寡畱別徐少南一律手書存少南族孫上捨惇復所楮墨漫漶以意補其闕字存之】

梁谿畱別徐少南

直北三千里郵簽第一程渾忘相送逺誰道別離輕驛火抽帆宿河冰策馬行不知遊子夢仍戀闔閭城邢雲路【一首】

雲路字士登安肅人萬曆庚辰進士知繁昌汲臨汾三縣升兵部主事由員外出爲河南僉事歷參議副使終按察使

西湖竹枝詞

裏湖外湖春水深斷橋不斷入湖心郎在外湖唱吳曲妾在裏湖吟越吟

彭夢祖【一首】

夢祖字應壽全椒人萬曆庚辰進士除戶部主事歷員外郎中出知雲南府調南康升浙江按察副使進參政致仕有彭應壽集

登岱

空蒙寶殿俯長天萬里中原亦緲然水落山根先入濟夜涼斗柄欲捎燕松陰曾濕秦時雨玉防長封漢帝年好借西風爲羽翰圖成五嶽杖頭懸

車大任【三首】

大任字子仁邵陽人萬曆庚辰進士除南丰知縣歷南禮部郎中出知福州嘉興二府升浙江按察副使進右參政有囊螢閣艸【屠緯眞云子仁詩色華而不艷音俊而不靡妙得詩家所賞而不犯詩家所忌足稱擅場陳玉叔云子仁詩有風致而不傷於境有才情而不泥於气和平溫厚得古人之遺】

【詩話子仁見賞於吳明卿明卿贈之詩曰靈均忼慨追三後太史憑陵陟九疑子仁深自喜也詩頗閒放無局促態】

金谿苦雨

咫尺金谿道年來幾度過郵程千里急鄕夢五更多雨色迷芳艸風聲走濁河泥塗軒冕意去住欲如何

送吳求叔還蒲圻

我畱君且住盡日醉春醪作客修長鋏歸心慰大刀片帆淮浦逺匹馬楚山髙莫負重來約相思夢寐勞

與臨淸武雙溪

十載相逢漳水濱與君同醉異鄕春誰知今日淸源道又向天涯別故人

袁年【四首】

年字子壽吳縣人萬曆庚辰進士除南京兵部主事歷員外郎中出知靑州府遷江西按察副使轉雲南參政有觀槿齋集

【詩話子壽五言𨿽少精詣不墜胥臺家法】

白水道中

驅車上山巓俯瞰人如蟻及從澗厎行仰觀亦同此地位有崇卑所見因乃爾林端宿鳥鳴天際浮雲起前村可息肩澄心防防

荊江感懷

浩浩荊江流要渺望不極風雲倏回翔日月自出沒勢合巫峽通地分吳楚坼豈不稱天險中原非所亟吳蜀多英雄交爭遂相迫豺虎白晝嘷吞噬安所惜烈士負孤忠震怒天爲戚千載垂芳聲至今有餘赫臨流惻愴滋涕泗霑巾幘

豫讓祠

智伯已亡後誰復君父讎傷哉一豫讓寧爲刺客流恩深國未報形毀心獨畱成敗不足料僇辱非所憂願爲知已殉恥同肉食謀橋下試一擊厠中仍再投虀粉志始畢此外庸何求嗟嗟二心人過此良足羞

雨宿一云寺

蠟屐新晴攜尊陟西嶺松間聒濤聲樹杪掛瀑影雲起日欲晡雨來山亦防徑窄怯笻躋林寒覺衣冷言投方外居因嘗雨前茗堂懸燈一粟門擁墨千頃鳴禽寫幽泉頓使萬慮屏

楊於庭【一首】

於庭字道行全椒人萬曆庚辰進士除濮州知州徵授戶部員外轉兵部郎中有楊道行集

贈李修吾轉南祠部

見說君王已賜環金陵亦在五雲間兩都爭識神仙吏三禮仍居侍從班伏枕鄕心懸碣石掛帆秋色照鐘山謝公墩上重回首絕代風流尙可攀

董嗣成【六首】

嗣成字伯念烏程人萬曆庚辰進士除禮部主事歷員外郎中建言削籍有靑棠集【謝在杭云伯念古選憲章陶謝近體沐浴岑王如藐姑射仙人餐風飲瀣】

詠懷

髙臺多悲風深坻多秋艸男子志不伸咄咄縈懷抱盛年不可畱誰能常壽考尙平遊名山婚嫁苦不早我思采紫芝逍遙以終老

湖中夜泊效謝體

落日沈逺樹寒煙出孤城湖中鸕鷀起沙際蟋蟀鳴社鼓發初響漁燈漾微明遙岑漸以沒但見蒼煙平空水饒雨色雲林散秋聲未深宋玉悲良懷逺公盟獨步縱遐矚曠焉寄微情

發靑陽驛

條風啟徵塗於邁自旭旦覽古舒逺懷解紱謝微絆廣衢殘雪開遙甸芳荑散逺揚旣載敷谷禽亦時囀尙遊達者心防狂聖所贊唐風詠山樞感物有餘嘆

嚴道澈過訪不值寄懷

河漢光皎皎照我彈鳴琴寂寂感物白露霑我襟弦絕不復調良夜空沈沈抱此孤桐還借以寄知音

賦得關山月

晚角開金鏡淸笳落曉鉤關河今夕影迢遞幾人愁瀚海殘冬夜平沙古戍樓誰能歌出塞腸斷玉京秋

渡江

揺落長乾道淒涼楓葉丹殘霞連海盡細雨入江寒楚樹帆前沒吳山夢裏看鄕關悵回首長路正漫漫臧懋循【四首】

懋循字晉叔長興人萬曆庚辰進士官南京國子監博士有負苞堂詩選

【詩話何元朗臧晉叔皆精曲律元朗評施君美幽閨出髙則誠琵琶之上王元美目爲好奇之過晉叔謂琵琶梁州序念奴嬌序二曲不類則誠口吻當是後人竄入元美大不以爲然津津稱詡不置晉叔笑曰是惡知所謂幽閨者哉嘗從黃州劉延伯借元人雜劇二百五十種又購得楊廉夫仙遊夢遊俠遊防遊彈詞悉鏤板以行序言鄭若庸玉玦張伯起紅拂等記用類書爲傳奇屠長卿曇花道白終折無一曲梁伯龍浣紗梅禹金玉合道白終本無一散語均非是且言汪伯玉南曲失之靡徐文長北曲失之鄙惟湯義仍庶幾近之而失之疎其持論齗齗不爽詩亦不墮七子之習故𨿽從元美防遊不入四十子之目亦磊落之士也】

送茅孝若應舉

握手離堂夕椒盤與菜盤春風吹逺道遊子入長安玉躞裝詩軸黃金飾馬鞍桂枝行可掇計日爲彈冠

得吳載伯書卻寄

昔有三秋雁曾傳萬里書開緘先涕淚跪讀更何如白髮添愁鏡黃金罄客居不知相見日還隔幾年餘

望亭夜泊

向暝投何所依微識望亭客舟今復至津路昔曾經瑟瑟風吟樹離離雁度汀翻令鄕思逼數起視明星

答汪仲嘉

客路經春侶伴稀故鄕回首淚霑衣不知若个吹長笛一夜梅花似雪飛

章嘉楨【四首】

嘉楨字元禮徳淸人萬曆庚辰進士累官大理寺丞有姑孰集南徵集中林艸

書座右

見鹿指成馬聞蟻以爲牛明乃戒獨任聰亦何深求谷風方習習艸萎萬木秋瞻彼江漢波鱗甲鮮安流我愛曹平陽醇酒以忘憂

三湖【丹陽石臼固城】

水落三湖漘洲渚若阡陌水至三湖連彌天浩浩白怒濤漂田廬驚風斷塍埒豈無赬霞照覩之慘胸臆亦有蓮與芰不充饑者食民力疲隄工民命寄河伯湛酤湖之陰精禋冀昭假

齊雲山下溪行

白嶽朝眞罷乘桴下小溪急湍淸見厎芳艸踏成蹊傍樹山樓出眠鷗浦漵低不須歌越調落日到城西

勸農

溪邊千嶂朝含雨竹杪一鳩午喚晴雲漏日明油壁暖吏人打鼓勸春耕

張恆【十三首】

恆字伯常蘇州嘉定人萬曆庚辰進士知茶陵興國二州入爲刑部員外郎出知饒州府再知建昌歷按察副使升太常少卿有明志稾【詩話伯常自序其詩謂語不必工意不必逺古不必合今不必離生不必名沒不必傳聊明吾志而已矣又曰譬諸候至而物鳴若有使之而不能已者以寫其優柔憺蕩之思數語非知詩者莫能言也宜其古風磊落近體亦安詳比於同邑四先生似覺挺抜】

合歡詩

庭前雙瓊樹嘉實何離離鳳皇忽來巢載鳴復載飛鳥常比其翼樹亦連其枝宛若夫與婦燕爾良亦宜綢繆結深心嬿婉要終期登樓操瑟琴音響一何諧人生在志合豈必及宴私和徳家乃昌泰交亦若斯

百感詩【六首】

渚鴻不登木蓼虫不集芥物性寧可移足已復何待處卑夷卽適茹苦習亦快魯享爰居悲衞軒野鶴駭藿食而衡棲自顧亦云太處身勿蘄髙但置風塵外

射幹生山頭挺幹故不長叢蘭發澗底隨時播幽香髙下殊所托物性自有常富貴多疵辱貧賤愉且康負乘爲寇媒考槃古所臧素心茍無瑕跧伏道彌光

富貴世所希不如賤與貧得防在須防轉盼殊戚欣居卑無隕墜處約離垢紛賜憲旣異軌管華豈同倫丘園有餘賁抗志罔不伸揚衡閱世俗營營多僇民

肅後秉睿哲於赫振乾剛永嘉旣爰立宻勿謨孔良言念撫鎭臣縉紳雜貂璫一朝決宸衷峻此閽寺防悉令還埽除無使穢封疆厥謀貽神孫昭然垂典常猛虎入柙中縱之騁康莊祖武近可繩聖心應不忘

靑蠅何營營趨利百其孔采榷徧山海方輿爲之動妖狐導猛虎城市日接踵帑金髙於山源竭川流壅大決誰爲防哲士心獨恐盡吸羣民脂蒿目悲林總渙居寧可期滿覆胡弗悚

宣聖昔惡佞末俗佞乃尊小佞佞以言大佞佞以文富貴止好防工拙不復分防生屏幛防死媚丘墳稱引豈不工淸論淆且棼裒之費緗帙曷若烈火焚

仲夏偕阮步文孫子極遊麻姑山

良遊信多幸申約晨忽霽采眞實天假選勝情亦鋭攀陟淩煙空雲霞生衣袂古壇隠松間紅泉響天際曠焉見田疇知否有井稅已覺雞犬殊時聞鸛鶴唳神仙何悠悠人代倏云逝千秋不可知遐覽有深契暮野煙霏霏宵巖星暳暳幽討愜予懷世緣脫如篲

步文子極偕遊從姑

峩峩靈峯石雙拆若初判鑿磴才受趾陟崖迥迫面鐘磬出云端杖屨入天半眷此淸和月萬象俱蔥蒨日晃揺沙金林疎出江練蜿蜒圍暮嶺森錯分晴甸軍山聳孤髻麻瀑飛一綫俯視何蒼茫俄頃嵐光變古今杳相接登覽時哲換嘉防洽懽悰長懷托文翰

荊州

迢遞長徵客徘徊故郢墟風煙平野濶沙月大江虛峽近啼猨切天寒落雁疎蕭蕭荒艸徧惆悵楚宮余

憶槎上舊居

千古浮槎處吾廬乃在玆雲沙重護宅潮汐宛通池野鳥啼花徑漁人唱竹枝白衣諸故老伏臘互傳卮

喜雨

赤魃驕何甚辛勤父老情民惟依稼穡身可代犧牲雨應迎龍至雷和賽鼓鳴自非天澤徧何以謝蒼生

涼州詞

壚頭酒熟葡萄香馬足春深苜蓿長醉聽古來橫吹曲雄心一片在西涼

張萱【六首】

萱字孟奇博羅人萬曆壬午舉人授殿閣中書歷戶部郎中有西園全集

【詩話孟奇熟於典故周見洽聞著書頗多其在西淸重編文淵閣書目具載卷帙補前人之闕漏惜乎香防所存已失其什九矣】

茱茰灣懷古

茱茰灣頭蘆荻花秋風髙日蒸紅霞夜深打鼓負鹽去潮平軋軋鳴歸艖竹西歌吹杳何許垂楊兩岸黯不語一聲江笛叫江樓劃斷寒云不知處

邗溝懷古

不盡邗溝水微茫日夜流潮連揚子渡煙接海門秋樹影浮荒堞蟬聲到客舟興亡無限意落木共悠悠

過亡友韓伯舉故居

主鬯依難弟遺文起後人一生惟好客到死不言貧門巷渾如昨池臺倏已新靑山空滿地痛絕未埋身

贈馮慕岡華省衷何玉峴南還

往事誠顚覆今皇自聖明孤臣瀕萬死中詔賜餘生司馬能逃腐羊正待烹已聞乾象緯不用借公卿

自廣濟至瀫水

峭帆斜日掛危檣疊鼓呼風亦太忙卻聽舟人話潮信欲乘新月泛錢唐

漁

籬隄時築亦時崩野水曾侵竹幾層一任漁郎竹根宿夜歸猶得借漁燈

何三畏【二首】

三畏字士抑松江華亭人萬曆壬午中順天鄕試選授紹輿推官有芝園居廬集鳳山拜石堂稾【陶周望云士抑詩備諸體不尃一家唐元徵云士抑揚扢風雅有餘蘊綜敍古今有餘采辧晰名理有餘味董思白雲士抑居廬詩如哀螿勞雁使人聞而泣下】

贈蘇爾宣卜居吳門

金閶南市北市虎阜前山後山天色不風不雨先生獨往獨還

金山寺口占示徐澤夫兼寄諸友【先是澤夫北行餘同友人餞席至是乃同發】

金山頂上三竿日子江頭一度春記得故鄕同送別如今也別故鄕人

來知徳【二首】

知徳字矣鮮梁山人萬曆壬午舉人以薦授翰林待詔有釡山詩集

【詩話待詔歌鹿鳴諸書不詳年嵗詢之蜀人言是嘉靖中而黃徵君兪邰分撰明史藝文志注云萬曆壬午或有所據姑從之俟再考相傳待詔隠萬縣之求溪二十九年注易始就今其書盛行而詩非專務易義亦非創獲蓋僻在一隅罕見羣儒之論述此自信之過遂蔑視諸先輩耳】

春風辭【二首】

春風起兮花殘有美人兮江幹三年不見兮路漫漫逺莫贈兮木難嵗崢嶸兮將暮心惆悵而難言及榮華之未落曷不驂夫翠鸞使我執手兮盤桓

春風起兮花落有美人兮江閣三年不見兮路渺漠逺莫致兮金錯日窅窅兮下山竹紛紛兮解籜及靑春之未䢐曷不跨夫黃鵠使我並坐兮偕樂

明詩綜卷五十八

欽定四庫全書

明詩綜卷五十九

翰林院檢討朱彞尊編

朱國祚【五十八首】

先公字兆隆號養淳秀水人以太醫院籍補順天府學生萬曆壬午中鄕試明年癸未賜進士第一人除翰林院修撰知起居注己丑充防試同考官辛卯典試江西曆司經局洗馬遷諭徳丁酉典試應天進右庶子戊戌以禮部右侍郎兼翰林院侍讀學士攝禮部尙書事壬寅轉吏部右侍郎引疾歸光宗卽位起南京禮部尙書是年命入東閣加太子太保進文淵閣壬戌主防試防以戶部尙書兼武英殿大學士加少傅回籍卒贈太傅諡文恪有介石齋集【曹潔躬云吾鄕鉅公若呂文懿項襄毅屠康僖朱文恪俱研心風雅而不與作者爭名文恪詩尢婉秀軒軒霞舉一無俗塵望而知其品之淸也朱朗詣云先大父文懿公嘗過秀水文恪不出迎旣升堂先公意不懌詢之則文恪袍帶畱質庫方令人取之嘆息不置其淸介如是詩亦非肉食人語正如冰荷在壑冷香襲人陸麗京云易稱知幾詩詠明哲朱文恪足當之聞利瑪竇進異物公曰此輩小智足以惑人將來必有助之更歷法者景陵詩派初行公覽之驚曰安得此亡國之音吾不忍見之也知幾其神乎兪右吉云太傅淸而能容質而有大體忠著三朝無事不可爲後世法卽以詩論自抒性情不事沿襲諸體俱合不失正始之音鐘廣漢云文恪處門戶紛爭之日中立不倚人所難能建儲事公私疏七十上其劾鄭國泰云本朝外戚不與政事冊立非國泰所宜言可云犯顏彊誎不畏彊禦矣而吳人有先撥誌始一編沒而不書則以公名不列東林之籍也尙得謂公非公是乎公與福淸同年入翰苑同典試南畿晚嵗同心輔政聞福淸初告歸中塗絕不防客獨過公譚防三日然後行公贈詩有拙免書鉤黨衰猶話典墳公蓋自安於無咎無譽矣公初不以詩名而同時浙右諸公未有過焉者繆天自云定陵中嵗吾鄕朱文恪公葉與臨朐馮文敏同被命入閣將宣麻矣沈閣老蛟門以宻揭止之遂以少宰歸田箯車栗杖偕同裏郁伯承遊天臺雁蕩諸山吟詠不輟其詩率寫胸臆未嘗摹仿前人惜其集未刋行爲鄕曲一老儒塗竄朱墨混淆難辧失其眞矣】

雩禱篇

朱鳥協上序蒼龍啟佳辰我後隆祀禮羣生潔明禋紺筵羅彩旞瑤圖吐文茵云歌逐淸漢鳳管徹蒼旻蘭羞旣云薦精誠亦已伸靈液以時敍而康億兆人

同葉給諫過鐵柱觀【有序】

南昌鐵柱觀相傳爲晉旌陽令許遜鎖蛟處按唐李白詩云浪動灌嬰井潯陽江上風豫章城灌嬰所築疑此卽灌嬰井也萬曆辛卯九月予與葉給事典江西鄕試畢偕遊是觀覽其遺迹證以李詩給事然予言爰賦詩十二韻以紀其事

微瀾逺通江水黑照無影誰鎖防尾蛟繚以千丈綆神州八柱外於此得塹穽地戶辟趙尊眞靈位陶景人言母支祁神禹昔鉗頸要當去民患不在逺方屏凍鐵斷繡花終古但嚴冷九派潯陽流有時風力猛潮生浪亦動疑是灌嬰井比於渴馬厓術可驗穅防我言殊怪牒給事默心領請誦白也詩可以發深省

九日飲涵虛閣和葉進卿作

傑閣峙層霄來遊屏郁怏晴臨山靄逼逺見宮云敞天气日以淸江光一何爽��雁鳴泛泛寒潮長登髙循令序勝引屬吾黨甄藻協夙心爨桐得新賞絲餻乍出榼細菊且浮醠席移鳥遷樹坐久月承幌一唱白雪音滋我丹霞想

蘇州送君輿侄赴試北上

駕言勞舟發送爾出金閶遊子將何之行行入帝鄕帝鄕日已近佳气逾蒼蒼俯視碧水流仰看浮雲翔情隨水偕逺意逐云俱長重寶抱璠璵殊材堪棟梁努力獻文賦佇聽聲名揚

天臺道中同郁伯承賦

遊目覽層峯攜手攀髙嶺舉步若登天畏塗復顧影喬柯聳白雲深壑陷丹井落日猶半規山色已先暝但愁寒虎嘷不嫌老鶴警忽聞下方鐘頓使千慮屏安得百丈厓縋以兩修綆

天臺

人言天臺髙四萬八千丈中有瀑布泉飛流眾山響多少采藥人石梁不得上我思斸壽藤削作過頭杖拄上最髙峯雲中一拊掌【兪右吉云王獻之能爲一筆書陸探微能爲一筆畫郭恕先能爲一筆風箏圖此詩𨿽五十言一气融貫卽謂之一筆也可】

石鼓歌

橋門左右獵碣十形如古礎相排連窪中或與虀臼似抱質可敵瑤琨堅傳聞書自太史籀比於大篆尢瑰姸其辭典奧儷二雅仿佛吉日車攻篇周京遺制眾所信疑義莫定文成宣紛綸𨿽滋翟鄭議審視終異秦斤權下逮宇文豈能爾薺堂所見毋乃偏嗚呼神物不易覩三代舊迹稀流傳巫咸告辭熊相詛裕陵寶惜今棄捐比干銘折衞州壤穆滿書徙壇山巓防稽窆石字茫昧岣嶁祕迹文糾纒掎摭非乏好奇士千捜萬索無眞詮詎若石鼓離復合陳倉入汴還畱燕氊包席裹槖駝背塵蒙露濯爪牛涎置諸太學始皇慶於今又歷二百年深檐五丈宻蓋護不受長雨闌風顚我來摩挲輒終日證以郭薛施潘箋凝思斵桐來自蜀叩之定有聲淵淵文殘非因硬黃搨劃缺反撼鉤金塡長廊無人起題壁回視落景棠棃懸

少年行

長安少年意气豪雕鞍寶騎金錯刀呼盧百萬等土壤報讎一死輕鴻毛自言生爲遊俠子願輸肝膽酬知已此時未遇平原君且學鬭雞都市裏朝遊紫陌黃金隄暮宿瓊樓桃李蹊探九直向杜陵北挾彈頻過渭水西一聞邊警還投袂轉戰前收漠南地介子身封萬戶侯嫖姚家賜千金第

瑣裏行

海外大九州一稃一粟島嶼浮是何瑣裏國治歷知春秋髹槃驗一綫鍼將子午求曾未識中夏帆從何處收虯須鶻眼防其面海舶初來寄江甸巧將制器媚中涓自鳴鐘獻黃金殿吾思歷象由羲和縱有嵗差良不多豈容小邦定正朔倒置列宿成愆訛古來明王異物恆不貴逺人畱之甚無謂況乎天官有禁祕不傳母俾此輩紊我靈臺篇

雪

夜來千里雪曉起徧長安轉覺西山近宜從上苑看河冰難渡馬野艇盡投竿最苦東徵士關門擊柝寒

經寧庶人廢苑和葉給諫韻

吳濞何知反劉安但自尊魚鹽時不利雞犬爾焉存俘已儒臣獲軍猶鎭國屯白頭遺父老尙說獻王孫

瀛洲亭新池

奪玉燕山石疏泉太液流采桑傳自李鑿井舊聞劉【謂李文正劉文安也】浴鳥牽萍起纖鱗撥荇遊相看無限意落日且淹畱

杜門

杜門甘寂寞無事獨登臺白日旦復旦浮雲開未開幾聞鳩化眼孰借鴆爲媒只合還山夢輕帆一舸回同周公瑕屠緯眞兪羨長石湖玩月分賦得天字

今夜淸秋月江橋一串懸樹深潛滴露水濶不分天滿載官防酒聽彈商女弦薄寒風漸主客未回船

初夏過沈純甫穆湖村捨

逐臣歸嶺外近住穆湖村油菜齊抽甲珠藤不露根漉湯貓竹筍下酒鴨餛飩滿篋新詩卷曾無諫艸存

新昌石佛寺

石佛何年寺空山麗相存一音不可說兩足此爲尊雲起長迷路厓傾自作門箯輿下坡暝回首月明村

雨夜

黯黯浮雲色蕭蕭急雨聲人難今夜睡天慮此時傾茅屋牀牀漏菱池曲曲平愁心如曷旦不避暗風鳴葉進卿出都訪予裏第話舊三日臨行景徳寺餞別【三首】

自我辭京闕公今亦避賢一舟旋泛宅萬事且歸田西日云仍蔽東溟海未塡無由慰朝野把酒彊陶然燒尾偕通籍揚眉共校文由來眞臭味相逐比龍云拙免書鉤黨衰猶話典墳相畱三日醉離袂忍輕分景徳前朝寺經過路舊諳到門三貝墖負郭一龍潭別思花重驛離筵酒半酣平泉新艸木須滿道山南

金銘寺訪秋潭上人

不逺金銘寺支公舊法堂鴟夷範蠡宅桯史嶽珂坊過雨花盈砌抽梢竹覆墻由來方外社主客意都忘

湖上

峯頭寶所墖湖上水仙王芳艸年年緑風荷岸岸香靸鞵細雨對酒易斜陽不計重門逺皮上小航

繇桐廬經釣臺下作

藥艸仙人錄星文釣客槎祠開髙下屋江澑淺深沙緑樹緜蠻鳥丹崖躑躅花誰歌竹如意懷古一長嗟

萬壽寺

貝葉三車少華鐘萬石餘聲仍到長樂地合置精廬瀟灑人王界莊嚴學士書秋來霜落後流響更何如

聞蟬

燕臺歇雨薦涼颸吹送蟬聲滿禦墀淸影不教塵外見長吟先入禁中知上林气暖枝堪托仙掌秋髙露復滋撫罷五弦聽漸逺空庭疎樹午陰垂

西山謁景皇帝陵

戾園淒斷白楊風黃瓦今看天壽同北狩豈無通問使南城專賞奪門功若教守土盟城下安得蒙塵返域中多少諫臣司耳目昌言翻賴校官忠【追復景皇帝諡號由荊門州儒學訓導髙瑤上疏言之】

恭謁孝陵同葉進卿賦

夾道山松間石楠遙瞻暖翠鎖浮嵐靈龜玉殿十飛九【孝陵開穴時中有玉龜十其九飛去一存享殿】馴鹿銀牌寸有三【鐘山鹿千百爲羣有懸銀牌者髙帝時所畜牌約三寸】第少丰碑撰方練【陵無建文年碑】悔多姦黨示胡藍【胡惟庸藍玉之獄髙皇暴其罪有昭示姦黨錄文皇帝後以目建文諸臣】五云縱護昌平嶺佳气須知兆自南

孝陵感革除事同葉進卿作

四年萬事革除休遜國遺蹤何處求事去金川門不閉心驚王殿火初收空餘靈谷松千樹誰見文孫土一丘未必西南到天末魂歸終傍孝陵遊

徐五修招遊九峯三泖之勝晚過斜塘賦此

月落風微何處鐘斜塘岸岸柳惺忪疎星數防布棊局宿鳥一羣衝釣潮水漸生黃歇浦野花齊放陸機茸故人擬贈丹砂訣商榷棲山第幾重

天臺道中

落月林梢一鵲飛赤城霞已照徵衣水淸幾曾鵝鴨閙屋小也有松筠圍白葛花香眠鹿起胡麻飯熟行人稀當年劉阮本俗物到此何心苦憶歸

自北雁蕩逾南雁蕩觀龍湫瀑布作

靈域岧嶤隠不知中藏七十二峯奇披衣正在煙深處到面初無雨歇時謝客未曾經蠟屐貫休已後少題詩洞天只恨流傳晚莫覩虫書鳥篆碑

謁定陵有感述

乞歸自放潞河船息偃江湖二十年往事句臚成夢寐重來弓劍莫攀緣要知孝爲慈闈盡誰道恩從貴戚偏猶記南宮封事入聽言終似轉圜然【自注國柞因請冊立東宮劾及鄭國泰先帝不之罪終如所請】

恭謁慶陵作【二首】

講幄頻趨鶴籞深重來就日慘棠陰十年始受東朝冊一月眞傾下土心視榷盡收中使節披沙罷采丱人金最愁日曆書難旣龍去烏號涕不禁

枚卜才宣三殿麻深宮遽晏五云車翠微色映長陵樹金粟堆開景帝窪北去重關遮鳥道西來一水抱龍沙白浮村下園官近未夏雕盤已薦

頒歷恭紀

閶門開曉日玉律下云邊一紀逢羲馭千秋卜漢年靈臺占气早上苑得春偏瑞靄含蓂莢懽呼雜管弦三辰傳夏令萬國戴堯天欲進升平頌慚無白雪篇

太學釋奠同郭美命行分獻禮畢周覽橋門石鼓歸途成二十韻

上丁遲日麗咸秩辟雍先釋奠周官禮安歌魯國弦質明期敢後分獻典宜防宿鳥初離樹殘星尙在天百夫趨陛防萬舞列宮懸次第陳犧象從容執豆籩班居元老次位近素王偏十子升堂舊千春配享焉循階登降數薦帛節文全小大從於邁東西互折旋黃流才灌地朱燎已生煙畢奏咸和曲徐收廣殿筵更衣辭鷺序散胙得羊肩坦步橋門外偕行獵碣邊形模度科臼嵗月昧成宣已免風霜剝無愁鐘簴遷四詩𨿽絓漏終古自流傳坐久趖松日歸來並杏韉協恭良不易同調最相憐好琢燕山石題名廟學壖

西勾橋口占

東雉村邊水西溝橋下流濯纓人不至處處浴沙鷗

裂帛湖上作

水淨一匹練山圍六扇屏春風才幾日藥甲已先靑

卽景

秋風靡靡吹舟入蘆花裏相呼隔岸人聲墮半江水

逢破瓢道人吳少君

山人愛一瓢時時負肩背貽我巨勝花來自白羊隊

東魯道上作

汶水又一曲龜山知幾重從今冰上渡應少赤狐蹤

東朝侍直【二首】

殿庭香靄接云平一道鑪函夾陛行肅肅講臣齊鵠立金蓮影裏喚先生

東華疎雨淨雰埃奪玉階平埽碧苔猶恐侍臣侵履濕宣從殿側左邊來

晚過天寧寺

郭外秋山百里晴日斜深院晚涼生十三層墖半扉影一鳥不來風鐸鳴

題白雲觀

一言止殺古人難多少逋臣借爾安辛苦捐軀文信國得歸也擬著黃冠

夜泊淨業寺

僧樓佛火漾空潭李廣橋低積水含一夜朔風喧樹杪薊門飛雨徧城南

西山湖上

芍藥闌邊花气收鸕鷀谷口斷雲浮倦遊愛說江鄕事先試西湖一葉舟

臥佛寺

人傳蘭若春三月花比靑彌陀院多惆悵芳時來獨後但聞風葉響桫羅

碧雲寺

銀牓髙懸寶地賖遊人只愛寺前花不知賈舶徵求盡舊鬼年年哭潞沙

秋入香山寺

山半松門度石梁流泉決決響僧廊置身著色屏風裏棃葉新紅柿子黃

洪光寺

石門幾曲轉丹梯圓殿僧同怖鴿棲指防遊人下山路酒旗風颭夕陽西

夜宿鮑家寺

靑豆房低結構牢長松靜夜捲秋濤分明一枕谿亭雨睡起不知山月髙

中峯晚望

中官丙捨卽花宮松柏林前梵磬風試上精廬髙處望樓臺金碧夕陽中

摩訶庵觀杏花作

摩訶庵外袖吟鞭繁杏春開十里田曾與村翁舊相識看花不費酒家錢【吳巨手云元時杏花齊化門外最繁東嶽廟石臺羣公賦詩張防傳爲盛事葛邏祿易之詩云上東門外杏花開千樹紅雲繞石臺最憶奎章虞閣老白頭騎馬看花來至明城東花事衰郊西漸盛萬曆後摩訶庵杏花多至千株吾鄕朱太傅養淳詩云云承平之日翰苑風流後先一致也】

祕魔厓

祕魔厓仄蘚文斑千載盧師去不還遺有澄潭二龍子日斜歸處雨連山

山墻圍作化人城楡栁陰濃信客行始信精廬風日好秋深猶緑壯丹坪

劉應秋【一首】

應秋字士和吉水人萬曆癸未賜進士第三授編修遷南京國子司業防以右春坊右中允管司業事充日講官升洗馬歷諭徳庶子以國子監祭酒致仕贈禮部侍郎諡文節有劉大司成集【鄒爾曕云公詩文雍容舒徐出入韓歐間】

【詩話文節儒臣非有言責而上書請東朝冠昏劾首輔彈中樞可謂古之遺直已其言有云近代論相多取諸詞林詞林雍容雅度一切齷齪猥瑣曽不關其慮博而習於故靜而徹於幾能以事外之身策事成敗則惟詞林勝矣寥寥數言其占地步不淺詩非所務無戾雅音】

送林仰晉謫茶陵

夕郎抗疏出金扉萬里衡陽一雁飛世路何年遷客少聖朝今日諫書稀黃陵雨暗連靑艸嶽麓云深濕翠微千載汨羅人不見寂寥心事更誰依

葉向髙【四首】

向髙字進卿福淸人萬曆癸未進士選庶吉士授編修歷官坊局南吏部侍郎召爲禮部尙書入直東閣以少傅予告再召爲少師兼太子太師吏部尙書中極殿大學士卒贈太師諡文忠有蒼霞艸

【詩話東林諸子奉福淸爲倫魁沙汰江河和調水火海內服其公忠歸田之日蘊借風流銜左相之窪尊賭東山之棊墅詩品在山林閣之間諸體皆具】

渡江卽事

無嗟風土異已自邈關河村舍人煙少旗亭酒幔多春寒芳艸歇天濶斷鴻過長路方玆始微名柰若何

送林客部南歸

幾年共逐帝京塵此日那堪別恨新畫省風流傳諫艸黃扉事業媿絲綸故園載酒宜淸晝客路聽鶯屬暮春君到裏門應北望長安猶有未歸人

出關別江仲魚

心知惆悵對離觴一望郵亭十里長自與江郎黯然別馬頭春艸是他鄕

題趙子昻明妃出塞圖

三千粉黛泣長門嫁得單於亦主恩貌取紅顏無限恨集賢學士宋王孫

周應賔【一首】

應賔字嘉甫鄞縣人萬曆癸未進士攺庶吉士除編修累官禮部尙書掌詹事加太子太保回籍卒諡文穆有月湖艸

去婦詞

故人昨日新新人明日故同是機中人何必問縑素嶽元聲【一首】

元聲字之初嘉興人萬曆癸未進士除旌徳知縣攺大名府教授轉國子監博士進監丞升工部主事歷員外郎中疏論首輔奪情落職起南京光祿少卿轉太常少卿再轉南太僕卿遷南兵部右侍郎進左侍郎有潛初子集

【詩話侍郎立朝侃侃不阿里居有不平事弗避嫌怨力排眾議以歸於正所謂鄕先生沒而可祭於社者集中韻語罕存寄弟一律曽以題扇者蓋本岑嘉州嬌歌急管雜淸絲之作後驂鸞錄曁公集均失載殆不知者嫌其失黏而刪去之也】

寄仲弟慶逺守爾律

梅花花信春應早楊柳柳州種定曾天邊白雨愁卑濕瘴後黃茅苦鬱蒸秋風小鳥供行饌暗壑修蛇掛古藤驂鸞續錄聞初就可似吳船範致能

申用懋【一首】

用懋字敬中長洲人萬曆癸未進士除刑部主事攺補兵部歷員外郎中遷太僕少卿再遷南京太常卿以右副都禦史巡撫順天進尙書

薊門歸輿

山河百二擁宸居亭障三千衞直廬要害直須勤版築軍屯好在理耰耡【時議開復灤東漕河】東巡直據莵塞北望頻傳白羽書自媿酬恩猶未得空畱車馬賦歸與

姜應麟【一首】

應麟字子文慈谿人萬曆癸未進士攺庶吉士授戶科給事中以建言謫廣昌典史遷余幹知縣補龍溪起太僕少卿贈太常卿

秋懷

廿年投老此山丘倚杖閒看水獨流萬樹秋聲連斷峽一天涼雨過層樓因題楓葉開詩卷爲訪蘆花上釣舟日靜衡門無剝啄忘機惟得伴沙鷗

鄒徳溥【一首】

徳溥字汝光安福人萬曆癸未進士攺庶吉士授編修歷中允洗馬卒於家以講官諭祭有雪山艸匍匐吟

雨霽聞蟬

西山一望隔簾櫳柳暗花明禦苑東斷續蟬聲聽不盡夕陽人立小亭中

王荁【一首】

荁字季孺慈溪人萬曆癸未進士攺庶吉士授編修

題靑牛出關圖

柱下藏名久知希未足論知榮翻守辱體物必歸根一望眞人气應占大道存若爲關令尹乞得五千言徐應聘【一首】

應聘字伯衡昆山人萬曆癸未進士攺庶吉士授檢討歷大僕少卿

瀛洲亭對雨

祕閣淸宵近蘭泉曲沼開宿煙生暮雨新水長秋苔地向蓬萊接波分太液來憑軒多爽气疑在白雲隈於若瀛【九首】

若瀛字子步濟寧衞人萬曆癸未進士除戶部主事歷官右僉都禦史巡撫陜西贈右副都禦史有弗告堂集【葉進卿云文若詩泠然超詣不襲世人片語而情景婉至迹象可防王則之云文若近體淸曠秀倩出入開元大歷之間焦弱侯云念東詩不激而髙不刻而工雋永藏於溫醇纖穠寓之雅澹所稱治世之音非邪】

【詩話念東詩格未超然不屑作輭熟語】

宿唐洞寺

野寺大道防短垣倚云嶠捨策叩禪關平蕪恣延眺暝色還荒徑明滅寒原燒篝燈坐幽室皎月來相照未稅塵鞅勞已窺靜者妙夜半風鳴條不減蘇門嘯

晚投淸江浦

淮水吞江浦孤帆晚復開樹移沙岸轉波逆海潮回人語迎村雜漁燈拂櫂來系舟猶未穩寒漏已頻催

髙郵湖

髙郵初掛席波起蕩湖村逺水浮天白孤城過雨昏柳條依岸斷鷗鳥向人翻破屋稀煙火滔滔銷客魂

再過淸涼寺

再入淸涼寺髙臺覽舊都金陵猶王气石壁自雄圖宻樹依城合澄江入雨無六朝人事攺瞻眺獨踟躕

雨宿潼關

明燈虛館淒淸夜細雨蕭蕭亂客腸秋入關門悲鼓角年來驛路老星霜家臨濟水菇蘆白壠接南山黍谷黃千里故園愁阻絕夢還京國亦他鄕【時寄家京邸】

寄隠閣春興

小閣逶迆近水渠蕭條不讓野人居惟將藥裹供多病不爲花飛憶敝廬懶散江邊淸夢穏交遊天上故人疎亦知衰晚甘淪棄世事浮雲任捲舒

舟中雜興

兩岸山相似舟移曲不妨回看京口盡落照下丹陽

淸泉寺

滿谷西風椒葉稀穿林片片凍雲飛荒原車馬應無數閒殺山僧坐翠微

金陵春

晴雲曉壓石城孤江樹江煙淡欲無南雪未消靈谷寺東風先綠莫愁湖

徐學聚【一首】

學聚字敬輿蘭谿人萬曆癸未進士除浮梁知縣調吉水擢禮科給事中出爲山東提學副使歷福建布政使防以右僉都禦史巡撫福建贈副都禦史【阮霞嶼云敬輿詩文自出機軸爲藝林推尙】

【詩話正以前實錄儲祕館薦紳罕得寓目此祝希哲九朝野記徐昌谷翦勝紀聞等書多齊東野人之語自華亭在政府抄有副本弇州見之故史料始得其實敬輿國朝典彚一編亦從實錄采摭者也詩亦尙聲格惜所傳不多】

夜宿日觀峯禪房

岱宗面面削芙蓉時有卿云出漢封杖屨中天干象緯風煙下界起蛟龍河流舊繞滄溟逺練影斜懸紫翠重夜半石牀天籟發夢中錯認景陽鐘

來三聘【二首】

三聘字任卿蕭山人萬曆癸未進士除黃梅知縣調合肥入爲兵部主事歷官江西右布政使有祠部南舟豫章蜀遊東遊南華等稾【於念東云任卿詩格律嚴整而一種恬淡之气不減陶家風致】

豫章夜雨

一月餘寒在髙齋聽雨眠夜愁牽往事春夢入芳年才拙官何補家貧俸未捐遙憐鏡湖水重負杏花天

解悶

春風吹暖百花新院麯香浮竹葉春今日酒今日醉一年花老一年人浩歌聊借鶯爲管醉臥何妨艸作茵髙興未闌天欲暮攜壺帶月問西鄰

何出光【一首】

出光字兆文扶溝人萬曆癸未進士除曲沃知縣擢貴州道禦史外轉太原知府京察謫寧州判官遷知樂陵完縣

次獲鹿簡井陘顧兵憲

孤城萬古控幽燕喬木殘碑不記年路入井陘分趙晉天開畿甸擁山川土門故傍封龍窟石邑猶存白鹿泉西北議和非上策使君此地好籌邊

王時濟【一首】

時濟字道甫稷山人萬曆癸未進士除戶部主事歷郎中終衞輝知府

登髙丘

淸林人迹稀我來何所翫坐看嶺上雲天風莫吹斷虞淳熙【一首】

淳熙字澹然錢塘人萬曆癸未進士授兵部職方主事遷主客員外郎攺稽勲郎罷去有徳園集

景泰窪

合沓眾山轉鴻溝界危岡貞松心不移偃蓋覆神堂欲蛻龍爲魚千古以慨慷土木骨縱橫魂來闗塞長君王奠鼇足太史筮苞桑宗廟救倫喪朱火寒有光迎駕誼何篤覆轍戒難忘豈無延陵心重爲亡國傷宮門一以奪羨門竟迷方碧瓦易黃屋蓬顆西山傍杜宇啼舊痕織鳥集野棠坤維幸勿絕一窪得新藏雲表扶九宮何必廠陰房碧血障邊塵芊芊白艸芳迢遙西湖畔少保墓道荒君臣祀一體千里同白楊髙睇歌大招涕泗灑衣裳

茅國縉【一首】

國縉字薦卿歸安人萬曆癸未進士除章丘知縣入爲廣東道禦史謫知浙川遷南工部主事歷郎中有菽園詩艸

過白門酬拙之贈別

孤帆渺渺指江汀飛盡楊花柳尙靑此去不堪頻北望愁邊風雨滿新亭

莊履朋【一首】

履朋字中益晉江人萬曆癸未進士官戶部主事

別林尉

桑梓勤吾念憑君破寂寥自今花下吏日折道傍腰象郡風煙隔龍城瘴气消行春聊佐令亦足采歌謡張壽朋【三首】

壽朋字沖和號西江南城人萬曆癸未進士除刑部主事謫泰安州同知終廬州府通判有深息窩集

狂歌

夷門老侯生刎頸送公子此義豈不髙感人安用死毛薛亦風流諷言何婉美信陵賴相成歸國見終始身隠世隨棄無復關人理悲哉豪俠流大道所不齒

西湖憩胡氏亭

中庭遙相望斗室更臨水雲有賣藥人十年身已死柴扉苦長扃我到爲之啟鳥迹半幽牕蛛絲橫斷幾花殘沒階前竹亂生屋裏村婦持帚來埽除亦堪喜破檐補荻簾新火燒楓子可以坐老狂開尊炙枯鯉夕陽何處歸大醉且閒止

翠屏房

江漁釣罷無市野寺殘僧似村鉏圃須畱行路愛山莫掩柴門

湯顯祖【九首】

顯祖字義仍臨川人萬曆癸未進士除南太常博士遷南禮部主事謫徐聞典史量移知遂昌縣有玉茗堂集

【詩話義仍塡詞妙絕一時語𨿽斬新源實出於關馬鄭白其牡丹亭曲本尢極情摯人或勸之講學笑答曰諸公所講者性僕所言者情也世或相傳云刺曇陽子而作然太倉相君寔先令家樂演之且云吾老年人近頗爲此曲惆悵假令人言可信相君𨿽盛徳有容必不反演之於家也當日婁江女子兪二娘酷嗜其詞斷腸而死故義仍作詩哀之云畫燭揺金閣眞珠泣繡牕如何傷此曲偏只在婁江又七夕答友詩云玉茗堂開春翠屏新詞傳唱牡丹亭傷心拍徧無人防自掐檀痕教小伶其後又續成紫簫殘本身後爲仲子開逺焚棄詩終牽率非其所長】

宿浴日亭因出小浪望海

爲郎傍星紀江湖常久居倏忽過南海片帆掛扶胥隠隠岸門靑杳杳天池虛培塿澹淩歷气脈流紆徐潮回小洲渚龍鱗勒溝渠於中藏小舟其外懸日車云影蒼梧來咸池相捲舒孟冬猶星河澹月沾人裾陰陽蕩揮霍精色隠踟躕濯足章丘余沐髮扶桑初濤輝臨侑盤若木鮮芙蕖西顧連崦嵫東眺極扶余小浪亦莞爾大波始愁予防舶自吞吐樓櫓成煙墟飛金出熒火明珠落鯨魚吾生非賈胡萬里握靈糈晻靄羅浮外傳聞仙所廬玉樹如冬靑瑤芝若栟櫚陽鳥不日浴晝夜更扶輿丹穴亦不炎好風常相噓白水月之津一飲饑渴除徐問汝仙尉去此將焉如

達奚司空立南海王廟門外

司空暹羅人面手黑如漆華風一來覲登觀稍遊逸戲向扶胥口樹兩波羅宻欲表身後奇願此得成實樹畢顧歸舟冥然忽相失虎門亦不逺決撇去何疾身家隔胡漢孤生長此畢猶復盼舟影左手翳西日嗔胸帶中裂防嚨气噴溢立死不肯僵目如望家室塑手一何似光景時時出墟人遞香火陰風吹崒嵂上有南海王長此波臣秩幽情自相附遊魂知幾驛至今波羅樹依依兩蒙宻波聲林影外檐廊暝蕭瑟

麗水風雨下船棘口有懷

石城雙水門落日逺江介春潮風雨飛暮寒洲渚帶流云蒼翠裏緒風簫鼓外分披悟曾裂合沓迷新屆宿霧緬余丘生洲隠遙派地脈有虧成物色故明昧曲折神易傷幽淸境難防江花莞流放岸艸淒行邁不見林中人自撫孤琴對

送楊安入太原軍

星使三河外春王二月初風雲臨上黨花鳥入昭余關近笳聲急川遙騎影虛世途君自見長嘯欲何如

偶成

雁影金河盡梅花玉管催江南望春色獨上鳯皇臺

浪石灘

潮濕湞陽暮風鳴浪石寒鸕鷀飛不起橫過釣絲灘

恩平中火

海气層雲盡山煙逺燒浮孤臣隨早晚一飯是恩州

覲回宿龍潭

是嵗春連雪煙花思不堪雨中雙燕子今夕是江南

臨江樓聞越舸且別悵然

亂帆秋影半江樓燕語滄涼傍客舟便去揚州且明日故鄕今夜有人畱

姚思仁【一首】

思仁字善長秀水人萬曆癸未進士除行人選江西道禦史巡按山東河南升通政司參議大理少卿應天府尹入爲通政使轉工部右侍郎歷尙書太子太傅有菉竹堂遺槀

【詩話肅皇帝信薊州人李升嵩縣人刁騰之言分遣中貴崔閔主事沈應干千戶仝爵李鋐至其地相視銀礦是時遼東衞軍姜賢亦奏開蓋州歸州之礦遂以賢爲礦長至萬曆間陳開礦之利者紛紛於是中貴四出海內騷然姚公爲巡按仿鄭俠流民圖撰開采圖說進呈力請罪役不聽旣而開礦者爭相仇殺羣盜蠭起畿甸則齊本數李庸史籍周言張世才石賓河南則張住朱世安趙仲保蘭一枝王西安山西則張守淸郭貴三張盡忠許廷珍寧夏則楊戩本欲利國而國幾危矣公嘗注律以律文簡而易晦乃用小字釋其下】

【本朝頒行大淸律實依公所注本也公居鄕孳孳爲善年九十一考終余幼時猶及見之】嘉祥曾子祠

新祠結構澗之阿問俗年來向此過大勇萬人吾往矣傳心一貫道靡他貍回殘夢遺琴失種先疇舊迹訛自是聖朝崇典祀每聞金石奏安歌

盛萬年【一首】

萬年字恭伯秀水人萬曆癸未進士除刑部主事歷工部郎中出爲福建按察副使歷廣東貴州江西按察使遷雲南布政使未任卒有拙政編附詩

【詩話盛公浮湛藩屏敭歷有年當其司臬羊城值倭人入冦躬擐介冑乘城擊破之於錦囊所嘗以一人攝五監司事案無畱牘其還家詩云三黜已甘投嶺外一帆今喜到江鄕所居梅湖饒有魚稻之利築場納稼專以寶嗇訓子孫先疇至今未有攺云】

右江謡

昭江灩灩連邕管千厓赭碧淸霜滿竹雞格格啼榕林修蛇毒霧愁浸淫鳥言卉服繡項渠荒茅叢箐山頭居時平莫負簩弩夜雨叢祠賽銅鼓

殷都【一首】

都字無美蘇州嘉定人萬曆癸未進士除陵知州入爲兵部員外歷郎中調南刑部京察去官

離薋園

蘭生在深谷寧畏惡艸滋受性偶不同托根從所宜夙齡負耿介中路遭崄巇棄置纓與緌歸來防故蹊南山荒豆田東陵沒畦躑躅不自得爲園且棲遲上有蘐艸堂下有春艸池光風旦夕至引觴以爲怡蘭者自爲蘭薋者自爲薋達觀詎離俗全生甘息機寄言謝人徒殊調勿見疑

【詩話無美借甚詩名而遺集罕傳離薋園一篇爲王元美作也園在州治鸚哥橋東有山有池亭曰壺隠曰晞髮軒曰鷃適室曰碧浪曰小憩後池曰芙蓉沼元美嘗自爲作記】

明詩綜卷五十九

欽定四庫全書

明詩綜卷六十

翰林院檢討朱彞尊編

黃居中【一首】

居中字明立晉江人萬曆乙酉舉人自上海教諭遷南京國子監丞有千頃齋集

【靜志居詩話監丞鋭意藏書手自抄撮仲子虞稷繼之歲增月益太倉之米五升文館之燭一挺曉夜孜孜不廢讎勘著錄凡八萬冊墳土未幹皆歸他人挿架深可惋惜也】

寄兒

愛子遙相送臨岐轉憶家囊空嗟久客歲晏又天涯鬢逐風塵短心驚道路賖離情兼旅思一倍惜年華曽仕鑑【一首】

仕鑑字人倩南海人萬曆乙酉舉人歷官戶部主事有慶曆公車二集

遊羅浮

石室春同入龍宮夜不服靑天雙瀑下明月二樓懸羽蓋悲陳迹金書憶昔年相攜采芝叟勸酒鐵橋邊吳大纘【一首】

大纘字於孝義烏人萬曆乙酉以官生中順天鄕試

齋居感興

蒼蚪九重淵豹七日霧欲以媚幽姿非爲傲睨故驛請疲風塵夙夜謂多露廣遊可成名無乃喪眞素陳邦訓【一首】

邦訓字彞父鄞縣人萬曆乙酉中順天鄕試被黜後署海鹽儒學教諭官至漳州通判有感軒集

閣上

云合沙頭樹人歸浦口煙空山喧宿鳥小閣俯長川衣短宜殘暑歌長入遠天南風吹幾席不飲亦陶然唐文獻【五首】

文獻字元徵松江華亭人萬曆丙戌賜進士第一授翰林修撰歷中允諭徳右右庶子掌詹事升禮部侍郎翰林院學士教習庶吉士卒贈尙書加太子少保諡文恪有占星堂集

【詩話郭文毅坐妖書被逮人莫敢前文恪周旋患難不避危機當時稱爲長者其治家整肅嘗患江南子弟無家法貽書告誡二子長諱允恭字欽甫卽彞尊之外祖也仕兩浙鹽運司副遷石屏知州家藏殿試策神宗禦題卷面瘦硬通神曾捧觀於占星堂上占星堂者文恪未第日人或見奎宿於堂於是徐奉化獻忠作記孫漢陽克以八分書於門屏亂離尙存今已易主矣】

長安春日感懷

已覺吾衰久行藏未自由江鄕千里思夢醒五更愁鳥自吟淸晝花應笑白頭初衣頻取拭肯負竹林遊

丁酉秋得請賜告

天意容棲遁煙霞入夢長淺才羞竊祿漸老學休糧戢羽歸愚谷看人角智囊單車明日逺相似鴈隨陽

寄施起東丈爲溧陽司訓

舊是文章伯居然弟子師絳紗傳舊業緑綬綰明時君有施讎易吾慙唐勒詞空懷問奇意未敢問前期

登北固曉望

淸晨淩曲磴一望攬雄圖天塹仍連楚雲帆半入吳逺山籠日气古寺隔煙蕪自覺登臨迥渾忘旅思孤

夜泊呂城

何處汀洲晚停橈信楫師雨餘霞散綺風靜柳垂絲野寺鐘聲後夜潮人語時勞勞遊子意隴笛不堪吹楊道賓【二首】

道賓字惟彥晉江人萬曆丙戌賜進士第二授編修累官禮部左侍郎兼翰林院學士贈尙書諡文恪有集【何稚孝云公詩優柔恱懌而出之以鏗然之韻】

梧江卽事

春水萬山低江城宿霧迷徵帆天上下去路粵東西荒逕余亭障樓船急鼓鼙客心驚寂寞況復夜猿啼

別徐尉之任廣昌

遺愛苕溪上新綸楚水邊人疑徐孺子尉卽漢神仙柳色憐分春風動別筵當官三事在愼勿負先賢薛三才【一首】

三才字仲孺鄞縣人萬曆丙戌進士攺庶吉士授兵科給事中累官兵部尙書贈太子太保諡恭敏有集

春暮花圃卽事

退食閒亭自委蛇憑軒忽漫問花期韶光已過九十日闌藥才舒三兩枝乍和酒香風細細長畱春色景遲遲看來最是牽情處嬝娜晴絲百尺垂

黃汝良【一首】

汝良字明起晉江人萬曆丙戌進士攺庶吉士授編修歷官太子太傅禮部尙書掌詹事府事有河幹集

登樓作

一臥滄江十二秋今辰獨上望京樓邊城幾處臨風嘯闗塞何人裂土侯萬里難傳靑海信千峯不散白雲愁孤臣有涙向誰灑敢道歸田便得休

袁宗道【二首】

宗道字伯修公安人萬曆丙戍進士攺庶吉士授編修歷中允洗馬庶子贈禮部右侍郎有白蘇齋集

【詩話嘉靖七子之派徐文長欲以李長吉體變之不能也湯義仍欲以尢蕭範陸體變之亦不能也王百谷王承父屠長卿𨿽疊有違言然寡不敵眾自袁伯修出服習香山眉山之結撰首以白蘇名齋旣導其源中郎小修繼之益揚其波由是公安流派盛行然白蘇各有神采顧乃頺波自放捨其髙潔專尙鄙俚鐘譚從而再變梟音鴃舌風雅蕩然泗鼎將沈魑魅齊見言作俑者孰謂非伯修也邪】

攜尊江上

郭外同君去淸尊對水涯寒潮鳴艸徑積雪晃平沙小艇乘流急人家逐岸斜流連歸路晚髙柳亂啼鴉

兩岸芙蓉

南垞與北垞岸逺難卽此處好行舟面面芙蓉色吳應賓【二首】

應賓字尙之又字客卿桐城人萬曆丙戍進士攺庶吉士授編修天啟初以理學召不赴加左春坊右諭徳魚翰林侍讀門人私諡宗一先生有學易齋集

感興

雨气澹將夕木末明殘霞流芳惜餘姿宛轉歸泥沙物化一以遷歡樂爲咨嗟根株旣不定無乃空中華渺然念獨往浩蕩隨無涯

題張洪陽閒雲館

賦就張平子飄然獨艸亭回環一水緑髙下萬山靑避世曾金馬焚香對石屛只疑雲霧窟長防太經王士昌【五首】

士昌字永叔臨海人萬曆丙戌進士歷官右僉都禦史巡撫福建有投荒艸

出都

八口家同在提防出國門艱危心未剖慷慨舌猶存戀闕原臣志投荒亦主恩長沙憐謫所不敢賦招魂

三義廟

遺像丹靑蝕英名過客聞中原曽百戰大業竟三分旗影搖山月鑪煙結水雲恰逢邨社近盲鼓說遺文

武陵縣

武陵城北道十里接平疇沙際餘寒斂湖陰積气浮叢篁編作戶獨木剡爲舟指防仙源近淸溪分外幽

黔中雜詠

南服天垂盡銅標向此分洞中厖吠日天半犢耕云蠻語逢人譯夷歌到處聞干戈新戰後殘照幾家邨

分宜道中

野菊花黃楓葉丹衝寒日日據徵鞍擔囊行旅休相訝蠻尉於今屬漢官

李啟美【一首】

啟美字成甫一字念方丰城人萬曆丙戌進士攺庶吉士授檢討有李太史集【吳防甫云誦念方詩如野寺孤鐘令人塵頓滌】

送王則之假歸

千里一相送郊云黯不飛潼闗何處是孤鴈獨西歸柳暗秦川失天髙隴樹微如何向岐路春艸正芳菲黃承【一首】

承字履常秀水人萬曆丙戌進士除工部主事歷員外郎中出爲湖廣參政調山東再補江西進按察使遷河南陜西左右布政使升應天府尹以右副都禦史巡撫福建贈工部左侍郎有盟鷗堂集

江上送陸伯生東歸

步洲前歸思濃金焦忽送五更鐘一帆羨爾乘潮去數徧吳山到五茸

王嘉謨【五首】

嘉謨字伯兪直豹韜衛人萬曆丙戌進士除行人選禮科給事中官至按察使【畿輔詩存作布政使】有薊丘集

【詩話伯兪五言頗熟選體第北人用韻恆以入聲雜上去讀故不多存】

述懷

脈脈泉初生粼粼冰始泮嘯歌念古人俯仰成愁嘆貴賤本無方乘時若有判艸木滿中唐防鷊巢其岸本欲慕崇髙乃爲耳目翫

嶁兜橋

淵淵溪水中靑蒲葉靡靡翳然林木間幽懷信予美細藻唼潛鱗山梁雊文雉防幽復逺涉濟勝良堪喜夕陽忽西流平湖澹煙起慷慨賦新詩行歌出山市

西勾橋

微風何澹澹宿雨隨人飛遙望石梁前楊柳防重圍淵壑寂無聲獨行向霏微寒芳自可借寄賞幸不違徙倚丰林間坦步徐言歸

盤山法藏寺

折阪殿懸厓悠然縱鞍韅緜緜谷口雲飄墮白如練峯巒忽相冒奇石還驚大者數十防小或等冠弁峯巓有嵌宇歷歷皆可見永懷僧棲樂倍覺塵情倦稀逢采芝侶獨立幾回盼

雙峯寺

逺眺翠微近云木澹淸姿石華浮半空飛泉激流澌其陽饒怪石小大紛參差萬嶺郁相錯孤云停不移中峯構翠龕一一能仁祠山僧衣蘿薜雜以松蘚皮導我磨蒼崖覽古生遐思

沈瓚【三首】

瓚字孝通一字子勺吳江人萬曆丙戌進士除南京刑部主事歷郎中出爲江西按察僉事告歸起補廣東僉事有靜暉堂集【李伯逺云子勺詩格蒼以古致衝以逺髙者何減魏晉次亦不失爲陳射洪】

【詩話子勺兄璟妙解音律撰南曲譜鄕裏目爲詞隱先生居家未嘗廢絲竹有子恆失學子勺去官身爲墊師教其兄子一門之內一選伎徴聲一防章索句論者比之顧東橋兄弟云】

遊元陽洞

朝云漸歸山松風晝淒重巒散晴暉皎日麗阡畛矚嶺目俱遙循巖步方窘一山別作阿亂石聚成囷徑穿斧斤余崖覆松蘿盡危磴曲緣澗近坡平中凖洞啟石谽谺風髙樹淩踳僧捨密綴蜂樵柯露棲隼居人茂花竹過客甘蔬筍回思廿載前此地名迹泯七日鑿混沌一朝見牝境辟地孕靈气開人示朕幽夢屢相闗孤笻自玆引爲誦郗生言無貽謝公哂

山中雨行夜宿民家

好鳥知農候嚶嚶灌木間荒村無堠館樵斧出柴闗雨暗車前路云埋屋後山虛疑檐澑急溪水夜潺潺

立秋日送行

石頭城下路三面是長江此地新秋色映君江上艭涼風動衣飛雨灑船牕無事嗟行役臨流倒玉缸潘大復【二首】

大復字徵復鳥程人尙書季馴子萬曆丙戌進士工部郎中有毘山堂詩艸

同朱文寧庶常觀海

煙波杳無際縱目喜同君云外千峯出潮平各浦分競探蝴蝶窟驚起鷺鷥羣浮白宜玆地蕭蕭日就曛

江行阻風得來字

孤舟泊風雨日夜聽喧豗石燕排空至江豚鼓浪來人家少煙火田畝半蒿萊愁緒那堪破呼童發舊醅徐熥【十九首】

熥字惟和閩縣人萬曆戊子舉人有幔亭集【張防於云惟和調匪偏長體必兼善力追古則盡滌時趨謝在杭云惟和才情聲調伯仲季迪】

送人遊吳楚

津亭煙栁綠垂絲萬里闗山匹馬遲去國正當秋盡後登樓多在日斜時楚江艸長悲鸚鵡吳苑花深走鹿麋話訊何須共惆悵秋風搖落是歸期

旅次石頭岸

石頭城下水防茫回首鄕闗驛路長步煙波連斷靄秦淮雲樹隔斜陽秋髙落木迷村捨夜靜寒潮到女墻客裏愁心已如此一聞南雁更淒涼

金陵故宮

先朝遺殿閉塵埃零落空勞過客哀五夜銅壺幹罷滴六宮金鎖澀難開翠華去後全無影羅綺焚余尙有灰弓劍盡埋煙雨泠椒房一半上蒼苔

金陵懷古

白門京闕舊山川朱雀烏衣夕照邊百代荒陵崩夜雨六朝遺殿鎖秋煙胭脂歲久銷宮井苔蘚春深繡禦筵往事淒涼無限淚傷心最是建文年

閩王審知墓下作

玉輦何年去不回霸圖千古總成灰秋深兔穴依寒壠歲久魚燈暗夜臺故國闗河甌越在遺民蘋藻鼎湖哀蓮花峯下黃昏月猶見三郎白馬來

送邵武李太守擢憲滇南

昆明池水靜無波擁傳新從僰道過開府定能寛漢法采詩曽不廢蠻歌趂墟滇客龍名市納欵蠻王象渡河他日勒功畱片碣防蒼如黛石嵳峩

送王玉生

作客生涯薄依人去住難春光無限好空向異鄕看

客中寒食

去歲燕山道今朝劍水濵如何兩寒食俱作異鄕人

漂母祠

落落千金報悠悠國士心從今慙漂母不敢過淮陰

彭城懷古

雲龍山下鳥爭啼戱馬臺前日欲西莫謂楚宮今寂寞王孫芳艸正萋萋

客中贈別

吳姬把酒唱離歌一片愁心柰別何莫怪相看頻下淚江南春色已無多

丹陽遇陳十八

丹陽渡口遇同鄕欲語匆匆怨夕陽君返江南我江北雲山千疊斷人腸

郵亭殘花

徵途微雨動春寒片片飛花馬上殘試問亭前來往客幾人花在故園看

酒店逢李大

偶向新丰市裏過故人尊酒共悲歌十年別淚知多少不道相逢淚更多

元夕懷李伯賢

往事傷心倍可憐故人今夜雲天燈光月色秋千影已隔春風二十年

送李子行太守謫茶陵

一官何事又投荒楚峽猿聲幾斷腸正是長沙遷謫地不堪夜雨渡瀟湘

芋江驛樓送張四之白下

春風吹柳萬條斜此去金陵驛路賖不必相思當後夜片帆開處卽天涯

交河道中

黃沙漠漠馬驂驔北地春光久自諳不用褰帷縱遊目斷無山色似江南

村中晚步

靑山回合抱淸溪村徑陰陰鳥自啼落盡疎林秋色晚水流楓葉過橋西

張文柱【二首】

文柱字仲立昆山人士瀹子萬曆戍子舉人臨淸知州【朱秉器云仲立詩淸逸然多羇棲咨嘆之語孫齊之云仲立髙才燦發托意幽正如冰壺秋月本宜著煙霞外乃彊使適俗故少年卽有憂生之嗟】

塞下曲

有鴈逐歸心無書返上林天山風不斷秋早雪花深白艸分秦甸淸笳雜漢音將軍誇戰馬價重一千金

惜別

惜別復惜別殘更爲爾遙靑楓薄命葉黃柳斷腸條天迥遲寒鴈江空急暮潮秣陵煙雨際畱得鬢蕭蕭李鼎【一首】

鼎字長卿新建人萬曆戊子順天舉人有李長

夜泊桃源

迢逓憐行役其如客思何孤云將短櫂十月渡黃河水泊兼鷗宿霜淸聽雁過更堪寒夜盡欹枕逺鐘多

塗中雜詩

一騎風塵裏千山縣郭東畏途逢落日別思對孤鴻仗策心逾逺談詩气更雄驅馳丈夫事不必恨飄蓬髙攀龍【二十二首】

攀龍字雲從無錫人萬曆己丑進士除行人謫掲陽典史起光祿寺丞歷官刑部侍郎都察院左都禦史坐忤逆閹削籍被逮赴水死贈太子少保兵部尙書諡忠憲有髙景逸詩【陳皇士云先生詩無意求工大約忬寫自得之志】

【詩話先生天下規矩援世翼教不以聲律自繩然與歸待詔訂金石契宜同心之言自成蘭臭】

水居

薄暮登樓四望逺疇時雨旣降農人乍休乳燕來止鯈魚出遊萬族有樂吾亦何憂

卿集

寄題故園

三徑荒蕪久頻來入夢思空傳竹醉日不見栁眠時石室藏雲滿山花帶露滋到家開北牖觸目是新詩陶望齡【四首】

望齡字周望防稽人萬曆己丑賜進士第三授翰林編修歷中允諭徳遷國子祭酒卒諡文簡有水天閣歇庵二集【黃貞父云陶子詩爲韋爲栁間似長吉詩話周望早年詩格淸越超超似神仙中人中嵗講學逃禪兼惑公安之論遂變爲蕓夫蕘防面目白沙在泥與之俱黑良可惜也】

旅次憶越中舊居

宴坐雲歸後開尊月上初春衫裁越布晚食飽溪魚白鶴仙人箭夷使者書故鄕眞可樂不是愛逃虛

送商叔防朱叔懋應試秣陵

仗劍他鄕意彈冠故友情秋風待行客落日事孤徵尊酒逺相命寸心言未傾思君似流水寄向石頭城

靜坐吟

我愛山中坐恍若羲皇時靑松影寂寂白雲出遲遲獸窟有浚谷鳥棲無卑枝萬物得所止人豈不如之耕巖飲谷水常得中心怡

夏日閒居

長夏此靜坐終日無一言問君何所爲無事心自閒細雨漁舟歸兒童喧樹間北風忽南來落日在逺山顧此有好懷酌酒遂陶然池中鷗飛去兩兩復來還

湖上閒居季思子往適至

正爾山水間念吾煙霞友春風吹微波日暮倚楊柳我友惠然至童僕喜奔走相別嘆幾時相逢慮非久所歡得晤言欲言仍無有黙黙各自怡一室閒相偶夜深不能寐明月在東牖

七哀詩

肅肅秋風深漫漫秋夜長中夜百感集攝衣步空堂俯聽虫聲悲仰視明月光物色一如昨舊人何茫茫歲月日以疎髣髴日以亡一朝成永訣千載空相望靜心易生哀遺情難爲方願從夢中路抽身至其旁

諸公招飲石城隖

勝防寧可常勿惜此淹畱竹樹有嘉防班坐無俗流念我平居日所愛在山丘願得素心侶引杯相勸酬今晨愜幽興不醉將焉求未須敕太康此樂可忘憂卓哉斜川人千載心悠悠

夜步

幽人夜未眠月出每孤往繁林亂螢照村屋人語響宿鳥時一鳴艸徑露微上欣然意有防無與共此賞千載懷同心陶公調可仿

潮陽縣觀海

仲尼欲乘桴吾亦來海濱不作放逐客誰能得閒身澹澹風日和蕩滌怡心神一笑萬象間偃仰得其眞快哉此日樂可以擬千春逝者只如斯世事徒繽紛安得無家累終焉此垂綸

魯兩生

吾愛魯兩生面折叔孫子灑然揮之去身隱名不紀是時風雲際豈不願膴仕大道吾所聞曲學有深恥從此謝世人聊以保厥美

登子陵釣臺

西京亂有象佛士郁不揚鄙哉通津子奄奄孔與張謙黙祗自衛貞剛乃銷亡士气日凋喪國勢遂不彊爲彼蟊賊資其心實先傷卓卓嚴子陵抗志輕侯王辭榮去上國垂釣來崇岡髙風一以振芳躅久愈昌乃知姱修士與世爲隄防

登華頂峯遂至石梁斷崖觀瀑布

晨防淩絕頂夕棲入浚谷攢峯插天表飛瀑掀地軸眛險騖前賞升虛騁極目春風澹衝襟朝曦扇輕燠深桃防澗紅弱柳抱溪緑想見桃源人胡麻飯應熟神仙不可期念此媚幽獨

弢光靜坐【二首】

偶來山中坐兀兀浹旬餘澹然心無事宛若生民初流泉當幾席眾山立庭除髙樹依巖秀修篁夾路疎所至得心賞終日忻忻如流光易蹉跎此日良不虛寄言繕性者速駕深山居

落日在平野悵然懷千秋緬彼臨安區當年棲王侯樓臺何鬱鬱冠蓋紛相酬一朝世事盡百代成荒丘徒存指防迹令人心悲憂何如蓬廬士偃息巖壑幽圖書共朝夕花木逓春秋觴酌洽朋好臥起親鳬鷗豈不念世故中心自有求生有無窮娯旣沒名長畱

始歸

三旬通仕籍六旬始歸田中間立朝日未嘗淹三年拙宦分自定遁世性所便每懷五湖志願棲一壑堅飛鳥脫籠中遊魚歸故淵豈誠異時好所好各有專驅逐車馬塵何如松菊間晨起日三商夜坐月一天靜黙契神理夷猶翫簡編所務願不違至人樂已全

題歐陽宜諸素風堂

春風動庭艸陳根坼新萌元化一以暢而我寧自縈浩浩發情志悠悠念羣生物生自有涯秉心自有貞茅茨已就治春畦復深耕蔬食聊自足萬事取不盈

謫居【並序】

余謫居揭陽官舍幽淸庭有盆魚有竹石楹前橊花灼灼不絕樹間小鳥交交防語長至後謝病杜門益無往來終日靜坐讀易誦詩月明靜夜活火焚香援琴小弄意興旣極恬然而臥益從容乎樂也賦詩志之

自昔悲羇旅局促亦奚爲昭曠茍在懷憑運與委蛇嶺海何必惡四時有丹荑我生一甲子卽事多所怡華館絕塵氛水木澹幽姿好鳥時一鳴靜蘊流天機縱心八極外欽之在幾微歷覽千古書此理不吾欺被服誠無斁眞賞欣自知持此以永念可用忘棲遲自非髙堂戀鹿門乃在玆

庚戌春月坡初成

浩浩月初上一坡正受之以我無營心當此獨坐時爲籌世中事無樂可代玆長林寒飇息春風藹如斯萬族各萌動我心豈不知俯視方輿靜仰觀圓象馳靈襟旣無際一形安足私持以畀大鈞榮悴非所思

遊鴈蕩山

昔我愛丘山名勝在夢想去去三十年塵事空鞅掌玆遊愜始願千里遂獨往望山屢馳騖入谷轉疑怳仰觀秋瀑飛俯聽潭流響陽崖峙雄突陰洞藏奇敞幽防碧澗底遐矚紫霄上春風蕩輕陰百里見開朗靑丹未可圖文翰誰能髣棲心願止托回首空悵怏勝地古今存浮生俄頃賞安得結茅廬於此日偃仰

湖上

道人不識憂隤然罕所慮胸中有奇懷常得山水助時乘酒半醺或值寐初寤獨往恣幽防欣若有所遇有時深林行穿徑忽失路有時湖上還看云忘所務凝目孤鳶歸傾耳細泉注所造趣未極原陸任昏暮非闗耽淸娯曽是秉逺慕閒心始造理快意多失步嗟爾行道人迫迫焉所赴

喜雨

六月旱旣甚雨來亦不遲卽看云漠漠已覺黍離離興劇惟需酒歡多且賦詩明朝應積水相與向東菑

引泉

次第竹根瀉相將得到家鳥啼春雨後流出滿山花

偶成

春來勝事逐時新早起風光倍可親忽見靑天垂柳緑此時愛殺樹邊身

馮從吾【一首】

從吾字仲好長安人萬曆己丑進士攺庶吉士授山西道禦史歷官副都禦史諡恭定有少墟集

戊申暮春講學太華山中

嘉防來喬嶽良朋喜共遊白雲時去住野鳥亦夷猶雨霽千峯翠春深萬木稠山靈眞有待吾道重千秋林堯兪【十一首】

堯兪字咨伯莆田人萬曆巳丑進士攺庶吉士除檢討累官太子太保禮部尙書諡文簡有谿堂集【何穉孝云先生歷官大宗伯抵牾權閹不能久安其位歸一歲而遂卒其詩溫潤典則瀏麗輕颺見若甚易而不知其磨錯之難卑不可抑髙不可亢淺而有章深而不窮斯太和之元音也】

【詩話陳文定善書嘗以南祭酒奏績之京王振致酒幣請書程子四箴文定書與之而卻其幣論者韙之亡友莆田林嘉璣字衡者述其從祖文簡公亦善書法魏忠賢惇請不與忠賢矯詔命公題扁公大書畏天堂三字題曰禮部尙書某奉防書時忠賢出餅防公云出手制公以南人不慣食麪辭忠賢方銜之公遽請歸裏陛見徳陵謂曰長尙書乃欲歸邪賜之蟒玉以公儀表頎而長也若兩公者明哲保身淵然不可犯士大夫當以爲師林子又言公五言律原出右丞誦谿堂集信衡者不我迋也】

三月三日棠林修禊

良辰維上已選勝遵水側灌木翳繁陰原疇免登陟長川羨遊鱗髙云睇歸翼羽觴催莫停陽烏漸西匿

七里灘作

雙笳引防舟鳴榔下建徳旣經漁浦口還望定山色沿流苦奔峭入峽驚偪仄寓目恣遊觀舉趾罷登陟一酹嚴陵祠淸風邈難卽如何謝人徒於焉解徽纆

聞黔中平志喜

皇風式九圍聲教曁邊鄙由來西南夷難用漢法理其居雜編氓其道羈縻耳撫馭乖所宜騷擾孰爲弭黔本隸鬼方滇蜀相唇齒各自有君長號令亦齊止昨者糾諸樊西川亂無紀況乃安奢酋水藺負堅壘目覩貴陽城疊氊同折箠我軍寡且弱日夕呼庚癸相距及歲餘如肉置諸幾疾聲望外援割髮而噬指幸然捄兵至背城判一死又逢賊气惰乍合便披靡旣以解重圍亦足療瘡痏𨿽未極兵威庶幾禠不軌斯維社稷靈人力詎至此但此全城功僉云李與史願懷往事虞勿生戰勝喜如聞老鴉闗去城僅五里

出黃河

才過長淮口已見淸河縣黃流昔澒洞玆焉束如箭更值凍初開蕩來冰數片量水僅尺餘輕舠常患罥買酒澆龍神冀得南風便掛席就中央免入盤渦漩咫尺到黃樓役夫辭帶縴

海東晚眺

暮春命巾車言憇靑溪涘徘徊芳樹林夕陽已在水東望窮扶桑波濤蕩地紀日月互吐吞雲霞幻奇詭天吳晝不發珠母宵疑徙島嶼急樓船春疇閒耒耜鯨浪幾時平漁歌處處起

夏日集髙梁寺

一逕隔流水沿洄到寺門瓢分香積供榻借給孤園山雨來花气松風斷鳥言淹畱未遽返暝色下髙原

楓亭卽事

落日楓亭驛秋風荔子園人煙山外盡漁榜夜深喧地迥潮當寺僧閒月到門羣賢方防義吾意已忘言

山行

肩輿才出郭倚杖卽看山霜葉暗樵路寒花淒客顏石門通鶴柵松嶺入云闗去去紅塵隔鳴禽時往還

立秋

苦積連旬雨況驚一葉秋亂雲低復合大火暗潛流商意回蘋末笳聲到枕頭寧須感搖落不斷是邊愁

送海印住華嚴寺

雞足峯前寺相違知幾年山僧今易主舊路尙依然地逺黃茅瘴池分玉澗泉時來訪靈澈一榻伴云眠

送陳汝鑑大行入京【是日爲三月三日集棠林曲水】

共來修禊事及此送君行花雨林間散蘋風池上輕酒攜何次道歌借米嘉榮解作陽闗疊休賡第四聲陸彥章【一首】

彥章初名彥璋字伯逹松江華亭人萬曆巳丑進士繇行人累官南京刑部侍郎

歸次盧龍

帝城東抱海山重迢逓單車出萬峯秋色長風吹白【一作塞】鴈歸心落日下盧龍

傅新徳【二首】

新徳字元明定襄人萬曆己丑進士攺庶吉士除檢討歷官國子監祭酒贈禮部右侍郎諡文恪有集

送郭靑字參藩巴蜀

殊方幾載嘆離羣忽漫相逢又送君萬里江湖龍劍合一尊風雨薊門分峨岷迥出天連雪棧閣平臨馬度云蜀相威名應不負他時消息好相聞

送董兵備衡水

帝城南望楚江開捧檄人看日下來萬里春光明使節千年王气接金臺云連湘浦雙星度天盡衡陽一鴈回今日長沙同內地逢時翻羨洛陽材

馮有經【一首】

有經字正子錦衣衛籍慈谿人萬曆己丑進士攺庶吉士授編修歷中允諭徳掌司經局轉庶子後贈禮部侍郎

登嘉禧寺

髙樓切天浮古木森在下峯峯開金碧四十二蘭若芳林擁桃李怪石帖松檟人語曠不喧啼鳥無冬夏對此懷巖耕局促何爲者

黃輝【一首】

輝字昭素一字平倩南充人萬曆己丑進士攺庶吉士除編修歷中允諭徳庶子少詹事兼侍讀學士有怡春堂集

【詩話平倩盛有詩名而諸體未遒所謂似是而非者】

別汝鈍

使者分岐路迢迢越五谿一爲孤鳯唱無復冷猿啼方大鎭【一首】

大鎭字君靜桐城人萬曆己丑進士除大名推官擢江西道禦史遷大理寺丞歷左少卿有方大理集

【詩話少卿與鄒忠介馮恭定髙忠憲顧端文諸公講學首善書院書院毀筮得同人於野遂乞休自號野同翁年七十廬母墓而終鄕人私諡曰文孝先生其歲杪聞召詩云仕途百折如浮海客邸孤蹤似出家足以占所守矣】

塗太僕揆宇先生滇中寄書附答

白雲迢逓防蒼居十載闗心萬里餘枕上西風孤客夢天涯北鴈數行書黃花並憶漳河賦緑酒相從上谷車夷蹠報施無定論燕山迷望轉踟躕

陳所蘊【二首】

所蘊字子有上海人萬曆己丑進士除刑部主事歷員外郎中調南文選司出爲湖廣參政仕至南太僕少卿致仕有竹素堂正續集

嘉善寺石壁

出郭探幽奇驅車詣長薄禪林一片石絕壁聳虛壑旣疑巨靈擘復類鬼斧鑿俯臨百仞崖飛度千防閣鬥酒此盤桓與子聊斟酌人生防有盡柰何苦羈縛願言解徽纆負耒采靈藥

得家報家園小山已成

小築堪招隱新成曲水潯此時頻夢寐何日遂登臨但有風塵色空懸江海心故人相問訊應笑未抽簪徐應簧【六首】

應簧字軒卿淳安人萬曆巳丑進士官至參政有鳯谷集

逺別

荒郊微雨歇一夜生秋艸曉起望行塵離愁滿懷抱渺渺孤帆影迢迢萬里道回首故鄕心憑誰共顚倒人生衣食足在家貧亦好榮枯代相嬗賢聖莫能保昨日東鄰花今朝淨如埽

山中雜詠【二首】

流水看不厭況兼溪上山倚闌終日坐紅葉擁柴闗欲訪南鄰居遙遙在何處隔浦見晴沙江村從此去

春夜夢吳心淵文學

昨夜從君歌竹枝醒來不記曲中詞徘徊獨望西泠岸正是潮平月落時

晚春

曉起扶笻步水涯緑楊煙裏酒旗斜春來愁殺連纎雨才見開花又落花

幽居

陽翟幽居好納涼兩間艸屋一株桑十年不出籬門外誰識人間杜五郎

戈用泰【一首】

用泰字來陽平湖人萬曆己丑進士授淶水知縣升南京刑部主事歷郎中有適適軒集

煙雨樓

平波四面八牕開盡日笙歌載酒來去矣詩人誰管領年年煙雨自樓臺【樓爲太守龔公勉建】

郝敬【一首】

敬字仲輿京山人萬曆巳丑進士知縉雲永嘉二縣擢禮科給事中謫宜興縣丞再知江陰縣稍遷行人司副有山艸堂嘯歌【王百谷云仲輿詩削去雕鏤組繢獨寫性靈】

【詩話仲輿難經伉伉詩非所擅】

讀春秋

五霸亂王章春秋實經始邦國有遺文修緝人臣禮筆削非新義興亡沿舊史直道在人心毀譽吾何事後儒謾譸張紛紛凡例起穿鑿隻字間褒貶悉由已匹夫爲素王何以懲賊子惟有孟氏言庶得遺經防

章士雅【三首】

士雅字循之常熟人萬曆己丑進士除嘉善知縣入爲刑部主事攺南工部有薄遊小詠

湖上曲

白蓮花開秋水生蘭橈桂楫羅衣輕郎君試看花深處兩兩鴛鴦飛不去

天雄道中

天雄自昔推雄鎭鎖鑰於今重北門河近白溝人不渡闗連紫塞戍常屯重陰捲雪冰還合朔气吹沙日易昏極目荒原無匹馬車輪何事促王孫

暮秋經舊遊有感

傷心客子來還去況是重逢秋色殘落葉又從孤館聽靑山不似故鄕看頻年馬足徵夫老此夕雞鳴去路難猶憶驛門衰柳樹一枝曽是舊時攀

朱家相【一首】

家相字良輔侯官人萬曆己丑進士除江陰知縣調揭陽再調長興

送馮南雍量移徳淸尹

炎海憐孤憤臨溪喜量移才非黃綬吏望重白雲司桂枻渺然去春江空所思雲霄飛舄近遮莫數歸期

明詩綜卷六十

欽定四庫全書

明詩綜卷六十一

翰林院檢討朱彞尊編

區大相【四十八首】

大相字用孺髙明人萬曆己丑進士攺庶吉士授檢討歷贊善中允有海目先生集

【靜志居詩話海目持律旣嚴鑄詞必鏈其五言近體上自初唐四傑下至大歷十子無所不仿亦無所不合嶺南山川之秀鐘此國琛非特白金水銀丹砂石英已也又雲海目五言律詩如純鉤初出拂鐘無聲切玉如泥又如鐃吹平江秋空淸響顧近人選詩罝而不錄予特爲表出取之稍溢焉】

定朝鮮

皇赫怒命東徵千翼舉七萃行渡緑江援王京鼇足斷海波平扶桑拂暘谷升旭日中仰大明【一解】戮羣倭定朝鮮武功振文徳宣櫜弓矢戢戈鋌藩服固王防全祥瑞降諸福駢祝聖壽萬斯年【二觧】

靑樓曲

新鶯囀畫堂新燕集雕梁栁葉裁睂出桃花學面妝珠簾映日捲錦袖隨風揚大道連平樂髙樓接建章容華艷陽月夫壻侍中郎挾瑟調鸚鵡將簫待鳯皇朝回欲有問軒騎滿東方

淮浦吟

淹泊淸淮浦悵望丹水涯狂風吹我舟不得早還家【一解】徵夫念閨人非爲顏色好遊子戀故鄕非闗萬里道【二解】

月夜花下小酌和友人

碧空散微云孤月照逺客以君衣上光鑑我花間席傾壺逐夜涼隔林望歸翮槭槭葉墮階淒淒風入隙淸光正娛人徘徊戀終夕

紀朝鮮事【萬曆戊戌九月】

自有東師六七載廟堂嵗嵗議封貢近者羣公幸主戰折將隳軍竟何用海闊芻糧不易渡五鐘一石勞傳送橫徵頗慮空杼軸轉輸未免妨耕種去年小挫由忌功今年大衂緣輕縦執事顏行屢見逆天王威命何曽共封旣無成戰失利公私之積咸哀痛更無一人能畫防徒有諸僚成聚訟要荒交侵古來有更於中國何輕重當時止合問曲直按兵境上不爲動朝廷制馭自有道豈在勞民與動眾柰何誤聴小人計日以和好自愚弄從此兵端防嵗月豈知海內爲虛空財傾左藏不足惜民傷萬命能無慟近聞有議畱屯戍老成億度或屢中充國金城上方略李牧鴈門費邊供年來喪敗咎北軍弓馬𨿽嫺備騎従吳越少年習水戰檣檝輕利過飛鞚儻能訓練三萬人坐見驊驑受羈控腐儒何敢與肉食聊以短章代微諷繞朝勿謂秦無防中興尙看甫作頌

過韶石

玉輦南巡日従天降九韶仍聞舞百獸眞想格三苖風雨仙靈集雲霞絳節朝有時盤石上天籟暮蕭蕭

別汪和叔之塞上

花前各盡觴遊子賦河梁我望南枝返君同北雁翔笳聲咽隴底海色愁漁陽未共酬恩去相思塞艸長

夏日同諸客泛舟靑溪【二首】

錦席人須醉仙舟客共登年華各自惜意气轉相矜瓶水沈朱李溪花覆紫菱莫誇姑射雪吾有玉壺冰捲幔千花暝回舟一水遙芳情瑤瑟怨別曲鳳笙調桂苑通仙閣蘭房接畫橋倚歌待明月長笛不須邀

金陵城南宴

逸客東山至佳人南國多袖飛金穀舞梁繞石城歌妝閣宜春入花蹊愛晚過畱懽方待月無遽動鳴珂

入羅滂水

井邑新安集閭閻雜漢猺火耕春伐木山獵夜歸樵潮響蠻溪合林光瘴峒消直須勤撫字愼勿困徴徭

曲江值雪

急雪孤城下同云萬里長客情猶故國春色漸他鄕冷气開炎嶠流光艷早陽紛紛何所擬諸謝有歌章

客中九日

細雨黃花節秋風竹葉杯異鄕誰送酒何處更登臺木落江雲暮天寒塞鴈來惟憐三徑在歸去翦蒿萊

早春長安道上

雙闕麗朝霞千門競嵗華苑云微帶雪宮栁半藏鴉結駟過平樂揚鞭赴狹斜春風才幾日先發上林花

九日偕館中諸友集天寜寺

帝京重九日朋舊共開尊地逺城西寺臺髙薊北門雲光移塔影山勢斷河源忽覩南徵鴈令餘思故園

家人初至京置酒亭中對雪作

庭霰今朝集家筵此日開不知燕地雪猶訝故園梅玉袖承花出珠簾捲絮回瑤華𨿽可贈畱賞上春來

送胡孟弢之沅江【豫章人時疏論邊事】

浮湘明日事江畔暮行吟易動騷人怨難爲國士心秋風吹芷岸落日滿楓林知有還家夢潯陽九深

送薛行人持詔南楚便歸嶺外

邊事勞行役秋冬兩戒輈方回遼左使復作楚南遊雪樹江闗驛雲帆海國樓仍聞下詔日父老共銷憂

送張僕卿還桂林

還朝能幾日去國逼殘年別路春前酒離亭雪後天衡陽隨雁去湘浦問歸船未是投閒日東山臥莫堅

登來靑軒

層軒翠微裏宸翰此髙題仰見星辰列平看雲霧低路盤陵樹北山擁帝城西萬乘來遊地應無七聖迷癸巳九日同焦太史攜酒興徳寺後池臺

杖屨侵霜葉壺觴就徑花髙風疎薜荔薄霧隠蒹葭山繞層城暮橋通小苑斜正逢邊鴈下西北有塵沙

寄梁兵憲天津

碣石橫燕甸天津控海門梯航萬國防貔虎五營屯逺浪含夷島長沙接塞垣人傳新節制淸嘯似劉琨

昌平道中

山家未夕昏半已掩柴門車馬爭塗疾牛羊下阪喧春陰入陵樹雨色過湖村誰道相如病猶堪守漢園

朝陵遇雨

言避崤陵雨翻行大壑云微風淸樹气積潤洗山文銀海春波闊龍池細澗分九陵松柏路香靄日氤氳

供事長陵【二首】

文皇鼎成後此地衣冠日月神宮閟山河帝寢安塞云疑扈蹕闗塞想回鑾寂寞犂庭事深知創業難弓劍思軒後山川防禹陵翠旗何日返龍馭幾時升寢殿行春艸幽宮寂夜燈萬年闗路北神武至今稱

遊宗謙老年出塞壯之

嗟君垂老日防馬薊門東易酒顏猶壯燕歌气尙雄敝裘經積雪頽鬢逐秋蓬寄謝行間客無輕塞上翁

送何儀部稚孝謫桂林

長沙非不逺南去更蕭森謫宦楚山盡獨行湘水深鄕書同鴈少官舎共猨吟今夕懷人夢隨君到桂林

出錢塘門覽古作

駐馬錢塘路逢人說勝遊湖光吳苑晚山色宋陵秋巖桂宻連寺渚花髙映樓傷心六橋月不照汴河洲

晚霽玉峽驛望玉笥山

峽束江流窄山欹堞影低玉梁沈宿霧金澗落晴霓水鳥窺魚下林猨摘果啼靈峯不可到矯首問丹梯

謁張文獻祠

一代孤忠在千秋大雅存詩才推正始相業憶開元曝日陳金鑑防塵想劍門更吟羽扇賦搖奪不堪論

秋日還山

村邊黃葉路溪上白雲岑艸屋山家淺松門野寺深羣魚依宻藻獨鶴返髙林若問還山事多應負此心

浮丘洞中宴

洞府遊仙入樓臺望气通焚香來桂女行酒命芝童鶴舞春池月鶯啼碧樹風何當倚長袖共挹浮丘公

晚發三水溯北江

行客才經宿離愁已不堪郵亭數長短江路背西南裏樹春煙斷山城夕照含何時已行役歸結桂松庵

於曲江逢髙正甫奉使南還

相逢一杯酒與子暫綢繆以我北來信附君南下舟鄕心滄海上客淚曲江頭爲問乘槎使何時到廣州

東林寺

昔讀髙僧傳兼懷逸士蹤停車虎溪水對面香鑪峯舊殿丹靑落荒池蔓艸茸我來松下坐日暮但聞鐘

送混成子

夫子冨道術世人無不聞徒聞不能用長嘯空靑雲丹簏煙霞記玉鈐龍虎文西山有鸞鶴應共爾爲羣

秋鴈

秋風度玉塞鴈發金微才共邊塵起還同闗葉飛排云聲漸眾帶月影全稀徙倚東南望江臯何處歸

中秋望月簡董宰太史

月滿層城上秋分禦苑中玉樓寒自迥珠箔照還空望美今宵隔含情幾處同此時折桂客或在明光宮

夜坐

夜坐不覺久庭烏棲復啼燈前下黃葉井上鳴莎雞漏靜風聲細帷空月影低城南有思婦幽夢越遼西

寒日

霜林無一葉寒日復多風碩果猶存否危巢本易空誅求三戶盡杼軸萬方同白石南山曲悲歌夜未終

大科峯是西樵絕頂

登髙四望開絕頂出瑤臺逺岫一方缺長江數道來雲間下鸞鶴天上埽莓苔髙揖煙霞外三山何處哉

厓門弔古

遺恨前朝事吾來問水濵乾坤存一旅社稷有三臣慘澹勤王志間闗防主身至今厓畔石風雨洗凝塵

京師苦雨作

入夏多霪雨經秋未肯晴直須憂地陷無計補天傾方割傷民瘼其咨軫帝情古來堯命禹天地乃平成

潘子明光祿解官南歸

故人官不達久欲賦閒居忽見秋風起翻然思舊廬寜貪數升醖定憶四腮魚前路多歸興江天鴻鴈初

南行感懷

聞道貂璫輩由來爲埽除先朝停鎭守舊日典方輿貢采山川竭徴輸井邑虛明明皇祖訓宮府意何如

端溪雜詠

夕陽下前山山光落溪水欵乃時一聞只在山光裏

望七星巖

仙山對城郭累累七星石中有太古文世人了不識鄭明選【四十六首】

明選字侯升歸安人萬曆己丑進士除安仁知縣擢南京刑科給事中有鳴缶集【朱平云先生詩不施鉛粉不事雕鐫一稟於雅澹然成趣】

【詩話先生五言近體全學髙達夫七言近體全學杜子美語不求工而句錘字鏈卓然名家是時汪伯玉劉子威馮元成屠緯眞輩類守其�殻而遺其神明其在西吳徐子與吳峻伯皆然先生之詩遂無人賞激者】

感懷

黃虞世已逺大道漸陵遲十室八九空姦邪乃猖狓法令日以繁盜賊日以滋宣尼相魯國道路不拾遺君子正其本禮義將自治莫以鞭與轡能使疲馬馳莫以刑與戮能使風俗移長吏茍有闕三尺將安施

短歌行示徐秀才正公嚴従事稚荊

九月豆葉黃十月菊花槀朔風一何寒淸霜凋百艸時物頓如此人生亦以老憂日常苦多歡日常苦少攬鏡令人悲朱顏非昔好

過東阿山寄鄒大

東阿之山石散亂大者如席小如彈大石如席尙可行小石縦橫馬流汗靑馬黃白馬饑長鞭策馬馬更遲行人日短心欲碎山石紛紛無盡時故人昔共山中路犯雪蒙霜凡幾度君今哭父且南畱我獨朝天仍北去東阿山頭首重回東阿山外使人哀云不飛日气薄蕭蕭艸白三歸臺

與楊二叔純

許子南昌去王孫嵊縣遊舊交如雨散春水滿城流不見江邊閣徒懷雪裏舟故鄕惟汝在莫惜屢相求

雪不止復作

大路倉橋口貧家霅水灣寒云常滿郭春雪不離山夾雨琤琤下隨風款款還逡巡小僮僕擁袖出柴闗

初冬

數日風才罷初冬水始冰門寒朝嬾出山近午還登宻竹藏斑雉枯松下黒鷹千村穡事早生計稍堪憑

暫移山居

春晚營蠶事移居郭外村白花低覆水翠竹逺侵門拂幾開殘帙攜鉏理廢園鄰人儻相訪薄與酌淸尊

恭閱天壇

圓丘圓殿外淸晝日況沈玉陛春沙暖瑤壇古樹深太微瞻帝座大享見王心想象鈞天曲輕風落妙音

十五夜冩懷

明月孤懸夜空齋獨坐人地平連海嶽天闊散星辰祿米悲親沒柴門憶弟貧吾生無限事況感百年身

野望懷王時立朱大復

驛外晴江白洲前夏木靑過橋風細細立馬水泠泠岸栁鳴鴝鵒汀花臥鶺鴒歌成也自愛難得故人聴

邳州晚泊

日落畱侯廟春深呂布城殘花晴抱蝶細栁暗啼鶯漸集河船宻遙生野燒明客愁無可慰膝上一經橫

客至

萬里淸秋水孤城薄暮雷故人江上至涼气雨中來吳粵分離久風塵老病催猶餘十年釀今日爲君開

傷春

野漲村村水山城日日風雨深荒縣裏春盡訟庭中朋輩他鄕異鸎花往嵗同牀頭十年酒未有一尊空

官舎晚酌

百里山圍縣雙江水對門日斜初解帶秋爽一開樽家逺思親舊官貧任子孫醉看靑竹淨纖月照黃昏

過汶上縣

汶上齊封近蒙山魯望尊寒城初出縣落木更逢村冰黒經旬合沙黃萬里昏茫茫人獨去日暮欲銷魂

陽谷夜步

淸夜一孤客寒燈彊半時露垂陽谷樹月傍太山祠魯酒沽長薄燕歌聴自悲茅堂臥不穏散步獨遲遲

鄚州卽事

滿目皆湖水家家傍水居地貧村少米冰闊市無魚樹入天雄小雲飄涿鹿虛風塵半萬里消息故鄕疎

春日愁生

寺古山門靜春深野日遲晴沙浮宿麥小徑舞遊絲西蜀軍書急東倭廟算疑禁中應獨嘆難得外臣知

燕子磯宴羅諫議

投老登臨健平生故舊來共騎沙苑馬一泛竹林杯雪暗山云重江喧石壁開吏人歸亦嬾閒看暮潮回

望鐘山

鐘山望不極終日紫氤氳宿雪雙峯出春沙八水分龍蟠思霸主鶴怨想徴君縹緲園陵外松楸起白雲

遊獻花巖

融公昔悟道畱此獻花巖野寺人初識山花鳥舊銜洞門無日月石縫有松杉東北淸江闊防茫萬里帆

金川門志感

靖難興師日天戈向此門乘輿何處去宮闕到今存衮冕新君盛旌旗叔父尊當時漢官屬幾輩泣皇孫

拜方孝孺先生墓

隔世祠初建荒山冡僅存薦蘋惟我輩收骨豈兒孫祗覺丹心苦寜辭赤族冤精靈江月里長到孝陵園

朝天宮登白鶴樓

紫府深通逕丹梯半入雲樓飛三百尺門鎖五千文郭外吳山盡牕中楚樹分遊仙今夜夢親謁武夷君

送何比部告滿之京

貰酒石城門送君花外村曉風飛海燕春水上河豚滿秩稱能吏趨朝報至尊萬方堪涕淚別後向誰論

淸明日上孝陵

夏后藏書穴軒皇鑄鼎湖人間畱石獸地下想金鳬谷暗春泉響松髙曉月孤江山滿目在萬古見黃圖

閱城

萬雉金墉壯三江玉浦通天回靑嶂外日轉碧雲東古木盤秦水春花簇漢宮偏安四十帝未有聖朝雄

燕子磯卽事

突兀磯頭寺蒼茫野水村凍雲垂日气斷石落潮防法曲新翻譜香醪屢換樽山僧遙指防風信有江豚

病中憶新種竹示家童

南墻新種竹今有幾竿存移石容抽筍通渠好灌根病中思拄杖健日想開樽但放髙人防來時莫掩門

通上人見訪夜坐

市罷寒溪靜城昏夜霧交髙僧扶竹杖落日到蓬茅風栗開丹殻霜橙破紫苞淸談對支遁明月度松梢

幽趣

但見滄洲趣淸溪對竹扉牕陰懸薜茘水色受薔薇邨鴨迎船浴山虫冒雨飛田家蠶已老日暮翦桑歸

恭聞冊立皇太子喜而賦詩

少海初流潤前星已麗空九重元獨斷四皓本非功鶴馭丹霄上龍樓紫禁東君王有金鑑早晚賜春宮

峴山宴陳太常

七月峴山天气涼風亭乍雨湖茫茫輕舟出浪若飛瓦巨石滿岡如聚羊鬥酒未覺主人薄髙歌正宜秋日長窪樽遺迹至今在不見昔賢空斷腸

宿濟寧南關潘中丞具舟見送兼畱夜酌

濟州城外風气涼汶泗之水東流長孤州白鳥背人發十月黃花滿店香中丞爲我具舟楫薄暮遣吏延壺觴明朝逺道一回首太白樓髙煙樹蒼

上渡卽事

上渡人家生午煙靑絲絡馬寺門前纖纖杜若風香細翦翦椶櫚日影圓疊嶺遙來彭澤鴈晴江爭落信州船村中父老知農拄杖南疇課種田

經黃葉嶺

黃葉嶺邊黃葉飛江風蕭颯吹我衣淸秋塞北斷鴻去落日馬上行人歸百年回首已衰白萬事傷心今是非一望長安一惆悵無人知道寸心違

至日

今日何日日初長所思何思思建康朝天鳴玉已往事對水看云仍故鄕萬里淒風埽落木中宵陰壑生淸霜可憐物色嵗云晏白首髙歌空斷腸

中夜枕上口號

東溪先生雪半顚樽中酒盡挑燈眠誰家月下尙鳴杵隔水夜深頻喚船淸時幸許著棄物薄產聊足供殘年明朝料理登臨事去看靑山瀑布泉

春日嚴稚荊邀遊蘇灣

桃花李花二月時反接兩手登山遲一湖春水泛漁艇終日野禽啼竹枝石嶺張筵坐無次邨童喜客行相隨不見前朝蘇學士風流千載使人思

上永陵

肇聖淸河水興王自郢都三爲代邸讓一握漢家符社稷承堯服乾坤定禹謨神功九葉盛大禮百王殊紫气眞人散丹砂術士誣石扉藏玉虎銀海浴金鳬二女悲湘水羣臣望鼎湖地環滄海闊山擁薊門紆王气眞蔥鬱精靈歘有無中官供寢薦七萃防雄圖願錫皇孫福長聞萬嵗呼

獻縣懷古

漢代賢王子風流獻縣存遺書千載散雅樂幾人論墓道松楸古祠堂俎豆尊故宮迷艸色殘碣鎖苔痕鴈鶩浮河水風沙暗郭門行行一回首煙月度黃昏

寄朱比部二十韻

未補馮唐署能陳晁錯書气髙憂國日名重罷官余北闕承新譴南山返故廬直詞元忼慨時論共咨且請劍心徒憤埋輪事已虛何人招隠士未老賦閒居落日菇城臥秋天震澤漁逺遊常有興多病近何如以我叨靑瑣分曹傍石渠恩深防茹納才薄負吹噓廊廟多旁午閭閻異古初聖謨殊奧窔小智獨躊防昧死思劉向偸生謝史魚妻孥霑雨露嵗月費居諸托宦身何用遊仙夢久疎初心今已矣晚計欲歸與彭澤教栽栁於陵學灌蔬淸齋心不染導气發常梳廏馬𨿽思主山猨恐怨予如君終奮發不作楚三閭

寄祝諫議

尙憶陪靑瑣相隨寓白門馬蹄偕出入鷺序接晨昏諫疏分封署文章共討論晚防桃葉渡春酌謝公墩李杜名虛並雷陳義久惇風塵身汨汨霜露疾惽惽二豎心難惻三彭口莫捫乞骸元我志歸骨乃君恩伏枕安時命居家玩子孫小童舂藥杵故舊捧匏樽野意頻栽樹山歌日扣盆鶯啼藏竹塢犬吠出花村守拙心無用逃名道豈尊老人應世棄王事獨君存畫省兼羣職銅章領六垣別離經嵗月書信隔寒溫天地堪搔首江湖屢斷魂中官仍虎視西賊且鯨吞內府招桑孔前星望綺園舜琴須解慍堯鼓爲求言巖穴已枯槁雲霄常奮翻批鱗終不怒張瞻莫辭煩气激憂丹扆詞危叫紫閽回天諒有力拭目在丘樊

早行

雞鳴客下牀出門天未曙山黒不見人但聞馬蹄去

新江營對雨

漠漠江云生江天雨如霧東望白鷺洲蒼茫不知處

憶吳興

衢州霜橘紫金苞玉液瓊漿不用調此物逺來三百里香風散滿駱駝橋

王士騏【三首】

士騏字冏伯太倉州人尙書世貞子萬曆壬午鄕試第一己丑進士由禮部主事調吏部員外郎坐妖書獄削籍有醉花庵詩選

【詩話冏伯醉花庵詩不拾過庭片語】

贈別

東風吹栁栁成絲細雨釀花花滿枝可惜春光正駘蕩相逢恰是別離時

送顧太史使朝鮮

徹天火樹照邊陲軟繡肩輿坐自移到日定知春麥秀請看箕子廟前碑

明妃怨

秋來無事不消魂幾度貂裘換淚痕卻憶天家全盛事少年公主嫁烏孫

歸子慕【十九首】

子慕字季思昆山人萬曆辛夘舉人崇禎初追贈翰林待詔有陶庵集【沈山子云古今效陶而肖者王韋之外不得不推季思】

【詩話季思善病再試南宮歸而屛迹田裏所居陶庵插槿爲墻縛茅爲屋小如蝸殻瓠子養屙其中疊相往還講學者無錫髙攀龍存之嘉善吳志逺子往主客從容晏坐黙識凝然不語一有所得輒怡悅相告存之稱其有絕人之慧絕人之識絕人之趣又言季思出諸口者不漫作無味語筆諸書者不漫作無味辭措諸躬者不漫作無味事卽其睂宇顰笑足以洗濯一世塵垢傾倒可云至矣季思𨿽病猶授生徒友人勸其輟講報之書云生徒固無累於我豈惟無累且以爲樂淸畫飯餘滄江日落或童或冠油油與偕共坐槐陰閒譚啜茗臨江借艸以觀云物風帆往來於目農歌不輟於耳亦可謂至樂矣君子謂其樂天知命焉季思卒時年四十有四崇禎下詔特贈翰林待詔其詩學陶而得其神髓韋蘇州後鮮有其倫誦之令人增陋巷簞瓢之樂】

丙申六月過吳子往荻秋庵

蕭瑟湖上廬六月如淸秋涼雨過柴門緑楊風颼颼水濱一穉子洋洋何所求終日無一魚持竿釣不休問之向我笑使我心忘憂

嵗暮別諸生

惻惻不可道臨岐但依依常恐語言多貌勝中情微感玆寒色厲北風吹爾衣嵗暮室家好各各念爾歸羣居𨿽云樂人情理難違所患不同心不患相見稀尼父重久要如醴久已非勗哉儀先民雅道庶可幾

感悟

人人惜富貴富貴諒難私居位食其食抱關有攸司若懷凍餒憂不如農桑宜平心任公道天下能者爲人事當前昏事後更相嗤三十五年前歷歷皆可思以此徵後來何勞復多疑願言謝將迎履坦希前知

館城北

妻孥昔居城我淹江上廬妻孥來江上我去城北居城北何所事二生喜從余旣愛童子眞且得人事疎長夏北牕竹風吹幾上書坐看墻外帆樹中去徐徐中情茍無系觸物皆有餘今玆對佳節秋風秋月初香稻感我鼻歸食江上魚小女解思父一見當何如

歸江上

去年冬盡歸室家尙完好兒女曝檐隈墻頭日杲杲今年冬盡歸離憂不可道中饋闃無人虛堂塵不埽一兒依外家兩女歸兄嫂奚獨天運乖謀生亦艸艸人世骨肉緣尙爾不可保而況一切營何足攖懷抱久矣吾行迷回車苦不早

城北初夏

三見艸木榮棲棲猶未旋偶與城市逺因耽此地偏獨館背淸池一無俗事牽晨興課書罷日午蛙聲喧出門見新秧防緑映逺田久晴初得雨穉子亦欣然田父說嵗占今玆定有年物情旣如此予樂復何言

庚子正月吳子往見過同訪髙存之於漆湖

令節思故人流光懼蹉跎心在隰桑篇三復當如何忽聞叩門聲良友逺見過攜吾訪同志詰朝鼓輕艖情殷無遙路信宿逾闗河依然漆湖上春山渺晴波主人愉愉如兼以風日和風和捲簾坐開樽鳥來歌忘飲飲更適不覺芳顏酡階前山茶花落英何其多

暮春

梅陰防西牕實繇枝葉低小鳥時來鳴向我如棲棲一鳥鳴未已一鳥隨和之鳥聲處處起髙下聲參差日出聞鳥聲不覺日已西池塘小雨過夕陽鷓鴣啼

元徳秀

吾愛元徳秀天然眞澹姿榮進非所好聊仕亦不辭於彼紛華中連袂歌於蒍一日駕柴車欲去亦不疑惟盡名利心長得情性怡飲酒彈鳴琴睂宇若見之悠悠千載下寤寐勞相思

雜詩

日出羣動作智計千萬端用此徒爲勞不用不自安所繇在有身坐令思慮殫所以古賢達與物同一觀俛仰任所之宇宙何其寛

冬日病樓新構小屋

天寒小屋宜潔靜兼新築短檐近低牕意親足我欲牕邊兩木榻編秧暖於褥西榻朝食暄東榻晡時燠暄燠旣互轉盤旋與相逐藥物難長供日惟飽饘粥

壬寅正月西邨築室成

經始逼嵗除春肇室云考結構稱心爲彌拙亦彌好邨樹旣羅列溪流復縈抱北牖移修篁南圃藝藥艸室中圖與書閒暇可探討農人理耰耡念此嵗供早顧我長負屙不耕慚亦飽

寄姚孟長

道同不用結气同不用求神在未交先彼此潛相投感君嘐嘐志髙廣正無儔慷慨燈前言奚止情綢繆男子患無志有志良難酬懷居易隨俗安樂生煩憂可憐早春役煙雨維揚舟不知何所牽行止不自由殷勤孟秋約期屆無淹畱

泛湖

離居久相思乍見人情喜各從逺方來相知若伊始晴空泛秋湖天際水彌彌中流將焉如東西非所擬微風送輕舟颯入蘆叢裏村家插新標有酒淸且旨漁人近前問銀魚初出水美物應佳節及時在我爾滌盞欣對酌髙情詎能已言旋發淸歌夕陽下西涘童冠樂何如防也千秋起

辛丑夏日閒居

閒居不勝娛何妨抱微疾長以無事心當彼攝生術白日一何長臨牕坐捫虱飯餘弄淸琴臥起展殘帙孤云禦微風翩翩獨髙出

對客

嘿然對客坐竟坐無一語亦欲通殷勤尋思了無取好言不關情諒非君所與坦懷兩相忘何害吾與汝

移居

冉冉嵗雲暮寒風動林於言辭東邨宅去適西邨廬豈無舊巢戀歡與吾仲俱西邨況不逺相去一里餘回瞻竹樹間炊煙出前廚吾病四十衰厭厭日不如憂患易反本戚戚念友於安得我叔氏亦復來此居遙望城中山引領空嗟吁

閒居寄沈伯和博士【時伯和將之京應貢舉】

蹇劣仍負屙分定無越想柴門槿葉疎臥看人來往江南寒信遲十月气和朗一夜好雨過階前菜甲長念我逺行人中心悵養養盤餐有餘滋髙駕何時往

北地曉徵

夜半寒雞不忍聴主人炊熟夢初醒出門不復知南北馬上持鞭數七星

張民表【二首】

民表字林宗一字武仲中牟人萬曆辛夘舉人有原圃塞庵詩集

【詩話冦圍大梁汴人死守不降有獻防髙巡撫名衡者曰賊營附大堤決河灌之盡爲魚鼈矣周王募民壘羊馬城髙厚如岸援兵掘朱家砦口賊黨覺之移營髙岸多儲大航巨筏反決馬家口以灌城河驟決聲震百里排城北門入穿東南門出流入渦水渦怱髙二丈士民溺死數十萬林宗負其先祠木主登筏鄰人求登者眾林宗不忍移筏就之筏且沈乃移筏登屋水大至而沒久之門人周侍郎元亮爲刋其遺集僅存百一爾存者悉非其稱意之作可惜也夫】

飲酒示唐肯堂

飲酒非吾好逢君彊共斟已聞譚世變悔不入山深猛士功宜錄書生職豈任東南民力竭爭忍索黃金

閶門見別者代爲吳歌

一船往東撥一船往西開兩船不相顧都看姑蘇臺明詩綜卷六十一

欽定四庫全書

明詩綜卷六十二

翰林院檢討朱彞尊編

朱燮元【一首】

燮元字懋和紹興山陰人萬曆壬辰進士除大理評事累官兵部尙書兼右都禦史總督川湖雲貴加太師有恆嶽遺槀

【靜志居詩話太師儀表丰偉飲噉倍十餘人其蒞湖南川貴土司以壺漿幹肉迎車前相接於道公傾槃倒甕一無畱餘眾皆驚嘆曰此天人也相誡不敢出犯嵗旣久威望著於西南比之蜀相諸葛云公詩不多作句如買得勞薪先煮酒不嫌疎鬢也簪花荒徼有誰憐白故園亦自有靑山越人至今傳誦之】

馬嵬坡

六龍回轡此重過遺恨秋墳掩韤羅南內蕭蕭風雨夜淒涼應比壽王多

畢自嚴【一首】

自嚴淄川人萬曆壬辰進士官戶部尙書

塗次詠桃花

綠楊春樹防芳鄰中有夭桃別樣新馬上不煩頻指防好花應笑白頭人

李騰芳【一首】

騰芳字子實湘潭人萬曆壬辰進士官禮部尙書

博望驛

孤亭瞰虛空危闌翼石壁亭亭數株松云端發深碧起視羣巒層溪光亂相射盤梯花倒看入閣煙相逼雨過萬瓦鳴燈殘四邨夕疎星栁外明河漢看不隔去矣問津人空思泛查客

劉一焜【二首】

一焜字元丙南昌人萬曆壬辰進士除行人擢吏部主事歷郎中升太常少卿巡撫浙江

淸蹕

淸蹕歸何晚刋山紀漢功猶餘石碣竟墮鼎湖弓社稷三犂後園林百戰中如何膏血盡辛苦事來同

寄題金山寺

長江流日夜縹緲一峯殊落景疑飛動盤根定有無雲端淸磬濕樹杪佛【一作聖】燈孤幾見登臨客扁舟下五湖張五典【一首】

五典字和衷沁水人萬曆壬辰進士授行人遷戶部主事歷員外郎中出爲山東參議累遷大理卿加兵部尙書贈太子太保有海虹集

送喬儆我

長路天涯外驅車背朔風三秋驚別鶴千里慕徵鴻尊酒荒城外闗山落照中前程行色晚裘馬自匆匆王愛【一首】

愛字仁甫宛平人【履歷注任丘人】萬曆壬辰進士除潞安推官入爲戶部主事歷員外郎中升陜西參政進右布政使有息機園存稾

緜山道中

昔賢棲隠地兩壁盡髙山入夏風應凜經春花未斑煙猶遺俗禁廟許妒人還【平定州娘子闗有妒女祠唐李諲作頌傳是介之推妺】立馬看唐碣神林不可攀【神林大樹腹中有郭令公碑禁樵采】

蘇茂相【一首】

茂相字家晉江人萬曆壬辰進士除戶部主事累官戶部左侍郎總督倉場尙書再加太子太傅攺刑部尙書

弔方正學先生

寧海侯城裏停車意愴然風雲蕭瑟气天地革除年臣罪單辭定孫枝一葉傳龍山眞突兀仿佛首陽巓李本緯【一首】

本緯字君章錦衣衛籍曲沃人萬曆壬辰進士除鞏昌府推官仕至山東右布政使有灌蔬園集

登張掖甘泉樓

乍別酒泉郡來登張掖樓闗云排檻入塞水背城流夜湧陂塘月寒生艸樹秋憑髙聴不盡羌管數聲愁石九奏【一首】

九奏字伯成冀州人萬曆壬辰進士授大理評事歷寺副寺正出知萊州府以憂歸補兗州升開原兵備副使進右參政

春郊

三月長安花正飛長河隄畔栁依依獨憐芳艸王孫路立盡東風不肯歸

陳懿典【一首】

懿典字孟常秀水人萬曆壬辰進士攺庶吉士授編修歷少詹事有吏隠齋集

李公防招飲柰子花下

淑景春城暮聮鑣韋曲來共防金穀墅同泛竹林杯縞夜分穠李生香諭早梅不愁風雨至只恐暝鐘催吳士奇【一首】

士奇字無奇歙縣人萬曆壬辰進士除知寧花縣調歸安升南京戶部主事歷官陜西左布政使遷太常寺卿有綠滋館集

【詩話太常畱心國史革成副書藏於家遺稿爲江都汪楫存貯較諸野史頗純正第稍略耳詩特余藝要非所長】

灩澦

孤根夾浪擁江間百二層巒片石闗急峽倒流三峽水髙灘下指榜頭山形同牛馬心逾怖舟近魚龍膽詎豩聽說風波前更惡來朝百丈費牽攀

謝肇淛【四十一首】

肇淛字在杭長樂人萬曆壬辰進士除湖州推官移東昌遷南京刑部主事調兵部轉工部郎中出爲雲南參政升廣西按察使歷左布政使有小艸堂集【李本寧云在杭樂府丰約文質適得其中五古贍而不俳華而不靡七古音節鮮明气勢沈鬱五七言律長律比耦精嚴絕句意在筆先韻在言外舂容警策短長合度大都率循古法而中有特造孤詣體無所不變變無所不盡今詩道向衰予將以在杭爲砥柱焉張防於云在杭蓄藻於建安騰聲於慶曆希躅於少陵泛駕於長慶兼綜潘陸妙契陶韋其辭宛以麗其气雄以健其攄思優以雋其援事典以則其振向和以平旣美才情尢深寄興屠緯眞云謝君詩峭舊秀偉卓然名家王伯防云在杭詩寄興防而綴詞雅取調古而命意新秀若可餐沃其堪挹穆如溫如以雅以南陸無從云在杭詩沖融婉至深於性情】

【詩話在杭格不聳髙而詩律極細其持論亦平如於鱗元美敬美子與伯玉皆所傾心漫興詩云徐陳裏閈久相親鐘李湖湘非吾鄰丸泥久已封函谷怕見江東一片塵徐指孝廉維和山人興公陳謂文學汝大孝防防儒山人振狂是時景陵派已盛行而在杭能距之又云石倉衣鉢自韋陶吳越從風赤幟髙若問老夫成底事雪山銀海瀉秋濤此則在杭自任匪淺矣】

示湘潼二弟

於戲小子各敬爾守無婦言是用沈湎於酒惟勤無斁惟愼無咎惟徳惟厚可以長久往者不可追聊毖爾後於戲戒之天命不又

發眞州別諸子

折板無安蹄風林少寧翼頽波旣東䢐熹光復西匿行子逐轉蓬朝旰不遑息擬垂邗江綸仍脂薊門軾仰送鴻雁翔俯攀楊栁色別緒如絲棼欲言涕沾臆早嵗負好修中道遭反側行止信盈虛風波安終極白璧委精光何當重拂拭揮手従此辭他鄕復異域贈君以孟勞持此長相憶

雨霽寄陳隠君

新晴動花气鳥啼漳水春出門見芳艸忽憶山中人種藥斸雲母煮石炊松薪甲子誰能識空山無四鄰

寒夜感懷

凜凜嵗雲暮歸鴻浩南徵客心渺天末役役哀吾生撫劍中夜起碧宇何淒淸霜气襲四野素月流前楹寒燈黯欲滅萬籟闃無聲欲奏思歸引淚與朱絲並調孤弦易絕山鬼徘徊鳴浮生無期別離恨何時平

秋日邀龍君禦同鐘伯敬林茂之賦詩君禦將赴湟中

營道寡髙操大音謝俗機誰云京洛塵而能緇素衣前蹤旣云邈後防安可希鬥酒自斟酌蟹螯秋正肥南陸有殘暑西山無畱暉不知松際月已掛花間扉雜坐忘磬折緒談聞芬菲君今赴河湟戎馬生郊畿紅顏誰見賞靑雲願多違舊歡意未浹新離淚仍揮余亦倦遊者因之歌式微

桃丘嵗暮作

衡門杜俗轄時與參術親三旬九梳髮不知昏與晨早來踐繁霜積霰紛成塵白日光慘澹气色黯不伸始知律窮黍谷無回春嵗功忽云攺勞生猶艱辛四鄰起寒杵惻惻傷我神天地固有盡年華安足云

偕李元祉水部遊蜀山

一水劃爲山兩湖東西匯漕渠貫其中盈盈若衣帶西湖漸成陸東湖渺無屆千頃碧琉璃風雲互變態中流一卷石突起砥淜湃金鏡浮芙蓉銀盤捧螺黛荒祠久零落花旛皆破敗雞柵倚跌燕泥凝佛背開尊面南浦雲水澹相對魚艇散復集鳴榔出深瀨蒲荇交亂流帆檣繞天外濤驚山影搖波漾日光碎怳如金焦間疑在蓬壺內憑虛倏往還已隔人天界浮雲何時閒勝遊與居防回首空煙波疎鐘隠林靄

十六夜彭城對月

辭家席未煗望舒倐已圓初隠層峯外俄掛髙城巓徘徊麗絳闕防灩揺紫淵逺望杳無極忽覺在我前流輝照綺席素波相澄鮮玉宇何淒淸孤鴻唳中天寒江抱平楚離離含輕煙美人天一方皓魄私自憐但恐佳辰邁望自推遷胡爲勞我心愁對江楓眠

安平宋尙書禮祠

文皇旣定鼎上國勤灌輸汶流久湮絕負載勞牛車戴村一以壩分水開龍渠畚鍤不再舉天府盈倉儲誰建平成烈共城宋尙書挽彼澶漫流盈盈歸尾閭至今防通河俎豆紛庭除白英獲侑食流慶及余胥

劉尙書大夏祠

引黃濟汶水譬彼借寇兵龍性不恆馴況乃與之爭百年罕成績閭殫吾山平忠宣纘禹緒四載勞經營上流旣南絕猛勢隨東傾載下淇園竹永奠宣房名蛟鼉徙窟穴柔櫓多歡聲沈馬不可再寄言厪守成

望防蒼山

防蒼十九峯一一芙蓉靑緜亙百餘里疑張雲母屏鳥道當太白鐵壁排髙防白雲繞其腹玉帶橫萬釘一峯一溪流奔缷如建瓴散入市廛間家家鳴琮琤逺近注畛隰禾黍借生成陰崖四五月積雪輝廣庭陽光照不及力與造化爭北麓產文石玉質聲瓏玲濃澹合畫圖蒼素何分明追琢豈天巧醖釀誠地靈馮河不可極乖龍猶潛腥林巒非一狀蘭若棼連甍相對不數武空翠盈牕櫺奇境趣自合絕域心所輕悠然獨長嘯忘此支離形

送練中丞遺裔歸家【有序】

自金川門之變練公子寧以禦史大夫抗節死闕下闔門荼毒獨有侍媵抱匝歳子匿民間得免展轉入閩爲人傭保六世孫綺者爲新寧陳孝亷掌書記萬曆戊戌孝亷計偕入浙有江右楊生應祥同舟先一夕生夢練公持刺謁已心異之比入孝亷船見書記侍側雅晳不羣指問何姓答曰練生心動叩之曰得非吾裏練中丞後乎綺不應而涕淚滿面生益疑駭窮詰之具得其狀亟以百金爲贈孝亷不受遣綺綺不肯行曰以死殉國人臣之恆且九族赤矣歸將何爲生益賢之歸家具白當事者以幣來聘授以衣巾俾奉公祠官爲置田廬百畆一時聞者莫不嘆息泣下以爲天道有知云

燕山日黒黃塵起金川門外鼓聲死長樂宮爲瓦礫場殿庭流血成海水禦史大夫練子寜手持三尺乾雷霆覆巢自分無完卵一門百口歸冥冥事去人亡二百載蘆荻蕭蕭余故壘長陵松柏已十圍孤臣遺骨今安在釣龍臺下水可楫新寜城東山嶻嶪灌園誰能識法章傭肆猶堪藏李燮一日天回地轉時千金購出練家兒若敖之鬼終不餒行路聞之皆歔欷我登鐘陵山遙望石頭城寜爲孝孺死不作陳瑛生爲君慷慨終一曲悲風颯颯江波緑

少年行

鎖甲帶明犀輕裝出禦隄銀牀調舞馬金距鬭鳴雞酒向新丰醉花従杜曲迷春寒何處宿楊栁玉樓西

折楊栁

靑樓大道傍垂栁復垂楊白馬黃金勒春風何處郎柔支縈素腕香絮裛啼妝看盡年年別曲終空斷腸

丙申書事

羽檄飛千里天災及兩宮君王聞罪已社稷付談空海汛乘春急山田望嵗空孤舟有婦灑淚五湖東

谷裏

谷裏三家市仍爲暴雨淹逢人無漢語入饌有池鹽溪釣靑鱗小村沽白釀甜亂峯相對晚空翠滿茅檐

十月吳江舟中晚望

年年攺嵗長爲客無柰愁心付酒缸寒鴈背風歸越渚孤帆帶雨下吳江黃知霜後柑三寸白起沙邊鷺一雙日落洞庭天似水靑山無數入云牕

送孫子長之滸墅

度支使者吳闗飽看姑蘇郭外山稅減任教商舶過吏稀長對防門閒灣中銷夏畱僧住橋上行春載鶴還西望吳興衣帶水舊時玉筍已成班

安平署中述懷五十六韻

丘壑元吾好風塵力未勝謾言金馬隱翻作土牛乘賜履三河逺封章六郡承幸無官長罵時有簿書仍地重飛艘集曹閒老吏能抱河城似玦臨水署爲冰北極通幽薊南流控魯滕穆陵齊地壯淮甸楚天澄畚鍤冬還舉秔稌歳屢騰郵簽妨午夢官舫促晨興面目隨人攺文章避世稱寧知貧是病轉覺愛爲憎旅食愁新況離羣憶舊朋彈棊時映竹開卷夜挑燈方外忘年友山中結夏僧露華紅擘茘冰水緑翻菱逐電靑絲騎排云白角鷹燕姬春釀壓趙女晚妝凝寶帶鳴條脫銀牀織毾防夢回香灺篆歌闋月藏稜玉笛吹橫塞雕弧走射堋鄰多窺宋玉酒或送王仗劍經吳苑觀濤過廣陵名山皆蠟屐絕壑獨擔簦象闕通瑤極燕山應玉繩云衢隨地望天路得階升蜩鷽飛將奮駑駘價亦增詞猶慙色絹宴已預紅綾捧日心常系從雲气倍蒸詎知鵷鷺侶便隔鹿麋層綬忝郎官貴茵均刺史憑分符行郡國簉羽後農丞未學操刀割彌深捧玉兢雲霄霜翮勁象緯防毫淩但欲深懷瑾何知逺避矰風雲變蒼狗天地亂靑蠅萋菲終安用蹉跎亦自應積薪甘似汲投杼更疑曽舉世羞騈指何人問折肱沙虫吹未了塞馬失何曽白眼終難變紅顏轉自矜擬拋雞肋去勉就鶴書徵冀北千金駿圖南六月鵬寒流河漭瀁秋色岱崚嶒北郭竽長濫東山屐再登無勞沈璧馬祗惜費金繒楗恐薪垂盡沙防岸善崩桃花無怒浪瓠子有荒塍樓迥隨云度亭虛任月升榜師聲欸乃雉子發鬅鬙蟻穴容周弁龍門媿李膺全身看奕局守口固緘滕宿鳥知驚彈傷魚已逺罾鴻心元矯矯虫羽故防防趨舎寜無定升沈固不恆長歌聊自適休弔溪藤

春怨

長信多春艸愁中次第生君王行不到漸與玉階平

秋怨

明月憐團扇西風怯綺羅低垂雲母帳不忍見銀河

早行山中

驅車入雲煙連山齊雪色怪禽作鬼啼枯樹如人立

宿吳山寄長安舊人

春時相送出燕都秋到江南一字無半夜寒燈數行淚滿天風雨下西湖

錢唐逢康元龍

黃梅細雨暗江闗我入西吳君欲還馬上相逢須盡醉明朝知隔幾重山

聞鐘寄曽人倩

十年去國夢滄浪夜夜鐘聲似上陽謾憶長安驅馬伴東華門外月如霜

鼓山采茶曲

雨前初出半巖香十萬人家未敢嘗一自尙方停進貢年年先納縣官堂

重過分水闗

一水中分兩不回闗頭原是望鄕臺不知客淚能多少二十年中五度來

雨中度北峽闗

溪流屈曲路巉巉細雨斜風轉不堪惟有馬頭雲霧裏靑山一片似江南

廬江道中見風沙

四野黃塵欲暮天行人駐馬淚澘然自從歸去江南路不見風沙已一年

入齊界

楚山淮水苦風煙才到滕陽又一天溝外短墻墻外栁一條官路直如

渡汶河

霜飛月落野雞啼霧鎖長林水拍堤夾岸人家寒未起孤舟已過汶河西

田眞墓

汶河如帶日西斜禾黍荒邨四五家惟有田眞墳畔樹春風猶發紫荊花

淮上重送永奉

輕黃桞色緑煙含欲折行人自不堪兩岸棃花寒食雨孤舟今夜泊淮南

夢作

白鶴屏寒月影稀水精簾捲篆煙微生憎柳絮如蝴蝶撩亂春愁處處飛

春日遡汶河作

東風殘雪系蘭橈滿目山川對寂寥記得門前春水滿美人蕉壓赤闌橋

舟滯安山

百丈方舟一綫泉待風待閘兩畱連客程莫笑蹉跎甚拙宦何如上水船

葛陽道中雜詩【二首】

雨中新水漲平沙芳艸連天鳥道斜隔水松門人不閉斷橋流水紫藤花

烏桕成林稻滿畦新篘白酒配黃雞老農醉臥無人喚日落子規頭上啼

醴陵

萍鄕西上萬山低路入湘南近五溪日暮東風吹雨急連天芳艸遮鴣啼

桃源道中

春風籬落酒旗閒流水桃花映碧山寄語漁郎莫深去洞中未必勝人間

平壩

愁雲三月風滿溪一日一程西更西鬼門闗外無相識頭白老鴉朝暮啼

沈朝煥【二首】

朝煥字伯含仁和人萬曆壬辰進士除工部主事調兵部歷員外郎中謫靖州知州升南京刑部郎中出爲四川按察僉事終福建參政有泊如齋集【陶周望云伯含詩情務已出格由古造材富故詞博而工神完故气和而暢王伯谷云伯含詩才不爲法所思不爲調所泥龍君禦云伯含使君守靖詩多溫厚爾雅不露牢騷悱惻不平之气曹能始云伯含詩體罔不該而才足以達意不斤斤師古法而不與古背馳】

立秋夜不寐

雨深催病葉不獨井梧飛侯到虫先覺燈寒燼漸微感時難穏臥未老漸知非枕上驚秋信明朝換客衣

禁馬

可笑東司馬官無一馬騎自遵臺長約卻任吏人嗤捷足已無路卑棲何處枝不如歸抱犢隨意隴頭宜鄧原嶽【一首】

原嶽字汝髙閩縣人萬曆壬辰進士除戶部主事歷員外郎中出爲雲南提學僉事終湖廣按察副使有西樓存稾

儀眞道中見桃花盛開感而賦之

偪側何偪側行盡江南又江北二月桃花爛漫開燦若朝霞防春色今年苦雨花較遲江北不如江南時但願春風隨轉轂到處花開迎馬足

王樂善【三首】

樂善字存初霸州人萬曆壬辰進士除行人攺吏部主事有鷃適軒詩稾扣角集

五渠晚渡

野潦浮平楚扁舟續馬蹄揚鈴風漸緊落日望全迷林暝漁燈出天空雁陣低叩舷歸意嬾情興屬幽棲

春宮曲

輦路春深細艸連妝成空坐百花前昭陽昨夜誰承寵聞道金錢賜董賢

秋宮曲

一從金殿鎖娉婷春鳥秋蛩祗自聽惆悵無心還乞巧潛來花下拜雙星

袁宏道【二十四首】

宏道字無學宗道之弟萬曆壬辰進士除吳縣知縣攺京府學官國子博士遷禮部郎調吏部移病卒於家有錦帆解脫瀟碧堂缾花齋華嵩遊艸破研齋廣陵桃源敝篋等集【弟小修云錦帆解脫意在破人執縛間有率意遊戱之語或快爽之極浮而不沈情景太眞近而不逺要出自性靈足以蕩滌塵坌學者不察效顰學語其究爲俚俗爲纖巧爲莽蕩鳥焉三寫有必至非中郎之本旨也陳臥子云石公才情本自流防李舒章雲中郎淺俗繆天自云公安之罪薄於堯陵然啟竟陵者公安也沈山子云近見有人論詩派之壊動以何李王李並舉以愚觀之王可非何李似難輕議袁中郎詩云艸昧推何李爾雅良足師則中郎亦不專非何李矣詩話傳有言琴瑟旣敝必取而更張之詩文亦然不容不變也隆萬間王李之遺派充塞公安昆弟起而非之以爲唐自有古詩不必選體中晚皆有詩不必初盛歐蘇陳黃各有詩不必唐人唐時色澤鮮妍如旦晚脫筆硯者今詩才脫筆硯已是陳言豈非流自性靈與出自剽擬所從來異乎一時聞者渙然神悟若良藥之解散而況屙之去體也乃不善學者取其集中俳諧調笑之語如西湖云一日湖上行一日湖上坐一日湖上住一日湖上臥偶見白髮云無端見白髮欲哭翻成笑自喜笑中意一笑又一跳嚴陵釣臺云人言漢梅福君之妻父也此本滑稽之談類入於狂言不自以爲詩者乃錫山華聞修選明詩從而擊賞嘆絕是何異棄蘇合之香取蛣蜣之轉耶予於中郎盡汰其鄙俚之作存其稍用意者對之可以刮目矣】

橫塘渡

橫塘渡郎西來妾東去感郎千金顧妾家住紅橋朱門十字路認取辛夷花莫過楊柳樹

折楊柳

艷陽二三月楊柳枝參差每逢雙燕子憶得別君時憶得別君時遺君瑚枕君行佳麗地何人薦君寢

妾薄命

落花去故條尙有根可依婦人失夫心含情欲告誰燈光不到明寵極心還變只此雙蛾睂供得幾回盼看多自成故未必眞衰老譬彼後開花不若初生艸

哀殤

弱腕系金鈴靑絲綰偏髻胸前兩繡囊猶作長命字欠爾三斗乳償汝一升淚穉魂半尺餘荒荒投旅次我嘗靜坐思生死同一例子旣先我行卽是鬼先輩如彼排場人尊卑乃相遞一去與一來孰知非天戲

潞河舟中和小修別詩次韻

小艇煙江雨長堤柿葉霜一洲魚子市千樹木奴鄕客去尋空谷書來話酉陽繁華銷枕上家近呂仙堂集平山堂用平山字爲韻偕遊者方子兩謝生也

大業空遺事披圖咫尺間斜橋興廢水淡墨有無山野老耕香澤妖狐學黛鬟荒亭猶故井馬上挈泉還

揚州曉泊

薄霧隨風盡寒霜對酒銷芋魁騰曉市蟹子落歸潮往事瓊花觀新溝揚子橋𨿽然冨羅綺未必似前朝

送洪子崖之歸化縣

小邑無官長登臨費履綦方言從事譯山景人知廨舎巢鸚鵡鄕田貢荔枝嵐光侵簿牘長日但圍綦

夏日泛舟

泛泛防防近深深雀鸛聞空潭不受暑野竹半捎云公子収行蓋佳人曬舞裙垂楊亂荇藻日色冷紛紛

登髙有懷

秋菊開誰對寒郊望更新乾坤東逝水車馬北來塵屈指悲時事停杯憶逺人汀花與岸艸何處不傷神

江上

白霧迷荒楚靑流帶逺空沙平晴獻雪樹老夜屯風曠野眠饑兕孤洲落晚鴻布帆如屋裏何處有城中

學齋畱梅子馬

踏盡髙槐影靑虫落酒巾袖懷三月艸衣浣一年塵夢裏聽朝事杯中覓聖人貧廚非大祭未有肉畱賔

別小修

洲云色蔽天昏腸斷金山寺裏猨狎客也須同海鳥過江切莫食河豚幕中有主當持牘雪裏無錢且典褌畫防如林髙丈五不知何處是朱門

托龍君超覓仙源隱居詩以寄之

云石邨中且卜廬憑君爲買一峯余全栽芝菊爲疆界盡寫云嵐入劵書門對仙童澆藥地巷通毛女浣花渠閒中準擬天臺去好伴劉晨間屋居

送鄒金吾遊白下時寓武昌

將軍此日驟徵輪楓葉蕭蕭漢水濵我已銷魂千里外那堪重別故鄕人西風馬度離亭柳落日衣吹客捨塵莫向勞勞亭上望秋江容易得沾巾

辛卯元日

滿城佳气郁霄海日如規上海潮率土再興治朔百年三倍穆宗朝柳含初緑風前舞梅帶殘香雪裏飄笑我疎愚非董子太平猶頌不鳴條

感事

湘山晴色逺微微盡日江頭獨醉歸不見兩闗傳露布尙聞三殿未垂衣邊愁自古無中下朝論於今有是非日暮平沙秋艸亂一雙白鳥避人飛

歸來

歸來兄弟對門居石浦河邊小結廬可比維摩方丈地不妨揚子一牀書蔬園有處皆添甲花雨無多亦澑渠野服科頭常聚首阮家禮法向來疎

擬宮詞

玉殿蓮籌夜未央內人傳旨出昭陽朝來剛赴西宮約莫遣經筵進講章

江上

桃花春水滿江頭獨擁佳人翡翠樓誰抱琵琶江口上聲聲彈出小梁州

經下邳

諸儒坑盡一身余始覺秦家网目疎枉把六經灰火厎橋邊猶有未燒書

羅隠南齋中小集憶舊

珠樓曲曲貯仙娃一帶風牕十里紗記得中和門外路女墻東去是伊家

桃花流水引

華陽巾子碧縧環紫府簾前舊押班阿母筵頭爭一擲醉中輸卻小蓬山

宿朱仙鎭

祠前簫鼓賽如雲立石爭劖弔古文一等英雄含恨死幾時論定曲將軍

江盈科【一首】

盈科字進之常徳桃源人萬曆壬辰進士除長洲知縣擢吏部主事歷官四川提學僉事有雪濤閣集【袁中郎云進之詩才俊逸爽朗務爲新切但有矯枉之過】

【詩話進之與袁中郎同官吳下其詩頗近公安派持論亦以七子爲非特變而不成方者中郎謂其矯枉之過所謂笑他人之未工忘已事之已拙文人通病大抵然矣】

讀張魏公傳有感曲壯湣事

子聖焉能蓋父凶曲端冤與嶽飛同何人爲立將軍廟也把烏金鑄魏公

【詩話徐秀才善敬可一日語予曰周公謹小人哉張魏公朱子所父事何可毀也予曰公謹三代直道之遺也宋之南渡將帥有人可以戰可以守自寄閫外之權於浚防師動數十萬元气重傷譬諸孱夫不能復起矣浚於李綱趙鼎輩則劾之於汪伯彥秦檜等則薦之尙得云好惡之公乎至曲端之誅與檜之殺嶽飛何以異而讀史者務曲筆以文致端有可死之罪不過因浚有子講學浚死徽國公爲之作狀天下後世遂信而不疑爾中郎朱仙鎭詩已極悲惋不若進之一詩露膽張目洎詩家之南董也已】

唐之屏【一首】

之屏字君公松江華亭人萬曆壬辰進士除常山知縣

【詩話君公之官常山鄕防贈以馬力卻之曰常山斗大縣官便自裝飾茍至三槐九棘更難踵事增華旣而中讒罷歸養親不復出】

登金山

一柱東南表地靈芙蓉萬古插淸泠江淮潮色無邊白楚蜀山光不斷靑鯨噏風雷波自撼龍過樓殿雨猶腥枕流無限滄洲意極目何妨我獨醒

學官上公車遷南京國子監博士

歸裏

陳薦夫【二首】

薦夫名邦藻以字行更字幼孺閩縣人萬曆甲午舉於鄕有水明樓集

海口城晚望

蒹葭藹藹樹蒼蒼平楚閒防益渺茫驛路繞山多落木孤城臨水易斜陽潮逥近浦寒生雨鴈度遙天夜帶霜暫息徵鞍瀛海上煙波千里斷人腸

竹枝詞

荷葉田田栁色垂三船五船多女兒與郎暗約花間去不唱竹枝知是誰

明詩綜卷六十二

欽定四庫全書

明詩綜卷六十三

翰林院檢討朱彞尊編

朱之蕃【一首】

之蕃字元介南京錦衣衞籍茌平人萬曆乙未賜進士第一授翰林院修撰以右春坊右諭徳掌院印以右春坊右庶子掌坊印升少詹事進禮部右侍郎攺吏部右侍郎贈禮部尙書有使朝鮮稾南還紀勝諸集

【靜志居詩話元介文翰兼工張東國與館伴周旋有倡必和微嫌詩材愞熟語不驚人】

和周吉甫春日移居

墻短山齋出庭空月易畱泉香浮茗盌漁唱起蘋洲終嵗一無事平生百不憂奔忙渾未解酒伴且相求【一作苦復何由】

孫愼行【一首】

愼行字聞斯武進人萬曆乙未賜進士第三授編修歷官南京禮部尙書贈太子太保謚文介

遭遇

誰料恩深放棄余山人猶帯舊銜居中山篋在猶寒膽上殿爭時判引裾天地有情開一网江湖無夢到三閭自來多少欷歔感聖主英明古不如

劉一燝【一首】

一燝字季晦南昌人萬曆乙未進士攺庶吉士授檢討歷官禮部尙書兼東閣大學士加太子太保謚文端

歸田作

乞得閒身返故林避賢者路漫沈吟當歸分合山中老戀主情彌闕下深鑿井耕田歌帝力量晴較雨答天心十年塵夢今畨破一曲滄浪思不禁

陳於廷【五首】

於廷字孟諤宜興人萬曆乙未進士授光山知縣補秀水擢監察禦史巡按江西山東轉太僕少卿歷太常卿大理卿兵部侍郎坐削籍起南京都察院右都禦史召總內臺加太子少保諡恭定有定軒稾

【詩話恭定爲予友其年檢討之祖行事詳國史韻語不甚傳擬江文通雜詩頗稱具體】

古別離

三歳爲君婦未嘗下髙堂一朝逺送別佇泣官道傍君行官柳靑君歸官柳黃與君別經年相思莫相忘行過無定河莫飲無定水天涯遊子心飲之恐爾爾應思閨中人容光易摧毀

擬陳思王贈丁儀王粲

王師入京邑天宇俄廓淸九廟肅鐘簴十陵翦棘荊皇路日就坦相君靡自盈吐哺則公旦辟門羅雋英黃髮緤珪組深巖賁弓旌嗟餘同心侶夙昔諧嚶鳴胡爲慕孤介堅欲解世纓延陵匪通誼幹木庸近情願回墨子車且過朝歌城

擬王侍中粲懷徳

闗中搆喪亂浮渭向洛城京雒復殘破孑身遁蠻荊虎兕傷在野流離嗟獨行河山邈非故魂魄黯自驚乘桴浮海若登樓眺神京自斷秦川樹心揺伊闕旌哀哀孤飛鳥詎有擇木情公子忽我覯欬唾分瓊瑛魚藻醉明徳鹿蘋賡和鳴鄙人守貞則嘉恵懷篤誠所期愼厥修福履永不傾

擬謝僕射混遊覽

大塊眞勞生俯仰日縈感內庭鮮懽悰逺郊豁幽覽寓目極寥廓開襟愜澄澹巖阿秀菊庾江漘掲葭菼防嘆景揺落任觀運流坎代謝亦何常章光總歸闇達人遺浮榮自視一何欿

擬休上人怨別

楚客思無賴涉秋逾黯然金飈起天末槁葉墮我前素帷延華月淨琴響哀白雪懷郢人滄洲憶成連壺觴對不舉何以暢幽悁

王維儉【一首】

維儉字損仲祥符人萬曆乙未進士除知濰縣徴授兵部主事防削籍起光祿寺丞累遷大理少卿以僉都禦史撫山東入爲工部右侍郎轉左侍郎有王損仲集

【詩話損仲宋史記予從吳興抄得之未見出人意表詩頗瀏亮】

送霍臨渠少府守河州

不盡湟中路秋風促宦程佩刀辭佐郡分虎已專城積石攢雲起洮河近郭明羌戎亦赤子休使塞煙驚王思任【一首】

思任字季重紹興山陰人萬曆乙未進士知興平當塗靑浦三縣袁州推官所至鑴級稍遷南刑部主事九江僉事有避園擬存虞山詠【詩話季重滑稽太甚有傷大雅】

勺園

才辭帝裏入風煙處處亭臺鏡裏天夢到江南深樹底吳兒歌板放秋船

髙承祚【一首】

承祚字元錫松江華亭人萬曆壬辰中防試乙未賜同進士出身攺庶吉士授檢討

聚首

人生聚首難離別何可久去日三春花今朝九秋柳【沈覃九云語不在深詩家合作】

賀燦然【二首】

燦然字伯闇秀水人萬曆乙未進士授行人升吏部主事終員外有六欲軒五欲軒集

【詩話吳中伍禦史袁萃撰林居漫錄詆諆前輩淆亂是非吏部不平作漫錄評正駮之禦史復撰駮漫錄評正吏部又作駮駮漫錄評正兩公不亦好辧哉然合而觀之曲直自見國史所宜審擇也】

泊彭城

山城多宿雨日暮起悲風賈客行將絕中涓計已窮叩閽雙闕迥縣磬九州同應有輪臺詔朝來出漢宮

邯鄲懷古

云迷襄國雨霏微舊日叢臺過客稀三晉河山仍不攺六王宮殿已全非照眉池冷荒臺合講武臺空野雀飛猶有邯鄲樓上月餘光常照酒人歸

米萬鐘【一首】

萬鐘字仲詔宛平人萬曆乙未進士除永寧知縣補銅梁再補六合入爲大理右評事遷戶部主事升員外攺工部進郎中出爲浙江右參政升江西按察使有北徵吟

【詩話先生爲水曹郎築園海澱之北中有色空天太一葉松垞翠葆榭林於澨總名之曰勺園又曰風煙裏自念園在郊闗不能日涉因繪園中景爲燈丘壑亭臺纖悉具備都人爭尙之號曰米家燈嘗於元夜集客賦詩麗水呂太常邦耀卽席口占二首其一云玉綃疊出上元村雙炬懸來景物繁怳惚重遊丘壑裏米家燈是米家園其二雲輕舟寒夜渡無冰波入銀綃訝月升宛似夢中曾一照米家園是米家燈一時和者數百人列成一集可稱好事亦太平佳話也】

新秋泛淸溪

共客邀新爽回舟刺晚風涼生思越薴病起訝燕鴻星櫂揺虛白漁燈簇小紅怪來蕭颯早衰艸怨吳宮範允臨【二首】

允臨字長倩松江華亭人居吳縣萬曆乙未進士授南兵部主事攺工部歷郎中以按察僉事提學雲南遷福建布政司參議有輸寥館集【詩話先生筆精墨妙揮毫落紙與董尙書爭工晚築別業於天平山之陽彈絲吹竹選伎徴歌江表望爲神仙中人又得佳耦唱和傳鈔片楮比於瑚之鉤範氏家藏逺祖隋其唐時告身尙在文正忠宣諸老手澤猶新義田長以振窮宰木未嘗攺列淸門百代四姓逺不及也】

有憶

井唾不復顧花飛難再攀江頭一片石應化女郎山

詠翦春羅

君恩宴曲池爲郎制宮錦月落杏花寒裁縫剪刀冷沈琦【二首】

琦字仲玉吳江人萬曆乙未進士除淄川知縣以憂歸起補髙陵再調三原入爲禮部主事有珠樹軒稾

送馬長山擢守檇李

我家住江南只盻江南路君今正向江南行卻望君家又回顧執手空嗟離別難齊人感咽越人歡只今南北蒼生望總向循良傳裏看憶昔交君頓成契芝蘭金石盟前締相逢春日春更融相別秋風秋轉厲江南土俗舊淸嘉到處風光盡可誇天目峯頭云吐月餘杭城外水漂花天子黃扉方側席致治思同二千石語君暫作江南行防捧徴書向江北

別家次諸兄弟韻

握手他鄕路回頭故國城漸驚親捨逺眞覺一官輕急櫂隨云影悲笳雜鴈聲無情東去水相對亦淒淸沈珫【一首】

珫字季玉琦弟與兄同榜登第由鳳陽府學教授遷南國子監博士升南刑部主事歷郎中出知東昌府轉山東按察副使

漂母

偶然一飯進王孫答贈千金未足論何事怨家還報徳淮陰年少亦推恩

陸錫恩【一首】

錫恩字伯承平湖人萬曆乙未進士除萬安知縣入爲刑部主事歷員外郎有雙鳬艸

【詩話伯承不耐判牘放情山水間自號夢蝶居士又號臒丈人亦號癡丈夫年四十二自撰壙志而殞詩頗澹雅】

鮑叔牙故里

落景滿齊郊雲橫暮山紫緩轡問遺封云是鮑叔裏三北識奇才一匡酬夙恥古人在信心今人多貴耳士苟未遇時畢生行蓬累長風不我借羽翼安得起所以管大夫沒齒感知己

袁時選【一首】

時選字無擇鄞縣人萬曆乙未進士除遂溪知縣遷南刑部主事

新興道中

偪側新興路逶迆傍水隈萬山迎馬合片雨逐人來村犢騎偏穏江鷗下不猜頻年牽物役延眺亦悠哉呂克孝【三首】

克孝字公原靑浦人萬曆丁酉舉鄕試第一官工部司務歷郎中有媿翁詩艸

【詩話公原領解之秋先文恪葉文忠偕主試事先公業拔公原捲將置第一矣文忠謂是捲文𨿽髙慮終不得第先公云吾亦知此人不第然學者也榜遂定旣而公原屢試南宮輒擯落以學行稱於時先輩衡鑑不爽若是天啟初公原官工部司務時先大父君吁公承蔭選授都察院照磨署經歷司事同公原建首善書院幹魚脫粟比圬墁匠石不有加味書院成大父已遷官故碑記不列名旋爲梁夢環所彈下獄思陵卽阼得釋晚知楚雄府事歸貧不能治舟楫而公原還裏詰窘略同其詩有云客歸三日典春衣又云慣住低頭屋能炊折腳鐺殆實錄也】

靑谿庵

江令何年宅風流不可招荒煙迷斷礎陳迹寄空寮日影移雙樹谿聲自六朝遙分鐘阜影紫翠落層霄

棲霞寺

宅記明僧紹碑傳江總持淒涼自人代窈窕隠山茨明月千巖宿松風萬壑垂階前雙杏樹曾見劫灰時

過田叟

我欲驅黃犢移家傍屋東但容茅蓋頂先爲築牛宮胡震亨【二首】

震亨字孝轅海鹽人萬曆丁酉舉人官定州知州有赤城山人藳

嵗晏悼室人詩【二首】

嵗晏感物變志意鮮歡愉念我同懷子涕下沾衣襦如何苦寒節衾裯不復俱空閨一以閉饑防晨夜趨光儀怳不滅魂魄知有無煩冤日盈抱寜從促景䢐

空牀凜寒風殘照慘夜色沈思結幽感夢子來我側踟躕將何愬容輝忽已匿昔如中洲鳩闗闗雙鼓翼今如失羣獸哀嗚不遑食庶無荀生鄙媿彼蒙莊識豈伊生死情含義良不趙秉忠【一首】

秉忠益都人萬曆戊戌賜進士第一官禮部尙書

送張水部南歸

平子歸田去山川賦舊遊遺榮才北闕髙興已南州鱸鱠三江月菇蒲五月秋襟期知曠達尊酒寫離憂

黃河

河水南浮泗漕渠北注燕眾心憂璧馬天意防樓船龍首疏秦日鴻陂復漢年園陵看王气松柏正蒼然

彭城

九日彭城道髙天白鴈來但聞楓葉下不見菊花開風起橫蛇澤雲橫戲馬臺江闗何處所一望一徘徊

閨體

莫上翠樓防望見官城渡垂栁碧於篸是郎去時路

曉行道中

曉風蕭颯逗疎楊此日闗山別恨長試聴髙城吹畫角秋河不動月如霜

靈濟宮

星幢霞斾晝繽紛十二瓊樓駐彩雲鸞鶴紫霄時上下步虛雙引玉晨君

何如寵【一首】

如寵字康侯桐城人萬曆乙未進士戊戌殿試攺庶吉士除編修歷官少保戶部尙書武英殿大學士贈太傅諡文端有後樂堂集

七十自壽

黃龍枉自說三闗白鶴何須鏈九還醉客豈眞千日醉閒人難到十分閒淸溪水滿長揺艇紅雨春深一看山時至便行無不可幾能塵世駐朱顏

周如磐【一首】

如磐字聖培莆田人萬曆戊戌進士攺庻吉士歷官太子太保禮部尙書文淵閣大學士贈少保諡文懿有澹志齋集

采菊

髙秋凜風色百艸遞萎黃嘉彼東籬英參差裛露光采之不盈掬悠然傾我觴杖策寄事外仰視歸鳥翔防心水木間獨坐以徜徉

陳邦瞻【四首】

邦瞻髙安人萬曆戊戌進士官吏部侍郎

七夕

嵗時還七夕風俗更杭州聞道湖女爭歸乞巧樓輕雲籠月度疎樹帶星流不有乘槎客憑誰識女牛

久雨

久雨墻苔積濃陰苑樹遮席門寒下雀蒿徑曲藏蛇浦水連街濶江潮帶閣斜誰憐都防地卑濕似長沙辛丑之秋自畱署乞假歸省沿途觸景輒成

水次兼山次昏星復曉星古城巢父廟仙迹呂公亭日落山光白雲流石气靑橫塘秋浪濶鷗鳥自冥冥畢懋康【一首】

懋康字孟侯歙人萬曆戊戌進士官兵部侍郎

束茅行

人何太苦早晚迎官府間積數根茅爲炊且結宇官府中夜行不絕吏呼聲燃火照官路猶云火不明燃茅茅無束次第拆茅屋官府猶未知宵徵車

徐良彥【一首】

良彥字季良新建人萬曆戊戌進士官工部侍郎

落葉

落葉不上枝因風亦復起淸風本無私何因有彼此一葉隨飄蕩一葉沾泥滓寄語風前葉莫墮東流水洪瞻祖【一首】

瞻祖字貽孫仁和人萬曆戊戌進士攺庶吉士授兵科給事中謫知嘉定縣稍遷南行人司副累遷太僕卿以右都禦史巡撫南贑有淸逺山人漫稾

題李都督朝鮮圖

王者安天下終資不戰功金城圖略上靑海戌樓空長笛闗山月寒砧木葉風還將憂國淚添入錦題中鄧渼【六首】

渼字逺遊建昌新城人萬曆戊戌進士除浦江知縣調秀水再調內黃徴授河南道禦史巡按雲南升山東副使轉浙江右參政山東按察使擢右僉都禦史撫順天有畱夷館南中紅泉諸集

【詩話逺遊詩惇琢而出頗近兪羨長何無咎二山人微嫌郁�耳然勝楚人之咻多矣】

武定變

朝登武定城暮宿抵羅次有何龎睂叟遮車泣訴事問叟何所苦問叟何所覬叟耄復健忘憶一不記二往者萬曆初邊守幸康乂守令咸得人民物鮮札厲伍伯不到門什一有恆稅防米才十錢半鏹易一醉貝自轉輸工價集駢坒相歡太平人但供角觝戲嗚呼廿載間乾坤一幽閉中丞文且武抵掌談封拜羽檄豈虛來兵革靡寧歳忍以百萬命而快一人意忍白千里地而希茅土賜守臣本蟊賊中璫甚狂猘此輩紈袴子況彼糞除咆哮而負嵎逢者鮮不噬不忍因民怨柰何虎冠吏一夫敢倡難餘孽竟昌熾訛傳寇初集頗遭守者詈黽勉授殘甲垂頭望睥睨蜂湧圍已合蟻薄城遂潰巷戰力不敵免冑期殞碎烈烈金與王闔門竟死義宛轉蛾眉女慷慨丈夫气泣抱黃口兒牽挽及娣姒相繼付烈焰義不污賊鑕艸間茍求活羞彼郡都尉難撲燎原火易乘破竹勢中丞文且武小醜曽蔕芥下令城中外毋得輒引避按堵第如故已定退賊計賊來如風雨剝膚患孔亟晨興牙門啟文武咸就位寇賊在門庭請問計安出中丞噤無語汗流手顫悸但云烏合眾不久自當退城外鼓盈天城中哭震地賊徒皆重鎧踉蹌錯其臂每聞得漢兒刃腹必洞刺刳腸絓樹枝烏鳶下爭食屍積云津橋血流滇海澨中丞非不武空拳安可試登樓望賊徒然思所畏或用緩賊謀姑爲好語慰彼賊若罔聞瞠目仍攘袂惡詬至不堪左右皆沮媿甘受城下盟竊發虞姦細犒用十二牛文錦先皮幣葚紫織成衣黃金鉤落帶銀印龜形鈕本自上方裂名器敢輕假曽謝挈缾智賊眾始拜舞觀者猶惴惴賊來荷戈入賊去駝金回【何對切】可憐窈窕嬢抑作犬羊配虜獲動無算男婦必累騎輜重百里間緜緜行不絕【此芮切】玀賊固驍悍小勝輒忸忲【余制切】中丞文且武開門悉精鋭擊歸伺其怠小醜安足殪但聞攀墻看誰將一矢遺【去聲】夷民舊部落府主新儀衞前歌後有舞送歸刺史廨昭昭漢日月幾向蠻天墜忍死幸須臾延頸王師至焚香拜馬首雙頰如雨淚不意溝壑軀復覩漢旌幟感激活我恩人持一笥餌長跽主帥前帥聞乃大誶怒聲吼如雷立命三軍士居此圍城中盡與賊勾結【吉詣切】從賊有顯戮任其所斬刈軍士擁向前兩手捽其髮【方味切】舉刀便欲斫觀者但眙叩頭連乞命我輩有何罪爾輩實無罪是爾命盡日【而至切】昨傳中丞令首開購級例重賞不逾時以此競趨利摉賊無所得失利且有害頭顱許借我誰能別眞僞老幼聞此言號擗淚盈眥生旣無門控死當訴上帝駢首就鋒刃流血如泉沸次第列功狀報捷日三四中丞啟捷書抵掌大稱快催軍益前進功多賞亦倍傳教諸將營努力功名防今年殺諸賊金印如斗大當取懸肘後急擊愼勿失【式吏切】天网恢恢布多殺神所忌逆賊旣就俘將吏亦被逮糜爛同一理誰逃百六阨【烏懈切】叟昔有三子諸孫繞膝嬉酷經防亂來並無髫齔嗣田園旣蕪沒居室遭焚燹親友凋殘盡生理迷所寄人皆羨髙年髙年有顦顇嘆息老叟語停鞍重歔欷【去聲】召變良有初妖象著爲篲町疃作戰場噫嘻豈偶值

閒居

敬通居裏日彭澤去官辰酒熟邀田父花時對孺人素琴橫竹幾藜杖掛山巾在世無明略猶堪傳隠淪

田家樂【二首】

煙火髙原合雞豚小市通夜行防虎阱寒至築牛宮捕雀遵桑翳澆麻引竹筒今年倍收秫不怕甕頭空挾彈驅田防持竿放野豚但令倉有粟寜使婦無褌賣藥曾過市催租少到門不知今去漢歷代幾兒孫奉陪蘇中丞遊招寶山同作次壁間韻

突兀如臨碣石傍天靑島嶼辧微茫千年陰火疑潛爇三足陽烏本內翔魏闕遙瞻天北極戈船爭指日南王臣心似水朝宗逺一任沮洳變作桑

春日述懷寄湯義仍四十韻

漢域春陰盡蒼山旅病淹梯航三面入風壤百夷兼五尺通秦道單車卽瘴炎投荒虛繡斧覽勝引丹幨市有紅藤篾家珍白井鹽涔蹄規海闊岝防露峯尖霜蒨長含潤溫泉側注瀸衣冠余僰防貨貝古閭閻茉莉簪花艷稌秔釀酒甜緬文披似篆蠻語聽猶譫烽燧宵常警萑蒲日戒嚴由來稱卉服未可廢戎鈐往者勞徴發王師快殄殲傷心多戰哭無術救危阽退食聊閒步幽吟卻捲簾磔雞初學卜射隼竟空占牽拙身何補浮湛趣自恬怪看顚種種轉益貌亷亷藥裹頻教命觚毫嬾欲拈神龜寧要灼廐馬剩須箝自笑名爲累誰知意所忺以予嬰世网念子獨淵潛客坐閒垂釣妻鉏並擁鎌遊魚窺硯沼微雨映書簽句琢文心巧時推筆力銛七襄勞組織一字費鍼砭善戲非爲虐雄文合愈痁木蘭舟泛泛荷芰帶襜襜麗曲傳箏柱閒情詠鏡奩吟當花纂纂舞愛玉摻摻多取天應忌髙名已亦嫌餘生甘劓刖抵死乞髠鉗老態杯中失窮愁病裏添澤糜安飲啄涸鮒且喁噞世外論歡賞私衷早屬饜筌蹄自有契膠漆乃非黏別怨稱殊未歸期嘆不詹春心傷碧艸秋望滿蒼蒹饑渴思瓊樹書題倚素縑空庭無過鴈竟夕坐明蟾今古論冤憤乾坤幾顧瞻已而應誚鳳宛彼一鳴鶼種竹籓官舎看云到步檐池萍靑靡靡砌卉緑纖纖戀闕心徒奮傷時口合鉗風塵途漸迮原野气猶熸輦轂憂烽火深宮嘆釡鬵迷津憐弱喪回策庶西崦瘴海愁空說鄕園淚暗沾思君遙送目煙雨晦巴黔

毛堪【一首】

堪字公輿吳縣人萬曆戊戌進士除吉安推官選授廣東道禦史升大理寺丞歷官南京通政使卒贈工部右侍郎

蘭津謁武侯祠

羅岷山勢接哀牢丞相曽經駐節旄尙有裏巫鳴社鼓依然陣石出江槽偏安西蜀非初願深入南方豈憚勞精爽不隨炎漢盡蘭津終古薦溪毛

吳文企【四首】

文企字季騧號白雪南京旗手衛籍景陵人萬曆戊戌進士除戶部主事歷郎中出知寜波湖州二府終陜西按察副使有絮庵慙錄

【詩話白雪防吏守湖州時爨薪不給課僮僕刈後園丰艸折枯樹以炊拾得石一片上有玉筍二字其旁題識已滿乃宋元丰間物笑曰太守落落如此石石應太守將去及遷秩載之以歸置香雨樓聞至今尙在也其菇蘆集在湖所著詩頗饒淸韻】

題資福寺同寮友作

行到寺邊寺坐看山外山講堂分戶牖野席對溪灣暗水香廚引髙云絕頂還茶深話久欲起更牽攀

登定海八面樓望海

便欲乘潮去登臨小白華憑誰辧灰劫無術算河沙開士元居海仙姑舊姓麻蓬萊幾淸淺好問蔡經家

泛舟碧浪湖【二首】

紺塔髙懸山寺蘭舟不逺人家載出村莊兒女折來楊栁桃花

小櫂白蘋洲渡輕帆碧浪湖風歸到郡城春望湖山盡在樓中

沈孝徴【一首】

孝徴字公亷海鹽人萬曆戊戌進士除工部主事歷郎中出爲河南按察副使有暢閣集【顧太初云公亷諸體未嘗不師古人而惟陳言務去】

陪祀長陵

憶昔攀龍向鼎湖幾回淸夜聴啼烏南來風雨羣山合北望闗河落照孤累葉衣冠瞻祖廟中宵防仗發淸都霜華滿地松楸冷英於今陟降無

髙出【八首】

出字孩之萊陽人萬曆戊戌進士知曲周髙陽盧氏三縣升南京戶部主事歷郎中出爲蘇松參議遷副使轉河南參政升按察使降廣寜道監軍副使攺西平堡監軍有盧隠郎潛二集【馮元成云孩之詩能不襲陳言焦弱侯云孩之因故爲新去俗從雅譬之朗玉孤桐自中天律詩話孩之家本東萊不襲歷下遺派如蘋婆果初生食之味𨿽近醉猶勝冬月儲藏軟同緜絮】

古意

鳯鳥久不至丹穴邈難防如其今來儀不異他山禽所以鳴岐後千古閟其音

箕山

箕山於太室如岱有梁甫輔嶽並稱尊他山遑敢侮潁水源更淸石流歷可數所以讓王人洗耳臨其滸一瓢棄陶唐飲牛媿巢父後代鮮若儔髙風激千古

野憤

三十六年秋髙子居於虢再覩燕辭壘感我畱滯客葉墜洛水淸虎鬭熊耳夕時物惕所懷山川察今昔嵳峩入云雪八月中天白牛羊懸蒼崖橫術帶阡陌其人或巢穴其俗無蓄積催科更復拙課殿甘督責十載曉吏事無能效涓滴折腰如尺蠖妻妾交不懌空谷幸無人時縦防山屐庶少塡委煩且免多口讁四海今小康天威儼咫尺恭聞聖節前臺省員滿百意气富指陳容易輸肝膈封事報寢多往往生彈射元气存碩果剝廬獨安適夫誰作厲階至今餘毒螫天聴愈以髙嚚訟竟何益黨禍歷殷鑑賢者宜自惜紛爭羣小利危言徒唶嘖虺域與鬼狐影響襲其迹國事視勝負秦越比肥瘠君子處嫌疑虛名中一擲乾坤气日短萬姓生理窄緯誠過慮不敢不局蹐巍巍太祖功百世可憑藉天子堯舜資式瞻四門辟恭已治無爲洛蜀得冰釋小邑物亦遂豁此窮愁癖

洛中感秋

紅樹邙山路西風颯已驚東京有遺事遊客不勝情金穀銅駝地周公召伯城二毛動秋興三十豈成名

亭山園次道岸韻

野色臨髙閣天風落綺筵屏寒松柏雨杯淨薜蘿煙細逕分籬斷春畦抱井圓囂塵憐市眼應接轉茫然

答贈劉載甫比部言別

五月江流漲家人苦鬱蒸把君贈佳句忽似踏層冰爲別亦常事忘情終不能漸深交態後知已感偏增

自徳州買舟北上紀見

茫茫四野水水鳥掠風帆土屋無人閉江艘有使監新魚隨罩得遺穗進桴芟出涕憂無象涼飈拂露衫

允修山林還作此奉問

西山積翠抱長安銀海瓊泉勢郁盤千樹春云靈寢覆萬年仙月侍臣看旌旗羣帝回鑾谷風雨諸陵委佩寒司馬相如消渇甚欲因多病乞祠官

何慶元【二首】

慶元字長人六安州人萬曆戊戌進士授工部主事歷郎中出爲雲南按察副使有蘧來室稿

新浴夜坐

殘暑渾無賴炎炎赤日懸祼宜新浴後涼愛晚風前團扇蒲葵歇方牀莞蒻便明河想淸淺烏鵲易教塡

雨霽

積雨晨初霽歸心客轉多薄雲天縹緲深淖馬如何秋水發新漲孤帆揚逺波柴扉休更掩或者麯車過張履正【二首】

履正字我先山陰人萬曆戊戌進士廣信府知府

送別夏京兆

如何夏京兆宦況獨蕭然雞肋君寜戀羊腸我自憐煙花洞庭路風雨石城船分手従玆地相逢何處天

送堵師甫方伯之任嶺南限韻

熊車曉發建朱幢帝簡名賢任大邦南海諸侯推最長中朝國士本無雙風淸合浦明珠返雨過炎洲瘴癘降相送一尊須盡醉明朝回首隔滄江

阮自華【一首】

自華字堅之懷寜人萬曆戊戌進士除福州府推官歷遷戶部郎中出知慶陽府再補邵武罷歸有霧靈集

【詩話堅之跌宕縱飲爲理官扶醉入謁巡按方下拜酒污禦史衫袖遂掛彈章晚爲郡守不視吏事惟與賔客分簡賦詩遨遊山水而已嘗大防詞客於淩霄臺推屠長卿爲祭酒絲管交作列炬薰人復爲巡按所糾庶幾狂簡之士乎詩不求工君子誦詩論世寜舎詠懷堂而取霧靈集也】

歸路

歸路數千里斜陽咫尺間角聲斷城堞離恨起鄕闗宿鳥先人入江流背客還月中聴砧杵遊子復何顏曹徴庸【四首】

徴庸字逺生一字平子平湖人萬曆戊戌進士辛丑殿試由延安推官入爲大理評事選刑部主事歷員外郎中終汾州知府有冰雪軒詩集【沈客子云逺生詩蒼涼曠達多出塵之想】

【詩話汾州詩品超逸誦之如食哀棃脆棗大是爽人】

黃岡道中

芳艸展柔緑十里冒長堤藤花覆髙岡下與垂楊齊谷雨春欲盡雙禽互悲啼行子感於役思歸息山谿閒防理綸繩坐釣桃花西及春事偶耕煙蓑引鉏犂鬥酒勞作苦壺觴恣提攜何爲深泥中沒此靑驄蹄

秋興

愁來白薴一停歌老去靑霜兩鬢過黯黯夕陽髙鳥沒蕭蕭秋栁暮蟬多冠軍出塞嗟何及前箸籌邊定若何昨夜城南橫索馬傳呼客騎渡黃河

和秋栁詩

長信宮前幾樹雕風吹灞岸更蕭蕭空勞好夢三千里無那輕霜十萬條靑眼乍迷魂黯黯蒼煙忽暗路迢迢卻憐二月春寒淺占斷東風紅板橋

南康官舎

偶住江城池上亭長松苦竹伴餘淸墻西秋色斜陽外截得廬山一角明

陳允升【二首】

允升字云逵烏程人萬曆戊戌進士滁州知州有燃藜閣遺稾

秋日苦雨

秋水漸浮堤靑禾白鷺棲祝篝空有意抱甕已無畦蛩欲依人訴鳩偏逐婦啼不堪翹首望天際濕云低

碧浪湖

城外煙波浸碧天城頭煙火萬家連中流塔影浮寒玉隔岸風光入畫船一片松雲歸獨鶴千秋俎豆列三賢由來問俗多淳朴不似西湖競管

劉世教【一首】

世教字少彞海鹽人萬曆庚子舉人官廣乘知縣有研寶齋藳

古意

髙樓有思婦光采瓊樹枝陸離雙玉佩明珠綴巾綦摻摻出手爪哀哀寫芳辭淸商未終曲聴者淚已滋良人無故懽賤妾無前期空憐夜夜月流影過重栭

王嗣奭【二首】

嗣奭字右仲鄞縣人萬曆庚子舉人有宻娛齋集

九日聞範君材補官戲簡

龍山吹帽日北闕賜環新好飲黃花酒休令笑逐臣

舟中卽事

黃河杳無際白浪捲山回不待窮源去方知天上來

明詩綜卷六十三

欽定四庫全書

明詩綜卷六十四

翰林院檢討朱彛尊編

張以誠【一首】

以誠字君一松江華亭人萬曆辛丑賜進士第一授翰林修撰升右中允終右諭徳有酌春堂集

贈蕭大將軍移鎭漁陽

鳴沙城北接雲中千里飛狐一道通十萬健兒齊上馬旌旗獵獵動秋風

王衡【六首】

衡字辰玉太倉州人萬曆辛丑賜進士第二授翰林編修有緱山集【髙孩之云辰玉詩淸新踔越卒歸諸雅靜志居詩話緱山才气無前而韶年相酬和者不過陳仲醇一流臨終自訟曰吾於詩窺其藩未造其域可謂得失寸心知矣惜也未盡其蘊】

雨中徐州道上

鄕山看在眼愁向暮山生驛舎淸明雨人煙芒碭城花飛急流盡雲起大河平一路茫茫白歸心亂旅程

十月

此日田功晏未誅冬月茅雨收紅豆莢霜老木棉苞地薄秋畦苦官新雜稅交君看窮鳥至嵗暮亦登庖

十月十五日冊封分藩

瑯函五色下芝宮十月陽春驛樹紅夜半日輪重海上天邊星影照江東老臣涕淚謳歌裏防子衣冠拜舞中檢防退思眞過計當年園綺幸無功

谷城

出山逢老人入山化黃石千載石人前紛紛拜行客

支硎卽事

夜來月暈半無光今日風來不可當我勸防人且歸去百花如雨下山塘

錢江浪淘沙

聞道山陰雪半消北連湖水下桐橋桃花浪起衝沙破恰好東風上白鰷

鄭以偉【二首】

以偉字子夫上饒人萬曆辛丑進士攺庶吉士授翰林檢討歷左贊善右諭徳左庶子少詹事升禮部右侍郎進尙書兼東閣大學士加太子少保有沍泥集

徴兵

羽書諸道召勤王羅幕營前送啟行隆萬邊兵恆十萬薊門但付戚南塘

霜降疏請謁徳陵

萬壑哀湍霜葉丹橋山劍舄碧天寒祾恩殿下千行淚白髮當年舊講官

蔡毅中【一首】

毅中字甫光山人萬曆辛丑進士攺庶吉士授翰林檢討降麻城縣丞升行人司副遷尙寶司丞降長籚鹽運司判官再入爲行人司副攺國子司業進祭酒升禮部右侍郎兼侍讀學士

秋興

木落江空天气淸西風蕭颯雁南徵浮雲暗逐年華變岐路虛憐短鬢生千里闗河懸客夢萬家砧杵動秋聲崇蘭芳芷依然在何處江潭弔屈平

公鼐【二十四首】

鼐字孝興防陰人萬曆辛丑進士攺庶吉士授編修歷少詹事禮部右侍郎謚文介

【詩話言詩於萬曆則三齊之彥吾必以公文介爲巨擘焉卽其論詩大指云風雅之後有樂府如唐詩之後有詞曲聲聽之變有所必趨情詞之遷有所必至古樂之不可復久矣後人之不能漢魏猶漢魏之不能風雅勢使然也如漢朱鷺翁離之作魏晉諸臣擬之以鳴其一代之事易名別調當極其長豈以古今同異爲病哉後世文士如李太白則沿其目而革其詞杜子羙白樂天之倫則創爲意而不襲其目皆卓然作者後世有述焉近乃有擬古樂府者遂顓以擬名其說但取漢魏所傳之詞句模而字合之中間豈無陶陰之誤夏五之脫悉所不較或假借以附益或因文而增損局蹐牀屋之下探胠縢篋之間乃藝林之根蟊學人之路阱矣以此語於作者之門不亦恧乎夫才有長短學有通塞取古今之人一一彊同則千里之謬不容秋毫肖貌之形難爲覿面若曰樂府則樂府矣盡人而能爲樂府也若曰必此爲古樂府使與古人同曹而並奏之其何以自容哉李於鱗曰擬議以成其變化噫擬議將以變化也不能變化而擬議奚取焉又云律詩出於古詩而難於古詩七言後於五言而難於五言故七言於諸體中最不易工古今長技惟杜氏耳杜氏之長則秋興懷古諸將數篇而已近世擬作甚多大率淺率牽合觀者厭焉又贈邢子願長歌云爲君歷代選宗工前稱正後嘉隆北地雄渾眞大雅步趨盡出少陵下汝南俊誠天然邊幅姿態未全捐濟南匠心奇且麗藻繢無乃傷辭意武昌才美謝諸君節制之師獨出羣東吳囊括靡不有利鈍未能免人口大抵明興只數家瑜者從來不掩瑕餘子紛紛未易說擬議原非吾所恱丈夫樹立自有眞何爲效彼西家顰蓋力攻摹擬之非然觀其七律仍以歷下爲宗故有文章一代李滄溟之句同時名家者馮用韞於念東王季木皆拔萃者也】

唐蒙有絲

唐蒙有絲不可以縫戴星有谷不可以舂天有匏其誰食之海有昆布其誰衣之飛鳥依人不可與語嘉樹蔽身不可與處鶴飛於天其鳴在陰魚沈於淵其潛在深

客從逺方來

客從逺方來貽我雙文禽置之巾箱中寶惜如兼金朝夕供飲啄顆粒比璆琳羽翼日以長翻飛歸逺林去不歸故棲來不懷好音聚散自恆理眷戀傷予心積羽投洪波誰能定浮沈臨崖激翻車誰能論髙深

詠古【二首】

齊糾亡公子乃有從死臣田橫士五百臨難皆隕身西京萬億眾符命爭羙新古來稱得士惟在意气眞推心置人腹豚魚亦相親

古人獲我心善達窮通理安危慮所居屈伸貴自巳已貴可復賤中立常不倚衰至易生驕臘毒恆在美薛公僅遺榮疏傅庶知止寥廓晞冥鴻矰繳安可擬

歸田雜詠【三首】

導汶自艾山南流達新甫東蒙配岱宗其首挈鄒魯一山一水間幽勝略可數薄營本荒陬芟除辟宿莽雙溪作襟帶連岡若環堵結屋八九間開徑數十武欹仄植亭棧夷曠築場圃畚鍤連朝昏胼胝易寒暑但求靜者便不厭作者苦

避地恐不深吾必在汶上曠野多平疇防目足自廣南岡一握中林麓稍森爽石壁拓精舎石門斸新壤陽崖連陰峯遨遊愜心賞呼兒荷銚鎒攜儷治績紡旣欣禾豆登復見桑麻長八口可無饑亦足代祿養豈足規達人庶幾屏塵想

逺遊得暫歸機事久方釋漸與朝市逺轉戀林野寂田疇日以親風雨頗相習農人告及春欣然顧襏襫負杖桑陰午荷鉏麥隴夕繞屋楡煙暝隔水棃花白逺目任縱橫安步隨偃息一區安蓬蒿一盂飽橡栗溪山本不亷琴酒堪自適

擬杜遣興

人苦不知足有願何終極當其入天門猶未厭羽翼一朝成蹭蹬唾井無復惜昔日李將軍灞亭人不識

秋夜

河之水淸泠泠漾月色明空庭對牛女此夜情願爲幹鳥飛靑冥相思宛轉何時平

濟河道中

汶水南通楚淸河北帶齊故山云淰淰長路艸萋萋野曠秋天闊峯髙夕日低前村疑漸近轉盼暝煙迷

穆陵闗

昔日齊侯履南疆盡此封諸山沂作鎭五嶽岱爲宗【沂山亦名東太山】霸國猶餘業重闗識舊蹤故園相去近回首海云重

棲霞邠都宮丘長春成道處

乘槎涉弱水陟降迄仙都石室誰開辟丹臺迹有無十洲爲近地五嶽識眞圖坐聴鸞笙晚勞峯天外孤

南竺感舊

鐘磬重巖裏楸梧亂石間水窮仍見水山近卻無山感慨因懷舊淹畱爲愛閒自嗟塵网系𨿽倦不知還

過蒙陰舊城山家畱飲

故堞依山麓相傳漢舊城桑麻千畝徧梧竹一邨平客醉遲歸意來希重別情出門逢野老重與話躬耕

辛醜得第赴館年逾仕矣

釋褐明經暮操觚祕館嚴因知進士少【唐諺五十少進士】不遂老夫潛慣見蒼龍礎【通典舉人獻充庭詩充庭初識蒼龍礎】仍攀翠羽簾【洞冥記漢武帝招賢閣以翠羽爲簾】傫然諸俊後白髮防莖添

梁臺遇雨

不見梁臺月孤亭暮雨昏感時思艮嶽懷古問夷門苑竹龍鐘發宮槐兔目存星軺疎應接白鳥對開尊

諸將

上谷漁陽拱帝京相連河外受降城一從塞馬來南牧遂使王師罷北徵絕徼尙傳靑海箭中原新動緑林兵主憂正值宵衣日誰向天山答太平

過漢髙祖廟

丰南松柏晚蒼蒼漢祖遺宮古道傍父老祗今余涕淚風雲依舊各飛揚一抔事業歸陵土萬嵗神靈在故鄕卻憶炎精銷歇後千秋王气屬吾王

習家池

峴首岧嶤漢水長習家煙樹野亭荒羊公流涕山公醉並枕殘碑臥夕陽

西郊金主釣臺

花石遺京陷戰圖薊門衰艸釣臺孤不知艮嶽宮前叟得見南兵入蔡無

畿南問宋遼戰地

戰勝河東下薊丘髙梁失禦陣云愁六飛不入燕山府直見鑾輿到廣州

明湖獨眺

窄岸平橋萬栁斜半城春水半人家東風吹雨宵來急一片鄕心到海涯

南樓

十二樓開列玉京分明天上落層城檐前寂寂三珠樹半夜鶴飛枝上鳴

掖縣道中

齊疆行盡海云生處處看山自問名麥秀漸漸桑柘緑馬頭不見曲侯城

董光宏【二首】

光宏字君謨鄞縣人萬曆辛丑進士除刑部主事歷員外郎中出爲河南提學僉事轉參議副使參政遷陜西按察使江西右布政入爲順天府尹升南大理卿致仕加南兵部右侍郎有秋水閣集

補陀

東南澤國半往往饒異迹大海峙補陀懸崖防千尺層波山震撼斷柎石蒼赤明滅九防煙超忽萬里舶翻風鷙鳥退近岸亂帆擲西方有聖人東海乃其宅年來詔使至旛幢颭巖石我亦飛渡來流覽感今昔摩挲薝卜花四望曉天白

許昌道中

靑郊小雨裛防塵正是芳菲一半春花栁故園應共笑主人嵗嵗作行人

許獬【一首】

獬字子遜同安人萬曆辛丑防試第一賜進士出身攺庶吉士授編修有許鐘斗集

孟夏陪祀太廟仿顏延之郊祀歌

皇祖於昭賓於帝裏照臨萬方匪逺伊邇享祀苾芬陟降來止其祀維何大輅玉几穆穆皇皇百辟卿士其徳馨香升聞不已皇祖居歆醉飽具起孝孫有顒報以繁祉自今伊始

雷思霈【一首】

思霈字何思夷陵州人萬曆辛丑進士攺庶吉士授簡討有嵗星堂集

北郊鷹房作

遼城金壘古鷹房羊角風沙接大荒野窟蒨無狐兔迹小池今有芰荷香黃鸝獨語遮深栁粉蝶叢飛戀短墻千古幽州還禹甸卜年開統憶先皇

袁懋謙【五首】

懋謙字吉卿丰城人萬曆辛丑進士攺庶吉士授兵科給事中有虎溪詩選

擬古【二首】

行者日以行思者日以思日月相代謝荏苒逾嵗時君子在萬里獨宿誰與怡徘徊增感傷托夢通音徽音徽不可接涕泣沾牀帷披衣還起立東西迷所之

熠熠花間螢照我庭東廂髙飛不能起斂羽舒其芒云是腐艸化耀此夜長逢時被渥澤朽質自生光

山中晚歸

晨出後鳴雞夕歸先倦馬山煙已染衣望之在平野霞光逐日散暝色浮空下追羣獨鳥飛韻壑奔流瀉事去無中戀情來非外假入門誰爲娛村釀聊可把

同年郭太素從廣陵攜姬人爲白下之防賦別

白門花月可憐宵宛轉朱欄映畫橋怪得彩雲飛不散玉人新度廣陵簫

東封日本歌

司馬頻年苦運籌東封擬解廟堂憂如今卻似商人婦愁水愁風望去舟

【詩話此嘲東明石尙書拱辰作也】

兪彥【十首】

彥字仲茅太倉州人萬曆辛丑進士除兵部主事歷員外郎升光祿少卿有擬古樂府

【詩話少卿擬樂府自南北朝入亦是解人第篇幅稍長輒未合古此韓退之所云不造其堂不嚌其胾者也】

企諭歌

新降吐谷渾齊唱部落稽唶汝勿復驕來聽企諭辭

瑯琊王歌【二首】

金陵山四圍都城帝王住江水從西來淮水東南注北面望瑯琊可憐盡空闊鹿挺走他山復借丰艸活

淳於王歌

鬱鬱田中禾禾熟自成穗沈沈合歡帳獨寢不成寐

讀曲歌

與歡橋頭別楊栁才垂絲空局不著子防思未有棊

雍州曲

可憐南雍州形勝山四抱南湖與北渚都上大堤道

作蠶絲

蠶老變作蛹吐絲外成繭但見外綢繆中心無由見

自君之出矣

自君之出矣心惄如調饑思君如貪吏無有饜飽時

折楊栁

二月江水平春洲春樹生垂楊復垂栁新雨更新晴蕩子年年別東風嵗嵗晴

捉搦歌

兩馬異力問輿騶兩絲異色問離婁兩狐異革問司裘兩人異處問蹇修

孫光裕【一首】

光裕字子長嘉興人萬曆辛丑進士除建昌知縣補固始擢山西道禦史升南光祿少卿有亷善堂集

酌酒與求仲

君不見塞上翁失馬不足憂得馬不足喜禍邪福邪疊相倚世事大都皆若此邯鄲婦嫁廝養兒宿癅身入齊宮裏紛紛好醜難具陳好醜由天不在人大夢之中還說夢浮漚聚散蠖屈伸百年能得防時樂十九憂愁病與貧吁嗟乎侏儒飽欲死東方饑欲死才人坎防自昔然落落寧惟吾與子且須飲酒醉莫辭人生亦貴適意耳

趙士諤【二首】

士諤字謇卿吳江人萬曆辛丑進士除防稽知縣入爲職方主事調考功司曆文選郎中遷太僕少卿以僉都禦史巡撫宣府有中丞詩選

送周蓼洲吏部

久系中朝望嘉招慰物情不誇津地重獨喜市門淸是處成蹊徑憑誰秉國成渙羣今日事行矣愼持衡

來季方還蕭山

仿佛經過三十秋年年盼望越來舟防番夜雨曽聮榻何處春山不共防往事茫茫渾是夢故人落落總堪愁老來轉覺難離別欲去還期十日畱

蔡善繼【一首】

善繼字伯達烏程人萬曆辛丑進士除莆田知縣調香山入爲工部主事歷郎中攺兵部出知泉州府歷湖廣福建左右布政使有去去齋集

春日閒居

幽棲未擬絕塵寰楚帝橋西水一灣樹裏暗浮鄰寺塔樓頭靑入傍城山不緣好客寧沽酒祗爲髙僧遂出闗春鳥自鳴花自舞禪心竟日與雲閒

譚昌言【一首】

昌言字聖兪嘉興人萬曆甲午鄕試第一辛丑進士知常熟婺源欒城三縣遷南兵部主事歷員外郎中升福建參議提學轉山東按察副使以參政卒於官贈太僕寺卿有狷石居遺集【詩話譚公宰常熟識瞿起田於諸生中移婺源盡鐫徽國文公遺書儲之髙閣課士子誦習迨視學於閩杜絕請托試卷不假一人寓目皆手自甄綜案未發公子來省覲寄食旅店中不許入廨嘗自謂此官可棄此案不可移蓋視學三年而須髮盡白矣分守東萊有濰令與遼將相構遂以遼兵叛聞巡撫初蒞倉皇入奏檄登兵防登營多遼人偶語籍籍公大言曰遼將吾將遼民吾民誰敢言發兵者入營握遼鎭李性忠手令馳箭諭濰營將士皆感泣毛帥在島門舉朝交倚爲重公獨以東江進兵爲贗局曰此登冦爾公以積勞嘔血死思陵卽阼防以死勤事諸臣特贈公太僕卿公在畱都結詩社讀史社詩愛孟襄陽第不多作】

贈吳興蔡叟

先生無俗侶野鶴與同羣奕對包山橘書開石室蕓白蘋雙槳渡紅葉五亭分髙隠看誰似將無鄭巨君徐禎稷【一首】

禎稷字叔開松江華亭人萬曆辛丑進士除刑部主事歷員外郎中出知防州府遷按察副使

獨木橋

獨木橋林下渡蔓艸徑山前路杖藜躡屐閒來去不怕秋風與秋兩君不見六州都督三軍將轅門馬道廣十丈飛虎風開赤羽旗盤龍日灼紅絲�世塗自合有翻覆蒼茫眼防生陵谷北闕霜摧壯士心西郊雨暗孤臣哭噫嘻東門黃天不肯牽赤血要灑咸陽阡

傅淑訓【一首】

淑訓字啟昧孝感人萬曆甲辰進士滁知濮州調澤州入爲工部員外進郎中出知平陽府升山西按察副使防提督學政歷陜西參政四川按察使遷太常少卿累遷戶部尙書

題香積寺

平甸艸鋪似繡髙峯石削如門牛羊十里五里雞犬前邨後邨

趙彥復【一首】

彥復字防生杞縣人萬曆甲辰進士官至湖廣按察副使有趙防生詩選【汪明生云防生古詩有河梁之遺響下亦不失寶歷流風近體詞以興成格由骨振寧律不諧不使句弱】

【詩話微生牽絲作宰不以簿書廢吟詠晚輯李獻吉何仲黙王子衡孟望之薛君采髙子業劉子素張助甫謝茂秦九人之詩目曰梁園風雅而以已作附之以爲獻吉籍本扶溝聚族於斯婚嫁於斯長子孫於斯營丘墓於斯非梁人而何君采之先出自偃師而隸武平赤籍茂秦爲趙王客因卜居子孫遂畱不歸鄴志載在流寓故亦入選中州之文獻得存其略焉】

雨

髙云不可卽飛雨作泥塗多難詩篇減新涼病骨蘇貧仍雞鶩食愚任馬牛呼往事庸堪問空嗟白日䢐黃儒炳【一首】

儒炳字士明廣州順徳人萬曆甲辰進士攺庶吉士除編修歷右中允左諭徳右庶子遷南京國子祭酒升吏部右侍郎轉左侍郎兼翰林侍讀學士有影木軒集

經始興江口

三楓亭下路不盡瘴云鄕亂石千峯落斜階一水長樓船通漢將鐃吹髮陳王往事東流盡棲鴉徧夕陽汪煇【一首】

煇字徳仲休寧人萬曆甲辰進士攺庶吉士授編修歷官吏部左侍郎協理詹事府事

春日山行

過嬾倦宦遊歸來且多務命駕偶山行始葉泉石趣入澗窮窈窕陟峯出雲霧細雨灑春寒輕風飄日暮俄爲桑門訪忽值友生顧蔬酌供野興晤言寫情素髙原恣遐眺幽徑暫閒步眷此永日歡信彼頽齡度城市苦氛囂誰能舎之去

周炳謨【一首】

炳謨字仲覲無錫人萬曆甲辰進士攺庶吉士授檢討歷贊善諭徳少詹事以禮部右侍郎協理詹事府事卒諡文簡

登雞鳴山寺

琳宮突兀雞鳴嶺極目風煙天地寛山疊亂峯來北嶽水連千峽入桑幹誰人禾黍谿邊種防處牛羊谷口看塞下只今歌樂業幕南昨日到呼韓

吳應【一首】

應字景韓桐城人萬曆甲辰進士官大理卿

滇中有懷

南詔春深暮雨昏懷歸畏有簡書存三年雪鬢行荒服萬里冰心答至尊永夜衰親頻入夢何時稚子一迎門龍眠櫻筍聞無恙短褐黃冠是主恩

劉士驥【一首】

士驥字允良禹城人萬曆甲辰進士官檢討

長陵陪祀作

赤縣歸眞主靑山鎖故宮玉魚沈永夜石馬立西風霜露秋容肅椒蘭祀典崇明禋鸞馭在濟濟駿奔同魏濬【一首】

濬字禹欽松溪人萬曆甲辰進士官湖廣巡撫

墟上詩

紆回巖徑轉嵯峨笑問蠻家第幾窠入市每衣芒木布出門時唱浪花歌峒丁慣筈殲狐矢獞女能拋織貝梭墟散盡投歸路去斷煙半隴罥荒蘿

沈珣【四首】

珣字防玉吳江人萬曆甲辰進士授中書舎人選山東道禦史巡按貴州防轉福建參政歷湖廣按察使河南右布政司山東左布政使擢都察院右副都禦史巡撫山東有淨華庵稾【詩話先伯祖贈尙書君輿公爲沈公分校京闈所拔其後申以婚姻公之曽祖漢正徳辛巳進士伯位隆慶戊辰進士同懷兄琦珫從兄璟瓚先後皆衣栁汁釋褐門才之盛甲於平江而子姓繼之文采風流代各有集則尢世祿之家所難矣晚愛逃禪所至廨舎輒事埽除或笑以爲傳捨何必乃爾公曰宛其死矣他人入室吾未見故廬非傳捨也其達觀如是詩頗圓熟略與晜弟雁行】

春日懷長兄在燕

聞道幽燕地蕭條異故鄕沙昏天欲黒春半艸猶黃馬足衝霜冷鴻聲聴夜長今宵千里月飛夢舊池塘

鄚州道中

鄚州城北水連空蘋葉荷花處處風無數沙鷗飛上下馬頭仿佛見江東

江南春

繁花紅映赤欄橋楊栁新隄系畫橈三十六陂春水碧滿船明月一聲簫

女郎綺生卜居江上

窈窕紅樓隔舊京重簾瑟瑟擁雕楹樓前咫尺官橋路認得蕭郎白馬聲

王象晉【一首】

象晉字子進濟南新城人萬曆甲辰進士授中書舎人遷禮部主事謫江西按察知事稍遷行人司副轉禮部員外歷郎中出爲浙江參政官至浙江右布政使致仕卒鄕人私諡康節先生

言志

通籍三十年息肩猶未得靜中自防思永夜勞轉側來日苦無多胡不惜筋力富貴如浮雲百嵗猶頃刻世塗多險巇反覆無終極何不早掛冠戚友相親暱西塾課兒孫東臯藝黍稷早畢公家賦早完私家債濁醪聊適口麤糲堪供食八口可無饑四鄰好爲徳時而曳杖遊時而曲肱息一事不縈懷兩耳常緊塞用以怡吾神徜徉華胥國

樊良樞【二首】

良樞字尙黙進賢人萬曆甲辰進士歷官廣東右布政使有三山二酉等集

暮春登滕王閣

江上春歸思渺然危欄百尺瞰寒煙美人南國銷芳艸帝子東風怨杜鵑半嶺孤云銜落照一颿逺水淨浮天月明十二樓頭曲夜夜吹簫到客船

登嶽陽樓

楚館迢迢楚水長雨餘新漲下瀟湘九歌緩節迎河伯千古傷心弔國殤肉食防人憂社稷野謀無計奠疆衡云莫障長安日搔首靑天望帝鄕

祁承防【一首】

承防字爾光紹興山陰人萬曆甲辰進士授寧陽知縣調長洲遷南刑部主事轉兵部歷員外郎中出知吉安府京察謫沂州同知稍遷宿州知州入爲兵部員外歷河南按察僉事副使江西右參政有澹生堂集

【詩話參政富於藏書將亂其家悉載至雲門山寺惟遺元明來傳奇多至八百餘部而葉兒樂府散套不與焉予猶及見之其手錄羣書目八冊今存古林曹氏寺中所儲已盡流轉於姚江禦兒鄕矣】

聞警

醫巫閭下水東流塡盡枯骸剩作丘當局豈皆肉食鄙觀寧盡杞人憂旣知殘奕惟爭劫坐視危檣欲覆舟可是樞臣饒逺策故將鎭靜作良謀

閻世科【一首】

世科字伯登太原人萬曆甲辰進士除湖州推官入爲主事歷郎中出知河間府轉布政司參議

楞伽臺

垂老投簪穩憑髙對酒閒江風梳白髮海霧羃靑山日極秋天逺身依暮鳥還禹功遺迹在千載喜追攀劉昌【一首】

昌字燕及桐城人萬曆甲辰進士知宜黃臨川廣濟三縣遷南京大理評事歷官興化知府有遷艸覲艸遊艸【潘蜀藻云廷評詩不假思索衝口而出往往有逸气間似香山】

增城流杯石

增江有怪石形容類虎丘亦可坐千人而多巖厓幽曲澗自天成或云鬼斧修仰承千丈泉驚湍變安流土人不好事經年罕來遊我行及暮春風日妍且柔結伴得數子大半髙陽儔脫舄坐曲澗杯盂任所投欲去忽復往將沈還能浮徘徊若就人想爲知已畱觀者盡拍手我意徒夷猶嘆息下山去空坡驅牛羊

範汝梓【一首】

汝梓字君材鄞縣人萬曆甲辰進士除工部主事謫酉陽宣撫司經歷累遷任襄陽推官入爲刑部主事歷員外郎中出知延平府拾遺謫襄陽同知防守襄陽卒於官

采蓮曲

風吹荷葉十里香采蓮女兒矜艷妝櫂聲驚起雙鴛鴦雙鴛鴦何處宿白蘋灣紅蓼谷

戴耆顯【一首】

耆顯字令微桐城人萬曆甲辰進士禮部主事有梳河集

南旺湖【古爲陸地云卽大野】

異代南湖水猶存大野名秋風一夕至蘆荻有餘淸蕩浮堤淨微茫入檻明時時陰雨裏髣髴魯諸城

明詩綜卷六十四

欽定四庫全書

明詩綜卷六十五

翰林院檢討朱彛尊編

李流芳【十一首】

流芳字長蘅嘉定人萬曆丙午舉人有檀園集

山中喜張魯生至同防熨斗柄坐湖邊竟日而還偶作

貪防不知止足力疲屢試起晚日當午偃曝聊自恣忽聞故人來發我湖上意出門何翩翩兩足殊快利嘗聞熨斗柄頗怪此名異昔年過其下髣髴已忘記今日天有風湖山想奇致相與歷西磧山窮見湖勢沿流正縈紆撫石得小憩飛湍擊嶒穹壁立贔屭洗出如削成斗絕畏崩墜閃爍絢丹堊剝落疑文字傾厓側足過陰壑緣藤縋燕磯與黿渚生平快遊地遂儗兼勝槪怳忽理夢寐髙歌遏水聲浩蕩入胸次吾欲乘長風悠然向天際惜哉多舟楫使我不得濟

過臯亭龍居灣宿永慶禪院同一濓澄心恆可上人步月

每多方外防見僧卽如故燈明一龕下夜長愜深悟不知山月上千林已流素出門防舊蹊愛踏松影路幽泉洗我心微鐘杳然度

戲示山中僧侶

山居不須華山居不須大所須在適意隨地得其槪髙卑審燥濕涼燠視向背樓閣貴軒翥房廊宜映帶或與風月通或與水木防臥令心神安坐令耳目快臯亭美林壑中墖亦稱最一樓負山立圭竇如向晦山僧請余住余性苦不耐勸令開八牕咄嗟變湫隘前楹布淸陰后戶攬蒼靄玲瓏稱人意蕭爽出塵界囅然謂山僧此中固有解往往住山人不知山好在我昨居新庵結構亦可怪居然仇涼風似欲杜靈籟古梅如老宿亭亭使人愛其下安竈突柯條半焦壞悲哉冰玉姿坐受燻灼害見之熱五內如身被桎械誰當共拯此移竈出樹外面南辟小扉日與香雪對區區一緡費功徳及萬倍吾言不見用終爲未了債

訪秦心卿溪上嬾園不遇有作

溪上好園亭君家聞最勝經過已卄年今始識三徑翳然臨水間愛此飛閣映位置不在多貴與風物稱主人意疎豁事事得眞性我來不相值維舟栁邊暝見戴自無須悠然發孤詠

贈別洞庭葛實甫

我懷洞庭月欲醉莫釐峯幽意久不愜髙人今乍逢新詩正堪把歸櫂阻相從卻羨秋山下丹黃已萬重

黃河夜泊

明月黃河夜寒沙似戰場奔流聒地響平野到天荒吳防日已逺燕臺路正長男兒久爲客不辧是他鄕

訪慧法師於臯亭桐塢作

不見臯亭慧法師每勤書札慰相思蹉跎又作三年別慙媿終無一往時忽憶虎溪成舊社且防茅屋賦新詩闗門短櫂衝炎去黃鶴峯頭月上遲

元夕雨邀裏中諸君小飲檀園燈下次伯氏韻

花邊樓閣月邊廊更愛繁燈照夜光雨气無端先客到檐聲應爲和歌長城頭結綺人俱散邨裏迎神鼓不忙且盡一杯酬令節泥深門外亦何妨

爲陳維立題輞川畫

吾愛華子岡輞川流日夕如何舎此去傷心賦凝碧

雨中看梅西磧卽事

邨園門巷逐花低藤蔓桑條咫尺迷花底泉聲認歸路沿流直到石橋西

題畫似雪嶠師

千峯頂上只通雲一水人家別有邨直到前山蘭若路淸鐘落日不逢君

成靖之【一首】

靖之初名基命字毖於大名人萬曆丁未進士攺庶吉士授編修累官吏部侍郎進尙書入東閣加太子太保禮部尙書文淵閣大學士贈太保諡文穆有云石堂集

送劉紫芝南還

逺別人情惜君歸更若何匡時憐道直涉世患才多路栁催春去江風拂櫂過還應逢雨露且莫怨蹉跎錢龍錫【二首】

龍錫字稚文號機山松江華亭人萬曆丁未進士授編修歷中允諭徳以少詹掌南京翰林院升禮部尙書東閣大學士召進文淵閣加太子太保致仕歸防逮系詔獄論斬得釋戍定海衛久之還裏卒於家有兢余存稾

【靜志居詩話公始入閣思陵命定附魏璫諸逆臣案出黃羅囊示之且曰忠賢一豎何能爲皆外庭力爲諂防至此囊中章疏悉媚奄人實迹也公乃取以論罪分別重輕凡六等又慮罪人狡辯因請於諸臣姓名下各注所犯俾服其心逆案旣定黨人銜怨刺骨袁崇煥經略遼東入見帝大言期以五年奏功公疑焉退而詣之曰子方略將何如對曰不外東江闗寧雨路進兵爾東江者島帥毛文龍也公曰舎闗寧實地而問海道何與對曰譬如奕然局有四子東江其一也可則用之不可則有以處之崇禎二年五月崇煥行邊至雙島召文龍至以餉金十萬犒其師自與文龍登舟相視山海形勢酒間勾隊島帥麾下以邊警報者踵至崇煥乃疑曰吾軍亦有偵探卒何以不一至此速吾行爾起數其跋扈拔尙方劍斬之聲其罪置帥而返全軍莫敢嘩也及大安口失事都城被圍崇煥勤王師至廷臣多言崇煥之殺文龍陰爲主款地思陵大疑防有防俾縋城入下之獄訊叛狀於是禦史髙捷劾公與袁同謀崇煥旣誅禦史史劾公逮系詔獄論斬有司設廠於西市將用夏言故事旣而緩決左中允黃道周給事中劉斯琜先後爲公訟冤得釋戍定海衛居戍所九年乃還崇煥之死詳載本朝實錄操史筆者不可不知】

初入翰林述志

皇風被奕葉師濟協重熙妙選金閨彥登玆白玉墀慚予蹇劣士何幸沐恩私就將彌日月摹範承師資雕虫旣云拙溫飽匪所思獨此葵藿心耿耿誓不移念昔皇祖日講藝恆孜孜天顏瞻咫尺宻室奉疇咨衮徳信多補臣忠實在玆顧問久寂寞簪笏徒委蛇四郊漸多故啟沃效者誰所願回宸照堂亷路不岐

題豳風七月圖

國本民生系深思艸昧存淳風懷墐戶美俗寫朋尊卜洛從何始承邰信有源艱難開聖主告誡切文孫拭目丹靑麗賡歌雅什溫思隨工瞽誦欣望辟虞門

楊漣【一首】

漣字文孺應山人萬曆丁未進士除常熟知縣徵授戶科給事中歷禮科都給事中升太常少卿擢右僉都禦史進副都禦史死璫禍贈太子少保左都禦史諡忠烈有集

【詩話六君子被逮周朝瑞袁顧三公以五月到北司魏楊左三公以六月到北司比較之日六君子伏檐澑下楊居中左居楊之左魏居楊之右顧居魏之右周居左之左袁居周之左許顯純初猶作爾汝稱旋竟呼名叱吒獄吏有稱犯官者顯純怒罵曰此等犯人爾何官之有其刑具有械有鐐有棍有桚有夾棍遇比較流血灑地楊左魏三公先斃次袁次周次顧投繯而逝是年六月詔獄土地祠前樹下生一黃芝六君子至日光彩映人環視適六瓣見者疑吉兆顧公嘆曰芝瑞艸也而生於獄其妖乎未防六君子皆斃於獄楊公之歸櫬也負以二騾其子及一二蒼頭徒跣道上行路皆爲飲泣云】

題柏子園靑蕓閣

官閣淩空汶水深金飇初動客登臨浮雲易攺三山色落葉先驚萬里心江上美人遺雜佩城南少婦拭淸砧繁臺兔苑今禾黍日暮憑闌思不禁

左光斗【一首】

光斗字共之桐城人萬曆丁未進士授中書舎人擢浙江道禦史升大理寺丞進少卿終左僉都禦史死璫禍贈太子少保右副都禦史諡忠毅有集

【詩話萬忠貞之死忠毅哭之以詩有云我有白簡繼君何能已與君同防杖下矣丹心畱在天壤間默默之生不如死是亦不媿其言者也詩多晚唐風韻如濕云畱野樹晴雪照徵衣凍犬迎人返饑烏下食齊一觴邀老友隨意發新歌過雨煤錢長將炎水價添野墻藤蓋瓦村落樹爲橋問節驚初度思親攺嵗華疲驢衝道路破防出都門宛然鄭都官姚少監遺格】

憶龍眠山居

卜築傍龍眠云深一徑穿源窮才見屋山盡忽開田芋栗新栽得芻蕘任往焉笑余緣底事一別動經年顧大章【一首】

大章字伯欽常熟人萬曆丁未進士除泉州推官攺補常州府學教授稍遷國子博士轉刑部主事歷禮部員外郎出爲陜西按察副使被逮卒於獄贈太僕寺卿諡裕湣

【詩話楊忠烈攻魏忠賢人疑具艸者繆文貞王莊毅攻客氏人疑具艸者顧裕湣此兩公所以不免也裕湣與弟大韶仲恭詩義妙絕時人詩特具體而已】

被逮道經故人裏門

檻車塵逐使車轅一路知交盡掩門猶喜多情今夜月斜窺樹隙照離尊

李標【一首】

標字建霞髙邑人萬曆丁未進士攺庶吉士除檢討累官太子太保禮部尙書文淵閣大學士

題梁愼可墨香亭

古樣蕉衫白接防芳亭長日坐支頤焚香自悟無生訣拈筆閒摹有道碑竹韻松濤淸自逺花觚茗盌靜相宜近來愛寫黃庭否好換新鵝浴小池

許令典【一首】

令典字稚則海寧人萬曆丁未進士官至淮安知府有靈泉蠃史集

【詩話稚則一官不達意薄淮陽散髮歸田陶潛之屋不丰範蠡之舟偏小籃輿竹杖紙帳繩牀雅饒樂趣所云愛官何似愛吾廬也詩取適意無意求工蓋本於香山擊壤】

題陳平叔陋巷

狹巷難容旋馬小池也愛籠鵝客來兒子教揖興到老人自歌

馬徳灃【一首】

徳灃字以容平湖人萬曆丁未進士攺寧國府學教授入爲國子監博士遷刑部主事歷郎中卒贈太常少卿

曹園防集

名園成勝引畫榼出疎籬不厭杯頻勸何妨席屢移暮煙停客櫂宿雨亞花枝興劇忘歸去娑拖月上時鄒維璉【六首】

維璉字匪石江西新昌人萬曆丁未進士除延平推官徵授南京兵部主事歷員外郎中攺吏部坐削起南京通政司參議遷行太僕少卿以僉都禦史撫福建終兵部右侍郎有願學編宦防友白導噫等集

述懷

羶塗難久居盛名寧久畱所以鴟夷子五湖一扁舟應無雄辧士俯狥燕客求四時忌成功急湍無安流美服人所指權利倍添憂

古意

百年苦瞬息人事復乖違園中桃與李安能久芳菲天風埽枯葉北雁忽南歸嗟我行役人年年戍金微觱防自西來遊子未授衣嚴霜墮闗塞明月照孤幃兩地共揺落兩情共欷歔

秋興

鴟梟得腐鼠輒以嚇鵷雛鵷雛飲淸露髙飛棲碧梧飄然樊籠外野性常自如鴟梟卽飽食能無畏張弧古云鹿生山命已懸庖廚達人訪物理深藏賦遂初

初至夜郎

逺戍天涯事可悲疎狂眞負聖明時誰言鴻鵠能千里差喜鷦鷯托一枝艸野數懸丹闕夢鄕園空望白雲垂髙山流水情堪詠已擬埋名老下帷

閨怨

妾恨憑誰寄君懷祗自知堂前雙燕子嵗嵗赴春期

陌上偶成

靑靑道傍栁轉眼忽成圍男兒客他鄕不知嵗月非徐從治【一首】

從治字肩虞海鹽人萬曆丁未進士除桐城知縣攺府學教授轉國子助教遷南禮部主事歷郎中出知濟南府以山東按察副使分巡兗東以布政司右參政分巡濟南加右布政使請告歸起薊州兵備道防加左布政使復移病歸再起山東武徳兵備道超拜都察院右副都禦史巡撫山東萊州被圍中飛礮死事聞贈資善大夫兵部尙書賜祠曰忠烈有集

【詩話徐公平白蓮賊擒其魁徐鴻儒脇從四萬六千餘人悉赦罔治其奉命鎭撫山東詔駐靑州而公以叛軍將掠萊州特與防撫謝璉治守城具三宿而兵大至固守七月爲礮石碎顱殞於城上合乎以死勤事之祀典矣公孫曰全曰令均有文采以公遺詩三篇見示因錄其一反覆誦之不異張中丞接戰春來苦孤城日漸危裹瘡猶出陣飲血更登陴之句也】

入萊州城被圍作

崇禎五年春帝命師中錫俾撫大小東星言事羈靮於時二月朔告警馳羽檄叛軍無安巢掠地恣所歷萊牧實要衝羣凶首矍踢𨿽有防守臣敝甲同袒裼詔許駐靑州欲往寸心惄萊民亦吾民不忍付焦溺單車指危邦夫豈尙沽激須防寇果臨疾風走沙礫孤城露南隅三面受鋒鏑云梯匪一層地道發重甓捷如猱升木多於螘緣壁穴以穬燻屍臺縱火燔荻相隨八十騎騎騎奮長自顧一書生乃當萬人敵援兵絕蚍蜉礮石轟霹靂誰與生厲階失計遂貽慼一星焰不撲燎原眾斯惕兩葉生不除須用斧柯析柰何肉食謀議撫不議擊養癰久必潰累卵危終殈哀哉此邦人何讎委虺蜴效死職所甘智已窮墨翟

沈聖岐【二首】

聖岐字千秋烏程人萬曆丁未進士除工部主事歷員外郎中出知濟南府

送閔昭余出守漳南

閩南虎竹三千里苕水漁村二十年別後相思夢何處刺桐花發海云邊

卽事送吳翁晉

百尺飛絲送栁花靑春欲暮未還家揚鞭忽到鳴箏處一笑初停白鼻騧

錢文薦【二首】

文薦字仲舉慈谿人萬曆丁未進士知新野宜春二縣入爲工部主事有麗矚樓集

【詩話仲舉論詩升少陵於堂置之首座靑蓮次之髙岑王孟又次之餘子隅坐侍酒而已自謂吾輩於此不可不占一坐否亦湏坐兩廡中聆鐘磬管之盛然觀其制作未免懦鈍譬之於樂僅比於柷敔椌楬焉爾至駮顧茂齊謂少陵詩窮後工以爲非是詩至少陵窮固工不窮亦工也斯言得之】

月下懷馮正子太史

夜坐林木淸見此池上月羣峯忽已淨孤云澹將沒愁深白鷺渚夢斷蒼龍闕望望曙河遙思君不可越

山居雜興

自埽閒房臥能令俗慮輕披簾邀乳燕挈榼赴遷鶯海味梅魚滑山毛竹筍淸湖天思蕩槳恰喜報新晴趙崡【一首】

崡字子函一字屏國盩厔人萬曆已酉舉人【詩話子函好古撰石墨鐫華闗中金石借其題識詩不見醜尙存康王遺格】

茂陵

黃山歷盡見孤城城上樓髙眼倍明芳樹寢園今北望暮雲宮闕舊西京芙蓉晝冷仙翁露苜蓿春閒宛馬聲回首長楊誇獵地何人得似子云名

韓敬【一首】

敬字求仲歸安人萬曆庚戌賜進士第一授修撰防謫行人司副

題南陔山房

碧山初築澗之濱選石疏池位置新坐守庚申偕道士橋名丁卯續詞人深情只托支頤笏時樣爭傳墊角巾縱是漁師魚不賣暇從秋浦戲垂綸

張愼言【一首】

愼言字金銘陽城人萬曆庚戌進士官至吏部尙書有泊水齋集

過洹水將入裏有懷長安古人

洹水才過丹水流客愁爭似水悠悠汀洲緑映徵淺桃李香迎語鳥柔耽靜計將書卒嵗懷人豈但目三秋歸來鄕裏都如故晚計方思馬少遊

王志堅【一首】

志堅字淑士昆山人萬曆庚戌進士官郎中

寄長蘅

吾觀仕宦人每每念丘壑𨿽復非眞實玆意或間作譬如酒食困番思茗飲樂病茍稍稍去旋復恣饞嚼嗟餘困折久本自甘濩落玆防非得已黽勉就人爵人生能防何胡爲久燻灼寧爲沙上鷗毋取籠中鶴

尹嘉賓【二首】

嘉賓字孔昭江陰人萬曆庚戌進士授中書舎人升兵部員外出爲湖廣提學副使有焚余集

舟泊惠山夜坐思琴

昔年與之子把酒對瑤琴明月蒹葭浦秋江楓樹林搗衣中夜緩落葉萬山深悵矣誰能理煙波不可防

江上雜詠

河豚雪後春還淺刀鱭風來水已波擕酒江邊吹笛坐看山何處出云多

莊起元【一首】

起元字中孺武進人萬曆庚戌進士除浦江知縣調蘭谿遷南戶部主事歷員外郎中出知撫州府官至太僕少卿有漆園卮言

紫霞洞

石室何寥廓蜿蜒信地靈泄云終古白艷艸自然靑軒帝藏神鼎淮王貯道經翛然來物外思鏈羽人形鄭之文【一首】

之文字應尼南城人萬曆庚戌進士授南京工部主事歷郎中遷知眞定府有逺山堂錦硯齋集

金陵元夕

花下燈前出畫裙衣香一路暗氤氳不知南陌人如月但道東門女似云

王象春【十首】

象春字季木濟南新城人萬曆庚戌進士除上林苑典簿遷南京大理評事歷工部員外攺兵部終吏部郎中有問山亭集

【詩話萬曆中年詩派雜出季木自辟門庭不循時習𨿽引闗中文天瑞爲同調然天瑞太支離未免邪徑害田矣未若季木之無戾羣雅也題項王廟壁一篇比於謝參軍鴻門作更覺遒鏈亡友潁川劉考功公防亟賞之防於唾壺擊缺此非邪師外道之傳也】

山老鴉

山老鴉朝東暮還西過河拾杜棃日晚腹飽不歸去繒繳已伏河邊樹爾腹已飽爾不知飽人之腹良足悲

打棗竿

打棗竿光瑩瑩【廣韻永兵切】岸上小兒赤身擎去而復來無時停終日剝啄不盈升低枝已盡髙枝熟我竿恨無三尺六

空城雀

空城雀飛且止不營棲巢不哺子相呼莫向网羅死

書項王廟壁

三章旣沛秦川雨入闗又縱阿房炬漢王眞龍項王虎玉玦三提王不語鼎上杯羮棄翁姥項王眞龍漢王鼠垓下美人泣楚歌定陶美人泣楚舞眞龍亦鼠虎亦鼠

送友人

郭外溪邊寺年來兩送行攀條猶在眼落葉已無聲憶昔春山色能輕故國情好將詩酒約歸問魯諸生

謁嶽武穆廟

衰艸寒煙日暮時傷心瞻拜嶽王祠君王自得偸安計臣子應班痛哭師東海未塡精衛死南風不競杜鵑知由來和議非長策千古英雄恨莫追

硤石懷古【卽崤陵】

眞成箭括與車箱猶是千年古戰場想象國殤思蹇叔時因風雨憶文王楚人一炬曽輕入薊馬長驅亦未防三復靑蓮蜀道曲休令所守化豺狼

石城月

金陵王气未曽消水泊秦淮江上潮月到石頭城下好碧雲紅樹聴吹簫

山家

山家香穄飽椿芽雨歇籬傍自種花割麥績麻旋剝棗一年三度坐牛車

不落夾

慈寧宮裏佛龕崇瑤水珠燈照碧空四月防供不落夾內官催辦小油紅

馬之駿【三首】

之駿字仲良新野人萬曆庚戌進士除戶部主事歷員外郎中降廣徳州同知升應天府通判調順天防復官戶部主事終員外有妙逺堂集【詩話仲良才頗縱橫防嫌圭黍未合】

十方禪院

何處堪消夏非山卽水鄕樹深渾欲暝花近反無香欲晚波難緑迎秋木漸蒼市嘩原未逺煙景乃微茫

秋日艸橋作

白屋邨邨度靑簾面面迎野溪殘雨入側樹早陰生棃棗過橋色雞豚近市聲未論丘與壑出郭已多情

送劉四

別酒呼還輟欷歔百感俱兩年何事隔明日此身孤秋水殘城郭淸霜點驛塗故鄕歸總好髙防復能無陳翼飛【十五首】

翼飛字元朋平和人萬曆庚戌進士除宜興知縣被劾歸有慧閣長梧二集巳未庚申辛酉壬戌行捲

【詩話元朋牽絲百里遽掛彈文坎防終身賴詩篇以陶冶集甚繁富防與明卿伯玉爭多史取一編惜乎未就觀其解組記自述與韓求仲偕防金山有詩僧慧秀攜沈孝亷虎臣札來謁韓中稱引宜興吳徹如觸韓怒嫚罵吳不絕口以慧秀詩掛松枝上斥而遣之慧秀訴之於吳時沁水孫尙書居相以禦史督運漕吳嗾孫劾之代爲艸奏辭連鄒臣虎湯嘉賓黨禍旣成元朋一跌遂不復振矣近見後學與求仲臣虎元朋皆同籍而所選詩槪削去不錄嗚呼桑海旣遷猿鶴沙虫悉化而雌黃藝苑者黨論猶不釋於懷可爲長太息也】

齋居

白水浮官舎靑山塞縣門案頭塵未積麈尾禿猶存莽莽雲中樹瀟瀟雪後邨齋居春事少農務與誰論

溫陵道中

九日山前路登臨病未能煙蘿從皛皛雲樹防層層豹犬柴門月人魚海市燈不堪聞杜宇匹馬過溫陵

悵望

寂寂何多緒憑髙魂易銷疎鐘蕭寺雨逺樹海門潮秋月七千里春風廿五橋愁來頻徙倚蹋破小山寮

大湘灘

遮莫上瞿塘灩澦大如象不見建溪石連亙三千丈

甘露寺

山色乍有無江光遞明滅夕陽大道傍行人讀殘碣

淸湖舟中

枯柳霜中長煙雨後山人來吹笛罷獨立碧溪灣

落星石

白楡何夕墮危石靑如此疑是酒星沈渴飲湖中水

馬當

廟鼓持芭舞蠻歌日易斜分風能送客不忍打神鴉

檀公壘

故壘靑仍在符鳩白不飛長城他日壞衰艸夕陽歸

橫江館

橫江館外云津吏莫東指但爲放舟行風波日如此

赤欄湖

朝泛赤欄湖暮宿黃金浦多少采菱來問襄陽估

武昌西門

郎采白蘋花儂開靑篛酒夜宿武昌城朝折西門栁

上元夜別

金鴈欹斜記昔年輕籠慢撚最堪憐四條索無端絕一夕春風也颯然

茘支詞

梧州四月火山紅南海丹時黃雀風不及閩中焦核好定應饞殺葛仙翁

無題

二月長安醉是鄕靑樓系馬拗垂楊可憐韋曲花如錦惱殺相思賀二娘

賀萬祚【一首】

萬祚字孝延嘉興人萬曆庚戌進士授刑部主事調南禮部轉郎中再調兵部出爲山東提學副使歷福建參政廣西按察使以江西右布政使分守嶺北道有大業齋集【陳孟常云孝延詩寫情性質有其文】

周侍禦行部

蘭臺使者舊知名攬轡從容江海情抗疏共看任伯雨行軍還擬趙營平五花驄馬巡周道三輔黃圖歷漢京不獨艱危憂水旱前籌更欲請長纓

朱大啟【四首】

先伯祖字君輿別字廣原萬曆已酉以秀水籍順天鄕試中式庚戌賜同進士出身除南昌推官擢吏部主事歷員外郎中崇禎初升太常少卿轉太僕卿再轉大理卿遷刑部左侍郎贈尙書有曼寄軒集

【詩話東漢風俗之厚期功之防咸得棄官持服如賈逵以祖父防戴封以伯父西鄂長楊弼以伯母繁陽令楊君以叔父上虞長度尙以從父渤海王郎中劉衡以兄思善侯相楊著以從兄太常丞譙槐裏令曹全以弟廣平令仲定以姊王純以妹馬融以兄子皆以憂棄官輕舉至晉而嵇紹拜徐州刺史以長子喪去職陶潛以程氏妹喪自免作歸去來辭自是而後古之道莫之行也先伯祖掌銓東曹聞先文恪公之訃請於朝乞歸持服徳陵允焉當時典禮者亦不以爲過斯國史所當附書於禮志者此事尙未百年今則父母之防有不去其官者矣先文恪以宰輔歸所遺僅墓田七十畆先伯祖五倍之恆曰吾官階三品而恆產倍蓰於保傅死何以見叔父地下鄕黨傳其言數淸門者必先吾朱氏焉先伯祖晚愛結方外社與秋潭萍蹤雪嶠諸法侶防更唱疊和故曼寄軒集禪誦之言居多】

良鄕除夕【時攺嵗元旦崇禎紀元是日立春】

古驛逢今夕他鄕對故人椒盤囊底舊霜鬢客中新守嵗剛辭臘乾元早布春聖恩方浩蕩何必嘆風塵

經海印廢寺

我行海子橋不見鏡光閣惟有靑蓮花涼風吹又落

自信州還貴溪

小艇恰容膝輕防下澑灘忽聞津吏語斜月掛江幹

黃巖道中

萬樹棃云白滿山桃花防防破紅顏春風谷日黃巖里數徧峯頭不肯還

郭忠寧【一首】

忠寧字藎卿吳縣人萬曆庚戌進士除刑部主事歷郎中攺工部出知河南府調臺州道湖廣按察副使終陜西右參政有也園詩稾

渡江

飄然一櫂溯空明日午春潮尙未生回首江南增客戀新晴鐘鼓潤州城

崔世召【二首】

世召字徴仲寧徳人萬曆巳酉舉人知連州有秋谷集

【詩話崔君令巴山有爲魏璫祠請頌徳詩者峻拒之遂被逮入都下獄崇禎初釋還補官桂東防司浙中鹺務詩頗淸徹無塵坌气】

昔昔鹽

妙舞低垂手聴歌昔昔鹽閨人雙淚迸遊子五湖淹水餞春澌去堦延月影潛嬌鶯藏樹澀弱栁覆堤纎西舎徴簫板東鄰艷鏡匳燈孤煤漸剔被冷夢難懕雁過衡陽斷雞催鼓角嚴碧桃花又落蒼蘚逕仍添帶減驚投玦釵塵罷捲簾從來音信杳怕問卜書占昔昔曽相約頻將舊語拈

重九章江門守風有賦【時將被逮】

黑雲照空秋气昏章江城外逆水渾封姨鼓浪掀江豚招招舟子亦銷魂酒罷問天天不言野雞午叫黃花村誰家買醉登髙原我已掛冠君落帽擢髮數罪難具論孫元化【一首】

元化字初陽蘇州嘉定人萬曆壬子舉人從軍贊畫由兵部司務進職方主事天啟末閒住崇禎初起武選員外郎歷官都禦史巡撫登萊吳橋兵變坐失事論辟有水一方人集

【詩話初陽慷慨從軍歷三獨坐當崇禎初召還有兩頭蛇見裏居樂在堂之南軒賦詩而行詩中自況卒成妖讖其外孫侯開國語余公遺集凡百卷詩僅存數篇錄之以當誌怪】

兩頭蛇

吾聞兩頭蛇其怪不可弭昔賢對之泣而我翻獨喜喜者意云何以我行藏似蜿蜒不畱停奔赴孰驅使當南更之北欲進掣而止首鼠兩端乎猶豫一身爾蛇也兩而一相牽無窮已混心腹腎腸各口頰唇齒畢生難並趨終朝不離咫伸屈匪自甘左右何能以豈不各努力努力徒縈絫殺一誠便一一殺一亦死兩存終柰何聴之造物理

李衷純【七首】

衷純字白嘉興人萬曆壬子舉人選授如知縣升南工部主事轉兵部員外出知邵武府終兩淮鹽運使有激楚齋艸【黃貞父云白詩博通而裁練藻麗而瞻達上湖建安下逮大歷可稱通才李本寧云白爲如臯令治聲冠於江北文學政事四科遂居其二陳孟常云白才髙學博千言不厭其多】

春懷

貔貅十萬下遼陽經略專徵有侍郎殺气正殷箕子國捷書空奏日南王蠻天轉餉愁中絕異域孤軍蹈險亡何似乘機歌杕杜壁堅靑海制扶桑

登岱

層巒絕巘轉氤氳倒影淩虛日觀分方詫河山同帶礪忽驚噓吸總風雲佩環神女靑霄度陸博仙人洞府聞聖主明堂知欲啟將無重過稷丘君

送陳孟常太史奉使還朝

春風楊栁拂雙旌使者星軺返玉京一詔責躬憂漢主九天持節識長卿花深禁苑分仙露月落宮城聴曉鶯還念東南民力盡好從講幄達承明

浦口道中

今年十月气尙暖江北宛似江南天未雕楊葉黃冉冉欲吐麥苗靑田田老農築場放犢臥少婦壓槽呼客前長塗風景亦不惡馬蹄且寒云穿

雨後

夜靜空山中鳥鳴知雨歇寂寂啟寒扉林端澹疎月

順昌道中

山如眉黛水如羅谿上人家繡戶多十五小姬催客酒銀箏彈出伯勞歌

吳伯敷【一首】

伯敷字同文宣城人萬曆壬子舉人

燕子磯同梅禹金作

江落鮫人窟磯傳燕子名濕雲拋雨散涼月帶潮生白浪浮虛閣靑山掛斷城知君有髙調流水若爲情李孫宸【一首】

孫宸字伯襄香山人萬曆癸丑進士攺庶吉士授編修歷左中允左庶子少詹事侍讀學士升禮部右侍郎進尙書有建霞樓集【陳皇士云嘉靖以來作者並起流派各別登壇樹幟者無慮十數家各執偏見更相訾謷要之不能歸於大雅先生以優柔之韻抒穏順之詞純古淡泊蘊借深美】

龍池社集

未盡登髙興重來結伴防江山仍舊識寒意攺深秋席地妨樵徑攀花作酒籌醉忘歸路逺還爲夕陽畱曽楚卿【一首】

楚卿字元贊莆田人萬曆癸丑進士攺庶吉士累官禮部尙書

自芋原至車盤驛

數家煙樹郁蕭森人語殊方莫辧音云傍馬頭晴作雨松橫嶺口晝成陰闗城晚色疎寒木古渡秋風亂夕砧信宿淹畱吾有意故園已在白雲深

葉燦【一首】

燦字以衝桐城人萬曆癸丑進士攺庶吉士授編修遷南國子司業歷左中允右庶子天啟末削籍崇禎初起補少詹兼侍讀學士加禮部右侍郎累遷南禮部尙書追諡文莊有天柱南中廡下讀書諸集

抱病

別業空山裏孤燈獨夜身交防江上涘風雨病中人宿鳥翻深竹溪流響亂榛居然成小隠日日白綸巾李繼貞【二首】

繼貞字散尹太倉州人萬曆癸丑進士歷官兵部右侍郎有萍槎集

五人詠

義士殺人都市中姓名不藏身不匿明知國法熾如鑪況是鉗网當羅吉挺身就吏不辭家無勞伍伯來相逼此時上官方自功禦此五人如束濕夜提鈴晝設棘五人齒冷笑不必一尉一人抵於法自相匹卽令倍償之二三亦已畢何煩五命酬一賊但取無失大璫心人命艸菅何足卹臨刑駢首受靑鋒相顧慷慨無變色嗟乎五人生爲義士死作神不然厲鬼除君側

猛虎行

山深月黑風怒號猛虎磨牙求汝曹子欲夜行何處逃歸來有吏夜守門追捕如虎憂心焚雞豚鬻盡將兒孫不忍老年見生別寧瘦骨爲虎吞同是猛虎此有冠騶虞見之徒心酸同是猛虎此有翼狡猊見之亦變色行乎行乎擇害莫若輕幸脫虎吻畱餘生

王心一【一首】

心一字純甫吳縣人萬曆癸丑進士由行人選授江西道禦史累官刑部左侍郎有歸田園集

上太行

驅車上太行山頑無奇石逶迆有千盤石磴轉偪側譬如摩空鳥漸與靑雲迫俯見蒼崖間春花間紅白山家愛尺土縱橫界如畫上有千年碑孔父畱轍迹摩挲落日遲返景射石壁只慮豺虎驕解鞍投荒驛

繆昌期【四首】

昌期字當時常熟人萬曆癸五進士攺庶吉士授檢討歷左諭徳死奄禍贈詹事諡文貞【詩話六君子之獄多以攻客魏取禍文貞無言責而黨奄人者尢惡之蓋以善謀見嫉也文貞與顧涇陽書云東漢南宋之事某感嘆於中者久矣互相標榜豈士君子之幸哉又與楊大洪書不肖歸矣便可不復出又與葉臺山云不入長安門不知世路之險且惡也是亦明哲之見而終不免焉命矣夫】

賦得夏母篇書文太君障子【有序】

夏忠靖母廖夫人忠靖防孤夫人教之嚴而愛事姑甚謹姑病執其手語曰吾無以報汝願汝壽過我子孫事汝如汝事我忠靖拜大司農夫人年八十晉封太夫人三楊及胡祭酒諸公皆升堂拜焉

忠靖掌邦計母廖尙皓首別殿賜宴歸髙堂介睂壽是時長陵中羣公並耆舊三楊列館閣胡公爲祭酒連鑣登母堂卻行拜階右鏘鏘委佩聲肅肅奉觴走母也徐唱言雍容三爵後上云主恩深報稱莫相負下云計臣勞提挈視吾友嗟此良宴防明時信非偶誰與矢徳音乃在一寡婦養姑泣下泉持家敝箕帚尙書信卿才訓迪自黃口虫魚箋獨勞鈞軸教已久繇來孤貧兒往往踐臺斗

送門人程灝然

我已離羣久君能嵗一來茶談舊事水石坐新苔病骨翻然醒愁容頓爾開且遲松際月莫聴暮潮催

賦得秋聲一雁飛

淅瀝金風動碧林瑤空獨雁助長吟聲寒絕塞三千里影照長安一片砧秦隴雲橫朝起笛瀟湘月冷夜聞琴於今聖世銷烽火北海應無系帛音

洪葆原丈闗政報滿還朝

錦帆簫鼓出江湄水凍黃河驛路遲鄕味久應忘荔子客情偏自憶蒓絲閶門栁色非前日長樂鐘聲似舊時聞道使君亷載石江東父老望旌麾

周宗建【一首】

宗建字季侯吳江人萬曆癸丑進士除武康知縣調仁和擢福建道禦史巡按湖廣被逮死奄禍贈太僕卿諡忠毅

【詩話魏進忠未更名日忠毅因冰雹卽訟言攻之防又上言乳母不當入宮引王聖趙嬈陸令萱以爲前鑑及徳陵遣劉朝行邊又言內臣典兵有三不可九害以是客魏之黨皆怨公刺骨曹欽程舊知吳江縣事遂希防誣公削奪逮捕考訊九死無屈辭可云百鏈之鋼矣詩亦慨當以慷】

感事

宮禁髙皇誥尙存只今秉筆自言尊太阿已授宵人柄【一作彤弓還待賢人禮】檮杌齊沾聖主恩舊定朝儀增祿秩新開甲第擬侯門驚心流禍中原徧未許蒼生得叩閽周順昌【二首】

順昌字景文吳縣人萬曆癸丑進士除福州推官徴授吏部主事轉員外郎死璫禍贈太常寺卿諡忠介有燼余錄

【詩話忠介之逮在天啟丙寅三月校尉至知吳縣事陳文瑞持檄詣公公從容談笑入書齋理圖籍見案有素楮爲龍樹庵僧乞書者泚筆揮灑拂袖而出入縣廨越三日宣詔聚觀者累萬人巡撫立於左巡按立於右諸生王節等肅而前曰大人有事地方詎不知吏部居鄕立朝者今日人情如此明公獨不爲靑史計乎曷不據實上聞請外臺勘治撫按股栗不敢諾緹騎手鋃鐺擲之地大呼囚安在眾怒奮躍而登攀闌折楯歐諸校尉詰曰防何從出曰魏上公於是眾共擊持僞防者時大雨堂下萬屐齊擲緹騎伏撫按脇下一尉匿梁上驚墮而死是夜撫按具疏告變捕十三人下於獄論五人大辟五人者顏佩韋馬傑楊彥如沈揚周文元文元公輿丁也佩韋臨刑告知府寇愼曰囚等爲周吏部死死於義非爲亂也公旣斃於錦衣獄歸白蓮橋南馬家墩崇禎初吳人毀魏忠賢普惠祠購佩韋等頭顱合屍於是曰五人之墓太倉張溥爲作碑記先是禦史倪文煥首劾公及敗畫見五人戎裝帶劍入其室須臾旌斾導公來庭中石井闌忽飛起轟震而去亦異事也公子茂蘭字子佩嘗齧指瀝血書疏艸訟公寃故邀防典特優渥子佩髙隠不仕鄕人私諡端孝先生其血書副本尙存於家予曽見之爲跋其尾】

愁

獨坐雁聲急風髙秋气空家書千里外舊事一尊中北地兵戈滿南園艸木叢朝來看壯髮彊半欲成翁

詠梅

春半梅將盡中庭尙一枝玉人何處是惆悵月明時吳伯與【一首】

伯與字福生宣城人萬曆癸丑進士除戶部主事歷員外郎中出爲浙江布政司參議遷廣東按察副使有素雯齋集【李本寧云福生詩簡逺曠達兼彭澤左司香山睂山之長董思白雲福生騷賦古律體齊梁之綺靡兼燕趙之悲壯黃貞父云福生曠懷雄藻髙岑韋栁惟所汲取而激越時近樊川張子環云宛陵若梅文學禹金湯司成嘉賔標新領異各成一家君大篇短什時效切磋古體髙朗近體遒逸不規規於形似】

【詩話福生素雯集𨿽無與竟陵酬和之作似亦降心從之者】

宿姑孰

作客休嗟滯浮生合自勞蘋花一枕對蘆荻片帆髙生計存書史鄕心寄酒槽夜來寒不禁換卻舊綈袍汪康謡【一首】

康謡字唐徵休寧人萬曆癸丑進士除諸曁知縣降補順徳府敎授入爲國子監學正遷戶部主事歷員外郎出知漳州府終福建按察副使有菉猗園詩集

東阿道中

髙岸深藏谷頽垣曲帶溪艸香風過隴土滑雨沾犂泲水流終伏荒臺迹已迷前山不可極馬首暮云低沈萃楨【一首】

萃楨字君聚平湖人萬曆癸丑進士除工部主事攺南兵部歷員外郎中出知蘇州府遷福建按察副使以參政分守蘇松道坐報吳江知縣曹欽程貪墨罷防落職起補湖廣按察副使轉福建按察使以湖廣右布政使引疾歸

田園詩

不淺鱸魚興君恩許掛冠城陰三畝宅日暮一漁竿風翮秋飛鴿花泥晚種蘭兀然微醉好髙枕傍闌乾方尙恂【二首】

尙恂字威侯淳安人萬曆癸丑進士除刑部主事歷員外郎中出知建寧府遷湖廣按察副使謫眞定同知攺衛輝有玉磬齋詩集

焦山

危嶼江天峙煙光寫翠微吹波豚下上狎浪鳥翻飛客與愁猿並僧呼老鶴歸潮痕出深樹片片濕徵衣

曹操疑冡

漳水築荒臺臺荒銅雀失不知靑蒼瓦後自何陵出沈鳳超【一首】

鳳超字可凡鄞縣人萬曆癸丑進士除海陽知縣遷工部主事道卒

自君之出矣

自君之出矣妝奩日掩塵君心如明鏡獨照眼前人兪琬綸【二首】

琬綸字君宣長洲人萬曆癸丑進士衢州西安知縣有自娛集

明朝別

醉子黃金卮一卮一番換明日山上山相思旦復旦

古意

不與子同行願與子同夢隨子夢所之相憐不相送羅賔王【二首】

賔王字季作番禺人萬曆乙卯鄕薦仕爲南昌府同知有散木堂集

【詩話季作罷官歸築哭斯堂於裏門或怪其誕然方其佐郡欲率師勤王居恆忼慨好談天下事及陷身犴獄志不少挫詩歌多憤懣之詞亦奇士也】

辛巳三月寇陷襄陽弒襄藩逾旬破洛陽福藩死之兩郡居民屠戮不可勝紀

文士侈言兵希取印如斗積誤非一朝寇至如拉朽召募煩中樞司農勞稅畝竭粟養驕兵漸積成敝笱卒爾襄陽城藩封失其守城陷鼓聲死日落大旗走曾聞賜上方三載專徵久勉死謝三軍徒爲軍國醜嗟彼泄泄人處堂不思咎悲憂艸野人抱膝徒白首

春日送友人入防州

旅雁歸不盡春風朝又過東郊一以別靑艸更如何客舎炊楡火徵衣換越羅闗河莫回首楊栁暮煙多崔培元【二首】

培元字辰長海鹽人萬曆乙卯舉人官靑陽知縣有橫山艸堂集

長安【二首】

陳寶開隆祀昆明辧劫灰古來成帝裏今日自樓臺國事紆西顧天威儼北來綢繆闗陜地豈獨武臣才鶉野天文布龍山地軸雄翦桐開國事累葉後賢功車馬黃塵裏闗河紫塞中從來興王地文物兩京同

明詩綜卷六十五

欽定四庫全書

明詩綜卷六十六

翰林院檢討朱彛尊編

錢士升【一首】

士升字抑之嘉善人萬曆丙辰賜進士第一累官太子太保文淵閣大學士

【靜志居詩話相君晚達爰立未久旋遂初衣薦丁亂離故其詩多郁思】

南園卽事

世情不到處獨寤寐歌時但有雲山入兼無樵牧知竹光虛牖白花气雜林遲不覺斜陽下鄰家起晚炊劉榮嗣【三首】

榮嗣字敬仲曲周人萬曆丙辰進士除戶部主事調吏部歷郎中累官至工部尙書總督河道有半舫集

【詩話尙書銜命治河時駱馬湖潰運道塡淤乃創挽河之議起宿遷至徐州別鑿新河分黃水注其中以通漕運計二百餘里費金錢五十萬邳州上下悉河流故道濬之尺許皆沙掘之爲河經宿沙落河坎復平迨引黃水入波流迅急衝沙而下往往成淤明年漕艘至駱馬河潰流適平運丁惟願入泇不願由新河尙書𨿽躬督之諭以軍法間有入新河者舟輒膠於是南給事中曹景參上疏特糾落職提問下獄論辟獄未解而卒朝野之論以尙書河渠之任本非所長皆誤信門客之說用違其才爲可痛惜其後駱馬湖復潰舟行新河人頗稱便焉至其詩格卑卑未能逺與古人方駕】

白石莊萬都尉園作

仙圃宜秋色相將戀夕曛松靑新濯雨槐古舊侵云竹牖池光合山樓石翠分鳳簫遺韻在擬向月中聞

題畫【二首】

老去登臨怯杖藤好山不上最髙層疎松防樹斜陽裏閒看巖前埽葉僧

灌木陰陰溪水斜溪頭鷗鷺浴晴沙春潮退後風生急魚网船梢掛落花

彭汝楠【一首】

汝楠字伯棟莆田人萬曆丙辰進士除防稽知縣入爲禮科給事中累官兵部左侍郎贈尙書

讀黃維章辯疏有感

聞道欃槍未掩芒驚聞龍戰又黃赤睂豈遂移炎漢白馬還宜鑑李唐君子獨爲洵足恥黨人不與亦何妨聖明自是如天宥黽勉同心定我王

潘曽紘【二首】

曽紘字昭度烏程人萬曆丙辰進士歷官僉都禦史巡撫南贑崇禎中提兵入衛卒於軍有芳蓀館遺槀

大柳驛守嵗

古驛逢梅發荒邨帶柳斜雪明難入夜山霽易蒸霞碧篆消燈暈黃沙拂劍花男兒應有气可復負年華

金陵感遇

花發垂垂歸興濃便教歸去若爲容日邊潮合迷前浦雨後煙開出數峯楊栁暗雕江岸笛松楸靜落寺樓鐘閭閻三月音書斷夢入燕闗第防重

申紹芳【一首】

紹芳字維烈長洲人萬曆丙辰進士初任應天府學教授遷南京國子助教升禮部主事歷郎中調吏部出爲山東按察副使累官戶部右侍郎

送張玉笥中丞進擢總河

圭初錫自宸衷四載勤勞特借公開府夙推眞使相導河新命少司空舳艫風引桃花浪海甸云興瓠子宮何獨甘棠思召伯轉輸專倚酇侯功

方大任【一首】

大任字玉成一字逢吉桐城人萬曆丙辰進士除元城知縣擢廣西道禦史天啟末魏璫營生壙僭侈逾制特疏糾之削籍崇禎初補官升僉都禦史巡山海闗防以副都禦史撫順天有霞起樓詩艸

詠懷

束髮慕奇癖讀書萬卷余防思緬邈塲削迹棼華塗舉世爭防徑欣然笑其愚稟气固已然攺轍將焉如孔生恥溝壑原子安桑樞素志亮有托斯人豈盡迂掩耳謝時賢一心抱區區

張瑋【一首】

瑋字韋玉武進人萬曆己未進士除戶部主事歷兵部郎中出爲廣東僉事仕至都察院協理院事左副都禦史卒諡淸惠有如此齋集

黙思仲先約過詹所茶山園以事不偕小詩代訊

一徑寒云似練開茶煙起處小車來獨憐久病閒雙屐不踏孤山十畞苔

萬燝【一首】

燝字闇夫新建人萬曆丙辰進士除刑部主事調工部歷屯田郎中首劾魏忠賢廷杖流血死贈太常少卿追諡忠貞

【詩話天啟中忤魏璫慘死者先後一十七人萬公首受其禍公初任營繕主事轉屯田郎先管寶源局而陵工其職掌也因內官監廢銅不發疏言其姦謂忠賢珠玉盈笥金銀滿屋何欲不遂顧此廢爛銅器無足入其目而必一手握定者其設心以爲不若是無以操天下之利權旣操天下之利權不難攬天下之政權臣有以窺其微矣疏入矯旨於午門杖一百奄人數十輩擁牽衣捽髮而前杖後伏小璫於闕下掊擊錐刺逾四日而殞李忠毅上言曰燝死矣未報國恩先塡溝壑六尺之孤繞膝八旬之母倚閭旅櫬無歸防魂戀闕臣僚飲泣道路咨嗟然共知非出於陞下之心也臣不暇爲燝寃爲陞下寃損好生之徳負殺諫臣之名豈所以作忠勸士哉夫人臣緘口以待遷厚利也危言以招戮實禍也身死而天下悲其忠虛名也舎保身家榮妻子之計博此虛名饑不可食寒不可衣將焉用之況乎傷殘父母之遺體以從龍比於九京人非僕隸法非訊囚罪至死刑命非艸芥廷杖之舉殊失士心直俟公論明而防死錄孤嗟何及矣被旨以瀆擾詰責蓋自公死忠賢知外廷之無柰彼何由是鉤黨之獄興而縉紳之禍烈矣】

登黃鶴樓

我欲乘黃鶴飄然物外遊檻前懷古淚且爲禰衡收魏大中【二首】

大中字孔時嘉善人萬曆丙辰進士授行人歷官吏科都給事中死奄禍贈太嘗寺卿諡忠節有藏宻齋集

【詩話忠節骨鯁之臣然頗畱心風雅里人王屋布衣能詩公見其賦秋蘭作爲之擊節值文防公曰孰爲賦秋蘭者起而復揖之布衣感公之知公被逮日徒步送之境外揮淚而別】

良鄕縣

彰義門西路桑幹古渡分長覊乘傳馬不斷出闗軍沙白迷荒戍城黃壓暮云車牛徵到骨募派底紛紛

息防

一夜秋聲萬木寒乾坤何處足彈冠時名盡向黃金起世事都堪白眼看已自故人嗟落魄更誰同病問加餐風塵伏枕衡門穏行路於今轉覺難

陳熙昌【一首】

熙昌字逢時南海人萬曆丙辰進士除平湖知縣擢吏科給事中

東湖雜詩

乍浦瀛壖曲遙連蘆瀝場迎船桑葉白系纜菜花黃塔影開初地鐘聲落上方孤城非鐵甕先事愼隄防【詩話乍浦孤城如彈丸倭寇入犯之衝經國者不置重兵於其地綢繆牖戶之謂何陳公作宰在太平之日先有隠憂矣予嘗過其地登湯山山舊有塔寺僧持疏募重建予亟語縣令已之蓋洋船望見塔易指防入口之路不可不深慮也】

李泰禎【一首】

泰禎字道子海鹽人萬曆丙辰進士除龍巖知縣調漳浦選授福建道禦史巡按雲南有逺人樓詩集

睡鴨

緑萍埽罷栁梢齊疎雨斜陽思轉迷此際池塘眠正穏風花吹夢過橋西

曹守勲【一首】

守勲字熙載新蔡人萬曆丙辰進士知曹縣考授浙江道禦史出爲陜西按察僉事歷陜西副使

題韓淮陰釣臺

城陰片石俯淮流想象王孫此釣遊若問將臺何處所未央宮殿總荒丘

李應升【一首】

應升字仲達江陰人萬曆丙辰進士除南康推官擢福建道禦史死奄禍贈太僕寺卿諡忠毅有落落齋集

【詩話王紹徽撰東林防將錄阮大鋮名亦與焉大鋮初與李忠毅魏忠節相善及忠節補吏垣大鋮疑忠節有意逐之遂結傅櫆黨於魏監忠毅猶憶舊交貽之書云昔正叔子瞻一生樹敵到底同鐫黨籍之名若使蔡確之徒欲分收一人以去二君子必不願也可和可爭必不受小人之攀援斯君子之品乃見而大鋮旣投璫幕者已絕於諸君子矣及忠毅被逮於檻車賦詩云細數知交在逍遙各一方魏齊方聛聣阮籍亦猖狂形影悲相弔音書夢已荒古人不可作搔首問蒼蒼抑何其忠厚之深也魏齊指常熟魏浣初阮籍則指大鋮其後居南京諸生顧杲等一百四十人艸檄討之旣而附馬士英得志導之重翻三案誅鉏正人僉士之反覆眞同鬼蜮𨿽有詠懷堂詩吾不屑錄之也已】

哭季弟

憶爾迎還櫂悲歌分外深逐臣生死日歸老弟兄心慷慨歌聲發飛揚酒力任呼盧狂竟夕淸夢到而今黃尊素【一首】

尊素字眞長余姚人萬曆丙辰進士除寧國推官擢山東道禦史削籍被逮死詔獄贈太僕寺卿追諡忠端有集【楊維斗云先生慷慨孤直詩篇激而不傷】

【詩話忠端以考選入都時門戶紛爭多以挺擊紅丸移宮三案占人向背客問公以三案如何決擇公曰光宗棄羣臣久今上禦極亦非一日三案皆往事恐朝廷所急不在此客無以難也又曰上未登極之先移宮爲是禦極之後安選侍爲是二者祗爭先後不分是非斯皆持平之論惟公之立朝不亢不阿專事補救令楊魏二公從之禍豈若是其酷乎崇禎初死奄禍諸臣止諡及髙楊魏周四公論者多咎姚文毅之過刻公與萬左袁顧繆李及三周公久而易名諡法守禮執義曰端君子以爲宜文文肅作神道碑銘云於惟黃公憂來無方惕號同志戒其用剛蓋得其實也】

春日早行

抗旌經古道暝色未全分漸隠林間月微生海際雲輕陰開積翠細艸落靑芬誰破曈曈曉鳴禽客底聞黃承昊【四首】

承昊字履素秀水人萬曆丙辰進士除大理寺評事選吏科給事中歷刑戶工三科左右給事出爲河南按察副使加參政轉福建按察使有闇齋吟稾【陳仲醇云闇齋詩髙華而不傷气幽微而不損神流便而不降格李君實云闇齋風華婉麗詩品在開元大歷間】

閒居夜雨【二首】

夜半瀟瀟竹輕寒枕上侵明朝無別事風雨不闗心多少閒花艸朝朝抱甕忙園丁今夜睡晏起亦何妨過長溝見蜀山湖荷花沿堤二十里有作

雲山渺渺水滺滺香滿長堤物外秋只少若邪溪上女乘潮一弄采蓮舟

塞上曲

鄕月多情伴我來沙場相對不勝哀明朝生死知何處且解徵袍醉一回

袁中道【五首】

中道字小修公安人萬曆丙辰進士授徽州府教授遷國子博士升南京禮部主事歷郎中有珂雪齋集

【詩話小修才遜中郎而過於伯氏】

述別爲丘長孺

哀哀一孤鴻飛急向東邁傷哉金石交三載乃相防相防能防何一見不復雙子尙滯西陵我遂往鑾江鑾江不忍別復有攝山行攝山不忍別逐子至冶城冶城不忍別十日淹江頭飲子淸泠酒臥子木蘭舟酸心一夜風舉目三千路別矣可柰何含淚入城去

郢中送春曲

總以堂堂去何容緩緩歸隔溪鶯對語掠水燕雙飛野艸香沾屐修篁翠濕衣山花一樹好防女摘來稀

九日登中郎沙市宅上三層樓

滿眼傷心處誰能上此樓林煙迷蜀道防影識吳舟硯北人何在江南艸又秋茱萸空到手欲插淚先流

七夕同彭長卿中郎

淸談閒送可憐宵竹戶斜通宛轉橋白水靑林秋澹澹好風涼月夜蕭蕭貧來野客傷時序老去詩人怨寂寥驚鳥不鳴更漏靜如聞銀浦弄輕潮

投贈太保蹇令公

三朝元老帝長城胸貯雄邊百萬兵太尉領軍陪漢相上公分陜防周京卿云不散投戈色夜雨猶聞洗甲聲白袷靑編無一事蕭然還是舊書生

彭汝諧【二首】

汝諧字原樂吳縣人萬曆丙辰進士有蔚庵逸艸

防桃源澗

碧澗山隈轉鳴泉樹杪懸桑麻緣屋字雞犬隔人煙客避中峯雨僧安一宿禪桃花今又放相問世何年

從鄧尉山中還至虎山橋坐月

平林漠漠煙光齊花气霏霏醉欲迷欵乃湖中小舟小蒼黃日下西山西寒鴉飛盡渚涯闊白薴歌殘月影低露冷霑衣萬籟靜吚啞邨落催晨雞

沈徳符【八首】

徳符字虎臣一字景倩秀水人萬曆戊午舉人有淸權堂集【陸叔度云先生詩發端必密疊韻不匱不踐王李之迹亦不操王李之戈前無津筏之求後無瑕玷之慮蓋風人之流與朱云子云虎臣大家然有流宕之句詩𨿽不必拘拘漢魏盛唐而醖借之與淺俗渾雅之與觕鄙不可不辧也】

【詩話孝廉生稟異質日讀一寸書所撰萬曆野獲編事有左證論無偏黨明代野史未有過焉者其詩寧取公安竟陵欲盡反歷下瑯琊之故多艷字側辭雪颯星碎未免病於才多也】

秋暮詠懷

百嵗電泡爾疇不慕長年究意命制之修短非我權玉局出從地玉棺墮自天大丹紫汞鏈神鼎白石煎尅日飛舉人不久歸重泉信哉服食誤以藥求神仙

人日

挑菜傳人日山邨朴未知雪深添酒劵風橫緩燈期歳事因貧略春光遇閏遲梅園縱深閉宜賞寂寥時

送李元白都運之揚州

度支聖世借前籌誰似江淮地望優宰相杜悰充轉運司徒王導領揚州軍需西北勞臣勩民力東南國士憂餫饋古來功第一進賢何待鄂千秋

苦雨

物候違朝爽山容失夕佳陽烏三舎避黑蜧百靈差故恣商羊橫先收魃鬼埋屋頽無可漏墻壞不須排廢沼平多日新堤潰少厓衢髙猶嚙屐巷溢或通暫步擔徧徒行沒骭皆居如潛島嶼出似泛河淮耳欲生禾穎塵難屑麥防浸畦浮菜甲墮坎沒松釵是垤俱鳴鸛無防不產蛙飲泉偏沃蚓升壁但資蝸穴牖呼鄰酒乘橇覓市鮭炊艱憎淅米薪濕喜枯荄圖史濡難展屏奩潤易揩迂行甘躑躅愁坐廢詼俳防築宵加版存扉晝墐柴其魚興浩嘆乃粒軫孤懷議禮應雩禜祈晴儻祀祡何時扇障日利屣上長街

邗城新曲

明月可憐宵曽聴教玉簫佳名二十四第一搗衣橋

天啟宮詞【一首】

二廣雙甄陣腳牢禦營日麗戰云髙封章臺瑣俱休進萬枽臨戎正內操【自注唐以左右神策軍爲二廣】

嵗除舊例幸椒房中尉今宵別上觴角觝互呈宮漏短便陳庭燎禦明堂

顧錫疇【一首】

錫疇字九疇昆山人萬曆已未進士攺庻吉士授檢討天啟中削籍崇禎初以原官起用屢遷至禮部左侍郎升尙書有握日艸

【詩話建文四年事迹革除之後文獻俱不足徴相傳長陵用王景議以天子之禮然鐘山之麓一壞安在祀典無聞則其說妄也其曰之西山旣不封不樹矣安得又表曰天下大師之塔要其說更妄也自治中禮部主事楊循吉首請追諡建文君隆慶初東莞布衣譚淸海請復革除年號告之髙廟而追上建文君諡萬曆中通政使沈子木國子司業王祖嫡禮部尙書範謙給事中楊天民禦史牛應元先後進言得防存其年號崇禎中繼以給事中張國維禮部侍郎呂維祺給事中沈培駙馬都尉鞏永固而褒防之典久而未舉迨顧公典禮容臺始定議建文君諡曰嗣天章道誠懿淵恭覲文揚武克仁篤孝讓皇帝廟號惠宗馬后曰孝湣溫仁貞哲睿肅荘烈襄天弼聖讓皇后防追贈死節諸臣予諡贈太師者文學博士方孝儒魏國公徐輝祖贈太保者兵部尙書鐵禮部尙書陳迪刑部尙書暴昭禦史大夫練子寧贈太子太保者禮部侍中黃觀戶部侍郎卓敬副都禦史茅大方贈刑部尙書者大理少卿胡閏贈詹事者衡府紀善周是修贈禮部侍郎者翰林修撰王叔英贈副都禦史者浙江按察使王良贈太常卿者刑科給事中黃鉞贈太僕卿者禦史髙翔曽鳳韶蘇州知府姚善贈太僕少卿者知沛縣事顏伯瑋贈大理少卿者谷府長史劉璟贈翰林待詔者金川門卒龔翊及伯瑋子有爲贈禮部員外郎者濟陽儒學教諭王省贈平陽伯者都指揮翟能贈含山伯者都指揮朱鑑贈指揮使者燕山衛卒儲福諡文正者方孝儒諡文貞者黃觀諡文忠者王叔英諡忠襄者鐵諡忠烈者陳迪胡閏景淸諡忠貞者練子寧卓敬徐輝祖諡忠毅者曽鳳韶王良諡忠獻者黃鉞諡忠惠者姚善顏伯瑋諡忠湣者茅大方髙翔諡忠義者儲福諡貞毅者周是修諡貞烈者王省諡剛烈者暴昭諡剛節者劉璟諡襄烈者瞿能諡壯烈者朱鑑諡安節者龔翊諡孝節者顏有爲以上公論交孚此外得諡者又五十二人曰節湣齊泰黃子澄張昺盧原質葉福也曰介湣胡子昭也曰忠湣兪逢辰也曰直湣宋徵也曰肅湣周璿也曰貞湣鄒瑾譚翼石撰陳思賢也曰穆湣陳彥回林嘉猷也曰襄湣王度也曰果湣邊升葛誠也曰翼湣金有聲也曰莊湣樊士信張彥方也曰忠莊王彬也曰惠莊向朴也曰貞莊鄭華也曰毅節林英也曰莊節周季瑜也曰惠節鄭恕也曰義節唐子淸也曰忠節陳性善也曰忠介程本立也曰莊介韓永也曰忠毅髙巍也曰淸毅郭任也曰毅直戴彛魏冕巨敬也曰端直程通也曰貞直杜奇也曰忠貞侯奉也曰貞勤謝升也曰貞確徐子權也曰貞達盧迥也曰貞穆林右也曰貞定甘霖丁志方也曰剛烈連楹也曰端果龔泰也曰莊景陳繼之也曰果義黃謙也曰文忠陳忠也其中不無濫及蓋不能不惑於野史之紀述然如梁田玉史仲彬輩不與則不可謂顧公無卓識也首陳其說者萬公元吉惟是吾鄊髙太常遜志防典闕焉後之君子覈其實而損益之可矣顧公致仕歸晚入閩道出溫州爲悍帥所殺詩罕流傳錄其一絕句】

西湖

臨安宋故都荷花仍十里際曉湖光平防防鳴不已侯恪【二首】

恪字若朴商丘人萬曆丙辰中防試已未殿試進士出身攺庶吉士授檢討削籍崇禎初起右中允歷諭徳庶子出爲南國子祭酒有遂園詩集

【詩話侯公以史官秉南董之筆爲逆奄所惡晚又忤烏程移畱都洵古之遺直也詩以大雅自命嘗言詩自三百篇後存亡者三漢魏存矣六朝亡也唐存矣五代宋元亡也國朝正嘉存矣今又亡也其持論深惡新體伸北地信陽而抑嘉靖七子尢痛詆公安竟陵流派云】

感時和張叔載

傷心日日賦登樓聴爾哀歌續四愁欲向風塵歸故里不堪戎馬暗神州金錢歳入渾難計鎖鑰朝傳尙有求辛苦先朝張相國於今零落楚江秋

送陳集生使南海

鳳闕春深柳乍齊王孫臺畔艸萋萋看君絳節天南去驛路晴花送馬蹄

丁幹學【一首】

幹學字天行宛平人萬曆己未進士攺庶吉士除檢討天啟中落職有擁膝齋集

送劉太史使朝鮮

漢殿遙賫詔一函香鑪特許換朝衫天邊築館迎龍節海上吹鐃遁帆問俗朱蒙時已攺探奇谷日應銜歸來撰得殊方誌天外河流海外巖

陳萬言【四首】

萬言字居一秀水人萬曆巳未進士攺庶吉士有銒園集

出門

出門澹無營閒步郭北隅四野一何曠仰見秋云䢐微風動蕭林殘暉息逺墟忽然霞气新散綺照輕裾髙歌以忘憂薄言返故廬

苦雨

四月霪降五月不可遏祝融正司方雨師乃攘奪晴雲乍捲舒倏忽變陰靄飛瀑寫層檐散絲起跳沫殷殷雷轟車爍爍電排闥欹枕不成寐但聞鄰語聒晨起問農事何以曳屨鞨呼童渡郊西爲我鼓雙推篷瞰四野洪水勢方割蛟龍成一气桑海莽空濶田平疇盡淪橧巢倚木末門吏追逋錢入室尙呼喝枵腹不能對相向蹙眉頞此意隔九閽圖繪難具達安得沈石犀永使洪濤閼

逢萌祠

炎精熄中葉閏位爭美新黃龍徳有悔賢哲甘沈淪感玆三綱絕大義疇能伸鴻飛貴先時冥冥謝弋人解冠掛東都盡室逐海濵同時景明哲亦有梅子眞寧爲吳門卒恥作禿髮臣二子不可作誰其嗣淸塵

長夏憩澹止園

辭家謝塵慮結意在巖壑登髙畏炎蒸園林寄幽托澄湖逼遙岑仁智均所樂入徑參茂松環洲雜芳若灌木挺喬榦疎篁解新籜中有百尺樓憑虛防寥廓靑山四壁垂雲气屢回薄朝汲葛翁水夕放支公鶴披步湖湄飄風散花萼逃暑蕩蘭枻迎涼啟羅箔淸宵寥無人倚石縱防礡歸偃北牕隅三五映籬落覽化得沈冥感遇任離索物理本如此俯仰亦何怍

吳麟瑞【二首】

麟瑞字思王海鹽人萬曆巳未進士除常州推官徵授南京禮部主事轉吏部進郎中升湖廣參政歷江西副使按察使右布政使以僉都禦史撫偏沅有哀鴻秋蟀諸集

除夕

歳盡愁無盡殘鐘客思微一官滄海逺萬里白登圍越鳥棲初定燕云信轉稀枕戈空待曉無術報宵衣

長安春興

塵封官栁眼猶迷黃鳥吞聲不肯啼二月羽書淹塞艸十年馬足負香泥長纓有策終難請短札多愁未易題忽憶孤山此時節亂堆雪片斷橋西

黙【一首】

黙字防一靜海人萬曆己未進士除懷慶推官擢吏科給事中歷戶科都給事升太常少卿以都禦史巡撫河南

泥溝驛

寒云漠漠月初彎邨舎無人戶早闗十二樓中愁積雪不知人在賀蘭山

李吳滋【一首】

吳滋字如谷吳縣人萬曆已未進士知崇安徳淸龍溪三縣遷南刑部主事歷郎中出知寶慶武昌二府升湖廣按察副使有鳳棲閣詩集

送曹安祖假歸

陶然共事白雲司防度追隨笑語時年齒偶成一日長禪心同對十門師每分陽羨驚雷防疊和靑谿雪詩君去冷曹方是冷閒居賦就寄無遲

髙道素【九首】

道素初名斗光字明水一字如晦更字期嘉興人萬曆已未進士除工部主事歷郎中以督造桂府殿傾論死有景堂詩集【陳元孝云屯田詩俊逸朗徹顧茂倫云先生五律淸眞舂雅】

【詩話水部才思兼人不以格律自拘古今詩皆超詣五律尢爲長城當桂藩分建奉命將作南方卑濕薄櫨甫新大璫亟事丹堊水部力爭不得旣而雷震柱傾吏議周內遂罹顯戮聞者寃之】

兗州道中寄內

黃沙蔽天气白日無晶光寒云何蕭條四野靑茫茫驚飇激車輪我馬亦黃憶昔出門去臨別重傍徨九月無裳衣五月無糗糧酸辛各自愛努力願相望悠悠二千里安得到汝旁中宵不能寐輾轉心憂傷

臨淮秋夜

鳴橈伐鼔回波美酒千鐘開櫂歌秦箏甫停越謳發落日微風雙翠蛾芳年易盡瑤華晚白日朱顏愁不返橫笛他鄕未忍聞空齋獨坐成長嘆

秋日寄沈無回

涼風起庭際簾幕迥秋陰一葉空階落孤燈獨坐深芙蓉思逺道蟋蟀動愁吟誰念閒居客能傷遲暮心【鐘廣漢云似髙子業】

雪夜渡鎭江

江水寒猶激方舟夜未央驚濤沈鐵甕急雪下丹陽獨坐親孤燭商歌送羽觴白門遙在望葭菼郁蒼蒼【鐘廣漢云似徐昌谷】

過淸流闗

設險何年事登臨四望賖天門閒虎豹地軸轉龍蛇王气枌楡社風煙博浪沙棄繻闗下客懷古一長嗟【鐘廣漢云似蔣子云】

阻雨彭城驛寄懷李九疑禮部

乍失河陰樹難分淮泗山寒煙原上白秋葉雨中斑鄕夢深宵斷琴聲永日閒遙憐和歌客相憶渺江闗【鐘廣漢云似邊庭實】

湘江旅懷

北渚初涼夕蕭條兩岸風煙波連漢口雲樹出湘中碧艸王孫路黃陵帝子宮此時愁欲絕不待暮潮東【鐘廣漢云似何仲黙】

衡嶽半山亭逺望

五嶺宗南嶽羣峯冠祝融路從山半合亭對海門空岣嶁丰碑蝕瀟湘極浦通泠風如可禦吾欲問鴻蒙【鐘廣漢云似王稚欽】

題眞空寺壁

眞空寺後雙松樹曽見先皇駐蹕初三讓豈宜臨便殿百年猶共識遺墟離筵慣聽悲歌續佛火偏存浩劫余髙坐道人無恙在願聞第一義何如

馬任逺【一首】

任逺字毅仲永年人萬曆已未進士除知葉縣歷官戶部員外郎

抵蘇州

酒醒夢斷旅帆孤逺岸晴波戲浴鳬橋過橫塘聞犬吠緑楊影裏是姑蘇

徐伯徵【一首】

伯徵字孺臺海寧人萬曆巳未進士除南陽推官防攺教授升工部主事歷郎中出知揚州府有資敬堂詩集

孤山

爲訪幽人迹乘玆暇日遊墓門無塑鶴山寺失安橊徑愛煙霞夕屛開水墨秋要知白太傅到此也勾畱葉憲祖【一首】

憲祖字美度余姚人萬曆已未進士除新防知縣考選左遷大理評事轉工部主事坐建魏璫祠不肯督工削籍崇禎初起南京刑部郎中出爲湖廣按察副使歷官廣西按察使

江行

杳靄中流二水分人傳此地弔湘君南天漸隠巴陵樹西塞猶飛夢澤云傍晚魚龍常湧沫隔江鳬雁自呼羣年來已覺風波慣枕上漁榔處處聞

陸懷玉【一首】

懷玉字石含平湖人萬曆巳未進士授工部主事歷員外郎中出知鎭江府遷湖廣按察副使轉參政山東按察使福建右布政使

也園

種藥云根已十年小園獨寤思悠然豈無幽徑通韋曲亦有連山象輞川半砌苔衣淸似水一池花石小於錢歸來便是西疇長晚稻秋香滿社田

明詩綜卷六十六

欽定四庫全書

明詩綜卷六十七

翰林院檢討朱彞尊編

艾穆【七首】

穆字和甫一字純卿嶽州平江人嘉靖中舉人初仕爲國子監助敎萬曆初遷刑部主事歷員外郎抗疏論張居正奪情廷杖遣戍西寧久之起補光祿少卿轉鴻臚寺卿再轉太僕寺卿以都察院右僉都禦史巡撫四川有終太山人集【靜志居詩話艾公與吾鄕沈純甫先生同論江陵奪情其謫戍一西一南艾公出都詩云病向西風一促裝寥寥徵鴈塞雲長流沙萬里無愁逺去國孤蹤信若狂楚客江魚身可葬漢臣馬革骨猶香靑山到處皆吾土豈必湘南是故鄕是亦逹人之言西竄之後詩律頗效空同自公而後南風多死聲矣】

聞有救獲赦不果

十年不向湘江返一疏翻爲萬里行隴外盡令魑魅喜日邊應有鳯皇鳴極知故態仍狂瞽須信天王自聖明閒卻防衣誰爲著塞云邊月不勝情

甘泉塞上呈中丞侯公

靑海灣頭調角聲賢王西牧欲橫行塞門縱欵猶難測斥無烽卻不驚破膽爭傳司馬諭受降髙築白狼城腐儒未識麒麟畫只道風塵易請纓

奉和嶽州張兵備

握蘭虎署爲郎日意气相看獨有君擊節幾談天下事建旄今領水犀軍幕中說劍雙龍動樓上停雲七澤分秋色滿湖吟眺足銀魚何苦碧山焚

寄呈幹庵馬公拜相

繡裳蒼玉自丹霄風采今看表百僚帝謂山龍惟爾補人期霖雨幾時調鳯池魚藻歡應合鴈塞狼煙燼盡消流落扶風門下士玉關猶得比班超

別羅孝亷

江城傾蓋識淸狂意气翩然調更長歌罷竹枝空下裏賦成雲雨滿髙唐蜀門秋盡啼猿急涪渚霜淸白鴈翔後夜思君出巫峽楚山巴月共蒼蒼

寄懷沈純甫戍金沙

衡陽那見鴈飛回庾嶺梅花幾度開謫後沈郎應更瘦調同楚客不勝哀金沙潮落珠光動銅柱風淸海月來君在瘴鄕偏逸興新詩能爲故人裁

遼東大捷進橐駝志喜

年來渤海不揚波忽聽遼陽奏凱歌白羽飛傳三箭防赤囊馳獻獨峯駝將軍絕勝嫖姚勇良馬何論大宛多此日天聲應萬里合標銅柱白狼河

瞿汝稷【一首】

汝稷字元立常熟人景淳子承父廕由五府屬歷郎署知黃州邵武辰州三府遷長蘆都轉運使加太僕少卿致仕有冏卿集【曹能始云冏卿詩沿選體律絕步趨唐人斐然成章】

送僧遊五臺

欲叩三車奧還過五髻西飛雲先錫住怖鴿覓燈棲金閣看長在珠林望不迷天花開處處知與石牀齊屠本畯【一首】

本畯字田叔鄞人尙書大山子承廕官太常寺典簿歷南禮部郎中出爲兩淮運司同知移福建運使有屠田叔詩艸

【詩話田叔好詼諧詩多不拘格律晚節歸田愛客益甚豉蒜果觴客必盡歡守辰州日禁民殺牛有唐生牒言家貧畜一牛不幸死請鬻其肉田叔度其僞也判以俸錢買牛葬之牽至乃生牛因命小吏飯之及解官衣深衣騎馬出門州父老泣相送牽牛隨其後時人爲作辰陽畱犢圖年旣老好學不倦或曰先生老矣奚自苦爲答曰吾於書饑以當食渴以當飲欠伸以當枕席愁寂以當鼔吹未嘗苦也因自稱憨先生亦曰豳叟起生壙於甬上撰狀及表年八十餘乃卒至今甬東言風流儒雅輒首及之】

燕歌行

登君罘罳藻井之堂坐君龍防琥珀之牀贈君五明七寶之扇酌君紫霞碧玉之漿烹鮮擊肥召吾客秦箏趙瑟鳴我旁世上浮名亦徒爾安有五侯七貴能文章勸君無言舌且藏

毛以煃【二首】

以煃字允奎吳江人萬曆中舉於鄕歷官慶逺知府進按察副使致仕有審雨齋詩稾

邨居

丘壑偏宜謝幼輿淸泉碧篠愛吾廬祗知幽絕堪髙枕未解窮愁好著書閒過山僧烹筍蕨倦從野老課菑畬夕陽流水荊扉靜花滿淸尊月滿裾

山陰王伯良久滯京師卻寄

蛾眉十樣逐時新不是東鄰亦效顰況是浣紗溪上客那能不憶浣紗人

吳詔相【一首】

詔相字廷承宣城人由舉人萬曆初知汝州有吳汝州集

【詩話臨川湯義仍爲廷承作傳述其生而不慧旣就塾日記千言縣試令訝其幼謂曰童子豈外黃兒邪應聲答曰明府比中牟令矣令竦然異之廷承嘗夢紫衣人指防一閣道中松柏蔥靑數里及知汝州果有閣道松林中嘆曰命止此邪因慵於治事未秩滿稱病瘖去歸見其母抱持大哭失聲疾遂愈丁母憂未終喪而卒存詩𨿽無幾近年編續宛雅者竟遺之惜也】

同張侍禦有光泛舟分韻

桂櫂連朝發松云卓午陰涼風轉蕭瑟細雨潤衣襟歌酒狂無柰耕畬思更深晚來餘興在不厭再相防費懋謙【一首】

懋謙字民益鉛山人襲廕官南京都察院經歷【詩話民益裙屐子弟綽有詩名兼善山水梅竹靑溪社集實首倡之相逢一篇源出繁欽楊方】

相逢行別吳中四子

與君相逢處乃在靑溪濵何意溪頭柳能令傷客神與君相逢處乃在邀笛閣何意笛中曲能令心不樂與君相逢處乃在射堂上何意堂前月勞勞生夢想與君相逢處乃在冶城宮何意冶中劍飛躍各西東我昔承淸盼君亦憐我姿願以朱絲報君靑桐枝終日不成縷對君空自持願以江幹茞報君蘭蕙芳終日不成匊對君空自將願以靑玉盌報君金瑯玕終日不成琢對君倚長嘆願以錦繡段報君貂襜褕終日不成章對君長煩紆贈君愛流晷我亦愼區區所貴各努力聚散誰能無中情旣款款徙倚亦何須古人皓首言君諒我不殊王敬臣【三首】

敬臣字以道長洲人參政庭子講學於吳以薦授國子監博士學者稱少湖先生有俟後編附詩

【詩話博士講學不立異同以躬行爲本詩其餘事務去擊壤陳言更難得也】

古詩送陳憲副雨泉之任滇南

黃鵠翔四海潛虯樂泥蟠飛沈各異塗言就性所安公行越萬里予畱守故灘公勵王尊節九折驅無難予含令伯誠有懷良未殫俱奮古人心咸思效寸丹臨岐申贈言暌離何足嘆相期愼明徳嵗晚同金蘭

感興【二首】

河伯侈秋水囂囂自矜誇一聞海若言頽然喪其多覆載防有終百年能幾何營營靡朝夕所得皆塵沙哀哉復哀哉是不可已邪

月圓還復缺缺矣又重圓圓缺相倚伏造化良自然萬事皆如此孰能測其端君子通大道曠然釋嬰纒寸心良已罄付之蒼旻天

莫是龍【六首】

是龍字云卿以字行更字廷韓松江華亭人如忠子以諸生久次貢入國學有莫廷韓遺稾【唐君公云廷韓夙成防悟不屑爲沈深之思】

【詩話廷韓少謁王道思於閩道思贈以詩云畫舫夜吟令客駐練裙晝臥有人書然詩篇書法皆不見出羣五律稍勝】

登潤州城樓

髙閣俯城陰松篁一徑深晴雲揺海色夕梵起潮音古戍關門斷山程驛道侵江流無日夜南望是鄕心

過滕縣

邑傳滕子舊爵序薛侯先壞地𨿽褊小君臣自井田禮猶宗國秉館想上宮連遺恨千年事何勞授楚防

送兪生之金陵

驅馬向斜日秣陵防舊遊人應艸堂在月滿大江流春燕投新社離鴻失故洲看君畱別意不減落花愁

送陸生遊燕

小陸江東俊名先入洛聞猶能借知已未可怨離羣燕地春邊雪吳天野外云翩翩徒羨爾西笑立斜曛

宿河口酒家

笑指停橈處煙荒一水斜邨旗招野客岸火認漁家澹月微侵幕初潮淺映沙海天應不逺吾欲訪霛槎

贈任城故知

此別何疎濶風煙宛昔遊馬頭芳艸路柳外木蘭舟易隔三年夢難期十日畱任城今夜月閒殺酒人樓鄔佐卿【一首】

佐卿字汝翼丹徒人有纒頭集

西津別妓

立馬江臯問暮潮片帆西上路迢迢人歸碧艸離亭逺賦罷靑山夢雨消雲影飄零桃葉渡月華淒斷鳯皇簫壚頭濁酒春堪醉還訪秦淮舊板橋

祖武【二首】

祖武字仲先吳江人以貢生官肇慶通判有迂公詩艸

【詩話別駕未晚投簪娛情泉石預營繭室自爲之銘號曰迂丘嘗欲買木版以覆塵幾思送死棺所必需匠人告以元日往購則木商不計值且有酒果相邀別駕遂以是日就肆飲酒疈果而回鋸木以覆幾焉題詩云元日治凶具人情良獨難生以覆幾塵死伴歸空山亦逹人之髙致矣別駕詩多率易錄其二首知非眞迂者】

新安夜泊

芳艸緑如此徵塗尙未窮隔江商店火近市酒旗風人語邨邨異溪聲處處同不須愁落魄人世總飄蓬

吳江竹枝詞

唐家坊藕太湖消暑冰肌透碧紗水上納涼何處好垂虹亭子看荷花

陶允嘉【三首】

允嘉字幼美防稽人承父大順廕官鳯陽通判有澤農吟

【詩話幼美體弱然無塵坌之气符離懷古一篇惜不令淳熙諸君子見之】

廣陵詞

桃花新雨後載月出防溝棗板江南曲筠簾撶子舟飛飛雙燕子何處覓迷樓

符籬懷古

張都防殺曲端關中將士皆心寒秦丞相殺嶽飛萬里長城一旦隳婁室歡顏烏珠喜小朝廷復何恃長腳太師吾何尢魏公九原知悔不

髙邨謁漢髙皇廟

髙邨湯沐地下馬獨徘徊落日吹原廟歌風想舊臺新丰雞犬去故土夢魂來猛士空煩憶韓彭安在哉黃繼立【一首】

繼立字志學江陰人貢入太學官中書舍人

初夏

楊花初防渡頭萍十姊妹花紅滿屏門前忽見漁舟過風送鸕鷀一陣腥

任山甫【一首】

山甫字夢榛休寧人自號五安山人承天府經歷遷徳安通判

和費民益韻

萬里事行役經年往復還愁多生白髮病久攺朱顏不厭沽新釀長思返舊山因君嘆畱滯牕外雨潺潺襲朂【一首】

朂字懋卿章丘人以嵗貢生官江都訓導轉威縣敎諭再遷開平衛敎授有襲懋卿集

【詩話懋卿少貧牧羊豕山中手書卷不釋旣而小吏誣其逋租受笞益發憤力學見李中麓以詞曲名恥之銳意學古文辭時稱爲醇謹君子】

立秋

煙雲黯慘仲宣樓荏苒年華逝水流白首鄕山千里外滿城風雨又新秋

黃時【二首】

時休寧人縣丞有順堂集

白螺山吳大帝廟

螺山何嵯峨荊江走其下上有紫髯祠祈報滿邨社自昔割據時炎劉失區夏聿求土宇寧遑卹名號假巴蜀徵讖符許洛盛戎馬於焉割朱方鼎立足相亞虎旣負其隅龍乃戰於野哀哉爾汝歌誰永霸圖者來遊陳我辭渚蘋薦盈把

孟嘗君養士處

官橋垂柳嬝闌干古薛遺墟駐馬看食客三千容易散至今惟說一馮驩

李徳繼【一首】

徳繼字子同鄞縣人由太學生選授光祿署丞有借樹齋集

懷包參軍

極目西來山色秋但聞長笛不勝愁故人家在淸江上潮滿門前月滿樓

劉成美【一首】

成美字大卿漢陽人萬曆中舉於鄕由河源知縣歷官蘇州府同知有閒閒艸

南還道中

春去花齊落人歸路轉賖峯陰昏霧合樹影夕陽斜溪隔循紆徑橋危度淺沙停驂聊對酒醉處卽爲家卞洪勲【一首】

勲字世甫嘉善人司勲錫子官東鄕主簿有石居集

嵗暮述懷

戶外塵非隔庭前艸不除枝方慚畫虎賦已就枯魚燈影隨風蕩鐘聲帶雨疎半生無別嗜惟讀父遺書田藝衡【一首】

藝衡字子秇錢塘人汝成子以嵗貢爲休寧敎諭有畱靑日札

月夜卽席示座客

雲散江城玉漏遙月華浮動可憐宵停歌不飲君何待試問當年李玉簫【自注玉簫蜀宮人愛唱王衍宮詞月華如水浸宮殿有酒不醉眞癡人之句】

謝三秀【十三首】

三秀字君采貴竹人萬曆間學官有雪鴻集【李本寧云君采詩觸境生情緣情體物格整而不滯气雄而不亢防深而不晦致淸而不蒓辭麗而不浮此治世遺音也陳伯璣云君采造語渾成卽偶入纖詞不失大雅】

【詩話君采詩甚淸穩由其生於天末習染全無此黔人之軼倫超羣者】

城南江亭

旦發虹梁門暝投漁磯路春水半篙緑褰裳不可渡溪深煙復深遙遙辧庭樹

晚泛蕭湖防宋人虞仲房石壁

川光郁初霽野航恰受客天空斷鴈哀水落寒沙積絕峽響飛泉飄颻疋練白涼葉不禁霜楓林還槭槭輟櫂湖之陰突兀見瑤碧怳疑太始雪防地起百尺登眺極人目了了晰阡陌胡爲水窮處乃有此奇石昔聞避地者於焉卜其宅愛玆云木秀重以巖潭僻靡旦匪蘭橈或時仍柘屐遺詠蝕苔紋風流已陳迹髙躅杳難攀我來徒惋惜商飈增暮寒防酒若爲適興盡鼓柁歸滄浪黯將夕

蠻娃曲

蠻娃出戶筠筐隨琇子穿環帕裹頤東鄰女伴競相逐四月深山采葛時葛葉萋萋葛藤緑挼葛爲絲給春服經絲易脆緯絲柔裂指猶嫌防不速破牕風急寒池生流黃軋軋無停聲織成未敢問刀尺明日輸租應到城到城杼軸歸公府吁嗟蠻娃亦良苦君不見北裏春風歌舞人曲罷羅裳棄如土

湯陰道上見楊花如緜戲作

古道多垂楊春殘花亦白隨晚風到地忽盈尺中原凋敝民力微安得吹上流黃機若敎織作機中素九月何人不授衣

安莊夜聞警

鼙鼓中宵急愁聞戰伐頻數家出煨燼一郡入荊榛地亂難爲客塗窮恥傍人披衣待明發華髮鏡中新

邨行卽事

十里荒邨路防幽到薜蘿陂寒菇葉少籬晚豆花多廢寺紛虫网貧家靜雀羅老翁晞髮坐相對說兵戈

送吳使君攝八畨郡事

才子漂零久今看治郡功地當三楚盡山到八番雄詞賦霜毫裏桑麻露冕中孤城饒吏隠解帶聽松風

夜集薛葵軒明府西巖

曲磴穿叢篠風煙憶武陵飲能齊阮籍嘯或似孫登投轄畱山客呼船送嶽僧江城無堠火薄暮見漁燈

焦溪雨渡

逺岸平蕪緑寒流似若邪雨深人喚渡春老客思家野葛牽靑蔓溪藤落紫花浮名是何物漂泊又天涯

辰陽晚泊

春流似建瓴春色晚冥冥溪菜盤餐滑江魚匕箸腥月來沙漸白煙斂樹猶靑漁父方舟處聞歌媿獨醒

洞庭夜泊石門對月

平湖涵霽景涼月漾晴暉樹極長天盡雲歸別島微燈前秋社燕夢裏故山薇誰念滄洲客飄零未授衣

西庵徑中萬竹翛然喜而賦此

負杖入深竹一盤仍一盤鄰僧分路去野客到門看不雨夜尢緑無風夏亦寒素琴多逺思宜對此君彈

題趙文度畫西溪梅花

欲雪不雪天淒淒南枝北枝開漸齊因訪梅花過橋去始知春在西溪西

王象艮【二首】

象艮字思上濟南新城人仕爲姚安府同知有迂園詩集【董思白雲思止風華秀絕骨力沈鬱錯出大歷長慶之間公孝與云思止舂容淹雅白眞韋澹自然神合】

豫讓橋

義士負奇節所重在知己讓也慷慨流恩仇惟一匕將以酬智伯勢必危襄子一往志不返肯以彼易此所重者一言所輕者一死荒橋至今在過者猶興起立馬對斜陽湯湯聽汾水

雨中登鹿角山宿趙荊石宅

厓古憑空閣崚嶒石徑斑龍源花外水鹿角雨中山幸有心知共兼逢地主閒登臨無限意信宿不知還徐成【一首】

成字竟之金華人仕爲鎭國將軍

洞庭謁湘君廟

帝輦南巡竟不還亂雲愁絕九疑山空憐湘水通三楚遙想蒼梧近百蠻墮涙有痕畱竹上落花無夢返人間千秋哀怨存遺廟悵望蘭旌不可攀

吳稼竳【七首】

稼竳字翁晉孝丰人維嶽子以例除南光祿典簿累遷雲南通判有蓋副艸又北徵南諧滇遊諸稾

【詩話翁晉樂府如健兒騎駿馬左右馳突靡不如意近體頗合西昆歸自滇南裏居極絲竹雲林之趣自號大滌先生病革語其子以布衣幅巾斂謂如此庶足以見疇昔詩人於地下蓋以貲郎自懲云】

礦山謡

朝采金暮采金艸枯山根裂居民涙沾襟狺狺之犬昔以吠夜今以給傳捨喔喔之雞昔以司晨今以飽遊民水衡積錢爛如土何不詔取中官歸禦府

墻頭艸

墻頭艸秋零春復抽胡不生彼庭中生墻頭庭中無不可惡木枝蔭我又豈無野田塍農夫二三月荷鉏將見淩墻上趨難爲階托根髙固其荄牛羊欲食不得食牧豎過之徒嘆息

嵗晏偶成

嵗雲暮矣風淒然豆萁零落南山田疎篁掩映半庭雪獨鳥棲息中林煙溪上老翁索魚價壚頭女兒催酒錢衡門暫啟一失笑復有僧雛來募緣

秋懷【二首】

金荊爲枕紫荊牀已共秋塵委曲房燈下有情啼絡緯機中無夢到鴛鴦明星爛爛愁天老爝火離離嘆夜長一樹桐花零落盡可憐梧子自經霜

重扃落葉迥相依羅袂無聲事已非寶鏡欲開鸞自泣玉釵初斷燕猶飛旅葵未合生空井苦檗眞堪染故衣滿目淸秋何所似白雲愁色逺微微

社日過山莊

背依叢竹面淸溪茅屋蕭疎類瀼西兒子社錢無用覓田家秋釀且相攜梁間已去將雛燕階下新行傍母雞一束荊薪兼蘊火不愁山路夜歸迷

金陵酒肆贈茅平仲

暮年看爾壯心孤落落酣歌擊唾壺但數一錢憐奼女才誇千騎笑羅敷棃花雨濕紅襟燕楊柳春藏白頂烏欲向盧家借雙槳莫愁不是舊時湖

薛文炳【二首】

文炳字有孚嘉興人鴻臚署丞有調屙集

江城登望

三月淸明近風光動客愁葉齊江柳暗云暝石塘幽戰伐悲新鬼登臨憶故丘南湖春欲暮羈思羨鳬鷗

閒居雜興

最愛江南小滿天櫻桃爛熟海魚鮮一聲布谷啼殘雨松影半簾山日懸

王同軌【一首】

同軌字行父黃岡人以貢生知江寧縣

行山中

雨餘林气靜山晚日光斜野店依孤樹邨橋臥斷槎馬嘶遙澗水犬吠隔林花白首鉏云者春風自一家華善繼【三首】

善繼字孟逹無錫人仕爲浙江布政司都事遷永昌通判有折腰漫艸

【詩話孟達詩不及其弟】

舟中述懷

髙城片雨外倚櫂亂蟬鳴逺樹他鄕色浮雲過客情泉甘知早竭木散得長生悔逐時人後空將骨肉輕

雨後

髙樹畱殘雨層城帶晚煙防香菇米熟架滿豆花鮮未攺狂奴態還爲長吏憐不因公事暇那賦白雲篇

春盡

卽看春欲盡漸覺客衣輕燕以飛虫下魚因落絮驚看云忘拙宦對雨憶躬耕最愛新移竹淸風葉葉生華善述【十六首】

善述字仲達無錫布衣有被褐先生詩稾【王元美云仲達詩翩翩霞舉或艱或易忽沈忽揚瑕瑜互見不可爲典要】

【詩話仲逹與兄善繼孟達並有才名王元美列其兄於四十子之列而仲達不與焉觀其詩品矜奇灑落幾欲禦風而行一時詞客末或過之而元美序之謂不可爲典要是亦拘牽之論已】

長相思

長相思相思長幾許黃河三三曲曲曲通牛渚巫山六六峯峯峯度神女枯槎不來雲不雨夢落風波安可語

休洗紅

休洗紅洗紅紅可惜初洗猶作黃再洗漸成白紅芳旣去質亦移𨿽有茜艸將安施

海樓篇

上客且歸休我歌送行舟君家近東海海中有瀛洲瀛洲不可見但見金銀樓此樓誰爲之無乃蜃气浮相望邈無梁引領成悲愁

濠梁篇

濠水淸若虛鯈魚此中居鯈魚何所樂水濶忘呴濡莊惠去已久懷古思有餘子是梁上人非魚諒知魚

雜詩

白髮白更長白花白更香春風一相見嵗月久難忘君耕石田熟余亦起羣羊

山中作

達士貴薄遊幽人安坦步耿耿梧月初蕭蕭竹風暮握蘭靑厓陰采蘋寒水渡荷衣秋始制何用畏多露

答錢化臣

蟬餐淸風長日鳴茂林蟋蟀飲繁露永夜莎根吟二虫夫何知聽者多苦心桐與無視之誰非琴曰余室湖渚開口當遙岑旣無簪組累又鮮轅馬臨終嵗足暇豫長謡散幽襟偶爲好事傳詎取時名侵媿君錫嘉譽撫已安可任

重送世叔

淸樽可續沽孤舟且緩發款欵垂別語皎皎初圓月幸自合一心無令嘆華髮

庭艸作花有感

中庭無嘉植靑碧翳芳艸秋至花亂開翠色亦自好旣不借漑灌復無采摘擾無名且無種生意可常保

今夕行

今夕何夕露爲霜湖中之水寒且蒼明月倒落水中央遡遊從之葭菼香雲山層層思難忘我有故人隔他方三年不歸松菊荒誰謂河廣一葦杭爾獨胡爲勞我腸

湖中之水歌

湖中之水常東流眼前無事不可愁貴如博陸死夷族富如衛尉生斷頭勲如淮陰竟葅醢親如文信俄仇讎惟有文章稱不朽髙名往往垂千秋試防名下人安在左馬屈宋空土丘不朽者文朽者骨寸心枉作蛛絲抽自古多才更多累我獨何爲生煩憂

招隱吟和伯氏

招隱吟寒山蒼蒼日欲沈風來萬木皆蕭森飛泉激石流淸音聽之如玉復如金須防月出罔兩侵猿鳴後林鶴前林靑松白露光淫淫珠璣墮地不可防有美一人薜茘襟橫陳古昔三尺琴一指未下意已深廣陵之散愁人心抵節髙歌招隠吟

蟠桃思

蟠桃開花予共汝十日瑤池白雲語蟠桃結子汝棄予萬里澤國紅塵居等閒便擲三千嵗相憶那無一字書

旅懷

萬里秋將盡孤舟夜未殘獨愁成淚易淸夢欲歸難鴈落繁霜白鷗飛片月寒朝來行客鬢映水黙相看

晚秋鄒靈壽見過

野田猶泛濫籬落亦荒蕪啟戶聞鳴鵲停舟散浴鳬愁來說鴻寶酒後憶雕胡君定知朝事今年可賜租

寫懷

薄俗空相苦寒泉只自甘鶴應知夜半狙不喜朝三北斗懸牕北南山橫捨南從敎斷來往端坐待鸞驂梅守箕【九首】

守箕字季豹宣城縣學生有居諸前後集【詩話梅氏一門羣從禹金最負時名嘗後先過王元美元美贈之詩雲從誇荊地人人玉不及梅家樹樹花季豹爲禹金從父譽𨿽稍遜禹金然詠�諸作恐小阮亦當避席也】

招隠曲寄吳允兆

勝遊不擇塗山棲不避幽魚鳥有本性何以異沈浮昔者東方生金門可優遊亦有嚴君平足迹謝帝州眞情愛松桂同器忌薫蕕輪轂淹泥淖樽俎潛戈矛流塵目光魑魅走道周捨防盍言旋春艸盈芳洲

詠懷【三首】

飛閣臨馳道櫺軒俯四隅逺望可當歸何以心不娛夾巷叢灌莽第宅成丘墟魑魅嘯中林夜啼猿與烏密親不我與我友不我俱拊劍明所懷托情於素書

愛極翻自疑驩極易以悲所以樂莫樂固在新相知皎皎中天月虧盈尙有時惠思念疇昔忉怛無好懷嵗暮空堂上明星照我扉身各天一隅安知渴與饑慰我同心人膠漆未可期

索處無適懷羣居興怨尢素交夙已盡闤闠起相仇甘醴善逆人終始寧爲謀同心托蕭艾一器戒薰蕕匿怨而友人見鄙於左丘信哉朱穆言獲我心所求

雜感

獨坐不能寐振衣將逺行悲風自南來吹我榛與荊河水何泱泱中有好鳥鳴我欲往從之惜哉已䢐徵白日難少畱年嵗忽已傾願借明月暉流光燭我形

古詩【二首】

日月易流邁哀榮曽何期霜霰忽來集眾芳忽已辭物象貴其新故心誰當持懷念如夙昔中情苦不怡人生一世間離合亦有時超忽卽變化展轉焉可知

郭東亦有墳郭西亦有墳登城一以望累累正相因狐兔穿爲巢魑魅托爲鄰潛燐不自照幽路何由伸陰風捲秋艸日莫常悲辛

送吳允兆

秋气何寥凓廓處羈旅間淹畱蹇無成惆悵私自憐駕車出行遊願從吾所驩所驩良已篤情好若蕙蘭素風飄廣路枝葉忽以殘結誠殊匪薄永久思弗諐敍意衷所期令徳思勉旃

贈祁羨仲【有序】

羨仲俠士能詘伸好奇防少遊豫章乏食卽行乞市中

客遊小四海不裹千里糧城中乞食已忽醉胡姬旁縱橫狹路間褐夫視侯王吁嗟不逢時蓬累職所當梅鼎祚【七首】

鼎祚字禹金宣城人國子監生有鹿裘石室集【歐禎伯云禹金五言古蒼然骨立七言馳驟樂府時極杜陵之致近體气純而完聲鏗以平思麗而雅王仲房云禹金詩確守風格乖僻不生奇宕時作沈君典云梅叔子天才駿發詩如王子晉來緱嶺淸吹泠然】

【詩話禹金周見洽聞著書甚富詩乘文紀之外旁及書記小說兼精傳奇所塡韓君平玉合記爲詞家所賞有云風中絮陌上塵嘆韶光何曽戀人亡友王介人極稱之】

雜詩

智愚無常稱妍蚩無定容名徳貴易立顰笑賤難工登髙疾赴響所處固已崇流俗快目前安得察其終

雜感

忽忽中不懌駕言陟髙丘髙丘臨四野湛湛長江流豈不懷所歡欲濟無輕舟佳期曠何許嵗月倏已遒迹往旣非故撫來難豫謀俛仰千秋間涕下不能收

雜懷

鵾雞厲其羽鳥歸故鄕日夕涼猋發大火戢朱光陰气馴以至艸木率焜黃九六代爲窮龍戰血縱橫堅冰自有時聖人戒履霜

哭麻鴻臚

驚風下平楚白日歸虞淵彼此相代謝時至有固然所以上知士往往不待年比嵗在龍蛇汝命竟不延詎意黃公壚倏忽成河山逝水豈顧反行雲何當還形神曠不接而況防笑言先後等斯須喟焉摧心肝

金陵寄王仲房

宛水一爲別金陵再寄書王家桃葉渡秋日柳條疎客久少知已吾將歸獘廬向君防舊約百里共樵漁

金陵客懷【乙酉暮秋作】

恣意遊能數多懷望轉迷淸秋雙闕外佳气二陵西鴈已先霜下烏仍近夜啼都亭酒太惡不得醉如泥九月八日城東樓晚眺寄史使君姑孰

落葉來鴻秋可憐孤城晚眺正蒼然向傳李白題詩處重見暉在郡年霜後鳴碪千戶月風前哀笛一江煙倚闌卻憶龍山防誰共黃花插酒邊

梅蕃祚【一首】

蕃祚字子馬宣城人鼎祚從弟官寧鄕主簿有涉江艸王程艸

【詩話子馬與季豹禹金同負詩名王元美詩較他羣從更髙華蓋指子馬言也然非李父賢兄之比】

重過道甫叔山居

谷口子眞宅松蘿境自偏當牕懸眾壑隔樹見飛泉送客柴門下防僧野寺邊時時來取醉人道竹林賢汪道貫【三首】

道貫字仲淹休寧人道昆弟有汪仲淹集【李本寧云仲淹詩頡頏其兄才情節奏出入陶韋王孟間】

贈鄧孝孺

聞汝幽棲處澄湖一片明靑衿生事拙白髮著書成澤國堪髙臥山田足耦耕華陽仙路近千古傍茅盈

鄕榜被放作

得路難如此飄零似去年曉風池上月秋水鏡中天咄咄悲生事勞勞問酒錢啼猨與徵鴈總使涙潸然

題扇

落日照前溪倒影映紅樹幽人不出山白雲自來去汪道防【一首】

道防字仲嘉休寧人亦道昆弟諸生有小山樓稾【李本寧云仲嘉秀色天然盡去雕飾】

過王百谷

秣陵三月柳含煙猶憶城南送酒錢雙槳暮潮桃葉渡一尊寒食杏花天江門隔嵗書相問吳苑今宵月再圓執手莫須論往事傷心近廢鶺鴒篇

劉潤【一首】

潤字徳祖歙縣人有鶴嶼集

寄王仲房

不見風流王石軍詩名湖海日相聞歸期漫阻黃梅雨鄕思遙懸白嶽雲千里音書秋後斷一江南北夢中分潭園艸罷閒居賦誰共淸尊醉夕醺

劉澳【一首】

澳字本瞻潤弟

九日同葉茂長汪和叔登髙燕集

九日他鄕菊未開相逢同上竹西臺江南木落千峯出薊北風髙一鴈回笑指靑山懷杖履羞看白髮防歸來明年此日難同賞煙雨何妨數舉杯

吳元樂【三首】

元樂字振之休寧人

春日有懷仲仁

獨行墟落間舊徑生芳艸一見蝴蠂飛三嘆靑春好故人不可同能無傷逺道

八月十二夜作

暝鐘初定後秋气漸深時顧此蒼苔上泠然白露滋蛩還依砌響月自隔林移不見素心者空懷夙昔期

湖上憶別

河橋三月水平津兩岸輕波漾緑蘋曽向此中傷逺別故人今隔幾回春

產科【一首】

科字【缺】望江人由貢生萬曆中知通江縣事

茗山洞【羅隠曽隠此山有蓮花峯相傳仙人嘗憩其頂】

峯陰廻合擁靑蓮詞客遺蹤尙儼然啼鳥故疑歌白雪飛泉猶似奏朱林扉蕭瑟無塵躅石室逢迎有洞仙安得向平婚嫁畢拂衣吾亦弄雲煙

明詩綜卷六十七

欽定四庫全書

明詩綜卷六十八

翰林院檢討朱彛尊編

宋登春【三首】

登春字應元新河人有鵝池生集

【靜志居詩話王喬之玉棺桓司馬之石槨可以諡曰至愚然而楊王孫之倮葬劉伯倫之荷鍤便埋亦矯枉之過也鵝池生語邢子願云君視宋登春豈杉柏四周中人行將浮錢塘脫履江幹乘潮解去旣而果躍入江魚腹之葬果勝於一棺之土乎君子譏其誕矣生詩平淡寡深思不失爲賈浪仙李才江一流】

薊門

桑柘兵殘後人家夕照中天秋沙鴈沒月冷戌樓空選將燕山北擒生遼海東城南余戰地燐火夜深紅九月三日方別駕攜酒殽見過因懷徐荊州

客淚秋能下人情老自知塞寒鴻鴈早江暖菊花遲對酒憐吳語聞歌憶楚辭明年誰更健重把紫萸枝

秋日野望

聽鳥中林性看云故國心地卑湘漢濶天逺洞庭深老馬空知道窮猨豈擇林十年書劍客寂寞到如今陳昻【三首】

昂字云仲莆田人有白雲先生集

【詩話山人以倭亂率妻子奔豫章織艸屨易粟不給則賣卜已而入楚蜀轉客金陵間賣文爲活阨窮以死其自序略云昂於詩尢嗜五言第家貧無書誦王右丞卽作師右丞誦杜工部作卽師工部可謂多師以爲師者也】

宿江邊閣

暝色江邊閣行吟易斷魂風前兩岸葉月下一聲猿夜哭誰家婦寒號何處邨洞庭春水動雇艇去荊門

閩南登樓

切莫登樓望令人更慘淒戰場多鬼哭息壤聚烏啼黃霧埋城郭寒風死鼓鼙深樓巢燕子來往亦銜泥

移居巴陵

此卽巴丘戌相傳魯肅城古今余往事兵火剩殘生楚水爲漁便湘山結室平地靈如獲托亦足寄遐情馮遷【七首】

遷字子喬上海人有長鋏齋稾【潘子仁云子喬采掇菁英鋪張平實吾見其進未見其止也朱邦憲云子喬緣情定體因體鑄辭雄麗雅澹之言皆備詩話子喬詩出辭似淺而鏈格頗遒淘之汏之沙礫自去】

與兪仲蔚

仲蔚靑雲姿偃蹇山澤間遺棄當世事賦詩獨精專大雅旣寂寞下接蘇李肩晨昏弄筆札幾席生雲煙流傳翰墨林字字堪磨鐫相過遇佳夕春風盎和顏燃燈設淸醴微奧相與宣髙懷曠千載鬱鬱忘冥筌所嗟嵗雲暮何以奉周旋

病臥十日城中米價騰踴感而賦此

兒童負裹朝出市日暮歸來哭不止鬥米新騰價百錢布匹𨿽行賤如水盡言久旱江水枯賈舶商船難到此城南早稻秀不實城北晚禾幹又死悲哉野老啼無聲十日病臥茅屋裏

送唐世其北上

君去靑山外予吟緑水邊忘機鷗性狎快意馬蹄穿魏闕通霄漢吳臺思管遙知聽雨夜定憶小樓眠

潘伯明邀飲朝天宮

邀我來仙界林深引玉笙坐來黃鶴舞醉倚白雲生江作千年塹山圍六代城興亡易悲感何地訪初成

荊溪夜泊

細雨延春酌寒云濕暮鐘客舟依樹小野火隔溪重風水期無定登臨興轉濃明朝買雙屐共爾躡羣峯

復餞顧內翰於南浦因經曹公戰壘

映竹船牕水气涼渚風微泛白蘋香今朝相送卽相別明日故人非故鄕蔓艸女墻橫斷靄荻花軍壘防斜陽銀河舊與滄波接一望靈源萬里長

葉之芳【五首】

之芳字茂長無錫人有雪樵集

寒食金陵病中作

東風吹短褐寒食傍天涯客捨孤城雨鄕心二月花逺山靑極浦芳艸緑平沙不盡王孫淚年年感物華

靈江舟中

赤城東去水瀠洄無數寒花夾岸開越國靑山臨海盡靈江秋雨掛帆來舟中客淚隨楓落天外鄕心逐鴈哀如此蕭條須盡醉已知淪落不言才

送韓漢章自楚還蜀

河梁日暮罷離尊送爾西遊入故園湘渚月明春飲馬巴江花落夜聞猨靑山易墮天涯淚芳艸空消客路魂何事不歸嘗寄食道傍誰解惜王孫

題江邊柳

揚子津邊柳秋風葉乍凋生當離別後不得長長條

入新安

可怪新安水舟從石上行千防猶見底不數越江淸柳應芳【三首】

應芳字陳父海門人有柳陳父集【姚園客云柳陳父詩如田舍翁暴作封君舉止生澀】

【詩話陳父僑居金陵之杏花邨每出行吟俛首沈思觸人肩而不自覺語所知曰作一詩必離魂數番乃得稱意昔人所云撚斷數莖髭用破一生心不過是矣其詩頗選髙格第去七子仍未逺】

送周京兆建言再謫代州判官

向托湘流弔屈原十年岐路不堪論到來京兆才三宿謫去承明只一言馬邑秋髙邊月近鴈門春盡塞花繁再投萬死風霜地猶感全生聖主恩

初聞倭警有感

東倭海外播風煙回首扶桑氛祲連白羽插書傳幕府黃金刻印拜樓船朝廷欲問來王日父老曽經入冦年辛苦折衝胡少保永陵一詔至今憐

春閨

黃鶯不只啼紫燕還雙棲棲在安梁上啼向妾牕西安紹芳【七首】

紹芳字茂卿無錫人國子監生有西林集【葉茂長云茂卿學贍才髙生不得志有浮雲當世之志厭棲鄕曲慷慨逺遊興至爲詩調髙辭秀防防時流兪羨長云茂卿詩不追逐時好搦管抽思一以淸婉爲尙】

山中夜坐

夜气何蕭森空山思寥廓不知風露寒彌覺衣裳薄美人渺難期對酒不成酌白日虛牖生微聞桂花落

旅泊

秋盡仍爲客江寒獨系舟微霜下木葉逺火露蘋洲無那風前鴈偏生枕上愁孤帆明更發何處復淹畱

送曽中丞入蜀

玉節遙看萬里行鳴笳吹角動西京天邊劍閣云連棧樹裏巴江錦作城檄到百蠻新諭蜀圖開八陣舊藏兵褰帷父老煩相問辭賦何人似長卿

花津

水上春霞明花開幾千樹不是避秦人人疑避秦處

一葦渡

夕陽下前溪西風吹野渡不見折葦人獨立滄江暮

春盡日寄華公衡

惆悵春風暮懷人興轉孤夕陽空極目芳艸隔南湖

柳枝詞

赤欄橋畔柳絲長帶雨和煙總斷腸肯向西風恨揺落願畱春色待蕭郎

聞龍【三首】

龍字隱鱗鄞縣人處士有行藥吟幽貞廬詩集【屠田叔云隱鱗詩如溪上人家曲幾疎牕長與水雲弄色王右仲云隱鱗詩淸和穩暢卓然成家】

【詩話隠鱗爲冢宰莊簡公孫以孝友徳行聞於鄕裏初不以韻語自負然其近體頗閒整特少警防耳】

山居卽事

積雨朝來歇諸溪盡急流隔河看飲犢倚檻有浮鷗云冷松根石風微竹外樓蕭然無一事開徑遲羊求

送趙彥忠遊吳興

吳興舊遊地逺想尙依依荻岸靑簾舫桑林白版扉計程千里近屈指一年違從此斜陽外看山悵獨歸

聞吳少君病而阿霽死悵然懷之

來往家無定饑荒病未蘇路危僮僕盡身老子孫無何日忘機事全生付酒壚榮期自有樂不用哭窮塗譚淸海【一首】

淸海字永明東莞人有靈洲詩艸

【詩話處士以布衣思自奮功名永陵時上言十事不納穆宗卽阼復走京師進三大禮疏其略曰我太祖髙皇帝文徳武功前此未有一傳至建文君紛更法制文皇帝於是訓兵除之卽位之後悉復洪武舊制夫成祖未卽位之先建文君天下者也四年以來其措置𨿽不足觀然有一日之君必有一日之政事而使之湮沒不傳將來者何以徵也且洪武三十一年爾今曰三十五年豈賔天之後猶能撫綏四海統理萬幾此非所以示信也陛下宜勅令史官修其一朝實錄仍以建文年號復告髙廟而追諡之庶幾文獻足徵可以信今而傳後矣又按正統十四年也先入防大同失利太監王振不與大臣謀議獨挾天子親徵命郕王居守師駐土木天子防塵京師大震皇太后召百官入集闕下命郕王權總萬幾旣而復命郕王宜早正位蓋以時方多事國賴長君故也王涕泣固辭於時文武羣臣交相勸進然後不得已卽皇帝位夫土木之難非國家大變哉當是時社稷爲重君爲輕使非景皇帝預登大寶臣恐天下之事難言矣況多難之秋篤任於謙選將擇能練兵主戰宗社不至於南遷伊誰之功歟及英宗皇帝駕還景皇帝迎拜相持而哭推遜良久授受之意昭如日星一旦不豫英宗復位此天之所順也人之所歸也而賊臣徐有貞軰廼貪天功以爲已功首倡奪門動揺國本駕言定策獵取侯封構骨肉無已之禍端損國家萬年之元气遂使景泰七年君臨天下之號一旦攺除於謙社稷之臣竟死刀下每讀國史流涕傷心不能不飲恨也英宗復鑑其誣深懷怨恨未及攺遽爾上賔憲宗惇念親親用成先志上尊諡曰防仁康定景皇帝然而未得稱宗未饗太廟歷朝因循實爲缺典夫人臣有功於國者猶得附饗於廟而況正位於九重之上七年之間社稷攸賴徳在天地功在祖宗不幸晏駕一二讒賊之臣乃隨而媒孽之遂至不得以列羣宗而安廟祀孔子所謂正名之義安在今陛下卽位之始宜明詔中外尊爲某宗祔祀太廟以正一代昭穆之倫以惇萬世宗親之義仍以於謙配饗用報有功復勅有司震暴有貞之罪削其官爵夷其墳墓以爲將來不忠之戒庶幾祀典可明而典刑可正矣又按太祖髙皇帝首建太廟爲同堂異室之制而奉恆裕淳四帝居之成化間九廟已滿下詔議祧於是以皇帝爲始祖以太祖太宗爲世室於寢殿後建祧廟羣主以次遷入焉至嘉靖十七年先帝斷自宸衷獨奉髙皇帝爲不遷之祖攺號太宗爲成祖復上獻帝爲睿宗而並附九廟祀焉夫太祖有功於天地創業垂統爲萬世計尊之爲始祖禮之正也獻帝篤生聖子入繼天朝我先帝一念報本之心不能自已而尊之爲帝祀以天子之禮此猶可以義起者若升祔九廟而與列聖並饗臣不知於義何取於禮何居天下之分奚辧乎昔武王纘太王王季文王之緒以有天下是天下者太王王季文王之天下也故武王得以追王太王王季文王也猶我太祖之追尊四祖也今先帝所嗣之緒果纘之獻帝乎抑纘之祖宗列聖乎使纘之祖宗列聖則先帝之天下祖宗列聖之天下也先帝不得而私其親也今饗其親於九廟之中則是先帝之天下旣受之祖宗列聖矣而復受之獻帝謂非有兩統乎此一人之私也非天下萬世之公也我朝之制子爲天子其母稱太后不稱後不得並嫡同饗於是有奉慈之殿所以明微也陛下謂君臣之分與嫡庶之分奚殊焉獻帝本安陸之藩王曽北面於武宗者今升祔九廟而與羣宗並列則是儼然居武宗之上矣爲天子之母者不可以庶而並嫡爲天子之父者獨可以臣而尊君哉臣聞獻帝在藩邸時克遵朝廷制度惟謹天下稱順焉故於其崩也而武宗諡之曰獻夫生而能恪守藩臣之禮未有死而肯倒置冠裳者也今儼然居武宗之上臣恐獻帝在天之靈必以上下之分不可逾也禮義之防不可越也祖宗相傳之統不可私也將蹙然不安於其位矣夫祭者所以安先人之神也旣蹙然不安於其位則又何愛於附饗何取於太廟哉陛下方將秉正奉公爲天下矜式必不以私親之故而廢禮其勅禮部防多官集議再訂廟儀務求典禮之正庶於祖宗祭統不至生嫌獻帝神靈得以安饗而亦不失先皇尊親報親之心祀典由是而正禮義由是而安天下之分由是而辧而萬世人心之公定於此矣以上三事皆言人之所不敢言且倡議於楊時喬詹溯劉曰梧歐陽調律諸臣之先而實錄不書野史失載故節錄之處士善談兵見知於戚少保歸隠羅浮見日峯鄕裏稱爲見日山人】

西遊別貞復

君望東海歸予從西粵遊興言感今昔行路何悠悠白日往不返頽波逝東流靑靑澗中蒲泛泛江上鷗連枝與比翼庶以解我憂

楊承鯤【七首】

承鯤字伯翼鄞人太僕卿美益子國子監生有西淸閣詩艸

【詩話伯翼論文謂先民有作彀率存焉不入彀率𨿽工無當也論詩厭薄王李謂暗中摸索知爲今人之詩惟誦之不類今人而不蹈古人之迹斯善矣譬如學書然方其心慕手追必盡肖古人及其成也不必盡肖乃成家可稱知言者也】

七哀詩【二首】

朝發桑幹河暮宿樓桑邨王气久消落靈迹祕陳根物色遞遷化日月屢崩犇柰何此徵夫防涉無朝昏驅車冒榛荊忍饑過市門余雪照墟裏頽陽藹荒邨隴墳郁相望賢達無一存顧彼翳桑人太息涕潺湲

客行無昏曉乘月理歸軒仰視明河低畢昴正闌干繁霜生肌骨齒戰不能言空野無人聲雞犬互悲喧羸馬爲哀鳴僕夫自辛酸行行日已老帝鄕日已窅朔風裂緇衣客歸苦不早燕雀懷故棲遊魚思在藻日月逝不處誰能長美好眷我平生親言旋永相保

無能

漠漠島煙合紛紛林月生小山全入霧大水半浮城鳴櫓通晨過疎星永夜明無能逐世好嬾與癖相成

寄題江心寺

勝絕江心寺江空墖影長潮痕剝斷石海气濕危廊僧老秋無寐雕寒翅有霜英雄余涕泗風雨弔殘陽

小山

還山抱黃犢沙艸日防防竹屋難禁雪松門不掩風香餘栗葉火寒落桂花叢寥落淸江外吾生亦有終小山歸得長文書及新詩二首兼惠茅栗如數奉答

茅栗何年種分匡見小奚色兼霜芋早味與露葵齊斂防呼兒子嘗新媿老妻永無懷橘日剩有萬行啼

翛園觀刈稻詠懷

老覺衣裳薄寒摧捃拾頻防常邨徑小來往路人新沼靜饑魚出林卑宿鳥馴雞豚與閭巷不厭野夫貧諸葛鯨【一首】

鯨字君騰襄陽人【一云蘭溪人】

渝城人日簡孛給事

訪舊來何晚輕帆落驛亭江廻劍外白山繞漢中靑萬里逢人日孤城感客星知君懷諫艸翹首望明廷沈懋嘉【一首】

懋嘉字防眞平湖人懋孝之弟諸生有白巖遺稾

秋鳥

陳山西麓海東頭細网長竿帶緑韝買得山禽如粉脆屠墳十里稻花秋

【詩話吾鄕屠康僖墓在乍浦陳山山濵海宰木蓊郁毎東風起冇鳥海外來集於樹土人張羅持竿捕之大者曰蛓毛鷹亦曰鷗鶘中者曰花雞小者曰鉆籬剖其腹有靑椒其骨甚脆號爲秋鳥文學詩蓋紀其實】

裴邦奇【一首】

邦奇字庸甫聞喜人有巢雲集

望嶽

衡陽秋色翠【一作碧】氤氳南望蒼梧隔楚云自去重華招不返月明瑤瑟怨湘君

黃維楫【二首】

維楫字說仲天臺人

送王元甫舍人使襄藩

玉門將醖酒使者捧銅圭玉節湘云外星軺漢水西恩頒丹鳯詔歌唱白銅鞮山簡流風在能無醉似泥

武林與王符李葉四博士夜酌

煙艸碧連天吳山春可憐客情千里外鄕語一尊前細雨鳴深夜疎燈照別筵關河又明發罷酒各淒然陳有守【二首】

有守字達甫休寧人有六水山人詩集【徐子與雲山人詩篇𨿽不盡離津筏而體裁宛密大雅不羣】

【詩話山人好遊轍迹徧湖海以郡有南浦六州水胥滙於川注海遂自號六水山人一曰天瀛山人又曰鬥下老人自比沈麟士王孺仲其詩取材目前不甚鎔錬所選徽郡詩斤斤繩墨不失正音】

遊邵氏園

極目眺逺山振衣出東郭白雲幽岡蒼煙澹長薄登臯一舒嘯餘響應林壑空緇城市塵未諧江海諾夙心愜超曠世故任龍蠖

觀音巖

紺閣披云竹樹參天花傳說見優曇妙音一去諸天逺癡絕行人拜石龕

盛時泰【二首】

時泰字仲交上元人貢生有蒼潤軒集

【詩話沈啟南題倪元鎭畫云筆蹤要是存蒼潤畫法還應入有無盛仲交畫師元鎭文徴仲遂以蒼潤題西冶城之小軒仲交性愛山水去郭二十里爲攝山山之左有大城山結精舍其中時跨一靑騾欣然獨往嘗爲子娶婦其妻戒勿他往忽隨友人往城南古寺數日乃還妻慍而詈之漧笑而已張肖甫開禦史臺於句容仲交醉撾防門之鼔肖甫曰安得此狂生必盛仲交也邀入復飲達旦乃別萬曆初元以陪貢試吳下肖甫謂曰子過姑蘇宜一謁王元美遂攜所著兩都賦謁元美於小祗園元美贈之詩曰遂令陸平原不敢賦三都又三日之內徧和元美擬古詩七十章元美爲之气奪云】

初春送朱比部

幾年官寄白雲司日日行吟湖水五馬西川今作守一尊南郭暫相持天邊雲樹依臺逺雪後春濤出峽遲自昔蜀中饒勝迹品題應是待新詩

寄武林朱九疑

湖上輕風拂柳條美人吹笛向平橋欲知胥浦潮初退正是秦淮雪半消

張正防【二首】

正防字子明江寧人【顧太初云隱君年九十餘猶能日行數十里無倦不多飲酒而善飯如壯夫詩法中盛唐饒王孟韋柳之趣】

商人怨

江上商人歸試問商人事商人不敢言相對但垂淚

過王徳載墻東別業

舊是君公隠相期共避喧落花春雨巷垂柳暮煙邨牕外靑山出尊前白鳥翻澗聲流不竭吾意欲防源馮敏效【一首】

敏效字忠卿平湖人給事汝弼之子有小有亭集

舟行

水逺連天碧秋深共客寒孤舟迷去路頻對夕陽看程伯陽【一首】

伯陽字師道歙人【王仲房云師道家貧賣藥自給詩多漫與而沈思者自入法】

過南山懷許宣平

仙人去已久訪古經南山丹竈亦已沒白雲長自閒風吹桂枝緑雨落桃花斑空傳負薪句沽酒何時還馮科【一首】

科字子盈嘉善人布政使盛世之父有東臯吟

吳江逢越客徐生

賣藥長爲客浮萍寄此身因沽吳市酒得值越鄕人白雨三江暗丹楓十月春追思十載事不覺淚沾中孫文篪【一首】

文篪字伯諧歙人【王仲房云伯諧好神仙山居獨行洞簫在佩不顧俗人訕笑其詩任性放吟嬾於祖述間有合作便越凡情若行人欲問前朝事翁仲無言對夕陽足稱佳句】

逢鄕人

爾從山中來恰喜江上遇吾家老梅花開到第幾樹曹昌先【一首】

昌先字子念一字以新太倉人

少年行

長安兄弟舊知名半是期門半射生醉就胡姬壚畔宿明朝齊赴受降城

欽叔陽【三首】

叔陽字遇公吳縣學生入國子監有集

【詩話太監孫隆以督織造駐蘇州朝廷方起稅額惡少年行賄充委官乘輿張蓋勒索商稅民不堪命昆山人葛成率眾二千人分作六隊一人揺蕉扇前行後執挺隨之知長洲縣事鄧雲霄見民情洶湧擒委官頭目械於妙觀眾立毆死裂其屍知府朱燮元勸諭始得解散此萬曆二十九年事也時葛成慷慨就獄後得宥罪又二十餘年而有顏佩韋等實先啟其兆云遇公謡凡一十三首玆錄其音節近古者】

稅官謡【三首】

四月水殺麥五月水殺禾茫茫阡陌殫爲河殺禾殺麥猶自可更有稅官來殺我

千人奮挺出萬人夾道看斬爾木掲爾竿隨我來殺稅官

稅官來百姓哭虎負嵎猱升木壯士來中貴走十二人三授首歡樂崇朝不及夕倏忽頭顱已狼籍投畀烏鳶烏不食

張名由【二首】

名由初名凡字公路蘇州嘉定人有張公路詩集

【詩話公路居平世而好言兵棄家產僮僕以避徭役可稱知幾之士蓋先唐婁程李四子稱詩而學文於震川者】

吉貝辭

禹貢故江道今已失其眞西亂北入婁浦東接春申中淤百餘里髙飛起黃塵三年棄不治地頗生理殷九夏耰鉏出三時雨露新吉貝萬餘頃其葉何蓁蓁秔稻產三吳初不系海濵陵谷日變遷造物亦至仁嗟嗟肉食謀此理難具陳

空堂

秋虫響空堂纖月下幽渚鳥驚風外林花落庭中樹羈棲興逺懷城河隔新雨耿耿良不寐脈脈以無語兪安期【十三首】

安期初名策字公臨旣更今名攺字羨長吳江人有翏翏集【朱云子云羨長語多雄壯如望海云星臨東極無分野山入南荒有沃焦廬山絕頂云爭趨大海千江定才入中峯兩郡分寄臨洮監司云桃花東道來天馬木葉西山見玉狼寄建昌兵備云笮馬全敎歸漠北竹王那許擅南中皆名貴可傳】

【詩話羨長之名由元美明卿伯玉而成詩亦兼綜三家原本李獻吉長於獺祭賦景有餘言情不足如入隋苑觀翦防花靑紅碧緑非不爛然奪目卽而視之與根株總不相附】

烏沙阻風

獵獵閶闔風吹彼江漢流崩流一何急阻我西行舟擔篙引百丈人力非不周但如宋都鷁退行良非謀旅情旣昏亂朱炎苦相讎畢竟泊楓林繁陰結綢繆憶從辭妻孥再見蓂葉抽前期猶漫漫返顧多沈憂沈憂不能揮奮思弋靑丘

武夷【二首】

晨興命篙師溯流泛淸汜鷁首轉石湍九曲玆其始峯巒縱異姿崖壁夾重詭參錯駭愕形萬狀不相似林林從孤舟紛紛列兩涘回眺天柱石端立若冠峙其上亦宏奧云有天池水易代投玉簡遣使歷千禩子騫謫居時仙客咸來止晉代八眞人異姓四女子謫籍周有期上升具由此控鶴彼何人曽否來主禮

縶纜仙船巖三曲漸已及云何二仙艇中壁懸石隙嵗月固不知神化亦奚測更無堯年潦安得逮玆息豈墜絳渚間天路將安適或由巨靈掌攜之化人國莫謂藏壑牢夜半負有力願借拯迷津眾人免沈溺

神鴉行

甘將軍廟富池口廟前羣鴉何太馴商艑經過浪索食撲刺雙翅飛近人上投餅餌或片臠髙挐低攫疾若神競言此鴉莫彈射將軍精靈所變化中之不斃亦不傷風波恐使神明吒吁嗟乎將軍气防籠古今彊吳捍魏人所欽精靈縱化亦貔虎安得爲微禽神鴉神鴉汝曹憑藉將軍力不加彈射還投食何殊僕在權門安然請索無不得

卜居陽羨

雞犬成墟落蕭蕭半畝宮湖山元作長田舍復稱翁五口中人產千家太古風無由知帝力耕鑿自爲功

憶家

故國千山外經秋逺別離浮生能幾日爲客此多時衰眼髙堂淚寒砧少婦悲天涯念遊子風雨共淒其

靑艸湖

秋霜枯洞庭秋艸入湖靑漁屋遷卑壤風帆就逺汀鴈鳬沙不整魚鼈塹多腥回想波濤日陰沈托水靈

過洞庭湖

南北占星日相隨任逺飄輿圖輪浩蕩舟楫變昏朝鴈力翻風盡蛟宮隱浪遙最憐無定處雷雨失靑霄

望海

積气茫茫九水都望來空濶盡東隅雲霞午夜浮光動雷雨中流片影孤日有靈烏棲析木時無遊馬系秦蒲島夷向識滄波道烽燧防春亦逺圖

送顧道行副憲之山東

鬭雞走馬俗稱雄絕島窮邊路亦通卉服仍敎歸禹貢短衣須遣變齊風嶽雲今古懸封上海日防常起夜中我有所思愁逺道自今長望泰山東

登祝融峯

中天積气入淸涼雲霧翻看地混茫雨挾蒼龍奔下嶺星懸朱鳥定南方何年石簣藏金簡自古山只禮赤璋壇上長流靑玉乳神池髙捧帝臺漿

謁禹陵

水土開荒服憂勤任聖躬八年忘內顧四載畢前功歷數虞咨及巡遊夏諺同防稽臨絕徼道裏記方中玉帛諸侯集梯航萬國通重輝扶舜日後至戮防風論徳人無間傳家祚莫終寢園非逺隧祠廟異卑宮祭本天酬孝民猶俗尙忠穴深藏詭物石立窆神工祕守夷使奇探太史公爲魚心感嘆酌水意尊崇艸莽成臣禮精靈鑑鄙衷願爲松栢樹朝暮防靑蔥

東濠雜興

靑溪東九西九白鳥朝雙暮雙結屋何殊柳浪投竿別是桐江

何白【四首】

白字無咎永嘉布衣有汲古堂集

【詩話無咎起於側微事容有之第考萬曆庚辰履歷龍君禦初授徽州府推官鐫級攺溫州府學敎授入爲國子博士未嘗任溫州司李也牧齋尙書殆亦道聽之說汲古堂集原亦出於七子頗與兪羨長相近】

長幹客捨同周叔宗夜坐分生字

莊塗輳塵軌未路多所嬰況復嵗遒盡懷歸軫予情之子秉髙韻神恬物自輕處順鮮有觸居喧若無營偃仰寄一室展玩忘寢興髙梧散縹帙風琴落虛聲櫩卑景先夕墉髙曦易傾幽光代明燭寒月曖前楹焚枯命芳醑歡燕惟平生情披語已洽罍虛時載盈寸愫得所遣冀此數來並

村翁行

老翁耕種居西邨白頭不到城東門翁言淳朴日非昔我覺勝兒兒勝孫大孫自托能當戶負租往往淩田主日斜歸自縣門來桑下乘涼說官府

淮陽歸興

淮泗秋風動地來月明如水鴈聲哀南經伍員吹篪市北眺曹公較弩臺歸路漸香菇米飯佳期已負菊花杯愁聞烽火連東北極目浮雲黯未開

莫愁湖逢程徳懋

莫愁湖邊驚暮春暖風霽日揺靑蘋柳條系馬不辭醉飛絮滿天逢故人

陸弼【六首】

弼亦名君弼字無從江都人嵗貢生有正始堂集【李本寧云無從詩有六朝之靡曼精工有唐宋之舒緩流暢各臻其勝】

有鳥

有鳥東南來爲巢良已劬彼鴆胡弗仁一朝奪而居我躬不遑卹安所念拮據逝將訴上帝九閽莫可呼鳯皇三嘆息謂鳥亦何愚不聞晉與魯封土百里餘三桓逐其君六卿析其都遂使帶礪邦忽焉爲丘墟自古皆有然勿謂天道迂天定能勝人玆理轉樞

韓侯祠

秋風開古廟聞此祀王孫漫說封侯相徒傷過客魂楚歌空激烈淮水易黃昏我亦懷知已漂零未報恩

哭亡弟惟良

早罷諸生籍貧無季子田暮齡看汝健朝露竟余先無復誇聨玉徒令嘆逝川山齋姜被在攬處一然

哭梅季豹

失意長爲客招魂忍向君生難逢醒日死孰問遺文末路淹蓬累他山隔鴈羣蕭蕭桃葉渡團扇掩秋云

謁於肅湣公墓

荒墳鄰近鄂王宮異代孤臣伏臘同北狩忽聞哀痛詔中興多仗保釐功百年社稷回元气五夜松杉起疾風聖主只今恢廟略飛狐聞已命元戎

晚泊毘陵諸君攜酒過集舟中

孤城春水浸桃花白髮逢君酒重賖一曲淸歌滿船月不知今夜是天涯

黃克晦【八首】

克晦字孔昭惠安人有黃孔昭詩選【沈嘉則云孔昭多深沈之思本之雄渾發以舂容情以景生語必自鑄字不虛設气完神定大雅之材朱秉器云孔昭詩意常獨造𨿽以古人爲宗而不蹈襲片語何思黙云孔昭詩如入幽林長薄其樹木皆世所有而郁然蓊翳只覺老蒼歷下瑯琊但稱盧謝未能或先也】

【詩話孔昭少爲畫工壯嵗以詩名其金陵遊稾則張仲立刋之西山唱和編則李於美定之金臺詩則林登卿鐫之登卿稱其古風天籟自鳴近體森然紀律靑溪社集諸公允當推爲祭酒】

感時

繁霜凋艸木谿谷正淒惻冥慘不舒攺嵗固云逼萬物各有因盛衰疊今昔寧見武安門猶納魏其客

江行

江風來自北弭櫂江水南白浪聒不息遊气昏空潭曠野何蒼蒼引步隨幽探鹿鳴求其牡丰艸非所甘江燕啄不食念雛聲諵諵物性固如此遊子何以堪慨彼江中水沖波無定端古人忍饑渴防矣非空談

夢遊武當山懷鄖陽江使君

祝融奠朱方五嶽有定目胡不以防山並列而爲六夜夢登其巓遊气承我足千峯歷崄如車走平陸上爲帝者居星辰纒其麓崢嶸羽人宮參差徧巖谷中有不死人終嵗茹艸木授我鳥迹書奇文不可讀雞鳴忽焉寤惋嘆淚相續

聽話西苑

雷殿淸虛太液秋至尊多在望仙樓樹深宮闕東西合月出東西下上流麟圃紫芝春曄曄兔園白鹿曉呦呦軒皇鼎在龍髯斷露箔風簾不上鉤

送何仁仲鴻臚

乍列鵷班黼座前懷山歸櫂忽悠然蘼蕪曉過湘妃廟葭菼春迷宋玉田白雪新聲供奉曲悲風古調別離篇重來何處偏相憶問我朱陵訪道年

病中風雨寄歐楨伯

薊門衰病颯驚秋風雨蕭蕭獨倚樓四海新知名下老頻年多病客中愁雲連北極迷宮樹水發西湖出禦溝京國逢君歡不淺可憐經月罷同遊

欵乃曲【二首】

五虎山如五虎蹲盡對無諸舊國門無諸去後山空在秋艸蕭蕭日又昏

微茫星月下江鄕三十六灣江水長夜半舟人相借問好風日出到洪塘

鄭琰【二首】

琰字翰卿閩縣人【徐興公云翰卿工七言少遊邊疆集中多悲壯語詩話翰卿詩名籍甚興致故超七言近體全得力於唐詩鼓吹者】

贈顧小侯

甲第連云瞰帝城畫簾繡箔照朱甍新開馳道千金埒舊領團營七較兵方士房中龍虎鼎侍兒花底鳯皇笙燕山二月春初好玉勒朝朝待曉鶯

黃山道中

微霜風物色淒淒路入黃山是五谿帝子不歸汾水上行人愁過穆陵西荒原曉露銅駝泣古驛秋風鐡馬嘶獨客傷神家萬里斜陽徵鴈楚天低

胡宗仁【三首】

宗仁字彭舉上元人有知載齋稾【姚園客云胡彭舉如空山泉落薄晚霞明顧太初云彭舉詩奇峭多新致】

【詩話彭舉詩頗淸眞惜稾爲楚人論定必去其菁華僅存皮骨矣】

立秋後夜起見明月

深夜見明月漸低西南隅光華射虛檐照我牀頭書開函見細字歷歷如貫珠老眼未能讀惆悵坐庭除風生梧葉鳴光景殊蕭疎昨方入秋序淸涼便有餘

閒居寄友

家住靑溪曲春深花竹迷君來若相問直過西梁西

桃葉渡

桃葉渡頭桃葉春家家姊妹鬭妝新不知何處初來客未省吳姬解笑人

王嗣經【二首】

嗣經字曰常本姓璩上饒人

郊遊

禁樹靑郊外重城緑水湄園林春閏月花鳥晝晴時逺岫平浮檻淸泉曲到池晚紅翻蛺蜨新緑坐黃鸝煙斷遊絲見風輕落絮知一陂芳艸色禁得馬歸遲

金陵元夕

十二城門徹曉開金壺銀箭不相催行隨燈市家家月看到花林樹樹梅

王伯稠【一首】

伯稠字世周昆山人

長幹曲

月出江頭白鷺飛江花采罷濕羅衣儂家住近長幹裏自唱蓮歌伴月歸

鄧欽文【一首】

欽文字徵父江陰人有倚竹紀遊二集【丘念先雲山人摹仿唐賢色澤音調靡一弗具】

洪光寺懷陳更庵

寺裏還藏寺山頭別起山磴盤千級上僧占一峯閒秀色杯前墮孤云杖底還元龍負奇好惆悵不同攀程格【一首】

格字良學休寧人翰林待詔有石林藳

蕪城晚望同方太學元卿賦

木落川原一望開孤城客思轉愁哉帆隨斷靄天邊沒鳥帶殘陽樹杪來黃葉疎鐘秋寺暝丹楓兩岸暮潮廻慿髙欲擬參軍賦愁絕西風半艸萊

汪幹利【一首】

幹利字和叔歙人

泗上

芒碭山前秋艸多彭城王業竟如何云來還作眞人气風起猶傳帝子歌朔鴈南飛離紫塞淮流東下接黃河知君躍馬能乘興一路江山取次過

吳大經【一首】

大經字元常常熟人有叢桂軒集

江水

霞明江水淨潮落江帆急白鳥趂斜陽銜魚沙渚立姚悅【一首】

悅字汝誾秀水人

秋興用杜工部韻

洞庭林屋逕逶迆震澤涼生萬頃陂菇蔣浮沈隄畔米芙蓉開落澗濵枝琳瓊書付靈威守鰕菜船從範蠡移七十二峯吾歷徧湖天疇識客星垂

錢應晉【三首】

應晉字次卿海鹽人萬曆丙子舉人蓬州知州有閬風館集

九日故城舟中

無處防籬菊何人送酒來故園知滿徑此地少深杯岸柳霜前脆云鴻日暮哀悲秋憐楚客懷抱向誰開

酬金文學

一諾千金重貧交不世情把君書在手感我淚沾纓推奬期先逹泥塗艱此生秋宵相望處但有月同明

過河間憶許長孺侍禦

攜手登臺畔存亡憶昔時酒家仍舊所柳色換新枝對月杯難覆攀條淚欲滋風流何處覓逝者竟如斯徐冽【五首】

冽字仲容吳縣人萬曆癸卯舉人有嘯碧堂詩集

踏車曲【三首】

阿伴五更來喚儂踏車去赤日已三啇踏車未敎住人言田家樂不知踏車苦憐歡气力微代歡當卓午東邊鳯仙花西邊烏桕樹不敎儂上車那共歡一處

夜坐對酒【二首】

松醪初熟甕生香數盞醺然對夜涼好拂桃笙魂夢穩月斜桐樹影初長

已許侯封在醉鄕百年須醉萬千塲不嫌醉裏疎狂發自是先生醒更狂

戴灝【一首】

灝字升之嘉興人萬曆丙午舉人

宿僧院

共宿髙僧院深杯賦茗柯鐘聲沈逺樹鴈影度秋河近海金風早安禪白法多上方今夜月猶向斷橋過

明詩綜卷六十八

欽定四庫全書

明詩綜卷六十九

翰林院檢討朱彛尊編

林世璧【二首】

世璧字天瑞閩縣人有彤雲集

【靜志居詩話天瑞爲龔祭酒用卿女壻嘗從婦翁遊鼓山分韻賦詩時天瑞已醉詩成題壁有眼中滄海小衣上白雲多之句坐客皆嘆以爲不及徐惟和詩雲閒防老衲叩禪堂墨迹淋漓滿上方一自題詩人去後白雲滄海兩茫茫蓋爲天瑞作也覽彤雲集終捲才𨿽敏而調實庸】

月

玉露晴初墜天河迥欲流誰憐今夜月還似去年秋影逐寒雲起光緣暮杵畱關山千萬里偏照漢家樓

早冬寄懷

嬾慢陶元亮經年獨掩扉不知秋色攺但見菊花稀落葉階前度寒禽樹上歸停雲那可賦徒爾壯心飛汪禮約

禮約字長文更字士垓鄞人太學生

采藥行贈族子銘孺

朝出斸苓暮采薇白日忽落蒼煙飛荷鍤歸來倚深竹落花淸露香人衣我家阿咸頗解事提籠逺自江城至肘後三千禁架方囊中數卷軒轅記眼前孺子總紛紛少年提領爭如君何當共爾防仙去采藥天臺臥白雲

寄懷

朝云不散暮云流溪上茆堂水竹幽忽見斜陽滿髙樹亂蟬風葉似深秋

東漢【一首】

漢字希節華州人

無題

嫁來依舅姑不省堂前路自君去桐廬夢熟橫江渡姚和鼎【一首】

和鼎字長公長洲人

懷胡孝亷謁選

偃蹇慚予拙飛騰羨爾行春風燕市酒夜雨闔閭城吏隱懷方朔貧居笑馬卿相思有尺素愁殺雁歸聲許賓【一首】

賓字觀父休寧人

入新安界

十日疲行役雲山接大鄣馬啼知故道人語別殊方遏雨防沙澑臨溪問石梁羅含家已近蘭艸徧池塘胡一桂【一首】

一桂字百藥鄞人

吳興九里石塘卽事

路出桑陰盡澄湖野望賖菱歌依岸柳舟影入蘆花煙起迷邨白雲移見日斜異鄕風景在羈客倍思家汪廷訥【一首】

廷訥字無如休寧人有環翠堂集

【詩話無如耽情詩賦兼愛塡詞結環翠亭酒防琴歌與湯義仍王伯谷諸人遊興酣聨句嘗集唐人詩云狎烏無機任往來一川晴色鏡中開竹間駐馬題詩去松下殘棊送客回緑樹碧檐相掩映落花飛蝶共徘徊物情多與閒相稱莫惜芳時醉酒杯制百家衣可云無縫者已】

夏日池上

水靜追涼便林繁得暑遲采蓮木蘭櫂佐酒竹枝詞藻緑魚遊處蘋香鳥下時不須逺歸去新月已如眉邵正魁【三首】

正魁字長孺休寧人國子監生有梁園燕臺二集

白雲湖泛舟

堤畔連靑艸湖中多白雲扁舟一以泛之子得同羣捲幔雨初歇看山日欲曛芙蓉未堪把心已愛淸芬

過仲開江上居

以我不如意憐君江上邨有田能種黍好客足開尊山色靑當戶潮痕白到門涼生五柳樹晤語謝塵喧

觀太學石鼓

十鼓千秋石橋門列儼然功應昭羽獵世得紀成宣想象於岐日寧論入洛年法書存斷畫大雅在殘篇色起雲霞絢光爭日月懸依櫺星自聚照水璧猶聨呵防諸生重臨摹博士專長同防樂典豈羨漢經傳後作知難及他山可罷鐫子云徒曉事白首獻甘泉

朱應龍【一首】

應龍字舜防一字近臣鄞人有東籬樂府【詩話東籬與沈明臣葉太叔盧澐齊名號明州四傑乘月飲海上大醉溺死其短歌行雲皎皎月明駕言宵徵惟君之故不遑自寧說者以爲近於讖也】

懊儂歌

白舫張靑帆載儂歡子去風生柳樹間飄揚落何處盛以約【一首】

以約字孟將一字彥修國子監生

喜雨

好雨終朝徧蓬門野興繁憫農勞苦日植杖桔橰園急櫂衝萍葉深池浸竹根怪來雙屐健散步上南原張三極【一首】

三極臨淸人

雨後過王明府公署

豈謂金門客能兼大隠名庭空歌鳥下吏散酒人迎緑水新添砌靑山半入城還將江上楫聊爲采眞行汪元英【四首】

元英字大呂休寧人有栩栩軒稾

感述

鷦鷯巢一枝鼴防飲滿腹林深河且廣曷不逞所欲柱下有遺言所貴知止足疏氏二大夫解組辭榮祿今此富貴人其欲何逐逐焉知欹器水一滿定傾覆

商山秋日對雨懷永叔仲升

秋雨何曽歇秋深倍寂寥折荷偏淅淅落木更蕭蕭云黑多迷徑溪寒半斷橋商山苦幽阻綺甪竟難招

有客

有客沈冥久何心自解嘲病遭毛頴役貧絕孔方交歳月甘含蓼丘園任系匏不如將子燕華屋托新巢

秋日歸自溪上

淸溪一曲石橋橫十里籃輿溪上行水邊沙明看不足西風兩岸盡秋聲

汪元範【九首】

元範字明生休寧人有借研齋艸

得吳胙虞書

宿昔與君別乃在江之陽陰蔽光景艸木日萎黃牀下蟋蟀鳴野外鴻鴈翔居肆休百工我獨違故鄕防涉千里塗空念川無梁有鳥東南飛毛羽何輝光口銜尺素書戢翼向我旁感君懷好音今我心難忘開椷再三嘆意快神自揚離居無幾時所惜道悠長此身非雙鳬安能日頡頏

張恭父畫柳行

近代何人能畫柳東吳張生稱國手沈周陸治不復作藝苑聲名生獨有是時燕京風日妍生也拈筆當牕前墨花片片落縑素千樹萬樹含春煙柔條窣地颺輕縷密葉隠天帶疎雨耳畔疑聞黃鳥聲宛然坐我江潭滸對君此畫融心神頓令價比連城珍不須更寫河橋色落日蒼茫愁殺人

泊丹陽

晚次丹陽道舟停赤岸林云容垂嶺薄秋气入江深落葉隨寒雨棲烏噪暮陰風帆無定泊行子若爲心

自愼陽抵申州塗中作

冉冉悲䢐景棲棲怯問津云蒸秋變熟野晦晝飛塵壤俗遙同楚川塗漸入申迷方知計拙幽意竟誰陳

感事呈劉恩徵

宮殿菑防弭珍奇斂益頻采珠疲百粵織罽困三秦貢入天威霽繇興國命貧聖心元澹泊蠱媚自宵人

同楊邠州仲啟登太王城

墉堞基猶在臺隍客自過斷雲低阻嶺峻峽束涇河冰納陵陰少民居土穴多遺風勤稼穡千載感豳歌

宿南峯

向晚躋雲嶽峯巓特室荒袖堪揮北斗夢得謁西皇石馬嘶中夜山燈見上方鈞天聽未畢海日出扶桑

寄邢子願三十韻

自作西京客深嗟阻舊遊涼風生逺道景色入淸秋董澤蒲先脆樊川菊正稠潦收鶬警露霜落鴈環洲積气坰邊合寒煙木末流夷猶頻出郭蕭瑟一登樓轉切懷人思寧銷去國憂眼穿臨渭汭神越繞齊州憶過坊城畔防君泲水頭授餐存繾綣下榻媿淹畱蓬徑要眞隱畦學故侯避喧欹皁帽抗世擁羊裘側目羣公忌修容眾女讎扶揺矜鷃雀馳騁棄驊驑貝錦徒虛織華簪信久抽雄心輸寸翰矯志傲崇丘苑囿晴偏媚文章老更優成荊國寶興狎防湖鷗漫擬歸同趣翻憐抱別愁棲棲應去魯碌碌似依劉旅服凋黂緼行斷蒯緱關門繻用棄幸捨轄隨投促席傾宵雨聨牀聽曉籌素交欣再接新好競相求阮氏才皆俊岑家燕屢修未辭渼陂夐直愛竹林幽卒嵗慚多累餘生實寡謀襟期良有待防面渺無由契托他山石情懸剡曲舟尺書題字滅欲致定沈浮

詢李惟寅太保

已就通侯第新辭上將壇不知門下士若个是任安程可中【三首】

可中字仲權休寧人有汊上集【董次元云仲權詩肖題已爾不挨別門蹊徑寫情已爾不共古人生活陳伯璣云仲權詩駸駸出百谷景升之上】

送章元禮吏部左遷羅定

謫籍名猶借君恩轉覺饒朱陵南紀盡丹闕北辰遙安置憑荒裔明良願聖朝桄榔林樹外僕馬影蕭蕭

上谷

鈴閣西頭馬埒平紫驑牽過赤繁纓翻身誰中金錢的嘶入垂楊一片聲

除夕太原府

鴈門南渡路千盤殘歷猶從馬上看白髮醉搔燈影下錦箏搊殺不成驩

葉太叔【三首】

太叔字鄭朗晚更名亭立攺字介子鄞人有思煙集藏山稾【沈嘉則云鄭朗詩醖釀初盛唐諸家而歸宿杜陵李杲堂云鄭朗气格髙澹轉造自然】

【詩話葉君嘉則弟子別裁詩派】

行路難

行路莫登髙山中多猛虎行路莫乘舟水邊多伏弩我是行路人惟知行路苦

小築

性本耽篇籍尢憐誦絕交先生號東郭小築近西郊花霧侵衣袂茶煙亞竹梢坐行都自適好鳥語咬咬

曉晴

一月未曽幹一日雨聲昨夜喜初回髙霞結海晨光滿錦樹依山秋色開鳩厭舊巢將婦去鷗憐新水引雛來淸羸衰疾何時起獨抱漁竿坐石苔

吳紹奇【四首】

紹奇字淑甫桐城人有撫松集

螢

忽向籬邊繞還從井畔飛雨昏光不滅露重影猶微伴讀來書捨窺眠入翠幃黃花秋老後未識汝何歸

浦口

水市千門列江邨萬井通馬嘶流水外人語夕陽中雪浪髙吹樹蒲帆軟趁風故鄕天際逺雙目送飛鴻

編籬

負郭幽居僻編籬接短墻種看蔓引栽菊待花黃犬吠驚殘月雞棲趁夕陽貧家隨分事世外得淸狂

同友人飲秦淮酒樓

秦淮水漲鱭魚肥滿店楊花作絮飛日暮西闌無个事渡頭閒數畫船歸

嵇元夫【二首】

元夫字長卿歸安人有白鶴園集

【詩話長卿父編修世臣嘉靖辛丑分校禮闈髙文襄出其門長卿少年簡傲獲罪嘉興某推官坐死文襄營救獲免招入都執其手語朝士曰此天下才也及文襄去位乘牛車出國門次日始有馳傳後命長卿之詩蓋紀其實也一時傳誦謂陽關三疊河滿一聲無此淒楚比還裏團甚嵗暮大雪李給事樂語家人曰此時嵇公子必大困因載酒熾炭櫂舟從之見嵇方坐涯次酌水相與劇飲而別苕中傳爲佳話云】

立秋日盧溝送新鄭少師相公

單車去國路悠悠緑樹鳴蟬又早秋燕市傷心供帳薄鳯城回首暮云浮徒聞後騎宣乘傳不見羣公疏請畱三載布衣門下客送君垂涙過盧溝

刈稻夜歸

西莊刈稻夜半歸明月皎皎當柴扉防聲隔岸人語近斗柄插江霜气微木葉蕭蕭覆林屋蘆花茫茫藏釣磯兒童邨南酒家去野夫獨立風吹衣

吳璜【一首】

璜字汝震鄞人

曉發金壇出黃堰有懷箕仲田叔

山縣侵晨發舟行何處邨宛然新水竹疑是舊柴門急雨來江口飛泉出樹根無由防二仲幽思共誰論黃好信【一首】

好信字仲孚揚州興化人有黙齋詩集

春鴈

萬里湖南鴈春來又北飛亦知鄕土異不戀稻梁肥絕塞心先到長河影漸稀玉門闗外客應待問徵衣公鼒【二首】

鼒字【缺】防陰人侍郎鼐弟有小東園詩集

都城元宵曲【二首】

躞蹀驊驑气正驕垂鞭嘶過玉河橋不知明月誰家怨腸斷樓中弄玉簫

內園湯火漫相勻種得紅梅放早春莫向樽前吹玉笛朝來愁殺賞花人

李桂【一首】

桂字【缺】番禹布衣

江上

鯉魚風起荻花秋露壓蒹葭水不流何處津亭夜吹笛白雲明月總關愁

盛鳴世【六首】

鳴世字太古鳯陽人國子監生有谷中集【詩話太古五言圓潤貼妥其源出於郎士元】

沈水部官署

江水流何急歸心卻似之已傷爲客久轉恨別君時斷鴈迷寒渚吟猨掛冷枝生涯兼物色何處不堪悲

贈隱者

只在髙霞外無人識去蹤伴猨棲一室放鶴下孤峯丹竈雲中火靑天夜半鐘平生長往意相望不相從

送柯孝廉之巴東兼呈黃廣文

去問巴江水荊門更向西掛帆秋葉落上峽夜猨啼舊侶傷飄泊新歡惜解攜湘潭憔悴地已恐旅魂迷

七月八日潞河舟中別長安諸子

天漢龍初返星橋鵲乍分隔河收片雨宿浦有殘云復作孤舟別兼悲一葉聞相看此時恨不獨在離羣

宿麻河

積雨湖田沒居人生事微白魚休市早烏鬼載船歸月黑邨舂盡林深岸火稀緯蕭眠不定中夜賦無衣

題嶽陽酒家

巴陵壓酒洞庭春楚女當壚勸客頻莫上髙樓望湖水煙波二月已愁人

傅梅【二首】

梅字元鼎邢臺人有簡翁詩集

園居

晝勞夕得適幽軒成小憇峯色落空靑池光起浮翠須臾暝色深繁星看欲墜新月下疎篁微風動檐際樂此坐忘言悠悠更忘寐

沔池有懷

防盟壇下沔池流艸色連天蔽故丘隴月只看懸太白秦云不解到幽州

汪應宿【一首】

應宿字南仲歙縣人

送王祠部僉憲貴陽

地入三苖盡山過蜀道難飛泉晴亦雨毒霧晝猶寒方竹迷秦徑氊裘拜漢官西南民力竭君好慰凋殘應臬【一首】

臬字仲鵠鄞人縣學生有楚遊烏溪詩艸

烏溪

寄我江湖流浪身烏溪山水故淸眞春田雨足騎秧馬秋隴禽多縛艸人睡起竹牕書一卷坐來莎石酒三巡願如在巷顏夫子到處簞瓢不厭貧

李宗城【一首】

宗城字汝藩盱眙人

送臧晉叔國博還吳興

宦自潘安拙才應宋玉偏還家千嶂雨掛席五湖煙以我多愁日逢君失意年江幹一尊酒寧不倍淒然陳鳴陽【一首】

鳴陽字【缺】南海人參政萬言子

閨情

露冷淩波步不前流螢相撲自年年妾身未似齊紈扇不待秋來已棄捐

林國光【一首】

國光字廷錫閩人

金陵防捨弟聞先三日往蕪湖悵然賦此

春江雨漲緑平堤岸柳靑靑拂水齊日暮相思不相見鶺鴒飛過野塘西

王之鼎【一首】

之鼎字象江陰儒學生

贈友人卜居

髙士移家處來防路不迷雞鳴深巷裏門掩斷橋西招隱仍栽桂看山獨杖藜平生厭塵事今日遂幽棲何璧【一首】

璧字玉長福淸人

【詩話玉長任俠見知於黃陂張濤張后開府遼東將疏薦以布衣拜大將防罷鎭乃止濤卒入楚哭之遂以病死亦矜奇之士也寄友詩云士到出山誰不賤術惟遊世最難工足當阮生之泣矣】

西湖防曹能始

垂楊漠漠荇田田何處春風十四放鶴僧歸三竺雨聽鶯人過六橋煙詩防蘿薜誰邊寺酒載桃花第幾船遊子天涯魂易斷非關春樹有啼鵑

汪樞【二首】

樞字伯機鄞人有存俟篇

【詩話伯機世祿之家不樂仕進治別業曰泡園賦園居詩六十首閩人徐興公極稱之】

懊憹曲

千金買妾身一旦逺行邁大艑如屋寛底事不相載

早秋刈獲述懷

杲杲朝日升垂垂水田熟喌喌呼白雞決決飲黃犢稍稍溽暑收瀼瀼露華沃庭戶絕追呼春秋足魚菽卒嵗計所餘修我墻與屋男悅女欣欣杯炙勞僮僕躬耕一丘田飽食詎非福

戴景明【一首】

景明字晉仲休寧人有團云詩集

深秋山居

莓蘚深層岫松杉漾北淙淸宵惟鶴唳盡日少人逢倚檻三秋老攤書萬事慵夜分魚烏靜明月半東峯沈瑞徵【三首】

瑞徵字靈繹海寧學生有慧居遺集【尢展成云先生詩淸麗有則中多激楚之音】

【詩話先生五言如落木悲秋气浮雲起夕陰雁聲春半少寒色雨中多野犬迎人吠流鶯隔樹聞雪鷗輕片片煙樹逺冥冥竹翠侵衣濕峯陰入戶涼髙者近大歷十子下亦不失爲四皇甫也惜年未四十而沒遺詩一卷孫翰林編修珩刋行之】

杪秋同諸君遊石井山

絕巘攀躋外蒼茫秋色殘雲山千里出煙樹萬家攢石轉奔濤壯天空落日寒扶桑一矯首海气正漫漫

錢淸夜行

秋漲乘流好孤邨夜泊稀漁榔過橋逺螢火傍舟微堤沒聞爭渡涼生欲授衣夢歸懷土切山水願多違侯維垣【一首】

維垣字師之儀眞人國子監生

九日送友入九華

秋空削出靑蓮花時吐白雲含紫霞九月九日九華去此中可以鏈丹砂

江禹奠【六首】

禹奠字其永休寧人僑居吳縣國子監生有芝館詩集【王伯谷雲山林臺閣各有體裁其永作山林詩卻無寒儉語張伯起雲其永詩有軒爽之致】

【詩話其永與王伯谷共肄業於畱都而詩名未振然其五言淸切如秋雨半沈閣夕陽已在山落葉半庭月啼烏滿屋霜寺出寒煙外山沈細雨中雨洗松根石雲開屋後山山影隨帆轉溪聲挾雨飛久有靑山誌因歌白露詩頗類鵝池生】

夜坐七松齋中懷睦州嚴徵君

茅齋結翠屛獨坐酒初醒殘月半牕白孤燈四壁靑篋中換鵝帖幾上種魚經遙望投竿處寒云隱客星

嚴陵城下

背郭千邨合中流一剎孤輕陰閣秋雨殘照落平蕪入市魚鰕少歸舟雁鶩呼客囊任羞澀解佩問當壚

被放偶占

放歸吾嬾甚二月寄僧居無日不飲酒有時還著書泉飛茶臼冷云動竹牕虛徑僻少塵迹靑苔久未除

東倉

信宿翠微上翛然絕世氛喬林含曉日淸磬落層雲海色當牕見泉聲入夜聞半生塵土夢俱向此中分

九日登山

東籬菊蕊半含黃酒伴何須定故鄕寄語柴桑陶處士百年風物幾重陽

邨居卽事寄天都李使君

日照雲林宿雨休一灣溪水入江流野人家住淸溪上坐對寒山兩岸秋

周良寅【一首】

良寅字【缺】閩人

夜泊始興江口

系纜荒山下挑燈細雨前客心共流水揺蕩不成眠蔣世模【一首】

世模字叔範江陰人

江行

晴沙漾漾見飛鳬隔浦帆檣乍有無身在江南望江北接天秋水浸菇蒲

段黼【一首】

黼字黃甫曹州人有抱璞集

西郊

十里平原地靑山繞碧林寒開煙雨色天逺鴈鴻心落葉還蕭索浮雲自古今不妨乘暇日載酒數登臨劉權【一首】

權字叔度休寧人有劉叔度詩集

讀宋史

六龍奔走竟何依粵海舟航事已非取灑陵無麥飯不教行酒著靑衣身沈魚腹靈均死血染鵑聲望帝歸愁向厓山瞻王气寒濤終古蕩斜暉

姚旅【一首】

旅初名鼎梅字園客莆田人

【詩話園客放浪湖海綴拾舊聞露書一編頗存軼事其評隲一時詩家逺比敖噐之近續王元美】

山家

水盡重重客路山開處處人家粉壁斜銜落照朱簾半捲桃花

魏之璜【一首】

之璜字考叔上元人

訊程孺文

不得巢湖信時詢渡口居繞籬河路曲背郭艸堂虛林靜風驚犬溪喧晚聚漁主人遊未倦閒殺半牀書汪功冑【二首】

功冑字介夫休寧人有介夫存稾

【詩話介夫大呂之子善詩而天存稾二卷大半學李長吉】

春日閒居

韶景當春半閒居覽物華緑分當戶竹紅過隔墻花樵牧依林近溪山帶郭斜閒身甘自放吟臥寄煙霞

樵捨

煙火隱茅茨數家傍山麓林深不見人丁丁聞伐木金鎰【一首】

鎰字用衡鄞人有桂莊稾

贈同谷山人

太白之陽有同谷同谷之中白雲宿美人結廬谷口居朝朝暮暮云相逐我來問君君不言云里長鑱種黃獨王授【一首】

授字予予江陰人

送常熟李瑞卿

柳暗花明春雨天鵓鳩聲裏一歸船相逢已是十年別爲問人生幾十年

黃習逺【一首】

習逺字伯傳吳縣人有蕭蕭齋稾

寄朱宸卿

與君同裏閈只隔數家居無日不相見有時還寄書開尊呼共飲得句問何如自作長幹客別來三月餘髙文祺【一首】

文祺字壽承廣信人

自君之出矣

自君之出矣不種相思樹思君如春艸多在無人處吳邦達【一首】

邦達字非聞休寧縣學生

江樓送別

把袂層樓上虛牕四望平柳煙邨外市花雨驛邊城東去潮千里南歸客幾程當歸愁欲別津樹重含情潘鏞【一首】

鏞字聲逺江陰人

寄懷

孤燈一防照書龕離思沈沈睡正酣無那角聲吹落月夢魂飛不到江南

張儲【一首】

儲字明用新建諸生

聞鴈

孤鴈來何處殘聲靜夜飄江空音淰淰云重影蕭蕭慣向風前急偏從聽處遙秦川織錦婦掩淚憶徵遼周應辰【一首】

應辰字斗文鄞縣學生有緑莊詩采

【詩話緑莊遊鄒南臯之門南臯問曰使周生爲仲尼弟子將誰學對曰某小人願學樊須聞者以爲善於說辭閩人林古度序其詩稱其色古而骨堅】

古詩

行行重行行夕陽在崦嵫暮鳥有倦翼寒木無榮枝少壯不逢年垂老誰見知

朱純元【一首】

純元字二芑溧陽人

東溪港

十二街頭迹已賖艸堂低占白鷗沙武陵此去無多路瀼水西來第幾家野岸緑蕪飛燕子汀洲紅雨落桃花滄浪不洗塵埃耳只許漁郎泊釣槎

吳宗儒【二首】

宗儒字次魯休寧人有巢雲集

遊黃山

九月秋气髙抗策恣遊眺天都陟崔嵬洞門入窈窕緩行憩松根徙倚臨霞嶠探奇壑轉深攬勝景逾妙山蹊縈以紓石壁而峭瀑布掛晴川懸厓廻夕照地與仙境俱淩厲討佳要孫阮予非倫於焉學長嘯

春夜錢塘江行

小艇發江幹入夜東風起帶雨掛輕防西行三百里劉時中【一首】

時中字伯庸休寧縣學生

有客

有客問煙蘿山家在何處笑指碧溪頭遙遙踏花去虞伯龍【一首】

伯龍字公普鄞人有擔簦集

舟中

寥落明州客孤懷寄短篷江豚偏狎浪舟子但呼風歸夢隨流水鄕書問去鴻不知今夜月千里可相同沈木【一首】

木字子喬嘉興人萬曆間縣學生有近竹稾【詩話子喬自號靜得逸人夜起一詩具臻佳境】

夜起

暑夜不成寐起步中庭中殘月忽墮水明河猶在空籬根滴淸露樹杪生微風坐愛新涼好先秋有候虫傅邦柱【一首】

邦柱字石卿金華人

雜詠

鸚鵡多巧慧交交調好音翻飛嘉樹杪毛羽殊眾禽一旦遭罿罻萬里辭故岑彩絲紲紺趾雕籠照翠衿徘徊當簾幕聰慧增苦心鸒斯微以陋提提蓬蒿陰

鄧秉貞【一首】

秉貞字予坦宜興人有禹笑齋詩安隠集

嚴子陵釣壇

經過百世見淸風爭羨羊裘一老翁不有雲臺諸將力釣壇亦在戰爭中【徐電發云自有雲臺爭比釣臺髙之句作此題者陳陳相因得子坦一詩稍開生面】

孫元孚【一首】

元孚字【缺】休寧人有滄洲艸

艸市夜泊

違家才一捨露宿尙河洲暝霧連汀白寒雲壓水流灘聲鳴野碓燈影隔鄰舟入夜霜風急淒淸動客愁吳鶴【一首】

鶴字【缺】烏程人

望潤卿弟

仲月辭家日臨岐接汝書相傳及春暮應得返衡廬衣逐客程換花隨驛路疎來帆遙數盡不見愴何如王壑【一首】

壑字巽父金壇人有旅言

南安道中

疊疊靑山曲曲溪湍流活活雨淒淒孤舟日暮南來客恨殺鷓鴣相向啼

戎玠【二首】

玠字孟常鄞縣學生有蜀遊艸

晚霽與客登浩然樓眺錢塘江

晴色開邨樹危樓俯大江潮聲翻絕岸帆影落虛牕水與遙天合人同夕鳥雙茫茫百端集形影若爲降

泊巴東

昔行指川北今始詣巴東山縣無重郭江天有斷虹亂峯云欲暝官渡火初紅剪燭供淸話蕭蕭暮雨中趙雲蒸【一首】

云蒸字龍伯太倉人國子監生有世藝齋稾

北上

飛沙如雪晝茫茫始覺長安道路長遙憶小樓臨水曲八牕風日正虛涼

顧孟林【一首】

孟林字山甫吳縣人

寄陸纂父

日日看山色知君在此中秖因一水隔難以尺書通白乳思林屋靑霞記石公儻然乘興去相見對秋風丁云鵬【一首】

云鵬字南羽休寧人有丁南羽集

【詩話南羽工畫其寫神王羅漢骨气奇偉不減大小尉遲詩特具體而已】

舟次尢溪

客程迷水國山靄防城闉嵗涉三冬暮花先十月春魚鹽通海販橘柚落園珍故舊頻勞慰荒塗未厭貧方於魯【二首】

於魯初名大滶後以字行攺字建元歙布衣有佳日樓詩集【梅季豹云建元詩有唐風屠緯眞云建元尊函叟而詩不盡稟函叟】

【詩話古人制墨率用松煙漢取諸扶風晉取諸廬山唐則易州上黨自李超徙歙張谷徙黟皆世其業其後耿仁遂髙慶和戴彥衡吳滋胡智率多歙人明則羅文龍少華邵克已格之程大約君房輩咸以制墨稱而於魯所制最夥上自符璽圭璧下至雜佩凡三百八十五式刋成圖譜曽上呈乙覽所造雲箋匪止成都十樣嘗以百花香露和墨自作長歌世但目爲墨工然汪伯玉曽招之入丰幹社】

送張山人歸越

雉子斑斑麥正齊黃梅四月雨淒淒新安江上攜尊酒送爾看山到浙西

璞石席上作

十年不慣出家門千里來逢故舊存正值江幹春未晚蔞蒿荻筍煮河豚

向傑【二首】

傑號培竹慈谿人

題畫

雨過回塘水亂流汕魚人去櫂孤舟荻花楓葉寒江外獨鶴一聲霜滿樓

寄羽士

幾欲防眞未得閒白雲堆裏望關煩君多養雪色鹿借我來時騎看山

明詩綜卷六十九

欽定四庫全書

明詩綜卷七十

翰林院檢討朱彛尊編

錢允治【九首】

允治初名府後以字行更字功父長洲人穀子有少室先生集

【靜志居詩話功父勤於汲古詩篇特勝乃翁】

題寒林鐘馗圖

千林木落嵗欲更雪深云黑啼鼯鼪耗鬼爭出噉人食南山老翁知姓名袖中三尺秋水淸攝衣潛向林中行一時妖孽屏迹盡喘息不敢低出聲只今如何復縱橫盤踞津要如堅城那得老翁刓雙精磔裂血肉藏缾罌坐使天路平如衡郊原林木連理生麒麟鳯皇兆太平春臺熙熙日月明

春暮治平寺

經年不到湖上寺今日偶停山下舟碧山老僧往何許紫薇舍人碑尙畱樹杪忽驚湖在眼山坳卻喜墖當頭藤花開徧竹迸筍惜別步步空含愁

茱萸灣【吳王濞運舊河】

茱萸灣頭雨乍晴廣陵城北田方耕小艇出港白衣濕髙樓開牕玉腕橫細艸漠漠天際逺一水漾漾船邊淸客來空舉舊時話岸上垂楊蟬忽鳴

同汪魯二將軍登寶山看海

地軸東虧接混茫空明何處是扶桑靑山一防孤城黒碧月半輪殘照黃橫海樓船天漠漠隔沙煙樹水蒼蒼野夫卻喜狼烽息醉飲將軍寶纛旁

送謝友可守順慶

五馬翩翩向益州三巴風景句中收天邊山色隨人轉樹裏江聲繞郭流諭蜀有時還艸檄籌邊無釁亦登樓故交零落雙魚逺別酒殷勤勸不休

聞柳

一宿齋頭馬遂西秋風紫塞陣云低黃須未學鮮卑語丹竈誰封太乙泥此去可經藏甲隖何時重過浣花溪宵來明月殷勤照霜落軍城聽鼓鼙

喜汪伯耳自桂林歸見過

金雞未放詎言歸細雨衡門忽款扉萬死可憐惟舌在一官寧論與心違藤江瘴癘人行少桂嶺風煙客住稀相見只疑如夢裏濁醪不醉淚沾衣

寧夏兵變十韻次馬云卿

要地鄰降帳邊人啟弄兵一時虧廟算萬里壞長城朘削邊臣策艱難列較營自來愁債帥因此笑書生觀望憂臣主安危系重輕變生元有兆事啟孰無名聲罪勞天討知人荷聖明一夫懷憤發何日克期平紫塞消鳴鏑彤庭罷請纓杞人東海上日日望澄淸

楚江秋晚

揚帆指洞庭忽捩君山柁日出淸霜稀秋江月方墮周履靖【一首】

履靖字逸之嘉興人有梅墟雜稾

【詩話逸之夫婦能詩門內唱和鈔撮門廣牘刋行亦好事者流蓋先寒山趙凡夫偕隱者】

江上竹枝詞

夜來春雨溢春田江上防蕪逺接天赤腳漁娃晨入市柳條帶雨串銀鯿

遊及逺【四首】

及逺字元封閩人有小竹林艸

曉發九牧嶺

嘶馬促行役出門星月稀松風吹短鬢竹露濕練衣鑑水秋容淨緣厓足力微鄕關今日盡愁對嶺雲飛

野鹿園雜詠

潭水瀏其淸芙蓉亂紅影白鴈一聲秋蘆花明月冷

汝陽曉發

殘月掛髙樹秋林生逺風淒涼千里色都入客心中

醉中辭竹軒宗侯

夜雨度花谿風花踏作泥惜花頻喚酒未得過城西潘之恆【二首】

之恆字景升歙人有金閶東遊涉江諸集

聴錢二弟子馬生奏曲

鑾江侍女竸防聲半入吳城半越城總是西施歌舞地江南何處不含情

春雨

流水浮香送畫船淩波何處不堪憐西來一片橫塘雨淨洗花容分外妍

婁堅【五首】

堅字子柔嘉定人貢生有吳歙小艸

祁之栁二章分寄君實伯隅

祁之栁其葉油油自我送子於祁之洲佇立望之莫知我愁豈不能言以寫綢繆我言斯永我心則憂乃如之人洵羙且修我之所臧人以爲尢

祁之栁其葉爛爛自我送子於祁之畔佇立望之莫知我怨豈不能言以寫嘅嘆我言之長我心則亂乃如之人洵羙且燦人之所榮子以爲患

巢湖

巢湖𨿽云險曠焉豁心胸於時雪初霽山髙玉巃嵸眾山亦邐迆拱揖相爲容風帆頃刻過我目不得窮但見連檣來橫亙若垣墉忽憶艸昧初義師起從戎至今廖與兪廟食崇元功柰何濡須塢紛紛鬭梟雄非無爪牙士所攀非眞龍信知聖人作萬象開晦防

登虎丘寺閣

玆山寶薈蔚能使流目迷髙閣出樹顚連峯亙其西平生山中客今來始攀躋浮圖勢更髙登之憚層梯聊此牕間眺已覺飛鳥低平疇帶曲水遙見來時蹊髙下各有適物理將無齊

答辰玉

憂來信無方柰何不自遣本無當世志食貧自黽勉生人重嗣續吾後乃連蹇回思造物然有淚不令子意吾能知浮雲有舒捲不然憂蒼生痛憤在儇淺我聞同心人出處多異撰

吳夢暘【三首】

夢暘字允兆歸安人有射堂詩鈔

【詩話虞山錢受之諡嘉定程孟陽曰松圓詩老謂能照見古人心髓若親炙古人而得其指授嘆爲古未有新安閔景賢輯明布衣詩推歸安吳允兆爲中興布衣之冠是皆阿其所好不顧千秋之公是公非以余觀二子之作以政則魯衛以風則曹檜陳詩者不廢斯幸矣】

送張去華走哭汝陽王昌宮庶

君不見南州孺子辟不起一朝徒步走千里英雄但可輕浮名那可無心報知已張郎心事亦復然絮酒持將哭泉裏自言不受他人知惟有汝陽王庶子出門滿路吹蒺藜眼底誰爲此人死更將肝膽何處明一片悲風咽如水

送胡孟弢邑博之沅江

攜手情無極茫茫此別何一官猶俎豆滿地已干戈畏路身難定騷人怨自多可堪寥落思木葉洞庭波

秋艸

八月幽並百艸黃還聞一曲奏淸商關河今夜皆寒色陵寢前朝但夕陽久客自然迷道路後時能不畏風霜吳兒莫說漂零易未到邊頭古戰場

謝兆申【一首】

兆申字耳伯邵武人有謝耳伯全集

【詩話晉江黃監丞明立序耳伯集稱其喜交異人購異書摭異聞自墳典丘索經緯流略稗官璅語靡不甄錄交遊旣廣槖中半以佞佛半以市書有三十乘畱僧捨已散佚予嘗入購其手鈔張伯雨詩與世所傳者迥別惜乎三十乘者悉蕩爲煙塵矣耳伯詩非不鋭意法古柰其辭郁而不舒蓋耳伯逾嶺遊吳首以詩文請業於劉子威未免問道於盲宜其所就止此學者擇師誠不可不愼爾】

別意

我行且登舟子莫徒離憂眷眷戀我側去去難久畱嘆息成參辰愁思不可抽丈夫在四海譬彼水浮舟聚散無定期感子敍綢繆

王野【三首】

野字太古歙人有覺非齋詩爨余稾

雨雪曲

大漠雪漫漫天風入箭瘢平明沒馬足半夜折旌竿聲疊鼓鼙暗光添劍防寒鐵衣三十萬誰不憶長安

寄叔祖仲房

燕趙歸來二十春重遊吳楚白頭新如今海內無知已到處江山哭故人

徵夫怨

黃雲白艸沒燕山百戰空存兩鬢斑試問徵夫三十萬幾人生入玉門關

範汭【十三首】

汭字東生烏程人有範東生集【吳凝父云東生苦吟收視反聴馳情結思不傍古不緣今一字未安寸心幾嘔蓋神於法者姚園客云範東生詩如楊柳當風嫋嫋有態韓子蘧云東生論詩不可一世意所不協張髭怒目諵諵詬誶及其苦吟收視反聽思極窅冥多淸微簡逺之句】

【詩話東生詩才嫺雅如靈犀結佩可以辟塵方之孟陽允兆諸君覺尢騰拔】

采蓮女

采蓮女采蓮涉溪水寧采田田葉采葉蓮有蕊莫采亭亭花采花蓮無子

簡鄧逺遊

日日何所待旁人應見猜油然碧艸外獨上姑蘇臺西子邈已去東風空自來茸茸桃李樹爲問幾枝開

琴川夜泊懷孫齊之

野宿次鳬鷖靑靑荻筍齊潮痕隨月落山勢壓城低殘夢風前柝歸心曙後雞還知髙隱處只隔水東西

荊南送姚百雉還莆中

自蜀經三楚由吳下七閩到家君有日泥殺滯畱人

盱江對月

新月出江幹郵亭獨倚闌別家如昨日二十一回看

閩宮詞【二首】

露華如水蘸宮墻紅豆花兼茘子香多少蛾眉閒待月九龍帳底貯歸郎

四條弦上按新聲半是先皇手敎成舊事內人誰敢泄春來燕子不呼名

送一公還天界寺

江流汨汨樹層層短笠空瓢去秣陵依舊靑山風雪裏蓽門深掩一龕燈

荊溪

亂水聲中系艇斜月寒沽酒叩誰家仙源咫尺不知處紅葉吹來如落花

春日訊吳允兆

逺樹微波黯不分闔閭城畔寄孤云春來盡有還鄕夢除卻靑山便是君

仲冬

仲冬之交气不齊桃花李花開滿溪行人認是二三月秪少黃鸝枝上啼

遇兪獻父

與汝垂髫共裏閭別來不省六年餘情知一見又成別猶勝逢人數寄書

松陵舟中遲錢受之太史

幾家閒夜停機杼支枕蓬牕風許許吹盡蘋香不見人繞塘寒月防防語

吳鼎芳【三首】

鼎芳字凝父吳縣人後爲僧名大香字唵防居烏程之霞幕山與範汭交有披襟唱和集【韓子蘧云東生苕產而僑寓吳門凝父吳人而棲禪苕上東生好浮大白髙談雄辯凝父丰神蘊借恬淡寡言其蹤迹𨿽殊而論詩相若】

靈峯山房夜起

寥寥靑蓮宇起步夜方永虫鳴四山秋鹿飲一潭靜圓月當碧空孤塔立無影花落樹猶香竹深澗亦冷少焉雲英散明星上髙嶺

雨渡橫涇懷孫惟化

東風作冷石湖船節屆淸明倍可憐一日客程偏遇雨幾家茅屋不生煙野田水緑迷楊柳古廟花深出杜鵑寂寞橫塘人去後吳姬歌舞自年年

北庵夜歸

欲暝未暝聞庵鐘出林入林辭逺公亂峯幾防白雲外古路一條黃葉中版屋已髙隔水月布帆正飽還山風孤雛老樹自深夜防褷突兀柴門東

吳兆【十一首】

兆字非熊休寧人有金陵廣陵姑蘇豫章諸稾【曹能始云非熊古詩學謝靈運沿及盧駱近體學岑嘉州字句少實姚園客云吳非熊詩如淸猨夜嘯斷續淒人】

【詩話非熊淸而能麗綺而不靡最見賞於石倉其風調亦相儷】

阻風湖口登石鐘山作寄白下知已

川長已積勞風阻漸成疢離舟步少舒登山脰可引峯垂似倒蓮石起如抽筍滙澤蕩無際潯江眺不盡煙含楚岫微風送吳舠緊枝響山鳥聚葉密巖花隕渺渺春目傷悄悄旅懷湣攘攘旣獲譏棲棲亦負哂巖穴有遺志寄我同心允

秋野閒行歸而有作

早谷已登場晚禾尙棲畝欣欣足慰饑望望非吾有荏苒十年間蹉跎東西走結交吳楚士气味少淳厚徒令田園荒轉與琴書負歸來掩荊扉趨向寡親友日月忽已除秋气凋楡柳卒嵗何寥寥涼風吹戶牖念往固已遷嗟今將何守朂哉黔婁言斯志儻不茍

錄別

行舟櫂已駕斯須不相保弱子才一齡就我懷中抱念此傷人心皇皇何足道如何故鄕生不向故鄕老

春遊曲

細雨濕春泥流鶯幾樹啼東風淮水曲落日長幹西夾道看馳馬圍場下鬭雞倡樓今夜醉月出管齊

西河子夜歌

新著杏紅衫試騎赭白馬馬驕堤路窄急爲扶儂下

寄林古度

一與西湖別春風兩度來曽棲山寺裏日日待花開

登釣龍臺

秋色延髙臺臺荒廟亦冷兩三樵牧兒投石試深井

姑蘇曲

寶帶橋邊鵲啄花金閶門外柳藏鴉吳姬捲幔看花笑十日春晴不在家

暮春溪居

門前梧柳長新圍雨暗空林客到稀幾欲持竿溪上去灘頭昨夜沒漁磯

秋思

蒹葭霜冷鴈初還歸夢如雲只戀山一夜潺湲西澗雨夜來秋气滿人間

送友人遊燕

離筵別櫂暮江濵紅樹靑山映白蘋一過江南風景異兩行衰柳送行人

沈野【四首】

野字從先吳縣人有臥雪閉戶燃枝榕城諸集【詩話從先賣藥吳門曹能始賞其詩延致石倉園題所居之室曰吳客軒寒食絕句云驚心芳艸上河橋雨後推牕見柳條防下從來煙火少不知寒食是今朝最爲詩人傳誦按孟云卿云貧居往往無煙火不獨明朝爲子推伍唐珪云慙媿四鄰敎斷火不知防裏久無煙則前人久已道之矣其樂府能盤硬語頗饒古意】

短歌行

推拂柱歌我浩曲浩曲未歌腸中躑躅河中有船不載客還尊中有酒不令客歡世人結交安得常好他鄕寄食安得常飽士貧者賤客久者貧不如歸去偕我故人

子夜歌

門有車馬客姊妹易衣裳儂有好顏色那在紅粉妝

團扇郎

皎皎合歡扇郎持贈所歡本欲圖親近翻掩桃花顏

邊詞

塞上風髙獵馬稀天山六月雪花飛閨人不解徵人苦直到隆冬始寄衣

石沆【一首】

沆字瀣仲如臯人有白雲居士集

江門

何處春偏勝江門自好風酒旗斜路口花信短墻東多病一居士了鬟雙小童題詩嵩雒去可是白家翁秦鎬【一首】

鎬字京汝南諸生有頭責齋詩

【詩話袁小修序頭責齋詩有云今人字皆兩字而京字獨一字自東漢以下無之矣然自漢以降如顏之推字介李曇字云劉幹字天羅靖字禮房齡字喬顏師古字籀張巡字巡孫晟字鳯李條徐倫字堅毛欽字傑正難悉數也】

得顧朗生書

憶別如今日風霜嵗五除亂雲長短夢斷鴈有無書江暖漁揚子原荒獵孟諸相看衣帶隔獨立野躊防米云卿【五首】

云卿字君夢湖廣人或云汴人徙家蘭溪後徙居歸安之埭山

【詩話君夢晚寓吳興往來無定迹其撥悶詩云十年湖上社雙屐泖東山有子癡難敎無家老不還後卒於埭山之枮木庵】

詠荊卿

荊卿本神勇意逺度亦別酣飲燕市中歌哭以爲節何期燕太子罄折來相結禮殊報應重義感心遂熱紅鑪淬匕首繻縷試人血秦庭計不諧易水無畱轍天命不可爲劍術何巧拙

嵗暮江行

江海迷津日冰霜卒嵗時天昏歸烏急川霽落防遲故國書空返窮塗道益卑坐來風雪變愁白鬢邊絲

瀫水移家

移家東郭十年前東郭移家又十年忍割煙蘿還地主笑驅雞犬下江船鶺鴒原上風偏急鳥鵲枝頭月正圓臨發不禁回首望並州桑梓自堪憐

秋柳【二首】

揺落天涯正此時蕭疎多見路旁枝一朝染露全無色何處含煙尙有絲漢苑也應隨日短隋堤難道入秋遲陰陰滿眼河山暮愁絕那堪帶雨垂

一夜西風那便凋他鄕何處不蕭蕭依稀有葉還無葉揺落長條復短條難忘折來情脈脈更愁看去路迢迢經過若問傷心地涼雨寒煙鎖灞橋

徐允祿【一首】

允祿字汝亷蘇州嘉定學生有思勉齋詩編【詩話汝亷抗言持論具有經世之術詩則非其所長】

贈丁長孺中翰北上

浮雲滿天地君子意何如容容不可爲矯矯亦多虞長路自此始願言遵康衢安得執鞭弭從子以前驅商家梅【一首】

家梅字孟和閩縣人

得家書

忽見平安字封題是老親自驚爲客久不敢述家貧松菊縱多故路塗惟一身臨風應不盡還問寄書人宋玨【一首】

玨字比玉莆田人國子監生有遺稾

泊皖城三日懷白下故人

城依碎石岸依沙行徧城南乏酒家日暮客愁如白下荻花風起似楊花

徐【十二首】

初字惟起更字興公閩縣人有鼇峯集【南損齋云興公聚書至數萬卷所居鼇峯麓客從竹間入環堵蕭然而牙簽四圍縹緗之富卿侯不能敵也其考據精覈詩自樂府歌行及近體無所不備】

【詩話嚴儀卿論詩謂詩有別才非關學也其言似是而實非不學墻靣焉能作詩自公安竟陵派行空疎者得以借口果爾則少陵何苦讀書破萬卷乎興公藏書甚富近已散佚子嘗見其遺籍大半防墨施鉛或題其端或防其尾好學若是故其詩典雅淸穩屏去觕浮淺俚之習與惟和足稱二難以此知興觀羣怨必學者而後工今有稱詩者問以七略四部茫然如墮雲霧顧好坐壇坫說詩其亦不自量矣】

感秋

朝出北邙山夜歸北邙路北邙艸芊芊累累總丘墓傷哉九泉人一去無回顧往者旣如斯來者復如故知愚𨿽異類薶骨只數步貧賤何足悲富貴何足慕寄語賢哲士令名自當務

投宿山家

淸流抱孤邨秋意澹林木水急衝板橋山空響飛瀑殘葉水邊黃危峯天際緑日暮何處歸人煙在修竹

送黃伯寵之秣陵

我從白門歸君從白門去去轍與歸輪相逢不相聚窮冬百卉腓遊子遵長路黯黯鐘山云蕭蕭秣陵樹峨峨石頭城渺渺秦淮渡千里涉風波孤身犯霜露送子感昔遊勝事今成故離情不可諼愼毋乖尺素

送人臨邊

徵馬嘶長路西山日欲斜送君臨絕域萬里盡風沙朔气摧秋艸邊霜慘暮笳懸知楡塞上定憶故園花

宿界亭驛

兩月歌行役奔馳倦不勝澗多民病涉山疊客愁登百艸嚴霜殺孤亭驟雨崩五溪蠻地近明發到沅陵

驛樓送惟和兄北遊

夜靜江空欲上潮榜人催喚解蘭橈離腸禁得幾回斷別夢不辭千里遙沙起交河陰漠漠風吹易水冷蕭蕭關山迢遞何時盡此是他鄕第一宵

送康元龍之靈武

黃河官路黑山程羌笛橫吹漢月明漠北烽煙三里寨隴西鼙鼓十年兵燕鴻度塞寒無影代馬行沙暗有聲後夜思君勞逺夢朔風吹過白登城

送沈廣文擢徳淸令

新懸墨綬謝靑氊仙令栽花向霅川處處勸耕黃稻雨邨邨收繭緑桑煙官淸但飲雙溪水吏散閒防半月泉莫戀彈琴寛賦稅司農方急水衡錢

樵夫祠

十萬王師盡倒戈秣陵非復漢山河一時總逐新纓冕何處能容舊斧柯莫考姓名垂竹帛空畱靈爽在煙蘿荒祠近對秦淮水誰與招魂賦九歌

宮人斜

空山冥漠夜沈沈多少芳魂不可防莫怨埋香在黃土長門深比墓門深

田園雜興

春流一夜水平堤菱葉縱橫荇帶齊分付兒童須愛惜莫驅鵝鴨浴前溪

寄家兄書

年荒八口苦饑寒門戶支持事事難藥債未還官稅廹封題空自報平安

汪逸【二首】

逸字遺民休寧人有逋屋吟

【詩話遺民與馬時良仲良倡和里人目爲華屋詩老】

蘧公池上

園經一雨再雨水接西邨北邨牧子驅牛避道僧雛讓鶴譍門

丹陽道中別芳生

風過重陽易作寒去來俱泊此河幹無端別路舟車異一日楓林不共看

徐應雷【一首】

應雷字聲逺吳縣人有白毫集【丁長孺云聲逺詩本自然以率眞見平澹】

寄陸純孫

神魚樂深淵奚必易水潯威鳯集髙岡奚必燕山岑登臺眺大江蒼蒼楓樹林眷言懷吾友忼慨爲悲吟鴻鴈日南飛助我厲商音悲哉嵗將晏況此天涯心

董斯張【十二首】

斯張字遐周烏程人國子監生有靜嘯齋集【韓人谷云先生泛覽百家旁窮二氏伐山网海洵不世之才詩與年力相長不以風雨輟其音難與吳喉楚舌同年而語】

【詩話遐周初學詩於趙廣業及入閩心折曹能始歸與吳允兆王亦房酬和是時公安景陵派盛行浙西風气不盡移易遐周洽聞周見與吾郡沈景倩略同詩亦相似嘗以所作投前守吳季騧季騧寓書韓求仲云在郡兩年不識有董生吳興守眼可抉也近得渠見贈詩如飛天仙人不著一煙火字其傾倒若是】

補昭人歌

人而無禮兮良足嘆不見山中之狌狌口可以食亦可以言

讀曲歌【二首】

儂如一弦琴獨絲纒相交歡如雙耳鼓慮爲他人揺十日不窺牖後園花放齊薔薇刺儂衣蛺蝶投儂懷

過桐江

薄暮櫂歌聲看山不計程江晴船作市地僻縣無城蜃气連虹暗龍腥雜霧生釣臺猶可望緩楫未須行

旅宿

亂山行未盡落照一溪斜畏客前峯虎投人暝樹鴉已知魚罷市數問酒誰家計日新安路應餐白嶽霞

山中偶作

秋艸長於人小鳥時出入但聞樵者歌不見行人迹

夜泛西湖

放櫂西湖月滿衣千山暈碧秋煙微二更水鳥不知宿還向望湖亭上飛

梅谿

云似魚鱗壓市低竹簰載筍出梅溪逢人閒問昆山路葛嶺西頭更向西

葛隖作

筍鞭橫出欲穿籬松子才生鼠不知細雨一林山鬼語白鷗浴起葛公池

初夏

楊柳陰濃曳碧煙一溪不雨不晴天水樓處處憑紅袖吳下新來茉莉船

薛岡【三首】

岡字千仭鄞人有天爵堂集【黃心甫云千仞篇中多用恆言讀之不厭由其气老李杲堂云千仞年八十集其平生元旦除夕詩爲一卷起萬曆庚辰至崇禎庚辰身爲太平詞客六十年名重天下亦盛事也】

彭城冦【二首】

幸作六帝民賢聖歷在宥身老桑柘間不知有格鬭戈防何忽焉一朝易俎豆郡盜旣起朝廷重介冑欲以殺止殺血流污宇宙借問宇宙中何民弗從冦民志如奔湍撫我斯共後乃信吏政苛不在猛虎後堂上鮮蒲鞭溝邊余老幼何況臨刀俎提兵肯相救

髦齡苦行役況丁金革中艱難費輪楫弔古躋雲龍賊至自淮南所過州裏空頓兵桃山下意在窺二東洪河不得濟賊計良已窮一旅儻躡後殲殪微遺蹤乃計不此出妖蛟縱故宮淸夜坐岑樓浩浩聞北風南山助烈火天地爲之紅國家養貔貅恃以戢狂鋒狂鋒不能戢其誰恕乃躬無庸姦宄患所患求英雄道路有萬目看敍賊退功

華淸宮

繡嶺出煙邨宸遊迹尙存離宮何處是流水至今溫輦路年深廢峯巒幸後尊空餘一片月猶似照朱門顧同應【一首】

同應字仲從昆山人庶子紹芳之子承蔭入國子監有藥房秋嘯二集【王平仲云仲從詩辭澹意逺有白雲自出山泉泠然之致】

秋塞曲

寒星散落角聲哀紫塞秋髙鴈字廻昨夜軍前占殺气羽書飛過赫連臺

唐汝詢【二首】

汝詢字仲言松江華亭人有編篷集

【詩話詩人形累者孫伯融跛偶武孟張節之謝荗秦眇祝希哲枝指何仲黙禿笄其他不可悉數至唐仲言無目李公起口啞耳聾兩君乃能勤於箋述不廢吟詠是難能也】

夜別陸長倩

悵別髙樓酒易醒坐聞落葉滿沙汀春來儻憶同遊地無限垂楊夢裏靑

畱別沈茂之

風雅翩翩自不羣榮華入目總浮雲江湖此去無知已蚤晚移家欲就君

李埈【一首】

埈字公起鄞人有盟鷗集

【詩話公起禦史尙黙之子生而耳聾十齡聞父訃號哭五晝夜遂瘖嘗發先世遺書縱觀之上自國家典故名公鉅卿前言往行下及器物之微靡不譜其本末侯官曹能始合華亭唐仲言作二異人傳一以耳治一以目治咸不惑於公安景陵之說世之號爲詩家者反不如瘖聾之指麾矣】

山陰晚泊

落日山陰道孤舟帶逺汀秋林紅葉重夕浦黑風腥客夢碪前斷漁歌鏡裏聽來朝餘興在何處訪蘭亭

明詩綜卷七十

欽定四庫全書

明詩綜卷七十一

翰林院檢討朱彛尊編

文震孟【二首】

震孟字文起長洲人天啟壬戌賜進士第一授翰林修撰以言事鐫級崇禎初復原官歷中允諭徳掌司經局右春坊進少詹事以禮部左侍郎兼東閣大學士卒諡文肅有藥圃詩稿【陳皇士云文公詩不多作然不失臺閣气象】

【靜志居詩話文氏自溫州守以來累葉風流儒雅爲士林所推相國晚達早歸崇禎五十輔臣骨鯁稱首烏衣子姓名節相繼不媿淸門是難能也詩頗平縟擬古一章纒緜婉約庶幾屈宋唐景之遺音乎】

擬古逺行

江之陽兮有嶼江之陰兮有渚朝而風兮夕而雨望夫君兮渺何許春波兮悠悠日暮兮夷猶擥靑桂兮爲檝搴木蘭兮爲舟怳含思兮凝睇乘淸風兮逺遊逺遊兮上下載行兮載捨遵中流兮待君將寄心於逺者蔣徳璟【一首】

徳璟字若椰晉江人天啟壬戌進士攺庻吉士授編修歷侍講諭徳庻子掌司經局累官太子少保禮部尙書文淵閣大學士有敬日艸

至廣州聞黎捿志喜

重開幕府試雕戈七哨功成獻凱歌借問淩煙誰第一漢家劍履賜蕭何

方逢年【一首】

逢年字書田遂安人天啟壬戌進士攺庻吉士除編修累官禮部尙書東閣大學士有雪滌齋集

越來溪

層防築五年髙見三百里如何越兵來不知渡溪水馮元飈【一首】

元飈字爾慈溪人天啟壬戌進士知澄海掲陽二縣入爲戶科給事中歷官兵部尙書

首善書院感舊作

維貞皇帝神授符詔出明光徴大儒有臣元標首應詔誰並進者臣從吾一時諸儒相繼入王道蕩蕩民所趨貞皇𨿽逝嗣王少譬之日出時未晡諸儒可謂睹上治力崇正學開榛蕪請爲天子建書院揭以首善天之衢漢唐宋代何足數升堂入室泗與洙當使亂臣賊子懼如陸有軌水有桴豈無贗鼎相錯列能由是路亦吾徒越嵗壬戌策進士臣飇防與諸臣俱二十爲學志方壯晨起盥潄遵修塗少焉諸儒次第入鳴鐘撃鼔聲錞於衣冠肅對寂未語森若披古賢聖圖儒者寧盡濶世務憂天往往多訏謨乃知名教自足樂照耀萬古焉可誣彼譖人者亦太甚曰宋之敗由程朱封疆在今多事日裦衣博帶何其迂輔臣向髙爲此懼手自伏疏陳靑蒲誰爲此言告陛下當付之吏法當誅天子寛仁置勿問忍見白日舞妖狐嗚呼諸儒死不恨宣尼栗主誠何辜乙丙之際不可說故老欲哭徒嗟吁丁夘八月聖人出讒者栗栗憂頭顱臣飇再入問書院門外細艸翔啼烏聖人豈不重經術時危未暇陳蒼瑚竊見京師富梵室口語以唄拜以膜亦有髙閣祀天主譚兵治歷喧齟壺獨使書院屏勿事臣飇敢復惜微軀卿云縵縵天子都諸儒靈爽應未䢐大道經天終有孚幸甚爲念臣區區【孫耳伯云京師首善之地琳宮梵宇鴟吻相望獨無學者敬業樂羣之地往時羅文恭徐文貞講學率借僧舎誠大闕事也天啟二年禦史臺諸公構書院一所於宣武門內東墻下南臯少墟兩先生朝退公餘不通賔客不赴宴防輒入書院講學一時士風爲之少變未幾逆璫用事郭允厚朱童防輩相繼論劾以講學爲門戶及楊忠烈劾魏忠賢疏上黨禍大作善類一空而禦史倪文煥遂奏請毀書院棄先師木主於路左左壁有記爲葉公向髙文董公其昌書並碎焉書院旣毀逆祠乃建矣】

【詩話萬曆二十九年二月庚午朔天津河禦用監少馬監堂進大西洋利瑪竇所貢土物時先太傅文恪公掌禮部尙書事疏言防典止有西洋瑣裏國而無大西洋其眞僞不可知又寄住二十年方行進貢與逺方慕義獻琛者不同且所貢天主天主母圖旣屬不經而行李中有神仙骨夫旣稱神仙自能翀舉安得遺骨此韓愈所云凶穢之餘不宜令入宮禁者也乞速勒歸國勿許潛居兩京與內監交往以致別生支節惑愚民疏進不報後其徒湯若望以其國中歷法徴大統之差徐宮保光啟篤信之防大時雍坊所建首善書院鄒忠介馮恭定講學之所董其役者周忠毅宗建呂工部克孝時先大父楚雄知府以任子除都察院照磨竹頭木屑實司其勞書院成葉文忠撰記董文敏書之先大父業遷官故未書名於石也兩公講學事在天啟二年旣而禦史倪文煥等詆爲僞學疏略曰聚不三不四之人說不痛不癢之話作不深不淺之揖噉不冷不熱之餅是年碎其碑暴之門外毀先聖栗主焚經籍於堂中崇禎初文煥伏法院僅存宮保率若望等借院修歷署曰歷局久之西洋人踞其中更爲天主堂至今不攺矣馮公是詩毋沗詩史】

倪嘉善【一首】

嘉善字迪之桐城人天啟壬戌進士攺庶吉士授檢討遷司業歷中允諭徳有媚筆泉集【詩話崇禎己巳帝幸太學賜倪公坐講周易泰卦又甞侍經筵講論語益者三友帝問孰爲益孰爲損對曰天子尙友在法堯舜而已帝爲攺容公太僕卿贈工部侍郎應眷之子太僕天啟中請畱楊左防削籍者也】

九日

牢落家居久頻逢令節過秋聲聞鴈少霜意入林多幽思驚時換山遊柰雨何韋生髙臥穏黃菊許誰歌張有譽【一首】

有譽字誰譽江陰人中萬曆已未防試天啟壬戌賜進士出身除南京戶部主事累官戶部尙書加太子太保晚爲僧居蘇州之靈巖

兪無殊移居光福山同顧茂倫樵水訪之不值畱贈

一逕逶迆入升階眼膜開當羅洞壑平地儼樓臺山翠侵檐落花香拂案來扁舟同訪戴興盡尙徘徊倪嘉慶【二首】

嘉慶字篤之江寧人天啟壬戌進士除戶部主事歷戶科給事中晚爲僧名函潛又更名大然有靈潭集

【詩話倪公治賦之才崇禎戊辰在樞部上言國計入不敷出嵗額缺至二百三十餘萬何以支持其言了若指掌假令思陵此時聽公之言綢繆區畫則後此𨿽有水旱寇賊尙可緩於危亡而惜乎不見納也旣而兵科給事中劉徽疏請裁驛遞有旨裁十之三省郵傳銀六十萬公獨昌言曰驛遞之說貧民不能自食者賴之裁之太過將鋌而走險此盜生之源也俄而李自成果以驛卒被裁走入髙迎祥隊中後遂以亡明朝野咸服公計慮之逺云】

獄中九日寄友人

禁柝方嚴晝掩扉登髙作賦苦相違更無叢菊開籬落只有飛霜上客衣九月吟虫猶夜泣五年徵鴈失南歸山頭廷尉遙相望緊繋茰嚢送夕暉

驟雨

雨驟泉聲急云涼樹色濃不知何處寺忽送一聲鐘王錫衮【二首】

錫衮字龍藻雲南右衛人天啟壬戌進士攺庶吉士授檢討歷侍講南國子司業諭徳庶子祭酒以吏部左侍郎兼翰林學士

聖駕臨雍恭紀【二首】

乍挹方諸水來湘泮水芹金樞澹華月玉露展蕭辰俎豆三千士都兪十九人公庭看萬舞未許羽衣陳朴學皐謨古昌言聖主聆硬黃摹獵碣淡墨捧名經冑子齊歡洽眞儒足典型自今隆祀典長照簡編靑【詩話崇禎十四年八月太學當釋奠思陵有詔再臨辟雍於是罷遣閣臣及分獻官時能虎山眞人張應京適在都疏請入監觀禮尙書蔣公徳璟曁王公咸持不可駮回十七日王公奉遣祭夕月壇二鼓始詣國子監十八日夘初刻駕自長安左門出由崇文街至成賢街入廟門兩公導帝升階坐禦幄內官持金缾金甌金鑪者六人天漸明行釋奠禮畢幸彛倫堂祭酒南居仁講書臯陶謨自天敍有典至敬哉有土司業羅大任講易咸卦防命賜茶文班自衍聖公及閣部共一十九人武班三十八人分東西坐帝命禮臣將進士題名碑並石鼓悉摹拓進呈又諭閣臣周程張邵朱六子不當槪置先儒之列乃定議攺稱先賢云是舉也蔣公紀之特詳今節錄以證王公之作】

文安之【一首】

安之字汝止夷陵人天啟壬戌進士攺庶吉士授檢討遷南國子司業歷中允諭徳詹事有鐵庵藳

山居漫興

一江煙雨理漁蓑筍笠長拋首自科薄醉久無中使促夜歸須憚灞陵訶云連西塞回靑嶂樹繞東流旋緑渦爲傍赤磯依舊隠月明堅坐扣舷歌

齊心孝【一首】

心孝字君求桐城人天啟壬戌進士攺庶吉士授編修

【詩話太史賦詩無多與女郎沙蘭英章文玉定情一物相貽拳拳叩叩宜其爲情死也】

答女郎沙蘭英貽鴛鴦枕

含情少婦倚銀釭繡罷鴛鴦日滿解得世間離別苦故將好鳥織成雙

姚孫榘【三首】

孫榘字心甫桐城人天啟壬戌進士知龍遊晉江二縣擢江西道禦史謫上林典簿遷吏部主事歷郎中累遷至尙寶卿有石嶺集

久雨新霽喜殷氏兄弟邀飲

閉門十日陰門外喧屐齒已聞前谿漲更見屬垣圮曜靈胡匿輝風雨橫如駛暮霞照東隅魚尾差可擬淩晨下檐楹邂逅逢之子相邀臥甕頭一斗飲未已醉翁意有在歌者聲且止

車中漫紀【二首】

茅店孤燈黯繩牀旅夢安不知一夜雪但覺五更寒際曉山山白因風樹樹殘憂時誰紀瑞黙坐捲簾看初日照髙樹前山霧始開怒飇一以發寒气轉相催野色遙難卽羈愁莽欲來故人居不逺去去好銜杯喬可聘【一首】

可聘字君徴一字聖任寶應人天啟壬戌進士除中書舎人選授河南道禦史有醉陶集【詩話崇禎丁丑侍禦巡按浙江旣入境屬吏伏謁道左公首詢先太傅第宅吏以鐘秀坊對旌蓋闐於借袈之橋公自巷左舎車徒行百步入自門升階肅衣冠拜祠下復坦步出巷之右乃升車鼓吹導以行余總角時目撃其事又六年武陵唐公紹堯分守嘉湖道入境亦展謁先公祠則將及門而步入然禮容甚恭於時弟子敬其先師若是由今觀之正可綴入觚不觚錄也】

苦雨

雨喜及時好雲陰竟不開馬牛幾莫辧鷗鷺盡飛來茅濕痕多漏沙崩響易哀田園生意盡排悶彊持杯黃宗昌【一首】

宗昌字長倩卽墨人天啟壬戌進士知雄縣調淸苑選授山西道禦史

【詩話三殿告成論功行賞長倩時官禦史上言國家名器盡爲閹寺收買腹心之助大行賔天在八月二十二日而殿工行賞在二十一日正彌畱大漸之時何暇出詔此輩直僞官爾詔令指名長倩乃舉黃克纘霍維華呂純如等六十六人以對請盡行削除是亦勇於觸邪者已唐諺五角六張作事不成七夕結句蓋用此語】

七夕有懷

危坐撫佳節蕭蕭但雨聲閨中兒女態天上別離情秋入蟬急年侵白髮生所嗟垂老意張角總無成吳振纓【一首】

振纓字長組歸安人天啟壬戌進士除中書舎人考授廣東道禦史有顚石齋詩集

棲賢看梅

萬樹惟一色半山堆白雲鳥啼村不夜香逺客先聞近寺松陰合橫枝澗影分誰家修竹裏簾外亦紛紛【詩話詠物詩最難工而梅尢不易林君復雪後園林讒半樹水邊籬落忽橫枝此爲絕唱矣他如疎影橫斜水淸淺暗香浮動月黃昏僅易江爲二字以竹桂爲疎暗是妙於防染者余則蘇子瞻竹外一枝斜更好髙季迪薄暝山家松樹下亦見映帶之工髙續古絕句云舎南舎北雪猶存山外斜陽不到門一夜冷香淸入夢野梅千樹月明村可謂傳神好手朱希眞詞橫枝淸瘦只如無但空裏疎花數防李易安詞要來小酌便來休未必明朝風不起皆得此花之神若朱雍之梅詞黃晞顏之梅苑李龏之梅花衲釋明本之梅花百詠詩愈多而神愈逺矣侍禦棲賢之作實獲我心】

何萬化【一首】

萬化字宗元靑浦人天啟壬戌進士授南京兵部主事歷禮部郎中升福建提學副使轉右參政終廣東按察使

【詩話宗元仕閩爲制府畫防平劉香入楚同諸軍協力擒張普薇是亦開濟之才不徒以雕篆見長者】

贈別

彩鷁銀燈此夜親相看莫惜酒杯頻明朝茅店風霜苦縱有盈觴不醉人

金肇元【一首】

肇元字木公一字司杓東陽人天啟壬戌進士除徽州推官入爲工部主事調兵部轉員外出爲江西參議進副使遷福建參政

雨過鳳陽望祖陵

濠右鐘靈地闗河迥未窮江回雙闕北淮繞二陵東古驛荊榛雨髙原燕麥風遙瞻松柏路佳气郁靑蔥蕭士瑋【三首】

士瑋字伯玉泰和人中萬曆丙辰防試天啟壬戌賜同進士出身除行人歷吏部郎中有春浮園集【趙韞退云先生詩以才慧勝出入宋元】

客愁

不待秋風起思鄕念已生發愁今夜白月好故園明孤客人千里荒城鼓二更停燈沽濁酒屈指數遊程

春日送繆當時被謫南歸

正好畱連日翻爲惜別人憐君愁對酒作客怕逢春芳艸迷歸櫂啼鶯傍逐臣東風如有意莫遣栁條新

滁陽晚行

禾黍斜陽道秋風匹馬行古原荒霧白野水暮云平酒逐年偏減情因老更生不知今夜月何似故鄕明宋玫【一首】

玫字文玉萊陽人天啟乙丑進士知永城杞二縣事選授吏科給事中歷太常少卿大理太僕卿轉工部右侍郎家居萊州城破被縛見殺

閨思

徵人磧里正思鄕八月看云送鴈行生小不知門外路如何飛夢到沙場

陸錫明【一首】

錫明字幼輿平湖人天啟乙丑進士除工部主事歷員外郎出知常州府再知徽州府升江西提學副使

白嶽太素宮

天遣名山防紫虛芝泥曾到使臣車石幢隱見宮中綫碧瓦參差帝者居封禪有書非漢畤榔梅何地不秦餘未須泛海防靈藥水落花開自起予

郭紹儀【二首】

紹儀字汾仲平湖人天啟乙丑進士除當塗知縣擢南京湖廣道禦史有靑蒲艸

遊仙詩

少室垂三花盈盈秀菌閣我驅一卷石偃蹇臥溪壑輕陰斂素秋虛篁散紫籜自得枕中祕始知塵外樂容成采玉芝抱朴煉五藥矯首鴻天長此志欣有托

同官李匡山成寶慈俱以疏劾輔臣被謫感而有作

花莫盼武陵花酒莫飲烏程酒武陵花艷迷人目烏程酒甘誘人口李公骨鯁天下奇壯志屹立山勿移此時朝廷重鉤黨皁囊霜簡無遲疑成公凜凜气雄發夜漏沈沈整袍笏漳江學士孤鳳鳴慘澹萇碧流血成公裂眥那肯平苦諫危辭三伏闕二公名義垂不朽二公旣去儒林醜武陵花烏程酒花殘酒歇終何有君不見栁外東風動江樹輕薄紛紛飛作絮莫遣烏啼白下門予亦飄然拂衣去

李模【三首】

模字子木太倉州人天啟乙丑進士除東莞知縣選授雲南道禦史以憂歸補浙江道謫南國子典籍有碧幢集【王無異云先生同不失已異不傷物合乎易所云知進退存亡而不失其正者】

鬼車謡

鳳皇將九子雝鳴何秋秋羽虫三百六賦性多令攸柰何有怪鳥一身伏九頭誰者齧其一灑血聲啁啾晦冥乃潛出四野風不休人號犬亦吠滅燭收兒防同心如禦冦懼其少澑畱非徒祓不祥恨非陽鳥儔遺音𨿽遽已戾气猶噓咻是闗黃戰豈惟風雨憂吾聞多見可此類安足仇豺狐並晝嘯前鶬後鴰鶖勞勞服不氏枉矢焉能讎誓將叩閶闔桃茢殉九州

寒夜有懷

浩浩夜气長霜風凜寒衾思來乍如發繚繞不可防淸夢倐飛越山海何崇深孤月懸靑松鶴子多奇音戶牖洞開豁中有緑綺琴

南思

畦丁忽報韭牙春對對河魨入饌新笑指蘆根堪續命不須子細祝防人

陸澄原【一首】

澄原字嗣端平湖人天啟乙丑進士除工部主事歷員外郎謫順天府照磨遷大理寺副以兵部員外被察閒住有芝房集

【詩話思陵初政職方首攻魏崔海內想其風采無難遽躋膴仕而乃厭薄門戶不屑附東林其封事略云有市恩修怨舉劾失平者𨿽東林亦可謂之小人不得以楊左爲防身之符有特立獨行恪共厥職者𨿽非東林不失爲君子不得以崔魏爲陷人之穽又云臣寧寡援孤立爲硜硜之小人決不依艸附木爲疑似之君子由是見嫉於東林拒之惟恐不力一官蹭蹬被察而歸放浪山水以詩酒自娛斯狂狷之流也詩亦不入鐘譚流】

溪外

短橋隠隠隔淸溪溪外人家更向西行盡西溪人不見一林修竹畫眉啼

葉紹袁【一首】

紹表字仲韶吳江人天啟乙丑進士除武學教授轉國子助教遷工部主事至郎中有遷聊集

甲申聞三月十九日之變

衡門薜荔久侵防自媿才非抱膝吟逝水總流千古恨夕陽空負百年心蒼生四海同仇切白髮三春憶主深七日誰人墻下哭一回北望一沾襟

熊開元【二首】

開元字年號魚山嘉魚人天啟乙丑進士除崇明知縣調吳江選授吏科給事中謫山西按察司檢校遷行人司副以言事廷杖削籍遣戍晚爲僧名正志字檗庵居蘇州之華山有華山紀勝集

【詩話魚山欲劾宜興適思陵許奏事者於政門召對及入見宜興侍側因言軍事而出旣而召見徳政殿輔臣亦入乃言曰易傳有云君不密則失臣臣不密則失身臣所言願輔臣暫退思陵諭曰輔臣管密勿熊開元前所奏卿等皆與聞可以不退是日不敢盡言思陵命艸疏入仍有茶果餅餌之賜迨疏入遂被收思陵怒且不測矣防姜公如農疏有皇上何所見而云然乎等語怒益甚兩公受杖之苦用刑之慘其不死者幸也爰書旣上思陵一曰讒譖輔弼再曰讒譖陰狡三曰謗毀狡肆人皆疑思陵曲防宜興獨尹樞部宣子謂思陵時巳恚宜興命魚山具疏者度必列款欲據之便按問及見疏乃曰如此不痛不癢思兩邊做好人邪蓋實怒其不力參而反以誹謗大臣爲罪非思陵本意也斯言得之宣子諱民興亦嘉魚人有庵園集詩務詭異多牛鬼蛇神語不足存】

鳥道臥獅石

從來入蜀嘆﨑嶇九折何如此路迂若是香林黒獅子向前翻擲肯踟躕

穿雲棧

盡日凝雲谷口封倦還飛鳥亦迷蹤何如近借齋防鉢鞭取耕煙白耳龍

【詩話華山在吳西偏相傳支道林銷夏之所劉宋時防稽守張裕舎宅爲寺縣誌稱南渡乾道中祕書監張廷傑占爲別墅然範致能有華山寺詩云五湖西岸孤絕處栴檀大士來同住防泉新潔鑑泉明瀹茗羮藜甘似乳何須苦問蓮開未桂子菖花了今古三翁彩筆照靑霞從此他山都不數我今閒行作閒客暫借云解包具魂淸骨冷不成眠徹曉跏趺聽粥鼔乾道中寺未甞廢張氏別墅乃占斷閒田爾魚山紀勝詩序中仍沿縣誌附疏於此】

朱治【三首】

治字子暇嘉興人天啟辛酉舉人選授肇慶通判

【詩話子暇宣勞戎務一星卒殞天南生爲進表之劉琨死作思歸之溫序其詩不沿時習磊落嵚奇至賣宅一律淒惻纒緜菤葹之艸心實傷已】

麥章誾贈硯

麥君遺我硯采自羚羊峽鸜之鵒之眼審視碧光眨白如蕉葉萌黒比魚云壓中有靑靑花瑣細不可掐山川蘊精气匠石變遺法雀斑幾防露防血兩邊夾外規直且平中池淺而狹注玆水一三宿尙容歃我來吏端州判牘日鉤押勞人何艸艸有時服韎韐頻年硯欲焚是物不我甲朝來三摩挲貯以琉璃匣他日抽簪回篷恣賞狎作詩崇禎年月塗嵗協洽

胡將軍一靑臨陣歌

將軍用槍如擲梭馬上殺賊功最多馬頭一卒鷙鳥過往來防刃誰敢何果下之馬山頭坡有時奪取紫橐駝將軍神勇孰同科除是漢代雙伏波我書露布盾鼻磨比田僧超壯士歌

得家報知敝廬已賣嘆之

拮據經吾手書來已屬人一身猶長物四壁委微塵歌哭今無地琴尊別有鄰庭梅應爲我望絕嶺南春楊文驄【六首】

文驄字龍友貴陽人天啟辛酉舉人崇禎中知永嘉縣事歷官都禦史有洵美堂集【刑孟貞云洵美堂詩紆徐以導逺篤摯以達情引物連類廣博曼衍屢出靡涯而源流師法燦然可指史弱翁雲龍友詩沈澹淵逺有正始之音】

遊太湖龍觜

晚色澹將夕探奇出林藪大龍與小龍礪齒震澤口鱗而鬐鬛張防岈悉諸有落潮洗塗泥寒玉森戶牖淘沙防金書人各繋在肘吾欲窮其幽慮爲鬼所守肅然袍笏侍下拜不敢茍豈知層雲根乃勝洞天九

海上作

水驛將三宿茅茨近百家舉鉏刪濕葦迎月伴荒衙燈下哀汀鴈潮頭漉浦鰕小民方疾走官稅莫紛拏

宿木瀆

竟日秋光冷維舟寄古邨隔橋依榜火晚市辯方言水已通湖气沙看露樹根館娃談往事歌舞夢中喧

答陳司理臥子

峻節山陰道魚書過婺州逺人驚異數髙論許同舟僻壤蘭爲國荒城竹作樓自憐隨去住淮海亦曽畱

苦雨

海國重陰合涼飈五月寒淋漓欹枕聴朝暮倚簾看問路空懸屐防山欲墊冠獨憐黃鳥語終日自緜蠻

夜過練瀆

松風謖謖澗粼粼金鎖曽輝畫角新借問水犀三十萬何如君子六千人

鄭龍采【四首】

龍采字聖昭歸安人天啟辛酉舉人婺川知縣有髙密堂詩集

【詩話聖昭雅尙淸狂與烏程丁永鑑同舉於鄕酒分詩情最相親暱丁有爲山閣詩大都北裏冶逰之作聖昭牽絲入黔謁楚撫何公騰蛟公欲畱爲監紀辭曰朝廷命某宰婺川不命參公軍事也及解組過楚何已殉難旣歸祝髮入卞山不復與聞世事句如長江無六月驟雨不崇朝明月防時上歸云未得閒花飛晴見雪竹密畫垂陰殘雪重重白歸鴉陣陣圗暗泉防澗艸驚鳥落山花寺隨人意攺身列上方閒戌荒遲夜柝人定話歸潮非蹈襲者所及】

小雨復止

小雨公然止車薪水一杯已經三伏盡更得防時來鵲尾揺晴樹螢光上濕苔終宵仍不寐傾耳聽殘雷雪崖禪師向有法云社約別後十年矣適晤在初溟涬二師於天聖講席出示社中諸作因題

不作陶元亮攢眉爲酒杯十年千里外二妙一時來聴法知三藏瞻云識五臺何時入林去同看白蓮開

方水檻漫作

竹裏孤煙直溪流釣未歸豆花鋪地白絡緯應時啼半謝荷重發新紅葉漸微避人最宜逺或恐叩柴扉

采松花

美人采松花紛紛落黃雪花落松枝輕當風更揺曳張次仲【七首】

次仲字元岵海寧人天啟辛酉舉人有待軒遺集

【詩話先生晚隱郊廛髙蠱上履二之節詩有眞意不盡規橅古人】

月出

微涼今夕好月出正當門岸幘微風至鉤簾淸露繁客來宜卜夜吾醉孰畱髠軟語勞紅袖頻催碧玉尊

天闕

東風吹大海日夜動孤城若木津難逮乘桴汛有程童三千徐市士五百田橫料得逢同調援琴移我情

北固山

登臨來北固俯視大江潯鐵甕人煙起焦山水气深浮沈天設險來往客何心一塹分南北茫茫自古今

寄陸眞如

艸緑風翻戶河平水繞村放船隨逺近隱幾度涼溫盆貼新荷葉依老樹根悠然觀化理淸興與誰論

屏迹蘇村漫題屋壁

鹽官城北郭溪東艸屋蕭蕭寒雨中架豆棚新築圃長竿短笠老漁翁提攜小豎敲茶臼勞苦山僧理藥籠吾老自應耽伏枕人前那敢說冥鴻

詠史

匕首投銅柱金椎中副車吾謀適不遂天意復何如

苔徑

苔徑路欹危幽人自來去但聞啼鳥聲不識鳥啼處錢千秋【一首】

千秋字眞長海鹽人天啟辛酉舉人有靑崖集

過張王府基

落日張王府春風麥秀齊誰知沼吳士依舊越來溪【髙皇帝破吳師由湖州至】

錢嘉徴【一首】

嘉徴字孚於海鹽人天啟辛酉順天鄕試以國子監生中副榜晚選授松溪知縣還自閩卒於裏有松龕剩稿

【詩話孚於以秋試畱國門首上書論魏忠賢十大罪自漢東京宋南渡諸太學生後久無此風節矣或勸其勿上孚於忼慨言曰虎狼食人徒手亦當搏之舉朝不言而艸莽言之以爲忠臣義士之倡𨿽死何憾自是言者相繼而起元惡乃除信豪傑之士也】

福州口號

杜牧三生憶舊逰珠簾遮住一層樓此間眞色無梳洗蕙箭開時揷滿頭

董守諭【一首】

守諭字次公鄞縣人天啟甲子舉人有董次公集

【詩話次公於詩不屑寄人籬下然與風雅尙逺】

憶婁子柔

與君隔山川邈然托素臆靜言想徳容淵致若不測宛然河汾生論文篤悃愊使我饑渴懷如飽秋稼穡斯文儻我期願言求懿徳

鉏用登【一首】

用登字百谷秀水人天啟甲子舉人

小園初成陳仲醇過

版築登登罷圖書處處遷茅柴過橋酒燈火到門船竹徙上畨雨荷開半兩錢醉吟無不可爲我拂朋箋沈度【一首】

度字公雅桐鄕人天啟甲子舉人有五願齋集容余軒稿畏吟小艸

憶北園

頗憶衡門下幽居有北園覆檐新竹嫩滿地刺梅繁好友時來過淸琴每自援齊民有要術試驗老農言池顯方【一首】

顯方字直夫同安人天啟甲子舉人

西湖

暮靄朝煙色轉濃微茫不辧是何峯堤花半上春人鬢湖水長畱昨日容逐粒禽魚爭一隊同舟男女坐雙重南朝歌舞沈荒艸愁聽黃昏兩岸鐘

譚元春【二首】

元春字友夏景陵人天啟丁夘舉鄕試第一有譚子詩歸【張文寺云伯敬入中郎之室而思別出奇以其道易天下多見其不知量也友夏別出蹊徑特爲雕刻要其才情不奇故失之纖學問不厚故失之陋性靈不貴故失之鬼風雅不遒故失之鄙一言以蔽之總之不讀書之病也】

【詩話鐘譚並起伯敬揚歷仕塗湖海之聲气猶未廣借友夏應和乃盛行詩歸旣出紙貴一時正如摩登伽女之淫咒聞者皆爲所攝正聲微茫蚓竅蠅鳴鏤肝鉥腎幾欲走入醋甕遁入蕅絲充其意不讀一卷書便可臻於作者此先文恪斥爲亡國之音也桐鄕錢麟翔仲逺友於友夏恆言詩歸本非鐘譚二子評選乃景陵諸生某假托爲之鐘初見之怒將言於學使除其名旣而家傳戶習遂不復言云】

讀曲歌

交歡久貝齒有時落歡獨長在口

得蜀中故人書

蜀川兵定人靜老友天寒信來莫怪艸堂深閉小橋邊有門開

吳有涯【一首】

有涯字茂申吳江人天啟丁夘舉人崇禎中署金壇教諭遷平陽知縣晚爲僧隱鄧尉山

送張向之之京口

張子頭多白隆冬獨往還辭家一束被踏葉萬重山天末兵方擾雲中詩自刪攜笻更何防笑別向昭闗張永禎【一首】

永禎字仲燦順天人天啟丁夘舉人

薊州道中

匹馬漁陽道休嗟行路難霜林無定葉秋水有餘寒白雁飛初下明霞落未殘盤山凝望裏煙外出層巒胡振芳【一首】

振芳字來子秀水人天啟丁夘舉人選授漢陽知縣

歸裏後碧漪坊黃氏要主童子塾

自返墻東宅何曽竈突黔已無五斗米笑脫兩鞾襜旅夢安蕉鹿浮名上竹鮎從今兔園冊一任老夫潛

明詩綜卷七十一

欽定四庫全書

明詩綜卷七十二

翰林院檢討朱彛尊編

魏學洢【十六首】

學洢字子敬嘉善人贈太常卿大中子鄕人私諡孝烈先生有茒檐集

【靜志居詩話魏忠節公被逮日天大雷電子敬徒跣攀號請隨行公語之曰覆巢豈有完卵父子並死無益也子敬乃微服緹騎後探起居抵國門邏卒四布乃變姓名匿都市營救不可得公旣斃獄扶櫬歸朝夕躃踴未甞一入寢室淚盡唇焦家人捧水漿以進卻之曰吾父詔獄中孰夜半而進之漿者病且革進以藥則又卻之曰吾父詔獄中孰診視而進之藥者歷數旬而哀毀死矣思陵卽阼朝士上聞於朝以是海內稱爲孝子大學士同裏錢公士升序其集云子敬之志父存則不獨死父死則不獨生是誠孝子之知已矣當甲子秋忠節掌吏垣以激濁揚淸爲已任天下仰望太平子敬獨私憂之嘆曰無根之艸其能久乎物不可以終通天殆蘊隆正人之毒而速之慼也未期而禍作人服其識】

猛虎行

北山有猛虎不牝亦不牡哀哀無辜人吞噬十而九猛虎且勿道虱乃伏其凥壯士困顚躓虱喙紛相撓爲語行路人且復忍此虱撲虱誤驚虎滅影苦無術虎頭置短枕虎皮罩塵埃猛虎有死日虱乎何有哉

長水怨【爲友人妾賦】

妾家住長水長水東西流靑靑湖畔栁迢迢湖上樓十三學釵書十四工箜篌十五臨繡精妙世無儔翩翩少年子窈窕行相求借問樓上女可似羅敷不裏嫗前致辭願君且淹畱美人好顏色終日樓上頭兼之臨繡精妙世無儔君子謬垂盼聞言中心喜語我長者行同聲謂應爾郎君美風度玉樹蒹葭倚十九渡長江聲名若江水好花不獨榮天生合連理行行隨君去黙黙思故里牽帷幾回喚低眉羞欲死臨鏡貼花鈿可憐體無比紗春日午脈脈情何已憶我在家時拈香繡大士金刀翦素綾瑩瑩白於紙刺成蓮花葉彷佛香風吹香風吹入夢夢到蓮花池繡痕細難識但覺生蛾眉靜玩坐逾久忽忽心自疑似曽親見佛不知身是誰綾額尙餘尺皚皚冰雪姿淡濡碧玉毫邀郎爲題詩郎書擬右軍妾心亦委婉鍼鋒與筆意曲折隨郎轉繡罷持似君秀色堪舒捲顧我每微笑妾顏先自靦落地爲女子可憐側室難陡然一回想心事慘不歡𨿽復防君憐鮫綃恆不幹大婦貴家女妾身臧獲看上堂伺音聲下堂候顏色含羞入空房惻惻潛相憶𨿽然潛相憶無用長太息誠得君子歡不怨長離隔大婦奄逝世一家身獨當漂蕩若浮萍隨君流四方南都復北都終嵗長道防黃金散欲盡不思歸故鄕壯志在四海妾心暗悲傷君怯不勝衣年來益憔悴十日九臥病奄奄滯旅次妾首如飛蓬並日忘食事上無姑嫜親下無得力婢旋出又旋入常恐呼不至憂勞塡胸臆刺刺肝腸碎嵗月漸消耗妾身亦不支帶圍日趨緩空復存腰肢事君垂十載不一生男兒羞佩宜男艸悵然心中悲君甞兩畜婢中道旋棄之妾身非不容君自輕別離暮春三月盡束裝謀南歸買舟僅如葉帷幕不得施長夜泊丰艸巨蚊攢冰肌生小長閨閣辛苦實難爲入秋弛行李僦人樓上居小姑家海濵聞之亦來依𨿽非久居計气息聊得舒良人忽生心娶婦支門閭隨珠飾翠幃黃金飾綺疏紅羅復斗帳寶馬七香車今日媒妁來東鄰有美姝明日媒妁來西家有西施妾身匪木石焉得不孤淒對鏡影如削安敢生言辭禮數任頡頏難比先娘時新人入門來灼灼艷威儀二九頗不足二八頗有餘女伴覷鸞緯嘖嘖相嗟咨君心愛幸絕迥與舊人殊非必顏色殊新舊自相渝新人哭亦妍舊人笑不如孤房過慰藉眄睞聊斯須情知心不存詞說空爾爲新婚浹旬日忽作南都遊俗語莫空房挽衣不能畱新人暫歸寧登車去由由妾身姊爲母同君亦登舟耳綰雙明月墮髻垂金瑬飄颻蕩湘裙色如安石橊輕盈作纖步翩若云端遊鄰女相擁簇朱顏自生羞十年方得歸一喜還一愁顧君色淒慘何用心怮怮莫非眷新昏懷此離索憂千喚不一答黙黙自低頭舟行到長水妾自還家裏親戚往邀君君固不肯起詰朝云解維舟中須盤桓勿用再往返各使中心安恐君塗上寒幅巾裁合歡恐君塗上饑烘栗盈珠盤木落霜露急勿使衣裳單千語囑奚兒勸君幸加餐平明奚兒至顏色驟驚顫向前往叩問流淚先被面郎君乞致辭此生勿相見十年恩愛深謝卿重依戀柰卿久専妒防見中情變不如痛割絕免使腸輪轉妾身得聞之狂頓摧心肝天乎我何辜天乎眞無端𨿽在夢魂中不料遭棄捐恨無晨風翼迅駛追君船淚珠千萬斛那得飛君前牽衣一慟哭身死妾亦甘縱然被驅遣曷不先一言一去永決絕何處鳴煩冤自從入君門歷今垂十年𨿽彼雞與犬亦當念周旋如何鐵石人一絕弗復憐椎胸胸血嘔委身赴淸水骨肉痛如割黽勉相救止姊恩父母深我生不如死尙冀南都還重來過吾裏性行吾熟知玆望殆已矣昔年別兩妾我淚揮不止誰料行及身苦境苦如此嗚呼倉浪天玆恨何日已新人入我門繡帷長日垂依稀覩容貌猶未通言詞臨行詳睇視恰在登車時蚤知生死隔揮淚一致辭念與小姑別淚落如連珠妾初進門來小姑九嵗余探懷索果餌發亂呼我梳今來已成婦骨肉情依依長別不一語腸斷當何如我有兩丫鬟事我五六年大者發覆額小者亦比肩晨興聽呼喚夜深候我眠而今永隔別涕泗紛潺湲平時解思我料爾當亦然掩淚入房來前見鍼帖殘絲與剩綫寸寸皆儂血向日入君目從今長斷絕委婉隨郎心郎心太曲折忽見大士像不覺淚滂沱稽首乞慈悲妾身竟如何今生無罪過宿生愆怨多安得轉君心春風被女蘿君心終不回不如赴長河稽首乞慈悲再拜涕漣洏不望重聚首但願相見時雨落不上天一見知何期婦人失夫心百念無可爲但願新人歡爲君生男兒更念孱弱身疾苦不相離舊人識君性新人安得知十年守窮賤心事多苦悲願君振髙翮及時淩風飛妾身長已矣相見知何期一字一嗚咽行道皆酸淒【朱近修云源出孔雀東南飛作而不盡規橅字句才气無前】

擬古【三首】

遊思隨飄風逺歷杜陵道道旁合歡花悉成斷腸艸紅顏不堪駐妾愁君亦老爲樂逮良辰歸來何不早人生數離別百年非壽考擾忙風塵中榮名詎爲寶

所思不可見彈古相思曲曲中竟何言理短情自促野卉非不香采之徒躑躅今日白頭吟昨日黃金屋誰爲不死人懷此終日憂來日當大難今日且行遊行遊須及時古語恆如玆口爾身不然畱爲他人嗤今古更相笑遊者無還期

和陶【六首】

偶步短檐下澹雲如逺山變幻斯須間玩之欲忘言栁靑菊花黃樂饑以長年優遊茍能爾奚用百世傳志士有奇懷何爲翳我情吾身如聚沫所寶非榮名但問寓世間何以了一生秋風隕枯葉栗栗心自驚時哉不我待淹畱欲何成

夕陽在髙栁黃葉依風飛我心匪傷秋不覺心獨悲慷慨尙前行動念多所依長道眇無畛究竟將安歸中夜發長嘯一嘯百念衰但得此中樂百年願無違

鄰家有新竹日夕百鳥喧更有古梅花植我西北偏啟與相向幽幽同空山朝看樵豎來暮看樵豎還似得古人趣有意未敢言

忽忽有所思乃在天一隅豈敢憚修阻去去登前塗騕褭猶不疾揮鞭冀長驅向謂萬里長萬里更有餘一朝悟馳逐轉盼歸其居

問余何所好所好在六經不作亦不述好古未有成笑彼百家言戛戛何紛更屏去勿復覽閉門書黃庭滴露小前好鳥向我鳴此際意無限黙黙緘我情

讀史【三首】

魯仲連

鄙夫寧一身身外非所計有如魏帝秦何與魯連事先生獨倜儻慷慨決大義白日走秦兵誠哉天下士

荊軻

蕭蕭易水波日晏客未至十三死灰兒勉彊共大計坐中撃築人何不充秦使田光死也餞於期死也贄空死一無酬烈士防英气願逐酒人遊哭盡不平事

諸葛亮

受托誠不易知人良獨難南陽比子房誰爲酇與韓將相兼簿書心中多苦酸十出九空歸一身亦凋殘爲君歌梁父中夜發長嘆

九日同嚴知章澹如兄弟遊茶磨山

我來松陵防好友到門恰值九月九主人大笑攜上船船頭載花腹載酒舟子勸上姑蘇臺眾客首肯我獨否靑山宜作生面觀耳目熟爛妍亦醜但問誰家冨修竹我船便纜堤上栁布帆直指吳山陲起覽奇迹竟何有洞庭縹緲波云沈彷佛頑沙臥千畞細雨斜侵濕布袍放船倒出蓮花溇上方樹杪插浮圖石湖湖光照戶牖隔林前度茶磨山共約聽歌到申酉驟觀山石勢頗仄愁無平壤安杯瓿斯須簫管咽流云畫船別駐淸溪口蘆花楓葉舞涼風豈必美人垂素手同來伴侶大叫絕私喜玆櫂良不茍寒蒲縛蟹一十輩烏巾注酒七八斗酒酣不厭觴令酷眾人或辭我輒受推更問曀與晴皎月若出當坐守

茅檐雜詩

只在塵寰內居然徑獨迂此君疎類我石丈老於儒候雨迎鳩婦栽花薙防姑客來深自慰知有濁醪無王屋【九首】

屋字孝峙初名畹字蘭九嘉善人有學可齋詩箋【魏禹平雲山人詩蒼茫磊落不作喁喁細響】

【詩話孝峙以詩受知魏忠節因與忠節一門羣從和酬詩類劉攺之詞學辛幼安甞過同裏曹學士齋學士曰先生尙能著屐逺步邪應曰有太史公不可無牛馬走鄕裏傳爲新語】

秋風辭

秋風秋風汝何殺我芙蓉摧我梧桐梧桐折兮芙蓉死鳳鳥安棲兮鸂安宮鸂逝兮文章隠鳳鳥不至兮吾道窮夫誰使我至此極孰非爾朝夕之秋風

子夜歌【三首】

千金買良玉百金求良工爲儂作雙環相連無始終妾身妾自惜君心君自知莫將日後情不如初見時家有千黃金不如得郎心家有千倉谷不如抱郎宿

陌上桑

可憐陌上桑朝看沃若暮萎黃銀蠶不了餵牛羊

春日過聞溪贈別許淸機

我適後君來君復先我去人生如飄蓬能得幾回聚君今別我歸何處直到錢塘江口住江水江云日日流相思時倚江頭樹

辛酉端陽日

午節今朝是開尊召酒徒趁晴刪艾葉冒雨翦菖蒲重碧杯中滿輕黃額上塗醉憐雙鬢短還插健人符

送黃海歸新安

淸秋客子嘆歸歟載酒題詩一送渠細雨亂山遮汝去淒風落葉對誰居江村處處休黃犢野店家家賣白魚見說雅懷多不減每逢佳勝輒停車

題黃大癡橫幅山水

絕壁長松倒影低寺門殘日響回溪老身意想如曽到八月虞山拂水西

陸寶【十五首】

寶字敬身鄞縣人官內閣中書有霜鏡集【曹能始雲中翰詩逍遙容與蟬蛻塵埃之外王伯谷云敬身詩篇麗逸讀之惟恐其盡屠田叔云敬身古詩惇厚得江謝門風近體深沈具髙岑家法】

【詩話敬身近體好用助語辭不無狃於公安景陵之習然其才气奔逸勝葛震甫陳仲醇且十倍近李處士杲堂輯甬上耆舊詩凡四百三十人三千餘首自詡捜隠獲奇而敬身曽與余太常君房屠儀部緯眞楊處士伯翼識面卜鄰者乃獨遺之何與】

五雜俎

五雜俎綺千箱往復來輦金忙不得已獻大璫

怨歌行

天胡以不五風十雨而旱潦螟賊嵗靡有寧人胡以不披襟吐哺而爪牙毒螫立意相傾世胡以不解繩錯象而戈矛荊棘日防戰爭怨歌行此怨何時平

相公來

相公來合軍驚千夫執殳除道郊迎相公下車命長揖口𨿽不言心內泣伍符尺籍新有名鶴入雞羣從自及昔時直上何壯哉呵聲百口迅如雷行者止立坐者起沙堤如拭大車來一朝禍至棲叢棘不賜屬鏤猶主徳皁帽騎驢出國門東海東頭聊假息秋髙汛撤問歸船手挈行囊只半肩冨貴如雲眞大夢胡椒鐘乳在誰邊

春雨

吾廬不厭晴吾田不厭雨禾焦恆苦饑屋漏卒難補人心安有極天意竟誰主敢以一人私而忘四郊苦雨亦卹民間涔涔注環堵待旦問田家立苗靑可數歡然荷鍤歸兩稅登天府

大水

瀕湖盈百堵積潦失寧居舟反髙於屋人誰免作魚撈萍迷曲巷望栁認前除正及西成日憂深藿食餘

光宗皇帝挽歌【二首】

辧色初勤政龍樓禦蹕臨禹謨咨益稷殷祚促丁壬禁雪沾衣白宮池染淚深他年靑史上從諫識天心防車蘭殿出隧道柏城通七月期方至元年曆未終仙遊無棄屣臣節有號弓嗣聖鴻猷在河山豈盡空周斗文自易水歸縱談燕太子及荊髙遺事嘅然賦此

每讀燕丹傳長悲易水遙聽君談往事風起復蕭蕭

庚午元日

官防柏酒泛紅霞烽戍初停聚飲嘩遙祝萬年天子壽小臣九十日看花

行嘉善道中夜宿朱涇

春潮覆艸半江靑長水分塗客未經少理蠶絲多織布百家煙火傍朱涇

齋居【二首】

層層樓榭枕松闗每到花時獨不閒酒榼茶罇人去後前一幅米家山

浴蘭初罷振纖袿竹枕桃笙手自攜避熱不教人防燭滿樓涼月照登梯

送人之秦川

水鳥低飛狎榜歌木蘭雙槳送淩波浣紗人在中流見錯認前山作薴蘿

湖上

承恩坊裏緑楊煙翠幄朱樓大道邊誰似儂家湖上住當門人上木蘭船

廣陵懷古

茱茰灣接古防溝白塔河分上下流疏鑿當時有深意徒勞闗吏日持籌

趙宦光【一首】

宦光字凡夫吳人有寒山雜著

【詩話凡夫以篆書名略用艸書體書之號曰艸篆紺園琳觀精舎名園咸乞其書題扁所撰說文長箋一時紙貴然自解人觀之未有不齒冷也古之小學書數方名字或不正童子皆知之自周秦及漢無不識字之學生其後大小二篆生八分三眞六艸諸體雜出古法未盡亡者賴有許叔重說文一編自一至亥本之倉頡迨譜以四聲說文亡矣顧野王玉篇其文多於叔重孫彊又增益之迨題以大廣益而玉篇亦亡矣蓋書之最古者莫如篆學野王雜以書已失其舊李陽冰刋定說文頗出私意詆訶許氏學者已恨之凡夫艸篆其又何所本乎世人一遵晦庵朱子之說以灑掃應對進退爲小學書數方名槪置不講無怪乎小學放絕篆法日微可嘆也已凡夫饒於財卜築城西寒山之麓淘洗泥沙俾山骨畢露髙下泉流凡遊於吳者靡不造廬談防廣爲樂方特於韻語遜其鄕裏】

登華山

鳥道縈紆上深林幾折盤支公此銷夏五月晚猶寒朱鷺【四首】

鷺初名家棟字白民吳人有靑浮子防籟【詩話白民負奇甞獨遊黃山逺防嵩華所至畫竹以自給家居撰建文書法擬思進呈請復革除紀年不果崇禎初騎驢入都上所作甘露頌又不果歸結茅於郡西華山蓮子峯下躬親井臼不願見貴人年八十餘乃卒是時隠居者王在公芥庵趙宦光凡夫時稱吳下三髙而惇古節者白民爲最文文肅特志其墓】

自君之出矣

自君之出矣春去勞我思春去明年來君來定幾時

二龍見【感東宮議立未定】

一龍蒼一龍黃黃者不可以爲蒼蒼者不可以爲黃

過曹氏園值玉蘭盛開

花光何璀璨八揺一色春風過酒人忻與花相直

謁采石磯李白祠沽酒不得

先生邀月飲江邊此月年來夜夜懸我念先生對今月恨無一斗醉祠前

徐澤【一首】

澤字潤卿號春門嘉興處士有竹浪齋集【李君實云隠君詩喜白香山陸放翁流利淸越不爲鉤棘索隠陳仲醇云隠君詩淸眞流便雅類元白】

題畫贈李尙寶

風捲長蘆晚雲開積水明沙邊雙白鳥逐我釣船行周應儀【五首】

應儀字元度吳江人光祿寺署丞有南北遊艸【詩話元度絕句小詩極其纒綿溫麗】

爛溪【二首】

明月溪邊路秋風溪上船船頭何所有滿把水中蓮我家爛溪邊出門卽溪水秋來溪水深處處菱歌起

夏日

風荻蕭蕭日欲斜水村無處不荷花遙看白鷺忽飛去占斷栁陰一片沙

夏季風雨大作

急雨斜風百尺樓樓頭殘暑一時收而今炎景成蕭瑟零落荷花十里秋

聞歌

桃花扇厎落紛紛宛轉淸歌一曲聞醉殺文園渴司馬酒壚斜盼卓文君

張大復【一首】

大復字元長吳人有梅花艸堂集

少年行

連錢細馬繡纒鬉翻鐙欹鞍踏曉風鞭指緑楊深樹裏誰家小袖杏衫紅

王履和一【首】

履和字仲美邢臺人

驄馬行【紀乙丑林侍禦事】

貂璫行驄馬鳴緹騎至驄馬避驄馬欲鳴聲不長君不見昨日新殺屯田郎

祝守範【三首】

守範字更生海寧人有非非集戔戔艸枕中拊缶堊室停雲諸稿

雨中過郭四葑畦別墅和王二仲臯韻

隙地新栽竹淸陰覆短墻探幽停客舫引興雜飛觴暮雨沾花徑春流到艸堂物情渾可適機事久相忘

哭姑徐孺人訃自蜀中

萬里勞行役經年苦未安風塵多躑躅蘭蕙忽凋殘旅櫬荊門逺歸魂蜀道難空餘遊子淚泣涕滿江幹

急雨

野曠云垂黒山髙雨驟昏鳥飛不過樹人急欲投村暑气淸疎簟涼飇度晚軒客心愁褦襶賴此滌塵煩馮嘉言【一首】

嘉言字國華慈谿人天啟初諸生有十菊山人詩集

月夜舟行

薄暝南川路相攜上釣舟江風鳴逺樹野水映危樓濁酒髙歌處徵帆古渡頭月明動幽興擬作五湖遊顧猷【三首】

猷字若昔嘉興人有桃花裏集

出塞

漢將當年此望鄕髙臺云物自茫茫羌笳漫引孤城月金柝旋催子夜霜木落五原秋色淨艸枯千磧暮煙黃材官朔漠聞亷李烽火年來總不防

秋夜泊謝村

水上人家半掩門寒鴉棲盡欲黃昏孤舟夜泊依紅樹記得唐人詠謝村

西湖夜別葉環中

水落西陵日已斜濃煙疎栁半藏鴉相逢莫漫輕相別燈火湖頭是酒家

張志逺【三首】

志逺字叔明嘉興人有竹嶼吟藳

【詩話叔明隠於市防詩爲李九疑太僕所賞句如沙崩樵徑斷水濶野橋危香吹新竹粉翠惜小荷錢論者極稱其淸醇穏順不誣也】

擬古

七雄事紛爭嬴秦獨虎視阿房亙長衢轉眼成荒壘縱橫一何深翻爲逐鹿始豈若魯仲連千古名不死偉哉達士心榮華安足齒

集慶寺作

參差紅樹倚晴空楖栗行吟度晚風忽憶翠華臨幸處滿山黃葉寺門東

泛月

煙雨微茫水國秋暮霞飛盡月當樓誰家短曲續長笛吹墮微霜上客舟

殷仲春【二首】

仲春字方叔秀水人有棲老堂集

【詩話方叔躬耕永樂南村陳仲醇贈詩卻羨白頭殷處士鵓鴣聲裏獨耕田是也家居社南諸弟分處郭西之竹橋方叔葭墻茅屋不蔽風雪慕王績爲人亦自號東臯子以醫爲業得錢卽入市買斷爛書讀之念浮屠道士之撰述皆編入藏乃盡收醫書著錄號爲醫藏岐黃家以爲總焉方叔以天啟辛酉卒仲醇志其墓】

湖上岡

桑柘隠斜日獨登湖上岡誰人攜小櫂載酒出菇蔣仲夏同仲醇子逸伯承秋潭泛舟城西

兩槳夷猶風幔低湖流淸淺荻蘆齊相將迎入煙波去晚泊竹橋西更西

陳元素【一首】

元素字古白長洲學生

贈錦衣衛經歷白超宗

參軍也得謁金門莫憾官卑獄吏尊彭澤先生新令尹【參軍以彭澤令調】香山居士老聞孫衣歸質庫仍畱客印閣閒牀且校文冷署久淹殊不惡請看三載著書存

黃光升【一首】

光升字羲輪吳江人國子監生有破甕集

懷許受先

符緑字細能分家學須知有說文此去橋門摹十鼓籀書難讀益思君

陸嘉穎【二首】

嘉穎字子垂蘇州嘉定人天啟中官主簿有硯隠集

望君山

木葉下蕭蕭山容更寂寥浮天江縣小隔樹海門遙帝子何由降騷人不可招無心貪利渉來往信漁樵

如臯道中

滿目桑麻雨露稠白花籬落繞淸流家家魚略村村酒絕勝淮南十一州

吳道【一首】

道字實儒吳江人有山響齋詩艸

一室

海內誠多故先生一室寛敢期花爛熳粗喜竹平安曝背晨曦暖推夜月寒逺遊無勝具四壁有煙巒周楨【一首】

楨字伯知吳江人有不夜齋詩稿

【詩話伯知性最緩甞與其弟同舟宿有偸兒抉入竊其篋伯知審視不語比其弟覺訶之偸兒踉蹌出伯知徐曰吾欲靜觀其如何脫身柰何使彼狼狽而返鄕人傳以爲笑其詩流便而乏警防由其嬾於推敲也】

寄季華弟讀書石湖艸堂

靑山遙入夢詩寄別愁生雨過添秋色雲開驗晚晴藤花鋪地滿澗水入池平轉憶湖邊好中宵月倍明陳衎【四首】

衎字磐生閩縣人有大江集

【詩話磐生與徐興公同入曹能始防風樓詩社而賦才儒鈍光焰郁而不舒其自序比於春艸蔓生秋虫孤響良亦自得之言】

善才岫夜坐

江煙吐寒焰倒影星河明潮回石勢險孤岫西南傾扶笻倚危坐仰攀崖樹橫夜色一何曠波濤良未平柰何羈塵鞅促促浮此生吾愛鄭子眞谷口田可耕

送潘子才

送客上髙樓樓髙望客舟但見帆檣立不見客回頭始知登逺道兩情難自保

聽泉閣早起

山曉天气肅眾星望已空殘雨戀宿云猶在寒巖東物象紛勞役明晦互有窮瑽琤石上泉日夜流無終

十不願辭

不願化天上月那得盈盈長不缺【一】不願化天上星白日一照不分明【二】不願化土中石受人踐踏無人惜【三】不願化水中灘十步上來九步難【四】不願化前鏡十日不磨光不瑩【五】不願化沈水香煎熬燒灼心摧傷【六】不願化郎馬鞭下馬將他壁後懸【七】不願化白紈扇顚倒要他遮郎面【八】不願化錦駌鴦未必雌雄守得長【九】不願化楊栁花隨風飄蕩落誰家【十】

吳爲霖【一首】

爲霖字景傅無錫人有白賁集

【詩話景傅詩如集場墟市骨董斑駮陸離卽而視之一錢不值】

客有澄江歸有贈

浮逺堂前路微風穏放舟江昏茶磨雨煙暝弩臺秋入饌花雞脆開封緑蟻浮西塘十八里來往候潮頭【詩話浮逺堂在君山宋紹興中建淳熙間李鶴田玨爲江陰司法題柱聨雲此水自當兵十萬昔人曽有客三千羅春伯防題名云淳熙丁未九月旣望同侯叔平等九人登君山夕陽在波帆影散亂平淮千里去鴈無極蒼然暮色自逺而至須防月出東山之上江水湛然風露淸美不知在人間世也】

吳一元【一首】

一元字堯開宣城諸生

冬望

野爨孤煙起灘舟一水膠深林余敗葉髙樹見危巢地僻無行騎家貧驗素交年年艸在誰解子云嘲戈金湯【一首】

金湯字帶如平湖人用泰子

郊遊

雨過靑山碧四圍春風輕颺百花飛極知良防非容易馬上何妨酩酊歸

麻三雍【一首】

三雍字仲雍宣城諸生

自平陽還襄陵道中聞蛙作

三月三日試春衣千山萬山花亂飛行人何處覓相識啼鳥有時催早歸日漸衝山鞭影急煙初迷樹水光微艸深陣陣喧蛙鼓鵝鴨軍聲似也非

張醜【一首】

丑字靑父長洲人

【詩話靑父精於鑑古所撰淸河書盡舫眞迹目錄時人比之黃伯思周公瑾詩艸無傳亦有節度】

墨皇齋卽事

用拙經營少居閒興趣長閱書宗海嶽展畫得瀟湘玩世歌漁父陶情付索郎向平昏嫁畢白首杖桄榔陳士鵠【一首】

士鵠字季方秀水人有鍛齋集

秋光好

何處秋光好秋光在狹斜碧添螺上黛黃入鬢邊花蓄意纒頭錦輕寒繋臂紗江州何必怨任爾聽琵琶王彥【十八首】

彥字次回金壇人慈谿儒學教授有疑雨集【詩話風懷之作段柯古紅樓集不可得見矣存者玉溪生最擅塲韓冬郎次之由其緘情不露用事艷逸造語新柔令讀之者喚柰何所以擅絕也後之爲艷體者言之惟恐不盡詩焉得工故必琴瑟鐘鼔之樂少而寤寐反側之情多然後可以追韓軼李金沙王次回結撰深得唐人遺意起句如雨下春泥月下霜幾年辛苦是蕭郎一層芳樹一層樓只隔歡娛不隔愁月到西南倍可憐照人雙笑影娟娟中聨如燒燈院落更衣影聽曲簾櫳防屐聲當初語笑渾閒事向後思量盡可憐畫舫簾衣憑雪蕅玉箏索見春蔥明明可愛人如月漠漠難防路隔煙臨水偶來同倚檻隔花何路可登樓封來淚防紅猶濕翦後香絲緑未齊繡佛像前同下拜泥金經尾獨僉名含毫愛學簪花格展畫慙看出浴圖花下小樓堆燭淚栁邊低舫載茶煙翻成繡譜傳人畫防得琴心允客挑下有時思夢笑燈前長不卸頭眠結句如水國不生紅豆子贈君何物助相思殘陽欲度梅梢盡才向紅拂鏡奩蠟照漸微香灺冷佩聲才達畫堂東闌干一曲無多地才著思量便渺然仙家合住煙霞外金屋藏渠也不堪今日席間誰認得舊時家令沈休文分明蠟燭身相似才上歡筵淚已零一生長羨金泥蝶顫向釵邊與鏡邊皆饒風韻誦之感心嫮目回腸蕩气】

寄懷仲秣陵並促歸騎

春光漂蕩別離天心似遊絲百尺牽見說人歸歸鴈後那堪淚落落花前南都翠黛宜爲史北裏紅箋定幾篇爭似碧銀燭夜月痕依約話纒緜

寄懷端已白門

客懷難耐日初長馬影斜陽踏幾坊花下玉杯甞苦筍燈前銀葉試甜香【皆南朝風物】愁來但禱淸溪廟醉後無忘紫佩囊爲覓繡鞵金縷樣倒提纖手學南唐

逋客叔菊筵

幾拍吳歈日漸曛後堂香髮卷簾聞登墻雪貌東家子映燭明姿左阿君花气與人渾不辧竹聲如肉驟難分分明玉樹尊前坐知是何人夢裏云

無聊

把書移枕近牀稜嘆息觀濤病未能怯暑心情猶喘月背時風調獨懷冰無勞天女持花散有媿髙人選藥稱肯過小樓言笑否不嫌同上第三層【用陶景事】

城樓暝望

魚鱗波面夕陽微旋見游船續續歸酒後笙歌催急拍城根燈火喚開扉孤楊傍水疑人立病葉零風似蝶飛明旦出遊晴得否月輪添暈幾重圍

無題【三首】

花繞回廊曲繞梁暗中偏認杜蘭香登樓未定銀翹顫避燭難禁鳳屧狂怕見月痕催月姊恰宜秋色對秋娘持裙半刻畱仙住才隔紅簾便眇茫

夜飲朝歌醉未眠輕狂全是倚娘憐妮他細語挑鍼綫替我悲愁肄管夜月不移歡枕畔【借用不夜珠事】春山長坐酒壚前何當荑玉親磨墨立到琉璃硯匣邊

怯上蘭舟細步來笑看波影按金釵陳王著眼先羅韤溫尉闗心到錦鞵把酒熨衣容旋學摘花烹茗任頻差船娘爲近牕紗泊免踏前門月露街

有贈

秋風長簟恨三年續命曽聞喚小憐已向緑珠稱弟子儻容張碩伴神仙筵前笑顧櫻桃擲燭下偸分茉莉穿端似悼亡唐後主見伊枝葉又情牽

代所思別後【阿姚】

相逢羞澀怕猜嫌別去那知悵恨添獨對鏡奩空怏怏乍拈鍼翦復懨懨夢魂弱絮從風亂心緒繁花被雨霑悔不暫畱歡且住未妨長隔一重簾

續遊

嚴城間阻夢魂通小市門東更向東翦燭寄聲書艸艸背燈彈淚去悤悤花繁竹暗應迷路蝶趁鶯梢有便風梅蕊膽缾看漸減每朝分插到釵叢

賦得別夢依依到謝家

名花偏作隔墻枝愛影憐聲入手遲門第敢言非道蘊才情端喜是芳姿桃邊未許裙題字【子敬事】栁下曽將帶乞詩今日眼波微動處半通商略半矜持

左卿阿鎖

玉淨花明秀出羣左家重見舊時芬因披樂府吟嬌女便上藩車訪阿君【見陳遵傳】素艷乍看疑是月淸歡何暇想爲云那禁手炷燻籠罷笑遣蕭郎覆畫裙

追和唐女冠魚機十二韻

閨門文采羨耽更有靑溪妹第三生小不闚靑瑣閤家常希換白單衫釵梁風定虫猶顫裙衩花深蝶競銜雅謔引經推鄭婢狂詩送抱想吳男紅兒詩裏歡兼恨素女圖前笑帶慙想見隔屏聲矻矻似聞暱枕訴諵諵加餐意托琉璃匕寄札愁憑瑇瑁篸【古詩何計通音信蓮花瑇瑁篸】豈有鵲頭能助憶願爲雞舌與君含遙猜蹤影心先妬未接言辭性已諳體自生香防姊覺眉能爲語任郎參發光可鑑千盤滑唇味如飴一嚙甘記得那時偸近處唾絨紅防碧南

寒詞【三首】

從來國色玉光寒晝視常疑月下看況復此宵兼雪月白衣裳憑赤防幹

夜迢迢更路迢迢澹月飄燈自過橋想得阿嬌燃燭待也應初換第三條

樓映日滿樓明雪艷初臨曉鏡淸良久自看還獨笑不防身畔立卿卿

過婦家有感

歸寧去日淚痕濃鎖卻妝樓第二重空剩一行遺墨在丙寅十月十三封

王淸臣【一首】

淸臣潁州人【王貽上雲天啟初潁川張逺度買田潁南地多桃花林一日攜榼獨遊見耕而歌者聽之所歌皆杜詩也遂呼與語自言王姓淸臣名舊有田畏徭役盡委諸族爲人傭耕逺度過其廬見舊曆紙背以煤書所作詩其一篇云云】

述懷

人生如泛梗飄飄殊無根飲啄得幾許營營晨與昏對此春日好荷鉏出南原近觀艸色敷靜聽鳥語繁有身貴適意窮達安足論

明詩綜卷七十二

欽定四庫全書

明詩綜卷七十三

翰林院檢討朱彞尊編

周鑣【一首】

鑣字仲馭金壇人崇禎戊辰進士南京禮部員外郎爲阮大鋮所殺有十四哀詩

孝子魏君學洢

有鳥棲中林夜半巢忽覆兩羽旣傾折遺雛寧復鷇嗟哉魏公子痛父無能救乞食向長安知交孰肯覯投書數千言聽之耳如褎世路已如斯呼天但搔首扶櫬江南歸墓旁日相守父存不敢先父沒不敢後含涕入下泉一死良無疚

呂大器【三首】

大器字先自遂寧人崇禎戊辰進士除行人歷兵部左侍郎甲申以吏部左侍郎回裏有集【詩話呂公驅馳南北盡瘁行間五言如野寺依巖立官衙傍水開孤燈寒殿壁落月映山城土瘠蟬吟屋林疎月上扉野狐衝馬立山鬼伺人驕精衛悲銜土鷓鴣啼滿山雲煙春尙在烽火畫相連淚盡銅駝棘歌殘玉樹花豈無丹闕戀終抱白雲思忠孝之誠溢於言表】

閒居

好山當面出旭日敞幽軒煨芋聊充飯烹泉不問源譚藏史李學稼小人樊數得林間趣花開鳥亦言

晚次江門

世事何年定江臯且振衣樹紅橙子熟濤白鯉魚肥獨鳥衝煙去殘霞壓岸飛村醪無處得空對月光輝

落索河有感

百折波濤險一山澗淸天髙云黯淡巖老石崢嶸古洞都成穴諸峯盡築城版圖猶蜀界風土半秦聲杜宇啼方歇銅駝嘆未傾旌幢連赤縣烽火到神京嫠婦徒存卹羣臣孰請纓傷予才略淺深媿李西平

姚思孝【一首】

思孝字永言江都人崇禎戊辰進士攺庶吉士授戶科給事中歷兵工二科謫江西布政司照磨稍遷南國子助教升南太僕寺丞轉光祿少卿再轉大理少卿

康山

康山一簣艸萋萋無復豪華似滸西猶有揚州舊時月翠禽飛上玉梅啼

葛徵奇【三首】

徴奇字無奇海寧人崇禎戊辰進士除中書舎人選授湖廣道禦史升太僕寺卿轉光祿卿有蕪園集

【詩話光祿樂志林園又得閨人唱和格𨿽未髙亦自超超防俗】

晚眺隅園

三月十日雨薄霧花蒙蒙小大澗壑鳴百道源相通潭魚躍新水園竹抽春叢禽鳥忽變聲乃知天气融登髙一以眺澄覽眾慮空理羣所貴耳目恱且充於焉坐垂釣自擬滄浪翁

武林畱別吳梅裏

昨喜逢初地蘭釭夜雨紅故人相爾汝今日又西東楓落前山樹蘋開別墅風小涼月靜客夢與誰同

題畫芙蓉

秋來煙水多蘆葦渺難卽愛此江上花日坐防鸂吳載鰲【一首】

載鰲字大車晉江籍宜黃人崇禎戊辰進士除澄海知縣謫浙江按察使照磨升金華推官入爲戶部主事歷員外郎中轉廣東按察副使攺授翰林院侍講

姜給諫以五羊石見貽賦謝

文饒平泉荘有石自言好何如初平羊眠云嚙瑤艸李奇玉【三首】

奇玉字元美嘉善人天啟壬戍防試中式崇禎戊辰進士選武學教授遷國子博士歷南京工部主事攺兵部員外由郎中出知寧國府有雪園遺艸

潭柘寺讀書

讀書潭柘嶺身在白雲裏開軒豁逺眸風瀑洗心耳古木掛靑蛇云是二龍子下方鐘磬余僧寮各棲止山童剔殘燈掃葉烹泉水闃然羣籟寂明月射幾

過京口

蕭條書劍下闗河芳艸萋萋客裏過原上鶯花三月暮天涯愁病一身多海門帆影移靑嶂山寺鐘聲到緑蘿入望自知鄕國近那堪斜日聽漁歌

山居

方花礎潤气氤氳靜對薫鑪柏子焚夜半雨聲新水漲枕邊流出一溪云

顏俊彥【一首】

俊彥字開美桐鄕人崇禎戊辰進士授廣州推官被劾再補松江推官有仕隱集

村居雜興

病臥經旬滿面埃梅花落盡杏花開畫梁無數空巢在社雨蕭蕭燕不來

龔士驤【一首】

士驤字季良義烏人崇禎戊辰進士溧水知縣

惜取

惜取檐前葉休教落地輕夜畱聽雨葉葉是秋聲萬壽祺【二首】

壽祺字年少徐州人崇禎庚午舉人有隰西艸堂集

【詩話年少多才多藝詩亦淸逸無努目掀髯之狀】

憶錢大

忽憶南徐道春風樓上年晚鶯移浦樹苦葉秀沙田驛路歸人少蛟門落照懸如何問津者五載滯江船

入沛宮

泗亭春盡樹婆娑漢帝宸遊不再過魂魄有時還至沛樓臺落日半臨河風吹大澤龍蛇近天入平沙鴈鶩多我亦逺隨黃綺去東山重唱采芝歌

魏衝【三首】

衝字道用常熟人崇禎庚午舉人有小碎集

采蓮曲

北渚采菱歸前溪采蓮去無端墮玉釵記在回舟處

元日

年年悲作客今日賦閒居春艸生新夢山花滿舊廬畏人書謝病示儉食從蔬問字吾何有無勞長者車

春晚

梅葉初齊梅子勻新楡稺栁暗通津春深莫惜餘花盡卻喜黃鸝不露身

陸坦【二首】

坦字履長蘇州嘉定人崇禎庚午舉人銓授南丰知縣不赴隠居鄧尉山有庚除詩稿

和姚修民簡寄

世逐浮雲換身同落葉輕難忘百年恨誰殉一朝名去國懷公子憂時過賈生江臯無限淚日暮不勝情

春夜雪

春雨聲聲入夢防暗風動曉燈殘濕云壓竹鳥驚墮起看空堦一片寒

徐柏齡【三首】

柏齡字節之嘉興人崇禎庚午舉人署永嘉儒學教諭

【詩話孝亷湖海播遷詩不由人自出杼軸】

春日

風聲起松末窈若萬壑深誰謂市井喧遂無天地心可惜夭桃花不言萎空林明年縱復開顏色不如今

壽寧逢艾千子

白日黯無色城門掩半開故人何地別間道此時來鄕夢逺難寄官程近莫催江闗庾開府詞賦不勝哀

江心寺文信國祠

孤嶼浮江面寒潮撼石根遙遙箕尾外何處可招魂吳太衝【一首】

太衝字黙寘錢塘人崇禎辛未進士攺庶吉士授檢討升右中允有息心窩詩集

朱美之攜酒過

緑陰叢裏放玫瑰石幾相延坐碧苔百里雙缾春酒釅一年幾个故人來防丁細切溪頭筍稺子貪爭屋角梅信道朱遊能折鹿譚經且喜得相陪

姜采【八首】

采字如農萊陽人崇禎辛未進士除密雲知縣攺儀眞入爲禮部主事選授禮科給事中以言事廷杖削籍戍宣城有敬亭集【黃九煙雲先生詩發乎性情本乎忠孝名實交孚纒緜盡致錢幼光云先生詩大抵取法於柴桑浣花其志同其調不覺其同也】

【詩話廷杖與東西廠錦衣衛鎭撫司獄用刑之酷前代未有自王振亂政鞭撻朝士大臣有枷項者迨成化中汪直用事廷杖臺省臣王濬李俊等五十六人正徳間以諫南巡杖舒芬黃鞏等百三十人死者十一人嘉靖初以爭大禮哭左順門杖丰熙等百三十四人死者十七人此其最甚者矣萬曆六年論首輔張居正奪情杖趙用賢沈思孝鄒元標等五人後定陵頗厭建言諸臣疏多畱中廷杖寢不用至天啟四年太監王體幹奉勅大審復開其端重笞戚臣李承恩以恱魏忠賢於是主事萬燝禦史吳裕中相繼斃杖下而許顯純田爾耕輩煩刑以逞備極慘毒楊左諸君子之禍有不忍言者矣思陵卽阼雪消見睍用獄稍平不意嘉魚熊公曁萊陽姜公論列柄臣時日輻輳逆鱗旣觸天怒莫回拷掠之慘洵九死而一生者蓋至柄臣自裁而兩公之荷戈終未見釋姜公臨沒語其子安節實節曰敬亭吾戍所也戍者吾君所命吾未聞後命而君亡吾猶罪人也死必埋吾戍所乃葬宣城公晚嵗始爲詩風格一本杜陵其自序云托哀鳴於異鳥感音節於候虫可謂善於諭物者也】

秋懷

仰視雲中鴈飛鳴何翩翩朔風自北來玉塞起塵煙昔聞漢武帝防秋守九邊拓疆猶未已奄忽下重泉哀哉重泉下狐陟其巓大江萬里長下有蛟龍淵回頭夜怒號聲怪震百川我欲往從之褰衣不得前願言長相憶中心淚漣漣

和陶挽歌辭哭左侍郎仲及

大風自北來寒木正蕭蕭多少舊墳墓不知在何郊獨君三尺土髙山共嶕峣我來拜君墓手折白楊條所取非楊條答贈在今朝君死則已矣我生可柰何我豈貪生流母老彊還家旣爲君作傳又爲君挽歌生則托金蘭死當告山阿

登使東歸

城南薄田十八塍髙者桑柘低稌秔白日黃狐墻頭立旣不殺之當與揖【曽靑藜云奡兀】

簡餘寒鐵

自我不見余秀才夏云䢐矣秋風來我今一別秀才宅堂前堂後生蒿萊丈夫骯髒只如此誓欲破家去鄕裏今日路傍一匹夫當時萬言乾天子低頭俛眉心不辭養雞牧豕身應爾君今讀書停雲館仰天狂歌何衎衎有時野老扶杖過烹葵摘果酒先煗白公隄上波欲沒期君同看溪云滿

赴戍宣州衞

垂死承恩譴天威咫尺間荷戈荒徼去收骨瘴江還衮職猶思補龍防竟絕攀橋陵千滴淚獨在敬亭山

鑾江雜詠

老去人猶在春來客未旋側身天地外卜宅水雲邊月照歸棲鳥江喧出口船苦遭生意短白髮不相憐

九日登越州稷山和弟垓

萬木凋霜嶺千巖帶水村云屯山郭靜潮過海門昏皁帽風堪落黃花酒正溫愁聞江徼外鳴鏑滿中原

送林衡者還嘉善

相知不在久岐路莫頻驚客舎由拳地鄕心夾漈城霜前孤鴈白雨後一湖明爲報餘生札平安問舊京周燦【三首】

燦字光甫吳江人崇禎辛未進士知宣化防稽二縣選授浙江道禦史有澤畔吟【陳皇士云侍禦詩彬彬有序大雅之音】

丹靑引贈顧子

山莫畫泰山松松樹已受秦皇封水莫畫黃河潦河流已非夏后道但作淸溪竹樹灣添我垂釣於其間吁嗟乎男兒少壯隨朝彥豈料中年桑海變枉想丹靑麟閣中他人爲我開生面顧生顧生爾莫嗔傳神似爾畫逼眞如何貌此防常人

韓蘄王碑

西湖湖曲騎驢翁中興十將稱最雄道逢姦相但長揖斯人豈比張魏公鄂王英武庶其匹時危協力扶王室龍王廟前金鼓震遺恨書生黨兀術公之骨埋荒墳公之烈存碑文華堂鐵劵𨿽已失千載猶傳趙雄筆【徐電發云辭不多而激昂流轉斯人豈比張魏公一語足慰蘄王於泉下】

鄰翁邀食五月桃戲作

桃實累累也足豪主人笑指玉盤髙仙家一熟三千嵗五月先甞遜我曹

許豸【一首】

豸字玉斧候官人崇禎辛未進士除戶部主事歷員外郎出爲浙江按察僉事以參議提督學政有春及堂詩

建州逢陳徳輝

已分別離久何期此地同西城山路近南浦野橋通信宿情何極他鄕嵗欲終維舟無限意相對有飛鴻

送友之瓊州

匹馬珠厓路須防瘴嶺雲蠻童靑篛笠黎女緑蕉裙潮有東西候時占朔望分臨岐還把臂不敢說離羣

春日送客

春光初荏苒客路惜分攜露濕鶯花重風吹燕麥齊孤燈茅店裏殘月栁橋西別思千峯外猨聲不住啼【黃坤五云玉斧五律聲調委婉趣味澄幽誦之如流水平橋佳趣自在】

張鳳翥【一首】

鳳翥字儀明一字威赤宿松人崇禎辛未進士除嘉興知縣補仁壽升刑部主事歷湖廣按察副使

【詩話張公牽絲作宰以慈得民晚節禦侮危疆吮血裹瘡接戰而死忠勇不可及也詩又安雅絕無叫囂之气】

武陵道中

孤城臨古渡斜日一舟橫北渚離人目西風逺客程藤疎知樹冷櫂響信江平不用分漁火前洲月已生於穎【一首】

穎字長公金壇人崇禎辛未進士除工部主事歷員外郎出知西安府削籍防復工部郎中知順徳紹興二府升浙江按察副使分巡寧紹道

新嵗次茂貽韻

不覺流光度霜華入鬢邊難忘惟舊雨相對又新年學佛寧遺世爲農敢問天椒花一相勸身世各淒然管正傳【一首】

正傳字元心長洲人崇禎辛未進士除永新知縣調贑縣有積書巖詩艸

【詩話元心詩思入微原本易林太當其意匠經營幾欲效修羅遁迹藕絲中然猶取材於古故方之徐元嘆張艸臣諸子較勝一籌】

西泠橋

斷嶺寒煙落晚霞閒聽漁鼓傍橋撾誰知湖上彎彎月又照錢塘蘇小家

薛寀【一首】

寀字諧孟武進人崇禎辛未進士選武學教授升國子助教轉南刑部主事歷郎中出知開封府晚爲僧號米堆和尙

金陵

野曠風鳶捷江空石燕輕年年春艸緑不忍上臺城成仲龍【一首】

仲龍字爲霖長垣人崇禎辛未進士除夏邑知縣調永城選授兵科給事中出爲浙江按察僉事轉參議遷陜西參政歷布政使有東壁樓集

除日立春

除日今朝是蹉跎又一年嵗從燈下攺春訝歷頭先柏酒愁無分柴門靜可憐半生成厎事兩鬢已皤然劉應迪【一首】

應迪字簡在金谿人崇禎辛未進士閬中知縣

曉起

曉色漸熹微柝聲聽漸稀月潛銷客袂燈已失林扉竹外風翻冷花間露欲晞巢烏棲未穏先上女墻飛王厈【二首】

厈字王屋蘭陽人崇禎辛未進士滋陽知縣有王王屋集

【詩話王屋嗜奇鞭驅險句觀其起釁宗藩自理一疏辭艱晦而不舒在納言難以封進乃以未將金幣自尢尢人得毋過與】

謫歸曉經中山

長安日以逺古道風淒淒艸濕蛩聲緩林深鵲起低殘兵親廢壘孤客度危蹊去國莫悲戀一枝不借棲

病臥聞砧

白露蒹葭老西風梨棗肥可憐人病臥翻羨鳥髙飛藥竈縈秋艸藜牀帶落暉那堪砧杵急盡力搗寒衣陳宗之【八首】

宗之字玉立長洲人崇禎癸酉舉人

【詩話啟禎間景陵流盛行於吳中𨿽有林若撫力持唐調然而捷敏未免率易玉立矜鏈獨操止始之音八門七堰六十坊可以獨步】

世化

往聞漫翁言日月化豺虎斯語恐未然含疑不輕吐及乎遭世防所遇駴聽覩中原延寇氛蕩析無寧宇菇蘆一方地荒疫亦愁苦天髙吏肆酷法密民罹罟人鬼須防間牽率歸黃土安得山阿棲飲泉采芳杜緬懷盛年時邈若羲皇古

漢道

漢道昔云季四海沸羣雄賢士失綱維奔竄投西東管寧棲遼海田疇隠無終鄭與王粲各自獲所從如何盛明世棲棲泥淖中雨雪積荒塗渚田路不通寧無北門嘆要自秉固窮疾耕寡樂郊仕宦乏奇功乾坤𨿽浩廣無隙置薄躬愴惻衡門下憂來溯悲風

悔

磽田不可耕濁水不可釣常思汗漫遊髙臥靑山嶠此意更莫酬蹉跎失年少讀書近浮名趨俗失要妙幽幽寒溪側寂寂孤燈照故牀擁敝裘密雪陷鑪銚兒饑每索錢愁來獨悲嘯

登翁漢津冰臺

朝臥采山堂暮登漁山閣漁采俱在山始信湖中樂閣盡有髙臺岧嶤出寥廓茫茫笠澤帆隠隠浮屠崿峯秀無匿覽波光恣開拓始冬似佳秋風日猶晶灼古樹儼當階黃葉深未落葛翁不可招丹竈安所托空餘泛宅遊未踐褰裳諾宿契必有期無怨猿與鶴

遊金庵

放櫂非有期泛觀湖中山偶然入幽境遂叩髙峯闗老袖出肅客蒼防映丹顏同坐絕壁下始知身世閒飯我靑精香供我緑菊斑葑山觜已沒金庵徑可攀歸塗歷淸溪荒寂幾灣環萬堆黃葉中淸磬激潺湲月出每孤往又逐漁舟還

病橘

病橘含辛實淒然墮曉風本無雕飾分敢恨托根窮斷續陰依井低昂鳥啄虫可憐冰雪後剩有一枝紅【周靑士云蒼老工致】

感時

花石綱看艮嶽移麝香裙冷防宮衣紅燈小隊湖遊夜知否襄陽六載圍

寄衣曲

前庭踏鞠後庭歌主將功髙意气多不信沙場徵戰苦年年搗練寄金河

秋山卽事

宋朝自召種明逸漢室何知鄭子眞今日徴君何艸艸馬蹄手板拜紅塵

李天植【五首】

天植字因仲平湖人崇禎癸酉舉人晚更名確字潛夫隠居龍湫山有蜃園山遊諸集【陸次友云因仲髙蹈詩多激逸合乎淸江碧嶂之音】

詠史

秦皇制六合焚書築長城萬古以爲罪孰爲原其情典籍付煨燼大易道獨行豈識理數原尙畱天地精紫塞亙萬里外內界則明春秋重此義玆尙存典刑後世經術儒說日以橫胡然南面尊不恥城下盟祖龍而有知其气殊未平

雪夜泊舟許墅

朔雪沈宵柝江闗臥未安牕虛得疎響舟重壓新寒梅落倡樓笛蘆垂釣子灘鄰航催曉發得共月華看

遊靑蓮寺

香剎從來古春風客到稀溪光平入座竹色冷侵衣地僻鳥無語林深花自飛相過逢勝侶並坐話淸機

獻生賦謝鄰叟

蔬吾所愛分恵媿芳鄰不忍私佳種還期及令辰靑囊珍重意白髮老成人生計憐余薄時來話苦辛

山中訪宋爾垣

風吹帆影過西城一片浮雲嶺上晴滿地落紅多不掃萬松臺畔讀書聲

謝遴【二首】

遴字彚先宜興人崇禎癸酉舉人有是亦樓存稿

【詩話孝亷晦迹衡門種菜一畦不入城府陳檢討其年寄懷詩云半畝牛宮繞菜田鉏畦汲水獨悠然芒鞵一輛千金直不踏城中二十年其詩頗效林逋魏野】

銅官山書齋

坐臥深林裏牕開別一天山腰埋宿雨石面瀉流泉路盡云猶觸村分樹尙連煙霞吾所戀只此可忘年

河間道中

猶復驅車去行蹤何處畱閭閻移馬廐市井割鴻溝艸濕王孫淚塵淹季子裘那堪鬼車鳥風雨夜啾啾陶汝鼐【四首】

汝鼐字仲調一字燮友長沙人崇禎癸酉舉人有榮木堂集

【詩話先生壯嵗好遊自吳入越與先人訂僑札之分甞畱檇李度嵗晚際仳離出監軍事捍禦鄕邦著力曁章堵兩公盡瘁略同讀哀湖南賦淒戾過於蘭成詩𨿽未脫景陵之然覺爽气殊倫】

京山道中探觀音巖防磴掬水歷巖上下古木峭壁髙瀑競響舊有李本寧先生園今廢愾然有作

層巖近大道其麓如深村僧包立樹下過橋知寺門庭前雙老榦一爲娑羅根虛閣覆巖壁滿屋蛟螭痕飛流響石罅奮躍探其源涓涓出瀵尾色白河昆侖掬飲泉上下微覺分淸溫巖阿受夕陽偶坐如朝暾戀賞勿忍去出溪松路昏惜哉平泉後亦不理玆園

金正希招集練江醉宿淸淨寺

冬霜萬壑松江永日將夕畫舫泛容與川暝光愈白急風吹燭花谷響合歌拍小榼僧防來蔬筍界方格語笑酒易傾如以桐叩石柱史如枯禪城市無一宅酒深思啜茗同作虎溪客貝葉啟禪書梅花落瑤席坐久聞妙香一榻隨所擇睡鄕鐘鼓鳴林烏翻旅翮吾亦步下山佛燈猶照壁

嚴州道中

曲江流不盡寒气凜初嚴野泊分漁艇遙帆類酒簾枯河冬雨活濕壁凍雲黏不分多歸思蕭蕭與夢添

哭亡弟鼒幼調

孝友人皆見居家母最憐不畱娛白髮非意及黃泉鳩杖難消噎驪珠易返淵老兄千斛淚不敢墮親前陸淸源【一首】

淸源字嗣白平湖人崇禎甲戌進士除增城知縣擢雲南道禦史巡按福建後爲馬士英部將趙體元所殺

答黃石齋先生

問俗停車到海湄羽書詎敢計安危孤城吹笛思當日中夜聞雞豈異時北望烽煙勞夢逺東瞻林墅出山遲蒼生極目堪流涕何日綸巾一視師

吳本泰【二十一首】

本泰字美子一字藥師仁和人崇禎甲戌進士除行人選授吏部主事攺南京禮部歷郎中有海粟堂集秋舫箋北遊西徵東瞻南還嶽遊諸艸【周靑士云吏部五古出入選唐竹枝宛轉猶存老鐵遺響】

【詩話吏部當正聲微茫之日獨操大雅之音而揚扢風雅者或不及焉益信曲髙者和彌寡也】

帝京篇【崇禎元年作】

夢想黃金臺來歌白石粲明明聖人出旭日天方旦廣殿飭梓材神霄聳輪奐薇垣格澤消芝蓋卿云縵三吳罷機杼九廟秉珪瓚下國頌時雍至尊理宵旰宵旰懷殷憂邊籌寢弛翫軍需飛檄催水衡仰屋嘆大姦已距脫羣疑未冰泮漸鴻𨿽可儀羔羊不聞贊名盛實則衰事倍功乃半因之勅幾康匪伊遊泮奐君旣勤晝接臣當思日贊朝中去朋黨政府參謀斷网必挈其綱繩先理其亂求治毋太速防微勿滋蔓所期日月光幽遐理必貫【朱近修云通篇沈著不浮】

靜海道中大風

海人行海國謂應狎波濤波濤漭不見曠野天風號寒日澹無光動地捲白茅疑有鐵騎驅豗突鳴弓刀離羣慘孤鴻失木傷哀猱巾車紛欲裂簸蕩如輕舠四射中肌膚一寒欺復陶豈闗造物意人事或偶遭方騖萬里輈寧憚險與勞

任丘張氏園藍田先生授經處

不識魚君陂幸識魚君令城隅敞臺榭水木相翳映謂予此棲遲差可閒眺聽是時秋气深白露漸蘭徑瘦石裹苔斑寒花棲蜨暝女墻邏柝喧梵閣宵鐘應慮澹羣物輕時危百憂並皎皎明月枝驚烏棲不定茗牕靜披覽冥緬獨無竟昔賢曽授經履屐痕猶賸

臨淮道中雪

昨日春風暄僕夫俱喘汗今晨北風厲雪花卷行幔天時自回薄人意驚錯換況乃事䢐徵惻惻羈魂斷長淮望不極鐘離道方半踉蹌赴郵程渺彌惑阡畔暝鴉寒不呼翻飛忽零亂車上冰滿髭車下泥沒骭紅燭映深簾寧知旅人嘆

陋巷井

攺邑不攺井泠泠無古今原泉何方來或是泰山岑仰之旣彌髙俯之亦彌深屢空其庶而澹然助齋心仲尼飯疏飲應與共酌斟禹稷憂饑溺易地同所任至味無異旨樂哉此中防

秋雨嘆

晨雞喔喔天未明潰垣忽作崩雷聲裳衣顚倒書帙亂蒼茫四顧心獨驚陰厓潭水深千尺饑蛟掉尾盤渦黒我欲防劍往斬之出戶踟躕三嘆息

賦得艸徑入荒園

匝地蘼蕪緑戎戎接短垣路迂隨鹿引村靜覺禽喧露沾芒屨頽陽臥瓦罇園丁渾解事野蓛具盤餐

秋住湖口

雨夜官城暗霜期候鴈呼瘦筇黃葉寺髙枕白雲湖嵗月傷羈客煙波狎釣徒醉吟楓落句秋思滿東吳

冬日村居

短景催年盡荒齋擁膝安甘蕉經雨敗叢菊抱霜幹閉戶腰肢健幹人齒頰難得閒能幾日杯勺此盤桓

候舟

浦口千檣集占風信宿遲長云鴻沒影古壘樹無枝人語殊方雜客心孤月知湯湯濁河水利渉問舟師

阿城逢秋

野棗靑未熟渚蓮紅欲銷涼風髠鵲頂新水長魚苖江上客星小亂餘兵气驕秋來無別夢長畔鹿門樵

由歙邑入海陽

淺瀨無舟渡回溪有路通獨行過市上元只在山中薺麥揺晴緑林蕉逗晚紅淸鐘隔巖寺畱憩聽松風

庚申中秋

叢桂生陰雨气涼少焉月出四山蒼於飛鵲繞樹三匝所謂人居水一方素澫紅菱秋饌美畫船烏榜怨歌長徘徊顧兔傷流景爭乞雲英玉杵霜

任城將南還半舫先生餉酒走筆言謝

李白樓前黃葉洲欲發不發仍淹畱靑氊近對許主簿白衣恰送王江州五侯掉頭那肯顧一杯入手百不憂讀公新詩飲公酒醉眠松石風颼颼

寒食感事

南朔城荒春到稀西山雪盡尙沾衣別來桃李三年夢老去兵戈萬事非行腳出家猶有累低眉獻賦不如歸試看緜上神林近野防無煙空淚揮

西湖竹枝詞【五首】

西湖湖水碧琉璃西湖楊栁緑茸絲愛殺桃花紅片片卻似西施好面皮【繆天自云此用唐人回波樂辭不爲麤也】

與郎暗約段橋西早起妝樓欲下梯宿雨半收晴不穏惱人最是鵓鳩啼

薺麥靑靑三月三看看艸色暗湖南忙催姊妹燒香去戴勝來時又養蠶

放生池岸栁叢叢香閣鈴旛四面風輕薄少年乘醉過手提射鴨竹枝弓

踏靑湖上嬾歸家更愛山行輦路賖妾上笨車郎跨蹇西溪十八里梅花

春曉

南來消息斷歸鴻江國迷春曉夢中斜帶參星杏花白依稀墻半宋家東

淩世韶【一首】

世韶字官球歙人崇禎甲戌進士除寧化知縣謫江西按察使簡較攺興化府經歷升處州【一作嚴州】府推官入爲戶部主事有汭沙集【陳皇士云汭沙亷吏晚棄家隠黃山詩有淸韻】

恵州西湖

湖面寒光一鏡平露荷煙艸入秋淸白鷗浴罷各飛去遙見潮痕郭外生

周之璵【四首】

之璵字玉鳬長洲人崇禎甲戌進士除刑部主事歷禮部員外郎

讀史感懷

石羊埋棘漆燈冥【一作熒】短犢橫牽上廢亭金盌更從何處覓春深杜宇哭冬靑

【詩話玉鳬讀史感懷六十首援古驗今不失國風小雅之旨】

漢皇恭儉百無營衡石投籖久勵精端爲黼宸求治速翻教安石誤蒼生

寶帶橫鞓建碧油居然秋鞅閣東牛未聞奏捷傳淝水又見稱兵犯石頭

參軍空自賦蕪城一嵗人間艸一靑隴首寒云常漠漠風蒲依舊滿臨平

劉侗【二首】

侗字同人麻城人崇禎甲戌進士除吳縣知縣未任卒【曹潔躬云同人以文體矜奇爲學使置下等憤懣入太學連舉鄕防試畱都亭日與於司直共輯帝京景物略文筆詭異蓋亦服習竟陵流者】

賽社祠

春社典春衣秋社饜粱肉婦子且莫嘻塲熟廩不熟遼陽方告警農助官家谷遼租十增三官租三增六里胥登門催斛半量一斛益以雀防耗完數恆不足賽社報年丰社神聽我祝但願邊患平彊於倉儲蓄神保太息言遼平爾何福粻隨遼餉加不隨遼餉復播州幾月兵至今農噉粥

久遊復至鄂得家信將別黃宗之

出門未暑秋仍滯十度曽登送別舟久客畏聞家有信逢人俱道邑無收衣粻不恥因良友僮僕多言怨漫遊夜夜酒同鄕夢醒舎邊雞與渚邊鷗

陳組綬【一首】

組綬字伯玊武進人崇禎甲戌進士除兵部主事有伊庵稿

舟泊淸河有攜索過飲者

客思紛河北商復漢南星光零夕霧村柝靜虛潭去國黃花九逢人白社三曽爲記歌者不醉亦何堪朱芾煌【五首】

芾煌字玉璢無爲州人崇禎甲戌進士除余姚知縣調樂安入爲戶部主事謫補順天儒學教授稍遷國子監博士升車駕主事歷武選郎中有文嘻堂詩集【宋牧仲云武選樂府學長吉間出文昌玉溪間古詩近體出入三唐要多自得能不牽於習尙尢展成云武選詩思深而志逺徐電發云武選紀事之作和而不流哀而不激七律尢稱擅場】

獨步文徳橋

畫樓髙閣不同登雀舫鵝笙亦自憎每日杖藜橋上立靑靑雨過看鐘陵

北行江上阻風

荻港黃雲壓水流風翻白浪打船頭長年莫道秋江冷楊栁堤南是酒樓

示從行汪伶

歌行作使得何戡尙與殷勤佐酒酣我有傷心千種恨鷓鴣切莫唱江南

與客飲感舊

檀板牙牌事事新小車花下自相親勸君莫惜花前醉舊醉花前今幾人

雜吟

賽社人稀古廟冬午煙晴裊酒旗風遊人不盡春遊興醉帽欹斜落日中

王潢【一首】

潢字元倬上元人崇禎丙子舉人有南陔集【黃九煙雲元倬詩沈雄渾郁頓剉瀏離大都發源於騷雅徴材於漢魏歸根於杜陵薛諧孟云元倬忠孝之性溢於毫楮纒緜淒惻而未已願寧人云先生詩深以婉和而摯不失三百篇溫柔惇厚之旨方爾止云元倬格律森嚴用意深至𨿽憤時嫉俗而渾然不覺】

宿松風閣分韻得吟字

靄靄嵗雲暮風雨恆見侵小霽憩山閣蕭颯吹寒霖澗壑亂餘響鐘鼓沈淸音蒼虯臥蜿蜒拏攫力不任羽觴亦以歇剪燭聞鳴琴嘿坐得冥防擁褐成孤吟須防微霰集晨起雪在林樵徑斷人語四野號饑禽皎皎二三子貞白同松心炎暉諒可竢見晛消重陰

徐之瑞【七首】

之瑞字蘭生臨安人崇禎丙子舉人有橫秋堂稿【詩話孝亷熟精文選五言古致紛敷近體故韓冬郎極其綺靡】

行路難

太行北上雪刺天黃河西渡冰塞川狗屠撃築各已老咸陽逐客還遊燕烏丸夜破龍盧戍越鳥朝棲日南樹長槍大槊取通侯安用蓽門事章句

雞鳴嶺

披榛陟山椒輈摧馬盤桓歷險未云疲逶迆入云端仰探巖谷偪俯視井邑殘千峯列逺戍兩崖壯重闗垂蘿蔓幽壑怪松支危垣灌木郁蕭槮哀風嘯叢萑乘墉或失恃務徳誠所難蟋蟀在牀下我生詎遑安勞勞多苦辛惻惻起悲嘆

五十初度戲作一萬八千日歌

翔烏夾日東方起蟪蛄大笑蜉蝣死聽我萬八千日歌請從握算軒轅始我生不逢唐與虞我死不返鴻蒙初以凥爲輪神爲馬手抉灝气還虛無虎頭燕頷玉闗路墮地儒冠脫相誤將軍海外禦樓船坐看蚩尢蔽妖霧漩題兩角開明堂左日右月魁中央丰霳屏翳伏不動弧矢一星猶射狼布衣憔悴夷門客瞠目操椎大梁陌少年躍馬气淩雲怒血衝冠髮先白南修蛇北封狐魂乎歸來不可處上乘白蜺遊天都洞房繚繞明華燭珠綴文軒网交緑娭光緜眇睇層波半醉雙鬟抱絲竹北斗挹漿醥且淸玉妃起舞吹鸞笙百壺一榼焉足算小臣再拜觴千齡天門朝開詄蕩蕩劍佩雞鳴劇相向已看恨骨委蓬蒿安用黃金鑄形像二十四气黃鐘吹三萬六千璇璣推元化回環貫金石丹宮玉齒生寒灰平生豪健屠龍手蹭蹬麒麟落牛後夢中滄海幾回更勸爾長星一杯酒

春遊詞【四首】

西山松柏翠成林十里橫塘水路深鸂鶒鴛鴦莫相妒荷花香處結同心

檀槽低攏小鸞靑金鴈斜飛玉手輕弟子三吳零落盡橋頭索最知名

山頭撃鼓賽金錢檣上飛烏散舞筵長記迎神送神處石湖沙觜泊郎船

龍膏千炬繞芝楹銀鑰初收玉漏輕夜冷不禁羅袖薄雙鬟炙火更吹笙

巢鳴盛【一首】

鳴盛字端明嘉興人崇禎丙子舉人有永思艸堂集

【詩話孝亷肥遁深林絕迹城市時羣盜四起鏐鐵銀鏤之器無得畱者於是繞屋種匏小大凡十餘種長如鶴頸纎若蜂腰杯杓之外室中所需器皿莫非匏者逺邇爭效之檇李匏樽不踁而走海內孝亷作長歌詠焉玆錄五言一律剖心刮垢蓋自諭也】

題匏杯

回也資瓢飲悠然見古風剖心香自發刮垢力須攻不識金銀器何知陶冶工尼丘疏水意樂亦在其中劉永錫【二首】

永錫字欽爾魏縣人崇禎丙子舉人選長洲儒學教諭署崇明縣事庭無畱獄有洹水遺詩【詩話洹水至性之士兵後隱居相城有大吏彊之仕袒裼疾視曰我中原男子年二十渡漳河登大伾躍馬鳴鞘兩河豪傑誰不知我柰何欲見辱邪取壁上所掛劍欲自剄門下士抱持之得解旣而女妻相繼餓死子爲盜所傷亦死久之洹水沒其弟子徐晟陳三島等經紀其防葬之虎丘山塘】

揚子刺船歌

白日墮兮野茫茫家千里兮來逺方壯士何時兮歸故鄕

鼓枻歌

遡彼中流兮采其荇矣思君與父兮有懷靡竟矣身爲餓夫兮天所命矣中心殷殷兮涕斯迸矣

明詩綜卷七十三

欽定四庫全書

明詩綜卷七十四

翰林院檢討朱彞尊編

王畱【一首】

畱字亦房吳人穉登子

淮北道中

沙灘髙下浴鳬鷖新出菇蒲緑未齊移橘過淮應化枳種楊當路半生稊船頭鼓角頻逄驛河上金錢浪築隄醉後無端千里夢直隨明月到深閨

茅維【一首】

維字孝若歸安人有菇園集【屠緯眞云孝若天才絕髙於體靡所不合陳仲醇云孝若詩韶秀淸華絕無累句梅季豹云孝若陶鑄古人篇琢句磨情防諧暢】

早秋寄允兆

秋風難作客匹馬欲南歸隴塞黃雲合江淮紅葉稀干戈愁獨臥鄕國夢全非已卜刀鐶約滄洲可拂衣盧原【一首】

原字原甫南海人有五湖遊艸

甘露寺望金焦

北固山頭寺崔嵬瞰大江縱無甘露下應有毒龍降陳迹羊爲石新雛燕入窗望來浮玉近遙對碧峯雙卜舜年【四首】

舜年字孟碩吳江人嘉興縣學生有緑曉齋集

郊社迎神曲

旦旭兮曈曚神鴉起兮雲中沐予髮於蘭湯兮振予衣於蕙風潔齋俟兮土公土公不來兮憂心忡忡

黃浦晚渡

殘照收黃浦孤舟何處依沙昏秋雁落潮滿夜漁歸薄海山川曠前塗廬舍稀帆輕天路近直與鶴俱飛

冬夜垂虹橋

卸馬垂虹畔深宵感慨增橋明霜正下江逺月初升吏醉城無柝僧歸塔有燈王風京路阻欲詠媿無能

湖上送別

西風奮枯林潮沸盛湖晚淚眼對殘陽看君行漸逺姚士粦

士粦字叔祥海鹽人國子監生有防吉堂詩集

薛潤娘七夕生日

生逄烏鵲渡河秋乞巧今畨免上樓莫訝眼邊多俗物天孫亦祗嫁牽牛

張屈【二首】

屈字醒公長沙人處士鄕裏私諡貞節先生有醒公詩集【邢孟貞云醒公詩髙寒類孟東野幽渺過之讀之使人不懼金孝章云醒公汲幽梯峻返之衝澹希夷不可方物】

山居懷金文裕

江光映林際纎月微微落靜夜鐘沈沈響深閣言念君子交於道信不薄空谷常感懷終不我離索

弔古

弔古不疾哭欲哭聲已吞甞瞻吾自苦對世不敢言中夜望星斗失序何足論至人竭精力能使移昆侖夏月落天霜方報君子恩

邵升逺【一首】

升逺字子近松江華亭人

田家樂爲陳孟言賦

香稻收花穗已齊幽棲渾似瀼東西萬竿修竹千叢菊十角黃牛五母雞婦起炊糜朝出饁客來畱榻夜分題橙黃蟹紫新醅熟日日何妨醉似泥

沈之【一首】

之字茂之蘇州嘉定人有淸溪艸堂詩稾【李本寧云茂之近體含蓄不露得唐人之遺風】

濟寧舟中望月憶家

野曠天連水登艫四望寛家逾千里隔月訝兩回看客裏光相對閨中影自寒郵籖計程速定已夢長安施武【十三首】

武字魯孫別字百靈長洲人崇禎間遊於滇有楚遊艸西覽篇

【詩話魯孫孝子佯狂翫世善艸書鄭孝亷士敬謂曰君書直逼二王不雜唐宋以下筆法魯孫大喜於同人廣坐中徧題箋扇呼士敬曰君頗知書吾書究誰似士敬謬曰今日書不見佳魯孫瞠目左右視擲筆而去甞語人曰吾於詩極力摹擬古人僅可雜之王仲初集中耳今吳人罕有知之者處士金侃亦陶藏其稾經官曹能始墨筆防定予亟錄十三首滇黔風景可得其大防焉】

烏雅闗

朝上烏雅闗暮下烏雅闗老烏啼啞啞行人還未還

闗索嶺

髙嶺呼將軍將軍祀其上行人仰望時白雲隔千丈

相見坡

上坡面在山下坡山在面相見令人愁不如不相見

鳯羽詞【鳯羽山名】

鳯羽低連鄧睒川山頭流水屋邊田額尖新樣姑姑帽五月羊皮帶汗穿【鄧睒詔名姑姑帽滇人皆以羊皮系額寒暑皆披】

街子詞【滇中以作市曰街子逄辰亥戌未日爲期】

豬街才罷又龍街蠻女牽羊入市來背上擔兒甞慣負胭脂落盡小桃開

土官出山詞【土官惟參謁官長始冠帶居常但用皁綾靑布裹頭】

嗚嗚牛角滿山陂腰下橫刀弩箭隨雜部椎頭皆束帛皁綾纒額長官司

煮鹽詞【滇中鹽井四惟黑白二井課稅甚多餘不及焉】

使君不及郁林亷舊例逡巡新例添白井爭如黑井好一斤水煮半斤鹽

出獵詞

秋髙出獵艸根枯漫縱韓盧不用呼新襲土官誇武健側身馬上獲雙狐

歸化詞【滇中山茶天下第一惟歸化寺者其本合抱花大如盂國初已前物也往來宦遊羇客畱別交好至此莫不墮淚】

鴛鴦夢防防樓空馬首蕭蕭故向東歸化寺前多少淚年年三月蜀茶紅

麗江詞【麗江府卽古笮國地也地寒五穀稀少惟產良金毛布之類方伯用貢金必索其直從來直指公皆不按其地聽之而已人皆耳上貫環好衣紅與西域相類】

麗江水繞雪山寒郡縣羈縻異國看千里羅防【地名】無貢賦黃金有價不輸官

永昌詞【永昌古哀牢國也國初流配獨多吳人故語言風俗宛似南都爲滇之首郡】

漢武窮邊開永昌哀牢部落散丁當流人不學花蠻語城郭風煙半建康

寶井詞【寶井在姚闗萬里外非容易至販寶者止於緬中交易緬中多瘴癘除三冬與初春通夷者不敢出】

緬中花落滿蠻山千兩鴉靑馬上還寒食雨飛防瘴癘漢人不敢出姚闗【鴉靑寶名時適有是寶重一兩三錢價三十貫】

賣雪詞【大理蒼山雪六月不化市上女郎賣之猶吳下之賣冰也】

雙龍闗裏百花香銀海逶迆抱防蒼六月街頭教賣雪行人錯認是瓊漿

鄒潾【二首】

潾字中朗秀水人縣學生

江行望廬山作

亦知山有寺咫尺見云封瀑布千防水香鑪何處峯向晴微見樹卓午詎聞鐘來往驅塵事深悲負短笻

武陵

仙源應不記年華洞口今開幾樹花若使重來津可問扁舟我亦願移家

卓人月【二首】

人月字珂月仁和人貢生有蕊園集

【詩話珂月才情橫溢所撰續千文穩帖而奇肆詩亦不爲格律所拘】

泊烏鎭不寐作

逆風逼歸期今夕寄淺港月出人不知閉戶若蠃蚌逺寺燈微明未罷老僧講良久喔喔聲荒雞引其項

贈女鬟紅衣

石家醋醋喜穿緋裹手擎觴率意飛坐上恨無姜石帚長歌一曲惜紅衣

華淑【三首】

淑字聞修無錫人

雜詩

斲木爲車其半爲輪車自招搖輪何苦辛

洞庭西山

圓湖比滿月靑山猶掛影晴陰网輕瀾深翠積遙嶺瀠洄柔櫓前如魚狎藻荇戀彼楓柚香丹黃防妍靚終期宅此居一樓一舴艋舴艋石公遙樓當銷夏冷竹木待襟裾煙霞開簿領

消夏灣

平湖添一曲風色遂全幽晴泛亦疑雨山居猶在舟橘橙垂戶戶菱芡聚洲洲不信偏宜夏暄涼盡可遊林云鳯【三首】

云鳯字若撫長洲人

【詩話若撫當鐘譚焰張之日守正不回詩篇極其繁富惜知者寥寥困阨終老相如遺艸已不可問矣】

行路難

上客且莫餐聽歌行路難茹荼知味苦食梅知味酸蜜中亦有螫棘中亦有蘭人情反覆君自看泣者未必慼笑者未必歡曲如羊腸郁以盤令我喟然摧肺肝

韓淮陰廟

韓侯遺廟在過客不勝悲未請眞王印先收大將旗功忘百戰後恩報一餐時何似淸淮上終身把釣絲

憂邊

絲綸閣下議東徵爲遣元戎出大明邊月曉懸弓劍影朔風秋散鼓鼙聲滄溟萬里波臣國紫塞三千浪子兵奏凱未聞糧援絕不知平壤幾時平

項眞【一首】

眞字不損秀水儒學生貢入國子監有西湖艸【詩話不損以門才自豪兼綜今古文深爲李長蘅聞子將所賞有禦史巡按至浙試士子文經書發題外俾作一詩題是賦得多雨紅橊折不損書法絕倫以行艸縱筆寫之同學慮禦史必怒咸爲不損危而禦史竟抜置第一益自負儻不羈入修門坐事瘐死於獄予甞見其爲閨人銘梳奩曰人之有發旦旦思理有身有心奚不如是筆法極其飛舞繹其語殆亦非眞狂生也】

社集分賦得竹林

入林非任達懷抱良有托把臂愜同志痛飲戀狂藥修竹何蕭蕭微風籜已落故叢擢纎枝碧影墮杯勺盤桓不能去嘯詠或間作管弦非所好況乃靈鼉咢仰視飛鳥翔醉眼空寥廓契此考槃趣謝彼彯纓縛寄語道旁子沈防與爾各

謝夢連【三首】

夢連字孟艸長洲人有遺詩【陳玉立云孟艸詩使事必穏標韻必諧金孝章云孟艸逺絕時調詩以自然爲宗不失唐人風韻】

送友人遊天臺

細雨蘼蕪緑扁舟渡若邪春流飛竹箭暮靄隔桃花佞佛何妨酒遊仙莫問家儻憐人外癖分我赤城霞

治平寺寓友人攜酒見訪

吾友攜尊至開門黃葉深防云孤岫冷斜日半湖陰獨往無千古相期有寸心行行難以別明月在長林

秋夜

木葉始微脫庭空防薜蘿誰云秋气慘我愛夜涼多林逗纎纎月云浮澹澹河坐深人境寂新鴈一聲過何大成【一首】

大成字君立常熟人

抵防州覓少陵艸堂

成都艸堂今若何且向西瀼飽經過亂山不防煙雨色匹馬時聴巴渝歌峽中長年布帆穏驛路官長油衣多吳趨老人眞好事貪訪遺迹空蹉跎

邵濓【一首】

濓字茂齊常熟縣學生【馮已蒼云邵君詩淸曠澹】

雨

終日雨如絲連山芳艸碧庭際孤云屯遙村暮煙積野渡行人稀圓沙一鷗白寂莫想晤言誰破蒼苔迹屠應韶【一首】

應韶字韶甫秀水人有松吟艸

贈歌童

弱質偏姚冶淸歌意獨新未須聞別調梁上已飛塵李翹【二首】

翹字時實松江華亭人有樵雲居稾

感遇

幽蘭出深谷冰雪揚芬芳夭桃得春風榮華耀朝陽萬物各有時盛衰詎可量君子重制行通塞夫何傷對此遲日嘉且進花前觴

寓言

松柏有蔦蘿生死共依附柔弱不自持垂垂百尺樹艸木匪金石榮華寧久駐摧折非所期飄零更誰顧丘遂【一首】

遂字叔遂嘉善人初爲僧字凡可中年以口舌忤鄕裏貴人反儒服補縣學生有丘叔遂詩艸

江上雜詩

竹筏歸從栁外汀鸕鷀隊隊晚風腥漁師不避豆花雨翻脫蓑衣覆酒瓶

吳拭【三首】

拭字去塵休寧人有遺稾【徐武子云去塵慷慨重然諾中年以結客傾其家晚棲吳市防避兵虞山困戹死其詩自出機杼決難泯沒朱子蓉云去塵夙饒於貲破產結客贈予手制糜丸不啻沈珪對膠也客金陵徧題十寺廊壁七言如花雨巳過寒食後風箏又傍社壇斜蠻鄕有夢三千里閩海無書二十年半偈嵗深香積飯一畨春老木綿衣移家轉近寒山寺探篋惟餘秋水篇衣上露涼飄桕葉鬢邊霜重壓蘆花誦之神采溢目】

苦寒

嚴霜摧百艸北風何其涼我愁豈在躬憂此道路長忽忽行役中不復知景光凝冰屬仲冬萬物咸閉藏吾非寒號虫乃思驕鳯凰躊躇三嘆息落日照路旁

無題和斗生【二首】

海外云生碧浪陰頳鱗蒼鴈總浮沈寥寥天漢雙星小寂寂梨花一院深貞玉有光還易見明珠無定杳難防輕鸞欲繡愁無力除是靈蕓七孔鍼

巫山逺在暮雲中愁隔春燈一防紅莫道金刀難翦水須知紈扇也驚風化爲蝴蜨飛才並除是鴛鴦睡不同最是遊絲無賴甚又牽春去過墻東

沈章【六首】

章字宗玉嘉興人國子監生有薴莊集

【詩話上捨爲亡弟千里婦翁詩頗崛奇所居薴莊略彴相通環以水竹余甞讀書其地今其二子皆登鬼錄遺書莫可問矣】

示弟漣

蠭則有蛹蠶則有績矧伊人兮胡不爾徳【一解】昔我先人實懋厥功靡不夙夜克纉其宗【二解】伊餘懷兮程是稼穡一經不遺以永朝夕【三解】朝斯夕斯日月言邁令聞或忒我心匪懈【四解】人亦有言聲類是求相彼蒼鷹气化爲鳩【五解】淵冰在前惕焉戾止繩墨在禦敢以勗子【六解】

淮陰侯祠

淮水十防泥半石行人入門三嘆息王孫功髙天下疑赤龍雌雉俱慙徳前有渭水後桐廬進則不足退有餘曷不歸釣城南魚

靈谷寺看梅

下馬看碑度孝陵山椒十里樹層層半開香气淸於水一路人家靜似僧春動粉須都化蝶夜寒花片欲成冰思憑一枕羅浮夢月白煙黃睡未能

岱宗次吳秋圃師韻

四十里程半日行下觀鄒魯井中耕樹從樵口標秦漢人與繩籃托死生澡髮不知何處雨曝衣猶及上方晴東風無力吹云去抹防齊州水一

隋隄懷古

邗溝新碧晚濤平楊栁曾遮殿腳行誰道雷塘歌吹歇月明重按玉簫聲

天池寺

竊栗猿雛戲法幢天池中劈石門雙深山不是無燈火解惜飛蛾夜觸牕

邵徳生【二首】

徳生字大生平湖人崇禎中儒學生有淸聞軒稾

夜度淸逺峽

枕上不見山但聞水聲駛自非山百防水急那如此

楓亭

艸樹隨方別楓亭故有楓故鄕烏臼樹霜色更深紅陸壽國【一首】

壽國字靈長長洲縣學生夭卒鄕人私諡孝簡子有嶺雲集

虎丘春步

好鳥語芳樹春山逺近看攀厓振蘿策度塔跨云鞍縞袖翔飛燕靑箋賦木蘭雨餘客去後新月上欄幹吳道約【一首】

道約字博之一字亞侯桐城人縣學生有大易山房稾

懷方子恆

王孫別去艸萋萋江麓殘煙送馬蹄我念故人腸防絕小橋流水夕陽西

沈嗣貞【一首】

嗣貞字紀常秀水縣學生有荀艸堂集【譚梁生云紀常諸體俱臻典雅】

秋夜

適館聞衙鼓歸家聽寺鐘欲爲僧苦寂未作吏先慵夜永蘭膏減秋深玉露濃此中忘去住城市有髙蹤李肇亨【三首】

肇亨字防嘉嘉興人太僕日華子有冩山樓率圃夢餘諸艸

【詩話吾鄕鮮巖壑之勝然園亭之參錯水木之明瑟舟楫之沿洄縱遊覽所如而不倦萬曆以來承平日久士大夫畱意圖書討論藏弆以文防友對酒當歌鴛湖之集譚梁生偕防嘉和之先後賦詩者三十三人事未百年而閭閻故老已莫能舉其姓氏玉杯錦席之地皆化爲宿艸荒煙惟李氏寫山一樓尙未椒飛粉落宛然靈光之在魯錄珂雪之作不禁憮然】

秋興

溪樓閒眺望秋思滿林塘潦水茨菇爛西風防防香晴光翻去鳥野色動寒螿問詢東籬菊還須後夜霜

題宋人江泊圖

愛見江邊樹蕭疎落照前逺峯分霽色小塢共寒煙鴈迹畱沙渚猿聲到客船十年湖海夢今日倍依然

西泠寓室

露气橫疎栁香風送晚荷不知湖面闊止覺四山多駱雲程【二首】

雲程字天遊一名雨禾字穉孫嘉興人有廣禽言

布谷

脫卻破袴衣著新莫著故新人紈綺舊荊布貴易交富易婦朝還朝暮還暮人生肯系如匏瓠

鳯皇

節節足足雌鳴雄續不集於梧不集於竹棲棘斯危在笯則辱雄兮雌兮何徳之衰兮

譚貞和【一首】

貞和字誾仲嘉興人贈太僕卿昌言次子

社集分賦得金穀

日月長麗矚溪山余素期別廬欣賞間更復賓主宜監軍曠髙懷祭酒澹塵思盤礡澗道上澗冽荇參差竹柏旣峭倩藥艸復繁滋觥飛罍交錯弦急管威夷迢迢錦步障晃晃瑚枝姬侍列云屏倡舞喧相追豪侈極人目俱言此防稀席終方奏序興往各稱詩遺韻珍當年勝遊示來玆不負嵗寒約意气歡足持

譚貞竑【一首】

貞竑字立生貞和貞良之弟有淸音閣詩艸

南屏歸艇遇雨

望裏南宮潑墨山小牕殘燭放舟還從容畢竟輸漁父藕葉菱花泊淺灣

秦徵蘭【八首】

徵蘭字楚芳常熟儒學生【徐大臨云近傳天啟宮詞百首乃琴川秦秀才辭而同裏陳悰攘爲巳作公然鏤板行之】

【詩話徳陵實錄爲黑頭爰立者所攫天啟四年七年事遂爾遺佚秦秀才宮詞捃摭禁庭瑣語頗稱詳核第合而觀之嫌其述客魏居多而事闗徳陵者寡不無微憾耳】

天啟宮詞【八首】

紅粉排班玉輦旁西園花栁踏春陽中宮侍從偏無幾窄袖髙鬟一樣妝【自注張后性淡靜愛憎稍與眾異客氏教宮人效江南作廣袖低髻尢爲後所厭薄春秋佳日駕幸西苑等處坤寧宮侍從多不逾三四十輩其妝束如圖畫所見古人像客氏往往目笑之】

石梁深處夜迷藏霧露溟蒙防月光捉得禦衣旋放手名花飛出袖中香【自注乾淸宮丹陛下有老虎洞不知所始洞背爲禦街洞中甃石成壁可通往來上甞於月夕率內侍賭迷藏爲戲潛避其內諸花香气上所篤愛時采一二種貯襟袖間故聖駕數武外輒識之以芳芬襲人也】

內河環繞禁城邊疏鑿淸瀾勝昔年好是南風吹薄暮藕花香拂白鷗眠【自注神廟靜攝年久紫禁城內河壅淤不通徳陵復令疏浚之春夏之交景物尢勝禽魚菱藕儼若江南】

聖主多能絕代姿罷朝常是運斤時裕妃笑指燈屏問雕到寒梅第幾枝【自注裕妃未罹禍時宸眷獨寵上好雕鏤木器護燈小屏八幅手刻寒雀爭梅戲畀諸少璫令鬻之仍諭以禦制之物價須一萬翌日如數奏進大恱】

琉璃波面浴鷗鳬艇子飛來似畫圖認著君王親蕩漿滿隄紅粉笑相呼【自注上數偕中官泛葉舟於西苑手操篙櫓去來便捷】

美人睂黛月同彎侍駕登髙薄暮還共訝洛陽橋下曲年年聲繞兔兒山【自注兔兒山卽旋磨臺乙丑登髙聖駕臨幸鐘鼓司掌印官執板唱洛陽橋記攢睂黛鎖不開一闋次年復如之宮人知書者相顧疑怪非特於景物無取語意實近不祥也不期月而鼎湖龍逝矣】

風掠輕舟霧不開錦鱗吹裂防鰭摧須防一片歡聲動捧出眞龍水面來【自注乙丑端午駕幸西苑用防繒飾小舟首尾爲龍形上手持劃具同少璫劉思源髙永壽蕩漾橋北怪風忽起雲霧四塞舟覆二璫渰死管事譚敬匍匐赴救扶駕出水】冰鴨銀苗院院同鵲橋衣卸巧山空晚涼供罷波羅蜜去看河燈萬防紅【自注七夕節各宮立乞巧山子宮眷衣鵲橋補自初一起至十四止中元節食銀苗菜藕之嫩芽也冰鴨先一夕煮熟凝成膏者甜食房進供佛波羅蜜西苑作法事放河燈已上數條宮中舊例惟宮人內宮深夜相攜看河燈則辛酉後事也】

吳天泰【二首】

天泰字謐生秀水人嵗貢生有星帶艸堂集

示族子

人生各分定如面異黔晳讀書求仕宦運數杳莫測不如事田防勤苦但食力我家本淸門中葉浸流失相將習遊閒遂乃離朴質流覽五服遙頗喜見諸侄水國采菱魚陸海種秔秫上可奉髙堂俯足寧家室少遊甞有言款段與下澤鄕裏稱善人庶幾念祖徳

題周仲吉畫

雪色滿天地扁舟傍深谷危峯入層雲幽意動遐矚溪橋凍未澌老鶴立寒木

吳麟玉【一首】

麟玉字稚禎別號雪翁秀水縣學生有醉月聽溪二軒詩稾

邨居

屏迹市防外煙邨聊索居貧無乞米帖嬾有絕交書松下近調鶴雨餘新種書更添數竿竹遮卻往來車徐淮【一首】

淮字愛竹嘉興縣學生有愛竹軒詩

宿金粟寺

昨嵗曾遊此莓墻墨尙新雨花長似粟觀海更無津下榻便行客烹茶費主人【時查孝亷寓此瀆書】年來稀戰伐鼉鼓但迎神【鼔系孫權所畱】

徐仲選【一首】

仲選字華海一字鶴友海鹽人國子監生有鶴友詩稾

【詩話鶴友近體刻意學陸務觀】

水邨

照檻晴光眼未迷瘦藤斜影度橋西沙頭白鴨黃鵝睡籬畔棚豆架低屋似魚船疎荻繞亭如僧笠稚松齊此鄕風景眞堪戀只合攜缾坐菜畦

嚴紹宗【一首】

紹宗字隨翁無錫人有鳩緣集

新秋廷鳴移具小樓待月

秋至杳無迹颯然風滿林倚樓羇客思呼琖故人心紅葉疏簾冷靑蘋小院深月明今共賦心事兩浮沈曾元良【一首】

元良字君山秀水人有煙波集

秋栁

俄驚搖落渭城邊悵望遙隄絕可憐病葉幾能經驟雨柔條猶自鎖寒煙從教歌院頻翻譜忍見郵亭更折鞭淒防新霜板橋曲衰荷相伴曉風天

髙秉蕖【二首】

秉蕖字友葵松江華亭人縣學生有潤照堂詩

湖隄

捨館意未安遊覽力已猛披衣出芳原蒼翠周四屏琳宮千百尺嶻吞顥景蘭若非一居鱗次若萬井旋窺大佛寺卻失龍象整其陽枕江濤其陰負修嶺步步異前蹤行行惜去境防橋曾不防石隄相與永緑栁何葳蕤間之桃與杏柔颸翦綺縠密葉含藻荇羣秀欣有托萬象紛然炳嘆息蘇長公千載若俄頃江山不攺舊風月誰爲領撫景念往昔令人發深省

淨慈寺

維艄緑楊岸爰命理輕防從者四五人鉤衣防亂石南屏郁岧嶤琳宮寄崒嵂柱礎錯互置棁栱向背出檻鳳威羽翔幢龍鱗甲拆法象有三身應眞計五百伊昔壽禪師於此布法席言銓𨿽已繁圓鏡乃歸一我來祗樹下髣髴天竺國碧篠吐笙簧靑松韻琴瑟口分茵陳飯手展貝多帙逆風發旃檀香气何馝馞非無豪士豪爲憚律僧律徙倚澹忘歸山空落紅日

沈文煇【一首】

文煇字履亨嘉興縣學生有田遺稾

西莊

乍喜人煙別都無俗客喧漸能諳稼穡不復厭雞豚仄徑苔梅古疎籬竹屋存東塍近僧院淸磬報黃昏繆師伋【一首】

師伋字孟思嘉興人

九日

黃菊東籬下還逢九日開今朝尊酒盡無復白衣來【周靑士云調合】

顧玘徴【一首】

玘徵字文玉嘉興縣學生有讀書臺稾

感舊

烏衣門巷舊遊非王謝堂前燕子稀有客有客莫遑處式微式微胡不歸乾坤萬里愁雲合風雨三秋落葉飛極目天涯誰與語釣篷思老一魚磯

嚴焞【二首】

焞字子尹常熟人有南虞小艸

【詩話子尹詩律頗細如詠雪云竹上有聲如雨夜庭中無月亦明時令永嘉四靈見之定把臂入林也】

長相思

長相思在夢中自君之出羅幃空牕前淅淅來朔風滿天霜雪鳴孤鴻楓林靑兮闗塞黑終然萬里魂難通長相思何時終

初夏偕顧魏二子遊西闗

散步西郊任所之雨餘新緑倍濃時同遊此日還同散明日分飛各不知

曹臣【一首】

臣字野臣歙人有鬼訂集

郝公琰墓下作

郝之璽今已矣憶君棄我已三年一棺裹骨黃泉裏我欲呼君君不起慘栢悲松聲聒耳幾莖瘦艸不成叢是我頻來淚澆死

湯傳楹【二首】

傳楹字子輔更字卿謀吳縣學生有湘中艸

倚樓

天影一何澹空庭無雜喧暮山隨靄沒黃葉帶鴉翻無徑不秋艸與鄰同小園偶然搔首處竟夕未能言

渡口別

一水盈盈便渺然夕陽搖落渡頭船長堤燈火人歸後回首西樓盡暮煙

馮元仲【一首】

元仲字次牧慈谿人有天益山房詩集

題晏常侍祠

嗚呼晏常侍石室存道統上像皇帝三其左周召孔宋之四大儒一一接其踵峩峩殿三楹像皆刻石奉四壁龕者五分標五經緫古人所未聞此是我作俑猗彼何人斯卓哉儒者勇

【詩話都城西山教寺傳是正徳間中貴晏忠所造寺前有澗過澗壘石爲門題曰道統門石殿三楹上琢三皇五帝三王像左鑿周召孔孟諸聖賢右鑿周程張朱諸儒像別一石龕以藏五經殿外一石亭壁列鐘簴干戚錢鎛弁裳之屬左龍馬馬毛旋五十五數具一如河圖右甲四十五數具一如洛書東堂三楹壁列忠臣龍比以下孝子曾閔以下若干人按元史泰定二年中書省言養給軍民必借地利世祖建大宣文教寺寺賜永業當時已號虛費今遺迹已無可考觀晏公祠石象禮器制度渾朴不類明時匠人所鑿且元於儒釋初無所分疑寺卽宣文教之遺址晏忠特從而修飾之爾金華姜給事應甲詩云空山石祠堂落穆跨深壑肖像古聖賢髙下坐淵漢殿墀列龍如出自河洛煌煌先儒語所爲忠孝作性理累百卷題壁見大略歷覽感吾心人傳晏公鑿厥志在尼山髙邈得所托媿哉彼檀施釁血塗丹雘則竟以爲常侍所鑿次牧亦沿其誤至云古人所未聞此是我作俑不知祠宇列聖賢像始於文翁踵於趙岐漢之遺碑若司隸校尉魯恭荊州刺史李剛從事掾武梁祠皆有刻石聖賢像非作俑比也】

丁元公【一首】

元公字原躬嘉興布衣晚爲僧號願庵

【詩話原躬負奇恆與俗齟齬書畫俱入逸品兼精籕篆詩亦不屑作庸熟語】

題畫木芙蓉

吹徧鯉魚江岸風露條霜蕊一叢叢謝家池上秋容【一作空】闊十里長隄間白紅

諭應益【一首】

應益字叔虞新建人

滕王閣

飛閣千年勝迹畱層巒逺水檻中收萋萋防緑王孫艸湛湛江平帝子洲煙樹尙含羅綺怨風濤不散管愁飄零莫縱登髙目門掩斜陽獨下樓

馮夢龍【一首】

夢龍字猶龍長洲人由貢生選授壽寧知縣有七樂齋稾

【詩話明府善爲啟顏之辭間入打油之調𨿽不得爲詩家然亦文苑之滑稽也】

冬日湖邨卽事

蒹葭一望路三義遙認莊窩去路斜舟響小溪過蟹捨屋頽髙岸露牛車輕霜隄栁余疎葉暖日村桃早放花平野蕭條聊極目逺天寒影散羣鴉

明詩綜卷七十四

欽定四庫全書

明詩綜卷七十五

翰林院檢討朱彛尊編

張銓【一首】

銓字宇衡沁水人萬曆甲辰進士除保定推官擢浙江道禦史巡按江西再按遼東陣亡贈大理寺卿加贈兵部尙書謚忠烈有集

宜春臺眺望

臺以宜春勝登臨恰仲春竹風如款客花气欲薰人山色平依檻江流曲抱城昔賢棲隠處覽古倍含情張振徳【一首】

振徳字季修昆山人萬曆丙辰以選貢知興文縣事天啟辛酉死奢崇明之難贈光祿卿諡烈湣

魚兜堡

逖矣南荒地居然小有天魚兜沈夾浦龍洞閟靈泉耕鑿畨歌穩追呼羽檄連逺臣憂主辱未敢賦歸田張可大【一首】

可大字觀甫其先孝感人世襲南京羽林左衛千戶中萬曆辛丑武進士歷官都督同知轉右都督攺南京左軍都督府管府事鎭登萊崇禎壬申吳橋兵變回攻登州城破自縊諡壯節

書邊事

無端小艸出登壇壯士徒歌易水寒枉把全師輕一擲遂令宿將盡三韓腐儒誤國由房琯野老吞聲恨賀蘭豈是彼蒼開殺運祗因人事自摧殘

陸夢龍【一首】

夢龍字君啟紹興山陰人萬曆庚戌進士除刑部主事歷員外郎中出爲廣西提學僉事轉江西參議湖廣副使貴州參政廣東按察使降補河南參議轉山東副使調陜西以參政分守固原道崇禎癸酉戰死贈太僕寺卿諡忠烈

宿東林寺

禪房獨樹鳥爭棲月色蒙霧漸迷曉起不知山路滑西風吹雨過前溪

孫承宗【六首】

承宗字稚繩髙陽人萬曆甲辰賜進士第二除編修歷坊局以禮部右侍郎掌詹事府拜兵部尙書兼東閣大學士奉命督師出鎭山海加太子太保防加少傅兼太子太傅文華殿大學士再加少師兼太子太師予告回籍崇禎二年仍起督師又三年復予告歸七年髙陽失守入城南老營望闕拜叱持繯者縊死贈太傅諡文忠有南陽集【魏環極云孫公古風近體靡不本英分攄雄才髙步作者之林而究無泥於古】

【靜志居詩話先生自任天下之重盡瘁師中司馬之檄方馳樂羊之篋已滿見危授命無媿全人集中三十五忠詩蓋有感於璫禍而作三十五忠者趙尙書南星髙總憲攀龍周侍郎炳謨楊副院漣馮副院從吉何總督士晉左僉院光斗李禦史應升夏禦史之今周中丞起元繆宮諭昌期蘇考功繼歐張尙書問達汪侍郎煇丁檢討幹學鄧中丞漢袁禦史化中吳總督用先顧憲副大章王尙書紀魏給事大中鄒總憲元標王侍郎之宷周主事順昌夏文選嘉遇周禦史宗建周冏少朝瑞黃禦史尊素劉知府鐸萬郎中燝吳禦史裕中張都事汶趙宗伯秉忠公侍郎鼐孟防軍淑孔也東林之君子已得十八九焉先生之言曰起三十五人於九京未必人人大有勛烈而有勛烈者必此三十五人痛惜人才之至矣】

山海闗

甲冑詩篇少乾坤戎馬多幻仍看海市壯擬挽天河塞上人先老山頭月柰何羣雄驕語日一劍幾經過

潮

休嫁弄潮兒潮今亦失信乘我油壁車去向錢塘問

送友人

山城吹角月婆娑一派秋聲向客多已是愁中聽不得那堪重唱渭城歌

閒圃

閒身終日比雲閒不爲秋風棲碧山卻訝枝頭雙白鳥夕陽飛倦未知還

秋日飲氏水亭

孤閣臨流混太淸煙波渺渺重城西風莫捲枯荷盡醉客重來聽雨聲

哭門人李元冶

海內交遊已漸稀眼前老友幾相依夜來驚有西園信淚灑東風滿客衣

呂維祺【一首】

維祺字介孺河南新安人萬曆癸丑進士除兗州推官徵入爲吏部主事歷員外郎中告歸崇禎初薦起尙寶卿攺太常少卿進本寺卿提督四譯館升南京戶部右侍郎兼都察院右僉都禦史總督糧儲進兵部尙書流賊陷潁州都督趙世臣守淸流闗兵潰廷議多咎之奪職辛巳洛陽陷被執不屈罵賊死事聞贈太子少保防諡忠節贈太傅

南庾卽事

往事如譚虎先憂甚喘牛自煩前席召屢切北宸憂令甲漕難截呼庚例始畱徙薪君不信毋乃到焦頭劉振之【二首】

振之字而彊慈谿人崇禎庚午舉人署東陽儒學教諭遷鄢陵知縣辛巳十二月城陷不屈爲賊支解贈太僕寺卿有畫溪近艸冰壺先生遺稾

【詩話先生初署廣文日以忠考勉諸弟子題官舍之署曰人熱難因吾鼎可愛又曰一片冰心堪贈友滿腔熱血欲輸君其後捐軀最烈不食其言】

闞湖卽事

秋容到處好碧水湛晴暉嶺樹陰逾宻湖云濕不飛亭虛山易入野曠鵲忘歸戶外塵𨿽滿那能上芰衣

登靑笑臺

樓陰倒映水潺潺簾捲空靑鳥乍還一幅雲林難著筆半沈半露霧中山

汪喬年【一首】

喬年字嵗星遂安人天啟壬戌進士除刑部主事累官兵部侍郎兼副都禦史總督三邊死兵難贈兵部尙書

商於懷古

路入商源萬壑回據鞍懷古思悠哉茹芝髙士墳猶在徙木姦雄骨已灰計絕楚援遊客詐詩題秦嶺逐臣哀古今得失俱陳迹惟有山花嵗嵗開

蔡道憲【二首】

道憲字元白號江門晉江人崇禎丁丑進士除大理推官攺長沙癸未八月城陷被執不屈爲賊所磔事聞贈太僕少卿諡忠烈有悔後集【詩話江門自序悔後集云悔後者何前日妄作詩今而後悔也悔後而復有集者何吾但能焚前日之詩今日之作且輯之以竢後日之再悔也其虛懷可見詩𨿽音節未諧而淸婉越俗如移竹已抽三尺筍種桃爭發一庭花又湘水淸紫藤花落魚子生皆不失爲佳句】

送堵牧遊入覲

十月迎君南千里送君北一嵗雙酒卮隨君變顏色誰能入長安便無故人憶下有洞庭上湘江爲我畱君不可得我在南君在北夢相思見顏色他鄕飯君彊食歌再歌中嘆息

嵗暮

美人無信至嵗暮江梅白家住嶺西東何處寄相憶馮一第【一首】

一第字椳公長沙人天啟丁夘舉人崇禎癸未長沙不守走湘鄕將乞師酉陽以圖殺賊爲賊所獲防兩手置營中一夕死

野望

江岸閒行處晴雲澹一天微風生逺樹吹送渡頭船蔡懋徳【一首】

懋徳字公虞昆山人萬曆己未進士除杭州推官入爲禮部主事歷員外郎中升江西提學僉事轉浙江參政累官僉都禦史巡撫山西太原城破自經於三立祠諡忠襄

月下步朱龍橋

長虹何夭矯獨跨萬山中一道來飛練千林壓冷楓歸云奔逺岫湧月洗寒空攬袂登髙立憑欄望莫窮金毓峒【一首】

毓峒字鶴衝保定人崇禎甲戌進士除中書舍人擢湖廣道禦史監宣大軍防奉命督禁旅扼畿南要害馳至保定登陴固守城陷投井死

早春雜詠

系馬河濱及早春鳴鳩乳燕往來頻故園風景知何似自愧東西南北人

範景文【三首】

景文字夢章吳橋人萬曆癸丑進士授東昌推官擢吏部主事歷員外郎中移疾歸起太常少卿防以僉都禦史巡撫河南升兵部侍郎轉南京都察院右都禦史防升南京兵部尙書坐劾時相除名爲民已復起工部尙書拜東閣大學士京城陷拜闕號哭投井死初諡文貞順治初定諡文忠有冰餐堂艸【陳皇士云範公詩古直豪邁稜稜露爽遇國步艱難故多淒戾之辭】

【詩話啟禎之際秦聲變而至文天瑞楚調變而至尹宣子越吟變而至王季重正音掃地矣吳橋博綜舊章領袖羣雅其詩發揚而不厲新警而不佻獨自成家不飲狂泉之水】

有感

天啟嗣祚年臺諫气色盛憂危叫九閽所恃上神聖何來連斥逐無乃累新政薄謫亦主恩敢廢天子命所虞端一開庶言疑欲屏中璫思乘墉況可授以柄於惟我神皇髙拱握金鏡稍稍視下輕釀成結轖病今誰秉國成借之弄機穽罪人佚顯罰反憾言官諍漆室抱深懷能不心怲怲尙愼一怒加撫玆萬邦正

宿長淸署中有感作

古驛昏鴉坐長塗病馬饑宵寒停柝早時亟啟闗遲落月三更信春風六日期年年行役苦兩度已於斯

過維揚

遊子闗情處江空白露秋客程初問水旅思怯登樓非是瞻云切還應見月愁鄕闗歸夢裏一夜下揚州倪元璐【一首】

元璐字玉汝號鴻寶上虞人天啟壬戌進士攺庶吉士授編修歷侍講南京國子監司業右中允左諭徳右庶子國子監祭酒升兵部右侍郎攺戶部尙書兼禮部尙書翰林院學士京師陷自縊死初諡文正定諡文貞有憶艸

【詩話歷日之頒明太祖定於九月之朔其後攺十一月朔繼又攺十月朔遂爲定制是日帝禦殿比於大朝防士民拜於廷者例俱得賜倪尙書天啟中賦頒歷詩最爲典重他詩過於新奇不然也尙書晚築室於紹興府城南隅牕檻法式皆手自繪畫巧匠見之束手旣成始嘆其精工時方患目疾取程君房方於魯所制墨塗壁黙坐其中堂東飛閣三層扁曰衣云憑防則萬壑千巖皆在舄下適石齋黃公至越施以錦帷張燈四照黃公不怡謂國步多囏吾輩不宜宴樂尙書笑曰防與公訣爾旣北行遂殉寇難閣順治初尙存曩甞攜捨弟千里暇輒登焉今已鞠爲荒艸矣】

皇極門頒歷作

鳯闕開彤旭猊鑪散紫煙六階齊度緯七政轉璣璿甲歷龍躔攺寅賓象魏懸明時功在革資始義承幹黑帝威初試靑皇位早傳周官新月令甘氏舊星篇人繼羲和後書成蓂莢前庚先三日戒貞下一元旋圖籙符垂赤干支徳應興王惟省嵗太史又編年賜出黃星曜披看緑字鮮因知天歷數如日起虞淵

孟兆祥【一首】

兆祥字允吉交河人天啟壬戌進士除大理評事升吏部主事歷郎中謫行人司副防遷光祿寺丞轉少卿左通政太僕卿通政使官至刑部右侍郎甲申三月守正陽門城陷不屈死贈尙書初諡忠貞定諡忠端

【詩話孟公峻節自樹取忤中璫卒殉節於正陽門子章明顯之以進士觀政吏部視公殮畢亦自盡時論翕然以爲三百年特見之事初贈河南道禦史諡節湣順治九年定諡忠僖其詩文惜無存】

硤石

硤石分秦險郵亭日欲低未知山近逺已失路東西逺水看煙起深林畏鳥啼鳯城何處是彌望艸萋萋義渠【一首】

義渠字駿甫烏程人天啟乙丑進士除行人選授禮科給事中歷兵科都給事中升福建右參政轉湖廣按察使山東右布政使入爲大理寺卿京師陷自經初諡忠淸定諡忠介有使岷稾【詩話淩公詩義見者解頤甞與閔文學元京共排纂湘煙錄董上捨斯張稱其冷艷畢臚比之吳均入東記及官禮垣封事四十餘上皆切中時獘溫輔以吏才稱之轉外溫旣謝政入爲大理臨難之頃從容就義惟悉取平生撰述焚之爲可惜也公淸介特甚田廬一無所遺身後二十餘年猶未井槨江都吳綺園次守吳興時夫人閔尙有園次肅拜堂下秋深矣尙衣葛衣練帬退而嘆息恆以鹽豉魚菽遺之且卜地葬公於驥邨之北爲文祭之】

鄴中詩

微風入樹冷修修漳水依然咽舊流何處髙樓思落月久傳疑冢有荒丘佳人南國經春鎖公子西園愛夜遊最是英雄多慷慨當歌今日好銷憂

施邦曜【一首】

邦曜字爾韜余姚人萬曆巳未進士武學教授遷國子監博士歷工部主事員外郎中出知漳州府升福建參政轉四川按察使福建右布政使南京光祿寺卿擢左副都禦史殉國難初諡忠介定諡恭湣

【詩話浙人不幸萬曆以來執政者前有四明後有烏程徳淸以是朝士不附東林者槪目之曰浙黨此指一時阿比執政者而言則可爾東林諸君子全倚浙人助之人品蓋棺論定試觀建文壬午崇禎甲申殺身成仁潔已自靖者惟浙爲多順治九年定諡甲申殉難文臣計二十人而浙居其六繼此授命者更難悉數浙黨之目庶幾可以一灑矣恭湣從容自經書其案云慙無半防匡時難惟有孤忠報國恩蓋初不以詩名而自饒方格】

暮望

返照開西峽穿林度逺塘卑枝散髙影逺岫駐餘光城市歸人急江天宿鳥忙自傷遲暮客日日送殘陽馬世奇【三首】

世奇字君常無錫人崇禎辛未進士攺庶吉士授編修累遷左春坊左諭徳兼翰林院侍講甲申京師陷自經死初諡文忠定諡文肅有集【陳皇士云公詩舂容穠麗居然唐人風格】

【詩話馬公淸徳奉使諸藩餽贈一無所受比還朝夢中吟文信國詩從今別卻江南日化作啼鵑帶血歸蓋殉國之志已素定故先兆於夢云】

秦淮曲

萬騎南巡正徳年內家前隊鐵連錢白衣舞罷乘鸞去應有霓裳曲未傳

贈曹元宰守漳州

靈查秋泛海天涼五夜心懸燕寢香總爲至尊憂社稷漢臣何必薄淮陽

贈鄭少府之任

宦薄無妨吏隠尊淸風一拂百年存流移滿目誰堪繪念爾監門舊子孫

周鳯翔【一首】

鳯翔字儀伯紹興山陰人崇禎戊辰進士攺庶吉士授編修遷南京國子司業歷左春坊左諭徳兼翰林院侍讀都城陷自經死贈禮部右侍郎初諡文節定諡文介有集【陳皇士云公詩淸灑無館閣穠重之習】

【詩話甲申三月之變文介授命獨遲十九日城陷語吳莊介云臣子義在必死然必一視大行殯宮縞素慟哭方可無憾爾二十一日赴東華門茶棚下舉哀復匍匐至邸自經絕命詩云碧血九原依聖主白頭二老哭忠魂時親猶具慶也於時大學士宜城丘公瑜集議朝房俄而賊入亟走民家自縊爲旁人所持不死次日賊蹤迹得之挾入窩鋪求死不得賊帥劉宗敏刑辱備加猶嫚罵不屈伺守者稍懈乃就縊論者責其濡忍至受羣盜之侮不得與忠臣之列文介東華之哭旣不受賊帥之拘而萬舌一辭免腐儒吹疵之論是天所以成公大節而公之素行交孚於鄕國故也不其難哉】

舟中聞鴈

一葦秋橫渡三江鴈引羣北來應幾日消息可相聞嘹唳孤云迥蕭疎夜色分當前渾欲訴木葉落紛紛劉理順【一首】

理順字湛六杞縣人崇禎甲戌賜進士第一授修撰升左中允甲申殉國難初諡文正定諡文烈有劉文烈公集【陳皇士云考宋元以來狀元及第死事者於宋得三人何防文天祥陳文龍於元得三人李黼泰不華李齊而明有五人靖難之時則有黃侍中觀土木之禍則有曹文忠鼐北京之變則有劉公而浙東有餘庶子煌江右有劉中允同升先後皆死國事此亦科名人物之盛軼於前代者也】

【詩話劉公退朝賊騎猝入回寓捨書曰成仁取義孔孟所傳信公踐之吾何不然曁其妻妾並縊可謂不負科名矣詩多直抒胸臆不爲體格所拘】

錢塘江遇雨

微雨來江上蒙蒙曉未收故園千里隔客夢一身浮烏桕家家樹魚榔岸岸舟觀濤無不可須上幾重樓吳麟徴【一首】

麟徴字來皇號磊齋海鹽人天啟壬戌進士除建昌府推官丁憂起補興化徴拜吏科給事中歷都給事中升太常寺少卿京師陷自縊初諡忠節定諡貞肅有集

【詩話磊齋在八捨知無不言又明於當世之務不茹不吐柰與執政齟齬不用其謀甞與伯兄石匏書云朝廷之是非臧否無恆而所號爲正人専以門戶聲气爲事疆場事日益決裂安之若固然惟一人焦勞於上而已又云近日用人倐更倐換當事全無確見惟覘上意所在其餘議論紛紜封疆事所以日壊良可嘆也又云宜興敗後大獄頻興士大夫幾無生气而言路更甚弟幸免風波然欲積誠以冀匡救之萬一則未可得也又云闖賊破潼闗直抵西安秦督三萬師一潰無餘獻賊破長沙進逼袁州江浙震動吾鄕恐未能安枕天下事有不忍言者子侄輩教以惇厚母事浮文爲善於鄕黨足矣其言一一切中時臨終處置家事各有條理從容不亂尢人情之所難能詩不甚惇琢其工者每涉傷時存其二首吉人之言不在多也】

送王昆華前輩使節歸省由楚入滇

益部占星信桐圭展萼親水瀠湘畹碧山入防蒼新休沐西南裏諮諏逺近人潘輿聞送喜日望使車塵【李子徳云全首淸穏】

走筆招友人飲

亭今在否竹馬舊過防尙憶人如玉那禁雪滿簪平湖秋水濶板屋夜燈深莫更疎還往相看嵗暮心

送葛無奇侍禦按粵

刺桐花發粵山靑一路爭看豸繡經回鴈峯南望天北五雲長傍使臣星

汪偉【一首】

偉字叔度江寧籍休寧人崇禎戊辰進士除慈谿知縣選授翰林檢討甲申三月死國難贈詹事府詹事初諡文烈定諡文毅

旅次述懷

於役逢蕭序停鞍已夕舂酒餘忘逆旅湖外憶髙蹤掛壁畱殘火披衣曉鐘故園今漸近白嶽有云封【沈山子云大歷十子遺響】

吳甘來【一首】

甘來字節之瑞州新昌人崇禎戊辰進士授中書舍人擢刑科給事中歷戶科都給事中甲申死寇難初諡忠節定諡莊介

【詩話思陵死社稷周文介欲哭殯宮而後死莊介口然其言而亟歸寓自縊時因哭殯宮而受榜辱者蓋不止丘輔一人是則莊介之識逺也甲申之變諫垣數十人或竄或辱或污僞命死節者僅莊介一人假踐文介之言安知不與丘輔同其辱乎君子論吳周兩公之死則先時者得其正矣】

經彭澤

亦有東籬菊何人尙隠居夕陽催進艇殘夜擬焚魚物變看多異名髙謗未除懷歸無長物猶有一牀書許直【一首】

直字若魯如臯人崇禎甲戌進士除義烏知縣以母喪歸補惠來選授吏部主事歷員外甲申三月死國難贈太僕卿初諡忠節定謚忠湣

絕筆

投筆翻然辭世行老親幼子隔幽明丹心未雪生前恨靑簡空畱身後名

王章【二首】

章字漢臣武進人崇禎戊辰進士除諸曁知縣調鄞縣徴授工部主事選陜西道禦史以憂歸服闋補河南道禦史京城陷死之初諡忠烈定諡節湣有公餘艸

【詩話王公赴義最烈公餘艸詩一卷序者以吉光一片諭之是年禦史盡節者三人公與鄞陳公良謨零陵陳公純徳也聞有昆明趙譔字鎭所天啟甲子舉人除貴州龍泉知縣以禦土寇功行取擢四川道禦史巡視中城城陷爲賊所械瞠日大罵賊刀仗齊下殺於白帽胡同其死與王公相類而逺方乙科無人爲之請防國典野紀闕焉僅見於陳氏兩朝遺詩小傳特附書之】

聖駕閱城

秋色當樓滿崇閫奠帝居虎門橫雉堞鳯吹導龍輿峻阪云臨近封泉地絡舒翠華回輦處嵩呼徧丹除

讀書篁川偶詠

竹裏起茶煙白雲堆滿屋何處桔橰聲園丁灌花木成徳【一首】

徳字元修懷柔籍霍州人崇禎辛未進士榜姓張有防復姓除知滋陽縣事被逮杖謫久而赦還補如臯知縣入爲兵部主事轉員外郎甲申殉國難贈大理寺卿初諡忠毅定諡介湣【詩話元修牽絲作令不善事上官爲守所揭巡按以貪酷聞被逮按臣及守溫輔私人也元修母張具本聲寃於朝隨溫輔肩輿詬罵溫輔恚甚言於思陵杖之午門前下錦衣衛獄發遣時畱家人居順義城破眾爭匿地窖中元修父文桂曰豈可男女雜入一窟中乎賊至遂遇害一妹二妾皆自經及甲申就義母張曁一妹一妾亦俱縊焉絕句一首蓋謫戌日太行道中作也】

絕句

出山已定盟心語作令須思遣戍時但捲琴書賦歸去莫因徇祿乞身遲

金【一首】

字伯玉畱守前衛籍武進人崇禎戊辰進士選揚州府學教授入爲國子監博士升工部主事防攺兵部甲申殉國難初諡忠節定諡忠潔有集

【詩話思陵之去閹黨無異抜山曾不數年命張彛憲總理戶工二部錢糧出帑金別建公廨俾諸司以屬吏之禮見金公再疏陳其不可謂以陛下迪簡之臣而今其罄折傴僂於刑余之子不亦羞朝廷而辱當世之士耶思陵卒不允也中官借驗火器劾公落職公笑曰吾去官逺此軰如脫蟣虱垢膩之衣豈不愉快遂與諸弟講古文辭尢精研易理壬午七月晦讀邵氏書題其後曰甲申之春定我進退進𨿽遇時外而弗內退若苦衷逺而弗滯外止三時逺不卒歳優哉遊哉庶畢吾世又語其弟曰吾平生寡所好視棄官如揮涕唾今以巡城每過禦河輒畱連不能去何也卒沈於是從彭咸之所居公志蓋已先走矣】

拜文信國祠下

復姤自天運臣道無終窮殉節士所恆寧足矜子功偉哉一文士毅然任卽戎棘行若履坦所在吟淒風一息茍可奮安忍卽瘖聾九死固所甘但惜炎運終堪嗟生祭者不足語微衷

申佳【一首】

佳字孔嘉永年人崇禎辛未進士除儀封知縣擢吏部主事轉員外降南京國子監博士遷大理寺副升太僕寺丞都城陷投井死初諡節湣定諡端湣有君子亭集

【詩話中公循吏治最中州及考牧近畿聞寇逼居庸郡縣望風奔潰或勸母入都慷慨流涕曰固知京師不支如天子孤立何疾馳以入時三月十二日也徧謁大臣盡戰守防皆不省城陷自投王恭廠井中其詩娟秀不嚻不浮近劉半舫一派】

贈郭子

下榻畱徵騎燒燈共客吟萬金烽火信一夜故園心世事風塵老交情契闊深此行須鄭重兵气滿山岑王與【二首】

與字永錫一字百斯濟南新城人崇禎戊辰進士攺庶吉士授湖廣道禦史巡視河東鹽課陜西茶馬應天學政引疾歸甲申四月聞京師陷曁妻子登樓齊縊死有隴首集【陳伯璣云侍禦以建言忤執政蕭然歸裏聞難之日不以在野緩須防之死卽其短嘆微吟已可知其嚴气正性紀伯紫雲先生忠孝大節日月爭光詩集僅存猶足挾風霜而鏗金石】

【詩話新城王氏科第最盛盡節死者亦最多崇禎五年吳橋兵變南趨時則保定同知象復曁其子舉人與防死焉十五年城再破時則貢生與朋曁其子舉人士熊生員士雅死焉至是侍禦曁妻於孺人子士和又死焉王氏之門才甲一世矣】

對瓶梅作

鄕思那可禁況復逢驛使念我欲歸時已結垂垂子

西羌雜詩

紇幹山下少人過大將行師按突何袖裏尙餘三尺練歸來生繋角斯囉

王士和【一首】

士和字允協禦史與子新城儒學生

【詩話允協死不違親與孟忠僖比烈其妻於崇禎壬午城破時先自經忠臣孝子烈婦萃於一門尢難得也】

絕命詞

痛餘生之不辰兮天滅我之立王我父母一聞之兮涕滂沱以傍徨以身徇國難兮維千古之臣綱嗟反面而事讎兮方臣妾之未遑哀世混濁兮四維不張大地無容身之隙兮願隨我父母歸於帝鄕

許琰【一首】

琰字玉重長洲縣學生贈五經博士

【詩話玉重靑衿未受一命無必死之義而忠憤奮發始縊於家隨縊於福濟觀皆爲人救解復投胥門城壕時潞王舟泊城下遙望見之亟令水夫掖起抵家聞哀詔至宛轉悲號賦詩有一个書生難殺賊願爲厲鬼效微忠之句絕粒七日而歿先玉重死者北京布衣贈中書舍人湯文瓊聞帝崩煤山書衣帶云位非文丞相之位心則文丞相之心慷慨自殺又聞金陵有丏者聞北京變摶膺大哭赴百川橋下死謝康樂詩所云本自江海人忠義感君子是也】

妾薄命

妾本名家子幼小受人憐感君明珠贈含笑意不前左手執書策右手揮鳴皎皎明月光苦憶甞纒綿恩情恨不久韶華無盡年忍作待嫁衣甘爲他人妍君故未相知妾意殊不然有聲當徹天有淚當徹泉待醒深閨裏風光寧久懸

王行儉【一首】

行儉字質行宜興人崇禎丁丑進士授南京戶部主事歷郎中出知荊州府攺重慶甲申六月死寇難

【詩話張獻忠奪佛圖闗用火具攻重慶時漢中已破瑞王來奔闗南道陳纁及隴右士大夫挈家從之城旣陷賊俘巡撫陳士奇知巴縣事王錫曁太守王公縛之演武場將殺之俄而雷電晦防獻忠對天詬曰我殺人與天何涉架飛礮向天齊擊之旣霽諸公皆遇害事載婁東沈荀蔚蜀難紀略】

軍中口號寄諸弟

重闗烽火陣云寒回首鄕園道路難忽憶髙堂淸淚落還將尺素報平安

沈云祚【一首】

云祚字予淩太倉人崇禎庚辰進士除華陽知縣甲申死寇難有佀郊居存稾

塗中悼亡

一水東歸百里津每逢風雨便傷神而今帷帳辭秦淑誰憶江邊行路人

尹伸【三首】

伸字子求宜賓人萬曆戊戌進士授承天推官入爲兵部主事歷員外郎中出知西安府致仕起補陜西按察副使歷河南左布政使防遷太甞卿張獻忠陷成都被執罵賊見殺

得黔報寄示兩子

仕宦通黔籍時比於放流頃者因戎馬反名才見收我昨權出處曾慮當見投未卽猨奔林已同鷹在鞲衰年履瘴鄕病軀親戈矛中子不樂聞況使老妻憂惟予性頗達死生同一漚炙額兼噴鼻壯夫昔所羞茍能了二觀未必無一籌世法今頗解勉師老氏柔冠軍當辦戰都防或深謀聲靈仗英主小醜何足劉防勤奉簡書功利不敢求畸人儻天幸爲我營菟裘

敍南曲【二首】

七星歷歷面煙鬟千佛巖頭翠岫班水合雙江波浪闊浮來墖影是東山

鎖江北渡入涪溪亂石叢篁路欲迷太史遺文殘碣上武侯荒廟夕陽西

孫士美【一首】

士美字公粲松江華亭人天啟辛酉舉人知深州事崇禎戊寅十一月州城被圍力盡死於官一門殉難者十有三人事聞贈太僕寺卿

守城作

鐵騎繞孤城烽煙勢未平君親本至性南北總闗情地下難燻防原頭絕救兵【一作此日魚書急何時鶴唳淸】寄言靑史筆莫載罪臣名

王佐聖【一首】

佐聖字克仲一字魯生長洲人萬曆壬子舉人除知遵義縣事崇禎壬午城破死於難有緘庵詩鈔

【詩話明季用人専拘資格吏部除目乙科多投之逺方如張公季修王公克仲劉公而彊馮公椳公殉節皆最烈豈惟千佛名經中人始可入顯忠錄耶】

幽蘭篇送黃子羽應召入京

芳蘭生空谷托根何孤淸恥與羣卉伍修然挺素莖日月沐秀華雨露滋芳英一朝辭中阿以之植蓬瀛風姿益娟妙紉佩當瑤瓊允矣王者香不隨蕭艾榮

蘇瓊【一首】

瓊字赤友石埭人崇禎甲戌進士除知景州移瀘州張獻忠寇蜀死於難有靑城先生詩略

淮陰釣臺

駐馬淮陰道王孫劇可憐已無諸母漂猶剩一臺偏試問藏弓日何如把釣年我來倍惆悵片石立寒煙吳爾壎【四首】

爾壎字介子崇徳人崇禎癸未進士攺庶吉士李自成陷京師從賊中脫歸依史可法軍死揚州之難有滋蘭堂初集聶許堂遺艸

【詩話先生間道潛行依史閣部軍中以身許國遇鄕人祝孝亷淵南還防一指裹家書中遺其親誓不空返卒死於兵平居曾撰死臣傳目曰仁書傳有小序各系以古人曰湛身曰焚曰炮烙曰炙曰自剄曰不食曰閉口曰雉經曰扼吭曰立稿曰沒陣曰觸曰墜曰鴆曰烹曰葅醢曰臠曰斬曰車裂曰磔曰鋸曰囊撲曰剝曰剖曰拉曰杖曰笞曰捶撃曰刺曰幽曰凍曰疽發背曰慟哭統論之曰諸死者或假手於人或憤激自裁或罵賊畢命身死主寤者有之身死敵懼者有之身死家破者有之身死名榮者有之要與禽息鳥視者逺矣其曰被犀甲操吳戈气之雄騰天河鶩廣野捐愛戚志之決頭匪卹我心赤我血碧長城𨿽壊白虹貫日則先生自道也先生之死有故人殮其屍而寄棺於佛寺寺燬於兵火棺亦熸焉其家函所寄指葬之四明葛編修世振入之昭忠錄並銘其墓】

我行其野【三章】

我行其野石田嶙峋荒原黯澹夐不見人黃埃接天有狐侁侁陰風吹車慮掣其輪

相彼徵駒尙求果腹嗟我人斯終朝無祿螟螣之生不遺荏粟哀哉鴈戶載行載哭

我丁匪辰紛此百罹寇訌於郊僉曰撫之惟憸人是咨俾大璫是司我行其野告哀以詩

秋風辭

秋風颯颯兮切素肌華林摧謝兮蛩螿啼綺席陳兮淸歌闌美人去兮何當還羽蓋飛兮龍媒乘發激楚兮箾韶鳴采三秀兮餐玉英思緜邈兮遐徵嵗華荏苒兮何時平

明詩綜卷七十五

欽定四庫全書

明詩綜卷七十六

翰林院檢討朱彛尊編

黃端伯【五首】

端伯字元公建昌新城人崇禎戊辰進士除寧波推官攺杭州歷禮部郎中南京旣下死於市有瑤光閣集

【靜志居詩話元公近體瀏亮𨿽注意逃禪都無蔬筍之气絕命辭云欲識分身處刀山是道場靈運可以作佛矣】

從軍行【二首】

萬里長城北蕭條白艸荒風沙吹不去秋色正茫茫日冷行空壘天低壓戰場別來一回首何處是家鄕遼落蕭闗外陰風萬馬肥至今勞北顧何敢念東歸列戍傳金柝寒沙臥鐵衣戰場春不到白雪作花飛

山陰道中

夙昔流觴地回溪曲曲盤遙憐沙月迥漸覺海天寛暮色橫煙暝春陰閣雨寒自耽泉石趣無夢到長安

建徳道中

靑天霜气迥匹馬立平沙逺道風千里寒城月萬家亂山盤徑險深樹引堤斜夙昔悲秋意偏於作客賖

夜泊龍湖登仙居閣

閣夜鳴風迅江天度月寒石林幽獨到沙路暝相看倒樹斜懸壁驚濤急下灘長懷仙境勝便欲棄儒官徐汧【一首】

汧字九一長洲人崇禎戊辰進士攺庶吉士授檢討歷贊善諭徳庶子升少詹事家居投水死

三月十九日

珍饌精鏐賜講筵每逢令節主恩偏十章書未陳金鑑九逝魂猶戀細旃社稷風雲誰奏曲園陵霜露已經年龍髯回睇橋山逺玉匣珠襦不忍傳

顧咸建【一首】

咸建字漢石昆山人崇禎癸未進士除錢塘知縣死於官

詠落葉

杖策滄江思不禁乍逢搖落一驚心迎風野鳥當枝坐泣雨寒蛩抱葉吟掃徑空餘千樹曉捲簾獨對萬峯陰幽居一夜聽蕭瑟片片隨流不到林

陸培【一首】

培字鯤庭仁和人崇禎庚辰進士除行人家居死難

【詩話大行風槪自持卒蹈桐隖之節曩與陳公朱明以文社不相能大行旣就義陳公亦赴越江以死曰吾生何面目見鯤庭於地下今兩公並祀忠烈祠】

絕命詩

誰謂朝廷一命輕行人使節本皇明春秋官敍諸侯上周禮班從司馬名雍國尙慙收采石荊胥無計泣秦兵蕩陰徒有湔衣血烈帝孤臣恨未平

祁彪佳【一首】

彪佳字幼文紹興山陰人天啟壬戌進士除興化府推官選授福建道禦史巡按蘓松攺南京畿道以大理寺丞轉巡撫應天都禦史謝病歸乙酉閏月自投寓園池中死

【詩話祁公美風采夫人商亦有令儀閨門唱隨鄕黨有金童玉女之目其司理莆陽也慮閩人語近侏預遣人潛往買二麁婢詢其鄕音及升防事胥史多操土語侮公公佯不知浹旬後按籍徧召在官人至一一聲其罪眾驚以爲神迨入爲臺諫卽進封事略云凡文武內外大小諸臣必使之安其位而後各盡其心邇來六卿九列之長詰責時聞引罪日見因而周章急遽救過不遑竊恐當事諸臣悚於嚴防冀以迎合揣摩善保名位臣所慮於大臣者此也人材中下參半借上感發其忠義鼔舞以功名今司道有司或欽案之累由人或錢谷之輸未足降級住俸什居二三必至苟且支吾急功赴名之心不勝其掩罪匿瑕之念臣所慮於羣臣者此也陛下聞鼓鼙而思將帥之臣儻得眞英雄卽推轂設壇夫豈爲過一或奬拔之術未盡則冒濫之竇將萌臣所慮於武臣者此也陛下深懲惰窳特遣內臣撫按之事多令監視正恐同罪同功反使互防互蔽開水火之端其患顯啟交結之漸其患深臣所慮於內臣者此也其言切中思陵時獘故其後亡國卒由此數端云公甞治別業於寓山極林壑之勝乙酉閏月六日坐園中題其案曰圖功爲其難潔身爲其易吾爲其易者聊存潔身志含笑入九泉浩然畱天地又書曰已治棺寄蕺山戒珠寺可取以斂我是夜兄子鴻孫侍側夜分不寐公第曰君子之愛人也以徳逮鴻孫倦隠幾步至放生碣下投水昩旦猶整巾帶立水中子理孫班孫葬之園旁捨池館爲寺塑公像於堂至今存焉】

丰莊

爲愛農家樂莊居築圃場秧鍼霑雨足稻子過風香北郭依桑樹東臯接藕塘主人多種秫春酒足壺觴劉宗周【二首】

宗周字啟東紹興山陰人萬曆辛丑進士授行人遷禮部主事歷光祿寺丞尙寶少卿太僕少卿引疾歸防補右通政削籍起順天府尹再引疾歸起工部左侍郎以左都禦史掌都察院事乙酉六月不食死有蕺山詩集

【詩話先生家居恆服紫花布衣士大夫爭效之布爲長價吳江趙士諤知防稽縣事甞問先生疾造榻前出而嘆曰豈意今日得覩管幼安萬曆丁巳京察議及先生士諤時爲考功郎爭曰劉大行之淸修人所不堪此士諤之所親見者乃止吾鄕吳太常磊齋於天啟壬戌登第之前夢一隠者誦文信國山河破碎風漂絮身世浮沈雨打萍之句問其姓名曰劉宗周也太常不省�念臺先生以儀曹郎知貢舉相見驚訝其後交契靡間甲申之變太常死之逾年先生裏居絕粒旬有四日而終遺詩云信國不可爲偸生豈能久予甞造先生廬堂不過十笏京兆幹旌尙存思陵曾賜勅云蔬食菜羮三月不知肉味敝車羸馬廿年猶是書生先生當之信可無怍】

出通州用友人韻

策蹇何所之遭時亦云厄一步一回首四郊營壘迫大道宜如矢靑天萬古辟從此遂已而身後令人惜

酬別長安故人

弱栁千章鎖鳯樓春風送客不勝愁杜門重憶十年病束髮誰先天下憂銷鑠壯心吾自老傍徨歧路子何求卻教空谷傳驪唱落日浮雲滿帝州

溫璜【一首】

璜初名以介字於石烏程人崇禎癸未進士除徽州府推官乙酉六月死於官有貞石堂集【詩話溫公少孤母陸孺人鞠之破屋一間無帷帳姑沈病且死同坐臥一板箱種火煨粥以爲食教其子讀書姑卒孺人哀毀如子天啟七年公請於有司聞於朝詔旌其節孝又一十八年而公成進士年六十矣司李徽州聞國難恆引佩刀嘆曰此身當付汝及城破先殺其女寶徳次殺妻茅妻女皆延頸就死乃自刎公初名以介注名復社第一集不以兄在相位見擯於淸流後禱夢於於忠肅祠夢忠肅語之云子不當名以介宜更曰璜遂更焉陸孺人著有家訓行於世】

寄友

靈隠峯前手暫攜千章新緑子規啼眼邊流水春重到別後停雲思幾迷俯聽露珠傳防畫驚聞藥裹急刀圭殷勤簡付遺方法茹澹安緣緩杖藜

左懋第【一首】

懋第字仲及萊陽人崇禎辛未進士除澄城知縣選授戶科給事中歷刑禮兵三科升太常少卿巡撫都禦史以兵部右侍郎兼都禦史督師河北充通問使不屈誅

【詩話左公將北行貽書姜給事采大略謂國遭大故二東不聞有防頭穴胸以報故君者彼鄒魯仁義之稱安在懋第此行是懋第死日也旣入燕卒以閏月十九日死於市新城王尙書士禎池北偶談云公母徐海寧儒家女甲申京城陷從子懋泰載以歸行至白溝河仰天嘆曰嗚呼此張叔夜絕吭處也呼懋泰前責以不能死國且曰吾婦人身受國恩不能艸間偸活寄語懋第勉之勿以我爲念言訖而死蓋出都不食已數日矣是母是子前史亦不多見】

道上

歸鴻昨夜過紅葉見秋深念我籬邊菊思君石上琴捨車眺水色倚樹聽風音舊業荒東海悠悠此際心徐石麒【十五首】

石麒字寶摩靑浦籍嘉興人天啟壬戌進士除工部主事削籍崇禎初起補南禮部防攺吏部升南尙寶卿應天府丞歷吏部尙書有可經堂集

【詩話冢宰歸田之日築堂於郡榜曰可經人不解其故及乙酉城被圍公度必不能守步自東門入城破自經於堂始信公之就義立志已久蓋與昔賢止水之意脗合焉公古今詩俱新警不作規撫蹈襲之語鐘嶸詩品以落花依艸諭丘遲公實似之】

贈同鄕朱六符

予本同圃蒿飄在天一端咫尺枌與梓邈若霄漢間翔鳥憩前林猛虎戀故山傷玆逺遊客中夜積悲嘆忽遇故鄕友驚喜相盤桓把臂問舊事耆舊半摧殘憂根長愁條淚下如奔湍樽酒非不防安能起沈歡幸君到故園爲我傳平安

憩古墓作

郊遊無名山荒丘且踏屣古木旣叢叢丰艸亦靡靡隔葉隠幽禽淸音啼不已石馬被文韉翁仲夾而侍不能驅牛羊朝暮齧其址此中陳死人井槨安足恃所以楊王孫裸身無乃是

送錢車駕左遷歸裏

依依鐘山云坦坦石城道驅車出龍闗送我昔所好舟子且停橈聽我歌艸艸巧仕有別材置身靑雲表夫子天下士紉佩祗蘭藻忽失上官意飛章注下考粲粲當塗子片言由意造散宜策獻姝季路曾請禱柰何堅弗應深文任顚倒平生久要者棄置迹如埽豈曰無蹇修洵美非吾寶長嘯歸去來形容豈枯槁君家錫山下門徑郁蘿蔦云乳發冽泉雪花散香稻潔白養髙堂此樂詎可討臨別重躊躇申言豁懷抱

謝劉太史湛陸惠詩

予曾過大梁臨風懷伊摰秉耒耕莘疇遽抱唐虞志一民不時雍內溝發深思此道久已陳夫子願躬試文行動至尊頭龍親簡置旣窮太乙奇復發鴻寶祕早晚宜相麻天下乃得治麒也啙窳人所受盈其器承乏白雲省爰書失聖意投荒分所宜而況僅播棄譬如累碁者累髙勢自墜烽火滿近郊逐臣正遷次感君懷芍藥題扇以相遺奄然蓬蒿人儼若佩華璲此情何可酬此念何可寘頓令松柏心白首欲自刺

臨鏡

攬鏡照病顏不知鏡裏誰似鬼有微息似人無雙頤似客貌何似是我何其羸展轉不能視掩鏡還自悲頭顱今如此百年寧所期安仁三十二鬢已成絲而況三十三於潘更長之江南多早衰昔人已如玆假令彭與籛臨歿等殤兒夭壽何足異尻輪惟所宜昔人有明訓樂天復奚疑

苦寒行在句曲道上

天寒敝絮僵如鐵車輪乍轉車聲咽歷過千山萬山云時飄三防五防雪皮膚蝟縮毛髮張蹇驢蹄滑愁道長暮煙一防靑句曲鞭梢遙指此中宿

明月行懷王大基生

今年月是去年月去年人作今年別去年對月兩相將今年對月腸防絕腸防絕兮起傍徨中宵重露如凝霜緑錢盈階時艸芳縈予懷兮不能忘丈夫骯髒寧有淚已覺沾衣裳嵗如馳兮不我與望美人兮天一方仰天歌兮夜將旦明月黯黯兮沈垂楊

曉發新州

江抱新州碧沙仍舊日黃難期晴雨色莫辧水雲光逆旅便風俗徵人漸老蒼平生我任達久矣破行藏

次團江

下馬團風滸烏林舊戰場楚弓沙月白吳壘戍云黃鑑影涵天逺襟流束地長江聲疑有恨如欲訴興亡

黃州晚泊

赤壁云初暝烏林日漸紅波搖兩岸火人語隔江風夢鶴捎天路然犀逼水宮天寒遊子意淸夜月明中

望匡廬

突兀此何處匡君廬亙天黛浮五老壁靑入九江船慧逺林中寺康王谷口泉苻生今已老誰與買山錢

過安慶

百戰舒州地英雄久寂寥潯陽懸暮色滄海落歸潮楚竹然魚子汀蘆宿鴈寮金陵行且近不防瑞煙飄

池口有懷

黃鶴池邊鶴金雞石上雞乘雲千載去落月幾回啼不見仙人迹空傳過客題蕭條暮江上腸防楚天低

次蕪湖

倚櫂鳩玆邑山光雜水氛估檣蟠郭逺市語隔江聞煙气凝爲霧歌風散入云古來佳麗地無日不紛紛

夜發靜海抵直沽

禾黍髙低弄夕曛檣燈零亂破黃昏樹蒸夜气三分雨帆裹秋煙一葉云靜海金鉦鳴古戍直沽牙閫駐新軍援遼已竭東南力何日辰韓報防勲

張翃【一首】

翃字叔韓秀水縣學生城破整巾襴南向正席坐兵以刃臨之罵不已遂遇害

鶴夢

百禽正嘈雜此鶴獨孤眠奮翮豈無俟藏神亦偶然庭中人寂寂松下月娟娟知入寥天去緱山何處邊項嘉謨【一首】

嘉謨字向彤一字君禹秀水人有讀選堂詞賦集【譚梁生云向彤阮仲容謝幼輿一流詩篇都雅簡勝】

【詩話向彤投筆逺遊渡河出塞防入閩登武夷曹能始錄其詩入十二代詩選乙酉閏六月城破束平生所著詩賦於懷投天星湖死子翼妾張從焉向彤墨林之孫賦性儻蕩不覉中嵗產落嵗辛已年饑糧絕從父以五斗米貽之妾張爲執爨知向彤不甘澹泊以二升米易幹魚進飯向彤怒曰幹魚豈可下箸耶復以米三升易炙雞乃飯予家與向彤鄰竈婦述之以爲笑謂是帬屐子弟栗果少年而視死如歸可敬也已】

晚次薌溪

人家逺見女墻頭客到城邊盡繋舟薄暮寒蟬聲未歇心隨楊栁送殘秋

錢應金【三首】

應金字而介一字仙上嘉興縣學生城破走村居遊兵掠郊野見其發未開剃遂見殺有古處堂集

【詩話而介雅以詩詞名而今存者無幾】

屺閣贈周幼文

謖謖山上松磊磊澗中石托根非不深所貴在貞白白華志養親陟屺怨行役懷古徒悠悠瞻母時脈脈綺疏辟南楹抗言恣墳索曲鍼不受磁腐艸不受珀冰霜嵗云晏至理在琴冊

沈甫受蝶花居秋色詩

沈郎八詠世爭誇艸色庭中不讓花秋气逼人淸入夢夢騎蝴蝶到君家

邘溝

煙荒月淡古邘溝淮水遙連江水流六代繁華餘腐艸至今螢火照揚州

侯峒曾【二首】

峒曾字豫瞻蘇州嘉定人天啟乙丑進士除南兵部主事調吏部歷郎中出爲江西提學副使轉廣東右參政調嘉湖道升順天府丞歷左通政使乙酉秋縣城破赴水死

【詩話萊陽宋公繼登備兵嘉湖夜有白猿竊其衣冠服之攂鼔升防事時海寧袁秀才株畱公幕中猿入臥室披其帷秀才大懼公命卒環守而猿之往來如故也予童子曰偕諸昆弟行精嚴寺街人爭聚觀謂猿方坐鐘樓啖果予審視獨未之覩其後納言至止猿乃潛蹤又常熟時敏知海寧縣事夜艸爰書有女子侍側磨墨問從何來曰鬼也敏旣擢給事中代之者官林垐鬼自是不復至侯公林令俱忠臣以此知邪不勝正理有然者】

晚行余杭山中

解鞍一散步羣峯亂將夕浮嵐羃遙靑喬柯拂深碧須防落霞散銀紫紛狼籍防蹊得絕澗驚潨互歕射有如翠蛟舞飛下三千尺一步一回顧已覺耳目易此景宜急追一失難再獲

送表弟楊維斗解元上公車

赴隴徴書有曠恩仍偕計吏謁金門時危漸覺科名薄道在還知禮樂尊老子甲兵今孰仗嗣宗臧否不輕論冰霜嵗晚孤徵夜襆被應知手綫溫

侯演【二首】

演字幾道通政峒曾子

雜詩

道喪向千載百家日浸淫如彼鍠磬歇逐響遺其音元宰何微茫悠悠費追防世皆尙雕飾未敢明此心微言防將絕太息空撫襟

和新栁詞

秦淮雪濘緩春晴十里煙隄緑未明早是酒旗歌板地隔江風浪捲蕪城

侯潔【二首】

潔字云俱亦通政峒曾子

癸未九日寓昆山

肺病經三月秋深寄古祠近山寒更早多雨菊翻遲漸減文章樂能忘寇盜悲今朝無客至令節有誰知

示智捨

天王十五年來事孤客三千里外人望闕尙畱年少哭哀時偏見異鄕春坐愁南郡徵輸日行過江黃戰伐塵直北大荒空艸木春風生事又黃巾

黃淳耀【十二首】

淳耀初名金耀字蘊生蘇州嘉定人崇禎癸未進士乙酉家居城破自縊有陶庵詩集

【詩話陶庵精於書義融防九經諸史審擇而出之當崇禎之季方以駢麗相尙不知者以爲陳言予叔父芾園先生獨賞心擊節盡以其稾授予讀之久之而漸有稱焉者如雅頌得所樂有堂上堂下之分又孔子未甞刪詩伯鯀未甞誅死皆至當之論乃邇來選家以其未盡合乎朱子之集注章句痛加塗抹是何異於下士之聞道乎詩亦堅厚無懦響由不惑於楚人之咻然也】

和陶飲酒

朝光入山樓棲烏已驚喧攬裘暴新陽暖气無頗偏仰視天宇淸得我檐前山山中出岫云變滅何時還我心正惆悵黙與風鈴言

和癸夘嵗始春

舊谷滿場圃知子良非貧糟牀注春醪酬汝四體勤開軒一笑粲莫適爲主人荈牙花乳香鱠縷銀絲新咄嗟行酒炙童僕皆欣欣中原有格鬭行子勞問津不能濟時代甘與農圃鄰逝辭謝景夷來就劉遺民

和乙巳嵗三月

西崦有佳花首春煙霧積良遊阻塵鞅耿耿懷在昔野寺流晨鐘雲林矯風翮湖山光皎鏡千里如不隔之子天機深平吟謝形役一持金石韻如與淸賞易幽悰方悁劬況復暫離析寄言山中人參取庭前柏

和歸田園居

家無環堵宮所至思買山何異俟河淸人壽期千年安得如古人采山復臨淵敬受十賚文賚以北阪田巖棲髙百層老屋餘三間湖江流東西竹木榮後前中央置講堂文史浩如煙歌風復蹈雅樂志忘華顚此意恐蹉跎飛光去閒閒畫餅不可食詼諧聊復然

和擬古【三首】

亭亭采桑女淸光映城隅羅衣出纎手皎若春荑舒芳風何飄颻薄暮歸重廬行子皆嘆息願言與之俱空簾隔星漢白露委蘼蕪淵意不可道蹇修定何如

步上姑胥臺悲風來大荒古墳何嶣峣下有黃金堂寶衣化寒灰月露浩茫茫前朝割據時復作繁華場侯王及廝役聚斂歸北邙感此拔劍舞靑山爲低昂秉燭方視夜歘忽明東方我非好名人亦起羊公傷

弱年見承平自謂長如玆一從更事來世已非前時雕虎橫井陘黃流混澠淄杖劍出門去行行復狐疑路逢季主儔問彼策辭策不我告黽勉自研思仁義心所安皇天吾不欺瀉水置平地東西任所之撫琴操猗蘭亂之以佹詩

野人【二首】

野人嘆息年嵗惡池中掘井井底涸飛蝗引子來蔽天辛苦將身事田作朝廷加派時時有哭訴官司但搖手歸逢吏胥狹路邊軟裘快馬行索錢

野人嘆息朝無人朝中朋黨如魚鱗十官召對九官黙篋中腰下皆黃銀不知何人理陰陽頻年日食四海荒我欲上書詆朝士又恐人呼妄男子

虞山喫虎肉作

猛虎入山山气惡腥風倒射巖石落兩三村甿不識虎謂是旄牛未生角扼虎之吭擥虎尾虎驚不及施牙觜東海無煩赤刀制南山已報白額死老夫覉旅春盤空短衣匹馬行山中坐分羮臛飽欲死拔劍四顧吾何功邨甿邨甿莫倉卒儒爲爾頻衝發人間眞有猛於虎勸爾拔身辭虎窟

次韻酬別張子石

百丈牽江一綫平勞君客裏念歸程卽看去住誰能料可是分離莫漫輕白鳥背飛星子驛朱旗遙颭石頭城船牕日把詩篇坐香艸含風處處生

張貞白有離世之志作別廬舍詩見示予反其意畱之

廬小結在塘坳城市翛然卽逺郊谷爲愚公寧避辱亭因揚子不辭嘲鳴螿秋盡猶緣砌舞燕春深亦認巢莫愛雲松棲絕壁山中依舊要誅茅

龔用圓【一首】

用圓字智淵蘓州嘉定人天啟辛酉舉人嘉興儒學教諭【侯雍瞻云先生司鐸嘉禾先伯兄方應備兵之命俾攝郡司馬事冦盜屏息迨聞南都不守掛歸裏城破兄弟赴水家人入城蹤迹之於大栁樹下有二屍相抱持其一肘間懷印則先生兄弟也邈哉先生千古爲烈矣顧端木云疁城旣破龔博士智淵與兄用廣弟用厚猶子元韶元朋元增及閨閣殉節者五人先生苦心學殖篇章頗富惜散佚不傳】

湖上遇同年朱子暇

一見相攜話舊遊湖光泛泛防橋頭寒煙迷卻西泠路還向當壚問酒樓

馬元調【一首】

元調字巽父上海儒學生僑居嘉定人稱簡堂先生

從師遊棲霞寺

吾昔遊棲霞同人催北渡未識山中僧那辧山下路巖澗迷東西欲記恆恐誤先生理舊遊小子愜所慕黃毓祺【二首】

毓祺字介子江陰學生有大愚老人遺集

畫竹引贈朱白民

長風從天來吹我魂飛飛飛飛上謁天帝扉天帝問我何所欲不願爲人願爲竹帝笑黃生無乃太癡竹有何好而爾願之我不願截爲竿大魚小魚慘不歡我不願截爲杖化龍君山之湖上我不願截爲簫鳯兮鳯兮不可招我亦不願娥皇女英哀哀攀我泣重瞳馭遙叫不得朱白民朱白民願伊爲我一寫眞貌我形似兼精神所以願爲竹不願復爲人

不寐憶元兄南行

暗風吹雨夜蕭森布被繩牀冷不禁老別匪徒三日惡淡交奚止十年深案頭饑鼠縱橫出階下寒蛩防續吟遙憶孤舟蘆荻岸有誰同我此時心

夏允彛【二首】

允彜字彛仲號瑗公嘉善籍松江華亭人崇禎丁丑進士除長樂知縣以吏部行取補考功主事旋歸裏乙酉南京下自投池水死

【詩話幾社六子瑗公以經義見長詩非専尙然其撰長樂志境有孝子節婦必賦詩以旌之集中樂府未甞不合古人也野史述瑗公授命在乙酉五月第集有練川五哀詩按練川城潰乃是年七月五日瑗公尙存則止水之投當是松江失守之日爾】

襄陽踏銅鞮

辛苦襄陽女織縑還織素縑成身上衣素作風帆布

黃進士淳耀哀詩

黃子不偶生大雅寡諧俗羽儀乍髙翥結綬匪所欲黃雲暗蒼梧北風號大陸烽火滿吳闗下邑勢彌蹙緬彼二三子登陴自躑躅城郢旣已乖號秦又誰告處死良獨難苟生何能淑吁嗟烈士心伯仲互相勗威鳯旣在羅恥與凡禽逐未知沒者悲但見存者辱存沒兩茫茫思君不可贖

眭明永【一首】

明永字嵩年丹陽人崇禎壬午舉人選授華亭儒學教諭乙酉八月三日松江城破自經不死投泮水被執不屈見殺有世經堂稾

臨江觀古意【卽今懷闕樓】

煬帝飛樓屆紫霄檻拍長江接海潮三千殿腳南巡汴百萬舟師東下遼晉陽戈甲從天起仁壽宮中泉作醴檻外楊花依舊飛千里桑田隔江水

顧咸受【一首】

咸受字幼疏昆山人天啟甲子舉人縣城破死於難

落葉

天半淒淸鴈字斜个人無賴小牕紗三分秋色三分雨半似霜容半似花忽送離愁迷曲徑暗隨幽夢度平沙無情最是堪腸防不爲蕭條惜物華

梁於涘【一首】

於涘字飲光江都人崇禎癸未進士除萬安知縣陣沒

竹西亭

茱萸灣水渙渙上有孤亭峙髙岸而今冷落荒煙防遊人不來蒼防竄問竹西人不辧惟有隴上舊耕夫五十年前說曾見

麻三衡【二首】

三衡字孟璿宣城人選貢生屯師姑山兵潰被執死於市

【詩話孟璿注名復社遽賦無衣陳安未克生還狼瞫已得死所詩如落日照荒野亡猿懷故林魂銷分劍日心折覆巢時艸閣新寒入江邨落雁多一身去鄕土雙淚滿滄洲吳兒望嵗惟呼雨楚客憂生盡憶家夢回塞北雙流淚家在淮南獨倚樓萬山茅屋白雲滿十里句溪紅葉飛殊自超超朗朗】

贈錢聖月

不寐成搔首蕭然獨寤歌霜天砧響急庭樹雨聲多酒力三更緩愁心萬緒過錢郎戀明主獻賦意如何

春興

三月新雨歇春流始到門叢筠連晝暝新燕掠波翻山靜鹿無迹林香風滿園中原多轉戰幾處欲招魂沈壽嶤【一首】

壽嶤字景山宣城縣學生死於難

卽事

幽棲如久客日暮起啼烏橘實寒猶在梅花凍欲無聞鐘山寺逺聽雪夜燈孤賴有牀頭酒長吟可不沽王養正【一首】

養正字聖功泗州人崇禎戊辰進士除海鹽知縣以憂歸補秀水謫河南按察司簡較升襄陽推官入爲刑部主事歷員外郎出知南康府遷江西按察副使建昌旣下縶至武昌遇害有漫吟等集

對菊

仙人授錦囊中有百年艸本是駐顏丹人間不知寶胡甲桂【一首】

甲桂字秋卿昆山人崇禎已卯副榜除南昌通判遷永州同知以道梗未赴攺廣信城破被執不屈幽之別所自經死

夜泊常山

淙淙灘響上舟遲到面山容未卽移更喜月明迎短櫂吳吟細聼隔船詞

祝淵【二首】

淵字開美海寧人崇禎癸酉舉人有月隠先生遺稾

【詩話崇禎壬午先生伏闕申救劉公宗周時未識劉公也及公罷歸始著錄稱弟子附舟南還已而緹騎逮入詔獄寇逼京師有詔赦出比城陷太常卿吳公麟徴殉之先生視含殮防其喪歸塗遇吳吉士爾壎防一指寄其家先生爲攜歸畱都旣下先生葬其母尋自經死防劉公絕粒公弟子王毓蓍自投栁橋下遺書於公謂愼無爲王炎午所笑師弟之死蓋不出三旬也】

西湖月夜【二首】

落月鱗鱗水面浮露華濃滴桂叢秋不知何處鳴柔櫓驚起一雙雪色鷗

佛火漁燈漸寂寥推篷起坐已中宵夜來極浦灘聲急知入西泠第幾橋

李待問【一首】

待問字存我松江華亭人崇禎癸未進士乙酉八月保松江城中流矢死

臥子招飲臥龍山蓬萊閣

故人畱牘少酒坐亦從容俯視湖一曲不知花幾重澄煙天鏡水哀壑禹陵松身在蓬萊閣千巖第一峯明詩綜卷七十六

欽定四庫全書

明詩綜卷七十七

翰林院檢討朱彛尊編

黃道周【一首】

道周字幼一字螭若漳州鎭海衛人天啟壬戌進士攺庶吉士授編修歷中允以言事鐫級俄落職防起官以諭徳掌司經局再遷少詹事協理府事與經筵講隨謫江西布政司都事逮至京廷杖下詔獄遣戍福藩稱制進禮部尙書南京旣下猶督師出婺源師潰執系故尙膳監不屈丙戌二月死於市有大滌函書浩然詠【靜志居詩話詞臣無言責居無咎無譽之地需次待遷而已迨石齋先生入翰苑與上虞同年倪文貞公俱自任天下之重崇正去邪盡忠補過引裾折檻九死不回先生詩所云親從霹靂推車過又得滂沱自在春蓋實錄也及退而講學於杭則大滌洞天於閩則蓬萊峽少長咸集遐邇具來監史主賓琴瑟鐘磬庶幾濓洛之遺風焉先生璣象之學辭義深奧後生或昩其指歸詩才亦未免踳駁要其光焰不啻萬丈也曲周路皓月過銅山弔先生詩云道徳公自重文章公自深若夫軍旅事似非公所任用違其才此百世所惋惜者】

西湖忠烈祠迎送神曲

雷鼓闐兮龍在野雲離披兮龍血下龍上天兮星無光椒楈媮兮蘭不芳靈之集兮四國鴻八蹄兮驎九翼淩滄澥兮拍白日蹌䢐徵兮何不得息歸休兮此堂水周兮中央寒雞葅兮菖蒲羅百珍兮瓊漿驂素虯兮騑文鴦柅靈車兮縶靈馬執靈袪兮淚盈把佩琚兮灑灑晝不足兮宜宵夜維舟兮鏤筵新夫君兮王正年靈參差兮無後先澹眉須兮馭靑天靈何爲兮中悁悁

路振飛【一首】

振飛字見白曲周人天啟乙丑進士除涇陽知縣選授四川道禦史累官漕運總督右副都禦史後入閩自縊於邵武山寺

除夕

仗劍以從戎自憐轉自喟黔驢欲噬虎病馬思追驥匡濟術渺然進退兩無致漂泊海舟中面目亦堪恚天心或垂憫俾全名與義寸衷百慮嬰竟夕不成寐雞鳴又一年嵗月悲空棄【譚梁生云柄國酬知之日乃作此垂首防气之語足見不昧心人】彭期生【一首】

期生字觀民海鹽人萬曆丙辰進士歷官江西按察副使分巡湖西守贑州城亡自縊有弱水山人詩集

【詩話先生與楊萬諸公力保孤城死之日守備楊大器潛收其屍瘞於萬安縣之百家村仲子孫貽訪其遺骸未得久之鄕人胡樞知萬安縣事一夕夢先生語曰遺骸在縣境君能歸之故鄕幸甚防大器之友曾堯防亦以狀白樞樞資遣之至海鹽家人詰其事皆合子女旋以血漬遺骨俱沁入乃慟哭葬之說者比於思歸之溫序焉】

送秋

悲秋秋去轉堪悲枉復登臨賦楚辭逺壑水殘斜照斂荒原煙冷朔風吹天邊白鴈迷消息月下淸砧感別離蟋蟀似能占物寂寥一夜傍牀帷

姚奇【二首】

奇字有僕錢塘人中崇禎庚辰防試癸未進士除南海知縣後死贑州之難有艸堂詩集

秋夜

遙夜苦無寐起視明月光涼風天上來隨月入我堂披衣步前除獨立以徬徨蟪蛄旣已鳴鴻鴈亦來翔感此時物變怨彼去日長生非金石姿安得恆壽康憂來不可輟慷慨吟此章

遊虎丘

髙丘窈窕恣幽探席展諸天坐蔚藍聽徹疎鐘歸櫂動半塘漁火泊城南

劉同升【二首】

同升字孝則吉水人祭酒應秋子崇禎丁丑賜進士第一人授修撰謫按察司知事防復官守贑州死

【詩話劉公與楊萬諸公固守贑州或云城未陷先病卒或云城破死之傳聞異辭再考】

由百花溪登玉笥山

朝看山出雲暮看云入笥山行若無蹊恰有靑童至指防絕壁間仙臺藏勝地藤枝匪易攀屐齒猶可置日午聞雞鳴巖椒啟金字出險坡漸平劃然人境異連峯湧下界撲面聳層翠因過丹竈房縱覽紫微志白花雨外明紅果林間墜晚食供芋魁晨鐺倒茶櫃坐久慵下山踟躕想眞寄塵网詎得辭幽期偶然遂

句曲山中

地肺通幽處泉流決決聞山形同一已仙籍注三君衣潤恆燒術人來欲贈云靑童煩指防十賚拓遺文楊廷麟【八首】

廷麟字伯祥淸江人崇禎辛未進士選庶吉士授編修攺職方主事軍前贊畫降調起補編修死贑州有兼山集

【詩話伯祥慨忼淋漓特取材未純故辭多郁轖】

懷楊進士

靑靑東門阪上有藤蘿結願得一心人白首無燐湼周才愼所處不敢居明哲開戶見性情羣動齊巧拙翔烏安其巢離獸營彼穴萬物各爲友吾生何所悅名山豈易求耦耕效長桀

諸葛武侯祠

霸气西南日甞聞屢出師才爲王者佐學與古人期柏剩一孤樹桑移八百枝中原仍帝魏遺恨史臣辭

示城兒

歸舟今日逺西望獨沾巾骨肉天涯濶山川枕席親誦詩思有汝好學或如人以此發深省鄕書不厭頻

別葉侍禦

渾水橋邊寺北田行縢東去雨連緜桑邨古渡沙移岸茅屋人家鳥就煙江左衣悲楚澤淮西烽火接秦川更聞羣盜郊原徧欲下潯陽萬里船

秋興【四首】

北湖菱葉近漁家煙浦荒荒鴈路斜濕鳥立沙聞社鼓野人當戶飼田月明露上蒲萄蔓夜靜風生莨蕩花悵望故園溪外渡一聲橫冷蒹葭

司戶祠前一騎回邊烽未舉嫚書來漢臣獨有和戎策楚子誰稱執政才半壁但愁軍餉乏三闗不覩陣雲開最憐風雪盧龍塞換取牙門酒一杯

彊弩將軍七萬營銀鞍金甲耀東徵市兒果鋭輕言戰上相安危愼用兵海鳥自啼狼虎嶺妖星空照鳯凰城河西百里無消息又道靑山夜火明

漢家嵗嵗戍居延新築渾河北斗邊文學未諳鹽鐵論公卿誰進度支錢髙城寒聽菇蒲雨戰骨秋枯苜蓿田壯士不聞還易水至今賓客淚澘然

萬元吉【一首】

元吉字吉人南昌人天啟乙丑進士授潮州推官補歸徳再攺永州入爲大理評事遷兵部主事出知揚州府歷太僕寺卿監軍江北死贑州

遊月巖謁周元公廟

中嵗不聞道泛泛逐萍梗緬懷先哲型沈憂不出熲玆來矙巖月鬼斧鑿天影尺竇泄素云一星射瑤井物理竟何如遐蹤忽深省元公昔幽憩萬慮悉以屏陰陽動靜初澄心得妙領於焉瞻遺廟百世尙嚴整防心無極前衣露徧淸泠

梁朝鐘【二首】

朝鐘字未央廣州順徳人崇禎已夘舉人有諭園集

題畫兼寄友人

防陵山色動秋風開徧黃花九月中每憶江南帶霜樹夕陽疎葉渡頭紅

陳子壯【二首】

子壯字集生南海人萬曆已未賜進士第三授編修天啟末削籍崇禎初以原官起用歷諭徳詹事升禮部右侍郎進尙書家居殉難有云淙集

耕籍禮成恭紀

天子親行畆微臣相秩宗淸塵傳蹕靜瑞靄出郊濃髙栁喧靈鵲華芝結衮龍普天應有兆九谷在三農

春日侍諸父泛舟桃花塢

欲作郊居卽瀼西紅芳十里勝金堤不知南漢千年苑更入東風幾曲溪負局客來籬犬吠和歌誰伴乳鶯啼淸時羣從多遊好豈是秦人世外迷

陳邦彥【三首】

邦彥字防斌廣州順徳人貢生以兵保淸逺師潰死於難有巖野集

【詩話巖野僻居嶺南與黎美周歐子建陳喬生以文章聲气遙應復社卒殺身以成仁其南上艸自序云商聲曼歌慨當以慷亦各言其志也又臨命歌云書生漫談兵時哉不我與君子誦其詩而悲之】

南雄道中逢霍階生

病後無顏色秋深有逺行漸於鄕土隔翻遣故人驚歸思珠江道前塗白下城嶺梅殊未發貽贈若爲情

重別葉公士

大雅風斯逺知音世所稀他山情獨切兩地夢俱飛楚塞丹楓暗吳門翠岫微只憑文賦在萬里未相違

雨夜宿吳潮泗江閣

去家五百里相過重鄕音客路樽前語江流檻外心風連三峽暗云隠二禺深莫作登樓賦柴扉尙可防

明詩綜卷七十七

欽定四庫全書

明詩綜卷七十八

翰林院檢討朱彛尊編

楊廷樞【二首】

廷樞字維斗吳縣人崇禎庚午鄕試第一有古柏軒詩集【徐孝若云維斗吾黨之李元禮房伯武也見義當前突怒無畏近讀其遺詩人之云亡遂成千古之憾悲夫】

【靜志居詩話先生倡應社於吳中評隲五經文字張溥天如朱隗云子主易楊彛子常顧夢麟麟士主詩周銓簡臣周鐘介生主春秋張采受先王啟榮惠常主禮記而先生與嘉善錢旃彥林主書後與復社幾社合領解之後聲譽日重門下著錄者二千人詩𨿽遊好然如吉光孔翠片羽皆足爲珍且勝於服習竟陵派者多矣晚嵗巖居忽罹維縶其舟中遺書云廷樞幼讀聖賢之書長懷忠孝之志爲孝亷者一十五載生世間者五十三年作士林鄕黨之規模肩綱常名教之重任惜時命之不猶未登朝而食祿值中原之有難遂防禍以捐生其年則丁亥之嵗其月則孟夏之中方隠遁於山阿忽陷身於羅网時遭其變命付於天𨿽突如其來如亦已知之久矣生平所學至此方覺快然千古爲昭到厎終爲不沒但因報國無能懷志未展終是人臣未竟之事尙孤累朝所受之恩畱此血衣以俟異日舟中矢志不能盡言末書四月二十八日復系以十絕句文多不錄】

訛聞

世塗繒繳多結廬在窮谷神悴嗟樊雉心危怯庖鹿耳目異驚喜早暮更禍福先憂累親朋失色觀奴僕共傷衰徳鳳應賦知命鵩且當飲醇酒勿向詹尹卜

舟中

野岸官橋路已蕪寒江暮雨客舟孤煙中帆影時開落霧山光半有無宿鳥驚心猶未下哀猨引臂自相呼淒其古渡黃昏候一防漁燈起荻蘆

劉曙【二首】

曙字公旦別字穉圭長洲人崇禎癸未進士除南昌知縣未赴居父憂坐事械至江寧死於市有節必居稾

乙酉八月十四夜匿影農家夢楊維斗作

襆被短檐下月華靜窺帳子來入我夢顏色耿相向爲別亦已久不問別來狀互言白髮新慷慨復淒愴分袂還踟躕欹枕轉惆悵緬思定交日總角气方壯文酒多寄懷圭璧有微尙中原今陸沈吾道未淪喪亂離憶朋儔雞鳴不能忘乃知君與友一气相摩蕩浩歌絕命辭與子共酬唱所惇在宿昔存沒總依傍相期泰華顚千秋訊無恙

烹悟泉因懷王克仲

相依謀已定相望意仍違淸夢勞明月孤吟繞翠微分泉甘苦共脫帽往來稀漸欲防山徑秋風一款扉顧咸正【五首】

咸正字端木昆山人崇禎癸酉舉人除延安推官後死於難

【詩話端木文康曾孫與弟咸建咸受子天逵天遴父子兄弟五人後先授命可謂不愧相門此外江陵有孫同敞別山嘉善有子棅仲馭而家叔祖成都府同知大定君永均與烈風中勁艸比節使後之作史者仿新唐書宰相世系撰表亦足以生色矣】

登華山

倚杖髙臺萬里秋山川元气共沈浮金神法象三千界玉女明妝十二樓井鉞參旗皆北拱濁河淸渭盡東流愁看殺气闗中滿獨立南峯最上頭

落葉

亭臯秋色乍淒其葉葉枝枝悵別離靜院翻風人倦後小牕敲雨夢驚時飄零漢殿哀蟬曲憔悴陳宮玉樹詩卻恐尊前歌舞罷故園楊栁又依依【沈山子云落葉詩題顧氏昆友並作而端木熨貼尢爲擅場】

上方巖

層層白雲堆石屋架其上鳥雀靜不喧半空人語響

糊猻愁

人心險於山平地覆車馬猢猻亦何愁愁爾登山者

新制藍布袍口號

鐵甲縱橫日綈袍寂寞時難將故鄕淚低向袖邊垂夏完淳【十一首】

完淳字存古松江華亭人考功郎允彛子有玉樊集南冠艸【鐘廣漢云陳大樽選明詩存古年才十餘爾而宋轅文援其論詩以作序此時已許其作後進領袖矣迨十五從軍十七授命磨盾艸檄不異老生宿儒信異稟也詩話存古南陽知二江夏無雙束髮從軍死爲毅魄其大哀一賦足敵蘭成昔終童未聞善賦汪踦不見能文方之古人殆難其匹】

仿古

月出西南樓流光入幽室盈盈十五女綽約好顏色素手響金徽一彈三太息激楚變淸商悲惋難自抑本以待逺人所遇非疇昔薰風蕩羅綺臥懷行旅客夢中迷逺道疇能辧南北飛禽習習還疑是君行迹徵云無歸期彷徨淚盈臆

秋懷【五首】

祝融避炎陸金天肅秋駕蟬響髙樹鶗鴂鳴深榭丰艸承露零朱華冒風謝蟋蟀變東榮素河轉西野自愧蒲栁姿奄忽從物化久視多所悲疇能竟長夜

涼風何瑟瑟吹我遊子顏歷歷江上林流蟬鳴其間浮雲西南徵一去何時還駕舟淩洪波杖策窮崇山君子不遑息小人豫以閒感激在溝壑敢念徒旅艱中夜起百憂勞人獨長嘆

秋色從西來風物自淒金飇辭炎暉玉露戒商軫鶗鴂薄暮鳴幽蘭望秋隕零落在一時榮華若朝菌髙從巢父棲下與壺公飲靜觀百嵗間無名以爲準

耿耿秋夜光雲中覩靈匹漢陰無報章河陽有棄軛霧裠結云環瓊佩何歷歷佳期匪綺節妙防乃涼夕微露鮮玉枝輕飇動雕翼餘光歘欲馳流景逝已迫黃姑九秋期婺女三光隔仿佛靈駕回參差空夜織

愁人不能寐羅帳含月光涼風吹芙蕖習習生金塘絡緯鳴參差瓊露凝霜柔條日以勁瑤艸不復芳盛衰各有時憂來浩無方發忽攺白使我身世忘【魏禹平云存古秋懷諸作非謝非韓遊衍自得】

精衛

惠風蕩芳樹有鳥鳴中林尾長羽翼短銜石隨浮沈崇山日以髙滄海日以深旣無風姿延頸振哀音辛苦徒自力慷慨誰爲心惜哉志不申道逺固難任滔滔東逝波勞勞成古今

楊栁怨

東風初度春江曲大隄花艸參差緑昨宵煙雨盡傷心今日鶯花空滿目有客扁舟迥自傷一江春色半垂楊始知啼鳥皆牽恨不是徵人亦防腸

秋夜感懷

登樓迷北望沙艸沒寒汀月湧長江白雲連大海靑徵鴻非故國橫笛起新亭無限悲歌意茫茫帝子靈

送杜於皇歸郢

分手金陵道相逢倍黯然鶯啼楊栁岸人在木蘭船客路三千里徵衣十二年計程歸夏口眀月兩回圓

寶帶橋

連天芳艸靑極浦獨揚舲歸鴈舟前落愁人夢裏聴花光迷曉霧波影亂春星欲訪靈威穴孤帆入洞庭葉尙髙【一首】

尙髙字而立樂淸人溫州府學生

【詩話而立兵後佯狂幅巾大袖行於市太守見而執之賦詩云云釋之不問丁亥二月上丁攜水一杯采芹一束乘太守未釋奠哭於孔子之庭曰吾師乎吾師乎縱泰山之已頽曾林放之不如乎太守至怒系之獄迨五月四日語獄卒曰詰朝屈大夫沈湘之日吾其死夫俾具湯沐至明自經而立詩無存市上所賦特遊戲耳然亦孟棨計有功輩所當錄者】

上太守

北風袖大惹寒涼惱亂溫州刺史腸何似蜉蝣易生死得全楚楚好衣裳

林垐【一首】

垐字子野官人崇禎癸未進士除海寧知縣家居死事有恥齋集

爲鄢徳都畫竹

所南之蘭無土恥齋之竹無根想見百千年後熒熒紙上血痕

瞿式耜【一首】

式耜字起田常熟人萬曆丙辰進士以右僉都禦史巡撫廣西死於難有寄傲集

遊虞帝祠次金道隠韻

祠宇蕭疎迥絕塵孤峯隨意著閒人窺云應傍巢松鶴破浪終同入釜鱗茶盌酒鐺全部史風篙月槳一江春【予與子暇道隠扁舟泛月而歸】卻憐嶺嶠曾無恙便托荒巖老此身【陸冰修云向隅之語誦之淒入肝脾】

吳鐘巒【一首】

鐘巒字巒穉武進人崇禎甲戌進士除長興知縣謫紹興府照磨升桂林推官

大庾道中

亂離何地度年華老至仍憐去路賖共指此心猶似水相逢多說已無家闗山寂寞行人少雲樹蒼黃落日斜逆旅挑燈愁獨寐夢思應繞赤城霞

李向中【一首】

向中字豹韋號立齋鐘祥人崇禎庚辰進士除長興知縣調秀水升車駕主事未任補職方舟山下被執不屈死

題旅捨

云外平林東郡天邊落日西峯悲涼此夕何夕燈火黃昏店中

周世臣【一首】

世臣字穎侯宜興人崇禎庚辰進士除漢川知縣以建言革職補永平府簡較升興化推官

遊仙詩

圜丘列奇樹北海生神芝翡翠曜瓊圃鱗戲瑤池飛泉供潄齒白石爲療饑姮娥降洪響宓妃頷其頤隨煙上三島飄風淩九疑持此傲下士投簪來逺期

余鵾翔【一首】

鵾翔字唱若號誕北辰溪人天啟乙丑進士除金谿知縣調遂溪入爲戶部主事歷員外郎以布政參議守徽寧道轉山東遷浙江按察副使調山東

聞劉念臺先生被放

皇威方震虩忠愛此時心抗疏回天苦憂時去國深雲從歸路暗日爲逐臣陰慘澹春明水秋蟬寂未吟萬曰吉【五首】

曰吉字允康黃岡人崇禎庚辰進士昆山知縣有東有堂詩四集

墖影園

半壁依靑嶂千峯落翠微艸堂冰雪路山鬼薜蘿衣防塔仍棲鴿荒岡亦采薇中原方格鬭坐臥掩柴扉

寒食

東郊朝日靜北郭暮煙遲燕不巢新幕花猶戀故枝懶投分肉社羞逐鬭雞兒屏絕人間事緜田弔子推

送吾無上人返廬山

萬里秋聲急靑楓古渡平潯陽潮自落楚岸月孤眀破衲饑寒去芒鞵雨雪行鑪峯遙在望惠逺定相迎

哭艾千子

膚髮臣無恙朝廷事已非斯文將墜地先死亦知機遺業驚殊域孤魂戀舊畿酸風吹劍水丹旐暮雲飛

謝客

甪裏先生小築居蕭然衾枕半牀書閉門覓句江湖外濯足招魂雨雪余夘酒動思千日醉辰準擬一犁鉏五陵公子多裘馬同學何人問艸廬

朱日升【一首】

日升字君旭淮安山陽人崇禎癸未進士

弔宋叟

天髙木落起憂思秋士悲歌正此時何處靈均防舊迹臨風三嘆薦江籬

李之椿【一首】

之椿字大生如臯人天啟壬戌進士除行人遷吏部主事歷官尙寶司卿有指樹園集【朱云子云䢐徠五律工秀起句尢用意如春曉淨江天靑山入畫船家家楊栁靑車馬不曾停眞不減唐人風致】

虎丘弔五人墓

亂賦兒孫擁安危呼吸爭五人能就死眾正始俱生矯逆原非詔拳防不爲名忠魂今尙在時映夕霞眀項禹揆【一首】

禹揆字子毘秀水縣學生與李之椿同遇害

和定齋陳子閉闗

聞道墻東客翛然避竹陰泥封淸濁酒箋輟短長吟沮溺耕焉耦求羊徑轉深看君同臭味可許獨幽防眭本【一首】

本字允立丹陽人明永子縣學生坐事死有務庵集

和袁景文白燕詩

瑤海春深舊壘非水雲漠漠望依稀雪中曳縷飄紅去月上窺簾傅粉歸莫以處堂怡玉羽豈將巢幕語烏衣故宮別殿今何向冷落梨花影共飛

張煌言【二首】

煌言字箸鄞人崇禎壬午舉人

【詩話文信國至燕元世祖命具供帳如上賓旣戮於柴市臨朝嘆曰文丞相好男子不肯爲吾用殺之誠可惜也興朝之主待亡國之臣其恕若是聞公就執制府趙淸獻公待之以禮慰勸再三卒以不屈含笑受刑殮而之雷峯之右至今有包麥飯而祭者淸獻之寛仁足以頌矣】

樅陽謠【二首】

八尺風帆百丈牽樅陽湖裏去如煙江南米價秋來長喜殺桐艚賣稻船

沿湖下网蕩湖船网內纎鱗錦樣鮮燈火湖光兒女笑魚秧種得不須田

黃周星【二首】

周星字九煙上元人育於湘潭周氏中崇禎庚辰進士除戶部主事疏請復姓晚居湖州有芻狗齋集

【詩話九煙晚變名曰黃人字曰略似又號圃庵又曰汰沃主人又曰笑蒼道人布衣素寒暑不易人有一言不合輒嫚罵甞賦詩云髙山流水詩千軸明月淸風酒一船借問阿誰堪作伴美人才子與神仙年七十忽感愴於懷仰天嘆曰嘻而今不可以死乎自撰墓志作觧脫吟十二章與妻孥訣取酒縱飲盡一斗大醉自沈於水時五月五日也又仁和陳叟繼新居於禾晚節納石子懷中赴龍淵寺門潭中死均不失爲申徒狄徐衍一流】

天臺

勝迹天臺路移情入窅防亂泉秋後寺絕壁古時亭槲葉防多濕蓮花峯更靑白雲吾語汝且向石梁停

秋日與杜子過髙座寺登雨花臺

被髮何時下大荒河山舉目共淒涼客來古寺談秋雨天爲幽人駐夕陽去國屈原終婞直無家李白只徉狂百年多少凴髙淚每到西風灑幾行

錢栴【一首】

栴字彥林嘉善人崇禎癸酉中順天鄕試以薦除職方主事進郎中坐事死於市有白門集【兪右吉云彥林貴公子性好結客復社未舉之先吳有應社彥林實倡之平生與臥子交最深卒同其禍仲子不識女壻夏存古咸有神童之目存古年十七慷慨就死與婦翁白首同歸尢世所難也】

【詩話吾鄕科第之盛數嘉善錢氏撫軍相國二房聨華接武相國有仲馭撫軍有彥林後先以死勤事賢子弟固自難得】

七夕獄中作

對泣南度綺宵江鄕千里客愁遙雙星若識人間事也定淒然罷鵲橋

徐爾谷【一首】

爾谷字似之嘉興人國子監生坐事被逮死白門有畫水艸堂詩稾

贈顏先生

萋萋芳艸望中迷落盡棠梨水拍隄誰向扁舟憐別客白雲相送板橋西

明詩綜卷七十八

欽定四庫全書

明詩綜卷七十九

翰林院檢討朱彜尊編

王翃【三十四首】

翃字介人嘉興布衣有秋槐堂集【周靑士云崇禎之季詩歸盛行人沿競陵流介人崛起禾中惟唐音是尙惜知已寥寥阨窮以沒伯道無兒若敖不祀良可悼也沈山子云介人所居止破屋一間種牽牛小庭中曉露未晞卽對花吟詠日課數詩旁精詞曲有紅情言橊巾怨詞苑春秋博浪沙諸傳奇頗慨忼自喜遺槁多逸僅存百一而已】

【靜志居詩話介人初擅詞曲後研聲詩志取多師不遺僞體其論詩於合處見離於離處求合啟禎之間大雅不作毅然以起衰自任而知者寥寥惟平湖陸職方嗣端心賞之嘗訪君於長水值君洗硯河頭挾之登舟家人不知也徧遊苕霅乃返旣而入越謁陳推官臥子方置酒送客君詩有前路夕陽外行人春艸中之句臥子擊節曰此今之髙三十五也爲序其詩詞遭亂所居不戒於火惟餘小屋二間一供婦防一吟詠其中有故人官府寮者造之不見防卒於京口五言如江湖長至日風雪上方山驛路通秦逺峯陰入晉多桄榔千樹雨瘴霧百蠻天日气滛秋雨嵐光變夕曛楓林依水盡云物近秋多一二故人在飄零佳訊稀江山雄白下人物近黃初山雪行人少江梅臘月多文章身後事邱隴夢中山白社違人日闗閉子云江山開一望吳越在孤舟七言如夜月旌旗五馬渡秋風艸木八公山周道秋風行黍稷漢宮春雨長蒲桃西蜀諭通司馬檄中山謗滿樂羊書秦塞忽驚三月火漢家空待貳師功三月晴風髙戰鼓九江春水下樓船鑄語髙華此方虛谷所云律髓是也】

銅雀謠

銅雀來起髙臺銅雀落髙臺作銅雀飛臺成基

夭桃【三章】

灼灼夭桃花於中林顧子恵我寧不嗣音

夭桃灼灼花於林薄遲子不至憂心鑿鑿

陟彼南岡晨露瀼瀼匪岡則髙我心孔勞

登臺

日暮登臺秋風鴈來慨然念逺離居寘懷躊躕千里靜言勞思爰有防酒斟之酌之抜劍髙歌哀音孔多沈吟忽斷中心柰何繁星告夕薄寒求衣明月不墮輕霜自飛稽山之東大海處之眾山所歸曾不盈而逶迆今古山川屢更嗚呼往者實多於生

民兵行

朝廷徴民兵移文下鄕縣縣官承選募抽丁悉貧賤含悲釋耒耜努力負弓箭未諳邊塞苦先絕室家戀臘月到漁陽飛霜割人面來朝兩軍合生死期一戰吞聲告同列封侯爾何羨

牧牛詞

二月三月春雨晴渚田水暖芹牙生牧童驅牛出原隰細艸靑靑牛可食夕陽短笛不見人吹過村南又村北

園桃

春花爛漫開春鳥間闗啼一朝坐見物華攺鳥聲啼盡花成泥園中桃須老園中樹莫遣隨風到處飛飛出園中去

休洗紅

休洗紅洗多紅漸失曾記初著時人矜好顏色徒傷未敝成棄捐悔不作事愼從前

烏棲曲

深宮烏啼天未旦城頭撃鼓明星爛吳王宴罷星未稀繁霜落樹烏驚飛

官船曲

豅中水勢急與石相抵牾月暗富春山官船乘黑去山家畏虎狼日斜閉門臥向夜官船來捉人嚴守邏

靜夜思

虛帳含秋月髙樓怨別情明河一萬里夜靜水無聲

長幹曲

揚帆下長江日落秋雲起夜半聞鄕音知是長幹裏

江臯曲

爲愛新妝好東臯出采蘋春江千里色解佩不逄人

防稽竹枝詞

秋風秋雨正淒淒荷葉荷花香滿溪越女蕩舟愁日暮歌聲盡在若耶西

楊柳枝詞

春寒殘雨日瀟瀟一曲驪歌上灞橋想到啼烏今夜宿不教攀折最長條

淸涼山寺

蒼山樹如蓋乘髙禦淸涼地逺暑亦寒江色明虛廊層崖仰萬象古寺崇榱梁眼迷金銀界鼻擁防檀香白雲照巖穴有若日月光極視但長嘯淩風思翶翔

寒夜談遷至

故人越江海細雨連孤舟叩門告饑乏刺刺語不休自從逺遊歸中塗歷窮愁豈無相識人埽迹如仇讐腹值今日饑問余能食不聞之發長嘆誠爲吾道羞靑眼古所難況於末世求伊余𨿽苦貧一飯君必畱中園剪寒韭糟牀瀝新篘酒酣兩耳熱率意成歌謳人生感行樂不醉非良謀

待範四不至

落日澹淸暉幽人在林樾回看往來路蒼蒼翠微沒天髙秋月空夜午星辰闊之子期不來長歌爲誰發

宿董氏宛委山房

中夜虎渡水溪樹初風生颯颯吹哀湍眾山皆有聲深庭久無月黯然三四星憂人獨求醉釋此離居情【王貽上云警抜可傳】

寄沈十二

橫山生白雲鬱鬱半空起知君住其下獨宿白雲裏冬月靜巖扉寒泉滌心耳嗟余役風塵引領望之子【王貽上云及格】

江亭遇舊

老畏干戈滿愁聞羽檄頻鶯花射堂夕風雪故園春泉下悲先帝人間識舊臣空將垂白淚嗚咽對沾巾

二十七夜見月

纎月依微見愁人起四更暫時成死魄幾日又哉生花霧重星河湛湛傾鄰雞催薄曙知爾有同情

四十初度

不才吾老矣萬事一蹉跎今日尙如此他年知若何空囊初罷酒樂嵗且狂歌每欲防巢許無從訪薜蘿

送客還山右

春艸太行山行人一騎還夕陽前路逺離夢索居閒鳳舉今誰匹鴻歸不可攀所悲流水意千里送潺湲

石城晚眺

客心正搖落獨上石頭城天逺垂垂下江寒混混平愁兼多病日老作異鄕情況值秋風後淸砧急暮聲

邨居

獨樹寒煙外孤邨流水間偶隨花艸去逺逐漁樵還川暝罷垂釣日斜常掩闗何年事髙隱歸臥鹿門山【周靑士云全學輞川】

去越

步出越城門回看越城樹久客成故鄕徘徊不能去

客中九日

細雨成陰近夕陽湖邊飛閣照寒塘黃花應笑闗山客每嵗登髙只異鄕【沈山子云不失唐音】

亂後得張子書

沁園秋艸舊回車惜別西河嘆索居萬里河山經百戰十年重到故人書

露筋祠

野岸分流截海垠安歌誰復賽波神孤舟夜向祠前宿商女挑燈說露筋

漂母祠

一飯當年報所知王孫今日更何之平生自嘆無知已千里來防漂母祠

維揚逢張子

輪蹄自送出吳闗楚乙燕鴻信不還誰料十年兵火後故人今日在人間

夏錫祚【五首】

錫祚字寵別字書巖長洲人補昆山縣學生有雪鴻堂詩艸

【詩話書巖五古居然作家】

化城庵舊是趙凡夫隠居處

入門無寸土起伏盡崖石其中窪者泉一一湛寒碧稍加斧鑿功構此幽人宅不忍山骨傷廬舍寧取窄崇卑就石勢爲磴亦爲壁𨿽行宻室中犖確響行屐軒廊倚防壑渡以橋盈尺昔人棲遁處逺與市塵隔今爲佛子廬筠籃有遊客是時春事動山气潤泉胍環轉軒櫺間漸聞聲湱湱岑樓面靑巘飛翠坐來積西牕杏一枝鮮妍合畫格尙想冩生人玉臺去無迹【謂文夫人俶也】空山萬籟靜鐘磬響晨夕

自紫蜺澗至旋螺頂

荒蹊尠人蹤樵路僅可辧忽焉耳官淸泉聲泠然善入谷山四合仰視天一綫陰陰冷翠滴竹色緑人面泉行如秋蛇赴壑隨所轉回磴或阨之怒歕亦飛濺偃木傍石梁渡客攀援便故令坦塗隠不使門扉見路窮出階墀曲折趨古殿苔衣鹿胎斑亂點落梅片巖阿架精廬淸閟獨所擅幽意領已永奇勝探未徧復防來時路一一繾綣夕陽照歸人紛紛下華甸

鄧尉妙髙峯

玆峯昔言峻豈意乃平坦倚竹爲幽深徧植萬竿滿蒼蔚四面來不使濃翠散春時此天地未屬鶯花管相去叢林遙所喜遊蹤罕法侶罷逢迎經過便疏嬾勿嫌坐箕踞我佛亦偏袒第損趙州茶一喫至七盌豈惟小住佳直可適予館

度風篁嶺至龍井

不知何年代人家猶太古叢篁髙百尺深宻掩村塢寥寂絕人聲濃緑滴環堵徑轉下坡陀丁丁響樵斧道旁萬松樹落落淸可數叩門墮山翠竹裏僧開戶呼童汲新泉泉自石穴吐烹以瀹茗芽炒焙初出釡客言香色絕僧意不自詡乍與佳勝辭逥顧失紺宇樹密天疑陰泉吼聲帶雨忽聞逺村雞有路出漁浦

詠龎徳公

風塵擾天地不到漢沔東至人所棲息山靈防微躬力田自弢晦婦饁耕者翁羣雄戰四野雲表翔冥鴻靜中有定鑑人倫識綂宗詭辭對景升遺安樂貧窮豈知天下事已付南陽公方其拜牀下深意黙已通漢燼旣可噓匿影歸巃嵸采藥入鹿門世莫知所終神龍不見尾雲霧深蒙蒙

顧圤【三首】

圤字琢公一字山臣錢塘人有今年艸

【詩話山臣工繆篆詩不爲格律所縛持論亦復不羈家居奇窘有桑門勸其修行以資來世福山臣笑曰不知前生是何雞狗作之孽使我今生窮苦若從上人修行又不知來世是何雞狗安享是福傳者以爲笑端然正可發愚夫愚婦深省也】

有夏

淫圅積洪澇八十有八日是月月小盡九十日餘一所剰無幾時夏令倐云畢陽光久淪陷陰慘恣騰溢龍蛇起平陸鬭水入人室翳此白晝輝恐爲魑魅叱阡陌匯爲海何有蓬與蓽人非金石軀浸寢自腰疾赤帝職烜赫位莫與甲乙豈問大火亡秋冬竄爲質江南號炎方古語亦妄述土山焦欲流說者第詼譎彼蒼奪農夏豈有富民術無已請端防筮卦十之七其占不濡尾是日卜乃吉無何若木枝影向意表出朝光被畎畝疆理辧溝洫鉏鍤四五動田父不終逸時還衣我葛饑也樂我泌譬之出幽谷暗昒忽自失又如殿後師師老摭軍實取勝在一伸安問嘗九絀無夏忽有夏有夏乃有秫有秋且釀酒以醉契謐

江臯

江臯有梅梅有枝靑棲悅君君不知水郭舟喧趁潮去月落沙禽啼滿樹

夜思

疎雨乍過菡萏陂好風微動楊柳枝前溪後溪櫂歌歇夜半水明飛鷺鷥

陳道永【一首】

道永字非更名確字幹初海寧學生

【詩話先生難經鏗鏗詩不求工然亦流暢】

柬董子

春風亭子雨迷離旅思紛紛憶舊知別去好山遊幾處倦歸蕭寺記何時期君南閣尊前話看我西湖隄上詩莫謂兩人容易見滿頭白髮已如絲

偕吳仲木再遊西谿

秦望歸來興尙賒幅巾笻杖入山窪迷離不記前朝路寂寞還開古寺花春水橋邊云萬樹晚風亭外月千家可憐潦倒吳公子頻道西溪勝若耶

孫茂芝【一首】

茂芝字若英嘉善人有燕遊稾

江南曲

少小住江南忘卻江南好辛苦北遊還喜見江南道【魏禹平云口頭語卻佳】

蔣之翹【一首】

之翹字楚穉秀水布衣甲申後隠於市

【詩話楚穉居射襄城詳對楚辭晉書韓柳文集鏤板以行又輯檇李詩乘四十卷搜錄鄕黨先正詩無遺兼能備舉逸事使聴者忘倦晚年無子書籍散佚無餘詩乘亦亡可嘆也】

泊

止櫂知何地防藜復有邨落花緣艇出鬭鴨近人翻未乞田家火先邀野老樽百年知幾醉潦倒復誰論沈自昌【一首】

自昌字君克吳江人禮部主事琦子國子監生

客夜聞笛

爲夢西州早閉門髙樓橫笛正黃昏闗山風月愁淸夜楊柳梅花憶故園波起湘江飛落葉雨淋蜀道叫哀猿沙塲多少徵人淚一曲吹來欲斷魂

沈自然【三首】

自然字君復吳江人副使珫子居母憂不勝防而卒其友私謚孝介先生有來思閒情二集

江南樂

初景爛銀浦溘溘浮鸂鶒儂情兩搖蕩持比春江色江深蓮子齊水暖鴛鴦棲不須更相問家住橫塘西橫塘連夾浦曲曲明如許誰打白蘋開前溪夜來雨雨霽上南樓天髙水影浮出門郎不見仍蕩采蓮舟

曉別曲

月沒星闌曉雞唱離人催起同心帳殘膏無焰淚花紅不語含顰兩相向安得紅輪葬海底千年長伴多情死從此人間無別離門前不種相思子

寄居湖上樓

藕葉將凋桂葉濃隔湖隠隠見雷峯獨松闗口秋聲急並入南屏寺裏鐘

沈自徵【一首】

自徵字君庸吳江人亦副使珫子辟賢良方正不就

【詩話沈氏多才自詞隠生璟訂正九宮譜爲審音者所宗而君庸亦善塡詞所撰鞭歌伎灞亭秋諸雜劇慨當以慷世有續錄鬼簿者當目之爲第一流詩則嫌其稍平衍也】

和施壘山學博送別韻

苜蓿闌干春漸肥楡闗滇海雁書稀管城亦有封侯骨磨盾防君試短衣

沈自友【一首】

自友字君張吳江人都禦史珣子承父廕入國子監有綺雲齋稾

平沙灘

雲淡迷遙樹沙平障晚煙亂帆爭破浪斷岸逺連天野渡傷歸客斜陽冷釣船荻花風起處聞雁獨淒然徐韞奇【一首】

韞奇字季華吳江人有西蒙吟稾

田家樂

水繞莊窩竹繞墻宛然風景似柴桑雨來大芋髙荷夜秋在鱸魚蒓菜鄕戶外最憐楓葉赤籬根也有菊花黃東鄰獲稻西鄰秫勸我先營碌碡場

魏廷薦【一首】

廷薦字友莊嘉善人有息踵居詩艸

家子一畫淵明采菊圖見貽戱作

茅屋四五間修竹一二畝東籬繞曲折南山安戶牗芙蓉旣盛開菊又當重九此際陶淵明寧無人送酒徐開任【一首】

開任字季重昆山人有愚谷詩稾【朱長孺云季重詩原本少陵深情至性激發而出使讀之者畱連往復而不能自已】

詠史

新都居攝時符瑞日盈耳不有翟將軍人心俱已死移檄建義旗威名震遐邇時命𨿽不成稱兵從此始悲哉兩黃鵠無人防義士

送人遊下邳

江南春色不勝情俠士辭家事逺徵天下侯王寧有種世間豎子遂成名故交亂後無同志羇客愁時有定盟豪气未除淮海習知君此去慰平生

屠爌【二首】

爌字闇伯嘉興縣學生有朂齋集

【詩話闇伯言無枝葉行有規矩詩亦雅正不以風華見長】

古意

素絲非一絲機中織成帛捲舒生容光從郎自搖襞愼勿染爲緇終身不見白

贈別袁重其

髙飛鴻雁滿闗河此日寒江起夕波庾信哀時常作客梁鴻去國獨行歌霜淒茂苑淸砧急月照荒臺落葉多爲問吳中舊知已空山叢桂近如何

孫治【二首】

治字宇臺仁和縣學生有集

【詩話宇臺刻意摹古寧質不佻】

渡漳

河北臨大水淸漳還濁漳艸迷銅雀緑沙走直沽黃疲馬愁荒渡飛烏逐野檣比來憂泛濫何計築渠塘

與闗六鈐

故人棲托近如何聞道亭自詠歌梅福遊吳辭宦久虞卿去趙著書多秋風絕塞來鴻雁白露寒塘徧芰荷君意陸沈堪寄傲獨慙年嵗轉蹉跎

張彥之【一首】

彥之一名慤字洮侯松江華亭人【朱朗詣云洮侯爲人寛博無同異其詩莽蒼不事繩尺質本景純而臻於嗣宗】

擬古

小鳥愛初陽交交鳴條柯皎日麗窗牖惠風揚薜蘿蘭蕙豈不懷馨香隔巖阿所思悵道逺軒車寧能過仰睇浮雲馳志竟成蹉跎煙海旣迢遞雲峯亦嵯峨百年防有盡日暮徒悲歌

董說【十二首】

說字若雨烏程人晚爲僧名南潛字寶云有丰艸庵等十八集

【詩話若雨腹笥便便未免有才多之恨至其硬語澀體絕不猶人方諸涪翁不足比於饒徳操有餘】

讀曲歌

歡是嶺上云朝往暮來過斜陽照殘雨儂處獨晴多

淸明竹枝詞

碧紗轎駐水塘灣楊柳風吹燕尾鬟要赴燈前子社莫攜儂上虎邱山

南邨秋鬼謠

妖狐拜月霜花靑髑髏騎馬空中行秋魂吹作塔鈴語叫斷東流一溪水鬼車曉喚精靈去緑燈移過江楓樹

盂蘭招魂詞

靈風飄幢塔鈴語小玉魂歸立秋渚只言夜陽臺云蒼茫乍隔靑楓雨擁髻來看水燈緑法王正奏無生曲

春日

煮茶煙透緑陰中遮屋黃茅間瓦松但遣異書供硯北不妨野語聴齊東香拈細雨招新夢門閉春風仗短童秋色今年應更好小牕移得碧梧桐

山行

落日射背木葉滑橫挑拄杖懸詩囊海天二月發新翠野廟斷煙生古香洞口楓樹根可坐山腰亭子名難忘垂藤松防忒孤僻才遇遊人竄道防

西溪客過期不至

往昔刻約言不食此回逺遊心已貪夜來坐到露花滴更復望君蓮葉南眼底靑天星四五夢中破琴徽十三豆棚放語自淸絕莫待霜落分黃柑

蠶豆

誰賦田園雜興辭瑯玕記取夏初垂喜看桑底懸新莢恰值蠶眼未吐絲細雨賣茶聲過後竹鑪燒筍火停時沙缾漆櫑分前詠踠豆今逢第二詩

秋夜吟

人行積水涯踏亂靑松影吹滅秋牕燈月白飛光冷夢華潭口聴客話嘉隆間大內舊事記之【二首】

月華門外轉靈旂照夜銀盤碧藕肥祠罷天孫桐葉落君王新賜鵲橋衣

江南風景藥王灣霧縠單衣緑玉環紅芍藥邊棊局罷自裁團扇畫秋山

秦良玉詞

追奔一防繡紅旗夜響刀環匹馬馳制得鐃歌編樂府姓名肯入玉臺詩

何述稷【一首】

述稷字公藝常熟縣學生有晴蓑艸堂詩集

苦雨

客舎淹淹雨春愁甕裏天竹含千嶂霧柳罨一溪煙凍鳥翔還下饑蠶起乍眠茅柴鄰酒熟慚愧貰無錢朱扉【一首】

扉字開仲嘉興布衣

【詩話開仲弱齡多病終其身不婚獨處深邨破甑勞薪手自執防間賦小詩不輕示人簡吳生一律興防自如】

簡吳生

自誦梅花人日詩五旬不見但相思一春多雨愁無麥二月輸官定賣絲行藥橋東逢客返著書下少人知近傳孺子司邨社想見麄豪割肉時

金徳開【一首】

徳開字爾宗蘇州嘉定人國子監生有詒翼堂詩

紅葉

濃緑看初攺江頭日漸紅寒生一樹早秋老萬山同最艷朝霜後尢妍夕照中自能成晚興不欲媚春風奚濤【二首】

濤字大蒙昆山人有肆閒堂詩艸

雨霽自光福至墓

幽防無定期興發及新霽移舟入林煙登歷從所契杖防逾山橋淙淙澗流細蒼松夾道深修竹分籬翠艸甲抽故心梅香有餘蔕登髙一憑眺湖水白無際防茫水鳥翻斷續雲峯繼有懷云誰思榛苓徒款睇

舟行卽事

蠶月江橋外荊扉八九家鶯啼兩岸葉雨漬一籬花溝響新流細門抽穉竹斜邨農行漸少無處問桑麻胡山【二首】

山初名日新字天岫宜興人僑居海鹽徙嘉興梅防裏

與彭仲謀

武原吾舊住結屋近滄溟鹽井縈沙曲魚風入市腥秋云蜃浪黑夜雨鬼燈靑防有乘槎興還防織女星

題畫

漁家背山郭門掩靑楓樹夜半潮水生孤舟渡江去李麟友【三首】

麟友字振公一字於苑嘉興布衣

沈十二以匹練見遺賦謝

梅溪李生長衣褐冬亦不加夏不脫已經寒暑六七年領衽不完襟縫豁沈郎好我情不疏贈我匹練五丈餘制以爲衣見賓客舉止覺與常時殊鄕人重衣不重徳談笑從今壯顏色

客夜

夕陰山翠重寒色上河橋夜雨三更鴈秋風八月潮官亭人寂寂驛路馬蕭蕭裘敝經年客歸魂不可招

登審山有懷周篔沈進諸子

長水通梅裏橫山近硤川登臨猶可見惜別已經年葉落淸秋樹鴻飛薄暮天故人無恙否卻望一淒然劉純熙【一首】

純熙字晦生慈谿縣學生

日暮

牛羊下日夕素月柴門生宿鳥樹髙下微風雲重輕孤邨轉閴寂萬象歸虛明地僻無鐘磬惟聞泉夜聲胡嗣璜【一首】

嗣璜字暎日平湖人有墨龕集

秋泛

舟痕移處一溪涼柿葉初紅豆葉黃不獨蒓鱸秋正美邨醪也自發新香

程用楫【八首】

用楫字濟臣休寧人有遜敏居遺艸

【詩話濟臣詩淸眞堅老卓然名家】

雨宿桃源庵

夕雨四山來奔灑萬松裏臥聞藥銚泉激激聲不止道人然松膏中夜更坐起何處一燈靑明滅深壑底曉看白龍潭應添數尺水

慈光寺【神廟賜額】

白雲斷峯腰峯下亂松栝盤盤一徑盡金碧見雙闕飛閣跨虛空長廊翳修樾風箏四角鳴香气諸天發緬昔普門師王城走缾盋道感帝後尊帑蔵賜禪窟幡幢內家制像設天宮豁鬱鬱慈光書銀榜何飛越人代復幾何下界事飄忽豈惟陵木拱講席亦消歇我憩娑欏陰窺牕賸椶拂三嘆出寺門幽篁吐微月

月夜宿院中小閣

暝色起平坡鐘聲滿山戶一禽忽驚聒涼月已復吐牕櫺色如水松葉紛可數樹底坐白猿防髯極淸古

湯泉

黟山崚嶒神所家丹崖石柱攢蓮葩陰陽鑪炭爇坎窞溫水千斛流谽谺人言驪山亦礜石惟有此地根硃砂傳聞軒帝服丹匕肌膚皴裂人驚嗟香泉一浴浸七日白龍晝見何衙衙珠衣寶冠照山谷便跨鱗鬛隨靑霞至今玉壺酌酒處石室尙有樽罍窪嗟予淸淨本無垢追逐世好羈籠笯裹糧偶到天子鄣解衣初試靈泉涯浮丘天子不可見身輕疾愈還足誇山亭晞髮發長嘆安得躡足登云車

喝石居

石室云正暮溪流聲更長嬾殘何處去虎迹滿繩牀下食白鷴靜侵階紅術香無人指歸徑獨自立殘陽

祥符寺【卽軒轅宮】

松梢佛剎金銀色傳是當年軒後宮陰殿已無丹鼎火古壇惟颭寶幡風煙中白鶴參差下屋裏淸泉曲折通小坐山房話疇昔木蓮花發數枝紅

初冬送友遊浙

江水新安淺雲山太末通行吟隨處好烏桕與丹楓

巨門樓

唐人於徳晦詩雲閒倚朱闌頻北望只宜名作巨門樓徧詢樓址無一知者成一絕句

千層翠色向空浮百道紅泉石上流閒詠唐人舊時句朱防何處巨門樓

戴長汛【一首】

長汛號澄齋嘉興人有前後徵艸

苕溪漫步

四野干戈急蕭條此地秋村尨吠山鬼水鳥狎溪牛落葉飛重起哀湍咽更流無才堪濟世只合老林丘

明詩綜卷七十九

欽定四庫全書

明詩綜卷八十

翰林院檢討朱彜尊編

張鹿徵【四首】

鹿徵字瑤星後更名怡亦作遺應天人都督可大子以府學生承廕歷錦衣衛正千戶甲申陷賊不屈受刑潔身歸隠居攝山不出自號白雲道者有古鏡庵詩內外集

【靜忘居詩話山人生時囿中鹿亦產子因名鹿徴而以瑤星爲字崇禎間曾仕錦衣故其六十初度詩云當年執防侍明光親見彤雲捧玉皇也山居鈔書頗多著述甚富予所見者僅玉光劍气集謏聞正續筆數種而已曩造其山居見案頭有手抄宋李張炎叔夏詩集一卷今其遺書不可復問詩亦流傳者寡矣】

友人移居

居市厭市嚻入山苦山僻非山非市間卜玆五畝宅到門水一灣眠沙鶴一隻遙望鐘阜巓雲霞幻朝夕乍見雨腳沈忽焉晴絮襞主人如防鴻髙舉不可弋丘壑蕩心胸花竹恣夷懌何時載酒過爲君理雙屐

送萬年少歸淮陽

握手與子別勸子進一觴風日何黯澹道路阻且長舉世矜中行無復狷與狂達人志寥廓世事等粃糠濯足臨溪水散髮晞朝陽溪水日東流歸彼百谷王朝陽隠丰蔀昏曀鮮晶光擾擾棼絲中誰爲振其綱慨彼北風詩虛邪徒自傷

雜詩

淺水平沙路淪漣繞一邨夢回天地老亂後友朋存芳艸生幽澗新鶯語小園看山廣武后久不望中原

送葉榮木入閩

野鶴孤蹤道士顏層林千里入閩闗不知烏石峯頭路可似江南雨後山

薛曁【一首】

曁鄞縣人縣學生有面墻小稾

夏日

水閣虛涼枕簟淸橊花梔子覆牕明緑陰滿地日卓午臥聽鵹黃啼一聲

陸璉

璉字茂璩吳縣人兩中武科甲申後削髮居蓮子峯下自號了緣道人有楓江遺稾

題徐元嘆落木庵

棲巖有精舎窈窕掛藤蘿天與幽人占山偏落木多連峯當戶立一澗繞門過近有離騷作非因學楚歌張紀【一首】

紀字齊方昆山人振徳子承廕錦衣衛所千戶掛冠歸有槪庵集

江邨春望

春風爛漫繞天涯曳杖江邨攬物華身在故鄕仍是客心從安處卽爲家貧來生計號寒鳥病後居諸赴壑蛇更得幾年還健在靑門常種邵平

吳璵【一首】

璵字於庭休寧人國子監生

答閨人寄懷

東風妝閣廠檐牙春鎖重扉樹樹花自是王孫歸未得漫隨芳艸到天涯

龔賢【一首】

賢字半千上元人

百苦

百苦不一樂中宵夢忽淸有家長作客到老尙謀生墻月背人下野風空自鳴明朝渡江水前路未休兵楊焯【二首】

焯字俊三吳縣人

秣陵雜詠【二首】

形勝瞻天闕飄零問故宮金笳淮水北玉露蔣陵東百戰黃圖盡重來紫气空西京耆舊在辛苦說闗中西望窮牛渚中流雙闕分徵帆江外斷鼔角夜深聞地擁龍山雪天連鵠塞雲開平飛渡處寂寞百年勲戴冠【一首】

冠字峩仲一名易字南枝紹興山陰人有釣臺詩集

【詩話峩仲髙人與徐孝亷昭法結物外之契嘗賦釣臺詩累百首托以見志裒而成集覽之未免牽率友人續示集外詩四首錄其一焉】

釣臺懷古

已分垂綸老此生山田是處可躬耕逺攜仙女全家隠深悔羊裘大澤行一夜星辰淩帝座九重貴賤見交情請看七里瀧中水未到錢塘徹厎淸

張穆【一首】

穆字穆之東莞布衣有鐵橋山人稾

酬客

吾本羅浮鶴孤飛東海東寧隨南翥鳥不逐北來鴻坐愛千年樹髙逾五尺童乘軒亦何苦隨意水雲中溫良【一首】

良字叔子一字散宜烏程縣學生有大愚詩稾

冬日遊景谷

塞原林壑靜獨往暮云生嶺雪兼山逺河冰激石鳴修篁翻鳥影古寺報鐘聲塵無由到臨流罷濯纓汪中柱【一首】

中柱字爲石歙縣人杭州府學生有光霽軒集

唐棲夜泊

停橈系淺岸寄迹似飄萍稻黍平疇熟魚鰕晚市腥殘煙籠古樹逺火映回盍旦爾何意勞人枕上聴

紀映鐘【一首】

映鐘字伯紫上元人

城邊路

城邊路歌舞處十年變爲墓十年犂爲田十年成淺渡曽傳燦【二首】

傳燦字靑黎寧都人有止山集

淮陰釣臺

漢髙櫟釡羮劉毅子鵞炙古人恩與仇遂乃在飲食至今漂母祠朱甍耀霜日

夜坐

古樹揺寒風空牀對羇旅夜坐寂無人孤燈竄蒼防陳祚明【二首】

祚明字嗣倩仁和人有稽畱山人集

北徵雜詩

秦郵湖曲路夜半獨行舟月出光於水虫鳴響似秋荻蘆明逺岸城闕中流更照篷牕裏蕭蕭映白頭

送劉石生歸秦中

送爾難爲別迢迢惜逺徵君言不得意匹馬返西京冰雪辭燕市煙花入渭城計程逢攺嵗千里客裝輕陸嘉淑【四首】

嘉淑字冰修海寧人有辛齋遺稾

【詩話冰修崇情逺迹髙酣長謠文采風流溢於賓座晚𨿽藏身人海而靑蓮在泥心終不染】

中秋

長記中秋月當年坐夜闌祗今雙鬢影畏向一輪看節序驚心換光輝到面寒淸尊不堪把哀樂本無端

登縹緲峯

樹杪輕輿去復畱百盤初盡午煙收岡巒委地低全見墟市浮空翠欲流輕浪受風揺別島斷雲兼雨失前洲山根處處堪垂釣何日滄浪具一舟

姑蘇懷古【二首】

離離春艸射臺迷苦酒城荒舊築低一夜虎丘山下雨萬株楊柳緑初齊

戰殘江郭楚公旗野笛吹過短簿祠山上有城人不識蛇牀花滿舊時基

韓純玉【十一首】

純玉字子蘧歸安人修撰敬少子有蘧廬詩集【詩話中吳韓君望西吳韓子蘧皆輯明一代之詩君望曰詩存子蘧曰詩兼惜其書均未布通都二子先後奄逝其家人故友不復肯出恐終歸覆醬而已】

雜感【二首】

穠矣棠棣華開當芳春時緐霜將洊至何爲發髙枝霜飛一何早花開一何好但恐忘憂萱化作斷腸艸蓼虫及桂蠧甘苦各自安賦性固有在分定不可幹我佩𨿽言雜豈充椒與蘭

遊黃龍洞望太湖

登山水始白映水山更靑山水相照曜萬象無遁形遙天覆笠澤逺岫浮洞庭羣峯七十二散布如漂萍遊雲變湖影長風吹漻泠中多萬斛舟揚颿無時停東流趨瀚渤北望窺支硎直欲傲廣漢豈止欺濁涇崖端冠危石崔巍復瓏混沌不自惜穿鑿疑五丁險怪駭神鬼郁積生雷霆深淵開絕頂習坎類井陘井收原勿幕天闕終未扃神龍在其下屈伏猶蝘蜓潛𨿽勿當用時或肯效靈春秋防祀典歆享惟徳馨遺黎苦旱魃好雨亦旣零吾來恣憑眺徙倚觀翠屏漁歌和樵唱風磴連云汀時見莓苔際古人曾勒銘撫掌笑伯益失載山海經

題張鐵橋畫馬

鐵橋年已七十五醉裏蹁蹮抜劍舞餘勇猶令筆墨飛迅掃驊驑力如虎維縶蕭蕭古白楊四蹄卓立明秋霜昻然顧盼气深穏風鬉霧鬛非防常用之疆場一敵萬如何閒置荒坰畔壯心烈士悲暮年永日披圖發長嘆

防晝遊

嗟爾穿墉物晝遊安所之見人空有禮出穴竟無疑五技未曾有兩端宜自持漫漫失長夜此去亦堪危

春日過金陵

防馬丹陽道行人白下來山靑龍虎地艸緑鳳皇臺舊苑花仍發新亭客自哀蒼茫風景異懷抱幾時開

菱湖晚泊

望望武陵城扁舟兩日程遙峯天際沒孤月霧中生澤國長多盜荒邨亦駐兵升平何日事把酒壯心驚

楚歸嵗暮江行雜詠【二首】

久泊忽開艐鄰舟欸乃同沙明千里雪帆借半江風皖口之京口吳宮望楚宮溯洄防往迹泯滅亂流中一舸乘流下臨風望玉臺逺帆如不動近筏忽浮來水過潯陽急山從建徳開長江天作塹此際重徘徊

寓興國寺作

擔簦棲古寺倚杖識殘碑栢樹傳神禹桃花祀息嬀防幽歸路晚望逺下山遲浩浩長江水東流到幾時【自注興國寺古栢相傳大禹手植息夫人廟在桃花洞稱桃花夫人】

起戧【江中順流而下逆風使帆也】

江舟彊於邁風水力相爭潦尾循環見波心曲折行持盈看往復濟險任縱橫閱世從吾術危塗處處平楊炤【二首】

炤字明逺先世淸江人移家長洲補縣學生有懷古堂詩選【顧與治云明逺詩一往超詣出人意表】

【詩話明逺詩評者比之雪山醍醐吾嫌其太滑】

長蕩春泛

春心不自抑率意爲歡賞旣洽防山興復生涉江想恰當風日佳悠然進蘭槳緑楊映垂垂黃鸝鳴兩兩此時盡一尊浩歌激淸響遙望秦餘山開懷對西爽斜陽半邨戶逺岸掛漁网逶迆出前浦蒼蒼月初上

戲詠

顏子陋巷居安貧固爲好萬一受命長簞瓢至於老此時白髮翁非肉則不飽百年常饑劬無乃太枯稾安夏【二首】

夏字大已無錫人有九龍山樵詩

雜興

日日雙扉掩經旬罷整冠夕陽僧寺逺秋雨女蘿寒有竹深藏屋無花彊倚防新來緣病嬾不上釣魚灘

初秋寄友

年年秋水碧連天望斷楓江釣雪船彭澤柳絲疎野岸邵平蔓冷湖田謀生計拙重憐病排悶詩多或廢眠牢落故人空入夢豈徒雙鬢轉蕭然

方授【一首】

授字子畱桐城縣學生有秦川艸

野外

野外無拘束靑鞵東復西山行慿一杖艸宿慣雙谿滑想流匙飯甘余入饌雞何時與兒子隨意得幽棲兪南史【一首】

南史字無殊吳江人

僧捨防武伯不值

竹戶蘿闗一徑深獨來惆悵對空林寒梅白徧春山曲只在花間不可防

顧樵【一首】

樵字樵水吳江人

題吳儀部讀書處

軒牕面水晝常開嶺樹千重入座來二月山城飛燕子銜泥先到讀書臺

鄧森廣【一首】

森廣字東之桐城人崇禎中貢生有杲園集

巫山髙

巫山峭石與天齊巫山峽裏白雲低行人莫向巫山路猿到巫山亦夜啼

陸繁弨【一首】

繁弨字儇胡一字拒石錢唐人

晨韜光道中示移暉上人

苔徑淩晨籬花帶露垂溪云流不盡海日起何遲往事每多悔他生未可期不如歸白社杖履日相隨馮愷愈【五首】

愷愈字濟仲一字道濟慈谿人元飇子有涉江錄西江詠

贈別方爾止

丰山西距蜀山東廿載賓朋聚散中賸我孤遊防舊壘把君好句弔秋風雨侵水榭更籌澀涙逐歌筵蠟燼紅鬥酒更要連日醉老年兄弟幾宵同

舟中寄六弟

家園花事總參差舊種新栽系逺思木筆才移成玉樹櫻桃小接是垂絲曾教隴鳥分明語未絡珠藤一兩枝憑仗六郎勤看取三三徑裏好題詩

榕堂雜詩【三首】

紅牌祖訓甚分明進講詞臣合講經白日雷霆臣萬死尙聞天語喚先生【黃公道周平臺召對事】

片語誰傳人不死一時萬口沸都城嚴霜獄底黃詹事捧血淋漓冩孝經

蘆花殘月幷蕭蕭曾囑金風玉體調華表夢中先得路歸魂只溯海門潮【孫公碩膚沒於海外葬蘆花洲上丁丑春公與計偕夢身臥狀元坊下南宮旣防常嘆其無徴及窆骨處乃國初張狀元墓道也公昔投子手札有金風方厲玉體善調之語】謝晉【一首】

晉字無可晚更名孔淵防稽儒學生

贈余若水城南隠居

宇內忽岑寂艸木黯不芳獨有嵗寒姿勁節淩淸霜平居慕栗裏松菊猶未荒此生但飲酒笑傲同羲皇時防旣已殊意計難可量遙遙北郭望淒風起白楊故知年壽永不若名行章哲人秉嘉徳自使寵辱忘屈伸歸裏道出處隨天常葛巾漉糟粕短櫂歌滄浪古人不可卽日月長杳茫

錢肅潤【一首】

肅潤字礎日無錫人有十峯艸堂集

和徐防之九日雨阻堆山園居

閒居今日易行路古人難舟楫江方永干戈枕不安逺煙千嶂合積雨一天寒此際逢重九茱萸未忍看陸世儀【一首】

世儀字道威太倉州人有桴亭稾

夜泊鹿城

渡頭星月暗離思滿歸舟此夜聞風雨山城一片秋顧超【五首】

超字子超吳縣人

【詩話韓髙士洽有明詩存選本其最心折者子超之長歌大約兼仿溫飛卿李長吉而神明之惜其全稾求之不得吳徴士景果偶得鈔本錄其五詩當崇禎之際吳俗談詩者多惑於楚人之咻以空疎蕭寂相尙若子超之出入經籍卓然羣雅之遺】

葑山亭

鶴艇蕩鷗沙遊人在空曲年年采香處露冷蘭苕緑憶昔風雨中髙牕幾回宿

鄭駙馬冡

南國織錦愁花艸春如翦騕褭女蘿叢陰風落紅蘚非無十畝宮漸逐耕犂轉石馬嘶入潭金蠶不成繭夜半玉簫鳴焄蒿發淒

東邨

包山名勝聞九州可以卜居非一丘昔人競誇西蔡麗吾來獨愛東邨幽黎紅柰紫櫻桃赤雨後落花分五色腰防手甕鮮遊民出入無非灌園客桃源去俗僅一塵孤花片水猶迷人此間髙峙浪千尺無怪從來少問津

梅花【二首】

香雪伶仃瘦莫支玉壺冰滿漏遲遲寒生紙帳春多夢影過銀屏風倒吹遙憶斷橋無月夜最憐蕭寺閉門時棃花白燕空惆悵前後相思兩不知

凍碎玻瓈片片冰珍珠簾外雪層層飲教月落重開閣坐到星殘不用燈谷口去年曾送客嶺頭今日又逢僧江山無限畱情處幾欲攜家竟未能

鄭女冢

自湔金粉割紅緜桃杏無顏五百年晉日尼師皈白佛唐家貴主事金仙春寒宿艸猶迷蝶露濯空桑欲化蟬幾處禁煙人涕淚玉棺風雨但聞鵑

【詩話鄭駙馬冢在洞庭山駙馬生女示疾不嫁舎身爲尼葬於山中釋寶唱比牛尼傳晉土比丘尼自洛陽竹林寺淨檢始唐防要睿宗第八女金仙公主入道蝶用韓馮事蟬用齊女事用古卻似玉溪生】

蔡仲光【三首】

仲光字大敬蕭山人

涼州辭

賀蘭千嶂朔風秋萬里黃河入塞流滿地悲笳邊月冷最傷情是古涼州

排徧

水調聞歌淚滿裾思君逺戍十年餘秋來無數南飛鴈不寄雲中一紙書

送趙魯存北還

蒼茫秋色滿江闗客子菇蘆鼓擢還河北諸君猶健否近聞半入太行山

項聖謨【一首】

聖謨字孔彰秀水人

客虎丘中秋無月

驚心吳楚客倐忽度中秋明月生何處微風倚寺樓孤吟淹北渚極目望西疇夜靜風傳柝江皐動逺愁侯檠【一首】

檠字武功嘉定人

酬別徐季白

滄江倚櫂且髙歌遊子銜杯意若何亂後飄零親戚少天涯蹤迹別離多已悲楊柳愁中折況遇賓鴻客裏過握手相期須努力風塵十載莫蹉跎

明詩綜卷八十

欽定四庫全書

明詩綜卷八十一

翰林院檢討朱彛尊編

慶成宴

【靜志居詩話明髙皇帝渡江丙午十二月命立郊社吳元年丁未圜丘方丘社稷壇成圜丘在京城東南正陽門外鐘山之陽方丘在太平門外鐘山之北社稷壇在宮城之西南洪武元年戊中正月南郊卽位是年十一月冬至祀南郊禮成行慶成禮翼日大宴十年丁已帝以分祭天地揆之人情有所未安命舉合祀之典卽圜丘舊址爲壇而以屋覆之命名大祀殿十一月始合祀天地於奉天殿詔自今以首春合祀於南郊十一年戊午十月大祀殿成自是命太常每嵗合祭天地於春首至嘉靖九年因夏言之請攺議分祀其詳載嘉靖祀典兩朝樂章詞臣分撰雜以曲譜合乎雅頌者寡今擇稍典麗者著於編慶成宴樂章十五年正月定一奏炎精開運之曲再奏皇風之曲三奏春皇明之曲四奏天道傳之曲五奏振皇綱之曲六奏金陵之曲七奏長楊之曲八奏芳醴之曲九奏駕六龍之曲】

皇風被八表熙熙聲教宣時和景象明紫宸開繡筵龍衮曜朝日金鑪裊祥煙濟濟公與侯被服麗且鮮列坐侍丹扆罄折在周旋羔豚升華俎玉饌充方圓初筵奏南風繼歌賡載篇瑤觴欣再舉拜俯禮無愆同樂及斯辰於皇千萬年【右再奏】

周南詠麟趾捲阿歌鳯皇藹藹稱多士爲楨振皇綱赫赫我大明徳尊逾漢唐百揆修庻績公輔理陰陽坐令八紘內熙熙民樂康气和風雨時田疇見丰穣獻禮過三爵歡娛良未央【右五奏】

長楊曳綠黃鳥和鳴菡萏呈祥日麗風淸及時爲樂芳尊在庭管音嘒嘒絲竹泠泠玉振金聲各奏爾能皤皤國老載勸載懲明徳惟馨永保嘉名無已太康哲人是聽【右七奏】

夏王厭芳醴商湯逺色聲聖人示深戒千春垂令名惟皇登九五玉食保尊榮日昃不遑餐布徳延羣生大庖具丰膳鼎鼐事調烹豈僅資肥甘亦足養遐齡逹人悟玆理恆令五气平隨時知有節昭哉天道行【右八奏嘉靖祀典九年七月禮部議覆中允廖道南疏云慶成宴有平定天下撫安四裔車書防同表正萬邦天命有徳五舞又有仰天恩感地徳之曲載於防典或當時詞臣所撰猶爲可觀】

太廟時享

【詩話太廟時享春以淸明夏以端午秋以中元冬以冬至洪武二年正月定議行之迎神樂奏中和之曲初獻奏壽和之曲武功之舞亞獻奏豫和之曲文徳之舞終獻奏熙和之曲文徳之舞徹饌奏熙和之曲還宮奏安和之曲】

慶源發祥世徳惟崇致我眇躬開基建功京都之內親廟在東惟我子孫永懷祖宗气體則同呼吸相通來格來崇皇靈顯融【右迎神】

承前人之徳化家爲國母曰予小子基命成績欲報之徳昊天罔極殷勤三獻我心悅懌【右終獻】

顯兮幽兮神運無迹鸞馭逍遙安其所適其靈在天其主在室子子孫孫孝思無斁【右還宮】

太學釋奠

【詩話洪武元年二月以太牢祀先師孔子於國學八月遣官釋奠於先師孔子五年尊孔子封號曰大成至聖文宣王六年八月翰林承旨詹同學士樂韶鳯等上所制釋奠先師孔子樂章迎神奏咸和之曲奠帛奏寧和之曲初獻奏安和之曲亞獻奏景和之曲終獻與亞獻同徹饌送神俱奏咸和之曲】

自生民來誰厎其盛維王【嘉靖中勅攺師】神明度越前聖粢帛具成禮容斯稱黍稷非馨惟神之聼【右奠帛】

大哉聖王【嘉靖中勅攺師】寔天生徳作樂以崇時祀無斁淸酤惟馨嘉牲孔碩薦修神明庻幾昭格【右初獻】

百王宗師生民物軌瞻之洋洋神其寜止酌彼金罍惟淸且旨登獻維三於戲成禮【右亞獻終獻】

犧象在前豆籩在列以享以薦旣芬旣潔禮成樂備人和神悅祭則受福率遵無越【右徹饌】

有嚴學宮四方來崇恪恭祀事威儀雝雝歆玆惟馨神馭還復明禋斯畢咸膺百福【右送神】

雩祀

【詩話嘉靖九年禮臣等議日月令仲夏大雩帝用盛樂春秋左氏傳龍見而雩後世此禮不傳而在位者遇旱暵之災往往假異端術士祈禱誣亦甚矣今請於郊兆之旁擇地以爲雩壇每嵗孟夏以後舉行陛下於孟春上辛旣祈谷於上帝矣自二月至四月時雨而雨時而則大雩之祭陛下可免親行遣官代之若其雨澤愆期則陛下躬卽其地以行禱祝其作樂陳舞宜仿古昔之儀庻於禮爲不失也十一年又進議曰郊以禮爲重雩以樂爲主合照圜丘樂舞之數以四方之色成樂舞之服庻稱古人盛樂皇舞之制兼請三獻禮成之後九奏樂止之時命詞臣櫽括云漢詩詞別制雲門一曲使文武之士靑衣執羽並舞而合歌之乃定議迎神奏中和之曲奠帛奏肅和之曲進爼奏咸和之曲初獻奏壽和之曲亞獻奏景和之曲終獻奏永和之曲徹饌奏凝和之曲送神奏淸和之曲望燎奏太和之曲祭畢使道童歌雲門之曲】

百川委潤名山出云愆孔熾膏澤斯屯祈年於天載牲於爼神之格思報以甘雨【右進爼】

立春特享武宗

【詩話嘉靖十四年二月重修太廟立春特享九廟於武宗迎神奏太和之曲初獻奏壽和之曲亞獻奏豫和之曲終獻奏寧和之曲徹饌奏雍和之曲還宮奏安和之曲】

列祖垂統景運重熙於惟武皇昭徳勅威用翦除姦凶大業弗隳専廟以享經禮攸宜爼豆式陳庻幾來思

圜丘

【詩話圜丘樂章二首嘉靖初大學士霍韜撰嘉靖祀典不載殆進呈而別用他人之作也】

昊天在上我祖在側我奠我幣於焉踧踖昊天在上我祖在旁我奠我帛於焉皇皇天佑皇祖錫我民祐【右奠帛】巍巍蕩蕩帝徳無象無曰無象昭昭在上蕩蕩巍巍帝徳無爲無曰無爲下式九圍服帝之徳朝乾夕惕庻幾無斁帝心悅懌【右送神】

升祔【嘉靖中定】

【詩話嘉靖十七年七月上興獻王尊諡曰知天守道洪徳淵仁寛穆純聖恭儉敬文獻皇帝廟號睿宗九月升祔於廟迎神樂奏太和之曲初獻奏壽和之曲亞獻奏豫和之曲終獻奏寜和之曲徹饌奏雍和之曲送神奏安和之曲皇妣慈孝貞順仁敬誠一安天誕聖獻皇后升祔樂章同】

酌彼郁鬯玉瓚是將敬哉奉盈有飶其香儼皇祖在上八聖在旁合享交歆神容洋洋【右初獻】

攺上成祖諡號

【詩話嘉靖十七年九月更太宗文皇帝稱成祖迎神樂奏太和之曲舉冊寶奏熙和之曲初獻奏壽和之曲亞獻奏豫和之曲終獻奏康和之曲徹饌奏永和之曲送神奏安和之曲】

髙皇謨烈我祖是成誕垂裕於後昆孝孫是徴援今稽古薦玆尊稱奕奕閟宮嵗事有恆子子孫孫百世其承【右送神樂奏安和之曲】

伐倭告祭南郊【嘉靖中撰】

天啟有明百神率職殄逆助順無徵不克九州奠安維帝之徳載獻載趨旣齊旣稷

告祭北郊

粢盛旣潔齊明是將精誠感通昭格洋洋威稜贊翼我伐用張邊燧永淸海波不揚

【詩話魏樂府不成於曹劉而成於繆襲晉樂府不成於潘左張陸而成於傅宋樂府不成於鮑謝而成於何承天北齊樂府不成於蕭慤而成於陸卬皆屬恨事明洪武樂章率出四學士之筆嘉靖樂章率出議禮諸貴人之詞假孝陵攺命伯溫季廸永陵攺命穉欽君采則其辭定逺追奚斯考父之盛不若是之懦鈍矣】

明詩綜卷八十一

欽定四庫全書

明詩綜卷八十二

翰林院檢討朱彛尊編

郭愛【一首】

愛字善理鳯陽人宣宗聞其才召至京病卒贈國嬪【顧言雲貴嬪事見淑秀集其自哀古體源出蔡文姬得性情之正】

京邸病革自哀

修短有數兮不足較也生而如夢兮死則覺也先吾親而歸兮獨慚予之不孝也心淒淒而不能已兮是則可悼也

司防王氏【一首】

南海人宣徳中女官【顧言云司防宮詞道麗亦椒庭之艷發者靜志居詩話宮官之設見於周官見於戴記漢魏置貴嬪夫人貴人此仿周官之三夫人也淑妃淑媛淑儀修華修容修儀媫妤容華充華此仿周官之九嬪也北史后妃傳有正華令則修訓曜儀明淑芳華敬婉昭華光正昭寧貞範徽和徳猷茂光明信靜訓懼徳廣訓暉範敬訓芳猷婉華明範艷儀暉則敬信此仿周官之二十七世婦也穆光茂徳貞懿曜光貞凝光範令儀內範穆閨婉徳明婉艷婉妙範暉章敬茂靜肅瓊章穆華愼儀妙儀明懿崇明麗則婉儀彭媛修閒修靜愼艷光漪容徽淑秀儀芳婉貞愼明艷眞穆修範肅容茂儀英淑艷正信凝婉英範懷愼修媛良則瑤章訓成潤儀寜訓淑懿柔則穆儀修禮昭愼貞媛肅閨敬順柔華昭順敬寕明訓儀崇敬修敬承閒昭容麗儀間華思柔媛光懷徳良媛淑猗茂範良信艷華徽娥肅儀妙則此仿周官之八十一禦女也唐宋以來參合損益不廢其名明初定設六局曰尙宮尙儀尙服尙食尙寢尙防掌以宮正總六局之事凡出納文籍皆印署之付內史監牒移於外局有四司尙宮之屬有司紀司言司簿司闈尙儀之屬有司籍司樂司賔司贊尙服之屬有司寶司儀司仗司飾尙食之屬有司饌司醖司藥司供尙寢之屬有司設司輿司苑司燈尙功之屬有司制司珍司防司計司防掌儲藏段疋者也官設於洪武五年王氏家南海河南村永樂二年選入宮命與權妃同輦辭曰妾嫠婦也安敢充下陳哉帝重之許歸嗚呼開創之主宮中府中設司分職各有典司後正位乎內夫人嬪禦交贊陰教居有保阿之訓動有環佩之響內無出閫之言防無私溺之授法至善矣其後宮官罷設奄寺乃得橫行王振汪直劉瑾惡已貫盈至魏忠賢攬政暱一客氏深宮更無爲懿安皇后助者𨿽存女秀才女史官空名恆罸提鈴警夜而宮官大抵皆爲奄寺之菜戶矣外而稅礦內而批紅監軍則養冦賊至則開門胎禍之烈一至於此使女官舊章不廢禕衣防翟絳紗貂蟬雍雍肅肅何遽稱九千嵗於大璫之前乎】

宮詞

璚花移入大明宮一樹凝【一作旑旎濃】香倚【一作韻】晚風贏得君王畱步輦玉簫吹徹月明中

【詩話元制嵗責髙麗貢羙女故張光弼輦下曲雲宮衣新尙髙麗樣方領過腰半臂裁連夜內家爭借防爲曽著過禦前來楊亷夫元宮詞亦云北幸和林幄殿寛句麗女侍媫妤官君王自賦昭君曲勅賜琵琶馬上彈明初相沿未攺此孝陵有防妃長陵有權妃也權爲髙麗光祿鄕永均之女善吹簫宮中爭效之寕獻王詩雲宮漏已沈參倒影美人猶自學吹簫王司防亦云贏得君王畱步輦玉簫嘹喨月明中皆爲權貴妃作】

沈瓊蓮【七首】

瓊蓮字瑩中烏程人治初選入掖庭官女學士

【詩話魏有女侍中晉有女尙書迄於唐宋若華姊妹五人皆善屬文昭義節度使李抱貞表薦於朝徳宗召入宮試詩賦兼問經史大義深加嘆賞不以宮妾遇之呼爲女學士貞元後宮中記注若華掌之繼而若昭若憲代司其籍烏程女子沈瑩中初入掖庭泰陵試以守宮論發題云甚矣秦之無道也宮豈必守哉泰陵大悅擢居第一給事禁中授女學士吳興人至今呼爲女閣老瑩中在大內暇飼白鸚鵡教之誦尙書無逸篇此宜載之管彤者也】

寄兄

疎明星斗夜防玉貌花容列女官風遞【一作度】鳯皇天樂近雪殘【一作晴】鳷鵲曉樓寒昭儀引駕臨丹扆尙寢燻鑪爇紫檀肅肅六宮懸象魏春風前殿想鳴鑾

送弟溥試春官

少小離家侍禁闈人間天上兩依稀朝迎鳯輦趨靑瑣夕捧鸞書入紫微銀燭燒殘空有夢玉釵敲斷未成歸年年望汝登金籍同補山龍上衮衣

宮詞【五首】

翠絲蟠防紫羅襦偸把黃金小帶輸中使傳宣光祿宴內家學士出新除

靑霧蒙蒙罩碧牕靑燈的的燦銀釭內人何處教吹管驚起庭前鶴一雙

豆蔻花封小字緘寄聲千里落雲帆一春從不防芳去髙疊香羅舊賜衫

天子龍樓瞥見妝芙蓉殿試羅裳水風涼好朝西坐専把書經教小王

明牕棐幾淨鑪燻閒閱仙書小篆文晝永簾垂春寂寂碧桃花映石橊裙

範氏【一首】

淸江人【一云新凎】梈孫女早寡選入禁中偶題畫寄意髙後見之封爲夫人遣還鄕

【詩話明初識字婦女得舉女秀才入尙功局萬載縣誌載縣民敖用敬妻易淵碧洪武二十六年舉女秀才以疾還鄕又中都左衛千戶陳泰�妻龍玉英孀居亦舉女秀才洪熙元年封大樂賢母範氏殆其選也】

題老嫗騎牛吹笛圗

玉環賜死馬鬼坡出塞昭君怨更多爭似阿防牛背穏笛中吹出太平歌

曹靜照【六首】

靜照字月士宛平人泰昌元年選良家女入宮李自成犯闕隨內監劉至南京開剃爲尼

宮詞【六首】

到面東風只自知燕花牌子手中持椒房領得金龍紙勅寫先皇禦制詩

一樹寒花冒雪開幽香寂寂映樓臺女官爭簇傳呼近知是鸞宮選侍來

寶妝云髻軃金衣嬌小丰姿傍玉扉新入未諳宮禁事低頭先拜段純妃

口勅傳宣幸玉熙樂工先候九龍池裝成傀儡新番獻盡日開簾防水嬉

閱徧司農水旱書君王減膳復齋居禦廚阿監新承旨明日羮湯不進魚

儉徳慈恩上古稀他方織錦盡停機赭黃禦服重經澣內直才人著布衣

【詩話諸詩見紅蕉集其云防昌元年選良家入宮按慶陵在位只一月實錄所載禮儀房長隨董國用將宮女趙永祿等八口發其親戚領去於時魏給事應嘉疏言怨女出宮古來盛徳之事自穆廟至先帝兩朝凡五十餘年矣其間侍從宮人空閒無職何啻千萬數人情垂老倍思其鄕卽此一事不必問有例無例慨然獨斷施行則仁慈無極言𨿽未見行然不聞有選良家女子之事當再考之故老野史】

宋蕙湘【一首】

蕙湘南京宮女年十四遭掠

題汲縣壁

風動江空鼖鼓催降旗飃颭鳯城開將軍戰死君王系薄命紅顏馬上來

明詩綜卷八十二

欽定四庫全書

明詩綜卷八十三

翰林院檢討朱彞尊編

秦藩【二人】

朱敬錪【一首】

敬錪字季量秦湣王樉八世孫有自吟亭詩艸【靜志居詩話季量詩太淺率曩富平李孔徳曽以秦藩二詩集見貽久乃失去不復再覩當更訪之】

江邨雨夜

驟雨連山黒荒邨夜色侵瀟瀟霑暗壁颯颯動秋林江鴈濕難度艸虫寒更吟愁人當此夕寂寞倍闗心朱誼防【四首】

誼防字子斗秦湣王九世孫有集

【詩話子斗才情橫溢極爲富平李孔徳所稱覽其祀竈千一百二十字𨿽未悉工而浩涆不可及也】

雜詩

欹器不受盈槖籥出以虛持是律吾躬可以例捲舒澡發奉嚴訓兼受詩與書砥礪愼立節鄕裏流嘆譽世變觸駭浪時窮遁荒墟昔爲桂與蘭今爲櫟與樗昔出擁髙蓋今行無柴車舊交零落盡羸老隨樵漁里正肆搜括唾靣不敢除內省𨿽不疚防觀嗤賤愚惓焉顧墳墓不忍捐此軀彊顏畱纊息不絕將焉如

冬日開元寺訪子新茂之不遇

世變僧猶在城崩寺尙存終傷遊客少益信法王尊欲雪天垂暮重霾地轉昏無緣逢二妙惝怳返荒邨

祀竈詩

旅食隨遷次僑居傍酒壚饔飱資釜甑炊防立庖廚曲突焦埃墨橫牕黯垢污水妃臨正位火徳稟神符五祀由三代諸卿曁大夫精禋煩祝史側媚矧亡俘臘月驚春早溫風感嵗䢐幸存恆局申禱敢踟躕汛埽勞箕帚香燈照塈塗主人防跽拜子姓儼奔趨白犢何年有黃羊此地無豚肩虧博碩菟髕潤雕枯奠薦先陘竈尊崇復奧隅硬黏簠簋瑣果罥盤盂祼地宜如在登天諒不誣赫煙騰皁蓋烈焰走騂駒謁帝攀金陛朝元集絳都奏章通太乙闗請凂靈巫昭格惟聲響防情竊覬覦干戈逢喪亂墳墓幾榛蕪樵采悲翁仲椎埋泣湛盧孫階馴稚犬子捨保童烏日日牀邊筆年年戶左弧空齋畱破硯寒食酹芳壺別有深祈願因之切嘆吁壹戎初底定百揆待匡扶庶寀窺臺鼎將軍戀鼓枹武功勤逺略文敎未全敷僞俗澆淳朴訛言狃誑防閭閻驅罔象闤闠竄於菟怪蠍歕冰過妖蛟挾浪麁颶飇來廣漠雹雨墊平塗麥豆余萁蔓樓臺毀墁圬劇聞塡滻灞幸不到江湖嶺嶠𨿽枝葉邦畿實榦株北辰當紫禁南極邈蒼梧鄭使終歸晉山公豈患吳墄階聞羽籥府藏朽彤弧持防頻逃伍探丸賸有徒殘邨憑賂免完堡受兵屠城郭稀鳶鵲郊坰沸蟪蛄風黃馳響馬月黑嘯封狐濟濟寧多士盈盈燦麗姝巧環垂項領嚲帽綴雕瑜章句深穿鑿衣裳侈僭逾彩毫矜不律繡防壓諸於廢壠招屯種新畬怕責租瘡痍兼稊稗脂髓怯錙銖隠沒棲丘貉飄颻泛水鳬市魁爭狡獪里正肆捓揄是事誰爲宰斯民望愈孤中央蘇混沌鯈忽謝鑽刳號慟投錘斲神通返體膚至仁回浩蕩大智用糢糊輿蓋還髙下圓方偹楷模一元調玉燭七政順璇樞化育殷亭毒形生盡息蘇眞官辭旭殿恩詔下云衢黃雀酬陰隙金雞宥罪辜八風推鉅韝二气湊鈞鑪民物更鎔鑄人才誕聖儒九重陪舜禹六合際唐虞勲伐追伊傅文章襲典謨經綸恢防縣禮樂耀寰區簴業銷鋒鏑艨艟洗舳艫匝瀛躬稼穡率土罷徵輸雪夜輕收蔡炎荒薄渡瀘蕭墻安鄪郈社稷定顓防比屋擔珪組吞舟決网罛吳禽歸翡翠越樹卻珊瑚嘉運爭寧謐彞倫罔斁渝孔懷諧伯仲好合共妻孥朋類堅膠膝姻聮托柿柎過庭承對問入裏應歌呼機杼家家錦耡耰處處珠醴移甘井水飴變苦原茶緑濺沈浮蟻靑幹子母蚨中州囚防貐北海放騊駼鸑鷟重銜籙龍再啟圖君臣交警戒朝野洽歡娛粟帛兼頒賚鐘鏞畢賜酺千秋亨大有萬國信中孚嫠婦憂忘緯終軍慨棄繻請纓傷耊老攬鏡媿睂須不忍懷迷寶深愁厠濫竽向空書咄咄淩險視瞿瞿蓬堵慚今我田守故吾無能安卼何計岀﨑嶇司命如瞪目迷魂似隕軀依稀聞咐囑叱吒戒誇訏忌諱時難觸嫌疑世所拘挈缾他自哲躍冶爾何愚足繭防蹉跌唇緘愼囁嚅耐寒饒契闊獻嵗在斯須更始邀光寵維新就快愉權宜綏福履次第啐屠蘇涸轍窮鮒欹巢哺好雛探環驚了了啼牖聽華表晨歸鶴松門夜防鼯漸添丁熾盛全減涕沾濡道苑行舒轡詞場且弄觚晤談來勝侶傲睨哂狂奴譽聞身文繡哦吟口豢芻但佳興致莫恨久衰臒怳若施鍼石幡然已痛痡引吭餐沆瀣透頂灌醍醐沍澤開融靣陽林坼凍趺鶯花催爛漫紅紫雜縈紆哀樂情非異飛潛迹固殊宻云懸沛澤其雨斷斜晡霜防休酣戰曦車弭迅驅防畱三捨景末照及桑楡

題旅捨

空有千金意難酬一飯恩再來逢漂母不復念王孫

周藩【五人】

朱安【二首】

安周定王橚孫

夏夜寄懷謝山人時客汾陽

良夜孤淸賞懷君倍黯然客星一以別明月幾回圓紫塞云邊樹靑山雨後天相思何處寫隨意有冰

送李子和山人遊西蜀

諭蜀文誰著風流漢長卿欲投巴子國定向錦官城羸馬衝山色哀猨雜樹聲武侯遺廟在瞻謁重含情朱睦防【三首】

睦防字灌甫號西亭周定王六世孫萬曆初舉宗正有陂上集

【詩話西亭以好客聞藏書爲海內第一世所傳萬卷堂書目不列卷數撰人非故籍也予家藏有聚樂堂藝文志四冊俱詳列卷數撰人系陂上鈔本曩孫侍郎耳伯筮仕祥符從西亭子竹居交契借鈔經解頗多今其撰述十存一二而已】

送舜符

疇昔慕遊遨與君數朝夕稍申初服懷共結沈冥迹促膝究微言披情閱仙籍盼瞇恣丘樊畱連眷泉石星霜歘云變婉孌成離析撫景念夙懽卽事興今戚末路誰能同素心不可易淒淒冬日黃渺渺寒流碧暫捨故園林逺適京華陌時有北風來因聲慰岑寂

送鄭處士信之還歙因憶同遊諸君子

同調日云稀憐君復逺違靑山雙屐在白首一帆歸野燒浮殘雨寒林散夕暉因玆憶疇昔相對各沾衣

答田六深甫鄭二信之過陂上

豈是譚經所眞成載酒廬竹停仙客騎花翳孝亷車秉燭驚山鳥調琴出浦魚悠然對孤嶼宛在水中居朱睦橫【一首】

睦橫字仁庵周定王六世孫輔國中尉其子勤輯其詩及已作下及孫朝題曰三業集

送春

風吹飛絮防池蘋無那傷春又送春試上驛樓髙處望落花無主更愁人

朱勤【二首】

勤號南渚睦橫子封奉國將軍

學仙

學仙貴養气舉世少其眞放之彌六合返則在吾身日月卒有毀藥石寧足珍非吾好妖妄但爲知者陳巖穴亦多誤不獨朝市人

朱仙鎭嶽王祠

未遂黃龍飲金牌止渡河艱難終奉詔痛哭乃回戈三字翻成獄千秋尙挽歌不知廊廟計何苦但求和朱朝【一首】

朝字汝升號崇岡勤子

郊居雜興

杏花漠漠桞路出隋隄十里南一夜水深三十尺朝來网罟集深潭

齊藩【二人】

朱慶【一首】

慶字仲望髙皇帝第七子榑封於齊建文元年廢爲庶人永樂初復封四年奪爵安置廬州子孫俱爲庶人散居南京慶有籜冠集【王元美云王孫詩能直寫胸臆不剽襲人自合古轍】

秋日送李文仲訪友新安

正值悲揺落那堪送客舟白雲江上晚紅樹驛邊秋細雨潤琴幔涼風添酒籌逢迎有知已暇日卽登樓朱承防【一首】

承防字國華齊王孫

送茅平仲

置酒長幹路談深夜未闌山川牽恨逺風雨逼年殘天迥孤防沒江空獨雁寒從玆君別去月共幾時防

魯藩【二人】

朱觀熰【二首】

觀熰字中立鉅野僖順王孫封鎭國中尉有濟美堂稾

【詩話中立好爲詩𨿽格調卑卑亦復自喜嘗輯山東諸家詩曰海嶽靈秀集】

趙康王哀詞

帝子東平侶浮名夢已殘叢臺春色冷澠水舊盟寒客散誰彈劍花飛自繞闌茫茫天地外何處駕靑鸞

送毛敎授還山

未老思投老欲歸便得歸緇塵今漸逺不上芰荷衣朱頤琢【四首】

頤防魯荒王檀七世孫封鎭國中尉

登兗州城樓

步上西城樓北望傷我心秋風吹大陸落日薊門陰霜被寒渚白鴈號中林孤飛何棲止嗷嗷悲不禁怵惕結心曲歸寫丘中琴朱感人意淒然發哀音中夜不能寐撫桐動沈吟

寄懷邢子願侍禦

相憶未相識髙名空復聞時因薊北鴈一望濟南云謝傅靑山屐羊欣白練裙風流誰可千載獨夫君

賦得爲我彈鳴琴贈王生

憐君多雅調爲我彈鳴琴曠矣丘中賞兼之物外心夜深山鬼泣江淨水龍吟曲罷無人解松風披素襟

蟋蟀

蟋蟀闗何事哀音入夜偏寥寥閒永漏切切亂鳴乍逐防風斷還從疏雨連閨中有思婦怪爾不成眠

遼藩【一人】

朱術【一首】

術字均焉簡王植七世孫輔國中尉換授鎭江通判遷戶部主事有綦組堂集

【詩話明初舊典宗室子不與內外銓除後因禦史李日宣等所請援祖訓換授之法言皇族宜通仕籍得防行寕王孫子鬥詩云爵人本至公立法無頗偏大訓手自訂百度何森然郡王有孫子所司驗才賢換授凖任用升轉遵常銓諒哉二柱史抗章排拘攣先帝展科目今皇命試官椅桐委斷壑被以朱絲驑在外廏防以珊瑚鞭蓋紀其事也天啟辛酉晉藩慶成溫穆王表桐之曽孫愼防始舉辛酉山西鄕試明年壬戌賜同進士出身除中書科中書舍人歷精膳主事至崇禎戊辰寧藩瑞昌王孫統鉓由進士攺庶吉士累官南國子祭酒自後甲戌則蜀藩奉寧藩統銍銍謀防子也丁丑則寕藩統鐀統庚辰則周藩朝防在寕藩綂鉟癸未則代藩鼎廷壻寧藩綂議汴皆以宗支取甲科而均焉得授鎭江通判其官戶部陜西司主事曽召對平臺奏請仍設漕運總兵而思陵不允也後賊旣防秦廷臣有撤寧逺守闗門之議思陵心動以問羣臣吳太常麟徴昌言撤之便而輔臣陳演力持不可而止使闗門有備而漕運有兵互相聲援何至巨冦如入無人之境哉然則均焉所對亦曲突徙薪之一策也均焉詩多至數千首率爾而成不費持擇元夕詞結句與白傅歌舞屏風花障上幾時曽畫白頭人同一愾已】

元夕詞

春風如箭月如梭良夜匆匆瞥眼過聽到眾中喧笑處老年人少少年多

寧藩【七人】

朱多【二首】

多字宗良寧獻王六世孫封鎭國中尉有朱宗良集

【詩話宗良佳句頗多如闗山曉月趨三輔鴻雁秋霜度九河太室出云來苑裏黃河如帶掛城頭路經軒後臨戎阪山接髙歡避暑宮格調髙華惜全詩未見】

雨

觸石陰霞北嶺遙逗風寒雨入檐飄天涯故舊惟孤枕篋衣裳只敝貂綻雪蘆花紛歷歷經霜楓葉莽蕭蕭還應撼郭濤聲急只怪空江上夜潮

塞下曲

平明飛騎扣闗門漢將新收吐谷渾從此天山傳白羽不敎公主嫁烏孫

朱多炡【八首】

多炡字貞吉寧獻王六世孫封奉國將軍卒後私諡曰淸敏先生有勌遊稾

【詩話貞吉與從兄多煃用晦並有詩名用晦與金徳甫交契王元美入之續五子之列然其詩無足觀不若貞吉之有爽气也貞吉好遊變姓名爲來相如蹤迹徧吳越間其子謀堚亦效之變姓名曰來鯤字子魚出遊吳楚有集行世臨川湯若士爲之序所傳溪樓連夜雪山縣隔年春其警句也】

送蔡氏

爲別旣不易贈言良獨難小人各自媚君子乃憂嘆投漆必以膠合椒必以蘭子其寧爾心失意古所安

十四夜玩月

玉繩界西陸澄空淨如澣庭柯零露早見圓景滿悄焉增永懷頓令衣帶緩四气無終極人生一何短心悲雍門操涙隕山陽管䢐謝子山丘淒其我華館臨觴慘不怡憂來莫能款

龍沙

龍沙駐蹕地皇祖紀南徵艸昧君臣定壺漿父老迎平臨章貢水逺視灌嬰城今古雄圖在低徊落照明

對雨

苦雨何曽歇愁陰暗不開春寒緱氏嶺雲暮楚王臺戲水饑鳶過褰簾濕燕來靜防雙屐齒無事長莓苔

別胡雲從

故侶三年隔離懷一醉銷煙花桃葉渡春艸豫章橋末路難爲別名山許見招天涯惟有夢相逐往來潮

張敍甫園中牡丹作千花賦此賞之

暮春之初天气新日日銜杯誰主賔石家錦幛四十里漢闕粉黛三千人淸絲急管巧相聒伏雨防風橫見陳繁華狼藉且如此不醉恐礙花神嗔

寄黎君寔司訓

君才不薄廣文官依舊靑氊一片寒家近郵筒傳自數地偏書籍借應難懷人夜雨防蕪艸畱客春風苜蓿盤聞道出遊堪累月只餘山色滿吟鞍

泊長蕩

蒹葭一望暮蒼蒼長蕩湖頭煙水長怪道今朝楓葉盡夜來七十二橋霜

朱多防【一首】

多防字知白寧恵王第四子石城恭靖王奠堵之孫

【詩話南昌郭外有龍光寺萬曆乙邜二月豫章詩人結社於斯宗子與者十人知白之外則宜春王孫謀文翰瑞昌王孫謀雅彥叔石城王孫謀防鬰儀謀圭禹錫謀臶誠父謀堢藩甫謀墾辟疆建安王孫謀防更生謀垔禹卿謀緝其詩曰龍光社艸郡人都察院右都禦史掌工部尙書事徐作汝念邢部主事張壽朋衝龢序之】

秋日社集

躧步出郭門涼沙朗朝日迆邐入叢林花宮丹漆巍巍豫章臺萬木四排比【音必從白香山讀】髙防集友於討論及刋述淸風吹素襟古調和瑤瑟防心豈在逺快意亦多術遙睇天際帆翩翩若風乙

朱謀防【四首】

謀防字郁儀寧獻王七世孫以中尉攝石城王府事旣卒豫章士人私諡貞靜先生有枳園近稾【雷元亮云郁儀古體出入漢晉溫厚典則近體頡頏初盛髙渾雄麗而又之以典籍參之以多聞足以名家】

楊計部曙宇載商甕漢壺千里相餉短篇志謝

古陶出古丘閎深容斗許駮犖繡土花不知幾寒暑使君河北來載以入東楚欣然脫相贈何異獲鐘呂謂予古人風因之代縞紵豈無珠玉珍雅志非其所摩挲三嘆息髙誼誰當侶寘彼圖史間春秋惟爾汝

送黃貞父入覲

脂車秣良駟冠蓋如雲浮駕言趨上京述職遵諸侯王事旣有程肅肅塗路修及玆正元初奉璋覲宸旒君抱廊廟資髙視徧九州岀兼卓魯聲入與防龍遊翔螭作時雨膏澤布陵丘壇石百里城豈足長淹畱揆予慕髙義夢想托綢繆賦詩申素衷踧踖翰墨儔淸風播蘭令徳樹千秋願崇華岱尊黃髮長優遊

送姚龍文還永嘉

百卉懷芬芳當春欣所觀時風和且柔好鳥鳴其間萬彚何熙熙我思獨盤桓良友當逺別惜此防靣難握手臨郊衢一往莫可攀願得少須防言笑暫爲歡毋金玉爾音慰我遲暮顏

燕至

芳艸無數綠雜花相間紅誰將雙燕至一一舞春風朱謀防【五首】

謀防字康侯更字公退寧獻王七世孫有羔鴈淹畱蕪城巾車四集【姚園客云康侯詩如雨斷山靑霞催月出淸冷之中每成艷句又雲南昌王孫多稱詩而康侯拔出】

客秦郵呈別閻使臣

淮田三嵗潦民已半爲魚日下司農檄星馳使者車市煙初寂寂鄕夢亦蘧蘧刺史今元結瘡痍可漸舒

甲寅春日江邨卽事【三首】

水市沙墟地更偏卑棲無用買山錢荒廚慣乞漁家火行李時登估客船鐡柱江聲連野郭香鑪雲气隔湖天遊蹤到處堪經月豈待男婚女嫁年

綠水園亭白版扉輪蹄出郭到應稀江雷乍殷龍兒長社日初晴燕子飛飯熟東田觀午饁酒香西捨典春衣長堤何處無芳艸莫怨山中客未歸

江村負郭阪田多田舍風光艸樹和孤鳥立殘牛背雨小魚吹散鴨頭波買山忽被髙僧笑擊壤閒聽老父歌猶幸代耕余薄祿門無胥吏夜催科

寄賀文湛持入東閣

焚魚學士最淸華五世承恩太史家歸沐不言溫室樹入朝時艸內廷麻吳中舊宅卑依市都下新堤淺築沙儻爲故人炊脫粟靑門來種邵平

朱謀堢【一首】

謀堢字藩甫寧藩石城王孫

九日誠甫宗侯招登明逺樓防集分韻得無字

有約登髙興不殊天涯朋好接歡娛寒生南浦楓初落秋入東籬菊尙無詩派西江存大雅賔筵左顧敕中廚風前剰有參軍帽醉後終須倩客扶

朱謀圭【一首】

謀圭字禹錫石城王孫

秋日龍沙社集

結駟城外遊眷此郊原靜﨑嶇陟龍沙悠然見西嶺風日暢幽懷煙光澹雲影松門初地開淸磬出禪境黃菊籬下繁紅芙木末冷心目旣雙淸和歌答佳景擾擾塵中眞樂誰其領

沈藩【六人】

朱恬爍【一首】

恬爍號振庵沁水莊和王仲子封鎭國將軍【李時逺云振庵詩圓熟動合矩矱】

【詩話振庵五言入格如雲迎芝蓋轉花傍藥欄開寒葉飛官路霜風滿驛樓香雲飛貝葉法雨下天花不失爲初唐人語】

送吳平川判府致政歸桐城

歸路東風晚淒心向夕煙靑山相送日白首倦遊年人渡春江上帆飛暮雨前知君投老去生事在林泉朱恬烷【一首】

恬烷號達庵沁水莊和王叔子封鎭國將軍有達庵集【李時逺云逹庵古詩近選近體有韋柳風致】

感遇

虫鳴虛堂明月照髙樹佳人不我過相思隔雲路人生無百齡奄忽若朝露努力求功名名成發已素窮通各有時達人守天賦

朱珵㙧【一首】

珵㙧字純甫恬爍子封輔國將軍有玉田集【李時逺云玉田近體爽朗瓌奇】

長信怨

永巷風偏入深宮月易斜空牀愁獨守中夜起長嗟托意題團扇驚心見落花思君情不極惆悵減容華朱珵圪【一首】

珵圪字崇甫恬爍子封輔國將軍有玉澗集【李時逺云玉澗諸體皆備簡逺華麗兼而有之】

芳樹

嘉樹晝芳菲重重在春苑風來翠幄褰日映朱簾捲嫩萼正葳防柔枝亦繾綣不惜與君攀無令歳華晚朱珵圻【一首】

程圻字京甫恬烷子封輔國將軍有玉林集

再逢友人

道逺頻馳夢情深只寄書相逢俱淚下翻似別離初朱效鐊【一首】

效鐊字馴甫封奉國將軍有壺峯集

夏日防伯王園

避暑梁王苑樓深翠竹間風生三徑爽日映八牕關作賦依芳沼開尊對逺山中林容小阮醉後未言還

唐藩【二人】

朱碩爋【二首】

碩爋字孔炎唐定王桱五世孫封鎭國中尉有南陽集

【詩話南陽公子博雅工文所爲詩頗饒錢劉風致】

送王山人遊楚

門前楊桞樹風亂麯塵絲日暮臨溪別春帆適楚時人煙揚子渡山木偃王祠處處生芳艸悠悠千里思

邵山人子俊見過話遊梁事

有客擔簦過艸堂一尊風雨話遊梁鴈池寂寞芙蓉冷逢著行人說孝王

朱器封【一首】

器封字子厚碩爋子有巢園集

【詩話子厚入弇州四十子之列而集不見傳】

遊仙

劉安守天厠彼乃赤帝精左右在帝側翺翔排玉京白雲蔽丹巘五鳯啾啾鳴石階秀朱艸餌之可長生舉手謝人世爾曹等蒼蠅

益藩【一人】

朱常【一首】

常字防良益端王四世孫

古怨

妾思亂如絲纒緜無斷絕難將摻摻手解得心中結明詩綜卷八十三

欽定四庫全書

明詩綜卷八十四

翰林院檢討朱彜尊編

【靜志居詩話婦人詩集始於顏竣殷淳爰有徐陵李康成玉臺之編蔡省風瑤池之詠代加甄綜韋縠才調集輯閨秀一卷宋元以降選家類不見遺明則酈琥之彤管遺編張之象之彤管新編田藝衡之詩女史劉之汾之翠樓集兪憲之淑秀集周履靖之宮閨詩選鄭琰之名媛彚編梅鼎祚之女士集靑泥蓮花記姚旅之露書潘之恆之亙史趙問奇之古今女史無名子池上客之名媛璣囊竹浦蘇氏之胭脂璣蘭陵鄒氏之紅蕉集江邦申之玉臺文菀方維儀之宮閨詩史沈宜修之伊人思季嫺之閨秀集其文亦云富矣然靑黃雜揉眞膺交錯近齊南王考功士祿悉從考正爲然脂集發凡起例有要有倫而予斯編亦稍糾羣書之紕繆焉】

郭貞順【一首】

貞順潮陽周伯玉妻明初師下嶺南指揮兪良輔徵諸寨之未服者貞順從伯玉居溪頭寨作詩上之良輔覽詩大喜一寨得全

上兪將軍

將軍開國之武臣早附鳯翼攀龍鱗煙雲慘淡徧九野半夜捧出扶桑輪前年引兵下南粵眼底羣雄盡流血馬蹄帶得淮河冰灑向江南作晴雪潮陽僻在南海濱十載不斷干戈塵客星移處萬里外天子亦念遐方民將軍髙名邁千古五千健兒猛如虎輕裘緩轡踏地來不減襄陽晉羊祜此時特奉明主恩金印斗大龜龍文大開藩衛制方面期以忠義酬明君宣威布徳民大悅把菜一笠誰敢奪黃犢春耕萬隴云犛龍夜臥千秋月去嵗壺陽戍守時下車愛民如愛兒壺山蒼蒼壺水碧父老至今歌詠之欲爲將軍紀勲績天家自有如椽筆願屬壺民歌太平磨厓勒盡韓山石

張紅橋【一首】

紅橋閩縣人膳部林鴻外室

遺林鴻

一南一北似飄蓬妾意君心恨不同他日歸來也無益夜臺應少系書鴻

田娟娟【一首】

娟娟工部郎木涇元經之室

慰元經

碧玉杯中琥珀光燈前把勸阮家郎不須苦憶人間世萬樹桃花卽故鄕

孟淑卿【一首】

淑卿蘇州人訓導孟澄之女自號荊山居士【徐昌谷云淑卿詩零落已多其傳者直欲與文姬羽仙輩爭長顧言云荊山居士之論謂作詩貴脫凡化質閨人不可有鉛粉气覽其詩果然魚機之亞也】

題畫

嶺樹盤云上溪回路轉斜晚來煙靄合何處問山家陳懿徳【一首】

懿徳長興人移居仁和南康知府陳敏政之女嫁同縣李昂【景泰甲戌進士】官至右副都禦史【顧言云夫人詩集頗富句如深院雪消芳艸緑小園風過落梅多情致幽絕足爲女郎之秀】

閩山道中

行盡山蹊路渺茫幾家茅屋對斜陽引泉竹澑穿廚入墮粉松花繞舎香樵徑無人閒臥犢石田初雨漸分秧平生頗有山林癖欲向溪邊結艸堂

朱妙端【四首】

妙端字仲嫻號靜庵海寧人尙寶卿朱祚女光澤教諭周濟妻有靜庵集【顧言云靜庵籬落見梅詩可憐不遇知音賞零落殘香對野人或譏其以所配非偶形諸吟詠予讀其鶴賦云何美人之見獲遂羈絡於軒墀防主人之過愛聊隠迹而棲遲斯可謂怨而不怒矣詠虞姬云貞魂化作原頭艸不逐東風入漢郊何其詞義之烈烈也】

【詩話靜庵詩頗流麗於歸之後移家海鹽故淑秀集明詩粹明詩妙絕俱作海鹽人】

白紵詞

西風蕭蕭天雨霜館娃宮深更漏長銀臺絳蠟何煌煌笙歌勸酒催華觴美人起舞雪滿堂淸歌宛轉飛雕梁君王沈醉樂未央臺前月落天蒼蒼【方維儀云𨿽乏新奇而句句鏗鏘】

客中偶成

異鄕久爲客風雨阻歸程兩岸數峯碧孤舟一羽輕篷牕殘燭在煙樹早鴉鳴坐待東方曙依稀見海城【周靑士云極似郭良曉行之作】

竹枝詞【二首】

西子湖頭賣酒家春風搖曳酒旗斜行人沽酒唱歌去踏碎滿隄山杏花

橫塘秋老藕花殘兩兩吳姬蕩槳還驚起鴛鴦不成浴翩翩飛過白蘋灘

馮銀【一首】

銀字汝白瓊山人教諭源之女歸同邑唐繼祖有孝行

【詩話汝白讀顏子簞瓢陋巷舎書起而作曰吾𨿽居陋巷朝焉命僕以耕則有餘食矣暮焉督婢而織則有餘衣矣暇與子觀書則有餘樂矣吾其與顏氏之子同儔哉臨髙王同知佐爲志其墓稱其幾於知道云】

暮春

緑暗紅稀春已深嬾聽杜宇喚歸音凋榮何限人間事獨倚篷牕數過禽

鄒賽貞【一首】

賽貞當塗人贈監察禦史謙之女翰林編修濮韶之母封孺人有士齋集【潘景升云孺人詩文端嚴典雅惜幼之所習長之所從皆在苜蓿齋中未免涉寒酸气】

【詩話士齋女嫁費文公其詩甚庸都無林下風致】

中秋有懷

銀漢無聲夜夜淸良宵忽感宦遊情東山遙望人千里想亦停杯對月明

潘氏【二首】

氏臺州人山東副使潘應昌女貢士裘致中之妻自號碧天道人有碧天道人存稾

水亭

園亭當水中兩岸蘆花沒夜久人未眠碧水蕩秋月

秋詞

翻翻黃葉落西風月滿池亭秋夜空黃菊酒香人已醉白蘋江冷渡飛鴻

茅氏【一首】

氏太倉衛人陸震之母

賣宅

壁有蒼苔甑有塵家園一旦屬西鄰傷心畏見門前栁明日相防是路人【顧言云寡婦賣宅之作志尙端嚴】

王素娥【一首】

素娥號檗齋紹興山陰人歸部吏胡節節死不嫁

渡錢塘

風微月落早潮平江國新晴喜不勝試防小舟輕似葉載將山色過西陵【顧言云思朗致新】

陸娟【一首】

娟華亭人陸徳蘊之女馬龍妻

代父送人還新安

津亭楊栁碧人立東風酒半酣萬防落花舟一葉載將春色到江南

儲氏【一首】

氏泰州人大學士瓘女嫁興化舉人成學

雨後

夭桃灼灼倚牕前春色繽紛帶紫煙昨夜雨聲來枕上惜花人醒不曾眠

屈安人【三首】

安人華陰人總督漕運右副都禦史直之女嫁參議朝邑韓邦靖封安人有集

【詩話安人早慧十齡刺繡聞父訓諸子盡得其解防令賦詩悉合矱度其詩康徳涵序之】

登江樓

登髙樓兮見西風吹水之潺湲水東去以不回兮客思歸其何年

送夫入覲

君往燕山去棄妾雒水旁雒水向東流妾魂隨飛揚丈夫輕離別壯志在四方努力事明主肯爲兒女傷君有雙親老垂白坐髙堂晨昏妾定省喜懼君自量珍重復珍重丁寧須記將旣爲逺別去飲余手中觴莫辭手中觴爲君整行裝陽關歌欲斷栁條絲更長

述懷【自注是嵗弟之燕妺歸商親在華下余居渭北】

淅淅北風起蕭蕭木葉稀寒花愁更發鴻雁獨南飛秋入商山裏天長渭水西思歸歸未得悵望淚沾衣馬間卿【一首】

間卿字芷居上元人少卿陳沂繼室封安人有芷居集

苦雨

終日雨翻盆愁人欲斷魂嶺雲生屋角野水沒籬根楊葉藏深徑棃花靜掩門聲聲偏入耳寂寞自朝昏黃安人【二首】

安人遂寧人黃簡肅珂之女修撰楊愼之繼室封安人【王元美云夫人寄外之作用修答和皆不及也陳臥子云其調𨿽別自是成章髙寓公云夫人是詩才情殊勝特嫌韻重陽字首句不如以湘字易之郎士元送李敖詩云莫信潮湘書不到年年秋雁過巴東亦有本也】

【詩話美人娟娟隔秋水杜子美句也其雨怨朝陽阮嗣宗句也黃魯直寄蘇和仲詩用之曰美人美人隔秋水其雨其雨怨朝陽楊夫人復用魯直語寄用修正陸平原所云襲故彌新者】

寄夫

雁飛曾不到衡陽錦字何由寄永昌三春花栁妾薄命六詔風煙君斷膓曰歸曰歸愁嵗暮其雨其雨怨朝陽相憐空有刀環約何日金雞下夜郎【方維儀云不纖不庸格老气逸】

寄升庵

嬾把音書寄日邊別離經嵗又經年郎君自是無歸計何處靑山不杜鵑

李玉英【一首】

玉英錦衣衛人

【詩話正徳中錦衣衛千戶順天李雄西徵陣沒遺孤五人子二曰承祖曰亞奴女三曰桂英曰玉英曰桃英諸子皆前妻所產惟亞奴後妻焦氏生焦欲圖親兒繼襲雄死令承祖往戰場防父骸骨覬其陷於非命而承祖竟抱骨以歸焦乃鴆死承祖支解而埋之又以桂英鬻豪家爲婢玉英頗知典籍年十六伶仃窮迫作送春詩云云又作別燕詩云新巢泥滿舊巢欹泥滿疎簾欲掩遲愁對呢喃終一別畫堂依舊主人非焦指詩詞謂有外通等情俾舅焦榕執送錦衣衛誣以奸淫不孝擬淩遲嘉靖四年夏差太監審錄罪囚凡有事枉人寃許行陳奏於是玉英具本托其妹桃英賫奏訟寃疏略云臣年十二遇皇上嗣位徧選才人府尹以臣應選禮部憫臣孤弱未諳侍禦發臣寧家臣年十六伶仃無倚是以濫形吟詠感諸身心寄諸筆札蓋有不得已而爲言者柰何母恩𨿽廣勿察臣衷但玩詩詞以爲外通拿送錦衣衛本官誣臣奸淫不孝擬剮罪臣在獄日久有欺臣孤弱而興不良之心者臣撫膺大慟獄中莫不驚惶臣素不才鄰里何無糾舉乃以數句之詩防風捉影陷臣死罪臣之死固無憾十嵗之弟毒藥鴆死肢解埋棄果何罪乎臣母之罪臣不敢言凱風有詩臣當自責陛下俯察臣情將臣詩句付有司委勘有無淫姦實情推詳臣母之心盡在不言之表則臣亡父母之靈亦可慰於地下矣有旨命三法司防勘焦氏論斬玉英著錦衣衛選良才作配焉按玉英二詩本無闋涉而緹師乃坐以極刑由是推之寃獄難以悉數矣】

送春

柴門寂寂鎖殘春滿地楡錢不療貧雲鬢霞裳伴泥土野花何似一愁人

端淑卿【一首】

淑卿當塗人教諭端廷弼女儒官芮儒之妻有緑牕詩稾【章元禮云淑卿詩防醇而節和沨沨有致】

隋栁

煬帝宮中栁凋零幾度秋蟬聲悲故國鶯語怨荒丘行殿基仍在空江水自流行人休折盡春日更生愁斗娘【一首】

斗娘松江女子嫁姚生

【詩話斗娘送夫之詩見沈津吏隠錄】

送夫

逺逐風塵路遺書滿目愁思君不成寐河畔看牽牛【沈潤卿云語意淸雅】

毛鈺龍【一首】

鈺龍麻城人雲南按察僉事鳯韶之女嫁少保劉天和孫守防夫死誓不逾閾鄕人稱曰文貞夫人

【詩話節婦奉姑樓居不廢吟詠年七十九目無見猶使甥輩讀之句如桃花暮雨煙中閣燕子春風月下樓詩句怕題新節序淚痕多染舊衣裳讀之哀動頑艷】

鏡

樣出秦宮制團團寶月回虛空開物象心迹逺塵埃影覆香羅帕光生碧玉臺繡囊鴛鳥並珍重嫁時裁於太夫人劉氏【一首】

氏谷城人嫁府同知於玭文定公愼行母也

故城

暮云深鎖故城春緑樹蒼煙舊白蘋昔日髙樓雙燕子定巢無處往來頻

楊文儷【三首】

文儷仁和人工部員外應獬女余姚孫陞繼室封夫人詩附見家集

【詩話孫文恪初娶於韓後娶於楊諸子登進士榜者四人太保吏部尙書淸簡公鑨文中禮部尙書鋌文和太僕卿錝文秉兵部尙書鑛文融皆楊夫人教之示文融詩云何待三遷教傳經有父兄蓋謙辭也夫人精帖括斷決不爽相傳文融會試後錄其文呈母夫人笑曰淡墨𨿽書第一未免齧筆似魚非文之絕品也或言夫人有髯年過百齡云】

秋日懷親

玉露沾花濕金風入幕涼天連秋水碧山帶晚煙蒼撫景嗟時序懷親憶故鄕倚闌凝佇久心逐雁南翔

采蓮女

邪溪采蓮女日出蕩輕橈慣識溪中路歌聲入畫橋

聞徴瓦氏兵至

傳聞瓦氏勇超羣萬里徵來淨冦氛多少材官屯海畔策勲翻仗女將軍

顧氏【一首】

氏昆山人顧茂儉之妺皇甫子循之甥嫁孫僉事爲婦【何元朗云春日一詩可置玉臺新詠中】

春日

春雨過春城春庭春艸生春閨動春思春樹滿春鶯鄧氏【一首】

氏眉山人訓導先健女適敍州戶部郎金寛

寄外

鎭日多愁屢廢餐閉門獨坐遣應難庭前別我春猶在月下懷君春又殘萬防落花誰著眼一聲飛雁獨憑闌夢回湘簟無消息更啟前書仔細看

王虞鳯【一首】

虞鳯字儀卿候官人有罷繡吟年十七卒

春閨

濃陰栁色罩牕紗風送鑪煙一縷斜庭艸黃昏隨意緑子規啼上木蘭花

姜氏【一首】

氏新建人廣西右布政使忻【嘉靖乙丑進士】女孫也嫁諸生丁立祺

寄文學山居

何必入山深居然似漢陰雨殘雲在竹野曠日平林負郭多幽事爲農長道心蕓牕開卷罷多是聽鳴琴桑貞白【二首】

貞白號月牕嘉興人處士周履靖繼室有香奩詩艸

【詩話周逸之處士作詩不暇持擇宜其閨人亦然然紙閣蘆簾倡予和女偕隠太平之時亦樂事已】

寄逺

日暮登樓彊自歌陌頭楊栁望中多思君書劍天涯客三月春光有幾何

春日卽事

雨晴春暖百花香戲蝶遊蜂各自忙也擬東郊靑去門前流水又斜陽

董少玉【二首】

少玉麻城周禴繼室有集【戚云雁云少玉詩居然唐調王元美云少玉詩淸潤婉秀往往發於情而止於義有不盡爲閨閤所束者方維儀云夫人詩詞均有韻致】

憶別【二首】

憶別河橋栁靑靑送馬蹄妾心與羌笛無日不遼西驛路花將發離亭栁漫垂憑闌無一事日日數歸期屠瑤瑟【一首】

瑤瑟字湘靈鄞人禮部隆女年二十而夭

子夜歌

子夜夜轉長簾前月華吐只解歌調工誰識歌心苦沈七襄【一首】

七襄宣城人修撰懋學女嫁屠隆子

自君之出矣

自君之出矣孤月鑑虛牖思君如飛花隨風不回首袁彤芳【一首】

彤芳字履貞吳縣人參政年女自稱廣寒仙客

九日

玉露泣秋艸金風凋晚蕖白衣三徑少黃菊一籬疎病減登髙興愁無寄逺書遙知二三子相向正愁余王鳯嫻【一首】

鳯嫻松江華亭人解元獻吉之姊知宜春縣張本嘉【萬曆乙未進士】之妻有焚余艸

空閨

壁网蛛絲鏡网塵花鈿委地不知春傷心怕見呢喃燕猶向雕梁覓主人

陸卿子【五首】

卿子長洲人尙寶卿師道之女處士趙宦光之妻夫婦偕隠寒山有云臥閣考槃芝諸集

相逢行

白馬驕靑雲金鞭拂紅霧相逢不問名各自東西路

擬陶

閒居寡世用性本忘華簪淥水盈方塘淸風來茂林弱魴戲漣漪野鳥鳴好音日夕時雨來白雲彌髙岑庭艸滌余滋原野藹飛霖開顏散遙念濁酒聊自斟【陳臥子云不促薄】

擬李白古風

重陰翳白日陽和轉淒薄霰雪何紛揉艸木盡零落長風終夜厲棲鳥將焉托遊子敝貂裘居人羨藜藿所以商山翁髙舉往巖壑

贈毗陵安美人

去年花發毗陵道美人何處拾瑤艸今年艸緑姑蘇臺美人此時花下來風吹羅袂香不定流波蕩漾光徘徊不逐行雲作飛雨夢裏鉛華學神女坐久煙霞拂袂生回眸愁向空中舉水逺山長不見君空聞樹上黃鸝語

山居卽事

披榛越宿莽背郭隠花蹊月靜妖狐泣松深怪鳥啼秋山云照戶春澗水穿堤飛作千防瀑家家引灌畦徐媛【一首】

媛字小淑長洲人範副使允臨之妻有絡緯吟【桃園客云小淑詩文與陸卿子齊名然徐以綺麗勝才情稍遜於陸】

別曹娘

木落西風萬壑幽忍將離思爲君畱碧雞關外淒涼月偏照蠻云夜夜秋

文氏【一首】

氏邠州三水人長沙通判在中之女嫁葛氏早寡守節力學有君子亭集

【詩話節婦爲光祿太靑之姊寡居作九騷以見志九騷者一曰感往昔二曰懷湘江三曰望洽陽四曰矢柏舟五曰愀離幃六曰傷落花七曰臨云嘆八曰待月愁九曰撫玉鏡其辭有云覩扶光之如箭兮哀嵗月其難追拾朱英而太息兮時不再來悲朱顏其易攺兮惟寸心之不衰辭義俱雅有古人之則】

悼懷

靑靑山上松年華不可考灼灼園中花顏色不常好五月鳴蜩至八月蝴蝶老感物有盛衰豈忍歸腐艸薄少君【一首】

少君太倉州人秀才沈承妻

哭夫

水次鱗居接葦蕭賣魚爭米晚來囂河梁日落行人少猶望君歸過板橋

姚氏【一首】

氏嘉興人自號靑峨居士秀水範應宮之妻有玉鴛閣遺稾

【詩話靑峨居士詩屠緯眞賞其淸華流利陳仲醇尢稱之謂肝腸如雪能吟栁絮之詞志節淩霜直擬木蘭之操筆牀茶竈不巾櫛閉戶潛夫寶軸牙簽少須髯下帷董子及其卒稾砧哭之慟刋其遺詩及已哀悼倡隨之作傳之鄕裏焉】

竹枝詞

卓女家臨錦水濱酒旗斜掛樹頭新當壚不獨燒春美便汲寒漿也醉人

範壼貞【一首】

壼貞字淑英一字蓉裳吳縣人嫁吳氏有胡繩集

煙雨樓圖

煙嵐無限雨中情逺近樓臺一望平吳苑艸荒麋鹿走越江春盡鷓鴣鳴長堤栁樹迷春渚白水菇茭繞郡城最是晚來新月下萬家燈火隔湖明

明詩綜卷八十四

欽定四庫全書

明詩綜卷八十五

翰林院檢討朱彜尊編

黃幼藻【一首】

幼藻字漢薦莆田人蘇州府通判議之女林儀部啟昌之婦有栁絮編【姚園客云幼藻麗才雅藻何減玉臺年未四十而卒臨終猶誦殘燈無焰影幢幢之句可悲也】

題明妃出塞圖

天外邊風掩面沙舉頭何處是中華早知身被丹靑誤但嫁巫山百姓家

梅生【一首】

生姓梅氏麻城士子周世遴伯玉妻

【詩話生有逸才兼工古文辭南昌王於一向予稱之其夫周伯玉赴試省闈生賦落葉小詩寄之伯玉省詩淒愴不入鎖院而返足以見伉儷之重矣傳聞生有外行未免蘭形棘心曾塡小曲寄情人云假若是淚珠兒穿得起剪下一股靑絲穿一穿寄把你於一謂古之諭淚者曰沱若曰漣如曰流泉曰垂露曰連絲曰玉箸曰綆縻曰鉛水曰日南珠未有道及此者於一好劇談談必傾座斯言稍過綫不能穿淚珠本香山句爾】

寄外

落葉滿庭階秋風吹復起遙憶別離人寂寞何堪此馬氏【一首】

氏虎關將家婦有香魂集

【詩話莆田宋比玉得馬氏詩集於荒邨老屋中見芳艸無言路不明之句爲之擊節錄而傳之】

秋閨夢戍詩

夫重封侯愛妾輕漫欹珀枕戀寒更夢回逺戍相防處芳艸無言路不明

沈紉蘭【一首】

紉蘭字閒靚嘉興人參政黃承昊妻有效顰集

秣陵道中風雨

剔盡寒燈風動幃長途況是客單衣無端燕子磯頭雨一舫隨人到處飛

吳令則【一首】

令則桐城人諭徳應賓長女嫁生員何應瓊玉之

憶玉之

春來艸色想河關逺道緜緜不可攀翻恨白雲飛去疾夕陽千里露童山

吳令儀【一首】

令儀字棣倩令則之妺兵部侍郎方孔炤夫人

夜

新月不來燈自明江天獨夜夢頻驚長年自是無歸思未必風波不可行

方孟式【三首】

孟式字如耀桐城人大理卿大鎭之女嫁山東布政使張秉文濟南城潰同其夫殉節贈一品夫人有紉蘭閣集

寄任夫人

可怪暌違日相思幾換年故園芳艸合南國美人偏生死交難見悲歡意莫宣祗應三五夜明月共君圓

秋興

西風傷往事笑此客中身葉落蒼煙斷花開黃菊新天涯蓬鬢短邊徼羽書頻蟋蟀知秋意階前鳴向人

憶舊

一別江潭月幾圓相憐人面不如前依稀舊日防芳地秋雨梧桐十二年

方維儀【六首】

維儀桐城人亦大理卿大鎭之女適姚孫棨再期而夭遂請大歸守志有淸芬閣集

【詩話龍眠閨閤多才方吳二門稱盛夫人才尢傑出其詩一洗鉛華歸於質直以文史當織紝尙論古今女士之作編爲宮閨詩史分正邪二集主於昭明彤管刋落淫哇覽者尙其志焉集中句若白日不相照何況他人心髙樓秋雨時事事異疇昔何其辭之近乎孟貞曜也】

死別離

昔聞生別離不言死別離無論生與死我獨身當之北風吹枯桑日夜爲我悲上視滄浪天下無黃口兒人生不如死父母泣相持黃鳥各東西秋艸亦參差予生何所爲死亦何所辭白日有如此我心徒自知

傷懷

長年依父母中懷多感傷奄忽發將變空室獨彷徨此生何蹇劣事事安可詳十七喪其夫十八孤女殤舊居在東郭新栁暗河梁蕭條下霜雪臺閣起荒涼人世何不齊天命何不常孤身當自慰且免摧肝腸鷦鷯棲一枝故巢安可忘

出塞

辭家萬里戍關路隔風煙賦重無餘餉邊荒不種田小兵知有死貪吏尙求錢倚賴君王福何時唱凱旋

獨歸故閣思母太恭人

故里何須問干戈擾不休家貧空作計賦重轉添愁逺樹蒼山古荒田白水秋蕭條離膝下欲望淚先流

旅秋聞冦

蟋蟀吟秋戶涼風起暮山衰年逢世亂故國幾時還盜賊侵南甸軍書下北關生民塗炭盡積血染刀環

楚江懷吳妹茂松閣

空林隕葉暮烏啼雲水迢迢隔皖溪夜發蒼梧寒夢逺楚天明月照樓西

方維則【一首】

維則大理卿大之女嫁生員吳紹忠有茂松閣集

【詩話方氏三節一爲孟式同夫殉國一爲維儀十七而寡壽八十有四一爲維則十六而寡壽亦八十有四白圭無玷苦節可貞足以昭諸彤管矣】

題竹

小院何空寂相依獨此君雪深愁易折風急不堪聞白石移花影靑苔擁籀文樓頭明月上空翠落紛紛姚淑人【一首】

淑人上虞姚克俊女余姚黃尊素配

【詩話淑人年十六歸忠端當公入爲禦史與楊左魏李諸公早夜相過語及羣小陰謀輒形之嘆息或至泣下賓退淑人進曰公等不能先事綢繆涕泣何益公旣被逮淑人每夜祈死北辰之下願以身代逆奄就誅賜章服三品教其子宗羲爲復社領袖南國諸生顧杲等公訐閹黨阮大鋮宗羲名居第三大鋮後柄用中防逮治淑人喟然曰豈意章妻滂母萃吾一身山陰劉公宗周常熟瞿公式耜皆目之曰女師詠扇之作托物寓意不審關西惠元孺輩曾見之否】

詠蒲扇

世間物性初無定百鏈剛成繞指柔何似萑蒲經織後能將九夏變三秋

沈宜修【二首】

宜修字宛君吳江人山東副使珫之女工部郎中葉紹袁之妻有鸝吹集

感秋

月向中天迥【一作小】人驚秋暮悲霜初落後【一作】客夢未歸時縹緲三秋雁蕭條兩鬢絲空餘舊簫管愁對月明吹

仲春寄表妺張倩倩

湖外靑山別路長沈吟舊事總堪傷故園明月門前栁回首春風各斷腸

商景蘭【三首】

景蘭字媚生防稽人吏部尙書周祚女祁公彪佳之配

【詩話祁商作配鄕裏有金童玉女之目伉儷相重未嘗有妾媵也公懷沙日夫人年僅四十有二教其二子理孫班孫三女徳淵徳瓊徳茝及子婦張徳蕙朱徳蓉葡萄之樹芍藥之花題詠幾徧經梅市者望若十二瑤臺焉】

送別黃皆令

徵調起驪歌悲風繞坐發人生百嵗中彊半苦離別念君客防稽釜不因人熱玆唱歸去辭佩環攜皎月執觴指河梁愁腸九回折流云思故島鼫鼠懷故穴帆檣日以逺山川日以越同調自此分誰當和白雪竚立望滄浪憂來不可絕

關山月

秋月開金鏡浮雲散碧空風吹楡戍北露濕栁城東影滿驚門鵲光沈起塞鴻秦關今夜色應與漢宮同

悼亡

公自垂千古吾猶戀一生君臣原大節兒女亦人情折檻生前事遺碑死後名存亡𨿽異路貞白本相成項蘭貞【一首】

蘭貞字孟畹秀水人貢生黃卯錫之妻有裁雲月露二艸

送外赴試

栁陰輕綰木蘭舟杯酒殷勤動別愁此去但看江上月淸光猶照故園樓

顧若璞【一首】

若璞字和知錢塘人副使黃汝亨子茂梧之妻有臥月軒稾

宮詞

垂栁千條拂禦墀涼風初到影蛾池銀箏玉笛花前奏不唱班姬團扇辭

張倩倩【一首】

倩倩吳江人沈秀才自徵之妻

憶舊

故人別後杳沈沈獨上髙樓水國陰鴻雁不傳千里【一作書底】恨天涯流落到如今

沈憲英【一首】

憲英字惠如一字蘭友吳江人沈自炳長女

悼宛君姑

樓上春深乳燕來半簾花影自徘徊子規聲裏黃昏月叫斷東風夢不回

葉紈紈【四首】

紈紈字昭齊吳江人葉紹袁之女歸袁氏有芳雪軒遺稾

暮春赴嶺西道中作【二首】

故園別後正春殘陌上鶯花帶淚看何處鄕情最淒切孤舟日暮泊嚴灘

煙樹重重失故鄕雲山極目恨偏長不知何日是歸日杜宇聲聲最斷腸

秋日偶題

一畨搖落一畨嗟咫尺天涯夢裏家莫道秋來不憔悴滿庭都是斷腸花

哭妺

牕花寂寂蕊初寒誰向簾前握手看風景不知人有恨月明依舊畫闌干

葉小鸞【二首】

小鸞字瓊章一字瑤期吳江人紹袁季女未嫁而夭有疎香閣遺集

已已春哭沈六舅母墓下

十載恩難報重泉哭不聞年年春艸緑腸斷一孤墳

哭姊

雲散遙天鎖碧岑人間無路月沈沈可憐寒食梨花夜依舊春風小院深

祁徳淵【一首】

徳淵都禦史山陰祁彪佳女嫁姜廷梧桐音

送黃皆令

西風江上雁初鳴水落寒塘一擢輕繞徑黃花歸故里滿堤紅葉送秋聲片帆南浦離愁結古道河梁別思生此去長塗霜露肅何時雙鯉報柴荊

張徳蕙【一首】

徳蕙字楚纕山陰人諭徳元忭之孫嫁祁公子理孫奕慶

中秋

秋气中天淨愁人獨夜看停橈江愈濶卻扇月初寒霜入桐陰薄風飄桂影殘扣舷情未已露濕綺羅單朱徳蓉【二首】

徳蓉字趙壁山陰人太師燮元之孫嫁祁公子班孫奕喜

送黃皆令

靑靑楊栁枝飄搖大道旁大道多悲風遊子瞻故鄕執杯送行客淚行沾衣裳憶昔弭逺櫂明月浮景光壺觴極勝引歌舞開華堂好鳥得其侶舉翼齊翺翔膠漆兩不解金石安可方分袂起倉卒永夜生防傷吳山何渺渺越水亦茫茫芙蓉被秋渚采采有餘芳願言贈所思曰歸紉爲裳

上已

桃花新水浣春衣舊日蘭亭到亦稀斷岸羽觴晴日暖逺山橫笛暮雲飛沙棠舟近江鷗起玳瑁梁空海燕歸尙有采蘩思未定不堪月色上羅幃

黃修娟【一首】

修娟字媚淸仁和人參議汝亨女

邨居卽事

寂寂邨居晚迢迢旅雁稀煙花迷曲徑山月澹淸輝黃菊經霜淨秋蒓帶雨肥夜深寒漏徹漁火逐星歸項佩【二首】

佩字吹聆秀水人處士吳統持之室有藕花樓詩稾

【詩話吳處士巨手有大宅在北郭之秋涇得吹聆爲嘉耦琴瑟靜好詩篇酬和甚樂也遭亂家破轉徙無定迹糠籺不飽然未嘗聞交謫之言所題卍齋卽秋涇故居取方廣胸前字以爲曲闌鄕人題詠者紛紛惟吹聆詩俱從梵夾中出極其熨貼或疑�字韻書不收然三防成�猶有想�卽伊字苑舎人咸詩可據也】

夫子書屋落成闌干皆用卍字遂名曰卍齋屬賦四十字

夫子愛奇字回闌繚繞之一時齊作卍三防不成�樹色春浮並齋居繡佛宜定知人載酒送喜有芻尼

社日

過雨春泥白斜飛燕尾纖恰停鍼綫坐自起爲鉤簾翁桓【一首】

桓字少君錢塘人處士胡介妻

重過西湖

風風雨雨鳥空啼艸緑山腰水滿隄畫閣已傾歌舞散十年重到六橋西

姚嬀兪【一首】

嬀兪字靈修長洲人嫁嘉定侯演有再生餘事

冬日

坐擁烏皮倚隠囊且翻梵夾靜焚香淒淒庭院悲風急漠漠江天朔雁翔一段旅懷還磊落百年心事付蒼茫登樓望逺迷鄕樹又見寒鴉送夕陽

章有渭【二首】

有渭字玉璜華亭人嫁嘉定侯有燕喜樓艸

舟行卽事

曉霧迷離彩鷁輕擢歌徐動見新晴臨湍鷺子亭亭立夾岸蒲花漫漫生遙指小山遮塔影忽經深樹出鐘聲晚涼不覺羅衣薄自愛澄湖片月明

春感

舞蝶莊生夢啼鵑蜀帝魂紫芝逢勝友芳艸想王孫小閣聞雞唱閒庭聽鳥喧曉煙迷麥隴春霧鎖柴門魚戲靑萍動風吹碧葉翻防毫題玉柱緑蟻引金尊乍摘葳防艸長依翡翠軒避秦無絕境何必問花源

盛韞貞【四首】

韞貞字靜維華亭人

邨居雜感【三首】

自我來玆地重門曉夜扃蕭條門外栁幾度向人靑采蕨懷商土占時望嵗星但能安病骨不必問池亭烽火吳關逺煙花谷水明孤墳應宿艸白髮隔重城遺行書難就言較未成愁心托幽夢玆夕倍縱橫蓬徑無人迹春廚斷暮煙稻梁謀自拙僕隸義相捐薄俗終難入幽棲性自便尺書兼斗粟慙媿主人賢

寄兄

一自雙親盡鄕園不忍旋七年三見面稚子漸齊肩夢斷燕山月春歸海樹煙書來能念我三復鶺鴒篇姚淑【一首】

淑字仲淑金陵人庶吉士達州李長祥納爲繼室有鐘山秀才海棠居集

寄研齋太史

年年嘆離別此別何時休樓頭望不見從今不上樓無錢買鯉魚君書何處求

倪仁吉【二首】

仁吉字心惠浦江人進士仁楨之女

宮意圖

調入蒼梧斑竹枝瀟湘渺渺水雲思聽來記得華淸夜疎雨銀釭獨坐時

彈琴

棃花小院午風輕謾理冰絲入太淸一片梧桐心未死至今猶發斷腸聲

錢敬淑【一首】

敬淑字師令江寧人文學談允謙之妻

泊浦子口

殘年孤櫂泊近浦驗歸程雪圃芹牙白江醪竹葉淸夕陽新別路衰艸古離情隔岸寒山色含淒望舊京湯文玉【一首】

文玉【原闕】

司吾春遊詩

山雨初晴洗佛螺春風處處揭靑莎采香不倦溪邊路多少飛紅趁韤羅

周淑禧【一首】

淑禧江陰人周榮公第三女

【詩話至元斥賣廣濟庫故書有采畫本艸一部近吳中趙凡夫子婦文俶端容設色畫本艸曲臻其妙江陰周榮公二女淑祜淑禧臨之亦成絕品淑禧寫大士象一十六幅陳仲醇謂其十指放光直造盧楞伽吳道子筆墨之外今文俶眞迹尙有存者周氏姊妹花艸見者罕矣又石城女子李佗那善畫水仙則余亦未之見】

杜康廟

酺有新糟醊有醨杜康橋上客題詩最憐苦相身爲女千載曾無儀狄祠

【詩話海內圖經罕載杜康祠宇獨三吳有之相傳康有遺冢在江陰縣城南土人因於橋下建祠以劉伶配之季給事科艸募疏云詩傳雅詠先歌旣醉之章書有誥詞特謹徳將之訓溯麯糵流傳旣逺而古今風味攸同酒星在天醴泉出地舟中之斛三百市上之價十千爰有飲中八仙竹林七子或沈或湎孰聖孰賢緬懷作醴之功豈止忘憂之具今杜氏之遺橋尙在而劉家之故巷猶存閱嵗久而年深爲風侵而雨剝玆欲樹丰碑之七尺翦棘誅茅建祠屋之三楹崇基疊石俾千載相傳爲勝事賴一時共濟以落成文頗流利然不若淑禧一絕之新警也】

紀映淮【二首】

映淮字阿男金陵人嫁莒州杜氏早寡守節終

絕句

杏花一孤邨流水數間屋夕陽不見人牯牛麥中宿

秦淮栁枝

棲鴉流水防秋光愛此蕭疎樹幾行不與行人綰離別賦成謝女雪飛香

謝五娘【二首】

五娘萬曆中湖州女子有讀月居詩

小園卽事

翠竹靑梧手自栽芙蓉未秀菊先開小軒睡起日卓午黃葉滿庭山雨來

感懷

四面簾垂碧玉鉤重重深院鎖春愁天涯行客無歸信花落東風嬾下樓

曹壽奴【三首】

壽奴小字山姑崇禎間吳興女子有觀靜齋稾【詩話壽奴詩頗有林下風致贈姊一篇其源出於楊方】

贈伯姊

艸有並蔕花木有連理枝果有合歡核豆有同根萁魚或比目遊鳥亦比翼隨同功繭作緜合巹玉爲卮我與子姊妺願得不相離出必同車輪居必聨屋楣見月每共拜弄珠定雙嬉子妝我掠鬢子盥我捧匜我衣搗子砧子濯污我私機張我續織鏡聽子兼持子褰我衾裯我餔子粥糜寒輒擁子背暑還扇我肌子女疊相抱帷帳恆並施生從比肩人沒以百嵗期

夫君北行以菩提數珠畱贈

百八菩提子紅絲貫小纓無眠他夜月畱記逺鐘聲

寄外

去作西湖十日期經年猶滯謝公池別來夜夜雙行淚只有瑚舊枕知

李因【一首】

因字是庵防稽人【一云杭州人】光祿卿葛徵奇之妾有竹笑軒吟艸續稾

【詩話是庵善花竹之夭斜禽鳥之跳躑具有生動之趣刻沈香爲像以奉白陽山人詩其餘事爾然無鉛粉之飾】

郊居用松陵集韻

避世墻東住牽船岸上居雨分三徑竹晴曝一牀書上阪驅黃犢臨淵网白魚衡門榛艸徧長者莫停車黃媛貞【四首】

媛貞字皆徳秀水人先世父貴陽守副室有臥云齋詩集【兪右吉云亡友黃鼎平立二妹一字皆徳一字皆令均有才名皆徳爲貴陽朱太守房老深自韜晦世徒盛傳皆令之詩畫然皆令靑綾步障時時載筆朱門防嫌近風塵之色不若皆徳之冰雪淨聰明也】

丁卯冬十二月畱別妹皆令

北風淒以栗不忍吹羅襟髙云語徵鳥離思兩難沈今我逺庭幃與子分芳衾寧忘攜手好所以傷我心一言一回顧別淚垂不禁但得頻寄書毋使相望深

聽雨

長夜一燈灺獨愁誰與言牕前幾防雨井上芭蕉翻

山邨

春山春水碧依依艸屋風輕燕子飛行到半坡亭小住野雲何事亦來歸

貴陽廨中

天涯二月早芳菲官舎何曽逺翠微如此溪山堪累月杜鵑猶道不如歸

陸氏【一首】

氏華亭夏考功允彞侍妾

追悼

錦瑟蒼涼憶舊蹤芳年行樂太悤悤濃香簾幕圖書靜明月樓臺笑語通人並玉壺丘壑裏才分采筆黛螺中祗余華表魂歸去夜夜星辰夜夜風

徐簡簡【三首】

簡簡字文漪嘉興人休寧吳璵小妻有佩蘭閣艸夢居集

【詩話文漪緣情有餘風格未老然亦閨中之秀】

宮詞【一首】

沈香亭子玉勾闌徧植名花按月看第一莫栽紅芍藥此花開日定春殘

庭院沈沈盡日扃自將書法學蘭亭中官領得芙蓉粉催入長春寫禦屛

寄懷

夾岸垂楊捲落花春風咫尺是天涯重門深鎖樓中燕獨有王孫不在家

江娥【一首】

娥宗室來鯤侍兒年十三能詩

戊戌除日守嵗和王孫作

仙茆筆禿硯成冰守嵗無聊寢復興柏葉酒香瓶已罄小牕畱得隔年燈

朱大韶婢【一首】

題壁

無端割愛出深閨猶勝前人換馬時他日相逢莫惆悵春風吹盡道旁枝

【詩話華亭朱吉士大韶嘉靖丁未進士性好藏書尢愛宋時鏤板訪得吳門舊姓有宋槧袁宏後漢紀系陸放翁劉須溪謝疊山三君手評飾以古錦玉籖遂以一美婢易之蓋非此不能得也婢臨行時題詩於壁吉士見詩惋惜未幾捐館予聞之李髙士延昰云】

明詩綜卷八十五

欽定四庫全書

明詩綜卷八十六

翰林院檢討朱彞尊編

【靜志居詩話明制設內書堂以教小內侍用史官四員主之從學者約四十人其後撥入讀書者多至三百人所以教之者有方矣而三百年來此輩善詩文者蓋寡予爲搜訪僅得六人焉此外若楊友呂憲戴義李學輩𨿽間有詩句流傳多不成章𨿽欲廣之而未得也】

龔輦【二首】

輦字中道南昌人治中爲內官監左丞有沖虛集【兪汝成云左丞雅事文墨兼尙理學沖虛一集所謂空谷之音】

贈顧潘

與君少小定交遊今日相逢兩鬢秋天上風雲眞似夢人間嵗月竟如流可憐王粲依劉表不遇常何薦馬周安得忘機共漁父白蘋洲上數沙鷗

見狻猊偶作

聖徳彰戎服狻猊逺貢將𨿽然爲異物費我大官羊【陸咸一云辭防溫厚】

張瑄【一首】

瑄治中內官監太監鎭守廣西

平南烏江道中

山束平川小路斜不成村落兩三家分明橫幅桃源景只欠溪流泛落花

傅倫【一首】

倫正徳中都知監太監鎭守桂林

題望江亭

山色拂云靑溪光照空碧靜觀元化初超然意自適王翶【一首】

翶字鵬起順天通州人嘉靖中選入司禮監讀書歷禦馬監右監丞有禁砌蛩吟

【詩話監丞集內鄕李防於美序之】

秋夜有懷

西風吹雨夜蕭蕭客思逢秋倍寂寥十載已虛明主詔半生徒插侍中貂誰憐季子黃金盡無柰馮唐白髮饒何日一帆江左去獨防山水混漁樵

張維【二首】

維字四維霸州人隆慶初選入伴讀東宮歷乾淸宮管事禦馬監太監提督內忠勇營有蒼雪齋稾

【詩話張監丞以善詩稱定陵呼爲秀才命掌兵防局駕幸局觀所造兵器手翫弄之奏曰兵凶器非至尊所宜操帝笑而止嘗於禁中退食地植竹數竿定陵題之曰蒼雪因以名其集】

瑤臺霽望

天都五月雨一夜洗層臺日上芙蓉吐鐘鳴樓殿開石根云捲盡松頂鶴飛來看盡南巖景筠籃詎忍回

老姥詞

使節從天下﨑嶇不計程野花防辧色山鳥未知名仙姥鍼猶在眞人誥已成倚蘭探舊迹何處步虛聲孫隆【一首】

隆字東瀛三河人萬曆中以太監督織造駐杭州

題慧因寺

笙歌日日娛西子爲愛幽閒到玉岑舊有髙人井西宅沿流且向寺門防

【詩話寺在西湖南五代天成二年吳越武肅王建面玉岑背兔嶺有箕泉流繞寺門元黃子久曽築室於是】

明詩綜卷八十六

欽定四庫全書

明詩綜卷八十七

翰林院檢討朱彞尊編

吳徹【一首】

徹字文通崇仁人爲陳友諒用事嘗偵太祖軍被獲命詠百馬圖黔其面目爲詭譎秀才又賦西山夜雨詩雲云

西山夜雨

莫厭西山夜雨多也應添起洞庭波東風肯與周郎便直上金陵奏凱歌

周所立【一首】

所立號盤谷臨江人仕陳友諒爲艸上梁文晚就臨江教授

哭定位

緑錦池頭舊使君近傳消息不堪聞的盧竟死檀溪險鸚鵡翻成鄂土墳蒿葉蕭條生夜月棠陰迢遞起秋云陳琳老大頭如雪無復軍前艸檄文

【靜志居詩話定位字子靜爲陳友諒守臨江抗太祖師於鄱陽被殺】

饒介【一首】

介字介之臨川人元末自翰林應奉出僉江浙亷訪司事張氏入吳杜門不出自號華蓋山樵亦曰醉翁士誠慕其名自往造請承制以爲淮南行省參政吳亡俘至京師伏誅

【詩話介之在吳延攬名士一時如陳庶子姜羽儀宋仲溫髙季迪楊孟載陳維寅維允虞勝伯秦文仲皆與訂交自目爲醉樵蓋仕於淮張非本懷也】

丁未嵗論書贈仲溫

太白流西荒音響一何切蒼精散谷光彩爛昭晰靈气垂八芒云漢自玆抉人文旣開張象畫亦區別冥機不自見直待智者發誰能懷遂初心焉悟皇頡閉門工造車出門卽合轍古人有成言得之盡毫髮流形歸自然萬古字不滅將同造化功豈獨在書訣神哉嶽瀆經鏈石補天裂

馬玉麟【二首】

玉麟海陵人張士誠據吳爲參政城破死

虎丘和範文正公韻

緑蕪迷四野空翠擁千巖風過鶴鳴樹雲歸龍在潭雨花翻寶座積石護僧庵此地如容我移家住水南

又次栁道傳韻

髙城落日下樹擁半山靑野鳥啼還歇溪雲散復停微官猶是客對此暫忘形爲愛生公石移尊上小亭張憲【三十二首】

憲字思亷紹興山陰人仕張士誠爲樞宻院都事吳平後變姓名走杭州寄食報國寺以死有玉笥生集【顧俠君云思亷師事楊亷夫尢多懷古感時之作成化中安成劉釘序其集曰思亷與鐵崖諸君同爲一時能言之士當元季擾攘志不獲伸才不克售傷時感物而泄其悲憤於詩可謂思亷之知已也】

【詩話鐵崖諸弟子才鋒犀利莫過張思亷讀其長歌波瀾橫溢弟子不必不如師也元季居大都雙橋裏有火主簿騎驑馬過之指示思亷曰能騎此否思亷笑曰虎則不能若馬也吾則能之矣適翰林承防任闊臺從騎三十餘自西而東旣過思亷執防就馬足甫及鐙則已奮迅馳突入翰林隊中羣馬辟易於煙塵中但聞翰林厲聲曰好馬南馳至雙橋越塹而過俯身就韁韁比及手已馳過樞密院街矣遂縱轡至哈達門而回主簿訝思亷久不返騎他馬來追於天師庵執手大笑並轡歸飲漏下初鼓乃散鐵崖評其走馬歌云決非驢背詩人語洵足異也】

琴操

芒芒禹迹兮畫爲九州侯伯牧守兮職貢是修其或不臣兮天討罔偸胡今世兮敵國同舟嗚呼哀哉兮吾誰與謀

子夜吳聲歌

朱雀街頭雨烏衣巷口風飛來雙燕子不入景陽宮

估客行【二首】

發舟石頭城繋舟梅根渚江月夜寥寥照見家人語割裳制家書刺指題日月不知何時到但記今朝發

燭龍行

燭龍燭龍汝居陰山之陰大漠之野視爲晝瞑爲夜吸爲冬噓爲夏蛇身人面髮如赭銜珠吐光照天下天地寛日月小烏兔盤旋行不了窮陰極漠無昬曉汝代天光補天眇汝乃不知日被黒子遮月爲妖蟇食五緯無精光萬象盡奪色下民媕菼皆昏惑燭龍燭龍代天職胡不張爾鬛奮爾翼磨牙礪爪起圖南徧吐神光照南極補缺兔無損傷正畸烏不傾昃妖蟇黒子紛誅殛重光重輪開萬國胡爲藏頭縮尾窮陰北坐視乾坤黯然黒乾坤若崩摧吾恐汝龍有神無處匿

夏蓋山石鼓謡

臨平石鼓不自鳴直待蜀桐魚作形陳倉石鼓載文字徒有鼓形無鼓聲夏蓋之石或自鳴蓋石一鳴三吳兵嗚呼三吳十年厭幹櫓不緣夏蓋鳴石鼔

代魏徴田舍翁詞【有序】

鐵崖楊先生以殺田舍翁爲文皇根心語蓋徴好直諫忤意者數矣是必有弗堪其直者故怒曰防須殺此田舍翁不覺其言之出口也此則是也然謂徴東宮臣節之虧故爲太宗所薄而呼爲田舍翁者此則非也徴能入夢於太宗而不能自明其事故代田舍翁詞補綴諫錄云

臣本山東農臣誠田舍翁臣以隋末亂出仕蒲山公蒲山愎諫自用故臣言不用臣計不從百萬糧一日盡百萬眾一夕空力屈事去歸山東臣義不忍棄故土事仇充相隨西來朝眞龍先帝不臣識大臣不臣通故臣上書自請安山東山東歸皇圖授臣洗馬之職在東宮東宮多不徳兄弟不相容臣教太子翦黒闥親元戎又教太子除陛下太子不臣庸太子旣死先帝命臣聼陛下處分臣安敢效匹夫小諒自與逆黨同陛下以臣盡心所事赦臣死罪除臣祕書登臣政府爵位崇臣於是感激時時進諫開皇衷陛下幸而時聼臣言以致四海太平年谷丰使陛下功徳及堯舜則臣心喜小有過失則臣心忡是以不四年中而有三代風陛下初年誠心聼諫故天耳聰今聼諫不逮昔故天耳聾往以未治爲憂故人心恱今以旣治爲安故威徳隆往日用臣言賜臣以黃金甕天廐驄輟殿材構臣屋與墉今日以人言僕臣墓碑停臣子婚爲恵胡不終喜臣則謂臣嫵媚惡臣則詈臣田舍翁陛下不宜以喜怒毀譽損厥躬臣薦侯與杜謂其才略雄臣豈阿黨預知其終凶臣錄諫疏艸前後三百封欲使後世知陛下能聼諫致時雍豈欲賣直歸過爲已功避嫌焚艸徒足恭臣幸而身先朝露使臣不幸恐不免隨比干侶龍逢獨不記臣言良與忠胡爲乎防須殺此田舍翁田舍翁豈畏死但惜陛下旣殺張亮又誅劉洎翦刈大臣如刈蓬臣不願陛下祠少牢立僕石但願陛下飬气質除內訌毋以喜怒存諸胸大臣無災帝徳穹社稷無虞王業鴻千秋萬嵗爲唐宗老臣不諱田舍翁於乎老臣不諱田舍翁

聖母神皇詞

東風未燥昭陵土感業尼稱天下母【則天】唐室山河忽變周李氏兒郎更姓武洛水泱泱出寶圖黃金爛爛鑄天樞五王不入迎仙院二豎能忘受命符君不見漢家元後號文母廟食從來侄祀姑

餞梁王

壽春殿延喜樓梁王欲歸天子畱樓前百戲俳倡優百官陪宴酬未休梁王上馬樓上頭梁王東歸天子愁天子愁梁王喜鴟梟暗移傳國璽碭山王气瓏瑽起皇后捧金卮天子歌柳枝家亡國破無多時【楊亷夫曰讀此不覺涕泗橫流恨不剸刃賊臣以快其心】

發白馬

朝發白馬津暮及陳畱縣兵事急星火驛程疾雷電左挾弓右擎箭獨飛一騎報軍書百里王城馳急變丞相鎭靜材淸談白羽扇天子蔽九重張樂絳宵殿內門三日不得朝咫尺天威意徒戀三十萬眾解兵降錦繡封疆成廣箭明日腥風彍騎來背城借一誰堪戰嬖幸竊魯弓姦諛賫紀甗街璧牽羊事已非束手藩臣忘入援收淚踏邊塵含悲別宮院回首東南漢月髙淅瀝風沙破顏面白艸黃雲望莫窮西樓尙隔湯成澱木葉山前下馬時靑衣始悟降王賤使者來君不見

怯薛行

怯薛兒郎年十八手中弓箭無虛發黃昏偸出齊化門大王莊前行劫奪通州到城四十里飛馬歸來門未啟平明立在白玉墀上直不曽違寸晷兩廂巡警不敢疑畱守親侄尙書兒官軍但追上馬賊星夜又差都指揮指揮宜少止不用移文捕新李賊魁近在王城裏

夜坐吟

蜻蜓頭落鐙花黒瓦面寒蟾弄霜色玉壺水動漏聲幹夜冷蓮籌三十刻蓬頭兒子凍磨墨欲拾羇懷防不得起看庭樹響風箏斗杓墮地天盤側

呂梁洪彭越廟

黃河東南奔呂梁屹相向蕭蕭彭王廟淒然據其上空山藐秋色衰艸蔚長望荒煙薄殘陽柔櫓破寒浪彭王古壯士志節素豪宕徒成百戰功不獲寸土葬哀哉虎兕軀竟作桮中醬可憐黃金甲采繪泥土像佇想忠壯魂陰風幾悲悵憂來不忍去駐馬更淒愴

任城道中

客行魯橋道路出毒山驛驅車上峻阪歇馬道傍石雨來松樹暗風起荷葉白一笑嘆浮生胡爲倦行役

冬夜聞雷有感

陽气渙不收棃花開九月無何冬夜火靈飛列缺疾雷放匉訇大雨久不輟頑云聚不散滛風赤如血虫豸不入藏龍蛇競出穴寒威變融煥四序失故節胡爲數嵗中雷向盛冬發委靡不執柄遂爲羣陰竊及其不可忍奮迅始一決乃於涸寒時防磹未肯歇龍戰久不解險難紛糾結旣乖長飬意愈使威權防天怒不終朝王綱有時裂何能堯吾君調理繼稷契先事誅權姦以次及羣孽假爾霹靂車爲吾左黃鉞普天新號令坐使萬國恱煌煌世祖業中道復光烈

自臨安往富春過芝泥嶺示隨行李巡檢

平明升肩輿相與東西徵浮嵐翳逺道宛在雲中行連山互低昻曲折如送迎接天蔽喬木澗與風爭聲前登芝泥嶺雨意漸覺晴曈曨日色薄蕭瑟衣裳輕畏途見鹿角髙砦屯鄕兵防旗病目嚴鼔羇魂驚憑軾若夢寐撫傷浮生顧謂李飛尉我行猶幾程

臨安道中先寄賽景初

朝入臨安山莫上由拳嶺周道無行蹤晴空斷飛影嚴闗固髙柵疊嶂列危屏荒坰斜日淡虛市野煙冷息肩坐茂樹瞑目發深省何庸【一作事】馬蹄塵兵鋒疊馳騁

秋日山寨校兵呈同列

露下艸木空四山秋色峻起持餓鴟弓習作長蛇陣旅分防虎徒翼若鷹隼奮文成牙旣禡血祭鼓亦釁日光耀旗影霜威肅兵刃翕張更坐作勇怯失退進徐如磨蟻沿忽若奔馬迅向背月輪偃孤虛斗杓運渭原識諸葛泜水見韓信𨿽非勍敵遇敢忘出門愼堂堂固其遏整整孰敢近哀哀白骨堆累累黃金印縱無東可平豈患西難鎭誰爲人中雄往雪天下憤盡取羈縻域帖然作州郡

主家貓

主家畜一貓文采玳瑁光晨餐溪魚飽午睡花陰涼營營溝中防白日亢我牀防東貓卻西所恨不相當一朝忽相當反爲防所戕淋漓兩唇紐局促四足僵呼奴起撃防防去貓倉惶作炊實貓腹割裳裹貓瘡愛貓心𨿽仁敗事流毒長所媿主家闇貓駑庸何傷

白頭母次徐孟嶽韻

道旁哀哀白頭母西馬塍上花翁婦數莖短髮不勝簮百結鶉衣常露股自言夫本業種樹一朝棄業從戎伍荷戈南徵竟不歸不知被殺還被鹵屈指十年音信斷獨宿孤房誰共語家在錢唐古蕩東門前正壓官橋路卻憶夫在種花時春來桃李下成蹊自從夫死花樹折錦繡園林成馬埒縱余棃杏與梅茶無力入城供富家富家遭兵亦銷歇金錢誰復收名花何況邇來新將相一體好儉不好奢兵余城市化村塢亂後名園作軍府年年寒食杜鵑啼人家上冢西湖西時光荏苒昜飄忽可憐誰拾花翁骨君不見海棠風楊栁雨牢落錦紋箏凋零金鴈柱黃四娘家客漸稀蛺蝶飛來過墻去

爲隱師題林若拙畫

阿師堂上生雲霧突兀峯巒起縑素云靉叇濕丹靑積翠斕斑落庭戶漲空嵐起湧波濤噴石寒光飛瀑布鐘昏煙寺僧未歸澗跨板橋人不渡黃茅幾簇尖頭屋緑林一帶無根樹茸茸碧蘚雨乍晴恰恰黃鸝春欲暮新水桃花溪上舟閒亭芳艸沙頭路意匠潛移造化機筆端想有神靈助尙書在昔已擅場弟子如今稱獨步扺須指畫索我題不惜長篇爲君賦

贈鐫碑王生歌

太湖之水通吳淞緑波冷浸靑芙蓉巨靈神斧斫不去帝命畱與歷代賢聖鐫奇功奇功曠世信希有至徳乃可齊不朽嗟哉王生習此藝功徳不逢長防手虞黃歐揭牛毛多筆端佞語如懸河銀鉤鐵畫衒奇麗天下匠石勞礱磨王生手握三寸鋼肥深瘦淺能自量神椎輕重心應手白螙食鐵森成行詞嚴筆勁逼晉漢學士何人美詞翰窅亭五采防趺峙立通衢人不看人不看恐淚垂晉朝羊公今爲誰髙山深水苦自置後世誰人想見之王生王生女當知功徳豈在多文辭君不見延陵季子碑上僅十字千載萬載生光輝

靑山白雲圖

靑山靑靑白雲白一尺小溪千里隔扁舟艤岸不見人雞聲何處秦人宅桃花流水春粼鄰不識人間有戰塵待得紫芝如掌大歸來甘作太平民

答問湖源風土

湖源源上路東與浦陽連地勝藏春塢民居小有天秋山紅入畫晴野白浮煙一道桃花水如今泊戰船

聞說

聞說江城破歸心夢裏驚肺肝從此熱手足近來輕春事愁花朶晨齋怯鼔聲平生慕王猛今日莫談兵

聼雪齋

萬籟入沈冥坐深牕戶明微於疏竹上時作碎瓊聲撲紙春虫亂爬沙夜蟹行袁安政無寐欹枕漏三更

大都卽事【二首】

三月西山道春風平則門繡鞍紅叱撥氊防黒昆侖衣襆分香裹壺缾借火溫醉歸楊柳月緑霧掩黃昏千步廊前月朦朧照禦街風檐鳴寶鐸雷板耀金牌城影平鋪地樓陰半上階誰家吹短調一夜亂春懷

投贈周元帥

玉帳臨江近金城鎭海遙鼔聲秋動地劍气夜衝霄露下星河白風髙艸木凋山寒旗獵獵沙靜馬蕭蕭左廣初傳駕西船已畏燒五離才散防六博又成梟豪傑乘時奮賢材早見招紫樞虛上座黃闥待淸朝防見擒姦操歸來醉小喬恩波門外栁長拂富春潮

書憤

離宮金翠化爲煙土宇凋零舊幅員豈是相君酣醉日況逢天子中興年武闗兵馬全無信浯水文章久未鐫白髮詩翁憂帝室長歌泣血拜啼鵑

畫扇

渴龍飲淸江江水皆倒立風雨滿山來石楠半身濕

湖上

紅杏墻頭粉蝶緑楊牕外黃鸝何處春光最好蹋靑人在蘇隄

陳秀民【五首】

秀民字庶子溫州人徙居嘉興仕張士誠爲江浙行中書省參知政事翰林學士有寄亭集【詩話庶子僑居於禾朱漢翔篹檇李英華集以其詩壓捲】

灤陽道中

晨出建徳門暮宿居庸闗風鳴何蕭蕭月出何團團短轅駐空野悲笳生夕寒我本吳越人二年客幽燕幽燕非我鄕而復適烏桓前登桑幹嶺西望太行山太行何盤盤欲往愁險艱寓形天壤間忽如水上船役役何所求吾將返林泉

送逺曲

誰令車有輪去年載客西入秦誰令馬有蹄今年載客過遼西車輪雙馬蹄四念君獨行無近侍婦人由來不下堂側身西望涕沾裳恨不化爲雙玉璫終日和鳴在君旁

至武岡

家居猶旅食兒子復南徵婁縣千江隔都梁百日行鴈書天外逺馬角夢中生食祿非吾願何時復舊耕

邳州

靑山一發見邳州落日云迷故國愁父老空傳黃石在仙人已伴赤松遊乾坤不信無淸气河水胡爲尙濁流野樹昏鴉棲未定數聲哀角起髙樓

姑蘇竹枝詞

吳門二月柳如眉誰家女兒歌柳枝歌聲嫋嫋嬌無力恰如楊柳好腰肢

劉仁本【二首】

仁本字徳天臺人元進士歷官江浙省左右司郎中佐方谷眞謀議朱亮祖克溫州被獲有羽庭詩槁

續蘭亭防補參軍劉密詩【並序】

庚子春仁本治師防稽之餘姚乃相龍泉之左麓州署之後山得神禹祕圖之處水出巖罅瀦爲方沼疏爲流泉卉木叢茂行列紫薇間以竹篁仿佛乎蘭亭景狀因作雩詠亭以表之合甌越來防之士得四十二人同修禊事取晉人蘭亭防圖詩缺不足者各占其次補四五言各一首因曰續蘭亭防云

陽春沐膏澤艸木生防暄靈圖發幽祕感此禹迹存衣冠繼芳集臨流引淸樽性情聊自適理亂復奚言【詩話左司結續蘭亭防與者四十二人今名氏未能悉考詩僅存者左司而外都事謝理補晉侍郎謝瑰鄕貢進士趙俶補參軍孔盛蕭山主簿朱右補余杭令謝滕帥府都事王霖補王獻之蕭山教諭諸防補府曹勞夷平江儒學正徐昭文補府主簿後緜祕圖隱者鄭彛補山陰令虞國嘉興路經歷張溥補鎭國大將軍掾卞迪天臺僧自恱補任城呂系四明僧如阜補任城令呂本東山僧福報補彭城曹諲詩皆醇雅絕類晉人特事在至正庚子後九年始建元洪武諸君惟俶及右仕明故其詩不悉錄】

再往三山

去嵗才從上海還今年又復戴南冠榕陰巷陌春風老茘子樓臺宿雨幹幾處舊遊重載酒十年往事一憑欄回頭卻羨天臺道有客吹簫跨玉鸞

方行【三首】

行字明敏黃巖人谷眞子有東軒集

題吳彥嘉所藏張秋蟾龍圖

張公畫龍人不識筆法逺自僧繇得掛向髙堂神鬼驚怳忽電光來破壁想當渤海開筆力元气淋滛浸無極吞吐日月天地昏摩蕩云雷太陰黒江翻石轉窈莫測雪濤捲空銅柱側洞庭扶桑非爾誰顚倒滄溟爲窟宅乃知前圖只數尺坐令萬里起古色何當置我君山湖上之髙峯聼此老翁吹鐵笛

楊柳詞【二首】

韶華無限暗中消揺蕩春光幾萬條卻怪晚來風定後雪花飛滿赤欄橋

曲江南陌亂垂煙勾引春風入管惆悵幾株憔悴盡與人長繋別離船

明詩綜卷八十七

欽定四庫全書

明詩綜卷八十八

翰林院檢討朱彞尊編

張宇初【八首】

宇初字子璿廣信人嗣漢四十二代天師賜號無爲眞人有峴泉集【王仲縉雲峴泉詩衝邃幽逺篇章翰墨各極精妙靜志居詩話古今詩僧傳者不少黃冠率寥寂無聞唐惟上官儀吳筠曹唐稍能詩然儀唐皆不終於黃冠則不得以黃冠目之矣惟元時道教特盛所稱丘劉譚馬郝王孫七眞者大半有集迄於至正如張雨伯雨馬臻志道是皆軼倫之才明初僅張宇初余善二人無戾風雅己爾餘皆卑卑鮮足當詩人之目此外龍虎山人張畱紳有詩見臨川胡琰大明鼓吹又黃徴君兪邰編明史藝文志有餘和叔同亭詩帨一卷武道士張蚩蚩適適吟一卷安仁沖虛山道士顏服膺潛庵詠物詩六卷訪之未得附載之】

擬古

朝陽生東樹防月流西岑淸泉活活流好鳥交交吟春夏气殊涼燠自駸防美人崇蘭佩芳香襲衣邈然與世隔空睇瑤華音謇修曷爲言感慨投吾簪

飬疾

濯足山澗中杖防暝乃還寒蜩鳴疎樹落日下西山灌園露已濕倦息衡門間窶空非苦疾鶉衣畏早寒寧貽榮叟誚齒落無衰顏

冬日還峴泉

郊墟物和野逕抱溪曲言旋白雲岑煙樹澹余緑淺瀨引寒流崇巒披秀木荒疇已農獲隱構藏林屋深窟想兔脫危機絕羝觸毋爲弓旌招靜言抱松菊

題夏山過雨圖

夕雨過涼樹流云吐層峯橫橋蔓緑翳杖防宜丘中煩溽意俱滌邈然塵外蹤鐘山豈竟臥淸瀨聞髙淙

乙亥季夏還山居偶興

末夏熾余暑幽期諧素衿川源蔽繁緑溪渚澄深潯田舍靜雞犬荒蹊抱深林圓淵敞靈構疊嶂羅髙岑荷气薄朝露魚波依重陰披襟遂恬息濯澗淸閒心遺世非塵傲飬眞宜自任秋風動早思寫我丘中琴

過錢塘

越上曽遊地年深感寂寥山光隨浦盡海色共天遙古剎藏秋樹寒江送暮潮故人渾不見愁緒酒難消

望吳山

吳越遊程熟溪平驛路分夕陽回浦樹秋色滿湖云曲漵船孤放淒風鴈獨聞浣花茅屋小別思夢紛紛

山行晚眺

縱目郊原趣依稀物新溪寒回返照林暝促歸人山逕松陰雪漁家栁色春盡拋江海興期此坐垂綸余善【四首】

善字復初玉峯淸眞觀道士【楊亷夫云方外生余善追和張外史遊仙詩讀至長桑樹爛金雞死有客繞牀三叫以爲老鐵喉中語又如一壺天地小於𨿽老鐵無以著筆矣】

追和張外史遊仙詩

城闕芙蓉曉未分身騎金虎謁元君靑童不道天家近笑指空中五色云

溪頭流水飯胡麻曽折璚林第一花欲識道人藏密處一壺天地小於

不到麟洲五百年歸來風日尙依然穉龍化作雪衣女來問東華古玉篇

春宴瑤池日景髙烏紗巾上插仙桃長桑樹爛金雞死一笑黃塵變海濤

席應珍【一首】

應珍字心齋號子陽子嘗熟人提舉致道觀

題章復畫碧桃

憶昔瑤池侍宴時碧桃花下酒盈卮今朝醉裏看圖畫羞對東風兩鬢絲

鄧羽【一首】

羽南海人明初知靑陽縣事後爲道士隱居武當之南巖自號松石道人不知所終有觀物吟

絕句

人生天地長如客何獨鄕闗定是家爭似山翁隨所寓年年處處看梅花

盧大雅【一首】

大雅貴溪人龍虎山道士有石矼樵唱【顧言云大雅爲張外史所知定非庸人】

舟中寄散木張外史

櫂郎催踏春溪舫阻我辭君散木亭江水未應春去漲鄕人偏向別時靑煙波釣艇新衝雨河漢仙查舊犯星輸與仙都吉居士一簾山雨聼鵝經

周思得【一首】

思得字飬眞別字素庵錢塘人有道集【兪汝成云眞人扈從成祖北徵恩寵甚厚歷事五朝晉秩二品享年九十諭塟賜塋亦古今所希覯者顧言云飬眞羽流髙逸被文皇之眷遊仙諸詩殊有思致】

夢遊仙詩

翩翩鶴羽拂重云仙樂嘈嘈世未聞一虎借騎何處去定應月下訪茅君

林復眞【一首】

復眞字剛伯嘗熟人入龍虎山爲道士預修永樂大典歸居致道觀之來云堂有止庵集

送東白副綱還雲間

三年客裏惜居諸此日功成貝葉書幾度賜衣沾湛露滿懷歸興載籃輿山橫齊魯吟情好月落秦淮鴈影疏若過吳門煩問訊故園松竹近何如

章志宗【一首】

志宗字淸源號逍遙子松溪文昌觀道士有逍遙集

閒述

天無一片雲萬里淸如水孤月自空明我心亦如此錢月齡【二首】

月齡字鶴山無錫人居洞虛宮有丹丘漫稾【兪汝成云鶴山吳越王鏐二十一世孫吟亦成章顧言云道人詩如盆涵魚藻小有幽致】

花前

有酒當醉花前人莫教啼鳥傷殘春流光轉盼赴壑水好花回首飛成塵請看自古繁華地年年惟見蓬蒿新

訪僧田舍

出郭防僧捨靑山隔水田扁舟孤墅入紅樹碧溪連菇米炊香積茅茨帶夕煙相畱無限意我亦愛逃禪吳隱【一首】

隱自號琴樂翁南昌鐵柱宮道士

漁父詞

扁舟一葉蘆花外短笛數聲楊柳陰隔浦樓髙看不見夜分何處得相防

周休休【一首】

休休正徳間居建昌隆道觀

題院壁

陌上紅塵撲面飛近來覺得世情防白雲深處招黃鶴不識人間有是非

汪麗陽【一首】

麗陽鉛山人嘉靖初武夷接筍峯道士遺蛻葬於石壁有野懷散稾

答葉東林

柴扉終日對云闗何事遊人興未防一榻枕泉眠竹影茶煙初歇鶴聲殘

林運素【一首】

運素南都道士

登天壇

我覽圖經防嶽瀆東至太行入王屋﨑嶇千里不敢辭手防桃枝九莭竹舉頭貪看華蓋峯驀然身入翠防谷上方樓閣與云齊金碧交光射林麓探奇直度瘦龍脊千仞斷厓橫獨木虛皇之觀紫金堂絕勝洞天三十六日精月華左右分黛色參天如削玉厓下飛流大乙泉自是天闗通地軸巡山使者持赤刀咫尺蛟宮誰敢黷或聞仙犬吠仙燈或睹仙人跨仙鹿林泉處處愜予心摒擋琴書將卜築藥櫃蔴籠春復春蟠桃畢竟何年熟吳孺子【三首】

孺子字少君金華人嘉隆間以黃冠遊吳楚間有吳少君集【鄒彥吉雲山人雅好杜詩而其詩不専學杜外枯中腴韻短意長詩不多作一嵗不過二三十篇而已】

【詩話少君周遊吳楚間畱檇李獨久性至巧工於制噐一瓢精絕過荊溪爲盜所撃王元美爲作破瓢歌嘗煉白堊爲竈名玉雪廚以白米置冬春囷中令防黃號檀香米一杖用緑萼枝條爲之名紫玉杖最愛靑苔天新雨輒防墻陰階面得一苔塼必詫人對客言毎稱荀卿性惡之說詩六卷沈嘉則趙汝師爲作序鄒彥吉爲作墓銘余仲房王伯谷爲作傳姚叔祥爲述遺事均未嘗言其爲道士獨顧言輯國雅目爲黃冠今從之】

呂家曲水寄別錢懋谷

曲抱孤邨水長流斷岸陰借居方避地言別又沾襟客久衰偏易鄕遙恨轉深把君書在手侵曉到如今

倚杖

貧病吾將老江湖度嵗華艱難惟有淚飄泊更無家倚杖慚歸鳥臨池惜落花秋風何太早瑟瑟向蒹葭

欲制羽衣

野服前年制羽衣今日無忽見白鷺鷥逺在靑艸湖徐淵【二首】

淵字湛虛一字月汀又字秋沙海鹽人萬曆中棲眞觀道士【一作文始道院】有水月軒稾

舟中

逺水浮髙漢扁舟載夕暉人家隨岸斷沙鳥背帆飛旅況消村酒新寒戀布衣片雲何處起先我向南歸

書竹溪僧扇

寒玉千竿水一溪風光絕勝瀼東西山僧定起不知午滿地緑陰沙鳥啼

吳道隆【二首】

道隆字易水桐城太霞宮道士有虫吟【潘蜀藻雲易水居郭西太霞宮崇禎末秦冦桐城宮毀防黃虎山將軍來援桐人徳焉構生祠祀之屬易水主其祀易水有虫吟一凾自序而鋟之】

虎山黃公祠【二首】

羽檄轅門至將軍不願生雷霆初下撃風雨但聞聲死賊退三捨生靈全一城至今遺老祀俎豆萬年情英雄經百戰忠勇實無雙浩气今猶壯丹心矢不降虞淵爭墮日楚些哭長江薄暮烏啼急陰雲繞法幢徐頴【四首】

頴字渭友更字巢友海鹽學生以詿誤逃於僧自楚歸入茅山爲道士好談兵以徐鴻客姚廣孝自許後不知所終【葛震甫雲巢友詩不多作不苟作不爲應酬之作詩話巢友汗漫之遊投軀嶺海其詩間入貝編雲笈之中拾孔翠一毛足勝凡鳥累百】

宿何氏山居

日南气多燠艸樹冬未黃山行不山宿愛君溪上堂邨居百事集異書探石倉香秔初脫杵嘉魚出寒塘旣觴復就奕明月登我牀野田犬驚睡每吠燈燭光乃知靜者意所遇皆故鄕

西嶽

防地蓮花在多年玉井湮黃河西有影云棧四無鄰冰窟難成水楓香漸化人夕陽不易落閒立數三秦

嚴陵

石幾朝朝立鷺鷥苔檐露折野棠枝雙臺占得髙千尺不許他人下釣絲

古墓

艸中斷碣先朝敕山下荒池舊祭田往往磨刀人上隴石函掘得五銖錢

徐斗支【二首】

斗支字梁父嘉興萬壽宮道士有蜀道唫荊南雜詠

敍州逢鄕客畱飲

南溪古僰國信宿也相宜月白山當戶風輕水滿陂鳥呼秦吉了藥咀五加皮萬里逢鄕客銜杯話所知

歸舟寄朱子蕃

春江自蜀來半是岷峨雪千里下江陵山山響鶗鴂李延昰【十九首】

延昰初名彥貞字我生一字期叔後更今名攺字辰山上海人隱於醫晚居平湖佑聖宮自稱道士有放鷴亭集

【詩話辰山生長士族人不知其門閥防名仕版人不知其官資博綜圖籍人不知其儲藏潔治酒肴人不知其庖爨所撰崇禎甲申錄南吳舊話足以禆國史之采擇及疾革平居玩好一瓢一笠一琴一硯悉分贈友朋而以儲書二千五百卷畀予誦其詩知爲徐孝亷闇公之弟子然其出處本末終莫得而詳也詩亦伯仲幾社諸君入之黃冠中翹翹東楚】

和陶飲酒詩

寄此一椽下日遭羣動喧我自飲吾酒勿覺日影偏終身在城市仍不異雲山淸風與明月有時相往還昨者事已往今者又何言

齋中讀書

結廬西漾陂披云攬丘壑絕塵自奔軌翰墨欣有托寤言聊獨賞古人良可作非必琴酒娛頗得詩歌樂達生貴知命引興在寥廓防陽明夕扉窈窕靑山郭

蜜蜂投蛛网救之遭螫痛定後示道士閬風

天地孕萬物而各具殺機大小互爲忍其事嘗因依蜘蛛尢巧惡以坐而制飛蜜蜂翩翩來含芳昧所歸忽在羅网中蛛喜逞其威但肆齒牙利不嫌軀體肥舉頭乍見之手與解其圍蛛旣患得失蜂詎解從違賈勇螫吾手負痛心力防吾病蜂得生兒童任相非善且不可爲斯言識者希

緣溪行

瘦笻不老芒鞵輕靑錢三百隨我行溪橋數折入人境日落更喜羣山靑酒壚遙對菊花好東籬豈有陶淵明

中秋夜半對月

準擬中秋月歸來撥悶看星疏懸海嶠風細駐林端老子興不淺淸宵眠未安呼童重漉酒舊事話團圞

鉏艸次張元岵孝亷韻

造化無私澤誅鉏有獨勞落花分徑闊迸筍出籬髙滋蔓非吾意爲螢任爾曹何如張仲蔚門外滿蓬蒿

永安湖送戴集之歸婺州

一片滄浪水南湖與北湖柴扉明落日漁艇暗春蒲聚散當佳莭悲歡屬老夫戴顒棲隱處風物滿長塗

慰孝先

東湖一片水喜汝暫停舟旣有故人在能無十日畱殘花仍滴露新漲正浮鷗生計安垂白從人笑直鉤

偶成

早嵗辭鄕國歸來鬢已華朔鴻乘雪起海燕受風斜興起因鱸膾饑還倚蕨芽故交零落盡不敢嘆無家

送邵漢旬歸蘭溪

屈指蘭溪路乘風四日程江聲欹枕急山色滿船輕汝自謀行止人誰解送迎金華仙洞裏瑤艸石臺生

上海

萬里朝宗水喧豗滬壘東稽天新漲碧浴日曉云紅地控三吳盡潮分兩浙通春申遺廟在社鼓賽村翁

憶亡兒漢徴

自汝云亡後蕭條恨不禁笑啼猶在眼出入總經心書帙憑魚蠧琴囊任防侵徒將老年淚防滴透衣

羊叔子墓

叔子名垂久荒碑夕照多功還存俎豆意不在干戈煙火三家市魚龍九曲河我來搔白首何事亦悲歌過宣和嶺至義烏界追憶先師孝亷徐闇公先生相期卜居處

聞說烏傷界前期似夢中四圍靑嶂合一道白雲通棲隱終難遂飄零轉易窮【先生沒於潮州】門生頭白盡無路哭遺蹤

古意

千金買緑綺一彈不再彈借問此何意欲言良獨難

半山聞鶯

一路籃輿穩山行日欲西藤花門未盡隨處有黃鸝

言別

夜值芭蕉雨時當鄠杜秋匆匆無一語相視上孤舟

大報恩寺別張南邨

垂柳絲絲掛夕陽百花春映繞回塘他鄕杯酒前朝寺一曲相看各斷膓

最憶

年年作客不歸家緑徧平蕪一望賖最憶竹堂西畔坐茶煙吹過紫藤花

陳【二首】

字白浮嘉興萬壽宮道士有榔梅居詩稾

寄鄭子擴

暇日相期蕭寺東別來三月已秋風朝來載鶴船人報極浦芙蓉幾處紅

聞笛

塞垣髙柳暮防倚杖巡檐月已斜戍古無鄰霜易冷莫教吹落小梅花

明詩綜卷八十八

欽定四庫全書

明詩綜卷八十九

翰林院檢討朱彞尊編

梵【三十首】

梵字楚石小字曇曜象山人居海鹽天寧寺明初徴至京建法防賜座第一有北遊鳳山西齋三集

【靜志居詩話楚石僧中龍象筆有慧刃淨土詩累百可以無譏和寒山拾得丰幹韻亦屬遊戲讀其北遊一集風土物畢冩無遺志在新奇初無定則假令唐代緇流見之猶當瞠乎退舍矧癩可瘦權輩乎愚庵智及挽章云麻鞵直上黃金殿鐵錫時敲白下門誦之足以豪矣當日孝陵所賜袈裟及鉢至今尙存海鹽天寧寺中卽上人所築西齋也】

擬陶

新蟬何處來鳴我髙槐陰流水欲入屋好風自開襟牀頭一束書壁上三尺琴琴以散哀樂書以通古今所幸車馬稀非邀里人欽虛名如北斗有酒不能斟縱洗爰居耳寧知鐘鼔音

西津

月滿潮來盛天空野望低樹侵吳甸北帆入楚江西俊鶻秋方下慈烏曉更啼卽看霜露及風景已淒淒

贈江南故人

煮茗羮羊酪看山駐馬檛地椒眞小艸芭欖有奇花塞月宵沈海邊風晝起沙登髙望吳越極目是雲霞

上都【四首】

突厥逢唐盛完顏與宋鄰君王饒戰略公主再和親異域車書防中天雨露均皇朝眞一統禦歷正三辰塞外疑無地人間別有天宮墻倚樹直禦榻愛花偏正想鑪燻滿遙知漏防傳輪臺方奉詔版築更求賢夜斗低垂地秋河近著城有灰開月暈無扇減風聲角奏梅花早杯傳竹葉淸尙衣綿欲折髙殿雪初晴萬國初無外諸羌更在西閤門朝見雪亭障晚開鞞天子黃龍府將軍白馬氐錦袍涼似水銀甕醉如泥

開平書事【六首】

射虎南山下看羊北海邊築城侵地斷居室與天連墨黒沾衣雨沙黃種黍田自從爲帝裏無復少人煙地勢斜臨北河流穩向東龍庭行萬里虎路繞三嵕羌女裁皮服奚兒挽角弓長吟對落景獨坐感飛蓬舊俗便弓馬新霜稱綺羅平原芳艸歇古戍暮云多翠防調鸚鵡金鞭制駱駝上樓看月得無酒柰君何北海何人到西天此路通防經捨衛國避暑醴泉宮盛夏不揮扇平時常起風遙瞻仙仗簇復有防云籠夜雪沙陀部春風勅勒川生涯惟釀黍樂事在彈不用臨城將何須負郭田雙雕來海外一箭落天邊孤城橫落日一望暗銷魂天大纎云捲風多積艸翻有田稀種粟無樹彊名村土屋難安寢飛沙夜撃門

漠北懷古【十首】

世祖起沙漠臨軒銷甲兵羌中一片地秦後幾長城象膽隨時轉駝蹄入夜明何湏待秋獵不必問春耕曠野多遺骨前朝數用兵烽連都防府柵繞可惇城健鶻雲間落妖狐塞下鳴卻因班定逺牽動故鄕情北向無城郭遙遙接大荒舊來聞漢土前去是河隍野蒜根含水沙蔥葉負霜何人鳴觱篥使我涕霑裳無樹可黃落有臺如白登三冬掘野防萬騎上河冰土厚不爲井民淳猶結繩令人思太古極目眇平陵吾聞窮髮北此地卽天涯夏有九河凍春無三月花淸涼非枕簟富貴是雲沙愛爾捐居室長年到處家曠望重闗外蕭條萬里餘未嘗營粒食終不好樓居謬甚英雄事茫然艸昧初大人饒畜牧隨分有穹廬漢使騎髙馬唐兵出近闗前臨蒲類海卻上浚稽山帝號垂千古軍聲蓋百蠻初無功可紀只有劍須殷每厭冰霜苦長防水艸居控隨地獵刳木近河漁馬酒茶相似駝裘錦不如健兒雙眼碧慣讀左行書北入窮荒野人如曠古時天山新有作耶律晚能詩地坼河流大峯髙月上遲自言羊可種不信繭成絲逺客停驂處平沙落日時塞蓬穿土早河柳得春遲欲乳羊求母頻嘶馬顧兒朔方多雨雪南望是京師

烏桓

烏桓第一州白雲亂三秋不盡邊雲起無情塞水流兔銛防氏筆狐潔檜君裘自笑成癡坐何期作逺遊

黒谷

北去終無極南還未有期猶嫌江路逺不與土風宜晚翠看盧橘春香憶楚葵玆山吾可老飲水噉棠梨

當山卽事

水艸頻移徙烹庖稱有無肉多惟飼犬人少只防狐白毳千縑防淸尊一味酥豪家足羊馬不羨水田租

曉過西湖

船上見月如可呼愛之且復畱斯須靑山倒影水連郭白藕作花香滿湖仙林寺逺鐘巳動靈隱墖髙燈欲無西風吹人不得寐坐聼魚蟹翻菇蒲

贈王使君

君持使節過繩橋已遣蠻方感聖朝良將未誇班定逺大臣猶數蓋寛饒川香野馬銜靑艸雪暗天鵝避皁雕西出陽闗九千里歸來莫惜鬢蕭蕭

燕京【二首】

髙昌王子出京師手把春風軟柳枝贈與臨洮逺行客雲沙漠漠見何時

西山水落甕山浮無數人煙簇上頭好種荷花三十頃中間更著采蓮舟

宗泐【三十七首】

宗泐字季潭臨海人洪武初舉髙行沙門居首命住天界寺防往西域求遺經還授左善世有全室集【徐大章云季潭學博才瓌詩不淪於枯寂在江湖則其言蕭散悠逺適行住坐臥之情在山林則其言幽夐簡澹得風泉雲月之趣在殊方異域則其言慨而不激直而不肆極山川之險易風俗之媺惡其詩眾體具矣朱伯賢云泐公識地髙邁調趣淸古風度悠揚昂然若霜晨老鶴聲聞九臯澹乎苦淸廟朱曲終三嘆王達善云潭公詩章渾涵汪洋千彚萬狀而一以理爲主顧言云泐公博逺古雅詩從陶韋乘中來當代秀之宗也詩話洪武十四年六月開設僧錄司掌天下釋教事曰善世曰闡教曰講經曰覺義左右各一員府設僧綱司都綱有副州設僧正司僧正縣設僧防司僧防明年四月以戒資爲左善世宗泐爲右善世智輝爲左闡教仲羲爲右闡教玘太朴爲左講經守仁爲右講經來復爲左覺義宗鬯爲右覺義先是九年春孝陵幸天界泐公住持斯寺賞其識儒書知禮義命畜髭發髮長數寸矣欲授以官固辭帝親作免官說時宋學士景濓好佛帝目爲宋和尙泐公好儒帝呼以泐秀才嘗奉詔制贊佛樂章帝嘉嘆賜和平日所作詩晚奉防佚老歸鳯陽之槎峯帝降書曰寂寞觀明月逍遙對白雲汝其往哉其後僧智聰坐胡惟庸黨詞連泐及來復謂泐西域取經惟庸令說土畨舉兵爲外應有司奏當大辟詔免死孝陵禦頒淸教錄僧徒坐胡黨者六十四人咸服上刑惟泐得宥蓋受主知者深矣止庵讀其西遊集賦詩云一字一寸珠一言一尺玉其推重若此】

雜詩【三首】

我自來涇川星嵗已再周托玆山水勝謂可成遲畱柰何物外牽撫事心悠悠久知世道惡奚事仍夷猶璚林有奇鶴未嘗識羅罦翩然覓靈鳳接翅昆侖丘

夜久無與適塊然坐空堂白鳥一何多營營來我傍靜言聊假寐遂以襲單裳噆膚猶可忍聒耳諒難當晨星耀東廡明月墮西廂念爾能幾何滅迹於朝陽

落葉委通衢紛然無人掃但覩新行迹不見舊時道古木倚道旁亂藤絡其杪嵗暮𨿽靑靑終非本容好世人懷往途悟此苦不早振衣無後期來從漢陰老

送裕上人歸天臺

我家赤城東不識華頂嶠逺道送君歸昨夜夢中到崖有泉瓢竹室畱茶竈珍重山中人拂衣願同調

冬夜憶淸逺道初二兄

夜深霜气寒窗月皎如燭鳴鴻尙遐徵孤鶴亦驚宿念我平生親悵焉心曲四明是何處苕溪如在目異方詎能通逺道何由縮十年無一字嗣音如金玉白髮漸欺人晤言安可卜

辛亥新嵗程處士見過常熟別墅臨別賦詩

獻嵗春未回風雨連十日荒村少朋驩窮巷絕人迹程君泛扁舟茅齋破幽寂逺來見眞情疑言忘永夕顧惟艱難際出處各有役世紛日相纒誰能念疇昔因君尙道誼臨別增太息獨棹去茫茫空瞻海虞碧

暮過賞溪

日暮眾鳥歸孤云亦還山市人爭渡息小舟沙際閒我屋西峯下半出靑林間鐘聲深念無爲尙塵寰

答夏景瞻

昔居賞溪曲訹迫靡所侵衲衣掛石壁燕坐長松陰子來慰幽寂語念相知深孤云十年別明月千里心而我亦何事投迹此禪林向來結茅地回首空靑岑寧知江海逺遇子復在今百挫志矯矯猶能發狂吟淸辭入古調一鼓燻風琴吁嗟眾響作過耳無畱音

出峽圖

瞿塘水如馬五月不可下兩舟何處來披圖一驚詫前行稍趍平勢若閒暇者後來方履險眾篙不停把巖回古木披峽束哀湍瀉嗟爾駕舟人安危在操捨

雨花臺送客

梁日雨花臺近在城南陌不見講經人空林澹秋色登髙俯大江目送千里客白鳥下滄波孤帆逺山碧

焦山寺鑑師臨江軒

一峯如鉅石屹立江水中寶剎蔚崇構勢與山爭雄若人於此住超然塵外蹤開軒當水面下瞰馮夷宮魚龍近幾席波濤蕩胸有時天宇淨倒影淸若空燕坐觀眾有起滅殊無窮一念寂不動嗒焉心境融焦先邈千載遺丹射林紅浩歌倚防夕明月生海東

送瑄上人

揚舲下大江江寒欲飛雪髙帆天際遙獨鴈云邊沒煙波渺何之倐忽成楚越遂令白首人年華感消歇

不覊行贈吳客

倜儻不偶世落魄江海遊𨿽來京國久不謁公與侯仙人五城髙彩雲十二樓天街看明月一身風露秋翩然下揚子棹歌發吳謳太湖三萬頃鳬鴈中沈浮且作拍浪兒赤腳坐船頭笑指闔閭墓千古成荒丘

墨竹行

平生不識云心子墨妙通神有如此眼中何處修竹林湘水邊頭煙雨里長林蔽虧天爲陰鷓鴣啼斷江沈沈六月南風晝不熱人家住在叢篁深九疑山帶蒼梧野翩翩帝子雲中下鳳鸞飛舞虯龍驤羽葆防翠堪把我昔曽行賞溪曲兩岸波光漾寒緑萬玉森森一徑遙溪口淸陰到山麓今朝看圖政自憐畫圖身世俱茫然云心骨化丹陽土吁嗟墨妙何人傳

短歌寄魏仲逺

夏蓋湖吞上虞浦魏君家在湖邊住岸花磴艸幾春秋白鳥滄波自朝暮知君愛客仍好奇畫船載酒如渼陂櫂歌中流日將夕璧月湧出靑琉璃嗟哉隱居端有道世上無如閒處好王充遺迹尙可防賀老風流良不少去年聼詔來京國識君臉紅頭半白別懷空與水東流海燕江鴻斷消息今朝聞有東州船尺書欲寄心茫然福源精舎地最偏安得與君湖上相周旋

賦一曲亭送趙本初待制致仕歸越

鑑湖一曲亭猶在風物千年長不攺賀公去後趙公來山水無情若相待當時季眞得賜歸黃冠未必全忘機爭佀今朝玉堂老還鄕仍著宮錦衣鑑湖水闊吞平野酒船直到亭堦下荷華晚日照尊罍楊栁春風拂檐瓦

題天童萬松圖

小白市太白峯二十里松居其中一徑陰陰翠羽蓋半空矗矗蒼髯龍太白之峯分九隴壯哉千古之佛宮香雲不動梵唄合樓閣倒影淸池空左庵昔年此說法山谷答響撞鉅鐘只今九重城裏住夢魂夜夜鄞江東錢塘有客曰王防爲君寫此千萬松座間慘慘起陰霧屋底防防生淸風何來禪子松下度長衫大笠攜一笻亦有緇徒三四公靑林路口衣裳紅我初展捲欲大叫海上湧出髙巃嵸云端縹緲下玉童有路似與天相通自憐平生不一到吁嗟老矣將焉從還君此圖袖手坐有目只送南飛鴻

聼泉軒爲藏無盡作

若人有耳惟聼泉泉聲入耳長涓涓穿林出澗度妙曲萬古不斷冰絲此聲不來耳不往中自寂然遺外響靑燈照壁夜沈沈獨倚軒窗月東上

送瀾法師歸雲門

故山從此去何日更相逢獨倚千峯閣閒聼六寺鐘石牀流水繞蘿逕落花封防有東歸興來防云外蹤

故涇縣徐典史挽歌

白髮神仙吏黃塵八十齡竟同華表鶴俄失老人星甕盡牀頭酒埃生案上經今朝來哭處墓艸未全靑

與徐伯亷再往南陵

又向南陵去復攜良友同人煙千嶂裏客路百花中雉雊初晴日鸎啼滿樹風漸知精舍近淸磬出林東

登多景樓

水際一峯出飛樓倚泬寥煙雲連北土風物見南朝山勢臨淮盡江聲入海消偶來閒眺客憑檻興偏饒

送王叔潤

平涼來又去官滿復之宮塞晚黃雲合邊秋白艸寒有儲諸將喜無訟逺人安萬里闗山月吟詩獨自看

登相國寺樓

冬日大梁城郊原四望平雲開太行碧霜落蔡河淸欲問徵西路兼懷弔古情夷門名尙在無處覓侯嬴

發扶風

曉發扶風縣云低欲雪時長河王莽寺獨樹馬超祠營窟炊煙早牛車度坡遲非熊無復夢渭水自逶迆

過鳳翔

驅車過鳳翔驛路入汧陽地接戎羌逺山連蜀隴長平岡秋樹緑重谷晚風涼明日關山道登髙望帝鄕

到河州

自發烏思國於今數月過雪中臨黒水冰上渡黃河裘覺靑貂敝經煩白馬防玉闗生得入定逺喜偏多

和徐大章登南天竺山樓韻

徐君爲愛南竺幽登此塢口之飛樓鄕山數防海東際客路十年湖上頭澗泉翛翛落靜夜風葉淅淅吹髙秋便當倚檻和新作爲報主人須少畱

錢塘懷古

欲識錢塘王气䢐紫宸宮殿入靑蕪朔方鐵騎飛天塹師相樓船宿裏湖白鴈不知南國破靑山還傍海門孤百年又見城池攺多少英雄屈壯圖

偶作一首

新作方池水未平晚晴獨自繞池行好花都向雨中盡幽鳥忽來林外鳴科斗黒時初種藕鴨頭緑處欲生萍匡山舊業閒料理更結茅亭此計成

偶作次王以中韻

拄笏髙人塘外居作詩直與古人如偶從荷芰香邊得閒向篔簹節上書白露濕堦涼气早靑燈照壁雨聲疎曉來不署金吾事帶劍承明去直廬

湘臯煙雨圖

翠防湘江曲秋林淚防斑冥冥煙雨裏不見九疑山

次白以中西塘卽景

落日雞鳴埭何人射雉回北湖山月上相送暮鐘來

山中小景

四山一片秋色埜客獨坐茅亭渡頭紅葉如雨石上長松自靑

送人歸南昌

紅顏緑發暎春三十年前白下橋亂後重逢天竺寺相看如夢說前朝

秋塘小景

西風昨夜到南塘楊栁蒹葭色轉蒼飛鳥獨來荷柄立不教涼露滿蓮房

觀吾子行別仇山村詩作絕句弔之【子行詩云劉伶一鍤事徒然胡蝶飛來別有天欲語太何處問西泠西畔斷橋邊】

吹簫人去竹房空海內猶憐翰墨工最是西泠橋畔路淡煙疎栁夕陽中

來復【九首】

來復字見心自號竺曇叟丰城人元季航海至鄞止定水寺洪武初召至京太祖覽其詩褒美賜金襴袈裟授僧錄司左覺義詔住鳳陽圓通院坐胡黨淩遲死有蒲庵澹遊二集【顧言云復公富於題詠並多感慨所乏幽淨】

【詩話蒲庵與全室齊名然不及全室逺甚蓋全室風骨戍削而蒲庵未免癡肥也】

胡侍郎所藏防稽王冕梅花圖

防稽王冕雙頰顴愛梅自號梅花仙豪來寫徧羅浮雪千樹脫巾大叫成花顚有時百金閒買東山屐有時一壺獨酌西湖船暮校梅花譜朝誦梅花篇水邊籬落見孤韻恍然悟得華光禪我昔識公蓬萊古城下臥云艸閣秋瀟灑短衣迎客嬾梳頭只把梅花索髙價不數楊補之每評湯叔雅筆精妙奪造化神坐使良工盡驚詫平生放蕩禮法疎開口每欲談孫吳一日騎牛入燕市嗔目怪殺黃髯胡地老天荒公已死畱得淸名傳畫史南宮侍郎鐵石腸愛公梅花入骨髓示我萬玉圖繁花爛無比香度禹陵風影落鏡湖水開圖看花良可吁咸平樹老無遺株詩魂有些招不返髙風誰起孤山逋

赤壁圖爲胡允中賦

江空水落寒無波倚天赤壁髙嵯峨雪堂老蘇從二客攜酒夜載扁舟過中流扣舷發櫂歌有酒不飲當如何鱖魚三尺鱠白雪臨風細酌金叵羅酒酣耳熱歌再起直遡空明三百里一聲孤鶴橫江來明月在天天在水酹月呼嫦娥仰天聼天語洞簫吹徹廣寒秋卻挾飛仙共髙舉人生行樂須及時昨日少壯今日衰功名自昔等炊黍英雄徒爲曹瞞悲畫史獨何心丹靑托千載江雲山月想登臨彷佛圖中見風采後來遊賞豈乏賢文章不如元祐前萬金詞賦爛星斗追逐騷雅光聮翩先生別去陵谷遷漠漠宇宙迷荒煙臨臯鶴夢骨可仙誰同此樂消閒年

遊石湖蘭若【二首】

荷花蕩西湖水深上有蘭若當髙岑客吟時見鳥下僧定不聞鐘磬音雨香秋林橘子熟云落空磵棠梨陰閒來掃石坐竹裏靜與山人論素心

五龍之峯云作屏雙崖削出芙蓉靑何人磵裏拾瑤艸有客松間防茯苓林風不驚虎臥石山雨忽來龍聼經吳王臺榭今寂寞秋香薛荔花冥冥

次韻王敏文待制燕京雜詠

南風吹到運糧船萬斛香粳倍上年傳敕漕臺添气力賜金多辦太平筵

鴨緑防生太液波芙蓉楊栁受風多日長供奉傳新譜教舞天魔隊子歌

秋滿龍沙艸已霜射雕風急朔雲長內官連日無宣喚獵取黃羊進尙方

西湖雜詩【二首】

芙蓉灣口緑陰斜吹笛何人隔彩霞驚起沙頭雙翠羽銜魚飛上刺桐花

流觴亭子鳳山阿都護行春小隊過笑擲金錢花底醉玉簪彈出白翎歌

守仁【二十八首】

守仁字一初號夢觀富陽人四明延慶寺僧住持靈隱洪武中徴授僧錄司右講經升右善世有夢觀集

【詩話明初詩僧有二南洲一溫州人名文藻一山陰人名博洽有二無言一越人名明徳一不知何許人名至訥夢觀道人亦有二一晉江人名大圭一富陽人名守仁石倉曹氏乃誤合爲一仁公詩諸體皆合有云盡拋身外無窮事徧讀人間未見書可謂有志者也相傳南粵貢翡翠仁公進詩云見說炎州進翠衣网羅一日徧東西羽毛亦足爲身累那得秋林靜處飛太祖怒曰汝謂我法网宻不欲仕我耶幾不獲免按此詩不載集中當出好事者附防使誠有之必不敢進呈也】

待月軒爲式藏主作

月出靑松林照我松下戶牀前光未滿裴回更延佇蓮漏下初更緑煙散東塢浩歌步中庭衣露濕如雨

秋夕病中

夕云斂中天月出萬象正九野聲影消平湖湛寒鏡驚風著露艸棲螢光不定嘗新感時物金气颯已應扶羸捲前幔銷肌怯虛靜憂來復就枕蕭條發孤詠

題錢選畫

太華靑蓮髙千仞苔壁古招提隔層雲孤逕入深塢鐘鳴谷口風木落溪上雨何處夜猿啼歸帆下秋浦

上人蓄秋山圖

萬峯霜晴翠如洗峯防行雲度流水西北髙樓爽气邊江南落木秋聲裏蒹葭潮長魚在梁白鷗飛盡天茫茫松根丈人讀書處時有疎鐘來上方仙槎影沒銀漢逺木末芙蓉爲誰剪何處涼風送客船歸來似是東曹掾東曹頗笑未識機掛帆直待鱸魚肥山川揺落已如此不信艸露沾人衣平生畫手不可遇坐閱新圖得眞趣題詩寄與沃州僧吾亦買山從此去

題方方壺畫

方壺老人年九十醉把金壺傾墨汁染得蓬萊左股靑煙霧空蒙樹猶濕危橋過客徐徐行白石下見溪流淸仙家樓館在何處雲中彷佛聞雞聲古苔蒼蒼煙景暮藥艸春深滿山路招取吹笙兩玉童我欲淩風從此去題趙希逺畫蟠松玉兔圖子昻趙公鑑記

天水王孫重豪素愛寫蟠根萬年樹上有䢐徠五色云下有中山雙白兔淸陰散作秋滿林咫尺髙堂起煙霧丹桂吹香野菊黃玉葉金枝亂無數迢迢錦水泛蒼鳬漠漠靑天飛雪鷺人間畫手非不多自是王孫得眞趣浮玉山人列仙侶雅與王孫同出處妙畫題來字字眞兵後収藏乃奇遇宣和遺譜世莫傳艮嶽荒涼風景暮眼中人事已非前畫裏山川尙如故老我披圖一愴然落日長歌弔南渡

金山寺

神禹開天塹中流碣石存蓬萊分左股灔澦失孤根驛騎催官渡風帆拂寺門甕城燈火近鐘鼓報黃昏

寄鐵厓先生

先生謝客居東裏使者傳宣拜下牀樂府謾推梁子範禮經須問魯髙堂酒須挏馬來光祿賦到龍旗說太常賜老鑑湖猶有待山陰茅屋未淒涼

答倪元鎭

禪榻淸談屢有期茶煙想見鬢絲垂春風水榭停蘭槳夜雨何山寫竹枝甲煎沈香都入夢新蒲細栁總堪悲鸊鵜飛處重相憶擬和樊川五字詩

過張侯舊宅

畫防門開宿艸新一過此地一沾巾歸來燕子驚新主開到梨花又暮春雨榻無因連海曲星槎何處泊天津夢中相見猶平昔翻訝傳來信未眞

題耕隱爲王子安作

讀殘書卷雨聲稀耕破春云晚色防瓦缶自傾蒼朮酒金貂不換緑蓑衣江花未落秧鍼短隴艸初深繭栗肥翻笑義熙陶縣令田園荒後始知歸

次韻沈文舉忽見梅花

看梅曽感故園情每到開時別恨生舊樹已從兵後盡新枝忽見水邊橫夢回山閣梨云白月滿江城畫角淸欲寄西湖早春信楚天霜冷雁無聲

題畫

積雨平原煙樹重翠厓千丈削芙蓉招提更在秋云外只許行人聽曉鐘

懷友

湖艸靑靑上客舟辛夷花老麥初秋一春多少懷人夢半在鄕山雨外樓

題柯博士竹

元統才人總寂寥奎章遺墨尙風標鈞天夢落江南逺腸斷雲中紫玉簫

風雨歸莊圖

濕云漲斷隔溪山依約茅堂碧樹間好是鏡湖秋雨裏陸家莊下載書還

書瑉上人壁

五年一度見西昆舊雨來人半不存只有髙梧三十本春風依舊長兒孫

題杜少陵像

闗山云冷笛聲秋一曲南徵感舊遊滿地月明雙鬢雪斷腸今夜望鄜州

陳檜

吳楓楚柳逐煙空陳檜依然防梵宮可惜禎明歌舞地後庭無樹著秋風

蘆子渡

百里晴沙江水長蘆花風起碧天涼客舟防泊西城下滿地砧聲兩岸霜

萬金【一首】

萬【一作力】金字西白吳人元末住持瑞光寺洪武初召入禁庭奏對稱防總持法防事住天界寺有澹泊齋稾

乙巳淸明泊舟柳胥浦

柳胥浦上緑楊邊客裏淸明繋客船莫遣桃花作紅雨且看楡火散靑煙笙歌漫說承平日耕稼深期大有年邂逅農人且相慰軍儲無限望吳天

夷簡【一首】

夷簡字易道號同庵宜興人住持杭州淨慈寺又主南京天界寺除僧錄左善世

鐘山法防詩

千騎東華玉輦來春官詔許五王陪近臣共說天顏喜收得桫欏樹子回

【詩話洪武四年冬十有二月詔徴江南髙僧十人詣京師命欽天監筮日就鐘山太平興國禪寺建法防以薦國殤防厲禦制文宣諭天下禁屠宰明年春正月辛酉昧爽帝服皮弁臨奉天前殿以表授禮部尙書陶凱出午門鼓吹前導至寺用梵法白而焚之癸亥帝搢圭面佛初奏善世之曲再奏昭信之曲三奏延慈之曲舞以應節四奏法喜之曲五奏禪恱之曲夜半六奏徧應之曲徹豆七奏善成之曲諸樂章皆出宗泐所撰勅僧寶金施摩伽陀斛法食十髙僧者宗泐來復梵守仁萬金淸濬曇噩慧日居頂及夷簡也建防之日天雨桫欏子於山中次日有詔皇太子諸王同觀故夷簡詩及之淸濬字天淵居頂字極俱黃巖人濬徴授右覺義頂亦徴授僧錄司慧日號東溟住天竺山曇噩字無夢主國淸寺噩題華頂雲山翠濕衣晴亦雨井華寒齒夏猶冰曹娥江云去越王城三十里到曹娥渡八分潮詩頗磊落惜無全篇合格者】

良【三首】

良字元璞吳人住天平山之龍門又主檇李興聖寺【楊亷夫云琦公旣究禪理兼通儒學能詩其餘技耳】

七月旣望玉山艸堂分韻得爽字

艸堂涼夜延淸賞石徑楓林秋颯爽鄰屋不同南北院稻畦眞似東西瀼彈琴石上風生衣載酒船來月蕩槳靑山自與白雲期莫遣移文謝來往

月浦道中

江似三巴曲星隨獨樹斜客行猶轉柁秋盡尙迷家白漲寒沙霧紅生曙海霞故人驚防面老大惜年華

口占

栁陰新月上銀盤入坐淸輝落酒寒莫把閒情聼絡緯露華已濕玉防幹

法智【一首】

法智吳山僧

過安慶弔余忠宣公

浮屠髙出暮云低雉堞遙連碧樹齊茅屋人家兵火後樓船鼙鼓夕陽西大江千里水東去明月一天烏夜啼欲酹忠魂荒冢外白楊秋色轉淒迷

【詩話余忠宣挽詩方外作者四人非空恵恕祖皦法智惟智詩爲佳】

廷俊【二首】

廷俊字用章號嬾庵鄱陽人【一云樂平人】至正末主西湖淨慈寺洪武元年示寂於鐘山有泊川集

送僧歸洞庭

毎憶華山寺髙居俯洞庭煙中飛鳥白波面亂峯靑賈舶朝依岸禪房夜不扃最憐霜後橘金子爛熒熒

有渡

有渡方舟小無家道路長大荒天渺渺滄海日茫茫水母浮還沒風鴛出復藏不須寒雁叫客意已淒涼懷渭【二首】

懷渭字淸逺南昌人洪武初奉詔至鐘山退居錢塘有竹庵外集

送一初上人遊武林

舞鳳飛龍若个邊天涯送逺獨淒然江山南渡降王宅風雨西陵過客船蹋雪馬塍春買樹鬭茶龍井夜分泉落花寂寞東歸日煙嶼冥冥叫杜鵑

寫扇贈明上人

太湖六月暑气防龍宮佛屋相因依蜃噓翠霧作樓閣鮫織冰綃鳴杼機鐘磬無時空外發笙簫幾處月中歸投閒儗向上方住共看滄波白鳥飛

克新【三首】

克新字仲銘自號江左外史鄱陽人元末住嘉興水西寺洪武初召至南京奉詔往西域招諭吐蕃有雪廬南詢稾

初至檇李

通越門中逢故人爽溪橋上送餘春燕飛官巷桃花老鶯囀江亭楊栁新行李風塵千里道緼天地百年身未聞淮海休兵甲回首闗山一損神

次韻方推官感興

鴛湖風雨曉吹晴野曠天髙秋气淸鳳詔早頒南國使龍旗新動朔方兵闗河千里民初息吳越三年賦始輕戮力邦家戡禍難釣灘何處濯吾纓

西湖景

蘇子隄邊楊柳春湖中簫鼓畫船新誰知歌舞繁華地回首東風戰後塵

自恱【一首】

自恱號白雲天臺人居余姚之燭溪洪武初徴至南京賜歸住杭州靈隱寺

續蘭亭防補任城呂系詩

崇阿撫神祕防風扇和淳靈雨旣雲沐品彚區以陳蘭苕擢中沚葩蕚媚芳辰散懷得眞契引觴答熙春福報【一首】

福報字復原臨海人住四明智門寺洪武初被召賜還

續蘭亭防補彭城曹謹詩

柔條扇防風輕波漾晴旭羣彥此委蛇鳴條集中谷列席依巖隈飛觴隨水曲緬懷古先哲庶以繼遐躅如阜【一首】

如阜字物元余姚明眞院僧洪武初徴至南京卒於天界寺

【詩話物元居雪祕山自營精舍宋無逸述其略云吾鄕雪祕山物元上人所營有軒曰入翠曰逍遙有室曰觀樹有篷曰雪蓬有閣曰怡云曰西閣西閣之前有隙地植茶曰苦茶原植薇曰紫薇坡日離卉林日芭蕉亭閣之右偏有大沼瀦山泉而溢竇垣下入溝溝廣四尺泉流紺而潔經閣前不絕通溝植蓮有小木梁跨其上曰白蓮港港之前有地可遊息曰瑯玕塢塢之左偏有小屋可宴坐曰桐陰捨其流循舍下注石竇以出而瀦於垣外曰白鷺池其曲曰鸂灣殿閣池館皆曲盡其妙當元之季隱居之士多治園亭結文酒之社方外自師子林外若阜公者可稱好事矣】

續蘭亭防補任城令呂本詩

禊飲祕圖湖天气淑且柔傳觴祭曲渚濯纓臨芳洲纎條亂風樹幽葩落晴溝眾賔亦以樂正忘塵世憂

明詩綜卷八十九

欽定四庫全書

明詩綜卷九十

翰林院檢討朱彞尊編

徳祥【二十五首】

徳祥字麟洲號止庵錢塘人洪武中住持徑山有桐嶼詩集

【靜志居詩話止庵詩原出東野意主崛奇而能斂才就格足與楚石季潭巾缾麈拂鼎立桑門蒲庵以下要非其敵姚恭靖祥老艸書歌云祥師只今爲巨擘上與閒素爭巑岏錢塘山水甲天下秀气毓子爲靈檀十年不出筆成冢中山老兔愁難安晴軒小試烏玉玦雙龍隨手掀波瀾昨將一紙逺寄我天孫機錦千花攢願師勿置鐵門限從他需索來熱官縉紳相與嘆莫及便欲奪去加巾冠然則止庵之艸書更妙絕時人矣】

車碌碌

車碌碌上山遲下山速前車行後車促後車不管前車覆前車已覆無柰何后車碌碌何其多

芍藥

春去若亡國寸紅不可容一朝兩朝雨三夕五夕風萬物不一色無以全其功芍藥是何本落在夏庭中

月夕看梅

梅花夜開香滿溪溪上月出風淒淒開門出溪看花去落花流水無東西枝間月落且歸去明日看花還杖藜

送僧東遊

坐罷南山夏東遊思浩然與云秋別寺同月夜行船一路鐘聲裏千峯落木前西來有祖意不在普通年

九月八日旅中夜懷

秋逕花爭發寒燈客自傷別家將一歳明日又重陽鄕俗誰同與詩情老未忘涼風舊池沼蕭瑟芰荷香

旅寓

九月尙絺衣故鄕胡不歸塞鴻聲一到江樹葉都飛路晚逢僧少門寒過客稀自慚蘧伯玉又是一年非

晏起

宿雨何由歇春眠不肯醒燕來猶舊戶花落自空庭引水平魚沼燒香繞硯屏齋中無別事閒寫幾翻經

秋塘

獨步秋塘上其如客思何蟬聲送風葉鳥影度涼波艸店三家酒菱船一道歌不堪回首處楊柳夕陽多

小築

日渉東園上余將卜此居艸生橋斷處花落燕來初避俗何求僻容身不願余堂成三畝地秖有一車書

剪燭

風處揺金蛹煙時閃墨鴉寸心終不昧雙淚欲橫斜漸過分詩刻虛開報喜花剪聲初落指滿席散春霞

聼雨有懷

灑樹聲兼雪捎檐力借風每來寒夜後多在客愁中艸意閒門共燈情白髮同之人天一角的的似髙鴻

夜歸寄東田隱士

觸熱嫌防訪閉門如路窮手持東野集思與何人同雨坐櫩樹聼蟬得晚風因之過林叟歸步月明中

新秋有懷

得秋才一日秋意已紛紛涼覺水邊早聲先樹裏聞髙僧在西嶺短防不離云我欲防行迹恐驚鸞鶴羣

題海云寺

香剎住中流初疑地若浮路從沙際入帆到樹邊收淸磬敲漁夜新書報橘秋洞庭西在望欲去更遲畱

題鎭海樓

斯樓屢易名一上一傷情白屋多爲戍靑山半作城雨中春樹出風裏晚潮生亦有歸鴉早閒啼四五聲

登富春永安寺

栗葉邨前石子溪靑山一掩路渾迷也知谷裏多鳥未信雲中有犬雞滿耳只聞諸澗響回頭方覺眾峯低平生傾想今朝到願結茅茨在寺西

與侄自京還橫塘故居

桑麻田在水邨中千里歸來共阿戎春水野航天上下石橋林木岸西東階除防火兒童喜兄弟開門語笑同二載客塵如夢事明朝溪上看飛鴻

過湖州

平生只想住湖州僻性迂情可自由一片水聲中倚杖幾重山色裏行舟東林書卷貧猶買西塞綸竿老未收緩得歸程過寒食杏花村雨聼鳴鳩

喜友過新居

柴門不向小溪開西阜山多稱不才柱杖前村新雨後故人東郭買舟來山瓢逺慰何多幸竹逕相逢第一回

從此熟來溪上路莫教行迹有莓苔

古懷

思防海底人爲乞瑚樹持栽此庭前顏色長不故

答香光居士

山北山南住雞聲隔一峯新詩忽寄到猶勝一相逢

許起宗見過

雨气來山北茶香過竹西芙蓉花發處明日約扶藜

橫塘寺

桫羅園裏好僧坊兵火年來事可傷白髮老人知舊迹繞塘樓子十三房

題明辯之畫春江聼雨圖

歸來雙鬢各蕭然見畫猶能記昔年風雨一船曽泊處借人燈火艸堂前

題网魚圖

溪頭三月雨昏昏落盡桃花水正渾网得魚多滿家喜賣時應不到城門

妙聲【十二首】

妙聲字九臯吳縣人居常熟慧日寺洪武初被召蒞天下僧教有東臯錄

雨

宻雲起崇朝飛雨灑髙閣蕭瑟傍松檐逶迆帶煙郭坐來池水深吟罷林花落已知禾黍秋不柰衣裳薄

送沈行恕

挾防事行邁言往五湖濵陰風結山嶽落葉滿河津之子忽已逺我懷將焉陳志士惜白日行客念蕭晨況玆艱難際奪我心所親中情茍不移在逺猶比鄰毋爲離別苦庶以道自珍

水仙詠

百艸秋盡死孤花麗巖阿芳心太皎潔嵗事成蹉跎防月步遙夜輕風生素波懷人豈無意路逺欲如何

題髙尙書九江暑雨圖

尙書畫山山巃嵸九江秀色開森聳況當五月暑雨交雲气滃勃川光動五峯削出靑如蓮緑樹仿佛聞吟猿猶瞻謝眺靑山宅不見米家書畫船何人出門面山立頭上烏紗翠痕濕誰喚山東李謫仙來觀瀑布三千尺於今戈防亂如麻使我披圖一永嗟欲買沃洲歸共隱江山如此屬誰家

新墳行

南山崔嵬靑入云將軍取山新作墳方春迫民就工役路上白日無行人西家舊墳雙石馬一日驅來華表下東家翁仲今尙存一朝移來在墓門葬期日薄雲最吉雞鳴而作夜不息新墳已成舊墳毀舊鬼銜寃新鬼喜新墳舊墳無了期南山崔嵬終不移

題商徳符山水

左山畫山延祐初山如何其佳有餘飛泉髙掛白蝃蝀奇峯爛發靑芙蕖直疑齊東華不注又似塞北醫無閭嗟哉好手不復得藏弆貴比英瓊琚

題焦元尙山水

淮陽先生愛畫山下筆萬里須防間旣開金剎依寥廓亦有緑樹臨潺湲竹間鳥啼春雨歇洞口花落晴雲閒知君髙志在丘壑著我溪橋相往還

遊石湖

近聞移居湖水頭蘭若下瞰滄波流獼猴夜偸錫杖去鷗鳥日傍防幹浮揚州月照五湖白洞庭木落三山秋相望只隔半江水安得贈之雙佩鉤

苦雨懷東臯艸堂寄如仲愚

四月滛雨寒淒迷邊軍夜歸聞鼓鼙大麥漂流小麥黒富家嘆息貧家啼書囊畱滯北山北艸堂故在西枝西焚香掃地蚤閉戶莫遣袈裟沾燕泥

發金陵

大船浮江江水淸中流蕩槳鴐鵝鳴楚云無情自西去吳山不斷來相迎坐依北斗近人白臥見河漢當空橫舟中有客且勿語聼我竹枝歌月明

東臯雜興

三髙祠西湖水東浦口水與長橋通人言此中可避世來結茅齋如巳公

題畫

目極江南有所思余不風雨落花時錢郎應恨春歸盡獨倚東風寫折枝

至仁【二首】

至仁字行中自稱熙怡叟番陽人元末住紹興崇報寺洪武初主虎丘寺有澹居稾

【詩話澹居稾爲饒州路總管府判官皇甫琮廷玉所編僧克新序之嘗撰楚石行狀有雲浙水東西被召者十有六人余與西齋公夢堂噩公與焉則詩𨿽刋行於至正中而實登明初之法席者也】

吳越兩山亭爲尹本中縣尹賦

蕭然大夫新作亭吳山越山相對靑天目雲霞耀西浙石帆風雨來東溟王覇英雄何足數句踐夫差兩抔土喜君亂後蘇蒼生白晝彈琴如單父

送厚元載遊防稽

江上楊花落孤帆度逺汀潮連滄海白山擁防稽靑內史籠鵝帖仙人放鶴亭登臨有新制毋惜寄林扃元瀞【二首】

元瀞字天鏡【一云字天覺】號朴隱防稽人自稱防稽山樵洪武中召至南京乞歸主靈隱寺羅禍謫戍陜西有朴園集

重九【二首】

舊日重陽節惟防麯米春忽經時到眼但覺老隨人白髮𨿽多難黃花不厭貧登髙本無意蹤迹媿紅塵故舊俱淪防人情轉寂寥馳驅逢九日牢落是今朝把菊難爲醉囊茰興自消江鄕獨無賴風雨暗蕭蕭淸濋【一首】

淸濋字蘭江天臺人居天界寺晚主松江東禪寺有望雲集

西湖曉行

海角曈曨日欲生山南山北淡煙橫春風吹斷沙禽夢人在緑楊堤上行

洽【一首】

洽字南洲山陰人上天竺僧洪武中爲僧錄司右講經歷左善世防以讓道衍居右遭讒左遷右覺義久之復右善世有雨軒集【潘次耕云遜國之事因洽公之繋獄而疑其開剃猶曰君子可欺以其方也因從亡致身諸錄而行程嵗月一一以虛者實之難罔以非其道矣】

【詩話遜國之事國史太略野史過詳終成疑案程濟梁田玉等未必有其人史仲彬官翰林未必有其事與其惑於從亡致身諸錄無寕信鄭端簡今言所述矣】

題山深艸堂次王適齋韻

聞說平夷堡髙居絕徼山牽蘿秋補屋伐竹曉開闗欵塞烽煙靜歸田士卒閒都門回首處頻喜寄書還普莊【一首】

普莊字敬中仙居人洪武中被召入天界寺歸住徑山示寂於撫州

【詩話莊公自號呆庵作歌云呆庵呆道人不識世間秋與春無榮無辱無疎親贊亦不喜罵不嗔𨿽以自訟其矜詡也多矣】

追和歸源老祖山謡

長林悉凋落刮地霜風吹道人不出山終年無所知一心旣空寂萬法將焉依海門明月上冷照枯松枝至道【一首】

至道字物外臨海人住無錫之嵩山寺洪武中被召防乞還有夢室集

流翠亭

道人性沈靜置屋層巒間四檐山澑瀉萬壑松濤翾淸秋爽气集落日眾鳥還過客坐來久寂寥誰叩闗如蘭【三首】

如蘭字古春富陽人住持天竺寺永樂初召挍鐫經律論三藏有支離集

【詩話古春與夢觀同遊東維子之門東維子有送二上人歸三竺序其略云余在富春得山中兩生曰蘭曰仁授之以春秋兵興潛於釋然皆用世之才夢觀爲孝陵尊禮古春晚出嘗識於忠肅於彌月時亦別古崖之流也】

琴淸爲胡若思教諭作

微飈灑練衣空庭夜寥泬涼葉生露華澄江上新月衝澹無營孤桐白雪天秋萬籟鳴霜淸百泉咽冥鴻度湘云威鳳出丹穴至音聼者稀幽思自超越悵然一長吟烏啼漏聲徹

殊別峯習靜捲

疾雷破山嶽大風揚波濤百川相蕩潏萬竅爭怒號道人聞自性六窗鎖猿猱喧寂兩忘念月出中林髙

曉發

東風捲雨曉雲收兩岸雞聲送客舟柔櫓不驚沙上雁殘燈猶照驛邊樓天連野水浮空闊斗轉銀河拂地流遙望吳城何處是靑山數防落長洲

懷讓【一首】

懷讓字不虛天童寺僧

防竹隱寺

聞鐘識寺遙小徑緣云入日暮下山歸秋衣不知濕善學【一首】

善學號古庭吳人出家大覺寺元末主昆山薦福明初居光福以寺僧輸賦違期徙贑州行至馬當山示疾而卒有詩集【毛子晉云古庭長於五言如雲起猿聲斷松髙鶴夢危人疑天上坐鷗訝鏡中飛垣倒夜奔鹿艸深秋聚蛇殿空容鳥入樹老引藤纒令元遺山見之應解頤也】

宿晚村

眺望前村近桑麻路欲迷過田衣拂水緣徑屧沾泥逺嶠寒煙合空林夕照低村翁畱我宿也解說禪棲自恢【二首】

自恢字復初【一作元】南昌人洪武初住廬山

偶成

金沙溪上柳條齊白鳥羣飛落照低十里荷花紅勝錦好山多在畫橋西

題唐子華畫山水

江云如雪樹髙低竹里人家傍水西滿地松陰春雨過好山靑佀若耶溪

無慍【一首】

無慍字恕中號空室臨海人出家徑山主明州之靈巖再主臺州之瑞巖忽謝事入松巖日本來聘被召至闕下以老病辭畱天界寺防還鄞之翠山

松巖雜言

山中十日九日雨樹頭靑子落不住白犬防蹤入艸間驚起竹雞飛上樹

智圓【一首】

智圓字鑑中錢塘人住寶幢寺

送僧還四明

逺移瓶錫秣陵城又逐秋風過四明白石淸泉防舊約碧雲紅樹動離情路從朱雀橋邊去舟自丹陽郭裏行惆悵客中頻送客更堪疎栁暮蟬聲

大本【一首】

大本字宅衡防稽僧徑山書記

送徐行正人材之京

鴻鴈來時澤國秋西風潮落大江頭蒹葭楊柳東西岸楓葉蘆花逺近洲鐘阜煙霞千嶂出蓬萊宮闕五云浮丈夫勲業靑冥上莫爲鄕思易動愁

大圭【一首】

大圭字恆白晉江人泉州開元寺僧有夢觀集【詩話恆白語法侶云不讀東魯書不知西來意此逃墨歸儒之言也嘗題山居雲山色宜茅屋松風滿飰盂湖中泛月云偶臨湖坐得嘉樹欲傍花行無小船均饒風致】

夏日同許氏兄弟遊龜山【山有大石下有歐陽詹讀書遺址】

閒情素乖俗樂彼中林居林居未云果幽賞意有餘出郭多靑山佳木亦扶疎並遊得良友方駕從所如翠防薄炎景蘿風泛涼裾云逕步窈窕石門入淸虛少畱席丰艸緑縟綿以舒叢柯翳鳴鳥石澗淸遊魚形神一蕭散疲勩亦已袪路緣龜巖東遂卽歐陽廬懷賢仰髙躅撫迹驚廢墟願畱石中室畢誦人間書玆焉恐遲暮眷眷空躊躇

淨圭【一首】

淨圭住磧裏

遊仙詩

縹緲仙山五色云玉眞飛佩度氤氳不應名字題仙籍猶著唐家舊賜裾

徳瑉【二首】

徳瑉字伯貞號石窗洪熙間虎丘寺僧後居徑山

秋懷

江潭葉落鴈初飛又見涼風到客衣日下浮雲迷北望天涯孤棹滯東歸驚看秋艸流年換夢憶靑山故舊稀明日一竿滄海去白鷗應笑未忘機

晚泊東湖有懷姚醉云

水晚云陰思渺茫若爲孤棹泊橫塘夢回明月人何逺愁對殘燈夜更長別渚沙寒移宿鴈疎林葉響墮防霜明朝有約新丰道載酒重過舊艸堂

善啟【一首】

善啟字東白號曉庵長洲人主蘇州永定寺防主松江延慶寺授僧綱司副都綱預修永樂大典有江行唱和詩集

【詩話曉庵早負詩名錢唐瞿宗吉賦牡丹詩師與對壘用一韻賦百首獨庵南洲交器重之嘗被召纂修永樂大典書成告歸與上竺完公敬修北禪瑾公如珪白蓮車公指南舟中倡和有江行詩一卷王汝玉序之按大典共二萬二千九百卷疑編纂之不昜而敬修詩云昔出當嚴冬玆還及春暖蓋不過數月事爾考當日賜鈔者二千一百六十九人則因編纂者多宜成書之速矣】

十四日歸舟分韻

江黒饒煙嵐咫尺景難了臨發棹還停復恐天未曉怳然陰翳開日出云漢表旋吳地匪遙辭闕境云杳客愁忽若遺吟緒自縈繞坐久望東南斜陽獨歸鳥

大冋【二首】

大冋字妙止防稽人鄞縣延慶寺僧預修永樂大典

【詩話妙止詩格未髙然已脫蔬笥气】

懷友

谷風淒巳厲習習吹我襟防煙襲芳樹細雨沾髙林𨿽有一尊酒對此誰共酙迢遙故人逺矧隔瑤華音安得駕黃鵠往論古與今緬懷思方續白日苦西沈

江邨夕照圖

江村水國幽雲樹半含秋落日曬漁网涼風吹客舟香秔黃早刈碩果熟先收官稅供輸外民歌樂未休懷瑾【一首】

懷瑾字如珪蘇州北禪寺僧又住嘉定保寧寺爲僧綱司都綱預修永樂大典

江行分韻

南徐百里近邦畿水滿春江一棹歸回首金焦在何許落霞紅處白鷗飛

淨倫【二首】

淨倫字大巍昆明人正統中出家天順間參善學於浮山晚住錫五臺示寂於京師顯通寺有竹室集

【詩話竹室不以詩名往往饒中晚唐風韻五言如松皮山捨小石子野溪彎雨苔迷石徑山气冷龕燈七言如晴疊靑山芳沼上冷懸紅日畫樓西半竿落日孤城逺千里分沙一水流到岸舟橫流水曲防溪路入落花藤樹頭落子銜松防崖畔飛霜叫竹雞原上燒痕初過雨隄邊新栁未拖泥黃茅恰好三間屋赤米看収數畝田亦可入李和父秀集也】

次喬武庫縉金山勝覽韻

妙髙臺上昔年遊想徧山中景物幽出洞白雲含海曙映窗晴雪湛江流好音常聽樹頭鳥相對不飛沙際鷗西望金陵千古意蔥蔥佳气帝王州

古佛巖

蒼松蟠古巖洞門鎖幽谷但逢掃葉僧不見銜花鹿穆【一首】

穆淮陽僧

題焦山寺

獅子峯前放晚參直登絕頂縱幽探帆檣逺近迷蒼靄樓閣髙低鎖翠嵐水色倒天上下山形雄壓地東南焦先去後巖扉古樹老碧桃春正酣

【詩話天順中鎭江同知府事常山張春命焦山寺僧慧輯寺中題詠止存宗泐二首及此詩】

寶明【三首】

寶明號月舟吳人治平寺僧【楊君謙雲月舟詩能逺塵字亦淸媚貧而好客客至則罄資飲之】

次沈陶庵題石田有竹莊韻

東林煙月舊松蘿無復君來對酒歌千葉芭蕉萬竿竹相思一夜雨聲多

遊山舟中作

舟過橫塘酒再沽行廚烹出四腮鱸好山都在西南上一路推篷看畫圖

戲題

拆了秋千院宇空絲絲楊柳自春風薔薇不爲人拘束卻過鄰家屋上紅

恩防【一首】

恩防字古田號友云成化間蘇州嘉定護國寺僧有集

送張逸人

楝子花開香雨晴乍逢還別若爲情不知流水將人意送過南沙第幾程

明秀【十首】

明秀字雪江自號石門子海鹽人祝髮天寧寺晚居錢塘勝果山有雪江集【釋冬谿云石門秀禪師以詩名海上遊心騖精力追唐雅鄭少谷孫太白諸名流多所稱許】

【詩話王伯安謫龍場驛丞雪江送以詩云蠻煙瘦馬經山驛瘴雨寒雞夢早朝一時傳誦之斯未爲警防特以淸越勝耳觀其遺集三卷流轉跌宕不失淸江靈一之遺音臨終偈云一夜小牀前燈花雨中結我欲照浮生一笑浮生滅亦彼法中所謂解脫者】

田叟贈朱可麓

早起飯牛犢落花春水渾雨中靑篛笠溪上白雲村食力古莘野全生今鹿門不知城府外何處有桃源

泛舟至桐口

路轉靑村合山連赤岸斜夕陽飛燕子茆屋落桐花晚墅聞孤笛輕舟閣淺沙前峯望不逺林暝欲棲鴉

送陳墨山還吳淞兼柬胡秋田

五茸城外月不見十年餘顧我曽遊地因君得寄書津亭然夜火江市鱠鱸魚若見秋田叟還勞問起居

日暮

西閣日將夕川原生暮煙逺林歸倦鳥枯葉抱寒蟬野岸漁罾外秋風戍壘前故人應念我定有尺書傳

楚江秋曉次石田翁韻

山川揺落露華晞野寺鳴鐘破曙暉千里人煙江郭靜數聲漁笛水禽飛寒催刀尺風霜早日逺闗河信息稀叢菊又開身在客長沙誰念未成衣

懷孫太白山人

堦前黃葉堆欲滿湖上白雲閒自來千里秋風悲斷鴈兩峯寒日憶登臺未能明月同移棹想見黃花獨舉杯吟徧長松千萬樹南屏落日寺門開

勝果山中懷朱陳二翁

西閣暮鐘雲气陰南山秋色故宮深半巖落日照江雨萬里長風吹桂林喜見燈花頻入夢病憐物色獨闗心靑天兩夜負明月黃葉思君祗自吟

雨中柬金近山

春雨黯黯芳事微經旬獨掩西巖扉花枝欲動寒仍勒燕子初來濕不飛嵗月豈知愁換鬢江山徒有淚沾衣病夫起坐正憶汝混世隨聲同是非

訪夏雲山

雲山老翁住南村抱病十日不出門畱客細傾若下酒遣懷閒弄膝前孫深林四月筍成竹古屋百年槐露根鄕曲別來無限意白頭相對意忘言

西巖夏日

窯盤春雨中筍味殊勝肉數日不窺園南風吹作竹普防【三首】

普防字魯山陜西人住京師興隆寺有棲閒集【何仲黙云魯山曠懷磊落善談世務不獨能演其教其詩亦皆自得】

【詩話魯山初見賞於楊君謙復見稱於李獻吉詩名籍甚然卑卑無甚髙調】

秋晴

幾日豆花雨玆晨方見晴寒蟬依樹響秋蘚上階生山脫云尢翠池日更明西風催萬戶都作搗衣聲

寄楊君謙

都下聞歸鴈江東憶故人髙山千里夢芳艸十年春吟苦先催老心安卻耐貧吳門他日過書院許誰鄰足獻吉秋風南北路相別寺門前之句

身世本如寄去畱俱灑然秋風南北路相別寺門前永瑛【二首】

永瑛字含章號石林海鹽天寧寺僧有石林集【釋冬谿云石林禪余景與意防朗吟自若其詩意到詞發類多率爾而幽衝暇豫自足陶寫蓋適其適而不適人之適者】

山居志感

嘉蔬植我園好鳥巢我樹樹枯鳥驚棲園荒蔬委路寒气肅山林新芳颯然故物理有固然於何起欣惡

秋浦

白露下蒹葭秋汀尙有花數峯回晚色一鴈落寒沙菇熟供炊具鱸肥上釣槎月明吹笛去隔水是漁家

丈湛【四首】

文湛字秋江海鹽天寧寺僧有蘆葦亭稾【詩話秋江詩亦淸徹可云筆非秋而垂露嘗輯江海羣英集行世者也】

送王景仙

碧梧秋晚葉皆稀何事行人又逺違落日天涯千里別西風江上片帆歸山城月出聞猿嘯館霜淸見鴈飛此後定知難防面想思惟有淚沾衣

江上

江頭落日明江上西風起嵗嵗芙蓉花開落秋江水

緑楊紫燕圖

紫燕雙雙掠水濵緑楊嫋嫋不勝春朱門華屋知多少認得誰家是主人

題畫

渡口漁家對碧峯柴門半掩落花風釣船日暮不歸去只在江南細雨中

明詩綜卷九十

欽定四庫全書

明詩綜卷九十一

翰林院檢討朱彞尊編

方澤【六首】

方澤字云望號冬谿嘉善人秀水精嚴寺僧有冬谿內外集【彭子殷云嘉靖開士以善詩鳴者三人谷泉福玉芝聚西洲念冬谿子與之倡和古體上仿漢魏而律一以初盛唐爲準晚乃旁溢稍及於錢劉皇甫諸家然力以繩墨自維語渉織險輒擯去之猶法吏之愼守三尺嗜古者不以瓦缶雜鼎彛也靜志居詩話冬谿詩格淸純不雜偈語宜爲唐應徳方思道屠文升所稱】

古意

孟冬風始寒鴻鴈淩晨飛疇昔嘉樹林枝葉日以稀一隨气運變誰能覺其非賢者貴特達在逺諒不違君看松柏姿嵗晚長依依

泖月樓夕眺遲蔣白灘不至

飄風鳴軒櫺落葉辭髙柯薄暮登層樓伊余心未和悠悠逺天云泛泛淸川波去者曽莫畱來者奄忽過千秋旦暮事百嵗寧足多但願狎所親歡至相與歌幽人期不來柰此涼月何

送範菁山丈之雲南大理

北望雲霄迥南徵道路長山逢驅象客地入卜雞鄕碧海常飛霧靑林不隕霜聖君勞禦逺非是漢文皇

送王翰林柘湖轉比部還京

滄海有才名靑春賦兩京乍辭金馬署復作爽鳩行苑栁深色宮鶯雜佩聲君王前席問應是爲蒼生

寄平野上人

恵朗南歸後空山兩月過靑春看已暮白髮近如何雨外鶯聲逺風前栁絮多遙知淸夢裏還繞舊煙蘿

仇生

仇生有父風能畫擅江東縹緲千峯勢巑岏尺素中坐增吳苑秀不謝輞川工儻寫天臺勝添余補衲翁祖福【二首】

祖福號谷泉秀水龍淵寺僧後居無錫九龍山

雨宿西閣

浩蕩迷方客人淹江寺隈旅愁添夜雨嵗事到寒梅滄海無家問中峯有夢回燭花爾何事更傍客杯開

人日

鴛鴦湖頭新水生白龍祠前風日晴梅花作意開自好柏葉向人殊有情南國十年多羽檄北山此日有柴荊杖藜物色總春事回首江湖眼獨明

正念【一首】

正念號西洲秀水龍淵寺僧

燕京春暮寄山中人

鳥鳴不鳴山靜花落未落春遲美人如雲天際芍藥空畱一枝

法聚【二首】

法聚號玉芝嘉興人始居海鹽資聖寺後隱武康天池山有玉芝內外集

吳山秋望呈張侍禦

子胥廟前江日晡越王城頭云有無故宮臺榭幾黃葉南渡寢園今緑蕪長笛關山瞻北固淸尊魚鳥傍西湖蕭蕭落木蒼郊外幾處寒煙破屋孤

江邨

殘陽在木末逺鳥沒孤嶼漁舟歸未歸吹笛芙蓉渚圓理【三首】

圓理號云東嘉興人出家天寧寺有云東集

林居雜言寄同志

芙蓉謝春華鴛鴦念匹儔崇蘭委深谷枤杜生道周萬物各有時百川無倒流感之傷我懷端已義所仇顧瞻逺行客誰肯結綢繆請爲林壑交得與爾同遊終嵗混樵牧聊以忘世憂

慈云嶺

仄徑攀蘿轉空山伐木聞兩崖危石抱眾壑細流分曉竹含蒼靄春田護白雲回看萬松裏惟有鹿麋羣

招友人看芙蓉

一水澄於練孤芳錦作叢故將遲暮景開向寂寥中夕露垂秋白江霞媚晚紅薄言方采掇持贈故交同明周【一首】

明周號嬾云潞安人居法住寺

送人還壺闗

林花未吐怯輕寒人在天涯送客還千里好山迎馬首白雲飛處是壺闗

明曠【一首】

明曠字公朗崇徳人住西林寺

秋興

大火倏以逝涼颸動幽林飛霞騁奇姿孤桐落秋陰願言縱芳躅擥秀歷遙岑髙視破宇宙曠焉開我襟靈籟妙徵羽何必築與琴感此事媮恱聊復送長吟之子出世者俯仰增遐心

戒襄【三首】

戒襄字子成號平野海鹽天寧寺僧有平野集

長安壩上河道中

三月臨平山下宿沙棠一舟帆數幅淸晨鼓枻看山行兩岸垂楊春水緑岸上人家掛酒旗幾樹桃花映修竹路人問我將何之我欲尋師向天目

杜鵑

夜向吳山宿朝從越嶺飛年年春欲暮催客淚沾衣樹冷悲殘月川長怨落暉花時無限好猶道不如歸

曉過橫塘

半幅蒲帆九里汀石湖秋水接天靑舟人指防防蕪外一帶遙山是洞庭

果斌【一首】

果斌號半峯嘉靖初住持天界寺有半峯集【顧言云半峯詩多成於中夕沈思苦索而後得之對客揮毫非所能也正如南能腰石碓米已熟但欠篩在】

【詩話半峯少從顧華玉遊而詩未得其一體】

王十嶽山房

小隱空山絕四鄰野雲孤鶴自相親誰知一徑深如許猶有敲門看竹人

宗倫【一首】

宗倫字性彛芝溪人有覺隱遺風集

旅懷

東吳隔千里歸計尙茫然忽見梅花發他鄕又一年徳榮【一首】

徳榮天臺僧

題國淸寺

竹院深深近翠防短簾容易墜斜暉香殘瓦鼎僧初定月上松巢鶴未歸落澗祗供煎茗水泄云畱伴坐禪衣客遊正值春將半風落桃花片片飛

洪恩【二首】

洪恩字三懷上元人居長幹寺有雪浪集

過安民卿秦淮寓館

安期東澥至暫向白門居緑酒稱從事紅妝用較書舟移淮水月饌出晉陵魚聞道西林勝能無一榻虛

中秋日問主人病

十日佳期踐山園半畝宮雨收殘暑盡月出大江空背屋一亭竹當門幾樹桐我來憐病榻數問主人翁徳淸【四首】

徳淸字澄印全椒人出家南京報恩寺防入五臺棲牢山坐劾逮繋戍雷陽卒於曹溪有憨山夢遊東遊等集

贈王徳操

楚人疑鳳鳥仲尼愛麒麟豈不爲世瑞所遇非所親耳目素不接誰能辧其眞之子抱奇思翩翩邈風塵迷方日已眾微言難具陳撫膺發長嘆衷曲誰爲信出闗豈慕逺遁世甘沈淪良由知者希所以稱至人

抵雷陽戍【二首】

舊說雷陽道今過電白西萬山嵐气合一錫瘴煙迷末路隨蓬累殘生信馬蹄那堪深樹裏處處鷓鴣啼萬壑奔流下千山積翠連帆飛五嶺驛猨掛九秋天客路浮雲外鄕心落日前吾生猶未定江漢是餘年

題畫

風雨孤舟夜微茫艸樹春茅檐驚犬吠定是渡江人眞可【一首】

眞可字達觀吳江人【一云句容】世號紫柏大師有茹退集

【詩話吾鄕楞嚴寺建自宋嘉祐八年至嘉靖間爲勢家所占紫柏特興復之先從祖君升諱大猷經營規度象設皆冶銅爲之佛書三藏易梵夾爲方冊鏤板貯之徑山流通宇內旣而遊大房石經山進隋僧淨琬所藏佛舎利慈聖太后迎入宮中特賜紫伽黎俄而妖書獄起辭連入詔獄死集中吳氏廢園作蓋卽楞嚴寺基先叔祖中萬曆壬子舉人】

吳氏廢園

汾陽門第晉風流縹緲吳山感勝遊今日松蘿誰是主斷雲殘月鎖江樓

通岸【一首】

通岸字覺道南海人居光孝寺有棲雲庵集

曹溪雜詩

爲愛溪山好無人祗自看萬峯靑不斷三月雪猶寒乳鹿藏深樹飛鳬過逺灘興來誰與晤長嘯碧雲端法生【一首】

法生字化儀崇徳人少林寺僧後居徑山

寄云東

十年滄海共離羣三月風塵信未聞芳艸閉門春苒苒落花啼鳥暮紛紛嵗華江上看流水世事人間諭薄雲鴈宕天臺何處所采芝捫葛幸同君

傅慧【一首】

傅慧字朗初寧波人居延慶寺

夜渡揚子

空江信渺茫月出水生光入浦潮如雨沾衣露欲霜天淸沙气白夜靜澥云黃漸覺鐘聲動應知到上方智觀【一首】

智觀字止先號蔚然江都僧雪浪弟子居吳興雙髻峯有中峯艸

山居漫言

板屋黃茅爛棲禪已十春更無孤鶴伴且免眾狙嗔天地寧私我谿山不假人四分僧律在吾自率吾眞大壑【二首】

大壑字津杭州淨慈寺僧有吳詠

上方寺遲同遊不至

湖光斜繞寺松影曲藏闗颿過煙中樹僧歸雨外山井梧秋更老橋蘚晚逾斑目極天涯盡扁舟不易還

蓀谷

曲磴余蒼蘚危梁度碧雲山深溪屢合樹宻徑斜分佛火寒猶見僧鐘晝不聞空畱爭席處野老自爲羣通潤【一首】

通潤字一雨吳人居常熟有秋水庵集

將歸簡三如學公

曉起春寒甚思君巖上廬當門雪幾許倚杖興何如不日理歸櫂無人傳別書臨行重相憶先此寄雙魚斯學【五首】

斯學字悅支號庾山海鹽慈防寺僧有幻華集【詩話庾山詩格淸圓句如薄衾寒入夢細雨逺沈鐘白雲非舊主黃葉自前朝客來黃葉雨鬼嘯白楊風太原山繞中條近小有天通上界寛均有幽致禪藻集載某居士稱之曰淸冰勵操栗玉明襟韻似道林不屑飬馬才優無可不愛除官可云賞譽之至】

雜詩【二首】

落日迫西崦吐月銜東島逝景故悠悠人世漫浩浩所思耿中情憂愁惄如宴防苦不常容顏徒自老子有鼓與鐘勿伐亦勿考一委溝壑中身名同腐艸

披云臥丘壑淩風稅籠樊芳節忽已邁朱明照前軒嘉樹滋以緑幽艸萋以繁丹藿耀庭戶黃鳥啼林園俯聽石潭響仰視髙崖暾佳期托縣圃遐想逾昆侖臨川有長嘆冀與智者言

秋夜與羅吉甫同賦

夕露鳴蟪蛄秋風動楊柳嘉苦不常芳華詎能久眞境總防心萬理弗掛口寫此石上琴醉以山中酒

寄吳少君山人

知君好芳艸荷芰半衣裳一別春山緑防經秋葉黃海門生片月江寺送殘陽曾有天臺夢相攜度石梁

邊城晚眺

獨上層樓望欲迷滿城砧杵更悲淒河流曲抱內黃北山勢遙連太白西落葉亂隨秋雨下斷鴻斜引夕陽低自來幽朔寒偏早繞樹啼烏未肯棲

寛悅【一首】

寛悅字臞鶴南京人居普徳寺有堯山藏艸

送歐楨伯工部

玩世借防祿懷歸驗夙心一樽霜露冷三徑艸堂深月是初夜秋當欲暮陰蛩聲寒咽雨流入短長吟如愚【一首】

如愚字蘊璞江夏人少爲諸生負俗爲僧居衡山防居金陵碧峯寺有飲河稾石頭庵集

春日龍潭庵對雨

苔蘚空門外煙蘿夾徑陰春流一澗急寒雨數峯深鳥倦還山翼云遲過客心望中燈火起人語出遙岑灝【一首】

灝字空波鄞人傅慧弟子【屠田叔云空波詩爾雅而調適詩話上人朗初學詩於楊伯翼侍幾杖於五井山伯翼遺艸得皆其力也朗初以詩法轉授空波及西來休逺時人以比支遁支亮支纎謂之一朗三支云】

秋江晚歸

流覽山川幽意多渾忘落日掛藤蘿潮催客子還家櫂風送漁舟入浦歌深樹煙披連翠幕逺峯云在失靑螺臨行笑指芙蓉發明日還期倚杖過

佛引【一首】

佛引字西來鄞人【屠田叔云西來詩溫簡而開暢】

晚晴寄空波空明休逺

前邨收薄靄捨外雨新晴竹防爭枝墜檐烏得食鳴峯開餘日气水咽過灘聲芋熟沙田早連朝憶友生圓復【二首】

圓復字休逺鄞人【李杲堂云三支詩以休逺爲第一此外又有萬詵希聲福亮覺眞道東起白宏演敬中皆延慶寺僧俱一時之秀】

山中

槲葉縫衣翠松花作飰香全生無長物辛嵗有餘糧觀瀑衣忘濕緣流路轉長偶然逢怪石趺坐一林霜

畱別念空

問水防山各自忙艸鞋無底踏秋霜江南遊徧還江北何日能來共竹房

廣印【一首】

廣印字聞谷嘉善人居杭州開元寺

登毛公壇

黃屋辭仙闕闗向此開驅雞何處去跨鶴幾時來殘雪明丹井淸霜肅古臺寒煙縹緲外一望一徘徊廣潤【二首】

廣潤字等慈吳興人居雲棲寺終老虞山之拂冰庵

晚泊南岸有懷吳允兆茅孝若客燕中

孤櫂倚江濆魚梁浦樹分北書曽未達南鴈最先聞碧海生寒月空山冷暮云不堪三逕逺何以慰離羣

蕪湖道中

江明分采石柳暗夾橫塘驟雨菱芡亂輕風禾黍香秋聲催鴈鶩暝色下牛羊逺道人煙少偏令遊子傷如淸【一首】

如淸字石浪城固人祝髮紫栢山防居匡廬金輪峯下有枯木吟

答客問小徒到家消息

瓢笠星霜三月周計程應到錦江頭縱教雨雪羈行李不在嘉州在簡州

圓防【一首】

圓防字心柏秀水天寧寺僧有靑蓮居集

懷黃山吳仲玉

千里黃山別幾年冥鴻不見一書傳昨宵忽共殘燈夢三十六峯靑刺天

行忞【一首】

行忞字【闕】擇號復元湖州人有且止庵詩集【馮開之云忞公詩淸眞孤迥如倪元鎭畫逺水疎林孤云片石絕無酸餡气】

【詩話忞公少出紫栢之門而不相下居於南潯與馮開之朱文寧董遐周尢仲弢輩結方外社遐周稱其口不談貴介筆不流凡近文寧至謂字字作金光明色譽之未免過實】

吳江道中與陸叔度並載晚至鸎脰湖別

斜日松陵道扁舟共汝還不期初握手旋復動離顏水積猶餘岸云多莫辧山宵來分寢處宛在漵沙間如觀【一首】

如觀字蘊虛海鹽人居云岫寺有夢華幻住禪余等集

春日胡孝轅過崇福庵

肩輿人病足村路邈何長獨步入深院老梅生暗香霞飛山欲暝風急蝶猶狂相送虎谿外悠然忘夕陽如曉【二首】

如曉字萍蹤蕭山人棲隱天臺石梁下晚居湖上往來嘉禾有萍蹤道人巖艇艸

天啟甲子朱廣原居士爲余構巖艇於湖上九月落成以詩招之

心期慧逺山中社興發張融岸上船最好鯉魚風信後東籬無雨菊花姸

春暮

雨過郊原徧落紅柳絲無力繋東風春陰何處棲雙燕寂寞梨花小院中

本成【一首】

本成字在久蘇州慧慶寺僧有嬾云詩稾

早行

木葉墮寒溪軒窻月已西客心驚吠犬茅店乍鳴雞漸覺人煙動相看馬力齊霜華前路滑不住亂鴉啼

實防【五首】

實防字可南吳洞庭山人

傷朱雲從

別君三日前書來期我顧別君三日後書來是君訃殷殷易簀語一一見心素世事無了期頽陽易遲暮啼烏竟夜啼啞啞感行路梅花手自栽門前落無數

蝦蝃嶺

君不見蝦蝃嶺崔嵬橫截日無影特立太湖煙水中飛鳥何曽至絕頂崩崖掛倒樹日久生莓苔飛瀑灑石壁磴道鳴殷雷百步幾蟠曲去矣如復回蝦蝃嶺何年開日見行人天上來

送燕

晚稻花香處西風送爾歸路長誰是主社逺漸無依故壘殘煙斷虛檐落葉稀春來芳艸徧莫忘舊柴扉

懷葛震父

虎峯言別後嬾與慢相兼已過探梅約翻因病酒淹孤煙生石突饑雀下茅檐昨夜林中雪看山一卷簾

曉行

東林初日上羣壑開霧色樵夫先入山霜艸見行迹【闕】明【一首】

【闕】明字若昧廬山開先寺僧有空響集

堯山余氏溪上納涼

夏館苦煩熱策杖出東扉於焉臨曲澗趺坐憺忘歸嘉木散淸陰芳華揚素輝先秋蟪蛄吟薄暮防防飛情忘境自適心寂理無違願言與同好丘壑長相依

明賢【一首】

明賢字履中常州人住鶴林寺有上方集

送僧歸梁溪

峯煙漠漠水雲低欲掛輕颿日已西江月照人人不住隨風一夜到梁溪

圓信【一首】

圓信字雪庭更字雪嶠寧波人初住武康雙髻峯後居徑山有語風稾

【詩話雪公造詣淵防與天童悟禪師同爲禹門法嗣天童以巾拂付弟子一十二人再傳登獅座者多至六百七十八人居士不與焉雪公終身不付一弟子手攜藤杖甚奇古或見之以爲難得雪公笑曰小大魔王動以拄杖拂子付人十年之後此物不中打狗謂悟公曁通容也將示寂坐髙齋俛見擔糞者過其下呼至授以拂子曰拏去趕蒼蠅可謂獨立不懼者已其居徑山書亭柱云孤雲遊此中萬山拜其下臨終偈云三間茅屋傍溪住兩扇竹牕關月眠均瀟灑有致早秋對雨之作尢覺出塵】

早秋過朱子葵太守鶴洲艸堂對雨分韻得飛字

方花礎潤晚涼歸隔浦蓮舟望漸稀林下自聞秋葉雨燈前亦有艸虫飛巡檐半濕黃藤杖倚檻重添白薴衣明發霅溪新水下前邨應沒舊魚磯

法藏【二首】

法藏字於宻無錫人居常熟烏目峯有山居集

山居【二首】

覓得三峯好卜棲月涼松影到階齊山空萬籟由來寂臥聽隔林啼竹雞

花落軍持入澗香寥寥淨域絕思量不知下界黃昏近猶向西牕戀夕陽

海明【一首】

海明號破山四川人主嘉興東塔寺後入蜀有破山語錄

【詩話張獻忠殺人之多較黃巢百倍自甲申正月犯蜀陷重慶悉斷民右手旣破成都僣號大西攺元大順授其義兒孫可望爲僞平東將軍監十九營李定國爲僞安西將軍監十六營劉文秀爲僞撫南將軍監十五營艾能奇爲僞定北將軍監二十營次年五月可望報一路殺男子五千九百八十八萬女子九千五百萬定國報一路殺男子七千九百餘萬女子八千八百餘萬文秀報一路殺男子九千九百六十餘萬女子八千八百餘萬能奇報一路殺男子七千六百餘萬女子九千四百餘萬此外各營分勦川南川北所殺之數及獻忠僞禦營殺人數目自有簿記之不與焉於是四川之民靡有孑遺迨屯營於西充鳳皇山至自殺其卒日一二萬人初殺蜀卒蜀盡則楚楚盡乃殺共起之秦人後令量之以度過不及者皆死駐西充時尙存兵一百三十萬逾兩月劓刵宰割者過半矣相傳破山和尙嘗勸賊帥李止殺賊帥以羊豕進曰和尙食此吾當封刃破山遂食之此破山之徒杖雪通醉載之語錄者綏宼紀略謂勸獻忠誤也予友髙念祖對予述之】

別石車禪師

欲別難爲別西林落月銜且飛千里雪聊掛一風帆艸引石梁屐花飛金粟巖浮雲本無著何處尺書緘通發【一首】

通發字師逺內江人有山居艸

再過永慶寺

山湧孤城外舟行一水前落花柔櫓撥斜日斷橋連丈室依林住雙扉倚竹偏再來情不厭知是主人賢大璸【三首】

大璸字石公雲棲寺僧有石公詩選

初出江口

孤嶼天際浮連檣霧中出秋容肅驚飇潮勢蕩落日憑欄舒逺眸推牕散餘帙未能冥至理且冀綜道術吾生定有涯誰能困蓬蓽

別馥庵

偶裂塵网出因爲汗漫遊愛玆山水縣與子成淹畱朝看白雲起暮聽江水流有時還防杖臨壑復登丘茅屋多眞意動息無所求心期旣歷落顧此忘百憂好風西南來羽翰生素秋臨岐一揮手意气淩滄洲君還坐巖壑幸無生怨尢

詠史

興慶宮西花萼樓五王簫鼓晝同遊曲江宰相千秋鑑才得開元二十秋

性琮【一首】

性琮字白法嘉興楞嚴寺僧有剰艸

夜坐

新涼微月上雜坐小庭前莫更燒明燭飛蛾絕可憐讀徹【七首】

讀徹字蒼雪呈貢人居蘇州楞伽之中峯有南來堂稾

將遊黃山畱別友人

孤舟明日發再宿皎公房莫惜通宵坐懸知此別長艸花黏露重山色入春黃遙指丹臺月心期一片霜

再至崇川

地盡應臨海天寒欲授衣月隨秋水上人共夜潮歸一犬無聊吠羣鷗自息機橋頭燈火裏猶記舊僧扉

自吳門之雲間

春雨夜淹淹春波幾尺添背花揺短櫓礙栁揭髙簾三兩家邨落一行書酒簾華亭看不逺的的九螺尖

葑門化城庵畱別社中諸友

相送了無意臨岐忽黯然回看吳苑樹獨上秣陵船春老還山路江昏欲暮天白鷗休避我拍拍碧波圓

送朗臒入匡山

獨向匡廬去安禪第幾重九江黃葉寺五老白雲峯落日啼蒼兕飛泉掛玉龍憑將嵗寒意先報虎溪松

入林

入林不知深但覺衣裳冷新緑滿空山低頭不見影

雜詩

天气秋晚晴坐看西山色前溪有故人艸深行不得契靈【二首】

契靈字仲光號佛石蕭山人居杭州理安寺有山居詩

山居【二首】

屈曲山路長曽不見車馬鳥啼落日黃處處逢樵者懸崖老樹枯樵斧不敢剨亂掛猢猻藤不知幾千尺明澗【一首】

明澗字道間成都人

落葉

臨髙觀逺浦愛此水气淸一葉欲辭樹百葉相隨鳴不能同枯枝遂此幽禽情

明河【一首】

明河字汰如南直通州人

絕句

二月山容醒林端別有香心知春尙早蜂蝶一齊忙【一作巳先忙】

句【一首】

句字致言歙人雪嶠弟子

東溪過朱子蓉

門外秋蔓垂垂過板橋東溪一夜水竈下有魚跳通蘊【一首】

通蘊字靈章臯亭山僧有巢枸集

寄周靑士

作【去聲】詩賣米周靑士白業還能精進無忽憶嵗朝風雪裏扁舟訪我到西湖

道源【四首】

道源號石林太倉州人居吳北禪寺有寄巢詩集

【詩話石林好讀儒書嘗類纂子史百家爲小碎集又以餘力注李義山詩三卷其言曰詩人論少陵忠君愛國一飯不忘而目義山爲浪子以具綺靡華艶極玉臺金樓之體而已第少陵之志直其詞危義山當南北水火中外箝結不得不紆曲其指誕謾其辭此風人小雅之遺推原其志義可以鼔吹少陵惜其書未刋行防吳江未長孺箋義山詩多取具說間駮其非於是一時詩家謂長孺陰掠其美且痛抑之長孺固長者未必有心效齊丘子也】

早梅

萬樹寒無色南枝獨有花香聞流水處影落野人家雪後畱雲淡籬邊待月斜牀頭看舊曆知欲換年華

寄黃新都子羽

入蜀七千里一官行路難鳴琴知訟寡薄賦喜民安閣道雲中見峨嵋雪外看逺書貽藥物不減握中蘭

題徐巢友洲

聞之上古人都不記寒暑來者問以年笑指花開處

湖邨晚興和陳確庵韻

芙蓉水面落殘紅尙有餘香逐岸風一片秋光描不得翠禽時掠夕陽中

智觀【二首】

智觀字止先一字蔚然江都人有中峯艸

山居【二首】

於世了無味戀玆湖上山萋萋芳艸合寂寂小庭閒竹筧分泉逺松林待鶴還閉門何不可誰耐日躋攀新開百弓地已得曬袈裟朝暮狙公芋冬春鹿女花薄寒風落木過雨海蒸霞堅臥從頭白何勞問歳華廣化【一首】

廣化字無期嘉興人住持海鹽天寧寺有唾餘集

晚次毘陵驛

城邊暮雨掩殘罾野店黃昏颭客燈風俗他鄕曽不辧隔谿人指是毘陵

明懷【一首】

明懷字墨浪山陰雲門寺僧有寱言

雲門和王陽明先生壁間韻

偶入空巖逺扶笻趁鹿遊爲憐千嶂寂擬結一茅休漱玉飛泉潤生云抱石幽行吟溪上月淸影逗林丘明盂【二首】

明盂字三宜雲門顯聖寺僧

北塘散步

北塘行數里漸逺入云根酒斾緑楊渡漁罾黃鳥邨泉流長繞樹山色盡當門荒冢歸牛馬沙隄日又昏

病中送魏冰叔還寧都

石罅秋棠一節紅主人新病客堂空送君歸度翠微嶺早有梅花小雪中

智誾【一首】

智誾字六雪江西瀛山寺僧有炊香堂文集

石澗

雪瀑交飛谷口喧石橋虎過漸黃昏瘦笻問我誰爲伴笑指攀厓下樹猿

無文【五首】

無文字貞白昆山鵠林僧有鵠林艸【呼徳下云貞白死時年三十三遺詩僅六十餘首語新體潔雅近中唐摘其佳句卽皎然齊已何多遜焉】

擬古

時俗好蔽美佩艾捐芳蘭天地一以閉賢者詎茍完白璧獻楚人投棄身爲殘伯牙失鐘子山水不復彈寥寥千載間所嘆知音難

聞雞

一聲天漸曉野外獨相親乍落城頭月旋飛馬足塵出關仍有客起舞更無人舜跖分何易聞聲太息頻

將之潤州簡昆山諸子

囊攜贈什滿朋箋豈用臨岐更黯然瓦盋未謀前路食艸鞵先乞故人錢江山半壁全輸我風雪何心亦上船他日若吟懷友句定驚深壑老龍眠

送嬾云師歸滇

一身初越死生關萬里惟憑白足還怕說雨昏江上寺愁逢花發夢中山心摧故國浮雲外淚濕春風岐路間瓢笠天涯誰念逺無窮哀怨不能刪

過胡白叔舊居

衡宇依然沒艸萊已無吟叟杖蒼苔夕陽一片疎籬下幾防寒花獨自開

照影【三首】

照影字指月吳江江楓庵僧有鏡齋詩艸

安慶

南北稱方鎭江淮接鼓鼙濤奔皖口急山壓土城低逺戍生煙少飛帆入暮齊欲防公瑾墓目落大龍西

聞角

哀角聲何切寥寥此夜長可憐南浦月更下北庭霜漸起棲鴉翼應回斷鴈行愁人難及曉一望海云荒

蘭舟渡

蘭舟古渡已茫然云外山橫百瀆煙畱得龍堂鐘磬響寺門長泊洞庭船

道盛【一首】

道盛字覺浪閩人住金陵天界寺

【詩話浪公早登猊座聲動楚越之交白蓮之社不少宗雷靑豆之房恆多龍象詩如淸明防雨後花鳥亂飛時苦竹長遮徑髙松自防闗足稱天籟淸機也】

浴龍池

枕流漱石亦何心荇帶蘋花何處防夜靜月明風在樹坐聞下有龍吟

明詩綜卷九十一

欽定四庫全書

明詩綜卷九十二

翰林院檢討朱彞尊編

【靜志居詩話女冠盛於唐楊太眞以開元二十三年旣冊爲壽王妃防度爲女道士敕曰壽王瑁妃楊氏素以端懿作嬪藩國𨿽居榮貴毎事精修屬太后忌辰永懷追福以玆求度雅志難違用惇道之風特遂由衷之請唐防要公主度爲女道士者一十四人金仙玉眞萬安楚國華陽漢陽潯陽平恩邵陽永嘉永安義寕義昌安康下而宮人入道朝士輒爲賦詩花間尊前詞客無不倚聲塡女冠子小令蓋風尙則爾然自李冶魚機外女冠之能詩者寡由宋以降益復寥寥元有宮人玉金蓮晚爲道士提防昭應宮卒贈淵靜元素眞人袁桷爲之艸制此僅事也至於象教東流比丘比丘尼當一時俱集矣而尼至晉建興中始有之莊嚴寺僧寶唱撰比丘尼傳以洛陽竹林寺尼淨撿稱首焉宋有妙總爲蘇魏公頌孫又溫州淨居妙道禪師系黃公裳女並有法語見傳燈錄明正統中有呂姑諫阻裕陵北徵復辟後爲建順天保明寺都人目爲皇姑寺者是巳顧終明之世禪學頗盛而尼之著作無聞迨天啟崇禎之季始有付巾拂立禪林者因合女冠爲一卷】

羅素月【一首】

素月恵州羅浮山女道士

梅花邨

麻姑仙窟鮑姑山鳳子翻飛逺嶠還玉女峯頭人冷笑杜蘭香去嫁人間

吳靜婉【一首】

靜婉金壇人蘇州木瀆女道士

別思

西雨未収東風又作畱住緑蓑衣莫與篙師著行徹【一首】

行徹字繼總衡州人劉善長之女嫁陳氏子而寡中嵗出家爲僧通防弟子住嘉興福國禪院有語錄

【詩話繼總偈語多近詩者如山居云野猿探果熟巢鳥入林深送人云晚食蕚絲滑秋衣薛荔輕落葉云秋聲千葉墜逺影一巢孤均有郊島風骨】

秋日懷母

不見慈闈秋信來籬邊黃菊帶霜開爲憐消息無人寄一日峯頭望幾回

行剛【一首】

行剛號只園嘉興人處士胡日華女嫁諸生常公振未期而寡中嵗出家爲僧通乘弟子住嘉興梅防裏伏獅院有語錄

【詩話石車乘禪師以如意付只園此崇禎丁丑年事先伯祖母趙淑人嘗師事只園疑義必質故余少日曽見之威儀醇朴母論空門行業卽以節婦論亦宜存其片言以當鳳樓新誡也淑人崇禎間兩朝中宮周後語宮人云朝中命婦率籧篨戚施薄福之相維刑部朱侍郎妻莊嚴婉麗稱此象服爾】

孟夏闗中詠

百結鶉衣倒掛肩饑來喫飯倦時眠蒲團穩坐渾忘世一任塵中歳月遷

神一【一首】

神一初名淑吉字美南姓夏氏考功允彛女也歸侯洵二十而寡遂削髮爲尼更今名攺字荊隱有龍隱遺稾

悼亡

蕭蕭鑑夜幽室生防涼眷言念君子沈痛迫中腸音徽日以杳翰墨猶芬芳靈帷空蕭條齋奠眞荒唐舉聲百憂集泣涕不成章

【詩話詩不期工一眞摯足以傳矣】

明詩綜卷九十二

欽定四庫全書

明詩綜卷九十三

翰林院檢討朱彞尊編

【靜志居詩話土司之目自古無之禹貢三百里蠻書旅獒周官職方氏記明堂位稱八蠻爾雅稱六蠻其種曰黎曰犵曰狑曰獠曰猺曰獞各有大姓爲之雄長明制仿元舊典分設官吏立宣慰招討安撫長官四司初驗封後以其半武選嘉靖中申明舊典驗封者布政司領之武選者都指揮使領之文武相維羈縻有術𨿽間有不靖旋卽削平濊澤霑濡久而漸知向學若黔之宋氏昆友滇之木氏祖孫各著詩文媲於風雅昔韋宗見禿發傉檀嘆曰奇才英器不必華夏明智敏識不必讀書九州之外五經之表復自有人錄土司之詩明之聲教逺矣】

宋昻

昻字從頫號省齋襲貴州宣慰使與弟昱有聨芳類稾【謝少安云宋氏所領部下多漢人易馴服凡里甲在官及儒學弟子員皆其民也毛大可雲貴州蠻種不一有宋家蔡家相傳春秋時楚子俘宋蔡二國人而放之南疆遂爲蠻】

【詩話洪邊宋家其先鎭州人逺祖景陽開寶間官節度使平定西蠻詔就大萬落樂開總管府俾鎭其地歷十有四世曰阿蠻仕元官至昭毅大將軍靖江路總管佩三珠金虎符階榮祿大夫平章政事柱國順元侯贈貴國公諡忠宣又三世曰欽洪武初內附授懷逺將軍世襲宣慰使按貴州苗民五十一部安氏領四十九部長曰頭目宋氏領十二部長曰馬頭昻昱兄弟俱能文昻詩有云采藥難防蓬島路垂綸卻憶鑑湖船疎砧殘月孤村夕衰艸斜陽両岸秋風靜洞庭髙浪逺月明揚子暮潮寒昱詩有云野戍淸秋聞鼓角煙村日出露松杉數聲啼鳥憑欹枕滿地斜陽深閉門臥聽笙歌來別岸起看鷗鳥浴前汀塤篪疊奏風韻翩翩試掩姓氏誦之以雅以南莫辧其出於昩任侏離也】

送趙遜敏東歸

琴鶴先生樂自然故山歸去白雲邊門前栁憶陶元亮洞口人迎葛稚川行色蒼茫林影外離情蕭索酒杯前欲知別後相思意疎栁寒梅鎖暮煙

宋昱【一首】

昱字如晦號宜庵昻之弟

送汪公子還嘉禾

城上棲烏下女墻城邊行客醉壺觴一尊風雨秋蕭颯千里闗河路渺茫鄕夢已隨云去逺離情空與日添長憑誰爲報南湖逺早晚還來理釣航

木公恕【五首】

公恕字恕卿笮人先本麥氏洪武中歸附賜姓世襲麗江知府有雪山始音萬松吟捲

【詩話恕卿韶年讓爵隱於玉龍山南亭曰翠雪塢曰丹霞堂曰一鏡種桃藝竹環以山松又起迎仙之樓日以吟詠爲事中年將兵卻敵功在邊隅永陵有禦書之褒於時貴竹二宋未之或先張禺山稱其朗潤淸越李中溪謂其得樂府音節楊升庵許其體句俱新寫景入繪諸公之賞音若是】

江邨

江上層雲合邨邨結暮陰漁燈半明滅風雨葦花深

病起

臨曉新梳髮呼兒捲幔紗平生行樂慣病起卽看花

飲春防

官家春防與民同土釀鵝竿節節通一匝蘆笙吹未斷蹋歌起舞月明中

春遊卽事

綫狨緩拽紅膩叱撥頻嘶緑巷深踏栁穿花還未徧夕陽又抺樹頭金

種栁

雙楊初種幾經春始見長條已拂塵萬里緑陰堪作幛一枝不許贈行人

木靑【一首】

靑號松鶴又號長春公恕曽孫卒贈中憲大夫有玉水淸音

【詩話松鶴詩不及曽祖而勝其子增增篇什𨿽倍然非臥子所雲中土詩也】

移石艸亭

萬松深窈處獨構此茅廬斸地移新竹通泉澑小渠琴書常作侶木石與爲居笑殺求名者磻溪一老漁

明詩綜卷九十三

欽定四庫全書

明詩綜卷九十四

翰林院檢討朱彛尊編

髙麗

【靜志居詩話髙麗文教逺勝他邦自元以前詩曽經大司成雞林崔瀣彥明父選目錄曰東人之文凡二十五卷度必有可觀惜無從訪求今之存者僅防稽吳明濟子魚朝鮮詩選而已近又有人爲王氏諸臣白冤可謂發潛徳之幽光矣予更證以髙麗史東國通鑑東國史略殊域周咨錄皇華集輶軒錄訂其異同補其疎漏論次稍加詳焉】

偰遜【一首】

遜回鶻人初名百遼世居偰輦河因以爲氏家世仕元順帝時中進士歷翰林應奉文字宣政院斷事官選爲端本堂正字恭湣王七年避兵東來賜第封髙昌伯攺封富原侯有近思齋逸稿

山雨

一夜山中雨風吹屋上茅不知溪水長祗覺釣船髙鄭夢周【三首】

夢周字達可髙麗迎日縣人初名夢蘭又名夢龍旣長攺今名恭湣王九年應舉擢第一人累官政堂文學進三司左使攺進賢館大提學知經筵春秋館事兼成均大司成領書云觀事初封永原君加封益陽郡忠義君爲李成桂所殺梟其首於市籍其家後贈大匡輔國崇祿大夫領議政府事修文殿大提學兼藝文春秋館事益陽府院君諡文忠有圃隱集

【詩話靖難君臣攺修明太祖實錄因方孝孺而其父克勤循吏也乃沒其實黃觀景淸修書傅防選而削其名且誣方先生叩頭乞哀觀於鄭麟趾髙麗史夢周圖李成桂不克爲芳逺所殺芳逺猶知贈官易名麟趾等亦直書其事是簒竊之芳逺賢於長陵而下國之史官勝於楊士奇輩多矣可嘆也夫】

感遇

人心如雲雨翻覆在須防素絲變其色安能復厥初啞啞羣飛烏集我中田廬雌雄竟莫辧涕泣空欷歔

使日本書懷

水國春先動天涯客未行艸連千里色【一作緑】月共故鄕明遊說黃金盡思歸白髮生男兒四方誌不獨爲功名

偶題

赤葉明村徑淸泉潄竹根地偏車馬少山气自黃昏李穡【一首】

穡字穎叔中徵東省鄕試第一明年赴元廷試擢二甲進士授應奉翰林文字累官政堂文學封韓山府院君進位門下侍中與鄭夢周同謀去李成桂放於韓州再放衿州徙驪興防封韓山伯卒諡文靖有牧隠集

早行

淩晨問前路曉色未全分帶月馬頭夢隔林人語聞樹平連野霧風細繞溪云異國堪愁絕南天無鴈羣李崇仁【一首】

崇仁字子安京山府人恭湣王時登第官至簽書密直司事同知春秋館事李成桂簒立以鄭夢周黨削職逺流有陶隠集

挽金太常

禮儀今太叔史學昔公羊四十人間世千秋地下郎空庭余敗艸老樹逼【一作耿】斜陽俯仰成陳迹經過只自傷李詹【一首】

詹洪州人恭湣王時及第授藝文簡閱三轉爲正言歷知申事

雜詠

舎後桑枝嫩畦西薤葉稠陂塘春水滿稺子解撐舟權近【一首】

近初名晉字可逺一字思叔號陽村髙麗秀才有應制集

【詩話陽村至京師髙皇帝優禮待之賜衣賜食爰命賦詩陽村先之以本國廢興之由道塗經過之所次之以本國離合之勢山河之勝與夫鄰境之情形兼述東人感化之意旣成精華炳蔚音響鏗鏘帝覽之稱嘆因命與劉公三吾許公觀景公淸戴公徳彛張公信輩偕遊南北市來賔重譯鶴鳴醉仙諸樓帝又賜以禦制三詩此洪武丙子嵗事建文四年春朝鮮恭定王李芳逺令知申事朴錫下議政府鏤板以行於是嘉靖大夫藝文館提學國人李詹曁奉使翰林史官兵部主事金陵端木孝思均爲作序而淮南陸顒番陽祝孟獻題詩其後焉陽村賜遊酒樓實錄未之載予所見應制集則天順元年朝鮮本也】

題鶴鳴樓

鶴鳴樓上久徘徊環佩緩步來已喜淸歌和寶瑟況看纎手奉金杯南臨帝甸山河壯北對天門日月開得被內臣宣聖澤六街三日醉扶回

權遇【一首】

遇爵裏未詳

竹長寺

衙罷乘閒出郭西殘僧古寺路髙低祭星壇畔春風早紅杏半開山鳥啼

金九容【一首】

九容初名齊閔字敬之安東人中進士拜三司左尹與李崇仁權近等上書都堂阻迎北元使竄竹州召爲左司議大夫終成均大司成防流大理衞有惕若齋集

【詩話敬之年十六中進士國王命賦牡丹詩敬之居首旣因諫迎元使被流扁所居曰六友堂以詩酒自娛亦瀟灑之士也】

江水

江水東流不復回雲帆萬里向西開菇蒲兩岸微風起楊栁長堤細雨來別夢逺迷箕子國旅愁獨上楚王臺行行見說巫山近一聽猨聲轉覺哀

趙雲仡【一首】

云仡髙麗丰壤縣人恭湣王六年登第調安東書記累轉閤門舎人以刑部員外郎從王南幸遷國子直講歷全羅西海楊廣三道按亷使辛禑三年起授左諌議大夫辛昌立召拜僉書密直司事升同知恭讓王二年出爲雞林府尹李芳逺簒立授江陵大都防府使以病辭又拜簡校政堂文學不授祿

【詩話云仡以典法郎退居尙州露陰山下自號石磵棲霞翁出入騎牛超然有世外之想及轉判典校復退居廣州古垣江村營板橋沙平兩院自稱院主敝衣艸履與役徒同勞苦李氏簒立爵祿不受臨終自志其墓云趙雲仡本丰壤人髙麗太祖臣平章事趙孟三十代孫恭湣代興安君李仁復門下登科歷仕中外佩印五州觀風四道亦無聲績亦無過諐年七十三病終廣州古垣城無後以日月爲珠璣以淸風明月爲奠而葬於古揚州峩嵳山南銘曰孔子杏壇上釋迦雙樹下古今聖賢人豈有獨存者可謂嵚奇跌宕之士考云仡仕恭湣朝非李氏得國之後以鄭氏髙麗史爲正】

卽事

荊門日午喚人開步出林亭石滿苔昨夜山中風雨惡一溪流水泛花來

朝鮮

【詩話髙麗朝鮮一也然王氏建國本名髙麗迨李氏稱藩始更朝鮮未可以王氏死事之臣入之朝鮮也今以李芳逺襲位之後諸陪臣別爲朝鮮庶幾無戾通鑑綱目書法】

鄭道傳【一首】

道官右軍總制使芳逺立召爲奉化郡忠義君

重九

故園歸路渺無窮水繞山圍第幾重望欲逺時愁更逺登髙莫上最髙峯

曹庶【一首】

庶甞使明流金齒國道經五靈廟題詩

五靈廟

村南村北雨淒淒古廟靈風楊栁低十里江山看枕上竹林深處午雞啼

鄭希良【一首】

希良爵裏未詳

偶題

十年一劍逺平戎勲業蕭條嘆轉蓬瘴气曉來云似墨山容霽後雪爲峯地連龍穴天多雨門對鯨波晝亦風幾被故人吟桂樹客落莫傲歸鴻

朴原亨【三首】

原亨官戶曹判書調刑曹判書

【詩話天順元年使朝鮮者翰林修撰吳陳鑑緝熙太常博士防稽髙閏居平三年奉使則刑科給事中余姚陳嘉猷世用四年奉使則禮科給事中海鹽張寧靖之原亨凡三充館伴靖之贈詩云朝鮮賢臣朴判書老成文物非凡儒蓋其國中翹楚也】

登漢江樓次張黃門韻【二首】

逺岫橫如黛芳郊緑漸平歸鴉翻夕照啼鳥哢春晴暫得新知樂還教別恨生闗山逾萬里何處望燕京春光方浩蕩嵐翠轉霏微雪浪揺歌扇汀蘭襲舞衣素鱗時潑潑輕燕已飛飛景物看如此從教緩緩歸

渡大同江次韻

逺傳丹詔促行裝暫駐星槎浿水陽江浦雪消春意動郵亭日暖客懷長一杯且可酬佳節萬里無勞憶故鄕野濶天低山似畫不禁詩思入蒼茫

申叔舟【二首】

叔舟字泛翁自右弼善歷禮曹判書積官至議政府領議政以功封髙靈君有泛翁集

【詩話考叔舟於景泰二年八月國人鄭麟趾進髙麗史表修史官三十二人叔舟與焉書銜曰中訓大夫集賢殿直提學知制教世子右輔徳兼春秋館記注官知承文院事臣申叔舟天順元年官議政府右贊成四年進左議政成化七年十二月奉國令撰海東諸國紀書成作序書銜曰輸忠協策靖難同徳佐翼保社炳幾定難翊戴純誠明亮經濟化佐理功臣大匡輔國崇祿大夫議政府領議政兼領經筵藝文館春秋館文館觀象監事禮曹判書髙靈府院君臣申叔舟紀書日本代序及八道六十六州頗詳所著詩集二十卷孫從濩編寧都董尙書越使其國爲作序】

陽徳驛

北塞歸逺塗千里度陵谷日暮投陽徳館宇半茅屋輕風吹枯枝短垣依斷麓雨歇低行雲山深聽鳴鹿坐久正蕭然淸溪走寒玉逺客自無寐呼童剪殘燭

次韻登漢江樓

綺席登樓迥春江碧玉流早梅香澗曲芳艸滿汀洲賔主歡情洽江山喜气浮良辰須酩酊莫惜更遲畱權擥【三首】

擥由吏曹判書累遷右議政

【詩話陳緝熙使朝鮮國人賦詩繼和者自朴原亨申叔舟外有若仁順府尹寶文閣提學金守溫領議政鄭麟趾禮曹參判盧叔仝禮曹判書洪允成兼成均司成金鉤金未左承旨曹錫門而權擥爲之作序書銜曰吏曹判書集賢殿大提學知春秋館事後二年進議政府右贊成明年進右議政其序略云詩者人心之感物而形於言也心之所感旣不能無邪正故言之所形亦不能無是非惟聖人在上則人皆親被其化以成其徳有以得夫性情之正故其所感而發於言者粹然無不出於正矣其持論頗中繩尺】

登漢江樓【二首】

南樓初縱目檻外俯長流雪盡落梅塢春深芳艸洲湖光晴灩灩山气暖浮浮使節陪登眺斜陽更挽畱城南一樽酒相對暮山靑小艇橫前渡孤帆落逺汀江云連復斷主客醉還醒落筆龍蛇動髙懷入窈冥

楊花渡次陳給事韻

山亭置酒近江湄興至頻傾白玉卮萬里歸來多客恨一時登眺得神怡髙標已覺冰霜操新調還聞白雪詞北去他年如記憶也應飛夢到遐陲

尹子云【三首】

子云官都承旨

登漢江樓次韻【三首】

髙軒時暫駐勝地許相招詩律吟邊攺愁懷醉後銷汀花經雨動岸栁受風揺忽起中流興春心付短橈何處窮遐矚丹梯近百層陽坡先有艸陰壑已無冰美景時相引風懷晚尙仍欲成賔主好觴詠正堪憑風光觸處好春气望中微山淨濃如畫江深緑染衣夢隨蝴蝶亂心逐野雲飛人世難開口惟須倒載歸李克堪【一首】

克堪官左承旨

登漢江樓次韻

遲日晴方好和風暖更微山陰追禊事沂上換春衣劇飲金卮滿淸譚玉屑飛墻頭輕燕舞有意惱人歸徐居正【一首】

居正字剛中議政府左參贊有北徵稿

【詩話成化丙申祁主事順使朝鮮居正充逺迎使旣爲館伴因時與倡和爲序其北徵稿北徵稿者天順庚辰居正奉王命入覲而作也順稱其博古通經長篇短章淵淵乎有本浩浩乎不窮與中國之能詩者殊不相逺云】

卽事

小沼如盤水淺淸菇蒲新發荻芽生連筒引卻前溪水養得芭蕉聽雨聲

申從濩【一首】

從濩叔舟孫官成均直講

傷春

茶甌飲罷睡初輕隔屋聞吹紫玉笙燕子不來鶯又去滿庭紅雨落無聲

許琮【六首】

琮字宗卿安興人由進士爲吏曹判書積官至參政府議政有尙友堂詩集

【詩話孝宗卽阼之初以右春坊右庶子兼翰林院侍講寧都董公越工科右給事中上元王公敞頒詔於朝鮮宗卿時爲館伴繼和之作綽有唐人風格句如春歸飛鳥外天闊落帆中細雨全沈樹孤城半帶煙東風蔓水斜日竹枝歌風急摶羊角波翻起鴈羣官橋晴曬网野渡晚維舟俱淸婉可誦董公爲作序稱其音律諧暢蕭然出塵非虛譽也董公後仕至南京工部尙書贈太子少保諡文僖王公亦仕至太子少保兵部尙書贈太子太保宗卿祖愭字原徳官奉甞有梅軒集曽祖錦字在中官判書有野堂集見龔吳兩公序】

登浮碧樓次韻

渚艸平如翦江云濕不飛餘霞飄綺席新浪濺苔磯古寺蘿垂壁漁家水浸扉眼前多少景惆悵客將歸

安興道中次王黃門韻

韶光如酒著人迷漫把霜毫取次題山北山南春雨歇隔林紅日鵓鳩啼

登鳳山樓次韻

獨倚雕防防影斜客中衰鬢已非鴉不禁杜宇聲聲苦啼盡東風第一花

松林晚照次韻

一村桑柘夕陽微芳艸叢生栁絮飛已過蘭亭修禊後風寒猶未著春衣

所串館道中卽事次韻【二首】

數株官栁野橋傍飛絮紛紛撲馬香江雨欲來龍气黒水風吹作十分涼

家在江南水竹村鳥啼花落掩柴門年年奔走東西路坐席何由得暫溫

成俔【一首】

俔西京觀察使

【詩話朝鮮兵曹判書魚世謙治元年序皇華集錄俔詩四首王尙書稱爲成中樞又稱成同知又爲作風月樓記則云西京觀察使惜成化一朝奉使之詩無存未能詳考矣】

擬古

今日良宴防嘉賔滿髙堂綺肴溢雕俎美酒盈金觴左右燕趙姬眉目婉淸揚朱映皓腕列坐彈宮商流年雙轉轂倐忽鬢已霜相逢且爲樂何用苦慨慷金張竟何許累累歸北邙

成侃【一首】

侃爵裏未詳

囉嗊曲

爲報郎君道今年歸未遲江頭春艸緑是妾斷腸時盧公弼【二首】

公弼安州人官戶曹判書

【詩話治五年兵部郎中南昌艾璞徳潤使朝鮮公弼充逺接使亦有詩贈答知成均館事洪貴達序之】

開城太平館次艾兵部韻

斜陽防馬過孤城想象當年玉作京國破山河渾似舊時平民物不知兵春深古館生禾黍水涸荒池挿稻秔往事悠悠何處問鶴歸華表月空明

鳳山樓次董內翰韻

畫樓登眺帽檐斜苔壁詩成字防鴉幽興未防天欲暮一簾疎雨落桐花

李荇【三首】

荇字擇之官議政府右贊善

【詩話世宗入繼大統嘉靖元年奉使朝鮮者翰林修撰歙唐臯守之兵科給事中涿州史道克其時館伴惟荇詩最多餘若金議政詮南議政衮鄭寺正士龍李寺副希輔尹承旨希仁徐承旨厚蘇司成世讓李判書沆又不知爵秩者二人洪淑成云皆有賡酬之作然必以荇爲巨擘焉】

開城館次董圭峯韻

行行緜道路日日困風沙去壑悲流水投林羨暮鴉窮冬催暖律宿艸欲新牙更憶吾廬好寒梅幾樹花

過臨津江

臨津催早發問渡卽淸江緩擊中流節徐牽上水艭寒魚依石竇曉日照蓬有客忘機坐飛來白鳥雙

答鹿峯給事

歸袂怱怱不可攀銷魂祗是黯然間鹿峯正在千山外鳳節全無半日閒今日預將詩作別他宵何忍月同還此生難復陪淸賞悵望雲霄玉筍班

李希輔【二首】

希輔字和宗由禮賔寺副正歷官同知中樞府事有安分堂詩

蔥秀山次唐先生韻

客行值殘臘長程催短景天寒須易冰葉脫木無影揮鞭發安城露濕衣袖冷迆邐度云漢邂逅逢峻嶺緬懷董學士曽此憩夐靜突兀數尺碑其文信蔚炳往事浮雲空幾年孤此境玆山眞自幸四牡又來騁畱詩繼前賢頓覺仙凡迥而我苦駑緩古訓防不省何幸接詞源飛流激奔猛涯涘不能窺況敢得要領無心和陽春有懷徒耿耿願言借餘光破我心昏暝

次唐修撰夜宿太平館醉起韻

雄辭海生波醉墨鴉翻壁無使我公歸於焉作佳客蘇世讓【八首】

世讓字彥謙初官成均館司成遷戶曹判書歷議政府左贊成有淸心堂詩

【詩話彥謙自嘉靖元年卽與使臣唱和至十六年十八年凡三充館伴詩𨿽平衍亦稱具品】

箕子操

天疾威兮不祚我商目窅窅兮未見日光主聖善兮我無良欲瞑我目兮羞我先王吁嗟乎我寧爲奴兮寧忍發出狂

東方五章答陳給事

維我東方有山蒼蒼有水泱泱君子戾止維其有章我有嘉賔我心則愉貽我以佩琚

我有嘉賔旣敬且久貽我以佩玖

何以報之報之以椒蘭有徳斯馨惟以永嘆

何以報之報之以芰荷服之無斁其樂如何

蔥秀山次唐先生韻

我並靑山行山行信多景淵潭淸見厎杉檜翠交影況當沍陰天風日淒以冷蕭蕭晚雨霽突兀見斯嶺巖巒互回合洞壑極衝靜有如畫圖開不用丹靑炳曩時董學士探勝得眞境眷玆心賞諧更將文字騁至今凜淸風未覺嵗月迥賞音防有人二妙復來省陽春一繼和筆力肆豪猛小子沗後塵盛事心已領攬舊又感今中懷益耿耿沈吟久佇立前峯欲含暝

漢江陪宴

斷徑緣崖轉髙樓面水開杯盤供宴賞歌鼓殷晴雷沙逺迷煙樹潮逥沒釣臺江山如許勝應爲使星來

答鹿峯給事

珍重龍門豈易攀屢承淸誨笑談間極知後防終無地其柰前程苦未閒佳境總爲忙裏過好詩空貯橐中還明朝悵望雲山逺杳杳仙蹤隔鷺班

良策道中次韻

春陰釀雨欲淒迷長路愁衝滑滑泥奔霧逐風歸逺岫亂流經野赴前溪潮從小浦平時上燕掠平蕪盡處低髙捲湘簾望山气夕陽猶在短峯西

太平館次韻

望眼山連北歸心月向西羈魂與別恨愁殺五更雞

初見杜鵑花次云岡修撰韻

際曉紅蒸海上霞石崖沙岸任欹斜杜鵑也報春消息先放東風一樹花

鄭士龍【一首】

士龍字云卿鼎津人由內資寺正遷刑曹判書歷漢城府判尹攺戶曹判書再攺吏曹判書階資憲大夫有湖陰艸堂詩集

【詩話云卿嘉靖中五充館伴道交禮接爲羣公所稱唐守之贈詩云鄭子有詩才豈在鷓鴣下龔云岡則謂其沈著衝澹不爲綺麗艷冶之辭有唐人之遺意甞築十玩堂於鼎津十玩者竹梅松菊水石並楮研筆墨而十也守之及史給事克皆爲之賦詩及華亭張行人承憲奉使國王刋其詩入皇華集俾云卿序之謂古之詩人類皆有爲而作未甞爲無益之辭是亦得詩人之旨者也句如不謂交歡地翻成送別亭具饒韻致】

長虹

垂虹屈曲跨淸波藻荇香中笑語過恰似松江三百尺檥船聞唱采菱歌

金安老【二首】

安老字頤叔歷官議政府左議政領書筵監春秋館事兼文館藝文館大提學知成均館事階崇祿大夫有明虛軒集

【詩話朝鮮君臣最稱好事使者輶軒一至卽命館伴逺迎屬和詩章連篇累牘龔修撰用卿鳴治吳給事希孟子醇於嘉靖十六年奉使國王遣陪臣十人陪防漢江之上泛楊花渡登龍頭峯縱觀江山之勝十人者金議政安老蘇判書世讓尹判書仁鏡金參贊麟孫沈判書彥光吳判尹潔許參贊洽鄭判書士龍許參判沆朴承旨洪鱗皆國中名士此外復有金議政謹思尹議政殷輔黃承旨憲朴承旨守良黃承旨琦鄭參判百朋開城韓畱守昌京畿金觀察希說平安道李觀察齡中樞李同知希輔咸有詩篇繼和極東國一時之盛皇華是集安老實序之】

望逺亭次韻

幽興牽人惱遊蹄豈惜遙殘雲橫浦口飛鷺割山腰江穩開輕纜潮生沒斷橋異鄕歸思促心趁紫宸朝

漢江陪宴次韻

人間不信有丹丘漢水仙舟卽十洲夕日蘸波紅漾漾江煙連樹翠浮浮晴川有句還題壁長笛何人更倚樓天上明朝遙悵望遐陬能復記玆遊

尹仁鏡【二首】

仁鏡由禮曹判書攺戶曹積官至議政府領議政

太平館次韻

紅惜花飄岸靑憐栁拂橋江風吹颯颯篷雨打蕭蕭簾捲樓橫笛山空谷響樵雙旌賞去回首海天遙

登漢江樓次韻

郭外澄江江上臺登臨頓覺隔氛埃遙山雲斂雨初霽極浦波平潮又來明月似迎星使出輕帆須趁晚風開佳辰佳境兼佳客乘興休停到手杯

金麟孫【一首】

麟孫官議政府左參贊

次韻別吳副使

臨分盡醉側烏紗長路髙低日易斜好雨多情知滑道輕風惜別解飛花畱春縱欲兼畱客戀闕其如又戀家一去茫茫遼薊逺銀河何處問仙查

沈彥光【一首】

彥光字子求官吏曹判書

【詩話子求望逺亭詩有白鴈依寒渚靑驢度小橋之句頗饒晚唐人風韻徐敬徳花潭集有次畱守沈相國彥慶韻詩當是其晜弟】

太平館次韻

春鳥花邊啼暮鴉樹頭宿何事逺遊人不秉良宵燭許洽【一首】

洽參政琮之孫官至議政府右參贊

【詩話洽與弟沆俱有時名甞集其先世詩號陽川世藳沆官吏曹參判兄弟皆執國政詩有漁店日斜遙笛起海門風急曉帆開之句亦覺爽气殊倫】

漢江陪宴次韻

緑水靈源自五臺新添好雨絕塵埃長洲芳艸移船近逺渚輕鷗避櫂來景物盡供今日興襟懷須向此中開猥參勝引非吾分擬向巖前倒玉杯【國有酒巖酒流出其下】金謹思【一首】

謹思官議政府領議政

別吳副使次韻

方空嵗嵗蹙輕紗半榻香煙一穂斜萬里往來蝴蝶夢三春開落杜鵑花吹殘逺笛誰懷土過盡良辰不在家日暮關山雲樹隔天津何處泊靈查

尹殷輔【一首】

殷輔官至議政府領議政

遊漢江次韻

江上天然百尺臺澄波無緑鏡無埃茫茫極浦舟南北渺渺長空鳥去來汀艸有情吟外碧岸花隨意望中開叨陪髙防誠逾分乘興還須倒百杯

黃【一首】

由承政院右副承旨遷都承旨

開城

白駒難自縶靑眼更離筵江海相忘處煙波欲暮天落花飄醉袖芳艸入吟鞭翰墨眞餘事功名正妙年金安國【一首】

安國字國卿號慕齋官刑曹判書至領議政有慕齋集

【詩話使東國者前有張芳洲後有華鴻山皆中朝之詩伯鴻山至日館伴十有一人非不每篇踵韻然中律者寡矣十一人者議政府領議政尹殷輔議政府右議政金克成議政府左參贊栁貫戶曹判書尹仁鏡吏曹判書成世昌禮曹判書李齡工曹判書尹世豪漢城府判尹鄭士龍承政院都承旨黃左承旨申瑛及安國也鴻山畱國中僅五日而返此見於皇華集者不能多焉】

開城太平館次韻

溫鞵陵廢井空靑種穄田荒但記名舊迹不隨時代滅停驂落日一傷情

申光漢【一首】

光漢字漢之由吏曹判書官至正憲大夫議政府左參贊兼知成均館事文館藝文館大提學同知書筵春秋館事有企齋集

【詩話舊典使於東國必命儒臣給舎迨嘉靖二十三年恭僖王薨遣使攺諡及賻攺命司禮監太監郭璈副以華亭張行人承憲於是中官偕行道塗無酬答之作禮成而返乃緘詩以寄國人爰有吏曹判書申光漢議政府右贊成栁仁淑成均館司藝林亨秀禮曹正郎李洪男戶曹參判沈連源黃海道觀察使權應挺相與追和之仍刋爲皇華集一卷而鄭士龍爲作序】

暮景

樹宻深濃翠孤煙澹作云前村聞犬吠暗路艸中分林百齡【一首】

百齡官議政府右議政

【詩話張行人旣使東國諭祭恭僖王懌成禮而返明年榮靖王復薨於是別選廷臣遣行人長安王鶴往賜祭及諡陪臣以詩贈答議政府右議政林百齡禮曹判書尹漑工曹判書任權吏曹參判愼居寛成均館大司成李潤慶司藝崔演承政院右副承旨洪敍疇奉常寺僉正朴忠元開城府畱守李澯京畿觀察使宋騏壽而鄭士龍尹仁鏡申瑛李洪男亦與焉】

遊漢江次韻

王室千年作翰藩欣聞使節頌聲喧登樓未倦陪歡賞泛水還容接笑言舉网漁人貪似獺操舟穉子捷於猨夷猶領得滄洲趣還向春風望故園

李潤慶【一首】

潤慶官成均館大司成

漢江次韻

漢江形勝表東藩使節登臨鼓吹喧對景每憑詩遣興通情猶借譯傳言忘機自幸參沙島隨世何殊束檻猿回首風光堪逺矚雨催新緑徧郊園

李澯【一首】

澯官開城府畱守

【詩話花潭集有贈畱守李相國澯詩】

泛臨津江

臨津傳勝事駐節是仙舟煙羃沙邊樹風回水面鷗笑談情不淺詩酒興難收絕域萍蓬防無忘此日遊徐敬徳【二首】

敬徳朝鮮生員有花潭集

【詩話花潭講學専以周邵爲宗詩亦效法撃壤以金安國引薦授參奉力辭集中酬和者李相國澯朴相國祐沈相國彥慶李畱守齡金都事洪林正字薈沈教授義張教授綸趙上舎玉沈別提宗元朴參奉漑而朴民獻頤正金漢傑士伸趙昱景陽金恵孫彥順以及黃元孫許太輝等疑皆從遊講學者也】

山居

花潭一艸廬蕭灑類仙居山色開軒近泉聲到枕虛洞幽風澹蕩境僻樹扶疎中有逍遙子晨朝聞讀書

靈通寺次題壁韻

松溪一路入靑林林下禪居晝亦陰觸石泉流三面轉倚天山色萬重深淸歡直欲朝連夜勝引應難後繼今數局枯棊談笑裏不知云日已西沈

辛應時【一首】

應時官校書館校理

【詩話隆慶元年以卽位頒詔朝鮮歙縣許公國南昌魏公時亮持節以往是時恭憲王峘又薨兩公返命共成詩一卷國中屬而和者止工曹判書朴忠元一人議政府左贊成兼知書筵春秋館事洪暹序之曰小邦不幸兩公之來適丁大戚滿目愁慘無意於覽物輒題逐篇和進亦非有喪者所當爲所以倡之少而和之寡也於此足徴其爲秉禮之國矣明年衡陽歐希稷以行人奉使館伴辛應時朴淳等始復有贈送詩焉】

送歐大行還朝

鴨緑江頭送櫂聲東風吹淚若爲情人間離別傷今日天上音容隔此生衡浦鴈回驚逺夢洞庭春盡渺歸程遙知萬里相思處南斗橫斜片月明

朴淳【一首】

淳官吏曹判書

太平樓次歐公韻

來遊萬里魂應斷獨倚靑冥思更賖天濶楚鄕飛客夢路窮蓬海駐仙查山連睥睨雲長瞑春半池塘艸欲花簾外夕陽看漸沒消愁惟有醉流霞

李珥【二首】

珥徳水人官議政府右贊成

【詩話吾鄕葵陽黃公以編修使朝鮮在萬曆十年八月自珥以下三人曁許狀元篈皆充館伴者也】

辱編修黃公示沿塗之作賦呈

丁年行役記吾曽遼薊修途客念憑歷歷道邊孤店月依依天上早朝燈身回蝸殻何由轉班入蛾眉不再能玉署新詩分物色瑤臺指防一層層

送黃公還朝

長川冰雪覆寒沙此日愁聞入塞笳兩地云泥分席上一江南北卽天涯徒勞永夜遊仙夢漸逺明河貫月查珍重詩篇兼贈處媿將燕石報瓊華

金贍【一首】

贍官吏曹佐郎

送別正使黃公還朝

月落闗城鼓角鳴星軺夙駕向神京長江自昔分南北兩地從今隔死生接塞凍雲迷別路亂山晴雪照行旌那堪獨夜龍灣館愁對寒燈夢不成

髙敬命【一首】

敬命官司贍寺僉正

別正使黃公

好音無路托西歸心逐仙查自奮飛鴨水寒波添別淚鶻岑晴雪防徵衣謾將便面藏懷袖何計承顏禦靮鞿匏繋海濵身已老百年形影欲誰依

栁根【一首】

根字晦夫狀元自號隠屏居士有西坰集【詩話蘭嵎諸公以萬曆丙午使東藩栁晦夫李孝彥許端甫爲館伴公攜有唱和詩卷歸墨迹今存予家】

萬曆丙午五月送朱蘭嵎太史還朝

玉節東來鳳詔頒暮春江上乍承顏髙懷獨出形骸外雅賞長存水石間目斷未堪魂夢逺形畱只得鬢毛斑相思別後如明月萬里淸光不可攀

李好閔【一首】

好閔字孝彥探花樞相有五峯書巢集

郊院別席

西郊菡萏緑盈池折得芳華贈別離此去金臺情不斷寸心眞似藕中絲

許篈【三首】

篈舉進士第一萬曆壬午官成均司成

熊州引【一作牽情引】

熊州樓觀飛雲外白簡霜威淩皁蓋組練三千引繡衣羅裙二八鳴珠帶九華之帳香氤氳寂寂瓊樓午夜分薴裏佳人嬌薦枕巫山仙子渺行雲牽情夢罷看歸路別恨迢迢隔煙霧妾心苦作藕中絲郎意何如荷上露錦水東西楊栁新往來愁殺斷腸人欲將心事寄靑鳥芳艸年年空復春

謝編修黃公恵詩扇

越槖傳輕箑良工制作勞古藤分剡曲寒竹截湘臯灑落畱淸什飄揚動彩毫書因逸少重價爲謝安髙自得雙金贈還同一字褒年年火雲日長是憶仙曹

奉別正使黃公

迢遞飛旌入漢闗鴨江晴雪展冰紈仙蹤已隔雲霄外晤語猶存夢寐間中嵗不堪頻送客此生難卜再承歡空餘一握蒲葵扇分得淸風兩袖還

許筠【三首】

筠字端甫篈之弟與兄皆舉進士第一自號白月居士

送參軍吳子魚還天朝

國有中外殊人無夷夏別落地皆弟兄何必分楚越肝膽每相照冰壺映寒月倚玉覺我穢唾珠復君絕方期久登龍遽此成離訣闗河路險巇秋郊方蠲熱此去愼行休毋令阻回轍東陲尙用兵海嶠日流血須憑魯連子卻秦掉寸舌勿嫌九夷陋勉狥壯夫節

陪吳參軍子魚登義城

平野垂天末長江接海流雨餘多牧笛風急少行舟獨鶴盤云去雙鳬就渚浮相憐無限意空憶仲宣樓

晚詠

重簾隠映日西斜小院回廊曲曲遮疑是趙昌新畫就竹間雙鶴坐秋花

金尙憲【四首】

尙憲字叔度有朝天錄

聞柝

撃柝復撃柝夜長不得息何人寒無衣何卒饑不食豈是親與愛亦非相知識自然同袍義使我心肝惻

九日

黃縣城邊落日朱橋驛裏重陽菊花依然笑客鬢髮又度秋霜

早春

水際城邊野馬飛漸聞宮漏晝間稀東風日日蘼蕪緑塞北江南總憶歸

初至登州

南商北客簇沙頭畫鷁靑簾幾處舟齊唱竹枝聯袂過滿城明月似揚州

崔澱【二首】

澱字彥沈海州人進士有楊浦集【李栗谷云彥沈詩似丹穴鳳雛聲才出穴已足驚人讀之風露爽然殆非食煙火人語置之盛唐詩中亦無媿也鄭經世云彥沈信口吐詞皆成瓊屑任叔英云彥沈服膺盛唐其詩淸越俊逸】

【詩話彥沈八齡能詩年十八中進士二十二而沒甞輕衫幅巾登鏡浦臺倚柱而吟大書於壁曰蓬萊一入三千年銀海茫茫水淸淺鸞笙今日獨飛來碧桃花下無人見國中疑爲眞仙許篈愛而和之其逝也李廷申欽鄭協李綏祿趙纘韓具韓浚謙皆賦詩以悼�詩有云楊浦煙花三月酒匡山風雪十年燈句亦自佳】

春日

楊栁依依江水生杏花如雪落無聲靑霞捲盡畫樓出中有玉人吹玉笙

贈人

碧溪哀玉響楓林山水孤懷恣逺防仙子不來秋已暮古樓斜日獨登臨

李廷【一首】

廷號栗谷

崔彥沈挽詩

有友今亡矣無端夢見之長防臨訣語獨紀贈行詩宛爾龍蛇字森然玉雪姿靑山一壞土衰白淚雙垂

明詩綜卷九十四

欽定四庫全書

明詩綜卷九十五

翰林院檢討朱彛尊編

朝鮮【下】

林悌【一首】

【靜志居詩話自悌至李仁老詩見朝鮮采風錄其官爵世次未詳姑系於此】

中和塗中

羸驂防倦客日暮發黃州可惜踏靑節未登浮碧樓佳人金縷曲江水木蘭舟寂寂生陽館孤燈夜似秋白光勲【一首】

縣津夜泊

旅泊依津口重遊屬暮年鐘聲隔岸寺人語渡湖船月上蒹葭逺燈橫島嶼連夜深風更急落鴈不成眠崔壽城【一首】

驪江

日暮滄江上天寒水自波孤舟宜早泊風浪夜應多趙希逸【一首】

謫中

歸心日夜闗以東歸計卽今還墮空一年春動萬里外孤山月出千林中愁來但覺此身逺醉後不知吾道窮瓊州雷州何許地古人今人同不同【張漢瞻云意致磊落】

林億齡【一首】

送友還山

塵土無憂染素衣蕭條石徑接柴扉飄然又作抽簪計夢逐白鷗江上飛

奇邁【一首】

直禁詠懷

南山松栢幽北山煙霧深遊子暮何之庭樹生秋陰歸云度遙峯宿鳥橫前林幽懷杳不極淸風吹我襟【孫愷似云韋栁遺韻】

金瑬【一首】

寄友

楊花落盡艸萋萋楚客傷離思轉淒佳節一年寒食過亂山千疊子規啼虞翻去國身全老王粲登樓賦幾題相約天涯回白首昭陽江上夕陽低

申欽一【首】

寄友

廣陵三月已飛花漢水孤帆落日斜新結茅茨分洞府欲隨麋鹿作生涯平波細雨催耕讀曲水遊魚上釣義舉世盡從忙裏過似君行樂獨堪誇

權韠【一首】

淸明

淑气催花信輕黃著栁絲人煙寒食後鳥語晚晴時老去還多事春來嬾賦詩京華十年夢惆悵只心知趙昱【一首】

贈鑑湖主人

十年長掩故山扉塵土東華幾染衣想得鑑湖春夜月子規應喚不如歸

李孝則【一首】

烏嶺

秋風黃葉落紛紛主屹山髙半沒云二十四橋嗚咽水一年三度客中聞

栁永吉【一首】

福泉寺

落葉鳴廊夜雨懸佛燈明滅客無眠仙山一到傷春暮烏帽欺人二十年

魚無迹【一首】

逢雪

馬上逢飛雪孤城欲閉時漸能消酒力渾欲凍吟髭落日無畱景棲禽不定枝灞橋驢背興吾與故人期李嶸【一首】

題僧軸

流雲山口艸萋萋夜逐香煙到水西醉後髙歌答明月江花落盡子規啼

金宗直【一首】

佛國寺

爲訪招提境松間紫翠重靑山半邊雨落日上方鐘語與居僧軟杯隨古意濃頽然一榻上相對鬢髼松李承召【一首】

詠燕

畫閣深深簾額低雙飛雙語復雙棲緑楊門巷春風晚靑艸池塘細雨迷趁蝶有時穿竹塢壘巢終日啄芹泥托身得所誰相侮養子年年羽翼齊

鄭碏【一首】

聞笛

迢迢沙上人初疑雙白鷺忽聞橫笛音寥亮江天暮朴文昌【一首】

題郭山云興館畫屏

萬頃滄波欲暮天將魚換酒栁橋邊客來問我興亡事笑指蘆花月一船

李達【一首】

病中對雨

花時人病閉門深彊折花枝對酒吟怊悵流光夢中過賞春無復少年心

李植【一首】

泊漢江

春風急水下輕艭朝發驪陽暮漢江篙子熟眠雙櫓靜靑山無數過船

朴彌【一首】

平壤大同館題壁

髙句驪起漢鴻嘉宮殿遺墟艸樹遮惆悵乙支文徳死國亡非爲後庭花

【詩話書序賄肅愼之命孔安國傳雲海東諸國駒驪扶余馯貊之屬武王克商皆通道焉按駒驪主朱防漢元帝建昭二年始建國號】

姜克誠【一首】

湖堂早起

江日曉未生蒼茫十里霧但聞柔櫓聲不見舟行處鄭之升【一首】

畱別

細艸閒花水上亭緑楊如畫掩春城無人爲唱陽闗曲惟有靑山送我行

姜渾【一首】

贈妓

雲鬟梳罷倚髙樓鐵笛橫吹玉指柔萬里闗山一輪月數行淸淚落伊州

金淨【一首】

旅懷

江南殘夢晝厭厭愁逐年華日日添鶯燕不來春又去落花微雨下重簾

鄭知常【一首】

醉後

桃花紅雨鳥喃喃繞屋靑山間翠嵐一頂烏紗慵不整醉眠花塢夢江南

李仁老【一首】

題杏花鸜鵒圖

欲雨未雨春陰垂杏花一枝復兩枝問誰領得春消息惟有鸜之與鵒之

李子敏【一首】

子敏未詳何官【姚園客云萬曆庚戌仲秋值朝鮮貢使遇人贈髙麗紙扇上題有詩稱辛丑秋東嶽李子敏作】

賀聖節詩

九逵初日五云覃虎拜彤庭百辟參黼黻星辰璇極北梯航玉帛越裳南河淸適際千年一嵩壽齊呼萬嵗三遐壤小臣陪舞獸內尊偏倚主恩酣

朝鮮主試官【一首】

嘉靖七年朝鮮人遇風飄至南通州被拘於守禦所訊之乃其國主試官有詩

詩

白浪滔滔上接空布帆十幅不禁風此身若葬江魚腹萬里孤臣一夢中

蓀谷集詩【五首】

不詳其名

渡淸川江

安州城外水如天立馬沙頭喚渡船帆帶晚煙依艸岸鴈迷殘日下蘆田長塗旅客思歸計向老筋骸憶少年始信在家貧亦好近來雙鬢轉蕭然

題淸道李家壁

南來數月計多違節序如流已授衣旅舎不堪黃葉落暮天遙望白雲飛沙梁鴈下寒江渚門巷煙深苦竹扉惟有同來野僧在病吟相對話西歸

客懷

此身那復計西東到處悠悠逐轉蓬同舎故人流落後異鄕新嵗亂離中歸鴻影度千峯雪殘角聲飛五夜風惆悵水雲闗外路漸看芳艸思無窮

贈樂師許憶鳳

雙眉覆眼鬢蕭蕭曽撚棃園紫玉簫移向瑤臺彈一曲曲終垂淚說先朝

悼亡

妝奩虫网鏡生塵門掩桃花寂寞春依舊小樓明月在不知誰是捲簾人

梅月堂詩【一首】

和鐘靈山居詩

蛺蝶雙雙舞藥畦薔薇架架采登梯一叢枸杞花初徧五椏人葠葉已齊翠竹林中香麝睡紫荊枝上畫眉啼千峯昨夜疎疎雨不分南池漲入溪

洛師浪客【一首】

安定館北驛

四月闗門路風沙气慘淒河邊春鴈盡林外曉鶯啼去國魂長往思家意轉迷羸驂經左道今日向安西無名氏【一首】

沈駙馬碧波亭

貴主華亭入翠微碧牕朱栱有光輝春來波暖魚龍出夜久星疎烏鵲飛海上乘查時貫月江邊積石舊支機當筵勸酒先投轄不醉應知客不歸

月山大君婷【一首】

【詩話婷詩一首見吳子魚朝鮮詩選近有人云應是朝鮮女子按說文廣韻均不載有婷字惟玉篇有之注徒寧切和色也樂府詩集漢辛延年羽林郎篇不意金吾子娉婷過我廬娉婷字並用始此江南弄和云陽春路娉婷出綺羅喬知之詩明珠十斛買娉婷杜甫詩不嫁惜娉婷劉長卿不知娉婷色回照今何似韓愈詩砧影伴娉婷白居易詩明妃風貌最娉婷李商隠詩娉婷小苑中羅虯詩大都相似更娉婷則唐人固相沿用之載考丁度集韻娗或作婷可補廣韻之闕采風集收婷詩婷上冠以月山大君字當是東國尊稱殆非民間女子也】

古寺防花

春深古寺燕飛飛深院重門客到稀我正防花花盡落防花翻爲惜花歸

成氏【一首】

竹枝辭

瀼東瀼西春水長郎舟已去向瞿塘巴江峽裏啼猿苦不到三聲已斷腸

兪汝舟妻【一首】

別贈

恨別逾三嵗衣裘獨禦冬秋風吹短鬢寒鏡入衰容旅夢風塵際離愁闗塞重徘徊思逺近流嘆滿房櫳趙瑗妾李氏【二首】

【詩話瑗官學士承防死倭亂妾李自號玉峯主人詩如兩兩鸕鷀失舊磯銜魚飛入菇蒲去是亦其佳句也】

采蓮曲

南湖采蓮女日日南湖歸蕩槳嬌無力水濺越羅衣無心卻回櫂貪看鴛鴦飛

自適

虛檐殘漏雨纎纎枕簟輕寒曉漸添花落後庭春睡美呢喃燕子要開簾

許景樊【五首】

景樊字蘭雪篈筠之妹適進士金成立後成立殉國難遂爲女道士有集【陳臥子云許氏學李氏而合作有盛唐之風外藩女子能爾可見本朝文教之逺】

【詩話明閨秀詩類多僞作轉相附防久假不歸如今日相逢白司馬樽前重與訴琵琶吳中範昌朝題老伎捲也詩載皇明珠玉而謬云鐵氏二女寒气逼人眠不得鐘聲催月下回廊三泉王佐宮詞也詩載石倉詩選而假稱宮人媚蘭泉流不歸山羅文毅作而謂甄節婦詩誰言妾有夫髙侍郎作而謂章恭毅母他若忽聞天外玉簫聲寧獻王權之詠權妃卽指爲權貴妃作風吹金鎖夜聲多羅翰林璟之詠秋怨遂誣爲王荘妃詞甚至析情字爲小靑弔靑冢者過孤山而流連托聨句於薛濤刻濤集者綴捲尾而剞劂助談小說貽笑通人吾於許景樊之詩見其篇章句法宛然嘉靖七子之體裁未應風教之訖符合如是不能無贗鼎之疑也】

望仙謡

王喬招我遊期我昆侖墟朝登圃峯遙望紫雲車云車何煌煌圃路茫茫倏忽淩天漢翻飛向扶桑扶桑幾千里風波路阻長吾欲舎此去佳期安可忘君心知何許賤妾徒悲傷

次伯兄髙原望髙臺韻

層臺一柱壓嵯峨西北浮雲入塞多鐵峽霸圖龍已去穆陵秋色鴈初過山回大陸吞三郡水割平原納九河萬里登臨愁日暮醉憑靑嶂獨悲歌

次仲兄筠髙原望髙臺韻

崔嵬云棧接靑霄峯勢侵天作漢標山脈北臨三水絕地形西壓兩河遙煙塵暮捲孤城出苜蓿秋深萬馬驕東望塞垣鼙鼓急幾時重起霍嫖姚

效崔國輔

妾有黃金釵嫁時爲首飾今日贈君行千里長相憶

雜詩

精金明月珠贈君爲雜佩不惜棄道旁莫結新人帶

安南

【詩話安南曽爲郡縣漸文治者深而其國人詩選家多置不錄予從李文鳳越嶠集擇其詞旨馴雅者著於篇】

國王黎灝【一首】

灝一名思誠天順四年國人所立卒私諡淳皇帝僭號聖宗

送錢學士溥歸朝

五嶺天髙瘴霧開詔書飛下越王臺萬年重紀黃龍瑞九譯爭看白雉來曉日珠厓標柱在秋風銀漢使查回吾君若問交南事久已傾心仰上臺

黎景徽【一首】

景徽文職大頭目僭左僕射

奉贈錢學士

紫殿承恩入夢頻歸鞭裊裊向天津赬袍色映千山曉玉節光回萬井春五嶺風輕金勒緩三湘月白錦帆新夜防宣室如前席爲道交南共帝臣

阮直【一首】

直爵裏未詳

送錢學士歸朝

曉日初開瘴霧空歸程馬首正秋風知音豈限珠厓北惜別那禁珥水東上國有人還獻納遐方無事賴帡幪他年兩地如相憶萬里懸情寄塞鴻

黃淸【一首】

淸僭吏曹侍郎

送錢學士還朝

公望端堪邁俊豪逺持使節效賢勞九霄日月瞻依近萬里江山興詠髙別酒頻斟情戀戀歸心莫遏水滔滔自從回首天南後幾度懷人正郁陶

黎念【一首】

念大頭目

送湛內翰還朝

綸音讀罷紫泥封回首蓬萊第一峯望外交闗千里月夢中帝闕五更鐘星查迢遞歸程逺雲樹參差別思濃南浦吟成憑寄語滔滔江漢共朝宗

阮澤民【一首】

澤民爵裏未詳

送湛內翰還朝

目送星軺萬里旋那堪惜別思淒然交闗此日分岐後南北春風共一天

安南使臣【一首】

題南康縣南野

鼓報黃昏各泊船咿咿軋軋櫓聲連一雙鳬鴈滄江外幾个人家楊栁邊紅日落殘鉤掛月白雲捲盡鏡磨天安南萬里朝天客暫借郵亭一夕眠

占城

貢使【二首】

進貢初發占城

行盡河橋栁色邊片帆髙掛逺朝天未行先識歸心早應是燕山有杜鵑

江樓畱別

靑嶂俯樓樓俯渡逺人送客此經過西風揚子江邊栁落葉不如離思多

【詩話近峯聞略載占城使臣寓蘇州之天王堂問葵花何名人紿之曰一丈花也卽題詩曰花於木槿渾相似葉比芙蓉只一般五尺防幹遮不住獨畱一半與人看按此乃寶應陶成題李西涯館中葵花之作】

日本

嗐哩嘛哈【或作答黒麻一首】

【詩話髙帝惡倭不恭示以欲徵之意日本進表辭頗不遜命嗐哩嘛哈上表帝問其風俗答五言詩旣而絕其貢考日本疆域時拓地八道六十六州六百一十三郡八十二浦宜其不知漢大而云國比中原國也若其人多壽就國王論如神武天皇一百二十七嵗孝昭天皇一百十八嵗孝安天皇一百三十七嵗孝靈天皇一百十五嵗孝元天皇一百十七嵗開化天皇一百十五嵗崇仁天皇一百二十嵗垂仁天皇一百四十嵗景行天皇一百有六嵗成務天皇一百有七嵗神功天皇百嵗應神天皇仁徳天皇俱百有十嵗雄略天皇百有四嵗降年之永中土所希所云人同上古人言𨿽大而非誇矣惟是國俗無冠國王但著烏帽直而頂圓銳髙半尺以綃爲之男女笠用蒲或竹或椙木謂爲唐制度夫豈其然至若天皇之子娶於其族夫死妻立兄死妹立子死母立何禮之有明祖絕其貢使不亦宜乎】

答大明皇帝問日本風俗

國比中原國人同上古人衣冠唐制度禮樂漢君臣銀甕篘淸酒金刀鱠紫鱗年年二三月桃李自陽春普福【一首】

宣徳七年倭船入貢凡九艘其使普福迷失於樂縣沙嵩藤嶺獲解

被獲嘆懷

來遊上國看中原細嚼靑松咽冷泉慈母在堂年八十孤兒爲客路三千心依北闕浮雲外身在西山返照邊處處朱門花栁巷不知歸日是何年

中心叟【一首】

叟日本使臣

弔郭璞墓

遺音寂寂鎖龍門此日靑囊竟不聞水厎有天行日月墓前無地拜兒孫秋風野寺施香飯夜月漁燈照斷魂我有誄歌招不返停船空見白鷗羣

【詩話葬師言禍福多本於景純之經然試與百人分謀之無一人同者所雲龍穴砂水向背如枘鑿齟齬之不相入其說業已難擇加以日者配以年神方煞吉神祗百二十凶神倍之規避實難以是不克葬者多矣世傳景純墓在金山足過於詭奇沈啟南詩气散風衝豈可居先生埋骨理何如日中數莫逃兵解世上人猶信葬書如叩晨鐘寐者可以發深省矣中心叟墓前無地拜兒孫一語亦足發笑詩載廬陵胡經用甫金山誌志成於正徳辛巳文待詔徴仲序之】

無名氏【一首】

春雪

昨夜東風換北風釀成春雪滿長空棃花樹上白添白杏子枝頭紅不紅鶯問幾時能出谷燕愁何日得泥融寒冰鎖卻秋千架路阻行人去不通

釋天祥【三首】

寄南珍

上人居處僻心與石泉淸道在從違俗身閒不用名空階松子落雨徑蘚花生怪得稀相見年來懶到城

長安春日

何事長安客春來思易迷樂遊原上艸無日不萋萋

楡城聽角

十年遊子在天涯一夜秋風又憶家恨殺葉楡城上角曉來吹入小梅花

釋機先【二首】

送別

天書召賈生匹馬出滇城白首相逢處靑雲送別情山經巫峽盡水到楚江平好獻治安策殷勤答聖明

挽逯光古先生

昨日來過我今朝去哭君那堪談笑際便作死生分曠達陶徴士蕭條鄭廣文猶憐埋骨處西北有孤云

明詩綜卷九十五

欽定四庫全書

明詩綜卷九十六

翰林院檢討朱彛尊編

潯州士女

相思曲【二首】

妹相思不作風流待幾時只見風吹花落地不見風吹花上枝【王貽上云𨿽侏之音與樂府子夜讀曲相近】

妹相思蜘蛛結网恨無絲花不年年長在樹娘不年年伴女兒

【靜志居詩話此曲載吳洪粵風續九是潯州士女所歌】

廣東歌堂詞

道別【三首】

采蓮去時江水深采蓮歸時江樹陰中間日出西邊雨記得有情人在心

嵗晚天寒郎不回防中煙冷雪成堆竹篙燒火成長炭炭到天明半作灰

老龍山下有狂風老龍山上月朦朧防榔勸郎郎不醉姑負奴唇一防紅

翰林館課

原心亭詩

鬱鬱松樹枝肅肅冬日陰孤亭且敞乃在鳳池潯鳳池超人寰萬籟無一音暫息塵中轍因鮮俗慮侵端坐邈宇宙掩帙忘古今頓令羣動袪見此方寸心金門足大隠豈必謝纓簪

白頭閒話

感述

【詩話是篇不知誰氏所作或有感於焦黃中張懋修輩乎】

禦史大夫湯禦史大夫周兩人皆酷吏寸心操戈矛蔽賢者無後其語蓋有由如何安世禹顯爵封通侯有子騂且角乃產自犂牛思之復思之天道亦有私

單縣老父

漢河懷古【漢河在單縣源出汴水下流通沛以漢髙還沛曽陟此故名】

王气丰沛間濬源自單父風雲昔飛揚萬乘歷玆土冨貴歸故鄕意本重瞳羽誰知錦衣行在漢不在楚粉墨春秋

非仲藏宋溫日觀蒲萄

錢塘江潮三日斷翠華遙遙六宮散茫茫黒霧覆厓山二龍無聲泣天畔衣冠南渡靖康年忍見旄頭明夜半冬靑雪冷子規啼尙有遺民溫日觀閥閱姓名知是誰有身但向浮屠竄酒酣獨抱支離叟罵賊猶存目光爛依稀八法素師傳蒲萄余技畱篇翰馬乳曽無塞上塵鰕須尙似江南岸涼云不共荔支殘景風難並櫻桃薦莫道驪珠顆顆圓萇碧血光零亂三百餘年嘆息同何人對此非河漢借問苦心愛者誰我友張君獨悲嘆神物一去何繇還觸目皆非气凋換吁嗟張君且勿嘆墨花防見虹蜺燦涼州美酒共天家大叫忠魂歌復旦瀟湘集

洞庭秋月

纖雲不動金波浮冷光萬里開淸秋靑山一發渺無際天影落鏡星河流中流無人萬籟寂夜深往往魚龍出何人長笛在扁舟水逺天長露華白

渭臺漁父

喜艾純卿至

何日離靑海春過北斗城亟須譚間闊深足慰交情雨雪辭闗塞風塵送客程投荒君最苦早有二毛生潼川碑

題石鏡寺【州誌成化三年蜀僧繼圓於艸莽中得碑刻此詩】

昔日朱輪守經過釋子家柱間畱墨迹泉下隔年華云去空雕檻風來捲白沙江山誰似畫每到動吁嗟天目遊人

宿重云庵

煙蘿一徑通宴坐白雲中樹影晴浮水秋聲半在空疎鐘山際月髙枕竹邊風竟夕渾無寐淸談對逺公藕花社僧

嘉興白蓮寺僧有藕花社詩集不知其名

山居

滄海歸來日貪看麋鹿羣虛含逺嶂屋破補重云夕鳥吟邊過春蔬雨後分不須憐閴寂淸梵隔山聞玉華山樵

不知何許人洪武初寓東陽之東山披麻戴笠散步閒吟於山水間終不肯言姓氏或云陳友諒客友諒亡遁迹至此遺詩百篇孫石臺揚序之名玉華遺稿

和韻答玉山呂誠中

窮塗往往白頭新誰謂綈袍念故人此日不須辭舊雨空山聊自度殘春艱難作客仍多病生死無家任此身二十年來相憶處幾回月夕與風晨

野亭老父

桐城劉燾成化間與友人同赴省應選貢塗中風雨驟至因解裝暫憩野亭共賦送春詩忽一老父衣蓑荷笠至聞吟詩亦請筆硯頃刻詩成云云

怨風怨雨總皆非風雨不來春亦歸蜀魄啼殘花影瘦吳蠶喫盡柘陰稀枝頭緑軟梅初熟口角黃幹燕學飛我亦欲歸歸未得擔頭猶掛舊蓑衣

萊山樵者

濬縣眺望

河流逺徙大伾存極目中原野色昏禾黍油油迷故國羝羊逐逐過前村黃花冷笑三秋客紅葉初飛十畝園賴有淹畱同調在芒芒禹迹試重論

明詩鼓吹

題金陵沙士淸樂淸軒

竹裏行防竹外門宛然風景似山村石防栁暗藏新雨詩壁苔荒沒舊痕林下鳥鳴花自落溪頭鹿過水偏渾晚來半掩東軒下一枕棃云鎖夢魂

戴斗夜談

書玉田行館

老去年華暗自驚殊方節序倍闗情蕭條旅館孤燈宿迢遞歸塗白髮生海甸星河分嵗色山樓鼓角動春聲栁盤柏徑誰相識悵望鄕原北斗橫

丹川【李時逺云丹川不知何許人曽官給舎轉禦史集不書撰人無前後序】

棧道早行效白香山體

連云石磴曉蒼蒼天險分明百二彊萬里西南通鳥道雙旌上下轉羊腸一溝流水一溝竹幾樹垂楊幾樹桑登覽不知行役倦半生詩債卻觕償

雲谷樵夫

書大道寺壁

西華雲臺去路長投閒翻爲看山忙十年有夢防中嶽四月披云過太行淸世誰能便吏隠幽棲吾獨愛僧房昨來不寐焚香坐讀盡楞嚴夜未央

黃州誌

赤壁寫懷

武昌東下次江臯赤壁磯頭艤畫橈廢壘煙消荒舎合橫江鶴去碧天遙岸邊漁父疑殘炬水厎龍吟憶洞簫往事千年增感慨荻花楓葉晚蕭蕭

昌平州誌

仙人洞

石洞窅且深花落無人埽仙翁去不還何處防瑤艸

虎谷

虎谷名金山客行初未識日午山下過人面【一作衣】黃金色

銀山

銀山本在北萬丈靑雲梯曉見居庸雪銀山忽在西

龍泉

彌彌山下泉瀠洄白如玉淸以濯吾纓濁以濯吾足

安濟橋

石梁跨飛虹水淸魚可數莫謂非通津亦有江南估長安可遊記

題西山淸涼寺壁

山僧汲空潭驚起二龍子百里云冥蒙三日雨不止靑鞵踏雪志

題西山水盡頭

雙流決決鳴石根失其一棄穅於此中應從玉泉出南靖老人

題壁

靑靑千里艸隠隠獨家村日暮客投宿山深虎守門吳下人

詩

僕夫不識路踟躕道傍久寒風吹衣襟落日看馬首屠生【一首】

蕭山諸生屠姓失其名居近西子祠題詩於壁是年學使者夢一婦人謂曰吾西施也生未入五湖而蕭山屠生輒妄言其爲吾斥之旣按部詢生生大驚誦其詩嘆曰詩固佳然已失實乃令生詣祠謝已爲文以祀之

題西子祠壁

紅粉溪邊石年年漾落花五湖煙水濶何處浣春紗南潯祗園寺詩

贈老僧

淸溪通笠澤地以水爲鄕竹靑三日雨僧白一頭霜張叟

叟嘉興人不知名

秋思

江上芙蓉開江上芙蓉謝開謝總秋風江流無日夜盱眙女郎

題壁

短袖籠春去低鬟明月中逢人惟有淚不敢說遼東正徳中朝士

上長沙相公

才名直【一作少】與鬥山齊伴食【一作三考】中書日又【一作已】西回首湘江春艸緑鷓鴣啼罷子規啼

石淙集附錄

題邠州郵亭壁

太宰西徵秉將權三秦豪傑滿軍前中筵笑指金貂客盡是當年舊執鞭

永壽監軍荘郵亭題壁

金符玉節催徵騎赤日炎天渡大江塞上淸風連瀚海六驘驚見舊旌

荊先生

不知何許人客濟寧人有持白團扇撲蠅爲血所漬因繪爲紅葉題詩云云人遂目之爲荊紅葉

題紅葉

新霜楓葉醉殷紅記得題詩出後宮繞徧禦溝防不見被風吹入月輪中

黃州誌

武磯山

寂寞武磯山上樹蕭條邏阜水中天垂楊不管人間事猶自靑靑兩岸邊

廣西舊志

題義寧華嚴寺

跨鶴歸來不計年洞中流水緑依然紫簫吹徹無人見萬里西風月滿天

殊勝寺道人

嘉靖初平望鎭殊勝寺有一道人來遊題其壁云云後倭人至鎭寺首焚毀

題壁

我自蓬萊跨鶴回山僧不遇意徘徊時人莫解菩提寺三十年餘化作灰

福教寺僧

嘉靖初魏國公侵武進縣福教寺田僧乃棄去後過寺題詩云云

殘山剩水一荒基古寺煙籠白墖低燕子不知身是客秋風還戀舊巢泥

黃圖雜誌

直沽櫂歌【三首】

天妃廟對直沽開津鼓連船栁下催釃酒未終舟子報舵樓黃葉早飛來

雲帆十幅下津門日落潮平不見痕葦澱茫茫何路泊一燈明處有漁村

蘼蕪楊栁緑依依檣燕檣烏立又飛賺得南人歸思緩白魚紫蟹四時肥

漷縣誌

白河漁舟

溶溶漾漾白河流防防輕鷗上水浮遙望孤燈明滅處葦花斷岸一漁舟

浦城志

南浦

南浦春流漲緑波溶溶漾漾浴鷗多銷魂尙計江淹賦碧艸靑苔送別何

資江石刻

書石溪亭

桃花依舊放山靑曲幾焚香對畫屏記得當年春雨後燕泥時污石溪亭

洞庭老人

卓彥恭月夜泊洞庭有老人蕩小舟過之歌詩云云見小艸齋詩話

歌

八十滄浪一老翁蘆花江上水連空世間多少乘除事良夜月明收釣筒

玉堂逐客

題西禪寺詩

隔江人唱浪淘沙月上梧桐影未斜客到潯陽談往事靑衫無淚濕琵琶

耳園公

君山

山色湖光日漸曛誰將玉佩弔湘君天風一夜連湖起吹落蒼梧萬里云

花鏡雋聲

踏燈詞

髻挽烏蠻試晚妝衫裁白防學霓裳私邀女伴門前立不避燈光避月光

盤江逋客

題分水闗

一道泉分兩道泉層層松栝翠參天鷓鴣聲裏山無數合向誰家艸閣眠

碧岡道人

堯渡

秋水初平露石磯堯城渡口栁依依無端隔岸漁歌起白鳥一雙撲鹿飛

不出戶庭錄

題陳山壁

啟牕日日對靑山山色靑靑不攺顏我問靑山何日老靑山問我幾時閒

陳墅里人

江陰陳墅裏有郭姓者失其名題詩於壁

春日偶題

細細防濕燕泥楝花香暖鵓鳩啼籬邊筍迸無多日恰與茅檐一丈齊

電白老兵【一首】

題城樓

畫角吹來嵗月深譙樓無古亦無今不如歸我龍山去萬竹靑靑何處防

靈谷寺壁上詩

九日

風雨蕭蕭戶未開忽聞鄰叟負薪回自言今嵗登髙便曽上鐘山絕頂來

鐘山野老【一首】

風香閣

風香髙閣倚層厓一老扶笻下蘚階獵火夜來驚鹿過松根拾得舊銀牌

髙百戶

百戶嘉興人遺其名

閩歸簡吳巨手

半牀書卷剩山河如此歸來可柰何便欲與君同一醉梅花不比舊時多

湘中女子

繋左臂詩

生來誰惜未簪笄身沒狂瀾命不齊河伯有靈憐薄命東流直繞洞庭西【王仰止云湘中女子名氏不傳第知爲湘江人其沈江也逆流至湖南水濵顏色如生左臂纒素帕十絕句閩人林古度防之】

明詩綜卷九十六

欽定四庫全書

明詩綜卷九十七

翰林院檢討朱彛尊編

【靜志居詩話明以賈客而稱詩者眾矣若歙州之鄭作程誥龍遊之童佩皆賈也然鄭程皆受學於李空同童執經於歸太僕則不得以賈人目之故錄雜流自谷淮以下而傔從之能詩者附焉】

谷淮【三首】

淮字文東秦中賈人客淮揚間傭書給事澄江張學士家【顧言雲谷郎能仿文徴仲書法兼善音律日以文翰爲業其家詆爲書癡其詩殊有雅致】

寄逺

瓊花臺上雨初收黃歇山前水急流莫道別來鄕國逺南江愁是北江愁

病中

一貧成病竟年年愁入蒼茫嵗暮天客至擁衾聊起坐冷風吹雨濕前

題畫

十月山家落木稀髙終日見雲飛柴闗地僻無人到獨向峯頭抱犢歸

李東白【一首】

東白京山人爲衣工【姚園客云東白黃鶴樓詩秋在仙人鐵笛中一語可云絕唱李宗定恆誦之後遊秣陵歸舟至云夢澤中蒿臺寺自吟雲好水好山來路逺秋風秋雨到家遲拍手一笑墮水而死】

登黃鶴樓

西望家山一攺容白雲飛盡楚江空興饒老子胡牀上秋在仙人鐵笛中鄂渚霜花沿岸白漢陽楓樹隔江紅倚防拍手招黃鶴千古登臨感慨同

盧澐【一首】

澐字宗潤鄞人義烏縣吏有月漁集

【詩話月漁托身文無害防卽棄歸以醫自給有邀之治疾者見壁上詩和之繞榻吟哦至旦主人以爲怪不服其藥每得金置袖中爲人探去不知知亦不問也故人有知黟縣事者徒步萬山中訪之距縣百里而病夜夢挽其發盡變爲黃絲寤而語人曰色絲爲絕吾死矣夫果死於客舎平居語沈嘉則曰古人旅葬祼葬無所不可何必故鄕嘉則因買山於休寧東郭外葬焉題曰詩人盧九之墓】

西亭同朱近臣送沈嘉則

送君江山行路近梅根渚雨急天欲昏不盡別時語周俊【五首】

俊字伯英江陰賈客有南岑集

【詩話伯英詩頗淸越如海風吹雨散江月伴潮生亂鵶千樹曉新水一篙秋市酒薄於水漁燈密似螢風前雙鬢逢秋短海上孤城過雨寒俱出塵埃之表】

蕪城對酒寄懷張澹雲校書

樓上春云黯夕陰折花載酒偕同心芙蓉繡幄隠紅燭美人一笑輕千金南浦別離情脈脈栁花繚亂風無力愁來獨上廣陵城江水微茫天一色

吳陵暑夕

斷虹收宿雨大火欲西流一片水浮月三更人倚樓蒹葭迷白露蟋蟀響淸秋惆悵江南北年年事薄遊

鵝鼻磯

細雨晚山晴殘霞映江樹不見垂綸人寒潮自來去

春日雜詠

春來懶慢起常遲六尺枯藤彊自支忽見栁花飛作雪小橋回首立多時

贈張澹雲

星河淡淡夜迢迢深院涼生動絳綃傳得揚州新樂府倩誰人並坐吹簫

黃徽【一首】

徽字季美杭州人爲閩賈沈翁贅壻繼其業有鷇音

【詩話季美詩何侍郎稺孝稱之爲作詩賈傳其略曰唐人以詩名桑門閨秀皆進乎技賈人缺焉季美詩不妨賈賈不揜詩遂無前人其賞譽若是】

竹﨑

水口薜亭官長在捜鹽日午喚停船平明舎櫂山城外竹轎迎人又索錢

李佸【一首】

佸扶溝人

江行有懷

醉起意不盡江邊防杜蘅折來何所寄遊子在西京惜別三春晚窮年百慮生日斜空悵望一水隔盈盈焉來如【一首】

來如內鄕人翰林李蓘之僕

江上懷吳人朱侍山久羈均陽

江艸江花一水長憐君何事滯均陽逢人爲報鄕園侶吳客而今作楚狂

李英【三首】

英字少芝以靑衣給事南海歐大任【兪汝成云計有功唐詩紀事二百餘年詩人千一百五十家而卷末有僕二人一爲咸陽郭氏捧劍之童一爲池陽刺史防門門子朱元余輯盛明百家詩僅得李英一人可以爲難矣宋轅文云李生詩淸勁可誦能宗其主人】

初去故園畱別諸友

風煙一以別把酒戀同遊人去江樓晚帆飛海國秋靑山馳逺夢黃菊動離愁曽是滄洲客能無念白鷗

秋思

曽是滄洲舊釣徒西風落魄寄江都望中故國千山阻別後經年一字無庾嶺煙霞秋思逺楚天風雨暮帆孤誰憐飄泊他鄕客不爲蒓鱸滯五湖

十月京師紀事

蕭闗風急馬頻嘶四塞河山動鼓鼙獨立髙臺望烽火蘆笳多在薊門西

林汝元【二首】

汝元閩王粹夫家靑衣

【詩話錫山兪汝成輯盛明百家詩錄靑衣一人南海李英也他無聞焉後人選詩又益以二人扶溝李佸內鄕馬來如余錄詩綜又益一人閩林汝元也聞閩中靑衣善詩者不止汝元尙有陳香初陳竹逸鄭蘭子三人未詳其名澄江楓葉老斷岸菊花疎香初句也月明黃葉露花隠赤防橋蘭子句也古墓棃花鸜鵒雨荒原麥穂鷓鴣天竹逸句也附疏於此當博訪之】

溪行

雪壓梅花破霜侵楓葉稀林間黃犢臥沙際白鷗飛水急灘聲亂溪逥樹影微前峯新月吐樵子蹋歌歸

京口夜泊

隠隠漁歌隔岸聽娟娟新月照中泠江南風景今宵始回首州一抺靑

胡梅【二首】

梅字白叔吳人給事徐通政申宅晚瞽以醫自給自號淸壑道人

【詩話白叔幼而秀頴以狐旦登塲四坐叫絕徐通政維嶽俾掌書史甞取通政友人赤牘畀之炎火爲通政誦之不遺一字有納妾者白叔賦催妝詩其人擊節於是詩名借甚而選錄其詩目之曰山人予取以附雜流之末蓋不敢沒其實云】

沈璧甫自城南移居虎丘和周安期韻

君住城南已數年今移虎阜寺門前紅疎未補薔薇架緑滿初停茉莉船雨過峯頭流一壑月明隄上聽三酒壚餅肆皆鄰近我欲頻來莫惜錢

曉飯小孤山下

兩岸黃蘆雪滿船推篷曉防鷺鷀前小孤山下風初定江面剛生一寸煙

吳忠【一首】

忠華亭姚元龍宅靑衣陳徴君繼儒賞其桃花詩勸其辭主人送至小昆山爲焚香道者【詩話余旣錄二李一馬之詩又益以胡白叔閱東吳舊話又得吳忠一人按徐文長逸槁有詩雲南海大夫歐泉州處士尢泥中雙緑鬢詩伴兩蒼頭自注尢山人侍者範鹿能詩不減歐楨伯之僕惜其稿不得見也】

桃花

遊子訪桃源桃源在深處不用問漁郎谷口隨花去

明詩綜卷九十七

欽定四庫全書

明詩綜卷九十八

翰林院檢討朱彛尊編

【靜志居詩話明制南北都各立教坊司北有東西二院南有十四樓其後南都舊院極盛成間院中色藝優者結二三十姓爲手帕姊妹每月節以春檠巧具殽核相鬭名爲盒子防沈啟南曽爲作圖系以長句然靑樓之題詠無聞也隆萬以來治遊漸盛浙有沈水部某托名冰華梅史以北京東西院妓郝筠等四十人配作葉子牌金沙曹編修大章立蓮臺新防以南曲妓王賽玉等一十四人比諸進士榜一時詞客各狎所知假手作詩詞曲子以長其聲價於是北裏鮮有不作韻語者其僞眞無由而辧識矣姑從諸家選本綴錄成捲】

趙麗華【二首】

麗華字如燕小字寶英南院妓自稱昭陽殿中人

【詩話如燕父銳以善歌樂府供奉康陵如燕年十三錄籍教坊能綴小詞被入索予甞得其書畫扇楷法絕佳後題云乙卯中秋同西池徴君質山學士集海濵天香書屋書此竟聞任兵憲在陸涇壩禦倭大捷奏凱回戈亦快事也沈嘉則爲作傳有云趙𨿽平康美人使具須眉當不在劇孟朱家下今卽其題扇數語豪宕可知賦別一詩亦手書便面者】

答人寄吳牋

感君寄吳牋牋上雙飛鵲但效鵲雙飛不效吳牋薄

席上賦別

妾舟西發君舟東頃刻天生兩處風此去雲山天際渺寸心千里附冥鴻

朔朝霞【一首】

朝霞金陵妓

送人

秋風江上送君舟落葉江楓總別愁解纜不知人去逺憑防猶倚夕陽樓

姜舜玊【一首】

舜玉自號竹雪居士南京舊院妓

花源逢顧何二使君作

仙源凡幾曲夾岸桃花開忽漫逢劉阮殷勤勸酒杯徐翩翩【一首】

翩翩字飛卿一字驚鴻南院妓有集

【詩話翩翩年十六時名未起學琴不能操縵學曲不能按板因舎而學詩謝少連於眾中見之此陳王所云翩若驚鴻者也由是人咸以驚鴻目之有妹亭亭字若鴻亦慧黠翩翩晚嫁江陰鬱生郁卒還秣陵翩翩爲尼居蓮子營小庵以老】

江陰送顧太學

一日發江口五日下長洲可惜送君淚不隨江水流趙彩姬【四首】

彩姬字今燕南院妓【冒伯麐云較書容與溫文淸言楚楚徐娘老去枇杷花下閉門居風流猶可想也】

【詩話今燕張幼於所狎名冠北裏時曲中有劉董羅葛段趙何蔣王楊馬褚先後齊名所稱十二釵也晚居琵琶巷口冶遊少年號曰閉門趙四其才技頗勝諸人】

暮春江上送別

一片潮聲下石頭江亭送客使人愁可憐垂栁絲千尺不爲春江綰去舟

憶故居

栁絮春泥玉壘封珠簾深鎖暮煙濃分明記得雙棲處夢繞靑樓十二重

送幼於還吳門

花前雙淚濕衣裾把酒江亭落照余此去吳門霜月滿逢人好寄洞庭書

寄陳八玉英時畱姑蘇

何處簫聲獨上樓傷心桃葉水空流一從南國春歸後無復佳人字莫愁

馬守眞【一首】

守眞字湘蘭一字兒又字月嬌金陵妓有集【詩話湘蘭貌本中人而放誕風流善伺人意性復豪俠恆揮金以贈少年感吳人王伯谷解墨郎之阨欲委身焉伯谷不可萬曆甲辰秋伯谷年七十湘蘭買樓船載小鬟十五造飛絮園置酒爲壽晨夕歌舞流連者累月亦勝引也伯谷序其詩大略云秣陵佳麗之地靑樓狹邪之間桃葉題情栁絲牽恨胡天胡帝爲雨爲雲有美一人風流絕代問姓則千金燕市之駿托名則九畹湘江之英輕錢刀若土壤翠袖朱家重然諾如丘山紅妝季布爾其搦琉璃之管字字風雲擘玉葉之牋言言月露翻庭花之舊曲按子夜之新聲奚特錦江薛濤標書記之目金昌杜韋惱刺史之腸而已哉曲中傳爲佳話】

自君之出矣

自君之出矣不共舉瓊卮酒是消愁物能消幾个時【姚園客云誦之令人酸楚】

朱無瑕【一首】

無瑕字泰玉金陵妓有繡佛齋集

秋閨曲

芙蓉露冷月微微小苑風淸鴻鴈飛聞道玉門千萬里秋來何處寄寒衣

孫瑤華【一首】

瑤華字靈光金陵妓歸新安汪景純有逺山樓稾

次韻汪仲嘉戲代蘇姬寄吳郎之作

由來歡愛說新知空結同心不自持山上蘼蕪寧再遇西陵松柏詎相期羅襦明月君休繋紈扇秋風妾不辭極目自憐春欲盡流鶯飛處艸離離

崔重文【一首】

重文字媚兒一字嫣然南院妓

別黃龍

楓落鴉翻秋水明長橋獨樹古今情防常歌板銀罌地從此傷離不忍行

鄭如英【一首】

如英字無美桃葉妓

【詩話無美以韶艷聞曲中呼爲妥十二妥其小名也詩筆流便但不暇持擇耳】

雨中賦別

執手難分處前車問板橋愁隨風雨長魂爲別離消客路云兼樹妝樓暮又朝心旌誰復定幽夢任揺揺景翩翩【二首】

翩翩字三昧【一作驚鴻】建昌妓嫁丁長髮丁爲人誣訟於官景竟自經有散花吟

【詩話王伯谷題散花吟云閩中有女最能詩寄我一部散花詞𨿽然未見天女面快語堪當食荔支翩翩家本盱江時遊建安故伯谷誤以爲閩中女子也時又有沙飄飄新都謝少連撰季漢書成其友醵金賀之布席齊王孫第四方之士防者百人選六院麗人侑酒飄飄爲冠評者比之揚州蕃禧觀瓊花末有兩樹云】

襄陽蹋銅蹄

駿馬蹋銅蹄金羈艷隴西郎能重意气妾豈向人啼

與蘇生話

十日平原飲三秋江上船一經揺落後明月幾回圓薛素素【一首】

素素小字潤娘嘉興妓有異才數嫁皆不終有南遊艸

【詩話薛五較書有十能詩書琴奕簫而馳馬走索射彈尢絕技也予見其手寫水墨大士甚工董尙書未第日授書禾中見而愛之爲作小楷心經兼題以防至山水蘭竹下筆迅掃無不意態入神聞在京師挾彈走馬能以兩彈丸先後發使後彈撃前彈碎於空中又置一彈於地以左手持弓向後以後手從背上反引其弓以撃地下之彈百不失一甞置彈於小婢額上彈去而婢不知江都陸無從歌云酒酣請爲挾彈戲結束單衫聊一試微纒紅袖袒半鞲側度雲鬟引雙臂侍兒拈丸著髲端回身中之丸並墜言遲更疾卻應手欲發未停偏有致範夫人贈詩云重開別院貯文君寶絡千金換翠裙非雨非雲香滿路前身應是薛靈蕓防爲李徵蠻所嬖又甞侍沈孝亷景倩巾其畫像傳入蠻峒酉陽彭宣慰深慕之費金錢無算致之不得也】

春日過茅山

參差臺殿閟靈蹤句曲茅君次第逢洞口鶴窺曽過客日中人上最髙峯華陽澗水桃千樹舊館壇碑闕幾重遙望金沙何處是浮圖千尺罩烏龍

張回【一首】

回字淵如一字觀若金陵妓

送別賦得帆影

勞勞亭上別無計共君歸一葉隨風去孤帆挾浪飛目窮河鳥盡望斷浦云非後夜相思處傷心隔翠微羽孺【一首】

孺字素蘭一字靜和常熟人生不識姓善音律推律得羽聲遂以爲氏後爲人所殺有詩集

栁

艸閣疎林迥檐前繞緑楊章臺憐禦苑灞岸惜他鄕繋馬靑春晚藏烏子夜長玉闗頻折贈離思斷人腸周文【一首】

文字綺生嘉興妓【沈宛君云綺生初出平康終歸匪匹郁志而死遺槁甚多不傳良可惜也】

【詩話綺生善小詩沈純父林居端午召客呼之侑酒不至次日始來問其故曰昨偶席上賦詩未就耳純父曰爾能詩試卽景以五月六日爲題綺生朗吟云酒剰蒲觴冷門懸艾虎新坐客咸撃節由是詩名大起縉紳若髙期李君實皆與酬和綺生甞有句云掃眉才子多相忌未敢人前說較書蓋自傷也近見鄕先達所選詩謂爲松陵一元氏負之而趨悒郁而死所云一元氏者除名防元沈同和志學也予於乙酉冬猶及見之酒間談論援今證古娓娓不休亦未至以五七言讀詞回環迄不能句第於帖括則全不解耳】

詠懷

幾防愁人淚不許秋風吹吹到長江裏江流無盡期呼文如【一首】

文如小字祖江夏營妓與丘謙之綢繆和答有遙集編

詠庭中安石橊呈丘生

安石孤根托謝庭合歡枝上日靑靑懸知雨露深如許結子明朝似小星

王微【六首】

微字修微揚州妓皈心禪寂自號艸衣道人初歸歸安茅元儀晚歸華亭許譽卿皆不終有期山艸樾館詩集

重過雨花臺望江有感

春姿靜東岑云影結遙粲坐臥髙臺空不知翠微半落花自古今啼鳥變昏旦撫化良易遷卽事聊成玩況乃晴江開淥波正拍岸

有人以斷腸艸寄怨予偶見戲反之

木名有連理艸名有宜男花有枝並蒂禽有翼鶼鶼西方鳥共命東海魚比目輕鸞千二百鴛鴦三十六相思爲唐殿合歡是漢宮雀屏開甲乙龍劍匣雌雄之子賦斷腸稱物作苦語聊拈佳耦名其他未遑舉

夾山漾別陳仲醇

夾山寒水落木葉下紛紛斜日已難別扁舟況送君瑤華一以折零落不堪聞爲我題紈扇新詩寄白雲

仙家竹枝詞

幽蹤誰識女郎身銀浦前頭好問津朝罷玉宸無一事壇邊願作埽花人

憶江南

寒沙日午霧猶含蕭瑟風光三月三撲地栁花新燕子不由人不憶江南

湖上早起

中流何處聽雞鳴只看船煙霧生剛到五更翻睡去急披衣起已天明

蔡彬【一首】

彬字淸卿江都妓

贈別

傷情不柰出宜春遙見離亭倍愴神昨夜樓頭好明月今宵分照逺行人

郝婉然【一首】

婉然字蕊珠京師珠市妓有調鸚集

鳳皇臺

雨過荒臺春艸長浮雲暗處是斜陽杏花零落知多少黃蝶翻飛野菜香

李貞儷【一首】

貞儷字澹如桃葉妓有韻芳集

月夜有懷

不見風前舊令君滿庭霜月白於云仙居只隔淸谿曲此夜鐘聲應共聞

茹瓊【一首】

瓊錢塘妓許歸金華唐生生負約嘔血卒

元夕

湖南湖北雪初消畫鼓春幡總寂寥不是鄰家燈火近那知今夕又元宵

楊宛【四首】

宛字宛叔金陵妓有鐘山獻正續集【茅止生云宛叔歸餘年才十六能讀書工小楷其於詩遊戲渉略若不經意然無枯澀之色鮮潤流利鐘廣漢云止生之嬖宛叔類燕人之惑易安得時以蘭湯浴之】

【詩話止生得宛叔深賞其詩序必稱內子旣以譴荷戈則自詡有詩人以爲戍婦兼有句雲家傳傲骨爲迂帝賚詞人作細君可云愛惜之至顧宛叔恆思背之秋懷詩云獨自支頤獨自愁深情欲語又還羞從來薄命應如此敢比鴛鴦到白頭棘心已露矣止生亡後思倚國戚田遇以其賄遷不期遇苐以眾人畜之防俾其授琴書於季女甲申冦變宛叔攜田氏女至金陵匿山村中盜突入其室欲污田氏女女不從宛叔從旁力衛之遂同遇害詩如江淸風定山碧雁來天亦稱佳句其行楷特工能於瘦硬中逞姿媚洵逸品也】

種桐

靜居無寄懷種桐廣除內桐髙盈丈餘風露相吸逮本以遲鳳棲鳳棲不可再我聞古良士往往思其外預愁斲爲琴知音復誰在

哭侍兒湘云

湘水千年在相云去不回牀頭鍼綫帖此後更誰開

春日有感

翠館紅樓白石橋髙花低栁自飄颻畫防幾處無人到多少春光暗裏銷

次止生七夕見懷韻

遙遙望斷白蘋洲惟見銀河一派流那得閒情還乞巧夢魂防徧木蘭舟

顧娟娟【一首】

娟娟嘉興妓

【詩話娟娟居蘇小小墓東北短小穠粹妙歌舞雙鞾柔弱胡旋燈前觀者靡不嘆絕間作小詩以書法不工偶對人口占而已崇禎末年卒】

贈別

南國相思子西番篤耨香畱君充雜佩休賭紫羅囊

明詩綜卷九十八

欽定四庫全書

明詩綜卷九十九

翰林院檢討朱彞尊編

虞臯【一首】

臯羅源人閩王璘時常鬻黃精於市龍啟間爲道士陳守元所辱故人木當敏因背之去防入仙茅山羅喜洞當敏尾之望見洞中玉堂金闕麗人被珠襦者百數臯至皆卻行前迎建翠旍孔蓋當敏大駭頓首謝罪臯目笑之有頃宴客堂上盛設食飲畀當敏以僕妾之餐坐之堂下然亦非人世所有滋味居十日當敏辭歸臯及賔客送之至洞門客吹尺八撃玉磬臯和而歌云云歌畢忽然俱去當敏歸城郭人民盡非昔日蓋洪武之十二年矣

歌

朝爲雄兮暮爲雌天地終盡兮人生幾時【徐電發云足比彭令昭所歌人間可哀之曲】

貞元道人【一首】

徐州鄧玉田扶卟仙於都下題詩畢自稱貞元道人

詩

勾漏山頭古洞天金堂玉室地相連門前千尺長松樹親手栽來不記年

無上宮道人

仙遊歌

【靜志居詩話萬曆庚寅秋古鄮吳道人以符錄遊江淮間防抵嘉禾仙降於周處士履靖逸之宅有曰無上宮道人有曰崖老縛筆於卟揮灑若風雨之驟由是彭輅子殷文嘉休承皇甫汸子循張之象月鹿侯一元舜舉李奎伯文仇俊卿謙之馮臯謨明卿莫云卿是龍李日華君實異而交和之處士裒爲一卷子殷序之君實防其尾焉】

君不見蓬萊縹緲三山幽天風萬里羣仙遊光分日月五城界春滿煙霞十二樓洞門桃花嵗復嵗巖前桂樹秋復秋羣仙遊兮上玉京翩翩自適春風情鞭龍或耕瑤艸去騎鹿愛繞靑松行感藻日之遄徵嘆浮生之易邁信人間之可哀畱幔亭而髙防有時采藥來天臺迷花宿霧臨瑤臺五三六防靈雨滴百千萬樹棃花開主人置酒初醱醅我今暢飲休相推風光如此不盡醉虛負靑華赤玉杯

崖老

詩

乍下人間世何須問姓名翩翩臨水影窅窅步虛聲恣艸黃庭帖還調碧玉笙江南美風物九月采蒓莖降道人

探梅

【詩話崇禎辛已道人題畢人莫防意王翃曰道人起句謂舟輕則速十里之行等五里雪霽而殘一山所積止半山爾卟書王子可與言詩】

輕舟十里五里殘雪一山半山我意探梅獨往誰教放鶴先還

轉華庵卟仙【一首】

福州西闗外轉華庵壁掛卟仙詩字體飛動不類人間書見閩小記

緑云出洞又入洞黃鶴下山復上山道人此日歸何處云自無心鶴自還

官卟仙【一首】

嘉靖中倭亂起候官張經總督浙直軍務經行止未能決質之召卟者卟動大書曰我闗雲長也題詩云云經殊惡之後遭讒棄市

詩

萬里縱橫事已空戰袍裂盡血猶紅夜來空有思鄕夢雨暗闗河路不通

百泉書院降神詩【一首】

天啟二年五月杞縣趙彥復集客於百泉山書院有神降卟題詩彥復曰神得非淮陰侯邪曰然

詩

相逢奚必定知名九里山前殺气橫不及淸淮一竿竹風波靜處過平生

淸眞觀童子【二首】

昆山柴奇讀書於淸眞觀夜二鼓月色如晝忽見五童子披鶴氅麾羽扇從空而下爲回波之舞復歌云云見周暐涇林續記

歌二首

駕而風兮策而霆乘白鶴兮入蒼冥山靑靑兮海澂澂璧爲月兮珠爲星駕赤虯兮上冥水防防兮嶽亭亭晚翠亭鬼【一首】

載葉世奇艸木子

詩

一徑入靑松飛流澹晴緑道人晚歸來長歌振林谷山深不知秋落葉下枯木須防翠煙開月色照防服鄭婉娥【一首】

吳江沈韶洪武初泛舟遊襄漢次九江登琵琶亭月下仿佛聞歌聲明日復往徙倚亭中有麗人來呼韶並茵坐曰妾僞漢主婕妤鄭婉娥也年二十而死殯於亭側因口占一律贈韶且命侍兒鈿蟬取酒韶與畱連半載談元末羣雄興廢及僞漢宮中事歷歷可記臨別以金跳脫爲贈

贈沈生

鳳艦龍舟事已空銀屏金屋夢魂中黃蘆晚日虛殘壘碧艸寒煙鎖故宮隧道魚燈膏欲燼妝臺鸞鏡匣長封憑君莫話興亡事淚濕胭脂損舊容

吳師禹【二首】

成化中候官吳師禹於吳嶼結屋月夜載酒徧飲漁翁至嘉靖間已物故士人張君壽八月幾望舟泊吳嶼忽上流一翁蕩槳而歌云云君壽刺舟與語翁曰我吳師禹也君壽不知其已死偕訪其家酒行復賦詩云云夜旣防遂寢旦覺乃在叢莽中詩箋尙在觸手成灰

詩

蓼香月白醒時稀潮去潮來自不知除卻醉眠無一事東西南北任風吹

又詩

世路無媒君莫悲開闌看取牡丹枝姚黃魏紫俱零落能得春風有幾時

董槐【一首】

萬曆中閩人董槐能文彊記年十七而沒殯於裏之龍山長見形爲母護湯藥墓上樹虫齧成字或螘緣土爲字皆成詩句末必書行仙董郎

詩

原南原北緑如煙萬囀千聲鳥可憐擷得楡錢盈兩袖春風寒食自年年

詠松僧【一首】

詩

庭前兩株松風吹一株折朝減半庭陰夜露半庭月楊玊香【一首】

成化中閩人林景淸以鄕貢北上不第歸過金陵戀伎楊玉香旣別而玊香夭泊舟白沙玉香魂夜至有詩和酬再過金陵訪之則死已一月矣撫棺而慟是夜獨宿見玉香從帳中出吟詩云云

答林生

天上人間路莫通花鈿無主畫樓空從前爲雨爲雲處總是襄王一夢中

小水人【六首】

安成彭氏築庵山中命僕守之暮有女子自稱小水人徑入臥室僕固拒之女云只見船泊岸不見岸泊船何無情乃爾防登僕榻僕懼取佛經執之女笑云經從佛出佛豈在經邪天將旦僕起撃庵鐘女取髻上牙梳掠鬢忽走入松林不見壁上題詩云

妾住小水邊君住靑山下靑年不可再白日坐成夜只見船泊岸不見岸泊船豈能深谷裏風雨誤芳年薄情君拋棄咫尺萬里逺一夜月空明芭蕉心不展解下羅裙帶無情對有情不知妾意重只道妾身輕經從佛口出佛不在經裏郎在妾心頭郎身隔千里月色照羅衣永夜不得寐莫打五更鐘打得人心碎王秋英【一首】

嘉靖中福淸諸生葉夢云過石湖山見遺骸哀而掩之是夜宿藍田書舎一麗人斂衽拜燈下曰妾王秋英字澹容楚人也父徳育元至正間以兵曹郎參軍入閩妾從父之官遇冦投厓死荷君子厚徳恵及骼胔是亦夙世緣也遂定情焉生一子曰鶴算萬曆癸已揮淚而別事載萬鳥啼春集

歸楚畱別夢云

兩年歡防夢魂中聚散人間似轉蓬嵗月無情催去燕闗河有信寄來鴻劍沈延浦光終合瑟鼔湘靈調自工他日扁舟防舊約夕陽疎影楚云東

冬橘【一首】

女鬼冬橘張校官致祥遇之

秋夜吟

幽蛩響寒砌白露墮寒石獨立看月明不覺羅衣濕莆田女鬼【一首】

萬曆初莆田有王太守良臣者築園亭郊外且傾圮矣崇禎中邑諸生梁鼎鐘假爲學舎有女夜至自稱太守女鼎鐘與定情三年一夕別去作詩以贈生

別梁生

側側復力力與君長嘆息出入自苦愁單情還相憶西寧侯邸花神【二首】

閩人鄭琰翰卿客西寧侯邸晝夢黃衣少年要至廡下共飲少焉一麗人至少年自起舞歌春遊之曲云云次及麗人作迎風之舞歌春愁之曲飲正歡少年駭曰文羌校尉來矣見一人緑袍張目至前遂罷席而寤起視庭中牡丹一花映日婉媚一黃蝶猶未去則少年也一螳螂長二寸集葉上是爲文羌校尉麗人則牡丹花神云是年西寧侯薨

春遊曲

芳艸多情王孫未歸遲我良朋東風吹衣

春愁曲

金衣公子話春愁幾度畱春更不畱昨日漫天吹栁絮玉人從此嬾登樓

妖防詩【一首】

成化二年長樂陳丰獨坐山齋梁上二防相鬭忽墜化爲二老翁長可五六寸對坐劇飲聲如小兒旣而二女子歌舞勸酬歌詞云云酒旣防乃合爲一大防向丰作拱揖狀而去載晉安逸志

歌

天地小如喉紅輪自吞吐多少世間人都被紅輪誤張秋鴉語

崇禎戊寅張秋鴉作人語云云未幾李靑山作亂殺人盈野嵗饑民剝樹皮食之棗一升值錢五百兗東西四百餘里寂無人載張怡謏聞續筆

人少人少無米怎了

明詩綜卷九十九

欽定四庫全書

明詩綜卷一百

翰林院檢討朱彞尊編

【靜志居詩話昔漢孝武立樂府采歌謡班孟堅謂代趙之謳秦楚之風皆感於哀樂緣事而發可以觀風俗知厚薄故郭茂倩編樂府詩集雜謡歌辭包括無遺余特仿其例摭采附於卷末惟夫童謡輿誦及田家雜占未甞師法古人出於天地自然之音世治之污隆人材之邪正莫不一本好惡之公所謂詩可以觀者是已繹逐燕之旨知革除本自皇衷諷雨帝之言信奪門元非人事茍察於耳介葛盧之於牛亓師翁偉之於馬公冶長之於鳥猶將欣然遇之載諸篇籍矧無戾於春女之思秋士之悲者乎年來史局𨿽開汗靑無日畱此以俟撰五行志循吏傳者采擇焉】

劉侯歌

永樂中山陽劉安知南宮縣勤於撫字境內旱蝗率吏民捕禱蝗亦頓絕是嵗鄰邑皆饑惟南宮大稔民歌曰

侯宰南宮民和政通蝗不入境今之魯恭

何鐵面

永樂中仁和何澦官刑曹郎持法不避貴勢京師語曰

毋縱誕避何鐵面

京師語

頴上李芳中永樂中進士任刑科給事中執法不撓忤權幸謫海鹽丞棄官居家宣宗甞顧問曰李芳何在近幸畏其剛直多沮之京師爲之語曰

永樂紀綱宣徳李芳

京師語

正統戊辰京師語云云是年安福彭時殿試賜第一甲第一名

莫問知不知狀元是彭時

京師童謡

正統中京師羣兒連臂呼於塗曰正月裏狼來齩豬未一兒應曰未也循是至八月則應曰來矣來矣皆散走時方旱又有羣兒歌於塗云云旣而有狼山之難

雨帝雨帝城隍土地雨若再來還我土地

京闈語

景泰癸酉廬陵羅崇嶽舉順天鄕試第一以詭籍斥還後三年大學士陳循子瑛王文子倫入試皆不得舉有旨特賜舉人時人語曰

榜有姓名還是學生榜無名氏京闈貢士

翰林語

茶陵李東陽等爲翰林長而王九思等爲檢討時人語云

上有三老下有三討

京都語

成化中光州熊翀官兵部侍郎時馬【闕】爲尙書而侍郎有左熊右熊京師語云

兩熊一馬太平天下

京師語

治中鐘祥沈文華爲刑部員外郎事多平反京師語云

有事勿忙須問沈郎

京都語

麥公牢子崔公馬髙公銀子當塼瓦

都下諺

吏科官戶科飯刑科紙工科炭兵科皂禮科看

安州語

蘇州張寅仲明中正徳辛巳進士知安州浚牙家港築隄暇則與士子講學時孔天知祁州亦以才見重時人語曰

有所疑問安祁莫憂竦有張孔

京師語

嘉靖五年天臺起復知縣潘淵進嘉靖龍飛頌效蘇蕙織錦圖帝以其文縱橫莫辧使開寫正文以進是時請建世室者有監生王淵進世廟頌擢上林監丞京師語曰

兩淵口濶如斗笑殺張蘿峯引出一羣狗

疫無鬼

容城楊繼盛少時讀書僧寺時僧多病疫同舎生咸亡去繼盛爲調藥餌僧以次愈時人異之語云

疫無鬼以爲不信視楊子

都中歌

嘉靖中土木繁興一時工曹驟增數員都中歌曰

馬頭雙馬后方督工郎

束鹿語

濮州蘇祐補束鹿知縣邑多囚繋下車一日釋數百人明日革罷徭車三十兩又明日有詔召束鹿令邑人語曰

三日官府百年父母

翰林語

京山李維楨在翰林博聞彊記與新安許國齊稱同館語云

記不得問老許作不得問小李

得山禽

萬曆中合肥黃道月好挾少年岸幘衣半臂紫袷坐驄馬挾彈遊西山時人從之語云

得山禽從舎人

燕人諺

過了八達嶺徵衣添一領

北地諺

駱駝見栁渴羌見酒

冨林語

華亭曹時中與兄泰隠冨林以詞翰自老時人語云

冨林二曹一時人豪

道士歌

建文中京師有道士歌於塗云云

莫逐燕逐燕起髙飛髙飛上帝畿

況太守歌

宣徳中況鐘知蘇州府稱治最秩滿去民叩闕畱者八萬人吳人歌曰

況太守民父母早歸來樂田叟

興化謡

蒲政四川舉人正統六年任揚州興化主簿寛恕亷靖民謡云

蒲政打蒲鞭靑布緣了邊九年三考滿不要一文錢

江陰歌

天順中昌黎周斌以禦史論劾曹石謫知江陰縣士民愛戴之歌曰

旱爲災我公禱甘雨來水爲患我公禱陰雲散

淮上歌

沈陽範鏓中正徳丁丑進士歷官兩淮運使盡革夙遷四川參政以去商民立祠淮水上爲之歌曰

範來早商民飽範來遲商民饑

興化民歌

嘉興孫璽知揚州興化縣事有土豪徐恩入貲爲千戶交結權貴橫行鄕曲璽以法殺之民歌曰

彼惡人兮虎翼而飛惡人旣殺兮公瘠我肥

嘉靖中童謡【二首】

賣槍纓人上城

茄頭下人走馬

畱都語

扶溝劉自彊嘉靖中官應天府尹防轉都察院右都禦史進戶部尙書再攺兵部居官峻法一尙書囑以事怒曰贓吏敢爾邪起奮拳僕其隸人畱都爲之語曰

尙書贓輿臺僵矯矯劉公洵自彊

吳下語

吳人皇甫衝兄弟四人並有盛名旣而張鳳翼兄弟三人亦有名於時吳下語云

前有四皇后有三張

吳人語

長洲文震孟性孝友居翰苑未逾年罷官家居吳人語曰

求忠臣須孝子翳爲誰文文起

興化歌

廬陵陸某知揚州興化縣事將入覲報政民歌之曰

昔來何遲今去何速恵我弗終昭陽之陸

涇縣歌

嘉興髙承埏知涇縣將去民歌之曰

眄公車來何暮計公程去何處公內召我何之急攀轅告上司上司揚言不可止入都門見天子

如臯謡

長山王防生中崇禎庚辰進士知揚州如臯縣事性愛畜蝶民有罪當笞者輸蝶得免羅致千百召客飲縱之以爲樂邑人語曰

隋堤螢火輟縣官放蝴蝶

江南諺

江南田家占雨諺曰

甲申尢自可乙酉怕殺我【按二語宋時卽有之見範石湖詩注而江南至今傳之卻成亡國之讖】

南京諺

福藩稱制江南馬士英阮大鋮等用事一時幸進者眾南京爲之語曰

職方賤如狗都督滿街走

南京童謡

一匹馬走天下騎馬誰大耳兒

【詩話指士英阮大鋮也時又有對聨云闖賊無門匹馬橫行天下元凶有耳一兀坐擾中原】

南京童謡

楊栁靑放風箏

吳諺【二首】

官粻辦便無飯

南道如虎升官半府

吳中諺【六首】

有利無利但看二月十二【花朝日晴則百果多實】

三月溝厎白莎艸變成麥【三月無雨麥乃有收】

六月不熱五穀不結

秋孛鹿損萬斛【立秋日不宜雷】

若要麥見三白【冬至逢第三戌爲臘臘前雪三次謂曰三白大宜菜麥】

除夜犬不吠新年無疫厲【除夜宜靜】

常州語

江陰莫動手無錫莫開口【江陰人拳勇無錫人善歌】

恵山謡

恵山街一名綺塍街夾路古藤喬木謡云

恵山街五里長踏花歸鞵厎香

解州歌

永樂中浮梁吳恵知解州民歌曰

吳父母恩何溥昔憔悴今鼓舞

山西謡

正徳中歷城徐暹爲山西副使時有巨冦號混天王劫掠郡縣暹以計平之民乃語曰

不發一矢賊乃盡死不荷厥戈賊死實多

吳公謡【二首】

吳江吳山爲山東副使獄無滯囚時有塞井復渫民爲謡云云旣而遷福建按察使聽訟明允民又謡云云

彼泥者泉弗浚而復錫我則福

鳳之棲其雛來儀民具是依

諸城縣漢王山西南五里有捲簾荘𨿽嚴冬無霜降邑人諺云

捲簾荘秋冬不下霜

徳州諺

徳州苦水鋪土人素狡諺云

苦水鋪神仙過畱筒布

山東謡

霑化李魯生日照李蕃天啟中交結奄宦以鬻爵爲事靑兗間謡云云後魏璫敗魯生蕃俱以太僕少卿擬徒

若要起問二李

通許諺

通許婁良與同郡賈恪齊名兩人皆中正統進士邑人諺曰

婁良賈恪气如山嶽

太康謡

博興韓珝令太康多異政蝗不入境民謡曰

欲蝗不復墮須是韓公過欲蝗不爲災須是韓公來

禹州歌

上海潘恩知禹州州人語曰

莫相仇避潘侯

郭公讖

嘉靖元年河南巡撫何天衢命百戶亓修月堤發一古冢塼上朱書云云塼空其中人以爲琴幾

【詩話崇禎中帝制於變時雍琴曲曽取此塼入禁】

郭公塼郭公墓郭公逢著亓百戶巡撫差爾修月隄臨時讓我三五步

慶陽軍中語

洪武初張良臣復據晉陽以叛其兵精悍養子七人咸善戰軍中語曰

不畏金牌張但畏七條鎗

臨洮歌

潞城劉昭宣徳中爲臨洮尹多仁政民歌曰

野有流民惟侯集之邑有田疇惟侯辟之古人謹獄惟侯哀之有此三恵孰不懷之

塘下童謡

臺州太平縣塘下戴某與方谷眞婚戴氏將敗童謡云云及洪武末戴氏竟籍沒惟二女出嫁存焉

塘下戴好種菜菜開花好種茶茶結子好種柿柿蔕烏摘了大姑摘小姑

羅太守歌

桂陽羅以禮永樂中守紹興寛猛得宜遇雨不時往禱輒應民歌曰

太守羅以禮祈晴得晴祈雨得雨

二洪歌

莆田洪楷從子珠後先知紹興府崇尙名教人歌之曰

大洪小洪先後同風

湯太守歌

安嶽湯紹恩爲紹興守瀕海潮至渰沒田舎紹恩爲築隄建閘以時蓄泄辟田數千畝越人歌之曰

泰山巓髙於天長江水淸見厎功名如山水萬古畱靑史

越人語

長淸李僑嘉靖中知紹興府多恵政時知山陰縣事李某不得於民每出則以兩鐵索前導而僑必懸兩鑪焚香越人語曰

府香鑪縣鐵索一爲善一爲惡

平湖諺

平湖兪瓛字廷貴有行誼熊卓知縣事引與計事行之民輒曰神明或幹以私遂謝弗與通里人諺曰

郭東兪生當春握冰

嘉興語

金溪洪範知嘉興縣事承知府楊繼宗之後亷靜寡欲士民語云

洪令楊守承前啟後

童謡

貍貍斑斑跳過南山南山北斗獵回界口界口北面二十弓箭

【詩話此予童穉日偕閭巷小兒聨臂蹋足而歌者不詳何義亦未有驗】

饒州歌【二首】

陶安知饒州當入覲民爲之歌云云旣而復命守州事載歌云云

千里榛蕪侯來之初萬姓耕辟侯去之日

湖水滺滺侯澤之流湖水有塞我思侯徳

賈推官謡

嶧縣賈訪治中爲建昌推官大璫至廷辱郡守以下官訪獨與抗禮民謡云

知府一堆泥同知一凷土若非賈推官壞了建昌府

南丰歌

通州馮堅洪武中爲南丰典史【一作南丰知縣海陽戴瑀】政平訟理民懷其徳歌曰

山市晴山鳥鳴商旅行農夫耕老瓦盆中冽酒盈呼嚻隳突不聞聲

南丰歌

建徳陳勉景泰中爲南丰知縣百廢具舉民歌之云

大尹陳政事新男耕女織歌陽春

江西謡

治中吳江王哲巡按江西有威名民爲謡曰

江西有一哲六月飛霜雪天下有十哲太平無休歇

安仁語

南海洗光正徳中知安仁縣能辧疑獄百姓語曰

民無冤訟有洗燈籠訟無滯屈有洗三日

九江語

萬衣爲南京刑部主事頻夢其父心動請急歸抵家九日父沒里人爲之語曰

萬孝子生知死

建昌民謡

晉江吳夢相爲建昌府推官遷南京大理評事時人語曰

吳公吳公行李皆空公道服人私情不通

浮梁謡

浮梁人吳十九善制磁器士大夫多與之遊時人語云

成窯太薄永窯厚天下馳名吳十九

萬安上灘諺

一灘髙一丈南安在天上

萬載諺

萬載翟昌甫家貧樂道好讀書春夏移書於佛塔秋冬樓居里人諺云云後以人才舉爲郎

春夏塔秋冬樓風吹四面揺昌甫獨不憂

童謡

蒲圻陳文禮字貴和洪武三年由貢生授監察禦史有冤獄久不決童謡云云文禮悟曰罪人必康七也果如其言

斗谷三升米說與陳文禮

王捕虎歌

淸苑王哲爲湖廣布政使亷正彥明人不敢幹以私歌之曰

王捕虎最執古囊無錢衣有補

漢陽民歌

廣州何澹字中美以天順中進士知漢陽府民歌之曰

何太守築漢陂饑得食寒得衣

陸靑天謡

嘉善陸垹知武昌府郡人謡曰

陸靑天勝明月靑天無不靑明月有時缺

辰州苖民語

不畏官軍但畏粻屯【沈融谷云苖民負固恃有千萬山峒軍退則突出軍至則潛藏惟官軍糧多築長圍困之其所畏也】

辰州田家諺【二首】

四月八日晴魚兒上髙坪

十日雨連連髙山也是田

【詩話廣信府誌亦載此語】

蜀人語

安陽崔陞任四川參政與僉事曲銳並有威名蜀人語曰

崔參曲僉屹如雪山

崇慶諺

崇慶俗尙浮屠萬輔居防獨遵家禮鄕人化之諺曰

萬輔一呼防禮皆儒

蜀中謡

蜀冦黃中據支羅砦與牛欄坪相望里許萬山斗絕目爲天城謡云

打得支羅砦金珠滿船載打得牛欄坪換个成都城

播州語

楊友與楊愛兄弟相仇兩州爲之不寧土人語云

骨肉臡醢參商播凱

萬曆二十七年播酋叛勢甚張十月鄕人譚經歷恕避兵深巖忽聞石裂有文在石上云云巡撫郭子章鏤板以傳賊中明年賊果滅

聚山巖人化血石壁壞諸蠻絕

蜀諺

澦冒頂黒石下井

恵安語

洪武中三河安景賢知恵安縣事民頌之曰

安公蒞止視民如子

興化謡

正徳中進士嶽池馮馴守興化民謡曰

馮太守來何遲胥吏瘠百姓肥

閩中語

布衣髙瀔傅汝舟從鄭善夫遊學爲詩閩人爲之語曰

髙垂股傅脫粟言齗齗中歌曲

葉君歌

隆慶中歸善葉春及知恵安縣民愛之如慈父歌之曰

葉君爲政惟飲吾水設施不煩五風十雨

福建語

防稽商爲正萬曆初巡按福建與巡撫都禦史龎尙鵬協心共事百廢具興福建語云

卹我甘苦龎父商母

閩中謡

嘉興譚昌言爲福建提學人有投私書者槪不發試竣題數行裹原書復之閩人語云

來一封去兩封以爲不信視郵筒

吳公歌

崇禎中新安吳彥芳爲莆田令有恵政秩滿去新縣令催科嚴民乃思吳公歌曰

陽春何去霰雪何來父邪母邪翳惟我懷

武夷諺

一曲一灣一灣一灘

泉州語

洛陽橋一望四里皆琨瑤

莆田諺

橘子黃醫師藏

順徳謡【二首】

嘉靖初余姚金蕃知順徳縣初政尙嚴民謡云云比及期豪彊斂獄訟減民復謡云云

朝鰓鰓毛厥施乎夕掝掝石厥畫乎勞乎勞乎盍燕以敖乎

華蓋之屹屹不如尹之無泐碧鑑之粼粼不如尹之無津長我禾黍谷我士女吁嗟乎膏雨

順徳謡

徳淸胡友信宰順徳邑多盜懼民輕法頗尙猛厲凡獲賊臘其鼻或投諸淵聞者震驚謡曰

山有虎邑有胡無捋其須

恵州歌

福州鄭天佐爲恵州通判善折獄民歌之曰

縣遲延府一年但愬鄭靑天訟無滯民不冤

髙州歌

開縣嚴琥同知髙州府時大饑琥捐俸以賑民歌曰

治我嚴父生我慈母

雷州歌

永樂中天臺黃敬知雷州府先是郡多囚繋敬至數日悉爲剖決獄盡空民歌之曰

黃公來遲使我無依今公蒞政恵我無私

瓊州民謡

瓊州蠻黎岐習馳射自稱神弓萬曆十四年爲官兵所敗請降民謡云

弛神弓來歸降

儋州諺

儋俗事神有上帝防天妃防鄧天君防羊元帥防鑾輿五采迎神十百大饗於村中景泰天順間諺云

栁英有銀兒子跳神洪全有金阿母賣鍼

廣東諺

饑食荔支飽食黃皮

蛇珠千枚不及玫瑰

潿蚌之胎有玫瑰文魮之腹有美玉

文魮鳴美玉生

多食馬蘭少食芥藍

廣州諺【七首】

爾有垣墻我有火秧

嬰兒瘦探石鷇

家有竹雞啼白蟻化作泥

秋冬食麞春夏食羊

朝爲泡魚暮爲蒿豬

霜蟹雪螺味不在多

石灣瓦勝天下

粵諺

韶州水急至險者爲牯牛灘舟子語云

行過牯牛五石灘寄書歸去報平安

過得牯牛舟子白頭

大廟峽歌

淸溪蒙裏【二驛名路多虎】早眠宴起

肇慶府謡【二首】

西水自廣西來每嵗夏至後淫雨暴漲諺云

水浸釣魚臺上下不得來【釣魚臺峽中山名】

西水漫漫魚蟹滿盤

瓊州諺【二首】

瓊州以海水占年海水熱則荒諺曰

海水熱谷不結海水涼禾登場

海南多陽一木五香

瓊州諺

瓊州東界地瘠以羊骨壅田終無獲腴壤多在西故諺云

東路防榔西路米粻

猺人謡

羅旁猺九星巖有石其厎空洞撞之淵淵作鼓聲每出劫人撃之以爲號其謡云

撞石鼓萬家爲我虜

粵西諺

思播田揚兩廣岑黃【言宣慰氏族之大也】

花瓦謡

田州女土官瓦氏嘉靖十四年調之徵倭至蘇州索有司捕蛇爲軍中食敗倭於王江涇時人語云

花瓦家能殺倭臘而啖之有如蛇

華林謡

江西華林洞賊反檄田州土官岑猛徵之猛兵沿塗剽掠民皆徙村避之謡云

華林賊來亦得土兵來死不測

藤峽謡

自藤峽徑府江三百餘里諸蠻互爲死黨出刧商船得人則刳其腹投之江中峽人謡云

盎有一斗米莫溯藤峽水囊有一百錢莫上府江船

永通峽謡

藤峽平後正徳間遺孽漸蔓峽南尢甚橫江禦人莫可禁制都禦史陳金以諸蠻所嗜魚鹽乃令商船度峽者以此委之道稍通金疏其事請名永通峽詔從之未幾諸蠻徵索無厭稍不愜意輒掠殺之潯人謡云

昔永通今求通求不得葬江中誰其作始噫陳公

妖巫歌

金陵初建滇南段寶遣其叔眞自防川奉表歸款朝廷亦以書報之時有妖巫女歌云

莫道君爲山海主山海笑諧諧園中花謝千萬朶別有明主來

永寧語

雲南永寧蠻塞矢不刺非於宣徳四年糾合四川鹽井衛土官馬刺非殺永寧土知府各吉八合已命卜徹襲職矢不刺非復殺之永寧人語云

土官數奇逢兩刺非

曲靖歌

成化中灌縣焦韶知曲靖府境產瑞禾民歌曰

禾本二穂嘉谷滿田太守焦公仁徳及天

楚雄歌

先大父君吁府君諱大競【吳江潘耒塡諱】知楚雄府政尙亷靜甫半載丁內艱幾不能治裝歸郡人歌曰

淸貧太守一世難百鳥有鳳鳳有鸞

滇中諺

山蠻不落葉地蠻湯自熱

貴州謡

鄰水楊純以監察禦史按貴州任滿百姓乞畱一年詔許之民乃謡曰

鄰水楊但願年年巡貴陽

貴州宣慰司居水西曰烏蠻爲烏羅羅居慕役曰白蠻曰白羅羅諺云云言至死猶鬭也

水西羅鬼斷頭掉尾

貴州諺

黃平鐵興隆雪

苖人謡

苖家讎九世休

黔中諺【三首】

天無三日晴地無三尺平

四月八凍殺鴨

九月重陽移火進房

陳父歌

印江陳表知廣元縣事與利州衛雜處軍彊民弱表申明制度以服武弁民歌曰

古來力役軍三民七陳父定之彼此畫一家用平康勞者獲息

翰林諺

翰林九年就熱去寒

蘭江諺

金家梁舊酒香

明詩綜卷一百

