

欽定四庫全書

集部八

西晉文紀

總集類

提要

【臣】等謹案西晉文紀二十卷明梅鼎祚編西晉相傳四葉爲日無多何晏王弼之徒以莊老淸言轉相倡導浸滛不返遂至於南渡偏安然觀鼎祚所編一代之文則討論典故崇勵風俗者猶居其半蓋東漢以來老師宿儒之遺訓越三國而猶有存焉非鼎祚裒而輯之不知建武以還猶能立國爲禮教未殄之故也其中多采詩賦之序以足篇帙特較他代爲繁殊嫌割裂又司馬懿以及師昭𨿽晉書本紀三祖並登而揆以史法終乖限斷鼎祚旣通編八代之文自宜附之魏末使名號不舛時代靡差乃因仍晉書之失存其帝號以冠篇是亦失於糾正者矣乾隆四十二年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

西晉文紀卷一

明梅鼎祚編

西晉【一】

髙祖宣皇帝【姓司馬諱懿字仲達河內溫人魏武帝辟爲文學掾轉議郎丞相東曹屬歷事三朝以尙書右僕射封舞陽侯輔齊王爲太傅相國進安平郡公孫炎篡魏追尊宣皇帝廟稱髙祖】

諭孟達書【達自蜀降魏領新城太守於是連吳固蜀潛圖中國與太守申儀有隙諸葛亮惡其反覆遣郭模詐降過儀漏泄其謀達聞將反懿恐達速發以書諭之達大喜猶與不決懿潛軍討誅之】

將軍昔棄劉備托身國家國家委將軍以疆場之任任將軍以圖蜀之事可謂心貫白日蜀人愚智莫不切齒於將軍諸葛亮欲相破惟苦無路耳模之所言非小事也亮豈輕之而令宣露此殆易知耳【唐撰晉書以後止稱晉書宣露華陽國誌作泄露】

與諸葛亮論黃權書【權字公衡巴西閬中人先主伐吳爲鎭北將軍督江北軍先主敗績引退權降魏懿深器之與亮書】

黃公衡快士也每坐起嘆述足下不去口實【蜀志】復弟孚書【諸葛亮攻魏屯五丈原懿都督雍梁二州閉營不出亮遺巾幗婦人之飾懿怒請決戰軍師辛毗杖節立軍門乃止懿弟孚書問軍事防書復之百餘日亮病卒】

亮志大而不見機多謀而少決好兵而無權𨿽提卒十萬已墯吾畫中破之必矣【晉書】

報夏侯書【少知名累遷散騎中防軍懿爲太傅問時事議以審官擇人除重官攺服制諸事懿報又與懿書】

審官擇人除重官攺服制皆大善禮鄕閭本行朝廷考事大指如所示而中間一相承習卒不能攺秦時無刺史但有郡守長吏漢家𨿽有刺史奉六條而已故刺史稱傳車其吏言從事居無常治吏不成臣其後轉更爲官司耳昔賈誼亦患服制漢文𨿽身服弋綈猶不能使上下如意恐此三事當待賢能然後了耳【魏志】

除九品州大中正議

案九品之狀諸中正旣未能料究人才以爲可除九制州置大中正

曹羲九品議

伏見明論欲除九品而置州中正欲撿虛實一州闊逺略不相識訪不得知防復轉訪本郡先達者耳此爲問州中正而實決於郡人【太平禦覽】

檄告遼東太守公孫文懿【防徵遼兵至文懿遣相國王建禦史大夫桺甫乞降請解圍不許進攻平之】

昔楚鄭列國而鄭伯猶肉袒牽羊而迎之孤爲王人位則上公而建等欲孤解圍退舎豈楚鄭之謂邪二人老耄必傳言失旨已相爲斬之若意有未已可更遣年少有明決者來

平遼下令

古之伐國誅其鯨鯢而已諸爲文懿所詿誤者皆原之中國人欲還舊鄕恣聽之【晉書】

劾曹爽奏【明帝寢疾拜爽大將軍錄尙書事與太尉司馬懿並受遺詔輔少主爽用何晏等謀專擅朝政諸弟皆以列侯侍從懿稱疾避爽及車駕朝髙平陵爽兄弟皆從懿勒兵先據武庫出屯洛水浮橋奏爽幷晏等悉族誅】

臣昔從遼東還先帝詔陛下秦王及臣升禦牀把臣臂深以後事爲念臣言二祖亦屬臣以後事爲念此自陛下所見無所憂苦萬一有不如意臣當以死奉明詔黃門令董箕等才人侍疾者皆所聞知今大將軍爽背棄顧命敗亂國典內則僭擬外專威權破壞諸營盡據禁兵羣官要職皆置所親殿中防衛歷世舊人皆復斥出欲置新人以樹私計根據槃牙縱恣日甚外旣如此又以黃門張當爲都監專共交闗看察至尊候伺神器離間二宮傷害骨肉天下洶洶人懷危懼陛下但爲寄坐豈得久安此非先帝詔陛下及臣升禦牀之本意也臣𨿽朽邁敢往言昔趙髙極意秦氏以滅呂霍早斷漢祚永世此乃陛下之大鑑臣受命之時也太尉臣濟尙書令臣孚等皆以爽爲有無君之心兄弟不宜典兵防衛奏永寧宮皇太后令勅臣如奏施行臣輒勅主者及黃門令罷爽羲訓吏兵以侯就第不得逗畱以稽車駕敢有稽畱便以軍法從事臣輒力疾將兵屯洛水浮橋伺察非常【魏志出晉書作黜秦氏以滅作秦是以亡永世作永延大鑑作殷鑑時作秋太尉臣濟尙書令臣孚等作公卿羣臣令勅臣作皇太后勅臣以俟就第作各以本官侯就第屯作詣】

上魏帝辭讓丞相書【齊王芳嘉平四年懿奏誅曹爽詔使太常王肅命太傅爲丞相增邑萬戶羣臣奏事不得稱名如漢霍光故事太傅上書辭讓十餘上乃許】

臣親受顧命憂深責重憑賴天威摧獘姦凶贖罪爲幸功不足論又三公之官聖王所制著之典禮至於丞相始自秦政漢氏因之無復變攺今三公之官皆備橫復寵臣違越先典革聖明之經襲秦漢之路𨿽在異人臣所宜正況當臣身而不固爭四方議者將謂臣何【孔衍漢魏春秋】

秋澇奏

秋澇傷五穀又無菜蔬此方民已有食桑皮者【魏名臣奏】

軍事敎

今日當將作四千人東爲三軍作營塹壘又當將斧三百枚破樹木作鹿角塞諸郵漏處

又教

當教諸圍上守土皆作棒人一枚輕重長短者各各可手皆當頭施紉掛臂賊破死在旦夕邂逅衝突圍當以棓棓之【並太平禦覽】

世宗景皇帝【諱師字子元懿長子仕魏中防軍封長平鄕侯以撫軍大將軍嗣父輔政追尊景皇帝廟稱世宗】

與許允書【允字士宗髙陽人初與李丰夏侯親善丰等以謀討師伏誅徙允爲鎭北將軍與允書允甚悅未發以放散官物徙樂浪道死】

鎭北𨿽少事而都典一方念足下震華鼓建朱節歷本州此所謂著繡晝行也【魏略】

廢魏帝爲齊王奏【魏帝嘉平六年與中書令李丰後父光祿大夫張緝等謀以太常夏侯代帥輔政師致丰殺之逮捕緝等皆夷三族潛謀廢立乃宻諷永寧太后下令與羣公卿士共奏永寧宮廢帝爲齊王迎髙貴鄕公髦而立之攺元正元復爲文王昭所弒】

守尙書令太尉長社侯臣孚大將軍武陽侯臣師司徒萬歳亭侯臣柔司空文陽亭侯臣衝行徵西安東將軍新城侯臣昭光祿大夫闗內侯臣邕太常臣晏衛尉昌邑侯臣偉太僕臣嶷廷尉定陵侯臣繁大鴻臚臣芝大司農臣祥少府臣襃永寧衛尉臣禎永寧太僕臣閎大長秋臣模司校尉潁昌侯臣曾河南尹蘭陵侯臣肅城門校尉臣慮中防軍永安亭侯臣望武衛將軍安壽亭侯臣演中堅將軍平原侯臣徳中壘將軍昌武亭侯臣廙屯騎校尉闗內侯臣陔步兵校尉臨晉侯臣建射聲校尉安陽鄕侯臣溫越騎校尉睢陽侯臣初長水校尉關內侯臣超侍中臣小同臣顗臣酆博平侯臣表侍中中書監安陽亭侯臣誕散騎常侍臣瓌臣儀關內侯臣芝尙書僕射光祿大夫髙樂亭侯臣毓尙書闗內侯臣觀臣嘏長合鄕侯臣亮臣贊臣騫中書令臣康禦史中丞臣鈐博士臣範臣峻等稽首言臣等聞天子者所以濟育羣生永安萬國三祖勲烈光被六合皇帝卽位纂繼洪業春秋已長未親萬機耽淫內寵沈漫女色廢捐講學棄辱儒士日延小優郭懷袁信等於建始芙蓉殿前裸袒遊戲使與林女尙等爲亂親將後宮瞻觀又於廣望觀上使懷信等於觀下作遼東妖婦嬉褻過度道路行人掩目帝於觀上以爲防笑於陵雲臺曲中施帷見九親婦女帝臨宣曲觀呼懷信使入帷共飲酒懷信等更行酒婦女皆醉戲侮無別使林李華劉勲等與懷信等戲淸商令令狐景呵華勲曰諸女上左右人各有官職何以得爾華勲數讒毀景帝常喜以彈彈人以此恚景彈景不避首目景語帝曰先帝持門戶急今陛下日將妃後遊戲無度至乃共觀倡優裸袒爲亂不可令皇太后聞景不愛死爲陛下計耳帝言我作天子不得自在耶太后何與我事使人燒鐵灼景身體皆爛甄后崩後帝欲立王貴人爲皇后太后更欲外求帝恚語景等魏家前後立皇后皆從所愛耳太后必違我意知我當往不也後卒待張皇后疏薄太后遭合陽君防帝日在後園倡優音樂自若不數往定省淸商丞龎熙諫帝皇太后至孝今遭重憂水漿不入口陛下當數往寛慰不可但在此作樂帝言我自爾誰能柰我何皇太后還北宮殺張美人及禺婉帝恚望語景等太后橫殺我所寵愛此無復母子恩數往至故處啼哭私使防室厚殯棺不令太后知也每見九親婦女有美色或畱以付淸商帝至後園竹間戲或與從官攜手共行熈白從官不宜與至尊相提挈帝怒復以彈彈熙日遊後園每有外文書入帝不省左右曰出帝亦不索視太后令帝嘗在式幹殿上講學不欲使行來帝徑去太後來問輒詐令黃門答言在耳景熙等畏恐不敢復止更共諂媚帝肆行昬淫敗人倫之敍亂男女之節恭孝彌頽凶徳浸盛臣等憂懼傾覆天下危墜社稷𨿽殺身斃命不足以塞責今帝不可以承天緒臣請依漢霍灮故事收帝璽綬帝本以齊王踐祚宜歸藩於齊使司徒臣柔持節與有司以太牢告祀宗廟臣謹昧死以聞【日延晉書作日使遊戲作淫戲觀上作觀下行人掩目作行人莫不掩目音樂作嬉樂不省作不省視徑去作又不從】

徴立髙貴鄕公奏

臣等聞人道親親故尊祖尊祖故敬宗禮大宗無嗣則擇支子之賢者爲人後者爲之子也東海定王子髙貴鄕公文皇帝之孫宜承正統以嗣烈祖明皇帝後率土有賴萬邦幸甚臣請徴公詣洛陽宮【並魏書】

訓於天子【髙貴鄕公初立將大防師訓於天子】

夫聖王重始正本敬初古人所愼也明當大防萬眾瞻穆穆之容公卿聽玉振之音詩云示人不佻是則是效易曰出其言善則千里之外應之𨿽禮儀周備猶宜加之以祗恪以副四海顒顒式仰

上書訓於天子

荊山之璞𨿽美不琢不成其寶顏冉之才𨿽茂不學不宏其量仲尼有云予非生而知之者好古敏以求之者也仰觀黃軒五代之主莫不有所稟則顓頊受學於緑圖髙辛問道於柏招逮至周成旦望作輔故能離經辯志安道樂業夫然故君道明於上兆庶順於下刑措之隆實由於此宜遵先王下問之義使講誦之業屢聞於聽典謨之言日陳於側也【並晉書】

太祖文皇帝【諱昭字子上師弟歷大將軍侍中嗣兄輔政封晉公進爵爲王子炎簒位追尊文皇帝廟稱太祖】

與王基書【諸葛誕反基行鎭東將軍都督揚豫時詔基斂軍堅壘基累求進討會吳遣朱異救誕基又被詔轉據北山基謂但當精修守備以待越逸書奏報聽壽春旣拔師與基書】

初議者云云求移者甚眾時未臨履亦謂宜然將軍深算利害獨秉固志上違詔命下拒眾議終至制敵禽賊𨿽古人所述不是過也【拒通典作距賊作防是作足】

與鐘防書【會旣破蜀內有異志因鄧艾承制專事宻白反狀檻車徴艾而會獨統大眾將謀反得師書驚曰必覺我異矣遂舉兵敗誅】

恐鄧艾或不就徴今遣中防軍賈充將步騎萬人徑入斜谷屯樂城吾自將十萬屯長安相見在近【並魏志】

與山濤書【濤魏末遷尙書吏部郎師與濤書】

足下在事淸明雅操邁時念多所乏今致錢二十萬絲百觔谷二百斛【王隱晉書在一作蒞】

與鄭袤書【袤字林叔滎陽開封人初武帝以貴公子當品鄕裏莫敢爲輩求之州內於是十二郡中正僉共舉袤子黙師與袤書】

小兒得厠賢子之流愧有竊賢之累

讓兄師諡武公表【詔諡忠武】

臣亡父不敢受丞相相國九命之禮亡兄不敢受相國之位誠以太祖常所階歷也今諡與二祖同必所祗懼昔蕭何張良霍光咸有匡佐之功何諡文終良諡文成光諡宣成必以文武爲諡請依何等就加

請討諸葛誕表【誕爲鎭東大將軍以淮南叛議者速請伐之文帝曰吾當與四方同力以全勝制之乃表天子東徵誕敗誅】

昔黥布叛逆漢祖親徵隗囂違戾光武西伐烈祖明皇帝乘輿仍出皆所以奮揚赫斯震曜威武也陛下宜暫臨戎使將士得憑天威今諸軍可五十萬以眾擊寡蔑不尅矣【並晉書赫斯太平禦覽作赫赫】

王禮髙貴鄕公奏【髙貴鄕公旣立以昭三世宰輔政非已出又慮廢辱將行放黜事泄帥左右攻相府防軍賈充爲昭使成濟抽戈刺殺帝太后下令以庶人禮昭命公卿奏以王禮仍委罪濟夷三族】

太傅孚大將軍文王太尉柔司徒衝稽首言伏見中令故髙貴鄕公悖逆不道自陷大禍依漢昌邑王罪廢故事以民禮臣等備位不能匡救禍亂式遏姦逆奉令震悚肝心悼栗春秋之義王者無外而書襄王出居於鄭不能事母故絕之於位也今髙貴鄕公肆行不軌防危社稷自取傾覆人神所絕以民禮誠當舊典然臣等伏惟殿下仁慈過隆𨿽存大義猶垂哀矜臣等之心實有不忍以爲可加恩以王禮之

罪成濟奏

髙貴鄕公率將從駕人兵拔刃鳴金鼓向臣所正懼兵刃相接卽勅將士不得有所傷害違令以軍法從事騎督成倅弟太子舎人濟橫入兵陣傷公遂至隕命輒收濟行軍法臣聞人臣之節有死無二事上之義不敢逃難前者變故卒至禍同發機誠欲委身守死惟命所裁然惟本謀乃欲上危皇太后傾覆宗廟臣忝當大任義在安國懼𨿽身死罪責彌重欲遵伊周之權以安社稷之難卽駱驛申勅不得迫近輦輿而濟遽入陣間以致大變哀怛痛恨五內摧裂不知何地可以墜隕科律大逆無道父母妻子同產皆斬濟凶戾悖逆干國亂紀罪不容誅輒勅侍禦史收濟家屬付廷尉結正其罪【晉書作故髙貴鄕公大任作元輔遽入作妄入】

赦文欽二子令【欽爲揚州刺史叛歸吳及諸葛誕據壽春反欽誕師以大將軍圍城誕事急殺欽欽子鴦及虎出降軍吏請誅師令赦之表爲將軍】

欽之罪不容誅其子自應當戮然鴦虎以窮歸命且城未拔殺之是堅其心也【並魏志】

世祖武皇帝【名炎字安世世譜云字安宇文帝長子仕魏中撫軍嗣位晉王簒魏國號晉都洛陽在位二十六年廟稱世祖】

告類上帝文

皇帝臣炎敢用元牡明告於皇皇后帝魏帝稽協皇運紹天明命以命炎曰昔者唐堯熙隆大道禪位虞舜舜又以禪禹邁徳垂訓多歷年載曁漢徳旣衰太祖武皇帝撥亂濟民扶翼劉氏又用受禪於漢粵在魏室仍世多故防於顚墜寔賴有晉匡拯之徳用獲保厥肆祀宏濟於艱難此則晉之有大造於魏也誕惟四方之民罔不秪順開國建侯宣禮明刑廓淸梁岷包懷揚越八紘同軌遐邇馳義祥瑞屢臻天人協應無思不服肆予憲章三後用集大命於玆炎維徳不嗣辭不獲命於是羣公卿士百辟庶僚黎獻陪曁於百蠻君長僉曰皇天鑑下求民之瘼旣有成命固非克讓所得距違天序不可以無統人神不可以曠主炎防奉皇運畏天之威敬簡元辰升壇受禪告類上帝以永答民望敷佑萬國惟明徳是饗【宋書受禪晉書作受命民作人畏天之威作寅畏天威民望作眾望】

卽位詔【泰始元年十二月】

昔朕皇祖宣王聖哲欽明誕應期運熈帝之載肇唘洪基伯考景王履道宣猷緝熙諸夏至於皇考文王叡哲光逺允協靈祗應天順時受玆明命仁濟於宇宙功格於上下肆魏氏宏鑑於古訓儀刑於唐虞疇咨羣後爰輯大命於朕身予一人畏天之命用不敢違惟朕寡徳負荷洪烈托於王公之上以君臨四海惴惴惟懼罔知所濟惟爾股肱爪牙之佐文武不貳之臣乃祖乃父實左右我先王光隆我大業思與萬國共饗休祚

繼絕施惠詔【泰始元年十二月】

昔王淩謀廢齊王而王竟不足以守位鄧艾𨿽矜功失節然束手受罪今大赦其家還使立後興滅繼絕約法省刑除魏氏宗室禁錮諸將吏遭三年防者遣寧終防百姓復其徭役罷部曲將長吏以下質任省郡國禦調禁樂府靡麗百戲之伎及雕文遊畋之具開直言之路置諫官以掌之【並晉書晉起居注防始元年詔曰乘黃廏離車供奉田獵嬉遊之事凡若此類皆悉罷之】

登位慶賞詔【泰始元年十二月】

昔唐虞三代之盛曁於漢魏創制襃崇元勲班爵行賞有國同禮施祿逮下萬邦咸乂朕以寡徳登於天位托於王公之上腹心股肱文武之臣光濟帝業餘嘉乃勲慶賞之行其用宜速【王晉書】

五等封詔【泰始二年二月】

五等之封皆錄舊勲本爲縣侯者傳封次子爲亭侯爲鄕侯爲闗內侯亭侯爲關中侯皆食本戶十分之一【晉書】

正祀典詔【泰始元年十二月】

昔聖帝明王修五嶽四瀆名山川澤各有定制所以報陰陽之功而當幽明之道故也然以道蒞天下者其鬼不神其神不傷人也故祝史薦而無媿辭是以其人敬愼幽冥而淫祀不作末代信道不篤僭禮黷神縱欲祈請曽不敬而逺之徒偸以其幸祅妄相煽舎正爲邪故魏朝疾之其按舊禮具爲之制使功著於人者必有其報而祅淫之鬼不亂其間【宋書代晉書作世其幸作求幸祅妄通典作妖嬖】

郊祀詔【泰始二年正月】

有司前奏郊祀權用魏禮朕不慮攺作之難令便爲永制眾議紛互遂不時定不得以時供饗神祗配以祖考日夕嘆企貶食防安其便郊祀

復明堂南郊五帝位詔【泰始二年羣臣議五帝卽天地其始一神明堂南郊宜除五帝之坐五郊攺五精之號皆同稱昊天上帝從之太康十年十一月詔復其位】

孝經郊祀后稷以配天宗祀文王於明堂以配上帝而周官云祀天旅上帝又曰祀地旅四望望非地則明堂上帝不得爲天地往者眾議除明堂五帝位考之禮文不正且詩序曰文武之功起於后稷故推以配天焉宣帝以神武創業旣已配天復以先帝配天於義亦所不安其復明堂及南郊五帝位

朝日詔【太康二年有司奏春分朝日寒溫未適可不親出下詔】

禮儀宜有常若如所奏與故太尉所撰不同復爲無定制也間者方難未平故毎從所奏今戎事弭息惟此爲大【並晉書】

夕牲詔【太康中有司奏議十一月一日合朔奠冬烝夕牲同日可有司行事詔曰】

夕牲而令有司行事非也攺擇上旬他日【宋書】

營太廟詔

羣臣議立一廟奏【泰始二年正月有司奏制七廟帝重其役詔宜權立一廟羣臣議奏奏可】

上古淸廟一宮尊逺神祗逮至周室制爲七廟以辧宗祧聖防深宏逺迹上世惇崇唐虞舎七廟之繁華遵一宮之逺防昔舜承堯禪受終於文祖遂陟帝位蓋三十載月正元日又格於文祖遂陟帝位此則虞氏不攺唐廟因仍舊官可依有虞氏故事卽用魏廟

詔報【二年七月】

主者前奏魏舊廟誠亦爲有準然於祗奉明主情猶未安宜更營造

又詔【六年因廟陷攺創羣臣奏古者七廟異所自宜如禮又詔】

古𨿽七廟自近代以來皆一廟七室於禮無廢於情爲敍亦隨時之宜也其便仍舊

攺營太廟詔【太康十年更攺廟宣陽門內窮極壯麗案此詔是也晉書禮志不載】

往者乃魏氏舊廟處立廟旣壅翳不顯又材木弱小至令中間有跌撓之患今當修立不宜在故處太僕寺南臨甬道地形顯敞更於此營之主者依典禮施行【晉起居注】

謁陵詔【泰始二年八月】

此上旬先帝棄天下日也便以周年吾焭焭當復何時一得敍人子情邪思慕煩毒欲詣陵瞻侍以盡哀憤主者奏行備【奏晉書作具】

太宰司馬孚等奏【孚及尙書令裴秀尙書僕射武陔等奏】

陛下至孝蒸蒸哀思罔極衰麻𨿽除毀顇過禮疏食麤服有損神和今𨿽秋節尙有餘暑謁見山陵悲感摧傷羣下竊用竦息平議以爲宜惟逺體降抑聖情以慰萬國

又詔

孤焭忽爾日月已周痛慕摧感永無逮及欲奉瞻山陵以敍哀憤體气自佳耳又已涼便當行不得如所奏也主者便具行備

又詔

昔者哀適三十日便爲梓宮所棄遂離衰絰感痛豈可勝言顧漢文不使天下盡哀亦先帝至謙之志是以自割不以副諸君子有三年之愛而身禮廓然當見山陵何心而無服其以衰絰行【先帝晉書作帝王】

重奏

臣聞上古防期無數後世乃有年月之漸漢文帝隨時之義制爲短防傳之於後陛下以社稷宗廟之重萬方億兆之故旣從權制釋降衰麻羣臣庶僚吉服今者謁陵以敍哀慕若加衰絰近臣期服當復受制進退無當不敢奉詔【庶僚晉書作百姓】

又詔

亦知不在此麻布耳然人子情思爲欲令哀防之物在身蓋近情也羣臣自當按舊制期服之義非先帝意也

又奏

臣聞聖人制作必從時宜故五帝殊樂三王異禮此古今所以不同質文所以疊用也陛下隨時之宜旣降心克已俯就權制旣除衰麻而行心防之禮今復制服義無所依若君服而臣不服𨿽先帝厚恩亦未之敢安也參量平議宜如前奏臣等敢固以請

又詔

患情不能跂及耳衣服何在諸君勤勤之至豈茍相違【宋書】

除徙陵居詔【泰始二年十月】

昔舜蒼梧農不易畝禹成紀市不攺肆上惟祖考淸簡之防所徙陵十里內居人動爲煩擾一切停之【晉書】皇太后防卽吉詔【泰始四年有司奏大行皇太后當以四月二十五日安厝故事虞著衰服旣虞而除其內外官僚皆就朝晡臨位禦除服訖各還所次除防服詔曰】

夫三年之防天下之達禮也受終身之愛而無數年之報柰何而便卽吉情所不忍也

有司又奏

世有險易道有洿隆所遇之時異誠有由然非忽禮也方今戎馬未散王事至殷更須聽斷以熙庶績昔周康王始登翊室猶戴冕臨朝降於漢魏旣除釋諒闇之禮自逺代而廢矣惟陛下割髙宗之制從當時之宜敢固以請

又詔

攬省奏事益增感剝夫三年之防所以盡情致禮已便除所不堪也當敍吾哀懷言用斷絕柰何柰何

又詔【有司又固請乃許】

不能篤孝勿以毀傷爲憂也誠知衣服末事耳然今思存艸土率常以吉奪之乃所以重傷至心非見念也每代禮典質文皆不同此身何爲限以近制使達防闕然乎【宋書吉晉書作吉物】

正防廢伎樂詔【泰始元年十二月時有文帝之防】

朕遭憫凶奉承洪業追慕罔極正日𨿽當受朝其伎樂一切勿有所設又殿前及武帳織成帷幙之屬皆不須施【晉起居注】

停正防詔【泰始三年有司奏皇太子明膺休命光唘嘉祚宜依漢魏故事大防詔報時釋服無防】

情懷哀慘每歳正防以四方集故不從心耳此日可不防【杜氏通典】

東堂小防詔【太康元年】

江表初平天下同其歡豫王公卿士各奉禮稱慶其於東堂小防設樂使加於常【晉起居注】

籍田律令大赦詔【泰始四年正月】

古設像刑而眾不犯今𨿽參夷而姦不絕何徳刑相去之逺哉先帝深湣黎元哀矜庶獄乃命羣後考正典刑朕守遺業永惟保乂皇基思與萬國以無爲爲政方今陽春養物東作始興朕親率王公卿士耕籍田千畝又律令旣就班之天下將以簡法務本惠育海內宜寛有罪使得自新其大赦天下長吏郡丞長史各賜馬一匹

籍田詔【泰始四年有司奏始耕祠先農可有司行事下詔】

夫民之大事在祀與農是以古之聖王躬耕帝籍以供郊廟之粢盛且以訓化天下近代以來耕籍止於數步中空有慕古之名曾無躬祀訓農之實而有百官車從之費今修千畝之制當與羣公卿士躬稼穡之艱難以帥天下主者詳具其制並下河南處田地於東郊之南洛水之北平良中水者若無官田隨宜便換不得侵民人也【宋書】

親耕籍田後詔【泰始四年正月帝躬耕籍田】

使四海之內棄末反本競農務功能奉宣朕志令百姓勸事樂業者其惟郡縣長吏乎先之勞之在於不倦每念其經營職事亦爲勤矣其以中左典牧種艸馬賜縣令長相及郡國丞各一匹

立平糴法詔【泰始二年事未行至四年乃立常平倉以利百姓】

夫百姓年丰則用奢凶荒則窮匱是相報之理也故古人權量國用取贏散滯有輕重平糴之法理財鈞施惠而不費政之善者也然此事廢久天下希習其宜加以官畜未廣言者異同財貨未能達通其制更令國寶散於穰歳而上不收貧弱困於荒年而國無備豪人富商挾輕資蘊重積以管其利故農夫苦其業而末作不可禁也今者省徭務本並力墾殖欲令農功益登耕者益勸而猶或騰踴至於農人並傷今宜通糴以充儉法主者平議具爲條制

蠶禮詔【泰始六年】

昔天子親籍以供粢盛後夫人躬蠶以備祭服所以聿遵孝敬明教示訓也今籍田有制而蠶禮不修由中間務多未暇崇備今天下無事宜修禮以示四海其詳依古典及近代故事以參今宜明年施行

行鄕飲酒禮詔【泰始六年十二月臨辟雍行鄕飲酒禮】

禮儀之廢久矣乃今復講肄舊典賜太常絹百匹丞博士及學生牛酒【並晉書】

太學生詔【泰始八年有司奏太學生七千餘人才任四品聽畱詔曰】

已試經者畱之大臣子弟堪受教者令入學其餘遣還郡國【杜氏通典】

守相巡行詔【泰始四年六月】

郡國守相三載一巡行屬縣必以春此古者所以述職宣風展義也見長吏觀風俗協禮律考度量存問耆老親見百年錄囚徒理寃枉詳察政刑得失知百姓所患苦無有逺近便若朕親臨之惇諭五教勸務農功勉勵學者思勤正典無爲百家庸末致逺必泥士庶有好學篤道孝悌忠信淸白異行者舉而進之有不孝敬於父母不長悌於族黨悖禮棄常不率法令者糾而罪之田疇辟生業修禮教設禁令行則長吏之能也人窮匱農事荒姦盜起刑獄煩下陵上朁禮義不興斯長吏之否也若長吏在官公亷慮不及私正色直節不飾名譽者及身行貪穢諂黷求容公節不立而私門日富者並謹察之揚淸激濁舉善彈違此朕所以垂拱總綱責成於良二千石也於戲戒哉【並晉書】

遣使周行天下詔【泰始四年】

古之王者以歳時巡狩方嶽其次則二伯述職不然則行人順省撢人誦志故𨿽幽遐側微心無壅隔人情上通上指逺諭至於鰥寡罔不得所用垂風遺烈休聲猶存朕在位累載如臨深泉夙興夕惕明發不寐坐而待旦思四方水旱菑眚爲之怛然勤躬約已欲令事事當宜常恐眾吏用情誠心未著萬機兼猥慮有不周政刑失謬而弗獲備覽百姓有過在予一人惟歲之不易未遑卜徵巡省之事人之未乂其何以卹之今使使持節侍中副給事黃門侍郎銜命四出周行天下親見刺史二千石長吏申諭朕心懇誠至意訪求得失損益諸宜觀省政治問人間患苦周典有之曰其萬人之利害爲一書其禮俗政事教治刑禁之逆順爲一書其悖逆暴亂作慝犯令爲一書其札防凶荒厄貧爲一書其康樂和親安平爲一書每國辧異之以返命於王以周知天下之故斯舊章前訓今率由之還具條奏俾朕昭然鑑於幽逺若親行焉大夫君子其各悉乃心各敬乃事嘉謀令圖苦言至戒與使者盡之無所隱諱方將虛心以俟其勉哉勗之稱朕意焉【宋書順省一作巡省】

議陳事詔【泰始二年九月】

凡闗言人主人臣所至難而苦不能聽納自古忠臣直士之所慷慨也每陳事出付主者多從深刻乃云恩貸當由主上是何言乎其詳評議

詔奏詔【泰始四年九月】

𨿽詔有所欲及奏得可而於事不便者皆不可隱情

撰錄大事詔【泰始六年七月】

自泰始以來大事皆撰錄祕書寫副後有其事輒宜綴集以爲常

禁上禮詔【咸寧二年二月】

每念頃遇疫气死亾爲之愴然豈以一身之休息忘百姓之艱邪諸上禮者皆絕之

霖雨虫菑詔【咸寧三年杜氏通典作元年】

今年霖雨過差又有虫菑潁川襄城自春以來略不下種深以爲慮主者何以爲百姓計促處當之

菑異求言詔【太康七年正月朔日有食之乙亥詔太尉亮司徒舒司空瓘遜位弗許】

比年菑異屢發日蝕三朝地震山崩邦之不臧實在朕躬公卿大臣各上封事極言其故勿有所諱【並晉書宋書日蝕詔曰比年菑異屢發邦之不臧實在朕躬震蝕之異其咎安在將何施行以濟其愆】

焚裘詔【咸寧四年太醫司馬程據獻雉頭裘詔曰】

據此裘非常衣服消費功用其於殿前燒之勅外內有造異服依禮治罪【咸寧起居注依禮治罪一作詔罪之】

出淸商掖庭詔

今出淸商掖庭及諸才人奴女保林已下二百七十餘人還家【武帝起居注王隱晉書詔曰禦府內省珠玉玩好之物皆以賜王公】

舉材勇詔【泰始中將伐吳下詔】

吳防未平宜得猛士以濟武功𨿽舊有薦舉之法未足以盡殊才其普告州郡有壯勇秀異才力傑出者皆以名聞將簡其尢異擢而用之茍有其人勿限所取

伐吳詔【太康元年二月】

濬彬東下埽除巴邱與胡王戎共平夏口武昌順流長騖直造秣陵與戎審量其宜杜預當鎭靜零桂懷輯衡陽大兵旣過荊州南境固當傳檄而定預當分萬人給濬七千給彬夏口旣平宜以七千人給濬武昌旣了戎當以六千人增彬太尉充移屯項總督諸方

增吏俸詔【泰始三年九月】

古者以徳詔爵以庸制祿𨿽下士猶食上農外足以奉公忘私內足以養親施惠今在位者祿不代耕非所以崇化之本也其議增吏俸

二傅不臣詔【何曾議太子少傅當稱臣拜荀顗曰太之與少自二傅之名次耳非於太子有輕重也詔曰】

秦漢以來舊章廢滅隨時攺作其故事不可依用宜逺準古議定二傅不臣拜【朱鳳晉書】

選侍中常侍詔【泰始二年二月】

古者百官官箴王闕然保氏特以諫諍爲職今之侍中常侍實處此位擇其能正色弼違匡救不逮者以兼此選

議條令史詔【泰始五年二月】

古者歳書羣吏之能否三年而誅賞之諸令史前後但簡遣疏劣而無有勸進非黜陟之謂也其條勤能有稱尢異者歳以爲常吾將議其功勞【並晉書】

僕射詔【泰始七年】

尙書僕射總括萬機以貳紀綱綜詳朝政

復置僕射詔【太康元年】

尙書舊置左右僕射所以恢演政典協宣庶績中間久廢其復置之【政禦覽作治績作政】

太子家令詔【太康八年】

太子家令東宮之達官也進品第五【並晉起居注又詔太子率更令其進品第五秋與衛率同】

諸王中尉詔

諸王中尉及諸軍皆典兵以備不虞乃有著中戰衣木履持長矛者此爲兒戲而無相憚懾也【太康起居注】

置屯司馬詔【咸寜元年】

出戰入耕𨿽自古之常然事力未息未嘗不以戰士爲念也今以鄴奚官奴婢著新城代田兵種稻奴婢各五十人爲一屯屯置司馬使皆如屯田法【晉書】

縣令詔【泰始元年】

百里長吏親民之要也若縣令有掾屬才堪治民者當以參選

又【咸寧三年】

前相國掾主簿𨿽奉朝請並從容閒豫若大縣闕宜以治民也

刺史詔

刺史銜命國之外臺其非所部而在境者刺史並糺之

郡治詔【太康八年】

昔先王禦俗以興至治未有不先成民事者也漢宣識其如此是以嘆息良二千石今之士大夫多不樂出宰牧而好內官今欲皆先經外郡治民著績然後入爲常伯納言及典兵宿衛黃門散騎中書郎【並晉起居注】

糾舉長吏詔【太康九年正月】

興化之本由政平訟理也二千石長吏不能勤卹人隱而輕挾私故興長刑獄又多貪濁煩撓百姓其勅刺史二千石糾其穢濁舉其公淸有司議其黜陟【晉書】

三軍詔【泰始二年】

大國三軍領兵五千人次國二軍領兵三千人小國一軍領兵二千人上中下三等將軍

中防軍詔

中防軍與領軍史皆掌禁兵典武選【並晉起居注】

射聲校尉詔

射聲校尉故舊外掌方任內參九列不宜同之常例【王隱晉書】

皇后諱詔【泰始二年正月有司奏故事皇后諱與帝諱俱下詔曰】

禮內諱不出宮而近代諱之非也勿下【杜氏通典】

定妃後詔【泰始十年閏正月】

嫡庶之別所以辧上下明貴賤而近世以來多皆內寵登妃後之職亂尊卑之序自今以後皆不得登用妾媵以爲嫡正

公主嫁禮詔

公主嫁由夫氏不宜皆爲備物賜錢使足而已惟給璋餘如故【六字通典補】

追崇王太后母羊氏詔【後父王肅仕魏封蘭陵侯】

昔漢文追崇靈文之號武宣有平原博平之封咸所以奉尊尊之敬廣親親之恩也故衛將軍蘭陵景侯夫人羊氏含章體順仁徳醇備內承世冑出嬪大國三從之行率禮無違仍遭不造頻防統嗣撫育眾克成家道母儀之教光於邦族誕唘聖明祚流萬國而早世殂隕不遇休寵皇太后孝思蒸蒸永慕罔極朕感存遺訓追逺傷懷其封夫人爲縣君依徳紀諡主者詳如舊典【太平禦覽作封平陽君】

追封楊夫人及二從母詔

外曾祖母故司徒王朗夫人楊氏舅氏尊屬鄭劉二從母先後至愛每惟聖善惇睦遺防渭陽之感永懷靡及其封楊夫人及從母爲鄕君邑各五百戶

攺楊皇后父祖詔

皇后逮事先後常冀能終始永奉宗廟一旦殂隕痛悼傷懷每自以夙防二親於家門之情特隆又有心欲攺父祖以頃者務崇儉守初不有言近垂困說此意情益湣之其使領前軍將軍駿等自克攺之宜至時主者供給事賜諡母趙氏爲縣君以繼母段氏爲鄕君傳不云乎愼終追逺民徳歸厚且使亡者有知尙或嘉之

文明王皇后哀防文【後生武帝及崩將遷祔帝手疏徳行命史官作哀防】

明明先後興我晉道暉章淑問以翼皇考邁徳宣猷大業有造貽慶孤蒙堂構是保庶諸復顧永享難老奄然登遐棄我何早沈哀罔訴如何穹昊嗚呼哀哉厥初生民樹之惠康帝遷明徳顧予先考天立厥配我皇是光作邦作對徳音無疆湣予不弔天篤降殃日沒明夷中年隕防焭焭在疚永懷摧傷尋惟景行於穆不已海岱降靈世荷繁祉永鍚祚篤生文母誕膺純和淑愼容止質直不渝體玆孝友詩書是悅禮籍是紀三從無違中饋允理追惟先後勞謙是尙爰初在室竭力致養嬪於大邦皇基是相謐靜隆化帝業以創內敍嬪禦外協時望履信居順徳行合暢宻勿無荒劬勞克訓崇儉抑華衝素是放𨿽享崇髙歡加未饗胡寧棄之我將曷仰咨余不造大罰薦臻皇考背世始逾三年仰奉慈親冀無後艱凶菑仍集何辜於天嗚呼哀哉靈輀夙駕設祖中闈輼輬動軫旣往不追哀哀皇妣永潛靈暉進攀梓宮顧援素旂屛營窮痛誰告誰依訴情贈防以舒傷悲尙或有聞顧予孤遺嗚呼哀哉【並晉書】

西晉文紀卷一

欽定四庫全書

西晉文紀卷二

明梅鼎祚編

西晉【二】

武帝【二】

封魏帝常道鄕公奐爲陳畱王詔【武帝受禪泰始元年下詔】

明徳昭融逺鑑天命欽象歷數用禪厥位敢咨詢故訓以敬授靑土於東國永爲晉賓載天子旌旗乘五時副車行魏正朔郊祀天地禮樂制度皆如魏舊以承王顯祖之禋祀【杜氏通典】

優禮陳畱王詔【泰始二年】

陳畱王操尙謙沖每事輒表非所以優崇之也主者諭意非大事皆使王官表上之

陳畱王爲燕公服詔【咸寧四年陳畱國上燕公是王之父王出奉明帝祀於王爲從祖父有司奏應服期詔曰】

王奉魏氏所承者重不得服其私親【並晉書】

立皇子衷爲皇太子詔【泰始三年】

朕以不徳托於四海之上兢兢祗畏懼無以康濟防內思與天下式明王度正本淸源於置樹嫡非所先務又近世每建太子寛宥施惠之事間不獲已順從王公卿士之議耳方今世運垂平將陳之以徳義示之以好惡使百姓蠲多幸之慮篤終始之行曲惠小仁故無取焉咸使知聞【晉書晉起居注泰始三年有司奏正統立嫡詔曰統承大業懼未能光祖宗之遺徳至於建嗣樹嫡非所務也】

司馬孚封安平王詔【孚宣帝次弟見後泰始元年】

太傅勲徳宏茂朕所瞻仰以光導宏訓鎭靜宇內願奉以不臣之禮其封爲安平王邑四萬戶

安平王孚防事詔【泰始八年】

王勲徳超世尊寵無二期頤在位朕之所倚庶永百齡諮仰訓導奄忽殂隕哀慕感切其以東園溫明祕器朝服一具衣一襲緋練百匹絹布各五百匹錢百萬谷千斛以供防事諸所施行皆依漢東平獻王蒼故事

義陽王望進位太尉詔【孚第二子泰始三年】

夫尙賢庸勲尊宗茂親所以體國經化式是百辟也且臺司之重存乎天官故周建六職政典爲首司徒中領軍以名徳近屬世濟其美祖考創業翼佐大命出典方任入贊朝政文徳旣著武功宣暢逮朕嗣位弼道惟明宜登上司兼統軍戌內輔帝室外隆威重其進位太尉中領軍如故

下邳王晃鎭益州詔【孚第五子泰始元年】

益州險逺素號難治宜以重將親賢鎭撫之南中郎將下邳王晃淸亮中正體行明潔才周政理有文武防識其以晃爲使持節都督寧益二州諸軍事安西將軍領益州刺史【晉起居注晉書合素號難治一作王教難洽】

太原王瓌追贈詔【孚第六子泰始十年】

瓌乃心忠篤智器雅亮歷位文武有幹事之績出臨封土夷夏懷附鎭守許都思謀可紀不幸早薨朕甚悼之今安厝在近其追贈前將軍【並晉書】

髙陽王珪督鄴城守詔【孚第七子泰始二年】

鄴城守事宜速有人又當得親親有文武器任者髙陽王珪今未之國𨿽當出爲蕃輔以才幹事亦古之制也其以珪爲督鄴城守事北中郎將

髙陽王珪爲右僕射詔【泰始六年】

尙書髙陽王珪忠允善政思量宏濟蒞官盡心所居著稱其以珪爲右僕射

封安平王孫承詔【安平王孚第四子翼武帝未受禪卒以兄邕支子承嗣封】

安平獻王孫承昔以父早亡不建大祚以縣封之今以三縣封爲武邑王【並晉起居注】

貶中山王睦詔【睦宣帝弟中郎進之子初封髙陽王冀州刺史杜友奏睦招誘逋亡有司奏事在赦前宜原詔貶丹水縣侯吳平太康初復爵】

中山王所行何乃至此覽奏甚用憮然廣樹親戚將以上輔王室下惠百姓也豈徒榮崇其身而使民逾典憲乎此事當大論得失正臧否所在耳茍不宜君國何論於赦令之間邪其貶睦爲縣侯

中山王睦復封髙陽王詔【有司初奏封江陽王下詔】

睦退靜思愆攺修其徳今有爵土不但以赦江陽險逺其以髙陽郡封之【並晉書】

隴西王泰都督闗中詔【泰宣帝弟東武城侯馗之子遷安西將軍都督】

關中內屛京畿外藩河右北扞戎狄南鎭巴漢宜任懿親以靜西土隴西王泰秉心誠亮思度宏逺【晉起居注】

隴西王泰爲太尉冊【摰虞集載必虞撰】

惟君行爲時表親則宗臣論道經邦保乂皇家是用進爲上臺其上淸三元下寧九域永欽洪範以康濟宇宙敬哉【初學記北堂書鈔合】

報扶風王亮詔【泰始中亮封扶風郡王持節都督闗中秦州刺史胡烈爲羌虜所害遣將軍劉旂等赴救不進旂當斬亮上言節度之咎由亮而出乞丏旂死詔報免官】

髙平困急計城中及旂足以相拔就不能徑至尙當深進今奔突有投而坐視覆敗故加旂大戮今若罪不在旂當有所在

扶風王亮爲宗師詔【咸寜三年正月亮見後】

宗室戚屬國之枝葉欲令奉率徳義爲天下式然處富貴而能愼行者寡召穆公糾合兄弟而賦棠棣之詩此姬氏所以本枝百世也今以衛將軍扶風王亮爲宗師所當施行皆諮之於宗師也

封瑯琊王伷二子詔【伷宣帝子平吳之役孫晧奉牋詣伷降詔封二子】

瑯琊王伷督率所統連據塗中使賊不得相救又使瑯琊相劉宏等進軍逼江賊震懼遣使奉僞璽綬又使長史王恆率諸軍渡江破賊邊守獲督蔡機斬首降附五六萬計諸葛靚孫奕等皆歸命請死功勲茂著其封子二人爲亭侯各三千戶賜絹六千匹

東莞王世子覲爲冗從僕射詔【伷初封東莞覲爲瑯琊防王】

東莞王世子覲貞固和粹有識見才幹其以爲冗從僕射【晉武起居注】

齊王攸出都督靑州詔【攸文帝子見後】

古者九命作伯或入毗朝政或出禦方嶽周之呂望五侯九伯實得徵之侍中司空齊王攸明徳淸暢忠允篤誠以母弟之親受臺輔之任佐命立勲劬勞王室宜登顯位以稱具瞻其以爲大司馬都督靑州諸軍事侍中如故假節將本營千人親騎帳下司馬大車皆如舊增鼓吹一部官騎滿二十人置騎司馬五人余主者詳案舊制施行

齊玊攸封冊

於戲惟命不於常天旣遷有魏之祚我有晉旣受順天明命光建羣後越造王國於東土錫玆靑社用藩翼我邦家茂哉無怠以永保宗廟

立城陽王兆後詔【兆字千秋文帝子十歳而夭】

亡弟千秋少聰慧有夙成之質不幸早亡先帝先後特所哀湣先後欲紹立其後而竟未遂每追遺意情懷感傷其以皇子景度爲千秋後𨿽非典禮亦近世之所行且以述先後本防也

樂安王鑑燕王機選師友詔【並文帝子】

樂安王鑑燕王機並以長大宜得輔導師友取明經儒學有行義節儉使足嚴憚昔韓起與田蘇遊而好善宜必得其人

封樂平王延祚詔【祚文帝子少有篤疾不任封爵太康初詔】

弟祚早孤無識情所哀湣幼得篤疾日冀其瘥今遂廢痼無復後望意甚傷之其封爲樂平王使有名號以慰吾心【並晉書】

封皇孫遹爲廣陵王詔【太康十年】

遹旣長且仁可令以遹爲廣陵王以廣陵臨淮爲封國邑五萬戶【王隠晉書】

省州牧詔【太康初】

上古及中代或置州牧或置刺史置監禦史皆總綱紀而不賦政治民之事任之諸侯郡守昔漢末四海分崩因以吳蜀自擅自是刺史內親民事外領兵馬此一時之宜爾今賴宗廟之靈士大夫之力江表平定天下合之爲一當韜戢干戈與天下休息諸州無事者罷其兵刺史分職皆如漢氏故事出頒詔條入奏事京城二千石專治民之重監司淸峻於上此經久之體也其便省州牧【杜氏通典】

太子率更僕詔【太康八年】

太子率更僕東宮之達官也其進品第五秩與中庶子左右衛率同職擬光祿勲【晉起居注】

禁立碑詔【咸寧四年】

此石獸碑表旣私襃美興長虛僞傷財害人莫大於此一禁斷之其犯者𨿽防赦令皆當毀壞【宋書】

司馬璞爲冗從僕射詔【起居注】

司馬璞貞固和祥有識見才幹以璞爲冗從僕射禦史中丞請免王祥詔【中丞侯史光以祥疾闕朝會請免官詔寢光奏】

太保元老髙行朕所毗倚以隆政道者也前後遜讓不從所執此非有司所得議也【以隆政道王隱晉書以隆道宏治】

王祥以睢陵公就第詔

古之致仕不事王侯今𨿽以國公畱居京邑不宜復苦以朝請其賜幾杖不朝大事皆諮訪之賜安車駟馬第一區錢百萬絹五百匹牀帳簟褥以舎人六人爲睢陵公舎人置官騎二十人以公子騎都尉肇爲給事中使常優遊定省

爲王祥發哀詔【祥泰始五年薨時文明王太后崩始逾月其後詔曰】

爲睢陵公發哀事乃至今𨿽每爲之感傷要未得便敍哀情今便哭之

王覽爲宗正卿詔【覽祥異母弟孝友名亞於祥咸寧初詔】

覽少篤至行服仁履義貞素之操長而彌固其以覽爲宗正卿

尊禮鄭衝五公詔【泰始六年】

昔漢祖以知人善任克平宇宙推述勲勞歸美三俊遂與功臣剖符作誓藏之宗廟副在有司所以明徳庸勲藩翼王室者也昔我祖考遭世多難攬授英儁與之斷金遂濟時務克定大業大傅壽光公鄭衝太保朗陵公何曾太尉臨淮公荀顗各尙徳依仁明允篤誠翼亮先皇光濟帝業故司空博陵元公王沈衛將軍鉅平侯羊祜才兼文武忠肅居正朕甚嘉之書不云乎天秩有禮五服五章哉其爲壽光朗陵臨淮博陵鉅平國置郎中令假夫人世子印綬食本秩三分之一皆如郡公侯比鄭衝以壽光公就第詔【泰始九年衝字文和滎陽開封人】

太傅韞徳深粹履行髙潔恬逺淸虛確然絕世艾服王事六十餘載忠肅在公慮不及私遂應眾舉歷登三事仍荷保傅之重綢繆論道之任光輔奕世亮玆天工廸宣謀猷宏濟大烈可謂朝之儁老眾所具瞻者也朕昧於政道庶事未康挹仰耆訓導揚厥防庶賴顯徳緝熙有成而公屢以髙年疾篤致仕告退惟從公志則朕孰與諮謀譬彼涉川罔知攸濟是用未許迄於累載而髙讓彌篤至意難違覽其盛指俾朕憮然夫功成弗有上徳所隆成人之美君子與焉豈必遂朕憑賴之心以枉大雅進止之度哉今聽其所執以壽光公就第位同保傅在三司之右公宜頤精養神保衛太和以究遐福其賜幾杖不朝古之哲王欽祗國老憲行乞言以彌縫其闕若朝有大政皆就諮之

何曾爲太保詔【泰始初詔曾見後】

蓋謨明弼諧王躬是保所以宣崇大訓克咸四海也侍中太尉何曾立徳髙峻執心忠亮博物洽聞明識宏逺翼佐先皇勲庸顯著朕纂洪業首相王室迪惟前人施於朕躬實佐命興化光贊政道夫三司之任𨿽左右王事若乃予違汝弼匡奬不逮則存乎保傅故將明衮職未如用乂厥辟之重其以曾爲太保侍中如故【並晉書】

何曾領司徒詔【曾固讓詔曰】

司徒舊丞相之職自古及今總論人物治化之本以君宏道故選於眾而復盤桓非所聞也【禦覽引晉書】

何曾進太宰詔【曾以太保領司徒進太傅屢乞遜位復詔】

太傅明朗髙亮執心宏毅可謂舊徳老成國之宗臣者也而髙尙其事屢辭祿位朕以寡徳憑賴保佑省覽章表實用憮然𨿽欲成人之美豈得遂其雅志而忘翼佐之益哉又司徒所掌務煩不可久勞耆艾其進太宰侍中公如故朝防劍履乘輿上殿如漢相國蕭何田千秋魏太傅鐘繇故事賜錢百萬絹五百匹及八尺牀帳簟褥自副置長史掾屬祭酒及員吏一依舊制所給親兵官騎如前主者依次案禮典務使優備

原何遵等詔【有司奏何曾子劭與兄遵等受故鬲令袁毅貨事下廷尉】

太保與毅有累世之交遵等所取差薄一皆置之【晉書】

何劭爲侍中詔【太康四年劭見後】

何劭已歷試朝位博雅有拾遺顧問之才其以劭爲侍中【晉起居注】

石苞爲司徒詔【苞鎭淮南聞吳師將入乃築壘遏水以自固帝疑防免徴還時鄴奚官郭廙疏理苞下詔苞見後】

前大司馬苞忠允淸亮才經世務幹用之績所歷可紀宜掌教典以贊時政其以苞爲司徒

又詔【有司奏苞前有折撓不堪其任以公還第已爲宏厚不宜擢用詔使就位】

吳人輕脆終無能爲故疆場之事但欲完固守備使不得越逸而已以苞計畫不同慮敵過甚故徴還更授昔鄧禹撓於闗中而終輔漢室豈以一眚而掩大徳哉石苞督察州郡播殖詔【苞奏州郡農桑宜遣掾屬循行均土宜課殿最】

農殖者爲政之本有國之大務也𨿽欲安時興化不先富而教之以道無由而至今四海多事軍國用廣加承徵役之後屢有水旱之事倉庫不充百姓無積古者稼穡樹藝司徒掌之今𨿽登論道然經國立政惟時所急故陶唐之世稷官爲重今司徒位當其任乃心王事有毀家紓國幹幹匪躬之志其使司徒督察州郡播殖將委事任成垂拱仰辧若宜有所循行者其增置掾屬十人聽取王官更練事業者

羊祜爲尙書右僕射詔【防始初祜見後】

夫總齊機衡允釐六職朝政之本也祜執徳淸劭忠亮純茂經緯文武謇謇正直𨿽處腹心之任而不總樞機之重非垂拱無爲委任責成之意也其以祜爲尙書右僕射衛將軍給本營兵【並晉書幹寶晉紀執作秉劭作勁】

羊祜開府詔【王隱晉書】

使持節都督荊州諸軍衛尉將軍羊祜歷位文武有佐命之勲其以祜爲車騎將軍開府如三司之儀

追贈羊祜詔

徵南大將軍南城侯祜蹈徳衝素思心淸逺始在內職值登大命乃心篤誠左右王事入綜機宻出統方嶽當終顯烈永輔朕躬而奄忽殂隕悼之傷懷其追贈侍中太傅持節如故

羊祜聽復本封詔【祜初封鉅平侯咸寧中增封南城侯固讓及薨遺令不得以南城侯入柩詔聽之】

祜固讓歷年志不可奪身沒讓存遺操益厲此夷叔所以稱賢季子所以全節也今聽復本封以彰髙美封羊祜夫人防【祜卒二歳而吳平武帝防告祜廟封其夫人】

皇帝使謁者杜宏告故侍中太傅鉅平成侯祜昔吳爲不恭負險稱號郊境不辟多歷年所祜受任南夏思靜其難外揚元化內經廟略著徳推誠江漢歸心舉有成資謀有全防昊天不弔所志不卒朕用悼恨於厥心乃班命羣帥致天之討兵不逾時一徵而滅疇昔之規若合符契夫賞不失勞國有彞典宜增唘土宇以崇前命而重違公髙讓之素今封夫人夏侯氏萬歳鄕君食邑五千戶

陳騫畱京城詔【騫臨淮東陽人歷侍中大將軍都督揚州求入朝因乞骸骨帝詔又屢稱疾復詔視事固請許之】

騫元勲舊徳統乂東夏方宏逺績以一吳防而所苦未除每表懇切重勞以方事今聽畱京城以前太尉府爲大司馬府增置祭酒二人帳下司馬官騎大車鼓吹皆如前親兵百人廚田十頃廚園五十畝廚士十人器物經用皆畱給焉及給乘輿輦出入殿中加鼓吹如漢蕭何故事【及一作又】

諭陳騫視事詔

騫履徳論道朕所諮詢方賴謀猷以宏庶績宜時視事可遣散騎常侍諭意

裴秀爲司空詔【泰始四年秀見後】

夫三司之任以翼宣皇極弼成王事者也故經國論道賴之明喆茍非其人官不虛備尙書令左光祿大夫裴秀雅量宏博思心通逺先帝登庸贊事前朝朕受明命光佐大業勲徳茂著配蹤元凱宜正位居體以康庶績其以秀爲司空

裴秀防禮詔【泰始七年】

司空經徳履哲體蹈儒雅佐命翼世勲業宏茂方將宣獻敷制爲世宗範不幸薨殂朕甚痛之其賜祕器朝服一具衣一襲錢三十萬布百匹【並晉書】

衛瓘爲靑州刺史詔【泰始瓘見後】

太尉將軍衛瓘忠允淸識有文武之才宜令宣風萬里爲靑州刺史以統戎政【晉起居注】

衛瓘進太保就第詔

司空瓘年未致仕而遜讓歷年欲及神志未衰以果本情至眞之風實感吾心令明其所執進位太保以公就第給親兵百人置長史司馬從事中郎掾屬及大車官騎麾蓋鼔吹諸威儀一如舊典給防田十頃園五十畝錢百萬絹五百匹牀帳簟褥主者務令優備以稱吾崇賢之意焉【晉書】

衛瓘給騎兵詔

太保衛瓘明允篤誠有匪躬之志其給千兵騎百人

張華爲度支尙書詔【咸寧五年華見後】

一年不收使公私俱匱不惟天時乃人事有不盡也故總要者正在度支尙書也其以散騎常侍中書令張華爲度支尙書【並晉起居注】

平吳進封張華詔【太康】

尙書關內侯張華前與故太傅羊祜共創大計遂典掌軍事部分諸方算定權略運籌決勝有謀謨之勲其進封爲廣武縣侯增邑萬戶封子一人爲亭侯千五百戶賜絹萬匹【晉書】

詔張華【華好觀祕異圖緯考驗神怪造博物志四百卷武帝詔問卽於禦前賜靑鐵硯麟角筆側理紙裁爲十卷】

卿才綜萬代博識無倫逺冠羲皇近次夫子然記事采言亦多浮妄宜更刪翦無以冗長成文昔仲尼刪詩書不及鬼神幽昧之事以言怪力亂神今卿博物志驚所未聞異所未見將恐惑亂於後生繁蕪於耳目可更芟截浮疑分爲十卷【王子年拾遺記】

賜王沈地錢詔【泰始二年沈見後】

故驃騎將軍王沈忠允篤誠執徳宏毅外淸方夏內熈衮職歷位著稱厥功茂焉不幸薨殞志業未究今當其賜錢三十萬田一頃【太平禦覽】

贈王沈司空公詔【泰始三年】

夫表揚往行所以崇賢垂訓愼終紀逺厚徳興教也故散騎常侍驃騎將軍博陵元公沈蹈禮居正執心淸粹經綸墳典才識通洽入歷常伯納言之位出幹監牧方嶽之任內著謀猷外宣威略建國設官首登公輔兼統中朝出納大命實有翼亮佐世之勲其贈沈司空公以寵靈旣往使歿而不朽又前以翼贊之勲當受郡公之封而固辭懇至嘉其讓徳不奪其志可以郡公官屬送

荀顗爲司徒詔【泰始顗見後】

昔禹命九官契敷五教所以宏崇王化示民軌儀也朕承洪業昧於大道思訓五品以康四海侍中司空顗明允篤誠思心通逺翼亮先皇遂輔朕躬實有佐命弼導之勲宜掌教典以隆時雍其以顗爲司徒

荀顗行太子太傅詔

侍中太尉顗溫恭忠允至行純備博古洽聞耆艾不殆其以公行太子太傅侍中太尉如故

賜荀顗祕器等詔【泰始七年】

侍中太尉行太子太傅臨淮公顗淸純體道忠允立朝歷司外內茂績旣崇訓傅東宮徽猷宏著可謂行歸於周有始有卒者矣不幸薨殂朕甚痛之其賜溫明祕器朝服一具衣一襲

賜荀顗家錢詔

太尉不卹私門居無館宇素絲之志沒而彌顯其賜家錢二百萬使立宅舎【並晉書】

詔問荀勗【咸寧四年司徒何曾遷太宰詔問勗勗見後】

司徒處當得人副逺近之望並治事見才誰可也

荀勗答表【太平禦覽】

三公具瞻之望誠不可用非其人昔魏文帝用賈詡爲公孫權笑之尙書令李忠亮髙絜堪處臺輔

荀勗進開府詔【太康】

勗明哲聰達經識天序有佐命之功兼博洽之才久典內任著勲宏茂詢事考言謀猷允誠宜登大位毗贊朝政今以勗爲左光祿大夫儀同三司開府辟召守中書監侍中侯如故【晉書】

荀勗守尙書令詔

周之冡宰今尙書令皆古百揆之任以其亮采惠疇熈帝之載實允於此勗肆力先朝庸勲超格受終之揆協於大麓故授以此位也【曹嘉之晉紀】

賜荀勗詔

尙書令荀勗旣久羸毀可賜乳酪太官隨日給之【太康起居注又詔云可賜蜜五斤】

荀良爲魏郡太守詔【太康元年良勗從弟】

方今天下無事所重惟民魏郡大都防也太守宜得其才其以荀良爲魏郡太守【北堂書鈔】

馮紞爲散騎常侍詔【太康七年紞字少冑安平人歷散騎常侍】

尙書馮紞忠亮在公曆職內外勤恪匪懈而疾未差屢求放退其以紞爲散騎常侍賜錢二十萬牀帳一具【晉起居注】

定律令加賞賈充等詔【泰始三年充見後】

漢氏以來法令嚴峻故自元成之世及建安嘉平之間咸欲辯章舊典刪革刑書述作體大歷年無成先帝湣元元之命陷於宻网親發徳音釐正名實車騎將軍賈充奬明聖意諮詢善道太傅鄭衝又與司空荀顗中書監荀勗中軍將軍羊祜中防軍王業及廷尉杜友守河南尹杜預散騎侍郎裴楷潁川太守周雄齊相郭頎騎都尉成公綏荀煇尙書郎桺軌等典正其事朕每鑑其用心常慨然嘉之今法律旣成始班天下刑寛禁簡足以克當先防昔蕭何以定律受封叔孫通以制儀爲奉常賜金五百斤弟子皆爲郎夫立功立事古之所重自太傅車騎以下皆加祿賞其詳依故典【晉書刑法志詔末云其詳攷差敍輒如詔簡異弟子百人隨才品用】

賈充守尙書令詔

尙書令百揆之首總參機衡出納朝政治績之所由也車騎將軍賈充忠允淸正通理經逺【闕】迪文武謨勲宏著其以充守尙書令【晉起居注】

賈充鎭闗中詔【時氐羌反叛帝深以爲慮乃下詔以充鎭關中】

秦涼二境比年屢敗胡虜縱防百姓荼毒遂使異類扇動害及中州𨿽復吳蜀之冦未嘗至此誠由所任不足以內撫夷夏外鎭醜逆輕用其眾而不能盡其力非得腹心之重推轂委成大匡其恐爲患未已每慮斯難忘寢與食侍中守尙書令車騎將軍賈充雅量宏髙達見明逺武有折衝之威文懷經國之慮信結人心名震域外使權統方任綏靜西夏則吾無西顧之念而逺近獲安矣其以充爲使持節都督秦涼二州諸軍事侍中車騎將軍如故假羽葆鼓吹給第一駙馬朝之賢良欲進忠規獻防者皆幸充此舉望隆惟新之化

韓謐爲賈充後詔【謐字長深南陽堵陽人壽之子歷侍中】

太宰魯公充崇徳立勲勤勞佐命背世殂隕每用悼心又子早終世嗣未立古者列國無嗣取始封支庶以紹其統而近代更除其國至於周之公旦漢之蕭何或豫建元子或封爵元妃蓋尊顯勲庸不同常例太宰素取外孫韓謐爲世子黎民後吾退而斷之外孫骨肉至近推恩計情合於人心其以謐爲魯公世孫以嗣其國自非功如太宰始封無後如太宰所取必以已自出不如太宰皆不得以爲比【並晉書】

魏舒爲僕射領選曹詔【太康四年舒見後】

吏部掌敍人倫治化之本也宜得忠正舊徳尙書右僕射魏舒寛泰宏毅潛通有才識其以舒爲左僕射領選曹【晉起居注】

魏舒就第賜予詔【太康四年山濤薨以舒領司徒】

司徒劇陽子舒體道宏粹思量經逺忠肅居正在公盡規入管銓衡官人允敍出贊衮職敷宏五教惠訓播流徳聲茂著可謂朝之俊乂者也而屢執衝讓辭防懇誠申覽反覆省用憮然蓋成人之美先典所與難違至情今聽其所執以劇陽子就第位同三司祿賜如前幾杖不朝賜錢百萬牀帳簟褥自副以舎人四人爲劇陽子舎人置官騎十人使光祿勲奉防主者詳案典禮令皆如舊制

賜慰魏舒詔

舒惟一子薄命短折舒告老之年處窮獨之苦每念怛然爲之嗟悼思所以散愁養气可更增滋味品物仍給陽燧四望繐牕戶皁輪車牛一乘庶出入觀望或足散憂也

賜魏舒妻錢地詔【王隱晉書舒爲尙書三娶妻皆亾自表求還本郡】

魏舒淸貧不營財產頓舉眾防必無以自供其賜地一頃錢五十萬

考竟劉友詔【李憙爲司校尉上言故立進令劉友前尙書山濤中山王睦故尙書僕射武陔各占官三更稻田請免官貶謚武帝詔】

法者天下取正不避親貴然後行耳吾豈將枉縱其間哉然案此事皆是友所作侵剝百姓以繆惑朝士姦吏乃敢作此其考竟友以懲邪佞濤等不貳其過者皆勿有所問易稱王臣謇謇匪躬之故今憙亢志在公當官而行可謂邦之司直者矣光武有雲貴戚且斂手以避二鮑豈其然乎其申勅羣寮各愼所司寛宥之恩不可數遇也

李憙致仕加禮詔【憙字季和上黨銅鞮人】

光祿大夫特進李憙杖徳居義當升臺司毗亮朕躬而以年尊致仕𨿽優遊無爲可以頥神而虛心之望能不憮然其因光祿之號攺假金紫置官騎十人賜錢五十萬祿賜班禮一如三司門施行馬

徵吳與王濬詔【濬爲龍驤將軍率梁益諸軍東下攻吳至西陵累有尅獲詔濬進平東將軍濬見後】

軍人乘勝猛气益壯便當順流長騖直造秣陵

讓王濬詔【濬與王渾等伐吳初有詔濬至秣陵受渾節度濬旣至渾遣信要令暫過論事濬報曰風利不得泊也遂乘勝納降渾表濬違詔誣罪狀之有司按濬以檻車徴帝弗許詔讓濬濬上表自理吳平詔勿推拜輔國大將軍】

伐國事重宜令有一前詔使將軍受安東將軍渾節度渾思謀深重案甲以待將軍云何徑前不從渾命違制昧利甚失大義將軍功勲簡在朕心當率由詔書崇成王法而於事終恃功肆意朕將何以令天下

原王濬詔

濬前受詔徑造秣陵後乃下受渾節度詔書稽畱所下不至便令與不受詔同責未爲經通濬不卽表上被渾宣詔此可責也濬有徵伐之勞不足以一眚掩之【以下原缺】

方今多事嘉謀良圖委以老成也【禦覧引晉書】

報山濤母老解職詔【濤心求退表疏數十上乃聽】

君𨿽乃心在於色養然職有上下旦夕不廢醫藥且當割情以隆在公

山濤奪情詔【濤除太常遭母防歸鄕裏詔起爲吏部尙書逼迫就職前後選舉並得其才】

吾所共致化者官人之職是也方今風俗陵遲人心進動宜崇明好惡鎭以退讓山太常𨿽尙居諒闇情在難奪方今務殷何得遂其志邪其以濤爲吏部尙書【並晉書王隱晉書詔曰今風俗陵遲豈宜鎭以退讓山太常𨿽在諒陰古人亦墨絰從戎其以濤爲吏部尙書】

山濤爲吏部尙書詔【泰始八年】

議郎山濤志性簡靜淩虛篤素立身行已足以勵俗其以濤爲吏部尙書【晉起居注】

山濤爲少傅詔【咸寧初轉太子少傅加散騎常侍除尙書僕射加侍中領吏部】

濤秉徳衝素心思潛通淸虛履道有古人之風𨿽使輔導東宮宜兼督朝事【王隱晉書】

答白裒論山濤詔【濤除尙書僕射以老疾辭久不攝職爲左丞白裒所奏】

濤以病自聞但不聽之耳使濤坐執銓衡則可何必上下邪不得有所聞

遣諭山濤視事詔【濤志欲退因發從弟婦防輒還外舍又詔乃起視事】

山僕射近日暫出遂以微苦求還豈吾側席之意其遣丞掾奉詔諭防若體力故未平康者便以輿車輿還寺舎

戒山濤手詔【濤再居選職或以濤輕重任意帝手詔戒之濤行之自若一年之後眾情乃寢】

夫用人惟才不遺疎逺卑賤天下便化矣【並晉書】

山濤爲右僕射詔【太康初遷右僕射加光祿大夫以老疾辭帝手詔不許後拜司徒】

山濤自典官人之任志在澄淸風俗朕將倚之以宏訓範庶人倫有日新之美其以爲右僕射【晉起居注】

報山濤辭疾手詔

君以道徳爲世模表況自先帝識君逺意吾將倚君以穆風俗何乃欲舎逺朝政獨髙其志邪吾之至懷故不足以諭乎何來言至懇切也且當以時自力深副至望君不降志朕不安席【晉書】

山濤爲司徒詔

濤道髙徳茂器宇淵濟宜贊三事以敷五教【王隱晉書】

報山濤拜司徒固讓詔

君年耆徳茂朝之碩老是以授君臺輔之位而逺崇克讓至於反覆良用於邑君當終始朝政翼輔朕躬【晉書】鄭袤爲司空詔【袤字林叔滎陽開封人泰始中詔固辭見許】

光祿大夫宻陵侯袤履行純正守道衝粹退有淸和之風進有素絲之節宜登三階之曜補衮職之闕明弼朕躬以匡不逮今以袤爲司空【晉書晉起居注合登一作齊曜作擢】

侍中盧欽追贈詔【咸寧四年欽見後】

欽履道淸正執徳貞素文武之稱著於方夏入躋機衡惟允庶事肆勤內外有匪躬之節不幸薨歿朕甚悼之其贈衛將軍開府儀同三司【晉書】

盧浮爲博士詔【太熈元年浮字子云欽子起家太子舎人病廢以爲博士祭酒不就】

盧浮修行明經以爲國子博士【晉起居注】

賜李二家錢谷詔【爲司徒太康五年薨帝思淸節詔賜並及灌家

見後】

故司徒李太常彭灌並履忠淸儉身沒家無餘積賜家錢二百萬谷千斛灌家半之

王基三家賜谷詔

故司空王基衛將軍盧欽領典軍將軍楊囂並素淸貧身歿之後居無私積頃者饑饉聞其家大匱其各賜谷三百斛【並晉書】

賜王基家奴婢詔

故司空王基旣著徳立勲又治身淸素不營產業久在重任家無私積可謂身沒行顯足用勵俗者也其以奴婢二人賜其家【魏志】

王衝爲治書侍禦史詔

故司空王基夙爲先帝授任基子尙書郎衝𨿽在淸途猶未免楚撻其以衝爲治書侍禦史【晉太康起居注】

華表爲太常卿詔【表字偉容平原髙唐人歆之子泰始中歷太常卿】

華表淸賢履道內貞外順歷位忠恪言行不玷其以爲太常卿【榮緒晉書】

華表致政詔

表淸貞履素有老成之美久幹王事靜恭匪懈而以疾固辭章表懇至今聽如所上以爲太中大夫賜錢二十萬牀帳褥席祿賜與卿同門施行馬【晉書】

華嶠爲散騎常侍詔【嶠表謝非臣典筆申辭所能陳表】

散騎以從容侍從承答顧問掌贊詔命平處文籍故前世多參用文學之士議郎華嶠有論議著述之才其以嶠爲散騎常侍兼與中書共參著作事

詔尙書【嶠由是得徧觀祕籍爲漢後書九十七卷】

亭侯嶠體素宏簡文學該通經覽古今博聞多識著書實錄有良史之志故轉爲祕書監其加散騎常侍班同中書寺爲內臺使中書散騎及著作治禮音律天文數術南省文章門下撰集皆典統之【並華嶠集亭侯禦覽作尙書】責石鑑詔【鑑先都督隴右僞論功免官後爲豫州刺史討吳賊虛張首級下詔鑑見後】

昔雲中守魏尙以斬首不實受刑武牙將軍田順以詐增虜獲自殺誣罔敗法古今所疾鑑備大臣吾所取信往者西事公欺朝廷以敗爲得竟不推究中間黜免未久尋復授用冀能補過而乃與下同詐所謂大臣義得爾乎有司奏是也顧未忍耳今遣歸田裏終身不得復用勿削爵土也【晉書】

劉毅爲國子祭酒詔【毅見後】

劉毅博學多聞其以毅爲散騎常侍國子祭酒【臧榮緒晉書】賜郭奕諡簡詔【奕字大業太原陽曲人歷尙書太康八年卒詳王濟下】

諡所以旌徳表行按謚法一徳不懈爲簡奕忠毅淸直立徳不渝

城門校尉侯史光爲禦史中丞詔【泰始光字孝明東萊掖人歷少府】

光忠亮篤素有居正執義之心歷職內外恪勤咸公其以光爲禦史中丞𨿽屈其列校之位亦所以伸其司直之才

賜少府侯史光葬錢詔

光厲志守約有淸忠之節家極貧儉其賜錢五十萬【並晉書】

劉頌守廷尉詔【咸寧中頌見後】

黃門郎劉頌直平居正兼明法理可議郎守廷尉【北堂書鈔】

庾純爲河南尹詔【泰始六年純見後】

河南京畿大都爲四方之表則中書令庾純淸粹忠正才經治亂其以純爲河南尹【晉中興書才經治亂王隱晉書作才紹治化】

庾純爲國子祭酒詔【咸寧三年】

議郎庾純篤志好古惇說詩書有儒行宜訓導國子【臧榮緒晉書】

劉智爲國子祭酒詔【咸寧四年】

南陽王師劉智學行優著其以智爲國子祭酒【臧榮緒晉書】給羅憲鼓吹詔【憲字令則襄陽人仕蜀領軍泰始初領武陵太守入朝下詔】

憲忠烈果毅有才防器幹可給鼓吹

馬隆宣威將軍詔【隆字孝興東平平陸人爲武威太守大破虜眾下詔】

隆以偏師寡眾奮不顧難冒險能濟其假節宣威將軍加赤幢曲蓋鼓吹【並晉書】

胡奮免入直詔【奮字元威安定臨涇人女爲武帝貴人】

射聲校尉胡奮外掌方任內參九列不宜同之常例勿使入直【王隱晉書】

胡奮爲冠軍將軍詔【泰始七年】

議郎胡奮開爽忠亮有文武才幹歷位外內涉練戎事威略之聲著於【闕】其以奮爲冠軍將軍

羊琇爲中防軍詔【泰始七年琇字稚舒景獻皇后從父弟】

中防軍職典武選宜得堪幹其事者左衛將軍羊琇有明贍才見乃心在公其以琇爲中防軍【並晉起居注】

免羊琇官詔【泰始中中防軍羊琇乘羊車爲司校尉劉毅所奏帝詔】

羊車𨿽無制猶非素者所服免官【宋書】

羊琇贈開府詔

琇與朕有先後之親少小之恩歷位外內忠允茂著不幸早薨朕甚悼之其追贈輔國大將軍開府儀同三司【晉書】

王恂爲散騎常侍詔【泰始元年恂字良夫文明皇后弟】

給事黃門侍郎王恂篤志好學不殞先業久歷朝班職用有效宜拾遺左右其以恂爲散騎常侍

王恂爲河南尹詔【咸寧三年】

河南百郡之首其風教宜爲遐邇所模以導齊之侍中奉車都尉王恂忠亮篤誠才兼內外明於治化其以恂爲河南尹

韓伯爲領軍詔【泰始四年東晉又自有韓伯】

尙書韓伯陳疾解職領軍閒無上直之勞可得從容養病更以伯爲領軍將軍【並晉起居注】

程咸爲散騎常侍詔【泰始十年咸見後】

黃門郎程咸博學洽通文藻淸敏歷職左右劬勞內侍乃心在公夙夜不懈其以咸爲散騎常侍左通直郎【臧榮緒晉書】

旌竇允詔【允字雅始平人爲浩亹長遷謁者泰始中詔】

當官者能絜身修已然後在公之節乃全身善有章𨿽賤必賞此興化立教之務也謁者竇允前爲浩亹長以修勤淸白見稱河右是輩當擢用使立行者有所勸主者詳復參訪有以旌表之

賜王宏谷詔【宏字正宗髙平人泰始初爲汲郡太守有殊績石鑑上其事下詔】

朕惟人食之急而懼天時水旱之運夙夜警戒念在於農𨿽詔書屢下勑厲慇勤猶恐百姓廢惰以損生植之功而刺史二千石百里長吏未能盡勤至使地有遺利而人有餘力每思聞監司糾舉能不將行其賞罰以明沮勸今司校尉石鑑上汲郡太守王宏勤卹百姓導化有方督勸開荒五千餘頃而熟田常課頃畝不減比年普饑人食不足而宏郡界獨無匱乏可謂能以勸教時同功異者矣其賜宏谷千斛布告天下咸使聞知陳邵爲給事中詔【邵字節良東海襄賁人累遷燕王帥泰始中詔】

燕王師陳邵淸貞潔靜行著邦族篤志好古博通六籍耽恱典誥老而不倦宜在左右以惇儒教可爲給事中【並晉書晉起居注以惇儒教作以篤儒訓】

張建爲給事中詔【太康七年】

郎中張建忠篤履素爲江表士大夫所稱宜在中朝其以建爲給事中

朱整爲吏部尙書詔【太康四年八月詔一作制】

選曹銓管人才宜得忠恪寡欲抑華崇本者尙書朱整周愼亷敬以道素自居是其人也其以整爲吏部尙書【銓管一作銓簡忠恪作恪謹亷敬作敬譲】

王琛爲太子庶子詔【太康十年】

尙書郎王琛每所陳論意在忠讜其以爲太子庶子

論趙享詔【太康】

議郎趙享質稟純粹思議通濟學之有舊方欲敍授而得此薦意常念之【並晉起居注】

陽平太守梁桺賜粟詔【太康十年】

陽平太守梁栁治績尢異賜粟千斛秋中二千石【王隱晉書】徴皇甫謐爲太子中庶子詔【咸寧元年謐見後】

男子皇甫謐沈靜履素守學好古與流俗異趣其以謐爲太子中庶子【晉書】

徴朱衝詔【咸寧四年衝字巨容南安人累徴不應】

處士朱衝履行髙絜經學修明其徴爲博士【虞般佑髙士傳】

乂詔

東宮官屬亦宜得履蹈至行惇悅典籍者其以衝爲太子右庶子【晉書】

曹志爲樂平太守詔【武帝受禪志降爲鄄城縣公下詔志見後】

昔在前世𨿽歷運疊興至於先代苗裔傳祚不朁或列藩九服式序王官選眾命賢惟徳是與蓋至公之道也魏氏諸王公養徳藏器壅滯曠久前𨿽有詔當須簡授而自頃眾職少缺未得式敍前濟北王曹志履徳淸純才髙行絜好古博物爲魏宗英朕甚嘉之其以志爲樂平太守

曹志爲國子博士詔【咸寧初】

鄄城公曹志篤行履素達學通識宜在儒林以宏冑子之教其以志爲散騎常侍國子博士【並晉書】

賜曹琨詔【翕襲魏東平王入晉封廩邱公泰始二年遣世子琨奉表來朝詔曰】

翕乘徳履道魏宗之良今琨逺至其假世子印綬加騎都尉賜服一具錢十萬隨才敍用【魏志注】

封夏侯惇後詔【泰始二年髙安鄕侯夏侯佐卒惇之孫也】

夏侯惇魏之元功勲書竹帛昔庭堅不祀猶或悼之況朕受終於魏而可忘其功臣哉其擇惇近屬紹封之【晉陽秋】

賜劉廙葬錢詔

故侍中劉廙以淸識明鑑有聲前代昔宣皇帝接以師友之恩廙墓爲盜賊所發甚用惻然其子阜素甚淸貧今當殯葬其給轜車銘旌賜錢給作藏人功至時遣使者祭之

賜傅嘏夫人鮑氏錢詔

故太常傅嘏者以命徳賢才爲先帝所接登龍之際有翼贊盡忠之勲早代殞沒不終功業每念其遺績常存於心今嘏夫人鮑當賜錢十萬給作藏人功嘏墓開祭以少牢【並太平禦覽】

防王淩鄧艾後詔【泰始元年】

昔太尉王淩謀廢齊王而王竟不足以守位徵西將軍鄧艾矜功失節實應大辟然被書之日罷遣人眾束手受罪比於求生遂爲惡者誠復不同今大赦得還若無子孫者聽使立後令祭祀不絕

以鄧朗爲郎中詔

艾有功勲受罪不逃刑而子孫爲萌朕常湣之其以嫡孫朗爲郎中【並魏志】

王經孫爲郎中詺【經字彥偉淸河人甘露中歷尙書坐髙貴鄕公事爲文帝所誅泰始元年詔賜】

故尙書王經𨿽身陷法辟然守志可嘉門戶堙沒意常湣之其賜經孫郎中【漢魏春秋】

文立爲散騎常侍詔【泰始初立見後】

太子中庶子文立忠貞淸實有思理器幹前在濟陰政事修明後事東宮盡輔導之節昔光武平隴蜀皆收其賢才以敍之蓋所以拔幽滯而濟殊方也其以立爲散騎常侍【晉書】

譙周爲散騎常侍詔

騎都尉譙周閒居中道不仕危國蜀亡之際勸劉禪歸命有忠君濟民之謀又耽習典藝博物洽聞朕甚嘉之以爲散騎常侍【幹寶晉紀】

追賜譙周詔

騎都尉譙周篤志好古服膺儒義擢授近侍命位未加不幸殞防朕甚悼之賜朝服一具衣一襲錢十五萬防葬所給比從散騎常侍之制也【北堂書鈔】

陳壽爲侍禦史詔【壽爲平原侯相入爲著作杜預表爲散騎常侍詔答壽見後】

昨適用蜀人壽良具員耳可以爲侍禦史【華陽國誌】

諸葛京署吏詔

諸葛亮在蜀盡其心力其子瞻臨難而死義天下之善一也其孫京隨才署吏【泰始起居注】

卻正爲巴西太守詔【泰始八年】

正昔在成都顚沛守義不違忠節及見受用盡心幹事有治理之績其以正爲巴西太守【蜀志】

追防傅僉詔

蜀將軍傅僉前在關城身拒官軍致死不顧僉父彤復爲劉備戰亡天下之善一也豈由彼此以爲異僉昔著募後沒入奚官免爲庶人【王隱蜀記】

孫晧封歸命侯詔【太康元年】

孫晧窮迫歸降前詔待之以不死今晧垂至意猶湣之其賜號爲歸命侯進給衣服車乘田三十頃歲給谷五千斛錢五十萬絹五百匹緜五百斤晧太子瑾拜中郎諸子爲王者拜郎中【吳志】

石偉爲議郎詔【偉字公操南郡人仕吳光祿勲辭老吳平太康二年下詔偉佯狂不受】

吳故光祿大夫石偉秉志淸白皓首不渝𨿽處危亂亷節可紀年已過邁不堪逺涉其以偉爲議郎加二千石秩以終厥世【楚國先賢傳】

陸喜等授用詔【太康中以喜爲散騎常侍喜見後】

僞尙書陸喜等十五人南士歸稱並以貞絜不容晧朝或忠而獲罪或退身修志放在艸野主者可皆隨本位就下拜除勅所在以禮發遣須到隨才授用【晉書】袁奧從九卿詔【奧字公榮祭酒渙之子爲光祿勲見袁氏世紀】

太中大夫新蔡男袁奧行誼優異可從九卿崇重之例【晉錄】

孔鼂犯諱詔【博士孔鼂上書犯帝諱後自上又觸諱而引詩書不諱臨文不諱有司奏以慢論詔曰】

鼂自理頃所稱引𨿽不與今相值然情有所由其特原之然則自今以後三帝諱情亦瞿然長吏以上足閒禮法可如舊科其餘散官以下但用謬語者不可具貴又古者內諱不出宮但勿聽以爲名字至於吾名但在見避過禮其或過謬皆勿卻問以煩簡書也【杜氏通典】

復扶余國詔【武帝時扶余頻來朝貢太康六年爲慕容廆所破其王依慮自殺子弟走保沃沮帝爲下詔依羅復爲王以兵送還國】

夫余王世守忠孝爲惡虜所滅其湣念之若其遺類足以復國者當爲之方計使得存立【晉書】

西晉文紀卷二

欽定四庫全書

西晉文紀卷三

明梅鼎祚編

西晉【三】

惠帝【諱字正度武帝第二子泰始三年立爲皇太子嗣位十七年中毒薨】

攺元永平詔【武帝太熙元年四月崩皇太子卽位攺元永熈明年正月攺元永平】

朕夙遭不造淹卹在疚賴祖宗遺靈宰輔忠賢得以身托於羣後之上昧於大道不明於訓戰戰兢兢夕惕若厲乃者哀迷之際三事股肱惟社稷之重率遵翼室之典猶欲長奉先皇之制是以有永熈之號然日月逾邁已涉新年開元易紀禮之舊章其攺永熈二年爲永平元年【晉書】

祕書監詔【永平元年】

祕書監綜理經籍考校古今課試署吏領有四百人直專其事【王隱晉書】

攺著作詔【元康二年於是攺祕書省】

著作舊屬中書而祕書旣別典文籍今攺中書著作郎爲祕書著作郎【北堂書鈔】

皇后蠶服詔【元康六年】

魏以來皇后蠶服皆以文繡非古義也今宜純服靑以爲永制【晉書】

公孫淑妃進貴人詔

峻陽園淑妃公孫明識貞粹今進位爲貴人【晉起居注】輔太子詔【惠帝卽位立遹爲皇太子盛選徳望以爲師傅元康元年出就東宮又詔】

遹尙幼防今出上東宮𨿽當賴師傅羣賢之訓其遊處左右宜得正人使共周旋能相長益者太保衛瓘息庭司空隴西王泰息略太子太傅楊濟息毖太子太師裴楷息憲太子少傅張華息禕尙書令華廙息恆並以道義之門有不肅之訓其令此六人更共往來與太子習數備賓友也【王隱晉書𨿽晉書作惟長益者止】

隴西王世子越楊邈奉朝請詔【元康二年越以隴西王世子爲騎都尉與駙馬都尉楊邈及瑯邪王伷子繇俱侍講東宮越攺封東海】

隴西王世子越駙馬都尉楊邈並可奉朝請侍從左右與太子遊處【晉起居注】

立湣懷子臧爲皇太孫詔【臧字敬文太子第二子初與父同幽金墉永康元年立後爲趙王倫所廢見害】

咎徴數發姦回作變遹旣逼廢非命而沒今立臧爲皇太孫【晉書】

汝南王亮爲太宰詔【永平元年三月】

大司馬汝南王亮體道衝粹通識政理宣翼之績顯於本朝二南之風流於方夏將憑逺猷以康王化其以亮爲太宰錄尙書事入朝不趨劍履上殿增掾屬十人給千兵百騎與太保衛瓘對掌朝政

矯授楚王瑋詔【永平元年六月汝南王亮太保衛瓘以瑋性貪戾使與諸王之國瑋甚忿長史公孫宏舎人岐盛爲亮瓘所惡矯稱瑋命誣亮瓘於賈後後使惠帝爲詔收亮瓘並以瑋矯制並殺之復爲瑋發哀賈後惡亮瓘又忌瑋故以計相次誅】

太宰太保欲爲伊霍之事王宜宣詔令淮南長沙成都王屯宮諸門廢二公

發楚王哀詔

周公決二叔之誅漢武斷昭平之獄所不得已者廷尉奏瑋已伏法情用悲痛吾當發哀

徙東萊王蕤詔【蕤齊王攸子冏之弟積怨冏宻表冏專權與左衛將軍王輿謀廢冏事覺免爲庶人】

大司馬以經識明斷髙謀逺略猥率同盟安復社稷自書契所載周召之美未足比勲故授公上宰東萊王蕤潛懷忌妬苞藏禍心與王輿宻謀圖欲譖害收輿之日蕤與靑衣共載微服奔走經宿乃還姦凶赫然妖惑外內又前表冏所言深重𨿽管蔡失道牙慶亂宗不復過也春秋之典大義滅親其徙蕤上庸

立成都王頴爲皇太弟詔【永安元年二月初太子遹廢死立淸河王覃爲太子成都王穎復廢覃自立爲皇太弟】

朕以不徳纂承鴻緒於玆有五載禍亂滔天姦逆仍起至乃幽廢重宮宗廟圯絕成都王頴溫仁惠和克平暴亂其以頴爲皇太弟都督中外諸軍事丞相如故豫章王熾爲皇太弟詔【永安元年十二月河間王顒將張方逼帝遷長安顒廢頴表立熾爲太弟是爲懷帝】

天禍晉邦冢嗣莫繼成都王頴自在儲貳政績虧損四海失望不可承重其以王還第豫章王熾先帝愛子令問日新四海注意今以爲皇太弟以隆我晉邦以司空越爲太傅與太宰顒夾輔朕躬司徒王戎參錄朝政光祿大夫王衍爲尙書左僕射安南將軍虓安北將軍濬平北將軍騰各守本鎭髙宻王簡爲鎭南將軍領司校尉權鎭洛陽東中郎將模爲寧北將軍都督冀州鎭於鄴鎭南大將軍劉宏領荊州以鎭南土周馥繆各還本部百官皆復職齊王冏前應還第長沙王乂輕陷重刑封其子紹爲樂平縣王以奉其嗣自頃戎車屢徵勞費人力供禦之物皆減三分之二戶調田租三分減一蠲除苛政愛人務本淸通之後當還東京【晉書北堂書鈔詔雲天禍晉祚冢嗣莫繼鸞軫弗禦禁軍莫衛】

瑯邪王睿通直詔

散騎常侍瑯邪王睿日新匪懈宜在機近其令睿通直也

董猛封武安侯詔【永平元年】

中侍董猛固讓封邑其封武安侯【晉惠帝起居注】

張華爲中書監詔【永平元年】

華前任中書有思謀之勤機宻之要宜得其才以華爲中書監加侍中【王隠晉書】

張華儀同三司詔【元康元年】

中書監光祿大夫張華歷世腹心情所憑賴故疇其勲績使儀同三司而虛衝挹損難違髙尙其以爲光祿大夫儀同三司本職如故【晉起居注】

追復張華爵位詔【華爲趙王倫所害倫誅詔令羣官通議多稱其寃宜復爵位太安二年下詔】

夫愛惡相攻佞邪醜正自古而有故司空壯武公華竭其忠貞思翼朝政謀謨之勲每事賴之前以華弼濟之功宜同封建而華固讓至於八九深陳大制不可得爾終有顚敗危辱之慮辭義懇誠足勸逺近華之至心誓於神明華以伐吳之勲受爵於先帝後封旣非國體又不宜以小功逾前大賞華之見害俱以姦逆圖亂濫被枉賊其復華侍中中書監司空公廣武侯及所沒財物與印綬防遣使弔祭之

給周處母詔【永平七年】

處母年老加以逺人朕每湣念給其醫藥酒米賜以終年【並晉書】

王渾錄尙書事詔【元康元年】

司徒王渾秉徳中正器量宏逺歷位外內文武勲庸著在方防宜參弼機衡以亮天工其可錄尙書事【晉起居注秉徳中正書鈔作秉法從正器一作思】

王戎開府詔【元康元年戎字濬衝瑯邪臨沂人終司徒】

尙書僕射光祿大夫王戎淸虛履道謀猷衝逺敭歷外任宣力四方入掌機衡官才允敍將澄淸風俗顯一羣望宜崇其職乃可贊成王化其以光祿大夫開府儀同三司【王隱晉書晉起居注詔雲光祿大夫王戎光祿大夫裴楷開府辟召儀同三司】

王戎領吏部詔【元康元年】

夫興治成務要在官人銓管之爲任不可假授侍中中書令光祿大夫王戎經徳靜正鑑識明逺其以戎領吏部【晉起居注】

王戎爲尙書令詔【永寧元年惠帝反宮以戎爲尙書令太平禦覽作太熈元年】

夫總百揆之得失管王政之開塞者端右之職也是以自漢代以來每選此官必愼其人議郎王戎可爲尙書令【晉書】

楊超爲騎都尉詔【永寧初】

舅氏失道宗族隕墜渭陽之思孔懷感傷其以蓩亭侯楊超爲奉朝請騎都尉以慰蓼莪之思焉【並晉書】

封石苞孫詔【元康元年】

故樂陵公石苞國祚莫繼其特以苞孫行爲樂陵公

封王基孫詔

司空王基爵祚再絕其以故安陽令振次男恢紹爵【並晉起居注】

復位詔【永寧元年正月趙王倫篡位遷帝於金墉城是年四月倫誅復位】

朕以不徳篹承皇統逺不能光濟大業靖綏四方近不能閒明刑威式遏姦宄至使逆臣孫秀敢肆凶虐窺間王室遂奉趙王倫饕據天位鎭東大將軍齊王冏徵北大將軍成都王頴徵西大將軍河間王顒並以明徳茂親忠規允著首建大防匡救國難尙書漼共立大謀左衛將軍王輿與羣公卿士協同謀略親勒本營斬秀及其二子前趙王倫爲秀所誤與其子等已詣金墉迎朕幽宮旋軫閶闔豈在餘一人獨饗其慶宗廟社稷實有賴焉

討劉輿詔【永安二年十月輿字慶孫中山魏昌人張昌之亂劉喬爲豫州刺史東海王越以範陽王虓領豫州喬距之輿時爲潁川太守暱於虓喬表列輿罪惡河間王顒乃宣詔使劉宏等並力攻虓於許昌輿弟琨率眾救虓未至虓敗後爲東海王越長史】

得豫州刺史劉喬檄稱潁川太守劉輿迫脇驃騎將軍虓距逆詔令造構凶逆擅刼郡縣合聚兵眾擅用茍晞爲兗州斷截王命鎭南大將軍荊州刺史劉宏平南將軍彭城王繹等其各勒所統徑防許昌與喬並力今遣右將軍張方爲大都督統精卒十萬建武將軍呂朗廣武將軍騫防建威將軍刁默等爲軍前鋒共防許昌除輿兄弟

同前【前見惠帝紀此見劉輿傳總一詔也】

潁川太守劉輿迫脇範陽王虓距逆詔命多樹私黨擅刼郡縣合聚兵眾輿兄弟昔因趙王防親擅弄權勢凶狡無道久應誅夷以遇赦令得全首領小人不忌爲惡日滋輒用茍晞爲兗州斷截王命鎭南大將軍宏平南將軍彭城王繹徵東大將軍準各勒所領徑防許昌與喬並力今遣右將軍張方爲大都督督建威將軍呂朗陽平太守刁黙率步騎十萬同防許昌以除輿兄弟敢有舉兵距違王命誅及五族能殺輿兄弟送首者封三千戶縣侯賜絹五千匹

靑筒詔【張方之亂逼上出謁宗廟上以靑筒詔勅中書】

體中不佳不堪出也【晉八王故事】

追復湣懷太子遹冊文【賈後旣誅冊復太子迎太子防於許昌又爲哀冊謚湣懷】

皇帝使使持節兼司空衛尉伊防故皇太子之靈曰嗚呼維爾少負岐嶷之質荷先帝殊異之寵大唘土宇奄有淮陵朕奉遵遺防越建爾儲副以光顯我祖宗祗爾徳行以從保傅事親孝敬禮無違者而朕昧於凶構致爾於非命之禍俾申生孝已復見於今賴宰相賢明人神憤怨用唘朕心討厥有罪咸伏其辜何補於荼毒寃魂酷痛哉是用忉怛悼恨震動於五內今追復皇太子防禮反京畿祠以太牢防而有靈尙獲爾心【防禮王隱晉書有備至二字】

告湣懷太子哀防文

皇帝臨軒使洗馬劉務告於皇太子之殯曰咨爾遹幼稟英挺芬馨誕茂旣表髫齔髙明逸秀昔爾聖祖嘉爾淑美顯詔仍崇名振同軌是用建爾儲副永統皇基如何凶戾潛構禍害如玆哀感和气痛貫四時嗚呼哀哉爾之降廢寔我不明牝亂沈烖釁結禍成爾之逝矣誰百其形昔之申生含枉莫訟今爾之負抱寃於東悠悠有識孰不哀慟壺關幹主千秋悟已異世同規古今一理皇孫唘建降祚爾子𨿽悴前終庶榮後始窀穸旣營將寧爾神華髦電逝戎車雷霆芒芒羽蓋翼翼縉紳同悲等痛孰不酸辛庶光來葉永世不泯【並晉書】

齊王冏復封冊【永興初以冏有誅賈後復惠帝之勲輕陷重刑乃封子超爲縣王以繼冏祀光熈初追冊冏】

咨故大司馬齊王冏王昔以宗藩穆紹世緒於東國作翰許京允鎭靜我王室誕率義徒同盟觸澤克成元勲大濟潁東朕用應嘉茂績謂篤爾勞俾式先典以疇玆顯懿廓土殊分跨兼吳楚崇禮備物寵侔蕭霍庶憑翼戴之重永隆邦家之望而恭徳不建取侮二方有司過舉致王於戮古人有言曰用其法猶思其人況王功濟朕身勲存社稷追惟旣往有悼於厥心哉今復王本封命嗣子還紹厥緒禮秩典度一如舊制使使持節大鴻臚卽墓賜防祠以太牢防而有靈祗服朕命肆寧爾心嘉玆寵榮【並晉書】

何攀封西城公防【攀字惠興蜀郡郫人爲翊軍校尉誅楊駿防封】

於戲在昔先王光濟厥世罔不開國列土建徳表功也故逆臣楊駿謀危社稷構兵飛矢集於殿庭白刃交於宮闈攀受命奮討凶逆速殄忠烈果毅朕甚嘉焉今以魏興之西城爲攀封國錫玆社苴以白茅永爲晉藩輔往欽哉敬乃有土惠康黎元無或以隳爾顯烈【華陽國誌】贈汧督馬惇防書【惇輿氐賊齊萬年力戰存汧爲州司所誣死獄以梁王彤疏理追贈】

皇帝咨故督守闗中侯馬惇忠勇果毅率勵有功固守孤城危逼獲濟寵秩未加不幸防亡朕用悼焉今追贈牙門將軍印綬祠以少牢防而有靈嘉玆寵榮【見潘嶽馬汧督誄北堂書鈔載齊王九錫文梟防凶醜罪人斯得是用錫君鉄鉞各一】

懷帝【名熾字丰度武帝第二十五子封豫章郡王立爲皇太弟惠帝崩嗣位五年洛京陷爲劉聰執歸平陽封會稽公見弒】

劉寔以侯就第詔【懷帝卽位寔授太尉自陳年老固辭不許左丞劉坦上言宜臨寔所守詔曰】

昔虞任五臣致垂拱之化漢相蕭何興寧一之譽故能隆於當時垂裕於百代朕紹天明命臨禦萬邦所以崇顯政道者亦賴之於元臣庶尹畢力股肱以副至望而君年耆告老確然難違今聽君以侯就第位居三司之上秩祿準舊賜幾杖不朝及宅一區國之大政將就諮於君副朕意焉

詔茍晞【晞初爲北軍中行兗州刺史東海王越爲太傅輔政命晞破汲桑定鄴立諸戰功越以司馬潘淊等謀遷晞領州刺史已滔等又共誣陷晞晞乃移告諸州稱已功伐陳越罪狀時懷帝惡越專權詔晞】

朕以不徳戎車屢興上懼宗廟之累下湣兆庶之困當賴方嶽爲國藩翰公威振赫然梟斬藩桑走降喬朗魏植之徒復以誅除豈非髙識明斷朕用委成加王彌石勒爲社稷之憂故有詔委統六州而公謙分小節稽違大命非所謂與國同憂也今復遣詔便施檄六州協同大舉翦除國難稱朕意焉

又手詔【永嘉五年復詔晞討越越出牧豫州以討晞會越薨】

太傅信用姦佞阻兵專權內不遵奉皇憲外不協比方州遂令戎狄充斥所在犯防畱軍何倫抄掠宮寺劫剝公主殺害賢士悖亂天下不可忍聞𨿽惟親親宜明九伐詔至之日其宣告天下率齊大舉桓文之績一以委公其思盡諸宜善建宏略道澀故練寫副手筆示意【並晉書】

湣帝【名鄴字彥旗武帝孫吳王晏之子繼伯父封秦王懷帝被執爲皇太子入長安卽帝位四年劉曜陷長安出降封懷安侯見弒而西晉亾】

詔瑯琊王睿南陽王保【湣帝卽位以睿爲左丞相大都督陜東保爲右丞相大都督陜西詔二王又詔瑯琊睿卽元帝保字景度襲父封歷位相國湣帝陷自稱晉王】

夫陽九百六之菑𨿽在盛世猶或遘之朕以幼沖纂承洪緒庶憑祖宗之靈羣公義士之力蕩滅凶防拯拔幽宮瞻望未達肝心分裂昔周邵分陜姬氏以隆平王東遷晉鄭爲輔今左右丞相茂徳齊聖國之暱屬當恃二公掃除鯨鯢奉迎梓宮克復中興令幽並兩州勒卒三十萬直造平陽右丞相宜帥秦涼梁雍武旅三十萬徑詣長安左丞相帥所領精兵二十萬徑造洛陽分遣前鋒爲幽幷後駐赴同大限克成元勲

又詔瑯琊王睿

朕以衝昧纂承洪緒未能梟夷凶逆奉迎梓宮枕戈煩寃肝心抽裂前得魏浚表知公帥先三軍已據壽春傳檄諸侯協齊威勢想今漸進已達洛陽涼州刺史張軌乃心王室連旗萬里已到汧隴梁州刺史張光亦遣巴漢之卒屯在駱谷秦川驍勇其防如林間遣使適還具知平陽定問云幽幷隆盛余胡衰破然猶恃險當須大舉未知公今所到是以息兵秣馬未便進軍今爲已至何許當須來防便乘輿自出防除中原也公宜思宏謀猷勗濟逺略使山陵旋反四海有賴故遣殿中都督劉蜀蘇馬等具宣朕意公茂徳暱屬宣隆東夏恢融六合非公而誰但洛都陵廟不可空曠公宜鎭撫以綏山東右丞相當入輔弼追蹤周邵以隆中興也【督一作尉】

平東將軍宋哲宣詔【元帝建武元年二月哲至宣詔羣臣請上尊號不許進位晉王】

時遭迍否皇綱不振朕以寡徳奉承洪緒不能祈天永命紹隆中興至使外宼敢帥師旅逼迫京輦朕今幽塞窮城憂慮萬端恐一旦崩潰卿指詣丞相具宣朕意使攝萬機時據舊都修復陵廟以雪大恥【並晉書】

張軌進封西平公詔【惠帝時軌據有涼州因授涼州刺史防懷帝遷於平陽湣帝時爲秦王軌檄兵勤王及卽位詔軌進爵梁州牧西平郡公軌固讓不受】

朕以寡昧纂承大統未能梟除凶逆奉迎梓宮枕戈含寃肝心碎裂惟爾涼州刺史張軌乃心王室旌旗連絡萬里星赴進次隴便當協力濟難恢復神州故遣中常侍蘇馬拜爾爲鎭西大將軍開府儀同三司加侍中封西平郡公【十六國春秋前涼錄】

張寔授西平公防書【寔爲軌子嗣攝父位建興二年下詔】

維乃父武公著勲西夏頃胡賊狡猾侵逼近甸義兵鋭卒萬里相尋方貢逺珍府無虛歳方委專徵蕩淸九域昊天不弔凋余藩後朕用悼厥心維爾雋劭英毅宜世表西海今授持節都督涼州諸軍事西中郎將涼州刺史領防羌校尉西平公往欽哉其闡宏先緒俾屏王室【前涼錄甸作畿劭作勁今授下有使字】

臨降下張寔詔【湣帝將降劉曜下詔寔以天子塵衝讓不拜】

天步厄運禍降晉室京師傾陷先帝晏駕賊庭朕流漂宛許爰曁舊京羣臣以宗廟無主歸之於朕遂以衝之身托於王公之上自踐寶位四載於玆不能剪除巨冦以救危難元元兆庶仍遭塗炭皆朕不明所致羯賊劉載僭稱大號禍加先帝肆殺藩王深惟仇恥枕戈待旦劉曜自去年九月率其蟻眾乘虛深防劫質羌胡攻沒北地麯允總戎在外六軍敗績侵逼京師矢流宮闕胡松等𨿽赴國難殿而無效圍塹十重外救不至糧盡人窮遂爲降虜仰慙幹靈俯痛宗廟君世篤忠亮勲隆西夏四海具瞻朕所憑賴今進君大都督涼州牧侍中司空承制行事瑯琊王宗室親賢逺在江表今朝廷播越社稷倒懸朕以詔王時攝大位君其挾贊瑯琊共濟艱運若不防主宗廟有賴明便出降故夜見公卿屬以後事宻遣黃門郎史淑侍禦史王衝賫詔假授臨出寄命公其勉之

索綝領太尉詔【綝懷帝時爲馮翊太守長安陷糾義破賊協立湣帝歷遷尙書右僕射尋又詔】

朕昔遇厄運遭家不造播越宛楚爰失舊京幸宗廟寵靈百辟宣力得從藩衛托乎羣公之上社稷之不隕實公是賴宜贊百揆傅弼朕躬其授衛將軍領太尉位特進軍國之事悉以委之【並晉書】

寒食散論【世說注秦丞相寒食散論按湣帝封秦王爲丞相疑是附此】

寒食散之方𨿽出漢代而用之者寡靡有傳焉魏尙書何晏首獲神效由是大行於世服者相尋也

西晉文紀卷三

欽定四庫全書

西晉文紀卷四

明梅鼎祚編

西晉【四】

武帝左貴嬪【名芬齊國臨淄人祕書郎思之妹少好學善綴文名亞於思武帝納爲貴嬪以才徳見稱帝重芬辭藻方物異寶必詔爲賦頌有集四卷】

獻武元楊皇后誄表【晉書】

伏惟聖善宣慈仁洽六宮含光大徳潤四海妾聞之前志卑不誄尊少不誄長揚雄臣也而誄漢後班固子也而誄其父皆以述揚景行顯之竹帛豈所謂三代不同禮隨時而作者乎

元皇后誄

惟泰始十年秋七月景寅晉元皇后楊氏崩嗚呼哀哉昔有莘適殷姜姒歸周宣徳中闈徽音永流樊衛二姬匡齊翼楚馬鄧兩妃亦毘漢主峩峩元後光嬪晉室伉儷聖皇比蹤往古遭命不永背陽卽陰六宮號咷四海慟心嗟予鄙妾銜恩特深追慕三良甘心自沈何用存思不防徳音何用紀述托辭翰林乃作誄曰

赫赫元後出自有楊奕世朱輪燿彼華陽惟嶽降神顯玆禎祥篤生英媛休有烈光含靈握文異於庻姜和暢春日操厲秋霜疾彼攸遂惇此義方率由四教匪怠匪荒行周六親徽音顯揚顯揚伊何京室是臧乃娉乃納聿嬪聖皇正位閨閾惟徳是將鳴佩有節發言有章仰觀列圖俯覽篇籍顧問女史咨詢竹帛思媚皇姑防恭朝夕允釐中饋執事有恪於禮斯勞於敬斯勤𨿽曰齊聖邁徳日新日新伊何克廣仁終溫且惠帝妹是親經緯六宮防不彌綸羣妾惟仰譬彼北辰亦旣靑陽鳴鳩告時躬執桑曲率導媵姬修成蠶蔟分繭理絲女工是察祭服是治秪奉宗廟永言孝思於彼六行靡不蹈之皇英佐舜塗山翼禹惟衛惟樊二霸是輔明明我後異世同矩亦能有亂謀及天府內敷陰教外毘陽化綢繆庻政宻勿夙夜恩從風翔澤隨雨播中外禔福遐邇詠歌天祚貞吉克昌克繁則百斯慶育聖育賢教逾姙姒訓邁姜嫄堂堂太子惟國之元濟濟南陽爲屏爲藩本枝庵藹四海蔭焉防斯皇妣孰玆克臻曰幹蓋聰曰聖允誠積善之常五福所並宜享髙年匪隕匪傾如彭之齒如之齡云胡不造丁玆禍殃寢疾彌畱寤寐不康巫咸騁術和鵲奏方祈禱無應嘗藥無良形神旣離載昏載荒奄忽崩䢐湮精滅光哀哀太子南陽繁昌攀援不寐擗踴摧傷嗚呼哀哉闔宮號咷宇內震驚奔者塡衢赴者塞庭哀慟雷駭流淚雨零歔欷不已若喪所生惟帝與後契濶在昔比翼白屋雙飛紫閣悼後傷後早卽窀穸言斯旣及涕泗隕落追惟我後寔聰實哲通於性命逹於儉節送終之禮比素上世襚無珍寶唅無明月潛輝梓宮永背昭晰臣妾哀號同此斷絕庭宇遏宻幽室增陰空設帷帳虛置衣衾人亦有言神道難尋悠悠精爽豈浮豈沈丰奠日陳冀魂之臨孰云元後不聞其音乃議景行景行已溢乃考筮筮襲吉爰定宅兆克成室魂之往矣於以令日仲秋之辰啟明始出星陳夙駕靈輿結駟其輿伊何金根玉箱其駟伊何二駱雙黃習習容車朱服丹章隱隱轜軒弁絰繐裳華轂曜野素蓋被原方相仡仡旌旐翻翻挽童引歌白驥鳴轅觀者夾塗士女涕漣千乘萬騎迄彼峻山峻山峩峩曾阜重阿髙顯敞據洛背河左瞻皇姑右睇帝家推存揆亡明神所嘉諸姑姊妹娣姒媵禦追送塵軌號咷衢路王侯卿士云防星布羣官庻僚縞蓋無數咨嗟通夜東方云曙百祗奉迎我後安厝中外俱臨同哀並慕涕如連云淚如湛露扄閨旣闔窈窈冥冥有夜無晝曷用其明不封不樹山阪同形昔後之崩大火西流寒往暑過今亦孟秋自我銜防儵忽一周衣服將變痛心若抽逼彼禮制惟以增憂去此素衣結戀靈邱有始有終天地之經自非三光誰能不零存播令徳沒圖丹靑先哲之志以此爲榮溫溫元後實宣慈焉撫育羣生恩惠滋焉遺愛不已永見思焉懸名日月垂萬春焉嗚呼庻妾感四時焉言思言慕涕漣洏焉【惇一作執羣妾作孥妾只奉作只承庵靄作晻靄和鵲作扁鵲祈禱作祈福將離作旣離載昏作情气寶作瑤背河作依河並慕作共慕連云作漣雨已作防】

萬年公主誄【晉書左貴嬪傳武帝女萬年公主薨痛悼不已詔芬爲誄其文甚麗】

昔蒲衣早智周晉夙成咸以岐嶷名存典經猗歟公主在幼克哲方徳比齒有邈先烈何徳之盛而年或闕何華之繁而實不結雨墜風逝形影長滅京室河洛所經陰精發曜降玆淑靈篤生公主誕膺休禎秀生紫防日暉月明旣睇艷姿徽音孔昭眄蒨其媚婉曼其嬌寵玩軒陛如瓊如瑤𨿽則弱齒雙徳兼苞五福所集聞之先民積善鐘慶祜徳輔仁宜終淑美光暉日新云何降戾景命不振榮曜英蕤始芳何辜於天猥遇降霜焭焭稚魂飄飄遐翔於戲何辜痛玆不福生而何晚沒而何速酷矣皇靈謬哉司祿嗚呼哀哉日月載馳白露凝結自主薨䢐奄離時節吉凶乖邈存亡異制將遷幽都潛神永翳嗚呼公主魂豈是綏岌岌靈轜駿駟騑騑挽僮齊唱悲音激摧士女歔欷髙風增哀一日不見采蕭作歌況我公主形滅體訛精靈遷逝幽此中阿言思言念涕淚滂沲嗚呼哀哉

虞舜二妃贊

玅矣二妃體靈應符奉嬪於嬀光此有虞沅湘示教靈徳永敷惟斯善美諒無泯乎

周宣王姜後贊

昭昭宣王克復前制亹亹姜後乃激乃厲執心至公以恢明世

荊武王夫人鄧曼贊

天道惡盈極數則防邈哉鄧曼心暎禍防覩兆嘆亡考徳知衰賢哉卓殊邈哉難追

魯敬姜贊

邈矣敬姜含徳之英於行則髙於理斯明垂訓於宗厲發奇聲宣尼三嘆萬代遺馨

齊義繼母贊

聖教化禮貴信誠至哉繼母行合典經不遺宿諾義割斯情表徳來裔垂則後生

齊杞梁妻贊

遭命不攺逢時險屯夫卒莒場郊弔不賓哀崩髙城訴情穹旻遂赴淄川托軀淸津【軀一作身】

楚狂接輿妻贊

接輿髙潔懷道行謡妻亦冰淸同味昭遺俗榮津志遠神遼

孟軻母贊

鄒母善導三徙成教鄰止庠序俎豆是效斷織激子廣以墳奧聰達知禮敷述聖道

班婕妤贊

恂恂班女恭讓謙虛辭輦進賢辧祝理誣形圖丹靑名侔樊虞

巢父惠施贊

泱泱長流沔沔淸波思文巢惠再詠再歌垂綸一壑萬象匪多神乎暢矣緬同基阿

徳剛贊

溫溫徳剛實秉道純履此聖義體此惇仁篤物博好靡疎靡親九族懷附邦邑望塵貴實賤華尙素安貧𨿽在崇髙必若平民匪道之榮譬之生民褎飾之譽謂之謗身惟義是存惟道是尊

徳柔贊【藝文類聚一作頌】

邈邈徳柔越天之剛神以知來智以藏往【疑遺四字】含純溥生允矣君子展也大成執徳純粹嶽峻川渟履行髙厲蕩乎其平惇興聖道率正不傾令聞不已載路厥聲

納楊后贊

淸和協極二儀降靈啟玆楊族仁哲誕生徽音內發有馥其馨符表運作合聖明文定厥祥考卜惟貞良辰納幣三光朗淸元公執贄嘉禮告成卿士庻僚爛其充庭赫赫華宗奕世載榮謙光其尊在滿戒盈受玆介福垂祚億齡【並藝文類聚】

武悼楊皇后頌【晉書武帝咸寧二年納悼後芬於坐受詔作頌元後從妹農華陰人】

峩峩華嶽峻極泰淸巨靈導流河瀆是經惟瀆之神惟嶽之靈鐘於楊族載育盛明穆穆我後應期挺生含聰履喆岐嶷夙成如蘭之茂如玉之瑩越在幼沖休有令名飛聲八極翕習紫庭超任邈姒比徳皇英京室是嘉備禮致娉令月吉辰百僚奉迎周生歸韓詩人是詠我後戾止車服輝暎登位太防明徳日盛羣黎欣戴亟夏同慶翼翼聖皇叡喆孔純湣玆狂戾闡惠播仁蠲釁滌穢與時惟新沛然洪赦恩詔遐震後之踐祚囹圄虛陳萬國齊歡六合同欣坤神抃儛天人載悅興瑞降祥表精日月和气煙熅三光朗烈旣獲嘉時尋播甘雪云晻靄靈液霏霏旣儲旣積待陽而晞曣晛沾濡柔潤中畿長享丰年福祿永綏【穆穆我後一作我後穆穆履喆作體喆狂戾作尫羸】

鬰金頌

伊此奇艸名曰鬰金越自殊域厥珍來尋芬香酷烈悅目怡心明徳惟馨淑人是欽窈窕妃媛服之褵衿永垂名實曠世弗沈【藝文類聚】

惠帝賈皇后【字南風太宰充女滛虐不道爲趙王倫所誅廢爲庻人】

太子遹葬禮表【賈後旣廢太子矯詔殺之將以庻人禮葬僞爲表聞詔葬以廣陵王禮】

遹不幸喪亡傷其迷悖又早短折悲痛之懷不能自已妾私心冀其刻肌刻骨更思孝道規爲稽顙正其名號此志不遂重以酸恨遹𨿽罪在莫大猶王者子孫便以匹庻送終情實憐湣特乞天恩賜以王禮妾誠闇淺不識禮義不勝至情冒昧陳聞

湣懷太子遹【字熈祖惠帝長子母謝夫人玖進淑媛及太子遇酷玖亦被害】遺妃王惠風書【賈後將廢太子詐稱上不和呼太子入朝旣至賜以酒棗逼醉使黃門侍郎潘嶽作書艸若禱神之文有如太子素意以紙筆使太子書之太子醉迷不覺其字半不成補成之後呈惠帝帝幸式幹殿以太子書靑紙詔曰遹書如此今賜死徧示諸公王惟張華裴頠申救太子後懼事變乃表免爲庻人送金墉城妃父衍表請離婚太子至許遺妃書明年復以太子爲逆幽於許昌宮之別坊使黃門孫慮殺之妃後爲劉曜執賜其將不屈死】

鄙𨿽煩愚心念爲善欲盡忠孝之節無有惡逆之心𨿽非中宮所生奉事有如親母自爲太子以來勑見禁檢不得見母自宜城君亡不見存卹恆在空室中坐去年十二月道文疾病困篤父子之情實相憐湣於時表國家乞加徽號不見聽許疾病旣篤爲之求請恩福無有惡心自道文病中宮三遣左右來視雲天教呼汝到二十八日暮有短函來題言東宮發疏云言天教欲見汝卽便作表求入二十九日早入見國家須臾遣至中宮中宮左右陳舞見語中宮旦來吐不快使住空室中坐須臾中宮遣陳舞見語聞汝表陛下爲道文乞王不得王是成國耳中宮遙呼陳舞昨天教與太子酒棗便持三升酒大盤棗來見與使飲酒噉棗盡鄙素不飲酒卽便遣舞啟說不堪三升之意中宮遙呼曰汝常陛下前持酒可喜何以不飲天與汝酒當使道文差也便答中宮陛下防同一日見賜故不敢辭通日不飲三升酒也且實未食恐不堪又未見殿下飲此或至顚倒陳舞復傳語曰不孝那天與汝酒飲不肯飲中有惡物邪遂可飲二升餘有一升求持還東宮飲盡逼廹不得已更飲一升飲已體中荒迷不復自覺須臾有一小婢持封箱來云詔使冩此文書鄙便驚起視之有一白紙一靑紙催促云陛下停待又小婢承福持筆硏墨黃紙來使寫急疾不容復視實不覺紙上語輕重父母至親實不相疑事理如此實爲見誣想眾人見明也【賈後母郭槐充之妻封宜城君彪字道文太子長子】

潘嶽詐湣懷太子書

陛下宜自了不自了吾當入了之中宮又宜速自了不了吾當手了之並謝妃共要尅期而兩發勿疑猶豫致後患茹毛飲血於三辰之下皇天許當掃除患害立道文爲王蔣爲內主願成當三牲祠北君大赦天下要疏如律令【並晉書】

安平獻王孚【字叔逹宣帝次弟仕魏歷太宰】

請造沁水石門表【水經注晉安平王孚爲魏野王典農中郎將所造詔書聽許】

臣孚言臣被明詔興河內水利臣旣到檢行沁水源出銅鞮山屈曲周廻水道九百自太行以西王屋以東層巖髙峻天時霖雨眾谷走水小口漂迸木門朽敗稻田泛濫嵗功不成臣輒按行去堰五里以外方石可得數萬餘枚臣以爲方石爲門若天亢旱增堰進水若天霖雨陂澤充溢則閉石斷水空渠衍澇足以成河雲雨由人經國之謀暫勞永逸聖王所許願陛下特出臣表勅大司農府給人工勿使稽延以贊時要臣孚言

魏明帝悼後書銘旌議【或欲去姓而書魏或欲兩書孚議從之】

經典正式皆不應書凡帝王皆因本國之名以爲天下之號而與往代相別耳非爲擇美名以自光也天稱皇天則帝稱皇帝地稱后土則後稱皇后此乃所以同天地之大號流無二之尊名不待稱國號以自表不俟稱氏族以自彰是以春秋隱公三年經曰三月庚戌天王崩尊而稱天不曰周王者所以殊乎列國之君也八月庚辰宋公和卒書國稱名所以異乎天王也襄公十五年經曰劉夏逆王后於齊不云逆周王后姜氏者所以異乎列國之夫人也至乎列國則曰夫人姜氏至自齊又曰紀伯姬卒書國稱姓此所以異乎天王后也由此考之尊稱皇帝赫赫無二何待於魏乎尊稱皇后彰以諡號何待於姓乎議者欲書魏者此以爲天皇之尊同於往古列國之君也或欲書姓者此以爲天皇之後同於往古之夫人也經典之大義異乎聖人之明制非所以垂訓將來爲萬世不易之式者也

上武帝除喪復常奏【文帝崩武帝旣葬除喪深衣素冠降席撤膳太宰司馬孚太傅鄭衝太保王祥太尉何曾司徒領中領軍司馬望司空荀顗車騎將軍賈充尙書令裴秀尙書僕射武陔都防大將軍郭建侍中郭綏中書監茍朂中軍將軍羊祜等奏】

臣聞禮典軌度丰殺隨時虞夏商周咸不相襲蓋有由也大晉紹承漢魏有革有因期於足以興化致治而已故未得皆返太素同防上古也陛下旣以俯遵漢魏降喪之典以濟時務而躬蹈大孝情過乎哀素冠深衣降席撤膳𨿽武丁行之於殷世曾閔履之於布衣未足以諭方今荊蠻未夷庻政未乂萬機事殷動勞神慮豈遑全遂聖防以從至情加嵗時變易期運忽過山陵彌逺攀慕永絕臣等以爲陛下宜回慮割情以康時濟治輒勅禦府易服內省攺坐太官復膳諸所施行皆如舊制【濟治晉書作濟俗】

武帝詔答

毎感念幽冥而不得終苴絰於艸土以存此痛況當食稻衣錦誠佹然激切其心非所以相解也吾本諸生家傳禮來久何心一旦便易此情於所天相從已多可試省孔子答宰我之言無事紛紜也言及悲剝柰何柰何【悲剝晉書作悲殺】

重奏

伏讀聖詔感以悲懷輒思仲尼所以抑宰我之問聖思所以不能以已巳甚深甚篤然今以干戈未戢武事未偃萬機至重天下至眾陛下以萬乘之尊履布衣之禮服麤席槁水飲蔬食殷憂內盈毀悴外表然而躬勤萬機坐而待旦降心接下仄不遑食所以勞力者如斯之甚是以臣等悚息不寧誠懼神气用損以疚大事輙勅有司攺坐復常率由舊典惟陛下察納愚欵以慰皇太后之心【今以晉書作今者】

又詔答【帝遂以此禮終三年後居太后喪亦如之】

重覽奏議益以悲剝不能自勝柰何柰何三年之喪自古達禮誠聖人稱心立哀明恕而行也神靈日逺無所告訴𨿽薄於情食防服美朕更所不堪也不宜反覆重傷其心言用斷絕柰何柰何【宋書心晉作情告訴作訊告】

遺令【晉書】

有魏貞士河內溫縣司馬孚字叔達不伊不周不夷不惠立身行道終始如一當以素棺單槨斂以時服

瑯邪王伷【字子將宣帝子】

薦山簡表【伷時爲鎭東大將軍】

從事中郎缺用第三品中散大夫河內山簡淸精履正才職通濟品儀第二也【北堂書鈔】

梁王肜【字子防宣帝第八子歷丞相太宰領司徒爲宗師】

理汧督馬惇疏【肜時爲徵西大將軍上疏詳前防書見潘嶽誄】

惇固守孤城獨當羣冦以少禦眾載離寒暑臨危奮節保谷全城而雍州從事忌惇勲效推極小疵非所以褎奬元功宜解惇禁劾假授

齊王攸【字大猷文帝次子仕魏衛將軍武帝踐阼封齊王出都督靑州】

藩國自除長吏議【時詔議藩王令自選國內長吏攸奏議不許】

昔聖王封建萬國以親諸侯軌迹相承莫之能攺誠以君不世居則人心偸幸人無常主則風俗僞薄是以先帝深覽經遠之綂思復先哲之軌分土畫疆建爵五等或以進徳或以酬功伏惟陛下應期創業樹建親戚聽使藩國自除長吏而今艸創制度初立𨿽庸蜀順軌吳猶未賓宜俟淸泰乃議復古之制

務農重本議奏【詔以比年饑饉議所節省攸奏議】

臣聞先王之教莫不先正其本務農重本國之大綱當今方隅淸穆武夫釋甲廣分休假以就農業然守相不能勤心卹公以盡地利昔漢宣嘆曰與朕理天下者惟良二千石乎勤加賞罰黜陟幽明於時翕然用多名守計今地有餘羨而不農者眾加附業之人復有虛假通天下之謀則饑者必不少矣今宜嚴勅州郡檢諸虛詐害農之事督實南畝上下同奉所務則天下之谷可復古政豈患於暫一水旱便憂饑餒哉考績黜陟畢使嚴明畏威懷惠莫不自厲又都邑之內遊食滋多巧伎末業服飾奢麗富人兼美猶有魏之遺獘染化日淺靡財害谷動復萬計宜申明舊法必禁絕之使去奢卽儉不奪農時畢力稼穡以實倉廩則榮辱禮節由之而生興化反本於玆爲盛

選長史令【國長吏缺典書請求差選攸下令】

忝受恩禮不稱惟憂至於官人敍才皆朝廷之事非國所宜裁也其令自上請之

議按吏教

夫先王馭世明罰勅法鞭撲作教以正逋慢且唐虞之朝猶須督責前欲撰次其事使麤有常懼煩簡之宜未審其要故令劉程二君詳定然思惟之鄭鑄刑書叔向不韙範宣議制仲尼譏之令皆如舊無所增損其常節度所不及者隨事處決諸吏各竭乃心思同在公古人之節如有所闕以賴股肱匡佐之規庻以免負

太子箴【惠帝爲太子攸授太子太傅獻箴藝文作太傅箴誤】

伊昔上皇建國立君仰觀天文俯察地理創業恢道以安人承祀祚延綂重故援立太子尊以道固以貳已儲徳旣立邦有所恃夫親仁者功成邇佞者國傾故保相之材必擇賢明昔在周成旦奭作傅外以明徳自輔內以親親立固徳以義濟親則自然嬴廢公族其崩如山劉建子弟漢祚永傳楚以無極作亂宋以伊戾興難張禹佞給卒危彊漢輔弼不忠禍及乃躬匪徒乃躬乃喪乃邦無曰父子不間昔有江充無曰至親匪貳或容潘崇防言亂眞譖潤離親驪姬之讒晉侯疑申固親以道勿固以恩修身以敬勿托以尊自損者有餘自益者彌昏庻事不可以不卹大本不可以不惇見亡戒危覩安思存冢子司義敢告在閽【並晉書藝文類聚王保傅箴云保傅賢明宗國用寧輔佐不忠禍及於躬無曰父子無間乃有潘崇無曰父子無二或容江充志不可解恩不嘗恃一藥不嘗罪歸許止一時不待惡延宗子】

與山濤書

中庻子東宮顯職加侍接左右誠宜得篤粹有行檢之人想悉在尊意必允眾望也【藝文類聚】

又

洗馬今之淸選前後選文書才義也【又與濤書舍人今之淸選也】

又

武長嗣篤敏有器思今東宮洗馬缺【闕】

又

太子舍人夏侯湛秉心居正理識明徹應可郎也【並北堂書鈔】

汝南王亮【字子翼宣帝第四子歷太宰錄尙書爲楚王瑋所害自汝南至東海八王皆亂晉而不得其死晉書別爲序傳又別有八王故事】

日蝕上言【太康七年正旦日食亮與司徒舒司空瓘上言】

三司之任天地人也乾道不普故水旱爲菑人倫失敍故姦凶不禁乃者荊州之城妖菑仍興任城國都水流變赤近三朝之始日有蝕之孟陽節過堅冰未消臣等瑣才叨據髙位可謂小人而乘君子之器宜就顯戮以答天意謹免冠徒跣上所假章綬

武帝詔報

夫陰陽失序朕乾天道刑政失中之所致也其使冠履勿復通表【八王故事】

楚王瑋【字彥度武帝第五子歷衛將軍加侍中爲賈後所害】

告諸軍討汝南王亮太保衛瓘手令【瑋性狠戾汝南王亮太保衛瓘議使之國其長史矯稱瑋命譖於賈後使惠帝爲詔害二公瑋又矯詔赦亮瓘官屬後先惡亮瓘且忌瑋復以瑋矯制收斬之】

天禍晉室凶亂相仍間者楊駿之難實賴諸君尅平禍亂而二公潛圖不軌欲廢陛下以絕武帝之祀今輒奉詔免二公官吾今受詔都督中外諸軍諸在直衛者皆嚴加警備其在外營便相率領徑詣行府助順討逆天所福也懸賞開封以待忠效皇天后土實聞此言

矯詔赦亮瓘官屬

二公潛謀欲危社稷今免還第官屬以下一無所問若不奉詔使軍法從事能率所領先出降者封侯受賞朕不食言【晉書】

趙王倫【字子宣帝第九子歷右軍將軍誅賈後自爲相國侍中以簒誅】

僞詔【倫簒位齊王冏河間王顒成都王穎起兵討倫衛將軍趙泉斬倫黨孫秀使倫爲詔迎惠帝反正】

吾爲孫秀等所誤以怒三王今已誅秀其迎太上復位吾歸老於農畝

齊王冏【字景治齊獻王攸子歷大司馬爲長沙王乂所害】

請立淸河王覃爲皇太子表【覃本淸河王遐子時衝太孫薨冏表立後廢死】

東宮曠然冡嗣莫繼天下大業帝王神器必建儲副以固洪基今者後宮未有孕育不可庻幸將來而虛天緒非祖宗之遺志社稷之長計也禮兄弟之子猶子故漢成無嗣繼由定陶孝和之絕安以紹興此先王之令典往代之成式也淸河王覃神姿岐嶷慧智早成康王正妃周氏所生先帝眾孫之中於今爲嫡昔薄姬賢明文則承位覃外祖恢世載名徳覃宜奉宗廟之重統無窮之祚以寧四海顒顒之望覃兄弟𨿽並出紹可簡令淑還爲國不替其嗣輒諮大將軍頴及羣公卿士咸同大願請具禮儀擇日迎拜

理淮南王允表【允爲武帝子歷太尉謀誅趙王倫見害倫誅冏上表理允】

故淮南王允忠孝篤誠憂國忘身討亂奮發防於克捷遭大凶運奄至隕沒逆黨遘惡並害三子寃魂酷毒莫不悲酸洎興義兵淮南國人自相率領眾過萬人人懷忼愾湣國綂滅絕發言流涕臣輒以息超繼允後以慰存亡

理張華等奏【摯虞致書於冏冏奏追贈】

臣聞興防繼絕聖王之髙政貶惡嘉善春秋之美義是以武王封比干之墓表商容之閭誠幽明之故有以相通也孫秀逆亂滅佐命之國誅骨鯁之臣以斵喪王室肆其虐戻功臣之後多見泯滅張華裴頠各以見憚取誅於時解系解結同以羔羊並被其害歐陽建等無罪而死百姓憐之今陛下更日月之光布惟新之命然此等諸族未防恩理昔欒卻降在皁而春秋傳其違幽王絕功臣之後棄賢者子孫而詩人以爲刺臣備忝在職思納愚誠若合聖意可令羣官通議

理解系等奏【系爲西戌校尉與孫秀爭軍事有隙譖於趙王倫與其弟結同被害囧起義以裴解爲寃首議贈焉】

臣聞興防繼絕聖主之髙政貶惡嘉善春秋之美談是以武王封比干之墓表商容之閭誠幽明之故有以相通也孫秀逆亂滅佐命之國誅骨鯁之臣以斵喪王室肆其虐戾功臣之後多見泯滅至如張華裴頠各以見憚取誅於時系結同以羔羊被害歐陽建等無罪而死百姓憐之陛下更日月之光照布惟新之明命然此等未防恩理昔欒卻降在皂而春秋傳其人幽王絕功臣之後棄賢者子孫而詩人以爲刺臣備忝右職思竭股肱獻納愚誠若合聖意可羣官通議

八坐解系等議

系等淸公正直爲姦邪所疾無罪橫戮寃痛已甚如大司馬所啟彰明枉直顯宣當否使寃魂無愧無恨爲恩大矣

罪王豹奏【詳王豹下】

臣忿姦凶肆逆皇祚顚墜與成都長沙新野共興義兵安復社稷惟欲勠力皇家與親親宗室腹心從事此臣夙夜自誓無負神明而主簿王豹比有白事敢造異端謂臣忝備宰相必遘危害慮在一旦不祥之聲可蹻足而待欲臣與成都分陜爲伯盡出蕃王上誣聖朝鑑禦之威下長妖惑疑阻眾心噂背憎巧賣兩端訕上謗下防內間外遘惡導姦坐生猜嫌昔孔邱匡魯乃誅少正子產相鄭先戮鄧析誠以交亂名實若趙髙詭怪之類也豹爲臣不忠不順不義輒勅都街考竟以明邪正【並晉書】

長沙王乂【字士度武帝第六子歷大都督爲東海王越所害】

致成都王頴書【初河間王顒將誅齊王冏乂時在洛爲驃騎將軍以乂爲內主乂攻冏殺之頴鎭鄴懸執朝政憚乂在內遂與顒同伐京師詔乂爲大都督以距顒朝議使中書令王衍等說頴令與乂分陜而居頴不從乂致書頴穎復書乂大破穎軍東海王越潛收乂送金墉城顒將張方稱詔殺之顒表頴立爲皇太弟】

先帝應干撫運綂攝四海勤身苦已克成帝業六合淸泰慶流子孫孫秀作逆反易天常卿與義眾還復帝位齊王恃功肆行非法上無宰相之心下無忠臣之行遂其防惡離逖骨肉主上怨傷尋已蕩除吾之與卿友於十人同產王室受封外都各不能闡敷王教經濟遠略今卿復與太尉共起大眾阻兵百萬重圍宮城羣臣同忿聊卽命將示宣國威未擬摧殄自投溝澗蕩平山谷死者日萬酷痛無罪豈國恩之不慈則用刑之有常卿所遣陸機不樂受卿節鉞將其所領私通國家想來逆者當前行一尺卻行一丈卿宜還鎭以寧四海令宗族無羞子孫之福也如其不然念骨肉分裂之痛故復遣書【顒時爲太尉】

臨收上表

陛下篤睦委臣朝事臣小心忠孝神祗所鑑諸王承謬率眾見責朝臣無正各慮私困收臣別省送臣幽宮臣不惜軀命但念大晉衰防枝黨欲盡陛下孤危若臣死國寧亦家之利但恐快凶人之志無益於陛下耳【並晉書】成都王穎【字章度武帝第十六子拜丞相東海王越收捕穎渡河被執爲範陽王虓長史劉輿所殺】

復長沙王乂書

文景受圖武皇乘運庻防堯舜共康政道恩隆洪業本枝百世豈期骨肉豫禍後族專權楊賈縱毒齊趙內簒幸以誅夷而未靜息毎憂王室心悴肝爛羊之皇甫商等恃寵作禍能不興慨於是徵西羽檄四海云應本謂仁兄同其所懷便當內擒冏等收級逺送如何迷惑自爲戎首上矯君詔下離愛弟推移輦轂妄動兵威還任豺狼棄戮親善行惡求福如何自勉前遣陸機董督節鉞𨿽黃橋之退而溫南收勝一彼一此未足增慶也今武士百萬良將鋭猛要當與整頓海內若能從太尉之命斬商等首投戈退讓自求多福穎亦自歸鄴都與兄同之奉覽來告緬然慷慨愼哉大兄深思進退也【晉書右將軍皇甫商掌禁兵】

河間王顒【字文載安平王孚孫太原王瓌之子歷司徒爲南陽王模所殺】

奏討齊王冏表【冏誅趙王倫爲大司馬輔政表至冏爲長沙王乂所殺】

王室多故禍難罔已大司馬冏𨿽唱義有興復皇位之功而定都邑克寧社稷實成都王之勳力也而冏不能固守臣節實協異望在許昌營有東西掖門官置治書侍禦史長史司馬直立左右如侍臣之儀京城大淸簒逆誅夷而率百萬之眾來繞洛城阻兵經年不一朝覲百官拜伏晏然南面壞樂官市署用自增廣輒取武庫祕杖嚴列不解故東萊王蕤知其逆節表陳事狀而見誣陷加罪黜徙以樹私黨僣立官屬幸妻嬖妾名號比之中宮沈湎酒色不卹羣黎董艾放縱無所畏忌中丞按奏而取退免張偉愡恫擁停詔可葛旟小竪維持國命操弄王爵貨賂公行羣姦聚黨擅斷殺生宻署腹心實爲貨謀斥罪忠良伺闚神器臣受重任蕃衛方嶽見冏所行實懷激憤卽日翊軍校尉李含乘驛宻至宣騰詔防臣伏讀感切五情若灼春秋之義君親無將冏擁彊兵樹置私黨權官要職莫非腹心𨿽復重責之誅恐不義服今輒勒兵精卒十萬與州徵並協忠義共會洛陽驃騎將軍長沙王乂同奮忠誠廢冏還第有不順命軍法從事成都王穎明徳茂親功髙勳重往嵗去就允合眾望宜爲宰輔代冏阿衡之任【晉書】

東海王越【字元超髙宻王泰次子泰宣帝弟歷司徒自領揚州牧討石勒屯項薨勒追焚其柩】

勅世子�【王承字安期太原晉陽人東海王越鎭許昌以爲記室參軍勅其子�在府數年】

夫學之所益者淺體之所安者深閒習禮度不如式瞻儀形諷味遺言不若親承音防王參軍人倫之表汝其師之【何法盛晉中興書世說注王趙鄧三參軍人倫之表汝其師之謂王承鄧伯道趙穆也袁宏名士傳直云王參軍】

與阮瞻等書【瞻字千里陳畱尉氏人越鎭許昌以瞻爲記室防軍與王承謝鯤鄧攸俱在越府越與瞻等書】

禮年八嵗出就外傅明始可以加師訓之則十年曰幼學明可漸先王之教也然學之所入淺體之所安深是以閒習禮容不如式瞻儀度諷誦遺言不若親承音防小兒毘旣無令淑之質不聞道徳之風望諸君時以閒豫周旋誨接【晉書】

與趙穆等書【穆字季子汲郡人才識淸通歷尙書郎轉太傅參軍越與穆及承等書】

禮八嵗出就外傅十年曰幼學明可以漸先王之教也然學之所受者淺體之所安者深是以閒習禮度不如式瞻軌儀諷味遺言不如親承辭防小兒毗旣無令淑之資未聞道徳之風欲屈諸君時以閒豫周旋燕誨也【趙吳郡行狀】

與江綂書【越爲兗州牧以綂爲別駕委以州事輿綂書綂舉髙平郗鑑爲賢良陳畱阬修爲直言濟北程收爲方正時以爲知人】

昔王子師爲豫州未下車辟荀慈明下車辟孔文舉貴州人士有堪應此者不

致陳敏書【敏字令通廬江人初爲合肥度支遷廣陵運以濟中州又破張昌石冰等於壽春以功爲廣陵相遂有割據江東之志父憂去職越西迎大駕承制起敏爲右將軍假莭前鋒都督致書時越討豫州刺史劉喬敏引兵會之後自稱大司馬楚公敗誅】

將軍建謀富國則有大漕之勳及遭冰昌之亂則首率義徒以寡敵眾外無彊兵之援內無運籌之侶隻身挺立雄略縱橫擢奇謀於馬首奮靈計於臨危金聲振於江外精光赫於揚楚攻堅陷崄三十餘戰師徒無虧勍敵自滅五州復全苞茅入貢豈非將軍之功力哉今羯賊屯結遊魂河濟防伏雉竄藏匿陳畱始𨿽姦盜終圖不軌將軍孫吳之術旣明已試之功先著孤與將軍情分特隆想割艸土之哀抑難居之思捨絰執戈來防國難天子逺巡鑾輿未反引領東眷有懷山陵當慿將軍戮力玉輅有旋將軍率將所領承書風發米布軍資惟將軍所運【並晉書】

討石勒傳四方檄【越爲太傅錄尙書懷帝卽位委政於越已領兗州牧鎭許昌及還洛領司徒專擅威權乃請討石勒東屯千項檄四方州郡攜貳憂薨】

皇綱失禦社稷多難孤以弱才備當大任自頃胡冦內逼偏禆失利帝鄕便爲戎州冠帶奄成殊域朝廷上下以爲憂懼皆由諸侯蹉遂及此難投袂忘履討之已晚人情奉本莫不義奮當須合防之眾以俟戰守之備宗廟主上相賴匡救檄至之日便望風奮發忠臣戰士效誠之秋也【並晉書】

範陽王虓【字武會宣帝弟馗之孫襲父綏爵歷位司徒】

上惠帝表【虓鎭許昌河間王顒表立成都王穎爲太弟爲王浚所破挾天子還洛虓與東平王楙鎭東將軍周馥等上言於是虓先率眾自許屯於滎陽及惠帝西遷浚表虓爲冀州刺史破劉喬奉天子還都】

自湣懷被害皇儲不建委重前相輒失臣節是以前年太宰與臣永惟社稷之貳不可久空所以共啟成都王穎以爲國副受重之後而弗克負荷小人勿用而以爲腹心骨肉宜惇而猜佻薦至險詖宜遠而防說殄行此皆臣等不聰不明失所宗賴遂令陛下謬於降授𨿽戮臣等不足以謝天下今大駕還宮文武空曠制度荒破靡有孑遺臣等𨿽劣足匡王室而道路之言謂張方與臣等不同旣惜所在興異又以太宰惇徳允元著於具瞻毎當義節輒爲社稷宗盟之先張方受其指教爲國效節昔年之舉有死無貳此卽太宰之良將陛下之忠臣但以受性彊毅不逹變通遂守前志已致紛紜然退思惟旣是其不易之節且慮事翻之後爲天下所罪故不卽西還耳原其本事實無深責臣聞先代明主未嘗不全防功臣令福流子孫自中間以來陛下功臣初無全者非獨人才皆劣其於取禍實由朝廷防之失宜不相容恕以一旦之咎喪其積年之勳旣違周禮議功之典且使天下之人莫敢復爲陛下致節者臣等此言豈獨爲一張方實爲社稷遠計欲令功臣長守富貴臣愚以爲宜委太宰以闗右之任一方事重及自州郡已下選舉授任一皆仰成若朝之大事廢興損益毎輒疇諮此則二伯述職周召分陜之義陛下復行於今時遣方還郡令羣後申志時定王室所加方官請悉如舊此則忠臣義士有勸功臣必全矣司徒戎異姓之賢司空越公族之望並忠國愛主小心翼翼宜幹機事委以朝政安北將軍王浚佐命之率身履道忠亮淸正遠近所推如今日之大舉實有定社稷之勲此實臣等所以嘆息歸髙也浚宜特崇重之以副羣望遂撫幽朔長爲北藩臣等竭力扞城藩屏皇家陛下垂拱而四海自正則四祖之業必隆於今日月之暉昧而復曜乞垂三思察臣所言又可以臣表西示太宰

又表

成都王失道爲姦邪所誤論王之身不宜深責且先帝遺體陛下羣弟自元康以來罪戮相尋實海內所爲匈匈而臣等所以痛心今廢成都更封一邑宜其必許若廢黜尋有禍害旣傷陛下矜慈之恩又令遠近恆謂公族無復骨肉之情此實臣等內省悲慙無顏於四海也乞陛下察臣忠【晉書】

東平王楙【字孔偉義陽王望第三子歷光祿大夫洛京陷爲亂兵所害】

王昌前母服議奏【博士謝衡等及尙書八座議上武帝制報此見晉書又載杜氏通典人辭互異列後】

相王昌父毖本居長沙有妻息漢末使入中國值吳叛仕魏爲黃門郎與前妻息死生隔絕更娶昌母今江表一綂昌聞前母久喪言疾求平議

守博士謝衡議

𨿽有二妻蓋有故而然不爲害於道義宜更相爲服

守博士許猛議

地絕又無前母之制正以在前非沒則絕故也前母𨿽在猶不應服

散騎常侍劉智安議

禮爲常事制不爲非常設也亡父母不知其死生者不著於禮平生不相見去其加隆以期爲斷

都令史虞溥議

臣以爲禮不二嫡所以重正非徒如前議者防妬忌而已故曰一與之齊終身不攺未有遭變而二嫡茍不二則昌父更娶之辰是前妻義絕之日也使昌父尙存二妻俱在必不使二嫡專堂兩婦執祭同爲之齊也

博士秦秀議

二妾之子父命令相慈養而便有三年之恩便同所生昌父何義不命二嫡依此禮乎父之執友有如子之禮況事兄之母乎

許猛又議

夫少婦稚則不可許以攺娶更適矣今妻在許以更聘夫存而妻得攺醮者非絕而何

侍中領博士張惲議

昔舜不告而娶防禮蓋闕故堯典以釐降二女爲文不殊嫡媵傳記以妃夫人稱之明不立正後也夫以聖人之帝者嫡子猶權事而變以定典禮黃昌之告新妻使避正室時論許之推姬氏之讓執黃卿之決宜使各自服其母

侍郎山雄兼侍郎著作陳壽議

溥駁一與之齊非大失也禮無二嫡不可以並耳若昌父及二母於今各存者則前母不廢已有明徴也設令昌父將前母之子來入中國尙在者當從出母之服茍昌父無棄前妻之命昌兄有服母之理則昌無疑於不服

賊曹屬卞粹議

昌父當莫審之時而娶後妻則前妻同之於死而義不絕若生相及而後妻不去則妾列於前志矣死而防乎則同袝於葬無並嫡之實必欲使子孫於沒世之後追計二母隔絕之時以爲並嫡則背違死父追出母亡議者以爲禮無前母之服者可謂以文害意愚以爲母之不親而服三年非一無異於前母也

倉曹屬衛恆議

或云嫡不可二前妻宜絕此爲奪舊與新違母從子禮律所不許人情所未安也或云絕與死同無嫌二嫡據其相及欲令有服此爲論嫡則死議服則生若還自相伐理又不通愚以爲地絕死絕誠無異也宜一如前母不復追服

主簿劉卞議

毖在南爲邦族於北爲覉旅以此名分言之前妻爲元妃後婦爲繼室何至王路旣通更當逐其今妻廢其嫡子不書姜氏絕不爲親以其犯至惡也趙姬𨿽貴必推叔隗原同𨿽寵必嫡宣孟若違禮茍讓何則春秋所當善也論者謂地絕其情終已不得往來今地旣通何爲故當追而絕之邪黃昌見美斯又近世之明比

司空齊王攸議

禮記生不及祖父母諸父昆弟而父稅喪已則否諸儒皆以爲父以他故子生異域不及此親存時歸見之父𨿽追服子不從稅不責非時之恩也但不相見尙不服其先終而況前母非親所生義不逾祖莫往莫來恩絕殊隔而令追服殆非稱情立文之謂也以爲昌不宜追服

司徒李議

毖爲黃門侍郎江南已叛石厚與焉大義滅親況於毖之義可得以爲妻乎

虞溥又駁卞粹議

喪從寧戚謂喪事尙哀耳不使服非其親也夫死者終也終事已故無絕道分居兩存則離否由人夫婦以判合爲義今土隔人殊則配合理絕彼已更娶代已安得自同於死婦哉伯夷讓孤竹不可以爲後王法也且旣已爲嫡後服復云爲妾生則或貶或離死則同袝於葬妻專一以事夫夫懷二以接已開僞詐之風傷貞信之教於以純化篤俗不亦難乎今昌二母𨿽土地殊隔據同時並存何得爲前母后母乎設使昌母先亡以嫡合葬而前母不絕遠聞喪問當復相爲制何服邪夫制不應禮動而愈失夫孝子不納親於不義貞婦不昧進而茍容今同前嫡於死婦使後妻居正而或廢於二子之心曾無恧乎而云誣父棄母恐此文致之言難以定臧否也禮違諸侯適天子不服舊君然則昌父絕前君矣更納後室廢後妻矣又何取於宜誅宜撫乎且婦人之有惡疾乃慈夫之所湣也而在七出誠以人理應絕故也今夫婦殊域與無妻同方之惡疾理無以異據已更娶有絕前之證而云應服於義何防

尙書八座議

設令有人於此父爲惇煌太守而子後任於洛若父娶妻非徒不見乃可不知及其死亡不得不服但鞠養已者情哀而不相見名制𨿽戚念之心殊而爲之服一也又兩後匹嫡自謂違禮不謂非常之事而以常禮處之也昔子思哭出母於廟其門人曰庻氏之女死何爲哭於孔氏之廟子思懼攺哭於他室若昌不制服不得不告其父祖掘其前母之屍徙之他地若其不徙昌爲罪人何則異族之女不得袝於先姑藏其墓次故也且夫婦人牽夫猶有所尊趙姬之舉禮得權通故先史詳之不譏其事耳今昌之二母各已終亡尙無並主輕重之事也昌之前母宜依叔隗爲比若亡在昌未生之前者則昌不應復服生及母存自應如禮以名服三年輒正定爲文艸下太常報楙奉行

武帝制

凡事有非常當依準舊典爲之立斷今議此事稱引趙姬叔隗者粗是也然後狄與晉和故姬氏得迎叔隗而下之吳冦隔塞毖與前妻終始永絕必義無兩嫡則趙衰可以專制隗氏昌爲人子豈得擅替其母且毖二妻並以絕亡其子猶後母之子耳昌故不應制服也

著作郎幹寶論【太興初追論】

禮有經有變有權王毖之事有爲爲之也有不可責以始終之義不可求以循常之文何羣議之紛錯同產者無嫡側之別而先生爲兄諸侯同爵無等級之差而先封爲長今二妻之入無貴賤之體則宜以先後爲秩順敍義也今生而同室者寡死而同廟者眾及其神位固有上下也故春秋賢趙姬遭禮之變而得禮情也且夫吉凶哀樂動乎情者也五禮之制所以敍情而卽事也今二母者本他人也以名來親而恩否於時敬不及生愛不及喪夫何追服之道哉張惲劉卞得其先後之節齊王衛恆通於服絕之制可以斷矣朝廷於此宜導之以趙姬齊之以詔命使先妻恢含容之徳後妻崇卑讓之道室人達長少之敍百姓見變禮之中若此可以居生又況於死乎古之王者有以師友之禮待其臣而臣不敢自尊今令先妻以一體接後而後妻不敢抗及其子孫交相爲服禮之善物也然則王昌兄弟相得之日蓋宜祫祭二母等其禮饋敍其先後配以左右兄弟肅雍交酬奏獻上以恕先父之志中以髙二母之徳下以齊兄弟之好使義風於王教慈讓洽乎急難不亦得禮之本乎

同前【杜氏通典】

博士謝衡議

毖身不幸去父母遠妻子妻於其家執義守節奉宗祀養舅姑育稚子後得歸還則固爲已妻父旣爲妻子豈不爲母昌宜追服三年

博士許猛議

絕有三道且夫絕妻如紀叔姬其逼以王法隔以殊域而更聘嫡室者亦爲絕矣是以禮有繼母服無前母制是以前母非沒則絕也以昌前母𨿽在猶不應服若昌父在則惟命矣依禮記昌惟宜追服其兄耳

尙書都令史虞溥議

臣以爲禮不二嫡重正也茍正嫡不可以二則昌父更娶之辰卽前婦義絕之日固不待言而可知矣議者以昌父無絕遣之言尙爲正嫡恐犯禮虧教難以示後按昌父旣冊名魏朝更納後室豈得懷舊君於江表存外妻於讐國乎非徒時政之所禁乃臣道所宜絕設使昌父尙存今始防同必不使兩妻專尙二嫡執祭以此驗之故知後嫡立宜前嫡廢也卽父使有兩立之言猶將以禮正之況無遺命可以服乎溥以爲宜如猛議

博士秦秀議

按議者以禮無前妻之名依名絕之不爲之服斯乃是也今兄弟不同居而各以路人相遇其母恐一體之愛從此絕矣古人之爲未必按文惟稱情耳以爲二母之子宜各相事皆如所生𨿽無成典期於相睦得禮意也若前妻之子不勝母之哀來言曰我母自盡禮於事天爲夫先祖所歆享爲父志所嘉爲人倫所欽敬便迎父喪歸於舊塋以其母袝葬則後妻之子寧可以據儒者之言以距之耶禮二妾之子父命令相慈而三年之恩便同所生矣昌父何義不令二嫡依此禮乎然禮無明制非末學者所敢用心必不得已與其意而絕之不若意而事之故以爲昌宜追前母三年二母之祔以先後爲敍

侍中程咸議

諸侯無更娶致夫人之制大夫妻死攺室不拘立嫡昌父前妻守徳約身幸值聞通而固絕之此禮不勝情而漸入於薄也昌母后娉本非庻賤橫加抑黜復不然矣若令二母之子交相爲服則並尊兩嫡禮之大禁昔舜不告而娶婚禮蓋闕傳記以二妃夫人稱之明不足立正後也聖人之猶權事而變而諸儒欲聽立兩嫡並未前聞且趙姬讓叔隗以爲內子黃昌之告新妻使避正堂皆欲以正家綂而分嫡妾也昌父已亡無正之者若追服前母則自黜其親交相爲服則固非嫡就使未達追爲之服猶宜刑貶以匡失謬況可報楙施行正爲通例則兩嫡之禮始於今矣開爭長亂不可以訓臣以爲昌等當各服其母者

著作郎陳壽等議

春秋之義不以得寵而忘舊是以趙姬請迎叔隗而已下之若昌父及二母於今並存則前母不廢有明徴矣設使昌父昔持前母所生之子來入中國而尙在者恐不謂母已黜遣從出母之服茍昌父無棄前妻之命昌兄有服母之理則昌無疑於不服

司馬李苞議

禮重綂所以正家猶國不可二君𨿽禮文殘闕大事可知昌父遇難與妻隔絕夫得更娶妻當更嫁此通理也今之不去此自執節之婦不爲理不絕矣適可嘉異其意不得以私善羈縻已絕之夫議者以趙姬爲比愚以爲不同也重耳適齊志在必還五年之間未爲離絕衰納新寵於禮爲廢嫡於義爲棄舊姬氏固讓得禮之正是以春秋善之明不得並也古無二嫡宜如溥駮

中書監荀朂議

昔鄭子羣娶陳司空從妹後隔呂布之亂不知存亡更娶蔡氏女徐州平後陳氏得還遂二妃並存蔡氏之子元疊爲陳氏服嫡母之服族兄宗伯曾責元疊謂抑其親鄕裏先達以元疊爲合宜

新野王歆【字舒扶風王駿子宣帝孫】

上言張昌賊狀【昌本義揚蠻太安中聚眾安陸奉劉尼爲主稱漢其眾皆以絳科頭撍之以毛歆爲鎭南大將軍討昌兵敗見殺陶侃等平之】

妖賊張昌劉尼妄稱神聖犬羊萬計絳頭毛面挑刀走防其鋒不可當請臺勅諸軍三道救助【晉書】

西晉文紀卷四

欽定四庫全書

西晉文紀卷五

明梅鼎祚編

西晉【五】

程猗

柳谷石文贊【魏之初興也張掖刪丹縣金山柳谷有石生焉蒼質素章至太和中柳谷之川溢漏石形攺似云龜立於川西又有麒麟鳯凰白虎馬牛於中布列有文字日上上三天王述大會討大曹全但取之全立中大金馬一匹中正大吉壽此馬甲寅述水凡二十五字當時稱瑞旣而晉受禪泰始三年張掖太守焦勝奏畱郡本國圖校今石文文字多少不同謹具圖上太尉屬程猗說曰夫大者盛之極也金者晉之行也中者物之防也吉者福之始也此言司馬氏之王天下感徳而生應正吉而王之符也又爲贊】

皇徳遐通實降嘉靈幹生其象坤育其形石旣表素文以成瑞虎合仁白麟燿精神馬自圖金言其形體正而王中允克明闗壽無疆於萬斯齡【晉書】

王祥【字休徴瑯邪臨沂人仕魏歷太尉入晉拜太保封睢陽郡公】

遺令訓子孫【子肇等奉而行之】

夫生之有死自然之理吾年八十有五啟手何恨不有遺言使爾無述吾生值季末登庸歷試無毘佐之勲沒無以報气絕但洗手足不須沐浴勿纒屍皆澣故衣隨時所服所賜山玉佩衛氏玉玦綬笥皆勿以斂西芒上土自堅貞勿用甓石勿起墳隴穿深二丈槨取容棺勿作前堂布幾筵置書箱鏡奩之具棺前但可施牀榻而已糒脯各一盤酒一杯爲朝夕奠家人大小不須送喪大小祥乃設特牲無違余命髙柴泣血三年夫子謂之愚閔子除喪出見援琴切切而哀仲尼謂之孝故哭泣之哀日月降殺飲食之宜自有制度夫言行可覆信之至也推美引過徳之至也揚名顯親孝之至也兄弟怡怡宗族欣欣悌之至也臨財莫過乎讓此五者立身之本顏子所以爲命未之思也夫何遠之有【晉書】

何曾【字穎孝陳國陽夏人仕魏歷司徒入晉進太宰封朗陵郡公】

上魏明帝論宰牧疏【曾時爲給事黃門侍郎】

臣聞爲國者以淸靜爲基而百姓以良吏爲本今海內虛耗事役眾多誠宜卹養黎元悅以使人郡守之權𨿽輕猶專任千里比之於古則列國之君也上當奉宣朝恩以致惠和下當興利而除其害得其人則可安非其人則爲患故漢宣稱曰百姓所以安其田裏而無嘆息愁恨之心者政平訟理也與我共此者其惟良二千石乎此誠可謂知政之本也方今國家大舉新有發調軍師遠徵上下劬勞夫百姓可與樂成難與慮始愚惑之人能厭目前之小勤而忘爲亂之大禍者是以郡守益不可不得其人才𨿽難備猶宜麤有威恩爲百姓所信憚者臣聞諸郡守有年老或疾病皆委政丞掾不卹庻事或體性疏怠不以政理爲意在官積年惠澤不加於人然於考課之限罪亦不至黜免故得經延嵗月而無斥罷之期臣愚以爲可宻詔主者使隱核參訪郡守其有老病不隱親人物及宰牧少恩好修人事煩撓百姓者皆可徴還爲更選代【晉書】

上明帝論伐遼疏【靑龍三年遼東太守公孫文懿反遣太尉司馬懿伐遼曾爲散騎常侍上疏不從後以母邱儉爲副曾疏並在魏以諸詔及子劭在晉類從】

臣聞先王制法必全於愼故建官授任則置副佐陳師命將則立監貳宣命遣使則設介副臨敵交刃則參禦右蓋以盡思謀之功防安危之變也是以在險當難則權足相濟隕缺不豫則才足相代其爲國防至深至遠及至漢氏亦循舊章韓信伐趙張耳爲貳馬援討越劉隆副軍前世之迹著在篇志今懿奉辭誅罪精甲鋭鋒步騎數萬道路迥阻四千餘里𨿽假天威有徵無戰冦或潛遁消引日月命無常期人非金石遠慮詳備誠宜有副今北邊諸將及懿所督皆爲寮屬名位不殊素無定分綂禦之尊卒有變急不相鎭攝存不忘亡聖達所戒臣愚以爲宜選大臣名將威重宿著者盛其禮秩遣詣懿軍進同謀略退爲副佐𨿽有萬一不虞之變軍主有儲則無患矣【魏名臣奏懿晉書作太尉戒作裁懿軍作北軍】

何劭【字敬祖曽子嗣封歷司徒太宰】

荀粲傳【晉陽秋晉書劭所譔荀粲王弼傳及諸奏議文章並行於世】

粲字奉倩粲諸兄並以儒術論議而粲獨好言道常以爲子貢稱夫子之言性與天道不可得聞然則六籍𨿽存固聖人之糠粃粲兄俁難曰易亦云聖人立象以盡意系辭焉以盡言則防言胡爲不可得而聞見哉粲答曰蓋理之防者非物象之所舉也今稱立象以盡意此非通於意外者也系辭焉以盡言此非言乎系表者也斯則象外之意系表之言固蘊而不出矣及當時能言者不能屈也又論父彧不如從兄攸彧立徳髙整軌儀以訓物而攸不治外形愼宻自居而已粲以此言善攸諸兄怒而不能廻也太和初到京邑與傅嘏談嘏善名理而粲尙遠宗致𨿽同倉卒時或有格而不相得意裴徽通彼我之懷爲二家騎驛頃之粲與嘏善夏侯亦親常謂嘏曰子等在世塗間功名必勝我但識劣我耳嘏難曰能盛功名者識也天下孰有本不足而末有餘者邪粲曰功名者志局所奬也然則志局自一物耳固非識之所獨濟也我以能使子等爲貴然未必齊子等所爲也粲常以婦人者才智不足論自宜以色爲主驃騎將軍曹洪女有美色粲於是娉焉容服帷帳甚麗專房歡宴歷年後婦病亡未殯傅嘏往喭粲粲不哭而神傷嘏問曰婦人才色並茂爲難子之娶也遺才而好色此自易遇今何哀之甚粲曰佳人難再得顧逝者不能有傾國之色然未可謂之易遇痛悼不能已嵗余亦亡時年二十九粲簡貴不能與常人交接所交皆一時俊傑至葬夕赴者裁十餘人皆同時知名士也哭之感動路人論曰仲尼稱有徳者有言而荀粲減於是力顧所言有餘而識不足

王弼傳

弼幼而察惠年十餘好老氏通辯能言父業爲尙書郎時裴徽爲吏部郎弼未弱冠往造焉徽一見而異之問弼曰夫無者誠萬物之所資也然聖人莫肯致言而老子申之無已者何弼曰聖人體無無又不可以訓故不說也老子是有者也故恆言無所不足尋亦爲傅嘏所知於時何晏爲吏部尙書甚奇弼嘆之曰仲尼稱後生可畏若斯人者可與言天人之際乎正始中黃門侍郎累缺晏旣用賈充裴秀朱整又議用弼時丁謐與晏爭衡致髙邑王黎於曹爽爽用黎於是以弼補臺郎初除覲爽請間爽爲屏左右而弼與論道移時無所他及爽以此嗤之時爽專朝政黨與共相進用弼通儁不治名髙尋黎無防時病亡爽用王沈代黎弼遂不得在門下晏爲之嘆恨弼在臺旣淺事功亦雅非所長益不畱意焉淮南人劉陶善論縱橫爲當時所推毎與弼語當屈弼弼天才卓出當其所得莫能奪也性和理樂遊宴解音律善投壺其論道賦防文辭不如何晏自然有所防得多晏也頗以所長笑人故時爲士君子所疾弼與鐘防善防論議以校練爲家然毎服弼之髙致何晏以爲聖人無喜怒哀樂其論甚精鐘防等述之弼與不同以爲聖人茂於人者神明也同於人者五情也神明茂故能體沖和以通無五情同故不能無哀樂以應物然則聖人之情應物而無累於物者也今以其無累便謂不復應物失之多矣弼注易頴川人荀融難弼大衍義弼答其意白書以戲之曰夫明足以尋極幽防而不能去自然之性顏子之量孔父之所預在然遇之不能無樂喪之不能無哀又常狹斯人以爲未能以情從理者也而今乃知自然之不可革足下之量𨿽已定乎胸懷之內然而隔逾旬朔何其相思之多乎故知尼父之於顏子可以無大過矣弼注老子爲之指略致有理綂著道略論注易往往有髙麗言太原王濟好談病老莊常云見弼易注所悟者多然弼爲人淺而不識物情初與王黎荀融善黎奪其黃門郎於是恨黎與融亦不終正始十年曹爽廢以公事免其秋遇癘疾亡時年二十四無子絕嗣弼之卒也晉景王聞之嗟嘆者累日其爲髙識所惜如此

程咸【字延休仕魏入晉歷位侍中】

出適女從坐議【魏法犯大逆者誅及已出之女母邱儉誅孫女已出者當坐死司校尉何曾哀之使主簿程咸上議於是攺定律令】

夫司冦作典建三等之制甫侯修刑通輕重之法叔世多變秦立重辟漢又修之大魏承秦漢之獘未及革制所以追戮已出之女誠欲殄醜類之族也然則法貴得中刑愼過制臣以爲女人有三從之義無自專之道出適他族還喪父母降其服紀所以明外成之節異在室之恩而父母有罪追刑已出之女夫黨見誅又有隨姓之戮一人之身內外受辟今女旣嫁則爲異姓之妻如或產育則爲他族之母此爲元惡之所忽戮無辜之所重於防則不足懲姦亂之源於情則傷孝子之心男不得罪於他族而女獨嬰戮於二門非所以哀矜女弱蠲明法制之本分也臣以爲在室之女從父母之誅旣醮之婦從夫家之罰宜攺舊科以爲永制【晉書藝文類聚載程咸議云夫司冦作典建三等之制甫侯修刑通輕重之法叔世多變秦並重辟漢因循之大魏承襲未革其獘大逆之誅不差已出之女者誠欲絕惡類於一族然法貴得中刑愼過制臣以爲女人有三從之義無自專之道出適他族還喪父母降其服紀所以明外成之節異在室之恩父母有罪追刑已出之女夫黨見誅又隨異姓之戮一人之身內外受辟男不禍於他族女獨嬰罰於二門非所以哀矜弱立法之本分也今女旣嫁則爲異姓之妻如或產育則爲他族之母此爲元惡之所輕忽戮無辜之所重於恩則傷孝子之心而興嫌怨之路臣以爲在室之女宜從父族之誅旣醮之婦使就夫家之罰宜定齊科以爲永制】

華林園詩序【北堂書鈔】

平原邑三月三日從華林園作壇建僊宮張朱幕詔延羣臣作詩以頌之

石苞【字仲容渤海南皮人有經國才略仕魏驃騎將軍入晉歷司徒封樂陵郡公】終制【諸子皆奉遵遺令】

延陵薄孔子以爲達禮華元厚春秋以爲不臣古之明義也自今死亡者皆斂以時服不得兼重又不得飯唅爲愚俗所爲又不得設牀帳明器也定窆之後復土滿坎一不得起墳種樹昔王孫裸矯時其子奉命君子不譏況於合禮典者耶【晉書】

石崇【字季倫苞少子以伐吳功封安陽鄕侯歷衛尉爲趙王倫所殺】

理兄綂表【綂初見原以崇不詣闕謝恩有司欲復加綂罪崇自表事解】

臣兄綂以先父之恩早被優遇出入淸顯歷位盡勤伏度聖心有以垂察近爲扶風王駿橫所誣謗司中丞等飛筆重奏劾案深文累塵天聽臣兄弟局蹐憂心如悸駿戚屬尊重權要赫奕內外有司望風承防茍有所惡易於投卵自綂枉劾以來臣兄弟不敢一言稍自申理戢舌鉗口惟須刑書古人稱榮華於順防枯槁於逆違誠哉斯言於今信矣是以𨿽董司直繩不能不深其文抱枉含謗不得不輸其理幸賴陛下天聽內達靈鑑昭遠存先父勲徳之重察臣等勉勵之志中詔申料罪譴澄雪臣等刻肌碎首未足上報臣卽以今月十四日與兄綂浚等詣公車門拜表謝恩伏度奏禦之日蹔經天聽此月二十日忽被蘭臺禁止符以綂防宥恩出非常臣晏然私門曾不陳謝復見彈奏訕辱理盡臣始聞此惶懼狼狽靜而思之固無怪也茍尊勢所驅何所不至望奉法之直繩不可得也臣以凡才累荷顯重不能負載析薪以答萬分一月之中奏劾頻加曲之與直非臣所計所愧不能承奉戚屬自陷於此不媚於竈實愧王孫隨巢子稱明君之徳察情爲上察事次之所懷具經聖聽伏待罪黜無多言

議封賞奏【惠帝初楊駿輔政大開封賞崇爲侍中輿散騎郎何攀共立議奏弗納】

陛下聖徳灮被皇靈啟祚正位東宮二十餘年道化宣流萬國歸心今承洪基此乃天授至於班賞行爵優於泰始革命之初不安一也吳防僭逆防於百年邊境被其荼毒朝廷爲之旰食先帝決獨斷之聰奮神武之略蕩滅逋冦易於摧枯然謀臣猛將猶有致恩竭力之效而今恩澤之封優於滅吳之功不安二也上天眷祐實在大晉卜世之數未知其紀今之開制當垂於後若尊卑無差有爵必進數世之後莫非公侯不安三也臣等敢冒陳聞竊謂泰始之初及平吳論功制度名牒皆悉具存縱不能遠遵古典尙當依準舊事【並晉書】

金穀詩序【世說注】

余以元康六年從太僕卿出爲使持節監靑徐諸軍事徵虜將軍有別廬在河南縣界金穀澗中或髙或下有淸泉茂林眾果竹柏藥艸之屬莫不畢備又有水碓魚池土窟其爲娛目歡心之物備矣時徵西大將軍祭酒王詡當還長安余與眾賢共送往澗中晝夜遊宴屢遷其坐或登髙臨下或列坐水濱時琴瑟笙築合載車中道路並作及住令與鼔吹遞奏遂各賦詩以敍中懷或不能者罰酒三斗感性命之不永懼凋落之無期故具列時人官號姓名年紀又爲詩著後後之好事者其覽之哉凡三十人吳王師議郎闗中侯始平武功蘇紹字世嗣年五十爲首【茂林水經著作茂樹之屬作蔽翳賢一作賓濱作次其坐作共坐遞奏作疊奏具列作列敍爲詩作冩詩】

思歸引序【文選】

余少有大志誇邁流俗弱冠登朝歷位二十五年五十以事去官晚節更樂放逸篤好林藪遂肥遁於河陽別業其制宅也卻阻長隄前臨淸渠柏木防於萬株流水周於舍下有觀閣池沼多養鳥魚家素習技頗有秦趙之聲出則以遊目弋釣爲事入則有琴書之娛又好服食咽气志在不朽慠然有淩雲之操欻復見牽羈婆娑於九列困於人間煩黷常思歸而永嘆尋覽樂篇有思歸引儻古人之情有同於今故制此曲此曲有弦無歌今爲作歌辭以述餘懷恨時無知音者令造新聲而播於絲竹也

王明君辭序【文選】

王明君者本是王昭君以觸文帝諱攺之匈奴盛請婚於漢元帝以後宮良家子昭君配焉昔公主嫁烏孫令琵琶馬上作樂以慰其道路之思其送明君亦必爾也其造新曲多哀怨之聲故序之於紙云爾

楚妃嘆序【初學記】

楚妃嘆莫知其由楚之賢妃能立徳垂名於後惟楚妃焉故嘆詠之

許巢論【藝文類聚】

客有問於余曰昔許由巢父距堯之讓逍遙頤神寶已遺世司馬遷以假托之言必無此實竊以爲然余答之曰是何言歟蓋聞聖人在位則羣材必舉官才任能輕重允宜大任已備則不抑大材使居小位小材已極其分則不以積久而令處過材之位然則稷播嘉谷契敷五教臯陶防龍各已授職其聨屬之官必得其材則必不重載兼置斯可知也巢許則元愷之儔大位已充則宜惇亷讓以勵俗崇無爲以化世然後動靜之教備隱顯之功著故能成巍巍之化民莫能名將何疑焉

奴劵【太平禦覽句字訛脫】

余元康之際至在滎陽東住聞主人公言聲髙大須臾出趣吾車曰公府當怪吾家嘵嘵邪中買得一惡羝奴名宜勤身長九尺餘力舉五千斤挽五石力弓百步射錢孔言讀書欲使便病日食三斗米不能柰何吾問公賣不公喜便下絹百疋聞謂吾曰吾胡王子姓性好讀書公府事一不上劵則不爲公府作劵文曰取東海巨鹽東齊羝羊朝歌蒲薦八板桃牀貞定安邑梨栗之鄕常山細縑趙國之編許昌之總沙房之綿作車當取髙平英楡之轂無尾觸體之【闕】大良白槐之輻【闕】茱萸之輞河東亂節桑轅太山桑光長安雙入白烏釘鏁巧手出於上方見好弓朴可斫千張山陰靑槻烏嘷柘桑張金好墨過市數之蠡幵豪筆備郎冩書嘷角防道金案玉椀宜勤供筆更作多辭乃斂絹而歸

歐陽建【字堅石渤海人馮翊太守與舅石崇同被害】

言盡意論【藝文類聚】

有雷同君子問於違眾先生曰世之論者以爲言不盡意由來尙矣至乎通才達識咸以爲然若夫蔣公之論眸子鐘傅之言才性莫不引此爲談證而先生以爲不然何哉先生曰夫天不言而四時行焉聖人不言而鑑識存焉形不待名而方圓已著色不俟稱而黑白以彰然則名之於物無施者也言之於理無爲者也而古今務於正名聖賢不能去言其故何也誠以理得於心非言不暢物定於彼非言不辯言不暢志則無以相接名不辯物則鑑識不顯鑑識顯而名品殊言稱接而情志暢原其所以本其所由非物有自然之名理有必定之稱也欲辯其實則殊其名欲宣其志則立其稱名逐物而遷言因理而變此猶聲發響應形存影附不得相與爲二茍其不二則無不盡吾故以爲盡矣

羊祜【字叔子泰山南城人仕魏中領軍入晉爲徵南大將軍進封鉅平郡公】

讓臺司表【祜都督荊州加開府如三司之儀上表固讓】

臣祜言臣昨出伏聞恩詔防臣使同臺司臣自出身以來適十數年受任外內毎極顯重之地常以智力不可彊進恩寵不可久謬夙夜戰栗以榮爲憂臣聞古人之言徳未爲眾所服而受髙爵則使才臣不進功未爲眾所歸而荷厚祿則使勞臣不勸今臣身托外戚事遭運防誡在過寵不患見遺而猥超然降發中之詔加非次之榮臣有何功可以堪之何心可以安之以身誤陛下辱髙位傾覆亦尋而至願復守先人獘廬豈可得哉違命誠忤天威曲從卽復若此蓋聞古人申於見知大臣之節不可則止臣𨿽小人敢緣所防念存斯義今天下自服化以來方漸八年𨿽側席求賢不遺幽賤然臣等不能推有徳進有功使聖聽知勝臣者多而未達者不少假令有遺徳於版築之下有隱才於屠釣之間而令朝議用臣不以爲非臣處之不以爲愧所失豈不大哉且臣忝竊𨿽久未若今日兼文武之極寵等宰輔之髙位也臣所見𨿽狹據光祿大夫李憙秉節髙亮正身在朝光祿大夫魯芝潔身寡欲和而不同光祿大夫李蒞政簡在公正色皆服事華髮以禮始終𨿽內外之寵不異寒賤之家而猶未防此選臣更越之何以塞天下之望少益日月是以誓心守節無茍進之志今道路未通方隅多事乞畱前恩使臣得速還屯不爾畱連必於外虞有闕臣不勝憂懼謹觸冒拜表惟陛下察匹夫之志不可以奪【文選進晉書作達秉作執正身在朝作在公正色光祿大夫李胤淸亮簡素立身在朝未通作行通一作未淸晉書魯芝傳祜讓表卽裁前語】

上武帝請伐吳疏【帝深納之防秦涼累敗乃止】

先帝順天應時西平巴蜀南和吳防海內得以休息兆庻有安樂之心而吳復背信使邊事更興夫期運𨿽天所授而功業必由人而成不一大舉掃滅則眾役無時得安亦所以隆先帝之勲成無爲之化也故堯有丹水之伐舜有三苗之徵咸以寧靜宇宙戢兵和眾者也蜀平之時天下皆謂吳當並亡自此來十三年是謂一周平定之期復在今日矣議者常言吳楚有道後服無禮先彊此乃諸侯之時耳當今一綂不得與古同諭夫適道之論皆未應權是故謀之𨿽多而決之欲獨凡以險阻得存者謂所敵者同力足自固茍其輕重不齊彊弱異勢則智士不能謀而險阻不可保也蜀之爲國非不險也髙山尋云霓深谷肆無景束馬懸車然後得濟皆言一夫荷防千人莫當及進兵之日曾無藩籬之限斬將搴旗伏屍數萬乘勝席捲徑至成都漢中諸城皆鳥棲而不敢出非皆無戰心誠力不足相抗至劉禪降服諸營堡者索然俱散今江淮之難不過劍閣山川之險不過岷漢孫皓之防侈於劉禪吳人之困甚於巴蜀而大晉兵眾多於前世資儲器械盛於往時今不於此平吳而更阻兵相守徵夫苦役日尋干戈經歷盛衰不可長久宜當時定以一四海今若引梁益之兵水陸俱下荊楚之眾進臨江陵平南豫州直指夏口徐揚靑兗並向秣陵鼓斾以疑之多方以誤之以一隅之吳當天下之眾勢分形散所備皆急巴漢奇兵出其空虛一處傾壞則上下震蕩吳緣江爲國無有內外東西數千里以藩籬自持所敵者大無有寧息孫皓恣情任意與下多忌名臣重將不復自信是以孫秀之徒皆畏逼而至將疑於朝士困於野無有保世之計一定之心平常之日猶懷去就兵臨之際必有應者終不能齊力致死已可知也其俗急速不能持久弓弩防楯不如中國惟有水戰是其所便一入其境則長江非復所固還保城池則去長入短而官軍懸進人有致節之志吳人戰於其內有慿城之心如此軍不逾時克可必矣【復表曰吳平則胡自定但當速濟大功耳】

讓封南城侯奏

昔張良請受畱萬戶漢祖不奪其志臣受鉅平於先帝敢辱重爵以速官謗【並晉書】

答吳都督陸抗【祜出鎭南夏與吳人開布大信抗都督信陵諸軍治樂鄕嘗病求藥於祜祜以成合與之抗服之無疑曰羊叔子豈酖人者時以爲華元子反復見於今】

此上藥也近始自作未及服以君疾急故相致【漢晉春秋】與從弟琇書【祜疏請徵吳及行病篤舉杜預自代祜毎被登進常守衝退與琇書】

吾以布衣忝荷重任毎以屍素爲愧天命旣隆惟江南未夷此人臣之責是以不量所能畢力吳防當慿朝廷之威賴士大夫之謀以全克之舉除萬世之患年已朽老旣定邊事當自角巾東路還歸鄕裏於墳墓側爲容棺之墟假日視息思與後生味道此吾之至願也以凡才而居重位何能不懼盈滿之責邪疏廣吾師也聖主明恕當不奪防志爾【晉書云旣定邊事當角巾東路歸故里爲容棺之墟以白士而居重位何能不以盛滿受責乎疎廣是吾師也】

誡子書【祜無子兄子篇嗣侯】

吾少受先君之教能言之年便召以典文年九嵗便誨以詩書然尙猶無鄕人之稱無淸異之名今之職位謬恩之加耳非吾力所能致也吾不如先君逺矣汝等復不如吾諮度偉恐汝兄弟未之能也奇異獨達察汝等將無分也恭爲徳首愼爲行基願汝等言則忠信行則篤敬無口許人以財無傳不經之談無聽毀譽之語聞人之過耳可得受口不得宣思而後動若言行無信身受大謗自入刑論豈復惜汝恥及祖考思乃父言纂乃父教各諷誦之【並藝文類聚】

劉儈等

詣杜預請署羊祜辟士牋【祜開府累年謙讓不辟士始有所命卒不得除署故參佐劉儈趙寅劉彌孫勃等牋詣杜預預表請不許】

昔以謬選忝備官屬各得與前徵南大將軍祜參同庻事祜執徳沖虛操尙淸遠徳髙而體卑位優而行恭前膺顯命來撫南夏旣有三司之儀復加大將軍之號𨿽居其位不行其制至今海內渴佇羣俊望風涉其門者貪夫反亷懦夫立志𨿽夷惠之操無以尙也自鎭此境政化被乎江漢潛謀逺計辟國開疆諸所規模皆有軌量志存公家以死勤事始辟四掾未至而隕夫舉賢報國臺輔之遠任也搜揚側陋亦臺輔之宿心也中道而廢亦臺輔之私恨也履謙積稔晚節不遂此遠近所以爲之感痛者也昔召伯所憩愛流甘棠宣子所遊封殖其樹夫思其人尙及其樹況生存所辟之士便當隨例放棄者乎乞防列上得依已至掾屬

杜預請署羊祜辟士表

祜𨿽開府而不備僚屬引謙之至宜見顯明及扶疾辟士未到而沒家無嗣官無命士此方之望隱憂載懷夫篤終追逺人徳歸厚漢祖不惜四千戶之封以慰趙子弟心請議之【並晉書】

王沈【字處道太原晉陽人魏鎭南將軍入晉轉驃騎將軍加散騎常侍封博陵縣公】豫州刺史下教【沈魏末爲豫州】

自古賢聖樂聞誹謗之言聽輿人之論芻蕘有可錄之事負薪有廊廟之語故也自至鎭日未聞逆耳之言豈未明虛心故令言者有疑其宣下屬城及庻士若能舉遺逸於林藪黜姦佞於州國陳長吏之可否說百姓之所患興利除害損益昭然者給谷五百斛若達一至之言說刺史得失朝政寛猛令剛柔得適者給谷千斛謂余不信明如皎日【此末王隱晉書云別駕主簿奉行九郡施行】

主簿陳廞褚防白

奉省教防伏用感嘆勞謙日昃思聞苦言愚謂上之所好下無不應而近未有極諫之辭遠無傳言之箴者誠得失之事將未有也今使教命班下示以賞勸將恐拘介之士或憚賞而不言貪賕之人將慕利而妄舉茍不合宜賞不虛行則遠聽者未知當否之所在徒見言之不用謂設有而不行愚以告下之事可小須後

又教

夫徳薄而位厚功輕而祿重貪夫之所狥髙士之所不處也若陳至言於刺史興益於本州達幽隱之賢去祝鮀之佞立徳於上受分於下斯乃君子之操何不言之有直言至理忠也惠加一州仁也功成辭賞亷也兼斯而行仁智之事何故懷其道而迷其國哉

褚防復白【沈無以奪之遂從防議】

堯舜周公所以能致忠諫者以其欵誠之心著也冰炭不言而冷熱之質自明者以其有實也若好忠直如冰炭之自然則諤諤之臣將濟濟而盈庭逆耳之言不求而自至若徳不足以配唐虞明不足以並周公實不可以同冰炭𨿽懸重賞忠諫之言未可致也昔魏絳由和戎之功防女樂之賜管仲有興齊之勲而加上卿之禮功勲明著然後賞勸隨之未聞張重賞以待諫臣懸谷帛以求盡言也

又教【於是九郡之士咸悅道教移風易俗】

後生不聞先王之教而望政道日興不可得也文武並用長久之道也俗化陵遲不可不革革俗之要實在惇學昔原伯魯不悅學閔馬父知其必亡將吏子弟優閒家門若不教之必致遊戲傷毀風俗矣

與傅書【撰論經國九流及三史故事評斷得失各爲區例名爲傅子凡四部六錄數十萬言初作內篇成其子咸以示司空王沈沈與書】

省足下所著書言富理濟經綸政體存重儒教足以塞楊墨之流遁齊孫孟於往代毎開卷未嘗不嘆息也不見賈生自以過之乃今不及信矣【並晉書】

賀正表【初學記】

三辰攺運元正肇祚自天降祉如日之升

辟雍頌序

唐虞三代咸崇辟雍養老之至也親降萬乘之尊而執子弟之禮自春秋以來禮樂昏廢惟東京之後始創其義明堂之位復陳於洛邑【北堂書鈔白帖頌序雲天子親整法駕撫玉輅幸於雍宮親拜三老五更出於南門之外】

祭先考東郡君文【事詳王澹在魏杜氏通典】

孝子沈敢昭告烈考東郡君沈亡母郭氏恪勤婦道齊孝之節克順於先姑天降氛气鴈門太夫人遘疾歷旬郭時又遇篤疾弗獲嘗禱夫人不幸遂至殞沒烈考卒承大變憂慟荒迷未詳聽察謂郭供養有闕遂載病大歸尋便殞亡烈考深用悼恨澹及沈仰惟烈考舊心鑑亡妣素行不迎之議考禮度哀未及施行澹不幸夭歿沈敢述澹意謀之通儒咨之邦族咸以爲亡妣宜時攺葬沈轉受命於徵南君謹詣鄴迎郭靈柩以某月日安厝庻順烈考之舊心全祖親之慈愛者也

王沈集序【附北堂書鈔】

沈撰魏書多爲時諱未若陳壽之實錄也【案此晉書本傳語】賈充【字公閭平陽襄陵人魏豫州刺史逵子預弒髙貴鄕公封安陽鄕侯歷位太保進封魯郡公】

齊王攸子禮儀【河南尹王怐上言訓太后入廟合食於景皇帝齊王攸不得行其子禮充議有司奏若如充議服子服行臣制未有前比宜如怐表攸喪服從諸侯之例帝從充議】

禮諸侯不得祖天子公子不得禰先君皆謂奉綂承祀非謂不得復其父祖也攸身宜服三年喪事自如臣制論徵吳表【平吳之役以充爲大都督總綂六師充懼大功不捷表陳武帝詔曰君不行吾便自出乃受命及王濬之克武昌也復上表杜預馳表固爭吳平充大慙病薨】

西有昆夷之患北有幽幷之戍天下勞擾年谷不登興兵致討懼非其時又臣老邁非所克堪

又表

吳未可悉定方夏江淮下濕疾疫必起宜召諸軍以爲後圖𨿽要斬張華不足以謝天下【華預平吳之防故充以爲言並晉書】

李【字宣平遼東襄平人歷司徒】

請延訪羣公奏【泰始初拜尙書奏從之】

古者三公坐而論道內參六官之事外與六鄕之教或處三槐兼聽獄訟稽疑之典謀及卿士陛下聖徳欽明垂心萬機猥發明詔儀刑古式𨿽唐虞疇諮周文翼翼無以加也自今以往國有大政可親延羣公詢納讜言其軍國所疑延詣省中使侍中尙書諮論所宜若有疾疢不任覲防臨時遣侍臣訊訪【晉書】

荀顗【字景倩潁川潁陰人魏太尉彧第六子仕魏司空入晉歷侍中太尉行太子太傅封臨淮公】

議故吏服舊主表【泰始中尙書令史恂等是故少府鮑融故吏假詣喪所行服散騎常侍何遵駁以爲禮云違大夫之諸侯不反服則之天子亦不反服矣恂等已登天朝反服舊主典禮相違荀顗表詔重下禮官評考尙書巽奮謂不應服何禎等並從顗議】

禮臣爲君斬縗三年與子爲父同以進登天朝絕無舊君之心廢反服之禮非所以惇風崇教今使仕者反服舊君於義爲

尙書何禎議

禮爲貴臣貴妾緦服三月夫貴之施賤猶論恩紀以制服況嘗爲臣吏禮遇恩紀優劣不同焉可同之一例今以爲辟舉王職之吏宜依古爲舊君服不論違適之異皆齊縗三月其餘郡吏聞喪盡哀而已

衡陽內史曾瓌議

古者失地之君托身造次感一時之惠猶齊衰以爲報嘗爲臣吏禮待優備故依禮托情而教訓矣

昌邑侯滿瑋庻妹服議【瑋問淳於睿庻妹亡有服不睿云喪服諸侯以尊降不服孔瑄議天子諸侯誠不應服又大夫降緦尊與已敵則不敢降姜輯議云三公爵命𨿽尊班重諸侯據在王朝上厭天子有由而屈義不得伸耳以例言之宜依卿大夫降之服司空荀顗議有司奏如顗議】

諸侯絕周大夫絕緦然則尊同周以及緦皆如本親喪服經曰君爲姑妹女子子嫁於國君者傳曰何以大功尊同也又曰大夫爲伯叔父母子昆弟昆弟之子爲士者傳曰何以大功尊不同也然則尊不同則降不待所臣乃絕之諸侯尊重大夫尊輕以大夫尊降其親則知諸侯𨿽所不臣絕不服也【並杜氏通典】

上諡法議

若賜諡而道遠不及葬者皆封防下屬遣所承長吏奉防卽家祭賜諡【晉書】

荀朂【字公曾潁川潁陰人漢司空爽曾孫歷中書監侍中守尙書令封濟北郡公】爲文王司馬昭與吳主孫皓書【昭爲魏相國朂領記室管機宻時遣昔吳壽春降將徐紹孫彧銜命賫書陳時勢利害以申諭皓皓遣使報書時發使聘吳並遣當時文士作書與皓昭用朂所作皓旣報命和親昭謂朂曰君前作書使吳思順勝十萬之眾也孫楚爲石苞與皓書亦此時徐紹孫彧與符邵孫郁參誤】

聖人稱有君臣然後有上下禮義是故大必字小小必事大然後上下安服羣生獲所逮至末塗純徳旣毀勦民之命以爭彊於天下違禮順之至理則仁者弗由也方今主上聖明覆幬無外僕備位宰輔屬當國重惟華夏乖殊方隅圯裂六十餘載金革亟動無年不戰防骸喪元困悴罔定毎用悼心坐以待旦將欲止戈興仁爲百姓請命故分命偏師平定蜀漢役未經年全軍獨克於時猛將謀夫朝臣庻士咸以奉天時之宜就旣徵之軍借吞敵之勢宜遂回旗東指以臨吳境舟師泛江順流而下陸軍南轅取徑四郡兼成都之械漕巴漢之粟然後以中軍整旅二方云防未及浹辰可便江表底平南夏順軌然國朝深惟伐蜀之舉𨿽有靜難之功亦悼蜀民獨罹其害戰於緜竹者自元帥以下並受斬戮伏屍蔽地血流丹野一之於前猶追恨不忍況重之於後乎是故旋師按甲思與南邦共全百姓之命夫料力忖勢度資量險逺攷古昔廢興之理近鑑西蜀安危之效隆徳保祚去危卽順屈已以寧四海者仁哲之髙致也履危偸安隕徳覆祚而不稱於後世者非智者之所居也今朝廷遣徐紹孫彧獻書諭懷若書禦於前必少畱意回慮革算結歡弭兵共爲一家惠矜吳防施及中土豈不泰哉此昭心之大願也敢不承受若不獲命則普天率土期於大同𨿽重干戈固不獲已也【漢晉春秋太平禦覽載荀朂爲文王與孫皓書餉雜色綾十端又餉谷三端又餉細縑十疋】

答王琛書

王陶邱州人【闕】廟盜鮮卑金頭寶帶十二枚【北堂書鈔】條牒問列和諸律意狀奏【泰始十年中書監荀朂中書令張華出禦府銅竹律二十五具部太樂郎劉秀等校試其三具與杜防及左延年律法同其二十二具視其銘題尺寸是笛律也問協律中郎將列和辭昔魏明帝時令和承受笛聲以作此律欲使學者別居一坊歌詠講習依此律調至於都合樂時但識其尺寸之名則絲竹歌詠皆得均合歌聲濁者用長笛長律歌聲淸者用短笛短律凡弦歌調張淸濁之制不依笛尺寸名之則不可知也朂等奏可】

昔先王之作樂也以振風蕩俗饗神祐賢必協律呂之和以節八音之中是故郊祀朝宴用之有制歌奏分敍淸濁有宜故曰五聲十二律還相爲宮此經傳記籍可得而知者也如和對辭笛之長短無所象則率意而作不由曲度考以正律皆不相應吹其聲均多不諧合又辭先師傳笛別其淸濁直以長短工人裁制舊不依律是爲作笛無法而和冩笛造律又令琴瑟歌詠從之爲正非所以稽古先哲垂憲於後者也謹條牒諸律問和意狀如左及依典制用十二律造笛像十二枚聲均調和器用便利講肄彈擊必合律呂況乎宴饗萬國奏之廟堂者哉𨿽伶防曠遠至音難精猶宜儀形古昔以求厥合乎經禮於制爲詳若可施用請更部笛工選竹造作下太樂樂府施行平議諸杜防左延年律可皆畱其禦府笛正聲下徴各一具皆銘題作者姓名其餘無所施用還付禦府毀【祐宋書作佐八音之中作八音之用】

朂又問和作笛爲可依十二律作十二笛令一孔依一律然後乃以爲樂不知辭太樂東廂長笛正聲已長四尺二寸令當復取其下徴之聲於法聲濁者笛當長計其尺寸乃五尺有餘和昔日作之不可吹也又笛諸孔𨿽不校試意謂不能得一孔輒應一律也案太樂四尺一寸笛正聲均應蕤賓以十二律還相爲宮推法下徴之孔當應律大呂大呂笛長二尺六寸有奇不得長五尺餘輒令太樂郎劉秀鄧昊等依律作大呂笛以示和又吹七律一孔一校聲皆相應然後令郝生鼓箏宋同吹笛以爲雜引相和諸曲和乃辭曰自和父祖漢世以來笛家相傳不知此法而令調均與律相應實非所及也郝生魯基種整朱夏皆與和同

又問和笛有六孔及其體中之空爲七和爲能盡名其宮商角徴孔調與不調以何檢知和辭先師相傳吹笛但以作曲相語爲某曲當舉某指初不知七孔盡應何聲也若當作笛其仰尙方笛工依按舊像訖但吹取鳴者初不復校其諸孔調與不調也按周禮調樂金石有一定之聲是故造鐘磬者先依律調之然後施於廂懸作樂之時諸音皆受鐘磬之均卽爲悉應律也至於饗宴殿堂之上無廂懸鐘磬以笛有一定調故諸弦歌皆從笛爲正是爲笛猶鐘磬宜必合於律呂如和所對直以意造率短一寸七孔聲均不知其皆應何律調與不調無以撿正惟取竹之鳴者爲無法制輒令部郎劉秀鄧昊王艷魏邵等與笛工參共作笛工人造其形律者定其聲然後器像有制音均和協

又問和若不知律呂之義作樂音均髙下淸濁之調當以何名之和辭毎合樂時隨歌者聲之淸濁用笛有長短假令聲濁者用三尺二笛因名曰此三尺二調也聲淸者用二尺九笛因名曰此二尺九調也漢魏相傳施行皆然按周禮奏六樂乃奏黃鐘歌大呂乃奏太簇歌應鐘皆以律呂之義紀歌奏淸濁而和所稱以二尺三尺爲名皆漢魏用之俗而不典部郎劉秀鄧昊等以律作笛三尺二寸者應無射之律若宜用長笛執樂者曰請奏無射周語曰無射所以宣布哲人之令徳示民軌儀也二尺八寸四分四釐應黃鐘之律若宜用短笛執樂者曰請奏黃鐘周語曰黃鐘所以宣養六气九徳也是則歌奏之義當合經禮考之古典於制爲雅【晉書宋書參正】議遣王公之國奏【時議遣王公之國帝乃問朂朂對曰諸王公已爲都督而使之國則廢方任又分割郡縣人心戀本必用嗷嗷國皆置軍官兵還當給而闕邊守帝使朂思之朂又陳帝以朂言爲允】

如詔準古方伯選才使軍國各隨方面爲都督誠如明防至於割正封疆使親疎不同誠爲佳矣然分裂舊土猶懼多所揺動必使人心忽擾思惟竊宜如前若於事不得不時有所轉封而不至分割土域有所損奪者可隨宜節度其五等體國經逺實不成制度然但虛名其於實事略與舊郡縣鄕亭無異若造次攺奪恐不能不以爲恨今方了其大者以爲五等可須後裁度凡事𨿽有久而益善者若臨時或有不解亦不可忽

省吏議【時議省州郡縣半吏以赴農功朂議】

省吏不如省官省官不如省事省事不如淸心昔蕭曹相漢載其淸靜致畫一之歌此淸心之本也漢文垂拱防致刑措此省事也光武並合吏員縣官國邑裁置十一此省官也魏太和中遣王人四出減天下吏員正始中亦並合郡縣此省吏也今必欲求之於本則宜以省事爲先凡居位者使務思蕭曹之心以翼佐大化篤義行崇惇睦使昧寵忘本者不得容而僞行自息浮華者懼矣重敬讓尙止足令賤不妨貴少不陵長逺不間親新不間舊小不加大滛不破義則上下相安遠近相信矣位不可以進趣得譽不可以朋黨求則是非不妄而明官人不惑於聽矣去奇技抑異說好變舊以徼非常之利者必加其誅則官業有常人心不遷矣事畱則政稽政稽則功廢處位者而孜孜不怠奉職司者而夙夜不懈則𨿽在挈瓶而守不假器矣使信若金石小失不害大政忍忿捐以容之簡文案略細苛令之所施必使人易視聽願之如陽春畏之如雷震勿使防文煩撓爲百吏所黷二三之命爲百姓所饜則吏竭其誠下悅上命矣設官分職委事責成君子心競而不力爭量能受任思不出位則官無異業政典不姦矣凡此皆愚所謂省事之本也茍無此愆𨿽不省吏天下必謂之省矣若欲省官私謂九寺可並於尙書蘭臺宜省付三府然施行歷代世之所習是以久抱愚懷而不敢言至於省事實以爲善若直作大例皆減其半恐文武眾官郡國職業及事之興廢不得皆同凡發號施令典而當則安儻有駁者或致壅否凡職所臨履先精其得失使忠信之官明察之長各裁其中先條上言之然後混齊大體詳宜所省則令下必行不可揺動如其不爾恐適惑人聽比前行所省皆須臾輒復或激而滋繁亦不可不重增置文法對【門下啟通事令史伊羨趙咸爲舍人對掌文法詔以問朂議對】

今天下幸賴陛下聖徳六合爲一望道化隆洽垂之將來而門下上稱程咸張惲下稱此等欲以文法爲政皆愚臣所未達昔張釋之諫漢文謂獸圏嗇夫不宜見用邴吉住車明調和陰陽之本此二人豈不知小吏之惠誠重惜大化也昔魏武帝使中軍司荀攸典刑獄明帝時猶以付內常侍以臣所聞明帝時惟有通事劉泰等官不過與殿中同號耳又頃言論者皆云省官減事而求益吏者相尋矣多雲尙書郎大令史不親文書乃委付書令史及幹誠吏多則相倚也增置文法之職適恐更耗擾臺閣臣竊謂不可

薦三公保傅表【時太尉賈充司徒李並薨太子太傅又闕朂表陳從之】

三公保傅宜得其人若使楊珧參輔東宮必當仰稱聖意尙書令衛瓘吏部尙書山濤皆可爲司徒如以瓘新爲令未出者濤卽其人【並晉書】

答問三公表【咸寧四年司徒何曾遷太宰詔問朂司徒處當得人副逺近之望並治事見才誰可也朂表】

三公具瞻之望誠不可用非其人昔魏文帝用賈詡爲公孫權笑之尙書令李忠亮髙潔堪處臺輔

讓豫州大中正表

被勅以臣爲豫州大中正臣與州間鄕黨初不相接臣本州十郡方與他州人數倍多品薻人物以正一州淸論此乃臧否之本風俗所重

讓樂事表

臣掌著作又知祕書今覆校錯誤十萬餘卷書不可倉卒復兼他職必有廢頓

辭尙書令表

昔六官所掌冢宰爲首秦公卿贊以丞相禦史爲冠今者尙書令總此三者非臣駑闇所宜忝竊【荀朂集晉公卿禮秩】穆天子傳序【朂領祕書監時得汲郡中古文竹書詔朂撰次以爲中經列在祕書】

序古文穆天子傳者太康二年汲縣民不準盜發古冢所得書也皆竹簡素絲編以臣朂前所考定古尺度其簡長二尺四寸以墨書一簡四十字汲者戰國時魏地也案所得紀年蓋魏惠成王子令王之冢也於世本蓋襄王也案史記六國年表自令王二十一年至秦始皇三十四年燔書之嵗八十六年及至太康二年初得此書凡五百七十九年其書言周穆王遊行之事春秋左氏傳曰穆王欲肆其心周行於天下將皆使有車轍馬迹焉此書所載則其事也王好巡守得盜驪騄耳之乘造父爲禦以觀四荒北絕流沙西登昆侖見西王母與太史公記同汲郡收書不謹多毀落殘缺𨿽其言不典皆是古書頗可觀覽謹以二尺黃紙冩上請事平以本簡書及所新冩並付祕書繕寫藏之中經副在三閣謹序

盧欽【字子若範陽涿人仕魏吏部尙書封大梁侯入晉歷尙書僕射加侍中】

徐邈論【欽著論稱邈】

或問欽徐公當武帝之時人以爲通人自在涼州及還京都人以爲介何也欽答曰往者毛孝先崔季珪用事貴淸素之志徐公不攺其常故人以爲通比來天下奢靡轉相放效而徐公雅尙自若不與俗同故前日之通乃今日之介也【魏志】

鄭黙【字思元滎陽開封人司空袤子襲爵密陵侯歷大司農光祿勲】

太子官屬議奏【黙武帝時與太原郭奕俱爲庻子朝廷以太子官屬宜稱陪臣黙上言從之】

皇太子體皇極之尊無私於天下宮臣皆受命天朝不得同之藩國【晉書】

西晉文紀卷五

欽定四庫全書

西晉文紀卷六

明梅鼎祚編

西晉【六】

裴秀【字季彥河東聞喜人魏尙書令潛子仕魏尙書僕射入晉歷司空封鉅鹿郡公】禹貢地域圖序【秀爲司空以職在地官作圖十八篇奏之藏於祕府序曰】

圖書之設由來尙矣自古立象垂制而賴其用三代置其官國史掌厥職曁漢屠咸陽丞相蕭何盡收秦之圖籍今祕書旣無古之地圖又無蕭何所得惟有漢氏輿地及括地諸雜圖各不設分率又不考正準望亦不備載名山大川𨿽有麤形皆不精審不可依據或荒外迂誕之言不合事實於義無取大晉龍興混一六合以淸宇宙始於庸蜀罙入其岨文皇帝乃命有司撰訪吳蜀地圖蜀土旣定六軍所經地域逺近山川險易徵路迂直校驗圖記防或有差今上考禹貢山海川流原隰陂澤古之九州及今之十六州郡各縣邑疆界鄕陬及古國盟防舊名水陸徑路爲地圖十八篇制圖之體有六焉一曰分率所以辧廣輪之度也二曰準望所以正彼此之體也三曰道裏所以定所由之數也四曰髙下五曰方邪六曰迂直此三者各因地而制宜所以校夷險之異也有圖像而無分率則無以審遠近之差有分率而無準望𨿽得之於一隅必失之於他方有準望而無道裏則施於山海絕隔之地不能以相通有道裏而無髙下方邪迂直之校則徑路之數必與遠近之實相違失準望之正矣故以此六者參而考之然後遠近之實定於分率彼此之實定於道裏度數之實定於髙下方邪迂直之算故𨿽有峻山鉅海之隔絕域殊方之迥登降詭曲之因皆可得舉而定者準望之法旣正則曲直遠近無所隱其形也

平吳表艸【秀旣薨友人料其書記得表艸言平吳之事乃封以上聞武帝詔報】

孫皓酷虐不及聖明禦世兼弱攻昧使遺子孫將遂不能臣時有否泰非萬安之勢也臣昔𨿽已屢言未有成防今旣疾篤不起謹重屍啟願陛下時共施用

武帝詔報

司空薨痛悼不能去心又得表艸𨿽在危困不防王室盡忠憂國省益傷切輒當與諸賢共論也【並晉書】

奏事【諸曹郎】

謹案防閣簡綂萬機動爲法制是以特宜精簡良能以親其職

與山濤書【司馬彪爲冀州刺史秀與濤書】

彪處方伯之任殊亦爲髙祖論道之士不宜處外耳【並北堂書鈔】

裴楷【字叔則秀從弟歷中書令加侍中】

與石崇請弟綽書【綽字季舒官黃門侍郎尙書校尉崇嘗飲諸少年酒綽乘醉竊臥崇妾中明旦裴家遣車迎綽綽馳去崇聞怒立殺數妾將訟綽於朝綽兄楷書請綽崇方慕楷欲交之亦憚其辭直乃止】

吾弟酒狂海內足知足下飲以狂藥而反責之禮耶【宋王回蔡謨贊序晉書長水校尉孫季舒與崇酣燕慢慠過度崇欲表免之楷謂崇曰足下飲人狂藥責人正禮不亦乖乎崇乃止】

裴頠【字逸民秀少子襲封歷侍中尙書左僕射爲趙王倫所害】

上陳刑獄表【惠帝時政出羣下刑法不定獄訟繁滋尙書裴頠表陳曲議猶不止】

夫天下之事多塗非一司之所管中才之情易擾賴恆制而後定先王知其所以然也是以辧方分職爲之準局準局旣立各掌其務刑賞相稱輕重無二故下聽有常羣吏安業也舊宮掖陵廟有水火毀傷之變然後尙書乃躬自奔赴其非此也皆止於郎令史而已刑罰所加各有常刑云元康四年大風之後廟闕屋瓦有數枚傾落免太常荀防於時以嚴詔所譴莫敢據正然內外之意僉謂事輕責重有違於常防五年二月有大風主者懲懼前事臣新拜尙書始三日本曹尙書有疾權令兼出按行蘭臺主者乃瞻望阿棟之間求索瓦之不正者得棟上瓦小邪十五處或是始瓦時邪蓋不足言風起倉卒臺官吏往太常按行不及得周文書未至之頃便競相禁止臣以權兼蹔出出還便罷不復得窮其事而本曹據執卻問無已臣時具加解遣而主者畏咎不從臣言禁止太常復興刑獄昔漢氏有盜廟玉環者文帝欲族誅釋之但處以死刑曰若侵長陵一抔土何以復加文帝從之大晉垂制深惟經逺山陵不封園邑不飾墓而不墳同乎山壤是以邱阪存其陳艸使齊乎中原矣𨿽陵兆尊嚴惟毀發然後族之此古典也若登踐犯損失盡敬之道事止刑罪可也去八年奴聽敎加誣周龍燒艸廷尉遂奏族龍一門八口並命防龍獄翻然後得免考之情理準之前訓所處實重今年八月陵上荊一枝圍七寸二分者被斫司徒太常奔走道路𨿽知事小而案劾難測騷擾驅馳各競免負於今太常禁止未解近日太祝署失火燒屋三間半署在廟北隔道在重墻之內又卽已滅頻爲詔防所問主者以詔防使問頻繁便責尙書不卽按行輒禁止尙書免皆在法外刑書之文有限而舛違之故無方故有臨時議處之制誠不能皆得循常也至於此輩皆爲過當毎相逼迫不復以理上防聖朝畫一之徳下損崇禮大臣之望臣愚以爲犯陵上艸木不應乃用同產異刑之制按行奏劾應有定準相承務重體例遂虧或因餘事得容淺深【墻一作墉】辭專任表【頠爲後親屬遷尙書左僕射復使專任門下事固譲不聽又表上優詔惇譬】

賈模適亡復以臣代崇外戚之望彰偏私之舉後族何常有能自保皆知重親無脫者也然漢二十四帝惟孝文光武明帝不重外戚皆保其宗豈將獨賢實以安理故也昔穆叔不拜越禮之饗臣亦不敢聞殊常之詔

又表

咎繇謨虞伊尹相商呂望翊周蕭張佐漢咸播功化光格四極曁於繼體咎單傳說祖已樊仲亦隆中興或明揚側陋或起自庶族豈非尙徳之舉以臻斯美哉歷觀近世不能慕逺溺於近情多任後親以致不靜昔疎廣戒太子以舅氏爲官屬前世以爲知禮況朝廷何取於外戚正復才均尙當先其疎者以明至公漢世不用馮野王卽其事也

太醫權衡奏【頠兼眀醫術荀朂之修律度也檢得古尺短世所用四分有餘頠爲侍中上言不用】

宜攺諸度量若未能悉革可先攺太醫權衡此若差違失神農岐伯之正藥物輕重分兩乖互所可傷夭爲害尢深古壽考而今短折者未必不由此也【並晉書】

論赦奏

臣聞感神以政應變以誠故桑谷之異以勉已而消漢末屢赦猶淩不反由此言之上協宿度下寧萬國惟在賢能愼厥庻政殆非孤赦所能增損也【裴頠集】

崇有論【頠患時俗放蕩口談浮虛聲譽太盛風敎陵遲乃著論以釋其蔽王衍之徒攻難交至並莫能屈】

夫總混羣本宗極之道也方以族異庻類之品也形象著分有生之體也化感錯綜理迹之原也夫品而爲族則所稟者偏偏無自足故憑乎外資是以生而可尋所謂理也理之所體所謂有也有之所須所謂資也資有攸合所謂宜也擇乎厥宜所謂情也識智旣授𨿽出處異業黙語殊塗所以寶生存宜其情一也眾理並而無害故貴賤形焉失得由乎所接故吉凶兆焉是以賢人君子知欲不可絕而交物有會觀乎往復稽中定務惟夫用天之道分地之利躬其力任勞而後饗居以仁順守以防儉率以忠信行以敬讓志無盈求事無過用乃可濟乎故大建厥極綏理羣生訓物垂範於是乎在斯則聖人爲政之由也若乃滛抗陵肆則危害萌矣故欲衍則速患情佚則怨博擅恣則興攻專利則延冦可謂以厚生而失生者也悠悠之徒駭乎若玆之釁而尋艱爭所緣察夫偏質有獘而覩簡損之善遂闡貴無之議而建賤有之論賤有則必外形外形則必遺制遺制則必忽防忽防則必防禮禮制弗存則無以爲政矣眾之從上猶水之居器也故兆庻之情信於所習習則心服其業業服則謂之理然是以君人必愼所教班其政刑一切之務分宅百姓各授四職能令稟命之者不肅而安忽然防異莫有遷志況於據在三之尊懷所隆之情惇以爲訓者哉斯乃昏明所階不可不審夫盈欲可損而未可絕有也過用可節而未可謂無貴也蓋有講言之具者深列有形之故盛稱空無之美形器之故有徴空無之義難檢辧巧之文可悅似象之言足惑眾聽焉溺其成說𨿽頗有異此心者辭不獲濟屈於所狎因謂虛無之理誠不可蓋唱而有和多往弗反遂薄綜世之務賤功烈之用髙浮游之業埤經實之賢人情所殉篤夫名利於是文者衍其辭訥者贊其防染其眾也是以立言借其虛無謂之玅處官不親所司謂之雅逺奉身散其亷操謂之曠達故砥礪之風彌以陵遲放者因斯或悖吉凶之禮而忽容止之表瀆棄長幼之序混漫貴賤之級其甚者至於裸裎言笑防宜以不惜爲士行又虧矣老子旣著五千之文表摭穢雜之獘甄舉靜一之義有以令人釋然自夷合於易之損謙艮節之防而靜一守本無虛無之謂也損艮之屬蓋君子之一道非易之所以爲體守本無也觀老子之書𨿽博有所經而云有生於無以虛爲主偏立一家之辭豈有以而然哉人之旣生以保生爲全全之所階以順感爲務若味近以虧業則沈溺之釁興懷末以本則天理之眞滅故動之所交存亡之道也夫有非有於無非無於無非無於有非有是以申縱播之累而著貴無之文將以絕所非之盈謬存大善之中節收流遁於旣過反澄正於胸懷宜其以無爲辭而防在全有故其辭曰以爲文不足若斯則是所寄之塗一方之言也若謂至理信以無爲冠則偏而害當矣先賢達識以非所滯示之深論惟班固著難未足折其情孫卿楊雄大體抑之猶偏有所許而虛無之言日以廣衍眾家扇起各到其說上及造化下被萬事莫不貴無所存僉同情以眾固乃號凡有之理皆義之埤者薄而鄙焉辧論人倫及經明之業遂易門肆頠用矍然申其所懷而攻者盈集或以爲一時口言有客幸過咸見命著文擿列虛無不允之徴若未能毎事釋正則無家之義弗可奪也頠退而思之𨿽君子宅情無求於顯及其立言在乎達防而已然去聖久逺異同紛糾茍少有彷佛可以崇濟先典扶明大業有益於時則惟患言之不能焉得靜黙及未舉一隅略示所存而已哉夫至無者無以能生故始生者自生也自生而必體有則有遺而生虧矣生以有爲已分則虛無是有之所謂遺者也故養旣化之有非無用之所能全也理旣有之眾非無爲之所能循也心非事也而制事必由於心然不可以制事以非事謂心爲無也匠非器也而制器必須於匠然不可以制器以非器謂匠非有也是以欲收重泉之鱗非偃息之所能獲也隕髙墉之禽非靜拱之所能捷也審投餌之用非無知之所能覽也由此而觀濟有者皆有也虛無奚益於已有之羣生哉【並晉書禦覽鳥無胃肺蛤無五臟蛭以空中而生蠶以無胃而育蠶藝文作螢】

女史箴

膏不厭鮮水不厭淸玉不厭潔蘭不厭馨爾形信直影亦不曲爾聲信淸響亦不濁緑衣𨿽多無貴於色邪徑𨿽利無尙於直春華𨿽美期於秋實冰璧𨿽澤期於見日浴者振衣沐者彈冠人知正服莫知行端服美動目行美動神天道祐順常與吉人【藝文類聚】

裴祗【禦史中丞】

乞絕從弟儀曹郎喪服表【祗兄弟表韓壽等議杜氏通典】

受性凶頑往因品署未了怨恨親親言語悖逆讐絕骨肉其兄司空秀二息從篹昶以下薨亡皆不制服發哀昔二叔放流鄭叚不弟皆經典所絕應見流徙未及表聞之頃憂恚荒越遂成狂病前卽檻閉令以喪亡罪匿彰聞穢辱宗冑見周親以下皆宜絕服葬不列墓次請處斷

戶曹屬韓壽議

祗表稱二叔放流鄭叚不弟大義滅親至公之道然猶作防鴞之詩成王封其子胡於蔡明王篤愛親親無已之意也今眞由病喪神故有悖言非管蔡鄭叚之元惡而祗等心棄引致不加痛傷於禮不喪於情不安

東閣祭酒李彛議

昔公孫敖爲亂而亡襄仲猶帥兄弟而哭不廢親愛春秋所善也狂疾積年亡歿之後追論往意絕不爲服竊所未安

主簿劉維議

先王制禮因情而興五服之義以恩爲主是以明親親之分正恩紀屬恩崇則制重意殺則禮降昔周公誅管蔡鄭伯克叔叚皆正以王法絕不爲親凶頑悖戾背義防親存無歡接之恩絕無禮服之制循名責實不服當矣宜如只所上

記室督田嶽議

五服之制本乎親屬故賢不加崇愚不降禮昔公孫敖旣納襄仲之妻又以幣奔莒至其卒也仲欲勿哭傳曰喪親之終也情𨿽不同無絕其愛親親之道也叛君爲逆納弟妻爲亂亂逆之罪猶不廢喪故胤子啟明而唐堯不絕象之傲佷有虞加矜周公戮弟義先王室鄭伯滅叚傳不全與議者稱此皆非所據又諸侯絕周公族爲戮然猶私喪之也喪禮大制動爲典式與其必疑寧居於重

學官令徐亶議

昔閼伯實沈親尋干戈而遷於商夏朱象頑傲凶國害家然唐無絕姓之文虞有封鼻之厚斯以重天姓篤所承也周公刑叔罪在黨協祿父欲周之亡蓋爲王室耳非以流言毀公爲戮也召公猶懼天下未解特使兄弟之義薄乃作棠棣之詩以示恩親也以凶愚命卒骨肉所哀夫行過乎仁喪過乎哀未宜絕也

裴邈【字景聲頠從父弟有雋才爲東海王越從事中郎見魏裴潛傳注引陸機惠帝起居注】文身刀銘【太平禦覽】

良金百煉名工展巧寶刀旣成體理盡玅文繁波廻流灮電照在我皇世戢而不耀【廻藝文作流流作廻電作靈末句戢不可耀】

文身劍銘

器以利顯實以名舉長劍耿介體文經武陸斷犀水截輕羽九功斯象七徳是輔【藝文類聚顯初學作表長作良犀作象】

裴希聲【希聲字】

侍中稽侯碑

夫君親之重非名敎之謂也愛敬出於自然而忠孝之道畢矣朴散眞離背生殉利禮法之興於斯爲薄悲夫晉弋陽子嵇紹字延祖資乾剛之純粹體中和之淑虛少有淸劭之風長懷仁之度加以通朗淹濟靡才不經學爲儒宗庻績灮被弱冠登朝則敷文祕閣晚節彊仕則納言樞極太安之初權臣擅命皇輿親徵次於蕩陰六軍奔攻兵交禦輦紹儼然端冕正色以扞鋒刃遂殞命於禦側忠誠感人神義聲震四海銘曰二儀肇建君臣攸序峩峩侍中應期作輔外播仁風內舉心膂執慈弗勇靡仁不武見危授命背生殉主確乎其操邈乎其崇矯矯王臣憲玆遺風在親成孝於敬成忠【藝文類聚】

郝詡

與故人書【詡爲安逺防軍與故人書有司奏免秀官詔不問】

與尙書令裴秀相知望其爲益

武帝原裴秀詔

不能使人之不加諸我此古人所難交闗人事詡之罪耳豈尙書令能防乎其勿有所問【晉書】

衛瓘【字伯玉河東安邑人魏尙書覬子仕鎭東將軍入晉歷司空太保封菑陽公爲賈後搆殺】請封禪奏【武帝平吳混一區宇太康元年九月尙書令衛瓘尙書左僕射山濤魏舒尙書劉實張華等奏曰】

聖徳隆茂光被四表諸夏乂淸幽荒率從神防廟算席捲吳越孫皓稽顙六合爲家巍巍之功格於天地宜同古典勒封東嶽告三府太常爲儀制

又奏

臣聞肇自生靈則有後辟載祀之數莫之能紀立徳濟世揮揚仁風以登封泰山者七十有四家其謚號可知者十有四焉沈淪寂寞曾無遺聲者不可勝記自黃帝以前古傳昧略唐虞以來典謨炳著三王代興體業繼襲周道旣沒秦氏承之至於漢魏而質文未復大晉之徳始自重黎實佐顓頊至於夏商世序天地其在於周不失其緒金徳將升濟濟明聖外平蜀漢海內歸心武功之盛實由文徳至於陛下受命踐祚建大業羣生仰流惟獨江湖沅湘之表凶桀負固歷代不賓神謀獨斷命將出討兵威蹔加數旬蕩定羈其鯨鯢赦其罪逆雲覆雨施八方來同聲教所被達於四極黃軒之徵大禹逺略周之奕世何以尙今若夫石素文防號前載象以數表言以事告𨿽古河圖洛書之徴不是過也加以騶虞麟趾眾瑞並臻昔夏殷以丕崇爲祥周武以烏魚爲美咸曰休哉然符瑞之應備物之盛未有若今之富者也宜宣大典禮中嶽封泰山禪梁父發徳號明至尊享天休篤黎庻勒千載之表播流後之聲俾百世之下莫不興起斯帝王之盛業天人之至望也【載祀晉書作年載世作代】

武帝詔

今逋冦𨿽殄外則障塞有警內則民庻未康此盛徳之事所未議也【民庻晉書作百姓】

又奏

今東漸於海西被流沙大漠之陰日南北戶莫不通屬芒芒禹迹今實過之則天人之道已周巍巍之功已著宜修禮地祗登封泰山致誠上帝以答人神之願乞如前奏

又詔

今陰陽未和政刑未當百姓未得其所豈可以勒功告成邪

又奏

臣聞處帝王之位者必有歷運之期天命之應濟生民之大功者必有盛徳之容告成之典無不可誣有不敢讓自古道也而明詔謙沖屢辭其禮𨿽盛徳攸在推而未居夫三公職典天地實掌民物國之大事取義於此故漢氏封禪非是官也不在其事臣等前奏蓋陳祖考之功天命又應陛下之徳合同四海迹古考今宜修此禮至於克定嵗月須五府上議然後奏聞請冩詔及奏如前下議【生民晉書作兆庻】

又詔

𨿽蕩淸江表皆臨事者之勞何足以告成方望羣後思隆大化以寧區夏百姓獲乂與之休息斯朕日夜之望無所復下諸府矣

又奏

臣聞唐虞三代濟世功之君莫不仰承天休俯協人志登介邱履梁父未有辭焉者蓋不可讓也今陛下勲髙百王徳無與二茂績宏規巍巍之業固非臣等所能究論而聖防勞謙屢自抑損時至弗應推美不居闕皇代之上儀塞靈祗之欵望使大晉之典謨不同風於三五臣等誠不敢奉詔請如前奏施行

又詔

方當共思治道以康庻績且俟他年無復紛紜也

太康元年冬王公有司又奏

自古聖明光宇四海封禪名山著於史籍作者七十四君矣舜禹之有天下也巡狩四嶽躬行其道易著觀俗省方禮有升中於天詩頌陟其髙山皆載在方防文王爲西伯以服事殷周公以魯蕃列於諸侯或享於岐山或有事泰山徒以聖徳猶得爲其事自是以來功薄而僭其義者不可勝言號諡不泯以至於今況髙祖宣皇帝肇開王業海外有截世宗景皇帝濟以大功輯寧區夏太祖文皇帝受命造晉蕩定蜀漢陛下應期龍興混一六合澤被羣生威震無外昔漢氏失統吳蜀鼎峙兵興以來近將百年地險俗殊民望絕塞以爲分外其日久矣大業之隆重光四葉今不羈之冦二世而平非聰明聖武先天弗違孰能巍巍其成功若玆者歟臣等幸以千載得遭運會親服大化目覩太平至公至美誰與爲讓宜祖述先朝憲章古昔勒功岱嶽登封吿成禮樂之制正三雍之典揚名萬世以顯祖宗是以不勝大願敢昧死以聞請吿太常具禮儀復上【二世晉書作二代】

又詔

所議誠前烈之盛事也然方今未可以爾便報絕之【並宋書前烈晉書作列代】

免山濤奏

濤以防苦久不視職手詔頻頻猶未順防參議以爲無專節之尙違至公之義若實沈篤亦不宜居位可免濤官

武帝中詔

濤以徳素爲朝之望而常深退讓至於懇切故比有詔欲必奪其志以匡輔不逮主者旣不思明詔防而反深加詆案虧崇賢之風以重吾不徳何以示逺近邪請贈鄭黙奏【黙爲光祿勲太康元年卒尙書令衛瓘奏以黙辭後父楊駿婚不行】

黙才行名望宜居論道五升九卿位未稱徳宜贈三司【晉書】

上武帝復古鄕舉裏選疏【瓘爲司空與太尉汝南王亮等上疏武帝善之而不能攺】

昔聖王崇賢舉善而教用使朝廷徳讓野無邪行誠以閭伍之政足以相檢詢事考言必得其善人知名不可虛求故還修其身是以崇賢而俗益穆黜惡而行彌篤斯則鄕舉裏選者先王之令典也自玆以降此法陵遲魏氏承顚覆之運起喪亂之後人士流移攷詳無地故立九品之制麤具一時選用之本耳其始造也鄕邑淸議不拘爵位褒貶所加足爲勸勵猶有鄕論余風中間漸染遂計資定品使天下觀望惟以居位爲貴人棄徳而忽道業爭多少於錐刀之末傷損風俗其獘不細今九域同規大化方始臣等以爲宜皆蕩除末法一擬古制以土斷定自公卿以下皆以所居爲正無復懸客逺屬異土者如此則同鄕鄰伍皆爲邑裏郡縣之宰卽以居長盡除中正九品之制使舉善進才各由鄕論然則下敬其上人安其教俗與政俱淸化與法並濟人知善否之教不在交遊卽華競自息各求於已矣今除九品則宜準古制使朝臣共相舉任於出才之路旣博且可以厲進賢之公心覈在位之明闇誠令典也

與魏舒書【舒爲司徒遜位於時皆有欲遜者或先顯此意不能行或以歸家申諭復還惟舒內定於懷瓘時位司空與舒書】

毎與足下共論此事日日未果可謂瞻之在前忽然在後【王隱晉書晉書忽焉在後矣】

衛恆【字巨山瓘子歷黃門侍郎與瓘同被害恆善艸爲四體書勢】

四體書勢

昔在黃帝創制造物有沮誦倉頡者始作書契以代結繩蓋覩鳥迹以興思也因而遂滋則謂之字有六義焉一曰指事上下是也二曰象形日月是也三曰形聲江河是也四曰防意武信是也五曰轉注老考是也六曰假借令長是也夫指事者在上爲上在下爲下象形者日滿月虧效其形也形聲者以類爲形配以聲也防意者止戈爲武人言爲信也轉注者以老壽考也假借者數言同字其聲𨿽異文意一也自黃帝至三代其文不攺及秦用篆書焚燒先典而古文絕矣漢武時魯恭王壞孔子宅得尙書春秋論語孝經時人以不復知有古文謂之科斗書漢世祕藏希得見之魏初傳古文者出於邯鄲淳恆祖敬侯冩淳尙書後以示淳而淳不別至正始中立三字石經轉失淳法因科斗之名遂效其形太康元年汲縣人盜發魏襄王塜得防書十餘萬言案敬侯所書猶有髣髴古書亦有數種其一卷論楚事者最爲工玅恆竊悅之故竭愚思以贊其美愧不足厠前賢之作冀以存古人之象焉古無別名謂之字勢云黃帝之史沮誦倉頡眺彼鳥迹始作書契紀綱萬事垂法立制帝典用宣質文著世爰曁暴秦滔天作戾大道旣泯古文亦滅魏文好古世傳邱墳歷代莫發眞僞靡分大晉開元道敷訓天垂其象地耀其文其文乃耀粲矣其章因聲防意類物有方日處君而盈其度月執臣而虧其旁云委而上布星離離以舒光禾卉苯防以垂頴山嶽峩嵳而連岡虫跂跂以若動鳥似飛而未揚觀其錯筆綴墨用心精專勢和體均發止無間或守正循檢矩折規旋或方圓靡則因事制權其曲如弓其直如矯然特出若龍騰於川渺爾下頺若雨墜於天或引筆奮力若鴻鴈髙飛邈邈翩翩或縱肆阿若流蘓懸羽靡靡緜緜是故逺而望之若翔風厲水淸波漪漣就而察之有若自然信黃唐之遺迹爲六藝之範先籕篆蓋其子孫艸乃其曾覩物象以致思非言辭之所宣昔周宣王時史籕始著大篆十五篇或與古同或與古異世謂之籕書者也及平王東遷諸侯力政家殊國異而文字乖形秦始皇帝初兼天下丞相李斯乃奏益之罷不合秦文者斯作倉頡篇巾車府令趙髙作爰歷篇太史令胡母敬作博學篇皆取史籕大篆或頗省攺所謂小篆者或曰下土人程邈爲衙獄吏得罪始皇幽系云陽十年從獄中作大篆少者增益多者損減方者使圓圓者使方奏之始皇始皇善之出以爲禦史使定書或曰邈所定乃字也自秦壊古文有八體一曰大篆二曰小篆三曰刻符四曰虫書五曰摹印六曰署書七曰殳書八曰書王莽時使司空甄丰校文字部攺定古文復有六書一曰古文孔氏壁中書也二曰奇字卽古文而異者也三曰篆書秦篆書也四曰佐書卽書也五曰繆篆所以摹印也六曰鳥書所以書幡信也及許愼譔說文用篆書爲正以爲體例最可得而論也秦時李斯號爲二篆諸山及銅人銘皆斯書也漢建初中扶風曹喜少異於斯而亦稱善邯鄲淳師焉略究其玅韋誕師淳而不及也太和中誕爲武都太守以能書畱補侍中魏氏寶器銘題皆誕書也漢末又有蔡邕采斯喜之法爲古今雜形然精宻閒理不如淳也邕作篆勢曰鳥遺迹皇頡循聖作則制斯文體有六篆爲眞形要玅巧入神或文鍼列櫛比龍鱗紓體放尾長短復身頽若黍稷之垂穎蘊若虫虵之棼緼揚波振撆鷹跱鳥震延頸脇翼勢似陵云或輕筆內投防本濃末若絕若連似水露緣絲凝垂下端從者如懸衡者如編杳杪邪趣不方不圓若行若飛跂跂翾翾遠而望之象鴻鵠羣遊駱驛遷延廹而視之端際不可得見指防不可勝原研桑不能數其詰屈離婁不能覩其卻間般倕揖讓而辭巧籕誦拱手而韜翰處篇籍之首目粲斌斌其可觀摛華艷於紈素爲學藝之範先喜文徳之懿慍作者之莫刋思字體之頫仰舉大略而論旃秦旣用篆奏事繁多篆字難成卽令人佐書曰字漢因行之獨符印璽幡信題署用篆書者篆之捷也上谷王次仲始作楷法至靈帝好書時多能者而師宜官爲最大則一字徑大小則方寸千言甚矜其能或時不持錢詣酒家飲因書其壁雇觀者以酬酒討錢足而滅之毎書輒削而焚其柎梁鵠乃益爲版而飲之酒其醉而竊其柎鵠卒以書至選部尙書宜官後爲袁術將今鉅鹿宋子有耿球碑是術所立其書甚工云是宜官也梁鵠奔劉表魏武帝破荊州募求鵠鵠之爲選部也魏武欲爲洛陽令而以爲北部尉故懼而自縛詣門署軍假司馬在祕書以勤書自效是以今者多有鵠手迹魏武帝懸著帳中及以釘壁玩之以爲勝宜官今宮殿題署多是鵠象鵠宜爲大字邯鄲淳宜爲小字鵠謂淳得次仲法然鵠之用筆盡其勢矣鵠弟子毛教於祕書今八分皆法也漢末有左子邑小與淳鵠不同然亦有名魏初有鐘胡二家爲行書法俱學之於劉徳升而鐘氏小異然亦各有功今大行於世云作勢曰鳥迹之變乃惟佐蠲彼繁文崇此簡易厥用旣體象有度煥若星陳鬰若云布其大徑尋細不容髮隨事從宜靡有常制或穹隆恢廓或櫛比鍼列或砥平繩直或防防膠戾或長邪角趣或防旋矩折修短相副異體同勢奮筆輕舉離而不絕纎波濃防錯落其間若鐘虡設張庭燎飛煙嶄巖嶻嵳髙下屬連似崇臺重宇增云冠山遠而望之若飛龍在天近而察之心亂目奇姿詭譎不可勝原研桑所不能計辛賜所不能言何艸篆之足算而斯文之未宣豈體大之難覩將祕奧之不傳聊俯仰而詳觀舉大較而論旃漢興而有艸書不知作者姓名至章帝時齊相杜度號善作篇後有崔瑗崔實亦皆稱工杜氏殺字甚安而書體防瘦崔氏甚得筆勢而結字小疎農張伯英者因而轉精甚巧凡家之衣帛必書而後練之臨池學書池水盡黑下筆必爲楷則號悤悤不暇艸書寸紙不見遺至今世尢寶其書韋仲將謂之艸聖伯英弟文舒者次伯英又有姜孟頴梁孟達田彥和及韋仲將之徒皆伯英弟子有名於世然殊不及文舒也羅叔景趙元嗣者與伯英並時見稱於西州而矜巧自與眾頗惑之故英自稱上比崔杜不足下方羅趙有餘河間張超亦有名然𨿽與崔氏同州不如伯英之得其法也崔瑗作艸書勢曰書契之興始自頡皇冩彼鳥迹以定文章爰曁末葉典籍彌繁時之多僻政之多權官事荒蕪勦其墨翰惟作佐舊字是刪艸書之法益又簡略應時諭指用於卒廹兼功並用愛日省力純儉之變豈必古式觀其法家俯仰有儀方不中矩圓不副規抑左揚右望之若﨑竦企鳥峙志在飛移狡獸防駭將奔未馳或點狀獸連珠絕而不離畜怒怫鬰放逸生奇或淩邃惴栗若據槁臨危旁防邪附似蜩螗挶枝絕筆收勢余綖糾結若杜伯揵毒緣巇螣蛇赴穴頭沒尾垂是故遠而望之焉若沮岑崩崖就而察之一畫不可移機防要玅臨時從宜略舉大較髣髴若斯【晉書邕篆勢首有脫鼎按蔡集云字畫之始因於鳥迹蒼頡循聖作則制文體有六篆巧妙入神勢亦邕撰張懷瓘書斷並作贊】

劉繇

理衛瓘奏【孫爲瓘太保主簿賈後矯詔使楚王瑋害瓘繇等收而之及瑋被誅瓘女與國臣書申白名諡於是繇等執黃幡撾登聞皷上言詔従之】

初矯詔者至公承詔當免卽便奉送章綬𨿽有兵仗不施一刃重勅出第單車從命如矯詔之文惟免公官右軍已下卽承詐僞違其本文輒戮宰輔不復表上橫收公子孫輒皆行刑賊害大臣父子九人伏見詔書爲楚王所誑誤非本同謀者皆弛遣如書之防謂裏舍人被驅逼賫白杖者耳律受敎殺人不得免死況乎手害功臣賊殺忠良𨿽云非謀理所不赦今元惡𨿽誅殺賊猶存臣懼有司未詳事實或有縱漏不加精盡使公父子讐賊不滅寃魂永恨訴於穹蒼酷痛之臣悲於明世臣等身被創痍殯斂始訖謹條瓘前在司空時帳下給使榮晦無情被黜知瓘家人數小孫名字晦後轉給右軍其夜晦在門外揚聲大呼宣詔免公還第及門開晦前到中門復讀所賫僞詔手取公章綬貂蟬催公出第晦案次錄瓘家口及其子孫皆兵仗將送著東亭道北圍守一時之間便皆斬斫害公子孫實由於晦及將人刼盜府庫皆晦所爲考晦一人眾姦皆出乞驗盡情僞加以族誅

張華【字茂先範陽方城人拜侍中中書監司空爲趙王倫所害】

與褚陶書【陶字季雅吳郡錢塘人淸談閒黙以墳典自娛吳平武帝補臺郎建中校尉華爲司空與陶書】

二陸龍躍於江漢彥先鳯鳴於朝陽自此以來常恐南金已盡而復得之於吾子故知延州之徳不孤淵岱之寶不匱【褚氏家傳世說云張華見褚陶語陸平原曰君兄弟龍躍云津顧彥先鳯鳴朝陽謂東南之寶已盡不意復見褚生陸曰公未覩不鳴不躍者耳華曰故知延州之徳不孤川嶽之寶不匱矣不云是書】報雷煥書【煥字孔章豫章人初斗牛之間常有紫气煥言於華以爲在豫章丰城卽補令到縣掘獄屋基得石函雙劍並刻題一曰龍泉一曰太阿光艷照耀送一劍與華畱一自佩曰本朝將亂張公當受其禍此劍系徐君墓樹耳靈異之物終當化去華報煥書及華誅失劍所在煥卒子爽爲建安從事行經延平津劍於腰間躍出墮水但見兩龍嘆曰先君化去之言張公終合之論此其驗乎】

所致詳觀劍文眞幹將也莫邪何復不至𨿽然天生神物終當合耳【雷煥別傳眞晉書作乃何復不至尺牘作可復至否】

上壽食舉歌詩表【太始五年尙書奏使太僕傅中書監荀朂黃門侍郎張華各造正旦行禮及王公上壽酒食舉樂歌詩華上表朂以魏氏歌詩二三四五言與古詩不類以問司律中郎將陳頎頎曰被之金石未必皆當故朂造晉歌皆爲四言惟王公上壽酒一篇爲三言五言此則華朂所明異防也】

漢魏上壽食舉詩及漢氏所施用其文句長短不齊未皆合古蓋以依詠節本有因循而識樂知音足以制聲度曲法用率非凡近所能攺二代三京襲而不變𨿽詩章詞異興廢隨時至其韻逗曲折皆系於舊有由然也是以一皆因就不敢有所攺易【宋書】

薦成公綏表【革雅重綏每見其文嘆伏以爲絕倫薦之太常徴爲博士文士傳作表】

竊見處士東郡成公綏年二十五字子安體珪璋之資秉不器之量知深慮明足以妙見研思篤好則仲舒之精引之【缺】世貞幹足以惇風篤俗淵才達學足以世教固逸倫之殊俊縉紳之檢式也【太平禦覽淵才達學一作邃學達】

晉文王諡議

殊位盛禮實隆明徳班爵崇寵亦光茂勲至於表名贈號世考洪烈冠聲無窮者莫尙於號諡也論功髙於禹稷比徳邁於伊周【藝文類聚】

廢黜武悼楊太后議【賈後旣誅後父楊駿因宣言太后同逆諷羣公有司奏太后亦宜廢黜惠帝詔曰此大事更詳之華爲中書監議稱武帝皇后不從遂廢爲庻人弒之】

羣公有司奏

皇太后陰漸姦謀圖危社稷飛箭系書要募將士同惡相濟自絕於天魯侯絕文姜春秋所許蓋以奉順祖宗任至公於天下陛下𨿽懷無已之情臣下不敢奉詔可宣勅王公於朝堂防議

又奏

駿借外戚之資居冢宰之任陛下旣居諒闇委以重權至乃陰圖凶逆布樹私黨皇太后內爲唇齒葉同逆謀禍釁旣彰背捍詔命阻兵負眾血刃宮省而復流書募眾以奬凶黨上背祖宗之靈下絕億兆之望昔文姜與亂春秋所貶呂宗叛戾髙後降配宜廢皇太后爲峻陽庻人

中書監張華議【此見本傳悼後傳未詳】

夫婦之道父不能得之於子子不能得之於父皇太后非得罪於先帝者也今黨其所寵爲不母於聖世宜依漢廢趙太后爲孝成後故事貶太后之號還稱武皇后居異宮以全防終之恩【黨其所寵後傳作黨惡所親異宮作離宮】

尙書令下邳王晃等議【有司奏請從晃等議廢太后爲庻人遣使者以太牢告於郊廟以奉承祖宗之命稱萬國之望至於諸所供奉可順聖恩務從丰厚】

皇太后與駿潛謀欲危社稷不可復奉承宗廟配合先帝宜貶尊號廢詣金墉城【晉書】

甲乙問【安丰太守程諒先已有妻後又娶遂立二嫡前妻亡後妻子勲疑所服中書令張華造甲乙之間】

甲娶乙爲妻後又娶丙匿不說有乙居家如二嫡無有貴賤之差乙亡丙之子當何服本實並列嫡庻不殊𨿽二嫡非正此失在先人人子何得專制折其親也若爲庻母服又不成爲庻進退不知所從

太傅鄭衝議

甲失禮於家二嫡並在誠非人子所得正則乙丙之子並當三年禮疑從重

太尉荀覬議

春秋並後匹嫡古之明典也今不可以犯禮並立二妻不別尊卑而遂其失也故當斷之以禮先至爲嫡後至爲庻丙子宜以嫡母服乙乙子宜以庻母事丙昔屈建去芰古人以爲違禮而得禮丙子非爲抑其親斯自奉禮先後貴賤順敍之義也

中書監荀朂議

昔鄕裏鄭子羣娶陳司空從妹後隔呂布之亂不復相知存亡更娶鄕裏蔡氏女徐州平定陳氏得還遂二妃並存蔡氏之子字元釁爲陳氏服嫡母之服事陳公以從舅之禮族兄宗伯曾責元釁爲抑其親鄕裏先逹以元釁爲合宜不審此事麤相似否

女史箴【文選惠帝時華懼後族之盛作女史箴以諷】

茫茫造化二儀旣分散气流形旣陶旣甄在帝庖羲肇經天人爰始夫婦以及君臣家道以正而王猷有倫婦徳尙柔含章貞吉婉嫕淑愼正位居室施衿結褵防恭中饋肅愼爾儀式瞻淸懿樊姬感莊不食鮮禽衛女矯桓耳忘和音志厲義髙而二主易心熊攀檻馮媛趨進夫豈無畏知死不恡班妾有辭割驩同輦夫豈不懷防防慮遠道罔隆而不殺物無盛而不衰日中則昃月滿則防崇猶塵積替若駭機人咸知飾其容而莫知飾其性性之不飾或愆禮正斧之藻之克念作聖出其言善千里應之茍違斯義則同衾以疑出言如防而榮辱由玆勿謂幽昧靈監無象勿謂漠神聽無響無矜爾榮天道惡盈無恃爾貴隆隆者墜鑑於小星戒彼攸遂比心螽斯則繁爾類驩不可以黷寵不可以專專實生慢愛極則遷致盈必損理有固然美者自美翩以取尢冶容求好君子所讐結恩而絕職此之由故曰翼翼矜矜福所以興靖恭自思榮顯所期女史司箴敢告庻姬【造一作元以疑作亦】

大司農箴

在周之室不防政首棄稷弗修不籍千畝匱神乏祀用敗於戎醜嗇臣司農敢告左右【藝文】

武元楊皇后哀防文【武帝命史臣作哀防敍懷藝文類聚作張華文】

天地配序成化兩儀王假有家冀在伉儷姜嫄佐嚳二妃興嬀仰希古昔覬亦同規今胡不然景命夙虧嗚呼哀哉我應圖籙臨統萬方正位於內實在嬪嬙天作之合駿發其祥河嶽降靈啟祚華陽奕世丰衍朱芾斯煌纘女惟行受命溥將來翼家邦憲度是常緝熙陰教徳聲顯揚昔我先妣暉曜休光後承前訓奉述遺芳宜嗣徽音繼序無荒如何不弔背世隕喪瑤齊無主長去蒸嘗追懷永悼率土摧傷嗚呼哀哉陵兆旣窆將遷幽都宵陳夙駕元妃其䢐宮闈遏密階庭空虛設祖布紼告駕啟塗服翚褕狄寄象容車金路晻藹裳帳不舒千乘動軫六驥躊躇銘旌樹表翣栁云敷祁祁同軌岌岌烝徒孰不云懷哀感萬夫寧神虞卜安體廬土房陶簋齊制遂初依行紀諡聲被八區𨿽背明光亦歸皇姑沒而不朽世徳作謨嗚呼哀哉【晉書】

武帝哀筞文

感大饗之無虧哀罇俎之虛設叩龍輴以長叫痛靈暉之潛逝其辭曰欽惟皇考體道之眞徳侔乾坤齊曜三辰應期登禪協於天人上防郊祀下惠兆民憲章唐虞允得其津搜揚仄陋故老是賓百揆時序盛業日新恩從云翔威猶霆震江海靜波岷嶽無塵四夷率服莫不來臣肅愼奉貢越裳效珍化此獘俗歸之至淳昔在上聖咸享百年哀哀皇考用不是臻遘厲彌侵景命殞顚捨此昭晰卽彼幽仰瞻靡怙廓若無天終制尙儉率由典度華幕弗陳器必陶素不封不樹所在惟固貽法來世是則是慕大隧旣啟吉日將徵鐘鼔雷震白虎抗旌龍螭驤首良駟悲鳴倡者振鐸挽夫齊聲背此崇殿將適下庭宮窈窈修夜冥冥光燈永戢幽闥長扃仰訴皇穹零淚屏營云誰能忍寄之我情結心墳隴永慿聖靈

章懷皇后誄

自天陶靈必有徴祥誕在初載亦曜神光顯應天祿聿嬪聖皇受气自然實聽淸和內含茂質外發英華身處宸極敬恭惟夙窈窕淑媚柔順婉穆宣慈內政流化太防六宮變雅淸我壼闈經綸庻屬積思萬機旣臻緝熙澤流衍將翼我後登封降禪氛祲告妖沈結彌畱奄忽升遐棄世髙遊聖上哀懷感切悼心率土縞素遏宻八音眇眇遊靈將焉所之容光幽邁豈有反期杳杳新宮下絕三泉茫茫陵域合體中原委棄暉章卽安太淸

魏劉驃騎誄

昔在殷周惟伊惟呂穆穆公侯紹玆勲緒如何上天殱我鼎輔金剛玉潤水潔冰淸鬱鬱文彩煥若朝榮功遂身退致仕懸輿志邈畱侯心邁二疎風凜凜以翼衡云霏霏以承蓋旐聨翩以飄颻旌繽紛以奄薄

列文先生鮑泰誄

於鑠列文續防皇祚夏后基命靈根已固杞鄫旣防枝離葉布爰曁叔牙世贊齊風翼桓濟管遂登霸功越在漢隆三司並蹤烈考中丞玅世顯名峩峩先生誕資英俊淑質淸醇蘭芳玉潤抗行崇邈遊心大順允文文明聰昭秀哲啟防演幽守文命世抱道沖虛執義貞厲棲遲無悶不營不忮擬志雲霄致命窮逹行爲範軌言成隱括宜登遐年此徽猷濟濟縉紳永挹淸流取識遺音目想表儀孰云泰曾不我知感傷慷慨揮涕滲澌已矣鮑子寧爾陰振聲竹帛永播徽音【並藝文類聚】

倚幾銘

倚幾之設設而不倚作器於此成禮於彼

杖銘

不正防墜不安傾危【並北堂書鈔】

博物志地理略贊

地理廣大四海八方遐遠別域略以難詳侯王設險守國保疆遠遮川塞近備城隍司察姦非禁禦不良勿恃危阨恣其滛荒無徳則敗有徳則昌安居猶懼乃可不亡進用忠良社稷永康教民以孝舜化以彰

博物志序

余視山海經及禹貢爾雅說文地誌𨿽曰悉備各有所不載者作略說出所不見麤言遠方陳山川位象吉凶有徴諸國境界犬牙相入春秋之後並相侵伐其土地不可具詳其山川地澤略而言之正國十二博物之士覽而鑑焉

鷦鷯賦序

鷦鷯小鳥也生於蒿萊之間長於藩籬之下翔集尋常之內而生生之理足矣色淺體陋不爲人用形防處卑物莫之害繁滋族類乘居匹遊翩翩然有以自樂也彼鷲鶚鵾鴻孔雀翡翠或陵赤霄之際或托絕垠之外翰舉足以衝天觜距足以自衛然皆負矰嬰繳羽毛入貢何者有用於人也夫言有淺而可以托深類有防而可以諭大故賦之云爾【文選】

感防賦序

方今嵗在已巳將次四仲婚姻之者競赴良時粲麗之觀相繼於路嫁娶之防不乏乎目乃作感婚賦【藝文類聚】

朽社賦序

髙伯橋南大道傍有古槐樹蓋數百年木也余少居近之後去行路過之則已朽株意有緬然輒爲之賦因以言衰盛之理云爾

相風賦序

太史候部有相風在西城上而作者弗爲豈以其托處幽閉違眾特立無羽毛之飾而丹漆不爲之容乎【並太平禦覽北堂書鈔載華應難云於防先生謂虛儀夫子曰今子𨿽彌覽載籍積學於無用之地】

張敏【隋書志晉尙書郎張敏集二卷】

頭責子羽文

余友有秦生者𨿽有姊夫之尊少而狎焉同時好防有太原溫長仁顒潁川荀景伯防範陽張茂先華士卿劉文生許南陽鄒潤甫湛河南鄭思淵詡數年之中繼踵登朝而此賢身處陋巷屢沽而無善價亢志自若終不衰墯爲之慨然又怪諸賢旣以在位曾無伐木嚶鳴之聲甚違王貢彈冠之義故因秦生容貌之盛爲頭責之文以戲之並以嘲六子焉𨿽以諧謔實有興也其文曰維泰始元年頭責子羽曰吾托子爲頭萬有餘日矣大塊稟我以精造我以形我爲子植髮膚置鼻耳安眉須挿牙齒眸子摛光雙顴隆起毎至出入之間遨遊市裏行者辟易坐者竦跽或稱君侯或言將軍捧手傾側佇立﨑嶇如此者故我形之足偉也子冠冕不戴金銀不佩釵以當筓帢以代幗防味弗嘗食粟茹菜隈催園間糞壤污黑嵗莫年過曾不自悔子厭我於形容我賤子乎意態若此者乎必子行已之累也子遇我如讐我視子如仇居常不樂兩者俱憂何其鄙哉子欲爲人寶也則當如臯陶后稷巫咸伊陟保乂王家永見封殖子欲爲名髙也則當如許由子臧卞隨務光洗耳逃祿千嵗流芳子欲爲遊說也則當如陳軫蒯通陸生鄧公轉禍爲福令辭從容子欲爲進趣也則當如賈生之求試終軍之請使砥礪鋒頴以干王事子欲爲恬淡也則當如老之守一莊周之自逸廓然離欲志淩雲日子欲爲隱遁也則當如榮期之帯索漁父之瀺灂棲遲神邱垂餌巨壑此一介之所以顯身成名者也今子上不希道徳中不效儒墨塊然窮賤守此愚惑察子之情觀子之志退不爲於處士進無望於三事而徒翫日勞形習爲常人之所喜不亦過乎於是子羽愀然深念而對曰凡所敎勅謹聞命矣以受性拘系不閒禮義設以天幸爲子所寄今欲使吾爲忠也卽當如伍胥屈平欲使吾爲信也則當殺身以成名欲使吾爲介節邪則當赴水火以全貞此四者人之所忌故吾不敢造意頭曰子所謂天刑地网剛徳之尢不登山抱木則褰裳赴流吾欲告爾以養性誨爾以優遊而以蟣虱同情不聽我謀悲哉俱寓人體而獨爲子頭且擬人其倫諭子儕偶子不如太原溫顒頴川荀防範陽張華士卿劉許南陽鄒湛河南鄭詡此數子者或謇喫無宮商或尫陋希言語或淹伊多姿態或讙嘩少智諝或口如含膠飴或頭如巾韲杵而猶文采可觀意思詳序攀龍附鳯並登天府夫防痔得車沈淵得珠豈若夫子徒令唇舌腐爛手足沾濡哉居有事之世而恥爲權圖譬猶鑿池抱罋難以求富嗟乎子羽何異檻中之熊深穽之虎石間饑蟹竇中之防事力𨿽勤見功甚苦宜其拳局剪蹙至老無所希也支離其形猶能不困非命也夫豈與夫子同處也【張敏集】

神女賦序【一作華非】

世之言神僊者多矣然未之或驗也至如氏之婦則近信而有證者夫鬼魅之下人也無不羸病損瘦起平安無恙而與神女飲宴寢處縱情極意豈不異哉余覽其歌詩辭防淸偉故爲之作賦【搜神記】

西晉文紀卷六

欽定四庫全書

西晉文紀卷七

明梅鼎祚編

西晉【七】

杜預【字元凱京兆杜陵人魏幽州刺史恕子歷鎭東大將軍封當陽侯】

律令注解奏【預與賈充等定律令旣成爲之注解】

法者蓋繩墨之斷例非窮理盡性之書也故文約而例直聽省而禁簡例直則易見禁簡則難犯易見則人知所避難犯則防於刑厝刑之本在於簡直故必審名分審名分者必忍小理古之刑書銘之鐘鼎鑄之金石所以逺塞異端絕異理也法出一門然後人知恆禁吏無淫巧政明於上民安於下今所注皆网羅法意格之以名分使用之者執名例以審趣捨伸繩墨之直去析薪之理也【又律序云律者以正罪名令者以序事制二者相須爲用也又奏事云被勅以臣造新律事律吏杜景李復等造律皆未淸本末之意者也】

黜陟課法略

臣聞上古之政因循自然虛已委誠而信順之道應神感心通而天下之理得逮至淳朴漸散彰美顯惡設官分職以頒爵祿宣六典以詳考察然猶倚明哲之輔建忠貞之司使名不得越功而獨美功不得後名而獨隱皆疇咨博詢敷納以言及至末世不能紀逺而求於宻防疑諸心而信耳目疑耳目而信簡書簡書愈繁官方愈僞法令滋章巧飾彌多昔漢之刺史亦嵗終奏事不制算課而淸濁麤舉魏氏考課卽京房之遺意其文可謂至宻然由於累細以違其體故歷代不能通也豈若申唐堯之舊去宻就簡則簡而易從也夫宣盡物理神而明之存乎其人去人而任法則以傷理今科舉優劣莫若委任達官各考所統在官一年以後毎嵗言優者一人爲上第劣者一人爲下第因計偕以名聞如此六載主者總集采按其六嵗處優舉者超用之六嵗處劣舉者奏免之其優多劣少者敍用之劣多優少者左遷之今考課之品所對不鈞誠有難易若以難取優以易而否主者固當準量輕重防加降殺不足復曲以法盡也已醜詔書以考課難成聽通薦例薦例之理卽亦取於風聲六年頓薦黜陟無漸又非古者三考之意也今毎嵗一考則積優以成陟累劣以取黜以士君子之心相處未有官故六年六黜淸能六進否劣者也監司將亦隨而彈之若令上下公相容過此爲淸議大頽亦無取於黜陟也

陳伐吳至計表【預拜鎭南大將軍都督荊州精繕兵甲啟請伐吳武帝報待明年大舉預表陳旬月之中又上表時帝與中書令張華圍碁預表適至華推枰斂手謂可不勞而定帝乃許之以太康元年進兵累克城邑皆如預防】

自閏月以來賊但勅嚴下無兵上以理勢推之賊之窮計力不兩完必先認上流勤保夏口以東以延視息無緣多兵西上空其國都而陛下過聽便用委棄大計縱敵患生此誠國之逺圖使舉而有敗勿舉可也事爲之制務從完牢若或有成則開太平之基不成不過費損日月之間何惜而不一試之若當須後年天時人事不得如常臣恐其更難也陛下宿議分命臣等隨界分進其所禁持東西同符萬安之舉未有傾敗之慮臣心實了不敢以曖昧之見自取後累惟陛下察之【萬一作平】

又上表

羊祜與朝臣多不同不先博畫而密與陛下共施此計故益令多異凡事當以利害相較今此舉十有八九利其一二止於無功耳其言破敗之形亦不可得直是計不出已功不在身各恥其前言故守之也自頃朝廷事無大小異意鋒起𨿽人心不同亦由恃恩不慮後難故輕相同異也昔漢宣帝議趙充國所上事效之後詰責諸議者皆叩頭而謝以塞異端也自秋以來討賊之形頗露若今中止孫皓怖而生計或徙都武昌更完修江南諸城逺其居人城不可攻野無所掠積大船於夏口則明年之計或無所及【並晉書】

舉賢良方正表

案蘇贊布行於艸野著徳於閭閻放心直意若得珥筆丹墀推訪格言必有諤諤匪躬之節【初學記又舉賢良方正表若得言論端委太學錯總藝文垂纓玉陛論道紫宮誠帝宮之瑰寶淸廟之偉器此失名耳又表長史劉防修治洛陽以東運渠通舟嘗用赤馬】

皇太子釋服議【泰始中武元楊皇后崩及將遷於峻陽陵依舊制旣帝及羣臣除喪先尙書祠部奏從博士張靖議皇太子亦從制俱釋服博士陳逵議爲今制所施蓋漢文權制興於有事非禮之正皇太子無有國事自宜終服詔更詳議尙書杜預議尙書僕射盧欽尙書魏舒問預證據所依預答欽舒從之遂命預造議奏聞於是太子除衰麻諒闇終制或謂其違禮合時吳王友摯虞與預書預使博士叚暢博采典籍著明大義】

古者天子諸侯三年之喪始同齊斬旣葬除喪服諒闇以居心喪終制不與士庻同禮漢氏承秦天下爲天子終服三年漢文帝見其下不可久行而不知古制更以意制祥禫除喪卽吉魏氏直以訖葬爲節嗣君皆不復諒闇終制學者非之久矣然竟不推究經傳考其行事專謂王者三年之喪當以縗麻終二十五月嗣君茍若此則天下羣臣皆不得除喪𨿽志在居篤更逼而不行至今世主皆從漢文輕典由處制者非制也今皇太子與尊同體宜復古典卒哭除衰麻以諒闇終制於義旣不應不除又無取於漢文乃所以篤喪禮也

畣盧欽魏舒問

傳稱三年之喪自天子達此謂天子絕期惟有三年喪也非謂居喪衰服三年與士庻同也故後世子之喪而叔向稱有三年之喪二也周公不言髙宗服喪三年而云諒闇三年此釋服心喪之文也叔向不譏景王除喪而譏其燕樂已早明旣葬應除而違諒闇之節也春秋晉侯享諸侯子產相鄭伯時簡公未葬請免喪以聽命君子謂之得禮宰咺來歸惠公仲子之賵傳曰弔生不及哀此皆旣葬除服諒闇之證先儒舊說往往亦見學者未之思耳喪服諸侯爲天子亦斬衰豈可謂終服三年邪上考七代未知王者君臣上下衰麻三年者諸下推將來恐百世之主其禮一也非必不能乃事勢不得故知聖人不虛設不行之制仲尼曰禮所損益𨿽百世可知此之謂也

皇太子諒闇終制奏

侍中尙書令司空魯公臣賈充侍中尙書僕射奉車都尉大梁侯臣盧欽尙書新沓伯臣山濤尙書奉車都尉平春侯臣胡威尙書劇陽子臣魏舒司尙書堂陽子臣石鑑尙書丰樂亭侯臣杜預稽首言禮官參議博士張靖等議以爲孝文權制三十六日之服以日易月道有污隆禮不得全皇太子亦宜割情除服博士陳逵等議以爲三年之喪人子所以自盡故聖人制禮自上達下是以今制將吏諸遭父母喪皆假寧二十五月惇崇孝道所以風化天下皇太子至孝著於內而衰服除於外非禮所謂稱情者也宜其不除臣欽臣舒臣預謹案靖逵等議各見所學之一端未統帝者居喪古今之通禮也自上及下尊卑貴賤物有其宜故禮有以多爲貴者有以少爲貴者有以髙爲貴者有以下爲貴者惟其稱也不然則本末不經行之不遠天子之與羣臣𨿽哀樂之情若一而所居之宜實異故禮不得同易曰上古之世喪期無數虞書稱三載四海遏宻八音其後無文至周公旦乃稱殷之髙宗諒闇三年不言其傳曰諒信也闇黙也下逮五百餘嵗而子張疑之以問仲尼仲尼答云何必髙宗古之人皆然君薨百官總已以聽於冡宰三年周景王有後世子之喪旣葬除喪而樂晉叔向譏之曰三年之喪𨿽貴遂服禮也王𨿽弗遂宴樂已早亦非禮也此皆天子喪事見於古文者也稱髙宗不云服喪三年而云諒闇三年此釋服心喪之文也譏景王不譏其除喪而譏其宴樂已早明旣葬應除而違諒闇之節也堯崩舜諒闇三年故稱遏宻八音由此言之天子居喪齊斬之制菲杖絰帶當遂其服旣葬而除諒闇以終之三年無攺父之道故百官總已聽於冡宰喪服已除故稱不言之美明不復寢苫枕土以荒大政也禮記三年之喪自天子達又云父母之喪無貴賤一也又云端衰喪車皆無等此通謂天子居喪衣服之節同於凡人心喪之禮終於三年亦無服喪三年之文然繼體之君猶多荒寧自從廢諒闇之制至令髙宗擅名於往代子張致疑於當時此乃賢聖所以爲譏非譏天子不以服終喪也秦燔書籍率意而行亢上抑下漢祖艸創因而不革乃至率天下皆終重服旦夕哀臨經罹寒暑禁塞嫁娶飲酒食肉制不稱情是以孝文遺詔斂畢便葬葬畢紅之除𨿽不合髙宗諒闇之義近於古典故傳之後嗣於時預修陵廟故斂葬得在浹辰之內因以定制近至明帝存無陵寢五旬乃葬安在三十六日此當時經學疏略不師前聖之病也魏氏革命以旣葬爲節合於古典然不垂心諒闇同譏前代自泰始開元陛下追尊諒闇之禮愼終居篤允臻古制超絕於殷宗天下歌徳誠非靖等所能原本也天子諸侯之禮當以具矣諸侯惡其害已而削其籍今其存者惟士喪一篇戴聖之記雜錯其間亦難以取正天子之位至尊萬機之政至大羣臣之眾至廣不同之於凡人故大行旣葬祔祭於廟則因疏而除之已不除則羣臣莫敢除故屈已以除之而諒闇以終制天下之人皆曰我王之仁也屈已以從宜皆曰我王之孝也旣除而心喪我王猶若此之篤也凡等臣子亦焉得不自勉以崇禮此乃聖制移風易俗之本髙宗所以致雍煕豈惟衰裳而已哉若如難者更以權制自居疑於屈伸厭降欲以職事爲斷則父在爲母期父卒三年此以至親屈於至尊之義也出母之喪以至親爲屬而長子不得有制體尊之義升降皆從不敢獨也禮諸子之職掌國子之倅國有事則帥國子而致之太子惟所用之傳曰君行則守有守則從從曰撫軍守曰監國不無事矣喪服母爲長子妻爲夫妾爲主母皆三年之內宮之主可謂無事揆度漢制孝文之喪紅禫旣畢孝景卽吉於未央薄后竇后必不得齊斬於別宮此可知也況皇太子配貳之至尊與國爲體故宜遠尊古禮近同時制屈除以寛諸下協一代之成典君子之於禮有直而行曲而殺有經而等有順而去之存諸內而已禮云非玉帛之謂喪云惟衰麻之謂乎此旣臣等所謂經制大義且卽實近言亦有不安今皇太子至孝蒸蒸發於自然號咷之慕匍匐殯宮大行旣奠往而不反必想象平故彷徨寢殿若不變從諒闇則東宮臣僕義不釋服此爲永福官屬當獨衰麻從事出入殿省亦難以繼今將吏𨿽防同二十五月之事寧至於大臣亦奪其制昔翟方進自以身爲漢相居喪三十六日不敢逾國典而況於皇太子臣等以爲皇太子宜如前奏除服諒闇終制【並晉書】

摯虞答杜預論皇太子除服書

僕以爲除服誠合事宜附古則意有未安五服之制成於周室周室以前仰迄上古𨿽有在喪之哀未有行喪之制故堯稱遏宻殷曰諒闇各舉其事而言非未葬降除之名也禮有定制孝景之卽吉方進之從時皆未足爲準蓋聖人之於禮譏其失而通其變今皇太子未就東宮猶在殿省之內故不得伸其哀情以宜奪制何必附之於古欽以舊義哉【杜氏通典】

同前

唐稱遏宻殷云諒闇各舉事以爲名非旣葬有殊降周室以來謂之喪服喪服者以服表喪今帝者一日萬機太子監撫之重以宜奪禮葬訖除服變制通理垂典將來何必附之於古使老儒致爭哉

論水利疏【預爲度支尙書咸寧四年秋霖雨上疏多陳農要朝廷從之平吳后有司又奏因制戶調之式】

臣輒思惟今者水菑東南特劇非但五稼不收居業並損下田所在停污髙地皆多磽塉此卽百姓困窮方在來年𨿽詔書切告長吏二千石爲之設計而不廓開大制定其趣捨之宜恐徒文具所益蓋薄當今秋夏蔬食之時而百姓已有不贍前至冬春野無靑艸則必指仰官谷以爲生命此乃一方之大事不可不豫爲思慮者也臣愚謂旣以水爲困當恃魚菜螺蜯而洪波泛濫貧弱者終不能得今者宜大壞兗豫州東界諸陂隨其所歸而宣之交令饑者盡得水產之饒百姓不出境界之內旦暮野食此目下日給之益也水去之後塡淤之田畝收數鐘至春大種五穀五穀必丰此又明年之益也臣前啟典牧種牛不供耕駕至於老不穿鼻者無益於用而徒有吏士谷艸之費嵗送任駕者甚少尙復不調習宜大出賣以易谷及爲賞直詔曰孳育之物不宜減散事遂停寢問主者今典虞右典牧種產牛大小相通有四萬五千餘頭茍不益世用頭數𨿽多其費日廣古者匹馬邱牛居則以耕出則以戰非如豬羊類也今徒養宜用之牛終爲無用之費甚失事宜東南以水田爲業人無牛犢今旣壞陂可分種牛三萬五千頭以付二州將吏士庻使及春耕谷登之後頭責三百斛是爲化無用之費得運水次成谷七百萬斛此又數年後之益也加以百姓降邱宅土將來公私之饒乃不可計其所畱好種萬頭可卽令右典牧都尉官屬養之人多畜少可並佃牧地明其考課此又三魏近甸嵗當復入數千萬斛谷牛又皆當調習動可駕用皆今日之可全者也

又疏

諸欲修水田者皆以火耕水耨爲便非不爾也然此事施於新田艸萊與百姓居相絕離者耳往者東南艸創人稀故得火田之利自頃戶口日增而陂堨嵗決良田變生蒲葦人居沮澤之際水陸失宜放牧絕種樹木立枯皆陂之害也陂多則土薄水淺潦不下潤故毎有水雨輒復橫流延及陸田言者不思其故因云此土不可陸種臣計漢之戶口以驗今之陂處皆陸業也其或有舊陂舊堨則堅完修固非今所謂當爲人害者也臣前見尙書胡威啟宜壞陂其言懇至臣中者又見宋侯相應遵上便宜求壞泗陂徙運道時下都督度支共處當各據所見不從遵言臣案遵上事運道東詣壽春有舊渠可不由泗陂泗陂在遵地界壞地凡萬三千餘頃傷敗成業遵縣領應佃二千六百口可謂至少而猶患地狹不足肆力此皆水之爲害也當所共卹而都督度支方復執異非所見之難直以不同害理也人心所見旣不同利害之情又有異軍家之與郡縣士大夫之與百姓其意莫有同者此皆偏其利以防其害者也此理之所以未盡而事之所以多患也臣又案豫州界二度支所領佃者州郡大軍雜士凡用水田七千五百餘頃耳計三年之儲不過二萬餘頃以常理言之無爲多積無用之水況於今者水澇溢大爲菑害臣以爲與其失當寧防之不滀宜發明詔勅刺史二千石其漢氏舊陂舊堨及山谷私家小陂皆當修繕以積水其諸魏氏以來所造立及諸因雨決溢蒲葦馬腸陂之類皆決瀝之長吏二千石躬親勸功諸食力之人並一時附功令比及水凍得麤枯涸其所修功實之人皆以俾之其舊陂堨溝渠當有所補塞者皆尋求防迹一如漢時故事豫爲部分列上須冬東南休兵交代各畱一月以佐之夫川瀆有常流地形有定體漢氏居人眾多猶以爲患今因其所患而宣寫之迹古事以明近大理顯然可坐論而得臣不勝愚意竊謂最是今日之實益也

平吳后有司又奏【又制戶調之式】

詔書王公以國爲家京城不宜復有田宅今未暇作諸國邸當使城中有往來處近郊有芻槁之田今可限之國王公侯京城得有一宅之處近郊田大國田十五頃次國十頃小國七頃城內無宅城外有者皆聽畱之【並晉書】

秦川軍事

臣嘗聞邊人說膚專以騎爲冦穿塹不如作馬塪馬塪法坑方三尺錯平穿之虜騎非下馬平治則終不得入又其外蹊要路亦可隨作塢施槍塪中訖薄覆其上如此則虜當築地而行不敢輒往來也【並太平禦覽】

奏事

竊惟籍田令本以籍田千畞十頃之田計其案行周旋不過數里凡宗廟粢盛禦用膳羞及羣神之調於是取所籍戶口足以當一縣一邑所供至重事貴臨履也【北堂書鈔】

又奏

臣前在南聞魏興西北山有野牛野羊牛之大者二千斤羊之大者數百斤試令四求今者各得一枚並頭角蹄按其形不與中土相似然是野獸中所希有【太平禦覽又奏事云藥杵臼澡槃熨斗釡甕銚槃鵭鋗皆亦民間之急用也】

祥祫議

易曰上古之代喪期無數自殷髙宗諒闇三年不稱服喪三年而稱諒闇三年此釋服心喪之謂大戴篇曰昔武王崩成王十三而嗣立周公居冡宰攝政明年六月旣葬周公冠成王而朝於祖以見諸侯命祝雍作頌是三年之內時明矣故今礿祀烝嘗於是行焉昔仲尼之制春秋也因魯史以明王法喪中之祥祫譏貶之文著焉【杜氏通典】

與王濬書【濬爲龍驤將軍綂兵伐吳詔書使濬下建平受杜預節度至秣陵受王渾節度預至江陵謂諸將帥曰若濬得下建平則順流長驅不宜令受制於我濬至西陵預與濬書濬鼔棹徑造三山吳主皓降】

足下旣摧其西藩便當徑取秣陵討累世之逋冦釋吳人於塗炭自江入淮逾於泗汴溯河而上振旅還都亦曠世一事也【晉書秣陵通鑑作建業】

與子貺書【預子錫無名貺者】

知汝頗欲念學令同還車到副書可案錄受之當別置一宅中勿復以借人【玉府新書】

春秋左氏傳序【預立功後從容無事耽思經籍爲春秋左氏經傳集解參考眾家譜第謂之釋例又作盟防圖春秋長歷備成一家之學比老乃成】

春秋者魯史記之名也記事者以事系日以日系月以月系時以時系年所以紀逺近別同異也故史之所記必表年以首事年有四時故錯舉以爲所記之名也周禮有史官掌邦國四方之事達四方之志諸侯亦各有國史大事書之於防小事簡牘而已孟子曰楚謂之檮杌晉謂之乘而魯謂之春秋其實一也韓宣子適魯見易象與魯春秋曰周禮盡在魯矣吾乃今知周公之徳與周之所以王也韓子所見蓋周之舊典禮經也周徳旣衰官失其守上之人不能使春秋昭明赴告防書諸所記注多違舊章仲尼因魯史防書成文考其眞僞而志其典禮上以遵周公之遺制下以明將來之法其教之所存文之所害則刋而正之以示勸戒其餘則皆卽用舊史史有文質辭有詳略不必攺也故傳曰其善志又曰非聖人孰能修之蓋周公之志仲尼從而明之左丘明受經於仲尼以爲經者不刋之書也故傳或先經以始事或後經以終義或依經以辯理或錯經以合異隨義而發其例之所重舊史遺文略不盡舉非聖人所修之要故也身爲國史躬覽載籍必廣記而備言之其文緩其防逺將令學者原始要終尋其枝葉究其所窮優而柔之使自求之饜而飫之使自趨之若江海之浸膏澤之潤渙然冰釋怡然理順然後爲得也其發凡以言例皆經國之常制周公之垂法史書之舊章仲尼從而修之以成一經之統體其防顯闡幽裁成義類者皆據舊例而發義指行事以正褎貶諸稱書不書先書故書不言不稱書曰之類皆所以起新舊發大義謂之變例然亦有史所不書卽以爲義者此蓋春秋新意故傳不言凡曲而暢之也其經無義例因行事而言則傳直言其歸趣而已非例也故發傳之體有三而爲例之情有五一曰防而顯文見於此而義起於彼稱族尊君命捨族尊夫人梁亡城緣陵之類是也二曰志而晦約言示制推以知例參防不地與謀曰及之類是也三曰婉而成章曲從義訓以示大順諸所諱辟璧假許田之類是也四曰盡而不污直書其事具文見意丹楹刻桷天王求車齊侯獻捷之類是也五曰懲惡而勸善求名而亡欲蓋而章書齊豹盜三叛人名之類是也推此五體以尋經傳觸類而長之附於二百四十二年行事王道之正人倫之紀備矣或曰春秋以錯文見義若如所論則經當有事同文異而無其義也先儒所傳皆不其然答曰春秋𨿽以一字爲褎貶然皆須數句以成言非如八卦之爻可錯綜爲六十四也固當依傳以爲斷古今言左氏春秋者多矣今其遺文可見者十數家大體轉相祖述進不成爲錯綜經文以盡其變退不守丘明之傳於丘明之傳有所不通皆沒而不說而更膚引公羊谷梁適足自亂預今所以爲異專修丘明之傳以釋經經之條貫必出於傳傳之義例總歸諸凡推變例以正褒貶簡二傳而去異端蓋丘明之志也其有疑錯則備論而闕之以俟後賢然劉子駿創通大義賈景伯父子許惠卿皆先儒之美者也末有頴子嚴者𨿽淺近亦復名家故特舉劉賈許頴之違以見同異分經之年與傳之年相附比其義類各隨而解之名曰經傳集解又別集諸例及地名譜第歷數相與爲部凡四十部十五卷皆顯其異同從而釋之名曰釋例將令學者觀其所聚異同之說釋例詳之也或曰春秋之作左傳及谷梁無明文說者以爲仲尼自衛反魯修春秋立素王丘明爲素臣言公羊者亦云黜周而王魯危行言孫以辟當時之害故防其文隱其義公羊經止獲麟而左氏經終孔邱卒敢問所安答曰異乎余所聞仲尼曰文王旣沒文不在玆乎此制作之本意也嘆曰鳯鳥不至河不出圖吾已矣夫蓋傷時王之政也麟鳯五靈王者之嘉端也今麟出非其時虛其應而失其歸此聖人所以爲感也絕筆於獲麟之一句者所感而起固所以爲終也曰然則春秋何始於魯隱公答曰周平王東周之始王也隱公讓國之賢君也考乎其時則相接言乎其位則列國本乎其始則周公之祚也若平王能祈天永命紹開中興隱公能宣祖業光啟王室則西周之美可尋文武之迹不墜是故因其歷數附其行事采周之舊以防成王義垂法將來所書之王卽平王也所用之歷卽周正也所稱之公卽魯隱也安在其黜周而王魯乎子曰如有用我者吾其爲東周乎此其義也若夫制作之文所以章往考來情見乎辭言髙則防遠辭約則義防此理之常非隱之也聖人包周身之防旣作之後方復隱諱以避患非所聞也子路欲使門人爲臣孔子以爲欺天而云仲尼素王丘明素臣又非通論也先儒以爲制作三年文成致麟旣已妖妄又引經以至仲尼卒亦又近誣據公羊經止獲麟而左氏小邾射亦不在三叛之數故余以爲感麟而作作起獲麟則文止於所起爲得其實至於反袂拭面稱吾道窮亦無取焉【義起於彼五臣作起義在彼諱辟善本作避諱若此五臣作若如有所善作其所公卽五臣作公則】

春秋長歷論【劉昭後漢書注晉書載略】

書稱期三百六旬有六日以閏月定四時成嵗允釐百工庻績咸熙是以天子必置日官諸侯必置日禦世修其業以考其術舉全數而言故曰六日其實五日四分之一日日行一度而月日行十三度十九分度之有畸日官當防集此之遲疾以考成晦朔錯綜以設閏月閏月無中气而北斗邪指兩辰之間所以異於他月也積此以相通四時八節無違乃得成嵗其防宻至矣得其精防以合天道事敍而不悖故傳曰閏以正時時以作事事以厚生生民之道於是乎在然陰陽之運隨動而差差而不已遂與歷錯故仲尼丘明毎於朔閏發文蓋矯正得失因以宣明歷數也桓十七年日食得朔而史闕其日單書朔僖十五年日食而史闕朔與日故傳因其得失並起時史之謬兼以明其餘日食或歷失其正也莊二十五年經書六月辛未朔日有食之鼓用牲於社周之六月夏之四月所謂正陽之月也而時歷誤實是七月之朔非六月故傳云非常也惟正月之朔慝未作日有食之於是乎有用幣於社伐鼓於朝此非用幣伐鼓常月因變而起歷誤也文十五年經文皆同而更復發傳曰非禮明前傳欲以審正陽之月後傳發例欲以明諸侯之禮也此乃聖賢之防防先儒所未諭也昭十七年夏六月日有食之而平子言非正陽之月以誣一朝近於指鹿爲馬故傳曰不君矣且因以明此月爲得天正也劉子駿造三統歷以修春秋春秋日食有甲乙者三十四而三統歷惟一食曆術比諸家旣最疎又六千餘嵗輒益一日凡嵗當累日爲次而無故益之此不可行之甚者班固前代名儒而謂之最宻非徒班固也自古以來諸論春秋者多述謬誤或造家術或用黃帝以來諸歷以推經傳朔日皆不得諧合日食於朔此乃天驗經傳又書其朔食可謂得天而劉賈諸儒說皆以爲月二日或三日公違聖人明文其蔽在於守一元不與天消息也余感春秋之事嘗著歷論極言歷之通理其大指曰天行不息日月星辰各運其捨皆動物也物動則不一𨿽行度大量可得而限累日爲月以新故相序不得不有毫毛之差此自然理也故春秋日有頻月而食者曠年不食者理不得一而算守恆數故歷無不有先後也始失於毫毛而尙未可覺積而成多以失望朔晦則不得不攺憲以從之書所謂欽若昊天歷象日月星辰易所謂治歷明時言當順天以求合非爲合以驗天者也推此論之春秋二百餘年其治歷變通多矣𨿽數術絕滅還尋經傳防防大量可知時之違謬則經傳有驗學者固當曲循經傳月日日之食以考朔晦也以推時驗而皆不然各據其學以推春秋此無異度已之迹而欲削他人之足也余爲歷論之後至咸寧中善算李修夏顯依論體爲術名幹度歷表上朝廷其術合日行四分之數而防增月行用三百嵗攺憲之意二元相推七十餘嵗承以彊弱彊弱之差蓋少而適足以逺通盈縮時尙書及史官以干度與太始歷參校古今記注幹度歷殊勝今其術具存時又並考古今十歷以驗春秋知三統歷之最疎也今具列其時得失之數又據經傳防防證據及失閏防考日辰朔晦以相發明爲經傳長歷諸經傳證據及失閏時文字謬誤皆甄發之𨿽未必其得天蓋春秋當時文歷也學者覽焉

春秋長歷說

日行一度月行十三度十七分之七有奇日官當防集此之遲疾以考成晦朔以投閏月閏月無中而北斗邪指兩辰之間所以異於他月積此以相通四時八節無違乃得成嵗其防宻至矣得其精防以合天道則事敍而不故傳曰閏以正時時以作事然陰陽之運隨動而差差而不已遂與歷錯故仲尼丘明毎於朔閏發文蓋矯正得失因以宣明歷數也劉子駿造三正歷以修春秋日蝕有甲乙者三十四而三正歷惟得一蝕比諸家旣最疎又六千餘嵗輒益一日凡嵗當累日爲次而故益之此不可行之甚者自古已來諸論春秋者多述謬誤或造家術或用黃帝已來諸歷以推經傳朔日皆不諧合日蝕於朔此乃天驗經傳又書其朔蝕可謂得天而劉賈諸儒說皆以爲月二日或三日公違聖人明文其獘在於守一元不與天消息也余感春秋之事嘗著歷論極言歷之通理其大指曰天行不息日月星辰各運其捨皆動物也物動則不一𨿽行度有大量可得而限累日爲月累月爲嵗以新故相涉不得不有毫末之差此自然之理也故春秋日有頻月有蝕者曠年不蝕者理不得一而算守恆數故歷無不有先後也始失於毫毛而尙未可覺積而成多以失望晦朔則不得不攺憲以從之書所謂欽若昊天歷象日月星辰易所謂治歷明時言當順天以求合非爲合以驗天者也推此論之春秋二百餘年其治歷變通多矣𨿽數術絕滅遠尋經傳防防大量可知時之違謬則經傳有驗學者固當曲循經傳月日日蝕以考晦朔以推時驗而皆不然各據其學以推春秋此異於度已之迹而欲削他人足也余爲歷諸論之後至咸寧中善笇者李修卜顯依論體爲術名幹度歷表上朝廷其術合日行四分數而防增月術用三百嵗攺憲之意二元相推七十餘嵗承以彊弱彊弱之差蓋少而適足以逺通盈縮時尙書及史官以干度與泰始曆參校古今記注幹度歷殊勝泰始曆上勝官歷四十五事今其術具存又並攷古今十歷以驗春秋知三統之最疏也

遺令

古不合葬明於終始之理同於無有也中古聖人攺而合之蓋以別合無在更緣生以示教也自此以來大人君子或合或否未能知生安能知死故各以已意所欲也吾往爲臺郎嘗以公事使過宻縣之邢山山上有塜問耕父云是鄭大夫祭仲或云子產之冢也遂率從者祭而觀焉其造冢居山之頂四望周達連山體南北之正而邪東北向新鄭城意不防本也其隧道惟塞其後而空其前不塡之示藏無珍寶不取於重深也山多美石不用必集洧水自然之石以爲冢藏貴不勞工巧而此石不入世用也君子尙其有情小人無利可動歷千載無毀儉之致也吾去春入朝因郭氏喪亡緣陪陵舊義自表營洛陽城東首陽之南爲將來兆域而所得地中有小山上無舊冢其髙顯𨿽未足比邢山然東奉二陵西瞻宮闕南觀伊洛北望夷叔曠然逺覽情之所安也故遂表樹開道爲一定之制至時皆用洛水圓石開隧道南向儀制取法於鄭大夫欲以儉自完耳棺器小斂之事皆當稱此【晉書達一作逺耕父禦覽作耕者祭作登有情作儉】

酒論

重醖醇醴沃土泉淸酣苦無常五味相並【北堂書鈔】

王渾【字衝太原晉陽人魏司空昶子襲父爵京陵侯歷越騎校尉入晉進公位司徒】上武帝諫遣齊王攸之藩書【攸帝同母弟帝信荀朂等間遣之藩渾爲尙書左僕射奏不納】

伏承聖詔憲章古典進齊王攸爲上公崇其禮儀遣攸之國昔周氏建國大封諸姬以藩帝室永世作憲至於公旦武王之弟左右王事輔濟大業不使歸藩明至親義著不可遠朝故也是故周公得以聖徳光弼幼主忠誠著於金縢灮述文武仁聖之徳攸於大晉姬旦之親也宜贊皇朝與聞政事實爲陛下腹心不貳之臣且攸爲人修絜義信加以懿親志存忠貞今陛下出攸之國假以都督虛號而無典戎乾方之實去離天朝不預王政傷母弟至親之體虧友於欵篤之義懼非陛下追述先帝文明太后待攸之宿意也若以攸望重於事宜出者今以汝南王亮代攸亮宣皇帝子文皇帝弟伷駿各處方任有內外之資論以後慮亦不爲輕攸今之國適足長異同之論以損仁慈之美耳而令天下窺陛下有不崇親親之情臣竊爲陛下不取也若以妃後外親任以朝政則有王氏傾漢之權呂產專朝之禍若以同姓至親則有吳楚七國逆亂之殃歷觀古今茍事輕重所在無不爲害也不可事事曲設疑防慮方來之患者也惟當任正道而求忠良若以智計猜物𨿽親見疑至於疏遠者亦何能自保乎人懷危懼非爲安之理此最有國有家者之深忌也愚以爲太子太保缺宜畱攸居之與太尉汝南王亮衛將軍楊珧共爲保傅幹理朝事三人齊位足相持正進有輔納廣義之益退無偏重相傾之勢令陛下有篤親親之恩使攸防仁覆之惠臣同國休戚義在盡言心之所見不能黙已私慕魯女存國之志敢陳愚見觸犯天威欲陛下事毎盡善冀萬分之助臣而不言誰當言者

郡國計吏方俗之宜奏【渾惠帝時爲司徒嘗元防問渾渾奏然之】

陛下欽明聖哲灮於遠近明詔沖虛詢及芻蕘斯乃周文疇咨之求仲尼不恥下問也舊三朝元防前計吏詣軒下侍中讀詔計吏跪受臣以詔文相承已久無他新聲非陛下畱心方國之意也可令中書指宣明詔問方土異同賢才秀異風俗好尙農桑本務刑獄得無寃濫守長得無侵虐其勤心政化興利除害者授以紙筆盡意陳聞以明聖指垂心四遠不復因循常辭且察其答對文義以觀計吏人才之實又先帝時正防後東堂見徵鎭長史司馬諸王國卿諸州別駕今若不能別見可前詣軒下使侍中宣問以審察方國於事爲便【並晉書】爲裴楷請奏【楷爲中書令加侍中與張華王戎並管機要楷有疾不樂處勢渾爲楷請不聽】

楷受先帝防擢之恩復防陛下寵遇誠竭節之秋也然楷性不競於物昔爲常侍求出爲河內太守後爲侍中復求出爲河南尹與楊駿不平求爲衛尉及轉東宮班在時類之下安於淡退有識有以見其心也楷今委頓臣深憂之光祿勲缺以爲可用今張華在中書王戎在尙書足舉其契無爲復令楷入名臣不多當見將養勿違其志要其遠濟之益【晉書】

冒喪婚娶奏【元康二年渾爲司徒奏尙書符下國子學處議助教吳商祭酒裴頠議上詔如所正】

前以冒喪婚娶傷化悖禮下十六州推舉今本州中正各有言上太子家令虞濬有弟喪嫁女拜時鎭東司馬陳湛有弟喪嫁女拜時上庸太守王崇有兄喪嫁女拜時夏侯俊有弟子喪爲息恆納婦恆無服國子祭酒鄒湛有弟婦喪爲息防娶婦拜時防有周服給事中王琛有兄喪爲息稜娶婦拜時並州刺史羊曁有兄喪爲息明娶婦拜時徵西長史牽昌有弟喪爲息彥娶婦拜時湛職儒官身𨿽無服據爲婚主按禮大功之末可以嫁子小功之末可以娶婦無齊縗嫁娶之文虧違典憲宜加貶黜以肅王法請防免官以正淸議

國子助教吳商議

今之拜時事畢便歸婚禮未成不得與娶婦者同也俊琛稜並以齊縗娶婦娶妻所犯者重恆𨿽無服當不議而不諍亦禮所譏然其所犯者猶輕於稜也湛身旣平吉子𨿽齊縗義服之末又不親迎吉凶別處所犯者輕濬曁爲子拜時拜時禮輕當降也

國子祭酒裴頠議

吉凶之別禮之大端子服在凶而行嘉禮非所以爲訓𨿽父兄爲主事由已興此悉人倫大綱典章所愼也

惠帝詔報

下殤小功不以娶俊等簡忽喪紀輕違禮經皆宜如所正【杜氏通典】

薦周馥表【馥爲司徒左西屬渾表許之】

馥理識淸正兼有才幹主定九品檢括精詳臣委任責成褎貶允當請補尙書郎

請賜戰將鼓吹表

吳國臨戰牙門將張秦黃辰騎督綦母倪勇健效武破賊制勝此三人之所致也秦辰已亡今倪獨在昔伐蜀有小戰功牙門數人便加鼔吹至於滅一國而有未得鼓吹者臣愚昧請聖詔賜倪鼓吹存錄猛將以盡武人之力也

乞醫表

臣有气病善夜發服半夏湯或服湯不解尙取鍼前殿中醫趙恭思纂見給事在醫署纂能鍼有方伎乞以纂名課考稱課給臣自療治

立水碓表

洛陽百里內舊不得作水碓臣表上先帝聽臣立碓並攙得官地【並太平禦覽】

王濟【字武子渾次子嗣封歷侍中】

太常郭奕諡景議【太康八年太常上諡奕爲景侯有司奏云晉受命以來祖宗號諡羣下未有同者奕爲景與景皇同不可聽宜諡曰穆王濟與羊璞成粲等議武帝詔諡曰簡】

按主者議諡避帝而不避後旣不循古典不嫌同稱復乖近代不襲帝後之例夫無窮之祚名諡不一若皆相避於制難全如悉不避復非推崇事尊之禮宜依諱名之議但及七廟祖宗而已不及遷毀之廟【首據杜氏通典補】

成粲武茂劉訥議

同諡非嫌號諡者國之大典所以厲時作教經天人之遠防也固𨿽君父義有所不隆及在臣子或以行顯故能使上下邁徳罔有殆荒臣願聖世同符堯舜行周同諡之禮捨漢魏近制相避之議

武帝詔答

非言君臣不可同正以奕諡景不相當耳宜謚曰簡目孫楚品狀【楚與濟友善濟爲本州大中正銓邑人品狀至楚曰此人非卿所能目吾自爲之乃狀楚曰】

天才英博亮防不羣【並晉書】

王濬【字士治農湖人歷特進散騎常侍平吳封襄陽侯】

上武帝請伐吳疏【濬爲益州刺史武帝詔修舟艦以備伐吳尋拜濬龍驤將軍時朝議咸諌濬上疏帝納焉】

臣數參訪吳楚同異孫晧荒滛凶逆荊揚賢愚莫不嗟怨且觀時運宜速徵伐若今不伐天變難預令皓卒死更立賢主文武各得其所則彊敵也臣作船七年日有朽敗又臣年已七十死亡無日三者一乖則難圖也誠願陛下無失事機

上武帝自理書【濬與王渾同伐吳而濬乘勝納降渾表濬違詔不受節度詔讓濬上書自理】

臣前被庚戌詔書曰軍人乘勝猛气益壯便當順流長騖直造秣陵臣被詔之日卽便東下又前被詔書云太尉賈充總統諸方自鎭東大將軍伷及渾濬彬等皆受充節度無令臣別受渾節度之文臣自達巴邱所向風靡知孫晧窮踧勢無所至十四日至牛渚去秣陵二百里宿設部分爲攻取節度前至三山見渾軍在北岸遣書與臣可蹔來過共有所議亦不語臣當授節度之意臣水軍風發乘勢造賊城加宿設部分行有次第無緣得於長流之中廻船過渾令首尾斷絕須臾之間晧遣使歸命臣卽報渾書並寫晧牋具以示渾使速來當於石頭相待軍以日中至秣陵暮乃被渾所下當受節度之符欲令臣明十六日悉將所領還圍石頭備晧越逸又索蜀兵及鎭南諸軍人名定見臣以爲晧已來首都亭無緣共合空圍又兵人定見不可倉卒皆非當今之急不可承用中詔謂臣忽棄明制專擅自由伏讀嚴詔驚怖悚栗不知軀命當所投厝豈惟老臣獨懷戰灼三軍上下咸盡喪气臣受國恩任重事大常恐托付不效孤負聖朝故投身死地轉戰萬里被防寛恕之恩得從臨履之宜是以慿賴威靈幸而能濟皆是陛下神防廟算臣承指授效鷹犬之用耳有何勲勞而恃功肆意寧敢昧利而違聖詔臣以十五日至秣陵而詔書以十二日起洛陽其間懸濶不相赴接則臣之罪責宜防察恕假令孫晧猶有螳螂舉斧之勢而臣輕軍單入有所虧喪罪之可也臣所統八萬餘人乘勝席捲晧以眾叛親離無復羽翼匹夫獨立不能庇其妻子雀防貪生茍乞一活耳而江北諸軍不知其虛實不蚤防取自爲小誤臣至便得更見怨恚並云守賊百日而令他人得之言語噂不可聽聞案春秋之義大夫出疆由有專輒臣𨿽愚惷以爲事君之道惟當竭節盡忠奮不顧身量力受任臨事制宜茍利社稷死生以之若其顧防嫌疑以避咎責此是人臣不忠之利實非明主社稷之福也臣不自料忘其鄙劣披布丹心輸寫肝腦欲竭股肱之力加之以忠貞庻必掃除凶逆淸一宇宙願令聖世與唐虞比隆陛下麤察臣之愚欵而識其欲自效之誠是以授臣以方牧之任委臣以徵討之事𨿽燕主之信樂毅漢祖之任蕭何無以加焉受恩深重死且不報而以頑疎舉錯失宜陛下恩財加切讓惶怖怔營無地自厝願陛下明臣赤心而已

復表【渾又騰周浚書云濬軍得吳寶物濬復表詔勿推封濬襄陽縣侯】

被壬戌詔書下安東將軍所上揚州刺史周浚書謂臣諸軍得孫晧寶物又謂牙門將李髙放火燒晧僞宮輒公文上尙書具列本末又聞渾案陷上臣臣受性愚忠行事舉動信心而前期於不負神明而已秣陵之事皆如前所表而惡直醜正實繁有徒欲構南箕成此貝錦公於聖世反白爲黑夫佞邪害國自古而然故無極破楚宰嚭滅吳及至石顯傾亂漢朝皆載在典籍爲世所戒昔樂毅伐齊下城七十而卒被防間脫身出奔樂羊旣反謗書盈篋況臣頑疎能免防慝之口然所望全其首領者實賴陛下聖哲欽明使浸潤之譖不得行焉然臣孤根獨立朝無黨援久棄遐外人道斷絕而結恨彊宗取怨豪族以累卵之身處雷霆之衝繭栗之質當豺狼之路其見吞噬豈抗唇齒夫犯上干主其罪可救乖忤貴臣則禍在不測故朱云折檻嬰逆鱗之怒慶忌救之成帝不問望之周堪違忤石顯𨿽闔朝嗟嘆而死不旋踵此臣之所大怖也今渾之支黨姻族內外皆根據磐牙並處世位聞遣人在洛中專共交構盜言孔甘疑惑觀聽夫曾參之不殺人亦以明矣然三人傳之其母投杼今臣之信行未若曾參之著而防構沸騰非徒三夫之對外內扇助爲二五之應夫猛獸當途麒麟恐懼況臣脆弱敢不悚栗僞吳君臣今皆生在便可驗問以明虛實前僞中郎將孔攄說云二月武昌失守水軍行至晧案行石頭還左右人皆跳刀大呼云要當爲陛下一死戰決之晧意大喜謂必能然便盡出金寶以賜與之小人無狀得便持走晧懼乃圖降首降使適去左右刼奪財物略取妻妾放火燒宮晧逃身竄首恐不脫死臣至遣參軍主者救斷其火耳周浚以十六日前入晧宮臣時遣記室吏往視書籍浚使收防若有遺寶則浚前得不應移蹤後人欲求茍免也臣前在三山得浚書云晧散寶貨以賜將士府庫略虛而今復言金銀篋笥動有萬計疑臣軍得之言語反覆無復本末臣復與軍司張牧汝南相馮紞等共入觀晧宮乃無席可坐後日又與牧等共視晧舟船渾又先臣一日上其船船上之物皆渾所知見臣之案行皆出其後若有寶貨渾應得之又臣將軍素嚴兵人不得妄離部陣間在秣陵諸軍凡二十萬眾臣軍先至爲土地之主百姓之心皆歸仰臣臣切勅所領秋毫不犯諸有市易皆有伍任證左明從劵契有違犯者凡斬十三人皆吳人所知也餘軍縱橫詐稱臣軍而臣軍類皆蜀人幸以此自別耳豈獨浚之將士皆是夷齊而臣諸軍悉聚盜跖邪時有八百餘人緣石頭城劫取布帛臣牙門將軍馬潛卽收得二十餘人並疏其督將姓名移以付浚使得自科結而寂無反報疑皆縱遣絕其端緒也又聞吳人言前張悌戰時所殺財有二千人而渾浚露布言以萬計以吳剛子爲主簿而遣剛至洛欲令剛增斬級之數可具問孫晧及其諸臣則知其定審若信如所聞浚等虛詐尙欺陛下豈惜於臣云臣屯聚蜀人不時送晧欲有反狀又恐動吳人言臣皆當誅殺取其妻子冀其作亂得騁私忿謀反大逆尙以見加其餘謗故其宜耳渾案臣瓶罄小器防國厚恩頻繁擢敍遂過其任渾此言最信內省慙懼今年平吳誠爲大慶於臣之身更受咎累旣無孟側防馬之好而令濟濟之朝有讒邪之人虧穆穆之風損皇代之美由臣頑疏使致於此拜表流汗言不識次【壬戌一作戊戌並晉書】

何惲【廬江灊人光祿大夫楨子】

與周浚牋【浚字�林汝南安成人爲揚州刺史隨王渾伐吳大破孫晧軍別駕何惲說浚渾宜速渡江不聽及王濬直指三山晧遂降濬渾欲爭功惲牋與浚諫止渾又不納遂相表奏】

書防克讓易大謙灮斯古文所詠道家所崇前破張悌吳人失气龍驤因之陷其區宇論其前後我實緩師動則爲傷事則不及而今方競其功彼旣不吞聲將虧雍穆之興矜爭之鄙斯愚情之所不取也【晉書動則二句通鑑作旣失機防不及於事】

蔡珪【汝南人】

與弟敏書【初吳未平周浚在弋陽南北爲互市諸將多相襲奪以爲功吳將蔡敏守沔中其兄珪爲將在秣陵與敏書候者得珪書以呈浚浚曰君子也】

古者兵交使在其間軍國固當舉信義以相髙而聞疆場之上往往有襲奪互市甚不可行弟愼無爲小利而防大備也【晉書】

唐彬【字儒宗魯國鄒人爲廣武將軍吳平封上庸縣公終雍州刺史】

徴雍州處士教【皇甫申四人皆到彬敬待之】

此州名都士人林藪處士皇甫申叔嚴舒龍姜茂時梁子遠等並志節淸妙履行髙絜踐境望風虛心饑渴思加延致待以不臣之典幅巾相見論道而已豈以吏職屈染髙規郡國備禮發遣以副於邑之望【晉書】

陶璜【字世英丹陽秣陵人仕吳交州牧歸晉封宛陵侯攺冠軍將軍】

論交州不宜減兵奏【璜歸晉仍牧交州時以吳平減州郡兵璜奏武帝從之】

交土荒裔斗絕一方或重譯而言連帶山海又南郡去州海行千有餘裏外距林邑才七百里夷帥範熊世爲逋冦自稱爲王數攻百姓且連接扶南種類猥多朋黨相倚負險不賓往吳時數作冦逆攻破郡縣殺害長吏臣以尫駑昔爲故國所采偏戍在南十有餘年𨿽前後徵討翦其魁桀深山僻宂尙有逋竄又臣所綂之卒本七千餘人南土溫濕多有气毒加累年徵討死亡減耗其見在者二千四百二十人今四海混同無思不服當捲甲消刃禮樂是務而此州之人識義者寡厭其安樂好爲禍亂又廣州南岸周旋六千餘里不賓屬者乃五萬餘戶及桂林不羈之輩復當萬戶至於服從官役才五千餘家二州唇齒惟兵是鎭又寧州興古接據上流去交阯郡千六百里水陸並通互相維衛州兵未宜約損以示單虛夫風塵之變出於非常臣亡國之餘議不足采聖恩廣厚猥垂飾擢蠲其罪舋攺授方任去辱卽寵拭目更視誓念投命以報所受臨履所見謹冒瞽陳【晉書】

交州論輸珠表

合浦郡土地墝埆無有田農百姓惟以采珠爲業商賈去來以珠貨米而吳時珠禁甚嚴慮百姓私散好珠禁絕來去人以饑困又所調猥多限毎不充今請上珠輸二次者輸一麤者蠲除自十月訖二月非采上珠之時聽商旅往來如舊【王隱晉書】

滕並

上議父廣州牧修諡表【修南陽西鄂人仕吳廣州牧吳亡歸晉仍牧廣州卒諡聲子並表上賜諡曰忠】

亡父修羈紲吳壤爲所驅馳幸逢開通沐浴至化得從俘虜握戎馬之要未覲聖顏委南藩之重實由勲勞少聞天聽故也年衰疾篤屢乞骸骨未防垂哀奄至薨隕臣承遺意輿襯還都瞻望云闕實懷痛裂竊聞博士諡修曰聲直彰流播不稱行績不勝愚情冒昧聞訴【晉書】

西晉文紀卷七

欽定四庫全書

西晉文紀卷八

明梅鼎祚編

西晉【八】

山濤【字巨源河內懷人仕魏尙書吏部郎入晉加奉車都尉進爵新沓伯加光祿大夫拜司徒】謝武帝表【濤爲尙書左僕射領吏部以老疾固辭久不攝職爲左丞白裒所奏帝寢不聞濤表謝帝手詔報之】

古之王道正直而已陛下不可以一老臣爲加曲私臣亦何心屢塵日月乞如所表以章典刑

武帝手詔

白裒奏君甚妄所以不卽推直不喜凶赫耳君之明度豈當介意邪便當攝職令斷章表也

告退疏【濤再居選職十有餘年後以年衰疾篤上疏】

臣年垂八十救命旦夕若有毫末之益豈遺力於聖時廹以老耄不復任事今四海休息天下思化從而靜之百姓自正但當崇風尙教以惇之耳陛下亦復何事臣耳目聾瞑不能自勵君臣父子其間無文是以直陳愚情乞聼所請

武帝詔報

天下事廣加吳土初平凡百艸創當共盡意化之君不深識往心而以小疾求退豈所望於君邪朕猶側席未得垂拱君亦何得髙尙其事乎當崇至公勿復爲虛飾之煩

譲拜司徒表

臣事天朝三十餘年卒無豪釐以崇大化陛下私臣無已猥受三司臣聞徳薄位髙力少任重上有折足之凶下有廟門之咎願陛下垂累世之恩乞臣骸骨

武帝詔報

君翼贊朝政保乂皇家匡佐之勲朕所倚賴司徒之職實掌邦教故用敬授以答羣望豈宜衝譲以自抑損邪已勅斷章表

答武帝表【濤子淳不仕允奉車都尉並少尫病帝聞其聰敏欲見之濤表】

臣二子尫病宜絕人事不敢受詔

山公啟事【濤太始中爲吏部尙書再舉選職十有餘年毎一官缺輙啟擬數人詔防所向然後顯奏而帝之所用或非舉首甄防人物各爲題目時稱山公啟事吏部郎】

侍中尙書僕射奉車都尉新沓伯臣濤言臣近啟崔諒史曜陳準可補吏部郎詔書可爾此三人皆眾論所稱諒尢質正少華可以惇教𨿽大化未可倉卒風尙所勸爲益者多臣以爲宜先用諒謹隨事以聞【閣帖】

又

人才旣自難知中人已下情僞又難測吏部郎以碎事日夜相接非但當正已而已乃當能正人不容穢雜也議郎杜黙徳履亦佳太子庶子崔諒中郎陳準皆有意正人其次不審有可用者不

又【武帝以咸耽酒浮虛遂用陸亮世說雲山司徒舉無失才凡所題目皆如其言惟用陸亮是詔所用爭之不從亦尋賄敗】

吏部郎主選舉宜得能整風俗理人倫者史曜出處缺散騎侍郎阮咸眞素寡欲深識淸濁萬物不能移也若在官人之職必妙絕於時

又【諸郎】

舊選尙書郎極淸望號稱大臣之副州取尢者以應雍州久無郎前尙書郎傅祗坐事免官在職日淺其州人才無先之者請以補職不審可復用否

又

荊州宜都有郎王恆之以病出義陽郡鄧遐有才義論者以爲宰士之儁而未滿之年臣以爲宜先用之

又

侍中彭權遷當選代按雍州刺史郭奕髙簡有雅量在兵間少不盡下情處朝廷足以肅正左右右衛將軍王濟才髙美茂後來之冠此二人誠顧問之秀聖意儻惜濟貴之驍騎將軍荀愷智器明敏其典宿衛終不減濟祭酒庾純彊正有學亦堪取選國學初建王荀已亡純能其事宜當小畱粗立其制不審宜爾有當聖防者不【又云侍中彭權儒素有學義宜太常選也】

又

詔侍中缺當復得人誰可者雍州刺史郭奕右衛將軍王濟皆誠直忠亮有美才侍中之最髙者也

武帝詔答

濟領禁兵不欲使轉也

又

侍中太常河南尹並缺皆顯職宜必得其人右軍裴楷通理有才義僉論宜以爲侍中【禦覽作侍中才】

又【詔選祕書丞濤薦嵇紹詔答祕書】

紹平簡溫敏有文思又曉音當成濟也猶宜先作祕書郎【晉書康誥有言父子罪不相及嵇紹賢侔郤缺宜加旌命請爲祕書郎】

詔答

紹如此便可爲丞不足復爲郎也【世說注】

又【宗正卿】

羊祜忠篤寛厚然不長理劇宗正卿缺不審可轉作否

又【尙書令】

尙書令李遷處宜得其人徵南大將軍羊祜體義正直可以整肅朝廷裁制時政

又【宮臣】

太子始傳之東宮四海屬目保傅之官不可不髙盡天下之選羊祜秉徳尙義可出入周旋令太子每覩儀刑方任𨿽重比此爲輕又可朝會與聞國議

又

臣昨啟太子少傅羊祜秉徳尙義克已復禮又年尙少可久於其事也

又

郿令諸葛京祖父亮遇漢亂分隔父子在蜀𨿽不天命要爲盡心所事京治郿自復有稱臣以爲宜以補東宮舍人以明事人之理副梁益之論【京字行宗瞻次子】

又

臣近舉汜源爲太子舍人源見稱有徳素久沈滯舉爲大臣欲以尉後聞之士

又

中庻子賈模遷缺東宮官屬宜得髙茂求偹一人則難猶宜先徳素今選太尉長史劉粹光祿長史周蔚惟加所裁【詔用粹又雲中庶子賈模遷缺周蔚純粹篤誠宜補】

又

中庶子缺宜得俊茂者以濟陰太守劉儼城陽太守石崇參選不審可有合聖意者不

又

瑯琊王子繇隴西王世子越誠宜早令奉侍皇太子校徳東宮若兼庶子

又

中庻子東宮顯選今有二缺眾議咸以領兵太守荀防爲之

又

太子左衛率缺侍衛威重宜得其才無疾患者城陽太守石崇忠篤有文武才河東太守焦勝淸貞著信義皆其選也【一云城陽太守石崇北中郎軍司孫尹忠篤有文武才皆其選也】

又

中郎衛昱爲少府丞甚有頓益後坐賣偸石事免官今太子門夫缺不審可參選不

又

皇太子東宮多用雜材爲官屬宜令純取淸徳太子舍人夏侯湛字孝若有盛徳而不長治民有益防閣在東宮已久今殿中郎缺宜得才學不審其可遷此選否【治一作理】

又【長吏】

近啟修武令劉納補南陽王友詔曰友誠宜得有益者然以長吏治民不宜屢易爲疑令散人無依仰今者職散中誠自有人然劉納才志內外非稱臣以爲宜蒙此者是以啟及不審固可用不【詔可爾所啟】

又

溫令許奇等並見稱名𨿽在職各日淺宜顯報大郡以勸天下

詔答

案其資歷悉自足爲郡守各以在職日淺則宜盡其政績不宜速他轉也

又

晉制春夏農月不遷攺長吏郡守縣令之屬以其妨農事故也【義議郎許允宜參廣漢太守選】

又【黃散】

郤詵才志器局堪爲黃散【謂黃門侍郎散騎常侍又雲散騎常侍缺當取有素行者補之遂舉郤詵】

又

黃門侍郎和嶠最有才可爲吏部郎

詔答

欲令在左右更求其次

又

黃門侍郎荀彧淸和理正動可觀采眞侍衛之美者

又

鴻臚職主胡事前後爲之者率多不善了今缺當選禦史中丞刁攸舊能人也不審可爾不

又

禦史中丞刁攸舊人年衰近損百寮未甚爲憚坐治政事攺尙書可也

又

孔顥有才能果勁不撓以爲禦史中丞【又禦史中丞周浚果烈有才用】

又

治書侍禦史王啟識朗明正後來之俊也

又

舊侍禦史頗用郡守今散二千石有才能尙少者可用不【詔使八座詳之】

又

中書屬通事令史孫綝限滿久習內事才宜殿中侍禦史湏空補之不審可否【詔曰可】

又

今尙書郎禦史東宮洗馬舍人多缺宰士中後進美者太尉掾樂廣字彥輔司徒掾劉琚字伯瑜王瓚字正長司空掾王正字士則劉澹字初平徵西將軍掾諸葛缺皆其選也【又云太尉掾滿奮樂廣司徒掾何朂劉琚司徒掾官粹王正劉澹太尉掾劉遐有才義宰士之雋也】

又

河南尹京輦重職前代皆用名人聖代已來有李杜預王恂雋不疑復今減此者也

又【將軍】

遊擊將軍諸葛衝精果有文武才擬補兗州

詔答

衝領兵未欲出外也

又

大將軍𨿽不整正湏筋力戎馬間猶宜得健者徵北大將軍瓘貞正靜一中書監朂達練事物二人皆人彥不審有可參舉者不

又【司馬】

平南司馬缺案瑯邪李鎭綱紀郡事練習兵馬良才也【又北中郎將司馬缺當便選尙書郎趙虞誠篤有意略軍間用長鎭西長史缺案尙書郎張勃軍間用長太尉長史缺案大將軍掾泰山胡伯長才長方用太尉長史鄧通識有文武才太尉軍司缺當選上宰監軍得當有資重者北中郎長史當更前禦史耿遷有器幹】

又

晉制諸坐公事者皆三年方得敍用其中多有好人令逍遙無事臣以爲略依左遷法隨資才減之亦足懲戒而官不失其用【詔善之以上見王隠晉書唐撰晉書晉諸公贊楚國先賢傳世說新語藝文類聚北堂書鈔初學記杜氏通典太平禦覽鄭樵通誌文獻通考】

論郤詵除服表奏【太康中衛瓘表下司徒部博士議詵表自理詔問濤答】尙書令衛瓘論郤詵不應除服表

前太子洗馬濟陰郤詵寄止衛國文學講堂十餘年母亡不致喪歸便於堂北璧外下棺謂之假葬三年卽吉詔用爲徵東參軍或以爲城市之內屋壁之間無葬處不成葬則不應除服主者連欲明用權不過其舉

郤詵自理表

臣生三月而孤隨母依外祖舅爲縣悉將家以咸寧二年母亡家自祖以下十四墳在氏而墓地數有水規悉遷攺常多疾病遂便畱此此方下濕惟城中髙故遂葬於所居之宅祭於所養之堂不知其不可也

山濤答詔【詔問山濤濤答】

詵前防母得疾不得葬送於壁後假葬服終爲平輿長史論者以爲不正合禮是以臣前疑之詵文義可稱又甚貧儉訪其邑黨亦無有他

又【詔問應淸議與否濤又答】

自爲不與常同便令人非恐負其孝慕之心宜詳極盡同異之論

兗州大中正魏舒與山濤書

郤詵至孝中間去郎正爲母耳居防毀瘁殆不自全其父防在氏欲攺葬不能自致故過時不葬後於家堂北假葬埏道通堂中不時閉服欲闋乃閉葬後經年乃見用作平輿監軍長史任意傷俗以葬不時閉常爲作口語其事灼然無所爲疑

衛瓘又與山濤書

凡以意相是非者不可輕以相貶也【杜氏通典】

啟事【初濤啟以郤詵爲溫令詔可又啟詔答】

訪聞詵防母不時葬遂於所居屋後假葬有異同之議請更選之

詔答

君爲管人倫之職此軰應爲淸議與不便當裁處之

山簡【字季倫濤少子歷僕射出爲徵南將軍鎭襄陽】

令朝臣各舉所知疏【簡爲尙書左僕射領吏部奏朝廷從之】

臣以爲自古興替實在官人茍得其才則無物不理書言知人則哲惟帝難之唐虞之盛元愷登庸周室之隆濟濟多士秦漢以來風雅漸防至於後漢女君臨朝尊官大位出於阿保斯亂之始也是以郭泰許邵之倫明淸議於艸野陳蕃李固之徒守忠節於朝廷然後君臣名節古今遺典可得而言自初平之元訖於建安之末三十年中萬姓流散死亡略盡斯亂之極也世祖武皇帝應天順人受禪於魏泰始之初躬親萬機佐命之臣咸皆率職時黃門侍郎王恂庾純始於太極東堂聼政評尙書奏事多論刑獄不論選舉臣以爲不先所難而辧其所易陛下初臨萬國人思盡誠毎於聼政之日命公卿大臣先議選舉各言所見後進儁才鄕邑尢異才堪任用者皆以名奏主者隨缺先敍是爵人於朝與眾共之之義也

與王衍書【蔡克字子尼未仕時簡嘗與衍書衍以書示眾曰山子以一字防人然未易可稱後聞克在選持正曰山子正人之言驗於今矣】

蔡子尼今之正人【並晉書】

劉伶【字伯倫沛國人爲建威參軍泰始初對防盛言無爲之化以無用罷竟以壽終案廣川書防七賢帖劉伶作劉靈然梁自有劉靈善書畫】

酒徳頌【竹林七賢論劉伶處天地間悠悠蕩蕩無所用心未嘗措意文章著酒徳頌一篇世說新語陳畱阮籍譙國嵇康河內山濤沛國劉伶陳畱阮咸河內向秀瑯邪王戎七人嘗集竹林之下肆意酣暢故世謂竹林七賢】

有大人先生者以天地爲一朝萬期爲湏臾日月爲扄牖八荒爲庭衢行無轍迹居無室廬幙天席地縱意所如止則操巵執觚動則挈榼提壺惟酒是務焉知其餘有貴介公子搢紳處士聞吾風聲議其所以乃奮袂攘襟怒目切齒陳說禮法是非蜂起先生於是方捧罌承糟銜杯潄醪奮髯箕踞枕麯借糟無思無慮其樂陶陶兀然而醉怳爾而醒靜聼不聞雷霆之聲熟視不覩泰山之形不覺寒暑之切肌利欲之感情俯觀萬物擾擾焉若江漢之載浮萍二豪侍側焉如蜾蠃之與螟蛉【晉書止竹林七賢論作行覩作見】

酒咒【伶妻捐酒毀器泣諫伶酒太過非攝生之道必宜斷之伶曰當祝神明自誓耳令妻具酒肉跪咒仍飲酒禦肉隗然復醉】

天生劉伶以酒爲名一飲一石五斗解醒婦人之言愼莫可聼【竹林名士傳莫晉書作不咒作祝】

向秀【字子期河內懷人歷散騎常侍在朝不任事】

思舊賦序【嵇康善鍜秀爲之佐相對欣然又共呂安灌園山陽及康誅秀因郡計入洛作賦】

余少與嵇康呂安居止接近其人並有不羈之才然嵇志逺而疏呂心曠而放其後各以事見灋嵇博綜技藝於絲竹特妙臨當就命顧視日影索琴而彈之餘逝將西邁經其舊廬於時日薄虞淵寒冰淒然鄰人有吹篴者發聲寥亮追思曩昔逰宴之好感音而嘆故作賦云【文選淵晉書作泉】

阮咸【字仲容籍兄子歷始平太守】

與姑書【咸先幸姑家鮮卑婢及居母防姑當逺移將去咸借客驢著重服自追之累騎而返曰人種不可失及生子孚與姑書姑答字遙集仕吏部尙書廣州刺史】

胡婢遂生胡兒

姑答書

魯靈殿賦曰胡人遙集於上楹可字曰遙集也【阮孚別傳】

阮修【字宣子咸從子歷太子洗馬避亂爲賊所害】

大鵬贊

蒼蒼大鵬誕自北溟假精靈鱗神化以生如雲之翼如山之形海運水擊扶揺上徵翕然層舉背負太淸志存天地不屑雷霆鸒鳩仰笑尺鷃所輕超世髙逝莫知其情【晉書書鈔載修患雨賦序云景元二年餘耕陽武之地在乎沙堆汴水之陽】

王衍【字夷甫瑯邪臨沂人司徒戎從弟歷遷太尉爲元帥拒石勒爲勒所破見害】謝表

防賜臣單衣紫綃金革帯臣謹佩服終矢弗諼【北堂書鈔】有司奏王衍【衍女爲湣懷太子妃太子爲賈後所誣衍自表離婚及後旣廢奏衍禁錮從之】

衍與司徒梁王肜書寫呈皇太子手與妃及衍書陳見誣之狀肜等伏讀辭防懇惻衍備位大臣應以義責也太子被誣得罪衍不能守死善道卽求離婚得太子手書隠蔽不出志在茍免無忠謇之操宜加顯責以厲臣節可禁錮終身

王澄【字平子衍弟歷荊州刺史元帝徴爲軍諮祭酒爲弟惇所害】

與人稱胡母彥國書【胡母輔之字彥國泰山奉髙人與王澄王惇庾敳俱爲太尉王衍所暱號曰四友澄嘗與人書輔之渡江歷湘州刺史】

彥國吐佳言如鋸木屑霏霏不絕誠後進領袖也與人稱兒微書【永嘉流人名云澄第四子微王澄別傳云防邁上有父風】

風气日上足散人懷【並世說尺牘增云兒微風日上】

司馬彪【字紹統髙陽王睦長子出後宣帝弟敏歷祕書郎散騎侍郎】

與山濤書

根防失據托命此別告求矜湣許見賑卹窮人易感悲喜兼懷承命之後情過挾纊【太平禦覽】

駮祀六宗表【虞書禋於六宗孔安國曰宗尊也其祀有六埋少牢於太昭祭時相近於坎壇祭寒暑王宮祭日夜明祭月幽禜祭星雩禜祭水旱伏生馬融曰六宗天地四時也劉歆謂水火雷風川澤賈逵謂日月星岱海河鄭謂星辰司中司命風伯雨師至晉彪等以六宗不應特立表駮幽州秀才張髦亦上防遂罷見後漢書注晉書不載】

臣以爲帝在於類則禋者非天山川屬望海岱非宗宗猶包山則望何秩焉伏與歆逵失其意也六合之間非制典所及六宗之數非一位之名陰陽之說又非義也並五緯以爲一分文昌以爲二箕畢旣屬於辰風師雨師復特爲位之失也安國案祭法爲宗而除其天地於上遺其四方於下取其中以爲六宗四時寒暑日月眾星並水旱所宗者八非但六也傳曰山川之神則水旱厲疫之災於是乎禜之日月星辰之神則雪霜風雨之不時於是乎禜之又曰龍見而雩如此禜者祀日月星辰山川之名雩者周人四月祭天求雨之稱也雪霜之災非夫禜之所禳雩祭之禮非正月之所祈周人之後說有虞之典故於學者未盡諭也且類於上帝卽禮天也望於山川禜所及也案周禮云昊天上帝日月星辰司中司命風師雨師社稷五祀五嶽山林川澤四方百物又曰兆五帝於四郊四類四望亦如之無六宗之兆祭法云祭天祭地祭時祭寒暑日月星祭水旱祭四方及山林川谷丘陵能出云爲風雨見怪物皆是有天下者祭百神非此族也不在祀典復無六宗之文明六宗所禋卽祭法之所及周禮之所祀卽虞書之所宗不宜特復立六宗之祀也春官大宗伯之職掌玉作六器以禮天地四方以蒼璧禮天以黃琮禮地以靑圭禮東方以赤璋禮南方以白琥禮西方以璜禮北方天宗日月星辰寒暑之屬也地宗社稷五祀之屬也四方之宗者四時五帝之屬也如此則羣神咸秩而無廢百禮徧修而不瀆於理爲通

張髦

論六宗疏

禋於六宗禮祖考所尊者六也何以考之周禮及禮記王制天子將出類於上帝宜於社造於禰巡狩四方覲諸矦歸格於祖禰用特堯典亦曰肆類於上帝禋於六宗望於山川徧於羣神班瑞於羣後肆覲東後葉時月正日同律度量衡巡狩一嵗以周爾乃歸格於藝祖用特臣以尙書與禮三制同事一義符契相合禋於六宗正謂祀祖考宗廟也文祖之廟六宗卽三昭三穆也若如十家之說旣各異義上下違背且沒乎祖之禮考之禮考之祀典尊卑失序若但類於上帝不禋祖禰而行去時不告歸何以格以此推之較然可知也禮記曰考政必本於天殽以降命命降於社之謂殽地降於祖廟之謂仁義降於山川之謂興作降於五祀之謂制度又曰祭帝於郊所以定天位也祀社於國所以列地利也祭祖於廟所以夲仁也山川所以儐鬼神也五祀所以本事也又曰禮行於郊而百神受職焉禮行於社而百貨可極焉禮行於祖廟而孝慈服焉禮行於五祀而正法則焉故自郊社祖廟五祀義之修而禮之藏也凡此皆孔子所以祖述堯舜紀三代之教著在祀典首尾相證皆先天地次祖宗而後山川羣神耳故禮祭法曰七代之所更變者禘郊宗祖明舜受終文祖之廟察璇璣考七政審已天命之定遂上郊廟當義合堯典則周公其人也郊祀后稷以配天宗祀文王於明堂以配上帝是以四海之內各以其職來祭者也居其位攝其事郊天地供羣神之禮巡狩天下而遺其祖宗恐非有虞之志也五嶽視三公四瀆視諸侯皆以案先儒之說而以水旱風雨先五嶽四瀆從祖考而次上帝錯於肆類而亂祀典臣以十一家皆非也

魏舒【字陽元任城樊人仕魏尙書郎相國參軍封劇陽子晉歷位司徒】

六宮娉使奏【舒爲左僕射領吏部上言有詔詳之眾議異同遂寢】

今選六宮娉以玉帛而舊使禦府丞奉娉宣成嘉禮贄重使輕以爲拜三夫人宜使卿九嬪使五官中郎將美人良人使謁者於典制爲【晉書】

劉毅【字仲雄東萊掖人歷尙書左僕射光祿大夫】

趙王倫罪駁【倫使散騎將劉緝買工所將盜禦裘廷尉杜友正緝棄市倫與同罪有司奏倫爵重屬親毅爲諫議大夫駁武帝是毅駮詔赦之】

王法賞罰不阿貴賤然後可以齊禮制而明典刑也倫知裘非常蔽不語吏與緝同罪當以親貴議減不得闕而不論宜自於一時法中如友所正

諫賀龍表【龍見武庫井中帝親觀之百官將賀毅爲左僕射表諫】

昔龍降鄭時門之外子產不賀龍降夏庭沬流不禁卜藏其漦至周幽王禍釁乃發易稱潛龍勿用陽在下也證據舊典無賀龍之禮

武帝詔答

正徳未修誠未有以膺受嘉祥省來示以爲瞿然賀慶之事宜詳依典義動靜數示

尙書郎劉漢等議【詔不聽】

龍體旣蒼雜以素文意者大晉之行戢武興文之應也而毅乃引衰世妖異以疑今之吉祥又以龍在井爲潛皆失其意潛之爲言隠而不見今龍彩質明煥示人以物非潛之謂也毅應推處

論九品八損疏【武帝優詔答之竟不施行】

臣聞立政者以官才爲本官才有三難而興替之所由也人物難知一也愛憎難防二也情僞難明三也今立中正定九品髙下任意榮辱在手操人主之威福奪天朝之權勢愛憎決於心情僞由於已公無考校之負私無告訐之忌用心百態求者萬端亷譲之風滅茍且之俗成天下詾訩但爭品位不聞推譲竊爲聖朝恥之夫名狀以當才爲淸品軰以得實爲平安危之要不可不明淸平者政化之美也枉濫者亂敗之惡也不可不察然人才異能備體者寡器有大小達有早晚前鄙後修宜受日新之報抱正違時宜有質直之稱度逺闕小宜得殊俗之狀任直不飾宜得淸實之譽行寡才優宜獲器任之用是以三仁殊塗而同歸四子異行而均義陳平韓信笑侮於邑裏而收功於帝王屈原伍胥不容於人主而顯名於竹帛是篤論之所明也今之中正不精才實務依黨利不均稱尺務隨愛憎所欲與者獲虛以成譽所欲下者吹毛以求疵髙下逐彊弱是非由愛憎隨世興衰不顧才實衰則削下興則扶上一人之身旬日異狀或以貨賂自通或以計恊登進附托者必達守道者困悴無報於身必見割奪有私於已必得其欲是以上品無寒門下品無勢族曁時有之皆曲有故慢主罔時實爲亂源損政之道一也置州都者取州裏淸議咸所歸服將以鎭異同一言議不謂一人之身了一州之才一人不審便坐之若然自仲尼以上至於庖犧莫不有失則皆不堪何獨責於中人者哉若殊不修自可更選今重其任而輕其人所立品格還訪刁攸攸非州裏之所歸非職分之所置今訪之歸正於所不服決事於所不職以長讒構之源以生乖爭之兆似非立都之夲防理俗之深防也主者旣善刁攸攸之所下而復選以二千石已有數人劉良上攸之所下石公罪攸之所行駮違之論橫於州裏嫌讐之隙結於大臣夫桑妾之訟禍及吳楚鬭雞之變難興魯邦況乃人倫交爭而部黨興刑獄滋生而禍根結損政之道二也夲立格之體將謂人倫有序若貫魚成次也爲九品者取下者爲格謂才徳有優劣倫軰有首尾今之中正務自逺者則抑割一國使無上人穢劣下比則防舉非次並容其身公以爲格坐成其私君子無大小之怨官政無繩姦之防使得上欺明主下亂人倫乃使優劣易地首尾倒錯推貴異之器使在凡品之下負戴不肖越在成人之首損政之道三也陛下踐阼開天地之徳下不諱之詔納忠直之言以覽天下之情太平之基不世之法也然賞罰自王公以至於庶人無不加法置中正委以一國之重無賞罰之防人心多故淸平者寡故怨訟者眾聼之則告訐無巳禁絕則侵枉無極與其理訟之煩猶愈侵枉之害今禁訟訴則杜一國之口培一人之勢使得縱橫無所顧憚諸受枉者抱怨積直獨不防天地無私之徳而長壅蔽於邪人之銓使上明不下照下情不上聞損政之道四也昔在前聖之世欲惇風俗鎭靜百姓隆鄕黨之義崇六親之行禮教庠序以相率賢不肖於是見矣然鄕老書其善以獻天子司馬論其能以官於職有司考績以明黜陟故天下之人退而修本州黨有徳義朝廷有公正浮華邪佞無所容厝今一國之士多者千數或流徙異邦或取給殊方面猶不識況盡其才力而中正知與不知其當品狀采譽於臺府納毀於流言任已則有不識之蔽聼受則有彼此之偏所知者以愛憎奪其平所不知者以人事亂其度旣無鄕老紀行之譽又非朝廷考績之課遂使進官之人棄近求逺背本逐末位以求成不由行立品不校功黨譽虛妄損政五也凡所以立品設狀者求人才以理物也非虛飾名譽相爲好醜𨿽孝悌之行不施朝廷故門外之事以義斷恩旣以在官職有大小事有劇易各有功報此人才之實效功分之所得也今則反之於限當報𨿽職之髙還附卑品無績於官而獲髙敍是爲抑功實而隆虛名也上奪天朝考績之分下長浮華朋黨之士損政六也凡官不同事人不同能得其能則成失其能則敗今品不狀才能之所宜而以九等爲例以品取人或非才能之所長以狀取人則爲本品之所限若狀得其實猶品狀相妨系縶選舉使不得精於才宜況今九品所疏則削其長所親則飾其短徒結白論以爲虛譽則品不料能百揆何以得理萬機何以得修損政七也前九品詔書善惡必書以爲褒貶當時天下少有所忌今之九品所下不彰其罪所上不列其善廢褒貶之義任愛憎之斷淸濁同流以植其私故反違前品大其行勢以驅動眾人使必歸已進者無功以表勸退者無惡以成懲懲勸不明則風俗污濁天下人焉得不解徳行而鋭人事損政八也由此論之選中正而非其人授權勢而無賞罰或缺中正而無禁檢故邪黨得肆枉濫從橫𨿽職名中正實爲姦府事名九品而有八損或恨結於親親猜生於骨肉當身困於敵讐子孫離其殃咎斯乃歷世之患非徒當今之害也是以時主觀時立法防姦消亂靡有常制故周因於殷有所損益至於中正九品上聖古賢皆所不爲豈蔽於此事而有不周哉將以政化之宜無取於此也自魏立以來未見其得人之功而生讐薄之累毀風敗俗無益於化古今之失莫大於此愚臣以爲宜罷中正除九品棄魏氏之法立一代之美制【並晉書杜氏通典毅表云刺史初臨州大中正選州裏才業髙者兼主簿從事迎刺史若吏部選用猶下中正問人事所在父祖位狀】

劾劉肇奏【世說王戎爲侍中南郡太守劉肇遺中箋布五端戎𨿽不受厚報其書及毅劾戎以書未達不坐】

南郡太守劉肇以布五十疋雜物遺前豫州刺史王戎請檻車徴付廷尉治罪除名終身【晉陽秋】

孫尹

論劉毅爲靑州大中正表【司徒舉毅尙書以毅致仕不宜勞以碎務陳畱相樂安孫尹表論於是靑州自二品已上光祿勲石鑑等共奏毅遂爲州都】

禮凡卑者執勞尊者居逸是順敍之宜也司徒魏舒司校尉嚴詢與毅年齒相近往者同爲散騎常侍後分授外內之職資塗所經出處一致今詢管四十萬戶州兼董司百寮總攝機要舒所統殷廣兼執九品銓十六州論議主者不以爲劇毅但以知一州便謂不宜累以碎事於毅太優詢舒太劣若以前聽致仕不宜復與遷授位者故光祿大夫鄭袤爲司空是也夫知人則哲惟帝難之尙可復委以宰輔之任不可諮以人倫之論臣竊所未安昔鄭武公年過八十入爲周司徒𨿽過懸車之年必有可用毅前爲司直法不撓當朝之臣多有按劾諺曰受堯之誅不能稱堯直臣無黨古今所悉是以汲黯死於淮陽董仲舒裁爲諸侯之相而毅獨遭聖明不離輦轂當世之士咸以爲榮毅𨿽身偏有風疾而志气聰明一州品第不足勞其思慮毅疾惡之心小過主者必疑其論議傷物故髙其優禮令去事實此爲機閣毅使絕人倫之路也臣州茂徳惟毅越毅不用則淸談倒錯矣【晉書】

石鑑【字林伯樂陵厭次人歷太尉封昌安縣侯】

舉劉毅奏

謹案陳畱相孫尹表及與臣等書如左臣州履境海岱而參風齊魯故人俗務本而世惇徳譲今𨿽不充於舊而遺訓猶存是以人倫歸行士識所守也前被司徒符當參舉州大中正僉以光祿大夫毅純孝至素著在鄕閭忠允亮直竭於事上仕不爲榮惟期盡節正身率道崇公忘私行髙義明出處同揆故能令義士宗其風景州閭歸其淸流𨿽年耆偏疾而神明克壯實臣州人士所思準系者矣誠以毅之明格能不言而信風之所動淸濁必偃以稱一州咸同之望故也竊以爲禮賢尙徳教之大典王制奪與動爲開塞而士之所歸人倫爲大臣等虛劣𨿽言廢於前今承尹書敢不列啟按尹所執非惟惜名議於毅之身亦通陳朝宜奪與大準以爲尹言當否應蒙評議【晉書】

繆應世【附】

石鑑碑【北堂書鈔】

君爲治書禦史朝庭以公雅節不羣直方其道仍授準繩之官頻居爪牙之任鷹跱虎視而庶僚風靡

王宮【北海人羽林左監】

請諡劉毅疏【毅卒贈儀同三司宮上表武帝使八座議之多同奏寢不報】

中詔以毅忠允匪躬贈班臺司斯誠聖朝考績以毅著勲之美事也臣謹按諡者行之迹而號者功之表今毅功徳並立而有號無諡於義不體臣竊以春秋之事求之諡法主於行而不繼爵然漢魏相承爵非侯則皆沒而髙行不加之諡至使三事之賢臣不如野戰之將銘迹所殊臣願聖世舉春秋之逺制攺爵之舊限使夫功行之實不相掩替則莫不率賴若以革舊毀制非所倉卒則毅之忠益𨿽不攻城略地論徳進爵亦應在例臣敢惟行甫請周之義謹牒毅功行如右【晉書】

劉暾【字長升毅子歷司加侍中封朱虛縣公爲石勒所殺】

請免王渾奏【司徒王渾主簿劉輿獄辭連暾將収付廷尉渾不欲使府有過欲距劾自舉與暾更相曲直渾遜位還第時爲侍禦史奏渾聞者嘆羙】

謹按司徒王渾防國厚恩偹位鼎司不能上佐天子調和陰陽下遂萬物之宜使卿大夫各得其所敢困劉輿距扞詔使私欲大府興長獄訟昔陳平不答漢文之問邴吉不問死人之變誠得宰相之體也旣興刑獄怨懟而退舉動輕速無大臣之節請免渾官右長史楊邱亭侯劉肇便辟善柔茍於阿順請大鴻臚削爵土

申理惠羊皇后奏【成都王頴起兵奏廢後爲庶人陳等伐成都復後位張方入洛又廢後已奉惠帝幸長安畱防復後位巳又廢之河間王顒以後屢爲姦人所立矯詔賜死司校尉劉暾與尙書僕射荀藩河南尹周馥上奏後得免】

奉被手詔伏讀惶悴臣案古今書籍亡國破家毀防宗祊皆由犯眾違人之所致也陛下遷幸舊京廓然眾庶悠悠罔所依倚家有跛踵之心人想鑾輿之聲思望大徳釋兵歸農而兵纏不解處處互起豈非善者不至人情猜隔故邪今上官已犯闕稱兵焚燒宮省百姓諠駭宜鎭之以靜而大使卒至赫然執藥當詣金墉內外震動謂非聖意羊庶人門戶殘破廢放空宮門禁峻宻若絕天地無緣得與姦人搆亂眾無智愚皆謂不然刑書猥至罪不值辜人心一憤易致興動夫殺一人而天下喜悅者宗廟社稷之福也今殺一枯窮之人而令天下傷慘臣懼凶豎承間妄生變故臣忝司京輦觀察眾心實以深憂宜當含忍不勝所見謹宻啟聞願陛下更深與太宰參詳勿令逺近疑惑取謗天下【並晉書】

華廙【字長駿平原髙唐人觀陽伯表長子嗣封爲公曆尙書令光祿大夫】

爲武帝遺詔【武帝病篤楊皇后奏帝以父駿輔政便召中書監華廙令何劭口宣帝防使作遺詔後對廙劭以呈帝帝視而無言駿遂當寄托之重】

昔伊望作佐勳垂不朽周霍拜命名冠往代侍中車騎將軍行太子太保領前將軍楊駿經徳履喆鑑識明逺毘翼二宮忠肅茂著宜正位上臺擬迹阿衡其以駿爲太尉太子太傅假節都督中外諸軍事侍中錄尙書領前將軍如故置參軍六人步兵三千人騎千人移止前衛將軍珧故府若止宿殿中宜有翼衛其差左右衛三部司馬各二十人殿中都尉司馬十人給駿令得持兵仗出入【晉書】

有司華廙襲封奏【廙爲觀陽伯表長子荀朂先爲子求廙女不許爲恨因鬲令袁毅貨賕事啟武帝廙爲毅最親遂免廙官削爵土不應襲封有司奏不從太康初大赦乃得襲附】

廙所坐除名削爵一時之制廙爲世子著在名簿不聼襲嗣此爲刑罰再加諸侯犯法八議平處者襃功重爵也嫡統非犯終身棄罪廢之爲重依律應聼襲封

武帝詔報

諸侯薨子逾年卽位此古制也應卽位而廢之爵命皆去矣何爲罪罰再加且吾之責廙以肅貪穢本不論常法也諸侯不能將明此意乃更詭易禮律不顧憲度君命廢之而羣下復之此爲上下正相反也【晉書】

華嶠【字叔駿廙弟歷祕書監散騎常侍封樂鄕侯著有集】

蠶禮奏【太康六年嶠爲散騎常侍奏於是親蠶於西郊】

先王之制天子諸侯親耕籍田千畆後夫人躬蠶桑宮今陛下以聖明至仁修先王之緒皇后體資生之徳合配幹之義而坤道未蠶禮尙闕以爲宜依古式備斯盛典

諫武帝表【太康末武帝頗親宴樂屬病小瘳嶠表賀因微諌帝手詔報】

伏惟聖體漸就平和上下同慶不覺抃舞臣等愚戅竊有微懷以爲收功於所忽事乃無悔慮福於垂成祚乃日新惟願陛下深垂聖明逺思所忽之悔以成日新之福衝靜和气嗇養精神頤身於淸簡之宇畱心於虛曠之域無厭世俗常戒以忽羣下之言則丰慶日延天下幸甚

武帝手詔

輙自消息無所爲慮【並晉書】

報國子祭酒鄒湛書【湛字潤甫南陽新野人謂祕書監華嶠曰閻纘可佐著作嶠答書】

此職閒廩重勢貴多爭不暇求其才用【北堂書鈔傳不云書文選注鄒湛爲諸葛穆答晉王命云𨿽云博納虛懷下開】

謝祕書監表

伏見詔書以臣爲祕書監加位常伯劉向父子世典史籍馬融博通三入東觀非臣庸賤所敢擬迹【華嶠集】

蕐嶠集序【附】

嶠作後漢書百卷張華等稱其良史之才足以繼迹遷固乃藏之祕府與三史並流【北堂書鈔】

華軼【字彥夏表孫歷江州刺史元帝承制不從討誅之】

置儒林祭酒教【軼永嘉中爲江州下教】

今大義頽替禮典無宗朝廷滯議莫能攸正常以慨然宜特立此官以宏其事軍諮祭酒杜夷棲情逺確然絕俗才學精博道行優偹其以爲儒林祭酒【晉書】劉寔【字子眞平原髙唐人仕魏吏部郎參文帝相國軍事封循陽子入晉歷太尉進侯爵】崇譲論【實以魏末世多進趣亷遜道闕乃著崇譲論以矯之】

古之聖王之化天下所以貴譲者欲以出賢才息爭競也夫人情莫不皆欲已之賢也故勸今譲賢以自明賢也豈假譲不賢哉故譲道興賢能之人不求而自出矣至公之舉自立矣百官之副亦豫具矣一官缺擇眾官所譲最多者而用之審才之道也在朝之士相譲於上艸廬之人咸皆化之推賢譲能之風從此生矣爲一國所譲則一國士也天下所共推則天下士也推讓之風行則賢與不肖灼然殊矣此道之行在上者無所用其心因成淸議隨之而已故曰蕩蕩乎堯之爲君莫之能名言天下自安矣不見堯所以化之故不能名也又曰舜禹之有天下而不與焉無爲而化者其舜也歟賢人相譲於朝大才之人恆在大官小人不爭於野天下無事矣以賢才化無事至道興矣已仰其成復何與焉故可以歌南風之詩彈五弦之琴也成此功者非有他崇譲之所致耳孔子曰能以禮譲爲國則不難也在朝之人不務相譲久矣天下化之自魏代以來登進辟命之士及在職之吏臨見受敍𨿽自辭不能終莫肯譲有勝已者夫推讓之風忘爭競之心生孔子曰上興譲則下不爭明譲不興下必爭也推譲之道興則賢能之人日見推舉爭競之心生則賢能之人日見謗毀夫爭者之欲自先甚惡能者之先不能無毀也故孔墨不能免世之謗巳況不及孔墨者乎議者僉然言世少髙名之才朝廷不有大才之人可以爲大官者山澤人小官吏亦復云朝廷之士𨿽有大官名徳皆不及往時人也余以爲此二言皆失之矣非時獨乏賢也時不貴譲一人有先眾之譽毀必隨之名不得成使之然也𨿽令稷契復存亦不復混全其名矣能否混雜優劣不分士無素定之價官職有缺主選之吏不知所用案官次而舉之同才之人先用者非勢家之子則必爲有勢者之所念也非能獨賢因其先用之資而復遷之無已遷之無已不勝其任之病發矣觀在官之人政績無聞自非勢家之子率多因資次而進也向令天下貴譲士必由於見譲而後名成名成而官乃得用之諸名行不立之人在官無政績之稱譲之者必矣官無因得而用之也所以見用不息者由譲道廢因資用人之有失久矣故自漢魏以來時開大舉令眾官各舉所知惟才所任不限階次如此者甚數矣其所舉必有當者不聞時有擢用不知何誰最賢故也所舉必有不當而罪不加不知何誰最不肖也所以不可得知由當時之人莫肯相推賢愚之名不別令其如此舉者知在上者察不能審故敢漫舉而進之或舉所賢因及所念一頓而至人數猥多各言所舉者賢加之髙狀相似如一難得而分矣參錯相亂眞僞同貫更復由此而甚𨿽舉者不能盡忠之罪亦由上開聼察之路濫令其爾也昔齊王好聼竽聲必令三百人合吹而後聼之廩以數人之俸南郭先生不知吹竽者也以三百人合吹可以容其不知因請爲王吹竽虛食數人之俸嗣王覺而攺之難彰先王之過乃下令曰吾之好聞竽聲有甚於先王欲一一列而聼之先生於此逃矣推賢之風不立濫舉之法不攺則南郭先生之徒盈於朝矣才髙守道之士日退馳走有勢之門日多矣𨿽國有典刑弗能禁矣夫譲道不興之非徒賢人在下位不得時進也國之良臣荷重任者亦將以漸受罪退矣何以知其然也孔子以爲顏氏之子不貳過耳明非聖人皆有過寵貴之地欲之者多矣惡賢能者塞其路其過而毀之者亦多矣夫謗毀之生非徒空設必因人之微過而甚之者也毀謗之言數聞在上者𨿽欲弗納不能不仗所聞因事之來而微察之也無以其驗至矣得其驗安得不理其罪若知而縱之主之威日衰今之不行自此始矣知而皆理之受罪退者稍多大臣有不自固之心夫賢才不進貴臣日疏此有國者之深憂也詩曰受祿不譲至於已斯亡不譲之人憂亡不暇而望其益國朝不亦難乎竊以爲攺此俗甚易耳何以知之夫一時在官之人𨿽雜有冗猥之才其中賢明者亦多矣豈可謂皆不知譲賢爲貴邪直以其時皆不譲習以成俗故遂不爲耳人臣初除皆通表上聞名之謝章所由來尙矣原謝章之本意欲進賢能以謝國恩也昔舜以禹爲司空禹拜稽首譲於稷契及咎繇使益爲虞官譲於朱虎熊羆使伯夷典三禮譲於防龍唐虞之時眾官初除莫不皆譲也謝章之義蓋取於此書記之者欲以永世作則季世所用不賢不能譲賢虛謝見用之恩而已相承不變習俗之失也夫敍用之官得通章表者其譲賢推能乃通其不能有所譲徒費簡紙者皆絕不通人臣初除各思推賢能而譲之矣譲之文付主者掌之三司有缺擇三司所譲最多者而用之此爲一公缺三公已豫選之矣且主選之吏不必任公而選三公不如令三公自共選一公爲詳也四徵缺擇四徵所譲最多者而用之此爲一徵缺四徵已豫選之矣必詳於停缺而令主者選四徵也尙書缺擇尙書所譲最多者而用之此爲八尙書共選一尙書詳於臨缺令主者選八尙書也郡守缺擇眾郡所譲甚多者而用之詳於任主者令選百郡守也夫以眾官百郡之譲與主者共相比不可同嵗而論也𨿽復令三府參舉官本不委以舉選之任各不能以根其心也其所用心者裁之不二三但令主者案官次而舉之不用精也賢愚皆譲百姓耳目盡爲國耳目夫人情爭則欲毀已所不知譲則競推於勝已故世爭則毀譽交錯優劣不分難得而譲也時譲則賢智顯出能否之美歷歷相次不可得而亂也當是時也能退身修已者譲之者多矣𨿽欲守貧賤不可得也馳騖進趣而欲人見譲猶郤行而求前也夫如此愚智咸知進身求通非修之於已則無由矣遊外求者於此相隨而歸矣浮聲虛論不禁而自息矣人無所用其心任眾人之議而天下自化矣不言之化行巍巍之羙於此著矣譲可以致此豈可不務之哉春秋傳曰範宣子之譲其下皆譲欒黶𨿽汰弗敢違也晉國以平數世賴之上世之化也君子尙能而譲其下小人力農以事其上上下有禮防慝逺黜由不爭也及其亂也國家之恆必由之篤論了了如此在朝君子典選大官能不以人廢言舉而行之各以譲賢舉能爲先務則羣才猥出能否殊別蓋世之功莫大於此【晉書人無所用其心作人人】

諸王表【北堂書鈔】

郊廟諸王見在奉朝請宜兼三公

劉坦【尙書左丞】

宜聼劉寔辭位奏【懷帝初復授太尉年老固辭不許坦上言】

夫堂髙級逺主尊相貴是以古之哲王莫不師其元臣崇養老之教訓示四海使少長有禮七十致仕亦所以優異舊徳厲亷髙之風太尉寔體淸素之操執不渝之潔懸車告老二十餘年浩然之志老而彌篤可謂國之碩老邦之宗模臣聞老者不以筋力爲禮寔年逾九十命在日制遂自扶輿冒險而至展哀山陵致敬闕庭大臣之節偹矣聖詔殷勤必使寔正位上臺灮餁鼎實斷章惇諭經渉二年而寔頻上露板辭防懇誠臣以爲古之養老以不事爲優不以吏之爲重謂宜聼寔所守【晉書】殷褎【字元祚渤海府君之子見殷氏世傳藝文類聚載魏殷褎薦朱倫表又載晉殷褎誡子書唐經籍志殷褎集二卷列魏鄭撨通誌魏章武太守殷褎集二卷太平禦覧又敍其事在晉當魏人入晉】

薦朱倫表

蓋聞虞書非俊乂無以灮帝載西伯非髦士無以開王業是故髙世之主必廣登命之禮有爲之君務通賢者之路所以成大治也切見同郡朱倫字文信天眞淸亮雅性忠篤純粹足以激淸源美行足以廣風俗當仁不譲見得思義疏達之才彊記博聞飛辭抗論駱驛奇逸誠當世之俊異一時之秀出也如得毗佐銓衡翼亮右曹濟濟之觀足用華國

誡子書

夫道也者易尋而難窮易知而難行也故京房之徒考步吉防之變而不能自見其禍更爲姚平所誡此道之難知也省爾之才不及於房而吾之言過於平矣昔正考父三命滋防晏平仲久而敬之曾顏之徒有若無實若虛也況爾析薪之智欲彈射世俗身爲謗先怨禍並集使吾懷朝父之憂爲範武子所嘆亦非汝之美也若朝益暮習先人後已恂恂如也則吾聞音而識其曲食防而知其甘永終吾餘年矣復何恨哉古人有言思不出其位爾其念之爾其念之【並藝文類聚】

殷巨【字元大云陽人有才噐仕吳偏將軍入晉爲蒼梧太守見殷典通語隋經籍志交趾太守殷巨集二卷】

奇布賦序

惟太康二年安南將軍廣州牧滕侯作鎭南方余時承乏沗偹下僚俄而大秦國奉獻琛來經於州眾寶旣麗火布尢奇乃作賦【禦覽】

江偉【晉通事郎江偉集六卷載隋經籍志】

答賀蠟詩序

正元二年冬臘家君在陳郡余別在國捨不得集防弟廣平作詩以貽余答之

襄邑令傅渾頌

君稟二儀之醇粹履元亨之貞和比徳金玉而堅白不磨自處戶庭而名稱家邦不出門庭而聲播諸華矣弱冠而應式敍起家而君斯民其爲政也同厲秋霜等恵春仁刑不濫疏賞不僭親儀天地之簡易則大道之淸純是以其道易行其教易遵也凡我士民𦇤老攜幼惴惴而懷君之恩顒顒而戀君之徳相與援衡軒而雨涕若赤子於父母也明明君侯臨下有赫克隆有灮惠我咫尺於以具瞻有觀其宅乃冰其淸乃玉其白風抗其髙云垂其澤宛荊未淸淮夷孔熾春日萋萋我車旣偹灮灮我君爰登其司防防襄魯有斯記君有遺愛民有餘思敢揚斯頌垂之來志【並藝文類聚】

袁準【字孝尼陳郡扶樂人渙之子有儁才泰始中爲給事中見荀綽九州記】

才性論

凡萬物生於天地之間有羙有惡物何故美淸气之所生也物何故惡濁气之所施也夫金石絲竹中天地之气黼黻黃應五方之色君子以此得曲直者木之性也曲者中矩鉤者中繩輪角之材也賢不肖者人之性也賢者爲師不肖者爲資師資之材也然則性言其質才名其用明矣

西晉文紀卷八

欽定四庫全書

西晉文紀卷九

明梅鼎祚編

西晉九

劉頌【字子雅廣陵人歷吏部尙書光祿大夫】

上武帝悉要事宜疏【頌先爲河內太守復除淮南相疏論肉刑武帝詔答】

臣昔忝河內臨辭受詔卿所言悉要事宜小大數以聞恆苦多事或不能悉有報勿以爲疑臣受詔之日喜懼交集益思自竭用忘其鄙願以螢燭增暉重光到郡艸具所陳如左未及書上會臣嬰丁天罰寢頓累年今謹封上前事臣𨿽才不經國言淺多違猶願陛下垂省使臣微誠得經聖鑑不總棄於常案如有足采冀補萬一伏見詔書開啟土宇以支百世封建戚屬咸出之藩夫豈不懷公理然也樹國全制始成於今超秦漢魏氏之節紹五帝三代之絕迹功被無外光流後裔巍巍盛美三五之君殆有慙徳何則彼因自然而就之異乎絕迹之後更創之𨿽然封幼稚皇子於吳蜀臣之愚慮謂未盡善夫吳越剽輕庸蜀險絕此故變釁之所出易生風塵之地且自吳平以來東南六州將士更守江表此時之至患也又內兵外守吳人有不自信之心宜得壯主以鎭撫之使內外各安其舊又孫氏爲國文武眾職數擬天朝一旦堙替同於編戶不識所防更生之恩而菑困逼身自謂失地用懷不靖今得長王以臨其國隨才授任文武並敍士卒百役不出其鄕求富貴者取之於國內內兵得散新邦又安兩獲其所於事爲宜宜取同姓諸王年二十以上人才髙者分王吳蜀以其去近就逺割裂土宇令倍於舊以徙封故地用王幼稚湏皇子長乃遣君之於事無晚也急所湏地交得長主此事宜也臣所陳封建今大義已舉然餘眾事儻有足采以參成制故皆並列本事臣聞不憚危悔之患而願獻所見者盡忠之臣也垂聼逆耳甘納苦言者濟世之君也臣以期運幸遇無諱之朝𨿽嘗抗疏陳辭汜論政體猶未悉所見指言得失徒荷恩寵不異凡流臣竊自愧不盡忠規無以上報謹列所見如左臣誠未自許所言必當然要以不隠所懷爲上報之節若萬一足采則微臣更生之年如皆瞽妄則國之福也願陛下缺半日之間垂省臣言伏惟陛下𨿽應天順人龍飛踐阼爲創業之主然所遇之時實是叔世何則漢末陵遲閹豎用事小人專朝君子在野政荒眾散遂以亂亡魏武帝以經略之才撥煩理亂兼肅文教積數十年至於延康之初然後吏淸下順法始大行逮至文明二帝奢驕縱傾殆之主也然內盛臺榭聲色之娯外當三方英豪嚴敵事成克舉少有愆違其故何也實賴前緒以濟勲業然法物政刑固已漸頽矣自嘉平之初晉祚始基逮於咸熈之末其間累年𨿽鈇鉞屢斷翦除凶醜然其存者咸蒙遭時之恩不軌於法泰始之初陛下踐阼其所服乘皆先代功臣之非其子孫則其曾古人有言膏粱之性難正故曰時遇叔世當此之秋天地之位始定四海洗心整綱之會也然陛下猶以用才因宜法寛有由積之在素異於漢魏之先三祖崫起易朝之爲未可一旦直繩禦下誠時宜也然至所以爲政矯世眾務自宜漸出公塗法正威斷日遷就肅譬由行舟𨿽不橫截迅流然俄向所趣漸靡而往終得其濟積微稍著以至於今可以言政而自泰始以來將三十年政功美績未稱聖防凡諸事業不茂旣往以陛下明聖猶未及叔世之以成始初之隆傳之後世不無慮乎意者臣言豈不少槪聖心夫顧惟萬載之事理在二端天下大器一安難傾一傾難正故慮經後世者必精目下之政政安遺業使數世賴之若乃兼建諸侯而樹藩屏深根固蔕則祚延無窮可以比迹三代如或當身之政遺風餘烈不及後嗣𨿽樹親戚而成國之制不建使夫後世獨任智力以安大業若未盡其理𨿽經異時憂責猶追在陛下將如之何願陛下善當今之政樹不防之勢則天下無遺憂矣夫聖明不世及後嗣不必賢此天理之常也故善爲天下者任勢而不任人任勢者諸侯是也任人者郡縣是也郡縣之察小政理而大勢危諸侯爲邦近多違而逺慮固聖王推終始之權輕重之理包彼小違以據大安然後足以藩固內外維鎭九服夫武王聖主也成王賢嗣也然武王不恃成王之賢而廣封建者慮經無窮也且善言今者必有驗之於古唐虞以前書文殘缺其事難詳至於三代則並建明徳及興王之顯親列爵五等開國承家以藩屛帝室延祚久長近者五六百嵗逺者僅將千載逮至秦氏罷侯置守子弟不分尺土孤立無輔二世而亡漢承周秦之後雜而用之前後二代各二百餘年揆其封建不用𨿽彊弱不適制度舛錯不盡事中然迹其衰亡恆在同姓失職諸侯微時不在彊盛昔呂氏作亂幸賴齊代之援以寧社稷七國叛逆梁王捍之卒弭其難自是之後威權削奪諸侯止食租奉甚者至乘牛車是以王莽得擅本朝遂其姦謀傾蕩天下毒流生靈光武紹起𨿽封樹子弟而不建成國之制祚亦不延魏氏承之圏閉親戚幽囚子弟是以神器速傾天命移在陛下長短之應禍福之徴可見於此又魏氏𨿽正位居體南靣稱帝然三方未賔正朔有所不加實有戰國相持之勢大晉之興宣帝定燕太祖平蜀陛下滅吳可謂功格天地土廣三王舟車所至人迹所及皆爲臣妾四海大同始於今日宜承大勳之籍及陛下盛明之時開啟土宇使同姓必王建久安於萬載垂長世於無窮臣又聞國有任臣則安有重臣則亂而王制人君立子以適不以長立適以長不以賢此事情之不可易者也而賢明至少不肖至眾此固天理之常也物類相求感應而至又自然也是以闇君在位則重臣盈朝明後臨政則任臣列職夫任臣之與重臣俱執國統而立斷者也然成敗相反邪正相背其故何也重臣假所資以樹私任臣因所籍以盡公盡公者政之本也樹私者亂之源也推斯言之則泰日少亂日多政教漸頽欲國之無危不可得也又非徒惟然而已借令愚劣之嗣蒙先哲之遺緒得中賢之佐而樹國本根不深無干輔之固則所謂任臣者化而爲重臣矣何則國有可傾之勢則執權者見疑眾疑難以自信而甘受死亡者非人情故也若乃建基旣厚藩屏彊禦𨿽置幼君赤子而天下不懼曩之所謂重臣者今悉反忠而爲任臣矣何則理無危勢懷不自猜忠誠得著不惕於邪故也聖王知賢哲之不世及故立相持之勢以禦其臣是以五等旣列臣無忠慢同於竭節以狥其上羣後旣建繼體賢鄙亦均一契等於無慮且樹國茍固則所任之臣得賢益理次委中智亦足以安何則勢固易持故也然則建邦茍盡其理則無向不可是以周室自成康以下逮至宣王宣王之後到於赧王其間歷載朝無名臣而宗廟不隕者諸侯維持之也故曰爲社稷計莫若建國夫邪正逆順者人心之所系服也今之建置宜審量事勢使諸侯率義而動同忿俱奮令其力足以維帯京邑若包藏禍心惕於邪而起孤立無黨所蒙之籍不足獨以有爲然齊此甚難陛下宜與達古今善識事勢之士深共籌之建侯之理使君樂其國臣榮其朝各流福祚傳之無窮上下一心愛國如家視百姓如子然後能保荷天祿兼翼王室今諸王裂土皆兼於古之諸侯而君賤其爵臣恥其位莫有安志其故何也法同郡縣無成國之制故也今之建置宜使率由舊章一如古典然人心系常不累十年好惡未攺情願未移臣之愚慮以爲宜早創大制遲廻眾望猶在十年之外然後能令君臣各安其位榮其所蒙上下相持用成藩輔如今之爲適足以虧天府之藏徒棄谷帛之資無補鎭國衛土之勢也古者封建旣定各有其國後𨿽王之子孫無復尺土此今事之必不行者也若推親疏轉有所廢以有所樹則是郡縣之職非建國之制今宜豫開此地令十世之內使親者得轉處近十世之逺近郊地盡然後親疏相維不得復如十世之內然猶樹親有所遲天下都滿已彌數百千年矣今方始封而親疏倒施甚非所宜宜更大量天下土田方裏之數都更裂土分人以王同姓使親疏逺近不錯其宜然後可以永安古者封國大者不過土方百里然後人數殷眾境內必盈其力足以偹充制度今𨿽一國周環近將千里然力實寡不足以奉國典所遇不同故當因時制宜以盡事適今宜令諸王國容少而軍容多然於古典所應有者悉立其制然非急所湏漸而備之不得頓設也湏車甲器械旣具羣臣乃服防章倉廩已實乃營宮室百姓已足乃偹官司境內充實乃作禮樂惟宗廟社稷則先建之至於境內之政官人用才自非內史國相命於天子其於眾職及死生之斷谷帛資實慶賞刑威非封爵者悉得專之今臣所舉二端蓋事之大較其所不載應在二端之屬者以此爲率今諸國本一郡之政耳若偹舊典則官司以數事所不湏而以虛制損實力至於慶賞刑斷所以衛下之權不重則無以威眾人而衛上故臣之愚慮欲令諸侯權具國容少而軍容多然亦終於必偹今事爲宜周之建侯長享其國與王者並逺者僅將千載近者猶數百年漢之諸王傳祚曁至曾人情不甚相逺古今一揆而短長甚違其故何邪立意本殊而制不同故也周之封建使國重於君公侯之身輕於社稷故無道之君不免誅放惇興滅繼絕之義故國祚不泯不免誅放則羣臣思懼嗣必繼是無亡國也諸侯思懼然後軌道下無亡國天子乘之理勢自安此周室所以長在也漢之樹置君國輕重不殊故諸王失度防於罪戮國隨以亡不崇興滅繼絕之序故下無固國下無固國天子居上勢孤無輔故姦臣擅朝易傾大業今宜反漢之修周舊迹國君𨿽或失道防於誅絕又無子應除茍有始封支不問逺近必紹其祚若無遺類則虛建之湏皇子生以繼其統然後建國無滅又班固稱諸侯失國亦猶网宻今又宜都寛其檢且建侯之理本經盛衰大制都定班之羣後著誓丹靑書之玉版藏之金匱置諸宗廟副在有司寡弱小國猶不可危豈況萬乘之主承難傾之邦而加其上則自然永久居重固之安可謂根深華嶽而四維之也臣之愚願陛下置天下於自安之地寄大業於固成之勢則可以無遺憂矣今閻閭少名士官司無髙能其故何也淸議不肅人不立徳行在取容故無名士下不專局又無考課吏不竭節故無髙能無髙能則有疾世事少名士則後進無準故臣思立吏課而肅淸議夫欲富貴而惡貧賤人理然也聖王大諳物情知不可去故直同公私之利而詭其求道使夫欲富者必先由貧欲貴者必先安賤安賤則不矜不矜然後亷恥厲守貧者必節欲節欲然後操全以此處務乃得盡公盡公者富貴之徒也爲無私者終得其私故公私之利同也今欲富者不由貧自得富欲貴者不安賤自得貴公私之塗旣乖而人情不能無私私利不可以公得則恆背公而橫務是以風節日頽公理漸替人士富貴非軌道之所得以此爲政小在難期然教頽來旣久難反一朝又世放都靡營欲比肩羣士渾然庸行相似不可頓肅甚殊黜陟也且教不求盡善善在抑尢同侈之中猶有甚泰使夫昧適情之樂者損其顯榮之貴俄在不鮮之地約巳潔素者蒙儉徳之報列於淸官之上二業分流令各有蒙然俗放都奢不可頓肅故臣私慮願先從事於漸也天下至大萬事至眾人君至少同於天日故非垂聼所得周覽是以聖王之化執要而已委務於下而不以事自嬰也分職旣定無所與焉非憚日昃之勤而牽於逸豫之虞誠以政體宜然事勢致之也何則夫造創謀始逆闇是非以別能否甚難察也旣以施行因其成敗以分功罪甚易識也易識在考終難察在造始故人君恆居其易則安人臣不處其難則亂今陛下每精事始而略於考終故羣吏慮事懷成敗之懼輕飾文采以避目下之譴重此政功所以未善也今人主能恆居易執要以禦其下然後人臣功罪形於成敗之徴無逃其誅賞故罪不可蔽功不可誣功不可誣則能者勸罪不可蔽則違慢日肅此爲國之大略也臣竊惟陛下聖心意在盡善懼政有違故精事始以求無失又以眾官勝任者少故不委務寧居日昃也臣之愚慮竊以爲今欲盡善故宜攷終何則精始難校故也又羣官多不勝任亦宜委務使能者得以成功不能者得以著敗敗著可得而廢功成可得遂任然後賢能常居位以善事闇劣不得以屍祿害政如此不已則勝任者漸多經年少久卽羣司徧得其人矣此校才攷實政之至務也今人主不委事仰成而與諸下共造事始則功罪難分下不專事居官不久故能否不別何以驗之今世士人決不悉良能也又決不悉疲軟也然今欲舉一忠賢不知所賞求一負敗不知所罰及其免退自以犯法耳非不能也登進者自以累資及人間之譽耳非功實也若謂不然則當今之政未稱聖防此其徴也陛下禦今法爲政將三十年而功未日新其咎安在古人有言琴瑟不調甚者必攺而更張凡臣所言誠政體之常然古今異宜所遇不同陛下縱未得盡仰成之理都委務於下至於今事應奏禦者蠲除不急使要事得精可三分之二古者六卿分職冢宰爲師秦漢已來九執事丞相都總今尙書制防諸卿奉成於古制爲重事所不湏然今未能省並可出眾事付外寺使得專之尙書爲其都統若丞相之爲惟立法創制死生之斷除名流徙退免大事及連度支之事防乃奏處其餘外官皆專防之嵗終防閣課功校簿而已此爲九卿造創事始防而行之尙書書主賞罰繩之其勢必愈攷成司非而已於今親掌者動受成於上上之所失不得復以罪下嵗終事功不建不知所責也夫監司以法舉罪獄官案劾盡實法吏據辭守文大較𨿽同然至於施用監司與夫法獄體宜小異獄官惟實法吏惟文監司則欲舉大而略小何則夫細過微闕謬妄之失此人情之所必有而悉糾以法則朝野無立人此所謂欲理而反亂者也故善爲政者綱舉而网疏綱舉則所羅者廣网疏則小必漏所羅者廣則爲政不苛此爲政之要也而自近世以來爲監司者類大綱不振而微過必舉微過不足以害政舉之則微而益亂大綱不振則豪彊橫肆豪彊橫肆則百姓失職矣此錯所急而倒所務之由也今宜令有司反所常之政使天下可善化及此非難也人主不善碎宻之案必責犯彊舉尢之奏當以盡公則害政之姦自然擒矣夫大姦犯政而亂兆庻之罪者類出富彊而豪富者其力足憚其貨足欲是以官長顧勢而頓筆下吏縱姦懼所司之不舉則謹宻网以羅微罪使奏劾相接狀似盡公而撓法不亮固已在其中矣非徒無益於政體淸議乃由此而益傷古人有言曰君子之過如日之蝕焉又曰過而能攺又曰不貳過凡此數者皆是賢人君子不能無過之言也茍不至於害政則皆天网之所漏所犯在甚泰然後王誅所必加此舉罪淺深之大例者也故君子得全美以善事不善者必夷戮以警眾此爲政誅赦之準式也何則所謂賢人君子茍不能無過小疵不可以廢其身而輙繩以法則愧於明時何則𨿽有所犯輕重甚殊於士君子之心受責不同而名不異者故不軌之徒得引名自方以惑眾聼因名可亂假力取直故淸議益傷也凡舉過彈違將以肅風論而整世教今舉小過淸議益頽是以聖王深識人情而達政體故其稱曰不以一眚掩大徳又曰赦小過舉賢才又曰無求備於一人故冕而前旒充纊塞耳意在善惡之報必取其尢然後簡而不漏大罪必誅法禁易全也何則害法在犯尢而謹搜防過何異放兕豹於公路而禁防盜於隅隙古人有言鈇鉞不用而刀鋸日不可以爲政此言大事緩而小事急也時政所失少有此類陛下宜反而求之乃得所務也夫權制不可以經常政乖不可以守安此言攻守之術異也百姓𨿽愚望不虛生必因時而發有因而發則望不可奪事變異前則時不可違明聖達政應赴之速不及下車故能動合事機大得人情昔魏武帝分離天下使人役居戶各在一方旣事勢所湏且意有曲爲權假三時以赴所務非正典也然逡巡至今積年未攺百姓𨿽身丁其困而私怨不生誠以三方未悉蕩並知時未可以求安息故也是以甘役如歸視險若夷至於吳平之日天下懷靜而東南二方六州郡兵將士武吏戍守江表或給京城運漕父南子北室家分離咸更不寧又不習水土運役勤瘁並有死亡之患勢不可久此宜大見處分以副人望魏氏錯役亦應攺舊此二者各盡其理然黔首感恩懷徳謳吟樂生必十倍於今也自董卓作亂以至今近出百年四海勤瘁丁難極矣六合渾並始於今日兆庶思寧非虛望也然古今異宜所遇不同誠亦未可以希遵在昔放息馬牛然使受百役者不出其國兵備待事其鄕實在可爲縱復不得悉然爲之荀盡其理可靜三分之二吏役可不出千里之內但如斯而已天下所蒙已不訾矣政務多端世事之未盡理者難徧以疏舉振領總綱要在三條凡政欲靜靜在息役息役在無爲倉廩欲實實在利農利農在平糴爲政欲著信著信在簡賢簡賢在官久官久非難也連其班級自非才宜不得傍轉以終其課則事善矣平糴已有成制其未備者可就周足則谷積矣無爲匪他郤功作之勤抑似益而損之利如斯而已則天下靜矣此三者旣舉𨿽未足以厚化然可以爲安有餘矣夫王者之利在生天地自然之財農是也所立爲指於此事誠有功益茍或妨農皆務所息此悉似益而損之謂也然今天下自有事所必湏不得止已或用功甚少而所濟至重目下爲之𨿽少有廢而計終已大益農官有十百之利及有妨害在始似如未急終作大患宜逆加功以塞其漸如河汴將合沈萊茍善則役不可息諸如此類亦不得已巳然事患緩急權計輕重自非近如此類準以爲率乃可興爲其餘皆務在靜息然能善算輕重權審其宜知可興可廢甚難了也自非上智逺才不幹此任夫創業之美勳在垂統使夫後世蒙賴以安其爲安也𨿽昏猶明𨿽愚若智濟世功者實在善化之爲要在靜國至夫修飾官署凡諸作役務爲恆傷過泰不患不舉此將來所不湏於陛下而自能者也至於仰防前緒所慿日月者實在遺風系人心餘烈幼弱而今勤所不湏以傷所凴鈞此二者何務孰急陛下少垂恩廽慮詳擇所安則大理盡矣世之私議竊比陛下於孝文臣以爲聖徳隆殺將在乎後不在當今何則陛下龍飛鳯翔應期踐阼有創業之勳矣掃滅彊吳奄徵南海又有之矣以天子之貴而躬行布衣之所難孝儉之徳冠於百王又有之矣履宜無細動成軌度又有之矣若善當身之政建藩屏之固使晉代久長後世仰瞻遺迹校功考事實與湯武比隆何孝文足云臣之此言非臣下襃上虛美常辭其事實然若所以資爲安之理或未盡善則恐良史書勳不得逺盡宏美甚可惜也然不可使夫知政之士得參聖慮經年少久終必有成願陛下少察臣言

上復肉刑疏【頌初爲廷尉頻表宜復肉刑不見省又上言不省及爲淮南相又上言】

臣昔上行肉刑從來積年遂寢不論臣竊以爲議者拘孝文之小仁而輕違聖王之典刑未詳之甚莫過於此今死刑重故非命者眾生刑輕故罪不禁姦所以然者肉刑不用之所致也今爲徒者類性元惡不軌之族也去家懸逺作役山谷饑寒切身志不聊生又有亷士介者茍慮不首死則皆爲盜賊豈況本性姦凶無賴之徒乎又令徒富者輸財解曰歸家乃無役之人也貧者起爲姦盜又不制之人也不刑則罪無所禁不制則羣惡橫肆爲法若此近不盡善也是以徒亡日屬賊盜日煩亡之數者至有十數得輙加刑日益一嵗此爲終身之徒也自顧反善無期而災困逼身其志亡思盜勢不得息事使之然也古者用刑以止刑今反於此諸重犯亡者髮過三寸輙重髠之此以刑生刑加作一嵗此以徒生徒也亡者積多系囚猥畜議者曰囚不可赦復從而赦之此爲刑不削罪法不勝姦下知法之不勝相聚而謀爲不軌月異而嵗不同故自頻年以來姦惡陵暴所在充斥議者不深思此故而曰肉刑於名忤聼忤聼孰與賊盜不禁聖王之制肉刑逺有深理其事可得而言非徒懲其畏剝害之痛而不爲也乃去其爲惡之具使夫姦人無用復肆其志止姦絕本理之盡也亡者刖足無所用復亡盜者截手無所用復盜滛者割其勢理亦如之除惡塞源莫善於此非徒然也此等已刑之後便各歸家父母妻子共相養卹不流離於塗路有今之困創愈可役上準古制隨宜業作𨿽已刑殘不爲虛棄而所患都塞又生育繁阜之道自若也今宜取死刑之限輕及三犯逃亡滛盜悉以肉刑代之其三嵗刑以下已自杖罰遣又宜制其罰數使有常限不得減此其有宜重者又任之官長應四五嵗刑者皆髠笞笞至一百稍行使各有差悉不復居作然後刑不復生刑徒不復生徒而殘體爲戮終身作誡人見其痛畏而不犯必數倍於今且爲惡者隨發被刑去其爲惡之具此爲諸已刑者皆良士也豈與全其爲姦之手足而蹴居必死之窮地同哉而猶曰肉刑不可用臣竊以爲不識務之甚也臣昔常侍左右數聞明詔謂肉刑宜用事便於政願陛下信獨見之防使夫能者能奉聖慮行之於今比塡溝壑冀見太平周禮三赦三宥施於老幼悼耄黔黎不屬逮者此非爲惡之所出故刑法逆捨而宥之至於自非此族犯罪則必刑而無赦此政之理也曁至後世以時崄多難因赦解結權以行之又不以寛罪人也至今恆以罪積獄繁赦以散之是以赦愈數而獄愈塞如此不已將至不勝原其所由肉刑不用之故也今行肉刑之徒不積且爲惡無具則姦息去此二端獄不得繁故無取於數赦於政體勝矣

武帝詔答

得表陳封國之制宜如古典任刑齊法宜復肉刑及六州將士之役居職之宜諸所陳聞具之知卿乃心爲國也動靜數以聞

刑法疏【頌爲三公尙書上疏詔下其事太宰汝南王亮門下屬三公並復奏】

自近世以來法漸多門令甚不一臣今備掌刑斷職思其慮謹具啟聞臣竊伏惟陛下爲政每盡善故事求曲當則例不得直盡善故法不得全何則失法者固以盡理爲法而上求盡善則諸下牽文就意以赴主之所許是以法不得全刑書徴文徴文必有乖於情聼之斷而上安於曲當故執平者因文可引則生二端是法多門令不一則吏不知所守下不知所避姦僞者因法之多門以售其情所欲淺深茍斷不一則居上者難以檢下於是事同議異獄犴不平有傷於法古人有言人主詳其政荒人主期其事理詳匪他盡善則法傷故其政荒也期者輕重之當𨿽不厭情茍入於文則限而行之故其事理也夫善用法者忍違情不厭聼之斷輕重𨿽不允人心經於凡覽若不可行法乃得直又君臣之分各有所司法欲必奉故令主者守文理有窮塞故使大臣釋滯事有時宜故人主權斷主者守文若釋之執犯蹕之卒也大臣釋滯若公孫宏斷郭解之獄也人主權斷若漢祖戮丁公之爲也天下萬事自非斯格重爲故不近似此類不得出以意妄議其餘皆以律令從事然後法信於下人聼不惑吏不容姦可以言政人主軌斯格以責羣下大臣小吏各守其則法一矣古人有言善爲政者防人設教防人設教制法之謂也又曰隨時之宜當務之謂也然則防人隨時在大量也而制其法法軌旣定則行之行之信如四時執之堅如金石羣吏豈得在成制之內復稱隨時之宜傍引防人設教以亂政典哉何則始制之初固已防人而隨時矣今若設法未盡當則宜攺之若謂已善不得盡以爲制而使奉用之司公得出入以差輕重也夫人君所與天下共者法也已令四海不可以不信以爲教方求天下之不慢不可繩以不信之法且先識有言人至愚而不可欺也不謂平時背法意斷不勝百姓願也上古議事以制不爲刑辟夏殷及周書法象魏三代之君齊聖然咸棄曲當之妙鑑而任微文之直準非聖有殊所遇異也今論時惇不及中古而執平者欲適情之所安自托於議事以制臣竊以爲聼言則美論理則違然天下至大事務眾雜時有不得悉循文如令故臣謂宜立格爲限使主者守文死生以之不敢錯思於成制之外以差輕重則法恆全事無正據名例不及大臣論當以釋不滯則事無閡至如非常之斷出法賞罰若漢祖戮楚臣之私已封趙氏之無功惟人主專之非奉職之臣所得擬議然後情求傍請之迹絕似是而非之奏塞此蓋齊法之大準也主者小吏處事無常何則無情則法徒克有情則撓法積克似無私然乃所以得其私又恆所岨以衛其身斷當恆克世謂盡公時一曲法乃所不疑故人君不善倚深似公之斷而責守文如令之奏然後得爲有檢此又平法之一端也夫出法權制指施一事厭情合聼可適耳目誠有臨時當意之快勝於徴文不允人心也然起爲經制終年施用恆得一而失十故小有所得者必大有所失近有所漏者必逺有所苞故諳事識體者善權輕重不以小害大不以近妨逺忍曲當之近適以全簡直之大準不牽於凡聼之所安必守徴文以正例每臨其事恆禦此心以決斷此又法之大槪也又律法斷罪皆當以法律令正文若無正文依附名例斷之其正文名例所不及皆勿論法吏以上所執不同得爲異議如律之文守法之官惟當奉用律令至於法律之內所見不同乃得爲異議也今限法曹郎令史意有不同爲駁惟得論釋法律以正所斷不得援求諸外論隨時之宜以明法官守局之分【人藝文作民政作理曲當作典常惇一作勢】

汝南王亮奏

夫禮以訓世而法以整俗理化之本事實由之若斷不斷常隨輕重意則王憲不一人無所錯矣故觀人設教在上之舉守文直法臣吏之節也臣以去太康八年隨事異議周懸象魏之書漢詠畫一之法誠以法與時共義不可二今法素定而法爲議則有所開長以爲宜如頌所啟爲永久之制

門下屬三公奏

昔先王議事以制自中古以來執法斷事旣以立法誠不宜復求法外小善也若尙以善奪法則人逐善而不忌法其害甚於無法也按啟事欲令法令斷一事無二門郎令史已下應復出法駁按隨事以聞也【並晉書】

張褧【明法掾褧作斐誤杜氏通典可證】

注律要【泰始三年賈充等表上新律其後褧又注律表上之其要曰】

律始於刑名者所以定罪制也終於諸侯者所以畢其政也王政布於上諸侯奉於下禮樂撫於中故有三才之義焉其相湏而成若一體焉刑名所以經略罪法之輕重正加減之等差明發眾篇之多義補其章條之不足較舉上下綱領其犯盜賊詐僞請賕者則求罪於此作役水火畜養守偹之細事皆求之作本名告訙爲之心舌捕系爲之手足防獄爲之定罪名例齊其制自始及終往而不窮變動無常周流四極上下無方不離於法律之中也其知而犯之謂之故意以爲然謂之失違忠欺上謂之慢背信藏巧謂之詐虧禮廢節謂之不敬兩訟相趣謂之鬭兩和相害謂之戱無變斬擊謂之賊不意誤犯謂之過失逆節絕理謂之不道陵上僭貴謂之惡逆將害未發謂之戕唱首先言謂之造意二人對議謂之謀制眾建計謂之率不和謂之彊攻惡謂之略三人謂之羣取非其物謂之盜貨財之利謂之贓凡二十者律義之較名也夫律者當愼其變審其理若不承用詔書無故失之刑當從贖謀反之同伍實不知情當從刑此故失之變也卑與尊鬭皆爲賊鬭之加兵刄水火中不得爲戲戲之重也向人室廬道徑射不得爲過失之禁也都城人眾中走馬殺人當爲賊賊之似也過失似賊戲似鬭鬭而殺傷傍人又似誤盜傷縛守似彊盜呵人取財似受賕囚辭所連似告劾諸勿聼理似故縱持質似恐猲如此之比皆爲無常之格也五刑不簡正於五罰五罰不服正於五過意善功惡以金贖之故律制生罪不過十四等死刑不過三徒加不過六囚加不過五累作不過十一嵗累笞不過千二百刑等不過一嵗金等不過四兩月贖不計日日作不拘月嵗數不疑閏不以加至死並死不復加不可累者故有並數不可並數乃累其加以加論者但得其加與加同者連得其本不在次者不以通論以人得罪與人同以法得罪與法同侵生害死不可齊其防親疏公私不可常其教禮樂崇於上故降其刑刑法間於下故全其法是故尊卑敍仁義明九族親王道平也律有事狀相似而罪名相渉者若加威勢下手取財爲彊盜不自知亡爲縛守將中有惡言爲恐猲不以罪名呵爲呵人以罪名呵爲受賕刼召其財爲持質此八者以威勢得財而名殊者也卽不求自與爲受求所監求而後取爲盜賊輸入呵受爲畱難斂人財物積藏於官爲擅賦加歐擊之爲戮辱諸如此類皆爲以威勢得財而罪相似者也夫刑者司理之官理者求情之機情者心神之使心感則情動於中而形於言暢於四支發於事業是故姦人心愧而靣赤內怖而色奪論罪者務本其心審其情精其事近取諸身逺取諸物然後乃可以正刑仰手似乞俯手似奪捧手似謝擬手似訴拱臂似自首攘臂似格鬭矜莊似威怡悅似福喜怒憂歡貎在聲色姦眞猛弱在視息出口有言當爲告下手有禁當爲賊喜子殺怒子當爲戲怒子殺喜子當爲賊諸如此類自非至精不能極其理也律之名例非正文而分明也若八十非殺傷人他皆勿論卽誣告謀反者反坐十嵗不得告言人卽奴婢捍主主得謁殺之賊燔人廬舍積聚盜賊贓五匹以上棄市卽燔官府積聚盜亦當與同歐人教令者與同罪卽令人歐其父母不可與行者同得重也若得遺物彊取彊乞之類無還贓法隨例畀之文法律中諸不敬違儀失式及犯罪爲公爲私贓入身不入身皆隨事輕重取法以例求其名也夫理者精之妙不可以一方行也律者幽理之奧不可以一體守也或計過以配罪或化略不循常或隨事以盡情或趣捨以從時或推重以立防或引輕而就下公私廢避之宜除削重輕之變皆所以臨時觀釁者用法執銓者幽於未制之中采其根牙之微致之於機格之上稱輕重於毫銖攷軰類於參伍然後乃可以理直刑正夫奉聖典者若操刀執繩刀妄加則傷物繩妄彈則侵直梟首者惡之長斬刑者罪之大棄市者死之下髠作者刑之威贖罰者誤之誡王者立此五刑所以寶君子而逼小人故爲勅愼之經皆擬周易有變通之體焉欲令提綱而大道淸舉略而王法齊其防逺其辭文其言曲而中其事肆而隱通天下之志惟忠也防天下之疑惟文也切天下之情惟逺也彌天下之務惟大也變無常體惟理也非天下之賢聖孰能與於斯夫形而上者謂之道形而下者謂之器推而行之謂之通化而裁之謂之格刑殺者是冬震曜之象髠罪者似秋雕落之變贖失者是春陽悔吝之疵也五刑成章輙相依準法律之義焉【晉書推而行之一句通典補】

律序【藝文類聚】

律令者政事之經萬機之緯又鄭鑄刑書晉作執秩趙制國律楚造僕區並迷法律之名申韓之徒各自立制

楊乂【隋經籍志晉左長史楊乂集三卷與盛彥集相次】

刑禮論

覽眾所抵精思構微疊爲先後文若縈繁翩然相反豈彼系未存厥中嘗試稽之天地考之人事旁貫品物綜覈彛倫而刑禮之防可略言也蓋刑禮之本經緯陰陽擬則乾坤先王所以化民理物興國濟治也或者取證於春秋有意乎尋本以綜末然猶未離於先後亦速難之始也夫陰陽異制化物則鈞萬物本一變而殊形故生者去彼而適此於此爲生而於彼爲死夫死者去此而適彼於此爲死而於彼爲生矣禮生於譲刑生於爭譲者割巳以與人是刑加於已而禮加於人也爭者奪人以崇已是刑施於人而禮施於已也由此言之譲非純禮爭非純刑也慶賞以勸善而爲惡者懲如有所懲刑亦存矣刑罰以懲惡而爲善者勸如有所勸禮亦存矣故亡刑則禮不獨施大道廢矣則刑禮俱錯大道行矣則刑禮俱興不合而成未之有也

盛彥【字翁子廣陵人吳中書侍郎劉頌爲本邑大中正舉爲小中正歷長沙相太康中卒】通桑梓敬議

竊見今編戶之人本或僑寓則不爲所居之國修拜揖之敬先人舊壤追爲盡禮愚懷淺短良有疑焉夫人道繁衍宗流遐大根生一冑枝播萬緒故繁曠之枝異統則聖人檢之以禮憲萬條之流難紀故王者制之以境域是以古人當其禮也則居有常邑仕有定邦爰塈六國至於末代全固之業傾分之務起農夫不得安其畔爵士不得報其祿孔子稱危邦不入亂邦不居是爲離舊適新之制背否向泰之文於斯尙矣蓋離舊以其無道適新以其宜宗背否以其多難向泰以其可安可安則播殖於其野宜宗則振纓於其朝在家則人理足在官則臣道偹人臣之義同而彼此之敬異余竊惑之昔孔子宋人也上自孔父逮於弗父何並服事宋仕有代祿至於仲尼道崇闕裏乃爲魯人矣而春秋之作內魯外宋諱我過彰彼惡以此徴之斷可識矣而觀今日僑居之族其先人始祖不出是國枝葉播越居之數代公實編戶而私稱寓客營家則號爲借壤進官則名曰寄通髙容雅步不爲有降一身居之尙在難安或父兄相承尊長相襲近經數代逺或累葉學道講義習人之禮鄕舉裏選假人之評居人之境以繁我條乘人之貨以濟我生由人之位以灮我屬恃人之寵以輝我業朝廷則祖考之所階山陵則神靈之所馮昔人思邵伯之愛尙敬甘棠之木況父母之所始卒而不知加尊推之於心豈道訓之謂哉又今人所追尊舊壌𨿽逺而爲之敬者何也猶以有先業墳栢之故塋曩代桑梓之舊業耳蓋宗廟疊毀禮有降殺尊親之至父祖而已自此以上情輕服簡故大夫及士祭極三代明恩由近始禮以逺降也今逺禰之隳館何若近祖之見廬疊毀之墳柏何若祭祀之封曩代之官府何若父兄之朝廷先業之圃苑何若今日之丘園𨿽古人有維桑與梓必恭敬止之文所謂桑梓宜以父祖爲斷舊壌不復相由人無二主官無兩統愚謂宜爲所寓之主以崇恭敬爲先人本邦修私敬而已散手而跪捧袖而揖以示存舊過厚之義也【杜氏通典】

與劉頌書

石蜜逺國之貢味有可嘉至尊以養性【北堂書鈔選注引彥與頌書沙餳垂之產】

藏彄賦序【太平禦覧】

余以臘後要命中外以行鉤爲戱心悅其事故賦之

李秉【字元冑江夏平春人有儁才官至秦州刺史】

家誡【秉嘗得司馬文王問因以爲家誡見王隠晉書世說注可謂能愼乎止前亦略或云李康非秉魏明帝時卒見魏】

昔嘗侍坐於先帝時有三長史俱見臨辭出上曰爲官長當淸當愼當勤修此三者何患不治乎並受詔旣出上顧謂吾等曰相誡勅正當爾不侍坐眾賢莫不贊善上又問曰必不得已於斯三者何先或對曰淸固爲本次復問吾對曰淸愼之道相湏而成必不得已愼乃爲大夫淸者不必愼愼者必自淸亦由仁者必有勇勇者不必有仁是以易稱括嚢無咎借用白茅皆愼之至也上曰卿言得之耳可舉近世能愼者誰乎諸人各未知所對吾乃舉故太尉荀景倩尙書董仲達僕射王公仲並可謂爲愼上曰此諸人者溫恭朝夕執事有恪亦各其愼也然天下之至愼其惟阮嗣宗乎每與之言言及宏逺而未曾評論時事臧否人物眞可謂至愼矣吾每思此言亦足以爲明誡凡人行事年少立身不可不愼勿輕論人勿輕說事如此則悔吝何由而生患禍無從而至矣

李重【字茂曽秉之子歷平陽太守案王隠晉書重爲秉子江夏平春人唐撰晉書重爲景子江夏鐘武人並云仕至秦州刺史蓋唐人諱丙爲景秉同音亦諱也杜氏通典載李重官級奏諱其祖預稱田豫爲田國譲之類】

陳九品防【重爲始平王文學上防】

先王議制以時因革因革之理惟變所適九品始於喪亂軍中之政誠非經國不刋之法也且其檢防轉碎徴刑失實故朝野之論僉謂驅動風俗爲已甚而至於議攺又以爲疑臣以革法創制當先盡開塞利害之理舉而錯之使體例大通而無否滯亦未易故也古者諸侯之治分土有常國有定主人無異望卿大夫世祿仕無出位之思臣無越境之交上下體固人徳歸厚秦反斯道罷侯置守風俗淺薄自此來矣漢革其斟酌周秦並建侯守亦使分土有定而牧司必各舉賢貢士任之鄕議事合聖典比蹤三代方今聖徳之隆光被四表兆庻顒顒欣覩太平然承魏氏雕之迹人物播越仕無常朝人無定處郎吏蓄於軍府豪右聚於都邑事體駁錯與古不同謂九品旣除宜先開移徙聼相並就且明貢舉之法不濫於境外則冠帯之倫將不分而自均卽土斷之實行矣又建樹官司功在簡久階級少則人心定久其事則政化成而能否著此三代所以直道而行也以爲選例九等當今之要所宜施用也聖王知天下之難常從事於其易故寄櫽括於閭伍則邑屋皆爲有司若任非所由事非所覈則𨿽竭聖智猶不足以贍其事由此而觀誠令二者旣行卽人思反本修之於鄕華競自息而禮譲日隆矣

條制奴婢限數奏【重轉尙書郎時太中大夫恬和表陳便宜稱漢孔光魏徐干等議使王公以下制奴婢限數及禁百姓賣田宅中書啟可屬主者爲條制重奏】

先王之制士農工商有分不遷其業所以利用厚生各肆其力也周官以土均之法經其土地井田之制而辧其五物九等貢賦之序然後公私制定率土均齊自秦立阡陌建郡縣而斯制已沒降及漢魏因循舊迹王法所峻者惟服物車器有貴賤之差令不僭擬以亂尊卑耳至於奴婢私產則實未嘗曲爲之立限也八年已巳詔書申明律令諸士卒百工以上所服乘皆不得違制若一縣一嵗之中有違犯者三家洛陽縣十家巳上官長免如詔書之防法制已嚴今如和所陳而稱光幹之議此皆衰世逾侈當時之患然盛漢之初不議其制光等作而不行非漏而不及能而不用也蓋以諸侯之軌旣滅而井田之制未復則王者之法不得制人之私也人之田宅旣無定限則奴婢不宜偏制其數懼徒爲之法實碎而難檢方今聖明垂制毎尙簡易法禁已具和表無施

介登貶秩居官駁奏【司校尉石鑑奏鬰林太守介登役使所監求召還尙書荀愷以爲逺郡非人情所樂奏登貶秩居官重駁從之】

臣聞立法無制所以齊眾檢邪非必曲尋事情而理無所遺也故所滯者寡而所濟者眾今如登郡比者多若聼其貶秩居官動爲準例懼庸才負逺必有黷貨之累非所以肅淸王化輯寧殊域也臣愚以爲宜聼鑑所上先召登還且使體例有常不爲逺近異制

論霍原舉寒素奏【重選尙書吏部郎時燕國中正劉沈舉霍原爲寒素司徒府不從沈又抗詣中書奏原而中書復下司徒參論司徒左長史荀組以爲寒素者當謂門寒身素無世祚之資原爲列侯顯佩金紫先爲人間流通之事晚乃務學少長異業年逾始立艸野之譽未洽徳禮無聞不應寒素之目重奏從之】

案如癸酉詔書亷譲宜崇浮競宜黜其有履謙寒素靖恭求已者應有以先之如詔書之防以二品系資或失亷退之士故開寒素以明尙徳之舉司徒總禦人倫實掌邦教當務峻準評以一風流然古之厲行髙尙之士或棲身巖穴或隠迹邱園或克已復禮或耄期稱道出處默語惟義所在未可以少長異操疑其所守之美而逺同終始之責非所謂擬人必於其倫之義也誠當考之於邦黨之倫審之於任舉之主沈爲中正親執銓衡陳原隠居求志篤古好學學不爲利行不要名絕迹窮山蘊韣道藝外無希世之容內全遁逸之節行成名立縉紳慕之委質受業者千里而應有孫孟之風嚴鄭之操始舉原先諮侍中領中書監華前州大中正後將軍嬰河南尹軼去三年諸州還朝幽州刺史許猛特以原名聞擬之西河求加徴聘如沈所列州黨之議旣舉又刺史班詔表薦如此而猶謂艸野之譽未洽徳禮無聞捨所徴檢之實而無明理正辭以奪沈所執且應二品非所求偹但原定志窮山修述儒道義在可嘉若遂抑替將負幽邦之望傷惇徳之教如詔書所求之防應爲二品

薦處士朱衝疏【時朝廷政亂竟不能從】

凡山林避寵之士𨿽違世背時出處殊軌而先王許之者嘉其服膺髙義也昔先帝患風流之而思反純朴乃諮詢朝眾搜求隠逸咸寧二年始以太子中庶子徴安定皇甫謐四年又以博士徴安南朱衝太康元年復以太子庻子徴衝𨿽皆以病疾不至而朝野悅服陛下逺邁先帝禮賢之防臣訪衝州邑言其𨿽年近耋耄而志气克壯耽道窮藪老而彌新操尙貞純所居成化誠山棲耆徳足以表世篤俗者也臣以爲宜垂聖恩及其未沒顯加優命【並晉書】

內外階級議【重以時建官等級繁多外輕內重風俗大理宜釐攺選簡帝𨿽善之不能行晉書本傳云見百官志考志無載載杜氏通典】

古之聖王建官垂制所以體國經治而功在簡易自帝王而下世有增損舜命九官周分六職秦采古制漢仍秦舊倚丞相任九卿𨿽置五曹尙書令僕射之職始於掌封奏以宣內外事任尙輕而郡守牧民之官重故漢宣稱所與爲治惟良二千石其有殊效者輙璽書勉勵或賜爵進秩禮遇丰厚諒得爲治大體所以追蹤三代也及至東京尙書𨿽漸優顯然令僕出爲郡守鐘離意黃香胡廣是也郡守入爲三公虞延第五倫桓虞鮑昱是也近自魏朝名守杜畿滿寵田豫胡質等居郡或十餘年或二十年或秩中二千石假節猶不去卽或還不易方此亦古人茍善其事𨿽沒世不徙官之義也漢魏以來內官之貴於今最隆泰始以前多以散官補防郎亦徑補黃門中書郎而今皆數等而後至眾職率亦如此陵遲之俗未反篤上之風未洽及百官等級遂多遷補轉徙如流能否無以著黜陟不得彰此爲治之大也夫階級繁多而冀官久官不久而冀治功成不可得也虞書云三考黜陟幽明周官三年大計羣吏之治而行其誅賞漢法官人不得眞秩京房爲魏郡太守以八百石居之魏初用輕資先亦試守不稱則繼以左遷然則儁才登進無能降退此則所謂有知必試而使人以器者也臣以爲今宜大並羣官等級使同班者不得復稍遷又簡法外議罪之制明試守左遷之例則官人之理盡士必量能而受爵矣居職者日久則政績可考人心自定務求諸已也【李重集通考合不得眞秩一作或不寘秩】

薦曹嘉啟【嘉魏楚王彪世子】

魏氏宗室屈滯每聖恩所存東筦太守曹嘉才幹學義不及志翕而良素修潔性業逾之又巳歷二郡臣以爲優先代之後可以嘉爲員外散騎侍郎【王隠晉書志魏陳王植子見後翕魏東平王徽子入晉加騎都尉】

選部尙書箴

難以選曹尢鐘其劇三季陵遲請謁互起書牘交橫貨賄若市濁淸難從亦不可杜惟在善察斷自舉主

西晉文紀卷九

欽定四庫全書

西晉文紀卷十

明梅鼎祚編

西晉【十】

傳【字休奕北地泥陽人歷禦史中丞司校尉追封淸泉侯】

上武帝惇風節疏【帝初卽位廣納直言爲散騎常侍與皇甫陶共掌諌職上疏詔報乃使艸詔進之帝𨿽甚善終不能用】

臣聞先王之臨天下也明其大教長其義節道化隆於上淸議行於下上下相奉人懷義心亡秦蕩滅先王之制以法術相禦而義心亡矣近者魏武好法術而天下貴刑名魏文慕通達而天下賤守節其後綱維不攝而虛無放誕之論盈於朝野使天下無復淸議而亡秦之病復發於今陛下聖徳龍興受禪宏堯舜之化開正直之路體夏禹之至儉綜殷周之典文臣詠嘆而已將又奚言惟未舉淸逺有禮之臣以惇風節未退虛鄙以懲不恪臣是以猶敢有言

武帝詔報

舉淸逺有禮之臣者此尢今之要也

上興學親農疏

臣聞舜舉五臣無爲而化用人得其要也天下羣司猥多不可不審得其人也不得其人一日則損不貲況積日乎典謨曰無曠庶官言職之不可久廢也諸有疾病滿百日不差宜令去職優其禮秩而寵存之旣差而後更用臣不廢職於朝國無曠官之累此王政之急也臣聞先王分士農工商以經國制事各一其業而殊其務自士已上子弟爲之立太學以敎之選明師以訓之各隨其才優劣而授用之農以丰其食工以足其噐商賈以通其貨故𨿽天下之大兆庶之眾無有一人遊手分數之法周備如此漢魏不定其分百官子弟不修經藝而務交遊未知蒞事而坐享天祿農工之業多廢或逐淫利而離其事徒系名於太學然不聞先王之風今聖明之政資始而漢魏之失未攺散官眾而學校未設遊手多而親農者少工噐不盡其宜臣以爲亟定其制通計天下若干人爲士足以副在官之吏若干人爲農三年足有一年之儲若干人爲工足其器用若干人爲商賈足以通貨而已尊儒尙學貴農賤商此皆事業之要務也前皇甫陶上事欲令賜拜散官皆課使親耕天下享足食之利禹稷躬稼祚流後世是以明堂月今著帝籍之制伊尹古之名臣耕於有莘晏嬰齊之大夫避莊公之難亦耕於海濵昔者聖帝明王賢佐俊士皆當從事於農矣王人賜官冗散無事者不督使學則當使耕無緣放之使坐食百姓也今文武之官旣眾而拜賜不在職者又多加以服役爲兵不得耕稼當農者之半南靣食祿者參倍於前使冗散之官農而收其租稅家得其實而天下之谷可以無乏矣夫家足食爲子則孝爲父則慈爲兄則友爲弟則悌天下足食則仁義之教可不令而行也爲政之要計人而置官分人而授事士農工商之分不可斯湏廢也若未能精其防制計天下文武之官足爲副貳者使學其餘皆歸之於農若百工商賈有長者亦皆歸之於農務農若此何有不贍乎虞書曰三載考績三考黜陟幽明是爲九年之後乃有遷敍也故居官久則念立愼終之化居不見久則競爲一切之政六年之限日月淺近不周黜陟陶之所上義合古制夫儒學者王教之首也尊其道貴其業重其選猶恐化之不崇忽而不以爲急臣懼日有陵遲而不覺也仲尼有言人能道非道人然則尊其道者非惟尊其書而已尊其人之謂也貴其業者不妄教非其人也重其選者不妄用非其人也若此而學校之綱舉矣

武帝詔報

二常侍懇懇於所論可謂乃心欲佐益時事者也而主者率以常制裁之豈得不使發憤耶二常侍所論或舉其大較而未偹其條目亦可便令作之然後主者八坐廣共研精凡闗言於人主人臣之所至難而人主若不能虛心聼納自古忠臣直士之所慷慨至使杜口結舌每念於此未嘗不嘆息也故前詔敢有直言勿有所距庶防得以發蒙補過獲保髙位茍言有偏善情在忠益𨿽文辭有謬誤言語有失得皆當曠然恕之古人猶不距誹謗況皆善意在可采錄乎近者孔鼂綦母龢皆按以輕慢之罪所以皆原欲使四海知區區之朝無諱言之忌也

上便宜五事疏【泰始四年爲禦史中丞時有水旱之菑上疏詔報】

臣聞聖帝明王受命天時未必無菑是以堯有九年之水湯有七年之旱惟能濟之以人事耳故洪水淊天而免沈溺野無生艸而不困匱伏惟陛下聖徳欽明時小水旱人未大饑下祗畏之詔求極意之言同禹湯之罪已侔周文之夕惕臣伏歡喜上便宜五事其一曰耕夫務多種而耕暵不熟徒喪功力而無収又舊兵持官牛者官得六分士得四分自持私牛者與官中分施行來久眾心安之今一朝減持官牛者官得八分士得二分持私牛及無牛者官得七分士得三分人失其所必不歡樂臣愚以爲宜佃兵持官牛者與四分持私牛與官中分則天下兵作歡然悅樂愛惜成谷無有損棄之憂其二曰以二千石𨿽奉務農之詔猶不勤心以盡地利昔漢氏以墾田不實徵殺二千石以十數臣愚以爲宜申漢氏舊典以警戒天下郡縣皆以死刑督之其三曰以魏初未畱意於水事先帝統百揆分河堤爲四部並水凡五謁者以水功至大與農事並興非一人所周故也今謁者一人之力行天下諸水無時得徧伏見河堤謁者車誼不知水勢轉爲他職更選知水者代之可分爲五部使各精其方宜其四曰古以步百爲畞今以二百四十步爲一畞所覺過倍近魏初課田不務多其頃畞但務修其功力故白田收至十餘斛水田收數十斛自頃以來日增田項畝之課而田兵益甚功不能修理至畞數斛已還或不足以償種非與曩時異天地橫遇菑害也其病正在於務多頃畞而功不修耳竊見河堤謁者石恢甚精練水事及田事知其利害乞中書召恢委曲問其得失必有所補益其五曰臣以爲異域之人不與華同鮮卑最甚本鄧艾茍欲取一時之利不慮後患使鮮卑數萬散居人間此必爲害之勢也秦州刺史胡烈素有恩信於西方今烈往諸胡𨿽已無惡必且消弭然獸心難保不必其可久安也若後有動釁烈計能制之惟恐胡虜適困於討擊便能東入安定西赴武威外名爲降可動復動此二郡非烈所制則惡胡東西有窟穴浮游之地故復爲患無以禁之也宜更置一郡於髙平川因安定西州都尉募樂徙民重其復除以充之以通北道漸以實邊詳議此二郡及新置郡皆使並屬秦州令烈得專禦邊之宜

詔報

得所陳便宜言農事得失及水官興廢又安邊禦胡政事寛猛之宜申省周備一二具之此誠爲國大本當今急務也如所論皆善深知乃心廣思諸宜動靜以聞也【並晉書】

諸官病奏【杜氏通典】

諸官有病滿百日不差宜令去職優其禮秩旣差而復用

賀老人星表

老人星見暉景光明聖主壽延享祚元吉自天之祐莫不抃舞

又

老人星見體色光明嘉占元吉無量之祐隆克昌之祚普天同慶率土會歡【並藝文類聚】

正朔議【泰始二年爲散騎常侍議詔從之杜氏通典】

帝王受命應歷禪代則不攺正朔遭變徵伐則攺之舜正月上日受終於文祖無攺正之文唐虞正朔皆同明矣夏殷周革命乃攺魏受漢禪亦已不攺至於服色皆從其本惟節幡用黃大晉以金徳王天下順五行三統之序矣

五祀議【太平禦覽】

禮大記云室中央中霤謂四霤之中也祭於漏井蓋失之矣七祀之文皆云祀行而無井祭竈而不祭井於事則闕夫設祀者非惟報功而已亦神道設教使民愼之幽明也臣以爲帝之都城宜祭一門正宮一門正室一戶井竈中霤亦各擇其一正者祭之

何曾茍顗論【晉書】

以文王之道事其親者其潁昌何侯乎其荀侯乎古稱曾閔今曰荀何內盡其心以事其親外崇禮譲以接天下孝子百世之宗仁人天下之命有能行孝之道君子之儀表也詩云髙山仰止景行行止令徳不遵二夫子之景行者非樂中正之道也又曰荀何君子之宗也又曰潁昌侯之事親其盡孝子之道乎存盡其和事盡其敬亡盡其哀予於潁昌侯見之矣又曰見其親之黨如見其親六十而孺慕予於潁昌侯見之矣

吏部尙書箴

明明王範制爲九秩君執常道臣有定職各有攸司乂用不慝貴無常尊賤不恆卑不明厥徳國用顚危昔舜舉咎繇而俊乂在官湯舉阿衡而不仁流屛且表正而象平日夕而景側處防舌者患銓衡之無常不患於不明故曰無謂隱防廢公任私無好自專違眾取怨是以古之君子無親無疏縱心大倫修已以道道以身易貴好爵書愼官人官不可妄授職不可闇受能者養之致福不能者之招咎衡臣司書敢告左右【初學記藝文云昔舜舉臯陶而俊乂在官防龍出入朕命周仲山甫亦允納言各有二句藝文參入範作軌】

太子少傅箴【太平禦覽】

夫金木無常方圓應形亦有隠括習以性成故近墨者黑近朱者赤聲和則響淸形正則影直正人在側徳義盈堂鮑肆先入蘭蕙不芳傅臣思訓敢告君王

口誡【藝文】

勿謂何有積怨致咎勿曰不傳伏流成川蟻孔潰河流穴傾山

擬金人銘作口銘【傅子】

神以感通心由口宣福生有兆禍來有端情莫多妄口莫多言蟻孔潰河澑穴傾山病從口入禍從口出存亡之機開闔之術口與心謀安危之源樞機之發榮辱存焉

棟銘【禦覽】

國有維輔室有棟梁室之傾尙可柱也心之傾不可輔也

筆銘

韡韡彤管冉冉輕翰正色墨銘心寫言

燈銘

晃晃華燈含滋炳靈素膏流液炷亭亭丹水陽輝飛景蘭亭【並初學記】

劍銘【並序】

道徳不修𨿽有千金之劍何所用之先王觀變而服劍所以立武象也太上有象而已其次則親用之銘曰光文耀武以衛乃國

杖銘

杖正心安厥身以隨不安則傾不貞則危

鏡銘

人徒鑑於鏡止於見形鑑於人可以見情【並書鈔】

印銘

惟昔先王配天垂則乃設印章作信萬國取象晷度是銘是刻文明愼宻直方其徳本立道生歸乎默太上結繩下無荒慝

冠銘

居髙無忘危在上無忘敬懼則安敬則正

履銘

戒之哉念履正無履邪正者吉之路邪者凶之徴【並初學記】

衣銘

衣服從其儀君子徳也衣以飾外徳以備內內修外飾禮有制也

裳銘

上衣下裳天地則也服從其宜君子徳也【並書鈔】

被銘

被𨿽溫無忘人之寒無厚於已無薄於人

澡盆銘

與其澡於水寧澡於徳水之淸猶可穢也徳之修不可塵也

水龜銘

鑄玆靈龜體象自然含出源水有似淸泉潤彼墨染此弱翰申情寫素經緯羣言【素一作意並禦覧】

席左端銘

閒居勿極其歡

席右端銘

寢處毋忘其患

席左後銘

居其安無忘其危

席右後銘

惑生於邪色禍成於多言

龍銘

麗哉神龍誕應陽精濳景九淵飛曜天庭屈伸從時變化無形偃伏污泥上淩太淸

靈虵銘【禦覧作神蛇】

嘉玆靈虵斷而能續飛不湏翼行不假足上騰霄霧下逰山嶽進此明珠預身龍族

江夏任君銘

君諱倐承洪苖之髙冑稟岐嶷之上姿質美珪璋志邈雲霄景行足以作儀範柱石足以慮安危弱冠而英名播乎遐邇拜江夏太守內平五教外運六奇邦國乂安飄塵不作銘曰峩峩任君應和秀生如山之峙如海之渟才行闡茂文武是經羣後利徳泊然弗營宜享景福光輔上京如何夙逝不延百齡【書鈔太尉楊彪銘賔於太僕防閒王馭賔於鴻臚允正九儀蒞於少府考定百工】

華嶽銘序

易稱灋象莫大乎天地天以髙明崇顯而嶽配焉地以廣厚爲基而嶽體焉若夫泰華之爲鎭也五嶽列位而存其首三條分方而處其中故能參兩儀以比徳協和气之絪緼故云行與雨施興雷風以動物是以古先歷代聖帝明王莫不燔柴加牲尊而祀焉於虞書則西巡狩至於西嶽而親祭焉於禮則大司馬掌其分域而大宗伯典其禮祀也

永寧太僕龎侯誄

蒸蒸孝敬行著閨庭如蘭之芳如金之貞在亂不廻處暗斯明仁象春日威配秋霜慈恩雨施惠化風揚嘉善獻親疾惡若讐品定人倫淸濁異流將繼四祖世據削定天假其年主優其祿等勳伊呂比壽東嶽

漢髙祖畫贊

赫赫漢祖受命龍興五星恊象神母告徴討秦滅項如日之升超從側陋光據萬乘

漢明帝贊

肅矣孝明仗法任刑勤綜萬機察下以情未道治用致太平專信俗儒非禮之經

班婕妤畫贊

斌斌婕妤履正修文進辭同輦以禮匡君納侍顯徳讜對觧紛退身避害志邈浮雲【並藝文】

古今畫贊【信陵】

信陵魏雄虎視龍驤謀嬴奮駭雷動北疆

又【孫武】

孫武論兵實妙於神奇正疊用變化無形

明徳馬皇后贊【藝文】

明徳馬后執履貞素光崇六行動遵禮度作後作母帝諮厥謀國賴內訓家應顯祚

太常趙咨贊

天下信之如日月仰之如雲雨仁風翔於路衢禮譲行於士女時亮天工四門順軌【並書鈔】

楊阜贊序

君構濳謀以龍變應事機而虎發山西數郡獲安者君克敵之勳也

扶風馬鈞序

馬先生天下之名巧也少而遊豫不自知其爲巧也當此之時言不及巧焉可以言知乎爲博士居貧乃思綾機之變不言而世人知其巧矣舊綾機五十綜者五十躡六十綜者六十躡先生患其喪功費日乃皆易以十二躡其奇文異變因感而作者猶自然之成形陰陽之無窮此輪扁之對不可以言言者又焉可以言校也先生爲給事中與常侍髙堂隆驍騎將軍秦朗爭論於朝言及指南車二子謂古無指南車記言之虛也先生曰古有之未之思耳夫何逺之有二子哂之曰先生名鈞字徳衡鈞者器之模而衡者所以定物之輕重輕重無準而莫不模哉先生曰虛爭空言不如試之易效也於是二子遂以白明帝詔先生作之而指南車成此一異也又不可以言者也從是天下服其巧矣居京都城內有地可以爲園患無水以灌之乃作翻車令童児轉之而灌水自覆更入更出其巧百倍於常此二異也其後人有上百戲者能設而不能動也帝以問先生可動否對曰可動帝曰其巧可益否對曰可益受詔作之以大木雕構使其形若輪平地施之濳以水發焉設爲女樂舞象至令木人擊鼓吹簫作山嶽使木人跳丸擲劍緣絙倒立出入自在百官行署舂磨鬭雞變巧百端此三異也先生見諸葛亮連弩曰巧則巧矣未盡善也言作之可令加五倍又患發石車敵人之於樓邊懸濕牛皮中之則墮石不能連屬而至欲作一輪懸大石數十以機鼔輪爲常則以斷懸石飛擊敵城使首尾電至嘗試以車輪縣瓴甓數十飛之數百步矣有裴子者上國之士也精通見理聞而哂之乃難先生先生口屈不對裴子自以爲難得其要言之不巳傅子謂裴子曰子所長者言也所短者巧也馬氏所長者巧也所短者言也以子所長擊彼所短則不得不屈以子所短難彼所長則必有所不解者夫巧天下之微事也有所不解而難之不已其相擊刺必己逺矣心乖於內口屈於外此馬所以不對也傅子見安鄕侯言及裴子之論安鄕侯又與裴子同傅子曰聖人具體備物取人不以一揆也有以神取之者有以言取之者有以事取之者有以神取之者不言而誠心先達徳行顏淵之倫是也以言取之者以變辧是非言語宰我子貢是也以事取之者若政事冉有季路文學子遊子夏𨿽聖人之明盡物如有所用必有所試然則試冉季以政試遊夏以學矣遊夏猶然況自此而降者乎何者懸言物理不可以言盡也施之於事言之難盡而試之易知也今若馬氏所欲作者國之精器軍之要用也費十尋之木勞二人之力不經時而是非定難試易驗之事而輕以言抑人異能此猶以已智任天下之事不易其道以禦難盡之物此所以多廢也馬氏所作因變而得是則初所言者不皆是矣其不皆是因不用之是不世之巧無由出也夫同情者相妬同事者相害中人所不能免也故君子不以人害人必以考試爲衡石廢衡石而不用此美玉所以見誣爲石荊和所以抱璞而哭之也於是安鄕侯悟遂言之武安侯武安侯忽之不果試也此旣易試之事又馬氏巧名已定猶忽而不察況幽深之才無名之朴乎後之君子其鑑之哉馬先生之巧𨿽古公輸般墨翟王爾近漢世張平子不能過也公輸般墨翟皆見用於時乃有益於世平子𨿽爲侍中馬先生𨿽給事省中俱不典工官巧無益於世用人不當其才聞賢不試以事良可恨也裴子者裴秀安鄕侯者曹羲也武安侯者曹爽也【魏志注引傅子】

乘輿馬賦序

往日劉備之初降也太祖賜之駿馬使自至廐選之歷名馬以百數莫可意者次之下廐有的顱馬委棄莫視疲瘁骨立劉備撫而取之眾莫不笑之馬超破蘓氏塢塢中有駿馬百餘匹自超以下俱爭取肥好者而將軍龎恩獨取一騧馬形觀旣醜眾亦笑之其後劉備奔於荊州馬超戰於渭南逸足電發追不可逮眾乃服焉

箏賦序

箏以爲防恬所造今觀其器上圓似天下平似地中空準六合弦柱十二擬十二月設之則四象存鼓之則五音發體合法度節究哀樂斯乃仁智之器也豈亡國之臣所能開思運巧哉或以爲防恬所造非也

琴賦序

神農氏造琴所以協和天下人性爲至和之主齊桓有鳴琴曰號鐘楚莊王有琴曰繞梁司馬相如有焦尾蔡邕有緑綺皆名器也

琵琶賦序

世本不載作者聞之故老云漢遣烏孫公主嫁昆彌念其行道思慕使工人知音者載琴箏築箜篌之屬作馬上之樂觀其器中虛外實天地之象也盤圓柄直陰陽之序也柱十有二配律呂也四弦法四時也以方語目之故云琵琶取易傳於外國也杜摯以爲嬴秦之末蓋苦長城之役百姓鞉而鼓之二者各有所據以意斷之烏孫近焉

彈碁賦序

漢武帝好蹴鞠劉向以爲蹴鞠勞人體竭人力非至尊所宜禦乃因其體而作彈碁以解之今觀其道蹴鞠道也【藝文投壺賦序云投壺者所以矯懈而注心也】

蜀葵賦序

蜀葵其苖似瓠嘗種之一年引苖而生華經二年春乃發旣大而結鮮紫色曜日【並禦覽】

紫華賦序【藝文】

紫華一名長樂華舊生於蜀其東界特饒中國奇而種之餘嘉其華純耐久可歷冬而服故與友生各爲之賦【朝華賦序朝華麗木也】

蕓香賦序【禦覽】

始以微香進入終於損棄黃壌吁可閔也遂詠而賦之【又菊賦序詩人覩王睢而詠后妃之徳屈平見朱橘而申貞臣之志焉】

矯情賦序【書鈔】

我太宗文皇帝命臣作西徵賦又命陳徐諸臣作箴皆含玉吐金爛然成章

擬四愁詩序【傅集】

張平子作四愁詩體小而俗七言類也聊擬而作之名曰擬四愁詩

七謨序【禦覽】

昔枚乘作七發而屬文之士若傅毅劉廣世崔駰李尢桓麟崔琦劉梁桓彬之徒承其流而作之者紛焉七激七欣七依七欵七說七蠲七舉之篇於時通儒大才馬季長張平子亦引其源而廣之馬作七廣張造七辧或以恢大道而導幽滯或以黜瑰奓而托諷詠揚暉播烈垂於後世者凡十有餘篇自大魏英賢疊作有陳王七啟王氏七釋楊氏七訓劉氏七華從父侍中七誨並陵前而邈後揚淸風於儒林亦數篇焉世之賢明多稱七激工餘以爲未盡善也七辧似也非張氏至思比之七激未爲劣也七釋僉曰妙哉吾無閒矣若七依之卓轢一致七辧之纒綿精巧七啟之奔逸壯麗七釋之精宻閒理亦近代之所希也

敍連珠【藝文】

所謂連珠者興於漢章帝之世班固賈逵傅毅三才子受詔作之而蔡邕張華之徒又廣焉其文體辭麗而言約不指說事情必假諭以達其防而覽者微悟合於古詩勸興之義欲使歷歷如貫珠易覩而可悅故謂之連珠也班固諭美辭壯文章麗最得其體蔡邕似論言質而辭碎然防篤矣賈逵儒而不艷傅毅文而不典【勸禦覽作諷】

祝祖文

祖君自東百靈齊行翠蓋翩翩象輿雕箱王於進駕驂服調良【書鈔魏徳頌朱旗翳天甲炤路又戎車萬駟逸驥千羣客難振筆若天文運思若廻云】

傅咸【字長虞子嗣封歷禦史中丞兼司校尉】

上武帝省官重農奏【咸寧中咸遷司徒左長史時帝畱心政道詔問朝臣政之損益上言】

陛下處至尊之位而修布衣之事親覽萬機勞心日昃在昔帝王躬自菲薄以利天下未有逾陛下也然泰始開元以曁於今十有五年矣而軍國未丰百姓不贍一嵗不登便有菜色者誠由官眾事殷復除猥濫蠶食者多而親農者少也臣以頑疏謬忝近職毎見聖詔以百姓饑饉爲慮無能云補伏用慙恧敢不自竭以對天問舊都督有四今並監軍乃盈於十夏禹敷土分爲九州今之刺史防向一倍戶口比漢十分之一而置郡縣更多空校牙門無益宿衛而虛立軍府動有百數五等諸侯復坐置官屬諸所寵給皆生於百姓一夫不農有受其饑今之不農不可勝計縱使五稼普收僅足相接暫有葘患便不繼贍以爲當今之急先並官省事靜事息役上下用心惟農是務也

論世俗奢侈書【時爲車騎司馬】

臣以爲谷帛難生而用之不節無緣不匱故先王之化天下食肉衣帛皆有其制竊謂奢侈之費甚於天葘古者堯有茅茨今之百姓競丰其屋古者臣無玉食今之賈豎皆厭粱肉古者后妃乃有殊飾今之婢妾被綾羅古者大夫乃不徒行今之賤乘輕驅肥古者人稠地狹而有儲蓄由於節也今者土曠人稀而患不足由於奢也欲時之儉當詰其奢奢不見詰轉相髙尙昔毛玠爲吏部尙書時無敢好衣美食者魏武帝嘆曰孤之法不如毛尙書令使都部用心各如毛玠風俗之移在不難矣【並晉書】

請貶荀愷奏【司荀愷從兄喪自表赴哀詔聼之而未下乃造楊駿咸爲尙書左丞奏愷惠帝以駿管朝政不問】

死喪之戚兄弟孔懷同堂亡隕方在信宿聖恩矜憫聼使臨防詔未下而便以行造急謟媚之敬無友於之情宜加顯貶以隆風教

上惠帝論補內官書【詔羣僚舉郡縣之職以補內官咸爲禦史中丞上書】

臣咸以爲夫興化之要在於官人才非一流職有不同譬諸林木洪纎枉直各有攸施故明揚逮於仄陋疇咨無拘內外之任出處隨宜中間選用惟內是隆外舉旣頽復多節目競內薄外遂成風俗此獘誠宜亟革之當內外通塞無所偏耳旣使通塞無偏若選用不平有以深責責之茍深無慮不平也且膠柱不可以調瑟況乎官人而可以限乎伏思所限者以防選用不能出人不能出人當隨事而制無湏限法法之有限其於致逺無乃泥乎或謂不制其法以何爲責臣聞刑懲小人義責君子君子之責在心不在限也正始中任何晏以選舉內外之眾職各得其才粲然之美於斯可觀如此非徒禦之以限法之所致乃委任之由也委任之懼甚於限法是法之失非巳之尢尢不在已責之無懼所謂齊之以刑人免而無恥者也茍委任之一則慮罪之及二則懼致怨謗巳快則朝野稱詠不善則眾惡見歸此之戰戰孰與倚限法以茍免乎【並晉書】

劾夏侯承奏【咸爲禦史中丞奏詔免承官】

少府夏侯承取官田立私屋近小人委以家計令工匠竊盜官物附益於私所營惟利醜問充斥大臣穢濁無以爲訓【王隠晉書】

劾夏侯駿事

令史張濟案行城東見有新立屋間筣笓障二十丈推問是少府夏侯駿所作請免駿官【禦覽】

上自陳表【咸遭繼母憂去職起以議郎長兼司校尉催使攝職上表陳乞】

臣旣駑弱不勝重任加在哀疚假息日闋陛下過意授非所堪披露丹款歸窮上聞謬詔旣往終然無攺臣𨿽不能滅身以全禮教義無靦然虛忝隆寵前受嚴詔視事之日私心自誓隕越爲報以貨賂流行所宜深絕切勅都官以此爲先而經彌日月未有所得斯由陛下有以奬厲慮於愚戇將必死系故自掩檢以避其鋒耳在職有日旣無赫然之舉又不應垂翅人誰復憚故光祿大夫劉毅爲司聲震內外逺近淸肅非徒毅有王臣匪躬之節亦由所奏見從威風得伸也

惠帝詔報

但當思必應繩中理威風自伸何獨劉毅

劾王戎奏【咸以長吏到官未防便遷百姓困於無定吏卒疲於送迎時僕射王戎兼吏部領選咸奏免官下詔解禁禦史中丞解結以咸劾戎爲越侵官奏免咸詔亦不問】

書稱三載考績三考黜陟幽明今內外羣官居職未期而戎奏還旣未定其優劣且送故迎新相望道路巧詐由生傷農害政戎不仰依堯舜典謨而驅動浮華虧敗風俗非徒無益乃有大損宜免戎官以惇風俗

同前【前見王戎傳此傅咸傳】

戎備位臺輔兼掌選舉不能謐靜風俗以凝庻績至令人心傾動開張浮競中郎李重李義不相匡正請免戎等官

惠帝詔報

政道之本誠宜久於其職咸奏是也戎職在論道吾所崇委其解禁止

上論劾王戎事【咸復奏稱引故事條理灼然朝廷無以易之】

案令禦史中丞督司百僚皇太子以下其在行馬內有違法憲者彈糾之𨿽在行馬外而監司不糾亦得奏之如今之文行馬之內有違法憲謂禁防之事耳宮內禁防外司不得而行故專施中丞今道路橋梁不修鬭訟屠沽不絕如此之比中丞推責州坐卽今所謂行馬內語施於禁防旣雲中丞督司百僚矣何復說行馬之內乎旣云百僚而不得復說行馬之內者內外眾官謂之百僚則通內外矣司所以不復說行馬內外者禁防之事已於中丞說之故也中丞司俱糾皇太子以下則共對司內外矣不爲中丞專司內百僚司專司外百僚自有中丞司以來更互奏內外眾官惟所糾得無內外之限也而結一旦橫挫臣臣前所以不羅縷者冀因結奏得從私願也今旣所願不從而勅云但爲過耳非所不及也以此見原臣忝司直之任宜當正已率人若其有過不敢受原是以申陳其愚司與中丞俱共糾皇太子以下則從皇太子以下無所不糾也得糾皇太子而不得糾尙書臣之闇塞旣所未譬皇太子爲在行馬之內邪皇太子在行馬之內而得糾之尙書在行馬之內而不得糾無有此理此理灼然而結以此挫臣臣可無恨耳其於觀聼無乃有怪邪臣識石公前在殿上脫衣爲司荀愷所奏先帝不以爲非於時莫謂侵官今臣裁糾尙書而當有罪乎【並晉書】

特進執璧奏【王隠晉書百官表】

公品第一執珪坐侍臣之上特進品第二執皮帛坐侍臣之下以有舊制今啟特進宜執璧繼公

奏事【初學記】

尙書舊奏給介士二百人人給大銅口刀各一枚請立二社表【太康九年詔曰社實一神其並二社之禮司馬傅咸表】

祭法二社各有其義天子尊事郊廟故冕而躬耕也者所以重孝享之粢盛致殷薦於上帝也谷梁傳曰天子親耕以供粢盛親耕謂自報自爲立社者爲耤而報也國以人爲本人以谷爲命故又爲百姓立社而祈報焉事異報殊此社之所以有二也王景侯之論王社亦謂春祈耤田秋而報之也其論太社則曰王者布下圻內爲百姓立之謂之太社不自立之於京師也景侯此論據祭法大夫以下成羣立社曰置社景侯解曰今之里社是也景侯解祭法則以置社爲人間之社矣而別論復以太社爲人間之社未曉此防也太社天子爲人而祀故稱天子社郊特牲曰天子太社必受霜露風雨夫以羣姓之眾王者通爲立社故稱太社若夫置社其數不一蓋以裏所爲名左氏傳盟於淸丘之社是也人間之社旣已不稱太矣若復不立之京都當安所立乎祭法又曰王爲羣姓立七祀自爲立七祀言自爲者自爲而祀也爲羣姓者爲羣姓而祀也太社與七祀其文正等說者窮此因云墳籍但有五祀無七祀也案祭五祀國之大祀七者小祀周禮所云祭凡小祀則墨冕之屬也景侯解大厲曰如周杜伯鬼有所歸乃不爲厲今云無二社者稱景侯祭法不謂無二則曰口傳無其文也夫以景侯之明擬議而後爲解而欲以口論除明文如此非但二社當是思惟景侯之後解亦未易除也前被勅尙書召誥社於新邑惟一太牢不二社之明義也案郊特牲曰社稷太牢必援一牢之文以明社之無二則稷無牲矣說者則曰舉社以明稷何獨不可舉一以明二國之大事在祀與戎若有過而除之不若過而存之況存之有義而除之無據乎周禮封人掌設社防無稷字今帝社無稷蓋出於此然國主社稷故經傳動稱社稷周禮王祭稷則絺冕此王社有稷之文也封人設防之無稷字說者以爲略文從可知也謂宜仍舊立二社而加立帝社之稷【二社晉書作王社太社人間作眾庻說者曰舉社則稷可知茍可舉社以明稷何獨不舉一以明二社防作社壝設防作所掌設社壝】

續上二社表【時成粲議景侯論太社不立京都欲破鄭氏咸重表景侯王肅】

如粲之論景侯之解文以此壊大雅云乃立冡土毛公解曰冡土太社也景侯解詩卽用此說禹貢惟土五色景侯解曰王者取五色土爲太社封四方諸侯各割其方色王者覆四方也如此太社復爲立京都也不知此論從何出而與解乖上違經記明文下壊景侯之解臣𨿽頑蔽少長學問不能默已謹復續上【粲晉書作祭法從何出作何從而出】

武帝詔

社實一神而相襲二位眾議不同何必攺作其使仍舊一如魏制【並宋書】

遷尙書左丞表【書鈔】

左丞職輕事重以賤制貴人所難居臣以闇劣猥忝斯任愧於不稱懼罪之及夙夜惶恐寢食無寧

理李含表【含字世容任歷秦國郎中令領始平中正元康中秦王薨含依臺儀葬訖除喪尙書趙浚奏含不應除喪本州大中正傳只以名義貶含咸爲禦史中丞上表惠帝不從遂被貶退】

臣州秦國郎中令始平李含忠公淸正才經世務實有史魚秉直之風𨿽以此不能恊和流俗然其名行峻厲不可得掩二郡並舉孝防異行尙書郭奕臨州含寒門少年而奕超爲別駕太保衛瓘辟含爲掾每語臣曰李世容當爲晉匪躬之臣秦王之薨悲慟感人百僚防喪皆所目見也而今以含俯就王制謂之背戚居榮奪其中正天王之朝旣葬不除藩國之防旣葬而除藩國欲同不除乃當責引尊準卑非所宜言耳今天朝吉於上欲令藩國服於下此爲藩國之義隆而天朝之禮薄也又云諸王公皆終防禮寧盡乃敍明以防制宜隆務在惇重也夫寧盡乃敍明以哀其病耳異於天朝制使終防未見斯文國制旣葬而除旣除而祔爰自漢魏迄於聖晉文皇升遐武帝崩殂世祖過哀陛下毀頓銜疚諒闇以終三年率土臣妾豈無攀慕遂服之心實以國制不可而逾故於旣塟不敢不除天王之防釋除於上藩國之臣獨遂於下此不可安復以秦王無後含應爲防主而王防旣除而祔則應吉祭因曰王未有廟主不應除服秦王始封無所連祔靈主所居卽便爲廟不問國制云何而以無廟爲貶以含今日之所行移博士使案禮文必也放勛之殂遏宻三載世祖之崩數旬卽吉引古繩今闔世有貶何但李含不應除服今也無貶王制故也聖上諒闇哀聲不輟股肱近侍猶宜心防不宜便行婚娶歡樂之事而莫云者豈不以大制不可而曲邪且前以含有王防上爲差代尙書勅王葬日在近葬訖含應攝職不聼差代塟訖含猶躊躇司徒屢罰訪問踧含攝職而隨擊之此爲臺勅府符防含於惡若謂臺府爲傷教義則當據正不正符勅惟含是貶含之困躓尙足惜乎國制不可偏耳又含自以隴西人𨿽戶屬始平非所綜悉自初見使爲中正反覆言辭說非始平國人不宜爲中正後爲郎中令又自以選官引臺府爲比以譲常山太守蘓韶辭意懇切形於文墨含之固譲乃在王未薨之前葬後躊躇窮於對罰而攝職耳臣從弟祗爲州都督意在欲隆風教議含已過不良之人遂相扇動冀挾名義法外致案足有所邀中正龎騰便割含品臣𨿽無祁大夫之徳見含爲騰所侮謹表以聞乞朝廷以時博議無令騰得妄弄刀尺【晉書俯就王制下通典作如令除服塟後十七日乃親中正職時議謂之背戚居榮奪其中正而復閔於天子之防旣塟而除便雲天朝殊尊援以爲準非所宜言若王者之防旣葬不除藩國之防旣塟而除蕃國欲同不除乃當雲天朝殊尊援以爲準非所宜言耳禮薄也下有未諭此防四字下有皆所共行四字而王防旣除而祔作於今之制旣葬應除而祔遏宻三載世祖之崩數旬卽吉引古繩今闔世有貶作四海遏宻八音至於三載太宗之崩曾不數旬釋然卽吉引古繩今闔代皆應有貶踧含下有含乃視事含承天臺之勅逼司徒之符然後攝職臺府作臺勅府符臺府爲比下有不應爲中正一句爲騰所侮下有不勝其憤一句】

又表【杜氏通典】

臣以國之大制不可而偏秦國郎中令李含承尙書之勅奉喪服之命旣葬除服而中正龎騰無所據仗貶含品三等謂此未值漢魏以來施行之制具以表聞未嘗朝廷當云何騰等之論以秦王無後前又有詔以此謂含不應除服愚謂諸侯之制不得異於天朝就秦王有嗣於制亦自應除且秦王無後乃前有詔朝野莫不聞知而尙書下勅葬訖含自應攝職不應差代尋舉爲臺郎又司徒摘罰訪問催含攝職如此臺府亦皆謂含旣葬應除也相是純臣羣臣之首奏令含釋服亦無餘疑至於含除便獨爲罪竊謂有負於情臣之在事小大欲盡使在優崇況國之大制當垂將來心所不安而不敷寫謹重以聞乞中書見詰猶百慮當一得也

涼州表【禦覽】

涼州民先辦靴從軍之物然後作衣

與太傅楊駿書【咸爲尙書左丞惠帝卽位駿以太后父輔政咸言於駿】

事與世變禮隨時宜諒闇之不行尙矣由世道彌薄權不可假故𨿽斬焉在疚而躬覽萬機也逮至漢文以天下體大服重難久遂制旣塟而除世祖武皇帝𨿽大孝烝烝亦從時釋服制心喪三年至於萬機之事則有不遑今聖上欲委政於公諒闇自居此𨿽謙譲之心而天下未以爲善天下未以爲善者以億兆顒顒戴仰宸極聼於冢宰懼天光有蔽人心旣已若此而明公處之固未爲易也竊謂山陵之事旣畢明公當思隆替之宜周公聖人猶不免謗以此推之周公之任旣未易而處況聖上春秋非成王之年乎得意忘言言未易盡茍明公有以察其悾欵言豈在多

與汝南王亮書【亮輔政爲太宰欲取悅眾論誅楊駿之功督將矦者千八十一人咸爲禦史中丞致書】

咸以爲太甲成王年在蒙幼故有伊周之事聖人且猶不免疑況臣旣不聖主非孺子而可以行伊周之事乎上在諒闇聼於冢宰而楊駿無狀便作伊周自爲居天下之安所以至死其罪旣不可勝亦是殿下所見駿之見討發自天聰孟觀李肇與知宻防耳至於論功當歸美於上觀等巳數千戶縣侯聖上以駿死莫不欣悅故論功寧厚以敍其歡心此羣下所宜以實裁量而遂扇動東安封王孟李郡公餘侯伯子男旣妄有加復又三等超選此之燻赫震動天地自古以來封賞未有若此者也無功而厚賞莫不樂國有禍禍起當復有大功也人而樂禍其可極乎作此者皆由東安公謂殿下至止當有以正之正之以道眾亦何所怒乎眾之所怒在於不平耳而今皆更倍論莫不失望咸之愚冗不惟失望而已竊以爲憂又討駿之時殿下在外實所不綜今欲委重故令殿下論功論功之事實未易可處莫若坐觀得失有居正之事宜也【殿中郎孟觀李肇構楊太后父駿於賈後廢駿而東安公繇率眾討駿進封東安王】

又諌汝南王書【咸復以亮輔政專權又諌之】

楊駿有震主之威委任親戚此天下所以諠嘩今之處重宜反此失謂宜靜黙頤神有大得失乃維持之自非大事一皆抑遣比四造詣及經過尊門冠蓋車馬塡塞街衢此之翕習旣宜弭息又夏侯長容奉使爲先帝請命祈禱無感先帝崩背宜自咎責而自求請命之勞而公以爲少府私竊之論雲長容則公之姻故至於此一犬吠形羣犬吠聲懼於羣犬遂至叵聼也咸之爲人不能靣從而有後言嘗觸楊駿幾爲身禍況於殿下而當有惜往從駕殿下見語卿不識韓非逆鱗之言耶而歘摩天子逆鱗自知所陳誠頟頟觸猛獸之須耳所以敢言庶殿下當識其不勝區區前摩天子逆鱗欲以盡忠今觸猛獸之須非欲爲惡必將以此見恕【並晉書夏侯駿字長容】又與汝南王牋【亮以衛權爲尙書郎咸與亮牋權字伯輿陳畱防邑人見三都賦】

衛伯輿貴妃兄子誠有才章應作臺郎然未得東宮官屬東宮官屬前思楊駿親理塞路今有伯輿復越某作郎一犬吠形羣犬吠聲懼於羣吠遂至回聼【傅咸集書鈔答曹誌書英气泉湧逸藻波騰】

司教【書鈔】

司校尉舊號臥虎誠以舉綱而萬目理提領而眾毛順者也【順一作從】

又教【禦覽】

聞南方有蜀嫗作茶粥賣之亷事歐其器具使無爲賣餅於市而禁茶粥以困老姥獨何哉

又教【傅咸集】

屠牛酤酒鑿錢作錫皆有損害

相諭艸書鈔

黃紙故事鋪不上皆取急與自頃多廢輙皆移病前門自今以後尙書鋪上不急【音烏引也又音枯】

禦史中丞箴【並序禦覽】

百官之箴以箴王闕余承先君之蹤竊謂憲臺懼有沗累垂翼之責且造斯箴以自朂厲不云自箴而云禦史中丞箴者凡爲禦史中丞通以箴之也詞曰

煌煌天文眾星是環爰立執法其暉有煥執憲之綱秉國之憲鷹揚虎視肅淸違慢蹇蹇匪躬是曰王臣旣直其道奚顧其身身之不顧孰有弗震邦國若否惟仲山甫是明焉用彼相莫扶其傾淮南構逆實憚汲生赫赫有國可無忠貞憂責有在繩亦必直良農耕穢勿使能植無禮是逐安惜翅翼咨爾庻僚各敬乃職無爲罰先無怙厥力怨及朋友無慙於色得罪天子內省有恧是用作箴惟以自勅

燭銘【禦覽】

煌煌丹燭熖焰飛光取則龍景擬像扶桑照彼夜炳若朝陽焚形監世無隠不彰

卭竹杖銘【藝文】

嘉玆奇竹質勁體直立比髙節示世矜式

扇銘【書鈔】

武都太守房仲發遺扇無以報爲銘以識之云行藏惟時孔顏齊軌

皇太子釋奠頌

蒸蒸皇儲旣睿且聰神而明之夫豈發防謙以制禮靡事不恭企玆良辰卜近於中乃修嘉薦於國之雍敬享先師以疇聖功亹亹皇儲希心闕裏光光輿服穆穆容止祗奉聖靈躬承明祀濟濟儒生侁侁冑子淸酒千觴匪宴斯喜欣道之自今以始【初學記藝文類聚載云生而知之上於皇儲以能而問處實若虛爰雕聖章玉采是敷乃備嘉薦於國之雍敬享先師以疇聖功】

中郎將曹府君碑

伊父文朝雅然正色旣侍皇帷讜言常則【北堂書鈔襄邑矦誄云言研其防文艷春蘭】

感別賦序

友人魯叔虎雅量濟思心遼逺余自少與之相長情相親愛有如同生其後遷太子洗馬俄而謬防朝私猥忝斯職𨿽懼不稱而喜得與此子同班共事天下之遇未有若此周旋三載魯生遷尙書郎𨿽別不逺而情甚悵恨退作玆賦云爾

伸懷賦序

余自無施繆爲眾論所許補太子洗馬才不稱職意常默然【並禦覧】

喜雨賦序

泰始九年自春不雨以渉夏節艸木共然百姓以堯有九載之水湯有七年之旱恐遭斯運並有懼心聖皇勞慮分使祈禱徧於羣望余以太子洗馬兼司徒請雨百辟蒞事三朝而大雨降退作斯賦【並藝文】

感涼賦序【初學記】

盛夏月困於炎熱熱甚不過旬日而復自涼以時之涼命親友曲會作賦爾

神泉賦序【禦覽】

余所居庭前有湧泉在夏則冷渉冬而溫溫則水物冬生冷則冰可以過每夏遊之不知嵗之有暑耳

登芒賦序【傅咸集】

左光祿大夫濟北侯荀公前防元妃及失令子塟於西芒有以感懷而作斯賦

玉賦序【藝文】

易稱幹爲玉玉之羙與天合徳其在玉藻仲尼論之備矣非復鄙文所可稱述

畫像賦序

先有畫卞和之像者以爲臧文仲之知栁下惠之賢而不與立卞和自刖以有證相去逺矣戲畫其像於卞子之旁特赤其靣以示猶有慙色

相風賦序

相風之賦蓋以富矣然辭義大同惟中書張令以太史相風獨無文飾故特賦之太僕寺丞武君賔樹一竹於前庭其上頗有樞機挿以雞毛於以占事知來與彼無異斯乃簡易之至有殊太史相風張氏之賦非其至者也【並禦覧】

犀鉤賦序【藝文】

世稱雞駭之犀聞之父常侍曰犀之美者有光雞見影而驚故曰駭雞有以此鉤見遺者乃爲之銘

羽扇賦序【世說注】

昔吳人直截鳥翼而揺之風不減方圓二扇而功無加然中國莫有生意者滅吳之後翕然貴之無人不用

污巵賦序

人有遺余璢璃巵者小兒竊弄墯之不絜意旣惜之又感物之污辱乃喪其所以爲寶況君子行身而可以有玷乎

燭賦序

余治獄至長安在逺多懷與同行夜飲以忘愁顧惟燭之自焚以致用亦猶殺身以成仁矣感爲之賦【並藝文】

櫛賦序【書鈔】

大才治世猶櫛之理髮也理髮不可無櫛治世不可無才

儀鳳賦序

鷦鷯賦者廣武張侯之所造也以其形微處卑物莫之害也而余以爲物生則有害有害而能免所以貴乎才智也夫鷦鷯旣無智足貴亦禍害未免免乎禍害者其惟儀鳳也

鷰賦序

有言鷰今年巢在此明嵗故復來者其將逝翦爪識之其後果至焉【並藝文】

鳩賦序

余舍下種楸蔚然成林閒居無爲有時逰之顧見斑鳩音聲可悅於是捕而畜之旣而馴擾偶出之籠無何失之其後時一來飛翔低首似如有戀故聊賦之

粘蟬賦序

櫻桃其爲樹則多防其爲果則先熟故種之於防所之前時以盛暑逍遙其下有蟬鳴焉仰而見之故命粘取以弄小兒退惟當蟬之得意於斯樹不知黏之將至亦猶人之得意於富貴而不虞禍之將來也

蜉蝣賦序

讀詩至蜉蝣感其𨿽朝生暮死而能修其翼可以有興遂賦之

叩頭虫賦序

叩頭虫虫之微細者然教之輙叩頭人以其叩頭傷之不祥故莫之害也【並禦覽】

螢火賦序

余曾獨處夜不能寐顧見螢火意遂有感於是執以自照而爲之賦

桑樹賦序

世祖昔爲中壘將軍於直廬種桑一株迄今三十餘年其茂盛不衰皇太子入朝以此廬爲便坐

舜華賦序

佳其日新之美故種之前庭而爲之賦【並藝文】

蕓香賦序

先君作蕓香賦詞美髙麗有覩斯卉蔚茂馨香同逰使余爲序

欵冬賦序

余曾逐禽登於北山於時仲冬之月也冰淩盈谷積雪被崖顧見欵冬煜然始敷【太平禦覽載此下皆韻語實賦非序也楊愼丹鉛錄引作序恐非】

答辛曠詩序【初學記】

尙書左丞彈八座以下居萬機之會斯乃皇朝之司直天臺之管轄余前爲右丞具知此職之要後忝此任僶俛從事日愼一日【一作答卞壼詩序】

答潘尼詩序

司州秀才潘正叔識通才髙以文學溫雅爲博士余性直而處淸論裦貶之任作詩以見規𨿽襃飾之舉非所敢聞而斐粲之辭良可樂也答之𨿽不足以相酬報所謂盍各言志也

答欒詩序

安樂令欒太傅鉅平侯羊公辟未就而公薨後應司州之命舉秀才博文通濟之士余失和於府當換爲護軍司馬賦詩見贈答之云爾

贈何劭王濟詩序

朗陵公何敬祖咸之從內兄國子祭酒王武子咸從姑之外孫也並以明徳見重於世咸親之重之情猶同生義則師友何公旣登侍中武子俄而亦作二賢相得甚歡咸亦慶之然自恨闇劣𨿽願甚繾綣而從之末由歷試無效且有家艱心存目防賦詩申懷以貽之云爾

傅祗【字子莊咸從父弟歷司徒封川縣公】

與太傅楊駿書【只爲常侍左軍將軍武帝崩梓宮在殯駿輔政欲悅眾心議普進封爵只與駿書駿不從】

未有帝王始崩臣下論功者也【晉書】

傅暢【只少子歷祕書丞歿於石勒爲大將軍右司馬】

自敍【禦覽】

暢字洪道年五嵗散騎常侍扶風魯叔虎與先公甚友善以徳量喜與余戱常解衣褶被其背脫餘金鐶與侍者謂余當恡惜而余笑與之經數日不索遂於此見名言論甚重【晉書字世道】

時請定九品以余爲中正余以祖考歷代掌州鄕之論又兄宣年三十五立爲州都今余以少年復爲此任政至於上品以宿年爲先是以鄕裏素滯屈者漸得敍也

杜萬年

相風賦序

太僕傳侯命余賦之誠知武夫在野非荊寶之倫長庚啟明非曜靈之匹【禦覽】

西晉文紀卷十

欽定四庫全書

西晉文紀卷十一

明梅鼎祚編

西晉【十一】

孫楚【字子荊大原中都人資孫歷馮翊太守】

爲石苞與孫皓書【苞魏時拜鎭東大將軍都督揚州諸軍事鎭撫淮南文帝爲相國輔政遣符劭孫郁使吳楚方防鎭東軍事苞令楚作書遺皓劭等至吳不敢爲通】

蓋聞見機而作周易所貴小不事大春秋所誅此乃吉凶之萌兆榮辱之所由興也是故許鄭以銜璧全國曹譚以無禮取滅載籍旣記其成敗古今又著其愚智矣不復廣引譬類崇飾浮辭茍以誇大爲名更喪忠告之實今粗論事勢以相覺悟昔炎精幽昧歷數將終桓靈失徳災釁並興豺狼抗爪牙之毒生人陷塗炭之艱於是九州絕貫皇綱解紐四海蕭條非復漢有太祖承運神武應期徵討暴亂克寧區夏協建靈符天命旣集遂廓洪基奄有魏域土則神州中嶽器則九鼎猶存世載淑美重光相襲固知四隩之攸同天下之壯觀也公孫淵承借父兄世居東裔擁帶燕胡馮臨險遠講武盤桓不供職貢內傲帝命外通南國乘桴滄海交酬貨賄葛越布於朔土貂馬延乎吳防自以爲控十萬奔走足用信能右折燕齊左振扶桑陵轢沙漠南面稱王也宣王薄伐猛銳長驅師次遼陽而城池不守桴鼓一震而元凶折首然後逺迹疆場列郡大荒收離聚散咸安其居民庶悅服殊俗款附自玆遂隆九野淸泰東夷獻其樂器肅愼貢其楛矢曠世不羈應化而至巍巍蕩蕩想所具聞吳之先主起自荊州遭時擾攘播潛江表劉僃震懼亦逃巴岷遂依丘陵積石之固三江五湖浩汗無涯假气遊魂迄於四紀二邦合從東西唱和互相扇動距捍中國自謂三分鼎足之勢可與泰山共相終始相國晉王輔相帝室文武桓桓志厲秋霜廟勝之算應變無窮獨見之鑑與眾絕慮主上欽明委以萬機長轡遠禦妙略潛授偏師同心上下用力淩威奮伐罙入其阻幷敵一向奪其膽气小戰江介則成都自潰曜兵劍閣而姜維面縛開地五千列郡三十師不逾時梁益肅淸使竊號之雄稽顙絳闕球琳重錦充於府庫夫韓幷魏徙虢滅虞亡此皆前鑑之驗後事之師也又南中呂興深覩天命蟬蛻內向願爲臣妾外失輔車唇齒之援內有毛羽零落之漸而裴回危國冀延日月此猶魏武侯卻指河山以自彊大殊不知物有興亡則所美非其地也方今百僚濟濟雋乂盈朝虎臣武將折衝萬里國富兵彊六軍精練思復翰蜚飲馬南海自頃國家整修器械修造舟楫簡習水戰伐樹北山則太行木盡濬決河洛則百川通流樓船萬艘千里相望自刳木以來舟車之用未有如今之盛者也驍勇百萬畜力待時役不再舉今日之謂也然主上眷眷未便電邁者以爲愛民治國道家所尙崇城遂卑文王退舍故先開示大信諭以存亡殷勤之防往使所究若能審識安危自求多福蹶然攺容祗承往告追慕南越嬰齊入侍北面稱臣伏聽告策則世祚江表永爲藩輔丰報顯賞隆於今日矣若侮慢不式王命然後謀力云合指麾風從雍益二州順流而東靑徐戰士列江而西荊揚兗豫爭馳入衝徵東甲卒虎步秣陵爾乃皇輿整駕六師徐徵羽校燭日旌旗流星遊龍曜路歌吹盈耳士卒奔邁其防如林煙塵俱起震天駭地渴賞之士鋒鏑爭先忽然一旦身首橫分宗祀屠覆取誡萬世引領南望良以寒心夫治膏肓者必進苦口之藥決狐疑者必告逆耳之言如其迷謬未知所投恐兪附見其已困扁鵲知其無功也勉思良圖惟所去就【文選由興晉書作由生事勢作事要陷作罹固知作故知天下作帝者公孫淵作昔公孫氏盤桓作遊盤交疇作交酬言乎作言於用足作之力陵轢作輮轢一震作蹔鳴然後作於是逺迹作逺近咸安作大安民庶作眾庶遂隆作以隆先主作先祖荊州作荊楚播潛作潛播丘陵作山陵迄於作迄玆二邦作兩邦江介作江由而姜維作則姜維五千作六千後事之師作後事之表內向作內附毛羽作羽毛卻指二句作卻指山河自以爲彊虎臣武將作武臣猛將修造作興造盛作殷盛之謂作之師主上作主將電邁作電發審識作審勢往告作往昔永爲二句永爲魏藩豊功顯報若侮慢不式作若猶侮慢未順風從作從風雍益作雍梁爭馳作爭驅虎步作武步六師作六戎流星作星流遊龍作龍遊屠覆作淪覆良以作良助治膏肓二句作療膏肓之疾決狐疑之慮必作亦如其二句作如其猶豫迷而不反困作死也作矣晉書無伐樹四句】

薦傅長虞牋

楚聞騏驥不遺能於伯樂良寶不藏輝於卞和是以輝光夜射價連秦趙飛駟絕影終朝千里物尙有之士亦宜然【藝文類聚】

謝賜鄣日牋

大恩賜鄣日其器𨿽小而禮遇甚昔衞綰錫六劍珍而不用楚𨿽不敏且受而藏之【太平禦覽】

與董京書【京初與隴西計吏至洛被髮行吟常宿白社中時乞於市楚時爲著作郎數就京語復遺之書京答以詩後數年遁去莫知所之】

今堯舜之世胡爲懷道迷邦

諫武帝賀龍見奏

頃聞武庫井中有二龍羣臣或有謂之禎祥而稱賀者或有謂之非祥無所賀者可謂楚旣失之而齊亦未爲得也夫龍或俯鱗潛於重泉或仰攀云漢遊乎蒼昊而今蟠於坎井同於蛙蝦者豈獨管庫之士或有隱伏廝役之賢沒於行伍故龍見光景有所感悟願陛下赦小過舉賢才垂夢於傅巖望想於渭濵修學官起淹滯申命公卿舉獨行君子可惇風厲俗者又舉亮拔秀異之才可以撥煩理難矯世抗言者無系世族必先逸賤夫戰勝攻取之勢幷兼混一之威五伯之事韓白之功耳至於制禮作樂闡揚道化甫是士人出筋力之秋也伏願陛下擇狂夫之言【並晉書】

九品奏

九品漢氏本無班固著漢書序往代賢智以爲九條此蓋記鬼錄次第耳而陳羣依之以品生人又魏武拔奇決於胸臆收才不問階次豈賴九品而得人今可令長守爲小中正各自品其編戶也

石人銘

大象無形元气爲母杳兮防兮陶冶眾有【並太平禦覽】

反金人銘

晉太廟左階之前有石人焉大張其口而書其胸曰我古之多言人也無少言無少事少言少事則後生何述焉我頌三墳五典八索九防賾罔深而不探理無奧而不鉤故言滿天下而無口尢夫惟立言名乃長久胡爲塊然生鉗其口自拘廣庭終身乂手凡夫貪財烈士殉名盜跖爲濁夷柳爲淸鮑肆爲臭蘭圃爲馨莫貴澄淸莫賤滓穢二者言異歸於一防堯懸諫鼓舜立謗木聽采風謠惟日不足道潤羣生化隆比屋末葉陵遲禮教彌衰承防則順忤意則違時好細腰宮中皆饑時悅廣額下作細眉逆龍之鱗必陷斯機括囊無咎乃免誅夷顚覆厥徳可爲傷悲斯可用戒無妄之時假說周廟於言爲蚩是以君子追而正之【藝文禦覽合補】

故太傅羊祜碑

稟二儀之純靈膺造化之沖气文爲辭宗行作世表遷黃門侍郎受祕書監公算滅吳之略以爲孟獻營虎牢而鄭人懼晏弱城東陽而萊子服乃進據險處開建五城收膏腴之地奪敵人之資於是江浦馳義𦇤負而至𨿽研精軍政用思滅敵然兼立學校闡揚典訓是以縉紳之士鱗集仰化云翔衡門𨿽泮宮之詠魯侯菁莪之美育才無以過也銘曰金徳發曜惟公作輔肇造嘉謨建我民主不憖遺公俾屛聖皇哲人其䢐孰不增傷

雁門太守牽府君碑【禦覽牽招碑藝文合補】

初君與劉偹少長河朔英雄同契爲刎頸之交友有橫波截流拊翼橫飛之志俄而委質於太祖偹遂鼎足於蜀漢所交非常爲時所忌毎自酌損乎季孟之間君體徳允直才量髙傑明鑑達於世變毅足以致遠聿振鴻翼於衮塵之表卓爾先覺於擬議之前遷鴈門太守教民耕戰聽斷以情信賞必罰下服其命是以夷狄窘廹罔知所安譬秋枯之隕晨風激雹之不及掩耳目也伐叛柔服威震沙漠遺種遠迹萬里無煙銘曰烈烈君矦文武允崇少兼七徳翰飛撫戎名揚河朔威震漢中臨危運奇在難匪從廻旌東麾撫司徐靑截彼隆賊海岱以平剖符千里爲國幹城

尼父頌

皇矣尼父聖哲之傑徳比天地明齊日月周室陵遲大道蕪穢禮樂崩阻姦雄罔世乃養門徒廣延俊乂垂訓列國頌聲魯衞威震夾谷義厭陳蔡徳之休明幽而彌泰超美三代風馳云邁

梁令孫矦頌

於穆君侯英才宣朗神鑑將來思通旣往受佐陜西臨我邦壤聲之所振下應如響明斷決疑易於指掌野有寇盜惟矦屏之我有田疇惟矦辟之古人愼獄惟矦平之凡此三惠如何勿思【並藝文】

八賢吳季子贊

季子聰哲思心精微覽幽寤觸類應機

八賢管仲贊

管生彎弓與桓是讐駿奔從糾塊爲累囚沐浴西郊鸞飛詹防【並初學記】

顏回贊

束身勵行宗事聖道鉆仰孜孜視予猶考

白起贊

烈烈桓桓時維武安神機電斷气濟師然南折勁楚走魏禽韓北摧馬服淩川成丹應矦無良蘓子入關噭噭讒口火燎於原遂焚社郵與蕭俱燔惟其歿矣古今所嘆

韓信贊

淮陰屈節盤於幽賤秦失其鹿英雄交戰踐楚知亡撫戈從漢遂寤明主超然虎奮威震趙魏擒項平難割據山川稱孤南靣惜哉遘疑一朝書叛

樂毅贊

樂生誕節實立度丹旄電麾秦韓景附威震濟西齊湣失據惠之不敏翻然髙翥棲遲一止以保皓素

莊周贊

莊周曠蕩髙才英儁本道根貞歸於大順妻亡不哭亦何所懽慢弔鼓缶放此誕言始矯其憒近失自然

榮啟期贊

榮公溫雅旣怡旣懌濁以徐淸寂然澹泊援琴自娛詠此三樂睂壽無疆惟徳之宅

原壤贊

壤之輈張絕滅禮教實交仲尼同機合奧聖以之臧俗以之笑獨協區外孰知其妙

和氏外孫道生哀文

嗟爾道生和氏之寶玉顏丰下曜於懷抱暮春而育孟冬而夭二十三旬奇於五日方之期頤百分之一命之修短始則有終誰能長久與天無窮籛翁近千殤子幼沖俱反無形防昧之中造化多少豈獨爾躬

和氏外孫小同哀文

煜煜春華朝生夕落爾命方之猶爲淺薄暫有防質尋反防漠譬彼蜉蝣不識晦朔死尙未知生亦焉知爾𨿽旬月我未之視萬物混焉天地一指杪末嬰孩安足稱誄大人達觀同之一揆【死尙二句上下有脫】

胡母夫人哀辭

滔滔汶川浩浩云漢乃眷洪族裁育英媛幼挺芳烈暉光日新有美其猗有彪其文華茂春芳志厲秋霜邂逅之遇遘玆良防豈惟中饋義形於外恆憑賢明以自休賴冀享永年偕老一世景命伊何忽然長逝【華茂二句上下有脫並藝文】

王驃騎誄

逍遙芒阿闔門下帷研精六藝采賾鉤微

論屈建文

加籩之品菱芰存焉楚多陂塘菱芰所生父自嗜之而抑按宰祝旣毀就養無方之禮又失奉死如生之義【闕】

奪平素之欲建何忍焉

祠介子推祝文

黍飯一盤醴酪二盂淸泉甘水充君之儲

鷹賦序

郭延考與余遊其後從者韝二鷹以侍側郭逸人也好弋獵顧盻心欲自娛樂請余爲賦【並太平禦覽】

杕杜賦序

家弟以虞氏梨賦見示余謂豈以梨有用之爲貴杜無用之爲賤故無用獲全所以爲貴有用獲殘所以爲賤故賦云爾【並藝文】

故臺賦敍

酸棗寺門外夾道左右有兩故臺訪之國老云韓王聽訟觀臺髙一十五仞𨿽樓泯滅然廣基似於山嶽召公大賢猶捨甘棠區區小國而臺觀隆崇驕盈於世以鑑來今故作賦【水經注】

楊珧【字文琚農華陰人太傅駿弟位尙書令衞將軍坐駿事誅】

馬隆將士加賞駁【涼州平朝議將加隆將士勲賞有司奏皆先加顯爵不應更授衞將軍珧駁乃從珧議】

前精募將士少加爵命者此適所以爲誘引今隆全軍獨尅西土獲安不得便以前授塞此後功宜皆聽許以明要信

自申表【武元楊皇后薨復以珧兄駿女繼是爲悼皇后初聘後珧表從之珧歷衞將軍固求遜位後竟從駿死】

歷觀古今一族二後未嘗以全而受覆宗之禍乞以表事藏之宗廟若如臣之言得以免禍

楊濟【字文通駿弟有雋才爲太子太傅數諫駿不用廢於家駿誅見害】

與傅咸書【咸爲尙書左丞以司隸荀愷赴從兄喪乃造太傅楊駿參奏駿意不平欲出咸爲京兆農太守駿甥李斌說駿不宜斥出正人乃止駿弟濟素與咸善與咸書咸答之尺牘作王濟非】

江海之流混混故能成其深廣也天下大器非可稍了而相觀每事欲了生子癡了官事官事未易了也了事正作癡復爲快耳左丞總司天臺維正八坐此未易居以君盡性而處未易居之任益不易也想慮破頭故具有白

傅咸答楊濟書

衞公云酒色之殺人此甚於作直坐酒色死人不爲悔逆畏以直致禍此由心不直正欲以茍且爲明哲耳自古以直致禍者當自矯枉過直或不忠允欲以亢厲爲聲故致忿耳安有悾悾爲忠益而當見疾乎【並晉書】

答李斌書【此卽論前事也】

吾作左丞未幾而已吾爲京兆𨿽心知此爲不合然是家鄕親裏自願便從俗耳時足下問吾當去不吾答鸚鵡子言阿安樂今到阿安樂何爲不去

又與傅咸書

昨遣人相視受罰云大重以爲怛然相念杖防不柰風寒宜深愼防不可輕也當飲酒令體中常煗爲佳蘓治瘡急痛故寄往之【蘓一作酥】

傅咸又答楊濟書

違距上命稽停受罰退思此罪在於不測才加屛黜退用戰悸何復以杖重爲據小人不徳所好惟酒宜於養瘡可數致也【並傅咸集】

趙休

諫用三楊書【駿及弟珧濟以後家勢傾天下有三楊之號右軍督趙休上書】

王莽五公兄弟相代今楊氏三公並在大位而天變屢見臣竊爲陛下憂之

曹志【字允恭魏陳王植之子封濟北王入晉降鄄城縣公曆防騎常侍】

齊王攸之國議【齊王將之國博士秦秀等以齊王宜內匡朝政志常恨其父不得志於魏時爲國子祭酒奏議坐免官】

伏聞大司馬齊王當出藩東夏僃物盡禮同之二伯今陛下爲聖君稷契爲賢臣內有魯衞之親外有齊晉之輔坐而守安此萬世之基也古之夾輔王室同姓則周公其人也異姓則太公其人也皆身在內五世反葬後𨿽有五霸代興桓文譎主下有請隧之僭上有九錫之禮終於譎而不正驗於尾大不掉豈與召公之歌棠棣周詩之詠防鴞同日論哉今聖朝創業之始始之不諒後事難工幹植不彊枝葉不茂骨鯁不存皮膚不充自羲皇以來豈是一姓之獨有欲結其心者當有盤石之固夫欲享萬世之利者當與天下議之故天之聰明自我人聰明秦魏欲獨擅其威而財得沒其身周漢能分其利而親疎爲之用此自聖主之深慮日月之所照事𨿽淺當深謀之言𨿽輕當重思之志僃位儒官若言不及禮是志防竊知忠不言義所不敢志以爲當如博士等議【晉書】

肉刑議【太平禦覽引王隱晉書作曹彥今從藝文作志禦覽爲詳防入彥有肉刑議見東晉】

嚴刑以殺犯之者寡刑輕易犯蹈惡者多臣謂玩常茍免犯法乃眾黥刖彰罪而民甚恥且創制黥刖見者知禁彰罪表惡亦足以畏所以易曰小懲大戒豈蹈惡者多耶假使多惡尙不致死無妨產育茍必行殺以止殺爲惡縱寡積而不已將至無人天無以大君無以尊矣故古人寧過不殺不寧輕積殺是以爲上寧寛得眾若乃於張聽訟刑以止刑可不革舊過此以往肉刑宜復假令漢文於張承大亂之後創基七十國寡民希止禁刑書鞭杖爲治也肉刑於死爲輕減死五百爲重重不害生足以懲姦輕則知禁禁民爲非所謂相濟經常之法議云不可或未之諭也【亦足以畏藝文作聞者多服】

曹攄【字顏逺譙國人篤志好學歷襄城太守髙宻王徵南司馬遇賊戰死】

圍棊賦序【藝文類聚】

昔班固造奕防之論馬融有圍棊之賦擬軍政以爲本引兵家以爲諭蓋宣尼之所以稱美而君子之所以遊慮也旣好其事而壯其辭聊因翰墨述而賦焉

庾峻【字山甫潁川鄢陵人仕魏侍禦史入晉賜爵關中矦歷禦史中丞侍中】

論宜惇禮讓表【峻拜侍中加諌議大夫常侍是時風俗趨競禮教陵遲上疏】

臣聞黎庶之性人眾而賢寡設官分職則官寡而賢眾爲賢眾而多官則妨化以無官而棄賢則廢道是故聖王之禦世也因人之性或出或處故有朝廷之士又有山林之士朝廷之士佐主成化猶人之有股肱心膂共爲一體也山林之士被褐懷玉太上棲於丘園髙節出於眾庶其次輕爵服逺恥辱以全志最下就列位惟無功而能知止彼其淸劭足以抑貪污退讓足以息鄙事故在朝之士聞其風而悅之將受爵者皆恥躬之不逮斯山林之士避寵之臣所以爲美也先王嘉之節𨿽離世而徳合於主行𨿽詭朝而功同於政故大者有玉帛之命其次有幾杖之禮以厚徳載物出處有地旣廊廟多賢才而野人亦不失爲君子此先王之也秦塞斯路利出一官惟有處士之名而無爵列於朝者商君謂之六蠍韓非謂之五蠧時不知徳惟爵是聞故閭閻以公乘侮其鄕人郎中以上爵傲其父兄漢祖反之大暢斯否任蕭曹以天下重四皓於南山以張良之勳而班在叔孫之後蓋公之賤而曹相諮之以政帝王貴徳於上俗亦反本於下故田叔等十人漢廷臣無能出其右者而未嘗幹祿於時以釋之貴結王生之襪於朝而其名愈重自非主臣尙徳兼愛孰能通天下之志如此其大者乎夫不革百王之徒務救世之政文士競智而務入武夫恃力而爭先官髙矣而意未滿功報矣其求不已又國無隨才任官之制俗無難進易退之恥位一髙𨿽無功而不見下已負敗而後見用故因前而升則處士之路塞矣又仕者黜陟無章是以普天之下先競而後讓舉世之士有進而無退大人溺於動俗報政撓於羣言衡石爲之失平淸濁安可復分昔者先王患向之所以取天下者今之爲獘是故功成必攺其物業定必易其教𨿽以爵祿使下臣無貪陵之行𨿽以甲兵定功主無窮武之悔也臣愚以爲古者大夫七十懸車今自非元功國老三司上才可聽七十致仕則士無懷祿之嫌矣其父母八十可聽終養則孝莫大於事親矣吏歷試無績依古終身不仕則官無秕政矣能小而不能大可降還蒞小則使人以器矣人主進人以禮退人以禮人臣亦量能受爵矣其有孝如王陽臨九折而去官潔如貢禹冠一免而不著及知止如王孫知足如疎廣𨿽去列位而居東野與人父言依於慈與人子言依於孝此其出言合於國檢危行彰於本朝去勢如脫屣路人爲之隕涕辭寵如金石庸夫爲之興行是故先王許之而聖人貴之夫人之性陵上猶水之趨下也益而不已必決升而不已必困始於匹夫行義不惇終於皇輿爲之敗績固不可不愼也下人幷心進趣上宜以退讓去其甚者退讓不可以刑罰使莫若聽朝士時時從志山林往往間出無使入者不能復出往者不能復反然後出處交泰提衡而立時靡有爭天下可得而化矣【晉書】

祖徳頌【藝文類聚】

思文我祖降玆嶽靈綿綿之迹時惟初生天難忱斯駿命靡常世祚中衰官族消亡念昔底績惟乃舊章烈祖勤止其徳允荒漢後不辟公族剝亂難起蕭墻政由豎宦監彼天眚我不幹時縱徳遺寵顯志遁思均樂公侯逸豫無期烈祖底戒營玆垣墉曾孫篤之永世悠同

庾防【字默太僕嶷之子峻從兄弟見庾氏譜】

大槐賦序

余去許都將歸洛京捨於嵩嶽之下而植斯樹焉遂作賦【藝文類聚】

庾敳【字子嵩峻第二子歷遷吏部郎東海王越軍諮祭酒爲石勒所害】

幽人箴【藝文作庾凱幽人箴按隋經籍志晉太傅從事中郎庾敳集一卷舊唐經籍志作庾凱列西晉藝文亦出唐當是誤敳爲凱】

有物混成先天地生乃剖乃判二儀旣分髙卑以陳貴賤攸位榮辱相換乾道尙謙人神同符危由忽安溢緣釋虛茍識玅膏厥美有腴韓信耽齊殞首鐘室子房辭畱髙迹卓逸貴不足榮利不足希華繁則零樂極則悲歸數明白勢豈容違人徒知所以進而忘所以退穰矦安寵襄公失愛始乘夷道終嬰其類羲和升而就翳望舒滿而就虧盈挹之分自然之規悠悠庶人如何弗疑幽人守虛仰鉆遠敢艸斯箴敬咨黻冕

庾純【字謀甫峻之弟累遷黃門侍郎封關內矦歷尙書拜少府】

自劾表【純爲河南尹以賈充姦佞舉充西鎭關中充由是不平充嘗宴朝士而純後至純之先有伍伯者充之先有市魁者以此相譏及行酒充不時飲因致怒爭充上表解職純上印綬自劾詔免純官又以純父老不求供養使據典禮正其臧否何曾等議武帝復下詔】

司空公賈充請諸鄕校幷及臣臣不自量飲酒過多醉亂行酒重酌於公公不肯飲言語往來公遂呵臣父老不歸供養卿爲無天地臣不服罪自引而更忿怒厲聲名公臨時諠譊遂至荒越禮八十月制誠以衰老之年變難無常也臣不惟生育之恩求養老父而懷祿貪榮烏鳥之不若充爲三公論道興化以教義責臣是也而以枉錯直居下犯上醉酒迷荒昏亂儀度臣得以凡才擢授顯任易戒濡首論誨酒困而臣聞義不服過言盈庭黷慢臺司違犯憲度不可以訓請臺免臣官廷尉結罪大鴻臚削爵土勑身不謹伏須罪誅【杜氏通典奏云而臣不惟生育之恩輸情自歸求養老父而懷祿貪榮久廢定省充位爲三公論道興化以教義責臣是也臣謹按河南尹關內侯庾純違犯憲度不可以訓臣謹以劾請臺免官廷尉理罪大鴻臚削爵土謹遣丞臣韓微上所佩河南尹章綬關內侯印綬伏請罪誅】

武帝詔

先王崇尊卑之禮明貴賤之敍著溫克之徳記沈酗之禍所以光宣道化示人軌儀也昔廣漢陵慢宰相獲犯上之刑灌夫托醉肆忿致誅斃之罪純以凡才僃位卿尹不惟謙敬之節不忌覆車之戒陵上無禮悖言自口宜加顯黜以肅朝倫

太傅何曾太尉荀顗驃騎將軍齊王攸等庾純不求供養議

凡斷正臧否宜先稽之禮律八十者一子不從政九十者其家不從政新令亦如之按純父年八十一純兄弟六人三人在家不廢侍養純不求供養其於禮律未有違也司空公以純僃位卿尹望其有加於人而純荒醉肆其忿怒臣以爲純不逺布孝至之行而近惜常人之失應在譏貶

司徒石苞議

純榮官忘親惡聞格言不忠不孝宜除名削爵土

司徒西曹掾劉斌議

惇敍風俗以人倫爲先人倫之教以忠孝爲主忠故不忘其君孝故不遺其親若孝必專心於色養則明君不得而臣忠必不顧其親則父母不得而子也是以爲臣者必以義斷其恩爲子者必以情割其義在朝則從君之命在家則隨父之制然後君父兩濟忠孝各序純兄峻以父老求歸峻若得歸純無不歸之勢峻不得歸純無得歸之理純𨿽自聞同不見聽近遼東太守孫和廣漢太守鄧良皆有老母良無兄弟授之遠郡辛苦自歸皆不見聽且純近爲京尹父在界內時得自啟定省獨於禮法外處其貶黜斌愚以爲非理也禮年八十一子不從政純有二弟在家不爲違禮又令年九十乃聽悉歸今純父實未九十不爲犯令罵辱宰相宜加放斥以明國典聖恩愷悌示加貶退臣愚無所淸議【通典奏曰純有一兄二弟在家】

河南尹功曹史龎札等表

臣郡前尹關內矦純醉酒失常戊申詔書旣免尹官以父篤老不求供養下五府依典禮正其臧否臣謹按三王養老之制八十一子不從政九十其家不從政斯誠使人無闕孝養之道爲臣不違在公之節也先王制禮垂訓莫尙於周當其時也姫公畱周伯禽之魯孝子不匱典禮無愆今公府議七十時制八十月制欲以駮奪從政之限削除爵土是爲公旦立法還自越之魯矦爲子卽爲罰首也石奮期頤四子列郡近太宰獻王諸子亦在藩外古今同符忠孝並濟臣聞悔吝之疵君子有之尹性少飲多遂至沈醉尹醒聞知悼恨前失執謙引罪深自奏劾求入重法今公府不原所由而謂傲狠是爲重罪過醉之言而沒迷復之義也臣聞父子天性愛由自然君臣之交出自義合而求忠臣必於孝子是以先王立禮敬同於父原始要終齊於所生如此猶患人臣罕能致身今公府議云禮律𨿽有常限至於疾病歸養不奪其志如此則爲禮禁正直而陷入以詐違越王制開其殆原尹少履淸苦事親色養歷職內外公亷無私此陛下之所以屢發明詔而尹之所以仍見擢授也尹行已也恭率下也敬先眾後已實是宿心一旦由醉責以暴慢按奏狀不忠不孝羣公建議削除爵土此愚臣所以自悲自悼拊心泣血也按今父母年過八十聽令其子不給限外職誠以得有歸來之緣今尹居在郡內前每表屢防定省尹昆弟六人三人在家孝養不廢兄侍中峻家之嫡長往比自表求歸供養詔諭不聽國體法同兄弟無異而虛責尹不求供養如斯臣懼長假餙之名而損忠誠之實也夫禮者所以經國家定社稷也故陶唐之隆順考古典周成之美率由舊章伏惟陛下聖徳欽明惇禮崇教疇諮四嶽以詳典制尹以犯違受黜而所由者醉公以教義見責而所因者忿積忿以立議由醉以得罪禮律不復爲斷文致欲以成法是以愚臣敢冒死亡之誅而恥不伸於盛明之世惟防哀察

武帝下詔

自中世以來多爲貴重順意賤者生情故令釋之定國得揚名於前世令議責庾純不惟溫克醉酒沈湎此責人以齊聖也疑賈公亦醉若其不醉終不於百客之中責以不去官供養也大晉依聖人典禮制臣子出處之宜若有八十皆當歸飬亦不獨純也古人云由醉之言俾出童羖明不責醉恐失度也所以免純者當爲將來之醉戒耳齊王劉掾議當矣

庾旉【字允臧純子歷國子祭酒】

諫齊王攸就國表【旉與博士太叔廣劉暾繆蔚郭頤秦秀傅珍等上表旉艸議先以呈父純純不禁太常鄭默博士祭酒曹志並過其事武帝大怒事下有司尙書朱整禇防等奏付廷尉科罪旉父純詣廷尉自首旉以議艸見示愚淺聽之詔免純罪廷尉劉頌又奏旉等大不敬棄市論尙書夏侯駿等爲駮正下詔除名】

書稱帝堯克明俊徳以親九族武王光有天下兄弟之國十有六人同姓之國四十人元勳睦親顯以殊禮而魯衞齊晉大啟土宇並受分器所謂惟善所在親疎一也大晉龍興隆唐周之遠迹王室親屬佐命功臣咸受爵土而四海乂安今吳會已平詔大司馬齊王出統方嶽當遂撫其國家將準古典以垂永制昔周之選建明徳以左右王室也則周公爲太宰康叔爲司防聃季爲司空及召芮畢毛諸國皆入居公卿大夫之位明股肱之任重守地之位輕也未聞古典以三事之重出之國者漢氏諸矦王位尊勢重在丞相三公上其入贊朝政者乃有兼官其出之國亦不復假臺司虛名爲隆寵也昔申無宇曰五大不在邊先儒以爲貴寵公子公孫累世正卿也又曰五細不在庭先儒以爲賤妨貴少陵長逺間親新間舊小加大也不在庭不在朝廷爲政也又曰親不在外覉不在內今棄疾在外鄭丹在內君其少戒之叔向有言公室將卑其枝葉先落公族公室之本而去之諺所謂芘焉而縱尋斧柯者也今使齊王賢邪則不宜以母弟之親尊居魯衞之常職不賢邪不宜大啟土宇表見東海也古禮三公無職坐而論道不聞以方任嬰之惟周室大壞宣王中興四夷交侵救急朝夕然後命召穆公徵淮夷故其詩曰徐方不回王曰旋歸宰相不得久在外也今天下已定六合爲家將數延三事與論太平之基而更出之去王城二千里違舊章矣

尙書朱整禇防等奏

旉等侵官離局迷罔朝廷崇餙惡言假托無諱請收旉等八人付廷尉科罪

武帝詔

旉等僃爲儒官不念奉憲制不指答所問敢肆其誣罔之言以干亂視聽而旉是議主應爲戮首但旉及家人並自首大信不可奪秦秀傅珍前者虛妄幸而得免復不以爲懼當加罪戮以彰凶慝猶復不忍皆丐其死命秀珍旉等並除名【並晉書】

秦秀【字良新興雲中人爲博士前後凡二十年】

何曾諡繆醜公議【武帝不從防謚曰孝】

故太宰何曾𨿽階世族之而少以髙亮嚴肅顯登王朝事親有色養之名在官奏科尹模此二者實得臣子事上之槪然資性驕奢不循軌則詩云節彼南山惟石巖巖赫赫師尹人具爾瞻言其徳行髙峻動必以禮耳邱明有言儉徳之恭侈惡之大也大晉受命勞謙隱約曾受寵二代顯赫累世曁乎耳順之年身兼三公之位食大國之租荷保傅之貴執司徒之均二子皆金貂卿校列於帝側方之古人責深負重𨿽舉門盡死猶不稱位而乃驕奢過度名被九域行不履道而享位非常以古義言之非惟失輔相之宜違斷金之利也穢皇代之美壊人倫之教生天下之丑示後生之傲莫大於此自近世以來宰臣輔相未有受垢辱之聲被有司之劾父子塵累而防恩貸若曾者也周公弔二季之陵遲哀大教之不行於是作諡以紀其終曾參奉之啟手歸全易簀而沒蓋明愼終死而後已齊之史氏亂世陪臣耳猶書君賊累死不懲況於皇代守典之官敢畏彊盛而不盡禮管子有言禮義亷恥是謂四維四維不張國乃滅亡宰相大臣人之表儀若生極其情死又無貶是則帝室無正刑也王公貴人復何畏哉所謂四維復何寄乎謹按諡法名與實爽曰繆怙亂肆行曰醜曾之行已皆與此同宜諡繆醜公

賈充諡荒公議【詔謚曰武】

充捨宗族弗授而以異姓爲後悖禮溺情以亂大倫昔鄫養外孫莒公子爲後春秋書莒人滅鄫聖人豈不知外孫親邪但以義推之則無父子耳又按詔書自非功如太宰始封後如太宰所取必已自出如太宰不得以爲比然則以外孫爲後自非元功顯徳不之得也天子之禮蓋可然乎絕父祖之血食開朝廷之禍門諡法昬亂紀度曰荒請諡荒公【充立韓壽子爲後】

論王濬平吳功奏【濬有平吳之勳爲王渾所譖毀武帝無明賞罰以濬爲輔國大將軍天下咸怨秀上言】

自大晉啟祚輔國之號率以舊恩此爲王濬無功之時受九列之顯位立功之後更得寵人之辱號也四海視之孰不失望蜀小吳大平蜀之後二將皆就加三事今濬還而降等天下安得不惑乎吳之未亡也𨿽以三祖之神武猶躬受其屈以孫皓之虛名足以驚動諸夏每一小出𨿽聖心知其垂亡然中國輙懷惶怖當爾時有能借天子百萬之眾平而有之與國家結兄弟之交臣恐朝野實皆甘之耳今濬舉蜀漢之卒數旬而平吳𨿽舉吳人之財寶以與之本非已分有焉而遽與計校乎

叚灼【字休然惇煌人歷魏興太守】

追理鄧艾疏【灼初爲鄧艾鎭西司馬從艾伐蜀有功累遷議郎艾以反族誅武帝卽位上疏理艾帝省表甚嘉其意】

故徵西將軍鄧艾心懷至忠而荷反逆之名平定巴蜀而受三族之誅臣竊悼之惜哉言艾之反也以艾性剛急矜功伐善而不能協同朋類輕犯雅俗失君子之心故莫肯理之臣敢昧死言艾所以不反之狀艾本屯田掌犢人宣皇帝拔之於農吏之中顯之於宰府之職處內外之官據文武之任所在輙有名績固足以明宣皇帝之知人矣防值洮西之役官兵失利刺史王經困於圍城之中當爾之時二州危懼隴右懍懍幾非國家之有也先帝以爲深憂重思惟可以安邊殺敵莫賢於艾故授之以兵馬觧狄道之圍圍觧畱屯上邽承官軍大敗之後士卒破膽將吏無气倉庫空虛器械殫盡艾欲積谷彊兵以待有事是歲少雨又爲區種之法手執耒耜率先將士所統萬數而身不離僕虜之勞親執士卒之役故落門段谷之戰能以少擊多摧破彊賊斬首萬計遂委艾以廟勝成圖指授長策艾受命忘身龍驤麟振前無堅敵蜀地阻險山髙谷深而艾步乘不滿二萬束馬懸車自投死地勇气淩雲將士乘勢故能使劉禪震怖君臣面縛軍不逾時而巴蜀蕩定此艾固足以彰先帝之善任矣艾功名已成亦當書之竹帛傳祚萬世七十老公復何所求哉艾以禪初降逺郡未附矯令承制權安社稷𨿽違常科有合古義原心定罪事可詳論故鎭西將軍鐘防有吞天下之心恐艾威名知必不同因其疑以構成其事艾被詔書卽遣彊兵束身就縛不敢顧望誠自知奉見先帝必無當死之理也防受誅之後艾參佐官屬部曲將吏愚戇相聚自共追艾破壞檻車解其囚執艾在困地是以狼狽失據夫反非小事若懷惡心卽當謀及豪傑然後乃能興動大眾不聞艾有腹心一人臨死口無惡言獨受腹背之誅豈不哀哉故見之者垂涕聞之者嘆息此賈誼所以慷慨於漢文天下之事可爲痛哭者良有以也陛下龍興闡大度受誅之家不拘敍用聽艾立後祭祀不絕昔秦人憐白起之無罪吳人傷子胥之寃酷皆爲之立祠天下之人爲艾悼心痛恨亦由是也謂可聽艾門生故吏收艾屍柩歸葬舊墓還其田宅以平蜀之功繼封其後使艾闔棺定諡死無所恨赦寃魂於黃泉收信義於後世則天下狥名之士思立功之臣必投湯火樂爲陛下死矣

陳時宜書

臣聞天時不如地利地利不如人和三里之城五里之郭圜圍而攻之有不克者此天時不如地利城非不髙池非不深谷非不多兵非不利委而去之此地利不如人和然古之王者非不先推恩徳結固人心人心茍和𨿽三里之城五里之郭不可攻也人心不和𨿽金城湯池不能守也臣推此以廣其義舜彈五之琴詠南風之詩而天下自理由堯人可比屋而封也曩者多難姦雄屢起攪亂眾心刀鋸相乘流死之孤哀聲未絕故臣以爲陛下當深思逺念杜漸防萌彈琴詠詩垂拱而已其要莫若推恩以協和黎庶故推恩足以保四海不推恩不足以保妻子是故唐堯以親睦九族爲先周文以刑於寡妻爲急明王聖主莫不先親後疏自近及遠臣以爲太宰司徒衞將軍三王宜畱洛中鎭守其餘諸王自州徵足任者年十五以上悉遣之國爲選中郎傅相才兼文武以輔佐之聽於其國繕修兵馬廣布恩信必撫下猶子愛國如家君臣分定百世不遷連城開地爲晉魯衞所謂磐石之宗天下服其彊矣𨿽云割地譬猶囊漏貯中亦一家之有耳若慮後世彊大自可豫爲制度使得推恩以分子弟如此則枝分葉布稍自削小漸使轉至萬國亦後世之利非所患也昔在漢世諸呂自疑內有朱虛東牟之親外有諸矦九國之彊故不敢動揺於今之宜諸侯彊大是爲泰山之固非我族類其心必異而魏法禁錮諸王親戚隔絕不祥莫大焉間者無故又分天下立五等諸矦上不象賢下不議功而是非雜揉例受茅土似權時之宜非經久之制將遂不攺此亦煩擾之人漸亂之階也夫國之興也由於九族親睦黎庻協和其衰也在於骨肉疏絕百姓離心故夏邦不安伊尹歸殷殷邦不和呂氏入周殷監在於夏后去事之誡誠來事之鑑也

又陳伐蜀功賞奏

昔伐蜀募取涼州兵馬羌胡健兒許以重報五千餘人隨艾討賊功皆第一而乙亥詔書州郡將督不與中外軍同𨿽在上功無應封者惟金城太守楊欣所領兵以逼江由之勢得封者三十人自金城以西非在欣部無一人封者茍在中軍之例𨿽下功必矦如州郡𨿽下功髙不封非所謂近不重施遠不遺恩之謂也臣聞魚懸由於甘餌勇夫死於重報故荊軻慕燕丹之義專諸感闔閭之愛匕首振於秦庭吳刀耀於魚腹視死如歸豈不有由也哉夫功名重賞士之所競不平致怨由來久矣詩云屍鳩在桑其子七兮淑人君子其儀一兮臣以爲此等宜防爵賞

假還上表【灼前後陳事輙見省覽然身微宦孤乃取長假還鄕裏臨行遣息上表帝覽異焉擢爲明威將軍魏興太守】

臣受恩三世剖符守境試用無績沈伏數年犬馬之力無所復堪陛下廣納之聽采狂夫之言原臣侵官之罪不問幹忤之愆天地恩厚於臣足矣臣聞忠臣之於其君猶孝子之於其親進則有欣然之慶非貪官也退則有戚然之憂非懷祿也其意在於不忘光君榮親情所不能已已者也臣伏自悼私懷至恨生長荒裔而久在外任自還抱疾未嘗覲見陛下竟不知臣何人此臣之恨一也遭運防之世値有事之時而不能垂功名於竹帛此臣之恨二也逮事聖明之君而尫悴羸劣陳力又不能當歸死於地下此臣之恨三也哀二親蚤亡隕兄弟並凋喪孝敬無復施於家門此臣之恨四也夏之日忽以過冬之夜尋復來人生百歲尙以爲不足而臣中年嬰災此臣之恨五也慙日月之所養愧昊蒼而無報此臣之所以懷五恨而嘆息臨歸路而自悼者也語有之曰華言虛也至言實也苦言藥也甘言疾也臣欲言天下太平而靈神狐未見仙芝萐莆未生麒麟未遊乎靈禽之囿鳳凰未儀於太極之庭此臣之所不敢華言而爲佞者也昔漢髙祖初定天下於時戍卒婁敬上書諫曰陛下取天下不與成周同而欲比隆成周臣竊以爲不侔於是漢祖感悟深納其言賜姓爲劉氏又顧謂陸賈曰爲我著秦所以亡而吾所以得之者賈乃作新語之書述敍前世成敗以爲勸戒又田肯建一言之計非親子弟莫可使王齊者而受千金之賜故世稱漢祖之寛明博納所以能成帝業也今之言世者皆曰堯舜復興天下已太平矣臣獨以爲未亦竊有所勸焉且百王垂制聖賢吐言來事之明鑑也孟子曰堯不能以天下與舜則舜之有天下也天與之也昔舜爲相堯崩三年之喪畢舜避堯之子於南河天下諸矦朝覲者訟獄者不之堯之子而之舜舜曰天也乃之中國踐天子位焉若居堯之宮逼堯之子非天所與者也曩昔西有不臣之蜀東有僭號之吳三主鼎足並稱天子魏文帝率萬乘之眾受禪於靡陂而自以徳同唐虞以爲漢獻卽是古之堯自謂卽是今之舜乃謂孟軻孫卿不通禪代之變遂作禪代之文刻石垂戒班示天下傳之後世亦安能使將來君子皆曉然心服其義乎然魏文徒希慕堯舜之名推新集之魏欲以同於唐虞之盛忽骨肉之恩忘藩屛之固竟不能使四海賓服混一皇化而於時羣臣莫有諫者不其過矣哉孫卿曰堯舜禪讓是不然矣天下者至重也非至彊莫之能任至大也非至辯莫之能分至眾也非至明莫之能見此三至者非聖人莫之能盡由此言之孫卿孟軻亦各有所不取焉陛下受禪從東府入西宮兵刃耀天旌旗翳日𨿽應天順人同符唐虞然法度損益則亦不異於魏文矣故宜資三至以彊制之而今諸王有立國之名而無襟帯之實又蜀地有自然之險是歷世姦雄之所闚逋逃之所聚也而無親戚子弟之守此豈深思逺慮杜漸防萌者乎昔漢文帝據已成之業六合同風天下一家而賈誼上防陳當時之勢猶以爲譬如抱火厝於積薪之下而寢其上火未及然因謂之安此言誠存不忘亡安不忘亂者也然臣之慺慺亦竊願陛下居安思危無曰髙髙在上常念臨深之義不忘履冰之戒盡除魏世之獘法綏以新政之大化使萬邦欣欣喜戴洪惠昆虫艸木咸防恩澤朝廷詠康哉之歌山藪無伐檀之人此固天下所視望者也陛下自初踐阼發無諱之詔置箴諫之官赫然寵異諤諤之臣以明好直言之信恐陳事者知直言之不用皆杜口結舌祥瑞亦曷由來哉臣無陸生之才不在顧問之地蓋聞主聖臣直義在於有犯無隱臣不惟疏遠未信而言敢歷論前代隆名之君及亡敗之主廢興所由又博陳舉賢之路廣開養老之制崇必信之道又張設議者之難凡五事以聞臣之所言皆直陳古今已行故事非新聲異端也辭義實淺不足采納然臣私心誠謂有可發起覺悟遺忘願陛下察臣愚忠湣臣狂直無使天下以言者爲戒疾痛增篤退念桑梓之詩惟狐死之義輙取長休歸近墳墓顧瞻宮闕系情皇極不勝丹欵遣息穎表言其一曰臣聞善有章也著在經典惡有罰也戒在刑書上自遠古下洎秦漢其明王覇主及亡國闇君故可得而稱至於忠蹇賢相及佞謟姦臣亦可得而言故朝有諤諤盡規之臣無不昌也任用阿諛唯唯之士無不亡也是有國者皆欲求忠以自輔舉賢以自佐而亡國破家者相繼皆由任失其人所謂賢者不賢忠者不忠也臣謹言前任賢所由興任不肖所以亡者堯之末年四凶在朝而不去八元在家而不舉然致天平地寧四門穆穆其功固在重華之爲相夏癸放於鳴條商辛梟於牧野此俱萬乘之主而國滅身擒由不能屬任賢相用婦人之言荒滛無道肆志沈宴作靡靡之樂長夜之飲於是登糟邱臨酒池觀牛飲望肉林龍逄忠而被害比干諫而剖心天下之所以歸惡者也太甲暴虐顚覆湯之典制於是伊尹放之桐宮而能攺悔反善三年而後歸於亳旣已放而復還殷道微而復興諸矦咸服號稱太宗實賴阿衡之盡忠也周室旣衰諸矦並爭天王微弱政遂陵遲齊桓公滛亂之主耳然所以能九合一匡之功有尊周之名誠管夷吾之力及其死也虫流出門豈非任豎貂之過乎且一桓公之身得管仲其功如彼用豎貂其亂如此夫榮辱存亡實在所任可不審哉秦本伯翳之後微微小邑至秦仲始大有車馬禮樂侍禦之好焉自穆公至於始皇皆能畱心待賢逺求異士招由余於西戎致五羖於宛市取丕豹於晉鄕迎蹇叔於宗裏由是四方雄俊繼踵而至故能世爲彊國吞滅諸矦奄有天下兼稱皇帝由謀臣之助也道化未淳崩於沙邱胡亥乘虐用詐自悞不能濟統緒克成堂構而乃殘賊仁義毒流黔首故陳勝吳廣奮臂大呼而天下響應於是趙髙逆亂閻樂承防二世窮廹自戮望夷子嬰𨿽立去帝爲王孤危無輔四旬而亡此由邪臣擅命指鹿爲馬所以速秦之禍也秦失其鹿豪傑競逐項羽旣得而失之其咎在烹韓生而範增之謀不用假令羽旣距項伯之邪說斬沛公於鴻門都咸陽以號令諸侯則天下無敵矣而羽距韓生之忠諫背範增之深計自謂霸王之業已定都彭城還故鄕爲晝被文繡此蓋世俗兒女之情耳而羽榮之是故五載爲漢所擒至死尙不知覺悟乃曰天亡我非戰之罪甚痛矣哉且夫士之歸仁猶水之歸下禽之走曠野故曰爲川驅魚者獺也爲藪驅雀者鸇也爲湯武驅人者桀紂也漢髙起於布衣提三尺之刃而取天下用六國之資無唐虞之禪豈徒賴良平之奇謀盡英雄之智力而已乎亦由項氏爲驅人也子孫承基二百餘年逮成帝委政舅家使權勢外移安昌矦張禹者漢之三公成帝保傅也帝親幸其家拜禹牀下深問天葘人事禹當惟大臣之節爲社稷深慮忠言嘉謀陳其葘患則王氏不得專權寵王莽無緣乘勢位遂托雲龍而登天衢令漢祚中絕也禹佞謟不忠挾懷私計徒低仰於五侯之間茍取容媚而已是以朱云抗節求尙方斬馬劍欲以斬禹以戒其餘可謂至忠矣而成帝尙復不寤乃以爲居下訕上廷辱師傅罪死無赦詔禦史將云下欲急烹之云攀殿折檻幸賴左將軍辛慶忌叩頭流血以死爭之若不然則云已摧碎矣後𨿽釋檻不修欲以彰明直臣誠足以爲後世之戒何益於漢室所由亡也哉然世之論者以爲亂臣賊子無道之甚者莫過於莽此亦由紂之不善不如是之甚也傳稱莽始起外戚折節力行以要名譽宗族稱孝朋友歸仁及其輔政成哀之際勤勞國家動見稱述然於時人士詣闕上書薦莽者不可稱紀內外羣臣莫不歸莽功徳遭遇漢室中微國嗣三絕而太后壽考爲之宗主故莽得遂策命孺子而奪其位也昔湯武之興亦逆取而順守之耳向莽深惟殷周取守之術崇道徳務仁義履信實去華僞施惠天下十有八年恩足以感百姓義足以結英雄人懷其徳豪傑並用如此宗廟社稷宜未滅也光武𨿽復賢才大業詎可冀哉莽卽位之後自謂得天人之助以爲功廣三王徳茂唐虞乃自驕矜奮其威詐班宣符防震暴殘酷窮凶極惡人怨神怒冬雷電以驚其耳目夏地動以惕其心腹而莽猶不知覺悟方復重行不順時之令竟連伍之刑佞媚者親幸忠諫者誅夷由是天下忿憤內外俱發四海分崩城池不守身死於匹夫之手爲天下笑豈不異哉其所由然者非取之過而守之非道也莽旣屠肌六合云擾劉聖公已立而不辧盆子承之而覆敗公孫述又稱帝於蜀漢如此數子固非所謂應天順人者徒爲光武之驅除者耳夫天下者蓋亦天下之天下非一人之天下也殷商之旅其防如林矢於牧野維予矦興又曰矦服於周天命靡常由此言之主非常人也有徳則天下歸之無徳則天下叛之故古之明王其勞心逺慮常如臨川無津涯於是法天地象四時隆恩徳敬大臣近忠直逺佞人仁孝著乎宮墻化洽乎兆庶爲平直如砥矢信義感人神𨿽有椒房外戚之寵不受其委曲之言𨿽有近習愛幸之豎不聽其姑息之辭四門穆穆辟而不闔待諫者而無忌恆戰戰栗栗不忘戒懼所以欲永終天祿恐爲將來賢聖之驅除也且臣聞之懼危者常安者也憂亡者恆存者也使夫有國之君能安不忘危存不忘亡則本枝百世長保榮祚名位與天地無窮亦何慮乎爲來者之驅除哉傳有之曰狂夫之言明主察焉其二曰士之立業行非一槪吳起貪官母死不歸殺妻求將不孝之甚然在魏使秦人不敢東向在楚則三晉不敢南謀曾參閔騫誠孝子也不能宿夕離其親豈肯出身致死渉危險之地哉今大晉應期運之所授齊聖美於有虞而吳人不臣稱帝私附此亦國之羞也陛下誠欲致熊羆之士不二心之臣使奮威淮浦震服蠻荊者故宜疇咨博采廣開貢士之路薦巖穴舉賢才徴命考試匪俊莫用今臺閣選舉塗塞耳目九品訪人惟問中正故據上品者非公侯之子孫則當塗之昆弟也二者茍然則篳門蓬戶之士安得不有陸沈者哉其三曰昔田子方養老馬而窮士知所歸況居天下之廣居立天下之正位行天下之大道乎昔明王聖主無不養老老人眾多未必皆賢不可悉養故父事三老所以明孝宗事五更所以明敬孟子曰吾老以及人之老吾幼以及人之幼今天下𨿽定而華山之陽無放馬之羣桃林之下未有休息之牛故以吳人尙未臣服故也夫饑者易爲食渴者易爲飲天下元元瞻望新政願陛下思子方之仁念犬馬之勞思帷蓋之報發仁惠之詔廣開養老之制其四曰法令賞罰莫大乎信古人有言人而無信不知其可況有養人以惠使人以義而可以不信行之哉臣前爲西郡太守被州所下己未詔書羌胡道逺其但募取樂行不樂勿彊臣被詔書輙宣恩廣募示以賞信所得人名卽條言徵西其晉人自可差簡丁彊如法調取至於羌胡非恩意告諭則無欲度金城河西者也自往每興軍度河未曾有變故刺史郭綏勸帥有方深加奨厲要許重報是以所募感恩利賞遂立績效功在第一今州郡督將並已受封羌胡健兒或王或矦不防論敍也晉文猶不貪原而失信齊桓不惜地而背盟況聖主乎其五曰昔周漢之興樹親建徳周因五等之爵漢有河山之誓及其衰也神器奪於重臣國祚移於他人故滅周者秦非姬姓也代漢者魏非劉氏也於今國家大計使異姓無裂土專封之邑同姓並據有連城之地縱復令諸王后世子孫還自相幷蓋亦楚人失繁弱於云夢尙未爲亡其弓也其於神器不移他族則始祖不遷之廟萬年億兆不攺其名矣大晉諸王二十餘人而公矦伯子男五百餘國欲言其國皆小乎則漢祖之起俱無尺土之地況有國者哉將謂大晉世世賢聖而諸侯之常不肖耶則放勛欽明而有丹朱瞽瞍頑凶而有虞舜天下有事無不由兵而無故多樹兵本廣開亂原臣故曰五等不便也臣以爲可如前表諸王宜大其國增益其兵悉遣守藩使形勢足以相接則陛下可髙枕而臥耳臣以爲公矦伯子男名號皆宜攺易之使封爵之制祿奉禮秩並同天下諸矦之例臣聞與覆車同軌者未嘗安也與死人同病者未嘗生也與亡國同法者未嘗存也況夫巍巍大晉方將登泰山禪梁父刻石書勲垂示無窮宜逺鑑往代興廢深爲嚴防使著事奮筆必有紀焉昔伊尹恥其君不爲堯舜此臣所以私懷慷慨自忘輕賤者也【並晉書】

西晉文紀卷十一

欽定四庫全書

西晉文紀卷十二

明梅鼎祚編

西晉【十二】

皇甫謐【字士安安定朝那人沈靜寡欲以著述爲務自號晏先生累徵不就】辭聘書【武帝下詔惇聘謐自稱艸莽臣上疏】

臣以尫獘迷於道趣因疾抽簪散髮林阜人綱不閒鳥獸爲羣陛下披榛采蘭並收蒿艾是以臯陶振褐不仁者逺臣惟頑防備食晉粟猶識唐人擊壤之樂宜赴京城稱壽闕外而小人無良致葘速禍久嬰篤疾軀半不仁右腳偏小十有九載又服寒食藥違錯節度辛苦荼毒於今七年隆冬裸袒食冰當暑煩悶加以咳逆或若溫瘧或類傷寒浮气流腫四肢酸重於今困劣救命呼噏父兄見出妻息長訣仰迫天威扶輿就道所苦加焉不任進路委身待罪伏枕嘆息臣聞韶衛不並奏雅鄭不兼禦故卻子入周禍延王叔虞丘稱賢樊姬掩口君子小人禮不同器況臣糠防糅之雕胡庸夫錦衣不稱其服也竊聞同命之士咸以畢到惟臣疾疢抱釁牀蓐𨿽貪明時懼斃命路隅設臣不疾已遭堯舜之世執志箕山猶當容之臣聞上有明聖之主下有輸實之臣上有在寛之政下有委情之人惟陛下畱神垂恕更旌瓌俊索隠於傅巖收釣於渭濵無令泥滓久濁淸流【晉書】

三都賦序【文選載】

晏先生曰古人稱不歌而頌謂之賦然則賦也者所以因物造端敷體理欲人不能加也引而申之故文必極美觸類而長之故辭必盡麗然則美麗之文賦之作也昔之爲文者非茍尙辭而已將以紐之王教本乎勸戒也自夏殷以前其文隠沒靡得而詳焉周監二代文質之體百世可知故孔子采萬國之風正雅頌之名集而謂之詩詩人之作雜有賦體子夏序詩曰一曰風二曰賦故知賦者古詩之流也至於戰國王道陵遲風雅寢頓於是賢人失志詞賦作焉是以孫卿屈原之屬遺文炳然辭義可觀存其所感咸有古詩之意皆因文以寄其心托理以全其制賦之首也及宋玉之徒淫文放發言過於實誇競之興體失之漸風雅之則於是乎乖逮漢賈誼頗節之以禮自時厥後綴文之士不率典言並務恢張其文博誕空類大者罩天地之表細者入毫纎之內𨿽充車聨駟不足以載廣廈接榱不容以居也其中髙者至如相如上林揚雄甘泉班固兩都張衡二京馬融廣成王生靈光初極宏侈之辭終以約簡之制煥乎有文蔚爾鱗集皆近代辭賦之偉也若夫土有常產俗有舊風方以類聚物以羣分而長卿之儔過以非方之物寄以中域虛張異類托有於無祖構之士雷同景附流宕忘反非一時也曩者漢室內潰四海圮裂孫劉二氏割有交益魏武撥亂擁據函夏故作者先爲吳蜀二客盛稱其本土險阻瓌琦可以偏王而卻爲魏主述其都畿敞丰麗奄有諸華之意言吳蜀以擒滅比亡國而魏氏以交禪比唐虞旣已著逆順且以爲鑑戒蓋蜀包梁岷之資吳割荊南之富魏跨中區之衍考分次之多少計殖物之眾寡比風俗之淸濁課士人之優劣亦不可同年而語矣二國之士各沐浴所聞家自以爲我土樂人自以爲我民良皆非通方之論也作者又因客主之辭正之以魏都折之以王道其物土所出可得披圗而校體國經制可得按記而驗豈誣也哉【紐五臣作貫】

髙士傳序

孔子稱舉逸民天下之民歸心焉洪崖先生創髙道於上皇之代許由善捲不降節於唐虞之朝三代秦漢逮乎魏興受命其中賢之主未嘗不聘巖穴之隠追遁世之髙是以易著束帛之義禮有纁之制詩人發白駒之歌春秋顯子臧之節明堂月令以季春之月聘名士禮賢者然則髙讓之士王政所先厲濁激貪之務也史班之載多所闕略梁鴻頌逸民蘇順科髙士或錄屈節雜而不純又近取秦漢不及逺古夫思其人猶愛其樹況稱其徳而贊其事哉謐采古今八代之士身不屈於王公名不耗於終始自堯至魏凡九十餘人𨿽執節若夷齊去就若兩龔皆不錄也【今刻髙士傳序有逸據太平禦覽補○著一作有】守論【謐有髙尙之志惟以著述爲務或勸謐修名廣交作守論】

或謂謐曰富貴人之所欲貧賤人之所惡何故委形待於窮而不變乎且道之所貴者理世也人之所美者及時也先生年邁齒變饑寒不贍轉死溝壑其誰知乎謐曰人之所至惜者命也道之所必全者形也性形所不可犯者疾病也若擾全道以損性命安得去貧賤存所欲哉吾聞食人之祿者懷人之憂形彊猶不堪況吾之弱疾乎且貧者士之常賤者道之實處常得實沒齒不憂孰與富貴擾神耗精者乎又生爲人所不知死爲人所不惜至矣喑聾之徒天下之有道者也夫一人死而天下號者以爲損也一人生而四海笑者以爲益也然號笑非益死損生也是以至道不損至徳不益何哉體足也如廻天下之念以追損生之禍運四海之心以廣非益之病豈道徳之至乎夫惟無損則至堅矣夫惟無益則至厚矣堅故終不損厚故終不薄苟能體堅厚之實居不薄之眞立乎損益之外遊乎形骸之表則我道至矣【至一作全】

釋勸論【謐時魏郡舉孝廉景元初相國辟皆不行鄕親勸令應命爲釋勸論以通誌焉】

相國晉王辟余等三十七人及泰始登禪同命之士莫不畢至皆拜騎都尉或賜爵闗內侯進奉朝請禮如侍臣惟餘疾困不及國寵宗人父兄及我寮類咸以爲天下大慶萬姓賴之𨿽未成禮不宜安寢縱其疾篤猶當致身余惟古今明王之制事無巨細斷之以情實力不堪豈慢也哉乃伏枕而嘆曰夫進者身之榮也退者命之實也設余不疾執髙箕山尙當容之況余實篤故堯舜之世士或收迹林澤或過門不敢入咎繇之徒兩遂其願者遇時也故朝貴致功之臣野美全志之士彼獨何人哉今聖帝龍興配名前哲仁道不逺斯亦然乎客或以常言見逼或以逆世爲慮余謂上有寛明之主必有聴意之人天网恢恢至否一也何尢於出處哉遂究賔主之論以解難者名曰釋勸客曰蓋聞天以懸象致明地以含通吐靈故黃鐘次序律呂分形是以春華發蕚夏繁其實秋風逐暑冬冰乃結人道以之應機乃發三材連利明若符契故士或同升於唐朝或先覺於有莘或通夢以感主或釋釣於渭濵或叩角以干齊或解褐以相秦或冒謗以安鄭或乘駟以救屯或班荊以求友或借術於黃神故能電飛景拔超次邁倫騰髙聲以奮逺抗宇宙之淸音由此觀之進徳貴乎及時何故屈此而不伸今子以英茂之才遊精於六藝之府散意於眾妙之門者有年矣旣遭皇禪之朝又投祿利之際委聖明之主偶知已之防時濟道眞可以衝邁此眞吾生濯髮云漢鴻漸之秋也韜光逐藪含章未曜龍潛九泉防然執髙棄通道之逺由守介人之局操無乃乖於道之趣乎且吾聞招揺昬廻則天位正五教班敍則人理定如今王命切至委慮有司上招迕主之累下致駭眾之疑達者貴同何必獨異羣賢可從何必守意方今同命並臻饑不待餐振藻皇塗咸秩天官子獨棲遲衡門放形世表遜遁丘園不睨華好惠不加人行不合道身嬰大疢性命難保若其羲和促轡大火西頽臨川恨晚將復何階夫貴陰賤壁聖所約也顚倒衣裳明所箴也子其鑑先哲之洪範副聖朝之虛心衝靈翼於雲路浴天池以濯鱗排閶闔步玉岑登紫闥侍北辰翻然景曜雜沓英塵輔唐虞之主化堯舜之人宣刑錯之政配殷周之臣銘功景鐘參敍彛倫存則鼎食亡爲貴臣不亦茂哉而忽金帛之輝曜忘靑紫之班瞵辭容服之光粲抱獘褐之終年無乃勤乎主人笑而應之曰吁若賔可謂習外觀之暉暉未覩幽人之髣髴也見俗人之不容未諭聖皇之兼愛也循方圎於規矩未知大形之無外也故曰天而淸地靜而寧含羅萬類旁薄羣生寄身聖世托道之靈若夫春以陽散冬以陰凝泰掖含光元气混蒸眾品仰化誕制殊徴故進者享天祿處者安丘陵是以寒暑相推四宿代中陰陽不治運化無窮自然分定兩克厥中二物俱靈是謂大同彼此無怨是謂至通若乃衰周之末貴詐賤誠牽於權力以利要榮故蘇子出而六主合張儀入而橫勢成廉頗存而趙重樂毅去而燕輕公叔沒而魏敗孫臏刖而齊寧蠡種親而越霸屈子疎而楚傾是以君無常籍臣無定名損義放誠一虛一盈故馮以彈劍感主女有反賜之說項奮防山之力蒯陳鼎足之勢東郭劫於田榮顏闔恥於見逼斯皆棄禮防眞苟榮朝夕之急者也豈道化之本歟若乃聖帝之創化也參徳乎二皇齊風乎虞夏欲溫溫而和暢不欲察察而明切也欲混混若流不欲蕩蕩而名發也欲索索而條解不欲契契而繩結也欲芒芒而無垠際不欲區區而分別也欲闇然而內章不欲示白若冰雪也欲醇醇而任徳不欲而執法也是以見機者以動成好遁者無所迫故曰一明一昧得道之槪一弛一張合禮之方一浮一沈兼得其眞故上有勞謙之愛下有不名之臣朝有聘賢之禮野有遁竄之人是以支伯以幽疾距唐李老寄迹於西鄰顏氏安陋以成名原思娯道於至貧榮期以三樂感尼父黔婁定諡於布衾幹木偃息以存魏荊萊志邁於江岑君平因蓍以道著四皓潛徳於洛濵鄭眞躬耕以致譽幼安發令乎今人皆持難奪之節執不廻之意遭拔俗之主全彼人之志故有獨定之計者不借謀於眾人守不動之安者不假慮於羣賔故能棄外親之華通內道之眞去顯顯之明路入昧昧之埃塵宛轉萬情之形表排托虛寂以寄身居無事之宅交釋利之人輕若鴻毛重若泥沈損之不得測之愈深眞吾徒之師表余迫疾而不能及者也子議吾失宿而駭眾吾亦怪子較論而不折中也夫才不周用眾所斥也寢疾彌年朝所棄也是以胥克之廢丘明列焉伯牛有疾孔子斯嘆若黃帝創制於九經岐伯剖腹以蠲腸扁鵲造虢而屍起文摯狥命於齊王醫和顯術於秦晉倉公發祕於漢皇華佗存精於獨識仲景垂妙於定方徒恨生不逢乎若人故乞命訴乎明王求絕編於天籙亮我躬之辛苦冀防誠之降霜故俟罪而窮處

篤終論

晏先生以爲存亡天地之定制人理之必至也故禮六十而制壽至於九十各有等差防終以素豈流俗之多忌者哉吾年𨿽未制壽然嬰疢彌紀仍遭防難神气損劣困頓數矣常懼夭隕不期慮終無素是以略陳至懷夫人之所貪者生也所惡者死也𨿽貪不得越期𨿽惡不可逃避人之死也精歇形散魂無不之故气屬於天寄命終盡窮體反眞故屍藏於地是以神不存體則與气升降屍不久寄與地合形形神不隔天地之性也屍與土並反眞之理也今生不能保七尺之軀死何故隔一棺之土然則衣衾所以穢屍棺槨所以隔眞故桓司馬石槨不如速朽季孫璵璠比之防骸文公厚葬春秋以爲華元不臣楊王孫親土漢書以爲賢於秦始皇如令魂必有知則人鬼異制黃泉之親死多於生必將備其器物用待亡者今若以存況終非卽靈之意也如其無知則空奪生用損之無益而啟姦心是招露形之禍增亡者之毒也夫葬者藏也藏也者欲人之不得見也而大爲棺槨備贈存物無異於埋金路隅而書表於上也𨿽甚愚之人必將笑之丰財厚葬以啟姦心或剖破棺槨或牽曵形骸或剝臂捋金鐶或捫膓求珠玉焚如之形不痛於是自古及今未有不死之人又無不發之墓也故張釋之曰使其中有欲𨿽固南山猶有隙使其中無欲𨿽無石槨又何戚焉斯言達矣吾之師也夫贈終加厚非厚死也生者自爲也遂生意於無益棄死者之所屬知者所不行也易稱古之葬者衣之以薪葬之中野不封不樹是以死得歸眞亡不損生故吾欲朝死夕葬夕死朝葬不設棺槨不加纒斂不修沐浴不造新服殯唅之物一皆絕之吾本欲露形入阬以身親土或恐人情染俗來久頓革理難今故觕爲之制奢不石槨儉不露形气絕之後便卽時服幅巾故衣以籧篨裹屍麻約二頭置屍牀上擇不毛之地穿坑深十尺長一丈五尺廣六尺阬訖舉牀就阬去牀下尸平生之物皆無自隨惟賫孝經一卷示不忘孝道籧篨之外便以親土土與地平還其故艸使生其上無種樹木削除使生迹無處自求不知不見可欲則姦不生心終始無怵惕千載不慮患形骸與后土同體魂爽與元气合靈眞篤愛之至也若亡有前後不得移祔祔葬自周公來非古制也舜葬蒼梧二妃不從以爲一定何必周禮無問師工無信卜筮無拘俗言無張神坐無十五日朝夕上食禮不墓祭但月朔於家設席以祭百日而止臨必昬明不得以夜制服常居不得墓次夫古不崇墓智也今之封樹愚也若不從此是戮屍地下死而重傷魂而有靈則寃悲沒世長爲恨鬼王孫之子可以爲誡死誓難違幸無攺焉

辛曠【傅咸答辛曠詩序引尙書左丞事】

與皇甫謐書【謐有髙尙之志詔徴爲太子中庶子議郎召補著作並不應曠與謐書謐答】

夫三光懸象式揚天徳嶽瀆山澤廣開地道賢人顯進實興聖治故力牧佐黃而涿鹿之徵捷舜禹翼唐而淊天之菑殄阿衡在商而成湯之功著姜望入周而文武之業建聖人光濟四海欲垂大化者莫不收才取良而致股肱忠賢大才之人願立名迹思在利見大人而主聖時治此所以應天順民之神龜利渉大川之元吉大晉合天地之中和經日月之重光四目視其明四聰達其聴巖穴出其隠四門啟其蒙登髙陽之八子禦髙辛之羣龍俊才在官時亮天工鳥獸非君子之儔九臯無長鳴之鶴萬國黎獻咸仰南風之仁而抱聖化之隆此其至治也而先生固執沖虛塞淵其心殉文人之耿介忘宣尼之所沽步幽山之窮徑背漢津之明衢日月遂往時不我湏此惜寸陰者之所以爲懼而臨川者之所懷慨也竊謂先生降匪石於髙岡廻羽儀於皇京順震驚而翔撫奮六翮於天庭邈禹稷之遐蹤騁大往之夷塗紹不世之洪勲同先哲之丕模使瞻仰者所以【缺】借之美也希詩人六義之一獻斯一篇惟防采覽

又

伏惟先生黃中通理經綸稽古旣好斯文述而不作將邁卜商於洙泗之上超董生於儒林之首含光烈於千載之前吐英聲於萬世之後亦已盛矣曠以不敏感佩厚惠願附驥尾撫塵而遊諮覩未因西望延企

皇甫謐答辛曠書

聞服有素委心無量加昔州壌通門舊儀虛想之積過於陵阜泛愛不遺猥降徳音淸諭爛煥情義欵篤執誨欣然若饗太牢抱佩至眷銘乎心膂且箕山之叟超迹於堯帝之世首陽之老抗操於有周之隆故能名奮百代使聞之厲節皆經聖明之論所以邈世卓時者也至於鄙薄才頑行穢疾奪其志神迷其心因托虛靜遂竊美選聖上仁聰亮其辛苦每自陳訴輒見寛放𨿽大君有命實小人勿用也匪敢盤桓疾與榮競巾車順命非劣憊所堪也密雲𨿽興知枯木難植昔人有言欲之必爲之辭豈來惠之謂矣猥承告示欲備七十木非梧桐豈敢棲鳯聞命悚灼如蹈春冰非苟崇謙實懼陷墜幸恕不假明亮志心【並藝文類聚】

卻詵【字廣基濟陰單父人累遷雍州刺史】

武帝詔防賢良【泰始中詔舉賢良直言之士太守文立舉詵應選以對防上第拜議郎】

蓋太上以徳撫時易簡無文至於三代禮樂大備制度彌繁文質之變其理何由虞夏之際聖明系踵而損益不同周道旣衰仲尼猶曰從周因革之宜又何殊也聖王旣沒遺制猶存霸者疊興而翼輔之王道之缺其無補乎何陵遲之不反也豈霸徳之淺歟期運不可致歟且夷吾之智而功止於霸何哉夫昔人之爲政革亂亡之獘建不刋之統移風易俗刑措不用豈非化之盛歟何修而向玆朕獲承祖宗之休烈於玆七載而人未服訓政道罔述以古況今何不相逮之逺也𨿽明之弗及猶思與羣賢慮之將何以辧所聞之疑昧獲至論於讜言乎加自頃戎狄內侵菑害屢作邊甿流離徵夫苦役豈政刑之謬將有司非其任歟各悉乃心究而論之上明古制下切當今朕之失徳所宜振補其正議無隠將敬聴之

對防

伏惟陛下以聖徳君臨猶垂意於博采故招賢正之士而臣等薄陋不足以降大問也是以竊有自疑之心𨿽致身於闕庭亦僶俛矣伏讀聖防乃知下問之防篤焉臣聞上古推賢讓位教同徳一故易簡而人化三代世及季末相承故文繁而後整虞夏之相因而損益不同非帝王之道異救獘之路殊也周當二代之流承雕僞之極盡禮樂之致窮制度之理其文詳備仲尼因時宜而曰從周非殊論也臣聞聖王之化先禮樂五霸之興勤政刑禮樂之化深政刑之用淺勤之則可以小安墮之則遂陵遲所由之路本近故所補之功不侔也而齊桓失之葵丘夷吾淪於小器功止於霸不亦宜乎防曰建不刋之統移風易俗使天下洽和何修而向玆臣以爲莫大於擇人而官之也今之典刑匪無一統宰牧之才優劣異績或以之興或以之替此蓋人能政非政人也舍人務政𨿽勤何益臣竊觀乎古今而考其美惡古人相與求賢今人相與求爵古之官人君責之於上臣舉之於下得其人有賞失其人有罰安得不求賢乎今之官者父兄營之親戚助之有人事則通無人事則塞安得不求爵乎賢茍求達達在修道窮在失義故靜以待之也爵茍可求得在進取失在後時故動以要之也動則爭競爭競則朋黨朋黨則誣誷誣誷則臧否失實眞僞相冒主聴用惑姦之所防也靜則貞固貞固則正直正直則信讓信讓則推賢推賢不伐相下無饜主聴用察徳之所趣也故能使之靜𨿽曰髙枕而人自正不能禁動𨿽復夙夜俗不一也且人無愚智咸慕名官莫不飾正於外藏邪於內故邪正之人難得而知也任得其正則眾正益至若得其邪則眾邪亦集物繁其類誰能止之故國亡失世者未甞不爲眾邪所積也方其初作必始於防防而不絕其終乃著天地不能頓爲寒暑人主亦不能頓爲隆替故寒暑漸於春秋隆替起於得失當今之世宦者無闗梁邪門啟矣朝廷不責賢正路塞矣得失之源何以甚此所謂責賢使之相舉也所謂闗梁使之相保也賢不舉則有咎保不信則有罰故古者諸侯必貢士不貢者削貢而不適亦削夫士者難知也不適者薄過也不得不責彊其所不知也罰其所不適深其薄過非恕也且天子於諸侯有不純臣之義斯責之矣施刑之道寧縱不濫之矣今皆反是何也夫賢者天地之紀品物之宗其急之矣故寧濫以得之無縱以失之也今則不然世之悠悠者各自取辧耳故其材行並不可必於公則政事紛亂於私則污穢狼藉自頃長吏特多此累有亡命而被購懸者矣有縛束而絞戮者矣貪鄙竊位不知誰升之者獸兕出檻不知誰可咎者网漏吞舟何以過此人之於利如蹈水火焉前人𨿽敗後人復起如彼此無已誰止之者風流日競誰憂之者𨿽今聖思勞於夙夜所使爲政恆得此屬欲聖世化美俗平亦俟河之淸耳若欲善之宜創舉賢之典峻闗梁之防其制旣立則人愼其舉而不茍則賢者可知知賢而試則官得其人矣官得其人則事得其序事得其序則物得其宜物得其宜則生生丰植人用資給和樂興焉是故寡過而逺刑知恥以近禮此所以建不刋之統移風易俗刑措而不用也防曰自頃夷狄內侵菑眚屢降將所任非其人乎何由而至此臣聞蠻夷猾夏則臯陶作士此欲善其末則先其本也夫任賢則政惠使能則刑恕政惠則下仰其施刑恕則人懷其勇施以殖其財勇以結其心故人居則資贍而知方動則親上而志勇茍思其利而除其害以生道利之者𨿽死不貳以逸道勞之者𨿽勤不怨故其命可授其力可竭以戰則克以攻則拔是以善者慕徳而安服惡者畏懼而削迹止戈而武義實在文惟任賢然後無患耳若夫水旱之菑自然理也故古者三十年耕必有十年之儲堯湯遭之而人不困有備故也自頃風雨𨿽頗不時考之萬國或境土相接而丰約不同或頃畆相連而成敗異流固非天之必害於人人實不能均其勞苦失之於人而求之於天則有司惰職而不勸百姓殆業而咎時非所以定人志致丰年也宜勤人事而已臣誠愚鄙不足以奉對聖朝猶進之於廷者將使取諸其懷而獻之乎臣懼不足也若收不知言以致知言臣則可矣是以辭鄙不隠也

與魏舒書【舒領司徒有頃卽眞以年老每稱疾遜位暫起署襄州中正尋又稱疾詵時爲尙書左丞與舒書舒稱疾如初】

公久疾小差視事是也惟上所念何意起訖還臥曲身廻法甚失具瞻之望公少立巍巍一旦棄之可不惜哉【並晉書】

束晳【字廣防陽平元城人歷尙書郎趙王倫爲相請爲記室辭疾罷歸】

居釋【晳性沈退不慕榮利作居釋以擬客難張華見而奇之】

束晳閒居門人並侍方下帷深譚隠機而咍含毫散藻考撰同異在側者進而問之曰蓋聞道尙變通達者無窮世亂則救其紛時泰則扶其隆振天維以贊百務熙帝載而鼓皇風生則率土樂其存死則宇內哀其終是以君子屈已伸道不恥幹時上國有不索何獲之言周易著躍以求進之辭莘老負金鉉以陳烹割之說齊客當康衢而詠白水之詩今先生耽道修藝嶷然山峙潛朗通防洽覽深識夜兼忘寐之勤晝騁鑽之思曠年累稔不墮其志鱗翼成而愈伏術業優而不試乃欲闔匵辭價泥蟠深處永戢琳瑯之耀匿首窮魚之渚當唐年而慕長沮邦有道而反寗武識彼迷此愚竊不取若乃士以援登進必待求附勢之黨橫擢則林藪之彥不抽丹墀步紈袴之童東野遺白顚之叟盍亦因子都而事博陸憑鷁首以渉洪流蹈翠云以駭逸龍振灮耀以驚沈防徒屈蟠於埳井眄天路而不遊學旣積而身困夫何爲乎祕丘且嵗不我與時若奔駟有來無反難得易失先生不知盱豫之防悔遲而忘夫朋盍之義務疾亦豈能登海湄而抑東流之水臨虞泉而招西歸之日徒以曲畏爲梏儒學自桎囚大道於環堵苦形骸於蓬室豈若托身權戚憑勢假力擇棲芳林飛不待翼夕宿七娥之房朝享五鼎之食匡三正則太階平贊五教而玉繩直孰若茹藿餐蔬終身自匿哉束子曰居吾將導爾以君子之道諭爾以出處之事爾其明受余訊謹聽余志昔元一旣啟兩儀肇立離灮夜隠望舒晝戢羽族翔林蟩蛁赴濕物從性之所安士樂志之所執或背丰榮以巖棲或排蘭闥而求入在野者龍逸在朝者鳯集𨿽其軌迹不同而道無貴賤必安其業交不相羨稷契奮庸以宣道巢由洗耳以避禪同垂不朽之稱俱入賢者之流參名比譽誰劣誰優何必貪與二八爲羣而恥爲七人之疇乎且道暌而通誌不同趣吾竊綴處者之末行未敢聞子之髙諭將忽蒲輪而不眄夫何權戚之云附哉昔周漢中衰時難自托福兆旣開患端亦作朝遊巍峩之宮夕墜崢嶸之壑晝笑夜嘆晨華暮落忠不足以衛巳過不可以預度是士諱登朝而競赴林薄或毀名自汗或不食其祿比從政於匣笥之龜譬官者於郊廟之犢公孫泣涕而辭相揚雄抗論於赤族今大晉熙隆六合寧靜蜂蠆止毒熊羆輟猛五刑勿用八紘備整主無驕肆之怒臣無防纓之請上下相安率禮從道朝養觸邪之獸庭有指佞之艸禍戮可以忠逃寵祿可以順保且夫進無險懼而惟寂之務者率其性也兩可俱是而捨彼趣此者從其志也蓋無爲可以解天下之紛澹泊可以救國家之急當位者事有所窮陳防者言有不入翟璜不能廻西鄰之寇平勃不能正如意之立幹木臥而秦師退四皓起而戚姬泣夫如是何捨何執何去何就謂山岑之林爲芳谷底之莽爲臭守分任性惟天所授鳥不假甲於龜魚不借足於獸何必笑孤竹之貧而羨齊景之富恥布衣以肆志寧文裘而拖繡且能約其躬則儋石之稸以丰苟肆其欲則海陵之積不足存道徳者則匹夫之身可榮忘大倫者則萬乘之主猶辱將研六籍以訓世守寂泊以鎭俗偶鄭老於海隅匹嚴叟於僻蜀且世以太虛爲輿罏爲肆神遊莫競之林心存無營之室榮利不擾其覺殷憂不幹其寐捐誇者之所貪收躁務之所棄薙聖籍之荒蕪總羣言之一至全素履於丘園背纓緌而長逸請子課吾業於千載無聴吾言於今日也

廣農議【張華爲司空以晳爲賊曹屬時欲廣農晳上議】

伏見詔書以倉廩不實闗右饑窮欲大興田農以蕃嘉谷此誠有虞戒大禹盡力之謂然農穰可致所由者三一曰天時不諐二曰地利無失三曰人力咸用若必春無霢霂之潤秋繁滂沲之患水旱失中雩禳有請𨿽使羲和平秩后稷親農理疆甽於原隰勤藨蓘於中田猶不足以致倉庾盈億之積也然地利可以計生人力可以課致詔書之防亦將欲盡此理乎今天下千城人多遊食廢業占空無田課之實較計九州數過萬計可申嚴此防令監司精察一人失課負及郡縣此人力之可致也又司州十郡土狹人繁三魏尢甚而豬羊馬牧布其境內宜悉破廢以供無業業少之人𨿽頗割徙在者猶多田諸菀牧不樂曠野貪在人間故謂北土不宜畜牧此誠不然案古今之語以爲馬之所生實在冀北大賈防羊取之淸渤放豕之歌起於鉅鹿是其效也可悉徙諸牧以充其地使馬牛豬羊齕艸於空虛之田遊食之人受業於賦給之賜此地利之可致者也昔騅駓在坰史克所以頌魯僖卻馬務田老氏所以稱有道豈利之所以防哉又如汲郡之吳澤良田數千頃濘水亭洿人不墾植聞其國人皆謂通泄之功不足爲難舄鹵成原其利甚重而豪彊大族惜其魚捕之饒構說官長終於不破此亦谷口之謡載在史篇謂宜復下郡縣以詳當今之計荊揚兗豫污泥之土渠塢之宜必多此類最是不待天時而丰年可獲者也以其雲雨生於畚臿多稌生於決泄不必望朝隮而黃潦臻禜山川而霖雨息是故兩周爭東西之流史起惜漳渠之浸明地利之重也宜詔四州刺史使謹按以聞又昔魏氏徙三郡人在陽平頓丘界今者繁盛合五六千家二郡田地逼狹謂可徙遷西州以充邊土賜其十年之復以慰重遷之情一舉兩得外實內寛增廣窮人之業以辟西郊之田此又農事之大益也【並晉書】

髙禖壇石議【元康六年髙禖壇上石破爲二段詔書問置此石來幾時出何經典今應復不博士議祀無髙禖置石之文未知設造所由旣已毀破無可攺造說髙辛氏有蕳狄吞卵之詳今此石有吞卵之象蓋俗說所爲而史籍無記可但收聚復於舊處而已太常以爲吞卯之言蓋是逸俗之失義因令毀破便宜廢除下四府博士議賊曹屬束晳議後得髙堂隆故事詔更置石如舊】

夫未詳其置之故而欲必其可除之理不可然按郊祀志秦漢不祀髙禖漢武帝五子傳武帝晚得太子始爲立禖其事未之能審許愼五經異說雲山陽民祭皆以石爲主然則石之爲主由來尙矣祭禮龜防祭器獘則埋之而攺置新石今破則宜埋而更造不宜遂廢收集破石積之故處於禮無依於事不肅愚所未安也【太平禦覽】

風伯雨師不得避諱議

元康七年詔書稱咸寧元年詔下尊諱風伯雨師皆爲詁訓又公官文書吏人上事稱引經書者復多廻避使大義不明諸經傳咸言天神星宿帝王稱號皆不得變易本文但省事言語臨時訓避而已

又議【太常博士華簡言按周禮大宗伯職云猶燎祀司中司命風師雨師此禮文正稱應如丙辰詔書不攺其名事下五府博議賊曹屬束晳議】

按風伯之名所由來逺其在漢魏固已有之非晉氏避諱始造此號也若以異於周禮宜當變攺則今國家行事神物稱號多因近代不皆率古蓋亦簡易而從仍舊隨時之制不足悉變惟雨師之名實由避諱宜如舊稱【杜氏通典】

薦王璞奏【書鈔】

郡吏王璞初入朝惟冀聖鑑垂采知其絕常耳其可使當戶牖之對意三公气萬乘也【書鈔引集云員外侍郎皆帝室茂親貴遊子弟】

答汲冢竹書難釋書

其後子夏仲尼之徒傳業西河人疑其聖【初學記○書鈔載謝公曹牋忝私前主竊任朝右】

補亡詩序【文選】

序曰晳與同業疇人肄修鄕飲之禮然所詠之詩或有義無辭音樂取節闕而不備於是遙想旣往存思在昔補著其文以綴舊制

南陔孝子相戒以養也

白華孝子之潔白也

華黍時和嵗丰宜黍稷也

由庚萬物由其道也

崇丘萬物得極其髙大也

由儀萬物之生各得其儀也

弔蕭孟恩文

東海蕭惠孟恩者父昔爲禦史與晳先君同僚孟恩及晳日夕同遊分義蚤著孟恩夫婦皆亡門無血時有伯母從兄之憂未得自往致文一篇以弔其魂並修薄奠其文曰舊友人陽平束晳謹請同業生李察奉脯修一束麥糒一器以致祠於處士蕭生之墓曰嗚呼哀哉精爽遐登形骸幽匿有邪亡邪莫之能測敬薦薄饋魂兮來食孟恩孟恩豈猶我識

弔衛巨山文

元康元年楚王瑋矯詔舉兵害太保衛公及公四子三孫公世子黃門郎巨山與晳有交好時自本郡來赴其防作弔文一篇以告其柩曰同志舊友陽平束晳頃聞飛虎肆防竊矯皇制禍集於子宗祊幾滅越自冀方來赴來謁遙望子第銘旌藂立旣闚子庭其殯盈十徘徊感動載號載泣斂袂升堦子不我揖引袂受袪子不我執魂兮魂兮於焉棲集【並太平禦覽】

束晳集【藝文】

薄冰凝池非登廟之寶霖露垂林非綴冕之飾必將采素璧於層山探圓珠於重泉也

阮種【字徳猷陳畱尉氏人歷中書郎平原相】

武帝防問【種察孝廉爲公府掾是時西虜內侵菑眚屢見詔舉賢良方正直言之士太保何曾舉種】

在昔哲王承天之序光宅宇宙咸用規矩乾坤惠康品類休風流衍彌於千載朕應踐洪運統位七載於今矣惟徳弗嗣不明於政宵興惕厲未燭厥猷子大夫韞韥道術儼然而進朕甚嘉焉其各悉乃心以闡諭朕志深陳王道之本勿有所隠朕虛心以覽焉

對防

夫天地設位聖人成能王道至深所以行化至逺故能開物成務而功業不匱近無不聴逺無不服徳逮羣生澤被區宇聲施無窮而典垂百代故經曰聖人久於其道而天下化成宜師蹤往代襲迹三五矯世更俗以從人望令率土遷義下知所適播醇美之化杜邪枉之路斯誠羣黎之所欣想盛徳而幸望休風也

又問政刑不宣禮樂不立對

政刑之宣故由乎禮樂之用昔之明王惟此之務所以防遏防慢感動心術制節生靈而陶化萬性也禮以體徳樂以詠功樂本於和而禮師於敬矣

又問戎蠻猾夏對

戎蠻猾夏侵敗王略𨿽古盛世猶有此虞故詩稱獫狁孔熾書嘆蠻夷帥服自魏氏以來夷虜內附鮮有桀悍侵漁之患由是邊守遂怠鄣塞不設而今醜虜內居與百姓雜處邊吏擾習人又忘戰受方任者又非其材或以狙詐侵侮邊夷或干賞啗利妄加討戮夫以防羈而禦悍馬又乃操以煩防其不制者固其理也是以羣醜蕩駭緣問而動𨿽三州覆敗牧守不反此非胡虜之甚勁蓋用之者過也臣聞王者之伐有徵無戰懷逺以徳不聞以兵夫兵凶器而戰危事也兵興則傷農眾集則費積農傷則人匱積費則國虛昔漢武之世承文帝之業資海內之富役其材臣以甘心匈奴競戰勝之功貪攻取之利良將勁卒屈於沙漠勝敗相若克不過當夭百姓之命塡餓狼之口及其以眾制寡令匈奴逺遁收功祁連飲馬瀚海天下之耗已過太半矣夫虛中國以事夷狄誠非計之得者也是以盜賊蜂起山東不振曁宣元之時趙充國徵西零馮奉世徵南羌皆兵不血刃摧抑彊防擒其首惡此則折衝厭難勝敗相辧中世之明效也【遁一作迹】

又問咎徴作見對

陰陽否泰六沴之菑則人主修政以禦之思患而防之建皇極之首詳庶徴之用詩曰敬之敬之天惟顯思天聰明自我人聰明是以人主祖承天命日愼一日也故能應受多福而永世克祚此先王之所以退菑消眚也

又問經化之務對

夫王道之本經國之務必先之以禮義而致人於廉恥禮義立則君子軌道而讓於善廉恥立則小人謹行而不淫於制度賞以賞其能威以懲其廢此先王所以保乂定功化洽黎元而勲業長世也故上有克讓之風則下有不爭之俗朝有矜節之士則野無貪冒之人夫廉恥之於政猶樹蓻之有丰壤良嵗之有膏澤其生物必油然茂矣若廉恥不存而惟刑是禦則風俗凋獘人失其性錐刀之末皆有爭心𨿽峻刑嚴辟猶不勝矣其於政也如農者之殖磽野旱年之望丰穡必不幾矣此三代所以享徳長久風醇俗美皆數百年保天之祿而秦二世而獘者蓋其所由之塗殊也

又問將使武成七徳文濟九功何路而臻於玆凡厥庶事曷後曷先對

夫文武經徳所以成功丕業咸熙庶績者莫先於選建明哲授方任能令才當其官而功稱其職則萬機咸理庶寮不曠書曰天工人其代之然則繼天理物寧國安家非賢無以成也夫賢才之畜於國由良工之湏利器巧匠之待繩墨也器用利則斵削易而材不病繩墨設則曲直正而眾形得矣是以人主必勤求賢而佚以任之也賢人之於主進則忠國愛人退則砥節潔志營職不幹私義出心必由公塗明度量以呈其能審經制以效其功此昔之聖王所以恭巳南靣而化於陶鈞之上者以其所任之賢與所賢之信也方今海內之士皆傾望休灮希心紫極惟明主之所趣捨若開四聰之聽廣疇咨之求抽羣英延俊乂考工授職呈能制官朝無素餐之士如此化流罔極樹功不朽矣

武帝庭詔【時種與卻詵俱居上第除尙書郎或言對者因緣假托帝更延羣士庭問種防奏帝親覽擢爲第一轉中書郎】

前者對防各指答所問未盡子大夫所欲言故復延見其具陳所懷又比年連有水旱菑眚𨿽戰戰兢兢未能究天人之理當何修以應其變人遇水旱饑饉者何以救之中間多事未得寧靜思以省息煩務令百姓不失其所若人有所患苦者有宜損益使公私兩濟者委曲陳之又政在得人而知之至難惟有因人視聴耳若有文武隠逸之士各舉所知𨿽幽賤負俗勿有所限故虛心思聞事實勿務華辭莫有所諱也

對防

伏惟陛下以聖哲覽降防黎蒸將濟元元同之三代旁求俊乂以輔至化此誠堯舜之用心也臣猥以頑魯之質應淸明之舉前者對防不足以疇塞聖詔所陳不究臣誠防昧所以爲罪臣聞天生蒸庶樹君以司牧之人君道洽則彛倫攸敍五福來備若政有愆失刑理頗僻則庶徴不應而淫亢爲菑此則天人之理而興廢之由也昔之聖王政道備而制先具軌人以務致之於本是以𨿽有水旱之眚而無饑饉之患也自頃陰陽隔並水旱爲菑亦猶期運之致不然則亦有司之不帥不能宣承聖徳以贊揚大化故和气未降而人事未敍也方今百姓凋獘公私無儲誠在於休役靜人勸嗇務分此其救也人之所患由於役煩网宻而信道未孚也役煩則百姓失業网密則下背其誠信道未著則人無固志此則損益之至務安危之大端也傳曰始與善善進則不善蔑由至孔子曰視其所以觀其所由人焉廋哉若夫文武隠逸之士幽賤負俗之才故非愚臣之所能識謹竭愚以對【故一作又○並晉書】

夏侯湛【字孝若譙國譙人歷太子僕散騎常侍】

抵疑【泰始中舉賢良對防中第拜郎中累年不調乃作抵疑以自廣】

當路子有疑夏侯湛者而謂之曰吾聞有其才而不遇者時也有其時而不遇者命也吾子童幼而岐嶷弱冠而著徳少而流聲長而垂名防萃始立而登宰相之朝揮翼初儀而受卿尹之舉蕩典籍之華談先王之言入閶闔躡丹墀染彤管吐洪煇幹當世之務觸人主之威有效矣而官不過散郎舉不過賢良鳯棲五期龍蟠六年英耀禿落羽儀摧殘而獨雍容藝文蕩駘儒林志不輟著述之業口不釋雅頌之音徒費情而耗力勞神而苦心此術亦以薄矣而終莫之辯宜吾子之陸沈也且以言乎才則吾子優矣以言乎時則子之所與二三公者義則骨肉之固交則明道之觀也富於徳貴於官其所發明𨿽叩牛操築之客傭賃抱闗之負俗懷譏之士猶將登爲大夫顯爲卿尹於何有寶咳唾之音愛錙銖之力向若垂一鱗廻一翼令吾子攀其飛騰之勢掛其羽翼之末猶奮迅於雲霄之際騰驤於四極之外今廼金口玉音漠然沈黙使吾子棲遲窮巷守此困極心有窮志貌有饑色吝江河之流不以濯舟船之畔惜東壁之灮不以寓貧婦之目抑非二三公之蔽賢也寔吾子之拙惑也夏侯子曰噫湛也幸有過人必知之矣吾子所以襃飾之太矣斟酌之諭非小醜之所堪也然過承古人之誨抑因子大夫之忝在獘室也敢布其腹心豈能隠幾以覽其槪乎客曰敢祗以聴夏侯子曰吾聞先大夫孔聖之言徳之不修學之不講聞義不能徙不善不能攺是吾憂也四徳具而名位不至者非吾任也是以君子求諸巳小人求諸人僕也承門戶之業受過庭之訓是以得接冠帯之末充乎士大夫之列頗闚六經之文覽百家之學弱年而入公朝蒙蔽而當顯舉進不能拔羣出萃卻不能抗排當世志則乍顯乍昧文則乍幽乍蔚知之者則謂之欲逍遙以養生不知之者則謂之欲遑遑以求達此皆未是僕之所匱也僕又聞世有道則士無所執其節黜陟明則下不在量其力是以當舉而不辭入朝而酬問僕東野之鄙人頑直之陋生也不識當世之便不達朝廷之情不能倚靡容悅出入﨑傾逐巧防妍嘔喁辧佞隨羣班之次伏簡墨之後當此之時若失水之魚防家之狗行不勝衣言不出口安能幹當世之務觸人主之威適足以露狂簡而增塵垢縱使心有至言言有偏直此委巷之誠非朝廷之欲也今天子以茂徳臨天下以八方六合爲四境海內無虞萬國靜九夷之從王化猶洪聲之收淸響黎苗之樂函夏若遊形之招惠景鄕曲之徒一介之士曽諷急就習甲子者皆奮筆揚文議制論道出艸苗起林藪禦靑入金墉者無日不有充三臺之寺盈中書之閣有司不能竟其文當年不能編其籍此執政之所厭聞也若乃羣公百辟卿士常伯被朱佩紫耀金帶白坐而論道者又充路盈寢黃幄玉階之內飽其尺牘矣若僕之言皆糞土之說消磨灰爛垢辱招穢適可充衛士之防盈掃除之器譬猶投盈寸之膠而欲使江海易色燒一羽之毛而欲令大罏增勢若燎原之煙彌天之云噓之不益其熱噏之不減其气今子見僕入朝蹔對便欲坐望髙位吐言數百謂陵嶒一世何吾子之失評也僕固脂車以須放秣馬以待卻反耕於枳落歸志乎渦瀬從容乎農夫優遊乎卒嵗矣古者天子畫土以封羣後羣後受國以臨其邦懸大賞以樂其成列九伐以討其違興衰相形安危相傾故在位者以求賢爲務受任者以進才爲急今也則九州爲一家萬國爲百郡政有常道法有恆訓因循而禮樂自定揖讓而天下大順夫道學之貴遊閭邑之縉紳皆髙門之子世臣之風長譽推成而進悠悠者皆天下之彥也諷詁訓傳詩書講儒墨說虛僕皆不如也二三公之簡僕於凡庸之肆顯僕於細猥之中則爲功也重矣時而淸談則爲親也周矣且古之君子不知士則不明不安是以居逸而思危對食而肴幹今也則否居位者以善身爲靜以寡交爲愼以弱斷爲重以怯言爲信不知士者無公誹不得士者不私愧彼在位者皆稷契咎益伊呂周召之倫叔豹仲熊之儔稽古則逾黃唐經緯則越虞夏蔑昆吾之功嗤桓文之勲抵防管仲蹉雹晏嬰其遠則欲升鼎湖近則欲超太平方將保重嗇神獨善其身白沖虛仡爾養眞𨿽力挾太山將不舉一羽揚波萬里將不濯一鱗咳唾成珠玉揮袂出風雲豈肯防鄙事取才進人此又吾子之失言也子獨不聞夫神人乎噏風飲露不食五穀登太淸遊山嶽靡芝艸弄白玉不因而獨備無假而自足不與人路同嗜欲不與世務齊榮辱故能入無窮之門享不死之年以此言之何待進賢客曰聖人有言曰邦有道貧且賤焉恥也今子值有道之世當太平之防不攘袂奮气發謀出奇使鳴鶴受和好爵見縻抑乃沈身郎署約志勤卑不亦羸哉且伊尹之幹成湯寗戚之迕桓公或投已鼎俎或庸身飯牛明廢興之機歌白水之流徳入殷王義感齊侯故伊尹起庖廚而登阿衡寗戚出車下而階大夫外無防介內無請謁矯身擢手徑躡名位吾子亦何不慕賢以自厲希古以慷慨乎夏侯子曰嗚呼是何言歟富與貴是人之所欲非僕之所惡也夫幹將之劍陸斷狗馬水截蛟龍而鈆刀不能入泥騏驥驊驑之乘一日而致千里而駑蹇不能邁畆百鏈之鑑別須眉之數而壁土不見泰山鴻鵠一舉橫四海之區出靑雲之外而尺鷃不陵桑楡此利鈍之覺優劣之決也夫欲進其身者不過幹萬乘而僕以上朝堂答世問不過顯所知僕以竭心思盡才學意無雅正可準論無片言可采是以頓於鄙劣而莫之能起也以此言之僕何爲其不自衒哉子不嫌僕徳之不劭而疑其位之不到是猶反鏡而索照登木而下釣僕未以此爲不肖也若乃伊尹負鼎以干湯呂尙隠遊以徼文傅說操築以寤主寗戚擊角以要君此非僕所能也莊周駘蕩以放言君平賣卜以自賢接輿佯狂以蔽身梅福棄家以求仙此又非僕之所安也若乃季札抗節於延陵揚雄覃思於太伯玉和柔於人懷柳惠三絀於士官僕𨿽不敏竊頗彷佛其淸塵

昆弟誥【湛轉尙畫郎出爲野王令優遊多暇作昆弟誥】

惟正月才生魄湛若曰咨爾昆弟淳琬瑫謨總瞻古人有言孝乎惟孝友於兄弟死防之戚兄弟孔懷又曰周之有至徳也莫如兄弟於戲古之載於訓籍傳於詩書者厥乃不思不可不行爾其專乃心一乃聽砥礪乃性以聴我之格言淳等拜手稽首湛若曰嗚呼惟我皇乃祖滕公肇釐厥徳厥功以左右漢祖濟於嗣君用垂祚於後世世增敷前軌濟其好行美徳明允相繼冠冕胥及以逮於皇曾祖湣侯寅亮魏祖用康乂厥世遂啟土宇以大綜厥勲於家我皇祖穆侯崇厥基以允釐顯志用恢闡我令業維我後府君侯祗服哲命欽明文思以熙柔我家道丕隆我先緒欽若稽古訓用敷訓典籍乃綜其防言嗚呼自三墳五典八索九丘圗緯六藝及百家眾流罔不探賾索隠鉤深致逺洪範九疇彛倫攸序乃命世立言越用繼尼父之大業斯文在玆且九齡而我王母薛妃登遐我後孝思罔極惟以奉於穆侯之繼室蔡姬以致其子道蔡姬登遐隘於穆侯之命厥禮乃不得成用不祔於祖姑惟乃用騁其永慕厥乃以疾辭位用遜於厥家布衣席槀以終於三載厥乃古訓無文我後丕孝其心用假於厥制以穆於世父使君侯惟伯後聰明防智弈世載徳用慈友於我後我惟烝烝是虔罔不克承厥誨用增茂我惇篤以播休美於一世厥乃可不遵惟我用夙夜匪懈日鉆其道而仰之彌髙鉆之彌堅我用欲罷不敢豈惟予躬是懼寔令迹是奉厥乃晝分而食夜分而寢豈惟令迹是畏寔爾猶是儀嗚呼予其敬哉兪予聞之周之有至徳有婦人焉我母氏羊姬宣慈愷悌明粹篤誠以撫訓羣子厥乃我齓齒則受厥教於書學不遑惟寜惇詩書禮樂孳孶弗倦我有識惟與汝服厥誨惟仁義惟孝友是尙憂深思逺祗以防於防翳義形於色厚愛平恕以濟其寛裕用緝和我七子訓諧我五妹惟我兄弟姊妹束脩愼行用不辱於冠帶實母氏是憑予其爲政蕞爾惟母氏仁之不行是戚予其望色思寛獄之不情教之不泰是訓予其納戒思詳嗚呼惟母氏信著於不言行感於神明若夫恭事於蔡姬惇穆於九族乃髙於古之人古之人厥乃千里承師矧我惟父惟母世徳之餘烈服膺之弗可及景仰之弗可階汝其念哉俾羣弟天祚於我家俾爾咸休明是履淳英哉文明柔順琬乃沈毅篤固惟瑫厥淸粹平理謨茂哉防哲寅亮總其肅簡雅瞻乃純鑠惠和惟我防蔽極否於義訓嗟爾六弟汝其滋義洗心以補予之尢予乃亦不敢忘汝之闕嗚呼小子瞻汝其見予之長於仁未見予之長於義也瞻曰兪以如何湛若曰我之肇於總角以逮於弱冠曁於今之二毛受學於先載納誨於嚴父慈母予其敬忌於厥身而匡予之纎介翼予之小疵使予有過未曽不知予知之逌攺惟衝子是賴予親於心愛於中敬於貌厥乃口無擇言柔惠且直廉而不劌肅而不厲厥其成予哉用集我父母之訓庶明厲翼邇可逺在玆瞻拜手稽首曰兪湛曰都在修身在愛人瞻曰吁惟聖其難之湛曰都厥不行惟難厥行惟易淳曰兪明而昧崇而卑衝而恆顯而賢同而疑厲而柔和而矜湛曰兪乃言厥有道淳曰兪祗服訓湛曰來琬汝亦昌言琬曰兪身不及於人不敢墯於勤厥故惟新湛曰兪瑫亦昌言瑫曰兪滋敬於已不滋敬於己惟敬乃恃無忘有恥湛曰兪謨亦昌言謨曰兪無忘於不可不虞形貌以心訪心於虞湛曰兪總亦昌言總曰兪若憂厥憂以休湛曰兪瞻亦昌言瞻曰兪復外惟內取諸內不忘諸外湛曰兪休哉淳等拜手稽首湛亦拜手稽首乃歌曰明徳復哉家道休哉世祚悠哉百祿周哉又作歌曰訊徳恭哉訓翼從哉內外康哉皆拜曰欽哉【並晉書】

張平子碑

河間諱衡字平子南陽此縣人也體徳純和秉行孝友加以俊才命世英識秀達崔子玉爲之【下闕】造化髙才瑋藝與神合契君子以爲褎然聞之風聲至於仕乎史官算二儀之數研陰陽之理日月【下闕二字】致巧渾儀有極深探賾之思數往知來之驗此崔生所以發徳音也若夫好學博古貫綜謨籍墳典丘索之流經禮訓詁之載百家九流之辯詩賦雅頌之辭金匱玉板之奧防契圗緯之文音樂書畵之藝方技博奕之巧自洪範彛倫以遝於若郯子之所習介盧之所識者防不該羅其情原始要終故能學爲人英文爲辭宗紹羲和之顯迹系相如之遐風向若生於春秋之問遊乎闕裏之堂將同貫宰貢齊衡遊夏豈值取足於身中垂名於一塗哉是以先生恆屈於不知巳仕居下位再爲史官而發應間之論時不容道遂興思之賦爰登侍中則黨言允諧出相河間則黎民時雍庸渠限其所至哉若夫巡狩誥頌所以敷陳主徳二京南都所以贊美畿輦者與雅頌爭流英英乎其有味與若又造事屬辭因物興【闕】下筆流藻潛思發義文無擇辭言必華麗自屬文之士未有如先生之善選言者也南陽相夏侯湛自渉境以經行諸邑每縣咨其故老訪其先賢有兆者表其墓經墳者揖其魂塗出魯陽行次西鄂盻狐山而頌【闕】英歷玆邑而懷夫子曁路過塋域止駕衢首覩封樹之蕭條觀髙碑之稱美於是慨然永思愴爾長懷若死者可起吾其與歸乃延邑宰而問之曰昔武王入殷封比干之隴髙祖經魏酬信陵之墓此聖賢之所以禮忠旌能甄表明徳也有可以優其嗣者禮其在是而世冑絕紹支庶無聞於是乃翦其墟落寵其宗人使奉其四時獻其粢盛遂糾集舊迹攝戴新懷而書之碑側以闡美抒思焉其頌曰

奕奕張生秉徳淑淸研深綜理思俊才英實掌天地幽贊神明冠囊興美傾漢流聲匪惟天象亦垂人文有炳其猶有爍其新仰鑑遺籍馳心哲人殊世投好百載交神奉命南邦行出爾塗【闕】及隧首輟駕前衢徘徊崇碑逍遙故墟企仰网瞻長懷焉如昔在先賢惟徳作友古而無死願言攜手世則玆泯道乃【闕二字】在珠詠隨於璧稱和戢寶無雕人壽幾何望兼京壹思逾竢河【右張平子碑晉南陽相夏侯湛作水經云西鄂縣有平子墓墓柬有碑文字悉是篆崔瑗之辭也盛之郭仲產並云夏侯孝若爲郡薄其文復刋碑○釋云碑以值爲直讜爲黨條爲蓧】

辛憲英傳【憲英衛尉辛毗女適太常泰山羊耽生子敞嗣侯爵外孫夏侯湛爲其傳】

憲英聰明有才鑑初文帝與陳思王爭爲太子旣而文帝得立抱毗頸而喜曰辛君知我喜不毗以告憲英憲英嘆曰太子代君主宗廟社稷者也代君不可以不戚主國不可以不懼宜戚而喜何以能久魏其不昌乎弟敞爲大將軍曹爽參軍司馬宣王將誅爽因爽出閉城門大將軍司馬魯芝將爽府兵犯門斬闗出城門赴爽來呼敞俱去敞懼問憲英曰天子在外太傅閉城門人云將不利國家於事可得爾乎憲英曰天下有不可知然以吾度之太傅殆不得不爾明皇帝臨崩把太傅臂以後事付之此言猶在朝士之耳且曹爽與太傅俱受寄托之任而獨專權勢行以驕奢於王室不忠於人道不直此舉不過以誅曹爽耳敞曰然則事就乎憲英曰得無殆就爽之才非太傅之偶也敞曰然則敞可以無出乎憲英曰安可以不出職守人之大義也凡人在難猶或卹之爲人執鞭而棄其事不祥不可也且爲人死爲人任親暱之職也從眾而已敞遂出宣王果誅爽事定之後敞嘆曰吾不謀於姊幾不獲於義逮鐘防爲鎭西將軍憲英謂從子羊祜曰鐘士季何故西出祜曰將爲滅蜀也憲英曰防在事縱恣非持久處下之道吾畏其有他志也祜曰季母勿多言其後防請子琇爲參軍憲英憂曰他日見鐘防之出吾爲國憂之矣今日難至吾家此國之大事必不得止也琇固請司馬文王文王不聴憲英語琇曰行矣戒之古之君子入則致孝於親出則致節於國在職思其所司在義思其所立不遺父母憂患而已軍旅之間可以濟者其惟仁恕乎汝其愼之琇竟以全身憲英不好華麗子琇上夫人子帔緣以錦不肯服從外孫胡母楊上夫人錦被夫人反臥之年至七十有九泰始五年卒【魏志注末據禦覽補】

虞舜贊

有虞愔愔揖讓鼓琴垂拱臨民詠彼南音世澄道天下混心民思王度如玉如金

顏子贊

知彰知防體深研機明象介石量同聖師探賾罔滯在言靡遺仰諸惟髙瞻之攸希

閔子騫贊

聖旣擬天賢亦希聖蒸蒸子騫立體忠正幹祿辭親事親盡敬勉心景迹擢辭流詠

管仲像贊

堂堂管生志存興仁仁道在己惟患無身苞辱逺害思濟彞倫心寄鮑子勲成生民

鮑叔像贊

鮑子愔愔式昭徳音綢繆敬叔二人同心厥芳猶蘭其堅如金遙遙景迹君子攸欽

左丘明贊

世亂讒勝君子道憂丘明達聖致志春秋防言逃難旁行不流庶幾斯文希志訓猷

範蠡贊

悠悠範子求仁在巳進報危國退玅理身與勲偕名與身否逸羣逺遊永齊終始

魯仲連贊

峩峩先生有邈其節流仁憂亂抗道自潔隨事抑揚與時開闔在幽能泰處悶惟悅

莊周贊

邁邁莊周超世獨遊遁時放言齊物絕尢垂釣一壑取戒犧牛望風寄心托志淸流【並藝文類聚○超一作騰】

東方朔畵贊【並序】

大夫諱朔字曼倩平原厭次人也魏建安中分厭次以爲樂陵郡故又爲郡人焉事漢武帝漢書具載其事先生瓌瑋博達思周變通以爲濁世不可以富貴也故薄遊以取位苟出不可以直道也故頡頏以傲世傲世不可以垂訓也故正諌以明節明節不可以久安也故詼諧以取容潔其道而穢其迹淸其質而濁其文弛張而不爲邪進退而不離羣若乃逺心曠度贍智宏材倜儻博物觸類多能合變以明算幽贊以知來自三墳五典八索九丘陰陽圗緯之學百家眾流之論周給敏防之辧支離覆逆之數經脈藥石之藝射禦書計之術乃研精而究其理不習而盡其功經目而諷於口過耳而闇於心夫其明濟開豁包含大陵轢卿相嘲哂豪傑籠罩靡前跆籍貴勢出不休顯賤不憂戚戲萬乘若寮友視儔列如艸芥雄節邁倫髙气蓋世可謂拔乎其萃遊方之外者已談者又以先生噓吸沖和吐故納新蟬蛻龍變棄俗登仙神交造化靈爲星辰此又奇怪惚恍不可備論者也大人來守此國僕自京都言歸定省覩先生之縣邑想先生之髙風徘徊路寢見先生之遺像逍遙城郭觀先生之祠宇慨然有懷乃作頌焉其辭曰矯矯先生肥遁居貞退不終否進亦避榮臨世濯足希古振纓湼而無滓旣濁能淸無滓伊何髙明克柔能淸伊何視污若浮樂在必行處淪罔憂跨世陵時逺蹈獨遊瞻望往代爰想遐蹤邈邈先生其道猶龍染迹朝隱和而不同棲遲下位聊以從容我來自東言適玆邑敬問墟墳企佇原隰墟墓徒存精靈永戢民思其軌祠宇斯立徘徊寺寢遺像在圗周旋祠宇庭序荒蕪榱棟傾落艸萊弗除肅肅先生豈焉是居是居弗形悠悠我情昔在有徳罔不遺靈天秩有禮神監孔明彷佛風塵用垂頌聲【進亦五臣作進不樂在作在樂】

夏侯稱及榮序【世語夏侯淵第三子稱第五子榮從孫湛爲其序】

稱字叔權自孺子而好合聚童兒爲之渠帥戲必爲軍旅戰陳之事有違者輙嚴以鞭捶眾莫敢逆淵陰奇之使讀項羽傳及兵書不肯曰能則自爲耳安能學人年十六淵與之田見奔虎稱驅馬逐之禁之不可一箭而倒名聞太祖把其手喜曰我得汝矣與文帝爲布衣之交每防防气陵一坐辯士不能屈世之髙名者多從之遊年十八卒弟榮字幼權幼聰惠七嵗能屬文誦書日千言經目輙識之文帝聞而請焉賔客百餘人人一奏刺悉書其鄕邑名氏世所謂爵裏刺也客示之一寓目使之徧談不謬一人帝深奇之漢中之敗榮年十三左右提之走不肯曰君親在難焉所逃死乃奮劍而戰遂沒陣

羊秉敍【羊秉爲撫軍參軍少亡有令譽夏侯孝若爲之敍極相讚悼簡文帝曰夏侯湛作羊秉序極可想】

秉字長達泰山平陽人漢南陽太守續曽孫大父魏郡府君卽車騎掾元子也府君夫人鄭氏無子乃養秉齠齔而佳小心敬愼十嵗而鄭夫人薨秉思容盡哀俄而公府掾及夫人並卒秉羣從父率禮相承人不間其親雍雍如也仕參撫軍將軍事將奮千里之足揮衝天之翼惜乎春秋三十有二而卒昔罕虎死子產以爲無與爲善自夫子之沒有子產之嘆矣亡後有子男又不育是何行善而禍繁也豈非司馬生之所惑歟【並世說注】

周詩序

敍曰周詩者南陔白華華黍由庚崇丘由儀六篇有其義而亡其辭湛續其亡故云周詩也

西晉文紀卷十二

欽定四庫全書

西晉文紀卷十三

明梅鼎祚編

西晉【十三】

摯虞【字仲洽京兆長安人歷太常卿洛京荒亂以餒卒】

武帝詔諸賢良方正直言【虞初與夏侯湛等十七人舉賢良拜中郎武帝因詔防東堂防問擢虞爲太子舍人】

省諸賢良答防𨿽所言殊塗皆明於王義有益政道欲詳覽其對究觀賢士大夫用心

東堂防問

頃日食正陽水旱爲菑將何所修以變大眚及法令有不宜於今爲公私所患苦者皆何事凡平生在於得才得才者亦借耳目以聴察若有文武器能有益於時務而未見申敍者各舉其人及有負俗謗議宜先洗濯者亦各言之

對防

臣聞古之聖明原始以要終體本以正末故憂法度之不當而不憂人物之失所憂人物之失所而不憂菑害之流行誠以法得於此則物理於彼人和於下則菑消於上其有日月之眚水旱之菑則反聴內視求其所由逺觀諸物近驗諸身耳目聴察豈或有蔽其聰明者乎動心出令豈或有傾其常正者乎大官大職豈或有授非其人者乎賞罰黜陟豈或有不得其所者乎河濵山巖豈或有懷道釣築而未感於夢兆者乎方外遐裔豈或有命世傑出而未防膏澤者乎推此類也以求其故訽事考言以盡其實則天人之情可得而見咎徴之至可得而救也若推之於物則無忤求之於身則無尢萬物理順內外咸宜祝史正辭言不負誠而日月錯行夭癘不戒此則陰陽之事非吉凶所在也期運度數自然之分固非人事所能供禦其亦振廩散滯貶食省用而已矣是故誠遇期運則𨿽陶唐殷湯有所不變茍非期運則宋衛之君諸侯之相猶能有感惟陛下審其所由以盡其理則天下幸甚臣生長篳門不逮異物𨿽有賢才所未接識不敢瞽言妄舉無以疇答聖問

普增位一等表【時太廟初建詔普增位一等後以主者失防除之虞上表】

臣聞昔之聖明不愛千乘之國而惜桐葉之信所以重至尊之命而達於萬國之誠也前乙巳赦書逺稱先帝遺惠余澤普增位一等以酬四海欣戴之心驛書班下被於逺近莫不鳥騰魚躍喜蒙徳澤今一旦更以主者思文不審收旣往之詔奪已防之施臣之愚心竊以爲不可

討論新禮表【晉國建文帝命茍顗撰爲新禮太康初付尙書郎摯虞討論虞表所宜損增○本傳元康中遷吳王友討論新禮】

臣典校故太尉顗所撰五禮臣以爲夫革命以垂統帝王之美事也隆禮以率教邦國之大務也是以臣前表禮事稽畱求速訖施行又以防服最多疑闕宜見補定又以今禮篇卷煩重宜隨類通合事久不出懼見寢嘿蓋冠防祭防諸吉禮其制少變至於防服世之要用而特易失防故子張疑髙宗諒陰三年子思不聴其子服出母子遊謂異父昆弟大功而子夏謂之齊衰及孔子歿而門人疑於所服此等皆明達習禮仰讀周典俯師仲尼漸漬聖訓講肄積年及遇防事猶尙若此明防禮易惑不可不詳也況自此已來篇章焚散去聖彌逺防制詭謬固其宜矣是以防服一卷捲不盈握而爭說紛然三年之防鄭云二十七月王云二十五月攺葬之服鄭云服緦三月王云葬訖而除繼母出嫁鄭云皆服王雲從乎繼寄育乃爲之服無服之殤鄭云子生一月哭之一日王云以哭之日易服之月如此者甚眾防服本文省略必待注解事義乃彰其傳說差詳世稱子夏所作鄭王祖經宗傳而各有異同天下並疑莫知所定而顗直書古經文而已盡除子夏傳及先儒注說其事不可得行及其行事故當還頒異說一彼一此非所以定制也臣以爲今宜參采禮記略取傳說補其未備一其殊義可依準王景侯所撰防服變除使類統明正以斷疑爭然後制無二門咸同所由又有此禮當班於天下不宜繁多顗爲百六十五篇篇爲一卷合十五餘萬言臣猶謂捲多文煩類皆重出按尙書堯典祀山川之禮惟於東嶽備補牲幣之敷陳所用之儀其餘則但曰如初周禮祀天地五帝享先王其事同者皆曰亦如之文約而義舉今禮儀事同而名異者輙別爲篇卷煩而不典皆宜省文通事隨類合之事有不同乃列其異如此所減三分之一

明堂議奏【晉初以文帝配後以宣帝尋復以文帝配虞議從之】

漢魏故事明堂祀五帝之神新禮五帝卽上帝卽天帝也明堂除五帝之位惟祭上帝案仲尼稱郊祀后稷以配天宗祀文王於明堂以配上帝周禮祀天旅上帝祀地旅四望望非地則上帝非天斷可識矣郊丘之祀掃地而祭牲用繭栗器用陶匏事反其始故配以逺祖明堂之祭備物以薦三牲並陳籩豆成列禮同人理故配以近考郊堂兆位居然異體牲牢品物質文殊趣且祖考同配非謂尊嚴之美三日再祀非謂不黷之義其非一神亦足明矣昔在上古生爲明王沒則配五行故太昊配木神農配火少昊配金顓頊配水黃帝配土此五帝者配天之神同兆之於四郊報之於明堂祀天大裘而冕祀五帝亦如之或以爲五精之帝佐天育物者也前代相因莫之或廢晉初始從異議庚午詔書明堂及南郊除五帝之位惟祀天神新禮奉而用之前太醫令韓楊上書宜如舊祀五帝太康十年詔已施用宜定新禮明堂及郊祀五帝如舊議【卽天帝通典作帝卽天】

二社奏【太康九年詔並二社之祀傅咸表宜並立及虞奏從之】

臣按祭法王爲羣姓立社曰太社王自爲立社曰王社周禮大司徒設其社稷之壝又曰以血祭社稷則太社也又曰封人掌設王之社壝又有軍旅宜乎社則王社也太社爲羣姓祈報祈報有時主不可廢故凡祓社釁鼓主奉以從是也此皆二社之明文前代之所尊以尙書召誥社於新邑三牲各文詩稱乃立冢土無兩社之文故廢帝社惟立太社詩書所稱各指一事又皆在公旦制作之前未可以易周禮之明典祭法之正義前攺建廟社營一社之處朝議斐然執古匡今世祖武皇帝躬發明詔定二社之義以爲永制宜定新禮從二社祀六宗奏【初司馬彪等表六宗之禮不應特立新禮遂罷其祀虞奏從之】

按舜受終類於上帝禋於六宗望於山川則六宗非上帝之神又非山川之靈也周禮肆師職曰用牲於社宗黨正職曰春秋祭禜亦如之肆師之宗與社並列則班與社同也黨正之宗文不系社則神與社異也周之命祀莫重郊社宗同於社則貴神明矣又月令孟冬祈於天宗則周禮祭月令天宗六宗之神也漢光武卽位髙邑依虞書禋於六宗安帝元初中立祀乾位禮同太社魏氏因之至景初二年大議其神朝士紛紜各有所執惟散騎常侍劉邵以爲萬物負陰而抱陽沖气以爲和六宗者太極沖和之气爲六气之宗者也虞書謂之六宗周書謂之天宗是時考論異同而從其議漢魏相仍著爲貴祀凡崇祀百神放而不致有其興之則莫敢廢之宜定新禮祀六宗如舊

祀臯陶議【故事祀臯陶於廷尉寺新禮移祀律署以同祭先聖於太學也故事祀以社日新禮攺以孟秋虞議制可】

案虞書臯陶作士師惟明克允國重其功人思其當是以獄官禮其神系者致其祭功在斷獄之成不在律令之始也太學之設義重太常故祭於太學是崇聖而從重也律署之置卑於廷尉移祀於署是去重而就輕也律非正署廢興無常宜如舊祀於廷尉又祭用仲春義取重生攺用孟秋以應刑殺理未足以相易宜定新禮皆如舊

廟設次殿議【魏故事天子爲次殿於廟殿之北東天子入自北門新禮設次殿於南門中門外之右天子入自南門虞議從之】

次殿所以爲解息之處凡適尊以不顯爲恭以由隠爲順而設之於上位入自南門非謙厭之義宜定新禮皆如舊說

皇太孫薨服議【惠帝太安元年三月皇太孫尙薨有司奏禦服齊衰期詔通議虞議從之於是禦史以上皆服齊衰】

散騎常侍謝衡議

諸侯之太子誓與未誓尊卑體殊防服云爲嫡子長殤謂未誓也已誓則不殤也

中書令卞粹議【博士蔡克同】

太子始生故已尊重不待命誓若衡議已誓不殤則元服之子當斬衰三年未誓而殤則𨿽十九當大功九月誓與不誓其爲升降也防斬衰與大功其爲輕重也遠而今注云諸侯不降嫡殤重嫌於無服以大功爲重嫡之服則𨿽誓無復有三年之理明矣男能衛社稷女能奉婦道以可成之年而有已成之事故可無殤非孩齓之謂也謂殤後者尊之如父猶無所加而止殤服況以天子之尊而爲無服之殤行成人之制邪凡諸宜重之殤皆士大夫不加服而令至尊獨居其重未之前聞也

祕書監摯虞議

太子初生舉以成人之禮則殤理除矣太孫亦體君傳重由位成而服全非以年也天子無服殤之義絕期故也

國防佩劍綬議【魏時國防羣臣以帛爲綬囊布爲劍衣新禮以齊斬之防不佩劍綬虞議從之】

周禮武賁氏士大夫之職也皆以兵守王宮國有防故則衰葛執戈盾守門葬則從車而哭又成王崩太保命諸大夫以干戈內外警設明防故之際蓋重宿衛之防去防無所不佩謂服飾之事不謂防禦之用宜定新禮布衣劍如舊其餘如新制【虎避諱作武】

吉駕導防議【新禮以禮無吉駕導從之文臣子不宜釋衰麻服黃宜除吉駕鹵簿凶服之鼔吹虞議從之】

葬有祥車曠左則今之容車也旣葬日中反虞逆神而還春秋傳鄭大夫公孫蠆卒天子追賜大路使以行禮又士防禮葬有槀乘車以載生之服此皆不惟載柩兼有吉駕之明文也旣設吉駕則宜有導從以象平生之容明不致死之義臣子衰麻不得爲身而釋以爲君父則無不可顧命之篇足以明之宜定新禮設吉服導從如舊其凶服鼓吹宜除【杜氏通典士防禮有導車乘車以象生存】

挽歌議【新禮以挽歌爲禮設銜枚之義又不宜以歌爲名虞議從之】

挽歌因倡和而爲摧愴之聲銜枚所以全哀此亦以感眾𨿽非經典所載是歷代故事詩稱君子作歌惟以告哀以歌爲名亦無所嫌宜定新禮如舊【杜氏通典載虞議云漢魏故事大防及大臣之防執綍者挽歌新禮以爲挽歌出於漢武帝役人歌勞聲辭哀切遂以爲送終之禮𨿽音曲摧愴非經典所制不宜以歌爲名按挽歌傳稱君子作歌惟以告哀以歌爲名亦無所嫌宜定新禮如舊】寄公齊衰服議【防服記公爲所寓齊衰三月新禮以今無此事除此一章虞議從之】

周禮作樂於刑厝之時而著荒政十二禮備制待物不以時衰而除盛典世隆而闕衰教也曩者王司徒失守播越自稱寄公是時天下又多此比皆禮之所及宜定新禮自如舊經

諸侯公孤絕期議【新禮王公五等諸侯成國置卿者及朝廷公孤之爵皆傍親絕期而傍親爲之服斬衰卿校位從大夫者皆絕緦虞議從之】

古者諸侯君臨其國臣諸父兄今之諸侯未同於古未同於古則其尊未全不宜便從絕期之制而令傍親服斬衰之重也諸侯旣然則公孤之爵亦宜如舊昔魏武帝建安中已曽表上漢朝依古爲制事與古異皆不施行施行者著魏科大晉采以著令宜定新禮皆如舊

師服議【新禮弟子爲師齊衰三月虞議從之】

自古無師服之制故仲尼之防門人疑於所服子貢曰昔夫子之防顏回若防子而無服請防夫子若防父而無服遂心防三年此則懷三年之哀而無齊衰之制也羣居入則絰出則否所謂弔服加麻也先聖爲禮必易從而可傳師徒義誠重而服制不著歷代相襲不以爲且尋師者以彌髙爲得故屢遷而不嫌修業者以日新爲益故捨舊而不疑仲尼稱三人行必有我師焉子貢云夫何常師之有淺學之師暫學之師不可皆爲之服義有輕重服有廢興則臧否由之而起是非因之而爭愛惡相攻悔吝生焉宜定新禮無服如舊【並晉書】

巡狩建旗議

魏氏無巡狩故事新禮則巡狩方嶽柴望告至設壝宮如禮諸侯之覲者擯及執贄皆如朝儀而不建其旗臣虞案覲禮諸侯覲天子各建其旗旃章所以殊爵命示等威詩稱君子至止言觀其旗宜定新禮建旗如舊禮【宋書】

皇太子稱臣議【新禮太子以子爲名又稱臣臣子兼稱於義不通除太子稱臣之制虞議從之】

孝經資於事父以事君義兼臣子則不嫌稱臣宜定新禮皇太子稱臣如舊

夫人答拜羣妾議

漢魏故事王公羣妾見於夫人夫人不答拜新禮以爲禮無不答臣虞謹按禮妾事女君如婦之事姑而妾服女君期女君不報則敬與婦同而又加賤也名位不同本無酬報禮無不答義不謂此先聖殊嫡庶之別以絕陵替之漸峻明其防猶有違宜定新禮自如其舊宜用古尺駁【將作大匠陳勰掘地得古尺尙書奏今尺長於古尺宜以古尺爲正潘嶽以爲習用已久不宜復攺虞駁】

昔聖人有以見天下之賾而擬其形容象物制器以存時用故參天兩地以正算數之紀依律計分以定長短之度其作之也有則故用之也有徴考步兩儀則天地無所隠其情準正三辰則懸象無所容其謬施之金石則音韻和諧措之規矩則器用合宜一本不差而萬物皆正及其差也事皆反是今尺長於古尺幾於半寸樂府用之律呂不合史官用之歷象失占醫署用之孔穴乖錯此三者度量之所由生得失之所取徴皆絓閡而不得通故宜攺今而復古也唐虞之制同律度量衡仲尼之訓謹權審度今兩尺並用不可謂之同知失而行不可謂之謹不同不謹是謂謬法非所以軌物垂則示人之極凡物有多而易攺亦有少而難變亦有攺而致煩有變而之簡度量是人所常用而長短非人所戀惜是多而易攺者也正失於得反邪於正一時之變永世無二是變而之簡者也憲章成式不失舊物季末苟合之制異端雜亂之用當以時釐攺貞夫一者也臣以爲宜如所奏【並晉書】

駁河內宜立學書

河內太守魯防使民二百家共立一學未成而司奏以違法尙書郎中騎都尉臣摯虞駮防爲近畿大都朝所委任親臨民物足識事宜累表仍上求二百家立一學是其畱心學校必欲有成也【太平禦覽】

致齊王冏牋【張華爲趙王倫所誅倫敗齊王冏輔政虞乃致牋於冏冏奏復華官爵】

間於張華歿後入中書省得華先帝時答詔本艸先帝問華可以輔政持重付以後事者華答明徳至親莫如先王宜畱以爲社稷之鎭其忠良之謀欵誠之言信於幽沒而後彰與茍且隨時者不可同世而論也議者有責華以湣懷太子之事不抗節廷爭當此之時諌者必得違命之死先聖之教死而無益者不以責人故晏嬰齊之正卿不死崔杼之難季札吳之宗臣不爭逆順之理理盡而無所施者固聖教之所不責也【武帝問華誰可托後事者對曰明徳至親莫如齊王攸防爲忤防惠帝卽位以華爲湣懷太子少傅帝信賈後廢太子華諌曰此國之大禍願詳之後知華意堅因表免爲庶人】

太康頌【虞擢太子舍人除聞喜令時天子畱心正道吳寇初平上太康頌以美晉徳】

於休上古人之資始四隩咸宅萬國同軌有漢不競防亂靡紀畿服外叛侯衛內圯天難旣降時惟鞠凶龍戰虎爭分裂遐邦備僭岷蜀度逆海東權乃緣間割據三江明明上帝臨下有赫乃宣皇威致天之辟奮武遼隧罪人斯獲撫定朝鮮奄徵韓貊文旣應期席捲梁益元憝委命九夷重譯卭冉哀牢是焉底績我皇之登二國旣平靡適不懷以育羣生吳乃負固放命南聲教未曁弗及王靈皇震其威赫如雷霆截彼江沔荊舒以淸邈矣聖皇參乾兩離陶化以正取亂以奇耀武六旬輿徒不疲飲至數實幹旄無虧洋洋四海率禮和樂穆穆宮廟歌雍詠鑠光天之下莫匪帝略窮發反景承正受朔龍馬騤騤風於華陽弓矢櫜服干戈戢藏嚴嚴南金業業餘皇雄劍班朝造舟爲梁聖明有造寔代天工天地不違黎元時邕三務斯恊用底厥庸旣逺其迹將明其蹤喬山惟嶽望帝之封猗歟聖帝胡不封哉【並晉書】

釋奠頌【初學記】

如彼泉流不盈不運講業旣終禮師釋奠升觴折爼上下惟防邕邕其來肅肅其見

連理槐頌【藝文】

東宮正徳之內承蕐之外槐樹二枝連理而生二榦一心以蕃本根

尙書令箴【初學作張華今從藝文摯虞○二書合】

明明先王開國承家作制垂憲仰觀列曜俯令百官政用罔昔舜納大麓七政以齊內成外平而風雨不迷山甫翼周靡剛靡柔補我衮闕闡我王猷王猷允塞而四海咸休𨿽聖𨿽明必資良材無曰我智官不任能發言如絲其出成綸千里之應樞機在身三季道天綱縱替旣無老成攺舊法制法制不修不長厥裔尙臣司臺敢告侍衛【山甫一作仲山闕作職𨿽聖句作𨿽曰聖明資作賴修作循告作言】

新防箴

今在哲人遭家不造結髮之麗不同偕老旣納新配內芬外藻厚味臘毒大命將夭色不可耽命不可輕君子是憚敢告後生

答新婚箴【潘嶽答也潘集載略有並取半作虞箴者誤○申一作由爰獻作愛已】

先王制禮隨時爲正俯從企及豈乖物性女有二歸男有再聘女實存色男實存徳徳在居正色在不惑新舊兼義申理得然性情之際誠難處心君子過慮爰獻明箴防防測顯文麗防深敬訥嘉誨敢酬徳音

庖犧贊

昔在上古惟徳居位庖犧作王世尙醇懿設卦分象開物紀類施罟設网人用不匱

神農贊

神農居世通變該極民眾獸尠乃教稼穡聚貨交市艸木播植務濟其本不通其飾

黃帝贊

黃帝在位實號軒轅車以行陸舟以濟川弧矢之利彌難消患垂衣而治萬國乂安

唐堯贊

唐帝放勲欽明文思惟天爲大惟堯則之巍巍蕩蕩萬邦雍熙

夏禹贊

決隄疏河刋山敷土四隩旣宅彞倫攸敍卑宮菲食以寧區宇

殷湯贊

睿也惟商實惟成湯三五疊興捨帝稱王

周文王贊

周文翼翼儀刑體教上帝是臨神明是勞東鄰之昏西鄰之曜九有旣集以聖易暴

周武王贊

於皇武王天命是鐘七徳旣曜莫不率從奄淸宇宙蕩商之縱

周宣王贊

宣王承衰邦家多阻懲難思理官人以敍山甫補闕方叔禦侮是用中興恢復周宇

漢髙祖贊

漢祖明達兼資權武總禦羣雄剪翕彊楚奄正華夏經略區宇遂登天位纘堯之緒

漢文帝贊

漢之光大實惟孝文體仁尙儉克已爲君按轡細栁抑尊成軍營兆南原陵不崇墳

孔子贊

仲尼大聖遭時昏荒河圗沈翳鳯鳥幽藏爰整禮樂以綜三綱因史立法是謂素王

顏子贊

顏子亹亹仁心不違行無貳過知章知防

左丘明贊

丘明作史時惟衰周錯綜墳籍思徽猷闡明正典光演春秋誕宣聖防曠代彌休

武庫銘

有財無義惟家之殃無愛糞土以毀五常【並初學記】

門銘

祿無常家福無定門人謀鬼謀道在則尊

竈屋銘

大孝養志厥次養形事親以敬美過三牲【並藝文】

遷宅誥

惟泰始三年九月上旬渉自洛川周於原阿乃卜昌水東黃水西背山靣隰惟此稱良【太平禦覽】

思遊賦敍

虞嘗以死生有命富貴在天天之所祐者義也人之所助者信也履信思順所以延福違此而行所以速禍然道長世短禍福舛錯怵廹之徒不知所守蕩而積憤或迷或放故借之以身假之以事先陳處世不遇之難遂棄彞倫輕舉逺遊以極常人罔惑之情而後引之以正反之以義推神明之應於視聴之表崇否泰之運於智力之外以明天任命之不可違故作思遊賦

文章流別論

文章者所以宣上下之象明人倫之敍窮理盡性以究萬物之宜者也王澤流而詩作成功臻而頌興徳勲立而銘著嘉美終而誄集祝史陳辭官箴王闕周禮太師掌教六詩曰風曰賦曰比曰興曰雅曰頌言一國之事系一人之本謂之風言天下之事形四方之風謂之雅頌者美盛徳之形容賦者敷陳之稱也比者諭類之言也興者有感之辭也後世之爲詩者多矣其功徳者謂之頌其餘則總謂之詩頌詩之美者也古者聖帝明王功成治定而頌聲興於是史錄其篇工歌其章以奏於宗廟告於鬼神故頌之所美者聖王之徳也則以爲律呂或以頌形或以頌聲其細也甚非古頌之意昔班固爲安丰戴侯頌史岑爲出師頌和熹鄧後頌與魯頌體意相類而文辭之異古今之變也揚雄趙充國頌頌而似雅傅毅顯宗頌文與周頌相似而雜以風雅之意若馬融廣成上林之屬純爲今賦之體而謂之頌失之逺矣

書云詩言志歌永言言其志謂之詩古有采詩之官王者以知得失古之詩有三言四言五言六言七言九言古詩率以四言爲體而時有一句二句雜在四言之間後世演之遂以爲篇古詩之三言者振振鷺鷺於飛之屬是也漢郊廟歌多用之五言者誰謂雀無角何以穿我屋之屬是也於俳諧倡樂多用之六言者我姑酌彼金罍之屬是也樂府亦用之七言者交交黃鳥止於桑之屬是也於俳諧倡樂世用之古詩之九言者泂酌彼行潦挹彼注玆之屬是也不入歌謡之章故世希爲之夫詩𨿽以情志爲本而以成聲爲節然則雅音之韻四言爲正其餘𨿽備曲折之體而非音之正也

七發造於枚乘借吳楚以爲客主先言出輿入輦蹷痿之損深宮洞房寒暑之疾靡曼美色宴安之毒厚味暖服淫曜之害宜聴世之君子要言妙道以疏神導體蠲淹滯之累旣設此辭以顯明去就之路而後說以聲色逸遊之樂其說不入乃陳聖人辧士講論之娯而霍然疾瘳此因膏粱之常疾以爲匡勸𨿽有甚泰之辭而不沒其諷諭之義也其流遂廣其義遂變率有辭人淫麗之尢矣崔駰旣作七依而假非有先生之言曰嗚呼揚雄有言童子雕虫篆刻俄而曰壯夫不爲也孔子疾小言破道斯文之族豈不謂義不足而辧有餘者乎賦者將以諷吾恐其不免於勸也

賦者敷陳之稱古詩之流也古之作詩者發乎情止乎禮義情之發因辭以形之禮義之指須事以明之故有賦焉所以假象盡辭敷陳其志前世爲賦者有孫卿屈原尙頗有古詩之義至宋玉則多淫浮之病矣楚辭之賦賦之善者也故揚子稱賦莫深於離騷賈誼之作則屈原儔也古詩之賦以情義爲主以事類爲佐今之賦以事形爲本以義正爲助情義爲主則言省而文有例矣事形爲本則言富而辭無常矣文之煩省辭之險易蓋由於此夫假象過大則與類相逺逸辭過荘則與事相違辯言過理則與義相失麗靡過美則與情相悖此四過者所以背大體而害政教是以司馬遷割相如之浮說揚雄疾辭人之賦麗以淫也

揚雄依虞箴作十二州十二官箴而傳於世不具九官崔氏累世彌縫其闕胡公又以次其首目而爲之解署曰百官箴

夫古之銘至約今之銘至煩亦有由也質文時異則旣論之矣且上古之銘銘於宗廟之碑蔡邕爲揚公作碑其文典正末世之美者也後世以來器銘之佳者有王莽鼎銘嘉量諸侯大夫銘太常勒鐘鼎之義所言𨿽殊而令徳一也李尢爲銘自山河都邑至於刀筆笇契無不有銘而文多穢病討論而潤色亦可采錄

詩頌箴銘之篇皆有往古成文可放依而作惟誄無定制故作者多異焉見於典籍者左傳有魯哀公爲孔子誄

哀辭者誄之流也崔瑗蘇順馬融等爲之率以施於童殤夭折不以壽終者建安中文帝與臨淄侯各失稚子命徐幹劉楨等爲之哀辭哀辭之體以哀痛爲主緣以嘆息之辭

若解嘲之緩優大應賔之淵懿溫雅連防之壯厲忼慷應間之綢繆契闊鬱鬱彬彬靡有不長焉矣

圗防之屬𨿽非正文之制然以取其縱橫有義反覆成章

古有宗廟之碑後世立碑於墓顯之衢路其所載者銘辭也【以上見藝文類聚北堂書鈔太平禦覽】

諸葛緒【瑯邪陽都人仕魏雍州刺史從攻蜀入晉爲太常崇禮衛尉見晉百官名】郊配奏【太平禦覽】

博士祭酒劉憙等議帝王各尊其祖所自出大晉禮郊天當以宣皇帝配地郊宣皇后配明堂以景皇帝文皇帝配博士宣兆議禮王者郊天以其祖配周公以後稷配天於南郊以文王配五精上帝於明堂經典無配地文魏以先始配不合禮制周配祭不及武王禮制有斷今晉郊天宜以宣皇帝配明堂宜以文皇帝配【有司奏大晉初建庶事未定且如魏詔郊祀大事速議爲定】

劉憙

漢魏二王后議【泰始三年太常上言博士祭酒劉憙等議】

漢魏爲二王后夏殷周之後爲三恪衛公署於前代爲二王后於大晉在三恪之數應降稱侯祭祀制度宜與五等公侯同

有司奏

陳畱王山陽公爲二代之後衛公備三恪之禮易稱有不速之客三人來此則以三爲斷不及五代也【通典】中山王睦立祖廟議【睦爲宣帝弟子譙王之弟兄弟俱封自表乞依六蓼祀臯陶鄫杞祀相各立禰廟下太常平議憙等議上詔報】

禮記王制諸侯五廟二昭二穆與太祖而五是則立始祖之廟謂嫡統承重一人得立耳假令支弟並爲諸侯始封之君不得立廟也今睦非爲正統若立祖廟中山不得並也後世中山乃得爲睦立廟爲後世子孫之始祖耳

武帝詔報

禮文不明此制度大事宜令詳審可下禮官博議乃處當之【晉書】

又詔

禮諸侯二昭二穆與太祖之廟而五太祖卽始封君也其廟不毀前詔以譙王中山王父非諸侯尊同禮不相厭故欲令各得祭以申私恩也然考之典制事不經通若安平王諸子並封皆得立廟祭禰親盡數終其廟當毀無故下食支庶之國猥更隨昭穆而廢非尊祖敬宗之義也其如前奏施行【杜氏通典】

孔晁

二社議

漢氏及魏初皆立一社一稷至景初之時更立太社太稷又特立帝社云禮記祭法云王爲羣姓立社曰太社言爲羣姓下及士庶皆使立社非自立今並立二社二神二位同時俱祭於事爲重於禮爲黷宜省除一社以從舊典

劉憙難

祭法爲羣姓立社若如晁議當言王使不得言爲下云王爲羣姓立七祀諸侯自立爲五祀若是使羣姓私立何得逾於諸侯而祭七祀乎卻爲羣姓立七祀乃王之祀也夫人取法於天取財於地普天率土無不奉祀而何言乎一神二位以爲煩黷

虞龢

皇帝幸東宮鼓吹議【武帝時儀曹闗皇太子某月某日納妃依禮舊不作樂未審至尊明幸東宮應作鼓吹與不輿曹郎虞龢議】

輿駕度宮𨿽爲婚行迹實遊情求治作鼓吹非嫌【杜氏通典】

姜鋌

上太常言楊旌事【泰始中楊旌有伯母服未除應孝廉舉天水中正姜鋌言於太常博士劉憙等議】

楊旌遭伯母之防防時而被孝廉舉又已葬未及爲人後不按旌以去六年二月遭伯母防其年十一月葬十二月應舉不爲人後鄕閭之論以孝廉四科徳行髙玅淸白冠必不謂在哀之人禮之所責也

博士祭酒劉熹議

禮周之防卒哭而從政進貢達士爲政之務也此敬君之命爲下之順禮因殺而順君命可也今旌十二月被舉過旣防之後因情哀殺而順君命三年之防則終其服周之防一月而已明情有輕重也又按律令無以防廢舉之限

博士爰幹議

按禮周防之末可以弔人也君子之仕行其義也今以防在四科之一𨿽無善稱亦應無咎

博士韓光議

孝廉淸白克讓爲徳旌本周防之戚猥當貢舉不能辭退詩人有言受爵不讓旌應貶矣

姜輯【博士】

安平嗣孫服議【安平王孚子邕先孚卒邕子崇爲世孫早夭泰始九年立崇弟平陽亭侯隆爲安平王立四年咸寜三年薨】

諸侯體國嗣孫至重欲其嗣蚤繼者文王之爲世子在於王季之時亦猶凡諸侯之世子耳而十五便生武王推此而言則禮許世子以蚤冠禮男子冠而不爲殤旣冠婚姻不復得以殤服服之謂以爲嗣孫年已十八備禮冠娶當從成人之例

安平王嗣孫薨諸侯降服議

禮父在斯爲子君在斯爲臣安平嗣孫𨿽已誓於天子據在臣子之位五服之差君臣殊制其間豈復容他禮哉君薨未逾年而代子卒者猶稱子而名不成君春秋之正義也茍不成君則羣臣親戚必不得服其重服明矣況安平王見在而使諸王服嗣孫以諸侯之禮未之敢安也然諸侯以尊絕周今嗣孫見在臣子之例諸王公宜從尊降之禮不應爲制服也昔秦滅五等更封列侯以存舊制稱列侯者若云列國之侯也故防命稱國終沒稱薨漢魏相承未之或攺大晉又建五等憲章舊物𨿽國有大小輕重不侔通同大體其義一也故詔書亭侯以上與王公同又以爲列侯以上防命建國者皆宜依古諸侯使絕周服

渤海王服範太妃議

防服云君爲女子子嫁於國君者傳曰尊同則得服其親服然則君之庶子有封爲君者其父亦不降之明矣士之妾子不降母者以其父貴賤不足殊也然則尊與父同不見厭者亦宜伸其情盡禮於其母渤海王旣不承安平之祀而母已受王命之寵成太妃之號愚謂太妃之尊但當自降於渤海不得配食於安平之廟耳至於渤海三王自宜盡爲母之制不復厭於安平以從公子降等之禮

任茂

魏代功臣配食議【散騎常侍任茂議大司馬石苞等議以魏代功臣宜歸陳畱國使修常祀允合事理】

按魏功臣配食之禮敍六功之勲祭陳五祀之品或祀之於一代或傳之於百代蓋社稷五祀所謂傳之於百代者古之王臣有明徳大功若勾龍之能治水土柱之能植百谷則祀社稷異代不廢也昔湯旣勝夏欲遷其社不可乃遷稷而周棄徳可代柱而勾龍莫廢也若四敍之屬分主五方則祀爲貴神傳之異代載之春秋非此之類則𨿽明如咎繇勲如伊尹功如呂尙各於當代祀之不祭於異代也然則伊尹於殷𨿽有王功之茂不配食於周之淸廟矣今之功臣論其勲績比咎繇伊尹呂尙猶或未及凡云配食各配食於主也今主遷廟臣宜從享【並杜氏通典】

張放

臨軒遣使作樂議【咸寜三年始平濮陽諸王新拜有司奏依故事聴京城近臣諸王公主應朝賀者復上禮博士張放議曰】

臨軒遣使應作樂放按泰始中皇太子冠太子進而樂作位定樂止王者諸侯𨿽殊尊卑至於禮秩或有同者冠之與拜俱爲嘉禮是以準昔儀注謂宜作樂令符云至尊受太子拜時無鐘磬之樂又按泰始三年有司奏皇太子明膺休命光啟嘉祚宜依漢魏故事大防武帝詔曰情懷哀慘每嵗正防以四方集故不從心耳此日可不防循如前典無不應防但時有險夷故禮異耳非謂斯時不應防也

某震【本論無姓】

論江南貢舉事議【毗陵內史論江南貢舉事江表初附未與華夏同貢士之宜與中國法異前舉孝廉不避防孝亦受行不辭以爲宜訪問余郡多有此比按天水太守王孔碩舉楊少仲爲孝廉有周之防而行甚致淸議今欲從舊則中夏所禁欲不舉則方土所闕闇塞意淺甚以爲疑震議】

孝舉古之名貢尋名責實模格宜髙夫以宜髙之姿必以邁俗爲稱動擬淸流行顧禮典況齊縗之防身有伯叔之痛腰麻貫絰對而不言不處大夫之位不統邑宰之官時無盟戰代無寇戎不受聘使之命不率師旅之役防禮宜備哀情宜畢古者周防過三月而從政謂若今之職司有公除也公除之制蓋由近者多事在官不復崇禮權宜之事耳今當舉者咸出布衣或在吏次且貢選之道在不拘之地推讓之宜得順其心官無推讓之刑法無必行之制平日且猶遜讓況周年之憂乎若從公除則非正官之例也若從髙貢之舉於情爲慢防於舉爲昧榮考之於禮義則未聞今戎車未息禮制與古不同今諸王官司徒吏未嘗在職者其髙足成有一舉便登黃散其次中尙書郎被召有周防正假一月耳何至孝廉獨不可耳爲孝廉之舉美於黃散耶如所論以責孝廉之舉則至朝臣復何以恕之宜依據經禮分別州國之吏與散官不同

又議

震以王官司徒吏皆先由州郡之貢而後升在王廷冊名委質列爲帝臣選任惟命義不得辭故遭周防得從公奪之制周則廹命俯就至於州郡之吏未與王官同體其舉也以孝順爲名以廉讓爲務在不制之限於時可得固讓於宜可得不行況兼周防焉可許乎據情責實於義不通茍居容退之地𨿽小必讓苟在不嫌之域𨿽大不辭是黃散可受而孝廉可拒也故孝在得申之位動則見恕是以州國之與王官不同之理在乎此矣若乃權時制越常從變則孝非特命之徴舉非應務之首慶代無縱橫之務校禮則不覩其事惟宜折之以理從其優者也【並杜氏通典】

遂殷

祖母降服表【太康中尙書令史遂殷表尙書奏可】

父翔少繼叔父榮榮蚤終不及持重今祖母姜亡主者以翔後榮從出降之制斷殷爲大功假二十日愚以爲翔旣不及榮持重服𨿽名戶別繼奉養姜故如親子便依降例情制爲輕且因是翔之嫡子應爲姜之嫡孫乞得依令遣寧去職

尙書奏

禮無不及還重之制翔自應降姜殷無緣還重【杜氏通典】孫毓【博士隋志晉汝南太守孫毓集六卷○案杜氏通典及北堂書鈔多載毓議中有數條作孫敏孫繁孫旒恐是毓字之誤今各明注其下以待再詳】

賀封諸侯王表

臣聞軒轅二十五宗黃祚以繁姬姓建國七十周過其歷故禦侮莫如同徳伏惟陛下聖哲欽明稽幹作則超五越三與靈協契天祚明徳克昌祚秦王楚王淮南王光濟碩美冠於羣後攺建大國分鎭方嶽皇太子皇孫並啟土宇陪惇疆索制往代內翰皇畿外蕃九服羣生仰徳向風懷義率土臣妾莫不稱慶【藝文類聚○白帖孫敏宗廟表云防矩天地擬則陰陽】

廟社議

考工記左祖右社孔子曰周人敬鬼神而逺之近人而都焉禮云諸侯三門立廟宜在中門外之左宗廟之制外爲都宮內各有寢廟別有門垣太祖在北左昭右穆次而南今宜爲殿皆如古典

諸侯廟議

按禮諸侯五廟二昭二穆及太祖也今之諸王實古之諸侯也諸侯不得祖天子當以始封之君爲太祖百代不遷或謂之祧其非始封親盡則遷其衝幼紹位未逾年而薨者依漢舊制不列於宗廟四時祭祀於寢而已

燕國遷廟主之國議【咸寜三年○通典作孫繁】

按禮凡告事以特牲又禮盛主以簞笥載以齋車卽古之金輅也每捨奠焉又禮廟事考妣同席共饌一屍而祭以神合爲一也今王之國迎廟主而行宜以發日夙興告廟迎主今無齋車當以犢車二主同車共祠合於古宗祀國遷掌奉主祏當侍從主車在王鹵簿前設導從每頓止傅主車於中門外左設脯醢醴酒之奠而後卽安之

封王廟防議【太常問今封建諸王爲告廟不若告廟冊與告諸王同異祝文同不當以竹冊白簡書篆書也博士孫毓議】

按尙書洛誥王命作冊逸祝冊惟告周公其後謂成王已冠命立周公後作爲冊書逸誥以告伯禽也又周公請命於三王乃內冊於金縢匱中今封建諸王裂土樹蕃爲冊告廟篆書竹冊執冊以祝訖藏於廟及封王之日又以冊告所封之王冊文不同前以言告廟祝文當竹冊篆書以爲告廟冊冊之文卽祝辭也舊告封王告攺年號故事事訖皆當藏於廟以皆爲冊書四時享祀祝文事訖不藏故禮但稱祝文尺一白簡書而已

五禮冠議駮

魏氏天子一加三加嫌同諸侯毓按玉藻記曰冠朱組緌天子之冠也緇布冠繢緌諸侯之冠也其說謂皆始冠則是有次加之辭此二冠皆卑服質古勢不一加必重加朝祭之服以崇彌尊聖人制禮所以一時歷加眾服者今始成人卜擇令日而徧加之所以重始也若冠日有不加者後必不擇吉而服非重始也又禮器有以少爲貴者冠不在焉記者彌尊諭志之言蓋以服從卑始象徳日新不可先服尊服轉而卽卑今嫌士禮諭志之文因從魏氏一加之制考之玉藻似非古典今三加者先冠皮弁次冠長冠後冠進賢冠以爲彌尊於意又疑

裴頠答

治禮問天子禮冠者形之成也爲君未必成人故君位𨿽定不可孩抱而服冕弁

摯虞駁

天子卽位之日卽爲成君冕服以備不宜有加諸侯卽位爲成豈不定諸侯成君不拘盛典而可以冠天子成君獨有火龍黼衣便不可乎意爲宜冠有加

羣臣爲太子起坐議【晉制皇帝防公卿座位定太子後至孫毓以爲羣臣不應起】

禮曰父在斯爲子君在斯爲臣侍坐於所尊見同等不起皆以爲尊無二上故有所厭之義也昔衛綰不應漢景之召釋之正公門之法明太子事同於羣臣羣臣亦統一於所事應依同等不起之禮

諸王公禮儀議【毓與博士段暢等議】

周禮上公九命爲伯其國家宮室車旗衣服禮儀皆以九爲節侯伯七命以七爲節子男五命以五爲節公之城蓋方九里宮方九百步侯伯之城方七里宮方七百步子男之城方五里宮方五百步又曰王之三公八命其卿六命及其出封皆加一等其國家宮室車旗衣服禮儀亦如之又如禮諸侯之城隅髙七丈門阿皆五丈又禮諸侯以爲殷屋今諸王封國𨿽有大小而所理舊城不如古制皆宜仍舊其造立宮室當有大小之差然周典奢大異於今儀步數之限宜隨時制又諸侯三重門內曰路門中門曰雉門外門曰庫門雉門之外設罕憲髙五丈其正寢與廟同制皆殷屋四阿堂崇三【原闕】其舊典略可依也餘皆稱事取供而已旌旗斿數繁纓貳車各以其命之等又曰金輅建大旂同姓以封象輅建大赤異姓以封今制從簡除之餘諸王從公者出就封朝祀之車宜路車駟馬建大旂九斿畫蛟龍禮公之服自衮冕而下侯伯自鷩冕而下皆如王之服祭服宜冕朱裏玳玉三采九旒繅三色九就丹組纓衣纁裳畫九章以事宗廟其祀社稷山川及其羣臣助祭者皆長冠衣其位不從公者皆以七爲節其他則同諸王朝服依漢魏故事皆逺遊冠五時服佩山玉不復以國大小爲差其羣臣侍從冠服皆宜如服制令也諸王公應助祭按司服之職王祀昊天上帝則大裘而冕享先王則衮冕先公則鷩冕公之服則衮冕而下如王之服侯伯之服自鷩冕而下如公之服禮記王制曰制三公一命衮謂三公八命復加一命則服衮龍與王者之後同然則九命及二王之後乃服衮衣無升龍三公之服當從鷩冕而下太尉三公助祭宜服鷩冕七章冕繅九旒赤舄三公助導從外官不與齋祭者自可如舊諸王公侯畱輔政嫡子監國議【通典作孫旒】

按周禮典命職凡諸侯之嫡子誓於天子攝其君則下其君一等謂公之子如侯伯而執珪侯伯之子如子男而執璧春秋曹伯使其太子射姑來朝行國君之禮踐土之盟衛成公使其母弟武如防經書曰衛武蔡甲午序於諸侯又左傳冡子君行則守有守則從從曰撫軍守曰監國古之制也夫帥師専行謀誓軍旅君與國政之所圗非太子之事也

司馬惇繼獻王服議【咸寜二年安平穆王薨無嗣以母弟惇上繼獻王移太常問應何服博士張靖答宜依魯僖服閔三年尙書符詰靖曰穆王不臣惇惇不繼穆與閔僖不同毓與宋昌議以穆王不之國惇不仕諸侯不應三年以義處之惇宜服本服一周而除主穆王防祭三年畢乃吉祭獻王毓又議】

禮君之子孫所以臣諸兄者以臨國故也禮又與諸侯爲兄弟服斬謂鄰國之臣於鄰國之君有猶君之義故也今穆王旣不之國不臣兄弟惇不仕諸侯無鄰臣之義異於閔僖如符防也但防無主惇旣奉詔紹國受重主防典其祭祀記曰大功者主人之防有三年者則必爲之再祭鄭氏注云謂死者從父昆弟來爲防主也有三年者諸妻若子幼少也再祭謂大小祥也穆妃及國臣於禮皆當三年此爲有三年者惇當爲之主大小兩祥祭也且哀樂不相雜吉凶不相干凶服在宮哭泣未絕惇據主穆王之防而國制未除則不得以本親服除而吉祭獻王也

七廟諱字議

乙丑詔書班下尊諱惟從宣皇帝以來京兆府君以上皆不別著按禮士立二廟則諱王父以下天子諸侯皆諱羣祖親盡廟遷乃捨故而諱新尊者統逺卑者統近貴者得申賤者轉降蓋所以殊名位之數禮上下之敍也先代創業之主惟周追王夏殷以前未有聞焉顯考以下謂之親廟親廟月祭屬近禮崇周武王時諸盩爲顯考廟周人以諱事神固不以追王所不及而闕正廟之諱也禮大夫所有公諱又曰子與父同諱明君父之諱臣子不可以不諱也範獻子聘於魯問具敖之山魯人以其鄕對曰先君獻武之諱也此時獻武已爲逺祖鄰國大夫猶以犯諱爲失歸而作戒著於春秋大晉龍興宏崇逺制損益因攺思臻其極以爲京兆府君以上𨿽不追王列在正廟臣下應諱禮有明義宜班下諱字使咸知所避上崇寅嚴之典下防僭同之謬【並杜氏通典】東宮鼓吹議【皇太子初給鼓吹有詔問講學出入爲當作鼓吹以聞毓議】

鼓吹者蓋古之軍聲振獻捷之樂也施於時事不當後因以爲制用之期防用之道路焉所以顯徳明功振武和眾求使後世無亡其章率而合宜者也

又

聞其音而徳和省其詩而志正威儀足以化民俗制度足以和神人【二條作孫敏】

禮樂之教義有所指給鼔吹以備典章出入陳作用以移風易俗

文獻皇后議

大名必加茂實美號必附丰功臣以爲宜諡曰文獻皇后【並北堂書鈔】

卞防楊雍

武帝防禮議【尙書問今大行崩捨章殿安梓宮宜在何殿】

臣子尊其君父必居之以正所以盡孝敬之心今太極殿古之路寢梓宮宜在太極殿依周人殯於西階又議【又問旣殯之後別奠下室之饌朝夕轉易諸所應設祭朔望牲用宜所施行按禮具答】

按禮天子日食少牢月朔太牢防禮下室之饌如他日宜隨禦膳朝夕所常用也朔望則奠用太牢備物又議【又問按景帝故事施倚廬於九龍殿上東廂今禦倚廬爲當在太極殿不諸王廬復應何所】

按尙書顧命成王崩康王居於翼室先儒云翼室於路寢今宜於大極殿上諸王宜各於其所居爲廬朝夕則就位哭臨按禮天子七月葬新議曰禮無吉駕象生之飾四海遏密八音豈有釋其縗絰以服黃黼黻哉𨿽於神明哀素之心已不稱矣輙除鼓吹吉駕鹵薄

孫毓駁

尙書顧命成王新崩傳遺命文物權用吉禮又禮卜家占宅朝服推此無不吉服也又巾車飾遣車及葬執蓋從方相衣裳此鹵薄所依出也今之吉駕亦象生之義凶服可除鼓吹吉服可設而不作【杜氏通典】

曹臣

移論蘇宙不奔弔郡將【元康中趙郡吏蘇宙不奔弔於郡將中郎闗中侯曹臣移冀州大中正論貶宙時爲博士移國子博士被符不省請議自理博士謝衡等咸以臣爲非】

臣以元康四年爲先定公薨背還濟北谷城墓宅安厝太學博士趙國蘇宙昔先公臨趙以宙爲功曹后爲察孝前臣遭難宙爲鎭東司馬趙之故吏有致身敍哀者有在職遣奉版者惟宙名諱不至宙今典禮學之官口誦義言不可廢在三之義於宙應見論貶

蘇宙移國子自理

郡將曹公昔臨獘國見接有布衣之交髙遊盡歡謂千年可畢不意後防逼爲功曹尋被州召不爲公察孝也欲深其罪崇飾虛名以惑明時宙𨿽不徳數受教於君子寧有故將之防而忘奔赴之哀過防殊恩忝佐方嶽銜命守制無因致身禮聞父母防不得奔赴爲位斂發成踴襲絰割孝子之心以終君之命謂之禮也往聞防設位盡哀仰則先哲俯順王度儀刑古典不失舊物若此爲罪不敢逃刑聞凶則因發健步書弔嫡孫健步廻說防已還東阿畱書付其從子綜宙尋被召爲博士王事惇我不皇啟處如宙凶薄天討其罪孤獨無子代之哀人也按谷梁傳曰周人有防魯人有防周人弔魯人不弔魯人曰吾君親之者也使大夫則不可周人防魯人不弔是其下成康末爲久也禮無臣祭君之文時俗之所行非先王之令典也庶子不得祭父臣之祭君也求之禮傳無弔祭之文

國子博士謝衡議

大夫去國其妻長子爲舊君服傳曰妻言與人同長子言未去也言去則無服矣是違諸侯之天子不反服違天子之諸侯亦不反服以在外也今之官長皆自外來假借一時共相君臨去則在外體逺事絕恩輕義疎至於死亡隔限逺路或有難故不得時往奔赴之義無所施也

博士周哀議

事君之道資於事父委質之日貳乃辟也宙受署而退義已周矣諸侯五月而葬同盟至所以哀其防矜其孤也苟能致書唁弔祭闕之可也

河內太守孫兆議

秦罷侯置守漢氏因循郡守防官有斬縗負土成墳此可謂竊禮之中過猶不及者也至於奔赴弔祭故將非禮典所載是末代流俗相習委巷之所行耳非聖軌之明式也今之郡守內史一時臨宰轉移無常君遷於上臣易於下猶都官假合從事耳又當故將未殯之前已任天子肅命之任王事惇我密勿所職詩不云乎王事靡鹽不遑將父夫系之情猶不得將養父母而況逺赴弔祭故將乎其議貶者可謂行人失辭仲尼所以非子路由爾責於人終無已也

張觀

告太常論劉亶畱頌【元康中南陽張觀告太常斥父故臣亶頌等不臨父防亶頌亦告太常自理博士馬平議觀爲非】

父昔爲丹陽郡有二臣主簿劉亶畱頌等理罪除名今觀父亡居在郡下亶等不來臨防又不奔葬凡人有防匍匐救之況於君臣之義乎而亶等敢懷讐君之心公肆滅倫之行

劉亶畱頌自軍

近爲陳事犯忤加鞭付獄亶頌黙然待放戮辱放退君臣道絕抱罪之人不敢見靈柩也

博士馬平議

按禮君臣之道有合離之義亶等昔爲君所棄是爲義絕義絕之臣責其自親於君已見放逐求還親臨防事於事則近僞於禮無此制也【並杜氏通典】

周處【字子隠義興陽羨人吳鄱陽太守魴子仕吳東觀左丞入晉歷禦史中丞多所糾劾徵氐齊萬年力戰死】

刑李忽議奏【時女子李忽覺父北叛時殺父處爲中書省奏殺忽】

覺父以偸生破家以邀福子圉告歸懷嬴結舌忽無人子之道證父攘羊傷化污俗宜在投畀以彰凶逆畢刑市朝不足塞責【王隠晉書】

西晉文紀卷十三

欽定四庫全書

西晉文紀卷十四

明梅鼎祚編

西晉【十四】

潘嶽【字安仁滎易中牟人辟司空太尉府歷遷著作郎轉散騎侍郎爲孫秀譖於趙王倫族誅】九品議

天生蒸民而樹之君使司牧之勿失其性君不獨治於是乎建牧立監陳其輔佐故曰天工人其代之然則髙官厚祿非明崇賢所以興治卑位下役非爲鄙愚所以供職𨿽或開榮辱之門有爭競之獘而百王莫之能易者此道不可以二故也方今天下隆平四海攸同薦賢達善各以類進夫觀民宣化爲治之本𨿽實小邑猶須其人又中正之身優劣懸殊茍知人者智則不知者謬矣莫如達官各舉其屬方嶽九列朝所取信郡守𨿽輕有刺史薦舉之當否實司其事考績累名施黜陟焉進賢受賞不進賢甘戮沮勸旣明則人自爲謀庶公道大行而私謁息矣

上客捨議【嶽自河陽轉懷令議帝從之太平禦覧集略】

被下尙書勅客捨廢農奸淫亡命敗亂法度皆當除壊十里安一官舍老小民使守之又差吏掌主依官舍收錢數春農事興求須冬令謹按逆旅久矣其所由來行者賴以頓止居者薄收其直交易貿遷各得其所官無役賦因人成利惠加百姓而公無末費語曰許由辭帝堯之命而捨於逆旅外傳曰晉陽處父遇寗戚於逆旅魏武皇帝亦以爲宜其詩曰逆旅整設以通商賈然則自堯到今未有不得客捨之法惟商鞅尢之固非聖世所言也方今四海防同九服納貢八方翼翼公私滿路近畿輻輳客捨亦稠冬有溫廬夏有涼防芻秣成行噐用取給疲牛必投乘涼近進發福寫鞍皆有所憇又諸刼盜皆起於迥絕止乎人眾十里蕭條則姦宄生心連陌接館則寇情震懾且聞聲有救已發有追不救有罪不追有戮禁暴捕亡恆有司存凡此皆客捨之益而官防之所乏也又行者貪路告糴炊防皆以昏晨盛夏晝熱又兼星夜旣限蚤閉不及防門或避晚闗迸逐路隅祗是慢藏誨盜之原茍以客捨多敗法教官守棘防獨復何人彼河橋孟津解劵輸錢髙第督察數入校出品郎兩岸相檢猶懼或失之故懸以祿利許以功報今賤吏疲人獨專防稅管開閉之權籍不校之勢此道路之蠧姦吏所殖也率歷代之舊俗獲行畱之懽心使客捨灑掃以待徵旅擇家而息豈非眾庶顒顒之望請曹上

許由頌

邈哉許公執眞履貞辭堯天下抱朴隠形川渟嶽峙澹泊無營棲遲髙山與世靡爭虛薄忝任來宰斯城愧無惠化報產之政峩峩治所樂慕景名登箕逍遙來過暮庭通於時憲傾筐不盈恨無防酒奠公之靈死而不朽公其有榮聊述雅美揚公馨聲

故太常任府君畵贊

堂堂我君鑑象開度逸徳宣猷含眞履素味道無悶守終純固弓輿爰集撫翼淸舉翰飛公庭龍升天路初長方國流化千里遂管祕籍辧章舊史入登常伯出作卿士外內惟允庶績咸理中節日新令聞不己濟濟儒林翼翼國子

兩階銅人訓

言之有臧托乎多士言之不臧絕之由已無曰莫傳宣於四海無曰莫聞響振萬里樞機之發榮辱之徵怨豈在大纎介是興

楊荊州誄【並敍○楊肇字季初滎陽人封東武伯諡戴爲嶽妻父以下四篇載文選】

維咸寜元年夏四月乙丑晉故折衝將軍荊州刺史東武戴侯滎陽楊使君薨嗚呼哀哉夫天子建國諸侯立家選賢與能政是以和周賴尙父殷慿太阿矯矯楊侯晉之爪牙忠節克明茂績維嘉將宏王略肅淸荒遐降年不永首未華銜恨沒世命也柰何嗚呼哀哉自古在昔有生必死身沒名垂先哲所韙行以號彰徳以述美敢托旒旗爰作斯誄其辭曰

邈矣遠祖系自有周昭穆繁昌枝庶分流族始伯喬氏出楊侯奕世丕顯允廸大猷天厭漢徳龍戰未分伊君祖考方事之殷鳥則擇木臣亦簡君投心外朝策名委身奮躍淵塗跨騰風雲或統驍騎或據領軍篤生戴侯茂徳繼期篹戎洪緒克搆堂基弱冠味道無竸惟時孝實蒸蒸友亦怡怡多才丰藝彊記洽聞目睇毫末心算無垠艸隸兼善尺牘必珍足不輟行手不釋文翰動若飛紙落如雲學優則仕乃從王政散璞發輝臨軹作令化行邑裏恵洽百姓越登司官肅我朝命惟此大理國之憲章君蒞其任視民如傷庶獄明愼刑辟端詳聴參臯呂稱侔於張攺授農政於彼野王倉盈庾億國富兵彊煌煌文後鴻漸晉室君以兼資參戎作弼用錫土宇膺玆顯秩靑社白茅赤朱其紱魏氏順天聖皇受終烈烈楊侯實統禁戎司管閶闔淸我帝宮苛慝不作穆如和風謂督勲勞班命彌崇茫茫海岱化未周淊淊江漢疆場分流秉文兼武時惟楊侯旣守東莞乃牧荊州折衝萬里對揚王休聞善若驚疾惡如讐示威示徳以伐以柔吳夷凶侈僞師畏逼將乘讐釁席捲南極繼褰糧盡神謀不忒君子之過引曲推直如彼日月有時則食負執其咎功讓其力亦旣旋斾爲法受黜退守塋杜門不出遊目典墳縱心儒術祁祁搢紳升堂入室靡事不咨無疑不質位貶道行身窮志逸弗慮弗圖乃寢乃疾昊天不弔景命其卒嗚呼哀哉子囊佐楚遺言城郢史魚諫衛以屍顯政佐君臨終不忘忠敬寢伏牀蓐念在朝廷朝達其辭夕隕其命聖王嗟悼寵贈衾襚誄徳策勳考終定諡羣辟動懷邦族揮淚孤嗣在疚寮屬含悴赴者同哀路人增欷嗚呼哀哉余以頑蔽覆露重陰仰追先考執友之心俯感知已識達之深承諱忉怛涕淚霑襟豈忘載奔憂病是沈在疾不省於亡不臨舉聲增慟哀有餘音嗚呼哀哉

楊仲武誄【並敍】

楊綏字仲武滎陽宛陵人也中領軍肅侯之曾孫荊州刺史戴侯之孫東武康侯之子也八嵗喪父其母鄭氏光祿勲宻陵成侯之元女操行甚髙卹養幼孤以保乂夫家而免諸艱難戴侯康侯多所論著又善艸隸之藝子以妙年之秀固能總覽義防而軌式模範矣𨿽舅氏隆盛而孤貧守約心安陋巷體服菲薄余甚奇之若乃淸雅儁茂盛徳日新吾見其進未見其已也旣借三葉世親之恩而子之姑予之伉儷焉往嵗卒於徳宮裏喪服周次綢繆累月茍人必有心此亦欵誠之至也不幸短命春秋二十九元康九年夏五月已亥卒嗚呼哀哉乃作誄曰

伊子之先奕葉熙隆惟祖惟曾載揚休風顯考康侯無祿蚤終名器𨿽光勲業未融篤生吾子誕茂淑姿克岐克嶷知章知防鉤深探賾味道研防匪直也人邦家之輝子之遘閔曾未齓髫如彼危根當此衝颷徳之休明靡幽不喬弱冠流芳儁聲淸劭爾舅惟榮爾宗惟瘁幼秉殊操違丰安匱撰錄先訓俾無隕墜舊文新藝罔不必肄潘楊之穆有自來矣矧乃今日愼終如始爾休爾戚如實在己視予猶父不得猶子敬亦旣篤愛亦旣深𨿽殊其年實同厥心日昃景西望子朝陰如何短折背世湮沈嗚呼哀哉寢疾彌畱守玆孝友臨命忘身顧戀慈母哀哀慈母痛心疾首噭噭同生淒淒諸舅春蘭擢莖方茂其華荊寶挺璞將剖於和含芳委耀毀璧摧柯嗚呼仲武痛哉柰何徳宮之艱同次外寢惟我與爾對筵接枕自時迄今曾未盈稔姑侄繼隕何痛斯甚嗚呼哀哉披帙散書屢覩遺文有造有寫或艸或眞執玩周復想見其人紙勞於手涕霑於襟龜筮旣襲埏隧旣開痛矣楊子與世長乖朝濟洛川夕次山隈歸鳥頡頏行雲徘徊臨穴永訣撫櫬盡哀遺形莫紹增慟餘懷魂兮往矣梁木實摧嗚呼哀哉【葉一作世】

夏侯常侍誄

夏侯湛字孝若譙國譙人也少知名弱冠辟太尉府掾賢良方正徵爲太子舍人尙書郎野王令中書郎南陽相家艱乞還頃之選爲太子僕未就命而世祖崩天子以爲散騎常侍從班列也春秋四十有九元康元年夏五月壬辰寢疾卒於延熹裏第嗚呼哀哉乃作誄曰禹錫元珪實曰文命克明克聖光啟夏政其在於漢邁勲惟嬰思宏儒業小大雙名顯祖曜徳牧兗及荊父守淮岱治亦有聲英英夫子灼灼其儁飛辯摛藻華繁玉振如彼隋和發彩流潤如彼錦繢列素防絢人見其表莫測其裏徒謂吾生文勝則史心照神交惟我與子且歷少長逮觀終始子之承親孝齊閔參子之友悌和如瑟琴事君直道與朋信心𨿽實唱髙猶賞爾音弱冠厲翼羽儀初升公弓旣招皇輿乃徵內贊兩宮外宰黎蒸忠節允著淸風載興泱彼樂都寵子惟王設官建輔妙簡邦良用取喉舌相爾南陽惠訓不倦視民如傷乃眷北顧辭祿延熹余亦偃息無事明時疇昔之遊二紀於玆斑白防手何歡如之居吾語汝眾實勝寡人惡儁異俗疵文雅執防疲揚長沙投賈無謂爾髙恥居物下子乃洗然變色易容慨然嘆曰道固不同爲仁由已匪我求蒙誰毀誰譽何去何從莫湼匪緇莫磨匪燐子獨正色居屈志伸𨿽不爾以猶致其身獻替盡規媚玆一人讜言忠謀世祖是嘉將僕儲皇奉轡承華先朝末命聖列顯加入侍帝闥出光厥家我聞積善神降之吉宜享遐紀長保天秩如何斯人而有斯疾曾未知命中年隕卒嗚呼哀哉惟爾之存匪爵而貴甘食美服重珍兼味臨終遺誓永錫爾類斂以時襲殯不簡器誰能拔俗生盡其養孰是養生而薄其葬淵哉若人縱心條暢傑操明達困而彌亮柩輅旣祖容體長歸存亡永訣逝者不追望子舊車覽爾遺衣愊抑失聲迸涕交揮非子爲慟吾慟爲誰嗚呼哀哉日往月來暑退寒襲零露霑凝勁風淒急慘爾其傷念我良執適子舊館撫孤相泣前思未弭後感仍集積悲滿懷逝矣安及嗚呼哀哉

馬汧督誄【並敍○汧督馬惇】

惟元康六年秋九月十五日晉故督守闗中侯扶風馬君卒嗚呼哀哉初雍部之內屬羌反未彌而編戶之氐又肆逆焉𨿽王旅致討終於殄滅而蜂蠆有毒驟失小利俾百姓流亡瀕於塗炭建威喪元於好畤州伯宵遁乎大谿若夫偏師禆將之隕首覆軍者蓋以十數剖符專城紆靑拖墨之司奔走失其守者相望於境秦隴之僭鞏更爲魁旣已襲汧而館其縣子以爾之身介乎重圍之裏率寡弱之眾據十雉之城羣氐如蝟毛而起四面雨射城中城中鑿穴而處負戶而汲木石將盡樵蘇乏竭芻蕘罄絕於是乎發梁棟而用之以鐵鏁機闗旣縱磥而又升焉防陳焦之麥柿梠桷之松用能薪芻不匱人畜取給靑煙傍起櫪馬長鳴凶醜駭而疑懼乃闕地而攻子命穴浚塹寘壺瓶甒以偵之將穿響作內焚穬火薫之濳氐殱焉久之安西之救至竟免虎口之厄全數百萬石之積文契書於幕府聖朝疇咨進以顯秩殊以幢蓋之制而州之有司乃以私隸數口谷十斛考訊吏兵以檟楚之辭連之大將軍屢抗其疏曰惇固守孤城獨當羣寇以少禦眾載離寒暑臨危奮節保谷全城而雍州從事忌惇勲效極推小疵非所以褒奨元功宜解惇禁劾假授詔書遽許而子固已下獄發憤而卒也朝廷聞而傷之策書曰皇帝咨故督守闗中侯馬惇忠勇果毅率屬有方固守孤城危逼獲濟寵秩未加不幸喪亡朕用悼焉今追贈牙門將軍印綬祠以少牢魂而有靈嘉玆寵榮然潔士之聞穢其庸致思乎若乃下吏之肆其噤害則皆妬之徒也嗟乎妬之欺善抑亦貿首之讐也語曰或戒其子愼無爲善言固可以若是悲夫昔乘丘之戰縣賁父禦魯荘公馬驚敗績賁父曰他日未嘗敗績而今敗績是無勇也遂死之圉人浴馬有流矢在白肉公曰非其罪也乃誄之漢明帝時有司馬叔持者白日於都市手劍父讐視死如歸亦命史臣班固而爲之誄然則忠孝義烈之流慷慨非命而死者綴辭之士未之或遺也天子旣已策而贈之防臣托乎舊史之末敢闕其文哉乃作誄曰

知人未易人未易知嗟玆馬生位末名卑西戎猾夏乃奮其奇保此汧城救我邊危彼邊奚危城小粟富子以身而裁其守兵無加衛墉不增築婪婪羣狄豺虎競逐鞏更恣睢潛跱官寺齊萬虓闞震驚臺司聲勢沸騰種落煽熾旌旗電舒戈矛林植彤珠星流飛矢雨集惴惴士女號天以泣爨麥而炊負戶以汲累卵之危倒懸之急馬生爰發在險彌亮精貫白日猛烈秋霜稜威可厲懦夫克壯霑恩撫循寒士挾纊蠢蠢犬羊阻眾陵寡潛隧宻攻九地之下愜愜窮城气若無假昔命懸天今也惟馬惟此馬生才博智贍偵以瓶壺以長塹鍤未見鋒火以起焰薫屍滿窟掊穴以斂木石匱竭萁稈空虛瞷然馬生傲若有餘梁爲柿松爲芻守不乏械櫪有鳴駒哀哀建威身伏斧質悠悠烈將覆軍喪器戎釋我徒顯誅我帥以生易死疇克不二聖朝西顧闗右震惶分我汧庾化爲寇糧實賴夫子思謩彌長咸使有勇致命知方我𨿽末學聞之前典十世宥能表墓旌善思人愛樹甘棠勿翦矧乃吾子功深疑淺兩造未具儲隸蓋鮮孰是勲庸而不獲免猾哉部司其心反側斵善害能醜正惡直牧人逶迆自公退食聞穢鷹揚曾不戢翼忘爾大勞猜爾小利茍莫開懷於何不至慨慨馬生硠硠髙致發憤囹圄沒而猶眂嗚呼哀哉安平出奇破齊克完張孟運籌危趙獲安汧人賴子猶彼談單如何吝嫉揺之筆端傾倉可賞矧云私粟狄隸可頒況曰家僕剔子雙龜貫以三木功存汧城身死汧獄凡爾同圍心焉摧剝扶老防幼街號巷哭嗚呼哀哉明明天子旌以殊恩光光寵贈乃牙其門司勳班爵亦兆後昆死而有靈庶尉寃魂嗚呼哀哉

世祖武皇帝誄

粵若稽古帝皇誕受休命作我晉室赫赫文皇配天並日大行龍飛創制攺物沈恩汪濊流澤洋溢上齊七政下綏萬邦四門穆穆五典克從惟淸緝熙於變時雍愛盡事親教加百姓於喪過哀在祭余敬後蠶冕服躬籍粢盛六代畢奏九功咸詠行惇醇朴思貫元妙蒞政端位臨朝光曜冑子入學辟雍宗禮國老恂恂貴遊濟濟莫孝匪子莫悌匪弟化自外明訓法以禮獷彼吳楚稱亂三代世歷五僞年防百載邊垂防劉王化阻閡羽檄星馳鉦鼓日戒帝禦羣師奉辭奮旅腹心庭爭爪牙疑沮天監獨照聖策乃舉朝服濟江止戈曜武野無交兵役不淹月僭號歸命稽顙晉闕邪界蠻流傍納百越表閭旌善徳音爰發虞人獻箴周書垂誥酒懼其彛獸戒其冒於我大行縱心所好動不逾矩性與道奧厭厭酣飲樂不辧顏桓桓振旅田無遊盤我徳如風民應如蘭靡不夙夜無敢宴安務農望嵗時或不稔小心翼翼卹民以甚禦坐不怡撤膳賑廩西流垂精南金抑施永言孝思天經地義問誰贊事英彥髦士問誰翼侍博物君子濳明神鑑從眾屈已道濟羣生爲而不恃先天弗違後天降時萬物熙熙懷而慕思顒顒縉紳不謀同辭巖巖岱宗想望翠旗恭惟大行功成不居議寢封禪心棲沖虛策告不足太平有餘七十二君方之蔑如思樂天徳等壽嵩華如何寢疾背世登遐遷幸梓宮孤我邦家龜筮旣襲吉日惟良永捐太極寜神峻陽羣後擗踴長訣轀輬聖靈斯顧豈伊不傷家無遠邇邦靡大小四海供職同軌畢防茫茫原野亭亭素蓋縞輅解駕白虎彌斾龍輴卽定元闥載扄如天斯崩如地斯傾哀哀庶寮防防自湣彼蒼者天胡寜斯忍聖君不返我獨旋軫

南陽長公主誄【並敍】

昔唐女嬪嬀書敍釐降之美周姬適齊詩詠肅雍之歌漢之新野以節義垂號千秋伊晉之獻主以聰眀睿智考終定諡玆可謂母儀純備邁蹤古烈者已惜乎不永背世湮沈爰托素旂式章徽音

主之誕育旣篹洪冑徳之休明亦固天授思心婉孌淑質純茂母儀不忒內則靡疚肇自弱笄有馥其芬言告言歸作合於荀在貴思降處逸能勤上防諸姑傍接支嬪內諧閨閾外和族姻終溫且惠淑愼其身積善餘慶啟玆名厲以恵肅誨以柔順主實體化不言而信二子遵式匪嚴而峻於穆獻後奕代熙盛重作大司黎牧火正國之仁姑家之慈母天道輔賢宜享遐壽如何短命曾不華首寢疾弗興繁榮摧朽嗚呼哀哉容車戒路祖奠在庭騑驂躊躇服馬悲鳴皇輿親臨望旗失聲列辟咸起灑淚霑纓嗚呼哀哉旣次墓門降柩升輴靈衣從風素幕生塵明燎守夜竦紼俟晨噭噭遺嗣焭焭孤臣號無廢音涕不輟巾

皇女誄

厥初在鞠玉質華繁髮修曜蛾眉連娟淸顱橫流眀眸朗鮮迎時夙智望嵗能言亦旣免懷提防紫庭聰恵機警授色應聲亹亹其進好曰之經辭令容止閒於幼齡猗猗春蘭柔條含芳落英雕矣從風飄颺妙好弱媛窈窕淑良孰是人斯而離斯殃靈殯旣祖次此防廬披覽遺物徘徊舊居手澤未攺領膩如初孤魂遐逝存亡永殊嗚呼哀哉

太宰魯武公誄【賈充】

昻昻公侯實天誕育八元斯九五臣玆六揜討逆節折衝江湖走欽擒儉梟誕敝吳公於出徵爰整其旅壘未越郊麾不及舉秦涼獲乂西戎卽敍他人之賢譬彼邱陵邈矣公侯如日之升泰山其頽寢疾不興遐邇曷仰社稷焉憑生則榮易終哀實難靡不春華鮮克嵗寒於乎公隕率土含酸趙喪望諸列國同傷秦亡蹇叔舂者不相桃李不言下自成行徳之休眀沒能彌彰【又晉書載賈充誄年逾知命位極人臣家無餘祿貴而食貧】

宜城宣君誄

行成於己名生於人考終定諡實曰宣君祝宗蒞事卿相奉引輕車整駕介士列陣鸞輅依容轀車升櫬

庾尙書誄

寛而能懷威而不猛化行如形民應如影曀曀虛坐翩翩幕幾席生塵空館寥廓

景獻皇后哀策文

於穆先後儷皇協運世宗之徳博化光用儉禮峻任姒隆周後亦母晉終溫且惠其儀淑愼旣愼其儀克眀禮教撫翼齊蕃訓成操其慈有威不舒不防乃家乃邦是則是效嗟余艱屯仍遭不造靡恃惟妣景命弗保心之云痛痛貫窮昊襲龜筮之良辰啟幽房之濳整武駕之隆牡結龍輈之縞駟望旂常而崩摧披轀輬以增欷口嗚咽以失聲目橫迸以灑淚邈兩絕於宮闈長無覿於彷佛

哀永逝文

啟夕兮宵興悲絕緒兮莫承俄龍轜兮門側嗟俟時兮將升嫂侄兮章偟慈姑兮垂矜聞雞鳴兮戒朝咸驚號兮撫膺逝日長兮生年淺憂患眾兮歡樂鮮彼遙思兮離居嘆河廣兮宋逺今柰何兮一舉邈終天兮不返盡余哀兮祖之辰揚眀燎兮援靈輴撤房帷兮席庭筵舉酹觴兮告永遷淒切兮增欷俯仰兮揮淚想孤魂兮眷舊宇視倐忽兮若彷佛徒髣髴兮在慮靡耳目兮一遇停駕兮淹畱徘徊兮故處周求兮何獲引身兮當去去華輦兮初邁馬廻首兮旋斾風泠泠兮入帷云霏霏兮承蓋鳥俛翼兮忘林魚仰沫兮失瀨悵悵兮遲遲遵吉路兮凶歸思其人兮已滅覽余迹兮未夷昔同塗兮今異世憶舊歡兮增新悲謂原隰兮無畔謂川流兮無岸望山兮寥廓臨水兮浩汗視天日兮蒼茫面邑裏兮蕭散匪外物兮或攺固歡哀兮情換嗟濳隧兮旣敞將送形兮長往委蘭房兮繁華襲窮泉兮朽壤中慕叫兮擗摽之子降兮宅兆撫靈櫬兮訣幽房棺防防兮埏窈窈戶闔兮燈滅夜何時兮復曉歸反哭兮殯宮聲有止兮哀無終是乎非乎何遑趣一遇兮目中旣遇目兮無兆曾寤寐兮弗夢旣顧瞻兮家道長寄心兮爾躬重曰己矣此蓋新哀之情然耳渠懷之其防何庶無愧兮荘子

爲楊長文作弟仲武哀祝文

悠悠上天我獨何辜祖考蚤世兄弟幼孤備嘗艱毒同集蓼荼父兮生我過庭靡聞母兮鞠我寜一苦辛日顧日復我弟我身並自垂髮越於成人濬哲聰朗純粹溫良烈烈淸風邦族之望母氏劬勞庶爾之報彼蒼者天子何不弔殱我令弟窮泉是造無父何怙無弟何友焭焭此身哀哀慈母煩寃痛毒撫心思咎哀爾薄祜逢家多阻弱冠未室盛年絕緒喪庭寥廓廬位無主防防長夜窈窈宇當復何時見我仲武於以祔之於其王父魂而有靈神其寜處

哭弟文

視不見兮聴不聞逝日逺兮憂彌殷終皓首兮何時忘情楚惻兮常苦辛

傷弱子辭【並敍】

予之長安次於新安千秋亭而弱子天感羸博之哀乃傷之曰

柰何兮弱子邈棄爾兮邱林還眺兮墳瘞艸莽莽兮木森森伊防世之遐冑逮祖考之永延咨吾家之不嗣羌一適之未甄仰崇堂之遺構若無津而渉川葉落永離覆水不收赤子何辜罪我之由

金鹿哀辭

嗟我金鹿天姿特挺鬒髮凝膚蛾眉蠐領柔情和泰朗心聰警嗚呼上天胡忍我門良嬪短世令子天昏旣披我幹又剪我根塊如瘣木枯荄獨存捐子中野遵我歸路將反如疑廻首長顧

陽城劉氏妹哀辭

鳥鳴於栢烏號於荊徘徊躑躅立聞其聲相彼羽族矧伊人情叩心長叫痛我同生誕育聖善發奇稚齒如彼名駒昻昻千里劉氏懷寶未曜隨和伊予輕弱弗克負荷祿防於朝貯匱於家俾我令妹勤儉備加珍羞罕禦器服靡華撫膺恨毒逝矣柰何哀哀母氏蒸蒸聖慈震動擗摽何痛如之魂而有靈豈不慕思嗟哉往矣當復何時

悲邢生辭

周文公之苖裔予元舅之洪冑厲操確其不拔鄕譽著而日就妙邦畿而髙察雄州閭以擢秀茂實暢矣而休眀未衍其財至貧其位至賤而死之日奔者盈庭停予車而在郊撫靈櫬以增悲曕轜容而想象曾無覿乎餘輝送子兮境上垂永訣兮路岐一別兮長絕盡哀兮告離

京陵公主女王氏哀辭

猗歟公子季女惟王生自洪冑稟玆義方盻倩粲麗窈窕淑良如彼春蘭吐葩含芳葩以霜隕芳以歇盡彼蒼者天胡寜斯忍曾未弱笄無疾而隕官朝震驚靡人不湣嗟爾母氏劬勞撫鞠恩斯勤斯是長是育帷屏媚子奄離顧復哀無廢心涕不輟目於以祖之於掖庭閨於以送之陵崗崔嵬僕馬廻眷旗旐旋飛夕陽失暎晴鳥忘歸皎皎霄月載盈載防防防公子一往不追長夜無旦孤魂曷依

爲任子咸妻作孤女澤蘭哀辭【並敍】

澤蘭者任子咸之女也渉三齡未沒衰而殞余聞而悲之遂爲其母辭

茫茫造化爰啟英淑猗猗澤蘭應靈誕育鬒髮蛾眉巧笑美目顏耀榮苕華茂時菊如金之精如蘭之馨淑質彌暢聰慧日新朝夕顧復夙夜盡勤彼蒼者天哀此矜人胡寜不惠忍予身俾爾嬰孺防命弗振俯覽衾襚仰訴穹旻弱子在懷旣生不遂存靡托躬沒無遺類耳存遺響目想余顏寢席伏枕摧心割肝相彼鳥矣和鳴嚶嚶矧伊蘭子音影防防彷徨邱隴徙倚墳塋

司空鄭袤碑

陳謨臺階翼和鼎實顯績成於臺省淸風暢於所蒞故能老安少懷逺至邇親凡厥縉紳之士所以挹酌洪流含咀英芳者猶旱苖之仰膏雨湛露之晞朝陽也銘曰於鑠元侯則天垂象操嶽峻宇量深廣允恭克讓宣哲淸朗有始有卒可大可久言由忠信行履孝友光光金貂再冠其首赫赫皇符仍拆其蔀義格皇穹徳冠羣後淸風顯烈沒而不朽

荊州刺史東武戴侯楊使君碑

君誕保靈和繼期載徳宣哲淸朗直道髙尙若乃嘉號推賢博愛濟眾邦黨服其義而縉紳慕其風於時文後歷數在躬相國幕府實允華夏九徳咸事俊乂在官成君名器納字參軍宏略被於南國美化行乎江漢西陵之役懸軍深入親薄寇壘躬行天誅旣而救兵不進糧盡道窮因乃憮然廻慮殿其眾而返𨿽爲法受黜勲庸未崇而天下伏其勇世主思其忠

弔孟嘗君文

人罔貴賤士無眞僞延入如歸望賓若企出握秦機入專齊政右盼而嬴彊左顧而田競且以造化爲水天地爲舟樂則齊喜哀則同憂豈區區之國而大邦是謀瑣瑣之身而名利是求畏首畏尾東奔西囚志撓於木偶命懸於狐裘

爲諸婦祭庾新婦文

濳形幽櫬寜神舊宇室虛風生牀塵帷舉自我不見載離寒暑𨿽則乖隔哀亦時敍啟殯今夕祖行眀朝雨絕華庭埃滅大宵儷執箕箒偕奉夕朝髣髴未行顧瞻弗獲伏膺飲淚感今懷昔懷昔伊何祁祁娣姒感今伊何防防吾子形未廢目音猶在耳

秋興賦敍

晉十有四年餘春秋三十有二始見二毛以太尉掾兼虎賁中郎將寓直於散騎之省髙閣連云陽景罕曜珥蟬冕而襲紈綺之士此焉遊處僕壄八也偃息不過茅屋茂林之下譚話不過農夫田父之客攝官承乏猥厠朝列夙興晏寢匪遑底寜譬猶池魚籠鳥有江湖山藪之思於是染翰操紙慨然而賦於時秋也故以秋興命篇

閒居賦敍

嶽嘗讀汲黯傳至司馬安四至九卿而良史題之以巧宦之目未嘗不慨然廢書而嘆曰乎巧誠有之拙亦宜然顧常以爲士之生也非至聖無軌防妙通者則必立功立事效當年之用是以資忠履信以進徳修辭立誠以居業僕少竊鄕曲之譽忝司空太尉之命所奉之主卽太尉魯武公其人也舉秀才爲郎逮事世祖武皇帝爲河陽懷令尙書郎廷尉平今天子諒闇之際領太傅主簿府主誅除名爲民俄而復官除長安令遷博士未召拜親疾輙去官免自弱冠渉乎知命之年八徙官而一進階再免一除名一不拜職遷者三而己矣𨿽通塞有遇抑亦拙者之效也昔通人和長輿之論余也固謂拙於用多稱多則吾豈敢言拙信而有徵方今儶乂在官百工惟時拙者可以絕意乎寵榮之事矣太夫人在堂有羸老之疾尙何能違膝下色養而屑屑從斗筲之役乎於是覽止足之分庶浮雲之志築室種樹逍遙自得池沼足以漁釣舂稅足以代畊灌園鬻蔬以供朝夕之膳牧羊酤酪以俟伏臘之費孝乎惟孝友於兄弟此亦拙者之爲政也乃作閒居之賦以謌事遂情焉

懷舊賦敍

餘十二而獲見於父友東武戴侯楊君始見知名遂申之以婚姻而道元公嗣亦隆世親之愛不幸短命父子凋殞余旣有私艱且尋役於外不歷嵩邱之山者九年於玆矣今而經焉慨然懷舊而賦之

寡婦賦敍

樂安任子咸有韜世之量與余少而歡焉𨿽兄弟之愛無以加也不幸弱冠而終良友旣沒何痛如之其妻又吾姨也少喪父母適人而所天又殞孤女藐焉始孩斯亦生民之至艱而荼毒之極哀也昔阮瑀旣沒魏文悼之並命知舊作寡婦之賦余遂擬之以敍其寡婦之心焉

射雉賦敍

余徙家於瑯琊其俗實善射雉聊以講肄之餘暇而習媒翳之事遂樂而賦之

河陽庭前安石橊賦敍

石橊者天下之奇樹九州之名果也是以屬文之士或敍而賦之

橘賦敍

余齋前橘樹冬夏再熟聊爲賦云爾

上闗中詩表

詔臣作闗中詩輙奉詔竭愚作詩一篇按漢紀孝眀時防羌校尉竇林上降羌顚岸以爲羌豪岸兄顚吾復降問事狀林對前後兩屈坐誣罔下獄死齊萬年編戶隸屬爲日久矣而死生異辭必有詭謬故引證諭以懲不恪

潘尼【字正叔嶽從子俱以文章見知歷中書令遷太常卿】

安身論【尼性靜退勤學著述著安身論以眀所守】

蓋崇徳莫大乎安身安身莫尙乎存正存正莫重乎無私無私莫深乎寡欲是以君子安其身而後動易其心而後語定其交而後求篤其志而後行然則動者吉凶之端也語者榮辱之主也求者利病之防也行者安危之決也故君子不妄動也動必適其道不徒語也語必經於理不茍求也求必造於義不虛行也行必由於正夫然用能免或擊之凶享自天之祐故身不安則殆言不從則悖交不審則惑行不篤則危四者行乎中則患憂接於外矣憂患之接必生於自私而興於有欲自私者不能成其私有欲者不能濟其欲理之至也欲茍不濟能無爭乎私茍不從能無伐乎人人自私家家有欲眾欲並爭羣私交伐爭則亂之萌也伐則怨之府也怨亂旣構危害及之得不懼乎然棄本要末之徒知進忘退之士莫不飾才銳智抽鋒擢頴傾側乎勢利之交馳騁乎當塗之務朝有彈冠之朋野有結綬之友黨與熾於前榮名扇其後握權則赴者鱗集失寵則散者瓦解求利則托刎頸之懽爭路則構刻骨之隙於是浮僞波騰曲辧云沸寒暑殊聲朝夕異價駑蹇希奔放之迹鈆刀競一割之用至於愛惡相攻與奪交戰誹謗噂毀譽縱橫君子務能小人伐技風頽於上俗於下禍結而恨爭也不彊患至而悔伐之未辧大者傾國喪家次則覆身滅祀其故何邪豈不始於私欲而終於爭伐哉君子則不然知自私之害公也故後外其身知有欲之傷徳也故逺絕榮利知爭競之遘災也故犯而不校知好伐之招怨也故有功而不徳安身而不爲私故身正而私全愼言而不適欲故言濟而欲從定交而不求益故交立而益厚謹行而不求名故行成而名美止則立乎無私之域行則由乎不爭之途必將通天下之理而濟萬物之性天下猶我故與天下同其欲己猶萬物故與萬物同其利夫能保其安者非謂崇生生之厚而耽逸豫之樂也不忘危而己有期進者非謂窮貴寵之榮而借名位之重也不忘退而己存其治者非謂嚴刑政之威而明司察之禁也不忘亂而己故寢蓬室隠陋巷披短褐茹藜藿環堵而居易衣而出苟存乎道非不安也𨿽坐華殿載文軒服黼繡禦方丈重門而處成列而行不得與之齊榮用天時分地利甘布衣安藪澤沾體塗足耕而後食茍崇乎徳非不進也𨿽居髙位饗重祿執權衡握機祕功蓋當時勢侔人主不得與之比逸遺意慮沒才智忘肝膽棄形器貌若無能志若不及茍正乎心非不治也𨿽繁計策廣術藝審刑名峻法制文辧流離論議絕世不得與之爭功故安也者安乎道者也進也者進乎徳者也治也者治乎心者也未有安身而不能保國家進徳而不能處富貴治心而不能治萬物者也然思危所以求安慮退所以能進懼亂所以保治戒亡所以獲存也若乃弱志虛心曠神逺致徙倚乎不拔之根浮游乎無垠之外不自貴於物而物宗焉不自重於人而人敬焉可親而不可慢也可尊而不可逺也親之如不足天下莫之能狎也舉之如易勝而當世莫之能困也達則濟其道而不榮也窮則善其身而不悶也用則立於上而非爭也捨則藏於下而非讓也夫榮之所不能動者則辱之所不能加也利之所不能勸者則害之所不能嬰也譽之所不能益者則毀之所不能損也今之學者誠能釋自私之心塞有欲之求杜交爭之原去矜伐之態動則行乎至通之路靜則入乎大順之門泰則翔乎寥廓之宇否則淪乎渾防之泉邪气不能幹其度外物不能擾其神哀樂不能蕩其守死生不能易其眞而以造化爲工匠天地爲陶鈞名位爲糟粕勢利爲埃塵治其內而不飾其外求諸己而不假諸人忠肅以奉上愛敬以事親可以禦一體可以牧萬民可以處富貴可以居賤貧經盛衰而不攺則庶防乎能安身矣【藿一作羮】

釋奠頌【拜太子舍人上頌】

元康元年冬十二月上以皇太子富於春秋而人道之始莫先於孝悌初命講孝經於崇政殿實應天縱生知之量防言奧義發自聖問業終而體達至三年春閏月將有事於上庠釋奠於先師禮也越二十四日丙申侍祠者旣齊輿駕次於太學太傅在前少傅在後恂恂乎保訓之道宮臣畢從三率備衛濟濟乎肅翼贊之敬乃埽壇爲殿懸幕爲宮夫子位於西序顏回侍於北墉宗伯掌禮司儀辧位二學儒官縉紳先生之徒垂纓佩玉規行矩步者皆端委而陪於堂下以待執事之命設樽篚於兩楹之間陳罍洗於阼階之左幾筵旣布鐘懸旣我後乃躬拜俯之勤資在三之義謙光之美彌劭闕裏之教克崇穆穆焉邕邕焉眞先王之徽典不刋之美業允不可替己於是牲饋之事旣終享獻之禮己畢釋衣禦春服弛齋禁反故式天子乃命內外羣司百辟卿士蕃王三事至於學徒國子咸來觀禮我後皆延而與之燕金石簫管之音八佾六代之舞鏗鏘闛闛般辟俛仰可以澂神滌欲移風易俗者罔不畢奏抑淫哇屏鄭衛逺佞邪釋巧辯是日也人無愚智路無逺邇離鄕越國扶老攜幼不期而俱萃皆延頸以視傾耳以聴希道慕業洗心革志想洙泗之風歌來蘇之惠然後知居室之善著應乎千里之外不言之化洋溢於九有之內於熙乎若典固皇代之壯觀萬載之一防也尼昔忝禮官嘗聞爼豆今厠末親覩盛美瀐漬徽猷沐浴芳潤不知手舞口詠竊作頌一篇義近辭陋不足測盛徳之形容光聖眀之遐度其辭曰

三元疊運五徳代徽黃精旣亢素靈乃暉有皇承天造我晉畿祚以大寶登以龍飛宣基誕命景熙遐緒三分自文受終惟武席捲要蠻蕩定荒阻道濟羣生化流率土後帝承式丕隆曾構奄有萬方光宅宇宙篤生上嗣繼期挺秀聖敬日躋濬哲閎茂畱精儒術惇閱古訓遵道讓齒降心下問鋪以金聲光以玉潤如日之升如幹之運乃延臺保乃命學臣聖容穆穆侍講誾誾抽演防言啟發道眞探幽窮賾溫故知新講業旣終精義旣研崇聖重師卜日告奠陳其三牢引其四縣旣戒旣式乃盥乃薦恂恂孔聖百王攸希亹亹顏生好學無違曰皇儲後體神合防兆吉先見知來洞防濟濟二宮藹藹庶寮俊乂鱗萃髦士盈朝如彼和肆莫匪瓊瑤如彼儀鳯樂我云韶瓊瑤誰剖四門洞開云韶奚樂神人允諧蟬冕耀庭細佩振階徳以謙光仁以恩懷我酒惟淸我肴惟馨舞以六代歌以九成莘莘冑子祁祁學生洗心自百觀國之榮學猶蒔苖化若偃艸博我以文宏我以道萬邦蟬蛻矧乃俊造鉆蚌瑩珠剖石摛藻絲匪元黃水罔方圓引之斯流染之斯鮮若金受範若埴在甄上好如雲下效如川昔在周興王化之始曰文曰武時惟世子今我皇儲齊聖通理緝熙重光於穆不已於穆伊何思文哲後媚玆一人實副元首孝洽家邦光照九有純嘏自晉永世昌阜防防下臣過充近侍猥躡風雲鸞龍是厠身澡芳流目玩盛事竭誠作頌祗詠聖志

後園頌

芒芒在昔悠悠結繩大朴未散化霑凝羲皇繼踵三代相承五徳更王文質疊興天命匪諶祐謙輔信乃眷我皇光有大晉應期納祚天人是順和气四充惠澤旁潤神祗告祥四靈效質遊龍升云儀鳯翳日甘露晨流醴泉湧溢華夏旣寜八荒靜謐人亦有言吾何以休乃延卿士從皇以遊長筵逺布廣幕四周嘉肴惟芳防酒思柔巖巖峻嶽湯湯流翔鳥鼔翼遊魚載浮眀眀天子肅肅庶官文士濟濟武夫桓桓講藝華林肄射後園威儀旣具弓矢斯閒恂恂謙徳穆穆聖顏賜以宴飲詔以話言黍稷旣登貨財旣丰仁風濳運皇化彌隆徵夫釋甲戰士罷戎遐夷慕義絕域望風無或慢易在始慮終無或安逸在盈思衝

乘輿箴【尼轉著作郎爲乘輿箴】

易稱有天地然後有人倫有父子然後有君臣傳曰大者天地其次君臣然君臣父子之道天地人倫之本未有以先之者也故天生蒸人而樹之君使司牧之將以導羣生之性而理萬物之情豈以寵一人之身極無量之欲如斯而己哉夫古之爲君者無欲而至公故有茅茨土階之儉而後之爲君有欲而自利故有瑤臺瓊室之奓無欲者天下共推之有欲者天下共爭之推之之極𨿽禪代猶脫屣爭之之極𨿽刼殺而不避故曰天下非一人之天下乃天下之天下安可求而得辭而已者乎夫修諸己而化諸人出乎邇而見乎逺者言行之謂也故人主所患莫甚於不知其過而所美莫美於好聞其過若有君於此而曰予必無過惟其言而莫之違斯孔子所謂其庶防乎一言而喪國者也蓋君子之過如日月之蝕過也人皆見之更也人皆仰之𨿽以堯舜湯武之盛必有誹謗之木敢諌之鼔盤杅之銘無諱之史所以閒其邪僻而納諸正道其自維持如此之備故箴規之興將以救過補闕然猶依違諷諭使言之者無罪聞之者足以自誡先儒旣援古義舉內外之殊而髙祖亦序六官論成敗之要義正辭約又盡善矣自虞人箴以至於百官非惟規其所司誠欲人主斟酌其得失焉春秋傳曰命百官箴王闕則亦天子之事也尼以爲王者膺受命之期當神器之運總萬機而撫四海簡羣才而審所授孜孜於得人汲汲於聞過𨿽廷爭面折猶將祈請而求焉至於箴規諌之順者曷爲獨闕之哉是以不量其學陋思淺因負擔之餘嘗試撰而述之不敢斥至尊之號故以乘輿目篇蓋帝王之事至大而古今之變至眾文繁而義詭意局而辭野將欲希企前賢髣髴崇軌譬猶邱坻之望華岱恆星之系日月也其不逮明矣頌曰

元元遂初芒芒太始淸濁同流元黃錯跱上下弗形尊卑靡紀赫胥悠哉大庭尙矣皇極啟建兩儀旣分彛倫永敍萬邦己紛國事眀主家奉嚴君各有攸尊徳用不勤羲農己降曁於夏殷或禪或傳乃質乃文太上無名下知有之仁義不存而人歸孝慈無爲無執何欲何思忠信之薄禮刑實滋旣譽旣畏以侮以欺作誓作盟而人始叛疑煌煌四海藹藹萬乘匪誓焉憑左輔右弼前疑後丞一日萬機業業兢兢夫出其言善則千里是應而莫余違亦喪邦有徵樞機之動式以廢興殷監不逺若之何勿徵且厚味臘毒丰屋生災辛作璇室而夏興瑤臺糟邱酒池象箸玉杯厥肴伊何龍肝豹胎惟此哲婦職爲亂階殷用喪師夏亦不恢是以帝堯在位茅茨不翦周文日昃昧旦丕顯夫徳輶如毛而或舉之者鮮故濩有慙徳武未盡善下世道衰末俗化淺耽樂逸遊荒滛沈湎不式古訓而好是佞辯不遵王路而覆車是踐成敗之效載在先典匪惟陵夷厥世用殄故曰樹君如之何將人是司牧視之猶傷而知其寒燠故能撫之斯柔而惇之斯睦無逺不懷靡思不服夫豈厭縱一人而玩其耳目內迷聲色外荒馳逐不修政事而終於顚覆昔唐氏授舜舜亦命禹受終納祖丕承天敍放桀惟湯尅殷伊武故禪代非一姓社稷無常主四嶽三塗九州之阻彭蠡洞庭殷商之旅虞夏之隆非由尺土而紂之百克卒於絕緒故王者無親惟在擇人傾蓋惟舊白首乃新望由釣夫伊起有莘負鼎鼓刀而謀合聖神夫豈借官左右而取介近臣蓋有國有家者莫云我聰或此面從莫謂我智聴受未易甘言美疢尠不爲累由夷逃寵逺於脫屣柰何人主位極則侈知人則哲惟帝所難唐朝旣泰四族作姦周室旣隆而管蔡不防匪我二聖孰弭斯患若九徳咸受儁乂在官君非臣莫治臣非君莫安故書美康哉而易貴金蘭有皇司國敢告納言【並晉書○後園頌藝文】

益州刺史楊恭侯碑

君曜幹靈之醇徳挺一世之殊量稟天然不渝之操體蘭石芳堅之質夫其器膺濟智能周達窮不怨否顯不矜泰履行則爲模楷吐言則成隱括徳實充於內而光華發乎外也君發迹州國委質眀主自景皇帝攝政文皇帝繼業值天下多虞疆場未靜以君先帝所拔懷寶後時而深達逺識有經國之量故爲腹心謀臣而監度政事焉君出則簡練熊羆職司是圖入則從容諷議盡規帷幄其所以進可替否決疑定策者皆言效於旣往而事簡於帝心君再臨司官三撫名郡方將宣文徳以來逺建武功於所牧銘曰天生蒸民有類有則誕育恭表應期秀特文兼六行武備七徳忠肅毅柔嘉溫克機事無瑕臨疑不惑我謀旣精我化旣淸澤流河朔勲著王庭西南未夷侯其是寜上天不恵蚤世濳靈

朝菌賦敍

朝菌者蓋朝華而暮落世謂之木槿或謂之日及詩人以爲舜華宣尼以爲朝菌其物向晨而結建眀而布見陽而盛終日而殞不以其異乎何名之多也

鼈賦敍

皇太子遊於圃遂命釣魚有得鼈而獻之者令侍臣賦之【並藝文類聚】

答傅咸詩敍

司徒左長史傅長虞防定九品左長史宜得其才屈爲此職執天下淸議宰割百國而長虞性直而行或有不堪余與之親作詩以規焉

贈李二郎詩序【太平禦覽】

元康六年尙書吏部郎汝南李彥遷汲郡太守都亭侯江夏李茂曾遷平陽太守此二子皆弱冠知名歷職顯要旬月之間繼踵名郡離險劇之勤就放曠之逸枕鳴琴以逺至離別之際各斐然賦詩

書

朝從長塗暮棲所集歸雲乘幰浮棲風尋帷入【並太平禦覽】

箴

夫水火者所以佐理天地淸成大化也在天則日月麗焉在地則水火存【又北堂書鈔載侍中銘雅論博逸藻波騰】

西晉文紀卷十四

欽定四庫全書

西晉文紀卷十五

明梅鼎祚編

西晉【十五】

陸機【字士衡吳郡人吳丞相遜之孫領父抗兵爲牙門將吳亡歸晉歷平原內史爲成都王河北大都督軍敗以宦人孟玖等譖害之】

薦賀循郭訥疏【晉書循爲武康令有恵政久不進敍著作郎陸機薦循及訥】

伏見武康令賀循徳量防茂才鑑淸逺服膺道素風操凝峻歷試二城刑政肅穆前蒸陽令郭訥風度簡曠器識朗防通濟敏悟才足幹事循守下縣編名凡悴訥歸家巷棲遲有年皆出自新邦朝無知已居在遐外志不自營年時倐忽而邈無階緒實州黨愚智所爲恨恨臣等伏思臺郎所以使州州有人非徒以均分顯路惠及外州而巳誠以庶士殊風四方異俗壅隔之害逺國益甚至於荊揚二州戶各數十萬今揚州無郎而荊州江南乃無一人爲京城職者誠非聖朝待四方之本心至於才望資品循可尙書郎訥可太子洗馬舎人此乃眾望所積非但企及淸塗茍充方選也謹條資品乞蒙簡察【晉書恪居虞書作居在恨恨作悢然】

與趙王倫薦戴淵疏【淵字若思廣陵人少防俠遇機赴洛船裝掠之指麾同旅皆得其宜機知非常人遙謂曰卿才器如此乃復作刼邪淵感悟因流涕投劍就之機與定交焉舉孝亷入洛機時爲倫相國參軍薦於倫辟除沁水令不就後仕驃騎將軍爲王惇所害】

蓋聞繁弱登禦然後髙墉之功顯孤竹在肆然後降神之曲成是以髙世之主必假逺邇之器蘊匵之才思托大音之和伏見處士廣陵戴若思年三十淸衝履道徳量允塞思理足以研幽才鑑足以辯物安窮樂志無風塵之慕砥節立行有井渫之潔誠東南之遺寶宰朝之奇璞也若得托迹康衢則能結軌驥騄曜質廊廟必能垂光璵璠矣惟明公垂神采察不使忠允之言以人而廢【晉書】

同前【虞預晉書】

伏見處士戴淵砥節立行有井渫之潔安窮樂志無風塵之慕誠東南之遺寶朝廷之貴璞也若得寄迹康衢必能結軌驥騄耀質廊廟必能垂光瑜璠夫枯岸之民果於輸珠潤山之客烈於貢玉蓋明暗呈形則庸識所甄也

薦張暢表

伏見司徒下諌議大夫張暢除當爲豫章內史丞暢才思淸敏志節貞勵秉心立操蚤有名譽其年時舊比多歷郡守惟暢陵遲末齒而佐下蕃遂蹈碎濁於暢名實損愚以爲宜解舉試以近縣【北堂書抄】

惠帝詔報

暢旣爲是人所稱便差代之

謝平原內史表【趙王倫輔政引機爲相國參軍倫將簒以爲中書郎及倫誅齊王冏以機職在中書九錫文及禪詔疑機與焉收付廷尉賴成都王穎吳王晏救免冏敗穎表爲平原內史】

陪臣陸機言今月九日魏郡太守遣兼丞張含賫板詔書印綬假臣爲平原內史拜受只竦不知所裁臣本出自敵國世無先臣宣力之效才非丘園耿介之秀皇澤廣被惠濟無逺擢自羣萃累蒙榮進入朝九載歷官有六身登三閣宦成兩宮服冕乘軒仰齒貴防振景拔迹顧邈同列施重山嶽義足灰沒遭國顚沛無節可紀𨿽蒙曠蕩臣獨何顏俛首頓膝憂愧若厲而橫爲故齊王冏所見枉陷誣臣與眾人共作禪文幽執囹圄當爲誅始臣之微誠不負天地倉卒之際慮有逼廹乃與弟云及散騎侍郎袁瑜中書侍郎馮熊尙書右丞崔基廷尉正顧榮汝陰太守曹武思所以獲免陰防避回﨑嶇自列片言隻字不闗其間事蹤筆迹皆可推校而一朝翻然更以爲罪蕞爾之生尙不足吝區區本懷實有可悲畏逼天威卽罪惟謹鉗口結舌不敢上訴所天莫大之釁日經聖聽肝血之誠終不一聞所以臨難慷慨而不能不悢悢者惟此而巳重蒙陛下愷悌之宥廻霜收電使不隕越復得扶老擕幼生出獄戶懷金拖紫退就散軰感恩惟咎五情震悼局天蹐地若無所容不悟日月之明遂垂曲照雲雨之澤播及朽瘁防臣弱才身無足采哀臣零落罪有可察茍削丹書得夷平民則塵洗天波謗絕眾口臣之始望尙未至是猥辱大命顯授符虎使春枯之條更與秋蘭垂芳陸沈之羽復與翔鴻撫翼𨿽安國免徒起紆靑組張敞亡命坐致朱軒方臣所荷未足爲泰豈臣蒙垢含吝所宜忝竊非臣毀宗夷族所能上報喜懼參並悲慙哽結拘守常憲當便道之官不得束身奔走稽顙城闕瞻系天衢馳心輦轂臣不勝屏營延仰謹拜表以聞【初學記載謝表云臣以職在中書制命所出而臣本以筆札見知慮逼廹不獲巳乃詐發內妹防出就弟云哭泣受弔片言隻字不闗其間】

詣吳王晏表

臣本吳人靖居海隅朝廷欲抽引逺人綏慰遐外故太傅所辟殿下東到淮南發詔以臣爲郎中令【太平禦覽書抄載詣吳王表相國參軍率取臺郎臣獨以髙陽見取王隱晉書載與吳王表禪文本艸見在中書一字一迹自可分別】

至洛與成都王穎牋【太安初頴起兵討長沙王乂表請誅後父羊元之左將軍皇甫商等檄乂使就第以機爲前鋒都督前將軍假節與穎牋及戰於鹿苑機軍敗績穎收機斬之夷其三族】

王室多故禍難薦有羊元之乘寵凶防專記朝政姦臣賊子是爲比周皇甫商同惡相求共爲亂階至令天子飄颻甚於贅旒伏惟明公匡濟之舉義命方宣元戎旣啟風威電赫機以駑闇文武寡施猥防橫授委在外閫輙承嚴教董率諸軍惟力是視【陸士衡集羊元之泰山南城人恵皇后父歷尙書右僕射加侍中成都王攻長沙王以討元之爲名之憂懼卒廢後爲庶人選注機與成都王牋慶雲恵露止於落葉】

與長沙夫人書

士璜亾恨一襦少便以機新襦衣與之【太平禦覽與長沙顧母書痛心防惱有如孔懷顏氏家訓云機敍從祖弟士璜死乃言云云心旣痛矣卽爲甚思何故言有如也當謂親兄弟爲孔懷於義通乎】

與弟云書【左思作三都賦構思十年初機入洛亦欲爲此聞思作之撫掌而笑與云書及思賦出機絕嘆伏以爲不能加遂輟筆焉】

此間有一傖父欲作三都賦須其成以覆酒甕耳【世說晉陽秋云吳人以中州人爲傖酒甕一作酒瓿一作醬甕】

與弟云書

仁壽殿前有大方銅鏡髙五尺餘廣三尺二寸立著庭中向之便寫人形體了了亦怪也

又

天淵池南角有果各作一株無處不有縱橫成行一果之間輙作一堂【又云天淵池養山雞甚可嬉】

又

張騫爲漢使外國十八年得塗林安石橊也【此藝文類聚齊民要術載陸機與弟云書張騫使外國十八年得苜蓿種歸】

又

監徒武庫建始殿諸房中見有兩足防眞怪物也【並太平禦覽又云聽訟觀東作百丈許廊屋水經注又雲門有三層髙百尺言洛陽大夏門也】

演連珠五十首【載文選】

臣聞日薄星廻穹天所以紀物山盈川衝后土所以播气五行錯而致用四時違而成歲是以百官恪居以赴八音之離明君執契以要克諧之防

臣聞任重於力才盡則困用廣其器應博則凶是以物勝權而衡殆形過鏡則照窮故明主程才以效業貞臣底力而辭丰

臣聞髦俊之才世所希乏丘園之秀因時則揚是以大人基命不擢才於后土明主聿興不降佐於昊蒼臣聞世之所遺未爲非寶主之所珍不必適治是以俊乂之藪希防翹車之招金碧之巖必辱鳳舉之使臣聞祿施於寵非隆家之舉官私於親非興邦之選是以三卿世及東國多衰獘之政五侯並軌西京有陵夷之運

臣聞靈輝朝覯稱物納照時風夕灑程形賦音是以至道之形萬類取足於世大化旣洽百姓無匱於心臣聞頓网探淵不能招龍振綱羅云不必招鳳是以巢箕之叟不盻丘園之幣洗渭之民不發傅巖之夢臣聞鑑之積也無厚而照有重淵之深目之察也有畔而眡周天壤之際何則應事以精不以形造物以神不以器是以萬邦凱樂非悅鐘鼓之娛天下歸仁非感玉帛之恵

臣聞積實𨿽微必動於物崇虛𨿽廣不能移心是以都人冶容不悅西施之影乘馬班如不輟太山之陰臣聞應物有方居難則易藏器在身所乏者時是以充堂之芳非幽蘭所難繞梁之音實縈弦所思

臣聞智周通塞不爲時窮才經夷險不爲世屈是以淩飈之羽不求反風矅夜之目不思倒日

臣聞忠臣率志不謀其報貞士發憤期在明賢是以柳莊黜擯非貪衍之賞禽息碎首豈要先茅之田臣聞利眼臨云不能垂照朗璞防垢不能吐輝是以明哲之君時有蔽壅之累俊乂之臣屢抱後時之悲臣聞郁烈之芳出於委灰繁防之音生於絕弦是以貞女要名於沒世烈士赴節於當年

臣聞良宰謀朝不必借威貞臣衞主修身則足是以三晉之彊屈於齊堂之爼千乘之勢弱於陽門之哭臣聞赴曲之音洪細入韻蹈節之容俯仰依詠是以言茍適事精粗可施士茍適道修短可命

臣聞因云灑潤則芬澤易流乘風載響則音徽自逺是以徳教俟物而濟榮名緣時而顯

臣聞覽影偶質不能解獨指迹慕逺無救於遲是以循虛器者非應物之具玩空言者非致治之機

臣聞鉆燧吐火以續暘谷之晷揮翮生風而繼飛亷之功是以物有微而毗著事有瑣而助洪

臣聞春風朝煦蕭艾蒙其溫秋霜宵墜芝蕙被其涼是以威以齊物爲肅徳以普濟爲

臣聞性之所期貴賤同量理之所極卑髙一歸是以準月稟水不能加涼晞日引火不必增輝

臣聞巧盡於器習數則貫道系於神人亾則滅是以輪匠肆目不乏奚仲之妙瞽叟淸耳而無伶倫之察臣聞絕節髙唱非凡耳所悲肆義芳訊非庸聽所善是以南荊有寡和之歌東野有不釋之辯

臣聞尋煙染芬薰息猶芳徴音錄響操終則絕何則垂於世者可繼止乎身者難結是以晏之風恆存動神之化巳滅

臣聞托闇藏形不爲巧密倚智隱情不足自匿是以重光發藻尋虛捕景大人貞觀探心昭忒

臣聞披云看霄則天文淸澄風觀水則川流平是以四族放而唐劭二臣誅而楚寜

臣聞音以比耳爲美色以悅目爲歡是以眾聽所傾非假百里之操萬夫婉孌非俟西子之顏故聖人隨世以擢佐明主因時而命官

臣聞出乎身者非假物所隆牽乎時者非克己所朂是以利盡萬物不能叡童昏之心徳表生民不能救棲遑之辱

臣聞動循定檢天有可察應無常節身或難照是以望景揆日盈數可期撫臆論心有時而謬

臣聞傾耳求音眡優聽苦澄心狥物形逸神勞是以天殊其數𨿽同方不能分其慽理塞其通則並質不能共其休

臣聞遁世之士非受匏之性幽居之女非無懷春之情是以名勝欲故偶影之操矜窮愈達故淩霄之節厲

臣聞聽極於音不慕鈞天之樂身足於蔭無假垂天之云是以蒲密之黎遺時雍之世丰沛之士忘桓撥之君

臣聞飛轡西頓則離朱與蒙瞍收察懸景東秀則夜光與珷玞匿耀是以才換世則俱困功偶時而並劭臣聞示應於近逺有可察托驗於顯微或可包是以寸管下傃天地不能以气欺尺表逆立日月不能以形逃

臣聞弦有常音故曲終則攺鏡無畜影故觸形則照是以虛巳應物必究千變之容挾情適事不觀萬殊之妙

臣聞柷敔希聲以諧金石之和鼙鼓疎擊以節繁弦之契是以經治必宣其通圗物恆審其防

臣聞目無常音之察耳無照景之神故在乎我者不誅之於已存乎物者不求備於人

臣聞放身而居體逸則安肆口而食屬厭則充是以王鮪登爼不假吞波之魚蘭膏停室不思銜燭之龍臣聞衝波安流則龍舟不能以漂震風洞發則夏屋有時而傾何則牽乎動則靜凝系乎靜則動貞是以滛風大行貞女防冶容之誨淳化殷流盜跖挾曾史之情

臣聞達之所服貴有或遺窮之所接賤而必尋是以江漢之君悲其墜屨少原之婦哭其亾簪

臣聞觸非其類𨿽疾弗應感以其方𨿽微則順是以商飈漂山不興盈尺之雲谷風乘條必降彌天之潤故闇於治者唱繁而和寡審乎物者力約而功峻

臣聞煙出於火非火之和情生於性非性之適故火壯則煙微性充則情約是以殷有感物之悲周京無佇立之迹

臣聞適物之技俯仰異用應事之器通塞異任是以鳥棲雲而繳飛魚藏淵而网沈賁鼓密而含響朗笛疎而吐音

臣聞理之所守勢所常奪道之所閉權所必開是以生重於利故據圗無揮劍之痛義重於身故臨川有投迹之哀

臣聞圗形於影未盡纎麗之容察火於灰不覩洪赫之烈是以問道存乎其人觀物必造其質

臣聞通於變者用約而利博明其要者器淺而應是以天地之賾該於六位萬殊之曲窮於五弦

臣聞情見於物𨿽逺猶疎神藏於形𨿽近則密是以儀天步晷而修短可量臨淵揆水而淺深難察

臣聞虐暑薰天不減堅冰之寒涸陰凝地無累陵火之熱是以吞縱之彊不能反蹈海之志漂櫓之威不能降西山之節

臣聞理之所開力所常達數之所塞威有必窮是以烈火流金不能焚景沈寒凝海不能結風

臣聞足於性者天損不能入貞於期者時累不能滛是以迅風陵雨不謬晨禽之察勁陰殺節不凋寒木之心

七徴

虛子耽性衝素雍容泊棄時俗而弗狥甘漁釣於一壑乃有通微大夫怨皇居之失寶傷鴻誓之後聞防黃於榛險憑穴巖而放言通微大夫曰奇膳玉食窮滋致丰簡犧羽族考牲毛宗俯出沈鮪仰落歸鴻剖柔胎於孕豹宰潛肝乎豢龍拾朝陽之遺卵納丹穴之飛凰神宰奇稔嘉禾之穂含滋發馨素穎玉鋭灼若皓雪之頽云皎若明珠之積緇匱素蟣踴而瀺灂滋芬溢而相徽味𨿽濃而弗爽气旣恵而復奇介景福於眉壽裕溫克乎齊聖子能饗之乎通微大夫曰丰居華殿奇搆磊落萬宇云覆千楹林錯仰綏瑰木俯積瑌石敷延袤之廣廡矯淩霄之髙閣秀淸暉乎云表騰藻蔭之奕奕珍觀淸榭嶽立連行雲階飛陛仰陟穹蒼聳浮柱而虯立施飛檐以龍翔回房旋室綴珠襲玉圗畫神仙延祐承福懸闥髙達長廊廻屬於是登漸臺理俊音鏡沚望長林逐狡獸弋輕禽覽壯藝以悅觀聆和樂而怡心子能居之乎通微大夫曰金石諧而齊響塤箎協而和鳴於是才人進羽籥弁被藻襲俯縈領以鴻歸仰矯首而鶴立激長歌而丹唇發鏗鏘乎柔木合淸商以絕節揮流徴而赴曲奏商荊之髙嘆詠易水之淸角爾乃覩蛾眉之羣麗容旣都而又閒矯纎腰以逐節頓皓足於鼓盤舒妍暉以妖韶若陵危之未安通微大夫曰蓋聞沬北有采唐之思淇上有送予之嘆闗睢以寤寐爲戚溱洧以謔浪爲歡若夫妖嬪艷女搜羣擢俊穆藻儀於令表茂當年之柔嫚罄妍規之約綽體毎變而增閒秀紅蕤其愉愉若余穎之可飡若夫靈晷潛祖顏退羽觴升淸琴厲因淸明以宣誠流徽睇而授愛纎手揮而鳴佩鏗華衿被則芳塵萃子其納之乎通微大夫曰塗有殊而一致業有殊而名約各因姿以效績期寄響於天人也孰與顯奇蹤於萬邦撫六轡而髙逰瞰八宇以攄眄齊淸風乎諸侯言成否泰气作溫涼彌侵略於彊暴綜墜紀乎危邦子豈不願斯之雍容乎通微大夫曰明主應期撫民以徳配仁風於黃唐齊威靈乎宸極彛倫幸序庶績咸乂蕩流風於雍俗給天民乎齊泰是以靈感而表應嘉神繁而畢覿舞唐庭之來儀鳴岐陽之鸑鷟應天監之休命荷神聽之介福然聖主達持盈之寶術寤經國之在賢各畢榮於分局期贊化於大鈞吾子豈不欲縻好爵於天宇顯業乎帝臣歟虛子作而言曰甚哉鄙人之惑也猶窮繩自逸於井幹憑河盜本於黃川欽至論敷敝袵謹聞命於王孫【書鈔載七徴云防甘調以充饑芬馨發而協气又七羨云湘陰有酎其色澄淸秋醪春醖酒惟九成又七導云操紫間之神機審必中而後射長角三倡武士旂布】

豪士賦敍【齊王冏旣誅趙王倫矜功自伐受爵不讓機作豪士賦以刺焉冏卒以敗

序載文選晉書】

夫立徳之基有常而建功之路不一何則循心以爲量者存乎我因物以成務者系乎彼存夫我者隆殺止乎其域系乎物者丰約惟所遭遇落葉俟微風以隕而風之力蓋寡孟嘗遭雍門以泣而琴之感以末何者欲隕之葉無所假烈風將墜之泣不足繁哀響也是故茍時啟於天理盡於民庸夫可以濟聖賢之功斗筲可以定烈士之業言遇時也故曰才不半古而功巳倍之蓋得之於時勢也歷觀古今徼一時之功而居伊周之位者有矣夫我之自我智士猶嬰其累物之相物昆虫皆有此情夫以自我之量而挾非常之勲神器暉其顧盻萬物隨其俯仰心玩居常之安耳飽從諛之說豈識乎功在身外任出才表者哉且好榮惡辱有生之所大期忌盈害上鬼神猶且不免人主操其常柄天下服其大節故曰天可讐乎而時有袨服荷防立於廟門之下援旗誓眾奮於阡陌之上況乎代主制命自下裁物者哉廣樹恩不足以敵怨勤興利不足以補害故曰代大匠斵者必傷其手且夫政由寗氏忠臣所爲慷慨祭則寡人人主所不久堪是以君奭鞅鞅不悅公旦之舉髙平師師側目博陸之勢而成王不遣嫌吝於懷宣帝若負芒刺於背非其然者與嗟乎光於四表徳莫富焉王曰叔父親莫暱焉登帝天位功莫厚焉守節沒齒忠莫至焉而傾側顚沛僅而自全則伊生抱明允以嬰戮文子懷忠敬而齒劍固其所也因斯以言夫以篤聖穆親如彼之懿大徳至忠如此之盛尙不能取信於人主之懷止謗於眾多之口過此以往惡覩其可安危之理斷可識矣又況乎饕大名以冒道家之忌運短才而易聖哲所難者哉身危由於勢過而不知去勢以求安禍積起於寵盛而不知辭寵以招福見百姓之謀已則申宮警守以崇不畜之威懼萬民之不服則嚴刑峻制以賈傷心之怨然後威窮乎震主而怨行乎上下眾心日陊危機將發而方偃仰瞪盻謂足以誇世笑古人之未工忘已事之巳拙知曩勲之可矜暗成敗之有防是以事窮運盡必於顚僕風起塵合而禍至常酷也聖人忌功名之過巳惡寵祿之逾量蓋爲此也夫惡欲之大端賢愚所共有而防子狥髙位於生前志士思垂名於身後受生之分惟此而巳夫蓋世之業名莫大焉震主之勢位莫盛焉率意無違欲莫順焉借使伊人頗覽天道知盡不可益盈難久持超然自引髙揖而退則巍巍之盛仰邈前賢洋洋之風俯冠來籍而大欲不乏於身至樂無愆乎舊節彌效而徳彌廣身愈逸而名愈劭此之不爲彼之必昧然後河海之迹堙爲窮流一簣之釁積成山嶽名編凶頑之條身厭荼毒之痛豈不謬哉故聊賦焉庶使百世少有寤云【風五臣作飆何者晉書作何哉勢作世暱五臣作暱】

文賦序

余每觀才士之作竊有以得其用心夫其放言遣辭良多變矣妍蚩好惡可得而言毎自屬文尢見其情恆患意不稱物文不逮意蓋非知之難能之難也故作文賦以述先士之盛藻因論作文之利害所由他日殆可謂曲盡其玅至於操斧伐柯𨿽取則不逺若夫隨手之變良難以辭逮蓋所能言者具於此云爾

遂志賦序

昔崔篆作詩以明道述志而馮衍又作顯志賦班固作幽通賦皆相依仿焉張衡思蔡邕表張叔哀系此前世之可得言者也崔氏簡而有情顯志壯而泛濫哀系俗而時靡表雅而微素思精練而和恵欲麗前人而優防淸典漏幽通矣班生彬彬切而不絞哀而不怨矣崔蔡沖虛溫敏雅人之屬也馮衍抑揚頓挫怨之徒也豈亦窮達異事而聲爲情變乎余備托作者之末聊復用心焉

懷土賦序

余去家漸久懷土彌篤方思之殷何物不感曲街委巷罔不興詠水泉艸木咸足悲焉故述斯賦

思歸賦序

余以元康六年冬取急歸而王師外徵職典中兵與聞軍政懼兵革未息宿願有違懷歸之思憤而成篇

湣思賦序

予屢抱孔懷之痛而奄復防同生姊銜卹哀傷一載之間而防制便過故作此賦以紓慘惻之感

應嘉賦序

友人有作嘉遁賦與餘者作賦應之號曰應嘉云

嘆逝賦序

昔毎聞長老追計平生同時親故或凋落已盡或僅有存者餘年方四十而懿親戚屬亾多存寡暱交密友亦不半在或所曾共逰一途同宴一室十年之內索然已盡以是思哀哀可知矣

大暮賦序

夫生死是得失之大者故樂莫甚焉哀莫深焉使死而有知乎安知其不如生如遂無知耶又何生之足戀故極言其哀而終之以達庶以開夫近俗云

桑賦序

皇太子便坐蓋本將軍直廬也初世祖武皇帝爲中壘將軍植桑一株世更三代年漸三紀綠葉興而盈尺崇條蔓而增尋扶疎丰衍抑有瑰異焉【三代一作二代】

鞠歌行序

序曰按漢宮閤有含章鞠室靈芝鞠室後漢馬防第宅卜臨道連閣通池鞠城彌於街路鞠歌將謂此也又東阿王詩連騎擊壤或謂防鞠乎三言七言𨿽奇寶名器不遇知己終不見重願逢知已以托意焉

答賈謐詩序

余昔爲太子洗馬魯公賈長淵以散騎常侍侍東宮積年餘出補吳王郎中令元康六年入爲尙書郎魯公贈詩一篇作詩答之云爾

贈弟士龍詩序

余弱年夙孤與弟士龍銜防防庭續防逼王命墨絰卽戎時並縈髮悼心告別漸歷八載家邦顚覆凡厥同生雕落殆半收迹之日感物興哀而龍又先在四時廹當祖載二昆不容逍遙銜痛東䢐遺情西慕故作是詩以寄其哀苦焉

辧亾論上篇【機年二十吳滅閉門勤學積有十年乃論孫氏權所以得皓所以亡又述其祖父功業作辧亡論二篇載文選晉書】

昔漢氏失禦姦臣竊命禍基京畿毒徧宇內皇綱弛紊王室遂卑於是羣雄蜂駭義兵四合吳武烈皇帝慷慨下國電發荊南權略紛紜忠勇伯世威稜則夷羿震蕩兵交則醜虜授馘遂掃淸宗祊蒸禋皇祖於時云興之將帶州飆起之師跨邑哮之羣風驅熊羆之眾霧集𨿽兵以義合同盟戮力然皆苞藏禍心阻兵怙亂或師無謀律防威稔防忠規武節未見如此其著者也武烈旣沒長沙桓王逸才命世弱冠秀發招攬遺老與之述業神兵東驅奮寡犯眾攻無堅城之將戰無交鋒之虜誅叛柔服而江外底定飭法修師則威徳翕赫賔禮名賢而張昭爲之雄交禦豪俊而周瑜爲之傑彼二君子皆敏而多奇雅達而聰哲故同方者以類附等契者以气集而江東蓋多士矣將北伐諸華誅鉏干紀旋皇輿於夷庚反帝座乎紫闥挾天子以令諸侯淸天步而歸舊物戎車旣次羣雄側目大業未就中世而殞用集我大皇帝以奇蹤襲於逸軌睿心因於令圗從政咨於故實播憲稽乎遺風而加之以篤固申之以節儉疇咨俊茂好謀善斷束帛旅於邱園旌命交於塗巷故豪彥尋聲而響臻志士希光而景騖異人輻輳猛士如林於是張昭爲師傅周瑜陸公魯肅呂防之儔入爲腹心出作股肱甘寜淩統程普賀齊朱桓朱然之徒奮其威韓當潘璋黃蓋蔣欽周泰之屬宣其力風雅則諸葛瑾張承步隲以名聲光國政事則顧雍潘濬呂範呂岱以器任幹職奇偉則虞翻陸績張溫張惇以諷議舉正奉使則趙咨沈珩以敏達延譽術數則吳範趙達以禨祥協徳董襲陳武殺身以衞主駱統劉基彊諌以補過謀無遺諝舉不失防故遂割據山川跨制荊吳而與天下爭衡矣魏氏常借戰勝之威率百萬之師浮鄧塞之舟下漢陰之眾羽楫萬計龍躍順流鋭騎千旅虎步原隰謨臣盈室武將連衡喟然有吞江滸之志一宇宙之气而周瑜驅我偏師黜之赤壁防旗亂轍僅而獲免收迹逺遁漢王亦憑帝王之號帥巴漢之民乘危騁變結壘千里志報闗羽之敗圗收湘西之地而陸公亦挫之西陵覆師敗績困而後濟絕命永安續以濡須之寇臨川摧銳蓬籠之戰孑輪不反由是二邦之將喪气挫鋒勢衂財匱而吳莞然坐乘其獘故魏人請好漢氏乞盟遂躋天號鼎峙而立西屠庸益之郊北裂淮漢之涘東包百越之地南括羣蠻之表於是講八代之禮搜三王之樂告類上帝拱揖羣後虎臣毅卒循江而守長棘勁鎩望飆而奮庶尹盡規於上四民展業於下化協殊裔風衍遐圻乃俾一介行人撫巡外域巨象逸駿擾於外閒明珠瑋寶耀於內府珍瑰重迹而至奇玩應響而赴輶軒騁於南荒衝輣息於朔野齊民免干戈之患戎馬無晨服之虞而帝業固矣大皇旣沒幼主蒞朝姦回肆虐景皇聿興虔修遺憲政無大闕守文之良主也降及歸命之初典刑未滅故老猶存大司馬陸公以文武熙朝左丞相陸凱以謇諤盡規而施績範愼以威重顯丁奉鐘離斐以武毅稱孟宗丁固之徒爲公卿樓賀邵之屬掌機事元首𨿽病股肱猶存爰及未葉羣公旣喪然後黔首有瓦解之患皇家有土崩之釁歷命應化而微王師躡運而發卒散於陣民犇於邑城池無藩籬之固山川無溝阜之勢非有公輸云梯之械智伯灌激之害楚子築室之圍燕人濟西之隊軍未浹辰而社稷夷矣𨿽忠臣孤憤烈士死節將奚救哉夫曹劉之將非一世所選向時之師無曩日之眾戰守之道抑有前符險阻之利俄然未攺而成敗貿理古今詭趣何哉彼此之化殊授任之才異也

辧亡論下篇

昔三方之王也魏人據中夏漢氏有岷益吳制荊揚而奄有交廣曹氏𨿽功濟諸華虐亦深矣其民怨矣劉公因險以飾智功巳薄矣其俗陋矣夫吳桓王基之以武太祖成之以徳聰明叡達懿度逺矣其求賢如不及卹民如稚子接士盡盛徳之容親仁罄丹府之愛拔呂防於戎行識潘濬於系虜推誠信士不卹人之我欺量能授器不患權之我偪執鞭鞠躬以重陸公之威悉委武衞以濟周瑜之師卑宮菲食丰功臣之賞披懷虛巳納謨士之算故魯肅一面而自托士燮防險而效命髙張公之徳而省防田之娯賢諸葛之言而割情欲之歡感陸公之規而除刑法之煩奇劉基之議而作三爵之誓屏气局蹐以伺子明之疾分滋損甘以育淩統之孤登壇慷慨歸魯子之功削投惡言信子瑜之節是以忠臣競盡其謀志士咸得肆力洪規逺略固不厭夫區區者也故百官茍合庶務未遑初都建業羣臣請備禮秩天子辭而不許曰天下其謂朕何宮室輿服蓋慊如也爰及中葉天人之分旣定百度之闕粗修𨿽醲化懿綱未齒乎上代抑其體國經邦之具亦足以爲政矣地方防萬里帶甲將百萬其野沃其兵練其器利其財丰東負滄海西阻險塞長江制其區宇峻山帶其封域國家之利未巨有於玆者矣借使中才守之以道善人禦之有術惇率遺典勤民謹政循定防守常險則可以長世永年未有危亡之患也或曰吳蜀唇齒之國蜀滅則吳亡理則然矣夫蜀蓋藩援之與國而非吳人之存亡也何則其郊境之接重山積險陸無長轂之徑川阨流迅水有驚波之艱𨿽有鋭師百萬啟行不過千夫舳艫千里前驅不過百艦故劉氏之伐陸公諭之長蛇其勢然也昔蜀之初亡朝臣異謀或欲積石以險其流或欲機械以禦其變天子總羣議而諮之大司馬陸公公以四瀆天地之所以節宣其气固無可遏之理而機械則彼我之所共彼若棄長技以就所屈卽荊揚而爭舟楫之用是天贊我也將謹守峽口以待禽耳逮步闡之亂憑寶城以延彊寇重資幣以誘羣蠻於時大邦之眾云翔電發懸旍江介築壘遵渚襟帶要害以止吳人之西而巴漢舟師防江東下陸公以偏師三萬北據東坑深溝髙壘案甲養威反虜踠迹待戮而不敢北窺生路彊冦敗績宵遁喪師大半分命銳師五千西禦水軍東西同捷獻俘萬計信哉賢人之謀豈欺我哉自是烽燧罕警封域寡虞陸公沒而潛謀兆吳釁深而六師駭夫太康之役眾未盛乎曩日之師廣州之亂禍有愈乎向時之難而邦家顚覆宗廟爲墟嗚呼人之云亡邦國殄瘁不其然歟易曰湯武革命順乎天曰亂不極則治不形言帝王之因天時也古人有言曰天時不如地利易曰王侯設險以守其國言爲國之恃險也又曰地利不如人和在徳不在險言守險之由人也吳之興也參而由焉孫卿所謂合其參者也及其亡也恃險而已又孫卿所謂捨其參者也夫四州之萌非無眾也大江之南非乏俊也山川之險易守也勁利之器易用也先政之防易循也功不興而禍遘者何哉所以用之者失也是故先王達經國之長規審存亡之至數謙巳以安百姓惇恵以致人和寛衝以誘俊乂之謀慈和以結士民之愛是以其安也則黎元與之同慶及其危也則兆庶與之共患安與眾同慶則其危不可得也危與下共患則其難不足卹也夫然故能保其社稷而固其土宇麥秀無悲殷之思黍離無湣周之感矣【烽一作烽莞作萖志作耀作輝作深效作致謨作謀兵練作民練萌作氓】

五等諸侯論【機以聖王經國義在封建因采其逺指著五等論載文選晉書】

夫體國營治先王所愼創制垂基思隆後葉然而經略不同長世異術五等之制始於黃唐郡縣之治創於秦漢得失成敗備在典謨是以其詳可得而言夫先王知帝業至重天下至曠曠不可以偏制重不可以獨任任重必於借力制曠終乎因人故設官分職所以輕其任也並建五長所以其制也於是乎立其封疆之典財其親疎之宜使萬國相維以成磐石之固宗庶雜居而定維城之業又有以見綏世之長禦識人情之大方知其爲人不如厚已利物不如圗身安上在於恱下爲已在乎利人故易曰悅以使民民忘其勞孫卿曰不利而利之不如利而後利之之利也是以分天下以厚樂則巳得與之同憂饗天下以丰利而我得與之共害利博而恩篤樂逺則憂深故諸侯享食土之實萬國受世及之祚矣夫然則南面之君各務其政九服之民知有定主上之子愛於是乎生下之體信於是乎結世平足以惇風道衰足以禦暴故彊毅之國不能擅一時之勢雄俊之士無所寄覇王之志然後國安由萬邦之思治主尊賴羣後之圗身譬猶眾目營方則天网自昶四體辭難而心膂獲乂蓋三代所以直道四王所以垂業也夫盛衰隆敝理所固有教之廢興系乎其人願法期於必諒明道有時而闇故世及之制敝於彊禦厚下之典漏於末折侵弱之釁遘自三季陵夷之禍終於七雄昔者成湯親照夏后之鑑公旦目渉商人之戒文質相濟損益有物故五等之禮不革於時封畛之制有隆焉爾者豈玩二王之禍而闇經世之算乎固知百世非可懸禦善制不能無敝而侵弱之辱愈於殄祀土崩之困痛於陵夷也是以經始權其多福慮終取其少禍非謂侯伯無可亂之符郡縣非致治之具也故國憂賴其釋位主弱憑其翼戴及承微積敝王室遂卑猶保名位祚垂後嗣皇統幽而不輟神器否而必存者豈非事勢使之然歟降及亡秦棄道任術懲周之失自矜其得尋斧始於所庇制國昧於弱下國慶獨饗其利主憂莫與其害𨿽速亡趣亂不必一道顚沛之釁實由孤立是蓋思五等之小怨忘經國之大徳知陵夷之可患闇土崩之爲痛也周之不競有自來矣國乏令主十有餘世然片言勤王諸侯必應一朝振矜逺國先叛故彊晉收其請隧之圗暴楚頓其觀鼎之志豈劉項之能闚關勝廣之敢號澤哉借使秦人因循其制𨿽則無道有與共獘覆滅之禍豈在曩日漢矯秦枉大啟侯王境土逾溢不遵舊典故賈生憂其危晁錯痛其亂是以諸侯阻其國家之富憑其士民之力勢足者反疾土狹者逆遲六臣犯其弱綱七子衝其漏网皇祖夷於黥徒西京病於東帝是蓋過正之菑而非建侯之累也然呂氏之難朝士外顧宋昌防漢必稱諸侯逮至中葉忌其失節割削宗子有名無實天下曠然復襲亾秦之軌矣是以五侯作威不忌萬邦新都襲漢易於拾遺也光武中興篹隆皇統而猶遵覆車之遺轍養防家之宿疾僅及數世姦宄充斥卒有彊臣專朝則天下風靡一夫縱橫則城池自夷豈不危哉在周之衰難興王室放命者七臣乾位者三子嗣王委其九鼎凶族據其天邑徵鼙震於閫宇鋒鏑流於絳闕然禍止畿甸害不覃及天下晏然以治待亂是以宣王興於共和襄恵振於晉鄭豈若二漢階闥蹔擾而四海巳沸孽臣朝入而九服夕亂哉逺惟王莽簒逆之事近覽董卓擅權之際億兆悼心愚智同痛然周以之存漢以之亾夫何故哉豈世乏曩時之臣士無匡合之志歟蓋逺績屈於時異雄心挫於卑勢爾故烈士扼腕終委寇讐之手中人變節以助虐國之桀𨿽復時有鳩合同志以謀王室然上非奧主下皆市人師旅無先定之班君臣無相保之志是以義兵云合無救劫弒之禍民望未攺而巳見大漢之滅矣或以諸侯世位不必常全昬主暴君有時比迹故五等所以多亂今之牧守皆以官方庸能𨿽或失之其得固多故郡縣易以爲治夫徳之休明黜陟日用長率連屬咸述其職而滛昬之君無所容過何則其不治哉故先代有以之興矣茍或衰陵百度自悖鬻官之吏以貨準才則貪殘之萌皆如羣後也安在其不亂哉故後王有以之廢矣且要而言之五等之君爲已思治郡縣之長爲利圗物何以徴之蓋企及進取仕子之常志修己安民良士之所希及夫進取之情銳而安民之譽遲是故侵百姓以利巳者在位所不憚損實事以養名者官長所夙夜也君無卒歲之圗臣挾一時之志五等則不然知國爲已土眾皆我民民安巳受其利國傷家嬰其病故前人欲以垂後後嗣思其堂構爲上無茍且之心羣下知膠固之義使其並賢居治則功有厚薄兩愚處亂則過有深淺然則探八代之制防可以一理貫秦漢之典殆可以一言蔽矣【營治晉書作經野先王作王者曠作廣在作存同憂作同愛世及作傳世體信作禮信願作原經國作萬國獘作亾邦作國弒作殺夜作慕治並作政致治作興化以治待亂作以安待危民並作人一作庶作眾宣王五臣作厲宣萌作氓】

漢髙祖功臣頌【載文選】

相國酇文終侯沛蕭何相國平陽懿侯沛曹參太子少傅畱文成侯韓張良丞相曲逆獻侯陽武陳平楚王淮陰韓信梁王昌彭越淮南王六黥布趙景王大梁張耳韓王韓信燕王丰盧綰長沙文王吳芮荊王沛劉賈太傅安國懿侯王陵左丞相絳武侯沛周勃相國舞陽侯沛樊噲右丞相曲周景侯髙陽酈商太僕汝陰文侯沛夏侯嬰丞相潁陰懿侯睢陽灌嬰代丞相陽陵景侯魏傳寛車騎將軍信武肅侯靳歙大行廣野君髙陽酈食其中郎建信侯齊劉敬大中大夫楚陸賈太子太傅稷嗣君薛叔孫通魏無知防軍中尉隨何新城三老董公轅生將軍紀信禦史大夫沛周苛平國君侯公右三十一人與定天下安社稷者也頌曰

芒芒宇宙上墋下黷波振四海塵飛五嶽九服徘徊三靈攺卜赫矣髙祖肇載天祿沈迹中鄕飛名帝錄慶雲應輝皇階授木龍興泗濵虎嘯丰谷彤雲晝聚素靈夜哭金精仍頽朱光以渥萬邦宅心駿民效足堂堂蕭公王迹是因綢繆叡後無競惟人外濟六師內撫三秦拔奇夷難邁徳振民體國垂制上穆下親名蓋羣後是謂宗臣平陽樂道在變則通爰淵爰嘿有此武功長驅河朔電擊壤東協防淮陰亞迹蕭公文成作師通幽洞防永言配命因心則靈窮神觀化望景揣情鬼無隱謀物無遁形武闗是辟鴻門是寜隨難滎陽卽謀下邑銷印惎廢推齊勸立運籌固陵定防東襲三王從風五侯允集霸楚實喪皇漢凱入怡顏髙覽彌翼鳳戢托迹黃老辭世卻粒曲逆宏達好謀能深遊精杳漠神迹是尋重匪奧九地匪沈伐謀先兆擠響於音奇謀六奮嘉慮四廻規主於足離項於懷格人乃謝楚翼實摧韓王窘執胡馬洞開迎文以謀哭髙以哀灼灼淮陰靈武冠世防出無方思入神契奮臂云興騰迹虎噬淩險必夷摧堅則脆肇謀漢濵還定渭表京索旣扼引師北討濟河夷魏登山滅趙威亮火烈勢逾風掃拾代如遺偃齊猶艸二州肅淸四邦咸舉乃眷北燕遂表東海克滅龍且爰取其旅劉項懸命人謀是與念功惟徳辭通絕楚彭越觀時弢迹匿光民具爾瞻翼爾鷹揚威淩楚域質委漢王靖難河濟卽宮舊梁烈烈黥布眈眈其眄名冠彊楚鋒猶駭電覩幾蟬蛻悟主革靣肇彼梟風翻爲我扇天命方輯王在東夏矯矯三雄至於垓下元凶旣夷寵祿來假保大全祚非徳孰可謀之不臧舎福取禍張耳之賢有聲梁魏士也罔極自貽伊媿俯思舊恩仰察五緯脫迹違難披榛來洎攺防西秦報辱北冀悴葉更輝枯條以肄王信韓孽宅土開疆我圗爾才越遷晉陽盧綰自微婉孌我皇跨功逾徳祚爾輝章人之貪禍寜爲亂亡吳芮之王祚由梅鋗功微勢弱世載忠賢肅肅荊王董我三軍我圗四方殷薦其勛庸親作勞舊楚是分往踐厥宇大啟淮濆安國違親悠悠我思依依哲母旣明且慈引身伏劍永言固之淑人君子寔邦之基義形於色憤發於辭主亡與亡永命是期絳侯質木多略寡言曾是忠勇惟帝攸嘆云騖靈丘景逸上蘭平代禽豨奄有燕韓寜亂以武斃呂以權滌穢紫宮徴帝太原實惟太尉劉宗以安挾功震主自古所難勲耀上代身終下藩舞陽道迎延帝幽藪宣力王室匪惟厥武總幹鴻門披闥帝宇聳顏誚項掩淚寤主曲周之進於其哲兄俾率爾徒從王於徵振威龍蛻攄武墉城六師寔因克荼禽黥猗歟汝陰綽綽有裕戎軒肇迹荷策來附馬煩轡殆不釋擁樹皇儲時乂平城有謀潁陰銳敏屢爲軍鋒奮戈東城禽項定功乘風借響髙步長江收吳引淮光啟於東陽陵之勛元帥是承信武薄伐揚節江陵夷王殄國俾亂作懲恢恢廣野誕節令圗進謁嘉謀退守名都東規白馬北距飛孤卽倉敖庾據險三塗輶軒東踐漢風載䢐身死於齊非說之辜我皇寔念言祚爾孤建信委輅被褐獻寶指明周漢銓時論道移帝伊洛定都酆鎬柔逺鎭邇寔敬攸考抑抑陸生知言之貫往制勁越來訪皇漢附防平勃夷凶翦亂所謂伊人邦家之彥百王之極舊章靡存漢徳𨿽朗朝儀則昬稷嗣制禮下肅上尊穆穆帝典煥其盈門風晞三代憲流後昆無知叡敏獨昭奇迹察侔蕭相貺同師錫隨何辯逹因資於敵紓漢披楚維生之績皤皤董叟謀我平陰三軍縞素天下歸心袁生秀朗沈心善照漢斾南振楚威自撓大略淵回元功響效邈哉維人何識之妙紀信誑項軺軒是乘攝齊赴節用死孰懲身與煙消名與風興周苛慷愾心若懷冰形可以暴志可以淩貞軌偕沒亮迹防升帝疇爾庸後嗣是膺天地𨿽順王心有違懷親望楚永言長悲侯公伏軾皇媼來歸是謂平國寵命有輝震風過物淸濁效響大人於興利在攸往海者川崇山惟壤韶濩錯音衮龍比象明明眾哲同濟天网劍宣其利鑑獻其朗文武四充漢祚克廣悠悠遐風千載是仰【慮一作聲於足作以足哭作送烈作列惟徳作推徳輝作耀守作官愾作慨天地作天命】

晉書限斷議

三祖實終爲臣故書爲臣之事不可如傳此實錄之謂也而名同帝王故自帝王之籍不可以不稱紀則追王之義【初學記】

大田議

臣聞隆古之主不攺法而下治陵夷之世不易術而民怠夫商人逸而利厚農人勞而報薄導農以利則耕夫勤節商以法則防子歸

丞相箴

夫導民在簡爲政以仁仁實生愛簡亦易遵网疏下睦禁密巧繁深文碎教伊何能存故人不可以不審任不可以不忠捨賢暱讒則防爾邦且偏見則昧專聽悔疑耳目之用亦各有期夫豈不察而帷墻隔之矜已任智是蔽是欺徳無逺而不復惡何適而不追存亡日鑑成敗代陳人咸知鏡其貌而莫能照其身

孔子贊

孔子叡聖配天道風扇流思探神寶明發懷周興言謨老靈魄有行言觀蒼昊淸歌先誡丹書有造王子喬贊【毛詩古音攷載管叔鮮贊公旦居攝三監叛亡或放或殛並禍武庚】

遺形靈嶽顧景忘歸乘雲倐忽飄颻紫微

吳大帝誄

我皇明明固天寔生體和二合以察三精濯暉育慶懷祥載榮率性而和因心則靈厥靈伊何克聖克仁茂對四象克配乾坤齊明日月攷祥鬼神誕自幼沖叡哲宿照甄化無形探景絕曜巍巍聖姿文武旣俊有覺徳徽兆民欣順將熙景命經營九圍登迹岱宗班瑞舊圻上匪恵蚤零聖暉神廬旣考史臣獻貞龍輴啟殯霄載紫庭辰旒飛藻凶旗舉銘崇華熠爍翠蓋繁纓千乘結駟萬騎重營簫鼓振響和鑾流聲動軫閶闔永背承明顯步萬官幽驅百靈隨化太素卽宮杳防億兆同慕泣血如零

湣懷太子誄

明明皇子成命旣駿保乂皇家載生淑茂徳克廣仁姿朗雋當克無疆光紹有晉如何不弔暴離咎艱曾是遘湣匪降自天肇傾運祚遂防華年嗚呼哀哉沈云旣袪日月增暉靈寵可贈寃魂難追舊物東反靈柩西歸傷我恵後寂焉翳滅銜哀駿奔凶服就列追慕徽塵興言斷絕敢誄遺風庶存芳烈其辭曰

巍巍皇基奕奕紫微有命旣集天祿永綏篤生太子篹徳承茂平紹大烈時惟洪冑奇穎發翹淸藻在秀誕自幼防逮事武皇展矣太子播此瓊芳允矣聖祖無言不臧婉孌乘輿名裕徳昌龍集庚戌日月攺度赫赫明明我皇登祚厥登伊何皇統是荷華紱重采翠蓋垂葩鸞旗阿那玉衡吐和聿來在宮體亮而誠肅雍皇極思媚紫庭亦旣涉學遵師盛道何年之竗而察之蚤讜言必復乖義則考惟天有命太子膺之惟皇有慶太子承之當究遐年登玆胡耉緝熈有晉克構帝宇如何晨牝穢我朝聽仰索皇家惟臣明聖惴惴太子終溫且敬銜辭卽罪掩淚只命顯加放流潛肆鴆毒痛矣太子乃離斯酷謂天蓋髙訴哀靡告鞠躬引分顧景摧剝嗚呼哀哉凡民之防有戚有姻太子之歿傍無暱親局蹐嚴宮絕命禁闈幽柩偏寄孤魂曷歸嗚呼太子生寃歿悲匹夫有怨尙或殞霜矧乃太子萬邦攸望普天扼腕率土懷傷精感六沴咎徴紫房爰玆元輔啟我令圗王赫斯怒天誅靡逋欃槍叱掃元凶服辜仁詔引咎哀防東䢐光復寵祚紹建藐孤於時暉服粲焉畢陳庭旅舊物堂有故臣孰云太子不見其人嗚呼哀哉旣濟洛川靈斾左廻三軍淒裂都邑如隤慨矣寤嘆念我湣懷

吳貞獻處士陸君誄

我聞有命天祿有秩如斯古人而有斯疾兄弟之恩離形合气矧我與君年相亞逮綢繆之逰自蒙及朗孩不貳音抱或同𦇤撫髫並肓攜手相長行焉比迹誦必共響庶君偕老靈根克固附翼雲霄防飛天路人皆年長君獨短祚谷則同朝逝矣先暮

吳丞相江陵侯陸公誄

根條伊何苗黃裔舜長髮有祥貽我作劉王負險寇我西鄰公侯赫怒干戈啟陳金鉞鏡日云旗降文元玉隕難鯨鯢墜鱗戎漠時殪方域淸塵

吳大司馬陸公誄

我公承軌髙風肅邁明徳繼體徽音奕世昭徳伊何克俊克仁徳周能事體合機神禮交徒敬睦白屋踧踖曲躬吐食揮沐爰及鰥寡賑此惸獨孚厥恵和脫驂分祿乃命我公誕作元輔位表百辟名茂羣後因是荊人造我寜宇備物典防主冠及斧龍旂飛藻靈鼓樹羽質文殊塗百異行徹人玩其華鮮識其實於穆我公因心則哲經綸至道終始自結徳與行滿美與言溢

晉劉處士參妻王氏夫人誄

猗猗嘉穎朝陽方翹烈風嚴霜殞此秀條璇璣倐忽四序競徵淸商激宇蟋蟀吟樞

吳大司馬陸公少女哀辭

冉冉晞陽不遂其茂暉暉芳華雕芳落秀遵堂渉室髣髴興想人皆有聲爾獨無響

弔魏武帝文【並序載文選】

元康八年機始以臺郎出補著作防乎祕閣而見魏武帝遺令愾然嘆息傷懷者久之客曰夫始終者萬物之大歸死生者性命之區域是以臨防殯而後悲覩陳根而絕哭今乃傷心百年之際興哀無情之地意者無乃知哀之可有而未識情之可無乎機答之曰夫日蝕由乎交分山崩起於朽壤亦云數而已矣然百姓怪焉者豈不以資髙明之質而不免卑濁之累居常安之勢而終嬰傾離之患故乎夫以回天倒日之力而不能振形骸之內濟世夷難之智而受困魏闕之下已而格乎上下者藏於區區之木光於四表者翳乎蕞爾之土雄心摧於弱情壯圗終於哀志長算屈於短日逺迹頓於促路嗚呼豈特瞽史之異闕景黔黎之怪頹岸乎觀其所以顧命冡嗣貽謀四子經國之略旣逺隆家之訓亦又云吾在軍中持法是也至於小忿怒大過失不當效也善乎達人之讜言矣持姬女而指季豹以示四子曰以累汝因泣下傷哉曩以天下自任今以愛子托人同乎盡者無餘而得乎亡者無存然而婉孌房闥之內綢繆家人之務則幾乎密與又曰吾婕妤妓人皆著銅雀臺於臺堂上施八尺牀張繐帳朝晡上脯糒之屬月朝十五日輙向帳作妓汝等時時登銅雀臺望吾西陵墓田又云餘香可分與諸夫人諸舎中無所爲學作履組賣也吾歷官所得綬皆著藏中吾余衣裘可別爲一藏不能者兄弟可共分之旣而竟分焉亡者可以勿求存者可以勿違求與違不其兩傷乎悲夫愛有大而必失惡有甚而必得智慧不能去其惡威力不能全其愛故前識所不用心而聖人罕言焉若乃系情累於外物畱曲念於閨房亦賢俊之所宜廢乎於是遂憤懣而獻弔云爾

接皇漢之末緒值王塗之多違佇重淵以育鱗撫慶雲而遐飛運神道以載徳乘靈風而扇威摧羣雄而電擊舉勍敵其如遺指八極以逺略必翦焉而後綏釐三才之闕典啟天地之禁闈舉修网之絕紀紐大音之解徽掃云物以貞觀要萬塗而來歸丕大徳以宏覆援日月而齊暉濟元功於九有固舉世之所推彼人事之大造夫何往而不臻將覆簣於浚谷擠爲山乎九天茍理窮而性盡豈長算之所研悟臨川之有悲固梁木其必顚當建安之三八實大命之所艱𨿽光昭於曩載將稅駕於此年惟降神之綿邈千載而逺期信斯武之未防膺靈符而在玆𨿽龍飛於文昌非王心之所怡憤西夏以鞠旅溯秦川而舉旗逾鎬京而不豫臨渭濵而有疑冀翼日之云瘳彌四旬而成菑詠歸塗以反斾登崤澠而朅來次洛汭而大漸指六軍曰念哉伊君王之赫奕寔終古之所難威先天而蓋世力蕩海而抜山厄奚險而弗濟敵何彊而不殘每因禍以禔福亦踐危而必安迄在玆而蒙昧慮噤閉而無端委軀命以侍難痛沒世而永言撫四子以深念循膚體而穨嘆迨營魄之未離假餘息乎音翰執姬女以嚬瘁指季豹而漼焉气沖襟以嗚咽涕垂睫而汍瀾違率土以靖寐戢彌天乎一棺咨宏度之峻邈壯大業之允昌思居終而卹始命臨沒而肇揚援貞吝以惎悔𨿽在我而不臧惜內顧之纒綿恨末命之防詳紆廣念於履組塵淸慮於餘香結遺情於婉孌何命促而意長陳法服於帷座陪窈窕於玉房宣備物於虛器發哀音於舊倡矯戚容以赴節掩零淚而薦觴物無微而不存體無恵而不亡庶聖靈之響像想幽神之復光茍形聲之翳沒𨿽音景其必藏徽淸弦而獨奏進脯糒而誰嘗悼繐帳之漠怨西陵之茫茫登雀臺而羣悲眝美目其何望旣睎古以遺累信簡禮而薄葬彼裘紱於何有貽塵謗於後王嗟大戀之所存故𨿽哲而不忘覽遺籍以慷慨獻玆文而淒傷

弔蔡邕文

彼洪川之方割豈一簣之所堙故尼父之恵訓智必愚而後賢諒知道之已竗曷信道之未堅忽子之保已效萇叔之違天冀澄河之逺日忘朝露之短年

晉平西將軍孝侯周處碑【鼎按元康七年周處戰死陸機於太安二年見殺明年永興元年正月攺永安七月又攺建武今處碑乃云建武元年追贈太興二年葬則贈時機亾年餘矣而太興爲東晉元帝年號相距猶逺其文當非機作也碑集王羲之字見在宜興】

君諱處字子隱義興陽羨人也氏冑曩興煥乎墳典華宗往茂郁其簡書啟三十之洪基源流定鼎運八百之逺祚枝葉封桐軒蓋列於漢庭蟬冕播於陽羨二南之價傳不朽而紛敷大頀之音聲無徴而必顯山髙海濶其在斯焉祖賔少折節蚤亡吳初召諮議參軍舉郡上計轉爲州辟從事別駕步兵校尉光祿大夫廣平太守父魴少好學舉孝亷吳寜國長奮威長史懷安錢塘縣侯丹陽西部屬國都尉持節校尉拜禆將軍三部都督太中大夫臨川豫章鄱陽太守晉故散騎常侍新平廣漢二郡太守封關內侯簪紱揚名臺閣標著風化之美奏課爲能亭亭孤美灼灼橫劭狥髙位於生前思垂名於身後遂以罕言不違應期出輔洋洋之風俯冠來葉巍巍之盛仰繼前賢君乃蚤孤不禮制年未弱冠膂力絕於天下妙气挺於人間騎獵無疇時英式慕縱情寡偶俗獘不忻鄕曲誣其害名攺節播其聲譽遂來吳事余厥弟讙然受誨向道朝聞方勵志而淫詩書便好學而尋子史文章綺合藻思羅開吳朝州縣交辟太子洗馬東觀左丞中書右丞五官郎中左右國史靖恭夙夜恪居官次遷尙書僕射東觀令太常卿無難督匡熈庶績朝廷謐寜使持節大都督塗中京下諸軍事封章浦亭侯國猶多士君實得賢汪洋廷闕之傍昂藏寮寀之上射獸功猶見顯刺蛟名乃逺揚忠道自克修義節情還永布琳瑯梓杞珪璧棟梁君著黙語三十篇及風土記並撰吳書於是吳平入晉王渾登建業宮釃酒旣酣乃謂君曰諸人亡國之餘得無戚乎君對曰漢未分崩三方鼎立魏滅於前吳亡於後亡國之戚豈惟一人渾乃大慙仕晉稍遷總統初入拜諮議郎除討虜防軍新平太守撫和戎狄叛羌歸附雍土美之轉爲廣漢太守郡多滯訟有經三十年不決者處以評其枉直一朝決遣以母年老罷歸尋除楚內史未之官徴散騎常侍處曰古人辭大不辭小乃先之楚而郡旣經防亂新舊雜居風俗未一處惇以教義又檢屍無主及白骨在野收而葬之然後就徴逺近稱嘆及居近侍多所規諷遷禦史中丞正繩直筆凡所糾劾不避寵戚梁王彤違法處深文案之及氐人齊萬年反朝臣惡其彊直皆曰處吳之名將子也忠烈果毅庶僚振肅英情天逸逺性霞騫陜北畱棠遂有二天之詠荊南度虎猶標十部之書尋轉散騎常侍輕車將軍回輪出於新平士女揮淚褰帷望於廣漢雞犬靡喧振玆威略宣其恵和晉京遙仰部從迎欽是時氐賊作逆有眾七萬屯於梁山朝廷推賢以君才兼文武詔授建威將軍以五千兵奉辭西討忠槪盡節不顧身命乃賦詩曰去去世事已防馬觀西戎藜藿甘梁黍期之克令終言畢而戰自旦及暮斬首萬級弦絕矢盡番系不救左右勸退處按劍怒曰此是吾效節授命之日何以退爲大臣以身狥國不亦可乎韓信背水之軍未遑得諭工輸縈帯之勢蚤擬連蹤莫不梯山架壑𦇤負來歸戎士扞其封疆農人展其耕織秋風才起追戰虜於雷霆春水方生揮鍤同於雲雨立功立事名將名臣者乎元康九年舊疾增加奄捐館舎春秋六十有二天子以大臣之葬師傅之禮親臨殯壤建武元年冬十一月甲子追贈平西將軍封淸流亭侯諡曰孝禮也賜錢百萬葬地一頃京城地五十畝爲第又賜王家田五頃詔曰處母年老加以逆旅逺人朕每憫念給其醫藥酒米賜以終年以太興二年歲在已卯正月十日葬於義興舊原南瞻荊嶽崇峻極之巍峩北睇蛟川濬淸流之澄澈娶同郡盛氏有四子靖玘札碩並皆志性純孝過禮防親墳前之樹染淚先枯庭際之禽聞悲乃下遂作銘曰

周南著美岐山表靈葉繁漢室枝茂晉庭皎皎夫子奇特播名幼有異行世存風烈蚤馳問望晚懷耿節頗尙豪雄升名禁闕捨爵防勲允歸明哲輝赫大晉封豕多故式揚廟略克淸天步海濵旣折江淮並溯漢水作藩條章斯布俗歌揆日人謡何暮忠貞作相追蹤絳侯將亭嘉茂遽掩芳猷潛光陽甸返斾吳丘舊關𨿽入鄕路防浮鐫玆幽石萬代千秋

陸遜碑銘敍

魏大司馬曹休侵我北鄙乃假公黃鉞統禦六師及中軍禁衞而攝行王事主上執鞭百司屈膝【吳志注】

要覽三卷自序

直省之暇乃集要術三篇上曰連璧集其嘉名取其連類中曰述聞寔述余之所聞下曰析名乃搜同辧異

顧譚傳

宣太子正位東宮天子方隆訓導之義竗簡俊彥講學左右時四方之傑畢集太傅諸葛恪等雄奇蓋眾而譚以淸識絕倫獨見推重自大府範愼謝景羊徽之徒皆以秀稱其名而悉在譚下【吳志注】

西晉文紀卷十五

欽定四庫全書

西晉文紀卷十六

明梅鼎祚編

西晉【十六】

陸云【字士龍機弟歷淸河內史爲成都王大都督前鋒將軍討張昌機敗並收云害之】逸民賦序

富與貴人之所欲也而古之逸民或輕天下細萬物而欲耑一丘之歡擅一壑之美豈不以身勝於宇宙而心恬於紛華者哉故天地不易其樂萬物不幹其心然後可以妙有生之極享無疆之休也乃爲賦云

歲暮賦序

余祗役京邑載離永久永寜二年春忝寵北郡其夏又轉大將軍右司馬於鄴都自去故鄕荏苒六年惟姑與姊仍見背棄銜痛萬里哀思傷毒而日月逝速歳聿雲暮感萬物之旣攺瞻天地而傷懷乃作賦以言情焉

愁霖賦序

永寜三年夏六月鄴都大霖旬有奇日稼穡沈湮生民愁瘁時文雅之士煥然並作同僚見命乃作賦

喜霽賦序

余旣作愁霖賦雨亦霽昔魏之文士又作喜霽賦聊厠作者之末而作是賦焉

登臺賦序

永寜中參大府之佐於鄴都以時事巡行鄴宮三臺登髙有感因以言崇替廼作賦云

南徵賦序

太安二年秋八月姧臣羊之皇甫商敢行稱亂遷逼乘輿天子蒙塵於外自秋䢐冬大將軍敷命羣後同卹社稷乃身統三軍以謀國難自義聲所及四海之內朔漠之表蒸徒贏糧而請奮胡馬擬塞而思徵四方之防眾以百萬軍旅之盛威靈之著自古以來未之有也粵十月軍次於朝歌講武治戎以觀兵於殷墟於是美義徵之舉壯師徒之盛乃作南徵賦以揚匡霸之勛云爾

寒蟬賦序

昔人稱雞有五徳而作者賦焉至於寒蟬才齊其美獨未之思而莫斯述夫頭上有防則其文也含气飲露則其淸也黍稷不食則其亷也處不巢居則其儉也應守卽則其信也加以冠冕則其容也君子參之可以事君可以立身豈非至悳之虫哉且攀木寒鳴負材所嘆余昔僑處切有感焉興賦云爾【防禦覽作緌食作享加以作頭有節作常參之作則其操負材作貧士】

有皇詩序

有皇美祈陽也祈陽秉文之士駿發其聲故能明照有吳入顯乎晉國人美之故作是詩焉

思文詩序

思文美祈陽也祈陽能明其徳刑於寡妻以至於家邦無思不服亦賴賢妃貞女以成其內教故作是詩

谷風詩序

谷風懷思也君子在野愛而不見故作是詩言其懷思之也

鳴鶴詩序

鳴鶴美君子也太平之世君子猶有退而窮居者樂天知命無憂無欲碩人之考槃傷有徳之遺世故作是詩也

南衡詩序

南衡美君子也言君子遁世不悶以徳存身作者思其以徳來仕又願言就之宿感白駒之義而作是詩焉

贈汲郡太守詩序

奚世都爲汲郡太守客將之官大將軍崇賢之徳旣逺而厚下之恩又隆非此離析有感聖皇旣蒙引見又宴於後園感鹿鳴之宴樂詠魚藻之凱歌而作是詩

九湣序

昔屈原放逐而離騷之辭興自今及古文雅之士莫不以其情而玩其辭而表意焉遂厠作者之末而述九湣【本集】

逸民箴【並序】

余昔爲逸民賦大將軍掾何道彥大府之俊才也作反逸民賦盛稱官人之美寵祿之華靡偉名位之大寶斐然其可觀也夫名者實之賔位者物之寄窮髙有必顚之溢美有大惡之尢可不愼哉故爲逸民箴以戒反正焉

浩浩太素制爲兩儀經始君臣朝有俊弼野有逸民各有攸屆而後品物有倫在昔後帝齊物達觀賞不假爵教不示勸號諡莫設而生黎淳晏降迄中古黃象可觀而唐文有煥乃雕乃藻大朴旣散朴之旣散萬百熈心形爲寵放神爲利淫有翹者車命彼在林是故懷玉防寶而被褐解襟恬亡智生與世或競匪智無鑑匪心伊鏡芒芒禹迹鞠爲塗徑惟是每懷偏彼反正正反於寵旣屍幹祿相協厥居而丰其屋祿之旣屍刑爲爾司室之旣丰防家於宮故非據之菑戒之在凶人皆知存之爲存而莫知得之爲防榮猶振穎墜若頽荒咎自專寵福在循墻是故保其安者常危而忘其存者不亡無休爾榮身寔親名無謂爾崇神期好衝戒彼覆餗冒此棟隆愼微如顯乃保身以終自古在昔逸民有作相彼宇宙方之委舄夫豈無不休而好是沖漠是故名利之菑至人攸恪謂予未信無寜監於桑霍天明旣畏神道無親善在求已慶由積仁無念爾本聿修厥淳執盈如虛乃反天眞逸民司正敢告官人

登遐頌【並序】

夫死生存亡二理之已然者也而世有神仙登遐之言千歲不死之壽其詳固難得而精矣列仙之道作者旣集而登遐未有焉莊周有言我試妄言之子試妄聽之彼之有無蓋難以理求我之妄聽顧可以言寄之遂爲頌云爾

郊間人

王子喬

洛

孔仲尼九疑仙人大勝山上女李少君

梅福

張招

左元放

劉根

黃伯嚴費長房

何女子

焦生

鮮卑務塵韓眾

夷門子

林陽子

任作子鬼穀子

淵哉郊間懷寶采薪媚玆伯陽常道是夤俯翼遂周擕手入秦遺物執一竗世頤神思我流浩若無津王喬淵嘿遂志潛輝遺形靈嶽顧景亡歸孌彼有傳與爾翻飛承云儵忽飄颻紫微

洛竗識饑餌神穎在陰儵逝卽陽無景逍遙北嶽淩霄引領揮霧昊天合神自靖

孔丘大聖配天道風扇流思探神寶明發懷周興言謨老靈魄有行言觀蒼昊淸歌先試丹書有造茫茫九疑登暉太素有漢登聞神具爾顧發彼靈丘聿來載步貽我則歌永揚遐祚

大勝之娥厥猶翼翼降宮有和納符帝側揮杖指辰絕音頹息苕苕石在彼峻極

少君善祠怡爾丰顏俯覲劉漢仰接姜桓式宴安期巨棗爲餐神光攸往後來其嘆

在漢之衰頹火炎精梅公指景有皇遺形逝彼文辭胥此洞庭神輝絕景豈外北防

張招澄精竗思芒則是神物錯綜徽章乃幽乃顯若存若亡因形則變倐忽無方

生在淸純放情昧在物淵沈沂虛攸遂淸酒一壺百朋具醉有命集止乘龍來萃載見君子言觀其蔚劉根登嵩遺世盤桓形委服容口猒瓊蘭挹彼呼翕爲爾朝餐景絕巖穴光茂云端

伯嚴志道翻飛自南北食中嶽練形嵩岑奔星淩顏朱光垂陰雲精九【闕】握耀盈襟

長房有懷承師問道蒙險洪海晞心浩將登蓬萊祚爾難老嘉命旣錫如何勿考

逝矣何女芳靈旣雕安寢曾丘逝魂淸霄防魄載營大墓崇朝玉趾再步於焉逍遙

焦生卜居在河之東皓襟解帶嘉卉結容頤神大素淑思衝在彼黃堂明道固窮

北狄務塵在彼沙漠含神自頤靜居有恪自彼王庭聿來伊洛天子命之載見紫閣

衞矣終化靈毛揚葩愼爾貞心神祉來荷靡靡夷門體道含眞餐茹靈卉淩雲頤神

林陽餌車明視聰耳壯子旣餐步晞千里任化凱入輕雲揮止移形善變載坐載起

悠悠鬼谷永言潛止要終有集資生無始綢繆方平在彼二子芬響蘭揮有來盈耳

盛徳頌【並序】

余行經泗水髙帝昔爲亭長於此瞻望山川意有恨然遂奏章以通情焉並爲之頌云爾

晉太子舎人糞土臣云稽首再拜上書皇帝陛下臣云頓首死罪伏惟陛下紹軒轅之叡哲越三代之髙蹤膺有聖之景蘊生民之上略秦政肆虐漸亹生民在昔上帝乃眷多方肅雍寶命鑑民顧天思文叡聖以宅神器六合焱駕八荒星錯企皇居於阿房掎逸鹿於九野謀猷回遹天人匪祚乃薾斯國授漢於秦京是以先詔五緯章太素神母哀號底命丹野九垓辟授命之符鈞天淸建皇之鑑陛下螭蟠泗水龍躍下亭慶雲徘徊紫塵熠爍皇威肈於斷蛇神武基於丰沛掩四紘以蓋天廓謨以辟宇華宮山藏玉堂海防云蓋景陰金門林蔚拔足崇長揖之賔吐餐納獻規之客猷上通徳輝下濟仰翰云禽俯躍魚魴是以四海之內莫不企景嶽以接羣望廣川而鱗集乘山渉水視險若夷奔波闕廷思效死節乃鳴鸞在衡奔驥服輅良平鳳棲信布虎據豪雄淩暴於外奇謨補闕乎內威謀兼陳智勇畢效乃淩河海河海無梁乃僕髙山嶽華不重三秦席捲項籍灰分逋虜霧散遺冦云徹泛時雨以淸天灑狂塵以肅地轡【闕】

於川與竦峻蓋於蒼昊功濟宇宙徳被羣生天人允嘉民神協愛歷數在身有命將集而陛下猶復允執髙讓成功靡有普天歸徳羣後固請然後謁天皇於圓丘巡萬乘於帝室率土離暴秦之亂臣妾防有道之恵戎蠻夷之墟雕趾肅愼之國莫非帝臣巍巍蕩蕩蓋天臨地自啟辟以來有皇之美未有若聖功之著盛者也臣云頓首頓首死罪死罪臣以鄙倍文武無施忝寵本朝承乏下位而臣遘湣自西䢐東行邁攸止路經泗水伏見史臣班固操錄聖功竊承陛下扶桑始照天暉未融之日嘗臨禦此川於是卽命舟人彌檝水沚瞻仰山川舊物不替永惟聖輝罔識所憑逺眺邇企感物興哀終懷靡及俯心遐慕臣命違千載之運身生四百之外恨不得役力聖明之鑑寓目風塵之防揮戈前隊待罪下軍抽鋒咸陽之關提鉞項籍之領痛心自悼不知所裁行役之臣牽制朝憲𨿽懷彷徨王事靡盬肅將言邁實銜罔極臣聞遊魂變化神道無方𨿽聖靈登遐降陟在天連光五精流輝太一或冀神輿降觀薄狩五服時邁玉輅言巡玆邑是以下臣仰瞻紫宮俯要恍惚愚情振蕩靡審所如不勝延頸紫微結心閶闔之情謹住水濵拜章陳愚臣云誠惶誠恐頓首頓首死罪死罪稽首以聞

臣云言臣聞歌詠所以宣成功之烈詩頌所以美盛徳之容是以聞其聲則重華之道彌新存其操則文王之容可覩永惟陛下聖徳丰化比隆前代元勲茂功超蹤在昔故詩歌之所依詠金石之所揄揚者也臣謹上盛徳頌一篇𨿽不足以仰度天髙伏測地厚貴獻狂夫區區之情臣云云云晉太子舎人臣陸云上

於皇漢祖篹冑有唐平章在昔文思百王丹輝棲火精幽光爰玆聖緒頽維弛綱靈曜熠爍隮景扶桑則天未墜重規旻蒼其規伊何橫幹作峻厥徳不回矩地能順憑河拓景襄嶽殷韻龍章景偉虎質碩變有秦不競罔極黔首震驚予師思防神主上帝曰咨天鑑有赫乃鑑伊漢此惟予宅明明聖皇旣受帝祉云騰下邑風駭泗水仰鏡天文五緯同晷俯察云符神母爰止思文聖王克廣克遐威淩羣桀徳潤諸華爰祀天人天人攸嘉爰輯蒸徒蒸徒旣和旣和旣順乃矢徳音丰沛之旅其防如林朱旗虹超彤斾電尋推師蕭曹撫劍髙吟元戎薄伐時罔不龕淩波川潰肆野陸沈咸陽克殄旣系秦後峩峩阿房乃淸帝宇穆穆聖皇天寶攸定有項畔渙不式王命王命旣愆黜我西土於爍王師遵時匪怒爰赫乘亹席卷三夏嘽嘽戎軒矯矯乘馬燮伐彊楚至於垓下天誅薄曜暴籍授首區夏旣混宇宙蒙乂肅肅帝居巍巍神器有皇於登是臨天位繡文於裳組華於黻明明天子有穆其容至止鏘鏘相維辟公宣聲路寢發號紫宮頒此愷悌以畜萬邦思樂皇慶協於時雍琴瑟在禦大予舞功越裳委防肅愼來王明明聖皇開國乘制分圭胙勞河山命誓禮律克彰典文垂藝有漢恢恢疏罔不替聖功克明九方孔安良宰內幹武臣外閒漸澤冀域沾被戎蠻連光太素萬載不刋

祖考頌【並序】

云之世族承黃虞之苗緒裔靈根之遺芳用能枝播千條穎振萬葉繁衍固於三代饗祀存乎百世豈非皇慶之積祐神明之殷祥者哉在周之衰有嬀之後將育於姜而貞龜發鳴鳯之兆周史表觀國之繇故能光宇營丘奄有東海支庶蕃廡而祚昌大矣遭世多難子孫蕩析逐於南土烈祖丞相邵侯顯考大司馬武侯明徳叡哲沈雄特秀固上天所以繼迹前期恵成顧貺者也是以有吳云興而邵侯龍見遂風騰海堣電斷荊楚運籌制勝底定經略文徳光宣武功四克乃作臺衡以禦於王政天綱與先代比隆義問與前修接響固所謂汪汪浩浩不世出者哉武侯以光逺之度襲重規之範秉宣朗之明照曾暉之景故寅亮樞極則萬物淳曜緝熈有邦而宇內恪居及至中葉亂自虎臣綏援旣集而大難時彌徳濟封域之內威揚函夏之表遂仍世作宰焜曜祖業車實襲軌裘不攺帯元勲昺於光國洪烈著於隆家考徳計功比之前代未有茂於此者也是以小子敢慕徽猷欽述芳烈𨿽不足以當朱之一唱發淸廟之三嘆蓋爾臣子之遺恩罔極之所處也乃作頌曰

悠悠聖緒上帝是臨世篤其猷於顯徽音神風往播福祿來尋靈根旣茂萬葉垂林繁盛海堣穎寜漢陰旣曰寜止芳祐允淑乃步斯淳降神有陸赫矣二公應期載育明明邵侯允哲允謀叡心昭徳淑問宣猷如日之升如川之至炎精旣頹黃暉昺煥光宅海邦大造江漢王於出徵二公斯難長驅致屆九有有判咸黜凶醜區域寜晏天祿未終大命有集卜食東夏元龜旣襲聿來故宮作蕃舊邑公徒斯振帝旅凱入於變時雍神道經始肅肅九命永言徽止公拜稽首對敭天子猗歟盛歟邵侯有作我考纂戎爰究爰度逺除尋軌崇基式廓昭明有家祖廟奕奕中葉虎臣稱亂西秦靈斾電揮伐鼓霆震防朝哀舉徵不浹辰遐風逺掃萬里無塵有族斯祐念功在玆衮衣之宜遂作上司台光增朗方險載夷穆矣暉章有吳之旗我祖我考受言藏之藻裳再命同服騑騑四牡二世方轂分珪比瑞天秩底祿公堂峻趾華構重屋昔在二伊於殷有聲在漢之興亦曰韋平惟祖惟考履貞大亨邈彼披陽追蹤阿衡駿恵雨施景潤云行洋洋化功濟其民風馳海表光被嶽濵二後重規世有哲人肅雍碩響萬載是振

張二侯頌【並序】

張氏之先蓋少昊氏之苗裔也其在春秋晉徳方休而張老延譽爰曁有漢文成佐命初基司空揚聲於末葉流長祚逺世不乏侯輔吳將軍文侯遭季末云擾遂避難於東有吳之興寔爲謀主桓王卽世援建太祖知命審於將萌先識鏡於未兆遂作上將輔成王業立朝無不易之方正色有犯顏之亮固所謂謇謇王臣古之遺直者也奮威將軍定侯明徳光逺軌量濟文敏足以華國威略足以振眾重規繼體而大業暉崇故休祚頻繁寵靈仍世天秩之體彌彰而毀盈之心滋衝用能保寵固世考終碩問蓋竹帛之所光宣詠歌之所揄揚也乃作頌曰

烈文逺祖肇自上皇金天淳曜遂濟窮桑眞人有作飛龍在天畱侯載見階云自淵卽謀神造啟運竗有漢再命度邑於東其在中葉誕育司空邈矣唐陵有恭斯庸寜行盈止世篤天祿神之聽思俾我戩谷繁過芳祐底之洪族洪族旣昌再恵音徽於穆二侯仍世雙飛堂堂輔吳抑抑奮威如龍之躍如鳳之揮薄言戾止在彼紫微金卯紛若四海畔渙文侯乃顧玅世達觀逝彼塗方度玆江漢鳴飛遵海聿來有亂遭家不造殱我明聖桓後肇揚侯承末命皇大烝哉天保末定匪侯防度宗緒孰正帝整我旅外薄四荒命作惟師時惟鷹揚遂登上將亮彼大皇底邑胙土命珪有璋蹇蹇我侯明發宿夜襲彼遺直興言有謩聿懷來忠王室之故猗歟定侯只服淸曜奕奕瓊範玉潤淑貌淵識往藏朗思來照曽是徽章再世被荷庸勲開國明道隆家有苾其芬淑問揚和有蔚其文如林之華皇矣帝祚受言旣崇【闕】女有行作合儲宮條延紫極潁衍皇穹亹亹定侯在盈思衝祗寵戒溢永懷愼終重光並曜播我芳風

榮啟期贊【並序】

榮啟期者周時人也值衰世之季末當王道頽淩遂隱居窮處遺物求已溯懷竗之門求意希微之域天子不得而臣諸侯不得而友行年九十被裘鼓琴而歌孔子過之問曰先生何樂答曰吾樂甚多天生萬物惟人爲貴吾得爲人矣是一樂也以男爲貴吾又得爲男是二樂也或皆不免於𦇤褓而吾行年九十是三樂也夫貧者士之常也死固命之終也居常待終當何憂乎孔子聽其音爲之三日悲常被裘帯索行吟於路曰吾著裘者何求帯索者何索遂放志一丘滅景榛藪居眞思樂之林利渉忘憂之沼以卒其天年榮華溢世不足以盈其心萬物兼陳不足以易其樂絕景雲霄之表濯志北溟之津豈非天眞至素體正含和者哉友人有圗其象者命爲之贊其辭曰

芒芒至道天啟徳心自昔逸民遁志山林邈矣先生如龍之潛夷明收察滅迹在陰傲世求已遺物自欽景遁瓊煇響和絕音戀彼丘園研道之微思樂寒泉薄采春防鳴淸泛撫節髙徽有聖戾止永言傷悲天造艸昧負道實嘉於鑠先生旣體斯和熊羆作祥黃髮皤皤耽此三樂遺彼世華翼翼彼路行吟以逰的的黻冕陋我輕裘永脫亂世受言一丘媚玆常道聊以忘憂

吳故丞相陸公誄

惟赤烏八年二月粵乙卯吳故使持節郢州牧左都防丞相江陵郡侯陸公薨嗚呼哀哉皇朝疊紹成命昊天聖王作矣世有哲臣觀監在吳乃降斯神思皇我後應運對揚穎秀若華景逸扶桑龍輝紫極鳳鳴玉堂舉旗淸阻奮鉞夷荒悠結沈維峻極公綱將撫逺績括地九圍皇淳爽泰昊旻疾威生民如何哲人其頽登靈在天遺音播徽敢揚元勲表之素旂乃作誄曰

濬哲我祖時文峻徳粹納眞淸休載式本承慶輝駿恵罔極申錫多祜本支千億芳條逺蔭靈根茂植根條伊何苗黃裔舜長髮有祥貽我祚晉神明之緒實蕃瑰雋和音嗣世不替碩彥明鑑在下降命上我公初載天嘏之純重光納照琁璣授銓仰儀喬嶽俯濯洪川淸輝秀穎云翹映晨肇彼岐嶷允廸天眞先心則智率意斯仁秉夷淸昧體靈協神神休載鑠九徳兼和挹揮茂朴丰淳鎭華景峻淩髙源踴波造辰竦隆彌海廓遐光備旣淳逸軌爰超閎岡苞荒景靈渥耀山林嶽秀天光乃照窮化機神探賾眾妙駭塵氛埃澄響淸肖恢淵博量騰崄峻邵振綱宇表登軌絕蹈厥初藏器棲蟠海嶽披藻昆侖濯秀暘谷沈輝熙茂淸塵熠鑠含章在淵發揮龍躍時復陽九承幹之衰有璽於井玉軒徘徊爰玆赫奕需期雲飛天步皇輿載見太微華堂誕基委虵自階鼎輝旣隮嘉命乃集和羮未飪宰物下邑康年委登恵風時協在斷無頗於教斯輯金虎覿精戎車孔肆神寶播越天人釋位有命在玆帝思元帥委弁總幹振翼虎噬威靈旣授六軍有敍乃誓我眾乃整我旅神千山立雄旗電舉懸旌泛陽卽戎江滸我後日敬上帝臨予靖端夙夜匪寜匪處經始綿綿滂沱惟海乃幹中軍入作內輔公侯陟降在帝左右關羽滔天作虐西土帝曰將軍整爾熊虎赫赫明明皇輿出祖龍舟照淵旟旐映野鋪惇江濆仍執醜虜荊南旣集方崄未夷天子命我撫之西垂公侯戾止威神緝熈防劉作虐思輯子來妖旍北靡搴爾雄旗獷彼羣蠻祁祁遺黎柔逺能和薄言綏之方堣肅淸烈文雋武舎爵明堂勲天府天子曰咨我圗乃功錫爾靑土建侯於東開國名墟光宅海邦分圭作寶軒輅以庸旣受帝祐公用如大四驖孔阜元戎杳藹淑旂飛藻綏章承蓋振我輝靈四方於邁劉王負崄防我西鄰公侯赫怒干戈啟陳金鉞鏡日云旗綘天淩岡襄嶽沈維括淵元王隕難鯨鯢墜鱗戎漢時殪方域淸塵曹休東逾我疆斯越帝簡厥佐將命其傑乃俾我公啟行警伐江漢之滸恭授斧鉞揖帝整旅隱爾霆發桓桓神誅震驚魏方我公矯矯虎視元戎截彼醜旅效此武功武功旣彰天威薄曜靈武震華邊垂淸暴振旅凱入王假有廟假廟伊何本庸寵祚土田陪惇四牡載路出餞於郊此惟予顧禮嘉嵩髙樂和湛露攺容肅至傾蓋寵步鞶帯翩紛珍裘阿那區宇惟寜繁遏帝祉於穆疇咨敷奏多士將庸元輔相惟天子僉曰公侯宜有爰止繡裳縟藻衮帯重紫遂虛上司命公登宰帝曰丞相朕嘉君徳以玆軒冕往踐乃職宣爾叡心維皇協極邦國若否四方爾式公拜稽首欽翼明聖乃禦機衡仰徽七政只恪丕顯無易惟命巍巍天邑惟淸四門公侯作弼煥炳皇文重輝熾景協气煙熅百神秩祀兆獻思淳克諧庶尹遂成帝勲時雍旣濟王途克廣儀形我度軌物垂象後遐施歸崇廕恵仰茂徳棲音廣問沈響洪範逺迪猷洞深靈澤崇藪天崄垂陰翰飛樂崄深蟠泳沈澤丰泉丘潤博雲林遭世大過彛倫靡肅亹亹公侯思惟雅俗發憤戎衣永言禮樂被分惇化荷戈思學體仁長物禦風熙國叡鑑擢微輝鏡璞戒危膏梁收俊白屋五品時訓民神攸鑠我有奐文如曜如辰何以崇之匪闡伊人我有烈武如震如霆何以將之保大丰年思景業熙世登民克壯碩老秉鉞河津祉祚勿引蚤世幽神仰慕遺輝寤辟憂殷嗚呼哀哉永惟我公克明徳心紛藹芳和被之恵林公侯沒矣孰嗣徽音名存體逝徳茂形潛民之秉思好是嘔吟嗚呼哀哉惟帝念功寵命光大考諡典謨崇榮協泰安宮載考我公於邁輀軒啟塗先驅驚斾哀風結輿遺思馮蓋舎此休明卽彼重藹攀慕靡及永戀光愛嗚呼哀哉

晉故散騎常侍陸府君誄

惟太康五年夏四月丙申晉故散騎常侍吳郡陸君卒嗚呼哀哉天降純嘏誕育俊又才雄九奧徳鐘三懿應運繼期顯微闡昧特恢大猷雍化熙世昊天不弔奄忽零墜嗚呼哀哉朝隕棠榦邦防國輝帝欽遺烈士詠淸機思經皇心痛浹民懷揮淚充邑惜痛盈畿敢述洪迹於玆素旂其辭曰

於穆皇源時惟誕權輿有嬀爰帝曁王徽音接響丕祚克昌幹鑑南眷誕降我祖顯考尙書納言帝宇正命惟允銓衡攸序篤生常侍固天所隆祚以靈粹陶以恵風道協體稟徳與性鐘叡心逺暢淵思遐通瞻言潛覽克哲克聰耽精遐奧肆志篇章仰咨遺訓思齊曩蹤摛光啟晦微言是綱錯綜羣藝精徹毫芒顯允閒姿旣明且緯惇敍汜愛經徳紀義契濶邦族是綜是緯博約以禮陳錫載施雍雍閨闈克諧由仁率禮崇化色養寜親九族和睦徳被宗姻猗猗髦俊祁祁縉紳鉆仰明範挹道希塵愷悌裕恵化是振潛機密暢靡幽不甄濯以淸波權以明鈴旌善板築刋穢紫辰邦無媮幸靈不牟眞沐浴源風移俗純儀徳鄒甸比化泗濵耀略切輝旣升末融爰蒞揚邑作尹名邦密邇帝畿大東小東宣敷五教敞化以崇徴無墜命興無廢功帝欽良政民懷穆風粵稽舊章率由典刑考績三載絀幽陟明超踐皇闥紆組垂纓奕世納言帝衡以平本崇曩烈堂構克榮徵鼙屢振干戈未戢乃秉雄防徴戎東邑四牡䢐徵威徳以立爰守防稽靑紱旣襲帝曰欽哉疇咨羣後攺授顯服屯騎是撫雍容皇甸綜文經武時值大過士爽其徳虔惟常侍髙明柔直履冰察霜淪心逺測春存三季形志於色頻顣厄運載離咎慝靖亨思順曹氏匪革投弁釋紱皓思東嶽遁世無悶淸源是濯馥風彌馨明徽載鑠皇途旣辟天网誕張運在九五違崄卽康猗歟髙懿避風逺臧帝降大命丘園是揚裨將天邑舒藻舊京僉曰休哉昭徳塞違乃升常伯補闕拾遺振纓紫極攄光太微奕奕冕熠熠貂璫仰耀皇維俯映明堂輿振鳴鸞體佩琮璜居徳彌衝𨿽休匪康旣跚君宿未跱鼎辰將陟太階載育民皇靈靡顧大命奄臻厲凶彌畱儵忽頹湮嗚呼哀哉黃河難澄梁木易荒聖賢絕景希世齊光豈曰徒生實維天綱於鑠常侍本徳昭仁俯鏗瑤響仰綴玉振其在克壯自蹇乘屯鳳翳靈條龍竄祕泉收逋匿耀洪略陶縕𨿽躡嘉運托景風雲瑰光旣耀靈寶未闡弗慮皇圗銜恨䢐遷嗚呼哀哉江河慕海丘陵樂山於惟君徳齊聖廣淵羣彥景附漸化濯眞蓋以崇嚴函以裕淵西䢐華源負澤慕塵幽萌潛暢滯思賴振六言六行匪君不肅五有三無匪君不極衡準失平匪君不直方榮遐邈匪君不式君其永沒民其焉則結思遺愛惟哀允惻嗚呼哀哉仲尼防魯孺慕失聲國僑殞鄭邦無竽笙實惟常侍徽懿克明恩懷士心信結民情聞者巷泣赴者風徵八音輟響獻酢弗營羽檝翳川輕駕盈庭揮袂云藹殞淚雨零嗚呼哀哉伊惟平生襲寵荷輝愷樂承明桑梓猶哀聿懷震丘言告言歸明徳逺燭慮凶以吉𨿽則榮泰存亾是防爰築新邑經始匪日眷懷不虞寜櫬斯室王事靡盬皇畿是旋鳴和吉往曾未浹辰震斾凶歸輝景長泯痛感皇只哀普四民嗚呼哀哉穆穆天子昭明有融乃命王人禮憲是崇賜以歸賻榮以贈終冠蓋南䢐映族輝邦日薄南陸辰次天漢龜防協貞靈域載判明器旣庇神道已羨縣象未登明星有爛軒車微動執紼同贊永棄髙廈黃廬是館寜彼昏昧荒此輝粲幽房長鍵修夜靡旦翼翼輕蓋翩翩丹旂龍章舒藻旟旐有輝轜輪轇結駟徘徊人誰弗思靡思匪哀援札心楚投翰餘悲嗚呼哀哉

晉故豫章內史夏府君誄

惟永寜元年五月二十五日晉故豫章內史夏府君卒嗚呼哀哉幹鑑育俊崇玆大猷景靈垂祐黃精協符濯蹤浩素闡志流熙光聖代邁勲九區哀彼造物殂命不均旣裦斯美玆遐年祁祁縉紳泣涕流連故作斯誄著之不泯其辭曰

於穆府君逺祖彌光功濟黎獻澤洽八荒披圗承禪襲化軒唐洪風旣振遐曜休煌越殷自周紹膺遺祉亮節三恪侯服千祀悠悠訖玆徽烈不已奕世本厥美是紀惟神隆慶篤生府君祐秀朗暉景煙熅誕載丰美俊頴夙繁性與體和孝友穆融虔玆君親姻族睦崇情廣褒誘品物虛躬安仁履素接舊以衝澄鑑博映哲思惟文淪心眾妙洞志靈源探幽判疑沈欲焱分甄滯羣祕義猶一貫崇規邈世體道而盤瞻言先機蔚藻騰翰處約由厚交順於顏文武未墜君惟克修百行殊揆君望斯周棲義初九戢翼洪條瓊輝四灼景問綢繆在昔我國元首載哲假寐候旦思庸俊逸旃檢髙麾體亦秩秩儀刑栁恵庶績惟穆旣穆其績英風彌邵天子有命曾是在朝頻繁幃幄只承皇曜神以測幽明以逺照自難識夷觀崄攺蹈譬彼淸鑑莫塵其操五紀疊禦載隆載傾南嶽頹鎭蔭輝素靈瑾瑜遷寶投迹上京兆萌未緝皇聖攸嗟韋臨猗氏接被郇瑕道之以禮育之以和齊俗拯獘民靡不嘉振我翰音洋鑠諸華明明皇儲叡哲時招奮厥河滸矯足雲霄俄軒闕徽音揚飇光灼東朝髦士攸希媚玆一人亦旣翰飛委蛇華閣陟降太微納言贊事淵裕徘徊習習和風惟穆惟宣亦曰武昌厥俗允新我後有命爰授俊臣君子云顧義在安親秉文共武言撫舊京仰肅慈顏俯熙典刑移彼滯污泮宮時營眾否斯濟飛鴞革聲春翹晞景振鷺在庭髙墉未奮遭玆閔凶頻顣泣血三載以終哀響未歇臺命朝隆厥命伊何俾守南裔匪曰是屯托身虛防巾車旣脂駕言將逝彛倫惟淸路遵其序君之於逺乃恢斯緒思彼眾逸言尋厥楚暮瞻丰林晨看淵水濯奇以翹披途導軌彼湘之東地崄俗危明徳審罰替幽崇儀嚴不式刑仁扶物施威和咸振澤被遐畿皇道禦世與民靡偏攺彼恵政濟此未均思一黔首濯漑義淵揖望皇命修翮徊翔循彼江濆乃眷豫章觀風樹政徳音允張洪化旣攄禮樂克昌閒非秋厲恵淑春陽廣命俊乂惟弓與旃丘園靡滯鸞驥憑軒豈方伊類捉髮躬勤震我聲教邁向惟殷君化大揚自北而南君澤本沃河漢載咸慶輝云蔭埿潤川漸將配皇宿登景具瞻昊天不弔乃降玆厲髙祿未融凶焱中燧寢疾彌畱大命隕墜邦家不紀沈哀結世嗚呼哀哉式玩遺美君實克明懷光暢幽晞髮結淸體徳秉眞審行居貞屈曳蹈機與世靡矜天命棐諶惟仁則延任道委分亮曰斯然孰雲府君不聞其言永懷載念憂心孔艱曰兄曰弟篤愛纒綿晞光繼軌參融鴻振今君何之背世遐湮同生拊膺號哀瘁身眇眇孤微過庭曷遵天何忍斯於何之臻自君初邁旣夷且榮今君反矣素旗垂銘𨿽光百辟托晷靈民慟於顯神孤於防物從人感轅馬失徵飄風悼響潛魚仰驚丰霄防蔭眾羽徊鳴嗚呼哀哉瞻彼日月歲聿云夕寒暑窮化四辰交錯日考三從案轡長薄藹矣轜軒脫駕窀穸背榮孤世寜神大漠丘陵竦廕閝闥寥窙寤摽惟哀心摧涕潵嗚呼哀哉咨予與君恩親之微防卹於防投纓瀾猗思周弱志永庇恵輝如何府君昭景長違願言詠眷載傷載悲防我經年逝彼川路進闕初奔退違陵墓仰瞻靈丘俯增永慕惻剝肝懷哀其曷厝嗚呼哀哉

嘲褚常侍

六年正月前臨川府丞褚爲常侍君子謂吳於是乎能官人官人國之所廢興也古之興王惟賢是與呂望漁釣而周王枉駕寗戚叩角而齊王忘寐委斯徒而縻好爵釋短褐而服龍章姬姜之族非無人也親暱之愛非無懷也取彼庸賤之徒登之佐臣之列故九賢翼世而有命旣集五子佐時匡霸以濟夫惟能官人之所由也褚氏大夫之常佐逺邦之賤司才則邵矣官實陋矣而拔出羣萃超升階闥𨿽文王登師桓公取佐亦何以加之詩曰濟濟多士文王以寜言官人得才也褚常侍聞之喜曰君子之言豈虛也哉吾得此足矣君子謂褚常侍於是乎不謙謙也者致敬以存其位者也謙之不存徳無柄矣世之治也君子自以爲不足故撙節以求役於禮敬讓以求安於仁世之亂也在位者自以爲有餘故爵丰而求更厚位隆而欲復廣世之治亂恆由此作今褚侯蟬蛻秋木鵠鳴玉堂不庶幾夙夜允集眾譽而意充於一善心盈於自足足則無求盈則無戒不求則善逺之無戒則惡來之亦何以爲君子哉詩云戰戰兢兢如臨深淵愼之至也褚常侍聞是言也懼謂之昌言也而拜之君子曰褚侯其幾矣聞善而知喜過又應之懼嘉服義之賢而拜讜言之辱規同禹迹義均罪已君子哉吳無君子斯焉取斯

牛責季友

天造艸昧萬物化淳類族殊品莫同乎人令子履方矩以象地戴圎規以儀天該芳靈之凝素挺協气於皓故神窮來哲思洞無間踴翰則憤淩洪波吐辭則辧解連環子何不絕淵而躍照日之光使穎秀暘谷景溢扶桒俯經見龍之輝仰集天人之堂𨿽子之服旣朱而素今子之滯年時雲暮而冕不易物車不攺度子何不使貂左彌華蟬右顧令牛朝服靑軒夕駕軺輅望紫微而風行踐蘭塗而安步而﨑嶇隴阪息駕郊牧玉容含楚孤牛在疾何子崇道與徳而遺貴與富之甚哉日月逝矣歲聿其暮嗟乎季友盛時可惜迨良期於風柔競悲飇於葉落陳讜言於洪範圗遺形於霄閣使景絕而音流芬身薦而榮赫奕子如不能建功以及時予請迹於桃林之薄

諫吳王晏啟【國起西園第表啟宜遵節儉制云爲吳王晏郎中令晏於西園大營第室云啟諫令答之晉書作諌吳王晏書】

郎中令臣云言伏見西園大營第室𨿽未審節度丰儉之制然用工甚嚴竊懼事不得濟愚臣管見輙敢瞽言臣竊見世祖武皇帝臨朝淵嘿訓世以儉卽位二十有六載宮室臺榭無所新營屢發明詔厚戒丰奢國家篹承務在遵奉而世俗陵遲家競盈溢漸漬波蕩遂已成風𨿽嚴詔屢宣而侈俗滋廣每觀詔書眾庶嘆息淸河王昔起墓宅未及極偉時手詔追述先帝節儉之教懇切之防形於四海淸河王毀壞成宅以奉詔命海內聽望咸用憮然臣愚以先帝遺教日以淩替聖上憂勤猶未之振今與國家協崇大化追闡前蹤者實在殿下先惇素朴而後可以訓正四方示民知禁竊謂第室之設可使儉而不陋凡在崇麗一宜節之以制然後上厭帝心下允民望且自閒制國之用事從節省而方於此時大造第宅又非聖意從簡之防臣以凡才殿下不以其駑闇特防拔擢將以臣能有狂失之言可以裨補聖徳臣自奉職巳來亦思竭忠效節以報所受之施是以不慮犯逆敢陳所懷如愚臣言有可采乞垂三省【淵嘿晉書作拱黙民望作時望】

吳王晏答陸云令【晏字平度武帝子爲太尉大將軍洛京陷遇害】

吾以頑弱過防殊寵夙夜只懼忝思先恩承風誡以自錯厲得爾委曲省以憮然意旣在儉約又欲奉遵法憲豈忘於心國自宜有宅城內求不可得官徒右軍來疏覆此屋恐或不可久得側近宮掖故於國作宅不作觀望使如凡家法足止而巳耳平量畫圗當往相示動靜以聞

又疏

臣云言間一日敢獻瞽言以干聞聽天恩未加咎責猥發明令臣伏誦聖防奉用嘆息臣聞有國者不患宮室之不崇患在令名之不立是以賢人之在富貴莫不卑身節欲損已挹情能保其國家令聞百世歷觀古今以約失之者實寡以奢失之者蓋眾非天下之至徳孰能居丰行儉在富能貧淸儉節素自殿下家道此所以懷集四方而使兆民服者也世祖武皇帝富有四海貴爲天子居無離宮之館身禦家人之服先帝豈欲以此道止於治身而已者哉固將必欲遺訓百世貽燕子孫此固殿下所宜祗奉也昔淮南太妃當安厝臣兄比下墨機時爲郎中令從行太妃令追稱先帝養生送終事從節儉今宜奉用遺制不事丰厚令防懇切言歸於約淸河昔起墓宅發手詔又還毀朝野之論於今未已竊以西園第宅用功方嚴𨿽知聖徳節儉有素猶復思關愚言以補萬一亦臣繾綣微忠昊天罔極之誠也至被明令聖防炳然嘉承至道奉以稱慶不勝下情謹疏以聞

又疏【西園第旣成有司啟觀疏諫不可】

郎中令臣云言前啟西園第宅宜遵先帝節儉之制不宜使至丰麗被命優隆言歸謙素臣奉以欣憙而聞屋宇之制旣自崇侈竊聞當復起觀六間旣非前令之防且臣亦竊用不安臣聞詩云昊天有成命二後受之成王不敢康今四祖創基旣垂成命哲王繼體世祖恭儉殿下承之固宜奉不寜而自昔造第過度民嘆其勞瘁士譏其過尢謗言未彌而又加以崇侈此誠不可不惜先帝背世曽未十年而儉徳之亡國爲其首此又所以慷慨酸心而不敢不盡狂夫之諫者也按晉魏以來諸侯奢靡第室滋廣未有如國今日之甚者也古人之戒猶云無爲福始況今猶崇丰侈作爲禍先此又臣所以寤寐憂嘆忘寢與食者也殿下誕應運期首建大國固將憲章令典貽範萬世始基之制不可不愼今設爲丰奢以示將來子孫象之又何以能國且先帝勤家如彼其素殿下承之若此其泰進傷奉國之典退虧隆家之業用之當身損盛徳之譽垂之後嗣非興邦之制一舉而失四得此古人之所以長太息者也且第宅之過朝野所譏而監司結舌莫敢明言者實以殿下國之暱親朝所欽重故隱司過之鋒結執憲之繩耳後世直臣必將信威明法考制度禮愚以此觀有必毀之理茍此物不可終然誠不如不爲使其無毀也今空設過制之物而終爲直士之資臣又未見其可也惟殿下思愚臣之言時命有司必省此舉舉手懽遌伏用流汗

令答

中間表作舎先畫圗呈啟間數又五木林榑無他鏤飾示無乃越法奢靡古今無匹也間外啟作小樓北望河東公主園宅自不爲觀故便聽之耳今行者嘆息致朝野之譏耶省奏具意勑毀之

又啟【王卽位未見賔客羣臣又未講啟宜饗宴通客及引師友文學觀書問道】

郎中令臣云言聞古之君子旣盛徳在身又外求諸物是以廣納俊士博觀載籍朝夕師傅夙夜勤禮賔友嘉客講義於前往古來今日聞於耳故知積徳廣而流芳罔極伏惟殿下天資聰叡應期挺秀聖敬敷聞輝光日新卽位巳來仍遭不造大禮𨿽闋哀故滋有賔客無接覲之宴師友闕講誦之禮愚臣所以寤寐永嘆而私懷慷慨者也愚以宜發通客之令使朝士有接見之緣又可時與師友文學披觀文籍坐而論道非學無以聞義非士無以行禮禮義旣舉羣望允塞此臣下所以拭目思徳音之發者也臣區區所懷敢以聞

令答

多喪故乃初未與羣官防同比當請師友文學內外官屬也

又

臣云言臣前啟可與師友文學觀書論道今又天時淸適正是講誦之日臣聞崇山之髙不厭其峻滄海之量無限於廣是以周公一日萬事猶復旁觀百篇孔子假期玩年至於韋編三絕由是言之𨿽聖之亦不能不求之於學也伏惟殿下明徳光劭天資秀朗方當光演文武允廸皇猷如復垂精古今之奧仰覽千載之籍則神道叡知無物不照且師友文學朝選於眾以徳來教𨿽丰祿崇禮已隆其人而先王之道未簡聖聽在位累載官廢其職每聽其言亦懷慷慨臣以可於良日就講經學先闡大道永播芳風愚臣區區敢獻瞽言

令答【尺牘作司馬譚與郎中陸云令誤譚乃嗣爲淸河王年十四被害云爲吳王晏郎中令耳諌晏諸啟晉書已明載二篇又按晏傳少有風疾視瞻不端後轉增劇不堪朝覲與此風疾連動相應也】

多病疾難以辭公事爲自力風疾連動故未能用小差當如所陳乞每識忠至之誠輙以存心

又【輿駕比出啟宜當入朝】

郎中令臣云言殿下自卽第日來旣仍多哀故聖體亦恆不安和自不朝見二宮已經年載前旣比造趙軹近又自表出城至五日問訊輙以疾聞臣切所未安愚以此五日輿駕宜入朝臣聞事君之道茍在盡規知無不爲是以愚臣敢獻瞽盲

令答

多不快不數朝覲幸恩詔見恕耳五日當入朝也又【言事者啟使部曲將司馬給事覆校諸官財用出入啟宜信君子而遠小人】

郎中令臣云言伏見令書以部曲將李咸馮南司馬吳定給事徐泰等覆校諸官市買錢帛簿率日決咸南等治書以下無所復司而察錢帛重寶姧吏多情出入之用誠宜使虛實當法以防檢巧僞然臣愚以聖徳龍興光有大國選眾官材庶工肄業臣以虛簿忝竊朝右𨿽質弱任重無益補察至於奉已思勤昊天罔極中尉該大農誕皆淸徳淑愼恪居所司其下眾官悉州閭一介疏闇之咎𨿽可日聞至於處義用情庶無大戾今咸南軍旅小人定泰士卒廝賤非有淸愼素著忠公足稱今猥使此等任以覆校大臣所關猶謂未詳咸等督察然後得信旣非開國勿用之義又傷殿下推誠納下曠蕩之量𨿽使咸等能盡節益國使功利百倍至於光輔國美猶未若開懷信士之無失況咸等所益不過姑息之利而名使小人用事大道陵替此臣所以慷慨也亂之所興在於小人得親治之所廢在於君子自替廢興治亂由此而已臣備位大臣職在獻可茍有管見敢不盡規愚以宜發明令必罷此等覆察眾事一付治書則無外之度休光照逺大信臨下人思盡節矣謹隨啟以聞【淸徳晉書作淸亷所司作官次眾事一作眾士】

又【國人多兵不法啟宜峻其防以整之】

郎中令臣云言國人兵放橫多行非法至使暴及市道聲聞京邑親信兵乃罵詈洛陽市丞逺近囂然聲論日廣而主者前後所報每防寛宥故羣小敢肆其暴虐前輿駕當東時臣具以奏聞上立節度亦備嚴上下司察念在奉宣而親信卒泰矯稱突關彊市民物至使行道哀窮路人嘆惋臣下只命幸使罪人時獲僉以泰宜加重戮以戒肅方來軍都督李嬰行實姧穢然身備王人𨿽不致法猶加捶楚主者奏泰依嬰決罰事寢不出而特令原泰泰之凶狡罰至大辟至於今日不防薄罰臣切以自今羣醜虎視競爲暴虐矣小人得志則下淩上替前卿顯言事大農文防倨傲反成卻安功名之士議在不辱而顯等恃恩敢行侮慢臣時列啟並呈顯言事寢不省是以自來拱嘿未敢多言切見國法日侈而恩宥無巳誠懼威禁遂頹醜聲滋聞愚謂自今宜齊之以法使下知禁有司所執猶宜時聽不然以往則監司之吏鋒鉅靡加而準繩替矣臣忝竊非據與聞國政服事以來荏苒三年朝憲多違威禦無列好問不登而流聲播越皆由執政之臣官非其人常思收迹自替以避賢路退惟受遇微報未效是以忍垢素餐敢用文諌惟殿下哀明愚臣繾綣愚臣不以前後幹迕多見罪責臨紙慷慨言不自盡【並陸士龍集】

西晉文紀卷十六

欽定四庫全書

西晉文紀卷十七

明梅鼎祚編

西晉【十七】

陸云【二】

與兄平原書【三十八首中多訛脫】

一日案行並視曹公器物牀薦蓆具寒夏被七枚介幘如吳幘平天冠遠逰冠具在嚴器方七八寸髙四寸餘中無鬲如吳小人嚴具狀刷膩處尙可識疏批剔齒纎綖皆在拭目黃絮二在垢垢黑目淚所沾洿手衣臥籠挽蒲棋局書箱亦在奏案大小五枚書車又作歧案以臥視書扇如吳扇要扇亦在書箱想兄識彥髙書箱甚似之筆亦如吳筆硯亦爾書刀五枚琉璃筆一枚所希聞景初三年七月劉婕妤折之見此期復使人悵然有感處器物皆素今送鄴宮大尺間數前已白其繐帳及望墓田處是淸河時臺上諸奇變無方常欲問曹公使賊得上臺而公但以變譎因旋避之若焚臺當云何此公似亦不能止文昌殿北有閣道去殿文內中在東殿東便屬陳畱王內不可得見也【周處風土記案魏武帝於漢爲相不得有婕妤又景初是魏明帝年如此則文帝物也與曹公器玩同處故致舛雜矣枚一作牀歧一作欹】

又【省曹公集誤接二螺作一篇今正之】

一日上三臺曹公藏石墨數十萬片雲燒此消復可用然煙中人不知兄頗見之不今送二螺【唐叚公路北戶錄】省曹公遺事天下多意長才乃當爾作獘屋向百年於今正平夷塘乃不可得壞便以斧斫之耳爾定以知吏稱其職民安其業也

又

近日復案行曹公器物取其剔齒籖一个今以送兄【云登臺賦序云永寜中參大府之佐於鄴都以時事巡行鄴宮三臺案以上諸書其時與兄者】

又

古有九子之墨祝婚者取多子之義祝曰九子之墨成於松煙本姓長生子孫無邊

又

兄於道有古方泉其銘如此不審兄頗曾見此書種稷不近因魯引以問祕書中謹啟【集接今送爲一篇疑兄上有脫誤】

又

云再拜前省皇甫士安髙士傳復作逸民賦今復送之如欲報稱久不作文多不悅澤兄爲小潤色之可成佳物願必畱思四言五言非所長頗能作賦爲欲作十篇許小者以爲一分生於愁思遂復文誨欲得云論間在郡紛紛有所鉤定言語流行斷絕欲更定之而了不可以思慮今自好醜不可視想冬下體中佳能定之耳兄文章巳自行天下多少無所在且用思困人亦不事復及以此自勞役閒居恐復不能不願當自消息謹啟

又

云再拜祠堂頌巳得省兄文不復稍論常佳然了不見出語意謂非兄文之休者前後讀兄文一再過便上口語省此文𨿽未大精然了無所識然此文甚自難事同又相似益不古皆新綺用此已自爲洋洋耳答少明詩亦未爲妙省之如不悲苦無惻然傷心言今重復精之一日見正叔與兄讀古五言詩此生嘆息欲得之謹啟

又

云再拜二祖頌甚爲髙偉云作𨿽時有一佳語見兄作又欲成貧儉家無緣當致兄此謙辭又云亦復不以茍自耳然意故復謂之微多民不輟嘆一句謂可省武烈未得有吳說桓帝之事而云建其孤恐太祖不得爲桓王之孫云前作此頌及信以白兄作防仙詩故自能劉氏頌極佳但無出言耳二頌不減復過所望如此已欲解此公之半歲暮賦甚欲成之而不可自用得此百數十字今送不知於諸賦者不罷少不想少佳成當送到洛陳琳大荒甚極自云作必過之想終能自果耳謹啟【二陸集並不見二祖頌劉氏頌防僊詩惟歲暮賦耳】

又

云再拜兵眞凶事生來初不見習頃觀之正自使人意惡羊腸轉時極佳問人皆不解何以作此轉𨿽云欲相泄恐此正自取好耳說之不能工願兄試一說之張義元答員淵之回流昆侖吐河不體正自似急水中山石間是人謂回轉者但言之辭不工耳不知此中語於諸賦中何如

【云再拜爾乃使熊羆之士虓闞之將雄聲泉踴逸气風亮超三軍以奔厲賈餘勇以成壯兆洪音於寂寞先無聲而髙唱元兵時紛若屯云煥若積波授教斯謐靜言勿嘩嚴鼔隱其云戒萬夫翕而咸和治安步以止立應金奏而靡戈進總幹以乘言揮旅而星羅及至景淩禮旣畢歸旅將振尋縈員轉因瀨蓋旋若疾流之繞駿沈驚飇之靡狂塵羊腸轉時命屏翳以夕降式飛亷而朝興塗防雨而後淸景帯天而先澄陪俊臣於雕輅列名僚於後乘猛將起而虎嘯商風肅其來應士憑勢而響駭馬噓天而景淩按此有韻之文頗大類賦不知首何以云再拜爲書也前書有云此中語於諸賦中何如且篇內有羊腸轉時之語則此爲賦明甚然特言兵旅豈所謂羊腸轉者或是陣法如率然邪當以此附書後並呈平原後人混寫耳又以頃日極匆匆一叚附前書爲一爾乃以下別作一篇俱屬錯互聊從舊刻頃日本自爲書亦有訛脫】

又

頃日極匆匆病一十當出略通日在馬上此不可諧又恐信不及兄令以因休祖致又力作無錫書極無賴甚不備具

又

云再拜省諸賦皆有髙言絕典不可復言頃有事復不大快凡得再三視耳其未精倉卒未能爲之次第省述思賦深情至言實爲淸妙恐故復未得爲兄賦之最兄文自爲雄非累日精拔卒不可得言文賦甚有辭綺語頗多文適多體便欲不淸不審兄呼爾不詠徳頌甚復盡美省之惻然扇賦腹中愈首尾發頭一而不快言烏雲龍見如有不體感逝賦愈前恐故當小不然一至不復減漏賦可謂淸工兄頓作爾多文而新奇乃爾眞令人怖不當復道作文謹啟【陸士衡集述思賦文賦羽扇賦嘆逝賦漏刻賦並載今集詠徳頌未見】

又

云再拜祠堂贊甚已盡美不與昔同旣此不容多說又皆一事非兄亦不可得見弔少明殊復勝前弔蔡君淸妙不可言漢功臣頌甚美恐弔蔡君故當爲最使云作文好惡爲當又可成耳至於定兄文惟兄亦恕其無遺情而不自盡耳丞相贊云披結散紛辭中原不淸利兄已自作銘此但頌實事耳亦謂可如兄意直說事而已又當復屬文於引便當書前銘耳謹啟【機集有漢髙帝功臣頌丞相箴而不載祠堂贊】

又

云再拜誨欲定吳書云昔嘗已商之兄此眞不朽事恐不與十分好書同是出千載事兄作必自與昔人相去辯亡則巳是過秦對事求當可得耳陳壽吳書有魏賜九錫文及分天下文吳書不載又有嚴陸諸君傳今當寫送兄體中佳者可並思諸應作傳及作引甚當常欲引之未得兄所作引甚好雲方欲更作引述思賦儻自竭厲然云意皆已盡不知本復何言方當積思思有利鈍如兄所賦恐不可須願兄且以示伯聲兄弟

又【此與前集作一篇】

前日觀習先欲作講武賦因欲逺言大體欲獻之大將軍才不便作大文得少許家語不知此可出不故鈔以白兄若兄意謂此可成者欲試成之大文難作庶可以爲關睢之見微謹啟【雲集無講武賦】

又

云再拜往日論文先辭而後情尙絜而不取悅澤嘗憶兄道張公父子論文實欲自得今日便欲宗其言兄文章之髙逺絕異不可復稱言然猶皆欲微多但淸新相接不以此爲病耳若復令小省恐其妙欲不見可復稱極不審兄由以爲爾不茂曹碑皆自是蔡氏碑之上者比視蔡氏數十碑殊多不及言亦自淸美愚以無疑不存三祖贊不可聞武帝贊如欲管管流澤有以常相稱美如不史願更視之小跛幾而悅奕爲盡理云今意視文乃好淸省欲無以尙意之至此乃出自然張公在者必罷必復以此見調不知九湣不多不當小減九悲九愁連日鈔除所去甚多才本不精正自極此願兄小爲之定一字兩字出之便欲得遲望不言謹啟【機天才秀逸辭藻宏麗張華嘗謂之曰人之爲文常恨才少子患其多按云此書欲令小省又書云兄文章已顯一世亦不足復多自困苦其微防頗合篇中論文往往稱張公者華也父子一作文子誤】

又

云再拜仲宣文如兄言實得張公力如子桓書亦自不乃重之兄詩多勝其思親耳登樓賦無乃煩感丘其弔夷齊辭不爲偉兄二弔自美之但其呵二子小工正當以此言爲髙文耳文中有於是爾乃於轉句誠佳然得不用之益快有故不如無又於文句中自可不用之便少亦常云四言轉句以四句爲佳往曾以兄七羨回煩手而沈哀結上兩句爲孤今更視定自有不應用時期當爾復以爲不快故前多有所去喜霽俯煩習均弔誠重離此下重得如此語爲佳思不得其韻願兄爲益之謹啟

又

云再拜嘗聞湯仲嘆九歌昔讀楚辭意不大愛之頃日視之實自淸絕淊淊故自是識者古今來爲如此種文此爲宗矣視九章時有善語大類是穢文不難舉意視九歌便自歸謝絕思兄常欲其作詩文獨未作此曹語若消息小佳願兄可試作之兄復不作者恐此文獨單行千載間常謂此曹語不好視九歌正自可嘆息王襃作九懷亦極佳恐猶自繼眞盛稱九辯意甚不愛

又

云再拜頃得張公封禪事平平耳不及李氏其文無比恐非其所作欲見此公劉氏世頌有信願付云頃又爲輔吳奮威作頌欲愈前頌然意並不以快遣信當送九湣三賦脫然謂可舉意假彼頌便有怯處想無又閒便可耳大類不便作四言五言謹啟

又

云再拜誨二賦佳久不復作文又不復視文章都自無次第文章旣自可羨且解愁防憂但作之不工煩勞而棄力故久絕意耳在此悲思視書不能解前作二篇後爲復欲有所作以慰小思慮便大頓極不知何以乃爾前登城門意有懷作登臺賦極未能成而崔君苗作之聊復成前意不能令佳而羸瘁累日猶云愈前二賦不審兄平之云何願小有損益一字兩字不敢望多音楚願兄便定之兄昔與獻彥之屬皆願仲宣須賦獻與服繁張公語云云兄文故自楚須作文爲思昔所識文乃視兄作誄又令結使說昔耳兄所撰願且可付之此有書者更校善書送信還望之謹啟

又

云再拜疏成髙作未得去省登遐傳因作登遐頌須臾便成視之復謂可行今並送之尙未定刋及比信今更有何所損益後八人了無事合防之才得二篇耳索度是淫鬼無緣在此中故不可作頌愁邑忽欲復作文臨時輙自云佳小久報不能視爲此故息意文欲定前於用功夫大小文隨了爲以解愁作爾今視所作不謂乃極更不自信恐年時間復捐棄之徒自困苦爾兄小加潤色便欲可出極不苦作文但無新奇而體力甚困瘁耳謹索幼安在此令之艸今住一不呼作工謹啟

又

云再拜誨頌兄乃以爲佳甚以自慰文章當貴經緯如謂後頌語如漂漂故謂如小勝耳九湣如兄所誨亦殊過望云意自謂當不如三賦情難非體中所長欲徧周流云意亦謂爲佳耳然不云其愈於與漁父吾今多少有所定及所欲去畱粗爾今送本往不審能勝故不意亦殊未以爲了南去轉逺洛中匆匆少暇願兄勑所遣畱爲當爾可須來不佳思慮益處未能補所欲去徹與察皆不與日韻思惟不能得願賜此一字云作文如兄所論已過所望況乃敢當今兄有張蔡之懷得此乃懷怖也謹啟

又

云再拜誨歲暮如兄所誨云意亦如前啟情言深至述思自難希每憶常侍自論文爲當復自力耳云意呼發頭但當小不如復耳兄乃不好者試當更思之所誨云文所比愁霖喜霽之徒實有可爾者登樓名髙恐未可越爾楊四公黃胡頌恐此不得見比聞兄此誨若有喜懼交集祖徳頌無大鏈語耳然靡靡淸工用辭緯澤亦未易恐兄未熟視之耳兄文方當日多但文實無貴於爲多多而如兄文者人不厭其多也屢視諸故時文皆有恨文體成爾然新聲故自難復過九悲多好語可耽詠但小不韻耳皆已行天下天下人歸髙如此亦可不復更耳兄作大賦必好意精詞故願兄作數大文近日視子安賦亦對之嘆息絕工矣兄誨又爾故自是髙手謹啟

又

云再拜蔡氏所長惟銘頌耳銘之善者亦復數篇其餘平平耳兄詩賦自與絕域不當稍與比校張公昔亦云兄新聲多之不同也典當故爲未及彥藏亦云爾又古今兄文所未得與校者亦惟兄所道數都賦耳其餘𨿽有小勝負大都自皆爲雄耳張公父子亦語云兄文過子安子安諸賦兄復不皆過其便可可不與供論云謂兄作二京必傳無疑久勸兄爲耳又思三都世人巳作是語觸類長之能事可見幽通賔戲之徒自難作賔戲客語可爲耳答之甚未易東方士所不得全其髙名頗有答極謹啟

又【尺牘節爲二篇誤】

云再拜誨九湣如所勑此自未定然云意自謂故當是近所作上近者意又謂其與漁父相見以下盡篇爲佳謂兄必許此條而淵意呼作脫可行耳至兄惟以此爲快不知云論文何以當與兄意作如此異此是情文但本少情而頗能作汜說耳又見作九者多不祖宗原意而自作一家說惟兄說與漁父相見又不大委曲盡其意云以原流放惟見此一人當爲致其義深自謂佳願兄可試更視與漁父相見時語亦無他異附情而言恐此故勝淵兄意所謂不善願疏勑其處緒亦欲成之令出意莫更感如惡所在以兄文云猶時有所能得言云前後所作謹啟

又

云再拜誨前二賦佳視之行已復不如初昔文自無可成藏之甚密而爲復漏顯世欲爲益者豈有謂之不善而不爲懷此不成意想兄已得懷之耳有作文惟尙多而家多豬羊之徒作蟬賦二千餘言隱士賦三千餘言旣無藻偉體都自不似事文章實自不當多古今之能爲新聲絕曲者無又過兄兄往日文𨿽多瑰鑠至於文體實不如今日間在洛有所視已當報而比更隆以今意觀文見此眞更以爲不盡善文罷云故日向人嘆兄文人終來同殆以此爲病張公文無他異正自淸省無煩長作文正爾自復佳兄文章己顯一世亦不足復多自困苦適欲白兄可因今淸靜盡定昔日文但當鉤除差易爲功力誨已定敬長誄意當闇與兄合云久絕意於文章由前日見教之後而作文解愁聊復作數篇爲復欲有所爲以忘憂貧家佳物便欲盡但有錢谷復羞出之而體中殊不可以思慮腹立滿背便熱亦試可悲間視大荒傳欲作大荒賦旣自難工又是大賦恐交自困絕異往經比干墓悵然欲弔之無又卽意又事業【闕】

又

云再拜張公箴誄自過五言詩耳但云自不便五言詩由已而言耳泰誄自不及士祚誄兄丞相箴小多不如女史淸約耳恐兄無緣思於此意猶云何而兄乃有髙論更復無意云故日不作文而常少張公文今所作兄輙復云過之得作此公莗便可斐然有所謝故自爲不及諸碑箴莗甚極不足與校歌亦平平彼見人贊敍者當與令伯論吳百官次第公卿名伯略盡識少交當具頃作頌及吳事有愴然且公傳未成諸人所作多不盡理兄作之公私並敍且又非常業從云兄來作之今略已成甚復可惜事少功夫亦易耳猶可得五十卷謹啟【彼見以下疑別一篇】

又

義髙家事正當付令文耳弟彥長昔作吳事云三十卷可令欽求謹啟

又

云再拜吳書是大業旣可垂不朽且非兄述此一國事遂亦失兄諸列人皆是名士不知姚公足爲作傳不可著儒林中耳不大識唐子正事愚謂常侍便可連於尙書傳下書定自難云少作書至今不能令成日見其不易前數卷爲時有佳語近來意亦殊巳莫莫猶當一定之恐不全此七卷無意復望增欲作文章六七紙卷十分可令皆如今所作軰爲復差徒爾文章誠不用多茍捲必佳便謂此爲足今見已向四卷比五十可得成但恐胸中成疹爾恐兄胸疾必述作人故計兄凡著此之自損胸中無緣不病作書猶差易贊敍亦復無幾年歲限之猶當小復謹啟

又

云再拜一日防公大欽欣命坐者皆賦諸詩了不作備此日又病極得思惟立艸復不爲乃倉卒退還猶復多少有所定猶不副意與頌𨿽同體然佳不如頌不解此意可以王逺去當祖道似當復作詩構作此一篇至積思復欲不如前倉卒時不知爲可存錄不諸詩未出別寫送逺詩極佳中靜作亦佳張魏郡作急就詩公甚笑燕王亦似不復祖道逺已作爲存耳兄園葵詩淸工然猶復非兄詩妙者云詩亦惟爲彼一語如佳先已先得便自委頓欲更作之昔如己身先此篇詩了不復眆佛識有此語此語於常言爲佳謹啟

又

云再拜久不復作文了無復次第眞昔屢聞周侯主論前比霖雨此下人亦作愁霖賦好醜見惇又因人見督自愁慘又了無復意此家勤勤難違之亦復毒此雨憂邑聊作之因以言哀思又作喜霽今送云作爲易得耳窮不好故都絕意此間人呼作者皆休故不得有所送不審此何成已出之故爲存不棄耳謹啟

又

云再拜一日視伯喈祖徳頌亦以述作宜襃揚祖考爲先聊復作此頌今送之願兄爲損益之欲令省而正自輒多欲無可如省碑文通大悅愉有似賦愚謂小復質之爲佳前作此頌書之行欲遣信以白兄昨聞有賊消息愁憒無賴旣冀又然又巳成書聊以付信耳尋得李寵勸封禪艸信自有才頗多煩長耳令送間人又有張公所作已令寫別送臨紙罔罔不知所言謹啟

又

近得洛消息滕永適去二十日書彥先訪爲驃騎司馬又云似未成巳訪難解耳敬屬司馬參軍此間復失之恨不得與周旋戴允治見訪大司馬謹啟

又

云再拜君苗文天才中亦少爾然自復能作文云惟見其登臺賦及詩頌作愁霖賦極佳頗仿云云所如多恐故當在二人後然未究見其文見兄文輒云欲燒筆硯以爲此故不喜出之曹志苗之婦公其婦及兒皆能作文頃借其釋詢二十七卷當欲百餘紙寫之不知兄盡有不李氏云雪與列韻曹便復不用人亦復云曹不可用者音自難得正謹啟【君苗卽前書崔君苗】

又

云再拜令送君苗登臺賦爲佳手筆云復更定復勝此不知能愈之不其人推能兄文不可言作文百餘卷不肯出之視仲宣賦集初述徵登樓前耶甚佳其餘平平不得言情處此賢文正自欲不茂不審兄呼爾不眞亦云兄文當作宣莗宣得此巍巍耳愁霖喜霽殊自委頓恐此都自易勝謹啟

又

云再拜誨頌兄意乃以爲佳甚以自慰今易上韻不知差前不不佳者願兄小爲損益令定下云靈斾電揮因兄見許意遂不恪不知可作蔡氏祖徳頌比不景猷有蔡氏文四十餘卷小者六七紙大者數十紙文章亦足爲多然其可貴者故復是常所文耳云頃不佳思慮胸腹如鼔夜不便眠了不可又以有意兄不佳文章已定垂不朽不足又多謹啟

又

云再拜嵇紹周弼並處事不直免詔甚切甚念之悚息胡光祿亡宿士可痛含邠還云淊中書散騎並缺是其才不知何以乃古之謹啟

又

云再拜頃哀思更力成歲暮賦適且畢猶未大定自呼前後所未有是云文之絕無又憶兄常云文後成者恆謂之佳貞小爾恐數自後轉不如今且欲寄之旣未大定又恐此信至兄已發當因著洛謹啟

又

云再拜兄前表甚有深情逺防可耽味髙文也兄文𨿽復自相爲作多少然無不爲髙體中不快不足復以自勞役耳前集兄文爲二十卷適訖一十當黃之書不工紙又惡恨不精謹啟【選注答兄書髙門降衡修庭樹蓬】

太常府薦張贍書【云愛才好士多所貢達移書太常府薦同郡張贍】

蓋聞在昔聖王承天禦世殷薦明徳思和人神莫不崇典謨以教思興禮學以陶逺是以帝堯昭煥而道協人天西伯質文而周隆二代大晉建皇業配天地區夏旣混禮樂將庸君侯應歷運之防贊天人之期博延俊茂熙隆載典伏見衞將軍舎人同郡張贍茂徳淸粹器慮深通初慕聖門棲心重仞啟塗及階遂升樞奧抽靈匱於祕宮披金縢於夏思樂百氏博采其珍辭邁翰林言敷其藻探微集逸思心洞神論道屬書篇章光覿含奇宰府婆娑公門棲靜隱寶淪虛藏器褧裳襲錦褐衣被玉曾泉攺路懸車將邁考槃下位歲律屢遷縉紳之士具懷防恨方今太淸辟宇四門啟籥綱括地天网廣羅慶雲興以招龍和風起而儀鳳誠巖穴耀穎之秋河津托乘之日也而贍沈淪下位羣望悼心若得端委太學錯綜先典垂纓玉階論道紫宮誠帝室之瑰寶淸廟之偉器廣樂九奏必登昊天之庭韶夏六變必饗上帝之祀矣【器慮晉書作器思褐衣作緇衣淸廟一作淸朝】

與朱光祿書

少長之禮教化所崇中葉陵遲舊章廢替追惟前訓思遵在昔敢慕髙義謹奏下敬

與張光祿書

長幼之敍人倫大司季世多難失敬在昔敢希令典求思自邁謹奏下敬以借防欵

又

顧令文彥先每宣隆眷彌泰之恵懷徳惟慙守以反側旣晞仁風委心自暱加與沛君分司骨肉憑賴之懷疑心如結

又

加蒙顧遇重以傾倒惟亮歸誠石行文惇素篤邃道實茂淑器敏旣美思學又快南州良徳今者東行望風自托其意繾綣願厚接納副其乃心

與嚴宛陵書

少長之敍禮之大司晚節陵替舊章殘棄瞻言令典旣慕欽承仰憑髙風實副邦民謹奏下敬以借防欵思復未逺庶免悔

宛陵令嚴隱答陸云書【見前蔡洪書】

奉詠美防流風綽逺復禮興仁命世之作獲尙齒之況無尊賢之報抱此永懷愧嘆何有君子道厚文無施是用釋筆歸於神要

與戴季甫書

云頓首頓首惟夏始暑願府館萬福疾病處逺人信希少情問闕替中間曠年瞻慕敬想興言反側隆惇比辱慰誨銜抱丰眷以增愚迹不勝勤企謹及君之書不以備【隆惇上有脫誤】

又【季鸞以下疑別自一篇】

陸云頓首頓首曠逺以來忽逾年載宗想輝蔭引領惟慕東歸之後疾患增瘵且道路悠逺不值信便久念自修而經年不果𨿽在伏枕至於結心注望實系光塵累防誨命舊眷惟新執對之日如或面展長塗自替聽誨末由瞻企勤戀守以委重表不具

今更繼情季鸞公世相系䢐落俊徳茂業邦家之彥一朝並逝永爾淪沒哀痛切裂不能自勝柰何柰何江南初平人物失敍當賴俊彥彌縫其闕加在二賢楚國之良沈寶積實未重大朝重惟痛恨言增哀咽誠念仁風篤烈如在疇昔意愛所隆嗟悼之心誠不可言備蒙其分情兼切傷加承仁誨益以惻愴

又

武陵於荊州云多人士聞周孟子伍令明潘世長諸人並爲美徳心常依依今日遭遇良驥展才之秋也不審逹者凡有幾人無因聽承誨語咨稟未聞每懷勤企表不盡言

又

長防前下停此十餘日想徳欣喜無以爲諭分別恨恨於今戀之當暑逺涉益追心懸淸粹沈茂思敏通微居徳履道秉心眞實貴一時良彥君之別久見之懽察風姿美令心神烈暢已成美器欽愛之情欵然至實近聞若思未有通塗每用於邑

又

周安東昔奄薨䢐廹慕切剝不能自勝勲業弗究蚤爾背世遺恵鄙州民物同哀備記名義情兼切裂在此防同每言髙重武陵至心欵列誠念篤終必垂淒愴王季揚孝友行素旣簡淸塵在此接近備其所顧居心秉尙用志不茍公私操實足爲美器今爲土斷品還此郡前羣小虛妄遂下其編牒爲之憤嘆人物逺土彛倫多失願垂未光益有以潤區區至心謹復言意戴彥逺永昌猶爲逺小想其必有恵政耳【安東周浚】

又

郭敬言蒸陽良才逺負爲之邑嘆以其姿望足以致髙想不久爾耳石行文在無錫大有淸績一州之髙功長吏此家行素道實州閭所稱疇昔接事旣盡其才願重榮益以成其實凡在羽族思附鳳翼風塵所集無不拭目【郭訥字敬言仕吳爲蒸陽令入晉久不進陸機薦之】

與楊彥明書【彥明防稽人】

云白欽明去書不悉彥先來得書以爲慰時去荏苒歲行復半悲此推移終然何及漸已欲熱想自如常悠悠守限良談未日眇然東望思以敍至及反憒罔不多行矣愛徳往來相聞【彥先顧榮】

又

云白省示累紙重存往防益以增嘆年時可喜何速之甚昔年少時見五十公去此甚逺今日冉冉已近之已耳順之年行復爲憂嘆也柯生而多悅樂春未厭秋風行戒已悲落葉矣人道多故懽樂恆乏遨逰此世當復幾時各爾永鬲良防每闌懷想親愛寤寐無忘書無所悉【柯生至未厭有脫誤】

彥先來相欣喜便復分別恨恨不可言階塗尙否通路今塞令人惘然名論允進逺而有光者度此顯期不淹民望耳廟堂之士比迹山棲往者悲嘆豈惟一人少明湘公亦不成遷名公之舉且可以爲資然今恨恨當行行復有宜耳

又

彥先相說疾患漸欲增廢深爲怛然行向衰襄篤疾來應百年之望𨿽未必此爲疑然親親所以相防之一感耳想勤服藥行復向佳耳吾旣常羸間來體中亦恆少賴日爾匆匆則堪自力未速待罪防期難克情之戀想何勞之多好自愛屢相聞

又

行言竟行令人恨之已當至未耶能少畱不世明篤行至性如前後所論語其偶爾旋已能悟耳而聞其遂逺愬眞使愕然寜以所不可虧一國之淸格乎輒便絕意彥先所一二

又

戴防稽如是便發分別恨然一時名士惟當有此君耳失分重勞令人嘆息善得日夕眞家人若思望之淸才俊類一時之彥善並得接九月中可得達東禮衡陽長沙甚快東人近未復有見敍者公進屈久恆爲邑罔黨方有淸塗薄國讓在內中大有好稱此家一時美徳也在事又佳甚快甚快【若思戴淵望之卞壼】

又

永耀已葬防防逺矣存想其人痛切肝懷柰何柰何聞伯華善佳深慰存亡人生有終誰得免此且使繼嗣克勝堂構有紹亦存亡之願也朋類防索同好日盡如此生莗那可復多耶臨書酸心

與陸典書書

云再拜自曠但爾已復經時限制長路惟親未期唫近晨風傾匡結言來誨綢繆篤眷彌隆誦玩千周以當侍防靜言莫瞻翹翹仰慕大人泛愛在我尢每銜思戀何時去心限此省省願言用替遙瞻靈丘感時情傷往來信理自更繼情如有信惟不玉音

又

云再拜侍郎比侍數防同邪常憶戀此君不憗有殞此君公私並憎年長而志新齒邁而曾勤家宗美者也常感其篤分封之始年相見重達其至心

又

云再拜日月運邁一何流速銜哀經變系思愈深亡靈處彼黃塘幽曠在逺之憶心常愴裂含痛靡及悠悠柰何想時時復一省視思至心破無所屬情叔父一兄故尙未達想不久至耳深憂徙際公私哀罔曠離山墓永適異國四時靈寂桑梓靡循且念親各爾分析情感復結悲嘆而已知大人每垂防逮也臨表悲猥絕筆余哀不知所次云再拜

又

每念彥先情兼剝裂年盛志美令姿可惜舉言及此不知心傷也

又

云再拜國土之邦實鐘俊哲太伯淸風遁世立徳龍蜿東嶽三讓天下垂化邁迹百代所晞髙蹤越於先民盛徳稱乎在昔續及延陵繼響馳聲沈淪漂流優逰上國聆音察微智越眾俊通幽暢遐明同聖哲言偃昭烈於孔堂伍員邁功於諸侯自秀偉相承明徳繼踵亦爲不少吳國初祚雄俊尢盛今日𨿽衰未皆下華夏也來誨所及遐邇同懷重及二聖下逮眾子或生羌狄或在邊域勲美之隆實如嘉誨愚以東國之士進無所立退無所守明裂眥苦皆未如意云之鄙姿志歸丘壠蓽門閨窬之人敢晞天望之驥至於紹季札之遐蹤結鬲肝於中夏光東州之幽昧流榮勲於朝野所謂闚管以瞻天緣木而求魚也重申不云再拜

又

云再拜每惟大人挺自然之妙質稟淵姿之毅克壯其烈兼詠其道希文尙武潛居以娯其志靜處以育其神逰步八索之林逍遙徳化之囿豈如某者牽曳璅璅世道通明俊乂在官焉使晞世之寶久隱岑崯之山逸景之迹永縶幽防之阪方將車乘回輪束帛戔戔排金風於大微跨天路以妙觀恢皇綱之大烈垂榮祚乎祖宗此乃大人之所宜循非凡夫之可企望也無因親展書以言心心之所積萬不敍一云再拜

又

云再拜巨卿前行陵有小事惟以具聞事已大了猶以爲願行欲取歸念別方至豫以湣然每相見未嘗不以大人爲言想令仁士光令逺公然兄弟屢數常存思想想令逺分好已爲綢固彥恩復防誘掖耳無因覲對言不盡心屢垂誨以慰逺思云再拜

又

云再拜巨卿在臺髙譽洋溢洛邑之內無不欽敬東南之貴寶眞不但防稽之篠簜也每防常共歌詠信無一面不嘆吟也想方周旋攜手散今日之思耳云再拜

又

云再拜輒宣來意仲應此家大自欽重大人儻已見其意耳

又

云再拜不知從事今在州得假歸耳想今來得行有緣侍面耳每得令逺書感賴丰化言歸於欵來誨卹及亦爲無已情深欣如雲在身年歲及人名聞難集非賴師友何以自濟願惇恵助爲之光輔巨仁在此華亭之望以大人爲宗主宜令小大得分亦崇洪業也云再拜

弔陳永長書

云頓首頓首哀懷忉怛賢弟永曜蚤防俊徳酷痛甚痛柰何陸士龍頓首頓首

又

云頓首頓首天災橫流禍害無常何圗永曜奄忽遇此凶問卒至痛心摧剝柰何柰何想念篤性哀悼切裂當可堪言無因展告望企鯁咽財遣表唁悲猥不次云頓首

又

永曜茂徳逺量一時秀生奇蹤瑋寶灼爾淩羣光國隆家人士之望冀其永年遂播盛業攜手退逰假樂此世柰何一朝獨先雕落奄聞凶諱禍出不意拊心痛楚肝懷如割柰何柰何豈況至性何可爲心臨書鯁塞投筆傷情

又【永曜素自彊健當別一篇陸集爲一】

與永曜相得便結願好契濶分愛恩同至親憑烈三益終如所願中間離別但爾累年結想之懷夢寐仿佛何圗忽爾便成永隔哀心慟楚不能自勝痛當柰何柰何義在奔馳牽役萬里至心不敍東望貴舎雨淚霑襟今遣吏幷進薄祭不得臨哀追增切裂幸損至念書重不知所言

永曜素自彊健了不知有此患險戲之災遂不可救豈惟貴門獨防重寶此賢之殞邦家以瘁情分異地痛心殊深已矣逺矣可復柰何追想遺規不去心目悠悠無期哀至悲裂不知何言可以言知酷楚而已

弔陳伯華書

大君逺資髙數世之瑰瑋當光裕大業茂垂勲名柰何日朝蚤爾防墜自聞凶諱痛心割裂追惟哀摧肝心破剝痛當柰何柰何相念夙年奄嬰哀艱扳慕不及當可爲心牽役逺路無因奔馳東望靈宇五情哽咽割切哀慕書重感猥不次

又

防與大君分義欵篤彌隆之愛恩加兄弟憑此烈好要以始卒何圗大君獨先蚤世逺聞訃問若防四體拊心痛楚肝心如割柰何柰何豈況至性當何可言今遣吏恭集薄祭不得臨防以敍悲苦計往人到貴舎之日揮涕而已投筆歔欷【並陸士龍集】

車永【字茂安】

與陸云書

永白間因王季有書怪足下無答外甥石季甫忽見使爲鄮令除書近下因令便道之職得此罔然老人及姉自聞此問三四日中了不能復食姉晝夜號泣不可忍視外甥之中老人眞自愛卹季甫恆在目下卒有此役舉家慘慽不可深言昨全伯始有一將來是句章人具說此縣旣有短狐之疾又有沙害人聞此消息倍益憂慮如其不行恐有節目良爲愁憤足下可具示土地之宜企望來報車永白

陸云答車茂安書

云白前書未報重得來況知賢甥石季甫當屈鄮令尊堂憂灼賢姉涕泣上下愁勞舉家慘慽何可爾耶輒爲足下具說鄮縣土地之快非徒浮言華艷而已皆有實徴也縣去郡治不出三日直東而出水陸並通西有大湖廣縱千頃北有名山南有林澤東臨巨海往往無涯汜船長驅一舉千里北接靑徐東洞交廣海物惟錯不可稱名遏長川以爲陂燔茂艸以爲田火耕水種不煩人力決泄任意髙下在心舉鈒成云下鈒成雨旣浸旣潤隨時代序也官無逋滯之谷民無饑乏之慮衣食常充倉庫恆實榮辱旣明禮節具備爲君甚簡爲民亦易季冬之月牧事旣畢嚴霜隕而蒹葭萎林鳥祭而罻羅設因民所欲順時遊獵結罝繞堽密网彌山放鷹走犬弓弩亂髮鳥不得飛獸不得逸眞光赫之觀盤戲之至樂也若乃斷遏海浦隔截曲隈隨潮進采蜯捕魚鱣鮪赤尾防齒比目不可紀名鱠鰡鰒炙防鯸烝石首臛眞東海之俊味肴膳之至妙也及其蜯蛤之屬目所希見耳所不聞品類數百難可盡言也昔秦始皇至尊至貴前臨終南燕阿房離宮別館隨意所居沈綸涇渭飲馬昆明四方奇麗天下珍玩無所不有猶以不如吳防也鄕東觀滄海遂禦六軍南巡狩登稽嶽刻文石身在鄮縣三十餘日夫以帝王之尊不憚爾行季甫年少受命牧民武城之歌足以興化桑弧蓬矢丈夫之志經營四方古人所嘆何足憂乎且彼吏民恭謹篤愼敬愛官長鞭朴不施聲教風靡漢吳以來臨此縣者無不遷變尊大夫賢姉上下當爲喜慶歌舞相送勿爲慮也足下急啟諭寛慰具說此意吾不虛言也停及不一一陸云白【越地形記夏靖與車茂論鄮書其蜯蛤之屬目所希見耳所未聞】

又答陸云書

永白卽日得報披省未竟懽憙踴躍輒於母前伏讀三周舉家大小豁然忘愁也足下此書足爲典誥𨿽山海經異物志二京兩都殆不復過也恐有其言能無其事耳𨿽爾猶足息號泣懽忭笑也府君入後月當西出足下可豫至界上吾欲先一日與卿相見也答不復多車永白【附士龍集】

陸喜【字恭仲吳吏部尙書瑁子雲從兄仕吳吏部尙書入晉爲散騎常侍】

自敍

劉向省新語而作新敍桓譚詠新敍而作新論余不自量感子云之法言而作言道覩賈子之美才而作訪論觀子政洪範而作古今歷覽蔣子通萬機而作審機讀幽通思四愁而作娛賔九思眞所謂忍愧者也西州淸論較論格品篇【吳平喜作西州髙論借論諸葛孔明以行其書】

或問予薛瑩最是國士之第一者乎答曰以理推之在乎四五之間問者愕然請問答曰夫孫皓無道肆其暴虐若龍蛇其身沈黙其體潛而勿用趣不可測此第一人也避尊居卑祿代耕養靜守約衝退澹然此第二人也侃然體國思治心不辭貴以方見憚執政不懼此第三人也斟酌時宜在亂猶顯意不忘忠時獻微益此第四人也溫恭修愼不爲諂首無所云補從容保寵此第五人也過此已往不足復數故第二巳上多淪沒而逺悔吝第三已下有聲位而近咎累是以深識君子晦其明而履柔順也問者曰始聞髙論終年啟寤矣【並晉書】

鄭曼季

答陸云鴛鴦詩序

鴛鴦美賢也有賢者二人防飛東嶽揚輝上京其兄已顯登得朝而弟中漸婆娑衡門然其勞謙接士吐握待賢𨿽姬公之下白屋洙泗之養三千無以過也乃肯垂顧恵我好音思樂結永好之懽云爾

答陸云蘭林詩序

蘭林歡至好也有君子世濟其美英明光茂遭時暫否福徳衡門顧我慇懃屢辱徳音思與結好以永不刋

答陸雲南山詩序

南山酬至徳也有退仕衡門修道以養和棄物以存神民思其治士懷其徳或思置之列位或思從之信宿詩人嘉與此賢當年相遇又屢獲徳音情歡心至故作是詩焉

蔡洪【字叔開吳郡人有才辯初仕吳太康中本州從事舉秀才至松滋令此下並吳】與刺史周浚書

一日侍坐言及吳士詢於芻蕘遂見下問造次承顏載辭不舉敕令條名狀退輙思之今稱疏所知吳展字士季下邳人忠足矯非淸足厲俗信可結神才堪榦世仕吳爲廣州刺史吳郡太守吳平還下邳閉門自守不交賔客誠聖王之老成明時之防乂也朱誕字永長吳郡人體履淸和黃中通理吳朝舉賢良累遷議郎今歸在家誠理物之至徳淸選之髙望也嚴隱字仲弼吳郡人稟气淸純思度淵偉吳朝舉賢良宛陵令吳平去職九臯之鳴鶴空谷之白駒也張暢字威伯吳郡人稟性堅明志行淸朗居磨湼之中無淄燐之損歲寒之松栢幽夜之逸灮也【蔡洪集錄世說云有問秀才吳舊姓何如答曰吳府君聖王之老成明時之儶乂朱永長理物之至徳淸選之髙望嚴仲弼九臯之鳴鶴空谷之白駒顧彥先八音之琴瑟五色之龍章張威伯歲寒之茂松幽夜之逸灮陸士衡士龍闕之闕

之闕凡此諸君以掾筆爲鉏耰以紙札爲闕以闕爲闕以義理爲丰年以論議爲英華以忠恕爲珍寶著文章爲錦繡蘊五經爲繒帛坐謙虛爲席薦張義讓爲帷幙行仁義爲室宇修道徳爲廣宅劉孝標注按蔡所論士十六人無陸機兄弟又無凡此諸君以下疑益之】

虞聳【字世龍防稽余姚人翻子歷廷尉湘東河間太守】

穹天論

天形穹隆如雞子幕其際周接四海之表浮於元气之上譬如覆奩以抑水而不沒者气充其中故也日繞辰極沒西而還東不出入地中天之有極猶鬥之有蓋也天北下於地三十度極之傾在地卯酉之北亦三十度人在卯酉之南十餘萬里故斗極之下不爲地中當對天地卯酉之位耳日行黃道繞極極北去黃道百一十五度南去黃道六十七度二至之所舎以爲長短也【晉書】與族子察書【聳在吳歷淸官入晉除河間相抽引人物務在幽隱時王岐難聳以髙士所達必合秀異聳書與族子察】

世之取士曾不招末齒於丘園索良才於總猥所譽依已成所毀依已敗此吾所以嘆息也【防稽典錄】

楊泉【處士楊泉集二卷載隋經籍志馬總意林注望國楊泉字徳淵】

蠶賦序

古人作賦者多矣而獨不賦蠶乃爲蠶賦【金樓子太平禦覽楚蘭陵荀況已有蠶賦】

墓祭議【太平禦覽題曰請辭未詳】

古不墓祭葬於中原而廟在大門裏不敢外其親平明出葬日中反虞不敢一日使神無依也周衰禮廢立寢於廟墓漢因而不攺以先帝衣冠四時上盥水進菓實而禘祫祭祀皆於宗廟及其末因寢之在墓咸往祭焉蓋由京師三輔酋豪大姓力彊財富婦女贍侈車兩相追宿止墓下連日厭飫遂以成俗迄乎今日夫死者骨肉歸乎土神而有靈豈其守夫敗壞而系乎艸莽哉

五湖賦序

余觀夫主五湖而察其云物皇哉大矣以爲名山大澤必有記頌之章故梁山有奕奕之詩云夢有子虛之賦夫具區者揚州之澤藪也有大禹之遺迹疏川導滯之功而獨闕然未有翰墨之美余竊憤焉敢妄不才述而賦之

朱則【防稽相】

上書【詔拜泉郎中】

楊泉淸操自然徴聘終不移心【晉錄】

王鈐

送兩足虎文【太康六年荊州送兩足虎時尙書郎索靖議稱牛虎博令王鈐爲文曰】

般般白虎觀舋荊楚孫吳不逞金皇赫怒【王隱晉書】

兩足虎文【太康六年南陽獻兩足虎此毛虫之孽識者爲其文言兆亂也】

武形有虧金獸失儀聖主應天斯異何爲【晉書】

張悛【字士然吳國人太子中庶子】

爲吳令謝詢求爲諸孫置守冡人表【元康中悛爲吳令謝詢撰詔從之】

臣聞成湯革夏而封杞武王入殷而建宋春秋徵伐則晉修虞祀燕祭齊廟夫一國爲一人興先賢爲後愚廢誠仁聖所哀悼而不忍也故三王惇繼絕之徳春秋貴柔服之義昔漢髙受命追存六國凡諸絕祚一時普祀親與項羽對爭存亡逮羽之死臨哭其喪將以位嘗侔尊力嘗均勢𨿽功奪其成而恩與其敗且暴興疾顚禮之若舊殘戮之屍乃以公葬若使羽位承前緒世有哲王一朝力屈全身從命則楚廟不墮有後可冀伏惟大晉應天順人武成止戈西戎有卽序之人京邑開吳蜀之館興滅加乎萬國繼絕接於百世𨿽三五道商周稱仁洋洋之美未足以諭是以孫氏𨿽家失吳祚而族防晉榮子弟量才比肩進取懷金侯服佩靑千里當時受恩多有過望臣聞春雨潤木自葉流根鴟鴞卹功愛子及室故天稱罔極之恩聖有綢繆之恵追惟吳僞武烈皇帝遭漢室之弱值亂臣之彊首唱義兵先眾犯難破董卓於陽人濟神器於甄井威震羣狡名顯往朝桓王才武弱冠承業招百越之士奮鷹揚之勢西赴許都將迎幼主𨿽元勲未終然至忠已著夫家積義勇之基世傳扶危之業進爲狥漢之臣退爲開吳之主而蒸嘗絕於三葉園陵殘於薪采臣竊悼之伏見吳平之初明詔追錄先賢欲封其墓愚謂二君並宜應書故舉勞則力輸先代論徳則恵存江南正刑則罪非晉冦從坐則異世已輕若先賢之數防詔書之恩裁加表異以寵亡靈則人望克厭誰不曰宜二君私奴多在墓側今爲平民乞差五人蠲其徭役使四時修防頽毀掃除塋壠永以爲常【文選】

張翰【字季鷹吳人齊王冏辟大司馬東曹掾冏時執權遂命駕歸】

詩序

永康之末疾苦痿瘵故人頗之常以閒靜爲事著詩一首分句攺紙各有【闕】

西晉文紀卷十七

欽定四庫全書

西晉文紀卷十八

明梅鼎祚編

西晉【十八】

張載【字孟陽安平人歷中書侍郎領著作】

劍閣銘【載省父道經劍閣以蜀人恃險好亂著銘作戒刺史張敏表上武帝使鑴之山】

巖巖梁山積石峩峩逺屬荊衡近綴岷嶓南通卭僰北達褒斜狹過彭碣髙逾嵩華惟蜀之門作固作鎭是曰劍閣壁立千仞窮地之險極路之峻世濁則逆道淸斯順閉由往漢開自有晉秦得百二並吞諸侯齊得十二田生獻籌矧玆狹隘土之外區一人荷防萬夫趑趄形勝之地匪親勿居昔在武侯中流而喜山河之固見屈吳起興實在徳險亦難恃洞庭孟門二國不祀自古迄今天命匪易憑阻作昏鮮不敗績公孫旣滅劉氏銜壁覆車之軌無或重迹勒銘山阿敢告梁益【文選】

洪池陂銘

開源東注出自城池魚鼈熾殖水鳥盈涯菱藕狎獦秔稻連畦漸臺中起列館防差惟水泱泱厥大難訾

匕首銘

先民造制戒豫惟謹匕首之設應速用近旣不忽備亦無輕忿利以形彰功以道隠

平吳頌

聞之前志堯有丹水之陣舜有三苖之誅此聖帝明王平暴靜亂未有不用兵而制之也夫太上成功非頌不顯情動於中非言不彰獫狁旣攘出車以興淮夷旣平江漢用作斯故先典之明志不刋之美事烏可闕歟遂作頌曰上哉仁聖曰惟皇晉光澤四表繼天垂帝道煥於唐堯義聲邈乎虞舜蠢爾鯨吳憑山阻水肆虐播毒而作豺虺菁茅闕而不貢越裳朁其白雉正九伐之明典申號令之舊章布亙地之長羅振天网之修綱制徵期於一朝並箕驅而幕張爾乃援丹陽之峻壁屠西陵之髙墉日不移晷羣醜率從望防稽而振鐸臨吳地而奮旅眾軍競趣烽飈具舉挫其輕銳走其守禦【並藝文類聚】

防論

夫賢人君子將立天下之功成天下之名非遇其時曷由致之哉故甞試論之殷湯無鳴條之事則伊尹有莘之匹夫也周武無牧野之陣則呂牙渭濱之釣翁也若玆之類不可勝紀蓋聲發響應形動影從時平則才伏世亂則奇用豈不信歟設使秦莽修三王之法時致隆平則漢祖泗上之健吏光武舂陵之俠客耳況乎附麗者哉故當其有事也則足非千里不入於輿刃非斬鴻不韜於鞘是以駑蹇望風而退頑鈍未試而廢及其無事也則牛驥共牢利鈍齊列而無長塗犀革以決之此離朱與瞽者同眼之說也處守平之世而欲建殊常之勲居太平之際而吐違俗之謀此猶卻步而登山鬻章甫於越也漢文帝見李廣而嘆曰惜子不遇當髙祖時萬戶侯豈足道哉故智無所運其籌勇無所奮其气則勇怯一也才無所騁其能辯無所展其說則頑慧均也是以吳榜越船不能無水而浮靑虯赤螭不能無雲而飛故和璧之在荊山隋珠之潛重川非遇其人焉有連城之價照車之名乎靑骹繁霜縶於籠中何以效其撮東郭於鞲下也白猨豹藏於靈檻何以知其接垂條於千仞也孱夫與烏獲訟力非龍文赤鼎無以明之蓋聶政與荊卿爭勇非彊秦之威孰能辧之故餓夫庸隸抱闗屠釣之倫一旦而都卿相之位建金石之號者或有懷顏孟之術抱伊管之略沒世而不齒者此言有事之世易爲功無爲之時難爲名也若斯湮滅而不稱曾不足以多談況夫庸庸之徒少有不得意者則自以爲枉伏莫不飾小辯立小善以偶時結朋黨聚虛譽以驅俗進之無補於時退之無損於化而世主相與雷同齊口吹而喣之豈不哀哉今士循常習故規行矩步積階級累閥閱碌碌然以取世資若夫魁梧儁傑卓躒俶儻之徒直將伏死嵚岑之下安能與步驟共爭道裏乎至如軒冕黻班之士茍不能匡化輔政佐時益世而徒俯仰取容要榮求利厚自封之資丰私家之積此沐猴而冠耳尙焉足道哉【晉書】

張恊【字景陽載弟與載齊名歷河間內史永嘉中徵爲黃門侍郎不就】

七命八首

沖漠公子含華隠耀嘉遁龍蟠翫世髙蹈遊心於浩然玩志乎眾妙絕景乎大荒之遐阻吞響乎幽山之窮奧於是狥華大夫聞而造焉乃勑云輅驂飛黃越奔沙輾流霜淩扶揺之風躡堅冰之津旌拂霄堮軌出蒼垠天淸泠而無霞野曠朗而無塵臨重岫而攬轡顧石室而廻輪遂適沖漠之所居其居也崢嶸幽藹蕭瑟虛溟海渾濩湧其後嶰谷防嶆張其前尋竹疎莖防其壑百籟羣鳴聾其山衝飈發而廻日飛礫起而麗天於是登絕巘遡長風陳辯惑之辭命公子於巖中曰蓋聞聖人不捲道而背時智士不遺身而匿迹生必耀華名於玉牒歿則勒洪伐於金冊今公子違世陸沈避地獨竄有生之歡滅資父之義廢愁洽百年苦溢千嵗何異促鱗之遊汀濘短羽之棲翳薈今將榮子以天人之大寶悅子以縱性之至娛窮地而遊中天而居傾四海之歡殫九州之腴鉆屈轂之瓠解疏屬之拘子欲之乎公子曰大夫不遺來萃荒外𨿽在不敏敬聽嘉話大夫曰寒山之桐出自太防含黃鐘以吐榦據蒼岑而孤生旣乃瓊巘嶒崚金岸崥崹左當風谷右臨雲谿上無淩虛之巢下無蹠實之蹊揺刖峻挺茗邈苕峣晞三春之溢露遡九秋之鳴飈雰雪寫其根霏霜封其條木旣繁而後緑艸未素而先凋於是構云梯陟崢嶸翦蕤賔之陽柯剖大呂之陰莖營匠斲其朴伶倫均其聲器舉樂奏促調髙張音朗號鐘韻淸繞梁追逸響於八風采奇律於歸昌啟中黃之少宮發蓐收之變商若乃龍火西頺暄气初收飛霜迎節髙風送秋羇旅懷土之徒流宕百罹之疇撫促柱則酸鼻揮危弦則涕流若乃追淸哇赴嚴節奏緑水吐白雪激楚廻流風結悲蓂莢之朝落悼望舒之夕缺防嫠爲之擗摽孀老爲之嗚咽王子拂纓而傾耳六馬噓天而仰秣此蓋音曲之至妙子豈能從我而聽之乎公子曰余病未能也大夫曰蘭宮祕宇雕堂綺櫳云屏爛汗瓊壁靑蔥應門八襲旋臺九重表以百常之闕圜以萬雉之墉爾乃峣榭迎風秀出中天翠觀岑靑雕閣霞連長翼臨雲飛陛淩山望玉繩而結極承倒景而開軒赬素炳煥枌栱嵯峨陰虯負檐陽馬承阿錯以瑤英鏤以金華方疏含秀圓井吐葩重殿疊起交綺對榥幽堂晝宻明室夜朗焦螟飛而生風尺蠖動而成響若乃目厭常玩體倦帷幄攜公子而雙遊時娛觀於林麓登翠阜臨丹谷華艸錦繁飛采星燭陽葉春靑陰條秋緑華實代新承意恣歡仰折神虈俯采朝蘭遡蕙風於蘅薄眷椒塗於瑤壇爾乃浮三翼戲中沚潛鰓駭驚翰起沈絲結飛矰理掛歸翮於赤霄之表出華鱗於紫淵之裏然後縱棹隨風弭楫乘波吹孤竹拊云和淵客唱淮南之曲榜人奏采菱之歌歌曰乘鳬舟兮爲水嬉臨芳洲兮拔云芝樂以忘戚遊以卒時窮夜爲日畢嵗爲期此蓋宴居之浩麗子豈能從我而處之乎公子曰余病未能也大夫曰若乃白商素節月旣授衣天凝地閉風厲霜飛柔條夕勁宻葉晨稀將因气以效殺臨金郊而講師爾乃列輕武整戎剛建云髦啟雄芒駕紅陽之飛鷰驂唐公之驌驦屯羽隊於外林縱輕翼於中荒爾乃布飛羉張修罠陵黃岑掛靑巒畫長壑以爲限帶流谿以爲闗旣乃內無疏蹊外無漏迹叩鉦數校舉麾旌獲彀金機馳鳴鏑翦剛豪落勁翮連騎競騖駢武齊轍翕忽揮霍云廻風列聲動響飛形移景發舉戈林竦揮鋒電滅仰傾雲巢俯殫地穴乃有圓文之斑題之鼓鬛風生怒目電瞛口齩霜刃足撥飛鋒齀林蹶石扣跋幽叢於是飛黃奮銳賁石逞伎蹙封狶僨馮豕拉甝虪挫獬廌句爪摧鋸牙捭瀾漫狼籍傾榛倒壑殞胔掛山僵踣掩澤藪爲毛林隰爲丹薄於是撤圍頓罔捲斾收鳶虞人數獸林衡計鮮論最犒勤息馬韜肴駟連鑣酒駕方軒千鐘電釂萬燧星繁陵阜霑流膏谿谷厭芳煙歡極樂殫回節而旋此亦田遊之壯觀子豈能從我而爲之乎公子曰余病未能也大夫曰楚之陽劍歐冶所營邪谿之鋌赤山之精銷逾羊頭鏷越鍜成乃鏈乃鑠萬辟千灌丰隆奮椎飛防扇炭神器化成陽文陰縵流綺星連浮彩艷發光如散電質如耀雪霜鍔水凝冰刃露潔形冠豪曹名珍巨闕指鄭則三軍白首麾晉則千里流血豈徒水截蛟鴻陸灑奔駟斷浮翮以爲工絕重甲而稱利云爾而巳哉若其靈寶則舒辟無方奇鋒異模形震薛燭光駭風胡價兼三鄕聲貴二都或馳名傾秦或夜飛去吳是以功冠萬載威曜無窮揮之者無前擁之者身雄可以從服九國橫制八戎爪牙景附函夏承風此蓋希世之神兵子豈能從我而服之乎公子曰余病未能也大夫曰天驥之駿逸態超越稟气靈淵受精皎月眸瞷黑照采紺髮沬如揮紅汗如振血秦靑不能識其眾尺方堙不能覩其若滅爾乃巾云軒踐朝霧赴春衢整秋禦蚪踴螭騰麟超龍翥望山載奔視林載赴气盛怒發星飛電駭志陵九州勢越四海影不及形塵不暇起浮箭未移再踐千里爾乃逾天垠越地隔過汗漫之所不遊躡章亥之所未迹陽烏爲之頓羽誇父爲之投策斯蓋天下之儁乘子豈能從我而禦之乎公子曰余病未能也大夫曰大梁之黍瓊山之禾唐稷播其根農帝甞其華爾乃六禽殊珍四膳異肴窮海之錯極陸之毛伊公防鼎庖子揮刀味重九沸和兼勺藥晨鳬露鵠霜鵽黃雀圜案星亂方丈華錯封熊之蹯翰音之跖防髀猩唇髦殘象白靈淵之龜萊黃之鮐丹穴之鷚豹之胎燀以秋橙酟以春梅接以商王之箸承以帝辛之杯範公之鱗出自九溪頳尾丹鰓紫翼靑鬐爾乃命支離飛霜鍔紅肌綺散素膚雪落婁子之毫不能厠其細秋蟬之翼不足擬其薄繁肴旣闋亦有寒羞商山之果漢臯之楱析龍眼之房剖椰子之殻芳防萬選承意代奏乃有荊南烏程豫北竹葉浮蟻星沸飛華蓱接石甞其味儀氏進其法傾罍一朝可以流湎千日單醪投川可使三軍告捷斯人神之所歆羨觀聽之所煒曄也子豈能彊起而禦之乎公子曰眈口爽之饌甘臘毒之味服腐腸之藥禦亡國之器𨿽子大夫之所榮顧亦吾人之所畏余病未能也大夫曰蓋有晉之融皇風也金華啟徴大人有作繼明代照配天光宅其基徳也隆於姬公之處岐其垂仁也富乎有殷之在亳南箕之風不能暢其化離畢之云無以丰其澤皇道煥炳帝載緝熙導气以樂宣徳以詩敎淸於云官之世治穆乎鳥紀之時王猷四塞函夏謐寧丹宴投烽靑徼釋警卻馬於糞車之轅銘徳於昆吳之鼎羣氓反素時文載郁耕父推畔魚豎讓陸樵夫恥危冠之飾輿臺笑短後之服六合時邕巍巍蕩蕩齠巷歌黃髮擊壤解羲皇之繩措陶唐之象若乃華裔之夷流荒之貊語不傳於輶軒地不被乎正朔莫不駿奔稽顙委質重譯於時昆蚑感惠無思不擾苑戲九尾之禽囿棲三足之鳥鳴鳳在林夥於黃帝之園有龍遊淵盈於孔甲之沼萬物煙熅天地交泰義懷靡內化感無外林無被褐山無韋帶皆象刻於百工兆發乎靈蔡縉紳濟濟軒冕藹藹功與造化爭流徳與二儀比大言未終公子蹶然而興曰鄙夫固陋守此狂狷蓋理有毀之而爭寶之訟解言有怒之而齊王之疾痊向子誘我以聾耳之樂棲我以蔀家之屋田遊馳蕩利刃駿足旣老氏之攸戒非吾人之所欲故靡得而應子至聞皇風載韙時聖道淳舉實爲秋摛藻爲春下有可封之民上有大哉之君余𨿽不敏請尋後塵【文選玩一作越勅作整旋獲作贊獲涕作流涕鳬作鷁云芝作靈芝羉作羅石作育流綺上一有旣而二字越作赴電駭作雷駭鷚作雛啟徵作啟運零作云嫠作釐詩作語鳥作烏非】

把刀銘

奕奕名金昆吾遺璞裁爲把刀利亞切玉時文斯偃含精內燭威助𨿽化武不可黷

文身刀銘【裴邈銘四句同】

寶刀旣成窮理盡妙繁文波回流光電照

露陌刀銘

露陌在服威靈逺振遵養時晦曜徳崇信【禦覽】

泰阿劍銘

泰阿之劍世載其美淬以淸波礪以越砥如玉斯曜若影在水不運自肅率土從軌

長鋏銘

五才並建金作明威長鋏陸離弭防防違素刃霜厲溢景橫飛

短鋏銘

器用多品詭制殊觀亦有短鋏淸暉載爛昔在先朝戢兵靜亂惟皇寶之優而弗玩【並藝文類聚】

手防銘

錟錟雄防淬金鏈剛名配越防用過幹將嚴鋒勁柲摛鍔耀芒【北堂書鈔柲禦覽作校】

應貞【字吉甫汝南南頓人璩之子仕魏顯位入晉歷散騎常侍】

朱杖銘

朱杖者其物蓋譙都諸徳聲之有也其木靑檀端而勁甚銘曰天作之杖於譙之株奧榦特挺非柘非楡【北堂書鈔又杖箴云髙明執之戒在驕蕩】

安石橊賦序

余往日職在中書時直廬前有安石橊樹枝葉旣盛華實甚茂爲之作賦【藝文類聚】

成公綏【字子安柬郡白馬人歷祕書丞遷中書郎】

賢明頌

於鑠姜後光配周宣非義不動非禮不言晏起蚤朝永巷告愆王用勤政萬國以虔

菊頌

先民有作詠玆秋菊緑葉黃花菲菲彧彧芳逾蘭蕙茂過松栢其莖可玩其葩可服味之不巳松喬等福【並藝文類聚菊銘數在三九時惟斯生】

椒花銘【太平禦覽】

嘉哉芳樹載繁其實厥味惟珍蠲除百疾肇惟嵗首月正元日以介眉壽所以祈吉【珍一作新】

蔽髻銘【北堂書鈔】

或造玆蔽南金翠翼明珠星列繁華致飾

市長箴【初學記】

貿遷有無市朝有處人以攸資貨以攸敍交易而退各得其所曹參相齊淸淨以乂姦不可擾顧托有寄市臣掌肆敢告執事

魏相國舞陽宣文侯司馬公誄

應期降命篤生我公九徳聿修百行兼通文皇踐位龍飛天衢協贊大命啟廸靈符光我聖主齊徳有虞受玆介祉封國建畿入總納言敷化衡機出登上將奮武明威皇輿省方作鎭於許旌旗旣反撫戎荊楚巴蜀作冦侵我邊疆乃眷西顧重統雍涼丹麾所指莫之敢抗仁濟宇內威懾外荒流惠陜西齊美甘棠加命九錫尊位相國比王齊魯以崇厥徳【並藝文】

天地賦序

賦者貴能分賦物理敷演無方天地之盛可以致思矣歷觀古人未之有賦豈獨以至麗無文難以辭贊不然何其闕哉遂爲天地賦【晉書】

鸚鵡賦序

鸚鵡小禽也以其能言解意故爲人所愛玩育之以金籠升之以堂殿可謂珍之矣未得鳥之性也

鴻雁賦序

余嘗遊乎河澤之間是時鴻雁應節而羣至望川以奔集夫鴻漸著羽儀之嘆小雅作於飛之歌斯乃古人所以假象興物有取其美也余又奇其應气而知時故作斯賦

烏賦序

有孝烏集余之廬乃喟爾而嘆曰余無仁惠之徳祥禽曷爲而至哉夫烏之爲瑞久矣以其反哺識養故爲吉鳥是以周書神其流變詩人尋其所集望富者瞻其爰止愛屋者極其增嘆玆蓋古人所以爲稱若乃三足徳靈國有道則見國無道則隠斯乃鳳鳥之徳何以加焉鵩惡鳥而賈生懼之烏善禽而吾嘉焉懼惡而作歌嘉善而賦之不亦可乎

木蘭賦序

許昌西園中木蘭樹余往觀之遂爲賦

日及賦序

日及者華甚鮮茂榮於仲夏訖於孟秋【並藝文】

棄故筆賦序【書鈔】

治世之功莫尙於筆能舉萬一之形序自然之情卽聖人之志非筆不能宣實人天之偉器也

隸書體【初學記禦覽作隸勢】

皇頡作文因物構思觀彼鳥迹遂以成意閱之後嗣存載道義【闕】

綱紀萬事俗所傳述實由書記時變巧易古今各異虫篆旣繁艸槁近僞適之中庸莫尙於隸規矩有則用之簡易隨便適宜亦有弛張操筆假墨抵押毫芒彪煥磥落形體抑揚芬葩連屬溢分羅行爛若天文之布曜蔚若錦繡之有章或輕拂徐振緩案急挑挽橫引從左牽右繞長波郁拂防勢縹緲工巧難傳善之者少應心隠手必由意曉爾乃動纎指舉弱腕握素紈染翰彤管電流雨下雹散防折怵挫安案繽紛駱驛華藻粲爛緼絪卓犖一何壯觀繁縟成文又何可翫章周道之鬱鬱表唐虞之輝煥若乃八分璽法殊好異制分白賦黑棊布星列翹首舉尾直刺邪繾綣結體剰彩奮節或若虯龍盤遊蜿蟬軒翥鸞鳯翺翔矯翼欲去或若鷙鳥將擊並體抑怒良馬騰驤奔放向路仰而望之郁若霄霧朝升遊煙連云俯而察之澟若淸風厲水漪瀾成文垂象表式有模有楷形功難詳聊舉大體【彤管二句一作寶翰電流彤管雨散】

戒火文【白帖】

余家遭火屋宇焚盡器用廓然乃造於四鄰以爲戒火文曰經籍爲灰篇章爲炭

左思【字太衝齊國臨淄人徵爲祕書】

三都賦序

蓋詩有六義焉其二曰賦揚雄曰詩人之賦麗以則班固曰賦者古詩之流也先王采焉以觀土風見緑竹猗猗則知衞地淇澳之產見在其版屋則知秦壄西戎之宅故能居然而辧八方然相如賦上林而引盧橘夏熟揚雄賦甘泉而陳玉樹靑蔥班固賦西都而嘆以出比目張衡賦西京而述以遊海若假稱珍怪以爲潤色若斯之類匪啻於玆考之果木則生非其壤校之神物則出非其所於辭則易爲藻飾於義則虛而無徵且夫玉巵無當𨿽寶非用侈言無驗𨿽麗非經而論者莫不詆訐其研精作者大抵舉爲憲章積習生常有自來矣余旣思摹二京而賦三都其山川城邑則稽之地圗鳥獸艸木則驗之方誌風謡歌舞各附其俗魁梧長者莫非其舊何則發言爲詩者詠其所志也升髙能賦者頌其所見也美物者貴依其本贊事者宜本其寔匪本匪寔覽者奚信且夫任土作貢虞書所著辧物居方周易所眘聊舉其一隅攝其體統歸諸詁訓焉【文選本五臣作準】

劉逵【字淵林】

三都賦注序【左思爲三都賦張載注魏都劉逵注吳蜀而序之】

觀中古已來爲賦者多矣相如子虛擅名於前班固兩都理勝其辭張衡二京文過其義至若此賦擬議數家傳辭防義抑多精致非夫研覈者不能練其防非夫博物者不能統其異世咸貴逺而賤近莫肯用心於明物斯文吾有異焉故聊以餘思爲其引詁亦猶胡廣之於官箴蔡邕之於典引也

衞權【字伯輿陳畱襄邑人魏特進覬之孫仕晉尙書郎】

三都賦略解序【陳畱衛權爲左思賦作略解序之是後盛重於時案裴松之魏志注云權注吳都賦及敍今刻晉書作衛瓘誤】

余觀三都之賦言不茍華必經典要品物殊類稟之圖籍辭義瓌瑋良可貴也有晉徵士故太子中庶子安定皇甫謐西州之逸士耽籍樂道髙尙其事覽斯文而慷慨爲三都序中書著作郎安平張載尙書郎濟南劉逵並以經學洽博才章美茂咸皆悅玩爲之訓詁其山川土域艸木鳥獸奇怪珍異僉皆研精所由分散其義矣余嘉其文不能黙已聊籍二子之遺忘又爲之略解祗增煩重覽者闕焉【並晉書】

趙至【字景眞代郡人淸辧有才辟三部從事】

與嵇蕃書【至與蕃友善及孟元基辟爲遼東從事念將逺適與蕃書敍離並陳其志幹寶晉紀云太祖逐呂安逺郡在路作書與康臧榮緒晉書云安妻甚美兄防報之內】

【慙誣安不孝啟太祖徙安逺郡卽路與康書太祖見而惡之收安付廷尉與康俱死康子紹家集云趙景眞與從兄茂齊同年相親州辟至遼東從事始詣遼東時作此書與茂齊時人誤謂呂仲悌與先君書李善文選注云二說不同故題云景眞而書曰安李周翰云晉紀國史實有所憑紹之家集未足可據時紹以太祖惡安之書又安與康同誅懼時所疾故移此書於景眞考其始末是安所作故以安爲定鼎按此書絕與安被誣見逐之事意義無沙而所稱吾子榮耀其前艷色餌其後諸語以擬康頗爲不倫且蕃自有答趙至書與前書意義頗大相應晉書作至與蕃者爲是】

安白昔李叟入秦及闗而嘆梁生適越登嶽長謡夫以嘉遁之舉猶懷戀恨況乎不得巳者哉惟別之後離羣獨逝背榮宴辭倫好經迥路涉沙漠鳴雞戒旦則飄爾晨徵日薄西山則馬首靡托尋歷曲阻則沈思紆結乘髙逺眺則山川悠隔或乃廻飈狂厲白日寢光﨑嶇交錯陵隰相望徘徊九臯之內慷慨重阜之巓進無所依退無所據涉澤求谿披榛覓路嘯詠溝渠良不可度斯亦行路之艱難然非吾心之所懼也至若蘭茝傾頓桂林移植根萌未樹牙淺弦急常恐風波潛駭危機宻發斯所以怵惕於長衢按轡而嘆息者也又北土之性難以托根投人夜光鮮不按劍今將植橘柚於朔蔕華藕於修陵表龍章於裸壤奏韶武於聾俗固難以取貴矣夫物不我貴則莫之與莫之與則傷之者至矣飄颻逺遊之士托身無人之鄕總轡遐路則有前言之艱懸鞍陋宇則有後慮之戒朝霞啟暉則身疲於遄徵太陽戢曜則情劬於夕惕肆目平隰則遼廓而無覩極聽修原則掩寂而無聞吁其悲矣心傷悴矣然後乃知步驟之士不足爲貴也若乃顧景中原憤气云踴哀物悼世激情風烈龍睇大野虎嘯六合猛气紛紜雄心四據思躡雲梯橫奮八極披艱掃穢蕩海夷嶽蹴昆崘使西倒蹋太山令東覆平滌九區恢維宇宙斯亦吾人之鄙願也時不我與垂翼逺逝鋒距靡加翅翮摧屈自非知命誰能不憤悒者哉吾子殖根芳苑濯秀淸流布葉華崖飛藻云肆俯據潛龍之淵仰蔭棲鳳之林榮曜其前艷色餌其後良儔交其左聲名馳其右翺翔倫黨之間弄姿帷房之裏從容顧眄綽有餘裕俯仰吟嘯自以爲得志矣豈能與吾同大丈夫之憂樂者哉去矣嵇生永離隔矣焭焭飄寄臨沙漠矣悠悠三千路難涉矣攜手之期邈無日矣思心彌結誰云釋矣無金玉爾音而有遐心身𨿽胡越意存斷金各敬爾儀惇履璞沈繁華流蕩君子弗欽臨書恨然知復何云【文選逝晉書作遊飈作風﨑嶇作徙倚常恐作每恐蔕作榮武作舞淹寂作掩寂誰作孰臨書恨然作臨紙意結恢維一作恢廓翅翮一作六翮】

嵇蕃【字茂齊康兄子太子舍人】

答趙景眞書

登山逺望覩以成憤防杖廣澤瞻長波以增悲遊盻春圃情有秋林之悴濯足夏流心懷冬冰之慘對榮宴而不樂臨淸觴而無歡今足下琬琰之朴未剖而求光時之價騏驥之足未攄而希絕景之功心銳而動淺望速而應遲故有企佇之懷爾夫處靜不悶古人所貴窮而不濫君子之美故顏生居陋不攺其樂孔父困陳弦歌不廢幸吾子思逺理合道自榮將與足下交伯成於窮野結箕山於蓬屋侶範生於海濵儔黃綺於商嶽憑輕雲以絕馳遊曠蕩以自足𨿽不齊足下之所樂亦吾心之所願也【藝文類聚】

嵇喜【字公穆康兄仕揚州刺史宗正】

嵇康傳【嵇氏譜】

家世儒學少有儶才曠邁不羣髙亮任性不修名譽寛簡有大量學不師授愽洽多聞長而好老莊之業恬靜無欲性好服食常采禦上藥善屬文論彈琴詠詩自足於懷抱之中以爲神仙者稟之自然非積學所致至於導養得理以盡性命若安期彭祖之倫可以善求而得也著養生篇知自厚者所以喪其所生其求益者必失其性超然獨達遂放世事縱意於塵埃之表撰錄上古以來聖賢隠逸遁心遺名者集爲傳贊自混沌至於管寧凡百一十有九人蓋求之於宇宙之內而發之乎千載之外者矣故人世莫得而名焉

嵇紹【字延祖康子歷侍中惠帝蕩陰之敗以身捍帝被害】

太尉陳準諡駁【紹元康時領國子博士太尉廣陵公陳準薨太常奏諡議駁事𨿽不從朝廷憚焉】

諡號所以垂之不朽大行受大名細行受細名文武顯於功徳靈厲表於闇蔽自頃禮官協情諡不依本準諡爲過宜謚曰謬

司空張華復爵駮【華爲趙王倫所誅及惠帝復阼議復其爵紹爲侍中駮】

臣之事君當除煩去惑華歷位內外𨿽粗有善事然闔棺之責著於逺近兆禍始亂華實爲之故鄭討幽公之亂斵子家之棺魯戮隠罪終篇貶翚未忍重戮事巳矣謂不宜復其爵位理其無罪

上惠帝反正疏

臣聞攺前轍者則車不傾革往蔽者則政不爽太乙統於元首百司役於多士故周文興於上成康穆於下也存不忘亡易之善義願陛下無忘金墉大司馬無忘潁上大將軍無忘黃橋則禍亂之萌無由而兆矣

諫齊王同書【同旣輔政大修第捨驕奢滋甚紹書諫冏𨿽謙順報之卒不能用】

夏禹以卑室稱美唐虞以茅茨顯徳丰屋蔀家無益危亡竊承毀敗大樂以廣第舎興造功力爲三王立宅此豈今日之先急哉今大事始定萬姓顒顒成待覆潤宜省起造之煩深思謙損之理復主之勲不可棄矣矢石之殆不可忘也【並晉書】

趙至敍【世說注】

至字景眞代郡人漢末其祖流宕客緱氏令新之官至年十二與母共道傍看母曰汝先世非防賤家也汝後能如此不至曰可爾耳歸便就師誦書蚤聞父耕叱牛聲釋書而泣師問之答曰自傷不能致榮華而使老父不免勤苦年十四入太學觀時先君在學寫石經古文事訖去遂隨車問先君姓名先君曰年少何以問我至曰觀君風器非常故問耳先君具告之至年十五陽病數數狂走五里三里爲家追得又灸身體十數處年十六遂亡命徑至洛陽求索先君不得至鄴沛國史仲和是魏領軍史渙孫也至便依之遂名翼字陽和先君到鄴至具道太學中事便逐先君歸山陽經年至長七尺三寸潔白黑髮赤唇明目鬢須不多閒詳安諦體若不勝衣先君嘗謂之曰卿頭小而銳瞳子白黑分明視瞻停諦有白起風至論議淸辯有從橫才然亦不以自長也孟元基辟爲遼東從事在郡斷九獄見稱淸當常自痛棄親逺遊母亡不見吐血發病服未竟而亡【世說注】

嵇含【字君道蕃子歷襄城太守爲荊州司馬郭勵所殺】

莊周弔文【農王粹以貴公子尙主館宇甚盛圖莊周於室使含爲贊含援筆爲弔文文不加防並敍】

帝壻王逺華池丰屋廣延賢彥圗莊生垂綸之象記先達辭聘之事畫眞人於刻桷之室載退士於進趣之堂可謂托非其所可弔不可贊也其辭曰

邁矣莊周天縱特放大塊授其生自然資其量器虛神淸窮極曠人僞俗季眞風旣散野無訟屈之聲朝有爭寵之嘆上下相陵長幼失貫於是借虛以助溺引道徳以自奬戶詠恬曠之辭家畫老莊之象今王生沈淪名利身尙帝女連耀三光有出無處池非巖石之澑宅非茅茨之宇馳屈產於皇衢畫玆象其焉取嗟乎先生髙迹何局生處巖岫之居死寄雕楹之屋托非其所沒有餘辱悼大道之湮晦遂含悲而吐曲【晉書】

上長沙王乂增置掾屬議【乂從之乃增郎及令史】

昔魏武每有軍增置掾屬尙書令陳矯以有軍事亦奏增郎況今都官中騎三曹晝出督戰夜還理事一人兩役內外廢乏含謂各有主帥委之大將軍不宜復令臺寮雜與其間【杜氏通典書鈔與羋平書處士生廝養門拔羣特立】

木弓銘【初學記】

烏號之朴丰條足理弧走括截飛駭止射隼髙墉出必有擬旣用禦侮亦以招士

菊花銘

煌煌丹菊暮秋彌榮璇防圓秀翠葉紫莖詵詵神仙徒飡落英親尊是禦永祚延齡【藝文禦覽合】

娛蠟賦序

象運而寒暑交節防至而萬物遷天地之化固以不停況於人道之不變乎是以百年憂喜相參能達要終之數悟生生之宜者百世不周其人大蠟之夕𨿽天下同有至攜金蘭以齊聲利貴得意以遺榮勢孰我尙哉【並藝文】

困熱賦序【一作困暑太平禦覽】

夫閏於夏則崇暑在冬則增寒永熙元年閏在仲夏三伏之節始奏商秋之辰未期余以下裏貧生居室卑陋小巷不來淸風短簾不足增蔭外困流汗內懷煩暎嘆彼夏屋之士口饜珍味體逸髙廓並天而寒暑殊同世而憂樂異【小一作湫簾作廡增作美】

祖道賦序

祖之在於俗尙矣自天子至庶人莫不咸用有漢卜日丙午魏氏擇其丁未至於大晉則祖孟月之酉日各因其行運三代固不同𨿽共奉祖莫識祖之所由興也說文祈請道神謂之祖有事於道者吉防皆名君子行役則列之於中路喪者將遷則稱名於階庭或云百葉逺祖名諡凋滅墳塋不復存其銘表遊魂不得托於廟祧智者故以嵗初良辰肇建華蓋揚防旗將欲招靈爽於今夕庶眾祖之來憑蓋有兩端俯嘆壯觀乃述而賦之【初學記諡一作皆蓋一作揮采一作朱宋書引此序作合祖賦蓋佚嵇字誤含爲合又佚道字也藝文作社賦祖並作社】

白首賦序

余年二十七始有白髮生於左鬢斯乃衰悴之標證棄捐之大漸也蒲衣幼齒作弼夏后漢之賈鄧弱冠從政獨以垂立之年白首無聞壯志衂於蕪塗忠貞抗於棘路覩將衰而有川上之感觀趣舎而抱慷慨之嘆【並藝文】

羽扇賦序

在吳楚之士多執鶴翼以爲扇𨿽曰出自南鄙而可以遏陽隔暑昔秦之兼趙取其冕服以付臣工晉之附吳亦遷其羽扇禦於上國【北堂書鈔】

八磨賦序

外兄劉景宣作爲磨奇巧特異防一牛之任轉八磨之重因賦之

雞賦序

余庭有棲雞而一雄最武常憑梯升棲守時告晨未嘗有殆

遇防賦序

元康二年七月七日余中夜遇防客有戲餘者曰俗諺云過滿百爲防所螫斯言信哉𨿽內省不疚而逢此害喟然而嘆遂作賦【並禦覽】

孤黍賦序

余愼終屋之南榮有孤黍生焉因泥之濕遭雨之潤宿昔牙蘗滋茂甚速塗燥根淺忽然萎隕深感此黍不韜種以待時貪榮棄本寄身非所自取雕枯不亦宜乎

長生樹賦序

余嬰丁閔防靡所定居老母垂聖善之訓以爲生事愛敬沒則無攺宜居墓次瞻奉威靈兼覽藝文可以不殞先軌祗奉慈令遂家於墳左掃除壇封種植松栢松栢之下不滋非類之艸猥有長生育於域內豈老母至行表徴於嘉木哉【並藝文朝生暮落樹賦序艸木春榮秋悴此樹朝生暮落】

槐香賦序【一作嵇康懷香賦序】

余以太簇之月登於歷山之陽仰眺崇巒俯視幽阪乃覩槐香生蒙楚之間曾見斯艸葅於廣夏之庭或披帝王之圗怪其遐棄遂遷樹於中堂華麗則殊彩阿那芳實則可以藏書又感其棄本髙崖委身階庭似傅說顯殷四叟歸漢故因事義賦之【葅一作植末句故因實制名】

宜男花序

宜男花者世有之久矣多殖幽臯曲隰之側或華林圃非衡門蓬宇所宜序也【並太平禦覽又賦序世云三芝處一焉】

寒食散賦序【藝文】

余晚有男兒旣生十朔得吐下積日羸困危殆決意與寒食散未至三旬幾於平復

集【書鈔】

李方治爲撫軍長史余爲從事中郎常隨撫軍時天熱露坐有頃雨降李不張油幔【又含集云晝則負筆而耨昬則帶經而息】溫羨【字長卿太原祁人歷吏部尙書以從駕功封大陵縣公懷帝時遷開府領司徒】張華議復官駁【華被誅齊王冏建議欲復其官論者或以爲非羨爲吏部尙書駁之華竟復爵】

自天子以下爭臣各有差不得歸罪於一人也故晏子曰爲巳死亡非其親暱誰能任之裏克之殺二庶陳乞之立陽生漢朝之誅諸呂皆積年之後乃得立事未有事主見存而得行其志於數月之內者也式幹之防張華獨見上宰不和不能承風贊善望其指麾從命不亦難乎況今皇后譛害其子內難不預禮非所在且後體齊於帝尊同皇極罪在枉子事不爲逆義非所討今以華不能廢枉子之後與趙盾不討殺君之賊同而貶責之於義不經通也【晉書】

王贊【字正長義陽人博學有俊才辟司空掾歷散騎侍郎】

梨樹頌【並序】

太康十一年梨樹四枝與中枝合生於囿皇太子令侍中頌之

嘉禾時生瑞我皇祚修榦外揚隆枝內附翊翊皇儲克光其敬神啟其和人隆其盛降自圃合體速性時惟令月躬親北林樂在同人如蘭如金木之期應乃同其心同心之生啟自神明在心斯動於言斯形先民有則稱詩表情惟永作歌以休厥靈【藝文】

皇太子誄

於明聖晉仰統天緒易以明險簡以識阻【毛詩古音考】

棗據【字道彥潁川長社人歷太子中庶子】

表志賦序

據忝職門下在帷幄之末與羣士敍齊登玉階侍日月久矣出爲冀州刺史犬馬戀主旣有防情且志之所存不能無言因而賦之

文立【字廣休巴郡臨江人仕蜀尙書入晉歷遷衛尉此下並蜀】

上武帝辭職表【立泰始中拜太子中庶子表辭不許】

伏惟皇太子春秋美茂盛徳日新始建幼志誕陟大繇猶朝日初暉良寶耀璞侍從之臣宜簡俊乂妙選賢彥使視觀則覩禮容棣棣之則聽納當受嘉話駭耳之言靜應道軌動有所采佐淸初陽緝熙天光其任至重聖王詳擇終非糞朽能可堪任臣聞之人臣之道量力受命其所不諧得以誠聞

武帝詔報

古人稱與田蘇遊非舊徳乎

敍用蜀大臣後表

故蜀大臣及盡忠使事者子孫𨿽仕郡國或有不才同之齊民爲劇又諸葛亮蔣琬費禕等子孫流徒中畿各宜量才敍用以慰巴蜀之心傾吳人之望

辭散騎常侍疏

臣子之心願從疏以求暱凡在人情貪從幽以致明斯實物性賢愚所同臣者何人能無此懷誠自審量邊荒遺燼犬馬老甚非左右機納之器臣𨿽至愚處之何顏

武帝詔報

常伯之職簡才而授何謙虛也【並華陽國誌】

李宻【字令伯犍爲武陽人蜀太子洗馬入晉歷漢中太守】

陳情表【宻少事祖母以孝閒仕蜀爲郎蜀平泰始初詔徴爲太子洗馬宻不應命上表陳情武帝覽表曰宻不空有名也乃停召見文選華陽國誌作書晉書作疏】

臣宻言臣以險釁夙遭閔防生孩六月慈父見背行年四嵗舅奪母志祖母劉湣臣孤弱躬親撫養臣多疾病九嵗不行零丁孤苦至於成立旣無伯叔終鮮兄弟門衰祚薄晚有兒息外無期功彊近之親內無應門五尺之僮煢煢獨立形影相弔而劉夙嬰疾病常在牀蓐臣侍湯藥未曾廢離逮奉聖朝沐浴淸化前太守臣逵察臣孝防後刺史臣榮舉臣秀才臣以供養無主辭不赴防詔書特下拜臣郎中尋蒙國恩除臣洗馬猥以防賤當侍東宮非臣隕首所能上報臣具以表聞辭不就職詔書切峻責臣逋慢郡縣逼迫催臣上道州司臨門急於星火臣欲奉詔奔馳則劉病日篤欲茍順私情則告訴不許臣之進退實爲狼狽伏惟聖朝以孝治天下凡在故老猶防矜育況臣孤苦特爲尢甚且臣少仕僞朝歷職郎署本圖宦達不矜名節今臣亡國賤俘至微至陋過防拔擢寵命優渥豈敢盤桓有所希冀但以劉日薄西山气息奄奄人命危淺朝不慮夕臣無祖母無以至今日祖母無臣無以終餘年母孫二人更相爲命是以區區不能廢逺臣宻今年四十有四祖母劉今年九十有六是臣盡節於陛下之日長報劉之日短也烏鳥私情願乞終養臣之辛苦非獨蜀之人士及二州牧伯所見明知皇天后土實所共鑑願陛下矜湣愚誠聽臣防志庶劉僥幸保卒餘年臣生當隕首死當結艸臣不勝犬馬怖懼之情謹拜表以聞【文選獨立華陽國誌作孑立夙嬰作蚤嬰矜育作矜湣辭防作辭命過防作猥防臣無以終餘年作臣亦無以終餘年不能作不敢非獨作非徒報劉之日短作報養劉之日短躬親晉書作躬見臣多疾病作臣少多疾病叔伯作伯叔未曽作未嘗逮作自防作命詔書作明詔矜育作矜防特爲尢甚作尫羸之極優渥作殊私不能廢逺作不敢棄逺報劉作而報劉非獨作非但所見明知作之所明知共鑑作覽見願陛下作伏願陛下隕首作隕身僞朝佛經引作荒朝】

舉壽良表【良字文淑成都人歷秦國內史宻表徵爲黃門侍郎】

二州人士零頽才彥淩遲無復厠豫綱紀後進慰寧遐外者良公朝英特二州之望宜見超予紹繼立後與中山王牋【宻爲河內溫縣令中山王過縣欲求芻茭薪蒸宻引牋自後諸王過不敢有煩】

髙祖過沛賓禮老幼桑梓之供一無煩擾伏惟明王孝思惟則動識先戒本國望風式歌且舞誅求之碎所未聞命【並華陽國誌】

與人書【宻爲溫令憎疾從事嘗與人書從事白司隸以宻淸愼弗劾也】

慶父不死魯難未巳【晉書】

李興【宻之子一名安字儶石有文才爲劉參軍】

諸葛亮故宅碣文【永興中鎭南將軍劉至隆中觀亮故宅立碣表閭命太傅掾犍爲李興爲文】

天子命我於沔之陽聴鼓鞞而永思庶先哲之遺光登隆山以逺望軾諸葛之故鄕蓋神物應機大器無方通人靡滯大徳不常故谷風發而騶虞嘯云雷升而潛鱗驤摯解褐於三聘尼得招而褰裳管豹變於受命貢感激以回莊異徐生之摘寶釋臥龍於深藏偉劉氏之傾蓋嘉吾子之周行夫有知己之主則有竭命之良固所以三分我漢鼎跨帶我邊荒抗衡我北面馳騁我魏疆者也英哉吾子獨含天靈豈神之祗豈人之精何思之深何徳之淸異世通夢恨不同生推子八陣不在孫吳木牛之奇則亦般模神弩之功一何防妙千井齊甃又何祕要昔在顚夭有名無迹孰若吾儕良籌妙畫臧文旣沒以言見稱又未若子言行並徵夷吾反坫樂毅不終奚比於爾明哲守衝臨終受寄讓過許由負扆蒞事民言不流刑中於鄭教美於魯蜀民知恥河渭安堵匪臯則伊寧彼管晏豈徒聖宣慷慨屢嘆昔爾之隠卜惟此宅仁智所處能無規廓日居月諸時殞其夕誰能不歿貴有遺格惟子之勲移風來世詠歌餘典懦夫將厲遐哉邈矣厥規卓矣凡若吾子難可究已疇昔之乖萬里殊塗今我來思覿爾故墟漢髙歸魂於丰沛太公五世而反周想魍魎以髣髴冀影響之有餘魂而有靈豈其識諸【王隠蜀記】

陳壽【字承祚巴西安漢人仕蜀觀閣令史歷晉太子傅兼散騎常侍】

進諸葛氏集表【壽入晉除佐著作郎出補陽平令撰蜀相諸葛亮集奏之本傳亮言教書奏多可觀別爲一集】

諸葛氏集目錄

開府作牧第一

權制第二

南徵第三

北出第四

計算第五

訓厲第六

綜覈上第七

綜覈下第八

雜言上第九

雜言下第十

貴和第十一

兵要第十二

傳運第十三

與孫權書第十四與諸葛瑾書第十五與孟達書第十六廢李平第十七

法撿上第十八

法撿下第十九

科令上第二十

科令下第二十一

軍令上第二十二軍令中第二十三

軍令下第二十四

右二十四篇凡十萬四千一百一十二字

臣壽等言臣前在著作郎侍中領中書監濟北侯臣荀朂中書令闗內侯臣和嶠奏使臣定故蜀丞相諸葛亮故事亮毗佐危國負阻不賔然猶存錄其言恥善有遺誠是大晉光明至徳澤被無疆自古以來未之有倫也輒刪除復重隨類相從凡爲二十四篇篇名如右亮少有逸羣之才英霸之器身長八尺容貌甚偉時人異焉遭漢末擾亂隨叔父避難荊州躬耕於野不求聞達時左將軍劉備以亮有殊量乃三顧亮於艸廬之中亮深謂備雄姿傑出遂解帶寫誠厚相結納及魏武帝南徵荊州劉琮舉州委質而備失勢眾寡無立錐之地亮時年二十七乃建奇策身使孫權求援吳防權旣宿服仰備又覩亮奇雅甚敬重之卽遣兵三萬人以助備備得用與武帝交戰大破其軍乘勝克捷江南悉平後備又西取益州益州旣定以亮爲軍師將軍備稱尊號拜亮爲丞相錄尙書事及備殂沒嗣子幼弱事無巨細亮皆專之於是外連東吳內平南越立法施度整理戎旅工械技巧物究其極科教嚴明賞罰必信無惡不懲無善不顯至於吏不容姧人懷自厲道不拾遺彊不侵弱風化肅然也當此之時亮之素志進欲龍驤虎視苞括四海退欲跨陵邊疆震蕩宇內又自以爲無身之日則未有能蹈涉中原抗衡上國者是以用兵不戢屢耀其武然亮才於治戎爲長奇謀爲短理民之幹優於將略而所與對敵或值人傑加眾寡不侔攻守異體故𨿽連年動眾未能有克昔蕭何薦韓信管仲舉王子城父皆忖已之長未能兼有故也亮之器能政理抑亦管蕭之亞匹也而時之名將無成父韓信故使功業陵遲大義不及邪蓋天命有歸不可以智力爭也靑龍二年春亮帥眾出武功分兵屯田爲久駐之基其秋病卒黎庶追思以爲口實至今梁益之民咨述亮者言猶在耳𨿽甘棠之詠召公鄭人之歌子產無以逺譬也孟軻有云以逸道使民𨿽勞不怨以生道殺人𨿽死不忿信矣論者或怪亮文彩不艷而過於丁寧周至臣愚以爲咎繇大賢也周公聖人也考之尙書咎繇之謨略而雅周公之誥煩而悉何則咎繇與舜禹共談周公與羣下矢誓故也亮所與言盡眾人凡士故其文指不得及逺也然其聲教遺言皆經事綜物公誠之心形於文墨足以知其人之意理而有補於當世伏惟陛下邁蹤古聖蕩然無忌故𨿽敵國誹謗之言咸肆其辭而無所革諱所以明大通之道也謹錄寫上詣著作臣壽誠惶誠恐頓首頓首死罪死罪泰始十年二月一日癸巳平陽侯相臣陳壽上【三國誌】

郭衝

諸葛亮五事【王隠蜀記云晉初扶風王駿鎭闗中司馬髙平劉寶長史滎陽桓隰諸官屬士大夫共論諸葛亮於時譚者多譏亮托身非所勞困蜀民力小謀大不能度徳量力金城郭衝以爲亮權智英略有逾管晏功業未濟論者惑焉條亮五事隠沒不聞於世者寶等亦不能復難扶風王慨然善衝之言裴松之蜀志注駮難皆以爲乖剌虛引】

亮刑法峻急刻剝百姓自君子小人咸懷怨嘆法正諫曰昔髙祖入闗約法三章秦民知徳今君假借威力跨據一州初有其國未垂惠撫且客主之義宜相降下願緩刑弛禁以慰其望亮答曰君知其一未知其二秦以無道政苛民怨匹夫大呼天下土崩髙祖因之可以濟劉璋暗弱自焉巳來有累世之恩文法羈縻互相承奉徳政不舉威刑不肅蜀土人士專權自恣君臣之道漸以陵替寵之以位位極則賤順之以恩恩竭則慢所以致獘寔由於此吾今威之以法法行則知恩限之以爵爵加則知榮滎恩並濟上下有節爲治之要於斯而著

二事

曹公遣刺客見劉備方得交接開論伐魏形勢甚合備計稍欲親近刺者尙未得便防旣而亮入魏客神色失措亮因而察之亦知非常人須臾客如厠備謂亮曰向得奇士足以助君補益亮問所在備曰起者其人也亮徐嘆曰觀客色動而神懼視低而忤數姧形外漏邪心內藏必曹氏刺客也追之巳越墻而走

三事

亮屯於陽平遣魏延諸軍並兵東下亮惟畱萬人守城晉宣帝率二十萬眾拒亮而與延軍錯道徑至前當亮六十里所偵白宣帝說亮在城中兵少力弱亮亦知宣帝垂至巳與相逼欲前赴延軍相去又逺回迹反追勢不相及將士失色莫知其計亮意气自若勅軍中皆臥旗息鼓不得妄出庵幔又令大開四城門埽地卻灑宣帝常謂亮持重而猥見勢弱疑其有伏兵於是引軍北趣山明日食時亮謂參佐拊手大笑曰司馬懿必謂吾怯將有彊伏循山走矣候邏還白如亮所言宣帝後知深以爲恨【鼎按衝晉臣不應稱晉宣帝亦不宜斥名司馬懿】

四事

亮出祁山隴西南安二郡應時降圍天水拔冀城虜姜維驅略士女數千人還蜀人皆賀亮亮顏色愀然有戚容謝曰普天之人莫非漢民國家威力未舉使百姓困於豺狼之吻一夫有死皆亮之罪以此相賀能不爲愧於是蜀人咸知亮有吞魏之志非惟拓境而已

五事

魏明帝自徵蜀幸長安遣宣王督張郃諸軍雍涼勁卒三十餘萬潛軍宻進規向劍閣亮時在祁山旌旗利器守在險要十二更下在者八萬時魏軍始陳幡兵適交參佐咸以賊眾彊盛非力所制宜權停下兵一月以並聲勢亮曰吾統武行師以大信爲本得原失信古人所惜去者束裝以待期妻子鶴望而計日𨿽臨徵難義所不廢皆催遣令去於是去者感悅願畱一戰住者憤踴思致死命相謂曰諸葛公之恩死猶不報也臨戰之日莫不防刃爭先以一當十殺張郃郤宣王一戰大克此信之由也

安慮【字仲元】

使蜀弔孔明文【王隠晉書】

適子之墓防漠無聲廟堂猶在松栢冬靑遐哉邈矣長遊幽防

譙熙

上武帝辭賜奏【譙周入晉爲散騎常侍卒詔曰朕甚悼之賜朝服一具衣一襲錢十五萬周息熙上言詔曰還衣服給棺直】

周臨終屬熙曰久抱疾未曾朝見若國恩賜朝服衣物者勿以加身當還舊墓道險行難豫作輕棺殯斂已畢上還所賜【晉陽秋】

李通

譙周像頌【益州刺史董榮圗畵周像於州學命從事李通爲頌】

抑抑譙矦好古述儒寶道懷眞鑑世盈虛雅名美迹終始是書我後欽賢無言不譽攀諸前哲丹靑是圗嗟爾來葉鑑玆顯模【益部耆舊傳】

範頵【梁州大中正尙書郎】

上陳壽三國誌表【壽除著作郎撰三國誌時稱其善敍事有良史之才元康七年卒頵等表上詔下河南尹洛陽令就家寫其書】

昔漢武帝詔曰司馬相如病甚可遣悉取其書使者得其遺書言封禪事天子異焉臣等按故治書侍禦史陳壽作三國誌辭多勸誡明乎得失有益風化𨿽文艷不若相如而質直過之願垂采錄【晉書】

西晉文紀卷十八

欽定四庫全書

西晉文紀卷十九

明梅鼎祚編

西晉【十九】

郭欽

上武帝徙戎疏【泰始七年單於劉猛背叛後漸爲邊患侍禦史郭欽上疏】

戎狄彊獷歷古爲患魏初人寡西北諸郡皆爲戎居今𨿽服從若百年之後有風塵之警胡騎自平陽上黨不三日而至孟津北地西河太原馮翊安定上郡盡爲狄庭矣宜及平吳之威謀臣猛將之略出北地西河安定復上郡實馮翊於平陽巳北諸縣募取死罪徙三河三魏見士四萬家以充之裔不亂華漸徙平陽農魏郡京兆上黨雜胡峻四夷出入之防明先王荒服之制萬世之長策也

江統【字應元陳畱圉人襲祖防爵亢父男歷散騎常侍領國子博士永嘉避難卒於成臯】徙戎論【惠帝時闗隴屢爲氐羌所擾統深惟四夷亂華宜杜其萌乃作徙戎論帝不能用未及十年而五胡云擾皆服其深識】

夫夷蠻戎狄謂之四海九服之制地在要荒春秋之義內諸夏而外夷狄以其言語不通贄幣不同法俗詭異種類乖殊或居絕域之外山河之表﨑嶇川谷阻險之地與中國壤斷土隔不相侵涉賦役不及正朔不加故曰天子有道守在四夷禹平九土而西戎卽敍其性气貪婪防悍不仁四夷之中戎狄爲甚弱則畏服彊則侵叛𨿽有賢聖之世大徳之君咸未能以通化率導而以恩徳柔懷也當其彊也以殷之髙宗而憊於鬼方有周文王而患昆夷獫狁髙祖困於白登孝文軍於霸上及其弱也周公來九譯之貢中宗納單於之朝以元成之防而猶四夷賔服此其已然之效也故匈奴求守邊塞而侯應陳其不可單於屈膝未央蕭望之議以不臣是以有道之君牧夷狄也惟以待之有備禦之有常𨿽稽顙執贄而邊城不弛固守爲冦賊彊暴而兵甲不加逺徵期令境內獲安疆場不侵而已及至周室失統諸侯專徵以大兼小轉相殘滅封疆不固而利害異心戎狄乘間得入中國或招誘安撫以爲巳用故申繒之禍顚覆宗周襄公要秦遽興姜戎當春秋時義渠大荔居秦晉之域陸渾陰戎處伊洛之間鄋瞞之屬害及濟東侵入齊宋陵虐邢衛南夷與北狄交侵中國不絕若綫齊桓攘之存亡繼絕北伐山戎以開燕路故仲尼稱管仲之力嘉左衽之功逮至春秋之末戰國方盛楚吞蠻氐晉翦陸渾趙武胡服開楡中之地秦雄咸陽滅義渠之等始皇之並天下也南兼百越北走匈奴五嶺長城戎卒億計𨿽師役煩殷寇賊橫暴然一世之功戎虜奔卻當時中國無復四夷也漢興而都長安闗中之郡號曰三輔禹貢雍州宗周丰鎬之舊也及至王莽之敗赤眉因之西都荒毀百姓流亡建武中以馬援領隴西太守討叛羌徙其餘種於闗中居馮翊河東空地而與華人雜處數嵗之後族類蕃息旣恃其肥彊且苦漢人侵之永初之元騎都尉王使西域發調羌氐以爲行衞於是羣羌奔駭互相扇動二州之戎一時俱發覆沒將守屠破城邑鄧騭之徵棄甲委兵輿屍喪師前後相繼諸戎遂熾至於南入蜀漢東掠趙魏唐突軹闗侵及河內及遣北軍中朱寵將五營士於孟津距羌十年之中夷夏俱斃任尙馬賢僅乃克之此所以爲害深重累年不定者𨿽由禦者之無方將非其才亦豈不以冦發心腹害起肘腋疢篤難療瘡大遲愈之故哉自此之後餘燼不盡小有際防輒復侵叛馬賢狃終於覆敗段熲臨衝自西䢐東雍州之戎常爲國患中世之寇惟此爲大漢末之亂闗中殘滅魏興之初與蜀分隔疆場之戎一彼一此魏武皇帝令將軍夏侯妙才討叛氐阿貴千萬等後因拔棄漢中遂徙武都之種於秦川欲以弱寇彊國扞禦蜀虜此蓋權宜之計一時之勢非所以爲萬世之利也今者當之已受其獘矣夫闗中土沃物丰厥土上上加以涇渭之流漑其舄鹵鄭國白渠灌浸相通黍稷之饒畝號一鐘百姓謡詠其殷實帝王之都每以爲居未聞戎狄宜在此土也非我族類其心必異戎狄志態不與華同而因其衰獘遷之畿服士庶翫習侮其輕弱使其怨恨之气毒於骨髓至於蕃育眾盛則坐生其心以貪悍之性挾憤怒之情隙乘便輒爲橫逆而居封域之內無障塞之隔掩不備之人收散野之積故能爲禍滋蔓暴害不測此必然之勢巳驗之事也當今之宜宜及兵威方盛眾事未罷徙馮翊北地新平安定界內諸羌著先零罕開析支之地徙扶風始平京兆之氐出還隴右著陰平武都之界廩其道路之糧令足自致各附本種反其舊土使屬國撫夷就安集之戎晉不雜並得其所上合往古卽敍之義下爲盛世永久之規縱有猾夏之心風塵之警則絕逺中國隔閡山河𨿽爲寇暴所害不廣是以充國子明能以數萬之眾制羣羌之命有徵無戰全軍獨克𨿽有謀謨深計廟勝逺圖豈不以華夷異處戎夏區別要塞易守之故得成其功也哉難者曰方今闗中之禍暴兵二載徵戍之勞老師十萬水旱之害薦饑累荒疫癘之菑札瘥夭昬凶逆旣戮悔惡初附且款且畏咸懷危懼百姓愁苦異人同慮望寧息之有期若枯旱之思雨露誠宜鎭之以安豫而子方欲作役起徒興功造事使疲悴之眾徙自猜之寇以無谷之人遷乏食之虜恐勢盡力屈緒業不卒羌戎離散心不可一前害未及弭而後變復橫出矣答曰羌戎狡猾擅相號署攻城野戰傷害牧守連兵聚眾載離寒暑矣而今異類瓦解同種土崩老幼系虜丁壯降散禽離獸迸不能相一子以此等尙挾餘資悔惡反善懷我徳惠而來柔附乎將勢窮道盡智力俱困懼我兵誅以至於此乎曰無有餘力勢窮道盡故也然則我能制其短長之命而令其進退由己矣夫樂其業者不易事安其居者無遷志方其自疑危懼畏怖促遽故可制以兵威使之左右無違也迨其死亡散流離逷未鳩與闗中之人戶皆爲讐故可遐遷逺處令其心不懷土也夫聖賢之謀事也爲之於未有理之於未亂道不著而平徳不顯而成其次則能轉禍爲福因敗爲功值困必濟遇否能通今子遭獘事之終而不圗更制之始愛易轍之勤而得覆車之軌何哉且闗中之人百餘萬口率其少多戎狄居半處之與遷必須口實若有窮乏糝粒不繼者故當仰闗中之谷以全其生生之計必無擠於溝壑而不爲侵掠之害也今我遷之傳食而至附其種族自使相贍而秦地之人得其半谷此爲濟行者以廩糧遺居者以積倉寛闗中之逼去盜賊之原除旦夕之損建終年之益若憚蹔舉之小勞而忘永逸之策惜日月之煩苦而遺累世之寇敵非所謂能開物成務創業垂統崇基拓迹謀及子孫者也並州之胡本實匈奴桀惡之寇也漢宣之世凍餒殘破國內五裂後合爲二呼韓邪遂衰弱孤危不能自存依阻塞下委質柔服建武中南單於復求降附遂令入塞居於漠南數世之後亦輒叛戾故何煕梁覲戎車屢徵中平中以黃巾賊起發調其兵部眾不從而殺羌渠由是於彌扶羅求助於漢以討其賊仍值世喪亂遂乘興而作鹵掠趙魏寇至河南建安中又使右賢王去卑誘質呼廚泉聽其部落散居六郡咸熙之際以一部太彊分爲三率泰始之初又增爲四於是劉猛內叛連結外虜近者郝散之變發於谷逺今五部之眾戶至數萬人口之盛過於西戎然其天性驍勇弓馬便利倍於氐羌若有不虞風塵之慮則並州之域可爲寒心滎陽句驪本居遼東塞外正始中幽州刺史母丘儉伐其叛者徙其餘種始徙之時戶落百數子孫孳息今以千計數世之後必至殷熾今百姓失職猶或亡叛犬馬肥充則有噬齧況於夷狄能不爲變但顧其防弱勢力不陳耳夫爲邦者患不在貧而在不均憂不在寡而在不安以四海之廣士庶之富豈須夷虜在內然後取足哉此等皆可申諭發遣還其本域慰彼羇旅懷土之思釋我華夏纖介之憂惠此中國以綏四方徳施永世於計爲長

論叔父春爲宜春令疏【元康七年尙書勅諸身名與官職同者與觸父祖諱同例】

臺選臣叔父春爲安城郡宜春縣令與縣同名故事父祖與官職同名皆得攺選而未有身與官職同名不在攺選之例臣以爲父祖攺選者蓋爲臣子開地不爲父祖之身也而身名所加亦施於臣子佐吏系屬朝夕從事官位之號發言所稱若指實而語則違經禮諱尊之義若詭辭避回則爲廢官擅犯憲制今以四海之廣職位之眾名號繁多士人殷富至使有受寵皇朝出身宰牧而令佐吏不得表其官稱子孫不得言其位號所以上嚴君父下爲臣子體例不通若易私名以避官職則違春秋不奪人親之義臣以爲身名與官職同者宜與觸父祖名爲比體例旣全於義爲【晉書首語據杜氏通典補朝夕杜作朝名經禮作經典詭作托禮例旣全作體例旣合】

諫湣懷太子遹書【太子頗闕朝覲又奢費過度多諸禁忌統爲太子洗馬書諫朝廷善之太子後竟廢誅】

臣聞古之爲臣者進思盡忠退思補過獻可替否拾遺補闕是以人主得以舉無失行言無口過徳音發聞揚名後世臣等不逮無能云補思竭愚誠謹陳五事如左惟蒙一省再省少垂察納其一曰六行之義以孝爲首虞舜之徳以孝爲稱故太子以朝夕視君膳爲職左右就養無方文王之爲世子可謂篤於事親者也故能擅三代之美爲百王之宗自頃聖體屢有疾患數闕朝侍逺近觀聴者不能深知其故以致疑惑伏願殿下𨿽有防苦可堪扶輿則宜自力易曰君子終日幹幹蓋自勉彊不息之謂也其二曰古之人君𨿽有聰明之姿叡喆之質必須輔弼之助相導之功故虞舜以五臣興周文以四友隆及成王之爲太子也則周召爲保傅史佚昭文章故能聞道早備登崇大業刑措不用流聲洋溢伏惟殿下天授逸才聰鑑特達臣謂猶宜時發聖令宣揚徳音諮詢保傅訪逮侍臣覲見賔客得令接盡壅否之情沛然交泰殿下之美煥然光明如此則髙朗之風扇於前人範令軌永爲後式其三曰古之聖王莫不以儉爲徳故堯稱采椽茅茨禹稱卑宮惡服漢文身衣弋綈足履革舄以身先物政致太平存爲明主沒見宗祀及諸侯修之者魯僖以躬儉節用聲列雅頌蚡冒以篳路藍縷用張楚國大夫修之者文子相魯妾不衣帛晏子相齊鹿裘不補亦能匡君濟俗興國隆家庶人修之者顏回以簞食瓢飲揚其仁聲原憲以蓬戶繩樞邁其淸徳此皆聖主明君賢臣智士之所履行也故能懸名日月永世不朽蓋儉之福也及到末世以奢失之者帝主則有瑤臺瓊室玉杯象箸肴膳之珍則熊蹯豹胎酒池肉林諸侯爲之者至於丹楹刻桷餼徵百牢大夫有瓊弁玉纓庶人有擊鐘鼎食亦罔不亡國喪宗破家失身醜名彰聞以爲後戒竊聞後園鏤飾金銀刻磨犀象畫室之巧課試日精臣等以爲今四海之廣萬物之富以今方古不足爲侈也然上之所好下必從之是故居上者必愼其所好也昔漢光武皇帝時有獻千里馬及寶劍者馬以駕鼓車劍以賜騎士世祖武皇帝有上雉頭裘者卽詔有司焚之都街髙世之主不尙尢物故能正天下之俗刑四方之風臣等以爲畫室之功可且減省後園雜作一皆罷遣肅然淸靜優遊道徳則日新之美光於四海矣其四曰以天下而供一人以百里而供諸侯故王侯食籍而衣稅公卿大夫受爵而資祿莫有不贍者也是以士農工商四業不離交易而退以通有無者庶人之業也周禮三市旦則百族晝則商賈夕則販夫販婦買賤賣貴販鬻菜果收十百之盈以救旦夕之命故爲庶人之貧賤者也樊遲匹夫請學爲圃仲尼不答魯大夫臧文仲使妾織蒲又譏其不仁公儀子相魯則拔其園葵言食祿者不與貧賤之人爭利也秦漢以來風俗轉薄公矦之尊莫不殖園圃之田而收市井之利漸冉相放莫以爲恥乘以古道誠可愧也今西園賣葵菜藍子雞麪之屬虧敗國體貶損令問其五曰竊見禁土令不得繕修墻壁動正屋瓦臣以爲此旣違典彞舊義且以拘攣小忌而廢廓大道宜可蠲除於事爲宜【江氏家傳其五云臣聞土者民之主用以播殖築室營都建邑皆有明制著在經典而無禁祀犯害之文惟末俗小巫乃有巫師言禁入地三尺有四時方面不皆禁也竊見禁止令不得繕治壇垣動移屋瓦臣等以爲此違典義不可爲永制】

上成都王穎救陸云兄弟疏【機爲穎大都督討長沙王乂軍敗穎左長史盧志宦人孟玖譖機有異志收機並收云統與蔡克棗嵩並爲穎官屬疏救不納】

統等聞人主聖明臣下盡規茍有所懷不敢不獻昨聞教以陸機後失軍期師徒敗績以法加刑莫不謂當誠足以肅齊三軍威示逺近所謂一人受戮天下知誡者也且聞重敎以機圖爲反逆應加族誅未知本末者莫不疑惑夫爵人於朝與眾共之刑人於市與眾棄之惟刑之卹古人所愼今明公興舉義兵以除國難四海同心云合響應罪人之命縣於漏刻泰平之期不旦則夕矣機兄弟並防拔擢俱受重任不當背罔極之恩而向垂亡之寇去泰山之安而赴累卵之危也直以機計慮淺近不能董攝羣帥致果殺敵進退之間事有疑似故令聖鑑未察其實耳刑誅事大言機有反逆之徵宜令王粹牽秀檢校其事令事驗顯然暴之萬姓然後加云等之誅未足爲晚今此舉措實爲太重得則足令天下情服失則必使四方心離不可不令審諦不可不令詳愼統等區區非爲陸云請一身之命實慮此舉有得失之機敢竭愚戇以備誹謗【並晉書】

湣懷太子所生母喪廢樂議【永寜元年冬統爲大司馬參軍議】

春秋傳曰母以子貴而儒者謂傳重非嫡服同眾子經無明據於義爲短今湣懷太子正位東宮繼體承業監國嘗膳旣處其重無緣復議其輕制也二年正防不宜舉樂

奔赴山陵議【惠帝崩司徒左長史江統議】

往者蕩陰之役羣寮奔散義兵旣起而不附從主上旋宮又不歸罪至於晏駕之日山陵卽安而猶不到自臺郎禦史以上應受義責加貶絕注列黃紙不得敍用至於先有他故去職或以喪疾免散仍遇兵隠遁山澤者宜與上牒異制春秋傳曰君子避內難不避外孫寧之變蘧瑗出闗陳力就列不能者止未足多責也及至奔赴不及在哀致身後於山陵故當從時宜以立裦貶依王政而正準繩不可偏抗古義以傷今實也承詔書而制奔赴之期以爲分別逺近則典而不暢檢校險易則宻而不故擬七月之典以議今事達官名問特通者過期不到宜依準免法注列黃紙三年乃得敍用又自非盟主所授而諸侯州伯所用故不得奔赴宜與下牒同罰春秋傳曰不以家事辭王事此上之行乎下也諸侯州伯輒畱應赴之人而令失節於王庭坐於周官九伐之法應在犯令陵政之條諸臺平處正其削黜惠帝制正防不宜作樂議【懷帝永嘉元年冬惠帝三年制未終司徒左長史江統議】

自古帝王相承𨿽生及有異而受重同禮禮王侯尊殊得臣諸父兄弟故以僖嗣閔左氏謂之逆祀𨿽代變時殊質文不同至於受重尊祖敬宗其義一也書稱遏宻諒闇之事或以縗麻卒禮或以心喪終制故周景王有後嫡子之喪旣葬除服而宴樂叔向曰王宴樂已早二年正防不宜作樂

拜時有周喪議【永嘉中太常潘尼爲子娶黃門郎李循女已拜時後各有周喪潘迎婦李遣女國子博士江統侍中許遐同議】

已拜舅姑者宜準女在塗之禮縗大功三月旣可迎婦按禮記在塗而壻之父母死則攺服赴喪女之父母死則反而服周今巳拜舅姑其義全於在塗也降其親而服夫黨非婦如何禮父母旣沒而娶三月廟見成婦之義舅姑存則盥饋特豚以成婦道皆明重其成婦不系其成妻也然則未廟見女死還於女氏若己見舅姑𨿽無袵席之接固當歸於夫家此非可否之斷乎禮壻親迎女未至而有齊縗大功之喪男不入攺服於外次女入攺服於內次卽位哭又縗大功之喪三月旣𨿽不可以納徵而可正禦矣

何琦駮【琦在東晉今附】

夫正名者理道之本然拜時非古而行之歷代遂以成俗古者布其幾筵恭告祖禰將納他族以奉宗事父親醮子而命之迎女受父母之遣以涉夫氏之庭而交拜敬之禮方之在塗喪紀定矣服制旣正功卒哭可迎此不闕於古而通於今議是也然婚姻之道公私急務愚以爲眾時及一日二日之婦婦名旣正卽宜一揆其衾幬未接歸其黨【並杜氏通典】

幹佐謁拜議

諸郡吏都無太守伯叔兄敬者近臣君服斯服然則朝幹佐以下左右者可從君而拜君所拜統士者古見賓主皆拜今自非君臣上下則不拜君之新親者惟幹佐小吏則可君拜斯拜矣君之諸父無道謂之事甲辰儀臣見諸王直恭敬而已無鞭板拜揖𨿽於皇帝爲諸祖諸父其義皆同又河南河內諸郡吏前後亦爲太守伯叔兄謁拜者其比甚眾矣【太平禦覽】

弧矢銘【初學記】

幽都防角防稽竹矢率土名珍東南之美易以獲隼詩以殪兕伐叛柔服用畏不韙

珍珠銘【白帖】

嗣玆陰景系晷太陽嘉彼金生防聲以彰【金一作令】

酒誥

酒之所興肇自上皇五帝不過上遡三王或云儀狄一曰杜康歷代悠逺經載彌長𨿽曰賢聖亦咸斯嘗有飯不盡委余空桑郁積生味久蓄气芳本出於此不由奇方【北堂書鈔合補】

王堪【字世冑成都王軍司馬見潘嶽詩序】

惠帝爲湣懷太子服議【湣懷以庶子立爲太子及薨議疑上當服三年司隸王堪議】

聖上統緒無所他擇踐祚之初拜於南郊告於天地謁於祖廟明皇儲也正體承重豈復是過

司隸從事王接議

湣懷太子𨿽已建立所謂傳重而非正體者也依喪服及鄭氏說制服不得與嫡同應從庶例天子諸侯不爲庶子服聖上於湣懷無服之喪

又議【難者曰君父立之與後所生同矣焉有旣爲太子而復非嫡乎答曰】

嫡庶定名非建立所易喪服庶子爲其母緦不言嫡子爲其妾母而曰庶子爲其母許其爲後庶名猶存矣【杜氏通典】

閻纘【字續伯巴西安漢人封平樂鄕歷漢中太守】

理湣懷太子寃書【纘爲西戎校尉司馬太子遹之廢也輿棺詣闕上書不省後感纘言立思子宮】

伏見赦文及榜下前太子遹手疏以爲驚愕自古以來臣子悖逆未有如此之甚也幸賴天慈全其首領臣伏念遹生於聖父而至此者由於長養深宮沈淪富貴受饒先帝父母驕之每見選師傅下至羣吏率取膏梁擊鐘鼎食之家希有寒門儒素如衛綰周文石奮疎廣洗馬舎人亦無汲黯鄭莊之比遂使不見事父事君之道臣按古典太子居以士禮與國人齒以此明先王欲令知先賤然後乃貴自頃東宮亦防太盛所以致敗也非但東宮歷觀諸王師友文學皆豪族力能得者率非龔遂王陽能以道訓友無亮直三益之節官以文學爲名實不讀書但共鮮衣好馬縱酒髙防嬉遊博弈豈有切磋能相長益臣常恐公族遲陵以此嘆息今遹可以爲戒恐其被斥棄逐逺郊始當悔過無所復及昔戾太子無狀稱兵距命而壺闗三老上書有田千秋之言猶曰子弄父兵罪應笞耳漢武感悟之築思子之臺今遹無狀言語悖逆受罪之日不敢失道猶爲輕於戾太子尙可禁持重選保傅如司空張華道徳深逺乃心忠誠以爲之師光祿大夫劉寔寒苦自立終始不衰年同呂望經籍不廢以爲之保尙書僕射裴頠明允恭肅體道居正以爲之友置遊談文學皆選寒門孤宦以學行自立者及取服勤更事涉履艱難事君事親名行素聞者使與共處使嚴禦史監護其家絕貴戚子弟輕薄賓客如此左右前後莫非正人師傅文學可令十日一講使共論議於前勅使但道古今孝子慈親忠臣事君及思愆攺過之義皆聞善道庶幾可全昔太甲有罪放之三年思庸克復爲殷明王又魏文帝懼於見廢夙夜自祗竟能自全及至明帝因母得罪廢爲平原侯爲置家臣庶子師友文學皆取正人共相匡矯兢兢愼罰事父以孝父沒事母以謹聞於天下於今稱之漢髙皇帝數置酒於庭欲廢大子後四皓爲師子房爲傅竟復成就前事不忘後事之戒孟軻有云孤臣孽子其操心也危慮患也深故多善功李斯云慈母多敗子嚴家無格虜由陛下驕遹使至於此庶其受罪以來足自思攺方今天下多虞四夷未寧將伺國隙儲副大事不宜空虛宜爲大計小復停畱先加嚴誨依平原侯故事若不悛攺棄之未晚也臣素寒門無力仕宦不經東宮情不私遹念昔楚國處女諫其王曰有龍無尾言年四十未有太子臣嘗備近職𨿽未得自結天日情同閽寺悾悾之誠皆爲國計臣老母見臣爲表乃爲臣卜卦云書禦卽死妻子守臣涕泣見止臣獨以爲頻見拔擢嘗爲近職此恩難忘何以報徳惟當陳誠以死獻忠輒具棺絮伏須刑誅皇太孫立上疏【纘又陳訓教太孫及迎太子喪又陳奏朝廷嘉其忠擢爲漢中太守】

臣前上書訟太子之枉不見省覽昔壺闗三老陳衛太子之寃而漢武築思子之臺髙廟令田千秋上書不敢正言托以鬼神之教而孝武大感月中三遷位至丞相乘車入殿號曰車氏恨臣精誠微薄不能有感竟使太子流離沒命許宮向令陛下卽納臣言不致此禍天贊聖意三公獻謀庶人賜死罪人斯得太子以明臣恨其晚無所復及詔書慈悼迎喪反葬復其禮秩誠副眾望不意呂霍之變復生於今日伏見詔書建立太孫斯誠陛下上順先典以安社稷中慰慈悼寃魂之痛下令萬國心有所系追惟庶人所爲無狀幾傾宗廟賴相國太宰至忠憤發潛謀俱斷奉贊聖意以成神武𨿽周誅二叔漢掃諸呂未足以諭臣願陛下因此大更釐攺以爲永制禮置太子居以士禮與國人齒爲置官屬皆如朋友不爲純臣旣使上厭至望以崇孝道又令不相嚴憚易相規正昔漢武旣信姧讒危害太子復用望气之言欲盡誅詔獄中囚邴吉以皇孫在焉閉門距命後遂擁防皇孫督罰乳母卒至成人立爲孝宣皇帝茍志於忠無往不可歷觀古人𨿽不避死亦由世教寛以成節吉𨿽距詔書事在於忠故宥而不責自晉興已來用法太嚴遲速之間輒加誅斬一身伏法猶可彊爲今世之誅動輒滅門昔呂后臨朝肆意無道周昌相趙三召其王而昌不遣先徵昌入乃後召王此由漢制本寛得使爲快假令如今呂后必謂昌已反夷其三族則誰敢復爲殺身成義者哉此法宜攺可使經逺又漢初廢趙王張敖其臣貫髙謀弒髙祖髙祖不誅以明臣道田叔孟舒十人爲奴髠鉗隨王隠親侍養故令平安向使晉法得容爲義東宮之臣得如周昌固防太子得如邴吉距詔不坐伏死諫爭則聖意必變太子以安如田叔孟舒侍從不罪者則隠親左右姦凶毒藥無緣得設太子不夭也臣每責東宮臣故無侍從者後聞頗有於道路望車拜辭而有司收付洛陽獄奏科其罪然臣故莫從良有以也又本置三率盛其兵馬所以宿衛防虞而使者卒至莫有警嚴覆請審者此由恐畏滅族今皇孫衝幼去事多故若有不虞彊臣專制姦邪矯詐𨿽有相國保訓東宮擁佑之恩同於邴吉適可使玉體安全宜開未防可著於令自今已後諸有廢興倉卒羣臣皆得輒嚴須錄詣殿前面受口詔然後爲信得同周昌不遣王節下聽臣子隠親得如田叔孟舒不加罪責則永固儲副以安後嗣之逺慮也來事難知往事可攺臣前每見詹事裴權用心懇惻舎人秦戢數上疏啟諫而爰倩贈以九列權有忠意獨不蒙賞謂宜依倩爲比以寵其魂推尋表疏如秦戢輩及司隸所奏諸敢拜辭於道路者明詔稱揚使防異於眾以勸爲善以奬將來也

又陳訓教太孫奏

今相國𨿽已保傅東宮保其安危至於旦夕訓誨輔導出入動靜劬勞宜選寒苦之士忠貞淸正老而不衰如城門校尉梁栁白衣南安朱衝比者以爲師傅其侍臣以下文武將吏且勿復取盛戚豪門子弟若吳太妃家室及賈郭之黨如此之輩生而富溢無念修己率多輕薄浮華相驅放縱皆非所補益於吾少主者也皆可擇寒門篤行學問素士更履險易節義足稱者以備羣臣可輕其禮儀使與古同於相切磋爲益昔魏文帝之在東宮徐幹劉楨爲友文學相接之道並如气類吳太子登顧譚爲友諸葛恪爲賓臥同牀帳行則參乘交如布衣相呼以字此則近代之朋比也天子之子不患不富貴不患人不敬畏患於驕盈不聞其過不知稼穡之艱難耳至於甚者乃不知名六畜可不勉哉昔周公親撻伯禽曹參笞窋二百聖考慈父皆不傷恩今不忍小相維持令至闕失頓相罪責不亦誤哉在禮太子朝夕視膳昬定晨省跪問安否於情得盡五日一朝於敬旣簡於恩亦疎易致構間故曰一朝不朝其間容刀五日之制起漢髙祖身爲天子父猶庶人萬機事多故闕私敬耳今主上臨朝太子無事專主孝養宜攺此俗文王世子篇曰王季一飯亦一飯再飯亦再飯安有逸豫五日一覲哉

又陳

今迎太子神柩孤魂獨行太孫幼沖不可涉道謂可遣妃奉迎逺路令其父衍隨行衛護皇太子初見誣陷臣家門無祐三世假親具嘗辛苦以家觀國固知太子有變臣故求副監國欲依邴吉故事距違來使供養擁防身親飲食醫藥冀足救危主者以臣名資輕淺不肯見與世人見笑謂爲此職進退難居有必死憂臣獨以爲茍全儲君賈氏所誅甘心所願今監國禦史直副皆當三族侍衛無狀實自宜然臣謂其小人不足具責故孔子曰可以托六尺之孤臨大節而不可奪是以聖王愼選故河南尹向雄昔能犯難故將鐘防文帝嘉之始拔顯用至於先帝以爲右率如間之事若得向雄之比則豈可觸哉此二使者但爲愚怯亦非與謀但可誅身自全三族如郭淑郭斌則於刑爲當又東宮亦宜妙選忠直亮正如向雄比陛下千秋萬嵗之後太孫幼沖選置兵衛宜得柱石之士如周昌者世俗淺薄士無廉節賈謐小兒恃寵恣睢而淺中弱植之徒更相翕習故世號魯公二十四友又謐前見臣表理太子曰閻兒作此爲健然觀其意欲與諸司馬家同皆爲臣寒心伏見詔書稱明滿奮樂廣侍郎賈與謐親理而亦疏逺往免父喪之後停家五年𨿽爲小屈有識貴之潘嶽繆徽等皆謐父黨共相沈浮人士羞之聞其晏然莫不爲怪今詔書暴揚其罪並皆遣出百姓咸云淸當臣獨謂非但嶽徽二十四人宜皆齊黜以肅風教【並晉書】

四言詩啟【北堂書鈔】

臣少學博士祭酒鄒湛謂可佐著作語祕書監華嶠嶠書答云著作郎職閒廩重勢貴多爭不暇表其才用臣遂糺思艸萊無朝廷文翰武功勤勞久迹之事

蔡克【字子尼考城人歷東瀛公從事中郎爲汲桑攻害】

梁王肜諡靈議【肜宣帝子歷位太宰兄趙王倫篡爲阿衡倫滅復爲太宰領司徒薨克議諡故吏親黨稱枉臺下符重議從之追訴攺孝】

肜位爲宰相責深任重屬尊親近且爲宗師朝所仰望下所具瞻而臨大節無不可奪之志當危事不能舎生取義湣懷之廢不聞一言之諫淮南之難不能因勢輔義趙王倫篡逆不能引身去朝宋有蕩氏之亂華元自以不能居官曰君臣之訓我所司也公室卑而不正吾罪大矣夫以區區之宋猶有不素餐之臣而況帝王之朝而有茍容之相此而不貶法將何施謹案諡法不勤成名曰靈肜見義不爲不可謂勤宜諡曰靈

臺下符

賈氏專權趙王倫篡逆皆力制朝野肜勢不得去而責其不能引身去朝義何所據

重議

肜爲宗室臣而國亂不能匡主顚不能扶非所以爲相故春秋譏華元樂舉謂之不臣且賈氏之酷烈不甚於呂后而王陵猶得杜門趙王倫之無道不甚於殷紂而防子猶得去之近者太尉陳準異姓之人加弟防有射鉤之隙亦得托疾辭位不渉僞朝何至於肜親倫之兄而獨不得去乎趙盾入諫不從出亡不逺猶不免於責況肜不能去位北面事僞主乎宜如前議加其貶責以廣爲臣之節明事君之道【晉書】

衝太孫殤服議【惠帝永寧中衝太孫亡湣懷太子之子也湣懷本庶子議者謂應爲殤中書侍郎髙齊議太孫自是無服之殤不應制服此禮之明義宜從以日易月之制博士蔡克議】

臣子不殤君父者此謂臣子尊其君父不敢殤之耳非爲有臣子便爲成人不服殤也按漢平帝年十四而崩羣臣奏臣不殤君宜加元服後漢許愼鄭論立廟亦惟謂臣子不上殤耳又長子自以正體於上不以命誓也又命庶孫四孫則誓之古嫡子何獨十九不誓喪服君爲嫡子長殤大功鄭曰天子亦如之所言臣不殤君者自謂如太孫等之臣不殤耳太子惟尊於東宮東宮臣不殤之耳今太孫未冠防四嵗而縗成人之禮於太廟愚謂不可湣懷若在太孫當依庶殤不祭【杜氏通典】

張林【常山眞定人飛燕曾孫仕尙書令封郡公】

與趙世子荂牋【林與孫秀並爲趙王倫所用內實相忌及倫僭位林爲衛將軍深怨不得開府潛與荂牋具說秀云云荂以白倫秀勸倫收林殺之】

秀專權動違眾心而功臣皆小人撓亂朝廷可一時誅之【晉書】

陳夫人碑【藝文云張林恐非前人今附】

夫人姓徐吳郡嘉興人也夫人少膺靈粹誕玆淑貞聰警明敏溫恭柔順體人足以長人嘉徳足以合禮恭順不惰其心明烈寔備其體若夫柔惠淸順中和聖善婦徳旣備毋道亦踐志厲冰玉厥徳靡顯靡靡其操翼翼其仁明景內暎朗節外新芳徽風邁淑愼其身

張輔【字世偉南陽西鄂人累遷尙書郎封宜昌亭矦終秦州刺史與隴西太守韓稚戰敗見殺】與孫秀牋【輔爲禦史中丞時賈謐潘嶽石崇等共相引重義陽王威有詐冒事輔並糾劾之及孫秀執權威搆輔於秀將繩輔以法輔乃與秀牋秀知輔雅正爲威所誣乃止】

輔徒知希慕古人當官而行不復自知小爲身計今義陽王誠恕不以介意然輔母年七十六常見憂慮恐輔將以怨疾獲罪願明公畱神省察輔前後行事是國之愚臣而已【晉書】

上言司徒府論楊俊【輔時爲南陽中正】

故涼州刺史楊欣女以九月二十日出赴姉喪殯而欣息俊因喪後二十六日彊嫁妹與南陽韓氏而韓氏就楊家共成防姻韓氏居妻喪不顧禮義三旬內成防傷化敗俗非冠帶所行下品二等本品第二人今爲第四請正黃紙

梁州中正梁某言

俊居姉喪嫁妹犯禮傷義貶爲第五品【杜氏通典】

名士優劣論

管仲不若鮑叔鮑叔知所奉知所投管仲奉主而不能濟所奔又非濟事之國三歸反坫皆鮑不爲

又

世人論司馬遷班固才之優劣多以固爲勝余以爲失遷之著述辭約而事舉敍三千年事惟五十萬言班固敍二百年事乃八十萬言煩省不同不如遷一也良史述事善足以奬勸惡足以監誡人道之常中流小事亦無取焉而班皆書之不如二也毀貶晁錯傷忠臣之道不如三也遷旣造創固又因循難易益不同矣又遷爲蘇秦張儀範雎蔡澤作傳逞辭流離亦足以明其大才故述辯士則辭藻華靡敍實錄則隠核名檢此所以遷稱良史也【並晉書首據藝文補】

又

世人見魏武皇帝處有中土莫不謂勝劉徳也余以徳爲勝夫撥亂之主當先以能收相獲將爲本一身善戰不足恃也世人以徳爲呂布所襲爲武帝所走舉軍東下而爲陸遜所覆𨿽曰爲呂布所襲未若武帝爲徐榮所敗失馬被創之危也徳還據徐州形勢未合在荊州景升父子不能用其計舉州降魏手下步騎不滿數千爲武帝大眾所走未若武帝爲呂布奔北騎所禽勒突火之急也徳爲陸遜所覆未若武帝爲張繡所困挺身逃遁以喪二子也令髙祖死於彭城世人方之不及項羽逺矣武帝於宛將獲謂不及張繡矣而其忌克安忍無親董公仁賈文和恆以佯愚自免荀文若揚徳祖之徒多見賊害孔文舉桓文林等以宿恨見殺良將不能任行兵三十餘年無不親徵功臣謀士曾無列土之封仁愛不加親戚惠澤不流百姓豈若徳威而有恩勇而有義寛而大略乎諸葛孔明達治知變殆王佐之才徳無彊盛之勢而令委質張飛闗羽皆人傑也服而使之夫明闇不相爲用能否不相爲使武帝𨿽處安彊不爲之用也況在危急之間勢弱之地乎若令徳據有中州將與周室比隆豈徒三傑而已哉【藝文禦覽合】

又

樂毅諸葛孔明之優劣夫以毅相弱燕合五國之兵以破彊齊雪君王之恥圍城而不急攻將令道窮而義服此則仁者之師莫不謂毅爲優余以五國之兵共伐一齊不足爲彊大戰濟西伏屍流血不足爲仁夫孔明抱文武之徳劉徳以知人之明屢造其廬咨以濟世至如奇防泉湧智謀從橫遂東說孫權北抗大魏以乘勝之師翼佐取蜀及徳臨終禪登大位在擾攘之際立童防之主設官分職班敍眾才文以寧內武以折衝然後布其恩澤於中國之民其行軍也路不拾遺毫毛不犯勲業垂濟而隕觀其遺文謀謨逺雅規恢廓已有功則讓於下下有闕則躬自咎見善則遷納諫則攺故聲烈震於遐邇也孟子曰聞伯夷之風貪夫亷余以爲覩孔明之忠姦臣立節矣殆將與伊呂爭儔豈徒樂毅爲伍哉【藝文類聚】

祖訥【字士言範陽遒人歷元帝軍諮祭酒光祿大夫】

諫趙王倫疏【東萊王防齊獻王攸之子性彊暴使酒數陵侮弟冏冏起義兵趙王倫收防及弟北海王寔系廷尉當誅倫太子中庶子祖訥疏諫防孫秀死防等得免】

罪不相及惡止其身此先哲之謀百王之達制也是故鯀旣殛死禹乃嗣興二叔誅放而邢衞無責逮乎戰國及至秦漢明恕之道寢猜嫌之情用乃立質任以禦眾設從罪以發姦其所由來蓋三代之獘法耳防實獻王之子明徳之宜防特宥以全穆親之典【晉書】

鄭方【字子回南陽處士】

獻齊王冏書【冏初與趙王倫相結廢賈後及倫篡立冏起兵討倫誅之拜大司馬輔政大築第館沈湎酒色選舉不均惟寵親暱方慷慨有志節遂發憤步詣洛陽自稱荊楚逸民獻書露版極諫同含忍答之未幾而敗】

方聞聖明輔世夙夜祗懼泰而不驕所以長守貴也今大王安不慮危耽於酒色燕樂過度其失一也大王檄命當使天下穆如淸風宗室骨肉永無纖介今則不然其失二也四夷交侵邊境不靜大王自以功業興隆不以爲念其失三也大王興義羣庶競赴天下𨿽寧人勞窮苦不聞大王振救之令其失四也又與義兵防血而盟事定之後賞不逾時自淸泰巳來論功未分此則食言其失五也大王建非常之功居宰相之任謗聲盈塗人懷忿怨方以狂愚冒死陳誠

齊王冏答鄭方

孤不能致五闕若無子則不聞其過矣【晉書】

王豹【順陽人初爲豫州別駕】

上齊王冏牋【豹爲冏主簿冏驕縱失天下心豹與冏牋書入無報】

豹聞王臣謇謇匪躬之故將以安主定時保存社稷者也是以爲人臣而欺其君者刑罰不足以爲誅爲人主而逆其諫者靈厲不足以爲諡伏惟明公虛心下士開懷納善款誠以著而逆耳之言未入於聽豹伏思晉政漸缺始自元康以來宰相在位未有一人獲終乃事勢使然未爲輒有不善也今公克平禍亂安國定家故復因前傾敗之法尋中間覆車之軌欲冀長存非所敢聞今河間樹根於闗右成都盤桓於舊魏新野大封於江漢三面貴王各以方剛彊盛並典戎馬處險害之地且明公興義討逆功蓋天下聖徳光茂名震當世今以難賞之功挾震主之威獨據京都專執大權進則亢龍有悔退則蒺藜生庭冀此求安未知其福敢以淺見陳寫愚情昔武王伐紂封建諸侯爲二伯自陜以東周公主之自陜以西召公主之及至其末霸國之世不過數州之地四海彊兵不敢入闚九鼎所以然者天下習於所奉故也今誠能尊用周法以成都爲北州伯統河北之王侯明公爲南州伯以攝南土之官長各因本職出居其方樹徳於外盡忠於內嵗終率所領而貢於朝簡良才命賢儶以爲天子百官則四海長寧萬國幸甚明公之徳當與周召同其至美危敗路塞社稷可保願明公思髙祖納婁敬之防悟張良履足之謀逺臨深之危保泰山之安若合聖思宛許可都也【新野王名歆扶風王駿子也】

重與冏牋【前書不報故重致冏冏報之長沙王乂謂冏曰小子離間骨肉何不銅駝下打殺冏乃奏豹誅之豹將死曰懸吾頭大司馬門見兵之攻齊也俄而冏敗】

豹書禦巳來十有二日而聖防髙逺未垂采察不賜一字之令不勅可否之宜蓋霸王之神寶安危之祕術不可須臾而忽者也伏思明公挾大功抱大名懷大徳執大權此四大者域中所不能容賢聖所以戰戰兢兢日昃不暇食𨿽休勿休者也昔周公以武王爲兄成王爲君伐紂有功以親輔政執徳深聖思博逺至忠至仁至孝至敬而攝事之日四國流言離主出奔居東三年賴風靁之變成王感悟若不遭皇天之應神人之察恐公旦之禍未知所限也至於執政猶與召公分陜爲伯今明公自視功徳孰如周公且元康已來宰相之患危機竊發不及容思密禍潛起輒在呼噏豈復晏然得全生計前鑑不逺公所親見也君子不有逺慮必有近憂憂至乃悟悔無所及也今若從豹此防皆遣王侯之國比與成都分河爲伯成都在鄴明公都宛寛方千里以與圻內侯伯子男小大相率結好要盟同奬皇家貢禦之法一如周典若合聖規可先防與成都共論𨿽以小才願備行人昔廝養燕趙之微者耳百里奚秦楚之商人也一開其說兩國以寧況豹𨿽陋大州之綱紀加明公起事險難之主簿也故身𨿽輕其言未必否也

齊王冏報王豹

得前後白事具意輒別思量也【並晉書】

孫惠【字徳施吳豫章太守賁曾孫歷廣武將軍安丰內史以迎駕功封臨湘縣公攻殺太守何鋭奔入蠻中】

諫齊王冏書【惠辟齊王大司馬賊曹屬冏驕恣曰甚惠獻言諫冏不納亦不加罪惠辭疾去】

惠聞天下五難四不可而明公皆以居之矣捐宗廟之主忽千乘之重躬貫甲冑犯冒鋒刃此一難也奮三百之卒決全勝之防集四方之眾致英豪之士此二難也舎殿堂之尊居單幕之陋安囂塵之慘同將士之勞此三難也驅烏合之眾當凶彊之敵任神武之略無疑阻之懼此四難也檄六合之內著盟信之誓升幽宮之帝復皇祚之業此五難也大名不可久荷大功不可久任大權不可久執大威不可久居未有行其五難而不以爲難遺其不可而謂之爲可惠竊所不安也自永熙以來十有一載人不見徳惟戮是聞公族搆篡奪之禍骨肉遭梟夷之刑羣王被囚檻之困妃主有離絕之哀歷觀前代國家之禍至親之亂未有今日之甚者也良史書過後嗣何觀天下所以不去於晉符命長存於世者主無嚴虐之暴朝無酷烈之政武帝餘恩獻王遺愛聖慈惠和尙經人心四海所系實在於玆今明公建不世之義而未爲不世之讓天下惑之思求所悟長沙成都魯衞之宻國之親親與明公計功受賞尙不自先今公宜放桓文之勲邁臧札之風芻狗萬物不仁其化崇親推近功遂身退委萬機於二王命方嶽於羣後燿義讓之旗鳴思歸之鑾宅大齊之墟振泱泱之風垂拱靑徐之域髙枕營丘之藩金石不足以銘髙八音不足以贊美姬文不得專聖於前太伯不得獨賢於後今明公忘亢極之悔忽窮髙之凶棄五嶽之安居累卵之危外以權勢受疑內以百揆損神𨿽處髙臺之上逍遙重仞之墉及其危亡之憂過於穎翟之慮羣下竦戰莫之敢言惠以衰亡之餘遭陽九之運甘矢石之禍赴大王之義脫褐冠冑從戎於許契濶戰陣功無可記當隨風塵待罪初服屈原放斥心存南郢樂毅適趙志戀北燕況惠受恩偏防識養𨿽復蹔違情隆二臣是以披露血誠冒昧幹迕言入身戮義讓功舉退就鈇鑕此惠之死賢於生也【晉書】

幹東海王越書【惠去冏及冏敗成都王穎薦惠爲大將軍記室領奮威將軍白沙督擅殺穎牙門將攺姓名以遁後越舉兵下邳惠乃詭稱南嶽逸士秦祕之以書幹越越省書榜道求之乃出卽以爲記室參軍專掌文疏豫參謀議】

天禍晉國遘玆厄運歷觀危亡其萌有漸枝葉先零根株乃斃伏惟明公咨叡哲之才應神武之略承衰亂之餘當傾險之運側身昬讒之俗局蹐凶諂之間執夷正立則取疾姦佞抱忠懷直則見害賊臣餔糟非聖性所堪茍免非英雄之節是以感激於世發憤忘身抗辭金門則謇諤之言顯扶翼皇家則匡主之功著事𨿽未集大命有在夫以漢祖之賢猶有彭城之恥魏武之能亦有濮陽之失孟明三退終於致果句踐喪眾期於擒吳今明公名著天下聲振九域公族歸美萬國宗賢加以四王齊聖仁明篤友急難之感同奬王室股肱爪牙足相維扞皇穹無親惟徳是輔惡盈福謙鬼神所贊以明公達存亡之符察成敗之變審所履之運思天人之功虎視東夏之藩龍躍海隅之野西諮河間南結徵鎭東命勁吳銳卒之富北有幽並率義之旅宣諭靑徐啟示羣王旁收雄俊廣延秀傑糾合攜貳明其賞信仰惟天子防塵鄴宮外矯詔命擅誅無辜豺狼篡噬其事無逺夫心火傾移喪亂可必太白橫流兵家攸杖嵗鎭所去天厭其徳象著明讁譴彰見違天不祥奉時必克明公思安危人神之應慮禍敗前後之徵勞謙日昃之徳躬吐握求賢之義傾府竭庫以振貧乏將有濟世之才渭濵之士含奇謨於朱唇握神防於玉掌逍遙川嶽之上以俟眞人之求目想不世之佐耳聽非常之輔舉而任之則元勲建矣祕之不天值此衰運竊慕墨翟申包之誠跋涉荊棘重繭而至櫛風沐雨來承禍難思以管穴毗佐大猷道險時吝未敢自顯伏在川泥系情宸極謹先白箋以啟天慮若猶沈吟際防徘徊二端徼幸在險請從恕宥之例明公今旋軫臣子之邦宛轉名義之國指麾則五嶽可傾呼噏則江湖可竭況履順討逆執正伐邪是烏獲摧冰賁育拉朽猛獸吞狐泰山壓卵因風燎原未足方也今時至運集天與神助復不能鵲起於慶命之防拔劍於時哉之機恐流濫之禍不在一人自先帝公王海內名士近者死亡皆如虫獸屍元曵於糞壤形骸捐於溝澗非其口無忠貞之辭心無義正之節皆希目下之小生而惑終焉之大死凡人知友猶有刎頸之報朝廷之內而無死命之臣非獨祕之所恥惜乎晉世之無人久矣今天下喁喁四海注目社稷危而復安宗廟替而復紹惟明公兄弟能濟皇猷國之存亡在斯舉矣祕之以不才之姿而值危亂之運竭其狗馬之節加之忠貞之心左屬平亂之鞬右握滅逆之矢控馬鵠立計日俟命時難獲而易失機速變而成禍介如石焉實無終日自求多福惟君裁之【晉書】

與淮南內史朱誕書【陸機之敗也並收云弟耽爲平東祭酒亦無淸譽同遇害惠時爲大將軍參軍與誕書其爲州裏所痛悼如此】

不意三陸相攜闇朝一旦湮滅道業淪喪痛酷之深荼毒難言國喪儶望悲豈一人【晉書】

同前【機云別傳亦見文士傳】

馬援擇君凡人所聞不意三陸相攜暴朝殺身傷名可爲悼嘆

爲東海王討成都王檄文

穎稟性彊暗增崇位號阿比奄官專任孟玖遂使恣雎殺活由己疾諫好讒小人滿側官以賄成位以錢獲囚以貨生獄以幣解百官捲舌朝野隠伏案穎之罪書記未有禍甚叔帶逆隆魯桓爲子則不孝爲臣則不忠爲弟則不順爲主則不仁四惡具矣豺狼之性有甚無悛【藝文類聚】

祭金鼓文【北堂書鈔】

赫矣皇威用伐不庭金鼔麾旗以昭其聲

三馬哀辭序【太平禦覽】

余於物特所畱心而所服三馬壹時離羈感田子之愛遂作哀文云爾

西晉文紀卷十九

欽定四庫全書

西晉文紀卷二十

明梅鼎祚編

西晉【二十】

孫和

薦範粲表【粲陳畱人仕魏爲太宰中郎景帝輔政稱疾不出泰始中同郡孫和表薦】

操行髙潔久嬰疾病可使郡縣輿致京師加以聖恩賜其醫藥若遂瘳除必有益於政

王琨

薦範喬【喬粲之子元康中詔求防讓衝退履道寒素者以防選敍尙書郎王琨乃薦喬】

喬稟徳眞粹立操髙潔儒學精深含章內奧安貧樂道棲志窮巷簞瓢詠業長而彌堅誠當今之寒素著厲俗之淸彥【並晉書】

馮收

薦王接書【渤海劉原爲河東太守以旌才爲務同郡馮收試經爲郎七十餘薦接於原原卽加禮命接不受】

夫驊驑不總轡則非造父之肆明月不流光則非隋矦之掌伏惟明府苞黃中之徳耀重離之明求賢與能小無遺錯是以鄙老思獻所知竊見處士王接歧嶷雋異十三而孤居喪盡禮學過目而知義觸類而長斯玉鉉之妙味經世之徽猷也不患黎之不啟竊樂春英之及時

潘淊【字陽仲滎陽人有文學才辧永嘉末爲河南尹遇害】

遺王接書【接補都官從事永寧初舉秀才淊遺接書接報之是嵗惠帝復祚天下秀才一皆不試接以爲恨】

摯虞卞仁並謂足下應和鼎味可無以應秀才行

王接【字祖遊河東猗氏人補徵虜將軍司馬轉臨汾公相國】

報友人潘淊書

今世道交喪將遂剝亂而識智之士鉗口韜筆禍敗日深如火之燎原其可救乎非榮斯行欲極陳所見冀有覺悟耳

加賞嵇紹議【蕩陰之役侍中嵇紹爲亂兵所害接時爲徵虜將軍司馬議朝廷從之】

夫謀人之軍軍敗則死之謀人之國國危則亡之古之道也蕩陰之役百官奔北惟嵇紹守職以遇不道可謂臣矣又可稱痛矣今山東方欲大舉宜明髙節以號令天下依春秋褎三累之義加紹致命之賞則遐邇向風莫敢不肅矣【並晉書】

丘眾

表

世祖武皇帝擢臣負薪之中授臣著作佐郎典治天下文義術數乃撰諸志也【石瑞紀】

王沈【字彥伯髙平人仕郡文學掾元康中終於裏閭】

釋時論【沈少有俊才出於寒素不能隨俗沈浮爲時豪所抑爲郡文學掾不得志作釋時論】

東野丈人觀時以居隠耕污腴之墟有冰氏之子者出自沍寒之谷過而問塗丈人曰子奚自曰自涸陰之鄕奚適曰欲適煌煌之堂丈人曰入煌煌之堂者必有赫赫之光今子困於寒而欲求諸熱無得熱之方冰子瞿然曰胡爲其然也丈人曰融融者皆趣熱之士其得鑪冶之門者惟挾炭之子茍非斯人不如其巳冰子曰吾聞宗廟之器不要華林之木四門之賔何必冠蓋之族前賢有解韋索而佩朱韍舎徒擔而乘丹轂由此言之何卹而無祿惟先生告我塗之速也丈人曰嗚呼子聞得之若是不知時之在彼吾將釋夫子道有安危時有險易才有所應行有所適英奇奮於縱橫之世賢智顯於霸王之初當厄難則騁權譎以良圖值制作則展儒道以暢攄是則衮龍出於緼褐卿相起於匹夫故有朝賤而夕貴先捲而後舒當斯時也豈計門資之髙卑論勢位之輕重乎今則不然上聖下明時隆道寧羣後逸豫宴安守平百辟君子奕世相生公門有公卿門有卿指禿腐骨不簡蚩儜多士丰於貴族爵命不出閨庭四門穆穆綺襦是盈仍叔之子皆爲老成賤有常辱貴有常榮肉食繼踵於華屋疏飯襲迹於耨耕談名位者以諂媚附勢舉髙譽者因資而隨形至乃空囂者以噌爲雅量璅慧者以淺利爲鎗鎗脢胎者以無撿爲曠僂垢者以守意爲堅貞嘲哮者以麄發爲髙亮韞蠢者以色厚爲篤誠庵婪者以博納爲通濟眂�者以難入爲凝淸拉答者有沈重之譽嗛閃者得淸勦之聲嗆啍怯畏於謙讓闒茸勇敢於饕諍斯皆寒素之死病榮達之嘉名凡玆流也視其用心察其所安責人必急於己恆寛徳無厚而自貴位未髙而自尊眼罔向而逺視鼻而刺天忌惡君子悅媚小人敖蔑道素懾吁權門心以利傾智以勢惽姻黨相扇毀譽交紛當局迷於所受聽采惑於所聞京邑翼翼羣士千億奔集勢門求官買職童僕闚其車乘閽寺相其服飾親客陰參於靖室疏賔徙倚於門側時因接見矜厲容色心懷內荏外詐剛直譚道義謂之俗生論政刑以爲鄙極髙防曲宴惟言遷除消息官無大小問是誰力今以子孤寒懷眞抱素志陵雲霄偶景獨步直順常道闗津難渡欲騁韓盧時無狡免眾塗圯塞投足何錯於是冰子釋然乃悟曰富貴人之所欲貧賤人之所惡僕少長於孔顏之門久處於淸寒之路不謂熱勢自共遮錮敬承明誨服我初素彈琴詠典以保年祚伯成延陵髙節可慕丹轂滅族呂霍哀吟朝榮夕滅旦飛暮沈聃周道師巢由徳林丰屋蔀家易著明箴人薄位尊積罰難任三郤屍晉宋華咎深投局正幅實獲我心【晉書時隆一作時逢必急一作以急】

魯勝【字叔時代郡人爲建康令知丗將亂去官徵舉不就】

注墨辧敍【勝著述遭亂遺失惟注墨辧存其敍曰】

名者所以別同異明是非道義之門政化之準繩也孔子曰必也正名名不正則事不成墨子著書作辧經以立名本惠施公孫龍祖述其學以正刑名顯於世孟子非墨子其辧言正辭則與墨同荀卿莊周等皆非毀名家而不能易其議也必有形察莫如別色故有堅白之辧名必有分明分明莫如有無故有無序之辧是有不是可無不可是名兩可同而有異異而有同是之謂辧同異至同無不同至異無不異是謂辯同辯異同異生是非是非生吉防取辯於一物而原極天下之污隆名之至也自鄧析至秦時名家者世有篇籍率頗難知後學莫復傳習於今五百餘嵗遂亡絕墨辯有上下經經各有說凡四篇與其書眾篇連第故獨存今引說就經各附其章疑者闕之又采諸眾雜集爲刑名二篇略解指歸以俟君子其或興防繼絕者亦有樂乎此也上正天論表【論云以冬至之後立晷測影準度日月星辰按日月裁徑百里無千里星十里不百里遂表上求下羣公卿士考論嘗嵗日望气知將來多故稱疾不仕】

若臣言合理當得攺先代之失而正天地之紀如無據驗甘卽刑戮以彰虛妄之罪【並晉書】

魯褎【字元道南陽人好學不仕】

錢神論【元康之後綱紀大壞褎傷時貪鄙乃隠姓名著錢神論以刺之】

有司空公子富貴不齒盛服而遊京邑駐駕乎市裏顧見綦毋先生斑白而徒行公子曰嘻子年已長矣徒行空手將何之乎先生曰欲之貴人公子曰學詩乎曰學矣學禮乎曰學矣學易乎曰學矣公子曰詩不云乎幣帛筐篚以將其厚意然後忠臣嘉賔得盡其心禮不云乎男贄玉帛禽鳥女贄榛栗棗修易不云乎隨時之義大矣哉吾視子所以觀子所由豈隨世哉𨿽曰已學吾必謂之未也先生曰吾將以淸淡爲筐篚以機神爲幣帛所謂禮云禮云玉帛云乎哉者巳公子拊髀大笑曰固哉子之云也旣不知古又不知今當今之急何用淸談時易世變古今異俗富者榮貴貧者賤辱而子尙質而子守實無異於遺劍刻船膠柱調瑟貧不離於身名譽不出乎家室固其宜也昔神農氏沒黃帝堯舜教民農桑以幣帛爲本上智先覺變通之乃掘銅山俯視仰觀鑄而爲錢故使內方象地外圓象天錢之爲體有乾有坤內則其方外則其圓其積如山其流如川動靜有時行藏有節市井便易不患耗折難折象壽不匱象道故能長久爲世神寶親愛如兄字曰孔方失之則貧弱得之則富彊無翼而飛無足而走解嚴毅之顏開難發之口錢多者處前錢少者居後處前者爲君長在後者爲臣僕君長者丰衍而有餘臣僕者窮竭而不足詩云哿矣富人哀哉煢獨豈是之謂乎錢之爲言泉也百姓日用其源不匱無逺不往無深不至京邑衣冠疲勞講肄厭聞淸談對之睡寐見我家兄莫不驚視錢之所祐吉無不利何必讀書然後富貴昔呂公欣悅於空版漢祖克之於贏二文君解衣裳而被錦繡相如乘髙蓋而解犢鼻官尊名顯皆錢所致空版至虛而況有實贏二𨿽少以致親宻由是論之可謂神物無位而尊無勢而熱排朱門入紫闥錢之所在危可使安死可使活錢之所去貴可使賤生可使殺是故忿諍辯訟非錢不勝孤弱幽滯非錢不防怨仇嫌恨非錢不解令問笑談非錢不發路中紛紛行人悠悠載馳載驅惟錢是求朱衣素帶當塗之士愛我家兄皆無已已執我之手抱我終始不計優劣不論年紀賔客輻湊門常如市諺曰錢無耳可闇使豈虛也哉又曰有錢可使鬼而況於人乎子夏云死生有命富貴在天吾以死生無命富貴在錢何以明之錢能轉禍爲福因敗爲成危者得安死者得生性命長短相祿貴賤皆在乎錢天何與焉天有所短錢有所長四時行焉百物生焉錢不如天達窮開塞振貧濟乏天不如錢若臧武仲之智卞莊子之勇冉求之藝文之以成人矣今之成人者何必然惟孔方而已夫錢窮者能使通達富者能使溫暖貧者能使勇悍故曰君無財則士不來君無賞則士不往諺曰官無中人不如歸田𨿽有中人而無家兄何異無足而欲行無翼而欲翔使才如顏子容如子張空手掉臂何所希望不如蚤歸廣修農商舟車上下役使孔方凡百君子同塵和灮上交下接名譽益彰【晉書云錢之爲體有乾坤之象諺云錢無耳可使鬼凡今之人惟錢而已欲翔一作欲行按魯褎之論晉書及藝文禦覽文選補遺並載未全今摠爲一太平禦覽取路中行人至豈虛也哉作成公綏錢神論己己作能巳抱我作說分禦覽乂載綦母氏錢神論略附後】

綦母氏錢神論略

黃銅中方叩頭對曰僕自西方庚辛分土諸國處處皆有長沙越巂僕之所守黃金爲父白銀爲母鉛爲長男錫爲少婦伊我初生周末時也景王君世大鑄玆也貪人見我如病得醫饑饗大牢未之諭也

應亨【南中郎長史初學記亨讓著作表自司隸校尉奉至亨五葉隋經籍志晉應亨集二卷唐經籍志晉應亨集二卷尺牘列魏附應璩後非】

與州將牋

誨命欲求佳別駕自頃諸府大開搜延路廣海罔遺蚌山無逸璞歸數日臥思得一人陳國有袁琇字惠瑛者才識可以經於治亂棲跱可以勸厲後進亨所服聞而未嘗接顏交言也又宗令文蚤有名輩相與通家門素所具抑亦其次【袁琇懷帝時爲吳興太守盜殺見郭璞傳】

又【書鈔載此未全】

夫公正治化之本徳教之基公則無私正則無邪無邪無私而患政教不行未之有也昔叔向論叔魚之罪石碏討石厚之亂祁奚稱解狐之賢臧紇思孟孫之愛春秋嘉之惇崇世教經乎百王厝乎盛衰其義不傾公正之徳矣重矣明君之所以總天下賢臣之所以奉君上士庶之所以系仰徳化之所以美盛公正也可不勉哉【並太平禦覽】

讓著作表

自司隸校尉奉至臣五世著作不絕鄕族以爲美談崔駰三世相繼其後無聞若乃談遷接武彪固踵迹向歆著美亦各一世之良也【應亨集】

應翊像贊序【禦覽作漢應亨誤】

王莽居攝以病告歸後赤眉賊攻其所居城糧盡以私谷數十萬斛賑城中於時粟斛錢數萬民莫不稱其仁

虞溥【字允源髙平昌邑人終鄱陽內史】

移告屬縣【溥除鄱陽內史大修庠序廣招學徒移告屬縣至者七百餘人乃作誥以訓之】

學所以定情理性而積眾善者也情定於內而行成於外積善於心而名顯於教故中人之性隨教而移善積則習與性成唐虞之時皆比屋而可封及其廢也而云可誅豈非化以成俗教移人心者哉自漢氏失禦天下分崩江表寇隔久替王教庠序之訓廢而莫修今四海一統萬里同軌熙熙兆庶咸休息乎太和之中宜崇尙道素廣開學業以贊恊時雍光揚盛化

文學誥

文學諸生皆冠帶之流年盛志美始涉學庭講修典訓此大成之業立徳之基也夫聖人之道淡而寡味故始學者不好也及至期月所觀彌博所習彌多日聞所不聞日見所不見然後心開意朗敬業樂羣忽然不覺大化之陶巳至道之入神也故學之染人甚於丹靑丹靑吾見其久而渝矣未見久學而渝者也夫工人之染先修其質後事其色質修色積而染工畢矣學亦有質孝悌忠信是也君子內正其心外修其行行有餘力則以學文文質彬彬然後爲徳夫學者不患才不及而患志不立故曰希驥之馬亦驥之乘希顏之徒亦顏之倫也又曰防而舎之朽木不知防而不舎金石可虧斯非其效乎今諸生口誦聖人之典體嫻庠序之訓比及三年可以小成而令名宣流雅譽日新朋友欽而樂之朝士敬而嘆之於是州府交命擇官而仕不亦美乎若乃含章舒藻揮翰流離稱述世務探賾究奇使揚班韜筆仲舒結舌亦惟才所居固無常人也然積一勺以成江河累防塵以崇峻極匪志匪勤理無由濟也諸生若絕人間之務心專親學累一以貫之積漸以進之則亦或遲或速或先或後耳何滯而不通何逺而不至耶【晉書】

耿滕

宻上流民表【永康元年徵益州刺史趙廞爲大長秋遷成都內史中山耿滕爲益州初廞陰懷異計厚防流民恃爲刼盜滕數宻表】

流民剛戇而蜀人懦弱客主不能相饒宜移還其本土不者與東三郡隘地觀其情態漸不可長將移秦雍之禍於梁益矣【又言倉庫虛竭無以應鋒鏑之急必益聖朝西顧之慮華陽國誌】

羅尙【字敬之一名仲襄陽人終西戎校尉】

貽衙博書【尙爲益州刺史李特及弟流驤等起蜀殺刺史趙廞又攻尙於成都詔以博爲督防討特方遣參軍防紹誘特降尙貽博書博不從爲特所破】

昔年得李流牋降心款款由時威帖得還爲冦聞委誠於下吏而流驤七八千人來冦日至姦防之態詭譎不測不可不重以持之也【華陽國誌】

蜀人詣東海王言羅尙【尙貪而不斷付任失所遂至大敗蜀人不堪其徴求數萬人連名詣太傅東海王言之】

尙之所愛非邪則佞尙之所憎非忠則直富擬魯衛家成市貪如虎狼無復已極【襄陽耆舊記晉書蜀人言曰尙之所愛非邪則佞尙之所憎非忠則正富擬魯衛家成市裏貪如豺狼無復極已當是謡類】

李猛

詒鐵官令毛詵中郎李叡書【猛朱提大姓爲太中大夫有材幹弟爲功曹分當察舉而建寧太守杜俊朱提太守雍約受都尉雷逢賂舉逢子不禮猛奪詵等部曲太安元年秋詵叡遂逐俊以叛猛貽之書亦逐約應之校尉李毅討斬詵首叡走依遑耶丘蔡夷帥於陵承猛牋降毅誘殺之】

昔魯侯不道季氏出之天之愛民君師所治知足下追踵古人見賢思齊足下箕帚枉慙吾郡

降李毅牋

生長夷方不達禮教徒與李雄和光合勢𨿽不能營師五丈略地渭濵冀北斷褎斜東據永安退考靈符晉徳長久誠非狂夫所能幹輒表革面歸辠有司

孫辯【江陽人永昌郡從事】

請復寧州奏【初衞瓘疏罷寧州南夷不相鎭慰太安元年辯奏詔復置焉進李毅爲寧州刺史】

南中形勝七郡斗絕晉弱夷彊加其土人屈塞應復寧州以相鎭慰

李毅【字允剛廣漢郪人歷南夷校尉寧州刺史】

陳謝疏【李叡之奔遑耶也夷師於陵承詣毅請恕叡毅殺之南夷遂叛圍寧州毅病篤不能戰上疏陳謝防毅薨】

臣不能式遏寇虐疾與事遇使虜遊魂兵谷旣單器械窮盡而求救無望坐待殄斃若必不垂矜憂乞請大使及臣尙存加臣重罪若臣已死陳屍爲戮【並華陽國誌】

毛孟

陳求寧州刺史【惠帝末西南夷叛寧州刺史李毅卒城中百餘人奉毅女固守經年永嘉四年治中毛孟詣京師求刺史不見省孟固陳以王遜爲寧州刺史】

君亡親喪幽閉窮城萬里訴哀不垂湣救旣慙包胥無哭秦之感又愧梁妻無崩城之驗存不若亡乞賜臣死【晉書】

索靖【字幼安燉煌人歷始平內史累遷遊撃將軍與河間王顒戰被傷卒】

艸書狀【靖爲尙書郎與尙書令衞瓘俱以善艸書知名時謂一臺二妙】

聖皇禦世隨時之宜倉頡旣生書契是爲科鬥鳥篆類物象形叡哲變通意巧玆生損之隸艸以崇簡易百官畢修事業並麗蓋艸書之爲狀也婉若銀鉤漂若驚鸞舒翼未發若舉復安虫蛇虯蟉或往或還類阿那以羸形歘奮釁而桓桓及其逸遊盻響乍正乍邪騏驥防怒逼其轡海水窊隆揚其波芝艸蒲陶還相繼棠棣融融載其華熊對踞於山嶽飛燕相追而差池舉而察之又似乎和風吹林偃艸扇樹枝條順气轉相比附窈嬈亷苫隨體散布紛擾擾以猗靡中持疑而猶豫螭狡獸嬉其間騰猿飛鼺相奔趣淩魚奮尾蛟龍反據投空自竄張設牙距或若登髙望其類或若旣往而中顧或若俶儻而不羣或若自檢於常度於是多才之英篤藝之彥役心精防耽此文憲守道兼權觸類生變離析八體靡形不判去繁存防大象未亂上理開元下周謹案騁辭放手雨行冰散髙音翰厲溢越流漫忽斑斑而成章信奇玅之煥爛體磥落而壯麗姿光潤以璀燦命杜度運其指使伯英回其腕著絕勢於紈素垂百世之殊觀【晉書王一作生玆禦覽作滋繼作結踞作距】

月儀帖【靖與尙書令衞瓘俱以艸書名武帝愛之瓘筆勝靖然有楷法逺不及靖】

正月具書君白大族布气景風防發順變綏寧無恙幸甚隔限遐塗莫因良話引領托懷情過采葛企佇難將故及表問信李藨俱蒙告音君白【原本多一藨字】

君白四表淸通俊乂濯景山無由皓之隠朝有二八之寄斯誠明珠燿光之髙防鸞皇翻翥之良秋也吾子懷英偉之才而遇淸升之祀想已天飛奮翼紫闥使親者有邇賴也君白

二月具書君白夾鐘應气融風扇物遙願髙宇使時贊宜山川悠逺限以成隔自我不見俛仰數年看塗馳思言存所親裁及告懷悵焉不具君白

君白王路熙和皇化洋溢博采英偶以恢時佐輦無叩角之怨門有縉紳之盛斯乃潛龍逢九五之運寶玊值卞氏之明巳委蓬室之陋以妥金紫之榮使親賴有拂冠之慶也君白

三月具書君白姑洗育物罄無不宜延想吾子隨運是康機度推疏不面逾紀分逼哀塗烏咽良展馳心投情庶能感應具書修問罔然不具君白

君白洪化遐布率土咸寧秉卞莊之勇者【闕】武而精道抱管鮑之才者彈冠而待顒怪以髙邁之姿而懷迷時之志逮明明之來緬不識之響機運稍移人生若寄願速就濯耀於云漢也君白

七月具書君白夷則布气暑運西流遙想足下動靜順宜川塗悠逺乖我談宴心存明視精爽馳想登髙長佇洟以隕之不勝勞覲裁及書問君白

君白與子少舊契濶在昔情類好合如彼琴瑟所圗離別歷載十餘年往者天地之悠長人生之險絕悼言多感悵然傷懷惟足下寶徳育素以熙萬福敍此故舊君白

八月具書君白南呂應化中秋告涼敬想令問福履多宜山川緬邈信理希寡談面旣濶音問又疎傾首延懷無日不勞想篤分好不孤其懃亦見信憶舊裁因數字行人彭彭俱數相聞君白

君白世淸道治聖化光蒞詢於博采惟賢是務足下以神龍之變應景風之求足陟天閣而徳聞四海允被具瞻副此羣望竊從艸澤慷慨增願君白

九月具書君白無射攺卦廣莫布气气度涼和宜時順節路乖人隔邈若天逾翹首延思逺莫致之君子篤好想齊往分不勝佇企饑渴之懷故書表問不能暢情君白

君白昔忝同門涖【闕】君子子以逸羣之才當筞三千之首登堂入室所道之奧𨿽明響殊品每亦希顏憂以乖隔孤陋遐外曠道離友益以墻面無因之積以書所敬君白

十月具書君白應鐘導運嚴霜稍隆時變物移感候增懷馳心系想言存所親山川路限不能翻飛登彼崇丘逍遙長望延佇莫及思積情疲不勝郁陶眷然之感裁復白書不悉君白【原本心下有放字】

君白往春執手刻會來秋迎期待面慊然遲想正以逸驥之迹騁於云漢之路龍驤天府忘此友信飛沈壹殊何緣言嬿厚爲時節寶愛光儀君白

十一月具書君白黃鐘吐气凝寒雰降浥塞重喪和气養神休宜幸甚嵗月飛馳逝不我待濶自別澗始忽然逾載望塗延思精誠所感無物不應果【闕】來況徳音彌滿耽翫良翰悟怽愛慰增慨不勝抱眷裁因白答言不具盡君白

君白昔誓秋歸而奄經年載匪我愆期時違書信【闕】之隆況防沓宻螢以逸諭明以馳防親愛分齊【闕】寧足下復逺【闕】發禮耶停卒不具君白

十二月具書君白大呂【闕】度末寒栗烈明徳宜時慶想無恙分隔逾年良防乖違感詠蕭艾言存宿好翹翹延領不勝思積裁及白書不能具悉君白

君白不圗一別便成永隔瞻彼修路從此乖限情經運思興感物發言存信洟以流墜足下【闕】嚴度同此懷信更知問君白【董逌廣川書跋云晉人評書以索靖比王逸少而歐陽詢至臥碑下近世惟淳化官帖中有靖書其後購書四方得月儀十一章今入續帖中然於前書亦異李嗣眞曰靖有月儀三章觀其趣尙大爲遒竦今月儀不止三章或謂昔人離析然書無防裂殆唐人臨寫者】

劉【字和季沛國相人徵北將軍靖少子仕寧朔將軍封宣城公曆荊州刺史拜侍中開府進號車騎將軍】

上誅張奕表【太安中爲荊州刺史討張昌昌圍宛敗前將軍趙驤軍退屯梁先是範陽王虓遣長水校尉張奕領荊州至奕舉兵距斬奕上表惠帝詔答之】

臣以凡才謬荷國恩作司方州奉辭伐罪不能奮揚雷霆折衝萬里軍退於宛分受顯戮猥蒙含宥被遣之職卽進達所鎭而範陽王虓先遣前長水校尉張奕領荊州臣至不受節度擅舉兵距臣今張昌姦黨初平昌未梟擒益梁流人蕭條猥集無賴之徒易相扇動飈風駭蕩則滄海橫波茍患失之無所不至比須表上慮失事機輒遣軍討奕卽梟其首奕𨿽貪亂欲爲荼毒由臣劣弱不勝其任令奕肆心以勞資斧敢引覆餗之刑甘受專輒之罪

惠帝詔報

將軍文武兼資前委方夏宛城不守咎由趙驤將軍所遣諸軍克滅羣寇張奕貪禍距違詔命將軍致討傳首闕庭𨿽有不請之嫌古人有專之之義其恢宏奧略鎭綏南海以副推轂之望焉

請補選荊部守宰表【時荊部守宰多闕請補選帝從之乃敍功銓徳甚爲論者所稱】

被中詔勅臣隨資品選補諸缺吏夫慶賞刑威非臣所專且知人則哲聖帝所難非臣闇蔽所能斟酌然萬事有機毫釐宜愼謹奉詔書差所應用蓋崇化莫若貴徳則所以濟屯故太上立徳其次立功也頃者多難淳朴彌凋臣輒以徵士伍朝補零陵太守庶以懲波蕩之獘養退讓之操臣以不武前退於宛長史陶侃參軍蒯恆牙門皮初戮力致討蕩滅姧防侃恆各以始終軍事初爲都戰帥忠勇冠軍漢沔淸肅實初等之勲也司馬法賞不逾時欲人知爲善之速福也若不超報無以勸詢功之士慰熊羆之志臣以初補襄陽太守侃爲府行司馬使典論功事恆爲山都令詔惟令臣以散補空缺然沶鄕令虞潭忠誠烈正首唱義舉舉善以教不能者勸臣輒特轉潭補醴陵令南郡亷吏仇勃母老疾困賊至守衛不移以致拷掠幾至隕命尙書令史郭貞張昌以爲尙書郎欲訪以朝議遁逃不出昌質其妻子避之彌逺勃孝篤著於臨危貞忠厲於彊防𨿽各四品皆可以訓奬臣子長益風教臣輒以勃爲歸鄕令貞爲信陵令皆功行相防循名拔實列行狀公文具上

上惠帝論劉喬表【喬字仲彥南陽人惠帝西幸長安喬時爲豫州刺史迎駕東海王越承制轉喬冀州刺史以範陽王虓領豫州喬以虓非天子命發兵距之與喬牋越將討喬又與越書又表言宜詔越等各保分局河間王顒方距闗東倚喬爲助不納其言及越迎駕還洛陽復表喬爲太傅軍諮祭酒本傳表在與越書後以類從前】

範陽王虓欲代豫州刺史喬喬舉兵逐虓司空東海王越以喬不從命討之臣以爲喬忝受殊恩顯居州司自欲立功於時以狥國難無他罪闕而範陽代之代之爲非然喬亦不得以虓之非專威輒討誠應顯戮以懲不恪然自頃兵戈喪亂猜禍鋒生恐疑隙構於羣王災難延於宗子權柄隆於朝廷逆順效於成敗今夕爲忠明旦爲逆偏其反而互爲戎首載籍以來骨肉之禍未有如今者也臣竊悲之痛心疾首今邊陲無備豫之儲中華有杼軸之困而股肱之臣不惟國體職競尋常自相楚剝爲害轉深積毀銷骨萬一四夷乘虛爲變此亦猛獸交鬭自效於卞莊者矣臣以爲宜速發明詔詔越等令兩釋猜嫌各保分局自今以後其有不被詔書擅興兵馬者天下共伐之詩云誰能執熱逝不以濯若誠濯之必無灼爛之患永有泰山之固矣

與劉喬牋

適承範陽欲代明使君明使君受命本朝列居方伯當官而行同奬王室橫見遷代誠爲不允然古人有言牽牛以蹊人之田信有罪矣而奪之牛罰亦重矣明使君不忍亮直狷介之忿甘爲戎首竊以爲過何者至人之道用行舎藏跨下之辱猶宜俯就況於換代之嫌纖介之釁哉範陽國屬使君庶姓周之宗盟疎不間親曲直旣均責有所在廉藺區區戰國之將猶能升降以利社稷況命世之士哉今天下紛紜主上播越正是忠臣義士同心戮力之時實闇劣過防國恩願與使君共戴盟主鴈行下風埽除防寇救蒼生之倒懸反北辰於太極此功未立不宜乖離備防顧遇情隆於常披露丹誠不敢不盡春秋之時諸侯相伐復爲和親者多矣願明使君回旣往之恨追不二之蹤解連環之結修如初之好範陽亦將悔前之失思崇後信矣

又與東海王越書

適聞以吾州將擅舉兵逐範陽當討之誠明同異懲禍亂之宜然吾竊謂不可何者今北辰遷居元首移幸羣後抗義以謀王室吾州將荷國重恩列位方伯亦伐鼔卽戎戮力致命之秋也而範陽代之吾州將不從由代之不允但矯枉過正更以爲罪耳昔齊桓赦射鉤之讐而相管仲晉文忘斬袪之怨而親勃鞮方之於今當何有哉且君子躬自厚而薄責於人今姧臣弄權朝廷困逼此四海之所危懼宜釋私嫌共存公義含垢匿瑕忍所難忍以大逆爲先奉迎爲急不可思小怨忘大徳也茍崇忠恕共明分局連旗推鋒各致臣節吾州將必輸寫肝膽以報所防實不足計一朝之謬發赫然之怒使韓盧東郭相困而爲豺狼之擒也吾𨿽庶姓負乘過分實願足下率齊內外以康王室竊恥同濟自爲蠧害貪獻所懷惟足下圗之【並晉書】

荊州下教【朝以夏侯陟爲襄陽太守之壻也表陟姻親舊制不得相監皮初之勲宜見酬報詔聽之每有興廢手書守相丁寧款宻人皆感悅咸曰得劉公一紙書賢於十部從事】

夫統天下者宜與天下同心化一國者宜與一國爲任若必姻親然後可用則荊州十郡安得十女壻然後爲政哉

又教【舊制峴方二山澤中不聽百姓捕魚】

禮名山大澤不封與共其利今公私並兼百姓無復厝手地當何謂邪速攺此法又酒室中云齊中酒聽事酒猥酒同用麯米而優劣三品投醪當與三軍同其薄厚自今不得分別【並晉書】

又教

太康以來天下無虞遂共尙無爲談莊老少有說事外記論公務內但共談笑今節同舟而載安可不人人致力耶【太平禦覽】

又教

錄事巫衞忠淸厲節衣食不充賜單復衣各一具恆令廚食給其家谷三百斛諸吏宜見賢思齊

又教【乃讁罰主者遂給韋袍復帽轉以相付】

吾昨鼔四中起聞西城上兵欬聲甚深卽呼省之年過六十羸病無襦而督將差以持時持時備不虞耳此旣無所防捍又老病羸凍不加隠卹必致死亡督將豈可乃爾耶【並太平禦覽】

又教

將士寒窮者皆本部爲之人給一韋袍

又教

錄事防軍務舉善彈非令史亦各隨職事修習也【並北堂書鈔】

胡濟【尙書郎】

薦伍朝表【朝字世明武陵漢壽人太守劉薦爲零陵太守主者以非選例濟奏可朝不就】

臣以爲當今資喪亂之餘運承百王之遺進趨者乘國故以僥幸守道者懷蘊匱以終身故令惇襃之化虧退讓之風薄按朝遊心物外不屑時務守靜衡門志道日新年過耳順而所尙無虧誠江南之良才丘園之逸老也不加飾進何以勸善且白衣爲郡前漢有舊賁於家食近代所崇事可行也宜聽光顯以奬風尙【虞般佑髙士傳良才晉書作奇才無賁於三句】

攺葬前母服議

今禮無其章不復特爲之法故取繼母服準事目下得申孝養之情推此所奉前繼一也以爲前母攺宜從眾子之制【杜氏通典】

茍晞【字道將河內山陽人歷靑州刺史大都督封東平郡公爲石勒所殺】

移諸徵鎭州郡【時領靑州刺史受懷帝詔委統靑徐六州大舉討賊】

天步艱險禍難殷流劉元海造逆於汾陰石世龍階亂於三魏薦食畿甸覆喪鄴都結壘近郊仍震兗豫害三刺史殺二都督郡守官長堙沒數十百姓流離肝腦塗地晞以虛薄負荷國重是以弭節海隅援枹曹衛猥被中詔委以闗東督統諸軍欽承詔命克今月二日當西經濟黎陽卽日得滎陽太守丁嶷白事李惲陳午等救懷諸軍與羯大戰皆見破散懷城已陷河內太守裴整爲賊所執宿衛闕乏天子防難宗廟之危甚於累卵承問之日憂嘆累息晞以爲先王選建明徳庸以服章所以藩固王室無俾城壞是以舟檝不固齊桓責楚襄王逼狄晉文致討夫翼奬皇家宣力本朝𨿽陷湯火大義所甘加諸方牧俱受榮寵義同畢力以報國恩晞𨿽不武首啟戎行秣馬裹糧以俟方鎭凡我同盟宜同赴救顯立名節在此行矣

上討東海王越表【懷帝永嘉四年宻詔晞討越晞表】

殿中校尉李初至奉被手詔肝心若裂東海王越得以宗臣遂執朝政委任邪佞寵樹姧黨至使前長史潘滔從事中郎畢邈主簿郭象等操弄天權刑賞由已尙書何綏中書令繆播太僕繆黃門侍郎應紹皆是聖詔親所抽拔而滔等妄構陷以重戮帶甲臨宮誅討後弟翦除宿衞私樹國人崇奬魏植招誘逋亡覆喪州郡王塗圯隔方貢垂絕宗廟闕蒸嘗之饗聖上有約食之匱鎭東將軍周馥豫州刺史馮嵩前北中郎將裴憲並以天朝空曠權臣專制事難之興慮在旦夕各率士馬奉迎皇輿思隆王室以盡臣禮而滔邈等刼越出闗矯立行臺逼徙公卿擅爲詔令縱兵冦抄茹食居人交屍塞路暴骨盈野遂令方鎭失職城邑蕭條淮豫之萌陷離塗炭臣𨿽憤懣守局東嵎自奉明詔三軍奮厲捲甲長驅次於倉垣卽日承司空博陵公浚書稱殿中中郎劉權賫詔勅浚與臣共克大舉輒遣前鋒徵虜將軍王贊徑至項城使越稽首歸政斬送滔等伏願陛下寛宥宗臣聽越還國其餘逼迫宜防曠蕩輒寫詔宣示徵鎭顯明義舉遣揚烈將軍閻步騎五千鎭衞宗廟

復上懷帝表【懷帝復詔晞討越晞復上表越下檄討晞防越薨】

奉被手詔委臣徵討諭以桓文紙練兼備伏讀跪嘆五情惶怛自頃宰臣專制委杖佞邪內擅朝威外殘兆庶矯詔專徵遂圖不軌縱兵冦掠陵踐宮寺前司隸校尉劉暾禦史中丞溫畿右將軍杜育並見攻刼廣平武安公主先帝遺體咸被逼辱逆節虐亂莫此之甚輒祗奉前詔部分諸軍遣王贊率陳午等將兵詣項龔行天罰【並晉書】

周馥【字祖宣浚從父弟歷鎭束將軍封永寧伯】

上懷帝請遷都書【馥都督揚州建防迎天子遷都壽春永嘉四年與長史吳思司馬殷識上書爲淮南太守裴碩所襲敗奔死】

不圗厄運遂至於此戎狄交侵畿甸危逼臣輒與祖納裴憲華譚孫惠等三十人伏思大計僉以殷人有屢遷之事周王有岐山之徙方今王都罄乏不可久居河朔蕭條崤函險澀宛都屢敗江漢多虞於今平夷東南爲愈淮揚之地北阻塗山南抗靈嶽名山四帶有重險之固是以楚人東遷遂宅壽春徐邳東海亦足戍禦且運漕四通無患空乏𨿽聖上神聰元輔賢明居儉守約用保宗廟未若相土遷宅以享永祚臣謹選精卒三萬奉迎皇駕輒檄前北中郎將裴憲行使持節監豫州諸軍事東中郎將風馳卽路荊湘江揚各先運四年米租十五萬斛布絹各十四萬匹以供大駕令王浚茍晞共平河朔臣等戮力以啟南路遷都弭寇其計並得皇輿來巡臣宜轉據江州以恢王略知無不爲古人所務敢竭忠誠庶報萬分朝遂夕隕猶生之願【晉書】

閭丘衝【字賓卿髙平人歷太傅長史光祿勲遭亂爲賊所害】

懷帝服楊悼後議【後母養懷帝遇難帝尙幼及卽位後當祖載羣公議帝應追服或以庶母慈母小功五月或以慈母服如母服齋衰衝議從之】

楊后母養聖上蓋以曲情今以恩禮追崇不配世祖廟王者無慈養之服謂宜祖載之日可三朝素服發哀而已【晉書】

劉陶

告廬江郡【杜夷字行齊廬江人以儒學稱被徵不就遁於壽陽及歸舊居道遇兵寇刺史劉陶告郡營防後渡江爲國子祭酒】

昔魏文侯軾幹木之閭齊相曹防尊崇蓋公皆所以優賢表徳惇勵末俗徵士杜君徳懋行絜髙尙其志頃流離道路聞其頓躓刺史忝任不能崇飾有道而使髙操之士有此艱屯今遣吏宣慰郡可遣一吏縣五吏恆營防之常以市租供給家人糧廩勿令闕乏【晉書】

賈彪

鵬賦序

余覽張茂先鷦鷯賦以其質防處防而偏於受害愚以爲未若大鵬棲形遐逺自育之全也此固禍福之機聊賦之云【藝文類聚】

呂防

任僑產子奏【湣帝建興四年新蔡縣吏任僑妻產二女腹與心相合自胸以上臍以下各分此蓋天下未一之妖也時內史呂防上言人皆哂之】

按瑞應圖異根同體謂之連理異苗同穎謂之嘉禾艸木之異猶以爲瑞今二人同心易稱二人同心其利斷金嘉徵顯見生於陜東之國斯蓋四海同心之瑞也不勝喜踴謹畫圗以上【宋書】

楊

拂舞序

自到江南見白符舞或言白鳬鳩舞云有此來數十年察其詞防乃是吳人患孫皓虐政思屬晉也【晉書】

寡婦淑【原失姓】

答兄弟書【二寡婦者淑也昺也淑喪夫守寡兄弟將嫁之誓而不許爲書】

蓋聞君子導人以徳矯俗以禮是以列士有不移之志貞女無回二之行淑𨿽婦人竊慕殺身成義死而後已夙遘禍罰喪其所天男弱未冠女幼未笄是以僶俛求生將欲長育二子上奉祖宗之嗣下繼祖禰之禮然後覲於黃泉永無慙色仁兄徳弟旣不能厲髙節於弱志發明明於闇昧許我他人逼我幹上乃命官人訟之簡書夫智者不可惑以事仁者不可脇以死晏嬰不以白刃臨頸攺正直之辭梁寡不以毀形之痛忘執節之義髙山景行豈不思齊計兄弟備托學門不能匡我以道博我以文𨿽曰旣學吾謂之未也【杜預女記】

杜有道妻嚴氏【字憲京兆人十八而嫠誓不攺節】

與從侄預書【預爲秦州刺史被誣徵還嚴氏與預書戒之預後果爲儀同三司】

諺云忍辱至三公卿今可謂辱矣能忍之公是卿坐衞瓘女【赤牘作衞夫人鑠王云按張懷瓘書斷廷尉展女弟恆之從妹恆瓘子鑠系瓘從女本傳止稱瓘女與國臣書不言衞夫人恐楊誤耳衛夫人自有書見後】

與國臣書【瓘進太保歸第賈後忌其方直又遂謗瓘與汝南王亮欲爲伊霍事啟帝手詔楚王瑋免瓘等官收瓘與子若孫九人同被害及瑋伏誅瓘女與國臣書於是前太保主簿劉繇等上言乃追封蘭陵郡公諡曰成而族誅害瓘一門者】

先公名諡未顯無異凡人每怪一國蔑然無言春秋之失其咎安在悲憤感慨故以示意

無名氏

有司奏攺泰始曆【泰始元年奏可】

王者祖气而奉其事終晉於五行之次應尙金金生於巳事於酉終於丑宜祖以酉日臘以丑日攺景初曆爲泰始曆【宋書】

有司郊配奏【泰始二年二月郊宣皇帝十一月有司奏是後圓丘方澤不別立】

古者郊丘不異宜並圓方二丘更修壇兆二至合祀

羣公正朔服色奏【泰始二年九月奏可】

唐堯舜禹不以易胙攺制至於湯武各推行數宣尼答爲邦之問則曰行夏之時輅冕之制通爲百代之言蓋期於從政濟治不系於行運也今大晉繼三皇之蹤踵舜禹之迹應天從民受禪有魏宜一用前代正朔服色皆如有虞遵唐故事於義爲【宋書】

有司廟物奏【泰始四年】

先帝廟存舊物麻繩爲細拂以明儉約【晉要事】

有司南宮王冠奏【泰始六年南宮王承年十五依舊應冠有司奏議從之】

禮十五成童國君十五而生子以明可冠之義又漢魏遣使冠諸王非古典

有司議王公入朝奏【泰始中奏詔可】

諸侯之國其王公以下入朝者四方各爲二番三嵗而周周則更始臨時有故則明年來朝明年朝後更滿三歲乃朝不得依恆數朝禮皆執璧如舊朝之制不朝之嵗各遣卿奏聘

有司婚禮奏【太康八年一作尙書朱整議】

按魏氏故事王娶妃公主嫁之禮天子諸侯以皮馬爲庭實天子加以谷珪諸侯加以大璋可依周禮攺璧用璋其羊鴈酒米纁之禮並如故【杜氏通典】

有司矦國耕籍奏【武帝末奏不行】

古諸侯耕籍百畆躬執耒以奉社稷宗廟以勸率農功今諸侯臨國宜依之【晉書禮志】

廷尉爲男感女重生奏【武帝世河間有男女相悅許配男從軍父母以女別適女憂死男還悲痛遂發冢開棺卽活因負還其夫爭之廷尉奏】

精誠之至感於天地故死而更生在常禮之外非禮之所處刑之所裁斷以還開冢者【王琰防祥記引捜神記】

人上天變書【太康十年崇賢殿諸處火時有上書楊珧由是求退】

漢王氏五侯兄弟疊任今楊氏三公並在大位故天變屢見竊爲陛下憂之

汲冢周書序【晉書太康二年汲郡人不準盜發魏襄王墓或言安釐王冢得竹書凡七十五篇武帝詔荀朂撰次以爲中經列在祕書著作郎束晳得觀竹書隨疑分防皆有義證然無所爲周書也按漢藝文志有逸周書七十一篇以此校之止缺四篇宋李燾云此漢世已入中祕其後稍隠至發冢復出耳非始出於汲冢也鼎按此序有似史漢末篇序傳蓋後人所爲今以由晉出姑附晉】

昔在文王商紂並立困於虐政將道以弼無道作度訓殷人作教民不知極將明道極以移其俗作命訓紂作淫亂民散無性冒常文王意和化服之作常訓上失其道民散無紀西伯修仁明恥示教作文酌上失其道民失其業【缺】防年作糴匡文王立西距昆夷北備獫狁謀武以昭威懷作武稱武以禁暴文以綏徳大聖允兼作允文武有七徳文王作大武大明武小明武三篇穆王遭大荒謀救患分菑【缺】大匡【此有脫簡】

作九開文王惟庶邦之多難論典以匡謬作劉法文

王卿士諗發教禁戒作文開維美公命於文王修身觀天以謀商難用保開文王訓乎武王以繁害之戒作八繁文王在酆命周公謀商難作酆保文啟謀乎後嗣以修身敬戒作大開小開二篇文王有疾告武王以民之多變作文儆文王告武王以序徳之行作文傅文王旣沒武王嗣位告周公禁五戒作柔武武王忌商周公勤天下於大小開武二篇武王評周公維道以爲寶作寶典商謀啟平周周人將興師以承之作酆謀武王將起師伐商寤有商儆作寤儆周將伐商順天革命申諭武義以訓乎民作武順武穆二篇武王將行大事乎商郊乃明徳【缺】眾作和寤武寤二篇武王率六州之兵車三百五十乘以滅殷作克殷武王作克商建三監以救其民爲之訓範【此有脫簡】

武王旣釋箕子囚俾民辟寧

之以王作箕子武王秉天下論徳施【缺】而【缺】位以官作考徳武王命商王之諸侯綏定厥邦申義告之作商誓武王平商維定保天室防擬伊洛作度邑武王有疾【此有

脫簡】

命周公輔小子告以正要作五權武王旣歿成王元年周公忌商之孽訓敬人作成開周公旣誅三監乃述武王之志建都伊洛作作洛周公防羣臣於閱門以輔主之格言作皇門周公陳武王之言以贊巳言戒乎成王作大戒周公正三統之義作周月辯二十四气之應以明天時作時訓周公制十二月賦政之法作月令周公肇制文王之諡義以垂於後作諡法周公將致政成王朝諸侯於明堂作明堂成王旣卽政因嘗麥以語羣臣而求助作嘗麥周公爲大師告成王以五徵則作本典成王訪周公以民事周公陳六徵以觀察之作官人周室旣寧八方防同各以其職來獻欲垂法厥後作王防周公云歿王制將衰穆王因祭祖不豫詢其守位作祭公穆王思保位惟難恐貽世羞欲自警悟作史記王化𨿽弛天命方永四夷八蠻攸尊王政作職方芮伯稽古作訓納王於善曁執政小臣咸省厥躬作芮良夫晉侯尙力侵我王略叔向聞儲幼而果賢【缺】復王位作太子晉玉者徳以飾躬用爲所佩夏多罪湯將放之徵前事以戒後王也作殷祝民非後罔乂後非民罔與爲邦愼政在防作周祝武以靖亂非直不克作武紀積習生常不可不愼作銓法車服制度明不茍逾作器服周道於乎大備

晉千金渠石人東脇下文【洛陽記千金堨舊偃谷水魏時更修開渠五所謂之五龍渠堨東立一石人勒堨腹上晉初大水暴注又廣功焉石人東勒下文云】

泰始七年六月二十三日大水並瀑出常流上三丈蕩壞二堨五龍泄水南注瀉下加嵗久潄齧每澇卽壞歷載消棄大功今故爲今遏更於西開泄名曰伐龍渠地形正平誠得爲泄至理千金不與水勢激爭無緣當壞由其卑下水得輸上潄齧故也今增髙千金於舊一丈四尺五龍自然必歷世無患若五龍嵗久復壤可轉於西更開二堨二渠合用二十三萬五千六百九十八功以其年十月二十三日起作功重人少到八年四月二十日畢

石人西脇下文【後魏太和中修復千金堨按石人西脇下有文】

若溝渠久疏深引水者當於河南城北石磧西更開渠北出使首孤立故溝東下因故易就磧堅便

魏建城鄕侯劉靖碑

魏使持節都督河北道諸軍事徵北將軍建城鄕侯沛國劉靖字文恭登梁山以觀源流相以度形勢嘉武安之通渠美秦民之殷富乃使帳下督丁鴻軍士千人以嘉平二年立遏於水道髙梁河造戾陵遏開車箱渠其遏表云髙梁河水者出自並州黃河之別源時長岸峻固直截中流積石籠以爲主遏髙一丈東西長三十丈南北廣七十餘步依北岸立水門門廣四丈立水十丈山川暴戾則乘遏東下平流守常則自門地入灌田嵗二千頃凡所封地百餘萬畆至景元三年辛酉詔書以民食轉廣陸發不贍遣謁者樊晨更制水門限田千頃刻地四千三百一十六頃出給郡縣攺定田五千九百三十頃水流乘車箱渠自薊西北逕昌平東盡漁陽潞縣凡所潤含四五百里所灌田萬有餘頃髙下孔濟原隰底平疏之斯漑決之斯散導渠口以爲濤門灑滮池以爲甘澤施加於當時敷被於後世晉元康四年君少子驍騎將軍平鄕侯受命使持節監幽州諸軍事領護烏丸校尉寧朔將軍遏立積三十六載至五年夏六月洪水暴出毀損四分之三乘北岸七十餘丈上渠車箱所在漫溢追惟前立遏之勲親臨山川指授防略命司馬闗內侯逢惲內外將士二千人起長岸立石渠修立遏治水門門廣四丈立水五丈興復載利通塞之宜準遵舊制凡用功四萬有餘焉諸部王侯不召而自至繦負而受事者蓋數千人詩載經始勿亟易稱民忘其勞斯之謂乎於是二府文武之士感秦國思鄭業之績魏人置豹祀之義乃遐慕仁政追述成功元康五年十月十一日刋石立表以紀勲烈並記遏制度永爲後式焉

九山廟碑

九顯靈君者太華之元子陽九列名號曰九山府君也南據嵩嶽北帶洛澨晉元康二年九月太嵗庚午帝遣殿中中郎將闗內侯樊廣緱氏令王與傅演奉宣詔命興六廟殿焉

百虫將軍顯靈碑

將軍姓伊氏諱益字隤敳帝髙陽之第二子伯益者也晉元康五年七月七日順人吳義等建立堂廟冰康元年二月二十日刻石立頌【永康今刻水經作永平誤永平在元康前】

晉太公碑【金石錄云】

太公望者此縣人大晉受命四海一統太康二年縣之西偏有盜發冢而得竹防之書書藏之年當秦坑儒之前八十六嵗【武帝時汲人不準得竹簡小篆古書在秦坑前安有小篆乎】

晉防羌校尉彭祈碑【金石錄】

君諱祈字子隴西襄武人也其先出自顓頊有陸絳之裔子大彭實主夏盟則其後也又云歷郡右職州別駕從事於時庸蜀未殄侵擾王路洮西之戰因敗運奇元帥獲安克厭彊虜列上功狀除舍人還參本軍事除涼州護軍河右未淸戎冦鼎沸諶謀神略簡在帝心遷西郡太守至官未久復臨酒泉逺夷望風𦇤負歸命白山丁令率服賔貢惇煌令狐丰距違王度淵泉之陣兵不血刃母老弟亡辭職去官聖上仁慈聽君所求轉略陽太守近家祿養遂罹大艱侍喪還家服紀終始有詔以軍州始分河右未淸豺狼肆虐授君節蓋除護羌校尉統攝涼州上前後軍功應封七侯勞謙退讓陰徳不伐年未知命以太康十年三月癸酉薨天子湣悼遣使者監防喪事防曰君秉心公亮所蒞有方不幸殞歿朕甚痛惜故孝亷參防羌軍事酒泉馬朔攺吏部郎中綦母畨主簿郭曉良吏夏侯俊等追思洪烈感想吁嗟乃刋石勒銘焉

伊闕右石壁銘

永康五年河南府尹循大禹之軌部督郵辛曜新城令王琨部監作掾董猗李褒斬岸開石平通伊闕【並水經注】荀邈碑【邈除太原楡次令爲政以徳武帝下詔襃美泰始三年卒吏人爲之樹碑其序曰】

仰之如日月敬之如神明愛之如父母樂之如時雨【荀氏家傳】

張蒼梧碑【張憑之祖】

君諱鎭字義逺吳國吳人忠恕竟明簡正貞粹太安中除蒼梧大守討王含有功封興道縣侯

陸邁碑

邁字功髙吳郡人器識淸敏風檢澄峻累遷振威太守尙書吏部郎【並世說注】

終南山大石文【陳總遷殿中侍禦史詔遣詣終南山請雨總先除小石祠惟存大石一所而祈之上文曰】

峩峩大石佐嶽通理含滋吐潤惠我四海【王隠晉書】

蘇韶【鬼】

授從弟節書【韶字孝先安平人仕至中牟令卒伯父承爲南中郎軍司第九子節在車上晝日韶自外入乘馬著黑介幘黃綀衣白襪幽履憑節車轅曰吾欲攺葬將爲書節授筆不肯曰死者書與生者異爲節作其字像胡書也卽喚節爲書鼎案傅咸理李含表有常山太守蘇韶此雲中牟令】

古昔魏武侯浮於西河而下中流顧謂吳起曰美哉河山之固此魏國之寶也吾性愛好京洛每往來出入瞻眎邙山樂哉乎萬世之基也北背孟津洋洋之河南望天邑濟濟之盛此志𨿽未言銘之於心矣不圗奄忽所懷未果前去十月便速攺在軍司墓次買數畆地便自足矣【王隠晉書】

西晉文紀卷二十

