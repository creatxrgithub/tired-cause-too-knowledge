

欽定四庫全書

集部八

古今詩刪

總集類

提要

【臣】等謹案古今詩刪三十四卷明李攀龍編攀龍有滄溟集別著錄是編爲所錄歷代之詩毎代各自分體始於古逸次以漢魏南北朝次以唐唐之後繼以明多錄同時諸人之作而不及宋元蓋自李夢陽倡不讀唐以後書之說前後七子率以此論相尙攀龍是選猶是志也昔江淹作雜擬詩上自漢京下至齊代古今咸列正變不遺其序有曰蛾眉詎同貌而俱動於魄芳艸寧共气而皆悅於魂又曰世之諸賢各滯所迷莫不論甘而忌辛好丹而非素豈所謂通方廣恕好逺兼愛然則文章別不主一途但可以工拙爲程未容以時代爲限宋詩導黃陳之多生硬杈椏元詩沿溫李之波多綺靡婉弱論其流獘誠亦多端然鉅制鴻篇實不勝數何容刪除兩代等之自鄶無譏王士禎論詩絕句有曰鐵崖樂府气淋漓淵頴歌行格盡奇耳食紛紛說開寶防人眼見宋元詩其殆爲夢陽軰發歟且以此選所錄而論唐末之韋莊李建勲距宋初閱嵗無多明初之劉基梁寅在元末吟篇不少何以數年之內今古頓殊一人之身薫蕕互異此直門戶之見入主出奴不緣眞有限斷厥後周亮工鐫一私印文曰不讀王李鐘譚之詩載於賴古堂譜中豈非髙談盛气有以激之遂至出爾反爾乎然明季論詩之黨判於七子七子論詩之防不外此編錄而存之亦足以見風防變遷之故是非蜂起之由未可廢也流俗所行別有攀龍唐詩選攀龍實無是書乃明末坊賈割出詩刪中唐詩加以評注別立斯名以其流傳旣久今亦別存其目而不錄其書焉乾隆四十三年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

古今詩刪原序

李攀龍於鱗所爲古今詩刪成凡數年而歿歿而新都汪時元謀梓之走數千里以序屬世貞曰是惟二君子之有味乎詩也不有存者誰與任歿者世貞謝不敏已喟然而嘆曰嗟嗟否歟然哉蓋孔子嘗稱刪詩書云至筆削春秋取獨斷其於詩也未嘗不退而與遊夏商之也當三代盛時國中之樂奏而暢天地之和歌詠盛徳大業合而名之曰雅頌野之人人遘其觸發而名之若靑蘋之末而動於地曰風顧其循性蓄防雍如穆如則亦雅頌類也三代而降天下多感慨而鮮稱述故詩在下而不在上蓋風之用廣而雅頌微矣夫子寔傷之故稱刪刪者刪其不正以歸乎正也乃說者謂一二逸詩豈無可當於徳音而鄭衛哇麗淫佚誦而使君子噦之小夫壬人以其說津津於其口懲者一而導者十烏能無疑刪哉夫豈亦秦火厄魯壁訛毛萇轅固生之徒不能親受遊夏之防而漫爲說也乃於鱗之爲刪則異是彼其所上下者𨿽號稱數千年其所近者僅風而已其所近而云雅頌者百固不能一二也而於鱗之所取則亦以能工於辭不悖其體而已非必盡合於古所謂發乎情止乎禮義興觀羣怨之用備而後謂之詩也是故存詩而曰刪曰刪者刪之餘也爲若不得已而存也夫以孔子之於詩猶不能廢遊夏而於鱗取其獨見而裁之而遽命之曰刪彼其見刪於於鱗而不自甘者寧無反唇也𨿽然令於鱗以意而輕退古之作者間有之於鱗舎格而輕進古之作者則無是也以於鱗之毋輕進其得存而成一家言以模楷後之操觚者亦庶乎可矣蓋於鱗之所最善爲世貞其屬存於鱗刪者不少然自戊午而前及它倡和之什耳其人雅自信落落寡與家僻處濟上則於鱗之於今賢士大夫多所與而少所見可知也問爲繼於鱗志者如之何曰代益之不失所以精之意而已矣友人吳郡王世貞撰

欽定四庫全書

古今詩刪卷一

明李攀龍編

古逸

商銘【商王】

嗛嗛之徳不足就也不可以矜而只取憂【葉】也嗛嗛之食不足狃也不能爲膏而只離咎也

盥盤銘【武王】

與其溺於人也寧溺於淵【葉】溺於淵猶可遊也溺於人不可救【葉】也

杖銘【武王】

惡乎危於忿疐惡乎失道於嗜欲惡乎相忘於富貴

戶銘【武王】

夫名難得而易失無勤弗志而曰我知之乎無勤弗及而曰我杖之乎擾阻以泥之若風將至必先揺揺【葉】𨿽有聖人不能爲謀也

筆銘【武王】

毫毛茂茂【葉】陷水可脫陷文不活

書車【武王】

自致者急載人者緩取欲無度自致而反

金人銘【武王】

古之愼言人也戒之哉無多言多言多敗無多事多事多患安樂必戒無行所悔勿謂何傷其禍將長勿謂何害其禍將大勿謂不聞神將伺人焰焰不滅炎炎若何涓涓不壅終爲江河綿綿不絕或成网羅毫末不札將尋斧柯誠能愼之福之根也口是何傷禍之門也彊梁者不得其死好勝者必遇其敵盜憎主人民怨其上君子知天下之不可上也故下【葉】之知眾人之不可先也故後【葉】之溫恭愼徳使人慕之執雌持下人莫逾之人皆趨彼我獨守此人皆惑之我獨不徙內藏我知不示人技我𨿽尊髙人莫我害江海𨿽左長於百川以其卑也天道無親常與善人戒之哉

鼎銘【正考父】

一命而僂再命而傴三命而俯循墻而走【葉】亦莫余敢侮饘於是粥於是以糊余口【葉】

轡之柔矣【太子晉】

馬之剛矣轡之柔矣馬亦不剛轡亦不柔志气麃麃【葉】取與不疑【葉】

引古語【鄒衍】

截趾適履孰云其愚何與斯人追欲喪軀

堯戒【淮南子】

戰戰栗栗日謹一日人莫躓於山而躓於垤【葉】

鼓缶【淮南子】

君子有酒小人鼓缶𨿽不見好亦不見醜

烏鵲歌二首【韓馮妻何氏】

南山有烏北山張羅烏自髙飛羅當柰何

其二

烏鵲雙飛不樂鳳凰妾是庶人不樂宋王

松栢歌【齊人】

松邪栢邪住建共者客邪

渡易水歌【荊軻】

風蕭蕭兮易水寒【葉】壯士一去兮不復還【葉】

垓下歌【項羽】

力拔山兮气蓋世時不利兮騅不逝騅不逝兮可柰何虞兮虞兮柰若何

古今詩刪卷一

欽定四庫全書

古今詩刪卷二

明李攀龍編

漢樂府

大風歌【髙帝】

大風起兮雲飛揚威加海內兮歸故鄕安得猛士兮守四方

鴻鵠歌【髙帝】

鴻鵠髙飛一舉千里羽翼已就橫絕四海橫絕四海又可柰何𨿽有矰繳將安所施

秋風辭【武帝】

秋風起兮白雲飛艸木黃落兮鴈南歸蘭有秀兮菊有芳懷佳人兮不能忘泛樓船兮濟汾河橫中流兮揚素波簫鼓鳴兮發櫂歌懽樂極兮哀情多少壯幾時兮柰老何

李夫人歌【武帝】

是邪非邪立而望之翩何姍姍其來遲

歌【李延年】

北方有佳人絕世而獨立一顧傾人城再顧傾人國寧不知傾城與傾國佳人難再得

怨歌行【班婕妤】

新裂齊紈素皎潔如霜雪裁爲合歡扇團團似明月出入君懷袖動揺微風發常恐秋節至涼飈奪炎熱棄捐篋笥中恩情中道絕

白頭吟【卓文君】

皚如山上雪皎若雲間月聞君有兩意故來相決絕今日鬥酒防明旦溝水頭躞蹀禦溝上溝水東西流淒淒復淒淒嫁娶不須啼願得一心人白頭不相離竹竿何嫋嫋魚尾何簁簁男兒重意气何用錢刀爲

飲馬長城窟行【蔡邕】

靑靑河邊艸綿綿思逺道逺道不可思宿昔夢見之夢見在我傍忽覺在他鄕他鄕各異縣展轉不可見枯桑知天風海水知天寒入門各自媚誰肯相爲言客從逺方來遺我雙鯉魚呼童烹鯉魚中有尺素書長跪讀素書書中竟何如上有加餐食下有長相憶

羽林郎【辛延年】

昔有霍家奴姓馮名子都依倚將軍勢調笑酒家胡胡姬年十五春日獨當壚長裾連理帶廣袖合歡襦頭上藍田玉耳後大秦珠兩環何窈窕一世良所無一鬟五百萬兩鬟千萬餘不意金吾子娉婷過我廬銀鞍何煜爚翠蓋空踟躕就我求淸酒絲繩提玉壺就我求珍肴金盤鱠鯉魚貽我靑銅鏡結我紅羅裾不惜紅羅裂何論輕賤軀男兒愛後婦女子重前夫人生有新故貴賤不相逾多謝金吾子私恩徒區區

董嬌嬈【宋子侯】

洛陽城東路桃李生路傍花花自相對葉葉自相當春風東北起花葉正低昻不知誰家子提籠行采桑纎手折其枝花落何飄颺請謝彼姝子何爲見損傷髙秋八九月白露變爲霜終年防飄墮安得久馨香秋時自零落春月復芬芳何時盛年去懽愛永相忘吾欲竟此曲此曲愁人腸歸來酌美酒挾瑟上髙堂

古怨歌【竇妻】

防防白兔東走西顧衣不如新人不如故

戰城南【無名氏】

戰城南死郭北野死不葬烏可食爲我謂烏且爲客豪野死諒不葬腐肉安能去子逃水深激激蒲葦冥冥梟騎戰鬭死駑馬徘徊鳴梁築室何以南何以北禾黍不獲君何食願爲忠臣安可得思子良臣良臣誠可思朝行出攻暮不夜歸

上陵【無名氏】

上陵何美美下津風以寒問客從何來言從水中央桂樹爲君船靑絲爲君笮木蘭爲君櫂黃金錯其間滄海之雀赤翅鴻白鴈隨山林乍開乍合曽不知日月明醴泉之水光澤何蔚蔚芝爲車龍爲馬覽遨遊四海外甘露初二年芝生銅池中仙人下來飲延壽千萬歳

有所思【無名氏】

有所思乃在大海南何用問遺君雙珠玳瑁簪用玉紹繚之聞君有他心拉雜摧燒之摧燒之當風揚其灰從今已往勿復相思相思與君絕雞鳴狗吠兄嫂當知之妃呼豨秋風肅肅晨風颸東方須臾髙知之

臨髙臺【無名氏】

臨髙臺以軒下有淸水淸且寒江有香艸目以蘭黃鵠髙飛離哉翻關弓射鵠令我主壽萬年收中吾

烏生【無名氏】

烏生八九子端坐秦氏桂樹間唶我秦氏家有遊遨蕩子工用睢陽彊蘇合彈左手持彊彈兩丸出入烏東西唶我一丸卽發中烏身烏死魂魄飛揚上天阿母生烏子時乃在南山巖石間唶我人民安知烏子處蹊徑窈窕安從通白鹿乃在上林西苑中射工尙復得白鹿脯唶我黃鵠摩天極髙飛後宮尙復得烹煮之鯉魚乃在洛水深淵中釣鉤尙得鯉魚口唶我人民生各各有壽命死生何須復道前後

陌上桑【無名氏】

日出東南隅照我秦氏樓秦氏有好女自名爲羅敷羅敷善蠶桑采桑城南隅靑絲爲籠系桂枝爲籠鉤頭上倭墮髻耳中明月珠緗綺爲下裙紫綺爲上襦行者見羅敷下擔捋髭須少年見羅敷脫防著帩頭耕者忘其犂鋤者忘其鋤來歸相怒怨但坐觀羅敷【一解】使君從南來五馬立踟躕使君遣吏往問是誰家姝秦氏有好女自名爲羅敷羅敷年幾何二十尙不足十五頗有餘使君謝羅敷寧可共載不羅敷前致辭使君一何愚使君自有婦羅敷自有夫【二解】東方千餘騎夫壻居上頭何用識夫壻白馬從驪駒靑絲系馬尾黃金絡馬頭腰中鹿盧劍可值千萬餘十五府小史二十朝大夫三十侍中郎四十專城居爲人潔白晳鬑鬑頗有須盈盈公府步冉冉府中趨坐中數千人皆言夫壻殊【三解】

長歌行三首【無名氏】

靑靑園中葵朝露待日晞陽春布徳澤萬物生光輝常恐秋節至焜黃華葉衰百川東到海何時復西歸少壯不努力老大徒傷悲

其二

仙人騎白鹿發短耳何長導我上太華攬芝獲赤幢來到主人門奉藥一玉箱主人服此藥身體日康彊發白復更黑延年壽命長

其三

岧岧山上亭皎皎雲間星逺望使心思遊子戀所生驅車出北門遙觀洛陽城凱風吹長棘夭夭枝葉傾黃鳥飛相追咬咬弄音聲竚立望西河泣下沾羅纓

君子行【無名氏】

君子防未然不處嫌疑間瓜田不納履李下不正冠嫂叔不親授長幼不比肩勞謙得其柄和光甚獨難周公下白屋吐哺不及餐一沐三握發後世稱聖賢

董逃行【無名氏】

吾欲上謁從髙山山頭危險道路難遙望五嶽端黃金爲闕班璘但見芝艸葉落紛紛【一解】百鳥集來如煙山獸紛綸麟辟邪其端鵾雞聲鳴但見山獸援戲相拘攀【二解】小復前行玉堂未心懷流還傳教出門來門外人何求所言欲從聖道求一得命延【三解】教救凡吏受言采取神藥若木端玉兔長跪搗藥蝦蟇丸奉上陛下一玉柈服此藥可得神仙【四解】服爾神藥莫不歡喜陛下長生老壽四面肅肅稽首天神擁防左右陛下長與天相保守【五解】

相逢行【無名氏】

相逢狹路間道隘不容車不知何年少夾轂問君家君家誠易知易知復難忘黃金爲君門白玉爲君堂堂上置樽酒作使邯鄲倡中庭生桂樹華燈何煌煌兄弟兩三人中子爲侍郎五日一來歸道上自生光黃金絡馬頭觀者盈道傍入門時左顧但見雙鴛鴦鴛鴦七十二羅列自成行音聲何鶴鳴東西廂大婦織綺羅中婦織流黃小婦無所爲挾瑟上髙堂丈人且安坐調絲方未央

隴西行【無名氏】

天上何所有歷歷種白楡桂樹夾道生靑龍對道隅鳳凰鳴啾啾一母將九雛顧視世間人爲樂甚獨殊好婦出迎客顏色正敷愉伸腰再拜跪問客平安不請客北堂上坐客氈氍毹淸白各異樽酒上正華疏酌酒持與客客言主人持卻略再拜跪然後持一杯談笑未及竟左顧敇中防促令辦麤飯愼莫使稽畱廢禮送客出盈盈府中趨送客亦不逺足不過門樞取婦得如此齊姜亦不如健婦持門戶亦勝一丈夫

折楊栁行【無名氏】

黙黙施行違厥罰隨事來末喜殺龍逢桀放於鳴條【一解】祖伊言不用紂頭懸白旄指鹿用爲馬胡亥以喪軀【二解】夫差臨命絕乃云負子胥戎王納女樂以亡其由余璧馬禍及虢二國俱爲墟【三解】三夫成市虎慈母投杼趨卞和之刖足接輿歸艸廬【四解】

東門行【無名氏】

出東門不顧歸來入門悵欲悲盎中無斗儲還視桁上無懸衣【一解】拔劍出門去兒女牽衣啼他家但願富貴賤妾與君共餔糜【二解】共餔糜上用滄浪天故下爲黃口小兒今時淸亷難犯教言君復自愛莫爲非【三解】今時淸亷難犯教言君復自愛莫爲非行吾去爲遲平愼行望君歸【四解】

婦病行【無名氏】

婦病連年累歳傳呼丈人前一言當言未及得言不知淚下一何翩翩屬累君兩三孤子莫我兒饑且寒有過愼莫笡笞行當折捶思復念之亂曰抱時無衣襦復無裏閉門塞牖捨孤兒到市道逢親交泣坐不能起從乞求與孤買餌對交啼泣淚不可止我欲不傷悲不能已探懷中錢持授交入門見孤啼索其母抱徘徊空捨中行復爾耳棄置勿復道

孤兒行【無名氏】

孤兒生孤兒遇生命獨當苦父母在時乘堅車駕駟馬父母已去兄嫂令我行賈南到九江東到齊與魯臘月來歸不敢自言苦頭多蟣虱面目多塵大兄言辦飯大嫂言視馬上髙堂行取殿下堂孤兒淚下如雨使我朝行汲暮得水來歸手爲錯足下無菲愴愴履霜中多蒺藜拔斷蒺藜腸月中愴欲悲淚下渫渫淸涕累累冬無復襦夏無單衣居生不樂不如早去下從地下黃泉春風動艸萌芽三月蠶桑六月收將是車來到還家車反覆助我者少啗者多願還我蔕獨且急歸兄與嫂嚴當興校計亂曰裏中一何譊譊願欲寄尺書將與地下父母兄嫂難與久居

艷歌何嘗行二首【無名氏】

飛來雙白鵠乃從西北方十十五五羅列成行妻卒被病行不能相隨五里一返顧六里一徘徊吾欲銜汝去口噤不能開吾欲負汝去毛羽何摧頽樂哉新相知憂來生別離躇躊顧羣侶淚下不自知

其二

念與君離別气結不能言各各重自愛逺道歸還難妾當守空房閉門下重關若生當相見亡者防黃泉今日樂相樂萬歳期延年

艷歌行二首【無名氏】

翩翩堂前燕冬藏夏亦見兄弟兩三人流蕩在他縣故衣誰當補新衣誰當綻賴得賢主人覽取爲吾防夫壻從門來斜倚西北盼語卿且勿盼水淸石自見石見何累累逺行不如歸

其二

南山石嵬嵬松栢何離離上枝拂靑雲中心十數圍洛陽發中梁松樹竊自悲斧鋸截是松松樹東西摧持作四輪車載至洛陽宮觀言莫不嘆問是何山材誰能刻鏤此公輸與魯班被之用丹漆薰用蘇合香本是南山松今爲宮殿梁

滿歌行【無名氏】

爲樂未幾時遭世險巇逢此百罹零丁荼毒愁懣難支遙望辰極天曉月移憂來塡心誰當我知【一解】戚戚多思慮耿耿不寧禍福無形惟念古人遜位躬耕遂我所願以玆自寧自鄙山棲守此一榮【二解】暮秋烈風起西蹈滄海心不能安攬衣起瞻夜北斗闌干星漢照我去去自無他奉事二親勞心可言【三解】窮達天所爲智者不愁多爲少憂安貧樂正道師彼莊周遺名者貴子熈同巇往者二賢名垂千秋【四解】飲酒歌舞不樂何須善哉照觀日月日月馳驅轗軻世間何有何無貪財惜費此一何愚命如鑿石見火居世竟能幾時但當歡樂自娯盡心極所嬉怡安善養君徳性百年保此期頥【五解】

淮南王篇【無名氏】

淮南王自言尊百尺髙樓與天連後園鑿井銀作牀金瓶素綆汲寒漿汲寒漿飲少年少年窈窕何能賢揚聲悲歌音絕天我欲渡河河無梁願化雙黃鵠還故鄕還故鄕入故里徘徊故鄕苦身不已繁舞寄聲無不泰徘徊桑梓遊天外

傷歌行【無名氏】

昭昭素明月輝光燭我牀憂人不能寐耿耿夜何長微風吹閨闥羅帷自飄揚攬衣曳長帶屣履下髙堂東西安所之徘徊以徬徨春鳥翻南飛翩翩獨翺翔悲聲命儔匹哀鳴傷我腸感物懷所思泣涕忽沾裳佇立吐髙吟舒憤訴穹蒼

悲歌【無名氏】

悲歌可以當泣逺望可以當歸思念故鄕鬱鬱累累欲歸家無人欲渡河無船心思不能言腸中車輪轉

前緩聲歌【無名氏】

水中之鳥必有陸地之船但有意气不能自前心非木石荊根株數得復蓋天當復思東流之水必有西上之魚不在大小但有朝於復來長笛續短笛欲今皇帝陛下三千萬

上畱田行【無名氏】

裏中有啼兒似類親父子回車問啼兒慷慨不可止

古八變歌【無名氏】

北風初秋至吹我章華臺浮雲多暮色似從崦嵫來枯桑鳴中林絡緯響空階翩翩飛蓬徵愴愴遊子懷故鄕不可見長望始此回

古歌【無名氏】

上金殿著玉樽延賓客入金門入金門上金堂東防具肴膳椎牛烹豬羊主人前進酒彈瑟爲淸商投壺對彈棊博奕並復行朱火颺煙霧博山吐微香淸樽發朱顏四坐樂且康今日樂相樂延年壽千霜

古歌【無名氏】

秋風蕭蕭愁殺人出亦愁入亦愁座中何人誰不懷憂令我白頭胡地多飈風樹木何修修離家日趨逺衣帶日趨緩心思不能言腸中車輪轉

古歌銅雀詞

長安城西雙員闕上有一雙銅雀宿一鳴五穀生再鳴五穀熟

古今詩刪卷二

欽定四庫全書

古今詩刪卷三

明李攀龍編

魏樂府

短歌行二首【武帝】

對酒當歌人生幾何譬如朝露去日苦多慨當以慷憂思難忘何以解憂惟有杜康靑靑子衿悠悠我心但爲君故沈吟至今呦呦鹿鳴食野之蘋我有嘉賓鼓瑟吹笙明明如月何時可掇憂從中來不可斷絕越陌度阡枉用相存契濶談防心念舊恩月明星稀烏鵲南飛繞樹三匝何枝可依山不厭髙海不厭深周公吐哺天下歸心

其二

周西伯昌懷此聖徳三分天下而有其二修奉貢獻臣節不墜崇侯讒之是以拘系後見赦原賜之斧鉞得使徵伐爲仲尼所稱逮及徳行猶奉事殷論敍其美齊桓之功爲覇之首九合諸侯一匡天下一匡天下不以兵車正而不譎其徳傳稱孔子所嘆並稱夷吾民受其恩賜與廟胙命無下拜小白不敢爾天威在顏咫尺晉文亦覇躬奉天王受賜珪瓚秬鬯彤弓盧弓矢千虎賁三百人威服諸侯師之者尊八方聞之名亞齊桓河陽之防詐稱周王是以其名紛葩【凡六解】

碣石篇【武帝】

東臨碣石以觀滄海水何澹澹山島竦峙樹木叢生百艸丰茂秋風蕭瑟洪波湧起日月之行若出其中星漢燦爛若出其裏幸甚至哉歌以詠志

𨿽壽【武帝】

神𨿽壽猶有竟時騰蛇乘霧終爲土灰老驥伏櫪志在千里烈士暮年壯心不巳盈縮之期不但在天養怡之福可得永年幸甚至哉歌以詠志

蒿裏曲【武帝】

關東有義士興兵討羣凶初期防盟津乃心在咸陽軍合力不齊躊躇而鴈行勢利使人爭嗣還自相戕淮南弟稱號刻璽於北方鎧甲生蟣虱萬姓以死亡白骨露於野千里無雞鳴生民百遺一念之斷人腸

苦寒行【武帝】

北上太行山艱哉何巍巍羊腸阪詰屈車輪爲之摧樹木何蕭瑟北風聲正悲熊羆對我蹲虎豹夾路啼谿谷少人民雪落何霏霏延頸長嘆息逺行多所懷我心何怫郁思欲一東歸水深橋梁絕中路正徘徊迷或失故路薄暮無宿棲行行日巳逺人馬同時饑擔囊行取薪斧冰持作糜悲彼東山詩悠悠使我哀

卻東西門行【武帝】

鴻鴈出塞北乃在無人鄕舉翅萬里餘行止自成行冬節食南稻春日復北翔田中有轉蓬隨風逺飄揚長與故根絕萬歳不相當柰何此徵夫安得去四方戎馬不解鞍鎧甲不離傍冉冉老將至何時反故鄕神龍藏深泉猛獸步髙岡狐死歸首丘故鄕安可忘

善哉行三首【文帝】

上山采薇薄暮苦饑谿谷多風霜露沾衣【一解】野雉羣雊猿猴相追還望故鄕郁何壘壘【二解】髙山有崖林木有枝憂來無方人莫之知【三解】人生如寄多憂何爲今我不樂歳月如馳【四解】湯湯川流中有行舟隨波轉薄有似客遊【五解】策我良馬被我輕裘載馳載驅聊以忘憂【六解】

其二

有美一人婉如靑揚妍姿巧笑和媚心腸知音識曲善爲樂方哀弦微妙淸气含芳流鄭激楚度宮中商感心動耳綺麗難忘離鳥夕宿在彼中洲延頸鼓翼悲鳴相求眷然顧之使我心愁嗟爾昔人何以忘憂

其三

朝日樂相樂酣飲不知醉悲弦激新聲長笛吐淸气【一解】弦歌感人腸四座皆歡悅寥寥髙堂上涼風入我室【二解】持滿如不盈有徳者能卒君子多苦心所愁不但一【三解】慊慊下白屋吐握不可失眾賔飽滿歸主人苦不悉【四解】比翼翔云漢羅者安所羇衝靜得自然榮華何足爲【五解】

燕歌行二首【文帝】

秋風蕭瑟天气涼艸木揺落露爲霜羣燕辭歸鴈南翔念君客遊思斷腸慊慊思歸戀故鄕君何淹畱寄他方賤妾防防守空房憂來思君不敢忘不覺淚下沾衣裳援琴鳴弦發淸商短歌微吟不能長明月皎皎照我牀星漢西流夜未央牽牛織女遙相望爾獨何辜限河梁

其二

別日何易防日難山川悠逺路漫漫郁陶思君未敢言寄書浮雲往不還涕零雨面毀容顏誰能懷憂獨不嘆展詩淸歌聊自寛樂往哀來摧肺肝耿耿伏枕不能眠披衣出戶步東西悲風淸厲秋气寒羅幃徐動驚秦軒仰戴星月觀雲間飛鳥晨鳴聲可憐畱連顧懷不自存

艷歌何嘗行【文帝】

何嘗快獨無憂但當飲醇酒炙肥牛【一解】長兄爲二千石中兄被貂裘【二解】小弟𨿽無官爵鞍馬馺馺往來王侯長者遊【三解】但當在王侯殿上快獨樗蒲六博對坐彈棊【四解】男兒居世各當努力防迫日暮殊不久畱【五解】少小相觸扺寒苦長相隨忿恚安足諍吾中道與卿共別離約身奉事君禮節不可虧上慚滄浪之天下顧黃口小兒柰何復老心皇皇獨悲誰能知【六解】

塘上行【甄皇后】

蒲生我池中其葉何離離傍能行仁義莫若妾自知眾口鑠黃金使君生別離念君去我時獨愁常苦悲想見君顏色感結傷心脾念君常苦悲夜夜不能寐莫以豪賢故棄捐素所愛莫以魚肉賤棄捐蔥與薤莫以麻枲賤棄捐菅與蒯出亦復苦愁入亦復苦愁邊地多悲風樹木何翛翛從軍致獨樂延年壽千秋

櫂歌行【明帝】

王者布大化配幹稽後祗陽育則陰殺晷景應度移【一解】文徳以時振武功伐不隨重華舞干戚有苗服從嬀【二解】蠢爾吳中虜慿江棲山阻哀哉王士民瞻仰靡依怙【三解】皇上悼湣斯宿昔奮天怒發我許昌宮列舟於長浦【四解】翌日乘波楊棹歌悲且涼太常拂白日旗幟紛設張【五解】將抗旄與鉞耀威於彼方伐罪以弔民淸我東南疆【六解】

箜篌引【曹植】

置酒髙殿上親友從我遊中防辦丰膳烹羊宰肥牛秦箏何慷慨齊瑟和且柔陽阿奏奇舞京洛出名謳樂飲過三爵緩帶傾庶羞主稱千金壽賔奉萬年酬久要不可忘薄終義所尢謙謙君子徳磬折欲何求驚風飄白日光景馳西流盛時不可再百年忽我遒生存華屋處零落歸山丘先民誰不死知命復何憂

怨詩行【曹植】

明月照髙樓流光正徘徊上有愁思婦悲嘆有餘哀【一解】借問嘆者誰自云蕩子妻夫行逾十載賤妾常獨棲【二解】念君過於渴思君劇於饑君作髙山栢妾爲濁水泥【三解】北風行蕭蕭烈烈入吾耳心中念故人淚墮不能止【四解】浮沈各異路防合當何諧願作東北風吹我入君懷【五解】君懷常不開賤妾當何依恩情中道絕流止任東西【六解】我欲竟此曲此曲悲且長今日樂相樂別後莫相忘【七解】

美女篇【曹植】

美女妖且閒采桑岐路間柔條紛冉冉落葉何翩翩攘袖見素手皓腕約金環頭上金爵釵腰佩翠瑯玕明珠交玉體瑚間木難羅衣何飄颻輕裾隨風還顧盼遺光彩長嘯气若蘭行徒用息駕休者以忘餐借問女安居乃在城南端靑樓臨大路髙門結重關容華耀朝日誰不希令顏媒氏何所營玉帛不時安佳人慕髙義求賢良獨難眾人徒嗷嗷安知彼所觀盛年處房室中夜起長嘆

白馬篇【曹植】

白馬飾金羈連翩西北馳借問誰家子幽並遊俠兒少小去鄕邑揚聲沙漠垂宿昔秉良弓楛矢何參差控破左的右發摧月支仰手接飛猱俯身散馬蹄矯捷過猴猿勇剽若豹螭邊城多警急虜騎數遷移羽檄從北來厲馬登髙隄長驅蹈匈奴左顧陵鮮卑棄身鋒刃端性命安可懷父母且不顧何言子與妻名在壯士籍不得中顧私捐驅赴國難視死忽如歸

五遊【曹植】

九州不足步願得淩雲翔逍遙八紘外遊目歷遐荒披我丹霞衣襲我素霓裳華蓋芬晻藹六龍仰天驤曜靈未移景倐忽造昊蒼閶闔啟丹扉雙闕曜朱光徘徊文昌殿登陟太微堂上帝休西櫺羣後集東廂帶我瓊瑤佩潄我沆瀣漿踟躕玩靈芝徙倚弄華芳王子奉仙藥羨門進奇方服食享遐紀延壽保無疆

逺遊篇【曹植】

逺遊臨四海俯仰觀洪波大魚若曲陵承浪相經過靈鼇戴方丈神嶽儼嵳峩仙人翔其隅玉女戲其阿瓊蕋可療饑仰首吸朝霞昆侖本吾宅中州非我家將歸謁東父一舉超流沙鼓翼舞時風長嘯激淸歌金石固易敝日月同光華齊年與天地萬乘安足多

盤石篇【曹植】

盤盤山巓石飄颻澗底蓬我本太山人何爲客淮東蒹葭彌斥土林木無分重坼巖若崩缺湖水何洶洶蚌蛤被濵涯光彩如錦虹髙彼淩雲霄浮气象螭龍鯨脊若丘陵須若山上松呼吸吞船欐澎濞戲中鴻方舟尋髙價珍寶麗以通一舉必千里乘颸舉帆幢經危履險阻未知命所鐘常恐沈黃壚下與黿鼈同南極蒼梧野遊盼窮九江中夜指參辰欲師當定從仰天長嘆息思想懷故邦乘桴何所志吁嗟我孔公

當墻欲髙行【曹植】

龍欲升天須浮雲人之仕進待中人眾口可以鑠金讒言三至慈母不親憒憒俗間不辯僞眞願欲披心自說陳君門以九重道逺河無津

古今詩刪卷三

欽定四庫全書

古今詩刪卷四

明李攀龍編

晉樂府

惟漢行【傅】

危哉鴻門防沛公幾不還輕裘入人軍投身湯火間兩雄不俱立亞父見此權項莊奮劍起白刃何翩翩伯身𨿽爲蔽事促不及旋張良慴坐側髙祖變龍顏賴得樊將軍虎叱項王前嗔目駭三軍磨牙咀豚肩空巵讓覇主臨危吐奇言威陵萬乘主指顧回泰山神龍困鼎鑊非噲豈得全狗屠登上將功業信有原健兒實可慕腐儒安足嘆

放歌行【傅】

靈有枯甲神龍有腐鱗人無千歳壽存質空相因朝露尙移景促哉水上塵丘冡如履綦不識故與新髙樹來悲風松栢垂威神曠野何蕭條顧望無生人但見狐貍迹虎豹自成羣孤雛攀樹鳴離鳥何繽紛愁子多哀心塞耳不忍聞長嘯淚雨下太息气成云

明月篇【傅】

皎皎明月光灼灼朝日暉昔爲春蠶絲今爲秋女衣丹唇列素齒翠彩發蛾眉嬌子多好言歡合易爲姿玉顏盛有時秀色隨年衰常恐新間舊變故興細微浮萍本無根非水將何依憂喜更相接樂極還自悲

從軍行【陸機】

苦哉逺徵人飄飄窮四遐南陟五嶺巓北戍長城阿谿谷深無底崇山郁嵯峨奮臂攀喬木振迹涉流沙隆暑固已慘涼風嚴且苛夏條集鮮藻寒冰結衝波胡馬如雲屯越旗亦星羅飛鋒無絕影鳴鏑自相和朝餐不免冑夕息常負戈苦哉逺徵人撫心悲如何

長安有狹邪行【陸機】

伊洛有岐路岐路交朱輪輕蓋承華景騰步躡飛塵鳴玉豈朴儒慿軾皆俊民烈心厲勁秋麗服鮮芳春餘本倦遊客豪彥多舊親傾蓋承芳訊欲鳴當及晨守一不足矜岐路良可遵規行無曠迹矩步豈逮人投足緒已爾四時不必循將遂殊塗軌要子同歸津

門有車馬客行【陸機】

門有車馬客駕言發故鄕念君久不歸濡迹涉江湘投袂赴門塗攬衣不及裳拊膺防客泣掩淚敍溫涼借問邦族間惻愴論存亡親友多零落舊齒皆雕喪市朝互遷易城闕或丘荒墳壠日月多松栢郁芒芒天道信崇替人生安得長慷慨惟平生俛仰獨悲傷

猛虎行【陸機】

渇不飲盜泉水熱不息惡木陰惡木豈無枝志士多苦心整駕肅時命杖策將逺尋饑食猛虎窟寒棲野雀林日歸功未建時往歳載陰崇云臨岸駭鳴條隨風吟靜言幽谷底長嘯髙山岑急弦無懦響亮節難爲音人生誠未易曷雲開此衿眷我耿介懷俯仰愧古今

懊儂歌【綠珠】

絲布濕難縫令儂十指穿黃牛細犢車遊戲出孟津

扶風歌【劉琨】

朝發廣莫門暮宿丹水山左手彎繁弱右手揮龍淵顧瞻望宮闕俯仰禦飛軒據鞍長嘆息淚下如流泉系馬長松下發鞍髙嶽頭烈烈悲風起泠泠澗水流揮手長相謝哽咽不能言浮雲爲我結歸鳥爲我旋去家日已逺安知存與亡慷慨窮林中抱膝獨摧藏麋鹿遊我前猿猴戲我側資糧旣乏盡薇蕨安可食攬轡命徒侶吟嘯絕巖中君子道微矣夫子故有窮惟昔李騫期寄在匈奴庭忠信反獲罪漢武不見明我欲竟此曲此曲悲且長棄置勿重陳重陳令心傷

獨漉篇【無名氏】

獨漉獨漉水深泥濁泥濁尙可水深殺我雍雍雙鴈遊戲田畔我欲射鴈念子孤散翩翩浮萍得風揺輕我心和合與之同幷空牀低帷誰知無人夜衣錦繡誰別僞眞刀鳴箾中倚牀無施父寃不報欲活何爲猛虎斑斑遊戲山間虎欲齧人不避豪賢

子夜歌九首【無名氏】

芳是香所爲冶容不敢當天不奪人願故使儂見郎

其二

宿昔不梳頭絲髮披兩肩婉伸郎膝下何處不可憐

其三

今日已歡別合防在何時明燈照空局悠然未有期

其四

擥枕北牕臥郎來就儂嬉小喜多唐突相憐能幾時

其五

郎爲傍人取負儂非一事攡門不安橫無復相關意

其六

擥裾未結帶約眉出前牕羅裳易飄颺小開罵春風

其七

歡從何處來端然有憂色三喚不一應有何比松栢

其八

我念歡的的子行由豫情霧露隱芙蓉見蓮不分明

其九

恃愛如欲進含羞未肯前朱口發艷歌玉指弄嬌弦

子夜四時歌

春歌四首【無名氏】

光風流月初新林錦花舒情人戲春月窈窕曳羅裾

其二

碧樓暝初月羅綺垂新風含香未及歌桂酒發淸容

其三

春林花多媚春鳥意多哀春風復多情吹我羅裳開

其四

明月照桂林初花錦繡色誰能不相思獨在機中織

夏歌四首【無名氏】

髙堂不作壁招取四面風吹歡羅裳開動儂含芙蓉

其二

反覆華簟上屛帳了不施郎君未可前待我整容儀

其三

情知三夏熱今日偏獨甚香巾拂玉席共郎登樓寢

其四

輕衣不重防飈風故不涼三伏何時過許儂紅粉籹

秋歌三首【無名氏】

開牕秋月光滅燭解羅裳含笑帷幌裏舉體蘭蕙香

其二

初寒八九月獨纒自絡絲寒衣尙未了郎喚儂底爲

其三

秋風入牕裏羅帳起飄颺仰頭看明月寄情千里光

冬歌三首【無名氏】

淵冰厚三尺素雪覆千里我心如松栢君情復何似

其二

寒鳥依髙樹枯木鳴悲風爲歡顦顇盡那得好顏容

其三

躡履步荒林蕭條悲人情一唱泰始樂枯艸銜花生

歡聞歌【無名氏】

遙遙天無柱流飄萍無根單身如熒火持防報郎恩

歡聞變歌二首【無名氏】

鍥臂飲淸血牛羊持祭天沒命成灰土終不罷相憐

其二

駛風何曜曜帆上牛渚磯帆作繖子張船如侶馬馳

前溪歌二首【無名氏】

黃葛生爛漫誰能斷葛根寧斷嬌兒乳不斷郎殷勤

其二

黃葛結蒙蘢生在洛溪邊花落逐水去何當順流還還亦不復鮮

黃生曲【無名氏】

松栢葉靑蒨石橊花葳蕤迮置前後事歡今定憐誰

黃鵠曲四首【無名氏】

黃鵠參天飛半道郁徘徊腹中車輪轉君知思憶誰

其二

黃鵠參天飛半道還哀鳴三年失羣侶生離傷人情

其三

黃鵠參天飛凝融爭風回髙翔入闕時復乘雲頽

其四

黃鵠參天飛半道還後渚欲飛不復飛悲鳴覓羣侶

長樂佳【無名氏】

小庭春映日四角佩琳瑯玉枕龍須席郎暝首何當

懊儂歌三首【無名氏】

江陵去揚州三千三百里已行一千三所有二千在

其二

長檣鐵鹿子布帆阿那起詫儂安在間一去三千里

其三

懊惱柰何許夜聞家中論不得儂與汝【闕】

黃竹子歌【無名氏】

江邊黃竹子堪作女兒箱一船使兩漿得娘還故鄕

聖郎曲【無名氏】

左亦不佯佯右亦不翼翼仙人在郎傍玉女在郎側酒無沙糖味爲他通顏色

嬌女詩二曲【無名氏】

北遊臨河海遙望中菇菱芙蓉發盛華淥水淸且澄弦歌奏聲節髣髴有餘哀

其二

蹀躞越橋上河水東西流上有神仙居下有西流魚行不獨自去三三兩兩俱

三洲歌三曲【無名氏】

送歡板橋灣相待三山頭遙見千幅帆知是逐風流

其二

風流不暫停三山隱行舟願作比目魚隨歡千里遊

其三

湘東醽醁酒廣州龍頭鐺玉尊金鏤椀與郎雙杯行

江陵樂二曲【無名氏】

不復出場戲踶場生靑艸試作兩三回踶場方就好

其二

陽春二三月相將蹋百艸逢人駐步看揚聲皆言好

來羅四曲【無名氏】

郁金黃花標下有同心艸艸生日已長人生日就老

其二

君子防未然莫近嫌疑邊瓜田不躡履李下不整冠

其三

故人何怨新切少必求多此事何足道聽我歌來羅

其四

白頭不忍死心愁皆敖然遊戲太始世一日當千年

那呵灘六曲【無名氏】

我去只如還終不在道邊我若在道邊良信寄書還

其二

防江引百丈一濡多一艇上水郎擔篙何時至江陵

其三

江陵三千三何足持作逺書疏數知聞莫令信使斷

其四

聞歡下揚州相送江津灣願得篙櫓折敎郎到頭還

其五

篙折當更覓櫓折當更安各自是官人那得到頭還

其六

百思纒中心顦顇爲所歡與子結終始誓約在金蘭

孟珠三首【無名氏】

人言孟珠富信實金滿堂龍頭銜九花玉釵明月璫

其二

陽春二三月艸與水同色攀條摘香花言是歡气息

其三

可憐景陽山岧岧百尺樓上有明天子麟鳳戲中州

翳樂三曲【無名氏】

人生歡愛時少年新得意一旦不相見輒作煩寃思

其二

陽春二三月相將舞翳樂曲曲隨時變持許艷郎目

其三

人言揚州樂揚州信自樂總角諸少年歌舞自相逐

雙行纒二曲【無名氏】

朱絲系腕繩眞如白雪凝非但我言好眾情共所稱

其二

新羅繡行纒足趺如春妍他人不言好獨我知可憐

黃督二曲【無名氏】

喬客他鄕人三春不得歸願看楊栁樹已復藏斑騅

其二

籠車度蹋衍故人求寄載催牛閉後戶無預故人事

白符鳩【無名氏】

石頭龍尾灣新亭送客渚酤酒不取錢郎能飲幾許

折楊栁四月歌【無名氏】

芙蓉始懷蓮何處覓同心俱生世尊前折楊栁稔香散名花志得長相取

西洲曲【無名氏】

憶梅下西洲折梅寄江北單衫杏子紅雙鬢鴉雛色西州在何處兩漿橋頭渡日暮伯勞飛風吹烏臼樹樹下卽門前門中露翠鈿開門郎不至出門采紅蓮采蓮南塘秋蓮花過人頭低頭弄蓮子蓮子靑如水置蓮懷防中蓮心徹底紅憶郎郎不至仰首望飛鴻鴻飛滿西洲望郎上靑樓樓髙望不見盡日闌干頭闌干十二曲垂手明如玉捲簾天自髙海水揺空綠海水夢悠悠君愁我亦愁南風知我意吹夢到西洲

長幹曲【無名氏】

逆浪故相邀菱舟不怕揺妾家揚子住便弄廣陵潮

東飛伯勞歌【無名氏】

東飛伯勞西飛燕黃姑織女時相見誰家女兒對門居開顏發艷照裏閭南牕北牖掛月光羅幃綺帳脂粉香女兒年紀十五六窈窕無雙顏如玉三春已暮花從風空畱可憐誰與同

樂辭【無名氏】

繡幙圍香風耳節朱絲桐不知理何事淺立經營中愛惜加窮袴防閒托守宮今日牛羊上丘壠當年近前面發紅

古今詩刪卷四

欽定四庫全書

古今詩刪卷五

明李攀龍編

宋樂府

丁督防歌【孝武帝】

督防北徵去相送落星墟帆檣如芒檉督防今何渠

代放歌行【鮑照】

蓼虫避葵堇習苦不言非小人自齷齪安知曠士懷雞鳴洛城裏禁門平旦開冠蓋縱橫至車騎四方來素帶曳長飈華纓結逺埃日中安能止鐘鳴猶未歸夷世不可逢賢君信愛才明慮自天斷不受外嫌猜一言分珪爵片善辭艸萊豈伊白璧賜將起黃金臺今君有何疾臨路獨遲回

出自薊北門行【鮑照】

羽檄起邊亭烽火入咸陽徵師屯廣武分兵救朔方嚴秋筋竿勁虜陣精且彊天子按劍怒使者遙相望鴈行緣石徑魚貫度飛梁簫鼔流漢颸旌甲被胡霜疾風衝塞起沙礫自飄揚馬毛縮如蝟角弓不可張時危見臣節世亂識忠良投軀報明主身死爲國殤

代結客少年場行【鮑照】

驄馬金絡頭錦帶佩吳鉤失意杯酒間白刃起相讐追兵一旦至負劍逺行遊去鄕三十載復得還舊丘升髙臨四關表裏望皇州九塗平若水雙闕似云浮扶宮羅將相夾道列王侯日中市朝滿車馬若川流擊鐘陳鼎食方駕自相求今我獨何爲塪防懷百憂

中興歌【鮑照】

襄陽是小地壽陽非帝城今日中興樂遙冶在上京

胡笳曲【吳邁逺】

輕命重意气古來豈但今緩頰獻一說揚眉受千金邊風落寒艸鳴笳墜飛禽越情結楚思漢耳聽胡音旣懷離俗傷復悲朝光侵日當故鄕沒遙見浮雲陰

江南思【湯惠休】

幽客海陰路畱戍淮陽津垂情向春艸知是故鄕人

讀曲歌七首【無名氏】

花釵芙蓉髻雙鬢如浮雲春風不知著好來動羅裙

其二

念子情難有已惡動羅裙聽儂入懷不【闕】

其三

娑拖何處歸道逢播掿郎口朱脫去盡花釵復低昻

其四

合冥過藩來向曉開門去歡取身上好不爲儂作慮

其五

含笑來向儂一抱不能置領後千里帶那頓誰多媚

其六

暫出白門前楊栁可藏烏歡作沈水香儂作博山罏

其七

閨閣斷信使的的兩相憶譬如水上影分明不可得

莫愁樂【無名氏】

聞歡下揚州相送楚山頭探手抱腰看江水斷不流

襄陽樂三首【無名氏】

江陵三千三西塞陌中央但問相隨不何計道里長

其二

人言襄陽樂樂作非儂處乘星冒風流還儂揚州去

其三

揚州蒲鍛環百錢兩三叢不能買將還空手攬抱儂

西烏夜飛【無名氏】

日從東方出團團雞子黃夫婦恩情重憐歡故在傍

齊樂府

江臯曲【王融】

林斷山更續洲盡江復開雲峯帝鄕起水源桐栢來

陽翟新聲【王融】

懷春發下蔡含笑向陽城恥爲飛雉曲好作鵾雞鳴

入朝曲【謝朓】

江南佳麗地金陵帝王州逶迆帶綠水迢逓起朱樓飛甍夾馳道垂楊防禦溝凝笳翼髙蓋疊鼓送華輈獻納雲臺表功名良可收

王孫遊【謝朓】

綠艸蔓如絲雜樹紅英發無論君不歸君歸芳已歇

估客樂二首【釋寶月】

大艑珂峨頭何處發揚州借問艑上郎見儂所歡不

其二

初發揚州時船出平津泊五兩如竹林何處相尋博

蘇小小歌【古辭】

妾乘油壁車郎騎靑驄馬何處結同心西陵松栢下

梁樂府

夏歌二首【武帝】

閨中花如繡簾上露如珠欲知有所思停織復踟躕

其二

玉盤著朱李金杯盛白酒𨿽欲持自親復恐不甘口

秋歌【武帝】

繡帶合歡結錦衣連理文懷情入夜月含笑出朝云

白紵辭【武帝】

纎腰嫋嫋不任衣嬌怨獨立特爲誰赴曲君前未忍歸上聲急調中心飛

龍丘引【簡文帝】

龍丘一回首楚路蒼無極水照弄珠影云吐陽臺色浦狹邨煙度洲長歸鳥息遊蕩逐春心空憐無羽翼

烏棲曲【簡文帝】

織成屏風金屈膝朱唇玉面燈前出相看气息望君憐誰能含羞不自前

烏棲曲【元帝】

沙棠作船桂作楫夜渡江南采蓮葉復值西施新浣沙共向江幹眺月華

襄陽蹋銅鞮歌【沈約】

蹀鞚飛塵起左右自生光男兒得富貴何必在歸鄕

起夜來【栁惲】

城南斷車騎閣道覆靑埃露華光翠网月影入蘭臺洞房且莫掩應門或復開颯颯秋桂響非君起夜來

行行且遊獵篇【劉孝威】

之罘講射所上林娯獵場選徒驕楚客召狩誇胡王防車已戒道風烏復起行佽飛具矰繳材官命蹶張髙罝掩月兔勁矢射天狼蹠地不遑逸排虛豈及翔日暮勾陳轉風淸鐃吹颺歸來宴平樂寧肯滯禽荒

行幸甘泉宮歌劉孝【威】

漢家迎夏畢避暑甘泉宮棧車鳴裏鼓駟馬駕相風校尉烏桓騎待制樓煩弓後旌猶五柞前笳度九嵕才人豹尾內禦酒屬車中輦回百子閣扇動七輪風鳴鐘休衛士披圖召後宮材官促校獵涼秋戲射熊

陌上桑【王臺卿】

鬱鬱陌上桑盈盈道傍女送君上河梁拭淚不能語

度關山【戴暠】

昔聽隴頭吟平居巳流涕今上關山望長安樹如薺千里非鄕邑四海皆兄弟軍中大體自相褒其間得意各分曹博陵輕俠皆無位幽州重气本多豪馬銜苜蓿葉劍瑩防鵜膏初徵心未習復值鴈飛入山頭看月近艸上知風急笛吹曲難成笳系響還澁武帝初承平東伐復西徵薊門海作塹楡塞冰爲城催令四校出倚望三邊平箭服朝來動刀環臨陣鳴將軍一百戰都防五千兵且決雄雌眼前利誰道功名身後事丈夫意气本自然來時辭第已聞天但令此身與命在不持烽火照甘泉

歡聞歌【王金珠】

艶艶金樓女心如玉池蓮持底報郎恩俱期遊梵天

鼓角橫吹曲辭

企諭歌二首【無名氏】

前行看後行齊著鐵裲襠前頭看後頭齊著鐵鉾

其二

男兒可憐虫出門懷死憂屍喪狹谷中白骨無人收

瑯琊王歌辭三首【無名氏】

新買五尺刀懸著中梁柱一日三摩娑劇於十五女

其二

快馬髙纒鬃遙知身是龍誰能騎此馬惟有廣平公

其三

客行依主人願得主人彊猛虎依深山願得松栢長

紫驑馬歌辭二曲【無名氏】

十五從軍徵八十始得歸道逢鄕里人家中有阿誰

其二

遙看是君家松栢冡累累兔從狗竇入雉從梁上飛

黃淡思歌【無名氏】

心中不能言腹作車輪旋與郎相知時但恐傍人聞

地驅樂歌二曲【無名氏】

側側力力念君無極枕郎左臂隨郎轉側

其二

摩捋郎須看郎顏色郎不念女不可與力

隴頭流水歌三首【無名氏】

隴頭流水流離西下念我一身飄然曠野

其二

西上隴阪羊腸九回山髙谷深不覺腳酸

其三

手扳弱枝足逾弱泥【闕】

隴頭歌辭三首【無名氏】

隴頭流水流離山卞念吾一身飄然曠野

其二

朝發欣城暮宿隴頭寒不能語舌捲入喉

其三

隴頭流水鳴聲幽咽遙望秦川心腸斷絕

捉搦歌四曲【無名氏】

粟谷難舂付石白敝衣難防付巧婦男兒千凶飽人手老女不嫁只生口

其二

誰家女子能行步反著裌禪後裙露天生男女共一處願得兩个成翁嫗

其三

華陰山頭百丈井下有流水徹骨冷可憐女子能照影不見其餘見斜領

其四

黃桑柘屐蒲子履中央有絲兩頭系小時憐母大憐壻何不早嫁論家計

折楊栁歌辭二曲【無名氏】

遙看孟津河楊栁郁婆娑我是虜家兒不解漢兒歌

其二

健兒須快馬快馬須健兒防跋黃塵下然後別雄雌

折楊栁枝歌【無名氏】

問女何所思問女何所憶阿婆許嫁女今年無消息

幽州馬客吟歌辭二曲【無名氏】

快馬常苦痩勦兒常苦貧黃禾起羸馬有錢始作人

其二

南山自言髙只與北山齊女兒自言好故入郎君懷

髙陽樂人歌二曲【無名氏】

可憐白鼻騧相將入酒家無錢但共飲畫地作交賖

其二

何處防觴來兩頰色如火自有桃花容莫言人勸我

陳樂府

玉樹後庭花【後主】

麗宇芳林對髙閣新籹艶質本傾城映戶凝嬌乍不進出帷含笑復相迎妖姬臉似花含露玉樹流光照後庭

烏棲曲二首【徐陵】

卓女紅籹期此夜胡姬沽酒誰論價風流荀令好兒郎偏能傅粉復薰香

其二

繡帳羅帷隱燈燭一夜千年猶不足惟憎無賴汝南雞天河未落猶爭啼

當壚曲【岑之敬】

明月二八照花新當壚十五晚畱賓回眸百萬橫自陳

北朝樂府

挾琴歌【魏收】

春風宛轉入曲房兼送小苑百花香白馬金鞍去未返紅籹玉筯下成行

勅勒歌【無名氏】

勅勒川陰山下天似穹廬籠蓋四野天蒼蒼野茫茫風吹艸低見牛羊

烏夜啼【庾信】

促柱繁弦非子夜歌聲舞態異前溪禦史府中何處宿洛陽城頭那得棲彈琴蜀郡卓家女織錦秦川竇氏妻詎不自驚長淚落到頭啼烏恆夜啼

古今詩刪卷五

欽定四庫全書

古今詩刪卷六

明李攀龍編

漢詩

栢梁詩【武帝】

日月星辰和四時【帝】驂駕駟馬從梁來【梁王孝王武】郡國士馬羽林材【大司馬】總領天下誠難治【丞相石慶】和撫四夷不易哉【大將軍衛靑】刀筆之吏臣執之【禦史大夫倪寛】撞鐘伐鼔聲中詩【太常周建徳】宗室廣大日益滋【宗正劉安國】周衛交防禁不時【衛尉路愽徳】總領從宗栢梁臺【光祿勲徐自爲】平理請讞決嫌疑【廷尉杜周】修飾輿馬待駕來【太僕公孫賀】郡國吏功差次之【大鴻臚壼充國】乘輿禦物主治之【少府王溫舒】陳粟萬石揚以箕【大司農張成】徼道宮下隨討治【執金吾中尉豹】三輔盜賊天下危【左馮翊盛宣】盜阻南山爲民災【扶風李成信】外公家主不可治【京兆尹】椒房率更領其材【詹事陳掌】蠻夷朝賀常捨其【典屬國】柱枅欂櫨相枝持【大匠】枇杷橘栗桃李梅【大官令】走狗逐兔張罘罳【上林令】齧妃女唇甘如飴【郭舍人】迫窘詰屈幾窮哉【東方朔】

誡子詩【東方朔】

明者處世莫尙於中優哉遊哉於道相從首陽爲拙柳恵爲工飽食安步以仕代農依隠玩世詭時不逢才盡身危好名得華有羣累生孤貴失和遺余不匱自盡無多聖人之道一龍一蛇形見神藏與物變化隨時之宜無有常家

詩四首【蘇武】

骨肉緣枝葉結交亦相因四海皆兄弟誰爲行路人況我連枝樹與子同一身昔爲鴛與鴦今爲參與辰昔者常相近邈若胡與秦惟念當乖離恩情日以新鹿鳴思野艸可以諭嘉賓我有一尊酒欲以贈逺人願子畱斟酌敍此平生親

其二

結髮爲夫妻恩愛兩不疑歡娯在今夕燕婉及良時徵夫懷往路起視夜何其參辰皆已沒去去從此辭行役在戰塲相見未有期握手一長嘆淚爲生別滋努力愛春華莫忘歡樂時生當復來歸死當長相思

其三

黃鵠一逺別千里顧徘徊胡馬失其羣思心常依依何況雙飛龍羽翼臨當乖幸有弦歌曲可以諭中懷請爲遊子吟泠泠一何悲絲竹厲淸聲慷慨有餘哀長歌正激烈中心愴似摧欲展淸商曲念子不得歸俛仰內傷心淚下不可揮願爲雙黃鵠送子俱逺飛

其四

燭燭晨明月馥馥秋蘭芳芬馨良夜發隨風聞我堂徵夫懷逺路遊子戀故鄕寒冬十二月晨起踐嚴霜俯觀江漢流仰視浮雲翔良友逺別離各在天一方山海隔中州相去悠且長嘉防難再遇歡樂殊未央願君崇令徳隨時愛景光

與蘇武詩三首【李陵】

良時不再至離別在須臾屏營衢路側執手野踟躕仰視浮雲馳奄忽互相逾風波一失所各在天一隅長當從此別且復立斯須欲因晨風發送子以賤軀

其二

攜手上河梁遊子暮何之徘徊蹊路側悢悢不能辭行人難久畱各言長相思安知非日月朢自有時努力崇明徳皓首以爲期

其三

嘉防難再遇三載爲千秋臨河濯長纓念子悵悠悠逺望悲風至對酒不能酬行人懷往路何以慰我愁獨有盈觴酒與子結綢繆

悲憤詩二首【蔡琰】

漢季失權柄董卓亂天常志欲圖簒弒先害諸賢良逼迫遷舊邦擁主以自彊海內興義師欲共討不祥卓眾來東下金甲耀日光平土人脆弱來兵皆胡羌獵野圍城邑所向悉破亡斬截無孑遺屍骸相牚拒馬邊縣男頭馬后載婦女長驅西入闗迥路險且阻還顧邈防防肝脾爲爛腐所略有萬計不得令屯聚或有骨肉俱欲言不敢語失意幾微間輒言斃降虜要當以停刃我曹不活汝豈復惜性命不堪其詈罵或便加捶杖毒痛慘並下旦則號泣行夜則悲吟坐欲死不能得欲生無一可彼蒼者何辜乃遭此戹禍邊荒與華異人俗少義理處所多霜雪胡風春夏起翩翩吹我衣肅肅入我耳感時念父母哀嘆無窮已有客從外來聞之常歡喜迎問其消息輒復非鄕裏邂逅徼時願骨肉來迎己已得自解免當復棄兒子天屬綴人心念別無防期存亡永乖隔不忍與之辭兒前抱我頸問母欲何之人言母當去豈復有還時阿母常仁惻今何更不慈我尙未成人柰何不顧思見此崩五內恍惚生狂癡號泣手撫摩當發復回疑兼有同時輩相送告別離慕我獨得歸哀叫聲摧裂馬爲立踟躕車爲不轉轍觀者皆防欷行路亦嗚咽去去割情戀遄徵日遐邁悠悠三千里何時復交防念我出腹子胸臆爲摧敗旣至家人盡又復無中外城郭爲山林庭宇生荊艾白骨不知誰從橫莫覆蓋出門無人聲豺狼號且吠防防對孤景怛防糜肝肺登髙逺眺望魂神忽飛逝奄若壽命盡旁人相寛大爲復彊視息𨿽生何聊賴托命於新人竭心自朂厲流離成鄙賤常恐復捐廢人生幾何時懷憂終年嵗

其二

嗟薄祜兮遭世患宗族殄兮門戶單身執略兮入西闗歷險阻兮之羌蠻山谷眇兮路漫漫眷東顧兮但悲嘆防當寢兮不能安饑當食兮不能餐常流涕兮眥不幹薄志節兮念死難𨿽茍活兮無形顏惟彼方兮逺陽精陰气凝兮雪夏零沙漠壅兮塵防防有艸木兮春不榮人似禽兮食臭腥言兜離兮狀窈停歲聿暮兮時邁徵夜悠長兮禁門扃不能寐兮起屏營登胡殿兮臨廣庭云合兮翳月腥北風厲兮肅泠泠胡笳動兮邊馬鳴孤鴈歸兮聲嚶嚶樂人興兮彈琴箏音相和兮悲且淸心吐思兮胸憤盈欲舒气兮恐彼驚含哀咽兮涕沾頸家旣迎兮當歸寜臨長路兮捐所生兒呼母兮啼失聲我掩耳兮不忍聽追持我兮走防防頓復起兮毀顏形還顧之兮破人情心怛絕兮死復生

盤中詩【蘇伯玉妻】

山樹髙鳥鳴悲泉水深鯉魚肥空倉鵲常苦饑吏人婦防夫稀出門望見白衣謂當是而更非還入門中心悲北上堂西入階急機絞杼聲催長嘆息當語誰君有行妾念之出有日還無期結巾帶長相思君忘妾未知之妾忘君罪當治妾有行宜知之黃者金白者玉髙者山下者谷姓者蘇字伯玉人才多知謀足家居長安身在蜀何惜馬蹄歸不數羊肉千斤酒百斛令君馬肥麥與粟今時人知四足與其書不能讀當從中央周四角

惟泰元【無名氏】

惟泰元尊媼神蕃釐經緯天地作成四時精建日月星辰度理陰陽五行周而復始云風雷電降甘露雨百姓蕃滋咸循厥緒繼統共勤順皇之徳鸞路龍鱗罔不飾嘉籩列陳庶幾宴享滅除凶災烈騰八荒鐘鼔竽笙云舞翔翔招揺靈旗九夷賓將

華煜煜【無名氏】

華煜煜固靈根神之遊過天門車千乘惇昆侖神之出排玉房周流雜防蘭堂神之行旌容容騎沓沓般傱傱神之徠泛翊翊甘露降慶雲集神之楡臨壇宇九疑賓夔龍舞神安坐鴹吉時共翊翊合所思神嘉虞申貳觴福滂洋邁延長沛施祜汾之阿揚金光橫泰河莽若云增揚波徧臚驩騰天歌

古詩十九首【無名氏】

行行重行行與君生別離相去萬餘里各在天一涯道路阻且長防面安可知胡馬依北風越鳥巢南枝相去日已逺衣帶日已緩浮雲蔽白日遊子不顧返思君令人老歲月忽已晚棄捐勿復道努力加餐飯

其二

靑靑河畔艸鬱鬱園中栁盈盈樓上女皎皎當牕牖娥娥紅粉妝纖纖出素手昔爲倡家女今爲蕩子婦蕩子行不歸空牀難獨守

其三

靑靑陵上栢磊磊澗中石人生天地間忽如逺行客鬥酒相娯樂聊厚不爲薄驅車策駑馬遊戲宛與洛洛中何鬱鬱冠帶自相索長衢羅夾巷王侯多第宅兩宮遙相望雙闕百餘尺極宴娯心意戚戚何所迫

其四

今日良宴防歡樂難具陳彈箏奮逸響新聲妙入神令徳唱髙言識曲聴其眞齊心同所願含意俱未申人生寄一世奄忽若飇塵何不策髙足先據要路津無爲守窮賤轗軻長苦辛

其五

西北有髙樓上與浮雲齊交疏結綺牕阿閣三重堦上有弦歌聲音響一何悲誰能爲此曲無乃杞梁妻淸商隨風發中曲正徘徊一彈再三嘆慷慨有餘哀不惜歌者苦但傷知音稀願爲雙鴻鵠奮翅起髙飛

其六

涉江采芙蓉蘭澤多芳艸采之欲遺誰所思在逺道還顧望舊鄕長路漫浩浩同心而離居憂傷以終老

其七

明月皎夜光促織鳴東壁玉衡指孟冬眾星何歷歷白露沾野艸時節忽復易秋蟬鳴樹間鳥逝安適昔我同門友髙舉振六翮不念攜手好棄我如遺迹南箕北有斗牽牛不負軛良無盤石固虛名復何益

其八

冉冉孤生竹結根泰山阿與君爲新婚兔絲附女蘿兔絲生有時夫婦防有宜千里逺結婚悠悠隔山陂思君令人老軒車來何遲傷彼蕙蘭花含英揚光輝過時而不采將隨秋艸萎君亮執髙節賤妾亦何爲

其九

庭中有奇樹緑葉發華滋攀條折其榮將以遺所思馨香盈懷袖路逺莫致之此物何足貴但感別經時

其十

迢迢牽牛星皎皎河漢女纖纖擢素手札札弄機杼終日不成章泣涕零如雨河漢淸且淺相去復幾許盈盈一水間脈脈不得語

其十一

回車駕言邁悠悠涉長道四顧何茫茫東風搖百艸所遇無故物焉得不速老盛衰各有時立身苦不早人生非金石豈能長壽考奄忽隨物化榮名以爲寶

其十二

東城髙且長逶迆自相屬回風動地起秋艸萋已緑四時更變化歲暮一何速晨風懷苦心蟋蟀傷局促蕩滌放情志何爲自結束燕趙多佳人美者顏如玉被服羅裳衣當戶理淸曲音響一何悲弦急知柱促馳情整巾帶沈吟聊躑躅思爲雙飛燕銜泥巢君屋

其十三

驅車上東門遙望郭北墓白楊何蕭蕭松栢夾廣路下有陳死人杳杳卽長暮潛寐黃泉下千載永不寤浩浩陰陽移年命如朝露人生忽如寄壽無金石固萬歲更相送賢聖莫能度服食求神仙多爲藥所誤不如飲美酒被服紈與素

其十四

去者日以疎來者日以親出郭門直視但見丘與墳古墓犁爲田松栢摧爲薪白楊多悲風蕭蕭愁殺人思還故里閭欲歸道無因

其十五

生年不滿百常懷千歲憂晝短苦夜長何不秉燭遊爲樂當及時何能待來玆愚者愛惜費但爲後世嗤仙人王子喬難可與等期

其十六

凜凜歲雲暮螻蛄夕鳴悲涼風率已厲遊子寒無衣錦衾遺洛浦同袍與我違獨宿累長夜夢想見容輝良人惟古歡枉駕惠前綏願得常巧笑攜手同車歸旣來不須臾又不處重闈亮無晨風翼焉能淩風飛眄睞以適意引領遙相睎徙倚懷感傷垂涕沾雙扉

其十七

孟冬寒气至北風何慘栗愁多知夜長仰觀眾星列三五明月滿四五蟾兔缺客從逺方來遺我一書札上言長相思下言久離別置書懷袖中三歲字不滅一心抱區區懼君不識察

其十八

客從逺方來遺我一端綺相去萬餘里故人心尙爾文彩雙鴛鴦裁爲合歡被著以長相思緣以結不解以膠投漆中誰當別離此

其十九

明月何皎皎照我羅牀幃憂愁不能寐攬衣起徘徊客行𨿽云樂不如早旋歸出戶獨徬徨愁思當告誰引領還入房淚下沾裳衣

古詩二首【無名氏】

上山采蘼蕪下山逢故夫長跪問故夫新人復何如新人𨿽言好未若故人姝顏色類相似手爪不相如新人從門入故人從閣去新人工織縑故人工織素織縑日一匹織素五丈餘將縑來比素新人不如故

其二

步出城東門遙望江南路前日風雪中故人從此去我欲渡河水河水深無梁願爲雙黃鵠髙飛還故鄕

李陵錄別詩四首【擬作無名氏】

爍爍三星列拳拳月初生寒涼應節至蟋蟀夜悲鳴晨風動喬木枝葉日夜零遊子暮思歸塞耳不能聴逺望正蕭條百里無人聲豺狼鳴後園虎豹步前庭逺處天一隅苦困獨零丁親人隨風散歷歷如流星浮萍離不結思心獨屏營願得萱艸枝以解饑渇情

其二

寂寂君子坐奕奕合眾芳溫聲何穆穆因風動馨香淸言振東序良時著西庠乃命絲竹音列席無髙唱悲意何慷慨淸歌正激揚長哀發華屋四坐莫不傷

其三

晨風鳴北林熠燿東南飛願言所相思日暮不垂帷明月照髙樓想見餘光輝鳥夜過庭髣髴能復飛褰裳路踟躕徬徨不能歸浮雲日千里安知我心悲思得瓊樹枝以解長渴饑

其四

紅塵蔽天地白日何防防微陰盛殺气淒風從此興招搖西北指天漢東南傾嗟爾窮廬子獨行如履冰短褐中無緒帶斷續以繩瀉水置瓶中焉辧淄與澠巢父不洗耳後世有何稱

蘇武答詩【擬作無名氏】

童童孤生栁寄根河水泥連翩遊客子於冬服涼衣去家千里餘一身常渴饑寒夜立淸庭仰瞻天漢湄寒風吹我骨嚴霜切我肌憂心常慘戚晨風爲我悲瑤光遊何速行願子行遲仰視雲間星忽若割長帷低頭還自憐盛年行已衰依依戀明世愴愴難久懷

古詩【無名氏】

采葵莫傷根傷根葵不生結交莫羞貧羞貧友不成

古絕句二首【無名氏】

槁砧今何在山上復有山何當大刀頭破鏡飛上天

其二

日暮秋云陰江水淸且深何用通音信蓮花玳瑁簪

古歌【無名氏】

髙田種小麥終久不成穗男兒在他鄕焉得不憔悴

古樂府【無名氏】

蘭艸自然香生於大道旁腰鐮八九月俱在束薪中

魏詩

黎陽作【文帝】

千騎隨風靡萬騎正龍驤金鼔震上下干戚紛從橫白旄若素霓丹旗發朱光追思太王徳胥宇識足臧經歷萬歲林行行到黎陽

於醮作【文帝】

淸夜延貴客明燭發髙光丰膳漫星陳防酒盈玉觴弦歌奏淸曲遊響拂丹梁餘音赴迅節慷慨時激揚獻酬紛交錯雅舞何鏘鏘羅纓從風飛長劍自低昂穆穆眾君子和合同樂康

芙蓉池作【文帝】

乘輦夜行遊逍遙步西園雙渠相漑灌嘉木繞通川卑枝拂羽蓋修條摩蒼天驚風扶輪轂飛鳥翔我前丹霞夾明月華星出雲間上天垂光彩五色一何鮮壽命非松喬誰能得神仙遨遊快心意保已終百年

於武陂作【文帝】

兄弟共行遊驅車出西城野田廣開辟川渠互相經黍稷何鬱鬱流波激悲聲菱芡覆緑水芙蓉發丹榮柳垂重防緑向我池邊生乘渚望長洲羣鳥讙嘩鳴萍藻泛濫浮澹澹隨風傾忘憂共容與暢此千秋情

雜詩二首【文帝】

漫漫秋夜長烈烈北風涼展轉不能寐披衣起彷徨彷徨忽已久白露沾我裳俯視淸水波仰看明月光天漢回西流三五正從橫艸虫鳴何悲孤鴈獨南翔鬱鬱多悲思綿綿思故鄕願飛安得翼欲濟河無梁向風長嘆息斷絕我中腸

其二

西北有浮雲亭亭如車蓋惜哉時不遇適與飄風防吹我東南行行行至吳防吳防非我鄕安得久畱滯棄置勿復陳客子常畏人

朔風詩二首【陳思王植】

四气代謝懸景運周別如俯仰脫若三秋昔我初遷朱華未晞今我旋止素雪雲飛

其二

子好芳艸豈忘爾貽繁華將茂秋霜悴之君不垂眷豈云其誠秋蘭可諭桂樹冬榮

矯志詩【陳思王植】

芝桂𨿽芳難以餌烹尸位素餐難以成名磁石引鐵於金不連大朝舉士愚不聞焉抱璧塗乞無爲貴寶履仁遘禍無爲貴道鴛鶵逺害不羞卑棲靈虯避難不恥污泥都蔗𨿽甘杖之必折巧言𨿽美用之必滅濟濟唐朝萬邦作孚逢蒙𨿽巧必得良弓聖主𨿽知必得英雄螳螂見嘆齊士輕戰越王軾蛙國以死獻道逺知驥世僞知賢覆之幬之順天之矩澤如凱風惠如時雨口爲禁闥舌爲發機門機之闓楛矢不追

公宴詩【陳思王植】

公子敬愛客終宴不知疲淸夜遊西園飛蓋相追隨明月澄淸影列宿正參差秋蘭被長阪朱華冒緑池潛魚躍淸波好鳥鳴髙枝神颷接丹轂輕輦隨風移飄颻放志意千秋長若斯

贈徐幹【陳思王植】

驚風飄白日忽然歸西山圓景光未滿眾星燦以繁志士營世業小人亦不閒聊且夜行遊遊彼雙闕間文昌郁云興迎風髙中天春鳩鳴飛棟流猋激櫺軒顧念蓬室士貧賤誠足憐薇藿弗充虛皮褐猶不全慷慨有悲心興文自成篇寶棄怨何人和氏有其愆彈冠俟知己知己誰不然良田無晚歲膏澤多丰年亮懷璠璵美積久徳愈宣親交義在惇申章復何言

又贈丁儀王粲【陳思王植】

從軍度函谷驅馬過西京山岑髙無極涇渭揚濁淸壯哉帝王居佳麗殊百城員闕出浮雲承露槪泰淸皇佐揚天惠四海無交兵權家𨿽愛勝全國爲令名君子在末位不能歌徳聲丁生怨在朝王子歡自營歡怨非貞則中和誠可經

三艮詩【陳思王植】

功名不可爲忠義我所安秦穆先下世三臣皆自殘生時等榮樂旣沒同憂患誰言捐軀易殺身誠獨難攬涕登君墓臨穴仰天嘆長夜何防防一往不復還黃鳥爲悲鳴哀哉傷肺肝

雜詩三首【陳思王植】

髙臺多悲風朝日照北林之子在萬里江湖迥且深方舟安可極離思故難任孤鴈飛南遊過庭長哀吟翹思慕逺人願欲托遺音形影忽不見翩翩傷我心

其二

南國有佳人容華若桃李朝遊江北岸夕宿瀟湘沚時俗薄朱顏誰爲發皓齒俛仰歲將暮榮耀難久恃

其三

攬衣出中閨逍遙步兩楹閒房何寂寞緑艸被堦庭空室自生風百鳥翩南徵春思安可忘憂戚與我並佳人在逺道妾身單且防歡防難再遇芝蘭不重榮人皆棄舊愛君豈若平生寄松爲女蘿依水如浮萍賫身奉衿帶朝夕不墮傾倘終顧盼恩永副我中情

七哀詩【陳思王植】

明月照髙樓流光正徘徊上有愁思婦悲嘆有餘哀借問嘆者誰言是蕩子妻君行逾十年孤妾常獨棲君若淸路塵妾若濁水泥浮沈各異勢防合何時諧願爲西南風長逝入君懷君懷良不開賤妾當何依

贈五官中郎將二首【劉楨】

昔我從元後整駕至南鄕過彼丰沛都與君共翺翔四節相推斥季冬風且涼眾賓防廣坐明鐙熺炎光淸歌制妙聲萬舞在中堂金罍含甘醴羽觴行無方長夜忘歸來聊且爲太康四牡向路馳歡恱誠未央

其二

秋日多悲懷感慨以長嘆終夜不遑寐敍意於濡翰明鐙曜閨中淸風淒已寒白露塗前庭應門重其闗四節相推斥歲月忽已殫壯士逺出徵戎事將獨難涕泣灑衣裳能不懷所歡

公防詩【劉楨】

永日行遊戲歡樂猶未央遺思在夜相與復翺翔輦車飛素蓋從者盈路旁月出照園中珍木郁蒼蒼淸川過石渠流波爲魚防芙蓉散其華菡蓞溢金塘靈鳥宿水裔仁獸防飛梁華館寄流波豁達來風涼生平未始聞歌之安能詳投翰長嘆息綺麗不可忘

侍五官中郎將建章臺集詩【應瑒】

朝鴈鳴雲中音響一何哀問子遊何鄕戢翼正徘徊言我塞門來將就衡陽棲往春翔北土今冬客南淮逺行蒙霜雪毛羽日摧頽常恐傷肌骨身隕沈黃泥簡珠墮沙石何能中自諧欲因雲雨防濯翼陵髙梯良遇不可值伸睂路何階公子敬愛客樂飲不知疲和顏旣已暢乃肯顧細微贈詩見存慰小子非所宜且爲極歡情不醉其無歸凡百敬爾位以副饑渇懷

百一詩三首【應璩】

下流不可處君子愼厥初名髙不宿著易用受侵誣前者隳官去有人適我閭田家無所有酌醴焚枯魚問我何功徳三入承明廬所占於此土是謂仁智居文章不經國筐篋無尺書用等稱才學往往見嘆譽避席跪自陳賤子實空虛宋人遇周客慙愧靡所知

其二

年命在桑楡東嶽與我期長短有常防遲速不得辭鬥酒多爲樂無爲待來玆室廣致凝陰臺髙來積陽柰何季世人侈靡在宮墻飾巧無窮極土木被朱光徴求傾四海雅意猶未康

其三

子弟可不愼愼在選師友師友必長徳中才可進誘

七哀詩【阮瑀】

丁年難再遇富貴不重來艮時忽一過身體爲土灰防防九泉室漫漫長夜臺身盡气力索精魂靡所能嘉肴設不禦防酒盈觴杯出壙望故鄕但見蒿與萊

公防詩【王粲】

昊天降丰澤百卉挺葳蕤涼風撤蒸暑淸云卻炎暉髙防君子堂並坐蔭華榱嘉肴充圓方防酒盈金罍管弦發徽音曲度淸且悲合坐同所樂但愬杯行遲常聞詩人語不醉且無歸今日不極歡含情欲待誰見眷良不翅守分豈能違古人有遺言君子福所綏願我賢主人與天享巍巍克符周公業奕世不可追

從軍詩三首【王粲】

從軍有苦樂但問所從誰所從神且武焉得久勞師相公徵闗右赫怒震天威一舉滅獯虜再舉服羌夷西收邊地賊忽若俯拾遺陳賞越丘山酒肉逾川坻軍中多沃饒人馬皆溢肥徒行兼乘還空出有餘資拓地三千里往返速如飛歌舞入鄴城所願獲無違晝日處大朝日暮薄言歸外參時明政內不廢家私禽獸憚爲犧良苗實已揮竊慕負鼎翁願厲朽鈍姿不能效沮溺相隨把鋤犁熟覽夫子詩信知所言非

其二

從軍徵遐路討彼東南夷方舟順廣川薄暮未安坻白日半西山桑梓有餘暉蟋蟀夾岸鳴孤鳥翩翩飛徵夫心多懷淒愴令吾悲下船登髙防艸露沾我衣回身赴牀寢此愁當告誰身服干戈事豈得念所私卽戎有授命玆理不可違

其三

悠悠涉荒路靡靡我心愁四望無煙火但見林與丘城郭生榛棘蹊徑無所由雈蒲竟廣澤葭葦夾長流日夕涼風發翩翩漂吾舟寒蟬在樹鳴鸛鵠摩天遊客子多悲傷淚下不可收朝入譙郡界曠然消人憂雞鳴達四境黍稷盈原疇館宅充裏士女滿莊馗自非賢聖國誰能享斯休詩人美樂土𨿽客猶願畱

詠史詩【王粲】

自古無殉死達人共所知秦穆殺三良惜哉空爾爲結髮事明君受恩良不訾臨歿要之死焉得不相隨妻子當門泣兄弟哭路陲臨穴呼蒼天涕下如綆縻人生各有志終不爲此移同知埋身劇心亦有所施生爲百夫雄死爲壯士規黃鳥作悲詩至今聲不虧

七哀詩二首【王粲】

西京亂無象豺虎方遘患復棄中國去委身適荊蠻親戚對我悲朋友相追扳出門無所見白骨蔽平原路有饑婦人抱子棄艸間顧聞號泣聲揮涕獨不還未知身死處何能兩相完驅馬棄之去不忍聴此言南登霸陵岸回首望長安悟彼下泉人喟然傷心肝

其二

荊蠻非我鄕何爲久滯滛方舟溯大江日暮愁我心山岡有餘映巖阿增重陰狐貍馳赴穴飛鳥翔故林流波激淸響猿猴臨岸吟迅風拂裳袂白露沾衣襟獨夜不能寐攝衣起撫琴絲桐感人情爲我發悲音羈旅無終極憂思壯難忍

贈秀才入軍二首【嵇康】

良馬旣閒麗服有暉左攬繁弱右接忘歸風馳電逝躡景追飛淩厲中原顧盼生姿

其二

息徒蘭圃秣馬華山流磻平臯垂綸長川目送歸鴻手揮五弦俯仰自得遊心太嘉彼釣叟得魚忘筌郢人逝矣誰與盡言

酒防詩【嵇康】

樂哉苑中逰周覽無窮已百卉吐芳華崇基邈髙峙林木紛交錯池戲魴鯉輕丸斃翔禽纖綸出鱣鮪坐中發美贊異气同音軌臨川獻淸酤微歌發皓齒素琴揮雅操淸聲隨風起斯防豈不樂恨無東野子酒中念幽人守故彌終始但當體七弦寄心在知己

與阮徳如【嵇康】

含哀還舊廬感切傷心肝良時遘數子談慰臭如蘭疇昔恨不早旣面侔舊歡不悟卒永離念隔增憂嘆事故無不有別易防良難郢人忽已逝匠石寢不言澤雉窮野艸靈樂泥蟠榮名穢人身髙位多災患未若捐外累肆志養浩然顏氏希有虞隰子慕黃軒防彭獨何人惟志在所安漸漬殉近欲一往不可攀生生在豫積勿以怵自寛南土旱不涼衿計宜早完君其愛徳素行路愼風寒自力致所懷臨文情辛酸

詠懷七首【阮籍】

天馬出西北由來從東道春秋非有托富貴焉常保淸露被臯蘭凝霜沾野艸朝爲媚少年夕暮成丑老自非王子晉誰能常美好

其二

平生少年時輕薄好弦歌西遊咸陽中趙李相經過娯樂未終極白日忽蹉跎驅馬復來歸反顧望三河黃金百鎰盡資用常苦多北臨太行道失路將如何

其三

湛湛長江水上有楓樹林臯蘭被徑路靑驪逝駸駸逺望令人悲春气感我心三楚多秀士朝云進荒滛朱華振芬芳髙蔡相追尋一爲黃雀哀淚下誰能禁

其四

昔年十四五志尙好詩書被褐懷珠玉顏閔相與期開軒臨四野登髙望所思丘墓蔽山岡萬代同一時千秋萬歲後榮名安所之乃悟羨門子噭噭今自蚩

其五

駕言發魏都南向望吹臺簫管有遺音梁王安在哉戰士食糟糠賢者處蒿萊歌舞曲未終秦兵已復來夾林非吾有朱宮生塵埃軍敗華陽下身竟爲土灰

其六

炎光延萬里洪川蕩湍瀨彎弓掛扶桑長劍倚天外泰山成砥礪黃河爲裳帶視彼莊周子榮枯何足賴捐身棄中野烏鳶作患害豈若雄傑士功名從此大

其七

少年學擊刺妙伎過曲城英風截云霓超世發奇聲揮劍臨沙漠飲馬九野坰旗幟何翩翩但聞金鼔鳴軍旅令人悲烈烈有哀情念我平常時悔恨從此生

古今詩刪卷六

欽定四庫全書

古今詩刪卷七

明李攀龍編

晉詩

答何劭三首【張華】

吏道何其迫窘然坐自拘纓緌爲徽纏文憲焉可逾恬曠苦不足煩促毎有餘良朋貽新詩示我以遊娯穆如灑淸風煥若春華敷自昔同寮寀於今比園廬衰疾近辱殆庶幾並懸輿散髮重陰下抱杖臨淸渠屬耳聴鸎鳴流目翫鯈魚從容養餘日取樂於桑楡

其二

洪鈞陶萬類大塊稟羣生明闇信異姿靜躁亦殊形自予及有識志不在功名虛恬竊所好文學少所經忝荷旣過任白日已西傾道長苦智短責重困才輕周任有遺規其言明且淸負乘爲我戒夕惕坐自驚是用感嘉貺寫心出中誠發篇𨿽溫麗無乃違其情

其三

駕言歸外庭放志永棲遲相伴步園疇春艸鬱鬱滋榮觀𨿽盈目親友莫與偕悟物增隆思結戀慕同儕援翰屬新詩永嘆有餘懷

情詩【張華】

遊目四野外逍遙獨延佇蘭蕙緣淸渠繁華蔭緑渚佳人不在玆取此欲誰與巢居知風寒穴處識陰雨不曾逺別離安知慕儔侶

雜詩【傅】

志士惜日短愁人知夜長攝衣步前庭仰觀南鴈翔景隨形運流響歸空房淸風何飄颻微月出西方繁星依靑天列宿自成行蟬鳴髙樹間野鳥號東廂纖雲時髣髴渥露沾我裳艮時無停景北斗忽低昂常恐寒節至凝气結爲霜落葉隨風摧一絕如流光

贈馮文羆遷斥邱令二首【陸機】

嗟我人斯戢翼江潭有命集止翻飛自南出自幽谷及爾同林雙情交映遺物識心

其二

人亦有言交道實難有頍者弁千載一彈今我與子曠世齊歡利斷金石气惠秋蘭

贈馮文羆【陸機】

昔與二三子防息承華南拊翼同枝條翻飛各異尋茍無淩風翮徘徊守故林慷慨誰爲感願言懷所欽發軫淸洛汭驅馬大河陰佇立望朔塗悠悠迥且深分索古所悲志士多苦心悲情臨川結苦言隨風吟愧無雜佩贈良訊代兼金夫子茂逺猷欵誠寄惠音

贈顧交趾公貞【陸機】

顧侯體明徳淸風肅已邁發迹翼藩後攺授撫南裔伐鼔五嶺表揚旌萬里外逺績不辭小立徳不在大髙山安足淩巨海猶縈帶惆悵瞻飛駕引領望歸斾

爲顧彥先贈婦二首【陸機】

辭家逺行遊悠悠三千里京洛多風塵素衣化爲緇修身悼憂苦感念同懷子隆思亂心曲沈歡滯不起歡沈難克興心亂誰爲理願假歸鴻翼翻飛浙江汜

其二

東南有思婦長嘆充幽闥借問難何爲佳人眇天末遊宦久不歸山川修且闊形影參商乖音息曠不達離合非有常譬彼弦與筈願保金石軀慰妾長饑渇

爲陸思逺婦作【陸機】

二合兆嘉偶女子禮有行潔已入徳門終逺母與兄如何耽時寵遊宦忘歸寜𨿽爲三載婦顧景媿虛名歲暮饒悲風洞房涼且淸拊枕循薄質非君誰見榮離君多悲心寤寐勞人情敢忘桃李陋側想瑤與瓊

赴洛道中作二首【陸機】

總轡登長路嗚咽辭密親借問子何之世网嬰我身永嘆遵北渚遺思結南津行行遂已逺野途曠無人山澤紛紆余林薄杳阡眠虎嘯深谷底雞鳴髙樹顚哀風中夜流孤獸更我前悲情觸物感沈思郁纏綿佇立望故鄕顧影淒自憐

其二

逺遊越山川山川修且廣振策陟崇丘安轡遵平莽夕息抱影寐朝䢐銜思往頓轡倚髙巖側聽悲風響淸露墜素輝明月一何朗撫枕不能寐振衣獨長想

吳王郎中時從梁陳作【陸機】

在昔防嘉運矯迹入崇賢假翼鳴鳳條濯足升龍淵冕無醜士冶服使我妍輕劍拂鞶厲長纓麗且鮮誰謂伏事淺契闊逾三年薄言肅後命攺服就藩臣夙駕尋淸軌逺遊越梁陳感物多逺念慷慨懷古人

招隠詩【陸機】

明發心不夷振衣聊躑躅躑躅欲安之幽人在浚谷朝采南澗藻夕息西山足輕條象云構密葉承翠幄激楚佇蘭林回芳薄秀木山澑何泠泠飛泉漱鳴玉哀音附靈波頽響赴曽曲至樂非有假安事澆淳朴富貴茍難圖稅駕從所欲

擬靑靑陵上栢【陸機】

冉冉髙陵蘋習習隨風翰人生當幾時譬彼濁水瀾戚戚多滯念置酒宴所歡方駕振飛轡逺遊入長安名都一何綺城闕郁盤桓飛閣纓虹帶層臺冒云冠髙門羅北闕甲第椒與蘭俠客控絕景都人驂玉軒遨遊放情願慷慨爲誰嘆

日出東南隅行【陸機】

扶桑升朝暉照此髙臺端髙臺多妖麗濬房出淸顏淑貌耀皎日惠心淸且閒羙目揚玉澤蛾睂象翠翰鮮膚一何潤秀色若可餐窈窕多容儀婉媚巧笑言暮春春服成粲粲綺與紈金雀垂藻翹瓊佩結瑤璠方駕揚淸塵濯足洛水瀾藹藹風雲防佳人一何繁南崖充羅幕北渚盈軿軒淸川含藻景髙崖被華丹馥馥芳袖揮泠泠纎指彈悲歌吐淸響雅舞播幽蘭丹唇含九秋妍迹陵七盤赴曲迅驚鴻蹈節如集鸞綺態隨顏變沈姿無定源俯仰紛阿那顧步咸可懽遺芳結飛颷浮景映淸湍冶容不足詠春遊良可嘆

贈鄱陽府君張仲膺四首【陸云】

神林何有奇華妙實皇朝如何窮文極質斌斌君子升堂入室太上有曜子誕其輝知機日難子達其微入輔幃幄出禦千里滔滔江漢南國之紀

其二

謁帝東堂剖符南徵天子命我車服以榮何以潤之徳被蒼生何以濟之威振羣城卻愚以化崇賢以仁鳳舒其翮龍濯其鱗憶彼荒藪莫敢不賓𨿽云舊邦其命維新

其三

卞和南金終始一色顯允君子窮達一徳宏仁厲道物究其極古賢受爵循墻防恭今哲居貴履盈如衝接新以化愛舊以丰隆此嚶鳴惇彼谷風

其四

忠至寵加孝至榮集內崇南芬外淸名邑煒煒棠棣夐增其華猗猗桑梓厥耀孔多被繡晝行昔人攸羨階雲飛藻孰與同粲

贈顧彥先【陸云】

黃挺秀誕受至眞行該其髙徳備其新光瑩之偉隋卞同珍騰都之駿龍鳳合塵

爲顧彥先贈婦往返四首【陸云】

我在三川陽子居五湖陰山海一何曠譬彼飛與沈目想淸慧姿耳存淑媚音獨寐多逺念寤言撫空衿彼羙同懷子非爾誰爲心

其二

悠悠君行邁防防妾獨止山河安可逾永路隔萬里京室多妖冶粲粲都人子雅步擢纎腰巧言發皓齒佳麗良可美衰賤焉足紀逺防眷顧言銜恩非望始

其三

翩翩飛蓬徵鬱鬱寒水縈遊止固殊性浮沈豈一情隆愛結在昔信誓貫三靈秉心金石固豈從時俗傾羙目逝不顧纎腰徒盈盈何用結中欵仰指北辰星

其四

浮海難爲水遊林難爲觀容色貴及時朝華忌日宴皎皎彼姝子灼灼懷春粲西城善雅舞總章饒淸彈鳴簧發丹唇朱弦繞素腕輕裾猶電揮雙袂如霧散華容溢藻幄哀響入云漢知音世所希非君誰能贊棄置北辰星問此龍煥時暮復何言華落理必賤

河陽縣作二首【潘嶽】

微身輕蟬翼弱冠忝嘉招在疚妨賢路再升上宰朝猥荷公叔舉連陪厠王寮長嘯歸東山擁來耨時苗幽谷茂纎葛峻巖敷榮條落英隕林趾飛莖秀陵喬卑髙亦何常升降在一朝徒恨良時泰小人道遂消譬如野田蓬斡流隨風飄昔倦都邑防今掌河徭登城眷南顧颽風揚微綃洪流何浩蕩修芒郁岧嶤誰謂晉京逺室邇身實遼誰謂邑宰輕令名患不劭人生天地間百年孰能要熲如槁石火瞥若截道飊齊都無遺聲桐鄕有餘謠福謙在純約害盈由矜驕𨿽無君人徳視民庶不恌

其二

日夕陰雲起登城望洪河川气冒山嶺驚湍激巖阿歸鴈映蘭畤遊魚動圎波鳴蟬厲寒音時菊耀秋華引領望京室南路在伐柯大廈緬無覿崇芒郁嵯峨摠摠都邑人擾擾俗化訛依水類浮萍寄松似懸蘿朱博糾舒慢楚風被瑯邪曲蓬何以直托身依叢麻黔黎竟何常政成在民和位同單父邑愧無子賤歌豈敢陋微官但恐忝所荷

在懷縣作二首【潘嶽】

南陸迎修景朱明送末垂初伏啟新節隆暑方赫曦朝想慶雲興夕遲白日移揮汗辭中宇登城臨淸池涼颷自逺集輕襟隨風吹靈圃耀華果通衢列髙椅瓜瓞蔓長苞姜芋芬廣畦稻栽肅仟仟黍苗何離離虛薄乏時用位微名日卑驅役宰兩邑政績竟無施自我違京輦四載迄於斯器非廊廟姿屢出固其宜徒懷越鳥志眷戀想南枝

其二

春秋代遷逝四運紛可喜寵辱易不驚戀本難爲思我來冰未泮時暑忽隆熾感此還期淹嘆彼年往駛登城望郊甸遊目歷朝寺小國寡民務終日寂無事白水過庭激緑槐夾門植信美非吾土只攬懷歸志脊然顧鞏洛山川邈離異願言旋舊鄕畏此簡書忌只奉社稷守恪居處職司

哀詩【潘嶽】

漼如葉落樹邈若雨絕天雨絕有歸云葉落何時連山气冒岡嶺長風鼔松栢堂虛聞鳥聲室暗如日夕晝愁奄逮昏夜思忽終昔展轉獨悲窮泣下沾枕席人居天地間飄若逺行客先後詎能幾誰能敝金石

三月三日洛水作【潘尼】

晷運無窮已時逝焉可追鬥酒足爲歡臨川胡獨悲暮春春服成百艸敷英蕤聊爲三日遊方駕結龍旂廊廟多豪俊都邑有艷姿朱軒蔭蘭臯翠幙映洛湄臨崖濯素手步水褰輕衣沈鉤出比目舉弋落雙飛羽觴乘波進素俎隨流歸

贈河陽詩【潘尼】

虙生化單父子奇蒞東阿桐鄕建遺烈武城播弦歌逸驥騰夷路濳龍躍洪波弱冠步鼎鉉旣立宰三河流聲馥秋蘭摛藻艷春華徒美天資茂豈謂人爵多

詠史三首【左思】

弱冠弄柔翰卓犖觀羣書著論準過秦作賦擬子虛邊城苦鳴鏑羽翼飛京都𨿽非甲冑士疇昔覽穰苴長嘯激淸風志若無東吳鈆刀貴一割夢想騁良圖左眄澄江湘右盼定羌胡功成不受爵長揖歸田廬

其二

濟濟京城內赫赫王侯居冠蓋蔭四術朱輪竟長衢朝集金張館暮宿許史廬南鄰擊鐘磬北裏吹笙竽寂寂楊子宅門無卿相輿寥寥空宇中所講在虛言論準宣尼辭賦擬相如悠悠百世後英名擅八區

其三

習習籠中鳥舉翮觸四隅落落窮巷士抱影守空廬出門無通路枳棘塞中塗計策棄不收塊若枯池魚外望無寸祿內顧無斗儲親戚還相蔑朋友日夜疎蘇秦北遊說李斯西上書俛仰生榮華咄嗟復凋枯飲河期滿腹貴足不願余巢林棲一枝可爲達士模

招隠二首【左思】

杖防招隠士荒塗橫古今巖穴無結構丘中有鳴琴白雲停陰岡丹葩曜陽林石泉潄瓊瑤纎鱗或浮沈非必絲與竹山水有淸音何事待嘯歌灌木自悲吟秋菊兼餱糧幽蘭閒重襟躊躇足力煩聊欲投吾簪

其二

經始東山廬果下自成榛前有寒泉井聊可瑩心神峭蒨靑蔥間竹栢得其眞弱葉棲霜雪飛榮流余津爵服無常玩好惡有屈伸結綬生纏牽彈冠去埃塵惠連非吾屈首陽非吾仁相與觀所尙逍遙撰良辰

雜詩三首【張恊】

大火流坤維白日馳西陸浮陽映翠林回飊扇緑竹飛雨灑朝蘭輕露棲叢菊龍蟄暄气凝天髙萬物肅弱條不重結芳蕤豈再馥人生瀛海內忽如鳥過目川上之嘆逝前修以自朂

其二

朝霞迎白日丹气臨暘谷翳翳結繁云森森散雨足輕風摧勁艸凝霜竦髙木密棄日夜疎叢林森如束疇昔嘆時遲晚節悲年促歲暮懷百憂將從季主卜

其三

昔我資章甫聊以適諸越行行入幽荒甌駱從祝髮窮年非所用此貨將安設瓴甋誇璵璠魚目笑明月不見郢中歌能否居然別陽春無和者巴人皆下節流俗多昏迷此理誰能察

雜詩【王讚】

朔風動秋艸邊馬有歸心胡寜久分析靡靡忽至今王事離我志殊隔過商參昔往鶬鶊鳴今來蟋蟀吟人情懷舊鄕客鳥思故林師防久不奏誰能宣我心

答傅咸【郭泰機】

皦皦白素絲織爲寒女衣寒女𨿽妙巧不得秉杼機天寒知運速況復鴈南飛衣工秉刀尺棄我忽若遺人不取諸身世事焉所希況復已朝餐曷由知我饑

答盧諶【劉琨】

音以賞奏味以殊珍文以明言言以暢神之子之往四美不臻澄醪覆觴絲竹生塵素捲莫啟幄無談賓旣孤我徳又闕我鄰

贈劉琨二首【盧諶】

纎質實微衝飊斯值誰謂言精致在賞意不見得魚亦忘厥餌遺其形骸寄之深識

其二

先民頥意潛山隠幾仰熙丹崖俯澡緑水無求於和自附眾美慷慨遐蹤有愧髙防

贈崔溫【盧諶】

逍遙步城隅暇日聊遊豫北眺沙漠垂南望舊京路平陸引長流岡巒挺茂樹中原厲迅飊山阿起雲霧遊子恆悲懷舉目增永慕良儔不獲偕舒情將焉訴逺念賢士風遂存往古務朔鄙多俠气豈惟地所固李牧鎭邊城荒夷懷南懼趙奢正疆塲秦人折北慮羇旅及寛政委質與時遇恨以駑蹇姿徒煩非子禦亦旣弛負擔忝位宰黔庶茍云免罪戾何暇收民譽倪寛以殿黜終乃最眾賦何武不赫赫遺愛常在去古人非所希短弱自有素何以敷斯辭惟以二子故

答魏子悌【盧諶】

崇臺非一干珍裘非一腋多士成大業羣賢濟績遇防時來防聊齊朝彥迹顧此腹背羽愧彼排虛翮寄身蔭四嶽托好憑三益傾蓋𨿽終朝大分邁疇昔在危毎同險處安不異易俱渉晉昌艱共更飛狐厄恩由契闊生義隨周旋積豈謂鄕曲譽謬充本州役乖離令我感悲欣使情愓理以精神通匪曰形骸隔妙詩申篤好淸義貫幽賾恨無隋侯珠以酬荊文璧

覽古詩【盧諶】

趙氏有和璧天下無不傳秦人來求市厥價徒空言與之將見賣不與恐致患簡才備行李圖令國命全藺生在下位繆子稱其賢奉辭馳出境伏軾徑入關秦王禦殿坐趙使擁節前揮袂睨金柱身玉要俱捐連城旣僞往荊玉亦眞還爰在澠池防二主尅交歡昭襄欲負力相如折其端眥血下沾襟怒髮上衝冠西缶終雙擊東瑟不只彈捨生豈不易處死誠獨難稜威章臺顚疆禦亦不幹屈節邯鄲中俛首忍回軒廉公何爲者負荊謝厥諐智勇冠當世弛張使我嘆

時興詩【盧諶】

亹亹圓象運悠悠方儀廓忽忽歲雲暮遊原采蕭藿北逾芒與河南臨伊與洛凝霜沾蔓艸悲風振林薄摵摵芳葉零蘃蘃芬華落下泉激洌淸曠野增遼索登髙眺遐荒極望無崖防形變隨時化神感因物作澹乎至人心恬然存漠

遊仙詩五首【郭璞】

靑溪千餘仞中有一道士云生梁棟間風出戶裏借問此何誰云是鬼穀子翹迹企潁陽臨河思洗耳閶闔西南來濳波渙鱗起靈妃顧我笑粲然啟玉齒蹇修時不存要之將誰使

其二

翡翠戲蘭苕容色更相鮮緑蘿結髙林防籠蓋一山中有防寂士靜嘯撫淸弦放情淩霄外嚼蘃挹飛泉赤松臨上游駕鴻乘紫煙左挹浮丘袂右拍洪崖肩借問蜉蝣軰寧知鶴年

其三

逸翮思拂霄迅足羨逺遊淸源無增瀾安得運吞舟珪璋𨿽特達明月難闇投濳潁怨靑陽陵苕哀素秋悲來惻丹心零淚緣纓流

其四

雜縣寓魯門風暖將爲災吞舟湧海底髙浪駕蓬萊神仙排云出但見金銀臺陵陽挹丹澑容成揮玉杯姮娥揚妙音洪崖頷其頥升降隨長煙飄颻戲九垓奇齡邁五龍千歲方嬰孩燕昭無靈气漢武非仙才

其五

暘谷吐靈曜扶桑森千丈朱霞升東山朝日何晃朗廻風流曲櫺幽室發逸響悠然心永懷眇爾自遐想仰思舉云翼延首矯玉掌嘯傲遺世羅縱情在獨往明道𨿽若昧其中有妙象希賢宜勵徳羨魚當結网

三月三曰臨曲水【庾闌】

暮春濯淸汜遊鱗泳一壑髙泉吐東岑洄瀾自淨澩臨川疊曲流丰林映緑薄輕舟沈飛觴鼓枻觀魚躍

渉湖【李顒】

旋經義興境弭棹石蘭渚震澤爲何在今惟太湖浦圓徑縈五百眇目緬無覩髙天渺若岸長津雜如縷窈窕循灣漪迢逓望巒嶼驚颷揚飛湍浮霄薄懸岨輕禽翔云漢遊鱗憇中滸黯藹天時陰岧嶤舟航舞慿河安可殉靜觀戒徵旅

贈何劭王濟【傅咸】

日月光太淸列宿曜紫防赫赫大晉朝明明辟皇闈吾兄旣鳳翔王子亦龍飛雙鸞遊蘭渚二離揚淸暉攜手升玉階並坐侍丹帷金璫綴惠文煌煌發令姿斯榮非攸庶繾綣情所希豈不企髙蹤麟趾邈難追臨川靡芳餌何爲守空坻槁葉待風飄逝將與君違違君能無戀屍素當言歸歸身蓬蓽廬樂道以忘饑進則無雲補退則卹其私但願隆羙王度日淸夷

雜詩【張翰】

暮春和气應白日照園林靑條若總翠黃華如散金嘉卉亮有觀顧此難久耽延頸無良塗頓足托幽深榮與壯俱去賤與老相尋歡樂不照顏慘愴發謳吟謳吟何嗟及古人可慰心

從徵行方頭山【袁宏】

峩峩太行淩虛抗勢天嶺交气窈然無際澄流入神谷應契四象悟心幽人來憇

詠史【袁宏】

周昌梗槪臣辭逹不爲訥汲黯社稷器棟梁天表骨陸賈厭解紛時與酒檮杌婉轉將相門一言和平勃趨捨各有之俱令道不沒

夜聽搗衣【曹毗】

寒興禦紈素佳人理衣衾冬夜淸且永皓月照堂陰纎手疊輕素朗杵叩鳴砧淸風流繁節廻飈灑防吟嗟此嘉運速悼彼幽滯心二物感餘懷豈但聲與音

神情詩【顧愷之】

春水滿四澤夏云多奇峯秋月揚明輝冬嶺秀孤松

和劉柴桑【陶淵明】

山澤久見招胡事乃躊躇直爲親舊故未忍言素居良辰入奇懷挈杖還西廬荒途無歸人時時見廢墟茅茨已就治新疇復應畬谷風轉淒薄春醪解饑劬弱女𨿽非男慰情良勝無棲棲世中事歲月共相疎耕織稱其用過此奚所須去去百年外身名同翳如

歸田園居五首【陶淵明】

少無適俗韻性本愛丘山誤落塵网中一去三十年羈鳥戀舊林池魚思故淵開荒南野濟守拙歸田園方宅十餘畆艸屋八九間楡桞防後園桃李羅堂前曖曖逺人村依依墟裏煙狗吠深巷中雞鳴桑樹巓戶庭無塵雜虛室有餘閒久在樊籠裏復得返自然

其二

野外罕人事窮巷寡輪鞅白日掩荊扉虛室絕塵想時復墟曲中披艸共來往相見無雜言但道桑麻長桑麻日已長我土日已廣常恐霜霰至零落同艸莽

其三

種豆南山下艸盛豆苖稀晨興理荒穢帶月荷鋤歸道狹艸木長夕露沾我衣衣沾不足惜但使願無違

其四

久去山澤遊浪莽林野娯試攜子侄軰披榛步荒墟徘徊丘隴間依依昔人居井竈有遺處桑竹殘朽株借問采薪者此人皆焉如薪者向我言死沒無復餘一世異朝市此語眞不虛人生似幻化終當歸空無

其五

悵恨獨防還﨑嶇歷榛曲山澗淸且淺遇以濯吾足漉我新熟酒只雞招近局曰入室中闇荊榛代明燭懽來苦夕短已復至天旭

辛丑歲七月赴假還江陵夜行塗口作【陶淵明】

閒居三十載遂與塵事防詩書惇宿好林園無俗情如何捨此去遙遙至南荊叩枻新秋月臨流別友生涼風起將夕夜景湛虛明昭昭天宇闊皛皛川上平懷役不遑寐中宵尙孤徵商歌非吾事依依在耦耕投冠旋舊墟不爲好爵縈養眞衡茅下庶以善自名

飲酒二首【陶淵明】

結廬在人境而無車馬喧問君何能爾心逺地自偏采菊東籬下悠然見南山山气日夕佳飛鳥相與還此中有眞意欲辯已忘言

其二

長公曾一仕壯節忽失時杜門不復出終身與世辭仲理歸大澤髙風始在玆一往便當已何爲復狐疑去去當奚道世俗久相欺擺落悠悠談請從余所之

雜詩二首【陶淵明】

人生無根蒂飄如陌上塵分散逐風轉此已非常身落地爲兄弟何必骨肉親得懽當作樂鬥酒聚比鄰盛年不重來一日難再晨及時當勉勵歲月不待人

其二

白日淪西河素月出東嶺遙遙萬里輝蕩蕩空中景風來入房戶夜中枕席冷气變悟時易不眠知夕永欲言無子和揮杯勸孤影日月擲人去有志不獲騁念此懷悲淒終曉不能靜

讀山海經十三首【陶淵明】

孟夏艸木長繞屋樹扶疏眾鳥欣有托吾亦愛吾廬旣耕亦已種時還讀我書窮巷隔深轍頗廻故人車歡言酌春酒摘我園中蔬防雨從東來好風與之俱泛覽周王傳流觀山海圖俯仰終宇宙不樂復何如

其二

玉臺淩霞秀王母怡妙顏天地共俱生不知防何年靈化無窮已館宇非一山髙酣發新謡寧效俗中言

其三

迢遞槐江嶺是謂圃丘西南望昆墟光气難與儔亭亭明玕照落落淸瑤流恨不及周穆托乘一來遊

其四

丹木生何許廼在峚山陽黃花復朱實食之壽命長白玉凝素液瑾瑜發奇光豈伊君子寶見重我軒皇

其五

翩翩三靑鳥毛色奇可憐朝爲王母使暮歸三危山我欲因此鳥具向王母言在世無所須惟酒與長年

其六

逍遙蕪臯上杳然望扶木洪柯百萬尋森散覆暘谷靈人侍丹池朝朝爲日浴神景一登天何幽不見燭

其七

粲粲三株樹寄生赤水陰亭亭淩風桂八幹共成林靈鳳撫云舞神鸞調玉音𨿽非世上寶爰得王母心

其八

自古皆有沒何人得靈長不死復不老萬歳如平常赤泉給我飲員丘足我糧方與三辰遊壽考豈渠央

其九

誇父誕宏志乃與日競走俱至虞淵下似若無勝負神力旣殊妙傾河焉足有餘迹寄鄧林功竟在身後

其十

精衛銜防木將以塡滄海刑天舞干戚猛志故常在同物旣無慮化去不復悔徒設在昔心良辰詎可待

其十一

巨猾肆威暴欽駓違帝防窫窳彊能變祖江遂獨死明明上天鑑爲惡不可履長枯固巳劇鵕鶚豈足恃

其十二

鵃鵝見城邑其國有放士念彼懷王世當時數來止靑丘有奇鳥自言獨見爾本爲迷者生不以諭君子

其十三

巖巖顯朝市帝者愼用才何以廢共鯀重華爲之來仲父獻誠言姜公乃見猜臨沒告饑渇當復何及哉

南州桓公九井作【殷仲文】

四運𨿽鱗次理化各有凖獨有淸秋日能使髙興盡景气多明逺風物自淒爽籟驚幽律哀壑叩虛牝歳寒無早秀浮榮甘夙隕何以標眞脆薄言寄松菌哲匠感蕭晨肅此塵外軫廣筵散泛愛逸爵紆勝引伊余樂好仁惑祛吝亦泯猥首阿衡朝將貽匃奴哂

遊西池【謝琨】

悟彼蟋蟀唱信此勞者歌有來豈不疾良遊常蹉跎逍遙越城肆願言屢經過廻阡被陵關髙臺眺飛霞惠風蕩繁囿白雲屯曾阿景昃鳴禽集水木湛淸華褰裳順蘭沚徙倚引芳柯美人愆歳月遲暮獨如何無爲牽所思南榮戒其多

反招隠詩【王康琚】

小隠隠陵藪大隠隠朝市伯夷竄首陽老聃伏柱史昔在太平時亦有巢居子今𨿽盛明世能無中林士放神靑雲外絕迹窮山裏鵾雞先晨鳴哀風迎夜起凝霜凋朱顏寒泉傷玉趾周才信眾人偏智任諸已推分得天和矯性失至理歸來安所期與物齊終始

帆入南湖【湛方生】

彭蠡紀三江廬嶽主眾阜白沙淨川路靑松蔚巖首此水何時流此山何時有人運互推遷玆器獨長久悠悠宇宙中古今疊先後

四月八日讚佛詩【支遁】

三春疊云謝首夏含朱明祥祥令日泰朗朗夕淸菩薩彩靈和眇然因化生四王應期來矯掌承玉形飛天鼓弱羅騰曜散芝英緑瀾頽龍首縹蘃翳流泠芙蕖育神葩傾柯獻朝榮芳津沛四境甘露凝玉瓶珍祥盈四入黃曜紫庭感降非情想恬怕無所營根泯靈府神條秀形名圓光朗東旦金姿艶春精含和總八音吐納流芬馨迹隨因澑浪心與太虛防六度起窮俗八解濯世纓慧澤融無外空同忘化情

詠懷【支遁】

晞陽熈春圃悠緬嘆時往感物思所托蕭條逸韻上尙想天臺峻髣髴巖堦仰泠風灑蘭林管瀨奏淸響霄崖育靈藹神蔬含潤長丹沙映翠瀨芳芝曜五爽苕苕重岫深寥寥石室朗中有尋化士外身解世网抱朴鎭有心揮拂無想隗隗形崖頽冏冏神宇敞宛轉元造化縹瞥鄰大象願投若人蹤髙步振防杖

陵峯采藥觸興爲詩【帛道猷】

連峯數千里修林帶平津云過逺山翳風至梗荒榛茅茨隠不見雞鳴知有人閒步踐其徑處處見遺薪始知百代下故有上皇民

古今詩刪卷七

欽定四庫全書

古今詩刪卷八

明李攀龍編

宋詩

直東宮答鄭尙書【顏延之】

皇居體環極設險祗天工兩闈阻通軌對禁限淸風跂予旅東館徒歌屬南墉寢興鬰無已起觀辰漢中流云藹靑闕皓月鑑丹宮踟躕淸防密徙倚悼漏窮君子吐芳訊感物惻余衷惜無丘園秀景行彼髙松知言有誠實羙價難克充何以銘嘉貺言樹絲與桐

車駕幸京口侍遊蒜山作【顏延之】

元天髙北列日觀臨東溟入河起陽峽踐華因削成巖險去漢宇襟衛徙吳京流池自化造山闗固神營園縣極方望邑社總地靈宅道炳星緯誕曜應辰明睿思纏故里巡駕帀舊坰陟峯騰輦路尋云抗瑤甍春江壯風濤蘭野茂荑英宣遊下濟窮逺凝聖情嶽濱有和防祥習在卜徵周南悲昔老畱滯感遺氓空食疲廊肆反稅事巖耕

始安郡還都與張湘州登巴陵城樓作【顏延之】

江漢分楚望衡巫奠南服三湘淪洞庭七澤藹荊牧經塗延舊軌登闉訪川陸水國周地險河山信重復卻倚云夢林前瞻京臺囿淸雰霽嶽陽曾暉薄瀾澳淒矣自逺風傷哉千里目萬古陳往還百代勞起伏存沒竟何人炯介在明淑請從上世人歸來藝桑竹

五君詠二首【顏延之】

阮步兵

阮公𨿽淪迹識密鑑亦洞沈醉似埋照寓辭類托諷長嘯若懷人越禮自驚眾物故不可論途窮能無慟

嵇中散

中散不偶世本自飡霞人形解驗黙仙吐論知凝神立俗迕流議尋山洽隠淪鸞翮有時鎩龍性誰能馴

北宅祕園【謝莊】

夕天霽晚气輕霞澄暮陰防風淸幽幌餘日照靑林收光漸歇窮園自荒深緑池翻素景秋槐響寒音伊人儻同愛弦酒共棲尋

述祖徳詩二首【謝靈運】

逹人貴自我髙情屬天云兼抱濟物性而不纓垢氛霞生蕃魏國展季救魯人髙犒晉師仲連卻秦軍臨組乍不緤對珪寧肯分惠物辭所賞勵志故絕人苕苕歷千載遙遙播淸塵淸塵竟誰嗣明哲垂經綸委講綴道論攺服康世屯屯難旣云康尊主隆斯民

其二

中原昔喪亂喪亂豈解已崩騰永嘉末逼迫太元始河外無反正江介有防圯萬邦咸震懾橫流賴君子拯溺由道情龕暴資神理秦趙欣來蘇燕魏遲文�賢相謝世運逺圖因事止髙揖七州外拂衣五湖裏隨山疏濬潭傍巖藝枌梓遺情捨塵物貞觀丘壑美

從遊京口北固應詔【謝靈運】

玉璽戒誠信黃屋示崇髙事爲名教用道以神理超昔聞汾水遊今見塵外鏕鳴笳發春渚稅鑾登山椒張組眺倒景列筵矚歸潮逺巖映蘭薄白日麗江臯原隰荑緑桞墟囿散紅桃皇心美陽澤萬象咸光昭顧已枉維縶撫志慙塲苖工拙各所冝終以反林巢曾是榮舊想覽物奏長謡

鄰里相送至方山【謝靈運】

祗役出皇邑相期憇甌越解纜及流潮懷舊不能發析析就衰林皎皎明秋月含情易爲盈遇物難可歇積屙謝生慮寡欲罕所闕資此永幽棲豈伊年歳別各勉日新志音塵慰寂蔑

過始寧墅【謝靈運】

束髮懷耿介逐物遂推遷違志似如昨二紀及玆年緇燐謝淸曠疲薾慙貞堅拙疾相倚薄還得靜者便剖竹守滄海枉帆過舊山山行窮登頓水渉盡洄防巖峭嶺稠疊洲縈渚連綿白雲抱幽石緑篠媚淸漣葺宇臨廻江築觀基曽巓揮手告鄕曲三載期歸旋且爲樹枌檟無令孤願言

晚出西射堂【謝靈運】

步出西城門遙望城西岑連障疊巘崿靑翠杳深沈曉霜楓葉丹夕曛嵐气陰節往慼不淺感來念已深覊雌戀舊侶迷鳥懷故林含情尙勞愛如何離賞心撫鏡華緇鬢攬帶緩促衿安排徒空言幽獨賴鳴琴

登池上樓【謝靈運】

濳虯媚幽姿飛鴻響逺音薄霄愧云浮棲川怍淵沈進徳智所拙退耕力不任狥祿反窮海臥屙對空林衾枕昧節候褰開暫窺臨傾耳聆波瀾舉目眺嶇嵚初景革緒風新陽攺故陰池塘生春艸園桞變鳴禽祁祁傷豳歌萋萋感楚吟索居易永久離羣難處心持操豈獨古無悶徴在今

齋中讀書【謝靈運】

昔余遊京華未嘗廢丘壑矧乃歸山川心迹雙寂莫虛館絕諍訟空庭來鳥雀臥疾丰暇豫翰墨時間作懷抱觀古今寢食展戲謔旣笑沮溺苦又哂子云閣執防亦以疲耕稼豈云樂萬事難並歡達生幸可托

初去郡【謝靈運】

彭薛裁知恥貢公未遺榮或可優貪競豈足稱達生伊予秉防尙拙訥謝浮名廬園當棲巖卑位代躬耕顧已𨿽自許心迹猶未並無庸方周任有疾像長卿畢娶類尙子薄遊似邴生防承古人意促裝返柴荊牽絲及元興解在景平負心二十載於今廢將迎理棹遄還期遵渚騖修坰遡溪終水渉登嶺始山行野曠沙岸淨天髙秋月明憇石挹飛泉攀林搴落英戰勝臞者肥鑑止流歸停卽是羲唐化獲我擊壤情

田南樹園激流植援【謝靈運】

樵隠俱在山由來事不同不同非一事養屙亦園中中園屏氛雜淸曠招逺風卜室倚北阜啟扉靣南江激澗代汲井挿槿當列墉羣木旣羅戶眾山亦當靡迆趨下田迢逓瞰髙峯寡欲不期勞卽事罕人功惟開蔣生徑永懷求羊蹤賞心不可忘妙善冀能同

石壁精舍還湖中作【謝靈運】

昏旦變气候山水含淸暉淸暉能娯人遊子澹忘歸出谷日尙早入舟陽已防林壑斂暝色雲霞收夕霏芰荷疊映蔚蒲稗相因依披拂趨南逕愉恱偃東扉慮澹物自輕意愜理無違寄言攝生客試用此道推

石門新營所住四靣髙山廻溪石瀨茂林修竹【謝靈運】

躋險築幽居披云臥石門苔滑誰能步葛弱豈可捫嫋嫋秋風過萋萋春艸繁美人遊不還佳期何由惇芳塵凝瑤席淸醑滿金罇洞庭空波瀾桂枝徒攀翻結念屬霄漢孤景莫與諼俯濯石下潭仰看條上猿早聞夕飈急晚見朝日暾崖傾光難畱林深響昜奔感往慮有復理來情無存庶持乘日車得以慰營魂匪爲眾人說冀與智者論

初發石首城【謝靈運】

白珪尙可磨斯言易爲緇𨿽抱中孚爻猶勞貝錦詩寸心若不亮防命察如絲日月垂光景成貸遂兼玆出宿薄京畿晨裝搏曾颸重經平生別再與朋知辭故山日已逺風波豈還時迢迢萬里帆茫茫終何之遊當羅浮行息必廬霍期越海陵三山遊湘歷九嶷欽聖若旦暮懷賢亦淒其皎皎明發心不爲歳寒欺

東陽溪中贈答二首【謝靈運】

可憐誰家婦緣流灑素足明月在雲間迢迢不可得

其二

可憐誰家郎緣流乘素舸但問情若爲月就雲中墮

登江中孤嶼【謝靈運】

江南倦歷覽江北曠周旋懷新道轉迥尋異景不延亂流趨正絕孤嶼媚中川云日相輝映空水共澄鮮表靈物莫賞蘊眞誰爲傳想象昆山姿緬邈區中緣始信安期術得盡養生年

秋懷【謝恵連】

平生無志意少小嬰憂患如何乘苦心矧復值秋晏皎皎天月明奕奕河宿爛蕭瑟含風蟬寥唳度云鴈寒商動淸閨孤燈曖幽幔耿介繁慮積展轉長宵半夷險難預謀倚伏昧前算𨿽好相如達不同長卿慢頗恱鄭生偃無取白衣宦未知古人心且從性所翫賔至可命觴朋來當染翰髙臺驟登踐淸淺時陵亂頽魄不再圓傾羲無兩旦金石終銷毀丹靑蹔雕煥各勉髮歡無貽白首嘆因歌遂成賦聊用布親串

泛湖歸出樓中望月【謝惠連】

日落泛澄瀛星羅遊輕橈憇榭靣曲汜臨流對廻潮輟防共駢筵並坐相招要哀鴻鳴沙渚悲猿響山椒亭亭映江月防防出谷飈斐斐气羃岫露盈條近矚袪幽蘊逺視蕩諠囂晤言不知罷從夕至淸朝

從登香罏峯【鮑照】

辭宗盛荊夢登歌美鳬繹徒收杞梓饒曾非羽人宅羅景藹云扄沾光扈龍策禦風親列塗乘山窮禹迹含嘯對霧岑延蘿倚峯壁靑防揺煙樹穹跨負天石霜崖滅土膏金澗測泉脈旋淵抱星漢乳竇通海碧谷館駕鴻人巖棲咀丹客殊物藏珍怪奇心隠仙籍髙世伏音華綿古遁精魄蕭瑟生哀聽參差逺驚覿慙無獻賦才洗污奉毫帛

贈故人馬子喬六首【鮑照】

躑躅城上羊攀偶食艸俱共日月輝昏明獨何早夕風飄野籜飛塵被長道親愛難重陳懷憂坐空老

其二

寒灰滅更然夕華晨更鮮春冰𨿽暫觧冬水復還堅佳人捨我去賞愛長絕緣歡至不畱日感物輒傷年

其三

松生隴阪上百尺下無枝東南望河尾西北隠昆崖野風振山籟朋鳥夜驚離悲涼貫年節蔥翠恆若斯安得艸木心不怨寒暑移

其四

種橘南池上種杏北池中池北旣少露池南又多風早寒逼晚歳衰恨滿秋容湘濵有靈鳥其字曰鳴鴻一挹繒繳痛長別逺無雙

其五

皎如川上鵠赫似握中丹宿心誰不欺明白古所難慿楹觀皓露灑酒蕩憂顏永念平生意窮光不忍還淹畱徒攀桂延佇空結蘭

其六

雙劍將離別先在匣中鳴煙雨交將夕從此遂分形雌沈吳江裏雄飛入楚城吳江深無底楚闗有崇扄一爲天地別豈直限幽明神物終不隔千祀儻還並

和王丞【鮑照】

限生歸有窮長意無已年秋心日迥絕春思坐連綿銜協曠古願斟酌髙代賢遁迹俱浮海采藥共還山夜聽橫石波朝望宿巖煙明澗子防越飛蘿予縈牽性好必齊遂迹幽非妄傳滅志身世表藏名琴酒間

上潯陽還都道中作【鮑照】

昨夜宿南陵今旦入蘆洲客行惜日月崩波不可畱侵星赴早路畢景逐前儔鱗鱗夕雲起獵獵晚風遒騰沙郁黃霧翻浪揚白鷗登艫眺淮甸掩泣望荊流絕目盡平原時見逺煙浮倐忽坐還合俄思甚兼秋未嘗違戶庭安能千里遊誰令乏古節貽此越鄕憂

還都至三山望石頭城【鮑照】

泉源安首流川末澄逺波晨光被水族曉气歇林阿兩江皎平迥三山郁駢羅南帆望越嶠北防指齊河闗扄繞天邑襟帶抱尊華長城非壑崄峻岨似荊芽攢樓貫白日摛堞隠丹霞徵夫喜觀國遊子遲見家流連入京引躑躅望鄕歌彌前嘆景促逾近勌路多偕萃猶如玆易將謂何

詠史【鮑照】

五都矜財雄三川養聲利百金不市死明經有髙位京城十二衢飛甍各鱗次仕子彯華纓遊客竦輕轡明星晨未晞軒蓋已云至賔禦紛颯沓鞍馬光照地寒暑在一時繁華及春媚君平獨寂寞身世兩相棄

行藥至城東橋【鮑照】

雞鳴闗吏起伐鼔早通晨嚴車臨迥陌延瞰歷城闉蔓艸緣髙隅修楊夾廣津迅風首旦發平路塞飛塵擾擾遊宦子營營市井人懷金近從利撫劍逺辭親爭先萬里塗各事百年身開芳及稚節含防吝驚春尊賢永照灼孤賤長隠淪容華坐銷歇端爲誰苦辛

園中秋散【鮑照】

負疾固無豫晨衿悵已單气交蓬門疎風數園艸殘荒墟半晚色幽庭憐夕寒旣悲月戶淸復切夜虫酸流枕商聲苦騷殺年志防臨歌不知調發興誰與歡儻結弦上情豈孤林下彈

觀圃人藝植【鮑照】

善賈笑蠶漁巧宦賤農牧逺養徧闗市深利窮海陸乘軺實金羈當壚信珠服居無逸身伎安得坐粱肉徒承屬生幸政緩吏平陸春畦及耘藝秋塲早芟築澤閱旣繁髙山營又登熟抱鍤壠上飡結茅野中宿空識已尙淳寧知俗翻覆

遇銅山掘黃精【鮑照】

土肪閟中經水芝韜內防實餌緩童年命藥駐衰歷矧蓄終古情重拾煙霧迹羊角棲斷雲榼口流隘石銅溪晝森沈乳竇夜涓滴旣類風門磴復像天井壁蹀蹀寒葉離灇灇秋水積松色隨野深月露依艸白空守江海思豈愧梁鄭客得仁古無怨順道今何惜

樂遊應詔詩【範曄】

崇盛歸朝闕虛寂在川岑山梁協孔性黃屋非堯心軒駕時未肅文囿降照臨流雲起行蓋晨風引鑾音原薄信平蔚臺澗備曾深蘭池淸夏气修帳含秋陰遵渚攀防密隨山上嶇嵚睇目有極覽遊情無近尋聞道𨿽已積年力互頽侵探已謝丹黻感事懷長林

效子建白馬篇【袁淑】

劍騎何翩翩長安五陵間秦地天下樞八方湊才賢荊魏多壯士宛洛富少年意气深自負肯事郡邑權借借闗外來車徒傾國鄽五侯競書幣羣公亟爲言義分明於霜信行直如弦交歡池陽下畱宴汾陰西一朝許人諾何能坐相捐彯節去函谷投佩出甘泉嗟此務逺圖心爲四海懸但營身意遂豈校耳目前俠烈良有聞古來共知然

答顏延年【王僧逹】

長卿冠華陽仲連擅海陰珪璋旣文府精理亦道心君子聳髙駕塵軌實爲林崇情符逺迹淸气溢素襟結遊略年義篤顧棄浮沈寒榮共偃曝春醖時獻斟聿來歳序暄輕雲出東岑麥壠多秀色楊園流好音歡此乘日暇忽忘逝景侵幽衷何用慰翰墨久謡吟棲鳳難爲條淑貺非所臨誦以永周旋匣以代兼金

和瑯琊王依古【王僧達】

少年好馳俠旅宦遊闗源旣踐終古迹聊訊興亡言隆周爲藪澤皇漢成山樊久沒離宮地安識壽陵園仲秋邊風起孤蓬捲霜根白日無精景黃沙千里昏顯軌莫殊轍幽塗豈異魂聖賢良已矣抱命復何怨

贈範曄詩【陸凱】

折花逢驛使寄與隴頭人江南無所有聊贈一枝春齊詩

棲寺聽講畢遊邸園七韻應司徒教【王融】

道勝業玆逺心閒地能隟桂橑郁初裁蘭墀坦將辟虛檐對長嶼髙軒臨廣液芳艸列成行嘉樹紛如積流風轉還逕淸煙泛喬石日汨山照紅松映水華碧暢哉人外賞遲遲眷西夕

遊仙詩【王融】

湘沅有蘭芷汨吾欲南徵遺佩出長浦舉袂望增城朱霞拂綺樹白雲照金楹五芝多秀色八桂常冬榮弭節且夷與參差聞鳳笙

淨行詩十首【王融】

防津殊復曉髙聽亦能卑陰墻𨿽兩密幽夜有四知炎山翻烮火冰澗帀寒澌羅城振云幕鋒樹郁霜枝茹荼非云苦集木豈稱危求仁曾已得長嘆欲何爲

其二

韞石諒非眞餙瓶信爲假竊眼臯門上濫吹澑軒下鳳祀徒驚心騶文終好野實相豈或照浮榮未能捨迹殊冠冕客事襲驅馳者已矣歇鄭聲無然亂周雅

其三

處塵貴不染被褐重懷珠美玉曜幽石曾蘭挺叢芻四氏不爲侶三界豈能渝諒玆親愛染寧以財利拘煩流捨智寶榛路坦夷途萬物竟何匹烮火樹紅芙

其四

心怨動紛繞情怡輒遷互歡愛一離逺傷憂坐衰暮連幌結淸陰髙臺起風露腐毒緣芳防夭伐實修姱欲网必虧生繁罝或全兔夜何期悠悠終肯悟

其五

端襟測煩海矯步寫埃氛三受猶絕雨八苦若浮雲輸心仰圓極罄質委方墳朝遊淨國侶暮集靈山羣燈祗開逺照香宇薦嘉薫俛首睇入俗信矣靜爲君

其六

生塗非一理識緒固饒津徒駭東陵富空嗟北郭貧國生曾己戾顏氏信爲仁逢尢昭往業習善防玆身勤憂永夷泰晏安終苦辛令名且云重豈若樹良因

其七

神膏施惟重酒恩未隆明璣隋水上潤玉藍田中稟天性所極資敬道攸崇羽毛共以勢輪軌相爲通報徳愴前雅酧言愛余風遵塗毎多舛顧省能無忡

其八

冬狐理丰毳春蠶緒輕絲形骸翻爲阻心識還自欺華榮羈丱日生平少年時驅車追俠客酌酒弄妖姬但念目前好安知身後悲愓然一以愧永與情愛辭

其九

蘭室攺蓬心旃崖變伊艸丹靑有必渝絲皪豈常皓曲轅且繩直詭木遂雕藻一簣或成山百里倦中道隆漢乃王臣失楚信元保勉矣徳不孤至言匪虛造

其十

金山嚴寶仞瓊畹列瑤荑墻狐議不窟檐防豈能棲淨花莊思序慧沼盥身倪六羣儻未一七眾固恆齊端儀有直景正道無傾蹊維宮超以悟襄野竟何迷

遊山【謝朓】

托養因支離乘間遂疲蹇語黙良未尋得喪云誰辯幸蒞山水都復值淸冬緬淩厓必千仞尋谿將萬轉堅崿旣崚嶒廻流復宛澶杳杳云竇深淵淵石澑淺傍眺郁篻簩還望森柟楩荒隩被葴莎崩壁帶苔蘚鼯狖叫層嵁鷗鳬戲沙衍觸賞聊自觀卽趣咸已展經目惜所遇前路欣方踐無言蕙艸歇畱垣芳可搴尙子時未歸邴生思自免永志昔所欽勝迹今能選寄言賞心客得性良爲善

酬王晉安【謝朓】

稍稍枝早勁塗塗露晚晞南中榮橘柚寧知鴻鴈飛拂露朝靑閣日旰坐彤闈悵望一途阻參差百慮依春艸秋更緑公子未西歸誰能久京洛緇塵染素衣

暫使下都夜發新林至京邑贈西府同僚【謝朓】

大江流日夜客心悲未央徒念闗山近終知返路長秋河曙耿耿寒渚夜蒼蒼引領見京室宮雉正相望金波麗鳷鵲玉防低建章驅車鼎門外思見昭丘陽馳暉不可接何況隔兩鄕風雲有鳥路江漢限無梁常恐鷹隼擊時菊委嚴霜寄言罻羅者寥廓已髙翔

郡內髙齋閒望答呂法曹【謝朓】

結構何迢逓曠望極髙深中列逺岫庭際俯喬林日出眾鳥散山瞑孤猿吟巳有池上酌復此風中琴非君美無度孰爲勞寸心惠而能好我問以瑤華音若遺金門步見就玉山岑

在郡臥病呈沈尙書【謝朓】

淮楊股肱守髙臥猶在玆況復南山曲何異幽棲時連陰盛農節薹笠聚東菑髙閣常晝掩荒堦少諍辭珍簟淸夏室輕扇動涼颸嘉魴聊可薦緑蟻方獨持夏李沈朱實秋藕折輕絲良辰竟何許夙昔夢佳期坐嘯徒可積爲邦歲已期弦歌終莫取撫機令自嗤

新亭渚別範零陵云【謝朓】

洞庭張樂地瀟湘帝子遊雲去蒼梧野水還江漢流停驂我悵望輟棹子夷猶廣平聽方籍荗陵將見求心事俱已矣江上徒離愛

之宣城郡出新林浦向板橋【謝朓】

江路西南永歸流東北鶩天際識歸舟雲中辯江樹旅思倦揺揺孤遊昔已屢旣懽懷祿情復協滄洲趣囂塵自玆隔賞心於此遇𨿽無豹姿終隠南山霧

休沐重還丹陽道中【謝朓】

薄遊第從告思閒願罷歸還卭歌賦似休汝車騎非防池不可別伊川難重違汀葭稍靡靡江菼復依依田鵠逺相叫沙鴇忽爭飛雲端楚山見林表吳岫防試與徵徒望鄕淚盡沾衣賴此盈樽酌含景望芳菲問我勞何事霑木仰淸徽志狹輕軒冕恩甚戀閨闈歲華春有酒初服偃郊扉

晚登三山還望京邑【謝朓】

防涘望長安河陽視京縣白日麗飛甍參差皆可見餘霞散成綺澄江靜如練喧鳥覆春洲雜英滿芳甸去矣方滯滛懷哉罷歡宴佳期悵何許淚下如流霰有情知望鄕誰能鬒不變

直中書省【謝朓】

紫殿肅陰陰彤庭赫敞風動萬年枝日華承露掌玲瓏結綺錢深沈映朱网紅藥當階翻蒼苔依砌上玆言翔鳳池鳴佩多淸響信美非吾室中園思偃仰朋情以郁陶春物方駘蕩安得淩風翰聊恣山泉賞

宣城郡內登望【謝朓】

借問下車日匪直望舒圓寒城一以眺平楚正蒼然山積陵陽阻溪流春谷泉威紆距遙甸巉嵒帶逺天切切陰風暮桑柘起寒煙悵望心已極惝怳防屢遷結髮倦爲旅平生早事邊誰規鼎食盛寧要狐白鮮方棄汝南諾言稅遼東田

冬日晚郡事隙【謝朓】

安牘時閒暇偶坐觀卉木颯颯滿池荷翛翛防竹檐隙自周流房櫳閒且肅蒼翠望寒山崢嶸瞰平陸已愓慕歸心復傷千里目風霜旦夕甚蕙艸無芬馥云誰美笙簧孰是厭薖軸願言稅逸駕臨潭餌秋菊

和劉西曹望海臺【謝朓】

滄波不可望望極與天平往往孤山映處處春云生差池逺鴈沒颯沓羣鳬驚囂塵及簿領棄捨出重城臨川徒可羨結网庶時營

和王著作融八公山【謝朓】

二別阻漢坻防崤望河澳玆嶺復防岏分區奠淮服東限瑯琊臺西距孟諸陸阡眠起雜樹檀欒防修竹日隠澗疑空云聚岫如復出沒眺樓雉逺近送春目戎州昔亂華素景淪伊谷阽危賴宗衮防管寄明牧長蛇固能剪奔鯨自此曝道峻芳塵流業遙年運倐平生仰令圖吁嗟命不淑浩蕩別親知連翩戒徵軸再逺館娃宮兩去河陽谷風煙四時犯霜雨朝夜沐春秀良已凋秋場庶能築

和伏武昌登孫權故城【謝朓】

炎靈遺劍璽當塗駭龍戰聖期缺中壤霸功興防縣鵲起登吳山鳳翔淩楚甸衿帶窮巖險帷帟盡謀選北拒溺驂鑣西龕收組練江海旣無波俯仰流英眄裘冕類禋郊卜揆崇離殿釣臺臨講閱樊山開廣防文物共葳蕤聲眀且蔥蒨三光厭分景書軌欲同薦參差世祀忽寂寞市朝變舞館識余基歌梁想遺囀故林衰木平荒池秋艸徧雄圖悵若玆茂宰深遐睠幽客滯江臯從賞乖纓弁淸巵阻獻酬良書限聞見幸借芳音多承風采余絢於役倘有期鄂渚同遊衍

和徐都曹出新亭渚【謝朓】

宛洛佳遨遊春色滿皇州結軫靑郊路廻瞰蒼江流日華川上動風光艸際浮桃李成蹊徑桑楡防道周東都已俶載言歸望緑疇

奉和隨王殿下十六首【謝朓】

髙秋夜方靜神居肅且深閒階塗廣路涼宇澄月陰嬋娟影池竹疏蕪散風林淵情協爽節詠言興徳音闇道空已積幹直愧蓬心

其二

星回夜未艾洞房凝逺情云陰滿池榭中月懸髙城喬木含風霧行鴈飛且鳴平臺盛文雅西園富羣英芳慶良永矣君王嗣徳聲眷此伊洛詠載懷汾水情顧巳非麗則恭惠奉仁明觀淄詠已失憮然愧簪纓

其三

神心遺魏闕中想顧汾陽肅景懷辰豫捐玦翦山糃時惟淸夏始云景曖含芳月陰洞野色日華麗池光艸合亭臯逺霞生川路長端坐聞鶴引靜瑟愴復傷懷哉泉石思歌詠郁瓊相春塘多疊駕言從伊與商衮職眷英覽獨善伊何忘願輟東都逺道侍濠梁

其四

睿心重離析岐路淸江隈四面寒飈舉千里白雲來川長別管思地迥翻旗回還顧昭陽闕超逺章華臺置酒巫山日爲君停玉杯

其五

桂樓飛絕限超逺向江岐輕雲霽廣甸防風散淸漪連連絕鴈舉靑煙移嚴城亂蕓艸霜塘凋素枝气爽深遙矚豫永聊停曦卽巳終可恱盈尊且若斯

其六

念深衝照廣業闡淸化端儀穆金殿宣教藻瓊筵船湛輕帷藹磬轉芳風旋眷轡棲道樹方津棹法舷歸興慿大造昭塗良易筌

其七

冬寂修夜天圍靜且開亭臯霜气愴松宇淸風來髙琴時以思幽人多感懷幸借汾陽想嶺首正徘徊

其八

愴愴緒風興祁祁族云布嚴气集髙軒稠陰結寒樹日月謬論思朝夕承淸豫徒借小山文空揖章臺賦

其九

肅景遊淸都修簪待蘭室累榭疎逺風廣庭麗朝日穆穆神儀靜愔愔道言密一飡系靈表無吝科年曆

其十

淸房洞巳靜閒風伊夜來云生樹陰逺軒廣月容開宴私移燭飲遊賞借琴臺風猷冠淄鄴袵舄愧唐枚

其十一

方池含積水明月流皎鏡規荷承日彯鱗與風泳上善葉淵心止川惻動性幸是方春來側黙遊濠盛

其十二

浮雲西北起飛來下髙堂合散輕帷表飄舞桂臺陽遙階收委羽平地如夜光眷言金玉照顧慚蘭蕙芳

其十三

炎光缺風雅宗覇拯時淪龍徳待雲霧令圖方再晨歳逺荒城思霜華宿艸陳英威遽如是徘徊岐路人

其十四

分悲玉瑟斷別緒金樽傾風入芳帷散缸華蘭殿明想折中園艸共知千里情行雲故鄕色贈此一離聲

其十五

年華豫已滌夜艾賞方融新萍時合水弱艸未勝風閨幽瑟易響臺迥月難中春物廣餘照蘭萱佩未窮

其卄六

連漪映余雪嚴城限深霧淸寒起洞門東風急池樹神居望已肅徘徊舉衝趣棲歸如歸詠丘山不可屢

古今詩刪卷八

欽定四庫全書

古今詩刪卷九

明李攀龍編

梁詩

登城【簡文帝】

日影半東檐靜念空杼柚小堂倦縹書華池厭修竹寂寞旣寡悰登城望原陸遙山半吐云嚴飈時響谷靡靡見虛煙森森視寒木落霞乍續斷晚浪時廻復逺矚旣濡翰徒自勞心目短歌𨿽可裁緣情非霧縠

往虎窟山寺【簡文帝】

塵中喧慮積物外眾情捐玆地信爽塏墟壠曖阡綿藹藹車徒邁飄飄旌旄懸細松斜繞逕峻嶺半藏天古樹無枝葉荒郊多野煙分花出黃鳥掛石下新泉蓊郁均雙樹淸虛類八禪棲神紫臺上縱意白雲邊徒然嗟小藥何由齊大年

行雨【簡文帝】

本是巫山來無人覩容色惟有楚王臣曾言夢相識

賦得竹【元帝】

嶰谷管新抽淇園節復修作龍還葛水爲馬向並州柯亭臨絕澗桃枝夾細流冠學芙蓉勢花堪威鳳遊卭王若有獻張騫應拜侯

春別應令【元帝】

門前楊桞亂如絲直置佳人不自持適言新作裂紈詩誰悟今成織素辭

侍宴樂遊苑餞呂僧珍應詔【沈約】

丹浦非樂戰負重切君臨我皇秉至徳忘已用堯心湣玆區宇內魚龍失飛沈推轂二崤道揚斾九河陰超乘盡三屬選士皆百金戎車出細桞餞席遵上林命師誅後服授律緩前禽函轘方解帶峣武稍披襟伐罪芒山曲弔民伊水潯將陪告成禮待此未抽簪

宿東園【沈約】

陳王鬭雞道安仁采樵路東郊豈異昔聊可閒餘步野徑旣盤紆荒阡亦交互槿籬疎復密荊扉新且故樹頂鳴風飇艸根積霜露驚麏去不息徵鳥時相顧茅棟嘯愁鴟平罔走寒兔夕陰帶層阜長煙引輕素飛光忽我遒豈止歲雲暮若夢西山藥頽齡倘能度

和王中書徳充詠白雲【沈約】

白雲自帝鄕氤氳屢廻沒蔽虧昆山樹含吐瑤臺月秋風西北起飄我過城闕城闕已參差白雲復離離皎潔在天漢倒影入華池將過丹丘野時至碧林垂九重迎飛燕萬里送翔螭

別範安成【沈約】

生平少年日分手易前期及爾同衰暮非復別離時勿言一尊酒明日難重持夢中不識路何以慰相思

春思【沈約】

楊柳亂如絲綺羅不自持春艸黃復緑客心傷此時靑苔巳結洧碧水復盈淇日華照趙瑟風色動燕姬襟前萬行淚故是一相思

從冠軍行建平王登廬山香罏峯【江淹】

廣成愛神鼎淮南好丹經此山具鸞鶴往來盡仙靈瑤艸正翕赩玉樹信蔥靑絳气下縈薄白雲上杳防中坐瞰蜿虹俛伏視流星不尋遐怪極則知耳目驚日落長沙渚曾陰萬里生借蘭素多意臨風黙含情方學松栢隠羞逐市井名幸承光誦末伏思托後旍

許徴君詢自敍【江淹】

張子闇內機單生蔽外像一時排防筌泠然空中賞遣此弱防情資神任獨往采藥白雲隈聊以肆所養丹葩曜芳蕤緑竹陰閒敞苕苕寄意勝不覺陵虛上曲櫺激鮮飇石室有幽響去矣從所欲得失非外奬至哉操斤客重明固巳朗五難旣灑落超迹絕塵网

殷東陽仲文興曯【江淹】

晨遊任所萃悠悠蘊眞趣雲天亦遼亮時與賞心遇靑松挺秀蕚惠色出喬樹極眺淸波深緬映石壁素瑩情無餘滓拂衣釋塵務求仁旣自我風豈外慕直置忘所宰蕭散得遺慮

謝僕射混遊覽【江淹】

信矣勞物化憂襟未能整薄言遵郊衢緫轡出臺省淒淒節序髙寥寥心悟永時菊耀巖阿雲霞冠秋嶺眷然惜良辰徘徊踐落景捲舒𨿽萬緒動復歸有靜曾是迫桑楡歳暮從所秉丹壑不可攀忘懷寄匠郢

陶徵君濳田居【江淹】

種苖在東臯苖生滿阡陌𨿽有荷鋤倦濁酒聊自適日暮巾柴車路闇光巳夕歸人望煙火稚子候檐隙問君亦何爲百年防有役但願桑麻成蠶月得紡績素心正如此開逕望三益

效阮公詩二首【江淹】

夏后乘兩龍髙防在帝臺榮光河雒出白雲蒼梧來侍禦多賢聖升降有羣才四時有變化盛明不徘徊髙陽邈巳逺竚立誰語哉

其二

昔余登大梁西南望洪河時寒原野曠風急霜露多仲冬正慘切日月少精華落葉縱橫起飛鳥時相過搔首廣川陰懷歸思如何常願反初服閒步潁水阿

望荊山【江淹】

奉義至江漢始知楚塞長南闗繞桐栢西嶽出魯陽寒郊無畱影秋日懸淸光悲風撓重林雲霞肅川漲歲晏君如何零淚霑衣裳玉柱空掩露金樽坐含霜一聞苦寒奏再使艶歌傷

魏文帝曹丕遊宴【江淹】

置酒坐飛閣逍遙臨華池神飈自逺至左右芙蓉披緑竹夾淸水秋蘭被幽崖月出照園中冠佩相追隨客從南楚來爲我吹參差淵魚猶伏浦聽者未云疲髙文一何綺小儒安足爲肅肅廣殿陰雀聲愁北林眾賔還城邑何用慰我心

顏特進延之侍宴【江淹】

太防凝帝宇瑤光正神縣揆日粲書史相都麗聞見列漢構仙宮開天制寶殿桂棟畱夏飈蘭橑停冬霰靑林結冥蒙丹巘被蔥蒨山云備卿靄池卉具靈變重陽集淸氛下輦降宴騖望分寰隊曬曠盡都甸气生川嶽陰煙滅淮海見中坐溢朱組步櫩簉瓊弁禮登佇睿情樂闋延皇眄測恩躋愉逸防牒懵浮賤榮重餽兼金巡華過盈瑱敢飭輿人詠方慙淥水薦

雜詩【柳惲】

雲輕暮色薄艸緑晨芳歸山墟罷寒晦園澤潤朝暉春心多感動暏物情復悲自君之去矣蘭堂罷鳴機徒知遊宦是不念別離非

搗衣詩【柳惲】

行役滯風波遊人淹不歸亭臯木葉下隴首秋雲飛寒園夕鳥集思牗艸虫悲嗟矣當春服安見禦冬衣

九日侍宴樂遊苑應令【庾肩吾】

轍迹光周頌巡遊盛夏功鉤陳萬騎轉閶闔九闗通秋暉逐行漏朔气繞相風獻壽重陽節廻鑾上苑中疏山開輦道間樹出離宮玉醴吹巖菊銀牀落井桐禦梨寒更紫仙桃秋轉紅飲羽山西射浮雲冀北騘塵飛金埒滿葉破柳條空騰猨疑矯箭驚鴈避虛弓雕材濫杞梓花綬接鵷鴻愧乏天庭藻徒參文雅雄

和太子重云殿受戒【庾肩吾】

皇明執東曜帝扆居北辰小乘開治道大覺拯蒼民殊塗同義路分流合智津傳香引上徳列伎進名臣連閣翻如畫圖云更似眞鏡山含殿影梅梁落梵塵苑桂恆畱雪天花不待春萬年逢瑞應千生值法身天衣初拂石豆火欲燃薪重善終無報輕毛庶有因

和徐主簿望月【庾肩吾】

樓上徘徊月中愁思人照雪光偏冷臨花色轉春星流時入暈桂長欲侵輪願以重光曲承君歌扇塵

寶劍【吳均】

我有一寶劍出自昆吾溪照人如照水切玉如切泥鍔邊霜澟凜匣上風淒淒寄語張公子何當來見攜

暮春答朱記室【何遜】

遊揚日色淺騷屑風音勁寒潭見底淸秋色極天淨寸陰坐銷礫千里長遼迥桃李爾繁華松栢余本性故心不存此髙文徒可詠

初發新林【何遜】

伊昔負薪暇慕義遊梁楚短翮忘連翩追飛散容與優遊沐道教漸漬淹寒暑太徳本無酬輕生竊自許舟歸屬海運風積如鵬舉浮水暗舟艫合岸喧徒侶澟澟窮秋暮初寒入洲渚鐃吹響靑江懸旗出長嶼危檣迥不進沓浪髙難拒回首泣親賔中天望宛許帝城猶隠約家園無處所去矣方悠悠含意將何語

和蕭諮議岑離閨怨【何遜】

曉河沒髙棟斜月半空庭中度落葉簾外隔飛螢含悲下翠帳掩泣閉金屏昔期今未返春艸寒復靑思君無轉易何異北辰星

詠早梅【何遜】

園標物序驚時最是梅衘霜當路發映雪擬寒開枝橫卻月觀花繞淩風臺朝灑長門泣夕駐臨卭杯應知早飄落故逐上春來

臨行與故遊夜別【何遜】

歷稔共追隨一旦辭羣匹復如東注水未有西歸日夜雨滴空堦曉燈暗離室相悲各罷酒何時同促膝

與胡興安夜別【何遜】

居人行轉軾客子暫維舟念此一筵笑分爲兩地愁露濕寒塘艸月映淸淮流方抱新離恨獨守故園秋

邊城思【何遜】

柳黃未吐葉水緑半含苔春色邊城動客思故鄕來

相送【何遜】

客心已百念孤逰重千里江暗雨欲來浪白風初起

相送聯句三首【何遜】

寸陰常可惜別至倍傷神子瞻天際水予望路中塵【韋黯】憫憫岐路側去去平生親一朝事千里流涕向三春【遜】

其二

昔共入門笑今成送別悲君還舊聚處爲我一嚬眉【王江乘】於今還促膝自此客江湄願子俱停駕看我獨解維【遜】

其三

髙軒𨿽駐軫餘日久無輝以我辭鄕淚沾君送別衣【遜】

照水聯句【何遜】

挿花行理鬢遷延去復歸𨿽憐水上影復恐濕羅衣【遜】臨橋看黛色映渚媚鉛暉不顧春荷動彌畏小禽飛【綺】

代美女篇【蕭子範】

邯鄲蹔輟舞巴姬請罷弦佳人淇洧出艶趙復傾燕繁穠旣爲李照水亦成蓮朝酤成都酒暝數河間錢餘光幸未惜蘭膏空自煎

入若耶溪【王籍】

艅艎何泛泛空水共悠悠陰霞生逺岫陽景逐廻流蟬噪林逾靜鳥鳴山更幽此地動歸念長年悲倦遊

北寺寅上人房望逺岫翫前池【王筠】

安期遂長往交甫稱髙讓逺迹入滄溟輕舉馳昆閬良由心獨善兼且情由放豈若尋幽棲卽目窮淸曠激水周堂下屯云塞檐向閒牖聽奔濤開延疊嶂前階復虛防濔迆成洲漲雨防散圓文風生起斜浪遊鱗互瀺灂羣飛皆哢吭蓮葉蔓田田菱花動揺漾浮光曜庭廡流芳襲帷帳匡坐足忘懷詎思江海上

和衛尉新渝侯巡城口號【王筠】

閶闔瞹已昏鉤陳杳將暮棲烏城上返晚雀林中度屯衛時巡警凝威肆安步閣道趨文昌禁兵連武庫銅烏迎早風金掌承朝露罘罳分曉色睥睨生秋霧維城任寄隆空想靈均賦伊余方病免丘園保恬素

上虞鄕亭觀濤津渚學潘安仁河陽縣詩【劉孝綽】

昔余筮賔始衣冠仕洛陽無貲徒有任一命忝爲郎再踐神仙側三入崇賢防東朝禮髦俊虛薄厠才良遊談侍名理搦管創文章引籍陪下膳橫經參上庠誰謂服事淺契闊變炎涼一朝謬爲吏結綬去承光烹鮮徒可習治民終未長化雞仰季智馴雉推仲康此城鄰夏穴橚矗茂筠篁孝碑黃絹語神濤白鷺翔遨遊佳可望釋事上川梁秋江凍雨絕反景照移塘纎羅殊未動駭水忽如湯乍出連山合時如髙蓋張漂沙黃沬聚礐石素波揚防人不敢唱舟子詎能航離家復臨水眷然思故鄕中來不可絕奕奕苦人腸溯洄若無阻謝病反淸漳

帆渡吉陽洲【劉孝儀】

揚帆乘浪華撡鼓要風力近樹儵而遐遙山俄已逼欲比驚龍掣將頓陽烏翼客行悲道逺惟須前路極

詔問山中何所有賦詩以答【陶景】

山中何所有嶺上多白雲只可自怡恱不堪持寄君

古意詶到長史漑登瑯琊城【徐悱】

甘泉驚烽候上谷抵樓蘭此江稱豁險玆山復郁盤表裏窮形勝襟帶盡巖巒修篁壯下屬危樓峻上干登陴起遐望廻首見長安金溝朝防滻甬道入鴛鸞鮮車鶩華轂汗馬躍銀鞍少年負壯气耿介立衝冠懷紀燕山石思開函谷丸豈如防上戲羞取路傍觀寄言封侯者數奇良可嘆

出塞【劉峻】

薊門秋气淸飛將出長城絕漠衝風急交河夜月明陷敵摐金鼓摧鋒揚斾旌去去無終極日暮動邊聲

新月【劉瑗】

仙宮云箔捲露出玉簾鉤淸光無所贈相意鳳凰樓

擬雨詩【虞騫】

淸風送涼气薄暮蕩炎氛虹照漣漪水電出嵯峩云落暉散長足細雨織斜文

詠美人治籹【江洪】

上車畏不妍顧眄更斜轉太恨畵眉長猶言顏色淺

春和往虎窟山寺【王臺卿】

我王宗勝道駕言從所之輜軒轉朱轂驪馬躍靑絲淸渠影髙蓋遊樹拂行旗賔徒紛雜沓景物共依遲飛梁通澗道架宇接山基叢花臨迥砌分流繞曲墀誰言非勝境雲山獨在玆塵情良易著道性故難緇承恩奉教義方當受持

陳詩

入隋侍晏應詔【後主】

日月光天徳山河壯帝居太平無以報願上東封書

山齋【徐陵】

桃源驚往客鶴嶠斷來賓復有風雲處蕭條無俗人山寒防有雪石路本無塵竹徑防籠巧茅齋結構新燒香披道記懸鏡厭山神砌水何年澑檐桐幾度春雲霞一巳絕寧辧漢將秦

陪衡陽王遊耆闍寺【張正見】

甘棠聽訟罷福宇試登臨兔苑移飛蓋王城列玳簪階荒猶累玉地古尙塡金龍橋丹桂偃鷲嶺白雲深秋披旅葛夏戶響山禽淸風吹麥壠細雨濯梅林

秋日侍宴婁苑湖應詔【江總】

翠渚還鸞輅瑤池命羽觴千門響云蹕四澤動榮光玉軸昆池浪金舟太液張虹旗照島嶼鳳蓋繞林塘野靜重陰闊淮秋水气涼霧開樓闕近日迥煙波長洛宴諒斯在鎬飲詎能方朽劣叨榮遇簪笏奉周行

於長安歸還揚州九月九日行薇山亭賦韻【江總】

心逐南云逝形隨北鴈來故鄕籬下菊今日幾花開

姬人怨【江總】

天寒海水慣相知空牀明月不相冝庭中芳桂憔悴葉井上疎桐零落枝寒燈作花羞夜短霜鴈多情恆結伴非爲隴水望秦川直置思君腸自斷

遊鐘山開善寺【徐伯陽】

聊追鄴城友躧步出蘭宮法侶殊人世天花異俗中鳥聲不測處松吟未覺風此時超愛网還復洗塵防

詠懷三首【張君祖】

運形不標異澄懷恬無欲座可棲王侯門可廻金轂風來詠逾淸鱗萃淵不濁斯乃中子所以矯逸足何必翫幽閒靑衿長離俗百齡茍未遐昨辰亦非促曦騰望舒映曩今疊相燭一世皆逆旅安悼電往速區區𨿽非黨兼忘混礫玉恪神罔叢穢要在夷心曲

其二

靈飈起回浪飛雲騰逆鱗茍擢南陽秀固集三造賔緬懷結寂夜味藻詠終晨延佇時無遘誰與拂流塵情寄極眄蕭條獨遨神相忘東溟裏何晞西潮津我崇道無廢長謡想義人

其三

遙遁播荊衡杖策憇南郢遭動逐浪迹遇靜恬夷性拊捲從老語揮綸與莊詠遐眺獨緬想蕭神飈塵正時無喜惠偶絕韻將誰聽習子茂芳標有欣徽音令穎敷淩霜倩葩熈三春盛拂翮期霄翔豈與桑楡競我混不材姿遺情忘雕映𨿽非嶧陽椅聊以比泗磬

贈沙門竺法頵三首【張君祖】

鬱鬱華陽嶽絕云抗飛峯峭壁澑靈泉秀嶺森靑松懸巖廓崢嶸幽谷正寥蘢丹崖棲奇逸碧室禪六通泊寂淸神气綿矯妙蹤止觀著無無還淨滯空空外物豈大悲獨往非同不見舍利佛受屈維摩公

其二

至人如影響靈慧陶億剎應方恢權化兆類防慈恱防防積塵昧永在巖底閉廢聰無通照遺形不洞滅明哉如來降豁矣啟濳穴幽精淪朽壤孰若阿維察遙謝晞儔何爲自矜潔

其三

邈邈慶成標峩峩浮雲嶺峻蓋十二嶽獨秀閻浮境丹流環方基瑤堂臨峭頂澗滋甘泉液崖蔚芳芝穎翹翹羨化倫陵巖正肅拱望妙覺呼吸晞齡永茍能夷衝心所憇靡不淨萬物可逍遙何必棲形影勉尋大乘軌練神超勇猛

隋詩

出塞【楊素】

漢虜未和親憂國不憂身握手河梁上窮涯北海濵據鞍獨懷古慷慨感良臣歷覽多舊迹風日慘愁人荒塞空千里孤城絕四鄰樹寒偏易古艸衰恆不春交河明月夜陰山苦霧辰鴈飛南入漢水流西咽秦風霜久行役河朔備艱辛薄暮邊聲起空飛胡騎塵

山齋獨坐贈薛內史【楊素】

巖壑澄淸景景淸巖壑深白雲飛暮色緑水激淸音澗戶散餘彩山凝宿陰花艸共榮映樹石相陵臨獨坐對陳榻無客有鳴琴寂寂幽山裏誰知無悶心

贈薛播州二首【楊素】

滔滔彼江漢實爲南國紀作牧求明徳若人應斯美髙臥未褰帷飛聲已千里還望白雲天日暮秋風起峴山君儻遊淚落應無巳

其二

北風吹故林秋聲不可聽鴈飛窮海寒鶴唳霜臯淨含毫心未傳聞音路猶夐惟有孤城月徘徊獨臨映弔影余自憐安知我疲病

賦昆明池一物得織女石【虞茂】

隔河圖列宿淸漢象昭回支機就鯨石拂鏡取池灰襪疑海槎渡珠似客星來所恨防娥斂逢秋遂不開

秋夜獨坐【袁朗】

危弦斷客心虛彈落驚禽新秋百慮淨獨夜九愁深枯蓬惟逐吹墜葉不歸林如何悲此曲坐作白頭吟

愛妾換馬【僧法宣】

朱鬛餙金鑣紅籹束素腰似云來蹀躞如雪去飄颻桃花含淺汗柳葉帶余嬌騁先將獨立防絕不俱摽

嘆疆場【無名氏】

聞道行人至籹梳對鏡臺淚防猶尙在笑靨自然開北朝詩

搗衣【溫子升】

長安城中秋夜長佳人錦石搗流黃香杵紋砧知近逺傳聲逓響何淒涼七夕長河爛中秋明月光蠮螉塞邊絕候鴈鴛鴦樓上望天狼

和崔侍中從駕經山寺【蕭慤】

鉤陳夜警徼河漢曉參橫遊騎騰文馬前驅轉翠旌野禽喧曙色山樹動秋聲云表金輪見巖端畵栱明塔疑從地湧蓋似積香成泉髙下澑急松古上枝平儀臺多壯思麗藻蔚緣情自嗤非照廡何以繼連城

秋思【蕭慤】

淸波收潦日華林鳴籟初芙蓉露下落楊柳月中疎燕幃緗綺被趙帶流黃裾相思阻音息結夢感離居

闗山月【王褒】

闗山夜月明秋色照孤城影虧同漢陣輪滿逐胡兵天寒光轉白風多暈欲生寄言亭上吏遊客解雞鳴

奉和同泰寺浮圖【庾信】

岧岧淩太淸照殿比東京長影臨防闕髙層出九城栱積行雲礙幡揺度鳥驚鳳飛如始泊蓮合似初生輪重對月滿鐸韻擬鸞聲畵水流全住圖云色半輕露晚盤猶滴珠朝火更明𨿽連博望苑還接銀沙城天香下桂殿仙梵入伊笙庶聞八解樂方遣六塵情

和張侍中述懷【庾信】

陽窮乃悔吝世季誠屯剝奔河絕地維折柱傾天角成羣海水飛如雨天星落負鍤遂移山藏舟終去壑生民忽已魚君子徒爲鶴疇昔逢知己生平荷恩渥故組竟無聞程嬰空寂寞永嘉獨流寓中原惟鼎鑊道險臥樚櫨身危累素殻漂流從木梗風捲隨秋籜張翰不歸吳陸機猶在洛漢陽錢遂盡長安米空索時占季主乍販韓康藥伏轅終入絆垂翅猶離繳徒懷琬琰心空守黃金諾虢鄶終無寄齊秦竟何托大夫惟閔周君子常思亳寂寥共覉旅蕭條同負郭農談止谷稼野膳惟藜藿操樂楚琴悲忘憂魯酒薄渭濱觀坐釣谷口看秋獲惟有丘明恥無復榮期樂夷則火星流天根秋水涸冬嚴日不暖歳晚風多朔揚浮有怪云細淩聞災雹木皮三寸厚涇泥五斗濁𨿽忻曲轅樹猶懼雕陵鵲生涯實有始天道終虛槖且悅善人交無疑朋友數何時得雲雨復見翔寥廓

寄王琳【庾信】

玉闗道路逺金陵信使疎獨下千行淚開君萬里書

重別周尙書二首【庾信】

陽闗萬里道不見一人歸惟有河邊鴈秋來南向飛

其二

河橋兩岸絕橫岐數路分山川遙不見懷袖逺相聞

暮秋野興賦得傾壺酒【庾信】

劉伶正捉酒中散欲彈琴但使逢秋菊何須就竹林

塵鏡【庾信】

明鏡如明月恆常置匣中何須照兩鬢終是一秋蓬

古今詩刪卷九

欽定四庫全書

古今詩刪卷十

明李攀龍編

選唐詩序

唐無五言古詩而有其古詩陳子昻以其古詩爲古詩弗取也七言古詩惟杜子美不失初唐气格而縱橫有之太白縱橫往往彊弩之末間雜長語英雄欺人耳至如五七言絕句實唐三百年一人蓋以不用意得之卽太白亦不自知其所至而工者顧失焉五言律排律諸家槪多佳句七言律體諸家所難王維李頎頗臻其妙卽子美篇什𨿽眾憒焉自放矣作者自苦亦惟天實生才不盡後之君子本玆集以盡唐詩而唐詩盡於此李攀龍撰

唐五言古詩

飲馬長城窟行【太宗皇帝】

塞外悲風切交河冰已結瀚海百重波陰山千里雪迥戍危烽火層巒引髙節悠悠捲斾旌飲馬出長城塞沙連騎迹朔吹斷邊聲胡塵淸玉塞羗笛韻金鉦絕漠干戈戢車徒振原隰都尉反龍堆將軍旋馬邑揚麾氛霧靜紀石功名立荒裔一戎衣雲臺凱歌入

述懷【魏徵】

中原還逐鹿投筆事戎軒縱橫計不就慷慨志猶存策杖謁天子驅馬出關門請纓系南越憑軾下東藩郁紆陟髙岫出沒望平原古木鳴寒鳥空山啼夜猿旣傷千里目還驚九折魂豈不憚艱難深懷國士恩季布無二諾侯嬴重一言人生感意气功名誰復論

初到陸渾山莊【宋之問】

授衣感窮節策馬淩伊關歸齊逸人趣日覺秋琴閒寒露衰北阜夕陽破東山浩歌步岑樾棲鳥隨我還

感遇二首【張九齡】

蘭蕋春葳蕤桂花秋皎防欣欣此生意自以爲佳節誰知林棲者聞風坐見悅艸木有本心何求美人折

其二

孤鴻海上來池潢不敢顧側見雙翠鳥巢在三珠樹矯矯珍木嶺得無金丸懼美服患人指髙明逼神惡今我遊防防弋者何所慕

薊丘覽古贈盧居士藏用六首【並序陳子昂】丁酉嵗余北徵出自薊門歷觀燕之舊都其城池霸迹已蕪沒矣慨然憶樂生鄒子羣賢之遊因登薊樓作六詩以志之寄終南盧居士

北登薊丘望求古軒轅臺應龍已不見牧馬生黃埃尙想廣成子遺迹白雲隈

右軒轅臺

南登碣石館遙望黃金臺丘陵盡喬木昭王安在哉霸圖悵已矣驅馬復歸來

右燕昭王

王道已淪昩戰國競貪兵樂生何感激仗義下齊城雄圖竟中失遺嘆寄阿衡

右樂生

秦王日無道太子怨亦深一聞田光義匕首贈千金其事𨿽不立千載爲傷心

右燕太子

自古皆有死殉義良獨希柰何燕太子尙使田公疑仗劍誠已矣感我涕沾衣

右田光先生

大運淪三代天人罕有窺鄒子何遼廓謾說九瀛垂興亡已千載今也則無誰

右鄒子

詶暉上人夏日林泉

聞道白雲居窈窕靑蓮宇巖泉萬丈流樹石千年古林臥對軒窗山陰滿庭戶方釋塵事勞從君襲蘭杜

子夜吳歌【李白】

長安一片月萬戶衣聲秋風吹不盡總是玉闗情何日平胡虜良人罷逺徵

妾薄命【李白】

漢帝寵阿嬌貯之黃金屋咳唾落九天隨風生珠玉寵極愛還歇妬深情卻疎長門一步地不肯暫回車雨落不上天水覆難再收君情與妾意各自東西流昔日芙蓉花今成斷根艸以色事他人能得幾時好

贈盧司戶【李白】

秋色無遠近出門盡寒山白雲遙相識待我蒼梧間借問盧耽鶴西飛幾處還

送張舍人之江東【李白】

張翰江東去正值秋風時天淸一鴈遠海濶孤防遲白日行欲暮滄波杳難期吳洲如見月千里幸相思

魯郡東石門送杜二甫【李白】

醉別復幾日登臨徧池臺何時石門路重有金樽開秋波落泗水海色明䢐徠飛蓬各自遠且盡手中杯

送楊山人歸嵩山【李白】

我有萬古宅嵩陽玉女峯長畱一片月掛在東溪松爾去掇仙艸菖蒲花紫茸嵗晚或相訪靑天騎白龍

懷蘇武【李白】

蘇武在匈奴十年持漢節白鴈上林飛空傳一書札牧羊邊地苦落日歸心絕渴飲月窟冰饑餐天上雪東還沙塞遠北愴河梁別泣把李陵衣相防淚成血

經下邳圯橋懷張子房【李白】

子房未虎嘯破產不爲家滄海得壯士椎秦愽浪沙報韓𨿽不成天地皆振動潛匿遊下邳豈曰非智勇我來圯橋上懷古欽英風惟見碧流水曾無黃石公嘆息此人去蕭條徐泗空

望鸚鵡洲懷禰衡【李白】

魏帝營八極蟻視一禰衡黃祖斗筲人殺之受惡名吳江賦鸚鵡落筆超羣英鏘鏘振金玉句句欲飛鳴鷙鶚啄孤鳳十春傷我情五嶽起方寸隱然詎可平才髙竟何施寡識冒天刑至今芳洲上蘭蕙不忍生

前出塞八首【杜甫】

戚戚去故里悠悠赴交河公家有程期亡命嬰禍羅君巳富土境開邊一何多棄絕父母恩吞聲行負戈

其二

磨刀嗚咽水水赤刅傷手欲輕斷腸聲心緒亂巳久丈夫誓許國憤惋復何有功名圗麒麟戰骨當速朽

其三

送徒旣有長遠戍亦有身生死向前去不勞吏怒嗔路逢相識人附書與六親哀哉兩決絕不復同苦辛

其四

迢迢萬餘里領我赴三軍軍中異苦樂主將寧盡聞隔河見胡騎倐忽數百羣我始爲奴僕幾時樹功勲

其五

挽弓當挽彊用箭當用長射人先射馬擒賊先擒王殺人亦有限立國自有疆茍能制侵淩豈在多殺傷

其六

驅馬天雨雪軍行入髙山徑危抱寒石指落層冰間巳去漢月遠何時築城還浮雲暮南徵可望不可攀

其七

單於冦我壘百里風塵昏雄劍四五動彼軍爲我奔虜其名王歸系頸授轅門潛身備行列一勝何足論

其八

從軍十年餘能無分寸功眾人貴茍得欲語羞雷同中原有鬭爭況在狄與戎丈夫四方誌安可辭固窮

後出塞【杜甫】

朝進東門營暮上河陽橋落日照大旗馬鳴風蕭蕭平沙列萬幕部伍各見招中天懸明月令嚴夜寂寥悲笳數聲動壯士慘不驕借問大將誰恐是霍嫖姚

法鏡寺【杜甫】

身危適他州勉彊終勞苦神傷山行深愁破崕寺古嬋娟碧蘚淨蕭摵寒籜聚洄洄山根水冉冉松上雨泄雲蒙淸晨初日巳復吐朱甍半光烱戶牖粲可數拄防忘前期出蘿巳亭午防防子規叫微徑不復取

萬丈潭【杜甫】

靑溪合防寞神物有顯晦龍衣積水蟠窟壓萬丈內局步淩垠堮側身下煙靄前臨洪濤寛卻立蒼石大山危一徑盡岸絕兩壁對削成根虛無倒影垂澹瀩黑知灣澴底淸見光烱碎孤云倒來深飛鳥不在外髙蘿成帷幄寒水疊旌斾遠川曲通流嵌竇潛泄瀬造幽無人境發興自我軰告歸遺恨多將老斯逰最閉藏修鱗蟄出入巨石礙何當炎天過快意風雲防

石櫃閣【杜甫】

季冬日已長山晚半天赤蜀道多艸花江間饒奇石石櫃層波上臨虛蕩髙壁淸暉回羣鷗暝色帶遠客羈棲負幽意感嘆向絕迹信甘孱懦嬰不獨凍餒迫優遊謝康樂放浪陶彭澤吾衰未自由謝爾性有適

玉華宮【杜甫】

溪回松風長蒼鼠竄古瓦不知何王殿遺構絕壁下陰房鬼火靑壞道哀湍防萬籟眞笙竽秋色正瀟灑美人爲黃土況乃粉黛假當時侍金輿故物獨石馬憂來借艸坐浩歌淚盈把冉冉徵途間誰是長年者

夢李白二首【杜甫】

死別巳吞聲生別常惻惻江南瘴癘地逐客無消息故人入我夢明我長相憶恐非平生魂路遠不可測魂來楓林靑魂返關塞黑君今在羅网何以有羽翼落月在屋梁猶疑照顏色水深波浪濶無使蛟龍得

其二

浮雲終日行遊子久不至三夜頻夢君情親見君意告歸常局促苦道來不易江湖多風波舟楫恐失墜出門搔白首苦負平生志冠蓋滿京華斯人獨憔悴孰云网恢恢將老身反累千秋萬嵗名寂寞身後事

晦日尋崔戢李封【杜甫】

朝光入甕牖屍寢驚敝裘起行視天宇春气漸和柔興來不暇懶今晨梳我頭出門無所待徒步覺自由杖藜復恣意免值公與侯晚定崔李交會心眞罕儔每過得酒傾二宅可淹畱喜結仁裏歡況因令節求李生園欲荒舊竹頗修修引客防掃除隨時成獻酬崔侯初筵色已畏空樽愁未知天下士至性有此不艸芽旣靑出蜂聲亦暖遊思見農器陳何當甲兵休上古葛天氏不貽黃屋憂至今阮籍等熟醉爲身謀威鳳髙其翔長鯨吞九州地軸爲之翻百川皆亂流當歌欲一放淚下恐莫收濁醪有玅理庶用慰沈浮

雨【杜甫】

峽云行淸曉煙霧相徘徊風吹滄江去雨灑石壁來淒淒生餘寒殷殷兼出雷白谷變气候朱炎安在哉髙鳥濕不下居人門未開楚宮久已滅幽佩爲誰哀侍臣書王夢賦有冠古才防防翠龍駕多自巫山臺

晚泊潯陽望香鑪峯【孟浩然】

掛席幾千里名山都未逢泊舟潯陽岸始見香鑪峯嘗讀遠公傳永懷塵外蹤東林精舍近日暮空聞鐘

西施詠【王維】

艶色天下重西施寧久微朝爲越溪女莫作吳王姬賤日豈殊眾貴來方悟稀邀人傅脂粉不自著羅衣君寵益嬌態君憐無是非當時浣紗伴莫得同車歸持謝鄰家子效顰安可希

送別【王維】

下馬飲君酒問君何所之君言不得意歸臥南山陲但去莫復問白雲無盡時

齊州送祖三【王維】

相逢方一笑相送還成泣祖帳已傷離荒城復愁入天寒遠山淨日暮長河急解纜君巳遙望君猶佇立

奉寄韋太守陟【王維】

荒城自蕭索萬里山河空天髙秋日迥嘹唳聞歸鴻寒塘映衰艸髙館落疎桐臨此嵗方晏顧景問悲翁故人不可見寂寞平林東

過李揖宅【王維】

閉門秋艸色終日無車馬客來深巷中犬吠寒籬下散發時未簮道書行尙把與我同心人樂道安貧者一罷宜城酌還歸洛陽社

崔濮陽兄季重前山興【王維】

秋色有佳興況君池上門悠悠西林下自識門前山千里橫黛色數峯出雲間嵯峩對秦國合沓藏荊關殘雨斜日照夕嵐飛鳥還故人今尙爾嘆息此頽顏

藍田石門精舍【王維】

落日山水好漾舟信歸風玩奇不覺遠因以緣源窮遙愛云木秀初疑路不同安知淸流轉偶與前山通捨舟理輕策果然愜所適老僧四五人逍遙防松栢朝梵林未曙夜禪山更寂道心及牧童世事問樵客暝宿長林下焚香臥瑤席澗芳襲人衣山月映石壁再尋畏迷誤明發更登歷笑謝桃源人花紅復來覿

塞上曲三首【王昌齡】

蟬鳴桑樹間八月蕭關道出塞入塞寒處處黃蘆艸從來幽幷客皆共沙塵老莫學遊俠兒矜誇紫驑好

其二

飲馬渡秋水水寒風似刀平沙日未沒黯黯見臨洮昔日長城戰咸言意气髙黃塵是今古白骨亂蓬蒿

其三

秋風夜渡河吹郤鴈門桑遙見胡地獵鞲馬宿嚴霜五道分兵去孤軍百戰塲功多翻下獄士卒但心傷

江上聞笛【王昌齡】

橫笛怨江月扁舟何處尋聲長楚山外曲繞胡關深相去萬餘里遙傳此夜心寥寥浦漵寒響盡惟空林不知誰家子復奏邯鄲音水客皆擁棹空霜遂盈襟羸馬望北走遷人悲越吟何當邊艸白旌節隴城陰

鄭縣宿陶大公館贈馮六元二【王昌齡】

儒有輕王侯脫略當世務本家藍田中非爲漁弋故無何困躬耕且欲馳永路幽居與君近出谷同所鶩昨日辭石門五年變秋露雲龍未相感干謁亦已屢子爲黃綬羈余忝蓬山顧京門望西嶽百里見郊樹飛雨祠上來靄然關中暮驅車鄭城宿秉燭論往素山月出華陰開此河渚霧淸光比故人豁達展心晤馮公尙戢翼元子仍局步拂衣易爲髙論迹難有趣張範善始終吾等豈不慕罷酒當涼風屈伸備防數

述華淸宮【儲光羲】

上林神君宮此地卽明庭山開鴻蒙色天轉招搖星三雪報大有孰謂非我靈

田家雜興八首【儲光羲】

春至鶬鶊鳴薄言向田墅不能自力作黽勉娶鄰女旣念生子孫方思廣田圃閒時相顧笑喜悅好禾黍夜夜登嘯臺南望洞庭渚百艸被霜露秋山響砧杵卻羨故年時中情無所取

其二

眾人恥貧賤相與尙膏腴我情旣浩蕩所樂在畋漁山澤時晦防歸家暫閒居滿園種葵藿繞屋樹桑楡禽雀知我閒翔集依我廬所願在優遊州縣莫相呼日與南山老兀然傾一壺

其三

逍遙阡陌上遠近無相識落日照秋山千巖同一色网罟繞深莾鷹鸇始輕翼獵馬旣如風奔獸莫敢息駐旗滄海上犒士吳宮側楚國有夫人性情本貞直鮮禽徒自致終嵗竟不食

其四

田家趨壠畆當晝掩虛關鄰里無煙火兒童共幽閒桔橰懸空圃雞犬滿桑間時來農事隙采藥遊名山但言所采多不念路險艱人生如蜉蝣一往不可攀君防西王母千載笑容顏

其五

貧士養性情不復知憂樂去家行賣畚畱滯南陽郭秋至黍苗黃無人可刈獲孺子朝未飯把竿逐鳥雀忽見梁將軍乘車出宛洛意气軼道路光輝滿墟落安知負薪者咥咥笑輕薄

其六

楚山有髙士梁國有遺老築室旣相鄰同田復同道糗糒常共飯兒孫每更抱忘此耕耨勞愧彼風雨好蟪蛄鳴空澤鶗鴂傷秋艸日夕寒風來衣裳苦不早

其七

梧桐防我門薜荔网我屋超超兩夫婦朝出暮還宿稼穡旣自種牛羊還自牧日旰懶耕鋤登髙望川陸空山足禽獸墟落多喬木白馬誰家兒聨翩相馳逐

其八

種桑百餘樹種黍三十畆衣食旣有餘時時會賔友夏來菇米飯秋至菊花酒孺人喜逢迎穉子解趨走日暮後園裏團團防楡栁酩酊乘夜歸涼風吹戶牖淸淺望河漢低昻防北斗數甕猶未開明朝能飲否

古今詩刪卷十

欽定四庫全書

古今詩刪卷十一

明李攀龍編

唐五言古詩

光上座廊下眾山五首【李頎】

名嶽在廡下吾師居一牀每聞楞伽徑只對淸翠光百谷聚雲色莓苔侵屋梁气盤古壁轉勢引幽堦長願遊薜葉下日見金鑪香

裴尹東溪別業【李頎】

公才廊廟器官亞河南守別墅臨都門驚湍激前後舊交與羣從十日一防手幅巾望寒山長笑對髙栁淸歡信可尙散吏亦何有岸雪靑城陰水光遠林首閒觀野人筏或飲川上酒幽雪淡徘徊白鷺飛左右庭竹垂臥內村煙隔南阜始知物外情簮紱同芻狗

贈張旭【李頎】

張公性嗜酒豁達無所營皓首窮艸時稱太湖精露頂據胡牀長叫三五聲興來灑素壁揮筆如流星下捨風蕭條寒艸滿戶庭問家何所有生事但浮萍左手持蟹螯右手執丹經瞪目視霄漢不知醉與醒諸賔且方坐旭日臨東城荷葉裹江魚白甌貯香粳微祿心不屑放神於八紘時人不識者卽是安期生

送綦母三謁房給事【李頎】

夫子大名下家無鐘石儲惜哉湖海上曾校蓬萊書外物非本意此生空淡如所思但乘興遠適維單車髙道時坎坷故交願吹噓徒言靑闥不愛承明廬百里人戶滿片言諍訟疎手持蓮花經目送飛鳥余晚景南路別炎雲中伏初此行倘不遂歸食蘆洲魚

昭君墓【常建】

漢宮豈不死異域傷獨沒萬里防黃金蛾眉爲枯骨廻車夜出塞立馬皆不發共恨丹靑人墳上哭明月

宿王昌齡隠居【常建】

淸溪深不測隠處惟孤雲松際露防月淸光猶爲君茅亭宿花影藥院滋苔紋余亦謝時去西山鸞鶴羣

江上琴興【常建】

江上調玉琴一弦淸一心泠泠七弦徧萬木徵幽陰能使江月白又令江水深始知枯桐枝可以徽黃金

送李十一尉臨溪【常建】

泠泠花下琴君唱渡江吟天際一帆影預懸離別心以言神仙尉因致瑤華音回軫撫商調越溪澄碧林

晦日馬鐙曲稍次中流作【常建】

夜寒宿蘆葦曉色明西林初日在川上便澄遊子心晴天無纎翳郊野浮春陰波靜隨釣魚舟小綠水深出浦見千里曠然諧遠尋扣舷應漁父因唱滄浪吟

西山【常建】

一身爲輕舟落日西山際常隨去防影遠接長天勢物象歸餘淸林巒分夕麗亭亭碧流暗日入孤霞繼洲渚遠陰映湖云尙明霽林昏楚色來岸逺荊門閉至夜轉淸迥蕭蕭北風厲沙邊鴈鷺泊宿處蒹葭蔽圓月逗前浦孤琴又搖曵泠然夜遂深白露沾人袂

宋中五首【髙適】

梁王昔全盛賔客復多才悠悠一千年陳迹惟髙臺寂寞向秋艸悲風千里來

其二

朝臨孟諸上忽見芒碭間赤帝終已矣白雲長不還時淸更何有禾黍徧空山

其三

景公徳何廣臨變莫能欺三請皆不忍妖星終自移君心本如此天道豈無知

其四

梁苑白日暮梁山秋艸時君王不可見修竹令人悲九月桑葉盡寒風鳴樹枝

其五

登髙臨舊國懷古對窮秋落日鴻鴈度寒城砧杵愁昔賢不復有行矣莫淹畱

同韓四薛三東亭翫月【髙適】

遠遊悵不樂玆賞吾道存欵曲故人意辛勤淸夜言東亭何寥寥佳境無朝昏堦墀近洲渚戶牖當郊原矧乃窮周旋況復怡討論樹陰蕩瑤琴月气延淸樽明月帶飛鴈野火連荒村對此更愁予悠哉懷故園

同諸公登慈恩寺防【髙適】

香界泯羣有浮圖豈諸相登臨駭孤髙披拂忻大壯言是羽翼生迥出空虛上頓疑身世別乃覺形神王宮闕皆戶前山河盡檐向秋風昨夜至秦塞多淸曠千里何蒼蒼五陵郁相望盛時慚阮步末宦知周防輸效獨無因斯焉可遊放

同薛司直諸公秋霽曲江俯見南山作【髙適】

南山郁初霽曲江湛不流若臨瑤池間想望昆侖丘回首見黛色渺然波上秋深沈俯崢嶸淸淺延阻修連潭萬木影插岸千巖幽杳藹信難測淵淪無暗投片雲對漁父獨鳥隨虛舟我心寄靑霞世事慙白鷗得意在乘興忘懷非外求良辰自多暇忻與數子遊

暮秋山行【岑參】

疲馬臥長阪夕陽下通津山風吹空林颯颯如有人蒼旻霽涼雨石路無飛塵千念集暮節萬籟悲蕭辰鶗鴂昨夜鳴蕙艸色已陳況在遠行客自然多苦辛

與髙適薛據同登慈恩寺浮圖【岑參】

塔勢如湧出孤髙聳天宮登臨出世界磴道盤虛空突兀壓神州崢嶸如鬼工四角礙白日七層摩蒼穹下窺指髙鳥俯聽聞驚風連山若波濤奔走似朝東靑槐夾馳道宮觀何玲瓏秋色從西來蒼然滿闗中五陵北原上萬古靑蒙蒙淨理了可悟勝因夙所宗誓將掛冠去覺道資無窮

東歸發犍爲至泥溪舟中作【岑參】

前日解侯印泛舟歸山東平旦發犍爲逍遙信回風七月江水大滄波漲秋空復有峨眉僧誦經在舟中夜泊防虎豹朝行逼魚龍一道鳴迅湍兩邊走連峯猿拂岸花落烏啼巖樹重煙藹吳楚連溯沿湖海通憶昨在西掖復曾入南宮日出朝聖人端笏陪羣公不意今棄置何由豁心胸吾當海上去且學乘槎翁

秋夜聽羅山人彈三峽流泉【岑參】

皤皤岷山老抱琴鬢蒼然衫袖拂玉徽爲彈三峽泉此曲彈未半髙堂如空山石林何颼飅忽在窗戶間繞指弄嗚咽靑絲激潺湲演漾怨楚云虛徐韻秋煙疑兼陽臺雨似雜巫山猿幽引鬼神聽淨令耳目便楚客腸欲斷湘妃淚斑斑誰裁靑桐枝縆以朱絲弦能含古人曲逓與今人傳知音難再逢惜君方老年曲終月已落惆悵東齋眠

北庭贈宗學士道別【岑參】

萬事不可料嘆君在軍中讀書破萬卷何事來從戎曾逐李輕車徵西出太蒙荷戈月窟外擐甲昆侖東兩度皆破胡朝廷輕戰功十年抵一命萬里如飄蓬容髩老胡塵衣裘脆邊風忽來輪臺下相見披心胸飲酒對春艸彈棋聞夜鐘今日還玆臂上懸角弓平沙向旅館匹馬隨飛鴻孤城倚大磧海气迎邊空四月猶自寒天山雪蒙蒙君有賢主將何謂泣途窮時來整六翮一舉淩蒼穹

浮石瀬【劉長卿】

秋月照瀟湘月明聞蕩槳石橫晚瀬急水落寒沙廣眾嶺猿嘯重空江人語響淸輝朝復暮如待扁舟賞

陪元侍禦遊支硎寺【劉長卿】

支公去已久寂寞龍華會古木閉空山蒼然暮相對林巒非一狀水石有餘態宻竹藏晦明羣峯爭向背峯峯帶落日步步入靑靄香气空翠中猿聲暮云外畱連南臺客想象西方內因逐溪水還觀心兩無礙

杪秋南山西峯題準上人蘭若【錢起】

向山防霽色步步豁幽性反照亂流明寒空千嶂靜石門有餘好霞殘月欲映上詣遠公廬孤峯懸一徑雲裏隔窗火松間下山磬客到兩忘言猿心與禪定

李祭酒別業俯視川林前帶雷岫【錢起】

南山轉羣木昏曉擁山翠小澤近龍居靑蒼常雨气君家北原上千金買勝事丹闕退朝回白雲迎賞至新晴村落外處處煙景異片水明斷崖餘霞入古寺東臯指歸翼月盡有餘意

效陶彭澤【韋應物】

霜落悴百艸時菊獨姸華物性有如此寒暑其柰何撥英泛濁醪日入會田家盡醉茅檐下一生豈在多

幽居【韋應物】

貴賤𨿽異等出門皆有營獨無外物牽遂此幽居情微雨夜來過不知春艸生靑山忽巳曙鳥雀繞捨鳴時與道人偶或隨樵者行自當安蹇劣誰謂薄世榮

寄全椒山中道士【韋應物】

今朝郡齋冷忽念山中客澗底束荊薪歸來煮白石欲持一尊酒遠慰風雨夕落葉滿空山何處尋行迹

淮上卽事寄廣陵親故【韋應物】

前舟已渺渺欲度誰相待秋山起暮鐘楚雨連滄海風波離思滿宿昔容髩攺獨鳥下東南廣陵何處在同徳寺雨後寄元侍禦李博士【韋應物】

川上風雨來須臾滿城闕岧嶤靑蓮界蕭條孤興發前山遽已淨陰靄夜來歇喬木生夏涼流云吐華月嚴城自有限一水非難越相望曙河遠髙齋坐超忽

南國陪王卿遊矚【韋應物】

形迹𨿽拘檢世事澹無心郡中多山水日夕聽幽禽幾閣文墨暇園林春景深雜花芳意散綠池暮色深君子有髙躅相防在幽尋一酌何爲貴可以冩衝襟

京郊【韋應物】

吏捨局終年出郊曠淸曙楊栁散和風靑山澹吾慮依叢適自憇緣澗還復去微雨靄芳原春鳩鳴何處樂幽心屢止遵事迹猶遽終罷斯結廬慕陶眞可庶

藍嶺精舍【韋應物】

石壁精舍髙排云聊直上佳遊愜始願忘險得前賞崖傾景方晦谷轉川如掌綠林含蕭條飛閣起敞道人上方至深夜還獨往日落羣山陰天秋百泉響所嗟累巳成安得長偃仰

田家三首【栁宗元】

蓐食狥所務驅牛向東阡雞鳴村巷白夜色歸暮田札札耒耜聲飛飛來烏鳶竭玆筋力事特用窮嵗年盡輸助徭役聊就空自眠子孫日已長世世還復然

其二

古道饒蒺藜縈回古城曲蓼花被堤岸陂水寒更綠是時收獲竟落日多樵牧風髙楡栁疎霜重梨棗熟行人迷去住野鳥競棲宿田翁笑相念昏黑愼原陸今年幸少丰無厭饘與粥

其三

籬落隔煙火農談四鄰夕庭際秋虫鳴疎麻方寂歷蠶絲盡輸稅機杵空倚壁裏胥夜經過雞黍事筵席各言官長峻文字多督責東鄕後租期車轂陷泥澤公門少推恕鞭朴恣狼藉努力愼經營肌膚眞可惜迎新在此嵗惟恐踵前迹

南磵中題【栁宗元】

秋气集南磵獨遊亭午時回風一蕭瑟林影久參差始至若有得稍遠遂忘疲羈禽響幽谷寒藻舞淪漪去國魂已遊懷人空淚垂孤生易爲感失路少所宜索寞竟何事徘徊只自知誰爲後來者當與此心期

入若耶溪【崔灝】

輕舟去何疾巳到雲林境起坐魚鳥間動搖山水影巖中響自答溪裏言彌靜事事令人幽停橈向余景

贈輕車【崔灝】

悠悠遠行歸經春涉長道幽冀桑始靑洛陽蠶欲老憶昨戍馬地別時心艸艸烽火從北來邊城閉常早平生少相遇未得展懷抱今日杯酒間見君交情好

古塞下曲【陶翰】

進軍飛狐北窮冦勢將變日落塵沙昏背河更一戰騂馬黃金勒雕弓白羽箭射殺左賢王歸奏未央殿欲言塞下事天子不召見東出咸陽門哀哀淚如霰

早過臨淮【陶翰】

夜來三渚風晨過臨淮島潮中海气白城上楚云早鱗鱗漁浦帆漭漭蘆洲艸川路日浩蕩惄焉心如搗且言任倚伏何暇念枯槁範子名屢移蘧公志尙抱古人巳云去此理今難道

山下晚晴【崔曙】

寥寥遠天靜溪路何空蒙斜光照疎雨秋气生白虹云盡山色暝蕭條西北風故林歸宿處一葉下梧桐

潁陽東溪懷古【崔曙】

靈溪氛霧歇皎鏡淸心顏空色不映水秋聲多在山世人久疎曠萬物皆自閒白鷗寒更浴孤云晴未還昔時讓王者此地閉闗無以躡髙步淒涼岑壑間

蚤發交崖山還太室作【崔曙】

東林气微白寒鳥急髙翔吾亦自玆去北山歸艸堂仲冬正三五日月遙相望肅肅過潁上曨曨辧夕陽川冰生積雪野火出枯桑獨往路難盡窮陰人易傷傷此無衣客如何防雨霜

宿大通和尙塔敬贈如闍黎廣心長孫錡二山人【崔曙】

支公已寂滅塔影山上古更有眞僧來道塲救諸苦一承微妙法寓宿淸淨土身心能自新色相了無取森森松映月漠漠云近戶嶺外飛電明夜來前山雨燃燈見棲鴿作禮聞信鼓曉霽南軒開秋華淨天宇願言長出世謝爾及申甫

題鶴林寺【綦毋潛】

道門隠形勝向背臨層霄松覆山殿冷花藏溪路遙寶旛掛熖熖明燈燒遲日半空谷春風連上潮少憑水木興暫忝身心調願謝防手客玆山禪誦饒

雜詩【崔國輔】

逢著平樂兒論交鞍馬前興酣一斗酒恰用十千錢後余在關內作事多迍邅何肯相救援徒聞寶劍篇

贈裴九侍禦昌江艸堂彈琴【崔國輔】

朔風吹疏竹積雪在崕巘鳴琴艸堂響小澗淸且淺沈吟東山意欲去芳嵗晚悵望黃綺心白雲若在眼

江南曲五首【丁仙芝】

長幹斜路北近浦是兒家有意來相訪明朝出浣紗

其二

發向橫塘口船開值急流知郎舊時意且請攏船頭

其三

昨暝逗南陵風聲波浪阻入浦不逢人歸家誰信汝

其四

未眠巳成妝乘潮去茫茫因從京口渡使報邵陵王

其五

始下芙蓉樓言發瑯琊岸急爲打船開惡許傍人見

和薦福寺英公新構禪堂【丁仙芝】

上人久棄世中道自忘筌寂照出羣有了心淸眾緣所以於此地築館開靑蓮果藥羅砌下朝虹垂戶前咒中灑甘露指處流香泉神遠日無事體淸宵不眠枳聞廬山法松入漢陽禪一枕四山外虛舟常浩然

關山月【司空曙】

蒼茫明月上夜久光如積野漠冷胡霜關樓宿邊客隴頭秋露暗磧外寒沙白惟有故鄕人霑裳此聞笛

塞上二首【戎昱】

慘慘寒日沒北風捲蓬根將軍領疲兵卻入古塞門回首指陰山殺气成黃雲

其二

樓上畫角哀卽知兵心苦試問左右人無言淚如雨何意休明時終年事鼙鼓

赴京初入汴口曉景卽事寄兵部李郎中【杜牧】

淸淮控隋漕北走長安道檣形櫛櫛斜浪態迆迆好初旭紅可染明河澹如掃澤濶鳥來遲村饑人語早露蔓虫絲多風蒲燕雛老秋思髙蕭蕭客愁長裊裊因懷京洛間宦遊何艸艸什伍持津梁澒湧爭追討翾便詎可尋袐幾安能考小人乏馨香上下將何禱惟有君子心顯豁知幽抱

塞下曲【薛奇童】

驕虜初南下煙塵暗國中獨召李將軍夜開甘泉宮一身許明主萬里總元戎霜甲臥不暖夜半聞邊風胡天早飛雪芳檄多轉蓬寒雲覆水重秋气連海空金鞍誰家子上馬鳴角弓自是幽並客非論愛立功

從軍行【杜頠】

秋艸馬蹄輕角弓持急去爲龍城侯正值胡兵襲軍气橫太荒戰酣日將入長風金鼓動白露鐵衣濕四起愁邊聲南轅時佇立斷蓬孤自轉寒雁飛相及萬里雲沙漲路平冰霰澁夜聞漢使歸獨向刀環泣

古今詩刪卷十一

欽定四庫全書

古今詩刪卷十二

明李攀龍編

唐七言古詩

滕王閣【王勃】

滕王髙閣臨江渚佩玉鳴鸞罷歌舞畫棟朝飛南浦云朱簾暮捲西山雨閒雲潭影日悠悠物換星移幾度秋閣中帝子今何在檻外長江空自流

長安古意【盧照鄰】

長安大道連狹斜靑牛白馬七香車玉簮縱橫過主第金鞍絡繹向侯家龍銜寶蓋承朝日鳳吐流蘇帶晚霞百丈遊絲爭繞樹一羣嬌鳥共啼花啼花戲蝶千門側碧樹銀臺萬種色復道交窗作合歡雙闕連甍垂鳳翼梁家畫閣天中起漢帝金臺云外直樓前相望不相知陌上相逢詎相識借問吹簫向紫煙曾經學舞度芳年得成比目何辭死願作鴛鴦不羨仙比目鴛鴦眞可羨雙去雙來君不見生憎帳額繡孤鸞好取雙簾帖雙燕雙燕雙飛繞畫梁羅幃翠被郁金香片片行雲著蟬鬢纎纎初月上鴉黃鴉黃粉白車中出含嬌含態情非一妖童寶馬鐡連錢娼妓盤龍金屈膝禦史府中烏夜啼廷尉門前雀欲棲隠隠朱城臨玉道遙遙翠幰沒金堤挾彈飛鷹杜陵北探丸借客渭橋西俱邀俠客芙蓉劍共宿娼家桃李蹊娼家日暮紫羅裙淸歌一囀口氤氳北堂夜夜人如月南陌朝朝騎似雲南陌北堂連北裏五劇三條控三市弱栁靑槐拂地垂佳气紅塵暗天起漢代金吾千騎來翡翠屠蘇鸚鵡杯羅襦寶帶爲君解燕歌趙舞爲君開別有豪華稱將相轉日回天不相讓意气由來排灌夫專權判不容蕭相專權意气本豪雄靑虯紫燕坐生風自言歌舞長千載自謂驕奢淩五公節物風光不相待桑田碧海須臾攺昔時金堦白玉堂卽今惟見靑松在寂寂寥寥楊子居年年嵗嵗一牀書獨有南山桂花發飛來飛去襲人裾

帝京篇【駱賔王】

山河千里國城闕九重門不睹皇居壯安知天子尊皇居帝裏崤函谷鶉野龍山侯甸服五緯連影集星躔八水分流橫地軸秦塞重關一百二漢家離宮三十六桂殿嵚崟對玉樓椒房窈窕連金屋三條九陌麗城隈萬戶千門平旦開復道斜通鳷鵲觀交衢直指鳳凰臺劍履南宮入簮纓北闕來聲名冠寰宇文物象昭回鉤陳肅蘭戺壁沼浮槐市銅羽應風回金莖承露起校文天祿閣習戰昆明水朱邸抗平臺黃扉通戚裏平臺戚裏帶崇墉炊金饌玉待鳴鐘小堂綺帳三千戶大道靑樓十二重寶蓋雕鞍金絡馬蘭窗繡柱玉盤龍繡柱璇題粉壁映鏘金鳴玉王侯盛王侯貴人多近臣朝遊北裏暮南鄰陸賈分金將燕喜陳遵投轄正畱賔趙李經過宻蕭朱交結親丹鳳朱城白日暮靑牛紺幰紅塵度俠客朱彈垂楊道娼婦銀鉤采桑路娼家桃李自芳菲京華遊俠事輕肥延年女弟雙鳳入羅敷使君千騎歸同心結縷帯連理織成衣春朝桂尊尊百味秋夜蘭燈燈九微翠幌珠簾不獨映淸歌寶瑟自相依且論三萬六千是寧知四十九年非古來名利若浮雲人生倚伏信難分始見田竇相移奪俄聞衞霍有功勲未厭金陵气先開石槨文朱門無復張公子灞亭誰畏李將軍相顧百齡皆有待居然萬化咸應攺桂枝芳气已銷亡栢梁髙宴今何在春去春來苦自馳爭名爭利徒爾爲久畱郎署終難遇空掃相門誰見知當時一旦擅豪華自言千載長驕奢倐忽摶風生羽翼須臾失浪委泥沙黃雀徒巢桂靑門遂種黃金銷鑠素絲變一貴一賤交情見紅顏夙昔白頭新脫粟布衣輕故人故人有湮淪新知無意气灰死韓安國羅傷翟廷尉巳矣哉歸去來馬卿辭蜀多文藻揚雄仕漢乏良媒三冬自矜誠足用十年不調幾邅廻汲黯薪逾積孫閣未開誰識長沙傅獨負洛陽才

代悲白頭翁【劉庭芝】

洛陽城東桃李花飛來飛去落誰家洛陽女兒惜顏色行逢落花長嘆息今年花落顏色攺明年花開復誰在已見松栢摧爲薪更聞桑田變成海古人無復洛城東今人還對落花風年年嵗嵗花相似嵗嵗年年人不同寄言全盛紅顏子應憐半死白頭翁此翁白頭眞可憐伊昔紅顏美少年公子王孫芳樹下淸歌妙舞落花前光祿池臺開錦繡將軍樓閣盡神仙一朝臥病無相識三春行樂在誰邊宛轉蛾眉能幾時須臾鶴髮亂如絲但防古來歌舞地惟有黃昏鳥雀悲

公子行【劉庭芝】

天津橋下陽春水天津橋上繁華子馬聲廻合靑雲外人影搖動綠波裏綠波蕩漾玉爲砂靑雲離披錦作霞可憐楊栁傷心樹可憐桃李斷腸花此日遨遊邀美女此時歌舞入娼家娼家美女郁金香飛去飛來公子傍的的朱簾白日映娥娥玉顏紅粉妝花際徘徊雙蛺蝶池邊顧步兩鴛鴦傾國傾城漢武帝爲雲爲雨楚襄王古來容光人所羨況復今日遙相見願作輕羅著細腰願爲明鏡分嬌面與君相向轉相親與君雙棲共一身願作貞松千嵗古誰論芳槿一朝新百年同謝西山日千秋萬古北邙塵

古意【沈佺期】

八月涼風動髙閣千金麗人捲綃幕已憐池上歇芳菲不念君恩坐搖落世上榮華如轉蓬朝隨阡陌暮雲中飛燕侍寢昭陽殿班姬飲恨長信宮長信宮昭陽殿春來歌舞妾自知秋至容華君不見昔時嬴女厭世氛學吹鳳簫乘防云含情轉盼向簫史千載紅顏持贈君

明河篇【宋之問】

八月涼風天气淸萬里無雲河漢明昏見南樓淸且淺曉落西山縱復橫洛陽城闕天中起長河夜夜千門裏復道連甍共蔽虧畫堂瓊戶特相宜雲母帳前初泛濫水晶簾外轉逶迆倬彼昭回如練白復出東城接南陌南陌徵人去不歸誰家今夜寒衣鴛鴦機上疎螢度烏鵲橋邊一鴈飛鴈飛螢度愁難歇坐見明河漸微沒巳能舒捲任浮雲不惜光輝讓流月明河可望不可親願得乘槎一問津更將織女支機石還訪成都賣卜人

下山歌【宋之問】

下嵩山兮多所思防佳人兮步遲遲松間明月長如此君再遊兮復何時

至瑞州驛見杜五審言沈三佺期閻五朝隠王二無競題壁慨然成詠【宋之問】

逐臣北地承嚴譴謂到南中每相見豈意南中岐路多千山萬水分鄕縣雲搖雨散各翻飛海濶天長音信稀處處山川同瘴癘自憐能得幾人歸

飲馬長城窟行【王翰】

長安少年無遠圖一生惟羨執金吾麒麟殿前拜天子走馬爲君西擊胡胡沙獵獵吹人面漢虜相逢不相見遙聞鐘鼓動地來傳道單於夜猶戰此時顧恩寧顧身爲君一行摧萬人壯士揮戈回白日單於濺血污朱輪歸來飲馬長城窟長城道傍多白骨問之耆老何代人云是秦王築城卒黃昏塞北無人煙鬼哭啾啾聲沸天無罪見誅功不賞孤魂流落此城邊當昔秦王按劍起諸侯膝行不敢視富國彊兵二十年築怨聲寃九千里秦王築城何太愚天實亡秦非北胡一朝禍起蕭墻內渭水咸陽不復都

山陰縣西樓【孫逖】

都邑西樓芳樹間逶迆霽色繞江山山月夜從公署出江云晚對訟庭還誰知春色朝朝好二月飛花滿江艸一見湖邊楊栁風遙憶靑靑洛陽道

烏夜啼【李白】

黃雲城邊烏欲棲歸飛啞啞枝上啼機中織錦秦川女碧紗如煙隔窗語停梭悵然憶遠人獨宿空房淚如雨

采蓮曲【李白】

若耶溪傍采蓮女笑隔荷花共人語日照新妝水底明風飄香袂空中舉岸上誰家遊冶郎三三五五映垂楊紫驑嘶入落花去見此踟躕空斷腸

獨漉篇【李白】

獨漉水中泥水濁不見月不見月尙可水深行人沒越鳥從南來胡鷹亦北渡我欲彎弓向天射惜其中道失歸路落葉別樹飄零隨風客無所托悲與此同羅幃舒捲似有人開明月直入無心可猜雄劍掛壁時時龍鳴不斷犀象繡澁苔生國恥未雪何由成名神鷹夢澤不顧鴟鳶爲君一擊鵬搏九天

將進酒【李白】

君不見黃河之水天上來奔流到海不復回又不見髙堂明鏡悲白髮朝如靑絲暮如雪人生得意須盡歡莫使金樽空對月天生我材必有用千金散盡還復來烹羊宰牛且爲樂會須一飲三百杯岑夫子丹丘生進酒君莫停與君歌一曲請君爲我側耳聽鐘鼔饌玉不足貴但願長醉不長醒古來聖賢皆寂寞惟有飲者畱其名陳王昔日宴平樂斗酒十千恣歡謔主人何爲言少錢徑須沽取對君酌五花馬千金裘呼兒將出換美酒與爾同消萬古愁

江上吟【李白】

木蘭之枻沙棠舟玉簫金管坐兩頭美酒樽中置千斛載妓隨波任去畱仙人有待乘黃鶴海客無心隨白鷗屈平詞賦懸日月楚王臺榭空山丘興酣落筆搖五嶽詩成笑傲淩滄洲功名富貴若長在漢水亦應西北流

鳴臯歌送岑徵君【李白】

若有人兮思鳴臯阻積雪兮心煩勞洪河淩競不可以徑度冰龍鱗兮難容舠邈仙山之峻極兮聞天籟之嘈嘈霜崖縞皓以合防兮若長風扇海湧滄溟之波濤猿綠羆舔舕崟岌危柯振石駭膽栗魄羣呼而相號峯崢嶸以路絕掛星辰於巖防送君之歸兮動鳴臯之新作交鼓吹兮彈絲觴淸泠之池閣君不行兮何待若反顧之黃鵠掃梁園之羣英振大雅於東洛巾徵軒兮歷阻折尋幽居兮越巘防盤白石兮坐素月琴松風兮寂萬壑望不見兮心氛氳蘿防防兮霰紛紛水橫洞以下淥波小聲而上聞虎嘯谷而生風龍藏溪而吐云寡鶴淸唳饑鼯嚬呻魂獨處此幽黙兮愀空山而愁人雞聚族而爭食鳳孤飛而無鄰蝘蜓嘲龍魚目混珍嫫母衣錦西施負薪若使巢由桎梏於軒冕兮亦奚異乎防龍防於風塵哭何苦而救楚笑何誇而卻秦吾誠不能學二子沽名矯節以耀世兮固將棄天地而遺身白鷗兮飛來長與君兮相親

金陵酒肆畱別【李白】

風吹栁花滿店香吳姬壓酒勸君嘗金陵子弟來相送欲行不行各盡觴請君試問東流水別意與之誰短長

贈裴十四【李白】

朝見裴叔則朗如行玉山黃河落天走東海萬里冩入胸懷間身騎白黿不敢渡金髙南山買君顧徘徊六合無相知飄若浮雲且西去

貧交行【杜甫】

翻手作云覆手雨紛紛輕薄何須數君不見管鮑貧時交此道今人棄如土

折檻行【杜甫】

嗚呼房魏不復見秦王學士時難羨靑衿冑子困泥塗白馬將軍若雷電千載少似朱云人至今折檻空嶙峋婁公不語宋公語尙憶先皇容直臣

朱鳳行【杜甫】

君不見瀟湘之山衡山髙山巓朱鳳聲嗷嗷側身長顧求其曹翅垂口噤心甚勞下湣白鳥在羅网黃雀最少雛難逃願分竹實及螻蟻盡使鳴梟相怒號

越王樓歌【杜甫】

綿州州府何磊落顯慶年中越王作孤城西北起髙樓碧瓦朱甍照城郭樓下長江百丈淸山頭落日半輪明君王舊迹今人賞轉見千秋萬古情

秋風【杜甫】

秋風淅淅吹我衣東流之外西日微天晴小城練急石古細路行人稀不知明月爲誰好早晚孤帆他夜歸會將白髮倚庭樹故園池臺今是非

夜聞篥【杜甫】

夜聞篥滄江上衰年側耳情所向鄰舟一聽多感傷塞曲三更歘悲壯積雪飛霜此夜寒孤燈急管復風湍君知天地干戈滿不見江湖行路難

短歌行贈王郎司直【杜甫】

王郎酒酣拔劍斫地歌莫哀我能拔爾抑塞磊落之奇才豫樟翻風白日動鯨魚跋浪滄溟開且脫劍佩休徘徊西得諸侯棹錦水欲向何門趿珠履仲宣樓頭春色深靑眼髙歌望吾子眼中之人吾老矣

都壇寄元逸人【杜甫】

故人昔隠東防峯已佩含景蒼精龍故人今居子午谷獨在陰厓結茒屋屋前太古都壇靑石漠漠常風寒子規夜啼山竹裂王母晝下云旗翻知君此計成長往芝艸瑯玕日應長銕鏁髙垂不可攀致身福地何蕭爽

莫相疑行【杜甫】

男兒生無所成頭皓白牙齒欲落眞可惜憶獻三賦蓬萊宮自怪一日聲輝赫集賢學士如堵墻觀我落筆中書堂往時文彩動人主此日饑寒趨路傍晚將末契托年少當面輸心背面笑寄謝悠悠世上兒不爭好惡莫相疑

髙都護驄馬行【杜甫】

安西都防胡靑驄聲價歘然來向東此馬臨陣久無敵與人一心成大功功成惠養隨所致飄飄遠自流沙至雄姿未受伏櫪恩猛气猶思戰塲利腕促蹄髙如踣銕交河幾蹴層冰裂五花散作云滿身萬里方防汗流血長安壯兒不敢騎走過掣電傾城知靑絲絡頭爲君老何由卻出橫門道

送孔巢父謝病歸遊江東兼呈李白【杜甫】

巢父掉頭不肯住東將入海隨煙霧詩卷長畱天地間釣竿欲拂瑚樹深山大澤龍蛇遠春寒野陰風景暮蓬萊織女回龍車指防虛無引歸路自是君身有仙骨世人那得知其故惜君只欲苦死畱富貴何如艸頭露蔡侯靜者意有餘淸夜置酒臨前除罷琴惆悵月照席幾嵗寄我空中書南尋禹穴見李白道甫問信今何如

哀江頭【杜甫】

少陵野老吞聲哭春日潛行曲江曲江頭宮殿鎖千門細栁新蒲爲誰綠憶昔霓旌下南苑苑中萬物生顏色昭陽殿裏第一人同輦隨君侍君側輦前才人帶弓箭白馬嚼齧黃金勒翻身向天仰射云一箭正墜雙飛翼明眸皓齒今何在血污遊魂歸不得淸渭東流劍閣深去住彼此無消息人生有情淚沾臆江水江花豈終極黃昏胡騎塵滿城欲往城南忘南北

樂遊園歌【杜甫】

樂遊古園崒森爽煙綿碧艸萋萋長公子華筵勢最髙秦川對酒平如掌長生木瓢示眞率更調鞍馬狂歡賞靑春波浪芙蓉園白日雷霆夾城仗閶闔晴開昳蕩蕩曲江翠幕排銀榜拂水低垂舞袖翻緣云淸切歌聲上卻憶年年人醉時只今未醉已先悲數莖白髮那拋得百罰深杯亦不辭聖朝亦知賤士醜一物自荷皇天慈此身欲罷無歸處獨立蒼茫自詠詩

飲中八仙歌【杜甫】

知章騎馬似乘船眼花落井水底眠汝陽三斗始朝天道逢麯車口流涎恨不移封向酒泉左相日興費萬錢飲如長鯨吸百川銜杯樂聖稱避賢宗之瀟灑美少年舉觴白眼望靑天皎如玉樹臨風前蘇晉長齋綉佛前醉中往往愛逃禪李白一鬥詩百篇長安市上酒家眠天子呼來不上船自稱臣是酒中仙張旭三杯艸聖傳脫防露頂王公前揮毫落紙如雲煙焦遂五斗方卓然髙談雄辯驚四筵

駿馬行【杜甫】

鄧公馬癖人共知初得花驄大宛種夙昔傳聞思一見牽來左右神皆竦雄姿逸態何崒顧影驕嘶自矜寵隅目靑熒夾鏡懸肉騣碨礧連錢動朝來少試華軒下未覺千金滿髙價赤汗微生白雪毛銀鞍卻覆香羅帕卿家舊物公能取天廐眞龍此其亞晝洗須騰涇渭深朝趨可刷幽幷夜吾聞良驥老始成此馬數年人更驚豈有四蹄疾於鳥不與八駿俱先鳴時俗造次那得致雲霧晦防方降精近聞下詔宣都邑肯使騏驎地上行

哀王孫【杜甫】

長安城頭頭白烏夜飛延秋門上呼又向人家啄大屋屋底達官走避胡金鞭斷折九馬死骨肉不得同馳驅腰下寶玦靑瑚可憐王孫泣路隅問之不肯道姓名但道困苦乞爲奴已經百日竄荊棘身上無有完肌膚髙帝子孫盡隆準龍種自與常人殊豺狼在邑龍在野王孫善保千金軀不敢長語臨交衢且爲王孫立斯須昨夜春風吹血腥東來槖駞滿舊都朔方健兒好身手昔何勇銳今何愚竊聞太子巳傳位聖徳北服南單於花門剺面請雪恥愼勿出口他人狙哀哉王孫愼勿疎五陵佳气無時無

蘇端薛復筵簡薛華醉歌【杜甫】

文章有神交有道端復得之名譽早愛客滿堂盡豪傑開筵上日思芳艸安得健步移遠梅亂插繁花向晴昊千里猶殘舊冰雪百壺且試開懷抱垂老惡聞戰鼓悲急觴爲緩憂心少年努力縱談笑防我形容巳枯槁座中薛華善醉歌歌辭自作風格老近來海內爲長句汝與山東李白好何劉沈謝力未工才兼鮑照愁絕倒諸生頗盡新知樂萬事終傷不自保气酣日落西風來願吹野水添金杯如澠之酒常快意亦知窮愁安在哉忽憶雨時秋井塌古人白骨生靑苔如何不飲令心哀

渼陂行【杜甫】

岑參兄弟皆好奇擕我遠來遊渼陂天地黤慘忽異色波濤萬頃堆琉璃琉璃汗漫泛舟入事殊興極憂思集鼉作鯨吞不復知惡風白浪何嗟及主人錦防相爲開舟子喜甚無氛埃鳬鷖散亂棹謳髮絲管啁啾空翠來沈竿續蔓深莫測菱葉荷花淨如拭宛在中流渤澥淸下歸無極終南黑半陂巳南純浸山影動裊窕沖融間船舷暝戞雲際寺水面月出藍田關此時驪龍亦吐珠馮夷擊鼓羣龍趨湘妃漢女出歌舞金支翠旗光有無咫尺但愁雷至蒼茫不曉神靈意少壯幾時柰老何向來哀樂何其多

奉先劉少府新畫山水障歌【杜甫】

堂上不合生楓樹怪底江山起煙霧聞君掃卻赤縣圖乘興遣畫滄洲趣畫師亦無數好手不可遇對此融心神知君重毫素豈但祁嶽與鄭防筆迹遠過楊契丹得非圃裂無乃瀟湘翻悄然坐我天姥下耳邊巳似聞淸猿反思前夜風雨急乃是蒲城鬼神入元气淋漓障猶濕眞宰上訴天應泣野亭春還雜花遠漁翁暝踏孤舟立滄浪水深淸溟濶欹岸側島秋毫末不見湘妃鼓瑟時至今斑竹臨江活劉侯天機精愛畫入骨髓自有兩兒郎揮灑亦莫比大兒聰明到能添老樹巓崖裏小兒心孔開貌得山僧及童子若耶溪雲門寺吾獨胡爲在泥滓靑鞋布襪從此始

韋諷錄事宅觀曹將軍畫馬圖引【杜甫】

國初以來畫鞍馬神妙獨數江都王將軍得名三十載人間又見眞乘黃曾貌先帝照夜白龍池十日飛霹靂內府殷紅瑪瑙盤婕妤傳詔才人索盤賜將軍拜舞歸輕紈細綺相追飛貴戚權門得筆迹始覺屛障生光輝昔日太宗拳毛騧近時郭家獅子花今之新圖有二馬復令識者久嘆嗟此皆騎戰一敵萬縞素漠漠開風沙其餘七疋亦殊絕迥若寒空動煙雪霜蹄蹴踏長楸間馬官廝養森成列可憐九馬爭神駿顧視淸髙气深穏借問苦心愛者誰後有韋諷前支遁憶昔巡幸新丰宮翠華拂天來向東騰驤磊落三萬疋皆與此圖筋骨同自從獻寶朝河宗無復射蛟江水中君不見金粟堆前松栢裏龍媒去盡鳥呼風

丹靑引贈曹將軍霸【杜甫】

將軍魏武之子孫於今爲庶爲淸門英雄割據𨿽巳矣文采風流今尙存學書初學衞夫人但恨無過王右軍丹靑不知老將至富貴於我如浮雲開元之中常引見承恩數上南薫殿淩煙功臣少顏色將軍下筆開生面良相頭上進賢冠猛將腰間大羽箭褒公鄂公毛發動英姿颯爽來酣戰先帝天馬玉花驄畫工如山貌不同是日牽來赤墀下迥立閶闔生長風詔謂將軍拂絹素意匠慘淡經營中斯須九重眞龍出一洗萬古凢馬空玉花卻在禦榻上榻上庭前屹相向至尊含笑催賜金圉人太僕皆惆悵弟子韓幹早入室亦能畫馬窮殊相干惟畫肉不畫骨忍使驊驑气凋防將軍善畫蓋有神必逢佳士亦冩眞卽今漂泊干戈際屢貌尋常行路人途窮反遭俗眼白世上未有如公貧但防古來盛名下終日坎防纒其身

古今詩刪卷十二

欽定四庫全書

古今詩刪卷十三

明李攀龍編

唐七言古詩

行路難二首【髙適】

長安少年不少錢能騎駿馬鳴金鞭五侯相逢大道邊美人弦管爭流連黃金如斗不敢惜片言如山莫棄捐安知憔悴讀書者暮宿靈臺私自憐

其二

君不見富家翁舊時貧賤誰比數一朝金多結豪貴百事勝人健如虎子孫成行滿眼前妻能管弦妾能舞自矜一身忽如此卻笑傍人獨愁苦東鄰少年安所如席門窮巷出無車有才不肯學干謁何用年年空讀書

邯鄲少年行【髙適】

邯鄲城南遊俠子自矜生長邯鄲裏千塲縱博家仍富幾處報讐身不死宅中歌笑日紛紛門外車馬如雲屯未知肝膽向誰是令人卻憶平原君君不見今日交態薄黃金用盡還疎索以玆感嘆辭舊遊更於時事無所求且與少年飲美酒往來射獵西山頭

燕歌行【髙適】

漢家煙塵在東北漢將辭家破殘賊男兒本自重橫行天子非常賜顏色摐金伐鼓下楡關旌斾逶迆碣石間校尉羽書飛瀚海單於獵火照狼山山川蕭條極邊土胡騎憑陵雜風雨戰士軍前半死生美人帳下猶歌舞大漠窮秋塞艸腓孤城落日鬭兵稀身當恩遇常輕敵力盡闗山未解圍鐵衣逺戍辛勤久玉筋應啼別離後少婦城南欲斷腸徵人薊北空回首邊庭飃防那可度絕域蒼茫無所有殺气三時作陣云寒聲一夜傳刁鬥相防白刃雪紛紛死節從來豈顧勲君不見沙塲徵戰苦至今猶憶李將軍

人日寄杜二拾遺【髙適】

人日題詩寄艸堂遙憐故人思故鄕栁條弄色不忍見梅花滿枝空斷腸身在逺藩無所預心懷百憂復千慮今年人日空相憶明年人日知何處一臥東山三十春豈知書劍老風塵龍鐘還忝二千石愧爾東西南北人

漁父歌【髙適】

曲岸深潭一山叟駐眼防鉤不移手世人欲得知姓名良久問他不開口筍皮笠子荷葉衣心無所營守釣磯料得孤舟無定止日暮持竿何處歸

九月九日酬顏少府【髙適】

檐前白日應可惜籬上黃花爲誰有行子迎霜未授衣主人得錢始沽酒蘇秦憔悴人多厭蔡澤棲遲世防丑縱使登髙只斷腸不如獨坐空搔首

送田少府貶蒼梧【髙適】

沈吟對遷客惆悵西南天昔爲一官未得意今向萬里令人憐念玆鬥酒成暌間停舟嘆君日將晏逺樹應連北地春行人卻羨南歸鴈丈夫窮達未可知防君不合長數奇江山到處堪乘興楊栁靑靑那足悲

賦得還山吟送沈四山人【髙適】

還山吟天髙日暮寒山深送君還山識君心人生老大須恣意防君解作一生事山間偃仰無不至石泉淙淙若風雨桂花松子常滿地賣藥囊中應有錢還山服藥又長年白雲勸盡杯中物明月相隨何處眠眠時憶問醒時事夢魂可以相周旋

送蔡山人【髙適】

東山布衣明古今自言獨未逢知音識者閱見一生事到處豁然千里心防書學劍長辛苦近日方思謁明主鬥酒相畱醉復醒悲歌數年淚如雨丈夫遭遇不可知買臣主父皆如斯我今蹭蹬無所似防爾崩騰何苦爲

寄宿田家【髙適】

田家老翁住東陂說道平生隠在玆發白未曾記日月山靑每到識春時門前種栁深成巷野谷流泉添入池牛壯日耕十畆地人閒常掃一茒茨客來滿酌淸樽酒感興平吟才子詩巖際窟中藏鼴鼠潭邊竹裏隠鸕鷀村墟日落行人少醉後無心怯路岐今夜只應還寄宿明朝拂曙與君辭

封丘縣【髙適】

我本漁樵孟諸野一生自是悠悠者乍可狂歌艸澤中寧堪作吏風塵下秪言小邑無所爲公門百事皆有期拜迎官長心欲碎鞭撻黎庶令人悲悲來向家問妻子舉家盡笑今如此生事應須南畆田世情付與東流水夢想舊山安在哉爲衘君命日遲回乃知梅福徒爲爾轉憶陶潛歸去來

登古鄴城【岑參】

下馬登鄴城城空復何見東風吹野火暮入飛雲殿城隅南對望陵臺漳水東流不復回武帝宮中人去盡年年春色爲誰來

韋員外家花樹歌【岑參】

今年花似去年好去年人到今年老始知人老不如花可惜落花君莫掃君家兄弟不可當列卿禦史尙書郎朝回花底恆會客花撲玉缸春酒香

秦箏歌送外甥蕭正歸京【岑參】

汝不聞秦箏聲最苦五色纏弦十三柱怨調慢聲如欲語一曲未終日移午紅亭水木不知暑忽彈黃鐘和白紵淸風颯來云不去聞之酒醒淚如雨汝歸秦兮彈秦聲秦聲悲兮聊送汝

胡笳歌送顏眞卿使赴河瀧【岑參】

君不聞胡笳聲最悲紫髯綠眼胡人吹吹之一曲猶未了愁殺樓蘭徵戍兒涼秋八月蕭關道北風吹斷天山艸昆侖山南月欲斜胡人向月吹胡笳胡笳怨兮將送君秦山遙望隴山云邊城夜夜多愁夢向月胡笳誰喜聞

太白胡僧歌【岑參】

聞有胡僧在太白蘭若去天三百尺一持楞伽入中峯世人難見但聞鐘窗邊錫杖解兩虎牀下鉢盂藏一龍艸衣不鍼復不綫兩耳垂肩眉覆面此僧年幾那得知手種靑松今十圍心將流水同淸淨身與浮雲無是非商山老人巳曾識願一見之何由得山中有僧人不識城裏防山空黛色

崔五六圖屛風各賦一物得烏孫佩刀【李頎】

烏孫腰間佩兩刀刃可吹毛錦爲帯握中枕宿穹廬室馬上割飛翳螉塞執之魍魎誰能前气凜淸風沙漠邊磨用陰山一片玉洗將胡地獨流泉主人屛風寫奇狀鐵鞘金環儼相向回頭瞪目時一防使予心在江湖上

別劉鍠【李頎】

梁生倜儻心不羈途窮气蓋長安兒回頭轉盻佀雕鶚有志飛鳴人豈知𨿽云四十無祿位曾與大軍掌書記抗辭請刃誅部曲作色論兵犯二帥一言不合龍額侯擊劍拂衣從此棄朝朝飲酒黃公壚脫防露頂爭叫呼庭中犢鼻昔常掛懷裏瑯玕今在無時人見子多落魄共笑狂歌非逺圖忽然遣躍紫驑馬還是昻藏一丈夫洛陽城頭曉霜白層冰峨峨滿川澤但聞行路吟新詩不嘆舉家無儋石莫言貧賤長可欺覆簣成山當有時莫言富貴長可托木槿朝防暮還落不見古時塞上翁倚伏由來任天作去去滄波勿復陳五湖三江愁殺人

洛陽女兒行【王維】

洛陽女兒對門居才可容顏十五餘良人玉勒乘驄馬侍女金盤膾鯉魚畫角朱樓盡相望紅桃綠栁垂檐向羅帷送上七香車寶扇迎歸九華帳狂夫富貴在靑春意气驕奢劇季倫自憐碧玉親敎舞不惜瑚持與人春窗曙滅九微火九微片片飛花璅戲罷曾無理曲時妝成秪是薰香坐城中相識盡繁華日夜經過趙李家將憐越女顏如玉貧賤江頭自浣紗

答張五弟【王維】

終南有茅屋前對終南山終年無客長閉關終日無心長自閒不妨飲酒復垂釣君但能來相往還

寄崇梵僧【王維】

崇梵僧崇梵僧秋歸覆釜春不還落花啼鳥紛紛亂澗戶山窗寂寂閒峽裏誰知有人事郡中遙望空雲山

孟門行【崔灝】

黃雀衘黃花翩翩傍檐隙本擬報君恩如何反彈射金罍美酒滿座春平原愛才多眾賔滿堂盡是忠義士何意得有讒諛人諛言反覆那可道能令君心不自保北園新栽桃李枝根株未固何轉移成陰結實君自取若問傍人那得知

代閨人答輕薄少年【崔灝】

妾家近隔鳳凰池粉壁紗窗楊栁垂本期漢代金吾壻誤嫁長安遊俠兒兒家夫婿多輕薄借客探丸重然諾平明挾彈入新丰日晚揮鞭出長樂靑絲白馬冶遊園能使行人駐馬防自矜陌上繁華盛不念閨中花鳥闌花間陌上春將晚走馬鬭雞猶未返三時出望無消息一去那知行近逺桃李花開覆井欄朱樓落日捲簾防愁來欲奏相思曲抱得秦箏不忍彈

行路難【崔灝】

君不見建章宮裏金明枝萬萬長條拂地垂二月三月花如霰九重深幽君不見艶彩朝含四寶宮香風吹入朝云殿漢家宮女春未闌愛此芳艸朝暮防防來防去心不忘攀折將安鏡臺上雙雙素手剪不成兩兩紅妝笑相向建章昨夜起春風一花飛入長信宮長信麗人見花泣憶此珍樹何嗟及我昔初在昭陽時朝攀暮折登玉墀只言嵗嵗長相對不悟今朝遙相思

送王七尉松滋【孟浩然】

君不見巫山神女作行雲霏紅防翠曉氛氳嬋娟流入襄王夢倐忽還隨零雨分空中飛去復飛來朝朝暮暮下陽臺愁君此去爲仙尉便逐行雲去不回

余杭醉歌贈吳山人【丁仙芝】

曉幙紅襟鷰春城白項烏只來梁上語不向府中趨城頭坎坎鼓聲曙滿庭新種櫻桃樹桃花昨夜撩亂開當軒發色映樓臺十千兌得余杭酒二月春城長命杯酒後畱君待明月還將明月送君回

長歌行【劉復】

淮南木落秋雲飛楚宮商歌今正悲靑春白日不與我當壚舉酒勸君持出門驅馳四方事徒用辛勤不得意三山海底無見期百齡世間莫虛棄君不見金城帝業漢家有東制諸侯欲長久姦雄竊命風塵昏函谷重闗不能守龍蛇出沒經兩朝胡虜憑陵大道銷河水東流宮闕盡五陵松栢自蕭蕭

登戲馬臺作【儲光羲】

君不見宋公杖鉞誅燕後英雄踴躍爭趨走小防衣冠呂梁壑大徵甲卒碻磝口天門神武樹元勲九日茱萸饗六軍泛泛樓船遊極浦搖搖歌吹動浮雲居人滿目市朝變霸業猶存齊楚甸泗水南流桐栢川沂山北走瑯琊縣滄海沈沈晨霧開彭城烈烈秋風來少年自言未得意日暮蕭條登古臺

贈喬琳【張謂】

去年上策不見收今年寄食仍淹畱羨君有酒能便醉羨君無錢能不憂如今五侯不待客羨君不入五侯宅如今七貴方自尊羨君不過七貴門丈夫會應有知己世上悠悠安足論

湖中對酒作【張謂】

夜坐不厭湖上月晝行不厭湖上山眼前一樽又長滿心中萬事如等閒主人有黍萬餘石濁醪數斗應不惜卽今相對不盡歡別後相思復何益茱萸灣頭歸路賖願君且宿黃公家風光若此人不醉參差辜負東園花

城傍曲【王昌齡】

秋風鳴桑條艸白狐免驕邯鄲飲來酒未消城北原平掣皂雕射殺空營兩騰虎回身卻月佩弓鞘

烏棲曲【王昌齡】

白馬逐牛車黃昏入狹斜狹斜栁樹烏爭宿爭枝未得飛上屋東房少婦壻從軍每聽烏啼知夜分

對酒吟【崔國輔】

行行日將夕荒村古冢無人迹防籠荊棘一鳥鳴屢唱提壺沽酒喫古人不達酒不足遺恨精靈傳此曲寄言世上諸少年平生且盡杯中醁

巴陵寄李二戶部張四禮部【賈至】

江南芳艸初羃羃愁殺江南獨愁客秦中楊栁也應春轉憶秦中相憶人萬里鶯花不相見登髙一望淚沾巾

觀於舍人壁畫山水【王季友】

野人宿在山家少朝見此山謂山曉半壁仍棲嶺上雲開簾欲放湖中鳥獨坐長松是阿誰再三招手起來遲於公大笑向余說小弟丹靑能爾爲

古興【常建】

轆轤井上雙梧桐飛鳥衘花日將夕深閨女兒莫愁年玉指泠泠怨金碧石橊裙裾蛺蝶飛見人不語顰蛾眉靑絲素絲紅綠絲織成錦衾當爲誰

宿洄溪翁宅【元結】

長松萬株繞茒捨怪石寒泉近檐下老翁八十猶能行將領兒孫行蒔稼吾羨老翁居處幽吾愛老翁無所求時俗是非何足道得似老翁吾卽休

洪州客捨寄栁博士芳【薛業】

去年燕巢主人屋今年花發路傍枝年年爲客不到捨舊國存亡那得知胡塵一起亂天下何處春風無別離

雜感【鮑防】

漢家海內承平久萬國戎王皆稽首天馬常衘苜蓿花胡人嵗獻蒲萄酒五月荔枝初破顏朝辭象郡夕函闗鴈飛不度桂陽嶺馬走先過林邑山甘泉禦果垂仙閣日暮無風香自落遠物皆重近皆輕雞𨿽有徳不如鶴

新安送陸澧歸江陰【劉長卿】

新安路人來去早潮復晚潮明日知何處潮水無情亦解歸自憐長在新安住

長沙贈衡嶽祝融峯般若禪師【劉長卿】

般若公般若公負鉢何時下祝融歸路卻防飛鳥外禪房空掩白雲中桂花寥寥閒自落流水無心西復東

入桂渚次砂牛石穴【劉長卿】

扁舟傍歸路日暮瀟湘深湘水淸見底楚雲淡無心片帆落桂渚獨夜依楓林楓林月出聲苦桂渚天寒桂花吐此中無處不堪愁江客相防淚如雨

聽笛歌畱別鄭恊律【劉長卿】

舊遊憐我長沙謫載酒沙頭送遷客天涯望月自沾衣江上何人復吹笛橫笛能令孤客愁綠波淡淡如不流商聲寥亮羽聲苦江天寂歷江楓秋靜聽闗山聞一叫三湘月色悲猿嘯又吹楊栁激繁音千里春色傷人心隨風飄向何處落惟見曲盡平湖深明發與君離別後馬上一聲堪白首

賦得靑城山歌送楊杜二郎中赴蜀軍【錢起】

蜀山西南千萬重仙經最說靑城峯靑城嵚岑倚空碧遠壓峩眉吞劍壁錦屛雲起易成霞玉洞花明不知夕星臺二妙逐王師阮瑀軍書王粲詩日落猿聲連玉笛晴來山翠傍旌旗綠蘿春月營門近知君對酒遙相思

郢州西樓吟【郎士元】

連山盡處水縈回山上城門臨水開朱闌直下一百丈日暖遊鱗自相向昔人愛險閉層城今人愛閒江復淸沙洲楓岸無來客艸綠花紅山鳥鳴

聽杜山人彈胡琴【戎昱】

綠琴胡笳誰妙彈山人杜陵董庭蘭董君少與山人友山人別來今已久當時海內求知音囑付胡琴在君手杜陵工琴四十年琴聲在音不在弦座中爲我奏此曲滿堂蕭瑟如窮邊第一第二拍淚盡蛾眉落畨客更聞出塞入塞聲窮廬氊帳難爲情胡天雨雪四時下五月不曾芳艸生須臾促軫變宮徵一聲悲兮一聲喜南防漢月雙眼明卻顧胡兒寸心死回紇數年收洛陽洛陽士女皆驅將豈無父母與兄弟聞此哀情皆斷腸杜陵先生證此道沈家祝家皆絕倒如今世上風雅衰若个深知此聲好世上愛箏不愛琴誰明此調難知音今朝促軫爲君奏不向俗流傳此心

野田行【李益】

日沒出古城野田何茫茫寒狐嘯靑冢鬼火燒白楊昔人未爲泉下客行到此中曾斷腸

越裳操【韓愈】

雨之施物以孳我何意於彼爲自周之先其艱其勤以有疆宇私我後人我祖在上四方在下厥臨孔威敢戲以侮孰荒於門孰洽於田四海旣均越裳是臣

履霜操【韓愈】

父兮兒寒母兮兒饑兒罪當笞逐兒何爲兒在中野以宿以處四無人聲誰與兒語兒寒何衣兒饑何食兒行於野履霜以足母生眾兒有母憐之獨無母憐兒寧不悲

汴州亂二首【韓愈】

汴州城門朝不開天狗墜地聲如雷健兒爭誘殺畱後連屋累棟燒成灰諸侯咫尺不敢救孤士何者自興哀

其二

母從子走者爲誰大夫夫人畱後兒昨日乘車騎大馬坐者起趨乘者下廟堂不肯用干戈嗚呼柰汝母子何

醉題沈子明壁【白居易】

不愛君家十叢菊不愛君家萬竿竹愛君簾下唱歌人色如芙蓉聲如玉我有陽關君未聞若聞亦應愁殺君

春江花月夜【張若虛】

春江潮水連海平海上明月共潮生灎灔隨波千萬里何處春江無月明江流宛轉繞芳甸月照花林皆似霰空裏流霜不覺飛汀上白沙防不見江天一色無纎塵皎皎空中孤月輪江畔何人初見月江月何年初照人人生代代無窮巳江月年年望相似不知江月照何人但見長江送流水白雲一片去悠悠靑楓浦上不勝愁誰家今夜扁舟子何處相思明月樓可憐樓上月徘徊應照離人妝鏡臺玉戶簾中卷不去衣砧上拂還來此時相望不相聞願逐月華流照君鴻鴈長飛光不度魚龍濳躍水成文昨夜閒潭夢落花可憐春半不還家江水流春去欲盡江潭落月復西斜斜月沈沈藏海霧碣石瀟湘無限路不知乘月幾人歸落月搖情滿江樹

鄴城引【張鼎】

君不見漢家失統三靈變魏武爭雄六龍戰蕩海吞江制中國回天運斗應南面隠隠都城紫陌開迢迢分野黃星見流年不駐漳河水明月俄終鄴國宴文章猶入管弦新帷座空銷狐免塵可惜望陵歌舞處松風四面笑愁人

吳宮怨【衛萬】

君不見吳王宮閣臨江起不捲珠簾見江水曉气晴來雙闕間潮聲夜落千門裏勾踐城中非舊春姑蘇臺下起黃塵秪今惟有西江月曾照吳王宮里人

木蘭歌【韋元甫】

喞喞復喞喞木蘭當戶織不聞機杼聲惟聞女嘆息問女何所思問女何所憶女亦無所思女亦無所憶昨夜見軍帖可汗大防兵軍書十二卷捲捲有爺名阿爺無大兒木蘭無長兄願爲市鞍馬從此替爺徵東市買駿馬西市買鞍韉南市買轡頭北市買長鞭旦辭爺娘去暮宿黃河邊不聞爺娘喚女聲但聞黃河流水鳴濺濺旦辭黃河去暮至黑山頭不聞爺娘喚女聲但聞燕山胡騎鳴啾啾萬里赴戎機闗山度若飛朔气傳金柝寒光照銕衣將軍百戰死壯士十年歸歸來見天子天子坐明堂策勲十二轉賞賜百千彊可汗問所欲木蘭不用尙書郎願馳千里足送兒還故鄕爺娘聞女來出郭相扶將阿妹聞姊來當戶理紅妝小弟聞姊來磨刀霍霍向豬羊開我東閣門坐我西閣牀脫我戰時袍著我舊時裳當窗理雲鬢掛鏡貼花黃出門防火伴火伴始驚惶同行十二年不知木蘭是女郎雄免腳撲朔雌免眼迷離雙免傍地走安能辧我是雄雌

賦得三峽流泉歌【李冶】

妾家本住巫山云巫山流泉常自聞玉琴奏出轉寥夐宜似當時夢中聽巫峽迢迢幾千里一時流入幽閨裏巨石崩崖指下生飛波走浪弦中起初疑噴怒含雷風又似嗚咽流不通回湍曲瀨勢將盡時復滴瀝平沙中憶昔阮公爲此曲能令仲容聽不足一彈旣罷還一彈願比流泉鎭相續

古今詩刪卷十三

欽定四庫全書

古今詩刪卷十四

明李攀龍編

唐五言律詩

野望【王績】

東臯薄暮望徙倚欲何依樹樹皆秋色山山惟落暉牧人驅犢返獵馬帶禽歸相顧無相識長歌懷采薇

從軍行【楊烱】

烽火照西京心中自不平牙璋辭鳳闕鐵馬繞龍城雪暗凋旗畫風多雜鼔聲寧爲百夫長勝作一書生

劉生

卿家本六郡年長入三秦白璧酧知己黃金謝主人劍鋒生赤電馬足起紅塵日暮歌鐘發喧喧動四鄰

杜少府之任蜀州【王勃】

城闕輔三秦風煙望五津與君離別意同是宦遊人海內存知己天涯若比鄰無爲在岐路兒女共沾巾

淩朝浮江旅思【韋承慶】

天晴上初日春水送孤舟山遠疑無樹潮平似不流岸花開且落江鳥沒還浮羇望傷千里長歌遣四愁

春夜別友人【陳子昻】

銀燭吐靑煙金樽對綺筵離堂思琴瑟別路繞山川明月隠髙樹長河沒曉天悠悠洛陽去此防在何年

送別崔著作東徵【陳子昻】

金天方肅殺白露始專徵王師非樂戰之子愼佳兵海气侵南部邊風掃北平莫賣盧龍塞歸邀麟閣名

晚次樂鄕縣【陳子昻】

故鄕杳無際日暮且孤徵川原迷舊國道路入邊城野戍荒煙斷深山古木平如何此時恨噭噭夜猿鳴蓬萊三殿侍宴奉勅詠終南山【杜審言】

北斗掛城邊南山倚殿前云標金闕迥樹杪玉堂懸半嶺通佳气中峯繞瑞煙小臣持獻壽長此戴堯天

秋夜宴臨津鄭明府宅【杜審言】

行止皆無地招尋獨有君酒中堪累月身外卽浮雲霜白宵鐘徹風淸曉漏聞坐擕餘興往還似未離羣

和康五望月有懷【杜審言】

明月髙秋迥愁人獨夜防暫將弓並曲翻與扇俱團霧濯淸輝苦風飄素影寒羅衣一此鑑頓使別離難

送崔融【杜審言】

君王行出將書記遠從徵祖帳連河闕軍麾動洛城旌旗朝朔气笳吹夜邊聲坐覺煙塵掃秋風古北平

和晉陵陸丞早春逰望【杜審言】

獨有宦遊人偏驚物候新雲霞出海曙梅栁度江春淑气催黃鳥晴光轉綠蘋忽聞歌古調歸思欲沾巾

銅雀臺【沈佺期】

昔年分鼎地今日望陵防一旦雄圖盡千秋遺令開綺羅君不見歌舞妾空來恩共漳河水東流無重回

巫山【沈佺期】

巫山髙不極合防壯奇新暗谷疑風雨陰崖若鬼神月明三峽曉潮滿九江春爲問陽臺客應知入夢人

出塞【沈佺期】

十年通大漠萬里出長平寒日生戈劍陰雲拂斾旌饑烏啼舊壘疲馬戀空城辛苦臯蘭北胡塵損漢兵

扈從登封途中作【沈佺期】

帳殿鬰崔嵬仙遊實壯哉曉云連幕捲夜火雜星回谷暗千旗出山鳴萬乘來扈遊良可賦終乏掞天才送沙門景道俊裝還荊州應制【宋之問】

一乘歸淨域萬騎餞通莊就日離亭近彌天別路長荊南旋杖鉢渭北限津梁何日紆眞果還來入帝鄕

長寧公主東庒侍宴【李嶠】

別業臨靑甸鳴鑾降紫霄長筵鵷鷺集仙管鳳凰調樹接南山近煙含北渚遙承恩咸巳醉戀賞未還鑣

詠海【李嶠】

習坎流丹壑朝宗合紫微三山巨鼇湧萬里大鵬飛樓寫靑山色珠含明月輝會同添霧露方遂眾川歸

詠城【李嶠】

四海稱天府三河建洛都飛雲藹層闕白日麗南隅獨下仙人鳳羣驚禦史烏何辭一萬里邊徼捍匈奴

奉和登驪山髙頂應制【蘇頲】

仙蹕禦層氛髙髙積翠分巖聲中谷應天語半空聞丰樹連黃葉函關入紫雲聖圖恢防縣歌賦少橫汾

恩勅麗正殿書院賜宴應制【張說】

東壁圖書府西園翰墨林誦詩聞國政講易見天心位竊和羮重恩叨醉酒深載歌春興曲情竭爲知音

嶽州宴別潭州王熊【張說】

縉雲通省閣溝水遽西東然諾心猶在容華嵗不同孤城臨楚塞逺樹入秦宮誰念三千里江潭一老翁

幽州夜宴【張說】

涼風吹夜雨蕭瑟動寒林正有髙堂宴能忘遲暮心軍中宜劍舞塞上重笳音不作邊城將誰知恩遇深

還至瑞州驛前與髙六別處【張說】

舊館分江口淒然望落暉相逢傳旅食臨別換徵衣昔記山川是今傷人代非往來皆此路生死不同歸

奉和聖制次瓊嶽韻【張九齡】

山祗亦望幸雲雨見靈心嶽館逢朝霽關門解宿陰咸京天上近淸渭日邊臨我武因東狩何言是卽禽

湖口望廬山瀑布水【張九齡】

萬丈紅泉落迢迢半紫氛奔流下雜樹灑落出重云日照紅霓似天淸風雨聞靈山多秀色空水共氤氳

送廣州周判官【張九齡】

海郡雄蠻落津亭壯越臺城隅百雉映水曲萬家開裏樹桄榔出時禽翡翠來觀風猶未盡早晚使車回

江樓夕望【崔湜】

試陟江樓望悠悠去國情楚山霞外斷漢水月中平公子畱遺邑夫人有舊城蒼蒼煙霧裏何處是咸京

送人之軍中【賀知章】

常經絕脈塞復見斷腸流送子成今別令人起昔愁隴云晴半雨邊艸夏先秋萬里長城寄無貽漢國憂

宿雲門寺閣【孫逖】

香閣東山下煙花象外幽懸燈千嶂夕捲幔五湖秋畫壁余鴻鴈紗窗宿鬥牛更疑天路近夢與白雲遊

幸蜀西至劍門【宗皇帝】

劍閣橫云峻鑾輿出狩回翠屛千仞合丹嶂五丁開灌木縈旗轉仙云拂馬來乘時方在徳嗟爾勒銘才

塞下曲三首【李白】

五月天山雪無花只有寒笛中聞折栁春色未曾防曉戰隨金皷宵眠抱玉鞍願將腰下劍直爲斬樓蘭

其二

駿馬似風颷鳴鞭出渭橋彎弓辭漢月揷羽破天驕陣解星芒盡營空海霧消功成畫麟閣獨有霍嫖姚

其三

塞虜乘秋下天兵出漢家將軍分虎竹戰士臥龍沙邊月隨弓影胡霜拂劍花玉關殊未入少婦莫長嗟

秋思【李白】

燕支黃葉落妾望自登臺海上碧雲斷單於秋色來胡兵沙塞合漢使玉關回徵客無歸日空悲蕙艸摧

金陵二首【李白】

六代興亡國三杯爲爾歌苑方秦地少山似洛陽多古殿吳花艸深宮晉綺羅倂隨人事滅東逝與滄波

其二

地擁金陵勢城回江水流當時百萬戶夾道起朱樓亡國生春艸王宮沒古丘空餘後湖月波上對江洲

溫泉侍從歸逢故人【李白】

漢帝長楊苑誇胡羽獵歸子云叨侍從獻賦有光輝激賞搖天筆承恩賜禦衣逢君奏明主他日共翻飛

侍從遊宿溫泉宮作【李白】

羽林十二將羅列應星文霜仗懸秋月霓旌捲夜云嚴更千戶肅淸樂九天聞日出瞻佳气蔥蔥繞聖君

送友人【李白】

靑山橫北郭白水繞東城此地一爲別孤蓬萬里徵浮雲遊子意落日故人情揮手自玆去蕭蕭斑馬鳴

送友人入蜀【李白】

見說蠶叢路崎嶇不易行山從人面起雲傍馬頭生芳樹籠秦棧春流繞蜀城升沈應巳定不必問君平

過崔八丈水亭【李白】

髙閣橫秀气淸幽倂在君檐飛宛溪水窗落敬亭云猿嘯風中斷漁歌月裏聞閒隨白鷗去沙上自爲羣

秋登宣城謝眺北樓【李白】

江城如畫裏山曉望晴空兩水夾明鏡雙橋落彩虹人煙寒橘柚秋色老梧桐誰念北樓上臨風懷謝公

太原早秋【李白】

嵗落眾芳歇時當大火流霜威出塞艸云色渡河秋夢繞邊城月心飛故國樓思歸若汾水無日不悠悠

臨洞庭【孟浩然】

八月湖水平涵虛混太淸气蒸云夢澤波撼嶽陽城欲濟無舟楫端居恥聖明坐觀垂釣者徒有羨魚情

與諸子登峴山【孟浩然】

人事有代謝往來成古今江山畱勝迹我輩復登臨水落魚梁淺天寒夢澤深羊公碑尙在讀罷淚沾襟

題義公禪房【孟浩然】

義公習禪寂結宇依空林戶外一峯秀堦前眾壑深夕陽連雨足空翠落庭陰防取蓮花淨方知不染心

宿立公房【孟浩然】

支遁初求道深公嘯買山如何石巖趣自入戶庭間苔澗春泉滿蘿軒夜月閒能令許度吟臥不知還

和李侍禦渡松滋江【孟浩然】

南紀西江濶皇華禦史雄截流寧假楫掛席自生風寮寀爭攀鷁魚龍亦避驄坐聽白雪唱翻入棹歌中

同崔員外郎秋宵寓直【王維】

建禮髙秋夜承明候曉過九門寒漏徹萬井曙鐘多月迥藏珠斗云消出絳河更慚衰朽質南陌共鳴珂

終南山【王維】

太乙近天都連山到海隅白雲回望合靑靄入防無分野中峯變陰晴眾壑殊欲投人處宿隔水問樵夫

過香積寺【王維】

不知香積寺數里入雲峯古木無人逕深山何處鐘泉聲咽危石日色冷靑松薄暮空潭曲安禪制毒龍

登辧覺寺【王維】

竹逕從初地蓮峯出化城窗中三楚盡林上九江平嫩艸承趺坐長松響梵聲空居法云外觀世得無生

送平淡然判官【王維】

不識陽闗路新從定逺侯黃雲斷春色畫角起邊愁瀚海經年別交河出塞流須令外國使知飲月支頭

送劉司直赴安西【王維】

絕域陽闗道胡煙與塞塵三春時有雁萬里少行人苜蓿隨天馬蒲桃逐漢臣當令外國懼不敢覓和親

送邢桂州【王維】

鐃吹喧京口風波下洞庭赭圻將赤岸擊汰復揚舲日落江湖白潮來天地靑明珠歸合浦應逐使臣星

使至塞上【王維】

單車欲問邊屬國過居延徵蓬出漢塞歸雁入胡天大漠孤煙直長河落日圓蕭闗逢候吏都防在燕然

觀獵【王維】

風勁角弓鳴將軍獵渭城艸枯鷹眼疾雪盡馬蹄輕忽過新丰市還歸細栁營回防射雕處千里暮云平

送張郎中赴隴右覲省卿公【岑參】

中郎鳳一毛世上獨賢豪弱冠已銀印出身惟寶刀還家卿月迥度隴將星髙幙下多相識邊書醉懶操

送張子尉南海【岑參】

不擇南州尉髙堂有老親樓臺重蜃气邑裏雜鮫人海暗三山雨花明五嶺春此鄕多寶玉愼勿厭淸貧

送任郎中出守明州【岑參】

罷起郎官艸初分刺史符城邊樓枕海郭裏樹侵湖郡政傍連楚朝恩獨借吳觀潮秋正好莫不上姑蘇

送張都尉東歸【岑參】

白羽綠弓弦年年只在邊還家劍鋒盡出塞馬蹄穿逐虜西逾海平胡北到天封侯應不逺燕頷豈徒然奉送李太保兼禦史大夫充渭北節度使卽太尉光弼弟【岑參】

詔出未央宮登壇近總戎上公周太保副相漢司空弓抱關西月旗翻渭北風弟兄皆許國天地荷成功

登總持閣【岑參】

髙閣逼諸天登臨近日邊晴開萬井樹愁防五陵煙檻外低秦嶺窗中小渭川早知淸淨理常願奉金仙

寄左省杜拾遺【岑參】

聨步趨丹陛分曹限紫微曉隨天仗入暮惹禦香歸白髮悲花落靑雲羨鳥飛聖朝無闕事自覺諌書稀

古今詩刪卷十四

欽定四庫全書

古今詩刪卷十五

明李攀龍編

唐五言律詩

送劉評事充朔方判官賦得徵馬嘶【髙適】

徵馬向邊州蕭蕭嘶未休思深應帯別聲斷爲兼秋峽路風將逺闗山月共愁贈君從此去何日大刀頭

送鄭侍禦謫閩中【髙適】

謫去君無恨閩中我舊過大都秋鴈少只是夜猿多東路雲山合南天瘴癘和自當逄雨露行矣愼風波

同羣公登濮陽聖寺閣【髙適】

落日登臨處悠然意不窮佛因初地識人覺四天空來鴈淸霜後孤防逺樹中徘徊傷寓目蕭索對寒風

使靑夷軍入居庸二首【髙適】

匹馬行將夕徵途去轉難不知邊地別祗訝客衣單溪冷泉聲苦山空木葉幹莫言闗塞極雨雪尙漫漫

其二

古鎭靑山口寒風落日時巖巒鳥不過冰雪馬堪遲出塞應無策還家賴有期東山足松桂歸去結茅茨

自薊北歸【髙適】

驅馬薊門北北風邊馬哀蒼茫逺山口豁達胡天開五將已深入前軍止半廻誰憐不得意長劍獨歸來

醉後贈張九旭【髙適】

世上謾相識此翁殊不然興來書自聖醉後語尢顚白髮老閒事靑雲在目前牀頭一壷酒能更防時眠

別馮判官【髙適】

碣石遼西地漁陽薊北天闗山惟一道雨雪盡三邊才子方爲客將軍正渇賢遙知幕下府書記日翩翩

別王八【髙適】

徵馬嘶長路離人挹佩刀客來東道逺歸去北風髙時何蕭索鄕心正郁陶傳君遇知己行日有綈袍

登兗州城樓【杜甫】

東郡趨庭日南樓縱目初浮雲連海岱平野入靑徐孤嶂秦碑在荒城魯殿余從來多古意臨眺獨躊躇

房兵曹胡馬【杜甫】

胡馬大宛名鋒稜痩骨成竹批雙耳峻風入四蹄輕所向無空濶眞堪托死生驍騰有如此萬里可橫行

喜達行在所三首【杜甫】

西憶岐陽信無人卻送廻眼穿當落日心死著寒灰霧樹行相引蓮峯望或開所親驚老痩辛苦賊中來

其二

愁思胡笳夕淒涼漢苑春生還今日事間道暫時人司章初覩南陽气已新喜心翻倒極嗚咽淚沾巾

其三

死去憑誰報歸來始自憐猶瞻太白雪喜遇武功天影靜千官裏心蘇七校前今朝漢社稷新數中興年

月【杜甫】

天上秋期近人間月影淸入河蟾不沒搗藥兔長生只益丹心苦能添白發明干戈知滿地休照國西營

春宿左省【杜甫】

花隱掖垣暮啾啾棲鳥過星臨萬戶動月傍九霄多不寢聽金鑰因風想玉珂明朝有封事數問夜如何

晚出左掖【杜甫】

晝刻傳呼淺春旗簇仗齊退朝花底散歸院栁邊迷樓雪融城濕宮云去殿低避人焚諫艸騎馬欲雞棲

送翰林張司馬南海勒碑【杜甫】

冠冕通南極文章落上臺詔從三殿去碑到百蠻開野館濃花發春帆細雨來不知滄海上天遣幾時廻

秦州雜詩三首【杜甫】

秦州城北寺傳是隗囂宮苔蘚山門古丹靑野殿空月明垂葉露云逐度溪風淸渭無情極愁時獨向東

其二

開道尋源使從天此路廻牽牛去防許宛馬至今來一望幽燕隔何時郡國開東徵健兒盡羌笛暮吹哀

其三

鳯林戈未息魚海路常難火雲峯峻懸軍幕井幹風連西極動月過北庭寒故老思飛將何時議築壇

送逺【杜甫】

帯甲滿天地胡爲君逺行親朋盡一哭鞍馬去孤城艸木歲月晚闗河霜雪淸別離已昨日因見古人情

客亭【杜甫】

秋窓猶曙色木落更天風日出寒山外江流宿霧中聖朝無棄物老病已成翁多少殘生事飄零任轉蓬

題禪師屋壁【杜甫】

何年顧虎頭滿壁畫滄洲赤日石林气靑天江海流錫飛常近鶴杯渡不驚鷗似得廬山路眞隨惠逺逰

滕王亭子【杜甫】

寂寞春山路君王不復行古墻猶竹色虛閣自松聲鳥雀荒村暮雲霞過客情尙思歌吹入千騎把霓旌

玉防觀【杜甫】

浩刼因王造平防訪古逰防云蕭史駐文字魯恭畱宮闕通羣帝乾坤到十洲人傳有笙鶴時過北山頭

觀李固請司馬題山水圗【杜甫】

方丈渾連水天臺總映云人間長見畫老去恨空聞範蠡舟偏小王喬鶴不羣此生隨萬物何處出塵氛

禹廟【杜甫】

禹廟空山裏秋風落日斜荒庭垂橘柚古屋畫龍蛇雲气生虛壁江聲走白沙早知乘四載疏鑿控三巴

哭嚴僕射歸櫬【杜甫】

素幔隨流水歸舟返舊京老親如宿昔部曲異平生風送蛟龍雨天長驃騎營一哀三峽暮遺後見君情

旅夜書懷【杜甫】

細艸微風岸危檣獨夜舟星隨平野濶月湧大江流名豈文章著官因老病休飄飄何所似天地一沙鷗船下防州郭宿雨濕不得上防別王十二判官【杜甫】

依沙宿舸船石瀬月防防風起春燈亂江鳴夜雨懸晨鐘云外濕勝地石堂偏柔櫓輕鷗外含淒覺汝賢

登嶽陽樓【杜甫】

昔聞洞庭水今上嶽陽樓吳楚東南坼乾坤日夜浮親朋無一字老病有孤舟戎馬闗山北憑軒涕泗流

次北固山下【王灣】

客路靑山外行舟綠水前潮平兩岸濶風正一防懸海日生殘夜江春入舊年鄕書何處達歸鴈洛陽邊

贈涼州張都督【崔灝】

聞君爲漢將虜騎不南侵出塞淸沙漠還家拜羽林風霜臣節苦歲月主恩深爲語西河使知予報國心

江南旅情【祖詠】

楚山不可極歸路但蕭條海色晴看雨江聲夜聽潮劍畱南斗近書寄北風遙爲報空潭橘無媒寄洛橋

蘓氏別業【祖詠】

別業居幽處到來生隱心南山當戶牖澧水映園林竹覆經冬雪庭昏未夕陰寥寥人境外閒坐聽春禽

扈從禦宿池【祖詠】

君王旣巡狩輦路入秦京逺樹低槍壘孤山入幔城寒疎淸禁漏夜警羽林兵誰念迷方客長懷魏闕情

望秦川【李頎】

秦川朝望迥日出正東峯逺近山河淨逶迆城闕重秋聲萬戶竹寒色五陵松客有歸歟嘆淒其霜露濃

宿龍興寺【綦母潛】

香剎夜忘歸松淸古殿扉燈明方丈室珠系比丘衣白日傳心淨靑蓮諭法微天花落不盡處處鳥銜飛

胡笳曲【王昌齡】

城南虜已合一夜防重圍自有金笳引能令出塞飛聽臨闗月苦淸入海風微三奏髙樓曉胡人掩淚歸

同王徴君湘中有懷【張謂】

八月洞庭秋瀟湘水北流還家萬里夢爲客五更愁不用開書帙偏宐上酒樓故人京洛滿何日復同逰

破山寺後禪院【常建】

淸晨入古寺初日照髙林曲徑通幽處禪房花木深山光恱鳥性潭影空人心萬籟此俱寂惟聞鐘磬音

聞笛【張巡】

岧嶤試一臨虜騎附城陰不辧風塵色安知天地心門開邊月近戰苦陣云深旦夕更樓上遙聞橫笛音

嶽陽晚景【張均】

晚景寒鴉集秋風旅鴈歸水光浮日出霞防映江飛洲白蘆花吐園紅柿葉稀長沙卑濕地九月未成衣

穆陵闗北逢人歸漁陽【劉長卿】

逄君穆陵北匹馬向桑幹楚國蒼山古幽州白日寒城池百戰後耆舊防家殘處處蓬蒿徧歸人掩淚看和都官苖貟外秋夜寓直對雨簡諸知己【李嘉祐】

多雨南宮夜仙郎寓直時漏長丹鳯闕秋冷白雲司螢影侵堦亂鴻聲出苑遲蕭條人吏散小謝有新詩

酬李貟外見寄【嚴維】

蘇耽佐郡時近出白雲司藥補淸羸疾窓吟絕妙詞栁塘春水漫花塢夕陽遲欲識懷君意明朝訪檝師

奉和皇甫大夫夏日逰華嚴寺【嚴維】

初地華嚴防王家少長行到宮龍節駐禮塔鴈行成蓮界千峯靜梅天一雨淸禪庭未可戀聖主寄蒼生

贈萬經【嚴維】

萬公長慢世昨日又隳官縦酒眞彭澤論詩得建安家山伯禹宂別墅小長幹輒有時人至窓前白眼看

春日早朝應制【竇叔向】

紫殿俯千官春松應合懽禦鑪香焰暖馳道玉聲寒乳燕翻珠綴祥烏集露盤宮花一萬樹不敢舉頭看

題薦福寺衡陽嶽師房【韓翃】

春城乞食還髙論此中閒僧臘堦前樹禪心江上山疎簾看云捲深戶映花闗晚送門人去鐘聲杳靄間

題松江驛【張祐】

山色逺含空蒼茫驛國東海明先見日江白迥聞風鳥道髙原去人煙小徑通那知舊遺逸不在五湖中

春日早朝寄劉起居【姚合】

九衢寒霧斂雙闕曙光分彩仗迎春日香煙接瑞云佩聲淸漏間天語侍臣聞莫笑馮唐老還來謁聖君

將赴京師蒜山津送客還荊渚【許渾】

樽前萬里愁楚塞與皇州云識瀟湘雨風知鄠杜秋潮平猶倚棹月上更登樓他日滄浪水漁歌對白鷗

塞下【楊逹】

秋日並州路黃楡落故闗孤城吹角罷數騎射雕還帳幕遙臨水牛羊自下山行人正垂淚烽火起雲間

冷井【孫欣】

仙闈初鑿井雲液沁成泉色湛靑苔裏寒凝紫綆邊銅瓶向影落玉甃抱虛圎永賴調神像堯時奉萬年

秋宵書事寄吳憑處士【釋皎然】

眞性在方丈寂寥無四鄰秋天月色正淸夜道心眞大夢觀前事浮名悞此身不知庭樹意榮落感何人

聖果寺【釋處黙】

路自中峯上盤回出薜蘿到江吳地盡隔岸越山多古木叢靑靄遙天浸白波下方城郭近鐘磬雜笙歌

古今詩刪卷十五

欽定四庫全書

古今詩刪卷十六

明李攀龍編

唐七言律詩

古意【沈佺期】

盧家少婦郁金堂海燕雙棲玳瑁梁九月寒砧催木葉十年徵戍憶遼陽白狼河北音書斷丹鳯城南秋夜長誰爲含愁獨不見更教明月照流黃

興慶池侍宴應制【沈佺期】

碧水澄潭映逺空紫雲香駕禦防風漢家城闕疑天上秦地山川似鏡中向浦廻舟萍已綠分林蔽殿槿初紅古來徒羨橫汾賞今日宸逰聖藻雄

侍宴安樂公主新宅應制【沈佺期】

皇家貴主好神仙別業初開云漢邊山出盡如鳴鳯嶺池成不讓飲龍川妝樓翠幌教春住舞閣金鋪借日懸敬從乘輿來此地稱觴獻壽樂鈞天

奉和初春幸太平公主南莊應制【沈佺期】

主家山第早春歸禦輦春逰繞翠防買地鋪金曾作埓尋河取石舊支機雲間樹色千花滿竹裏泉聲百道飛自有神仙鳴鳯曲並將歌舞報恩暉

紅樓院應制【沈佺期】

紅樓疑見白毫光寺逼宸居福盛唐支遁愛山情漫切曇摩泛海路空長經聲夜息聞天語鑪气晨飄接禦香誰謂此中難可道自憐深院得廻翔

再入道塲紀事應制【沈佺期】

南方歸去再生天內殿今年異昔年見辟乾坤新定位看題日月更髙懸行隨香輦登仙路坐近鑪煙講法筵自喜恩深陪侍從兩朝長在聖人前

同杜員外審言過嶺【沈佺期】

天長地濶嶺頭分去國離家見白雲洛浦風光何所似靑山瘴癘不堪聞南浮漲海人何處北望衡陽雁防羣兩地江山萬餘里何時重謁聖明君

興慶池侍宴應制【韋元旦】

滄池漭沆帝城邊殊勝昆明鑿漢年夾岸旌旂疏輦道中流簫鼔振樓船雲峯四起迎宸幄水樹千重入禦筵宴樂巳深魚藻詠承恩更欲奏甘泉

侍宴安樂公主新宅應制【蘇頲】

駸駸羽騎歷城池帝女樓臺向晚披露灑旌旂云外出風廻巖岫雨中移當軒半落天河水繞逕全低月樹枝簫鼔宸逰陪宴日和鳴雙鳯喜來儀

奉和春日幸望春宮應制【蘇頲】

東望望春春可憐更逄晴日栁含煙宮中下見南山盡城上平臨北斗懸細艸偏承廻輦處飛花故落舞觴前宸逰對此歡無極鳥弄歌聲雜管弦

奉和初春幸太平公主南莊應制【蘇頲】

主第山門起灞川宸逰風景入初年鳯凰樓下交天仗烏鵲橋頭敞禦筵往往花間逢防石時時竹裏見紅泉今朝扈蹕平陽館不羨乘槎云漢邊

幽州新歲作【張說】

去歲荊南梅似雪今年薊北雪如梅共知人事何嘗定且喜年華去復來邊鎭戍歌連日動京城燎火徹明開遙遙西向長安日願上南山壽一杯

防湖山寺【張說】

空山寂歷道心生虛谷迢遙野鳥聲禪室從來塵外賞香臺豈是世中情雲間東嶺千重出樹裏南湖一片明若使巢由同此意不將蘿薜易簮纓

遙同蔡起居偃松篇【張說】

淸都眾木總榮芬傳道孤松最出羣名接天庭多景色气連宮闕借氛氳懸池的的停華露偃蓋重重拂瑞云不惜流膏助仙鼎願將楨榦奉明君

奉和春日出苑矚目應令【賈曾】

銅龍曉辟問安廻金輅春逰博望開渭水晴光揺艸樹終南佳气入樓臺招賢已從商山老托乘還徴鄴下才臣在東周獨畱滯忻逢睿藻日邊來

奉和初春幸太平公主南莊應制【李邕】

傳聞銀漢支機石復見金輿出紫防織女橋邊烏鵲起仙人樓上鳯凰飛流風入座飄歌扇瀑水當階濺舞衣今日還同犯牛斗乘槎共泛海潮歸

黃鶴樓【崔灝】

昔人已乘白雲去此地空餘黃鶴樓黃鶴一去不復返白雲千載空悠悠晴川歷歷漢陽樹芳艸萋萋鸚鵡洲日暮鄕闗何處是煙波江上使人愁

行經華陰【崔灝】

岧嶤太華俯咸京天外三峯削不成武帝祠前云欲散仙人掌上雨初晴河山北枕秦闗險驛路西連漢峙平借問路傍名利客無如此處學長生

登金陵鳯凰臺【李白】

鳯凰臺上鳯凰逰鳯去臺空江自流吳宮花艸埋幽徑晉代衣冠成古丘三山半落靑天外二水中分白鷺洲總爲浮雲能蔽日長安不見使人愁

早朝大明宮呈兩省僚友【賈至】

銀燭朝天紫陌長禁城春色曉蒼蒼千條弱栁垂靑瑣百囀流鶯繞建章劍佩聲隨玉墀步衣冠身惹禦鑪香共沐恩波鳯池上朝朝染翰侍君王

和賈至舍人大明宮之作【王維】

絳幘雞人報曉籌尙衣方進翠云裘九天閶闔開宮殿萬國衣冠拜冕旒日色才臨仙掌動香煙欲傍衮龍浮朝罷須裁五色詔佩聲歸到鳯池頭

和太常韋主簿五郎溫泉寓目【王維】

漢主離宮接露臺秦川一半夕陽開靑山盡是朱旗繞碧澗翻從玉殿來新丰樹裏行人度小苑城邊獵騎回聞道甘泉能獻賦懸知獨有子云才

大同殿生玉芝龍池上有慶雲百官共覩聖恩賜燕樂敢書卽事【王維】

欲笑周文謌燕鎬還輕漢武樂橫汾豈如玉殿生三秀詎有銅池出五云陌上堯尊傾北斗樓前舜樂動南薫共歡天意同人意萬歲千秋奉聖君

奉和聖制從蓬萊向興慶閣道中畱春雨中春望之作應制【王維】

渭水自縈秦塞曲黃山舊繞漢宮斜鑾輿迥出千門栁閣道廻看上苑花雲裏帝城雙鳯闕雨中春樹萬人家爲乘陽气行時令不是宸逰玩物華

敇賜百官櫻桃【王維】

芙蓉闕下防千官紫禁朱櫻出上闌才是寢園春薦後非闗禦苑鳥防殘歸鞍競帯靑絲籠中使頻傾赤玉盤飽食不湏愁內熱大官還有蔗漿寒

敇借岐王九成宮避暑應制【王維】

帝子逺辭丹鳯闕天書遙借翠防宮隔窓雲霧生衣上卷幔山泉入鏡中林下水聲喧笑語巖前樹色隱房櫳仙家未必能勝此何事吹簫向碧空

酌酒與裴廸【王維】

酌酒與君君自寛人情反覆似波瀾白首相知猶按劍朱門先達笑彈冠艸色全經細雨濕花枝欲動春風寒世事浮雲何足問不如髙臥且加飡

酬郭給事【王維】

洞門髙閣靄餘暉桃李陰陰栁絮飛禁裏疎鐘官舍曉省中啼鳥吏人稀晨揺玉佩趨金殿夕奉天書拜璅闈彊欲從君無那老將因臥病解朝衣

積雨輞川莊作【王維】

積雨空林煙火遲蒸梨炊黍餉東菑漠漠水田飛白鷺陰陰夏木囀黃鸝山中習靜觀朝槿松下淸齋折露葵野老與人爭席罷海鷗何事更相疑

春日與裴廸過新昌裏訪呂逸人不遇【王維】

桃源靣面絕風塵栁市南頭訪隱淪到門不敢題凢鳥看竹何須問主人城外靑山如屋裏東家流水入西鄰閉戶著書多歲月種松皆作老龍鱗

過乘如禪師蕭居士嵩丘蘭若【王維】

無著天親弟與兄蕭丘蘭若一峯晴食隨鳴磬巢烏下行踏空林落葉聲逬水定侵香案濕雨花應共石牀平深洞長松何所有儼然天竺古先生

送魏萬之京【李頎】

朝聞逰子唱離歌昨夜防霜初度河鴻鴈不堪愁裏聽雲山況是客中過闗城曙色催寒近禦苑砧聲向晚多莫是長安行樂處空令歲月易蹉跎

送司勲盧員外【李頎】

流澌臘月下河陽艸色新年發建章秦地立春傳太史漢宮題柱憶仙郎歸鴻欲度千山雪侍女新添五夜香早晚薦雄文似者故人今已賦長楊

題璿公山池【李頎】

逺公遁迹廬山岑開士幽居只樹林片石孤峯窺色相淸池皓月照禪心指揮如意天花落坐臥閒房春艸深此外俗塵都不染惟餘度得相尋

寄綦母三【李頎】

新加大邑綬仍黃近與單車去洛陽顧盼一過丞相府風流三接令公香南川粳稻花侵縣西嶺雲霞色滿堂共道進賢防上賞看君防歲作臺郎

送李回【李頎】

知君官屬大司農詔幸驪山職事雄歲發金錢供禦府晝看仙液注離宮千巖曙色旌門上十月寒花輦路中不覩聲名與文物自傷畱滯去闗東

宿瑩公禪房聞梵【李頎】

花宮仙梵逺微防月隱髙城鐘漏稀夜動霜林驚落葉曉聞天籟發淸機蕭條已入寒空靜颯沓仍隨秋雨飛始覺浮生無住著頓令心地欲歸依

題盧五舊居【李頎】

物在人亡無見期閒庭系馬不勝悲窓前綠竹生空地門外靑山似舊時悵望秋天鳴墜葉防岏枯栁宿寒鴟憶君淚落東流水歲歲花開知爲誰

望薊門【祖詠】

燕臺一去客心驚笳鼓喧喧漢將營萬里寒光生積雪三邊曙色動危旌沙塲烽火侵胡月海畔雲山擁薊城少小𨿽非投筆吏論功還欲請長纓

九日登仙臺呈劉明府【崔曙】

漢文皇帝有髙臺此日登臨曙色開三晉雲山皆北向二陵風雨自東來闗門令尹誰能識河上仙翁去不回且欲近尋彭澤宰陶然共醉菊花杯

古今詩刪卷十六

欽定四庫全書

古今詩刪卷十七

明李攀龍編

唐七言律詩

登安陽城樓【孟浩然】

縣城南靣漢江流江嶂開成南雍州才子乘春來騁望羣公暇日坐銷憂樓臺晚映靑山郭羅綺晴嬌綠水洲向夕波揺明月動更疑神女弄珠遊

五日觀妓【萬楚】

西施謾道浣春紗碧玉今時鬭麗華眉黛奪將萱艸色紅裙妬殺石橊花新歌一曲令人艶醉舞雙眸斂髩斜誰道五絲能續命卻令今日死君家

別韋郎中【張謂】

星軺計日赴岷峨雲樹連天阻笑歌南入洞庭隨鴈去西過巫峽聽猿多崢嶸洲上飛黃蝶灔澦堆邊起白波不醉郎中桑落酒教人無柰別離何

杜侍禦送貢物戲贈【張謂】

銅柱朱崖道路難伏波橫海舊登壇越人自貢珊瑚樹漢使何勞獬豸冠疲馬山中愁日晚孤舟江上畏春寒由來此貨稱難得多恐君王不忍看

送前衛縣李寀少府【髙適】

黃鳥翩翩楊栁垂春風送客使人悲怨別自驚千里外論交卻憶十年時雲開汶水孤防逺路繞梁山疋馬遲此地從來可乘興畱君不住益淒其

送李少府貶峽中王少府貶長沙【髙適】

嗟君此別意何如駐馬銜杯問謫居巫峽啼猿數行淚衡陽歸鴈防封書靑楓江上秋天逺白帝城邊古木疎聖代卽今多雨露暫時分手莫躊躕

和賈至舍人早朝大明宮之作【岑參】

雞鳴紫陌曙光寒鶯囀皇州春色防金闕曉鐘開萬戶玉階仙仗擁千官花迎劍佩星初落栁拂旌旂露未幹獨有鳯凰池上客陽春一曲和皆難

和祠部王員外雪後早朝卽事【岑參】

長安雪後似春歸積素凝華連曙輝色借玉珂迷曉騎光添銀燭晃朝衣西山落月臨天仗北闕晴雲捧禁闈聞道仙郎歌白雪由來此曲和人稀

西掖省卽事【岑參】

西掖重雲開曙暉北山疎雨防朝衣千門栁色連靑瑣三殿花香入紫防平明端笏陪鴛列薄暮垂鞭信馬歸官拙自悲頭白盡不如巖下偃荊扉

九日使君席奉餞衛中丞赴長水【岑參】

節使橫行西出師鳴弓擐甲羽林兒臺上霜威淩艸木軍中殺气傍旌旂預知漢將宣威日正是邊塵欲滅時爲報使君多泛菊更將弦管醉東籬

使君席夜送嚴河南赴長水【岑參】

嬌歌急管雜靑絲銀燭金杯映翠眉使君地主能相送河尹天明坐莫辭春城月出人皆醉野戍花深馬去遲寄聲報爾山翁道今日河南勝昔時

首春渭西郊行呈藍田張二主簿【岑參】

回風度雨渭城西細艸新花踏作泥秦女峯頭雪未盡胡公陂上日初低愁窺白髮羞防祿悔別靑山憶舊溪聞道輞川多勝事玉壺春酒正堪攜

暮春虢州東亭送李司馬歸扶風別廬【岑參】

栁軃鶯嬌花復殷紅亭綠酒送君還到來函谷愁中月歸去磻溪夢裏山簾前春色應須惜世上浮名好是閒西望鄕闗腸欲斷對君衫袖淚痕斑

萬歲樓【王昌齡】

江上巍巍萬歲樓不知經歷防千秋年年喜見山長在日日悲看水獨流何曾離暮嶺鸕鷀空自泛寒洲誰堪登望雲煙裏向晚茫茫發旅愁

題張氏隱居【杜甫】

春山無伴獨相求伐木丁丁山更幽澗道餘寒歷冰雪石門斜日到林丘不貪夜識金銀气逺害朝看麋鹿逰乘興杳然迷出處對君疑是泛虛舟

宣政殿退朝晚出左掖【杜甫】

天門日射黃金牓春殿晴曛赤羽旂宮艸菲菲承委佩鑪煙細細駐遊絲云近蓬萊常五色雪殘鳷鵲亦多時侍臣緩步歸靑瑣退食從容出每遲

九日藍田崔氏莊【杜甫】

老去悲秋彊自寛興來今日盡君歡羞將短髮還吹帽笑倩傍人爲整冠藍水逺從千澗落玉山髙並兩峯寒明年此防知誰健醉把茱茰仔細看

和裴廸登蜀州東亭送客逢早梅相憶見寄【杜甫】

東閣官梅動詩興還如何遜在揚州此時對雪遙相憶送客逢春可自由幸不折來傷歲暮若爲看去亂鄕愁江邊一樹垂垂發朝夕催人自白頭

野望【杜甫】

西山白雪三城戍南浦淸江萬里橋海內風塵諸弟隔天涯涕淚一身遙惟將遲暮供多病未有防埃答聖朝跨馬出郊時極目不堪人事日蕭條

登樓【杜甫】

花近髙樓傷客心萬方多難此登臨錦江春色來天地玉壘浮雲變古今北極朝廷終不攺西山冦盜莫相侵可憐後主還祠廟日暮聊爲梁甫吟

秋與三首【杜甫】

五露凋傷楓樹林巫山巫峽气蕭森江間波浪兼天湧塞上風雲接地陰叢菊兩開他日淚孤舟一系故園心寒衣處處催刀尺白帝城髙急暮砧

其二

蓬萊宮闕對南山承露金莖宵漢間西望瑤池降王母東來紫气滿函闗云移雉尾開宮扇日繞龍鱗識聖顏一臥滄江驚歲晚防回靑瑣防朝班

其三

昆明池水漢時功武帝旌旗在眼中織女機絲虛夜月石鯨鱗甲動秋風波漂菇未沈云黒露冷蓮房墜粉紅闗塞極天惟鳥道江湖滿地一漁翁

吹笛【杜甫】

吹笛秋山風月淸誰家巧作斷腸聲風飄律呂相和切月傍闗山幾處明胡騎中宵堪北走武陵一曲想南徵故園楊栁今搖落何得愁中卻盡生

閣夜【杜甫】

歲暮陰陽催短景天涯霜雪霽寒宵五更鼔角聲悲壯三峽星河影動揺野哭千家聞戰伐夷歌防處起漁樵臥龍躍馬終黃土人事音書謾寂寥

返照【杜甫】

楚王宮北正黃昏白帝城西過雨痕返照入江翻石壁歸云擁樹失山村衰年肺病惟髙枕絕塞愁時早閉門不可久畱豺虎地南方實有未招魂

九日登髙【杜甫】

風急天髙猿嘯哀渚淸沙白鳥飛廻無邊落木蕭蕭下不盡長江滚滚來萬里悲秋常作客百年多病獨登臺艱難苦恨繁霜髩潦倒新停濁酒杯

贈闕下裴舍人【錢起】

三月黃鸝飛上林春城紫禁曉陰陰長樂鐘聲花外盡龍池栁色雨中深陽和不散窮途恨霄漢常懸捧日心獻賦十年猶未遇羞將白髮對華簮

和王員外晴雪早朝【錢起】

紫防晴雪帯恩光繞仗偏隨鴛鷺行長信月畱寜避曉宜春花滿不飛香獨看積素凝淸禁已覺輕寒讓太陽題柱盛名兼絕唱風流誰繼漢田郎

自鞏洛舟行入黃河卽事寄府縣僚友【韋應物】

綠水蒼山路向東東南山豁大河通寒樹依防逺天外夕陽明滅亂流中孤村幾歲臨伊岸一鴈初晴下朔風爲報洛橋遊宦侶扁舟不系與心同

同溫丹徒登萬歳樓【皇甫冉】

髙樓獨上思依依極浦遙山合翠防江客不堪頻北望塞鴻何事又南飛丹陽古渡寒煙積步空洲逺樹稀聞道王師猶轉戰誰能談笑解重圍

贈錢起秋夜宿靈臺寺見寄【郎士元】

石林精舍武溪東夜扣禪扉謁逺公月在上方諸品靜心持半偈萬緣空蒼苔古道行應徧落木寒泉聽不窮更憶雙峯最髙頂此心期與故人同

長安春望【盧綸】

東風吹雨過靑山卻望千門艸色閒家在夢中何日到春來江上防人還川原繚繞浮雲外宮闕參差落照間誰念爲儒逄世難獨將衰髩客秦闗

陸勝宅秋雨中探韻同作【張南史】

同人永日自相將深竹閒園偶辟疆已被秋風教憶鱠更聞寒雨動飛觴歸心莫問三江水旅服從沾九月霜醉裏欲尋騎馬路蕭條是處有垂楊

登栁州城樓寄漳汀封連四州刺史【栁宗元】

城上髙樓接大荒海天愁思正茫茫驚風亂颭芙蓉水密雨斜侵薜荔墻嶺樹重遮千里目江流曲似九廻腸共來百越文身地猶自音書滯一鄕

奉和庫部盧四兄曹長元日朝廻【韓愈】

天仗宵嚴建羽旄春云送色曉雞號金鑪香動螭頭暗玉佩聲來雉尾髙戎服上趨承北極儒冠列侍映東曹太平時節難身遇郎署何須嘆二毛

憶昔【韋莊】

昔年曽向五陵逰午夜淸歌月滿樓銀燭樹前長似晝露桃花下不知秋西園公子名無忌南國佳人字莫愁今日亂離俱是夢夕陽惟見水東流

古今詩刪卷十七

欽定四庫全書

古今詩刪卷十八

明李攀龍編

唐五言排律

送劉校書從軍【楊烱】

天將下三宮星門召五戎坐謀資廟略飛檄佇文雄赤土流星劍鳥號明月弓秋陰生蜀道殺气繞湟中風雨何年別琴尊此日同離亭不可望溝水自西東

早秋出塞寄東臺詳政學士【駱賔王】

促駕逾三水長驅望五原天街分斗極地理接樓煩谿月明闗隴胡云聚塞垣山川殊物風壤易涼溫戍古秋塵合沙寒宿霧繁昔余迷學步投迹忝詞源

靈隱寺【駱賔王】

鷲嶺鬰岧嶤龍宮鎖寂寥樓觀滄海日門對浙江潮桂子月中落天香雲外飄捫蘿登塔逺刳木取泉遙霜薄花更發冰輕葉互凋夙齡尙遐異披對滌煩囂待入天臺路看余度石橋

宿溫城望軍營【駱賔王】

虜地寒膠折邊城夜柝聞兵符闗帝闕天策動將軍塞靜胡笳徹沙明楚練分風旂翻翼影霜劍轉龍文白羽揺如月靑山斷若雲煙疎疑捲幔塵滅似銷氛投筆懷班業臨戎想顧勲還應雪漢恥持此報明君

在廣聞崔馬二禦史並登相臺【蘇味道】

振鷺才飛日遷鶯逺聽聞明光共待漏淸覽各披云喜得廊廟舉嗟爲臺閣分故林懷栢恱新渥阻蘭薫冠去神羊影車迎瑞雉羣逺從南斗外遙仰列星文

奉和幸韋嗣立山莊應制【李嶠】

南洛師臣契東君王佐居幽情遺紱冕宸眷矚樵漁制下峒山蹕恩回灞水輿松門駐旌皁薜幄引簮裾石磴平黃陸煙樓半紫虛雲霞仙路近琴酒俗塵疎喬木千齡外懸泉百丈餘崖深經錬藥穴古舊蔵書樹宿摶風鳥池潛縱壑魚寜知天子貴尙憶武侯廬

白帝懷古【陳子昂】

日落滄江晚停橈問土風城臨巴子國臺沒漢王宮荒服仍周甸深山尙禹功巖懸靑壁斷地險碧流通古木生雲際歸帆出霧中川途去無限客思坐何窮

峴山懷古【陳子昻】

秣馬臨荒甸登髙覽舊都猶悲墮淚碣尙想臥龍圖城邑遙分楚山川半入吳丘陵徒自出賢聖防凋枯野樹蒼煙斷津樓晚气孤誰知萬里客懷古正踟躕

贈蘇味道【杜審言】

北地寒應苦南城戍不歸邊聲亂羌笛朔气捲戎衣雨雪闗山暗風霜艸木稀胡兵戰欲盡漢卒尙重圍云淨妖星落秋髙塞馬肥據鞍雄劍動揺筆羽書飛輿駕還京邑朋逰滿帝畿方期來獻凱歌舞共春暉

度石門山【杜審言】

石門千仞斷迸水落遙空道束懸厓北橋欹絕澗中仰攀人屢息直下騎才通泥擁奔蛇徑雪埋伏獸叢星躔牛斗北地脈象牙東闗塞隨行變髙深觸望同江聲連驟雨日气抱殘虹未攺朱明律先含白露風堅貞忻不憚險澁諒難窮有異登臨賞徒爲造化功

酬蘇員外味夏晚寓直省中見贈【沈佺期】

並命登仙閣通宵直禮闈大官供宿膳侍史防朝衣捲幔天河入開窓月露防小池殘暑退髙樹晚涼歸冠劍無時釋軒車待漏飛明朝題漢柱三署有光輝

同韋舍人早朝【沈佺期】

閶闔連雲起巖廊拂霧開玉珂龍影度珠履鴈行來長樂宵鐘盡明光曉奏催一經傳舊徳五字擢英材儼若神仙去紛從霄漢回千春奉休歷分禁喜趨陪

奉和晦日幸昆明池【沈佺期】

法駕乘春轉神池象漢廻雙星遺舊石孤月隱殘灰戰鷁逢時去恩魚望幸來山花緹騎繞堤栁幔城開思逸橫汾唱歌流宴鎬杯防臣雕朽質羞覩豫章材

奉和聖制幸禮部尙書竇希玠宅【沈佺期】

北闕垂旒暇南宮聽禮廻天臨祥鳯轉恩向濯龍開蘭气薰仙帳橊花引禦杯水從金穴吐云是玉衣來池影搖歌席林香散舞臺不知行漏晚淸蹕尙徘徊

奉和幸長安故城未央宮應制【宋之問】

漢皇未息戰蕭相乃營宮壯麗一朝盡威靈千載空皇唐悵前迹置酒宴羣公寒輕防仗外春發幔城中樂思廻斜日歌詞繼大風今朝天子貴不假叔孫通

奉和晦日幸昆明池應制【宋之問】

春豫靈池防滄波帳殿開舟淩石鯨度槎拂鬥牛廻節晦蓂全落春遲栁暗催象溟看浴景燒刼辧沈灰鎬飲周文樂汾歌漢武才不愁明月盡自有夜珠來

和姚給事寓直之作【宋之問】

淸論滿朝陽髙才拜夕郎還從避馬路來接珥貂行寵就黃扉日威廻白簡霜栢臺遷鳥茂蘭署得人芳禁靜鐘初徹更疎漏更長曉河低武庫流火度文昌寓直光輝重乘秋藻翰揚暗投空欲報下調不成章

早發始興江口至盧氏村作【宋之問】

曉逾閩嶂乘春望越臺宿云鵩際落殘月蚌中開薜荔揺靑气桄榔翳碧苔桂香多露裛石響細泉回抱葉猿嘯銜花翡翠來南中𨿽可恱北思日悠哉鬒發俄成素丹心已作灰何當歸首路行剪故園萊

同餞楊將軍兼源州都督禦史中丞【蘇頲】

右地接沙中朝任虎牙然明方攺俗去病不爲家將禮登壇盛軍容出塞華朔風揺漢鼓邊月思胡笳旗合無邀正冠危有觸邪當看勞旋日及此禦溝花

奉和聖制途經華嶽【張說】

西嶽鎭皇京中峯入太淸玉鑾重嶺應緹騎薄雲迎白日懸髙掌寒空類削成軒遊防神處漢幸望仙情舊廟靑林古新碑綠字生羣臣願封岱廻駕勒鴻名

奉和聖制答張說扈從南出雀防谷【張九齡】

設險諸侯地承平聖主巡東君朝二月南斾擁三辰寒出重闗盡年隨行漏新瑞云叢捧日芳樹曲迎春舞詠先馳道恩華及從臣汾川花鳥意並奉屬車塵

奉和聖制早度蒲闗【張九齡】

魏武中流處軒皇問道廻長堤春樹發髙掌曙雲開龍負王舟渡人占仙气來河津防日月仙仗役風雷東顧重闗盡西馳萬國陪還聞股肱郡元首詠康哉

和許給事直夜簡諸公【張九齡】

未央鐘漏晚仙宇藹沈沈武衛千廬合嚴扄萬戶深左掖知天近南見月臨樹搖金掌露庭接玉樓陰他日聞更直中宵屬所欽聲華大國寶夙夜近臣心逸興乘髙閣雄飛在禁林寜思竊抃者情發爲知音

酬趙二侍禦史西軍贈兩省舊寮之作【張九齡】

石室先鳴者金門待制同操刀常願割持斧竟稱雄應敵兵初起緣邊虜欲空使車經隴月徵斾繞河風忽枉兼金訊非徒稜馬功气淸蒲海曲聲滿栢臺中顧已塵華省欣君震逺戎明時獨匪報嘗欲退防躬

奉和聖制送尙書燕國公說赴朔方軍【張九齡】

宗臣事有徵廟算在休兵天與三臺座人當萬里城朔南方偃革河內暫揚旌寵錫從仙禁光華出漢京山川勤逺略原隰軫皇情爲奏薫琴倡仍題寶劍名聞風六郡勇計日五戎平山甫歸應疾畱侯功復成歌鐘旋可望枕席豈難行四牡何時入吾君聽履聲

塞外三首【鄭愔】

塞外蕭條望徵人此路賒邊聲亂朔馬秋引動胡笳遙障侵歸日長城帶晚霞斷蓬飛古戍連鴈聚寒沙海暗云無際山春雪作花丈夫期報主萬里獨歸家

其二

荒壘三秋夕窮郊萬里平海陰凝獨樹日气下連營戎斾霜疑重邊裘夜更輕將軍獨轉戰都尉不成名折栁悲春曲吹笳斷夜聲明年塞使返須築受降城

其三

陽鳥南飛夜陰山北地寒漢家徵戍客年歲在樓蘭玉塞朔風起金河秋月團邊聲入鼓吹霜气下旌竿海外歸書斷天涯旅鬂殘子卿猶奉使恆向節旄看

蒲津迎駕【宋璟】

回鑾下蒲阪飛斾指秦京洛上黃雲送闗中紫气迎霞朝看馬色月曉聽雞鳴防拒連山險長橋壓水平省方知化洽察俗覺時淸天下長無事空餘襟帶名

江行有懷【孫逖】

秋水明川路輕舟轉石圻霜多山橘熟寒至浦禽稀飛席乘風勢廻流蕩日暉晝行疑海若夕夢識江妃野霽看吳盡天長望洛非不知何歲月一似暮潮歸

送趙都防赴安西【孫逖】

外域分都防中臺命職方欲傳淸廟略爲取劇曹郎已佩登臺印猶懷仗奏章百壷開祖餞駟牡結戎裝靑海連西夐黃河帯北涼闗山瞻漢月戈劍宿胡霜體國才先著論兵策復長果持文武術還繼杜當陽

奉和李右相中書壁畫山水【孫逖】

廟堂多暇日山水契眞情欲寫髙深趣還因藻繪成九江臨戶牖三峽繞檐楹花栁窮年發煙雲逐意生能令萬里近不覺四時行气染荀香馥光含樂鏡淸詠歌齊出處圖畫表衝盈自保千年遇何論八載榮

早度蒲闗【宗皇帝】

鐘鼓嚴更曙山河野望通鳴鑾下蒲阪飛斾入秦中地險闗逾壯天平鎭尙雄春來津樹合月落戍樓空馬色分朝景雞聲逐曉風所希常道泰非復棄繻同

奉和聖制與太子諸王三月三日龍池春禊應制【王維】

故事修春禊新宮展豫遊明君移鳯輦太子出龍樓賦掩陳王作杯如洛水流金人來捧劍畫鷁去廻舟花樹浮宮闕天池照冕旒宸章在云漢垂象滿皇州

奉和聖制暮春送朝集使歸郡應制【王維】

萬國仰宗周衣冠拜冕旒玉乘迎大客金節送諸侯祖席傾三省褰帷向九州楊花飛上路槐色防通溝來預鈞天樂歸分漢主憂宸章類河漢垂象滿中州

送李太守赴上浴【王維】

商山包楚鄧積翠藹沈沈驛路飛泉灑闗門落照深野華開古戍行客響空林板屋春多雨山城晝欲陰丹泉通虢略白羽抵荊岑若見西山爽應知黃綺心

曉行巴峽【王維】

際曉投巴峽餘春憶帝京晴江一女浣朝日眾禽鳴水國舟中市山橋樹杪行登髙萬井出眺迥二流明人作殊方語鶯爲舊國聲賴多山水趣稍解別離情

送祕書晁監還日本【王維】

積水不可極安知滄海東九州何處逺萬里若乘空向國惟看日歸防但信風鰲身映天黒魚眼射波紅鄕樹扶桑外主人孤島中別離方異域音信若爲通

古今詩刪卷十八

欽定四庫全書

古今詩刪卷十九

明李攀龍編

唐五言排律

送儲邕之武昌【李白】

黃鶴西樓月長江萬里情春風三十度空憶武昌城送爾難爲別銜杯惜未傾湖連張樂地山逐泛舟行諾謂楚人重詩傳謝眺淸滄浪吾有曲寄入棹歌聲

送友人尋越中山水【李白】

聞道稽山去偏宜謝客才千巖泉灑落萬壑樹縈廻東海橫秦望西陵繞越臺湖淸霜鏡曉濤白雪山來八月枚乘筆三吳張翰杯此中多逸興早晚向天臺

秋日登揚州西靈塔【李白】

寶塔淩蒼蒼登攀覽四荒頂髙元气合標出海雲長萬象分空界三天接畫梁水揺金剎影日動火珠光鳥拂瓊簾度霞連綉拱張目隨徵路斷心逐去帆揚露浩梧楸白霜催橘柚黃玉毫如可見於此照迷方

中丞宋公以吳兵赴河南軍次尋陽脫余之囚參謀幕府因贈之【李白】

獨坐淸天下專徵出海隅九江皆渡虎三郡盡還珠組練明秋浦樓船入郢都風髙初選將月滿欲平胡殺气橫千里軍聲動九區白猿慙劍術黃石借兵符戎虜行當剪鯨鯢立可誅自憐非劇孟何以佐良圖

陪張丞相自松滋江東泊渚宮【孟浩然】

放流下松滋登舟命楫師詎防經濟日不憚沍寒時洗幘豈猶古濯纓良在玆政成人自理機息鳥無疑云物吟孤嶼江山辧四維晚來風稍冬至日行遲獵響驚云夢漁歌激楚辭渚宮何處是川暝欲安之

九日峴山宴【孟浩然】

宇宙誰開辟江山此郁盤登臨千古用風俗歲時觀地理荊州分天涯楚塞寛百城今刺史華省舊郎官共羙重陽節俱懷落帽歡酒邀彭澤載琴輟武城彈獻壽光浮菊尋幽或借蘭煙虹鋪藻翰松竹掛衣冠叔子神如玉山公興欲闌傳聞車馬醉還向習池看

送柴司戶充劉卿判官之嶺外【髙適】

嶺外資雄鎭朝端寵節旄月卿臨幕府星使出詞曹海對羊城濶山連象郡髙風霜驅瘴癘忠信涉波濤別恨隨流水交情脫寶刀有才無不適行矣莫徒勞

陪竇侍禦泛靈云池【髙適】

白露先時降淸川思不窮江湖仍塞上舟楫在軍中舞換臨津樹歌饒向晚風夕陽連積水邊色滿秋空乘興宜投轄邀歡莫避驄誰憐持弱羽猶欲伴鵷鴻

同熊少府題盧主簿茅齋【髙適】

虛院野情在茅齋秋興存孝亷趨下位才子出髙門乃繼幽人靜能令學者尊江山歸謝客神鬼下劉琨階樹時攀折窓書任討論自堪成獨往何必武陵源

重經昭陵【杜甫】

艸昧英雄起謳歌歷數歸風塵三尺劍社稷一戎衣翼亮貞文徳丕承戢武威聖圖天廣大宗祀日光輝陵寢盤空曲熊羆守翠防再窺松栢路還見五雲飛

王閬州筵奉酬十一舅惜別之作【杜甫】

萬壑樹聲滿千崖秋气髙浮舟出郡郭別酒寄江濤良防不復久此生何太勞窮愁但有骨羣盜尙如毛吾舅惜分手使君寒贈袍沙頭暮黃鶴失侶亦哀號

春歸【杜甫】

苔徑臨江竹茅檐覆地花別來頻甲子歸到忽春華倚杖看孤石傾壷就淺沙逺鷗浮水靜輕燕受風斜世路𨿽多梗吾生亦有涯此身醒復醉乘興卽爲家

江陵望幸【杜甫】

雄都元壯麗望幸歘威神地利西通蜀天文北照秦風煙含越鳥舟楫控吳人未枉周王駕終期漢武巡甲兵分聖防居守付宗臣早發雲臺仗恩波起涸鱗

太歲日【杜甫】

楚岸行將老巫山坐復春病多猶是客謀拙竟何人閶闔開黃道衣冠拜紫宸榮光懸日月賜予出金銀愁寂鴛行斷參差虎穴鄰西江元下蜀北斗故臨秦散地逾髙枕生涯脫要津天邊梅栁樹相見防回新

奉和嚴中丞西城晚眺【杜甫】

汲黯匡君切亷頗出將頻直詞才不世雄略動如神政簡移風速詩淸立意新層城臨媚景絕域望餘春旗尾蛟龍防樓頭燕雀馴地平江動蜀天濶樹浮秦帝念深分閫軍須逺算緡花羅封蛺蝶瑞景送麒麟辭第輸髙義觀圖憶古人徵南多興緒事業暗相親

奉觀嚴鄭公防事岷山沲江圗

沲水臨中座岷山赴北堂白波吹粉壁靑障挿雕梁直訝松杉冷兼疑菱荇香雪云虛防綴沙艸得防茫嶺鴈隨毫末川霓飲練光霏紅洲蕋亂拂黛石蘿長暗谷非闗雨丹楓不爲霜秋城圃外景物洞庭傍繪事功殊絕幽襟興激昂從來謝太傅丘壑道難忘

行次昭陵【杜甫】

舊俗疲庸主羣雄問獨夫防歸龍鳯質威定虎狼都天屬尊堯典神功協禹謨風雲隨絕足日月繼髙衢文物多師古朝廷半老儒直詞寜戮辱賢路不崎嶇往者災猶降蒼生喘未蘇指揮安率土蕩滌撫洪鑪壯士悲陵邑幽人拜鼎湖玉衣晨自舉鐡馬汗常趨松栢瞻虛殿塵沙立瞑途寂寥開國日流恨滿山隅

送楊六判官使西蕃【杜甫】

送逺秋風落西徵海气寒帝京氛祲滿人世別離難絕域遙懷怒和親願結歡敕書憐贊普兵甲望長安宣命前程急惟良待士寛子云淸自守今日起爲官垂淚方投筆傷時卽據鞍儒衣山鳥怪漢節野童看邊酒排金盌夷謌捧玉盤艸肥蕃馬健雪重拂廬幹愼爾防籌畫從玆生羽翰歸來權可取九萬一朝摶

冬日洛城北謁元皇帝廟【杜甫】

北極都閟憑髙禁籞長守祧嚴具禮掌節鎭非常碧瓦初寒外金莖一气傍山河扶繡戶日月近雕梁仙李盤根大猗蘭奕葉光世家遺舊史道徳付今王畫手看前軰吳生逺擅塲森羅移地軸妙絕動宮墻五聖聨龍衮千官列鴈行冕旒俱秀發旌斾盡飛揚翠栢深畱景紅梨迥得霜風箏吹玉柱露井動銀牀身退卑周室經傳拱漢皇谷神如不死養拙更何鄕

謁先主廟【杜甫】

慘澹風雲防乘時各有人力侔分社稷志屈偃經綸復漢畱長策中原仗老臣雜耕心未已歐血事酸辛霸气西南歇雄圗歷數屯錦江元過楚劍閣復通秦舊俗存祠廟空山泣鬼神虛檐交鳥道枯木半龍鱗竹送淸溪月苔移玉座春閭閻兒女換歌舞嵗時新絕域歸舟逺荒城系馬頻如何對揺落況乃久風塵孰與闗張並功臨耿鄧親應天才不小得士契無鄰遲暮堪帷幄飄零且釣緡向來憂國淚寂寞灑衣巾

投贈哥舒開府翰二十韻【杜甫】

今代麒麟閣何人第一功君王自神武駕馭必英雄開府當朝傑論兵邁古風先鋒百勝在略地兩隅空靑海無傳箭天山早掛弓亷頗仍走敵魏絳已和戎每惜河湟棄新兼節制通智謀垂睿想出入冠諸公日月低秦樹榦坤繞漢宮胡人愁逐北宛馬又從東受命邊沙逺歸來禦席同軒墀增寵鶴畋獵舊非熊茅土加名數山河誓始終策行遺戰伐契合動昭融勲業靑防上交親气槪中未爲珠履客已見白頭翁壯節初題柱生涯獨轉蓬防年春艸歇今日暮途窮軍事畱孫楚行間識呂蒙防身一長劍將欲倚崆峒

聖善閣送裴廸入京【李頎】

雪華滿髙閣苔色上勾闌藥艸空堦靜梧桐返照寒淸吟可愈疾攜手暫同歡墜葉和金磬饑鳥鳴露盤伊流惜東別灞水向西看舊托含香署雲霄何足難

早秋與諸子登虢州西亭觀眺【岑參】

亭髙出鳥外客到與云齊樹防千家小天圍萬嶺低殘虹掛陜北急雨過闗西酒榼緣靑壁田傍綠溪防官何足道愛客且相攜惟有鄕園處依依望不迷

相逢行【崔灝】

妾年初二八家住洛陽頭玉戶臨馳道朱門近禦溝使君何暇問夫壻大長秋女弟新承寵諸兄近拜侯春生百子殿花發五城樓出入千門裏年年樂未休

遼西作【崔灝】

燕郊方歲晚殘雪凍邊城四月靑艸合遼陽春水生胡人且牧馬漢將日徴兵露重寶刀濕沙虛金鼔鳴寒衣著已盡春服與誰成寄語洛陽使爲傳邊塞情

夏日華蕚樓酺宴應制【王昌齡】

土徳三元正堯心萬國同汾陽備冬禮長樂應和風賜慶垂天澤畱歡舊渚宮樓臺生海上簫鼔出天中霧曉筵初接宵長曲木終南隨行幙合日照舞羅空玉陛分朝列文章發聖聰愚臣忝書賦歌詠誦絲桐

淸明宴司勲劉郎中別業【祖詠】

田家復近臣行樂不違親霽日園林好淸明煙火新以文常防友惟徳自成鄰池照窓陰晚杯香藥味春欄前花覆地竹外鳥窺人何必桃源裏深居作隱淪

奉使巡檢西京路種果樹事畢入秦因詠歌【鄭審】

聖徳周天壤韶華滿帝畿九重承渙汗千里樹芳菲陜塞余陰薄闗河舊色防發生和气動封植眾心歸春露條應弱秋霜果定肥影移行子蓋香撲使臣衣入徑迷馳道分行接禁闈何當扈仙蹕攀折奉恩輝

奉和苑舍人宿直曉翫新池寄南省友【沈東羙】

傳聞閶闔裏寓直有神仙吏爲三墳博郎因五字遷晨臨翔鳯沼春注躍龍泉去似登天上來如看鏡前影揺宸翰發波淨列星懸共濟仍懷友流謙欲進賢彈冠聲實貴覆被渥恩偏溫室言𨿽阻文塲契獨全玉珂光赫奕朱紱气蟬聮興逸潘仁賦名髙謝朓篇靑雲仰不逮白雪和難牽苒苒胡爲此甘心老歲年

行營酬呂侍禦【劉長卿】

不敢淮南臥來趨漢將營受辭瞻左鉞扶疾拜前旌井稅鶉衣樂壷漿鶴髮迎水歸余斷岸烽至掩孤城晚日當千騎秋風合五兵孔璋才素重早晚檄書成

送鄭說之歙州謁薛侍郎【劉長卿】

漂泊來千里謳歌滿百城漢家尊太守魯國重諸生俗變人難理江傳水至淸船經危石住路入亂山行老得滄洲趨春傷白首情嘗聞馬南郡門下有康成

題裴式徴余幹東齋亭【劉長卿】

世事終成夢生涯半欲過白雲心已矣滄海意如何藜杖全吾道橊花養太和春風騎馬醉江月釣魚歌散帙看虫蠧開門見雀羅逺山終日在芳艸傍人多吏體莊生傲方言楚俗訛屈平君莫弔腸斷洞庭波

贈鑑上人【皇甫曾】

律儀傳教誘僧臘老煙霄樹色依禪誦蟬聲入寂寥寶龕經末刼畫壁見南朝深竹風開合寒潭月動揺息心歸靜理愛道坐中宵更欲尋空去乘船過海潮

奉和劉祭酒傷馬【嚴維】

沛艾如龍馬來從上苑中棣華恩見賜伯舅禮仍崇鏡防黃金眼花開白雪騣性柔君子徳足逸大王風色防鳴珂淨聲連噴玉雄食塲恩未盡過隙命旋終練影依云沒銀鞍向月空仍聞樂府唱猶念代勞功

緱山鶴【張仲素】

羽客驂仙鶴將飛駐碧山映松殘雪在度嶺片雲還淸唳因風逺髙姿對水閒笙歌憶天上城郭嘆人間防變霜毛潔方殊藻質斑蓬瀛如可到逸翮詎能攀

古今詩刪卷十九

欽定四庫全書

古今詩刪卷二十

明李攀龍編

唐五言絕句

題袁氏別業【賀知章】

主人不相識偶坐爲林泉莫謾愁沽酒囊中自有錢

夜送趙縱【楊烱】

趙氏連城璧由來天下傳送君還舊府明月滿前川

易水送別【駱賓王】

此地別燕丹壯士發衝冠昔時人已沒今日水猶寒

贈喬侍禦【陳子昂】

漢庭榮巧宦云閣薄邊功可憐驄馬使白首爲誰雄

子夜春歌二首【郭振】

陌頭楊栁枝已被春風吹妾心正斷絕君懷那得知

其二

靑樓含日光綠池起風色贈子同心花殷勤此何極

南樓望【盧僎】

去國三巴逺登樓萬里春傷心江上客不是故鄕人

汾上驚秋【蘇頲】

北風吹白雲萬里渡河汾心緒逢揺落秋聲不可聞

蜀道後期【張說】

客心爭日月來往預期程秋風不相待先至洛陽城

照鏡見白髮【張九齡】

宿昔靑雲志蹉跎白髮年誰知明鏡裏形影自相憐同洛陽李少府觀永樂公主入蕃【孫逖】

邊地鶯花少年來未覺新羙人天上落龍塞始應春

靜夜思【李白】

牀前看月光疑是地上霜舉頭望明月低頭思故鄕

怨情【李白】

羙人捲珠簾深坐嚬蛾眉但見淚痕濕不知心恨誰

秋浦歌【李白】

白髮三千丈緣愁似个長不知明鏡裏何處得秋霜

獨坐敬亭山【李白】

眾鳥髙飛盡孤云獨去閒相看兩不厭只有敬亭山

見京兆韋參軍量移東陽【李白】

潮水還東海流人卻到吳相逢問愁苦淚盡日南珠

臨髙防【王維】

相送臨髙臺川原杳何極日暮飛鳥還行人去不息

班婕妤【王維】

宮殿生秋艸君王恩幸疎那堪聞鳯吹門外度金輿

雜詩【王維】

家住孟津河門對孟津口常有江南船寄書家中否

送別【王維】

山中相送罷日暮掩柴扉春艸年年綠王孫歸不歸

鹿柴【王維】

空山不見人但聞人語響返景入深林復照靑苔上

竹裏館【王維】

獨坐幽篁裏彈琴復長嘯深林人不知明月來相照

長信艸【崔國輔】

長信宮中艸年年愁處生時侵珠履迹不使玉階行

少年行【崔國輔】

遺卻瑚鞭白馬驕不行章臺折楊栁春日路傍情

送朱大入秦【孟浩然】

逰人五陵去寶劍直千金分首脫相贈平生一片心

春曉【孟浩然】

春眠不覺曉處處聞啼鳥夜來風雨聲花落知多少

洛陽訪袁拾遺不遇【孟浩然】

洛陽訪才子江嶺作流人聞說梅花早何如此地春

長安道【儲光羲】

西行一千里暝色生寒樹暗聞歌吹聲知是長安路

洛陽道【儲光羲】

大道直如發春日佳气多五陵貴公子雙雙鳴玉珂

送郭司倉【王昌齡】

映門淮水綠畱騎主人心明月隨良掾春潮夜夜深

答武陵田太守【王昌齡】

仗劍行千里防軀敢一言曽爲大梁客不負信陵恩

孟城坳【裴廸】

結廬古城下時登古城上古城非疇昔今人自來往

鹿柴【裴廸】

日夕見寒山便爲獨往客不知松林事但有麏麚迹

復愁【杜甫】

萬國尙戎馬故園今若何昔歸相識少早已戰塲多

絕句【杜甫】

江碧鳥逾白山靑花欲燃今春看又過何日是歸年

長干行【崔灝】

君家住何處妾住在橫塘停船暫借問或恐是同鄕

詠史【髙適】

尙有綈袍贈應憐範叔寒不知天下士猶作布衣看

田家春望【髙適】

出門無所見春色滿平無可嘆無知己髙陽一酒徒

行軍九日思長安故園【岑參】

彊欲登髙去無人送酒來遙憐故園菊應傍戰塲開

見渭水思秦川【岑參】

渭水東流去何時到雍州憑添兩行淚寄向故園流

登鸛雀樓【王之渙】

白日依山盡黃河入海流欲窮千里目更上一層樓

終南望余雪【祖詠】

終南陰嶺秀積雪浮雲端林表明霽色城中增暮寒

罷相作【李適之】

避賢初罷相樂聖且銜杯爲問門前客今朝防个來

奉送五叔入京兼寄綦毋三【李頎】

陰雲帯殘日悵別此何時欲望黃山道無由見所思

左掖梨花【丘爲】

冷艷全欺雪餘香乍入衣春風且莫定吹向玉堦飛

九日陪元魯山登北城畱別【蕭頴士】

綿連川迥杳鴉路深彭澤興不淺臨風動歸心

平蕃曲二首【劉長卿】

戍煙孤茫茫塞艸枯隴頭那用閉萬里不防胡

其二

絕漠大軍還平沙獨戍閒空畱一片石萬古在燕山

逢俠者【錢起】

燕趙悲歌士相逢劇孟家寸心言不盡前路日將斜

江行無題【錢起】

咫尺愁風雨匡廬不可登秪疑雲霧窟猶有六朝僧

秋夜寄丘二十二員外【韋應物】

懷君屬秋夜散步詠涼天山空松子落幽人應未眠

聞鴈【韋應物】

故園渺何處歸思方悠哉淮南秋雨夜髙齋聞鴈來

聽江笛送陸侍禦【韋應物】

逺聽江上笛臨觴一送君還愁獨宿夜更向郡齋聞

答李瀚三首【韋應物】

孤客逢春暮緘情寄舊逰海隅人使逺書到洛陽秋

其二

馬卿猶有壁漁父自無家想子今何處扁舟隱荻花

其三

林中觀易罷溪上對鷗閒楚俗饒辭客何人最往還

婕妤怨【皇甫冉】

花枝出建章鳯管發昭陽借問承恩者雙蛾防許長

題竹林寺【朱放】

歲月人間促煙霞此地多殷勤竹林寺更得防回過

秋【日耿湋】

返照入閭巷憂來誰共語古道少人行秋風動禾黍

和張僕射塞下曲二首【盧綸】

鷲翎金僕姑燕尾繡蝥弧獨立揚新令千營共一呼

其二

林暗艸驚風將軍夜引弓平明尋白羽沒在石稜中

別盧秦卿【司空曙】

知有前期在難分此夜中無將故人酒不及石尢風

幽州【李益】

徑戍在桑幹年年薊水寒殷勤驛西路北去向長安

三閭廟【戴叔倫】

沅湘流不盡屈子怨何深日暮秋風起蕭蕭楓樹林

思君恩【令狐楚】

小苑鶯歌歇長門蝶舞多眼看春又去翠輦不曽過

登栁州岷山【栁宗元】

荒山秋日午獨上意悠悠如何望鄕處西北是融州

秋風引【劉禹錫】

何處秋風至蕭蕭送鴈羣朝來入庭樹孤客最先聞

鞏路感懷【呂溫】

馬嘶白日暮劍鳴秋气來我心無際河上去徘徊

古別離【孟郊】

欲別牽郎衣郎今到何處不恨歸來遲莫向臨卭去

尋隱者不遇【賈島】

松下問童子言師采藥去只在此山中云深不知處

宮中題【文宗皇帝】

輦路生秋艸上林花滿枝憑髙何限意無復侍臣知

勸酒【於武陵】

勸君金屈巵滿酌不須辭花發多風雨人生足別離

秋日湖上【薛瑩】

落日五湖逰煙波處處愁浮沈千古事誰與問東流

題慈恩塔【荊叔】

漢國山河在秦林艸樹深暮云千里色無處不傷心

伊州歌二首【樂府】

聞道黃花戍頻年不解兵可憐閨裏月偏照漢家營

其二

打起黃鶯兒莫教枝上啼啼時驚妾夢不得到遼西

哥舒歌【西鄙人】

北斗七星髙哥舒夜刀至今窺牧馬不敢過臨洮

答人【太上隱者】

偶來松樹下髙枕石頭眠山中無歷日寒盡不知年

古今詩刪卷二十

欽定四庫全書

古今詩刪卷二十一

明李攀龍編

唐七言絕句

蜀中九日【王勃】

九月九日望鄕臺他席他鄕送客杯人情已厭南中苦鴻鴈那從北地來

渡湘江【杜審言】

遲日園林悲昔逰今春花鳥作邊愁獨憐京國人南竄不似湘江水北流

贈蘇綰書記【杜審言】

知君書記本翩翩爲許從戎赴朔邊紅粉樓中應計日燕支山下莫經年

銅雀臺【劉廷琦】

銅防宮觀委灰塵魏主園陵漳水濵卽今西望猶堪思況復當時歌舞人

邙山【沈佺期】

北邙山上列墳塋萬古千秋對洛城城中日夕歌鐘起山上惟聞松栢聲

送司馬道士逰天臺【宋之問】

羽客笙歌此地違離筵數處白雲飛蓬萊闕下長相憶桐栢山頭去不歸

送梁六【張說】

巴陵一望洞庭秋日見孤峯水上浮聞道神仙不可接心隨湖水共悠悠

采蓮曲【賀知章】

稽山雲霧鬰嵯峨鏡水無風也自波莫言春度芳菲盡別有中流采芰荷

涼州詞【王翰】

蒲桃羙酒夜光杯欲飲琵琶馬上催醉臥沙塲君莫笑古來徵戰防人廻

淸平調詞三首【李白】

云想衣裳花想容春風拂檻露華濃若非羣玉山頭見防向瑤臺月下逄

其二

一枝濃艷露凝香雲雨巫山枉斷腸借問漢宮誰得似可憐飛燕倚新妝

其三

名花傾國兩相歡長得君王帯笑看解釋春風無限恨沈香亭北倚防幹

客中行【李白】

蘭陵羙酒鬰金香玉盌盛來琥珀光但使主人能醉客不知何處是他鄕

峩眉山月歌【李白】

峨眉山月半輪秋影入平羌江水流夜發淸溪向三峽思君不見下渝州

上皇西巡南京歌二首【李白】

誰道君王行路難六龍西幸萬人歡地轉錦江成渭水天廻玉壘作長安

其二

劍閣重闗蜀北門上皇歸馬若云屯少帝長安開紫極重懸日月照乾坤

聞王昌齡左遷龍標尉遙有此寄【李白】

楊花落盡子規啼聞道龍標過五溪我寄愁心與明月隨風直到夜郎西

黃鶴樓送孟浩然之廣陵【李白】

故人西辭黃鶴樓煙花三月下揚州孤帆逺影碧空盡惟見長江天際流

陪族叔刑部侍郎曄及中書舍人賈至逰洞庭湖【李白】

洞庭西望楚江分水盡南天不見云日落長沙秋色逺不知何處弔湘君

望天門山【李白】

天門中斷楚江開碧水東流至北廻兩岸靑山相對出孤防一片日邊來

早發白帝城【李白】

朝辭白帝彩雲間千里江陵一日還兩岸猿聲啼不住輕舟已過萬重山

舟下荊門【李白】

霜落荊門江樹空布防無恙掛秋風此行不爲鱸魚鱠自愛名山入剡中

蘇臺覧古【李白】

舊苑荒臺楊栁新菱歌淸唱不勝春只今惟有西江月曽照吳王宮里人

越中覧古【李白】

越王勾踐破吳歸義士還家盡錦衣宮女如花滿春殿只今惟有鷓鴣飛

與史郎中欽聽黃鶴樓上吹笛【李白】

一爲遷客去長沙西望長安不見家黃鶴樓中吹玉笛江城五月落梅花

春夜洛城聞笛【李白】

誰家玉笛暗飛聲散入春風滿洛城此夜曲中聞折栁何人不起故園情

春宮曲【王昌齡】

昨夜風開露井桃未央前殿月輪髙平陽歌舞新承寵簾外春寒賜錦袍

西宮春怨【王昌齡】

西宮夜靜百花香欲捲珠簾春恨長斜抱雲和深見月防朧樹色隱昭陽

西宮秋怨【王昌齡】

芙蓉不及羙人籹水殿風來珠翠香卻悵含情掩秋扇空懸明月待君王

長信秋詞三首【王昌齡】

金井梧桐秋葉黃珠簾不捲夜來霜燻籠玉枕無顏色臥聽南宮淸漏長

其二

奉箒平明金殿開且將團扇暫徘徊玉顏不及寒鴉色猶帯昭陽日影來

其三

眞成薄命久尋思夢見君王覺後疑火照西宮知夜飲分明復道奉恩時

靑樓曲二首【王昌齡】

白馬金鞍從武皇旌旂十萬宿長楊樓頭少婦鳴箏坐遙見飛塵入建章

其二

馳道楊花滿禦溝紅籹謾綰上靑樓金章紫綬千餘騎夫壻朝回初拜侯

閨怨【王昌齡】

閨中少婦不知愁春日凝籹上翠樓忽見陌頭楊栁色悔教夫壻覓封侯

出塞行【王昌齡】

白艸原頭望京師黃河水流無盡時秋天曠野行人絕馬首東來知是誰

從軍行三首【王昌齡】

烽火城西百尺樓黃昏獨坐海風秋更吹羌笛闗山月無那金閨萬里愁

其二

靑海長云暗雪山孤城遙望玉門闗黃沙百戰穿金甲不破樓蘭終不還

其三

秦時明月漢時闗萬里長徵人未還但使龍城飛將在不教胡馬度陰山

梁苑【王昌齡】

梁園秋竹古時煙城外風悲欲暮天萬乘旌旗何處在平臺賔客有誰憐

芙蓉樓送辛漸【王昌齡】

寒雨連江夜入吳平明送客楚山孤洛陽親友如相問一片冰心在玉壷

送薛大赴安陸【王昌齡】

津頭雲雨暗湘山遷客離憂楚地顏遙送扁舟安陸郡天邊何處穆陵闗

送別魏二【王昌齡】

醉別江樓橘柚香江風引雨入船涼憶君遙在湘山月愁聽淸猿夢里長

盧溪別人【王昌齡】

武陵溪口駐扁舟溪口隨君向北流行到荊門上三峽莫將孤月對猿愁

重別李評事【王昌齡】

莫道秋江離別難舟船明日是長安吳姬緩舞畱君醉隨意淸風白露寒

少年行【王維】

新丰羙酒斗十千咸陽遊俠多少年相逄意气爲君飲系馬髙樓垂栁邊

九月九日憶山東兄弟【王維】

獨在異鄕爲異客每逄佳節倍思親遙知兄弟登髙處徧挿茱茰少一人

與盧員外像過崔處士興宗林亭【王維】

綠樹重陰蓋四鄰靑苔日厚自無塵科頭箕踞長松下白眼看他世上人

送元二使安西【王維】

渭城朝雨裛輕塵客捨靑靑栁色新勸君更盡一杯酒西出陽闗無故人

送韋評事【王維】

欲逐將軍取右賢沙塲走馬向居延遙知漢使蕭闗外愁見孤城落日邊

送沈子福之江東【王維】

楊栁渡頭行客稀罟師蕩漿向臨圻惟有相思似春色江南江北送君歸

春思二首【賈至】

艸色靑靑栁色黃桃花歷亂李花香東風不爲吹愁去春日偏能惹恨長

紅粉當壚弱栁垂金花臈酒解酴醿笙歌日暮能畱客醉殺長安輕薄兒

西亭春望【賈至】

日長風暖栁靑靑北鴈歸飛入窅嶽陽城上聞吹笛能使春心滿洞庭

初至巴陵與李十二白同泛洞庭湖二首【賈至】

江上相逢皆舊逰湘山永望不堪愁明月秋風洞庭水孤鴻落葉一扁舟

其二

楓岸紛紛落葉多洞庭秋水晚來波乘興輕舟無近逺白雲明月弔湘娥

送李侍郎赴常州【賈至】

雪晴雲散北風寒楚水吳山道路難今日送君湏盡醉明朝相憶路漫漫

嶽陽樓重宴別王八員外貶長沙【賈至】

江路東連千里潮靑雲北望紫防遙莫道巴陵湖水濶長沙南畔更蕭條

封大夫破播仙凱歌二首【岑參】

漢將承恩西破戎捷書先奏未央宮天子預開麟閣待祗今誰數貳師功

其二

日落轅門鼓角鳴千羣靣防出蕃城洗兵魚海云迎陣秣馬龍堆月照營

苜蓿峯寄家人【岑參】

苜蓿峯邊逄立春胡蘆河上淚沾巾閨中只是空相憶不見沙塲愁殺人

玉闗寄長安主簿【岑參】

東去長安萬里餘故人那惜一行書玉闗西望腸堪斷況復明朝是歲除

逄入京使【岑參】

故園東望路漫漫雙防龍鐘淚不幹馬上相逢無紙筆憑君傳語報平安

磧中作【岑參】

走馬西來欲到天辭家見月兩回圎今夜不知何處宿平沙萬里絕人煙

虢州後亭送李判官使赴晉絳【岑參】

西原驛路掛城頭客散江亭雨未休君去試看汾水上白雲猶似漢時秋

送人還京【岑參】

疋馬西從天外歸揚鞭只共鳥爭飛送君九月交河北雪裏題詩淚滿衣

赴北庭度隴思家【岑參】

西向輪臺萬里餘也知鄕信日應疎隴山鸚鵡能言語爲報家人數寄書

酒泉太守席上醉後作【岑參】

酒泉太守能劍舞髙堂置酒夜擊鼔胡笳一曲斷人腸坐客相看淚如雨

送劉判官赴磧西【岑參】

火山五月人行少看君馬去疾如鳥都使行營太白西角聲一動胡天曉

山房春事【岑參】

梁園日暮亂飛鴉極目蕭條三兩家庭樹不知人去盡春來還發舊時花

寄孫山人【儲光羲】

新林二月孤舟還水滿淸江花滿山借問故園隱君子時時來往住人間

贈花卿【杜甫】

錦城絲管日紛紛半入江風半入云此曲秪應天上有人間能得防回聞

贈鄭鏈赴襄陽【杜甫】

鄭子將行罷使臣囊無一物獻尊親江山路逺覊離日裘馬誰爲感激人

奉和嚴國公軍城早秋【杜甫】

秋風嫋嫋動髙旌玉帳分弓射虜營已收滴博雲間戍更奪蓬婆雪外城

解悶【杜甫】

一辭故國十經秋每見秋憶故丘今日南湖采薇蕨何人爲覓鄭州

書堂飲旣夜復邀李尙書下馬月下賦絕句【杜甫】

湖月林風相與淸殘樽下馬復同傾久野鶴如雙髩遮莫鄰雞下五更

塞下曲二首【常建】

玉帛朝回望帝鄕烏孫歸去不稱王天涯靜處無徵戰兵气銷爲日月光

其二

北海陰風動地來明君祠上望龍堆髑髏皆是長城卒日暮沙塲飛作灰

送宇文六【常建】

花映垂楊漢水淸防風林裏一枝輕卽今江北還如此愁殺江南離別情

三日尋李九莊【常建】

雨歇楊林東渡頭永和三日蕩輕舟故人家在桃花岸直到門前谿水流

九曲詞【髙適】

鐵騎橫行鐡嶺頭西看邏逤取封侯淸海只今將飲馬黃河不用更防秋

除夜作【髙適】

旅館寒燈獨不眠客心何事轉淒然故鄕今夜思千里霜髩明朝又一年

塞上聽吹笛【髙適】

雪淨胡天牧馬還月明羌笛戍樓間借問梅花何處落風吹一夜滿闗山

別董大【髙適】

十里黃雲白日曛北風吹鴈雪紛紛莫愁前路無知己天下誰人不識君

古今詩刪卷二十一

欽定四庫全書

古今詩刪卷二十二

明李攀龍編

唐七言絕句

送杜十四之江南【孟浩然】

荊吳相接水爲鄕君去春江正渺茫日暮孤舟何處泊天涯一望防人腸

寄韓鵬【李頎】

爲政心閒物自閒朝看飛鳥暮飛還寄書河上神明宰羨爾城頭姑射仙

九日【崔國輔】

江邊楓落菊花黃少長登髙一望鄕九日陶家𨿽載酒三年楚客已沾裳

題長安主人壁【張謂】

世人結交須黃金黃金不多交不深縱令然諾暫相許終是悠悠行路心

送人使河源【張謂】

故人行役向邊州匹馬今朝不少畱長路闗山何日盡滿堂絲竹爲君愁

涼州詞【王之渙】

黃河逺上白雲間一片孤城萬仭山羌笛何須怨楊栁春風不度玉門闗

九日送別【王之渙】

薊庭蕭瑟故人稀何處登髙且送歸今日暫同芳菊酒明朝應作防蓬飛

洛陽客捨逢祖詠畱宴【蔡希寂】

綿綿鐘漏洛陽城客捨貧居絕送迎逢君貰酒因成醉醉後焉知世上情

少年行【吳象之】

承恩借獵小平津使气常遊中貴人一擲千金渾是膽家徒四壁不知貧

江南行【張潮】

茨菇葉爛別西灣蓮子花開猶未還妾夢不離江上水人傳郎在鳳凰山

軍城早秋【嚴武】

昨夜秋風入漢闗朔云邊月滿秋山更催飛將追驕虜莫遣沙塲匹馬還

春行寄興【李華】

宜陽城下艸萋萋澗水東流復向西芳樹無人花自落春山一路鳥空啼

宴城東莊【崔敏童】

一年又過一年春百歳曾無百歳人能向花中幾回醉十千沽酒莫辭貧

奉和宴城東莊【崔惠童】

一月主人笑防回相逢相值且銜杯眼看春色如流水今日殘花昨日開

巫山【張子容】

巫嶺岧嶤天際重佳期宿昔願相從朝雲暮雨連天暗神女知來第幾峯

第一疊【水調歌】

平沙落日大荒西隴上明星髙復低孤山幾處看烽火戰士連營候鼓鼙

第二疊【涼州歌】

朔風吹葉鴈門秋萬里煙塵昏戍樓徵馬長思靑海上胡笳夜聽隴山頭

第一曲【水鼓子】

雕弓白羽獵初回薄夜牛羊復下來夢水河邊秋艸合黑山峯外陣雲開

雜詩【才調詩】

無定河邊暮笛聲赫連臺畔旅人情函闗歸盡千餘里一夕秋風白髮生

初過漢江【蘆中集】

襄陽好向峴亭看人物蕭條值歳闌爲報習家多置酒夜來風雪過江寒

胡笳曲【蘆中集】

月明星稀霜滿野氊車夜宿陰山下漢家自失李將軍單於公然來牧馬

塞上曲二首【王烈】

紅顏歳歳老金防砂磧年年臥鐵衣白艸城中春不入黃花戍上鴈長飛

其二

孤城夕對戍樓閒回合靑防萬仞山明鏡不須生白髮風沙自解老紅顏

邊詞【張敬忠】

五原春色舊來遲二月垂楊未掛絲卽今河畔冰開日正是長安花落時

九日宴【張諤】

秋葉風吹黃颯颯晴雲日照白鱗鱗歸來得問茱茰女今日登髙醉幾人

和李秀才邊庭四時怨【盧弼】

春

春衣昨夜到楡闗故國煙花想已殘少婦不知歸未得朝朝應上望夫山

冬

朔風吹雪透刀瘢飲馬長城窟更寒半夜火來知有敵一時齊保賀蘭山

宿疎陂驛【王周】

秋染棠梨葉半紅荊州東望艸平空誰知孤宦天涯意防雨蕭蕭古驛中

重送裴郎中貶吉州【劉長卿】

猿啼客散暮江頭人自傷心水自流同作逐臣君更逺靑山萬里一孤舟

送李判官之潤州行營【劉長卿】

萬里辭家事鼓鼙金陵驛路楚云西江春不肯畱行客艸色靑靑送馬蹄

歸鴈【錢起】

瀟湘何事等閒回水碧沙明兩岸苔二十五弦彈夜月不勝淸怨卻飛來

登樓寄王卿【韋應物】

踏閣攀林恨不同楚云滄海思無窮數家砧杵秋山下一郡荊榛寒雨中

送魏十六還蘇州【皇甫冉】

秋夜沈沈此送君陰虫切切不堪聞歸舟明日毘陵道回首姑蘇是白雲

曾山送別【皇甫冉】

淒淒遊子若飄蓬明月淸樽只暫同南望千山如黛色愁君客路在其中

寒食【韓翃】

春城無處不飛花寒食東風禦栁斜日暮漢宮傳蠟燭輕煙散入五侯家

送客知鄂州【韓翃】

江口千家帶楚云江花亂防雪紛紛春風落日誰相見靑翰舟中有鄂君

送劉侍郎【李端】

幾人同入謝宣城未及酬恩隔死生惟有夜猿知客恨嶧陽溪路第三聲

楓橋夜泊【張繼】

月落烏啼霜滿天江楓漁火對愁眠姑蘇城外寒山寺夜半鐘聲到客船

聽角思歸【顧況】

故園黃葉滿靑苔夢後城頭曉角哀此夜防腸人不見起行殘月影徘徊

宿昭應【顧況】

武帝祈靈太一壇新丰樹色繞千官那知今夜長生殿獨閉空山月影寒

湖中【顧況】

靑艸湖邊日色低黃茅嶂裏鷓鴣啼丈夫飄蕩今如此一曲長歌楚水西

夜發袁江寄李穎川劉侍郎【戴叔倫】

半夜回舟入楚鄕月明山水共蒼蒼孤猿更叫秋風裏不是愁人亦防腸

寄楊侍禦【包何】

一官何幸得同時千載無媒獨見遺今日不論腰下組請君看取鬂邊絲

汴河曲【李益】

汴河東流無限春隋家宮闕已成塵行人莫上長堤望風起楊花愁殺人

聽曉角【李益】

邊霜昨夜墮闗楡吹角當城片月孤無限塞鴻飛不度秋風吹入小單於

夜上受降城聞笛【李益】

回樂峯前沙似雪受降城外月如霜不知何處吹蘆管一夜徵人盡望鄕

從軍北徵【李益】

天山雪後海風寒橫笛偏吹行路難磧裏徵人三十萬一時回首月中看

楊栁枝詞二首【劉禹錫】

煬帝行宮汴水濵數株殘栁不勝春晚來風起花如雪飛入宮墻不見人

其二

城外春風颭酒旗行人揮袂日西時長安陌上無窮樹惟有垂楊綰別離

宿都亭有懷【劉禹錫】

雷雨湘江起臥龍武陵樵客躡仙蹤十年楚水楓林下今夜初聞長樂鐘

與歌者何戡【劉禹錫】

二十餘年別帝京重聞天樂不勝情舊人惟有何戡在更與殷勤唱渭城

浪淘沙詞【劉禹錫】

鸚鵡洲頭浪颭沙靑樓春望日將斜啣泥燕子爭歸舍獨自狂夫不憶家

自朗州至京戲贈看花諸君子【劉禹錫】

紫陌紅塵拂面來無人不道看花回都觀裏桃千樹盡是劉郎去後栽

涼州詞【張籍】

鳳林闗裏水東流白艸黃楡六十秋邊將皆承主恩澤無人解道取涼州

十五夜望月【王建】

中庭地白樹棲鴉冷露無聲濕桂花今夜月明人盡望不知秋思在誰家

送盧起居【武元衡】

相如擁傳有光輝何事闌干淚濕衣舊府東山余妓在重將歌舞送君歸

嘉陵驛【武元衡】

悠悠風斾繞山川山驛空蒙雨作煙路半嘉陵頭已白蜀門西更上靑天

漢苑行【張仲素】

回鴈髙飛太液池新花低發上林枝年光到處皆堪賞春色人間總未知

秋閨思二首【張仲素】

碧斜月藹深輝愁聽寒螿淚濕衣夢裏分明見闗塞不知何路向金防

其二

秋天一夜靜無雲斷續鴻聲到曉聞欲寄徵人問消息居延城外又移軍

郡中卽事【羊士諤】

紅衣落盡暗香殘葉上秋光白露寒越女含情已無限莫教長袖倚闌干

登樓【羊士諤】

槐栁蕭疎繞郡城夜添山雨作江聲秋風南陌無車馬獨上髙樓故國情

浩初上人見貽絕句欲登仙人山因以詶之【栁宗元】

珠樹玲瓏隔翠防病來方外事多違仙山不屬分符客一任淩空錫杖飛

題延平劍潭【歐陽詹】

想象精靈欲見難通津一去水漫漫空餘千載淩霜色長與澄潭白日寒

聞白樂天左降江州司馬【元稹】

殘燈無熖影幢幢此夕聞君謫九江垂死病中驚坐起暗風吹雨入寒

胡渭州【張祐】

亭亭孤月照行舟寂寂長江萬里流鄕國不知何處是雲山漫漫使人愁

雨淋鈴【張祐】

雨淋鈴夜卻歸秦猶是張徽一曲新長說上皇垂淚教月明南內更無人

集靈臺【張祐】

虢國夫人承主恩平明騎馬入金門卻嫌脂粉污顏色淡掃蛾眉朝至尊

渡桑幹【賈島】

客捨並州已十霜歸心日夜憶咸陽無端更渡桑幹水卻望並州是故鄕

成徳樂【王表】

趙女乘春上畫樓一聲歌發滿城秋無端更唱闗山曲不是徵人亦淚流

漢宮詞【李商隱】

靑雀西飛竟未回君王長在集靈臺侍臣最有相如渴不賜金莖露一杯

夜雨寄北【李商隱】

君問歸期未有期巴山夜雨漲秋池何當共剪西燭卻話巴山夜雨時

寄令狐郎中【李商隱】

嵩云秦樹久離居雙鯉迢迢一紙書休問梁園舊賓客茂陵秋雨病相如

秋思【許渾】

琪樹西風枕簟秋楚雲湘水憶同遊髙歌一曲掩明鏡昨日少年今白頭

江樓書感【趙嘏】

獨上江樓思悄然月光如水水連天同來翫月人何在風景依稀似去年

折楊栁枝詞【段成式】

枝枝交影鎖長門嫩色曾霑雨露恩鳳輦不來春欲盡空畱鸎語到黃昏

宮怨【司馬禮】

栁色參差掩畫樓曉鶯啼送滿宮愁年年花落無人見空逐春泉出禦溝

宴邊將【張喬】

一曲涼州令不淸邊風蕭防動江城坐中有老沙塲客橫笛休吹塞上聲

退朝望終南山【李拯】

紫宸朝罷綴鵷鸞丹鳳樓前駐馬看惟有終南山色在晴明依舊滿長安

華淸宮【崔魯】

艸遮回磴絕鳴鑾雲樹深深碧殿寒明月自來還自去更無人倚玉闌干

古別離【韋莊】

晴煙漠漠栁毿毿不那離情酒半酣更把玉鞭云外指斷腸春色在江南

宮詞【李建勲】

宮門長閉舞衣閒略識君王髩便斑卻羨落花春不管禦溝流得到人間

僧院【靈一】

虎溪閒月引相過帶雪松枝掛薜蘿無限靑山行欲盡白雲深處老僧多

古今詩刪卷二十二

欽定四庫全書

古今詩刪卷二十三

明李攀龍編

明五言古詩

郊遊【劉基】

艸根螻蟈鳴湖上蒹葭靡繁林溺深緑淸池散圎紫離居昧節序陶情賴佳士泛舟出郊甸緩步信所履壺觴展倡酬及此晴日美嘯歌望山川慷慨集悲喜歸云入禹穴返照射宛委鳥啼樹有風帆過煙在水興盡各言還適意聊復爾

感懷【劉基】

我有緑綺琴其材出空桑金徽映玉軫音韻鏘琳瑯上弦感薫風下弦來鳳凰世耳不欲聞子期今則亡願持獻重華路阻川無梁

晚同方舟上人登獅子巖作【劉基】

落日下前峯輕煙生逺林雲霞媚餘姿松柏澹淸陰振策縱幽步披榛陟層岑槿花籬上明莎雞艸間吟涼風自西來飅飅吹我襟榮華能幾時揺落方自今逝川無停波急弦有哀音顧瞻望四方悵焉愁思深

旅興【劉基】

日落天气涼逍遙步庭墀蟋蟀巳在宇鴻鴈來何遲少壯輕逺遊衰老傷別離念我親與友各在天一涯音容兩契濶悲歡絕相知鍛羽懷舊林葺鱗思故池百年能幾何逝者無還期俯仰增感嘆有懷當語誰殷勤托宵夢聊用慰所思

琴淸堂【劉基】

亭亭嶧陽桐斵爲綠綺琴縆之朱絲弦彈成白雪音虛堂夜迢迢華月耿疎林鳳凰天上來虯龍水中吟曲罷起太息無人知此心

慧聚寺【髙啟】

鳴鐘警迷方枯松兀趺牀石姿生寒稜松子落古香殿鎖山雨气樓迎海暾光遙望蒼蒼城中有車馬塲

剡原【髙啟】

欲知溪流長百轉來越嶠舟行安能極嵐路入斜照淸景不足娛昔人豈辭詔石研久難磨空林閉遺廟

書北山精舍壁【袁凱】

夙昔慕幽曠中年值奔走及玆始知返顧已成皓首玆爲山水選風气固深厚淸泉寫幽磴白雪被層阜旣多緇素流況有耕釣叟初心已云協雅言得兼受始來疎梅墮復此山櫻剖庶幾去日遲誰謂行當久揮手謝朋侶吾將寄衰朽

遊習池【薛瑄】

谷口一逕入蒼山四邊開中有習池水水碧無纎埃防風一蕩拂林影久徘徊寒光空心性俯翫何悠哉

古東門行【張洪】

僕夫顧我悲轅馬局不行古來離別地靑艸不復生居人攀桃李悵望難爲情流塵起阡陌逺樹花防防欲向東門道唱此東門行土中有朽骨聞之復心驚

送蔡帥備眞州【李夢陽】

颺舟逾長淮登陴望大江气勢何郁盤皇矣貞我邦宮殿槪髙淸鐘山變靑蒼橫颷靜霜夕天塹如沸湯時平智士拙貨賤良賈藏無言邊境勲寧居亦慨慷

赴懷玉山【李夢陽】

始臨淸溪寺不謂玆路艱﨑嶇逾南嶺轉見山郁盤重陰起百谷凍雨響前巒志定邁孰禦勇往竟孤攀挽葛接懸狖架木淩飛湍律律巖壑變颯颯嵐風寒隔港望絕岫嵉嵉已云端

功徳寺【李夢陽】

宣宗昔行幸遊戲玉泉傍立宇表嵲開池荷芰香波樓逓防沓風松奏笙簧百靈具來朝落日錦帆張萬乘雷霆動千巖滅流光綺繡錯展轉翠旗沓低昻法眷撞鐘鼔宮女拭禦牀笙鏞沸兩序星斗宿巖廊至尊奉太后國事付三楊六軍各晏眠百官守舊章巡非瑤水逺迹豈玉臺荒嗚呼百年來回首一慨傷鳳騰赤霄暮龍歸竟茫茫山風撼网戶紫殿生夜霜退朝值休沐我行暫翺翔娟娟登岸林慘慘度石梁廢道哀湍寫松栢間成行啟鑰肅覽歷過位增悲涼積久灑掃缺乳鴿鳴膳堂舊時琉璃井倒樹如人長神已佐上帝教猶托空王鈴磬颯鳴戛晨昏禮相將盤遊非聖理操縱在先皇至今朝廷上不攺舊紀綱

三忠祠【李夢陽】

憶昔漢孔明龍起答三顧志決竟星隕嘔血爲軍務鄂國與信國屹屹兩砥柱殺身不救國寃憤水東注往事勒鐘鼎新廟傍官路慘慘冠劍並凜凜生魂聚翠旗晚明滅往往鬼神駐懷嘆各不申翻然向煙霧我徵久奔迫過此感傷屢時來肅展謁系馬門前樹香臺野蕨上羅幔虫蟻蛀烈士爲吞聲淸風激頑懦

湘妃怨【李夢陽】

采蘭湘北沚搴木澧南潯淥水含瑤彩防風托玉音雲起蒼梧夕日落洞庭陰不知篁竹苦惟見淚斑深

山中【李夢陽】

山中雨乍歇一夜瑤艸長風吹翠巖竹下應石瀨響時來展書坐悠悠絕塵想

九潭【李夢陽】

岧岧千仞嶺下有百尺潭夕風起防瀾浟浟動晴嵐俯之鑑我心佇翫云波涵流防颺寒淸躍魚胡可探蹊暝樵響歇猿鳥來相防寄語泥中物長蟠恐未堪

送劉侍禦【何景明】

臺臣今按地聖祖舊開疆白雲萬里來千載還帝鄕伊昔艸昧初血戰塵茫茫一馬渡天塹六龍飛淮揚堯階起三尺禹迹拓八荒江海控形勢邦家存紀綱遐哉百年餘世變隳其常城社穴狐防當途走豺狼君埋都亭輪再覩司隸章述職屬玆歳巡狩代我王泛舟波濤急褰幕風日涼鷹隼在寥濶一擊乘秋霜

送崔氏二首【何景明】

疇昔衣冠士同遊若云爛懽宴未及終存亡在轉盼亡者長沈埋存者各漂散俯仰天地間念之一惋嘆出門送我友言返故鄕縣登髙望古疆河衞浩以漫山川白日防匹馬啼相亂愴惻懷徵途令我腸中防

其二

飄飄山上葛累累田中瓠茍非同根蔕纒綿安得固人情易反覆結交有新故嗟哉夙昔好乖棄在中路明珠儻無因按劍不我顧深言匪由衷白首爲所誤亮君朂恆徳永副平生慕

雜感【孫一元】

抱易住南山日與湖水對煙霞散不收晨昏變奇態亦知避世心翛然自我輩乾坤古神器機運相謝代道術獵羣動兀兀意獨在

古歌【髙叔嗣】

荊和當路泣良璞爲誰明茫然大楚國白日失兼城燕石十襲重魚目一笑輕古來共感嘆今予益吞聲

黃金臺【王廷相】

興邦良有激好賢輕千金破齊如反掌圖報一何深二城乃不下疇測平生心白壁易爲毀喟然傷古今

出聖水闗往鳳凰山【頓鋭】

嵲兀攢泬寥參差入煙霧漸與人世隔遂愜平生素嵌壁闗門轉驀石亂流怒陰厓滙靈淵未冬已寒沍帶嶠蒼靄防幕頂白雲度防徑屢猱接傾巖數狼顧肆貪意興奇彊制心膽怖睨憎仄磴危足試欹岑固絕壑乃無地登天疑有路空寂排宴詮淸虛獲悟

送李進士之京三首【劉汝松】

春風飄岐路朝日照髙城靑陽旣駘蕩林薄亦芬榮之子去安適迢遙入承明皇居一何麗雙闕淩太淸白馬振長緌丹陛羅羣英匪才慚寡用髙步羨芳聲盛年志四海豈徒誇與名

其二

迅足慕長道勁翮思逺颺人生若筈良會豈有常願得同婉孌何乃天一方愛至望亦深念之結中腸不及塞門鴈仰視浮雲翔

其三

感時睠景光逡巡及春暮淸川去不極日月奄馳騖君才日以茂我髮日以素孤寒謝明時飛沈邈異路形迹信乖違淒惻一還顧亭亭山上松冰霜色如故

送李子【谷繼宗】

靑靑澗中松鬱鬱河畔栁君子望歳寒攀折戀分首長風吹徵衣髙臺餞良友驅車出西門揚鸞入北斗防毫照麗辭金壺注美酒人生足歡娯岐路願難久鴻鵠忽奮飛嘉時諒不偶

宿玉陽山房【華察】

返照明溪梁深松晦夕景巖臥符夙期云陰石牀冷因投物外心遂入淸虛境天寒木葉疎月落山房靜然燈獨不寐秋宵一何永

澄觀樓曉坐【華察】

曉色澄秋林霞明映山翠貪奇事夙興爽气醒殘醉空霜日夜繁坐見木葉瘁天髙宿霧收白雲出平地初日照重巖寒流響虛隧景物淸心魂泠然起遐致

晚至湖上【華察】

山中讀書罷來憇澄湖濵緑陰暗溪路艸堂靜無塵平生滄洲意煙波夢垂綸石梁度落景花渚藏餘春閒情狎魚鳥悠然適吾眞雲天澹晴霽空水明衣巾未遂乘桴願徒懷江海人

別子循兄赴黃州【皇甫濂】

川途防霜雪之子懷逺徵攜手及初載感物慼已盈山林備含晦驚鳥兼離聲百卉斂䢐化隆松表其貞繁星流曙光白石鑿以明駕言邁荊牧揚舲越江城訟牒蒞遐方投沙屬遺英紆郁風波意慷慨雲雨情喟余有所思湖水廣且淸防尙愜黜直寧慚濯長纓阻深嘆無從斯須獻欵誠

春日訪於鱗天壇道署【皇甫濂】

曉出城南郭芳坰展新矚柔荑秀緑野和煙蕩華旭穹壇結翠氛宮麗瑤玉雲門藹以深芝臺歷紆曲彼美丘壑姿寢瘵寄遐躅淪躓警宿心恬曠憺方足旣擬長卿慢兼抱邴生欲道勝物自遺神閒象不束緬此逸世途媿無區中祿至理非空詮亮懷在防朂且申離索情玆往誰爲告

藍田道中【靳學顏】

逺薄藹蔥蒨危峯抗峻朗晻郁紺煙流娟妙璚臺上靈境澹無言神理難放搴翠披林深弄珠挹泉爽物性總怡悅人和信駘蕩將諧遺世情庶永幽期賞撫景謝良悟沿流牽念長軒丘有絕控綺園非近響悵矣托深衷縈玆谷想

贈董明府【盧楠】

皇阪多麟趾天地必龍翔明宰乘兩鳬列宿動精光閉閣弄鳴琴淸風起中堂

贈西亭中尉【盧楠】

驅馬黃河渚棲迹夷門間公子盛物色俯仰罄交歡投分重一諾千載不爲難

寄於鱗二首【兪允文】

涼風飄中野惻惻將何之世務多委曲龍性非俗宜君子存逺鑑雅操方獨持息心都邑遊長嘯歸東菑遺榮棄鄙議一往不復疑逍遙極歡情散髮臨川坻達人貴止足斯義誠不虧引領佇所欽安能與我偕

其二

日夕思君子遘會何由期山澤阻且修念隔難克偕未見致欵曲亮由心相知相知不相見悠悠使我悲曠若懷古人千載與我暌古人𨿽云逺詎令歡愛攜願言結蘭芳卒歳永禦之來章儻不乏應慰長渴饑

登齊雲山三首【陳有守】

夙齡志遐討西徵恣遊目三年曆大行旬月棲王屋洵美自冀方駕言歸海陸策杖登雲峯振衣問天谷白嶽標神臯紫厓峙靈隩云亭望仙馭虛館探眞籙薄霄叩金庭禦風驂玉輅天門挹非煙日觀攀若木晞髮九垓城舒嘯三洲閣【葉】乞山稱外臣樓居肇枚卜

其二

枚卜周四覽名區自天造金鑪緲灝光珠簾捲靈璅大宇控赤螭禦屏簇翠葆穆穆肅君翩翩朝五老鐘鼔振東序笙鶴鳴前導有客負玉局沖舉來蓬島長揖執衣袂向余稱夙好弱水幾淸淺邂逅苦不早傾壺飲沆瀣出書授鴻寶謫名尙通籍爲爾啟蒼昊

其三

昊宮開日月防垣列星辰靑鳥擁絳節金函出玉宸爾本天都侶伊昔軒帝臣容成共丞弼浮丘相主賔芝檢俾司守丹鼎屬陶鈞謫居須百載升中應千春浮世以遼邈拔宅何逡巡且辭白嶽去行結黃山鄰日逐龍鸞隊長與煙霞親延佇蓬萊召劍海一揚塵

古意二首【王世貞】

幄中有素質擬是吳宮姝腰間瑰瑜佩耳綴大秦珠宛若驚鴻度如舜華敷動揺幽芬發行止宮商俱遊從非古歡枉眄意相驅理亂並一身千金在須臾明誓指秋天誰能信不渝臨當相訣絕抱此盡區區

其二

黃鵠辭天池周遊於中土秋禾郁如繡徘徊能無下所顧充口腹當眸失罘罝斑斑原中雉躑躅同鼎俎以此唳宵質俯首凡禽伍

擬魏太子丕公防【王世貞】

置酒臨西園澄夜佐防涼華蓋飄圓月列宿散陂塘景風媚芙渠冉冉布奇芳淸吹相間發驚鳥顧我翔急節促飛觴爲樂浩無方俄俄眾賔舉相與歌太康芙渠自有根君子自有心良辰不重得命爵莫沈吟

擬左記室思詠史【王世貞】

堯舜相爲貴不能屈巢由掛瓢箕山樹洗耳渭水流四嶽等朝榮二女亦蜉蝣黃綺臥商巖目若無嬴劉曄曄五色芝可以飫千秋如何崦嵫路俯首建成侯神龍𨿽自尊饑則鰍鱔流寒蟬𨿽自眇恥與燕雀謀

擬許眞君詢自敍【王世貞】

方朔稱大隱君平探幽蹈去矣無足嗟吾將從所好春理霅上耕秋歸剡中釣在物多饒境選隙時一造丹霞挾回漿白雲裝行屩奔險吐蔥蒨芊眠含叫窱何以明有獲聽然動防笑狥迹非余術資身良已要豈不愛薄名空谷將誰耀

擬謝僕射混遊覽【王世貞】

顧此有盡日慨焉生遊思訊牒紛委馳解者應自寄淸池澑叢薄沿洄信疲駟層觀景風返喬陵紫雲憇跳波悅文鱗回陽暖接翅黃菊棻葳防蕭條得其意時序非良適取足竟有防寤嘆言故歡幽芳徒延遲彼境如可欣合並安所事

後湖閣宴眺【王世貞】

崇麗多攣拘致逺足徜徉豈若登玆閣二美適有當髙棟切天居華防冠文昌涼颷轥嘉防落日暴崇岡千甍波鱗湧雙闕鳳翼張馳道東西直輪鞅正縱橫俯瞰澄湖流皎若明鏡光鳬鷖下游鬛菇稗何蒼蒼𨿽無舟楫具興至欲褰裳望舒隨陽踆銀燈熺未央上客襲主權行壽浩無方徒禦私相謫母乃爲太康

別於鱗【王世貞】

置酒前爲別炙笙理哀絲中有艷明璫二八絕代姿輕裾紛回風自然成蛾眉色授不能道婉孌心所知彈作雙鴛鴦流颷忽間之含辛上車去引領淚沾衣時俗慕朱顏朱顏識爲誰

初夏西園偶成【王世貞】

髙閣何沈沈初陽啟煩囂訊牒縱橫至羣咻逓相要𨿽靡片言才往往不崇朝躧履向閒除移牀就繁條景風徐將拂池荷乍與交緑竹吐修勁黃鳥展余嬌詩書安其所尊酒自爲招送日未畢歡來暝復攜勞仕隠俄更蕩靜躁竟難調持鏡視朱顏那能長不雕

題萬言卿西原精舍二首【徐中行】

矯矯豫章才偉識一何朗蚤歳升當塗明堂振淸響輝赫冠蓋間而獨秉髙尙依依箕潁情寤寐發遐想九江湧坐隅匡廬出諸掌魚鳥宛來親煙霞日排蕩曾是靑瑣居冷然白雲賞道勝貴陸沈天防謝塵网所以達賢人金門寄偃仰

其二

伊昔讀書園藹藹章江郭髙齋俯江流崇臺面廬佳气何郁盤川原莽回薄丹霞射疎牖白雲蕩虛幕灑翰激神颷披襟坐遼廓卽今冠朝列故鄕日以邈長安十二衢飛甍麗朱艧含意益沈溟每飯在丘壑混迹豈殊眾忘筌會有托咄嗟曲士心精防疇能度

王元美【宗臣】

天地何寥寥斯人懷苦心弱冠厲髙翮翩翩翔藝林結構入幽眇龍澗浚其深拂郁神气動萬象殊蕭森閉門一亭思白日常陰陰雄視百代間豈復論古今悲歌以慷慨顧盻酬知音不復測所之世人空追尋富貴亦云樂而非情所欽寄謝當途子無徒耀華簪

還初至別業【宗臣】

結髮遊藝林翩翩二三子聞我返田廬亦復來相視峨峨切云冠蹌蹌東郭履入門把我衣嘆息傷情理長跪前謝客故人心乃爾昔者逺行邁悠悠日千里寒暑忽以流眷念桑與梓況我同袍士惻愴何能巳客請勿嘆息主人聊唯唯堂上列防酒中廚薦嘉鯉今日樂復樂驩言從此始

附

悲歌【髙啟】

徵途險巇人乏馬饑富老不如貧少美遊不如惡歸浮雲隨風零亂四野仰天悲歌淚數行下

送崔子【何景明】

同賈知貪同食知甘予諒子懷如口弗爽予之有懷子豈不諒謂人弗言言成禍矣謂人弗職職成過矣孰無朋友倡誰和矣子曰弗仕子爲父母予曰弗仕兄弟訧予天子則不然朋友弗取

送張仲修【何景明】

我視人之疚如烖我躬勿曰行弗動勿曰言弗用勿曰我寡憚彼有眾

獨漉篇【何景明】

獨漉獨漉驅車折軸不畏折軸但畏車覆芁芁者蕕生彼中衢𨿽有蘭蕙當門則鉏同行竊金相顧道左我實不知彼則畏我食荼知苦食梅知酸狐裘之敝可以禦寒有虎斑斑伏於林下我欲射虎愧無勁弩肅彼北風渡彼中流豈不懷憂與子同舟

古今詩刪卷二十三

欽定四庫全書

古今詩刪卷二十四

明李攀龍編

明七言古詩

爲祝彥中題山水圖【劉基】

髙軒玲瓏不受暑半幅輕綃宿煙雨白晝素壁生空明似聞水聲繞庭宇松髯拂天藤蔓垂枯根瘦石相因依寒濤不驚虎兕臥嵐翠欲與蛟虯飛空江悠悠一漁艇渚白沙明萬魚靜武陵桃花何處尋落日防風片帆影

蜀國弦【劉基】

胡笳拍防冰結湘靈曲終斑竹裂爲君更奏蜀國弦一彈一聲飛上天蜀國周遭五千里峨眉岧岧連玉壘岷嶓出水作大江地拍天浮界南紀舒爲五色朝霞暉慘爲虎豹嘷陰霏翕爲千嶂雲雨入噓爲百里雷霆飛白鹽雪消春水滿谷鳥相呼錦城暖巴姬倚歌漢女和楊栁壓橋花纂纂銅梁翠气通靑蛉碧雞啼落天上星山鬼號風寡鵠泣杜鵑嗚咽愁幽防商悲羽怒聽未了窮猿三聲巫峽曉瞿塘噴浪翻九淵倒瀉流泉喧木杪樓頭仲宣羈旅客故鄕渺渺音塵隔含淒更聽蜀國音不待天明頭盡白

漁樵【劉基】

樵問漁江湖風浪惡寧似采薪人無憂茹藜藿漁答樵山中何所有未若櫂扁舟得魚卽沽酒

寶劍歌【孫炎】

銅劍光耿耿佩之可以當一龍只是陰山太古雪爲誰結此靑芙蓉明珠爲飾錦爲帶三尺枯蛟出冰海自從虎革裹干戈飛入芒碭毓光彩靑田劉郎漢諸孫傳家惟有此物存匣中千年睡不醒白帝血染桃花痕山童神全眼如日時見蜿蜒走虛室我逢龍精不敢彈正气直貫靑天寒還君持之獻明主若歳大旱爲霖雨

短歌行【王偁】

東風吹花墮錦筵緑楊揺蕩靑樓煙主人自爲鴝鵒舞小伎更奏鴛鴦弦當杯入手君不醉落日已在西山顚短歌一曲心茫然請看明鏡髙臺上何須白髮悲芳年

古劍行贈周辰【王偁】

憶昔幹將初鑄日五夜龍池飛霹靂秋水芒寒防鵜膏虹光鍔吐蓮花質當年曾聞易水歌荊卿不濟當如何從來相隨赤帝子颯颯秋郊泣鬼乃知神物用有時風雲變化誰能知只今蕭條潭水上白日往往蛟龍飛俠客相看魂欲死一片雄心許知己別來夜夜匣裏鳴憶君淸淚如鉛水爲君摩挲試相看劍歌有曲君莫彈從來烈士皆如此茫茫萬古悲風寒

題楊諭徳所藏王孟端瀟湘萬竹圖【曾棨】

王郎畫竹何神奇落筆便覺淸風吹蛟龍怒爾雷雨泣滄溟倒捲云淋漓有時气酣索紙筆兔起鶻落誰能測縱橫滿眼金錯刀四座陰森冰雪色九疑峯髙靑入天洞庭水與三江連霓旌翠羽半明滅至今遙拂蒼梧煙玉堂之居迥蕭爽誰與此君同一賞闗西美人襟抱淸對此翛然絕塵想我亦平生愛竹流乘興欲作瀟湘遊何時泛舟弄明月推篷卻聽江南秋

寄張侍禦【李夢陽】

嚶其鳴矣彼何求天下願識韓荊州心傾義投神便往萬古不廢江河流張侯崛起西南裔覽輝振翮風雲際鉤陳蒼涼閶闔閉排閽直謁蓬萊帝挺身遂作蘭臺賓誓與朱檻爭嶙峋已看騕防狹道路復訝雕鶚卑風塵霜飛維揚海气苦陽行沮洳汾花春還朝衮衣換日月立仗正色映星辰行步旣工馬從瘦諫艸每就雞將晨予也綸竿孟諸客心本無他眾莫白雷劍𨿽埋光在天卞玉未剖終爲石垂老重逢萬國淸且自射獵芒碭澤

楊花篇【李夢陽】

洛陽三月春風起楊花飛入千門裏只見朝縈上苑煙那知夕逐東流水苑煙流水無休歇暖日輕盈度仙闕趙女瑤臺貯防霞班姬團扇啼明月防霞明月幾沈輝陌上行人亂撲衣徵夫栁塞愁看鴈少婦香閨懶上機栁塞香閨萬餘里艸色連天度隴水玉門闗外雪猶飛章臺樹裏風先起誰家浪子千金馬平明挾彈章臺下頭上羅巾玳瑁簪腰間寶鋏瑚把踏絮來尋買酒家持香坐調當壚者當壚美人怨陽春笑掇揚花襯繡裀靑樓薄暮難消遣白雪漫天愁殺人防防漠漠春無極此時惟有楊花色一朝風雨蘼蕪爛獨摻垂條三嘆息

漢京篇【李夢陽】

漢家臨帝極復道眾星羅煙花開甸服錦繡列山河山河自古稱佳麗城中半是王侯第峻閣重樓夾道懸雲房霧殿森虧蔽牧豚賣珠登要津樊噲亦是鼔刀人時來叱吒生風雨奄見吹噓走鬼神平津結兄蓋侯弟杯酒相看何意气執鞭盡是虎賁郎守門不說長安尉長安烽火入邊城挺劍辭君萬里行去日千官遮馬餞歸來天子降階迎朱弓尙抱流沙月寶鋏常飛瀚海星不分燕然先勒石直教麟閣後標名豈知盛滿多仇忌可惜榮華如夢寐第宅田園奪與人丹書鐵券成何事霍氏門墻狐夜號魏其池館長蓬蒿三千劍客今誰在十二珠樓空復髙後車不戒前車覆又破黃金買金穀洛陽亭榭與山齊北邙車馬如雲逐陰郭豪華眞可憐雲臺將相珥貂連當時卻怪桐江叟獨著羊裘伴帝眠

行路難【何景明】

牀有織綺篋有織素請君視綺還視素憐新不如莫棄故樽中有酒盤有餐聽我爲歌行路難眾中懽樂多志气豈知他人不得意白日有時不照地安能保君常不棄天河熒熒西北轉織女牽牛不相見由來天上亦別離何怪人間有悲怨世情燐薄惡衰賤駕車馳馬如雷電少年不得君愛惜紅顏勝人亦何益

田子行【何景明】

我持彤管雙鳳翎浮沈帝旁近紫庭文園著書久消渴據地酣歌常不醒長安少女花在側茂陵美妾空娉婷漢皇不好相如賦方朔誰知是歳星

吳偉飛泉圖【何景明】

長安獨過田子舍畱我一翫飛泉畫絕壁如聞風雨來晴天安得蛟龍掛吳生跌宕得畫理潦艸落筆皆可喜飛泉卻出沓嶂間山卽眞山水眞水客堂六月生晝寒耳中彷佛髙江灘江灘窈窕不可測波濤洶湧多奇觀泉邊三老顏色異偶坐似是莊與惠萬里誰論到海心百年詎識臨淵意偉哉田子今儒宗文標南指匡廬峯不須對此更惆悵會看瀑布靑天上杉風松日隔縹緲云瀧雪灨何雄壯我常夢往神空向豈無吳生好手筆爲我寫寄廬山障

畫魚【何景明】

大魚昻藏若人立衝波跋浪風江急傍觀二鯉各有神倐忽波濤隨出入中堂鬐鬛動杳防坐久始識爲丹靑靑天萬里拂絹素筆力咫尺開滄溟禹門天地雲霧裏白晝雷霆行地底何人有力移置此酒酣相視一攺容只愁化作三蛟龍

金陵歌送李先生【何景明】

李公爲舅有呂甥甥舅四海皆知名呂君闗西昨日去公自金陵來復行金陵江水無防絕金陵之山髙嶻嶻龍虎千年抱帝京星辰萬里羅天闕白鷺洲前芳艸歇淸江浦上看明月燕山北望花如雪

子昻畫馬圖【何景明】

學士宋王孫畫馬皆龍姿曾寫飛黃出天廏尙畱云影落瑤池池頭馬官錦靴袴長牽緩鞚時時顧萬里精神開絹素百年毛鬛生風霧吁嗟內乘無人識想見奔騰過都國翠仗朱軒數往來金羈玉勒增顏色只今天子罷南徵又聞東巡遼海城安得此馬忽然生登壇一顧千金輕天上常隨八駿行

寄顧華玉【徐禎卿】

去嵗君爲薊門客燕山雪暗秦云白馬上相逢脫紫貂朝回沽酒城南陌燕山此日雪雰雰只見秦云不見君胡天白鴈南飛盡千里相思那得聞

結客少年塲行【唐順之】

長安少年膽气粗生來恥作轅下駒買交不惜千金意使气能七尺軀探丸夜入平陵郭走狗時過渭水隅朱門傾蓋爭言晚白首同心不願余俠士由來重然諾一言妻子堪相托魯國朱家不學儒洛陽劇孟偏能博別有侯王勢絕倫朱甍甲第接天闉蕭朱自倚金貂貴班許元稱肺腑親靑牛翠幰朝朝合錦瑟朱弦夜夜新門下俱爲驚座客堂中皆是報恩人當時顧盼生光彩自矜意气常無攺何言榮華有沈銷雲散星分在一朝舊客誰過竇車騎新知盡入霍嫖姚始知富貴多親故始知貧賤多辛苦他年北闕兢彈冠今日南山空射虎積薪前後逓相逾一生一死交懸殊獨有子云甘寂寞閉門自艸太書

歳暮贈於鱗【許邦才】

長卿慕人千載前何似與君俱少年子云期人千載後何似與君俱白首君有仙才自不知顧我逃禪眾所擁褐閉闗恣偃蹇買山百里猶嫌淺終年藥裹淸羸疾深夜髙吟獨抱膝興來攝客登華巓醉去目客談劍術

於鱗罷官歌【王世貞】

人間奇事竟何限李生掉頭西出闗金魚紫衫擲中道曳耒長耕歷下山巨靈髙掌摭不住玉女噏囈愁雲鬟山東海嶽奮生色星辰錯落雄其間雕鎪萬象挾元气從此天翁不得閒詞塲鴈行忝王李悵望逸翮那由攀燕京冠蓋但嶻嵲狂夫往事猶能說酒歇哀弦下風雨劍舞急調排虹霓有客十詩九不道布衣吾儕甘折節鳳凰池頭失傲吏餘子散作中原別已許骯髒驕靑雲復得飄零鬭白雪誰其逺遊足暢意五斗往往揺余舌嗚呼李生太奇絕贈生兩丸弄千秋騎一黃鶴覽九州君不見古來豪傑多自量屈宋焉敢兼巢由

慰明卿再謫【王世貞】

明堂堂成不見帝十二牧伯朝逡巡丞相肩輿入內殿揺筆一掃三千人王生束裝視黜籍乃見武昌吳國倫無官可謫左已久有地足徙恩仍新甘泉諸貴气成云吳也舊是甘泉臣小臣無狀業萬死尙許短檄隨風塵長沙坐中止鵩鳥魯東門外悲麒麟何方魑魅不撫掌何處猿猱不鼔唇李侯杜門十月矣唶女再黜奚其陳此時尺一馳南康府主揶揄目吳郎捲衣大笑出府捨一舸乘風上武昌匡廬五老宛相揖長江九流飛觴歸來蕭條四壁立大媍誶罵小媍傷女等徒稱擅金石豈無宗徐李與王時從處士誇鸚鵡可捄文君典鷫鸘何物故人能見負卻令妻子狥文章啼寒泣饑苦未巳東馳西竄窮遐荒燕中炊米若炊玉公田種秫不種秔貢家車馬誰與買季子貂裘胡計藏解道人間富官職女豈不念頭上霜吳郎欲答答不得王生請爲歌夙昔日者歳之丙辰前五星猶聞在奎壁片語髙呼白雪飛寸心肯讓靑雲色天臺少年彊解事吳郎目懾遺其舄豈惟吳郎眾辟易但語吾曹少堅敵司空撾鼔獨裸袒武安行酒半膝席小兒僅呼楊徳祖一錢可擬程不識但聞曹中理公事君其且看西山碧故知萬變同翻手風雨靑天晝能吼遺舄少年座上坐誰哉捧案前奔走世人榮辱彊相制吾輩行藏終自取妻子寧須饒逺略且用七尺餌其口卽使女官更削盡豫章男子得活不女乏江陵千樹橘來共吳門千畦韭耕盡要離墓上云洗眼看他竟何有

送許永寧【王世貞】

許生少小靑雲客一日交遊滿東國是時歷下李於鱗往往道汝文章伯薊門紅塵萬楊栁五馬忽停趙州守吾徒零落聲華盡且復低眉事奔走淸霜片片照吳鉤北斗揷地河西流要知肝膽酒邊露還是當年荊聶儔有道何妨且棲止獨棹天南破盤水未容魑魅快時人尙有頭顱辧山鬼攜手慷慨河梁篇丈夫防名安足憐眼前離合差掛意此輩豈與千秋權

送李於鱗守順徳【徐中行】

去春從君燕市遊眼前諸子同杯酒今春送君河梁上爾我躊躇自攜手大雅沈淪況已久吾儻相逢信非偶乾坤反覆賢豪至百年麟鳳生郊藪孝宗作者李與何力挽江河始東走君也蚤得哲匠心夜昭回開北斗睥睨堪淩異代人招攜復得同心友朅來陸沈郎署中玉石蒼茫竟誰剖王生披覩自靑年謝客陰森回白首余之同袍梁與宗感會風雲成不朽嘯侶頻過碣石宮善謔淸懽何不有席上揮毫煙霧飛燈前擊劍風雷吼唶嚄雄辯謝雕龍等閒世事同芻狗嗟哉此意人知否世路風塵莽荊棘相知歳月違南北褰帷君遂守扶風執防余猶滯京國酒殘日落君當行且復斯須岐路側纒綿奇樹本連枝婉孌鵷雛分比翼龍劍精靈𨿽共存瑤琴神理終誰識平生知己自君盡別後何人寫胸臆趙地曾誇三輔豪意气環奇自疇昔士慕平原有處囊予懷鉅鹿無終食臥閣春風鼔瑟聲行軒明月連城色秋日如逢北使來報書慰我長相憶

月下吟【汪時元】

客裏年年滯吳越鳳凰山上望秋月空山無那白雲寒秋風蕭蕭吹短發明月照我我徘徊彊斟緑酒心欲摧白雲倐忽成蒼狗功名富貴安在哉館娃宮越王臺只今惟見蒿與萊寂寞沈吟孤月下愁聽江聲長夜哀

古今詩刪卷二十四

欽定四庫全書

古今詩刪卷二十五

明李攀龍編

明五言律詩

送謝恭【劉基】

涼風起江海萬樹盡秋聲揺落豈堪別躊躇空復情帆過京口渡砧響石頭城爲客歸宜早髙堂白髮生

太公釣渭圖【劉基】

璇室羣酣夜璜溪獨釣時浮雲看富貴流水澹須眉偶應非熊兆尊爲帝者師軒裳如固有千載起人思

望孤山作【劉基】

返照千山赤寒煙一島靑羈心霜下艸生態水中萍黃屋迷襄野蒼梧隔洞庭空將垂老淚灑恨到滄溟

旅捨【梁寅】

寥濶山林迹淒涼江海情巴歌從俗好楚服爲人輕把劍秋風起憂時白髮生黃金𨿽所貴未敢論縱橫

送宿衞將出守鄧州【髙啟】

中郎身領仗宿衞在承明舊射雙雕落新乘五馬行紅雲揺魏闕白水近襄城好勸諸年少春來賣劍耕

長安道【髙啟】

長樂鐘聲動平津樹色開中郎長防衛丞相小車來新成賜將第更築候神臺誰念文園客空懷作賦才

江村雜興【楊基】

拚醉望愁醒愁因醉轉增已歸仍似客投老漸如僧詩興風樓笛棋聲雪舫燈莫言渾不解此事野夫能

登嶽陽樓【楊基】

春色醉巴陵闌干落洞庭水吞三楚白山接九疑靑空闊魚龍舞嬋姢帝子靈何人夜吹笛風急雨防防

送曾伯滋赴西河將幕【徐賁】

上將初分閫儒官解習兵風旗春獵野雪帳夜歸營洮水從岷下祁山入隴平知君能載筆艸檄報邊聲

宿眞慶庵【唐肅】

落日古城陰蕭蕭竹樹深雨花知佛境流水識禪心月到翻經榻苔緣掛壁琴不因支許舊那得遂幽尋

秋夕懷張山人【藍澗】

鼓角邊聲壯林塘夜色幽涼風動疎竹明月在髙樓久客形容老孤城戰伐愁不眠懷魏闕長嘯拂吳鉤

雨中同孟原僉憲登嘉魚【藍智】

髙閣流鶯外荒城駐馬前江寒三月雨春老百蠻天折栁悲橫笛飛花落釣船乾坤總羈旅把酒意茫然

舟夜次查口柬蕭鵬舉【劉崧】

扁舟防緑嶼雙櫓折蒼波秋气水邊早月明江上多魚龍今夜冷鴻雁幾時過去住闗幽興欹眠聽棹歌

張氏溪亭雜興【劉崧】

艸閣經秋淨柴扉近水開霜林收橘柚風磴坐莓苔釣艇寒初放樵歌晚獨回城南車馬地欲往更徘徊

寄馮朝泰【李徳】

金陵昔會面一別杳無音故國秋云合大江春水深宦情同契闊老景各侵尋縱有衡陽雁何由寫素心

出塞曲【林鴻】

玉闗秋信早未雪授徵衣王者應無敵胡塵不敢飛三河兵气盛五道檄書稀日晚笳聲發將軍射獵歸

題福山寺陳鉉讀書堂【林鴻】

窮經不出戶一室古珠宮燈影秋雲裏書聲晚磬中開明竹雪散帙落松風料得無人到焚香對逺公

懷何士信謫西河【浦源】

全家離故鄕萬里謫窮荒艸木疎邊境牛羊繞帳房風聲連雨雪漢語雜氐羌逺念平生友行吟淚數行

送張二貢士【章誾】

煙靄散春晴亂鴉深樹鳴千山懸落日一騎出孤城急管催離宴飛花亂旅情慇懃懷上策謁帝向承明

題林尙寶泮池書臺【周】

逸士多佳趣開對古池逺山晴後見明月夜深期荷气通書幌藤陰落酒巵寥寥心境靜此外復何爲

九月晦日感懷【章表】

長嘯拂吳鉤南圖惜壯遊乾坤同逆旅風雨忽窮秋牢落莊周劍飄揺範蠡舟行藏吾敢必天意信悠悠

晚過獅子林蘭若【姚廣孝】

無地堪逃俗乘昏復到林半山云遏磬深竹雨畱禽觀水通禪意聞香去染心叩門驚有客想亦爲幽尋

賦得滄浪送陳景祺守襄陽【楊士奇】

漢水帶襄城滄浪舊有名分符來五馬如練照雙旌濟涉思爲楫聽歌想濯纓須令郡人說堪比使君淸

李郎中粉署餘淸捲【王洪】

鳴佩趨丹闕焚香坐粉闈禁城鐘鼓靜人吏簡書稀幽鳥鳴髙樹涼風動紫薇明時仍宦達誰不羨恩輝

舟中雜興二首【王洪】

故國偏芳艸髙臺多大風河山千古在登眺幾人同野澤鳴山雉荒陂起塞鴻新丰不可見煙樹五陵東

其二

曠野杳無際孤舟齊魯間河流東下險天气沍回還古道蒼煙迥長亭落照閒防茫雲水外一防是梁山

夕景樓【陳璉】

獨倚闌干久涼風滿客衣樹從京口斷山到海門稀雁影橫秋色蟬聲送夕暉蕪城才咫尺樓堞望中防

送金諭徳扈從徵虜【王英】

駐蹕陰山下分營瀚海邊春光明玉帳殺气薄胡天鼙鼓雷霆震旌旂日月懸防謀有籌策前席屢承宣

送積中上人歸天竺【李時勉】

承恩辭北闕飛錫返東林栁帶天邊雨松回巖際陰談空靑嶂曉戒臘白雲深坐對湖中月能忘去住心

送人南歸【李禎】

離弦兼楚調忍向醉時聞連嵗長爲客他鄕更別君鷗波明夕照雁字寫秋云迢逓還家夢相隨過海門

賦得暮雨送李冑【張楷】

防雨滄波路孤舟薄暮時雁迷歸浦早云濕度江遲白日靑山暝芳洲碧艸滋紛紛對華髮相看總成絲

遊仙詩【羅頎】

幽徑赤城顚松蘿九曲連千林喧藥杵一嶂起茶煙深竇源通海層崖樹隱天攜琴就猿鶴同種玉峯田

題姚公綬山水【張寧】

幽意寫不盡萬山深更深白雲無出處緑樹漫成林啼鳥醒人夢流泉淨客心何當隨釣艇看奕艸堂陰

送羅時泰憲副兵備瀘敍【李東陽】

劍閣攙天起巴江劃地流駐兵曾六鎭分臬比諸侯社稷須長計乾坤有壯遊安攘非兩事愼勿倚戈矛

靜海驛【文林】

深夜驛途靜長河瀚海通舟明沈水月燈暗落潮風暝色浮煙外春光欲雨中年年苦行役蹤迹任飄蓬

江南旅懷【楊時秀】

客夢家千里鄕心栁萬條片雲遮海嶠一雨送江潮戀闕綈袍在懷人尺素遙春光看又晚何處灞陵橋

彭城有懷【儲巏】

淸夜棹歌發髙秋客思生綿綿鄕國夢歷歷水雲程老樹危蟠石衝波怒嚙城白門樓上月偏傍海東明

郊壇值雪【李夢陽】

鳳輦連霄發雞鳴雪滿畿嚴隨黃鉞至輕繞翠華飛伏謁深沾佩朝回半濕衣懸知淸切地衝黙迓天威

朱遷鎭廟【李夢陽】

宋墓莽岑寂嶽宮今在玆霜風畱檜栢陰雨見旌旗百戰回戈地中原左衽時土人嚴伏臘偏防向南枝

銀山寺【李夢陽】

銀山湯嶺北天外削三峯下見林中寺來聞午後鐘僧徒住石屋雷雨拔門松西望諸陵接云成五色龍

南湖【李夢陽】

北山已奇絕逾嶺復南湖石磴相回互巖泉乍有無開眾壑積當殿一峯孤更攬千林竹因懷長嘯徒

丰安【李夢陽】

地气南逾熱僧林晚暫棲雲開一江去日在萬山西修竹涼風至昏鴉古木齊憑髙忽灑淚淸世有徵鼙

五老峯【李夢陽】

東南濤浪吞五老古今存秀色彭湖浴諸峯廬嶽尊中宵見海日北斗豁天門霜雪顏常淨雲煙解變魂

折桂寺【李夢陽】

折桂何朝寺開基分翠峯明五老雪門掩斗崖松泉瀑飛人過香臺印虎蹤千巖誰得到百里但聞鐘

團山登望【李夢陽】

團山當縣口石壁對朝饒日靜湖波斂天低島色遙風雲余伯气吳楚混前朝秋水年年落英雄恨不消

芝山【李夢陽】

吳楚分何代乾坤此郡孤江從樹裏防山入雨中無戰鬭名空在英雄世與䢐酒酣撫長劍極目盡重湖

明逺樓春望【李夢陽】

貢院初開閣春陰獨倚欄栁邊千艦聚花裏萬家殘風雨江聲壯兵戈地色寒防腸沙雁北羣起向長安

送秦子【李夢陽】

梁國秋砧滿範陽風葉稀如何故人去不與雁同飛北路薊闗古天寒易水防君行莫悲霧霜日指南輝

送人還闗中【李夢陽】

見君驅馬去忽起望鄕思華嶽寒逾峻涇河繞自遲躬耕來谷口把釣向皇陂何日一樽酒終南對不移

秋日王子臺上【李夢陽】

暑霽名王會臺成貴客過淸秋疎艸木落日上笙歌天地銜杯盡風雲傍檻多聖明今禦極誰復慮干戈晚過孟氏雷雨驟至王子亦來【李夢陽】

孟嘉眞畏友王粲復多才下馬雲際暮開樽雨驟來疾雷當戶落驚電觸檐回坐久明星出無煩曉漏催

再送白帥【李夢陽】

聖主下龍章將軍入鳳陽地盤淮海壯天擁孝陵長棨防新開府威名古辟疆卜年元萬世王道是金湯

和鄭生行經鳳陽【李夢陽】

浩蕩興龍地盤旋翥鳳形海吞淮水白天挿楚峯靑帝宅精靈聚陵宮虎豹扄萬年禋祭禮有道賴朝廷

鄭生至自泰山二首【李夢陽】

昨汝登東嶽何峯是絕峯有無丈人石幾許大夫松海日低波鳥巖雷起窟龍誰言天下小化外亦王封

其二

俯首無齊魯東瞻海似杯斗然一峯上不信萬山開日抱扶桑躍天橫碣石來君看秦祖後仍有漢皇臺

中秋南康【李夢陽】

同是中秋月匡廬只自看故臨石鏡上偏傍落星灘北望闗山隔南飛鳥鵲寒鳳歌喧太液光滿憶長安

己夘元夕【李夢陽】

此夜門還閉中天月自看春催桂應發雪映兔猶寒兒女添燈閙鄰家品笛殘少年思可笑走馬向更闌

九日上方寺二首【李夢陽】

賞時爭上塔乘月復登臺地盡中原入天空秋色來望鄕畨恨雁有菊且銜杯卻憶龍山帽徒增醉者哀

其二

天地疎秋色樓臺敞客歌逺江寒自白落木晚堪多月爲銜杯出鴻於鳴磬過霜橫不歸去吾意在煙蘿

雨後朝望【李夢陽】

半夜雷驅雨淸晨潦映空起看南偃樹知是北來風宿霧籠初日晴天滅防虹劇心時序晚遮莫傅巖功

獄夜雷電暴雨【李夢陽】

一雨暮何急孤眠宵未央疾雷翻暗壁落電轉空梁勢極千山動光還萬里長天威終不測魑魅可潛藏

野風【李夢陽】

山鳴野風至漢水白蕭蕭月滉魚龍醒云蒸豺虎驕有家驚節物不寐想前朝萬古英雄迹江城夜寂寥

河上秋興二首【李夢陽】

日上秋林淨江淸旅思防黃葉雨後積白酒客來稀今古三川地乾坤一布衣獨行吟望苦沙海鴈還飛

其二

白馬瓠子口秋風汾上歌帝鄕不可見千載白雲多樹動江帆至霜前塞鴈過滄洲無盡極慷慨有漁簔

懷李獻吉【何景明】

冠蓋京華地斯人獨可哀神龍在泥滓朱鳳日摧頽世路無知己乾坤孰愛才梁園別業在何日見歸來

寄王職方【何景明】

北望依南斗長安萬里愁西風入上苑楊栁落金溝云近蓬萊闕天回太液流仙郎歸畫省髙詠接同遊

雨後次孟望之【何景明】

萬里看無際髙秋接素氛江村昏片雨石壁防孤云鴻鴈常求侶鳬鷗不離羣寒山有落木風起暮紛紛

西郊秋興【何景明】

嚴風日以發落葉已紛紛逺樹斜銜照寒山半入云步兵常嗜酒水部自能文悵望千秋上斯人亦不羣

送羅秀才歸省【何景明】

汝念髙堂母還家秋色深遙知倚門望應慰防機心落葉淸淮朗浮雲楚塞陰西風吹匹馬惆悵送歸吟

寄張伯純提學【何景明】

舊屬朝端望俱稱柱下才九霄驄馬出千仞鳳凰來河洛經中嶽星辰動外臺山城有桃李花向幾時開

送楊太常【何景明】

聞說西南寇猶多虎豹羣過秦應有論諭蜀可無文未返巴山使空懸棧道軍煩將父老意歸報聖明君

玉泉【何景明】

行遊金口寺坐愛玉泉名云去隨龍女風來動石鯨入宮朝太液穿苑象昆明卻望天河水迢迢萬古情

送彭總制【何景明】

蜀道靑天上岷山赤日西九重連授鉞萬里動徵鼙開府松沙靜懸軍玉壘低知公安蜀計諸葛大名齊

盜起【何景明】

盜起從畿甸徒勞將帥心徴兵揺白羽募士散黃金天地河嵩隔風塵海岱陰萬方吹畫角此曲淚沾襟

送李體仁按雲南【何景明】

漢使西南域天王節制名九霄看鳳下萬里避驄行風偃蠻夷靜霜驅瘴癘淸壯遊仍攬轡從此慰平生

十四夜集良伯宅【何景明】

陶令堂中月深更酒爲攜金波流未滿白露迥含淒鴻鴈秋江北芙蓉漢苑西一杯同悵望萬里各羈棲

送郭刑部守寧波【何景明】

漢庭黃綬吏西省白雲司豈謂爲郎久猶言出守遲雲霄懸賜履江海入褰帷古越今名郡風流當在玆

寄王康呂三子【何景明】

鄠杜終南曲邠岐渭北陲水多龍臥處山有鳳來時星宿中宵動風雲萬里移滄江問靈劍離合少人知

寺中齋居簡崔內翰張侍禦【何景明】

徑雪艸生細林寒鶯到稀傷春懷二子齋沐掩禪扉石室棲金馬天花落繡衣分明共朝寺鵷鷺不同飛殿試宿禮部和馬張二光祿喬直閣諸公【何景明】

東殿春朝晚南宮夜宿深鎖闈猶月色開閣更松陰地迥神仙接天髙象緯臨諸君淸廟作三嘆有餘音

贈王舉人【何景明】

王子萬人英詩名何日成驪珠眠自抱天馬傍誰行旅食靑楓攺秋吟素髮生過逢見汝意潦倒愧吾情

皇陵【何景明】

陵閣皇靈閟山河王气遙萬年龍虎抱每夜鬼神朝玉盌畱天地金燈照寂寥如看翠華度縹緲在靑霄

鑑公房石燈【何景明】

石盌何年鑿瑤燈此夕然云流自五嶽月色近諸天定裏金輪轉光中玉鏡懸西來不滅影常照法筵前

登塔【何景明】

古塔層城畔秋毫萬里看登髙攜賦客落日眺長安天地懸相抱江山郁自盤誰能絕頂上不避北風寒

駕出【何景明】

九重武仗萬嵗羽林軍朝帝乘輿出行天警蹕聞螭頭蟠曉日雉尾拂春云佇望南郊气遙連北斗文

大祀【何景明】

金榜星辰幕瑤函海嶽編受禧同漢室登禪異秦年日抱龍旂轉天流羽蓋旋揚雄老陪從白首賦甘泉

題蘇子瞻遊赤壁圖【何景明】

垂老黃州客髙秋赤壁船三分畱古迹兩賦到今傳落日寒江動靑天防岸懸畫圖誰省識千載尙風煙

送汪器之司成還南京【何景明】

帝宅龍盤內儒林鳳覽中此來名益重相送意無窮畿甸江山抱宮墻日月通仙舟上南斗攀望防云空

闗門【何景明】

虎衞闗門迥龍沙塞曲深風雲時有气日月晝長陰中使西來訊千官北望心天寒漢宮闕翠蓋憶春臨

寄中丞彭總制【何景明】

湖海藏身逺朝廷屬望頻駿功收戰伐龍臥偃經綸星宿黃河气風雲華嶽神生才元有待終起慰斯人

說經臺【何景明】

西海何年去南山萬古存風雲畱福地星斗上天門有欲誰觀妙無爲自覺尊靑年不復返空誦五千言

望終南【何景明】

近覽終南霽遙迎斜日曛黛橫千里色花挹五臺云城闕行相映川原望轉分丹梯懸古洞未訪石霞文

送賈郡博赴階州【何景明】

十載一儒官西行道路難羌夷應俎豆邊徼有衣冠隴阪盤云上秦城向斗看好音懷萬里早晚報長安

寄題丹陽孫氏七峯山房【何景明】

聞爾山房勝靑天秀七峯芙蓉疊日月雲霧裊杉松堦倚山巒積通洞壑重源潭暗雷雨白晝有蟠龍

古今詩刪卷二十五

欽定四庫全書

古今詩刪卷二十六

明李攀龍編

明五言律詩

在武昌作【徐禎卿】

洞庭木葉下瀟湘秋欲生髙齋今夜雨獨臥武昌城重以桑梓念淒其江漢情不知天外鴈何事樂南徵

九日【邊貢】

白日寒城暮淸秋畫角哀地偏妨采菊鄕逺怕登臺鴻鴈天邊去風雲塞上來故交零落盡杯酒向誰開

泰陵供事述感【邊貢】

陵寢居庸近山深地轉饒雄闗三鎭鎖幽府百靈朝堡堠烽全息屯兵甲半銷帝心遙可識終古絕夭驕

下陵【邊貢】

露行逾十里夜黑四巖陰不辧雲霞色惟聞鐘磬音塹鴉翻列火山鬼肅空林欲下西陵路前溝水正深

郊壇【邊貢】

晚步淩髙榭春空月正明星風臨漢畤樓觀俯神京靜夜松飇響丰年谷日晴同心隔城市相望轉盈盈

贈何子元二首【邊貢】

飲馬長城窟秋風隴水淸旌旗連朔气笳吹咽邊聲鹿塞胡霜白龍沙漢月明共嗟班定逺身是一書生

其二

萬里窮邊客三秋出井陘金杯揮綠酒斑管代靑萍吏識終軍貌人瞻博望星歸來市駿馬持節報明庭

張秋曹元徳席上畱別【邊貢】

春日江陵去煙花萬里途山川畱故郢舟楫帶三吳樹杪湘流轉猿聲秋月孤郡樓登望夕天北是皇都

村居【薛蕙】

寂寞村居僻荒蕪艸徑深飛蓬來曠野啄木響空林薄暮聊凝望淸江正苦吟此生甘落魄自笑果何心

寄徐給事【鄭善夫】

黃門今要地白下舊神京令弟煩相問憐君抱重名嵗星逺自照諫艸未全行莫作東山臥秋風戀主情

柬顧華玉【鄭善夫】

昔在過逢日天臺山雪生何期臨易水惆悵赤霞城杯動靑春色琴含滄海聲終焉謝朱紱攜手石梁行

吳徴君山居【鄭善夫】

吾慕漢陰老淸風難具論兒童少機事麋鹿到柴門備見幽人吉還聞靜者尊懸知出世意握手入湘源

送季明徳應詔赴闕【鄭善夫】

爲別語難盡相看情益親風雲感壯士江海召幽人道已幹時禁才仍與世屯飛騰吾豈敢君自出經綸

晚霽【孫一元】

晚來初雨霽煙火隔林防一徑羊牛入孤村桑柘稀長天下逺水積翠落巖扉月黑聞人語南溪種樹歸

避寇吳興山中【孫一元】

日暮漁樵散山空河漢明柝聲悲永夜戎馬閉孤城去國美人盡感時黃葉生酒杯徒自好極目一沾纓

幽居【孫一元】

萬事歸來好幽居養性靈可須棲白社不必艸經投老丈人行生成處士星相過君莫問身世一浮萍

毘盧閣同伍疇中諸公西望【髙叔嗣】

客來常一上對此西山平向夕檐楹立憑虛閣道行楊花飛暮野雨色動春城卻戀同攜手都忘羈旅情

晚趨忻口【髙叔嗣】

雲峯聊極目立馬獨愁心豈直闗山逺其如雨雪深笳聲先入夜邊气迥生陰疇昔長徵意蹉跎力不禁

宿周山人南池【王廷相】

暝投山際館飯罷月中行爲坐松杉影因畱池沼情蓮花心不染秋水夢俱淸問我中宵意謝家春艸生

懷張孟復【王廷相】

秋光澹煙樹逺思夾愁生之子今何在飄揺紫鳳城淸風灑劍佩白日到蓬瀛靑鳥書難托歳華空屢驚

郢城最髙處眺荊楚【王廷相】

石城聊引望三楚茫間峽自中流辟江從西極還荊襄天設險鄂嶽水爲闗用武非今日風雲到處閒

石井別業【王廷相】

花暗棠梨浦禽鳴桑樹林濃霞淹曙色防雨作春陰田父班荊坐漁翁濯足吟偶來人境外銷卻宦遊心

屏裔【王廷相】

縣城如黑子秋怯海門濤蜃出雲霞集潮平島嶼髙乘桴傷大聖屛裔愧吾曹掛席蓬洲近年來興益豪

入斜谷【王廷相】

宛宛褒斜谷防茫鳥道穿龍江盤地出云棧蹴空懸逺控三巴國遙通百粵天玆遊窮絕險不說舊行邊

別劉尹良貴【王廷相】

與子意不淺襟期忽此違江湖一相送鵷鷺各分飛世難幾時靜宦情今已防那堪值揺落風露入秋衣

登天柱閣【胡纘宗】

與客上江樓橫江山欲浮雲當天柱出月傍小孤流帆外收吳楚尊前落鬥牛彌漫忽千里倚檻思悠悠

病瘍初愈文太史過訪【袁袠】

杜門成市隱習靜好樓居不以文園病寧來長者車庭閒喧鳥雀竹翠淨琴書客散言罷蕭然掩敝廬

十二月朔旦候駕出南郊【楊愼】

天仗雲門外宵衣晚漏前蒼龍旂影動朱鷺鼔聲傳星爛甘泉燭霜淸泰畤煙南郊新警蹕重覩孝皇年

錦城夕【楊愼】

錦波沈霽色丹樓生晚輝江光二流暝橋影七星稀猶明叔度火未息文君機南陌驂騑度東城鐘漏防

宋玉宅【楊愼】

文藻三閭並幽懷九辯知云爲巫峽賦雪作郢中詞茅屋還遺址蘭臺異昔時鴻裁誰獵艷空自拾江蘺

咸陽【楊愼】

帝裏繁華歇神臯歳月多秦城依北斗渭水象天河頽堞無遺土驚川有逝波丘陵沈霸气松栢起悲歌

寒夕【楊愼】

東西垂老別前後苦寒行旅鬂年年禿羈魂夜夜驚舂鉏胸內貯石闕口中生讀書有今日曷不早躬耕

十五夜旅懷【唐順之】

暫輟明光艸言從洛下游塵沙兩河夕風雨二陵秋鏡有潘郎髩囊無季子裘更堪三五夜獨自下西樓

過堠陽山居【華察】

林泉愜嘉遁乘興訪幽蹤野曠餘寒照山深多亂峯潭煙生暮色水木澹秋容不是桃源地虛疑物外逢

惠山寺與施子羽話別【華察】

看山不覺暝月出禪林幽夜靜見空色身閒忘去畱疎鐘隔云度殘葉映泉流此地欲爲別諸天生暮愁

歳晚過圎通寺【華察】

扁舟一乘興歳晏訪禪林落日空門迥長松古殿陰溪聲晚風急野色寒云深坐入無生境因窺靜者心

再過任大理別墅【華察】

溪南讀書處秋晚數經過寒照隱城樹蒼煙深壁蘿明山翠近地靜葉聲多叢桂空巖暮徒懷招隱歌

初春寄李於鱗【皇甫濂】

捲迹同休汝遙懷歳復深春雲藏白室芳意上靑林夢憶攀日書裁禦李心無令願空谷世路有華簪

宿省憶於鱗【皇甫濂】

歳落悲郎署霜寒庭樹銷天涯明月近海嶽片雲遙坐惜圖書夜長懷鴻鴈朝旅魂能幾許別夢苦相招

軒下書懷簡於鱗【皇甫濂】

匹馬歸郎署淸風掩客居城霞初霽徹庭雪暮寒餘才薄羞霑祿官慵苦對書因之念朋侶衰颯日令疎

奉答於鱗冬夜念及之作【皇甫濂】

不堪逢盛世翻欲恨浮名白髮驚時益新詩羨爾成燈前殘月上雪後早春生兄弟凋零日何能說宦情

紫驑馬【喬世寧】

驑馬系朱纓靑雲躞蹀生千金堪一顧萬里爲君行落日城南戰悲風塞下鳴只愁流血盡不罷漢家兵

闗山月【喬世寧】

闗山一片月揚彩射金防胡馬中宵動天街七暈圍將軍橫塞角少婦搗邊衣爲有刀頭望長看破鏡飛

金州餞席畱別【兪憲】

別筵臨海嶠去住若爲情臺迥云連幕潮回月滿城千峯當鏡出萬壑入杯平擬作從軍樂秋風笳吹聲

天寧寺月天禪房【李孔陽】

河橋布金地小可結僧房孤月澄虛寂諸天映茫雲開石鏡徹花覆佛龕香坐久遺塵刼談欲面墻

長夜集王元美【吳維嶽】

雨過禁鐘淸分曹此合並炎時河朔興詞客建安名月射靑樽動花依綘燭明不妨深夜醉歸騎禦街平

溪上晚歸【李汝蘭】

徑路艸萋萋歸人咫尺迷水聲聞犬吠月色見雞棲露下沾衣濕星垂掛樹低今宵有風雨多在杜陵西天寧寺對雨同殷正夫李於鱗賦【謝榛】

諸天忽風雨蕭颯動山扉殿冷鴿逾靜鉢空龍未歸曉畱軒冕客秋到薜蘿衣後夜懷支遁遙聽鐘磬防

送張太僕視馬畿內【謝榛】

太僕巡畿甸飛旌指冀州共傳天馬出寧復大宛求月照昆吾冷風生苜蓿秋張衡近多賦獨系漢家憂

水月寺桂花【謝榛】

桂花秋正發禪宇更徘徊我愛淮南種今當薊北開淸芬對只樹金粟見如來幽興余康樂東林夜不回

楡河曉發【謝榛】

朝暉開眾山遙見居庸闗云出三邊外風生萬馬間徵塵何日靜古戍幾人閒忽憶棄繻客空慙旅鬂斑

送樊侍禦文叔之金陵【謝榛】

地入淮陽路天分牛斗墟秋帆二水外春艸六朝余冰雪生官舍風塵走諫書從來知國士豈亦念樵漁

夜雨殷翰林書齋【謝榛】

暝色投仙館開樽秉燭時論文闗世變下榻見心期金馬天逾迥銅龍漏轉遲秋來易風雨長此寄相思

元夜道院同於鱗元美五君賦【謝榛】

長空月正滿遊騎隘京華夜火分千樹春星落萬家乘閒來紫府垂老問丹砂笙鶴知何處依稀見防霞

送許中丞歸秦【謝榛】

官起風塵際身歸兵甲余曉星隨去馬春雪上行車二水堪垂釣三峯老著書白雲應不散長繞杜陵居

送楊萬戶歸闗中【謝榛】

靑年知獻策白首愧論兵候火羽書動秋風龍劍鳴主恩重延攬將種易功名月下闗山笛還吹出塞聲

送萬比部使湖南【謝榛】

聖極仙帆色西南得勝遊雲開衡嶽曉葉下洞庭秋白日懸湯网春風釋楚囚蒹葭正霜露千里思悠悠

冬夜集張茂參宅【謝榛】

秉燭坐深更嚴城亂柝聲寒云雙闕迥夜雪萬家明世事靑樽盡邊愁白髮生劍塵時一拂莫遣暗龍精

送謝給事封蜀【謝榛】

使星巴蜀外漢節夜郎西樹防分金馬江淸見石犀王孫重茅土天子錫桐圭異世懷張載應畱劍閣題

宿淇門驛【謝榛】

駐馬淇門夕空堂暑气䢐暝煙官樹合寒雨驛燈孤濁酒聊幽興悲歌亦壯圖相違舊朋好三徑日荒蕪暮秋大伾山同孟得之盧次楩賦【謝榛】

勝遊兼故侶幽興且禪林石上晴雲合松間晚磬沈靑山無久客黃菊有歸心我自悲秋色樽前學楚吟

於鱗郡齋賦贈【謝榛】

別來吾更老醉後爾能眞詞賦偏憂國聲名實在人論心對冰雪發調入陽春國士淹多難風塵誤此身

送盧次楩【謝榛】

物議冰霜過才名歳月勞老來悲道路醉後益風騷漢黨無文字燕歌自我曹一寒今範叔誰復贈綈袍

送劉侍禦之扶風【謝榛】

旌節發河陽風塵西路長心懸隴上月威帶日南霜入郡春隨馬談兵秋滿堂於今汲都尉容易鬂毛蒼

不寐【謝榛】

南徵秋轉劇不寐夜漫漫去住身難定漁樵計未安旌旗遮海暗戈甲照江寒選將須更事功名老漢官

贈包明府【謝榛】

靑雲南國彥百里試才初賦稅多憂色聲名一薦書訟庭春雪滿官舍古槐疎深夜無人見鳴琴月虛

寄張職方【謝榛】

漠南春艸長牧馬來胡王落月走邊檄淒風生戰塲河山燕獨壯兵甲漢猶彊正爾掄才日緘書報職方寄上孫丈人宗伯兼懷太史文和【謝榛】

才罷江南戰憑髙動越吟濤聲翻日暮兵气結秋陰聽履靑天近含香紫气深世傳修漢史誰識二班心

老懷【謝榛】

殘年百事過閱世幾人存風雪雙蓬鬂窮愁一酒樽交遊能自定文字有時論易了浮生意難酬國士恩

秋夜【謝榛】

罷酒南樓夜翛然起越吟闗河雙鴈迥風雨一燈深老破當年夢秋生久客心故園常在眼去住總浮沈

送陸令之髙要【謝榛】

陸賈振淸芬翛然思不羣地轉湯泉脈天開漲海云潛牛偏好武孔雀自成文旣得鳴琴趣風流並在君

寄謝宋二職方【謝榛】

掄才有職方粉署並爲郎賦月猶梁苑悲秋卽楚鄕鳳凰多在漢舟楫復興商最有江湖客悠悠意不忘九月七日遊濟南南山同閻許諸君子賦【謝榛】

一樽乘野興同賦攬秋光天迥云全白山空葉半黃片言幹气象千載見文章海右多名士深知謝客狂

酬樊侍禦文叔【謝榛】

論兵何日定憂國此心同節鉞長吟裏冰霜獨坐中天畱三殿疏人避兩都驄莫道狂夫醉扶桑欲掛弓

從軍行【盧楠】

玉塞飛沙淨金河布陣稀彎弓明月滿按劍雪花飛鼔角轅門合旌旗射獵歸陰山鏖戰罷殺气曉霏防

谷明府泉亭【許邦才】

每愛揚雄宅時來問艸花間揺筆影竹裏出茶煙壑走千山雨池喧萬樹蟬風塵慙季子蘿薜見髙賢

舟中【許邦才】

客子常明發霜天正寂寥移舟星在水解纜月隨潮往事流波駛歸心帆影揺更堪聞過鴈蘆荻共蕭蕭

新公館【許邦才】

誰憐孤館夜煙雨坐南軒浪迹眞無謂防生自不原箐林過夏密魍魎向宵繁欲覓還鄕夢懸厓瀑布喧

將歸雜興【許邦才】

南國淹畱處秋風一再逢苑霜移蟋蟀江雨墮芙蓉買酒人情厭題詩客思重萬山正蕭索不是涕無從

界亭早發【許邦才】

雲霧饒三楚風煙共一亭霜華添白髮寒色暗靑萍逐客元同調騷人本獨醒當時憐屈賈此地未曾經

舟中雜興【許邦才】

長路楊花盡孤舟事事慵櫓聲揉逺夢檣影直髙舂寒食愁中度春衣客裏縫鳳城知漸近遙見五云重

古今詩刪卷二十六

欽定四庫全書

古今詩刪卷二十七

明李攀龍編

明五言律詩

紫驑馬【李先芳】

沙苑紫驊驑雕韉錦絡頭千金能一顧萬里爲防秋防跋飛塵下驂驔汗血流天閒十二種誰解取封侯

劉生【李先芳】

談兵羞燕頷負气捋虯須朝彈上林雀夜醉酒家胡片言傾四座千金直一盧撫劍平津道挾殺李金吾

畱別於鱗【李先芳】

李侯才卓犖文字逼先秦因無知己者不欲暗投人白雲官舍冷綠酒別情親他日傳離思千山黃鳥春

鄱陽湖【李先芳】

吳城臨古渡湖水接天開一夜南風起扁舟萬里回波漂星子縣云沒大孤臺卻望蒼茫裏匡廬秋色來

除夕雨雪【李先芳】

除嵗窮陰積遙天雨雪懸朝昏難辧日晦朔暗分年鴻鴈相將去梅花各自妍笑看兒女長老我大江邊

送張內翰赴院【李先芳】

北人重然諾君子莫相忘萬里依兄弟三年吐肺腸侍臣金作礪太史玉爲堂儻念羈棲羽天邊垂末光

楊花【章適】

北來千萬樹總作雪垂垂亂引閨中思閒牽陌上悲悠悠似春夢冉冉駐遊絲會見禦溝水萍生葉緑時

儀興天寧寺浮屠【章適】

峭絕更無羣河山眺不分恍疑楊子岸遙接洞庭云初地眞空闊人天易夕曛防搜謝梯級超想出聲聞

寄於鱗四首【王世貞】

逺樹太行壯亂流漳水深風雲來染翰河嶽映披襟鞭弭中原約車書異代心並驅吾豈敢或可效知音

其二

春色邢臺上獨唫千古愁鼔行人自失罄折爾何求官恐詩名奪才寧吏術收西來書一紙吾病欲全瘳

其三

春郊望不盡飛動意難禁地轉漳流闊山連薊日深安危吾長物貧賤爾初心薄俗寧無畏髙齋且細吟

其四

莫問除書意風塵彼一時折腰君自苦鞅掌我何辭客計深憐晚詩名未易卑吳門耦耕地烽火受人疑

答於鱗二首【王世貞】

向來憐影意豈謂欲騰驤吾黨無中駟君才老太行別筵人又攺借箸防誰長莫作懸車問浮沈總不妨

其二

爲問長安態縱橫日與新好龍兼廢似應馬遂爲眞但自稱知己相畱讓眾人乘桴余敢從滄海浩無津

張氏園亭【王世貞】

賴此多幽意還應事事宜秋陰生檜早暝色赴花遲侍立顏如玉爭論肉勝絲君看廣陵散何異郢中詞

於鱗郡齋【王世貞】

握手未能畢寒篘香滿樽白雲供使者秋色向何門一笑中原遇新詩異代論長安故人地車馬自言尊

別於鱗二首【王世貞】

西來天地坼無恙太行城二子狂歌發千山秋思生世人殊黯淡何物與縱橫不獨文章事兼髙拙宦名

其二

春花杜陵陌慷慨各沾襟不謂人間地重扶海內心題詩揮白日把酒笑黃金欲緩徵車路闗門鬥气沈

挽梁公實【王世貞】

當年太阿劍拂拭有光輝出獄果何意延津還一飛星辰元不沒河嶽自相依吾復憐雷令人今識者稀

答明卿【王世貞】

敢倚金緋在蹉跎誤此身時危輸小吏气盡傍時人自古文章事尢深放逐臣扁舟五老下隨意破沈淪

長山署中【王世貞】

覓句驚從得呼杯幸勿空句堪今日老杯借片時雄項領紛成態腰支轉未工翛翛故園竹偏在月明中

靑州雜感二首【王世貞】

尙憶遊燕侶新詩好共論壇成人大將鼎立幾中原放逐吾曹事漂零聖主恩營丘跨海岱不擬賦招魂

其二

次第人間事無如且掛冠靑雲李生失紫气漢闗寒宦薄差相傍書成已倦看攬衣仍嚄唶愁見萬花殘吳峻伯將至先以詩來答邀以此【王世貞】

忽報嵇康駕頻呼阮籍杯乾坤雙眼到海岱故人來雪入朱弦盡春畱防筆開欲東𨿽馬首無乃一徘徊

答寄於鱗三首【王世貞】

屈指人間世名成豈偶然中原方軌在畏路拂衣偏病色髙千古窮愁自一天可無沮溺耒難並汶陽田

其二

偶誦招魂語驚心往事多蹉跎吾計失憔悴此生過隱迹羞叢桂詩章畏蓼莪湘江暮煙色愁絕意如何

其三

何限乾坤事歸來汝自酬振衣滄海月揺筆岱云秋一字堪金石孤城各鬥牛報書知健在不必淚潛流

長興訪徐子與【王世懋】

相逢盡一醉惜別戀餘歡布防憐秋色綈袍入夜寒酒令人自逺詩任俗相看拙宦吾曹事無歌行路難

祀陵二首【徐中行】

風雨從西極河山自北辰林喧萬馬夕花暗七陵春慘淡弓刀泣趨陪劍履新文園卽此地誰復漢詞臣

其二

展祀逢寒食登臨起暮愁陰霾屯虎豹春雨濕松楸燭影千官靜泉深萬壑幽行宮云縹緲應望翠華畱

臥病簡於鱗明卿【徐中行】

交遊歸欲盡滄海意仍違豈羨鱸魚鱠長懷薜荔衣人應嗤宦拙我已貴知希起看西山雪悠悠憶翠防

簡子相【徐中行】

故國同千里新愁總二毛豈緣防祿累應爲太勞雲月淸瑤瑟風塵暗寶刀知君有起色堪賦廣陵濤

答明卿二首【徐中行】

旅館銜杯日詞塲問鼎年昔遊曾後乘一別竟先鞭身豈風塵失盟應海嶽懸當時有長劍依舊倚胡天

其二

燕市驚重見悲歌白日陰乾坤名轉大烽火病逾深萬事猶存舌千秋未折心豈應吾黨外別自有知音

燕山除夕【徐中行】

舊遊曾此地除夕況堪悲生死天難問文章老自知中原才一遇吾道竟羣疑正有山陽感誰教玉笛吹

秋日二首【徐中行】

迢逓懷親捨棲遲念此身百年當自得孤憤竟誰陳白首存知己黃金閱世人扁舟定早晚湖上一垂綸

其二

風霜物候攺歳月客心驚髙臥常多病深藏轉畏名滄洲連夕夢白髮逼秋生歸計仍疎闊偏傷畱滯情

哀商中丞【徐中行】

將相未交驩烽煙漫築壇至今憂左衽何遽失南冠雨泣蒼梧晚風吹易水寒惟餘龍劍气長向獄中看

春日同順甫元美遊姚園【徐中行】

落魄憐吾黨流光憶去年狂歌依白雪醉眼望靑天詞賦非時好漁樵自舊緣試看蕓閣吏何似竹林眠於鱗元美同日發偕宗吳二生送之分賦【徐中行】

萬里知難駐千秋豈更親劍分畱紫气杯盡失靑春三署傾詩客中原散酒人勿令歌變徵風雨易傷神

吳給事謫豫章四首【徐中行】

乾坤震蕩後雨雪豫章行與世安防祿投荒就大名靑山飛瀑色白日走江聲若過柴桑裏堪從漉酒生

其二

此日何天問當年已陸沈罪寧懷白璧權合讓黃金縱攺滄桑色難摧海嶽心湘累靈尙在千載見知音

其三

淮陽漢揖客澤畔楚詞臣霄漢寧容汝江湖且寄身寒濤千里雪落日九江春試掃匡廬石靑天賦隱淪

其四

綠鬂三湘客靑楓八月濤未須傷積羽總不廢持螯把劍星文動攤書嶽色髙非君能放逐不復見離騷

過於鱗郡齋【徐中行】

髙齋淹下榻雨色暗荒城濁酒千秋事綈袍一日情側身看世態握手失時名從此三江上悠悠好濯纓

出守後寄舊遊【徐中行】

白雪吾何有靑雲向未爭只銜國士意遂被黨人名星斗紛揺落山川亦震驚因思河朔飲一語未堪輕

郭黎梁三生再過客邸【徐中行】

白社疎狂客靑門雨雪天邀歡忘歳晚得句覺春偏別易成今古交難論後先髙陽卽此地莫問酒壚邊

罷郡後作四首【徐中行】

鷹隼翻韝日魚龍脫网時人應嗟放逐我自戴恩私萬事莊生夢千秋楚客辭倘能齊物理翻怪罷官遲

其二

故人俱蹈海孤客竟歸田碩果久知盡寒灰寧復然掩闗天目雨把釣五湖煙愼惜雙龍劍休教犯斗邊

其三

臥閣身仍病抽簪气始豪雄飛吾有在殺翮爾徒勞揮翰千秋失開尊五嶽髙此時嵇叔夜眞自感山濤

其四

頃已厭承明今歸遂偶耕鴻防幽客意狙喜眾人情簿領上何補文章老未成拂衣從此去日月任縱橫

病中柬於鱗子與【吳國倫】

病起科頭夕交深抵掌時卽君能載酒而我一論詩意气元非偶文章只在玆誰知靑侶桂並臥白雲司

柬於鱗子與【吳國倫】

世情驚一諤斯道屬羣猜雙璧虞卿至千金郭隗來眼中猶二子海內足眞才欲問藏身地何如濁酒杯

柬子相【吳國倫】

文章千古事不向世情看饑飽從囊粟飛垂各羽翰眾中結襪易身後執鞭難爾若疑山水朱弦何處彈

賦得雙玉贈於鱗元美【吳國倫】

何來雙白玉寒色照中天足分荊人刖名逾趙士全異時離合浦終古得藍田愧我持燕石防光四乘前

與黃給事中【吳國倫】

落魄無勞嘆惟慙負聖明小臣宜得罪古道不成名爾去招梅福予歸弔屈平舊來鷹隼意敢復向人鳴

秋日匡山二首【吳國倫】

倚伏誰能測千秋合自盟大名非我有往事亦人情月借銜杯色江懸伏枕聲豈應遷客夢容易到神京

其二

閉閣營何事羣書枕北星辰占戀闕風雨助哀江應馬心初定雕龍意未降蹉跎問歸計端愧鹿門龎

答於鱗元美見慰之作二首【吳國倫】

投荒吾自取二子念何深並牘驚人語三年逐客心星河揺起立風雨暗行吟已似長沙弔慚非汨水沈

其二

五老忽相失秋風歸去來頗無遷客態猶使故人哀白雪開詩卷浮雲度酒杯岱宗髙不極東望日徘徊

歸徳作【吳國倫】

所經席未暖朝野自孤蹤多病防官好無能長吏容夢中誰是蝶塵外客猶龍二子如堪作吾將曳履從

春懷三首【吳國倫】

竊祿防無補憂時劇不禁江山懸帝力宮闕見天心曲突猶非晚前籌合更深萬方眉可察那得不沾襟

其二

物意自難合故人殊可憐望風疑赤幟掩耳問朱弦血染吳江水躬耕歷下田庭枝囀黃鳥相憶獨澘然

其三

漸朽淮揚骨難招嶺外魂看詩論伯仲將淚問兒孫白馬何人至黃泉此意存綿綿總長夜杯土任乾坤

元美夜過將有江南之役【宗臣】

金樽墮明月瑤瑟動輕陰砧杵秋城急煙霞故國深不堪惆悵色兼入別離心去住俱萍梗佳期可易尋

上陵作【宗臣】

金鳬常泛海石馬欲鳴風劍佩秋霜響雲煙紫塞通河山不攺色天地自相雄羣帝俱神武園陵白露中

同明卿子與送別於鱗元美【宗臣】

春色何堪問開樽是別筵中原送二子北斗散髙天深語江河在雄心日月懸千山分馬首那忍遂揚鞭

天目徐山人【宗臣】

天目三千尺西南第一峯瀑來飛萬馬石削起雙龍白日江華亂靑雲海色重行歌秋更好散髮弄芙蓉

元美明卿集張氏園亭【宗臣】

古臺荒自出石磴曲相臨忽起千秋思能空萬古心明月有如此幽人不可禁何須賦揺落夜色五云深

宋之問詠笛【髙岱】

橫笛夜初鳴長風度曲淸誰家明月下無限玉闗情春去梅獨落愁中栁盡生不堪動鄕思嗚咽防腸聲

髙適登閣【髙岱】

向晚登髙閣雲天入望遙陰森祗樹合颯沓雨花飄歸鴈衝江霧孤帆落暮潮闗河同寓日旅思各蕭條

闗山月【髙岱】

靑天一片月萬里獨相依風急刀環望霜寒玉鏡飛龍河浮夜色羌笛怨淸輝愁絕閨中婦髙城正搗衣

塞上【髙岱】

孤塞烽煙合龍庭道路開月明飛羽度云暗射雕來邊艸秋先白胡笳夜轉哀匈奴今未滅莫上望鄕臺

立春夜集李伯承宅【髙岱】

鳷鵲猶殘雪晴光動上林寒隨宮漏盡春入酒杯深身世堪長嘯乾坤但苦吟百年能幾醉萍迹任浮沈

再別董元漢【髙岱】

暫握天南手初嚴薊北程一封排闥入萬里負戈行逺別憐消渴生還冀聖明白雲樓上月無限憶君情

寄懷李師孟水曹二首【髙岱】

別署秋光滿千帆霽色開海風吹月上江雨帶潮來名著山公啟詩傳水部才不知登眺處誰與共銜杯

其二

君爲滄水使予臥白雲林古色靑萍劍希聲緑綺琴尺書明月夜千里故人心愁絕兵戈滿孤鴻楚塞深

送元美奉使江南【髙岱】

海內二三子天涯去住情片帆江月冷孤劍使星明塞北獨烽燧江南更甲兵感時知有賦還擬寄同聲

贈伯承【髙岱】

李生負髙格瀟灑淨塵襟抗俗榮名薄論交道气深一尊聊北海隻字可南金艸看充棟無人識此心

春愁【髙岱】

作客長無了春愁正不禁苦吟增白髮貰酒盡黃金笛裏思鄕淚笳邊出塞心十年驚一夢空自愧朝簪

素屏【髙岱】

雲母誰家麗孤屏素轉幽淨揺庭樹影寒颯井梧秋背月聫瑤席當風障玉樓美人歌舞罷斜倚不勝愁

吳明卿再謫睢陽【髙岱】

謫去君何恨棲遲今古同名從遷客重賦以逺遊工駿骨傾燕市蛾眉出漢宮黃金臺下栁折贈意無窮

秋夜省中吏隱園獨坐【髙岱】

竹含煙重庭梧下吹輕月髙河影澹天近露華淸暝入盆魚色秋疎塞鴈聲官曹眞似水吏隱不虛名

山居【汪時元】

煙霞一以臥嵗月幾回新不是靑山色寧畱白眼人行藏惟自識窮達好誰論獨有巖中桂秋來倍可親

元日【汪時元】

淑气冰霜後東風艸木前紅顏憐舊日白髮見新年栢葉浮春酒梅花落舞筵興來揺彩筆聊和郢中篇襄陽畱別尊師徐大夫入滇二首【汪時元】

飛揚今古意寧免世人疑驛路雙旌發風塵一劍知云停冠蓋裏月上習家池爲問羊公石徘徊馬去遲

其二

飲罷宜城酒陶然日月間使星遙入部眞气又臨闗暮雪飄三楚春風動百蠻南徵天更逺縹緲萬重山

古今詩刪卷二十七

欽定四庫全書

古今詩刪卷二十八

明李攀龍編

明七言律詩

春興【劉基】

會稽南鎭夏王封蔽日騰空紫翠重陰洞煙霞輝艸木古祠風雨出蛟龍夷此日歸何處玉簡他年豈再逢安得普天休戰伐不令竹箭困輸供

追和音上人【劉基】

絕頂浮雲鎖石闗曲途危磴阻躋攀他年甲楯孤臣泣此日齋鐘老衲閒夜永星河低半樹天淸猿鶴響空山干戈未定歸何處擬結茅廬積翠間

雪竹圖【劉基】

雪壓江邊修竹林沅湘晚色起愁陰川光浩蕩空靑闊山气玲瓏太白深未得梢云邀鳳宿可能映水學龍吟無人谷裏吹春律直節虛中恐不禁

二月二日登樓【劉基】

薄寒疎雨集春愁愁極難禁獨上樓何處山中堪采藥幾時湖上好乘舟銜泥乳燕聊相傍泛水浮萍可自由見說蘭亭依舊在只今王謝少風流

答嚴上人【劉基】

江水東流西日微閒身不系獨何依塵埃蕭颯雙蓬鬂霜露淒涼一衲衣百粵雨餘山翠合三韓云淨海靑飛滄溟自古通天漢夢繞黃姑織女機

遊仙【孫炎】

畱侯弟子有初平九嵗從師住玉京天與數書皆鳥迹家傳一劍是龍精西池桃實無消息東海桑田有變更我爲紫芝歌此曲夜深相答洞簫聲

閒適【王防】

緑楊堪系五湖舟袖拂東風上小樓晴樹逺浮靑嶂出春江曉帶白雲流古今我愛陶元亮鄕里人稱馬少遊不負平生一杯酒相逢花下醉時休

送沈左司從汪參政分省陜西汪由禦史中丞出【髙啟】

重臣分省出臺端賔從威儀盡漢官四塞山河歸版籍百年父老見衣冠函闗月落聽雞度華嶽雲開立馬看知爾西行定回首如今江左是長安

梅花【髙啟】

瓊姿只合在瑤臺誰向江南處處栽雪滿山中髙士臥月明林下美人來寒依疎影蕭蕭竹春掩殘香漠漠苔自去何郎無好詠東風愁寂幾回開

九日寄朱見中【劉彥昺】

野樹荒臺帶晚陰昔年歌舞憶登臨桃花紈扇西風冷蔓艸銅駝白露深舊夢靑雲連館閣多情華髮老山林江南庾信傷秋倦疎雨簾櫳怯暮砧

海屋爲彛古鼎賦【董良史】

海上髙僧屋數椽瑚碧樹繞階前過橋云磬天臺寺泊岸風帆日本船龍女獻珠來供佛鮫人分席與參禪百年刼數如彈指眼見桑田幾變遷

舟次匡廬寄同朝諸公【任亨泰】

翰墨同時侍禁闈恩榮寧謂及寒微舍人舊掌絲綸誥禦史新裁錦繡衣天上鵷鸞還接武江邊鷗鷺已忘機他年行部如相覓秋水蘆花是釣磯

贈道會塗志淸領職歸宜黃【朱彥昌】

羽衣來自五云端勅賜黃麻墨未漧梅福南昌成吏隠葛洪勾漏本仙官一聲白鶴橫江夜三尺靑蛇出袖寒歸到鳳山春滿屋綘桃花發繞江幹

白鴈【顧文昱】

萬里西風吹羽儀獨傳霜翰向南飛蘆花映月迷淸影江水涵秋防素輝錦瑟夜調冰作柱玉闗晨度雪沾衣天涯兄弟離羣久皓首江湖猶未歸

春遊東苑應制【林鴻】

長樂鐘鳴玉殿開千官步輦出蓬萊已教旭日催龍馭更借春流泛酒杯堤栁欲眠鶯喚起宮花乍落鳥銜來宸遊好把簫韶奏京國於今有鳳臺

宿雨【郭奎】

宿雨蕭蕭悴客心髙齋連日滯秋陰一枝未遂鷦鷯志四壁空愁蟋蟀吟家在淮南靑桂老門臨湖水白蘋深鯉魚風熟香粳早釣艇誰移近竹林

白燕【袁凱】

故國飄零事已非舊時王謝見應稀月明湘水初無影雪滿梁園尙未歸栁絮池塘香入夢梨花庭院冷侵衣趙家姊妹多相忌莫向昭陽殿裏飛

追和岑補闕早朝之作【髙棟】

明光漏盡曉寒催長樂疎鐘度鳳臺月隠禁城雙闕迥云迎仙仗九重開旌旗半捲天河落閶闔平分曙色來朝罷佩聲花外轉回看佳气滿蓬萊

金山寺【趙宗文】

水天樓閣影重重化國何年此寄蹤淮海西來三百里大江中湧一孤峯濤聲夜恐巢枝鳥雲气朝隨出洞龍幾度欲登帆去疾蒼茫遙聽隔煙鐘

擬長安春望【謝復古】

南山晴望郁嵯峨上路春香玉輦過天抱帝城雙闕迥日臨仙仗五云多鶯聲盡入新丰樹栁色遙分太液波漢主離宮三十六樓臺處處起笙歌

秋日江館寫懷【徐璲】

水國天寒樹影稀西風又見鴈南飛郢中白雪無人和江上靑山有夢歸獨對浮雲傷往事驚看秋艸又斜暉十年浪迹煙波外滿眼塵氛未拂衣

寄虎丘蟾書記【姚廣孝】

聞道蟾公如逺公一缾一鉢寄山中云封蘿屋長疑雨泉響松巖半是風履破只緣行腳久嚢空非爲作詩窮遙思短簿祠前夜共聽寒鐘出澗東

送劉繡衣按交趾【解縉】

虯髯白舄繡衣郎騘馬南巡古越裳城郭新開秦郡縣山河元是漢金湯天連銅柱蠻煙黒地接珠崖海气黃莫說炎荒冰雪少須令六月見飛霜

從遊西苑【楊士奇】

廣寒宮殿屬天家曉從宸遊駐翠華瓊液總頒仙掌露金支皆挿禦筵花棹穿萍藻波間雪旗颭芙蓉水上霞身世直超人境外玉盤親捧棗如瓜

客夜【鄭起】

西風蕭蕭木葉稀秋深作客何時歸城頭月出照擊柝江上露白催搗衣鴻鴈附書逺莫致烏鵲繞樹驚還飛三更不眠欲起舞躍馬臥龍誰是非

車駕渡江【曾棨】

朱旗畫防擁堤沙錦纜牙檣照浪花佳气迥連江北樹曉光初絢海東霞雲中鸞鳳扶丹輦水底魚龍識翠華不用臨流羨天塹只今四海盡爲家

居庸【王英】

千峯髙處起層城空裏岧嶤積翠明云靜芙蓉開霽色天淸鼔角散秋聲北連紫塞烽煙防南接金臺驛路平此地由來稱設險萬年形勢壯神京

送陳郎中子魯再使西域【王直】

翩翩旌斾出皇州瀚海昆侖是昔遊塞外風雲隨使節天涯霜雪敝徵裘還家不論千金槖佩印須爲萬戶侯想見蕃夷歸聖徳自西河水亦東流

沅州雜詩【薛瑄】

辰沅風壤帶三苖一望中原萬里遙翼軫眾星朝北極岷嶓諸嶺導南條天連巫峽常多雨江過潯陽始上潮近日詩懷殊浩蕩謾將新句答漁樵

題童居士云深處【李孟璿】

捲舒隨處本無心道者幽居秋自深一片翠微迷曉色半巖蒼霧鎖秋陰擁闗不禁鐘聲出防榻休嫌雨气侵欲掃氤氳陪杖履重來只恐路難尋

賜午門觀燈【陳九宗】

鼇峯千仞郁嵯峨春色遙涵太液波明月只隨仙仗轉防云偏近禦筵多星橋影動黃金闕火樹光翻白雪歌共樂年華拚盡醉承恩不問夜如何

周駙馬府賞海棠【程敏政】

花霧擁逥廊冉冉猩紅出畫墻按譜更誰爭有韻失評空自說無香莫燒銀燭驚春夢好障丹紗防曉籹仙種北來初識面臨風拚醉九霞觴

金源諸陵【儲巏】

長白山髙朔漠連金源風色故依然千秋魂魄猶思沛萬里丘陵卻到燕感事重翻江統疏傷心莫問靖康年幽蘭一燼雄圖歇汝水悠悠入墓田

杪夏江州急雨【李夢陽】

急雨吞江倒石根吐云匡嶽近城門驚雷不下雙蛟鬭孤電能開九疊昏白晝黃濤翻庾閣蒼厓翠木澑陶村乘時詫有扶搖力六月東南見化鯤

追舊寄徐子【李夢陽】

憶昔逢君雪滿途遙憐爲客向江湖看碑定憶羊開府作賦先投楚大夫日黒魚龍豗夢澤艸靑麋鹿上姑蘇空回玉軫思流水不得驊驑見過都

潼闗【李夢陽】

咸東天險設重闗閃日旌旗虎豹閒隘地黃河吞渭水炎天白雪壓秦山舊京想象千官入餘恨逡巡六國還滿眼非無棄繻者寄言軍吏莫嗔顏

九日寄何仲黙【李夢陽】

九日無朋花自開登樓獨酌當登臺孤城落木天邊下萬里浮雲江上來但遣靑尊常不負從教白髮暗相催梁南楚北無消息塞鴈風髙首重回

和毛監察登明逺樓之作【李夢陽】

院鎖簾垂白日幽爲誰乘興獨登樓地平嵩嶽牕中出天倒黃河檻外流坐對鑪煙雲並起醉搖霜筆樹還秋可憐大廈須梁棟未展那知匠氏憂

送毛監察還朝二首是時皇帝狩於河陽【李夢陽】

楚生臨水送將歸黎子當筵賦式微天下汝爲眞禦史百年吾是舊漁磯沙寒白日蓬科轉風送黃河木葉稀此去有書應歷上太平天子本垂衣

其二

靑天萬仞削芙蓉憶踏匡廬第一峯哀壑暮云埋虎豹大江春浪變魚龍天池禦筆親畱碣石室山僧獨扣鐘防翰昔曾霄漢上舊題應破紫苔封

閻曹二子發京和侄木同舟篇【李夢陽】

共水同舟伴謫居海天春色靜涵虛蠻方故啟流官路漢史終收痛哭書蜀徼山髙常戴雪滇門池苦亦生魚上林花樹年年在前席行看入禁廬

熊監察至自西河有贈【李夢陽】

當年五郡乘軺過此日千城攬轡遊封事幾騰天北極籌邊直歷海西頭昆侖壯壓邊塵防弱水淸翻漢月流若使巡行皆汝輩逺夷那系廟堂憂

臺寺夏日【李夢陽】

古臺髙並郁岧嶤防塔稜層鎖寂寥積雪洞門常慘慘炎天松栢轉蕭蕭云雷畫壁丹靑壯神鬼虛堂世代遙惆悵宋官偏泯滅二靈哀怨不堪招

靈武臺【李夢陽】

環縣城邊靈武臺肅宗曾此辟蒿萊二儀髙下皇輿建三極西南玉璽來長白山人經國計朔方孤將出羣才可憐一代風雲際不勸君王駕鶴逥

寄懷邊廷實【何景明】

汝從元嵗侍今皇誰念先朝老奉常一出雲霄空悵望十年岐路各蒼茫春天縹緲金莖露晝日氤氳紫殿香獨有揚雄尙陪從白頭抽筆賦長楊

西海子【何景明】

寺下煙波春不開苑中風浪隠樓臺泉源細繞西山出雲气深從北極來萬里乘槎觀日月十年登閣望蓬萊黃塵碧水須防事莫使魚龍夜夜哀

送張侍禦巡畿內【何景明】

漢京樓殿薊門東淮海文章禦史驄三輔自來多冦盜五陵今日更豪雄埋輪亦在都亭下攬轡仍行甸服中滹水太行煙霧裏獨看髙隼擊霜空

送賈學士往南都【何景明】

金陵樓閣九天開銀漢仙槎萬里來宮月夜懸鳷鵲觀江流春轉鳳凰臺直從北極看南極卻望中臺接上臺鳴世早傳吳下作逢時更羨洛陽才

送施聘之【何景明】

海甸春風攬轡情燕闗驄馬去還鳴繡衣霄漢花間出錦纜江湖樹裏行近日西臺多諫艸少年南國有詩名別弦更憶風流調愁聽東城二月鶯

送杭憲副兵備天津【何景明】

天津橋北望京樓金鼓東行節使舟日月晝懸滄海樹龍蛇春壓九河流百年貢篚通南極萬里旌旄屬上游莫笑談兵向尊俎書生元不爲封侯

送王徳輝西巡【何景明】

中朝禦史重西巡獨下靑霄斧鉞新隴雪洮云行塞日胡琴羌笛奏邊春蒲桃不博涼州地天馬還隨漢使臣白筆萬人看气象肯令河外有煙塵

寄杭東卿商曾二憲使【何景明】

舊遊俱是吳中俊相憶遙爲月下吟他日雲霄須比翼此時金石更同心樓船水戰江流急鼓角秋城海日陰寇賊兩鄕今阻絕各天風雨一沾襟

送馬公順【何景明】

兩年懷抱值君開聞說京華首重回天上故人難再見世間岐路轉堪哀孤舟落日三江口逺客浮雲萬里臺南斗尺書相望切暮天鴻鴈幾時來

感興懷獻吉【徐禎卿】

客捨秋風動客哀殘花秋日伴殘杯虛名愧我爲身累白眼如君豈吏才落魄京華空老大旅魂江漢好歸來山川矯首浮雲迥倚杖遙登何處臺

柬獻吉【邊貢】

天涯臥病盡髙秋河上逢人感舊遊嵗月浮生雙鳥翼風塵逺道一狐裘君還豈爲鱸魚膾我出眞同雪夜舟梅蕋栁條俱動色幾時攜手並登樓

送丁考功秉憲之闗中【邊貢】

鶯花如錦豸袍新建節西行及好春周禮職方分二陜漢都形勝說三秦天浮紫气函闗動雨洗靑蓮華嶽眞藻思還應有神助詩成先寄故園人

武昌畱別諸使君【邊貢】

舟子招招催渡開多情臨別更徘徊虛煩竹馬城邊候實泛星槎海上逥南郡秋風悲鼓角武昌明月見樓臺懷人莫厭書頻寄江口雲帆日往來

聖旦南太常作【邊貢】

冶城風雨送蕭森萬國呼嵩五夜心帝座永懷天共逺主恩眞挹海同深容臺禮樂還南北建業江山自古今龍輦鳳旂回首地似聞韶濩奏餘音

遊龍洞山【邊貢】

洞門黃葉鎖秋深上客來遊悵古今恍惚謾傳龍迹在虛明眞似佛光臨蒼空日月流元化白晝云雷起大陰昏黒下山蘿徑逺殿鐘龕磬裊餘音

登嶽【邊貢】

玉皇祠畔一憑闌絕頂風髙夏亦寒北去塵沙通瀚海西來天地是長安靑雲迥隔三千界白日平臨十八盤似有飛仙度幽壑鳳笙聲裊佩

辛巳書事二首【邊貢】

居庸碣石控胡門玉几由來北極尊閣道逶迆經海岱天河隠見出昆侖鬥間遙識三階列日下從知九軌存奠鼎卜郊非浪事萬年珪鬯保文孫

其二

漢水東流夢澤開云蒸龍气劃爭逥襄城七聖翔空下少室三花拂駕來河伯授圖森地軸上公登冊自中臺千秋萬嵗應思沛悵慕歌風擬築臺

幕府山【喬宇】

說著看山興欲飛湖西雙逕踏霏微寧辭九日登髙防況是諸軍奏凱歸林外鐘聲開宿靄江頭帆影送斜暉亦知歡防何終極霜露休教上客衣

秋風亭下泛舟【喬宇】

荒亭寥落野煙空漢武雄才想象中簫鼔應聲開畫鷁帆檣飛影動晴虹山分秦晉羣峯防水入汾河兩派通少壯幾時還老大不須回首嘆秋風

萬壽日成禮奉天門【鄭善夫】

初日鴉啼宮樹林奉天髙殿入蕭森衣冠況值千秋節犬馬眞懸萬國心白羽書來兵未解黃河水落嵗將陰龍旂鳳輦闗山道邊事艱難風雪深

王峻甫萬頃波樓【周用】

何年百二開神州雙眼適來登此樓江湖到處是吾土裘馬平生非貴遊天垂欄檻星斗夜木落洞庭鴻鴈秋鴈門太守費指防曾見黃河東北流

扈駕郊壇陪祭二首【胡侍】

朱壇晴雪媚春空雲從天行气象雄八駿宛回黃竹路六龍遙向玉華宮鑪煙半拂仙人掌樹色微翻少女風應有海神來候駕南端飛霧碧蒙

其二

郊壇春蹕繞朱城上帝髙居敞玉淸五色幡幢空裏見六軍組練月中明云依黼帳成龍采樂上瑤臺作鳳鳴望秩屢叨陪海嶽防涘何以答恩榮

九日同諸君子集鴈塔【張治道】

重陽何處可攀躋十里峯臺四望低黃菊驚秋聊暫把新詩發興亦堪題莫因白髮妨髙防且喜淸尊共逺攜落防不須追往事風流眞與古人齊

樓夜【許宗魯】

樓上寒宵獨坐深漸看明月轉東林逺天聽鴈搖邊思午夜鳴雞感壯心風裏闗山飄玉笛壁間塵土暗龍鐔無才自分甘休棄敢向淸時嘆陸沈

渡河【馬汝驥】

大河懸束翠崖中沙海煙天九曲通急浪秋翻千樹雨安流曉掛一帆風胡秦北坼黿鼉窟箕尾西盤日月宮欵乃紛紛輕放舸不知估客定漁翁

寺前秋泛【曹嘉】

湖上晴遊卽鏡中輕煙淡靄靜浮空岸逥舟自蒹葭入塔迥雲從殿閣通驚吹魚龍時出沒傍筵鷗鷺晚西東鳴橈更泛桃花水不辧秋林返照紅

宴集楚藩樓上作【王廷陳】

藩府張筵臨水上危樓攺席向天中牕含江漢澄流逺檻俯衡巫逺勢通鳴佩忽霑神女雨披襟時拂大王風梁園勝事今非異楚國文儒古亦同

寄許州七弟【顧璘】

千官扈從羨能文謫牧新聲天下聞落魄吾家蘇季子風流南郡小馮君魚龍路怯黃河險鴻鴈聲愁碧海分莫上吹臺瞻越嶠五湖回首隔重云

樂淸道中【王健】

雨晴驛路淨埃氛鳥弄漁歌到處聞山迥樹陰牽落照江空帆影亂行雲天闗四面樓臺出地脈千重洞壑分賸愛巖亭堪把釣洗心翻愧白鷗羣

古今詩刪卷二十八

欽定四庫全書

古今詩刪卷二十九

明李攀龍編

明七言律詩

太華山歌【楊愼】

太乙終南培塿開洪河淸渭繞行杯日華先照蓮花上雲气常從仙掌來髙穿箭括通天路俯瞰明星玉女臺泠泠風馭不可駐降望大壑心悠哉

李君偕過臯橋新居言別【楊愼】

沙門艸閣對漁舟坐俯昆池萬里流蕭索暮途猶浪迹登臨暇日豈銷憂阮公失路誰靑眼江令還家尙黑頭行見羣英滿靑瑣寧忘一老在滄州

上張相公【唐順之】

帷中運防九州淸共道畱侯在漢京賜第近連平樂觀入朝新給羽林兵儒生東閣承顏色酋長西羌識姓名卻望上臺多气象年年常傍紫宸明

元夕詠冰燈【唐順之】

初憐火樹鬭春妍忽見淸輝逼夜防出海鮫珠猶帶水滿堂羅袖欲生寒燭花不礙空中影暈气疑從月裏看爲語東風暫相惜來宵猶得盡餘歡

胡逸人劉使君夜訪【陳明】

竹屋茒堂曲巷幽何堪仙馭下丹丘無人再識桃源路有客同登雪夜舟明月隨君還自去淸樽爲我更相畱蕭條湖上看秋色十載髙吟共白頭

登海曙樓【朱衡】

髙樓百尺挿空靑檻外諸峯列畫屏漢署星辰移北極海天風日壯南溟譯人嵗至諳夷語戰舸秋深驗水經卻倚危欄時極目炎荒銅柱接

九日龍岡奉同王大夫僚長【靳學顏】

荒臺九日倍淒涼駟馬雙旌度石梁望嶽鐘聲初應節洞庭木葉盡飛霜予家魯水空凝望君指秦川是故鄕倚閣斜陽正愁絕不知黃菊爲誰黃

艸橋卽席寄以騰【靳學顏】

舊國春深艸似煙年年此際對離筵才聞栁外歌三疊已識尊前路五千劍閣啼猿梅雨夜錦江駐馬麥秋天從今莫問西來鴈縱有風翰不到川

原州鎭西樓劉公防集【王維禎】

危樓眞倚白雲間霧堞陰陰合萬山地險胡塵空絕漠天遙漢壘接重闗樽前劍罷鐃笳起塞上年來虎豹門壯觀平生今更幾坐髙明月不知還

送柯公移鎭河南【王維禎】

年來烽火徹秦闗募士徴兵不暫閒地重只須馮異守節移難借寇恂還旌旗龍避三河水斧鉞花迎二室山梁國舊傳多俠客知君定訪夷門間

奉和汝承上淸宮【許應元】

淸溪樹外羽人宮員嶠方壺在域中丹竈云標遺漢刼石橋海上與秦通松間舊聽郎官履花下應迷使者驄爲有相如大人賦飄飄此意欲陵風

贈王督學【侯一元】

長江千里白波來畫舸風輕五兩催新雨曉看雷澤漲冰壺秋映洞庭開洲前落月聞湘瑟峽外飛雲見楚臺辭賦郢中應一變漢家方重馬卿才

登城閱士【兪憲】

旌旗四面接遼城霜落髙秋紫塞淸五路雲霞連海气千家砧杵奪邊聲射雕不數呼韓部奪馬今知嫖騎名東望扶桑一長嘯臨風眞有掛弓情

淸明揚州道中憶王端公【朱曰藩】

江花江艸淨春煙北望空懷乘興船水國人家種楊栁淸明士女競秋千客廚未乞龍蛇火旅食偏催犬馬年遙想風流王柱史西臺銀燭柘枝顚

送少司成朱子之金陵【余文獻】

鐘阜龍盤赤帝庭更從北斗借文星燕臺仙侶憐雙管白下諸生有陸經璧水細通武曲講堂朝對孝陵靑請看梧栢參天處翠輦當年竟日停

九日攜具要鐂將軍迷閣登髙有懷【劉景韶】

蓬萊閣上劍謌豪縱酒聊舒百戰勞漠北金河歸鴈防塞南銅柱拂云髙尊前霜菊浮隋苑亂後秋砧雜海濤卻笑牛山空墮淚風塵天地屬吾曹

漫興【劉爾牧】

意气橫生醉後歌少年猶自說三河風塵極目須長劍雲水闗心寄短蓑霄漢只今饒雨露窮途仍是戀陽和春來莫笑柴門僻庭樹開花滿舊柯

送龔侍禦之南都【謝榛】

萬里天風吹鐵冠三吳秋水正漫漫匣中星動劍光白帆外霜飛江色寒鴻鴈早傳瓜步信芙蓉還傍石城看南都賦就應相憶明月孤樽坐夜防

送顧天臣還吳【謝榛】

樽前潦倒送飛鴻別賦兼秋轉自工白璧在懷驚气色黃金隨意見英雄天低鄴下長楸樹霜落淮南老桂叢此去阿防人借問風流非復舊時同

送李別駕宗器【謝榛】

一樽聊醉濁河濵老去相知更幾人趙瑟離聲逢雨雪郢歌髙興得陽春自憐索駿堪酬主不是連城豈致身北上卽今天咫尺佩刀寧復久風塵

閒居張伊嗣見過【謝榛】

鄴都形勝帶衡漳風土相依卽故鄕閒到白頭眞是拙醉逢靑眼不知狂城云無色日將暮籬菊多花天有霜世事憑君休浪語此中髙臥意何長

秋日寄皇甫水部兼呈子循別駕【謝榛】

聞君遙自楚天來一別梁園見賦才搖落舊曾悲屈宋寂寥今復弔鄒枚黃河蕩日寒聲轉嵩少連空逺色開何事弟兄俱謫宦西風愁對菊花杯

寄懷陸汝成【謝榛】

花前樽酒度淸宵夢到春江萬里橋明月下連秦塞迥白雲秋盡蜀天遙自憐詞賦成多病君有聲名起聖朝應對靑山弔揚馬騷魂千載復誰招

奉懷於鱗【謝榛】

十載交遊滿薊門浮雲回首幾人存古來意气誰當合老去文章爾共論北極寒星搖短劍西山暮雪照靑樽於今尙醉平原館何日能酬國士恩

寄張幼於吳山讀書【黃姬水】

十載東林塵外蹤漁歌樵唱上方鐘詩成盡染煙霞色性定應同土木容破戒常持社中酒捐囊曾買路傍松重谿逥壑猶嫌近更上吳山第一峯

崔駙馬山池【吳擴】

平陽池館接靑霄閬苑瀛洲路不遙帝女巧將霞制錦仙人長以鵲爲橋樓前疊石云生座洞裏探梅雪滿條詞客慣來陪賞洽月明酣聽鳳凰簫

奉訪於鱗郡齋【黎民表】

揖客龍門意未輕北來風雨暗孤城靑山不防襜帷色濁酒深知傲吏情豈謂漢庭疎汲黯翻令渤海重王生漫從華髮悲畱滯嶽牧於今有大名

靈巖寺【許邦才】

澗壑縈逥繞梵宮諸天色相坐來同巖崖陰積千年雪鈐鐸宵聞十里風寺抱五云金界麗塔銜孤月玉毫空石僧東嶺緣何事似指蓮花問朗公

除夕【許邦才】

萬山深處石城闉廨宇荒涼積网塵鳥雀不疑隨坐起煙嵐常爲染衣巾恩懸北極天邊日家在東陵海上春乍客異鄕兼嵗暮倍添華髮鏡中新

於鱗宅送江山人【許邦才】

良夜琴尊興不孤蕭然行色防山湖天涯芳艸思公子雪夜春風戀酒徒那惜十千供舉白從來百萬判呼盧河橋楊栁誰堪把況復梅花正滿途

白雪樓二首【許邦才】

新題銀牓象蓬萊浮動髙寒見楚才宋玉至今無和客馬卿元自有琴臺洞庭黃鶴淩秋度荊表淸漳繞檻來得似詞豪開絕唱岱云春樹日徘徊

其二

郢人髙唱海西臺气味同稱絕代才客自藐姑山裏到春從巴蜀水中來時看玉樹三秋色遙接金莖片月開顧我梁園慙授簡憑防忽憶此銜杯

賜見東宮於臨保室賜酒饌謝恩【殷士儋】

詔許東朝謁帝儲瑞云縹緲防齋居重輝快覩前星彩異渥叨承湛露余卜歷已知同海嶽食珍深媿報瓊琚佇看講幄虛延問日覲龍姿侍直廬

云岑閣【李先芳】

天畔登樓俯翠屏萬山回合抱巖扄城鄰虎瞰風蕭瑟地擁云岑晝杳雨後嵐光搖粉堞潮來江气動靑萍憑髙已覺鄕心切何處秋蟬不可聽

玉峽山練中丞祠【李先芳】

玉峽髙臨渝水陰南臺遺廟未全沈亦知六駕飛龍日自表孤臣扣馬心白石粼粼江底見三峯矗矗雨中深百年松檟凋零盡荒冢殘碑何處尋

滕王閣【李先芳】

髙閣嶙峋攬上游還將歌舞向東流憑軒作賦何年事逺水長天萬古愁鳥外片帆生極浦雨中芳艸徧靑洲江湖滿地無舟楫天畔何人獨倚樓

送沈太守之潯州【李先芳】

萬里褰帷豈薄遊郁林虎竹漢諸侯郡鄰勾漏三山迥城壓黔江二水浮臥閣倦題靑玉案行春遙系木蘭舟蠻煙瘴海鴻難至珍重炎方桂樹秋

送王侍禦巡甘肅【李先芳】

君王西顧重籌邊繡斧衝寒出酒泉絕塞倒懸靑海月長風吹防玉門煙羌兒夜奏燉煌樂宛馬春嘶苜蓿天何用先聲報韃旦霜威昨已到秦川

太液池春望【李先芳】

金海恩波向曉凝玻璃千頃碧澄澄半空夜落明河水二月春流太液冰帳殿樓船天上坐禦溝楊栁鏡中憑廣寒更出蓬瀛外百丈虹橋掛玉繩

送李於鱗入覲【李先芳】

使君符竹下邢臺雙闕崢嶸北望開禹貢九州元防日漢家三輔出雄才流澌臘月催寒盡殘雪春山積翠來此去朝正應有賦天涯防筆共誰裁

白燕【李先芳】

昭陽宮裏洗新妝粉黛三千枉防腸不是樓臺涼似水那教毛羽化爲霜河邊度影銀生色花裏銜泥玉作香莫向眾中誇素質蛾眉妬殺雪衣娘

懷於鱗【王世貞】

燕京嵗晚競鳴珂郢雪春來幾和歌尙有乾坤容汝在空畱日月向人過雲橫大麓低平野天拆飛流墮濁河滿目黃金饒漢吏千秋屈宋自堪多

奉謁長陵敬志鄙感【王世貞】

長陵松栢似龍蟠象緯髙垂列漢官萬里乾坤畱劍舄百年丰鎬見衣冠只今南粵虛傳譯聞道西羌未解鞍文帝威靈終在眼秋來霜露不勝寒

病甚懷於鱗【王世貞】

蕭條落日罷銜杯寒入楓林夢乍逥我已河山甘付骨汝從天地更論才途窮萬事輕相讓意盡千秋莽自哀藥餌漸扶雙眼在未煩驚防素車來

送張戶曹出計百粵暫如銅梁【王世貞】

薊門擐甲待胡烽海內軍須不自供赤羽去隨新使者黃金歸大司農界標銅柱天垂盡人度蒼梧瘴幾重聞道壯遊仍晝錦春來車馬入臨卭

於鱗至分韻二首【王世貞】

把酒千門朔思生太行髙雪照天京道傍燕石晝俱隕匣裏並刀風自鳴遂有羣靈開黯淡卽看五馬頓崢嶸相違嵗月無勞數屈指人間幾大名

其二

自擬仙舟問李膺濤聲寒壓九河冰愀然嘯日思雄劍忽爾垂天至大鵬過客傳書成詛楚憐予頌酒尙如澠請看寂寞華陽館海內何人有代興

贈於鱗【王世貞】

醉爾春風金屈巵忽看山嶽坐來移停鞭欲盡幽州色立馬愁聽出塞辭我自靑雲甘薄宦誰當白雪問相思蒼茫大陸頻回首日暮乾坤未可期

寄送於鱗【王世貞】

舞劍鳴笳出薊門停驂回首視中原病餘丘壑吾仍在別後風塵爾更尊豈爲衣冠成落魄向來詞賦失消魂何人泣抱陵陽石車馬紛紛未可論

於鱗郡齋【王世貞】

飛傳霜橫九塞戈爲君風雨又滹沱相憐白璧燕山盡未有黃金漢詔過坐客尊醪初北海郡人經術似西河不知淸羽頻移調蕭颯城頭落木多

於鱗郡閣【王世貞】

使君杯酒一登樓倚檻蕭條落木愁不盡天風吹大陸何來山色滿邢州匣中星動雙龍夜柝裏寒生萬馬秋爲問郡齋諸記室幾人能並李膺遊

春日雜懷二首【王世貞】

故人相慰檄書稀又見徴兵解越圍敢向東方誇賜履可因南國賦無衣家家砧杵鳴春日處處戈船系夕暉聞道封侯須健手羽林生長自輕肥

其二

閩嶠除書問莫悲豫章遷客正相思但令懷璧俱堪罪何用投珠始見疑天外風流名士盡鄴中星防舊遊知只緣吾在能株累漁海樵山任所之

答張幼於【王世貞】

十年曾識鳳凰毛回首風煙夢寐勞書到闗河雙玉案賦成湖海一綈袍握中明月誰相貴曲裏靑山且自髙聞道漢庭推仲蔚莫令秋思滿蓬蒿

懷於鱗兼寄子與二首【王世貞】

紫气函闗客出迎誰堪起舞應雞鳴千年泰華東西色萬里江河日夜聲自是文章生骯髒豈容吾輩擅崢嶸猶憐奉使還徐幹車馬無心老漢京

其二

漢省逶迆十載余卽看髙議主恩虛何人北海憐精衛有客東門類爰居事往交遊工變態時平偶語畏詩書亦知身外元萍梗泛泛江湖恣所如

提兵安東海上大閱【王世貞】

親提千騎向東方劍客黃金盡解裝桃葉初明珠勒馬梨花半防緑沈槍拍天濤擁軍聲合駕海云扶陣色揚北闕尙虛南越首何人先領伏波章

登岱二首【王世貞】

軒轅皇帝有髙臺鞭石千秋輦道開匹練天縈吳觀出金泥日射漢封回西盤瓠子河如帶東掛扶桑海一杯誰爲登壇論王气只應塵世有仙才

其二

尙憶秦松輦路傍至今風雨郁蒼蒼千崖忽敞中原日六月長飛使者霜在昔鈞天靑帝座卽今封禪白雲鄕茂陵書就應猶渇自有池頭玉女漿

和於鱗登太華山【王世貞】

落日中原太華陰客攜秋色獨登臨俄添嶽掌蓮峯峻忽入關門紫气深六著仙人邀對博三漿玉女醉還斟誰憐此地余秦觀西望雙懸萬古心

以吳絲酬於鱗【王世貞】

故人三徑新蓬蒿鴈門太守徒爾勞鬥酒風塵白日薄椷書海岱靑天髙念欲報之吳縞帶何以遺余秦復陶千秋衣被各無限世途往往稱綈袍

答於鱗【王世貞】

嵗晏天髙首重逥中原萬里一書來崢嶸未病驚人筆黯淡長浮避客杯鴈後江湖開气象燈前風雨失時才自憐身隠文焉用縱有微吟嬾向裁

再答於鱗【王世貞】

客有將歸金錯刀暮云寒色動江臯故人知未馴龍性小弟憑誰與鳳毛名盡酒狂差自若病來詩態任兒曹相聞不淺塤箎思莫放陽春調轉髙

白雪樓二首【王世貞】

平楚蒼然萬木齊嵯峨飛閣岱云低峯頭玉蕋春長在檻外金莖夜不迷賦就梁園無左席書來郢曲有新題何人彊責元龍禮不遣靑樽吾輩攜

其二

伏枕淸秋海岱邊髙樓中壁頫蒼煙同云不盡千家曉寒月長開萬古妍天上幾看新玉樹山中端合老朱弦誇他信美非吾土句就還應兩地傳

春日同張幼於輩過黃淳父【王世貞】

塵尾言日未斜隠囊匡坐自煎茶尊前白雪中郎調屋裏靑山處士家千里驥心降付酒十年蓬髩怯看花浮生幸有江湖在莫遣風塵負嵗華

春日集於鱗宅【王世貞】

辛盤栢酒故人攜醉裏無愁白日低嵗序風塵俱自失吾曹天地豈堪齊吟揮萬象春誰在把照千門夜不迷詰旦如聞周太史何來云物帝城西

送徐子與讞獄江南【楊繼盛】

寥落白雲庭半虛有功此去更何如西曹月滿幽人榻南國星隨使者車塞鴈不堪行又防秋風況是葉飛初秼陵故舊如相問爲道疎狂病未除

大風中王元美年兄賜顧言及先寄詩扇未到【楊繼盛】

陰陰朔气滿皇州烈烈悲風暗鳳樓吹合凍雲低欲暮俄添寒雨更生愁豈緣結襪知廷尉莫以琴鳴問楚囚聞說右軍曾逺寄無因珠玉好誰投

古今詩刪卷二十九

欽定四庫全書

古今詩刪卷三十

明李攀龍編

明七言律詩

奉答於鱗見贈之作【王世懋】

江上秋空度羽翰故人千里問加餐齊紈忽破吳門色郢雪長飛海國寒句裏靑山堪自逺篋中明月傍誰看思君獨夜狂歌發轉向交遊把臂難

寄題白雪樓二首【王世懋】

靑山卜築傍松筠此日南樓屬興頻地敞風雲懸自合天橫海嶽望常新樽前色借齊宮曉賦裏聲回梁苑春莫怪鹿門常謝客未堪雙眼向巴人

其二

西北髙樓天際看美人淸夜自憑防悲風忽送雙鴻起飛霰遙從萬樹殘防筆縱橫搖岱色綈袍蕭瑟上春寒登髙莫作江南望郢曲於今和正難

大司寇顧公池亭【王世懋】

卜築秋髙萬壑陰空山白髮著書深長松老作虯龍態古磴閒從薜荔侵西望吳門縈匹練東逥篛水寫鳴琴開尊重借儒生色倒屣誰酬國士心

懷明卿【王世懋】

詞客漂零自古今天涯薄宦且浮沈三州地敞中原色二室秋髙大陸陰束帶風塵摧傲骨褰帷落日佇雄心河陽幾度看花發遮莫潘郎髩已侵

北郊臥病不赴齋宿屬元美諸人並移病因賦【徐中行】

仙臺玉漏靄沈沈遙望金莖只自吟司馬文園長病肺漢皇宣室正齋心髙城過雨疑秋早閒館焚香坐夜深何事故人俱伏枕虛傳載筆賦汾陰

射陽湖逢子相北上醉別【徐中行】

邂逅長安舊酒徒張燈夜醉射陽湖鬥間劍气雙龍合江上濤聲萬馬趨病起適逢枚叔賦狂來重入步兵廚明朝掛席還南北回首長淮月色孤

喜於鱗至【徐中行】

咫尺闗門紫气層滹沱千騎踏寒冰褰帷雪色逥雙闕擊築春星動五陵肝膽詎從詞賦見聲名或借璽書增亦知元禮龍門迥卻怪當年醉裏登

送元美出塞【徐中行】

栁色春深五鳳城明光使者授長纓風雲六傳從天下鼔角千山出塞行丰劍晝摧恆嶽色郢歌秋折大河聲何人爲掃燕然石萬古寧畱爾軰名

送於鱗還郡【徐中行】

計吏雄才寵漢官還驚五馬出長安壚頭春入燕山色匕首風生易水寒三輔黃金明主問千秋白雪世人看太行不厭髙齋客橫笛休吹行路難

李伯承諸子見過【徐中行】

病客都門臥寂寥羣公何意問綈袍風塵賴汝開雙眼湖海憐余攺二毛落日五陵寒擊築浮雲萬里過持螯酒防共指談天處北斗遙連碣石髙

元日簡黎惟敬【徐中行】

天涯回首迹俱陳雲物長安嵗自新托興梁園惟我在倚歌燕市更誰親風塵一病生華髮劍佩連朝隔紫宸吾黨漂零君自見相逢寧惜賦陽春

表臺同諸僚友燕集【徐中行】

表臺髙出頫儒林參佐乘春此盍簪自得範滂惟畫諾不妨羊祜數登臨嵩山近接眞人气汝水深知傲吏心倒著接防從客笑使君今已二毛侵

寄題李於鱗白雪樓二首【徐中行】

寥廓誰論碣石宮千秋作者此樓中自非海嶽開天造安得文章有國工撫軫陽春逥黯淡揮毫寒色散鴻蒙杜門莫怪常髙臥郢調人間未易同

其二

駘蕩深知宋玉才層樓髙倚岱宗開月含雙掌云邊出濤擁三山海上來梁苑賦成誰授簡郢中歌罷自銜杯側身東望飛揚甚乘興焉能信宿逥

汝寧表臺作【徐中行】

蒼然一望盡中原天柱髙標逼斗垣淸夜眾星臨汝潁黃河分派出昆侖風前獨立南陽嘯花下頻開北海尊授簡使君文雅地何如枚叔賦梁園

寄答廣陵歐文學【歐南海人徐中行】

蕪城客夢滿江臯千里懷人尺素勞篋裏夜光南海月賦中秋色廣陵濤談天寧復如燕市翫世何妨似馬曹念爾最憐中散調知音寥落好誰操

戚希仲楊伯章二禮部攜酒夜過同於鱗賦【徐中行】

三謁承明且未逥十年詩社此新開攜樽黃菊重陽後並馬靑雲二妙來潦倒繆曾題漢柱文章終自起燕臺省郎星聚元非客太史明朝莫漫猜

於鱗上計且至病中志喜【吳國倫】

聞君五馬度滹沱相望襜帷雨雪過獻璧親承天子問賜金誰似大夫多書來一判呼盧醉病起猶堪擊劍歌此地重逢闗象緯不知寒色掩鳴珂

鄱陽湖【吳國倫】

欲向匡廬臥白雲宮亭水色晝氤氳千山日射蛟龍窟萬里霜寒鴈鶩羣浪擁帆檣天際亂星臨吳楚鏡中分東南嵗晚仍鼙鼓莫遣孤舟逐客聞

屠使君髙齋【吳國倫】

廬州郡閣與云齊臥閣停雲白日低峯擁耆闍浮海上地臨金斗壯淮西相看春色杯應滿況是風塵手共攜莫問年來遷客路乾坤處處使人迷

寄於鱗【吳國倫】

萬里悲風吹暮笳逐臣猶自傍京華裁書欲寄孤生杜謝病曾營五色瓜馬上山明靑海月夢中春老赤城霞可憐舊社諸兄弟只似河橋楊栁花

元日同諸守臣從孫侍禦行朝正禮於郡中【吳國倫】

濯錦池頭曙色催孤臣春夢五云回仙班彷佛旌門入淑气氤氳帳殿開日近中峯呼萬壽天依北斗望三臺誰從野外嘲綿蕞禦史今簪白筆來

徳州徐憲使汝思招飲【吳國倫】

岐路巾車避客過平原春色柰君何論文豈敢咻齊傅對酒聊能縱楚歌風起鴈聲寒赤塞沙蒸日气暝黃河不辭永夜呼盧醉此防乾坤總未多

同張肖甫遲徐汝寧於大梁【吳國倫】

上國傳書已暮春襜帷幾日度河津重逢漢吏分符處合是梁園授簡人詩句小能酬造化酒杯深自解風塵中嵩雲气平臺月便欲持之贈所親

明卿席上賦【宗臣】

白馬黃金事冶遊薊門春色總堪畱一尊破爾靑山夢萬里懷人落日愁鸚防舊悲湘客賦鷫鸘初典漢臣裘酒防忽聽孤笳起腸防朝云出塞秋

同元美集明卿宅【宗臣】

淸秋此日滿長安那肯過逢不夜防風雨忽隨雙騎到薜蘿相對一樽寒愁心獨有中原在俠气君從北斗看戎馬闗山余涕淚十年空負漢臣冠

集子與宅【宗臣】

匕首如霜照客顏相逢俠客滿燕闗荊軻西去此其輩易水東流不復還天地只今搖赤羽江湖何處問靑山悲歌忽憶金門隠與爾逍遙供奉班

登觀音山【宗臣】

一上孤峯眺大荒吳山楚水共蒼茫雲間棟宇垂天渚江上黿鼉吹石梁絕壁晝開風雨色防崖秋掛薜蘿長吾將從此尋瑤艸黃鶴翩翩歸帝鄕

登景山落霞亭【宗臣】

搖落靑楓比上臺石門雙磴倚崔嵬河流南注昆侖坼龍气西看芒碭摧十月衣裳寒杵急孤城睥睨暮笳哀故山麋鹿還誰主楚水淮云首重回

燕臺感秋【梁有譽】

薊北風煙驚壯心感時偏覺二毛侵功名空羨虞卿璧世事徒髙季子金戰後闗山生瞑色雨餘城郭澹秋陰卽看節候堪杯酒徙倚聊爲越客吟

燕京感懷【梁有譽】

鹿塞戈鋋血未幹龍庭烽火報長安擬擒可汗先開幕欲拜嫖姚更築壇靑海月明葫馬動黃楡風急皂雕寒材官羽騎多如雨夜夜旄頭倚劍看

送莫祠部督學貴陽【梁有譽】

獻嵗星軺出漢京南中鳥道入云平遙經遷史浮湘處肯讓文翁化蜀名戀闕夢懸春署月登髙詩滿夜郎城莫嗟萬里風煙迥攬轡應憐報主情

送羅山甫還潤州【梁有譽】

羅含長嘯出燕都負笈空藏五嶽圖搔首風塵悲燕雀浪遊詩卷滿江湖人憐玉樹秋云逺家對金陵海月孤爲問戴顒棲隠處煙霞還似昔年無

送陳山人自眞州還越中【梁有譽】

客子將歸夢若耶煙波深處隠淪家相逢一滯淮南桂別後應迷洞口花瀑布晴搖靑嶂雨飛梁朝映赤城霞越中山水多佳麗莫嘆漁樵老嵗華

中秋集張子畏宅【髙岱】

風吹明月散千家漢闕金莖綴露華砧杵秋聲連鴈塞闗山夜色滿龍沙元規興劇南樓宴博望名懸北斗槎白髮髙堂今夕夢應憐遊子滯天涯

送張駕部憲使赴四川【髙岱】

髙城鼔角動秋聲萬里憐君擁傳行巫峽雲煙詞客興巴山風雪故人情壯心豈謂燕臺迥淸世還看蜀道平魚復陣圖遺迹在相逢他日聽論兵

汪正叔席上對菊別子畏【髙岱】

淸霄虛館絕紛華霜滿髙城咽暮笳尊酒放歌俱白雪風塵愁髩又黃花幽懷共擬淵明宅逺道堪憐博望槎此去逢春多塞鴈莫言巫峽是天涯

秋夜送梁舍人奉使便道歸嶺南【髙岱】

沈沈宮漏夜霏微風灑離愁動客衣仙掌乍分秋色去徵帆遙帶月明歸路經庾嶺梅花發天入衡陽鴈影稀尊酒薊門須盡醉明朝空惜故人違

冬日戴金吾園亭【髙岱】

朔風吹雪晝車馬聊因訪戴停尊酒喜逢談劍地圖書疑是艸亭髩從久客愁邊白竹向幽人句裏靑卻憶江南空別業移文今愧北山靈

送徐荊州【髙岱】

中原形勝古荊州露冕看君此壯遊十載共淹長樂漏一麾今賦仲宣樓雲開夢澤浮空盡天倒巴江入楚流應念故人頭盡白風塵獨自滯貂裘

羅戶部使黔蜀【髙岱】

長鋏淸尊賦逺徵燕臺冰雪不勝情闗山萬里勞輸挽天地頻年苦甲兵飛蓋曉星淩劍閣孤槎秋水泛昆明當時王馬風流借復爾雲霄重此行

陳憲卿兵備井陘【髙岱】

大漠云生接太行鳴蟬芳艸動離觴十年帷幄籌邊苦此日旌旗出塞長天作重闗嚴虎豹人從三輔避風霜髙秋泜水寒煙盡爲訪淮陰舊戰場

萬章甫兵憲滇中【魏裳】

仙郎擁傳出燕闗開府西南控百蠻萬里煙濤靑雀舫千秋詞賦碧雞山主恩題柱雲霄上時難論兵天地間春到昆明懷漢苑幾回嗚玉共朝班

送髙伯宗還楚【魏裳】

文園多病轉相親搖落秋風白髮新寂寞潘輿傷往賦淒涼郢調倦遊人雨聲萬壑懸江樹暝色孤帆落漢濵此去烽煙開北極側身天地更沾巾

懷子與【魏裳】

頻年烽火近長安闗塞蕭條行路難亂後客心愁裏折別來書札夢中看經艸罷時名左白石歌成夜色寒明月五湖堪欲滿懷人千里正憑闌

送孫大宗伯之金陵【魏裳】

仙掌髙寒曙色開尙書曵履下蓬萊望懸北鬥時名重地入金陵王气逥獻納久傳三殿疏風流眞羨兩都才已知門下侯芭逺問字何人載酒來

夏夜於鱗山樓【魏裳】

濁酒髙樓暑自淸淩雲詞筆意崢嶸星辰倒掛靑萍色山水涼生緑綺聲賦入甘泉通禦气人傳河朔見交情知君庾亮多幽興長嘯胡牀坐月明

春夜與於鱗宿龍洞山同賦【魏裳】

握手千山意獨親飛揚不似在風塵彩毫自照驪珠色緑酒還傾郢雪春芝艸舊傳安漢客桃花猶識避秦人途窮且莫悲車轍一醉能令萬象新

白雪樓【魏裳】

郢調淒涼思轉幽卜居還倚鮑山丘乍疑海气能爲屋不道仙人獨有樓乘興好看明月上登髙長嘯白雲秋琴心自在誰堪識且聽巴人下裏謳

天目先生靑蘿館集得湖字【汪時元】

屋裏煙霞逼畫圖山中嵗序過蘼蕪開樽暮雨來三徑染翰春云出五湖白髮有誰工說劍黃金且自判呼盧相逢意气仍相許總是髙陽舊酒徒

滄溟先生起家觀察浙江【汪時元】

泰嶽淸風梁甫吟函闗眞气復南臨千秋禹穴探書興一日龍門禦李心湖海向甘云臥穩乾坤難負主恩深若教司馬文園老誰爲誇胡賦上林

鸚鵡洲弔禰衡【洲今沈江矣汪時元】

黃鵠磯頭日夜聲似猶鸚鵡賦初成於今明月懸江漢何處芳洲問禰衡古木一川秋色盡寒濤千載暮煙生臨觴忽有悲風起激楚陽阿气未平

登黃州赤壁【此卽蘇子瞻行樂處而猶有破曹赤壁在嘉魚焉】

【汪時元】

崚嶒赤壁倚煙霄伯气入望遙兩賦山川名後世三分天地見前朝橫江浪湧如相待縱酒風流可再招徙倚不堪搖落後武昌南去更蕭條

遊石湖蘭若【釋來復】

荷花蕩西湖水深上有蘭若當髙岑客吟時見猿鳥下僧定不聞鐘磬音雨香秋林橘子熟云落空澗棠梨陰閒來掃石坐竹裏靜與山人論素心

古今詩刪卷三十

欽定四庫全書

古今詩刪卷三十一

明李攀龍編

明五言排律

海珠寺【王偁】

絕島波心見棲身玉鏡中欲觀鼇背日還伏鷁樓風客思員壺外雲程若木東蜃光晴乍霧海气晝成虹僧剎蛟龍防神珠水月通同遊多逸侶歸棹擬乘空

重謁孝陵【李東陽】

龍虎諸山防車書萬國同星纒環斗極王气繞江東地湧神宮出橋分禦水通丹鑪晨隠霧石馬夜嘶風日月無私照乾坤仰聖功十年瞻望處雲樹鬱蔥蔥

鄱陽湖【李夢陽】

太祖平陳日樓船下此都波濤畱壯色天地見雄圖水上開黃屋雲中下赤烏士猶詢後載戈已倒前徒力屈鯨鯢僕聲回鴈鶩呼橫江收玉笥跨海定金符文軌遙通楚梯航訖至吳英謀恊睿算勇奮想長驅殺气黿鼉徙腥風島嶼孤康山巍廟在忠武激頑夫

寄邊太常【何景明】

不薄淮陽守翻辭大省寮聨翩追近地奉引憶先朝日月旂常動星辰劍佩揺漢儀瞻鹵簿虞樂典簫韶雅識懷金奏同遊倚玉鑣聳身殊道路回首隔雲霄鸞翮終難鎩鶯遷本在喬乾坤五馬貴江海一麾遙

渡涇渭【何景明】

湮沈九州防雄壯八川名隔嵗望逥合分濤揚濁淸堰渠饒上壤形勢迥西京漕挽通秦甸津梁跨漢城波流互明滅洲渚各縱橫落日雨蕩潏遙天雙帶縈片帆儻可借萬里自玆行

送林大司空赴召【鄭善夫】

白雪調應少珊瑚得者稀長空古意澹落日壯心飛千載一魚水羣公覽鳳輝眾心還識斗北極此垂衣爰相巾興冠維師後載非先朝髙八座劍履又神畿

出塞二首【孫一元】

夜出漢家城朝來塞上行黃金短匕首白馬縵胡纓瀚海驚傳檄燕山暗駐兵妖狐衝隊立燐火隔原明栁拂轅門曙旗翻朔雨晴笑談開俎豆陳列走鮫鯨帳底鐃歌起軍中殺气橫寧知謝州簿猶是一書生

其二

四塞黃雲接西徵更北徵饑鷹掠地去駿馬跑空鳴出磧河聲咽抱闗山勢橫風生聞觱篥月黑見欃槍艸際髑髏語雲間獵火明旋砍白登路暗搗黑山營鼔角三邊肅熊羆萬里行提攜玉龍起擬死報神京

送管先生頒封秦府【髙叔嗣】

五等周分國三王漢世家日聞惇帝族時見遣皇華翦土仍鶉首疏邦自犬牙函闗通使節灞水度徵車過邑恩難屢登堂禮更嘉何如北山客行役動長嗟

苦暑【許宗魯】

酷暑逃無地髙天不可呼五行皆化火六合盡爲鑪令本司朱雀年應建赤烏焚林書有紀沸井事非誣禾黍焦如燬龍蛇縮欲枯胡然蟄雷電無乃涸江湖熾焰憂銷肺炎威恐裂膚合冰甞憶漢置窖轉懷蘇虛誦淸涼品難回白帝符何當超淨域摩頂灌醍醐

賦玉壺冰【楊愼】

云送千峯雨風凝萬壑冰金莖先沆瀣錦席失炎蒸靈響瓊璜解仙膏水碧澄淸泠浮緑蟻瀟灑絕靑蠅涼艸虛疑掛寒菇定未勝何當卻塵鞅赤腳踏髙層

山雪【李汝蘭】

山雪照晴嵐山人睡正酣饑烏啼古戍落鴈起寒潭野服初添絮朝冠久卸簪交情貧後見世故靜中諳避俗作巢父全生學老聃艸堂有樽酒獨酌對終南

送董克平宰六合【謝榛】

東南動星宿淮海得郎官王气秣陵近潮聲瓜步寒歌謠知俗變案牘坐更殘古劍還誰識瑤琴且自彈早鶯啼縣郭春艸徧江幹驥足知君健風雲百里看

寄王侍禦【謝榛】

君王重簡命爾志在澄淸節鉞分西顧風雲防北徵羽旗荒外合驄馬雪中行直渡桑幹水還臨驃騎營九闗多猛士百戰有長城夜半仍傳檄天寒未解兵奇才逢聖代雄略見儒生獨仗防邊防能收抗疏名

送朱駕部伯鄰使塞上【謝榛】

早發佩龍泉行看紫气纒寒云抱亭障枯栁散烏鳶嶺暗飛狐雪闗開白馬天風塵諸將老任俠五陵傳北使明星動南心片月懸誰從竇車騎萬里勒燕然

送王安慶【謝榛】

結緑殊增價飛黃早出羣賢聲定國經術自河汾竹馬來童子蒲鞭得使君訟庭閒晚照官樹澹春云文物古今勝江山吳楚分歌謠起中夜應向月中聞

少司馬蘇公之鎭【謝榛】

旌斾發長安邊庭報築壇寒鉦殷地響霜劍照人寒靑海連兵苦黃金結士驩論功多汗馬應募有材官漢檄雲中度班銘石上看雄圖驃騎在一戰取樓蘭

白雪樓同徐以言諸比部夜賦【謝榛】

西署鳳城陬聊爲秉燭遊和歌半吳越南北有曹劉白髮惟孤劍淸風共一樓苑鐘疎靜夜宮月澹初秋露上金莖重河連玉闕浮靈文猶漢代仙樂自燕州嵗序紛吾感山川壯此畱又驚天外鴈縹緲下滄州

送劉子旭使雲中【謝榛】

君才班馬流十度帝京遊聖代開奇璞春風脫敝裘長懷漢室防獨抱杞人憂地曠笳逾慘沙寒鴈不畱壯心看劍鍔屈指計刀頭千古儒生輩誰期定逺侯

庚戌八月二十二日恭聞奉天殿視朝【謝榛】

上苑涼颷起西山瑞靄濃玉珂天漢路金闕午時鐘劍佩鑪香近旌旗日影重宮墻落楊桞水檻出芙蓉萬舞趨丹鳳千官識衮龍遙傳北伐詔光耀紫泥封

姜節之太史宅對雪【謝榛】

向夕變山川寒深嵗暮天玉堂輝自動瑤闕燦相連酒訝新丰貴冰增太液堅媚春殊可賦照夜迥堪憐畱滯龍門客逍遙鶴氅仙共看漢太史還爲紀華年

童侍禦謫嶺南【謝榛】

帆度三江盡雲飛五嶺遲炎方殊物色秋水澹心期地逺身仍健官淸俗可移瘴煙聊復酒海月尙堪詩正气驚山鬼威名伏島夷羅浮春萬里遷客寄書時

劉稽勲宅賦雪【謝榛】

春歸紫禁城脈脈雪花明照夜千山色因風萬戶聲臥袁眞是懶訪戴亦多情古劍靈常動冰壺虛更淸中朝深啟事東郭但浮名郢曲今誰和燕歌老自平

寄別陸明府道函【謝榛】

朔風吹萬里何事復燕都門發星前騎城翻雪後烏徵塵上短褐落日照長途趙北黃雲防漳南白艸枯生涯人自老愁思鴈相呼梁苑多詞客髙陽一酒徒昔遊同授簡夜醉更摴蒲爲寄潘懷縣聲名是壯圖

寄別丁內黃【謝榛】

向月琴無侶衝星劍有神棲遲元靜者漂泊故愁人薄俗交難定同鄕情易親客途經雪冷官栁隔年新天逺飛鳬舄時淸老角巾何當共樽酒重醉帝京春

贈史中丞【謝榛】

千載東南計三秋戰守功陣云回气色匣劍閉雌雄往事長歌外流年髙臥中風霜惟勁竹江海一鴻薄俗懷巢父幽期得阮公醉來論世故謬許老夫同

天寧寺塔【謝榛】

舍利藏千古靈光夜夜開檐髙色界盡天近法云來鴿自虛空轉龍將風雨回地形標疊障河勢見三臺徒向人間老深慙鄴下才因從逺公社登眺思悠哉

寄懷於鱗使君【謝榛】

保障今三輔誰言是薄遊掄才傾漢署爲郡動燕州不寐冰霜夜髙懷風雨秋人間多宦迹海內此名流白璧時方抱靑山道可求曾憐鸚鵡賦更憶鷫鸘裘大雅終誰定狂歌豈自謀翩翩五驑馬泛泛一沙鷗襄國煙中樹漳河月下舟遙知共參佐吟眺正登樓

徳藩白雲亭觀珍珠泉作【李先芳】

帶礪開宗國湖山列祖筵泛槎滄海上張樂白雲顚臺榭吞寒浦笙歌拂夕煙地靈歕玉屑天派防珠泉鮫室光逾媚驪宮夜不眠月中疑蚌出水底見星懸詞客頻中聖君王正渴賢本支流不盡千古鏡常圓

送顧天臣偕謝茂秦南還【王世貞】

遊客爭歸趙虞卿亦見尋立談雙白璧笑卻千黃金解道國恩重誰同交誼深﨑嶇依一老流落見余心擊築無燕市羈棲有越吟揖余還拂袖碣石暮云沈

秋夜同李申登白雲樓【王世貞】

吏歸西省鑰人倚白雲樓惜晝頻呼燭驚寒憶授裘霜餘薊嶺出暝表漢宮浮刁鬥金吾夜闗城玉杵秋放歌天籟合吹笛露華收客是陳登侶予仍王粲遊盛時雙涕淚非土並淹畱嵗月孤蹤偶乾坤萬象稠大夫應有賦珍重向誰投

於鱗郡齋【王世貞】

不淺停車興寜因戀濁醪客顏回把袂吾手任持螯十日布衣飲千秋冠蓋勞北風寒趙瑟明月隠吳刀湖海身難下乾坤首並搔宦情余汝在物譽借詩逃一別安孤枕相知仗二毛白雲空在望誰益太行髙

送大梁李公轉東藩左轄八韻【徐中行】

賦別復梁園髙秋鼔吹喧張旌臨北海馮軾下中原賜履東秦壯登封泰嶽尊河山開日觀星斗掛天門闕裏風堪問明堂迹尙存齊名慚李固對榻戀陳蕃湖月邀仙舫峯云落酒樽誰憐虛左地長憶信陵恩

同張肖甫送乃兄張山人還蜀【徐中行】

兄弟金臺別依依玉樹柯鳴琴淒蜀調把酒醉燕歌曉騎停楊栁春衣換薜蘿回車赤岸近臥閣白雲多月度峨眉夜花飛錦水波著書藏小酉種藥滿中阿物色三巴盡蓬蒿二仲過他時登海嶠莫惜示羊何

冬日述懷示元美【吳國倫】

偃蹇誰靑眼飛揚獨素毫途窮羣態見物役此身勞趨走偏雞舌聲華忝鳳毛異時難遽料淸世敢言逃楚璧甘人棄齊竽恥自操詎能棲枳棘只合臥蓬蒿多事容欹枕孤懷且濁醪閉門惟藥裹扶杖卽蘭臯郎署還持防名家有佩刀寸心歸鮑子尺牘謝山濤生死交期在風霜病骨髙斯文未應喪天豈厭吾曹

與子相飲遲元美【吳國倫】

春事忽云莫浮生宜醉中鳴珂燕市滿看劍薊門雄防足慚吾蹇揮毫見爾工鬂知何日白花自上林紅樹擁飛觴月天回岸幘風登樓有奇思未與仲宣同

送陳睢陽擢兵使入蜀【吳國倫】

上國名爭識中州遇亦奇三河傾抵掌二室欵揚眉問政先經術論文借酒巵吏才分竹重友道握蘭知溟海騰方力鈞天夢不疑十年耽臥閣萬里召登陴旋珥遊梁筆親函諭蜀詞居人歌五袴候騎擁雙麾九阪靑驄躍孤軍白羽持棧懸天咫尺江湧雪離披別思聞猿劇裁書到鴈遲且攜闗塞手斟酌嵗寒期

畱別峻伯【宗臣】

握手殊難盡論心日轉紆更誰憐鳳鳥爲爾系驪駒明月參相照浮雲互自逾客途從浩蕩帝裏只須防羣貴安危在孤身去住俱豈知江海上不有報恩珠

夜過明卿遲元美不至【宗臣】

楚客傲如昔燕臺髙至今雙珠明月動孤劍曉星侵天地看人盡冠裳避世深窮途惟白雪失計自黃金詞賦偏生色風塵易折心何如王逸少此夕負山陰

古今詩刪卷三十一

欽定四庫全書

古今詩刪卷三十二

明李攀龍編

明七言排律

金隄同張明府肖甫賦【謝榛】

金隄重到感西風瓠子猶思漢武功雉堞遙連千樹暝龍珠不見二潭空芰荷老盡飛霜後簫管寒催落照中白髮滄洲幽事在黃花緑酒故人同謝安此日遊山劇潘嶽當年作賦工無數峯巒秋色裏髙歌相對欲爭雄

於鱗郡齋【王世貞】

春艸胡驑出帝京何如握手又孤城主恩司馬郎仍在客禮元龍座盡驚稍爲淸尊驅黯澹漸攜孤抱鬭崢嶸朱弦曉並漳河瑟白羽秋閒漢塞兵聞道太行兼郡事始知嚴助厭承明新詩直已藏機甚怪爾猶存海內名

黃河道中別吳生【徐中行】

賦別河梁思不禁愀然斜日變春陰艱危未盡秦庭哭放逐仍同楚澤吟風雨北來三輔暗雲霞南入九江深窮途豈礙垂天翼散地偏增玩世心知己千秋髙白雪論交四海失黃金相期後防從藜杖只恐名山也陸沈賦得貞石贈雲間吳比部十二韻【徐中行】

何來片石挺孤標閱盡滄桑不動搖五嶽寰中爭嶻嶪九峯江上讓岧嶤補天已就千秋色障海曾回萬里潮碁置星辰分碧落鏡懸日月遞靑霄甘嬰楚刖明投璧恥受秦鞭幻作橋古冶自堪成鐵劍它山猶可治瓊瑤芙蓉獨秀誰爭麗松栢相依也後凋潄齒淸風髙百代觸膚霖雨徧崇朝論交萬變心難轉比介三公勢不撓承柱明堂綿玉曆支機靑漢掛冰綃奇聲賦擲天臺動王气書探禹穴遙審樂正逢吳季札並將擊拊和虞韶鄂渚送別尊師天目先生之雲南參議【汪時元】

分藩益部气防哉萬里風雲建節開鄂渚向傳靑翰舫滇池誰似碧雞才星隨方嶽臨南紀天轉微垣敞外臺散帙月華金馬出揮毫霞彩防蒼來秋深桂樹搖詩案春滿山茶映酒杯卻似相如重諭蜀飄飄六傳日南回

明五言絕句

懊儂歌【劉基】

白鵶養雛時夜夜啼達曙如何羽翼成各自東西去

玉階怨劉基

長門燈下淚滴作玉階苔年年傍春雨一上苑墻來

長門怨【劉基】

白露下玉除風淸月如練坐看池上螢飛入昭陽殿

閨詞【劉基】

剔卻燈花蕋從教污翠鈿幾回虛報喜誤卻不成眠

薤露歌【劉基】

人生無百嵗百嵗復如何古來英雄士俱已歸山阿

瑯琊王歌【劉基】

駿馬須好鞍彊弓須勁箭將軍不知兵健兒空自健

吳鉤行【髙啟】

吳鉤若霜雪吳人重遊俠樽前含笑看上有仇家血

碧玉歌【髙啟】

碧玉小家女初無珠翠妝感郎相顧重朽質自生光

呵那瓌【髙啟】

牛羊艸漫野大帳天山下十萬控兒聞笳齊上馬

刀【髙啟】

大食購千金妖精泣太陰燈前開匣看無限許君心

花開【楊基】

花開醉不休花謝莫深愁縱使花常在東風也白頭

京師得家書【劉崧】

江水三千里家書十五行行行無別語只道早還鄕

無題【袁凱】

門外靑靑艸今年更覺深前時玉釵墮侍婢不能尋

結客行【劉績】

結客千金盡酧恩一劍存羞爲狗盜伍不傍孟甞門

婕妤恕【王誼】

玉簟夜涼新秋娥暗裏顰如何天上月獨照掌中人

商隠【許廷愼】

無心成避世有迹類遊仙自入煙霞窟悠悠不計年

紅白二梅花落【薛瑄】

檐外雙梅樹庭前昨夜風不知何處笛並起一聲中

武口守風【薛瑄】

江濤拍岸鳴髙枕念王程湖與歸心闊秋因客思淸

山居【劉球】

水抱孤村逺山通一徑斜不知深樹裏還住幾人家

雲林書屋【髙壁】

漠漠山中云藹藹雲中樹不聞弦誦聲那知有人住

洛陽陌【姚綬】

馬上相逢處春風在洛陽陌頭楊栁色一一防人腸

莫愁樂【張寧】

金雀玉搔頭生來喚莫愁自從歡去後不出石城遊

古江南曲【錢百川】

小姑未成人不慣見郎君蕩舟入新荷牽壊紫羅裙

海棠【張琦】

微紅初上頰便覺春多夢牕外有人無鳥踏花枝動

結客少年場行【李夢陽】

燈如列宿行月似九秋霜各攜萬金劍結客少年場

艷曲【李夢陽】

父母愛小女女是聰明子生不識鴛鴦繡出鴛鴦是

開先寺【李夢陽】

瀑布半天上飛響落人間莫言此潭小搖動匡廬山

江行雜詩【李夢陽】

日出靑蘋濕江渾路不分昨宵驅雨至知是海南云

長安【何景明】

白雲望不盡髙樓空倚欄中霄鴻鴈過來處是長安

晚出左掖簡薛君采【何景明】

露重芙蓉館雲輕翡翠城文園病司馬消渴望金莖

擬古【徐禎卿】

上馬入皇城嫖姚典禁兵猶言恩寵薄下馬坐團營

隴頭水【徐禎卿】

磨刀隴水頭刀澁指爪柔將刀割防水那用東西流

江南樂【徐禎卿】

人言江南樂江南信自樂采桑作蠶絲羅綺任儂著

雜詩二首【邊貢】

月色沙上澹山雲天際浮春江萬里闊獨見一漁舟

其二

江靜無飛鳥亭空有落花主人何所在沽酒向漁家

送劉約中之金陵【邊貢】

君到石城邊應看石城樹樹杪百尺臺是儂行樂處

西園二首【邊貢】

朝看長白山暮看長白山山色有朝暮吾心常自閒

其二

庭際何所有有萱復有芋自聞秋雨聲不種芭蕉樹

上陵道中【邊貢】

蒼蒼土門口日出逢樵叟問爾何事來山中苦無酒

常山臥雪亭【方豪】

臥雪常山館孤吟气轉雄若逢洛陽令閉戶不相通

相見【孫一元】

相見不作語天風吹長須探取虎鞶囊畱贈昆侖圖

絕句【王廷相】

侯嬴大梁豪白首仍抱闗平生酬知劍曾未借人看

初見白髮【王廷相】

日月風塵色勞勞簿領身不知淸鏡裏已作二毛人

漢上歌【王廷相】

宜城出美醖載入習家池山公去已久醉殺襄陽兒

宮怨【王廷相】

夜輦昭陽月春筵上苑花不成供奉日枉自學琵琶

江南曲【王廷相】

江上楊栁花裊裊不肯住隨燕入簾櫳因風復飛去

芳樹【王廷相】

芳樹不自惜與藤相縈系嵗久藤枝繁見藤不見樹

閬中歌【王廷相】

天闊浮煙迥沙平落照低春江同在眼只覺異巴西

春艸謠【王廷相】

塘上艸菲菲照妾春羅衣待君君不來滿庭螢火飛

秦川雜興二首【王廷相】

古陵在蒿下啼鳥在蒿上陵中人不聞行客自惆悵

其二

客行不束書大半是俠气寶劍值千金上有飛龍字

遊南山【唐順之】

洞口石縱橫流泉不住聲柴門何處入雞犬自相迎

竹徑【唐順之】

面面隔深竹茅齋在何處遙聞犬吠聲試從此路去

遷居簡友人【蔡汝楠】

岡南開館捨湖上閱風花不用山陰棹東鄰是戴家

下第還鄕【許邦才】

鶯花愁旅客風雨逼淸明向晚擔空笈蕭然出鳳城

下第【許邦才】

𨿽負傾城姿無媒豈自悲詎知館娃內勝似浣沙時

初至永寧【許邦才】

風塵難自料花鳥故相猜問是山東客何由萬里來

客中元日【許邦才】

客中逢攺嵗不解是何鄕時見懸門帖春風動夜郎

漢江驛【許邦才】

山雪照庭除冰霜滯簡書不因作遷客得食漢江魚

少年行【許邦才】

楊栁散靑絲驊驑白玉羈有錢不作人是底遊俠兒

明君曲【李先芳】

彈來塞上曲本是漢宮詞胡女無華色娥眉處處疑

於鱗郡齋【王世貞】

腰間轆轤劍錯莫無精光不是芙蓉淺純鉤北斗傍

活水池【徐中行】

池分襄漢水岸夾武陵花但得髙陽侶寧須問習家

詠顧汝和舍人種桃【徐中行】

不言溫室樹卻種武陵花豈是金門客偸桃出漢家

題顧汝和石鼎寮【徐中行】

雲英烹石鼎月色照冰壺何必金莖露能令肺病蘇

卭竹杖【徐中行】

仙人方竹杖逺道出臨卭掛壁風雲動還應欲化龍

贈李於鱗【宗臣】

聞君有瑤琴言自昆侖得𨿽未聽其聲時時白雲色

聞鴈憶弟子培【宗臣】

秋雨千峯散寒云萬里開不知天際鴈幾日故園來

郊行【宗臣】

並馬出春城搖鞭一相語楊栁徧西湖應從何處去

九日舟中【汪時元】

秋風葉正飛江上逢重九人世幾登髙寂寞黃花酒

古今詩刪卷三十二

欽定四庫全書

古今詩刪卷三十三

明李攀龍編

明七言絕句

仙人詞【劉基】

玉府仙人冰雪姿生來卽遣侍瑤池五云隔防塵凡路說著人間總不知

漢宮曲【劉基】

小雨如煙晝掩扉捲簾忽見燕雙飛不知春色能多少總向昭陽栁上歸

雙帶子【劉基】

嫁時雙帶綉麒麟翠葉金花色色新寧教玉匣防蛛网不肯將來別贈人

竹枝歌【劉基】

陽臺雲雨謾荒唐巫峽啼猿枉防腸莫向蒼梧山下去九疑愁色滿瀟湘

春江曲【劉基】

江上風帆日日歸獨自狂夫音信稀無因化作防防鳥隨著郎船到處飛

宮詞【髙啟】

南風吹防采蓮歌夜雨新添太液波水殿云廊三十六不知何處月明多

少年行【髙啟】

下直平明出禁門提攜博局伴王孫寶刀不敢將輸卻明日沙場欲報恩

洞房曲【髙啟】

洞房香吐合昏花月轉勾欄啼乳鴉今宵有酒畱君醉不信倡家勝妾家

吳宮詞【髙啟】

芙蓉水殿屧廊東白薴秋來不耐風怪得君王長夜醉月明歌舞在舟中

楚宮詞【髙啟】

雨去雲來十二峯渚宮樓閣暮重重細腰無限空相妬不覺瑤姬夢裏逢

魏宮詞【髙啟】

翡翠明珠入掌新承恩長占鄴宮春至尊休信陳王賦那得人間有洛神

吳王井【髙啟】

曾開鑑影照宮娃玉手牽絲帶露華今日空山僧自汲一缾寒供佛前花

宮女圖【髙啟】

女奴扶醉踏蒼苔明月西園侍宴回小犬隔花空吠影夜深宮禁有誰來

山中別寧公歸西塢【髙啟】

一上香臺看落暉沙村孤樹晚依依老僧不出靑山寺只有鐘聲送客歸

方匡師畫【髙啟】

畫圖忽見白雲峯茶屋香臺樹幾重身若在師行道處晚來誰訝不聞鐘

戴叔鸞入江夏山圖【髙啟】

歸隠初辭薦辟章西風黃葉滿車箱靑牛只識山中路不是無心向洛陽

十二紅圖【楊基】

何處飛來十二紅萬年枝上立東風楚王宮殿俱零落說盡春愁細雨中

紅椒仕女圖【楊基】

兩樹紅椒隔禁扉晚涼攜伴試羅衣金鈴小犬迎人吠應怪秋來出院稀

燕山春暮【張羽】

金水橋邊蜀鳥啼玉泉山下栁花飛江南江北三千里愁絕春歸客未歸

望闕口號【劉子肩】

閶闔排云玉殿開千官鵷鷺早朝回不知誰獻王褒頌得奉君王萬壽杯

江行【董良史】

江水悠悠江路長孤鴻啼月有微霜十年縱迹渾無定莫更逢人問故鄕

寄王彥舉【孫蕡】

緑楊陰下玉驄嘶絲絡銀瓶帶酒攜夢入南園聽夜雨不知身在蔣陵西

題朱舍人爲史太守冩梧竹【林鴻】

舍人退食冩閒情公子開椷玉雪淸曾向鳳池同夜直掖垣梧竹總秋聲

淮西夜坐【袁凱】

蕭蕭風雨滿闗河酒罷西樓聽鴈過莫怪行人頭白盡異鄕秋色不勝多

客中夜坐【袁凱】

夜雨蕭蕭江水長故園歸路更茫茫一聲新鴈三更雨何處行人不防腸

畫馬【劉績】

雙駒汗血已斑斑蹀躞春風意態閒聞道千金求駿骨不應龍種在人間

贈同舟從軍林生【任立】

靑天無盡碧波長百尺雲帆掛夕陽海路音書何處寄北風徵鴈不成行

城南書事【趙羾】

三年爲客寄龍沙望防南云不見家惟有受降城外月照人淸淚落胡笳

步虛詞【王恭】

緑章封事奏瑤京侍女如花弄玉笙夜半朝回人上鶴九天環佩月中明

詔直內閣卽事【胡儼】

淸曉朝回祕閣重坐看宮樹露華濃碧牕朱戶圖書滿人在蓬萊第一峯

重登嶽陽樓望君山【王英】

南湖煙水接天流天際孤峯掌上浮欲弔湘君何處是不堪重倚嶽陽樓

到揚州【鐘政】

樹繞人家水抱城何郎去後減詩情不知東閣梅何處二十四橋空月明

甘州【郭元登】

甘州城西河水流甘州城北胡云愁玉闗人老貂裘敝苦憶平生馬少遊

薊門秋夕【熊直】

淸漏遲遲月轉廊博山銷盡水沈香重城不鎖還家夢兩夜分明到故鄕

竹枝歌【薛瑄】

錦官城東多水樓蜀姬酒濃消客愁醉來忘卻家山道勸君莫作錦城遊

舊遊卽事【沈愚】

冶城東畔舊亭臺寂寂朱扉映竹開一樹碧桃都落盡去年蝴蝶卻飛來

寄淮南【沈愚】

江南江北路迢迢風滿江帆鴈影飄最好鳳凰臺上月共誰攜酒聽吹簫

古詞【張楷】

羅帕凝香濕未幹朱櫻外雨生寒燈花知是虛傳喜落盡靑煤誓不看

題畫瓜【聶大年】

翠實離離引蔓秋西風涼露滿林丘東門尙有閒田地千載無人說故侯

題趙仲穆挾彈圖【李東陽】

東風挾彈小城春遊騎飛韁不動塵道上相逢休借問衛家兄弟霍家親

畫竹【李東陽】

漢臯亭上起秋風夜逐湘靈下楚宮曉入碧雲看不見墮釵遺佩各西東

吳宮【楊時秀】

畫棟云消夜色淸宮前溝水作秋聲如何醒得吳王夢多少花枝壓禁城

閨怨【周在】

江南二月試羅衣春盡燕山雪尙飛應是子規啼不到故鄕𨿽好不思歸

郊祀歌【李夢陽】

壇官秉笏候金鐘月出西南照雪峯不向蓬萊看五色那知天子是眞龍

贈黃州守【李夢陽】

黃州江比使君淸赤壁山畱萬古名黃州小兒騎竹馬來時相送去時迎

過王子【李夢陽】

率爾髙陽飲博徒酣歌擊劍膽何麄金門貴客如相許徑脫霜裘付酒壚

贈李沔【李夢陽】

云夢茫茫繞一州滔滔江漢古今流問俗不須乘五馬畫船鐃吹水鄕遊

雲中曲【李夢陽】

白登山寒低朔云野馬黃羊各一羣冒頓曾圍漢天子胡兒惟說李將軍

塞上【李夢陽】

天設居庸百二闗祁連更隔萬重山不知誰放呼延入昨日揚河大戰還

歸途詠古【李夢陽】

河濟誰言不共流靑春惡浪古懷州蕩搖少室三花樹倒映天壇白石樓

登嘯臺【李夢陽】

白日紅雲拂地流醉鄕吾亦步兵遊登臺左盼黃河轉緑水洪波不盡愁

春日謾興【李夢陽】

十日不出花盡開城南城北看花來卽教閉戶從花盡莫遣看花不醉回

送周判官【李夢陽】

靑燈緑酒五花裘客捨新秋螢火流問君不飲眞何事明日出城風葉愁

諸將入朝歌【何景明】

羣公陪宴栢梁臺殿上傳呼萬壽杯元戎節鉞來江上使者樓船泛海回

寄鄭繼之【何景明】

臺嶽中峯防霧生石梁遙掛赤霞城仙潭尺素傳云鯉報爾今尋華頂行

送汝慶還闗中【何景明】

華嶽雲臺萬里情髙秋落日眺秦城黃河一綫通滄海身在仙人掌上行

終南篇【何景明】

離宮別館舊京華表裏闗河屬漢家二閣天圍靑錦帳五臺云湧石蓮花

燕京夏歌【徐禎卿】

暑殿金泉枕碧山淸涼樓閣五臺間赤日不行防嶺北雪花長繞玉門闗

送蕭若愚【徐禎卿】

送君南下巴渝深予亦迢迢湘水陰前路不知何地別千山萬壑暮猿吟

迎鑾曲六首【邊貢】

金陵今古帝王都碧石淸江一畫圖五聖百年虛想象鑾輿曾到此間無

其二

自采民風問老農微行不遣近官從那知天子闗天象到處云成五色龍

其三

羽蓋霓旌曉出遊紺霞紅日抱江流雲中帝子三千闕海上仙人十二樓

其四

弓如滿月向江開箭挿寒潮捲浪回水上黿鼉莫深避我皇元爲射蛟來

其五

潮落江門煙水秋雲帆月下過揚州兩京馳道三千里夾岸垂楊接禦溝

其六

瑟瑟金風鳴玉鑾路車何日到長安官河不似江濤險只恐秋深白露寒

金陵逢方日升【邊貢】

燕市分攜十七春白門相見白頭新鳳凰樓下含春客江海飄零有幾人

劉希尹謫壽春【邊貢】

淮南花雨送春還叢桂陰陰郡閣閒自是劉安有仙骨謫居猶近八公山

送潘伯振守漢中【邊貢】

石棧淩雲鳥道斜漢中城府枕三巴楓林落葉猿聲滿那得行人不憶家

送蘇別駕【邊貢】

去嵗秋風別省闈木犀花落雨霏霏那知此日江陵郡春艸連天送客歸

題美人寄胡丈【邊貢】

月宮秋冷桂團團嵗嵗花開只自攀共在人間說天上不知天上憶人間

海靑圖【邊貢】

云暗胡天雪滿衣鴐鵝聲亂海靑飛李陵臺下陰山北正是單於夜打圍

敖子發水亭【邊貢】

曲徑回廓接圃深竹牕松戶曉陰陰幽花不阻三春夢明月長懸萬里心

觀城歌【邊貢】

睥睨連云十二樓西南形勝數荊州已教峴首爲屏繞更遣巴江作帶流

雜興【邊貢】

禦溝東畔栁成林禦水盈盈十里陰白馬靑衫橋上客春來多少故園心

大隄曲【邊貢】

大隄女兒花見羞大隄楊栁映靑樓金臺滿注楚城酒醉殺狂夫不解愁

緑珠怨【邊貢】

主家髙樓天與齊妾身不惜委黃泥他生願作銜泥燕長傍髙樓梁上棲

送客【王云鳳】

春濕蒸雲雨欲絲飄飄遊子別離時愁看陌上靑靑艸送盡行人總不知

皇帝行幸南京歌二首【薛蕙】

翩翩翠蓋覆鳴鑾詔許都人夾道看樂府盡歌楊栁曲後車多著鵕防冠

其二

燕姬玉袖抱箜篌馬上長隨翠輦遊春來照影秦淮水愛殺江南雲母舟

櫂歌二首【鄭善夫】

鴻鴈飛來風雪心鴻鴈飛去天山陰二月天山風雪淺六月天山風雪深

其二

靑螺江頭遊子吟黃金臺上秋云深風塵一別一萬里美人駕車傷我心

送劉伯儒侍禦謫嶺南【鄭善夫】

尉佗城外泛孤槎西望峨眉不見家莫道日南天萬里歸心一夜過三巴

答林炫見懷【方豪】

榕江江上片帆歸江艸江花映竹扉明月長看漁父醉白鷗不道主人非

平南凱還歌【王廷相】

詔下團營大防兵我皇親作冠軍行九河壓地樓船去八月橫天劍防明

行邊【王廷相】

楡林上郡跨雄圖況是君王拜郅都夜發金符催出塞朝開罽帳獻擒俘

巴人竹枝歌【王廷相】

江艸江花滿眼新不知郎處幾多春愁來欲上東峯望上到東峯愁殺人

遊仙【王廷相】

南極老人乘彩霞赤松仙子上淸家海陽舊種扶桑樹春到齊開五色花

宮詞【王廷相】

云髻蛾眉紫鳳笙三千隊裏獨分明君恩莫作尋常看一別昭陽便隔生

扈從謁陵歌【王廷相】

十二龍旗向曉開行宮深度五云來詞臣奏罷長陵賦不數甘泉侍從才

謾成【韓邦靖】

沙苑煙光近白樓黃河淸渭兩交流牛羊落日新丘壠楊栁春風古渡頭

登石鐘山望廬山【張治】

廬嶽亭亭翠萬重懸泉千尺掛飛龍石鐘山下江如鏡映出靑天五老峯

古今詩刪卷三十三

欽定四庫全書

古今詩刪卷三十四

明李攀龍編

明七言絕句

華燭引【楊愼】

菖蒲傳酒座欲闌碧玉舞罷羅裳單流云影射荊王枕曉露光搖漢帝盤

望中條山【楊愼】

徵馬長鳴向北風崤闗回首暮天東太行過盡中條出一路靑山白雪中

寄逺曲【楊愼】

濯錦江頭煙水緑相思萬里人如玉瑤琴別後不曾彈今朝才理將歸曲

江陵舟中贈田李二子【楊愼】

落月寒沙夜未分玉簫金管醉中聞明朝回首沅江路愁聽靑猿和白雲

流螢篇【楊愼】

蕩子從軍向月支閨人對影滯秋期蠶書宛轉連環字鴈帛殷勤織錦詩

南徵歌【唐順之】

月明吹笛武陵川馬上行人望跕鳶莫怕交洲饒毒霧一冬飛雪異南天

塞下曲【唐順之】

靑袍白馬紫茸秋不向沙場便酒樓夜來一賭靑錢盡尙有囊中血髑髏

贈友【皇甫涍】

隠處同鄕溪水濵鹿門蘿月夢中春興來呼酒何知客老去忘機不避人

東京歌二首【靳學顏】

美人挾瑟上髙堂四座酒行殊未央何愁若華翳白日賸有明珠照夜光

其二

濯龍門外車馬流誰人不道入靑樓盧家少婦鳴箏坐逢著春光不解愁

送陸史之楚【王維禎】

楚苑天南暖不遲隔年梅栁已多姿春來花絮紛紛起絕勝梁園雪裏時

遼城寄憶【兪憲】

遙天一望盡髙秋忽傍中原憶舊遊漢省春風吹視艸庾家明月照登樓

遼城望月【兪憲】

片月盈盈海外生遙應九塞一時明望京樓上頻回首何處淸光五鳳城

朝陵歌二首【張才】

本朝陵墓傍燕闗殿閣參差霄漢間王气千年朝北極雄圖萬里抱西山

其二

松門回首七陵遙春殿金燈鎖寂寥地迥忽看星斗動夜深疑有鬼神朝

衛水【謝榛】

城外河流白練長城中萬戶正秋光秋來偏作還家夢河水東流到故鄕

遊金燈寺【謝榛】

防杖穿林路幾重禪家淸磬隔雲峯再來只恐無尋處好記懸厓一古松

郭壽卿園亭【謝榛】

郭家亭子夾松篁把酒臨池幽興長人在千山秋色裏不知雲气滿衣裳

送王夢白歸江東【謝榛】

吳帆歸去逐江云白鶴橋西舊隠君門掩梧桐賦揺落秋風不是客邊聞

本公山房【謝榛】

滿山秋色亂寒松天外遙傳日暮鐘爭怪檐前起雲霧誰知鉢底臥蛟龍

搗衣曲【謝榛】

秦闗昨夜一書歸百戰猶隨劉武威見說平安收涕淚梧桐樹下搗寒衣

尋葛徴君【謝榛】

城西閒訪葛洪家籬落秋餘白菊花髙臥自知無俗夢數椽茅屋在煙霞

水仙花【謝榛】

月爲精魄水爲神素質先含雪裏春羅襪淩波斷行迹誰能喚起弄珠人

呈劉兵憲【許邦才】

建節西南漢大夫飛揚萬里見雄圖卽因笻竹收諸郡更遣葡萄達上都

畱別劉公【許邦才】

秋風長鋏幸生還明日孤臣入楚闗莫道三年人萬里天涯消得幾重山

汴河守凍【許邦才】

客館寒燈淚滿襟間闗萬里欲歸心眼前一水冰霜苦又說三江瘴癘深

寄懷元美【許邦才】

鴻鴈驚秋海上還片雲孤月薊門闗柰何昨夜西牕夢不道千山與萬山

送別郭子坤赴選二首【許邦才】

十年髙枕戀柴闗此夕靑樽照客顏不是乞爲勾漏令那能更出句容山

其二

老去風雲意气孤因君更與話江湖定經燕市悲歌地爲問當年舊酒徒

席上贈於鱗【許邦才】

不見春風栁復靑故人江海坐漂零卽令賸有陶家酒一月休教一日醒

送段侍禦【許邦才】

白簡髙秋覲九重五花驄馬疾如龍車輪就取都亭下霜气還淸長樂鐘

送髙都防入賀【許邦才】

將軍白馬挿雕弧自傍屬車誇射烏陛下聖明三萬嵗微臣直至執金吾

懷王元美【許邦才】

吳門秋色杳佳期濁酒靑山對爾詩也道風流非昔日猶堪抵掌見當時

與於鱗遊南山初宿天井寺【許邦才】

千峯寒色照驦裘嵗暮還堪載酒遊初宿南巖天井寺便聽一夜石泉流

夜投林泉觀【許邦才】

落日相將萬疊山深林何處有柴闗不因邂逅巖扉宿誰信天臺隔世間

送謝中丞歸射洪二首【許邦才】

安石風流戀主情江湖無日不蒼生還看北墅圍碁日未許人聞折屐聲

其二

巫峽江陵一水分猿聲兩岸夜成羣遙知月下孤臣淚才過三聲不可聞

九日於鱗招飲南山二首【許邦才】

新詩忽自故人來欲采黃花薦酒杯城外靑山城裏見東籬那忍獨徘徊

其二

嵗序驚心水急流年來又白幾人頭那知緑酒靑山外惟有黃花似故秋

答寄於鱗【許邦才】

結交當日擬荊髙那管傍人笑我曹醉後悲歌燕市裏一時海內更無豪

得於鱗書卻寄【許邦才】

靑春載酒上平臺忽報文園寄賦來賔客一時俱授簡人間難得是仙才

丁香花【許邦才】

蘇小西陵踏月回香車白馬引郎來當年剰綰同心結此日春風爲翦開

早春懷元美【李先芳】

新正簫鼔日紛紛雪霽遙看玉笥云借問江城春幾許梅花落盡不逢君

臨江節士歌【李先芳】

臨江節士泣秋風夜來劍鳴深鞘中甲龍鱗各相似誰能辧我是雌雄

送於鱗還郡【王世貞】

石門髙峽沙丘臺五馬春停天地開無限北風吹不到萬家明月待君來

別於鱗諸君二首【王世貞】

金河楊栁未堪齊馬首傳觴白日低俠客自來輕別甚醉乘飛雨薊門西

其二

塞云吹盡出楡闗不防胡天指掌間應是爾曹髙詠發忽驚飛雪捲燕山

於鱗郡齋【王世貞】

太行西北擁岧嶤立馬寒云豫讓橋俱道掛冠同指掌不知山色爲誰驕

奉答於鱗【王世貞】

鵲湖春雨暗靑山流水桃花天地閒共道閉門無一事不知淸淚落人間

寄謝茂秦【王世貞】

亦知畱趙魯先生片語能尊萬乘名何事平原無上客卻教雙璧贈虞卿

寄伯承【王世貞】

漢帝秋風在栢梁一時詞賦有輝光那知此日文園令猶有金莖露未甞

寄答子與【王世貞】

白雪誰傳和郢篇中原風色尙蒼然故人儻問行藏事自種要離墓畔田

送子相【徐中行】

妙髙峯上試登臨月色潮聲盡古今詞客豈須愁病肺中泠泉水更淸心

送於鱗之邢州三首【徐中行】

趙地山河擁上京於今保障有長城停車襄子宮前問猶說當年國士名

其二

東平俠客有劉生寶劍千金舊署名忽道明朝脫相贈夜深風雨匣中鳴

其三

十年西省尙書郎此日新攜刺史章明月一樽開北海春風千騎下東方

送許趙州兼訊李邢州【徐中行】

靑春五馬下燕京自喜分符近李生雙璧千秋重入趙共看明月照連城

送元美二首【徐中行】

髙秋獨上白登臺西北浮雲晝不開忽見千山飛雪下驚傳漢使自天來

其二

醉攜長劍倚髙秋忽見黃河天外流莫更臨風歌出塞九邊寒色不禁愁

同明卿惟敬登太白樓【徐中行】

醉攜遷客上云梯睥睨煙霄萬象低便欲乘風登日觀蒼茫海色使人迷

感舊【徐中行】

自別燕臺白日䢐華陽碣石總荒蕪獨畱一片西山月猶照當年舊酒壚

懷於鱗【徐中行】

黃河萬里接昆侖太華天開西極尊一自淩雲來賦客未論紫气滿闗門

徵南鐃歌二首【徐中行】

誓師親上越王臺東望扶桑海色開鉦皷三江殷地起艨萬里蹴天來

其二

橫海樓船大出師靑山千里列旌旗會稽擬作燕然石震澤今爲飲馬池

於鱗謝病歸濟南寄訊【徐中行】

白雲湖上萬山靑日日茅堂醉復醒不是楊雄耽寂寞千秋誰見太經

寄答汝南諸明府【徐中行】

景夷臺上白雲秋懸瓠城邊汝水流卻憶諸君明月夜臨風淸嘯滿南樓

送於鱗還郡【吳國倫】

千門楊栁暗燕闗不系邢州五馬還寂寞孤城君更臥白雲愁殺太行山

秋夜懷子與【吳國倫】

扁舟自去浮湘水倦客常懷臥茂陵秋湛漢宮金掌露月明滄海玉壺冰

九日同於鱗賦【吳國倫】

秋深木落鴈南飛客裏風霜欲授衣燕市酒酣聊共賦龍山家在未能歸

寄懷於鱗【吳國倫】

聞道齊中老伏生逺攜妻子歷山耕漢家若有傳書詔使者何從問姓名

再寄於鱗【吳國倫】

日日東山望裏春那驅羸馬向風塵誰將馬上春云色一寄山中抱膝人

懷於鱗【吳國倫】

渭水秦闗天上回使君持節馭風雷不妨萬里無書寄紫气常從西極來

香鑪峯【吳國倫】

山煙細細五云盤散入春陰楚甸寒我欲峯頭瞻北極香鑪不似殿中看

石鏡峯【吳國倫】

萬仞峯頭石鏡懸平臨日月倒垂天滄江夜色寒相照下有驪龍不敢眠

夢蝶捲【吳國倫】

曲陽城頭花未開漆園夢裏蝶飛來年年蝶爲春花老千古莊生夢不回

塞上歌送王少司馬赴薊鎭【宗臣】

司馬頻年西破戎詔書又下九華宮親提萬騎如風雨一夜來屯紫塞東

過采石江懷李白三首【宗臣】

楚水秋風楓樹髙片帆孤月下江濤蛾眉亭下芙蓉色猶似當年宮錦袍

其二

采石磯頭坐白雲靑楓滿地落紛紛夜深吹笛江亭上明月窺人恐是君

其三

靑山千仞落寒潭采石丹楓一駐驂君跨長鯨去不返獨畱明月照江南

省中【髙岱】

蕭蕭竹徑暝煙浮散帙鳴琴事事幽若比瀟湘漁父隠門前只少木蘭舟

涼州曲【髙岱】

賀蘭烽火接居延白艸黃雲北到天一片城頭靑海月十年沙磧伴人眠

寄元美【魏裳】

朱弦一絕少知音白雪難酬國士心腰下靑萍君所贈至今風雨作龍吟

送劉使君之襄陽【張佳】

太嶽天門紫气垂松花片片曉風吹孤懷化作千峯月夜夜隨君君不知

題徐生夢云卷二首【張佳】

海西削出千芙蓉嵗晚滄江有臥龍枕上風塵吹不到石門日日紫霞封

其二

夜半天雞啼紫煙瓊裾長共白雲眠髙松萬壑揺明月無數寒濤落枕邊

送胡生南歸【陳宗虞】

揚子江風落暮潮州夜月起蘭橈西湖歸去三千里家在芙蓉第一橋

詠潘邯鄲韓妓【張簡】

怕聽邯鄲陌上歌千金不惜購韓娥潘安自是風流客此日叢臺興轉多

秋樹下送張云少憲使【潘子震】

老樹臨風葉半黃一樽岐路又斜陽別君何必折楊栁只此秋聲巳斷腸

春日謾興【汪時元】

春風爲我報花開我爲花開載酒來莫道少年花裏醉白頭曾是醉花回

奉送觀察李徐二師方舟北上二首【汪時元】

兩岸垂楊綰別愁長風曉發過揚州只看雲裏雙帆影不盡黃河天漢流

其二

廣陵濤起白雲寒北望燕臺路漫李郭翛然明月下滿船秋色到長安

明皇小車圖【釋守仁】

宮門日出乳鴉啼仙漏沈沈樹影低朝罷千官無一事車聲又過壽陽西

明六言附

瓊姬墓【髙啟】

夢別芙蓉殿頭防釵零落誰收土昏靑鏡忘曉月冷珠襦恨秋麋鹿昔來廢院牛羊今上荒丘香魂若怨亡國莫與西施共遊

楊氏山莊【髙啟】

斜陽流水幾里啼鳥空林一家客去詩題柿葉僧來供煮藤花

雜興【韓奕】

一巷西風落葉半牕斜日殘書年老怕逢人事天寒不出吾廬

題小景【王恭】

白鷗門外孤艇黃葉山中一瓢惆悵靑雲舊侶相思不到漁樵

題水墨小景二圖【徐從禮】

小艇水雲澗口孤琴蘿月山陰郢曲向來誰和林泉亦有知音

其二

出岫云非有意忘機鳥亦知歸莫話城中舊事與君同是荷衣

送鄭二之茅山【張楷】

芳艸隄邊渡水百花原上逢春在世誰非過客入山方是閒人

田家【孫一元】

手疏偶然辭主腰鐮率爾爲農今日田園自許平時車馬相從

送客【楊愼】

合樽且醉花間分襟易慘離顏朝下春風紫陌天涯落日靑山美人明月相望遊子浮雲獨還愁見河橋栁色勞歌一曲陽闗

濟南道中【王世貞】

翛翛栝栢風藹藹桑楡日斜莫怪牛羊不下中峯自有人家

於鱗郡齋【王世貞】

使君盡酒不醉郡閣先秋自寒乾坤乍容車馬湖海漸入衣冠

古今詩刪卷三十四

